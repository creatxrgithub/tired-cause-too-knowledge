

欽定四庫全書

子部十一

全芳備祖集

類書類

提要

【臣】等謹案全芳備祖前集二十七卷後集三十一卷宋陳景沂撰景沂號肥遁天臺人仕履未詳是書前有寶祐元年韓境序據序所言此書於理宗時嘗進於朝其事亦無可考凡前集二十七卷所記皆花後集第一卷

至八卷爲果部十卷至十二卷爲卉部十三卷爲艸部十四卷至十九卷爲木部二十卷至二十二卷爲農桑部二十三卷至二十七卷爲蔬部二十八卷至三十一卷爲藥部其例每一物分事實祖賦詠祖二類事實祖中分碎錄紀要雜著三子目賦詠祖中分五言散句七言散句五言散聨七言散聨五言古詩七言古詩五言八句七言八句五言絕句七言絕句十子目唐以前事實賦詠紀錄寥寥北宋以後特爲賅備而南宋尢詳多有他書不載及其本集已佚者皆可以資考證焉乾隆四十四年八月恭校上

總纂官【臣】紀昀【臣】陸錫熊【臣】孫士毅

總校官【臣】陸費

墀

全芳備祖集原序

類書之作其來尙矣自唐率更有藝文類聚白傅有六帖至我朝元獻有類要宜無復加矣近世乃有建章萬花谷事類本末諸書大槪誇多於品彚競美於纂輯而原本祖萃羣芳者闕焉天臺陳君少負傑特讀書數萬卷目力所及如富人坐日中之肆細大涵蓄感萬物敷榮乃獨致意於艸木蕃廡積而爲書思襲前人之躅以補後來者之闕意是以嘗客遊江淮縱觀宇宙山川之盛舉凡舟車之防人力所及搜覽之餘可以廣紀載備討論者畢錄無遺於是物推其祖詞掇其芳數十大家之作俱在而騷人墨客之詠亦不廢不知螢幾聚雪幾映剡溪之藤凡幾閱而全芳備祖之書成矣陳君益斂華就實由博趨約研精洙泗濓洛之書折衷於渡江諸老凡昔之泥於物者今皆反諸心矣心有經因知有錄凡昔之防於心者今皆筆於書矣名公鉅卿嘉嘆不少置嘗以呈天子之覽陳君不可謂不遇矣一日陳君過予山陰澤中貌臒气腴神采內澤有道之士也手數巨編以示且嘆曰吾不幸少事華藻勤半生以資口耳之談猶幸晚歸朴素持一念心窮性理之蘊然少年之書𨿽吾甚悔好事者或取焉欲櫝而藏之不可得也予拱而曰盈天壤間皆物也物具一性性得則理存焉大學所謂格物者格此物也今君晚而窮理其昭明貫通倐然是非得防之表毋亦自其少時區別艸木有得於格物之功歟昔孔門學詩之訓有曰多識於鳥獸艸木之名陳君於是書也奚其悔寶祐元年癸丑中秋安陽老圃韓境序

欽定四庫全書

全芳備祖前集卷一

宋陳景沂撰花部

梅花

事實祖

碎錄

上林苑有朱梅同心梅紫蒂梅【西京雜記】大庾嶺上梅花南枝落北枝開【六帖】梅花落中曲【宋鮑照】

紀要

梁何遜在州法曹廨捨有梅花一枝遜吟詠其下後居洛思梅花再請其任從之抵州花方盛遜對花徬徨【杜詩注】宋武帝壽陽公主人日臥於含章檐下梅花落於公主額上自後有梅花妝今安丰軍有花靨鎭卽其地也【雜五行書】隋開皇中趙師雄遊羅浮一日天寒日暮於松林間酒肆旁捨見美人澹妝素服出迎時昏黒殘雪未消月色微明師雄與語言極淸麗芳香襲人因與扣酒家門共飲少頃一緑衣童子笑歌舞師雄醉寢但覺風寒相襲久之東方已白起視在大梅花林下有翠羽啾嘈相顧月落參橫惆悵而已【龍城錄】宋廣平爲相其端姿勁質剛態毅狀疑其鐵石心腸不解吐婉媚詞然觀其文而有梅花賦淸新富艶似南朝徐庾體殊不類其爲人【皮日休梅花賦序】李白遊慈恩寺僧獻綠英梅【六帖】元稹爲翰林承防朝退行至廊下初日映九英梅隙光射稹有气勃勃然百僚望之曰豈腸胃文章映日可見乎【常朝錄】袁丰之宅後有梅六株開時曾爲鄰屋煙气所爍乃圍泥塞竈張幕蔽風久而又折其屋曰冰姿玉骨世外佳人但恨無傾城之笑耳【桂林記】

雜著

歐陽文忠公極賞疏影暗香之句而不知和靖別有一聮雪後園林才半樹水邊籬落忽橫枝勝彼二句不知歐陽公何緣棄此而賞彼耶【苕溪漁隠叢話】王直方又愛和靖池水倒窺疏影動屋檐斜入一枝低謂此句與前聮相爲伯仲而今漁隠獨不喜池水屋檐二句以爲略無佳處眞一蠏不如一蠏【山谷詩話】王晉卿謂林和靖疏影暗香之句若杏與桃李皆可用也東坡以爲不然杏與桃李安敢承當【東坡志林】梅天下尢物無論智愚賢不肖莫敢有異論學圃之士必先種梅且不厭多他花有無多少皆不系輕重余於石湖玉雪坡旣有梅數百本比年又於舎南買王氏僦舎七十楹盡拆除之治爲花村以其地三分之一與梅吳下栽梅特盛其品不一今始盡得之隨所得爲之譜以遺好事者江梅遺核野生不經栽接者又名直腳梅凡山間水濵荒寒迥絕之處皆此本也花稍小而疏痩有韻香防淸實小而硬早梅冬至前已開故得早名要非風土之正杜子美云梅蕋臘前破梅花年後多惟冬春之交正是花時耳消梅其實圓脆多液無滓多液則不耐日幹故不入煎造亦不宜熟惟堪靑啖古梅其枝樛曲萬狀蒼蘚鱗皴封滿花身又有苔須垂於枝間或長數寸微風颺緑飄然可玩成都三十里有臥梅偃蹇十餘丈相傳唐物也淸江酒家有大梅如數間屋可羅坐數十人余生平見梅奇古惟此兩處重葉梅花頭甚丰葉重數層盛開如小白蓮梅中之奇品花房獨出而結實多防尢爲瑰異緑蕚梅凡梅花跗蒂皆絳色惟此純緑枝梗亦靑好事者比之僊人蕚緑華京師艮嶽有蕚緑華堂其下専植此本百葉香梅一名千葉香梅花小而宻鴛鴦梅多葉紅梅也凡防果必並蒂惟此一蒂而結防梅杏梅花比紅梅色防澹結實甚匾有斕斑色全似杏味不及紅梅梅以韻勝以格髙故以橫斜疏影與老枝奇怪者爲貴其新接穉木一歳抽嫩枝直上或三四尺如酴醿薔薇者吳下謂之气條此直取實規利無所謂韻與格矣又有一種糞壤力勝者與條上茁短橫枝狀如棘鍼花宻綴之亦非髙品近世始畫墨梅江曲有梅補之者尢有名其徒仿之者實繁觀楊氏畫大略皆气條耳𨿽筆法奇峭去梅實逺惟廣宣所作差有風致世鮮有評之者余故附之譜後【並石湖範致能梅譜】梅肇於炎帝之經著於說命之書召南之詩然以滋不以象以實不以華也豈古之人皆質而不尙其華與然華如桃李顏如舜華不尙華哉而獨遺梅之華何也至楚之騷人飲芳而食菲佩芳馨而食葩藻盡掇天下之香艸嘉木以苾芬其四體而金玉其言語文章盡逺取江籬杜若而近捨梅豈偶遺之歟抑亦梅之未遭歟南北諸子如陰鏗何遜蘇子卿詩人之風流至此極矣梅於是時始以花聞天下及唐之李杜本朝之蘇黃崛起千載之下而躪籍千載之上遂主風月花艸之夏盟而於其間始出桃李蘭蕙而居客之左蓋梅之有遭未有盛於此時者也然色彌章用彌晦花彌利實彌鈍也梅之初服豈其端使之然哉前之遺今之遭信然歟予友洮湖陳希顏蓋造次必於梅顚沛必於梅者也嘉愛之不足而吟詠之吟詠之不足則盡取古人賦梅之作而賡和之寄一編以遺予曰從古此詩已八百篇矣不盈千篇吾未止也手讀之而驚曰抑何丰邪丰而不奇則亦長耳亦何奇邪余嘗愛陰鏗詩云花舒雪尙飄照日不俱銷蘇子卿云祗言花是雪不悟有香來唐人崔道融詩云香中別有韻淸極不知寒是三家者豈畏疏影暗香之句哉希顏之詩同梅而淸淸在梅前同梅而馨馨在梅後其於三家所謂未聞以千里畏人者也或謂物耋則妖興梅亦有妖希顏此詩非希顏語也梅之妖慿希顏而語也或曰非彼慿乎此爾系此卽彼乎爾夫語怪聖門所諱予又烏知二說之然不然哉因並書之【誠齋楊廷秀洮湖和梅詩序】

賦詠祖

五言散句

雪岸叢梅發【杜甫】

雪籬梅可折

江路野梅香

梅花南嶺頭【李白】

林香雨落梅

露梅飄暗香【元稹】

梅往誤尋春

祗言花是雪不信有香來【蘇子卿】

花舒雪尙飄照日不俱銷【陰鏗】

人懷前嵗別花發去年枝【梁元帝】

蚤煙籠玉暖凍雨浴時凝

俠骨香經浴冰膚冷照鄰【劉原父】

色如虛室白香似玉人淸【溫公】

冷香疑到骨瓊艷防堪餐【王岐公】

影寒垂積雪枝薄春冰【晁具茨】

陽萌知獨復嵗寒見孤潔【趙庸齋】

洗我碧銅壺薦此白玉枝【張於湖】

七言散句

山意衝寒欲放梅【杜甫】

未將梅蕊驚愁眼

庾嶺梅花歌落管【李白】

喚醒千林黃落時【徐玉溪】

相思一夜梅花發忽到窻前疑是君【韓退之】

尋檐索共梅花笑冷蕋疏枝半不禁【杜甫】

安得健步移逺梅亂挿繁花向晴昊

彊半痩因前夜雪數枝愁向晚來天【崔魯】

雪中未問和羮事且向百花頭上開【王曽】

風淸日落無人見洗妝自趂霜鐘半【東坡】

江南無雪春瘴生爲散冰花除熱惱

爲君栽向南窻下記取他年著子時

額黃映日明飛燕肌粉含風冷太眞【王荊公】

雪中林卉皆相似認得淸香寄一枝【宋景文】

捲簾初認云猶凍逐異渾疑雪欲香【張文潛】

我愛梅花不忍折淸香卻解逐人來

平生常恨逢梅少及對梅花無好詩

誰知檀蕚香須裏已有調羮一防酸

正如隠者居幽谷鶴隴徵書亦到家【張奚叟】

甘心結子待君來洗雨梳風爲誰好【秦少遊】

澹泊自能知我意幽閒元不爲人奇【黃山谷】

凡花俗艸敗人意晚見瓊防不恨遲

及取江南來一醉明朝化作玉塵飛

探得東皇第一機水邊風月笑橫枝

未開素質夜光明半落淸香春更好【陳潁濵】

不與牡丹爭地望後堂深院暫時春【丁晉公】

薄薄逺香來澗谷疏疏寒影近房櫳【盧聖兪】

常是臘前欺雪色卻驚春半見瓊姿

水邊攀折此中女馬上嗔尋何處郎

驛使前持走馬回北人初識越人梅

臺前日暖分三色林下風淸共一香【溫公】

獨有小梅香漠漠陸行隨馬水隨舟【陶弼】

姑射神人冰作體廣寒仙女玉爲容【曼卿】

月中欲與人爭瘦雪後偸慿笛訴寒

尢憐心事淒涼甚結兮靑靑亦酸

美人與月正同色客子折梅空斷腸【孫何】

北風號夜天雨霜屋頭梅花晨洗妝【王元之】

風月精神珠玉骨冰雪簪珥瓊瑤璫

天意自憐羣木妬盡教拈防作瓊林【李覯】

落去能無怨羌笛折來端是亂鄕愁【劉原父】

幽香粉艷誰人見時有山禽入樹來【蔡君謨】

只應王母専輕巧剪碎天邊亂白雲【康節】

角中飄去淒於骨笛裏吹來妙入神

愁眼不供千樹雪醉頭猶柰一枝春【陳子髙】

飲罷流連未歸去更來花下捧茶甌【曾文昭】

一蕚固應先臈破百花渾未覺春來【晁無咎】

一樹輕明侵晚岸數枝淸瘦映疏籬【參寥】

因知東閣一般興不減州千載人【韓子蒼】

梢橫波面月揺影花落尊前酒香【洪覺範】

老來只學藏六未羨梢頭首面新【周益公】

春風略不扶人醉月到梅花末梢【楊廷秀】

虛過一冬妨底事不曾欵曲是梅花

琪樹橫枝吹腦子玉妃乘月上瑤臺

竹映梅花花映竹翠毛障子玉妃圖

兩樹相挨前後發老夫一月不燒香

孤竹之管求孫枝汝盍早定歸山期【陳止齋】

轎窓凍損孤吟客瘦石稜稜見一枝【陳古澗】

檐端疏竹前生瘦瓶裏寒梅到死香【鞏果齋】

夜深更擁寒衾坐明月梅花共一窓【樓梅麓】

落盡梅花心事惡獨搔鬂繞殘妝【劉后村】

至白世間爲玉雪不如伊處爲無香

世間尢物難調防寒怕開遲暖怕飛

故園芳艸無人管到處梅花動客情【吳履齋】

不忍驟開還驟落殷勤含蕊待君來【江古心】

才有數花香便逺更無一葉影方奇【趙山臺】

月香試看尢淸絕一在枝頭一在窻【王軒】

有客騎驢過橋去不因覓句定尋梅【崔稼谷】

評題含詠千竿竹要放梅花出一分【劉招山】

勸君莫把離騷讀先說梅花恨未平【鄭上村】

玻瓈盤捧玉巵穩翡翠鈿粘粉面香【惠萬庵】

半樹昂藏多友竹數枝消瘦只依苔【陳省齊】

徐妃半麵粉包蕚荀令一鑪香裊枝【蔡敏】

已消殘雪豆皆灰斜壓疏籬一半開【盧襄】

冷香漸欲薫詩夣落片猶能覆雨苔【陳心如】

小窻細嚼梅花蕋吐出新詩字字香【劉翰】

短笛樓頭三防夜前村雪裏一枝春【舒信道】

暗吐幽香穿別院半欹斜影入寒塘【田元邈】

明朝有約誰先到手搯花梢記月防【李碧山】

古驛路邊煙雨暮孤莊籬畔水雲寒【王性之】

乘澹月時和雪看斸蒼苔地花移【陳省齋】

月摹瘦影橫窻澹雨沐疏花照水明【周海陵】

仙客風中飄素玉妃月下試新妝【王梅溪】

梅花竹裏無人見一夜吹香過石橋【姜白石】

禽翻竹葉霜初下人立梅花月正髙【趙紫芝】

石畔長來枝易老竹間瘦得蕚全淸【徐致中】

槎牙老樹得春早摘索好枝和雪攀【戴石屏】

水池照影何須月雪岸聞香不見花

每遇花時人競取只愁斫盡春風枝

四海知心惟明月一生結客是梅花【徐抱獨】

暮云春雪江南北回首人生嘆路岐【厲水山】

起倚梅花讀周易一窻明月四檐聲【魏鶴山】

丁寧童子休教掃畱取窻前當雪看【船窻僧】

何消百萬西湖宅遇有梅花便可居【趙竹所】

近來行軰無和靖見說梅花不要詩【髙菊澗】

蜂黃塗額半含蕋鶴膝翹空疏花【戴石屏】

五言古詩

兔園標物序驚時是梅銜霜當路發映雪挺寒開枝橫卻月觀花繞臨風臺朝灑長門泣夕駐臨邛杯應知蚤飄落故逐上春來【何遜】

梅將雪共春粉艷不相因逐次能爭宻排枝巧妬新誰令香滿坐獨使淨無塵芳意饒呈瑞寒光助照人玲瓏今已徧防綴坐來頻那是俱疑似須知兩逼眞熒煌初亂眼浩蕩忽迷神未許瓊花比將從玉樹親先期迎獻嵗更伴占玆辰願得長輝映輕防敢自珍【昌黎】

早梅發髙樹迥映楚天碧朔風飄夜香繁霜滋曉白欲爲萬里贈香因山水隔寒英坐銷落何用慰逺客【栁子厚】風雪集嵗暮紅梅開不遲朝來幽窻底明璫綴靑枝上天播淑气白卉分四時寒村置西子是似昌吾詩【陳簡齋】野梅空山中正爲照人開如何緑窻底疏映帶蒼苔頗似古君子無人自不諧竹徑酒初醒一信淸香來【林雪巢】

五言古詩散聮

空山有佳人寒林防孤芳曉分天女白夜奪嫦娥光【韓子蒼】

輕盈照溪水掩斂下瑤臺如雪聊相比欺春不遂來【杜牧之】

蒂是團靑臈花非列素紈直言南雪少猶是北枝寒【韓子蒼】

桃李艷陽態笑我不入時松竹貧賤交卻是同襟期【曽求父】

梅淸不受塵月淨本無垢防風更解事排遣香入牖【謝溪堂】

前有水邊橫後有竹外斜但作如是觀桃李亦可誇【陳止齋】

五言絕句

折梅逢驛使寄與隴頭人江南無所有聊贈一枝春【晉陸凱】

絕訝梅花晚爭來雪裏窺下枝低可見髙處逺難知【梁簡文帝】

不愁風嫋嫋正柰雪垂垂暖熱惟慿酒平章卻要詩【庾信】迎春故早發獨是不疑寒畏落眾花後又無別意看【陳謝燃】

茅舎竹籬短梅花吐未齊晚來溪徑側雪壓小橋西【杜甫】曾把早梅枝思君在別離𨿽云有萬里萬里有還期【蔡君謨】

墻角一枝梅淩寒獨自開遙知不是雪惟有暗香來【王荊公】

十月凍墻隈英英見早梅應從九地底先領一陽來【文與可】

獨自不爭春初無一防塵忍將冰雪面所至媚幽人【呂居仁】

客行滿山雪香處是梅花丁寧明月夜記取影橫斜【陳簡齋】

晚天靑脈脈玉面一疎枝山中小許樹獨汝負人詩南山如佳人迥立未可親而況得道者其間梅子眞【趙介庵】

昨夜雪初霽寒梅破蕾新滿頭𨿽白髮聊挿一枝春【蔣之奇】

溪防有殘雪江梅開瘦枝徘徊不忍折只作看花詩【張於湖】

霧質云爲屋瓊膚玉作囊花明不是月夜靜偶聞香【楊誠齋】

雪已都銷去梅能小住無雀爭飛落片蜂獵未沾須酒力欺寒淺心淸睡較遲梅花擎雪影和月度疎籬【趙僖庵】

五言八句

萬木凍欲折孤根暖獨回前村深雪裏昨夜一枝開風逓幽香去禽窺素艷來明年還應律先發望春臺【齊已】梅蕊臘前破梅花年後多絕知春意早柰客愁何雪樹元同色江風亦自波故園不可見巫峽郁嵯峨【杜甫】江梅且緩飛前軰有歌詞莫惜黃金縷難忘白雪枝吟看歸不得醉喚立如癡和雨和煙折含情寄所思【鄭谷】玉骨絕纎塵前生淸淨身無花能伯仲得雪愈精神冷澹溪橋晚殷勤江路春寒郊瘦島外同气更何人【蔣荊溪】疎枝橫玉瘦山蕚防珠光一朶忽先變百花皆後香欲傳春信息不怕雪埋藏玉笛休三防東君正主張【陳同父】防度尋春信空歸及暮鴉試揺枝上雪有夜來花望月穿深塢迎風立淺沙若同桃李發誰肯到山家【左經臣】

七言古詩

西湖處士骨應槁只有此詩君壓倒東坡先生心已灰爲愛君詩被花惱多情立馬待黃昏殘雪銷遲月出早江頭千樹春欲暗竹外一枝斜更好孤山山下醉眠處防綴裙腰紛不掃萬里春隨逐客來十年花送佳人老去年花開我已病今年對花渾艸艸不如風雨捲春歸收拾餘香還畀昊【東坡】

春風嶺上淮南村昔年梅花曾斷魂豈知流落復相見蠻風蜑雨愁黃昏長條半落荔枝浦臥樹獨秀桄榔園豈惟幽光畱夜色直恐冷艷排冬溫松風亭下荊棘裏兩株玉蕊明朝暾海南仙云嬌墮砌月下縞衣來扣門酒醒夢覺起繞樹妙意有在終無言先生獨飲勿嘆息幸有落月窺淸樽【東坡】

羅浮山下梅花村玉雪爲骨冰爲魂紛紛初疑月掛樹耿耿獨與參橫昏先生索居江海上悄如病鶴棲荒園天香國艷肯相顧知我酒熱詩淸溫蓬萊宮中花鳥使緑衣倒掛扶桑暾抱叢窺我方醉臥故遣啄木先敲門麻姑過君急灑掃鳥能歌舞花能言酒醒人散山寂寂惟有落蕊黏空樽【東坡】

玉妃謫墮煙雨村先生作詩與招魂人間艸木非我對奔月遇桂成幽昏暗香入戶尋短夢靑子綴枝畱小園披衣連夜喚客飲雪膚滿地聊相溫松明照坐愁不睡井花入腹淸而暾先生來年六十化道眼已入不二門多情好事余習气惜花未忍都無言畱連一物吾過矣笑領百罰空罍樽【東坡】

北風日日霾江村歸夢政爾勞營魂忽聞梅蕊臈前破楚客不愛蘭佩昏尋幽舊識此堂古曵杖偶集仙家園嵐陰春物未全到邂逅只有南枝溫冷光自照眼色界雪艷未怯扶桑暾遙知雲臺溪上路玉樹千里藏山門自憐塵覉不得去坐想佳處知難言但對君詩慰岑寂已似共倒花前樽【朱文公】

羅浮山下黃家村蘇仙仙去餘詩魂梅花自入三疊曲至今不受蠻煙昏佳名一旦異凡木絕艷千古髙名園卻憐冰質不自暖𨿽有步障難爲溫羞同桃李媚春色敢與葵藿爭朝暾歸來只有修竹伴寂歷自掩疎籬門方知眞意還有在未覺浩气終難言一杯勸汝我不淺要汝共保山林樽【朱文公】

江梅欲破江南村無人解與招芳魂朔云爲斷蜂蝶信凍雨一洗煙塵昏天憐絕艷世無匹故遣寂寞依山園自吹羌笛娛夜永未要鄒律回春溫連娟窺水墮殘月的爍泣露晞晨暾海上淸遊記上畍衰病此日空柴門相逢不敢話疇昔能賦豈必皆成言雕鐫肝腎竟何益況復制酒哦空樽【朱文公】

桃花能紅李能白春深無處無春色不應尙有數株梅可是東君苦畱客向來開處當嚴冬李花未白桃未紅卽今已是丈人行勿與年少爭春風【唐子西】

梅花耿耿冰玉姿杏花澹澹注胭脂兩花相嬌不相下各向春風問索價折來防挿一銅瓶旋汲井花澆便醒紅紅白白看不足更遣山童燒蠟燭【楊誠齋】

去年看梅南溪北月作主人梅作客今年看梅荊溪西冰爲風骨玉爲衣臈前欲雪竟未雪梅花不慣人間熱橫枝憔悴涴晴埃端令羞面不肯開縞裙夜訴玉皇殿乞得天花來作伴三更滕六駕海神先遣東風吹玉塵梅仙曉沐銀浦水冰膚別放瑤林春詩人莫作雪前看雪後精神添一半【誠齋】

春腳移從何處來未到百花先到梅南枝初著三兩蕊北枝沍寒猶未開昨夜東風破寒臈南枝北枝盡披拂不須羯鼔喧春雷一防陽和香自發【易寓言】

山前山後雪成堆朔風撼地聲如雷孤根受死忍寒凍直向百花頭上開尋春遊子不愛惜馬蹄蹂踐花狼藉芳姿不肯被消磨飽盡炎涼方結實【王軒】

七言古詩散聮

驚嗟怪怪文人奇縞衣藍縷冰斷肌莓苔雪片凍不飛玉飾其末璣衡欹藐姑之仙下縹緲蒼虯爲駕羽葆希【曾文肅】

海邊憔悴多情客想見一枝寒玉色願君攀折贈餘香勿使隨風自狼藉【曽文肅】

東風知君將出遊上人迥立林之幽欹墻數苞乃爾瘦中有萬斛江南愁【陳簡齋】

碧桃丹杏何自妍嚼蕊嗅香無此好東溪不見謫仙人江路還逢少陵老【參寥】

忽逢緑衣鬂如雲歌舞醉人睡昏昏覺來但有風相襲夢斷初與香返魂【周益公】

靑帝宮中第一妃寶香薫徹素羅衣定知謫墮不容久萬斛玉塵未聘歸【陸放翁】

月澹碧雲籠野水稜稜瘦聳吟肩起一天寒气霞衣裳人在石橋春影裏【王梅溪】

七言絕句

一樹寒梅白玉條迥臨春路傍溪橋不知近水花先發疑是經春雪未消【戎昱】

白玉堂前一樹梅今朝忽見數枝開兒家門戶重重閉春色因何得入來【薛維翰】

鳳樓髙映緑陰陰凝重多含雨露深莫謂一枝柔軟力防曾牽破別離心【齊已】

經雨不隨山鳥散倚風疑共路人言愁憐粉艷飄歌席靜愛梅香撲酒樽【羅隠】

憶得前時君寄詩海邊三唱早梅詞與君猶是海邊客又見早梅花發時【崔道融】

竹與梅花相並枝梅花正發竹枝垂風吹總向竹枝上眞似王家雪下時【劉書史】

蕭條鴈後復春前雪壓霜欺未放妍昨日倚欄枝上看似畱芳意入新年【範文正公】

昔官西陵江峽間野花紅子多斕斑惟有寒梅舊相識異鄕每見必依然【歐陽公】

梅花開盡百花開過盡行人君不來不趂靑梅嘗煮酒忍看煙雨熟黃梅【東坡十二首】

春來幽谷水潺潺的皪梅花艸棘間一夜東風吹石裂半隨飛雪渡闗山

梅梢春色防防和作意南枝剪刻多月黒林間逢縞袂霸陵醉尉誤誰何

月地云階謾一尊玉奴終不負東昏臨春結綺荒荊棘誰信幽香是返魂

冰盤未薦寒酸子雪嶺先看耐凍枝應笑春風木芍藥丰肌弱骨要人醫

鮫綃剪就玉簪輕檀暈妝成雪月明肯伴老人春一醉懸知欲落更多情

縞裙練帨玉川家肝膽淸新冷不邪濃李爭春猶辦此更教踏雪看梅花

天教桃李作輿臺故遣寒梅第一開慿仗幽人收艾納國香和雨入靑苔

春入西湖到處花裙腰芳艸傍山斜盈盈解佩臨煙浦脈脈當罏傍酒家

洗盡鉛華見雪肌要將眞色鬭生枝檀心已作龍涎吐玉頰何勞獺髓醫

莫向霜晨怨未開白頭朝夕自相催斬新一朶含風露恰似西廂待月來

相逄月下是瑤臺借艸淸樽連夜開明日酒醒應滿地空令饑鶴啄莓苔

簸船結纜北風嗔霜落千林憔悴人欲問江南近消息喜君貽我一枝春【山谷】

探請東皇第一機水邊風日笑橫枝鴛鴦浮防嬋娟影白鷺窺魚疑不知

折得寒香不露機小斜雨兩三枝羅幃翠幙深調靜已被遊預得知

天工戱剪百花房奪盡天工更有香埋玉地中成故物折枝鏡裏憶新妝

巧畫無鹽醜不除此花風韻更淸姝從教變白能爲黒桃李依然是僕奴【陳簡齋墨梅五首】

病目昏花已數年只應梅蕋故依然誰教色作陳面眼亂初逢未敢憐

粲粲江南萬玉妃別來幾度見春歸相逢京洛渾依舊惟恨緇塵染素衣

含章檐下春風靣造化功成秋兔毫意足不求顏色似前身相馬九方臯

自讀西湖處士詩年年臨水看幽姿晴畫出橫斜影絕勝前村夜雪時

間光景晚來新半幅溪藤萬里春從此不貪江路好猛心力喚眞眞【又一首】

姑射仙人冰雪容塵心已共彩雲空年年一笑相逢處長在愁煙苦霧中【朱文公】

溪上梅花應自開故人不寄一枝來天涯豈是無芳物爲爾無心向酒杯

幽壑潺湲小水通茅茨煙雨竹籬空梅花亂髮籬邊樹似倚寒枝恨朔風

帶雪𨿽奇低粉妝酣晴別是好風光卻緣白日靑天照得花開暖得香【楊誠齋】

甕澄雪水醸春寒蜜防梅花帶露餐日裏略無煙火气更教誰上少陵壇

湘妃危立凍鮫背海月冷掛珊瑚枝醜怪驚人能嫵媚防魂只有曉寒知【蕭東之】

百千年樹著枯蘚一兩防春供老枝絕壁笛聲那得到直愁斜日凍蜂知

幽香淡淡影疎疎雪虐風威亦自如正是花中巢許輩人間富貴不闗渠【朱行中】

聞說風篁嶺下梅疎枝冷蕋未全開繁英待得渾如雪霜晚無人我獨來【參寥】

咸平處士風流逺招得梅花枝上魂疎影暗香如昨日不知人世幾黃昏

半圗畫梅花月一枕波濤松樹風不是客愁眠不得此山詩在此香中【趙中庵】

夜深梅印橫月紙帳魂淸夢亦香莫謂道人無一事也隨疎影伴寒光【趙信庵】

捲地紛紛著樹稀歲華揺落慘將歸世間尢物難調防寒怕開遲暖怕飛【劉后村】

籬邊屋角立多時試爲騷人拾棄遺不信西湖髙士死梅花寂寞便無詩

夢得因桃數左遷巨源爲栁許當權幸然不識桃並李卻被梅花累十年

黯淡江天雪欲飛竹籬數掩傍苔磯淸愁滿眼無人說折得梅花作伴歸【陸蒼三】

小園風月不多寛一樹梅花開未殘剝啄敲門嫌特地緩拖藤杖隔籬防

一防不雜桃李春一水隔防車馬塵恨不來爲淸夜飲月中香露濕烏巾

江郊車馬滿斜暉爭赴城南未掩扉要識梅花無盡藏人人襟防帶香歸

一聯半句致魁臺前有沂公後倚齋自是君詩無警策梅花窮殺幾人來【劉后村】

荒苔野蔓上籬笆客至多疑不在家病眼防人殊艸艸隔林迢逓見梅花

扶笻掛月過前溪問信江南第一枝驛使不來羌管歇等閒開落只春知【張棨】

寒夜客來茶當酒竹罏湯沸火初紅尋常一樣前月才有梅花便不同【杜子野】

朔風吹雨正塵埃忽見江梅驛使來憶著家山石橋畔一枝冷落爲誰開【賈似道】

山北山南雪半消村村店店酒旗招春風過處人行少一樹疎花傍小橋

塵外冰姿世外心宜晴宜雨更宜陰收回疎影月初墜約住寒香雪正深

螭首輪囷虯尾蟠云霙防綴玉鱗寒直須快覓鵞溪絹寫盡精神久遠看【趙正】

支頤半睡月明中彷佛仙人簿霧籠喚起夢魂簾幙悄天香自到不因風【楊平洲】

通宵雨滴急催梅枝北枝南曉盡開多謝花神好防客隨車十里帶春來【李文溪】

香梅爛漫見紅梅白白朱朱取次開料得故園春色滿有人花下正徘徊【徐介軒】

艸際春回殘雪消彊扶衰病傍溪橋東風不管梅花落自醸新黃染栁條【江古心】

梅雪爭春未肯防騷人閣筆費平章梅須遜雪三分白雪卻輸梅一段香【盧梅坡】

凍雲垂垂雪欲落雨澁風慳如此寒分付南枝與君防老天自要北枝防【劉龍川】

捨南捨北雪猶存山外斜陽不到門一夜冷香淸入夢野梅千樹月明村【髙疎寮】

江梅欲雪樹槎牙雪片飄零梅片斜半有和風到紙不知是雪是梅花【鄭亦山】

搜詩索笑傍檐梅冷蕋疎花帶雪開莫把枯梢容易折畱防笑影上來【易涉趣】

七言八句

東閣官梅動詩興還如何遜在州此時對雪遙相憶送客逢春可自由幸不折來傷嵗暮若爲防去亂鄕愁江邊一樹垂垂發朝夕催人自白頭【杜甫】

含情含態一枝枝斜壓漁家短短籬惹防尙憐香半日向人如訴雨多時初開偏稱雕梁畫未落先愁玉笛吹行客見來無去意解帆煙浦爲題詩【崔魯】

梅花不肯傍春光自向深冬著艶陽龍笛逺吹胡地月燕初試漢宮妝風𨿽狂暴翻添思雪欲侵陵更助香應笑暫時桃李樹盜天和气作年芳【韓�】

吟懷長恨負芳時爲見梅花暫入詩雪後園林半樹水邊籬落忽橫枝人憐紅艶多應俗天與淸香似有私堪笑胡雛亦風味解將聲調角中吹【林和靖八首】

眾芳揺落獨鮮妍占盡風情向小園疎影橫斜水淸淺暗香浮動月黃昏霜禽欲下先偸眼粉蝶如知合防魂幸有防吟可相狎不須檀板共金樽

小園煙景正淒迷陣陣寒香壓麝臍池水倒窺疎影動屋檐斜入一枝低畫名空向閒時防詩俗休徴故事題慚愧黃鸝與蝴蝶只知春色在桃溪

宿露香黏凍雪殘一枝深映竹叢寒不辭日日旁邊立長願年年末上防蘂訝粉綃裁太碎蒂凝紅蠟綴初幹香篘獨酌聊爲壽從此羣芳興亦闌

孤根何事在柴荊春色仍將臘並橫隔片煙爭向靜半粘殘雪不勝淸等閒題詠誰爲媿仔細相防似有情搔首壽陽千載後可堪靑艸雜芳英

剪綃零碎防酥幹向背稀稠畫亦難日薄縱甘春至晚霜深應怯夜來寒澄鮮只共鄰僧惜冷落猶嫌俗客防憶著江南舊行路酒旗斜拂墮吟鞍

數年閒作園林主未有新詩到小梅摘索又開三兩蕋團欒空繞百千回荒鄰獨映山初靜晚景相禁雪欲來寄語淸香小愁結爲君吟罷一銜杯

幾回山腳又江頭繞著瑤芳防不休一味淸新無我愛十分幽靜與伊愁任教月老須防見卻爲春寒得少畱終共公言數來者海棠端的免包羞

蕙死蘭枯菊亦摧返魂香入嶺頭梅數枝殘緑風吹盡一防芳心雀啅開野店初嘗竹葉酒江云欲落豆稭灰行當更向頭見病起烏雲正作堆【東坡】

漢宮嬌額半塗黃粉色淩寒透薄裝好借月魂來映燭恐隨春夢去飛風亭把盞畱孤艶雪徑回輿認暗香不爲調羮應結子直須畱此占年芳【王介甫】

結子非貪鼎鼐嘗偶先紅杏占年芳從教臘雪埋藏骨卻恐春風漏泄香不禦鉛華知國色只裁云縷想仙裝少陵爲爾牽詩興可是無心賦海棠【王介甫】

淺淺池塘短短墻年年爲爾惜流芳向人自有無言意傾國天教抵死香須裊黃金危欲墮蒂紅蠟巧能裝嬋娟一種如冰雪依倚春風笑海棠【和前韻】

玉骨綃裳韻太孤天教飛雪伴淸臒林寒疎蕋半開落野迥暗香疑有無庾嶺風光仍似舊漢宮鉛粉莫相污驚心不必傷空樹一向流空春便䢐【劉屏山】

爲梅花倒玉巵故山幽夢憶疏籬冩眞妙絕橫影徹骨淸香透水枝苦節雪中迷漢使髙標澤畔見湘累詩成亦爲花拈出萬斛塵襟我自知【陸蒼三】

松號大夫交可絕梅爲淸客志相同英英鳯實卑餘子楚楚龍孫過乃翁晚際一弓素月暑中千斛糶淸風小軒正欲供晨坐付與遮欄曉日東【鄭安晚】

穿林傍水幾平章合有春風到艸堂自入冬來多是暖無尋花處忽聞香枝南枝北一痕月山後山前兩縷霜直防過年開未了醉吟且放老夫狂【方秋崖】

一片能教一斷腸可堪平砌更堆墻飄如客來過嶺墮似騷人去赴湘亂防莓苔多莫數偶粘衣防久仍香東風謬掌花權柄卻忌孤髙不主張【劉后村三首】

瀑映梅花何所似蚌胎蟾影浴寒江夢回東閣頻牽興吟到西湖始樹降雪屋戀香開紙帳月憐影掩書釭若將晉漢間人比不是淵明卻老龎

手選千株髙下種似行庾嶺立湘江只消一朶南枝折盡受羣花北靣降自愛空山吹縞絕羞華屋照銀釭上林春苑今殘毀深夜應無斫樹龎

七言律詩散聨

調鼎自期終有實論花天下更無香月娥服禦無非素玉女精神不尙妝【張文潛】

艶萼自將同鵠羽粉香曽不逐蜂須桃根有約猶含凍杏樹爲鄰尙帶枝【梅聖兪】

梅愛山傍水際栽非同弱體近章臺重重葉葉花長謝嵗嵗年年客又來

姑射仙人冰作體漢家宮主粉爲身素娥自已稱佳麗更作廣寒宮人【鄭獬】

移來春晚二三月羞落枝頭千萬花日暮溪邊數竿竹月明茒捨半紗【陸蒼三】

春回積雪殘冰香動荒山野水濵帶月一枝斜弄影背風千片逺隨人【王元之】

畫圖省識驚春早玉笛孤吹夜怨殘淡冷合教閒處防淸臒難遣俗人防【石敏若】

寒入玉衣燈下薄春妝雪骨酒邊香卻於老樹半枯處忽走一枝如許長【楊誠齋】

樂府祖

菩薩蠻

濕云不動溪橋冷嫩寒初透東風影橋下水聲長一枝和月香人憐花似舊花比人應瘦莫憑小欄桿夜深花正寒【東坡】

雪花飛暖融香頰頰香融暖飛花雪欺雪任單衣衣單任雪欺別時梅子結結子梅時別歸不恨開遲遲開恨不歸

西江月

玉骨那愁瘴霧冰肌自有仙風海仙時遣探芳叢倒掛緑毛麼鳳素靣常嫌粉涴洗妝不褪唇紅髙情已逐曉云空不與梨花同夢【東坡】

南鄕子

寒雀滿疎籬爭抱寒枝防玉防忽見客來花下坐驚飛吹散芳英落酒巵痛飲又能詩坐客無氈醉不知花謝酒防春到也離離一防微酸已著枝

阮郎歸

暗香浮動月黃昏堂前一樹春東風何事入西鄰兒家常閉門雪肌冷玉容眞香腮粉未勻折花欲寄隴頭人江南日欲曛

虞美人

天涯也有江南信梅破知春近夜防風細得香遲不道曉來開徧向前枝玉臺弄粉花應妬飄到眉心住平章雪裏飲杯深去國十年老盡少年心【山谷】

江頭苦被梅花惱一夜霜須老誰將冰玉比精神除是淩風卻月見天眞情髙意逺仍多思只有人相似滿城桃李不能春獨向雪花深處露花身【向子諲】

冰膚玉靣孤山裔肯到人間世天然不與百花同卻恨無情輕付與東風麗譙吳苑江樓曉立馬溪橋小只應明月最相思曽見幽香一防未開時【魏杞】

減字木蘭花

簪花照鏡客鬂蕭蕭都不準擬倩東君化作尊前入夢云風香月影信是瑤臺淸夜永深閉重門牽絆劉郎別後魂【賀方回】

江城梅花引

年年江上見寒梅幾枝開暗香來疑是月宮仙子下瑤臺冷艶一枝春在手故人逺相思切寄與誰恨極怨極齅玉蕋念此情家萬里暮霞散綺楚天碧數片輕飛爲我多情特地防徵衣花易飄零人易老正心碎那堪塞管吹【王觀】

早梅芳

雪初消頓覺寒將變已報梅梢暖日邊霜外迆邐枝條自柔軟嫩苞勻防綴緑萼輕裁剪隠深心未許淸香散漸融和開欲徧宻處疑無間天然標韻不與羣花鬭

深淺夕陽波似動曲水風猶懶最銷魂弄影無人見【李端叔】

水龍吟

夜來深雪前村料應是早梅初綻故人贈我江頭春信南枝向暖疎影橫斜暗香浮動月明深淺向亭前驛畔行人立馬頻回首空腸防別有玉溪仙館壽陽人初勻粉靣天教占了百花頭上和羮未晚最是關情處髙樓上一聲羌管仗何人說與東君畱取倚防幹防【辛次膺】買莊爲貯梅花玉妃一萬森庭戶古來詞客比方不類可憐毫楮誰掃塵凡獨超物表神仙中取是昆丘標致射山風骨除此外吾誰與九醖醍醐雪乳和金盤月邊淸露壽陽嬌惰單於疎賤不堪充數弄玉排簫飛瓊按拍胎禽飛舞待先生披著羊裘鶴氅作園林主【馬古洲】

花犯

粉墻低梅花照眼依然舊風味露痕輕綴淨洗鉛華無限淸麗去年勝賞曽孤倚冰盤同燕喜更可惜雪中髙樹香篝燻素被今年對花太匆匆相逢知有恨依依愁悴凝望久蒼苔上旋防飛墜相將見脆丸薦酒人正在空江煙浪裏但夢想一枝瀟灑黃昏斜防水【周美成】

采桑子

肌膚綽約眞仙子來伴冰霜洗盡鉛黃素面初無一防妝尋花不用持銀燭暗裏聞香零落池塘分付餘妍與壽陽

洞仙歌

何人不愛是江梅初綻雪野寒空凍雲晚淸溪綽約粉艶春風包絳萼姑射冰肌自暖上林花萬品都借風流國色天香任欣羨共素娥靑女一笑相逢人不見悄悄霜宮月殿想乘雲長往玉皇前粲蕋佩鳴璫侍淸都宴【朱希眞】

驀山溪

玉眞姊妹只便梅花是乘醉下瑤臺粉燕脂何曽梳洗冰姿素艶無意壓羣芳獨自笑有時愁一防心誰寄云添藥佩霜防盈盈淚塵世悔重來夢淒涼玊樓十二放些香去說與惜花人云黯澹月朦朧今夕誰同睡洗妝眞態不假鉛華禦竹外一枝斜想佳人天寒日暮黃昏院落無處著淸香風細細雪垂垂何況江頭路月邊疎影夢到銷魂處結子欲黃時又須作亷纎微雨孤芳一世供防有情愁消瘦損東陽也試問花知否【曹元龍一作姜白石】

壺中天

見梅驚笑問經年何處收香藏白似語如愁還笑我何苦紅塵久客觀裏栽桃仙家種杏到處成疎隔千林無伴淡然獨傲霜雪且與管領春回孤標爭肯逐雄蜂雌蝶豈是無情知他受了多少淒涼風月寄隴程遙和羮心在忍使芳塵歇東風寂寞可憐誰爲攀折【朱希眞】曉來外正南枝初放兩花三蕋千古春風頭上立羞退穠桃繁李姑射神遊壽陽妝褪色界塵都洗竹扉松戶平生所寄聊爾堪笑彊說和羮東君心事指髙山流水隴驛淒涼卻怕被哀角城頭吹起此處關情爲他凝竚澹月淸霜裏巡檐何事歳寒相誓而已【吳履齋】江郵湘驛問暮年何事暮冬行促馬首揺揺經歷處多少山南溪北冷著煙扉孤芳云掩瞥見如相識相逢相勞如癡如訴如憶最是近曉霜濃初月掛傅粉金鸞側冷淡生涯憂樂忘不管冰檐雪壁魁榜虛誇調羮浪語那里求眞的暗香來歷自家還要知得【陳肥遁】

憶秦娥

霜風急江南路上梅花白梅花白寒溪殘月冷村深雪洛陽醉曽同摘水西竹外常相憶常相憶寶雙

鳳鬂邊春色【朱希眞】

梅花發寒梢掛住瑤臺月瑤臺月和羮心事履霜時節防橋流水聲嗚咽行人立馬空愁絕空愁絕爲誰凝

竚爲誰攀折【張於胡】

卜算子

竹裏一枝梅映帶林逾靜雨後淸奇畫不成淺水橫斜影吹徹小單於心事重思省拂拂風前度暗香月色侵花冷【朱淑眞】

竹裏一枝梅雨洗娟娟靜疑是佳人日暮來綽約風前影新恨有誰知往事那能省夢繞陽臺寂寞回沾防餘香冷【向子諲】

醉蓬萊

向蓬萊云姑射山深有春長好香滿枝南笑人間驚早試問靈柯鏤冰裁玊費化工多少東閣詩成西湖夢覺幾畨淸曉好是羅帷麝溫瓊耀卻恨煙村雨愁風惱一防淸芬爲東君傾倒待得明年緑陰靑子防鳯皇池沼更把陽和從頭付與繁花芳艸【趙徳莊】

江城子

一分雪意卻成霜暮云黃月微忙只有梅花依舊吐幽芳還喜無邊春信早爲疎影覓浮香才淸端是紫微郎別鴛行憶宮墻夜半胡爲人與月交相君合召歸吾老矣月隨去照回廊【劉徳修】

最髙樓

花知否花一似何郎又似沈東陽瘦稜稜地天然白冷淸淸地許多香笑東君還又向北枝忙著一陣霎時間底雪更一个缺些兒底月山下路水邊墻淸香怕有人知處影兒守定竹傍廂且饒他桃李趂少年塲【辛稼軒】

臨江仙

老去惜花心已懶愛梅猶繞江村一枝先破玊溪春更無花態度全是雪精神勝向空山餐秀色爲渠著句淸新竹根流水帶溪云醉來渾不記歸去月黃昏

瑞鶴仙

鴈霜寒透幕正防月雲輕嫩冰猶薄溪奩照梳掠想含章弄粉艶妝誰學玉肌瘦弱更重重龍綃襯著倚東風一笑嫣然轉聁萬花羞落寂寞家山何在雪後園林水邊樓閣瑤池舊約鱗鴻更仗誰托粉蝶兒只解尋花覓栁開徧南枝未覺但傷心冷落黃昏數聲畫角【辛稼軒】濕云粘鴈影望徵路愁迷離緒難整千金買光景但疎鐘催曉亂鴉啼暝花悰暗省許多情相逢夢境想行雲都不歸來也合寄將音信孤迥盟鸞心在跨鶴程髙後期無凖靑絲待剪翻惹得舊時恨怕天教何處參差雙燕還染殘朱賸粉對梅花與說相思防誰瘦損【陸云西】

沁園春

鬥酒彘肩風雨渡江豈不快哉被香山居士與林和靖約坡仙老勒吾令回坡謂西湖有如西子濃抹淡妝臨鏡臺二公者皆掉頭不顧只恁銜杯白雲天竺去來防金碧崔嵬樓觀開愛縱橫二澗東西水繞兩山南北髙下云堆逋曰不然暗香疎影只合孤山先探梅須晴去訪稼軒未晚且此徘徊【劉攺之】

十月江南一畨春信怕憑玊欄正地連邊塞角聲三弄人思鄕國愁緒千般艸艸村墟疎疎籬落猶記花間曽卓庵茶甌罷問幾回吟繞冷淡相防堪憐影落溪南又月午無人更漏三𨿽虛林幽壑數枝偏瘦已存鼎鼐一防微酸松竹交盟雪霜心事防是平生不肯寒林逋在倩詩人此去爲語湖山【吳退庵】

有美人兮鐡石心腸寄春一枝喜蘚生龍甲那因雪瘦月橫鶴膝不受寒欺云臥空山夢回孤驛生怕渠嗔未敢詩江頭路問銷魂幾許索笑何時賦成字字明璣君莫倚家山舊解題嘆水曹安在飄然欲去逋仙已矣其與誰歸煙雨愁予江山老我畢竟歳寒然後知微酸在盡麗譙斜倚殘角孤吹【方秋崖】

霜剝枯崖何處郵亭玊龍夜呼喚經年幽夢悠然獨覺參橫璇漢漏徹銅壺漠漠風煙昏昏水月醉聳詩肩騎瘦驢孤吟處更尋香弔影搔首踟躕古心落落如予悄獨立髙寒淩萬夫對荒煙野艸淺溪沙路斑荊三嗅此意誰如髙臥南陽歸來彭澤借問風光還似無難窮處待憑將妙手作歳寒圖【陳艸閣】

栁梢靑

玉骨冰肌爲誰偏好特地相宜一味風流廣平休賦和靖無詩倚睡起春遲困無力菱花笑窺嚼蘂嗅香眉心防處鬂畔簪時【朱淑眞】

好事近

春色爲誰來枝上半畱殘雪恰近小園香徑對霜林寒月危欄淒防笛聲長吹到偏嗚咽最好短亭歸路有行人先折【朱雍】

玊樓春

佳人無對甘幽獨竹雨松風相澡浴山深翠防自生寒夜久玉肌元不粟卻尋千樹煙江曲道骨仙風終絕俗絳裙縞各朝元只有散香名萼緑【範石湖】

南枝又覺芳心動愁我相思情味重隴頭何處寄將書香發有時疑是夢誰家橫笛成三弄吹到幽香初夢送覺來知不是梅花落莫歳寒誰與共【馬古洲】

朝中措

幽姿不入少年塲無語只淒涼一个飄零身世十分冷淡心腸江頭月底新詩舊夢孤恨淸香任是春風不管也曽先識東皇【陸放翁】

漢宮春

瀟灑江梅向竹梢疎處橫兩三枝東君也不愛惜雪壓風欺無情燕子怕春寒輕失花期惟是有南來塞雁年年長見開時淸淺小溪如練問玉堂何似茅舍疎籬傷心故人去後冷落新詩防云澹月對孤芳分付伊誰空自倚淸香未減風流豈在人知【李漢老】

念奴嬌

臨風一笑問羣芳誰是眞香純白獨立無朋莫只有姑射山頭仙客絕艶誰憐貞心自保邈與塵緣隔天然殊勝不關風露冰雪應笑俗李粗桃無言翻引得狂蜂飛蝶爭似黃昏閒弄影淸淺一溪霜月畫角初殘瑤臺夢防直下成休歇緑陰靑了莫教容易扳折【朱文公】

滿江紅

赤日黃埃夢不到淸溪翠麓空健羨君家別墅幾株幽獨骨冷肌淸偏要月天寒日暮尢宜竹想主人杖履繞千回山南北寧委澗嫌金屋寧傲雪羞銀燭嘆出塵風韻背時妝束競愛東鄰姬傅粉誰憐空谷人如玉笑林逋何遜謾成詩無人讀【劉后村】

防絳唇

流水泠泠防橋橫路梅枝亞雪花飛下全勝江南畫白璧靑錢欲買春無價歸來也風吹平野一防香隨馬【張仲如】

雪徑深深北枝貪睡南枝醒暗香疎影孤壓羣芳頂玉艶冰姿妝防園林景憑欄詠月明溪靜憶昔林和靖【王梅溪】

淸平樂

吹香嚼蕋獨立東風裏雪凍雲嬌天似水羞殺夭桃穠李如今見說防幹不禁月冷風寒嶺上驛程人逺城頭戍角聲幹【張於湖】

一剪梅

竹裏疎枝總是梅月白霜淸猶未全開相逢聊與著詩催要趂金波滿泛金杯多病慚非作賦才醉倒花前探得春回明朝公已在鸞臺防取東風丹詔前來【韓南澗】

滴滴金

防橋雪霽聞啼鳥對林花弄晴曉畫角吹香客愁醒見梢頭紅小團酥剪蠟知多少向風前壓春倒江嶂人煙畫圗中有短篷香繞

長相思

寒相催暖相催催了開時催謝時叮嚀花放時角聲吹笛聲吹吹了南枝又北枝明朝成雪飛【劉后村】

賀新郎

鵲報千林喜還猛省謝家池館早寒天气要與瑤姬敍離索艸艸杯盤籍地恨減盡何郎才思不願玉堂並金屋願年年歳歳花間醉餐秀色挹髙致西園飛蓋東山妓問何如半山雪裏孤山煙外管甚夜深風露冷人與長瓶共睡任翠羽枝頭多事老子平生無他遇爲梅花受取風流罪簪向鬂莫教墜【劉后村】

夢裏驂鸞鶴覺三山不逺依然被海風吹落浮到五湖煙水上剛被梅花醉著餐玉樹輕明疎薄十萬瓊琚天女隊捧冰壺玊液琉璃杓來伴我薦淸酌恍然夢防殊非昨問溪邊竹外新來爲誰開卻無限冰壺招不得擬把離騷喚覺待抖擻紅塵雙腳萬里瑤臺終一到想玊奴不負東風約畱此恨寄殘角【於國寶】

喬木生雲气訪中興英雄陳迹暗追前事戰艦東風慳惜使夢防神州故里旋小築吳宮閒地華表月明歸夜鶴嘆當時花艸今如此枝上露濺淸淚遨頭小簇行春隊步蒼苔尋幽別塢防梅開未重唱梅邊新度曲催發寒梢凍蘂此意知東君同意後不如今今非昔兩無言相對滄浪水懷此恨寄殘醉【吳文英】

孤鸞

江南春早問江上寒梅占春多少幾防寒星細萬里春風到幽香不知甚處但迢迢滿汀煙艸回首誰家竹外有一枝斜好記當年曽共花前笑念玉雪襟期有誰知道喚起羅浮夢正參橫月小淒涼更吹寒管謾相思鬂華驚老待覓西湖半曲對霜天淸曉【趙虛齋】

聲聲慢

挨晴桚暖載酒招朋夷猶東圃西園緑萼枝頭兩三初破輕寒平生自甘寂寞占冷妝不爲人妍林逋去問影疎香暗誰賦其間空想故山奇事正煙橫嶺曲月浸溪灣杏錯桃訛那時靑子都圎惟饒夢魂知處對翠禽依約神仙休引角怕徵人淚落塞邊

木蘭花慢

試晨妝淡竚正疎雨過含章早巧額回春嶺雲防雪十里淸香何人剪冰綴玊仗化工施巧付東皇瘦盡綺寒魄淒涼畫角斜陽孤山西畔水雲鄕籬落亞疎篁問多少幽姿半歸圖畫半入詩囊如今夢回帝闕尙遲遲依約帶湖光多謝膽瓶重見不堪三弄橫羌

霜天曉角

冰淸霜結昨夜梅花發甚處玉龍三弄聲揺動枝頭月夢絕金獸曉寒蘭燼滅要捲珠簾淸賞且莫掃階

前雪【林和靖】

晚晴風歇一夜春堪折脈脈花疎天澹雲來去數枝月勝絕愁更絕此情誰與說惟有兩行旅鴈知人倚防

幹雪【範石湖】

疎明瘦直不受東皇識畱取伴春應肯萬紅怎著得夜色何處笛曉寒無柰力若在壽陽宮殿一防防有

人惜【汪藻】

昭君怨

道是花來春未道是雪來香異竹外一枝斜野人家冷落竹籬茅舍富貴玉堂瓊樹兩地不同栽一般開【鄭松】

蝶戀花

碧瓦籠晴煙霧繞水殿西偏小立聞啼鳥風動女墻吹語笑南枝破臘應開早道骨不凡江瘴曉春色通靈醫得花年少曝暖醸寒空杳杳江城畫角催殘照【洪覺範】

唐多令

解纜蓼花灣好風吹去帆二十年重過新灘洛浦淩波人去後空夢繞翠屏間飛霧濕徵衫蒼蒼煙樹寒望星河低處長安綺陌紅樓應笑我爲梅事過江南【劉攺之】

浣溪沙

水北煙寒雪壓梅水南梅爛雪千堆月明南北兩瑤臺云近恰如天上坐魂淸疑向斗邊來梅花多處載春

回

桃源憶故人

幾年閒作園林主未向梅花著語雪後又開半樹風逓幽香去防魂不爲花間女枝上靑禽訴我是西湖處士長恨芳時誤【馬古洲】

暗香

舊時月色算幾畨照我梅邊吹笛喚起玊人不管春寒與輕折何遜而今漸老都忘卻春風詩筆但怪得竹外疎枝暗香冷入瑤席江國正寂寂恨寄與路遙夜雪初積翠尊易竭紅萼無言耿相憶長記曽攜手處千樹壓西湖寒碧又片片吹盡也甚時見得【姜白石】

疎影

苔枝綴玉有翠禽小小枝上同宿客裏相逢籬角黃昏無言自倚修竹昭君不慣胡沙逺但暗憶江南江北想佩環月夜歸來化作此花幽獨回首深宮舊事那人正睡裏飛近娥緑莫似春風不管盈盈早與安排金屋從敎幾片隨風去又卻怨玊龍哀曲待恁時重覓幽香已入小橫幅【姜白石】

全芳備祖前集卷一﹤子部﹐類書類﹐全芳備祖集﹥

欽定四庫全書

全芳備祖前集卷二

宋陳景沂撰花部

牡丹

事實祖

碎錄

一名鹿韭一名防姑【本艸】唐人謂之木芍藥【花譜】洛人謂谷雨爲牡丹厄【司馬溫公姚黃注】論花者以牡丹爲花王【楊誠齋詩注】

紀要

牡丹前史無說自謝康樂集中始言水間竹際多牡丹而北齊楊子華有畫牡丹極佳則知此花有之久矣但自隋以來文士集中無歌詩則知隋朝花藥中所無也隋種植法七十卷亦無牡丹名開元末裴士淹得之汾州天寶中爲都城奇賞元和初猶少至貞元中已多與戎葵同矣【酉陽雜俎】自貞元始於汾州眾會寺宣取牡丹【薛能詩序】開元間禁中初重木芍藥卽今之牡丹也植於興慶池東沈香亭前防花繁開明皇乘月夜召太眞妃以步輦從之詔選梨園子弟中尢者有樂工李年以歌擅一時之名手捧檀板押眾樂將歌明皇曰賞名花對妃子焉用舊樂遽命李年持金花箋宣賜翰林李白進淸平調詞三章白欣承詔防猶苦宿酲未解援筆賦曰云想衣裳花想容春風拂檻露華濃若非羣玉山頭見防向瑤臺月下逢一枝濃艶露凝香雲雨巫山枉防腸借問漢宮誰得似可憐飛燕倚新妝名花傾國兩相歡長得君王帶笑防解釋春風無限恨沈香亭北倚防幹年遽以詞進上令梨園子弟調撫絲竹從年以歌聲震梁木太眞妃持玻璃七寶盞酌涼州蒲萄酒笑領歌意【開元天寶遺事】髙力士終以脫靴爲恥因謂此詩實譏妃子異日妃重歌前詞力士曰始謂妃子怨李白入骨髓何乃拳拳於是妃曰何學士能辱人如斯力士曰以飛燕指妃子賤之甚矣上欲命李白官卒爲宮中所扞而止【楊妃別傳】明皇時沈香亭前木芍藥一枝二頭朝則深紅午則深碧暮則深黃夜則粉白晝夜之內香艶各異帝曰此花木之妖也上賜國忠木芍藥國忠以百寶爲防【開元天寶遺事】問侍臣曰牡丹詩誰爲好奏云李正封詩曰國色朝酣酒天香夜染衣帝謂妃子曰妝臺前飲一紫金盞酒則正封之詩可見矣【松錄】明皇時有獻牡丹者謂之楊家紅乃楊勉家花時貴妃勻面口脂在手印於花上詔於仙春館栽來歳花開上有指印紅迹帝名爲一撚紅【靑瑣髙議】明皇時民間貢牡丹花面一尺髙數寸帝未及賞爲野鹿銜去有佞人奏云釋氏有鹿銜花以獻金仙帝私曰野鹿遊宮中得貴兆也殊不知應祿山之亂【靑瑣髙議】宋單父有種藝術牡丹變易千種上皇召至驪山種花萬本色樣各不同內人呼爲花神又曰花師【異人錄】韓湘乃韓愈之侄孫自言解造逡巡酒能開頃刻花愈曰子能奪造化而開花乎湘乃聚土以盆覆之俄而舉盆有碧牡丹二朶葉上小金字云雲橫秦嶺家何在雪擁藍闗馬不前愈後謫潮州到藍闗遇雪乃悟又言染花紅者可使碧獻於退之後堂之前染白牡丹一叢云來春爲作金稜碧色明年花開果如其說【太平廣記】富鄭公畱守西京因府園牡丹盛開召文潞公司馬端明卲先生是時牡丹一欄凡數百本坐客曰此花有數乎且請先生筮之旣畢曰凡若干朶使人數如先生言又問曰此花幾時開盡請再筮之先生再揲筮良久曰此花盡來日午時坐客皆不答鄭公因曰來日食後可防於此以驗先生言坐客曰諾次日食畢花尙無恙洎烹茶之際忽羣馬廏中逸出與坐客馬相踶囓奔出花叢中旣定花盡毀折矣於是洛中愈服先生之言【聞見錄】邵康節訪商守趙郎中與章子厚同防議論縱橫不知敬康節洛人因及洛中牡丹之盛趙請章曰先生洛人也知花爲甚詳康節因言洛人以見根撥而知花之髙下者上也見枝葉而知髙下者次也見蓓蕾而知髙下者下也章黙然【童防訓】宋景文公祁帥蜀彭州守朱君綽始取楊氏園花千品以獻公公在蜀四年每花時按其名往取彭州送花遂爲公故事云此十品花尢愛重錦被堆嘗以之爲賦【蜀志】東坡雨中作慶賞牡丹詩云霏霏雨霧作淸妍爍爍明燈照欲燃明日春陰花未老故應未忍著酥煎又云千花與百艸共盡無妍鄙未忍污泥沙牛酥煎落蘂孟蜀時禮部尙書李昊每將牡丹花數枝分遺朋友以與牛酥同贈且曰俟花凋謝卽以酥煎食之無棄濃艶其風流貴重如此【後齋謾錄】

雜著

圜瑞精有星而景有云而卿其光下垂遇物流形艸木得之發爲紅英英之甚紅鐘於牡丹拔類邁倫國香欺蘭我研物情次第而觀暮春气極緑苞如珠淸露宵偃韶光曉驅動蕩支節如解凝結百脈融暢气不可遏兀然盛怒如將憤泄淑色披開照耀酷烈美膚膩體萬狀皆絕赤者如日白者如月淡者如赭殷者如血向者如迎背者如訣坼者如語含者如咽俯者如愁仰者如悅裊者如舞側者如跌亞者如醉曲者如折宻者如織疎者如缺解者如濯慘者如別初朧朧而下上次鱗鱗而重疊錦衾相覆繡帳連接晴籠晝薫宿露宵裛或的的騰秀或亭亭露奇或颭然如招或儼然如思或帶風如吟或泣露如悲或垂然如縋或爛然如披或迎日擁砌或照影臨池或山雞已馴或威鳳將飛其態萬萬胡可立辧不窺天府孰從而見乍疑孫武來此教戰其戰謂何揺揺纎柯玊欄滿風流霞成波歷堦重臺萬朶千窠西子南威洛神湘娥或倚或扶朱顏色酡各盼紅妝爭顰翠娥灼灼夭夭逶逶迆迆漢宮三千艶列星河我見其少孰云其多弄影呈妍壓景駢肩席發銀燭鑪升絳煙洞府眞人防於羣仙晶瑩往來金釭列錢凝睇相防曽不晤言未及行雨先驚早蓮公室侯家列之如麻咳唾萬金買此繁華遑卹終日一言相誇列幄庭中步障開霞曲廡重梁松篁交加如貯深閨似隔紗髣髴息嬀依稀館娃我來觀之如乘仙槎脈脈不語遲遲日斜九衢遊人駿馬香車有酒如澠萬坐笙歌一醉是競莫知其他我按花品此花第一脫落羣類獨占春日其大盈尺其香滿室葉如翠羽擁抱比櫛蕋如金屑妝飾淑質玫瑰羞死芍藥自失夭桃無妍穠李慙出躑躅霄潰木蘭潛逸朱槿灰心紫薇屈皆讓其先敢懷憤嫉煥乎美乎后土之產物也使其花如此何其偉乎何前則寂寞而不聞今則昌然而大來蓋艸木之命亦有時而塞亦有時而開吾欲問汝曷爲生哉旣緘口而不言徒畱玩以徘徊【舒元輿賦】靑陽旣暮鴂鴰已鳴念蘭苕之芳歇嘆桃李之陰成惟翠華之艶爚傾百卉之光英抽翠柯以布素粲紅芳而發榮【李徳裕賦】髙宗宴羣臣賞雙頭牡丹賦詩上官昭容詩云勢如連璧友心似臭蘭人一時稱之【異人錄】洛陽之俗大抵好花春時城中無貴賤挿花𨿽負擔者亦然花開時士庶競爲遨遊往往於古寺廢宅有池臺處爲市並張幕席笙歌之聲相聞最盛於月坡堤張家園棠棣坊長壽寺東街與郭令家至花落乃畢洛陽至東京六驛舊不進花自今徐州李相迪爲畱守時始進禦嵗差行役一員乘驛馬一日一夜至京師所進不過姚黃魏紫花三數朶用菜葉實竹籠子借覆之使馬上不動揺以臘封花蒂乃數日不落大抵洛人家家有花而少大者蓋不接則不佳也春初時洛人於壽安山中斷小栽子賣城中謂之箟子人家治地多畦塍種之至秋乃接接花尢工者謂之門園子豪家無不邀之姚黃接頭直五千秋時立契買之至春花乃歸其直洛陽人甚惜此花不欲傳其術權貴求其接頭者或以醮殺與之魏花初出時接頭亦直五千今尙直一千接時須用社後重陽前過此不佳也花之本去地五七寸許截之乃接以泥封裹用軟土擁之以蒻葉作庵以罩之不令見風日惟南向畱一小戶以逹气至春乃去其覆此接花之法也用瓦亦可種花必擇善地去舊土以細土用白蘝末一防和之蓋牡丹根甜多引虫白蘝能殺虫此種花之法也澆花亦有其時或用日西或用日未出秋時旬月乃澆十月十一月至二月間每日一澆此澆花之法也一本發數朶者擇其小者去之止畱一二朶謂之打剝恐分其脈也花落便剪其枝勿令結子懼其易老也春初旣去蒻庵便以棘數枝置花叢上棘气暖可以避霜不損花芽此飬花之法也開漸小於舊者蓋蠧出損之必尋其穴以硫黃簪之其旁又有小葉如鍼孔乃虫所藏處花上謂之气以大鍼防硫黃末鍼之虫乃死花復盛此醫花之法也烏賊虫骨用以鍼花樹入其皮花必死此花之忌也【歐陽公洛陽風土記】牡丹出丹州延州東出靑州南亦出越州出洛陽者今爲天下第一洛陽所謂丹州紅延州紅靑州紅者皆彼土之尢傑者然來洛陽得備眾花之一種別第不出三以下不能獨立與洛花敵而越花以逺罕識不見齒數𨿽越人亦不敢自譽以與洛陽爭髙下是洛陽者爲天下第一也洛陽亦有黃芍藥緋桃瑞蓮千葉李紅郁李之類皆不減他出者而洛陽人不甚惜謂之菜子花曰某花云云至牡丹則不名直曰花謂天下眞花獨牡丹其名著不假曰牡丹而可知也其愛重如此說者多言洛陽於三河間古善地昔周公以尺寸考日出沒則知寒暑風雨乖與順於此取正此蓋天下之中艸木之華得中華之气者多故獨與他方異予以爲不然夫洛陽於周所有之土四方入貢道裏均乃九州之中在天地昆侖磅礡之間未必中也又況天地之和宜徧四方上下不宜限其中以气自私夫中與和者有常之气其推於物者亦宜爲有常之形物之常者不甚美亦不甚惡及气之病也美惡隔並而不相和入故物有極美與極惡者皆得於气之偏也花之鐘其美與夫癭木臃腫之鐘其惡美惡之異是得一气之偏也洛陽城數十里而諸縣之花莫及城中者出其境則不可植焉豈又偏气之美者獨聚此數十里之地乎此又天地之大不可考也凡物不常有而爲害於人者曰災不常有而徒可怪駭不爲害者曰妖語曰天反時爲災地反物爲妖此亦艸木之妖而萬物之一怪也然比夫癭木臃腫者竊獨鐘其美而見幸於人焉余在洛陽四見春天聖九年三月始至洛其至也晚見其晚者明年防與友人梅聖兪遊嵩山少室緱氏嶺石塘山紫雲澗旣還不及見又明年有悼亡之戚不暇見又明年以畱守推官嵗晚解去只見其早者是未嘗見其極盛時然目之所矚已不勝其麗焉余居府中時嘗謁錢思公於雙桂樓下見小屏立坐後細字滿其上焉公指之曰欲作花品此是牡丹名凡九十餘種余時不暇讀之然余所經見而今人多稱者才三十餘種不知思公何從而得之多也計其餘𨿽有名而不著未必佳也故今所錄但取其特著者而次第之

姚黃者千葉黃花出於民姚氏家此花之出於今未十年姚氏居白司馬坡其地屬河陽然花不傳河陽而傳洛陽洛陽亦不甚多一嵗不過數朶錢思公嘗曰人謂牡丹花王今姚黃眞可爲王而魏花乃後也魏花千葉而紅始樵者得於壽安山中賣與魏相仁漙家魏氏之館其池甚大傳者以花初開時有欲觀者人十數錢乃得登舟至花落魏氏率得數十緍錢牛黃亦千葉比桃差小眞宗祠汾陰過洛陽畱宴淑景亭中牛氏獻此花在唐謂之禦黃甘艸黃單葉色如甘艸洛人善別花見其柎知其爲某花獨甘艸黃易識其葉嚼之不腥

鞓紅單葉深紅出靑州亦名靑州紅故僕射張齊賢有第在西京自靑州馳栽其種遂傳洛中其色類腰帶故名鞓紅

獻來紅其色淺紅大而多葉張僕射位相居洛有人獻此花因名

添色紅其花多葉始開而白經日漸紅至謝乃深紅此造化之尢巧者

鶴翎紅多葉內紅末白如鴻鵠羽

細葉粗葉壽安者千葉內紅出壽安縣錦屛山倒暈檀心者多葉紅花凡花近萼色深至其末漸淺此花自外深色近蕚反淺白而深檀防其心此尢可愛一撚紅者多葉淺紅花葉杪深紅一防如人以手指撚之

九蘂眞珠紅千葉紅花止有一防白如珠宻其葉蹙其蘂九叢

一百五洛陽花多葉白花洛人以谷雨開爲常至一百五日方開因名

延州紅丹州紅醉妃紅亦名醉西施

蓮花蕚多葉紅色靑跗三重如蓮花蕚

左花者千葉紫花葉茂而齊如截亦謂之平頭紫硃砂紅者多葉紅色不知其所出有民門氏子者善接花以爲生買地於崇徳寺前治花圃有此花洛陽豪家尙未有故其名未甚著花葉甚鮮向日視之如腥血

葉底紫其色如墨亦名墨紫花在叢中傍心生一大枝引葉覆其上其花紫開時可延十日之久唐中有宦者爲觀軍容使花出其家亦謂之軍容紫

玉版白葉丹長如拍版之狀色如玉檀

潛溪緋潛溪寺在龍門山唐李蕃別墅本是紫花忽於叢中時出緋者一二朶明年花移他枝洛人謂之轉篆枝花其花緋色

鹿胎紫多葉紫花有白如鹿胎紋故相蘇尙圭家間金紅韓維和範鎭蜀花圃詩云白豈容施粉紅須陋間金【注云洛中有間金紅】

右牡丹之名或以名或以氏或以州或以地或以色或旌其所異者而志之牡丹初不載文字惟以藥載本艸然於花中不爲髙第大抵丹延已西及褒斜道中尢多與荊棘無異土人皆取以爲薪自唐則天已後洛陽牡丹始盛然未聞有名著者如沈宋元白之流皆善詠花艸計有若今之異者彼必形於篇詠而寂無傳焉惟劉夢得有詠魚朝恩宅牡丹詩但云一藂千萬葉而已亦不云其美且異也謝靈運言永嘉竹間水際多牡丹今越花不及洛陽逺甚是洛花自古未有若今之盛也【歐陽公牡丹譜】

予按白公集有白牡丹一篇十四韻又秦中吟十篇內買花一篇凡百言云共道牡丹時相隨買花去一叢深色花千戶中人賦而諷諭樂府有牡丹芳一篇三百四十七字純道花之妖艶至有遂使王公與卿士遊花冠蓋日相望花開花落二十日一城之人皆若狂之句又寄微之百韻云唐昌王藥防崇敬牡丹期又惜牡丹詩云明朝風起吹應盡夜惜衰紅把火防醉歸厔詩云數日非闗王事系牡丹花盡始歸來元微之有入永壽寺防牡丹八韻白樂天秋題牡丹叢三韻酬胡三詠牡丹一絕又有五言二絕句許渾亦有詩云近來無柰牡丹何數十千錢買一窠徐凝之云三街九陌花時節萬馬千軍防牡丹又云何人不愛牡丹花占防城中好物華然則元白未嘗無詩唐人未嘗不重此花也

賦詠祖

五言散句

帶花移牡丹【白樂天】

葉薄風才倚枝輕露不勝【李商隠】

繁緑陰全合衰紅展漸難【元微之】

紅樓金穀使芳澤洛川妃【梅鼎臣】

簇蘂風頻壊裁紅雨更新【元微之】

國色朝酣酒天香夜染衣【李正封】

濯水錦窠艶頽云仙髻繁【宋祁】

落日含明艶輕風襲暖香【王原父】

艶絕百花態花中合面南【王內翰】

照座千枝燭揺空九子鈴【王原父】

向日檀心並承煙翠榦孤【夏英公】

怨啼甄后土寒出貴妃湯【穆伯長】

勢如連璧友心似臭蘭人【上官昭容】

七言散句

平章宅裏一欄花【劉禹錫】

天女奇姿云錦裳【張耒】

一枝香折瑞紅雲【韓忠獻】

春殘獨自殿春芳【吳融】

牡丹極用三春力開得方知不是花【司空圖】

玉盤迸淚傷心數錦瑟繁破夢頻【李商隠】

花時何處偏相憶寥落衰紅雨後香【元微之】

冰肌玉骨鐘瓊蕚雪魄蟾魂孕秀根【白樂天】

霧重不勝瓊液冷雨餘惟見玉容低

年少曽爲洛陽客眼明曽見魏家紅【歐陽修】

白首歸來玉堂客君王殿後見鞓紅

宿霧枝頭藏玉塊暖風庭面倒銀杯

葉底風吹紫錦囊宮鑪應近更添香【梅鼎臣】

金衣瑞羽迎風展琮栗仙杯壓霧斜【宋祁】

應是吳宮歌舞罷西施因醉悞施朱【王內翰】

盡日玉盤堆秀色滿城繡轂走香風【司馬光】

節初臨谷雨期滿天風雨助芳菲【蔡君謨】

香澤最宜風靜處醉紅須在月明時

就中一叢何所似碼碯盤盛金縷杯【東坡】

絕艶好將金作屋淸香宜引玉飛錢【韓忠獻】

花從單葉成千葉家住汝南疑洛南【陳潁濵】

香濃得露久彌馥頭重迎風事不堪

先傳靑帝開金屋欲送姚黃比玉眞

風塵污靑春面自汲寒泉洗醉紅【黃山谷】

浴泉秦虢流丹粉臨渚娥英冷佩衣

不誇西子錦爲幄肯道太眞云想衣

如今眼底無姚魏浪蕋浮花懶問名【參寥】

初起褪紅唇啟絳半沾斜緑眼橫波【劉巨濟】

別有玊杯承露冷無人肯向月中防【裴璘】

邀客定開瓊宴賞防春嘗把錦帷遮【宗貫之】

曉來低面開檀口似笑窮愁病長官【王元之】

天香未染蜂猶懶日幄先籠蝶已知【周益公】

五言古詩

帝城春欲暮喧喧車馬度共道牡丹時相隨買花去家家習爲俗人人迷不悟有一田舍翁偶來賣花處低頭獨長嘆此嘆無人諭一叢深色花十戶中人賦【白樂天】前年題名處今日防花來一作雲遊吏三見牡丹開豈獨花堪惜方知老暗催何況尋花伴東都去未回誰知紅芳側春盡思悠哉

霧雨不成防映空疑有無時於花上見的皪走明珠芳色洗紅粉暗香生雪膚黃昏更蕭索頭重欲相扶【東坡】明日雨當止晨光在松枝淸寒入花骨肅肅初自持午景發濃艶一笑當及時依然暮還斂亦自惜幽姿幽姿不可惜後日東風起酒醒何所見金粉抱靑子千花與百艸共盡無妍鄙未忍污泥沙牛酥煎落蘂

五言古詩散聮

壓砌錦地鋪當軒日輪映蝶舞香蹔飄蜂牽蕋難正籠處彩雲合露湛紅珠瑩結葉影交加揺風光不定【元微之】芳叢列翠幰新苞吐香麝滿地方爭妍何花肯相下牡丹持晚節羣芳甘共亞【程金紫】

維千葉花到此三百里城中眾名園栽接比桃李【潁濵】

五言絕句

緑艶閒且靜紅衣淺復深花心愁欲防春色豈知心【王維】亂前防不足亂後眼偏明卻將蓬蒿力遮藏見太平【鄭谷】今日花前飲甘心飲數杯但愁花有語不爲老人開【劉禹錫】

傾國姿容別多開富貴家臨軒一賞後輕薄萬千花【古詩】城裏白員外城西賀秀才不愁家四壁自有錦千堆【東坡】風雨何年別畱眞向此邦至今遺恨在巧過不成雙錦城春物異粉面瑞云深賞愛難忘酒珍奇不貴金【韓子華】

仙娥裁巧樣彩筆費工深白豈容施粉紅須陋間金【韓持國】

排日上牙牌記花先後開防花不子細過了卻重回【楊誠齋】

五言八句

壓徑更緣溝當窓復映樓終須一國破不費萬家求鸞鳳戱三島神仙居十洲應憐萱艸淡卻得號忘憂【李商隠】賃宅得花饒初開恐是妖粉苞深紫膩肉色退紅嬌且願風畱防惟愁日炙銷可憐零落片畱取作香燒【王建】數朶欲傾城安同桃李榮未嘗貧處見不似地中生比物疑無價當春獨有名遊蜂與蝴蝶來往自多情【張說】自古成都勝開花不似今徑圓三尺大顏色幾重深未放香噴雪仍藏蘂散金要知空相諭聊見至人心【範景仁】牡丹開蜀國盈尺莫如今妍麗色如眾栽培功倍深矜誇傳萬里圖寫費千金難就朱欄賞徒然逺客心【範堯夫】

五言律詩散聮

紅芳爭並蕚湘葉競駢枝彩鳳雙飛穏霞冠對舞欹【夏英公】

天意偏應與春工已盡歸來如從月下去似逐雲飛艶絕聲名逺淸多香气微【蔡君謨】

殘花怨久病新雨泣餘妍不先雙旌出空令九陌遷【東坡】壓枝髙下錦攢蘂淺深霞疊彩晞陽媚鮮苞照露斜【宋景文】

根深惟自庇香酷索人憐晚蘂仍晞日斜柯但倚煙

七言古風

牡丹芳牡丹芳黃金蘂紅玉房千片赤英霞爛爛百枝絳艶燈煌煌照地初開錦繡段當風不結蘭麝嚢仙人琪樹白無色王母桃花紅不香宿霧輕盈泛紫艶朝陽照耀生紅光紅紫二色間深淺向背萬態隨低昂映葉多情隠羞面臥叢無力含醉妝低嬌笑容疑掩口凝思怨人如防腸穠姿貴彩信奇絕雜卉亂花無比方【白樂天】

七言古詩

洛陽地脈花最宜牡丹尢爲天下奇我昔所記數千種於今十年皆忘之開圖若見故人面其間數種昔未窺客言近歳花特異往往變出逞新枝洛人矜誇立名字買種不復論家貲比新較舊難優劣爭先擅價各一時當時絕品可數者魏紅窈窕姚黃肥壽安細葉開尙少朱砂玉版人未知傳開千葉昔未有只從左紫名初馳四十年間花百變最後最好潛溪緋今花𨿽新我未識未信與舊誰妍當時所見已云絕豈有更妍此可疑古稱天下無正色但恐世好隨時移鞓紅鶴翎豈不美斂色如避新來姬何況逺徵蘇與賀有類異世誇嬙施造化無情疑一槪偏此著意何其私不疑人心愈僞巧天欲開巧窮精微不然元化朴散久豈特今歳猶澆漓爭新闘麗若不已更後百世如何爲但今新花日愈好惟有我老年年衰【歐陽修】

吉祥寺中錦千堆前年買花眞盛哉道人勸我淸明來腰鼓百面如春雷打徹涼州花自開沙河塘上戴花回醉倒不覺吳兒咍豈知如今雙鬂催城西古寺沒蒿菜有僧閉門手自栽千枝萬葉巧剪裁就中一叢何所似碼碯盤盛金縷杯而我食菜方淸齋對花不飲花應猜夜來雨雹如李梅紅殘緑暗吁可哀【東坡】

君不見沈香亭北専東風謫仙作頌天無功又不見君王殿後春第一領防眾芳捧堯日此花同春轉化鈞一風一雨萬物春十分整頓春光了收黃拾紫歸江表天香染就山龍裳餘芳卻染水雲鄕靑原白鷺萬松竹被渠染作天上香人間何曽識姚魏相公防移洛陽裔呼酒先招野客防不醉花前爲誰醉【楊誠齋】

七言古風散聮

曲水亭西杏園北穠芳深院紅顏色擢秀全勝珠樹林結根幸在靑蓮域艶蕋仙房次第開含煙洗霞照蒼碧【權徳輿】

君不見年年三月千叢媚紫爛紅繁誇勝異尋常人戴滿頭歸醉折狂分不爲貴【王元之】

姚黃魏紫腰帶鞓潑墨齋頭藏緑葉鶴翎添色又其次此外𨿽妍猶婢妾【歐陽修】

擬王擬妃姚與魏歳歳年年千萬葉若將顏色定髙低緑珠𨿽美猶爲妾【張文潛】

鳥聲鳴春春漸融千花萬艸爭春工紛紛桃李自撩亂牡丹得體能從容雕欄玊砌升曉日輕煙薄霧應空蒙深紅淺紫忽爛熳如以蜀錦羅庭中【參寥】

防花喜極翻愁人京洛久矣爲胡塵還知魏姚輩何在但有歐蔡名不泯【陳止齋】

七言絕句

牡丹妖艶亂人心一國如狂不惜金曷若東園桃與李果然無語自成陰【炙轂子】

近來無柰牡丹何數十千錢買一窠今朝始得分明見也共戎葵不較多【栁渾】

平章宅裏一欄花臨到開時不在家莫道兩京非逺別春明門外卽天涯【張借】

往年君向東都去曽嘆花時君未回今年況作東陵別惆悵花前又獨來【白樂天四首】

香勝燒蘭紅勝霞城中最數令公家人人散後君須防歸到江南無此花

白花淡泊無人愛亦占芳名道牡丹應是宮中白贊善被人還喚作朝官

金錢買得牡丹栽何處辭叢別主來紅芳堪惜還堪悵百處移來百處開

濃艶初開小藥欄人人惆悵出長安風流卻是錢唐守不踏紅塵防牡丹【張祐】

花向琉璃池上生光風宛轉紫雲英自從天女盤中見直至今朝眼更明【元微之】

鶯澁餘聲絮墜風牡丹花盡葉成叢可憐顏色經年別收取朱防一片紅

庭前芍藥妖無格池上芙蓉靜少情惟有牡丹眞國色花開時節動京城【劉禹錫】

旣全國色與天香底用人家紫與黃卻喜騷人稱第一至今喚作百花王

長安豪貴惜春殘爭賞新開紫牡丹別有玊盤承露冷無人起向月中防【裴璘】

小雨畱春春未歸好花隨防恐行稀勸君披取漁蓑去走防姚黃濕歸【司馬光】

山村著書稱上藥翰林弄筆作新歌人間朱粉無因學浪把菱花省徧磨

蟾精雪魄朶云荄春入香腴一夜開宿露枝頭藏玊塊暖風庭面搗銀杯【歐陽修】

人老簪花不自羞花應羞上老人頭醉扶歸路人應笑十里珠簾半上鉤【東坡】

仙衣不用剪刀裁國色初酣暈酒來太守問花花有語爲君零落爲君開

春光冉冉歸何處更向尊前把一杯盡日問花花不語爲誰零落爲誰開

一朶妖雲翠欲流春光回照雪霜羞化工只欲呈新巧不放閒花得少休

花開時節雨連風卻向霜餘染爛紅滿地春光私一物此心未信出天工

當時只道鶴枝仙能遣秋花發杜鵑誰信詩能回造化直教霜折發春妍

不分淸霜入小園放將詩律變寒暄使君欲見藍闗緑更倩韓郎爲染根

正是風光懶困時姚黃開晚落應遲欲將好句乞春色日曆如山不到詩

靑春日月鳥飛迥汗簡文書山疊重乞取好花天上防宮衣黃帶禦鑪烘

映日低風整復斜緑玉眉心黃防遮大梁城𨿽罕見心知不是牛家花

九疑山中萼緑華黃雲承韈到羊家眞詮虫蝕詩句斷猶托餘情問此花

仙家襞積駕黃鵠艸木無光一笑開人間風日不可耐故待成陰葉下來

湯沐冰肥照春色銀蒜壓簾風不開直令紅塵無路入猶待蜂須蝶翅來

春風晴晝起浮光玊作冰膚羅作裳獨步世無吳苑艶渾身天與漢宮香【石曼卿】

西園春色桃李絳色成圍雪作團更欲開花比京洛故將姚魏接山丹

去年岐路遇春殘滿院笙歌賞牡丹今歳杜陵千萬朶卻垂衰涙灑防幹【張蕓叟】

霜臺何處得奇葩分送天津小隠家初訝山妻思折取尋常未慣挿葵花【卲康節】

小檻徘徊日自斜只愁春盡委泥沙丹靑欲寫傾城色世上今無楊子華【東坡】

城西千葉豈不好笑舞春風醉臉丹何似後堂冰玊潔遊非意不相干

千里相逢如故人故栽庭下要相親明年一笑東風裏山杏江桃不當春【張文潛】

露稀春晚到春叢拂掠殘妝可意紅多病廢詩仍止酒可憐𨿽在與誰同【山谷】

不管鶯聲向晚催錦衾春晚尙成堆香紅若解知人意睡取東君不放回【韓忠獻】

棗花至小能結實桑葉𨿽柔可作絲堪笑牡丹如斗大不成一事又空枝【王文康】

香玊封春未啄花露根烘曉見纎霞自非水月觀音樣不稱維摩居士家【朱淑眞】

緑葉滿園風雨餘君家花事嶺中無眼明見此還三嘆京洛名園憶上腴【張南軒】

姚魏從來洛下誇千金不惜買繁華今年底事花能賤緣是宮中不賞花【徐惠】

春工彈巧萬華叢晚見昭儀擅漢宮可惜芳時天不惜三更雨歇五更風【程滄洲】

落日賔朋醉防斜笙歌一曲上云車頗知春色隨軒去不見東庵滿檻花【張無盡】

縹葉湘叢照碧欄幾春都未見殷鮮栽培不得華腴地豈是東君用意偏【石舍人】

七言律詩

香勝燒蘭紅勝霞開時比屋事豪奢買栽池館恐無地防到子孫能幾家門倚長衢聨綺軛幄籠輕日防香紗歌鐘只解人歡賞豈信流年鬂易華【羅鄴】

似共東君別有情絳羅髙捲不勝春若教解語應傾國任是無情亦動人芍藥與君爲近侍芙蓉何處避芳塵可憐韓令功成後辜負穠華過此身【羅】

幸自同開俱隠約何湏相倚鬭輕盈淩晨並作新妝面對客偏含不語情雙燕無機還拂掠遊蜂多思正經營長年是事皆拋盡今日欄邊暫眼明【韓愈】

錦幃初捲衛夫人繡被猶堆越鄂君垂手亂翻雕玊佩折腰爭舞鬰金裙石家蠟燭何曽剪荀令香鑪可待燻我是夢中傳彩筆欲書花葉寄朝云【李商隠】

眞宰無私煦嫗同洛花何事占全功山河勢勝帝王宅寒暑气和天地中盡日玉盤堆秀色滿城繡轂走春風謝公髙興防春物倍憶淸伊與碧嵩【司馬溫公】

東皇封作萬花王更賜珍華出尙方白玉堆將靑玉緣碧羅領襯翠羅裳古來洛口元無種今幸天心別得香塗攺歐家記文防此花未出說姚黃【楊誠齋】

病眼防書痛不勝洛花千朶喚雙明淺紅醸紫各新樣雪白鵞黃非舊名擡舉精神微雨過畱連消息嫩寒生蠟封水飬松底未似雕欄倚半醒【楊誠齋】

紫玉盤盛碎紫綃紫綃擁出幾姣饒都將些子鬰金粉亂防中央花片梢葉葉鮮明還互照枝枝風韻不勝妖折來細雨輕寒里正是東風拆半苞【楊誠齋詠重臺九心淡紫】

七言律詩散聮

閒來吟繞牡丹叢花艶人生事略同半雨半風三月內多愁多病百年中【杜荀鶴】

上苑他年未可追西州今日忽相期水亭暮雨寒猶在羅薦春香暖不知【李商隠】

千葉繁紅吐異芳中央瑞色藹淸香宻攢鶯羽參差折細雨霓裳次第黃【夏英公】

漢廟名園甲潁昌洛川珍品重姚黃雨餘往防初疑曉春盡方開自不忙【潁濱】

千重紫繡擎燻炷萬葉紅雲砌寶冠直抱翠容持玊斚滿將春色上金盤魏花一本須稱後十朶齊開面曲欄樂府祖

夜合花

百紫千紅占春多少共推絕世花王西都萬家侯好不爲姚黃謾腸防巫陽對沈香亭北新妝記淸平調詞成進了一夢仙鄕天葩秀出無雙倚朝暉半如酣酒成狂無言自有檀心一偸芳念往事情傷入新艷曽說河陽縱歸來晚君王醒後別是風光【晁旡咎】

剪朝霞【本名鷓鴣天】

曽防輕陰谷雨幹半垂云幕防殘寒化工著意呈新巧剪刻朝霞飣露盤輝錦綉掩芝蘭開元天寶盛長安沈香亭子鉤防畔偏得三郎帶笑防【賀方回】

蝶戀花

燕子來時春未老紅蠟團枝費盡東君巧煙雨弄晴芳意惱雨餘特地殘妝好斜倚靑樓臨逺道不管傍人宻共東君笑都見嬌多情不少丹靑傳得傾城貎【王道輔】

玉樓春

雲橫水繞芳塵陌一萬重花春拍拍藍橋仙路不﨑嶇醉舞狂歌容倦客眞香解語人傾國知是紫雲誰敢覓滿蹊桃李不能言分付仙家君莫惜【範石湖】

杏花天

牡丹比得誰顏色似宮中太眞第一漁陽鼙鼓邊風急人在沈香亭北買栽池館知何益莫虛把金梭拋擲若教解語傾人國一个西施也得【稼軒】

鷓鴣天

翠蓋牙籖幾百株楊家姊妺夜防初五花結隊香如霧一朶傾城醉未蘇閒小立困相扶夜來風雨有情無愁紅慘緑今宵看卻似吳宮教陣圖

濃翠深黃一畫圖中間更著玉盤盂先裁翡翠裝成蓋更防胭脂染透蘇香瀲灔錦糢糊美人長得醉工夫莫攜玉手欄邊去羞得花枝一朶無

占斷雕欄只一株春工費盡幾工夫天香夜染衣猶濕國色朝酣酒未蘇嬌欲語巧相扶不妨老榦自扶疎恰如翠幄髙堂上來看紅衫百子圖

洛浦風光爛熳時千金開宴醉爲期花方著雨猶含笑蝶不禁寒總是癡檀暈吐玉華滋不隨桃李競春菲東君自有回天力看把花枝帶月歸【李橘山】

防絳唇

庭院深深異香一片來天上傲春遲放百卉皆推讓憶昔西都姚魏聲名堪惆悵醉翁何往誰與花標榜【王梅溪】

朝中措

華堂欄檻古韶光端不負年芳依倚東風向晚數行濃淡仙妝停杯醉折多情多恨絕艶眞香只恐去爲雲雨夢魂時惱襄王【曽海野�制作】

定風波

上苑穠芳初雨晴香風嫋嫋泛軒楹猶記洛陽開小宴嬌靣粉光依約認傾城流落江南重此防相對金蕉蘸甲十分傾怕見人間春更好向道如今老去尙多情【普海野】

臨江仙

玉宇暖淸禁曉丹葩色照晴空珊瑚敲碎小玲瓏人間無此種來自廣寒宮雕玉防幹深院靜嫣然頻笑西風曲屛須占一枝紅且圍欹醉枕香到夢魂中【張村甫】

如夢令

一晌園林緑就栁色鶯聲逺透輕暖與輕寒又是牡丹時時時歳歳年年人瘦【吳履齋】

昭君怨

曽防洛陽舊譜只許姚黃獨步若比廣陵花大虧他舊日王侯園圃今日荊榛狐兔君莫說中州怕他愁【劉后村】

六州歌頭

維摩病起兀坐等枯株淸晨裏誰來問是文殊遣名姝奪盡羣花色浴才出酲初解千萬態嬌無力困相扶絕代佳人不入金張室卻訪吾廬對茶鐺卻榻笑殺此翁臒瑤砌金壺始消渠憶升平日繁華事修成譜寫成圖奇絕甚歐公記蔡公書古來無自京華隔問姚魏竟何如多應是彩雲散劫灰餘野鹿銜將去休回首河洛丘墟謾傷春弔古夢繞漢宮都歌罷欷歔【後村】

漢宮春

花姥來時帶天香國艶羞掩名姝日長半嬌半困宿酒微蘇沈香檻北比人間風異煙殊春恨重盤云墜髻碧花畨吐瓊盂洛苑舊移仙譜向吳娃深館曽奉淸娯猩唇霞紅未洗客鬢霜鋪蘭池沁碧過西園重載雙壺休謾道花扶人醉醉花卻要人扶【吳夢窗】

大酺

正緑陰穠鶯聲懶庭院寒輕煙薄天然花富貴逞妖紅殷紫疊葩重萼醉艶酣春妍姿挹露翠羽輕明如削檀心鵞黃嫩似離情愁緒萬絲交錯更銀燭交輝玊瓶微浸宛然京洛朝來風雨惡怕僝僽低張靑油幕便好倩佳人挿防貴客傳箋趂良辰賞心行樂四美難並也須醉莫辭杯酌被花惱情無著長笛何處一笑江頭髙閣極目水雲漠漠【趙虛齋】

蝶戀花

三疊防幹鋪碧甃小雨新晴才過淸明初見花王披衮繡嬌云瑞日明春晝彩女朝眞天質秀寶髻微偏風捲霞衣皺莫道東君情最厚韶華半在東堂手【毛東堂】

防絳唇

一朶千金帝城谷雨初晴後粉施香透雅稱尋芳首把酒題詩遐想歡如舊花知否故人淸痩常憶同攜手【李銓】

全芳備祖前集卷二﹤子部﹐類書類﹐全芳備祖集﹥

欽定四庫全書

全芳備祖前集卷三

宋陳景沂撰花部

芍藥

事實祖

碎錄

黒牽衣芍藥也【廣雅】牛亨問曰將離贈之以芍藥者何答曰芍藥一名將離故將別以送之亦猶相招召賜以蘼蕪蘼蕪一名當歸【本艸注】贈之以芍藥【詩經溱洧】芍

藥主和五臟辟毒气故合之於菌桂五味以助諸食因呼五味和爲芍藥爾【子虛賦注】論花者以芍藥爲近侍【楊誠齋】

紀要

芍藥之義見毛鄭詩百花之中其名最古謝公直中書省詩云紅藥當階翻自後詞臣引爲故事白少傅知制誥有艸詞畢詠芍藥詩詞采甚爲該備然自天后以來牡丹始盛而芍藥之艷衰矣考其實牡丹初號木芍藥蓋本同而末異也【王元之詩譜】凡花名天下者洛陽牡丹廣陵芍藥爾紅葉而黃腰號金帶圍而無種有時而出則城中當有宰相韓魏公守廣陵日一出四枝公嘗選客具樂以賞之是時王岐公以髙科爲倅王安石以名士爲屬皆在選尙缺其一而莫有當者數日不決而花已盛公命戒客而私自念今日有客不問何如卽使當之及暮南水門陳太傅來乃秀公也明日酒半折花歌以挿之其後四公皆爲相【後山叢話】四枝正紫重跗累萼中有金蕊繞之號腰金紫【東軒筆錄】東坡云掦州芍藥爲天下冠蔡繁卿爲守始作萬花防用花千餘萬枝旣殘諸園吏並緣爲姦民大病之今始至問民疾苦以此爲首遂罷之萬花本洛陽故事亦必爲民害也防當有罷之者錢惟演爲畱守始置遞貢洛花識者鄙之曰此宮妾愛君之意也【漁隱叢話】

雜著

州芍藥名於天下與洛陽牡丹俱貴於時四方之人盡皆賫攜金帛市種以歸者多矣吾見其一嵗而小變三年而大變卒與常花無異由此芍藥之美益専推美州焉大抵粗者先開佳者後發髙至尺餘廣至盈手其色以黃爲最貴所謂緋紅千葉乃其下者鄭詩引芍藥以明土風說者曰香艸也司馬長卿子虛賦曰芍藥之和具而後禦之說者曰芍藥主和五臟又辟毒气也謝省中詩曰紅藥當堦翻說者曰艸色紅者也其義皆與今所謂芍藥者合但未有専言州者唐之詩人最以模冩風物自喜如盧仝杜牧張祜之徒皆居日久亦未有一語及之是花品未有若今日之盛也余官於學講習之暇常裁而定之蓋可紀者三十有三種乃具列其名從而釋之【孔常父序】東武舊俗每歲四月大會於南禪資福兩寺芍藥供佛而今嵗最盛凡七十餘朶皆重跗累蕚繁麗丰碩中有白花正圓如覆盂其下十餘葉承之如盤姿格獨出於七十朶之上因易名曰玉盤盂【東坡詩序】天地之功至大而神非人力所能竊勝惟聖人爲能體法其神以成天地之化其功蓋出其下而曾不少弛其力不然天地固亦有間而可窮其用矣余嘗論天地之物悉受天地之气以生其小大短長辛酸甘苦與夫顏色之異計非人力之可容致功於其間也今洛陽之牡丹維之芍藥受天地之气以生而小大深淺一隨人力之工拙而移其天地所生之性故奇容異色間出於人間以人而盜天地之工而成之良可怪也然而天地之間事物紛紜出乎其前不得而曉者此其一也洛陽風土之詳已見於歐陽公之記此不復論維大抵土壤細膩於艸木爲宜禹貢曰厥艸維夭是也居人以治花相尙方九月十月時悉出其根滌以甘泉然後剝削老硬病腐之處揉調沙糞以培之易其故土凡花大約三年或二年一分不分則舊根老破而侵蝕新芽故花不成就分之數則小而不艷不分與分之太數皆花之病也花顏色之深淺與葉蕊之繁盛皆出培壅剝削之力花旣萎落亟剪去其子屈盤枝條使不離散脈理不上行而皆歸於根明年新花繁而色潤雜花根窠多不能致逺惟芍藥及時取根盡取本土貯以竹席之器𨿽數千里之逺一人可負數百本而不勞至於他州則壅以沙糞𨿽不及維之盛而顏色亦非他州所有者比也亦有逾年卽變而不成者此系土地之宜而人力之至不至也花品舊傳龍興寺山子羅漢觀音彌陀之四院冠於此州其後民間稍稍厚賂以丐其本培壅灌漑遂過於龍興之四院今則有朱氏之園最爲冠絕南北二園所種凡十五六萬株意其自古種花之盛未之有也朱氏當其花之盛開飾亭宇以待來遊者逾月不絕而朱氏未嘗厭也之人與西洛不異無貴賤皆喜戴花故開明橋之間方春之月拂旦有花市焉州宅後有芍藥防在都防之後聚一州絕品於其中不下龍興朱氏之盛往嵗郡將左移新守未至監防不宻悉爲人盜去易以凡品自是芍藥防徒有其名耳今芍藥有三十四品舊譜只取三十一種如緋單葉白單葉紅單葉不入名品之內其花皆六出維之人甚賤之餘自熈寧八年季冬守官江都所見與夫所聞莫不詳熟又得八品焉非平日三十一品之比皆世之所難得今悉列於左舊譜三十一品分上中下七等此前人所定今更不易新收八品禦衣黃【黃色淺而葉疎如黃樓子】黃樓子【五十層間以金綫】袁黃冠子【如髻子】峽石黃冠子【如金錢冠子】鮑黃冠子【色類鵝黃】花冠子【心黃葉紅間以金綫】胡纈【紅色深淺相雜】黽池紅【並蕚或三頭○王觀州譜序】或謂有唐若張祜杜牧盧仝崔涯章孝標李嶸王播皆一時名士而專工於詩者也或遊觀於此不爲不久而無一言一句以及芍藥意其古未有之始盛於今未爲通論也海棠之盛莫盛於西蜀而杜子美詩名久重於張祜諸公在蜀日久其詩數千篇未嘗及海棠張祜輩詩之不及芍藥不足疑也【王觀後論】天下名花洛陽牡丹廣陵芍藥爲相侔埓禹貢記州艸木夭喬聖人之言然未見其夭且喬也廣陵芍藥有自他方移來種之者經嵗則盛至有十倍其初而勝廣陵所出逺甚地气所宜信其爲天乎然則醫書本艸所載𨿽小物方土所出山川原野气力不同或相倍蓰十倍如此花矣不可不察也然芍藥之盛環廣陵四五十里之間爲然外是則薄劣不及洛陽牡丹由人力接種故嵗嵗變更日新而芍藥自以種傳獨得於天然非剪剔灌漑以時亦不能全盛又有風雨寒暄气節不齊故其名花絕品有至十四五年得一見者其間開不能成或變爲他品此天地尢物不與凡品同特其地利人力天時參並其美然後一出意其造物亦自珍惜之耳芍藥始開時可畱七八日自廣陵至姑蘓北入射陽東至通州海上西至滁和州數百里則人人厭觀矣廣陵至京師千五百里駿馬疾走可六七日至也上不以耳目之玩勤逺人而富商大賈逐利纎嗇不顧又無好事有力者招致之故芍藥不得至京師而洛陽牡丹獨擅其名其移根北方者本年以往則不及初年自是嵗加劣矣故北方之見芍藥者皆其下者也然種芍藥爲生者猶得厚價重利熈寧六年攽罷海陵至廣陵時正四月花時防友人傳欽之孫莘老偕行相與歷覽人家園圃及佛捨所種凡三萬餘株芍藥嫩好及𨿽好而不至者盡具矣扶風馬珆府大尹給事公子也博物好奇爲予道芍藥本末及與廣陵人所第名品示予予按唐氏藩鎭之盛府號爲第一萬商千賈珍貨之所叢集百氏小尙多說之而莫有言芍藥之美者非天地生物之劣於古而特隆於今也殆亦時所好尙不齊而古人未必能知正色耳自樂天詩言牡丹取叢大花繁者爲佳是最洛中所卑下者古人之不知芍藥何疑然當時無記錄故後世莫知其詳今此後無傳說使後勝今猶不足恨或人情好尙更變駸駸日久則名花奇品遂將泯然無傳來者莫知有此不亦惜哉故因次序爲譜三十一種皆使畫工圖冩以示未嘗見者使知之其嘗見者因以吾言爲信矣【劉貢父傳譜序】

冠羣芳【大旋心冠子深紅】

寶妝成【髻子色紫】

賽羣芳【小旋心冠子】

晚妝新【白襭子】

畫天工【靑心紅冠子】

疊香英【紫樓子】

防妝紅【紅襭子】

醉西施【大軟條冠子淡紅】

積嬌紅【紅樓子】

掏香瓊【素心玉版冠子】

道妝成【黃樓子】

淺妝勻【粉紅冠子】

素妝殘【初開粉紅卽漸白】

縷金囊【金綫冠子】

試梅妝【白冠子】

擬香英【紫窯相冠子】

醉嬌紅【深紅冠子】

妬鵞黃【黃絲頭】

怨春江【硬條冠子】

試濃妝【緑多葉】

妬嬌紅【紅窯相冠子】

取次妝【淡紅多葉】

蘸金香【金蘂紫艸葉】

簇紅絲【紅綜頭】

宿妝般【紫髙多葉】

防三英【三頭聚萼】

聚香絲【紫絲頭】

效殷妝【小矮多葉】

合歡芳【雙頭並蒂】

擬繡韉【鞍子兩邊垂下】

銀合稜【銀緣】

賦詠祖

五言散句

紅藥當階翻【謝元暉】

傍砌看紅藥【杜甫】

夾砌紅藥闌【白樂天】

凝脂新賜浴半面更啼紅【陳傳良】

壓架荼防老翻堦芍藥遲【戴石屏】

七言散句

翠莖紅葉天付與此恩不屬黃鐘家【韓文公】

共驚春去已多日爭看花開最後畨【陳潁濵】

丹砂纈妙深難染白玉冠巍瑩絕瑕【韓魏公】

紅玉斵成樓突兀白雲爭簇髻巍峩

嬌紅閙宻輕多葉醉粉欹斜柰軟條

粉妝瑞玉千層宻冠縷眞金半尺圍

防忝掖垣眞舊物多情應詔紫微郎【王元之】

曾與掖垣畱故事又來淮海伴詞臣

始知隋苑多佳麗未吳宮久寂寥【劉原父】

吉祥寺下萬千枝看盡將開欲落時【蔡君謨】

今朝關外尋蘭若忽見孤芳欲斷魂

香於蘭蘂偏饒艷畫入縑緗未逼眞

誰把金刀收絕艷醉紅深淺上梁

獨步東風醉西子止緣無語卻相宜【陳無已】

一枝賸欲簪雙髻未有人間第一人

小碧防幹四月天露紅煙紫不勝妍【曽南丰】

洧外謔歸情曠蕩省中畨直勢拘攣

西掖階前辭禦傘瓊林殿後媚春衣【張蕓叟】

油壁車中同載女菱花鏡裏並妝人【穆伯長】

自洗銅瓶挿欹側要令書卷識奢華【趙紫芝】

玉龍十二山頂窯髻三千漢殿中【陳傳良】

半妝宮靣迎風笑間色仙衣帶露收

宻葉自成金罽飾亂英誰輯紫茸香

不濃不淡勻脂粉半醉半醒媚雨風【楊東山】

過眼一春春又夏開殘芍藥更無花

五言古詩

凡卉與時謝妍華麗玆辰欹紅醉濃露窈窕畱餘春孤賞白日暮暄風動揺頻夜窓靄芳气幽臥如相親碌碌溱洧贈悠悠南國人【栁宗元】

今日忽不樂折盡園中花園中亦何有芍藥繞殘葩久旱後遭雨紛披亂泥沙不折亦安有折去亦何嗟棄擲諒未定送與謫仙家還將一枝春挿向兩鬢丫【東坡】何以築花宅筆直松樹子何以蓋花房雪白淸江紙紙將碧油透松竹畫棟峙鋪紙便成瓦瓦色水晶似金鴨暖未熖銀竹響無水汗容漬不溫晴態嬌非醉盡収香世界關作閒天地風日防曽來蜂蝶獨得至勸春入宅莫歸休勸花住宅且少畱昨日花開開一半今日花飛飛數片畱花不住春竟歸不如折揷瓶中防【楊廷秀】

艷艷錦不如夭夭桃未可晴霞畏欲散晚香愁將墮結根本爲誰賞心期在我【元稹】

月蛾雙雙下楚艷枝枝浮洞裏逢故人綽約靑霄遊【孟郊】有名見鄭風今賞異疇昔采花當采根可能治民疾【宋景文】

斜月正當樓香霧壓城重起傍小闌行花亦方在夢【李泰伯】

花蓓大如拳花面或徑尺紫者棲紫鸞黃者浴黃鵠或似扶桑枝推上一輪赤或似玻璃盆稍久擎無力又有似平叔愛矜素粉白又有似蜀人喜染天水碧或似包緑錦未放丹砂折或似浴靑囊未放沈麝發應湏和露剪莫使見日色廣陵精神全免笑花無骨【謝堯仁】

五言絕句

芍藥誰爲壻人人不敢來惟應見詩老日日殷勤開【孟郊】醉紅如墮珥柰此惱人香正爾無言笑未應吳國亡【山谷】千葉州種春深覇眾芳無言誚君子窈窕有溫香【王梅溪】

已過花王候聞近侍香來遊禁酒地免作退之狂

五言排律

罷艸紫泥詔起吟紅藥詩詞頭封送後花口拆開時對坐鉤簾久行觀步履遲兩三叢爛熳十二葉參差背日房微斂當堦朶旋欹莖抽碧股粉蘂撲黃絲動蕩情無限低斜力不支周圍看未足比論語難爲勾漏丹砂裏僬僥火焰旗彤雲賸根蒂絳幘欠纓緌況有輕風動仍兼宿露垂疑香燻罨畫似淚著胭脂有意畱連我無言怨思誰應愁明日落如恨隔年期菡蓞泥連蕚玫瑰刺繞枝等量無勝者惟眼與心知【白樂天】

五言律詩散聨

仙禁生紅藥微芳不自持幸因淸絕地還遇艷陽時【張九齡】

朱李應防結蘭釭忽並然異緗蔕合嘉木翠枝駢【夏英公】

溱洧洵訏樂維厥艸夭傳聞多失實看盡謾無聊婉娩春陽謝中開道路遙誰移化工巧忽是物華饒跗蕚晴相照芳春暖並飄波翻蜀江錦霞萃赤城標【劉原父】

七言古詩

今日堦前紅芍藥幾花欲老幾花新開時不欲比色相落後始知如幻身空門此去無多地欲把殘花問上人【白居易】

微雨濕淸曉老夫門未開煌煌五仙子並擁翠蕤來胭脂洗盡不自惜爲雨歸來更無力老夫五十尙兒癡憑軒一賦防眞詩【陳去非】

廣陵芍藥眞奇羙名與洛花相上下洛花年老品格卑所在隨人趂髙價接頭差處騁新姸輕去本根無顧借不論姚花與魏花只供俗眼陪妖奼廣陵之花品絕髙得地不移歸造化旋心弱體不勝枝寶髻欹斜猶墜馬【韓忠獻】

芍藥殿春春幾許簾幙風輕飛絮舞昨宵酒醉玉樓春一聲畫角吹殘雨【趙信庵】

七言絕句

浩態狂香昔未逢紅燈粲粲緑盤龍覺來獨對忽驚恐身在仙宮第幾重【韓文公】

芍藥花開出曲欄春衫掩淚再來看玉人不在花長在更勝靑松守嵗寒【錢起】

風雨無情落牡丹翻堦紅藥滿朱欄明皇幸蜀楊妃死總有嬪嬙不喜看【王元之】

阿姨天上舞霓裳姊妹庭前剪雪霜要與牡丹爲近侍鉛華不待學梅妝【康節】

含露仙姿近玉堂翻堦美態醉紅妝對花未免湏酣舞到底昌黎是楚狂

一聲啼鴂畫樓東魏紫姚黃掃地空多謝化工憐寂寞尙畱芍藥殿春風

花不能言意已知今君慵飲更無疑但知白酒畱佳客直待瓊舟覆玉彛

春風欲畫無尋處盡向西園芍藥中過盡此花眞盡也此身應與此花同【潁濱】

春來便有南園約過盡春風約尙賖緑葉成陰花結子便湏攜客到君家

春風十里珠簾捲彷佛三生杜牧之紅藥梢頭初繭栗州風物鬂成絲【山谷】

倚竹佳人翠袖長天寒猶著薄衣裳州近日紅千葉自恃風流時樣妝【東坡】

九十春光次第分天憐猶得殿殘春一枝剰欲簪雙髻未有人間第一人

一年春事雨聲裏十里州夢想邊眼底花明煩折贈君家風物自嫣然【張南軒】

與春相識亦多年今嵗春胡不到園一任堦前無芍藥免教蜂蝶兩爭喧【鄭雪林】

七言八句

雜花狼藉占春餘芍藥開時掃地無兩朶妝成寶瓔珞一枝爭看玉盤盂佳名防作新翻曲絕品難尋舊畫圖從此定知年谷熟姑山親見雪肌膚【東坡】

紅紅白白定誰先嫋嫋娉娉各自姸最是倚欄嬌分外卻緣經雨意醒然晚春早夏渾無伴暖艷淸香政可憐好爲花王作花相不應只遣侍甘泉【楊廷秀】

旁招近侍自江都兩嵗何曽見國姝看盡滿欄紅芍藥只消一朶玉盤盂水晶淡白非眞色珠箔空明得似無欲比此花無可比且云冰骨玉肌膚【楊廷秀】

又是州芍藥時花應笑我賦歸遲滿堂畱得春如晝對酒何妨鬂似絲玉立黃塵那可到錦圍紅蠟最相宜買山若就當移種此際誰能杖履隨【賈似道】

溫溫玉立緑陰中不犯芳菲逐萬紅折盡長淮多暇日簮聨四座足春風應如慶曆梅花瑞況有昌黎屬句工問得君王乞身去移根栽傍曲欄東【似道】

上了甘泉三防書長淮萬里一塵無淸和時節如春在紅藥精神與昔殊叢玉生香歌可譜圍金有客瑞重圖公堂且盡今朝醉已問君王乞鑑湖【似道】

七言律詩散聨

酒酣誰欲張珠网金鈿偏宜問寶冠露裏更添云髻重蝶棲長苦玉樓寒【韓忠獻】

感傷綸閣多情客珍重維好事僧酌處酒杯深蘸甲折來花朶細含稜【王元之】

蠶老桑柔戴勝鳴翻堦紅藥占東榮舞風孫壽愁眉破帶雨驪姬淚眼盈【洪駒父】

樂府祖

望海潮

人間花老天涯春去州別是風光紅藥萬枝佳名千種天然浩態狂香尊貴禦衣黃未便教西洛獨占花王困倚東風漢宮誰敢鬭新妝年年髙防維看家誇絕艷人詫奇芳結蘂當屛聨葩就幄紅遮緑繞華堂花面暎交相更秉蕳溱洧幽思難忘罷酒風亭夢魂驚恐在仙鄕【晁無咎】

賀新郎

一夢州事畫堂深金瓶萬朶元戎髙防座上祥雲層防起不減洛中姚魏嘆別後關山迢逓國色天香何處在想東風猶憶狂書記驚嵗月一彈指數枝淸曉煩馳騎向小窗依稀重見蕪城妖麗料得花憐儂消瘦儂亦憐花憔悴謾悵望竹西歌吹老矣應無騎鶴日但春衫防防當時淚那更有舊情味【劉后村】

蝶戀花

日借輕黃珠綴露困倚東風無限嬌春處看盡嬌紅渾漫與淡妝偏稱泥金縷不共鉛黃爭勝負殿後開時故欲尋春去一似朝霞無定所那堪更著催花雨【陳兆湖】

沁園春

把酒問花繭栗稍頭春今防何身居近侍翻階萬玉面勻菩薩髻擁千螺一一牙籖英英碧字占定花開甲乙科歸來也倚紫微吟處謡作陽和袛今花事無多看防許風煙付與他待圍將翡翠怕蜂粘粉織成云錦遣鳳銜梭誰剪並刀贈之燕玉莫負雙娥嬌澑波花應道盡花彊人面底用能歌【秋壑】

江神子

窗綃深掩防芳塵翠眉顰越精神防雨防晴做得這些春切莫近前輕著語題品錯怕渠嗔碧壺誰貯玉粼粼醉香茵晚風頻吹得酒痕如洗一畨新只恨謫仙渾懶卻辜負那倚闌人【秋壑】

踏莎行

洛下根株江南栽種天香國色千金重花邊三閣建康春風前十里州夢油壁輕車靑絲短鞚看花日日催賓從而今何許定王城一枝且爲鄰翁送【張於湖】

浪淘沙

鶗鴂恐花殘誰道春闌多情紅藥待君看濃淡曉妝新意態獨占西園風葉萬枝繁猶記平山五雲樓暎玉成盤二十四橋明月下誰憑朱防【韓南澗】

驀山溪

燻風時侯芍藥披晴晝天上玉防幹展一枰天家錦繡漢宮唐殿嬪禦逞妖嬈飛燕女太眞妃一樣新妝就黃金撚綫色與紅芳鬭誰把絳綃衣誤將他胭脂漬透晚風生處襟袖捲濃香持玉斚秉紗籠倚醉聴更漏【陳濟濵】

醉萊

訪鶯花陳迹姚魏遺風緑陰成幄尙有餘香付寶階紅藥淮海維物華天產未覺輸京洛時世新妝施朱傅粉依然相若束素腰纎撚紅唇小鄣袖嬌看倚防柔弱玉佩瓊琚勸王孫行樂況是韶華爲伊挽駐未放離情薄顧盼階前畱連醉裏莫教零落【劉圻父】

水龍吟

杜鵑啼老春紅翠陰滿眼愁無柰飛來何處鳳軿鸞馭霞裾云佩風檻嬌憑露梢慵嚲酒痕微退念洛陽人去香魂又返依然是風流在十年一覺州春夢離愁似海浩態難畱粉香吹散防時重防向樽前笑折一枝紅玉防檐斜戴【盧蒲江】

念奴嬌

人生行樂算一春歡賞都來防日緑暗紅稀春色去嬴得星星髩白醉裏狂歌花前起舞罰金杯百淋漓宮錦忍辜妖艷姿色湏信殿得韶光只愁花謝又作經年別嫩紫嬌紅還欲語應爲主人畱客月落烏啼酒防燭暗離緒傷吳越竹西歌吹不堪老去重憶【曽離野】

側犯

恨春易去甚春卻向州住微雨正繭栗梢頭弄詩句紅橋二十四才是行雲處無語漸半脫宮衣笑相顧金壺細葉千朶圍歌舞誰念我鬢成絲來此共樽爼後日西園緑陰無數寂寞劉郎自修花譜【姜白石】

全芳備祖前集卷三

欽定四庫全書

全芳備祖前集卷四

宋陳景沂撰花部

紅梅

事實祖

紀要

南唐苑中有紅羅亭四靣専植紅梅【雜誌】蜀中有紅梅數本郡侯建閣扄鑰遊人莫得見一日有兩婦人髙髻大防憑防大笑郡侯啟鑰閴不見人惟東壁有詩雲南枝向暖北枝寒一種春風有兩般慿仗髙樓莫吹笛大家畱取倚防幹【拾遺】

雜著

紅梅粉紅標格猶是梅而繁宻則如杏香亦類杏詩人有北人初不識渾作杏花防之句與江梅同開紅白相間園林初春絕景也梅聖兪詩云認桃無緑葉辧杏有靑枝當時以爲著題東坡詩云詩老不知梅格在更防緑葉與靑枝蓋謂其不類爲紅梅解嘲云承平時此花獨盛於姑蘇晏元獻公始移植西岡圃中一日貴遊賂園叟得一枝分接自是都中有二本嘗與客飲花下賦詩云若更開遲二三月北人應作杏花防客曰公詩固佳待北俗何淺耶晏笑曰傖父安得不然王琪君玉時守吳郡聞盜花種事以詩遺公曰館娃宮北發精神粉痩寒瓊露葉新園吏無端偸折去鳯城從此有雙身當年罕得如此比年不可勝數矣世傳吳下紅梅詩甚多惟方子通一篇絕唱有紫府與丹來換骨春風吹酒上凝脂之句鴛鴦梅多葉紅梅也花輕盈重葉數層凡雙果必並蒂惟此一蒂而結雙梅亦尢物也杏梅花比紅梅色微淡結實甚匾有斕斑色似杏而不及紅梅【並範石湖梅譜】

賦詠祖

五言散句

學妝如少女聚笑發丹唇【聖兪】

笑杏少淸香鄙桃多俗趣

七言散句

沙村白雪仍含凍江縣紅梅已放春【杜甫】

桃花已滿秦人洞杏樹猶存董奉祠【聖兪】

小園寂寞鎖春風初見梅花一樹紅【蕓叟】

若更開遲二三月北人應作杏花防【元獻】

月浸繁枝香冉冉露浮紅蕚曉團團【參寥】

堅白𨿽占南枝先淺紅猶待北人識【鄭安曉】

梅花精神杏花色春入蓮洲初破蕚【王梅溪】

要是此花淸絕處端如醉靣讀離騷【徐月溪】

初疑樊素櫻初熟卻訝眞妃酒半酣【白香山】

五言絕句

春半花才發多應不耐寒北人初不識渾作杏花防【王荊公】

五言八句

聞說寒梅盡尋芳去已遲冷香無宿蘂穠艷有繁枝正復非同調何妨讀舊詩廣平偏嫵媚鉄石悞心期【朱文公】

七言古詩

紅羅亭中宮漏遲宮花四靣誰得知初疑太眞欲起舞霓裳拂拭天然姿【周益公】

冰容戲作桃花色醉臉雅與神仙宜江兄蠟友已前輩王生後出非同時丹心眞與勁節侶疎影共浸淸漣漪【王梅溪】

似桃非桃杏非杏獨與江梅相早晚天姿約略春酲便覺花容太柔婉霞觴防艷玉妃醉應誤劉郎來閬苑防湏參作比紅詩莫學墻頭等閒見

七言絕句

年來芳信負紅梅江畔垂垂又欲開珍重多情關令尹直和根撥送春來【東坡】

爲君栽向南堂下記取他年結子時酸釅不堪調眾口使君風味好攢眉

何處曾臨阿母池深將絳雪防寒枝東墻羞頰逢誰笑南國酡顏彊自持【毛東堂】

紫府移來奼早芳玉容寂寞試紅妝花含曉雨胭脂濕枝繞春風綘雪涼

寒香冷艷綴輕枝誤認夭桃未放時盛餙霓裳陪越女不施粉黛抹胭脂【徐介軒】

輕盈弄月醉霞觴嬌軟酡顏褪曉妝縞素叢中紅一防好花終是不尋常

誰將醉裏春風靣換卻平生玉雪身賴得月明畱瘦影芳心香骨見天眞【楊平洲】

才是胭脂半防侵更無人信嵗寒心自來不得東風力又被東風誤得深【沈防齋】

七言八句

怕愁貪睡獨開遲自恐冰姿不入時故作小紅桃杏色尙餘孤瘦雪霜姿寒心未肯隨春態酒暈無端上玉肌詩老不知梅格在更防緑葉與靑枝【東坡三首】

雪裏開花卻是遲何如獨占小春時知造物含深意故與施朱發妙姿細雨裛殘千防淚輕寒瘦損一分肌不應便雜夭桃杏半防微酸已著枝

山人自恨探春遲不見檀心未吐時丹鼎奪胎那是寶玉人頳頰更多姿抱叢暗蘂初含子落盡濃香已透肌乞與徐熈畫新樣竹間璀璨出斜枝

嬌來淺淺透煙光痩倚疎篁出半墻雅有風情勝桃杏巧含春意避冰霜融明醉臉籠輕暈斂掩仙裠蹙嫩黃日暮風英墮行袂依稀如著領巾香

樂府祖

蝶戀花

兩岸月橋花半吐紅透肌香暗把遊人誤盡道武陵溪上路不知迷入江南去光自冰霜眞態度何事枝頭防防胭脂污莫是東君嫌淡素問花花又嬌無語【眞西山】

畱春令

玉妃春醉夜寒吹墮江南風月一自情畱館娃宮在竹外尢香絕貪睡開遲風韻別向杏花休說角冷黃昏艷歌殘怕驚落胭脂雪【髙竹屋】

木蘭花

當日嶺頭相見處玉骨冰肌元淡竚近來因甚要濃妝不管滿城桃杏妬酒暈晚霞春態度認是東皇偏管顧生羅衣褪爲誰羞香冷薫鑪都不覷【毛東堂】

菩薩蠻

嶠南江淺紅梅小小梅紅淺江南嶠窺我向疎籬籬疎向我窺老人行卽到到卽行人老離別惜殘枝枝殘惜別離【東坡】

花心動

雨洗胭脂被年時桃花杏花占了獨惜野梅風骨非凡品格勝如多少深春常恨無顏色試濃抹當塲微笑趂時節千般冶艷是誰偏好直與嵗寒共保問單於如今幾分嬌小莫怪山人不識南枝橫玉自未同調豈湏摘葉分明認又何必拈枝比較恐桃李開時妬他太早【馬古洲】

折江梅

喜輕澌初綻漸入微和郊原時節春消息夜來陡覺紅梅數枝爭發玉溪珍館不似个尋常標格化工別與一種風情似勻防胭脂染成香雪重吟細閱比繁杏夭桃品流終別可惜彩雲易散冷落謝池風月憑誰向說三弄處龍吟休咽大家覓取待依倚防幹聞有花堪折勸君湏折【杜安世】

蠟梅

事實祖

紀要

京洛間有一種花香气似梅花亦五出而不能品明類女工撚蠟所成京洛人因謂蠟梅木身與葉巧類蒴藋竇髙州家有灌叢香一園也【山谷詩序】蠟梅山谷初見之戲作二絕緣此盛於京師【王元之詩話】

雜著

蠟梅本非梅類以其與梅同香又相近色酷似蜜脾故名蠟梅以子種出不經接花小香淡其品最下俗謂之狗蠅梅經接花疏𨿽盛開花常半含名磬口梅言似僧磬之口也最先開色深黃如紫檀花宻香濃名檀香梅此品最佳蠟梅香極淸芳殆過梅香初不以形狀貴也故𨿽題詠山谷簡齋但作五言小詩而已此花多宿葉結實如垂鈴尖長寸餘又如大桃奴子在其中【範石湖梅譜】賦詠祖

五言散句

不施千防白別是一家春【陳簡齋】

七言散句

蠟梅遲見二年花【杜牧之】

花鬢醖蜜共稱羙蜜脾剪花噴沈水【蘇伯華】

底處嬌黃蠟樣梅幽香解向北窗開【李方叔】

紫蒂黃苞破臘寒淸香旋逐角聲殘【曽文昭】

五言古詩

金蓓領春寒惱人香未展𨿽無桃李顏風味極不淺【山谷】休燻山麝臍色染薔薇露披拂不滿襟時有暗香度黃羅作廣袂絳帳作中單人間誰敢著畱得防春寒【陳簡齋七首】

朱朱與白白著意待春開那知洞房裏已傍額黃來一花香十里更值滿枝開承恩不在貌誰敢鬭春來花房小如許銅砌黃金塗中有萬斛香與君細細輸來從底處所黃露滿衣濕緣態翻得憐亭亭倚風立奕奕金仙面排行立曉晴殷勤夜來雪小住作珠瓔亭亭金步揺朝日明漢宮當時好風景一似此園中寒裏一枝春白間千防黃道人不好色行處若爲香【陳后山七首】

異色深宜晚生香故觸人不施千防白別是一家春舊鬢千絲白新梅百葉黃畱花如有待迷國更煩香冉冉梢頭緑婷婷花下人欲傅千里信暗折一枝春黃裏含眞意春容薄寒欲知誰稱面偏挿一枝防花裏重重葉釵頭防黃祗應報春信故作著人香色輕花更艷體弱香自永玉質金作裳山明風弄影蝶采花成蠟還將蠟染花一經坡谷眼名字壓羣葩【王梅溪】

五言八句

風雪催殘臘南枝一夜空誰知荒艸裏卻有暗香同姿瑩輕黃外芳騰淺絳中不遭岑寂侶何以媚芳叢【朱文公】栗玉圓雕蕾金鐘細著行來從眞蠟國自號小黃香夕吹撩寒馥晨曦透暖光南枝本同姓喚我作他【楊誠齋】

七言古詩

天公防酥作梅花此有蠟梅禪老家蜜蜂采花作黃蠟取蠟爲花亦其物天公變化誰得知我亦見戲作小詩君不見萬松嶺上黃千葉玉蕊檀心兩奇絕醉中不覺度千山夜聞梅香失醉眠歸來卻夢尋花去夢裏花仙覓奇句此間風物屬詩人我老不歡當付君君行適吳我適越笑指西湖作衣鉢【東坡】

化人巧作緗樣花何年落子空王家羽衣霓裳涴香蠟從此人間識尢物靑諸郎卻未知天工下取仙翁詩烏丸雞距冩玉葉卻怪寒花未淸絕北風驅雪度關山把燭防山夜不眠明朝詩成公亦去長使梅仙誦佳句湖山信羙更湏人已覺西湖屬此君坐想明年吳與越行酒賦詩聼擊鉢【陳后山】

梅花已自不是花冰魂謫墮玉皇家不餐煙火更餐蠟化作黃姑瞞造物後山未覺坡先知東坡勾引後山詩金花勸飲金荷葉兩公醉吟許孤絕人問姚魏說如山令人眼暗只欲眠此花寒香來又去惱損詩人難覓句月兼花影卻三人欠个文同作墨君吾詩無復古淸越萬水千山一瓶鉢【楊誠齋】

智瓊額黃且亂誇回眼視此風前葩家家融作蠟杏蒂嵗嵗逄梅是蠟花世間眞僞非兩法映日細防眞是蠟我今嚼蠟已甘腴況此有韻蠟不如只愁繁香欺定力燻我欲醉湏人扶不辭花前醉經月是酒是香君試別【陳簡齋】

七言古詩散聨

化工未約荼防花先放緗梅伴羣玉幽姿著意慕鉛黃正色何心駐蕚緑【周益公】

色含天苑鵞兒黃影蘸瀛波鴨頭緑日烘喜气光燭須雨洗道妝鮮映肉【王梅溪】

七言絕句

聞君寺後野梅發香蜜染成宮樣黃不擬折來遮老眼欲知春色到池塘【山谷】

天工戲剪百花房奪盡人工更有香埋玉地中成故物折枝鏡裏憶新妝

臥雲莊上殘花發香似早梅開不遲殘色春衫弄風日遺來當爲作新詩

未教落葉混冰池且著輕黃掇雪衣越使可因千里致春風元自不曽知【晁旡咎】

恐是酴醿染作黃月中淸露滴來香定知何遜牽詩興借與穿簾一防光

茅檐竹塢兩幽奇岸幘尋花醉亦知崖蜜已成蜂去盡夜寒惟有露房垂【晁其茨三首】

荼防架倒花盡發薜荔墻堆石亦移此地與君凡幾醉年年同賦蠟梅詩

步屧穿花醉晚風翻枝摘葉興何窮他年上苑求佳種越白江紅掃地空

劉郎不獨種桃花蠟葉柔香更可佳臭味相同林下友從今花木亦通家【王梅溪】

路入君家百步香隔簾初試漢宮妝只疑夢到昭陽殿一簇輕紅繞淡黃【韓子蒼】

香蜜栽葩分外工疎枝數綴雛嬌黃染就宮妝樣香暖猶宜愛日烘【楊誠齋】

滿靣宮妝淡淡黃絳紗封蠟貯幽香遙憐未識花消息乞與一枝教斷膓【張於湖】

花簇柔枝疑蜜竅蒂含新蘂似蜂房外無梅粉鉛華飾中有蘭心紫暈香【姚西巖】

繭黃織就費天機付與園林晚出枝詩老品題猶誤在紅梅未是獨開遲【周益公】

江梅珍重雪衣裳薄相紅梅學杏妝渠獨小參黃靣老額開艷艷發金光【楊誠齋】

蜜蜂底物是生涯花作餱糧蠟作家嵗晚略無花可采卻將香蠟吐成花

天向梅梢獨出奇國香未許世人知殷勤滴蠟緘封卻偸被霜風折一枝

樂府祖

十八香

蠟換梅姿天然香韻初非俗蝶馳蜂逐蜜在花梢熟巖壑深藏防載甘幽獨因坡谷一標題目髙價掀蘭菊【梅溪】

踏莎行

粟玉玲瓏甕酥浮動芳跗染得胭脂重風前蘭麝作香寒枝頭煙雪和春凍蜂翅初開蜜房香弄佳人寒睡愁如夢鵝黃衫子茜羅裙風流不與江梅共【毛東堂】

十拍子

防綴莫窺天巧名稱卻道人爲香醖蜜脾分幾防色映烏雲倚一枝遙防步賞遲映水不嫌疎影嬌春也自同時紅樹落殘風乍暖寒管聲長曉更催此時知不知【馬古洲】

浪淘沙

嬌額尙塗黃不入時妝十分輕脆柰風霜幾度細腰尋得蜜錯認蜂房東閣久淒涼江路悠長休將顏色較芬芳無柰世間眞若僞賴有幽香

天香

蟬葉黏霜蠅苞綴凍生香逺風峭嶺上寒多溪頭月冷北枝瘦南枝小玉奴有姊先占立墻陰春早初試宮黃淡薄偸分壽陽纎巧銀燭淚深未曉酒鐘慳貯愁多少記得短亭歸馬暮衙蜂閙荳蔻釵頭恨褭但悵望天涯歲華老逺信難封吳云雁杳【吳夢窻】

千秋嵗

曉煙溪畔曽記東風靣更與重裁剪額黃明艷粉不共妖紅軟凝露臉多情正似當時見誰向滄波岸特地移閒館情一縷愁千煩君搜妙語爲我催淸燕湏細防紛紛亂蕊空凡艷【葉石林】

卜算子

蜜葉蠟蜂房花下頻來往不知辛苦爲誰甜山月梅花上玉質紫金衣香雪隨風蕩人間喚作返魂梅仍是蜂兒樣【李方舟】

全芳備祖前集卷四

欽定四庫全書

全芳備祖前集卷五

宋陳景沂撰花部

瓊花

事實祖

碎錄

掦州蕃釐觀卽古之後土祠【廣陵志】

紀要

州后土廟瓊花或云自唐所植卽李衛公所謂玉蘂花也舊不可移徙今京師亦有之【宋敏求春明退朝錄】自

淮南還東平移后土廟瓊花植於濯纓亭此花天下只一株耳永叔爲州作無防亭以賞之彼土人別號八仙花或云李衞公玉蘂花卽此【劉原父詩序】瓊花惟州后土廟有之其他皆八仙花近似而非鮮於子駿詩云百蘤天下多瓊花天下希托根古寺地著不可移八蓓冠羣芳一株攢萬枝【韻語陽秋】掦州后土廟有瓊花一株潔白可愛且其樹大而花繁不知實何從來也俗謂之瓊花因賦詩以狀其態【劉禹錫詩序】后土廟瓊花本大而花繁天下無之孫冕過維使人訪之山人謂山中甚多但歲苦樵斧野燒故木不能大而花不能盛遂不爲人所貴復傷之以詩曰可憐遐僻地常化燎原炭其說蓋誤以聚八仙花爲此花耳聚八仙花𨿽類瓊花而瓊花之異者其香如蓮花淸馥可愛𨿽剪折之餘韻亦不減此聚八仙花之所無也昔張昌言瓊花賦有云聚八仙之殊種玉蝴蝶之別族葉扶疏而韻不勝色近似而香不足此善辧者【廣陵志】瓊花天下無防昨因徵騎侵軼或謂所存非舊疑黃冠以聚八仙補種其處未知然否屬自合肥易鎭來此所覩郡國中聚八仙若驟然過目大率相類及細觀熟玩不同者有三瓊花大而瓣厚其色淡黃聚八仙花小而瓣薄其色微靑不同者一也瓊花葉柔而瑩澤聚八仙葉粗而有芒不同者二也瓊花蘂與花平不結子而香聚八仙蘂低於花結子而不香不同者三也余尙未敢自信嘗取花雜示兒軰皆能識而別之始乃無疑適后土祠宇頺鳩工撒舊鼎爲增建時當季夏非花放之日忽一枝夐然特開於其杪邦人競觀莫不嘉嘆餘生罕信奇談倘非目擊則謂好事者誇誕今觀此靈異豈非司花之神鑑余之信心乎故爲之辧以驗來者【楊帥鄭興裔辧】余

自京口過州尋訪舊事知世所傳后土瓊花在今城之蕃釐觀亟往謁蕃釐觀故瓊花猶在然余聞紹興辛已之變金兵入州已掲其本而去何從復得此種也觀壁間諸公所紀載直排世俗譌謂道士以聚八仙嗣其名聚八仙葉瓣色香皆不類余曽不及見二花開時類不類不得知獨怪金兵旣掲其本復何從得此種也有老道士出須髮皓然自言生於崇寕間今八十有六載矣能敍今花本末余與對坐於花之亭西攺容而問道士指花之根而言曰此某手所培防而至此者也指觀之大門而言曰此向之殿廬處也指所坐之亭曰此向之無雙亭廬也花舊在無雙亭下殿西之北自紹興十五年向龍圖子諲以殿廬地勢狹小徙置轉後則花當殿西之南更三十一年知郡事劉澤復命移花於殿之前卽今之花處乃是嵗八月十五日也初二十四年時直花之東南離三四尺許倐然一小根枝葉日茂其下大徑寸至其放花向背疏宻移之不敢易又十一月金兵渡淮趨州直入觀掲花本去其小者剪而誅之於時某方避亂奔走初亦不知也兵旣退某始以十二月來舊地是時訓練官成平領兵馬依觀屯寨其軍人接某曰觀主至耶瓊花已毀於兵旁有一小根微見地而可識認非其種否某心知之難以口舌定惟告以瓊花若剔其根皮投之火則臭達於鼻於是剔其根皮投之火果臭達於鼻軍人皆喜歡某卽黙禱后土移植之他處日往防之越明年二月旣望夜中天大雷雨某詰朝起視兩廡蚯蚓布地皆滿往所植根旁則勃然三蘗從根發出矣自是遂條逹不已至於今三十年之久見其婆娑偃蓋當不忘斷根時也道士旣言余爲之竦然曰盛衰感應之理豈可不知其故哉夫他日不生小根而倐然起於二十四年兆先見也去辛巳八年者以飬穉也離離且三四尺許者不並掲也剪而復萌者終盛也天大雷雨蚯蚓布地而三蘗勃然者蚯蚓伏深壌陽气驟趣之則動植俱也以人事言之不知趙孤漢孤之不忘何以異是自微而存存而有立扶植成就以至後日則程嬰丙吉之功道士宜獲其報今之享上壽倘有相之者余恐道士死後來者無以知今花本末而其疑不解也故序而書之其間嵗月事故之參錯煩委有可附見者悉不敢略以知其不誣若其他靈異甚多未暇及也道士姓唐名大寕余實金華杜斿【紹興二年記】州后土祠瓊花經兵火後枯而復生今嵗猶盛邦人喜之以爲和平之證也乃賦之賦曰偉東南之防都滋黒壤之饒飫萃溫潤之秀气發英華於地軸是爲瓊花異於凡木香凝媚服之蘭色瑩光明於玊托根后土之祠擢蜀岡之麓曽不知其嵗年以弗紀於圖籙欲問司花之女但注詩人之目謂天下之一株冠羣葩之芳馥豈唐昌之餘芳載後庭之遺曲者乎當其風入琳宮春歸華屋蕚折靑綃色凝寒緑枝瑚兮鏤冰雪蘂珠璣兮爛金粟廣庭靜兮朝曦麗其纎穠仙蘂深兮瑞露滋其芬郁瑤林挺蔥蒨之奇閬苑耀琪英之煜若蓋而繡似璧而防如黃琮瑚璉璀燦於禋壇而文珠佩環玲瓏乎衣鞠桂娥競爽借月影於冰蟾阿母來觀下云軿於皓鵠儷靚容於茉莉抗素馨於薝卜玫瑰於塵凡鄙荼防於淺俗惟水仙可並其幽閒而江梅似同其淸淑眞絕代之無雙久彌芳於幽谷若乃聚八仙之殊種玉蝴蝶之別族葉扶疎而韻不勝色近似而香不足猶瑾瑜琬琰之溫溫豈碔砆堅瑉之碌碌蓋妖雅爭姸者眾之所同而蠲潔尙白者我之所獨是以兵火不能焚塵霾不能辱根常移而復還本已枯而再續疑神物之防持偏化工之茂育抑將薦瑞於中興而致祥於玉燭【張昌言】余聞瓊花之名甚久而未之見因觀滿山張公所爲賦如親見之不獨筆端有口幾於爲花傳神花固奇矣賦亦妙哉白樂天謂世間好物不堅牢防云易散琉璃脆此花瑰麗冠絕羣品而壽乃若是物理豈一端而已恐不屈於崇髙有節婦之操不滯於榮枯有列仙之姿孰云無知似有道者萬物得一以生一者道之子庶靑牛之遺課乎賦比物引類曲盡其妙窮神知化而若此嗣孫齊見宰江都將鏤石以遺邦人屬予題防並書其賦歸之【龍舒守吳宗旦跋】

賦詠祖

五言散句

昆山采瓊蘂可以鏈精魄

七言散句

后土祠中玉蘂花

千防眞珠擎素葉一環明玉破香葩【韓魏公】

且將書寄南來雁爲問瓊花果是非【陳止齋】

蘆筍滿洲銀鱠羙瓊花滴露玉醅醇【葉西澗】

五言古詩

維一株花四海無同類年年后土祠獨此瓊瑤貴中含冰麝芳外團蝴蝶戱酴防不見香芍藥慙多媚扶疎翠蓋圍散亂眞珠綴不從眾格繁自守幽姿粹嘗聞好事家欲移京轂地旣違孤潔情終誤栽培意洛陽紅牡丹適時名轉異新榮托舊枝萬狀呈妖麗天工借顏色深淡隨人智三春愛賞時車馬喧如市艸木稟賦殊得失豈輕議我來首見花對花聊自醉【韓魏公】

五言絕句

因此瓊花發維勝洛陽若無三月雨占斷一春香【兪倩公】

五言八句

無防亭下枝宻宻復稀稀蚌碎珠駢出須牽蝶合圍防須珍作寶常恐散成飛況值東風暮遊人莫易歸【王逢原】

七言古詩

春皇自厭花多紅欲得花顏如玉容春皇靑女深相得先教臉似秋霜色乃有雪月供光星楡獻白防量銀漢琉璃濕人間羙玉搗作灰荊山昆山鬼神泣天上有人名玉女投壺之外能爲素姑射神人防種花先須此物爲根芽天罅地竅掬精粹蟾身驪頷偸光華其時正值天地交二气上下陰陽調此花孕育得其正其間邪气無纎毫所以其色爲正色出乎其類防乎萃一如君子有諸內粹然其色見乎外三月將盡四月前百花開盡春蕭然州日暖花開未春香不動花房閉仙掌秋髙玉露濃蛟人泣下珠璣碎黃鸝本是花間客啼盡好聲求不得春皇費盡飬花心春風使盡開花力春歸鶯老花始開誰人放出深閨來唐家天子太平時太眞浴罷華淸池紅裳繡袂厭君眼更作地仙披羽衣麻姑睡起蓬萊島風吹玉面秋天曉洛川女子能長生冰生肌骨成瑤瓊褒姒不見諸侯兵盡日不笑如無情宋玉移家安在哉東鄰不畫胭脂腮卓文君去成都速錦衣珠翠慵裝束吹簫容貎果何如見說其人名弄玉此花莫似武昭儀出得宮來不畫眉若比此花俱不是淫妖怪艷丈之累一如婦人有賢徳不爲邪色亂正色孀居之子能自持終身惟著大練衣又如正色立朝者不以柔媚爲姦欺以此論之乃可重人之不正將何爲論色乃是花之絕論徳乃是花之傑洛陽花名古云好看花須看州道君不見去年花下吹黒風霹靂閃電搜玉龍此時半夜花光中不覺屈曲蟠長虹又不聞天上琳瑯樹生在煙霞最深處白雲枝葉白玉英此花莫是琳瑯精此花愛圓不愛缺一樹花開似明月襄王半夜指爲云謝女黃昏吟作雪杏花俗艷梨花粗桞花細碎梅花疏桃花不正其容冶牡丹不謹其體舒如此之類不足奇此花之外更有誰世非紅紫不入眼江淮寂寞無人知詩人自與花相期長告年年乞一枝【徐節孝】

君不見州后土惜瓊花鬼神守防祝史誇要令天下頌無防掉頭不住君王家支流逺自靈源至顏色𨿽同別名氏風流晚宿蝴蝶圍環曉聚仙人戱仙人已往今無蹤身在花枝窈窕中似聞飲中之八仙飄飄豪气摩蒼穹身𨿽可滅名不窮魂交心與之死靡擕化爲嘉卉促膝圍春風請以此詩付守圃以告遊子歸去無匆匆【韓似山聚八仙花歌贈江淮肥遁子】

舊聞瓊花無與雙專奇擅美名此邦江南淸夢入詩府安得一念令心降去年騎鶴州住鬥酒屢眠雲霧月寒雪冷花未吐正爾俗葉凡株樁心期妙處在眞實不假羽節靑霓幢今春訪花我第一自折繁枝盛翠缸橫看倒睨掉頭語前詩後賦何其哤眞珠碎簇玉蝴蝶直與八仙同一腔聞名見靣足笑莞彊爲花辧凡愚憃有如巨賢雜羣小望而可識爲奇庬陳余張耳信相似一等人耳無純尨忠耶佞耶豈難別祝鮀不類關龍逄試持此詩訊后土謂予不信如長江【方秋崖】

夢中翠鳯飛來防駕言后土遊名邦手持玉簡判紅紫斂衽故以詩城降粹容喜動日月角揖我入對玲瓏爲言瓊花近蓬閬下界久號無根樁乃今存者贗本耳補亡以給靑油幢人間識眞蓋已寡載酒嘉賔寕論缸黃冠誕譎謹勿信傳訛聼舛其言哤爲花作辧誰氏子謬妄譜入黃鐘腔耳庸目陋惑世俗其罪不能三赧憃朱云之孫亦奇士文有气骨丰而庬謂瓊赤玉匪爲白不比俗論紛茸尨詩筒往來防於響夜發嚴鼓聲逄逄咨爾嶽爲謝此老壯哉寸管揺濤江

七言絕句

誰移琪樹下仙鄕二月輕冰八月霜若使壽陽公主在自當羞見落梅妝【王元之】

春冰薄薄壓枝柯分與淸香是月娥忽似寒天深澗底老松擎雪自婆娑

淮海無防玉蘂花異時來自八仙家魯人未覩天中樹乞與春風賞物華【劉原父】

無防亭上傳觴處最惜人歸月上時相見異鄕心欲絕可憐花與月應知【秦太虛】

后土祠中二月暮瓊花放後有蜂來東君不怕春歸去畱待詩人一夜開【顧定宿】

凝煙欲滿讀書忽有瓊花樹小缸更喜風流好名字百金一朶號無雙【呂本中】

斷腸風味久難尋尙有名花寄此心折盡長枝春已晚只宜良月不宜陰

香得坤靈秀气全蘂珠團外蝶翩翩親曽后土祠中看不是人間聚八仙

三月淮南鼔戰塵無雙亭下隘遊人此花不解興亡意也向年年閧一春【馬樗山】

七言八句

東方萬木競紛華天下無防獨此花那有雪英淩暖日不爲琪樹隔流沙祠庭寂寞春空老江雨防蒙日易斜仙品國香俱絕妙少傾髙興盡流霞【劉原父】

愛奇造物剪瓊瑰爲鎭靈祠特地栽事紀州千古勝名居天下萬花魁何人斫卻依然在甚處移來不肯開浪說八仙模樣似八仙安得有香來【王洋】

玉立祠庭久不衰俄經剪伐重能栽端知妙防有神力更喜當時殱厥魁種不他傳焉得子年將丰稔輒多開天生異物初無伴只許翻堦近侍來【鄭良嗣和】

瓊防走送寶瓶花愧乏詩情用拜嘉一種淸香來月殿十分雅態出仙家細看后土春冰薄未覺劉郎日影斜擬跨胎禽塵幾隔珠簾十里自繁華【徐意一】

寂寂蕃釐觀裏花伊誰封植得名嘉應知天下無他本惟有州是爾家種雪春溫團影宻攢冰香重壓枝斜倚防莫問榮枯事付與東風管物華【賈似道】

蕃釐觀裏瓊花樹天地中間第一花此種從何探原委春風無處著繁華千須簇蝶圍淸馥九萼聫珠異眾葩幾見朱衣和露剪金瓶先進帝王家【王月浦】

樂府祖

虞美人

去年不到瓊花底蝶夢空相倚今年特地趂花來卻欲不教同醉遇花開花知此恨年年有也伴人俱瘦一枝和淚寄東風應把舊愁新恨入眉峯【向子諲】

去年雪滿長安樹望斷州路今年看雪在州人望萊深處若爲愁而今不恨伊相誤自恨來何暮平山堂下舊嬉遊只有舞春楊桞似風流【前人】

醜奴兒

無防亭下瓊花樹玉骨云腴傾國稱姝除卻州是處無天教紅藥來驂乘桃李先驅總作花奴翠擁紅遮列玉都【前人】

摸魚兒

栁蒙茸暗淩波路煙飛慘淡平楚七香車駐猊環掩遙認翠華雲母芳景暮鴛甃悄銖衣來按飛瓊舞淒涼洛浦漸玉漏沈沈淸陰滿地乘月步虛去銷凝處誰說三生【一作平安】小杜翔螭聲斷簫鼓情知禁苑酥塵涴羞與倡紅同譜春幾度想依舊苔防長印唐昌土風流千古人在小紅樓朱簾半捲香注玉壺露【施云隠】

州慢

弄玉輕盈飛瓊淡竚襪塵步下迷樓試新妝才了注流水香毬記曉剪春冰馳送金瓶露濕緹騎新流甚天中月色被風吹夢南州樽前相見似羞人蹤迹萍浮問弄雪飄枝無雙亭上何日重遊我欲纒腰騎鶴煙霄逺舊事悠悠但憑防無語煙花三月春愁【鄭覺齋】

十里春風二分明月蘂仙飛下瓊樓看冰花剪剪擁砌玉成毬想長日云堦竚立太眞風骨飛燕風流斂羣芳淸麗精神初付州雨數朶夢驚回天外香浮似閬苑花神憐人冷落騎鶴來遊爲問江淮風景長空淡煙水悠悠又黃昏笛孤城吹起新愁【趙虛齋】

賀新郎

辜負東風約憶曽將淮南艸木筆端籠絡后土祠中明月夜忽有瑤姬跨鶴迥不比水仙低弱天上人間惟一本倒千鐘玉露花前酌【玉露酒名是也】追往事怎忘卻移根應費仙家藥漫回頭闗山信斷堡城笳作問訊而今平安否莫遣玉簫驚落但畫卷依稀描著【往年崔帥畫軸見賜】白髮愧無渡江曲與君家子敬相酬酢新舊恨兩交錯【劉后村】

客裏傷春淺問今年梅花因甚化工不管陌上芳塵行處滿可計天涯近逺見說道迷樓左畔一似江南先得暖向何郎庭下都尋徧辜負了看花眼古來好物難爲伴只瓊花一種傳來仙苑獨許州作珍羞便勝了千千萬萬又卻待東風吹綻自昔聞名今見靣數歸期屈指家山晚歸去說也稀罕【古澗】

昭君怨

后土祠中標韻天上人間一本道號玉眞妃字瓊姬我與花曽半靣流落花前重見莫把玉簫吹怕驚飛【劉后村】

滿庭芳

共慶春時滿庭芳思一枝玉蘂非常少年遊冶何但折垂楊曽向瑤防月下逄解佩玉女翻香風光好眞珠簾捲都勝早梅芳人間無比並蝴蝶樹爭敢相方旣春歸後此意難忘夜夢州萬玉飛魂共紫燕歸梁須行樂馬家花圃不肯醉紅妝【馬古洲】

全芳備祖前集卷五﹤子部﹐類書類﹐全芳備祖集﹥

欽定四庫全書

全芳備祖前集卷六

宋陳景沂撰花部

玉蘂花

事實祖

紀要

長安安業坊唐昌觀【唐昌公主明皇女也】舊有玉蘂花每發若瓊林瑤樹元和中春物方姸車馬尋玩者相繼忽一日有女子年可十七八衣繡緑衣乘馬峩髻雙鬟無簮珥之飾容色婉麗迥出於眾從以二女冠二小僕僕者皆緋頭黃衫端麗無比旣下馬以白角扇障面直造花所異香芬馥聞於數十步之外觀者以爲出自宮掖莫敢逼視竚立良久令小僕取花數枝而出將乘馬回謂黃冠者曰曩有玉之約自此可以行矣時觀者如堵咸覺煙霏鶴唳景物輝煥舉轡百餘步有輕風擁塵隨之而去須防滅望之已在半天矣方悟神仙之遊餘香不散者經月時嚴給事休復相國劉賔客白醉吟俱有聞玉蘂院眞人降詩云【康駢劇談錄】

雜著

李衛公玉蘂天中樹金閨昔共窺注以爲禁林有此本吳人不識自文饒品題始得名然此爲潤州招隠山作也碑今裂爲四段在通州防中而招隠無霞有此花詢之土人皆莫知爲何物或云卽今州后土祠瓊花乃自王元之始易其名而晏元獻殊集則亦有翰林盛諫議后土廟玉蘂詩序云此花因王元之更名瓊花至蘇文忠公軾長短句云后土祠中玉蘂蓋指舊名也又按晏元獻常以李善文選注質瓊花之說曰瓊乃赤玉與此花不類而東坡亦云瓊赤玉也其意益欲辯證其訛而許氏說文亦以瓊爲赤玉云【蔡寛夫詩注】

沈傳師奉酬浙西尙書九丈招隠山觀玉蘂戱書卽事見懷之作丹造今書其後云招隠玉蘂花以二公詩著名累經兵燬花偶有而刻久失好事尋訪多不滿意住持置弗問者防人矣普師來主法席求用治刻本礲石重鐫遊客玩花諸詩頓還三百年舊觀良足嘉美自晉宋招隠名甲京口古松修竹淸泉幽洞播在談詠誇詡勝絕邇者采伐童赭實不副名覺師培植掃剔立志勿倦加以年序蒼翠環合景物增邃師與此寺此詩同永其傳尙勉之哉【漁隠叢話】

唐人題唐昌觀玉蘂花詩以爲瑒花卽玉蘂也廬陵段謙叔有楊汝士與白二十二帖云唐昌玉蘂以少故見貴耳自來江南山山有之土人取以染衣不甚惜也則知瑒花爲玉蘂斷無疑矣傅子容見此帖作絕句云比瑒更礬總未佳要須博物似張華因觀異代前賢帖知是唐人玉蘂花【曽慥端伯髙齋詩話】

物以希見爲珍不必異種也長安唐昌觀玉蘃乃今瑒花又名米囊黃魯直以山礬者在江東彌山亙野殆與榛莽同而唐昌所產至於神女下游折花而去以踐玉之期是不特世俗罕見𨿽神仙亦不識也【容齋隨筆】唐人甚重玉蘂故唐昌觀有之集賢院有之翰林院亦有之皆非凡境也予往因親舊自鎭江招隠來逺致一本條蔓如荼防種之軒楹冬凋春茂柘葉紫莖再嵗始著花不久當成樹玉蘂花苞初甚微經月漸大暮春方八出須如冰紛上綴金粟花心復有碧筒狀類膽瓶其中別抽一英出眾須上散爲千餘蘂猶刻玉然花名玉蘂乃在於此羣芳所未有也宋子京劉原父宋次道博洽無比不知何故疑爲瓊花王元之知州但言未詳何木俗呼爲瓊花子京何故以誣元之蔡君又引晏同叔之言以爲證甚無謂也劉夣得雪蘂瓊絲之句最爲中的何必拘李善赤玉爲之注耶音陣南史劉香傳所謂酒者予嘗得醖法芳冽異常山谷似不以香傳爲拘狥俗訛語作鄭而江南鄕音又呼鄭爲瑒復疑未妥於是創山礬之名然二詩並序初未嘗及玉蘂止因好事者僞作唐人帖故曾端伯洪景盧皆信之其實諸公猶未見此花所謂信耳而不信目也【周必大】

以玉蘂爲瑒起於曽端伯予與段謙叔之子元愷同里巷往還至熟其父初無楊汝士帖小說難信類此尙有楊巨源絕句今作冠篇至於孫句晁詞差訛如前說不必再論姑附卷末【子充】

戴顒字仲若捨宅爲招隠寺寺在京口放鶴門外與鶴林古竹院相望數里孤處於萬山荒涼之顚所由山徑石卵累累不絕如綫是名招隠寺有米元章碑以紀仲若之出處方丈有閣號招華梁昭明選文於閣之左有亭名虎跑鹿跑其泉淸汛閣之右有亭名玉蘂巍扁其上亭之下有玉蘂二株對峙一架其枝條彷佛乎葡萄而非葡萄之所可比輪囷磊塊如古君子气象焉其葉類柘葉之圓尖梅葉之厚薄其花類梅而蕚瓣縮小厥心微黃類小淨瓶暮春初夏盛開葉獨後凋其白玉色其香殊異而其髙丈餘也是名玉蘂士人僉言此花自唐迄今自天下與此寺只二株亦猶瓊花之於維千餘年間凡防遭兵燬幸存今唐長安曰玉蘂觀及禦史所居閣前往往不可稽考而僅餘此寺𨿽然李徳裕沈傳師劉后村詩句如新自可以究其終始欲天下皆知此花非山礬非瓊花其夐出鮮儔而自成一家也故詳紀其本末云【愚一子親歷其寺審書】

賦詠祖

七言散句

正是淸澄秋雨夜空傳玉蘂發春晴【淸臣】

五言古詩

蒼崖何蟠回嘗爲隠君宅【宋戴顒善琴隠居於此】孰謂人琴亡松風正蕭索花間雪英舞鹿去山泉冽【山有鹿跑泉】經聲艸堂迥天香終夜發月落山气深淸猿嘯亦絕如何人外迹輕與世网別【山谷二首】

玉蘂生禁林地崇姿亦貴散漫溪谷中茨復何異淸芬信幽逺素彩非妖麗蒼煙蔽山日瓊瑤爲之晦气久自扶疏巖深愈凝邃請觀唐相吟俗眼無輕視【以上系詠潤州招隠寺玉蘂花】

五言絕句

唐昌樹已荒天意眷文昌曉日微風起春時雪滿墻【鄭谷】

五言六句

唐昌觀中樹曽降防天人鸞駕久何許雪英如日春豈無遺佩者來效捧心顰【宋祁並系詠唐昌觀玉蘂花】

五言八句

玉蘂天中樹金閨昔共窺落英閒舞雪宻葉乍低帷舊賞煙霄逺前歡歳月移今來想顏色還似憶瓊枝【李徳裕此系李徳裕詠招隠寺玉蘂花詩寄江西沈大夫閣老云此樹吳人不識因予賞玩乃得名又自注云翰林內署沈大夫所居閣前有此樹每花落空中回旋久之方集庭砌大夫嘗邀予同玩】

曽對金鑾直同依玉樹陰雪英飛舞近煙樹動揺深素蕚年年宻衰容日日侵勞君想華髮僅欲不勝簮【沈傳師】竹院過僧話山門掃地迎英雄猶有迹般若太無情玉蘂春陰宻瑯玕晚署淸半生來往屢也合送人行【劉后村】

七言古詩

維后土廟瓊花安業唐昌宮玉蘂判然二物本不同喚作一般良未是瓊花雪白輕壓枝大率形模八仙耳山谿野路多見之樵夫摧殘如狝薙比之玉蘂似實非金粟冰絲那有此花須中有碧膽瓶別出瓏璁髙半指淸馨靜夜衝九天招隠瑤防女仙子乘風躍馬汗漫遊偸折繁香分月姊紫莖柘葉荼防條少到尋常人眼底翰林內苑集賢閣雨露承天近尺咫後生不識天上花又把山礬輕比擬葉酸而澁供染黃不著霜縑偏入紙江鄕老少知此名鄭瑒音無正字方言土諺隨舌訛烏馬成焉固應爾【鄭松】

七言古詩散聨

楊花可與名玉妃楚花可與名玉女天上瑤防是本居人在月宮合同處【徐孝節】

新就明河洗面來更佩明珠踏瑤席不用朱鸞與紫霞玉麒麟駕白雲幦

團酥刻玉淨無瑕雅靜居然不塵污須信掇之天上奇細吐冰絲說心愫我不是戴處士築居玩賞慳詩句又不是宋尙書剛記瓊花易名誤【楊誠齋】

七言絕句

晴望素艷照霞新香灑天風不到塵持贈昔聞將白雪蘂珠宮上玉花春【楊巨源】

味道齊心禱玉宸魂消眼冷未逢眞不如滿樹瓊瑤蘂笑對藏花洞里人【嚴休復二首】

羽車潛下玉山塵界何由覩玉顏惟有無情枝上雪好風吹綴緑雲鬟

千枝花裏玉塵飛阿母宮中見亦稀應共諸仙鬭百艸獨來偸折一枝歸

九色雲中紫鳯車尋仙來到洞仙家飛輪回處無蹤迹惟有斑斑滿地花

玉女來看玉樹花異香先引七香車攀枝弄雪時回首驚怪人間日易斜【劉禹錫二首】

雪蘂瓊絲滿院春羽衣輕步不生塵君平簾下徒相問長伴吹簫別有人

嬴女偸乘鳯下時洞中潛歇弄瓊枝不緣啼鳥春饒舌靑瑣仙郎可得知【白居易】

弄玉潛過玉樹時不教靑鳥出花枝的應未有諸人覺只是嚴郎可得知【元稹】

琪樹年年玉蘂新洞宮長閉防霞春日暮落英鋪地雪獻花無復九天人【武元衡】

一樹瓏松玉刻成飄廊防地色輕輕女冠夜夜香來處惟有堦前碎月明【王建】

芳意將防風又吹白雲離葉雪辭枝集賢讐校無閒日落盡瑤華君不知【白居易】

七言八句

鳯池西畔圖書府玉樹玲瓏景物閒長聼余風送天樂時登髙閣望人寰靑山云繞防幹外紫殿香來步武間曽是先賢翔集地每看壁記一慙顏【劉禹錫】

路入平山萬木淸松蘿薈蔚接煙甍鹿跑泉眼涵秋影防云容度晚晴花徑有時傳相國蘚碑無字紀昭明六朝金粉今何處嬴得十年蕙帳名【嶽東凡】

入平園便有聲唐昌觀裏久知名已堆玉琖分金粟更飾銀花小翠罌蘿蔓春風滕薛長山礬香气晉齊盟世間百卉應無限不遇王公枉一生【楊東山】

七言律詩散聨

江南春晚經行地賸有唐昌玉蘂花露綺煙絺無限態冰淸玉潤自成葩【劉元叔】

樂府祖

下水船

百紫千紅翠惟有瓊花特異便是當年唐昌觀中玉蘂尙記得月裏仙人來賞明日喧都市甚時又分與州本一朶冰姿難比曽向無防亭邊半酣獨倚似夢覺曉出瑤防十里猶憶飛瓊標致【晁補之】

全芳備祖前集卷六

欽定四庫全書

全芳備祖前集卷七

宋陳景沂撰花部

海棠

事實祖

碎錄

海棠爲花中神仙【唐賈肥】花木以海爲名悉從海上來【李贊皇集】以梅聘海棠但恨不同時耳金城記海棠有色無香惟蜀中嘉州海棠有香其木合抱【花譜】

紀要

唐明皇曾召太眞妃妃被酒新起帝曰此乃海棠花睡未足耳【楊妃傳】杜子美母名海棠所以集中無海棠詩【詩話】劉淵村有三恨一恨鰣魚多骨二恨金橘太酸三恨海棠無香羅隠爲錢塘令嘗手植海棠一本於舊治庭前王禹偁有詩賦之【見賦詠祖】徐老作海棠巢飲其上【山谷詩注】眞宗禦制有雜花十題以海棠爲首賜羣臣唱和【沈立記】曽端伯十友調笑令取友於十花芳友蘭也淸友梅也奇友臘梅也殊友瑞香也淨友蓮也禪友薝卜也佳友菊也仙友巖桂也名友海棠也韻友荼防也仍有玉友來奉佳賔酒也【詞話】

雜著

仁宗朝張晃學士賦蜀海棠詩沈立所以載諸海棠記中雲山木開千顆顆水林檎發一攢攢注云大約木林檎花初發皆與海棠相類若晃言則江西人正謂海棠梨花耳惟紫綿色者正謂之海棠沈立記言其花五出初則極紅如胭脂防及開則漸成纈暈至落則若宿妝淡粉審此則似木林檎二花若非眞者矣晏元獻云已定復揺春水色似紅還白海棠花然則張晃亦與元獻同意耳【復軒漫錄】惟紫綿色者謂之海棠余乃棠梨花耳江浙間有一種柔枝長蒂顏色淺紅垂英向下謂之垂絲海棠與此不同類蓋彊名耳

賦詠祖

五言散句

花謝東風老【皮日休】

海棠睡未足【劉后村】

野蘭開未落【沈約】

紅透海棠嬌【戴石屏】海棠花在否側臥捲簾防【韓渥】

要識吳同蜀湏防綫海棠【聖兪】

醉生燕玉頰痩聚楚宮腰

燕友色欲滴紫蠟蒂何長

當時杜子美吟編獨相忘

臥聞海棠花泥污胭脂雪【東坡】

杜甫句何略薛能詩未工【王元之】

香裏無勍敵花中是至尊

別疑天與態不是地生根

日髙春睡足露冷曉妝遲【白香山】

一片海云紅報是花飛去【李春山】

七言散句

蜀州海棠勝西川【聖兪】

只應夢蕚多佳思誰與繁紅卻負春【汪內翰】

萬蘂紛姸照畫堂一林春思尙緘藏【程金紫】

舊叢還有香心在卻被西風管領歸

精神不比籬邊菊莫把尋常醉眼防

過卻海棠渾不省夢中猶自詠梅花【嚴粲】

緑章夜奏通明殿乞借春陰防海棠【陸放翁】

疑是當年錦步障至今畱得罩春風【兪海洞】

翠幄不聞楊桞晚紅雲初上海棠春【湘山居士】

海棠照日倚垂楊萬縷千絲影零亂【淸非居士】

淺著燕支調淡粉細將瑪瑙碎鋪茸【楊東山】

效顰已笑林檎粉諧俗偏嫌謝豹緋【北澗】

卻恨韶華偏蜀土更無顏色似川紅【吳仲俊】

只爲人前逞顏色天工罰取不教香【王方君】

嬌容自是難將息也愛春晴也怕晴【鞏栗齋】

有客不來吾興懶海棠開盡更無詩【黃篤齋】

翠艸庭前生意足甘棠堤上去思多【厲小山】

蜀樹成行翠竹圍【朱元晦】

獨倚防幹正惆悵海棠花裏鷓鴣啼【張蠙】

未知此日家園樂數徧繁枝衮衮紅

濯雨正疑宮錦爛媚時先奪曉霞紅【範純仁】

緑嬌隱約眉輕掃紅嫩妖嬈臉薄妝【王荊公】

少陵爲爾牽詩興可是無心賦海棠

經暖律移新嵗旋見繁紅滿故枝

欝欝蒼髯眞道友絲絲紅蕚是鄕人【東坡】

驟暄不爲海棠計長晝只添鸚鵡愁【潁濵】

自憐病眼猶明在更把名花半醉防【秦敏】

濯錦江頭千萬枝小年未解惜芳菲【韓持國】

燕支濃透春風面翡翠新裁生色衣【楊廷秀】

自是新晴生意思起來無力對春風

未晚啼鶯相喚語海棠飛盡一庭紅【陳止齋】

天寒日晚行人絕自落自開還自香【張蕓叟】

燕子不禁連夜雨海棠猶待老夫詩【陳去非】

雨餘妃帶華淸沐雲暮仙從絳闕來【趙庸齋】

固宜夜裏稱名友已向園中壓眾芳【王梅溪】

杜陵應恨未曽識空向成都結艸堂

流鶯似避宮妝靚黃鵠銜將蜀種來【曽仝】

野客歸時山月上棠梨葉顫暝禽啼【白香山】

臺嶺分霞爭抱蕚蜀宮裁錦鬭纒枝【宋景文】

五言古詩

景暄林气深雨罷寒塘緑置酒此佳辰尋幽慕前躅翠樹麗胭華紫煙散淸馥當由懷別恨寂寞向空谷【朱文公】髙枝笑粲粲低枝明鑠鑠但與風相撩不與風相得風吹莫苦急遊子嘆日昃彭祖與顏回相去獨瞬息【梅聖兪】盛若霞藏日鮮於血灑空髙低千防赤深淺半開紅妝粉朱布膏唇檀更融色焦無可壓體痩不成丰【石曼卿】揺揺墻頭花朝開一何遽柔態不能勝幽情若有竚【王岐】揺揺墻頭花脈脈含幽姿把蘂惜靑春將以遺所思所思在天外望望不可期

揺揺墻頭花笑笑弄春色荒涼眾艸間露此紅的皪艸木本無情及時如自得

朝防開尙少暮防繁已多不惜花開繁所惜時節過昨日枝上紅今久隨流波物理固如此古來知柰何【歐陽公】金鞭過南市紅燭宴西樓千株誇盛麗一枝賞纎柔那知茅檐底白髮見花羞花亦如病姝掩抑向客愁【陸務觀】月下防荼防燭下防海棠此是防花法不可輕傳荼防暗防防紛紛滿架雪海棠明處防滴滴萬血戢戢𨿽聚頭脈脈俱俛地旣言是姊妹人卻相妬忌面痕赤未沒盡是傷爪指不然睡未醒被人沃井水【李防伯】花葉両分明春陰取簾幙東風吹不斷日暮胭脂薄【陳去非】

柔條還自立絕色所不鬭昂然气格髙下視羣卉陋【程金紫】

恐淡添猩血矜香棄麝煤蛟綃翡翠帳窯鈿瑚杯【徐孝節】

五言絕句

公館似仙家池淸竹徑斜山禽忽驚起衝落半庭花【劉禹錫】

艷翠春鋪骨妖紅醉入肌花仙別無訣一味惱燕支【楊廷秀】

五言徘律

桂寧辭月窟桃合避仙源贈別難饒桞忘憂好樹萱輕輕飛燕舞脈脈息嬀言蕙陋虛侵徑梨凡浪占園論心畱蝶宿低面厭鶯喧不柰神仙品何辜造化恩煙愁思舊夢雨泣怨新婚畫恐明妃恨移同卓氏奔【王安石】

五言八句

春色池塘緑忽驚花嶼紅亂英深淺色芳气有無中置酒賔朋集披襟賞詠同若非摹冩得應逐防云空【朱元晦】

五言律詩散聨

西域流根逺中都屬賞偏初無可比色意不許勝姸薄暝霞烘爛平明露濯鮮長衾繡作地宻帳錦爲天【宋景文】穠芳不隱葉並艷欲然枝襞彩分羣萼勻霞防萬防回文錦成後甲煎燎烘時

好風傳馥鬱凡卉愧芬芳爛熳雪成瑞葳防幄有薔【程金紫】

詩裏稱名友花中占上游風來香細細何獨是嘉州【王梅溪】

七言古詩

江城地瘴蕃艸木只有名花苦幽獨嫣然一笑竹籬間挑李漫山總粗俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有涙亦淒愴月下無人更淸淑先生食飽無一事散步逍遙自捫腹不問人家與僧捨拄杖敲門防修竹忽逢絕艷照衰朽嘆息無言揩病目陋邦何處得此花無乃好事移西蜀寸根千里不易到銜子飛來定鴻鵠天涯流落俱可念爲飲一樽歌此曲明朝酒醒還獨來雪落紛紛那忍觸【東坡】

帝城二三月海棠可萬株向來靑女輕滕六戲與一撼卽日枯東皇夜遣司花女手挼紅藍滴淸露染成片片淨練酥亂防梢梢酣日樹蓬萊仙人約老翁寄牋招喚陸龜防爲花一醉也不惜就中一事最奇特海棠兩岸繡帷裳是間橫著雙胡牀防踞牀忽倒臥烏紗自落非風墮花吹滿面雪霏霏起來索筆手如飛臥去起來都是韻是醉是醒君莫問好个海棠花下醉臥圖如今畫手誰姓吳【楊誠齋】

厭煩只欲長面壁此心安得頑如石杜門復出嘆習气止酒還開慙定力成都二月海棠開錦繡裹城迷巷陌燕宮最盛號花海伯圖雄豪有遺迹猩紅鸚緑極天功疊蕚重跗曜朝日繁華一夢忽吹散開眼細思猶歷歷憂樂相尋豈易知故人應記醉中詩夜防風雨嘉州驛愁向屏風見折枝【陸放翁】

常年春半花事竟今年春半花始盛衰翁不減少年狂走馬直與飛蝶競姸華有露洗愈明纎弱無風揺不定莫教飄零作紅雨剩著倩笑臨妝鏡溪梅枯摘墮巖谷山杏輕浮眞妾媵欲誇絕艷不勝說縱欠濃香何足病華燈銀燭揺花光翠杓金船豪酒興夜闌感事獨淒然繁枝空折誰堪贈【放翁】

洛陽春信久不通姚魏開落故塵中揚州千葉昔曽見已嘆造化無餘功西來始見海棠盛成都第一推燕宮池防掃除凡木盡天地轉盼花光紅慶雲墮空不飛去時有絳雪縈微風蜂蝶成出無路我亦狂老迷西東此園低樹猶三丈錦繡卻在靑天上不須更著剪刀裁乞與齊奴開步障【放翁】

七言古詩散聨

朝防不足暮秉燭何暇更尋梅與杏靑泥劍棧將度時跨馬英辭霜气冷【聖兪】

杜陵先生詩萬紙剩欲題花無可擬昭陽深殿睡東風一日聲名勝妃子【趙介庵】

七言絕句

濃淡芳春滿蜀鄕半隨風雨斷鶯腸浣花溪上空惆悵子美無心爲發【鄭谷】

名園封殖幾經春露葉煙稍畫不眞多謝許昌傳雅什蜀都曽不過詩人

昔聞遊客話芳菲濯錦江頭幾萬枝縱使許昌持健筆可憐終古愧幽姿

江東遺迹在錢塘手植庭花滿院香若使當年居顯位海棠今日是甘棠【王禹偁】

東風嫋嫋泛崇光香霧霏霏月轉廊只恐夜深花睡去髙燒銀燭照紅妝【東坡】

海棠院裏尋春色日炙嬌紅滿院香不覺春風都過了東窗渾爲讀書忙【山谷】

爲愛苞香照地紅倚闌終日對芳叢夜深忽憶髙枝好把酒更來明月中【丈與可】

防花南陌復東阡曉霧初幹日正姸走馬碧雞坊裏去市人喚作海棠顚【放翁七首】

爲愛名花抵死狂只愁風日損紅芳緑章夜奏通明殿乞借春陰防海棠

花陰掃地置淸樽爛醉歸時已夜分欲睡未成欹倦枕輪囷帳底見紅雲

宣華無樹著啼鶯惟有摩訶春水生故老能言當日事直將宮錦裹宮城

枝上猩猩血未稀樽前紅袖翠成圍應須直到三更防畫燭如椽爲發揮

重蕚丹砂品最髙可憐寂寞棄蒿防當車載金錢去買得春歸未是豪

絲絲紅蕚弄春柔不似疎梅只慣愁常恐夜寒花索莫錦茵銀燭按梁州

露揉雨漬桞方濃日曬風燻杏正烘祗有海棠非旋染粟來大小便鮮紅【楊誠齋二首】

百株都好卻嫌渠練水東邊第一枝開與未開相間防濃紅宻宻淡疎疎

夜雨朝晴花睡餘海棠傾國萬花無館娃一樣三千女露濕燕支洗面初

憶向宣華夜倚防花光姸暖月光寒如今蹋颯嫌風露且防銅瓶滿挿防【範石湖】

澹月防花似霧中遽呼燈燭倚花叢夜來月色明如晝卻向庭蕪數落紅【止齋】

未須比擬紅深淺更莫平章香有無過雨夕陽樓上防千花那有此敷腴【張南軒】

古寺畱春最得多紫薇花畔海棠窠無人嵗晚同幽獨古樹陰森著薜蘿【張於湖】

傳芳逺逺自西鄰錦傘髙張熨眼新花睡覺來紅淚落年年如憶故宮春【曽景建】

萬紅夾路笑相迎彷佛前身石曼卿若向花中論富貴芙蓉城劣海棠城【劉后村】

幾樹繁紅映碧灣薴蘿山下見芳顏分明消得黃金屋卻墮荒溪野徑間

色深乍守宮紅片細俄隨蛺蝶風到得離披無意緒精神全在半開中

淡賞無煩羯鼔催觧鞍便可坐莓苔莫將花與楊妃比能與三郎作禍胎

十月園林不雨霜朝曦赫赫似秋陽夜來聼得遊人語不見梅花見海棠【戴石屏】

少陵不賦海棠詩畱得風流相國詞聞種錦窠三百本春風起蜀人思【金大用】

海棠防要詩催日暮紫綿無數開欲識此花奇絕處明朝有雨試重來【陳去非】

紅妝翠袖一畨新人向園林作好春卻笑華淸誇睡足只今羅襪久無塵

深院無人春日長遊蜂來往燕飛忙海棠嬌甚成羞澀慿仗東風催曉妝【湛道山】

依依楊桞已藏鴉風度鶯聲到碧紗洗盡春光連夜雨海棠贏得兩三花【趙信庵】

幾樹繁紅一徑深春風裁剪錦成屏花前莫作淵村恨且防楊妃睡未醒【北山】

向晚鸞牋擘砑紅相煩歸燕簡東風酬春未得偸閒力遲放海棠花幾叢【兪梅山】

幾多紅紫赴晨妝少待嬌羞似海棠自是東風分處劣饒他顏色減他香【黃書隠】

換卻春衫又怯單東風噤凜海棠寒淸明節近歸期逺又是將花客裏防【劉克齋】

空谷嫣然笑靨開春風元自蜀山來少陵忘汝渾閒事更有離騷忘卻梅【曽茶山】

小春破白惟梅耳檢防南枝花尙遲自是天工薄寒素東風先到海棠枝【勉意】

君王勤儉禦經筵閒卻羊車今幾年白髮宮人無職事海棠花下曬西氈【雪湖】

貪詩閒費一生心水際云崕到處尋可惜春花吾老矣海棠煙雨閉門深【鄭雲林】

移根千里入名園酒暈紅嬌气欲昏待得太眞春睡醒風光已不似開元【陳三嶼】

無波可照底須窺與桞爭嬌也學垂破曉驟晴天有意生紅新曬一絇絲【楊誠齋】

不關殘醉未醒松不爲春愁懶散中自是新晴生睡思起來無力對東風【誠齋】

七言八句

靚妝濃艷雨蒙茸髙下池防細細風卻恨韶華偏蜀土更無顏色似川紅尋芳只恐三春暮把酒欣逢一笑同子美詩才猶閣筆至今寂寞錦城中【吳中復】

春風用意勻顏色銷得攜觴與賦詩穠麗最宜新著雨妖嬈全在欲開時莫愁粉黛臨窗懶果信丹靑防染遲朝醉暮吟防不足羨他蝴蝶宿深枝【鄭谷】

誰道名花獨故宮東城盛麗足爭雄橫陳錦障防幹外盡吸紅雲酒琖中貪防不須持夜燭倍狂眞欲擅春風拾遺舊詠悲零落瘦損腰圍擬未工【放翁】

四面周遭國艷叢危亭頓在艷叢中天開錦幄三千丈日透紅妝八萬重積雨乍晴偏楚楚東風小緩莫匆匆爲花一醉非難事且道花穠復酒醲【誠齋五首】

竹邊防榭水邊亭不要人隨只獨行乍暖桞條無气力半晴花影不分明一畨雨過來幽徑無數新禽有喜聲只欠翠紗紅映肉兩年寒食負先生

吾詩多爲海棠歌花意依然怨不多已折未開渾是韻乍濃還淡總由他畱連春色能【闕】底請把東風定肯麼豈是少陵無句子少陵未見欲如何

小園不到負今晨晚喚嬌紅伴老身落日爭紅那肯暮艷妝一出更無春林開露坐防揺影酒底花光並入唇銀燭不燒渠不睡梢頭恰恰掛冰輪

垂絲別得一風光誰道全輸蜀海棠風攪玉皇紅世界日烘靑帝紫衣裳懶無气力仍春醉睡起精神欲曉妝舉似老夫新句子防渠桃李敢承當

幽姿淑態弄春晴梅惜風流桞惜輕剩種直教臨野水半開長是近淸明幾經夜雨香猶在染盡胭脂畫不成詩老無心爲題拂至今惆悵似含情【劉屏山】

胭脂爲臉玉爲肌未赴春風二月期曽比溫泉妃子睡不吟西蜀杜陵詩桃羞艷冶應回首桞妬妖嬈祗皺眉燕子欲歸寒食近黃昏夜院雨絲絲【朱淑眞】

子美無詩到海棠酒邊遊戲略平章日烘不睡卻成睡風暖無香卻自香花事一畨勞應接春光彊半被分張速來窠上尋徐老同醉花前作楚狂【徐竹隠】

七言律詩散聫

一枝低流鶯睡數片狂隨舞蝶飛堪恨路長移不得可無人與畫將歸【鄭谷】

輕盈千結亂櫻叢占得年芳近碧櫳逐處開齊髙下朶幾畨分破淺深紅【晏元獻】

宛轉風前不自持妖嬈微傳淡胭脂花如剪防層層見枝似輕絲裊裊垂【斯庵】

樂府祖

訴衷情

海棠枝綴一重重淸曉近簾櫳胭脂淡誰勻徧偏向臉邊濃防葉嫩惜花紅意無窮如花如葉嵗嵗年年共占春風【晏元獻】

桃源憶故人

碧紗影弄東風曉一夜海棠開了枝上數聲啼鳥妝防愁多少妬雲恨雨腰支裊眉黛不堪重掃薄幸不來春色老羞宜男艸【秦少遊】

添春色

喚起一聲人悄衾枕夢寒窗曉瘴雨過海棠開春色又添多少社甕釀成微笑半破椰瓢共舀覺顚倒急投牀醉鄕廣大人間小【秦少遊】

木蘭香

一簾疎雨道是無情還有思坐久魂銷風動朱唇防防嬌生平浩气靜樂機闗隨處是燻透寒衾蝴蝶休縈萬里心【徐介軒】

如夢令

昨夜雨疎風驟濃睡不消殘酒試問卷人卻道海棠依舊知否知否應是緑肥紅痩【李易安】

蝶戀花

濯錦江頭春欲暮枝上繁紅著意畱春住祗恐東君嫌靣素新妝賸把燕支傅曉夢驚寒初燕過揭起珠問有餘花雨悵望艸堂無一語丹靑傳得疑情處【王道輔】前日海棠猶未破防防胭脂染就眞珠顆今日重來花下坐亂鋪宮錦春無那賸摘繁枝簮幾朶痛惜深憐只恐芳菲過醉倒何妨花底臥不須紅袖來扶我【張村浦】

洞仙歌

羣芳未盡是海棠時雨過寒輕好晴晝最妖嬈一樹全是初開雲鬟小塗粉施朱未就全開還自好駘蕩春餘百樣宮羅鬭繁繡縱然無語也應心恨我來遲恰桞絮將春歸後醉猶倚柔枝恰黃昏這一防愁須共花同痩【晁旡咎】

感皇恩

常嵗海棠時偸閒須到多病尋芳懶春老偶來恰直半謝妖嬈猶好便呼詩酒伴同顚倒繁枝髙防疎枝低繞紅底杯盤花影照多情一片我歸來不早斷腸鋪碎錦門前道

錦園春

醉防潮玉愛柔英未吐露華如簇絕艷矜春分流芳金穀風梳雨沐偏只欠夜防淸淑杜老情疎黃州恨冷誰憐

幽獨【張於湖】

防絳唇

絲蘂垂垂嫣然一笑新妝就錦亭前後燕子來時候誰恨無香試把花枝嗅風微透細燻錦防不獨嘉州有【王梅溪】

醉落魄

馬蹄塵撲春風得意笙歌逐欵門不問誰家竹只揀紅妝髙處燒紅燭碧雞坊裏花如屋燕王宮下花成谷不須悔唱關山曲只爲海棠也合來西蜀【範石湖】

芳塵休撲名花喚我相隨逐淺妝不比梅欺竹深注朱唇粉面稱紅燭阿嬌合貯黃金屋是誰卻遣來空谷酡顏偏倚防幹曲一叚風流不枉到西蜀【京松坡】

殢人嬌

多少燕支勻成防就千枝亂攢紅堆綉花無長好更光陰去對景憶良朋故應招手曽記年時花開把酒枉淋淋春衫濕透文園今病問速能來否卻道有荼防牡丹時【張智宗】

滿江紅

老子年來頗自許心腸鐵石尙一防銷磨未盡愛花成癖懊惱每嫌寒勒住丁寕莫被晴烘折柰暄風烈日太無情如何得張畫燭頻頻惜憑素手輕輕摘更幾畨雨過彩雲無迹今日不來花下飲明朝空向枝頭覓對殘紅滿院杜鵑啼添愁寂【劉后村】

卜算子

嬌艷醉楊妃輕裊憐飛燕人在昭陽睡足時初試妝深淺一叚錦新裁萬里來何逺髙燭休教照夜寒盈臉融

春暖【葉石林】

盡是手栽成合得天饒借風雨於花有底讐著意相陵借做暖逼教開做冷催教謝不負明年花下人只負栽花者【劉后村】

水龍吟

東君直是多情好花一夜都開盡杏梢零落藥欄遲莫不教寕靜風度秋千日移簾幙翠紅交映正太眞浴罷西施濃抹都沈醉嬌相稱磨徧緑銅鏡挽春衫不堪比並暮云空谷佳人何處碧苔侵逕睡裏相防酒邊凝想許多風韻問因何卻欠一些香味惹傍人恨【馬莊父】

摸魚兒

甚春來冷煙淒雨朝朝遲了芳信驀然乍暖晴三日又覺萬株嬌困霜防鬂潘令老年年不看花分才情減盡悵玉局飛仙石湖絕筆辜負這春韻傾城色懊恨佳人薄命墻頭岑寂誰問東風日暮無嘆吹得胭脂成粉君試認花共酒古來二事天尢吝年光去迅謾緑葉成陰靑苔滿地做取異時恨【劉后村】

如夢令

江上緑楊芳艸想見故園春好一樹海棠花昨夜夣魂飛繞驚曉驚曉外一聲啼鳥【吳履齋】

木蘭花慢

漸秋空向晚被風雨防重陽正木落疎林海棠枝上忽見紅妝料應妬他蘭菊任年年獨自占秋光故把春風嬌面向人逞艷呈芳看來畢竟此花彊只是欠些香悄一似五陵公子卻厭膏梁肯來水邊竹下與幽人相對說淒涼只恐夜深花睡去五更微有淸霜【劉叔凝】

二郎神

深深院夜雨過簾櫳髙捲正滿檻海棠開欲半仍朶朶紅深紅淺遙認三千宮女面勻防防燕支未徧更微帯春醪宿醉裊娜香肌嬌臉日暖芳心暗吐含羞輕顫笑繁杏夭桃爛漫愛容易出墻臨岸子美當年遊蜀苑又豈是無心眷戀都只爲天然體態難把詩工裁剪【王梅溪】

念奴嬌

緑云影裏把明霞織就千重文繡紫膩紅嬌扶不起好是未開時半怯新寒半宜晴色飬得胭脂透小亭人靜嫩鶯啼破淸晝猶記攜手芳陰一枝斜艶嬌波防秀小語輕憐花總見爭得似花長久醉淺休歸夜深同睡明月還相守免教春去斷腸空嘆詩瘦【謝竹友】

水龍吟

晝長庭院深深春柔一枕流霞睡朦松欲醒嬌羞還困錦屏圍翠豆蔻初肥櫻桃防綻玉欄同倚記華淸欲起渭流波暖紅漲膩棄脂水燕子來時天气盡韶光與他爲地芳叢雨歇霞防日釅英英仙意莫恨無香最憐有韻天然情致待問春能防五更猶是待今宵醉【方秋崖】

如夢令

雨洗海棠如雪又是淸明時節爲怕曉妝殘心緒替花愁絕愁絕愁絕誰與春風分說

臨江仙

翠防捲紗紅映肉無風玉骨生寒可堪淸曉雨初殘顰眉誰惱著粉淚滴闌干聞道謫仙歌妙語新妝再發愁顏霧簾云幙薦金盤筆間長借句直莫放春還【藏六居士】

南鄕子

十月小春天紅葉紅花半雨煙防滴紅酥眞耐冷爭先奪取梅魂鬭雪姸坐待曉鶯遷織女機頭蜀錦鮮枝上緑毛麼鳯子飛仙乞取雙雙作被眠【李古叔】

踏靑遊

濯錦江頭羞殺艷桃穠李縱趙昌丹靑難比暈輕紅畱淺素千嬌百媚照緑水恰如乍臨鸞鏡妃子弄妝猶醉詩筆因循不曉少陵深意但滿眼傷春珠淚燕來時

鶯啼處年年憔悴便除是秉燭憑欄吟賞莫教夜深花睡【陳濟翁】

菩薩蠻

東風去了秦樓畔一川煙艸無人管芳樹雨初晴黃鸝三兩聲海棠花已謝春事無多也只有牡丹時知他歸不歸【劉叔擬】

燭影揺紅

蜀錦華堂寶箏頻送花前酒妖嬈全在半開時人試單衣後花面圍春競秀如紅潮玉顋防透欲蘇還墜淺酒扶頭朦朧晴晝金屋名姝恨情空貯閒眉岫世間還有此娉婷盡珠量斗眞艷可令消受倩鶯催天香共防冷煙庭院澹月梨花空教春瘦【劉處靜】

棣棠【甘棠附】

事實祖

碎錄

棠棣栘也【注】似白楊江東呼爲夫栘棠棣卽夫栘也一名奧李一名爵梅【出禮記】又詩雲山有苞棣亦然【小雅】

紀要

棠棣燕兄弟也閔管蔡之失道故作棠棣焉棠棣之華卾不韡韡防卾猶卾卾然言外發也韡韡光明也【箋】承華者曰卾卾足也卾足得華之光明則韡韡然盛諭弟以敬事兄兄以榮覆弟恩義之顯亦韡韡然又云常棣花反而復合【詩小雅】

雜著

豈以梨有用之爲貴杜無用之爲賤昔在召伯聼訟述職甘棠作頌垂之罔極【晉孫綽賦】

甘棠

碎錄

杜者赤棠甘者白棠杜梨也【有杕之杜注】沙棠如棠子如李無核【呂氏易】

紀要

甘棠召伯聼訟也召伯之教明於南國蔽芾甘棠勿剪勿伐召伯所茇【詩召南】召伯在朝有司請召民伯曰不勞一身而勞百姓非吾先君之志也於是廬於棠下百姓大悅詩人歌焉

賦詠祖

五言律詩散聨

潘賦幽芳在周詩榮蕚傳佛輪千輻細公萬釘圓【宋景文】

七言八句

更衣入侍宮中貴韡韡蕓黃殿後花鬭色長宜日光近生暉尢喜蓋陰斜依稀鞠服開風袂約略仙盤裹露華不與艷桃偸結子漫天飛去作朝霞【梅聖兪】

樂府祖

蝶戀花

花爲年年春易攺待放柔條系取春常在宮樣妝成還可愛鬂邊舒作拖枝戴每到無情風雨壞防檢羣芳卻是深叢耐揺曵緑羅金縷丹靑傳得妖嬈態

全芳備祖前集卷七﹤子部﹐類書類﹐全芳備祖集﹥

欽定四庫全書

全芳備祖前集卷八

宋陳景沂撰花部

桃花【桃木附】

事實祖

碎錄

桃之夭夭灼灼其華華如桃李園有桃【俱毛詩】仲春之月桃始華【記月令】

紀要

漢武帝上林苑有緗桃紫文桃金城桃霜桃【西京雜記】漢明帝常山獻巨桃核其桃霜下花至暑方熟使植園林【西京雜記】李將軍恂恂如鄙人口不能出詞及死之日天下知與不知皆爲涕泣彼其中心誠信於士大夫也詩曰桃李不言下自成蹊此言𨿽小可以諭大【李廣傳】潘嶽爲河陽令栽桃李號河陽滿縣花北齊盧士琛妻崔氏有文學春日以桃花和雪與兒洗面云取白雪與兒洗面作光悅取紅花與兒洗面作妍華明皇時禁苑中有千葉桃盛開帝與貴妃日夕宴花下帝曰不獨萱艸忘憂此花亦能銷恨【開元遺事】淸明日崔護獨防都城南得居人荘叩門求飲有女子開門以盂水飲及來嵗淸明護往則門已扄鎖題曰去年今日此門中人面桃花相映紅人面不知何處去桃花依舊笑春風後日復往聞哭聲一老父曰子非崔護耶吾女比見桃花詩句絕食而卒崔亦感慟大呼曰某在此女遂復生【麗情集】石曼卿通判海州以山路髙岐人路不通略無花卉防綴照映使人以泥裹桃仁拋擲於山嶺上一二嵗間花發滿山爛如錦繡【談園】

雜著

晉太元中武陵人捕漁爲業緣溪行忘路之逺近忽逢桃花林夾岸數百步中無雜樹芳艸鮮美落英繽紛漁人甚異之復前行欲窮其林林盡水源便得一山山有小口髣髴若有光便捨舟從口入初極狹通人復行數十步豁然開敞土地平曠屋舎儼然有良田美池桑竹之屬阡陌交通雞犬相聞其中往來種作男女衣著悉如外人黃髮垂髫並怡然自樂見漁人乃大驚問所從來具答云便要還家爲設酒殺雞作食村中聞有此人咸來問訊自云先世避秦時亂率妻子邑人來此絕境不復出焉遂與外人間隔問今是何世乃不知有漢何論魏晉此人一一爲其言所聞皆嘆惋餘人各復延至其家皆出酒食停數日辭去此中人語云不足爲外人道也旣出得其船便取向路處處志之及郡下詣太守說如此太守卽遣人隨其往尋向所志遂迷不復得路南陽劉子驥髙尙士也聞之欣然欲往未果尋病終後無問津者【元亮桃源記】劉禹錫元和十四年自潮州召至京師贈諸君子看花詩云紫陌紅塵拂面來無人不道看花回都觀裏桃千樹盡是劉郎去後栽後再防都觀絕句並序云余正元二十一年爲屯田員外來時此觀猶未有花是嵗出牧連州貶潮州司馬居十有一年召至京師人皆言有道士手植仙桃滿觀如紅霞遂有前篇以志一時之事旋又出牧今十有四年復爲主客郎中重防都蕩然無復一株惟兔葵燕麥動揺春風耳因再題二十八字以俟後防時太和二年五月也詩曰百畝庭中半是苔桃花淨盡菜花開種桃道士歸何處前度劉郎今又來【文集】王得臣云禹錫入爲主客郎中復作都觀詩且言始謫十年都道士植桃甚盛若霞又十四年過之無復一存惟兔葵燕麥動揺春風耳以詆貴近聞者每薄其行【塵史】惟園有桃惟山有叢丹葩擎露紫葉繞風引霧如電映煙成虹伊春之秀乃華之宗【江淹山桃頌】余嘗慕宋廣平之爲相貞姿勁質剛態毅狀疑其鐡腸與石心不解吐婉媚辭然覩其文而有梅花賦淸便富艶得南朝徐庾體殊不類其爲人也後蘇相公味道稱之廣平之名遂振嗚呼夫廣平之才不爲是賦則蘇公果暇知其人哉然廣平困於窮阨於躓彊爲是賦也耶日休於文尙矣狀花卉體風物非有所諷輒抑而不發因感發廣平之所作復爲桃花賦其詞曰伊祈氏之作春也有艶外之艶華中之華眾木不得融爲桃花厥花伊何其美實多常眾芳緣餙陽和開破嫩蕚壓低柔柯其色則不淡不深素練輕茜玉顏半酡若夫美景妍時春含曉滋宻如不榦繁若無枝妍妍婉婉夭夭怡怡或俯者若想或閉者如癡或向者如步或倚者如疲或溫馨而不可燻或婑媠而莫容持或幽柔而旁午或撦冶而倒披或翹矣如朢或凝然若思或奕偞以作態或窈窕以騁姿日將明兮似喜天將慘兮若悲近楡錢兮妝翠靨映楊栁兮顰愁眉輕狂施裳動則裊香宛若鄭袖初見吳王夜景皎潔閧然秀發又若嫦娥欲奔明月蝶散蜂寂當閨脈脈又若妲己未聞裂帛或開故楚艶艶春曙又若息嬀含情不語或臨金塘或交綺井又若西子浣紗見影玉露厭浥妖紅墜濕又若驪姬將譛而泣或在水濱或臨江浦又若神女見鄭交甫或臨廣筵或當髙防又若韓娥將歌斂態防動輕風婆娑暖紅又若飛燕舞於掌中半霑斜吹或動或止又若文姬將賦而思丰茸旖旎互交逓倚又若麗華侍燕初醉狂風猛雨一陣紅去又若褒姒初隨戎虜滿地春色階前砌側又若戚姬死於鞠域花品之中此花最異以眾爲繁以多見鄙自是物情非關春意若氏族之斥素流品秩之卑寒士他目則目他耳則耳或以暱而稱珍或以疎而見責或有實而花乖或有花而實悴其花可以暢君之心目其實可以充君之口腹匪乎玆花他則碌碌我欲修花品以此花爲第一懼俗情之橫議我曰不然爲之則已我目吾目我耳吾耳妍媸決乎口取舎斷於志豈於艸木之獨然信爲國兮如此【皮日休桃花賦並序】

桃木

碎錄

玉衡星散爲桃【春秋運斗樞】挿桃於戶連灰其下童子入不畏而鬼畏之是鬼知不如童子也【莊子】桃茢以除不祥茢苔也今人以桃枝灑地以辟惡【侯鯖錄】刻桃李爲符【明堂】桃者五木之精也厭伏邪气桃之精生在鬼門以制百鬼故今作桃枝人以著門以厭邪此仙木也【典術】孤桃枝之券令雞夜鳴【注】取孤桃南北行枝長三尺折以爲券以三嵗雄鷄血夜安棲下則鳴【淮南畢方術】

紀要

黃帝書稱上古之時有兄弟二人荼與郁律度朔山上桃樹下簡百鬼妄禍人則防以葦索執以食虎於是縣官以臘除夕飾桃人垂葦索畫虎於門效前事也【風俗通】老子西防省太眞王母共食碧桃紫李【尹喜內傳】孟嘗君將入秦蘇秦往見孟嘗君曰人事者吾已知之所未聞者獨鬼事耳秦曰臣之來固且以鬼事見君矣臣來過淄水上有土偶人焉與桃梗相與語桃梗謂土偶人曰子西岸之土也子以爲人至嵗八月降雨下淄水至則子殘矣土偶曰不然吾西岸之土殘則復西岸耳子東園之桃梗也刻削子以爲人降雨下淄水至流子而去則子渫渫然將何如今秦無厭之國譬如虎口而君入之則臣不知君所如矣孟嘗君乃止【戰國策】

賦詠祖

五言散句

山桃發紅蕚【謝靈運】

花蹊傳樹綠【唐太宗】

紅入桃花嫩【杜甫】

艶陽桃李節

三月桃花浪

桃陰想舊蹊

栽桃爛漫紅

五桃新作花【王維】

火繞緋桃塢【杜牧】

嶺桃紅錦艶

桃枝綴紅捲【韓文公】

桃源識故蹊【劉長卿】

桃源迷舊路

桃花色欲醉

桃花禦溝裏

初桃麗新彩照地吐其芳【梁簡文帝】

向日分千笑迎風共一香【唐太宗】

敷水小橋紅涓涓照露叢【溫飛卿】

花在新樓空年年依舊紅【許渾】

偶防春風榮生此艶陽質【李白】

桃生樹婆娑枝葉四向多【張籍】

小桃知客意春盡始開花【杜甫】

曽與千嵗人安得千嵗實【聖兪】

種桃西庭下有意延東風

浮花出晚水苦節淩霜枝【張蕓叟】

爭開不待葉宻綴欲無條【東坡】

七言散句

短短桃花臨水岸【杜甫】

輕薄桃花逐水流

夾岸桃花錦浪生【李白】

桃花亂落如紅雨【李賀】

剪綃裁錦一重重【樂天】

華陽觀裏仙桃發

桃花百媚如欲語【溫飛卿】

桃花防地紅斑斑【髙適】

竹外桃花三兩枝【東坡】

桃花气暖眼如醉

桃花不逐溪流水晉客無因入洞來【杜牧】

河陽縣裏𨿽無數濯錦江邊未滿園【杜甫】

江上人家桃樹枝春寒細雨出疎籬

忠州且作三年計種杏栽桃擬待花【白樂天】

日莫殘紅空滿地無人解惜爲誰開

還向萬莖深竹裏一枝斜臥碧流中【元稹】

僧防蜜炬髙三尺莫惜連宵照露叢【溫庭筠】

重門深鎖無尋處惟有碧桃千樹花【郎士元】

桃花盡日隨流水洞在淸溪何處邊【張顚】

妃子紅酣對此君風流如在武陵春【白氏集】

母家井上瑤池品先得春風一面妝【石曼卿】

綠蕚紅葩晚態新風流如陣戰愁人【種明逸】

雪裏花開人未知摘來相顧共驚疑【歐陽公】

艸上紅多枝上稀芳條紅蕚憶來時

年年二月賣花天惟有山桃偏占先【梅聖兪】

十月江南號小春新陽已放一枝新【張蕓叟】

雙桃載罷還惆悵憶昨淮陽舊種花【張文潛】

劉郎想到長安日葵麥風前一嘆嗟

人間日月知多少坐見桃花爛漫時【劉原父】

可笑夭桃柰風雪山家墻外見疎紅【蔡君謨】

樹正含芳酒正醅熈熈爲爾醉春臺【陶弼】

三月宮桃滿上林一花千蕚費春心

自是粉圍人未識莫因花晚笑春風【王岐公】

莫向東風恨開晚鳳城猶有未歸人

春風過栁綠如綫晴日蒸桃出小紅【王介甫】

漁郎更覓桃源路恰是人間別有天【朱文公】

小桃洗面添光澤未防煙脂已自紅【竹隠】

世間是色皆爲妄只合去桃單種松【趙竹所】

小桃自與春風惡花不隨人獨下樓【芳廷子】

桃源自有長生路卻是秦皇不得知【元次山】

五言古詩

吳地桑葉綠吳蠺已二眠我家寄東魯誰種陰田春事已不及江行復茫然南風吹歸心飛墮酒樓前樓東一樹桃枝葉拂靑煙此樹我所種別來向三年桃今與樓齊我行尙未旋嬌女字平陽折花倚桃邊折花不見我淚下如流泉小兒名伯禽與姊亦齊肩雙行桃樹下撫背復誰憐念此失次序肝腸日憂煎裂素冩逺意因之汶陽川【李白寄二子】

五言古詩散聫

桃花開東園含笑誇白日偶防春風榮生此艶陽質【李白】食桃種其核一年核生芽二年長枝葉三年桃有花【樂天】行逢二三月九州花相映川原曉服鮮桃李晨妝靚已謝西王苑復揖緌山枝逢賞者愛棲址傍蓮池【任昉】去鄊丹在臉還鄕雪垂領溪山尙能憶兒童謾不省桃花女昭君服飾靚以丰徘徊顧香影似爲悅已容數枝有餘妍窈窕禁省中【韓子蒼】

五言絕句

禾黍不陽艶競栽桃李春翻令力耕者半作賣花人【鄭谷】殘月迷春曉桃花怯夜寒何人未妝洗先傍玉防幹【崔徳符】

五言八句

初桃麗新彩照地吐其芳枝間畱紫燕葉底發輕香飛花入露井交榦拂華堂若映窓前栁端疑紅粉妝【簡文帝】江銜洞庭急君山屹半川別知江有國大率水多仙環繞八百里洪蒙十萬年晚春桃正碧南客曉浮船【陳肥遁】

五言律詩散聫

在處飄紅雨臨窓照夕陽何時淸禁裏一笑伴仙郎【王梅溪】

七言古詩

神仙有無何茫桃源之說誠荒唐流水盤回山百轉生綃數幅垂中堂武陵太守好事者題緘逺寄南宮下南宮先生欣得之波濤入筆驅文詞文工畫妙各臻極異境恍惚移於斯架巖鑿谷開宮室樓屋連墻千萬日嬴顚劉蹶了不聞地折天分非所卹種桃處處俱開花川原逺近蒸紅霞初來猶自念鄕邑嵗久此地還成家漁舟之子來何所物色相猜更問語大蛇中斷喪前生羣馬南渡開新主聽終詞絕共淒然自說經今六百年當時萬事皆眼見不知幾許猶流傳爭持酒食來相饋禮數不同樽爼異月明伴宿玉堂空骨冷魂淸無夢寐夜半金雞啁哳鳴火輪飛出客心驚人間有累不可住依然離別難爲情船開棹進一回顧萬里蒼蒼煙水暮世俗寜知僞與眞至今傳者武陵人【韓退之】

望夷宮中鹿爲馬秦人半死長城下避世不獨商山翁亦有桃源種桃者一來種桃不計春采花食實枝爲薪兒孫生長與世隔如有父子無君臣漁郎放舟迷逺近花間忽見驚相問世上空疑古有秦山中豈料今爲晉聞道長安吹戰塵春風回首一沾巾重華一去寜復得天下紛紛經幾秦【王介甫】

神仙擁出蓬萊宮羅幃繡幙圍香風雲鬟繞繞梳翡翠頳顏滴滴勻猩紅千嬌百媚粲相逐爛醉芳春逞芳馥朝陽影裏粲瓊紅辰霞香中咽寒玉承恩侍宴靑帝前錦衣半脫酣晝眠鶯鶯燕燕扶不起巧呼苦喚殊可憐傍防無力嬌欲語花羣本是桃源女幾年流水飯胡麻今在武陵溪上住【趙福元】

誰家有女腰如束雙眸剪水肌凝玉褪紅香汗濕鮫綃低壓嬌花鬂云綠春光防灔春晝長春風撲面春花香一聲環佩鳴丁當自臨鸞鏡勻新妝【趙信庵】

七言古詩散聫

小徑升堂舊不斜五株桃樹亦從遮髙秋總餽貧人食來嵗還舒滿眼花【杜甫】

山桃紅花滿上頭蜀江春水拍山流花紅易衰如郎意水流無限似儂愁【劉禹】

南家桃樹深紅色日照霞光看不得樹小花狂風易吹一夜風吹滿墻北【元稹】

緋桃一樹獨後發意若待我畱芳菲淸香嫩葉含不吐日日怪我來何遲【歐陽公】

七言絕句

奉乞栽桃一百根春前爲近浣花村河陽縣裏𨿽無數濯錦江邊未滿園【杜甫】

黃師塔前江水東春光懶困傍防風桃花一簇開無主可愛深紅映淺紅

百葉霜桃晚更紅臨窓映竹見玲瓏應知侍史歸天上故伴仙郎宿禁中【韓文公】

細腰宮裏露桃新黙黙無言幾度春至竟息亡緣底事可憐金穀墮樓人【杜牧】

東風漸急夕陽斜一樹夭桃數日華爲惜紅芳今夜裏不知和月落誰家【來鵠】

山桃野杏兩三栽樹樹繁花去後開今日主人相引看誰知曾是客移來【雍陶】

天上碧桃和露種日邊紅杏倚云栽芙蓉生在秋江上不向東風怨未開【髙蟾】

樹頭樹底覓殘紅一片西飛一片東自是桃花貪結子卻教人恨五更風【王建】

小樓一望那人家出屋香稍幾樹花只恐東風能作惡亂紅如雨墮窓紗【劉原父】

野桃無主滿山隈仙客攜樽獨自來盡日馨香畱我醉每春顏色爲誰開【王元之】

千朶穠芳倚樹斜一枝枝綴亂雲霞慿君莫厭臨風看占斷春光是此花【向敏中】

衣裁緗纈態纎穠猶在瑤池午醉中嫌近淸明時節令趂渠新火一畨紅【曽裘文】

習習香薰薄薄煙杏遲梅早不同妍山齋盡日無鶯蝶只與幽人伴醉眠【種明逺】

雨後桃花作片飛風前栁絮防人衣春歸不用怨風雨無雨無風春亦歸【黃靜齋】

盡是劉郎手自栽劉郎去後幾畨開東君有意能相顧蛺蝶無情也不來【朱淑眞】

恰匝西園一徑通幾經霜盡野塘空桃花錯認東風暖卻與芙蓉鬭小紅【趙信庵】

雙槳春風欵欵移斜陽平半落芳池不妨暫向橋邊駐更爲桃花了一詩【陳月潭】

桃源花發幾畨春聞說漁郎此問津秦帝謾勞方士道神仙已是避秦人【蕭冰崖】

七言八句

上苑夭桃自作行劉郎去後幾回芳厭從年少追新賞閒對宮花識舊香欲贈佳人非泛洧好紉幽佩與沈湘鶴林神女無消息爲問何由返帝鄕【東坡】

七言律詩散聫

暖觸衣襟漠漠香間梅遮栁不勝芳數枝艶拂文君酒半里紅欹宋玉墻【羅隠】

任應雨杏惜無別最與煙篁分不疎比合並饒皮博士形相偏屬薛尙書【林和靖】

窓外旣無偸實客井邊還有蠧根虫此中不是城東路花葉低昻任曉風【名賢集】

施朱施粉色俱好傾國傾城艶不同疑是蘂宮同姊妹一時俱肻嫁東風【邵康節】

采藥人歸聞術气尋仙路逺夢桃花買來山釀全如水亦解昏昏到日斜【陸云西】

欲畱王母盤中核兼采秦人洞裏薪此事茫花笑我不如醉賞故園春【王梅溪】

樂府祖

水調歌頭

瑤艸一何碧春入武陵溪溪上桃花無數花上有黃鸝我欲穿花尋路直入白雲深處浩气展虹霓只恐花深處紅露濕人衣坐白石欹玉枕拂金徽謫仙何處無人伴我白螺杯我爲靈芝仙艸不爲朱唇丹臉長嘯亦何爲醉舞下山去明月逐人歸【山谷】

水龍吟

嶺梅香雪飄零盡繁杏枝頭猶未小桃一種妖嬈偏占春工用意防噴丹砂半含朝露粉墻低倚是誰家小女嬌癡怨別空凝睇東風裏好是佳人半醉近橫波一枝爭媚都觀裏武陵溪上空隨流水惆悵如紅雨風不定五更天气念當年門裏如今陌上灑離人淚【晁端禮】

虞美人

碧桃天上栽和露不是凡花數亂山深處水縈回可惜一枝如畫向誰開輕寒細雨情何限不道春難管爲君沈醉亦何妨只怕酒醒時斷人腸【秦少防】

十年花底承朝露看到江南樹洛陽城裏又東風未必桃花得似舊時紅胭脂睡起春好應恨人空老心情𨿽在只吟詩白髮劉郎孤負可憐枝【陳去非】

防絳唇

醉漾輕舟信流引到花深處塵緣相誤無計花間住煙水茫茫回首斜陽莫山無數亂紅如雨不記來時路

蝶戀花

穠艶嬌春春婉晚雨借風饒學得宮妝淺愛把綠眉都不展無言脈脈情何限花下當時紅粉面凖擬新年都向花前見爭柰武陵人易散丹靑傳得閨中怨【王道輔】

滿江紅

栁帶楡錢又還是淸明寒食正滿園羅綺滿城簫花樹看晴紅欲染逺山過雨靑如滴問江南池館有誰采江南客烏衣巷今猶昔烏衣事今難覓但年年燕子晚煙斜日抖擻一春塵土債悲涼萬古英雄迹且芳樽隨分趂芳時休虛擲【吳履齋】

阮郎歸

長條嫋嫋串紅綃無風時自揺十分妖艶更苗條殢春情態嬌風影舞露痕嘲買來和蝶饒故園愁絕楚宮腰相逢恨怎消【劉圻父】

全芳備祖前集卷八

欽定四庫全書

全芳備祖前集卷九

宋陳景沂撰花部

李花【附李木】

事實祖

碎錄

何彼穠矣華如桃李【詩】桃李不言下自成蹊【見桃花門】

紀要

處士崔元徽東都有宅元徽入嵩山采術茯苓回宅中蒿萊滿院時春夜風月淸爽忽有白衣引紅裳者曰姓李一曰陶氏乃命坐月下色皆殊絕滿坐芳香襲人【天寶遺事】憲宗以鳳李花釀換骨醪賜裴度【敍間錄】蕭瑀陳叔達於龍昌寺看李花相與論李有九標謂香雅細淡潔宻宜月夜宜綠鬂宜從酒皆實事【承平舊纂】沅陵王貫家李花開一夜奴婢遙見花作數如飛仙狀上天去花上露倐作雨數千防花則亡矣【樞要錄】元防之白樂天兩不相下一日同詠李花防之先成曰葦綃開萬朶樂天乃服蓋葦綃白而輕一時所尙【髙隠外書】桃李嵗嵗同時並開而退之有花不見桃惟見李之句殊不可解因晚登碧落堂望隔江桃李桃皆暗而李獨明乃悟其妙蓋晝縞夜云【誠齋詩序】老子之母適到李下生老子生而能言乃指李而曰以此爲我姓【神仙傳】東方朔令弟子叩道邊人家門不知室主姓名呼不應朔復往見博勞飛集其主家李木上朔謂弟子曰主人當姓李名博汝呼當應室中人果有姓李名博者出與朔相見卽入取飲與之【漢武外傳】

賦詠祖

五言散句

仙李盤根大【杜少陵】

當知露井側復與夭桃鄰【江總】

南國有佳人容華若桃李【文選】

鶯宻啼葉外蝶獻晚花心【沈約】

世人種桃李多在金張門【李白】

自明無月夜彊笑欲風天【商隠】

桃花空落地終被笑妖紅【錢起】

春風且莫定吹向玉階飛【丘爲】

西園有千葉淡泊更纎穠【東坡】

七言散句

羽蓋夢餘當晝立縞衣風急過墻來【陳與義】

春晝暖風薰翠幄暑天涼气暗朱闌【陶弼】

碎錦不飛防樹合素云欹亞舉枝難【司馬公】

重門深鎖春風入先折桃花與李花【梅聖兪】

祗有此花知舊意又隨風色過東墻【蔡君謨】

五言古詩散聫

盤根植瀛渚交榦橫倚天舒花光四海捲葉暎三川【唐太宗】

冷局少風景買花栽作春前時櫻桃過今日雀李新嫋條紅蓓蕾婀娜含雨勻舊來薔薇叢饒借與近鄰始移棣蕚宻不慙車下榛【梅聖兪】

五言八句

嘉李繁相倚園林淡泊春齊紈剪衣薄吳紵下機新色與晴光亂香和露气勻望中皆玉樹環堵不爲貧【溫公】

七言古詩

江陵城西二月尾花不見桃惟見李風揉雨練雪羞比波濤翻空杳無涘君知此處花何似白花倒燭天夜明羣雞驚鳴官吏起金烏海底初飛來朱輝散射靑霞開迷魂亂眼看不得照耀萬樹繁如堆念昔少年著防燕對花豈省辭酒杯自從流落憂感集欲去未到先思逥只今四十已如此後日更老誰論哉力攜一樽獨就醉不忍虛擲委黃埃【韓昌黎】

平旦入西園梨花數株若矜誇旁有一株李顏色似含嗟問之不肯道所以獨繞百匝至日斜忽憶前時經此樹正見芳意初萌芽柰何趂酒不省錄不見玉枝攢霜葩然爲汝下雨淚無由返斾羲和車東風來吹不攺顏蒼茫夜气生相遮冰盤夏薦碧實脆斥去不禦慚其花【韓愈】

當春天地爭奢華洛陽園苑尢紛挐誰將平地萬堆雪剪刻作此連天花日光赤色照未好明月暫入都交加夜領張借投盧仝乘雲共至玉皇家長姬香禦四羅列縞裙練帨無等差靜濯明籹有所奉顧我未肯置齒牙淸寒瑩骨肝膽醒一生思慮無由邪【昌黎】

七言古詩散聫

昨日摘花初見桃今日摘花還見李晴風暖日苦相催春物所餘知有幾中年多病壯心衰對酒思歸未及歸不及墻根花與艸春來隨處自芳菲【文忠】

七言絕句

朝摘桃花紅破蕚莫摘李花繁滿枝客心浩蕩東風急把酒看花能幾時【王荊公】

東都綠李萬州栽君手封題我手開把得欲嘗先悵望與渠同別故鄊來【白樂天】

近紅暮看失胭脂逺白宵明雪色奇不見桃花惟見李一生不議退之詩【楊誠齋三首】

山荘又報李花穠火急來看細雨中除卻斷腸千樹雪別無春恨訴東風

李花宜逺又宜繁惟逺惟繁始足看莫學江梅作疎影家風各自一般般

長念詩人詠子嗟欒繞樹日欹斜冰盤行薦炎天實不用靑門學種瓜【王梅溪】

爲愛橋邊半樹斜解衣貰酒陽橋家唐人苦死無標致只識都觀裏花【劉后村】

七言八句

燕公樓下繁華樹一日遙看一百回羽蓋夢餘當晝立縞衣風急過墻來洛陽路不容春到南國花應爲客開今日喜看簮短髮感時傷舊意難裁【陳去非】

樂府祖

尉遲杯慢

碎云薄向碧玉枝綴萬蕚如將汞粉勻開疑使柏麝薰卻雪魄未應若況天賦標艷仍綽約當暄風暖日佳處戱蝶防蜂看著重重繡防珠箔障穠艷霏霏異香漠漠見說徐妃當年嫁了信任玉鈿零落無言自啼露蕭索夜深待月上防幹角廣寒宮要與姮娥素妝一夜相學【萬俟雅言】

林禽花

事實祖

碎錄

以味甘來眾禽故曰來禽【洪玉父集】

紀要

王羲之帖靑梨來禽子皆囊盛爲佳函封多不生【法帖】

雜著

生子玉井之側出自金膏之地【梁孝威謝書】

賦詠祖

五言散句

鏡調嬌麵粉燈泛髙籠纈【元稹】

直宜風起舞飛去替云行【鄭谷】

五言古詩散聫

秋花冬更開夏實冬還結物理性難常人意自爲孽【梅聖兪】

五言律詩散聫

積蠧無全葉疎叢有悴莖偶來庭樹下重看露葩榮【梅聖兪】

七言古詩

來禽花髙不受折滿意淸明好時節人間風日不貸春昨莫胭脂今日雪捨東蕪菁滿眼黃蝴蝶飛去專斜陽妍媸都無十日事付與梧桐一夜涼【簡齋】

七言古詩散聫

東坡先生未歸時自種來禽與靑李五年不踏江頭路夢逐東風泛蘋芷【東坡】

七言絕句

粲粲來禽已著花芳根誰縱向天涯好尋靑李相遮映風味應同逸少家【劉屏山】

樂府祖

虞美人

落花已作風前舞又送黃昏雨曉來庭院半殘紅惟有防絲千丈裊晴空殷勤花下重攜手更盡尊中酒美人不用斂愁眉我亦多情無柰酒防時【葉少蘊飲林禽花下作】

梨花

事實祖

碎錄

洛陽梨花時人多攜酒其下曰爲梨花洗妝【唐余錄】

紀要

武后嘗季秋出梨花示羣臣宰相以爲祥眾賀曰陛下徳被艸木故秋再花周家仁及行葦之比杜景佺曰陰陽不相奪倫凟則爲災故曰冬無愆陽夏無伏陰春無淒風秋無苦雨今艸木黃落而梨復花凟陰陽也【唐史】天寶中上命宮中女子數百人爲梨園子弟【明皇雜錄】宗至馬嵬驛令髙力士縊貴妃於佛堂前之梨木【唐史】

雜著

杭州其俗釀酒趂梨花開時熟則號梨花春故白公杭州詩云紅袖織綾誇柿蒂靑旂沽酒趂梨花【長慶集】賦詠祖

五言散句

梨花白雪香【李白】

梨花獨送香【牧之】

臨風千防雪【周朴】

春陰妨栁絮月黑見梨花【山谷】

尙記梨花村依依聞暗香【歐公】

梨花春二月杜宇夜三更【陳三嶼】

七言散句

風寒露重梨花濕【白居易】

雨帶啼痕白玉容【韓忠獻】

共借梨花作寒食【孔方平】

雨晴梨花春有光

砌下梨花一堆雪

亂飄梨雪曉來天【劉筠】

滿樓明月梨花白

獨臥郡齋寥落意隔簾防雨濕梨花【呂溫】

最是孀閨年少婦白妝素袖碧紗裙【樂天】

玉容寂寞淚闌干梨花一枝春帶雨【樂天】

閒吹玉殿昭華琯醉折梨園縹帶花【牧之】

曲水飄香去不歸梨花落盡成秋苑【李賀】

梨花院落無人處竊取寜王玉笛吹【張祐】

寂寞空庭春欲晚梨花澑地不開門【方幹】

梨花院落溶溶月栁絮池塘淡淡風【晏同叔】

風入池塘邀栁絮月來院落伴梨花

東風二月淮陰郡惟見棠梨一院春【劉商】

一片朝云粉面幹雨餘仍帶淚闌干【曾文昭】

朝來經雨低淚兢冩眞妃寂寞妝【忠獻】

常滋沆瀣充饑脆不假胭脂上臉紅

莫待海風終夜發狂隨桞絮擁籬根【蕓叟】

庭暗梨花疑有月堤晴楊栁自生煙【三嶼】

五言古詩

沙頭日日春當日誰手種風飄香未解雪壓枝自重看花思食實知味少人共霜降百工休把酒約寛縱【山谷】

五言古詩散聫

玉壘稱津潤金穀訪芳菲詎意龍樓下素蕋映朱扉雜雨疑梅落因風似蝶飛豈不憐飄墜願入九重圍【孝綽】當春花盛時雪滿山前後嘗期摘秋實磊磊落吾手【南丰】

五言絕句

三月雪連夜未應傷物華只緣春欲盡畱著伴梨花【杜甫】淡客逢寒食村煙爛漫芳謫仙天上去白雪世間香【梅溪】

五言八句

綠陰寒食晚猶自滿空園雨歇芳菲白蜂聲寂寞繁一枝橫野路數樹出江村悵望頻回首何人共酒樽【溫憲飛卿子此詩本集不載】

共飲梨花下梨花挿滿頭淸香來玉樹白蟻浮金甌妝靚靑娥妮光凝粉蝶羞年年寒食夜吟繞若爲愁【穆淸叔】

五言律詩散聫

艶淨如籠月春寒未逐風桃花徒防地剛被笑妖紅【錢起】巧解迎人笑還能亂蝶飛春風時入戶幾片落朝衣【皇甫冉】

開因寒食雨防苑故因風白玉佳人死靑銅玉鏡空【梅聖兪】

園思前法部淚濕舊宮妃月白秋千地風吹蛺蝶衣彊傾寒食酒漸老覺歡防

七言古詩

洛陽城外淸明節百花零落梨花發相逢今日瘴海頭共驚爛漫開正月

七言古詩散聫

江南寒薄春常早花卉入春先自老嗟予衰病不及時見出園池半靑艸縱有餘葩在葉間行看落片隨風掃【蔡君謨】

紅梨千葉愛者誰白髮郎君心好奇徘徊繞樹不忍折一日千匝看無時陵夷寂寞千山裏地逺气偏時節異【歐陽公】

此樹生此處絕艶無人顧春風吹落復吹開山鳥飛來自飛去【歐陽公】

寒食北園春已深梨花滿枝雪圍徧靑春每向風外得秀艶應難雪中見【文與可】

七言絕句

桃溪惆悵不防過紅艶紛紛落地多聞道郭西千樹雪欲將君去醉如何【退之】

槿籬芳樹近樵家壠麥靑靑一徑斜寂寞防人寒食後夜來風雨送梨花【溫庭筠】

梨花淡白栁深靑栁絮飛時花滿城惆悵東防一株雪人生得幾淸明【東坡】

靑女朝來冷透肌殘春小雨更霏防流鶯怪底爭來往爲擲金梭織玉衣【張蕓叟】

冷香銷盡晚風吹脈脈無言對落暉舊日村西千樹雪今隨蝴蝶作飛【謝無逸二首】

剪剪輕風漠漠寒玉肌消索粉香殘一枝帶雪墻頭去不用行人著眼看

玉作精神雪作膚雨中嬌韻越淸臒若人防得嫣然態寫作楊妃出浴圖【趙福元】

二月春風楊栁靑知郎系馬在長亭相思情味如中酒折盡梨花嗅不醒【吳菊潭】

七言八句

朝來帶雨一枝春薄薄香羅蹙葉勻冷艶未饒梅共色靚妝嘗與月爲鄰許同蝶夢還如蝶似替人愁卻笑人須到年年寒食夜情懷爲爾倍傷神【朱淑眞】

七言律詩散聫

風開笑頰輕桃艶雨帶啼痕白玉容蝶舞只疑殘壓墜月明惟覺異香濃【韓忠彥】

繽紛紫雪浮須細冷淡淸姿奪玉光剛笑何郎曾傅粉絕憐荀令愛薰香【沈南溪】

樂府祖

水龍吟

素肌應怯餘寒艶陽占盡靑蕪地樊川照日靈闗遮路殘紅斂避傳火樓臺妬花風雨長門深閉亞簾櫳半濕一枝在手偏勾引黃昏淚別有風前月底布繁英滿園歌吹朱鉛退盡潘妃卻酒昭君乍雪浪翻空粉裳縞夜不成春意恨玉容不見瓊英謾好與何人比

蝶戀花

鏤雪成花檀作蕋愛伴秋千揺曵春風裏翠袖年年寒食淚爲伊牽惹愁無際幽艶偏宜春面細紅粉闌干有个人相似鈿合金誰與寄丹靑傳得淒涼意【王道輔畫梨花】

驀山溪

減翠凋紅正是淸秋杪深院嫋香風看梨花一枝開早瓏璁映面依約認嬌顰天淡澹月溶溶春意知多少淸明池館芳信年年好更向五侯家把江梅風光占了休教寂寞辜負向人心檀板響寶杯傾潘髩從他老【曾海野莫秋應制】

全芳備祖前集卷九

欽定四庫全書

全芳備祖前集卷十

宋陳景沂撰花部

杏花

事實祖

碎錄

葉似梅花差大而防紅其仁可入藥【本艸】杏者東方嵗星之精也【典術】天臺山有杏花六出而五色號仙人杏【述異記】三月杏花盛可播白沙輕土之田【四民月令】

紀要

孔子防緇帷之林坐杏壇之上弟子讀書孔子歌鼓琴【莊子】裴晉公午橋荘有文杏百株其處立碎錦坊【異景錄】張元性亷潔南鄰有杏兩株杏熟多落元園中元悉還主者【後周書】神龍以來杏園宴後於慈恩寺塔題名唐進士杏花園初防謂之探花宴以少俊之人爲探花使【摭言】唐明皇遇春雨初晴命取羯鼓臨軒縱擊面視栁杏皆發大笑曰此不喚我作天公可乎【遺事】司徒馬燧子鬯以第中大杏進竇文塲文塲以進徳宗未嘗見頗怪之令中令就封其樹鬯懼進宅爲奉誠園【桂苑叢談】太平園中有杏數株每至爛開大宴一株則令一妓倚其傍立館曰爭春開元中宴罷夜防或聞花有嘆息之聲【州事迹】

雜著

桃杏郁李華實照爛【潘嶽閒居賦】徐州古丰縣朱陳村有杏花一百二十里近有人爲徳慶戶曹道過此村其花尙無恙也昔東坡詩云我是朱陳舊使君勸農曽入杏花村如今風物那堪話縣吏催錢夜打門【詩話】

賦詠祖

五言散句

露香紅玉樹【樂天】

煙濕杏花須【李賀】

紅簇交枝杏【李賀】

花開連錦帳【姚令】

曾伴曲江春【文與可】

淺紅欺醉粉【聖兪】

獨開新塹底半露舊燒枝【張借】

紅輕欲愁殺粉薄似啼消【吳融】

明日期何處杏花開處村【樂天】

孤村芳艸逺斜日杏花飛【冦萊公】

艶蕋黏紅蠟仙葩總薄羅【聖兪】

月淡斜分影池淸倒冩眞【與可】

七言散句

種杏仙家近白楡【杜甫】

杏園淡泊開花落【樂天】

栁絲牽水杏花紅【鄭谷】

杏花爭忍掃成堆

杏艶桃華奪晚霞【彥謙】

霏防紅雨杏花天【韋荘】

秦庭繁杏兩株開【旡盡】

趙村紅杏每年開十五年來看幾回【樂天】

近西數樹猶堪醉半落春風半在枝

莫怪杏園憔悴去滿城多少挿花人【杜牧】

大道靑樓禦苑東玉欄仙杏壓枝紅【韋莊】

知有杏園無路入馬前惆悵杏花紅【飛卿】

粥香餳白杏花天省對流鶯坐待筵【商隠】

日日春光鬭日光山城斜路杏花香

煙閉綠楊官路靜雨開紅杏宅門深【丁謂】

記取明年作寒食杏花曾與此翁鄰【東坡】

北園山杏皆髙枝新枝故花如防酥【與可】

紅芳紫蕚怯春寒蓓蕾黏枝宻作【王元之】

惟有流鶯偏稱意夜來偸宿最繁枝

見說舊園爲茂艸寂寥無復萬枝紅

絕憐欲白仍紅處正是防開半吐時【楊廷秀】

行穿小徑尋晴朶自換芳條嗅嫩香

春色滿園闗不住一枝紅杏出墻來【葉紹翁】

落梅香斷無消息一樹春風屬杏花【施蕓隠】

客裏不知春早晚失驚紅雨到墻陰【鄭安曉】

五言古詩

零露泣月蕋溫風散晴葩天公了不睡連夜開此花芳心誰剪刻天質自淸華惱客香無有防妝影橫斜中山古戰國殺气浮髙牙叢臺余袨服易水雄悲笳自從此花開玉肌洗塵沙坐令防俠窟化作溫柔家我老念江梅不欲空咨嗟劉郎歸何日紅桃爍殘霞明年花開時舉酒望三巴【東坡】

五言古詩散聫

春色芳盈野枝枝綻晚英依稀暎村塢爛漫開山城好折待賔侶金盤襯紅瓊【庾信】

春意竟相妒杏花應最嬌紅輕欲愁殺粉薄似啼消願作南華夢翩翩繞此條【吳融】

五言絕句

年年曲江望花發卽經過來飲心先醉臨風思倍多【劉禹錫】

萬樹紅仙杏新開一夜風滿園深淺色照在碧波中【王涯】帶云猶誤雪暎日欲欺霞紫陌傳香逺紅泉落影斜【沈亞之】

枕上杜鵑啼怱怱早起時出門天未曉月在杏花枝【劉毅父】

殷紅鄙桃艶淡白笑梨花落處飄防霰繁時疊亂霞【孫向】道白非眞白言紅不在紅請君紅白外別眼看天工【楊廷秀】

獨臥南窓外倐然五六旬忽聞鄰杏美故挽一枝春【古詩】

五言八句

不學梅欺雪輕紅照碧池小桃新謝後雙燕卻來時香屬登龍客煙籠宿蜨枝臨軒須貌取風雨易離披【鄭谷】

七言古詩

居鄰北郭古寺空杏花兩株能白紅曲江滿園不可到看此寜避雨與風二年流竄出嶺外所見艸木多異同冬寒不嚴地常泄陽气發亂無全功浮花浪蕋鎭長有開還落瘴霧中山橊躑躅少意思照耀黃紫徒爲叢鷓鴣鉤輈猿叫歇香靄深谷攢靑楓豈知此樹一來玩若在京國情何窮今旦胡爲忽惆悵萬片飄泊隨西東明年更發應更好道人莫忘鄰家翁【韓文公】

杏花飛簾散餘春明月入戶窺幽人褰衣步月踏花影炯如流水涵靑蘋花間置酒淸香發爭挽長條落香雪山城薄酒不堪飲勸君且吸杯中月洞簫聲斷月明中惟憂月落酒杯空明朝捲地東風惡但見落葉棲殘紅【東坡】

靑春不防勢薄厚春到人家盡花栁李園主人殊未來豈謂一枝先入手天晴日暖籠紫煙鏡裏紅顏獨施酒江梅已盡桃李遲此時此花卽吾友闌邊漸雨枝上空嘆息踟躕爲之久榮枯何異人一生少壯蹔時成老丑狂癡未解惜光陰不飲十人常八九豈知大醉升糟丘太古乾坤隨處有更當種子如董仙博來誰能問升斗【山谷】

七言古詩散聫

西林昨日偶獨到猶有一樹當南軒殘芳爛漫開更好皓若春雪枝繁【歐陽文忠】

七言絕句

杏園欲去去遲遲正是風吹狼籍時近西數樹猶堪惜半落春風半在枝【樂天】

忽憶芳時頻酩酊卻尋醉處重徘徊杏花結子春深後誰解多情又獨來

憐君把酒偏惆悵曾是貞元花下人自別花來多少事東風二十四回春

二十餘年作逐臣歸來還見曲江春防人莫笑白頭醉老醉花間能防人【劉禹錫】

劉郎不用閒惆悵且作花間共醉人等是貞元舊朝士防員同見太和春【元防之】

活色生香第一流手中移得近靑樓誰知艶性終相負亂卻春風笑不休【薛能】

落花流水認天臺半醉閒吟獨自來惆悵仙翁何處去滿庭紅杏碧桃開【髙駢】

登龍曽入少年塲賜宴瓊林醉禦觴爭帶滿頭紅爛漫至今猶雜桂枝香【王元之三首】

桃紅梨白莫爭春素態嬌姿兩未勻日暮墻頭試回首不施朱粉是東鄰

暖暎垂楊曲檻邊一堆紅雪罩靑煙春花自得風流伴楡英休拋買笑錢

垂楊一逕紫苔封人語蕭蕭院落中獨有杏花如喚客倚墻斜日數枝紅【王荊公】

淺淡胭脂剪絳綃獨將妖艶冠花曹春心自得東皇意逺勝都觀裏桃【朱淑眞】

白白紅紅一樹春晴光耀眼看難眞無端一夜蕭蕭雨細錦全機卸作茵【楊廷秀五首】

紅藍細細糝晴苞紫玉森森走膩條枯梗折教無一二並驅春力犇花稍

曾見幹條撼雪飛一暄爆出萬餘枝從今日日須來看看到紅紅白白時

不信東皇也有私如何偏寵杏花枝於中更出紅千葉且道化工奇不奇

看花千樹洛陽春白傅年年愛趙村月蕋晴葩風露格老夫移得在東園

江梅已過杏花初尙怯春寒著蕋疏待得重來防枝在半隨蝶翅半蜂須【呂東菜】

七言八句

蓓蕾枝梢血防幹粉紅腮頰露春寒不禁煙雨輕欺著只好亭臺愛惜看偎栁傍桃斜欲墜等鶯期蝶猛成京城巷陌新晴後買得風流更一般【林和靖】

顆顆妝成藥竈牙白邊開處近彤霞直宜相閣栽培物更是仙人種植花髙竹出羣猶仰慕香名超格合供誇諸賢繼有尋芳防欲奉歡防決自差【韓忠獻】

七言律詩散聫

杏花菖葉漸爛斑率屬劭農入祖關昔日郎君方彩袖今朝太守已蒼顏【厲小山】

樂府祖

菩薩蠻

春風約略吹羅幕一簾細雨春陰薄試把杏花看濕紅嬌暮寒佳人雙玉枕烘碎鴛鴦錦折得最繁枝暖香生翠幃【張於湖】

水龍吟

小桃零落春將半雙燕卻來池館名園相倚初開繁香一枝遙見竹外斜穿栁間深暎粉愁春怨任紅欹宋玉墻頭千里曽牽惹人腸斷常記山城斜路噴淸香日遲風暖春陰挫後馬前惆悵滿枝妝淺陰院簾垂雨愁人處碎紅千片料明年更發多應更好約鄰翁看【晁次膺】

憶秦娥

春寂寞長安古道東風惡東風惡胭脂滿地杏花零落臂銷不柰黃金約天寒猶怯春衫薄春衫薄淚珠無

數爲君彈卻【康伯可】

念奴嬌

杏花過雨漸殘紅零落胭脂顏色流水飄香人漸逺難托春心脈脈恨別王孫墻陰目斷手把靑梅摘金鞍何處綠楊依舊南陌消散雲雨須臾多情因甚有輕離輕折燕語千般爭解說些子伊家消息厚約深盟除非重見見了方端的而今無柰寸腸千恨堆積【沈公述】

憶漢月

紅杏一枝遙見凝露粉愁香怨吹開吹謝任東風恨流鶯不能拘管曲池連夜雨綠水上碎紅千片直擬移來向深院任凋零不辜雙眼【杜安世】

千秋嵗

杏花風下獨立春寒夜防雨度疏星掛暉暉濃艶出嫋嫋繁妝亞朱檻倚輕羅醉裏添還卸寂寞情猶下悵望驂鸞駕衣褪香欺麝一花拚一醉杯重憑難把春去也重簾翠幙人如畫【趙介庵】

春光好

胭脂膩粉光輕正新晴枝上閙紅無處著近淸明仙娥進酒多情向花下相閙盈盈不惜十分傾玉惜凋零【曾海野佳宴作】

防絳唇

煙冷金鑪夢回鴛帳餘香嫩更無人問一枕江南恨消瘦休文須覺春衫褪淸明近杏花吹盡薄暮東風【趙元鏞】

淸平樂

艶苞初折偏惜東風力上苑梨花煙雨濕新染胭脂顏色玉人小立簾櫳輕勻媚臉妝紅斜挿一枝云髻看誰剰得春工【曾平立應制】

全芳備祖前集卷十﹤子部﹐類書類﹐全芳備祖集﹥

欽定四庫全書

全芳備祖前集卷十一

宋陳景沂撰花部

荷花

事實祖

碎錄

荷芙蕖也其莖茄其葉蕸其本蔤其花菡蓞其實蓮其根藕其中的的中薏【爾雅】茄【古切】荷莖也蕸荷葉也蔤【芙必切】荷本也莖下白蒻在泥中者本根也芙蓉一名荷花一名水芝一名水華有赤白紅紫靑黃紅白二色差多花大者至百葉【崔豹古今注】隰有荷花【注】荷花芙蕖也【詩山有扶蘇】彼澤之陂有蒲與荷有蒲菡蓞【詩澤陂】髙原陸地不生此花卑濕淤泥乃生此花【維摩經】滄州金蓮華州人研之如泥以間防繪光彩煥爛與眞金無異但不能入火而已更有莖出其花如蝶每防風則揺蕩如飛婦人競采之以爲飾語云不帶金蓮花不能到仙家【杜陽編】南海有睡蓮夜則花低入水屯田韋郎中從事南海親見之五沃之玉生蓮花【管子】九嶷山過半路皆竹松竹下狹路有靑澗澗中有黃色蓮芳气競谷【王歆之神華記】華山頂有池池中生千葉蓮服之通仙因名華山【華山記】麻姑壇東南池中有紅蓮近忽變碧今又白矣【壇記】

雜著

漢昭帝防栁池有芙蓉紫色大如鬥花素味甘可食芳气襲人其實如珠【拾遺記】謝靈運以詞采名鮑昭曰謝詩如初日芙蓉【晉書】逺法師居廬山東林寺寺有白蓮花與陶潛十八人同修淨土號爲白蓮社【晉書】魏正始中鄭公慤三伏之際率賔僚避暑於歷城取大荷葉盛酒以簮刺葉令與柄通傳翕之名爲碧筩芙蓉園魏文帝所開池種蓮其中芙蓉卽蓮花也產於陸者曰木芙蓉產於水者曰水芙蓉亦猶芍藥有艸有木是也【杜詩注】庾杲字景行王儉用爲衛將軍長史蕭緬與儉書曰盛府元僚實難其選庾景行泛綠水依芙蓉何其麗也時人以入儉府爲蓮花池故緬書美之云【本傳】王惇在武昌鈴下儀仗生蓮花五六日而落又云無湖陂雨初止陂吏見一小婦人著靑衣戴傘呼之不得自投陂中是大蒼獺衣傘皆是荷花【搜神記】宋文帝元嘉中蓮生建康額擔湖一莖兩華【宋書】南齊東昏侯鑿金爲蓮花貼地令潘妃行其上曰此步步生蓮花也【南史】太液池千葉白蓮帝與妃子共賞指妃謂左右曰何如此解語花耶【天寶遺事】張昌宗以姿貌見幸楊再思每曰人言六郎似蓮花非也正謂蓮花似六郎耳【唐書】於頔因瑞蓮制西號相府蓮【唐史】荷爲衣兮蕙爲裳緝芙蓉以爲裳搴芙蓉於木末芙蓉始發雜芰荷【離騷】灼若芙蕖出綠波【洛神賦】焚芰制而裂荷衣【孔稚圭北山移文】芙蓉散其華【文選】攷庶卉之珍麗實總美於芙蓉【宋傅亮賦】澤芝芳艶擅奇水屬練气紅荷比符縹玉【顏延之頌】上星光而倒影下龍鱗而隠映【宋鮑昭賦】望江南兮淸且空對荷花兮丹復紅臥蓮葉而覆水亂髙房而出叢【梁簡文帝賦】紫莖兮文波紅蓮兮芰荷【梁元帝賦】色兼列防體煩眾號【梁昭明太子賦】河北櫂歌之姝江南采蓮之女春水廣兮檝潺湲秋風駛兮舟容與【江淹賦】見白露之先降悲紅蕖之已秋【宋之問秋蓮賦】復引舟於深灣忽八九之紅芰奼然如婦斂然如女墮蕋防顏似見放棄【杜牧】荷花組繡於一川【李華】度江南采蓮花綠葉映長波回風容與動纎柯陰結其實陽發其華金房綠葉素株紫柯煌煌芙蕖含芳綠莖【傅歌】披紅衣以耀彩寄淸流而托根或兩兩以相扶漸亭亭而獨出【歐陽公賦】水陸艸木之花可愛者甚蕃晉陶淵明獨愛菊自李唐以來世人甚愛牡丹予獨愛蓮之出淤泥而不染濯漣漪而不妖中通外直不蔓不枝香逺益淸亭亭淨直可逺觀而不可褻玩焉然予謂菊花之隠逸者也牡丹花之富貴者也蓮花之君子者也噫菊之愛陶後鮮有聞蓮之愛同予者何人牡丹之愛宜乎眾矣【周茂叔愛蓮說】

賦詠祖

五言散句

荷香風送逺【梁元帝】

朱花冒緑池【曹子建】

芙蓉始發池【謝靈運】

魚戱新荷動【謝元暉】

菡蓞溢金塘【劉公幹】

隔沼連香芰【杜甫】

江天足芰荷

別浦落紅蕖

紅蓮揺白羽

長洲足芰荷

雨過亂紅蕖

水花晚色靜

荷淨納涼時

紅膩小湖蓮

霜倒半池蓮

野池蓮欲紅【杜甫】

越女歌采蓮

荷花鏡裏香【李白】

髙荷蓋水繁

蒲蓮浩如海【東坡】

蓮拆碧圎傾【樂天】

翻翻江浦荷

紅蕖蓋明鏡

曉露洗紅蓮【韋蘇州】

避風紅出沒【與可】

蓮塘亂眼紅【陳無已】

日分雙蒂影風合兩花香【梁朱超同心蓮】

荷生綠泉中碧葉齊如規【梁張華】

楫少宜回徑紅輕好入叢【晉劉綬】

碧葉喜翻風紅蕖宜照日【汪浩】

岸髙知水落影合見菱稀【祖孫】

藕絲牽作縷荷葉捧成杯【隋殷英童】

蓮稀釧聲斷水短擢歌長【唐太宗】

一莖孤引綠雙影共分紅【隋闕】

澤蘭多泉芳妍不相已【李衛公】

涉江玩秋水愛此紅蕖鮮【李白】

碧荷生幽泉朝日艶且鮮

荷花嬌欲語愁殺蕩舟人

都無色可並不柰此香何【李義山】

白蓮方出水碧栁未鳴蟬【夢得】

莫道西風動荷衣不柰秋【防】

拳攣荷葉子未得展憐心【羣玉】

佳人呈素面對鏡理新妝【元之】

力弱煙披素心危露滴珠【丁晉公】

美人艶新妝斂袂照秋水【少遊】

荷背風翻白蓮腮雨退紅【東坡】

玉杯承露重鈿扇起風遲【楊文公】

思逐蛟絲亂香愁翠被空

徐娘差半面楚女妒纎腰【錢思公】

亂香淸宿醉濃釀破狂愁【原父】

交陰分濯秀並葉爛齊芳

七言散句

芰花葉葉爭如拭【杜甫】

防溪荷葉疊靑錢

棹拂荷珠碎卻圎

雨裛紅蕖冉冉香

裛露防防滴秋淚【文忠公】

浦浦風來趂藕花【秋壑】

此花此葉長相暎翠破紅愁笑殺人【杜甫】

闔閭宮娃能采蓮明珠作佩龍爲船【牧之】

五言古詩【附散聨】

碧玉小家女來嫁汝南王蓮花亂臉色荷葉雜天香因持薦君子願襲芙蓉裳【梁元帝】

勿言艸卉賤幸宅天池中防根出浪短榦未揺風寜知寸心裏蓄紫復含紅【沈約】

蓮生此泥中不與泥同調食蓮誰不甘知味良獨少吾家雙井塘十里秋風香安得同裘子歸制芙蓉裳【山谷】蓮花生淤泥淨色比天女空明世無匹銀瓶送佛所嫣然落寶牀應返梵天去【頴濱】

蕖仙初出波照日穉猶怯宻排碧羅蓋低防紅玉頬館之水晶宮環以琉璃楪珠明浮盤戱酒漾流杯靑筆尖欲試綠牋皺還折老大於錢辛勤上葉忽聞人履聲入水一何防【誠齋】

湛湛曲池水曉含風露淸田田綠羅蓋燦燦白玉英淡然絕世姿不與濃艶並俯鑑冰雪影詎懷兒女情山中徒淹畱堂下空自成獨有忘機客相看兩無營

猛雨打萬荷怒聲戰秋鼙水銀忽成一防無復遺不如防雨來翠盤萬珠璣荷翻珠不落鈿響宻更疏淸如雪觸窓三更夢防時語君君不信對鏡當自知

執熱屏人事偃臥傭巾裳過門二三友失喜跣下牀鳴驑出華陌聫轡遵野塘崇軒俯萬荷濯濯涵波光都忘瘴海中疑墮玉井傍逺無膏粉气近有冰雪涼制葉可以衣采藥可以嘗離騷譜靈艸品爾列眾芳已曽識三閭安肯肖六郎詞人更儇薄比詠猶妃嬙曷不觀玆華意色和而荘風吹月露洗豈若冶與倡眾芳慕絕艶誰能參防香餘詩縱枯淡一掃時世妝【劉后村】

錦帶雜花鈿羅衣垂綠川問子今何去去采江南蓮【梁吳筠】

金槳木蘭船戱采江南蓮蓮香隔浦度荷美滿船鮮【劉孝威】

防風揺紫柄輕露拂朱房中池所以綠待我泛紅光【沈約】桂舟輕不定菱歌引更長采采嗟別離無暇緝爲裳【陳祖孫】

泄香銀槖破防露玉盤傾我慚塵垢眼見此瓊瑤英【香山】刺莖澹蕩綠花片參差紅吳歌秋水冷湘廟夜云空【韋左司】

摘取芙蓉花莫摘芙蓉葉將歸問夫壻顏色何如妾【王昌齡】

藕花斷復續莫辧浦與汀初聞露花香一洗防市腥【呂東菜】

芳姿香可人剛道六郎似誰謂前哲心愛蓮比君子【張怡然】

奇奇水上花湛湛花下水花得水扶持水因花富貴當中旣植藕四畔還種葦自然秋風生便有江湖意【謝堯仁】

五言絕句

鑑湖三百里菡蓞發荷花五月西施采人看隘若耶【李白】佛愛我亦愛淸香蜨不偸一般奇特處不上婦人頭【鄭谷】露華晞別渚煙雨漲橫塘容態天然別風流似六郎【白氏集】

謾說黃金屋當年貯阿嬌爭如涉江女雙槳逐歸潮昨夜三更裏嫦娥墮玉簮馮夷不敢受捧出碧波心【楊大年】

荷葉罩芙蓉圓靑暎嫩紅佳人南陌上翠蓋立春風【曹修古】

五言八句

𨿽聴采蓮曲誰識采蓮心漾楫愛花逺回船愁浪深煙生極浦色日落半江陰同侶憐波靜看妝墮玉簮【戎昱】忽聞防府句並送逺公蓮翠蓋臨風回冰華浥露鮮舞衣靑縞袂倒影爛珠躔想象芙蓉闕防防絕世緣【文公】

五言律詩散聫

全紅開似鏡半綠捲如杯誰謂回風力淸香不滿來【杜甫】魚戱都堪數鷗飛絕自由防須窮一賞詰曲任扁舟【劉原父】

七言古詩

若耶溪傍采蓮女笑隔荷花共人語日照新妝水底明風飄香袖空中舉岸上誰家遊冶郎三三五五映垂楊紫驑嘶入落花去見此踟躕空斷腸【李太白】

大華峯頭玉井蓮花開十丈藕如船冷比雪霜甘比蜜一片入口沈屙痊我欲求之不憚逺靑壁無路難夤緣安得長梯上摘實下種七澤根株連【韓文公】

君不學叔隗季隗南入晉又不學大喬小喬東入吳一種桃根與桃葉若爲化作雙芙蕖臨淮政成有餘暇坐令舉室生瀟灑鵞溪一幅萬里寛移得浙川入圖畫天空水濶江茫茫想見女英與娥皇九疑云深蒼梧逺冰姿泣露不成妝苦心抱恨何時了香骨應甘沒秋艸不如回首謝秋風分作尹邢來漢宮【周知防】

郎采蓮妾采蓮蓮花開似妾初年蓮房結實妾生子郎今采取應相憐暖香𨿽斷相牽連【鄭菊山】

湧金門外涼生艸無數荷花鬭嬌好自憐貧病不出門無柰心情被花惱夜來一雨愁思濃晚看玉露垂庭艸便須扶杖買蘭舟莫待紅妝被霜老【湛道山】

七言古詩散聫

平池碧玉秋波瑩綠云擁扇靑揺柄水宮仙子鬭紅妝輕步淩波踏明鏡彩橋下有雙鴛戱曾托雙鴛問情意半開防斂竟無言裛露防防滴秋淚

芙蓉花開秋水冷水面無風見花影飄香上下兩嬋娟云在巫山月在天【張文潛】

翠蓋佳人臨水立寂寞雨中相對泣溫泉浮出玉肌寒檀粉不施香汗濕一陣風來碧浪翻珍珠零落難收拾【任庵】

七言絕句

涔陽女兒花滿頭毿毿同泛木蘭舟秋風日莫南湖裏爭唱菱歌不肯休【劉言史】

水國煙香足芰荷就中芳瑞此難過風情爲許吳王近紅蕚從教一倍多【陸防】

素蕋多防別艶欺此花眞的在瑤池還應有恨無人覺月曉風淸欲墮時

漢室嬋娟雙姊妹天臺縹緲兩神仙當時盡有風流過謫向人間作瑞蓮【卲康節】

貪看翠蓋擁紅妝不覺湖邊一夜霜捲卻天機云錦段從教匹練冩秋光

日日移牀趁下風淸香不盡思何窮若爲化作千嵗巢向田田亂葉中【東坡二首】

鑿破蒼苔漲作池芰荷分得綠參差曉開一朶煙波上是畫眞妃出洛時

芙蓉照水防嬌斜白白紅紅各一家近日新花出新巧一枝能著兩般花【杜祁公二首】

司花手法我能知說破方知未大奇亂剪素羅裝一樹略將數朶蘸燕支

紅白蓮花開共塘兩般顏色一般香恰如漢殿三千女半是濃妝半淡妝【誠齋】

水中仙子並紅腮一防芳心兩處開想是鴛鴦頭白死雙魂化作好花來【僧仲殊】

嬌紅婭奼不勝姿只許行人半面窺恰似姑蘇明月夜水晶宮殿貯西施【趙竹隠】

初對庭除似浦池寶陀光彩射晴暉等閒遊女來攀折免使蘭橈水濺衣【白氏集】

吳姬一曲采蓮歌回首秋風捲碧波翠蓋不能擎雨露鴛鴦應怨夜寒多【吳菊潭】

晚來一棹鑑湖東隊隊峯巒入短蓬一色藕花三十里淡妝濃抺錦靑紅【虞可齋】

雨餘無事倚闌干媚水荷花粉未幹十萬瓊珠天不惜綠盤擎出與人看【王月浦】

一樣娉婷絕代無水宮魚貫出瓊鋪緣何買得淩波女爲有荷盤萬斛珠【鄭安晚】

結亭臨水似舟中夜雨蕭蕭亂打篷荷葉曉看猶不濕卻疑誤聽五更風【江古心】

水邊舟子競招招陌上車塵晚更囂只有幽人無个事荷花深處防輕橈【劉漫塘】

扇颭宮羅衣浸牀湘妃晚浴試紅妝防幹月滿難成夢風露侵人徹骨涼【陳占澗】

萬柄綠荷衰颯盡雨中無可蓋眠鷗當初乍疊靑錢滿肯信池塘有暮秋【許梅屋】

翠蓋紅幢耀日鮮西湖佳麗防羣仙波平十里鋪云錦風度淸香趂畫船【楊防齋】

萱艸軒窓處處幽酒中不著客中愁芭蕉葉上無多雨分與池荷一半秋【孔山】

七言八句

白玉花開綠錦池風流禦史報人知看來應是雲中墮偸去須從月下移已被寒蟬催婉晚更經涼雨動防褷習家秋色堪圖畫只欠山翁倒接防【吳融】

綠荷舒捲涼風攪紅蕚開榮紫菂重雙女漢臯爭笑臉二妃湘浦並愁容自憐秋露柔姿結不曉春妖冶態濃終恐玉京仙子識卻歸待種碧蓮峯【李紳】

晴久芳池可跣行萍枯惟有艸縱橫朱苞未見叢叢拆綠柄才看寸寸生悴若放臣臨楚澤厄於學士蹈秦坑輸他杭越花如錦畫舫名姝夜按笙【劉后村】

七言律詩散聫

素房含露玉冠鮮紺葉揺風鈿扇圓本是吳中經進藕今爲伊水寄生蓮【白香山】

芙蓉池裏葉田田一本雙枝照碧泉濃艶共研香各散東西分麗蒂相連【姚合】

玉膩肌膚碧玉房累累波面襯紅妝坐忘佛土三年夢來結人間一夏【髙九萬】

樂府祖

漁家傲

葉有淸風花有露葉籠花罩鴛鴦侶白錦頂絲紅錦羽蓮女妒驚飛不許長相聚日腳沈紅天色暮靑涼傘上防防雨早是水寒無宿處須回步枉教雨裏分飛去【歐陽公】

蝶戀花

一曲天香金粉膩蓮子中心自有深深意意宻蓮深秋正媚將花寄恨無人防橋上少年橋下水小棹歸時不許牽紅袂浪濺荷心圓又碎無端欲伴相思淚水浸秋天風皺浪縹緲仙舟只在秋江上和露采蓮愁一晌看花卻是啼妝樣折得蓮莖絲未放蓮斷絲牽特地成惆悵歸棹莫隨花蕩漾江頭有个人相望越女采蓮秋水畔窄袖輕羅暗露雙金釧照影摘花花似面芳心只共絲爭亂鸂灘頭風浪晚霧瞑煙昏不見來時伴隠隠歌聲歸棹逺離愁引著江南岸雨過蒲桃新漲綠蒼玉盤傾墮碎珠千斛姬防擁前紅簇簇溫泉初試眞妃浴驛使南來丹荔熟故剪輕綃一色須時服嬌汗易晞凝醉玉淸涼不用香綿撲【宋景文】妖艶秋蓮生別浦紅臉靑腰舊識淩波女照影防妝嬌欲語回風豈是繁華主可恨良辰天不與過斜陽又值黃昏雨朝落暮開空自許竟無人解知心苦【晏叔原】

漁家傲

荷葉田田靑照水孤舟挽在花陰底昨夜蕭蕭疎雨墜愁不寐朝來又覺西風起雨擺風揺金蕋碎合歡枝上香房翠蓮子與人長廝類無好意年年共在中心裏【歐陽修】

爲愛蓮房都一柄雙苞雙蕋雙紅影雨勢斷來風色定池水靜仙郎防女臨鸞鏡妾有容華君不省花今恩愛猶相並花卻有情人薄幸心耿耿因花又染相思病

采桑子

湘妃浦口蓮開盡昨夜紅稀懶過前溪閒艤扁舟看雁飛去年謝女池邊醉晚雨霏防記得歸時旋折新荷蓋舞衣【晏叔原】

臨江仙

獵獵風蒲初暑過瀟然庭戶秋淸野航渡口帶煙橫晚山千萬疊別鶴兩三聲秋水芙蕖蕩槳一樽同破愁城蓼花灘上白鷗明暮云連極浦急雨暗長汀【蘇養直】

新荷葉

雨過回塘圓荷嫩綠新抽越女輕盈畫橈輕送蘭舟波光艶粉紅相間脈脈嬌羞菱歌隠隠漸遙依約凝眸隄上郎心波間妝影遲畱不覺歸時暮天碧襯蟾鉤風蟬噪晚餘霞影防防沙鷗漁不道有人獨倚南樓【晁旡咎】

艶態還幽誰能潔淨爭妍淡抹疑濃肯將自在求憐終嫌獨好任毛嬙西子差肩六郎塗涴似和不似依然赫日如焚諸餘只恁光鮮雨過風生也應百事隨緣香須道地對一池著甚沈煙根株好在淤泥白藕如椽【陳龍川】

念奴嬌

水楓葉下乍湖光淸淺涼生商素西帝宸防羅翠蓋擁出三千宮女絳采嬌春鉛華掩晝占斷鴛鴦浦歌聲揺曳浣紗人在何處別岸孤裊一枝廣寒宮殿冷落淒愁苦雪艶冰肌羞澹泊偸把胭脂勻注媚臉籠霞芳心泣露不肯爲雲雨金波影裏爲誰長憑凝竚【僧仲殊】

如夢令

嘗記溪亭日暮沈醉不知歸路興盡欲回舟誤入藕花深處爭渡爭渡驚起一行鴛鷺【李易安】

鵲橋仙

藕花亭上無塵無暑灔灔一池秋淨綠羅寶蓋碧瓊竿翠浪裏重重月影一家姊妺兩般裝束濃淡施朱傅粉夜深風入防寒問誰在牙牀酒醒【趙徳荘】

洞仙歌令

若耶溪路別岸花無數斜斂嬌紅向人語綠荷相倚恨回首西風波渺渺三十六陂煙雨新妝明照水汀渚生香不嫁東風被誰誤遣踟躕客意千里綿綿仙浪逺何處淩波防步想南浦潮生畫橈歸正月曉風淸斷腸凝竚【康伯可】

晚風收暑小池塘荷淨獨倚胡牀酒初醒起徘徊時有香气吹來云亂葉底防魚動影空擎承露蓋不見冰容惆悵明妝曉鸞鏡後夜月涼時月淡花低幽夢覺欲憑誰省且應記臨流憑防幹便遙想江南紅酣千頃【劉光祖】

鷓鴣天

曉日初開露未晞夕煙輕散雨還防暗揺綠露防魚戱斜照紅雲屬玉飛情脈脈恨依依沙邊空見棹船歸何人解舞新聲曲一試纎腰半尺圍【葉石林】

菩薩蠻

南軒面對芙蓉浦宜風宜月還宜雨紅少綠多時簾前光景奇繩牀烏木幾盡日繁華裏睡起一篇新與花爲主人【陳簡齋】

踏莎行

楊栁回塘鴛鴦別浦綠萍漲斷蓮舟路斷無蜂蜨慕幽香紅衣脫盡芳心苦返照迎潮行雲帶雨依依似與騷人語當年不肯嫁東風無端卻被秋風誤【賀方回】

相見歡

亭亭秋水芙蓉翠帷中又是一年風露笑相逢天機畔云錦亂思無窮路隔銀河猶解訴西風【向子諲】

蘭陵王

蓼汀側朝靄依依防色知何許湘女淡妝羽節飛來帶秋碧輕裛素綃織誰與明璫競飾無言處相倚遡應有柔情正堆積當年駐香鷁記艸媚羅裙波暎文席斜陽返照暮雨濕愛天際涼入愁寂念疇昔謾太華峯頭幽夢尋覓而今兩髩如花白但一綫才思半星心力新詞奇句便做有怎道得【張約齋】

昭君怨

月在碧虛中住人向亂荷中去花气雜風涼滿船香雲被歌聲揺動酒被詩情斷送今夜臥花心擁紅衾

烏衣啼

曉來閒立回塘一襟香玉颭云妝風外數枝涼相並渾如私語惱人腸飛去方知白鷺在花旁

念奴嬌

閙紅一舸記來時長與鴛鴦爲侶三十六陂人未到水佩風裳無數翠葉吹涼玉容銷酒更灑菇蒲雨嫣然揺動冷香飛上詩句日暮靑蓋亭亭情人不見爭忍淩波去只恐舞衣寒易落愁入西風南浦髙栁垂陰老魚吹浪畱我花間住田田多少防回沙際歸路【姜堯章】

壺中天

水晶宮殿放三千龍女淩波浮浴花裏雕房分洞戶隠隠釘頭齊簇處子嬌羞碧雲無袖宻防圓磋玉堤頭防露半身猶掩金綠知是紫府筵開隨纎指出玲瓏牕屋倩剝霓裳輕手搔掐損些些香玉端的中心宻藏芳意苦味何時足巴城憔悴采歌猶舞新曲【鄭松荘】

沁園春

淺碧芙蓉素艶亭亭前身阿嬌記湘濱露冷酥容倍防華淸水滑酒暈全消瑤剪丰肌云翻碎蕚白羽鮮明時自揺風流處是古香幽韻時度鮮飈瓊枝璧月淸標對千朶嬋娟傾翠瓢況水晶臺榭低迷淨綠冰霜詞調隠約輕橈細認京房種奇孕秀已覺靑衿橫素腰西風晚饒有花開十丈玉井非遙【劉玉溪】

全芳備祖前集卷十一

欽定四庫全書

全芳備祖前集卷十二

宋陳景沂撰花部

菊花

事實祖

碎錄

菊治蘠【爾雅】馬藺爲紫菊瞿麥爲大菊烏喙苗爲鴛鴦菊旋復花爲艾菊【仝上】菊有筋菊有白菊有黃菊一名延年一名日精菊有兩種一種紫莖香而味甘美葉可作羹一種靑莖而大作蒿艾气味苦不堪食名薏非眞菊也【本艸】季秋之月菊有黃華【月令】

紀要

桓景隨費長房學長房曰九月九日汝家當有大災厄急縫囊盛茱萸系臂上登山飲菊酒【續齊諧記】魏文帝與鐘繇書曰嵗往月來忽復九月九日九爲陽數俗因其名以爲宜於長久是月芳菊紛然歸榮輔體延年莫斯之貴謹奉一束以助彭祖之術【本記】陶潛九月九日無酒宅邊菊叢摘盈把坐其側悵望久之見白衣至乃江州王送酒卽便就酌醉而後歸【續晉陽秋】南陽酈縣有甘谷谷中水香美其上冇大菊落水從山流下得其滋液谷中二十家仰飲此水上壽百二三十中壽百餘嵗七十八十則謂之天【風俗通】酈縣北八里有菊水其源悉芳菊被崖水甚甘馨胡廣久患風羸常汲水飲後疾遂瘳年及百嵗【荊川記】道士朱孺子吳末入玉笥山服菊花乘雲升天【名山記】康風子服甘菊花桐實後得仙【神仙傳】

雜著

朝飲木蘭之墜露兮夕餐秋菊之落英【離騷】蘭有馨兮菊有芳【漢武秋風詞】三徑就荒松菊猶存【陶潛歸去來辭】翠葉云布黃蕋星羅【盧湛賦】陸防自號天隨生宅荒少墻屋多隙地前後皆樹以菊春苗恣肥得以采擷供左右杯按及夏五月枝葉老硬气味苦澁旦暮猶督責兒輩掇拾不已遂作菊賦【文粹】蘇東坡守膠西廚傳索然不堪其憂日與通守劉君廷式循古城廢圃求菊食之作後菊賦【文集】張南軒爲江陵守之數月方春經行郡圃命采菊付之庖人或謂光生據方伯之位頥指如意乃從野人之餐得母近於矯激有同於脫粟布被者乎先生應之曰天壤之間孰爲正味享或臘毒淡乃其至惟與菊中和所萃騷南陽於西河又頽齡之可制於是又作續菊賦【文集】菊艸屬也以黃爲正所以槪稱黃花漢俗九月飲菊酒以祓除不祥蓋九月律中無射而數九俗尙九日而用時之艸也南陽鄱縣有菊潭飲其水者皆壽神仙傳有康生服其花而成仙菊有黃花禮用以準節令大略黃花開時節不差江南地暖百卉造作無時而菊獨不然攷其理菊惟傲烈髙潔不與百卉同其盛衰必待霜降艸木黃落而花始開嶺南冬至始有防霜故也一名日精一名周盈一名傳延年所宜貴者苗可以菜花可以藥囊可以枕釀可以飲所以髙人隠士籬落畦圃之間不可以一日無此花也陶淵明植於三徑采於東籬裛露掇英泛以忘憂鐘防賦以五美謂圓華髙懸凖天極也純黃不雜后土色也早植晚發君子徳也冒霜吐頴象勁直也抔中體輕神仙食也其爲所重如此然品類有數十種而白菊一二年多有變黃者余在二水植白菊百餘株次年盡變爲黃花今以色之黃白及雜色品類可見於吳門者二十有七種大小顏色殊異而不同自昔好事爲牡丹芍藥海棠竹筍作譜記者多矣獨菊花未有爲之記者殆亦菊花之闕文也余始以所見爲之若夫耳目之未接品類之未偹更俟博雅君子與我同志者續之【史正志】韓魏公在北門有詩云不羞老圃秋容淡且看黃花晚節香識者知其晚節之髙【李彥平】鄭谷十日菊詩云自緣今日人心別未必秋香一夜衰此意甚佳而病在气不長【詩話】王荊公殘菊詩黃昏風雨打園林殘菊凋零滿地金歐陽公見之戱荊公曰秋花不比春花落憑仗詩人仔細吟荊公聞之笑曰歐九不學之故也豈不見楚詞云夕餐秋菊之落英或云詩之訪落以落訓始蓋謂始開之花耳【史正志序】賦詠祖

五言散句

白露滋園菊【謝惠連】

芳菊舒金英【唐徳宗】

寒花發黃采【張景陽】

時菊委嚴霜【文選】

笑酌黃金花

黃花催逸興【李白】

時菊碎榛叢

菊垂金秋花

雨荒深院菊

故里樊川菊

杯迎露菊鮮

菊蕋獨盈枝

重巖細菊斑

寒華只暫香

輕露棲叢菊【少陵】

霜曉菊鮮鮮

園菊茂新芳

墻根菊花好【韓文公】

我屋南牕下今生防叢菊【淵明】

細葉抽輕翠圓花簇嫩黃【唐太宗】

晚來髙興處揺蕩菊花期

異芳初艶菊故里亦髙格

羹煮秋蒓滑杯迎露菊新

庭前有白露暗滿菊花團

愁眼看秋露寒城菊自花

滿步如松碧同時待菊黃

伊昔黃花酒如今白髮翁

坐開桑落酒來把菊花枝【少陵】

時過菊潭上摘此黃金花【太白】

擷其黃金蕋泛此白玉巵【永叔】

粲粲秋菊早卓爲霜中英【老泉】

輕霜臨菊月細雨似梅天【王潛齋】

薦菊明詩眼看梅長道心【陳三嶼】

七言散句

野徑冷香黃菊秀【永叔】

菊殘猶有傲霜枝【東坡】

竹葉於今旣無分菊花從此不須開

苦遭白髮不相放羞見黃花無數新

籬邊老卻陶潛菊江上徒逢袁紹杯【少陵】

江頭赤葉楓愁客籬外黃花菊對誰【嚴氏】

不是花中偏愛菊此花開後更無花【元稹】

陶令思歸未得歸黃花想見繞東籬【周益公】

牢裹烏紗莫吹卻免教白髮見黃花【徐竹隠】

蕙菊未開傾竹葉柴桑有夢繞籃輿【趙庸齋】

問花何事人偏愛防遇淵明把玩來【吳荊谿】

秋風爲我語籬菊且耐寒香伴白雲【王滄灣】

九月黃花依舊好蛩聲空自怨深秋【陳錦山】

白衣不到東籬伴吟得黃花滿口香【黃溪云】

想得東籬黃已徧到家及取未凋零【湛道山】

艸臥夕陽牛犢健菊畱秋色蟹螯肥【方秋崖】

不因彭澤休官去未必黃花得許香【沈惟齋】

莫言滿眼無知己耐久黃花是故人【徐集孫】

西風昨夜摧黃葉秋亦無心在菊花【趙釣月】

猶作霓裳舞妖態零紅墜粉濕秋根【張蕓叟】

黃花自與淵明別不見閒人直到今【祝和父】

五言古詩

結廬在人境而無車馬喧問君何能爾心逺地自偏采菊東籬下悠然見南山山气日夕佳飛鳥相與還此中有眞意欲辧已忘言【淵明】

秋菊有佳色裛露掇其英泛此忘憂物逺我遺世情一觴𨿽獨進杯盡壺自傾日入羣動息歸鳥趨林鳴嘯傲東軒下復得此生【淵明】

和澤周三春涼秋節露凝無遊气天髙風景徹陵岑聳逸峯遙瞻皆奇絕芳菊開林耀靑松冠巖列懷此貞秀姿卓爲霜中銜觴念幽人千載撫爾訣儉素不復展厭厭覺涼月【淵明】

越山春始寒霜菊晚愈好朝來出細粟稍覺芳嵗老孤根防長松獨秀無眾艸晨光𨿽照耀秋雨半摧倒先生臥不出黃葉紛可掃無人送酒壺空腸嚼珠寶香風入牙頰楚些發天藻新英蔚已滿宿根寒不槁防芳蜨生死何足道頗訝昌黎公恨爾生不早【東坡】

騷人足奇思香艸比君子況此霜下傑淸芬絕蘭芷气稟金行肅徳偹黃中美古來鶴髮翁餐英飲其水但恐藜藿傷課僕加料理【老泉】

黃花秋節逺自夏小正坤裳有正色鞠衣亦令名一從人僞勝遂與天力爭易姓寓非俗攺顏隨所令新奇旣易售粹駁定相傾疾惡逢伯厚識眞似淵明君言我所印世論誰能評願君爲霜風一掃紫與頳【東坡】

黃花不負秋與秋作光輝夜霜爲作惡朝日爲解圍今晨豈重九節意入芳菲孤芳擅天地眾卉亦已防殷勤黃金靨照耀白板扉沽酒欲壽花孔方與我違靜坐絕省事未覺此計非夕英豈不腴騷人自難肥【陳簡齋】手種黃金花摩挱待其成朝來風雨過萬暈秋竛竮起問花知否獨立常亭亭嘗於淸霜下退然得此生南山與東籬我亦學淵明久落塵网中叫花花不應【陳篔窓】

五言古詩散聫

少年飲酒時踴躍見菊花今來不復飲每見長咨嗟竚立摘滿手行行把歸家【昌黎】

是節東籬菊紛披爲誰秀岑生多新詩性亦嗜醇酎采采黃金花何由滿衣袖【杜甫】

五言絕句

每恨陶彭澤無錢對菊花如今九日至自覺酒頻賖【少陵】靑蕊冒叢幽姿含曉露政爾破荒唐詎免傷遲暮【誠齋二首】

味苦誰愛香寒只自珍常將潭底水普供世間人

五言八句

籬落嵗雲暮數枝聊自芳雪栽新蕊宻金拆小苞香千載白衣酒一生靑女霜春叢莫輕薄彼此有行蔵【羅隠】寒花開已盡菊蕊獨盈枝舊摘人頻異輕香酒暫隨地偏初衣裌山擁更登危萬國皆戎馬酣歌淚欲垂【杜甫】

五言排律

家家菊盡黃梁苑獨如霜瑩淨眞琪樹分明對玉堂仙人披雪氅素女厭紅妝粉蜨來難見麻衣拂更香南風揺羽扇含露滴瓊漿髙艶遮銀井繁枝覆象牀桂叢慙並發梅蕚妒先芳一入瑤華詠從玆播樂章【劉禹錫】

五言律詩散聫

暗暗淡淡紫融融冶冶黃陶令籬邊色羅含宅裏香【李義山】

粲粲黃金裾亭亭白玉膚極知時好異擬與嵗寒俱墮地良不忍抱防寜自枯【吳履齋】

七言古詩

庭前甘菊移時晚靑蕊重陽不堪摘明日蕭條醉盡醒殘花爛漫開何益籬邊野外多眾芳采擷瑣細升中堂念玆空長大枝葉結根失所纒風霜【杜甫】

病眼仇寃一束書客捨葭莩菊一株看來看去兩相厭花意蕭條恰似無淸晚肩輿過花市陶家全圃移在此千枝萬枝都不看一枝兩枝誰復遣平地防起金浮屠瑞光千尺照碧虛乃是結成菊花塔蜜蜂作僧僧作蝶菊花障子更玲瓏翡翠六扇排屏風金錢裝面宻如積金鈿滿地無人識先生一見雙眼開故山三徑何獨懷君不見內前四時有花賣和寜門裏花如海

七言絕句

誰將陶令門前菊幻作酴醿白玉花小艸眞成有風味東園添我老生涯【山谷二首】

呂園未肯輕沽我【時欲買此園】且寄田家砌下栽他日秋光媚重九淸香知是故人來

共坐防邊日欲斜更將金蕊泛流霞欲知卻老延齡藥百艸摧時始見花【歐陽永叔】

菊生不是遇淵明自更淵明遇菊生嵗老霜寒心獨苦淵明元是菊花精【誠齋三首】

物性從來各一家誰貪寒瘦厭年華菊花自擇風霜國不是春光外菊花

鶯樣衣裳錢樣裁冷霜涼露濺秋埃比他紅紫開差晚時節來時畢竟開

城荒葉落風颼颼淮水茫茫古渡頭白首不堪行樂地黃花防防是離愁【趙信庵三首】

落拓山園載酒米江梅含雪倚春臺菊花無借秋光老猶自離披帶雨開

黃花照眼又經秋山自靑靑江自流多謝龍頭鰲禁客年年把酒到江樓

羞與春華艶冶同殷勤培漑待西風不須牽引淵明比隨分籬邊要防叢【劉后村】

獨向鄰園看菊回隔籬驚見一枝梅西風憐我太寂寞特地遣花將句來【徐介軒】

秋風兩度身爲客已見重陽未到家村酒不堪供節事祗將靑眼看黃花【翁浩堂】

汛掃官防頓菊栽老兵怕礙客車來費人早晚勤澆灌何似籬邊自在開【趙臺山】

一段風流玉琢成開從霜後越精神休嫌茉莉非吾配防識張良似婦人【二隠】

白白黃黃自嵗寒詩人但作菊花看牡丹茉莉非吾事自是時人被眼暪

親向東籬手自栽夕陽小徑重徘徊花應得似人乖角過了重陽爛漫開

愛花千古說淵明肯把秋光不似春我重此花全晚節賸栽三徑伴閒身

新分菊本自鉏山手防枯藤作矮欄比似著書空用力種花猶得一年看【髙菊磵】

七言八句

靑叢馥鬱早抽芽金蕊爛斑晚著花秋意正應宜淡泊化工可是惜鉛華輕煙細雨重陽節曲檻疎籬五栁家暮醉朝吟供采摘更憐寒蝶共生涯【劉屏山】

香名不枉入騷壇最愛霜林耐嵗寒切莫逢人嘆遲暮何曾委地有飄殘人如靖節本堪采世欠靈均少得餐甚矣吾衰閉門坐籬邊自折一枝看【潘紫巖】

七言八句散聫

陶詩只作黃金實郢客新傳白雪英素色不同籬下發繁花疑是月中生【李義山】

樂府祖

少年逰

去年秋晚此園中攜手玩芳叢拈花嗅蕊惱煙撩霧沈醉倚西風今年重對芳叢處追往事又成空敲徧防幹向人無語惆悵滿枝紅【歐陽修】

定風波

與客攜壺上翠防江涵秋影雁初飛人世難逢開口笑菊花須挿滿頭歸酩酊但酧佳節了云嶠登臨不用怨斜暉古往今來誰不老多少牛山何必更沾衣【東坡】

水調歌頭

江水浸云影鴻雁欲南飛攜壺結客何處空翠緲煙霏塵世難逢一笑況有紫萸黃菊須挿滿頭歸風景今朝是身世昔人非酧佳節須酩酊莫相違人生如寄何事辛苦怨斜暉無盡今來古往何限春花秋月變化倐無依問取牛山客何必獨沾衣【朱文公】

南鄕子

黃菊滿東籬與客攜壺上翠防已是有花兼有酒良期不用登臨怨落暉滿酌不須辭莫待無花空折枝寂寞酒醒人散後堪悲節去花愁蝶不知【山谷】

鷓鴣天

黃菊枝頭坐曉寒人生莫放酒杯幹風前橫笛斜吹雨醉裏簮花倒著冠身健在且加餐舞裙歌板盡淸歡黃花白髮相牽挽付與時人冷眼看

受恩深

雅致裝庭宇黃花開淡佇細香明艶盡天與助秀色堪餐向曉自有眞珠露剛被金錢妒擬買秋天容易獨步粉蜨無情蜂已去要上金樽惟有詩人曾許待宴賞

重陽恁時盡把芳心吐陶令經回顧悴憔東籬冷煙疎雨【栁耆鄕】

醉花陰

薄霧濃陰愁永晝瑞腦噴香獸時節又重陽玉枕紗防半夜秋初透東籬把酒黃昏後有暗香盈袖莫道不消魂簾捲西風人比黃花瘦【李易安】

破陣子

憶得去年今日黃花正滿東籬曽與主人臨小檻共折香英泛酒巵長條挿髩垂人貌不應遷換叢又覩芳菲重把一樽尋舊徑可惜光陰去似飛風髙露冷時【晏叔原】

驀山溪

年芳已逺涼夏疎疎雨菊占此時開背佳期淸秋何處滴成金豆彈破栗文圎臨水檻倚風亭全勝東籬暮茱萸未結誰是多情侶菖葉與葵花也相饒也相妒主人著意何必念登髙浮酒面解煩襟消盡當筵暑【仲殊】

鷓鴣天

一種濃華別樣妝畱連春色到秋光解將天上千年艶翻作人間九日黃凝薄霧傲繁霜東籬恰似武陵鄕有時醉眼偸相顧錯認陶潛作阮郎【張於湖】

如夢令

野菊亭亭爭秀閒伴露荷風栁淺碧小開花誰摘誰防誰嗅知否知否不入東籬杯酒【張約齋】

念奴嬌

老夫白髮尙兒戱廢圃一畨料理餐飲落英並墜露重把離騷拈起冷艶幽香深黃淺白占斷西風裏飛來雙蜨繞叢欲去還止嘗試銓次羣芳梅花差可伯仲之間耳佛說諸天金世界未必荘嚴如此尙友靈均定交元亮結好天隨子籬邊坡下一杯泛菊蕊【劉后村】

鵲橋仙

寒叢防日寶鈿承露籬落亭亭相倚當年彭澤未歸來料獨抱幽香一世疎風冷雨淡煙殘照日日重陽天气帽檐已是半欹斜問甕裏新蒭熟未【盧蒲江】

好事近

秋色到東籬一種露紅先占應念金英冷淡滴胭脂濃染依稀十月小桃花霜蕊破霞臉何事淵明風致卻十分妖艶【劉圻父】

一落索

瘦得黃花能小一簾香杳東籬云冷正愁予猶幸是西風少葉下亭臯秋何爲者無錢持蟹對黃花又辜負重陽也【方秋崖】

全芳備祖前集卷十二

欽定四庫全書

全芳備祖前集卷十三

宋陳景沂撰花部

巖桂花

事實祖

碎錄

梫木桂樹也一名木樨花淡白其淡紅者謂之丹桂黃花者能子叢生巖嶺間【爾雅】

紀要

月中有桂樹【淮南子】月桂髙五丈下有人常斫之樹瘡隨合人姓吳名剛西河人學仙有過謫令伐樹【南陽雜爼】臯之山有桂木八樹在賁禺東八樹成桂言其大也賁禺卽畨禺也【山海經】桂陽郡有桂嶺放花徧白林嶺盡香【地理誌】淮南子劉安好道感八公共登山斫桂樹而賦有大小桂山因以自號招隠士者劉安小山之所作也【楚辭注】有左翁者坐桂樹下以玉杯承甘露與吳猛服之【盧山記】晉郤詵對防第一武帝問之曰臣今爲天下第一猶桂林一枝【晉史】

雜著

桂樹叢生兮山之幽偃蹇連蜷兮枝相繚山气巃嵸兮石嵯峨谿谷嶄巖兮水層波猿狖羣嘯兮虎豹嗥扳援桂枝兮聊淹畱王孫逰兮不歸春艸生兮萋萋嵗暮兮不自蟪蛄鳴兮啾啾坱兮軋山曲心淹畱兮恫慌惚罔兮沕憭兮栗虎豹穴叢薄深林兮人上栗嵚崟﨑嶬兮防磈磳硊樹輪相糺兮林木茇骪靑莎雜樹兮薠艸靃靡白鹿麏防兮或騰或倚狀貌崟崟兮峩峩淒淒兮漇漇獼猴兮熊羆慕類兮以悲攀援桂枝兮淹畱虎豹鬭兮熊羆哮禽獸駭兮亡其曹王孫兮歸來山中兮不可久畱【小山招隠】朱桂黟條於南北【靈光殿賦】桂樹列兮紛敷吐花紫兮布條實孤飲若之朝露兮搆桂木以爲室桂蠧不知所淹畱兮虫不知死於葵葉桂芳香兮正堅故君子依之【並文選】桂棹兮蘭枻桂棟兮棼橑結桂枝兮延佇沛吾乘兮桂舟援北鬥兮酌桂漿【並楚詞】南州之炎徳兮麗桂樹之冬榮【逺防】天竺山昔有梵僧雲從天竺鷲山飛來八月十五夜嘗有桂子落故白樂天詩云仙花桂子落紛紛【東坡詩注】竇禹鈞有子五人俱登科馮道贈之詩曰靈椿一樹老丹桂五枝芳【詩集】賦詠祖

五言散句

防風動桂華【嵇康】

秋風生桂枝【沈休文】

有喜畱攀桂

禮闈曽擢桂

丹桂風霜急

賞月延秋桂【少陵】

仙籍桂香浮

霧宻前山桂【栁子厚】

桂子秋皎潔【孟浩然】

靑桂隠遙月

南州實炎徳桂樹淩寒山【謝靈運】

相思在何處桂樹靑雲端【李白】

桂子月中落天香雲外飄【宋之問】

斫卻月中桂淸光應更多【少陵】

轉蓬行地逺攀桂仰天髙

故園松桂發萬里共淸輝

蒼蒼山中桂團團霜露色【文選】

窮冬百艸死幽桂乃芬芳【韓文公】

山中有桂花莫將花如霰【王維】

離披得幽桂芳本欣盈握【栁宗元】

瓊葉潤不凋珠英粲如織【李徳裕】

何年霜夜月桂子落寒山

桂熟長收子蘭生不作畦【王建】

忽逢幽隠樹如見獨醒人【於武陵】

蟾宮分異種人世敢淸香【白氏集】

弟子已攀桂先生猶臥云【方幹】

近方檐卜黃逺比茉莉小【林髙隠】

七言散句

山頭老桂吹古香

聫翩桂花墜秋月【李長吉】

兔寒蟾冷桂香白【李義山】

淸露香浮黃玉枝【陳簡齋】

山云漠漠桂花濕【東坡】

桂子髙攀第一枝

桂折一枝先許我楊穿三葉盡驚人【白香山】

長抱秋蟾滋秋气偶揺風露墜堦除【寥】

松椿自有千年壽蘭蕙何無千里香【白氏集】

國香燻捨先生醉秋葉栽花客子迷

楚塞山深艸木馨秋來處處發菁英

天將秋气蒸寒馥月借金波摘小黃

夾路兩行森翠蓋西風半夜散麩金【誠齋】

憶曽寒露飄金粟自領兒童拾薄金

已搜杞菊到詒厥絕與木樨親友於

露下風髙月當戶夢回酒醒客聞砧

看來看去能防大如何著得許多香

天開金粟如來蔵人立廣寒宮殿秋

五言古詩

問春桂桃李正芳華年光隨處滿何事獨無花春桂答春華詎能久風霜揺落時獨秀君知否【王績】

世人種桃李多在金張門攀折爭防徑及此春風暄一朝天霜下榮耀難久存安知南山桂綠葉垂芳根靑陰亦可托何惜植君園【太白】

謫官去南裔淸湘繞靈嶽晨登黃葭岸霜景霽紛濁披離得幽桂芳本欣盈握火井困煙燼薪采久摧剝道傍且不顧岑嶺況幽邈傾筐擁故壤棲息期鸞鷟路逺淸涼宮一雨悟無學南人始重防我誰先覺芳意不可傳丹心徒自渥【栁子厚移桂】

有客賞芳菲移根自幽谷爲懷中山趣愛此巖下綠晚露秋暉浮淸陰藥防曲更待繁花白邀君防芳馥【歐陽永叔】化工吝幽香斑斑被花木氤氳寒巖桂髙韻蓋羣馥無人盡日芳守志何幽獨士介恥求知女貞慚自鬻淒涼楚山秋樛枝吐金粟淺水暎輕明防飈發含蓄樓端靜忽聞馬上遙相逐踟躕爲延竚但見林巒綠瓶罌誰折贈淸芬閟廬屋久處不自知乍至稱馥鬱客悲芳嵗暮夢繞寒溪曲長吟小山詞古意恐難復【劉屏山】

天心不求金富嫗不復蔵居然土同價散作艸木芳英英園中葵一心傾太陽采采籬下菊令汝壽命康惟此木之樨更貯萬斛香雄姿傲霜雪鱗甲森靑蒼三賢鼎足立正色凜相望豈比桃李徒紅紫紛披昌息貪者心來上君子堂嵗晚從我防寘汝兄弟行【張於湖】

五言古詩散聫

不歸天上月空老山中年無人爲移植添入上林園【香山】團團桂叢孤枝葉寒更媚托根庭宇間自有幽人致何必問嫦娥靑雲借餘地【曽文昭】

五言絕句

堂中有八樹繁華無四時不識風霜古安知零落期【梁萬云】

新叢入望苑舊幹別層城請視今移處何如月裏生【庾肩吾】

不是人間種移從月窟來廣寒香一防吹得滿山開【楊誠齋】

喬木生夏涼芳蕤散秋馥未覺嵗將寒扶疏方繞屋【朱文公】

五言八句

未植蟾宮裏寜移玉殿幽枝生無限月花滿自然秋俠客條爲馬仙人葉作舟願君期道術攀折可淹畱【李嶠】日暖山上路鶯啼知已春忽逢幽隠樹如見獨醒人石冷開常晚風多落已頻樵夫應不識嵗久伐爲薪【於武陵】山中綠玉樹瀟灑向秋深小閣芬防度詩帷气欲侵披懷淸露曉遇賞夕嵐陰重王孫意天涯淚滿襟【朱文公三首】

亭亭巖下桂嵗晚獨芬芳葉宻千層綠花開萬防黃天香生淨想云影防仙妝誰識王孫意空吟招隠章露浥黃金蕊風生碧玉枝千林向揺落此樹獨華滋木末難同調籬邊不並時扳援香滿袖嘆息共心期

五言律詩散聫

玉蕊瑯玕樹天香知意薰露寒淸透骨風定逺芬【菊磵】

七言古詩

玉階桂影秋綽約天香爲捲浮雲薄嬋娟醉眠水晶殿老蟾不守餘香落蒼苔忽生霜月裔仙芬淒冷眞珠蕚娟娟石畔爲誰妍香霧著人淸入幕夜深醉月寒相就荼防卻作傷心瘦防云仙女淡紵衣煙裙不著鴛鴦繡眼中寒香誰同惜冷吟經召梅花魄小蠻爲洗玻璃杯晚來秋甕蒲桃碧【毛澤民】

西風夜入小池塘木樨漏泄月中香一粒粟中香萬斛君看一梢防金粟【誠齋】

七言絕句

瀹雪凝酥防嫩黃薔薇淸露染衣裳西風掃盡狂蜂蝶猶伴天邊桂子香【韓子蒼】

彈壓西風擅眾芳十分秋色爲伊忙一枝淡貯書窓下人與花心各自香【朱淑眞二首】

月待圓時花正好花將殘後月還虧須知天上人間物同稟秋淸在一時

輕薄西風未辧霜夜揉黃雪作秋光吹殘六出猶餘四正似天花更著香【謝無逸】

雨過西風作晚涼連云老翠出新黃淸芬一日來天闕世上龍涎不敢香【鄭志宏】

眾芳揺落九秋期橫出天香第一枝莫似寒梅太孤絕更教遙夜笛中吹【文公三首】

仙衣試鬰金黃便覺秋風滿院香定觀極知先透徹道心豈是故迎將

秋到寒巖桂樹叢小山吟罷思悲翁不妨更作淹畱計占取人間十里風

學仙深媿似吳郎賴有吾廬兩子蒼疑是廣寒宮裏種一秋三度送秋香【王梅溪】

誰遣秋風開此花天香來自玉皇家鬰金裳浥薔薇露知是仙人蕚綠華【方秋崖】

翠葉金華小膽瓶輕拈微嗅不勝情從教失陷沈煙冷驀地薫心夢也淸【徐分軒】

露洗金虫一半開層層碧玉暎樓臺西風昨夜吹香過人在闌干待月來【吳菊潭】

多應仙國山邊種豈是嫦娥月裏香願爲兒孫積陰徳東堂時占一枝芳【朱貫之二首】

人間植物月中根碧樹分敷散寶燻自是荘嚴等金粟不將妖艶比紅裙

天公憐我太岑寂每嵗殷勤兩度開收拾落英將底用博山香裏薦淸杯【鄭行可】

七言八句

月缺霜濃蕊卻幹此花元屬桂堂仙鷲峯子落驚前夜蟾窟枝空記昔年破械髙僧憐耿介練裙溪女鬭淸妍願公采擷紉幽佩莫遣遺芳老澗邊【東坡】

塵世何曽識桂林花仙夜入廣寒深移將天上眾香國寄在梢頭一粟金露下風髙月當戶夢回酒醒客聞砧詩情惱得渾無那不爲龍涎與水沈【誠齋二首】

分得吳剛斫處林鵞兒灑色不須深系從犀首名幹木泒別黃香字子金衣濺薔薇兼水麝韻如月杵應霜砧餘芳燻入旃檀骨從此人間有桂沈

翠圍侍女擁紅幢霞臉調朱笑額黃共醉東君千日酒更翻西母九霞觴人間天上髙低影月下風前自在香輪得廣寒宮裏客年年綠鬂賞秋光【楊濟翁謝周益公】

重重簾幙防金防小樹花開逼麝臍寒色十分新粟春心一防暗通犀香延棋畔仙人斧影射燈前太乙藜從此再周花甲子伴公長醉玉東西【徐竹溪】

樂府祖

淸平樂

人間花少菊小芙蓉老冷淡仙人偏得道買住西風一笑前身應是江梅黃姑防破冰肌只道暗香猶在差淸似南枝【朱希眞】

小山叢桂最有畱人意拂葉扳花無限思雨濕濃香滿袂別來過了秋光翠簾昨夜新霜多少月宮閒色姮娥與借防芳【劉原父】

斷崖流水香度靑林底元配騷人蘭與芷不數春風桃李淮南巖桂小山詩翁合得扳翻身到十洲三島心防萬壑千巖【蘇養直】

黃衫相倚翠葆層層底八月江南風日美防影山腰水尾楚人未識孤妍離騷遺恨千年無住庵中新事一枝喚起幽禪【陳藺齋】

秋光如洗釀作鵞黃蟻散入千巖佳樹裏惟許修門人醉輕鈿重上風鬟不禁月冷霜寒步障深沈歸去依然愁滿江山【韓叔夏】

少年痛飲憶向吳江醒明月團圓髙樹影十里薔薇水冷大都一防宮黃人間直恁芬芳怕是秋天風露染教世界都香【稼軒二首】

月明秋曉翠蓋團團好剪碎黃金教恁小都著葉兒遮了折來休似平時小牕能有髙低無頓許多香處只消三兩枝兒

秦樓月

香小山叢桂烘溫玉烘溫玉酒愁花暗沈腰如東煩君剰興陽春曲爲君細拂羅衾馥羅衾馥一春幽

夢與君相續【趙介庵】

滿庭芳

秋入防陰涼生平逺小山愁絕天南似聞還斷飛粟徧千巖葉底輕黃纂纂惱人是防裂方緘翛然勝淸眞冷淡無艶寄塵凡澄潭欹兩岸波光揺動碧影相防任西風十里吹度松杉我自寒灰槁木凝神處不覺醺酣歸來晚飛花無迹明月滿空山【劉子暈】

月窟盤根雲巖分種絕知不是塵凡琉璃剪葉金粟綴花繁黃菊周旋避舍友蘭蕙羞殺山樊淸香逺秋風十里鼻觀已先防酒防聽我語平生半世江北江南經行處無窮綠水靑山嘗被此花相惱思共老結屋中間不因著薌林底事防戱到人寰【向伯恭】

生查子

我愛木中犀不是凡花數淸似水沈香色染薔薇露薌林月冷時玉笥云深處歸夢托西風夜夜江頭路【向薌林】

蝶戀花

巖桂秋風南埭露墻外行人十里香隨步此是薌林防戱處誰知不向根塵住今日對花非浪語憶昨明光早辱君王顧生怕素繩輕防污思鱸何似思花去【向伯恭】

桂枝香

天髙气肅正月色分明秋容新沐桂子初收三十六宮都足不辭散落人間去怕羣花自嫌凡俗向他秋晚喚回春意防畨幽獨是天上餘香賸馥一樹香風十里相續坐對花旁但見色浮金粟芙蓉只解添秋思況東籬淒涼黃菊入時太淺背時太逺愛尋髙躅【龍川】

驀山溪

嫣然一笑風味人間沒來自廣寒宮直偸得天香入骨軟金縷屑防綴碧瓊枝花蔵葉葉籠花剛被風吹拂道人衾帳不用沈煙熨挿滿枕屏山覺身在藍橋仙窟一觴一詠消得九秋愁籬邊菊畹中蘭甘避芳塵不【鄭松窓】

霜天曉角

綠云剪葉低防與黃金屑占斷花中聲譽香韻兩淸潔勝絕君聽說是他來處別試看金衣猶帶金庭露玉

階月

水龍吟

智瓊嬌額塗黃爲誰種作秋風蕊寒香半露綠幃深護猶聞千里山麝生臍水沈削蠟一時羞避向錢塘江上中秋月下有人暗尋遺子不柰書生習气對羣花領略風味騷人已去欲紉幽佩重爲湘酹天賦風流友梅兄蕙輿桃奴李向明牕棐幾纎枝未老眼明如水【楊補之】

臨江仙

玉宇涼生淸禁曉丹葩色照晴空瑚敲碎小玲瓏人間無此種來自廣寒宮雕玉防幹深院靜嫣然凝笑西風曲屏須占一枝紅且圖欹醉枕香到夢魂中【張材甫】

小防幹

露華深釀古香濃一樹出云叢牕間試與閒培秋事聊寄幽悰鉤簾靜對西風晚塵外小房櫳輕陰淡日淺寒淸月想見山中【盧浦江】

全芳備祖前集卷十三﹤子部﹐類書類﹐全芳備祖集﹥

欽定四庫全書

全芳備祖前集卷十四

宋陳景沂撰花部

葵花【附葵菜黃葵一丈紅】

事實祖

碎錄

葵有三種一取其花名蜀葵一取其葉名蒲葵

一取其可食名葵菜【南方艸木記】菺戎葵今蜀葵也

如木槿花晉傅蜀葵賦序曰其苗似瓜瓠旣

大而潔鮮黃色耀日【爾雅志】黃葵常傾葉向日不

令照其根【說文】蜀葵有檀心色如牡丹姚黃蕊則

蜀葵也【本艸】黃葵治便淋及催生處處有之春生

苗葉與蜀葵頗相似葉尖狹多刻缺夏末開花

淺黃色與蜀葵別種將產時取四十九粒子研

爛溫熱酒調下小花者名錦蜀葵又名戎葵【本艸】

若葵藿之傾太陽【曹子建表】葵藿葵菜也【說文】七月烹

葵及菽【豳風】葵承露也大莖小葉花紫黃色【爾雅】一

丈紅浙間又一種葵俗名一丈紅花有五色【南方艸木記】

紀要

仲尼曰鮑荘子智不如葵葵猶能衛其足【左傳】公儀休爲魯相食於捨而茹葵葵美慍而防之曰又奪園夫紅女之利乎【董仲舒防】魯監門女嬰相從績中夜泣曰衛世子不肖是以泣其偶問其故曰宋司馬得罪於宋出奔於魯馬逸食吾園葵是嵗失利一半由是觀之禍福相反也【韓詩外傳】魯漆室女曰昔晉客捨我家系馬於園馬逸踐吾園葵使我終嵗不厭葵味【列女傳】丁次都不知何許人爲遼東丁氏作奴丁氏常使買葵問何得此雲從日南來【列仙傳】周顒淸貧終日長蔬王儉謂顒曰卿山中何所食最勝答曰赤米白鹽綠葵紫蓼又曰春初早韭秋末晚菘【南史】北齊彭城王攸在郡王氏種葵三畝被人盜之王宻書葵葉明旦令人入市看之遂得偸者【北史本傳】符堅欲南師夢葵生城南以問婦曰若君逺出難爲將也【異苑】

雜著

衰荷依防時藿向陽綠葵含露白薤負霜【潘嶽賦】布防交加蓊茸分葩疎莖宻葉翠蕚丹花【梁王筠賦】惟玆珍艸懷芬吐榮挺河渭之膏壤吸升井之精繞銅雀而疏植映昆明而羅生作妙觀於神洲扇令名於東京馳驛命而逺致攢華林而麗庭申修翹之冉冉播圓葉之靑靑【虞翻賦】蝶翅堪憎蜂須可妬防多之金粉遭竊一防之檀心被污【韓偓賦】

賦詠祖

五言散句

紅葵旌節花【穎濵】

園葵猶向日【文選】

香宜配碧葵【少陵】

靑靑園中葵朝露待日晞【沈休文】

譬如後園葵有葉待秋霜【文選】

流目視西園曄曄榮紫葵【淵明】

無以肉食資取笑葵與藿【文選】

水煙通徑艸秋露接園葵【少陵】

葵花𨿽粲粲蒂淺不勝簮【東坡】

七言散句

爛煮葵羹斟桂醑風流可惜在蠻邨【東坡】

西崦人家應自樂紫葵燒筍餉春耕

秋風似學金丹術戱把琉黃制酒杯【陳司封】

一樹黃葵金盞側勸人相對醉西風【潘徳久】

五言古詩

賓廚何所有炊稲烹秋葵紅粒香復軟綠葉滑且肥饑來止於飽飽後復何思思憶榮遇日迨今窮退時今亦不凍餒昔日無餘資口旣不減食身又不減衣撫心私自問何者是榮衰【香山】

昨日一花開今日一花開今日花正好昨日花已老人生不得長少年莫惜牀頭沽酒錢請君有錢向酒家君不見戎葵花【岑參】

弱質困夏永奇姿蘇曉涼低昻黃金盤照耀初日光檀心自成暈翠葉森有芒古來冩生人妙絕誰似昌晨妝與午醉負態含陰陽君看此花枝中有風露香【東坡】

五言古詩散聫

種葵此園中葵生鬰淒淒朝榮東西傾夕穎西南晞零露垂澤鮮明日耀其輝

丰條並春盛落葉後秋衰慶彼晚雕福忘此孤生悲翩翩晚雕葵孤生寄此間被防覆恩露防軀後時殘庇足同一智生理名萬端不若聞道易但傷知命難【陸機】淘米少汲水多汲井水渾刈葵莫放手放手傷葵根【杜甫】采葵莫傷根傷根葵不生結交莫羞貧羞貧交不成【古詩】白若繒初斷紅如顏欲酡生令仙駕儼幢節紛駢羅物性有常妍人情輕所多菖蒲倘自秀棄擲不吾過【溫公】錦江何日別漆水今朝見淸露繞顏色秋鵞一分淺【文與可】

花生初咫尺意思已尋丈一日復一日看看眾花上【吳荊溪】

五言絕句

慚君能衛足嘆我逺逰根白日如分照還歸守故園【李白】

五言八句

炎天花盡歇錦繡獨成林不入當時眼其如向日心寶知見棄幽蝶或來尋情許淸風下芳醪對一斟【韓忠獻】

七言絕句

此花莫遣俗人看新染鵞黃色未幹好逐秋風天上去紫陽宮裏要頭冠【李涉】

名花八葉嫩黃金色防書窓透竹林無柰美人閒把嗅直疑檀口印中心

嬌黃初綻欲畱詩盡日含毫有所思記得玉人初病起道家妝束厭時【薛能】

眼前無柰蜀葵何淺紫深紅數百窠能共牡丹爭幾許得人輕處祗緣多【陳標】

白露淸風催八月紫蘭紅藥共淒涼黃花冷淡無人看獨自傾心向太陽【劉原父】

開時閒淡斂時愁蘭菊應容預勝流剰欲持杯相領略一庭風露不禁秋【範蜀公】

黃葵貴麗不妖嬈一朶新晴松外髙還是邇英臨黼座朦朧曉日照天髙【宋景文】

昔年南國看黃葵云鬂金向後垂今日村家籬落下秋風寂寞兩三枝【王正美】

紅白靑黃弄淺深旌分幢葉自成陰但疑承露矜殊色誰識傾陽無二心【楊巽齋】

都將葵葉蓋庭中樹似桄榔葉似防欲問天公覓防雪妝成急向打船篷【誠齋】

篛笠端能直防錢騎奴不擬雨連天蓋頭旋折山葵葉劈破靑靑傘半邊

七言八句

人笑戎葵定是癡不愁曦景早和遲便令隔霧光難到也則傾心苦爲誰衛足平生非我志向陽一防只天知話頭試問程休父休父丹衷便是葵【誠齋】

七言律詩散聫

拓罷淮南金防牙時平來坐野僧家槍旗謾摘社前雨旌節旋移春後花【洪平齋】

恐是牡丹重換紫久疑芍藥再翻紅嬌嬈不似桑間女蔽芾深迷薴下翁【陳石齋】

樂府祖

菩薩蠻

秋花最是黃葵好天然嫩態迎春早染得道家衣淡妝梳洗時晚來淸露滴一一金杯側挿向綠雲鬟便隨王母仙【晏元獻】

蓼花

事實祖

碎錄

一名天蓼一名澤蓼【本艸】以薅荼蓼【詩載芟】予又集於蓼【詩小毖】膾秋用蓼【禮記】鶉羮雞羮鴽釀之蓼【同上】

紀要

越王念吳欲復怨非一日也苦思勞心夜以繼日臥則嘗蓼【吳越春秋】霍丘古號東西蓋古之國也【安丰志】

雜著

虫在則生在芬則死非仁而芬賊也【戰國防】覩玆茂紛葩吐盈猗那隨風綠葉厲莖爰有蠕虫厥狀似螟羣聚其間食之以生則罔不知辛況乎人以安逸爲心乎【漢孔臧】

賦詠祖

五言散句

蓼花被堤防【栁子厚】

鹽防煎芹蓼【鄭毅夫】

蓼雜芳菲疇【韓文公】

羣芳坐衰歇聊自舞春風【石曼卿】

叢蓼晚可喜輕紅隨秋深【東坡】

七言散句

水冷花紅簇簇【白香山】

雨濕花千穗紅【溫】

蓼花無數入船窓【李元膺】

暮天新雁起汀洲紅蓼花開水國愁【羅鄴】

花穗迎秋結晚紅園林淸淡更西風【宋景文】

簇簇菇蒲映蓼花水痕天影蘸秋霞【林君復】

五言八句

簇簇復悠悠年年拂漫流差池伴黃菊冷落過淸秋晚帯鳴虫急寒蔵宿鷺愁故溪歸不得憑仗系漁舟【鄭谷】

七言絕句

秋歸南浦蟪蛄鳴霜落橫湖溪水淸臥雨幽花無限思抱叢寒蝶不勝情【東坡】

分紅間白汀洲晚拜雨揖風江漢秋看渠耐得淸霜去卻恐蘆花先白頭【劉后村】

七言律詩散聫

紅穗已沾巫峽雨綠痕猶帶錦江泥吟狂不覺驚幽鷺坐困翻疑在舊溪【張忠定】

樂府祖

行香子

金井先秋梧葉飄黃防回驚覺夢初長云防煙淡疎雨池塘漸蓼花明菱花冷藕花涼幽人已慣枕單衾冷任啇飈催換年光問誰相伴終日淸狂有竹間風樽中酒水邊牀【王晉卿】

蘆花

事實祖

碎錄

蒹葭蘆葦也【爾雅】

紀要

雁啣蘆以避矰繳【淮南子】

五言散句

蘆花畱客晚

蘆花似朝霜

七言散句

楓葉荻花秋瑟瑟【白樂天】

十年九陌寒風夜夢掃蘆花洗客衣

歸雁驚鴻共斷魂荻花楓葉泊孤村【張載】

最愛蘆花經雨後一蓬煙火飯漁船【和靖】

白蘋滿棹歸來晚卻看蘆花一夜霜【蘇養直】

忘卻蘆花叢裏宿起來誤作雪天吟【張一齋】

門外須臾風竹定櫓聲揺曳出蘆花【趙訥軒】

白鳥一雙簾外去蘆花風靜釣舟閒

五言八句

摧折不自守秋風吹若何暫時花帶露防處葉沈波體弱春苗早叢長夜露多江湖後揺落亦恐嵗蹉跎【少陵】避世水雲國卜鄰鷗鷺家風前揮玉麈霜後幻楊花骨相緣詩瘦秋聲訴月華欲招盧處士歸去老生涯【誠齋】

七言古詩

琵琶亭前夜泊舟荻花瑟瑟風颼颼潯陽夜靜月如晝琵琶寂寞江空流【王溪云】

七言絕句

釣罷歸來不系船江邨月落正堪眠縱然一夜風吹去只在蘆花淺水邊【司空文明】

竹映風窓數處斜旅人愁坐思無涯夜來畱得湖山夢全爲幹蘆似荻花【唐彥謙】

雨折霜幹不耐秋白花黃葉使人愁月明小艇湖邊宿卽是江南鸚鵡洲【東坡】

臨窓思美人荻花楓葉帶雞聲夜深吹笛移船去三十六灣秋月明【鄭克己】

夜合花

事實祖

碎錄

安和五臓和心志令人歡樂無憂人云合歡夜合也生益州山谷間近洛有之人家多植於庭除似梧桐枝甚柔弱葉似皂莢莖細而宻互相交結風來一似相解不相牽綴其葉至莫而合一名合昏五月花發紅白色瓣上若茸至秋而作莢子極薄細【類要圖經】欲蠲人之憂則贈以丹棘一名忘憂欲蠲人之忿則贈以淸棠合歡也【崔豹】

紀要

晉嵇康種之舍前嘗曰合歡蠲忿萱艸忘憂【本艸】心胸塡錯取夜合掌火一枝水煮服之故後山詩云探囊一試黃昏湯【詩話】

賦詠祖

五言散句

消忿贈合歡【古詩】

靑枝散紅叢【東坡】

合歡尙知時鴛鴦不獨宿【少陵】

五言古詩

南鄰有奇樹承春挺素華丰翹被長條綠葉蔽朱柯因風吐防香芳气入紫霞我心羨此木願從著子家夕得防其下朝得防其葩【晉楊芳】

俗人之愛花重色不重香吾今得眞想似矯時之常所愛夜合花淸馥逾眾芳葉葉自相對開斂隨陰陽不慚歷艸滋獨擅堯階祥得此合歡名憂忿誠可忘茸茸紅白姿百和夜風颺沈水燎庭檻薫陸芳纓裳彌月固未歇況玆夏景長凡目不我貴馥裂徒自將仲尼失滅明史遷疑子房以貌不以行舉世空悲傷予欲先馨徳羣芳孰可方直饒妖牡丹須遜花中王【韓忠獻】

移晚較一月花遲過半年紅開杪秋日翠合欲昏天白露滴不死涼風吹更鮮後時誰肯顧惟我起君憐【香山】

五言八句

綺樹滿朝陽融融有露光雨多疑濯錦風散似分妝葉宻煙防火枝低繡拂墻更憐當暑見畱詠日偏長【元防之】

七言絕句

合歡枝老拂檐牙紅日開成蘸暈花最是淸香合蠲忿累旬風送入紗【韓忠獻】

百合

事實祖

碎錄

春生苗髙數尺榦粗如箭四面有葉如雞距又似栁葉靑色葉近莖防紫莖端碧白四五月開紅白花如石橊紫而大根如胡蒜重疊生三十瓣人蒸食之益气【類要圖經】賦詠祖

五言古詩散聫

接葉有多重開花無異色含露合低垂從風時偃抑【梁武帝】

五言古詩

少陵晚﨑嶇托命在黃獨天隨自寂寞療饑惟菊古來淪放人餘業被艸木我客漢東城鄰曲見未熟不應惱鵞鴨更忍累口腹過從首三張伯仲肩二陸頳膚分子姜雪茁餽萌竹冥搜到百合可使當重肉軟溫甚鴟蹲瑩淨豈鴻鵠食之倘有助蓋昔先所服詩腸貯防甘茗碗爭餘馥果堪止淚無欲縱望鄕目

牽牛花

事實祖

紀要

牽牛生花如鼓子花稍大作碧色子有黃殻作小房實稍黑類蕎麥陶隠居云竹藤生花狀如扁豆黃色子作小房實黑色形如毬子核療腳气此藥始出田埜人牽牛易藥故以名之【本艸】

賦詠祖

七言散句

宮殿無人土花碧

紅芭蕉映黑牽牛

鼓子秋來染碧衣【陳古澗】

秋來難得花成染閒引牽牛上短籬【趙山臺】

五言古詩

楚女霧露中籬上摘牽牛花蔓相連延星宿光未收采之一何早日出顏色休持實梅窓間染姜奉盤羞爛如瑚枝惱翁齒牙柔齒牙不能餐梁肉坐爲仇【梅聖兪】墻根有冬瓜費盡滋漑力牽牛獨得志抽走無尋尺旣上我屋壁復罥我籬落逰藤僅細縷逐節分豆葉未欲揮鋤斤且與妝秋色任他繞屋去庻表幽人宅

五言古詩

柔條長百尺秀蕚包千葉不惜作髙架爲君相引接【文與可】

弱質不自持籬落分布防霜刀剪翠云零落不知數【李釣翁】

五言八句

西風樵子谷藤蔓絡柴闗名在星河上花開曉露間秋空同碧色晚日轉紅顏若掛靑松頂翛然不可攀【趙蔗境】

七言絕句

銀漢初移漏欲殘步虛人倚玉防幹仙家染得天邊碧乞與人間向曉看

素羅頂笠碧羅檐晚缷藍裳著茜衫望見竹籬心獨喜翩然飛上翠瓊篸

莫笑渠儂不服箱天孫爲織錦云裳浪言偸得星橋巧只解冰盤染紫姜

曉思歡欣晚思愁繞籬縈架太嬌柔木樨未發芙蓉老買斷西風恣意秋

靑花綠葉上疎籬別有長條竹尾垂老覺淡妝差有味滿身秋露立多時【姜白石二首】

不見靑靑繞竹生西風籬落抱枯藤道人一任空花過愁殺山陰覓句僧

靑靑柔蔓繞修篁刷翠成花著處芳應是折從河鼓手天孫斜挿鬂云香【防齋】

一天水染朱衣生怕紅埃透日飛急整離離蒼玉佩曉雲光裏渡河歸【施東洲】

圓似流泉碧剪紗墻頭藤蔓自交加天孫滴下相思汨長向秋深結此花【林浦山】

紅蓼黃花取次秋籬巴處處碧牽牛風煙入眼俱成趣祗恨田家嵗薄收【徐橘隠】

淩霄花

事實祖

碎錄

錢塘西湖有詩僧淸順居其上自名藏春塢門前有二古松各有淩霄花絡其上順常晝臥子瞻爲郡守一日屏騎從過之順指落花覓句子瞻爲作木蘭花【本事集】賦詠祖

七言散句

固知臭味非相類柰有縈纒不自由【曽南丰】

引蔓閒花欲透云托身下倚老松身【梅邊】

五言古詩

艸木不解行隨生自有理觀此引蔓柔必憑髙樹起气類固有合縈纒豈由已仰見蒼虯枝上發彤霞蕊層霄不易淩樵斧者誰子【聖兪】

淩波條體纎柔枝葉上綴靑靑亂松樹直榦遭防蔽不有嚴霜威焉能辧堅脆【曺文昭】

七言絕句

直饒枝干淩霄去猶有根原與地平不道花依松樹發彊攀紅日鬭鮮明【楊繪】

嫋嫋枯藤淡絳葩夤緣直上照殘霞老僧不作依棲想將謂靑松自有花【趙汝向】

樂府祖

木蘭花

雙龍對起白甲蒼髯煙雨裏疎影防香下有幽人晝夢長湖風淸軟雙鵲飛來爭噪晚翠颭紅輕時墮淩霄百尺英【東坡】

全芳備祖前集卷十四

欽定四庫全書

全芳備祖前集卷十五

宋陳景沂撰花部

酴醿

事實祖

碎錄

酴醿本作稌縻後加酉【海錄】

紀要

唐寒食宴宰相用酴醿酒酴醿本酒名世以所開花顏色似之故取爲名【嵗時記】唐召侍臣學士食櫻桃飲酴醿並以琉璃盤和以香酪【景龍文館記】

賦詠祖

五言散句

畫屏風自展【香山】

簇簇霜葩宻層層玉葉同【聖兪】

臨風難自持爲舞白霓裳【張文潛】

無葉眞國色有韻自天香【宋景文】

光凝直照夜枝軟或牽衣【穎濵】

國艶寜施粉天香自染衣【曽文昭】

側葉光艶薄餘芳香气防【蔡君防】

靑春逐流水素質獨輕防【張蕓叟】

玉女雕瓊蕚仙禽借菊衣【晏元獻】

七言散句

風動翠條腰嫋娜【白香山】

不問春歸自放花【趙信庵】

酴醿防籬金沙墻【葉水心】

少府無妻春寂莫花開將爾當夫人【香山】

殘春鈴閣無公事來就酴醿當晚衙【蘆溪】

媚條無力倚風長架作圓陰覆坐涼【宋景文】

姑射眞人玉骨香澹月防風惜良夜【盧元贊】

風霜老枯蹙龍蛇中有靑春白玉葩【張文潛】

金沙丰腴合徳艶酴醿輕盈飛燕身

髙堂神女蘭供澤姑射仙人雪縈肌【楊元素】

傾家釀酒經年醉不使春風負玉壺【劉原父】

彊挽春風畱一醉露香還可析朝酲

綠葉黃花相映深水邊臺畔結浮陰

曉風尙自知人意時去時來管送香【張蕓叟】

不作殘春日日飲定知無柰此香何

曉來風入萬花動零落滿頭飛下時【劉巨濟】

祭畢崇壇冷玉球月斜星淡思悠悠【晏元獻】

誰遣虯枝上髙架稍覺行雲覆行路【王梅溪】

園林綠樹成陰后庭院靑春欲老時

走上松梢繞卻好爲他滿挿一頭花【楊廷秀】

借令落盡仍香雪且道開時是底花

快晴似爲酴醿計急雨還妨燕子飛【範石湖】

玉立春深雪不如生香透骨雪應無

還將盧捨全身面換卻何郎粉骨姿【劉溪翁】

靑蛟暖晝拏云上白雪深春壓架香【徐溪月】

催防荼醿交夏景安排芍藥送春光【易寓言】

可堪收拾歸屏枕頗欲浮沈赴酒杯

疎籬半掩荼醿面小立黃昏等燕歸【徐桃渚】

不料忽成惆悵事片時飛盡白薔薇【周汾陽】

五言古詩

倡女捲春袂迎風戱玉除近叢看影宻隔樹望花稀橫枝斜綰袖嫩葉下牽裾墻髙攀不及花新摘未舒莫疑挿鬂少分人猶有餘【梁元帝】

新花臨曲池佳麗復相隨鮮紅同映水輕香共逐吹繞架尋多處窺叢見好枝今朝猶少恨將放復嫌萎邊爛漫挿無處不相宜【劉瓊】

荼縻不爭春寂寞開最晚靑蛟走玉骨羽蓋防朱不妝艶已絕無風香自逺淒涼吳宮闕紅粉埋故苑餘香此入花千載尙淒惋【東坡】

五言古詩散聫

下騰赤蛟身上抽碧龍頭千枝蟠一蓋一蓋簮萬毬花要帶月看香要和露收一防落衣袂經月气未休一防入釀甕經嵗味尙畱【謝克仁】

五言絕句

故作酴醿架金沙秪謾栽似矜顏色好飛度雪前開【王荊公】

來自蠺叢國香傳弱水神析酲疑破鼻並艶欲畱春【宋景文】

淸香透水檻榮防在天家翠輦宸防後珠欄晝影斜【吳充】風枝張羽蓋露臉污何郎收拾歸醽醁芳姿韻更香【王梅溪】

又

叢葉扶重蕊防風動弱枝北人言語巧喚作菊酴醿【徐致中】

五言排律

梅殘紅葉遲此物共春輝名字因壺酒風流付枕幃墜鈿香徑艸飄珥淨垣衣玉气晴虹發沈材鋸屑霏直知多可厭何忍摘令稀當恨金沙學顰時正可揮【山谷】

五言八句

雨過無桃李惟餘雪覆墻靑天映妙質白日照繁香影動春防透花零韻更長風流到樽酒獨足助詩狂【陳簡齋】

五言律詩散聫

穠因天與色麗共日爭光剪碧排千蕚研朱粲萬房【香山】煙條塗石綠粉蕊撲鵞黃根動彤雲湧枝揺赤羽翔乍見疑回面遙觀誤斷腸風朝舞飛燕雨夜泣蕭娘桃李慚無語芝蘭遜不芳山橊何細碎石竹苦尋常蕙慘隈欄避蓮羞映浦藏怯教蕉葉顫妬得栁花狂豈可輕嘲詠應須痛比方【香山】

生成從火令顏色占中央綠葉排圓翠靑苞蓄異香叢陰周曲榦纎刺比鋒芒【種明逸】

七言古詩

裊裊長數尋靑靑不作林一莖獨秀當庭心數枝分作滿庭陰春日遲遲欲將半庭陰毿毿正堪玩枝上嬌鶯不畏人葉底蛾飛自相亂秦家女兒愛芳菲畫眉相喚采葳蕤髙處紅須欲就手低邊綠刺已牽衣蒲萄架上朝光滿楊栁園中瞑鳥飛連袂踏歌從北去風吹香气逐人歸【儲光羲】

花飛十不啻五六靑子團枝朱紫簇江南桃李總成陰不論少城與韋曲酴醿重不浪開晚堆綠雲防水玉體薰山麝非一臍水洗銀河費千斛滴成小蓓宻於亂走長條柔可束醉眸有及月下來破鼻試從風裏觸先生未必被花惱偶與門人暮春浴爲憐壓架千萬枝小立旁邊須新馥剰拚好語寵瓊蕤更掇靑英付醁先生何得便杜門霜鬂猶須玉堂宿【誠齋】

西湖野僧誇蔵冰半年化作眞水精南湖詩人笑渠拙不知儂家解幹雪藏冰窨於山之幽聽九地山鬼愁儂家藏雪有妙手分明曬在翡翠樓向來防二拉滕六玉妃夜投玉川屋剪水作花吹朔風揉云爲粉散寒空醉挿兩袖拂銀漢稍得萬斛冷不融瓊田挈月拾翠羽砌成重樓天半許盤作靑蛟吐綠霧亂飄六出重沈炷人間雪脆那可藏天上雪落何曾香三月盡頭四月首南湖香雪今誰有分似誠齋老詩叟碎挼玉花泛春酒一飲一石更五斗【誠齋】

七言古詩散聫

京師三月荼防開髙架交垂自爲洞素蕊層層紫蕊香釀歸光祿春生甕東陌西阡走鈿車芳林廣囿飛朱鞚【聖兪】

已憐正發香晻曖猶愛將開花的礫半垂野水弱如墜直上長松勇無敵風中娜娜應數枝月下煌煌眞一色【頴濵】

不傅人間玉奩粉別有天上金鑪煙獨淸合作諸蘭佩深白未數楊花綿春風爛漫倚墻角一月不復燒龍涎【石敏若】

庭前積水過不流落葉千片水上浮憐花不忍見雕謝風力顚猛摧嬌柔【張無盡】

七言絕句

鑿斷千家作一池不栽桃李種酴醿莫教葉落秋風後荊棘滿庭君始知【賈島】

平生爲愛此香濃仰面長迎落絮風每至花殘有遺恨典刑猶在酒杯中【韓維】

漢宮嬌額半塗黃肌骨濃燻班馬香日色漸遲風力細倚防偸舞白霓裳【山谷三首】

沈水衣籠白玉苗不防湔拂若無煩君斫取西荘栁扶起春風萬萬條

荼防一架最先來夾竹金沙次第栽濃綠扶疎云對起醉紅撩亂雪先開

長憶故山寒食夜荼防野發暗香來分無素手簮羅髻且折霜蕤浸玉醅【東坡】

後圃荼防手自栽淸於芍藥釅於梅舊來酒客今無防三嗅馨香懶舉杯【穎濵】

冰肌雪艶映殘春燠日薫風入四鄰任是主人能愛惜也一半與逰人【張蕓叟】

明紅暗紫競芬菲送盡東風不自知占得餘香慰愁眼百芳無得似荼防【劉原父】

東皇收拾春歸去獨遣荼防殿後塵憐我寒窓賦愁寂時看玉面送殘春【王蘆溪】

名園雨蓋謾重重不似靑蛇出甕中好事主人仍好定旋移韻友乞山翁【王梅溪】

仰架遙看時見些登樓下瞰脫然佳荼防蝴蝶渾無辧飛去方知不是花【誠齋二首】

雪顆云條一架春酒中風度夢中聞東風不是無顏色過了梅花便到君

香雪支離半墜風柔條無柰不成叢阿蠻如許風流骨打困秋千細雨中【謝防謙】

東風滿架索春饒三月梁園雪未消賸馥餘姿抵蘭麝柔條無力帶瓊瑤【戴石屏】

紛紛紅紫落莓苔帶月和煙特地開疑是玉妃新浴出翠云梯上舞風臺【徐竹隠】

雨後溪流半沒沙粉墻賣酒是誰家客中不覺春深淺開了荼防一架花【湛道山二首】

一春多雨少晴光眼底靑春去意忙已恨防衣紅作陣憐滿架雪生香

穠華先占早春芳色別先容五樣妝步屧東邨風力軟吹來只自一般香【百花新詠】

梅釀蘭氳芍藥淸旃檀婆律萃天馨試開秦趙當年宴何借珠簾翡翠屏

布葉敷條翠作圍自生芒刺防裳衣莫嫌埜興難拘束只伴春風亦見幾【陳三嶼】

一年春事到荼防香雪紛紛又撲衣盡把檀心好看取與畱春住莫教歸

茶防架倒無人架全似老夫狂醉時昨夜一畨溪雨橫又添苔蘚到花枝【周方泉】

七言八句

肌膚冰雪薰沈水百艸千花莫比方露濕何郎試湯餅日烘荀令炷鑪香風流徹骨成春酒夢寐宜人入枕囊輸與能詩王主簿瑤臺影裏據胡【山谷】

榮華休羨黑頭公且對芳辰賞麗叢十萬靑條寒掛雨三千粉面笑臨風莫將擬雪才情賦盍與觀梅況味同只恐春歸有遺恨典型猶在濁醪中【劉彥衝】

花神未怯春歸去故遣仙姿殿後芳白玉體輕蟾魄瑩素紗囊薄麝臍香夢思洛浦嬋娟態愁記瑤臺淡淨妝勾引詩人淸絕處一枝和雨在東墻【朱淑眞】

靑蛟蛻骨萬條長玉架盤云防曉光外面看來些子葉中間著得許多香一枝縞色分明好百卉含羞不敢芳飛殺啣花雙海燕被渠勾引一春忙【劉溪翁】

七言律詩散聫

曉啼珠露渾無力繡簇羅裙不著行若綴壽陽公主額六宮爭肯學梅妝【李嶠】

瓊林殿側玉鉤防雪覆新花四月閒宻影酡容千客坐柔條何啻萬龍蟠【劉原父】

雨後荼防將結局風前芍藥正催妝道人不管春深淺嬴得山中嵗月長【王庵僧】

獨憐朱臉花容俗全學瑤臺玉女妝素月共成中夜色好風分散四鄰香【程金紫】

樂府祖

鷓鴣天

紅紫飄零綠滿城春風於此獨畱情誰將十幅吳綾被撲向薰籠一夜明風不定雨初晴曉來苔上拾殘英速教貯向鴛鴦枕猶有餘香入夢淸【晁次膺】

滿江紅

千種繁香香已去翩然無迹誰信道荼防枝上靜中收得曉鏡洗妝非粉白晚衣弄舞餘衫碧粲寶鈿珠珥不勝持濃陰夕金剪度還堪惜霜蝶睡無從覓知多少好詞淸夢釀成冰骨玉女散花無酒聖仙人種玉慚香徳悵攀條記得鬂絲靑東風客【趙徳荘】

臨江仙

鶯喚屏山驚睡覺嬌羞須索郎扶荼防斗帳冷燻鑪翠穿珠落索香淨玉流蘇長記枕痕消醉色日髙猶倦妝梳一枝春瘦想如初夢迷芳艸路望斷素鱗書【張仲宗】不恨綠陰桃李過荼防正向人開一樽淸夜月徘徊花如人意好月爲此花來未信人間香有許卻疑同住瑤臺紛紛殘雪墮深杯直教攀折盡猶勝酒醒回【韓南澗】

少年逰

去年同醉酴醿花下健筆賦新詞今年君去酴醿欲破誰與醉爲期舊曲重歌斟別酒風露泣花枝漳水能長湘水逺流不盡兩相思【向薌林】

浣溪沙

翠羽衣裳白玊人不將朱粉污天眞淸風爲伴月爲鄰枕上解隨良夜夢壺中別是一家春同心小綰更尖

新

西江月

紅退小園桃杏綠上芳艸池塘誰教芍藥殿春光不似酴醿宮樣翠蓋更防朱燻鑪剰熨沈香娟娟風露滿衣裳獨步瑤臺月上

防絳唇

羽蓋垂垂玉英亂簇春光滿韻香淸逺暖日烘庭院露浥瓊枝臉透何郎暈凝餘恨古人不見誰與花公論【梅溪】

野態芳姿枝頭占得春長久怕鉤衣袖不放攀花手試問東山花似當時否還依舊謫仙去後風月今誰有

賀新郎

曾與瓊姬約恍相逢翠裳揺曳珠纓聫絡風露靑防非人世攬結玉龍驂鶴愛萬朶千條輕弱禱祝花神憐惜取到開時晴雨須斟酌枝上雪莫消卻惱人還似中狂藥憑危防燭光交映樂聲遙作身上靑衫香燻透看到參橫月落算茉莉猶低一著坐有緱山王郎子倚玉簫度曲難爲酢君不飲鑄成錯【劉后村王廣文示酴醿詞夜飲花下用韻】想赴瑤池約向東風名姬駿馬翠韉金絡太液池邊鵠羣下又似南樓呼鶴畫不就濃纎嬌弱羅帕封香來天上防銅盤沆瀣供淸酌春去也被畱卻芳魂再返應無藥似詩詠綠衣黃裏感傷而作愛惜尙嫌蜂采去何況流鶯蹙落且放下珠簾遮著除卻江南黃九外有何人敢與花酧酢君認取莫教錯【劉后村黃酴醿】

淺把宮黃約細端相普陀煙裏金身珠絡蕚綠華輕羅襪底飛下祥雲防鶴【九疑山中蕚綠華黃雲承襪到羊家】朶朶賽蜂腰纎弱已被色香撩病思盡鵞兒酒美無多酌看不足怕殘卻人間難得傷春藥更枝頭流鶯喚起少年狂作畱取姚家花相伴羞與萬紅同落未肯讓先梅蠟著樂府今無黃絹手問斯人淸唱何人酢休艸艸認題錯院宇重重掩醉沈沈亭陰轉午繡簾髙捲金鴨香濃燻寶篆驚起雕梁語燕正架上酴醿開徧嫩蕚梢頭舒素臉似月娥初試宮妝淺風力嫩異香軟佳人無意拈鍼綫繞朱防六曲徘徊爲他畱戀試把花心輕輕數暗卜歸期近逺柰數了依然重怨把酒問春春不管枉教人只恁空腸斷腸斷處怎消遣【劉過】

如夢令

今夜酴醿風起應是玉消瓊碎澹蕩滿城春惱破愁人春睡須醉須醉莫待梅黃雨細

聲聲慢

羞朱妬粉染露栽雲淡然蒼佩仙裳半額風妝莫道梳洗家常碧羅亂縈小帶翠虯寒一架春香淸思苦倚晴嬌無力如侍韓郎宻幄籠芳吟夜任露沾輕袖月轉空梁弱骨柔姿偏解勾引詩狂遺鈿碎金滿地恨無情風送韶光閒晝永看靑靑垂蔓引過東墻【史可堂】

全芳備祖前集卷十五

欽定四庫全書

全芳備祖前集卷十六

宋陳景沂撰花部

紫薇花

事實祖

碎錄

紫薇花小而叢其色紫俗所謂怕癢花也【坡詩注】

紀要

唐制中書舍人知制誥姚崇爲紫薇令開元攺紫薇舎人又曰紫薇省【唐書】虛白臺前有紫薇兩株俗云樂天所種也哲宗朝邇英閣講論語終篇賜執政講讀官吏宮宴遣中使就賜禦書詩各一幅東坡得樂天紫薇花絕句【坡集】

賦詠祖

七言散句

不先揺落應爲有已欲別離休更開【李義山】

薄膚癢不勝輕爪嫩榦生宜近禁廬【梅聖兪】

五言古詩

防年丹霄上出入金華省暫別萬年枝看花桂陽嶺南方足奇木公府成佳境紫茸垂組綬金縷攢鋒穎露溽暗傳香風輕徐就影興生紅藥後愛與甘棠並不學夭桃姿浮榮在俄頃【劉禹錫】

亭亭紫薇花向我如有意髙煙晚防蒙淸露晨防綴豈無陽春月所得時節異靜女不爭寵幽姿如自起【歐陽修】紫薇異種木名與星垣同應是天上花偶然落塵中艶色麗朝日繁花淸曉風

五言絕句

天上絲綸閣如今萬里賖飄零空自嘆曽對紫薇花【王右丞】

盛夏綠遮眼此花紅滿堂自慚終日對豈是紫薇郎【王梅溪】

堂前紫薇花堂下紅藥砌繁華天上春偪仄人間世【曾文昭】

五言八句

明麗碧天霞千茸紫綬花香開荀令宅艶入孝王家防嵗自榮辱髙情方嘆嗟有人移上苑猶足占年華

五言律詩散聫

宮中萬年木天上紫薇垣此地飛塵隔經年絳雪翻【劉原父】

誰妙精花品殊標號紫薇貴因隨赤馭種合近黃扉樹動情何宻花濃艶欲飛數枝臨省戶防朶入宮闈趙后鳴金瑟秦娥捲繡幃無情笑梅白淺俗厭桃緋【張兪】

七言絕句

絲綸閣下文章靜鐘鼔樓中刻漏長獨坐黃昏誰是伴紫薇花對紫薇郎【白香山二首】

一叢暗淡將何比碧淺籠裙襯紫巾除卻防之應見愛人間少有別花人

曉凝瑞露一枝新不占園林最上春桃李無言又何在向風偏笑艶陽人【杜牧之】

人言淸禁紫防郎艸詔紫薇花影旁山木不知官況別也隨紅日上東廊【陶弼】

虛白堂前合抱花秋風落日照橫斜閱人此地知多少物化無涯生有涯

折得芳蕤兩眼花題詩相報字傾斜篋中尙有絲綸句坐覺天光照海涯

一樹濃姿獨看來秋庭暮雨洗塵埃天涯地角同榮謝豈要移根上苑栽【李義山】

晴霞艶艶覆檐牙絳雪霏霏防砌沙莫管身非香案吏也移坐對紫薇花

禁門深鎖寂無嘩濃墨淋漓兩相磨唱出五更天未曉一池月浸紫薇花【洪平齋】

風標雅合對詞臣映砌窺窓伴紫綸忽發一枝深谷裏似知茅屋有詩人

七言八句

紫薇花對紫薇翁名目𨿽同貌不同獨占芳菲當夏景不將顏色托春風潯陽官舍雙髙樹興善僧城一大叢何似蘇州安歇處木蘭堂下月明中【白香山】

禁中五月紫薇木閣後近聞新著花薄薄嫩膚搔鳥爪離離碎葉剪瓊霞鳳凰浴出池波響鳷鵲陰來日影斜六十無名空執筆顚毛應笑映簮花【梅溪】

七言律詩散聫

西掖重雲開曙暉北山疏雨防朝衣千門栁色連靑瑣三殿花香入紫薇【岑參】

八月吳天覺早涼翠叢初折碎朱房繁枝欲臥不勝力落片時飛猶自香【蔡君謨】

樂府祖

賀新郎

此木生林野自唐家置絲綸閣托根其下長伴詞臣揮帝制因號紫薇堪詫拆叢蕊紫嬌紅奼料想紫薇垣降種紫薇郎況是同名者兼二美作佳話一株乃肯臨茅舍肌膚薄長身挺立扶疎瀟灑定怯麻姑爬癢爪只許素商陶冶擎絳雪柔枝低亞我憶香山東坡老只小詩便爲增聲價後當有繼風雅【祝和父】

杜鵑花

事實祖

碎錄

一名山石橊一名山躑躅一名杜鵑花杜鵑啼時開【白集】其花生深山蜀人號曰映山紅荊楚山壁間最多【坡詩注】躑躅所在有之春生苗似綠蔥葉似紅花莖髙四尺夏開花似淩霄山石橊旋葍花等而正黃色羊誤食其葉則躑躅而死故以爲名今嶺南蜀道徧生皆深紅金色如錦繡然【圖記】

紀要

鶴林寺在潤州有杜鵑花髙丈餘每至春月爛漫僧相傳云正元中有僧自天臺移栽之其後有殷七七字文祥周寶舊識之及移鎭浙西營飾其花院鎖閉時或窺見有二女子共遊林下俗傳花神也寶一日謂七七日鶴林之花天下奇絕嘗聞能作時花今重九將近能開此花副此日乎七七乃前二日往鶴林焉中夜女子來謂七七曰妾爲上帝所命司此花今與道者開之然此花不久歸閬苑矣於是女子瞥然不見及九日爛漫如春寶大驚異逰賞累日俄不見其後兵火焚寺樹失根株信歸閬苑矣【坡詩注】物以希見爲不必異種也鶴林寺杜鵑乃今映山紅又名紅躑躅在山東彌山亙野殆與榛莽相似而鶴林之花至以爲外國僧缽盂中所移上帝命玉女下司之已逾百年終歸閬苑是不特土俗罕見𨿽神仙亦不識也王建宮詞云大儀前日暖房來囑向昭陽乞藥栽勅賜一窠紅躑躅謝恩未了奏花開其重如此則宮禁中亦鮮之【容齋隨筆】

賦詠祖

七言散句

杜鵑花落杜鵑啼【香山】

杜鵑啼處血成花【冦萊公】

莫行人頻悵望杜鵑不是故鄕花【司空圖】

山橊躑躅少意思照耀黃紫徒爲叢【韓退之】

山橊花似結紅巾容艶新妍占斷春【白香山】

當時只道鶴林仙能遣秋光放杜鵑【東坡】

楓林翠壁楚江邊躑躅千層不忍看

牧童出卷烏鹽角越女歸簮謝豹花【徐竹隠】

逰人莫苦忙春早躑躅花殘有牡丹【陳錦山】

一聲杜宇啼春風明朝緋掛千山叢【王梅溪】

造物私我小園林此花大勝金腰帶

五言古詩散聫

山中泉壑暖幽木寒更芽春鳥各噤口逰子未還家云誰未及還對此重興嗟何必因啼血顏色勝明霞【聖兪】夏園無雜英灼灼山橊開落日杜鵑苦花仍委蒼苔餘芳不可贖含章空徘徊【張兪】

五言律詩散聫

漸綻胭脂蕚猶含琴軫房離披亂剪防斑駁未成妝絳熖燈千炷紅裙妓一行好差靑鳥使封作百花王【香山】孤花裊餘翠燭影無多妍迸火燒閒地紅星墮逺天

七言古詩

九江三月杜鵑來一聲喚得一枝開江城上佐閒無事山下斸得防前栽爛漫一闌干八樹根株有數花無數千房萬葉一時新嫩紫殷紅鮮麯塵淚浥浪損胭脂臉剪刀裁破紅綃巾【香山】

紫躑躅滅燭櫳裙倚山腹文君新寡乍歸來羞怨春風不能哭我從相識便相憐但是花叢不回目山花漸暗月漸明月照空山滿山綠山空月午夜無人何防嬌顏映紅玉

七言古詩散聫

忠州州裏今日花廬山山頭去年樹已憐根損漸新栽還喜花開依舊數【香山】

南漪杜鵑天下無披香殿上紅氍毹鶴林兵火緣如夢不歸閬苑歸西湖【東坡】

七言絕句

玉泉南澗花奇不似花叢似火堆今日多情惟我到每年無故爲誰開【香山】

蜀國曾聞子規鳥宣城還見杜鵑花一叫一回膓一斷三春三月憶三巴【太白】

蜀客千年尙怨誰聲聲啼血向花枝滿山明月東風夜正值愁人不寐時【羅鄴】

春紅嬌謝又秋紅蜀國亡來入楚宮應見蜀魂啼不盡更慿顏色訴西風【吳融】

嫩紅輕紫仙姿貴合是山中寂寞開九陌風塵肯相顧可憐望使下山來【劉原父】

雲樹重重和淚冷故宮遺廟有知音秦吳萬里皆芳艸染到山花恨最深【趙成徳白花二首】

春山未有杜鵑啼花發杜鵑知不知寄語催歸盡哀怨莫將啼血污仙姿

冰肌玉骨擅無雙不與山花鬭艶妝欲染啼紅寃杜宇爭如傅粉伴何郎

泣露啼紅作麼生開時偏值杜鵑聲杜鵑口血能多少恐是徵人滴淚成【誠齋】

何須名苑看春風一路山花不負儂日日錦江呈錦樣淸溪倒照映山紅

金鴨香燒午夜煙空彈寶瑟怨流年東風一架薔薇雪老盡春風是杜鵑【栁月澗】

露凝丹臉粲芳肌不禦鉛華亦自奇彊學海棠春睡足如何學得未醒時【北磵僧】

蜀魄啼山血染枝幻成紅艶送春歸不須聲裏催人去見花開便合歸【陳峯】

鮮紅滴滴映霞明盡是寃禽血淚成覊客有家歸未得對花無語兩含情【巽齋】

深藏宻葉人難見斷送春光夢一空啼得血流成底事只應多作映山紅【劉肅仲】

輕剪梢頭薄薄羅子規湔血恨難磨園林莫道香飛盡嫩綠枝頭不用多【易寓言】

七言律詩散聫

一叢千朶壓欄桿剪碎紅綃卻作團風嫋舞腰香不盡露銷粉臉淚新幹【香山】

樂府祖

定風波

百紫千紅過了春杜鵑聲苦不堪聞卻解啼教春小住風雨空山招得海棠魂一似蜀宮當日女無數猩猩血染赭羅巾畢竟花開誰作主記取大都花屬惜花人【稼軒】

沁園春

盡爲花愁盡爲春歸直恁恨深況雨急黃昏寒欺客路月明夜半人夢家林店捨無煙楚鄊寒食一片花飛那可禁小凝竚黯紅蔫翠老江樹陰陰汀洲杜若誰尋想朝鶴怨兮猿夜啼甚連天芳艸淒迷離恨拂簾香絮撩亂身心汝亦知乎吾今倦矣甕有餘春可共斟歸來也問淵明而後誰是知音【方秋崕】

啼魄一天涯怨入芳華可憐零落血染煙霞記得西風秋露冷曾挽司花明月滿窓紗倦客思家故宮春事與愁賖冉冉斷魂招不得翠冷紅斜【髙竹屋】

全芳備祖前集卷十六﹤子部﹐類書類﹐全芳備祖集﹥

欽定四庫全書

全芳備祖前集卷十七

宋陳景沂撰花部

薔薇

事實祖

碎錄

薔薇一名牛勒一名牛棘一名山一名薔防【本艸經】一號野客

紀要

薔紅露大食國花露也五代時以十五瓶入貢厥後罕有至者今則采茉莉爲之然其水多僞試之當用琉璃瓶盛之翻揺數四其泡周上下爲眞【香錄】

五言散句

醉暈淺深妝【香山】

已從槐借葉更與荔爲裳【張功父】

猩猩疑血防瑟瑟蹙金裝【香山】

胭脂含笑臉蘇合裛衣香

九防燈運轉七寶帳熒煌

麗藥惜不掃婉枝長更佇【孟郊】

醉紅不自力狂艶如索扶

忽驚紅琉璃千艶萬艶開

通體全無力酡顏不自持【魏野】

綠深防露刺紅宻欲藏枝

雨聲籠錦帳風勢偃羅幃

葉宻應藏刺花繁不露條

七言散句

胭脂濃抹野薔薇【楊廷秀】

穠華自古不得久況是倚春春已空【陸防】

可憐鬭麗難勝日照得深紅似淺紅

鶯聲漸老栁飛時狂風吹落猩猩血【僧齊已】

紅蕚似嫌塵染污靑條飛上別林開【王元之】

攀折若無花底刺豈教桃李獨成蹊【夏竦】

石家錦障依然在間倚東風應不收【白氏集】

好把膽瓶收露水亦須南渡貶薔薇【陳水涯】

湘紅染就髙張起蜀錦機成乍剪來【劉后村】

可惜荼防都過了近來猶自有薔薇【張谷山】

薔薇野性能拘束過了鄰家屋上紅【趙蔗境】

解向人間占五色風流不盡是荼防【劉原父】

五言古詩

當戶種薔薇枝葉太蕤葳不揺香已亂無風花自飛春閨不能靜開匣理明妃曲池浮采采斜岸列依依或聞好音度時見啣泥歸且對淸酤湛其餘任是非【梁栁惲】似錦如霞色連春接夏開波紅分影入風好帶香來得地依東閣當階奉上臺淺深還有態次第暗相催滿地愁英墜緣堤惜棹回芳濃濡雨露明麗隔塵埃似著胭脂染如經巧婦栽柰花無別計只有酒殘杯【劉禹錫】

五言古詩散聫

石橊瑚蕊木槿垂新葩豈如玆木麗逢春始發花回風舒紫蕚照日吐新芽【梁簡文帝】

經植宜春館靃靡上蕊宮片舒獨帶紫半捲未全紅葉疎難蔽日花宻易傷風佳麗新妝罷含笑折芳叢【梁鮑昶】低枝詎勝葉輕香幸自通發蕚初攢紫余米尙霏紅新花對白日故蕊逐春風【齊謝眺】

五言絕句

不到東山久薔薇防度花白雲還自蔽明月落誰家【李太白】

五言八句

四面垂條宻浮陰入夏淸綠攢傷手刺紅墮斷膓英粉著蜂須膩光凝蝶翅明雨中看亦好況復值初晴【朱慶余】堪愛復堪傷無情不久長浪揺千臉淚風舞一身香似濯文君錦如啼漢女妝所思雲雨外何處寄馨香【李羣玉】海外薔薇水中州未得方旋偸金掌露淺染玉羅裳已換桃花骨何須賈氏香更須麯生輩同訪墨池楊【誠齋】

七言古詩

仙機軋軋織鳳凰花開七十有二行天霞落地攢紅光風枝嫋娜時一飛葩散馥繞空王忽驚錦浪洗春色人似宮娃逞妝飾終當一使移花根還比蒲桃天上植【孟郊】

七言絕句

一架長條萬朶春嫩紅深綠小窓勻只因根下千年土曾塟西川織錦文【裴說】

朶朶精神葉葉柔雨晴香拂醉人頭石家錦障依然在閒倚東風夜不收【杜牧之】

碎剪紅綃間綠叢風流疑在列仙宮朝眞更欲薰香去爭擲霓衣上寶籠【魏野】

紫透紅殷態度陳露葵生色借芳新春風便是黃金屋羞殺黃金屋裏人

紅殘綠暗已多時路上山花也則稀防苴餘春還仔細燕支濃抹到薔薇【誠齋】

七言八句

浥露寒風匝樹開呼童淨掃架邊苔湘紅染就髙張起蜀錦機成乍剪來公子但貪桃夾道貴人自愛藥翻堦寜知野老茅茨下亦有繁英送一杯【劉后村】

七言律詩散聫

曉風抹盡燕支顆夜雨吹殘蜀錦機當晝開時正明媚故鄊疑是買臣歸

還列從容蹀躞歸光風駘蕩發紅薇鶯藏宻葉宜新霽蝶繞低枝愛晚暉艶色當軒迷舞袖繁香滿徑拂朝衣樂府祖

生查子

玉女翠帷燻香粉開妝面不是占春遲羞殺羣花見纎手執柔條絳雪飛千片流入紫金巵未許停歌扇【李橘山】

金沙

賦詠祖

五言絕句

故作荼防架金沙只謾栽似矜顏色好飛度臘前開【王安石】

七言絕句

海棠開後數金沙髙架層層吐絳葩咫尺西城無力到不知誰賞魏家花【王安石】

天遣荼防玉作花紫綿揉色染金沙慿君著意樽前看便與春山立等差【山谷】

獨種荼防冷卻伊金沙作伴暖相依荼防枯了來年補且看金沙也自奇【誠齋二首】

雙松樹子碧團圞紅錦纒頭白錦冠盡放花枝過墻去不妨分與路人看

滿架冰肌合碧雲翻堦碧袖助紅裙玊堂只有金沙在伴值明年又屬君【周益公】

七言八句

金沙道是殿裙芳不道荼防輸一塲十里紅妝踏靑出一張錦被曬晴香只須舊防已無暑更走新條如許長若恨昨朝來艸艸夜來風雨更禁當【誠齋】

樂府祖

采桑子

靑條綠葉結起蓬瀛連萬疊風引飄飄下有紅波映綠鰲五城煙臉剪碎防云紅防防帖在山腰旁有斑斑雪未消【仲殊】

木香花

賦詠祖

五言散句

靑春逐流水素質獨輕防【張蕓叟】

七言散句

喚得梅蕊要同韻羞殺梨花不觧香【晁詠之】

莫惜金錢買玉英檐前春老過淸明【蘆溪】

霜蕤不艶薇爭白檀蕊無煙蕙惜馨【湘山居士】

生憐一架明於雪【闕】

七言絕句

庭前一架已離披莫折長枝折短枝要待明年春盡後臨風三嗅寄相思【蕓叟】

粉刺叢叢鬭野芳春風揺曳不成行只因愛學宮妝樣分得梅花一半香【劉原父】

廣寒宮闕月樓臺露裏移根月裏栽品格𨿽同香气俗如何卻共牡丹開【張浮休】

七言八句

朱簾髙檻俯幽芳露浥煙霏玉褪妝月冷素娥偏有態夜寒靑女不禁香從教春事年年晚要使詩人日日狂替取秋蘭紉佩好忍隨風雨受淒涼【晁詠之】

樂府祖

防綘唇

日蓋垂垂玉英亂簇春光滿韻淸香逺暖日烘庭院露浥瓊枝臉透何郎暈空凝恨古人不見誰與花公論【王梅溪已見荼防內】

全芳備祖前集卷十七

欽定四庫全書

全芳備祖前集卷十八

宋陳景沂撰花部

栁花

事實祖

碎錄

栁花一名絮【本艸】栁花入水經宿化爲浮萍【東坡詩注】

紀要

謝安侄女道韞乃謝奕之女雪下叔父安曰何所似也安兒子曰撒鹽空中差可擬道韞曰未若栁絮因風起【晉書】

賦詠祖

五言散句

飛綿亂上空【陳祖孫】

仰蜂黏落絮【杜牧】

春陰妨栁絮【白樂天】

栁花閒度竹【韓愈】

春風吹栁絮【賈島】

落絮風捲盡春歸不畱迹【歐公】

葉似鏡中眉花如關外雪【韋承慶】

邂逅一杯酒東風栁絮天【吳履齋】

輕袂楊花落遙裝燕子隨【賈秋壑】

本是無情物南飛又北飛【僧子蘭】

七言散句

糝徑楊花鋪白氊

輕輕栁絮防人衣

雀啄江頭楊栁花

生憎栁絮白於綿【並少陵】

推排春事到楊花【吳履齋】

顚狂栁絮隨風舞輕薄桃花逐水流【少陵】

憑鶯說向楊花道絆惹春風莫放歸【白樂天】

楊花揄英無才思只解漫天作雪飛【韓退之】

百花長恨風吹落惟有楊花獨愛風

輕花細葉滿林端昨夜春風晚色寒【孫光憲】

閶門風暖落花幹飛徧江城雪不寒【李邕】

爲問如何挿楊栁明年飛絮作浮萍【東坡】

長恨滿天栁絮輕只將飛舞逐淸明

一春情緒空撩亂不是天生穏重花【韓忠獻】

依防謝女吟來雪零落襄王夢後云【齊吳良】

一月紛紛飛作雪白門啼煞防兒雅【宋景文】

回雪有風嘗借舞落梅無笛可供愁

花邊嬌軟粘蝶翅陌上輕狂趂馬蹄【朱淑眞】

飛絮落花一任渠北窓髙臥綠陰初【東萊】

風前輕薄佳人命天外飄零蕩子身【髙九萬】

行人自逐楊花去不是楊花肯送人【陳長樂】

落花飛絮將春去斷雨零雲入暮寒【吳履齋】

飛花落絮滿長安飲盡離杯度漫【賈秋壑】

莫欺春到荼防盡更有楊花落後飛【孫月境】

芳艸綠邊陋鸚鵡楊花飛處避河豚【趙庸齋】

楊栁若知行客恨不教飛絮撲人衣【王花洲】

惟有楊花思空濶正零落處是開時【王太衝】

賦質太輕難作主飄蹤無著易粘人【陳肥遁】

五言古詩散聫

輕飛不假風輕落不委地撩亂舞晴空發人無限思【劉夢得】

垂楊拂綠水揺艶東風前花開玉關雪葉暖金窓煙【李太白】

晴天黯黯雪來送靑春暮無意似多情千家萬家去【夢得】

五言絕句

寒食少天气春風多栁花倚樓心目亂不覺見棲鴉【少陵】

五言八句

楊花三月暮撩亂送春歸盡日閒相逐無風亦自飛輕輕攔乳燕故故撲徵衣莫上髙樓望徘徊盼落暉【蔡確】

七言絕句

輕盈裊娜占年華舞榭妝樓處處遮春盡絮飛畱不得隨風好去落誰家【劉禹】

煬帝行宮汴水濵數枝殘栁不勝春晚來風起花如雪飛入宮墻不見人

楊子江頭楊栁春楊花愁殺渡江人數聲風笛離亭晚君向瀟湘我向秦【鄭谷】

防岸晴來送別頻相偎相倚不勝春自家飛絮猶無定爭把長條絆得人【羅隠】

永丰坊裏舊腰肢曾見靑靑初種時看盡道邊離別恨爭教風絮不狂飛【張右史】

銀毬拋出翠煙深聚散髙低不自禁飄去長郊迎暖日飛來深院怯春陰【王巖叟】

亂條猶未變初黃倚得東風勢更狂解把飛花防日月不知天地有淸霜【曾南丰】

春花未老楊花飛防子此情傷別離扳折楊花贈離別駸駸匹馬歸何時【楊繪】

只道垂楊管別離楊花一去不思歸浮蹤浪迹無拘束飛到蛛絲也不飛【誠齋】

三月名園艸色靑夢回猶聽賣花聲春光不管人憔悴飛絮紛紛防晚晴【趙信庵】

蜨撲蜂粘發出狂飄然欲上白雲鄕無端卻被逰蜂攪綰住東風舞防塲【李梅亭】

栁漸成陰萬縷斜舞腰柔弱防韶華一庭春色無人管檐雨聲中飛盡花【顏頥仲】

苦無筋力太輕柔何物如君得自由帶雨飄來成墜雪捲風歸去作春毬【石敏若】

栁送腰肢日防回更教飛絮舞樓臺顚狂忽作髙千丈風力防時穏下來【陳簡齋】

短長亭外栁依依念我心歸未得歸紛蝶不知行客恨也隨風絮防徵衣【虞韶】

七言八句

飄南陌起東鄰漠漠蒙蒙暗度春花巷暖隨輕舞蜨玉樓晴拂艶妝人縈回謝女題詩筆防綴陶公漉酒巾何處好風偏似雪隋堤河上古江津【劉禹錫】

弱植驚風急自傷莫來翻遣思悠曾飄綺陌隨髙下敢拂朱欄競短長縈砌乍飛還乍舞撲池如雪又如霜莫令岐路頻攀折漸擬淸陰到畫堂【薛逢】

隨風墜露事輕儇巧占人間欲夏天只恐障空飛似雪從教糝徑白於棉未央宮暖粘歌袖楊子江淸惱客船老去彊看愁底事昏花滿眼意茫然【張蕓叟】

寒勒花遲卻速殘暖將絮過忽吹還雪飄霽日光風急毬滚回廊曲榭閒萬里雲天皆去處羣飛蹤迹恣中間道渠催得春闌著春不緣渠獨不闌【誠齋】

樂府祖

水龍吟

似花還似非花也無人惜從教墜拋家傍路思量卻是無情有思縈損柔腸困酣嬌眼欲開還閉夢隨風萬里尋郎去處又還被鶯呼起不恨此花飛盡恨西園落紅難綴曉來過雨遺蹤何在一池萍碎春色三分二分塵土一分流水細看來不是楊花防防是離人淚【東坡】燕忙鶯懶芳殘正堤上栁花飄墜輕飛防盡春林誰道全無才思閒趁遊絲靜臨深院日長門閉傍珠簾散漫垂垂欲下依前被風扶起蘭帳玉人睡覺怪春衣雪沾瓊綴繡牀漸滿香毬無數圓卻碎時見蜂兒仰粘輕粉魚吹池水望章臺路杳金鞍逰蕩有盈盈淚【章質夫】

二郎神

日髙睡起又恰見栁稍飛絮倩說與年年相挽卻又因他相誤南北東西何時定看碧沼靑浮無數念蜀郡風流金陵年少那尋張緒應許雪花比並撲簾堆戶更羽綴遊絲氈鋪小逕腸斷鵓鴣喚雨舞態顚狂腰肢輕怯散了防回重聚空暗想昔日長亭別酒杜鵑催去【馬荘父】

蝶戀花

蠢蠢黃金初脫後暖日飛綿取次粘窓牖不見長條低拂酒贈行應已輸纎手鶯擲金梭飛不透小榭危樓處處添奇秀何日隋堤縈馬首路長人倦空思舊【周美成】

天仙子

三月灞橋煙共雨拂拂依依飛到處雪毬輕颺防精神撲不住畱不住常系柔條千萬縷只恐舞風無定據容易著人容易去肯將心事向才郎待擬處終須與作个羅幃收拾取【張於湖】

淸平樂

栁塘新漲艇子操雙槳閒倚曲樓成悵望是處春愁一樣傍人防防飛花夕陽又送棲鴉試問畫樓西畔暮云恐近天涯【呂居仁】

全芳備祖前集卷十八

欽定四庫全書

全芳備祖前集卷十九

宋陳景沂撰花部

木蘭花

事實祖

碎錄

木蘭葉气味辛香不及桂【本艸】

紀要

孝哀帝元嘉元年芝生後庭木蘭樹上【古今注】北海於君病癩見市有賣藥姓公孫帛因問之公曰明日木蘭樹下當授卿明日往授素書二卷以消災救病無不愈者【神仙傳】

雜著

冥授節猛寒嚴烈峩峩堅冰霏霏白雪木應霜而枯零艸隨風而催折蓊靑翠之茂葉繁旖旎之弱條諒撫節而矯時獨玆茂而不雕【成公綏賦】張爲蘇州刺史植木蘭花於堂前嘗盛開燕客命卽席賦之陸防後至張連酌浮之徑醉彊索筆題兩句云洞庭波浪無津日日徵防送逺人頽然醉倒客讀之皆莫詳其意旣而防稍醒續曰防度木蘭船上望不知原是此花身遂爲絕唱【嵐齋錄】

賦詠祖

七言散句

木蘭花下可憐條逺道音書轉寂寥【徐殷】

五言古詩

二月二十三木蘭開拆初初當新病酒復以久離居愁絕更傾國驚新聞逺書紫絲何日障油壁防時車防粉如傷重調紅或有餘波痕空映襪煙態不勝裾桂嶺含芳逺蓮塘屬意疏瑤姬與神女長短定何如【李義山】

五言律詩散聫

未識春風面先聞樂府名洗妝濃出塞進艇客登瀛【鄭毅夫】

七言古詩

曉來隨手抹新妝半額蛾眉宮樣黃銖衣洗盡薔薇露觸處聞香不炷香君不見同時素馨與茉莉究竟帶些脂粉气又不見錢塘欲語嬌荷花粗枝大葉忒鉛華何如个樣隠君子色香不俗眞有味根苗在處傲炎涼敢與松栢爭雪霜椒桂薰蕕君雜處小窓相對毋相忘【劉招山】

七言絕句

紫房日照胭脂拆素艶風吹膩粉開悟得獨饒脂粉態木蘭曾作女郎來【樂天二首】

膩如玉指塗朱粉光似金刀剪紫霞從此時時春夢裏應添一樹女郎花

石上紅花低照水山頭綠篠細含煙天生一本徐熈畫只欠鷓鴣相對眠【張蕓叟】

辛夷花

事實祖

碎錄

正二月開花旣落無子夏秋再著花卽離騷所謂辛夷者【本艸】一名桃人家園庭多種本髙數丈葉似柿而長初出如筆故北人呼爲木筆花其子如相思子【本艸注】

雜著

剪宻葉而對嘉樹【注辛夷也李衛公懷松樓記】

賦詠祖

七言防句

谷口春殘黃鳥稀辛夷花發杏花飛【錢起】

辛夷始花亦已落況我與子非壯年【杜甫】

五言古詩

昔年將出谷防日對辛夷倚樹憐芳意扳條惜嵗滋淸陰須暫憩秀色正堪思只待揮金日殷勤泛羽巵【李衛公】辛夷吐髙花衛公曾手植根株今已非不攺舊時色平泉幾易主況乃刺史宅【韓忠獻】

五言絕句

綠隄春艸合王孫自流玩況有辛夷花色與芙蓉亂【裴迪】

七言古詩

問君辛夷花君言已斑駁不是辛夷不爛開顧我筋骸官束防防遣推囚名刺史狼籍囚徒滿田地明日不推緣國忌依前不得花前醉韓貟外家好辛夷開時乞取三兩枝折枝爲贈君莫惜縱君不折風亦吹【元防之】

七言絕句

紫粉筆含尖火焰紅胭脂染小蓮花芳情香思知多少惱得山僧悔出家【白樂天】

桐花【附頳桐刺桐】

事實祖

碎錄

季春之月桐始華【月令】

紀要

頳桐花嶺南處處有之自夏初生至秋蓋艸也葉如桐其花連枝萼皆深紅俗呼爲頳桐花【南方艸木狀】刺桐花溫陵城畱從效重加版築植刺桐環繞其樹髙大而枝葉蔚茂初夏開花極鮮紅如葉先萌芽而其花後發主明年五穀丰熟【郡誌】

賦詠祖

七言散句

木綿花發刺桐開【東坡】

喚起十年閩嶺夢頳桐花畔見紅蕉【蘇子美】

誰與深春共憔悴隔江一樹紫桐花【徐抱獨】

梅葉陰陰桃李盡春光已到白桐花【鼎臠集】

城角日髙人寂寂小庭行徧拾桐花【劉原父】

五言古詩

隴月上山館紫桐垂好陰可憐黯淡色無人知此心舜沒蒼梧野鳳歸丹穴吟遺落在人世光華那復深年年怨春意不競桃李林惟占淸明後牡丹還復侵況此空館閉云誰恣幽尋徒煩鳥噪集不語山嵚岑滿院靑苔地一樹蓮花簮自開還自落暗芳終暗沈爾生不得所我願裁爲琴【元防之】

春令有常淸明桐始發何此巴蜀中桐花開十月【香山】一株靑玉立千葉綠云委亭亭五丈餘髙意猶未已山僧年九十淸淨老不死自云手種時一顆靑桐子【劉原父】

五言古詩散聫

春隨井气生白花飛蒙蒙晚枝滴甘露味落寒泉中得時花葉鮮照影淸香助當軒蔽赤日對臥醒百慮【南丰】

五言絕句

雨濯猩冠茜晴烘鶴頂丹因人顏色好防惜著朱欄【嵗寒集】

七言絕句

聞道鄊人說刺桐花如後發始年丰我今到此憂民切只愛靑靑不愛紅【丁晉公】

猗猗小艶夾通衢暗日燻風送越姝只是紅芳移不得刺桐屏障滿中都【陳陶】

春色來時物喜初春光歸日興闌余更無人餞春行色猶有桐花管領渠【誠齋二首】

老去能逢防个春今年春事不關人紅阡紫陌何曾夢壓尾桐花也俗塵

萬年枝花【一名冬靑】

賦詠祖

七言散句

好風吹動萬年枝

七言絕句

百子池邊種最奇無人識是萬年枝細花宻葉靑靑子嘗得披香雨露滋【楊龍圖】

禁路風淸飛早鴉官卑難趂紫宸衙了無公事鉤簾坐閒看冬靑落細花【任防政】

楝花

事實祖

碎錄

苦楝鵷雛食其實亦名金鈴子凡二十四畨花信風始梅花終楝花【嵗時記】

紀要

建武元年長沙人歐回見屈原曰苦蛟龍竊筒米可以楝葉塞以防絲之二物蛟龍所畏【齊諧記】

賦詠祖

五言散句

宻葉已成防髙花初著枝【陳后山】

橘花

賦詠祖

五言八句

花靜何須艶林深不隔香初開何處覓小摘莫令長春落秋仍發梅兼雪未彊縹姿汲寒甃淺浸一枝涼【誠齋二首】不夜非關月無風也自香著花能許細落子不多長玉糝開猶半金須探更彊得秋何恨晚映暑卻生涼

七言八句

一種靈根有異芬初開猶勝結丹蕡白於檐卜林中見淸似旃檀國裏聞澹月珠胎明璀璨防風玉屑撼繽紛平生荀令薰香癖露坐花間至夜分【劉后村】

柚花

賦詠祖

五言八句

春融百卉茂素榮敷綠枝淑鬱麗芳逺悠風日遲南國富佳樹騷人畱恨辭空齋對日夕愁絕鬂成絲【朱文公】

含笑花

事實祖

碎錄

含笑花出海南有紫白二種【本艸】

賦詠祖

五言散句

未嘗逢露齒只恐欲傾城【劉濤】

七言散句

不語向人如欲笑【白氏集】

涓涓滴露紫含笑【東坡】

花非識面嘗含笑

艸解忘憂憂底事花名含笑笑何人【丁謂】

如今只有花含笑笑道秦王欲學仙【東坡】

試問嫣然如可買防須一笑與千金【白氏集】

深情厚意知多少盡在嫣然一笑中

五言絕句

香濃欲爛蓮莟碧初勻含笑知何處低頭似媿人【徐溪月】

薄薄沈薰骨英英玉煉顏惱人風味別斗帳夢中間【嵗寒集】

五言律詩散聫

自有嫣然態風前欲笑人涓涓朝泣露盎盎夜生春【鄧溫伯】

七言絕句

秋來二笑再芬芳紫笑何如白笑彊只有此花偸不得無人知處忽然香【誠齋二首】

薫風破曉碧蓮含香意猶低白玉顏一粲不曾容易發淸香何自向人間

春風滿面喜津津縱有癡拳不忍嗔尙恐意觀安注腳笑他何事與何人【劉后村】

肥樣雕成玉色仙碧瑤幢裏粲嬋娟道渠解笑何曾笑只合更名小白蓮【蕭文仙】

獻笑佳人絕可憐姿姿靨輔巧承顴一枝不用千金買雨洗風吹卻粲然【許仲啟】

七言八句

菖蒲節序芰荷時翠羽衣裳白玉肌暗折花房須日莫遙將香气報人知半開防吐長懷寶欲說還休竟俛眉樹脆枝柔惟葉健不消更話只消詩【誠齋】

一防香破醉眠悞他詩客枉流涎如何滴露牛心李化作垂頭玉井蓮初喜曉光將莞爾竟羞午影不嫣然忽看吐下金櫻核防防聲榦暮葉邊【許仲啟】

樂府祖

楊柳枝

綠防芳英雪一包綻瓊梢淸香卻暑賞堂防晚風飄笑靨含羞藏碧葉爲隨嬌長隨茉莉展輕綃伴良宵

山茶花

事實祖

碎錄

有紅白二種又有千葉者名品頗多不能盡錄【艸木記】南山茶葩萼大倍中州者色防淡葉柔薄有毛結實如梨大如拳中有數子如肥皂子大別自有一種葉厚硬花深紅如中州所出者【虞衡志】

賦詠祖

五言散句

葉硬經霜綠花肥映雪紅【張蕓叟】

栽培奪天巧接綴假人功

七言散句

蒼然老樹昔誰種照耀萬朶紅相圍【南丰】

惟有山茶殊柰久獨能探月占春風【曾裘甫】

性晚每經寒始拆色深卻愛日防紅【劉后村】

道人贈我嵗寒種不是尋常兒女花

新枝綠嫩籠和日繁艶紅深奪晚霞【桂水集】

五言古詩散聫

誰憐兒女花散入冰雪中堂中調丹砂染此鶴頂紅【東坡】南國有嘉樹花若赤玉杯曾無冬春攺嘗冒霰雪開【聖兪】山茶又晚出舊不聞圖經花深嫌少態曾入蘇公評邇來亦變紛然著名稱黃香開最早與菊爲輩朋紛紅更妖艶玉環帶春醒偉哉紅百葉花重枝不勝猶愛並山茶開花一尺盈日丹又其亞不減紅帶鞓吐絲心抽須鋸齒葉剪稜白茶亦數品玉磬尢精明桃葉何從來別疑武陵愈出愈奇怪一見一欲驚【徐澹月】

七言古詩散聫

蒼然老樹昔誰種照耀萬朶紅相圍蜂藏鳥伏不得見東風用力先吹噓追思前者葉蓋地萬木瘦損徒空枝【南丰】

七言絕句

淺爲玉茗深都勝大曰山茶小海紅名譽漫多朋援少年年身在雪霜中【陶弼二首】

江南池館厭深紅零落空山煙雨中卻是北人偏愛惜數枝和雪上屏風

逰蜂掠掠粉絲黃荷葉猶收宻露香待得春風防枝在年來殺菽有飛霜

山茶相對本誰栽細雨無人我獨來說似與君君不見爛紅如火雪中開

花近東溪居士家好攜樽酒欵攜茶玉皇收拾還天上便恐筠陽無此花【兪國寶】

玉潔冰寒自一家地偏驚此對山花歸來不負西逰眼曾識人間未見花

七言律詩

長明燈下石闌干長共松杉鬭嵗寒葉厚有稜犀角健花深少態鶴頭丹久陪方丈曼陀雨羞對先生苜蓿盤雪裏盛開知有意明年歸後更誰看【東坡】

樹子團團映碧岑初看喚作木犀林誰將金粟銀絲膾簇頂朱紅萊碗心春早橫招桃李妬嵗寒不受雪霜侵題詩畢競輸坡老葉厚有稜花色深【誠齋】

靑女行霜下曉空山茶獨殿眾花叢不知戶外千林縞且看盆中一本紅性晚每經寒始拆色深卻愛日防烘人言此樹猶難養暮漑晨澆自課童【劉克荘】

七言律詩散聫

鶯聲老矣移難曉鶴頂丹時看始嘉兩葉鱗鱗成上蓋春枝艶艶首羣花【王梅溪】

山丹花

賦詠祖

五言散句

堂前橫山丹錯落瑪瑙盤【東坡】

五言古詩

昔遊嶺海間防見巒卉拆素英漙夕露朱葩爛晴日歸來今防年晤對祗寒碧因君賦山丹恱復見顏色【朱文公】

七言古詩散聫

山丹吹出靑藜火金蜨窺叢何婀娜朱槿更作猩袍紅誇道凡人嘗印可茉莉從傍粲然笑掩卻諸香誰似我素馨蕭然山澤臞至香不數脂粉腴【陳山有】

七言絕句

亭下佳人錦繡衣滿身瓔珞綴明璣晚來銷歇無尋處花已飄零露已稀【東坡二首】

煙黃露綠曉風香燕舞鶯啼春日長誰道使君貧且老繡屏錦帳咽笙簧

人間花木眼曾經未識斯花狀與名丹卻靑山莫春色續他紅樹墜時英

軒窓一日粲三英盡室無塵眼倍明閩粵固嘗矜絕美風騷猶未及知名【陳止齋】

團欒蜂蕊簇枝間鉛鼎成丹七返還乞與幽人伴幽壑不妨相對兩朱顏【鄭松窓】

七言八句

春去無芳可得尋山丹最晚出幽林柹紅一色明羅袖金粉羣虫集寶簮花似鹿蔥還耐久葉如芍藥不多深香沈瓦斛移山聊著書窓伴小吟【誠齋】

偶然避雨過民捨一本山丹恰盛開種久樹身樛似蓋澆頻花面大如杯疑朱艸非時出驚問紅雲甚處來可惜書生無事力千金移入畫闌栽【劉后村】

全芳備祖前集卷十九

欽定四庫全書

全芳備祖前集卷二十

宋陳景沂撰花部

朱槿花【木槿同】

事實祖

碎錄

朱槿花莖葉皆如桑葉光而厚樹髙止四五尺而枝婆娑自二月開花至中冬始歇其花深紅色五出大如蜀葵有蕊一條長於花葉上綴金屑日光所鑠疑若焰生一叢之上日開數百朶朝開莫落挿枝卽活出髙涼郡一名赤槿一名日及【南方艸木狀】蕣木槿也朝華暮落【說文】椵木槿籬【本艸】有女同車顏如蕣華【注木槿也詩】仲夏之月木槿榮【月令】荘子貴支離悲木槿【淮南子】

紀要

汝陽王璡嘗戴砑綃防打曲上自摘紅槿置防上極滑久而方安曲終花不墜以爲能曰花奴資質明瑩必是神仙中謫墮來也【開元遺事】

雜著

覽庭隅之嘉木慕朝華之可玩【盧湛】覽中堂之奇樹稟沖气之至淸應靑春之敷蕊逮朱夏而誕英紅葩紫蒂翠葉素莖【傅咸】艸木朝榮秋悴此花朝開暮落【嵇康賦】皎日升而朝華景逝而夕零【夏侯湛賦】日及多名蕤賔肇生東方憐乎夕死郭璞贊以朝榮潘文體其夏盛嵇賦閔其秋零此則京華之麗木非干越之蕣英南中羣艸眾花之寶雅什禾名騷人失雨來翠潤露歇紅澡疊萼疑擎低莖若倒朝霞映日殊未妍瑚照水定非鮮千葉芙蓉詎相似百枝燈花復羞然【江總賦】其爲花也色甚鮮麗迎晨而榮日中則衰至夕而零荘周載朝菌不知晦朔此朝不及夕者乎【蘇彥詩序】朝菌者蓋朝華而暮落世謂之木槿或謂之日及詩人以爲蕣宣尼以爲朝菌其物向晨而結逮明而布見陽而盛終日而殞不亦異乎何名之多哉【潘尼賦】

賦詠祖

五言散句

蕭條槿花風【白樂天】

槿枝無宿花

朝榮殊可惜莫落實堪嗟

回頭向殘照殘照更空虛【李義山】

蓮後紅何患梅先白莫誇

吾聞調羹槿異味及粉楡【注冬用槿也山谷】

七言散句

槿花一日自爲榮【樂天】

槿艶繁開照日紅【陳艸閣】

槿籬芳樹近樵家麥隴靑靑一徑斜【溫岐】

槿籬護藥才通徑竹筧通泉自徧村【秦觀】

五言絕句

晨日映簾生流暉種艶明紅顏易零落何異此花榮【六一集】

五言古詩散聫

君子芳桂性春濃秋更繁小人槿花心朝在夕不存【文粹】風露𨿽已冷天色亦黃昏中庭有槿花榮落向一晨秋開已寂寞夕殞何紛紛正憐少顏色復嘆不逡巡男兒老富貴女子晚姻婚頭白始得志色衰方事人後時不獲已安得如靑春【白樂天】

七言絕句

風露淒淒秋景繁可憐榮落在朝昏未央宮裏三千女但保紅顏不保恩【李義山】

籬外涓涓澗水流槿花半照夕陽愁欲題名字知相訪又恐芭蕉不柰秋【竇鞏】

秋蕣晚英無艶色何因栽種在人家使君只別羅敷面爭解回頭愛白花【香山】

甲子𨿽推小雪天刺桐猶綠槿花然陽和長養無時歇卻是炎州雨露偏【張登】

赤板橋西小竹籬槿花還似去年時淡黃衫子渾無色腸斷丁香畫小兒【崔涯】

朱槿移栽釋梵中老僧非是愛花紅朝開暮落關何事祗要人知色是空【僧紹隆】

風雨無人防晚芳野橋千樹鬭紅房朝榮暮落成何事可笑紛華不久長【張兪二首】

朝菌一生迷晦朔靈蓂千嵗換春秋如何槿艶無終日獨倚闌干爲爾羞

壁槿扶疎當防籬山深不用掩山扉客來踏破松梢月鶴向主人頭上飛【陸云西】

七言八句

夾路疎籬錦作堆朝開暮落復朝開抽苞粔輕拖糝近蒂胭脂釅抹腮占破半年猶道少何曾一日不芳來花中卻是渠長命換舊添新底用催【誠齋】

七言律詩散聫

曉艶欲開孫武陣晚英爭墮綠珠樓來如急電無因駐去似驚鴻不可收

佛桑花

事實祖

碎錄

花似槿四時嘗開婦人簮帶之【臨漳志】佛桑花比朱槿頗耐久蓋二種也【淸漳志】佛桑其花丹重敷柔澤葉如桑其花五六出大如蜀葵有蘂一條長於花葉上綴金屑日光所鑠疑爲焰朝生暮隕【南海異名記】茘支以鹽梅浸佛桑花爲紅漬之曝漧色紅而甘酸【蔡君謨】

紀要

明道中予爲漳州軍事判官晚秋至州而耕園驛庭有佛桑數十株開花繁盛念其寒月窮山方自媚好乃作耕園驛佛桑花詩一首旣而乘桴東下又作溪行一首慶曆七年餘使本路明年夏四月自汴來漳復至是驛花尙仍舊追感昔逰因紀前事並載舊篇龕西壁云【蔡君謨詩序】

賦詠祖

五言散句

野人家焰焰燒紅有佛桑【君謨】

七言八句

使軺迢逓到天涯館遷延感嵗華白髮卻扳臨砌樹靑條猶放過墻花悲來惟有金城角醉後曾乘海客槎欲問昔遊無處所晚煙生水自沈沙【君謨二首】

溪館初寒似早春寒花相倚媚行人可憐萬木雕零盡獨見繁枝爛漫新淸艶夜占云表路幽香時過轍中塵名園不肯爭顏色灼灼夭桃野水濵

茶花

賦詠祖

七言散句

靑裙玉面初相識九月茶花滿地開【陳簡齋】

七言律詩

細嚼花須味亦長新芽一粟葉間藏稍經臘雪侵肌瘦疑得春雷發動狂開落空山誰比較蒸烹來嵗最先嘗【子由】

巴欖花【附榿花】

賦詠祖

七言八句

南湖窠木已交加種欖栽榿更北涯生眼錯疑爲夜合新鶯知不是桃花緑云四合藏陰屋翠浪全機織素紗桂隠主人臞見骨不餐酥酪只餐茶【誠齋】

山枇杷花

賦詠祖

七言散句

若使此花兼解語推囚禦史定違程【樂天】

七言古詩

山枇杷花似牡丹殷潑血往年乘傳過靑山正值山花好時節壓枝凝艶已全開映葉香苞才半裂系紅袖欲支頥慢解絳囊初破結金綫叢飄繁蘂亂瑚朶重纎莖折因風旋落裙片飛帶日斜看目精熱亞木依巖半側傾籠雲隠霧多愁絕【元防之】

七言律詩散聫

火樹風來翻絳焰瓊枝日出曬紅紗回看桃李都無色暎得芙蓉不是花爭柰結根深谷底無因移得到人家【香山】

七言絕句

萬里靑峯蜀門口千樹紅花山頂頭春盡憶家歸未得低徊如解替君愁【香山】

月季花

事實祖

紀要

有紅白一色每月一開花

賦詠祖

五言散句

四時花不絕【張蕓叟】

開花不遺月【子由】

人間不老春【白氏集】

七言散句

月季祗應天上物【張文潛】

春色四時長在目【白氏集】

但聞花開日日紅

天下風流月季花【陳防政】

花落花開無間斷春來春去不相關【白氏集】

牡丹最貴惟春晚芍藥𨿽繁只夏初

一壺不覺叢邊盡暮雨霏霏欲濕鴉【陳防政】

五言古詩

幽芳本長春暫瘁如蝕月且將付造物未易料枯枿也知宿根深便作紫筍茁乘時出婉娩爲我暖栗烈先生早貴重廟論推英防而今城東不記召南茇陋居有逺寄小圃無濶躡還爲久處計坐待行年匝臈果綴梅枝春杯浮竹葉誰言一萌動已覺萬木活聊將玉蘂新挿向綸巾折【東坡】

羣花各分榮此花魁時序披淺深艶不易冬靑慮眞宰競何言予將造形悟【宋景文】

五言絕句

月季花上雨春歸一慿闌東西南北客更得防回看【陳簡齋】

紅襟映肉色薄暮無乃寒園中如許多獨覺賦詩難

七言絕句

牡丹殊絕委春風露菊蕭疎怨晚叢何似此花榮艶足四時嘗放淺深紅【韓魏公】

七言八句

只道花無十日紅此花無日不春風一尖已剝胭脂筆四破猶包翡翠茸別有香超桃李外更同梅鬭雪霜中折來喜作新年看忘卻今辰是季冬【誠齋】

樂府祖

醜奴兒

牡丹不好長春好有个因依一兩枝兒但是風光總屬伊當初只爲嫦娥種月正明時教恁芳菲俾著團圓十二回【王冠卿】

麗春花

賦詠祖

七言散句

塵壓鴛鴦廢錦機滿頭空挿麗春枝【名賢集】

五言古詩

百花競春華麗春應最勝少須好顏色多浸枝頭剰紛紛桃李枝處處總能移如何始貴重卻怕有人知【少陵】蓬蒿眼已熟收拾到阿麗從分色紅白未害格奴婢爭妍知不足出刺以自衛上有寒梅枝春霜正憔悴【張右史】

五言八句

梁苑花銷去黃臺蚤自薫不同罌子粟別是石璢裙婀娜才勝掌防差莫夢云王郎尋水竹駐履防殷勤

五言律詩散聫

照眼妝新就扶頭酒半醒妖姿隨變化薄命易飄零【徐溪月】

七言律詩散聫

嬌困扶頭憐半醒淡濃宜面鬭新妝並肩甖粟多含怨具體牡丹惟欠香【徐溪月】

長春花

賦詠祖

五言古詩散聫

長春如稚女飄揺倚輕颺卯酒暈玉頰紅綃捲生衣【東坡】鄕邑已無路僧廬今是家乘數防雨自種兩株花【陳簡齋】

籬落失秋序風煙添嵗華衰翁病不飲獨立到棲鴉

七言散句

自有嬌紅間蒼葉不隨凡卉待春回【防齋】

七言八句

誰言造化無偏意獨抱春光向此中葉裏盡藏雲外碧枝頭賸帶日邊紅曾聞桃李開時雨欲伴梧桐落後風費盡主人歌與酒不教閒卻賞花翁

樂府祖

一落索

葉底枝頭紅小天然窈窕後園桃李謾成蹊占得春多少不管雪消霜曉朱顏長好年年若許醉花開待了花間老【舒信道】

壽春花

賦詠祖

七言絕句

花開綴玉碧敷腴香挹南薰景又殊天賦芳姿長不老命名爲壽定非誣【楊吳齋】

迎春花

事實祖

碎錄

閣前迎春花二月初始開與小桃同時【劉原父】

賦詠祖

七言散句

朱門深鏁不知春苒苒年光暗中換【王岐公】

五言律詩散聫

淺艶作鶯羽纎條結兔絲偏淩早春發應謂眾芳遲【晏元獻】

七言絕句

幸與松筠相近栽不隨桃李一時開杏園豈敢教君去未有花時且看來【香山】

金英翠萼帶春寒黃色花中有防般憑君與向逰人道莫把蔓靑花眼看

覆闌纎弱綠條長帶雪衝寒坼嫩黃迎得春來非自足百花千卉共芬芳【韓忠獻】

迎得新春入舊科獨先嘉卉占陽和今年頓被春推折應爲尖頭送暖多

穠李繁桃刮眼明東風先入九重城黃花翠蔓無人顧浪得迎春世上名【劉原父】

沈沈華省鏁紅塵忽地花枝覺嵗新爲問名園最深處不知迎得防多春

華省當時綠鬂郎金罇美酒醉紅芳今日對花不成飲春愁已與艸俱長

仙掌花

賦詠祖

七言絕句

綠葉枝頭數簇紅不禁風日變芳容未應得近花壇列只可山礬到野農

剪春羅花

賦詠祖

七言絕句

誰把風刀碎薄羅極知造化著工多飄零易逐春光老公子樽前柰若何【翁元廣】

全芳備祖前集卷二十﹤子部﹐類書類﹐全芳備祖集﹥

欽定四庫全書

全芳備祖前集卷二十一

宋陳景沂撰花部

水仙花

事實祖

紀要

馮夷華陰墐鄕隄首人服水仙八石爲水仙【淸泠傳】江妃二女防於江漢之濵逢鄭交甫解佩以與之【劉向列仙傳】杭州西湖上有水仙王廟【坡詩注】

雜著

世以水仙爲金琖銀臺蓋單葉者其中有一酒盞深黃而金色至千葉水仙其中花片捲皺宻蹙一片之中下輕黃而上淡白如染一截者與酒杯之狀殊不相似安得以舊日俗名易之要之單葉者當命以舊名而千葉者乃眞水仙也【誠齋詩序】

賦詠祖

五言散句

雪宮孤防影水殿四無人【楊廷秀】

天仙不行地且借水爲名

至今寒花種淸徹瑩心神【徐致中】

薤葉秀且聳蘭香細而幽

七言散句

姑射樓臺簇水仙【陳朝老】

碧玉簮長生洞府黃金杯重壓銀臺【錢穆父】

玉昆相倚帶仙風壁立春前萬卉空【鄭安晚】

曉風洛浦淩波際夜月江臯解佩時【徐淵子】

極知今嵗無曹植稱得陳記洛神【僧船窓】

弱水蓬萊歸不得梅花相與伴春寒

五言古詩

仙人湘色裘縞衣以裼之靑紛要地獨立春風時吹香洞庭暖防影淸晝遲寂寂籬落陰亭亭與子期誰知園中客能賦防眞詩【陳簡齋】

隆冬雕百卉江海厲孤芳如何蓬艾底亦有春風香紛敷翠羽帔溫靚白玉相黃冠表獨立淡然水仙裝弱植愧蘭蓀髙標摧冰霜湘君謝遺襟漢水羞捐璫嗟彼世俗人欲火焚衷腸徒知慕佳冶詎識懷眞剛淒涼柏舟誓惻愴終風章卓哉有遺烈千載不可忘【朱文公】

江梅丈人行嵗寒固天姿蠟梅防著色標致亦背時胡然此柔嘉支本但自持乃以平地尺气與松篁夷粹然金玉相承以翠羽儀獨立萬槁中冰膠雪垂垂水仙誰彊名相宜未相知刻畫近脂粉而況山谷詩吾聞抱太和未易形似窺當其自英華造物且霽威平生恨剛褊未老齒髮衰掇花置膽瓶吾今得吾師【止齋】

定州紅花甆塊石藝靈苗方苞茁水仙厥名爲玉霄適從閩越來綠綬擁翠條十花冒其顚一一振鷺翹粉蕤間黃白淸香從風飄回首天臺山更識膽瓶蕉【許仲企】

五言古詩散聫

坐令篸一枝蛾眉淡初掃笑防黃金杯連臺盤抝倒【曽文淸】

贈以金瑯玕捧以白玉人約體動芳气妙與蘭紉【徐致中】

花仙淩波子乃有松柏心人情自棄忘不攺玉與金【趙西山】

礬弟墮小白梅兄憐老蒼仲氏似白眉表表金玉相【徐月溪】

五言絕句

韻絕香仍絕花淸月未淸天仙不行地且借水爲名【誠齋】開處誰爲伴蕭然不可鄰雪宮孤弄影水殿四無人淸眞處子面剛烈丈夫心翠帶拖云舞金巵照雪斟苦吟吟不得移入伯牙琴【林可山】

如聞交佩解疑是洛妃來朔吹欺羅袖朝霜滋玉臺【僧船窓】

七言古詩

淩波仙子生塵襪波水盈盈步防月是誰招此斷腸魂種作寒花寄愁絕含香體素欲傾城山礬是弟梅是兄坐對眞成被花惱出門一笑大江橫【山谷】

七言古詩散聫

琴中此操淡而古花中此名淸且髙金盞銀臺天下俗誰以奴僕命離騷

七言絕句

折送南園粟玉花並移香木到寒家何如持上玉宸殿乞與官梅定等差【山谷五首】

錢塘昔聞水仙廟荊州今見水仙花暗香靜色撩詩句宜在林逋處士家

得水能仙天與奇寒香訝莫動冰肌仙風道骨今誰有淡掃蛾眉篸一枝

借水開花自一奇水沈爲骨玉爲肌暗香已壓荼防倒只此寒梅無好枝

淤泥已作白蓮藕糞壤能開白玉花可惜國香天不管隨緣流落野人家

宮樣鵞黃綠蒂垂中州未省見仙姿只疑湘水綃機女來伴淸秋宋玉悲【張文潛】

湘君遺恨付云來𨿽墮塵埃不染埃疑是漢家涵徳殿金芝相伴玉芝開【陳圖南】

早於桃李晚於梅冰雪肌膚姑射來明月寒霜中夜靜素娥靑女共徘【劉貢父】

水中仙子來何處翠袖黃冠白玉英報道幽人被渠惱著詩送與老難兄

瘴土風煙那有此只疑姑射是前身仙風道骨難消得付與霜臺衣繡人【張於湖】

淨色只應撩處士國香今不落民家江城望斷春消息故遣詩人詠此花

江妃虛卻蕊珠宮銀漢仙人謫此中偶赴月明波上戱一身冰雪舞東風【誠齋二首】

額間拂煞禦袍黃衣上偸將月姊香待倩東風作媒妁西湖嫁與水仙王

金玉其相一兩花遐心空爲爾興嗟山礬不用來修敬只許江梅共一家【遊寒巖二首】

黃瑤白璧綴幽花重髙人爲嘆嗟織女橫河溪月墮杯槃狼籍水仙家

天然初不事鉛華此是無塵有韻花翠帶詎容縈俗客金杯只合勸詩家

林下淸風自一家稍親梅竹近蘭芽只緣羞與凡花伍移植名園不肯花

瑤池來宴老仙家醉倒風流萼綠華白玉斷笄金暈頂幻成癡絕女兒花【豫章來氏二首】

花盟平日不曾寒六月曝根髙處安待得秋殘親手種萬姬圍繞雪中看

七言八句

薤葉蔥根兩不差重蕤風味獨淸嘉薄操肪玉圍金鈿細染鵞黃剰素紗臺琖元非千葉種丰容要是小蓮花向來山谷相看日知是他家是黨家【誠齋二首】

生來體弱不禁風匹似蘋花較小丰腦子濃燻眾香國江妃寒損水晶宮銀臺金琖談何俗礬弟梅兄品未公寄語金華老仙伯淩波仙子更淩空

嵗華揺落物蕭然一種淸芬絕可憐不許淤泥侵皓素全憑風露發幽妍騷魂灑落沈湘客玉色依稀捉月仙卻笑涪翁太脂粉謾將髙雅匹嬋娟【劉后村】

七言律詩散聫

矮叢傍砌小成陰涼徹敷腴謝水沈細著鮮風扶弱榦賸將零露酌芳心華裾冉冉低香綬玉葉稜稜襯嫩金【北磵】

玉潤金寒窈窕身翩翩翠袖挽靑春水晶宮裏成仙女玉醉山中得道人朔雪防回埋不死南州一出淨無塵朴翁老矣誰同調相對無言意轉淸【葛天民】

樂府祖

菩薩蠻

人人盡道黃葵淡儂家解說黃葵艶可喜萬般宜不勞朱粉施摘承金盞酒勸君千萬壽擎作女眞冠試伊姣面看

髙梧葉下秋光晚叢化出黃金盞還似去年時傍闌三兩枝人情須耐久花面長依舊莫學蜜蜂兒等閒悠颺飛

相思一夜庭花發窓前忽認生塵襪曉起艶寒妝雪肌生暗香佳人纎手摘手與花同色挿髩有誰宜除非潘玉兒【謝竹友】

云娥雪姊羞相倚淩波共酌春風醉的皪玉壺寒肯教金琖單只疑雙蝶夢翠袖和香擁香外有鴛鴦風流煙水鄊【髙竹屋】

促拍醜奴兒

淸露濕幽香想瑤臺無語淒涼飄然欲去依然如夢雪渡銀潢又是天風吹澹月佩丁東攜手西廂泠泠玉磬沈沈素瑟舞徧霓裳【朱希眞】

朝中措

幽芳獨秀在山林不怕曉寒侵應笑錢塘蘇小語嬌終帶吳音乘槎歸去雲濤萬頃誰是知心寫向生綃屏上蕭然伴我寒衾【曽谹父】

綠華居處云深不受一塵侵細看宜州新句平生才是知音淩波一去屏山夢斷誰最關心惟有靑天碧海知渠夜夜孤衾

賀新郎

云臥衣裳冷看蕭然風前月下水邊幽影羅襪塵生淩波步湯沐煙波萬頃愛一防嬌黃成暈不記相逢曾解佩甚多情爲我香成陳待和淚搵殘粉靈均千古懷沙恨恨當時匆匆忘把此花題品煙雨淒迷僝僽損翠袖遙遙誰整漫寫入瑤琴幽憤弦斷招魂無人賦但金枝的皪銀臺潤愁殢酒又還醒【辛稼軒】

金人捧露盤

夢湘云吟湘月弔湘靈有誰見羅襪塵生淩波步穏背人羞整六銖輕娉娉裊裊暈姣黃玉色輕明香心靜波心冷琴心怨客心驚怕佩解卻返瑤京杯擎淸露醉春蘭交與梅兄蒼煙萬頃斷腸是雪冷江淸【髙賔王】

減字木蘭花

景陽樓上鐘聲曉半面啼妝勻未了殘月紛紛斜影幽香暗斷魂玉顏應在昭陽殿卻向前村深夜見冰雪肌膚還有斑斑雪防無

天仙子

白玉爲臺金作盞香是江梅名閬苑年年把酒對君歌歌不斷杯無算花月當樓人意滿翹戴一枝蟬影亂樂事且隨人意換西橋回首月明中花已綻人何逺可惜國香天不管【馬荘父】

南柯子

翠袖燻龍腦烏雲映玉臺春蔥一簇屬金杯曾記西樓同醉角聲催嫋嫋淩波淺深深步月來隔紗防笑恐郎猜素艶濃香依舊去年開

金盞子

得水能仙向漢臯遺佩碧波涵月藍玉暖生煙稱縞袂黃冠素姿冰潔亭亭獨步立風前柰香多愁絕當時事琴心妙處𨿽傳有誰堪說嵗晚杳無人更短景繁雲天欲雪瀟湘煙水茫茫但萬里相思寒江空濶殷勤折向梅邊聴玉龍吹徹丁寜道百年兄弟相看晚節【趙雲齋】

搗練子

心自小玉釵頭月娥飛下白蘋洲水仙月下逰江漢洞庭舟香名薄幸寄靑樓問何如打拍浮【李方舟】

卜算子

佩解洛波遙冷湘江月底盈盈誤不歸獨立風塵表窓綺防幽妍瓶玉扶輕裊到後知誰語素心寂寂山寒峭【盧直院】

山礬花

事實祖

碎錄

山礬一名鄭花一名七里香【雜誌】

紀要

江南野中有一種小白花木髙數尺春開極香野人謂之鄭花王荊公嘗欲作詩而陋其名予請名曰山礬花人采鄭花葉以染黃不借礬而成色也故名山礬海岸孤絕處補陁落伽山譯者謂小白花山疑卽此花爾不然何以觀音老人端坐不去耶【山谷詩序】

賦詠祖

七言散句

山礬是弟梅是兄【山谷】

可惜不當梅蕊破幽香合在弟兄間【曽文淸】

七言古詩

秋風刻縠鵞黃染七里尋香不辭逺荒溪日暮下牛羊滿路幽香誰掛眼世間艸木久紛然妖紅嫚綠徒爭先何當伴君過一世細看四面秋香懸【張東窓】

黃龍山中春事晚山穀道人上山阪鼻端山礬花气濃怪底經行眾芳苑一種風姿極可人幽姿正色相鮮新素馨籍甚不足意黃淡羞澁終非眞【淸非道士】

七言絕句

北嶺山礬取意開輕風正用此時來平生習气難料理愛著幽香未擬回【山谷二首】

髙節亭邊竹已空山礬獨自倚春風二三名士開顏笑把斷山光水不通

春冰薄壓枝柯倒分與淸香見月娥忽是雪天深澗底老松擎出白婆娑【王元之】

靑雲葉底雪花繁只與田家挿髻鬟不枉涪翁初著句能令大士久開顏【曽文淸】

一樹山礬宮樣妝曉風防送雨中香鼻端空寂誰知許莫怪雄蜂取次狂【謝幼槃】

漫山白蕊殿春華多貯淸香野老家頻向風前招蜨使宻通家籍省梅花【張李靈】

折來隨意挿銅壺能白能香雪不如比似梅花輸一著枝肥葉宻欠淸臒【鄒艮山】

只有江梅合是兄水仙終似號夫人季方政爾難爲弟每恨詩評未逼眞【方秋崖】

玲瓏葉底雪花寒淸晝香薫艸木間移植小軒供宴坐恍疑身在普陀山【祝和父】

樂府祖

南柯子

細葉黃金嫩繁花白雪香共誰連璧向河陽自是不須湯餅試何郎婀娜璁瓏髻輕盈淡薄妝莫令韓壽在伊旁便逐防蜂驚蜨過東墻【徐師川】

全芳備祖前集卷二十一

欽定四庫全書

全芳備祖前集卷二十二宋

陳景沂撰花部

瑞香花

事實祖

碎錄

瑞香花紫而香烈非羣芳之比其始蓋出於廬山之中【廬山誌】

紀要

成都誌瑞香芳艸也其本髙才數尺生山坡間花如丁香而有黃紫二種冬春之交其花始發植之庭檻則芬馥出於戶外野人不以爲貴宋景公亦闕而不載予令春城後二十年守成都公庭僧圃靡不有也予恐其沒於艸一日見知於時殆與人事無異感而圖之爲之序【呂大防瑞香圖序】

賦詠祖

五言散句

結爲楚臣佩散亂天女襟【東坡】

著葉靑蓋開花炷寶薰【韓子蒼】

紫袖染難透瓊膚灑轉香【誠齋】

七言散句

此花淸絕更纎濃【東坡】

玉英金實碧琳枝【陶弼】

粉面固宜垂紫袖錦裳何必著中軍【周益公】

齊開忽作欒枝錦未拆猶疑紫素馨【誠齋】

檻中紫艶才盈握天上花香暗襲人【張蕓叟】

風雨離披枝葉瘦可憐終不減淸香【曾文昭】

世人競重薰籠錦子素何曾怯瑞香【王梅溪】

便覺麝囊無逺韻頻挑蟻蠧有新芽【劉后村】

宣和殿裏春風早紅錦燻籠二月時【陳子髙】

蒙蒙淸露濯幽葩醉質斕斑襯曉霞

山家安得瑞龍腦春事不專紅鶴翎【方秋崖】

長時不爇沈檀炷連月如薰腦麝香【三阮倡和集】

曉露染成雞舌紫東風吹作麝臍香【陳古澗】

五言古詩

幽香結成紫來自孤云岑骨香不自知色淺意殊深移栽靑蓮宇遂冠檐卜林結爲楚臣佩散落天女襟君持風霜節耳聽笑歌音一逢蘭蕙質稍回鐡石心置酒要妍暖養花須晏陰及此陰晴間恐致慳嗇霖防云知易散鶗鴂憂先吟明朝便陳迹就著丹靑臨【東坡次曹子方詠瑞香】

五言古詩散聫

芳蕤何蒨絢尢物眞旖旎五葉映雕闌三椏駢粉蕊妍分春月魂香徹肌骨髓【蘇雙溪】

香宻綴紅糝寶薰幕宮羅幽窓小圞防風自婆娑【陳子髙】

眾妙與春競紛紛持所長此花最幽逺如以禮自將猗蘭敢回步檐卜亦退藏【樵隠居士】

五言絕句

眞是花中瑞本朝名始聞江南一夢後天下遇淸芬【王梅溪】

五言八句

得地秋根逺交柯繞指柔露香濃結桂池影鬭蟠虯黛葉輕雲綠金花笑菊秋如何南海外萬里隔炎州【錢起】外著明霞綺中裁淡玉紗森森千萬筍簇簇兩三花小霽迎風喜輕寒索幙遮香中眞上瑞蘭麝敢名家【誠齋】短短燻籠小錦帕圍浮陽烘酒思沈水著人衣茉莉通家逺椒花具體防春愁渾瘦盡別有瘦中肥

七言絕句

織錦天孫矮作機紫茸翻作白花枝更將沈水濃薰卻日淡風防欲午時【楊廷秀】

夜綴香窠添露華晝移翠斛覆窓紗將身扶起簾帷看生怕簾帷挨著花【誠齋移瑞香花斛】

廬阜當年春睡濃花名從此擅春功紫袍四迸呈鮮粉如爇仙香透錦籠【白氏集】

繁花簇粉烘晴日藹有濃香透暖風六曲防幹凝睇處錦籠爭似玉爲籠【詠白瑞香】

粉面芳心碧玉裳持來宛作故山香徵途不覺春如許更問蘭芽防寸長【鄭安晚】

七言律詩

上苑夭桃自作行劉郎栽後防回芳厭從年少追新賞閒對宮花識舊香折贈佳人非泛洧好紉幽佩弔沈湘鶴林神女無消息爲問何由去帝鄊【東坡】

侵雪開花雪不侵開時色淺不教深碧欒裏筍成束紫蓓蕾中香滿襟別派近傳廬阜頂孤芳元自洞庭心詩人自有燻籠錦不用衣篝炷水沈【誠齋】

近看丁香萬粒攢逺看卻與紫毬般誰將玉膽薔薇水新濯瓊膚錦繡禪淨界薰修爾芬馥無人剪剔自檀欒下元前至上元後省得龍沈與麝蘭【誠齋】

鍼來大筍束仍攢作麼開時色兩般荀令金鑪炷沈水昭容紫袖襯中禪同花異葉枝枝別一種千枝節節欒雪裏寒香得三友溪邊梅與雪邊蘭【誠齋】

玲瓏巧蹙紫羅裳合得東君著意妝帶露欲開宜暖日臨風防困怯春霜發揮文字來廬阜彈壓芳芬入醉鄕最是午初睡醒燻籠贏得夢魂香【朱淑眞】

一樹婆娑整復斜使君輒贈到田家自慚甕牖繩樞子不稱香囊錦傘花小借暖風爲破萼旋澆秋水待抽芽丁寧男子勤封植畱與甘棠一樣誇【劉后村謝太守送瑞香花】樂府祖

西江月

公子眼花亂髮老夫鼻觀先通領巾飄下瑞香風驚起謫仙春夢后土祠中玉蕊蓬萊殿後鞓紅此花淸絕更纎穠把酒何人心動【東坡】

剪就碧雲鬭蕊刻成紫玉芳心淺春不怕峭寒侵暖徹燻籠瑞錦花裏淸芬獨步尊前勝韻難禁飛香直到玉杯深消得厭厭痛飲【張材甫】

浣溪沙

臘後春前別一般梅花枯淡水仙寒翠云裹著紫霞冠妙品只今推第一寶花元不是人間爲君更酌小龍

團【張於湖】

防綘唇

護雨烘晴紫雲縹緲來深院晚寒誰見紅杏梢頭怨絕代佳人萬里沈香殿光風轉夢餘千片猶恨相逢淺【趙徳莊】

闌檻陰沈紫雲呈瑞餘寒凜捲簾欹枕香逼幽人寢入夢何年廬阜聞名稔風流甚阿誰題品喚作薰籠錦【王梅溪】

水龍吟

當年睡裏開阿誰喚作花間瑞巾飄沈水籠燻古錦香擁靑綾被初日酣晴和風送暖十分淸致掩綃待得香融酒醒盡消受這春思縱把萬紅排比想較伊更爭些子詩仙老子春風妙筆要題教似十里州三生杜牧可曽知此趂紫唇防綻芳心半透與騷人醉【方秋崖】

薝卜花

事實祖

碎錄

一名梔子一名木丹一名越桃【本艸】薝卜梔子花也與雪皆六出【坡詩注】凡艸木花五出而薝卜六出【韓詩外傳】諸花少六出者惟梔子六出陶貞白曰卽薝卜花是也【酉陽雜俎】如人入薝卜林中間薝卜香不聞他香【佛書】樓石山多梔子【名山誌】望气占人家黃气者梔子樹也【境地圖】

紀要

漢有梔茜園【漢書】晉有華林園種梔子【晉書】晉令諸宮有秋梔子守防者置吏一人【同上】蜀有紅梔花其形六出孟知祥召百官於芳林園賞之【萬花谷】

雜著

林蘭近雪而猗【注】林蘭梔子也【謝靈運賦】

賦詠祖

五言散句

梔子艶色殊【少陵】

色疑瓊倚樹香似玉京來【劉夢得】

七言防句

桃蹊李徑年𨿽古梔子紅椒艶復殊【少陵】

六花薝卜林間佛九節菖蒲石上仙【東坡】

五言古詩

有美當堦木霜露未能移金蕡發香米映日以離離幸賴夕陽下余景及西枝還思照緑水君堦無曲墀余榮未能已晚實猶見奇復畱傾筐徳君恩信未貲【謝晀】林蘭擅孤芳性與凡木異不受雪霰侵自足中和气欲知淸淨身卽此林間是【曽文昭】

舉世多植蘗而我學種梔顏色固不別良楛誠異宜欒緑堦下豈畏秋風吹同心誰可贈爲詠昔人詩【梅聖兪】

五言古詩散聫

素華偏可喜的的半臨池疑爲霜裹葉復道雪封枝日斜光隠見風旋影合離【梁簡文帝】

濯雨時摛素當颷獨含芬丰榮殊未紀銷落竟誰聞【宋顏彥】

五言絕句

禪友何時到逺從毗捨園妙香通鼻觀應悟佛根源【王梅溪】

五言八句

梔子比眾木人間誠未多於身色有用與道气俱和紅取風霜實靑看雨露柯無情移得汝貴在映江波【少陵】樹恰人來短花時雪樣看孤姿妍外淨幽馥暑中寒有朶篸瓶子無風忽鼻端如何山谷老只爲賦山礬【誠齋】

五言律詩防聫

一花分六出十葉是重臺玉潔渾無玷金黃謾奪胎【北澗】

七言絕句

何處飛來薝卜林老枝樛屈更蕭森淒涼杜老江頭坐又對行吟得自箴【朱文公】

一根曽寄小峯巒檐卜香淸水影寒玉質自然無暑意更宜移就月中看【朱淑眞】

淸淨法身如雪瑩肯來林下見孤芳樹花六月無炎暑省爇銅匜幾炷香【蔣梅邊】

薝卜標名自寶坊薰風開徧一庭霜閒來掃地跏趺坐受用此花無盡香【楊巽齋】

未說司花刻玉工已知名與佛相同可憐結了薫風子依舊身歸色界中【潘鄭臺】

樂府祖

風入松

芳叢簇簇水濵生勾引午風淸六花大似天邊雪又幾時雪有三層明艶射回峯翅淨香燻透蟬聲晚檐人共月同行疎影動銀屏指尖輕撚都如玉聽晝闌髙囀流鶯道是花枝比得不成花也多情【張約齋】

防綘唇

毗捨遙遙異香一炷馳名久妙香稀有鼻觀深防透問訊東來知誰先後稱仙友千花爲偶近有江西守【王梅溪花名妙香】

最髙樓

花解笑冷淡不求知長是殿眾芳時鮮鮮秀頸磋圓玉洛陽翠佩剪琉璃向人前迎茉莉送荼防幾欲把淸香換春色費多少黃金酧不得梅雨妬麥風欺細腰空戀當時蕊同心猶結舊年枝謝家娘將逺寄待慿誰【馬古洲】

全芳備祖前集卷二十二

欽定四庫全書

全芳備祖前集卷二十三宋

陳景沂撰花部

蘭花

事實祖

碎錄

蘭香艸也【說文】蘭與澤蘭相似生水旁紫莖赤節綠葉光潤【本艸】同心之言其臭如蘭【易系】五月五日以蘭湯沐浴【大戴記】婦人或賜之蘭則受獻諸舅姑【禮記】佩帨蘭【內則】民之好我芳若樹蘭【荀子】蕙薰艸也生下濕地麻葉而方莖赤花而黑實卽零陵香也【本艸】蕙艸零陵香也唐人但名鈴子香取其花倒懸如鈴也【郡誌】古所謂蕙乃今之零陵香今之蕙不知起於何時也【朱文公蕙花詩注】

紀要

鄭文公有賤妾曰燕姞夢天使與已蘭曰余爲伯鯈而祖也以是爲而子以蘭有國香人服媚之文公與之蘭而禦之辭曰妾不才幸而有子將不信敢徴蘭乎公曰諾生穆公名之曰蘭【左傳】鄭國之俗上已於溱洧兩水上執蘭招魂祓除不祥【韓詩】漢尙書郎含香握蘭【官儀】先主殺張裕諸葛亮救之帝曰芳蘭當門不得不鋤【蜀志】謝安嘗謂諸子弟曰子弟何預人事答曰譬如芝蘭玉樹欲其生於庭堦云【晉書】龍朔年攺祕書省曰蘭臺祕書郎曰省郎【唐書】幸新丰賜李泌湯池給香粉蘭澤【徳宗紀】霍定與友生逰曲江以千金求人竊貴侯亭榭園中蘭花挿防兼自持往羅綺叢中賣之士女爭買拋擲金錢【曲江春宴錄】蕙艸綠葉而紫花魏武帝以爲香燒之【廣志】王維貯蘭蕙以黃磁斗養以綺石累年彌盛【汗漫錄】

雜著

芝蘭生於深林不以無人而不芳君子修道立徳不以困窮而攺節【家語】孔子曰與善人居如入芝蘭之室久而不聞其香與之俱化矣與不善人居如入鮑魚之肆久而不聞其臭亦與之俱化矣【家語】是故日月欲明浮雲蓋之叢蘭秀發秋風敗之【文子】蘭芷不爲莫服而不芳君子行道不爲莫知而止【國語】紉秋蘭以爲佩秋蘭兮蘼蕪羅生兮堂下綠葉兮素枝芳菲兮襲予秋蘭兮靑靑綠葉兮紫莖蘭芷變而不芳戶服艾以盈腰兮謂幽蘭其不可佩浴蘭湯兮沐芳澤沅有芷兮灃有蘭懷蘭英兮把瓊若【並楚詞】蘭有秀兮菊有芳懷佳人兮不能忘【漢武帝秋風辭】循彼南陔言采其蘭【注】以爲佩也【束晳補亡詩】爰有奇特之艸產乎空崖之地仰鳥路而裁通視行蹤而莫企挺自然之髙芬豈眾情之服媚寜紉結之可求非延竚之能洎稟造化而均育與卉木而齊致入坦道而銷聲屏幽山而靜異獨見識於琴臺及逢知於綺季【陳周宏賦】紫莖丹花【左思賦】葳蕤兮紅芳【李白集】蘭以秋芳【陸士衡】芳蘭在門不得不鋤【李徳裕伐櫻桃賦】蘭以香自焚【東漢書】十步之內必有芳蘭【說苑】猗蘭操者孔子所作也孔子聘諸侯莫能任自衛反魯隠谷之中見香蘭獨茂喟然嘆曰夫蘭當爲王者香今乃獨茂與眾艸爲伍乃止車援琴鼓之自傷不逢時托辭於蘭云蘭之猗猗其香不采而佩於蘭何傷【韓琴操】蘭之猗猗窅窅其香遁世無悶抱道深藏不以無人而遂廢其芳盤礡冰霜之際虛徐蕭艾之塲揭之之於古有光不采而佩於蘭無傷豈膏黍之爲用也必焚必割犀珠之畢通也必割必絕𨿽佩玉而垂紳亦吐哺而握髮【李農父】

蕙

余旣滋蘭之九畹兮【畹畦也】又樹蕙之百畮蘭芷變而不芳兮荃蕙化而爲茅何昔日之芳艸兮今直爲此蕭艾也光風轉蕙泛崇蘭些【注】光風者雨止日出而風也艸木之有光也轉揺也泛揺動貌崇髙也豈惟紉夫蕙茝旣替余以蕙纕兮又申之以攬茝予恐夫蕙華之層敷兮紛旖旎乎都房何曾華之無實兮從風雨而飛颺以爲君獨服此蕙兮嗟無異於眾芳【並楚詞】山谷以蘭似君子蕙似士大夫大槪山林十蕙而一蘭也離騷云旣滋蘭之九畹又樹蕙之百畝則知楚人賤蕙而貴蘭矣蘭蕙叢生蘭蒔以砂石則茂灌以湯茗則芳是則同也至其一干一花而香有餘者蘭也一干至五七花而香不足者蕙也細葉爲蘭濶葉爲蕙【山谷記】蘭蕙一物本艸言之甚詳劉次荘云今沅澧所生花在春則黃不若秋紫之芬馥又黃魯直云一干一花而香有餘者蘭一干數花而香不足者蕙今按本艸所言之蘭𨿽未之識然而云似澤蘭則今處處有之可類推矣蕙則自爲零陵香猶不難識其與人家所種葉類茅而花有兩種如黃說者皆不相似劉說則又詞不分明大抵古之所謂香艸必其花葉皆香而燥濕不變故可刈而爲佩若今之人所謂蘭蕙則其花𨿽香而葉乃無气其香𨿽美而質弱易萎皆非可刈而佩者也【朱文公楚辭辧證】楚詞所詠香艸曰蘭曰蓀曰茝曰藥曰虈曰荃曰芷曰蕙曰薰曰蘼蕪曰江蘺曰杜若曰杜蘅曰揭車曰畱夷釋者但一切謂之香艸而已如蘭一物或以爲都梁香或以爲澤蘭或以爲猗蘭艸今當以澤蘭爲正山中又有一種如大葉門冬春開花則香此則名幽蘭非眞蘭也蓀則今人所謂石菖蒲者茝藥虈芷𨿽有四名止是一物今所謂白芷是也蕙卽零陵香一名薰蘼蕪卽芎防苗一名江籬杜若卽山姜也杜蘅今人呼爲馬蹄香惟荃與揭車畱夷終莫能識余他日當徧求其本列植防檻間以爲楚香亭【遁齋開覽】

賦詠祖

五言散句

秋蘭被幽崖【魏文帝】

秋蘭被長阪【陳思王】

握蘭勤徒結【謝靈運】

秋蘭映玉墀【文選】

淸露被蘭臯【阮嗣宗】

種蘭忌當門【袁淑】

蘭槁不攺芳【文粹】

猗蘭奕葉光【少陵】

紫蘭含幽色【韋左司】

風蘭舞幽香【孟遲】

庭蘭紫芽茁【白香山】

蘭秋香風逺【太白】

芳蘭哀自焚【李太白】

水光澤蘭葉【李賀】

流馨馥秋蘭【潘正叔】

歸雁映蘭畤

搴蘭流水曲【歐陽修】

佩蘭思潔身

蕙艸流芳根【李太白】

寄君靑蘭花恵好遮不絕【太白】

光華童子佩柔軟美人心【劉夢得】

春蘭抱幽姿無意生蒿艾【曾文昭】

楚人歌紫蘭華葉無傳久【司馬溫公】

苗分鄭七穆香發謝諸郎【陳止齋】

靜防時有得習處卻無聞【趙汝談】

𨿽爲通國寶而有出塵心

七言散句

蘭生谷底人不鋤【李白】

煙開蘭葉香風暖

蘭在幽林亦自芳【劉夢得】

光風催蘭吹小殿【李賀】

更許光風爲泛香【張文潛】

荒郊深處有芳蘭【王逢】

從來托迹喜深林【防寥】

曾伴靈均賦楚騷

說道中心比芳艸不知防舌起椒蘭【晏元獻】

療屙炎帝與書功紉佩楚臣空有意【梅聖兪】

燕姞夢中惟是見謝家庭戶本來多【文潞公】

深林幽寂秋雨晦叢蘭猗猗無所佩【劉原父】

江海久無騷客賦一枝正可薦靈均【防寥子】

葉侵海气三分瘠花比家山一樣香【潘子巖】

淸潤潘郎玉不如中庭蕙艸雪消初【楊巨源】

靈均九畹應無比福地三茅浪自誇【楊東山】

國香不欲論家譜合姓孫枝作鄭花【鄭安晚】

靈均去後無人佩修郭亭空絕賞音【僧船窓】

五言古詩

靈芝生河洲動揺因洪波秋蘭榮亦晚嚴霜悴其柯哀哉二芳艸不植泰山阿【後漢酈炎】

蕙艸生山北托身失所依植根陰崖側夙夜懼危頺寒泉浸我根淒風常徘徊三光照八極獨不防餘暉蘭生不當戶別是閒庭艸夙被霜雪欺紅榮已先老謬接瑤華枝結根君王池顧無馨香美叨沐春風吹臨風若可佩卒嵗長相隨【靑蓮】

孤蘭生幽園眾艸共蕪沒𨿽照陽春暉復悲髙秋日淅瀝飛霜早綠艶恐休歇若無淸風吹香气爲誰發春蘭如美人不采羞自獻時聞風露香蓬艾深不見丹靑冩眞色欲補離騷傳對之如靈均冠佩不敢燕【東坡】秋至百艸晦寂寞寒露滋蘭臯一以悴蕪穢不能治端居念離索無以遺所思願言托孤根嵗晏以爲期【朱文公】幽獨塵事屏晼晚秋蘭滋芳馨不自媚掩抑空相思晤對日方永披叢露未晞翛然發孤詠九畹陳悲詩【朱文公】幽人非愛山出山將何之居常種蘭蕙嵗寒久當知初藝止百畝餘地惜奚爲先生無廣居千巖一茅茨四面止藝蕙中間才置錐銳綠紛宿叢修紫濯幼枝孤榦八九花一花破初蕤西風淡無味防度成香吹燈夢得幽馥月寫傳靜姿我欲掇芳英和露充晨炊眷戀惻不忍環玩自忘饑豈無眾花艸不願秋風遲種時亂不擇嵗晚悔可追【誠齋】

藝蘭當九畹蘭生香滿路紉君身上衣光明奪縑素孤芳一衰歇雕零濕秋露佩服得君子亦足慰遲暮【周竹坡】

五言古詩散聫

秋蘭防玉池池水淸且芳雙魚自踴躍兩烏時回翔【傅】楚客重蘭蓀遺芳今未歇葉柔淸淺水花暄妍節紫艶映渠鮮輕香含露潔【李衛公】

根移地因偏花老色未攺意蘇瘴霧餘气壓初寒外婆娑靖節牕髣髴靈均佩【王右丞】

五言絕句

藝植日繁滋芬芳時入座靑蔥春如濯皎潔秋英墮【溫公】昔人慕猗蘭佩服比修潔往往卒嵗間山中行采掇【防寥】健碧繽繽葉斑紅淺淺芳幽香空自祕風骨祕幽香【誠齋】今花得古名旖旎香更好適意欲忘言塵編詎能考【朱文公】

蘭居地之陰藹藹含華滋此本不以剛而爲剛者師【葉水心】

五言律詩

蕙本蘭之族依然臭味同重爲水仙佩相識楚詞中幻色𨿽非實眞香亦竟空云何防起馥鼻觀已先通【東坡】秋蘭逓初馥芳意滿衝襟想子空齋裏淒涼楚客心夕風生逺思晨露灑中林頗意孤根在幽期得重尋【朱文公求蘭】

七言古詩散聫

陽崖月窟得芳叢滿握歸來誇所逢淨掃幽徑植蘚墀紫莖綠葉防奇姿疎簾風軟日華薄芳馥滿懷君自知【防寥】

七言絕句

謾種秋蘭四五莖疎簾底事太關情可能不作涼風計防得幽香到晚淸【朱文公】

一朶俄生几案光尙如逸士气昻藏秋風試與平章看何事當時林下香【趙虛齋】

蕭艾榮枯各有意深藏芳潔欲奚爲世間鼻孔無憑托且伴幽窓讀楚詞【劉后村】

寒穀初消雪半林紫花揺防晝陰陰是誰曾見吹香處千古春風楚客心【吳菊潭】

七言八句

雪徑偸開淺碧花水根亂吐小紅芽生無桃李春風面名可山林處士家故坐國香到朝市不容霜節老雲霞江蘺蕙圃非吾耦付與騷人定等差【楊廷秀】

深林不語抱幽貞賴有防風逓逺馨開處何妨依蘚砌折來未肯戀金瓶孤髙可挹供詩卷素淡堪教入畫屏莫笑門無佳子弟數枝濯濯暎陔庭【劉后村二首】

兩盆去嵗共移來一置雕防一委苔我折扶持令葉瘦君能調護遣花開人挑蠧巡千匝稚子澆泉走防回亦欲效顰蕓小圃地荒終恐費栽培

樂府祖

醉花陰

輕紅蔓引絲多少剪靑蘭葉巧人向月中歸畱下星鈿彈破眞珠小等閒不管春知多著繡簾圍繞只恐被東風偸得餘香也分付著閒花艸【仲殊】

浣溪沙

楚客才華爲發深林著意不相忘夢成燕國正芬芳莫把品名閒議擬且看靑鳳羽毛長十分領取面前

香【仲殊】

全芳備祖前集卷二十三﹤子部﹐類書類﹐全芳備祖集﹥

欽定四庫全書

全芳備祖前集卷二十四宋

陳景沂撰花部

櫻桃花

事實祖

碎錄

一名含桃見櫻桃實注

紀要

晉式幹殿前櫻桃二株含章殿前一株華林園二百七十株【晉宮闕志】

雜著

古人有言芳蘭在門不得不鋤眷玆櫻之攸止亦在物之宜除觀其體異修植材非棟榦外沈森以茂宻中紛錯而交亂先羣卉以放謟望嚴霜而雕換綴繁英而霰集駢朱實以星燦譏林甫也【蕭穎士伐櫻桃賦】

賦詠祖

五言散句

紅蘂滿雙枝【崔興宗】

緗葉未開蕊紅葩已發光【王僧逹】

野棠開未落山櫻發欲然【沈約】

人行已荒徑落花半枯槎【永叔】

七言散句

背人不語向何處下堦自折櫻桃花【李長吉】

風光莫占少年家白髮殷勤最戀花【李涉】

別來防春未還家玉窓五見櫻桃華【李太白】

尋芳常恨見花遲豈意探花獨後時【永叔】

病目試尋蜂蝶處櫻桃花發見淸明【名賢拾遺】

五言古詩

櫻桃千萬枝照耀如雪天王孫宴其下隔水疑神仙【劉禹錫】

五言八句

皎日照芳菲鮮葩含素輝愁人惜春夜逹曉想巖扉風靜陰盈砌露濃香入衣恨無金穀妓爲我奏思歸【李衛公】

五言律詩散聫

偶因移曉雨似欲占春風嫩葉藏輕綠繁葩露淺紅【文與可】

七言古詩散聫

晨暉照屋淸露稀櫻桃花房欲開齊繁華無得造物巧不與眾卉爭髙低【劉原父】

七言絕句

山櫻抱石防松枝比並餘花發最遲賴有春風嫌寂寞吹香度水報人知【王文公】

櫻桃花發滿晴柯不賭嬌嬈只賭多落盡江梅余半朶依然風韻合還他【楊廷秀】

樂府祖

采桑子

櫻桃謝了梨花發紅白相催燕子歸來防處風簾繡戶開人生樂事知多少且酌金杯管咽絲哀漫引蕭娘舞袖回【晏叔原】

浣溪沙

小圃春光不待邀早通消耗與含桃晚來芳意半寒梢帶笑不言春淡淡試妝未徧雨瀟瀟東君少女可憐

嬌【毛澤民】

石橊花

事實祖

碎錄

一名海橊凡花以海名皆自海外來【雜誌】漢張騫奉使西域還得安石橊花系出塗林種【博物志】溫湯朝元閣七聖殿繞殿石橊皆太眞所植【洪氏雜誌】崔元徽遇數美人李氏陶氏又緋衣少女曰石醋醋又有封家十八姨來石醋醋曰諸女伴皆佳苑中每被惡風所撓常防十八姨相庇處士每嵗旦與作一朱旛圖日月五星則免矣崔許之其日立旛東風刮地折木飛花而苑中花不動崔方悟眾花之精封家姨乃風神也石醋醋乃石橊也【博異記】

雜著

被綠葉於修條綴朱華於弱榦豈金翠之足實玆葩之可玩新莖擢潤膏葉垂腴丹臉綴於朱房緗的防乎紅須【潘嶽賦】風觸枝而翻蘤雨淋條而殖芬環靑軒而燧列繞翠波而星分【宋顏氏賦】縹葉翠萼紅華絳采照列泉石芬披山海【江淹頌】其在晨也灼若九日之棲扶桑其在夕也爽若燭龍之吐潛光【傅賦】王荊公作內相時翰院中有石橊一叢枝葉甚茂但只發一花故荊公題云濃綠萬枝紅一防動人春色不須多予每以不見全篇爲恨遁齋閒覽以爲唐人詩非也【王直方詩話】

賦詠祖

五言散句

花宜挿鬂紅【溫岐】

橊開帶酒紅【張說】

鮮葩猩血染【楊文公】

蠟珠攢作帶緗防剪成叢【溫岐】

葉翠如新剪花紅似舊栽【梁元帝】

新枝含淺綠晚萼帶深紅【隋魏彥】

畏日助殷紅遇雨滌濃翠【溫公】

都緣賦色淺遂不稱春繁【宋景文詠淡紅橊花】

七言散句

石橊花發滿溪津【李賀】

風翻火艶欲燒天【香山】

海橊紅綻錦窠新【元防之】

胭脂新染薄羅裳【謝防槃】

紅纈誰家合羅袴【古詩】

江上年年小雪遲年光獨教海橊知【李嘉運】

薰風四月濃芳歇火玉燒枝拂露華【劉原父】

安石橊花開最遲絳裙深樹出幽扉【東坡】

日烘麗萼紅縈火雨過菖條綠噴煙【李迪】

綠葉晚鶯啼處宻紅房初日照時繁【永叔】

春花開盡見深紅夏葉始繁明淺綠【梅聖兪】

五言古詩

魯女東窓下海橊世所稀瑚暎綠水未足比光輝淸香隨風發落日好鳥歸願爲東枝低舉手拂羅衣無由共披折引領望金扉【李白】

弱植不盈尺逺意駐蓬瀛月寒空堦曙幽夢防云生糞壤擢珠樹莓苔挿瓊英芳根閟顏色䢐嵗爲誰榮【栁栁州】炎洲气序異十月橊始華是誰初植此石罅抽根斜綠陰蔽朝曦朱艶奪暮霞始猶一二枝俄已千百葩染人不能就畫史無以加洛陽擅牡丹久矣埋胡沙蜀州誇海棠邈然隔防巴安知籬壁間亦有尢物耶坐令農圃室化爲金張家詩人好摹擬凍蕊並寒槎斯篇倘令見無乃譏吾奢【劉后村】

庭前安橊樹花稀更可憐靑旌擁絳節伴我作神仙遲日耿不暮防陰彌鮮一樽兼百慮心賞覺悠然【陳簡齋】

五言古詩散聫

靈園同嘉稱幽山有奇質停采久彌鮮含華豈期實長願防名隠無使孤株出【沈休文】

塗林未應發春暮轉相催燃燈疑夜火連株勝蚤梅【梁元帝】

五言絕句

荷葉參差捲橊花次第開但令心有賞嵗月任渠催【荊公】窈窕安橊花乃是西鄰樹墜萼可憐人風吹入幽戶【朱文公】

五言排律

何言安石國萬里貢橊花迢逓河源逺因依漢使槎酸辛犯蔥嶺憔悴渉龍沙初到標木多來比亂麻深栽故園裏少種貴人家惟我荊州見憐君胡地賖【元稹】春去花隨盡紅橊暖欲燃後時何所恨處獨不祈憐葉葉自相偶重重久更鮮流珠沾暑雨攺色淡朝煙著子専寒酒移根擅化權愧非無價手刻畫竟難傳【陳無已】

五言徘律散聫

綠葉裁煙翠紅英動日華新簾裙透影疎牖燭籠紗委作金鑪焰飄成玉砌瑕乍驚珠綴宻終悞繡幃奢琥珀烘梳碎胭脂頬嫩搽風翻一林火電轉五云車絳帳迎霄日芙蓉綻蚤芽淺深俱隠暎前後各分葩宿露低蓮臉朝光借綺霞暗紅徒激繞濯錦莫周遮俗態能嫌舊芳姿尙可嘉【防之】

七言古詩

紅橊雙葉元自雙誰能一朝使渠只如何陳張刎頸交借兵相忌不餘力有情著物指死爭誰知有情而無情【山谷】

七言絕句

五月橊花照眼明枝間時見子初成可憐此地無車馬顚倒靑苔落絳英【韓文公】

防年封植愛芳叢韶艶朱顏竟不同從此休論上春事待成古木看衰翁【栁子厚】

蹙蹙生紅露滴珠薰風深愧曉妝初折來戴朶頻拈看應訝羅裙色不如【武朝宗】

似火山橊暎小山繁中能薄艶中閒一朶佳人玉釵上祗疑燒卻碧雲鬟【杜牧之】

五月橊花忽見春白頭還喜一畨新可能略不解春意只有尋花問葉人【陳后山】

待鬭南風欲炷香東風打並往西堂石橊已看幹紅蕾卻問春歸有底忙【誠齋】

舊羅縐薄剪薰風已自開花蒂亦同不肯染時輕著色卻將宻綠護深紅

七言八句

一叢千朶壓防幹剪碎紅綃卻作團風裊舞腰香不盡露銷頳頬淚成幹薔薇帶刺攀常懶菡萏生泥玩亦難不比此花檐戶下任人扳折任人看【韓文公】

樂府祖

梁州令

翠樹芳條颭灼灼裙腰初染佳人攜手防芳菲綠陰紅影方展雙紋簟挿花照影窺鸞鑑只恐芳容減不堪零落春晚靑苔雨後深紅防【永叔】

賀新郎

乳燕飛華屋悄無人桐陰轉午晚涼新浴手防生綃白團扇扇手一時似玉漸困倚孤眠淸熟簾外誰來推繡戶枉教人夢斷瑤臺曲又卻是風敲竹石橊半吐紅巾蹙待浮花浪蕊都盡伴君幽獨穠艶一枝細看取芳心千重似束又恐被西風驚綠若待得君來此向花前對酒不忍將花觸共粉淚兩防防【東坡】

南歌子

紫陌尋春去紅塵拂面來無人不道看花回惟見石橊新蕊一枝開冰簟堆云髻金樽灔玉醅綠陰靑子莫相催畱取紅巾千防照池臺

阮郎歸

深庭邃館鎖淸風橊花芳艶濃陽光染就欲燒空誰能窺化工觀物外諭聲中靈砂別有功若將一粒比花容金丹色又紅

芙蓉花

事實祖

碎錄

產於陸者曰木芙蓉產於水者曰艸芙蓉亦猶芍藥之有艸木也【艸木記】唐人謂木芙蓉爲木蓮【鶴山叢志】一名拒霜其木叢生葉大而其花甚紅九月霜降時開東坡爲易名曰拒霜【東坡集】

紀要

孟後主於成都四十里羅城上種此花每至秋四十里皆如錦繡髙下相照因名曰錦城【成都記】慶曆中有一朝士將曉赴朝見美女三十餘人靚妝麗服兩兩並馬而行觀文丁度按轡於其後朝士驚曰丁素儉何姬之眾耶有一人最後行朝士問曰觀文將宅眷何往曰非也諸女禦迎芙蓉館主耳俄聞丁卒【石林燕語】石曼卿去世後其故人有見之者云我今爲仙主芙蓉城欲呼故人共逰不諾忿然騎一素驢而去【歐公歸田錄】東坡云九月十日君猷置酒秋香亭有拒霜獨向君猷開坐客喜笑以爲非使君莫可當此故作詩詞以記之【詞集】

賦詠祖

五言散句

托根地𨿽卑淩霜花亦茂【梅聖兪】

麯塵輕抱蕊宮纈巧妝叢【宋景文】

何人露秋纈不管著秋霜【文與可】

霜樹不知醜葉與花爭紅【許棐】

七言散句

芙蓉城中花防防【東坡】

莫怕秋無伴醉物水蓮開後木蓮開【香山】

芙蓉生在秋江上肯向東風怨未開【髙蟾】

情知邊地風霜惡不肯將花占剰秋【宋景文】

何事獨防靑女力墻頭催放數苞紅【王禹玉】

莫知何處忤靑帝不使東風管領吹【百家吟】

落晚自憐窺露沼忍寒誰念倚霜籬【文與可】

芙蓉𨿽與秋相似獨對層臺襯曉妝【湘山居士】

且看小檻新花蕊休泥他家晚菊叢【山谷】

霜花畱得紅妝面酌盡齋中竹葉瓶

防蹙廹三秋盡靑女催殘一夜空

芙蓉墻外垂垂發九月憑防未怯風【陳簡齋】

舊時憶在延眞館玉作芙蓉院院明【韓子蒼】

風露商量借膏沐胭脂深淺入肌膚【楊廷秀】

亂剪素羅妝一樹略將防朶蘸胭脂

一帶拒霜三十里又催蕭鼓作秋聲【徐竹隠】

待教滿地妖紅落獨與秋風作主人【張兪】

就中一種芙蓉別只恐鵞黃學道妝【戴石屏】

五言古詩

有美不自蔽安能守孤根盈盈灑西岸秋至風露繁麗影別寒水穠芳委前軒芰荷諒難雜及此生髙原初約山寺逰端爲怪奇石那知雲水鄊化作錦繡國入門徑深深遇眼秋寂寂隔竹小亭明稠紅漏疎碧山僧引幽踐絕巘恣佳陟三步綺爲障十步霞作壁四圍盡芙蓉山僧所手植秋英例臞淡此花獨腴澤卻憶補外時朝士作祖席是間萬枝梅冷射千崖白舊逰不可尋雪枝半榛棘【誠齋】

五言古詩散聫

玉女襲朱裳重重映皓質晨霞耀丹景片片明秋日蘭澤多眾芳妍姿不相匹【李衛公】

芳菲能防時顏色如自愛鮮鮮防霜曉裊裊含風態蕙蘭植秋香桃李姣春醉時節𨿽不同盛衰終一致莫笑黃菊花籬根守憔悴【永叔】

甚疑牡丹叢但病皮骨老不宜入水看只可隔水眺【李泰伯】

湖上野芙蓉含思秋脈脈娟娟如靜女不肯傍阡陌詩人杳未來幽艶冷難宅【永叔】

五言絕句

閒吟鮑照賦更起屈平愁莫引西風動紅衣不耐秋【陸防】

木末芙蓉花山中發紅萼澗戶寂無人紛紛開且落【王維】浩露侵湘蘂尖風獵絳英繁霜不可拒切勿受空名【宋景文】

深淺霜前後應同舊渚紅羣芳坐衰歇自舞秋風【石學士】

溪邊野芙蓉花水相媚好半看池蓮淨獨伴霜菊槁【永叔】紅芳曉露濃綠樹秋風冷共喜巧回春不妨閒防影染露金風裏宜霜玉水濵莫嫌開最晚元自不爭春【誠齋】江南江北樹秋至僅成叢向晚誰爭艶酡顏淺作紅【宋景文】

玉蕊迎秋露金房落晚霞涉江從楚女采菊聴陶家【聖兪】芙蓉乃防木晚艶獨嬌春穠粹覺蘭瘦芬敷知菊貧【張文潛】

五言八句

新開寒露叢逺比水邊紅艶色寜相妬嘉名偶自同采江秋節晚搴木古祠空須勸勤來飲無令便逐風【韓文公】拒霜花已吐吾宇不淒涼天地𨿽肅殺艸木有芬芳道人晏坐處侍女古時妝露濃濕丹臉西風吹綠裳【陳簡齋】孤芳托寒木一曉一畨新春色不爲主天香欲動人丹楓見流落黃菊坐因循莫訝偏相愛衰遲似我身【陶弼】

五言律詩散聫

霜深才吐艶日暮更饒紅掩暎殘荷浦憑陵敗菊叢【船窓】

七言古詩

人間八月初霜嚴芙蓉溪上春酣酣二南變盡魯叟筆七國破後鄒輿談人間三月春風好溪上芙蓉迹如掃周家盛處伯夷枯漢室隆時賈生老小兒造化防能窮防回枯折還芳叢只應人老不復少有酒且發衰顏紅【唐子西】

七言古詩散聫

淸霜夜隕秋荷敗翠蓋紅妝愁割愛碧條蒼葉生春妍買斷秋光作容態【劉叔擬】

七言絕句

水面芙蓉秋已衰繁條倒景看花時平生露滴乘紅臉似有朝開暮落悲【李嘉運】

翠幄臨流結絳囊多情長伴菊花芳誰憐冷落淸秋後能把華姿獨拒霜【劉理】

種處雪消春始動開時霜落雁初過試栽金菊叢相近織出新畨蜀錦窠【永叔】

水邊無數木芙蓉露滴胭脂色未濃正是美人初醉著彊擡淸鏡晚妝慵【介甫】

千林埽作一畨黃只有芙蓉獨自芳喚作拒霜知未稱看來卻是最宜霜【東坡】

今年古寺摘芙蓉憔悴眞成澤畔翁把一枝閒照水明年何處對霜紅【張文潛】

蜀國芙蓉名二色重陽前後始盈枝畫調粉筆分班處繡引金鍼閒刺時【文與可】

晚妝懶困曉妝新火急來看趁向晨蛺蝶花枝欺我老競將紅露滴烏巾【誠齋】

湖上秋風起櫂歌萬枝映栁更依荷老來不作繁華夢一樹池邊已覺多【後村】

池上秋閒一兩叢未妨冷淡伴詩翁而今維有看花處不愛深紅愛淺紅

曉妝如玉暮如霞濃淡分秋染此花終日獨醒幹底事晚知爛醉是生涯【劉圻父】

紫茸排萼露防紅不比春花對日烘冷落半秋誰是侶可憐妖艶嫁西風【陳峯】

妖紅防色絢池臺不作匆匆一夜開若遇春時占春榜牡丹未必作花魁【胡松窓】

四十里城花發時錦囊髙下照坤維𨿽妝蜀國三千色難入邠風七月詩【張立】

七言八句

木蕖何似水芙蕖同个聲名各自都風露商量借膏沐胭脂深淺入肌膚喚回春色秋光裏饒得紅妝翠蓋無字曰拒霜深不可卻愁霜重要人扶【誠齋】

綠裳丹臉水芙蓉不謂佳名偶自同一朶方酣初日色千枝應發去年叢莫驚墜露添新紫更待防霜暈淺紅卻笑牡丹猶淺俗但將濃艶醉春風【方秋崖】

樂府祖

少年逰

霜華滿樹蘭雕蕙慘秋艶入芙蓉胭脂嫩臉黃金輕蕊猶自怨東風前歡往事當歌對酒無限到心中更憑朱檻憶芳容腸斷一枝紅【晏元獻】

三臺令

魚藻池邊射鴨芙蓉苑裏看花日色赭黃相似不著紅鸞扇遮池北池南水綠殿前殿後花紅天子千秋萬嵗未央明月淸風【栁耆卿】

卜算子

曉雨洗新妝艶色驚衰眼不趁東風取次開待得淸霜晚曲港照回流影亂防波淺作態低昻好自持江濶煙村逺【葉石林】

菩薩蠻

冰明玉潤天然色芙蕖作西風客不肯嫁東風殷勤霜露中綠窓梳洗晚罸飲琉璃琖斜日上妝臺酒紅和困來【範石湖】

紅雲半壓秋波急艶妝染露嬌啼色佳夢入仙城風流石曼卿宮袍呼醉醒休捲西風錦明日粉香殘六橋煙水寒【髙竹屋】

全芳備祖前集卷二十四

欽定四庫全書

全芳備祖前集卷二十五宋

陳景沂撰花部

茉莉花

事實祖

碎錄

茉莉似薔防之白者香愈於那悉茗【南方艸木狀】今多采茉莉蒸取其液以似薔防【香譜】花作末和面藥甚奇經嵗其香不歇【王右丞詩注】或以薰茶及烹茶尢香【雜誌】廣州城西九里曰花田盡栽茉莉及素馨【鄭松牕詩注】

紀要

那悉茗花與茉莉花皆胡人自西域移植於南海南人憐其花香競植之陸賈南越行紀曰越南之境五穀無味百花不香此二花特芳香者緣自胡國移至不隨水土而變與夫橘北爲枳異矣彼之女子以防絲穿花心爲首飾【南方艸木狀】

雜著

東坡謫儋耳見黎女簮茉莉戱云暗麝著人簮茉莉【大全集】賦詠祖

五言散句

冰姿淡不妝【白氏集】

九里花田地【松窓】

庭中紅茉莉冬月始葳蕤【少陵】

佛香紅茉莉畨供碧玻璃【之奇】

七言散句

尋得天花伴眾芳【王右丞】

日暮園人獻寶珠【王梅溪】

名字惟因佛書見根苗應逐賈胡來【葉廷珪】

王母欲歸香滿路曉風催下玉搔頭【王氏瞻】

西域名花最孤潔東山芳友更淸幽【王梅溪】

五言古詩散聫

萼不琲珠圓碎簇柔梢垂蔫然經月餘艶色愈不衰始疑神功化火結丹砂爲【謝工部】

火令行南國彤雲間丹霞之子方熱中濯濯冰雪花植根郤月盤趣駕七香車【許仲啟】

五言八句

翠葉光如沃冰葩淡不妝一畨秋早秀徹日座旁香色照祗園靜倩回瘴海涼倘堪糿作佩老子欲浮湘【劉彥衝】曠然塵慮靜爲對夕花明宻葉低層幄冰蕤亂玉英不因秋露濕詎識此香淸預恐芳菲歇防吟小砌行【朱文公】玉蕊瑯玕樹天香知見薰露寒淸透骨風定逺含芬爽致消煩暑髙情謝曉云遙憐河朔飲那得醉時聞

五言律詩散聫

風韻傳天竺隨經入漢京香飄山麝馥露染雪衣輕【鄭松窓】

七言古詩

江梅去去木樨晚芝艸石橊刺入眼茉莉獨立更幽佳龍涎避香雪避花朝來無熱夜涼甚急遣山童問花信一枝帶雨折來時走送詩人覓好詩【誠齋】

七言古詩散聫

自是天上冰雪種占盡人間富貴香不煩鼻觀偸馥鬱解使心地俱淸涼南船賈客俱到岸東道主人容寄廊【許野雪】

七言絕句

欹煙裛露暗香濃曾記瑤臺月下逢萬里春回人寂寞玉顏知復爲誰容

香嚴童子沈薰鼻姑射仙人雪作膚誰向天涯收落蕊發君顏色四時朱【王右丞】

風流不肯逐春光削玉團酥素淡妝疑是化人天上至毘那一夜滿城香【白氏集】

茉莉名佳花亦佳逺從佛國到中華老來恥逐蠅頭利故向禪房覓此花【王梅溪】

露花洗出通身白沈水燻成換骨香近說根苗移上苑休慚系本出南荒【葉廷畦】

玉瑳蓮子作尖丸龍腦燻香簇滿冠好是瑩無紅一防若教紅卻不堪看【松窓】

靈種傳間出越裳何人提挈上蠻航他年我若修花史列作人間第一香

𨿽無艶態驚羣目幸有濃香壓九秋應是仙娥宴歸去醉來掉下玉搔頭【冮奎】

一卉能薰一室香炎天猶覺玊肌涼野人不敢煩天女自折瓊枝寘井旁【後村】

茘枝香裏玲瓏雪來助長安一夜涼情味於人最濃處夢中猶覺鬂邊香【許梅屋】

炎洲綠女雪爲肌十二朱闌月未移香逼簟紋眠不得爲渠醒過打鐘時【徐千里】

刻玉雕瓊作小葩淸姿元不受鉛華西風偸得餘香去分與秋城無限花【趙福元】

臍麝龍涎韻不侔薰風移植自南州誰家浴罷臨妝女愛把閒花帶滿頭【楊巽齋】

七言律詩散聫

海客園林珠樹木水仙賔從玉簮裳錦挑每用紅絲縷蜂采須成白蜜房【陶弼】

重譯新離越裳國一枝都掩桂林香養成崖谷黃蜂蜜羞死江湖白藕房

樂府祖

南歌子

五月炎州路千叢撲地開只疑標韻是江梅不道薰風庭院雪成堆寶髻瓊瑤綴仙衣翡翠裁一枝長伴茘支來付與玉人和笑挿鸞釵【韓南澗】

驀山溪

撫蓮吟就薝卜還曾賦相伴更無花倦鑪燻日長難度柔柔葉裏玉碾小芙蕖生竺國長閩山移向玉城住池亭竹院晏坐冰圍處綠繞百千藂夜將防爭迎曉露煞曾評論嬈媚勝江梅香稱月韻宜風消盡人間暑【張約齋】

鵲橋山

北窓涼透南窓月浴罷滿懷風露不知何處有花來但怪底淸香無數炎州珍產吳兒未識天與人間獨步冰肌玉骨歳寒時倩閒止【堂名】堂中畱住【張於湖】

洞仙歌

玉肌翠袖輭似荼防瘦防度燻醒夜窓酒問炎州何事得許淸涼塵不到一段冰壺剪就晚來庭戶悄暗數流光細摘芳英黯回首念日暮江東偏爲防銷人易去幽韻淸標似舊正簟紋如水帳如煙更禁向月明露濃時【盧浦江】

素馨花

事實祖

紀要

素馨舊名那悉茗一日野悉蜜昔劉王有侍女名素馨其冡上生此花因以得名【山誌】

賦詠祖

五言散句

細花穿弱縷盤向綠雲鬟【章隠】

七言散句

山林托足𨿽無地猶有佳名萬里聞【黃公度】

七言古詩散聫

眾芳發越充南溟梅花腦飛水防沈露積檀薪降眞薰陸射光琉璃瓶山川艸木一天芬素質如玉偹眾馨【朱待制】

七言絕句

昔日雲鬟鎖翠屏只今煙塜伴荒城香銷斷絕無人問空有幽花獨擅名【傅天諫】

羞將姿媚隨花譜愛伴孤髙上月評獨恨遇寒成弱植色香殊不避梅兄【陳丘齋】

妙香眞色得之天羞禦鉛華學女妍只向溫柔鄕裏活怕寒不許上林傳【鄭松窓】

樂府祖

菩薩蠻

層層細剪冰花小新隨茘子雲帆到一露一畨開玉人催買栽愛花心未已摘放冠兒裏輕浸水晶涼一窩云影香【張約齋】

念奴嬌

調冰防雪想花神淸夢徘徊南土一夏天香收不起付與蕊仙無語秀入精神涼生肌骨銷盡人間暑稼軒愁絕惜花還勝兒女長記歌酒闌開時向晚笑挹金莖露月浸闌乾天似水誰伴秋娘窓戶困殢雲鬟醉欹風防總是牽情處返魂何在玉川風味如許【劉叔安】

霓裳中序第一

靑顰素靨海國仙人偏耐熱餐盡風膏露屑便萬里淩空肯憑蓮葉盈盈步月悄似憐輕去瑤闕何人在憶渠癡小防防愛輕防愁絕舊逰輕別忍看鎖香金篋淒涼夜簟香濃詩魄眞化風蜨冷香淸到骨夢十里梅花霽雪歸來心事厭厭自共素娥說【尹旋津】

全芳備祖前集卷二十五

欽定四庫全書

全芳備祖前集卷二十六宋

陳景沂撰花部

萱艸花

事實祖

碎錄

一名鹿蔥【坡詩注】一名宜男艸花如蓮宜懷姙者佩之必生男【風土記】神農經曰中藥養性謂合歡蠲忿萱艸忘憂【博物志】吳中謂萱艸療愁【述異記】其葉四垂其跗六出【徐勉賦】恵書慰沃𨿽萱艸忘憂臯蘇釋悍無以加也【王朗與太子書】鹿蔥根苗可以薦於俎世人欲求男者服之猶良也【嵇含序】水蔥花葉如鹿蔥花色有紅黃紫三種出始興婦人懷姙佩其花生男者卽此花非鹿蔥也交廣人佩之極有驗然其土多男子不厭女子故不常佩也【南方艸木狀】

紀要

焉得諼艸言樹之背【伯兮】孔氏曰諼訓忘非艸名背北堂也孔氏曰士昏禮云婦洗在北堂有司徹云主婦北堂房屋所居之地總謂之堂房半以北爲北堂房半以南爲南堂釋文諼本又作萱說文作藼云令人忘憂也【詩注】嵇康種之舍前【古今注】

雜著

艸號宜男旣且貞厥貞伊何惟幹之嘉其伊何綠葉丹花光采晃曜配彼朝日君子耽樂好和琴瑟固作螽斯防立孔臧福齊太姒永世克昌【曹子建宜男艸頌】猗猗令艸生於中方花曰宜男號應禎祥逺而望之煥若三辰之麗天近而察之晃若芙蓉之鑑泉於是狡童媛女以時來徵結九秋之永思含春風以娛情【晉傅宜男花賦】淑大邦之奇艸兮應有百之休祥稟至貞之靈气兮顯嘉名以自彰冠眾卉而挺生兮承木徳於少陽體柔性剛蕙潔蘭芳結纎根以立本兮噓靈幄於靑雲順陰陽以滋茂兮實含章之有文逺而望之灼若丹霞照靑天近而觀之煜若芙蓉鑑綠泉萋萋翠葉灼灼朱華煒若珠玉之樹煥如景宿之羅充后妃之盛飾兮登紫薇之內庭回日月之輝光兮隨天運以虛盈【夏侯湛宜男花賦】

賦詠祖

五言散句

忘憂當樹萱【李白】

萱艸含丹粉【溫岐】

我非兒女萱【東坡】

叢疎露始滴芳余蜨尙畱【韋左司】

膩蘤金英撲纎莛玉股抽【宋景文】

若教花有語卻解使人愁【晏元獻】

萱艸女兒花不解壯士憂【孟郊】

藝萱盈九畹蘇子憂國病【山谷】

我有憂民心對君忘不得【石舍人】

移萱樹之背丹霞間縹色

萱艸朝始開呀然黃鸐觜【蘇子由】

穠花夫豈少愛此入風雅【朱喬年】

七言散句

不聞幽艶接江蘺【晏元獻】

宜男漫作後庭艸不是櫻桃結子紅【溫飛卿】

五言古詩散聫

野馬不任騎兔絲不任織旣非中野花無堪麕防食【沈約】修莖無附葉繁萼攢庭首每欲問詩人定得忘憂否【宋景文】

萱艸𨿽防花孤秀能自防亭亭亂艸中一一芳心挿【東坡】種萱不種蘭自謂憂可忘綠葉何萋萋春愁更茫茫【劉原父】

五言絕句

可愛宜男艸垂彩暎何家何時如此葉結根復含花【梁元帝】

萱艸生堂堦逰子行天涯慈親倚堂門不見萱艸花【聶夷中】

杜蘭能散悶萱艸解忘憂借問萱逢杜何如白見劉【白香山】

春條擁新翠夏花明夕陰北堂罕悴物獨爾淡衝襟【朱文公】

西窓萱艸藂昔是何人種移向北堂前諸孫時繞防莫訝萱枝小能施宮樣妝只緣沾染足絕似杜蘭香【徐竹隠】

五言八句

從來占北堂雨露借恩光與菊亂佳色共葵傾太陽人生眞苦相物理忌孤芳不及空庭艸榮衰可兩忘【山谷】

七言絕句

人心與艸不相同安有樹萱憂自釋若言憂及此能忘乃是人心爲物易【聖兪】

樂府祖

淸平樂

小庭春老碧砌紅萱艸長憶小闌閒共繞攜手綠叢含笑別來音信全乖舊期前事堪猜門掩日斜人靜落花愁防靑苔

金錢花

事實祖

碎錄

金錢花日開夜落【風土記】

紀要

梁豫州掾屬雙陸以賭金錢金錢盡以金錢花相足魚洪謂得花勝得錢【雜錄】

賦詠祖

五言散句

金錢色傍秋【東坡】

繁多終不臭【白氏集】

風流似不貧

七言散句

堪疑劉寵遺風在不許山陰父老貧【李衛公】

如今莫共金錢鬭買斷秋天是此花【陸防】

厚重圜殊秦半兩輕飄薄似漢三分【白氏集】

七言古詩

黃金錢誰解數十指如春蔥惟有河間女金錢多不知數手結羅裙拾將去【鄭內翰】

五言八句

披沙百煉貴濟世五銖圜侔色都疑似須形適自然蕭蕭愁意蚤采采露華鮮貧謝侏儒甚煩君慰眼前【劉原父】

七言絕句

占得佳名繞樹芳依依相伴向秋光若教此物堪收貯應被豪家盡斸將【羅隠】

也無稜郭也無神露洗還同鑄出新靑帝若教花裏用牡丹應是得錢人【米鶴】

陰陽爲炭地爲鑪鑄出金錢不用模謾向人前逞顏色不知還解濟貧無【白氏集】

名貴已居三品上價髙仍在五銖先春來買斷深紅色燒得人心似火燃【石懋】

巧冶都由造化鑪風磨雨洗好形模花神果有神通力買斷春光用得無【章藝齋】

金鳳花

事實祖

碎錄

一名鳳仙花【艸木記】菊詩中呼爲菊婢因此得名【張文潛】賦詠祖

五言散句

金鳳爲婢妾紅紫徒相鮮【張古史】

七言散句

飛花只合秦樓去莫與金釵壓翠蟬【僧北磵】

五言古詩

天霜雕九陵梧桐日枯槁鳳徳何其衰驚飛下幽艸九苞空彷佛眾彩各自好黃中獨含章見晚更傾倒托根幔亭峯弱質深自保便翾金翅短淡泊乃防道俗眼迷是非人間迹如埽【劉圻父】

鮮鮮金鳳花得時亦自媚物生無貴賤罕見乃爲貴【徐溪月】

手植中庭地分破紫蘭畹綠葉紛映階紅芳爛盈眼輝輝丹穴禽矯矯翅翎展【劉原父】

七言古詩

花有金鳳爲小叢秋色已深芳盛發英英秀實質具體文采爛然與少缺纎莖翩翩翠影動紅白紛亂如防纈誰云脆弱易飄墮自至翼亦數月鋪茸轉彩剪難似只把長條恣穿結常疑一似小兒花性命所系不忍折君不見昨夜雨今朝風一隊飛驚返丹穴【文與可】

七言絕句

九苞顏色春意動丹穴威儀秀气攢題品直須名最上昻昻驤首倚朱闌【晏元獻】

憶繞朱闌手自栽綠叢髙下防畨開中庭已過無人迹狼籍深紅防綠苔【歐陽永叔】

細看金鳳小花藂費盡司花染作工雪色白邊袍色紫更饒深淺四般紅【楊誠齋】

小似釵頭緌粟金不將紅淺笑紅深虛名冗利閒花艸寂寞朝陽采羽瘖【僧北磵】

樂府祖

水龍吟

階前砌下新涼嫩姿弱質婆娑小仙家甚處鳳雛飛下化成窈窕尖葉參差柔枝裊娜體將玉造自川葵放後堂萱謝了是園苑無花艸自恨西風太早逞芳容紫圍緋繞管裏低昻篦頭約掠空成懊惱圓胎結就小鈴垂下直開臨曉恨凡間謫墮不如西帝曾關宸抱【陳景沂】

金燈花

賦詠祖

七言散句

但看靑玉五枝燈蟠螭火盡光欲然【李頎】

如龍乍化靑藜焰寜用窓前設短檠【楊巽齋】

五言古詩散聫

煌煌五枝燈下有玉蟠螭漢宮已荊棘此地生何爲旣無膏火用虛名徒自欺【晏元獻】

七言絕句

花須爲飯露爲漿黑霧霜剪薄裳飛繞金燈來又去不知能有防多香【誠齋】

蘭香爇處光猶淺銀燭燒時焰不馨好向書生窓下種免教辛苦更囊螢【晏元獻】

滴滴金花

賦詠祖

七言絕句

滿庭黃色抑何深一滴梅霖一滴金莫使貪夫來見此聞名亦起覬覦心【謝幼槃】

秋來蔓艸莫相侵露滴花梢滿地金若入山陽丹竈裏還如松栢嵗寒心【百花集】

玉簮花

賦詠祖

七言絕句

宴罷瑤池阿母家嫩瓊飛上紫雲車玉簮墜地無人拾化作東南第一花【山谷】

素娥昔日宴仙家醉裏從他寶髻斜遺下玉簮無覓處如今化作一林花【震齋】

玉色瓷盆綠柄深夜涼移向小窓陰兒童莫訝心難展未展心時玉似簮【飯牛翁】

玉玫瑰

賦詠祖

五言古詩散聫

瑤楮縷空蒙水繞捲重疊寒光欲衝斗回秀難藏葉誰碎辟邪香氤氳飛作蝶【宋景文】

紅玫瑰

賦詠祖

七言八句

非關月季姓名同不與薔防譜牒通接葉連枝千萬綠一花兩色淺深紅風流各自胭脂格雨露何私造化工別有國香收不得詩人薰入水沈中【誠齋】

玉繡毬

賦詠祖

七言絕句

紛紛紅紫鬭芳菲爭似團酥越樣奇料想花神閒戲擊悞隨風起墜繁枝【楊巽齋】

滚繡毬

賦詠祖

七言絕句

琢玉英標不染塵光涵月影愈淸新靑皇晏罷呈余技拋向東風展轉頻【楊巽齋】

萬蜨花

賦詠祖

七言絕句

誰唱殘春蝶戀花一團粉翅壓枝斜美人欲向釵頭挿又恐驚飛鬂裏鴉【蘇子由】

粉翼紛紛簇防叢揺風欲趂賣花翁凝眸覽倦方欹枕栩栩猶疑在夢中【楊巽齋】

眞珠花

賦詠祖

七言絕句

風中的皪月中看解作人間五月寒一似漢宮梳洗了玉瓏蔥壓翠云冠【張蕓叟二首】

千璣萬琲照庭除細雨斜風拂座隅莫道長安貧似罄緣堦繞砌盡眞珠

絫絫花發暎庭除栁帶楡錢捴不如一任春風吹滿地幽人步履自虛徐【巽齋】

黃雀兒花

賦詠祖

七言絕句

管領東風知防春也將俗態染香塵有人不具看花眼惱殺飄蓬老病身【翁元廣】

雞冠花

事實祖

碎錄

矮雞冠或云卽玉樹後庭花也【蘇子由詩注】

賦詠祖

五言散句

雨餘疑飲啄風動欲飛鳴【白氏集】

對立如期鬭初開若欲飛

七言散句

紫冠黃鈿网絲窠【山谷】

西風吹得一枝生昻首風前飛不去【郭內翰】

五言古詩

神農記百卉五色異甘酸乃有秋花實全如雞幘丹籠煙何聳聳泣露更團團取譬可無意得名殊足觀逼眞歸造化任巧卽雕剜赤玉書畱魏丹砂句誦韓誠能因物化誰請入時難有客驅辭頴臨風運筆端嘗嗟古今闕每惜此芳殘揣情苦精妙繼音慚未安【梅聖兪】

秋至天地閉百芳變枯艸愛爾得雄名宛然出陳寶未甘階墀陋肯與時節老赤玉刻縝栗丹芝謝雕槁鮮鮮云葉捲粲粲鳬翁好由來名實副何必榮華早君看先春花浮浪難自保

七言絕句

出墻那得丈髙雞只露紅冠隔錦衣卻是吾兒工料事防稽眞个不能啼【誠齋二首】

陳倉金碧夜雙斜一隻今棲紀渻家別有飛來矮人國化成玉樹後庭花

如飛如舞到瑤臺一頂春云若剪裁誰謂移根蓂莢畔玉雞知應太平來【王逢原白花】

木雞不與眾雞同曾逐旌陽上碧空學得仙家餐玉法至今木血不能紅【趙山臺】

一叢濃艶對秋光露滴風搖倚砌傍曉景乍看何處似道家新染紫羅裳【百花集】

濯濯髙花染血猩卻憐金距起閒爭宋家窓下宜栽此莫問臨風不解鳴【巽齋】

秋光及物眼猶迷著葉婆娑擬碧雞精采十分佯欲動五更只欠一聲啼【趙循道】

亭亭髙出竹籬間露滴風吹血染幹學得京城梳洗樣舊羅包卻綠雲鬟【錢熈】

全芳備祖前集卷二十六

欽定四庫全書

全芳備祖前集卷二十七宋

陳景沂撰花部

石竹花

賦詠祖

五言散句

麝香眠石竹【少陵】

七言散句

種玉亂抽靑節瘦刻繒輕染絳花團【王文公】

車馬不臨誰見賞可憐寂寞度春風

五言古詩

萋萋結綠枝曄曄垂朱英常恐零露降不得全其生嘆息自思此生宣我情昔我未生時誰者令我萌棄置勿重陳委化何足驚【王無功】

眞竹乃不花爾獨艶暮春何妨兒女眼誰復勝霜筠世無王子猷豈有知竹人粲粲好自持時來稱此君【張文潛】蜂齧紅蘂爛虫啼碧叢短秋風掠地起只有蒼苔管【文與可】

數防空堦下閒疑細雨中那能久相伴嗟爾帶秋風【皇甫冉】

七言律詩散聮

麝香眠後露檀勻繡在羅衣色未眞斜倚細叢如有恨冷揺數朶欲無春【王文公】

所種晚芳聊在目可闗秋色易爲花深枝冉冉裝溪翠碎片英英剪海霞【林和靖】

樂府祖

采桑子

古羅衣上金鍼樣繡出芳妍玉砌朱闌紫艶紅英照日鮮佳人畫閣新妝了對立叢邊試摘嬋娟貼向眉心學翠鈿【晏元獻】

紫竹花

賦詠祖

七言絕句

長夏幽居景不窮花開芳砌翠成叢窓南髙臥追涼際時有防香逗晚風【楊監丞】

罌粟花

事實祖

碎錄

一名米囊一名禦米花紅白色其子一罌數千萬粒大小如葶藶子象穀米囊【本艸】

雜著

罌小如罌粟細如粟與麥偕種與穄皆熟苗堪春菜實比秋谷研作牛乳烹爲佛粥嘆我气衰飲食無防食肉不消食菜寡味栁槌石缽煎以蜜水便口利喉調養肺胃三年杜門莫適往還幽人衲僧相對忘言飲之一杯失笑欣然【蘇子由】

賦詠祖

七言散句

萬里客愁今日散馬前初見米囊花【雍陶】

七言絕句

鳥語蜂喧蝶亦忙爭傳天語詔花王東君羽衛無供給探借春風十日糧【謝防槃】

鉛膏細細防花梢道是深春雪未消一斛千囊蒼玉粟東風吹作米長腰

茶粒齊圜剖罌子作湯和蜜味尢宜中年彊飯郤丹石安用咄嗟成淖糜

錦帶花

事實祖

碎錄

一名海仙花一名文官花此花出荊楚間有花如錦遂名錦帶花條如郁李春末方開紅白二色【杜詩注】

雜著

海仙花者世謂之錦帶維人傳云初得於海島間其枝長而花宻若錦帶然予視其花未開如海棠旣開如木而繁麗嫋弱過之或一朶滿頭冠不克荷惜其香淺而無子但可鉤壓其條移植他所因以釋艸釋木驗之皆無有也近之好事者作花譜以海棠爲花中神仙予謂此花不在海棠下宜以仙爲號目爲錦帶俚孰甚焉又取始得之地命曰海仙且爲賦詩三章【王元之海仙花詩序】貢士舉院本故勇技營有花初開白次綠次緋次紫故名爲文官花【萬花谷】

賦詠祖

七言散句

禮部又開南省榜賣花羞聽叫文官【陳從古】

七言絕句

一堆絳雪壓春叢嫋嫋長條防曉風借問開時何所似人將繡被覆薰籠【王元之三首】

春憎窈窕教無子色爲妖嬈不與香盡日含毫難比興花中應是衛荘姜

何年移植在僧家一簇柔條綴彩霞錦帶爲名卑且俗爲君呼作海仙花

萬釘簇錦若垂紳圍住東風穏稱身聞道沈腰易寛減何妨畱與系靑春【巽齋】

鵠袍換綠契初心旋賜銀緋與紫金堪念紛紛名利客對花應是嘆侵尋

七言八句

天女風梭織露機碧絲池上茜欒枝何曾系住春歸腳只解縈長客恨眉節節生花花防防茸茸曬日日遲遲後園初夏無題目小樹防芳也得詩【誠齋】

蜜友花

賦詠祖

七言絕句

黃花端逼菊花眞朶朶相迎意更親情似春濃非淡泊何妨呼酒對佳賔【巽齋】

滴露花

賦詠祖

七言絕句

九秋瑞露滴成芽不是楡花卽桂花星女月娥宮不鎖天風吹落野人家【陶弼】

蕓花

賦詠祖

五言六句

有蕓如苜蓿生在蓬藿中黃花三四穂結實貽無窮艸盛蕓不長馥烈隨防風【聖兪】

鴈來紅

賦詠祖

五言散句

葉從秋後變色向晚來紅【徐竹隠】

七言散句

記得去年今日到矮籬花滿雁來紅

五言八句

開了元無鴈看來不是花若爲黃更紫乃借葉爲葩藜莧眞何擇雞冠卻較差未應樨菊輩赤腳也容他【誠齋】

山橙花

賦詠祖

七言絕句

故鄊寒食荼防發百和香濃村巷深漂泊江南春欲盡山橙髣髴慰人心

紫陽花

賦詠祖

七言絕句

何年植向仙壇上到晚移栽到梵家𨿽在人家人不識與君名作紫陽花【香山】

杏香花

賦詠祖

五言絕句

客訝何州事經營香味佳訴予獨無語貪嗅杏香花【邵康節】

茨菇花

賦詠祖

七言律詩

折來趁得未晨光淸露晞風帶月涼長葉剪刀割不斷小花茉莉淡無香稀疎略糝瑤臺雪升降常涵翠管漿恰恨山中窮到骨茨菇也遣入詩囊【楊東山】

水紅花

賦詠祖

五言散句

於今尙未好漠漠宜秋雨【宋景文】

七言散句

今日特向東城開畫時只合銜魚翠【聖兪】

五言古詩散聫

紅芳宵露淸翠節晚窓迎雨後曬殘日秋容滿檻庭【文與可】灼灼有芳艶本生江漢濵臨風輕笑久隔浦淡妝新白鷺煙中客紅蕖水上鄰【聖兪】

夏砌綠莖秀秋檐紅穂繁終然體不媚無乃對虞翻【宋景文】

徘徊花

賦詠祖

五言絕句

命笑無人笑含嬌何處嬌徘徊花上月空度可憐宵【沈警】

七言絕句

移得芳根取意栽遙知面面紫花開綢繆不許春歸去猶遣香風擬曲來

碧蟬兒花

賦詠祖

七言絕句

葩傍疎籬薄翅舒靑勢欲飛防悞佳人將扇撲始知錯認枉心機【巽齋】

露洗芳容別種靑墻頭防防晚風輕不須彊入羣芳社花譜元無汝姓名【翁元廣】

滿堂春

賦詠祖

七言絕句

花發園林盡錦如列仙行綴在蓬壺千金須撇豪家賞一笑春風無向隅【巽齋】

粉團兒花

賦詠祖

七言絕句

碎敲瓊玉簇輕紗蛺蜨穿飛色更嘉綽約仙姬和露折烏雲斜挿映鉛華【百花新詠】

波羅花

樂府祖

淸平樂

雲峯秀疊露冷琉璃葉北畔波羅花防雪香度小橋澹月與君踏月尋花玉人雙捧流霞吸盡杯中花月竹風相送還家【毛東堂】

孩兒花

賦詠祖

七言絕句

纎穠初見似嬌癡鼓舞春風二月時何事自開還自落可憐造化亦兒嬉【百花新詠】

史君子花【史當作使】

賦詠祖

七言絕句

竹籬茅舍趂溪斜白白紅紅墻外花浪得佳名史君子初無君子到君家

曼陁羅花

賦詠祖

五言八句

我圃殊不俗翠蕤敷玉房秋風不敢吹謂是天上香煙迷金琖夢露醉木蕖妝同時不同調曉月照低昻【陳簡齋】

小玉蕖花

賦詠祖

五言絕句

防防碎金英絲絲鏤玉莖步揺釵朶見老眼爲增明【劉允叔】

山礬紛似玉黃蘗碎如金二美傳春晚同心契爾音

闍提花

賦詠祖

七言絕句

此花移種自招提借佛爲名識者希優缽曼陁果何似並參香色問因依【鄭松窓】

玉手鑪花

賦詠祖

七言絕句

習習東風二月餘此花宜近玉庭除美人雲鬢不宜挿獻與觀音作手罏【百花集】

小院無人春意深淩風傲日出墻陰只因落在山儒手那得王孫爲賞音【翁元廣】

禦仙花

賦詠祖

七言絕句

不逐凡花逞艶嬌移根上苑獨淸髙君王曾選裝金帶侈錫持荷耀錦袍【巽齋】

禦帶花

賦詠祖

七言絕句

未放枝頭嫩葉靑先開絳蕊照春晴若無顏色宜宮院安得花聞禦帶名【翁文廣】

望仙花

賦詠祖

七言絕句

風捲珠簾掛玉鉤彩雲開處望仙儔妍姿不逐東君去日照斜暉上小樓【百花集】

木槲花

賦詠祖

七言絕句

上苑年年占物華飄零今日在天涯只應長作龍城守剰種庭前木槲花

繭防花

賦詠祖

七言絕句

淸晨步上金雞嶺極目漫山繭防花雪蕊瓊絲亦堪賞樵童婦伐歸家【劉允叔】

太平花

賦詠祖

七言絕句

紫芝奇樹謾前聞未若斯花葉气薰種向春臺豈無象望中秀色似卿云【楊巽齋】

南天竺花

賦詠祖

七言絕句

花發朱明雨後天結成紅顆更輕圓人間熱惱誰醫得止要淸香淨業緣【巽齋】

紅缽盂花

賦詠祖

七言絕句

帢匝枝頭簇絳英朱髹梵器上天成檻邊更挿蠻姜葉依約如歸佛手擎【巽齋】

佛手花

賦詠祖

七言絕句

丹葩防漆細輕浮蒼葉輕排指樣柔香案淨瓶安頓了還能摩頂濟人不【楊監丞】

佛見笑

賦詠祖

七言絕句

芳葩丰美折輕紅想是祗園秀气鐘解使金仙猶動色窺闌誰不解愁容【巽齋】

散水花

賦詠祖

七言絕句

盈枝防綴雪花鮮環暎淸流分外妍應是東君歸騎速不知墜下玉絲鞭【百花新集】

寶相花

賦詠祖

五言六句

開榮同此日淡艶自先光不爲露益色不爲風益香節換葉已宻尙可見餘芳【梅聖兪】

全芳備祖前集卷二十七﹤子部﹐類書類﹐全芳備祖集﹥

欽定四庫全書

全芳備祖後集卷一

宋陳景沂撰果部

荔枝【附龍眼】

事實祖

碎錄

荔枝樹髙五六丈大如桂樹緑葉蓬蓬冬夏榮茂靑華朱實大如雞子核黃黒似熟蓮子肉白如肪甘而多汁似安石橊有酸甜者夏至將中翕然俱赤則可食也一樹下子百斛【廣志】荔枝性熱有人日噉千顆未嘗作疾卽少熱以蜜漿解之最忌麝香或過之花實俱落盡民間以鹽梅鹵浸佛桑花爲紅醬漿荔枝漬幹曝之色紅而甘酸可三四年不蛀【茘枝譜】核之細者謂之焦核荔枝之最珍者也【廣志】李直方常第果品以緑李爲首楞梨爲副櫻桃爲三柑子爲四蒲桃爲五或曰若論爲首當用荔枝【國史補遺】

龍眼一名比目一名並智【本艸】葉似荔枝質味殊絕純甜無酸可敵荔枝【廣志】龍眼樹如荔枝但枝葉稍小殻靑黃色形如彈子核如木梡子而不堅肉白而帶漿其甘如蜜五六十顆作一穂如蒲桃然荔枝過卽龍眼熟故號曰荔枝奴【艸木記】

紀要

漢武破南粵於上林苑中起扶茘宮以植所得龍眼荔枝菖蒲皆百餘本土產南北異宜時多有枯悴者荔枝自交趾移植於庭者無一生焉猶移而不息偶一株稍茂終無華實【三輔黃圖】漢永元間嶺南獻生荔枝十里一置五里一堠晝夜傳送唐羌上書以謂上不以滋味爲徳下不以貢饍爲功竊見交趾七郡獻生茘枝龍眼等南州土地炎熱惡虫猛獸不絕於道至於觸犯死亡之患然此二物升殿未必延年益壽詔勅大官勿復受獻【本紀】漢單於來朝賜橙橘龍眼荔枝【東觀漢記】魏文帝詔曰南方有龍眼荔枝西國有蒲桃石蜜果之珍異者令嵗貢焉【魏史】唐宗正月十五夜於殿中撒出閩中紅錦荔枝令宮人拾之【開元遺事】眀皇令方士以藥傅荔枝根得核小宮人呼爲丁香子【同上】貴妃生日長生殿新曲未有名防南海進荔枝至因名茘枝香【外傳】唐天寶中取涪州荔枝自子午谷路進入【蜀志】貴妃嗜生荔枝每嵗飛騎馳進七日七夜至京人馬多斃於路百姓苦之【本傳】楊妃生於蜀好荔枝南海茘枝勝蜀者故每嵗飛馳以進然方暑而熟經宿輒敗【唐書】白樂天在恵州爲荔枝圖寄朝士劉崇姻舊或幹以財率不答但畫荔枝圖與之【杜陽編】本朝故相陳文恵公祠堂下有手植荔枝郡人謂之將軍樹【坡詩注】

雜著

荔枝生巴蜀間形狀團團如帷蓋葉如冬靑花如橘春榮實如丹夏熟朶如蒲桃核如枇杷殻如紅繒膜如紫綃瓤肉潔白如冰雪漿滋甘如醴酪大略如彼其實過之若離本枝一日而色變二日而香變三日而味變四五日外色香味盡去矣元和十五年夏南賓守樂天命工圖而書之蓋爲不識者與識而不及一二者設云【白樂天茘枝圖序】荔枝之於天下惟閩粵南粵巴蜀有之漢初南粵王尉佗以之備方物扵是始通中國司馬相如賦上林云答遝離支蓋誇言無有是也東京交趾七郡貢生荔枝十里一置五里一堠晝夜奔騰有毒虫猛獸之害臨武長唐羌上書言狀詔大官省之魏文帝有西域蒲桃之比世譏其謬論豈當時南北斷隔所擬出於傳聞耶唐天寶中妃子尢愛嗜涪州嵗命驛致時之詞人多所稱詠張九齡賦之以托意白居易刺忠州旣形於詩圖而序之𨿽彷佛顏色而甘滋之勝莫能著也洛陽取於嶺南長安來於巴蜀𨿽曰鮮獻而傳置之速腐爛之餘色香味之存者無幾矣是生茘枝中國未始見之也九齡居易𨿽見新實驗今之廣南州卽與防梓之間所出大率早熟肌肉薄而味甘酸其精好者僅比東閩之下等是二人者亦未遇眞茘枝也閩中惟四郡有之福州最多而興化軍最爲奇特泉漳時亦知名列品𨿽髙而寂寥無紀將尢異之物昔所未有乎蓋亦有之而未始遇乎人也予家莆陽再臨泉福二郡十年往還道由鄕國每嵗得其尢者命工寫生彚集旣多因而題目以爲倡始夫以一木之實生於海濱之險地逺而能名徹上京外被夷狄重於當世是亦有足貴者其於果品卓然第一然性最畏寒不堪移植而又道裏遼絕曽不得班盧橘江橙之右少發華彩此所以爲之嘆息而不可不傳述也【第一篇

】興化軍風俗園池勝處惟種茘枝當其熟時𨿽有他果不復見省大重陳紫富室大家嵗或不嘗𨿽別品千計不爲滿意陳氏欲采摘之先閉戶隔墻入錢度錢與之得者自以爲幸不敢較其直之多少也今列陳紫之所長以例眾品其樹晚熟其實廣上而圓下大可徑寸有五分香气淸逺色澤鮮紫殻薄而平瓤厚而瑩膜如桃花紅核如丁香母剝之凝如水晶食之消如絳雪其味之至不可得而狀也茘枝以甘爲味𨿽百千株莫有同者過甘與淡失味之中惟陳紫之於色香味自拔其類此所以爲天下第一也凡荔枝皮膜形色一有類陳紫則以爲中品若夫厚皮尖刺肌理黃色附核而赤食之有查食已而澁𨿽無酢味亦自下等矣【第二篇

】福州種植最多延施原野洪塘水西尢其盛處一家之有至於萬株城中當州署之北郁爲林麓暑雨初霽晚日照耀絳囊翠葉鮮妍蔽映數里之間焜若星火非名畫之可傳而精思之可入也觀覽之勝無以爲比初著花時商人計林估之以立券若後丰寡商人知之不計美惡悉爲紅鹽【去聲】者水陸浮轉以入京師外至北戎西夏其東南舟行新羅日本琉球大食之屬莫不愛好重利以醻之故商人販益廣而鄊人種益多一嵗之出不知幾千萬億而鄕人得飫食者蓋鮮以其斷林鬻之也品目摠三十有二惟江家緑爲州之第一【第三篇

蔡君謨荔枝譜論】

江家緑

陳紫【興化】

方家紅

遊家紫

小陳紫

宋公荔

藍家紅

周家紅【興化】

何家紅【漳州】

法石白【泉州】

緑核

圓丁香

虎皮

牛心

玳瑁紅

硫黃

朱柿【福州】

蒲桃

蚶殻

龍牙

水荔枝

蜜荔枝

丁香荔

大丁香

雙髻

眞珠

十八娘

將軍荔

釵頭顆

粉紅

中元紅

火山【本出廣南】

以上計三十二品言姓氏尢其著言州郡記所出也不言姓氏州郡四郡皆或有之

牡丹花之絕而無其實荔枝果之絕而無花昔樂天有感於二物矣然斯二者惟不兼萬物之美故各得其精造化之理宜如此也余少遊洛陽花之盛處也因爲牡丹作譜君謨閩人也故能識荔支而譜之因念昔人嘗有感二物而二人者適各得其一之詳故書其所以然而附於君謨之譜末【歐陽公譜後論】莆田荔之名品皆出天成𨿽以其核種之終與其本不相類宋香之後無宋香所存者孫枝耳陳紫之後無陳紫過墻則爲小陳紫矣筆談謂之焦核荔枝令分生旁枝其核自小里人謂不然此果形狀變態百出不可以理求或似龍牙或似鳳爪釵頭之可簪緑珠之旁綴是豈人力所能加哉初方氏有樹結實數千顆故重其名以二百顆送蔡忠恵公紿以常嵗所產止此公爲目之曰方家紅著之於譜印證其妄自後花實𨿽極繁茂逮至成熟所存者未嘗越三百遂成語防此段已載遁齋閒覽中郡中黃處權復志其詳如此【容齋隨筆】君謨譜所論名目三十有二已詳矣間有不論或論未備及有遺者今論於後

蕙團

傅云雙髻小荔枝也每朶數十皆並蒂雙垂

眞珠

圓如白珠無核

蒲桃

一穂之實至三百顆累累然

火山

本出南越今閩中僅有之

丁香

核如丁香出福州天慶觀

十八娘閩王審知有女弟好食因此得名其女塜在福州城東報恩院塜旁有此樹

方家紅最大者出興化軍尙書屯田郎中方氏家狀元紅最晚者

藍家紅出泉州亦第一出尙書都官員外郎家周家紅第一陳紫於方家紅爲次

玳瑁紅出福州色紅而防黒

遊家紫出興化軍

陳家紫出興化軍著作郎陳綺家爲第二也

小陳紫出興化軍

江緑

出福州爲第一

緑核

出福州

硫黃

出福州

法石白出泉州法石院色靑白

圓丁香如丁香而圓

釵頭

顆紅而小可施於釵頭

朱柿

色如朱柿

牛心

狀如之

虎皮

色紅而靑斑如虎皮出福州

龍牙

彎曲如爪牙而無瓤核出興化軍

𨿽受气於震方實稟精於離火紫紋紺理黛葉緗枝緑穂靡靡靑英苾苾不丰其花但防其實【張九齡賦】緑葉

云舒朱實星映【孔稚圭啟】灼灼若朝霞之映日離離如繁星之麗天【王逸賦】荔子丹兮蕉黃雜肴蔬兮進侯堂【羅池廟碑】南海出荔枝焉每至季夏其實乃熟狀甚瑰味特甘滋百艸之中無一可比余往在西掖嘗盛稱之諸公莫之知固未之信惟舍人彭城劉侯弱年累遷經於南海一聞斯談倍復嘉嘆以爲甘美之極也又謂龍眼凡果而與荔枝齊名魏文帝方引蒲萄及龍眼相比是時二方不通傳聞之大謬也每相顧閒議欲爲賦述世務卒卒此志莫就及理部暇日追敍往心夫物以不知爲輕味以無味而疑逺不可驗終焉永屈況士有未效之用而身在無譽之間茍無深知與彼亦何以異也因導其實遂作此賦云

果之美者厥有荔枝𨿽受气於震方實秉精於離火【葉】乃作酸於此裔爰負陽以從宜蒙休和之所播涉寒暑而匪虧下合圍以擢犀旁防畆而抱規紫文紺理黛葉緗枝蓊茸霮防環合棼纚如蓋之張如帷之垂雲煙沃若孔翠於斯靈根所盤不髙不卑陋下澤之沮洳惡層崖之險巇彼前志之或妄何側生之見疵爾其勾芒在辰凱風入律肇气含滋芬敷謐溢緑穂靡靡靑英苾苾不丰其花但防其實如有意乎端本故微文而顯質蒂藥房而捽萃皮龍鱗以駢比【葉】膚玉英而含澤色江蓱以吐日朱苞剖眀璫出冋然數十猶不可匹未玉齒而殆銷𨿽瓊漿之可軼彼眾味而有五惟甘防之不一伊醇淑之無算非精言之可悉聞者嘆而悚企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之深失若乃華軒洞開嘉賓四會時當熤燠客或煩憒而斯果在焉莫不心侈而體泰信雕盤之仙液實玳瑁之綺緒有終食於累百愈益气而理內故無厭於所甘𨿽不貪而必愛沈美李而莫取浮甘而自退豈一座之所榮冠四時而爲最夫其貴可以薦宗廟珍可以羞王公亭十里兮莫致門九重兮曷通山五嶠兮白雲江千里兮靑楓何斯美之獨逺嗟爾命之不逢每被銷於凡口罕獲知扵貴躬柹何稱乎梁侯梨何幸乎張公亦因地之所遇孰能辧乎其中哉

龍眼

事實祖

雜著

左思蜀都賦邛竹緣嶺菌桂臨崕旁挺龍目側生茘枝布緑葉之萋萋結朱實之離離張九齡賦荔枝云𨿽觀上國之光而被側生之誚杜老亦云側生野防及江浦不熟丹宮滿玉壺云壑布衣鮐背死【蓋指臨武長唐羌】勞人害馬翠眉須也龍眼惟閩中及南越有之太衝自言十年作賦三都所有皆言土物之宜至扵言龍眼亦不自知其失也【山谷詩注】

賦詠祖

五言散句

輕紅擘荔枝【少陵】

蠻果粲焦荔【山谷】

一色鮮猩血【程金紫】

有龍會著眼【白氏集】

憶昔南海使奔騰獻荔枝【少陵】

莆陽荔子幹皺殻紅釘密【聖兪】

荔子幾時熟花頭今正繁【東坡】

新來嘗小緑又勝擘輕紅【石屏】

獨使皺皮生弄色暎雕爼【東坡】

七言散句

墻頭荔子已斕斑【程金紫】

暎我緑衫渾不見對公銀印最爲鮮【香山】

香連翠葉眞堪畫紅透靑籠實可憐

摘來正帶淩晨露寄出須憑下水船

十年結子知誰在自向中庭種荔支

側生野岸及江浦不熟丹宮滿玉壺【少陵】

二京曽見畫圖中數本芳菲色不同【鄭谷】

葉似楊梅蒸霧雨花如盧橘傲風霜【東坡】

天與蹙羅裝寶髻更拖猩血染殷紅【山谷】

贈我甘酸三百顆稍知身作近南宮

五月照江鴨頭緑六月連山柘枝紅

荔子凝丹摘晚鮮江南來路無雲連【君謨】

京華百卉爭鮮貴自是芳根著海濱【子由】

絳衣仙子過中元別葉辭枝去不還

托根曽是三山下結實應歸萬木先

南賓佳實傳名久曽憶巴山寄楚人【劉原父】

水晶肉白殻皮紅色變香移味不同【張無咎】

春甌水動茶花白落日云生荔子紅【晁衝之】

嶺南荔子豈今年必有人知姑射仙

海山珠樹玉斕斑擬擘炎云覲玉顏【王右丞】

紅錦皺縫包玉液靑綃絆剪襯金丸【汪內翰】

緑幄紫籠文殻皺絳囊包就寸珠圓【程金紫】

味重帶新馳驛貢花旌難老隔年芳

文園渴疾正如酲誰念流涎向側生【曽文昭】

蘭蕙香浮衿解後雪冰膚在酒酣間

紅消白瘦香猶在想見當年十八娘【蘇子由】

白蓮近結三千女丹茘遐招十八娘【周文忠】

水精透幙輕含液絳殻離包未變香【朱待制】

甘露落來雞子大曉風凍作水精團【誠齋】

西川紅錦無此色南海緑羅猶帶酸

臨水釅妝新雨後出墻背向曉風西

側生海畔逺難將風日尢能變色漿【劉后村】

五言古詩

南州積炎徳嘉樹淩冬緑薰風海上來丹荔逾夏熟煌煌錦繡林亭亭翡翠屋鵲頭爛晨霞天酒瑩寒玉流聲感中華采掇如不足開元百馬死漢堠五里促君王玉食間此薦知不辱迨今糟粕余猶足驚凡目憶初成上林四方會奇木使臣得安橊天馬來苜蓿拔芽自幽遐托地幸滲漉我欲咎眞宰喟玆限荒服將非名實雄百果爲羞縮區區化工意聊尓存眾族【劉貢父】

龍眼與荔枝異出同父祖端如柑與橘未易相可否異哉西海濱琪樹羅圃累累似桃李一似流膏乳坐疑星隕空又似珠還浦圖經未嘗說玉食逺莫數獨使皺皮生弄色暎雕爼蠻荒非汝辱幸免妃子污【東坡】

五言古詩散聨

叔師貴其珍武仲稱其美良由自逺致含滋不畱齒【梁劉齋】

平昔誰相愛驪山遇貴妃枉教生處逺愁絕摘來稀【鄭谷】

五言排律

奇物標南土芳林對北堂素華春漠漠丹實夏煌煌葉捧低垂戶枝擎重壓墻始因風弄色漸與日爭光夕訝條懸火朝疑樹防妝深於紅躑躅大較白檳榔星綴連心朶珠排耀眼芳紫羅裁襯縠白玉裹塡囊早嵗曽聞說今朝始摘嘗嚼疑天上味嗅異世間香潤勝蓮生水鮮逾橘得霜燕支掌中顆甘露舌頭漿物少猶珍重天髙若渺茫已敎生暑月又使阻遐方粹液靈難駐妍姿嫩易傷近南光景熱向北路遙長不得充王賦無由寄帝鄕惟君堪擲贈面白似潘郎【香山】

五月南遊渴欣逢茘子丹殻勻仙鶴頂肉露白晶丸色映離爲火甘殊木作酸枝繁恐相染樹重欲成團赤蚌遺珠顆紅犀露角端爽能消內熱潤可濯中幹桂嶺無霜處梅天暴雨殘一簇冰蠶繭幹苞火鳳冠隔瓤銀葉嫩透膜玉漿寒【陶弼】

五言八句【附散聨】

丞相祠堂下將軍大樹旁炎云駢火實瑞露酌天漿斕紫垂先熟髙紅掛逺分甘徧鈐下也到黑衣郎【東坡】櫻桃眞小子龍眼是凡姿橄欖爲下輩枇杷容作兒【陳從易】

火齊驪龍脫紅綃玉露團謫居深不負沈醉亦何難【張蕓叟】

七言古詩

十里一置飛塵灰五里一堠兵火催顚坑僕谷相枕藉知是荔枝龍眼來飛車跨山鶻橫海風枝露葉如新采宮中美人一破顏驚塵濺血流千載永元茘枝來交州天寶嵗貢取之涪至今欲食林甫肉無人舉觴酬伯遊我願天公憐赤子莫生尢物爲瘡痏雨順風調百谷登民不饑寒爲上瑞君不見武夷溪邊粟粒芽前丁後蔡相籠加爭新買寵各出意年年鬭品充官茶吾君所乏豈此物致養口體何陋耶洛陽相君忠孝家可憐亦進姚黃花【東坡】

南村諸楊北村盧【楊梅盧橘也】白華靑葉冬不枯垂黃綴紫煙雨裏特與茘枝爲先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尢物生海隅雲山得伴松檜老霜雪自困楂梨粗先生洗醆酌桂醑冰盤薦此頳虯珠似開江瑤斫玉柱更洗河豚烹腹腴我生渉世本爲口一官久已輕蒓鱸人間何者非夢幻南來萬里眞良圖【東坡】

炎精孕秀多靈植荔子佳名聞自昔絳囊剖雪出雕盤尋常百果無顏色閩天六月雨初晴星火熒煌耀川澤歘如彩鳳戲翺翔爛若彤雲堆翕赫中郎裁品三十二陳紫方紅冠儔匹鹽蒸蜜漬尙絕倫啄瓊空羨南飛翼我聞政和全盛時貢輸不減開元日涪州距雍已云逺況此奔馳來海側繡衣使者動輶車黃紙封林徧阡陌浮航走轍空四郊妙品人間無復得上方供給只纎毫往往盡入公侯宅驪山廢苑狐兔靜艮嶽新宮鼙鼓急繁華今古共淒涼繞樹行吟悲野客西風刮塵戰馬昏一聽胡笳雙淚滴【陳簡齋】

粵犬吠雪非差事粵人語冰夏虫似北人冰雪作生涯冰雪一窖活一家帝城六月日亭午市人如炊汗如雨賣冰一聲隔水來行人未喫心眼開甘霜甜雪如壓蔗年年窨於南山下去年蔵冰減工夫山鬼失守嬉西湖北風一夜動地惡盡吹北冰作南雹飛來嶺外茘枝梢絳衣朱裳紅錦包三危露珠凍寒泚火繖燒林下成水北人藏冰天奪之卻與南人消暑气【誠齋】

君欲和詩無匆匆唱首天下文章公今年荔子況倍熟亭亭錦蓋髙張空猿偸鶴啄牧童采林間殘顆猶殷紅在昔唐家充嵗貢吟諷何止杜陵翁南窮交州西蜀土快馬防送如飛龍絳囊冰肌初照眼玉環一笑恩光濃惟閩以逺幸免脫一顆不到甘泉宮自從陳紫無眞本皺玉晚出尢稱雄邇來雞舌擅瑰瑋贊香諛味萬喙同麟臺仙人稱題品天爲此果開遭逢乃知微物似有數聲價亦與時污隆列聖儉徳被華戎微如淮白不敢供柰何置驛奉私室安得木鐸觀民風山蹊谷塹物力窮血肩踠足馳筠籠請公移此食茘嘆置在薰風殿閣中【後村】

七言古詩散聨

蜀中茘枝止嘉州餘波及眉半有否稻糠宿火卻霜霰結子堪與黃金侔【子由】

名園競擷絳紗色蜜漬瓊膚甘且滑北遊京洛墮紅塵篛籠白曬脯最珍

栁江六月水如湯江邊荔子紅且黃摘時須是帶枝葉滿盤璀璨堆琳瑯

七言絕句

遐方不許貢珍奇密詔惟敎進茘枝漢武碧桃爭得此枉令方朔號偸兒【韓偓】

封開玉籠雞冠澁葉襯金盤鶴頂鮮想得佳人防露齒翠釵先取一枝懸【山谷】

巧裁絳片裹神漿崕蜜天然有異香應似仙人金掌露待成冰日茜羅裳

長安回首繡成堆山頂千門次第開一騎紅塵妃子笑無人知是荔支來【杜牧】

憶昔瀘戎摘荔枝靑楓隠映石逶迆京華應見無顏色紅顆酸甜只自知【少陵】

羅浮山下四時春盧橘楊梅次第新日啖茘支三百顆不妨長作嶺南人【東坡】

絳殻囊收白露團未曽封植向長安昭陽殿裏才聞得已道佳人不耐寒【子由】

玉潤冰淸不受塵仙衣裁剪絳紗新千門萬戶誰曽得只有昭陽第一人【南丰】

剖見隋珠醉眼開丹砂緣手落塵埃誰能有力如黃犢盡摘繁星始下來

厚葉纎枝雜絳裳使君分寄驛人忙彩毫封處曽畱葉筠籠開時不減香【蔡端眀】

一錢不值程衛尉萬事稱好司馬公白髮永無懷橘日六年惆悵荔枝紅【山谷】

今年茘子熟南風莫愁畱滯太史公五月臨江鴨頭緑六月連山柘枝紅

舞女【柘枝也】荔枝熟𨿽晚臨江嬌影自惱公【見李賀惱公篇】天與蹙羅裝寶髻更拖猩血染殷紅

莆田幹荔老楊梅【茘支名】誰在開元得見之卻憶沈香亭北畔輕紅曽照赭黃衣【郭功父三首】

紅綃皮皺核丁香日曝風凝玉露漿不向海邊爲逐客長安無此茘枝嘗

暑館風沈睡眼醒茘枝新熟暗香生玉纎爲剝紅綃顆甘露初凝濕水晶

選茘過於選士難味佳能有幾登盤林家新出金釵子合入君謨譜後看【蕭大山】

絳衣揺曳綻冰肌依約華淸出浴時何物雅兒驅不去前身恐是食酥兒【李梅亭】

曽入坡仙海上山淸冰寒露洗髙巖老天不與詩爲地卻欠閩中住一畨【方秋崖二首】

風枝露葉走筠籠玉潤冰寒擘縐紅自往胸中評史記久聞格調略相同

荔子如今尙典型秋林園實著嘉名𨿽無頳玉南風面卻願筠籠十里行【張南軒二首】

手自封題寄故人聊將風味赴詩情千年尙憶唐羌疏不污華淸驛騎塵

卻貢無因送上天漫山如錦但堪憐羅浮所產眞奴隸只爲曽逢玉局仙【後村四首】

十顆千錢品最珍北人鮐背未濡唇若生京洛豪華土買斷丹林肯算緡

輦轂嘗新索價髙土人素擲等弁髦不嗔園客工偸竊絕喜天公餉老饕

風韻能令百艸低難將盧橘鬭新奇品題自合還詩祖摹寫何妨覓畫師

七言八句

錦筵火齊砌金柈五月甘漿破齒寒南國已隨朱夏熟北人猶指畫圖看煙嵐不續丹櫻獻玉座空悲羯鼔殘相見任誇雙蒂美多情莫唱水晶丸【豹貢父】

王公權家茘枝緑廖致平家緑茘枝試傾一杯重碧色快剝十顆輕紅肌潑醅蒲萄未足數堆柈馬乳不同時誰能同此勝絕味惟有老杜東樓詩【山谷】

代北寒虀韭萍奇苞零落似晨星逢鹽久已成枯臘得蜜猶疑是薄刑欲就左慈求拄杖便從李白跨滄溟攀條與立新名字兒女稱呼恐不經【東坡】

栁花著水作浮萍茘實周天兩嵗新本自玉肌非鵠浴至今丹殻似猩刑侍郎賦詠窮三峽妃子煙塵動四溟莫遣詩人說功過且隨香艸附騷經【東坡】

時新滿座問名字別久何人寄色香葉似楊梅蒸霧雨花如盧橘傲風霜每憐蒓菜下鹽豉肯與蒲萄壓酒漿回首驚塵捲飛雪詩情眞合與君嘗【東坡】

挺秀窮荒嘆未遭昔賢吟賞著風騷縱班盧橘材非僞不近長安價愈髙煙雨萬枝遙若畫塵埃一騎笑徒勞雕柈此日無遺選品格妍媸敢自逃【劉屏山】

炎蒸午枕夢滄浪落落星苞喜乍嘗筆下丹靑千品色釵頭風露一枝香雞冠借諭何輕許馬乳爭名固不量值得當時妃子笑驪山千古事淒涼【屛山】

一防胭脂染蒂旁忽然紅變緑衣裳紫瓊骨骼丁香瘦白雪肌膚午暑涼掌上冰丸那忍觸尊前風味獨難忘老饕更啖三百顆卻怕甘寒凍斷腸【誠齋】

幽林旁挺緑婆娑啄咂𨿽微柰美何香割蜜脾知韻勝價輕魚目爲生多左思賦詠名初出玉局揄論豈頗地極海南秋更暑登柈猶足洗沈屙【劉屏山詠龍眼】

七言律詩散聨

先帝貴妃今寂莫荔枝還復入長安炎方每續朱櫻獻玉座應悲白露團【少陵】

夜郎城近含春瘴杜宇巢低起暝風腸斷渝瀘霜霰薄不敎葉似灞陵紅【鄭谷】

托根初不異南山十八妖嬈帶渥丹玉潤滿苞甘露浥文綃團蹙絳紗丸便爲仙苑千年果回笑幽臯九畹蘭【張無盡】

仙果移從海上山露華供夜鶴分丹朱砂芒刺羞紅果龍目團圎避赤丸光射腰金淩寶印影回殿砌拂猗蘭【洪駒父】

樂府祖

浪淘沙

五嶺麥秋殘荔子初丹絳紗囊裏水晶丸可惜天敎生逺處不近長安往事憶開元妃子堪憐一從防散馬嵬關只有紅塵無驛使滿眼驪山【歐陽修】

憶昔謫巴蠻荔子親攀冰肌照暎柘枝冠日擘輕紅三百顆一味甘寒重入鬼門關也似人間一雙和葉插雲鬟賴得不相燕玉面同倚闌干【黃庭堅】

定風波

凖擬階前摘荔枝今年歇盡去年枝莫是春光廝料理無比譬如痎瘧有休時碧甃朱闌情不淺何晚年來枝上報絫絫雨後園林坐淸影蘇醒紅裳剝盡看香肌【山谷】

晚嵗炎州聞茘子赤英隨墜壓蘭枝萬里未逢芳意歇愁絕滿柈空憶去年時澗艸山花光照坐春過等閒苦李又絫絫辜負寒泉浸紅皺消瘦有人耽病損香肌【山谷】

減字木蘭花

閩溪珍獻過海雲帆來似箭玉座金槃不貢奇葩四百年輕紅軟白雅稱佳人纎手擘骨細肌香恰似當年十八娘【東坡】

南鄕子

天與畫工知賜得衣裳摠是緋年向華堂深處見憐伊兩个心腸一片兒自小便相隨綺席歌筵不暫離苦恨人人分拆破東西怎得成雙似舊時【東坡詠雙茘枝】

滿庭芳

靑幄髙張瓊枝巧綴萬顆香染紅絳羅衣潤疑是火燃山白玉釵頭試篸黃金帶奇巧工鉆題評處仙家異種分付在人間年年輸帝裏歡呼內監妝防金柈況曽得眞妃笑臉頻看炎嶺當時奏曲風流命樂府名傳憑誰道移歸禁苑長使近天顏

西江月

名與牡丹聨譜南珍獨比江瑤閩山入貢冠前朝露葉風枝裊裊香玉滿苞仙液縐紅圎蹙鮫綃華淸宮殿蜀山遙一騎紅塵失笑【康伯可】

醉落魄

霓裳弄月冰肌不受人間熱分眀密露枝枝結碧樹瑚容易與君折玉環舊事誰能說迢遙驛路香風徹故人莫恨東南別不寄梅花千里寄紅雪【韓南澗】

浣溪紗

只說閩山錦繡圍忽從團扇得生枝縐紅衫子映丰肌春綫應憐壺漏永夜深頻見燭花飛塵催一騎憶來

時【張於湖】

搗練子

紅粉裏絳金裳一巵仙酒艶晨妝醉溫柔別有鄕淸暑殿偶風涼雞頭擘破誤君王泣梨花春夢長【李方舟】

壺中天

素肌瑩淨隔鮫綃貼襯猩紅妝束火傘飛空鎔不透一塊玲瓏冰玉破暑當筵褪衣剝蒂防露眞珠肉中心些子向人何太焦縮應恨舊日楊妃塵埃走徧向南閩西蜀因入筠籠多黯澹香色精神愁蹙賴有君謨爲傳家譜不棄靑黃緑到頭甜口是人都要圎熟【鄭松窻】

浣溪沙

酒拍胭脂顆顆新丹砂燃火露精神暑天秋杪錦生春香味已驚櫻實淡絳皮還笑荔枝皴美人偏喜破朱

唇

全芳備祖後集卷一

欽定四庫全書

全芳備祖後集卷二

宋陳景沂撰果部

蓮

事實祖

碎錄

荷芙蕖也其莖曰茄其葉蕸其本蔤其花菡萏其實蓮其根藕其中菂菂中薏【爾雅】菂五月中生噉脆美至秋皮黒菂或可食或可磨以爲飲輕身益气令人彊健【毛詩注】

紀要

宋元嘉十八年州刺史王濬川治後池有兩蓮駢生雙房分體【宋書】泰始二年嘉蓮雙葩並實合跗同莖生豫州鯉湖【仝上】馬郁爲祕書監張承業以權貴任事與客宴集陳列珍果客無敢先噉者郁食之盡承業私戒主者他日郁至惟以干蓮子置前郁知不可啖靴中出一小鐵梃椎碎食之承業大笑云爲公易之勿敗吾案【後唐】

雜著

采淳菂摘員質折碧皮食素實味甘滋而淸美同嘉果於橙橘【晉夏侯湛賦】龍見萌秀火中結芳【傅亮賦】緑房紫菂【靈光殿賦】金房緑莖【傅賦】

賦詠祖

五言散句

池蓮折秋房【韓文公】

蠶寒冰繭瘦【王琪】

美物薦嘉賓剪摘助加籩【山谷】

欲煩春筍手且爲剝蓮蓬

緑房含靑實金條垂白璆【陸筠】

蓮實大如指分甘念母慈【山谷】

七言散句

靑房圎實齊戢戢【張籍】

露冷蓮房墜粉紅【少陵】

蓮子擘時須是薏【東坡】

刺分玉蛹堆槃脆嚼破冰蠶饒齒涼【云隠】

緑宮袍裏素中禪全身卻作如來色

半脫蓮房露壓欹緑荷深處有浮龜【東坡】

五言古詩

蓮實大如指分甘念母慈共房頭戢戢更深兄弟思實中有芰荷拳如小兒子令我憶眾雛迎門索棗李蓮心政自苦食苦何能甘甘餐恐臘毒素食則懷慚蓮生污泥中不與泥相調食蓮誰不甘知味良獨少吾家雙井塘十里秋風香安得同袍子歸制芙蓉裳【山谷】

采花莫掣葉掣葉傷蓮根食子莫棄心味苦生意存【宋謙父】

蓮房前後熟供啖不須齊肉嫩山蜂子稜深大馬蹄尙連余蕋在深映亂荷低脆美如新采近根猶帶泥【溫公】

七言絕句

城中擔上賣蓮房未抵西湖泛野航旋折荷花剝蓮子露爲風味月爲香【東坡】

緑玉蜂房白玉蟬折來帶露復含煙玻瓈盆面冰漿底醉嚼新蓮一百圎

蜂不禁人采蜜忙荷花蕊裏作蜂房不知玉蛹甘於蜜又被詩人嚼作霜

山蜂愁雨損蜂兒葉底安巢更倒垂只有荷蜂不愁雨蠟房仰臥萬花枝

蜂兒來自宛溪中兩翅𨿽無宛是虫不是荷花窠裏蜜方成玉蛹不成蜂

新收千百秋蓮菂剝盡紅衣搗玉霜不假參同成气味跳枝椀裏緑荷香

樂府祖

漁家傲

粉筆丹靑描未得金鍼防緑工難敵誰傍暗叢輕采摘風淅淅船頭觸散雙鸂夜雨染成天水質朝陽烘出胭脂色將落又開人共惜秋气逼盤中已見新蓮菂【晏叔原】

藕

事實祖

碎錄

荷芙蕖其根藕【爾雅】荷根也一曰藌乃莖下白蒻在泥中者【說文】

紀要

西王母進千年碧藕【拾遺記】有碧衣女子詠詩云藕隠玲瓏玉【樹萱錄】

賦詠祖

五言散句

秋藕折絲輕【謝眺】

佳人雪藕絲【杜少陵】

踏藕野池中

藕絲牽作縷【隋殷黃】

茵陳春藕香【少陵】

早藕凝松雪【楊廷秀】

不知淮水濁丹藕爲誰開

五言絕句

北雪猶繁在無絲可得飄輕拈愁欲碎未嚼已先消【誠齋】

五言古詩

平生冰雪姿七星羅心胸豈無有絲毫上裨天子聰而不自薦達胡爲乎泥中沈屙正無賴安得君從容其子亦可憐風味如乃翁【胡致堂】

五言律詩散聨

絲應鮫乞與珠是蚌分來柈貯冰尢潔刀侵雪易摧防風骨外折混沌竅中開【陶弼】

翻沼龍蛇動撐船牙角張淸泉浴泥滓粲齒碎冰霜【丁謂】

七言散句

紅藕香中萬防珠【溫岐】

吳中白藕洛中栽【香山】

自是天姿不污著水深泥濁柰君何【宋景文】

緑芳翠滴暗相失紅藕白絲空自纒【陶弼】

七言古詩

太華峯頭玉井蓮開花十丈藕如船冷比雪霜甘比蜜一片入口沈屙痊我欲求之不憚逺靑壁無路難夤緣安得長梯上摘實下種七澤根株連【韓文公】

七言絕句

荷衣芰制雪爲容家住雲煙太華峯外面看來眞璞玉胸中雕出許玲瓏【誠齋】

七言八句

昔過臨平邵伯時小舟就買藕尢奇如拈玉麈涼雙手似瀉金莖咽上池好事染紅無意思癡人蒸熟減風姿炎州地狹陂塘少渴殺相如欠藥醫【劉后村】

菱

事實祖

碎錄

菱防也【說文】菱蕨攗柱今水中菱芰是也生水中葉浮水上其花黃白色實有二種一四角一二角水栗也【說文】淮漢以南凶年以菱爲蔬猶以橡爲資也【廣志】加籩之實菱芡栗脯冬食菱藕棗栗芡【並禮】菱芡寒暖以菱花開背日芡花開向日也【仇池筆記】菱花以爲裳芡花以爲衣【楚詞注】屈到嗜芰有疾召宗老而囑之曰祭我必以芰及祥宗老將薦芰屈建命去之曰夫子不以私欲干國之典也【國語】孫楚論屈建曰加籩之品菱芡存焉楚多陂塘蓮芰所生父自嗜之而祈按宰祝旣毀就養無方之禮又失奉死如生之義建何忍焉【本傳】杜厲叔事莒公自以爲不見知居海上夏食菱冬食橡栗【呂氏春秋】龔遂爲渤海太守勸民蓄果實菱芡【本傳】魚爲湘東王鎭西司馬述職西上道中乏食緣路采菱作飯給所部【梁書】東平呂球丰財美貌乘船至曲阿湖值風不得行泊菇際見一小女乘舟采菱舉體皆衣荷葉因問曰汝非鬼耶衣服何至如此女有懼色答曰子不聞荷衣兮蕙帶倐而來兮忽而逝然有懼色回舟理棹逡巡而去球遙射之卽獲一獺向者之船皆是蘋蘩薀藻之葉見老婦立岸側如有所望見船過因問曰君來不見湖中采菱女耶球答云在後尋射獲老獺焉或云湖中嘗有采菱女容色過人有時至人家結好者甚眾也【幽防錄】

雜著

雜薀藻而俱浮間芙蓉而外發【梁庾信啟】菱結帶兮荇含絲【沈氏賦】萍之浮與菱葉之浮相似也菱植根萍隨波【杜恕論】鳬鴨唼喋於菱芰【潘嶽賦】

賦詠祖

五言散句

紫菱生軟角【庾信】

水果剝菱芡【少陵】

采菱寒刺上【少陵】

菱葉亂尋萍【昌黎】

菱翻紫角刺

朶頤進芰實【子厚】

隔沼連香芰

新菱剝釅紅【誠齋】

轉葉香隨風舒花影淩日【陶弼】

七言散句

靑菱引蔓空爭角【張兪】

菱透浮萍緑錦池【杜牧】

江南穉女珠腕繩桂棹容與歌采菱【梁武帝】

堆柈菱熟胭脂角借鱸鮮淡墨鱗【陳堯佐】

雨過亂蓑堆野艇月眀長笛和菱歌【蘇養直】

梅雨晴時插秧鼓蘋風起處采菱歌【陸放翁】

五言古詩

濁水菱葉肥淸水菱葉鮮義不逰濁水志潔多苦言潮沒具區藪潦深云夢田朝隨北風去暮逐南風還浦口多漁家相與邀我船飯稻以終日羮蒓將永年方冬水物窮又欲收山礬盡宜相隨從所貴無憂煎【儲光羲】菱花落復合桑女罷新蠶桂棹浮星艇徘徊蓮葉南【梁簡文帝】

妾家五湖口采菱五湖側玉面不關妝雙眉本翠色【賈旭】風生紫葉聚波動紫莖開含花復含實正待佳人來【江洪】紫角菱實肥靑銅菱葉老孤根未能定不及寒塘艸【聖兪】

七言古詩

紫菱如錦防鴛翔蕩舟逰女滿中央采菱不顧馬上郎爭多逐勝分相向時轉蘭橈破輕浪長鬟弱袂動參差釵影釧文浮蕩漾笑語哇咬顧晚暉蓼花緣防扣舷歸歸來共到寺橋步野蔓系船萍滿衣家家竹樓臨廣陌下有連檣多估客擕觴薦芰夜經過醉踏大堤相和歌屈平祠下流江水月照寒波白雲起一曲南音此地聞長安北望三千里【劉夢得】

七言絕句

菱池如鏡淨無波白防花移靑角多時唱一聲新水調瞞人道是采菱歌【香山】

含機緑錦翻新葉滿匣靑銅瑩古花最愛晚來鷗與鷺宿煙翹雨便爲家【林逋】

幸有江湖可避人懷珠蘊玉冷無塵何須抵死露頭角荇葉荷花老此身【誠齋】

官濠水落兩三竿正是秋初雨後天菱荇中間開一道晚來誰過采菱船

柄似蟾蜍般樣肥葉如蝴蝶翅相差蟾蜍翹立蝶飛起便是菱花著子時

樂府祖

鵲橋仙

連汀接渚縈蒲帶藻萬鏡香浮光滿濕煙吹霽木蘭輕照波底紅檣翠纜玉纎采處銀籠擕去一曲山長水逺防鴛雙慣貼人飛恨南浦離多夢短【張約齋】

芡【茨菇鳬茈附】

事實祖

碎錄

一名鴈頭葉似荷而大葉上蹙皺如沸實有芒刺其實如米可以度饑【崔豹古今注】一名鴻頭又名鴈喙莖靑刺黃【本艸】南楚謂之雞頭北燕謂之防淮泗之間謂之芡防【雄方言】茨菇一名烏芋【本艸】鳬茈芍也【爾雅】王莽末南方饑饉民庶入野澤掘鳬茈食之【漢史】

賦詠祖

五言散句

鴻頭排刺芡【昌黎】

平池散芡槃

水果剝菱芡【少陵】

風能折芡嘴【昌黎】

剝芡珠走柈【山谷】

剖蚌煮雞頭

七言散句

千頭剖蚌眀珠熟【山谷】

眀珠論斗煮雞頭

菇葉風翻凍剪刀【香山】

繡頸金須蕩倒光團圎皺緑雞頭葉【飛卿】

蝟毛蒼蒼磔不死銅柈矗矗釘頭生【聖兪】

吳雞鬭罷絳幘碎海蚌捧出珍珠眀

風開黃觜鐵爲須斧砍砂磨旋出廚【陳堯佐】

磨沙漉水莩殻滑砍柱煮釜風波聲【宋景文】

鼻觀溫芳炊桂歇齒根軟熟剝胎余【誠齋】

玉質欲藏如許脆鐵芒何苦太尖生【鄭安曉】

五言律詩

三伏池塘沸雞頭美可烹香囊聨錦破玉指剝珠眀葉皺非蓮蓋根甘似竹萌不應徒適口炎帝亦曽名【陶弼】蟹肥螯正滿石破髄初堅節物秋風早尊罍夜月偏【子由】

七言古詩

六月京師暑雨多夜夜南風吹芡觜凝祥池鎖會靈園僕射荒陂安可擬爭先園客采新苞剖蚌得珠從海底都城百物貴新鮮厥價難酬與珠比金柈磊落何所薦滑臺潑醅如玉醴自慚竊食萬錢廚萬口飄浮嗟病齒卻思年少在江湖野艇髙歌芰荇裏香新味全手自折玉潔沙磨輭還美一瓢固不羨五鼎萬事適情爲可喜何時遂買潁東田歸去結茅臨野水

芡葉初生皺如縠南風吹開輪脫輻紫苞靑刺攢蝟毛水面放花坡裏熟森然赤手初莫近誰料眀珠藏滿腹剖開膏液尙糢糊大盎磨聲風雨速淸泉活火會未久滿堂坐客分升掬紛然咀噍惟恐遲勢若羣雛方脫粟東都每憶會靈沼南園陂塘積無足東遊塵土未應嫌此物采來日常食【蘇子由】

芡盤團團開碧輪城東濠中如疊銀漢南父老舊不識日日防上多少人軿頭鬅松露初熟緑刺紅鍼剖寒玉提籠當筵破紫苞老蚌一開珠可掬【文與可】

七言古詩散聨

水精冷浸碧叢玉琉璃湧出靑光蠋何人采得離波瀾劈破顆顆生光寒【王巖叟】

七言絕句

龍宮失曉惱江妃也養鳴雞報早暉要啄稻粱無半粒只敎滿頷飽珠璣【誠齋】

七言八句

江妃有訣煮眞珠菇飯牛酥軟不如手擘雞頭金五色盤傾驪領琲千餘夜光眀月供朝嚼水府靈官恐夕虛好與藍田餐玉法編歸辟糓赤松書【誠齋二首】

三危瑞露滴成珠九轉丹砂煉不如鼻觀溫芳炊桂歇齒根輭熟剝胎余半漚鷹爪中秋近一炷龍涎丈室虛卻憶吾廬野塘畔滿山柿葉正堪書

樂府祖

浣溪沙

圎潔堪爲席上珍銀鐺百沸麝臍薫蕭娘欲餌意中人拈處玉纎籠蚌顆剝時瓊齒嚼香津仙郎入口卽身

輕

全芳備祖後集卷二﹤子部﹐類書類﹐全芳備祖集﹥

欽定四庫全書

全芳備祖後集卷三

宋陳景沂撰果部

橘【附柚枸櫞】

事實祖

碎錄

橘葉與枳無辧刺出於莖間夏初生白花至冬而黃熟【本艸】江陵千樹橘其人與千戶侯等【貨殖傳】橘洲在長沙縣西南四里江中時有大水洲渚皆沒此洲獨存【寰宇記】昭潭無底橘洲浮【湘中記】璇樞星散爲橘【春秋運斗樞】厥包橘柚錫貢【注】小曰橘大曰柚【禹貢】橘逾淮而北爲枳此地气然也【考工記】夫樹柤梨橘食之則善嗅之則香【淮南子】柚條也【爾雅】有條有梅條大橘也赤黃而酢【風土記】柚梨橘柤皆可扵口也【莊子】吳越之間有木焉其名曰柚碧樹而冬靑實丹而味酸【列子】泡花南人石柚也春末開花圓白如大毬气極淸芳與茉莉素馨相軋番禺人取以蒸香大抵挹取其气令自薫陶以入香骨未嘗以甑釜炊焮【虞衡志】枸櫞似橘如柚大而倍長味酢【廣州記】枸櫞子形如皮如橙而金色故人重之愛其香气南中女工競取其肉雕刻花鳥以蜜浸之防以燕支亦不讓於鏤木冬也【嶺表錄】

紀要

晏子使楚楚王進橘置削晏子並食不剖王曰橘當剖對曰臣聞之賜人主前者桃不削橘柚不剖今者萬乘無【闕】故不敢剖臣非不知也【晏子春秋】橘白花赤實皮馨味美自漢武帝交趾有橘長官一人秩二百石主貢禦橘【異物志】吳黃武中交趾太守丁燮獻橘十七枚一蒂以爲瑞異羣臣稱賀【稽含錄】吳王餽魏曹丕大橘丕詔曰南方有橘酢正裂人牙時有甜耳【吳志】陸績年六嵗初見袁術術出橘績懷三枚去拜而墮地術謂曰陸郎作賓客而懷橘乎答曰欲歸遺母術大奇之【吳志】王右軍帖云奉橘三百顆霜未降未可多得【法帖】庾亮爲平西將軍進橘十二實共一蒂羣臣賀【續世說】蘇耽將仙吿母曰後二年郴人大疫乃植橘鑿井曰受病者但食一橘葉飲水一盞當自愈今郴州蘇仙觀乃其舊宅【本州圖經】虞願始數嵗家有橘樹冬熟諸兒競取之願獨不取人皆異之【南史】楊由爲成都文學掾少治易曉占忽有風起太守問由由曰南方有進木實者色黃赤頃之五官掾貢橘數包【益州耆舊傳】巴園人種橘收兩大橘如三斗盎剖之有二叟相對身長尺餘象戲一叟曰橘中之樂不減商山但恨不得深根固蒂耳一叟曰僕饑矣須龍脯食之食訖以水噀地爲二白龍而去【幽防錄】唐太宗蓬萊殿九日宴羣臣賜湖南新橘【闕】江陵進乳柑橘命種於蓬萊宮結一合歡實上與妃子持玩曰此果似知人意【楊妃外傳】劉晏自江淮茗橘珍甘常與本道分貢競欲先至𨿽封山斷道以禁前發每厚貲致之常冠諸府【廣記】栁玭爲嶺南節度廨中橘柚熟旣食遂計直以還於官【本傳】栁毅見龍君叩海防橘樹名橘社【異聞傳】陳允升好道術撫州危全諷迎寘郡中常夜坐危謂之曰丰城橘美頗思之允升曰方有一船泊丰城港去城十五里少還卽返攜一布囊數百枚【江淮異錄】建安中詔江南橘爲嵗供廟饗【本紀】

雜著

後皇嘉樹橘徠服兮受命不遷生南國兮深固難徙更一志兮緑葉素榮紛其可喜兮曽枝剡棘圎可兮靑黃雜揉文章爛兮精色內白類可任兮紛緼宜修姱而不醜兮【屈原橘頌】黃甘陸吉楚之二髙士也黃隠於泥山陸隠於蕭山楚王聞二人名遣使召之吉先至賜爵左庶長封洞庭君尊寵在羣臣右久之甘始來一見拜溫尹平陽侯班次令尹兩人立朝久尊貴用事一旦吉位居上甘心銜之羣臣皆疑之會秦遣陳軫鐘離意使楚楚召燕章臺羣臣皆與甘坐上座吉咈然謂之曰請與子論事甘唯唯吉曰齊楚約西擊秦吾引兵逾關身犯霜露與枳棘最下者同甘苦率家奴千人戰甘州之上拓地至漢南而歸子功孰與甘曰不如也曰神農氏之有天下也吾剝膚剖肝怡顏下气以固蒂之術獻上上喜之命記注官陶景狀其方略以付國史出爲九江守宣上徳澤使兒童亦懷之子才孰與甘曰不如也吉曰是二者皆出吾下而位居吾上何也甘徐應之曰君何見之晚也每嵗太守勸駕乘傳入金門上玉堂與虞荔申棖梅福棗嵩之徒列侍上前使數子者口呿舌縮不克措一語當此之時屬之於子乎屬之於我乎吉黙然良久曰屬之於子矣甘曰此吾所以居子之上也於是羣臣皆服嵗終吉以疾免更封甘子爲穰侯吉之子爲下邳侯穰侯遂廢不顯下邳以美湯藥官至陳州治中太史公曰田文論相吳起說相如回車廉頗屈漢後衣尹姬悔甘吉亦然傳曰女無美惡入宮見妬士無賢不肖入朝見嫉此之謂也𨿽美惡之相逺嗜好之不齊亦烏可勝道哉【東坡】質葳蕤而懷風性耿介而淩霜【謝靈運賦】眞枝凝碧懋湘岸之多陰華實變黃動江潭之秋色碧葉獨潤金衣更鮮【李徳裕賦】甘逾萍實剖食卽同於楚謡寒比蔗漿析酲何慚於漢史【劉禹錫表】爛日色麗彤廷【賀表】春白花兮玉團香气淸兮紫檀久柯不攺兮蒼官秋實正味兮木酸棘直兮所難世所知兮惟蘭葉不采兮汝安【鄭松窻】賦詠祖

五言散句

朱苞待霜潤【沈約】

寒橘帶霜甘【許渾】

齒衰嫌橘醋【宋景文】

香能破腥惡【香山】

天寒橘柚垂【少陵】

橘妥麼金丸【山谷】

緑橘憐同气【丁謂】

黃知橘柚來【少陵】

荒庭垂橘柚

茅檐依橘柚

橘柚當家僮【栁宗元】

寒初榮橘柚

人煙寒橘柚【太白】

星懸橘柚村【劉禹錫】

春飛白玉花秋吐黃金實【程金紫】

此郊千樹橘不見比封君【少陵】

芳條結繁翠圎實變霜朱【梁範云】

逢君金華宴得在玉階前【張華】

磊落蠟珠圎參差金壺裏【劉原父】

頌聲騷客誤錫貢禹書遲

荊州持大橘亦名作黃柑【晁以道】

彼美出南國關山不常有【張蕓叟】

香散風前麝漿寒霜後蜜【程金紫】

七言散句

橘州日出仍甘腴【少陵】

願憑朱實表丹誠【香山】

楚香寒食菊花時【杜牧】

君家秋實羅浮種【山谷】

淸園一洗黃金團【張文潛】

黃金毬獻相摩蕩【曽南丰】

珠顆形容隨日長瓊漿气味得霜成【香山】

手植黃柑三百顆春來新葉滿城隅【栁州】

幾樹花開聞噴雪何人橘實見垂珠

千里晚霞云夢北一州霜橘洞庭南【張泌】

莫遣兒童酸打盡要看霜後十分黃【山谷】

書後合題三百顆頻隨驛使未應慳

江南碧木映霜秋丹實淸香破客愁【劉原父】

气味豈同淮枳變皮膚不作楚梅酸【李邦直】

浥霜火齊絫絫熟噀露金苞冉冉香【王安石】

入苞豈數橘柚賤芼鼎始足鹽梅和【曽南丰】

惟有橘園風景異碧叢叢裏萬黃金【範石湖】

那堪富有千頭橘便可稱爲四老人【徐竹隠】

香於梔子細於梅栁絮梨花向後開【丁公言】

五言古詩

伊橘少生意𨿽多亦奚爲惜我結實小酸澁如棠梨剖之盡蠧蝕采掇爽所宜紛然不適口豈止存其皮蕭蕭半死葉忽忽別故枝冬霜雪積況與回風吹常聞蓬萊殿羅列瀟湘姿此物嵗不稔玉食失光輝防盜尙憑陵當君減膳時汝病是天意吾意罪有司憶昔南海使奔騰獻荔枝百馬死山谷到今耆舊悲【少陵】

橘柚懷眞質受命此炎方密林耀朱緑晚嵗有餘香殊風限淸漢飛霜滯故鄕扳條何所嘆北望熊與湘【栁子厚】萎蕤映庭樹枝葉淩秋芳故條雜新實金翠共含霜扳枝折杪榦甘防若瓊漿無假存雕飾玉盤余自嘗【梁簡文帝】衝飈發寒壠朔雪度炎州摧折江南桂離披漢北楸獨有淩霜橘榮麗在中洲【齊虞芝】

麗樹臨江浦結翠似芳蘭焜煌玉衡散照耀金衣丹【梁徐摛】

橘生湘水側僻陋人莫傳逢君金華宴得在玉几前【張華】吾聞江南橘乃比千戶侯嵗獻天子旁取爲廟堂饈【劉原父】

五言律詩【補附散句散聨】

野色煙波外西風橘柚香湖光杳無際山色忽深蔵塔古燈猶照壇余竈已荒何當蛻塵鞅從此訪漁郎【趙節齋】倦客滄浪意扁舟汗漫遊雲歸林屋晚木落洞庭秋此地眞堪老中原卒未休可知侯萬戶不似橘千頭媚葉重重密幽花裛裛香【宋景文】

白華如散雪朱實似垂金自有淩冬質能堅嵗晚心【李元豫】

七言絕句

憐君病後思新橘如折猶酸亦未黃書後欲題三百顆洞庭猶待滿林霜

宜春果結洛陽枝正遇耆朋會客時更引輕舟停葦岸香秔鮮鱠雅相宜【溫公】

十年不折洞庭霜喜見新苞照眼黃但得典刑休嗜味虎賁猶得作中郎【張文潛】

新霜徹曉報秋深染就靑林作纈林惟有橘園風景異碧叢樷裏萬黃金【範石湖】

兩樹亭亭蘚砌旁未論包貢奉君王世無班馬堪薫炙且嗅幽花也自香【後村】

樂府祖

浣溪沙

菊暗荷枯一夜霜新苞緑葉照林光竹籬茅舍出靑黃香霧噀人驚半破淸泉流齒恰初嘗吳姬三月手猶

香【子瞻】

淸平樂

西江霜後萬防暄晴晝璀璨寄來光欲澑正值文君病酒畫屏斜倚窻紗睡痕猶帶朝霞爲問淸香絕韻何如欲語梅花【李古溪】

西江月

昨夜十分霜重曉來千里書傳吳山秀處洞庭邊不夜星垂初徧好事寄來禪侶多情將送琹仙爲憐佳果稱嬋娟一笑聊同勝宴【李古溪】

柑

事實祖

碎錄

柑者橘之屬也味甘美有黃者有頳者頳者謂之壺柑交趾人以席囊貯之鬻於市中其窠如薄絮囊皆連枝葉螘在其中並窠而賣螘亦黃色大扵常螘南方柑樹若無此蟻則其實爲蠧所傷無復一完今華林園有柑二株【嵇含錄】員柑一名乳柑惟泥山爲最地不弛一里所產柑其大六七寸圓皮薄而味美不黏瓣食不畱澤一顆之枝才一二枚間有全無者生枝柑鄕人以其耐久畱之枝上帶葉而折故名生枝【韓彥直錄】

紀要

張磐爲廬江太守潯陽令餉一奩柑其小男執其一枚磐奪取付外卒以兩枚與之磐奪柑杖卒曰何故行賂於吾子【謝承後漢書】彭城王義康時四方獻餽皆以上品獻義康而以次者供禦上嘗噉柑嘆其味劣義康在坐曰今年柑殊有佳者遣人還東府取柑大三寸許【宋書】王丞相儉帳下柑果盈溢涉春壊爛【世說】李衡字叔平爲丹陽太守每治家妻輒不聽後密遣人扵武陵龍陽洲上作宅種柑千樹臨死勅兒曰汝母惡我治家今窮如是吾洲上有千頭木奴不責汝衣食嵗止一熟亦足用矣及柑成嵗得輸絹數千疋【襄陽傳】隋文帝好食柑蜀中柑黃卽以蠟封其蒂獻之【本紀】唐故事賜近臣黃柑以黃羅包之人各二枚上元夜以黃柑遺近臣謂之傳柑宴【坡詩注】荊州貢黃柑帝以紫帕包賜蕭嵩【唐志】唐眀皇得合歡柑與宰臣分食之又令工畫爲圖【開元遺事】唐眀皇食柑幾千餘枚皆缺一瓣問進柑使雲中途有一道士嗅之蓋羅公逺也【同上】益州嵗貢柑皆以紙裹之他時長吏嫌不敬代之細布旣而恐柑爲布所損每懷憂懼俄有禦史甘子布至長吏以爲推布裹柑子事懼曰果爲所推及子布到驛長吏敍以布裹爲敬子布初不之知久而方悟聞者笑之【唐新語】開元末江陵進乳柑橘上以十枚種於蓬萊宮至天寶十載九月結實宣示宰臣曰朕近於宮內種柑子數株今秋已結實一百五十顆乃與江南及蜀中所進不異宰臣賀曰雨露所均混天樞而齊被艸木有性憑地气以潛通故得以江外之珍果爲楚中之華實【太眞外傳】董元素自江南來上召見畱於翰林中宿洎夜召與語曰聞公頗有神術今南中柑橘正熟卿能致之否對曰請安一合於禦榻前數刻忽有防風入簾元素乃啟其合柑子滿其中奉曰此江陵支縣柑也上嘗之驚嘆【異聞錄】南陽郡東望山有柑正熟三人共食致飽訖懷二枚去聞雲中有語云放雙柑乃聽汝去【述異記】安定郡王以黃柑釀酒名曰洞庭春色【坡集】

雜著

橘出溫郡然多種柑又別種有八曰眞曰生枝曰海紅曰洞庭曰朱曰金曰木曰甜橘別種爲十四曰塌曰包曰綿曰沙曰荔曰軟條曰穿曰油曰緑曰乳曰金曰自然曰早黃曰凍棖屬別種爲五曰棖曰朱變曰香欒曰金櫞曰枸橘凡其類合二十有七種而乳柑推第一故溫人謂乳柑爲眞柑然橘亦出蘇州臺州西出荊州而南出閩廣皆木橘耳已不敢與溫州齒矧敢與眞柑爭髙下耶且溫四邑俱種柑而出泥山者又傑然推第一泥山盡平陽一孤嶼大抵塊土不過覆釜其旁地延袤只三二里許無連岡險壑非有佳風气之浸淫出三二里外其香味益逺不逮夫物理何可考耶或曰溫並海地斥鹵宜橘與柑而泥山特斥鹵佳處物生其中故獨與他異予頗不然其說夫姑蘇靑丘與七閩兩廣之地往往多並海斥鹵何獨溫而又豈無三二里得斥鹵佳處如泥山者自屈原司馬遷李衡潘嶽王羲之謝恵連韋應物輩皆言吳楚間出者而未嘗及溫溫最晚出而羣橘盡廢物之變化出沒其渺不可攷如此以予意之溫之學者由晉唐間未聞有傑然出與天下敵者至國朝始盛至於今日又號爲文物極盛之際豈亦天地光華秀傑之气來鐘此土其餘英遺液猶被艸木而泥山獨偶得其至英者耶予北人平生恨不得見橘著花然常從橘州市橘亦未見佳者又安得所謂泥山者啗之去年秋把旄此地得一親見花而再食其實以爲幸獨故事太守不得出城從逺遊無由領客入泥山香林中泛酒其下而客乃有遺予泥山橘者且曰橘之美當不減荔子荔子今有譜得與牡丹芍藥花譜並行而獨未有橘譜子愛橘尢甚橘若有待子子不可辭予因爲之譜且妄欲自附於歐陽公蔡公之後亦以表見溫之學者足以誇天下而不在夫橘而已【韓彥直錄】以上皆彥直之錄也韓但知乳橘出於泥山獨不知出於天臺之黃巖也出於泥山者固奇也出於黃巖者尢天下之奇也【陳肥遁識】名傳地理逺自武陵之淵族茂神經遙聞建春之嶺王逸爲賦取對荔枝張衡制辭用連石蜜足使萍實非甜蒲萄猶餲【梁庾肩吾謝湘東王賚柑啟】王羲之與諸子遊觀有一枚柑割而分之以娛目前云【闕】黃甘傳【見橘門】

賦詠祖

五言散句

登俎黃柑重【少陵】

破柑霜落爪

白露漙柑子

撫掌笑木奴爾豈當封侯【晁以道】

逢君金華宴正味百花先【張文潛】

朱實挺荊南苞品擅珍淑上林雜佳樹江浦間修竹【梁徐陵】

園柑長茂時三寸如黃金諸侯舊上計厥貢傾千林【少陵】黃金結縹帶揺落楚天涯來助枳盤勝羞將橘柚偕【溫公】

七言散句

聞道黃柑嘗抵鵲【東坡】

君家秋實羅浮種已作絫絫半拂墻【山谷】

燕南異事眞堪紀三十黃柑擘永嘉

黃柑似是勝崕蜜帶葉初擎翠竹籃【聖兪】

歸來一防殘燈在猶有傳柑遺細君【東坡】

風揺玉蕊霏防露霜後金衣委墜繁【子美】

楚山黃柑彈丸小未識洞庭三寸柑【子由】

磊落金盤薦糟蟹纎柔玉指破霜柑【陳師道】

五言律詩

春日晴江岸千柑二頃田靑雲著葉密白雪避花繁結子隨邊使開筒近至尊後於桃李熟終得獻金門【少陵】岑寂雙柑樹婆娑一院香交柯低幾杖垂實礙衣裳滿嵗如松碧同時待橘黃幾回沾葉露乘月上胡牀

七言絕句

侍史傳柑玉帝旁又聞艸木盡天香寄與維摩方丈室不知薝卜是餘芳

色深林裏風霜下香著尊前指爪間書後合題三百顆頻隨驛使未應慳【山谷】

君家秋後羅浮種已是絫絫半拂墻莫教兒童酸打盡要看霜後十分黃

七言律詩

手種黃柑三百株春來新葉徧城隅方知楚客憐皇樹不學荊州利木奴幾嵗花開聞噴雪何人摘實見垂珠若敎坐待成林後滋味還堪養老夫【栁宗元】

一雙羅帕未分珍林下先嘗愧逐臣露葉霜枝剪寒碧金盤玉指破芳辛淸泉防防先流齒香霧霏霏欲噀人坐客勤爲收子千奴一匊爲吾貧【東坡】

樂府祖

洞仙歌

江陵種橘尙比封侯貴何況江濤轉千里帶天香含乳洞宜入春盤紅茘子馳驛風流僅比齒疎潘令老怯咀冰霜十顆金苞謾分遺觴前須細認別有餘甘從此去枉卻栽桃種李想相如酒渴對文君迥不是人間等閒風味【晁補之】

溫江異果惟有泥山貴驛送江南數千里半含霜輕噀霧曽怯吳姬親贈我緑橘黃柑怎比雙親雲水外遊子空懷惆悵無人可歸遺報周郎須念我物少情多春酒醉獨勝甜桃酢李況燈火樓臺近元宵似不減袖中香味

全芳備祖後集卷三

欽定四庫全書

全芳備祖後集卷四

宋陳景沂撰果部

橙

事實祖

碎錄

橙橘屬食之則美嗅之則香【淮南子】橙皮可爲醬韲韭【風俗通】橙似橘而非若柚而香冬夏花實相繼或如彈或如拳【果木志】木有刺香气馥鬱可以薫衣可以漬蜜【劉孝子巗橋錄】

雜著

穰橙鄧橘【南都賦】在南稱柑在北則橙【文選】

賦詠祖

五言散句

細雨更移橙【少陵】

霜橙壓香橘【少陵】

霜橙共我鄕【張耒】

鵠殻攢壊橙【昌黎】

淸霜夜漠漠佳實曉絫絫鵠殻攢修榦金華耀暖曦【張右史】

七言散句

西風初作十分涼喜見新橙透甲香【東坡】

鮮眀百樹見秋實錯綴眾葉傾霜柯翠羽流酥出天仗黃金毬戲相蕩摩【南丰】

七言絕句

荷盡已無擎雨蓋菊殘猶有傲霜枝一年好景君須記最是橙黃橘緑時【東坡】

金橙縱復里人知不見鱸魚價自低須是松江煙雨裏小船燒薤搗香虀

嘉樹團團俯可攀壓枝秋實漸斕斑朱闌碧瓦淸霜曉粲粲繁星緑葉間【永叔】

天將金闕眞黃色借與洞庭霜後橙松滋解作逡巡麯壓倒江南好事僧【山谷】

橙橘甘香各效能厥包錫貢不同升果中亦抱奇才嘆有客攀條气拂膺【屏山】

尙懷細雨初移日著子已見淸霜澘絕憐面有貴人色偶置吾儕樽爼間

橙虀細縷風韻勝我不痛飲那知音何如金丸走衾枕三月夢遊薝卜林

自從天籞守吏散老樹零落煙雲淒今朝我爲作知己小摘秋風黃欲齊

花資泛蜜小劑供極有痛快鏖邪功生枝滋味𨿽可口流品故應甘下風

七言律詩

洞庭朱橘未防色襄水錦橙多已黃玉臼持虀憐鱠美金盤按酒助杯香𨿽生南土名猶重未信中州客厭嘗欲寄百包憑驛去只因佳味怯風霜【梅聖兪】

金橘

事實祖

紀要

金橘產於江西以逺難致都人初不識眀道景祐初始至京師香淸味美置之樽俎光采灼爍如金彈丸溫成皇后好食之由是價重京師余世家江西見吉州人甚惜此果若欲久蓄預於菉豆中藏之可經時不變蓋性熱以菉豆涼故也【歸田錄】

賦詠祖

五言散句

金丸小木奴【元稹】

霜苞瓣香【聖兪】

具體橘苞防【聖兪】

誦句襞露囊香甘冷熨齒

韓彈有輕薄楚萍知是非甘香奉華俎咀嚼破眀璣越橘如金彈爛然已盈篋誰傳嶺外信常戴霜前葉【聖兪】

七言散句

霜枝揺落黃金彈【山谷】

黃欺晚菊垂金砌圎並眀珠落細盤【王岐公】

七言古詩

誠齋老子不耐靜偶拄烏藤出苔徑獨遊無伴卻成愁羣從同行還起興槿籬竹戶重復重雞鳴犬吠靑霞中蓬萊老仙出迎客朱顏白髮仍方瞳餐菊爲糧露爲醑染霧作巾云作屨欣然領客到仙家行盡蓬萊日未斜更傾山瓢酌仙酒酒外瓢邊亦何有偶有小樹雙欒碧琉璃葉黃金丸主人忍喫不忍摘笑道未霜猶帶酸小童隨我勇過我不管仙翁惜仙果手挽風株揀霜顆爭獻滿盤來飣坐隔水蓬萊看絕奇蓬萊看水海如池主人勸客對絕境不飲令人坐生癭何如寄下未盡瓢畱待早梅伴疎影【誠齋】

七言絕句

禪客入秋無气息想依紅袖醉毰毸霜枝揺落黃金彈許送筠籠殊未來【山谷】

圎小香黃珠顆垂結成洛邑重霜時相公和气陶羣物不是寒暄變土宜【溫公】

風餐露飲橘州仙胸次淸於月樣圎仙客偶遺金彈子蜂王排作菊花鈿【誠齋】

七言律詩

苑臣初摘置雕盤口勅宣恩賜近官气味豈同淮枳變皮膚不作楚梅酸參差翠葉蔵珠琲錯落金槃鑄彈丸安得一株擎雨露畫圗傳與世人看【李淸臣】

甘蔗

事實祖

碎錄

藷蔗也【說文】赤者名昆崘白者名荻蔗【本艸】疎者皮厚謂之荻蔗【吳志】扶南蔗一丈三節見日卽消遇風卽折【世說】蔗冰甘蔗其餳爲石蜜【廣志】泰尊蔗漿取柘甘以爲飲也【漢郊祀志】臑鼈炰羔有柘漿和其汁以爲飲也【宋玉賦】交趾所生者圍數寸長丈餘頗似竹斷而啖之甚甘搾取其汁曝漧成飴入口消釋彼人謂之石蜜【吳錄】

紀要

顧愷之爲虎頭將軍每食蔗自尾至中曰漸入佳境【世說】元嘉二十七年魏太武引兵攻彭城求甘蔗於武陵王駿駿命予之【魏史】魏主致意逺來疲乏若有甘蔗及酒可以分恵世祖答曰知行路多乏令付酒二器甘蔗百根【沈約宋書】平虜將軍劉勲奮威郭展等共飲夙聞展有手臂曉五兵與論劍良久謂將軍怯也求與對酒酣耳熱方食蔗卽以爲杖下殿數交二中其臂左右大笑【魏典論】虞絳中痁疾逾月旣乏資給疲瘵且腫忽夢一白衣婦人謂之曰子之疾當食蔗卽愈詰朝見鬻蔗者揣囊中吿乏鏹惟有唐韻一冊請易之其人曰我乃負販者將此安用哀君欲之遂貽數枝虞喜而食之疾遂愈【野史】神宗問恵卿曰何艸不庶獨於蔗庶何也對曰凡艸種之則正生此側出也所謂庶出也【野史】孫亮使黃門以銀碗並蓋就中藏吏取交州所獻甘蔗餳黃門先恨藏吏以防屎投餳中啟言吏不謹亮呼吏將銀器入問曰此器旣蓋之有掩覆何緣有此黃門將有恨汝耶吏叩頭曰常從某求官花席不敢與亮曰必是此也問之懼服【江表傳】

雜著

唐大歷間有僧號鄒和尙不知所從來跨白驢登繖山結茒以居𨿽鹽菜薪米之屬卽書於紙系錢遣驢負至市區人知爲鄒也取平直掛物於鞍負而歸一日驢喫山下黃氏蔗苗黃請償於鄒鄒曰汝未知因蔗糖爲霜利當十倍吾語汝塞責可乎試之果倍自是流傳其法至末年北走通泉縣靈鷲山龕中其徒追及但見一文殊石像始知大士化身而白驢者乃獅子也【王灼譜】甘柘只生於南方北人嗜之而不可得魏太武至彭城遣人求酒及蔗於武陵王郭汾陽在汾上代宗賜甘蔗二十條子虛賦所云藷柘也藷柘者甘蔗也蓋相如指言楚云之物漢郊祀歌泰尊柘漿亦謂取甘蔗汁以爲飲容齋又有糖霜譜云糖霜之名唐以前無所見自古食蔗者始爲蔗漿宋玉招魂賦所謂臑鼈炰羔有柘漿是也其後爲蔗餳如孫亮者是也後又爲石蜜南中八郡誌云搾甘蔗汁曝成飴謂之石蜜本艸亦云煉糖如乳爲石蜜是也後又爲蔗酒唐赤土國用甘蔗作酒雜以紫根是也唐太宗遣使至磨竭陀國取熬糖法卽詔州上諸蔗搾沈如其劑色味愈於西域然只是今之砂糖蔗之技盡於此不言作霜非古也歷世詩人模奇寫異亦無一章一句及此惟東坡過金山寺作詩送遂寧僧云涪江與中泠共此一味水冰盤薦琥珀何似糖霜美山谷作頌答梓州雍熙長老云逺寄蔗霜知有味勝如崔子水晶槃正宗埽地從誰說我舌猶能及鼻尖糖霜見之文字者實始二公甘蔗所在皆植獨福塘四眀番禺廣漢遂寧有糖霜而遂寧爲冠四郡所產甚微而棵細色淺味淡僅比遂之下者亦皆起於近世唐大歷中有鄒和尙者始來小溪之繖山敎民黃氏以造霜之法繖山在縣北二十里凡前後爲蔗田者十之四蔗有四色曰杜蔗曰西蔗曰艻蔗本艸所謂荻蔗也曰紅蔗本艸所謂昆崘蔗也紅蔗止堪生啖艻蔗可爲沙糖西蔗可作霜色淺不甚貴杜蔗緑嫩味厚専用作霜凡蔗最因地力今年爲蔗田者眀年攺種五糓以滋息之器用曰蔗削曰蔗鐮曰蔗凳曰蔗碾曰搾斗曰黍甕各有制度凡霜一甕中品級亦自不同堆疊如假山者爲上團枝次之甕鑑次之碎小塊顆又次之沙腳爲下紫爲上琥珀次之淺黃又次之淺白爲下宣和初王黼創應奉司遂寧常貢外嵗別進數千斤是時所產益奇應奉司罷乃不再見遂寧王灼作糖霜譜七篇具載其說予采取之以廣見聞焉【容齋隨筆】都蔗𨿽甘杖之必折巧言𨿽美用之必滅【曹植】挫斯蔗而療渴若潄酲而含蜜淸滋津於紫梨流液丰於朱橘【張協】郡蔗釀蜜殊美絕快渴者所思銘之佩帶【張載】

賦詠祖

五言散句

春雨餘甘蔗【少陵】

初味猶噉蔗【昌黎】

甘蔗消殘醉【元稹】

姜蔗傍湖田【左司】

漿甜蔗節調【杳山】

挺挺自超羣稜稜類此君【白氏集】

偶然存蔗莭幸各對松筠【杜少陵】

七言散句

蔗漿歸廚金椀凍【東坡】

疑是此君縈紫綬卻來佳境醉紅裠【白氏集】

少年辛苦甘食蓼老境淸閒如啖蔗

百味防酒布蘭生泰尊柘漿析朝醒【郊祀歌】

垂栁陰陰日初永蔗漿酪粉金盤冷【東坡】

七言古詩

瑤池宴罷王母仙九芝飛入三仙山空餘絳節畱人間云封露洗無時閒莭旄落盡何斕斑野翁提攜出茅菅吳刀戛戛鳴雙環截斷寒冰何潺潺相如賦就空上林倦遊渴病長相侵劉伶愛酒眞荒淫狂來欲倒滄溟深此時一嚼輕千金鑪邊何用文君琴五斗一石安足斟坐想毛髮生淸陰蕭瑟甘滋欲誰釀柤梨橘柚紛殊狀冷气直射杯槃上顧郎不見休惆悵佳境到時還不妄詩成𨿽愧陽春唱全勝乞與將軍杖【舒信道】

七言絕句

亦非崖蜜亦非餳靑女吹簫凍作冰透骨輕寒淸著齒嚼成人迹板橋聲【誠齋】

橄欖

事實祖

碎錄

橄欖大如棗三月花八九月熟生食味酢蜜藏乃甜美【南方艸木狀】樹身聳枝髙數丈其子深秋方熟閩中多種植咀之味香及煮食悉解酒毒有野生者樹繁子酸不可梯但刻其根下方寸許內鹽於中一夕子皆落【廣州記】賦詠祖

五言散句

粲粲核中仁尙可瀹奇茗【程金紫】

南國靑靑果涉冬始攀摘乍咀澁難任竟嘗甘莫敵【聖兪】

五言古詩

江南多果實橄欖最淸奇北人將就酒食之先顰眉皮內芳且澁歷歷復棄遺良久且回味始覺甘如飴我今何所諭諭彼忠臣辭直道逆君耳斥逐投天涯亂世思其言噬臍焉能追寄語采詩官毋輕橄欖詩【王元之】五行居四時惟火盛南訛炎焦淩小气橄欖得之多酸苦不相入初爭久方和霜苞入中州萬里來江波幸登君子席將與眾果羅中州種佳果珠圎玉先磋愧玆微陋質以逺不見訶餳飴兒女甜遺味久則那良藥不甘口厥功見沈屙忠言初厭之事至悔若何世已無采詩詩成爲君哦【永叔】

南珍富奇異疇昔頗窮覽夷荒無書傳從古陋鉛槧苞封走中土天序異離坎有香已變衰有色多黯譾今君此堂上珍物惟橄欖靑膚鏤瓊瑩翠顆森菡萏若爲幽人貞久見君子淡甘懷彼包羞日新此剛敢淸泉薦芳茗臭味獨潛感澡雪淸煩酲滌除瑩覽靈均采時菊西伯嗜昌歜廟鼎實調梅壯士仍嘗膽由來超俗好諸絕不言慘勤謝凡口薤白空三噉【劉貢父】

魨魚肆潛毒頃刻輒僵僕宿酒發狂酲千日尙沈瞀性命如危一絕不可救幸然服刀圭咄叱還復舊吾昔評橄欖不在百果後俗人多不識至美或莫售【劉原父】

七言絕句

方懷味諫軒中果忽見金盤橄欖來想共餘甘有葛苦中眞味久方回【山谷】

紛紛靑子落紅鹽正味森森苦且嚴待得防甘回齒頰已輸崕蜜十分甜【東坡】

樂府祖

好事近

瀟灑薦冰槃滿坐暗驚香集久後一般風味問幾人知得畫堂飲散已歸來淸潤轉更惜畱取酒醒時助茗甌春色【山谷】

浣溪沙

南國風流是故鄕紅鹽落子不因霜於中小底最珍藏薦酒薦茶些子澁透心透頂十分香可人回味越思

量【吳志】

餘甘子

事實祖

碎錄

庵摩勒果餘甘子也【本艸】又名庵摩勒迦果【佛書】餘甘如彈丸大視之理如匏片初入口苦久乃甜美以鹽蒸之尢美可食【異物志】如梭形初入口酸澁飲水乃甘【同上】其實似李靑黃色核員作六七稜食之先苦後甘【艸木狀】瀘水南岸有餘甘子樹色防黃味酸苦核有五稜【雲南記】戎州蔡次律家軒外有餘甘子樹予名之曰味諫軒【山谷】其果則丹橘餘甘茘枝之林【吳都賦】

賦詠祖

六言詩

百斤黃鱸鱠玉萬戶赤酒流霞餘甘渡頭客艇茘枝林下人家【唐庚】

五言古詩

炎方橄欖佳餘甘豈苗裔風姿𨿽少殊气韻乃酷似醉顏澁吻余彷佛淸甘至侯門收寸長粉骨成珍劑猶聞雜蜜艸少轉森嚴味奇才用不専𨿽用何如棄端如效苦言逆耳多嫌忌棄果事何傷違言徳之累悅口易逢知感玆長髮喟【劉屛山】

七言絕句

甘言誤我三折臂良藥爲洗五年腸欲知苦過味方永請試君家肘後方【張於湖】

此老才堪上諫坡南州畱滯意如何還將苦口劘英主醫國懸知藥籠多

苦愁人意未相諳率以初嘗廢後甘王氏有詩旌橄欖可憐遺詠在巴南【程金紫】

樂府祖

更漏子

庵摩勒西土果霜後眀珠顆顆憑玉兔搦香塵稱爲席上珍號餘甘爭柰苦臨上馬時分付管回味卻思量忠言君試嘗【山谷】

榲桲

賦詠祖

五言古詩

秦中物専靈榲桲爲佳果南枝種府署髙樹立婀娜秋來收新實照日垂萬顆中滋味醴釀外飾素茸裹彥思摘晨露滿合待贈我【文與可】

七言古詩散聨

蒺藜已枯天馬歸嫩蠟籠黃霜冒榦不比江南柤橘酸橐駝載與吳人看【聖兪】

甘露子

賦詠祖

七言古詩

甘露子甘露子喚作地蠶亦良似不食柘葉不食桑何須走入地底藏不能作繭不上簇如何也賜湯浴呼我果謂之果呼我防謂之防唐臨晁錯莫逢他髙陽酒徒咀爾不揺牙【誠齋】

全芳備祖後集卷四

﹤子部﹐類書類﹐全芳備祖集﹥

欽定四庫全書

全芳備祖後集卷五

宋陳景沂撰果部

梅

事實祖

碎錄

梅杏類樹及葉皆如杏而實同【詩疏】摽有梅女及時也【詩】墓門有梅【詩】侯栗侯梅【詩】五月煮梅爲豆實【禮】籩人饋食之籩其實幹防【音老】注幹梅也【周禮】

紀要

髙宗命傅說曰若作和羮爾惟鹽梅【書】東方朔與門生三人行見一鴆一生曰當有酒一生曰其酒必酸一生曰𨿽得酒不及飲須臾主人出酒安座而覆之不得飲問其故曰見鴆飲水故知得酒鴆飛集梅故知酒酸鴆飛去折枝故知不得飲也【外傳】魏武帝行兵失道三軍皆渴操曰前有大梅林結子甘酸可以止渴士卒聞之口皆流水【三國誌】吳人謂梅子爲曹公謂鵞爲右軍有士人遺醋梅與燖鵞作書曰醋浸曹公一缾湯燖右軍兩隻【筆談】範任能噉梅信嘗致一奩畱任食之須臾而罄【語林】五代趙康凝楊偓方宴食靑梅凝顧偓曰勿多食小兒食諸將以爲慢偓遷康凝梅陵【五代史】夏至前雨名黃梅沾衣皆敗黦又埤雅云江湘二浙四五月間梅欲黃落則水潤土溽柱礎皆汗出成雨謂之梅雨故自江以南三月雨謂之迎梅五月雨謂之送梅【風土記】江淮有梅雨號爲梅霪又有落梅風謂之信風

雜著

魏無林而止渴範畱信以前嘗【陳照】亦果中之佳實【吳淑】天子置公卿大夫士欲水土相濟鹽梅相調不得獨是獨非也【王義方疏】

賦詠祖

五言散句

紅綻雨肥梅【少陵】

四月熟黃梅

梅杏半傳黃

齒軟越梅酸【韓偓】

好折待賓侶金盤薦紅裙【庾信】

七言散句

梅實許同朱老喫【少陵】

金槃未薦含酸子【東坡】

冰槃靑子渴爭嘗【朱韋齋】

江南樹樹黃垂蜜

五言古詩

江梅有佳實結根桃李場桃李終不言朝露借恩光孤芳已皎潔冰壺空自香古來和鼎實此物升廟廊嵗月坐成晚煙雨靑已黃得升桃李槃以逺初見嘗終焉未可口擲置官道傍但使本根在棄捐何能傷

七言絕句

天賜燕支一抹顋盤中磊落笛中哀𨿽然未得和羮便曽與將軍止渴來【羅】

靑莎徑裏香未漧黃鳥陰中實已圎蒸豆作烏梅作白屬同丹杏薦牙盤【山谷】

北客未嘗眉自顰南人誇說口生津磨錢和蜜誰能許去蒂供鹽亦可人

帶葉連枝摘未殘依依茶塢竹籬間相如病渴應須此莫與文君蹙逺山

渴夢吞江起解顏誇成有味齒牙間前年鄴下劉公幹今日江南庾子山

久雨令人不出門鮮晴喚我到西園要知春事深和淺試看靑梅大幾分

紅雨斑斑竹外蹊黃金嫋嫋水邊絲舉頭揀徧低陰處帶葉靑梅摘一枝【誠齋】

實成上供人主知登進玉階調鼎臑那得滋味甘如飴無忘風雨摧挫時【王曜軒】

樂府祖

阮郎歸

南園春艸踏靑時風和聞馬嘶靑梅如豆栁如眉日長蝴蝶飛花露重艸煙低人家簾幙垂秋千慵困解羅衣畫梁雙燕棲【永叔】

菩薩蠻

一聲羌管吹嗚咽玉溪半夜梅翻雪江月正茫茫斷橋流水香含章春欲暮落日幹山雨一防著枝酸吳姬先齒寒【孫濟師】

永遇樂

風折新英雨肥繁實又還如豆玉核初成紅腮尙淺齒軟酸微透粉墻低亞佳人驚見不管露沾襟袖一枝釵子未揮應把手挼頻嗅相思病酒只因思此免使文君眉皺入鼎調羮攀林止渴功業還依舊看看飛燕銜將春去又將欲黃昏時爭如向金槃滿捧共君對酒【王冠卿】

杏

事實祖

碎錄

葉似梅差大而微紅其仁可以入藥【本艸】師曠占曰梅桃杏實多者來年謂之穰【海錄】寒食日人煮麥粥杏仁爲酪以餳沃之【玉燭寶典】嵩山有牛山其山多杏至三月爛然黃茂自中國防亂百姓饑饉皆資此爲命人人充飽而杏不盡【嵩山記】

紀要

孔子居杏壇之上【莊子】漢文帝上林苑有文杏【西京雜記】神仙董奉居廬山爲人治病重者種杏五株輕者一株於杏林中以杏一器換谷一器糓少者虎逐之乃以谷賑貧乏者號董仙杏林【神仙傳】孫楚祭子推云餳一盤醴酪三盂今寒食有杏酪麥粥卽其遺也【荊楚嵗時記】後周張元性廉潔南鄰有杏兩株杏熟多落元園中悉以還之【周書】馬燧子暢以第中大杏饋竇文瑒文瑒以進徳宗徳宗未嘗見頗怪之令中使就封杏樹暢懼進宅廢爲奉誠園【唐史】

雜著

魏王送西山之杏【王逸】飾文杏以爲梁【相如】李賀有惱公篇蓋艷體也其首章曰宋玉愁空斷嬌嬈粉自紅歌聲春艸露門掩杏花叢故晁次膺詞用此

賦詠祖

五言散句

芳枝結靑杏翠葆新奕奕【永叔】

七言散句

仙人愛杏令虎守【聖兪】

大杏金黃小麥熟【東坡】

裏中饋杏得新嘗【後山】

五言古詩

天暖酒易醺春暮花難覓閒步到南園杏子半紅碧輕風動髙枝可望不可摘聳肩跂一足偶爾攀翻得攀條初亦喜折條還復惜小苦已自韻味酸正堪喫聊將插鬢歸空樽有餘瀝【誠齋】

樂府祖

浣溪紗

靑杏園中煮酒香佳人初試薄羅裳栁絲揺曳燕飛忙乍雨乍晴花自落閒愁閒悶晝偏長爲誰消瘦減容

光【永叔二首】

葉底靑靑杏子垂枝頭薄薄栁綿飛日髙深院晚鶯啼堪悵風流成薄幸斷無消息道歸期托腮無語翠眉

低

蝶戀花

花褪殘紅靑杏小燕子飛時緑水門前繞枝上栁綿吹又少天涯何處無芳艸墻裏秋千墻外道墻外行人墻裏佳人笑漸不聞聲聲漸悄多情卻被無情惱【東坡】

訴衷情

出林杏實落金盤齒軟怕嘗酸可惜半殘靑子猶有小唇丹南陌上落花間雨斑斑不言不語一段傷春都在眉間

桃

事實祖

碎錄

旄冬桃也椃桃山桃【爾雅】有蕡其實【詩桃夭】投我以桃報之以李【詩抑】其實棗栗桃【禮】玉衡星散爲桃【春秋運斗樞】東海有山名度索上有大桃蟠屈三千里名曰蟠桃【水經注】波斯國有波淡樹長五六丈圍四五尺葉似桃三月開花白色結實如桃子形而偏謂之偏桃其實苦澁不可噉核中仁子甘美西域共珍之【南蠻志】

紀要

孔子侍坐於魯哀公公賜之桃與黍公曰以黍雪桃對曰黍五糓之長而桃爲下果君子不以貴雪賤【家語】老子西遊省太眞王母共食碧桃紫梨【尹喜傳】昔彌子瑕有寵於衛君食桃而甘以其半奉君君曰愛我哉忘其口而啖寡人及子瑕得罪於君君曰是常啖我以余桃【韓非】公孫捷田開疆古冶子事景公勇而無禮公患之晏子言於公請公饋以二桃曰三子計功而食公孫捷田開疆先言功援桃而起古冶子又言其功令二子反桃二子慚而自殺古冶子曰恥人以言誇其聲不義也亦反其桃而死故曰二桃殺三士【晏子春秋】秦吏趙凱以私恨吿國民吳旦生盜食宗廟禦桃旦生對曰民不敢食也王曰剖其腹出其桃史記惡而書之曰食桃之肉當有遺核王不知此而剖人腹以求桃非理也【周書】東都獻短人帝呼東方朔朔至短人謂上曰王母種桃三千嵗一結子此兒已三過偸之矣後西王母以七月七日降帝宮命侍女索桃須臾盤盛七枚母自啖二以五枚與帝帝畱核母曰用此何爲上曰欲種之母笑曰此桃三千年一結子非下土所植【漢武故事】漢永平中劉晨阮肇入天臺迷不得返經十二日饑甚遙望山上有桃遂躋險援葛至其上啖數枚饑止體充下山取水見一杯流出有胡麻焉乃相謂此近人矣度山見大溪溪邊有二女子色甚美見二人持杯便笑曰劉阮二郎投回杯來劉阮驚二女欣然曰來何晚耶因邀至家十日求還苦畱半年女遂相送指示還路鄕邑零落已七世矣【搜神記】張陵沛人也弟子趙升就陵受業陵七試之陵與諸弟子登雲臺山絕頂上有一桃樹石壁下臨不測者三四丈有大桃實陵謂諸弟子曰得此桃者當吿以道弟子皆流汗無敢視者陵曰神人所護何險之有乃從上自擲正投桃樹上取桃滿懷而石壁峭峻不能得還乃擲桃百枚陵分桃與諸弟子餘二枚與升【神仙傳】樊夫人與劉綱俱有道術各自言勝中庭有大桃樹夫妻各咒其一桃便鬭良久走出籬外【同上】桓崕在京下有好桃桓就求不得佳者曰徳之休眀則肅愼貢其楛矢如其不然籬壁間物亦不可得也【世說】譙郡夏侯文規亡後見形經庭前桃樹邊過曰此桃吾昔所種其婦曰人言亡者畏桃君何不畏耶答曰桃東南枝長二尺一寸向日者鬼憎之然我亦不畏也【甄異傳】葛由羌人好刻木作羊賣之騎羊入蜀蜀中人追之上綏山食桃得仙故里諺曰得綏山一桃𨿽不能仙亦足以豪【列仙傳】莊宗年邁多疾馮道奏曰臣願陛下寢膳之間動思調衛因指禦前果實曰如食桃不康見桃而思戒可也【五代史】有一紅衣人送酒歌曰絳衣披拂露盈盈淡染胭支一朶輕自恨紅顏畱不住不關靑帝太無情乃桃花精也

雜著

嗟王母之奇果持實兮兼副旣陶煦而夏成又淩寒而冬就嗟異植兮難拔亦晚枯兮先茂農黃品其味漢帝嘉其珍林休反畊之牛宅樹司惡之神𨿽不言兮成蹊尙克有於魏君【宋牟】有東園之珍果兮承陰陽之靈和結柔根以別樹兮艷長畝以駢羅夏日先熟初進朝堂辛氏踐秋厥味益長亦有冬桃令伴冰霜放神適意恣口所嘗華升禦於內庭飾佳人之令顏實充虛而療饑兮信功烈之難原嘉放牛於斯林兮悅萬國之乂安望海島而致慨兮懷度索之靈山何玆樹之獨茂兮條枝紛而麗閒根龍虯而云結兮彌千里而屈盤禦百鬼之妖慝兮列神荼以司姦辟山邪以濟正兮豈惟榮美之足言【晉傅賦】

賦詠祖

五言散句

鸚鵡啄金桃【少陵】

王母獻金桃

二桃殺三士【大白】

七言散句

十八年來墮世間瑤池歸夢碧桃閒【李義山】

要待花兮見秋實縹肌細肉薦盤珍【宋景文】

九重春色醉仙桃【少陵】

雨染煙蒸萬實垂丹砂爲骨玉爲衣客疑麗水新陶得人向瓊池舊帶歸只恐壓枝星欲落最憐和蕊露初稀【文與可】

七言絕句

金桃兩飣照銀杯一是栽來一買來香味比嘗無兩樣人情畢竟愛親栽【誠齋二首】

小桃著子可憐渠疎處全疎無處無並綴一梢三十顆縋枝欲折沒人扶

嵗嵗春風花覆墻摘來紅實亦甘香當時無種瑤池本卻恐河淸未得嘗【後村】

七言八句

桃李今春勝去春添新換舊卻重新防搜奇特根窠好料檢團欒樹子勻移處吐花非易事登時著子亦娛人坡云千戴方成防請看誠齋別有神【楊誠齋】

樂府祖

定風波

墻上夭桃防防紅巧垂飛絮入簾櫳自是芳心貪結子翻使惜花人恨五更風露萼鮮濃妝臉靚相映隔年情事此門中粉面不知何處在無柰武陵流水捲春空【賀方回】

卜算子

灼灼一枝桃粉艷天然好只被春風擺撼多顏色凋零早結子未爲遲悔恨隨芳艸不下山來不出溪待守劉郎老【朱希眞】

鷓鴣天

阿母蟠桃不計春長沙星裏壽星眀金花羅紙新裁就貝葉旁行別授經同太子祝龜齡天教二老鬢長靑眀年今日稱觴處更有孫枝滿謝庭【張於湖】

壺中天

蕊宮仙子愛癡兒不禁三偸家果棄核成根傳漢苑依舊風煙難老養丹砂長畱紅臉防透胭支顆金盤盛處恍然天上新墮莫厭對此飛觴千年一熟異人間梨劉阮塵緣猶未斷都向花間飛過爭似蓮枝摘來滿把鶯嘴平分破飡霞嚼露鎭長歌醉蓬島【鄭松窻】

全芳備祖後集卷五

欽定四庫全書

全芳備祖後集卷六

宋陳景沂撰果部

梨

事實祖

碎錄

梨曰快果【本艸】梨山橘【爾雅】眞定郡梨大如拳甘若蜜脆若菱可以解煩結【魏文詔】上林苑有紫梨靑梨大谷梨縹梨【西京雜記】淮北滎陽河濟之間千株梨其人與千戶侯等【食貨志】柤梨姜桂【內則】譬猶柤梨橘柚其味相反而皆可於口【莊子】

紀要

老子西遊與王母共食紫梨【尹喜內傳】漢武帝園一名樊川一名禦宿有大梨如五升落地則碎取者布囊盛之名消梨【三秦記】孔融與諸兄食梨輒取小者人問其故曰小兒當取小者【後漢】李升本徐氏湖州安吉人其家有梨結一實大如升其父異之將獻於郡守有謂其父曰此果非常年所有卽上獻來年見索安知復有此物不如勿獻因止之防鄰里將共餐卽席剖之有赤蛇在中眾大驚異俄而蛇走於母榻之下了無所見未幾其母孕知誥【吳越史】張公大谷之梨【注】洛陽北郊張公夏梨海內惟一株【潘嶽】桓南郡每見人不快輒嗔曰君得哀家梨當復不蒸食否舊語林秣陵有哀仲家梨甚美大如升入口卽消釋言愚人不知味得好梨乃蒸食之也【世說】崔逺文才淸麗風神峻整時人目爲飣坐梨言席上之珍也【唐書】李建勲罷相江南出鎭豫章一日遊西山田間茅舍老叟教授村童公觴於其廬連食數梨賓僚有曰梨號五臓刀斧不宜多食叟笑曰鶡冠子云五臓刀斧乃離別之離非梨也蓋離別戕伐胸懷有若刀斧遂就架取小冊以呈丞相乃鶡冠子【東軒】唐肅宗嘗夜坐召頴王三弟同坐地上時李泌方絕粒上自燒二梨以賜之穎王等曰臣等請聨句以爲他時美談穎王曰先生年幾許顏色如童兒信王曰夜抱九仙骨朝披一品衣不食千鐘粟惟餐兩顆梨上曰天生此間气助我化無爲【鄴侯傳】王夫人謂許長史曰交梨火棗是飛騰之藥要使生於胸中今君胸中荊棘掃除未盡是以梨不生也【神仙傳】張敷小名查父郃小名梨帝戲謂之曰查何如梨對曰梨爲萬果之宗查何敢比【宋書】

雜著

紫花開處擅美春林緑帶垂時回光秋浦離離玉潤落落珠圎【李道進梨表】沃瘠異壤舒慘以時惟气在春具物含滋嘉木之生於彼之基開榮布彩不離塵緇【宋孝武贊】睢陽東苑子圍三尺新丰箭谷枝垂六斤未有生因松水產自桐丘影連鄧橘林交苑柿來薦中廚爰頒下室事同靈有願還年恐似仙桃無因畱核【庾肩吾啟】味出靈關之陰防潤玉津之澨豈徒眞定歸美大谷滋慙將恐帝臺妙棠安期靈不得孤擅玉盤獨甘仙席𨿽秦君得器漢後推食望古可傳於今難再【謝眺啟】紫梨津潤【蜀都賦】賦詠祖

五言散句

紫實已含津【梁宣帝】

山梨結小紅【少陵】

色好勝梨顏【少陵】

山盤薦霜梨【太白】

剖破玉壺漿【聖兪】

紅梨迥得霜【少陵】

張梨不外求【少陵】

柤梨且致碧

酸甜如梨柤【東坡】

呼兒具梨栗【少陵】

但見成蹊處幾得正冠人【江總】

梨傳眞定間其甘如白蜜【韓忠獻】

常期橘梨實穰穰落吾手【南丰】

遺之解朝酲亦以蠲煩疾

老嫌冰熨齒渴愛蜜通喉【聖兪】

色鮮因曉日聲脆得秋霜【陶弼】

七言散句

自得佳名過冰蜜【韓忠獻】

山梨顆重包還落【趙西山】

眞定爲霜寒葉薄樊山初曉露枝低【劉筠】

紫花靑蒂壓枝頭秋實離離出畫樓【錢惟演】

嗟予久苦相如渴卻冰梨熨齒寒【歐陽修】

嘉名舊出新丰谷美實今鄰禦宿園【晏元獻】

名知重恵瓊實薄起金刀釘玉深【辛寅遊】

嚼處春冰獻齒冷咽時雪夜沃心寒

九秋靑女霜添味五夜方諸月漾津【楊文公】

常滋沆瀣充肌脆不假胭脂上臉紅【韓忠獻】

五言古詩

張果出李園有實大如斗擬須靑女熟不柰飛廉吼料因秋艸間磊砢驪珠走磨刀垂饞涎佇立待一剖【楊道山】

逺意來佳恵秋筠啟翠籃淸香殊未散奇品至相參鳯卵辭丹穴龍珠出古潭剖輕刀快嚼易齒牙甘【程金紫】

霜降紅梨熟柔柯已不勝未嘗蠲夏渴惟見助冬冰【東坡】甘棠詩所歌自足誇眾果愛其淩秋霜萬玉垂磊砢園夫賸采摘市賈爭包裹【王安石】

初嘗蜜經齒久嚼泉垂口蠲煩慰諸親解渴誇眾友肯論故畦寧齒洗泥藕【南丰】

七言古詩

願君莫愛金花梨願君須愛紅消梨金花紅消兩般味一般顏色如胭脂紅消食之甘如飴金花食之顰雙眉似此悞人多少事未審之前宜辧之【邵康節】

白沙張陵最冝果萬梨壓樹當髙秋去年花開往獨晚不見瓊葩腸欲斷【晁無咎】

七言絕句

圃云腴滋絳質上林風禦獵淸香潄芳尙憶瓊爲樹蠲渴應知玉有漿【丁謂】

莘渭當年已誤來商山遺老更堪哀人生若要常無事兩顆梨須手自煨【放翁】

七言八句

尙想飛花暎綺疏離離秋實防塵蕪丹腮曉露香猶薄玉齒寒冰嚼欲無舊有佳名傳大谷誰分雪種下仙都柘漿不用傳金椀猶得相如病少蘇【劉屏山】

珍實渾疑露結成香葩況是雪儲精乍驚磊落堆槃出旋剝輕盈照骨眀盧橘謾勞誇夏熟柘漿未許析朝酲啖余更檢桐君錄快果知非浪得名【朱文公】

掛冠大谷肯幹時飣坐風流特地奇骨裏馨香衣不隔胸中冰雪齒先知賣漿碎搗瓊爲汁解甲方鄰玉作肌老子醉來渾謝客見渠倒屣只嫌疑【楊誠齋】

想象含消與接枝英華集裏脆香詩外飛羣羽中懷玉嚼出淸泉滿上池益齒應餐多正好堆盤盡飣老相宜炎蒸時節還能洗不是梨侯更有誰【楊東山】

石橊

事實祖

碎錄

若橊石橊也【廣雅】安石橊有甜酢二種【廣志】一名丹若【雜俎】須遜國有安石橊取汁盛杯中數日成美酒【扶南傳】

紀要

張騫爲漢使外國十八年得塗林安石橊種【博物志】晉安帝時武陵臨沅獻安石橊一蒂六實帝問魏收答曰石橊房多子王新婚祈子孫眾多也帝大喜【北史】崔元防常遇數美人其一曰石醋醋卽石橊也【小說】李漢碎胡瑪碯送王莒曰安石橊奉送莒見之不疑食之乃知

雜著

石橊者天下之奇樹九州之名果也千房同膜十子如一禦饑療屙解酲止渴【潘嶽】紫房獨熟頳膚自拆剖之則珠散含之則冰釋【張載】若橊競裂【蜀都賦】

賦詠祖

五言散句

庭橊剖朱實【江總】

味美蔗爲漿【退之】

潛苞絳實拆

淸林紫橊拆【永叔】

紅橊罅玉房【山谷】

試剖紫金椀滿堆紅玉珠【鄭獬】

滿房蜂釀蜜一腹蚌含珠【古詩】

不艶灼灼花只效離離實【宋景文】

七言散句

海橊紅綻錦窠新【元稹】

淚痕裛損燕脂臉剪刀裁破紅綃巾【香山】

煙滋黛葉千條困露裂星房百子均【宋景文】

人拾爲銜眞可惜皮開子落不論錢【張蕓叟】

盡日攜樽芳樹下何須佳醖得途林【石延年】

五言絕句

開從百花後占斷羣芳色更作琹軫房輕盈瑣窻側【晏元獻】

安橊若拳石中蘊丹砂粒剖之珠滿盤不待鮫人泣【聖兪】

五言古詩

橊枝苦多雨過熟拆已半秋當石罌破曉日丹砂爛任從雕俎薦豈待霜刀判張騫西使時蒟醬同歸漢【聖兪】

五言律詩

髙枝重欲折霜老折丹硃試剖紫金椀滿堆紅玉珠根𨿽傳大夏種必近仙都題作江南信人應賤橘奴【鄭獬】春去花垂盡紅橊暖欲然後時何所恨處獨不祈憐葉葉自相偶重重久更鮮流珠沾暑雨故色淡朝煙著子專寒酒移根擅化權愧非無價子刻畫竟難傳【陳后山】

七言古詩

蟬噪秋枝槐葉黃石橊香老愁寒霜流霞已染紫甖粟黃蠟紙裹紅瓠房玉刻冰臺含露濕斕斑似帶湘娥泣蕭娘初嫁嗜甘酸嚼破水晶千萬粒【皮日休】

玳瑁殻被枝婀娜馬牙硝骨綿敷裹霜風擊破錦香囊鸚鵡啄殘紅豆顆美人擎在金盤腹錯認海螺斑碌碌滿口嘗含瓊液甘一堂齒冷敲寒玉

七言絕句

庭橊結實墊芳叢一夜飛霜染茜容萬子同包無異質金房玉隔謾重重【劉屏山】

七言八句

深著紅藍染暑裳琢成鮫玳敵秋霜半含笑裏淸冰齒忽綻吟邊古錦囊霧縠作房珠作骨水晶爲醴玉爲漿劉郎才爲文園渴何若星槎逺取將【誠齋】

樂府祖

梁州令

翠樹芳條颭的的裙腰初染佳人攜手弄芳菲緑陰紅散共展雙紋簟插花照影窺鸞鑑只恐芳容減不堪零落春晚靑苔雨後深紅防一去門關掩重來卻尋朱檻離離秋實弄輕霜嬌紅脈脈似是燕支臉人非事往眉空斂誰把佳期賺芳心只顧長依舊春風更放眀年艶

楊梅

事實祖

碎錄

楊梅其子如彈丸正赤五月中熟味酸甜【異物志】杭州人呼白楊梅爲聖僧又按杭州圗經楊梅塢在南山近瑞峯有紅白二種【坡注】防溪楊梅爲天下之奇顆大核細其色紫建安亦有之【郡誌】

紀要

楊徳祖年九嵗孔君平詣其父設果有楊梅孔指示兒曰此是君家果兒應口對曰未聞孔雀是夫子家禽

雜著

鏡日繡壑照霞綺巒【江淹頌】

賦詠祖

五言散句

散火楊梅林【東坡】

姑射團肌雪祝融畱眼睛【張蕓叟】

正愁春酒盡且喜火丹成【張浮休】

七言散句

玉盤楊梅爲君設吳鹽如花皎白雪【太白】

落落出羣非櫃栁靑靑不朽豈楊梅【子美】

羅浮山下四時春盧橘楊梅次第新【東坡】

味方河朔葡萄重色比瀘南茘子深【正平】

年年梅裏是諸楊火齊堆盤更有香【曽文凊】

雪融火齊驪珠冷粟起丹砂鶴頂殷【方秋崕】

五言絕句

顆顆龍睛濕深深映石門自憐非茘子不得薦堯閽【郭功父】

紅實綴靑枝爛漫照前塢不及杏繁時林間有仙虎止渴還相似和羮諒亦同不思五和裏調濟荷元功【陳景沂】

七言絕句

嶺北土寒無茘子人言形味似楊梅翠條丹實休相學不願紅塵一騎來【陶弼】

火齊無光茘實員未嘗先說齒流涎喚回天竺三年夢參透披云一味禪【徐竹】

南村諸楊北村盧白花靑葉冬不枯垂紅綴紫煙雨裏特與茘子爲先驅【東坡】

七言律詩

梅出嵇山世少雙情知風味勝池楊玉肌半醉生紅粟日暈微深染紫囊火齊堆盤珠徑寸醴泉繞齒柘爲漿故人逺寄吾家果味變蓬萊閣下香【誠齋】

越絕諸楊盛一時與儂葛不曽知一夫自笑吾衰矣此客何從夢見之也解過江尋徳祖政緣作尹是丘遲憐渠不是南村派未免先驅事茘枝

緑陰翳翳連山市丹實累累照路隅未愛滿盤堆火齊先驚探頷得驪珠斜簪寶髻看遊舫細織筠籠入上都醉裏自吟豪气在欲乘風露摘千株【放翁】

五月梅晴暑正拌楊家亦有果堪攀雪融火齊驪珠冷粟起丹砂鶴頂殷並與文園消午渴不禁趙女蹙春山略如茘子仍同姓直恐前身是阿環【方秋崕】

樂府祖

南柯子

徳祖家誇熟錢塘五月中碧梧桐蓋翠筠籠傾向水晶盤內鬭嘗空絳粟成團小淸甜笑蜜濃防酸猶解慘人容再是玉纎撚處染輕紅【陸放翁】

浪淘沙

素手水晶盤疊起仙丸紅綃碾碎卻成團安得密排金粟徧何似雞冠味勝玉漿寒只被宜酸莫將茘子一般看色淡香消僝僽後才到長安【王冠卿】

枇杷

事實祖

碎錄

枇杷冬花夏實大如雞子實小者如杏味甜酢【廣志】一名盧橘

紀要

建安元年詔山南之枇杷江南之甘橘嵗爲次第貢者取一次以供廟享

雜著

盧橘夏熟【上林賦】東坡詩云盧橘楊梅尙帶酸張嘉甫問曰盧橘是何果曰枇杷是也【冷齋夜詁】今人主不思甘露醴泉而患枇杷茘枝之腐亦鄙矣【仲長統昌言】枇杷寒暑無變負雪舒葩予植之庭圃遂賦之云名同音器質異貞松四序一采素華冬榮【周只】

賦詠祖

五言散句

枇杷樹樹香【少陵】

攢金盧橘圃【東坡】

似梅嫌足核如蜜少加酸【張浮休】

有果產西蜀作花淩早寒樹繁碧玉葉柯疊黃金丸上都不可寄味咀獨長嘆

七言散句

夢繞吳山歸月廊楊梅盧橘覺猶香【東坡】

客來茶罷空無有盧橘楊梅尙帶酸

五言絕句

五月枇杷實靑靑味尙酸獼猴定撩亂欲待熟時難【聖兪】

五言律詩

緑暗初迎夏紅殘不及春魏花非老伴盧橘是鄕人井落依山盡巖崕發興新嵗寒君記取松雪有蒼鱗【東坡】大葉聳長耳一梢堪滿盤茘枝多與核金橘卻無酸雨葉低枝重漿流沁齒寒長卿今在否莫遣作園官【誠齋】

七言古詩

昭陽睡起人如玉妝臺對罷雙蛾緑琉璃葉底黃金簇纎手拈來嗅淸馥可人風味少人知把盡春光夏乍熟笑渠梅杏空自忙生被三郎鼓聲促上林此物今安在望斷長安動悲哭飛猿過鳥競捶啄槎牙祗余枯樹腹【周必大】

七言絕句

五月枇杷黃似橘誰思茘枝同此時嘉名已著上林賦卻恨紅梅未有詩【聖兪】

萬顆金丸綴木稠遺根漢苑識風流也知不作王家瑞朽腐聊關聖主憂【劉屏山】

七言八句

擊碎瑚小作珠鑄成金彈密相扶羅襦襟解春蔥手風露气涼冰玉膚並世身名楊氏子舊家門戶北村盧知音未必能知味曽遣靑衫淚濕無【方秋崕】

全芳備祖後集卷六

欽定四庫全書

全芳備祖後集卷七

宋陳景沂撰果部

柿

事實祖

碎錄

柿朱實【說文】俗謂柿有七絕一壽二多陰三無鳥巢四無虫五霜葉可玩六佳實七落葉肥大【雜爼】梁侯園有烏椑八稜【地理誌】

紀要

鄭防好書苦乏紙慈恩寺貯柿葉數屋日取隸書久殆徧【小說】

雜著

鴻柿若【七欵】梁侯烏椑之柿【潘嶽賦】椑柿被實於長浦【謝靈運】韓退之靑龍寺詩終萹言赤色莫曉其故嘗見小說鄭防寓靑龍寺乏紙取柿葉書之九月柿葉赤色退之詩乃謂此也【東坡集】

賦詠祖

五言散句

霜天熟柿栗【韓文公】

柿葉緑陰合【白香山】

垂實華林園柿滋味殊絕【劉恭義】

五言八句

紅葉曽題字烏椑首擅場凍幹千顆蜜尙帶一林霜核有多無底吾衰喜細嘗慙無瓊玖句報意不相當

七言古詩

秋月初吹灰笛管日出夘南暉景短友生招我佛寺行正值芳林紅葉滿光華閃壁見神鬼赫赫炎宮張火傘燃云燒樹大實駢金烏下啄頳虯卵魂翻眼暈忘處所赤气沖融無間斷有如流傳上古時九輪照耀乾坤旱二三道士席其間美液屢進玻瓈盌【退之】

七言絕句

秋林黃葉晚霜嚴熟蒂甘香味獨兼火傘頳虯浪褒拂風標卻似色中黔【屏山】

樂府祖

西江月

味遇華林芳蒂色兼陽井沈朱輕勻絳蠟裹團酥不比人間甘露神鼎十分火棗龍盤三寸紅珠淸含冰蜜洗云腴只恐身輕飛去【仲殊】

棗

事實祖

碎錄

樲酸棗【孟子注】江東棗大而鋭上者呼爲壺棗【注】猶瓠也細腰者今鹿盧棗【爾雅】棗有狗牙雞心牛尾羊角狝猴細腰等名【廣雅】又有赤心之名【鄴中記】八月剝棗【詩七月】饋食之籩其實棗【周禮】婦人之贄椇榛脯修棗栗【禮記】安邑千樹棗其人與千戶侯等【貨殖傳】信都出禦棗【文選注】

紀要

曽晳嗜羊棗而曽子不忍食羊棗【注】實小而員紫黒色俗呼羊矢棗【孟子】李少君以卻老方見上少君曰臣嘗遊海上見安期生食棗大如【漢郊祀志】七月七日西王母見帝設玉門之棗【內傳】尹喜共老子西遊王母食以玉文之棗大如瓶【尹傳】景公曰東海中有棗華而不實何也晏子曰昔秦繆公乘舟理天下黃布裹蒸棗至海而防其布破墜蒸棗故華而不實公曰吾佯問對曰嬰聞佯問者亦當佯對【晏子春秋】秦饑應俠謂王曰五苑之棗栗請發與之【史記】漢武帝時上林獻棗上以杖擊未央殿前楹呼朔曰上林之棗四十九枚上曰汝何以知之對曰呼朔者上也以杖擊楹者兩木林也曰朔來朔來者棗也叱叱者四十九也上大笑賜帛十疋【外傳】王吉少時居長安其東家有棗樹垂吉庭中吉婦取棗以啖吉吉知之以去婦東家聞而欲伐其樹鄰里止之因請吉令還婦【本傳】魏文帝忌任城王驍壯因在卞太后所共棋並啖棗帝密以毒著諸棗中太后呼水救之不及【本紀】王惇尙武帝舞陽公主如厠見漆箱中盛棗本以塞鼻惇謂厠上下果遂啖之羣婢皆笑之【本傳】蕭琛預禦筵醉後梁武帝以棗投琛琛取栗擲上正中面禦史中丞在坐帝動色曰此中有人不得如此豈有說耶琛答曰陛下投臣以赤心臣敢不報以戰栗上笑之【本傳】鄧太師先居永樂有無核棗人不可得永樂道士侯華竊食之【神仙傳】河中永樂縣得無核棗有蘇氏女自少獲而食之不食五穀年五十顏如處子自亂離後莫知所之【同上】石晉朝趙令公瑩家庭有檽棗婆娑異常四遠俱見望气者話其鄰里云此家今有登宰輔者否其後令公由太原大拜【北夢言】

雜著

周文弱枝之棗【潘安仁】信都之棗【魏都】脆若離雪甘如含蜜【傳元】因林制義赤心鯁直藹藹卿士亮此衮職【郭璞贊】棗膏昏鈍【範蔚宗】棗下纂纂朱實離離宛其死矣化爲枯枝人生不能行樂何以虛諡爲

賦詠祖

五言散句

饑食野棗實【傅】

紅皺曬檐瓦【韓退之】

棗圃落靑璣【韓退之】

棗熟從人打葵荒欲自鋤【杜少陵】

垂花臨碧澗結翠依丹巗【李賀】

七言散句

堂前撲棗任西鄰【杜少陵】

出籬大棗垂紅淺【李賀】

防防衣中落棗花【山谷】

久聞牛尾何曽識竊比雞頭意未安【潁濱】

庭前八月梨棗熟一日上樹能千回【杜少陵】

秋來紅棗壓枝繁堆向君家白玉盤【永叔】

日顆曝漧紅玉輭風枝臺動練羅鮮【黃山谷】

五言古詩

種桃昔所傳種棗予所欲在實爲美果在材爲良木餘甘入鄰家尙得饞婦逐況予秋盤中快啖取饜足風苞墜朱繒日顆皺紅玉贄饗古已然詩自宜錄緬懷靑徐間萬樹防平陸誰云食之昏慮智乃成俗廣庭觴聖壽以此奉肴防願比赤心投皇眀倘予燭【荊公】

浮華齊水麗垂采鄭都奇白粉英靡靡紫色縹離離風揺羊角樹日映雞心枝谷城逾石蜜蓬嶽表仙儀已開安邑美永茂玉門垂【梁簡文帝】

棗下何攢攢榮華各有時棗欲初黒時人從四邊來棗適今朝賜誰能仰視之【李善】

黃葉離髙柯丹棗坐自零不惜棗自零念我少弟兄【傅】北園有一樹布葉垂重陰外𨿽多棘刺內實有赤心【後秦趙整】

皮皺似手葉小如防耳君若作大車輪軸材須此【白香山】

五言排律

彼美只園果珎同玉井船後期千歳熟今日萬珠圎地濶仍依信欄深自帶煙結花𨿽最晚藏核莫如堅大食移根遠畨禺托蒂連舊名稽藥錄新實著詩萹甜出諸餳上香居百果前黒腰虛羨爾紅皺豈爲然邂逅爲公壽婆娑與世延暮鐘催酒散嘶馬引旗旋今作中州瑞原從異國傳何當廣栽植欲以慰饑年【郭功父】

七言古詩

樹頭陽鳥雞啄來破紅徧地靑蠅老靑蠅雨濕驚不飛殘棗入泥人不掃西風落盡鳥未歸晉家齒寒空懊惱【聖兪】

謾說山東第二州棗林桑泊負春遊城西亦有紅千葉人老簮花卻自羞【東坡】

胡桃【松子附】

事實祖

碎錄

陳倉胡桃皮薄多肌陰平胡桃大而肥脆【廣志】山胡桃皮厚而堅以斧捶方破【嶺表錄】松子樹與中國松樹同但結實大如小栗三角肥甘香美出林邑名曰海松子【嵇氏錄】

紀要

張騫使西域還得胡桃【博物志】漢末大亂宮人小黃門上墓樹上避兵食松柏實遂不復饑舉體生毛亂旣平曹操聞而始收養之還食穀米齒落髮白【異苑】

雜著

三桃表櫻胡之別【潘嶽】胡桃本生西域外剛內柔甘實似右腎欲以奉貢【晉劉滔】

賦詠祖

七言律詩

三韓萬里百株松方丈蓬萊西復東珠玉鏁成千歳實冰霜吹落九秋風酒邊腷牙車響座上須臾漆空新果新嘗正新暑繡衣使者念山翁【誠齋】

七言絕句

皺殻傾來紫麥新中藏漿水不勝春如桃松實何曽喫卻嚼秋風柏子仁【誠齋】

栗

事實祖

碎錄

隰有栗【山樞】樹之榛栗【詩】饋食之籩其實栗【周禮】女贄不過榛栗棗修【左傳】燕秦千樹栗其人與千戶侯等【漢書】中山好栗【何晏】諸曁產如拳之栗【地理誌】有人腳弱啖栗數升遂能行【本艸】

紀要

古者獸多人少皆巢居以避之晝食橡栗夜棲樹上故稱有巢氏【莊子】哀公問社於宰我宰我對曰夏后氏以松殷人以柏周人以栗曰使民戰栗【魯論】宋有狙公者養狙成羣曰與若茅栗也朝三而暮四足乎眾狙皆怒曰朝四而暮三足乎眾狙皆喜【列子】宋劉秀之爲丹陽尹先是秀之從叔穆之爲尹與子弟宴防事上防柱有一穴穆之謂曰汝等試以栗遙擲柱入穴者必得此郡秀之入焉後果驗【世說】王泰之幼敏悟數歳時祖母散栗於牀羣兒競逐之泰之獨不取人問其故答曰不取當自得賜人皆異之【世說】殷七七名文祥能造須臾酒【一名逡巡酒】開頃刻花嘗於一官僚處飲酒取栗散於官妓皆聞異香惟笑七七者綴栗於鼻不可脫但聞臭气且狂舞粉黛狼籍人爲陳過栗方墜【小說】

雜著

人有折蔡氏祠前栗者故蔡邕作賦云何根莖之丰美嗟大折以摧傷【蔡邕】樼栗罅發【蜀都賦】

賦詠祖

五言散句

采栗女猿窟【韋大司】

穰多栗過拳【杜少陵】

山家蒸栗暖【杜少陵】

夜火爆山栗【歐陽永叔】

霜天熟柿栗收拾不妨遲【韓退之】

山栗多瑣碎羅生雜橡栗【杜少陵】

七言散句

園收芋栗未全貧【杜少陵】

嵗收橡栗隨狙公【杜少陵】

山栗似拳應自飽【潁濱】

五言古詩

金莖气已勁霜實繁林梢尺素走下隸一奩來逺郊中黃比玉質外刺同芡苞【聖兪】

天師攜此種至自上饒遠當時千七樹髙榦寄孤巘蒼蓬蒺防大紫殻梹榔輭蜀都名果中推之爲上選【文與可】

七言絕句

老去自添腰腳病山翁服栗舊傳方客來爲說朝和晚三咽徐收白玉漿【潁濱】

逰困歸來訪栗園栗園老樹再生孫莫驚頭上見髮白拾栗兒童長防畨【石守道】

榾柮無煙雪夜長地鑪煨酒熱如湯莫嗔老婦無盤飣笑指灰中芋栗香【範石湖】

七言八句

樹雜椅桐繼國風莫教林下長蒿蓬共期秋實充腸飽不羨春花轉眼空病起數升傳藥錄晨興三咽學仙翁櫻桃浪得銀絲薦一笑才堪發麵紅【朱文公】

銀杏

事實祖

碎錄

一名鴨腳【艸木志】

紀要

京師無鴨腳樹駙馬王和父自南方移植於其第【歐詩注】賦詠祖

五言散句

何人栽銀杏靑條數尺間【張蕓叟】

七言散句

宣城此物嘗充貢【晁無咎】

五言古詩

鵞毛贈千里所重以其人鴨腳𨿽百个得之誠可珍予問得之誰詩老遠且貧霜野橘林實京師寄時新封包𨿽甚微采掇皆躬親物貴以人貴人賢而棄淪開緘重嗟惜詩以報殷勤【永叔】

鴨腳生江南名實未相浮絳囊因入貢銀杏貴中州致遠有餘力好奇自賢侯因令江上根結實夷門秋始摘才三四金奩獻凝旒公卿不及識天子百金酬歳久子漸落索索枝上稠主人雅好客贈我比珠投博望昔所徙葡萄安石橊想其初來時厥價與此侔今也徧中國籬邊及墻頭物性久𨿽在人情逐世流惟當記其始後世知來由是亦史官法豈徒續君謳【永叔】

北人見鴨腳南人見胡桃識內不識外疑若橡栗苞鴨腳類緑李其名因葉髙吾鄕宣城郡多以此爲勞種樹三十年結子防山猱剝核手無膚持置官省曹今喜生都下薦酒厭葡萄初聞帝苑誇又復主第褒累累誰采掇玉椀上金鰲金鰲文章宗分贈我已叨豈無異鄕感感此微物遭一世走塵土鬢邊得霜毛【聖兪】

五言古詩散聨

百歳蟠根地雙陰淨梵居淩雲枝已密似朴葉非疎【聖兪】魏帝昧遠圗於吳求鴨腳乃爲吳人料重玩志已愜江南有佳木修聳入天揷葉如欄邊迹子剝杏中甲持之奉漢宮百果不相壓【劉原父】

七言古詩散聨

鴨腳半熟色猶靑紗囊馳寄江陵城城中朱門翰林宅淸風六月吹簾旌玉纎雪腕白相照爛銀殻破玻璃眀【張無盡】

七言絕句

深灰殘火略相遭小苦微甘韻最髙未必雞頭如鴨腳不妨銀杏伴金桃【誠齋】

榧

事實祖

碎錄

產信州玉山縣以懷玉得名【東坡詩話】榧子味甘無毒治痔去三虫【本艸】博士獨能名玉榧【晁無咎】

五言古詩

彼美玉山果餐爲金盤實瘴霧脫蠻溪靑尊奉佳客客行何以贈一語當加璧祝君如此果徳膏以自澤驅禳三彭仇已我心腹疾願君如此木凜凜傲霜雪斵爲君倚幾淨滑不煩削物微興不淺此贈毋輕擲【東坡】

榧樹移皆活風霜不變靑壇𨿽閴寂向客每丁寧【聖兪】

七言古詩

老坡文中吼闞聲凜凜當如對英峙瑯然諷詠興淩雲膛若追攀顙流泚玉山妙唱反寂寥可與言詩有我子裁牋遠餉風露新坐我千尺黃山底初挼殻出冰霜小嚼淸香泛窻幾已輕魏帝暱蒲菊肯許唐賢魁緑李極知入口無正味苦淡甘酸各矜美不經眞識爲品題此物初焉防不齒靑靑有用拔蒿萊白粲無瑖腐糠粃士懷環瑞勿自神邂逅飛沈同一理子才超然會煜然外澤中貞期是似味果固已驅煩邪味道更須論骨髓【屏山】

平林常常談俚蠻玉山之產升金盤其中一樹斷崖立石乳防根多歳寒【楊東山】

全芳備祖後集卷七

欽定四庫全書

全芳備祖後集卷八

宋陳景沂撰果部



事實祖

碎錄

瓞瓝其紹瓞【注】俗呼瓝爲瓞紹者蔓緒亦著子但小如瓝耳【爾雅】緜緜瓞【詩】七月食【七月】爲天子削者副之巾以絺【注】披偪反析也四析之也以巾覆焉爲國君者華之巾以綌【注】華中裂也音話爲大夫累之【注】累倮也不巾覆士防之【注】不中裂橫截去防而已庶人齕之【注】齕者齧也祭上環食中棄所操環頭也祭先也【禮記】委人掌聚瓜瓠【周禮注】婦人之贄桃李梅【禮】吾豈匏也哉焉能系而不食【魯論】七月七日設於庭中以乞巧有蟢子布网於上則爲得巧【歳時記】西契丹破回紇得此種以牛糞覆棚而種大如中國木味甘可生食【五代記】

紀要

齊侯使連稱管至父戍葵丘時而往及而代【左傳】曽子蕓而誤傷其根曽晳怒大杖擊其背曽子僕地有頃乃蘇孔子聞之告門弟子曰參來勿納也曽子使人請於孔子孔子曰舜之事瞽瞍遇小箠則受大杖則走今參事父委身以待暴怒身死陷父於不義不孝孰大焉【家語】初刑史子臣請宋景公曰從今以往五祀日臣死後五年五月丁亥吳亡以後五祀八月辛巳君薨刑史子臣死日朝見景公夕而死吳亡景公懼惡刑史子臣之言將死日乃逃於園遂死焉【古文瑣言】始皇密令種於驪山硎谷中溫處實成使人上言曰冬實有詔下博士諸生說之人人各異使往視之儒生皆至方相難不決因發機從上塡之以土皆壓死【史】邵平故秦東陵侯秦滅後爲布衣種長安城有五色甚美世謂之東陵又云靑門【蕭何傳】西王母謂上元夫人曰造朱陵山食靈其味甚好憶此味已七千年矣【漢武內傳】梁大夫宋就爲邊令與楚鄰界梁楚邊亭皆種梁亭劬力漑灌其美楚人窳而希其灌其惡楚令以梁之美怒因往夜竊搔梁梁覺欲往報搔楚宋就曰是啟怨之漸也乃遣人夜往潛爲楚灌楚旦往則已灌伺而察之乃梁亭爲之也楚人大悅因具聞楚王楚王因謝以重幣梁楚之歡由宋就也【新書】五原蔡綖入山而還謂家人曰昆侖有玉光眀洞徹而堅剛須以玉井水洗之卽軟可食【抱朴子】馬湘有道術嘗於江南刺史馬植坐上冬月以酒杯盛土種須臾引蔓生實食之甚美【神仙傳】徐光能行術千里市促辦丈地種之俄而生蔓開花結實乃取食之甚美【同上】後漢曹娥父溺死娥見浮而得屍【防稽志】孫鐘富春人與母居至孝篤信種爲業忽有三少年來乞爲鐘定墓地出門悉化爲白鶴飛去【幽防錄】姚俊種菜灌園以供衣食時人或餉一無所受【吳錄】步騭避難江南單身窮困種自給【吳志】晉桑虞家園熟有人逾園盜之虞見園籬多棘刺使人爲開道及盜負出見道通乃送叩頭虞與勿罪【史】滕曇恭年五歳母患熱病思食涼土俗不產恭歷訪不得俄過一桑門曰我有雙分一相遺舉家驚異【南史】韓虞敏兄弟早孤並有孝性家貧無以營葬共種半畝朝采暮又生遂辦事【史】梁杜昉亡髙祖方食聞之悲不自勝【史】唐太宗食美思杜如晦以其半遣使祭之【史】王義賤時求鄰捨不與及爲禦史詭言園有白兔本縣爲集人捕捉畦無遺蔓李昭徳曰昔聞蒼鷹獄吏今有白兔禦史【史】代宗皇后沈氏當史思眀之亂失後所在徳宗卽位令咨訪髙力士女嘗從後遊年貌相似後常削脯哺帝傷左指髙女亦剖傷左指【史】武儒衡議論勁正有風節時元稹恃宦官知制誥衡鄙厭之會食蠅集其上衡揮以扇曰適從何處來遽集於此一座失色【史】陸贄隨帝幸梁有獻果者帝嘉其意欲授以官贄不可奏曰爵位天下之公器不可輕也今獻一器果一盛則授官後忘軀命者何以勸哉【史】後周王熊與客食削皮侵肉熊意嗛之及皮落引手就地取而食之客有愧色【史】呂文穆正在龍門讀書一日行伊水上見賣者意欲得之苦無錢其人遺一枚公悵然食之後作相買園洛城東南下直伊水起亭以饐爲名不忘貧賤也【聞見錄】

賦詠祖

五言散句

成畦爛文【韓退之】

秋未落蒂

澄澈甘濯

茶畱客遲

破霜落指【杜少陵】

嚼水晶寒

甘抱苦蒂【古詩】

霜蔓縋寒

辰日宜種【山谷】

瘦地翻宜栗陽坡可種

浮沈亂冰玉落刄嚼冰霜

淸冷冰有味甘潤玉多漿【李待制】

惟應種地分我讀書功【趙紫芝】

七言散句

豈傍靑門學種【杜少陵】

每見秋憶故園

翠碧李沈玉甃

五言古詩

江間𨿽炎瘴熟亦不早栢公鎭防國滯霧滋一掃食新先戰士共少及溪老傾筐蒲鴿靑滿眼顏色好竹竿接嵌竇引注來鳥道沈浮亂冰玉愛惜如芝艸落刄嚼冰霜開懷慰枯槁許以秋蒂除仍防小童抱東陵迹蕪絕楚漢休徵討園人非故侯種此何艸艸【杜少陵】

昔聞東陵近在靑門外連修距阡陌子母相鉤帶【阮籍】種黃臺下熟子離離一摘使好再摘使稀三摘猶自可四摘抱蔓歸【李泌】

夏膚已粗皺秋蒂熟將脫不辭抱蔓歸聊慰相如渇【範石湖】

獨酌聖賢酒新嘗子母丁寧林下友莫道故侯家【誠齋】冰泉浸緑玉霜刄破黃金涼冷消晚暑淸甘洗渇心

五言八句

病骨那禁暑寒年更作愁有風依舊熱初伏防時秋葉誰新餉饞涎小忍休金盆井花水且看玉雙浮【誠齋】風露盈籃至甘香隔壁聞緑甖一揑白裂玉平分蘚甃開冰叚梅山失火雲老夫供晚酌不用辦羶葷

七言絕句

事去人亡迹自畱黃花緑蒂不勝愁誰能更向靑門外秋艸茫茫覓故侯【劉長卿】

故人夙有畦約走送藍輿百里間翠甒瓊罌才一握極知風味勝黃斑【劉屏山】

柘漿澑澑香浮玉蘇水沈沈色弄金那似甘能破暑一盤霜雪洗淸襟

碧團到眼舌生津三載深慚拜賜頻莫怪尊前最知味東陵自是種人【劉漫塘】

七言律詩

暑軒無物洗煩蒸百果凡材得我憎蘚井筠籠浸蒼玉金盤碧筯薦寒冰田中誰問不納履坐上適來何處蠅此理一杯分付與我思明哲在東陵【山谷】

疇暑雨亂花飛美實蠲煩喜及時蘚井筠籠香發越金刀玉手翠離披侯家昔見連阡盛寶肆徒誇厚貌奇珍重故人分送意臨風宛似對奇姿【屏山二首】

呼兒急走送筠簟敵暑惟應此物堪一握靑瑤含秀潤滿矜寒雪沍淸甘虞園底用修鄰怨剪棘聊應益盜慚他日倘收遺辦種離離虎掌徧山南

一杯山茗雪花白數片甘碧玉香但得心閒無个事人生何地不淸涼【虞以良】

樂府祖

壺中天

東陵美景有輕煙和月斜風吹雨一種龍須隨地轉不學絲蘿兒女結就蒲靑收來掌握猶帶金盤露拍浮金井水花零亂飛舞誰信六月飄霜破開落刄散銀絲金縷冷碧淒香縈齒頰洗我塵襟煩暑杜老吟詩已公畱客此興無今古安期非誕世間有棗如許【鄭松窓】

靑門引

手種團玉香起日晴初熟金刀錯落曉霜寒十分風味獨向暑天足唐君去後云空谷異事傳流俗刀圭倘是神仙藥地皮卷盡猶飛肉【馬古洲】

小重山

碧水浮紋簟前只知閒枕手不成眠晚云如火雨晴天輕雲逺亭外一聲蟬池館幾年年倚欄催小艇采新蓮多情還到芰荷邊應相憶折藕防絲牽【施叔用】

木瓜

事實祖

碎錄

楙木瓜也【爾雅】宣州人種蒔滿山谷如實成則鏃紙薄其上夜露日曝漸而變紅花如生本州以充貢焉【本艸】投我以木瓜報之以瓊琚【詩】孔子曰吾於木瓜見苞苴之禮行【詩注】

紀要

唐元獻皇后思食酸味明皇以告張說因進經袖出木以獻【明皇雜紀】崔涓守杭州湖上飲餞客有獻木所未嘗有也有中使卽袖歸曰禁中未嘗有宜進於上頃之解舟而去守懼得罪欲輟飲官妓作酒糾者白守某度木經宿必委中流也會送者還云果潰爛棄之矣守異其言召問之曰此物芳脆易損必不能入獻守取香錦賚之【唐語林】

雜著

爲中州之嘉禾【何承天木賦】木神能降時雨【杜牧之】

賦詠祖

五言古詩

商州楚地戶宛在江漢偏艸木已漸包果實尢可憐木大如拳橙橘家家懸隔崖有宿葉黃紫凝霜煙髙秋萬嶂出一望通鄖川都邑𨿽僻陋來者多名賢【張蕓叟】百果多甘酸或由人所植木聞衛詩贈好非玉色投此瓊琚報蓋重車馬飾幸資藥品用少助宣調力南土佳文章中州異肥瘠【聖兪】

客心自酸楚況對木山【李白】

五言絕句

金平蜀路逺玉樹帝城春榮擢華堂裏逢迎欠主人【劉禹錫】沈沈黛色濃糝糝金沙絢卻笑宣州房競作紅妝面【範致能】

七言絕句

晝漏沈沈捲瑣幃西園東觀閱芳菲繁花滿樹似畱客應爲主人休濣歸【權載之】

古言疾癘由卑濕木實能醫見藥書有力與人銷患難無心望爾報瓊琚【張蕓叟】

簇簇紅葩間緑荄陽和閒暇不湏催天教爾艷足奇絕不與夭桃次第開

天下宣州花木日華沾液綉成花何須堠子彊呈界自有瓊琚先報衙【楊廷秀】

樂府祖

蝶戀花

暈緑抽芽新葉鬭掩映嬌紅脈脈羣芳後京兆畫眉樊素口風姿別是閨房秀新篆題詩霜實就換得瓊琚心事偏長久應是春來初覺有丹靑傳得厭厭瘦【王道輔】

李

事實祖

碎錄

或朱或黃【傅賦】駁赤李【爾雅】上林苑有紫李靑綺李靑房李緑李顏淵李合枝李羌李朱李車下李燕李侯李蠻李【西京雜記】麥李細小靑鐸李肥黏茹似鐸有離李有橑李有熟李必先劈裂有黃扁李有防李可以染有員丘紅李【廣志】杜陵有金李【述異記】丘中有李【詩】報之以李【詩】李直方品題果子以緑李爲首【國史補】

紀要

陳仲子居於陵三日不食井上有李螬食實者過半矣匍匐往將食之三咽然後耳有聞目有見也【孟子】李將軍恂恂如鄙人死之日知與不知皆爲流涕其忠誠信於士大夫如此諺云桃李不言下自成蹊此言𨿽小可以諭大【李廣傳】琳國多生玉葉李五千歳一熟韓終嘗食之亦名韓終李【洞冥記】房陵朱仲有李園三十六所【閒居賦注】和嶠性至儉家有好李求之與不過數枚王濟候其上直率羣少詣園共啖之伐樹送一車與和公惟笑而已【語林】王安丰有好李嘗賣之恐人得種鑽其核【世說】王戎字濬衝年七歳與羣児戲於道側見李多實等輩競取之戎獨不取或問故戎曰李在道旁而多子必苦也取之果然【晉書】五原蔡綖入山而還語家人云到昆侖山有玉李形如世間者光明洞澈而堅以玉井水洗之卽軟可以食【抱朴子】李義典選請謁不行時人語云李下無蹊徑【太傳】來禽王羲之帖云靑李來禽日給藤子皆囊盛爲佳函封多不生足下所疏云此果佳可爲致子當轉之吾篤喜果今在田裏惟以此故速爲致此子則大恵也洪玉父云來禽以味甘來眾禽也【法帖】永徽中魏郡村人王方於江中灘上得一小樹埋之及長乃林檎也實大如小黃瓠色白如玉間有朱防三四又如纈狀實爲奇果光眀瑩澈又甚甘美王謹爲曹州刺史得之獻於王貢於髙宗似朱柰又名五色林檎上大重之賜王文林郎名曰文林果嘉慶子東都嘉慶坊有李樹其實甘鮮爲亰都之美果故稱嘉慶子【西京記】

雜著

潛實內結丰肌外盈翠質味實形隨運成【傅賦】沈朱李於寒冰【魏文帝】中山之縹李【陸士衡】

賦詠祖

五言散句

夏季沈朱實【謝元暉】

朱李沈不冷【韓退之】

道旁多苦李【韓退之】

輕籠熟李香【杜少陵】

妝濃酒漸醺【鄭谷】

右軍好佳果墨帖求來禽【梅聖兪】

七言散句

冰盤夏薦碧實脆【韓退之】

碧李翠沈玉漿

朱李扶疎禽自來【東坡】

野桃山杏水林檎【香山】

曽見繁英出縹墻更將朱實奉華堂【宋景文】

主人將膽無猜忌果下逰人但整冠【陶弼】

東坡先生未歸時自種來禽與靑李【東坡】

熟果無時風自落半顆迎日鬭鮮紅【蘇邁】

五言古詩

君子防未然不處嫌疑間田不納履李下不整冠【顏延年】

桃生露井上李生桃樹旁虫來齧桃根李樹代桃僵樹木自相代骨肉還相忘【古詩】

靑玉冠西海碧石彌外區化爲中園實其下成蹊衢色潤房陵縹味奪寒冰朱【沈約】

摘以筠根籠沈以石根泉蒙蒙粉米落粲粲葉相連【永叔】

七言絕句

東都緑李萬州栽君子封題我手開把得欲嘗先悵望與渠同別故鄕來【香山】

粲粲來禽已著花芳根誰徙向天涯好看靑李相遮暎風味應同逸少家【屏山】

甘露落來雞子大曉風凍作水晶團西川紅錦無此色南海緑羅猶帯酸【誠齋】

枝上離離金彈丸宜隨玉食薦金盤從來物以逺爲貴酷愛閩溪荔子丹【謝防槃林檎】

喜時能笑醉能歌眉暎靑山眼映波舊日美如潘騎省只今瘦似病維摩【誠齋人面子】

柰

事實祖

碎錄

上林苑有白柰紫柰緑柰【西京雜記】

紀要

王祥後母庭中有柰著子使祥守視晝驅鳥雀夜驚虫防時雨忽至祥抱柰至昏黒母見之惻然【本傳】

楊愔四世同居庭有柰實落於地羣兒咸爭愔獨坐不顧季父見之曰此兒恬裕似我【三國典略】

王僧孺五歳有饋其父柰者先予僧孺孺曰大人未見不敢先嘗不受【本傳】袁本初時有神出河東號度索君兗州蘇氏母病往禱見一布衣髙冠謂度索君曰昔廬山共食白柰忽已千年日月易流令人悵然布衣去度索君曰此南海李少君也【神仙傳】

雜著

曹植謝賜表卽夕殿中虎賁宣賜臣等冬柰一大奩以柰夏熟今則冬生物以非時爲珍恩以絕口爲厚【文選】素柰夏成【左思】太衝嗟其夏成子建悵其寒熟【劉孝儀】二柰效丹白之色【潘安仁】

賦詠祖

五言散句

輕籠熟柰香【杜】

山風猶滿把野露及新嘗

七言散句

素柰花開西子面

五言古詩

成都貴素質酒泉稱白麗紅紫奪夏藻裁芳掩春蕙【潘安仁】

累累後堂柰落盡風雨枝行樂偶散步倚杖聊縦窺林葉蔽孤實山鳥曽未知物亦以晦存悟玆身世爲【聖兪】玆情來問予扶病爲爾起豈無山茗畱獨見庭柰喜

全芳備祖後集卷八﹤子部﹐類書類﹐全芳備祖集﹥

欽定四庫全書

全芳備祖後集卷九

宋陳景沂撰果部

櫻桃

事實祖

碎錄

楔荊桃今櫻桃也【爾雅】一名含桃以鶯鳥所含故名【呂氏春秋】一名朱桃一名麥英【本艸】實深紅色者名朱櫻正黃眀者名蠟櫻【同上】仲夏之月天子羞以含桃薦寢廟【月令】黎舉欲以棖子臣櫻桃但恨不同時【金城記】李直方第果品以櫻桃第三【國史補】

紀要

漢恵帝出離宮叔孫通曰古者春嘗果方今櫻桃熟可獻陛下勅取櫻桃獻宗廟上許之【漢書】後漢眀帝於月夜宴羣臣於園大官進櫻桃以赤瑛爲盤月下視之盤與桃同色羣臣笑云是空盤也【漢書】唐三月宰相有櫻筍廚時爲最盛【史】唐新進士有櫻桃宴【摭言】帝命侍臣升殿食櫻桃並盛以琉璃和以杏酥飲酴醿酒【景龍記】唐文宗卽位因內園進櫻桃以奉三宮又景龍文館記上與侍臣於樹下摘櫻桃恣食大陳宴集奏宮樂至暝人賜朱櫻兩籠天寶初有範陽盧子在東都下第春暮逰僧捨有僧開講盧詣講筵至精舍有靑衣攜一籠櫻桃因與同餐靑衣云娘子姓盧問之卽盧子再從姑也因隨之卽夢爲禦史大夫爲相經三十年卻到昔逢攜櫻桃靑衣精舍門遂下馬升殿禮佛忽然昏醉聞講師云何久不起乃見身著白衫服飾如故問其僕曰日己午矣李希烈始入汴聞戶曹防軍竇良女美彊取之嘗稱陳仙奇忠勇可用而妻亦竇姓願爲姊姒以固其夫希烈許諾及希烈死其子不發防欲悉誅諸將自立未決有獻含桃者竇請分遺仙奇因蠟帛丸雜果中出所謀仙奇大驚因率兵入斬之【並異聞錄】蕭頴士李林甫欲用之乃召見時頴士居母防卽縗麻而謁林甫甫素不識見衰麻卽令斥去頴士乃爲伐櫻桃詩以刺林甫云【唐史】

雜著

擢無用之弱質因本枝而自芘汨羣林而非據専階庭之右地𨿽先寢而或薦豈和羮之正味【頴士句】惟櫻桃之爲桃先百果而含榮鳥終食而使墮雨薄洗而先零【後梁宣帝】爲樹則多實爲果則先熟【傳咸句】集繁星而積耀【桞文】賦詠祖

五言散句

殘櫻落紅珠【香山】

櫻桃千子紅【溫岐】

倒流映碧叢防露擎朱實【梁簡文】

朱顏含遠日翠色影長津【唐太宗】

甘爲舌上露暖作腹中春【香山】

紅櫻盈眼日白髮滿頭時

賞應歌杕杜歸及薦櫻桃【杜少陵】

赤墀櫻桃枝映銀絲籠

流鶯猶故在爭得諱含來【李商】

惜看充鳯實痛已被鶯噙

朱實鳥含盡靑樓人未歸

何因古樂府惟有鄭櫻桃

昔遊爲櫻筍東道盡鴛鴦【東坡】

味兼羊酪美食厭楚梅酸【聖兪】

昨日酪將盡今朝櫻可餐

並蒂隨宜好連心著意紅【陳后山】

已驚變濃緑忽更垂繁紅【劉原父】

磊落火齊珠參差瑚叢

七言散句

櫻桃爛熟滴階紅【東坡】

鳥偸飛處將火人爭摘時踏破珠【香山】

朱櫻此日垂朱實郭外誰家負郭田【杜少陵】

捧盤小吏初宣勅當殿羣臣共拜恩【張籍】

昨日南園新雨後櫻桃花發舊時枝

飽食不須愁內熱大官還有蔗漿寒【王維】

蓬萊羽客如相訪不是偸桃一小兒【張祐】

聞道今人好顏色神農本艸自應知【崔興】

石橊未拆梅猶小愛此山花四五枝【張祐】

只道朱櫻才弄蕊及來幽圃已殘枝【聖兪】

朱櫻再食雙盤日紫禁重頒四月時

盤中宛轉眀珠滑舌上逡巡絳雪消【頴濱】

傾盤的爍沾朝露出袖熒煌得寶珠【陳后山】

敢限東君少才思不畱檀口待櫻桃【王元之】

階翻紅藥曽重見勅賜櫻桃亦屢經【周益公】

艸艸杯盤莫笑貧朱櫻羊酪也嘗新【放翁】

紅質離離壓彩枝熒煌珠琲粲姜防【張兪】

五言古詩

含桃丹更圎輕質觸必碎外有千粒珠中藏半水何人弄好手萬顆掦虛脆印成花鈿薄染作冰澌紫此果非不多此味良獨美【誠齋】

朝光破溪陰喧鳥聲交加櫻桃此時盛滿樹紛彩霞當戶仍拂簾參差自相遮【劉原父】

前來過南京麥老櫻桃熟今來舊遊處櫻麥半黃緑【東坡】

五言絕句

並蒂隨宜好連心稱意紅只堪驚老眼持此與誰同【誠齋】火齊寶瓔絡垂於緑繭絲幽禽都未覺和露折新枝【範石湖】

五言八句

故人憐一老輟食寄三山厚味非貧具先嘗愧客間甘酸俱可口衰白不宜顏好句那能寄情深未覺慳【陳后山】緑樹帶朱實駈禽費彈丸獨先諸果熟堪奉五侯餐猩血和瓊液蠙珠走玉盤同時得同賞芍藥滿雕欄【戴石屏】

五言律詩

淸曉趨丹禁紅櫻降紫宸驅禽養得熟和葉摘來新圎轉盤傾玉鮮眀籠透銀內園題兩字西掖賜三臣熒惑精華赤醍醐气味眞如珠未穿孔似火不燒人瓊液酸甜足金丸大小勻偸須防曼倩惜莫擲安仁已懼長屍祿仍驚數食珍最慚恩未報飽餵不才身【香山】

忍用燻酥酪從將洗玉盤流年如可駐何必九華丹【杜牧之】

離宮時薦畢樂府艷歌新石髓疑秦洞珠胎剖漢津三桃聊並列百果獨先春淸籞來君賜雕盤助席珍甘余應受和圜極豈能神楚客便羊酪歸期負紫蒓【楊億】團團火色具粲極月光珠西望瑤池苑防城寶樹區鳯幘生猶嫩龍睛晚未枯形標與霞彩紫府閟云腴上苑空枝後荒巖滿樹新鳥銜紅映嘴猿飽滑流唇溪寺初供佛山齋已待賓葉襯靑舒槲籠擎緑繞筠瀉盤能宛轉就酒益甘辛【王元之】

蔗漿寒上器羊酪冰中廚細碎橊非匹尋常荔可奴還當生林下筍食廢朝餔【石曼卿】

林長景星密枝重串珠繁摘自靑絲籠來宜紫桂尊賞鮮流火動漿熱醉霞溫【宋景文】

南國饒春實繁如躑躅然已先盧橘熟更壓荔枝圎向日含滋液無人薦吉蠲

谷雨櫻桃落薰風拂帶斜舜新曲在休唱後庭花【謝希孟】

七言古詩散聨

金衣珍禽弄深樾禁籞朱櫻班若纈上幸離宮促薦新藤籃實籠貂璫發君王日午望猗蘭翡翠一盤紅靺鞨【文與可】

櫻桃滿甑炊赤麋槐葉揉麺縈碧絲橘中洞庭漲春淥臛筍煎花煮甘菊莓苔分坐葉幄低攀條防芳有荼防爲君刻竹記幽防桐葉題詩滿新翠【天臺集】

七言絕句

云陽初獻滿筠籠黃蠟新衣色半紅今日嶺邊空對酒偸將淚眼望秦中【張蕓叟】

四月江南黃鳥肥櫻桃滿市粲朝暉赤瑛盤裏稱殊遇何必筠籠相發輝【陳簡齋】

王母階前種幾株水晶簾外看如無只應漢武金盤上瀉得白露珠【趙循道】

七言八句

西蜀櫻桃也自紅野人相贈滿筠籠數回細寫愁仍破萬顆勻圓訝許同憶昨賜沾門下省退朝擎出大眀宮金盤玉筯無消息此日嘗新任轉蓬【杜甫】

時節𨿽同气味殊未知堪薦寢園無合充鳯食畱三島誰與鶯偸過五湖苦筍恐難投象匕酪漿無復瑩蠙珠金櫻歳歳長宣賜忍淚看天憶帝都【韓偓】

漢家舊種眀光殿炎帝還書本艸經豈似滿朝承雨露共看傳賜出靑冥香隨翠籠擎初重色照銀盤瀉未停食罷自知無所報空然慚汗仰髙扃【朱文公】

滿合虛紅怕動揺尙書珍重賜櫻桃揉籃尙帶新鮮葉潑血猶殘舊竹條萬顆珍珠輕觸破一團甘露輭含消春來老病猶珍荷並食中腸似火燒【盧延遜】

開門先得故人書稍喜提攜起覆盂得句有誰知我在嘗新此日賴吾徒傾籃的皪沾朝露出袖熒煌得寶珠會薦瑛盤驚一座莧腸藜口未良圖【陳后山】

櫻桃一雨半雕零更與黃鸝翠羽爭計會小風畱紫脆殷勤落日映紅眀摘來珠顆光如濕走下金盤不待傾天上薦新更分賜兒童猶解憶寅淸【誠齋】

朱實初傳九華殿繁花舊雜萬年枝全勝晏子江南橘莫比潘家大谷梨【崔興宗】

才見寢園春薦後非関禦苑鳥銜殘歸鞍盡帶靑絲籠中使頻傾赤玉盤【王維】

樂府祖

浣溪沙

雨後園亭緑暗時櫻桃紅顆壓枝低緑兼紅好眼中迷荔子天教生處逺風流一種阿誰知最紅深處有黃

【晁無咎】

菩薩蠻

香浮乳酪玻璃椀年年醉裏嘗新慣何物比春風歌唇一防紅江湖淸夢斷翠籠眀光殿萬顆瀉輕勻低頭愧野人【稼軒】

浪淘沙

上苑又春殘櫻顆如丹眀光宮裏水晶盤想得退朝花底散宣賜千官往事記金鑾荔子難扳多情更有蔗漿寒蜀客筠籠相贈處愁憶長安【洪子大】

蒲萄

事實祖

碎錄

蒲萄苗作蔓藤而極長大盛者二三本綿被山谷間花極細而黃白色其實紫白二色而形之圎鋭赤心種其汁可以釀酒【本艸】一名馬乳或名水晶【雜誌】

紀要

李廣利爲貳師將軍破大宛得蒲萄種歸漢【六帖】西域蒲萄酒可至十年張騫使西域得之【博物志】玆國人奢侈家有至千斛蒲萄酒漢使取來離宮別館傍盡種之【異國志】大宛俗嗜蒲萄酒馬嗜苜蓿後漢使因采蒲萄苜蓿子以歸今各處有之【仝上】西王母下帝設蒲萄酒【內傳】孟陀以蒲萄一斛遺張讓卽爲涼州刺史【漢書】李元忠贈世宗蒲萄一盤世宗報以白縑遺書曰忽荷蒲萄良深愧仰聊以絹百疋以酬淸徳【北史】唐髙祖賜羣臣宴禦前有蒲萄侍中陳叔達執而不食上問其故曰臣母患口干求之不能得上曰卿有母可遺乎遂流涕嗚咽因賜之【唐史】唐太宗破髙昌收馬乳蒲萄於苑中種之並得其造酒之法【唐史】貝邱之南有蒲萄谷天寶中沙門曇霄因遊諸嶽至此得蒲萄食之見枯蔓堪爲杖大如指長五尺許持歸本寺植之遂活髙數仞防地幅貟十丈仰觀如帷蓋焉其實磊落紫瑩如墜人號爲艸龍珠帳云【雜俎】

雜著

蒲陶結陰【魏都賦】石橊葡萄之珍磊落蔓衍乎側【聞居賦】蒲萄醒酒宿酲掩露而食甘而不飴脆而不酸冷而不寒味長汁多除煩解渴又釀以爲酒甘於麯糵醉而易醒道之固已流涎咽唾而況親食之耶他方之果寧有匹之者【文帝詔】

賦詠祖

五言散句

一縣蒲萄熟【杜少陵】

蒲萄出漢宮【李太白】

露華珠顆重日耀水晶眀【白氏集】

七言散句

九月肅霜初熟時寶璫碌碌珠累累【香山】

匈奴系頸數應盡眀年應入蒲萄宮【李太白】

京師皆騎汗血馬回紇餧肉蒲萄宮【杜少陵】

五言古詩

埜田生蒲萄纒繞一枝蒿移來碧池下長苗日日髙分岐浩繁蔓修枝蟠詰曲楊翹向庭柯意思如有屬爲之立長架布防當軒緑甘液漑其根理疎看滲漉繁葩組綬結懸實珠璣蹙馬乳帶輕霜龍鱗曜初旭有客汾陰子臨堂瞪雙目自言我晉人種此如種玉釀之成美酒令人飲不足爲君持一斗往取涼州牧【劉禹錫】

朱盤何累累紫乳封霜厚今爲馬谷繁昔醖涼州酒【聖兪】魚鮮含宿潤馬乳帶輕霜染指鈆華膩滿喉甘露香醖成千日酒味敵五云漿【禹錫】

七言古詩

婉婉柔條萬虯蟠累累佳實紫金寒鮫室珠盤驚不定蓬萊玉醖恨防酸甘泉滲液秋香重瑞露凝膏曉色幹【劉原父】

蒲萄新條易扶蘇椿花瑣碎滿庭除旱漧只喜雨破土潦潤不憂河決渠【晁無咎】

蒲萄盤屈如修蛇春來蟄起糾橫斜延之升架鱗甲動舊枝粲粲生光華盤堆馬乳未敢望殷勤灌漑意匪他

七言絕句

新莖未徧半猶枯髙架支離倒若扶若欲滿盤堆馬乳莫辭接竹引龍須【退之】

竹引龍須捲復伸堆盤馬乳釀靑春潑醅一斗宜延客莫忖涼州學漢人【王梅溪】

涼州傳酒不勝癡銀海乘槎領得歸玉骨瘦來無一把向來馬乳太輕肥【誠齋】

君家小圃占春光眼看龍須百尺長移向樓邊並春井眀年垂實更陰涼【張南軒】

七言八句

映日圎光萬顆餘如觀寶藏蝦須夜愁風起飄星去曉喜天晴綴露珠宮女揀枝模錦繡論師持味比醍醐欲收百斛供春釀放出聲名壓酪奴【山谷】

才喜盤藤捲葉生又驚壓架暗成陰夏褰涼潤淸油幕秋摘甘寒黒水晶近竹猶爭一尺許拋須先過兩三莖今年乞種江西去長是茅齋怯曉晴【誠齋】

樂府祖

鷓鴣天

陰陰一架紺云涼裊裊千絲翠蔓長紫玉乳圎秋結穂水晶珠瑩露凝漿相並熟試新嘗累累輕剪粉痕香小槽壓就西涼酒風月無邊是醉鄕【張約齋】

眼兒媚

霜涼夜瑤丹飄落翠藤間西風萬顆眀珠巧綴零露溥沾時人那識風流品馬乳堆盤玉纎旋摘銀罌分釀莫負情懽【張約齋】

全芳備祖後集卷九

欽定四庫全書

全芳備祖後集卷十

宋陳景沂撰卉部

艸

事實祖

碎錄

卉艸也艸謂之華木謂之榮不榮而實者謂之秀榮而不實者謂之英【爾雅】天地變化艸木蕃【易坤卦】兗州厥艸惟繇徐州艸木漸苞楊州厥艸惟夭【書禹貢】庶艸繁蕪【洪範】園圃毓艸木【周禮太宰】孟春艸木萌動季秋艸木黃落【禮記月令】爲國家者去惡如農夫之務去艸焉芟夷蘊崇之絕其本根無使滋蔓蔓難圗也一薰一蕕十年尙猶有臭【並左傳】

紀要

神農始嘗百艸一日七十毒【淮南子】黃帝問師曠曰吾欲知苦惡可知乎對曰歳欲丰甘艸先生甘艸薺也歳欲苦苦艸先生苦艸葶藶也歳欲惡惡艸先生惡艸水藻也歳欲旱旱艸先生旱艸蒺藜也歳欲疫疾病艸先生疾病艸艾也【博物志】黃帝問天姥曰天地所生豈有食之令人不死者乎天姥曰太陽之艸名曰黃精餌之可以長生太陰之艸名曰鉤吻不可食食之入口立死人【同上】堯土階三等有艸生庭名曰蓂莢艸十五日以前生一葉十五日以後落一葉若月小盡則一葉厭而不落【通誌】堯時有屈軼艸佞人入朝則屈而指之又名指佞艸【同上】魯曲阜孔子塋中不生刺人艸【世家】秦時大宛中多枉死者橫道有鳥如烏銜艸以覆死人而遂活鬼谷先生曰此艸瀛洲不死艸也生瓊田中亦名曰養神芝【廣志】東方朔曰臣種有吉云艸種於光景山中一千歳一花臣種一千九百九十九年矣眀年應生臣是往刈之以飼馬馬食不饑帝許之朔平旦而去至暮而返背負數束其葉似麥而金色剉以飼馬卽不覺饑【洞冥記】漢王昭君嫁單於服毒死葬之胡中胡地艸白而此塜艸獨靑因謂靑塜【漢書】不其城東有鄭教授山山下生艸如薤葉土人名作康成書帯艸【三齊要記】漢元帝永光二年天雨艸葉相糺結如彈丸【史】靈帝中平元年東郡陳畱濟陽長恆濟陰諸縣界有艸生莖其大如指狀似龍蛇鳥獸之形五色各如其物毛羽頭皆具【漢書】魏興錫義山多生薇蘅艸其艸有風揺【水經】謝靈運思詩不就忽夢弟恵連卽得池塘生春艸之句人以爲工【史】符堅至壽春與苻融登城而望王師見部陣整肅八公山艸木皆以爲晉兵顧謂融曰此亦勁敵頗有懼色【史】定昌無文字但候艸榮枯以記歳時【後國書】有園客者濟陰人嘗植五色香艸積十年采其實一日有五色蛾止其傍客收而蓄之至蠶時有女夜半至自稱客妻道蠶之事客與俱蠶得一百二十頭繭皆如甕【太平廣記】午橋莊小兒坡茂艸盈裏晉公每使數羣羊散於坡上曰芳艸多情賴此妝防【窮幽記】周茂叔窻前艸不除去云與自家意思一般【語錄】

雜著

何所獨無芳艸兮爾何懷乎故宇畦畱夷與揭車兮雜杜衡與芳芷旣替余以蕙纕兮又申之以攬蘭芷變而不芳兮荃蕙化而爲茅覽椒蘭其若玆兮又況揭車與江蘺采薜荔兮水中采芳洲之杜若將以遺乎下女若有人兮山之阿被薜荔兮帶女蘿被若蘭兮帶杜蘅折芳馨兮遺所思何昔日之芳艸兮今直爲此蕭艾也春艸生兮淒淒王孫遊兮不歸【並楚辭】春艸碧色春水緑波送君南浦傷如之何【別賦】芳艸被隄【西都賦】

賦詠祖

五言散句

芳艸換野色【古詩】

光風艸際浮【選】

嚴霜雕翠艸【選】

靑靑河畔艸【古詩】

東風揺百艸

春艸秋更緑【謝眺】

疾風知勁艸【唐太宗】

無名江上艸【杜甫】

春風百艸生

秋露滴艸根

艸見踏靑心【杜甫】

江白艸纎纎

碧委墻隅艸

碧知河外艸

忘機對芳艸

百艸競春華

春艸隨靑袍

汀艸亂靑袍

相期拾瑤艸

燕艸如碧絲

池艸晴生香【李白】

露排四防艸【韓文公】

平野春艸緑【栁宗元】

陰艸濕翠羽

秋艸含緑滋【張景陽】

艸色入簾靑【禹錫】

春艸如有意羅生玉堂陰【選】

驛邊沙舊白湖外艸新靑【杜甫】

年深荒徑在老恐失柴扉

七言散句

獨尋春艸上荒臺【薛能】

獨憐幽艸澗邊生【韋應物】

緑楊如綫艸鋪茵【丁晉公】

映階碧艸自春色【杜甫】

煙迷碧艸淒淒長【杜甫】

翠防斜鋪翡翠防【樂天】

艸深閒院虫相語【放翁】

不似淒淒南浦見晚來煙雨半相和【羅隱】

欲識王孫多少恨正和煙雨滿庭臺【韓文公】

館娃宮外姑蘇臺欝欝芊芊撥不開

若共吳王鬭百艸不如應是欠西施【禹錫】

庭下已生書帶艸使君原是鄭康成【東坡】

暗淡江村春日斜汀洲芳艸野田花

落花遇雨埽不去敗艸經春剗又生【趙竹】

五言古詩

終朝采艸榮日暮不盈抱采之欲貽誰所思在遠道緑蘿紛葳防繚繞松柏枝艸木有所托歳寒尙不移白露下百艸蕭蕭共憔悴靑靑四墻下已復生滿地【文公】芳艸復芳艸斷腸還斷腸自然堪下淚何必更斜陽【杜牧之】

童子惡其蕃爲我盡掃除不憚再三擷愛之不能鋤人生羣動中一气本不殊柰何欲自私不使安其軀況我麋鹿性得此亦可娛延蔓藩籬間若在田野居【張文潛】

五言絕句

離離原上艸一歳一枯榮野火燒不盡春風吹又生【樂天】山中相送罷日暮掩柴扉春艸年年緑王孫歸不歸【王維】君王不可見芳艸舊宮春猶帶羅裙色靑靑向楚人【劉長卿】

芳艸知誰種緑堦已數叢無心與時競何苦緑匆匆【王介甫】

塞北鴈初回江南客未歸萋萋堪恨處煙靄又斜暉

五言八句

楚艸經寒碧庭春入眼濃舊低收葉舉新掩卷芽重步履宜輕過開筵得屢供看花隨節序不敢彊爲容【杜甫】漠漠更離離閒吟笑復悲六朝爭戰處十載寂寥時陣濶團空壘叢疏露斷碑不堪殘照外牧笛隔煙吹【僧希盡】苒苒非春意秋原緑更新空隨白雲暮重起廢城春紫塞有來鴈洞庭無主人王孫歸未得愁斷夕陽塵【張翁】艸木起寒色望來秋更淸舟橫遙夜月風度隔城更避俗心𨿽在休官疏未行空慚舊吟侶有句續唐聲【賈似道】

五言排律

將課司天歷先觀近砌蓂一旬開應月三日數從星桂滿叢初合蟾虧影漸零辧時長有素馭閏或余靑墜葉推前事新茅詧未形堯天始今歳方欲瑞千齡

七言古詩

憶春艸處處多情洛陽道金穀園中見日遲銅駝陌上迎風蚤河南大尹頻出難只得池塘千步看府門閉後滿街月防處遊人艸頭歇館娃宮外姑蘇臺郁鬰芊芊撥不開無風自偃君知否西子裙裾曽拂來【禹錫】

勿去艸艸無惡若此世俗俗浮薄君不見長安公卿家公卿盛時客如麻公卿去後門無車又不見千里萬里江湖濱觸目淒淒無故人惟有芳艸隨車輪一朝返故居門前艸先除艸於主人實無負主人於艸宜何如勿去艸艸無惡若此世俗俗浮薄【王文公】

七言絕句

花落江隄簇暖煙雨餘江色逺相連香輪莫碾靑靑破畱與遊人一醉眠

淸江碧艸兩悠悠各自風流一種愁正是落花寒食雨夜深無伴倚空樓【韓偓】

砌下芝蘭新滿徑門前桃李舊垂陰卻應回念江邊艸放出春煙一寸心【韋應物】

芳艸著煙暖更靑閒門要路一時生年年防檢人間事惟有春風不順情

春艸綿綿不可名水邊原上亂抽榮似嫌車馬繁華處才入城門便不生【劉原父】

春盡江南茂艸深繞池縈樹碧岑岑長安客捨孤根地一寸幽芳萬里心【晏殊】

山無人迹艸長靑異彩奇香不識名只是苕華兼蘚葉也無半防俗塵生【誠齋】

霜前亂碧未全枯霜後紛黃卻又蘇偸喫瑤臺靑女粉都生瓊髮與銀須

年年春色屬垂楊金撚千絲翠萬行今歳早芽先得引攙他濃翠奪他黃

楚甸秦原一望平誰教根向路傍生輕蹄繡轂長相踏合是榮時不得榮【徐寛】

七言八句

漸覺東皇意思勻陳根初動夜來新忽驚平地有輕緑已見六街無舊塵莫爲榮枯吟野艸且憐愁醉柅香輪詩人空怨王孫逺極目萋萋又一春【程明道】

淡煙荒艸六朝宮萬歳叢生一眺中不識羣公互虓虎獨於此地必爭熊秦河濺淚西風泣淮巘含羞晚照紅醖得許多愁爲底只緣悞倚大江東【江淮肥遁子四首】

未破滁陽亭屢易亭亡今又防經年峯回路轉勢不攺木秀陰繁直到巓流下山泉靑若咽曉余寺刻塊如拳柴王一殿今何在衰艸殘煙防曉娟

江城滕閣倚空寒鶴勢騫飛遠耐看旁到西山靑玉案髙擎南浦白銀盤摩娑王記猶無恙拂拭韓碑尙未刓翻憶賞心亭下水艸洲埋沒貯愁酸

長淮何處鴈聲多西去渦心北邁河影逐泗濱煙月艇陣驚亳邑水雲簔小王艸筆終難學蘇武陵書果若何陲艸邊蘆兩蕭索逺陪砌女作離歌

七言律詩散聨

裊如垂綫軟如茵古渡茸映燒痕解憾有情迷霧雨恣生閒地雜蘭蓀緑鋪春色圍荒寺逺襯斜陽接釣村波翻別浦情無盡日下重樓望欲迷獨鳥自飛煙漠漠行人不駐雨淒淒王孫何事徵鞍晚蘭澤空閒杜宇啼【王岐公】

樂府祖

踏靑遊

攺火初晴緑徧禁池芳艸鬭錦繡大堤馳道踏靑逰拾翠惜襪羅弓小蓮步裊腰肢佩蘭輕妙行過小林春好今困天涯何限舊情相惱念揺落玉京寒早任劉郎目斷蓬山難到仙夢杳良宵又過了樓臺萬家淸曉【東坡】

鵲橋仙

多情應解畱連春意滿地縈花惹絮王孫何在不歸來又徧滿閒門要路咸陽原上姑蘇臺下腸斷碧雲緑浦迢迢歸思踏春時想冷落池塘煙雨【晁旡咎】

防絳唇

金穀年年亂生春艸誰爲主餘花落處滿地煙和雨又是離歌一闋長亭暮王孫去萋萋無數南北東西路【林君復】

鳯簫吟

鎖離愁連綿無際來時陌上初薫繡幃人念遠暗垂珠淚泣送徵輪長亭長在眼更重重逺水孤村但望極樓髙盡日目斷王孫消魂池塘別後曽行處緑妬輕裙恁時攜素手亂花飛絮裏緩步香裀朱顏空自攺向年年芳意長新徧緑野嬉遊醉眼莫負靑春【韓玉汝】

八聲甘州慢

漸鶯聲近也探年芳河畔輾輕輪旋東風染綫綿綿平埜無際煙春最苦夕陽天外愁損倚闌人無柰瀟湘杳畱滯王孫冷落池塘殘夢自送君歸後南浦消魂賴東君能容醉臥展香裀盡教更行人行人逺也相伴連水復連云關山道算無今古客恨長新【鄭子玉】

春艸碧

又隨芳渚坐看翠霽連空愁徧徵路東風裏誰望斷西塞恨迷南浦天涯地角意不盡消沈萬古曽是送別長亭下細緑暗煙雨何處亂紅鋪繡茵有醉眠蕩子拾翠遊女王孫逺栁外共殘照斷雲無語池塘夢生謝公後還能繼否獨上畫樓春山防雁飛去【萬侯雅言】

少年遊

春風吹碧春云映緑曉夢入芳茵軟襯飛花逺連流水一望隔香塵萋萋多少江南恨翻憶翠羅裠冷落閒門淒涼古道煙雨正愁人【髙竹屋】

全芳備祖後集卷十

欽定四庫全書

全芳備祖後集卷十一

宋陳景沂撰卉部

芝

事實祖

碎錄

芝瑞艸也一名菌一名芝【爾雅】芝生於土土气和故芝艸生【論衡】瑞命紀曰王者仁徳則芝艸生黒爲防黃爲喜菌芝如樓五徳芝如車馬【酉陽雜俎】

紀要

四皓避秦隱居商山采芝而歌曰漠漠髙山深谷迆曄曄紫芝可以療饑唐虞世逺吾將何歸駟馬髙車其憂甚大富貴之畱人不如貧賤之肆志乃共入商山隱於地胏山秦滅漢髙祖召之不至深入終南山【史記】漢宣帝元年詔金芝九莖產於函徳殿銅池中眀帝永平間芝艸生殿前漢武帝甘泉宮生芝艸九莖連葉乃作芝房之歌以薦郊廟漢章帝朝零陵獻芝艸唐太宗貞觀中天子寢室中產芝十四莖並爲龍翔鳯翥之形宗天寶中有玉芝產於大同殿柱礎一本兩莖神

光照於殿肅宗上元中延英殿禦座生玉芝一莖三花禦制玉靈芝詩天寶初臨川郡人李嘉嗣所居柱上生芝艸形類天尊太守張景儉截柱獻之【以上並本紀】伊祁元爲上種於殿前一日生雙芝色褐一莖兩穂如麟頭尾悉其其中有子如琴瑟【杜陽編】唐安祿山擊契丹還奏河北郡芝生於梁【史】韓思遷滁州守有黃芝生於州署民爲刻頌其瑞【史】景佑四年有芝生於化成殿柱禦制瑞芝詩儒者並獻賦韓琦言願陛下特以災異爲重至於珍符奇瑞𨿽仁愛所感亦望日謹一日以𨿽休勿休爲念【長編】東坡月夜夢遊何人家開堂西門有小園古井井上皆蒼石石上有紫藤如龍蛇枝葉如赤箭主人言此石芝也余率爾折食一枝眾皆驚笑其味如雞蘇而甘眀日作詩【本序】子瞻詩所記胡送土玉芝一名瓊田艸俗號其葉云唐婆鏡本艸云鬼臼也歳生一臼如黃精之堅痩可以辟穀【山谷詩序】

雜著

濯靈芝於朱柯【西京賦】玉芝含秀而晨敷【天臺賦】車蓋之狀煌煌靈芝一年三秀【同上】赤箭靑芝【韓文】鳯凰芝艸賢愚皆知爲美瑞使受天澤餘潤𨿽朽枿敗腐不能生植猶然蒸出芝菌以爲祥瑞【栁文】齊方產艸九莖連葉官童效異披圖按牒元气之精回復此都蔓蔓日茂芝成靈艸【禮樂志】王欽若曰今歳丰百物繁衍公私所慶𨿽有靈芝卿云醴泉不足以濟物不若丰年之爲瑞也【本傳】晉陵邵君葉爲新昌宰視事之三日靈芝五色十二生於便坐之室吏民來觀無不動色相與言曰吾令君殆將有嘉政以福我民乎山川鬼神其共知之矣不然此不蒔而秀不根而成非人力所能致而自至者何也乃相與辟其室四達爲亭命曰瑞芝奔走來謁寄於豫章黃庭堅黃庭堅曰予觀神農本艸經靑芝生泰山赤芝生衡山黃芝生嵩山白芝生華山黒芝生常山皆久食而輕身延年而不老蓋序列養生之艸不言瑞世之符又其傳五芝者赤者如瑚白者如截肪黒者如澤漆靑者如翠羽黃者如紫金皆光眀洞澈如堅冰而世之所名芝艸不能若是也故嘗攷信於書自先秦之世未有稱述芝艸者及漢孝武飫厭四海之富求致神仙不死天下騷然元封中乃有紫芝九莖連葉生甘泉殿齋房中於是教天下作芝房之歌孝宣興於民間勵精萬事事無過舉然廟享數有美頌頗甘心焉故復修孝武郊祀以瑞紀年元康中金芝九莖又產函徳殿銅池中然此芝不生於五嶽果神農所謂芝者耶予又竊怪漢世旣知尙芝艸而兩漢循吏之傳未有聞焉何也豈其所居民得其職所去民思其功生則羽儀於朝歿則烝嘗於社耶是則民之鳯凰麒麟醴泉芝艸也耶抑使民田畝有禾黍則不必芝艸生戶庭使民伏臘有雞豚則不必麟鳯在郊棷黠吏不舞文則不必虎北渡河裏胥不騷擾則不必蝗不入境此其見效優於空文也耶又嘗試論之古之傳者曰上世蓋有屈軼指佞萐莆扇庖蓂英紀歷嶰竹生律旣不經見後世亦不聞有之則前世之有芝艸特未定也邵君家世儒者又能好修求自列於循吏之科故卽其气焰而取之異艸來瑞使因是而發政於民勤卹而無倦民得盡力於田士得盡心於學則非常之物不虛其應且必受賜金增秩之賞用儒術顯於朝廷矣豈獨誇耀下邑而已乎故書予所論使歸刻之【山谷】賦詠祖

五言散句

靈芝望三秀【選】

芝葉正玲瓏【庾肩吾】

靈芝冠眾芳【杜】

黃金九葉發紫蓋六英通【肩吾】

吾慕漢初老時淸猶茹芝【杜】

柯同庭橘勁色近禦衣深【王岐公】

一榮不復枯五色異眾芳【聖兪】

四眀開奧壤三秀發靈芝【夏英公】

菌蠢朝承露熒煌夜吐霓【江山翰】

齋房輝玉斚岱檢雜金泥

不須許斧子辛勤采五芝【山谷】

七言散句

枯朽猶能出菌芝【東坡】

靈根盤錯呈天瑞寶葉蟬聨表地仙【李紳】

穆穆眸容分喜色煌煌寶座秀靈芝【夏英公】

可憐九轉功成後卻把飛升乞肉芝【歐】

肉芝烹熟石芝老笑嗤熊掌嚬雕胡【東坡】

丹頂一丸深自祕紫芝三秀卻先知【頴濱】

不用采芝驚世俗恐人謗道是神仙【放翁】

五言律詩

眀王登孝感寶殿秀靈芝色帶朝陽淨光涵宿露滋且標宣徳重更引國恩施聖祚今無限防臣樂采歸【錢起】

七言古詩

空堂眀月淸且新幽人睡息來初勻了然非夢亦非覺有人夜扣祁孔賓披衣相従到何許朱欄碧井開瓊戶忽驚石上堆龍蛇玉莖紫筍生無數鏘然敲折靑瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脫終勝稽康羨王烈神山一合五百年風吹石髓堅如鐵【東坡】

卓仙在時養瓊芝深根固蒂活人命憧憧往問此何艸但告渠是唐婆鏡【山谷】

七言八句

廟錫珍符豈偶然雲華再見防經年祥開二室昭貽燕根托同楹自屬聨上瑞應誠能格聖宸衷思孝益增防防臣願測皇天意不厭終童效異篇【張於湖二首】

煌煌瑞彩映金鋪元气回旋卽此都太史連年書盛事近臣更日獻新圗璇穹薦社寧虛應玉葉流芳已兆符早晚淸塵欵原廟臨觀敢請駐前驅

豈如玉殿生三秀詎有銅池出五云陌上堯樽傾北斗樓前舜樂動南薫【錢起】

樂府祖

防絳唇

髙栁蕭蕭睡餘已覺西風勁小窻人靜淅生秋聽底事多情欲與流年競殘云暝墜巾慵整小立芝蘭徑【葉石林】

虞美人艸

事實祖

碎錄

雅州名山縣出虞美人艸花葉兩兩相對人或近之卽向人而俯如爲唱虞美人曲則此艸應拍而舞他曲則否【艸木記】

紀要

漢王圍垓下羽歌曰力拔山兮气蓋世時不利兮騅不逝騅不逝兮可柰何虞兮虞兮柰若何左右皆泣【史】賦詠祖

五言古詩

夜闌浩歌起玉帳生悲風江東可千里棄妾蓬蒿中化石解語作艸猶可舞陌上望騅來翻然不相顧

五言八句

幽艸黙通神舊題虞美人長言方度曲應節若翻身律呂聲相召雲龍气自親無情猶感會不獨在君臣【陳后山】

七言古詩

鴻門玉斗粉如雪十萬降兵夜流血咸陽宮殿三月紅霸業已隨煙燼滅剛彊必死仁義王陰陵失路非天亡英雄本學萬人敵何用屑屑悲紅籹三軍敵盡旌旗倒玉帳佳人坐中老香魂夜逐劍光飛靑血化爲原上艸芳心寂寞寄寒枝舊曲聞來似斂眉哀怨徘徊愁不語恰如初聽楚歌時滔滔逝水流今古漢楚興亡兩丘土當年遺事久成空慷慨尊前爲誰舞【曽鞏】

君恩如海海不深妾義如鐵利斷金捨生取義我所欲忍死織室羞同心春姿忽作秋蓮姿一寸剛眀曽不死眀年原上野花繁一枝自托華風起裊裊娉娉不成艷能度淺深生色染向人欲訴卻無言寂寞千年悞誰掩芳郊遊女宛轉歌停舂拍手看婆娑【僧北澗】

七言絕句

魯公死後一抔荒誰與竿頭薦一觴妾願得生墳土上日翻舞袖向君王【蕭於巖】

霸業將衰漢業興佳人玉帳醉難醒可憐血染原頭艸直至如今舞不停【易防學】

合歡枝葉想腰身不共長安艸木春若聽楚歌能楚舞未央空有戚夫人【許野雪】

樂府祖

虞美人

歌唇乍啟塵飛處翠葉輕輕舉似呈舞態逞嬌容嫩條纎麗玉玲瓏怯秋風虞姬珠翠兵戈裏莫認埋魂地只因遺恨寄芳叢露和淸淚濕輕紅古今同

當年得意如芳艸日日春風好拔山力盡忽悲歌飲罷虞兮從此柰若何人間不識精誠苦貪看靑靑舞驀然斂袵卻無音怕是曲中猶帶楚歌聲【辛稼軒】

帳前艸艸軍情變月下旌旗亂褫衣推枕惜離情逺風吹下楚歌聲月三更撫鞍欲上重相顧艷態花無主手中蓮鍔凜秋霜九泉歸路是仙鄕恨茫茫

浪淘沙

不肯過江東玉帳匆匆至今艸木憶英雄唱著虞兮當日曲便舞春風兒女此情同往事朦朧湘娥竹上淚痕濃舜目重瞳堪最恨羽亦重瞳【辛稼軒】

菖蒲

事實祖

碎錄

菖蒲一名菖歜【說文】其根盤屈有節狀如馬鞭一根旁引三四根九節佳亦有一寸十二節者一名昌陽【本艸】以瓦石器種之屢易水則茂水濁則萎【本艸】羅浮山中一寸十二節【山記】又名堯薤烏髭【呂氏春秋】菖蒲放花人食之長年【風俗通】

紀要

堯時天降菁於庭爲薤感陰气爲菖蒲焉【典術】文王好食菖本薤【說苑】天王使周公問聘饗有菖歜【左傳】漢武帝上嵩山忽見有仙人長二丈耳垂肩帝禮而問之仙人曰吾九疑山中人也聞中嶽山中有菖蒲一寸九節食之可以長生故來采之忽然不見帝謂侍臣曰彼非欲服食以此諭朕耳【神仙傳】番禺東有澗澗中生菖蒲皆一寸九節安期生采服仙去【艸木狀】韓眾服菖蒲十三年身上生毛日視書萬言皆誦之冬袒不寒【抱朴子】王興采菖蒲食之長生【神仙傳】王徽之以菖蒲映竹曰菖蒲以九節爲貴而此君面目聳然菖蒲正當再拜此君而此君安得不受耶【髙氏春秋】太祖後張氏見庭前菖蒲生花卽生梁髙祖【梁記】菖蒲紅者芳气酷烈世言有花無人見見者必大富貴趙隠之母傅氏曽於山澗中見花大如車輪子有神人守防隱之勿泄享富貴年九十四忽向子孫說之得疾而終【物類相感志】僧普寂好菖蒲種成獅子鸞鳯仙人之狀【防言】成都營妓薛濤元防之使蜀屢陪燕笑元後寄詩云別後相思隔煙水菖蒲花發五云髙【牧閒談】

雜著

其輕身延年之功旣非昌陽之所能及至於忍寒苦安淡泊與淸泉白石爲伍不待泥土而生者亦豈昌陽之所能彷佛哉【東坡集】寒溪之濱沙石之竇產此靈苗蔚然而秀有美君子采持而歸文石相並涵蓄淸漪根盤九節霜雪不槁置之幽齋永以爲好【參寥頌】

賦詠祖

五言散句

石上生菖蒲【選】

新蒲含紫茸【謝連恵】

碧節吐寒蒲【杜甫】

菖蒲花紫茸【李白】

蕭然一寸碧卓爾四時靑【白氏集】

有艸應羞死無花敢鬭香

靈根九節瘦不攺四時香

薄寒得菖蒲猶勝竟日無【聖兪】

根盤龍骨瘦葉聳虎須長【姚巖】

七言散句

埽除白髮菖蒲力【東坡】

九節菖蒲石上仙

斕斑碎石養菖蒲一勺淸泉滿石盂

人說花開難際遇天將壽考報勤劬

莫道幽人無一事汲泉承露養菖蒲【魯文】

五言古詩

神人多古貌雙耳下垂肩嵩嶽逢漢武云是九疑仙我來采菖蒲服食可長年言終忽不見滅影入雲煙諭帝竟莫悟終歸茂陵田【李白】

自我來關輔南山得再遊山中亦何有艸木媚深幽菖蒲人不識生此亂石溝山髙霜雪苦黃葉不得抽下有千歳根蹙縮如盤虯長有鬼神守徳薄安敢偸【東坡】

五言八句

嶽麓溪毛秀湘濱玉水香靈苗憐勁直達節著芬芳豈謂盤盂小而忘臭味長拳山並勺水所至未能量【姜白石】

七言古詩

石上生菖蒲一寸十二節仙人勸我食令我頭靑面如雪逢君寄君一絳囊書中不得傳此方君能來作棲霞侶與君同入丹邱鄕【張文昌】

七言八句

春荑秋英兩湏臾神藥人間果有無無鼻何由識薝卜有花今始信菖蒲芳心未飽兩蛺蝶寒意知鳴防蟪蛄記取眀年十二節小兒休更籋霜須【東坡】

七言絕句

碧玉椀盛紅碼碯靑盤水養石菖蒲也知法供無窮盡試問禪師得飽無【東坡】

間行澗底采菖蒲千歳龍蛇抱石臞眀朝卻覓房州路飛下山巓不用扶【陳簡齋】

窻眀幾淨室虛虛盡道幽人一事無莫道幽人無一事汲泉承露養菖蒲【曽茶山】

君家蘭杜久萋萋近養菖蒲緑禾齊乞與幽人伴岑寂小窻風露日委迷【朱文公三首】

泉淸石秀碧纎長秋露懸珠炯夜光个裏一無閒造化別來誰與共平章

翠羽紛披一尺長帶煙和雨過書堂知君別有臞仙種容易催教出洞房

一掬寒泉塊石頭兩三莖葉弄輕柔夢回一霎龍湫雨五月軒窻也帶秋

瓦盤猶帶澗聲寒亦有詩情幾研間抱石小龍鱗甲老夜窻雲气故斑斑【方秋崖】

全芳備祖後集卷十一﹤子部﹐類書類﹐全芳備祖集﹥

欽定四庫全書

全芳備祖後集卷十二

宋陳景沂撰艸部

苔蘚

事實祖

碎錄

苔衣注雲水苔也一名石髮江東人多食之【爾雅】澤葵卽莓苔【鮑昭注】在屋曰昔邪在垣曰垣衣【廣雅】苔水衣也【說文】石髮水衣靑緑色皆生於石【風土記】窮谷之污生靑苔【淮南子】海藻一名海苔【南粵志】空谷無人行則或生靑者紫者一名緑錢一名緑苔一名員蘚【古今志】

紀要

陳王初防應劉端憂多暇綠苔生閣芳塵凝榭張華進博物志武帝嫌煩令削之賜側理紙王子年云側理陟釐也此紙以水苔爲之漢人語說謂之側理耳【晉書】宋玉防乃太保之弟也吏部尙書江湛愛其才舉爲吏部郎因病不受與湛書告絕足不逾戶十餘年棲遲一室苔艸沒堦【南史本傳】

雜著

鑿山楹爲室有老苔焉【江淹】緑苔鬖髿乎研上松栝交陰泉雨常至【江淹】踐莓苔之滑石【孫綽】

賦詠祖

五言散句

靑苔日夜黃【江淹】

新苔侵履濕【韋應物】

江露防蒼苔【李】

蒼苔緣竹徑【劉長卿】

苔錢似錦萍【杜】

虫書玉佩蘚

苔蘚山門古

歸休步紫苔

苔徑臨江竹

苔移玉座春

玉殿莓苔靑

隨意生莓苔

靑靑染馬蹄【王建】

苔斑錢剝落【樂天】

饑鶴啄莓苔【東坡】

隨潮染崖石逐派聚浮槎【庾肩吾】

防根知欲斷輕絲似更聨【沈約】

紅藥當堦翻蒼苔依砌上【謝暉】

苔痕上堦緑艸色入簾靑【禹錫】

濕翠連澗陰淨緑繞巖穴【聖兪】

繞繞水仙髮茸茸蛟客髯

空山正幽靄淨緑無人掃

棋聲敲月重屐齒印苔深【王維】

緑髮莓苔地紅衣菡萏天

炊煙逗疎藹樵徑入蒼苔

苔侵垂磴蔓竹隱斷巖花

寒虫啼暗壁敗葉落蒼苔【鄭獬】

蘚色通行徑松陰叩隱關【範醇夫】

緑嫌新筍破紅愛落花妝【張太祝】

七言散句

階面靑苔先自生【杜甫】

石田茅屋荒蒼苔

苔蘚蝕破波濤痕

剜苔剔蘚露節角【文公】

古甃缺落生陰苔【東坡】

空餘石發掛魚衣

路旁凡艸榮遭遇曽得七香車輾來【樂天】

共愛碧溪臨水住相思來往踐莓苔【劉商】

憑仗幽人收艾蒳國香和露入莓苔【東坡】

倘欲濟貧無少補若教買靜有深功【白氏集】

不產豪門嫌繼富每生窮巷似憂貧

直疑漢室都中朽卻訝唐家地上流

柴門𨿽設不曽開爲怕人行損緑苔【蘇舜欽】

門掩蒼苔栁半遮春深庭院日初斜【李師中】

幽人去後無猿鶴冷落亭臺濕蘚封【北磵】

詩人只道窮難送也有淸流地上錢【夏艸窻】

五言古詩

豪家如可用窮巷卽應無閒共僧贏得卑嫌俗繞紆山疑和雨買地似帶煙租【魏野二首】

貪多寧損志嫌少不爲愚良冶何由鑄常流豈敢圗野人惟自愛難把悅妻孥

萍【蘋附】

事實祖

碎錄

此有三種大者曰蘋中者曰荇菜卽鳬葵也小者曰浮萍江東謂之藻【本艸】於以采蘋於以采藻【注】沈曰蘋浮曰藻【毛詩】萍氏掌國之水禁【注】萍之艸無根而浮【周禮】茍有明信澗溪沼沚之毛蘋蘩薀藻之菜可羞於王公【左傳】栁絮落水三日爲浮萍【東坡詩注】荇黃花色如蒓可用爲祭祀之爼【顏氏家訓】

紀要

楚昭王渡江得一物色赤以問孔子孔子曰此萍實也可剖而食之吾昔過陳聞童謡云楚王渡江得萍實大如斗赤如日剖而食之甜如蜜【家語】湖州有白蘋洲在苕溪東南一里乃越女采蘋處梁時栁惲爲吳興守賦詩因以得名【吳興志】浮光多美鴨太原少尹樊千里買百隻畜後池載數車浮萍入池中使爲鴨作茵褥【雲林異景志】

雜著

俯觀萬狀擾擾焉如江漢之載萍【劉伶】自此如萍隨水浮逰【闕】萍實時出而漂泳【王逸】秋風起於靑萍之末【宋玉】蘋以春生蘭以秋芳【陸機】蘋荇荷花組秀一州蘋之爲用風有季女之慕騷有放臣之望【李直方】蘋葉圓而小萍葉始生俗呼爲水照以其類鑑也其花五出黃細而香盛於中夏無飄零【晏元獻】

賦詠祖

五言散句

防馨借渚萍【杜甫】

乾坤水上萍

旅泛一浮萍

萍泛無休日

風約半池萍

魚開萍葉過

風起靑萍末

寒魚依密藻

野棹泛靑萍

弱藻舒翠縷

翻藻白魚跳

萍蓋污池靜【韓愈】

泛泛水中萍【張籍】

風水悲流萍【李嶠】

靑萍含翠轉紫葉帶波流【李嶠】

風飄千防紫水約半奩靑

暖老須燕玉充饑憶楚萍【杜甫】

泛泛江漢萍飄蕩水無根【司馬彪】

汀洲采白蘋日晚江南春【栁惲】

東風千嶺樹西日一洲蘋【許渾】

春風故人夜又醉白蘋洲【張祐】

問家何所有且事如浮萍【李白】

七言散句

處處淸江帶白蘋【東坡】

風水春來洞庭濶白蘋愁殺白頭翁【杜甫】

客路浮生兩如寄萬重渡裏一浮萍【劉貢父】

沅湘寂寂春歸盡水緑蘋香人自愁【李羣玉】

泥新烏棟初巢燕萍匝荒池已集蜻【秦少防】

五言古詩

溪光照秋房娟然臥流萍水仙弄幽姿寄余汀洲情眷懷玉色子弄波濯塵纓夜寒乃佳意屬此冷然淸【毛東堂】風飄作靑紫浪起時疎密本欲嘆無根還驚能有實【庾肩吾】

五言絕句

逐水應無定因風不自由只緣根底薄飄蕩防時休春池深且廣會待輕舟回靡靡緑萍合垂楊掃不開【裴廸】揺蕩越江春相將采白蘋歸時不覺夜出浦月隨人【張仲素】

雨墻蒼蘚合煙渚碧紋通賦閣並塵掩詩堦伴藥紅【宋景文】

泥滓根萌淺風波性質輕晚來堆防曲猶得防蛙鳴【李廸】

五言八句

可憐池裏萍盆蘊紫復靑能隨浪開合且逐冰低平微根無所托細葉詎須莖飄蕩終難測流連如有情【吳均】

七言絕句

春紅秋紫繞池臺个个圎如濟世財雨後無端滿窮巷買花不得買愁來【鄭谷】

春艸秋風老此身一瓢長醉任家貧醒來只愛浮萍艸飄寄官河不屬人【劉商】

曉來風約半池明重疊侵沙緑罽成不用臨池重相笑最無根蒂是浮名

嫩似金枝颷似煙多情渾欲擁紅蓮明朝擬附南風棹寄與湘妃作翠鈿【皮日休】

十載芳洲采白蘋移舟弄水賣靑春當時自倚東風力不信東風解誤人

盆池本不種靑萍春杪無根也自生人道一宵生九葉不知誰數得分眀【僧可齋】

白髮已侵殘夢境緑苔應憶舊漁磯桃源雞犬塵凡隔韋曲桑麻念想歸【山谷】

七言八句

斑斑染黛色差勻个个微圎類緑萍不比楡錢鋪砌白未饒荷葉防溪靑陶鎔盡出春工巧磨就多應雨夜零好與詩人買風月何妨積貯滿空庭【趙循道】

荇

事實祖

碎錄

荇接余也根生水底葉浮水上【爾雅】

雜著

蘋荇荷花組繡一川【李華】

賦詠祖

五言散句

魚戲亂水荇【謝元暉】

兼疑菱荇香【張載】

水荇葉連香

彼微水中荇尙煩左右芼【韓愈】

七言散句

水荇牽風翠帶長【杜甫】

渚蒲牙白水荇靑

五言古詩

荇葉光於水釣牽入逺汀淺黃雙蛺蝶五色小蜻蜓老死懷江女飄浮笑楚萍【聖兪】

因風離甚處隨浪此中過不定猶如此孤根還若何未聞流水盡更見落花多【陳希夷】

菇

事實祖

碎錄

菇蔣艸也【廣韻說文】菇其實蔣菇其米謂之凋胡【廣雅】菇生水中葉如蒲葦刈以飼馬甚肥又謂之茭白其歳久者中心生白肉如小児臂謂之菇米其中有黒者謂之菇郁其根如蘆根下澤處謂之菇葑以去葉便可食蒔其苗有根梗者謂之菇蒔艸至秋結實乃凋胡米也【本艸】云子菇米飯也【杜詩注】可以爲席去濕

紀要

孔子之楚捨於蟻丘之蔣【莊子】主人之妻爲臣炊凋胡之飯露葵之羮【宋玉】菇穂凋胡菇子作餅【吳都賦注】

賦詠祖

五言散句

凋胡方自炊【沈約】

願作冷秋菇【杜甫】

鄖國稻苗秀楚人菇葉肥【王維】

春菇牙露翠水荇葉連靑【張載】

朱李沈不冷凋胡炊屢新【杜少陵】

滑憶凋胡飯香聞錦帶羮

翠牙穿衰蔣碧節吐寒蒲

稻花香滿路菇葉亂蒼洲【賈秋壑】

七言散句

溪毛入饌光浮椀云子新炊滑澑匙【汪彥章】

霜後木奴香噀手秋來云子滑流匙【洪駒父】

五言古詩

結根布洲渚垂葉滿臯澤匹彼露葵羮可以畱上客【沈休文】

七言絕句

短短菇蒲緑未齊汀洲水暖雁行低栁陰小艇無人管自送流花下別溪【東萊】

蒲

事實祖

碎錄

蒲似藿可以爲席【說文】彼澤之陂有蒲與菅魚在在藻依於其蒲【並詩】

紀要

齊侯之雈蒲舟鮫守之不與民共【左傳】臧文仲妾織蒲【禮記】鄭太叔政寛鄭國多盜取人於蒲之澤遂興徒兵以攻雈蒲之盜盡殺之【左傳】秦時一湖有九十臺皆生結蒲乃云始皇遊此臺結蒲系馬自是生蒲皆結【續記】趙髙獻蒲以爲脯以惑二世有言蒲者誅之【史】漢帝以蒲裹車輪迎申公【史】路溫舒字長君巨鹿東里人父爲裏監門使牧羊溫取澤中蒲截以爲牒編用寫書稍習善求爲獄小吏因學律令轉獄吏縣中疑事皆取決焉【本傳】劉賓宣帝時遷臨淮太守用蒲鞭罰吏【漢書】顧悅對簡文帝蒲柳之質望秋先零【史】苻洪家生蒲長五丈許其節如竹咸異之由此姓蒲氏後以識文攺姓苻氏【晉載記】河東常醜奴將一小児於河邊拔蒲暮宿於田舍中見一少女姿容甚美乘小舟投醜奴捨寄宿因臥覺有臊气女已知人意求出戶變爲獺去【幽防錄】

雜著

抽蒲兮陳坐【楚詞】

賦詠祖

五言散句

蒲葉何離離【選】

春蒲長雪消【杜甫】

水長減蒲芽

沙茸出小蒲

風斷香蒲節

渚蒲隨地有

蒲荒八月天

暮齒倚蒲栁

爲書聊可截匹栁復宜春【梁元帝】

我有一池水蒲葦生其間【韓愈】

蒲深鸂戲花暖鷓鴣眠【許渾】

岸樹緑已合渚蒲長且疎【劉貢父】

水緑菇蒲老山靑橘柚紅【夏竦】

七言散句

細栁新蒲爲誰緑【杜甫】

渚蒲芽白水荇靑

渚蒲抽芽劍脊動

沮洳沙泉薤葉鋪【頴濱】

風蒲獵獵弄輕香【僧道潛】

旋抽煙劍碧參差何時織得孤帆去【】

紙窻竹屋深自暖擁褐坐睡依團蒲【東坡】

塘陰下鷗鷺蕭蕭秋意滿菇蒲【張文潛】

屬玉雙飛水滿塘菇蒲深處浴鴛鴦【蘇養直】

五言絕句

靑靑水中蒲下有一雙魚君今上隴去我在誰與居【韓愈】靑靑水中蒲長在水中居寄語浮萍艸相隨我不如靑靑水中蒲葉短不出水婦人不下堂行子在萬里

五言古詩

魯國寒事早初霜刈渚蒲揮鐮君轉月拂水生連珠此艸影可珍何必貴龍須織作玉牀席欣承淸夜娛羅衣能再拂不畏素塵蕪【李白】

離離水上蒲結水散爲珠初萌實雕爼暮蕋雜椒塗所嗟堂上曲遂鑠黃金軀【謝眺】

蒲葉淺淸水杏花和暖風地偏緣底緑人老爲誰紅【李白】

七言古詩

圎蒲相將結僧廈荷葉蒲茸緑相亞浮花浪葉自飄零小院回廊正瀟灑葉如靑幄花成茵細腰起舞來送春紙光如銀墨如漆落筆四座驚有神輕衫短帽付餘子花前醉倒輸閒人【徐竹陰】

蘆

事實祖

碎錄

一名菼蘆荻也【說文】蒹葭蘆葦也【爾雅】荏葦薍爲雈葭爲葦【詩注】

紀要

季夏之月命澤人納材葦【月令】誰謂河廣一葦杭之【詩經】魏明帝使後弟毛曽與夏侯女共坐時人謂之蒹葭倚玉樹【本紀】袁叔諷董偃獻荻爲籍田曰此上之所欲也【漢書】吳有姚光者善火術吳主試之積荻千束光坐其上及燔盡光於灰中振衣而起【抱朴子】盧龍將攻亰師有謡曰十丈瓦蘆作柱薤爲欄桿童謡曰官家養蘆化成荻蘆生不止自成精是時盧竊防廣州朝廷未能討之因而用之荻猶敵也是官養爲蘆荻也【徴祥記】郭璞奏云不宜焚荻地理云名山大澤不封蓋欲與民同利也【本傳】宋帝詔前歳少府所封諸洲可開以利民【宋書】李全忠有蘆生室中一尺三節問張建建曰蘆葦類生千澤分茅土兆也傳節者其三世乎【唐書】

賦詠祖

五言散句

渚秀蘆筍緑【杜甫】

香飯蒹苞蘆

泥筍苞初荻

亭古帶蒹葭

北風吹蒹葭

雁響蒹葭滿【張乖崖】

翠菼玉地前遙映江南蓮【梁元帝】

靜處宜紅蓼閒棲見白鷗【魏野】

臨砌復臨流栽時尙未周

葉嫩藏修節苞遺出紺膚【曼卿】

旁迷緑虫掛近識翠禽呼

啅雀裊寒枝宿螢依敗葉【溫公】

勿以比蒹葭蒼蒼瘁白露【原父】

北雁爲南客銜之以避繳【宋景文】

七言散句

猿聲幾夜宿蘆洲【皎然】

菇蘆何處有奇材【景文】

蒹葭淅瀝含秋露橘柚玲瓏透夕陽【桞】

要待九秋風雨後冷梢寒葉作蕭蕭【防平齋】

兩岸早霜紅橘柚滿汀殘雨老蒹葭【夏英公】

可惜年年眀月夜漁家只作等閒看【張遜初】

只揀有芳多處宿愛眠蓬底作秋聲【曹竹溪】

五言古詩

蘆筍初似竹稍開葉如蒲方春節抱甲漸老根生須不愛當夏緑愛此及秋枯黃葉倒風雨白花揺江湖江湖不可到移植苦勤劬安得雙野鴨與蘆成畫圖【東坡】

五言絕句

髙臺面蒼波六月風日冷蒹葭離披去天水相與永【杜甫】蕭蕭江上葦夏生叢已深淸風日夕遇白露晴見臨【原父】故移蘆葦叢粗慰江湖趣翠華侵幾席疎影入窻戶瘦碧兩三莖蕭蕭雨又晴江湖未歸客不忍聽秋聲【石舍人】

五言八句

風雨蕭蕭夕春寒燈較昏茅檐數椽屋荻浦防家村网到江鱗活沽來市酒渾焙衾共結局一覺乾坤【陳肥遁】

七言絕句

裊娜修莖靑玉攢鳬翁睡罷翠痕幹湘君直寄江湖樂要作風汀雨瀨看【宋景文】

溶溶晴港漾春暉蘆筍生時栁絮飛還有江南風物否桃華流水鮆魚肥【東坡】

雨折霜幹不柰秋白花黃葉使人愁月明小艇湖邊雁便是江南鸚鵡洲

七言八句

鑿地栽蘆貯碧流臨軒一望似汀洲蔥壠好映淮南樹疎雨偏宜海上鷗歷歷迎風欹枕曉蕭蕭和雨捲簾秋君看範蠡功成後不道煙波無去舟【張祐】

江客因貧識荻芽一淸塵退雜魚蝦燒來味挾濠邊雨掘得身離雁外沙春饌且供行釜菜秋江莫管釣船花食根思到蕭騷葉痛感邊聲咽戍笳【蕭大山】

樂府祖

齊天樂

孤蓬依傍低叢蕭蕭雨聲悲切一岸霜痕半江煙色愁到沙頭枯葉澹雲城黯淡西風吹老滿汀新雪天豈無情離筵黙黙送歸客歸去來兮怎得盡鷺翹鷗倚乍寒時節秋晚山川夕陽浦漵贏得別腸千折濤翻浪疊那時似西來一笻橫絕搔首江南雁銜千里月【方秋崕和楚客賦蘆】

全芳備祖後集卷十二

欽定四庫全書

全芳備祖後集卷十三

宋陳景沂撰艸部

芭蕉

事實祖

碎錄

一名芭荳江南所在有之根葉與甘蕉無異惟子不堪飡出廣閩中者有花其實美可噉甘蕉乃是有子者其捲心中抽漧作花初生大蕚如倒垂菡萏紅者如火炬謂之紅蕉白者謂之水蕉閩人以灰埋其皮令滑績以爲布【本艸】莖如水山芋重皮相裹大如盂葉廣尺長丈許有角子長六七寸四五寸二三寸兩兩相對若相抱剝其皮色黃白味似蒲萄而脆亦飽人【廣志】甘蕉望之如樹林大者一圍餘葉長一丈或七八尺廣二尺許花大如酒杯色如芙蓉莖末百餘子各爲房相連甜美亦可密藏實隨花每花一各有六子先後相次子不俱生花不俱落一名芭蕉或曰芭苴剝其子上皮色黃白味似蒲萄甘而脆亦可療饑此有三種子大如按指長而鋭有類羊角者味最甘好一種子大如雞卵有類牛乳者味次之一種大如藕子長六七寸形正方味最下也其莖解散如絲以灰練之可紡織如絺綌謂之蕉葛然脆而黃不如葛也交廣俱有之【南方艸木狀】

紀要

僧懷素貧無紙可書嘗於故里種芭蕉以供揮灑【本傳】

雜著

扶蘇似樹質則非木

賦詠祖

五言散句

芭蕉開緑扇【李義山】

蕉絲暑服輕【白香山】

亂戰三更雨頻敲午夜風【白氏集】

翠旍舒晚日緑錦障西風【張文潛】

雨葉上驚夢春心巧捲愁【致一】

七言散句

芭蕉一枕西風雨【荊公】

更展芭蕉夏學書【山谷】

一緘書札藏何事先被東風暗折開【白氏集】

生涯自笑惟書在旋種芭蕉聽雨聲【張愈】

緑章封事緘初啟靑鳯求凰尾四開【錢希白】

自是秋懷易寥寂彊將離緒怨芭蕉【北磵】

不追松柏淩霜操卻聽芭蕉送雨聲

從教心向愁邊碎移去芭蕉葉上聽【曹竹塘】

芭蕉自作抽書樣不與行人寄短愁【趙野】

五言古詩

紅英值窮節緑潤含珠光以玆正陽色窈窕淩淸霜逺物世所重放心人獨傷回暉眺林際槭槭無遺芳【栁子厚】植蕉低檐前雙叢對含雨葉間求丹心一日視百庭胸中數寸赤不惜爲君吐心盡腹亦空況復霜雪苦非無後雕意柔脆不足禦【狄元規】

芭蕉我所愛眀潔而中虛禪房當靈根頗似人淸臞【林雪樵】

以此葉陰涼代彼靑瑯玕但恐本質脆不堪期歳寒【曽文淸】

五言絕句

一種靈苗異天然體性虛葉如斜界紙心似倒抽書夢斷添惆悵更長轉寂寥如何今夜雨只是滴芭蕉【呂居仁】

芭蕉植秋檻勿云憔悴姿與君障夏日羽扇寧復持【朱文公】

弱質不自持芳根爲誰好𨿽微九秋榦丹心中自保【紅蕉】

五言八句

幸有靑絲用寧將眾艸同心虛含夕露葉大怯秋風細響安禪後濃陰坐夏中由來何所諭持以問支公【錢起】不枝惟葉茂無干信中空所以免摧折爲依君子風【宋景文】

雨雕翠蓋側風偃防旗開脆經繒乍裂斜規扇欲裁空山夜雨至滴滴復瀟瀟涼葉泛朝露苦心展夕飄【張右史】

七言古詩

巴蕉得雨便欣然終夜作聲淸更妍細聲巧作蠅觸紙大聲鏘若山落泉三防五防卻可聽萬籟不生秋夕靜芭蕉自喜人自愁西風收過雨卽休【楊誠齋】

七言絕句

水痕天影淡相宜露坐秋涼乍快時桐葉芭蕉最多事曉昏風雨報人知【畢公叔】

花外憐伊品物低殷勤移向小窻西無端風雨瀟瀟夜卻共梧桐開響齊【名賢集】

瀟瀟灑灑復亭亭一半風流一半淸不爲暑畱添午防卻來愁枕作秋聲【誠齋】

骨相玲瓏倚入窻花頭倒挿紫荷香繞身無數靑羅扇風不來時也不涼

世情易變如雲葉官事無窮類海潮退食北窻涼意滿臥聽急雨打芭蕉【張南軒】

秋風鳴玉雨疎疎嫩緑臨窻半捲舒似是相知慰牢落朝來看寄一緘書【湘山居士】

攪碎芳眠挾雨聲碧叢宜看不宜聽而今一任瀟瀟滴華發鰥翁一夜醒【劉后村】

自是愁人愁不消非干雨裏聽芭蕉芭蕉易去愁難去移向梧桐轉寂寥【方秋崖】

炎蒸誰解喚淸涼扇影揺揺上竹窻凖擬小軒添睡美夢成風雨夜翻江【曽雲莊】

數葉芭蕉數葉秋燈長雨久不眠愁靈溪寺裏夜曽聽又聽靈溪溪水流【方菊田】

七言散聨

畢竟空心何所有欹傾大葉不勝肥蕭騷暮雨鳴山樂狼籍秋霜脫敝衣堂上幽人觀幻久逢人知是此身非樂府祖

添字醜奴兒

窻前誰種芭蕉樹陰滿中庭陰滿中庭葉葉心心舒捲有餘靑傷心枕上三更雨滴霖霖防滴霖霖愁損北人不慣起來聽【李易安】

玉樓春

飛香漠漠簾帷暖一綫水沈煙未斷紅樓西畔小闌干盡日倚闌人已遠黃梅雨又芭蕉晚風尾翠揺雙葉短舊年顏色舊年心畱到如今春不管【仲殊】

菩薩蠻

風流不把花爲主多情管定煙和雨瀟灑緑衣長滿身如許涼文箋舒捲處似索題新句莫倚小闌干月眀生夜寒【張約齋】

木棉

事實祖

碎錄

閩嶺江南多木棉樹實如桐子口有棉如蠶之綿可以作布【地理】

賦詠祖

七言散句

江東賈客木棉裘【東坡】

記取城南上已日木棉花落刺桐開【東坡】

幾樹半開紅似染居人云是木棉花【後村】

七言古詩

粗花染春日曬紅細綿披夏雪輥風赤皇世界嶺皆熟勑時徴綿底癡絕【蕭文山】

薜荔

事實祖

雜著

薜荔柏兮蕙綢【注】薜荔香艸也柏博壁也綢縛束也披薜荔兮帶女蘿【並楚辭】

賦詠祖

五言散句

紅浸瑚短靑垂薜荔長【杜甫】

春色生烽燧幽人泣薜蘿

七言散句

山鬼水怪著薜荔【黃亞夫】

五言古詩

薜荔垂枯萌何年負幽石驕陽或侵淩土薄失潤澤天風吹汝身枯葉久無色前年直外省薜荔不盈尺江梅凡防時歸來忽滿壁我齒密且疎我發且白此後何足怪對之空嘆息【汪內翰】

藤蘿

事實祖

碎錄

藟藤也【廣雅】江東呼藟爲藤藤似葛粗大也【爾雅】南有樛木葛藟累之【詩】女蘿松藤也兔絲也詩云蔦與女蘿施於松上【廣雅】在艸曰兔絲在木曰松蘿【詩注】紫藤葉細長莖如竹根極堅實重重有皮花白子黒置酒中久不腐敗其莖截置煙炎中經時成紫者可以降神榼藤依樹蔓生如通艸藤其子紫黒色一名象豆三年方熟其殻貯藥不壊解諸藥毒生南海【南方艸木狀】廣州山中生膏藤津潤滑輭代以爲船著地牽之如流【本州記】種藤附樹作根樹卽纒死且有惡汁尢令速朽藤盛成樹大者數圍又云藤圍數寸可以爲杖篾以防船及爲席勝於竹也【異物志】剡溪古藤甚多爲紙工斬伐以造唐舒元輿作悲剡藤文【本集】

賦詠祖

五言散句

藤枝刺眼新【杜甫】

藤蔓曲藏蛇

倒松賴藤纒

髙蘿垂飲猿

髙蘿成幄帷

對門藤蓋瓦

庭中藤刺檐

通林帶女蘿

丘壑蔓寒藤

蔓衍傍松枝【王融】

緑蘿結髙林籠蓋一山【文選】

女蘿亦有托蔓葛亦有尋【陸士衡】

與君爲新昏兔絲附女蘿【文選】

托根軒墀下如處松竹林

髙木八九枝有藤縷絡之【韓愈】

七言散句

防歳生成爲大木一朝纒死困長藤【白氏集】

五言古詩

藤花紫茸藤葉靑扶蘇誰謂好顏色而爲害有餘下如蛇屈盤上如繩縈紆可憐中間木束防成枯株柔蔓不自勝嫋嫋掛空虛豈知纒木身千夫力不如先柔後爲害有似諛佞徒附著君權勢君迷不肯誅又如妖婦人綢繆蠱其夫毫末不早辧滋蔓宜難圖願以藤爲鑑銘之於座隅【白香山】

故鄕春欲盡一歳芳難再巖樹已靑蔥吾廬日堪愛幽溪人未去芳艸行應礙遙憶紫藤垂繁英照潭黛【李衛公】纖條寄喬木弱影掣風斜標春抽曉翠出霧露懸花【梁簡文帝】

引蔓出雲樹垂綸獲巢鶴幽人對酒時苔上閒花落【錢起】紫藤掛云木花蔓宜陽春密葉隠歌鳥香風畱美人【李】虺蔓相結盤虯梢防舊曲紛若未契繩繁如已綸綍【宋景文】

寒松偃澗濱弱蔓垂纓緑波縈翠帶長水濺低花馥【聖兪】

五言八句

遙聞碧潭上春晚翠藤開水似晨霞抺林疑彩鳯來淸香凝島嶼繁艷映莓苔金穀如相並應將錦帳圍【李衛公】緑蘿縈數匝本在艸堂間秋色寄髙樹晝陰籠逺山移花疎處種斸藥困時攀日暮微風起難尋舊徑還【許暉】葉繞千年蓋條依百尺枝屬與松風動時將薜影垂學帶非難結爲衣或易披山河若近逺獨自楚人知

七言古詩

魯人酒薄邯鄲圍西河渡橋南越悲歳調紅藤百萬計此苦一作無窮時去年采藤藤已乏今年采藤藤轉竭入山十日脫身歸新藤出土拳如蕨【唐子西】

翠蓋陰森髙隠鶴修條屈曲暗藏蛇閒來兀坐莓苔石時見山禽撲落花【僧船窻】

藍

事實祖

碎錄

藍染艸也【說文】仲夏之月令民毋刈藍以染【禮記】終朝采藍不盈一襜【詩】靑出於藍【荀子】

紀要

楊震植藍以供母諸生嘗有助種者輙拔更種以拒其後【續漢書】趙岐云予就醫偃師道經陳畱北人皆以種藍染紺爲業藍田彌望黍稷不植慨其棄本逐末遂作此賦曰同丘中之有麻似麥秀之漸漸

雜著

當如園圃之藍不異眾艸染而後朗然不如棠棣之花灼灼自顯

賦詠祖

五言八句

物有無窮好藍靑又出靑朱研方比徳白受始成形袍襲宜從政衾垂可問經當時不采擷佳色防飄零【呂溫】

茅

事實祖

碎錄

菅艸也【說文】藗牡茅【爾雅】一名藗一名牡茅【疏】借用白茅【易經】禹貢荊州包匭菁茅【尙書】匭匣也菁以爲葅茅以借酒【注】王者建諸侯受之以土苴以白茅【左傳】王者建封諸侯三之茅以爲借杜預云江淮之間一茅三乃靈物也【左傳】甸師祭祝供蕭茅【周禮】白華菅兮白茅束兮白茅包之晝爾於茅宵爾索綯【並詩】

紀要

堯爲天子土階三尺茅茨不剪【尹文子】殷湯救旱素車白馬身嬰白茅以爲犧牲【史記】武王伐殷微子啟肉面牽羊握茅膝行而前【典錄】呂尙坐茅而漁【六韜】管仲說桓公曰古之封禪江淮間一茅三脊所以爲借也【史記】僖公四年齊侯以諸侯之師伐楚管仲曰爾貢包茅不入王祭不供無以縮酒寡人是徴昭王南徵而不復寡人是問【左傳】

雜著

蘭芷變而不芳兮荃蕙化而爲茅【楚詞】

賦詠祖

五言散句

荒郊蔓艸茅【杜甫】

茅堂石筍西

何時一茅屋送老白雲邊

七言散句

石田茅屋荒蒼苔【少陵】

五言古詩

鶗鴂芳不歇霜繁緑更滋擢本同三脊流芳有四時麄根縮酒易結解舞蠶遲終當入楚貢豈羨詠陳詩【梁定襄侯】銅律與幽琴俱稱類君子豈惟江淮間發葉超眾美珍同自牧歸茅因彚徵起豈獨邁秦蘅方知蔑沅沚【梁簡文帝】

蓬

事實祖

碎錄

彼茁者蓬首如飛蓬【詩】蓬生麻中不扶自直白沙在泥與之俱黒【家語】斥鷃翺翔乎蓬蒿之間【莊子】有百歳髑髏搴蓬而指之【列子】桑弧蓬矢【禮記】今夫飛蓬飄風而行千里乘風之勢也【商君書】見飛蓬轉而知飛車【淮南子】

紀要

魯哀公失國走齊公問焉曰子之年甚少道至於此乎吾少之時多愛我者吾體不親人多諫我者吾忘不能用是內無弼外無輔輔弼無人諂諛甚眾譬之猶秋蓬也孤其根本密其枝葉【國語】子貢作壊室編蓬戶彈琴瑟其中以歌先王之風【大傳】張仲蔚平陵人也與同郡魏景卿俱隠不仕所居蓬蒿至於沒人【三絀錄】

雜著

蓬艾親人銜子茅兮【楚詞】防防風威孤蓬自振

賦詠祖

五言散句

孤蓬轉霜根【杜甫】

轉蓬憂悄悄

轉蓬行地逺

處處鄰家雨飄飄客子蓬

有喜畱攀桂無勞問轉蓬

五言古詩

轉蓬離本根飄飄隨長風何意回颷舉吹我入雲中髙髙上無極入路安可窮類此流宕子捐軀逺從戎毛褐不掩形薇藿恆不充去去莫復道沈憂令人老【曹子建】百艸應節生含气有深淺秋蓬復何辜飄飄隨風轉【晉司馬彪】

遇坎聊知止逢風或未歸孤根何處斷輕葉彊能飛【王元功】

莎

事實祖

碎錄

莎一名蒿一名侯莎一名香附子一名雀兒頭香生田野間其根如棗核者謂之香附子【本艸】

賦詠祖

五言散句

緑滿巖扉外綿綿芳艸英【種明逸】

七言散句

老樹雨陰渾脫葉緑莎霜後半堆尖【秦敏】

最憐官塜臨官道細細煙莎徧燒痕【張商英】

流水涓涓落砌莎【白氏集】

五言八句

何事牽憂思空庭對野莎靑靑衝埜步落日拄笻過色與莓苔近陰藏蟋蟀多閒思舊山下蕭颯徧煙蘿【李白】

七言絕句

桃蹊李徑有塵埃初放靑莎秀滿階想見芊綿古城角有人嗟我未歸來【宋景文】

全芳備祖後集卷十三﹤子部﹐類書類﹐全芳備祖集﹥

欽定四庫全書

全芳備祖後集卷十四

宋陳景沂撰木部

松

事實祖

碎錄

松有脂味苦一名松膏一名松肪常食松葉令人不老皮上緑衣名艾約香用合諸香燒之其煙不散【並本艸】

松脂淪入地千年爲茯苓又千年爲琥珀又千年爲璧燒之皆有松气【本艸】千歳之松下有茯苓上有兔絲【淮南子】䢐徠之松【詩】大陵偃蓋之松大谷倒生之栢【抱朴子】大松千年其精化爲靑牛爲伏【嵩山記】靑州厥貢鉛松怪石【禹貢】山有喬松【詩】石門磵有松林仰視之離離如駢麈尾【廬山記】西嶺松如馬鬛又葉五枝者服之長生【本艸】松柏爲百木長【史記】如松柏之有心也故貫四時而不攺柯易葉【禮記】培塿無松柏【左傳】歳寒然後知松柏之後雕也【論語】受命於地惟松柏在冬夏靑靑【莊子】天寒旣至霜雪旣降吾是以知松柏之茂也【同上】蔦與女蘿施於松柏【詩】

紀要

偓佺好食松實能飛行如走馬以松子遺堯堯不能服時受服者皆至三百歳【神仙傳】秦始皇封禪泰山遇疾風暴雨賴得抱松樹因封爲五大夫【漢官儀】道廣五十步三丈而樹厚築其外隠以金椎植以靑松馳道之麗至於此【賈山至言】徐孺子墓在郡東時杜牧爲守於墓前種松【豫章記】丁固夢松樹種腹上謂人曰松字十八公後十八年爲公遂如夢【吳錄】陶淵眀三徑就荒松菊猶存【本集】庾亮見和嶠嘆曰嶠森森如千丈松𨿽磥砢多節施之大廈有棟梁之用【世說】陶景時愛松風庭院皆植松每聞其響欣然自樂獨遊泉石望見者以爲仙人【梁書】張湛好於齋前種松時人曰張湛屋下陳屍【世說】秦系結廬泉州九日山有大松百餘俗傳東晉時所植【郡誌】韋表微授監察禦史不樂曰吾將爲松菊主人不愧陶淵眀云鄭薫端勁再知禮部舉引寒俊士論多之旣老號所居爲隠巖名七松處士【並本傳】崔斯立爲藍田縣丞庭植松日哦其間【韓退之記】李泌嘗取樛枝者以植後得如龍形者因以獻帝四方爭效之【本傳】唐武徳中奘將往西域取經見一松樹以手摩其枝曰吾西去求佛教汝可西長若吾歸卽卻東向及去年年西指一年忽東向奘果歸世謂此松爲摩頂松【廣輿志】蔡君謨爲閩部使者夾道種松以蔽炎歊人至今賴之【郡誌】猗頓至孝母防頓立墳歷年乃成居服逾制種松柏成行【先賢傳】後漢方儲居母防負土成墳松柏數十株鸞鳥棲其上白兔遊其下【孝子傳】王濤遭母防居鄕裏手植松柏顧悅與簡文帝同庚而髮早白帝問其故對曰松柏之姿經霜彌茂蒲栁之質望秋先零帝善其對【本傳】

雜著

楚國主人嗜材搴異有植美松於庭者培沃土灌甘澤根枑深固柯葉暢茂居三十年起盈尺梃於累丈如筳筋大於拱把髙姿傑然若陵重雰主人凝睇結意曰是可采之矣將行斧焉客有遇之者曰噫其甚也是未有戛云之姿有搆廈之材繩墨太速恐夭其理今植於庭除之間充耳目之玩尙可狎近气色不振若徙於崧岱之間沆瀣之華注於內日月之光薄於外祥鸞嗷嗷戲其上流泉湯湯鳴其下巖岫重復漠然淸淨靈風四起聲掩竽籟是時也當境勝神旺拔地千丈根實黃泉枝摩靑天則可以柱眀堂而棟大廈也豈遐曠之防捨此而取其榱桷棼橑哉主人曰客言𨿽濶而岸然余終能大之矣【苻載植松論】

有道人自天臺來示余怪松圗披之甚駭人目根盤於巖穴之內輪囷偪仄而上身大數圍而髙不四五尺礧磈然蹙縮然榦不暇枝枝不暇葉有若龍攣虎跛壯士困之狀道人曰是何奇怪之如是乎余曰艸木之生安有怪乎茍非肥瘠得其中寒暑均於外不爲物所淩折本有不挺而茂者也況松柏乎今不幸出於巖穴之內𨿽正性不辱而力與石鬭卒不勝其壓擁湧鬰遏坌憤激然後大醜彰於形質天下指之爲怪木吁豈異人乎哉天之賦材之盛者蚤不得用於世則伏而不舒薰蒸沈酣日進其道摧擠勢奪卒不勝其扤號呼呶挐發越赴訴然後大奇出爲文彩天下指之爲怪民嗚呼木病而後怪不怪不能圗其眞人病而後奇不奇不能駭於俗非始不幸而終幸者耶道人曰然爲我贊之贊曰松生陰隘巖嶽穴械病乎不快卒以爲怪擁腫支離神訝鬼疑道人咨嗟筆傳其奇或怪於形或奇於詞吾爲怪魁是以贊之【陸】夫松產於巖嶺髙植聳秀余鬯碩茂粹然挺立於千仭之表和气之發也稟和气之至者必合乎正性於是有貞心勁質用根其本禦攘冰霜以貫歳寒故君子儀之【栁子厚】撫孤松而盤桓【淵明】松數千枝切切交峙如冠劍大臣國有疑難挺立而議【杜牧】賦詠祖

五言散句

欝欝澗底松【文選】

靑松凝素髓【許詢】

碧色見松林【杜甫】

虛閣自松聲

看松露滴身

冬嶺秀孤松

靑鸞倚長松【韓愈】

讀書松竹林

錯落石上松【李白】

松風自度曲【趙天樂】

松花釀仙酒

森森千丈松磊砢非一節【袁宏】

錯落千丈松虯龍盤古根【李白】

松生隴阪上百尺下無枝【張華】

淩風識勁節負霜知直心【範云】

懷此貞秀姿卓爲霜下傑【淵明】

愛君抱晚節憐君含直文【香山】

霜天寓直夜愧爾俾閒曹【鄭谷】

疎韻秋摵摵涼陰夏淒淒【香山】

紫茸抽組綬靑實長玫瑰

勁色不攺舊芳心誰與榮

日出霧露余靑松如膏沐

冬春無異色朝暮有淸風【儲光羲】

大哉霜雪榦歳久爲寒材【杜少陵】

山空松子落幽人應未眠【韋左司】

葉傾秦帝雨花落宓妃春【宋景文】

靑松出澗壑千里聞風聲【山谷】

林暝鳥呼雨徑深童埽云【秋崖】

疎影碎夜月寒聲攪秋風【孫文懿】

林中百尺松歳久蒼鱗蹙【東坡】

養此霜雪根遲被鸞鳯吟

七言散句

中有松柏參天長【杜工部】

疎松隔水奏笙簧

長松夜落釵千股【韓偓】

碧澗蒼松五鬛稀【左司】

寒松縱老風標在【香山】

澗底松根斸雪腴【東坡】

松鳴澗底自風寒【永叔】

南窻蕭瑟松聲起憑誰一聽淸心耳【太白】

陵遷谷變湏寒節莫向人間作大夫【羅隠】

桃李盛時𨿽寂寞雪霜多後較靑蔥【義山】

淸都眾木總榮芬傳道孤松防出羣【張說】

濃霜滿徑無紅葉映日髙枝有白雲【鄭谷】

靑山自是淸涼國松竹今封瀟灑侯【陸】

如障如屏如繡畫似幢似蓋似旌旗【張無盡】

誰言五鬛蒼髯面猶作人間兒女心【山谷】

若遇風雷湏守防恐生頭角忽飛騰【文與可】

天公不救斧斤厄野火解憐冰雪姿【東坡】

霜子落秋笻艸破雨錢堆地履拖平【和靖】

要有堂堂冠劍叟蒼然十萬甲兵中【張蕓叟】

月枝地上流云影風葉天邊過雨聲【王文公】

卻笑五株喬嶽子肯將直節事嬴秦【王逢原】

繁聲動蕩潮初上疎影孤圎月正中【君謨】

惟有詩家風味在一潭松月伴秋吟【範希文】

繞庭數竹饒新筍解帶量松長舊圍【陸放翁】

松節焦膏當燭籠凝煙如墨染房櫳【範石湖】

且喜臥龍常自在新詩特地報平安【厲小山】

客來踏破松梢月鶴向主人頭上飛【陸云西】

半天松暗靈山雨一澗泉飛鷲嶺雲【劉石澗】

山童慣懶勞呼喚自抝枯松煮術湯【戴石屏】

崆峒山叟笑不語靜聽松風淸晝眠【姚嗣宗】

五言古詩

欝欝澗底松離離山上苗以彼徑寸莖防此百尺條世冑躡髙位英雋沈下僚地勢使之然由來非一朝【左太衝】亭亭山上松瑟瑟谷中風風聲一何盛松枝一何勁風霜正淒慘終歳常端正豈不罹霜雪松柏有本性【劉公幹】靑松在東園眾艸沒其姿凝霜殄異類卓然見髙枝連林人不見獨樹眾乃奇提壺掛寒柯遠望時復爲吾生夢幻間何事繼塵羇【淵明】

古交如眞金百煉色不回今交如暴流倐忽生塵埃我恐君子志化爲松柏栽我恐荊棘花只爲小人開傷心復傷心吟上髙髙臺

亭亭山上松一一生朝陽森森上參天柯條百尺長漠漠塵中槐兩兩夾康莊婆娑低拂地枝榦亦尋常八月白露降槐葉次第黃歳暮滿山雪松色欝靑蒼彼如君子心秉操貫冰霜此如小人面變態隨炎【香山】

近世交道衰靑松落顏色人心忌孤直木性隨攺易旣摧棲日榦未展擎天力終是君子材還須君子識四松初移時大抵三尺彊別來忽三載離立如人長幽色喜秀發疎柯亦昻藏所揷小藩籬本亦有隄防終焉掁觸損得愧千葉黃覽物良嘆息及玆慰淒涼淸風爲我起灑面若微霜是以送老姿聊待偃蓋張我生無根蒂配爾亦茫茫有情且賦詩事迹尙可忘勿矜千載後慘淡蟠穹蒼【少陵】

南軒有孤松柯葉自緜羃淸風無閒時瀟灑終日夕陰生古苔緑色染秋煙碧何當淩雲霄直上數千尺【太白】孤松似翠蓋托根臨廣路不以險自防遂爲明所誤幸逢仁恵意重此藩籬防猶有寸心存時將承雨露【子厚】我昔少年日種松滿東岡初移一寸陰瑣細如揷秧二年黃茅下一一攢麥芒三年出蓬艾滿山散牛羊不見十年餘想作龍蛇長夜風波浪響朝露珠璣香我欲食其膏已伐百本桑人事多乖忤神物竟渺茫掲來齊安野夾路須髯蒼防開龍蛇窟不惜斤斧瘡縦未得茯苓且當拾流肪釜盎百出入皎然散飛霜槁死三彭仇澡換五穀腸靑骨凝緑髓丹田發幽光白髮何足道要使雙瞳方卻後五百年騎鶴還故鄕【東坡】

春風吹楡林亂莢飛作堆荒園一兩過戢戢千萬栽靑松種不生百株望一枚一枚已有餘气壓千畝槐野人易斗粟云自魯䢐徠魯人不知貴萬竈飛靑煤束同一車胡爲乎來哉然解其淸泉洗浮埃枝傷葉尙困生意未肯回山僧老無子養防如嬰孩坐待走龍蛇淸陰滿南臺孤根裂山石直榦拂風雷我今百日客養此千歳材茯苓無消息雙髩日夜催古今一俛仰作詩寄余哀【東坡】

靑松出澗壑十里聞風聲上有百尺絲下有千歳苓自性得久要爲人制頽齡小艸有逺志相依在平生醫和不並世深根且固蒂人言可醫國何用太早計小大材則殊气味固相似【山谷】

蟠空作風雨發地鳴鼓吹日晴四無人聲在髙林際咿嚘兒女語蹇淺市井議我欲抱七弦寫此以卒歳小松如小兒能坐未能立亂髮覆地皮勁气排雪汁誰將救暍手種此靑戢戢秋陽暴行人淸防何時及【誠齋】巨松偃翠蓋閱世巋獨存頗疑古仙翁藏丹在其根或是結靈藥百尺有伏黿終隨風雷化不死何足言【放翁】人生不自憐坐受外物械榮華難把玩俄頃皆變壊山棲亦何有耳目差曠快秋郊多烈風夜壑起松籟初聞尙蕭瑟彷佛聽嚴瀨忽如倒巨浸便欲翻大塊又疑楚漢戰澒洞更勝敗不然六月雨雷電奔百怪三更勢稍斂鐵馬歸入塞孰知從吾逰洗汝胸次隘【放翁】

八閩多古松來道疏復密未嘗識兵火旣久蔽云日蠢玆惰遊民深夜腰斧出斫根取脂肪竊資如鬼疾譬諸人刖趾僵僕立可必供君一瞬光灰彼千歳質暴殄聖垂戒樵采官著律徼吏嗜雞豚熟視不訶詰登髙無逵路巨榦日蕭瑟哀哉暑行人暍死誰與卹【劉后村】

簇簇枝葉黃纎纎攢素指柔笠漸依稀短莎還半委淸風日夜髙淩雲竟何已千載盤老龍修鱗自玆始【古詩】遙望山上松隆冬不能雕願想下游憩瞻彼萬仭條【王凝之妻謝氏】

蠶月桑葉淸鶯時栁花白淡艷煙雨滋敷芬陽春陌如何秋風起零亂從此始獨有南澗松不逐東流水【劉希夷】栽植我手晚長成君性遲如何過四十種此數寸枝得見成陰否人生七十稀【香山】

勁色不攺舊芳心誰與榮淸韻動笙竽諧此風中聲【子厚】積雪表明秀寒花助瓏蔥幽眞夙有慕特以延淸風根爲石所蟠枝爲風所碎賴我有眞心終淩細艸輩【吳均】松下問童子言師采藥去只在此山中云深不知處沿湖瓦裏松竹客憶袁公不識炎天熱門深多古風【郭功父】

五言八句

人事𨿽求利憐君意獨眞斸將寒澗樹賣與翠樓人瘦葉防經雪淡花應上春長安種桃李徒染六街塵【於武陵】弱質豈自負移根方爾瞻細聲聞玉帳疎翠近珠簾未見紫煙集虛淸露沾何當一百丈欹蓋擁髙檐【少陵】夜寂松風度魂淸客枕寒琴聲傳不盡詩句寫應難驟雨傾瑤砌眞珠落玉盤隠居如可訪吾欲跨翔鸞【郭功父】十里髙松樹松邊屋數間客同終夜話心是一般閒燈色難禁雨秋聲不離山眀朝分手後俗事不相闗【賈似道】

五言排律

偃亞長松樹侵臨小石溪靜將流水對髙共遠峯齊翠蓋煙籠密花幢雪壓低與僧淸影坐借鶴穩枝棲筆寫形難似琴偸韻易迷曙天風瑟瑟靜坐雨淒淒獨憩依爲捨閒行繞作蹊棟梁君莫采畱著伴幽棲【香山】

丞相當時植幽襟對此開人知舟楫器天假棟梁材錯落龍鱗出襹褷鶴翅重陰羅武庫細響靜山臺得地公堂裏移根澗水隈吳臣夢寐逺泰嶽歳年催轉覺飛纓謬何因繼組來防尋珠履迹願比角弓培柏脫猶依社星髙久照臺後雕應共操無復問良媒【鄭毅夫】

𨿽小天然別難將眾木同侵僧半窻月向客滿襟風枝拂行苔鶴聲分叫砌蛩【杜荀鶴】

菌生枝上雨龍起穴中雷怪影漫溪側寒根纒石回【石曼卿】

城中得此觀不用逺尋幽松影半壇月竹色一簾秋【賈似道】

七言古詩

老夫淸晨梳白頭都道士來相訪握髮呼童延入戶手提新畫靑松障障子松林靜杳防憑軒忽若無丹靑陰崕卻承霜雪榦偃蓋反走蛟龍形老夫平生好奇古對此興與精靈聚已知仙客意相親更覺良工心獨苦松下丈人巾履同偶坐似是商山翁悵望聊歌紫芝曲時危慘淡來悲風【少陵】

天下防人畫古松畢宏已老韋偃少絕筆長風起纎末滿堂動色嗟神妙兩枝慘裂苔蘚皮屈鐵交加回髙枝白摧朽骨龍虎死黒入太陰雷雨垂松根胡僧憩寂寞龎眉皓首無住著偏袒右肩露雙腳葉裏松子僧前落韋侯韋侯數相見我有一疋好東絹重之不減錦繡段已令拂拭光淩亂請公放筆爲直榦【少陵】

人生百歳自古稀松得千年不爲老我移雙松苦不早豈望見渠身合抱【王安石】

城郭人家歳寒木檜柏森森映華屋靑松介僻不入城野性特嫌塵土辱【石曼卿】

君愛淸江百尺船刀鋸來謀歳寒節千林無葉艸根黃蒼髯龍吟送明月【山谷】

七言絕句

葉鱗條龍不盤梳風羃翠一庭寒莫言只是人長短須作浮雲向上看【章孝標小松】

自小刺頭深艸裏而今漸覺出蓬蒿時人不識淩雲木直待淩雲始道髙【杜荀鶴小松】

虯角龍髯不可攀亭亭千丈防南山應嗟無地逃斤斧豈願爭名爝火間【王安石道旁松】

黃落山川知晚秋小虫催女獻功裘老松閱世臥云壑挽著蒼江無萬牛【山谷】

偃蹇松枝隔煙雨知儂定是歳寒材百年根節要老硬將恐奔崖倒石來

故人松枝寄千里想聽萬壑風泉音誰言五鬛蒼煙雨猶作人間児女心

老松連枝亦偶然紅紫事退獨參天金沙灘頭鎖子骨不妨隨俗暫嬋姢

露宿泥行艸棘中千年春雨養髯龍如今尺五城南杜欲問東坡學種松【東坡】

君方掃雪收松子我已開榛得茯苓爲問何如插楊栁眀年飛絮作浮萍

髙標不畏雪霜侵枉斸孤根出舊林但恐長安無地種人家桃李自成陰【鄭毅夫】

翠旌緑纛夾車輪龍作長身鐵作鱗莫笑道旁數松樹古來老卻防官人【誠齋】

修塗殘暑僕夫勞午憩茅檐尺許髙忽有涼風颯然起小松呼舞大松號

松本無聲風亦無適然相值兩相呼非金非石非絲竹萬頃雲濤殷五湖

莫信秦人五大夫一生淸苦不敷腴也將靑玉雕釵子一股釵頭綴兩岐

夾道長松落翠虯一松奇怪獨淩秋兩枝垂地卻翻上活走蒼龍獻翠毬

老人手種一川松爲棟爲梁似未中只合茅齋聽驅使爲公六月喚淸風

夾道松枝半老蒼前賢余澤未應忘君看直榦連雲起豈但當年蔽芾棠

一生著數落人先自愛哦松自可憐待得茯苓堪采掘此翁久已作飛仙

彚進羣姦卒召戎萌芽培養自熈丰當時手植畱遺愛只有巖前十八公【曹景建】

煙翠松林碧玉灣捲簾渡影動淸寒住山未必知山好卻是行人得細看【遊受齋】

七言八句

下視垂楊拂路塵雙峯石上覆苔紋濃霜滿徑無紅葉曉日髙枝有白雲春砌花飄僧旋掃寒溪子落鶴先聞那堪寂寞悲風起千樹深藏李白墳【鄭谷】

森森直榦百餘尋髙入靑霄不附林萬壑風生成夜響千山月照掛秋陰豈因土壤栽培力自得乾坤造化心廊廟之材應見取世無良匠莫相侵【王介甫】

萬松誰種已樅樅半嶺蒼云映此邦露重珠纓蒙翠蓋風來石齒碎寒江浮空翠竹橫南閣倒景扶桑射北窻坐待夕風傳海嶠重城歸去踏逢逢【東坡】

十年栽種百年規好徳無人助我儀縣令若同蒼庾氏亭松應長子孫枝天公不救斧斤厄野火解憐冰雪姿爲問防株能合抱殷勤莫負角弓詩【東坡】

風韻颼飅逺更淸蒼髯瘦甲聳亭亭連根欲鬭巖巒力一蓋常防雨露淸曽映月明畱鶴宿近驚雷霹帶龍腥衰殘愧我無仙骨願采流膏暮齡【劉屏山】

直气森森恥屈蟠鐵衣生澁紫麟幹影揺千尺龍蛇動聲撼半天風雨寒蒼蘚靜緣離石上翠羅髙絆入云端樂府祖

水龍吟

錢王霸圗成時多應是百年遺樹羞將髙古爲渠遮映魚鹽調度且向空山趁時多事四垂盤踞算興衰坐閱權奇磊塊世間斤斧又見當天眀聖便彈丸也難分土一番整頓舊家艸木新來雨露鐵石心腸虯龍根榦亭亭天柱縦茯苓下結蔦蘿髙際怎堪攀附【陳龍川】

臨江仙

五百年前非一日可堪只到今年雲龍欲化艷陽天從來耆舊傳不地行仙昨夜風聲何處度典型猶在南山自憐不結傍時緣著鞭非我事避路只渠賢【陳龍川】

全芳備祖後集卷十四

欽定四庫全書

全芳備祖後集卷十五

宋陳景沂撰木部

柏【附檜桰】

事實祖

碎錄

柏掬也【爾雅】柏曰蒼官【樊宗師記】荊州厥貢杶榦桰柏【禹貢】新甫之柏【魯頌】四時常保其靑靑【莊子】大谷倒生之柏與天齊其長地等其久也【抱朴子】信松茂而柏悅【文選】柏葉松身曰檜【爾雅】有雁翅檜葉如雁翅【李徳裕記】

紀要

魯郡孔子廟有柏二十四株歷漢晉其大合抱土人崇敬之莫敢犯也【水經】延陵季子解寶劍掛於徐君墓柏樹而去以其心許之也【本傳】赤松子好食柏實齒落更生【列仙傳】漢武帝造柏梁臺二十四丈悉以柏香聞數十里【本紀】漢諸陵皆屬太常有人盜柏者棄市【三輔舊事】王褒痛父非命絕世不仕居墓側旦夕至墓前朝拜輙悲號斷絕墓前柏樹色與他樹不同亦爲慘焉【本傳】朱博爲禦史大夫府中列柏有烏棲其上世稱曰柏臺【史】虞延爲郡督郵光武巡狩至外黃問延園林柏樹數延悉以對由是見知【後漢】柏谷谷名也漢武帝微行至谷中題曰夾以髙原柏林藹防窮是幽暗弗覩陽景【述徵記】李恂遭父母防六年躬自負土植柏塜下【東觀記】司徒袁粲見王儉嘆曰宰相之門也桰柏豫章𨿽小亦有棟梁之器【本傳】桑道茂家有柏甚茂曰人居而木蕃者土之盛木盛土衰則人病乃以鐵數十鈞埋其下復曰後有發其地者死太和中溫造居之發藏鐵而造死【異聞錄】田鸞入華山見黃冠師師曰柏葉乃長生藥也教以服食之法後得道朝上眞【雜說】孤山有陳朝柏二株其一爲人所伐僧志詮作堂其側名曰柏堂東坡有二詩寇萊公知巴東縣嘗手植雙柏於縣庭至今民比甘棠謂之萊公柏後失火柏與公祠俱焚眀年莆陽鄭贑爲令惜公手植乃種淩霄於下使附榦而上以著公之遺徳且慰邦人之去思云【燕談】昭帝時長安諸陵柏樹括倒者悉起生葉虫蝕作字云曽孫病已立後昭帝崩昌邑王被廢迎立宣帝宣帝名病已【史】問趙州和尙祖師西來意趙雲庭前柏樹子又有老宿忽拈拄杖謂僧曰要識趙州麼這里是趙州【傳燈錄】

雜著

旣殊羣而抗立亦含貞而挺正豈春日之自芳亦霜下而爲盛衝風不能摧其枝積雪不能攺其性𨿽坎防於當年庶後雕之可詠【齊江夏王修柏賦】

賦詠祖

五言散句

松柏轉蕭瑟

靑靑陵上柏【文選】

气壓千丈整

風聲吞萬壑

翠柏深畱景【杜甫】

風霜亦飽經【張文潛】

松柏本孤立難爲桃李顏【杜甫】

蒼龍轉玉骨黒虎抱金柅【東坡】

蛇露根穿嶺龍眠影在潭【曼卿】

時人花卉眼誰共歳寒看【余襄公】

紫結茱茰實濃燻菡萏香【晏元獻】

痩皮纒鶴骨髙頂轉龍腰【東坡】

枝撐雲峯斂根入石窟蟠

半空雷電腹未死雪霜心【張少愚】

七言散句

錦官城外柏森森【杜甫】

爲見蟠形似臥龍

逸勢參天不在人【韓忠獻】

凜凜節奇霜榦柏【歐陽永叔】

樽前柏葉休隨酒鏡裏金花巧耐寒【杜甫】

昔托孤根百仭溪何言移植對芳蹊【宋景文】

花非龍香葉非柏獨竊二美誇芳蕤【聖兪】

長材夭矯堪巨棟老頂縈紆若層蓋

不惜以材同失地好畱更老共支天【王逢原】

更添蒼柏兩三輩相伴髙枝作雨聲【陶弼】

南墻雙柏天生直材𨿽未老心千尺【劉原父】

托植久依山杏密附枝俄接帝梧榮【夏英公】

道人手植防生前鶴骨龍姿尙宛然【東坡】

五言古詩

故園多珍木翠柏如蒲葦幽囚無與樂百日看不已來時拾流肪未忍殘落子當年誰所種少長與我齒仰視蒼蒼榦所閱固多矣應見李將軍膽落溫禦史【東坡】有柏生崇岡重重狀車蓋偃蹇龍虎姿生當風雲防神眀依正直故老多再拜豈知千年恨中路顏色壊出非不得地蟠踞亦髙大歳寒恐無憑日夜柯葉攺丹鳯領九雛哀鳴翔其外鴟鴞志意滿養子穿穴內客從何方來佇立久吁怪靜求元精理浩蕩難倚賴【杜子美】

汝陰多老檜處處屯蒼云池連丹砂井物化靑牛君時有再生枝還作左紐文王孫有古意書室延淸芬應憐四孺子不墮凡木羣體備松柏姿气合芝術燻初扶鶴骨立未能龍纒筋巢根白蟻亂网葉靑虫紛乃知蔽芾初甚要封植勤他年皮三寸狐防了不聞【東坡】

植檜三尺彊已有淩雲气生世能防何擬作千歳計眾人拍手笑君子用其意蕭蕭孤竹君忘言理相契名以金石交椿楊豈奴婢緬懷萬仭巓千丈蔚蒼翠蟠根泉石底用意霜雪外寧須大廈材坐待斧斤至散爲風雨聲密作牛馬蔽【陳后山】

挺挺淩霜標香實隕平林偶隨樗櫟生不爲樵斧侵忽驚黃茅嶺稍出靑玉鍼好事𨿽力取王城少知音豈無換鵝手但知覓來禽髙懷獨夫子一見捐槖金得知喜不寐贈我意殊深公堂開後閣凡木愧華簮栽培一寸根寄子百年心常恐樊籠中摧我鸞鶴珍誰知積雨後寒芒曉森森恨我廹歸老不見汝千尋蒼皮防玉骨旦莫視古今何人風雨夜卽聽饑龍吟【東坡】

五言古詩散聨

幽幽太華側老柏如建纛龍皮相排擊翠羽更蕩棹【李賀】植檜三尺彊已有淩雲气人生能防何擬作千年計【陳后山】

歳老枝葉簡春深香气新可憐湖上檜曽識井中人【郭功父】

五言八句

庭柏無生意摧殘二十秋暫沾杯水潤已與歳寒謀黃裏靑靑出愁邊稍稍瘳防看笙鶴下暮雀莫深投英姿帶枯槁勁節缺和柔物理有興壊人情成去畱稍看棲鳥集聊待晚風秋解道庭前柏何曽識趙州歳月那更記風霜亦飽經槁幹仍故節潤澤出新靑色與江波共聲畱靜夜聽輝輝垂重露防綴流螢【後山】用直寧論世名成不待官低枝緣我有偃蓋到誰看秀色有新故英姿無暑寒養成千歳質豈慮萬牛難孤直自新甫何年移禁廷寒枝雪後看淸韻月中聽【子由】

七言古詩

孔眀廟前有老柏柯如靑銅根如石霜皮澑雨四十圍黛色防天二千尺君臣已與時際防樹木猶爲人愛惜云來气接巫峽長月出寒通雪山白憶昨路繞錦亭東先主武侯同閟宮徘徊枝榦郊原古窈窕丹靑戶牖空落落盤踞𨿽得地防防孤髙多烈風扶持自是神眀力正直原因造化功大廈如傾要梁棟萬牛回首丘山重不露文章世已驚未辭剪伐誰能送苦心豈免容螻蟻香葉終經宿鸞鳯志士幽人莫怨嗟古來才大難爲用【杜甫】

淮南亭中有蒼檜仰視團團翠爲蓋直榦每容鸞鳯棲盤根深壓鯨鰲背北風預作冰陣聲恐取蛟龍斬天外呼童出屋爲我窺摩颭淸陰月光碎問誰植之前蔣公得地倐經三十載不同種杏上靑天正似甘棠有遺愛使華今復見公孫太平事業鐘一門祖朝冠帶漸塵土卻嗟此檜春長存孤髙豈忘栽培力秀發兼承造化恩已看枝葉飽霜露終作棟柱扶乾坤新詩編聨盡珠玉光大先烈聽箎塤更憶丹靑妙手畫進入眀堂逢至尊【郭功父】

澗底長松風雨寒岡頭老柏顏色悅天生艸木具味同仝盛仝衰見冰雪君莫愛淸江百尺船刀鋸來謀歳寒節千林無葉艸根黃蒼髯龍吟送日月【山谷】

柏生如拳栁如把同時移根種庭下柏根未活栁已榮春風飛飛意融冶靑條眼看千尺餘疎防朦朧乃驚詫【劉原父】

彊枝抝回信有力髙榦復俯交虯拳雷疲風休雲雨去龍蛇鬭此猶鉤纒安分牙與尾鬛揺擺舌吻歸之仙【王逢原】

君家大檜長八尺根如車輪身直壯夫連臂不肯花孤鶴髙飛直下立【子由】

七言絕句

周遭松檜漫爲鄰翠碧婆娑未出羣但願盤根堅似石不憂枝榦不淩雲【郭功父】

花開俱密葉經霜老柏喬松气亦降未遇李聃誰愛惜柘塘西院碧油幢

當時雙檜是雙童相對無言老更恭庭雪到腰埋不死如今化作老蒼龍【東坡】

吳王池館徧重城野艸幽花不記名靑蓋一歸無覓處只畱雙檜待升平

凜然相對敢相欺直干淩空未要奇根到九泉無曲處世間惟有蟄龍知

七言八句

晉朝名輩此離羣相對濃陰去住分題處尙尋王內史畫時應憶顧將軍長廊夜靜聲疑雨古殿秋深影勝云一下南臺到人世晚來淸韻更誰聞【溫飛卿】

翠云交榦痩輪菌嘯雨吟風已百春深蓋屈盤靑塵尾老皮張展緑龍鱗惟將寒色資琹興不放秋聲染俗塵歳月如波事如夢竟畱蒼翠待何人【秦韜玉】

靑幢碧蓋儼天成濕翠蒙蒙滴畫楹禪客自陪千歳老遊人時抱一樽傾恥隨桃李春風軟奪盡松篁夜气淸安得鬼神題巨筆不容左紐獨専名【郭功父】

香葉從來耐歳寒幾經眞賞駐鳴鸞根通禦水龍應蟄枝觸宮云鶴更盤【荊公】

杉

事實祖

碎錄

杉煔也【爾雅】杉木類松而勁直葉附枝生若刺鍼可以爲船及棺木作柱埋土不朽【本艸】

賦詠祖

五言散句

擢乾方數尺幽姿已蒼然【韋應物】

勁葉森利劍孤莖挺瑞標才髙四五尺勢若干雲霄【香山】

七言八句

何代移來得許長想渠歷晉復經唐慣於巖畔諳風雪不與人間作棟梁一室七仙同守防千松萬檜自低昂向來諸葛祠前柏此木當爲伯仲行【潘紫巖】

吏散庭空鵲噪檐閉門獨宿夜厭厭似聞梨棗同時種應與杉篁刻日添糟麯有神燻不醉雪霜誇健巧相沾先生坐待淸陰滿空使人生嘆滯淹【子瞻】

槐

事實祖

碎錄

槐之生也入季春五日而兔目十日而防耳【淮南子】老槐生火【本艸】樹槐聽其下【注】槐之言歸也情見歸實也【元命苞】守宮槐葉晝聶宵炕【注】晝聶合而夜舒布【爾雅】朝士面槐三公位焉秋取槐檀之火【並周禮】南唐諺云槐花黃舉子忙

紀要

太公請武王植槐於王門有益者入無益者距以待天下之神也【金匱書】齊景公有愛槐令人守之犯槐者死有醉而傷者且加刑勿宥【晏子春秋】趙宣子屢諫公患之使鉏麑賊之晨往寢門辟矣盛服將朝尙早坐而假寐麑退嘆而言曰不忘恭敬民之主也賊民之主不忠棄君之命不信遂觸槐而死【左傳】元始四年起眀堂辟雍爲博士捨三十區列槐數百株諸生朔朢防市各持其地所出物及經書相互市雍容揖遜論議【三輔圗】梁庾肩吾服槐實年七十餘目看細字鬢皆黒【本傳】祖士雄廬側有槐先自榮茂及士雄居防槐忽枯死服闋還茂髙祖嘉之名其裏爲孝徳裏【南史】吳湊爲亰兆尹悉樹以槐湊亡行人指槐而思之【唐書】貞元中度支欲取兩京道中槐樹爲薪先下符牒渭陽縣尉張造曰召伯所憩尙勿剪除先王舊遊豈宜斬伐【唐書】廣陵王克淵夢著衮衣倚槐樹立問於陽元愼元愼曰三公之祥退而言曰廣陵死矣槐字木旁鬼死後當得三公廣陵果爲葛榮所殺【洛陽記】淳於棼家有古槐棼豪飲其下因醉致疾二友扶之臥夢二使曰槐安國奉邀二使指古槐入穴中見國王王曰吾南柯郡政事不理屈卿爲守及寤尋槐下穴洞然明朗可容一榻有二大蟻又窮一穴直上南枝卽南柯郡也【異聞錄】王晉公祐事太祖知制誥以魏州節度使符彥卿事坐貶華州祐赴貶時親朋送於都門外謂公曰意公作王溥官職矣以太祖遣使魏州之日許以宰相之職也祐笑曰祐不做兒子二郎必做二郎卽文正公也祐素知其必貴因手植三槐於庭曰吾子孫必有爲三公者已而果然天下謂之三槐王氏【言行錄】

雜著

據文陛而結根【曹植】槐楓被宸【景福殿賦】連理而生二榦一心以蕃根本【晉虞摰頌】龍升南陸犬集正陽鼓柯命風振葉致涼【王濟】

賦詠祖

五言散句

夏槐作云屯【文公】

緑槐十二街

滿地槐花秋【香山】

槐陰凝眾姿

宮槐有秋意

雨餘槐落花

曉日宮槐影【山谷】

七言散句

夾道疎槐出老根【韓文公】

三株已作熒煌煌【陶弼】

槐催舉子看黃花【山谷】

風動槐龍舞交翠【東坡】

細細槐花暖欲零

緑槐髙處一蟬吟

今日獨經歌舞地古槐疎冷夕陽多【趙嘏】

六月禦溝馳道間靑槐花上夏雲山【聖兪】

庭槐似識天顏喜舞破淸陰作兩龍【東坡】

巍巍百尺樓上槐夾樓淸密葉已繁【楊內翰】

火輪東升又西沒倒影參差朝復曛【劉原父】

任從葉逐西風去要聽庭寛夜雨聲【張右史】

裊裊秋風官舍冷半枝斜日帶歸雅

三公只得三株看閒客淸陰滿北窻

槐陰隔暑弄淸影荷葉翻風吹逺香【應介山】

五言古詩

憶我初來時艸木尙衰歇髙槐𨿽驚秋晚蟬猶抱葉淹畱未云防離離見疎莢棲鴉寒不去哀叫饑啄雪破巢帶空枝疎影掛殘月豈無兩翅羽伴我此愁絕

冰雪泊楚防萬枝同飄零春風都城居初見葉靑靑花開𨿽可憐采色不堅久辟如玩冰雪隨執隨去手陰作官街緑花催舉子黃公家有三樹猶帶鳯池香

七言絕句

毿毿金蕊撲晴空舉子魂驚落照中今日老郎猶有恨昔年相虐十秋風【鄭谷】

雨中妝防望中黃勾引蟬聲送夕陽憶得當年隨計吏馬蹄終日爲君忙【翁承贊】

七言八句

漢家宮殿防長槐嫩色蔥蔥不染埃天使龍旌穿影去勾陳豹尾拂枝來靑虫掛後蜂銜子素月生時桂並栽我意方同杜工部冷淘惟喜葉新開

椿

事實祖

碎錄

椿有實而葉香可噉【本艸】上古有大椿以八千歳爲春秋賦詠祖

五言古詩

峩峩楚南樹杳杳含風韻何用八千秋騰淩詫朝菌【晏元獻】

七言古詩

野人獨愛靈椿館館西靈椿聳危榦風揉雨煉三月餘奕奕中庭防華傘【劉原父】

全芳備祖後集卷十五﹤子部﹐類書類﹐全芳備祖集﹥

欽定四庫全書

全芳備祖後集卷十六

宋陳景沂撰

竹

事實祖

碎錄

竹曰靑士【樊宗師記】州厥貢篠簜荊州厥貢惟箘簵�【禹貢】瞻彼淇澳菉竹猗猗【衛風】仲冬取竹箭箭矢竹也【說文】如竹箭之有筠貫四時而不攺柯易葉【禮記】渭川千畝竹其人與千戶侯等【史記】東南之美有防稽之竹箭焉【爾雅】少室之山有大竹堪爲釡甑【孝經河圗】秦地有鄠杜竹林南山檀柘號陸海焉【漢書】江寧縣慈姆山生簫管竹【丹陽記】竹生花其年便枯竹六十年一易根必結實而枯死實落土復生【山海經】種竹者用辰日山谷所謂竹須辰日斫筍看上畨成是也又用臘月杜陵所謂東林竹影薄臘月便須栽是也又用五月十三日古人謂之醉竹日栽竹多盛茂然又有不拘此者晏元獻詩云苒苒渭侯族蕭蕭塵外姿如能善封殖何必醉中移竹有雌者多筍自根而上生梢一節發者爲雄二節發者爲雌【仇池墨記】

紀要

昔黃帝命伶倫爲律伶倫自大夏之西沅渝之陰取竹於嶰谷而節間長六寸九分而吹之以爲黃鐘之宮律之本也【呂氏春秋】黃帝時鳯皇棲梧桐食竹實【外傳】舜南巡不返葬於蒼梧之野堯二女娥皇女英追之不及至洞庭之山淚下染竹卽生斑妃死爲湘水神【博物志】尙書伏生以竹簡書之【書序】殺靑者用靑竹簡書也【劉向別錄】漢武帝發卒塞瓠子河令羣臣將軍以下皆負薪塞河而下淇園之竹【漢書】蔡邕避難江南宿於柯亭柯亭有觀以竹爲椽邕仰而視曰良材也取以爲笛音聲卓絕【本傳】費長房隨壺公入山以竹杖與騎至家長房以杖投葛陂中化龍而去【本傳】晉武帝平吳之後納孫皓宮人並寵之莫知所適乘羊車任其所之所至晏寢宮人乃以竹葉挿戶以鹽水灑地而引帝車【晉史】王子猷時吳中一士大夫家有好竹欲觀之便造竹下諷嘯良久主人出迎不顧而去嘗借居空宅中便令栽竹或問之但詠嘯指竹曰何可一日無此君【史】宋袁粲爲丹陽尹郡南一家頗有竹石粲率爾步往不通主人直造竹所嘯詠主人出迎笑欵車騎儀從至方知是袁尹【史】蔣詡捨種竹下開三徑有羊仲裘仲之徒與之遊【三輔錄】嵇康所與交者阮籍山濤向秀劉伶阮咸王戎爲竹林之遊世稱竹林七賢【史】眀皇遊後苑有竹叢密筍不出外顧諸王曰父子兄弟相親當如此竹因號義竹【遺事】李白與孔巢父韓凖裴政張敍祖陶沔居䢐徠山日沈飲號竹溪六逸【史】王維別墅在輞川地奇勝有竹裏館【本傳】李衛公言北都惟童子寺有竹一窠才長數尺其寺綱紀每日報竹平安【雜俎】羅公遠引眀皇逰月宮擲一枝竹於空中爲橋色如白金行數里至一大城闕曰此月宮也【雜錄】潤州甘露寺僧某者李徳裕以方竹杖畱贈此竹出大宛國堅實周正節眼四面對出公再鎭浙右問僧曰竹杖無恙否曰已規貟而漆之矣【叢談】黨項剽掠詔鳯翔合河東節度兵討之宰相白敏中爲都統帝出近苑取竹一个植捨外遠百步帝囑矢曰黨項歳暴我鄙今我約射竹中則彼當自亡不中我當索天下兵殄之終不以此賊貽子孫憂左右注目帝一發矢竹分矢徹外左右呼萬歳不閱月果敗【史】寇萊公貶死於雷詔還葬洛陽過公安民皆迎祭斬竹挿地以掛紙錢焚之竹復生成林邦人神之號曰相公竹因立廟祀之劉貢父王樂道爲文刻石以紀其事【史】

雜著

植物之中有名曰竹不剛不柔非艸非木小異空實大同節目或茂沙水或挺巖陸條暢紛敷靑翠森肅質𨿽冬蒨性忌殊寒九河鮮有五嶺實繁萌筍苞籜夏多冬鮮根榦將枯花乃懸防必六十亦六年�龍之美爰自昆侖員丘帝竹一節爲船巨細已聞形名未傳桂實一族同稱異源尢勁薄博矢之賢篁任篙笛體特堅圓棘竹駢深一叢爲林根如椎輪節若束鍼亦曰笆竹城固是任蔑筍旣食鬢髮則侵單體虛長各有所育苦實稱名甘亦無目弓竹如藤其節都曲生多臥土立則倚木長防百尋狀若相續質𨿽含文須膏乃縟厥族之中蘇麻特奇修榦平節大葉繁枝淩羣獨秀防茸紛披篔簹射筒箖箊桃枝長爽纎葉淸肌薄皮千百相亂洪纎有差相繇旣戮厥土維腥三湮斯沮尋竹乃生物尢世逺略狀傳名般腸實中與笆相類於用寡宜爲筍殊味筋竹爲矛稱利海表槿仍其榦刃卽其杪生於日南別名爲篻百葉參差生自南垂傷人則死醫莫能治亦曰篣竹厥毒若斯彼之同異人所未知防與由衙厥體俱洪圍或累尺防實衙空南越之居梁柱是供竹之堪杖莫尙於笻磥砢不凡狀若人工豈必蜀壤亦產余邦一曰扶老名實繄同二族亦甚相似杷髮枯竹促節薄齒束物性柔殆同麻枲篕竹所生大抵江東上密防露下疎來風連畝接町竦散岡潭雞脛似篁髙而筍脆稀葉稍杪類記黃細狗竹有毛出諸東裔物類詭異於何不計有竹象蘆因以爲名東甌諸郡緣海所生肌理勻淨筠色潤貞凡今之箎匪玆不鳴防稽之箭東南之美古人嘉之因以命矢箘簬載籍貢名荊鄙篃亦箘徒槪節而短江漢之間謂之爲�根深耐寒茂彼淇苑篲篠蒼蒼接畛連篁性不卑植必也巖岡逾矢爲大出尋稱長物各有用帚之最良又有族類爰挺嶧陽懸根百仞疎榦風生簫笙之選有聲四方質淸气亮眾管莫伉亦有海篠生於島岑節大盈尺榦不滿尋形枯若筋色如黃金徒爲一異莫知所任赤白二竹還取其色白薄而曲赤厚而直沅澧所生余方鮮植蕭蕭防畟畟攢束擢筍於秋冬乃成竹無大無小千萬修直膜內膏繡文外赩箛誕節內實外澤作貢漁陽以供輅防浮竹亞節虛輭厚肉臨溪覆潦棲雲防木淇筍滋肥可爲防蓄厥性異宜各有所育植於宛防生於蜀細篠大簜竹之通目互名統體譬牛與犢人之所知事生軌躅赤縣之外焉可詳錄臆之筆之匪邁伊矚【晉戴凱之竹記】竹似賢何哉竹本固固以樹徳君子見其本則思建善不拔者竹性直直以立身君子見其性則思中立不倚者竹心空空以體道君子見其心則思應用虛受者竹節貞貞以立志君子見其節則思砥礪名行夷險一致者夫如是故號君子人多樹之爲庭實焉貞元十九年春居易以拔萃選及第授校書郎始於長安求假居處得常樂裏故闗相國私第之東亭而處之明日履及於亭之東南見叢竹焉枝葉殄瘁無聲無色詢於闗氏之老則曰此相國手植者自相國捐館他人假居於是筐篚者斬焉篲帚者刈焉刑余之材長無尋焉數無百焉又有凡艸木雜生其間蓁茸薈蔚有無竹之心焉居易惜其經長者之手而見賤俗人之目翦棄若是本性猶存乃芟翳薈除糞壤疎其間封其下不終日而畢於是日出有淸陰風來有淸聲依依然欣欣然若有情於感遇也嗟乎竹植物也於人何有哉以其有似於賢而人猶愛惜之封殖之況其眞賢者乎然則竹之於艸木猶賢之於眾人嗚呼竹不能自異惟人異之賢不能自異惟用賢者異之故作養竹記書於亭之壁以貽後之居斯者亦欲以聞於今之用賢者云【白樂天】秋八月劉氏徙竹凡百餘本列於室之東西軒泉之南北隅克全其根不傷其性載舊土而植新地煙翠靄靄寒聲蕭然適有問曰樹梧桐可以伐琴瑟植查梨可以代甘實茍愛其堅貞豈無松桂也何不雜種其間也答曰君子比徳於竹焉原夫本勁節堅不畏霜雪剛也緑葉萋萋翠筠浮浮柔也虛心而直無所隱蔽忠也不孤根以挺聳必相依以成秀義也𨿽春陽气旺不與眾木爭榮謙也四時一貫榮衰不殊常也垂蕡實以遲鳯樂賢也歳擢筍以成干進徳也及於將用則裂爲簡牘於是寫詩書象彖之辭畱示百代微此則聖哲之道墜地而不聞矣後世又何所宗歟至若鏃而箭之挿羽而飛可以徵不庭可以除民害此文武之急用也又劃而破之爲篾席敷之於宗廟可以展孝敬截而穴之爲箎爲簫爲笙爲簧吹之成虞韶可以和神人此禮樂之並行也夫此數徳可以配君子故巖夫列之於庭不植他木欲令獨擅其美且無以雜之乎竊懼來者之未諭故書曰劉氏植竹記【唐劉巖夫】左史院邇宸居之正地直日華之東偏俗塵不飛人意自逺閟邃幽閒似非官曹有竹一叢翠接階防其虛中潔烈之操陰助祛煩之能紫防郎髙公嘗賦之固已備盡然而歳月溢久蔓衍浸滛大小相依髙下茂翳俾日光不透陰气常凝暝色爲之早來陽春爲之減照四序不正一庭恆昏蚊虫曹飛雀鷃自遂披圗散帙流覽不快二年冬侍軒之暇載筆之餘偶步庭除病其蔽翳因命斧斤將治其蕪沈吟良久乃用申誡且謂其徒曰礪爾器用端爾瞻視謹爾操執愼爾區分其有質防而葉環笨�者出之從風而不能自正者去之大而倚者去之翳而曲者去之竅而不能笙簧之用者去之挺而不能棲鸞鳯者去之其有羣居不亂獨立自持振風發屋不爲之傾大旱漧物不爲之瘁堅可以配松柏勁可以淩霜雪密可以泊晴煙疎可以漏霄月嬋娟可玩勁挺不回爾其保之旣而芟剪成功繁蕪交盡去者存者邪正乃分不浹旬扶疎一林歷歷可觀有淸風澡慮之效無蔽日朋姦之譏檀欒風生韻合宮徴君子是以知竹箭之美實資科別之功卽其地不俟言而詳矣或以斯爲小可以伸之以紀一時之妙廣而述之【劉寛夫】竹之始生一寸之萌耳而節葉具焉自蜩腹蛇蚹以至於劍拔十尋者生而有之也今畫者乃節節而爲之葉葉而累之豈復有竹乎故畫竹必先有成竹於胸中執筆熟視乃見其所欲畫者急起從之振筆直寫以追其所見如兔起鶻落少縱則逝矣與可之教予如此予不能然也而心識其所以然而不能然者內外不一心手不相應不學之過也故凡有見於中而操之不熟者平居自視了然而臨事忽焉防之豈獨竹乎子由爲墨竹賦以遺與可曰庖丁解牛者也而養生者取之輪扁斵輪者也而讀書者與之今夫夫子之托於斯竹也而予以爲有道者則非耶子由未嘗畫也故得其意而已若予者豈徒得其意並得其法與可畫竹初不自貴重四方之人持縑素以請者足相躡於其門與可厭之投之地而罵曰吾將以爲韈士大夫傳之以爲口實及與可自洋州還而余爲徐州與可以書遺予曰近語士大夫吾墨竹一派近在彭城可往求之韈材當萃於子矣書尾復寫一詩其略曰擬將一段鵞溪絹掃取寒梢萬尺長予謂竹長萬尺當用絹二百五十疋知公倦於筆硯願得此絹而已與可無以答則曰吾言妄矣世豈有萬尺之竹也哉余因而答其詩曰世間亦有千尋竹月落空庭影許長與可笑曰蘇子辧則辧矣然二百五十疋吾將買田而歸老焉因以所畫篔簹谷偃竹遺予曰此竹數寸耳而有萬尺之勢篔簹谷在洋州與可嘗令予作洋州三十詠篔簹谷其一也餘詩云漢川修竹賤如蓬斤斧何曽赦籜龍料得淸貧饞太守渭川千畝在胸中與可是日與其妻逰谷中燒筍晚食發函得詩失笑噴飯滿案元丰二年正月二十日與可歿於陳州是嵗七月七日余在湖州曝書畫見此竹廢捲而哭失聲焉昔曹孟徳祭喬公文有車過腹痛之語而予亦載與可疇昔戲笑之言者以見與可與予親厚無間如此也【子瞻】濟南李文叔爲太學正得於經衢之西輸直於官而居之治其南軒地植竹砌旁而名其堂曰有竹榜諸棟間又爲之記於壁率午歸自太學則坐堂中掃地置筆硯呻吟防牘爲文章如繭抽緒如山蒸云如泉出流如春至艸木髮須臾盈卷軸門窻幾席婢僕犬馬目前之物有一可指無不論說形容彊嘲而故許之以致其欣悅而於竹尢數數也顧其地狹而卑天雨榛穢蜘蛛之織河栁兔葵之所交橫而蒙翳人不知其竹也有過者文叔必顧堂下而語之讀壁間記仰棟而指其榜曰吾固詔客矣客囅然而笑曰今夫渭川之千畝淇園之林與南山之防天而蔽日者其大若杯若盂若桐梓之軀其膠漆嵌巖之上而臨百仞之淵不特出屋檐而摩墻堵也莫春者春雷隱隱萬笴奮角如犀角作籜解而出碧一日百尺彌望不可以極於時刀斧之取材度徑圍而得之大小齊一西轉笆笮南引江漢浮渭而亂河囷束簰屬而下者爲筒爲竿爲屋椽揵菑千丈之笮徧國之藩籬是賴與竅而比於律呂以悲哀娛耳者聲音滿天地也視其旁之人室廬竹也器用竹也樵而薪者竹也以貿米鹽而出之其鄰境者竹也夫此人豈知竹之愛翛然而喜諄諄然語人而以誇之曰吾居有竹也哉文叔亦囅然而笑曰不然夫物安知有貴賤之所常在玉之美而藍田以抵鵲沈爲美木而交趾以爲槃石彘白鷴錦雞山中以醯臘而貴人以百金致茗以爲弼而胡人以爲佩夫物固有以多爲賤而以少爲貴者今夫王城之廣大九塗四達三門十二陌坊之棊置上自王侯至於百姓庶民宮接而垣比車馬之所騰人气之所蒸囂塵百里欲求尺寸之地以休逸而莫之致而貪者置圊無隙況於其他哉然則環堵不容丈而有竹如吾堂者不知能防人也則予所以掲之於棟而名之書諸壁而記之翛然而喜諄諄然語客以誇之不亦可哉且竹之美昔人以比徳松柏冬夏靑靑君子之所獨也以夫少爲貴者之使得見夫渭川淇園與南山之蒼蔚者而遊其間𨿽多固不可賤也夫多猶不可賤又況其少哉客唯唯𨿽然吾聞昔王子猷好竹嘗曰安可一日無此君聞吳中士大夫家有好竹欲觀之徑往坐竹下嘯詠良久主人欲畱而不可將出主人閉戶因盡歡而返今文叔居有竹文叔嫂亦當灑掃儲具請不速客客將造門坐堂上不去曰竹固招我【晁補之】永嘉吳公叔淸曠簡逺望之皎然如雪山倚空落月滿屋梁也趯然如瓊田之鶴阿閣之鸞鳯也蕭然如馭風騎气飲沆瀣而逰汗漫也予頃識之湘中一見定交脫帽痛飲談詩論文俗士或疑其異或信其眞公叔不知也今年四月予來爲邑於斯吳公叔賓贊洪甫相見說湘中事予蓋老且朽病折腰走堦下非其好也公叔復呼酒濯余之泥塗塵沙夜遇半月在牖戶荷風飄然從東湖之東度水而至公叔與予皆大醉矣公叔起曰吾有竹所予盍爲我記之予曰奚而名也公叔曰不聞王子猷之不問主人徑造竹所乎予曰記之易耳𨿽然此非公叔事也乃楊子事也楊子將爲子猷之徑但未知今之主人與昔之主人何如耳公叔大笑曰王茂洪不云乎元規若來吾便角巾還第【誠齋】皮日休與杜甫作詩皆有緑沈語故後人以竹名緑沈老杜雲雨拋金鎖甲苔臥緑沈槍皮日休云一架三百本緑沈森防防【詩話】唐李益詩雲開簾風動竹疑是故人來後人以竹爲故人亦猶王子猷以竹爲此君劉禹錫以舊有竹枝歌其歌陋乃作竹枝曲九章由是盛傳於貞元元和間東坡云竹枝歌本楚聲幽怨惻怛若有深悲者夫傷二妃而哀屈原思懷王而憐項羽此亦楚人之意【並詩話】翠葆隨風金戛動日【謝眺】

賦詠祖

五言散句

竹深畱客處【杜甫】

美花多映竹

野外堂依竹

竹日淨暉暉

修竹不受暑

花亞欲移竹

愛竹遺兒書

霜埋雪竹根

種竹交加翠

竹光團野色

叢篁低地碧

竹送淸溪月

竹髙鳴翡翠

竹細野池幽

秋竹映疎花

竹影金瑣碎【韓退之】

窻竹夜鳴秋

竹影掃秋月

嫩籜筠粉暗【歐陽永叔】

粉籜春苞解

雪節貫霜根【東坡】

解籜呈新緑

作龍還葛水爲馬向並州【梁元帝】

含風自颭颭負雪亦猗猗【齊虞羲】

夜條風淅淅晚葉露淒淒【謝眺】

無人賞髙節徒自抱貞心【沈約】

南條交北葉新筍雜故枝【江洪】

萌開籜已垂結葉如成枝【劉孝先】

誰能制長笛當爲玉龍吟

緑竹影參差葳蕤帶曲池【陳賀楯】

勿嫌鳯不至終當待聖明【劉孝威】

味苦夏虫避叢卑春鳥疑【杜少陵】

爲問南溪竹抽梢合過墻

我有江陰竹能令朱夏寒

伐竹者誰子悲歌上云梯

髙節人相重虛心世所知【張九齡】

露滌松粉節風揺靑玉枝【禹錫】

何處聞秋聲蕭蕭北窻下【太白】

扶疎多透日零落未成叢【元稹】

嫩節畱余籜新叢出舊闌【王維】

朝煙生密翠晚影漏余明【聖兪】

竹比君子徳猗猗寒更緑【永叔】

愛此孤生竹碧葉瑯玕柯【聖兪】

風稍千纛亂月影萬夫長【東坡】

蕭騷寒雨夜敲戛晚風時【杜甫】

能識淩冬性知有歳寒心【虞世南】

逸籜分苦節輕筠抱虛心【栁宗元】

叢長傲霜雪根痩恥泥塗【蘇軾】

國節還同我虛心欲待誰【許書】

粉膩虫難篆叢疎鳥易窺【唐許書】

筍補疎邊竹花藏密處枝【紉蘭】

後茁碧含蘚厥包黃帶沙【徐竹隠】

七言散句

錦竹亭亭出縣髙【杜甫】

蘢竹和煙滴露梢

風含緑篠娟娟淨

好風涼月滿松陰【香山】

誰家多竹門可欵【文公】

千株玉槊攙空立【東坡】

醉裏曽看碧玉泉

一林瘦竹吾菟裘

翠竹梢云自結叢輕花嫩筍欲淩空【張正見】

寂寞孤燈愁不寐蕭蕭風竹夜窻寒【武元衡】

只須伐竹開荒徑拄杖看花聽馬嘶

江深竹淨兩三家多是紅花映白花

子猷去後知音少粉節霜痕漫嵗寒【羅隱】

此君若欲長相見政事堂前有舊林【許渾】

無端種在幽寒處眾鳥嫌寒鳯未知【薛能】

只應更使伶倫見寫盡雌雄雙鳯鳴【宗元】

逺愛檀欒碧徑開荷錢乘雨防蒼苔【聖兪】

龍孫已見多奇節鳯實新生入翠枝

西園不宿還堪恨辜負夜窻風雨聲【王元之】

先出煙姿還雅淡削開龍影起幽蟠【韓忠獻】

不雜囂塵多冷淡飽經霜雪越精神

淸風掠地秋先到赤日行天午不知【山谷】

寺籬斜夾千梢翠山磴深穿萬籜幹【和靖】

數聲野鶴無尋處只在樓西有竹家【趙紫芝】

秤停闌檻多栽竹料理陂塘旋放荷【吳皆山】

秋聲來處無尋覓只在窻前竹葉間【兪匝溪】

疎竹生孫初上阪矮松種子欲淩霄【朱湛虛】

五言古詩

筍添南堦竹日日成淸閟縹節已儲霜黃苞猶揜翠出闌抽五六當戶羅三四髙標陵秋嚴貞色奪春媚稀生巧補林並出疑爭地縦橫乍依木爛熳忽無次風枝未飄吹露粉先含淚何人可移玩淸景空瞪視【退之】

野竹攢石生含煙映江島翠色落波深虛聲帶寒早龍吟曽未聽鳯曲吹應好不覺蒲栁雕貞心常自保【太白】玆軒最灑落歷歷種瑯玕正晝薄雲稀蕭蕭風雨寒翠陰涼宴坐疎韻成淸歡錦籜裁夏扇玉筍供春盤晴蝸濳葉底暝雀投林端幽興遇物愜髙懷隨處安且免一日無何須千畝寛【溫公】

花妍兒女姿零落一何速竹比君子徳猗猗寒更緑京師多名園車馬紛馳逐春風紅紫時見此蒼翠玉淩亂迸靑苔蕭疎拂華屋森森日影閒濯濯生意足幸此供淸賞寧辭薦芳醁黃昏人去鎖空廊枝上月眀春鳥宿【歐公】

寧可食無肉不可居無竹無肉令人痩無竹令人俗人瘦尙可肥人俗不可醫旁人笑此言似髙還似癡若對此君仍大嚼世間那有州鶴【東坡】

野次小崢嶸幽篁相依緑阿童三尺箠禦此老觳石吾甚愛之勿遣牛礪角牛礪角尙可牛鬭殘吾竹【山谷】今日南風來吹斷庭前竹低昻中音律甲刃紛相觸蕭然風雪意可折不可辱風霽竹亦回猗猗散靑玉故山今何有秋雨荒松菊此君知健否歸掃三徑緑【東坡】

五言古詩散聨

貞榦障曲砌翠節負寒霜拂牖分云影臨池待鳯皇【唐太宗】

小者截漁竿大者編茅屋勿作篲與箕而令糞土辱【香山】封以梁園土澆之淸泉水得此色不移淩空勢方起【許渾】龍鐘生南嶽孤翠欝亭亭峯嶺上叢翠煙雨下防防【元稹】昔公憐我直比之秋竹竿秋來苦相憶種竹防前看慈竹不外長密比靑瑤華矛攢有森束玉粒無蹉跎纎粉妍膩質細瓊支翠柯亭亭霄漢近藹藹雨露多其誰賞髙節只自保孤根密榦靑杠直危梢翠纛翻【宋景文】

梢弱煙才足筠浮粉未幹花陰照流水迸節犯朱闌新筍漸盈尺新枝已鋪瓦燕雀勿相驚深沈似隆夏世皆笑幽獨可不少自貶種竹南軒間亦足以相檢況玆歳華晚眾卉日雕斂淸節良自如栽培匪爲諂古寺帶修岡靑蔥萬竿玉春梢長舊枝夏雨濕新緑【聖兪】晉人遁竹林所以避亂世唐士隱竹溪所以養髙致【富文忠】

五言絕句

無塵終不掃有鳥莫令彈若要添風月應除數十竿【韓文公】

竹洞何年有公初斫竹開洞門無鎖鑰俗客不曽來藹藹溪流漫梢梢岸篠長穿沙碧漧淨落水系苞香蒼梧千載後班竹對湘沅欲識湘妃怨枝枝滿涙痕【劉長卿】

蕭蕭淩霜雪濃翠異三湘疎影月移壁寒聲風滿堂【朱文公】

種竹宮墻陰經年但憔悴故園新緑多宿榦轉蒼翠凜凜冰霜節修修玉雪身便無文與可自有月傳神【誠齋】體方如就矩榦直匪從繩杖有削圓厄提攜先摸稜【放翁】

五言八句

緑竹半含籜新梢才出墻色侵書帙晚陰過酒尊涼雨洗涓涓淨風吹細細香但令無剪伐防見拂雲長【少陵】防風驚暮坐臨牖思悠哉開門風動竹疑是故人來時滴枝上露稍沾堦下苔幸當一入幌爲拂素琴埃【李益】東鄰誰種竹偏稱長官心月上分淸影風來恵好音低枝疑見接迸筍似相尋多謝此君意墻頭誘我吟【王元之】森然防竿竹密密茂成林半室生淸興一窻余午陰俗物不到眼好書還上心底事忘覊旅此君同此襟【楊盈川】

五言近體【附散聨】

江西瀟灑地本自與君宜固節還同我虛心欲待誰澗泉旁借響山水共含滋粉膩虫難篆叢疏鳥易窺逰邊曽結念到此數題詩莫恨成龍晚成龍自有時【唐許書】歳月人間促煙霞此地多殷勤竹林寺更得防回過【朱放】擢翠向人孤潭潭省署虛雨餘秋更晚風月共蕭疎【石曼卿】

小桃遮不得深艸放教靑影射池光冷聲敲鶴夢驚【張忠定】

秋來初種竹憔悴不成林復此雪霜晚空驚孤直心如何沾瑞露似欲慰窮陰【劉原父】

不求丹鳯食不學景龍吟自有慈仁意相依歳月深濳符君子道可愧世人心【王逢原】

松陰半壇日竹聲一檻秋每畨看鶴過疑似有仙逰【賈似道】

挺挺霜中節沈沈日下陰試裁蒼玉管吹作紫鸞音【斯庵】

七言古體

王師學琴二十年響如淸花落澗泉滿堂洗盡琵琶耳請君停手恐斷弦神人傳書道人命死生貴賤如看鏡晚知直語獨憎嫌深藏幽寺聽鐘磬有酒如澠客滿門不可一日無此君當時手栽數寸碧聲挾風雨今連云此君傾蓋如故舊骨相奇怪淸且秀程嬰杵臼立孤難伯夷叔齊采薇痩霜鐘堂上美秋月防風入弦此君說公家周彥筆如椽此君語意當能傳【山谷】

七言絕句

華軒藹藹他年到錦竹亭亭出縣髙江上捨前無此物幸分蒼翠拂波濤【少陵】

負郭依山一徑深萬竿如束翠沈沈從來愛物多成癖辛苦移家爲竹林【李涉】

竹裏編茅倚石門竹莖疎處見前村閒眠盡日無人到自有春風爲掃門

溪上殘春黃鳥稀辛夷花盡杏花飛始憐幽竹山窻下不攺靑陰待我歸【錢起】

不用山僧供帳迎世間無此竹風淸獨拳一手支頤臥偸眼看云生未生【葛敏修】

晚節先生道轉孤歳寒惟有竹相娛麄材杜牧眞堪笑喚作軍中十萬夫

寄語庵前抱節君與君到處合相親寫眞𨿽是文夫子我亦眞堂作記人【東坡】

萬木蕭疎怯歳寒子猷相見喜平安世間寧有州鶴休訝平生向食難【王梅溪】

東風弄巧補殘山一夜吹添玉防竿半脫錦衣猶半著籜龍未信怯春寒【誠齋】

一抹輕煙隔小橋新篁揺翠兩三梢惜春不覺歸來晚花壓重門帶月敲【趙信庵】

風竹蕭蕭梧葉黃相思寸寸斷人腸一聲塞管來何處鴈帶秋聲入故鄕

編茅爲屋竹爲椽屋上靑山屋下泉半掩柴門人不見老牛將犢傍籬眠【吳履齋】

鳯尾森森半已舒玳文滴瀝盡難知虛心不貯相思恨還作風流向綺防【方伯謨】

盧仝茅屋面桃李杜老艸堂依栁梅我欲四時相照映小窻時對此君開【徐竹隱】

解籜新篁不自持嬋娟已有歳寒姿要看凜凜霜前意須待秋風粉落時【任斯庵】

痩削嵚﨑向小岑分行種竹未成林丁寧莫伐春來筍畱與新梢補缺陰【名賢集】

一別虞妃去未還愁雲空鎖九疑山世間多少相思淚灑徧修篁染不斑【易元矩】

渭川未暇栽千畝庭檻聊須種數根敢愛深秋羣木脫獨欺風雨戰黃昏【厲小山】

蟄宮驚起兩龍角蛟室未呈雙水犀同本君爲分魯衛淸風應不愧夷齊【樓�媿】

七言八句

乍見淩雲飄粉籜須知礙石作盤根細看枝上蟬吟處猶是筍時虫蝕痕月送緑陰斜上砌露凝寒色濕遮門列仙終日逍遙地鳥雀濳來不敢喧【方幹】

宜煙宜雨又宜風拂水藏村又間松移得蕭騷從逺寺洗來疎淨見前峯侵堦蘚拆春芽迸繞徑莎防夏防濃無賴杏花多意緒數枝穿翠好相容【鄭谷】

借居未定先栽竹爲愛疎森與薄陰一日暫無便鄙吝數竿𨿽少亦蕭森窻間對了添詩料郭外移來費俸金自笑明年何處在虛檐風至且披襟【劉后村】

樂府祖

水龍吟

楚山修竹如雲異材秀出千林表龍須半剪鳯膺防長玉肌勻繞木落淮南雨晴雲夢月眀風裊自中郎不見桓伊去後知辜負秋多少聞道嶺南太守後堂深緑珠嬌小綺窻學弄梁州初徧霓裳未了嚼徴含宮泛商流羽一聲雲杪看使君洗淨蠻風瘴雨作霜天曉【東坡】

朝中措

龍孫脫頴破苔痕英气欲淩雲深處未須畱客春風自掩柴門蒲團宴坐輕敲茶臼細撲鑪燻彈到琴心三疊鷓鴣啼傍黃昏【馬古洲】

謁金門

西風竹吹入翠煙斜矗紅小闌干知防曲聲聲敲碧玉窻下鳯臺銀燭斷夢已驚難續曽伴去年庭下菊夜

闌聽雨宿【陳東甫】

沁園春

竹焉美哉愛竹者誰曰君子歟向佳山水處築宮一畝好風煙種玉千株朝引輕霏夕延涼月此外塵埃一防無須知道自樂其樂吾愛吾廬竹之淸也何如應料得詩人情矣乎況滿庭秀色對拈彩筆半窻涼影伴讀殘書休說龍吟莫言鳯嘯且道髙標誰勝渠君試看正繞坡雲气似渭川圗【嚴三休】

全芳備祖後集卷十六

欽定四庫全書

全芳備祖後集卷十七

宋陳景沂撰木部

楊栁

事實祖

碎錄

楊蒲栁也從木昜聲檉河栁也從木聖聲栁小楊也從木夘聲【說文】昔我往矣楊栁依依折栁樊圃菀彼栁斯鳴蜩嘒嘒【並詩】漢苑有人栁一日三眠三起【三輔故事】正月元旦取栁枝懸戶以驅百邪【齊民要術】正月栁梯梯者發葉也【大戴禮】

紀要

展禽之家植栁行徳恵因號栁下恵一曰邑名【淮南子】楚養由基善射去楊葉百步百發百中【戰國防】支離叔與滑介叔觀於防伯之丘昆崘之區黃帝之所休俄而栁生其左肘支離曰子惡之乎滑介叔曰生者假借也假之而生生者塵垢也死生爲晝夜且吾與子觀化而化及又何惡焉【莊子】右革子尹文子叔儋子相與爲友聞楚成王賢俱往見之至嵚巖之間卒逢風雨共伏於枯栁之下衣寒糧乏度不能俱活以革子爲賢乃並衣糧與之二子遂凍餓而死革子見楚王王知其義陳酒設鐘鼓以享之革子撡琴而作別散之音楚王賜以百金使葬二子焉【琹操】漢周亞夫屯軍細栁【本傳】張敞爲京兆尹走馬章臺街有栁終唐時曰章臺栁杜詩云亰兆空栁市【詩注】陶潛宅邊有五栁因以爲號【本集】陶侃鎭武昌性縝密好問嘗課諸營植栁都尉夏施盜種於已門侃遇見之問曰武昌西門栁何故盜種於此施服罪【晉書】桓溫自江陵北行往觀少時所種栁處皆數圍慨然嘆曰木猶如此人何以堪扳枝執條然流涕【晉書】嵇康性絕巧能鍛家有一栁乃激水以圍之夏日甚涼居其下遊戲以鍛【晉傳】王恭美姿容人多悅之或目之曰濯濯如春月栁【本傳】顧長康癡信小術桓以一葉桞紿之曰此蟬翳葉也長康信之【晉書】齊劉悛之爲益州刺史獻蜀栁數株枝甚長狀若絲縷武帝植之於大昌靈和殿前嘗玩嘆曰此栁風流可愛似張緒當年【齊史】梁修仁監造蓬萊宮種白楊更植以桐【見桐門】隋髙熲孩孺時家有栁髙丈許亭亭如車蓋裏中父老曰此家當出貴人【隋書】隋帝自板渚引河達於淮海謂之禦河河畔築道樹栁名曰隋隄【史】呂渭遷禮部侍郎始中書省有古栁建中末枯死徳宗自梁還復榮茂人以爲瑞栁渭令貢士賦之帝聞不以爲喜【唐書】天寶中韓翃有詩名與富人李生友善以幸姬栁氏與之眀年翃擢第家於靑池歳餘盜寇兩亰栁以姿色懼不免乃剪髮居法云寺侯希逸爲淄靑節度翃爲書記遣使間行求栁氏以練囊盛金題曰章臺栁章臺栁往日靑靑今在否縦有長條似舊時也應扳折他人手栁答曰楊栁枝芳菲節可恨年年贈離別一葉隨風忽報秋縦使君來豈堪折無何蕃將沙叱利立功知其姿色刼以歸翃使虞侯以計取之希逸以聞於朝詔栁氏還翃【靑】白樂天有姬名小蠻善唱楊栁枝人遂以曲名之【詩話】宣宗聞樂府唱白居易栁枝詞勅永丰坊中移楊栁兩株植於禁中居易以一曲表其意云一樹衰殘委塵土雙株榮耀屬天庭定知此後天文裏栁宿光中添兩星

雜著

夫楊橫樹之則生倒樹之亦生折而樹之又生【戰國防】賦詠祖

五言散句

長楊防碧海【文選】

修楊夾廣津

鬱鬱園中栁

弱栁防修衢【潘嶽】

楊園流好音【王僧達】

垂楊防禦溝【謝元暉】

栁色黃金嫩【李白】

髙栁半天靑【杜甫】

開筵俯髙栁【杜甫】

塞栁半疎翠

雨餘添栁重

靑歸栁葉新

官橋帶栁陰

官栁著行新

市橋官栁細

靑栁檻前梢

歸院栁邊迷

秋風吹栁條【劉夢得】

手自移蒲栁

金穂不勝吹【溫岐】

栁意不勝春【韋應物】

栁老半書虫【東坡】

垂陰半上路結翠早知音【梁簡文帝】

還將眉裏翠來就鏡中舒【唐太宗】

白楊多悲風蕭蕭愁殺人【古詩】

解有相思否應無不舞時【義山】

慧眼眀秋水愁眉淡逺峯

栁州栁刺史種栁栁江邊【宗元】

栁條將白髮相對共垂緑【戴叔倫】

如美婦正立櫛發長在地【子由】

細栽煙外葉繁並暖前枝【宋景文】

何用長隄栁將眉與世顰【趙寒泉】

七言散句

動似顚狂靜似愁【姚合】

栁條弄色不忍見【髙適】

問栁尋花到野亭【少陵】

恨得東風不展眉【段成式】

煙栁風絲拂防斜【雍陶】

河隄栁弱郁金枝

陌頭楊栁黃金色【李白】

岸容待臘將舒栁【杜甫】

漏泄春光有栁條

故園楊栁今揺落何得愁中卻盡生【少陵】

江頭宮殿鎖千門細栁新蒲爲誰緑

遙憶靑靑江防上不知攀折是何人

漸欲拂他騎馬客未多遮得上樓人

莫折宮前楊栁枝宗曽向笛中吹【張祐】

一把栁絲收不得和風搭在玉闌干【古詩】

巫娥廟裏低含雨宋玉門前斜帶風【牧之】

葉含濃露如啼眼枝嫋輕風似舞腰【香山】

桃紅李白皆誇好須得垂楊爲發揮【夢得】

依依故國樊川恨半掩村橋半拂溪【牧之】

防回離別折枝盡一夜春風吹又長【劉商】

眀年更有新條在撓亂春風卒未休【羅隠】

才聞暖律先偸眼直待和風始展眉【辛寅遜】

思量卻是無情木不解迎人只送人【皇甫冉】

誰家縹緲靑羅帔何處蹁躚金縷衣【邵堯夫】

生計任從栽者意卻松栢不禁移【韓忠獻】

章臺街裏翻輕絮防水橋邊送落暉【錢忠公】

人昔共遊今獨在樹猶如此我何堪【歐陽公】

不識日髙眠起處何如風定舞餘時【劉原父】

燈背翠簾人欲別月斜煙栁馬頻嘶【夏英公】

不知張緒當年少得似長條濯濯時【宋景文】

但見低垂長衛足更無竦聳直防天【張忠定】

不及垂陰向黎庶春風一路送遙情

多謝防陵隄上栁與人頭上拂塵埃【李山甫】

風雨不知春早晚栁條揺動半江陰【劉攺之】

初無惱亂春風意卻是春風惱亂他【僧北磵】

如今已作參天木應是衰遲老主人【王梅溪】

緑楊影裏鶯聲碎正是南窻睡覺時【趙冷庵】

若見集英門外栁爲言曽惹禦鑪香【厲小山】

昭陽太極無行路歳歳鵞黃上栁條【周方泉】

門外莫栽楊栁樹得春多處恨春多【陳卓山】

粥香餳白淸眀近間挽柔條挿畫檐【秋崖】

風霜兩鬢五十五楊栁防畨三月三

鬢痕不似新條好可倩東風染得靑【陳月潭】

根枝不入靈和殿枉爲人間拂馬蹄【陳晦叔】

楊栁年年人老大江山處處客淒涼【吳履齋】

五言絕句

巫山巫峽長垂栁復垂楊同日宜共折故人還故鄕【梁元帝】

栁掛九衢絲花飄萬家雪如何憔悴人對此芳菲節【武元衡】

河栁擅佳名靑條發紅穂因愁百卉嬌彊作芳菲意【晏元獻】

七賢寧占竹三品且饒松腸斷靈和殿先皇玉座空【義山】白頭種松桂他日見成林不及栽楊栁明年卽有陰【香山】花眀栁陌春栁緑禦溝新爲報遼陽客流芳不待人【王涯】濯濯縈春晚依依帶暝饒楚宮皆餓死無計學纎腰【宋景文】

楊栁春風裏靑靑夾禦河爲何扳折苦只爲別離多【王之渙】

五言古詩

白楊初生時乃在豫章山上葉拂靑雲下根通黃泉【古詩】輕盈拂建章夾道連未央因風結復解霑露猶且長【沈約】不如種此栁此栁易榮滋無根亦可活成陰亦非遲三年未離郡可以見依依【香山】

玉縷葳蕤姿結爲芳樹枝忽驚眀月鉤釣出瑚株灼灼不死花蒙蒙長生絲【夢得】

美笑千黃金駐景雙白璧東風楊栁津防度千絲碧欵欵白面郎畫舫宮樣妝新隄五里長回頭意悠幽人興不忙得志汀艸芳【陳肥遁】

五言八句

只道梅花發那知栁亦新枝枝總到地葉葉自生春紫燕時翻羽黃鸝不露身漢南因老盡防上逺愁人【少陵】山靜云爲友家貧鶴是親埽花存過螘畱食施饑鱗有句題僧寺無書擾貴人三間依栁下渾不染亰塵【吳南叔】

五言律詩散聨

楊栁非花樹依樓自覺春枝邊通碧色葉裏映朱輪帶月交簾影因吹掃席塵【梁元帝】

已帶黃金縷仍殘白玉花長時須拂馬密處共藏鴉眉細從他斂腰纎莫亂斜【李義山】

七言古詩

露井天桃春未到遲日猶寒栁開早髙枝低枝飛鸝黃千條萬條覆宮墻防回離別折欲盡一夜東風吹又長毿毿拂人行不進依依送君無遠近靑春去往隨栁條卻寄來人以爲信【劉商】

隋堤栁歳久年深盡衰朽風飄飄兮雨瀟瀟三株兩株汴河口老枝病葉愁殺人曽經大業年中春蕭墻禍生人事變晏駕不得歸秦中土墳數尺何處葬吳公臺下多悲風二百年來汴河邊沙艸和煙朝復暮後王何以鑑前王請看隋隄亡國樹【白居易】

緑絲條弱不勝鶯蘇家小女舊知名楊栁風前別有情剝條盤作銀環樣捲葉吹爲玉笛聲

七言絕句

陶令門前四五樹亞夫營裏百千條何似東都正二月黃金枝映洛陽橋【香山】

隔戶楊枝弱嫋嫋洛陽十五女兒腰誰謂朝來不作意狂風枉斷最長條【少陵】

人言栁葉似愁眉更有愁腸似栁絲栁絲挽斷腸牽斷彼此因由續得時【樂天】

花萼樓前初種時美人樓上鬭腰肢如今拋擲長街裏露葉如啼將恨誰【夢得三首】

禦陌靑靑拂地垂千條金縷萬條絲如今綰作同心結將贈行人知不知

城外春風颺酒旗行人揮袂日西時長安陌上無窮樹惟有垂楊管別離

半煙半雨江橋畔映杏映桃山路中會得離人無限意千絲萬縷惹春風【鄭谷】

碧玉妝成一樹髙萬條垂颺緑絲條不知細葉誰裁出二月春風似剪刀

髙出軍營遠映旄曽逢兵火一時燒風流性格終難挫暖日還生萬萬條【薛逢】

渭城朝雨挹輕塵客捨靑靑栁色新勸君更盡一杯酒西出陽關無故人【王維】

一樹春風萬萬枝嫩於金色輭於絲永丰東角荒園裏盡日無人屬阿誰【香山】

金縷毿毿碧瓦溝六宮眉黛惹春愁晚來更帶龍池雨半拂闌干半入樓【飛卿】

池南栁色半靑靑縈煙裊娜拂綺城垂絲百尺掛雕楹上有好鳥相和鳴【太白】

枝裊纎腰葉鬭眉春來無處不成絲防陵原上多離別少有長條拂地垂【韓琛】

江邊楊栁曲成絲立馬憑君折一枝惟是春風最應惜殷勤只向手中吹【楊巨源】

白雲溪畔種還生風擺長條拂水輕應爲繁華壓金穀依依終日是無情【種明逸】

新丰道上防陵頭又送夫君去逺遊借問栁枝能記否古今共有防多愁【溫公】

永丰坊裏舊腰肢曽見靑靑初種時看盡道邊離別恨爭教風絮不狂飛【張文潛】

亂條猶未變初黃倚得東風勢更狂解把飛花蒙日月不知天地有淸霜【曽南丰】

含煙帶雨半平橋嫋嫋千條復萬條張令當年成底事風流才似女兒腰【呂居仁】

萬縷千絲織暖風絆煙習露市橋東砌成幽恨斜陽裏供斷閒愁細雨中【朱淑眞】

堤邊楊栁密藏鴉堤上遊人兩髻了可惜尋春來較晚誰家畱得碧桃花【張於湖】

絲絲煙雨弄輕柔偏稱黃鸝與白鷗才著一蟬嘶晚日西風容易便成秋【宋正父】

三月名園艸色靑夢回猶憶賣花聲春花不管人憔悴飛絮紛紛弄晚晴【趙信庵】

燕子樓邊栁色新畫眉人去鏡生塵來年羞結空牀夢閒撥琵琶過一春【賈秋壑】

花瘦水肥二月天畫橈雙動木蘭船人家盡換新楡火惟有垂楊帶舊煙【陳節齋】

雨重垂楊緑未幹一渠流碧弄潺潺暝鴉過盡東風惡獨倚衡門看逺山【王潛齋】

蝶撲蜂黏發出狂飄然欲上白雲鄕無端卻被遊絲攪綰住東風舞防【李梅亭】

臘雪逢春次第消等閒著腳上溪橋栁條畢竟帶兒女一夜東風眼便嬌【陳北山】

憶別東河兩度春西湖栁眼又新新想因一樣湖邊栁一樣春風一樣靑【鄭亦山】

嫋嫋吳興栁滿城春光濃處白蘋亭來時金縷黃尢淺看得枝枝葉葉靑【任斯庵】

春到枝枝是緑絲秋來葉葉是愁眉防橋何限經行者不記尋花系馬時【王慢翁】

陰陰垂栁亂蟬嘶栁外嬌鶯自在啼心事太平山色好開軒坐到日沈西【徐橘隠】

一撮嬌黃染不成藏鴉未穩蚤藏鶯行人自謂傷離別枉折無情贈有情【薛獨庵】

七言八句

楊子江頭流水湄長安陌上暖風吹黃金瓔珞雪晴後碧玉瓏璁春盡時端的園林俱不及等閒臺榭便相宜思量也是多情物慣與人間贈別離【陶弼】

破篋猶存舊賜香輕將魂夢到昭陽只知鏡裏春難駐不信人間夜更長父母家貧容不得君王恩重死休忘東風二月垂楊栁猶解飛花入禁墻【陸云西】

樂府祖

蘭陵王

栁陰直煙裏絲絲弄碧隋隄上曽見防畨拂水飄綿送行色登臨望故國誰說亰華倦客長亭路年去歳來因折柔條過千尺間尋舊蹤迹又酒聽哀弦燈照離席梨花楡火催寒食愁一箭風快半篙波暖回頭迢遞便數驛望人在天北淒惻恨堆積漸別浦縈回津堠岑寂斜陽冉冉春無極記月榭攜手露橋聞笛沈思前事似夢裏淚暗滴【周美成】

蝶戀花

愛日輕眀新雪後媚眼星星漸欲穿窻牖不待長條傾別酒一枝已入離人手淺淺柔黃輕蠟透過盡冰霜便與春爭秀彊對靑銅簮白首老來風味難依舊【周美成】小閣陰陰人寂後翠幕褰風燭影揺疎牖夜半霜寒初索酒金刀正在柔荑手絲薄粉香光欲透小葉尖新未放雙眉秀記得長條垂鷁首別離情味還依舊【方千里】移得緑楊栽後院學舞宮腰一月靑猶短不比防陵多送逺殘絲亂絮東西防防葉小眉愁不展莫唱陽關眞个人腸斷分付與春春細看條條盡是離人怨【張子野】爲問宛溪橋畔栁拂水倡條防贈行人手一樣葉眉偏解縐白綿飛盡因誰痩今日離亭還對酒唱斷靑靑好去休回首美防向人疎似舊何須更待秋風後【賀方回】桃萼新香梅落後葉葉藏鴉冉冉垂亭牖舞困低迷如著酒輕絲偏近遊人手雨過曨曨斜日透客捨靑靑特地添明秀停話鞭回別首渭城荒逺無交舊【美成】

玉樓春

黃金弄色輕於粉濯濯春條如水嫩爲緣力薄未經風不柰嬌多長似困腰柔乍怯人相近眉小未知春有恨勸君著意惜芳菲莫待行人攀折盡【永叔】

天然不比花含粉約月防黃春色嫩小橋低映欲迷人閒倚東風無柰困煙姿最與章臺近冉冉千絲誰結恨狂鶯來往戀芳陰不道風流眞態盡【聖兪】

朝中措

平山闌檻倚晴空山色有無中手種滿庭楊栁別來防度春風文章太守揮毫萬字一飲千鐘行樂直須年少尊前看取衰翁【永叔】

浣溪沙

一月和風到碧城萬條千縷巧相迎舞煙眠露過淸明籹鏡巧偸眉葉樣歌樓妍曲借枝名晚秋霜霰莫無

情【晏淑原】

解連環

露條煙葉惹長亭舊恨防畨風月愛細縷先窣輕黃漸拂水蔵雅翠陰相接纎輭風流眉黛淺三眠初歇柰年華又晚縈絆遊蜂絮飛晴雪依依防橋怨別正千絲萬縷難禁愁絕悵歳久應長新條念曽系花驄屢停蘭檝弄影揺晴恨閒損春風時節隔郵亭故人望斷舞腰痩怯【髙竹屋】

虞美人

一畨雨過年芳淺裊裊心情嬾章臺人過馬嘶聲小眉不展恨盈盈怨淸明煙柔露軟湖東防惱亂春風慣一聲聲是故園鶯及至如今聞處又多情【僧仲殊】

驀山溪

黃金綫軟玉露生輕潤靑豆破初芽拂煙痕一枝獨嫩東風著意不放舞閒春漸暖柔無力依依怨和困旗亭帶晚又是淸明近惹盡別離愁約啼鶯深深與問防陵傷感那更入陽闗攀折處我無心行人自多恨【仲殊】

江城子

西城楊栁弄春柔動離憂涙難收猶記多情曽爲系歸舟碧野畫橋當日事人不見水空流韶華不爲少年畱恨悠悠防時休飛絮落花時候一登樓便做春江都是淚流不盡許多愁【少遊】

栁枝

江南防栁枝江北防栁枝折送行人無盡時恨分離栁枝酒一杯栁枝淚雙垂栁枝君到長安百事迷防時歸栁枝【朱希眞】

采桑子

人如濯濯春楊栁徹骨風流脫體溫柔牽系多情卒未休最憐恰新眠起雲雨初收斜倚瓊樓葉葉眉心一樣愁

行香子

云葉煙條天與多嬌算風流張緒難消惱人春思正自無聊賴斂愁眉酣醉眼減圍腰風絮招邀蝶弄鶯嘲最闗情是短長橋解驂分袂催上蘭橈更緑波平紅日墜碧雲遙【劉隨如】

謝池春

煙雨池塘緑影乍添春漲鳯樓髙珠簾卷上金柔玉困舞腰肢相向似玉人痩時模樣離亭別後試問陽闗誰唱對靑春翻成悵望重門靜院度香風屏障吐飛花伴人來往【李方舟】

全芳備祖後集卷十七

欽定四庫全書

全芳備祖後集卷十八

宋陳景沂撰木部

楓

事實祖

碎錄

楓香樹似白楊葉圎而岐分有脂而香其子大如鴨卵二月花發著實九月熟曝漧可燒【稽含錄】楓欇欇【爾雅】楓本一名欇欇【疏】漢宮殿中多植之至霜後葉丹可愛故騷人多稱之【漢故事】老楓化爲羽人【齊丘化書】

紀要

黃帝殺蚩尢於黎山之邱擲其械於宋山之上化爲楓木之林【廣軒轅記】後周武帝梁州上書言鳯集於楓上羣鳥列侍以萬數【本史】楓槐被宸【何晏】

賦詠祖

五言散句

楓落吳江冷【崔信明】

曉霜楓葉丹【謝靈運】

靑楓滿瀟湘【李白】

湛湛長江水上有楓樹林【阮籍】

春防桃花水秋江楓樹林【杜甫】

輟棹靑楓浦雙楓舊已摧

回首過津口而多楓樹林

七言散句

背日丹楓萬木稠【少陵】

玉露雕傷楓樹林

楓葉荻花秋瑟瑟【香山】

香靄深谷攢靑楓【文公】

赤葉楓林百舌呼黃谿野岸天雞舞【杜甫】

旅雁上雲歸紫塞家人鉆火用靑楓

江頭赤葉楓愁客籬外黃花菊對誰【嚴武】

楓葉千枝復萬枝江橋掩映暮帆遲【魚機】

靑楓緑艸將愁去逺入吳云暝不還【李羣玉】

月落烏啼霜滿天江楓漁火對愁眠【張繼】

遙看一樹淩霜葉好似衰顏醉裏紅【朱行中】

含雨數峯分水墨著霜千樹半丹靑【湛道山】

水落才余半篙緑霜髙初染一林丹【翁元廣】

五言古詩

楓葉不耐冷露下胭脂紅無復戀本枝槭槭隨驚風向來樹頭蟬去盡不見蹤日落秋水寒哀哀叫徵鴻【劉仙倫】萎緑映葭靑疏紅分浪白落葉灑行舟仍持送逺客【簡文帝】

五言絕句

輦路江楓暗宮城野艸春傷心庾開府老作北朝臣【司空文明】

一夕起霜風千林墜曉紅無端逐流水流向武陵東【名賢集】

猿鶴驚呼時樓鐘動翠防楓林墜明月疎影亂人衣【參寥】一塢藏深林楓葉翻蜀錦寄語別家人路遙霜霰凜【郭功父】

七言古詩

雙楓一松相復前可憐老翁依少年少年翡翠新衫子老翁得衣靑布被更有秋風淸露時少年再換輕紅衣莫教一夜霜雪落少年赤立無衣著老翁深衣卻不惡【誠齋】

鳯山髙兮上有楓靑女染葉猩血紅莫辭老紅嫁西風一夜憔悴成禿翁【朱湛虛】

七言絕句

逺上寒山石徑斜白雲深處有人家停車坐愛楓林晚霜葉紅於二月花【杜牧】

千里楓林煙樹深無朝無暮有猿吟停橈靜聽曲中意好是雲山韶濩音【元次山】

赤葉楓林落酒旂白沙洲渚夕陽防數聲柔櫓蒼茫外何處江村人夜歸【參寥】

山寒江冷丹楓落爭渡行人簇晚沙菇米蘋花飛白鳥一張紅錦夕陽斜【山谷】

黃紅紫緑巖巒上逺近髙低松竹間山色未應秋後老靈楓方爲駐童顏【趙成徳】

七言八句

少立危亭獨倚欄此心便與白鷗閒水波不動魚龍蟄風月無邊天地寛防處風蒲連碧浪數重煙樹出靑山垂虹再卜淸遊日楓落吳江波正寒【史雲麓】

榕

事實祖

碎錄

榕葉如冬靑其葉不雕【嶺表錄】榕樹一株可防數畝泉福間多產此木樹上懸須著地卽便生根俗喭云榕樹倒生根【郡誌】樹拳曲不可爲材燒無焰不可爲薪故能久而大【稽氏錄】

賦詠祖

五言散句

忽此榕林中跨空飛拱折【東坡】

七言散句

拔地髙標如鐵色拂天老樹作寒聲【劉后村】

五言古詩

寒溪澹容與老木枝相樛其誰合二美名此景物幽大師昔南來於焉曽少休想當下榻時淸與耳目謀品題得要領亦有翰墨畱我來訪遺地密竹鳴鉤輈稍令舊觀復還與佳客遊樹影散香篆水光泛金甌市聲不到耳永日風颼颼所忻簿書隙有此足夷猶平生邱壑願如痼不可瘳𨿽知等喧寂終覺靜理優更思濯滄浪榕根浮小舟【張栻】

七言絕句

宦情羈思共淒淒春半如秋意轉迷山城過雨百花落榕葉滿庭鶯亂啼【栁子厚】

晚暑無涼可得尋小風一防慰人心斜陽碎入髙榕葉翻作靑天覆作金【誠齋】

榕聲竹影一溪風逰客曽來系短篷我與竹君俱晚出兩榕曽爲識涪翁【後村】

楸

事實祖

碎錄

河濟之間千樹楸與千戶侯等【漢書】紋楸可以爲棊局【雜誌】

雜著

走馬長楸之間【陳思王】望靑楸之離霜【江淹】

賦詠祖

七言散句

髙花曽吐驛庭春老榦空纒薜荔鱗【王右丞】

勾稽嚴密不通賔因見楸花憶去春【蕓叟】

五言古詩

庭樹止五株共生十步間各有藤繞之上各相鉤聯下葉各垂地樹巓各云連朝日出其東我常坐西偏夕日在其西我常坐東邊當晝日在上我在中央閒仰視何靑靑上不見纎穿朝暮無日時我且八九旋濯濯晨露香明珠何夜月來照之蒨蒨自生煙我已自頑惰重遭五楸牽客來尙不見肯到權門前權門眾所趨有客動百千九牛亡一毛未在多少間往旣無可顧不往自可憐【韓退之】

楸英獨嫵媚澹月相參差大葉與勁榦簇萼密自宜【聖兪】涼風天際來拂我階前樹稍驚枝上禽復滴葉間露【劉原父】

七言絕句

中庭長楸百尺餘翠藹揜葉當四隅晨露夕日自相翳並坐可以千人居【原父】

楸樹馨香倚釣磯斬新花蕊未應飛不如醉裏春風盡可忍醒時雨打稀【子美】

幾歳生成爲大樹一朝纒繞困長藤誰人與脫靑羅帕看吐髙花萬萬層【退之三首】

幸自枝條能樹立何須蘿蔓作交加旁人不解尋根本卻道新花勝舊花

靑幢紫蓋立童童細雨浮煙作緑籠不待畫師來貌取定知難見一生中

楡

事實祖

碎錄

楡者白枌也楡有刺莢爲無夷【說文】無姑其實夷也【注云】姑楡也生山中葉員厚剝取皮合漬之味辛苦所謂無夷是也【爾雅注】春取楡栁之火【周禮】三月楡英落【元命苞】槿荁枌楡免薨滫瀡以滑之【禮記】襄國鄴路千里之中夾道種楡盛暑之下人行之【鄴中記】鵲上髙城之危而巢於髙楡之顚城壊巢傾淩風而起故君子之居世也得時則義行失時則鵲起【莊子】

紀要

楚莊王將伐晉敢諫者死叔敖進諫曰臣園中有楡栁上有蟬方奮翼悲鳴飲淸露不知螳螂之在其後也【韓詩外傳】髙祖禱枌楡社在東丰北十五里【漢郊祀志】成帝時旱災民食楡皮【天文志】龔遂爲渤海太守勸民農桑種楡一口一樹【循史傳】鄭渾爲魏郡太守課百姓種楡爲籬【魏志】賦詠祖

五言散句

春楡初攺火【古詩】

錢穿短貫楡【香山】

天上何所有歷歷種白楡【古樂府】

可惜淩雲條化作樵夫束【東坡】

農家楡莢雨江國鯉魚風【余襄公】

七言散句

楡莢拋錢栁展眉【香山】

隔墻楡莢撒靑錢

楡莢相催不知數【李賀】

栁絮楡錢不當春【東坡】

楡錢可穿栁帶柔【山谷】

楊花楡莢無才思也解漫天作雪飛【退之】

此日郊亭心乍喜敗楡芳景似還家【薛能】

寂寞春風花落盡滿庭楡莢似秋天【陶雍】

楡莢翻風驚社節梨花帶雨近淸明【王坦軒】

五言古詩

我行汴隄上厭見栁隄緑千株不盈畝斬伐同一束及居幽囚中亦復見此木蠧皮滿秋雨病葉埋墻曲誰言霜雪苦生意殊未足坐待秋風至飛英覆空屋【東坡】修柯幛天日老枿干云霓嗟爾擁腫材大匠何見遺【張右史】

桐【梓附】

事實祖

碎錄

縈桐本梧桐也櫬梧也【爾雅】椅桐梓漆爰伐琴瑟【注】梓實桐皮曰椅卽梧桐也【詩定之方中】鳯凰鳴矣於彼髙岡梧桐生矣於彼朝陽【捲阿】鵷鶵非梧桐不棲【莊子】徐州嶧陽孤桐【禹貢】梓防防梓也【爾雅】維桑與梓必恭敬止【小弁】拱把之桐梓【孟子】

紀要

成王剪桐葉爲圭以與唐叔曰吾以此封若史臣因請擇日成王曰我以此戲之史臣曰天子無戲言遂封於唐【史記】吳人有燒桐以炊者邕聞火裂之聲因請裁以爲琹頗有美音時人號爲焦尾琴【蔡邕傳】晉武帝時吳郡臨平防出一石打之無聲以問張華華曰取蜀中桐材刻魚形扣之則鳴矣於是如其言音聞數里【異苑】何力爲司稼少卿梁修仁新作大眀宮植白楊於庭示力曰此木易成陰力不答但誦白楊多悲風蕭蕭愁殺人之句修仁悟更植以桐【世說】歷城房家園齊博陵君豹之山池其中雜樹森疎或有人折其桐枝者曰何爲傷我鳯條自是人不復折其枝【雜爼】吳平門外忽生一株桐上有歌謡之聲平惡而伐之平隨軍北地三載忽空中似歌曰死樹今更靑吳平尋當歸平尋歸【異苑】王義方初拜禦史置宅酧直訖數日忽對賓朋指庭中靑桐一雙曰此忘酧直召宅主付錢四千【北夢瑣言】徳宗在奉天召李泌赴行在時李懷光叛歳又旱蝗議者欲赦懷光帝博問羣臣泌破一桐葉附使以進曰陛下與懷光君臣之分不可復合有如此葉由是不赦【唐史】顧況於禦溝流水上得一桐葉有詩云一入深宮裏年年不見春聊題一片葉寄與有情人況亦題葉於流泛之後數日況又得一詩似答況者【縉紳脞說】蜀侯繼圖倚大慈寺樓飄一大桐葉上有詩云拭翠斂蛾眉爲郁心中事搦管下庭除書作相思字此字不書名此字不書紙書向秋葉上願逐秋風起天下有心人盡解相思死後數年繼圖卜任氏爲婚焉【本傳】商子雲南山之陽有木名喬北山之陰有木名梓二子盍往觀焉二子往觀見喬木髙而仰梓木實而俯反以告商子曰喬者父道也梓者子道也【尙書大傳】子胥將死告其舍人曰必樹我墓上以梓令可以爲器而抉吾眼懸吳之東門以觀越兵之入吳也【史記】斬泗濱之梓以爲箏【文選】後漢樊宏父常欲作器物先種梓漆時人嗤之積以歳月皆得其用向之笑者咸求假焉貲至巨萬

雜著

龍門之桐髙百尺而無枝中鬱結而輪囷【枚乘】含黃鐘以吐榦據蒼岑以孤生【張協】納谷風以疎葉含春雨以濯莖【張湛】呂洞賔題汴都峨嵋院云眀月斜秋風冷今夜故人來不來教人立盡梧桐影【曽慥集仙傳】

賦詠祖

五言散句

桐林帶晨霞【靈運】

寒井落梧桐【文選】

霜風侵梧桐【退之】

井梧棲靈鳯【古詩】

秋色老梧桐【杜甫】

樹暗惜桐孫

有谷杉漆桐

庭梧自黃隕【後山】

風梧有先聲

露葉秋髙梧【東坡】

桐葉滿東齊

曉葉藏棲鳯朝華拂曙烏【梁簡文帝】

方同散木爨淸響竟誰知【王符】

分根防玉池欲待髙鸞集【沈約】

一株靑玉立千葉緑云垂【香山】

梧桐落金井一葉飛銀牀【太白】

四面無附枝中心有道理

葉生旣婀娜葉落亦扶蘇

今玆大火落秋葉黃梧桐【杜牧】

秋日坐梧桐轉陰如轉轂【荊公】

寒聲落鴻雁秋意著梧桐【林竹軒】

林梧自黃隕風過成夜語【後山】

七言散句

碧梧棲老鳯皇枝【少陵】

淸秋幕府井梧寒

秋雨梧桐葉落時【香山】

秋桐不識春風面【貢父】

滿堦桐葉候虫鳴【東坡】

槭槭井梧疏更殞【韓愈】

夢斷南窻啼曉烏新霜昨夜下庭梧【羅鄴】

枉教紫鳯無棲處斷作秋琴歌廣陵【義山】

百葉盆橊照眼眀桐陰初密暑猶淸【明道】

風髙露井無桐葉雨急村煙有雁聲【劉貢父】

不緣桃李鬭顏色似爲琴瑟養肌膚【劉元父】

井梧揺落先霜盡衣杵淒涼帶月聞【洪適】

畫堂蟋蟀怨淸夜金井梧桐辭故枝【放翁】

才破繁華海棠日又驚揺落井梧時【翁元廣】

雨滴梧桐秋夜長愁心和雨到昭陽【劉媛】

睡起秋聲無覓處滿堦梧葉月眀中【劉小山】

五言古詩

苕苕梧桐樹寄生於南嶽上淩靑雲霄下臨千仭谷處身孤且危於何托余足昔也植朝陽傾枝似鸞鷟今者絕世用倥傯見廹束班匠不我顧牙曠不我錄焉得琴瑟成何由楊妙曲【司馬彪】

山木多郁蓊梧桐獨亭亭葉重碧雲片花簇紫霞英是時三月天春暖山雨晴無人解愛賞有客還屏營生憐不得所死欲其聲裁爲天子琴薦之於穆淸誠是君子心恐非山木情老被刳腸不如無神靈雄鷄自斷尾不願爲犧牲況此好顏色花紫葉靑靑寧遂天地性忽加刀斧刑吾思五丁力抜入九重城當君正殿栽花葉生光晶上對月中桂下覆堦前蓂泛沸香鑪煙隱映繪藻屏爲君布緑陰當暑防軒楹爲君發淸馥風來如扣瓊愛君陽和徳不特含芽榮戒君無戲言剪葉封弟兄受君歳月功不獨資生成爲君長髙枝鳯凰頭上鳴一鳴君萬歳壽如山不傾再鳴萬人泰泰階爲之平如何有此用幽滯在巖扃待余有勢力移爾獻彤廷【香山】猗猗井上桐華葉何毸毸下防百尺泉上聳淩雲材翠色洗朝露淸陰當午階日出花炤曜飛香動浮埃今朝一雨過狼籍粘靑苔【永叔】

朝陽升東隅照此庭下桐菶菶復萋萋密葉翠羽蒙午景凝餘淸夕照畱殘紅雨響甍棟外風生戶牖中主人政多暇步賞幸從容【君實】

庭梧驚秋風葉葉雕萎紅行人何不歸委魂逐孤鴻去日良已賖客身轉飄蓬千里各一涯關山月明中兩臂恨不羽飛逐君西東【顏貟嶠】

孤桐生空井枝葉自相加通泉漑其根雨潤其柯【魏明帝】

未霜葉已肅不風條自吟不願覓雕琢爲君堂上琴【鮑照】孤桐北窻外髙髙百尺餘枝生旣嫋娜葉落更扶蘇【謝眺】秋還遽已落春曉猶未荑緑葉𨿽可賤一剪或成珪【沈約】霜風侵梧桐眾葉著樹榦空堦一片下錚若摧瑯玕【退之】髙梧一葉下空齋歸思多參差剪緑綺瀟灑覆瓊柯【韋左司】

髙岡得梧桐裁爲緑綺琴有弦絙朱絲有徽範黃金引子試拂拭瑯然發淸音【吳竹坡】

往往遊西崦時時憇午陰鳯來人不見飛入碧梧深

五言八句

晚來狂索酒量大酒無功窻豁能容月樓髙易得風碎聲聞蟋蟀疎影舞梧桐夜半成淸夢江湖垂釣翁【趙節齋】

七言古詩

去日桐樹半桐葉別來桐樹老桐孫城中過盡無窮事白髮滿頭歸故園【元微之】

君家井泉深百尺正有髙梧十尋碧鳯鳥不至獨可憂蛟龍深潛莫能識【劉原父】

七言絕句

老桐休斵爲琴瑟胡部新翻格調淸試聽琵琶采蓮曲一般弦上數般聲【陶弼】

仰看陽光只見空不知影裏著梧桐莫言日腳無形迹偸轉零分破寸中【誠齋】

金井梧桐秋葉黃珠簾不捲夜來霜薫籠玉枕無顏色臥聽南宮淸漏長【王昌齡】

葉底秋聲急雨催人言滿樹是愁媒九回百折渠何預自是愁人做得來【僧北磵】

夢回歷歷雨聲中窻影分明曉色紅出戶方知是黃葉更無一片在梧桐【陳茸芷】

七言八句

灝气行秋萬宇涼姑新勅辦衣裳林爲機杼織無迹月當膏油緝易長謂爾索裘𨿽有日到頭無褐可禁霜工夫只有琵琶索又在梧桐夜雨旁【徐介軒】

開盡羣花欲折桐春歸何事太匆匆枝頭嫩緑偏宜雨葉底殘紅不柰風燕帶香泥歸院落蜂粘飛絮入簾櫳小窻獨坐無餘事盡日靑山在眼中【謝盈齋】

樂府祖

憶秦娥

臨髙閣亂山平野煙光薄煙光薄棲鴉歸後暮天聞角斷香殘酒情懷惡催他一葉梧桐落梧桐落又驚秋

色又還寂寞【李易安】

卜算子

缺月掛疎桐漏斷人初靜時見幽人獨往來縹緲孤鴻影驚起卻回頭有恨誰能省揀盡寒枝不肯棲寂寞沙洲冷

訴衷情

徵衣薄薄不禁風長日雨絲中又是一年春事花信到梧桐云漠漠水溶溶去匆匆客懷今夜家在江西身在江東【劉昭山】

全芳備祖後集卷十八﹤子部﹐類書類﹐全芳備祖集﹥

欽定四庫全書

全芳備祖後集卷十九

宋陳景沂撰木部

豫章

事實祖

碎錄

豫章大木也【服防漢書注】豫章生七年而後與眾木異【述異記】山陽縣豫章木可伐作鼓顙【荊州記】

紀要

丹陽尹袁粲見王儉曰桰柏豫章𨿽小已有棟梁之气矣【南史】

雜著

其北則有楩柟豫章【子虛賦】木則楩柟豫章【吳都賦】余卜居南溪上流溪之漘有喬木二蓋古之豫章而今俗以樟名者也其壽當三百餘載而大且二十圍團欒偃蹇庇及數畝老根盤踞髙突地靣如巨石礧砢余因募工畚土厚培其根使平若一臺可坐數客久焉根入土深得所滋養枝葉益敷暢亭午日不穿漏夏五六月淸防覆池暑气不入涼颸時來方春穉綠競秀靄若云屯及防凍沍此獨挺秀余愛防封殖每爲賦甘棠之詩餘聞昔有商山之老戱於橘中者謂之橘隠後世效山陰之種竹者謂之竹隠慕彭澤之采菊者謂之菊隠擬孤山之詠梅者謂之梅隠余愛此古樟遂名吾廬以南溪樟隠暇日搜閱書篋得晦庵朱子所書四大字適契余所命名若有天相亟模勒碣於防之楣卽其右辟小室又取朱子所書嵗寒二大字爲匾以表古樟之髙致室僅容膝處勢最髙平挹翠嵐下臨綠浸隔岸擔簦負笈之行人中流披簑鼓枻之漁父皆可坐見於幾席之上市防𨿽近而一塵不侵余蓋於此讀書以求聖賢爲己之學涵養體察私淑吾身庻幾不負朱子教育之意且日有餘力則編輯古人嘉言善行類成巨帙窮年矻矻皆手自抄錄樂而忘疲今一二書行於世者行有楊子云不以一醤瓿之可爲坐久神倦起而欠伸則信手拈取前輩詩文一二帙緩誦防吟戰睡魔而卻之此則樟隠之成趣也其西則築小樓四楹與防對峙又取南軒張子所書藏書閣三大字揭匾樓上𨿽余無資聚書不能多視鄴侯挿架特泰山之毫芒然余性健忘不可無書舊所讀不獲盡記必借檢閱積久抽取簡帙散亂則必次其甲乙使如舊序剔去蠧魚燥以風日蓋玆樓也檢書則登整書則登曝書則登當此之時窓櫺四敞不妨眺望以舒暢心目至於秋宵爽豁月鑑澄鮮朔風怒號雪絮飛舞乘興一登便覺水晶宮闕瓊樓玉宇去人不逺此又樟隠之勝槪也噫余晨興而啟吾扉出入而涉吾庭仰而瞻吾巨匾銀鉤鐡畫動有法度則思其人儼若先儒之臨其上顧而見吾古樟龍身虯柯昂霄聳壑則愛其木凜然嵗寒之友在吾側是則吾廬𨿽甚湫隘卑陋而雄麗偉特之觀固不在於輪奐之美也偶記曩嘗宴坐樹下見有老鸛長頸聳凥裳縞衣頗似鶴立於樹杪爲綢繆牖戶之計他禽亦銜斷梗以相其役余甚異之豈杜子美所謂義鶻者耶居無何近山叢灌穢莽中惡鴞二三突如其來驅攫相役之眾羽或傷其翅或擊搏使逺徙越數日一鴞忽爲赤虺所嚙而斃惡族旋亦引去他日又聞鵲聲喳喳其鳴甚悲若有所訴余試靜覘第見隔林一鳩飛去復來睥睨鵲所當巢余因悟召南鵲巢鳩居之意是殆欲奪其巢者耶亟挾彈逐之鳩亦引去夫鸛鵲一枝之棲耳尙不能免夫物之爲害予以貧士銖積寸累僅架數椽其艱難辛苦與二禽之巢於古樟者奚以異今𨿽幸而迄於落成且奠居焉而觸物興懷政自不能無感系我後人之居於斯者其必念余經始之勞可也其必讀昌黎示兒之詩使有賢卿大夫相過考評道之精粗以不迷厥初可也其必思朱子所記先大夫遺事克稱天之報施其將在此之語可也審能如是則古樟亦不貽林慙澗愧之譏而淩霜傲雪之標當相與輝映於無窮此則予之望也寶祐丙辰冬十一月樟隠老人記

賦詠祖

五言散句

豫章夾日月嵗久空深根【杜少陵】

豫章深入地滄海濶無涯

七言散句

豫章翻風白日動鯨魚防浪滄溟開【少陵】

七言絕句

豫章偃蹇兩蒼龍雪榦寜須匠石逢借重嵗寒雙大字絕勝松拜大夫封【祝樟隠】

石楠

事實祖

碎錄

葉如枇杷有小刺淩冬不雕春生白花秋結細紅寔人多移植庭宇間陰翳可愛不透日气

雜著

余在成都嘗以事至沈犀過國寜觀有古楠四皆千嵗木也枝擾云漢聲挾風雨根入地不知防百尺而陰之所芘車且百兩正晝日不穿漏夏五六月暑气不至凜如九秋成都固多壽木然莫與四楠比余蓋愛而不能去者彌月有石刻立廡下曰是仙人蘧君手植予嘆曰神仙至人手之所觸气之所呵羸疾者起肓瞶者愈榮巧而金玉反石不難況其親所培植哉久而不槁不死固宜欲爲作詩文防多事不果嘗以語道人蘧昌老眞叟以爲恨予旣去蜀三年而昌老萬里以書屬予曰國寜之楠幾伐以營繕郡人力全之僅乃得免懼卒不免也子爲我終昔之意予發書且嘆且喜夫勿剪憩棠敬恭桑梓愛其人及其木自古已然姑以蜀事言之則唐節度取孔明祠栢一小枝爲手板書於圖至今見非詆蔣堂守成都有美政止以築銅壺閣伐江瀆廟木坐謡言罷亦書國史且王建孟知祥父子専有西南窮土木之侈沈犀近在國城數里間而四楠不爲當時所取彼猶有畏而不敢者況今聖主以恭儉化天下有夏禹卑宮室漢文罷露臺之風專閫方面皆重徳偉人豈其殘滅千嵗遺迹侈大棟宇爲王孟之所不爲哉意者出於吏胥梓匠欺罔專恣以自爲功而已使有以吾文告之者讀未終篇禁令下矣然則其可不書【放翁】

賦詠祖

七言散句

客處偸閒不是閒石楠𨿽好懶頻攀【司空曙】

佛現寶幢經防劫天開云幄待何人【文與可】

五言古詩

大朴旣一剖眾材爭萬殊懿玆南海華來與北壤俱生長如自惜雪霜無雕渝籠籠抱靈秀簇簇抽芳膚寒日吐丹艶頳子流細珠鴛鴦花數重翡翠葉四鋪雨洗新妝色一枝如一姝聳異敷庭際傾妍來坐隅散彩飾几案餘輝盈盤盂髙意因造化常情逐榮枯主公方寸中陶植在須臾養此奉君子賞覿日爲娛始覺石楠詠價傾賦西都棠頌庻可比桂詞難以逾因謝丘墟木空采落泥塗時來開佳宴道去臥枯株爭芳無由緣受气如郁紆抽肝在郢匠嘆息何踟躕【孟郊石楠】

楩楠枯崢嶸鄕黨皆莫記不知幾百嵗慘慘無生意上枝摩蒼天下根盤厚地巨圍雷霆折萬孔虫蟻萃凍雨落流膠衝風奪佳气白鵠遂不來天雞爲愁思猶含棟梁具無復霄漢志良工古昔少識者出涕淚種楡水中央成長何容易截承金露盤裊裊不自畏【杜甫枯楠】

五言絕句

童童挺十尋一蓋磨空綠斜月礙枝回涼煙附葉宿【宋景文】

七言絕句

石楠紅葉透簾靑憶得妝成下錦茵試折一枝含萬恨分明說向夢中人【權徳輿】

自隨野意了山行香浸楠花白水生借得風來帆便飽隔溪新度一聲鶯【髙疎寮】

傘蓋低垂金翡翠薫籠亂搭繡衣裳春芽細炷千燈焰夏蕊濃焚百和香【香山】

六代喬楠二百齡分柯中有異芝生孤根自合藏幽處瑞子何期應太平【張蕓叟】

柟

事實祖

碎錄

葉似桑子似杏而酸【杜詩注】楩柟梓天下之良材【顏師古注】滕猿得杉柟挽蔓枝而生長其間得便也【荘子】

賦詠祖

七言古詩

倚江柟樹古堂前故老相傳二百年誅茅卜居總爲此五月恍惚聞寒蟬東南飄風動地至江翻石走流雲气榦排雷雨猶力爭根斷泉源豈天意滄波老樹性所愛浦上童童一靑蓋野客頻畱懼雪霜行人不過聽竽籟虎倒龍顚委榛棘淚痕血防垂胸臆我有新詩何處吟艸堂自此無顏色【少陵柟爲風雨所防歌】

五言八句

柟樹色防防江邊一蓋靑近根開藥圃接葉制茅亭落景陰猶合防風韻可聽尋常絕醉困臥此片時醒【杜甫】

靈壽木

事實祖

碎錄

木似竹有節長不過八九尺圍可三四寸自然有合杖之制不須削理也【漢書注】作杖令人延年益壽【本艸】

紀要

孔光年老哀帝賜靈壽杖【史】

賦詠祖

五言散句

旣非扶險阻何必問年齡【張浮休】

五言古詩

白華鑑寒水怡我適野情前趨問長老重復興嘉名蹇連易衰朽方剛謝經營敢期齒杖賜聊且移孤莖叢萼中競秀分房外舒英柔條乍反植勁節常對生循玩足忘疲稍覺步武輕安能事剪伐持用資徒行【子厚】

五言八句

曲木天然性叨名席上珍節髙工礙手倚壁快扶人莫問西來意終爲竈下薪他時俘頡利拜賜敢忘身【張浮休】

七言絕句

滇池藤赤人難到太乙藜靑事近誣林下榰來供燕息省中攜去寵師儒【曽曲阜】

椰子

事實祖

碎錄

樹似梹榔而髙一房生三十餘子如內有漿一升淸如水甜如蜜【雜記】葉如栟櫚無枝條其實大如寒外有粗皮次有殻圓而且堅剖之有膚厚半寸味似胡桃而極肥美有漿飲之得醉【氏傳】殻可以爲器【本艸】

紀要

晉林邑王與越王有故怨遣俠客刺之得其首乘於木上俄化爲椰子林邑王憤之剖爲飲器南人至今效之當刺時越王大醉故其漿猶如酒俗稱曰越王頭云【嵇氏錄】

賦詠祖

七言散句

美酒生林不用儀【東坡注儀狄也】

五言古詩

日南椰子樹香裊出風塵叢生雕木首圜實梹榔身玉房九霄路碧葉四時春不及塗林果移根隨漢臣【沈佺期】矮胡生南方托生碧山崖采擇供貢篚扶杖上天街愧此願慤姿欲售久未諧道傍麯先生風味固自佳逢渠卽傾蓋輸寫能開懷刮削出光采規繩去欹窊金玉豈足貴膠漆眞吾儕客來有嘉招二士往必偕婆娑止坐隅供饋煩金釵矮胡𨿽木彊醇徳眞無涯虛心實其腹居然外形骸防物幸見用棄置理則毛頴有封國陶匏薦煙柴大藥起世屙炮燔及根荄願子自洗濯勿受塵埃埋暇日首相從醉經生髙齋【張於湖椰子酒榼】

七言絕句

漿成乳酒醺人醉肉截鵞肪上客盤有核如匏可雕琢道裝宜作玉人冠【山谷椰子冠】

碩果不食寒林梢剖而器之如懸匏故人相見各貧病且可烹茶當酒肴【山谷椰子茶盂】

桄榔

事實祖

碎錄

生廣南山谷間有樹身皮葉與蕃梹榔小異然葉下有髮如粗馬尾廣人織爲巾子其麫有補可以辟穀【本艸】其皮可作綆得水則柔韌胡人以此聫木爲舟皮中有屑如麫木性如竹紫黒色有文理解之以制奕枰【嵇含記】賦詠祖

五言散句

雪粉剖桄榔【東坡】

七言散句

日下桄榔羽扇閒【山谷】

七言絕句

化工到得巧窮時東補西移也太奇君看桄榔一窠子竹身杏葉海棕枝【誠齋】

七言八句

睡起風淸酒在亡身隨殘夢兩茫茫江邊曳杖桄榔瘦林下尋苗蓽撥香獨步倘逢岣嶁令逺來莫恨曲江張遙知魯國眞男子獨憶平生盛孝章【東坡以桄榔杖寄張文潛】

楮

事實祖

碎錄

楮一名谷【說文】樂彼之園其下維谷【注】楮也【詩】世以楮實練絹又爲面藥以米泔灑楮而生菌【坡詩注】

紀要

蔡倫造意用楮膚麻頭敝魚网以爲紙【本傳】桐君說其花蕊形色仙方楮實正赤時收取其子陰漧用之【采藥錄】

五言古詩

我墻東北隅張王【並去聲】維老谷樹先樗櫟大葉等桑柘沃流膏馬乳漲墮子楊梅熟胡爲尋丈地養此不材木蹶之得輿薪規以種松竹靜言求其用略數得五六膚爲蔡侯紙子入桐君錄黃繒練成素黝面颒作玉灌灑蒸生菌腐餘光吐燭𨿽無傲霜節幸免狂酲毒孤根信防陋生理有倚伏投斧爲賦詩徳怨相續【東坡宥老楮】

五言古詩散聫

植根𨿽云固伐去曾須臾我塗𨿽不寛出入自有餘開門聽來往並納賢與愚【頴濵】

五言絕句

可憐臺上楮轉日已陰繁不解詩人意何爲樂彼園【王文公】

七言絕句

楮樹婆娑覆小齋更無日影午窓開一端能敗幽人意夜夜墻西礙月來

漆

事實祖

碎錄

椅桐梓漆山有漆阪有漆【並毛詩】以竹筒釘入木中取之【本艸】

紀要

荘子嘗爲漆園吏楚威王聘之欲以爲相謂使者曰亟去毋污我故曰傲吏【荘子】樊阿從華佗求方可服食有益於人者佗以漆葉爲靑黏散與之【後漢方藝傳】樊宏父嘗欲作器物先種梓漆時人嗤之積以嵗月皆得其用向之笑者咸求假焉貲至鉅萬追爵諡爲壽張敬侯【本傳】雷義與陳重爲友時人語曰膠漆自謂堅不如雷與陳【本傳】賦詠祖

五言散句

漆園有傲吏【靈運】

楚材擇梓【杜甫】

樊侯種梓漆【東坡】

近聞西枝西有谷杉漆稠【杜甫】

五言古詩

古人非傲吏自闕經世務偶寄一防官婆娑數株樹【王維】好閒早成性果此諧宿諾今日漆園防還同荘叟樂【崔廸】舊聞南華仙作吏漆園裏應悟見割憂嗒然空隠幾【朱文公】

七言八句

天以晶華累爾形千夫斂鍔可曾停世間有器防鮮澤林下無辜受割刑斫壊孫枝難老大摧殘老幹易雕零退思禹貢周徵日未必如今稅不徵【蕭大山】

防【防筍附】

事實祖

碎錄

一名栟櫚葉似車輪乃在顚上有皮纒之附地起二旬一采轉復上生【廣志】椶樹髙一丈許無枝榦葉大而圓岐生枝頭美實皮相重復一行一皮各有節皮可爲索也【山海經】防筍狀如魚子其味似苦筍而加甘芳蜀人以饌佛僧甚貴之而南方不知也筍生膚毳中蓋花之方孕者正二月間可剝而取過此苦澁不可食矣取之無害於木而宜於飲食法當蒸熟所施略與竹筍同蜜煮酢浸可致千里外【坡詩注】

紀要

杜甫以朝廷以李林甫瑣瑣之才代張九齡爲相作防櫚拂詩以寓意【杜詩注】

雜著

異木之生疑竹疑艸攢葉石徑森蓯山道煙岫相珍云壑共寶不綿不縟何遜工巧【梁江淹頌】

賦詠祖

五言散句

鑿井交棕葉【少陵】

童童雙防櫚蔥蒨兩車蓋【曾文昭】

七言散句

栟櫚葉戰水風涼【香山】

芍藥初開菩薩面防櫚葉散夜義頭【李羣玉王璘聫句】

孤出亭亭羽蓋髙撐開圎葉臂抽條【程金紫】

纛影叱防竿影直雪中霜裏伴松筠

五言古詩

蜀門多防櫚髙者十八九其皮剝割甚𨿽眾亦易朽徒布如雲葉靑靑嵗寒後交橫集斧斤雕落先蒲栁傷時苦軍乏一物官盡取念爾形影幹推殘投藜莠【杜少陵】防拂且薄陋豈知身效能不能代白羽有足除蒼蠅熒熒金錯刀濯濯朱綠繩非獨顏色好亦用顧盻稱吾老抱疾病家貧臥炎蒸咂膚倦撲防賴爾甘服膺物防世競棄義在誰肯徴三嵗淸秋至未敢闕緘縢【杜少陵防拂】

五言古詩散聫

靑靑栟櫚樹葉散如車輪擁籜交紫髯嵗剝豈非仁用以覆雕輿何憚克厥身【聖兪】

斫破夜義頭取出仙人掌鮫人滿腹珠鮰魚新出綱【唐庚】哆熾風葉張圎皴雨皮厚叢橑列蓋端攢旄注旗首【宋景文】

五言八句

舊脫敗簔亂新添華節髙肅容春尙靜俠气夜方豪黃孕子魚腹靑披孔雀凥丰橦知可制雷動景鐘號【洪舜兪】

七言古詩

贈君木魚三百尾中有鵞黃子魚子夜義剖癭欲分甘籜龍藏頭敢言美願隨蔬果得自用勿使山林空老死問君何事食木魚烹不能鳴固其理【東坡送椶筍與殊長老】

七言絕句

秀榦扶疎防檻新瑯玕一束淨無塵重苞吐實黃金穂宻葉圍條碧玉輪

黃楊

事實祖

碎錄

俗說黃楊嵗長一寸遇閏年退一寸【坡詩注】

賦詠祖

五言散句

𨿽非百尺材嵗晚好顏色【曾文昭】

七言散句

園中艸木春無數只有黃楊厄閏年【東坡】

五言古詩散聫

婆娑兩佳木生長在巖石移植君子堂初因醉翁識【曾文昭】

黃樹性堅正枝葉已剛願三十六旬久增生但方寸今何成修林左右映霞蔓良材豈一二所期不在鈍【李方叔】

樗櫟

事實祖

碎錄

樗櫟散材也【荘子】周秦謂柞爲櫟河南謂蓼爲櫟【方言】蔽芾其樗【詩】

紀要

匠石之齊至乎曲轅見櫟社樹曰是不材之木也故能若是之壽櫟社見夢曰若將比予於文木耶夫柤梨橘柚果蓏之屬實熟則剝則辱故不終其天年【莊子】吾有大樹人謂之樗其大本擁腫而不中繩墨其小枝拳曲而不中規矩立之塗匠者不顧今子之言大而無用眾所同去也【莊子】

七言絕句

香檀文桂苦雕防生理何能得自全知有無材老樗否一枝不損盡天年【香山】

樺

事實祖

碎錄

樺堪爲燭木似山桃取脂燒辟鬼【本艸】

紀要

唐正旦曉漏以前三司使大金吾以樺燭擁謂之火城【李肇圃史補】

賦詠祖

五言散句

月隄槐露葉風燭樺煙香【香山】

七言散句

送客林中樺燭春【東坡】

荊

事實祖

碎錄

楚荊也杜荊蔓荊也靑莖大實者名牡荊又有山荊【廣志】寜浦有三種金荊可以作枕紫荊可以作牀白荊可以作履與他處牡荊全異又彼境有杜荊指病自愈節不相當者月暈時刻之與病身等置牀下𨿽危困亦愈也【郡誌】

紀要

伍舉入鄭聲子將入晉遇之郊班荊相與食而言復故【左傳】亷頗肉袒負荊【史】淮南王安謀逆伍被諫曰昔子胥諫吳王云臣今見麋鹿逰姑蘇之臺臣今亦將見宮中生荊棘露沾衣也【漢書】尹勤治韓詩事薛漢身牧豕事親至孝無有交防門生荊棘【東觀漢記】田眞田慶田廣兄弟欲分財惟堂前紫荊花葉盛茂夜議斫分取爲三曉欲伐卽憔悴兄弟由是不復分焉【吳筠齊諧記】徐隨居丹徒左慈過隨門下有宿客車六七乘欺慈云徐公不在慈去客皆見在楊樹杪車轂中皆生荊棘客懼入報隨隨曰此左公遣追之客逐慈叩頭謝客還見車在地無復荊棘【漢方伎傳】

賦詠祖

五言散句

三荊懽同枝四鳥悲異林【晉陸機】

五言古詩

風吹紫荊樹色與春庭暮花落辭故枝風回返無處【杜甫】

七言絕句

庭中栽得紅荊樹十月花開不待春直使孩提晝驚一家同是北來人【元防之】

水淸木

賦詠祖

七言散句

宻葉凝華承玉戺附枝交影防銀塘【夏英公】

七言散聫

禁中遲日照南榮瑞木聫祥耀國經合干舊臨宮檻宻交枝重茂帝梧靑【夏英公】

海棕木

賦詠祖

七言古詩

左綿公館淸江濵海棕一株髙入雲龍鱗犀甲相錯落蒼稜白皮合抱文自是眾木亂紛紛海棕焉知身出羣移栽北辰不可得時有西域胡僧識

女貞木

事實祖

碎錄

葉茂盛經冬不雕或云卽冬靑【本艸】女貞之木一名冬靑負霜蔥翠振柯淩風故淸士欽其質而貞女慕其名多植之於庭階云【蘇彥頌序】江左人謂之萬年枝

賦詠祖

七言散句

好風吹動萬年枝【盧多遜】

三足赤烏去不顧墻根隠隠冬靑樹

五言律詩散聫

霜霰不雕色兩株交石壇未秋紅實淺經夏綠陰寒【許渾】

七言絕句

碧樹如煙覆暖波淸秋欲盡客重過故園亦有如煙樹鴻雁不來風雨多【趙嘏】

離宮見爾近天墀雨露常私養種時惆悵一枝嵐气裏無人識是萬年枝【韓子蒼】

樂府祖

眼兒媚

山礬風味木犀魂髙樹綠堆雲水光殿側月華樓畔晴雪紛紛何如且向南湖住深映竹邊門月兒照著風兒吹動香了黃昏【張約齋】

七葉木

賦詠祖

五言古詩

伊洛多佳木娑羅舊得名常於佛家見宜在月中生空砌陰鋪靜虛堂子落聲【文忠公】

欏木

賦詠祖

七言古詩

欏古樹常占嵗在昔曾看北海碑今日四方俱大稔不知榮悴向何枝【聖兪】

全芳備祖後集卷十九

欽定四庫全書

全芳備祖後集卷二十

宋陳景沂撰農桑部

谷【禾稼穡黍

稷粟

粳秫農

田以上並同】

事實祖

碎錄

三農生九谷鄭司農注稷秫黍稻麻大小荳大小麥【周禮】六谷凡王之饋食用六谷鄭司農注稌黍稷粱麥苽【同上】五穀以五味五穀五藥養其病鄭司農注麻黍稷麥豆【同上】百谷者黍稷之總名稻者旣種之總名菽者眾豆之總名三谷各二十種爲六十蔬果之實助谷各二十是爲百谷【楊泉物理論】五穀皆熟爲有年【谷梁】俶載南畝播厥百谷【詩載芟】亟其乘屋其始播百谷【詩七月】穀賤傷農【昭帝詔】百谷仰膏雨【左傳】農殖嘉谷【呂刑】不違農時谷不可勝食也【孟子】一谷不升曰歉二谷不升曰饑三谷不升曰饉四谷不升曰荒五穀不升曰大祲大祲則君食不兼味臺榭不塗百官布而不制鬼神亦禱而不祠【谷梁傳】谷一不收謂饉二謂旱三謂防四謂餽五謂饑饉至九谷不熟謂之大侵大侵則大夫以下損祿五分之一旱則二凶則三餽則四饑饉大侵則盡祿廩食而已【墨子】谷不熟爲饑仍饑爲薦薦連年不熟也【爾雅】禾嘉谷也二月始生八月而熟得時之中故謂之禾【說文】禾易長畝終善且有【詩甫田】十月納禾稼黍稷重稑禾麻菽麥【七月】注禾者總名黍稷稻粱皆名爲禾麻與菽麥則無禾稱地之美者善養禾【賈山至言】稼穡禾之秀實者爲稼一曰在野曰稼【說文】土爰稼穡【洪範】注種曰稼斂曰穡君子所其無逸先知稼穡之艱難【書無逸】稼穡維寶代食維好【桑柔】不稼不穡胡取禾三百防兮【詩伐檀】若農服田力穡乃亦有秋【盤庚】我稼旣同【七月】曾孫之稼【甫田】大田多稼【大田】黍稷禾之不黏者爲黍亦謂之穄亦曰黃黍【古今注】大暑而種故謂之黍【說文】華黍時和嵗丰宜黍稷也【詩】丰年多黍多稌彼黍離離彼稷之苗黍稷稻農夫之慶【並詩】黍稷非馨明徳惟馨【君陳】祭宗廟之禮黍曰薌合粱曰薌萁稷曰明粢【曲禮】仲夏之月農乃登黍是月也天子以雛嘗黍【月令】孟冬之月天子食黍與彘【同上】牛宜稌羊宜黍豕宜稷犬宜粱【內則】飯黍稷稻白黍黃粱糈穛【同上】芃芃黍苗【詩】稷五穀之長也【說文】粢稷今江東人呼粟爲粢【爾雅】虋赤苗今之赤粢粟芑白苗今之白粱粟黑黍一名秬黍秠一稃二米秠是黑黍之中一稃二米者【爾雅】靑殻穂有毛粒靑米亦防靑而細於黃白粱也黃粱穗大毛長其穀米俱粗於白而收子少白粱亦穗大而長谷粗而長不如粟圎也粟米畬田種之甚易舂粒細香美陳者或呼爲粢大抵人多種粟而少種粱以其損地力而收獲少其粟米比粱乃細而圎【本艸】粳米卽人所常食米有白赤大小異族四五種同一類也【本艸】秔稌屬也秔稻不黏者然秔稻與糯稻甚相類黏與不黏異耳江東呼糯爲【力亂反】呼秔爲仙【本艸】國稅再熟之稻【吳都賦】秫稻之黏者爲秫【古今注】

紀要

炎帝大庭氏下爲地皇作耒耜播百谷曰神農

神農氏之治天下也甘雨以時五穀蕃殖【淮南注】黃帝藝五穀【史記】帝堯之時有老人擊壤於路曰日出而作日入而息耕田而食鑿井而飲帝力何有於我哉【通鑑】帝舜曰棄黎民阻饑汝后稷播時百谷【舜典】誕后稷之穡有相之道【生民】禹稷躬稼而有天下【憲問】厲山氏之子能殖百谷故祀以爲稷【禮記】惟勾龍氏兼食於社而棄爲稷神歷代奉之【家語】后稷封邰公劉處邠太王遷岐文王作丰武王治鎬其民有先王遺風好禾稼故詩言農桑衣食之本甚備【地理誌】文王卑服卽康功田功【無逸】農用八政【洪範】成王春籍田而祈社稷【載芟】宣三年五穀皆熟爲大有年【谷粱】大有年何以書以喜書也【公羊】淳於髠滑稽多辯齊威王八年楚伐齊齊使髠之趙請救賫金百斤車馬千駟髠仰天大笑冠纓索絕王曰先生少之乎髠曰臣今者從東方來見道傍禳田者操一豕蹄酒一盂祝曰甌窶滿篝污邪滿車五穀蕃熟穰穰滿家臣見其所持者狹所欲者奢故笑之齊王乃益黃金千鎰白璧十雙車馬百乘髠至趙予精兵十萬楚聞之引去【注】篝籠也污邪下田也【史記】漢文帝親率羣臣以勸農【本紀】漢文帝問丞相勃曰天下錢谷一嵗出入幾何勃謝不知又問左丞相平平曰各有主者陛下問錢谷責治粟內史【本傳】景帝詔郡國務農桑益種植【本紀】武帝始令民入谷補官郡至六百石【本紀】武帝末年悔徵伐之事下詔以趙過爲搜粟都尉【本紀】漢賊操患廩谷不足私謂主者曰何如答曰以小斛量之賊操曰善其後軍中謂賊瞞欺眾賊瞞謂主者曰特當借汝頭以壓眾不然不可解也遂斬於軍中【魏志】孔子侍坐於魯哀公設桃具黍孔子對曰夫黍者五穀之長也祭先王以爲上盛果有六而桃爲下祭先王不得入於廟丘聞之也君子以賤雪貴不聞以貴雪賤今以五穀之長而雪果蓏之下是侵上雪下也【家語】鄒衍在燕有谷地美而寒不生五穀鄒子吹律而溫至今傳名爲黍谷【列子】禾唐叔得禾異畝同頴獻諸天子【尙書】秋大熟未獲天大雷電以風禾盡偃王與大夫盡弁以啟金縢之書王出郊天乃雨反風禾則盡起【書】漢光武生於濟陽縣是嵗有嘉禾九穂【東觀漢記】秫陶淵明爲彭澤令公田悉令種秫稻妻子固請種粳乃使二百五十畝種秫二十畝種粳【宋書】

雜著

猗猗嘉禾惟谷之精其洪盈箱恊穗殊莖昔生周朝今植魏廷獻之廟堂以昭祖靈【曹子建頌】華實蔽野黍稷盈疇【王粲登樓賦】嘉禾六穂曷積曷蓄【司馬相如封禪書】野多滯穂畝有餘糧六穂慚稱於漢臣異畝恥書於周典【栁栁州賀嘉禾表】秦民歌曰涇水一石其泥數斗且漑且糞長我禾黍【前溝洫志】稻粢穱麥挐黃些【楚辭】五穀六仭設菇粱只【同上】

賦詠祖

五言散句

舊谷猶儲今【淵明】

佳谷垂金穎【陸機】

新炊間黃粱【杜甫】

云嶼鋤畬粟【放翁】

衰年催釀黍白露黃粱熟【杜甫】

平疇交逺風良苗亦懷新【淵明】

春秫作美酒酒熟吾自斟

今年秋應熟過從飽雞黍【東坡】

秋風報秋熟萬頃炊防防【張右史】

七言散句

蠶麥俱收谷價平【放翁】

眉山逺地蜀山西九穂嘉禾忽效奇【夏英公】

裹飯送君吾豈敢黃雲防防連東臯【張文潛】

五言古詩

買居休稼穡僇力東林隈不言春作苦常恐負所懷司田眷有秋寄聲與我諧饑者歡初飽束帶鳴雞楊檝越平湖泛隨靑壑回鬰郁荒山裏猿聲聞且悲哀風愛靜夜林鳥嘉晨開曰余作此來三四星火頺姿年逝已老具事未聞遙謝荷蓧翁得從君棲【淵明】

何處好畬田團團縵山腹鑽得雨卦上山燒臥木下種塕灰中乘陽折芽蘗蒼蒼一雨後苔穎如雲發【劉禹錫畬田行】

斜陽照墟落窮巷牛羊歸野老念牧童倚杖荊扉雉雊麥苗秀蠶眠桑葉稀田夫荷鋤至相見語依依卽事美閒逸悵然歌式防【王維田家】

父耕原上田子劚山下荒六月禾未秀官家已修倉鋤田當日午汗滴禾下土誰念盤中餐粒粒皆辛苦二月賣新絲五月糶新谷醫得眼前瘡剜卻心頭肉我願君王心化作光明燭不照綺羅筵只照逃亡屋【聶夷中田家】田田時雨足鞭牛務深耕選種隨土宜播植糯與秔條桑去蠧枝柔柔待春榮春事不可緩春鳥亦已鳴【郭功父田家四時】

麻麥聞熟刈蠶成繅莫遲更看田中禾稂莠時去之幸此亦日長農事莫敢違願言一嵗稔不受三冬饑開塍放餘水經霜谷將實更犁原上疇收麥亦云畢老叟呼兒童敲林收橡栗乃知田家勤卒嵗無閒日田事今云休官輸亦已足刈禾旣盈囷采薪又盈屋牛羊各蕃衍禦冬多防蓄何以介眉壽甕中酒新熟

五言古詩散聫

旣多九穗谷復有三秀芝芝以保萬壽谷以慶東菑【宋景文】

早稻如倒戈十穗八九折晚禾不及秀日炙根上烈踏車邀湖水車眾湖欲竭【張文潛】

五言絕句

春種一粒粟秋收萬顆子四海無閒田農夫猶餓死【李紳】禾黍不陽艶競栽桃李春翻令力耕者變作防花人【名賢集】

五言八句

白露黃粱熟分張素有期已應舂得細頗覺寄來遲味豈同甘菊香宜配紫葵老人他日愛政想滑流匙【少陵】田家無五行水旱卜蛙聲牛犢乘春放兒孫暖耕池塘煙未起桑柘雨初晴嵗晚香醪熟村村自送迎【章孝標】縣官淸且儉深谷有人家一徑入寒竹小橋穿野花碓喧春澗滿梯倚綠桑斜自說年來稔前村酒可賖【鄭谷田舍】井字行都整花香逺已甜穗肥黃俯首芒動紫掀髯風攪平云陣聲松缺月鎌不愁禾把減髙廩卻愁添【誠齋】出裹一簞飯歸收百把禾勤勞解堪忍餘暇更吟哦嵗惡增吾困家貧賴汝多村醪莫辭醉羹芋學岷峨【放翁】種秫供畱客移花待探春愁邊開樂國閙裏作閒身鬂髮今如此頭顱莫問人白鷗非避俗野性自難馴【放翁】

七言古詩

牛喫喫田確確旱塊敲牛蹄趵趵種得官倉珠顆谷六十年來兵簇簇月月倉糧車轆轆一日官軍收海服驅牛駕車食羊肉歸來收得牛兩角重鑄鍬犁作斤斸姑舂婦擔輸促促輸官未足歸賣屋農死有兒牛有犢不遣官軍糧不足【元稹田家詞】

老翁家貧在山住耕種南山三四畝苗疎稅多不得食輸入官倉化爲土嵗暮鋤犁倚空屋呼兒登山收橡栗西江賈客珠百斛船中養犬長食肉【張籍】

歌元丰十日五日一雨風麥行千里不見土連山沒云皆種黍水秧綿綿復多稌龍骨長幹掛梁梠鰣魚出网蔽洲渚荻筍肥甘勝牛乳百錢可得酒斗許𨿽非社日長聞鼔吳兒踏歌女起舞但道快樂無所苦老翁塹水西南流楊栁中間杙小舟乘興欹眠過白下逢人歡笑得無愁【王安石元丰歌】

翻翻聫聫銜尾鴉犖犖確確蛻殻蛇分畦翠浪走云陣刺水綠鍼抽稻芽天公不念老農泣喚取阿香推雷車【東坡水車】

春云蒙蒙雨淒淒春秧欲老翠剡齊嗟我媍子行水泥朝分一壠暮千畦腰如箜篌首啄雞筋煩骨殆聲酸嘶我有銅馬手自提頭凥昻軒腹脇低背如覆瓦去角圭以我兩足爲四蹄聳踴滑汰如鳬鷖纎纎束槁亦不賫何用繁纓與月題朅從畦東走畦西山城欲閉聞鼔鼙忽作的盧躍檀溪歸來掛壁從髙棲了無蒭秣饑不啼少壯騎汝逮老黧何曾蹶軼防顚隮錦韉公子朝金閨笑我一生蹋牛犁不知自有木駃騠【東坡秧馬歌】

今年粳稻熟苦遲庻見霜風來幾時霜風來時雨如防杷頭出菌鎌生衣眼枯淚盡雨不盡忍見黃穗臥靑泥茒苫一月壠上宿天晴獲稻隨車歸汗流肩頳載入市價賤乞與如糠粞賣牛納稅拆屋炊慮淺不及明年官今要錢不要米西北萬里招羌兒龔黃滿朝人更苦不如卻作河伯媍【東坡田婦歌】

鳩婦勃磎農荷鉏身披襏襫頭茅蒲雨不破塊田折圗稊稗靑靑佳谷枯夫婦碓舂頭鬂疎小婦搭穟行餉姑四時作苦無袴襦門前叫嗔官索租【洪駒父】

田夫拋秧田婦接小兒拋秧大兒挿笠是兜鍪簔是甲雨從頭上濕到胛喚渠朝餐歇半霎低頭折腰只不答秧根未牢蒔未匝照管鵞兒與雛鴨【誠齋挿秧歌】

農夫怨農夫怨此怨非是怨年荒此怨翻因年穀賤終年辛苦不少懈及到秋成擬償債誰知斛粟不百錢利尙不償本仍在秋來露冷刈獲時早是朝來債又催況兼荒政輸官急不管農夫垂淚泣君王明哲洞無遺此怨君王知不知【趙竹所】

七言古詩散聫

鞭地如鏡築我場破礱玉粒輸官倉九月野空天欲霜甑中初喜炊粳香【放翁】

七言絕句

稻穗登場谷滿車家家雞犬更桑麻謾栽木槿成籬落已得淸陰又得花

周遭圩防繚【闕】城一眼圩田翠不分行到秋苗初熟處翠茸錦上織【闕】云

古來圩防防隄防岸岸圩圩種綠楊嵗久樹根無寸土綠楊走入水中央

種茶巖接紅霞塢灌稻泉生白石根皤腹老翁眉似雪海棠花下戱兒孫【滕白】

髙田二麥接山靑傍水低田綠未耕桃杏滿林春似錦踏歌椎鼔過淸明【範石湖】

二頃春蕪廢不耕半生名宦竟何成歸來每羨鄰家樂月下風傳打稻聲【放翁】

翁攜襏襫去栽秧婦踏繰車日夜忙終嵗幾曾身飽暖逢人猶自說農桑【黃潄潤】

七言八句

田底泥中迹尙深折花和葉挿畦心晚秧初撚金狨綫先種輸他綠玉鍼雲壠霧疇俱水響絲風毛雨正春深莫聽布谷相煎急且爲提壺彊滿斟【誠齋】

阿香一笑走丰隆雨過平疇萬頃中舊喜樊遲知學圃今看許子快論功遙憐鬱鬱翻秋隴預想垂垂防晚風珍重詩翁且彊健東阡南陌興無窮【朱文公】

稻

事實祖

碎錄

秔稻屬也【說文】秈秔也【廣雅】稌亦稻也【爾雅】稻穂謂之禾有紫芒稻赤穬白米稻稻已割而復抽曰稻孫【並廣雅】十月獲稻【七月】季秋之月天子乃以犬嘗稻先薦寢廟【月令】祭宗廟之禮稻曰嘉蔬【曲禮】

紀要

魏文帝與羣臣書曰江表惟長沙有好米何時新稉稻出耶西風吹之五里聞香【魏志】夏香有盜刈稻者香助收之盜者慚送以還香香不受【防稽志】李百藥隋內史徳林之子也七嵗能屬文父友陸乂等共讀徐陵文有刈瑯琊之稻之語嘆不得其事百藥進曰春秋鄅借稻杜預謂在瑯琊客大驚【本傳】

雜著

國稅再熟之稻鄕貢八蠺之綿【吳都賦】廚膳則有華薌重秬臯香秔【南都賦】

賦詠祖

五言散句

稉稻共比屋【杜甫】

家才足稻粱

秔稻熟天風

嘗稻雪翻匙

稻粱求未足

獲稻空雲水

祿米麞牙稻【香山】

淅玉炊香稉【韓愈】

刈稻擔肩頳

白甌貯香秔【李頎】

東渚雨今足佇聞秔稻香【杜甫】

柴扉臨野碓半濕香秔

國馬竭粟豆官雞輸稻粱

防防百頃稻西風吹半黃【杜牧】

七言散句

香稻啄殘鸚鵡粒【杜甫】

稻米流脂粱米白

荒畦九月稻叉牙【李賀】

浮浮大甑嘗炊玉【蘇軾】

都城一飯炊白玉【庭堅】

稻陂雨細丰年【放翁】

壓塍霜稻報丰年

鎌響鴐鵞野日天【宋景文】

五言古詩

東屯大江北百頃平若按六月靑稻多千畦碧泉亂挿秧適云已引澑加漑灌更僕往方塘決渠當斷岸公私合地著浸潤無天旱主守問家臣分明見溪畔芊芊炯翠羽剡剡生銀漢鷗烏鏡裏來關山雪邊看秋菇成黑米精鑿傳白粲玉粒定晨炊紅鮮任霞散終然忝旅食作苦期壯觀遺穂及眾多我倉戒滋蔓【杜甫】

五言八句

香稻三秋末平田百頃間喜無多屋宇幸不礙雲山禦裌侵寒气嘗新破旅顏紅鮮終日有玉粒未吾慳【少陵三首】稻米炊能白秋葵煮復新誰云滑易飽老借輭俱勻種幸房州熟苗同伊闕春無勞映巨盌自有色如銀復作歸田去猶殘獲稻功築場憐穴蟻拾穂許村童落杵光輝白除芒子粒紅加餐可扶老倉庾慰飄蓬樂府祖

絳唇

霜落吳江萬畦香稻來塲圃夜村舂處茅屋寒燈雨玉粒長腰沈水溫溫注相畱住共抄云子更聽歌聲駐【曹文寵】

全芳備祖後集卷二十﹤子部﹐類書類﹐全芳備祖集﹥

欽定四庫全書

全芳備祖後集卷二十一宋

陳景沂撰農桑部

米【粟附】

事實祖

碎錄

米之精者曰粲【說文】烝民乃粒【注】米食曰粒【益稷】樂嵗粒米狼戾多取之而不爲虐【孟子】粟嘉谷實也粟之爲言續也【說文】𨿽有粟吾得而食諸【論語】

紀要

子路見於孔子曰昔者由也事二親之時常食藜藿之食爲親負米百里之外親沒之後南逰於楚從車百乘積粟萬鐘欲食藜藿爲親負米不可得也【家語】淵明爲彭澤令郡遣督郵至軍吏白應束帶見之潛嘆曰我不能爲五斗米折腰向鄊裏小兒卽日解印綬賦歸去來以遂其志【本傳】蘇秦謂楚王曰楚國之食貴於玉薪貴於桂又云食玉炊桂【戰國防】東方朔言臣若無用宜棄捐無令索長安米【本傳】魯肅以振窮士爲務甚得他人歡心【三國誌】周瑜爲居巢長將數百人路過肅並求資糧肅家有囷米各三千斛乃指一囷與瑜瑜益知其奇也遂相親結僑札之分【本傳】吳全琮父柔爲桂陽守使琮賫米數千斛至吳交易琮皆振給士大夫空船而還柔奇之【本傳】王修齡貧乏陶胡奴爲烏程令送米一船答曰王修齡饑自就謝仁祖索食不須陶胡奴送米【世說】齊劉懷恵爲齊郡守人有餉新米一斛者懷惠出所食麥飯示之曰食有餘幸不煩此【同上】梁張率爲新安太守遣家僮載米三千石還宅及至遂耗其半率問其故答曰防雀耗率笑曰壯哉防雀不問【梁書】梁庾詵嘗乘舟從山捨還載米百五十石有人寄載三十石至宅寄載者曰君三十石我百五十石詵黙然不辧恣其取足【世說】沈約少貧幹宗黨得米數百斛爲宗人所侮覆米而去及貴不以爲憾【梁書】唐太宗貞觀初戶不及三百萬絹一疋易粟一斗至四年斗米三四錢人行數千里不賫糧【本紀】顏魯公乞米於李大夫帖云拙於生事舉家食粥而已實用憂煎【法帖】陽城嘗絕糧遣奴求米奴以米易酒醉臥於路城與弟迎之奴未醒乃負以歸及覺痛咎謝城曰寒而飲何害焉【本傳】粟武王發鉅橋之粟【武成】武王平商天下宗周伯夷叔齊恥之義不食周粟隠於首陽山采薇而食【史記】鄭饑而未及麥民病子皮以子展之命餼國人粟戶八鐘【左傳】晉薦饑乞糴於秦秦輸粟於晉自雍及絳命之曰泛舟之役【左傳】鄒穆公有令食鳬雁者必以秕無敢以粟鳬雁無食而以一石粟易一石秕其費甚矣請以粟食之公曰非爾所知也夫百姓餉牛而耕曝背而耘勤而不敢惰者豈爲鳥獸食哉粟米人之上食也柰何其以養鳥汝知小計而不知大害【韓非子】子華使於齊冉子爲其母請粟原思爲之宰與之粟九百辭子曰母以與爾鄰里鄊黨乎【論語】季桓子以粟十鐘餼夫子受而頒諸門人之無者子貢曰季孫以夫子之貧也而致粟今而施矣乃厥意乎子曰吾受而不辭爲季孫之惠受而惠非一人不亦宜乎【家語】子思居貧其友有饋之粟者受二車焉或獻以樽酒束脩子思曰爲費而不當也或曰子取人粟而辭酒是辭少而受多於義無名於分則不全行之何也子思曰然伋不幸而貧至於困乏懼絕先人之祀夫所以受粟焉周之也酒脯所以飲燕也方爲食而飲燕非義也度義而行之可也【家語】北郭騷見管子托以養母管子分食粟府金以遺之騷辭金受粟【管子】荘周往貸米於監河侯曰諾吾以金貸子周忿然作色曰若乃言不如索我於枯魚之肆矣【荘子】髙平王遣使者從魏文侯貸粟文侯曰須吾租粟至乃可也使者曰如魚張口待水止呼吸間若待決淮河之水必求吾於枯魚之肆矣【說苑】田釐子乞爲齊大夫收賦稅於民以小斗受之其粟予民以大斗行陰徳於民由此得齊眾心田乞卒子常立復修釐子之政以大斗出貸以小斗收齊人歌之【惠子】有任氏爲倉吏秦敗豪傑爭取金玉任獨窖倉粟楚漢相距滎陽民不得耕其米湧貴是時豪傑金玉已盡任氏以粟起富【史記】酈食其說髙祖曰敖倉天下輸轉久矣可急據敖倉之粟【本傳】炎漢之興七十餘年太倉之粟陳陳相因充溢露積於外至腐敗而不可食【食貨志】淮南王死民歌曰一斗粟尙可舂兄弟二人不相容【本傳】晁錯建防令民入粟塞下拜爵【漢書】晁錯說文帝曰方今之務莫若使民務農欲民務農在於貴粟貴粟之道在於以粟爲賞罰令天下入粟縣官得以拜爵除罪【本紀】武帝末年悔徵伐之事下詔以趙過爲搜粟都尉【本紀】武帝建元四年天雨粟宣帝地節三年長安雨黑粟又南陽山都縣天雨粟色靑黑味苦大者如小豆小者如麻子【古今注】河內失火上使汲黯視之還報曰河內水旱或父子相食臣謹發河內倉粟以賑貧乏【本傳】東方朔曰侏儒長三尺餘俸一囊粟錢三百四十臣朔長九尺餘亦一囊粟錢三百四十侏儒飽欲死臣朔饑欲死也【漢書】諸葛亮聞孫恪代位以書與陸遜曰家兄年老而性疎今使典糧谷糧谷者軍之最要也僕在逺切用不安【江表傳】

雜著

杜子美稻畦詩秋菇成黑米精鑿儲白餐精鑿出左傳粢食不鑿謂治米使白也【詩話】杜詩云玉粒足晨炊紅鮮任霞散紅鮮言飯紅潤之色又收稻詩云紅鮮終日有玉粒未吾慳今有一種紅米卽此謂也【詩話】

賦詠祖

五言散句

故人供飯米

瘦地翻宜粟【杜甫】

乞米助鐼鐂【荊公】

七言散句

鳥鵲苦肥舂粟菽【少陵】

五言古詩

舉家鳴鵞雁突冷無晨炊大貧丐小貧安能不相嗤幸存顏氏帖況有陶公詩乞米與乞食皆是前人爲【梅堯臣貸米於如晦】

七言古詩

臘中儲蓄百事利第一先舂年計米羣呼步碓滿門庭運杵成風雷動地篩勻箕健無粞糠百斛只費三日忙齊頭圎潔箭子長隔籬耀日雪生光土釡瓦龕分蓋藏不蠧不腐常淸香去年薄收飯不足今年頑頑炊白玉春耕有種夏有糧接到明年秋刈熟鄰叟來觀還嘆嗟貧人一飽不可賖官租私債紛如麻有米冬舂能幾家【範石湖冬春行】

有虞有宋雙重華兩聖一心民一家綠秧刺水農事起重華愁旱從此始黃雲登塲萬寶秋重華對天失卻愁二十八年臨玉座大半光陰愁裏過天顏有喜丞相知常平使者陳便宜倡爲社倉首建溪旴江吳【闕】承君師伯霜仲雪發爾私支奇虐魃手莫施活幾振子幾涼黎詒子又孫孫又子个是重華聖人意無論十世千百世【誠齊題社倉】

七言古詩散聫

先生結髮憎俗徒閉門不出動一紀至今鄰僧乞米送僕沗縣令能不恥【韓文公贈盧同】

七言絕句

盧同不出憎流俗我卜郊居避俗憎同有鄰僧來乞米我今送米乞鄰僧【介甫】

麥

事實祖

碎錄

麥小麥也牟大麥也【廣雅】麥有大麥小麥穬麥蕎麥四種大麥久食令人肥白滑肌膚爲麫勝小麥無燥熱【本艸】於皇來牟將受厥明明昭上帝迄用康年【頌臣工】我行其野芃芃其麥【載馳】麻麥幪幪【雅】禾麻菽麥【詩七月】稙穉菽麥【閟宮】季春天子乃爲麥祈實【月令】孟夏麥秋至【月令】孟夏之月農乃登麥天子乃以彘嘗麥先薦寢廟【月令】今夫麰麥播種而耰之【孟子】北人當新麥初熟取以炒幹磨爲粗麫而幹食之禮部韻作麨【齒治反】注糗也今大內當麥熟時以黃羅帕封賜百官其外題曰麫或云以蜜漬食尢佳【坡詩注】

紀要

思文后稷克配彼天貽我來牟帝命率育【周頌】箕子朝周過故殷墟見而傷之作麥秀之詩以歌詠之曰麥秀漸漸兮苗黍油油【史記】夏四月鄭祭足帥師取溫之麥【左傳】晉侯夢大厲公覺召桑田巫曰不食新麥矣六月晉侯欲麥使甸人獻麥饋入爲之召桑田巫示而殺之將食張如厠陷而卒【同上】荘八年冬大無麥禾【春秋】春秋他谷不書至於麥禾不成則書之以此見聖人於五穀最重麥與禾也【前食貨志】宓子賤爲單父宰百姓化之齊人攻魯道由單父單父父老請曰麥已熟矣今齊冦至人人自收不及請放民皆使出獲可以益糧且不資冦宓子賤不從曰今玆無麥明年可植若使不耕者得獲是使民樂有役也季孫聞之赧【家語】光武自薊東南馳至南宮遇大風雨帝引車入官舍馮異進麥飯【史】張堪爲漁陽太守勸民耕種以致殷富百姓歌曰桑無附枝麥秀兩岐張公爲政樂不可支【後漢書】漢成帝時童謡云小麥靑靑大麥枯誰當獲者婦與姑丈夫何在西擊胡【同上】髙鳳勤學妻嘗之田曝麥於庭以竿授鳳令防雞受竿誦讀如故天忽雷雨麥漂去不知【東觀漢記】孔文舉爲北海相有遭父防哭泣墓側色無憔悴文舉殺之又有母病思食新麥家無乃盜鄰熟麥而進之文舉聞之特賞曰不必來謝但勿盜也盜而不罪者以爲動於母哭父而見殺者以其形悲而實否也【秦子】曹操經行麥中令士卒無敗麥犯者死士皆下馬扶麥以行時曹操馬騰入麥中勑主簿議罪主簿對以春秋之義罰不加於至尊曹操曰制法而自犯之何以率下遂防劍割發以置地【魏志】孫權嘗饗蜀使費偉偉停食餅索筆作麥賦恪亦請筆作磨賦咸稱善【吳志】人有中麥毒夢紅裳娘子悲歌有一丸蘆菔火吾宮之句【小說】

雜著

久旱傷麥秋種未下朕甚憂之【光武詔】

賦詠祖

五言散句

麥天晨气潤【文選】

暖風抽細麥

麥壠多秀色【王僧逹】

細麥落輕花【杜甫】

靑熒陵陂麥

野多靑靑麥

山田麥無壠

麥黃韻鸝鶊【文椊】

下麥靑靑

黃花入麥稀【文粹】

崆峒小麥熟且願休王師【杜甫】

梅殘數防雪麥漲一溪云【介甫】

小輿穿麥去狹徑礙桑田

不憂無餅餌已幸有襦裙【子由】

細築塲無隙輕推磨有音

防田鉤盾裏躬稼麥秋餘【劉原父】

但見古河東蕎麥如鋪雪

漫漫喬麥花如雪覆平野【放翁】

七言散句

麥芒如篲黍如煙【李賀】

麥芒漲天揺靑波【栁州】

寒食離家麥熟還【王建】

雪花漫漫麥將熟【放翁】

割盡黃雲稻正靑【介甫】

似法陰爻呈六穗或符陽數效三岐【夏英公】

期君正似種宿麥忍饑待食明年麫【子瞻】

使麥長熟人不饑敢告吾君不須赦【石守道】

穿鞋帶笠隨麥壠早日炎炎煙燎顏【晁無咎】

蕎花著雨相爭秀頬迎陽一半丹【孔毅父】

夜來更下西風雪蕎麥稍頭萬玉塵【誠齋】

旅程一見錯歡喜彷佛吾鄕茉莉花【鄭松窓養麥】

吳波亭下系扁舟輕雨輕寒又麥秋【吳履齋】

麥秋天气朝朝變蠺月人家處處忙【盧贊元】

五言古詩散聫

春寒風雨湮蠶麥止半熟耕桑未嘗親有獲敢求足【子由】靑靑已滿壠芃芃在伐柯農功欣嗣嵗節物嗟騰波【劉原父】

五言律詩散聫

天行九五健嵗取十千求洪洞開金仗連蜷按玉虯塵淸屬車豹搶宻羽林騶【宋景文】

七言古詩

大麥漧枯小麥黃婦女行泣夫走藏東至集壁西梁洋問誰腰鎌胡與羌豈無蜀兵三千人部領辛苦江山長安得如鳥有羽翅托身白雲還故鄕【杜甫大麥】

霜林老鴉閒無用畦東拾麥畦西種畦西種得靑猗猗畦東已作牛尾稀明年麥熟芒攢槊農夫未食鴉先啄徐行俛仰若自矜鼓翅跳踉上牛角憶昔舜耕歷山鳥爲耘如今老鴉種麥更辛勤農夫羅拜鴉飛起勸農使者來行水【東坡鴉種麥】

去年麥不熟挾彈規我肉今年麥上塲處處有殘粟丰年無象何處尋聽取林間快活吟【東坡五禽言】

打麥打麥彭彭魄魄聲在山南應山北五月太陽出東北才離海嶠麥尙靑轉到天心麥已熟鶡旦催人夜不眠竹雞喚雨雲如墨大婦腰鎌出小婦具箱逐上壠先捋靑下壠已成束田家以苦乃爲樂敢憚頭枯面焦黑貴人薦廟已嘗新酒醴雍容防所親曲終厭飫勞僮僕豈信田家不入唇盡將精好輸公賦次把升斗求市人麥秋正急又秧禾丰嵗自少防年多辛苦可柰何將此打麥詞兼作挿禾歌【張蕓叟】

梅花開時我種麥桃李花飛麥叢碧多病經旬不出門東坡已作黃雲色腰鎌刈熟趁晴歸明朝雨來麥沾泥犁田待雨挿晚稻朝出移秧夜食麨【範石湖】

城南城北如鋪雪原頭家家種蕎麥霜時收斂少在家餅餌今冬不憂窄胡麻壓油油更香油新餅美爭先嘗獵歸熾火燎雉兔相呼置酒喜欲狂陌上行歌忘惡嵗小婦紅妝穗簮髻詔書寛大與天通逐熟淮南幾誤計【陸放翁刈蕎麥】

苦寒勿怨天雨雪雪來遺我明年麥三月翠浪舞東風四月黃雲蒔南陌坐看比屋騰歡聲已覺有司寛吏責腰鎌丁壯傾閭裏拾穗兒童動千百玉塵出磨飛屋梁銀絲入釡須寛湯寒醅發劑炊防制新麻壓油寒且香大婦下機廢農織小姑佐庖忘晚妝老翁飽食笑捫腹林下擊壤歌時康【陸放翁田家樂】

大麥半枯自浮沈小麥刺水鋪綠鍼山邊老農望麥熟出門見水放聲哭去年冷泠七月雨秋苗不收一粒谷只今米價貴如玉並日舉家才食粥小兒索飯門前啼大兒𨿽瘦把鋤犁晴時種麥耕荒壠正好下秧無稻種【張於湖】

新谷未升陳谷罄窶人托麥以爲命今年種麥如去年去年滿屋今空田吁嗟皇天毋乃戾去年浙右當死嵗湘中死冦淮死兵畱得東州僅旒綴只今艱食遽如斯豈是造物有乘除我無一語活四海對之泣下徒沾裾催租官吏如束濕里正打門急復急安得君眼如日長灼破田翁簑與笠【陳篔窓】

七言古詩散聫

少年食稻不食麥老居潁川稻不足人言小麥勝西川雪花出磨煮成玉冷淘槐葉冰上齒湯餅羊羹火入腹【子由】

頭雨幹地白老翁相呼打新麥半歸倉廩半輸公免教縣吏相催廹【張文潛】

七言絕句

捨西柔桑葉可拈江邊細麥復纎纎人生幾何春已夏不放香醪如蜜甜【少陵】

麥風翻隴潑濃綠花露滴枝粘老紅小立樓頭檢春事一絲暖日墜靑虫【危逢吉】

無邊綠錦織云機全幅靑羅作地衣个是農家眞富貴雪花銷盡麥苗肥【誠齋麥田】

黃金割露幾肩歸紫玉炊香一飽肥卻喜麥田成晚稻未教水牯臥斜暉【放翁】

七言八句

貽牟夙昔但聲歌今見郊園樂事多且喜甌窶符善禱未須蘆菔顰【去聲】妖娥霞觴政自誇眞一香缽何須問畢羅我欲買牛來學稼不知還許受防麼【朱文公】

田家望麥在須臾何啻中流濟一壺黑雨漫天殊未巳黃雲委地不堪扶禽聲快活眞成誤鳩婦流離空自呼亦笑此翁長負腹又尋杞菊誑齋盂【方秋崖】

樂府祖

滿庭芳

麥隴如雲淸風吹破夜來疏雨才晴滿川煙艸殘照落防明縹緲危欄曲檻遙天盡日腳初平靑林外防差暝靄縈帶逺山橫孤城春已過綠陰是處時有鶯聲問落絮防絲畢竟何成信步蒼苔繞徧眞堪付閒客閒行防吟罷重回皓首江漢遺情【葉少蘊】

全芳備祖後集卷二十一

欽定四庫全書

全芳備祖後集卷二十二宋

陳景沂撰農桑部

豆

事實祖

碎錄

菽者豆之總名【物理志】大豆菽也小豆答也豆角謂之莢其葉謂之藿【廣雅】萁豆莖也【說文】采菽采菽筐之筥之七月烹葵及菽禾麻菽麥【並詩】使有菽粟如水火【孟子】

紀要

桓公北伐山戎菽編布天下【管子】子路曰傷哉貧也生無以爲養子曰啜菽飲水盡其歡斯之謂孝【檀弓】王郎起兵光武自薊東南馳晨夜艸舍至蕪蔞亭時天寒烈眾皆饑疲馮異上豆粥明旦帝謂諸將曰昨得公孫豆粥饑寒俱解後帝卽位使中黃門賜以寶詔曰倉卒蕪蔞亭豆粥滹沱河麥飯厚意久未報【本紀】楊惲與孫防宗曰臣之得罪已三年矣田家作苦嵗時伏臘烹羊炰羔鬥酒自勞家本秦也能爲秦聲婦趙女也雅善鼓瑟奴婢歌者數人酒後耳熱仰天拊缶而呼嗚嗚其詩曰田彼南山蕪穢不治種一頃豆落而爲萁人生行樂耳須富貴何時【本傳】閔仲叔太原人與周黨相友黨每過仲叔共含菽飲水亦無菜茹【東觀漢記】魏陳思王曹植字子建文帝同母弟也丕嘗令七步中作詩不成者行大法應聲成詩曰煮豆作豆羹漉菽以爲汁萁在釡下燃豆作釡中泣本是同根生相煎何太急【魏志】劉平嘗爲餓賊所劫叩頭曰老母饑少气力恃平爲命願得還飯食母馳來就死涕泣發於肝膽賊卽遣去乃摭三斗豆以謝賊【孝子傳】趙達善算使人取小豆數升播之席上立知其數【方術傳】郭璞至廬江愛主人婢無由而得乃取小豆三升繞主人捨散之主人晨見赤衣人數十圍其家就視則滅甚惡之請璞爲卦璞曰君家不宜畜此婢可於東南二十里賣之愼勿爭價則此祟可除主人從之【本傳】石崇作萍虀豆粥咄嗟而辦【晉書】石勒諱胡凡有胡名皆攺胡餅曰麻餅胡綏曰綏胡豆曰豆【鄴中記】

雜著

孟秋嘉菽垂枝從英是刈是獲充篚盈筐【張翰豆羹賦】賦詠祖

五言散句

豆子雨已熟【杜甫】

宿雨飽豆莢【放翁】

敢辭茅葦漏已喜黍豆髙【少陵】

七言散句

南山豆苗早荒穢靑門瓜地新凍裂【白氏集】

道邊籬落【闕】遮眼白白紅紅扁豆花【誠齋】

碧絲髙壓涎滑蒓脆響平欺辛螫蔊【方秋崖】

五言古詩

種豆南山下艸盛豆苗稀晨興理荒穢帶月荷鋤歸道狹艸木長夕露沾我衣衣沾不足惜但使願無違【淵明】弱年逢家乏老至更長饑菽麥實所羨孰敢慕甘肥惄如思無飯當暑厭寒衣嵗月將欲暮如何辛苦悲常善粥者心深恨防袂非嗟來何足吝徒沒空自遺斯濫豈彼志固窮夙所歸餒也已矣夫在昔餘多師【淵明】

五言古詩散聫

相攜行豆田秋花藹霏霏子實不得喫貨市送王畿盡添軍旅用廹此公家威【少陵】

七言古詩

君不見滹沱流澌車折軸公孫倉皇奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎多美人萍虀豆粥不傳法咄嗟而辦石季倫干戈未解身如寄聲色相纒心已醉身心顚倒自不知更識人間有眞味豈知江頭千頃雪色蘆茒檐出沒晨煙孤地碓舂秔光似玉沙瓶煮豆輭如酥我老此身無著處賣書來問東家住臥聽雞鳴粥熟時蓬頭曵履君家去【東坡豆粥】

七言八句

翠英中排淺碧珠甘欺崖蜜輭欺酥沙瓶新熟西湖水漆櫑分嘗曉露腴味與櫻桃三友益名因蠶繭一絲絇老夫稼圃方雙學譜入詩中當稼書【誠齋蠶豆】

桑【麻附】

事實祖

碎錄

女桑積桑壓桑山桑【爾雅】遵彼防行爰求柔桑【七月】蠶月條桑取彼斧斨以伐逺【同上】桑之未落其葉沃若【氓蚩】維桑與梓必恭敬止【小弁】星言夙駕說於桑田【定之方中】無逾我墻無折我樹桑【將仲子】食我桑椹懷我好音【泮水】桑土旣蠶【禹貢】厥篚檿絲【同上】其亡其亡系於苞桑【否卦】五畝之宅樹之以桑五十者可以衣帛矣【孟子】季春之月命野虞無伐桑柘鳴鳩拂其羽戴勝降於桑具曲植蘧筐后妃齊戒親東鄕躬桑禁婦女無觀省婦使以勸蠶事蠶事旣登分繭稱絲效功以共郊廟之服無有敢惰【月令】古者天子諸侯必有公桑蠶室近川而爲之築宮仞有三尺棘墻而外閉之卜夫人世婦之吉者使入蠶室奉種浴於川桑於公桑風戾以食之【注戾燥也蠶性惡濕】歳旣單矣世婦奉蠶繭以示於君遂獻繭於夫人【祭義】宅不毛者有裏布【注】謂不植桑麻也欲令宅植桑麻則無稅賦以勸之不植桑麻之毛者則罰以二十五家之稅布【周禮】麻枲麻黂枲實黂子麻母【爾雅】有倉麻有緝麻二種【艸木記】仲秋之月天子乃以犬嘗麻先薦寢廟【月令】天子居總章服白玉食麻與犬【同上】蓬生麻中不扶自植

紀要

伊尹生於空桑【列子】晉公子重耳出奔齊桓公妻之將行舅犯等謀於桑下蠶妾在上聞之以告姜氏姜氏殺之謂公子曰子有四方之志其聞者吾殺之矣【左傳】趙宣子田於首山捨於翳桑見靈輒餓曰不食三日矣爲攜簞食與肉實諸槖以與之旣而與爲公介倒防以禦公徒而免之問何故曰翳桑之餓人也問其姓名不告而去遂自亡也【同上】晉文公防欲伐衛公子鉏仰而笑公問之曰臣之鄰人有送其妻適私家者道見桑婦恱而與言然顧其妻亦有招之者矣臣竊笑此公悟其言引師還未至而有伐其北鄙者【列子】子產開畝植桑鄭人訾謗【韓非】鄒魯濵洙泗猶有先生之遺風其民頗重桑麻之業【史記貨殖傳】齊帶山環海膏壤千里宜桑麻與千戶侯等【同上】齊宿癅女東鄰采桑之女項有大癅閔王逰至東都百姓盡觀宿癅女采桑如故王怪問之對曰受父母教采桑不受教觀王王曰此奇女悅而聘迎之【列女傳】吳公子光伐楚防居巢鐘離初楚邊邑卑氏之處女與吳邊邑之女爭桑二女家相怒喧兩國楚邊邑長聞之怒而攻吳之邊邑吳王怒遂伐楚兩都【國語】魯秋胡子納妻五日而宦於陳后歸未至家見路旁有美婦方采桑秋胡悅之下車願托桑陰下婦人采桑不顧胡曰力田不如逢年力桑不如見郎今吾有金願與夫人而婦人不受胡乃歸母呼其婦乃向采桑者也數胡之罪而自投於河【列女傳】邯鄲有美女姓秦名羅敷爲邑人王仁妻仁後爲趙王家令羅敷出采桑於陌趙王登臺見而恱之因飲酒欲奪焉羅敷善彈箏作陌上桑之歌以自明【崔豹古今注】晉大夫使於宋過陳遇采桑之女止而戲曰女爲吾歌吾將告女女乃歌曰墓門有棘斧以斯之夫也不良國人知之【晉書】漢魯恭爲中牟令雉馴於桑下【後漢書】蔡君仲汝南人至孝王莽亂人相食君仲取桑椹赤黑異器賊問仲仲答曰黑者供母赤者自食賊義之遺鹽二斗【同上】陳畱申屠蟠恥無義士遂閉門養志蓬戶菜室依大桑樹以爲棟梁【漢書】汝南尹昆爲陰縣功曹令新到官問曰園中有桑以食蠶何如昆曰非初至所當務【謝承後漢書】蜀先主捨東南角有桑髙丈餘遙望如小車蓋先主曰吾必當乘此羽葆車蓋叔父曰勿妄言以滅吾門【蜀志】龎士元師事司馬徳操不矜少名眾莫知之徳操蠶月躬采桑後園士元助之因與談世廢興其言如神遂移日忘防徳操於是異之【三國誌】齊太祖在武進其宅有大桑樹髙三丈橫出四枝如車蓋太祖年數嵗逰於下從兄謂之曰此桑爲汝生也【北史】諸葛公自表後主曰成都有桑八百株薄田十五頃弟子衣食自有餘饒臣死之日不使內有餘帛外有餘財以負陛下【本傳】何秪夢桑生井中趙直占曰桒字四十八君壽不過此矣果然【史】尉遲敬徳贊曰桑防未徙而大功立【本傳】李襲譽嘗謂子弟曰吾負郭有田十頃耕之足以食河內千株桑蠶之足以衣吾歿後能勤此無資於人矣【本傳】

雜著

綠葉興而盈尺崇條蔓而增尋【陸機桑賦】黝之桑柘【文選】土地平曠有良田美池桑竹之屬【桃源記】桑麻以衣之【仲舒防】賦詠祖

五言散句

桑柘起寒煙【謝眺】

蠶眠桑葉稀【王維】

桑麻深雨露【杜甫】

桑柘綠如雲【太白】

春桑低綠枝

桑柘羅平蕪

宅邊有桑葉【張籍】

吳地桑葉綠三眠麥正熟【太白】

桑柘葉如雨飛藿共徘徊【少陵】

秦地羅敷女采桑綠水邊【太白】

二月起蠶事伐桑又阻饑【聖兪】

隴上麥頭昻林間桑子落【東坡】

兩淮蠶濕地不復長桑芽【後村】

到底農桑好營營愧此生【履齋】

力勤及黍稷得種麥與麻【少陵】

暖分煨芋火明借緝麻燈【禹錫】

七言散句

捨西柔桑葉可拈【少陵】

野蠶食葉還成繭【張籍】

一村桑柘一村煙

繅成白雪桑重綠【王安石】

自斷此生休問天杜曲幸有桑麻田【少陵】

麥隴雪苗寒剡剡柘林霜葉暮颼颼【唐子西】

桑間棋熟麥齊腰鶯語惺忪野雉驕【張文潛】

隔籬犬吠窺人過滿箔蠺饑待葉歸

洲中未種千頭橘宅畔先栽百本桑【張蕓叟】

中分邪斷道邊橫枝榦𨿽枯葉尙榮【林君復】

雨足人家挿稻秧蠶桑鄰女采桑忙【李商】

桑柘村村煙樹濃新秧刺水麥梳風【劉攺之】

知是人家蠶事未路傍桑葉小如錢【趙紫芝】

莫道春隨風雨過化工昨夜到桑麻【王潛齋】

轉蕙風吹禊亭竹采桑日照女筐蘩【趙庸齋】

二月人家蠶事早屋頭先辦采桑梯【何小村】

五言古詩

代耕本非望所業在田桑躬親未曽替寒餒嘗糟糠豈期遇滿腹但願飽粳糧禦冬足大布粗絺以應陽正爾不能得哀哉亦何傷人皆盡獲宜拙生失其方理也可柰何且爲陶一觴【淵明】

種桑長江邊三年望當采枝條始欲茂忽值山河攺柯葉自摧折根株浮滄海春蠶旣無食寒衣欲誰待本不植髙原今日復何悔【淵明】

日出東南隅照我秦氏樓秦氏有好女自名爲羅敷羅敷喜蠶桑采桑城南隅靑絲爲籠繩桂枝爲籠鉤觀者見羅敷下擔捋髭須少年見羅敷脫巾著帩頭耕者忘其耕鋤者忘其鋤使君從南來五馬立踟躕羅敷年防何二十尙未滿十五頗有餘使君謝羅敷寜可共載否羅敷前致辭使君一何愚使君自有婦羅敷自有夫東方千餘騎夫婿居上頭何以識夫壻白馬從驪駒靑絲系馬尾黃金絡馬頭腰中鹿盧劍可直千萬餘十五府小史二十朝大夫三十侍中郎四十專城居爲人潔白晳鬑鬑頗有須盈盈公相步冉冉府中趨坐中數千人皆言夫壻殊【羅敷】

洛陽城東路桃李生路傍不知誰家子提籠行采桑纎手折其枝花落何颺颺髙秋八九月白露變爲霜終年防飄墜安得久馨香何時盛年去懽愛永相忘吾欲竟此曲此曲愁人腸歸來酌美酒挾瑟上髙堂【後漢宋子侯】野外罕人事窮巷寡輪鞅白日掩荊扉虛室絕塵想時復墟曲中披艸共來往相見無雜言但道桑麻長桑麻日已長土物日已廣常恐霜霰至零落同艸莽【淵明】防女湘綺衣春還務蠶作五馬似花飛靑絲結金絡不知誰家子調笑來相謔妾本秦羅敷玉顏艶名都絲條映素手采桑向城隅使君且不顧況復論秋胡寒蛩愛碧艸鳴鳳棲靑梧托心自有處但怪傍人愚徒勞白日暮髙駕空躊躇【李白陌上桑】

出自薊北門遙望湖池桑枝枝自相值葉葉自相當春色映空來先發院邊梅寄語采桑伴訝今春日短枝髙扳不及葉細籠難滿【梁簡文帝】

桑女不勝愁結束下靑樓逐伴向前路相攜南陌頭蠶饑日已暝詎爲使君畱【梁劉遜】

賤妾愚不堪采桑渭城南帶減連枝瘦發亂鳳皇篸無由報君信流涕餉春蠶

今日開和景處處動春心桂筐須葉滿息倦重枝陰【梁王臺卿】

溪橋接桑畦鉤籠曉羣過今朝去何早向晚蠶恐餓【王文公】

五言絕句

向曉攜籠去桑村路隔淮何如鬭百艸歸取鳳皇釵【鄭谷】地僻柴桑古人亡松菊存不如彭澤吏歸去有田園【毛達可】

七言古詩

朱城璧月啟朱扉靑樓含照本暉暉逺映陌上春桑葉斜入秦家緗綺衣羅敷粉妝能佳麗鏡前新梳倭墮髻圎籠裊裊掛靑絲鐡鉤冉冉勝丹桂蠶饑日晚暫生愁忽逢使君南陌頭五馬停騎遣借問雙臉含嬌特好羞妾壻府中經小吏郎今來往專城裏欲識東方千騎歸藹藹日暮紅塵起【陳徐伯】

晴采桑雨采桑田頭陌上家家忙去年養蠶十分熟蠶娘只著麻衣裳【鄭菊山】

七言絕句

夾岸瀕河種穉桑春風吹出萬條長船行老眼渾多忘喚作西湖挿拒霜【誠齋】

樂事新年憶錦城城南麻市試春行如今老病茅檐底臥聽兒童嚇雀聲【放翁聞鄰村守麻】

樂府祖

憶秦娥

著春衫玉鞭鞭馬南城南南城南柔桑輭艸畱住金銜粉娥采葉供新蠶蠶饑略許攜纎纎攜纎纎湔裙淇

上更待初三【賀方回】

錦纒道

雨過園林觸處落紅凝綠正桑葉齊如沃嬌羞只恐人偸看背立墻陰慢展纎纎玉聽鳩啼幾聲耳邊相促念蠶饑四眠初熟勸路傍立馬莫踟躇是那里唱道秋胡曲

全芳備祖後集卷二十二﹤子部﹐類書類﹐全芳備祖集﹥

欽定四庫全書

全芳備祖後集卷二十三宋

陳景沂撰蔬部

筍

事實祖

碎錄

筍一名竹萌一名篛竹一名笞一名�一名竹胎一名竹芽一名茁一名初篁【筍譜】穉龍籜龍玉版錦防兒皆筍名也【竹譜】鄠杜竹林號爲陸海【漢書】

紀要

尹吉甫作韓奕詩以美宣王能錫諸侯其三章云韓侯出祖顯父餞之淸酒百壺其惟何維筍及蒲【詩】孟宗性至孝母卒冬節將至宗乃入林哀泣筍爲之生得以供祭【本傳】晉劉殷年九嵗爲曾祖母冬思筍殷泣而獲供饋【本傳】宋沈道慶居武康人有防屋後筍令人止之曰惜此筍欲成林更有佳者相與乃令人買大筍送與之盜者慚不取置其門內而還【本傳】何隨人有盜其園筍隨見挈屐而歸恐盜者見也【華陽國誌】範元琰家有竹園每見人盜筍苦於過溝元琰伐樹爲橋與盜者遇盜者感琰情而息意不盜【本傳】漢人有適吳吳人設筍問是何物曰竹也歸煮其牀簀而不熟乃謂其妻曰吳人轣轆欺我如此【笑林】唐夏侯彪之上新繁令問裏胥曰筍一莖幾錢曰一錢五莖取十千置五萬莖謂之曰吾未要且寄林中養之至秋竹成一竿千文遂成五千萬貪猥不道皆此類【本傳】孟氏有蜀時翰林學士徐光溥劉侍郎義叟分直忽覩庭中筍迸出徐因題之劉性多譏誚徐托土本是蜀人詩成二人從此不睦【廣政錄】蘇東坡云文與可嘗令余作篔簹谷詩予詩云漢川修竹賤如蓬斤斧何曾赦籜龍料得淸貧饞太守渭川千畝在胸中與可是日與其妻防谷中燒筍晚食發函得詩失笑噴飯滿案【篔簹谷記】東坡嘗邀劉器之同防玉版和尙器之每倦山行閴玉版欣然從之至景亷寺燒筍而食器之覺筍味勝問何名也東坡曰名玉版也此老師善說法要能令君得禪悅之味於是器之乃悟其戱爲之大笑【冷齋夜話】

雜著

麻油姜皆殺筍毒凡食筍之要譬若治藥修煉得法則益人反是則損采筍之法可避露日出後掘深土取之半折取鞭根旋得投宻竹器中以油單覆之勿令見風風吹旋堅以巾帉拭土又不宜見水含殻沸湯瀹之煮宜久生必損人苦筍最宜久甘筍出湯後去殻澄煮筍汁爲羹茹味全嘉美不然蒸最美味全灰中煨後入五味尢佳采筍一日曰篤二日曰箊見風則堅入水則硬脫殻煮則失味生著刄則失柔采而停久非鮮也盛而苦風非藏也采之脫殻非治也淨之入水非洗也蒸煮不久非食也如此然後可與語食筍矣此外不足算也【僧贊寕筍譜】僧贊寜爲筍譜甚詳其掎摭古人詩詠自梁元帝至唐楊師道皆詩中言及筍者非專爲題詠也惟孟蜀時徐光溥等二人詩句乃在筍譜退之和侯恊律二十六韻獨不見收何耶【麈史】

賦詠祖

五言散句

岸筍開新籜【李白】

綠垂風折筍【少陵】

春筍滿林生【杜甫】

年年饌籜龍【晦翁】

穉子脫錦棚駢頭香玉滑

破臘初挑箘誇新欲比瓊【聖兪】

寶地琉璃折紫苞瑯玕踴【元稹】

七言散句

更容一夜抽千尺別卻池園數寸苔【長吉】

無情有恨何人見露壓霜催千萬枝

池上龍蛇驚蟄起軍中矛防曉營看【劉原父】

筍便落林猶勝肉蕨才出土更饒油【楊誠齋】

便令剝錦煮金玉甘脆不道簞瓢空【聖兪】

鄰里亦知偏愛竹春來相與護龍雛【東坡】

五言古詩

此州乃竹鄕春筍滿山谷山夫折盈把抱來早市鬻物以多爲賤雙錢昜一束置之炊甑中與飯同時熟紫籜拆故錦素肌擘新玉每日遂加餐經時不思肉久爲東洛客此味常不足日食勿踟躕南風吹作竹【香山】

洛下花竹筍花時壓畦菜一束酬千金掉頭不肯賣我來白下聚此族富庖宰蠒栗戴地翻觳觸墻壊入中廚如償食竹債甘葅和菌甘辛膳腝姜芥烹鵞雜肢掌炮鱉亂裙介小兒哇不美防壊有餘嘬可貴生於少古來食共噫尙想髙將軍五溪無人采【山谷四首】

北饌厭羊酪南庖丰筍菜自北初落南幾爲兒所賣習知價亷平百態事烹宰鹽晞胎臘瘦蜜漬爽味壊就根煨茁美豈念炮烙債咀吞千畝餘胸次不蠆芥二妙吾能詩才名動江介論詩多佳句膾炙甘我嘬思君因養竹萬籟聽秋噫從此繕藩籬下令禁魚采

韭黃照春盤菇白媚春菜爲此蒼竹苗市上三時賣江南家家竹剪伐誰主宰半以苦見疎不言甘易壊筠陂雕龍睡未索兒孫債獺膽能分杯虎魄好拾芥此物於食肴如客得儐介思入帝鼎烹忍遭饑涎嘬懶牀供翰墨砧杵風號噫每下嘆枯枝焚如落樵采

人笑庾郎貧滿腹飯寒菜春盤食指動筍茁入市賣回首萬錢廚不羨廊廟宰民生暫神奇胞臇伐蛀壊忍持芭蕉身多負牛羊債籜龍不稱寃易致等拾芥蕭蕭煙雨姿壯士持戈介駢頭沸鼎烹可口垂涎嘬霜叢負後雕玉食香餘噫續詩無全功葑菲倘可采

飽食有殘肉饑食無餘菜紛然生喜怒似被狙公賣邇來誰獨覺凜凜白下【太和古白下】宰一飯在僧家至樂甘不壊多生味蠧簡食筍乃餘債蕭然映樽俎未肯雜菘芥君看霜雪姿童穉已耿介何爲遭暴橫三嗅不忍嘬朝來忽解籜勢迫風雷噫尙可餉三閭飯筒纒五采【東坡次韻】久客厭北饌枵然思南烹故人知我意千里寄竹萌駢頭玉嬰兒一一脫錦防庖人應未識旅人眼先明我家拆廚膳彘肉芼蕪菁送與江南客燒煮配香粳【東坡送筍與公擇】

竹君家多材楚楚皆席珍成竹著錦袍玉色映市人惠然集吾宇老眼檐光新麯生亦稱賀共慰藜藿貧不待月與影一人亦相親可憐管城子頭禿事苦辛按譜𨿽同宗聞道隔幾塵詩成使寫一笑驚比鄰【陳簡齋】

五言古詩散聫

竹林吾最惜新筍好看守方籜包龍兒攢迸溢林藪吾眼恨不見心腸痛如搊宅錢都未還債利日月厚籜龍正稱寃莫殺入汝口丁寜囑托汝汝活籜龍否【盧仝寄男抱孫】此君耐嵗寒小友極風味相思如調饑熟可當饔餼【王右丞】

久約燒林筍何年防勝園久嘗新气味每厭供盤餐漸痛煙犀老方憐露錦繁【穆伯長】

園客自偸賣主人那能知徒令養新筍旋抽五六枝【張無盡】

兒童才丱角兵衛忽森防十日不汝見尋丈出咫尺【陳止齋】

五言絕句

修修江上林白日暗風雨下有萬玉蚪三冬臥寒士【晦翁】南山春筍多萬里行枯臘不落盤餐中今知綠如簀【晦翁】

五言八句

叢林眞百丈法嗣有橫枝不怕石頭落同防玉版師憑栢樹子與問籜龍兒瓦礫猶能說此君那不知【東坡】

五言排律

竹亭人不到新筍滿前軒乍出眞堪賞初多未覺煩成行齊婢僕環立比兒孫驗長常攜手愁幹屢側盆對吟忘膳飲偶坐變朝昏滯雨膏腴濕驕陽气溫得時方張王挾勢欲騰騫見角牛羊沒看皮虎豹存攢生猶有隙散布忽無垠詎可持籌算誰能以理言縱橫公占地羅列暗連根狂劇時穿壁羣彊幾觸籓深潛如避逐逺去若追奔始訝妨人路還驚入藥園萌芽防寖大覆載莫偏恩已覆侵危砌非徒出短垣身寜虞瓦礫計擬揜蘭蓀直嘆髙無數庸知上幾畨短長終不較先後竟誰論外恨包藏宻中仍節目繁暫須移步履要取助盤餐穰欀疑翻地森森競塞門戈矛頭戢戢蛇虺首掀掀婦懦咨料理兒癡謁盡髠侯生來慰意詩句讀驚魂屬和才將竭呻吟至欲暾【韓文公和侯恊律食筍】

七言古詩

藜藿盤中忽眼明駢頭脫𦇤白玉嬰極知耿介種性別苦節乃與生俱生我見魏徴殊媚嫵約束兒童勿多取人才自古要養成放使幹霄戰風雨【放翁苦筍】

江西貓筍未出尖雪中土膏養新甜先生別得煮簀法叮嚀勿用醯與鹽巖下淸泉須旋汲熬出霜汗生蜜汁寒牙嚼作冰片聲餘瀝仍和月光吸菘羔楮雞浪得名不如來玉版僧醉裏何須酒解酲此羹一枕爽然醒大都煮菜皆如此淡處當知有味眞先生此法未要傳爲公作經藏名山【誠齋筍經】

髙人愛筍如愛玉忍口不餐要添竹雲何又遣此輩來昏花兩眼爲渠開販夫束縛向市賣外彊中漧美安在錦紋猶帶落花泥不論燒煮兩皆奇豬肝累人眞可怍以此累公終不惡【誠齋】

金陵竹筍硬如石石猶有髓筍不及【闕】市裏筍如酥筍味淸絕酥不如帶雨斸來和籜煮中含柘漿新甘露可虀可膾最可羹繞齒防防冰雪聲不須咒筍莫成竹頓頓食筍莫食肉【誠齋煮筍】

食蕨食臂莫食拳食筍食梢莫食根何曾萬錢方下箸先生把菜亦飽去嶺南風物似江南筍如束薪蕨作籃先生食籍知幾卷千巖萬壑皆廚傳【誠齋】

使君喜食筍脯味全勝肉祕法不肯傳閉門課私僕君不見金穀饌客本萍虀豪世借此眞成癡但令長須日致饋不敢求君帳下兒【張於湖謝南軒】

筍脯登吾盤可使食無肉鮭腥避三舍棕栮乃從僕書生長有十甕虀卻笑虎頭肉相癡得君新法也大奇且復從遊錦防兒【於湖謝筍脯方】

齋廚日蕭條晚食以當肉公來共蔬盤畱詩輙更僕平生懲沸仍吹虀欲了官事渠能癡何時競作淮南歸擊鮮較獵從廬兒【再和答】

七言古詩散聫

天與嵗寒終崛彊澤分淇澳轉敷榮狂鞭已逐艸侵徑疎影長隨月到楹【子由】

偶然雷雨一尺深知有南園眾君子從地踴出似人長一一便有淩雲气

龍孫春吐一尺芽紫錦包玉離泥沙金刀璀璨截嫩節銅錢不與大梁賖【劉原父】

七言絕句

嫩籜香苞初出林於陵論價重千金皇都陸海應無數忽剪淩雲一寸心【義山】

昨夜春霞迸蘚根亂披煙籜出柴門穉川龍過應回首認得靑靑幾代孫

南園初筍味勝肉籜龍稱寃莫采錄煩君更致蒼玉束明日風雨吹成竹【山谷喫苦筍】

長沙一月煨鞭筍鸚鵡洲前人未知走送相公助湯餅貓頭突兀想穿籬【山谷貓頭筍】

徐徐出土非人種枝葉難投日月壺爲是姻緣生此地從來長養譬如無【徐光溥】

迸出斑犀數十株更添幽景向蓬壺未成似有淩雲勢用作丹梯得也無【劉羲叟】

數里春畦獨自尋迸犀抽錦亂森森田文死去賔朋散拋擲三千玳瑁簮【王元之】

一雷驚起籜龍兒戢戢滿山人未知急喚蒼頭斸煙雨明朝吹作碧差【朱韋齋】

梅雨防防想已齊連云篁竹暗蠻溪短萌解籜登雕俎錯落黃金騕裊蹄【朱韋齋篁竹竹惟建上有之】

長江縈繞地膏腴風气相連不甚殊自是苦根分彼此致令苦筍勝宜都【張無盡】

七言八句

竹祖龍孫渭上居供儂樽俎半年餘斑衣戱防春無價玉版談禪佛不如苦怨平生食無肉何如陋巷飯斯疏不須庾韭元修菜喫到憎時始憶渠【楊誠齋都下食筍自十月至四月】炮鳳烹龍世浪傳猩唇熊掌我無緣但逢筍蕨杯盤日便是山林富貴天穉子玉膚新脫錦小兒紫臂未開拳只嫌嶺外無珍饌一味香蔬不直錢【誠齋】

此君乃有寜馨兒犀角丰盈玉不如老去煙姿元聳壑生來風骨已專車詩腸慣識貓頭筍食指寜知熊掌魚莫遣匆匆萬竿綠一春心事正關渠【方秋崖貓筍】

樂府祖

玉樓春

錦籜防差朱檻曲露濯文犀和粉綠朱容濃翠伴桃紅已許纎枝畱鳳宿嫩似春荑明似玉一寸芳心誰管束勸君速喫莫踟躕看被南風吹作竹【錢僖公】

蕨菜【薇附】

事實祖

碎錄

根如紫艸多生山間人作茹食之四皓食之而壽夷齊食之而死固非良物【本艸】陟彼南山言采其蕨【詩】采薇采薇【並詩】

紀要

伯夷叔齊不食周粟餓於首陽采薇而食之【杜詩注】晉齊王冏秉政張翰謂顧榮曰天下紛紛未已吾本山林人無望於時久矣宜采南山蕨飲三江水【晉書】

賦詠祖

五言散句

采薇南山岑【張九齡】

山中疾采蕨【少陵】

石暄蕨芽紫

初拳幾枝蕨【太白】

爭復茹藜蕨【韓愈】

饑提采蕨筐【香山】

野蕨漸紫色

饑食西山蕨

秋風吹幾杖不厭此山薇

石間采蕨女鬻菜輸官曹

七言散句

今日東湖采蕨薇【少陵】

蕨芽已作小兒拳【白氏集】

山童新采蕨芽肥【放翁】

五言古詩

西山采蕨人蓬首尙傾國懷哉逺莫致引脛勢已塞傾筐忽墮前此意豈易得良遇不可遲枯笻有餘力【朱文公】

七言八句

眞人宮府未因緣且向龍山作散仙春入燒痕催采蕨雨翻泥壠憶歸田蔬腸我苦枵蟬腹詩格君如擎鶻拳筯下萬錢謀更鄙諸君飽死大官羶【秋崖二首】

野燒初肥紫玉圎桔松瀑布煮春煙偃王妙處元無骨鉤弋生來已作拳早韭不堪同嗅味秋蒓𨿽滑滯腥涎食經豈爲吾曺設弱腳寒中恐未然

全芳備祖後集卷二十三

欽定四庫全書

全芳備祖後集卷二十四宋

陳景沂撰蔬部

枸

事實祖

碎錄

一名根一名地骨一名枸忌一名地輔一名仙人杖【本艸】一名枸檵今枸也詩四牡雲集於苞春生作羮茹子秋熟正赤莖葉及子服之輕身益壽【本艸】枸千嵗其形如犬【道書】甘菊有兩種一種莖紫气香而味甘葉可作羹食者爲眞一種靑莖而大作蒿气味苦不堪食

紀要

朱孺子防事道士王元正居大若巖一日汲於溪見一花犬逐之入於枸叢下掘之根形如二犬烹而食之忽覺身輕飛於峯上【續仙傳】

雜著

天隨宅荒少墻屋多隙地著圗書所前後皆植以菊捲苗恣肥得以采擷供左右杯案及夏五月枝葉老硬气味苦澁旦暮猶責兒童輩掇拾不已人或嘆曰千乘之邑非無好事之家日欲擊鮮爲具以飽君者多矣君獨閉關不出率空腸貯古聖賢道徳言語何自苦如此天隨生笑曰我幾年來忍饑誦經豈不知屠沽兒有酒食耶退而作菊賦以自廣云惟與菊偕寒互綠或頴或苕煙披雨沭我衣敗綈我飯脫粟羞慚齒牙茍且粱肉蔓延駢羅其生實多爾未棘爾菊未莎其如予何其如予何【天隨菊賦】天隨生自言常食菊及夏五月枝葉老硬气味苦澁猶食不已因作賦以自廣始余疑之以爲士不遇窮約可也至於饑餓嚼囓艸木則過矣而予仕宦十有九年家日益貧衣食之奉始不如昔者及移守膠西意且一飽而齋廚索然不堪其憂日與通守劉君循古城廢圃求菊食之捫腹而笑然後知天隨之言可信不謬作後菊賦以自嘲且解之云吁嗟先生誰使汝坐堂上稱太守前賔客之造請後掾屬之趨走朝衙達午夕坐過酉曾杯酒之不設攬艸木以誑口對案嚬蹙舉箸咽嘔昔陰將軍設麥飯與蔥葉井丹推去而不齅先生之眷眷豈故山之無有先生欣然而笑曰人生一世如屈伸肘何者爲貧何者爲富何者爲丰何者爲陋或糠覈而瓠肥或粱肉而黑瘦何侯方丈庾郎三韭較丰約於夢寐卒同歸於一朽吾方以爲梁以菊爲糗春食苗夏食葉秋食花實而冬食根尙庻幾乎河西南陽之壽【東坡後菊賦】張子爲江陵之數月時方仲春艸木敷榮經行郡圃意有所欣爰命采掇付之庖人汲淸泉以細烹屏五味而不親甘脆可口蔚其芬馨蓋日爲之加飯而他物不足以前陳客有問者曰異哉先生之嗜此也昔蘇子之在膠西值黨禁之方興嘆齋廚之蕭條乃覽乎艸木之英今先生當無事之時據方伯之位掾吏奔走頥指如意廣廈延賞毬享士淸酒百壺鼎臑俎胾宰夫奏刀各獻其技顧何求而弗獲𨿽醉飽其何忌而乃樂從夫野叟之餐豈亦不取乎葑菲不然得毋近於矯激有同乎脫粟布被者乎張子應之曰天壤之間孰爲至味厚或臘毒淡乃其至猩唇豹貽徒取詭異山鮮海錯紛紏莫計苟滋味之或偏在臓腑而成贅惟與菊防勁不苦滑甘靡滯非若他蔬善嘔走水旣暸目而安神復沃煩而滌穢驗南陽於西河又頽齡之可制此其爲功曷可殫紀況於膏之習貧賤則廢雋永之求不得則恚玆隨寓之必有𨿽約居而足恃殆將與之終身又可貽夫同志子獨不見吾納湖之陰乎雪銷肥壤茸其葳蕤與子婆娑薄言掇之石銚瓦盆啜汁啜虀髙論唐虞詠歌詩書嗟乎防斯物孰同先生之歸於是相屬而歌殆日昃以忘饑【張南軒續杞菊賦】賦詠祖

五言散句

新芽摘叢【東坡】

腹飽仙人杖心存奼女丹【曾文昭】

味豈同金菊香宜配綠葵【杜甫】

七言散句

不知靈性根成狗得時聞夜吠聲【李白】

檐前甘菊移來晚細蕋重陽不堪摘【杜甫】

五言古詩

深根鎖泉甃髙葉架云空不與凡木並自將仙蓋同影疎千防月聲細萬條風送子鄰溝外飄香客位中花杯承此飲椿壽迥無窮【孟東野】

神藥不自閟羅生滿山澤日有牛羊憂嵗多野火厄越俗不好事過眼等莎棘寶荑春自長絳珠爛莫摘短籬護新垣紫筍生臥節根莖與花實收拾無棄物大將吾須小則餉我客似聞朱明洞中有千嵗質靈尨或夜吠可見不見索仙人倘許我借杖扶衰疾【東坡】

江臯春气足佳蕃新苗老枿飽霜露余滋發柯條神農不吾欺誇譽何忉忉堅筋及奔馬瑩目察秋毫【張文潛】仙苗壽日月佛芥承露雨誰爲萬年計乞此一抔土扶疎一翠蓋磊落綴丹乳去家尙不食出家安用許政恐落人間采剝四時苦養成九節杯持獻西王母【山谷顯聖寺杞】越山春始寒霜菊晚逾好朝來出細蕊稍覺芳嵗老孤根防長松獨秀無眾艸晨光𨿽照耀秋雨半催倒先生臥不出黃葉紛可掃無人送酒壺空腸嚼珠寶香風入牙頬楚蝶發天藻新荑蔚已滿宿根寒不槁防芳蝶生死何足道頗訝昌黎公恨爾生不早【東坡甘菊】

五言古詩散聮

野岸競多小實霜且丹系舟聊以掇粲粲忽盈盤助吾嬴齒頬豈必采瑯玕【聖兪】

周黨過仲叔菽水無菜茹我盤有枸與子同一筯【宋待制】

七言古詩

菊芽伏土糝靑粟筍傍根埋紫玉雷聲一夜雨一朝森然奔出如蕨苗先生饑腸詩作梗小摘珍芳汲水井風鑪蟹眼松聲罩籬親撈防蒂生爛炊雕胡淅靑精芼以天隨寒綠萌饑時作虀仍作羹飽防龍鳳同庖烹大官蒸羊壓花片宰夫胹蹯削瓊輭豹胎熬出禍胎來貴人有眼何曾見天隨尙有愁作魔枸作棘菊作莎君不見黃金錢照紅玉豆秋髙更覺風味多先生釀金煉紅玉自莎自棘如予何金空玉盡苗復出喫苗喫花並喫實天隨白眼屠沽兒不道有人頭上立【誠齋】

七言八句

僧房藥樹依寒井井有香泉樹有靈翠黛葉生籠石甃殷紅子熟照銅瓶枝繁本是仙人杖根老新成瑞犬形上品功能甘露味還知一勺可延齡【劉夢得】

芬花松莟餞春忙夜吠仙苗喜晚嘗味飽土膏甘復脆气含風露咽猶香作虀淡著防施酪芼茗臨時莫過湯卻憶荊溪古城上翠條紅乳摘盈箱【楊誠齋】

七言絕句

雨餘芽甲翠光勻菊成蹊亦自春骨相定知非食肉可能常伴个中人【晦翁】

幽叢秀色可攬擷煮缾菊苗新注湯飲水食蘗浪自苦摩挲滿懷春艸香【山谷自采菊苗薦湯餅】

蔬菜

事實祖

碎錄

菜謂之蔬不熟曰饉【爾雅】仲秋命有司趣民務蓄菜【月令】

紀要

孔子𨿽蔬食菜羹祭【論語】𨿽蔬食菜羹未嘗不飽【孟子】孔子窮於陳蔡之間顏回擇菜【荘子】後漢宣秉常蔬食瓦器【漢書】後漢崔瑗愛士好賔客盛修肴膳殫極滋味不問余產居常食菜羹而已【漢書】範宣挑菜傷指大泣曰身體發膚不敢毀傷故也【藝文類聚】吳之爲廣州淸操愈勵常食不過蔬菜幹魚而已【本傳】朱宇種蔬三十品時雨之後按行園圃曰天茁此徒助予鼎俎【豫章記】梁武帝大官常膳惟以菜蔬【本紀】齊江泌性仁孝食菜不食心以其生意惟食老葉而已【本傳】盧懷愼爲吏部尙書臥病旣久宋璟從願嘗相與訪焉懷愼臥於敝簀門無簾箔常器重璟及從願見之甚喜命設食有蒸豆兩甌菜數葅而已【太平廣記】劉崇以淸儉自居常召同列食苦蕒【壯夢瑣言】菜品中蕪菁菘芥之類遇旱其標多結成花或如蓮花或作龍蛇之形此常性無足怪者熈寜中李賔客及之知潤州園中菜花悉成荷花各有一佛坐於花中形如雕刻莫知其數暴漧之其相依然或云李君之家奉佛甚謹故有此異【筆談】汪信民常言人常咬得菜根則百事可做胡康侯聞之擊節嘆賞【聞見錄】

雜著

紫菜榮以叢被【文選】柔蔬傲霜而秀折【劉禹錫賦】菜則蔥韭蒜芋靑筍紫姜堇薺甘防蓼荽芬芳蓑荷依防時藿向陽綠葵含露白薤負霜【潘安仁】不可使士大夫不知此味不可使天下之民有此色【山谷題畫菜】嗟餘生之刺乖甘偭宻而卽蔬痛虺隤其倦防嬴盤薄乎閒居老旣怯於山橋窮莫備乎澤車坐玩相牛之經閒抄種樹之書五十步兮園野數十椽兮破廬一禿翁以自樂羣癡兒而共鉏冰解寒祛霏開日舒濯濯我畦烈烈我渠穉甲怒長鮮莢蔚扶涉熟成趣驩然忘劬禿翁放鋤顧兒而言曰女亦知夫世有不遇之蔬乎鴑釀施蓼醢侑菹防蒲羞鱉食苽薦魚芥醤且胾蔥防且胊烈有桂樹滑有莖楡已多乎燧人庖羲氏之初而況織翠屠蘇殷紅氍毺淋漓觴斚轟逐鐘竽猩唇豹胎之鼎素黿紫駝之廚始饞涎其趨新中便腹而厭余於是葷臊望風而引郤芳辛色而應須擷翠苔於昆丘掇瑤穎乎方壺蔗漿盛夏而凍合萍菹祁寒而暖敷行以白玉奉之綠珠五侯鯖兮遜美天酥陁兮失腴此其遇合不啻初識之機云晚見之嚴徐也若乃巖棲遲竹居槿籬蒓擅於秋風空結鱸魚之思韭爭長於春雨未辧黃梁之炊荻生而河豚上橙熟而蟹螯肥指𨿽動而莫詶腹不負其幾希已而淩雲采薇近陽刈葵祛萱堂背瞻芹澗湄鑱黃獨之雪苗筐白薤之露蕤茗蘼蕪以滌煩醪枸而補羸冷淘煮兮槐茁餫飩制兮虀滋法膏鉶兮雹突飲糞灰兮蹲鴟酣糟紫姜之芽沭醯靑橘之絲云蒸罌粟之乳濤淘胡麻之糜輪囷鵞鴨之瓠鬰屈龍蛇之芝婆娑熊蹯之菘防防虯髯之菭鱭孕子兮防魚鱉解裙兮樹雞竹競防兮穉子蕨初拳兮小兒以至太華之藕黃河之菇婆羅之菠稜大宛之苜蓿南越之鹿角江東之豹蹄與夫蜀之雞蘇龍鶴栮脯加皮名器絲綸色光陸離性異溫涼气分王衰芼擇加精調胹得宜香聞爽心味適解頥有舉案之接敬無轑釡之見欺芬芬苾苾雜陳更進可以蘇文園之渇療首陽之饑彼其石芥老而逾勁苦筍少而已奇蔊有拂士之風菊抱幽人之姿回睨蔓菁隨地而易質薯蕷視人而變形曾不滿乎一矧肯數乎萵苣邪蒿臭蒜而穢荽然是蔬也進不榮於珥貂鳴玉之齒退不偕乎重削胃脯之頬煙雲歕薄乎夜讀之吻風露簸蕩乎朝吟之脾與齊銙其爭道食方丈乎何期其不遇何如己兒拱而前其然豈然諸葛以姓行元修以字傳玉糝得坡老而重銀茄爲涪翁而妍與其見賞於肉食之鄙孰若托名於蔬茹之賢蓋窮患姱名之不立而不患並日之食粥達患宿學之不能行而不患一筯之萬錢茍道義之信飽飯蔬食而樂焉翁捧腹一笑長歌振林皎白駒之束芻毋金玉兮爾音【洪舜兪老圃賦】

賦詠祖

五言散句

鄰捨與園蔬【杜少陵】

菜本如白玉【陳簡齋】

煙畦挽野蔬【陸放翁】

畦蔬繞茅屋自足媚盤飡【少陵】

淸晨送菜把常荷地主恩

自鋤稀菜甲小摘送親情

七言散句

奉煩僚友送園蔬長安冬菹酸且綠【山谷】

玉人憐我長蔬食走送廚珍自不嘗

五言古詩

孟夏艸木長繞屋樹扶疎眾鳥欣有托吾亦愛吾廬旣耕亦已種時還讀我書窮巷隔深轍頗違故人車歡然酌春酒摘我園中蔬防雨從東來好風與之俱泛覽周王傳流觀山海圖俯仰終宇宙不樂復何如【淵明】

夢回聞雨聲喜我菜甲長平明江路濕並岸飛兩槳天公眞富有乳膏防黃壤霜根一蕃滋風葉漸俯仰未任筐筥載已作杯盤想艱難生理窄一味敢專享小攜飯山僧淸安寄眞想芥藍如菌蕈脆美牙頬響白菘類羔豚冒土出蹯掌誰能視火小竈當自養【東坡雨後行菜】傍捨種柔蔬攜鉏埋荒穢桔橰勤俯仰一雨功百倍朝來綠映土新葉揺斾斾牛羊勿踐畦肉食屠爾輩【劉屏山種菜】

踏雪課園丁趁雨鉏菜甲土甘春繞畦煙重曉鍤毋令蔓艸滋旋捨苦篠挿詩腸風露香碧脆已可掐誰言庾郎貧未覺三韭乏那知世有人猶嫌萬錢狹去毛莫抝項美我不鳴鴨瀑泉煮山月此豈鮏羴厭琉璃乳蒸防卿自用卿法【方秋崖畦菜】

五言絕句

耕池桑柘間地肥菜常熟爲問葵藿資何如廟堂肉【髙適】𨿽無適口味暖益功稀比菜苦不登盤言忠多逆耳【劉屏山苦菜】

五言排律

山翁老學圃自笑一何愚磽瘠才三畝勤劬賴兩奴正方畦畫局防潤土融酥剪辟荊榛盡鋤犁磊塊無過溝橫略彴聚甓起浮屠隙地成援余功及芋區如絲細生菜似鴨爛蒸壺此事今眞辦東歸不爲鱸【放翁】

七言古詩

蔓菁宿根已生莢韭芽帶土拳如蕨爛蒸香薺白魚肥碎靑蒿涼餅滑宿酒初消今睡起細履幽畦掇芳辣茵陳甘菊不負渠鱠鯉堆盤纎手抹北方苦寒今未已雪底波稜如鐡甲豈知吾蜀賦冬蔬霜葉露芽寒更茁久拋松菊猶細事苦竹江豚那忍說明年投劾徑須歸莫待齒揺並發脫【東坡春菜】

北方春蔬嚼冰雪妍暖思采南山蕨韭苗水餅姑置之苦菜黃雞羮糝滑蒓絲色紫菇首白蔞蒿芽甜蔊頭辣生菹入湯翻手成芼以姜橙誇縷抹驚雷菌子出萬丁白鵞截掌鱉解甲瑯玕森森未飄籜軟炊香粳煨短茁萬錢自是宰相事一飯且從吾黨說公如端爲苦筍歸明日靑衫誠可脫【山谷春菜】

雪白蘆菔非蘆菔喫來自是輭底玉花葉蔓菁非蔓菁喫來自是甜底冰三館宰夫傳食籍野人蔬譜渠不識用醯不用醋用鹽不用咸鹽醯之外別有味姜芽棖子仍相防不甑亦不釡非蒸亦非煮壊盡蔬中腴乃以煙火故霜根露葉細縷來甆瓶夕幕朝卽開貴人我知不官樣肉食我知無骨相祗合南溪嚼菜根一樽徑醉溪中云此詩莫續恐咽殺要讀此詩先捉舌【誠齋春菜】

菜菔根松鏤冰玉蔞蒿苗肥防寒綠霜鞭行茁軟於酥雪樹生釘肥勝肉與吾同味蔊絲辣知我長貧韭菹熟更蒸防壓花層層略糝鳬成金簇簇靑紅餖飣雜梅栁紫翠招邀醉松竹擎將碧脆捲月明嚼出宮啇帶詩腹賜幡休上老人頭家貧不負將軍腹人生行樂詎未央物意趨新自相續五十三翁日落山三百六旬車轉轂不妨細雨看梅花且喜春風到茅屋【方秋崖】

七言絕句

秋來霜落滿東園萊菔生兒芥有孫我與何曽同一飽不知何苦食雞豚【東坡煮菜】

南山疇昔從諸父雨甲煙苗手自鉏三徑就荒歸計拙混煩僚友送園蔬【山谷】

春蔬照映庾郎貧遣騎持籠勝茹葷卻得齋廚厭滋味白鵞畱掌鱉畱裙【山谷和孫奉議送菜】

桑下春蔬綠滿畦菘心靑輭芥臺肥溪頭洗擇店頭賣日暮裹鹽沽酒歸【範石湖田園雜興四首】

海雨江風浪作堆時新魚菜逐春回荻芽抽筍河魨上楝子開花石首來

梅子黃金杏子肥麥花雪白菜花稀日長籬落無人過惟有蜻蜓蛺蝶飛

撥雪挑來蹋地菘味如蜜藕更肥濃朱門肉食無風味只作尋常菜把供

擬種蕪菁已是遲晚菘早韭恰當時老夫要作齋盂備乞得靑秧趁雨移

百錢新買綠蓑衣不羨黃金帶十圍枯栁枝頭風雨急憑誰畫我荷鋤歸

靑靑蔬甲早寒天想象登盤已墮涎更欲鉏畦向東去園丁來報竹行鞭

黃翠苣最相宜上市登盤四月時莫擬將軍春薺句兩京名價有誰知【放翁】

珍芥可虀芹可羹晚風咿桔橰聲白頭孤宦成何事悔不畦蔬過此生

新春云子滑流匙更嚼冰蔬與雪菹靈山前水晶菜近來種子到江西【誠齋初食白菜因名以水晶菜】

江西菜甲要霜栽經到炎天摠不佳浪說水菘水萊菔硬根瘦葉似生柴

七言八句

新春階下筍芽生廚裏霜虀列舊甖曉繞麥田求野薺彊爲僧捨煮山羹園無雨潤何須嘆身與時違合退耕欲看年華自有處髩間秋色兩三莖【東坡和種菜】

未覺閒來嵗月頻荷鋤方起土膏勻連畦已放瑤簮露覆地行看玉本新小摘登盤先餉客晚炊當肉更宜人卻憐寂莫公儀子防盡園葵不嘆貧【朱文公蔬園】

虀

事實祖

碎錄

虀墜也本作韲【說文】今江浙間以大缸貯米泔投生菜釀其中作虀羹

紀要

楚惠王食寒葅而得蛭遂吞之【新序】石崇爲客作豆粥咄嗟便辦每食得韭萍虀王愷宻問其帳下云豆至難熟豫作熟味客來但作白粥投之韭萍虀是韭根雜以麥苗耳【晉書】太宗皇帝命蘇易簡講文中子有楊素遺子食經羹防含糗之說上因問食品何物最對曰物無定味適口者臣止知虀汁爲美臣憶一夕寒甚擁鑪痛飲夜半吻噪中庭月明殘雪中得一虀盂連咀數根臣此時自謂上界仙廚鸞脯鳳胎殆恐不及屢欲作冰壺先生傳紀其事因循未果也上笑而然之【僧文瑩玉壺淸詁】

雜著

朝虀暮鹽【韓愈送窮文】金虀玉膾【隋唐嘉話】

賦詠祖

七言古詩

君不見領軍家有鞵一屋相國藏椒八百斛士患饑寒求免患癡兒已足憂不足伯龍平生受鬼笑無錢可使宜見凟但當與作謫仙詩復使渠終夜哭詩中有味甜如蜜佳處一哦三鼓腹空腸時作不平鳴卻恨忍饑猶未熟冰壺先生作佳傳木奴魚婢何足錄顏生狡獪還可憐晚食由來未忘肉【陳簡齋】

九月十月屋瓦霜家人共畏畦蔬黃小罌大甕淨滌濯靑菘綠韭謹蓄藏天气初寒手訣妙吳鹽正白小泉香挾書旁觀稚子喜洗刀竭作廚人忙園丁無事臥曝日葉棄狼籍堆空廊泥爲緘封糠作火守護不敢非時嘗人生各自有貴賤百花開時促髙宴劉伶病酲相如渴長魚大肉何由薦凍虀此際價千金不數狐泉槐葉面摩挲便腹一欣然作歌續冰壺傳【放翁】

庾郎曉菘翡翠茸金城土酥玉雪容如何俱墮瑤甕中卻與醯雞同閟宮金井銀牀水淸泚雪山冰谷鹽輕脆秋風一月釀得成字曰受辛非麯生太學徐生朝復暮茹冷啜寒那可度十年雪汁凍蔬腸一夜饑雷聽更鼓不如甕頭吏部酲一逢受辛還一醒畢卓與爾同死生【誠齋】

七言八句

茈姜馨辣最嘉蔬孤芥芳辛不讓渠蟹眼嫩湯防熟了鵞兒新酒未醒初橙香酸釅作三友露葉霜芽知幾鋤自笑枯腸成破甕平生只解貯寒菹【楊誠齋芥菹】

元修菜

事實祖

紀要

菜之美者有吾鄕之巢故人元修嗜之餘亦嗜之元修云使孔北海見當復云吾家菜耶因謂之元修菜余去鄕十有五年思而不可得見元修適自蜀來見余於黃乃作是詩使歸致其子種之東坡之下【坡詩序】蜀蔬有兩巢大巢豌豆之不實者小巢生稻畦中東坡所謂元修菜是也吳中絕多名漂揺艸一名野蠶豆但人不知取食耳予小舟過梅市得之始以作羹風味宛如在醴泉蟇頤時也【放翁詩序】

賦詠祖

五言古詩

彼美君家菜鋪田綠茸茸夏英圓且小槐芽細而丰種之秋雨餘擢秀繁霜中欲花而未萼一一如靑虫是時靑裙女采擷何匆匆蒸之復湘之香色蔚其饛防酒下鹽豉縷橙芼姜蔥那知雞與豚但恐放筯空春盡苗葉老耕翻煙雨叢潤隨甘澤化暖作靑泥融始終不我負力與糞壤同我老忘家捨楚音變兒童此物獨嫵媚終年系余胸君歸致其子囊盛勿函封張騫移苜蓿適用如葵菘馬援載薏苡羅生等蒿蓬懸知東坡下塉鹵化千鐘長使齊安人持此說兩翁【東坡】

七言絕句

昏昏霧雨暗衡茅兒女隨宜治酒殽便覺此身如在蜀一盤蘢餅是豌巢【放翁蜀中雜彘肉作菜饅頭甚佳】

冷落無人佐客庖庾郎三九困譏嘲此行忽似蟇津路自風鑪煮小巢

全芳備祖後集卷二十四﹤子部﹐類書類﹐全芳備祖集﹥

欽定四庫全書

全芳備祖後集卷二十五宋

陳景沂撰蔬部

山藥

事實祖

碎錄

生於山者名山藥【千金方】薯蕷一名山芋秦楚名曰玉延鄭越名曰土藷【本艸】益气力長肌肉除邪气久服輕身耳目聰明不饑延年【本艸】山藥本名薯蕷唐時避徳宗諱攺下一字名曰薯藥及本朝避英廟諱又攺上一字名曰山藥【本艸】

紀要

永和初有采藥衡山者道迷糧盡憇息巖下見一老子與四五年少對飲因告以饑與之食物如薯芋指敎所去六日至家而不復饑【湘中記】

雜著

華不可佩葉不足憐微根儻餌棄劍爲仙【江淹頌】吾聞南陽之田不墾不耕爰播盈斗可獲連城資陰陽之淑气孕天地之至精蜿蜒赤埴之腴煌扈白虹之英驚山木之潤發冒朝采之餘榮逮百卉之深盡候此玉之丰成王公大人方且以不貪爲寶辭秦玉而陋楚珩𨿽三獻其奚售乃舉贄於老生囊中之法未誠腹內之雷久鳴搴石鼎以自濯搘豕腹之彭亨春江浩其波濤逺壑風以松聲俄白雲之漲谷亂雙眼於晦明擅人間之三絕色味勝而香淸捧杯盂而笑領映戶牖之新晴斥去懶殘之芋盡棄接輿之菁收奇勲於頃刻毛未落而體輕淩厲八仙掃除三彭見蓬萊之夷路接閶闔於初程彼狥莘之大夫【張景陽七命狥莘大夫沖漠公子其七命末云浮蟻星沸飛華萍接石嘗其味儀氏進其法傾壘一朝可以流通十日】含三生之宿酲污以蜂蜜辱以羊羹合嘗逸少之炙同傳孝儀之鯖喚超然之至味乃陸沈於聾盲豈能於我乎遇亦或卿而或烹【左傳石乞曰事克以爲卿不克則烹】起援筆以三叫馳蛇蚓以縱橫吾何與大夫之迷疾【列子秦人逄氏子有迷罔之疾視白以爲黒烹香以爲臭嘗甜以爲苦也】蓋以慰此玉之不平也【陳簡齋】

賦詠祖

五言散句

充腸多薯蕷崕蜜亦易求【少陵】

五言絕句

人無本則憂物以地爲貴如何山芋輩天下稱宋衛【張蕓叟】

五言古詩散聨

不種東陵瓜不刈千畦韭山藥數十本帶土遺園叟故華萎未醒傷根亦何咎【聖兪】

客從魏都來遺我山藷實散之膏土間春苗比如櫛方家戶庭狹種藝苦其密況聞知藥者餌此等苓術願益君子年康直體無疾

冬實防肥壤春苗動鮮葉防種一畆陰坐取諸盈篋【溫公】

五言古詩

潦縮田路實委蛇散腰腳勝日一支笻村西買山藥岡巒相吞吐逺木互前卻天陰野水明嵗暮竹籬薄田翁領客意發筐堆磊落玉質緗色裘用世乃見縛屠門幾許快夜語尋幽約石鼎春云翻門前北風惡【陳簡齋】

七言絕句

鳳池春曉緑生煙曽見髙枝蔓玉延常伴兔絲畱我篋幾隨竹葉泛君筵【王岐公】

難追老圃莓苔逕空對珍盤玳瑁筵嘉種忽傳河右壤靈苗更長闕西偏【王文公】

七言八句

廚人淸曉獻瓊爢正是相如酒渇時能解饑寒勝湯餅略無風味笑蹲防打窻急雨知然鼎亂眼晴雲看上匙已覺塵生雙井椀濁醪從此不須持【山谷山蕷湯】

怪來朽壤耀瓊英小斸傾筐可代耕豢豹於人盡無分蹲防從此不須生雪鑱但使人長健石鼎何妨手自烹欲賦玉延無好句羞論蜂蜜與羊羹【朱元晦】

樂府祖

南柯子

積雪迷松逕圍鑪掩竹扉牀頭一味有蹲防軟火深開香熟已多時自得陶朱法休敎懶瓚知浪傳黃獨正甘肥紫玉嬰兒盈尺更新奇

種玉能延命居山易學仙靑靑一畝自鉏煙霧孕云蒸肌骨更凝堅熟比蜂房蜜淸添石鼎泉云香酥膩老來便煨芋鑪深卻笑祖師禪【張約齋】

芋

事實祖

碎錄

芋土芝【本艸】齊人呼爲莒【說文】有君子芋大如斗魁又有靑邊芋味淡芋大如瓶葉如蓋緗色紫莖【廣志】

紀要

蜀卓氏曰吾聞岷山之下沃野有蹲防至死不饑顏師古蹲防芋也【前漢食貨志】汝南有鴻隙陂郡以爲饒翟方進爲相奏罷之王莽時旱郡中追怨作童謠曰壞陂誰翟子威飯我豆食羹芋魁言不生稻粱惟生豆芋【本傳】徐無鬼見魏武侯侯曰先生居山林食芋栗厭蔥韭以賔【去聲】寡人久矣【莊子】

雜著

瓜疇芋區【左思蜀都賦】

五言絕句

分得蹲防種連根占地腴曉炊黏玉糝深椀啖糢糊【劉屏山】

沃野無凶年正得蹲防力區種萬葉靑深煨奉朝食【朱文公】

七言絕句

隨竹縈回翠蔓延土藷名異出前編防須霜晚餐珠實可挹浮丘作地仙【忠獻】

香似龍涎仍釅白味如牛乳更全淸莫將南海金虀膾輕比東坡玉糝羹【東坡作山芋羹】

匏

事實祖

碎錄

匏亦瓜也【爾雅】一曰瓠【說文】匏有苦葉【詩】仲冬行秋令則瓜瓠不成【月令】委人掌畜聚瓜瓠葵芋【周禮】吾豈匏瓜也哉焉能系而不食【論語】七月食瓜八月斷壺【七月】甘瓠累之【南有嘉魚】絲瓜一名天羅絮所在有之又名布瓜有苦甜二種多生籬落開黃花結實如瓜狀內結成网【艸木記】

紀要

惠子謂莊子曰魏王遺我大瓠之種【注】大瓠者言瓠落而無所庸也【莊子】張蒼身長大肥白如瓠【史記】蜀張裔如瓠壺外𨿽澤而內實粗【本傳】盧懷愼爲相詐儉召客食曰爛蒸去毛莫抝折項客疑鵝鴨已而下粟米飯一器胡盧一枚而已【唐史】

賦詠祖

七言散句

匏瓠放敎須上屋漁樵相倚自相憐【名賢集】

五言絕句

漑釡熱輪囷淸香味仍美一綫縱瓊瑤中有佳人齒【屏山】

五言律詩散聨

束薪已零落瓠葉轉蕭疎幸結白花了寧辭靑蔓除【少陵】

七言絕句

笑殺桑根甘瓠苗亂他桑葉上他條向人更逞廋藏巧卻到桑梢掛一匏【誠齋】

寂寥籬戶入泉聲不見山容亦自淸數日雨晴秋艸長絲瓜沿上瓦墻生【杜北山詠絲瓜】

黃花褪束綠身長白結絲包困曉霜虛瘦得來成一撚剛偎人面染脂香【趙梅詠瓜】

剪剪黃花秋復春霜皮露葉防長身生來籠統君休笑腹裏能容數百人【鄭安晚詠冬瓜】

茄

事實祖

碎錄

茄損人動气一名落蘇【本艸】

紀要

蔡樽爲吳興守齋前自種白莧紫茄詔褒其淸【南史】隋煬帝攺茄子爲昆侖紫瓜【芝田錄】段成式食茄子偶問張周封茄子故事張云且看食療本艸【雜爼】

雜著

身累百贅頭附千癅采之不刺剖之頗柔【張浮休頌】

賦詠祖

七言散句

映葉乳茄濃黛抹【張耒】

五言古詩

寒瓜方臥壠秋薇正滿枝紫茄紛爛漫綠樹郁參差【沈侯】

七言絕句

藜藿盤中生精神珍蔬長蒂色勝銀朝來鹽醯飽滋味已覺瓜瓠漫輪囷【山谷謝送銀茄四首】

君家水茄白銀色殊勝壩裏紫彭亨蜀人生疎不下筯吾與北人俱眼明

白金作顆非椎成中有萬粟嚼輕冰戎州夏畦少蔬供感君來飯在家僧

畦丁收盡垂露實葉底猶藏十二三待得銀色已成殻更當乞種過江南

靑紫皮膚類宰官光圓頭腦作僧看如何緇俗偏同嗜入口原來總一般【鄭安晚】

薤

事實祖

碎錄

豚脂用蔥膏用薤蔥薤實諸醯以柔之【內則】

紀要

齊田橫亡門人爲薤露之歌曰薤上露何易晞露晞明朝還復落【漢書】漢龔遂爲渤海太守勸民口種百本薤五十本蔥一畦韭【本傳】後漢龎參爲漢陽太守郡人任宗有志節參到先候之宗不與言但以薤一本水一盂置屏前抱兒孫伏戶下參思其微防曰水欲吾淸拔薤欲吾擊彊宗抱兒孫當戶欲吾開門卹孤也【本傳】唐李生與客謁華陰令客能知人之飲食客曰明日必食椒薤酒果然【太平廣記】

雜著

白薤負霜【潘安仁賦】

賦詠祖

五言散句

薤葉有朝露【樂天】

畱薤爲春菜

酥暖薤白酒

甚聞霜薤白重惠意如何【杜甫】

輕身彊骨榦卻老衛正气【張耒】

微言師水鑑交分記金蘭【曽文昭】

五言八句

隱者柴門內畦蔬繞捨秋盈箱承露薤不待致書求束比靑芻色圜齊玉筯頭衰年關鬲冷味暖並無憂【少陵】

韭

事實祖

碎錄

山韭茖【音格爾雅】韭曰丰本【曲禮】韭是艸鐘乳【本艸】醢人其實韭菹【周禮】庶人春薦韭以卵【王制】獻羔祭韭【七月】

紀要

郭林宗見友人夜冒雨剪韭作炊餅今洛人仿之【杜詩注】石崇韭萍虀【見虀門】周顒淸貧終日長蔬王儉謂顒曰卿山中何所食答曰赤米白鹽綠葵紫蓼文惠太子問顒菜食何味最勝曰春初早韭秋末晚菘【南史】庾杲之淸貧自樂食惟有韭菹瀹韭生韭雜菜任昉戲之曰誰謂庾郎貧飱有二十七種謂三種韭也【南史】李崇爲尙書令富而儉食常無肉止有韭茹韭菹崇客李元祐謂人曰李令公一食十八種人問其故元祐曰二韭十八聞者大笑【雞跖集】

雜著

菜則蔥韭蒜子【潘安仁】

賦詠祖

五言散句

秋韭花初白【樂天】

七言散句

韭身戴土拳如蕨【東坡】

見說周顒誇蚤韭斵煙鋤雨幸時分【徐竹隱】

五言古詩

人生不相見動如參與商今夕復何夕共此燈燭光少壯能幾時髩髮各已蒼訪舊半爲鬼驚呼熱中腸焉知二十載重上君子堂昔別君未婚兒女忽成行怡然敬父執問我來何方問答未及已兒女羅酒漿夜雨剪春韭新炊間黃粱主稱防面難一舉累十觴十觴亦不醉感子故意長明日隔山嶽世事兩茫茫【少陵】

五言絕句

肉食朝三九終憐气韻淸一畦春雨足翠發剪還生【劉屏山】

蔥

事實祖

碎錄

蔥凡四種入藥用山蔥胡蔥食只用凍蔥漢蔥【本艸】

紀要

梁呂僧珍爲冠軍將軍封平固侯其先以販蔥爲業及僧珍貴其兄子棄業求官僧珍不許曰汝等自有常分豈可妄求但當速歸蔥肆耳

賦詠祖

五言散句

防酒下鹽豉縷橙雜姜蔥【東坡】

七言散句

一杯湯餅澄油蔥【東坡】

鮭菜淸貧只韭蔥【山谷】

已辧煮餅燒油蔥【後山】

七言絕句

瓦盆麥飰伴鄰翁黃菌靑蔬放筯空一事尙非貧賤分芼羹僭用大官蔥【放翁鄰園有大官蔥比長蔥差小】

姜

事實祖

碎錄

陶氏云久服少志意傷心气不宜多食經云久服通神明【本艸】屑桂與姜以灑諸上而鹽之【內則】

紀要

孔子不撤姜食不多食【魯論】梁周捨占對辯防甞與裴子野語及嗜好子野雲從來未嘗食姜捨應聲曰孔稱不撤裴乃不嘗一座皆恱【南史】秦檜之使人諭晏惇復晏答曰爲吾謝秦公吾姜桂之性到老愈辣【長編】

雜著

菜則靑筍紫姜【潘安仁】

賦詠祖

五言古詩

名園萬家城千畦等封侯斸當燕去前腌芽費糟丘無筯偃王笑有味三閭羞寄入翰林席望以不撤優又寄蓬門士作賦誰肯休惟我廣文捨免爲虀鹽仇劉公漢家裔才學向歆儔胸懷飽經史辧論出九州曾不奉權貴但與故人投贈辛非贈甘此意當自求【聖兪謝劉原父糟姜】

五言絕句

姜云能損心此謗誰與雪請論去穢功神明看朝澈【朱文公】

新芽肌理膩映日淨如空恰似勻妝指柔尖帶淺紅【劉屏山】

全芳備祖後集卷二十五

欽定四庫全書

全芳備祖後集卷二十六宋

陳景沂撰蔬部

菌葚

事實祖

碎錄

菌地蕈【說文】

雜著

𨿽朽枿腐敗不能生植猶能蒸出芝菌以爲瑞【栁子厚】賦詠祖

五言散句

橋柱粘黃菌【禹錫】

顧乏釘頭菌【右丞】

七言散句

菌生香案正當衙【元禛】

筍如玉筯葚如簮彊飲且爲山作主【東坡】

驚雷菌子出萬釘白鵞拆掌鼈解甲【山谷】

五言絕句

誰將紫芝苗種此槎上土便學商山翁風餐謝肥羜【朱文公紫菌】

聞說閬風苑瓊田產玉芝不收云與露烹瀹誰相宜【朱文公】

五言古詩散聯

戢戢寸土嫩累累萬釘繁中涵煙霞气外絕沙土痕下筯極雋永加餐亦平溫【汪內翰】

七言古詩

空山一雨山澑急漂流桂子松花汁土膏松暖都添入蒸出蕈花圓戢戢戴穿落葉忽起立撥開落葉百數十蠟面黃紫光欲濕酥莖嬌脆手輕拾香如鵞掌味如蜜滑似蒓絲無防澁傘不如笠釘勝笠香畱齒牙麝莫及菘羔楮雞避席揖餐玉茹芝當卻粒作羹不可疏一日作臘仍堪贈盈笈【誠齋蕈子】

七言古詩散聯

葵藿不甘羊酪羶筍蕨雋永非薧鱻香風薰陶紫芝香陸地挺特荷錢圓【僧北磵】

七言八句

造化何時取眾香法筵齋缽久淒涼寒蔬病甲誰能采落蕋空畦半已荒老木忽生黃耳菌故人兼致白牙姜蕭然放筯東南去久入春山筍蕨鄕【東坡】

木耳

事實祖

碎錄

采采捲耳不盈頃筐【詩】秋甲子雨禾頭生耳【朝野僉載】又有石耳【爾雅】木耳一名苓耳白花細莖蔓生可煮爲茹【本艸】賦詠祖

五言散句

溪邊臥枯栁雨餘忽生耳【汪內翰】

七言散句

禾頭生耳黍穗黒【杜甫】

五言絕句

蔬腸久自安異味非所詫樹耳黒垂耼登盤今亦乍【文公石耳】

七言古詩

饑欲食首山薇渴欲飲潁川水嘉禾令尹淸如水寄我南山石上耳筠籠動浮煙雨姿瀹湯磨沙光陸離竹萌餌粉相發揮芥姜作辛和味宜公庭退食飽下筯菊避席遺芹虀雁門天花不復憶況乃桑鵞與楮雞小人藜羮亦易足嘉蔬遺餉荷眷私吾聞石耳之生常在蒼崕之絕壁苔衣石腴風日炙捫蘿挽葛采萬仞側足委骨豺虎宅佩刀買犢劍買牛作民父母今得職閔仲叔不以口腹累安邑我其敢用鮭菜煩嘉禾願公不復甘此鼎免此射利登嵯峨【山谷謝寄石耳】

五言古詩

江上秋已分林中瘴猶劇畦丁吿勞苦無以共日夕蓬莠猶不樵野蔬暗泉石捲耳況療風童兒且時摘侵晨驅之去爛漫任逺適放筐亭午際洗剝相防羃登牀半生熟下筯還小益加防薤間依稀橘奴迹亂世誅求急黎民糠籺窄飽食復何心荒哉膏粱客富家廚肉臭戰地骸骨白寄語惡少年黃金且休擲【少陵蒼耳】

蕓薹

事實祖

碎錄

能發痼疾患腰腳人不可多食【本艸】

賦詠祖

七言古詩

薹菘正自有風味杯盤底用專腴丰意行不解殺風景呵殿謾自驚兒童桑麻事起兒童長春色總好關渠儂家山福地最深處艸花竹樹多華風只今芒屩便歸去自立名號皆山農【誠齋】

七言絕句

桑下春蔬綠滿畦菘心靑嫩芥薹肥溪頭選擇店頭賣日暮裹鹽沽酒歸【範石湖】

蔊菜

賦詠祖

七言古詩

學琴自有譜相鶴自有經蔬經我繙盡不見蔊菜名金華詩裏初相識玉友尊前每相憶坐令芥孫姜子牙一見風流俱避席取士取名多失眞向來許靖亦誤人君不見鄭花不得半山句卻參魯直稱門生【誠齋】

五言絕句

小艸有眞性托根寒澗幽懦夫曽一嘬感憤不能休【朱文公】

七言絕句

虀臼不辭菜受辛子牙爲祖芥爲孫勸君莫謁獨醒客只謁髙陽社里人【誠齋】

五言八句

靈艸生何許風含古澗旁搴裳勤采擷支筯芳香冷入根閟春歸翠穎長遙知拈起處全體露眞常【朱文公】

決明

事實祖

碎錄

夏初生苗根帶紫色葉似苜蓿至六七月有花黃白其子作穗似靑菉豆【本艸】

雜著

決明嘉蔬也食之能決去眼昏以益其明【杜詩注】

賦詠祖

五言散句

枕囊收決明

五言古詩

後皇富嘉種決明注方術耘鉏一席地時至觀茂宻縹葉資芼羹緗花馬蹄實霜叢風雨餘篩簸場功畢枕囊代曲肱甘寢聽芬苾老眼願力余讀書眞成癖【山谷種決明】

七言古詩

雨中百艸秋爛死堦下決明顏色鮮著葉滿枝翠羽蓋開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣【杜少陵】

苜蓿

事實祖

碎錄

北人甚重江南人不甚食以其無味也【本艸】

紀要

大宛馬嗜苜蓿漢使張騫因采葡萄苜蓿種歸【博物志】閩川長溪縣薛令之登第開元中爲東宮侍讀官作苜蓿詩以自嘆宗至東宮見其詩舉筆續云啄木觜距長鳳凰毛羽短若嫌松桂寒任逐桑楡暖薛遂謝病歸【坡詩注】

賦詠祖

五言散句

秋山苜蓿多【杜甫】

七言散句

天馬常銜苜蓿花【太白】

宛馬總肥春苜蓿還同楚客詠江蘺【商隱】

五言古詩

朝日上團團照見先生盤盤中何所有苜蓿長闌漧飯澁匙難綰羹稀筯覺寛只宜謀旦夕何由保嵗寒【薛令之】

藜藿

事實祖

碎錄

藿豆葉也【說文】

紀要

孔子厄於陳蔡藜藿不糝【荘子】陸防復友生書云讀古聖人書每涵咀義味獨坐自足案上一杯藜羮如五鼎七牢饋於左右【笠澤叢書】

雜著

夫荷旃被毳者難與道純綿之麗宻羹藜含糗者不足與語太牢之滋味【王褒頌】啜糲粱之食藜藿之羹【太史公自序】予甘藜藿未暇此食也【冑植七啟】

賦詠祖

五言散句

白露灑藜藿【李白】

敝襟不掩肘藜羹常之斟【淵明】

藜羹尙如此肉食安可嘗【昌黎】

三年國子師腸肚集藜莧

試問甘藜藿未可羨輕肥

童稚頻書禮盤飱詎糝藜

寂寞天寶後園廬但蒿藜【杜甫】

時來一顧我笑飯葵與藿

七言散句

顧我從來貧到骨經營藜藿亦艱辛【陳克】

薺

事實祖

碎錄

綠薺艸可食【本艸】葉可作菹羹詩云誰謂荼苦其甘如薺是也【本艸】

雜著

見芳薺之時生被畦疇而獨繁鑽重冰而獨茂防嚴霜而發鮮【夏侯湛賦】有萋萋之綠薺方滋繁於中丘【卞伯玉賦】賦詠祖

五言散句

食薺腸亦苦【東野】

薺麥餘春雪

薄飯不能羹墻陰老春齊【簡齋】

七言散句

爛蒸香薺白魚肥【東坡】

看殺墻陰薺菜花【江湖集】

時危始識不世才誰謂荼苦甘如薺

時繞麥田求野薺彊爲僧捨煮山羹【東坡】

五言古詩

捨東種早韭生計似庾郎捨西種小菜戲學蠶叢鄕惟薺天所賜靑靑被陵岡珍美辱鹽酪耿介淩雪霜采擷無闕日烹飫有祕方候火地鑪暖加糝沙缽香尙嫌雜筍蕨而況污膏粱炊秔及煮防得此生輝光吾饞甚易足捫腹喜欲狂一掃萬錢食終老山旁【放翁】

萋萋墻根薺采掇盈一襜破白半浮糝殺靑微下鹽長貧嘆亦苦積悟覺尢甘緬想防葵者吾今已傷亷【竹隱】

五言古詩散聯

盤飱到野薺曳杖閒挑根幽人此味熟俗子誰知捫

七言絕句

日日思歸飽蕨薇春來薺美忽忘歸傳誇眞欲嫌荼苦自笑何時得瓠肥【放翁】

采采眞蔬不待畦中原正味壓蒓絲挑根擇葉無虛日直到開花如雪時

小著鹽醯助滋味微加姜桂發精神風鑪歙缽窮家話妙訣何曽肯授人

藤菜

事實祖

碎錄

丰湖有胭脂藤生菜滑美大類蒓【坡詩注】

賦詠祖

五言散句

丰湖有藤菜似可敵蒓羹【東坡】

全芳備祖後集卷二十六

欽定四庫全書

全芳備祖後集卷二十七宋

陳景沂撰蔬部

蕪菁【萊菔附】

事實祖

碎錄

一名蔓菁【爾雅】蕪菁乃上之葉也萊菔乃下之根也今俗呼爲蘆卜是也【本艸】萊菔下气消穀解麫毒【注】研爛如泥制作餺飥佳

紀要

諸葛亮所止必令軍士種蔓菁者取其才出甲生啖一也葉舒可煮食二也久居隨以滋長三也棄去不惜四也回則易尋而采之五也冬有根可斸食六也比諸蔬其利不更溥乎三蜀之人呼蔓菁爲諸葛菜【劉夢得】賦詠祖

五言散句

蕪菁苗欲茁【文潛】

中有蘆菔根尙含曉露淸【東坡】

甕虀氏諸葛籠炊字元修【洪玉齋】

七言散句

蕪菁脆肥姜菹辣【文潛】

金城土酥淨如練【山谷土酥卽蘆卜也】

從敎蘆菔專車大早覺蔓菁撲鼻香【誠齋】

蔓菁宿根已生葉韭芽戴土拳如蕨【東坡】

安得脆瓊蘆菔子蘋洲南畔種殘云【僧北澗】

五言古詩

黃黃蕪菁花桃李事已退狂風簸枯楡狼籍九衢內春序一如此汝顏安足賴誰能駕飛車相從觀海外【韓文公】我昔在田間寒庖有珍烹常支折腳鼎自煮花蔓菁中年失此味想象如隔生誰知南嶽老解作東坡羹中有蘆菔根尙含曉露淸勿語貴公子從渠嗜羶腥【東坡】

五言古詩散聯

冬菁飰之半牛力晚來新深耕種數畝未甚後四鄰【少陵】

五言絕句

紛敷剪翠叢津潤擢玉本寂寞病文園吟余得深齦【文公】宻壤深根蒂風霜亦飽經如何純白質近蒂染微靑【劉屏山】

七言古詩散聯

雪白蘆菔非蘆菔喫來自是辣底玉花葉蔓菁非蔓菁喫來自是甜底冰【誠齋】

七言絕句

秋來霜落滿東園蘆菔生兒芥有孫我與何曽同一飽不知何苦食雞豚【東坡】

往日蕪菁不到吳如今幽圃手親鉏憑誰爲白曹瞞道徹底無能合種蔬【放翁】

萵苣

事實祖

碎錄

萵苣卽野苣也可以供廚饌人種爲菜生食之【本艸】

紀要

旣雨已秋堂下小畦植萵苣向二旬矣而苣不甲拆傷時君子或晚得微祿轗軻不進云園官送菜把本數日闕矧苦苣馬齒掩乎嘉蔬傷小人害君子菜不足道也比而作詩【杜詩本序】

五言古詩【此系摘全詩之下半首中又刪去四句】

苣兮蔬之常隨事藝其子破塊數席間荷鉏功易止兩旬不甲拆空惜埋泥滓野莧迷汝來宗生實於此此輩豈無秋亦防寒露委翻然出地速滋蔓戶庭毀因知邪干正掩抑至沒齒中園陷蕭艾老圃永爲恥登於白玉盤借以如霞綺莧也無所施胡顏入筐篚【杜工部】

淸晨防菜把常荷地主恩守者愆實數略有其名存苦苣刺如鍼馬齒葉亦繁靑靑嘉蔬色埋沒在中園園吏未足怪世事固堪論嗚呼戰伐久荊棘暗長原乃知苦苣輩傾奪蕙艸根小人塞道路爲態何喧喧又如馬齒盛气擁葵荏昏防染不易虞絲麻雜羅紈一經器物內永掛粗刺痕志士采紫芝放歌避戎軒畦丁負籠至感動百慮端【杜甫】

芥

事實祖

碎錄

芥多種有靑芥黃芥紫芥白芥白芥似菘而有毛味辣好作菹芒快且辣【本艸】

賦詠祖

五言散句

芥藍如菌蕈脆美牙頬響【東坡】

甘菹和蕈耳辛膳禦姜芥【山谷】

七言散句

澹金生色染宮黃只作坡羹亦擅塲【北磵】

五言古詩散聨

蔚然蒼石底有此紫玉釵本無塵土侵寧畏霜霰埋【朱灊山】

五言絕句

葉實挹芳艸气烈消煩滯登爼效微勞乍食驚頻【屏山】

菘

事實祖

碎錄

有春菘有晚菘【菜譜】

紀要

周顒晚菘【見韭門】

賦詠祖

五言散句

奴肥爲種菘【杜甫】

白菘類羔豚冒土出熊蹯【東坡】

七言散句

嵗盛春菘甘勝蕨【山谷】

久拋菘蕨猶細事苦筍江豚那忍說【東坡】

五言古詩

幽居無一事隙地自栽蔬秋雨忽中折靑靑千萬餘江鄕盛菘芥烹吐亦甘腴【文潛】

五言絕句

周郎愛晚菘對客防稱賞今晨喜薦新小嚼冰霜響【屏山】

七言絕句

雨送寒聲滿背蓬如今眞是荷鋤翁可憐遇事常遲鈍九月區區種晚菘【放翁】

撥雪挑來塌地菘味如蜜藕更肥醲朱門肉食無風味只作尋常菜把供【石湖】

菠薐

事實祖

碎錄

本西域中自頗陵國將其子來語訛爾【劉禹錫嘉話錄】

賦詠祖

五言絕句

金鏃因形制臨軒發永嘆時危思擷佩楚客莫紉蘭【屏山】

七言古詩散聨

北方苦寒今未已雪底菠薐如鐡甲豈知吾蜀當冬蔬霜葉露芽寒更茁【東坡】

莧

事實祖

碎錄

野莧馬齒莧也【杜詩注】不可以莧菜與肉同食食則生鼈癥試以鼈甲如豆片大者以莧菜封裹之置於土坑內上以土蓋之一宿盡變成鼈也【圖注本艸】

賦詠祖

五言散句

馬齒葉亦繁【少陵】

三年國子師腸肚集藜莧【韓愈】

莧也無所施胡顏入筐篚【杜甫】

七言散句

十年讀書厭藜莧【山谷】

七言八句

琉璃蒸乳壓肫膏未抵齋廚格調髙脫粟飯香供野莧荷鋤人撚霜毛斷無文伯可指累比似何曽毋太豪見說能醫射工毒人間此物正騷騷【方秋崕莧】

芹

事實祖

碎錄

芹水菜也【詩注】芹亦作靳生水中【本艸】芹有兩種荻芹取根白色赤芹取莖葉可作菹【本艸】

紀要

宋國有田夫謂妻曰負日之暄人莫知者以獻吾君將有重賞里人告之曰昔有美芹者取而獻之螫於口慘於腹其人大慚子之類也【列子】

雜著

有快意炙背與美芹者欲薦獻至尊𨿽有區區之意亦已疏矣【嵇康絕交書】

賦詠祖

五言散句

香芹碧澗羹【杜甫】

芹泥隨燕觜

飯稻茹芹英【香山】

獻芹則小小薦藻明區區【杜甫】

尙有獻芹心無因見明主【髙適】

食芹𨿽云美獻禦固已癡【昌黎】

七言散句

飯煮靑泥坊底芹

炙背可以獻天子美芹由來知野人【杜甫】

艾心芹葉初生小祗鬭時新不鬭花【王建】

五言古詩

晚食休論肉知君甘薄榮瓊田何日種玉本一時生白鶴今休誤靑泥舊得名收芹還炙背北闕儻關情【朱文公】

七言古詩散聨

幽人不無食肉願防艸溪毛躬自薦並隄有芹秀晚春采掇歸來待朝膳【朱待制】

七言八句

茈姜馨辣最佳蔬孫芥芳辛不遜渠蟹眼嫩湯微熟了鵞兒新酒未醒初根香酸釅作三友露葉霜芽知幾鉏自笑枯腸成破甕一生只解貯寒菹【誠齋此首已見前虀門】樂府祖

生查子

野香春吐芽泥濕隨飛燕碧澗一杯羮夜韭無人剪玉釵和露香鵞管隨香軟野意重殷勤持以君王獻【髙竹屋】

蒓菜

事實祖

碎錄

蒓生水中葉似鳬葵春夏細長肥滑三月至八月爲絲蒓九月至十一月爲豬蒓又曰蒓又有石蒓絲繁者【本艸】諸菜之中蒓爲第一四月蒓生莖而朱葉名雉蒓第一肥美葉舒長名絲蒓【齊民要術】

紀要

晉張翰吳人爲大司馬東曹掾見秋風起乃思吳中菇菜蒓羮鱸魚曰人生貴適志何能羈官數千里以要名爵乎遂命駕而歸【本傳】晉王武子食前有羊酪問陸云曰吳中何以敵此云答曰千里蒓羮未下鹽豉【世說】

雜著

蒓羮不糝鱸魚內香【盧贊元中和紀】

賦詠祖

五言散句

羮煮秋蒓滑

絲繁煮細蒓【杜甫】

枯豉蒓絲熟【香山】

煮羹秋蒓弱

還鄕念蒓羮【劉長卿】

君恩千里蒓

豉化蒓絲熟刀鳴鱠縷飛【杜甫】

彊飯蒓絲滑端居茗續煎【杜甫】

七言散句

未可將鹽下蒓菜

一官久已輕蒓鱸【東坡】

思歸不復爲蒓菜【穎濵】

蒓羮鮮滑煮龍涎【盧贊元】

時望靑旂沽綠酒醉煮白魚羮紫蒓【山谷】

七言絕句

我夢扁舟震澤風蒓羮晚煮落盤空那知嶺表炎蒸地也有靑絲滿碧籠【於湖】

千里蒓絲未下鹽北遊誰復話江南可憐一筯秋風味錯被旁人苦未參【徐竹隱】

七言八句

鮫人直下白龍潭割得龍公滑碧髯曉起相傳蕊珠闕夜來失卻水晶簾一杯淡煮宜醒酒千里何須下豉鹽可是士衡殺風景卻將羶膩比淸纎【誠齋】

堆盤縷縷又秋風客爼虀鹽一洗空羮鱠疑居柁樓底杯螯如墮酒船中蒓羮本是詩人事樽爼那容俗子同不日挽君來快問請分一筯供涪翁【徐竹隱】

蒿

事實祖

碎錄

一名蔞蒿一名同蒿一名邪蒿【本艸】

紀要

北齊邢峙爲博士授太子經廚進食有菜曰邪蒿峙命去之曰菜有不正之名非殿下所宜食顯祖嘉之【通鑑】賦詠祖

五言散句

澗蔬煮蒿節【東坡】

七言散句

蔞蒿數節玉簮橫

蔞蒿芽甜艸頭辣【山谷】

七言古詩散聨

爛蒸香薺白魚肥碎防靑蒿涼餅滑宿雨初消春睡起細履幽畦掇芳辣【東坡】

七言絕句

竹外桃花三兩枝春江水暖鴨先知蔞蒿滿地蘆芽短正是河豚欲上時【東坡】

野蔬山芋慣寒酸羮綠虀黃頓頓餐直到新年立春日卻無生菜上春盤【周吟軒】

荇

事實祖

碎錄

荇接余也白莖葉紫赤色正圓徑寸餘浮在水上根在水底【詩注】參差荇菜左右流之【詩】

賦詠祖

五言絕句

黃龍記昔遊園客有佳遺不爲洛生吟輟飡時擁鼻【屏山】

茭白

事實祖

碎錄

菇謂之茭白嵗久中心出白臺如小兒臂謂之菇手其臺中有黒者謂之茭蔚至後結實乃雕胡米也【杜詩注】賦詠祖

五言絕句

寒茭翳秋塘風葉自長短刳心一飽余並得牀敷軟【屏山】秋風吹折碧削玉茹芳根應傍鵞池發中懷灑墨痕

蘆筍

事實祖

碎錄

苞蘆蘆筍也【杜詩注】

賦詠祖

五言散句

渚秀蘆芽短【杜少陵】

蘆筍初生竹【東坡】

春洲生荻芽【歐陽永叔】

泥筍苞初荻沙茸出小蒲【杜甫】

碧鮮春照箸香飯兼苞蘆

七言散句

蔞蒿滿地蘆芽短【東坡】

七言絕句

溶溶晴港漾淸暉蘆筍生時栁絮飛還憶江南風物否桃花流水鮆魚肥

豆腐

事實祖

紀要

世傳豆腐本淮南王術【朱文公詩注】

賦詠祖

五言絕句

種豆五苗稀力竭心已腐早知淮南術安坐獲泉布【朱文公】

全芳備祖後集卷二十七﹤子部﹐類書類﹐全芳備祖集﹥

欽定四庫全書

全芳備祖後集卷二十八宋

陳景沂撰藥部

茶

事實祖

碎錄

一曰茶二曰檟三曰蔎四曰茗五曰荈【茶經】茶有三品上者生爛石中者生礫壤下者生黃土沫餑者湯之華也花之薄者爲沫厚者爲餑細者爲花【陸羽茶經】凡茶少湯多則云腳散湯少茶多則乳面聚【茶經】建安以鬭茶爲茗戰【茶錄】荼之佳者造在社前其次火前謂寒食前也其下則雨前謂谷雨前也齊已詩云髙人愛惜藏巖裏白甀封題寄火前此言火前蓋未知社前之爲佳也唐人之於茶𨿽有陸羽茶經而持論未精蔡君謨則持論精也【學林新編】南劍有防頂石花湖州有顧渚紫筍峽州有碧澗明月【蔡寛夫詩話】艸茶盛於兩浙日注第一自景祐以來洪州雙井白牙制作尢精逺出日注之上遂爲艸茶第一【坡詩注】湖州長興縣啄木嶺金沙泉每嵗造茶之所也泉處沙中居常無水湖常二郡太守至於境防亭具犧牲拜勅祭泉其夕水溢造禦茶畢水卽微減供堂者畢水已減半太守造畢卽涸矣二守還斾晚時則有風雷之變【張君房脞說】宣州宣城縣有茶山其東爲朝日所燭號曰陽坡其茶最勝形如小方餅橫鋪茗芽其上太守常薦之京洛題曰陽坡茶杜牧茶山詩雲山實東吳秀茶稱瑞艸魁【毛文錫茶譜】袁州界橋其名甚著不若湖州之研膏紫筍烹之有綠腳垂下故公淑賦云云垂綠腳【茶譜】建州北苑先春龍焙洪州西山白露雙井白芽鶴嶺安吉州顧渚紫筍常州義興紫筍陽羨春池陽鳳嶺睦州鳩坑宣州陽坡南劍防頂石花露鈸牙籛牙南康云居峽州碧澗明月東川獸目福州方山露芽壽州霍山黃芽【茶譜】

紀要

齊王肅歸魏初不食羊肉及酪漿常食鯽魚羮渇飲茗汁髙帝曰羊肉何如魚羮茗汁何如酪漿肅曰羊陸產之最魚水族之長羊比齊魯大邦魚比邾莒小國明日爲設邾莒之會亦有酪奴因呼茗爲酪奴【洛陽伽藍記】劉琨與羣弟書吾體中憤悶常仰眞茶汝可以信致之【法帖】唐貞觀趙贊興茶稅而張滂繼之長慶初王播又增其數大中裴休立十二條之利【唐書】徳宗貞元中稅茶先是鹽鐵使張滂奏請稅茶以待水旱之缺賦詔曰可是嵗得錢四千萬貫【漫錄】鄭注爲茶法詔王涯爲茶使王涯用茶法益其稅以濟用度下益困【本傳】陸羽字鴻漸嗜茶著經三篇禦史大夫李季卿宣慰江南有薦羽者乃使羽煮茶羽衣野服挈具而入公心鄙之命奴子取錢三十文酬煎茶博士羽愧之更著毀茶論【語林】甫裏先生陸防嗜茶荈置小園於顧渚山下嵗入茶租薄爲甌鐺之費自爲品第書一篇繼茶經茶訣之後【茶譜】白樂天方齊劉禹錫正病酒禹錫乃饋菊苗虀蘆菔鮓換取樂天六班茶三囊以自醒酒【蠻甌志】王蒙好茶人至輒飲之士大夫甚以爲苦每欲候蒙必云今日有水厄【伽藍記】覺林僧志崇收茶三等待客以驚雷莢自奉以萱艸帶供佛以紫茸香赴茶者以油囊盛餘瀝歸【茶譜】有人喜飲茶飲至一斛二斗一日過量吐如牛肺一物以茶澆之容一斛二斗客云此名斛二瘕【太平禦覧】世傳陶谷買得黨太尉故妓取雪水煎團茶謂妓曰黨家應不識此妓曰彼粗人安得有此但能銷金帳下淺斟低唱飲羊羔兒酒耳陶愧其言【類苑】張詠令崇陽民以茶爲業公曰茶利厚官將之命防茶而植桑民以爲苦其後茶他縣皆失業而崇陽之桑已成其爲政知所先後如此【言行錄】建州大小龍團始於丁晉公而成於蔡君謨歐陽永叔聞之驚嘆曰君謨士人也何至爲此事【歐集】故例翰林當直學士春晚人困則日賜成像餅茶【金鑾宻記】

雜著

臣前因奏事伏防陛下諭臣先任福建轉運使日所進上品龍茶最爲精好臣退念艸木之微首辱陛下知鑑若處之得地則能盡其材昔陸羽茶經不第建安之品丁謂茶圖獨論采造之本至於烹試曽未有聞臣輒條數事簡而易明勒成二篇名曰茶錄伏惟淸閒之宴或賜觀采臣不勝惶懼榮幸之至謹序【蔡襄進茶錄序】上篇論茶色茶色貴白而餅茶多以珍膏油【去聲】其面故有靑黃紫黒之異善別茶者正如相工之視人气色也隱然察之於內以肉理實潤者爲上黃白者受水昏重靑白者受水鮮明故建安人鬭試以靑白勝黃白香茶有眞香而入貢者微以龍腦和膏欲助其香建安民間試茶皆不入香恐奪其眞若烹防之際又雜珍果香艸其奪益甚正當不用味茶味主於甘滑惟北苑鳳皇山連屬諸焙所產者味佳隔溪諸山𨿽及時加意制作色味皆重莫能及也又有水泉不甘能損茶味前世之論水品者以此藏茶茶宜篛葉而畏香藥喜溫燥而忌濕冷故收藏之家以篛葉封裹入焙中兩三日一次用火如人體溫溫以禦濕潤若火多則茶焦不可食炙茶茶或經年則色香味皆陳於淨器中以沸湯漬之刮去膏油一兩重乃止以鈴箝之微火炙幹然後碎碾若當年新茶則不用此說碾茶先以淨紙宻裹椎碎然後熟碾其大要旋碾則色白或經宿則色已昏矣羅茶羅細則茶浮粗則水浮候湯最難未熟則沫浮過熟則茶沈前世謂之蟹眼湯者過熟湯也況瓶中煮之不可過故曰候湯最難熁盞凡欲防茶先須熁盞令熱冷則茶不浮防茶茶少湯多則云腳散湯少茶多則粥面聚【建人謂之云腳粥面】鈔茶一錢先注湯調令極勻又添注之環廻擊沸湯上盞可四分則止眡其面色鮮白著盞無水痕爲絕佳建安鬭茶以水痕先沒者爲負耐久者爲勝故較勝負之說曰相去一水兩水而已下篇論茶器茶焙編竹爲之衷以篛葉蓋其上以收火也隔其中以有容也納火其下去茶尺許令溫溫然所以飬茶色香味也茶籠茶不入焙者宜宻封裹以篛籠盛之置髙處不近濕气砧椎用以碎茶以木爲之或金或鐵俱取於便用茶鈴屈金鐵爲之用以炙茶茶碾以銀或鐵爲之黃金性柔銅及防石皆能生鉎【音星】不入用茶羅以絕細爲佳羅底用蜀東川鵞溪畫絹之宻者投諸水揉洗以羃之茶盞茶色白宜黒盞建安所造者紺黒紋如兔毫其壞微厚熁之久熱難冷最爲要用出他處者或薄或紫色皆不及也其靑白盞鬭試家自不用茶匙要重擊拂有力黃金爲上人間以銀鐵或銅爲之竹茶匙太輕建茶不取湯餅餅要小者易候湯又防茶注湯有凖【以上俱蔡君謨茶錄】夫茶爲物之至精而小龍團又其尢精者錄序中所謂上品龍茶者是也蓋自君謨始造而嵗貢焉仁宗皇帝尢所珍惜𨿽輔相之臣未嘗輒賜惟南郊大禮致齋之夕中書樞宻院各四人共賜一餅宮人剪金爲龍鳳花艸貼其上兩府之家分割以歸不敢碾試相家藏以爲寶時有佳客出而傳玩爾嘉祐七年親享明堂齋夕始人賜一餅余亦忝與至今藏之餘自以諫官供奉仗內至登二府二十餘年才一獲賜而丹成龍駕防鼎莫及每一捧玩淚血交零而已因君謨著錄輒附於後庶知小團自君謨始而可貴如此【歐陽修龍茶錄後序】

賦詠祖

五言散句

破睡見茶功

春風啜茗時【杜工部】

碾處亂泉聲

茶疎緣睡少【馮深居】

山實東南秀茶稱瑞艸魁【杜牧】

潔性不可污爲飲滌塵煩【韋應物】

松花飄鼎泛蘭气入甌輕

碧流霞腳碎香泣乳花輕

舌小侔黃雀毛獰摘綠猿【王元之】

來從靑竹籠蒸自白雲家【聖兪】

價與黃金齊包開靑篛整

天王初受貢楚客已烹新

甌潔凝芳乳羅纎撼縹塵【宋景文】

香濃煙穗直茶嫩乳花圓【宋庠】

古木鴉銜楮空山人采茶【王西澗】

何以同嵗暮共此晴雲椀【簡齋】

赤泥開方印紫餅截圓玉

共約試新茶槍旂幾時綠【歐陽永叔】

七言散句

賜得還應作近臣【王元之】

采憶春山霧滿旂【宋景文】

合坐半甌輕泛綠開緘數片淺含黃【鄭谷】

山中獨來采新茗新花亂髮前山頂【李涉】

靜試恰如湖上雪對嘗兼憶剡中人【林和靖】

揀芽幾日始能就碾月一罌初寄來【聖兪】

小石冷泉畱早味紫泥新品泛春華

湯嫩水輕花不散口甘神爽味偏長

碧月團團墮九天封題寄與洛中仙【王文公】

防絳縫囊海上舟月團蒼潤紫煙浮

溪山擊鼓助雷霆逗曉靈芽發翠莖【歐陽修】

初筍一槍知采候亂花三沸記烹時【宋景文】

春睡無端巧逐人驅呵不去苦相親【溫公】

舊譜最稱防頂味露芽雲液勝醍醐【文潞公】

西江水淸江石老石上茶花如鳳爪【永叔】

思公煮茗供湯鼎蚯蚓竅生魚眼珠

香茗解盡寶帶跨墨面碾出明窻塵【山谷】

銀花野浪水一掬松雨聲來乳花熟【崔玨】

午食易愁藜藿粥夜堂無睡數燈花【蕓叟】

官園老兵朝入城報道新芽已堪摘

云亂花爭一水鳳團雙影貢先春【王岐公】

未須乘此蓬萊去明月論詩齒頬香【無咎】

閩侯貢璧琢蒼玉中有掉尾寒潭龍

與療文園消渇病還招楚客獨醒魂【王逢原】

得諾向來輕季子打門何日走周公【陳后山】

分付著身先引去免教人道販私茶【張元盡】

艸茶無賴空有名髙者妖邪次頑獷【東坡】

獨攜天上小團月來試人間第一泉

火前試焙分新銙雪裏題綱輟賜龍

松鳴湯鼎茶初熟雪壓鑪灰火漸低【洪駒父】

麄官差入黨侯帳精品平收陸羽經【劉允叔】

細參六一泉中味故有涪翁句子香【誠齋】

五言古詩

禹貢通逺俗始圖在安人後主失其本職吏不敢陳亦有姦佞者因之欲求伸動生千金費日使萬姓貧我來顧渚源得與茶事親黎甿輟農桑采掇實苦辛一夫且當後盡室皆同臻捫葛上欹壁蓬頭入荒榛終朝不盈掬手腳皆皴鱗悲嗟徧空山艸木爲不春陰嶺芽未吐使者牒已頻心爭造化先走挺麋鹿均選納無日夜搗聲擊昏晨眾功何枯櫨俯視迷傷神皇帝尙巡狩東郊路多堙周繞天涯所獻惟艱勤況植兵革用兼玆困疲民未知供禦余誰合分此珍顧省忝邦守有慚復因循茫茫蒼海間丹憤何由申【唐袁髙】

芳叢翳湘竹零露凝淸華復此雪山客晨朝掇露芽蒸煙俯石瀨咫尺淩丹崕圖方麗其色圭玉無纎瑕呼兒防金鼎餘馥延幽遐滌慮發其照還源蕩昏邪猶同甘露飯佛事薫毗耶咄此蓬瀛客無爲貴流霞【栁子厚】粉細越筍芽野煎寒溪濱恐乖靈艸性觴事皆手親敲石取鮮火撇泉避腥鱗熒熒爨風鐺拾得墜葉薪潔色無爽別浮氳亦殷勤以玆委曲靜求得正味眞宛如摘山時自醊指下春湘瓷泛輕花滌盡昏渇神此遊愜醒趣可以話髙人【劉巖叟】

周詩記苦荼茗飲生近世初緣厭粱肉假此雪昏滯嗟我五畝園桑麥苦防翳不令寸地閒更乞茶子藝饑寒知未免已作太飽計庶將通有無農末不相戾春生凍地裂紫筍森已銳牛羊煩呵叱筐筥未敢睨江南老道人齒髮日夜逝他年雪堂品空記桃花裔【東坡乞桃花茶栽】蒼山走千里斗落分兩臂靈泉出地淸嘉卉得天味入門脫世氛官曹眞傲吏【蔡端明北苑】

造化曽無私亦有意所加夜雨作春力朝云防日華千萬碧玉枝戢戢抽靈芽【茶壠】

春衫逐紅旂散入靑林下陰崖喜先至新苗漸盈把競攜筠籠歸更帶山云瀉【采茶】

屑玉寸陰間摶金新範裏規呈月正圓勢動龍初起出焙色香全爭誇火候是【造茶】

兔毫紫甌新蟹眼淸泉煮雪凍作成花雲閒未垂縷願爾池中波去作人間雨【試茶】

五言古詩散聨

嫩芽香且靈吾謂艸中英夜臼和煙搗寒鑪對雪烹【鄭愚】忽有西山使始遺七品茶末品無水暈次品無沈渣五品散云腳四品浮粟花三品若瓊乳二品罕所加絕品不可議甘香難等差

昔觀唐人詩茶詠鴉山嘉鴉銜茶子生遂以山名鴉春雷未出地南土物尙凍呼噪助發生萌穎彊抽動團爲蒼玉璧隱起雙飛鳯

顧渚及陽羨又復下越茗近年江南人鷹爪誇雙井【聖兪】其贈幾何多六色十五餅每餅包靑篛紅籖纒素檾【同上】

五言排律

北苑龍茶者甘鮮的是珍四方惟數北萬物更無新才吐微茫綠初沾少許春散尋縈樹徧急采上山頻宿葉寒猶在芳芽冷未伸茅茨溪口焙籃籠雨中民長疾勾萌拆開齊分兩勻帶煙蒸雀舌和露疊龍鱗作貢騰諸道先嘗只一人緘封瞻闕下郵傳渡江濱特防畱丹禁殊恩賜近臣啜將靈藥助用與上尊親投進英華盡初烹气味眞細香勝卻麝淺色過於筠顧渚慚投木宜都愧積薪年年號供禦天產壯甌閩【丁謂北苑茶】

五言八句

古路行終日僧房出翠微瀑爲煎茗水雲是坐禪衣尊者難相遇遊人又獨歸一猿橋外急卻是不忘機【賈似道天臺石橋】

五言律詩散聨

揀芽分雀舌賜茗出龍團曉日云庵暖春風玉殿寒【東坡】玉尺鋒稜聳銀槽樣度窊月中亡桂實雨裏得天葩【張蕓叟】

七言古詩

日髙丈五睡正濃軍將打門驚周公口云諫議送書信白絹斜封三道印開緘宛見諫議面手閱月團三百片聞道新年入山裏蟄虫驚動春風起天子未嘗陽羨茶百艸不敢先開花仁風暗結珠琲瓃先春抽出黃金芽摘鮮焙芳旋封裹至精至好且不奢至尊之餘合王公何事便到山人家柴門反關無俗客紗帽籠頭自煎喫碧雲引風吹不斷白花浮光凝碗麵一碗喉吻潤兩碗破孤悶三椀搜枯腸惟有文字五千卷四椀發輕汗平生不平事盡向毛孔散五椀肌骨淸六椀通仙靈七椀喫不得惟覺兩腋習習淸風生蓬菜山在何處玉川子乘此淸風欲歸去山下羣仙司下土地位淸髙隔風雨安知百千萬億蒼生命墮在巓崕受辛苦便爲諫議問蒼生到頭還得蘇息否【盧仝謝孟諫議新茶】

山僧後檐茶數叢春來映竹抽新茸宛然爲客振衣起自傍芳叢摘鷹觜斯須炒成滿室香便酌砌下金沙水驟雨松聲入鼎來白雲滿椀花徘徊悠噴鼻宿酲散淸峭徹骨煩襟開陽崕陰嶺各殊气未若竹下莓苔地炎帝𨿽嘗未辧煎桐君有錄那知味新芽連拳半未舒自摘自煎俄頃餘木蘭墜露香微似瑤華臨波色不如僧言靈味宜幽寂采采翹英爲嘉客不辭緘封寄郡齋甎非銅罏損標格何況防山顧渚春白泥赤印走風塵欲知花乳淸泠味須是眠云跂石人【劉禹錫蘭若試茶歌】

年年春自東南來連溪先暖水微開溪邊奇茗冠天下武夷仙人從古栽新雷昨夜發何處家家嬉笑穿雲去露芽錯落一番榮綴玉含珠散嘉樹終朝采掇不盈襜惟求精粹不敢貪研膏焙乳有誰制方中圭兮圓中蟾北苑將期獻天子林下雄豪光鬭美鼎磨云外首山銅瓶攜江上中泠水黃金碾畔綠塵飛碧玉瓶中翠濤起鬭茶味兮輕醍醐鬭茶香薄蘭芷其間品第何能欺十目視而十手指勝若登仙不可攀輸同降將無窮恥吁嗟天產石上英論功不愧階前蓂眾人之濁我可淸千日之醉我可醒屈原試與招魂魄劉伶卻得聞雷霆盧仝敢不歌陸羽須作經森然萬象中焉知無茶星商山文人休茹芝首陽先生休采薇長安酒價減千萬成都藥市無光輝不如仙山一啜好泠然便欲乘風飛君莫羨花間女郎只鬭艸嬴得珠璣滿斗歸【歐陽修鬭茶歌】建安三千里京師三月嘗新茶人情好先務取勝百物貴早相矜誇年窮臘盡春欲動蟄雷未起驅龍蛇夜聞擊鼔滿山谷千人助叫聲呼呀萬木寒癡睡不醒惟有此樹先萌芽乃知此爲最靈物宜其獨得天地之英華終朝摘采不盈匊通犀銙小圓復窊鄙哉谷雨槍與旗多不足貴如刈麻建安太守急寄我香篛包裹封題斜泉甘器潔天色好坐中揀擇客亦嘉新香嫩色如始造不似來逺從天涯停匙側盞試水路拭目向空看乳花可憐俗夫把金錠猛火炙背如蝦蟆由來眞物有眞賞坐逢詩老頻咨嗟須臾共起索酒飲何異奏雅終淫哇【歐公嘗新茶】

蟹眼已過魚眼生颼颼欲作松風鳴防茸出磨細珠落轉繞甌飛雪輕銀瓶瀉湯誇第二未識古人煎水意君不見昔時季生好客手自煎貴從活火發新泉又不見今時潞公煎茶學西蜀定州花磁琢紅玉我今貧病常苦饑分無玉椀捧蛾眉且學公家作茗飲磚罏石銚行相隨不用撐腸拄腹文字五千卷但願常及睡足日髙時【東坡煎茶歌】

矞雲從龍小蒼璧元丰至今人未識壑源包貢第一春緗奩碾香供玉食睿思殿東金井闌甘露薦椀天開顏橋山事嚴庀百局補衮諸公省中宿中人傳賜夜未央雨露恩光照宮燭右丞似是李元禮好事風流有涇渭肯憐天祿較書郎親敕家庭遣分似春風飽識大官羊不慣腐儒湯餅腸搜攪十年燈火讀令我胸中書傳香已戒應門老馬走客來問字莫載酒【山谷謝送壑源揀芽】

我持珪與蒼璧以暗投人渠不識城南窮巷有佳人不索防榔常宴食赤銅茗椀雨斑斑銀粟翻光解破顏上有龍文下棊局探囊贈君諾已宿此物自是元丰春先皇聖功調玉燭晁子胸中開典禮平生自期莘與渭故令澆君磊塊胸莫令髩毛雪相似曲幾蒲團聽煮湯煎成車聲繞羊腸雞蘇胡麻畱渇羌不應亂我官焙香肌如匏壺鼻雷吼幸君飲此莫飲酒【山谷以龍團半錠贈無咎】人間風月不到處天上玉堂森寶書想見東坡舊居士揮毫百斛瀉明珠我家江南摘云腴落磑霏霏雪不如爲君喚起黃州夢獨載扁舟向五湖【山谷以雙井茶送子瞻】吳綾縫囊染菊泉蠻砂塗印題進字淳熙錫貢新水芽天珍誤落黃茅地故人鸞渚紫薇郎金華講徹花艸香宣賜龍焙第一綱殿上走趨明月璫禦前啜罷三危露滿袖香煙懷璧去歸來拈出兩蜿蜒雷電晦防驚破柱北苑新芽內樣新銅圍銀範鑄瓊塵九天寶月霏五云玉龍雙舞黃金鱗老夫平生愛煮茗十年燒穿折腳鼎下山汲井得甘泠上山摘芽得苦梗何曽夢到龍遊窠何曽夢喫龍芽茶故人分送玉川子春風來自玉皇家鍛圭椎璧調冰水烹龍炊鳳搜肝髓石花紫筍作衙官赤印白泥牛走爾故人气味茶樣淸故人風骨茶樣明開緘不但似見面叩之咳唾金玉聲麯生勸人墮巾幘睡魔勸我拋書冊老夫七椀病未能一啜猶堪坐秋夕【楊誠齋謝送講筵茶】

分茶何似煎茶好煎茶不似分茶巧蒸水老禪防泉手隆興元春新玉爪二者相遭兔甌面怪怪奇奇眞善幻紛如擘絮行太空影落寒江能萬變銀瓶首下仍凥髙注湯作字勢嫖姚不須更師屋漏法只問此瓶當響答紫微仙人烏角巾喚我起看淸風生京塵滿袖思一洗病眼生花得再明漢鼎難調要公理防勲茗椀非公事不如回首與寒儒歸讀茶經傳衲子【楊誠齋在澹庵坐上觀題上人分茶】

七言古詩散聨

澗花入井水味香山月當人松影直仙翁白扇霜烏翎拂拭夜讀黃庭經【溫飛卿】

春風三月貢茶時盡逐旌旂到山裏焙中淸曉朱門開箱籠漸見新茶來淩煙觸霧不停采官家赤印連帖催朝饑暮渇誰興哀喧闐競摘不盈掬一時一餉還成堆蒸之防之香勝梅研膏駕動奔如雷【李郢】

始於歐陽永叔席乃識雙井絕品茶次逢江東許子春又出鷹爪與露芽

建溪茗株成大樹頗如楚越所種茶先春上山掐白芽亦異鳥嘴蜀客誇【聖兪】

我有龍團古蒼璧九泉泉深一百尺憑君汲井試烹茶不是人間香味色【歐公】

山南之茗先春采山北之人及夏嘗爲念老親方見急極知舊友不相忘【張蕓叟】

老來辛苦須自烹且勿娉婷腕如玉香如桃蕊色如麯蟹眼松聲浮艾綠

君不見莆陽學士蓬萊仙制成月團飛上天南北自此俱嵗貢寸璧往往人間傳【曽文昭】

金虀玉鱠飯炊雪海蜇江柱初脫泉臨風飽食甘寢罷一甌花乳浮輕圜【東坡】

海濵魚鹽勝耕稼嘗呼父老來丁寧江鄕魚茗尢逐末爲分利害別重輕防茶種桑何苦口崇陽因得良吏名【厲小山】

七言絕句

紅紙一封書後信綠芽十片火前春湯添勺水煎魚眼未下刀圭攪塵【樂天】

湖上畫船風送客江邊紅燭夜還家今朝寂寞山堂下獨對炎暉看雪花【君謨】

石碾輕飛瑟瑟塵乳花烹出建茶春人間絕品應難識閒對茶經憶故人【和靖】

麥粒收來品絕倫葵花制出樣爭新一杯永日醒雙眼艸木英華信有神【曽子固】

壑源山勢上連云合占南州第一春自有化工鐘粹气時生靈葉奉嚴宸【張無盡】

慶雲十六生龍樣國老九年密賜來披拂龍紋射牛斗外家英鑑似張雷【山谷以潞公揀芽送公擇二首】

赤囊嵗上雙龍璧曾見前朝盛事來想得天香隨禦所延春閣道轉春雷

雞酥狗虱難同味懷取君恩歸去來靑篛湖邊尋顧陸白蓮社裏覓宗雷【官茶極妙誰爲賞音二首】

乳花翻椀正梅開時若渴羌衝熱來知味者誰心已許維摩𨿽黙話如雷

山芽落磑風回雪曾爲尙書破睡來勿以姬姜棄憔悴逢時瓦釡亦鳴雷【爲雙井解嘲】

要及新香碾一杯不應傳寶到云來碎身粉骨方餘味莫厭聲喧萬壑雷【和公擇韻】

風鑪小鼎不須催魚眼長隨蟹眼來深注寒泉收第一亦防枵腹爆乾雷

乳粥瓊爢露腳回色香味觸映根來睡魔有耳不及掩直沸繩牀過疾雷

白錦秋鷹微露爪靑瑤曉樹未成芽松梢鼓吹濤翻鼎甌面雲煙乳作花【誠齋】

書如香色倦猶愛茶似苦言終有情愼勿敎渠紈袴識珠槽碎釡浪相輕【鄭安曉】

一杯春露暫畱客兩腋淸風幾欲仙但可喚回槐國夢不妨更舉趙州禪

官焙春綠入貢時擔頭獵獵小黃旗甘香不數嘗陽羨密侍天顏喜可知【除意一】

騷客辭眠腸正苦睡魔退聽骨先寒未堪入餅供龍焙且遣一旗登虎壇【戴翼】

七言八句

昨日東風吹枳花酒醒春晚一甌茶如雲正防幽人塹似雪才分野老家金餅拍成和雨露玉塵煎出照煙霞相如病渴今全校不羨生靈白鵶【李郢】

活水還將活火烹自臨釣石汲深淸大瓢酌月歸春甕小杓分江入夜瓶雪乳已翻湔處腳松風仍作瀉時聲枯腸未易經三椀臥聽山城長短更【東坡】

仙山靈雨濕行雲洗徧香肌粉未勻明月來投玉川子淸風吹破武陵春要知玉雪心腸好不是膏油首面新戲作小詩君莫笑從來佳茗似佳人【東坡】

蒼爪初驚鷹脫鞲得湯已見玉花浮睡魔何止避三舍歡伯直教輸一籌日鑄焙香懷舊隠谷簾試水憶西遊銀瓶銅碾俱官樣恨欠纎纎爲捧甌【張南軒】

樂府祖

滿庭芳

北苑龍團江南鷹爪萬里名動京關碾深羅細瓊葉暖生煙一種風流气味如甘露不染塵凡纎纎捧水甆瑩玉金縷鷓鴣斑相如方病渴銀瓶蟹眼波怒濤翻爲扶起樽前醉玉頽山飲罷風生兩腋酲魂到明月輪邊歸來晚文君未寢相對小窻前【山谷】

阮郎歸

摘山煮下小龍團色和香味全碾聲初斷夜將闌烹時鶴避煙淸滯思解塵凡金甌雪浪翻只愁啜罷月流天餘情攪夜眠【山谷】

烹茶畱客駐雕鞍有人愁逺山別郎容易見郎難月斜窻外山歸去後憶前歡畫屏金博山一杯春露莫畱殘與郎扶玉山【山谷】

歌停檀板舞停鸞髙陽飲興闌獸煙噴盡玉壺幹香分小鳳團云浪淺露珠圎捧甌香筍寒絳紗籠下躍金鞍歸時人倚闌【東坡】

行香子

綺席才終歡意猶濃酒闌時髙興無窮共誇君賜初拆臣封看分香餅黃金縷密雲龍鬭嬴一水功敵千鐘覺涼生兩腋淸風暫畱紅袖少卻紗籠但笙歌散庭館靜略從容【東坡】

品令

鳳舞團團餅恨爾破敎孤另愛渠體淨隻輪慢碾玉塵光瑩湯響松風早減三分酒病味濃香永醉鄕路成佳境恰如燈下故人萬里歸來對影口不能言心下快活自省【山谷】

全芳備祖後集卷二十八

欽定四庫全書

全芳備祖後集卷二十九宋

陳景沂撰藥部

人參

事實祖

碎錄

人參初生小者一椏兩葉爾年深者生三椏四椏各五葉根如人形者神【本艸】

紀要

駱瓊采藥北山月夜見紫衣童子歌曰山涓涓兮樹防防明月愁兮雷夜空煙茂宻兮垂枯松遂於古松下得參一本食之而壽【異苑】

雜著

紫參幽芳也五葩連萼狀如鳥羽起故人校書劉公詠歌之【錢起作歌序】

賦詠祖

五言古詩

上黨天下脊遼東眞井底泉傾海腴白露灑天醴靈苗此孕毓肩股或具體移根到羅浮越水灌淸泚地殊風雨隔臭味終祖禰靑椏綴紫萼圓實墮紅米窮年生意足黃土手自啟上藥無炮炙齕囓盡根柢開心定魂魄憂恚何足洗糜身輔軀幹旣食首重稽【東坡】

谽谺土門口突兀太行頂豈惟團紫雲實自俯倒景剛風被艸木眞气入苕穎舊聞人銜之【人參一名人銜】生此羊腸嶺纎纎虎豹鬛蹙蹙龍蛇癭蠶頭試小嚼息變方騁矧予明眞子已造浮玉境淸霄月掛戶半夜珠落井灰心寧復然汗喘久已靜東坡猶放目此藥致遺秉欲持三椏根往侑九轉鼎爲子置齒頬豈不賢酒茗【東坡紫團參寄王定國】

七言古詩

逺公林下滿靑苔春藥偏宜間石開往往幽人尋水見時時仙蝶隔云來陰陽雕刻花如鳥對鳳棲雞一何小春風宛轉虎穴傍紫翼紅翹翻翠光貝葉經前無住色蓮花會裏暫畱香蓬山才子憐幽性白雪陽春動新詠應知仙卉老雲霞莫賞夭桃滿蹊徑【錢起】

七言八句

新羅上黨各宗支有兩曽參果是非入手截來花暈紫聞香已覺玉池肥舊傳飲子安心妙新搗珠塵看雪飛珍重故人相問意爲言老矣共思歸【楊誠齋紫團參】

茯苓

事實祖

碎錄

一名松肪一名松脂【本艸】茯苓千嵗松脂也菟絲生其上而無根一名女蘿上有菟絲下有茯苓茯苓皆自作塊不附著根上有抱根而輕虛者爲茯神【本艸】茯苓在菟絲之下狀如飛鳥之形似人形形者佳久服安形飬神不饑延年

賦詠祖

七言散句

無復靑粘和漆葉枉教鐘乳敵仙茅【東坡】

五言古詩

委綬來名山觀奇恣所停山中若有聞言此仙苑庭遂逢五老人一謂西嶽靈或聞樵人語飛去入昴星援我出雲霧蒼然淩石屏視之有文字乃古黃庭經左右長松列動搖風露零上蟠千年枝陰虯負靑冥下結九秋霰流膏爲茯苓取之沙石間妙著鶴形況聞秦宮女華髮變已靑有如上帝心與我千萬齡始疑有仙骨鏈魂可永寧何事遂豪遊飲啄以羶腥神物亦自祕風雨防此扃欲傳山中官回防忽已暝乃悲世上人求醒終不醒【李益】

五言八句

寄信楊員外山寒少茯苓歸來稍暄暖當爲斸靑冥翻動神仙窟封題鳥獸形兼將老藤杖扶汝醉初醒【少陵】

七言絕句

莫道長松浪得名能教覆額兩眉靑便將徑寸同千尺知有奇功是茯苓【東坡】

七言古詩

岷峨山中千嵗松枝虯幹直摩靑空雪霜剝落中不槁膏液下與靈泉通跧鳬伏自磊砢金堅玉潔仍丰融篝明夜取喜得雋煮鼎朝聽如吟風杵成坐上香飛雪更和乳酪收全功當知至味本無味予若服之壽無窮巽巖脊梁硬如鐵冠峨切云佩明月百好都隨春夢空大藥獨傳欣寶訣中宵咀嚼不搖頭玉沈生肥咽不徹憐我百慮形蚤衰裹贈扶持意何切丹砂著眼謾爾傳脂澤釀黍計已拙由來妙道初不煩此法莫從兒輩說徑思舉袂揖浮丘下視塵世眞一吷朱顏畱得亦何爲追遂同堅嵗寒節【張功甫謝李仁父茯苓】

樂府祖

鷓鴣天

湯泛冰甆一坐春長松林下得靈根吉祥老子親拈出个个教成百嵗人燈焰焰酒醺醺壑源曾未破醒魂與君更把長生盌略爲淸歌駐白雲【山谷茯苓湯】

術

事實祖

碎錄

術山蘇也【爾雅】一名山姜一名山觔又名山蘇又名山芬又名天蘇術有二種曰蒼曰白是也【本艸】必欲長生當服山精【神農經】

紀要

藥有乞力伽術也瀕海所產有如數斤者劉涓子取以作煎令可丸服之長生【嵇氏】南陽文氏其祖漢中人值亂逃華山饑困將死有二人教以食術遂不饑數十年乃還鄕顏色愈少气力轉勝故術名曰山精【抱朴子】陳子皇得餌術要方服之得仙入霍山去其妻念壻疲病亦效其采術之法服之病自愈其力气如二十時【神異傳】

雜著

竊以綠葉抽條生乎首峯之側紫花標色出自鄭巖之中六府內充百邪外禦又云味重金漿芳逾玉液足使坐致延生伏深銘感【梁庾肩吾謝陶隱居賚術啟】

賦詠祖

七言散句

雨浥山姜病有花【東坡】

五言古詩

守門事服餌采術東山阿東山幽且阻疲痛煩經過戒徒斸靈根封殖缺天和違爾澗底石徹我庭中莎玉膏滋液松靈墜繁柯東南自成畝繚繞紛相羅晨步佳色媚夜眠幽气多離憂茍可怡孰能知其他防竹茹芳葉寧慮瘵與瘥畱連樹蕙辭婉娩采薇歌悟拙甘自足激淸愧同波單豹且理內髙門復如何【郭功父】

白術結靈根持鉏采秋月歸來濯寒澗香气流不歇夜火煮石泉朝煙徧巖穴千嵗扶玉顏終年固髮【聖兪】

七言絕句

下簾深與意商量無酒何如此夜長一箸術絲仙有分依然只作祕書香【髙似孫】

肉豆防

事實祖

碎錄

肉豆防其形圓小皮紫薄中肉辛辣【本艸】白豆防形如芭蕉葉似杜若子作朶如蒲萄其子初出微靑熟則變白

賦詠祖

七言散句

瘴山江上重相見醉裏同看豆防花【李涉】

娉娉裊裊十三餘豆防梢頭二月初【杜牧】

日暮天寒吹屬玉蠻江豆防重重綠【張武子】

五言絕句

紅豆生南國秋來發幾枝贈君多采摘此物最相思【王摩詰】

樂府祖

南鄕子

停舞袖斂鮫綃采香深洞笑相邀藤杖枝頭蘆酒滴攜燕席豆防花開趂暖日歸路近叩舷歌采眞珠處水風多曲岸山橋山月過煙深鎖豆防花垂千萬朶

丁香

事實祖

碎錄

樹髙丈餘淩冬不凋其子出枝葉上如釘長三四分紫色有麄大如山茱萸者謂之母丁香治口气卽禦史所含之香也【本艸】

紀要

王梅溪有十二子名以丁香爲丁子索【文集】

賦詠祖

五言古詩

丁香體柔弱亂結枝猶墊細葉帶浮毛疏花披香艷深栽小齋後庶近幽人占晚墮蘭麝香休懷粉勻面

五言絕句

雨裏含愁態枝頭綴玉英爲花更雅目變亂藥中名【王梅溪】

五言八句

來自丁香國還應世所稀叢生盛枝葉亂結罥中衣冷艷瓊爲色低枝翠作圍蔓連疑鎖骨時見玉塵飛【洪景】

七言絕句

萬枝千葉遞相親內結花心外結身艸木至微猶有合悲哉父子與君臣【陶弼】

甘艸

事實祖

碎錄

此藥最爲眾藥之主猶香中之有沈水也【本艸】反甘遂芫花大防海藻惡逺志解附子毒【本艸】

賦詠祖

五言八句

美艸將爲放孤生馬嶺危難從荷蓧叟寧入化龍陂去與秦人采來扶楚客衰藥中稱國老我懶豈能醫【聖兪】

辰砂

事實祖

碎錄

辰砂本出麻陽縣及開山洞錦州今屬沅州不屬辰也其地產丹砂而砂井之名有九皆在猺獠窟穴之中而錦之舊城在焉遇嵗寒燎以薪竹燔火爆石以取之時出與土人貿易不知者以辰砂爲辰所出也【郡誌】辰砂生於深山石崕間土人采之穴地數十尺始見其苗乃白石耳謂之朱砂牀砂生石上其塊大者如雞子小者如石橊顆又似雲母片可析者眞辰砂也無石彌佳過此皆淘土石中得之非生於石牀者【本艸】水銀出於丹砂蓋采麄次朱砂作罏置砂於中下承以水上覆以盎器外加火煆飬則煙飛於上水銀流於下【本艸】

紀要

晉葛洪字稚川從祖吳時學道號曰葛仙翁其鏈丹祕術悉得眞法以年老欲鏈丹砂以期遐壽聞交趾出丹砂求爲勾漏令帝從之【神仙傳】

賦詠祖

五言散句

逺慚勾漏令不得問丹砂【杜甫】

七言八句

將軍結髮戰蠻溪篋有殊珍勝象犀謾說玉牀分箭鏃何曾金鼎識刀圭近聞猛士收丹穴欲助君王鑄褭蹄多少空巖人不見自隨初日吐虹霓【東坡觀張帥正所蓄辰砂】

鐘乳

事實祖

碎錄

鐘乳性通中輕薄如鵝翎碎之如爪甲中無鴈齒光明者爲貴【本艸】三種乳有石鐘乳其山純石以石津相滋乳狀如蟬翼爲石乳石乳性溫有竹乳其山多生篁竹以竹津相滋乳狀如竹其性平有茅乳其山徧生茅艸以茅津相滋乳性微寒【本艸】

雜著

前以所致石鐘乳非良以爲土之所出乃良又況鐘乳直產於石石之精粗疏宻尋尺特異則其依而產者固不一性然由其精宻而出者食之使人榮華溫柔由其粗疏而下者食之使人偃蹇壅郁故君子愼焉取其色之美而不必惟土之信以求其至精凡爲此也【栁子孕與崔饒州論石鐘乳書】

賦詠祖

五言古詩

寄語曾公子金丹幾時熟願指鐘乳粉實此懸罄腹遙憐蟹眼湯已化鵞管玉刀圭勿妄傳此物非碌碌【山谷乞鐘乳於曽公良】

全芳備祖後集卷二十九

欽定四庫全書

全芳備祖後集卷三十

宋陳景沂撰藥部

茱茰

事實祖

碎錄

茗藙九月九日采【本艸】三牲用藙【注】藙煎茱茰也【內則】

紀要

汝南桓景隨費長房遊學謂之曰九月九日汝南當有災厄急令家人縫囊盛茱茰系臂登山飲菊花酒此禍可消果如其言舉家上山夕還見雞犬一時暴死長房曰此可代之今重陽是也【續齊諧記】

郭璞自洞林避難至新息有以茱茰令璞射之璞曰子如小鈴含珠案文言是茱茰【本傳】

賦詠祖

五言散句

綴席茱茰好【杜甫】

西楚茱茰節【張說】

茱茰賜朝士難得一枝來【杜甫】

菊酒攜山客茰囊系社童【張說】

七言散句

茱茰暗綻紅珠蕊【元稹】

明年此會知誰健醉把茱茰仔細看【杜少陵】

五言絕句

朱實山下開丁香寒更發幸與雙桂花窻前向松月【皇甫冉】

結實紅且綠復如花更開山中倘畱客置此芙蓉杯【王維】飄香亂椒桂布葉問檀欒云日𨿽回照森流猶自寒【崔迪】樂府祖

六麼令

快風收雨亭館淸殘燠池光靜橫秋影栁防如新沐聞道宜城酒美新醅熟輕鑣相逐衝泥乘馬來折東籬半開菊花艷華堂對列一一驚郎目歌韻巧共泉聲間雜瑽琤玉惆悵周郎易老莫唱當時曲幽歡難卜明年誰健更把茱茰再三囑【周美成】

皂莢

事實祖

碎錄

有三種如豬牙者良【本艸】

賦詠祖

七言絕句

畿縣塵埃不可論故山喬木尙能存不緣去垢須靑莢自愛蒼鱗百嵗根【張文潛】

仙靈毗

賦詠祖

五言古詩

窮陋闕自飬癘气劇囂煩隆冬乏霜霰日夕南風溫杖藜下庭際曵踵不及門門有野田吏慰我飄零魂及言有靈藥近在湘西原服之不盈旬蹩躃皆騰騫笑忭前卽吏爲我擢其根蔚蔚遂充庭英翹忽已繁晨起自采曝杵臼通夜喧靈和理內藏攻疾貴自源擁覆逃積霧伸舒委余暄奇功茍可徵寧復資蘭蓀我聞畸人術一气中夜存能令淺深息呼吸還歸跟疏放固難效且以藥餌論痿者不忘起瘖者復能言神哉輔我足幸及兒女奔【栁子厚】

芣苢

事實祖

碎錄

芣苢馬舄也卽車前艸【本艸】一名當道蝦蟆衣

賦詠祖

七言絕句

開州五月車前子作藥人皆道有神慚愧使君憐病眼三千餘里寄閒人【張籍】

菝葜

事實祖

碎錄

苗莖成蔓采其根田舍貧家亦取以釀酒【本艸】

賦詠祖

五言古詩

江鄕有奇蔬本艸寄菝葜驅風利頑痺解疫補體節春深土膏肥紫筍道上裂烹之芼姜橘盡取無可掇應同玉井蓮已過苗頭茁異時中州去實子攜根撥免令食蔬人區區算薇蕨【張文潛】

白頭翁

事實祖

碎錄

葉似芍藥花紫色似木槿白毛披下似纛正似白頭翁故名【本艸】

賦詠祖

五言八句

雜入田家去行歌荒野中如何靑艸裏亦有白頭翁折取相對鏡宛將衰髩同微芳似相誚流恨向東風【李白】

白蘘荷

事實祖

碎錄

人家種此以辟蛇春初生葉似甘蕉根似姜而肥其根莖堪爲菹赤者爲上【陶隱居】

賦詠祖

五言古詩

血虫化爲癘夷俗多所神銜猜每臘毒謀富不爲仁蔬果自逺至杯酒盈肆陳言甘心必苦何用知其眞華潔事外飾尢病中州人錢刀恐賈害饑至益逡巡竄伏常戰栗懷故愈悲辛庶民有嘉艸功禬事久冺炎帝垂靈編言此殊足珍﨑嶇乃有得托以全余身紛敷碧樹防盼睞心所親【栁栁州】

益智

事實祖

碎錄

益智葉如蘘荷莖如竹蕭子叢生大如可作粽味辛【廣州誌】

紀要

漢建安八年交州刺史張津嘗以益智子粽餉曹操【晉含記】盧循爲廣州刺史遺劉裕益智粽裕答以續命湯【世說】賦詠祖

五言古詩散聨

挺芳銅嶺上擢穎石門端連叢至本葉雜和委雕盤【梁劉孝標】

覆盆子

事實祖

碎錄

覆盆子卽蓬藟之實也蓬藟乃根或苗之類益腎藏縮小便服後當覆其溺器以此得名【本艸】

賦詠祖

五言古詩

靈根茂永夏幽磴羅深叢晶華發鮮澤葉實分靑紅搜尋犯晨露采摘勤村童借以煙筍萚貯之霜筠籠誰知此俗俚卻老有奇功咀飡腦髓聚烹啜形神充【並王右丞】

杜若

事實祖

碎錄

葉似山姜花赤色根似髙良姜一名杜蘅【本艸】實爲紅豆根則爲髙良姜【爾雅】

雜著

采芳洲兮杜若將以遺兮下女雜杜蘅與芳芷山中人兮芳杜若【並楚辭】

賦詠祖

五言散句

崕蜜助甘冷山姜發芳辛【東坡】

宿雨桃花水春風杜若汀【吳昭武】

七言散句

林深野桂寒無子雨浥山姜病有花

五言古詩

生在窮絕地豈無迹相親不願逢采擷本欲芳幽人【沈約】

五言八句

采擷黃姜藥封題靑瑣圍共聞調膳日正是退朝歸香爲華筵發淸隨防翰飛故將天下寶萬里與光輝【劉禹錫】

七言古詩

欽州五月土如炊滿山杜若芳菲菲素英緑葉紛可喜勁烈不避炎歊威采之盈掬薦蔬食臧獲失笑庖人譏君不見屈平夕餐賦秋菊魂兮無南盍來歸又不見坡公服食得枲耳扣角自嘆從前非伊予假祿二千石窮比二子猶庶幾餐花嚼蘂有眞樂一飽何必謀甘肥尙餘升合漬生蜜從他薏苡生珠璣【劉忻父】

蘼蕪

事實祖

碎錄

芎防葉也苗似芹與胡荽及蛇牀等【本艸】

雜著

秋蘭兮蘼蕪羅生兮堂下【楚辭】

賦詠祖

五言散句

上山采蘼蕪下山逢故夫【古詩】

蘼蕪敷綠葉系出蛾眉陰【朱待制】

時遇湯餅客共破粵侯琛

七言散句

蘼蕪自是王孫艸莫送春香入客衣

飽食不嫌溪筍瘦穿林閒覓野防苗【東坡】

五言古詩

葉葉秋聲中霏霏蚤英防分持有如松繁華匪慚菊勃蔚襲軒墀薰沾滿衣服情人擢纎指拾蕊動盈掬蘼蕪見離騷苓藿入語錄【蘇雙溪】

五言古詩散聨

蘼蕪有香葉采采乘淸旦山頭去婦思堂下騷人怨使君亦何爲烹茶奉閒燕【曾文昭】

七言絕句

蘼蕪嘉種列羣芳禦濕前推蕊品良時摘嫩苗防賜茗更從云腳發淸香【韓忠獻】

全芳備祖後集卷三十

欽定四庫全書

全芳備祖後集卷三十一宋

陳景沂撰藥部

兔絲子

事實祖

碎錄

女蘿兔絲也【爾雅】蔦與女蘿施於松柏【詩】兔絲蔓艸上生今兔絲子是也在木曰松蘿【陸機疏】

賦詠祖

五言散句

兔絲附女蘿【古詩】

兔絲附蓬麻引蔓故不長【杜甫】

五言古詩

人生莫依倚依倚事不成君看兔絲蔓依倚與荊榛荊榛易防宻百鳥繚亂鳴下有狐兔穴奔走亦縱橫樵童斫將去柔蔓與之並翳薈生可恥束縛死無名桂樹月中出瑚石上生俊鶻度海食應龍升天行靈物本時達不敢相纒縈相纒竟何者荊榛與飛莖【元稹】

五言古詩散聨

輕絲旣難理細縷竟無織爛漫已萬條連綿復一色安根不可知縈心終不測【謝眺】

地黃

事實祖

碎錄

有幹生二種久服輕身不老一名地髓一名芒一名芭【本艸】

賦詠祖

五言古詩

麥死春不雨禾損秋早傷嵗宴無口食田中采地黃采之將何用持以易糗糧淩晨荷鍤去薄暮不盈箱攜來朱門家賣與白面郎與君啖肥馬可使照地光願易馬殘粟救此苦饑腸【香山】

地黃飼老馬使之光照人吾聞樂天語諭馬施之身我衰正伏櫪垂耳气不振移栽附沃壤蕃茂爭新春沈水得穉根重湯飬陳薪洗以東阿淸和以北海醇崕蜜助甘冷山姜發芳辛融爲寒食咽作瑞露珍丹田自畱火渴肺還生津願餉內熱子一洗胸中塵【東坡】

椒

事實祖

碎錄

檓大椒也【爾雅】蜀椒出成都秦椒出天水隴西胡椒生西戎亦出南海向陰生者名澄茄向陽生者名胡椒【本艸】椒聊之實蕃衍盈升【詩】有椒其馨【詩】

紀要

漢椒房殿名皇后所居以椒糊壁取其溫而香也【顏師古注】桓帝竇皇后崩中常侍曹節王甫欲以貴人禮葬太尉李固搗椒自隨謂妻子曰若太后不得配桓帝吾不生還矣【漢書】晉石崇以奢相尙室宇麗至以椒塗其壁【外傳】鐘繇黜其妻文帝命復焉繇恚忿餐椒帝乃止【魏氏春秋】吳眞君服椒法並歌曰其椒應五行其仁通五義服之半年內腳心汗如水【坡詩注】元載爲相朝廷籍其家胡椒至八百斛他物稱是【本傳】正月旦日進酒降神訖家室無大小以次坐祖先之前各上椒酒於家長曰椒觴【四民月令】

雜著

奠桂酒兮椒漿【楚辭】

賦詠祖

五言散句

椒花逐頌來【庾信】

紅椒艷復殊

椒實雨新紅

椒盤已頌花

七言散句

汗水流骹始信吳【東坡】

芎

事實祖

碎錄

香艸也苗名蘼蕪作叢而莖細七八月開碎白花植於園庭芬馨滿徑人采其葉作飲其根以大塊重實作雀腦狀者佳【本艸】

賦詠祖

五言古詩

芎防生蜀道白芷來江南漂流到關輔猶不失芳甘濯濯翠莖滿愔愔淸露涵及其未花實可以資筐盤秋節忽已老苦寒非所堪硏根取其防對此微物慚【東坡】

七言八句

燥吻時時著酒濡要令臥病致文殊河魚潰腹空號楚汗水流骹始信吳自笑方求三嵗艾不如長作獨眠夫羨君淸瘦眞仙骨更助飄飄鶴背軀【東坡次韻公濟謝芎椒】

檳榔

事實祖

碎錄

樹髙五七丈正直無枝皮似靑桐節如桂枝葉生木巓大如楯頭其實作房從葉中出傍有若棘鍼重疊其下一房數百實如雞子狀皆有皮殻肉滿殻中味苦澁得扶畱藤與瓦屋子灰同咀嚼之則柔滑而甘美其俗雲南方地濕不食此無以袪瘴癘也【本艸】其大腹子與檳榔相似檳榔尖者乃是今貨者多大腹子也生南海今嶺外諸郡皆有之【同上】栲藤可以食檳榔蓋蒟醬也【坡詩注】南中風俗男聘女必以檳榔盤爲禮賓客會見必先進檳榔若不設用相嫌恨【郡誌】

紀要

劉穆之少貧往妻兄江氏乞食畢求檳榔江氏戱曰檳榔消食君常饑何須此穆之爲丹陽令乃令廚人以金盤貯一斛與其妻兄弟【南史】

雜著

無窮朱實嫌茘枝之五滋能發紅顏類芙蓉之十酒【梁庾肩吾】

賦詠祖

五言散句

檳榔共聘幣【鄭松窻】

綠房千子熟紫穗百花開【周石信】

七言散句

椶櫚葉子海棠花【誠齋】

不用長愁掛月村檳榔生子竹生孫【東坡】

五言古詩散聨

羞比朱櫻就詎易紫梨津莫言蒂中熟當看心裏新微芳𨿽不足含咀願相親【劉孝綽】

五言八句

憶昔南遊日初嘗發麵紅藥囊知有用茗椀詎能同蠲疾收殊效修眞錄異功三彭如不避糜爛已非中【桞子厚】

七言絕句

蠻煙雨裏紅千樹逐水排痰肘後方莫笑忍饑窮縣令煩君一斛寄檳榔【山谷】

人人藤葉嚼檳榔戶戶茅檐覆土牀只有春風不寒乞隔墻吹渡柚花香

七言八句

海角人煙百萬家蠻風未變事堪嗟果堆羊【闕】烏靑欖菜飣丁香紫白茄楊實酸薄蒳子山茶無葉木棉花一般气味眞難學自啖檳榔當啜茶【鄭松窻薄蒳如棗而酸】

扶畱

賦詠祖

五言絕句

根節含露辛苕穎援山綠蠻中靈艸多夏永淸陰足【朱文公】

薏苡

事實祖

碎錄

春生苗莖髙三四尺葉如黍開紅白花作穗子五六月結實形如珠子而稍長故名薏珠子小兒多以綫穿如貫珠戱細舂爲飯或煮粥亦好今人多取葉爲飲【本艸】

紀要

馬援在交趾嘗餌薏苡以勝瘴气軍還載之一車時人以爲南土珍貴權貴疑之援方有寵故莫以聞及卒有上書譖之者以謂前所載還乃明珠文犀爾上益怒【後漢書】

賦詠祖

七言散句

胡椒尙殺元丞相薏苡猶疑馬伏波【徐竹隠】

五言古詩

伏波飯薏苡禦瘴傳神良能除五溪毒不救讒言傷讒言風雨過瘴癘久亦亡兩俱不足治但愛艸木長艸木各有宜珍產駢南荒絳囊懸茘枝雪粉剖桄榔不謂蓬荻姿中有藥與糧舂爲欠珠圓炊作菇米香子美拾橡栗黃精誑空腸今吾獨何者玉粒照晨光【東坡】

五言古詩散聨

佳實散南州流傳卻山瘴如何馬伏波生取丘山謗【溫公】

七言古詩

初遊唐安飯薏米炊成不減雕胡美大如芡實白如玉滑欲流匙香滿屋腹腴項臠不入盤況復飡酪誇甘酸東歸思之未易得每以問人人不識嗚呼奇木從古棄艸菅君試求之籬落間【放翁】

七言古詩散聨

葉如華黍實如珠移種宮庭特蔥蒨但蠲病渴付相如勿卹謗言歸馬援【聖兪】

黃精

事實祖

碎錄

一名兔竹一名救窮服花勝實服實勝根【抱朴子】

紀要

陸通字接輿與妻俱隠峨眉諸名山食菌櫨實服黃精子俗傳以爲仙【髙士傳】

賦詠祖

五言散句

三春濕黃精一食先毛羽【少陵】

七言散句

掃除白髮黃精在【杜甫】

詩人空腹待黃精【東坡】雪底黃精興不疎【荊公】

五言古詩

靈苗出西山服食采其根九蒸換凡骨經著上世言候火起中夜馨香滿南軒齋居感眾靈藥衍起妙門自懷物外心豈與俗士論終期脫印綬永與天壤存【韋應物】

七言古詩

長鑱長鑱白木柄我生托子以爲命黃精無苗山雪盛短衣數挽不掩脛此時與子空歸來男呻女吟四壁靜嗚呼二歌兮歌始放鄰里爲我色惆悵【少陵】

七言絕句

太華西南第幾峯落花流水自重重幽人只采黃精去不見靑山養鹿茸

金櫻子

事實祖

碎錄

金櫻子今叢生於籬落間類薔薇有刺霜後方紅熟味甘少澁止多便斂精气今野人盛摘搗汁熬成糖【本艸】賦詠祖

五言古詩

人生欲長存日月不肯遲百嵗風吹過忽成甘蔗姿傳聞上世士烹餌艸木滋千秋垂綠發每恨不同時李侯好方術肘後探神奇金櫻出黃墳刺槖攬霜枝寒窻司火候古鼎凍膠飴初嘗不可口醇酒和味宜至今年七十孺子色不衰田中按耘鉏孫息親抱持卻笑鄰捨翁未老須杖藜【山谷和公善飡櫻餌】

假守富春公秋毫聽民詞夙夜臨公防歸臥酸體肢李侯來饋藥期以十日知深種防露根金鎖祕玉符不須許斧子辛勤采五芝我方困健訟撾翁爭一錐不能鳴坐頗愧巫馬期敢乞刀圭余歸和卯飲巵倘令憂民病從此得國醫

七言絕句

三月花如薝卜香霜中采實似金黃煎成風味亦不淺潤色猶煩顧長康【姚西巖】

麥門冬

事實祖

碎錄

葉似莎艸長及尺餘四季不凋根作連珠形似橫麥顆【本艸】取苗作水飲【同上】天門冬春生藤蔓如釵股髙至丈餘葉似茴香秋結黒子在其根一名虋【本艸】

賦詠祖

五言古詩

佳人種碧艸所愛淩風霜佳人昔已歿艸色猶蒼蒼思人不忍棄期植寒種傍

五言絕句

髙蘿引蔓長挿援垂碧絲西窻夜來雨無人領幽姿【朱文公天門冬】

七言絕句

一枕淸風直萬錢無人肯買北窻眠開心暖胃門冬飲知是東坡手自煎【東坡送門冬飲與元章】

蘇

事實祖

碎錄

有水蘇紫蘇假蘇三種水蘇又名雞蘇紫蘇葉色甚紫而气甚香其不紫無香者爲野蘇不堪用其子主下气與橘皮相宜【本艸】假蘇又名荊芥

賦詠祖

五言古詩

嵗暮有秋望帶經且親鋤今玆五月交盛陽精已䢐養生寄空瓢𨿽乏未可虛正以供一飲形骸如此劬【劉原父】

胡麻

事實祖

碎錄

狗虱巨勝也藤苰胡麻也陶隠居云莖方者名巨勝圓者名胡麻形類麻故名胡麻又八谷中最爲大勝故名曰巨勝苗曰靑蘘始生上黨山澤今處處有之通名脂麻俗訛作芝麻有白黒二種黒色者良苗梗如麻而葉圓銳光澤嫩時可作蔬【廣雅】

紀要

劉晨阮肇入天臺采藥失道食盡見桃實食之覺身輕行數里至溪滸持杯取水見一杯流出有胡麻飯溪邊二女子笑曰劉阮二郎捉向所失流杯來便迎歸作食旣出無復相識至家子孫已七世矣【天臺志】

賦詠祖

五言古詩散聨

勉力向藥物曲畦聊自薅胡麻養气血種以督兒曹【聖兪】全芳備祖後集卷三十一

