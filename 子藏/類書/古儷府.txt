

欽定四庫全書

子部十一

古儷府目錄

類書類

卷一

天文部

卷二

地理部

嵗時部

卷三

帝王部

宮掖部

儲宮部

帝戚部

卷四

政術部

卷五

人部

卷六

職官部

卷七

禮部

卷八

樂部

道術部

卷九

文學部

卷十

武功部

卷十一

居處部

恩賚部

卷十二

物類部

【臣】等謹案古儷府十二卷明王志慶編志慶昆山人其書以六朝唐宋駢體之文足供詞藻之用者采摭英華分類編輯其漢魏賦頌之類𨿽非四六而典實博麗已開對偶之漸者亦並取焉凡分十八門每門各分子目凡一百八十有二大槪仿歐陽詢藝文類聚之例或載全篇或存節本與他類書割裂餖飣僅存字句者不同所引止於宋以前又皆從各總集別集采出亦非明人類書輾轉稗販以致冗瑣舛訛貽悞來學者可比蓋志慶爲僉事志堅舉人志長之弟昆仲皆以文學見稱於世志慶之考訂精確𨿽不及其兄而源流旣正識度自超故偶然選輯之本終能不失前人矩矱惟書中間收玉海所載儷句稍爲猥雜若以此爲例則吳淑事類賦必將全部收入文繁語冗安有終窮幸其偶一見之故尙不至爲全書之累而貪多嗜博之亦終不能相掩云乾隆四十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

古儷府卷一

明王志慶編

天文部【總載】

唐劉允濟天賦臣聞混成發粹大道含元興於物祖首自胚渾分泰階而立極光耀魄以司尊懸兩明而必照列五緯而無言驅馭陰陽裁成風雨葉乾位而凝化建坤儀而作輔錯落九垓岧嶤八柱燦黃道而開域辟紫宮而爲宇橫斗樞以旋運廓星漢之昭回緫三統之遷易乘五運之逓來察文明而降祥瑞觀艸昧而動云雷托璇樞之妙術應玉管之浮灰柔克斯髙聽卑逾廣覆燾千容苞含萬象載光道徳聿符刑賞旣霆震而霜威亦春生而夏長其功不測其變惟神大哉其施曠乎其仁周八紘而化育籠四海而陶鈞𨿽感通而下濟終輔翼而無親登大寶於上皇發神圖於下帝憑理亂而倚伏昏明而開閉遘堯舜以降禎休遇辛癸而呈祲沴歷成敗而無爽在興亡而必契

【闕】

天賦其爲道也或比之以張弓其入夢也或方之於潄乳憫鄒衍則嚴霜夏降應陳寔則繁星夜聚孔堦逺而難登樂霧披而已覩𨿽覆繖之可嫓豈鏈石之能補羙夫有功不伐無逺不蓋徳冠三才名參四大日朝上而疑璧河夜橫而如帶破鏡飛乎其所長劍倚乎其外違之則風雨差錯順之則陰陽交防

王起披霧見靑天賦狀煙消於羃羃始露澄潭凝塵洗之蒙蒙自開朗鏡陋決云而觀劍小披沙而見金有羙人兮靑陽是仰藻鏡斯臨自然比天於霄漢捲霧於沈陰亦何必觀樂廣之容始欽重噐信衛瓘之說方獲明心者哉

【闕】

錬石補天賦觀夫圓則九重功惟百鏈眷無親而克敬當有道而可見言柔與剛崇髙是將運有徒於晝夜比爲炭於陰陽織女停梭受支機於河漢荊人抱璞嗟韞玉於穹蒼

後魏張淵觀象賦荊軻慕丹則白虹貫日而不徹衛生畫防則太白食昴而摛朗魯陽指麾而曜靈爲之回駕嚴陵來遊而客气著於乾象陰精乘箕則大飇暮鼓西南入畢則淫雨滂沱譬猶晉鐘之應銅山風雲之從斑螭

唐楊烱渾天賦部之以三門張之以八紀其周天也三百六十五度其去地也九萬一千餘里日居而月諸天行而地止載之以气浮之以水生之育之長之畜之亭之毒之蓋之覆之天聰明也聖人得之天垂象也聖人則之其道也不言而信其神也不怒而威驗之以衡軸考之以樞機三十五官【一作宮】有羣生之系命一十二次當下土之封畿中衡外衡每不召而自至黃道赤道亦殊塗而同歸表裏見伏聖人於是乎發揮分至啟閉聖人於是乎範圍可以窮理而盡性可以極深而研幾天有北斗杓攜龍角魁枕參首天有北辰眾星環拱天帝威神尊之以曜魄配之以勾陳有四輔之上相有三公之近臣華蓋巖巖俯臨於帝坐離宮奕奕旁絕於天津列長垣之百堵啟閶闔之重闉文昌拜於大將天理囚於貴人【見晉天文志】防階平而君臣穆招揺指而天下春東宮則析木之津壽星之野箕爲傲客房爲駟馬天王對於攝提皇極臨於宦者左角右角兩曜之所巡行陰間陽間五星之所取捨後宮掌於蕃【一作燕】息太子承於冢社宗人宗正內外惇敍於家邦市樓市垣貨殖畢陳於天下北宮則靈潛匿螣蛇伏藏匏宛然而獨處織女終朝而七襄登漸臺而顧步禦輦道而徜徉聞雷霆之隠隠聴枹鼓之硠硠南斗主爵祿東壁主文章須女主布帛牽牛主闗梁羽林之軍所以除暴亂壘壁之陣所以備非常西宮則天潢【一作漢】咸池五車三柱奎爲封豕參爲白虎胃爲天倉婁爲重聚旄頭之北宰制其邊陲天畢之陰蓄泄其雲雨大陵積尸之肅殺參旗九斿之部伍樵蘇之地出入於園苑萬億之資塡積於倉庾南宮則黃龍賦象朱鳥成形五帝之坐三光之庭傷成於鉞誅成於鑕福成於井徳成於衡執法者廷尉之曹大夫之象少防者儲君之位處士之星天弧直而狼顧軍市曉而雞鳴三川之郊鶉火通其耀七澤之國翼軫寓其精南河北河象闕於是乎增峻左轄右轄邊荒於是乎自寜乃有金之散气水之精液法淸渭之橫橋像昆明之刻石嵗時占其水旱滄溟應其潮汐織女之室漢家之使可尋飲牛之津海畔之人易覿日也者眾陽之長人君之尊天雞曉唱靈烏晝踆扶桑臨於大海若木照於昆侖太平太蒙所以司出入南至北至所以節寒溫龍山銜燭不能議其光景誇父棄防無以方其駿奔月也者羣陰之紀上天之使異姓之王后妃之事方諸對而明水洽重暈匝而邊風駛裁盈蚌蛤則邊騎先侵適闘麒麟則暗虎潛值五星者木爲重華火爲熒惑鎭居戊己斯爲土徳太白主西辰星主北俯察人事仰觀天則比參右肩之黃如奎大星之黒五材以之致用七政於焉不忒同捨而有四方分天而利中國赤角犯我城黃角天之爭五星同色天下偃兵趨前捨爲贏退後捨爲縮贏則侯王不寜縮則軍旅不復或向而或背或遲而或速金火犯之而甚憂嵗鎭居之而有福觀眾星之部署歷七曜之驅馳定天下之文所以通其變見天下之賾所以象其宜然後播之以風雨成之以霜霰或吐霧而蒸云或擊雷而奔電一旬而太平感膚寸而天下徧白日爲之晝昏恆星爲之不見爾乃重明合璧五緯連珠靑气夜朗黃雲晝扶握天鏡授河圖若曰賜之以福此明王聖帝之休符至如怪云祓气冬雷夏雪日暈長虹星芒伏鼈陰有餘而地動陽不足而天裂若曰懼之以災此昏主亂君之妖孽

李光朝新渾儀賦琢璿爲衡範金爲蓋其狀則小其用則大南極北極正其端隅上規下矩正其外內繚繞黃道環廻紫宮斗居其北日起其東別度數於分寸之內防星象於毫釐之中處動而能靜妙同乎造化之意寂無以爲有用擬於陰陽之功有象必見惟幽是通乃知近能則逺合下正則上同因之以言寶歷遂乃授乎人時以通天下之志以斷天下之疑

【闕】

新渾儀賦則天工協謀鳬氏畢至煽洪鑪以效役鎔珍金以爲噐管之應一十二律罔極爲期天之列二十八宿各分爾位然仰觀俯察以參以稽森羅乎象緯窮極乎端倪視朔於初時必書於云物履端於始嵗如得乎攝提候月旣殊於蓂艸測景方異乎土圭侔漢律之黍累不失同舜年之風雨不迷

盧肇海潮賦張衡考動以鑄儀淳風述時而建式宋顏延之請立渾天儀表張衡創物蔡邕造論戎夏相襲世重其術臣昔奉使入闗值大軍旋斾渾儀在路肆觀奇祕絕代異寶旋及王府考諸前志誠應夙聞尙書璇璣玉衡以齊七政崔瑗所謂數術窮天地制作侔造化經志所云圖憲所本故體度不渝精測尙矣則七晷運變無匪康時九代貞觀不絕司曆

晉郭璞釋天地圖贊祭地肆瘞郊天致禋气升太一精淪九泉至敬不文明徳惟鮮

宋何承天天贊軒轅攺物以經天人容成造歷大撓創辰龍集有次星紀乃分

玉海太元瑩天元咫步日月紀數斗振天而進日違天而退

又太元告地坎而天嚴月遄而日湛【注月行日十三度故疾日行日一度故遲】宋有善言星期必退齊無穢徳彗或可禳天似蓋笠

地法覆槃兩耀合璧萬芒旋蟻四七是經錯若棊峙焯彼軒象內治旣飭三能協明防進臯陟雨幄雲油長我稷黍嵗𨿽守心當庤先具一兵不試穉舞耋嬉芒匿角伏常謹我師赤道帶天之中以分列宿之度黃道斜運於外以明日月之行【唐一行銅儀】玉儀之遊銅渾之轉義取璣衡智起渾蓋神橅巧械眎古無比治歷不難於算平朔而難於定气差制儀不難於規赤道而難於步黃道泉物理論儒家立渾天以追天形從車輪焉周髀立蓋天言天气循邊而行從磨石焉

隋志劉焯閎制莫存【漢武時洛下閎鮮於妄人嘗爲渾天】衡造有噐績小有異蕃乃事同【陸績王蕃皆吳人】蓋及宣夜三說並驅平昕安穹四天騰沸至當不一理惟一揆豈容天體七種殊說

晉成公綏天地賦若乃懸象成文列宿有章三辰燭曜五緯重光眾星回而環極招揺運而指方白虎時據於參昴靑龍垂尾於氐房匿首於女虛朱雀奮翼於星張帝皇正坐於紫宮輔臣列位於文昌垣屏絡繹而珠連三臺差池而雁行軒轅華布而曲列攝提鼎峙而相望

天文部【日】

唐王捧珪日賦及夫春景初動寒威始歇煦百川以冰開暖千林而花發行乎赤道應其朱眀煎緑潭而水沸爛靑雲而火生於斯之時誠可畏也旣而暑退涼進煙歸霧返懸淨影以悠揚度斜暉而晼晚送秋景之已末屬冬陰之方盛融晴雪而曭朗曝晨霜而溫映於斯之時誠可愛也故能明以成像髙以臨空有形必鑑無幽不通在七政𨿽擅其長照萬物不競其功抱三足之靈鳥掛五彩之輕虹魯陽揮戈而三捨漢皇握鏡而再中曜凝霜而輕白帶飛霞而淡紅

【闕】

二黃人守日賦宵依愕夢伴程昱以少畱晝遇揮戈感魯陽而俱返

【闕】

慶雲抱日賦不曜靑以干呂能葉慶以扶日縹緲蜿蜒防龍相逐而不如斐亹葳防彩蜺舒狀而難匹始流形於孤嶽終垂象於九圍麗碧霄以增媚捧金烏而徐飛燦玉葉以繁布抱金輪而半出灼爍兮乍似漢祖隠居橫紫气曈曨兮又若楚王乘舟捧萍實豈錦江之所能擬諒秦鏡之所非匹旣而五彩不散三足增輝英英而浮光並射杲杲而合璧相依

韋展日月如合璧賦珥作如虹之气波爲旁達之華映彼仙娥有佀夫佩而比徳吐玆王字更疑乎瑜不掩瑕

【闕】

日月如合璧賦不縮不盈自契於三年之閏無偏無黨何憂乎十月之交豈止合彩呈姿和光效異陵珠星而掩縟逗洛水而增媚東西並耀疑夾鏡於長空升降相沿異藏珎於厚地

【闕】

登天壇山望海日初出賦望若木之初出疑查上於天河想陰火之潛然見焰燒於滄海湧上扶桑謂蟠桃之有蕋照出仙島疑燭龍之映山

李程日五色賦時也寰宇廓淸景气澄霽浴鹹池於天末拂若木於海裔非煙捧於圓象蔚矣錦章餘霞散於重輪煥然綺麗固知疇人有秩天紀無失必觀象以察變不廢時而亂日合璧方而孰可抱珥比而奚匹泛艸際而瑞露相鮮動川上而榮光亂出信比象而可久故成文之不一足使陽烏迷莫黒之容白駒驚受彩之質名翚矯翼如威鳯兮鳴朝陽時藿傾心狀靈芝兮耀中圃

湛賁日五色賦馴翚對而沮色儀鳯臨而委質光浮石壁謂媧皇之補天影人詞林疑江淹之夢筆祥光旁燭偏宜連畛之瑞彩下臨更並建社之土

【闕】

黃雲捧日賦與抱珥而偶方守人而匹呈彼瑞暾曜於天門

【闕】

黃雲捧日賦入房焉可以擬議幹呂何足以爲懷

梁李鏡逺日詩始臨東嶽觀俄升若木枝萍實詎儔彩合扇且慙規北林耿初耀員鑑早曦照庭余雪盡映檐滴澑垂徘徊匝花樹煜爚滿春池栁陰才歷歷簾影復離離曾泉豈停捨桑楡忽在斯廻戈安得中長繩不可羈衝情愛景落淸宴惜光馳溫暉徒已荷深心竊自知

唐太宗賦秋日懸淸光賜房齡詩秋露凝髙掌朝光上翠防參差麗雙闕照耀滿重闈仙馭隨輪轉靈烏帶影飛臨波無定彩入隙有圓暉還當葵藿志傾葉自相依

虞世南詠日午奉和詩髙天淨秋色長漢轉曦車玉樹陰初正桐圭影未斜翠蓋飛圓影明鏡發輕花再中良表瑞共仰璧暉賖

董思恭日詩滄海十枝暉圃重輪慶舜華發晨檻菱彩翻朝鏡忽遇驚風飄自有浮雲映更也人皆仰無待揮戈正

李嶠日詩旦出扶桑路遙升若木枝雲間五色滿霞際九光披東陸蒼龍駕南郊赤羽馳傾心比葵藿朝夕奉堯曦

石殷士日華川上動詩曙霞攢旭日浮景防晴川杲曜曽潭上悠揚極浦前防髙時擁媚波逺漸澄鮮萍實空隨浪珠胎不照淵早暄依曲渚防動觸輕漣詎假咸池望幽情得古篇

獨孤日南長至詩玉曆頒新律凝陰發一陽輪輝猶惜短圭影此偏長晷度經南斗流星盡北堂乍疑周戶耀可愛逗林光積雪銷防煦初萌動早芒更升臺上望云物已昭彰

柴宿初日照華淸宮詩靈山初煦澤逺近見離宮影動參差裏光分縹緲中鮮飇收晚翠佳气滿晴空林潤溫泉入樓深復道通璇題生烱晃珠綴引蔥曨鳯輦何時幸朝朝此望同

唐常衮中書門下賀日當蝕不蝕表臣聞日之所躔行有虛道至之所防蝕亦無災況聖以合天徳以禔福是有幽贊宜於感通伏惟陛下協用五紀順用三極歷象日月統和陰陽乃者疇人推防合朔於辰非正陽之所忌於大明而何損猶能懼而勤政實以應天齋於穆淸益用恭黙精誠所達運相符圜尺之影始生於海上膚寸之云忽徧於天下霈然而起豈止終朝莫測應龍之外潛復踆烏之次伐鼓用幣悉罷於有司潤物蕃生普歡於在野及乎睿宿更益淸光同道相避則聞昭子之對當交而變果徴劉邵之言古今殊祥中外所慶

天文部【月】

宋謝荘月賦陳王初喪應劉端憂多暇緑苔生閣芳塵凝榭悄焉疚懷不怡中夜乃淸蘭路肅桂苑騰吹寒山弭蓋秋阪臨濬壑而怨遙登崇岫而傷逺於時斜漢左界北陸南躔白露曖空素月流天沈吟齊章殷勤陳篇抽毫進牘以命仲宣仲宣跪而稱曰臣東鄙幽介長自丘樊昧道懵學孤奉明恩臣聞沈潛旣義髙明旣經日以陽徳月以陰靈擅扶光於東沼嗣若英於西引兔於帝臺集素娥於後庭朒朓警闕朏示衝順辰通爥從星澤風增華臺室揚彩軒宮委照而吳業昌淪精而漢道融若夫气霽地表云斂天末洞庭始波木葉防脫菊散芳於山椒鴈流哀於江瀬升淸質之悠悠降澄暉之藹藹列宿掩縟長河韜映柔祗雪凝圓靈水鏡連觀霜縞周除冰淨君王乃厭晨歡樂宵宴收妙舞弛淸縣去燭房卽月殿芳酒登鳴琴薦若乃涼夜自淒風篁成韻親懿莫從羇孤遞進聆臯禽之夕聞聽朔管之秋引於是弦桐練響音容選和徘徊房露惆悵陽阿聲林虛籟淪池滅波情紆軫其何托愬皓月而長歌歌曰羙人邁兮音塵闕隔千里兮共明月臨風嘆兮將焉歇川路長兮不可越歌響未終余景就畢滿堂變容廽遑如失又稱歌曰月旣沒兮露欲晞嵗方晏兮無與歸佳期可以還防霜霑人衣陳王曰善乃命執事獻壽羞璧敬佩玉音復之無斁

周只月賦弱不廢照淸不激污

唐王泠然初月賦散防華於粉壁集輕照於蘭叢若乃斷山風入中天气淸云徹暮景霞開晚晴望頺陽之西落見防月之孤生出煙郊而漫漫映江浦之亭亭凝碧防以光淨度靑樓以色明𨿽予情之斯得停搴攬而不盈

鄭遙初月賦銜破鏡而飛斜抱彎弓而勢卻蓂稀葉少桂短花新

楊諫月映淸淮流賦蟾蜍下沈對蠙珠而增美璇源圓折混金波而更淸皓鶴奪彩玉砂迷明

趙蕃月中桂樹賦防防低枝拂孤輪而挺秀依依宻樹侵滿魄而含芳同蟾蜍之片影似濯瑤池異珊瑚之幽藂徒生滄海埃初歇闗山正秋空泬寥而逾淨色冉弱而彌幽謂扇花薄如珪玷浮望玉露之初垂遙疑滴瀝聼金風之乍起逺若颼飅弱質中植纎條外扶亂彩時揺起飛飛之驚鵲澄波靡隔掩歷歷之髙楡是故邈彼輕霄呈玆永夕紛敷逺瑩偃蹇旁射夾餘霞而暫丹經斜漢而彌白臨紫極而天香不散指北斗而仙花可摘

楊眞月中桂樹賦籠兔以不動映素娥而如在太陽讓羙收若木之餘暉列宿懷慙掩白楡而沈彩潘炎月重輪賦時屬髙秋瑞彰元後光泛皎潔之斜漢色映防幹之北斗金波耀景非懸闞澤之名璧彩揚輝不入士衡之手理殊吳夢符炳漢謡淨桂花於日道環水鏡於丹霄臺榭冰潔郊原霜縞

梁元帝望江中月影詩澄江涵浩月水影若浮天風來如可泛流急不成圓秦鏡斷復接和璧碎還聯裂紈依防艸斜桂逐行船卽此淸江上無俟百枝然

庾肩吾望月詩桂殿月偏來畱光引上才圓隨漢東蚌暈逐淮南灰渡河光不濕移輪轍詎開此夜臨淸景還承終宴杯

陳張正見薄帷鑑明月詩長河上桂月澄彩照髙樓分簾疑碎璧隔慢佀垂鉤外光恆滿帷中影暫流豈及西園夜長隨飛蓋遊

周王褒詠月贈人詩月色當秋夜斜暉映薄帷上如半璧初魄似蛾眉渡雲光忽駛中天影更遲髙陽懷許掾對此憶相思

庾信舟中望月詩【二首】舟子夜離家開舲望月華山明疑有雪防白不闗沙天漢看珠蚌星橋視桂花灰飛重暈闕蓂落獨輪斜夜光流未曙金波影尙賖照人非七子含風異九華蓂新半璧上桂滿獨輪斜乘舟聊可望無假逐靈槎

唐李嶠月詩桂生三五夕蓂開二八時分輝度鵲鏡流彩入蛾眉皎潔淩疏牖朦朧鑑薄帷願陪北堂宴長賦西園詩

杜甫月詩【二首】天上秋期近人間月影淸入河蟾不沒藥兔長生只益丹心苦能添白發明干戈知滿地休照國西營四更山吐月殘夜水明樓塵匣元開鏡風簾自上鉤兔應疑鶴髮蟾亦戀貂裘斟酌姮娥寡天寒柰九秋

劉禹錫和崔舍人八月十五日夜翫月詩暮景中秋爽陰靈旣望圓騰精浮碧海分照接虞泉迥見孤輪出髙從倚蓋旋二儀含皎潔萬象共澄鮮整禦當西陸舒光麗上從星變風雨順日助陶甄逺近同時望晶瑩此夜偏運行調玉燭潔白應金天曲沼疑瑤鏡通衢若象筵逢人盡冰雪遇景卽神仙引素吞銀漢凝淸洗緑煙臯禽驚露下鄰杵思風前水是還珠浦山成種玉田劍沈三尺影燈罷九枝燃象外形無迹寰中影有遷稍當云闕正未映斗城懸靜對揮宸翰閒臨擘彩牋境同牛渚上宿在鳯池邊興掩尋安道詞勝命仲宣從今紙貴後不復詠陳篇

李羣玉中秋越臺看月詩海雨洗塵埃月從空碧來水光籠艸樹練影掛樓臺皓耀迷鯨目晶瑩失蚌胎宵分憑檻望應合見蓬萊

李商隱西掖翫月詩昨夜玉輪明傳聞近太淸涼波衝碧瓦曉暈落金莖露索秦宮井風漢殿箏幾時綿竹頌擬薦子虛名

駱賔王秋月詩云披玉繩淨桂滿鏡光圓裛露朱花冷淩霜紈扇寒漏彩含疏薄浮波漾急瀾西園徒自賞南飛終未安

盧照鄰江中望月詩江水向涔陽澄澄冩月光鏡圓珠澑澈滿箭波長沈鉤揺兔影浮桂動舟芳延照相思夕千里共霑裳

李嶠秋山望月酬李騎曹詩色帶銀河滿光含玉露開白雲籠影度虛暈抱輪廽谷邃涼陰靜山空夜響哀葉季良月照冰池詩霽夕云初斂棲娥月未虧圓光生碧海素色滿瑤池天迥輪空見波凝影詎窺浮霜玉比彩照像鏡同規皎潔寒偏淨徘徊夜轉宜誰憐幽境在長與賞心隨

朱華海上生明月詩皎皎秋中月團團海上生影開金鏡滿輪抱玉壺淸漸出三山上將淩一漢橫素娥嘗藥去烏鵲繞枝驚照水光偏白浮雲色最明此時堯砌下蓂莢正敷榮

蔣防秋月懸淸輝詩秋月沿霄漢亭亭委素輝山明桂花發池滿夜珠歸入牖人偏攬臨枝鵲正飛影連平野淨輪度曉云防晶晃浮輕露徘徊映薄帷此時千里道延望獨依依

李羣玉望月寄人詩浮雲捲盡月朣朧直出滄溟上碧空盈手水光寒不濕流天素彩靜無風酒花蕩漾金樽裏棹影飄颻玉浪中川路正長難可越羙人千里思何窮

天文部【星】

晉成公綏星賦匿首於女虛朱鳥奮翼於井鬼垣屏珠連三臺雁行軒轅華布而曲分攝提鼎峙而直掃

梁陸云公星賦漢武帝夜防昆明之池顧謂司馬遷相如曰星之明麗矣考之歌頌求之經史龍屋著於虢童天漢表於周士旣妖謡之體陋嗟怨刺之蚩鄙每郁悒而未攄思命篇於二子於是司馬遷對曰臣代典天官緒繇南正檢之圖籍傳之視聴臣聞連珠合璧曜靈之所起也春鳥秋虛歷數之所紀也應黃鐘而正位建玉衡以辧方五緯麗而周道四野分而畫疆至如下方爽徳上告變或守位而易所或淩光而掩炫故夫應若轉環信如合契俾明鏡與元冝勅身而烱戒唐郤昂老人星賦武宵中偵西陸以凝質白藏气杪直南郊以散精夫有開必先無福不應若政事中律則嘉祥葉證五緯分影而交朗九月騰華而吐孕此乃王澤天瑞作恆星轉曜而同煥布景揺輝而相薄初升穹昊月午而孤燭猶燃末映疏林夜久而圓珠未落騂芒下射滅艸莽之螢飛紫焰旁融掩楡闗之流火

楊烱老人星賦南極之庭老人之星煜煜爚爚煌煌熒熒秋分之旦見乎丙春分之夕入乎丁配神山之呼萬嵗符水徳之兆千齡晃如金粟粲若銀燭比秋艸之一螢狀荊山之片玉渾渾熊熊懸紫貝於河宮暐暐曜明珠於漢水其光也如丹其大也如李稽元命之攸述按星經之所紀見則化平主昌明則天下多士崔淙五星同色賦且玉燭常明霜天若鏡鄰月魄而璀璨落天津而隠映朝臨日道助我後夙興之勤思暮入天樞表聖皇夜寐之勤政

林益五星同色賦同色已傳於堯歷聚井更弭於漢兵

夏方慶天晴景星見賦時也云斂遙素天澄逺靑纎塵不起防露斯零掩映孤月乘陵眾星回燭北辰似將朝乎帝座傍窺南極疑欲覲乎天庭激髙風以熠熠耿斜漢之熒熒靑赤以辧其方合散以通其變連二气而初吐混三光而乍見否泰之運式孚天地之心可見陶拱天晴景星見賦於時穹正淸白日初匿爛景星之效質絢佳气以競色起靑方者縈瑞彩以蔥瓏發赤位者統祥光而翕赩比懷珠而其狀匪異等抱珥而其儀不忒懿吐黃以爭光矧聚三而表徳莫不熒煌於碧漢焜耀於靑霄照下土而乍朗掩繁星而自昭或半虧其形類蟾魄而當晦朔或中虛其狀疑金環之在泬寥佐朗月而其色惟盛臨安邦而其羙不朽豈比夫漢代稱奇空聞乎再中之日堯年紀異徒傳乎入昴之星而已乎

李子蘭天晴景星見賦晴空寥寥列星炫炫紛乎二气始若煙而非煙烱彼羣星初乍隱而乍見並我質之惟黃緫彼气而成絢霏防類幹呂之云輝赫如繞樞之電星气合防光華動揺二气之色交至三星之狀孔昭曭朗惟明疑沐其云露光芒振曜若擊夫天飇明麗太極遐映靑昊呈貺遙對乎三臺效祥何慚於五老克表王徳信由造

唐敬括壽星見詩象今何應時和政亦平祥爲一人壽色映九霄明皎潔垂銀漢光芒近斗城含規同月滿表瑞得天淸甘露盈條降祥煙向日生無如此嘉祉率土荷秋成

北齊邢邵賀老人星表貺未已靈應猶臻以某夜老人星見逹旦揚光經旬未滅𨿽三星共色五老同遊擬之於此故無與匹

唐李商隠爲滎陽公賀老人星表聖惟合徳神實效祥必垂有爛之文以表無疆之祚中賀臣聞象示人昊穹凝命曜爲經而宿爲紀則曰常名斗挹酒而牛服箱或標虛號未若時而出有道則彰居五福之先在三辰之列伏惟陛下昭明老契遊吟莊寰式是中秋呈玆上瑞況見於午位又屬寅時仰考符乃有深意自南曜彩將解慍之風近曉流光欲助無私之日皇心載裕靈鑑孔昭凡居率土之濵皆慶後天之壽臣誤防重寄實逺淸光送燕於梁間傷時自切數白楡於天上厥路無由

又武三思表薦人君之壽旣稽元命之圖表天下之安又見西京之志澄霞助月非惟石氏之占散翼垂芒何獨鬥樞之說

又令狐楚表色侔蒸栗光掩連珠彰爾寶圖類堯年之河出延長聖歷齊漢代之山呼

天文部【云】

晉楊又云賦縹緲翩綿鬰若升煙蹇槃縈以詰屈兮若虯龍之蟠蜿嶷岐岐以嶽立兮狀有似乎列仙東西絡繹南北油裔隨風徘徊流行晻藹豁兮仰披杳兮四防凝寒冰於朱夏飛素雪於灑膏液於天漢騰鴻泉於防淸乾坤以之交防品物以之流形

陸機浮雲賦若層臺髙觀重樓疊閣或如鐘首之鬰律乍似塞門之寥廓金柯分玉葉散緑翹明巖英煥鸞翔鳯翥鴻驚鶴奮鯨鯢溯波鮫鱷衝遁朱絲亂紀羅袿失領飛仙淩虛隨風遊騁有若芙蓉羣披蕣華揔防車渠繞理瑪瑙縟文集輕浮之眾彩厠五云之藻气繞蓬萊而結體薄昆侖而增輝秬鬯揚芒嘉谷垂穎又白雲賦鳥殊類而比棲獸異迹而同處蛟引翳而並潛龍攀鴻而雙舉麟舞角以軒罷鷙企翮而延佇長城曲蜿采閣相扶聳瑤臺之嶻嶭搆瓊闥之離婁雄虹矯而垂天翠鳥軒而扶日

唐張何早秋望海上五色云賦嗤碭嶺之光淺恥汾川之色輕

李惲五色卿云賦葉千年之休裕垂五色之氤氳蕭索離披狀虹輝之貫日徘徊揺曵疑鼎气之歊汾散作霞彩聚成錦文匪騰華於觸石信呈瑞於明君

【闕】

五色卿云賦光浮碧落奪虹彩於太虛影下淸潭照錦色於曲浦

韋執中白雲無心賦觸石蒼野揚埃白泉不恆厥所有開必先揺颺縈空滅煙光於逺嶠輪囷委地雜波景於遙川

【闕】

白雲無心賦或假勢於重嶺或隔閡於孤山挺奇峯於天末亙橫陣於巖間順細雨以低舉隨輕風而往還哂魚鱗之覆地輕鵬翼以垂天

唐於季子云詩瑞云千里映祥暉四望新隨風亂鳥足泛水結魚鱗布葉疑臨夏開花詎待春願得承嘉景無令掩桂輪

駱賔王秋云詩南陸銅渾攺西郊玉葉輕泛斗瑤光暗臨陽瑞色明蓋陰連鳯闕陣影翼龍城誰知時不遇空傷畱滯情

錢起賦得歸云送友人歸華山詩秀色橫千里歸云積幾重欲依毛女岫初捲少姨蓋影隨徵馬衣香拂臥龍祗應函谷上眞气日溶溶

林藻靑雲幹呂詩應節偏幹呂亭亭在紫氛綴云初度影捧日已成文結蓋祥光迥爲樓翠色分還同起封上更似出橫汾作瑞來藩國呈形表聖君徘徊如有托誰道比閒雲

裴澄春云詩漠漠復溶溶乘春任所從映林初展葉觸石未成旭日消寒翠晴煙防淨容霏防將似滅深淺又如重薄彩臨溪散輕陰帶雨濃空餘負樵者嶺上自相逢

陸暢山出云詩靈山蓄雲彩紛郁出淸晨望樹繁花白防峯小雪新映松張蓋影依澗布魚鱗髙似從龍處低如觸石頻濃光藏半岫淺色類飄塵玉葉開天際遙憐占早春

李紳詩杳靄祥雲起飃颺翠嶺新瑩峯開石秀吐葉間松春林靜翻空少山明度嶺頻廻崖時掩鶴幽澗或隨人姑射朝凝雪陽臺晚伴神悠悠九霄上應坐玉京賔

張勝之詩片雲初出岫孤迥色難親蓋小辭山近根輕觸石新飄颻經緑野明麗照晴春拂樹疑舒葉臨流似結鱗從龍方有感捧日豈無因防取爲霖去恩霑雨露均

於尹躬華山慶雲見詩聖主祠名嶽髙峯發慶雲金柯初繚繞玉葉漸氛氳气色含珠日光明吐翠雰依稀來鶴態髣髴列仙羣萬樹流光影千潭冩錦文蒼生忻有望祥瑞在吾君

唐崔融爲涇州刺史賀慶雲見表伏惟陛下早朝晏罷憂勞庶政逺無不肅邇無不懷神感潛通至誠上格涼秋中月滯雨移旬天心合而喜气生陽徳動而愁陰歇文章鬱鬱惠日照而成彩花蘤逢逢晴雲揺而不散𨿽復紫雲來漢皇殿白雲入殷帝房較其優劣孰以爲諭臣運奉休明榮霑刺舉千年多幸已逢河水之淸百辟相歡重偶叢云之曲

許敬宗賀慶雲表金枝玉葉若臨軒帝之營蕭索氤氳復入唐臣之詠駢枝合穎匹此爲輕絳雪霜曽何足諭

常衮賀天慶節慶雲見表從風蕭索抱日縈回色涵流渚之虹影雜繞樞之電

李嶠爲百官賀日抱戴慶雲見表祥光入於九重異气懸於三象𨿽復鼎來汾水黃雲冠於北山劍在丰城紫气沖於南斗無以方斯影響

韓愈賀慶雲表五彩五色光華不可徧觀非煙非云容狀詎能詳述抱日增麗浮空不收旣變化而無窮亦捲舒而莫定斯爲上瑞實應太平

魏曹植吹云贊天地變化是生神物吹云吐潤浮气蓊鬰

宋孝武慶雲贊非煙非云曳紫流光懸華曜藻奄鬰防堂

天文部【風】

楚宋玉風賦夫風生於地起於靑蘋之末侵淫谿谷盛怒於土囊之口緣太山之阿舞於松栢之下飄忽淜滂激颺熛怒耾耾雷聲廽穴錯迕蹷石伐木梢殺林莾至其將衰也被麗披離衝孔動楗眴煥粲爛離散轉移故其淸涼雄風則飄舉升降乘陵髙城入於深宮邸華葉而振气徘徊於桂椒之間翺翔於激水之上將擊芙蓉之精獵蕙艸離秦蘅槪新夷被荑楊廽穴衝陵蕭條眾芳然後倘佯中庭北上玉堂躋於羅惟經於洞房晉陸衝風賦配無形於大象化萬品於絪緼釋凝潤於黃壌降霈澤於蒼元生無常域潛無定棲擢昧聚發尋虛散歸肆六合以騁邁括毫毛而徘徊引沈性於未萌挫發形於已就宣剛柔之流化導四气之靈若乃祝融司節炎精赫奕斂朱唇而長嘯承音響而來薄猥熻熠以盈扉冽纒綿以結幕九域蕩揺區宇揮霍

晉湛方生風賦啟慘冬之潛蟄達靑春之勾萌因嚴霜以厲威順和澤以開榮故君徳諭其靡艸風人假以爲名及其猛勢將奮屯云結陰洪气鬰怫殷雷發音勃然鼓作拂髙陵深天無澄景嶺無停林六鷁爲之退飛萬竅爲之哀吟亦有飄泠之气不疾不徐飅飅防扇亹亹淸舒王喬以之控鶴列子以之乘虛若乃春惠始和重褐初釋遨步蘭臯遊盼平陌響詠空嶺朗吟竹柏穆開林以流惠竦神襟以淸滌軒濠梁之逸興暢方外之適

齊謝眺擬風賦開翠帷之影藹響行佩之輕鳴揚淮南之妙舞發齊後之妍聲下鴻池而蓮散上雀臺而云生子云寂寞叔夜髙張煙霞潤色荃荑結芳出幽澗而泉冽入山戶而松涼神王於丘壑獨起逺於孤觴斯則幽人之風也

【闕】

風賦惟玆風之興寂獨妙而無形托萬物以成像隨八卦而立名大則宇宙普洽小則纎毫必經翕翕習習淸淸泠泠排春樹而如動帶秋蓬而似輕所以炎淸順夏勁厲隨冬入金縢而彰聖道通蘭臺而表雌雄飄玉蘂於濃艸零圭葉於衰桐吳範於帷內禦列子於空中爾乃下振方輿上飛圓蓋懷壯士之適秦悅髙皇之還沛乍靃靡於眾卉時颼飅於藂籟若乃乘陵髙迥出入幽防揺寶釵於云髻動環佩於羅衣飄遊絲以陰映舞輕雪以零飛銅烏迎而廻翼胡馬聼而思歸乍來復往有聲無象驚塵則白日晝昏捲霧則珠星夜朗蕭瑟長松之下嘹唳髙樓之上送夕鼓而傳音掃晨鐘而成響出幽巷而揺拂擊華堂而淸敞浸淫遷延散漫聯綿送淸聲於琴上落細粉於前乍捲通天之霧時飄覆水之煙勃起則大木斯防暫息則洪波寂然或動或靜時來歘失聆之兮有聞察之兮無質形乃虛無體兼散逸𨿽含毫而搦管豈神仙之能述

【闕】

風不鳴條賦中林靜拂豈喧許子之瓢圓葉孤翻似動班姬之扇契彼無言靜入桃蹊之上示諸有徳潛來艸偃之餘暗起軍營之栁取象於銜枚潛飄淸廟之松同和於土鼓

唐陳章風不鳴條賦嫩葉隨轉柔荑共舒颺絲光於空際惹絮影於春餘

夏方慶風過簫賦爾其斷續淸空蕭寥永夜歷虛無而輕飇自逺拂松竹而幽韻相借微聞闕下伴金奏之發天庭迥徹雲中疑笙簫之隨羽駕

梁沈約詠風詩樓上試朝妝風花下砌傍入鏡光飄粉翻衫好染香度舞飛長袖傳歌共繞梁欲因吹少女還將拂大王

庾肩吾詠風詩宋地鷁飛初湘川燕起余拂煙聊動竹吹薤欲成書蒼崦桐尙在合浦樹應疏陽鳥一轉翅千里定非虛

唐董思恭詠風詩蕭蕭度閶闔習習下庭闈花蝶自飄舞蘭蕙生光輝相烏正舉翼退鷁已驚飛方從列子禦更逐白雲歸

王勃詠風詩肅肅涼景生助吾林壑淸驅煙尋澗戶捲霧出山楹去來固無迹動息如有情日落山水靜爲君起松聲

李嶠詠風詩落日正沈沈防風生北林帶花疑鳯舞向竹似龍吟月動臨秋扇松淸入夜琴若至蘭臺下還拂楚王襟

駱賔王秋風詩紫陌炎氛歇靑蘋晚吹浮亂竹揺疏影縈池織細流飄香曵舞袖帶粉泛妝樓不忿君恩絕紈扇曲中秋

陳通方春風扇防和詩習習和風扇悠悠淑气防陽升知攺律應喜春歸池栁晴初拆林鸎暖欲飛川原浮彩翠臺館動光輝泛艷揺丹闕揚芳入粉闈發生當有分枯朽幸因依

盧肇風不鳴條詩習習和風至過條不自鳴暗通靑律起逺望白蘋生拂樹花仍落經林鳥自驚幾牽蘿蔓動潛惹栁絲輕入谷迷松響開失竹聲薫弦方在禦萬國仰皇情

黃頗詩五緯起祥飇無聲瑞聖朝稍開含露蘂才轉惹煙條宻葉應潛變低枝幾暗揺林間鸎欲囀花下蝶防飄初偃緣堤艸徐扶逐水苖太平無一事天外奏虞韶

公乘億春風扇防和詩麗日催遲景和風扇早春暖浮丹鳯闕韶媚黒龍津澹蕩迎仙仗霏防送畫輪緑揺宮栁散紅待禁花新舞席潛廽雪歌筵暗起塵幸當陽律解慍及佳辰

玉海黃帝風經調長祥和天之喜風也折揚奮厲天之怒風也魏相奏曰日冬夏至則八風之序立萬物之性成應廣莫而修刑則眀庶而施惠待閶闔而藏庶物不周而謹邊偹

天文部【雨】

晉潘尼苦雨賦气觸石而蒸結兮云膚合而仰浮雨紛射而下注兮潦波湧而橫流豈信宿之云多乃逾月而成霖瞻中塘之浩汗聼長霤之涔涔始蒙瀎而徐墜終滂沛而難禁悲列宿之匿景悼太陽之幽沈云暫披而驟合雨乍息而亟零旦漎漎以達暮夜淋淋以極明黿鼉遊於門闥蛙蝦戱乎中庭懼二源之並合畏黔首之爲魚處者含瘁於窮巷行者嘆息於長衢

陸云愁霖賦興介石之膚寸墜崩云而洪沈谷風扇而悠逺苦雨播而成淫天泱漭以懷慘民嚬蹙而愁霖於是天地發揮陰陽交激萬物混而同波黃浩而無質雷憑虛以振庭電淩牖而曜室霤鼎沸以駿奔潦風馳而競疾豈南山之暴隮將溟海之暫溢

宋傅亮喜雨賦惟二儀之順動數有積而時偏墊襄陵於唐籍慼云漢於周篇匪叔葉之或遘在盛王其固然伊元嘉之初載肇休明於此年懿玉燭之方熈慍積陽之獨愆涸涼泉於井谷委嘉穎於中田嗟吾皇之翼翼悵臨朝而輟娛踵衝謙於禹湯協至誠於在余且東作之未晏庶雨露之夙濡遵懸子之徙防尢魯侯之焚巫祗桑林之六禱修季宰之再雩誠在幽其必貫感何逺而不孚聆晨鸛於髙垤宵畢於天隅發曾云於觸石晦重陽於八區春霆殷以逺響興雨霈而載塗灑丰浸於中疇覃餘潤於嘉蔬殷嗇人於菑畝衍將繁於中衢嗣良頌於多稌兆嘉夢於維魚

梁張纉秋雨賦甘泉集而溟溟油云興而漠漠溫飇革於早暮炎涼攺於今昨乍斜檐而上階或從風而灑幕周小庭而宻下髙枝而疏落淥池泛澹員波鯈爍低昻弱篠葳防叢薄

唐明皇喜雨賦仰重華之齊政步文命之彛倫何天道之云逺亦明徴之在人迄中夏而自春遘陽而爲亢云重結而復觧雨才滴而還障山祠植珪而不答田畯倚耒而怊悵京兆來奏音官撰曲將土龍而矯首請神巫而頓足彼有憑而可舉子何抑而未許恐嵗凶之及人寜天譴於吾身乃潔齋壇墠五精是祠暴立炎赫三日爲期上帝臨吾衷誠不欺重泉蒸潤觸石吐滋平云黯而鋪幕宻雨森其散絲無雷無電不震不昡匪疾匪徐乍合乍散泛艸泊樹垂珠防露過闕入樓含煙雜霧或噴薄而攢集或淋漓而灌注亂積水之圓文拂防風之斜度寰海浹而康樂畎畝欣而相顧絲管合兮夜將曉芙蓉開兮日未暮原夫雨之爲徳也無小大之異情無髙卑之不平無華朽之偏潤無臭薫之隔榮喜夫雨之今應也起一言而不捨經累辰而廣防納淸陰之浮涼同顥气之飄灑感作霖於殷命諷其滂於周雅家尙知乎禮節國有望於丰霸小陽臺之神人卻大宛之走馬觀云行而雨施吾何事乎天下

張說奉和聖制喜雨賦退象龍之禮禱斥持鷺之貌舞屛翳慙其廢職祝融悔其遷怒山泱漭而出雲天霶而下雨速一言而感應尅三日而周溥气滃靄以黭黮聲颯灑以蕭條璀如銀漢之屑落散似珠泉之歕澆街防漫其潢潦臯壌萋其緑苖舒四溟之淸潤卷六合之煩囂咸澡骨於神液共歡心於聖朝借如五月有梅雨之名三春有谷雨之气越人以泥牛待沃胡土以賣龍求費出員嶠而石香入成都而酒味彼偏方與小節非大人之所貴復有送地只於鬰島迎海後於葛川疾雷碎其山裂走電曄其海燃天子作愁霖之賦詞人綴苦雨之篇墻屋壊於倒井黍稷沈於下田乃凶祲之不令曷休徴之有焉請言瑞雨之可喜也協气交泰嘉生是賴湛覃而不溺衍溢而無害東漸出日之表西被無雷之外南窮火鼠之譯北盡燭龍之防天文則云漢昭回王澤則江河滂霈𨿽欲談天而窺管孰知堯徳之爲大

韓休奉和聖制喜雨賦天垂貫斗之云神召離星之月有渰淒淒南山朝隮林鳴陰鳥澗隠晴霓九光之霞冠於云日五色之气映於巖谿始攢團而未下終颯灑而俱齊若乃拂珠箔含綺疏防霧气於金掌糅香煙於玉除下碧雲而陰合滴銅池而響余君王乃倚云閣憑雨殿臨淸署奏繁薦欣大徳之在生知上靈之有睠徐安貞奉和聖制喜雨賦拂瑤席兮列神座借白茅兮推聖心卻華蓋而特立當赫曦之正臨如防嶽之朝下似陽臺之暮歸林籞增飾城池共色八水靑田千門紫極洗原隰於龍鱗拂甍標於鳯翼伊萬物之同潤況油油之黍稷匝寰海而爲期指咸林而一息賈登奉和聖制喜雨賦其始至也歷亂希防霧雜煙霏其少進也湛覃淩厲泉飛飇逝驚碎滴於瑤池噴懸流於錦砌傳聲竹樹之末濯色菱荷之際

沈瑱賀雨賦濯上林之靃靡漲昆明之瀾汗驟繁響於闕庭浮淸風於樓觀澤優而霽止晴光炳兮澄渙奔余潦於廻塘掛晴虹於霄漢阡陌條暢而增綺黍稷芬榮而若換

盧照鄰秋霖賦覧萬物兮竊獨悲此秋霖風橫天而瑟瑟云覆海而沈沈居人對之憂不觧行客見之思已深若乃千升埋煙百防涵潦靑苔被壁緑萍生道於時巷無馬迹林無鳥聲野陰霾而自晦山幽曖而不明長塗未半茫茫漫漫莫不埋輪據鞍銜淒茹嘆借如尼父去魯圍陳畏匡將饑不爨欲濟無梁問長沮與桀溺逢漢陰與楚狂長風櫛而雨沐永淒淒以遑遑及夫屈平旣放登髙一望湛湛江水悠悠千里泣故國之長秋【一作楸】見云之四起嗟夫子卿北海伏波南川金河別雁銅柱辭鳶闗山天骨霜露凋年眺窮陰兮斷地看積水兮連天別有東國儒生西都才客屋漏鉛槧家虛甔石茒棟淋淋蓬門寂寂蕪碧艸於園徑聚緑塵於庖甓玉爲粒兮桂爲薪堂有琴兮室無人抗髙情以出俗馳精義以入神論甚【一作有】能鳴之雁書成已泣之麟覩皇天之淫溢孰不隅坐而含嚬已矣哉若夫繡轂銀鞍金杯玉盤坐臥珠璧左右羅紈流酒爲海積肉爲巒視防陵而昏墊曾不輟乎此歡豈知乎堯舜之臞瘠而孔墨之艱難

梁庾肩吾從駕喜雨詩西嶽浮罇掛東皇事浴蘭赦詔還京兆歸神出灌壇濕風含酒气陰雲助麥寒典農欣受職治粟喜當官復此隨車雨民人知可安

周庾信和李司錄喜雨詩純陽實久亢云漢乃昭回臨河沈璧玉夾道畵龍媒離光初繞電震气始乘雷海童還碣石神女向陽臺云逐魚鱗起渠隨龍骨開崩沙雜水去臥樹擁槎來嘉禾雙合頴熟稲再含胎屬此欣膏露逢君摛掞才愧乏瓊將玖無酬美且偲

梁劉孝威和太子春林晚雨詩雲樹交爲宻雨日共成虹雷舒長男气枝揺少女風葉珠垂滴水檐繩下澑空蝶濡飛不颺花沾色更紅明離信養徳能事畢春宮誰堪偶鳯吹惟有浮丘公

劉孝威望雨詩淸陰蕩暄濁飛雨入堦廊瞻空亂無緒望霤耿成行交枝含曉潤雜葉帶新光浮芥離還聚沿漚滅復張浴禽飄落毳風荇散餘香瓊鉤掛綃幕象簟列華牀侍童拂羽扇廚人奉濫漿寄言楚臺客雄風詎獨涼

隋王冑雨晴詩初晴物涼反景照山莊殘虹低飲澗新澑上侵塘風度蟬聲逺雲開鴈路長

唐虞世南幽山雨後應令詩肅城臨上苑黃山邇桂宮雨歇連峯翠煙開竟野通排虛翔戱鳥跨水落長虹日下林全暗云收嶺半空水泉鳴石澗地籟響巖風虞世南發營逢雨應詔詩豫遊欣勝地皇澤乃先天油云陰禦道膏雨潤公田隴麥霑如翠山花濕更燃稼穡良所重方復悅丰年

李嶠雨詩西北云膚起東南雨足來靈童出海見神女向山廻斜影風前合圓文水上開十旬無破塊九土信康哉

李嶠晚秋喜雨詩積陽纒首夏隆旱屆䢐秋炎威振皇服歊景暴神州气滌朝川朗光澄夕照浮艸木委林甸禾黍悴原疇國懼流金眚人深懸磬憂紫宸兢履薄丹扆念推溝望肅壇塲祀寃申囹圄囚禦車遷玉殿薦菲撤瓊羞濟窘邦儲發蠲窮井賦優服閒雲驥屏冗術土龍修睿感通三極天誠貫六幽夏祈良未擬商禱詎爲儔穴蟻貞符應山蛇毒影收騰雲八際滿飛雨四溟周聚靄籠仙闕連霏繞畫樓旱陂仍積水涸沼更通流晚穗萎還結寒苗瘁復抽九農歡嵗阜萬防慶時休野洽如坻詠途諠擊壤謳幸聞東李道欣奉北塲遊張九齡和崔尙書喜雨詩積陽𨿽有悔經月未爲災上念人天重先祈云漢回仁心及艸木號令起風雷照爛陰霞上交紛瑞雨來三農被黍稷四逺屏氛埃池澑因添滿林芳爲灑開聼中聲滴瀝望處影徘徊惠澤成農嵗昌言發上才無論驗石鼓不是禦雲臺直賴皇恩浹崇朝徧九垓

蘇味道單於川對雨詩飛雨欲迎旬浮甘已送春還從濯枝後來應洗兵辰气合龍祠外聲過鯨海濵伐邢知有屬已見靜邊塵

溫庭筠春初對暮雨詩淅瀝生叢篠涳蒙网軒暝姿看逺樹春意入塵根防細飄風急聲輕入夜防雀喧爭槿樹人靜出蔬園瓦濕光先起房深影易昏不應江上艸相與滯王孫

溫庭筠秋雨詩雲雨鳥行滅池龍气腥斜飄看碁簟疏灑望山亭細響鳴林葉圓文破沼萍秋陰杳無際平野但

薛能春雨詩電濶照潺潺驚流往復還逺聲如有洞迷色似無山利物乾坤內隨風竹樹間靜思來朔漠愁望滿紫闗迸濕消塵慮斜飄觸病顏誰知艸茒逕沾此尙虛閒

魏知古奉和春日途中喜雨詩皇遊向洛城時雨應天行麗日登巖送陰雲出野迎濯枝林杏發潤葉渚蒲生絲入綸言喜花依錦字明防臣忝東觀載筆佇西成杜甫春夜雨詩好雨知時節當春乃發生隨風潛入夜潤物細無聲野徑云俱黒江船火獨明曉看紅濕處花重錦官城

盧綸客捨苦雨卽事寄錢起郎士元員外詩積雨暮淒淒羇人狀鳥棲響空宮樹接覆水野雲低穴蟻多隨艸巢蜂半墜泥繞池墻蘚合擁澑瓦松齊舊浦平如海新溝曲似溪壊欄畱眾蝶欹棟上羣雞莠盛終無實槎枯遂有荑緑萍藏廢井黃葉隱危隄閭裏觀將絕朝昏望亦迷不知霄漢裏何路可相攜

韓愈雨中寄張博士籍侯主簿喜詩放朝還不報夜半蹋泥歸雨慣曽無節雷頻自失威見墻生菌徧憂麥作蛾飛嵗晚偏蕭索誰當救晉饑

姚合酬王疇協律夏中苦雨見寄詩銀漢波瀾溢經旬雨不休細聼宜隔牖逺望憶髙樓風急飄還斷雲低落更稠走童驚掣電饑鳥啄浮漚絲网張空際珠繩落瓦溝靑蛙多入戶潢潦欲勝舟雷怒疑山破池渾似土流灰人漫禳猒水馬恣沈浮廣陌應翻浪貧家恐作湫陽精藏不耀陰气盛難收逺色重林暮防聲四壁愁望晴思見日防冷欲披裘枕膩眠還嬾車羸出轉憂琴書涼簟靜燈燭夜幽樹暗蟬吟咽巢傾燕語愁薄煙凝竈額荒艸覆墻頭天上那能問龍邊本不求下牀先杖屐汲井抵瓢甌逺思成涯涘佳期念阻修殷勤寄新什淸韻益難酬

魏曹植告咎文上帝有命風伯雨師夫風以動气雨以潤時陰陽協和庶物以滋元陽害苖暴風傷條伊周是遇在湯是遭桑林旣禱慶雲克舉偃禾之復姬公走楚況我皇徳承天統民禮敬川嶽只肅百神享玆元吉釐福日新至若炎旱赫羲飇風扇發嘉卉以萎良木以防何谷宜塡何山應伐何靈宜論何神宜謁於是五靈振竦皇只赫怒招揺警怯攙搶奮斧河伯典澤屏翳司風右呵飛亷顧叱丰隆息飇遏暴元勅華嵩慶雲是興效厥年丰遂乃沈陰坱北甘澤防防雨我公田爰及余私黍稷盈疇芳艸依依靈禾重穗生彼邦畿年登嵗丰民無餒饑

宋孝武帝祈晴文幽明失序就陰則滯連雨霖淫注而不替潤旣違時澤而非惠幸輟霖而吐景權停雲而斂翳照鸞輅於大郊光龍旂於田際耒耜得施黍稷獲藝增髙廩於嘉年登十千於玆嵗

唐李商隠爲舍人絳郡公鄭州禱雨文旱魃爲虐應龍不興困杲日於詩人苦宻云於易象生物斯瘁民食攸囏叨此分憂俯慙無政爰求其侶防禱陰靈減哺表勤褰帷引咎伏乞下通滎播上導天潢合爲膏澤之原用息蘊隆之患其於效信敢或逡巡暴露托詞焦勞結慮泉間气樹杪占風惟望玉女之披衣敢駭商羊之鼓舞

又賽舜廟文憑離掣電跨巽揚風布沾渥於九臯起焦枯於一瞬

又賽荔浦縣城隍神文無煩管輅之占不待欒巴之噀

又賽白石神文果能愛我大田貺余膏澤不俟於公之折獄無煩洛令之曝身【折集作雪】

又賽古防神文神能感气蜧泉傳祥鸛垤使宋生抒賦始悅於雄風髙士讀書忽驚於暴雨化太甚旱爲大有年

又祭全義縣伏波廟文云興柱礎電繞墻藩何煩玉女之投壺方聞天笑不待樵人之取箭已見風廻唐崔融爲百官賀雨請復膳表臣聞太平之代天地合而流津至徳之時陰陽和而布澤所以三農滋植百物阜安伏惟陛下寶命絪緼期肹蠁包渾元而建極宅造化而開陛徳教布濩仁聲洋溢增髙益厚已修中嶽之儀順時班令更緝正陽之禮近以少愆甘防親發至誠懷宋景之一言采殷湯之六事徳音才降靈心允協捧瑤緘而風起迎寶字而星流云不崇朝復三千之藥艸雨必以夜通百億之江河徧髙下而同霑在公私而並及陳畱雨谷譬此非多櫟陽雨金方斯未重邦國延有年之慶黎元罷望嵗之憂臣等伏願陛下凝神保和頤情養壽復鱻魚之舊膳進鶴鼎之常羞使芝英有駐液之期蓮蒲知送涼之地則光天之下率土之濵莫不欣戴

李嶠賀雨表郊原吐潤品彚含蘇麥壠纎莖已擢兩岐之秀黍田香粒方滋合穎之苖凡在羣生不勝幸甚然後知禦雲臺而占繇幸洛陽而錄囚蓋其小曽何髣髴

栁宗元爲王京兆賀雨表眾靈受職薈蔚且隮於南山百谷仰榮滂霈遂沾於東作睿謨朝降膏澤夕周知天人之已交識陰陽之不測然則周王徒勤於方社殷帝虛羙於桑林豈若無災而早圖未禱而先應化超前聖道貫重徧野同歡傾都相慶

蘇頲賀雨狀徳音朝降才出於巖廊膏澤晚飛已周於城闕麥宜早秀日助晴光禾欲潤成嵗知秋獲惟皇建極天且弗違用爾作霖臣復何補旣葉夢魚之吉預占鳴鶴之期

梁簡文帝謝勅示苦旱詩啟九年之水不傷堯政七載之旱無累湯朝嵗功則公田已修農勤則我庾惟億今者亢陽已來爲日未久將恐督郵不黜失在汝南之守暴胔未收無傷河南之尹而載勞興居仰發歌詠無愛珪璧有事山川菲飲食矣加之以撤膳焉中夜不寐加之以申旦焉此唐虞之所闕如軒頊之所不逮魏應璩與岑文瑜書沙礫銷鑠艸木焦捲處涼臺而有鬰蒸之煩浴寒水而有灼爛之慘宇宙𨿽廣無陰以憇云漢之詩何以過此土龍矯首於寺泥人鶴立於闕裏修之歷旬靜無徴效明勸教之術非致雨之備也知卹下民躬自暴露拜起靈壇勤亦至矣昔夏禹之解陽紆殷湯之禱桑林言未發而水旋流辭未卒而澤滂沛今者云旣積而復散雨垂落而復收得無賢聖殊品優劣異姿割髮宜及膚翦爪宜侵肌乎周徵殷而年丰衛伐邢而致雨善否之應甚於影響未可以爲不然也宋播芳大全謝雨靑詞敢謂叢霄之應曽無浹日之淹月離畢以示期山出云而效職風霆下擊澗壑交流井汲如初家享一瓢之樂粟儲可繼士寛半菽之憂

天文部【雪】

宋謝惠連雪賦嵗將暮時旣昏寒風積愁雲防梁王不悅遊於兔園廼置防酒命賔友召鄒生延枚叟相如末至居客之右俄而防霰零宻雪下王乃歌北風於衛詩詠南山於周雅授簡於司馬大夫曰抽子祕思騁子妍辭侔色揣稱爲寡人賦之相如於是避席而起逡巡而揖曰臣聞雪宮建於東國雪山峙於西域岐昌發詠於來思姬滿申歌於黃竹曹風以麻衣比色楚謡以幽蘭儷曲盈尺則呈瑞於丰年袤丈則表沴於陰徳雪之時義逺矣哉請言其始若乃律窮嚴气升焦溪涸湯谷凝火井滅溫泉冰沸潭無湧炎風不興比戶墐扉裸壤垂繒於是河海生云朔漠飛沙連氛累防揜日韜霞霰淅瀝而先集雪紛糅而遂多其爲狀也散漫交錯氤氳蕭索藹藹浮浮瀌瀌奕奕聯翩飛灑徘徊委積始緣甍而冒棟終開簾而入隙初便娟於墀廡末縈盈於帷席旣因方而爲珪亦遇圓而成璧眄隰則萬頃同縞瞻山則千巖俱白於是臺如重璧逵似連璐庭列瑤階林挺瓊樹皓鶴奪鮮白鷴失素紈袖慙冶玉顏掩嫮若乃積素未虧白日朝鮮爛兮若燭龍銜耀照昆山爾其流滴垂冰緣霤承隅粲兮若馮夷剖蚌列明珠至夫繽紛繁鶩之貌皓汗皦潔之儀回散縈積之勢飛聚凝曜之奇固展轉而無窮嗟難得而備知若乃申娛翫之無已夜幽靜而多懷風觸楹而轉響月承幌而通暉酌湘吳之醇酎禦狐狢之兼衣對庭鵾之雙舞瞻云鴈之孤飛折園中之萱艸摘階上之芳薇踐霜雪之交積憐枝葉之相違馳遙思於千里願接手而同歸鄒陽聞之懣然心服有懷妍唱敬接末曲於是乃作而賦積雪之歌歌曰攜佳人兮披重幄援綺衾兮坐芳褥燎薫鑪兮炳明燭酌桂酒兮揚淸曲又續而爲白雪之歌歌曰曲旣揚兮酒旣陳朱顏酡兮思自親願低帷以暱枕念解佩而褫紳怨年嵗之易暮傷後會之無因君寧見階上之白雪豈鮮耀於陽春歌卒王乃尋繹吟翫撫覽扼腕顧謂枚叔起而爲亂亂曰白羽𨿽白質以輕兮白玉𨿽白空守貞兮未若玆雪因時興滅陰凝不昧其潔太陽耀不固其節節豈我名潔旣我貞憑云升降從風飄零值物賦象任地頒形素因遇立污隨染成縱心浩然何慮何營

唐李子卿聚雪爲小山賦皓月旁射兮淸虛上騰閒階之下兮聚雪崚嶒嘆此雪兮具知其有興有滅故爲山也庶期乎不騫不崩始也散而從風類元气之無象今也結而爲阜若胚渾之初凝五嶺髙標三峯逺蹠昔則心往斯焉目擊千里之勢存乎袤丈萬仞之容見乎盈尺皜曜起乎岑嶂曈曨生乎樹石峽裏則秋月長懸封中則曉云猶白夫其以近則逺以逺則親玉林不夜瑤艸先春照寒景而逾潔拂朝霞而更親嶺上襂作緱氏之仙鶴巖中綽約冩姑射之神人樵傍壑而疏隠徑臨崖而絕鄰至若霽日生暖融風變朔危容半頽儻遇嵇康之醉片影初墜謂入郤詵之幄因降髙而就卑遂散雕而爲朴沍寒始勁猶可持而斵見晛則消不可系而握因知夫色不久鮮物無常堅始則有於無有今乃然於自然觀陵谷之推易信人世之䢐遷亦何必怪桑田之變海都邑之成川

梁任昉和謝朏花雪詩土膏年動禎雪表辰暮散蘤似浮玉飛英若揔素東序皆白珩西雍盡翔鷺山經陋密榮騷人貶瓊樹

何遜詠雪詩凝階夜似月拂樹曉疑春蕭散忽如盡徘徊已復新

陳徐陵詠雪詩瓊林圃葉桂樹日南花豈若天庭瑞輕雪帶風斜三農喜盈尺六出舞崇華明朝闕門外應見海神車

張正見都觀春雪詩同云遙暎嶺瑞雪近浮空拂鶴伊川上飄花桂苑中影麗重輪月飛隨團扇風唐太宗校獵義成喜逢大雪率題九韻以示羣臣詩北風勇士馬東日華組練觸地銀麞出連山縞鹿見月兔落髙矰星狼下飛箭旣欣盈尺兆復憶磻溪便

唐太宗喜雪詩碧昏朝合霧丹捲暝韜霞結葉繁云色凝瓊徧雪花光樓皎若粉映幕集疑沙泛栁飛飛絮妝梅片片花照璧臺圓月飄珠箔穿露瑤潔短長階玉叢髙下樹映桐圭累白縈峯蓮抱素防續气將沈徘徊嵗雲暮懷珍愧隠徳表瑞佇丰年蕋間飛禁苑鶴處舞伊川倘詠幽蘭曲同歌黃竹篇

又許敬宗奉和詩嵰州表奇貺閟竹應遐巡何如禦京洛流霰下天津忽若瓊林曙俄同李逕春姑峯映仙質郢路雜歌塵伏檻觀花瑞稱觴慶冬積飄河共瀉銀委樹還重璧連山分掩翠綿霄逺韜碧千里徧浮空五軔咸淪迹機前暉裂素池上侔淩波騰華承玉宇凝照混金娥是日松筠性欣奏柏梁歌

李適奉和遊禁苑幸臨渭亭遇雪應制詩長樂喜春歸披香瑞雪飛花從銀閣度絮繞玉牕飛冩曜銜天藻呈祥拂禦衣上林紛可望無處不光輝

張說奉和野次喜雪應制詩寒更玉漏催曉色幄前開泱漭云陰積氛氳風雪回山如銀作甕宮見璧爲臺欲驗丰年象飄颻仙藻來

駱賔王雪詩龍云玉葉上鶴雪瑞華新影亂銅烏吹光銷玉馬津含輝朗素篆隠迹奉祥輪幽蘭不可儷徒自繞陽春

韓愈春雪詩觀雪乘淸旦無人坐獨謠拂花輕尙落地暖初消已訝淩歌扇還來伴舞腰灑篁畱宻節著栁送長條入鏡鸞窺沼行天馬度橋徧階憐可掬滿樹戱成搖江浪迎濤日風毛縱獵朝弄閒時細轉爭急忽驚飄城險疑懸布砧寒未搗綃莫愁陰景促夜色自相饒

韓愈詠雪贈張籍詩秪見縱橫落寧知逺近來飄颻還自弄歷亂竟誰催座暖消那怪池淸失可猜坳中初蓋底垤處遂成堆慢有先居後輕多去卻回度前鋪瓦壠奔發積墻隈穿細時雙透乘危忽半摧舞深逢坎井集早值層臺砧練終宜搗階紈未暇裁城寒妝睥睨樹凍裹莓苔片片勻如翦紛紛碎若捼定非燖鵠鷺眞是屑瓊瑰緯繣觀朝萼冥茫曯曉埃當牕恆懍懍出戶卽皚皚潤野榮芝菌傾都委貨財娥嬉華蕩漾胥怒浪崔嵬磧迥疑浮地云平想輾雷隨車翻縞帶逐馬散銀杯萬屋漫汗合千株照耀開松篁遭挫抑糞壌獲饒培隔絕門庭邃擠排階級才豈堪禆嶽鎭彊欲效鹽梅隠匿瑕疵盡包羅委瑣該誤雞宵呃喔驚雀暗徘徊浩浩過三暮悠悠匝九垓鯨鯢陸死骨玉石火炎灰厚慮塡溟壑髙愁防斗魁日輪埋欲側坤軸壓將頽堰似長虵擾陵猶巨象豗水官誇傑黠木气怯胚胎著地無由捲連天不易推龍魚冷蟄苦虎豹餓號哀巧借奢豪便専繩困約災威貪淩布被光肯離金罍賞玩捐他事歌謠放我才狂教詩硉矹興與酒陪鰓惟子能諳耳諸人得語哉助畱風作黨勸坐火爲媒雕刻文刀利搜求智网恢莫煩相屬和示及提孩

釋無可和賔客相國雪詩近臘千巖白迎春四气催云陰連海起風急度山來盡日隨堤絮經冬越嶺梅艷疑歌處散輕似舞時回道蘊詩傳麗相如賦騁才霽添松篠媚寒積蕙蘭猜暗漲宮池水平封輦路埃燭龍初照耀巢鶴乍徘徊檐日瓊先掛墻風粉旋摧五門環玉壘雙闕對瑤臺綺席淩寒坐珠簾逹曙開靈芝霜下秀仙桂月中栽捲幌書千帙援琴酒百杯垂休編太史呈瑞表中臺皓夜迷三徑浮光徹九垓玆辰是丰嵗歌詠屬良哉

溫庭筠雪詩踏緊寒聲澁飛交細防重圃斜人過迹階靜鳥行蹤

李洞雪詩正繁秦甸暖漸厚楚宮饑凍把分泉澁光凝二閣癡踏遺蘭署迹聴起石門思用表丰年瑞無令掃玉墀

張九齡立春日晨起對積雪詩忽對林庭雪瑤花處處開今年迎气始昨夜伴春回玉潤牕前竹花防院裏梅東郊齋祭所應見五神來

李白淮海對雪贈傅靄詩朔雪落吳天從風渡溟渤海樹成陽春江山皓明月興從剡溪起思繞梁山發寄君郢中歌曲罷心斷絕

錢起和王員外雪晴早朝詩紫防晴雪帶恩光繞仗偏隨鴛鷺行長信月畱寜避曉宜春花滿不飛香獨看積素凝淸禁已覺輕寒讓太陽題柱盛名兼絕唱風流誰繼漢田郎

白居易春夜喜雪寄王二十二詩夜雪有佳趣幽人出書帷防寒生枕席輕素對階墀坐罷楚弦曲起吟班扇詩明宜滅燈後靜愛捲簾時引曙色早庭消春气遲山陰應有興不臥待徽之

李衢都堂試貢士日慶春雪詩錫瑞來丰嵗旌賢入貢辰輕揺梅共笑飛嫋栁知春繞砌封瓊屑依階噴玉塵蜉蝣吟更古科斗映還新鶴吹迷難辧冰壺鑑易眞因歌大君徳率舞詠陶鈞

庾敬休春雪映早梅詩淸晨凝雪彩新變庭梅樹愛春榮徧驚曙色催寒光添粉壁積潤履靑苔分眀六出瑞隠映幾枝開聞笛花疑落揮琴興轉來曲成非寡和長使思悠哉

施肩吾早春殘雪詩春景照林巒玲瓏雪影殘井泉添碧甃藥圃洗朱欄雲路迷初醒書堂映漸難花分梅嶺色塵減玉階寒逺稱棲松鶴髙宜防露盤佇逢春律後陰谷始堪看

唐常衮賀雪表重陰益固應水澤腹堅之時積潤潛通迎土膏脈起之琪樹上林粲爛現六花之瑞瓊田茂苑繽紛冝五穀之精

李嶠賀雪表層陰律丰澤順時薈蔚方興起防山之膚寸參差薦委自平地而盈尺銅階皓其如素金隰紛其遂滿縈樓棲檻疑璧臺之九重落絮飄花似芳林之二月豈惟洛神呈象來舞帝宮故亦海騎相趨下朝金闕東臯欣其望嵗南史慶而書祥萬寶登秋居然可詠雙銅協唱卽事非遙

張九齡觀禦制喜雪篇陳誠狀臣聞食者萬姓之命雪爲五穀之精兆且見於祈年律旣和於言志聖心昭感天瑞合符豈比夫漢詠白雲但嗟歡樂周歌黃竹徒事巡遊而已哉臣等仰望昭回莫知逺近幸均生植同是霑濡況臣忝在樞衡無能翼亮聞罪已之義若寘冰谷循忘軀之節冀益涓塵

韓愈爲宰相賀雪表深念黎甿屢形詞防神監昭達皇情感通春云始繁時雪遂降寶丰穰之嘉瑞銷癘疫於新年東作可期南畝有望此皆陛下與天地合徳視人如傷每發聖言則獲靈貺見天人之相應知朝野之同歡

宋呂祖謙代宰臣以下賀雪表皇極之主疇旣敍於時寒丰年之冬兆先占於積雪繽紛六羃賁冒九圍綏靜嘉師財成元化嚴凝西北斂義气以方升疆理東南瞻同云之已合瑞呈禹甸喜溢堯衢臣等幸際昌辰欣逢休應授簡而居客右𨿽慚梁苑之辭爲樂而與民同請上齊宮之對

晉羊孚雪贊資淸以化乘气以霏遇象能鮮卽潔成暉

天文部【露】

唐李鐸秋露賦故色貴含秋光宜泛曉旣騰文於地上復垂容於筆杪煙澹彩而的的月籠華而皛皛豈只華山之際童子受於囊中金莖之端仙掌承於云表況乎胥臺發色軒丘降祥紅蘭受而彌潔緑葵含而轉芳初益巨海終晞太陽旣隨時以隠見還任物以行藏

張彥勝露賦兆自元气生於太虛巨人飲之而不死上古吮之而穴居天無雲兮珠的皪野有艸兮玉扶疏冩虫鳥兮爲篆懷蛟龍兮著書河洛建都兮气均風雨甘泉築館兮名亞儲胥或泛灩池臺或葳蕤竹柏鶬鶊鳴兮色紫鴻鴈來兮光白

白行簡五色露賦惟上天之陰隲至誠感通靈液肇吉能分五色之異以候一時之出祥風爍乎茂艸瑞景晞乎朝日黃雜錯綴玉樹以相鮮丹紺交輝映金盤而乍失旣能偶聖以呈貺寜有普天之不率飛液花塢流光蕙圃靑熒玉綴燦爛珠吐露藥訝仙童捧來潤石疑女媧欲補花禽拂著宛如陳寶之雞平野染成煥若徐方之土何必徴畢勒之言以爲國泰驗吉云之說乃辧時康喜气度闗徒虛語耳雲光出水曷足方之狀天酒類神漿超絳雪掩霜

唐駱賔王露詩玉闗寒气早金塘秋气歸泛掌光逾淨添荷滴尙防變霜凝曉液承月委圓輝別有吳臺上應濕楚臣衣

董思恭露詩夜色凝仙掌晨甘下帝庭不覺九秋至逺向三危零蘆渚花初白葵園葉尙靑晞陽一灑惠方願溢滄溟

李正封露詩霏霏靈液重云表無聲落沾樹急蟬灑池淒皓鶴流塵淸逺陌飛月澄髙閣宵潤玉堂簾曙寒金井索佳人比珠淚坐感紅綃薄

梁沈約謝賜甘露啟臣往年經見不過霑條而已時或凝結才若輕霧未有玉聚珠聯光粲若是實繇積仁上通冥徳下降故能委華霄極氛被後雕

蕭欣謝賜甘露啟聖徳至大和气茂逺是以神液甘流靈滋膏被求之前代鏡諸中古或降邑都尙君臣動色遐邇趨慶未有發瑞殿庭呈祥翫矚視聼罕聞祥符絕代

梁褚洊芳林園甘露頌福以徳彰慶沿業皎矧玆嘉露因祥特表翻潤夕星流甘月曉奇越雕氛珍逾素鳥至道伊融大化期肇惟此大化實感天眷降液丹墀飛津綺殿九服依風八荒攺面敢述防詞或旌舞忭北齊邢邵甘露頌歷選列辟逖聼前聞三才易統五運相君皇極攸序庶類以分乃忠乃敬或質或文一赫矣景命烝哉上聖大徳莫名至道無競川停嶽跱雲臨水鏡望日齊明瞻天比映【二】功深防禹業隆作周英華內積文敎外修廣輪四海提封十洲紫川北注赤水南流【三】宸居兩楹恭已萬國聖敬日躋皇猷允塞禮有大成樂無慙徳用天之道順帝之則【四】政平民裕嵗稔時和九功惟敍九敍惟歌風輪輾漢毛羽沈河玉出沼鳴鳯在阿【五】休徴屢動感極回天流甘委素玉潤冰鮮蜜房下結珠琲上懸布濩林野灑散旌旃【六】日月已明宇宙已廓鼓缶成詠挹水爲樂以爲黃猶參沃若取慰天壤用忘溝壑【七】

隋盧思道賀甘露表河榮洛變授祉於勲華玉素鱗降靈於湯武其間防禽弱艸攺狀移形夜宿朝云呈光動色皆以照臨下土發揮帝載千歲一致隔代同符伏惟陛下上摠天維傍握河紀持欽翼之小心纂升平之大業萬靈翹首應三臺以西巡兩儀貞觀乘六气而東指云卿旣出還聞百辟之歌河淸可俟實得萬人之嘆而上乃顧神物薦委飛甘灑潤玉散珠連昔魏明仙掌竟無靈液漢武金盤空望云表豈若神漿可挹流珠九戶之前天酒自零凝照三階之下斯實曠代禎符前王罕遇休矣美矣皇哉唐哉臣等並邀昌運俱沐造驟聞祕祉亟睹冥貺振鱗撫翼空馳魚鳥之心瘞玉編金方待云亭之後

唐栁宗元禮部賀甘露表太和潛逹閟瑞克彰發於天霄特降宮樹朝光初燭方湛湛而不晞晨景轉炎更瀼瀼而未已綴葉而珠璣積耀盈噐而冰玉呈姿芳襲椒蘭味兼飴醴然則零其庭而著異紀於年以標奇徒矜往辰孰並玆日

崔融爲皇太子賀甘露表五材並用天地合而凝津四序疊來陰陽和而灑潤望之成雪若墜昆玉之山嘗之則甘似降軒轅之國薦河圖而升洛範日載祥編過竹院而憇芝臺宵零瑞液爾其塗塗被物滴滴流膏承以玉杯淩漢宮而擅美獻之瓊爵掩魏殿而稱珍可以致靈仙之奇可以延帝王之壽孝經援神契未足敍其和平春秋運斗樞不能議其淸濁

梁張率霜詩駟見視幹度鐘鳴測地機秋冬交代序申霜白綏綏原野生暮靄堦墀散夕霏徘徊總嚴气悵望淪淸輝平臺寒月色池水愴風威凝陰同䢐夜遞鴈獨歸飛縈叢亂蕪絕防林紛已稀貞松非受令芳艸徒具腓

唐蘇味道霜詩金祗暮律盡玉女暝氛歸孕冷隨鐘徹飄華逐劍飛帶日浮寒景乘風進晚威自有貞筠質寜將庶艸腓

天文部【雷電】

晉李顒雷賦伊靑陽之肇化兮陶萬殊於天壤結鬰蒸以成雷兮鼓訇稜之逸響應萬風以相薄包羣動而爲長乘雲气之鬰蓊兮舒電光之烱晃驚蟄於始作兮懼逺邇之異象爾其發也則騰躍噴薄砰磕隠天起偉霆於霄際催勁木於巖巓驅宏威之迅烈若崩嶽之窴窴斯寔陽臺之變化固大壯之宗源也若乃駭气奔激震響交搏濆淪隠轔崩騰磊落來無轍迹去無阡陌君子恐懼而修省聖人因象以制作審其體勢觀其曲折輕如伐鼓轟若走轍嶪猶地傾繣似天裂比五音而無當校眾響而稱傑於是上穆下明順天承法戒刑獄以致亨孰非善而可攝正震體於東方立不易之恆業豫行師而景奮解宥過而人協若夫洪細靡常興廢難克殷其山陽勸義崇徳起五龍於河始戕武乙於渭北啟周成之衝昧罰展氏之凶慝𨿽通塞於萬形猶違虛而守盈肆大夏而有烈奮嚴冬而弗經保恬靜以處順乃上善以屏營夫有往而爲閎若太音之希聲

顧凱之雷電賦太極紛綸元气澄練陰陽相薄爲雷爲電擊武乙於河而誅戮之罰明震展氏之廟而隠慝之誅見是以宣尼敬威忽變夫其聲無定響光不恆照砰訇輪轉倐閃羅曜若乃太陰下淪少陽初升蟄虫將啟動靈先應殷殷徐振不激不憑豈隠隠之虛應乃違和而傷生昭王度之失節見二儀之幽情至乃辰開日明太淸無靄靈眼揚積以瞿煥壯鼓崩天而砰磕陵堆訇隠以待傾方地嶪防其若敗蒼生非悟而防防龍鬼失據以顚沛光驚於泉底聲動於天外及其灑北斗以誕聖震昆陽以伐違降投鹿以命桀島防濆而橫屍倒驚檜於霄際摧騰龍於云湄烈天地以繞映帷六合以動威在虛徳而捲舒謝神艷之難追

又賦若夫子午相乘水旱太零仲冬奮發代雷先行林鐘統節溽暑煙熅星月不朗衣牀若焚爾乃淸風前防蕩濁流塵丰隆破響列缺開云當時倦容廓焉淸新豈直驚安竦寐乃以暢精怡神天怒將淩赤電先發窺巖四照映流防絕雷電赫以驚衡山海磕其崩裂

天文部【虹】

梁江淹赤虹賦東南嶠外爰有九石之山乃紅壁千里靑防百仞苔滑臨水石險帶蹊自非巫咸采藥羣帝上下者皆斂意焉於是夏蓮始舒春蓀未歇肅舲投渚緩拽江潭正逢巖崖相照雨雲爛色俄而雄虹赫然暈光耀水偃蹇山頂舄奕江湄廹而察之實曰陰陽之气信可觀也紫霧上河絳氛下漢白日無餘碧雲捲半殘雨蕭索騰光艶爛水學金波石似瓊岸錯鱗之崚崚繞蛟色之漫漫俄而赤蜺電出蚴蚪神驤曖昧以變依稀不常非虛非實乍滅乍光赩赫山頂照燎水陽𨿽圖緯之有載曠代識而未逢旣咨嗟而躑躅聊周流而從容想番禺之廣澤憶丹山之喬騎傅說之一星乘夏后之兩龍彼靈物其詎幾寂火滅而山紅余形可覧殘色未去曜葳防而在艸映靑葸而結樹昏靑苔於丹渚曖朱艸於石路霞晃朗而下飛日通曨而上度俯形命之窘局哀時俗之不固定赤舄之易遺乃鼎湖之可慕旣以爲騂鬐四毳之駕方瞳一角之人帝臺北荒之際弇山西海之濵流沙之野析木之津云或怪彩煙或異鱗必雜虹蜺之气陰陽之神焉

唐閻朝隠晴虹賦洗奇光於暴雨畱艶彩於飄風隠顯之情奚爾造化之理何窮若乃碧嶂無雲淸江息浪曲折異體低昂殊狀半出髙岊疑蟾魄之孤生全入澄瀾若蛾眉之相向又乃綺逺辟錦帳斜褰髣髴天上依稀目前暐兮兮旣類丹山碧樹之重疊斷兮連兮又似美人防女之嬋娟

天文部【天漢】

唐謝偃明河賦徒觀其粲兮如磋潔兮如磨明月照而不失其素飄風驚而匪揚其波莫測其深含天際之四气莫度其逺掩人間之眾河及夫嵗入三秋勢直千里度龍駕而容曳構鵲橋而迆邐霞妝星靨知婺女之不如雜佩明璫必姮娥之相似七夕作之以良防羣方於是而仰止固能流不可凖涯不可度旣莫見乎端倪亦焉知其厚薄名連地脈影雜天文當霽夕而逾曉凝防雨以暫曛明白可稱則皓如曳練正平可緝亦矗似長云亙紫極以斜轉橫碧空而中分吐霄光而澹灩含曙色而氤氳將欲問之於槎客如何欲決於嚴君張環秋河賦非碧海之分上卽黃河之轉來萬里直繩九霄橫帶奕奕髙影湯湯連瀨透垂簾於戶前飛瀑布於云外黯如平江不動矗似長云欲銷映東吳而冩練掛南斗而成橋气象晶明波瀾澒洞泛濫星防紆餘月防界黃道而宵迎落靑山而曉送𨿽防天而作限乃沃日而爲節識示盈而必謙恆昏凝而晝滅亦猶靈烏之謝顧兔之缺適足明其捲舒夫何累乎昭晰鵲塡銀而何去人取石而何依

盧肇天河賦光連月窟何慙媚以懷珠影照天津豈愧靜而如練至若白楡風勁析木煙秋吹玉葉而將落泛金波而共流皎皛無際防幹自浮渡蟾魄之孤輪不聞濡軌漲鵲橋之逺岸詎見操舟流合璧之輝幾疑沈玉映散金之气或類披沙

王損之曙觀秋河賦孤星迥泛狀淸淺之沈珠殘月斜臨似滄浪之垂釣積曙色之牢落涵爽气之淒淸疑曳練而勢逺訝殘虹而體輕

古儷府卷一﹤子部﹐類書類﹐古儷府﹥

欽定四庫全書

古儷府卷二

明王志慶編

地理部【總載】

唐劉允濟地賦旣布井而陳邑亦列郡而分州窪盈沃瘠之品原野墳衍之流斂跨萬俗兼該六幽隔蠻壤限夷陬珍卉奇木之他族鱗介羽毛之異儔詭怪畢備璀璨咸周銀臺瑤檻闕丹丘鄒衍之所不議方朔之所難防禎符應於河象災異紀於春秋

錢起蓋地圖賦廣竪亥之遐步資重華之睿覧規方逺近防妙周通致蠻貊於度內出山川於卷中嗤秦政得燕圖以拓境小穆公夢鶉首以稱靈亦有周王禦天漢君求仙窮人力於宇宙徧轍迹於山川孰與夫髙居深視探防洞得地理於冥契擁神休以永年梁昭明太子謝賜地圖啟漢氏輿地形玆未擬晉世方丈比此非妙匹之長樂惟書古賢儔之未央止圖將帥未有洞該八藪渾觀六合域中天外指掌可知地角河源戶庭不出豈問千秋自識烏丸之路脫逢壯武方著博物之書

唐權徳輿魏國公貞元十道錄序盡瀛海之地窮鞮譯之詞陳農不獲之書朱贑未條之俗貫穿切劘靡不詳究開卷盡在披圖朗然

呂溫地誌圖序觀其粉散百川黛凝羣山元气剖判成乎筆端任土之毛有生之類大鈞變化不出其意然後列以城郭羅乎陬落內自五侯九伯外洎要荒蠻貊禹迹之所窮漢驛之所通五色相宣萬邦錯峙毫釐之差而下正乎封略方寸之界而上當乎分野乾象坤勢炳焉可觀與夫聚米擬其端倪畫地陳乎梗槪固不可同年而語詳略也每虛室燕居薄帷晴褰普天之下盡在屋壁戶納四海窓籠八極名山大川隨顧奔走殊方絕域舉意而到髙視華裔坐橫古今觀帝王之疆理見宇宙之寥廓出遐入幽曽不崇朝與夫役形神於嵗月窮軌迹於區外又不可並軌而論勞逸也且夫刪百代之綜羣言之首繁而不亂疏而不漏才識以潤之丹靑以炳之使嗜學之徒未披文而見義不由戶而觀奧斯訓導之明也窮地而述舉世而載事極鴻纎理通皦昧混一家之文軌張大國之襟覈人物之虛實總山川之要防表皇威之有截明王道之無外斯乃功用之大也見蒼梧塗山則思舜禹卹民之艱覩窮荒大漠則悟秦漢勞師之覽齊墟晉壤則見桓文勤王之覇觀洞庭荊門則知苖蜀恃險之敗王者於是明乎得失諸侯於是鑑於興替斯又懲勸之逺也然則夲之所以廣學流申之足以贊鴻業垂之可以示後世豈徒由近觀逺以智自樂爲室中之一物哉

【闕】

地理誌序

若乃惇龎於天地之始昭晰於犧農之世一用黎元未爭疆埸而玉環楛

矢夷裘風駕南翚表貺東風入律光乎上徳奚

逺弗臻然則星象麗天山河紀地而端掖裁其

敞崤函判其都邑仰觀俯察萬物攸歸是以洛址咸陽宛然秦漢晉濵河西同乎堯禹於玆新邑宅是鎬京五尺童子皆能口誦者史官弗之書也大哉坤象萬物資生載昆華而不墜傾河海而寧泄考卜惟王乘飛駐軫睨弇山而鐫勒覽曾城以爲玩時逢稽浸道接陵夷平王東遷星離豆剖當塗禦防分鼎立

地理部【山】

漢張衡南都賦其山則崆嶱嵑嵣防嶚剌岝防防嵬屹幽谷嶜岑夏含霜雪或防嶙而纚聯或豁爾而中絕鞠巍巍其隠天俯而觀乎云霓若夫天封大狐列仙之陬上平衍而曠蕩下籠而﨑嶇阪坁嶻嶭而成甗谿壑錯繆而盤紆芝房菌蠢生其隈玉膏滵溢流其隅昆侖無以奓閬風不能逾

梁吳均八公山賦峻極之山蓄聖表僊南參差而望越北邐迆而懷燕爾其盤桓基固含陽藏霧絕壁崄層巖廻互掛皎月而常云望空而自布袖以華閬帶以潛淮文星亂石藻日流堦若夫神基巨鎭卓犖荊河箕風畢雨育嶺生峩髙岑直兮蔽景修阪出兮架天以迎云而就日若從漢而廻山露葉而原淨花照磯而岫鮮促嶂萬尋平崖億絕上被紫而煙生傍花而來雪維英王兮好僊防八公兮小山駕飛龍兮翩翩髙馳翔兮衝天

唐太宗小山賦抗微山於綺砌橫促嶺於丹墀啟一圍而建址崇數尺以成壞旣無秀峙之勢本乏雲霞之姿承墜宇之殘霤掛低空之斷絲爾乃參差絕巘威紆短逕風暫下而將飄煙才髙而不暝寸中孤嶂連還斷尺裏重巒欹復正岫帯栁而合防眉石澄流兮分兩鏡爾其移芳植秀擢幹抽莖松新翠薄桂小丹輕細影雜兮俱亂弱勢夾兮共縈才有力以勝蝶本無心而引鸎半葉舒而嵓暗一花散而峯明何纎防之同景亦卑細以相成

達奚珣華山賦作秦塞之髙標爲豫州之巨鎭其南接楚其北臨晉嵚乎數都之間豈惟直上者五千餘逺疑將適近若將騰氤氳緑潤霮防靑凝發地壁立連天石稜披重霄而自致與元气而相陵玉女明祠星壇尙在羊公舊室石榻常穿

房元洛仙掌賦爾其雲散天澄煙消雨霽旭日暉映陰崖虧蔽狀若拍紅霞之霏防捧靑霄之揺曳察其迹也𨿽見於東峯混其嶽焉是配乎秋帝及乎蓐收謝冥格日彩寒霜气白上捫星漢左控虞虢南聳羣嶺北臨廣陌將招泛槎之仙如指迷途之客至其嵐翠朝欝輕雲夕過桂影依稀而流照松風髣髴而扇和時也靄靄溶溶疑掩冰紈之被蒼蒼羃羃如揮舞袖之羅喬潭羣玉山賦觀其亭亭太虛不可彌度石室靈造玉堂天鑿寶牒有融仙經惟錯蕩靑簡兮緑字煥瑤緘兮金絡雘以虯龍拂之鸞鶴爲列眞之防府亦太乙之延閣覽之而羣聖防同防之而萬古昭廓且藏書爲寶鎭物爲雄小石林之岝峉陋玉樹之靑蔥赫曥曥髙崇崇祕精義乎其中何必登隠坌拜崆峒挹方壺而訪道歷秦望而爲功者哉【按莊子登隱弅之丘坌當作弅】

梁王泰巫山髙詩迢遞巫山好逺天新霽時樹交涼去逺艸合影開遲谷深流響咽峽近猿聲悲只言雲雨狀自有神仙期

又李元操詩荊門對巫峽云夢邇陽臺燎火如奔電墜石似驚雷天寒秋水急風靜夜猿哀枕席無由薦朝云徒去來

庾肩吾賦得山詩曽云霾峻嶺絕澗倒危刻削臨千嵯峨起百重行曦上杳杳結霧下溶溶仁心畱此屬休愧奉羣龍

吳均登壽陽八公山詩逺澗自傾注曲石漵戔戔含珠防恆翠懷玉浪多圓疎峯時吐月宻樹不開天瑤繩盡祕金檢上奇篇是有琴髙者陵波去水仙

周蕭防上蓮山詩獨邁靑蓮嶺探奇紫蓋掛流遙似鶴挿石近如龍沙崩聞韻鼓霜落候鳴鐘飛花滿叢桂輕吹起修笻石蒲今尙有采摘更相逄

陳釋惠標山詩【二首】靈山蘊麗名秀出寫蓬瀛香鑪帶煙上紫蓋入霞生霧捲蓮峯出巖開石鏡明定知丘壑裏並佇白雲情峨眉信重險天目本仙居金華抱丹竈玉笥蘊神書幽人披薜荔怨妾采蘼蕪紫巖無暮雨何時逢故夫

周庾信陪駕幸終南山詩玉山乘四載瑤池宴八龍黿橋浮少海鵠蓋上中峯飛狐橫塞路白馬當河沖水奠三川石山封五樹松長虹防瀑布圓闕兩芙蓉戍樓鳴夕鼓山寺響晨鐘新蒲節轉促短筍籜猶重樹宿含櫻鳥花畱釀蜜蜂迎風下列缺灑酒召昌容且欣陪北上方欲待東封

宇文昶陪駕幸終南山詩堯蓋臨河潁漢蹕踐華嵩日旂廻北鳯星斾轉南鴻靑雲過宣曲先驅背射熊金桴拂泉底玉琯吹雲中古轍稱難極新途或易窮煙生山欲盡潭淨水恆空交松上連霧修竹下來風仙才道無別靈气法能通東棗羞朝座西桃獻夜宮詔令王子晉出對浮丘公

隋李巨仁登名山篇名山稱地鎭千上淩霄雲開金闕迥霧起石梁遙翠防橫鳥路珠潤入星橋風急靑溪晚霞散赤城朝寓目幽棲地駕言追綺季避世桃源士忘情漆園吏抽簮傲九辟脫屣輕千駟沈防負俗心蕭灑淩雲意蒼蒼聳極天伏眺盡山川疊峯如積浪分崖若斷煙淺深聞渡雨輕重聼飛泉采藥逢三島尋眞値九仙藏書凡幾代防博已經年逝將追羽客千載一來旋

唐王維終南山行詩太一近天都連山到海隅白雲廻望合靑靄入防無分野中峯變陰晴眾壑殊欲投人處宿隔水問樵夫

沈佺期扈從出西嶽作詩西鎭何穹崇壯哉信靈造諸嶺皆峻秀中特美好傍見巨掌存勢如拓東倒頗聞首陽去開拆北河道磅礡壓洪源防峨壯淸昊雲泉紛亂瀑天磴矻橫抱子先呼其巓宮女世不老下有府君廟歷載傳灑掃皇明應天遊十月戒丰鎬防末忝扈從兼得事蘋藻宿心愛玆山意欲拾靈艸陰壑已永閉云竇絕探討芳月期再來廻防思方浩

張喬華山詩靑蒼河一隅气狀杳難圖卓傑三峯出髙奇四嶽無力疑擎上界勢欲壓中區眾水東西走羣山逺近趨天廻諸宿照地聳百靈扶石壁煙霞麗龍潭雨雹麤澄凝臨甸服險固束神都淺覺川原異深應日月殊鶴歸靑藹合仙去白雲孤濁瀑斜飛凍長松倒掛枯毎來探洞穴不擬返江湖儻有芝田種商巖老一夫劉得仁和段校書冬夕寄題廬山詩名髙身未到此恨蓄多時是夕吟因話他年必去隨當時廬嶽頂半入楚江湄幾處懸崕上千尋瀑布垂罏峯松淅瀝湓浦棹參差日色連湖白鐘聲拂浪遲煙梯緣薜荔嶽寺步欹危地夲饒靈艸林曾出祖師石樓霞耀壁猿樹鶴分枝細徑縈巖末髙防見海涯嵌空寒更極寂寞夜尢思陰谷冰埋木仙田雪覆芝亂泉禪客潄異迹逸人知蘇室新開竈檉潭未了碁如何遂閒放長得任希夷空務漁樵事方無道路悲謝公臺尙在陶令栁潛衰塵外難相許人間貴迹遺𨿽懷丹桂影不忘白雲期仁者終攜手今朝預賦詩

盧照鄰過東山谷口詩不知名利險辛苦滯皇州始覺風塵倦歸來事緑疇桃源迷處所桂樹可淹畱迹異人間俗禽同海上鷗古苔依井被新乳傍崕流野老堪成鶴山神或化鳩泉明碧澗底花落紫巖幽日暮飡殻天寒禦鹿裘不辧秦將漢寧知春與秋多謝靑浦客去去赤松遊

杜審言度石門山詩石門千仞斷迸水落遙空道束懸巖半橋欹絕澗中仰攀人屢息直下騎才通泥擁奔蛇徑云霾伏獸叢星纒牛斗北地脈象牙東開塞隨行變髙深觸望同江聲連驟雨日气抱殘虹未攺朱明律先含白露風堅貞所不憚險澁諒難窮有異登臨賞徒爲造化功

盧照鄰巫山髙詩巫山望不極望望下朝氛莫辧啼猿樹徒看神女云驚濤亂水脈驟雨暗峯文霑衣卽此地況復逺思君

又皇甫冉詩巫峽見巴東迢迢出半空雲藏神女館雨到楚王宮朝暮泉聲落寒暄樹色同淸猿不可聼偏在九秋中

又李端詩巫山十二峯皆在碧空中廻合雲藏日霏防雨帶風猿聲寒度水樹色暮連空愁向髙堂宿淸秋見楚東

又李賀詩碧叢叢齊挿天巴江翻瀾神曳煙楚魂尋夢風颸然曉風吹雨生苔錢瑤姬一去一千年丁香卭竹號老猿古桐近月蟾桂寒椒花墮紅濕雲間

又陳陶詩玉峯靑雲十二枝金母和云賜瑤姬花宮磊砢楚宮外列仙八靣星斗垂秀色無防怨三峽春風幾夢襄王獵靑鸞不在嬾吹簫斑竹題詩寄江妾飄颻散絲巴子天苔裳玉轡紅霞幡歸時白帝掩靑瑣瓊枝艸艸遺湘煙

劉希夷巫山懷古詩巫山幽陰地神女艶陽年襄王伺容色落日望悠然歸來髙堂夜金釭熖靑煙頺想臥瑤席夢魂何翩翩揺落殊未已榮華倐䢐遷愁思瀟湘浦悲涼云夢田猿啼秋風夜鴈飛明月天巴歌不可聽聽此益潺湲

梁吳均與施從事書故鄣縣東三十五里有靑山絕壁乾天峯入漢緑嶂百重靑川萬轉歸飛之鳥千翼競來企木之猿百臂相接秋露爲霜春蘿被逕風雨如晦雞鳴不已信足蕩累頥物悟衷散賞

又與朱元思書風煙俱淨天水共色從流飄蕩任意東西自富陽至桐廬一百許裏奇山異水天下獨絕水皆縹碧千丈見底遊魚細石直視無礙急湍甚箭猛浪若奔夾岸髙山皆生寒樹負勢競上互相軒邈爭髙直指千百成峯泉水激石泠泠作響好鳥相鳴嚶嚶成韻晉顧野王虎丘山序若玆山者髙不槪云深無藏影卑非培塿淺異棘林秀壁數尋被杜蘭與苔蘚椿林十仞掛藤葛與懸蘿曲澗潺湲修篁防映路若絕而復通石將頺而更綴抑巨麗之名山信大吳之勝壤未有登髙能賦而韜斐麗之章入谷忘歸而忽鏗鏘之節故總轡齊鑣競雕虫於山川雲合霧集爭歌頌於林泉於時風淸邃谷景麗修巒蘭佩堪紉胡繩可索林花翻灑乍飄颺於蘭臯山禽囀響時弄聲於喬木班艸班荊坐蟠石之上濯纓濯足就滄浪之水傾縹瓷而酌旨酒翦緑葉而賦新詩肅爾若與三徑齊蹤鏘然似共九成偕韻庾肅之山贊懸巗沓翳神明攸居官府風雲懷吐川渠昆閬天竦五嶽雲停飛峯紫蔚辰秀太淸

戴逵山贊蔚矣名山亭亭洪秀並基二儀嶤嶣云構嵳峩積岨寥籠虛岫輕霞下拂神泉旁潄

梁元帝東宮後堂仙室山銘太華削成夲擅奇聲峯如雪委嶺若蓮生云除紫蓋霞通赤城金壇是籙玉記題名鳯依桐樹鶴聼琴聲殿接南箕橋連北斗秋河從帶春禽銜綬朱鳥安窻靑龍作牖

周庾信東宮行雨山銘山名行雨地異陽臺佳人無數神女羞來翠幔朝開新妝旦起樹入牀前花來鏡裏艸色衫同花紅面似開年寒盡正月遊春俱除錦帔並脫紅綸天絲劇藕蝶粉多塵橫藤礙路垂栁低人誰言洛水一个河神

梁元帝圃牛渚磯碑竊以增城九重僊林八樹未有船如鴈鶴時度宓妃橋似牽牛能分織女丹鳯爲羣紫柱成列淸風韻響卽代仙歌桂影浮池仍爲月浦璧月朝暉金樓啟扉畫船向浦錦纜牽磯花飛拂袖荷香入衣山林朝市並覺忘歸

地理部【石】

唐鄭惟忠古石賦博望侯周遊天下歷覧山川尋長河於異域得美石而獻焉漢武帝未之奇也東方朔見而喟然曰此石英輝潤宻秀色明爛舊枕昆吾之谿曽臨歸美之岸玉雉飛而激矢金雞鳴而縱彈至如天臺始裂地乳初分丹靑孕彩隠起成文盈尺則內含明月膚寸則外吐浮雲別有兩楹分竦防闕相向依依識啟母之形亭亭表望夫之狀鼓迎桴而若動防映舟而似颺此並流膏曲澗滴髓危峯據谷成虎臨池作龍蒲英九節蓮葉千重若乃泗水之上岐山之側撫之則磬動奇音被之則錦開新色匠石見而驚駭師涓聞而嘆息於是琢磨成狀雕瑩生輝似則負圖盤峙如鵲則緘印鶱飛在地者佳人練登天者織女支機及其火烈昆墟星流宋國被隕形碎遭焚影黒碑沈郢路之東柱折陽闗之北昔之開壇竹聳抱劍松抽礎應山云之潤橋通海水之流栁谷岸崩之馬欝林泥落之牛莫不嵗月凋訛丘陵蕪沒顚墜坑穽枕倚巗窟據洞口而嵳峩出泉心而硉矹徒見新排理坼舊蹙文廻圓分者雹散方裂者冰開旣藏瑕而被蘚又抱穴以侵苔豈如冩鏡能明磨鋒可利擊拊充帝庭之樂闗和覩王府之器總五色而補天含九光而鎭地者矣詞未畢帝乃顧而言曰楚王見璞棄之山阿不有卞氏其如玉何抽琴命操爲古石之歌歌曰江東藏瑞簡濟北蘊兵書若非平固湖中鴈定是昆明池裏魚歌響旣終神儀有懌左右驚視符彩傍射使玉人而攻之果得連城之璧

陳陰鏗石詩天漢支機罷仙嶺博棊餘零陵舊是鷰昆池夲學魚云移蓮勢出苔駁錦文疎還當谷城下別自觧兵書

隋崔仲方奉和周趙王詠石詩玉繩隨月落金碑映日鮮入江疑濯錦出峽似開蓮文馬河西瑞兵符濟北篇防逐靈槎上還歸天漢邊

唐蘇味道石詩濟北甄神貺河西濯錦文聲應天池雨影觸岱宗云鴈歸猶可候羊起自成羣何當握靈髓髙枕絕囂氛

李嶠石詩宗子維城固將軍飲羽威巗花鏡裏發云葉錦中飛入宋星初隕過湘鷰早歸儻因持補極寧復羨支機

劉禹錫奉和牛相公題姑蘇所寄太湖石見示兼寄李蘇州詩震澤生奇石沈潛得地靈初辭水府出猶帶龍宮腥發自江湖國來榮卿相庭從風夏云勢上漢古查形拂拭魚鱗見鏗鏘玉韻聆煙波含宿潤苔蘚助新靑嵌穴胡雛貎纎鋩虫篆銘孱顏傲林薄飛動向雷霆煩熱近還散餘酲見便醒

牛僧孺李蘇州遺太湖石奇狀絕倫因題二十韻詩攙義鋒刃簇縷絡釣絲縈近水搖奇冷依松助澹淸通身鱗甲隠透穴洞天明醜凸隆胡凖深凹刻兕觥雷風疑欲變陰黒訝將行噤防微寒早輪囷數片橫

唐上官儀爲朝臣賀涼州瑞石表臣聞太陽含宇天之命也徳水呈文地之符也是知光膺寶歷非幽贊無以享鴻名對越兩儀非神物何以昌丕緒故有神馬負卦繇表軒功朱鳥銜書兆彰姬籙非聖人之撫運孰能與於此乎伏惟陛下慶醖上元與天皇而合徳祥凝太始體耀魄以齊明作周錫王業夲於冰翼生商降祉寶祚基於玉筐然後樞電效神星虹授彩彤雲澹景標映龍顏瑞火流光呈發鳥迹由是凝圖作極握紀中天化洽九垓恩綿八表功成戢武散騑服於桃園業定文覃正朔於昌海輯五玉而彰禮備陳萬舞而表樂成至徳至仁垂拱巗廊之上乃聖乃神逺算廟堂之下憲文王而授立招天奬於夣齡象漢帝以發賢選神明於刻石國重曜而照臨家萬宇而永貞是以淹嵗亢陽離輝升而澤降春疇罕闕震方建而年稼登受冊之辰隨輕輪而翊佳气夏弦之月接飛蓋而吐芝英郡國陳孝徳之符煙浮霧集縣道奏明靈之貺電擊雷奔豈與夫日至月書可同年而語歟伏見涼州都督李襲譽表奏昌松瑞石合一百十字文素文玉潔若瓊樹之華滋質碧鮮擬翠微之逺色𨿽復霞標冠嶽暉鏤文於介丘海鏡浮山昭列名於稽岊方玆秀麗曾何足云臣等歷選皇猷稽河圖於東序詳觀帝籙披冊府於西昆媧燧以前不可得而知矣羲農以降乃考載而言焉若乃馬遰堯壇鳯禦虞歷麟防吐字頗渉劉邦葉蠧爲文才稱病已石降徴於典午赤符錫命於炎精皆髣髴如神徴文見意或旁通以取證或索隠以求端猶且動色當年光華曩志矧玆天防顯發靈瑞頌聖徳之欽明通史筆之揚堯典述國祚之悠永倍冊之卜周年追美先朝衍軒丘之徳姓式昭儲後邁鈞臺之有光豈非天鑑孔明聖猷大者祥彌著靈心至察徳加厚者祚愈長是用越契超繩光前振古績無與二慶溢登千臣等自省防生幸霑鴻造荷重光之煦育覩三才之宅心雀躍無以表其誠鳬趨不足勝其喜

地理部【海】

魏王粲遊海賦懷珍藏寶神隠怪匿或無气而能行或含血而不食或有葉而無根或能飛而無翼鳥則爰居孔鵠翡翠鷫鸘繽紛往來沈浮翺翔魚則橫尾曲頭方目偃額大者若山陵小者重鈞石乃有賁蛟大貝明月夜光蠵鼊瑇瑁金質黒章若夫長洲別島棋布星峙髙或萬尋近或千里桂林藂乎其上瑚周乎其趾羣犀代角巨象解齒黃金碧玉名不可紀洪洪洋洋誠不可度也處嵎夷之正位兮同色號於穹蒼包納污之量正宗廟之紀綱總眾流而臣下爲百谷之君王晉木華海賦乃鏟臨崖之阜陸決陂潢而相沷唘龍門之岝墾陵巒而嶄鑿羣山旣略百川潛渫泱漭澹濘騰波赴勢江河旣導萬穴俱流掎防五嶽竭涸九州瀝滴滲淫薈蔚雲霧涓流泱瀼莫不來注於廓靈海長爲委輸其爲廣也其爲怪也宜其爲大也爾其爲狀也則乃浟湙防灔浮天無岸浺瀜沆瀁彌湠漫波如連山乍合乍散噓噏百川洗滌淮漢襄陵廣舄防防浩汗若乃大明防轡於金樞之穴翔陽逸駭於扶桑之津彯沙礐石蕩島濵於是鼓怒溢浪揚浮更相觸搏飛沫起濤狀如天輪膠戾而激轉又似地軸挺防而爭廻岑嶺飛騰而反覆五嶽鼓舞而相磓濆淪而滀漯欝沏疊而隆頽盤激而成窟傑而爲魁防泊栢而迆颺磊匒匌而相豗驚浪雷奔駭水迸集開合解防瀼瀼濕濕葩華踧沑防濘潗防若乃霾曀潛消莫振莫竦輕塵不飛纎蘿不動猶尙呀呷餘波獨湧澎濞防碨磊山壠其垠則有天琛水怪鮫人之室瑕石詭暉鱗甲異質若乃云錦散文於沙汭之際綾羅被光於螺蚌之節繁采揚華萬色隠鮮陽冰不冶陰火潛然熺炭重燔吹烱九泉朱緑煙防眇蟬蜎瑚琥珀羣產接連車渠馬瑙全積如山魚則橫海之鯨突扤孤遊戞巗防偃髙濤茹鱗甲吞龍舟噏波則洪連踧蹜吹澇則百川倒流或乃蹭蹬窮波陸死鹽田巨鱗挿云鬐鬛刺天顱骨成嶽流膏爲淵若乃巗坻之隈沙石之嵚毛翼產鷇剖卵成禽鳬雛離褷鶴子淋滲羣飛侶浴戱廣浮深翔霧連軒泄泄淫淫翻動成雷擾翰爲林更相叫嘯詭色殊音潘嶽滄海賦徒觀其狀也則湯湯蕩蕩瀾漫形沈流沫千里懸水萬丈測之莫量其深望之不見其廣無逺不集靡幽不通羣溪俱息萬流來同含三河而納四瀆朝五湖而夕九江陰霖則興雲降雨陽霽則吐霞曜日煮水而鹽成剖蚌而珠出其中有蓬萊名嶽靑丘奇山阜陵別島防環其間其山則崔嵬崒嵳峩降屈披滄流以特起擢崇基而秀出其魚則有吞舟鯨鯢鰞鱡龍須蜂目豺口貍斑雉軀怪體異名不可勝圖其虫獸則素蛟丹虯元靈鼉修黿巨鼈紫貝螣虵螭蚴虯赤龍焚蘊遷體攺角推舊納新舉扶揺以抗翼泛陽侯以濯鱗其禽鳥則鶠鴻鷫鸘�鵝防防朱背煒縹翠蔥靑詳察浪波之來往徧聼奔激之音響力勢之所廻薄潤澤之所彌廣際普天之極大橫率土而莫兩

孫綽望海賦五湖同浸九江叢漑抱河含濟吞淮納泗南控沅湘西引涇渭洲渚迢遞以疏屬島嶼綿邈以牢羅殖嵬崔之碣石構穹隆之牂牁奧之府重仭之房鱗彚萬殊甲產無方包隨珠銜夜光瑇瑁熠爍以泳遊蟕蠵煥爛以映漲虛具含素而表紫蠳螺絡丹而帶緗靑甲芬飇以防扇木杳渺以舒芳其卉木則緑苔石髮蔓以流綿紫莖菎綜解以被渚華組依波而錦披翠綸扇風而綉舉長鯨嶽立以截浪虭防揚鬐以排流巨鼇贔屓以冠山烏鳠呼翕以吞舟鵬爲羽桀鯤稱介豪翼遮半天背負重霄舉翰則宇宙生風抗鱗則四瀆起濤考萬川以周覽亮天地之綜緯彌綸八荒亙帶九地昏明注之而不溢尾閭泄之而不匱

齊張融海賦爾其海之狀也則窮區沒渚萬里藏岸控防河濟朝總江漢湍轉則日月似驚浪動則星河如覆展轉縱橫揚珠起玉峯勢崇髙岫形參錯或如前而未進乍非遷而已卻卻瞻無後向望何前長尋髙眺惟水與天若乃山橫蹙浪風倒摧波磊若驚山竭嶺以竦石欝若飛煙奔云以振柯連瑤光而交彩接玉繩以通華爾其奇名出錄詭物無書髙岸乳鳥橫闗產魚蟕蠵瑇瑁綺貝綉螺珠牙防緑紫相華

唐梁洽海重潤賦吞吸八裔流不逆細怪必思蓄珍無不麗沖融浕汨膠轕澎濞飛濤疊躍於秋陰白浪翻光於春霽𨿽則沙石混濁不蕩其淸波瀾迅委終復於平石岑海水不揚波賦量納羣川而道遒百谷功配幹絡而運回坤軸四海盡鏡九瀛涵影冩合璧之祥光湛連珠之瑞景徳侔上善洗物而容潔道夲元澄心而體靜湛兮恆淸晏兮砥平汨乎無情蕩乎難名如君之道酌焉而不竭象君之徳注焉而不盈

梁劉孝綽上虞卿亭觀濤津渚學潘安仁河陽縣詩昔余筮賔始衣冠仕洛陽無貲徒有任一命忝爲郎再踐神仙側三入崇賢傍東朝禮髦俊虛薄厠才良遊談侍名理搦管創文章引籍陪下膳橫經防上庠誰謂服事淺契濶變炎涼一朝謬爲吏結綬去承光烹鮮徒可習治民終未長化雞仰季智馴雉推仲康此城鄰夏穴橚矗茂筠篁孝碑黃絹語神濤白鷺翔遨遊住可望釋事上川梁秋江凍雨絕反景照移塘纎羅殊未動駭水忽如湯乍出連山合時如髙蓋張漂沙黃沫聚礐石素波揚傍人不敢唱舟子詎能航離家復臨水眷然思故鄕中來不可絕奕奕苦人膓溯洄若無阻謝病反淸漳隋煬帝季秋觀海詩孟軻敍遊聖枚乘說瘉疾逖聼乃前聞臨深驗玆日浮天迥無岸含靈固非一委輸百谷歸朝宗萬川溢分城碧霧晴連洲彩雲宻欣同夫子觀深愧虛筆

虞茂奉和望海詩淸蹕臨溟漲巨海望防防十洲雲霧逺三山波浪髙長瀾疑浴日連島類奔濤神遊藐姑射睿藻冠風騷縱然𨿽觀海何以效涓毫

唐太宗春日望海詩披襟眺滄海憑軾翫春芳積流橫地紀疏引天潢仙气凝三嶺和風扇八荒拂潮云布色穿浪日舒光照岸花分彩迷雲鴈斷行懷卑運深廣持滿守靈長有形非易測無源詎可量洪濤經變野翠島屢成桑之防思漢帝碣石想秦皇霓裳非夲意端拱且圖王

楊師道奉和春日望海詩春日臨渤海徵旅輟晨裝廻瞰盧龍塞斜瞻肅愼鄕洪波回地軸孤防映雲光落日驚濤上浮天駭浪長仙臺隠螭駕水府泛黿梁碣石朝煙滅之罘歸鴈翔北巡非漢後東幸異秦皇搴旌羽林客防距少年塲龍擊驅遼水鵬飛出帶方將舉靑丘繳安訪白霓裳

李嶠海詩習坎疏丹壑朝宗合紫防三山巨鰲湧萬里大鵬飛樓冩春云色珠含明月輝防因添霧露方逐眾川歸

宋之問海詩肅事祠春溟宵齋洗防慮雞鳴見日出鷺下驚濤騖地濶八荒逺天百川防筵端接空曲目外惟雰霧暖气物象來周遊晦明遽致牲匪享禋滌期靈煦的的波際禽島間樹安期今何在方丈蔑尋路仙事與世隔旁搜徒已屢四明背羣山遺老莫辧處中撫良自慨弱齡忝恩遇三入文史林兩拜神仙署𨿽嘆出闗逺始知臨海趣賞來空自多理勝孰能諭畱楫竟何待徙倚忽雲暮

宋務光海上作詩曠哉潮汐池大矣乾坤力浩浩去無際沄沄深不測崩騰歙眾流泱漭環中國鱗介錯殊品氛霞饒翠色天波混莫分島樹遙難識漢主探靈怪秦皇恣遊陟搜奇大壑東竦望成山北方術徒相誤蓬萊安可得吾君略仙道至化孚淳黙驚浪晏窮溟飛航通絕域馬韓底厥貢龍伯修其職粵我遘休明匪躬期正直敢輸鷹隼鷙以問豺狼忒海路行已殫輶軿未遑息勞歌月暮旅睇滄海極魏闕云端馳心附歸翼宋昱樟亭觀濤詩濤來勢轉雄獵獵駕長風雷震云霓裏山飛霜雪中激流髙岸失吹澇上侵空翕辟乾坤異盈虛日月同艅艎從陸起洲浦隔阡通跳沬噴巗翠翻波帶景紅怒湍初抵北卻浪復歸東寂聼堪增勇晴防自發蒙伍生傳或謬枚叟說難窮來信應無已申威亦匪窮衝騰如決勝廻合似相攻委質任平視誰能見始終

唐栁宗元中散大夫禦史中丞張公墓志銘公患浮海之役可濟可覆而無所恃乃刳連烏以辟坦途鬼工來並人力罕用沃日之大束成通溝摩霄之阻硩爲髙崖

地理部【江】

晉郭璞江賦總括漢泗兼包淮湘並吞沅澧汲引沮漳源二分於崌崍流九乎潯陽鼓洪濤於赤岸淪餘波乎柴桑綱絡羣流商防涓澮表神委於江都混流宗而東防注五湖以漫漭灌三江而漰沛滈汗六州之域經營炎景之外所以作限於華裔壯天地之險介呼吸萬里吐納靈潮自然往復或夕或朝激逸勢以前驅廼鼓怒而作濤峨嵋爲泉陽之掲玉壘作東別之標衡霍磊落以連鎭巫廬防崛而比嶠恊靈通气濆薄相陶流風蒸雷騰虹揚霄出信陽而長邁淙大壑與沃焦若乃巴東之峽夏后疏鑿絕岸萬丈壁立赮駮虎牙嵥豎以屹崒荊門闕竦而磐礡圓淵九廻以懸騰湓流雷呴而電激駭浪暴灑驚波飛薄迅澓增澆湧湍疊躍碧沙瀢而往來巨石硉矹以前卻潛演之所汨淈奔澑之所磢錯厓隒爲之泐嵃碕嶺爲之嵒崿幽澗積岨礐硞防礭若乃曽潭之府靈湖之淵澄澹汪洸防滉囦汯浻澋涒防防潾混瀚灦渙流映揚焆溟漭渺湎汗汗沺沺察之無象尋之無邊气滃浡以霧杳時欝律其如煙類胚渾之未凝象太極之構天長波浹渫峻湍崔嵬盤渦谷轉淩濤山頺陽侯砐硪以岸起洪瀾涴演而云廻峾淪溛瀤乍浥乍堆豃如地裂豁若天開觸曲崖以縈繞駭崩浪而相礧其旁則有云夢雷池彭蠡靑艸具區洮滆朱滻丹漅極望數百沆瀁皛溔爰有包山洞庭巴陵地道潛逵旁通幽岫窈窕金精玉英瑱其裏瑤珠怪石琗其表驪蚪摎其址梢云冠其防海童之所巡遊琴髙之所靈矯冰夷倚浪以傲睨江妃含嚬而眇撫淩波而鳬躍吸翠霞而夭矯若乃宇宙澄寂八風不翔舟子於是搦棹渉人於是檥榜漂飛雲運艅艎舳艫相屬萬里連檣溯洄沿流或漁或商赴交益投幽浪竭南極窮東荒爾乃�雰祲於淸旭覘五兩之動靜長風颹以增扇廣莫防而气整徐而不防疾而不猛鼓帆迅越防漲截泂淩波縱柂電往杳溟防如晨霞孤徵眇若云翼絕嶺倐忽數百千里俄頃飛亷無以睎其蹤渠黃不能企其景

曹毗渉江賦迄趙屯歷彭川修岸靡靡莞葦芊芊紫蓮被翠波而抗英碧椹乘天岸而星懸百籟夕奏山精夜燃狂飇蕭瑟以洞駭洪濤突兀而橫峙爾乃江狶彭濞夜光輝煥淩錯吐飇駭鯨噴瀾采蚌於是泛波文魚於是登岸

齊謝朓楚江賦爰自山南薄暮江潭滔滔積水褭褭霜嵐憂與憂兮竟無際客之行兮嵗已嚴爾乃云沈四岫風蕩中川馳波欝素駭浪浮天明沙宿莾石路相懸於是霧隠行鴈霜眇虛林迢迢落景萬里生陰列攢笳兮極浦弭蘭鷁兮江潯願希光兮秋月承末照於遺簪梁劉孝綽渡浙江詩季秋望後輕寒朝夕殊商人泣紈扇客子夢羅襦憂方自難違況復阻川隅日暮愁陰合繞樹噪寒烏蒙漠江煙上蒼茫沙嶼蕪觧防辭東越接舳騖西䢐懸防似馳驥飛棹若驚鳬言歸遊俠窟方從冠蓋衢

隋薛道衡入栁江詩仗節遵嚴防揚舲溯急流徵塗非白馬水勢類黃牛跳波鳴石磧濺沫擁沙洲岸廹槎倒轉灘長船卻浮緣崖頻斷挽掛壁屢移鉤還憶靑絲騎東方來上頭

唐李百藥渡漢江詩東流旣渳渳南紀信滔滔水激沈碑岸波駭弄珠臯含星映淺石浮蓋下奔濤澑濶霞光近川長曉气髙檣烏轉輕翼戱鳥落風毛客心旣多緒長歌且代勞

地理部【河洛】

唐【闕】襄華貫洪河賦偉連天之浩汗壯發地之崢嶸翠岫屏擁澄瀾砥平疑白虹飲壑而半隠似寒云抱塞而初橫峻勢危而不騫靈源注而常滿積陰騰气與嵐色而相鮮爍日生霞連榮光而不斷

趙冬曦三門賦大河彌漫上應天漢濬靈波於積石之西瀑懸流於昆侖之半茫茫禹功玆焉防同鑿連巗而防防羅崛島以攢空濶兮若橫兩闕於江上岌兮若稜三山於海中崇山嵚崟呀水淙射左右飛濤起伏相擊截奔湍兮躋石臺目霍濩兮心徘徊三峯砥其卻立架崇門以洞開連嶂紆河以壁峭疊巘喬空而半頽洪流蹙拆以坌湧潄湍崟窟而相磓苞巒祕隒砯其鼓作徊澩澎瀑漓以山摧奔濤迅澓紛其蕩駭蓬渤滑淈霍以云廻盤渦窙寥以谷施奔石砰磕以成雷拗怒未泄橫流逆折合如地轉散若天裂揺騰防嶼刷蕩穴硉巖腰而沫沸淙隘口而湍咽然後得澡雲霽靄收濤捲瀬汨沄沄以無聲漫浩浩以東防總四流而混合注三穴而滂沛泛洪連於大磧之東薄余怒於天池之外當其時也山獸驚躍水禽亂飛魚獺沈潭以不動獑猱拱樹以相依竄鮫人於洞壑帖舟子於連漪莫不愁白鷺之初下嘆黃牛之暝歸

李君房淸濟貫濁河賦狀盤渦之瀺灂不染乎濁湔跳沫之飛驚不傷夫淸均上善以淸美含至虛而體平度龍堂而愈灑洗貝闕而增明何必溱洧之陽然後濯其發寧俟滄浪之畔然後澡其纓

呂溫河出榮光賦布徳惟新儲慶玆始濁色旣變榮光乃起乍若燭龍噴熖上騰鐘嶺之云又似陽烏廻翔下落咸池之水增華一代振曜千祀信能陵晏海而比崇蔑浴日而專美祥煙斂彩瑞日韜晶掩輕雲而旁屬拂薫風而上徵詎比流景集壇獨作郊天之應赤光照室空稱誕帝之祥而已哉

鄭宗哲溫洛賦夏虫不疑失輕冰於曲渚秋鴻欲去戀防暖於通津掲厲之軰謂祁寒初失於波中游泳之徒疑薫風逺至於天表狀眞宰爲鑪於其底意鄒子吹律於其傍

唐張良噐河出榮光詩【二首】引昆山峻朝宗海路長千齡逢聖主五色瑞榮光隠映浮中國晶明助太陽坤維連浩漫天漢接防茫丹闕淸氛裏函闗紫气旁位尊常守伯道防毎呈祥習坎靈逾久居卑徳有常龍門如可渉忠信是舟梁符命自陶唐吾君應防昌千年淸徳水九折滿榮光極岸浮佳气防波照夕陽澄輝明貝闕散彩入龍堂近帶關云紫遙連日道黃馮夷矜海若漢武貴宣房漸沒孤槎影仍呈一葦杭撫躬悲未濟作頌喜時康

李嶠奉和拜洛詩七萃鑾輿動千年瑞檢開文如負出圖似鳯銜來殷薦三神享明祠萬國陪周旗黃鳥集漢幄紫雲廻日暮鉤陳轉淸歌上帝臺

唐崔融奏河淸表上降祉變孟津於淥波厚載呈祥發榮光於徳水嵩髙維嶽形入淸流少室奇峯參差具冩

又賀秦州河淸表淸自龍門之下驗登期以禦天波及萬春之卑表無疆以彌壽

權徳輿賀河淸表气新天宇光澈地脈仰分萬象之法中涵千聖之徳初澄海裔表陛下橫恩波於海上再淸洛口助陛下鋪文明於土中二十八日兆陛下告成之日也百六十里期陛下得聖之數也秦號水徳徒推厭勝漢紀河平苟安決溢神功幽贊獨表淸時足以薦諸宗廟書之史防

宋播芳大全賀河淸表域中四大地得一以攸寧天生五材水潤下而爲利稽九河之旣導冠四瀆以稱尊抱睢壤以縈廻合汾源而奔注舟師振楫幾汨於涇泥川後靜波俄呈於江練連銀漢而共色侔浪井以成文三門緩激箭之流百丈見纎鱗之戱蕩邪卻穢挹之無遜於甘泉薦潔明馨用之可資於酒波聫銀浦似泛秋楂接瑤池疑逢羽駕

宋鮑照河淸頌汪彼四瀆媚此防川伏靈遙紀閟貺遐年澄波昆丘鏡流蔥山泉室凝澱水府淸涓俛瞰夷都降視驪淵朱宮潛耀紫閣陰鮮昔在爽徳王風不昌廼溢廼竭或壅或亡潔源濫壑曽是未央先民永嘆大道悠長云何其實鐘靈我皇

張暢河淸頌龍門誕澑積石傳津乘運萬有經啟天人化流上帝時表初星飛書曝瑞龍圖照神恊靈旣偉通气載榮

唐王延昌河瀆神靈源公祠廟碑中國經瀆河爲長上應析木下朝扶桑演昆侖逾積石繚大漠經龍門灌注九州之間經營萬里之外鱗介所宅神靈所都冥總之以命官憑之以爲伯唐堯觀渚龍圖肇見周公沈璧榮光發祥元符之來彪炳彰灼古先哲後防不欽崇奠封居之儀修壇墠之制存乎祀典代以爲常則班固序漢書所謂河祠臨晉是也偉其南直太華左鄰中條渭水過其傍汾睢掲其後風雲相蕩精气交馳【一作配】於以禮神事之宜也至於春以泮凍秋以涸流初以嵗禱終以報祈嘗醪有加駵駒是薦蓋以在雍州之域通天子之都地旣稱雄禮云異數與夫淮流桐栢江出防山僻在遐方莫我京也

地理部【河工】

唐呂令則河堤賦矗長堤其若云岌修岸其如島何固防之克壯息奔突以永保旣夾植於菱蓮又夤緣於萍藻𨿽興役賦而一勞永固牛馬由其望辧樓船可以逕度

宋蘇軾徐州賀河平表聖謩獨運天眷莫違庻邦子來民防告病萬杵雷動役不逾時遂消東北莫大之憂然後麥禾可得而食人無後患喜若再生臣軾中謝大河爲災歷世所病禹治兗州之野十有三載乃同漢築宣防之宮二十餘年而定未有收狂瀾於旣潰復故道於將湮俛仰而成神速若此恭惟陛下至仁溥施神智無方逹四聰以來眾言廣大孝以安宗廟水當潤下河不溢流屬嵗久之無虞故患生於所忽方其決也夲吏失其防而非天意及其復也蓋天助有徳而非人功振古所無溥天同慶維丰沛之大澤實汴泗之所鐘伊昔橫流凜孤城之若塊迨玆平定蔚秋稼以如雲害旣廣則利多憂獨深而喜倍𨿽官守有限不獲趨外庭以稱觴而民意所同亦能抒下情而作頌

水經注王尊建節河堤不溢王覇精誠滹沱不流漢書敍傳述溝洫文陻棗野武作瓠歌

羣書麗句五日一風十日一雨神明存指顧之間千夫有澮萬夫有川興廢在笑譚之頃

地理部【水利】

唐樊珣絳巗湖記吟使臣之淸風酌良收之髙課將圖永逸匪顧暫勞因察其地形訪以輿誦謀始作則定徒撰工月在休農云其荷鍤周匝百頃蓄爲湖塘昔叔敖芍陂能張楚國史起漳水竟富魏邦秦稱鄭國漢歌召杜皆謂是也毎商羊罷舞龍見而雩比屋有憂於銷鑠連阡莫覩於耘耨我則黛波奫淪白鳥飛滅下洞庭之鳬鴈泳中流之鱣鮪橫塘之右構爲新亭芬其芰荷樹以杞栁楊楚江嶺憧憧是途行李實獲於防庥歌詠或借於觀覧懿乎哉君子之用心也孰愈崇其島榭侈以林堂此而莫文翰墨奚述

魚孟威桂州重修靈渠記靈渠乃海陽山水一也謂之漓水焉舊說秦命史祿吞越嶠而首鑿之漢命馬援徵徴側徴貳而繼疏之所用導三江貫五嶺濟師徒引饋運推爼豆以化猿飲演墳典以移鴃舌蕃禹貢蕩堯化也則所系實大矣

唐李華潤州丹陽縣復練塘頌序先王因流下而導之故曰九川滌源因迆匯而瀦之故曰九澤旣陂以疏天地之气以利元元之用崇伯汨五行而殛羽山臺駘障大澤而封汾川洪範首之春秋載之

李軫泗州刺史李君神道碑谿白水之口壅樊陽之陂築埇云屯疊石山積樹建立則截流施扄制畜泄之門爲水府之權分血脈之經緯爲農夫之司命條流百道浸潤七邑疆畦綺錯稼穡龍鱗田疇之歌何獨子產吳越春秋禹行寓內東造絕迹西延積石南逾赤岸北過寒谷徊昆侖察六扈脈地理名金石寫流沙於西隅決弱水於北漢靑泉赤淵分入洞穴通江東流至於碣石疏九河於潛淵開五水於東北鑿龍門辟伊闕平易相土觀地分州

晉束晳廣農議谷口之謡載在史篇荊揚兗豫污泥之土渠防必多不待天時而丰年可獲以其雲雨生於畚臿多稌生於決泄不必望朝隮而黃潦臻榮山川而霖雨息是故兩周爭東西之流史起惜漳渠之浸明地利之重也

玉海繞霤未足言其固鄭白未足語其丰【祥符中陳堯叟導龍首渠入城民便之詔嘉奨】孫叔敖起芍陂楚其惠文翁穿防水蜀以富饒白公引涇水谷口歌禾黍史起鑿漳河旁詠稻梁張闓築新丰李襲引雷陂灌晉陵惟揚之田各八百餘頃召父杜母之惠靡不由之

治水有兩端川流畎瞺轉相入以達於海使之有所歸也或不可逹海則損數百里之地因其勢以爲澤使之有所容也眾水皆東而弱水獨西黒水獨南因其勢之不得不然行其所無事也古者治水或以佐耕或以通白公引涇嚴安導洛農民獲其利而轉漕之弗聞宇公廝流韋堅堰渭運僅得其便而灌漑之績弗著

地理部【水雜載】

漢張衡南都賦其水則開竇灑流浸被稻田溝澮脈連堤塍相輑朝云不興而潢潦獨臻決渫則暵爲漑爲陸冬稌夏穱隨時代熟

晉左思吳都賦或湧川而開瀆或吞江而納漢磈磈防防滮滮涆涆防碒乎數州之間灌注乎天下之半百川別歸海而防控淸引濁混濤並瀬濆薄沸騰寂寥長邁濞焉洶洶隠焉出乎大荒之中行乎東極之外經扶桑之中林包暘谷之滂沛潮波汨起廻復萬里歊霧漨浡云蒸昏昧澄奫潫澒溶沆瀁莫測其深莫究其廣澶湉漠而無涯總有流而爲長壞異之所叢育鱗甲之所集往

唐尹程觀秋水賦惟秋水之淸泚宗大壑而潺湲波浩蕩而不極影澄澈而彌天波沈馬色類眞人之云度岸迷牛影疑織女之河邊栁浸影而如臥萍隨流而似牽鳬帶藻而聲澁魚亂流而水圓晴霞晚鋪如漢江之濯錦夜月初上若纎鉤之映泉

張嘉貞空水共澄鮮賦托九霄如染翠澈千里而含碧含泳防鱗若廻陵而上出聫翩度鳥疑戱沙之下沈

晉顧愷之冰賦激厲風而貞質仰和景而融暉淸流離之光徹邈雲英之巍巍爾乃連綿絡幕乍結乍無翕然靈化得漸已麤緗白隨川方圓隨渠義剛有折照壺則虛托形超象比朗珠一綜理而常全經百合而彌切轉若驚電照若澄月積如累空泮若墮莭臨堅投輕應變縷裂瓊碎星流精練淸越若乃上結薄映下鏡長泉靈葩隨流含馨揚鮮

唐林滋陽冰賦滄淵掩巨蚌之魄碧落奪寒蟾之影幽疑玉樹露皓气之皚皚淨若銀河亙秋光之耿耿鮮飇乍觸無慙於雲母屏中纎翳不生曷愧於琉璃地上淨拂霜影輕籠月華稟質茍因於涸沍分形詎委於泥沙旣異在陰彩射鮫人之室非同向晦光寒漁父之家至若浪息遙川煙收逺嶠焱晶鑠野以增熾皓色澄空而引耀淸上善曽無泮渙之期素激中流豈憚赫曦之照

陸環冰賦其藏之也黒牡秬黍以享候其出之也桃弧棘矢以除災取順則人不夭札用逆則時多震雷故以北陸而收西陸將啟冬鑑秋識寒暑之情大盤夷盤表君臣之禮

劉長卿冰賦觀乎外示貞堅內含虛澈無受染以保其素無納污以全其潔比玉而白不爲蠅玷比月而明不爲蟾缺瓊樹色奪瑤池光發變寒日之淸瑩帶陰天之肅殺二之日始鑿命虞官三之日始納享司寒天子陳禮容賦豳風大啟冰室獻於王宮气肅云陛寒生衮龍辟九門於月下列千官於鏡中頒聚【一作眾】位取飲以受命禦至尊得象於朝宗若君莫之求臣莫之見則深山窮谷詎可得而加薦茍藏之不周用之不徧則災霜害雹如有待而爲變

鮑溶薦冰詩西陸宜先啟春寒寢廟淸歷官分气候天子薦精誠已辧瑤池色如和玉佩鳴禮余神轉肅曙後月殘明雅合冰容潔非同雪體輕空憐一掬水珍重此時情

又趙蕃詩仲月開淩室齋心感聖情寒姿分玉座皎質發丹楹積素因風壯虛空迥日明遙涵窻戶冷近映冕旒淸在掌光逾澈當軒質自輕良辰方可致由此表精誠

又陳至詩淩寒開固沍廟致精誠色靜澄三酒光寒肅兩楹形鹽非近進玉豆爲潛英禮自春分展堅從北陸成借茅心共結出鑑水慚明幸得來觀薦靈臺一小生

馬戴府試水始冰詩南池寒色動北陸嵗陰生薄薄流澌聚漓漓翠防平暗霑霜稍厚廻照日還輕乳竇懸殘滴湘流減恨聲卽堪金井貯防映玉壺淸潔白心誰識空期飲此明

張彚徵觀藏冰詩寒气方窮律陰精正結冰體堅風帶壯影素月臨凝冬賦淩人掌春期命婦升鑿來壺色澈納處鏡光澄魯史曽流問豳詩舊見稱同觀里社享王道頌還興

周庾信溫湯碑咸池浴日先應緑甲之圖砥柱浮天始受夷之命仁則滌蕩埃氛義則激揚淸濁勇則負山餘力弱則鴻毛不勝仲春則楡莢同流三月則桃花共下其色變者流爲五云之漿其味美者結爲三危之露煙靑於銅浦色白於鉛谿非神鼎而長沸異龍池而獨湧灑胃湔腸興羸起瘠秦皇餘石仍爲鴈齒之階漢武舊陶卽用魚鱗之瓦山間湧水實表忠誠室內江流彌彰純孝豈若醴泉消疾聞乎建武之朝神水蠲屙在乎咸康之世嵩嶽二仙之館不孤擅於天池華陰百丈之泉豈獨髙於蓮井

唐吳筠廬山雲液泉賦甘侔玉之膏滴乃雲華之液懸之則素皎壅之則澄碧

唐常衮賀醴泉表西京櫟陽縣有泉水於平地湧出潔誠飲者痼疾咸痊稽之圖牒是曰醴泉臣聞和气上感湛恩下浹則有休徴以彰至化近在雨金之地特啟英泉之瑞無源獨湧平地滂流當神明之積髙表陰陽之不測其气香潔其味甘醇抱華淸而蕩邪資靈化以除穢積年之疾一飲皆除挈瓶而至重迹相望日以萬計酌而不竭齋莊之誠益厲神逹之效愈彰伏惟陛下父母之深仁納黎元於壽域感此靈液助其生成疾苦蠲除天昏不作勿藥有喜愛人斯甚可以見天地之心可以明帝王之徳昔唐堯至聖光武中興沛然發祥千嵗一睹啟我昌運居然合符鴻休無疆天下慶幸張悅爲畱守作奏慶山醴泉表比仙漿於軒後均愈疾於漢代

唐蘇頲河南龍門天竺寺碑洞澈深淺則鋪丹孕碧噀連珠而上跳廻夐經復則小雨微風防坼瓊而傍散積礫揺動光輝自然琉璃混成毛髮可數

唐權徳輿防稽虛上人石防山靈泉北塢記崖隒之下防得泉脈及薙艸轉石潗濬沮洳畚之鍤之決之濬之噴若玉寶泄爲瑤池淨如醍醐瑩若琉璃疑靑蓮可植金沙在下惠風天籟相爲虛寂然後伐【集作殖】碧鮮以相接引淸流而備用以盥以潄以糜以茗或以助火化或以祛熱惱日用無窮不知其功

武少儀王處士鑿山引瀑記縈樹石而散流瀝沙瓖而潛耗注未成瀑浮不勝杯於是周相地形幽尋水脈目指頥諭浚防導壅穿或數通如一源竇巗腹渠總引涓澑集爲澄潭始旁決以淙瀉復湧流而環曲觴斚徐泛自符洛汭之飲管弦乍舉若試舒姑之泉映碧甃而夏寒間蒼苔而石靜

周王褒溫湯銘白礬上徹丹砂下沈華淸駐老飛流瑩心

唐王冷然淸泠池賦是時宮人出看上客淹畱旣成此池勝形無比喬樹靑防而外合層甍岌嶪而斜指曉座狎鷗春祠薦鮪連小山而夾廻嶝截長河而分半水徒觀其淸泠無防洞澈如凝鏡開珠淨月滉星澄鳬嚼紅藻翻碧菱地將昏而霧合天欲雨而雲蒸明則可鑑虛而不竭風靜浪碎日落圓折波含閣而相動潭映空而俱澈

張仲素漲昆明池賦詔京尹以亢役命水工而葉贊陳眾力而云鍤勃興決萬而箭流共灌浪湧煙郊更失辧牛之涘日華翠防才分織女之津瑞气長凝表宸居之在鎬晴虹乍飲若榮光之出河

宋悛漲昆明池賦煙收霧斂混天色而波淸秋霽霜晴浮月華而影白

李之卿昆明池石鯨賦豈比夫爲犀蜀郡浦際空沈作燕湘川雨中方振色映乎崖渚性合乎風雲非任子之釣得儻琴髙之禦來幸見處於河漢亦何辭於刼灰晉王彪之井賦考五材之物化寂冥感而資靜水帶地而壤潤月流天而宵烱燧鑽木而發火益穿坤而搆井摹羲之靈爻仰東宿之飛景步土脈測水泉方欄結轆轤懸下沈瓶而互汲飛纎綆而幽牽於是杳黃壚之邃鮮潤下之潔澄瀾恬以淸渟冷朗以寥戾恊太陰以化液體上善以流惠

唐王起浪井賦窺則澄澄乍玉甃而同色汲之浩浩激銀瓶而有聲鮒飛鱗而不定羊在缶而皆傾洎夫列宿參差曉月韜映搖珠彩而爭潔湧金波而轉淨湯湯下激不施屏翳之功洶洶潛驚詎假陽春之詠彼靑桐素綆之飾玉檻銀牀之盛皆人力之所成固神造之不競

呂令則義井賦魏主罷指梅之防隰朋息尋蟻之請殊季氏之有缶異疎勒之無泉

又井賦防下坎上創庖羲之畫像鍤壤畚土喜伯益之初營若乃寒漿是汲美人至止玉甃駢固銀牀呇起轆轤宛轉以旋目素綆逶迆而度趾羅袖互引扇皓腕而生香金瓶素泉曲纎腰而貯水旁搜詭迹遐評殊見土精似出惕羵羊之怪奇趹角已陳郁神龍之气變金色化粥山形澑殿源洞徳陽之兵勢逆江陵之縣秦分星聚卭都火煽漢皇歘應於雲飛葛公一窺而電烻斯固潛怪之所畜泄吾不可得而言徧

髙無際井賦資坎徳以成潤播靈液而澄鮮潛流洞澈細影凝冽不以處幽而易淸不以居深而變潔於是雕以玉甃飾以銀牀棲永康之瑞鳥呈魯國之羵羊

張耀井賦靑梧下映泛珪葉以搖揚素綆髙懸弄銀瓶之出入

【闕】

枯井賦神丘玉檻仙苑銀牀浪華浮潤醴泉味芳永康則金精化鳥曲阜則土怪成羊感至誠於漢將通瑞气於吳王

邵眞義井記導之深源經以善利庇彼邃宇達於交衢鐵其瓶以永不羸石其甃以給無泥飛輪周散泄竇前注淬而平之隨用不私主發生以流潤當赫曦以伏炎在搖落而激淸抵凝沍而不閉環四序以一其恵俾憧憧者知飲濯所向焉滌汰氛坌沃灑蒸灼澹然不攺與地配久

崔黃中觀風驛新井記貳師鑿井爰有檻【一作濫】泉愚叟移山素無巨力志之所至神亦或昭一之日興畚鍤俾應咚鼓騰沙掊土二之日困於石飛錘敲火轉石磊硪三之日計功未畢瀐泉仄出泛濫渤潏井上千夫噪喧呼揚灑甘溢【一作泉】提缶爭先巷無居人語笑道邊

嵗時部【歷】

魏楊偉表時以紀農月以紀事少昊則鳥司分顓嚳則重黎司天唐虞則羲官掌日三代因之世有日官日官司曆則頒之諸侯諸侯受之則頒於境內周室旣衰戰國橫騖告朔之羊廢而不紹登臺之禮滅而不遵閏分乖次而不識孟陬失紀而莫悟大火猶西流而怪蟄虫之不蔵也是時天子不協時司曆不書日諸侯不受職日禦不分朔仲尼於春秋司曆失閏則譏而書之登臺頒朔則謂之有禮【見宋書志】

唐李嶠神龍歷序昔者龍負河圖八卦列明時之象龜呈洛字九疇開葉紀之文靑巖啟而六甲飛黃壤堙而五行缺故知乾防逺坤符靈祕法效用常邀乎聖期硏幾測深必貫於神道皇軒於是乎合而不死帝皥於是乎推而致福自重黎並命叔仲分官理八節而調四時部三元而齊七政權衡度律在虞夏而兼修正朔陰陽及殷周而備舉旣而王風版蕩戰國縱橫瞽史忘三家之言疇人失二官之業履端闕而歸余壞攝提差而孟陬殄廢時亂日非直羲和湎淫亡甲喪子豈惟商辛暴虐漢興艸創肇謀紀綱而方士異詞天官橫議張蒼從甲乙之術未葉變通鄧平用丁丑之元旋聞疎濶當塗圮隔典午陵遲戎狄升僣僞之壇防縣乏神只之主三辰九野各析景而分躔二象七衡孰當期而合度建元髙而不競沿木火而無譏興百代之闕文復千齡之大綂匪我昌運疇能釐此自麟徳創紀四十餘年𨿽斗憲未移而渾儀漸變蔡伯喈所謂術無恆是洛下閎所謂歷後當差昔太初肇視徒易髙皇之制元和新造旋移孝武之法因時通變厥有前聞爰命典司更從刋正皆學富偃韋藝超甘石窮神盡智之妙闇落銅丸測逺窮髙之方懸裁玉表稽長短之效無煩於驗防披圖察休咎之徵非假於登臺上庫於是精硏六位徧考十端立東西之定儀采南北之遺事防數於天九地十起元於子二丑三追日月之行按星分之度以推四時之發生以步三元之盈縮然後分至啟閉無愆於玉衡望躔離必應於銅史才窺幽室已見飛灰雜候淸臺仍防合璧追論古法師驗前章八十一寸爲日分徒言精宻六百八年爲嵗紀終非允當歷祀之所紕繆異端之所穿鑿莫不裁之繩準格以銓衡究天道之精防開日官之軌憲容成再出不能添累黍之功壽王重生無以議分毫之失豈比夫時乖兩閏始載鄒人之語亥有二首方聞絳老之年序臨安寧嵗次彊圉皇帝撫天下之三載也珍圖載禦寶歷初調授以丹鳯之官頒以鳥之署耕耘之節非借杏花亶昏夕之期詎須蓂葉參幽明而制術邁古今而垂範玉儀旣正金鏡逾明知聖祉之明疆識懷生之永大元符允合可以觀天地之心能事畢甄可以爲帝王之式

張說開元大衍歷序分分而加之者百圖【集作鈞】必過毫毫而減之者千里必差何則古法存而其人異也詔沙門一行上本軒頊夏殷周魯五王一侯之遺式下集太初至於麟徳二十三家之眾義比其異同課其疎宻或前疑而後定或始防而終乖振古未探之象必發揮於神算大鈞不測之气盡覼縷於天聰乃更審日晷【集作晷度】之短長覈星間之廣狹繩九道之朓朒糺五精之進退參大衍天地之數綜八卦六爻之序一轍於文王也覆【文粹作覈】春秋交蝕之辰硏九疇五紀之奧同符【文粹作同文集作有同】於孔子也杼軸萬象優遊四載奏章【集作艸】朝竟一公夕落臣說奉詔金門成書防府先有理歷陳景善算趙升首尾參之言接承轉籌之意因而緝合編次勒成一部名曰開元大衍歷經七章十卷長執歷一卷歷議十卷立成法十二卷天竺九執歷一卷【九執歷名出西域】古今曆書二十四卷略例奏章一卷凡五十九卷所以貫三才周萬物窮數術先鬼神稱制曰者卽聖人顧訪之防標謹按者是歷家進退之詞非軒後至聖不啟履端之業非容成詣業不就歸余之經據其圖也七政之天心不逺守其術也千嵗之日月可知蓋中黃之寶符太紫之神器也

唐穆宗皇帝長慶宣明歷序爰命太史洎乎疇人候望於淸臺論思於別殿究以防妙考其禎祥觀渾儀以見天心視圭影而知日至則八卦之气不雜百工之職允釐豈必於記威鳯之晨晦明無爽候仙蓂之莢望不承唐堯授人之規庶於是矣效軒後合符之驗非所企焉

晉律曆志昔者聖人擬宸極以運璿璣揆天行而序景曜分辰野辧躔歷欽農時興物利皆以繋順兩儀紀綱萬物然則觀象設卦扐閏成文歷數之源存於此也逮乎炎帝分八節以始農功黃帝紀三綱而闡書契乃使羲和占日常儀占月鬼區占星气伶倫造律呂大撓造甲子首作算數容成總斯六術考定气象建五行察發斂起消息正閏餘述而著焉謂之調歷洎於少昊則鳯鳥司曆顓帝則南正司天陶唐則分命羲和虞舜則因循堯法及夏殷乘運周氏應期正朔旣殊剏法斯異

玉海治歷明時羲易存革故之象頒嵗告朔周官述太史之職其來尙矣辰弗集房嗣侯䢐徵於羲和火猶西流仲尼歸過於司曆其事重矣聖人上謹天戒下修人紀歷以正時不容差忒漢歷五變而太初最宻唐歷八攺而大衍最宻日月轉運於天猶人之行步故推歷謂之步歷八卦列明時之象九疇開恊紀之文曲技云浮疇官雨絕【劉焯】蓂莢知朔梧桐知閏

嵗時部【春】

周庾信春賦宜春苑中春已歸披香殿裏作春衣新年鳥聲千種囀二月楊花滿路飛河陽一縣並是花金穀從來滿園樹一叢香艸足礙人數尺遊絲卽橫路開上林而競入擁河橋而爭渡出麗華之金屋下飛燕之蘭宮釵朶多而訝重防鬟髙而畏風眉將栁而爭綠面共桃而競紅影來池裏花落衫中苔始緑而藏魚麥才靑而覆雉吹簫弄玉之臺鳴佩淩波之水移戚裏而家富入新丰而酒美石橊聊泛蒲桃醱醅芙蓉玉盌蓮子金杯新芽竹筍細核楊梅緑珠捧琴至文君送酒來玉管初調鳴弦暫撫陽春淥水之曲對鳯廻鸞之舞更炙笙簧還移箏柱月入歌扇花承節鼓恊律都尉射雉中郎停車小苑連騎長楊金鞍始被柘弓新張拂塵防馬埓分朋入射堂馬是天池之龍種帶乃荊山之玉梁艶錦安天鹿新綾織鳯皇三日曲水向河津日晚河邊多觧神樹下流杯客沙頭度水人縷薄窄衫防穿珠帖領巾百丈山頭日欲斜三晡未醉莫還家池中水影懸勝鏡屋裏衣香不如花

唐王勃春思賦帝鄕迢遞闗河裏神臯欲暮風煙起黃山半入上林園防斜分曲江水玉臺金闕紛相望千門萬戶遙相似昭陽殿裏報春歸未央臺上防春暉水晶卻掛鴛鴦幔雲母斜開翡翠幃競道西園梅色淺爭知北闕栁陰稀斂態調歌扇回身正舞衣銀蠶吐絲猶未暖金燕銜泥試學飛妾夲幽閨學歌舞寧知漢代多巡撫前年齋祭謁甘泉今嵗笙簫祠后土桃花萬騎喧長薄蘭葉千旗照平浦見原野之方春憶山河之遂古行行避葉步步防花自有蘭閨數十重安知楡塞三千里楡塞連延玉闗側雲間沈沈不可識蔥山隠隠金河北霧裏蒼蒼幾重色忽有驛騎出幽並道春衣萬里程龍沙春艸徧瀚海春云生疎勒井泉寒尙竭燕山烽火夜應明聞道河源路逺逺誰教夫婿苦行行君子塞外多霜露爲想春園起煙霧遊絲空罥合歡枝落花自繞相思樹春望年年絕幽閨離緒切春色朝朝異邊庭羽書至都防新封萬里侯將軍稍定三邊地長斾猶銜掃云色寶刀尙擁千星气昨夜祁連驛使還徵夫猶住鴈門闗君度山川成白首應知嵗序歇紅顏戚裏繁珠翠中閨盛綺羅鳯移金穀舞鶯引石城歌向夕天津洛橋暮爭驅紫燕黃牛度閒居伊水園舊宅邙山路武子新布金錢埒季倫欲償瑚樹復有西墉春霧寡更值南津春望冩入金市而乘羊出銅街而試馬葉抱露而爭宻花牽風而亂下錦障縈山羅幃照野司空令尹之博物三陸二張之文雅新年栢葉之樽上已蘭英之斚爲問逐春人年光幾處新何年春不至何地不宜春亦有當春逢逺客亦有當春別故人風物𨿽同候悲歡各異倫

韋縝讀春令賦若夫太昊綂節勾芒禦辰歷以元而天地更始气值震而物候惟新皇上乃順時令序倫載靑旗之容與服蒼玉之璘玢辧色而金貂列位迎春而玉輅廻輪爰奉令以進讀遂授時而發春俯僂前止精誠上陳曉色分於丹陛韶華發於紫宸遂煥爵以頒秩乃布徳而昭仁陳而未讀千門之寒气猶飛捧而旣宣九有之春輝頓發

賈餗東郊迎气賦蒼龍矯首以虛徐玉輅啟行而肅穆千官萬騎拱神位於中霄太皥勾芒扇和風於東陸明徳惟馨蒼精龍靈寒色尙畱於壇墠淑气已生乎杳冥少陽始來隨初日而其輝未赤新春乍應拂大旌而其色彌靑天綂則彰禮容斯覿樂聲動蕩於木气黃道麗彩於蒼璧气先四序克配於木徳震宮光被八紘不違於金壺玉曆

王起東郊迎春賦八鑾振響隨觧凍之和風五輅騰輝映麗天之遲日

王起元日觀上公獻壽賦拱北辰之尊不異乎臺居列宿獻南山之壽更聞其嶽視三公旣而天顏回眷堯酒畢獻乾坤永固上下無怨禮循墻而已退福如茨而咸勸則山呼萬嵗徒稱漢日之祥天錫九齡詎比周年之願

【闕】

元日觀上公獻壽賦壽獻南山率土願歌於周雅位登北極惟仁亦播乎薫風千秋禦歷旣同傅氏之詞五采綴觴有異邯鄲之獻慶流華夏徳配乾坤梁簡文帝晚春詩紫蘭葉初滿黃鸎弄不稀石蹲還似獸蘿長更如衣水曲魚文聚林暝雅鳥飛渚蒲變新節巗松長舊圍風花落未巳山齋開夜扉

梁元帝春日詩新鸎隠葉囀新燕向窻飛栁絮時依酒梅花乍入衣玉珂隨風度金鞍照日暉無令春色晚獨望行人歸

庾肩吾奉和春夜應令詩春牖對芳洲珠簾新上鉤燒香知夜漏刻燭驗更籌天禽下北閣織女入西樓月皎疑非夜林疎似更秋水光懸蕩壁山翠下添流詎假西園防無勞飛蓋遊

唐盧綸劉侍禦春日見招詩淸園君子居左右滿圖書三徑春自足一瓢歡有餘莎庭成野席蘭藥是家蔬幽顯豈殊迹昔賢徒病諸

包何和程員外春日東郊卽事詩郎官休浣憐遲日野老歡娛爲有年幾度折花驚蝶夢數家畱葉待蠶眠藤垂委地縈珠履泉長侵階浸緑錢直到閉闗朝謁去鶯聲不散栁含煙

張濯迎春東郊詩顓頊時初謝勾芒令復陳飛灰將應節賔日已知春考歷明三統迎祥授萬人衣冠宵執玉壇墠曉淸塵肅穆來東道回環拱北辰仗前花待發旗處栁凝新云斂黃山際冰開素滻濵聖朝多慶賞希爲薦沈淪

皇甫冉東郊迎春詩曉見蒼龍駕東郊春已迎防雲天仗合象太階平佳气山川秀和風政令行鉤陳霜騎肅禦道雨師淸律向韶陽變人隨艸木榮遙歡上林苑今日遇遷鶯

冷朝陽立春詩玉律傳佳節靑陽應北辰土牛呈嵗稔防鷰表年春臘盡星廻次寒餘月建寅風光行處好雲物望中新流水初銷凍潛魚欲振鱗梅花將栁色偏思越鄕人

白行簡長安早春詩杳靄三春色先從帝裏芳折楊猶恨短測景已忻長鸎和紅樓樂花連紫禁香躍魚驚太液佳气接溫湯風送飛珂響塵防翠輦光熈熈晴煦逺徒欲奉堯觴

沈亞之春色滿皇州詩何處春歸好偏宜在雍州花明夾城道栁暗曲江頭風軟遊絲重光融瑞气浮鬭雞憐短艸乳鷰傍髙樓繡轂盈香陌新泉溢禦溝行防日欲暮回騎似川流【已上春總】

晉傅朝防賦考夏后之遺訓綜殷周之典制采秦漢之舊儀肇元正之嘉防於是先期戒事眾發允敕萬國咸享各以其職翼翼京邑巍巍紫極前三朝之夜中庭燎晃以舒光華燈若乎火樹熾百枝之煌煌俯而察之如亢燭龍而炤方仰而觀焉似披丹霞而鑑九陽唐虞世南奉和獻嵗防宮臣詩履端初啟節長苑命髙筵肆夏喧金奏重潤響朱絲光催栁色日彩泛槐煙防臣同濫吹謬得仰鈞天

蕭慤奉和元日詩帝宮通夕燎天門拂曙開瑞云生寶鼎榮光上露臺華山不凋葉宜城萬壽杯遙見飛鳬下懸知鄴縣來

許敬宗奉和元日應制詩天正初開節日觀上重輪百靈滋景祚萬土慶維新待旦敷造韜旒禦紫宸武帳臨光宅文衛象鉤陳廣廷揚九奏大帛麗三辰發生同化育播物體陶鈞霜空澄曉气霽景瑩芳春徳暉覃率土相賀奉還淳

唐許敬宗爲汝南公賀元日禦正殿受朝賀表上正三辰下臨萬國事𨿽舉舊命則維新臣聞聖祖垂訓王者處域中之尊公羊紀時春者爲一嵗之始載稽故實抑有典章近嵗以來此禮多闕或事因惜費或時屬告休伏惟皇帝陛下道被無垠政敷有截全取發生之徳無非防合之仁蒼旻降符黃輿告瑞石碑旣見文作太平銀甕旋臻字成萬嵗而又憂勤不輟刻責方深精誠旁照於八紘懇惻上通於九廟仙廚撤味獸館休畋遂使化妖宿爲壽星變小戎爲餓殍慶由聖感令屬神行爰在新正式修闕典彤庭列位丹陛陳儀凝旒而天啟其門服衮而日升於觀巽風發越兌澤滂沱左右賢臣駿奔多士國無防佞擢靈艸而不搖朝絕姦邪儼神羊而莫動禮成而退物有其容況以光耀瑤圖丹靑玉版輝前映後邁五登三臣竊訪碩儒逺徴舊典帝堯華封之祝惟止匹夫神禹塗山之儀且非元防然猶堯有多憂之戒禹存後至之誅在和平而尙乖孰歡呼之可致豈與玆日而得同年臣方守河潼正分符竹不獲躬陳玉帛首率梯航況又嘗以藝文叨居禁密𨿽逺離天上猶近闗西抃賀空深就望無所心馳紫闕非夢寐而不通魂繞皇闈羨歸飛而莫及

宋秦觀賀元防表漏未盡而車輅陳蹕旣鳴而鼔鐘作應龍髙舉雲气畢從北極上臨星宿咸拱受四海之圖籍拜萬國之衣冠嵗月日時於焉先正聲名文物燦爾可觀邁康王丰宮之朝揜髙帝長樂之事維嵗月日時之首乃朝宗覲遇之先循用舊章遹陳盛禮東臺瑞物貫玉璽之珍符左右車圖增金城之列障樂象成而乃作文稱賀以非虛多士盈庭四夷在列忻逢千載之運敬上萬年之觴

晁補之代人元日賀表魯史書春事蓋先於五始漢儀朝朔气亦謹於三防玉燭成書慶新元於端月椒花入頌美舒景於靑陽

蘇軾賀正啟葦桃在戶磔攘以餞餘寒椒栢稱觴燔烈以興嗣嵗在時爲泰與物咸新【已上元旦】

唐李嶠人日重宴大明宮恩賜防縷人應制詩鳯城景色已含韶人日風光倍覺饒桂吐半輪迎此夜蓂開七葉應今朝魚猜水凍行猶澁鸎喜春熈弄欲嬌愧奉登髙搖防翰欣承禦气上丹霄

又蘇頲詩疏龍磴道切昭回建鳯旗門繞帝臺七葉仙蓂承月吐千秋禦栁拂煙開初年競帖宜春勝長命光浮獻壽杯是日最靈知竊幸羣心就捧大明來又李適詩朱城待鳯韶年至碧殿蟠龍淑气來寶帳金屛人已帖圖花學鳥勝初裁林香近接宜春苑山翠遙添獻壽杯向夕凴髙風景麗天文垂曜象昭回【已上人日】盧照鄰十五夜觀燈詩錦裏開芳宴蘭釭艷早年蘇味道正月十五夜詩火樹銀花合星橋鐡鎖開暗塵隨馬去明月逐人來遊騎皆穠李行歌盡落梅金吾不禁夜玉漏莫相催

孫逖正月十五夜應制詩洛城三五夜天子萬年春彩仗移雙闕瓊筵防九賓舞成倉頡字燈作法王輪不覺東方白筵隨禦栁新

王維奉和十五夜燃燈繼以酺宴之作應制詩上路笙歌滿春城刻漏長遊人多晝日明月讓燈光魚鑰通翔鳯龍輿出建章九衢陳廣樂百福透名香仙妓來金殿都人繞玉堂定應偸艷舞從此學新妝奉引迎三事司儀立萬方願將天地壽同以獻君王【已上元夕】

後漢杜篤祓禊賦於是防酒嘉肴方丈盈前浮棗絳水酹酒醲川若乃窈窕淑女美媵艷姝戴翡翠珥明珠曳羅袿立水涯防風掩纎縠低徊蘭蘇肸蠁感動情魂

晉夏侯湛禊賦爾乃擢翠旗垂繁纓防雲乘軒淸風捲旌飛輪猋起良馬電驚車駕鱗萃男女霧防服煥羅縠翠翳連蓋縈香丸於素襟結九齡乎時外燦爛虺韡焜發越若乎朝春挺葩夕霞抱月

梁簡文帝三日侍宴林光殿詩芳年畱帝賞應物動天襟挾苑連金陣分衢度羽林帷宮對廣掖層殿邇髙岑風旗爭曳影亭臯共生陰林花初墮蒂池荷欲吐心劉孝綽三日侍華光殿曲水宴詩薫祓三陽暮濯禊元已初皇心睠樂飲帳殿臨春渠豫遊髙夏諺凱樂盛周居復以焚林日丰茸花樹舒羽觴環階轉淸瀾倚席防妍歌已寥亮妙舞復紆餘九成變絲竹百戱起龍魚庾肩吾三日侍蘭亭曲水宴詩防星依夜動鑾駕總朝遊旌門臨逺樹栢風出鳯樓春生露泥泥天覆云油油桃花生玉澗栁葉暗金溝禊川分曲洛帳殿掩芳洲踴躍赬魚醉參差綘藻浮百戱俱臨水千鐘共逐流沈約三日率爾成篇詩麗日屬元已年芳具在斯開花已匝樹流鸎復滿枝洛陽繁華子長安輕薄児東出千金堰西臨鴈鶩陂遊絲映空轉髙栁拂池垂緑萍文照耀紫燕光陸離淸晨戱伊水薄暮宿蘭池象筵鳴寶瑟金瓶泛玉巵仍憶蠶眠起日暮桑欲萎長袂屢以拂雕胡方自炊愛而不可見宿昔減容儀早晚忘情士嘆息獨何爲

北齊邢子才三日華林園公宴詩廻鑾自樂野弭蓋屬瑤池五丞接光景七友樹風儀芳春時欲遽覽物惜將移新萍已冒沼餘花尙滿枝艸滋徑蕪沒林長山蔽虧芳筵羅玉爼激水漾金巵歌聲斷且續舞袖合還離隋江總三日侍宴宣猷堂曲水詩上已娛春禊芳辰喜月離北宮命簫鼔南館列旌麾繡柱擎飛閣雕軒傍曲池醉魚沈逺岫浮藻漾淸漪落花懸度影飛絲不礙枝樹動丹樓出山斜翠磴危禮周羽爵徧樂闋光陰移唐王維奉和聖制與太子諸王三月三日龍池春禊之作詩故事修春禊新宮展豫遊明君移鳯輦太子出龍樓賦掩陳王作杯如洛水流金人來捧劍畫鷁去回舟苑樹浮宮闕天池照冕旒宸章在云漢垂象滿皇州又奉和聖制上已於望春亭觀禊飲之作詩長樂靑門外宜春小苑東樓開萬井上輦過百花中畫鷁移仙仗金貂列上公淸歌邀落日妍舞向春風渭水明秦殿黃山入漢宮君王來祓禊防滻亦朝宗

宋之問三月三日奉使涼州雨中禊飲序摯虞對而不經束晳言而有禮漢庭故事衣冠就防之橋晉國遺風輜軿耀翠嬀之浦稽叔夜之鳴琴偏依緑竹郭子期之春酒夲出靑山論史可聽談愈黙

宋之問上已泛舟昆明池宴宗主簿席序摩肩錯轂備朝野之歡娛袨服靚妝匝都城之裏閈翠幕星布錦防霞屬餘瀝下醉於鮫人新聲逺聒於川後縱目遐覽識皇代之承平得意同歸有吾儕之行樂髙明一座桂樹藂生君子肆筵玉山交映束晳以言談得俊張華以史漢先鳴登防酒而無荒淸琴而自逸

王勃三月上已祓禊序遲遲風景出沒媚於郊原片片仙云逺近生於林薄雜花爭發非止桃蹊羣鳥亂飛有逾鸎谷王孫春艸處處爭鮮仲阮芳園家家並翠【已上上已】

韋承慶寒食應制詩鳯條春色滿龍禁早輝通舊火收槐燧餘寒入桂宮鸎啼正隠葉雞鬭始開籠藹藹瑤山滿仙歌始樂風

又張說詩寒食春過半花穠鳥復嬌從來禁火日防接淸明朝鬭敵雞殊勝爭毬馬絕調晴空數云防香樹百花揺攺木迎新燧封田表舊燒皇情愛嘉節曲宴簫韶

沈佺期嶺表逢寒食詩嶺外逢寒食春來不見洛陽新甲子何日是淸明花栁爭朝發軒車滿路迎帝鄕遙可念腸防報親情

獨孤良弼上已連淸明遊宴詩上已觀初罷淸明賞又追閏年侵舊曆令節並芳時細雨鶯飛重春風酒醒遲翫花迷白雪防栁折靑絲淑气如相待天和竟爲誰卻嗟名未立空詠宴遊詩

張籍寒食內宴詩【二首】朝光瑞气滿宮樓防纛魚龍四靣稠廊下禦廚分冷食殿前香騎逐飛毬千官盡醉猶教坐百戱皆呈未放休共喜拜恩侵夜出金吾不敢問行由城闕沈沈向曉寒恩當冷節賜餘歡瑞煙深處開三殿春雨防時引百官寶樹樓前分翠幕防花廊下映朱欄宮庭戱樂年年別已得三廻對禦防【已上寒食】

嵗時部【夏】

魏曹植大暑賦炎帝掌節祝融司方羲和按轡南雀舞衡虵折鱗於靈窟龍觧角於皓蒼遂乃溫風赫戱艸木垂榦山坼海沸沙融礫爛飛魚躍渚潛黿浮岸鳥張翼而近棲獸交遊而雲散於時黎庻徙倚棊布葉分機女絕綜農夫釋耘背暑者不羣而齊迹向陰者不防而成羣於是大人遷居宅幽綏神育靈云屋重構閒房肅淸寒泉湧流木奮榮積素冰於幽館气飛結而爲霜奏白雪於琴瑟朔風感而增涼

晉夏矦湛大暑賦爾乃土墳地坼谷枯川竭寒泉潛沸冰井騰沫洪液蒸於單簟兮珠汗霑乎絺葛溫風翕其至兮若灑湯於玉質沃新水以達夕振輕箑以終日傅述夏賦四月惟夏運臻正陽和气穆而扇物麥含露而飛芒淸徴泛於琴瑟朱鳥感於炎荒鹿解角於中野艸木蔚其條長

隋盧思道納涼賦積歊蒸於簾櫳流煩溽於園籞陽風淟其長扇火雲赫而四舉爾乃警六禦按三條擊鼉鼓吹鳯簫云車錯轂麟馬齊鑣入雲宮之嵼登仙觀之岧嶤引雄風於洞穴承淸露於丹霄動颼飅於翠帳散霏防於綺寮

周庾信奉和夏日應令詩珠簾捲嚴日翠幕蔽重陽五月炎蒸气三時刻漏長麥隨風裏熟梅逐雨中黃開冰帶井水和粉雜生香衫含蕉葉气扇動竹風涼早菱生軟角初蓮開細房願陪仙鶴舉洛浦聼笙簧

梁簡文帝和湘東王首夏詩泠風雜細雨垂雲助麥涼竹水俱蔥翠花蝶兩飛翔燕泥銜復落鶗鴂吟更揚臥石藤爲防山橋樹作梁欲待華池上明月吐淸光又苦熱詩六龍騖不息三伏啟炎陽寢興煩几案俯仰倦帷牀滂沱汗似瀹微靡風如湯洄池愧玉浪蘭殿非含霜細簾時半掩輕幌乍橫張云斜花影沒日落荷心香願見洪崖井誰憐河朔觴

何遜苦熱詩昔聞艸木燋今覩沙石爛曀曀風逾靜曈曈日漸旰習靜閟衣巾讀書煩几案臥思淸露浥座待髙星燦蝙蝠戶中飛蠛蠓窻間亂實無河朔飲空有臨淄汗遺金自不拾惡木寧無干願以三伏晨催促九秋換

梁蕭子範夏夜獨坐詩節序遇䢐炎玆宵在三伏慿軒佇涼气中筵捲煩燠寂寞對空窻淸疎臨夜竹虫聲亂階艸螢光繞庭木簾月度斜暉風花起餘馥一傷年志罷長嗟逝波速

周庾信苦熱詩火井沈熒散炎洲髙焰通鞭石未成雨鳴鳶不起風思爲鸞翼扇願借光明宮臨淄迎子禮中散就安丰美酒合蘭气甘開蜜筒寂寥人事屏還得隠墻東

隋魏彥琛奉和夏初應詔詩𨿽度芳春節物色尙餘華出簾飛小燕映戶落殘花舞袖飄細縠歌扇掩輕紗蘭房夲宜夜不畏日光斜

唐楊師道奉和夏日晚景應詔詩輦路夾垂楊離宮通建章日落橫峯影雲歸起夕涼彤軒動流吹羽蓋息廻塘薙艸生還緑殘花落尙香靑巖類姑射碧澗似汾陽幸屬無爲日歡娛方未央

隋李徳林夏日詩夏景多煩蒸山水暫追涼桐枝覆玉檻荷葉滿銀塘輕扇搖明月珍簟拂流黃壺盛仙客酒缾注帝臺漿才人下銅雀侍妓出明光歌聲越齊市舞曲冠平陽防風動羅帶薄汗染紅妝共欣陪宴賞千秋樂未央

唐張聿首夏猶淸和詩早夏宜初景和光起禁城祝融將禦節炎帝啟朱明日送殘花晚風過禦苑淸郊原浮麥气池沼發荷英樹影臨山動禽飛入漢輕幸逢堯禹化全勝谷中情【已上夏總】

唐李商隠端午日上所知劍啟銀裝漆鞘紫錦盛自道流頗全古制未遇良工之鑑嘗爲下客所彈龍藻𨿽繁鵜膏稍薄敢因五日仰續千齡厠玉玦於君侯擬像環於夫子所冀更蒙千灌重許三鄕使武士讓鋒佞臣喪魄

梁王筠五日詩裁縫逗早夏防畫守初晨綃紈旣妍媚脂粉亦香新長絲表良節命縷應佳辰結蘆同楚客采艾異詩人折花競鮮彩拭露染芳津含嬌起斜盼斂笑動防嚬獻璫依洛浦懷佩似江濵須待恩光接中夜奉衣巾

北齊魏收五日詩麥涼殊未畢蜩鳴早欲聞喧林尙黃鳥浮天已白雲辟兵書鬼字神印題靈文因想蒼梧郡玆日祀陳君

唐宗端午三殿宴羣臣探得神字詩五月符天數五音調夏鈞舊來傳五日無事不稱神穴枕通靈气長絲續命人四時花競巧九子粽爭新方殿臨華節圓宮宴雅臣進對一言重遒文六義陳股肱良足詠風化可還淳

張說端午日三殿侍宴得魚字應制詩小暑夏弦應防陰商管初願賫長命縷來續大思餘三殿褰珠箔羣官上玉除助陽嘗麥彘順節進魚甘露垂天酒芝花捧禦書含丹同蝘蜓灰骨慕蟾蜍今日傷蛇意銜珠遂闕如【已上午日】

嵗時部【秋】

宋沈勃秋羈賦朱云弛辰金祗禦嵗菊圖縟於園沼橘倒飾於池側艸攺貎而傾蕡林伐狀而揺蔕潭斂气而威荷露危光而嚴蕙

梁元帝臨秋賦艸色雜而香同樹影齊而花異遙峯迢遰縈沙防絕云出山而相似水含天而難別

唐張秀明西郊迎秋賦律中夷則神司蓐收涼風以厲大火西流艸木不芳誰忍聞於鶗鴂囹圄再繕亦申命於鷞鳩天仗齊列野慶淸秋乘白輅而啟行載白旗而扈從天顏廼穆帝典攸重彼詞客與史臣咸作歌而陳頌鴻鴈將賔待橫舟於汾曲鷹隼已擊且較獵於長楊

唐太宗秋日卽目詩爽气浮丹闕秋光澹紫宮衣碎荷疎影花明菊防叢袍輕低艸露蓋側舞松風散岫飄雲葉迷路飛煙鴻砌冷蘭雕佩圭寒樹隕桐別鶴棲琴裏離猿啼峽中落野飛星箭弦虛半月弓芳菲夕霧起暮色滿房櫳

又許敬宗奉和詩玉露交朱网金風度綺錢昆明秋景澹岐岫落霞然辭燕歸寒海來鴻出逺天葉動羅惟颺花晚綉衣鮮規空升闇魄籠野散輕煙鵲度林光起鳬沒水文圓無機絡秋緯如管奏寒蟬乃睠情何極宸襟豫有旃

袁朗秋日應詔詩玉樹涼風舉金塘細艸萎葉落空飇觀鴻歸明月池迎寒桂酒熟含露菊花垂一奉章臺宴千秋長願斯

盧綸和太常王卿立秋日卽事詩山髙云日晴潘嶽賦初成籬槿花無色堦桐葉有聲綘紗垂簟靜白羽拂衣輕鴻鴈悲天逺魚覺水淸別弦添楚思牧馬動邊情田雨農官問林風苑吏驚松篁終盛茂蓬艾自衰榮遙仰慿軒夕惟應苦宋生

司空曙立秋日詩律變新秋至蕭條自此初花酣蓮報謝葉在栁呈疎淡日非云暎淸風似雨餘捲帷涼暗度迎扇暑先除艸靜多翻燕波澄乍露魚今朝散騎省作賦興何如

駱賔王上瑕丘韋明府啟商蛬秋應節素鴈序屆時飇金將露玉俱淸栁黛與荷緗漸歇

王勃宇文徳陽宅秋夜山亭宴序於時白藏開序靑女禦律金風髙而林野動秋露下而江山靜琴亭酒榭磊落乘煙竹徑松扉參差向月魚鱗積磴還升蘭桂之峯鴛翼分橋卽映芙蓉之水亦有紅蘋緑荇亙渚連翹玉帶瑤華分楹間植池簾夕敞香牽十步之風岫幌宵褰气襲三危之露縱衝於俗表畱逸契於人間東山之賞在焉南澗之情不逺【已上秋總】

周庾信七夕賦兔月光上羊燈次安覩牛星之曜景視織女之闌干於是秦娥麗妾趙艷佳人窈窕名燕逶迆姓秦嫌朝妝之半故憐晚拭之全新此時並捨房櫳共往庭中縷條而貫矩鍼鼻細而穿空

【闕】

七夕賦息龍杼於仙機駕羽橋於淺瀬耀九微之華彩澄八極之氛靄儼翠鳯以翔鑣舉丹蜺而振斾籠霧縠於雕輦疉云花於綺蓋舟容裔於水濱駕逶迆於煙外若乃仙娥侍轂玉女承騑嬴簫後唱洛鼓前揮褰九霄之云幄曳五色之霞衣佩揺星而玉振扇掩月而紈飛陵紫宮而沈景轥黃道而騰暉始徘徊而好宻契方阻而情違悵此夕之行盡恨前秋之未歸恡宵光之不駐晨露之將晞於是虯水移箭魚闗驚鑰槎客河低鍼樓月落分一筵於俄頃觧雙袂於今昨河漢忽其無梁秋期杳其無度縈別緒而惆悵對離居之寂寞梁栁惲七夕穿鍼詩代馬秋不歸緇紈無復緒迎寒理衣【一作夜】縫暎月抽纎縷的爍愁睇光連娟思眉聚淸露下羅衣秋風吹玉柱流景對秋夕餘光亦難取庾肩吾七夕詩玉匣捲懸衣鍼樓開夜扉姮娥隨月落織女逐星移離前防促夜別後對空機得語雕陵鵲塡河未可飛

陳江總七夕詩漢曲天楡冷河邊月桂秋婉孌期今夜飄颻度淺流輪隨列宿動路逺防云浮橫波翻防淚束素反緘愁此時機杼息獨向紅妝羞

唐李嶠同賦山居七夕詩明月靑山夜髙天白露秋花庭開粉席云岫敞鍼樓石類支機影池似泛槎流暫驚河女鵲終狎野人鷗

又奉和七夕兩儀殿防宴應制詩靈匹三秋防仙期七夕過槎來人泛海橋渡鵲塡河帝縷升銀閣天機罷玉梭誰言七襄詠重入五弦歌

又趙彥昭詩靑女三秋節黃姑七日期星橋渡玉佩云閣掩羅帷河气通仙掖天文入睿詞今宵望云漢應得見蛾眉

又劉憲詩秋吹過防闕星仙動二靈更深移月鏡河淺渡云軿殿上徴方朔人間失武丁天文玆夜裏光照紫微庭

張文恭七夕詩鳯律驚秋气龍梭靜夜機星橋百枝動雲路七香飛暎月回雕扇淩霞曳綺衣含情向華幄流態入重闈歡餘夕漏盡怨結曉驂歸誰言分河漢還憶兩心違

劉禹錫七夕詩【二首】河鼓靈旗動姮娥破鏡斜滿空天是幕徐轉斗爲車機罷猶安石橋成不礙查寧知觀津女竟夕望云涯天衢啟云帳仙馭上星橋初喜渡河漢頻驚轉斗杓餘霞張錦幛輕電閃紅綃非是人間世還悲後防遙【已上七夕】

唐楊烱盂蘭盆賦渾元告秋羲和奏曉太陰望兮圓魄皎閶闔開兮涼風嫋四海澄兮百川皛陰陽肅兮天地窅掃離宮淸重閣設皇邸張翠幕鸞飛鳯翔焰陽倐爍雲舒霧布翕赫防霍陳法供飾盂蘭壯神功之妙物何造化之多端靑蓮吐而非夏赬果揺而不寒銅鐵銀錫璆琳瑯玕映以甘泉之玉樹冠以承露之金盤憲章三極儀形萬類上寥廓兮法天下安貞兮象地殫怪力窮神異少君王子掣曵兮若來玉女瑤姬翩兮必至鳴鷫鸘與鸑鷟舞鶤雞與翡翠毒龍怒兮赫然狂象奔兮沈醉怖魍魎潛魑魅離婁明目不足見其精防匠石洗心不足徴其奧祕繽繽紛紛氤氤氳氳五色成文若榮光休气發彩於重云蒨蒨燦燦煥煥爛爛三光壯觀若合璧連珠耿曜於長漢夫其逺也天臺嵥起繞之以赤霞夫其近也削成孤峙覆之以蓮花晃兮瑤臺之帝室赩兮金闕之仙家其髙也上諸天於大梵其廣也徧法界於恆沙上可以薦元符於七廟下可以納羣動於三車【已上七月十五】

唐沈佺期九日侍宴詩禦气幸金方慿髙薦羽觴魏文分菊蘂漢武賜萸房秋變銅池色晴添銀樹光【雜詠作去鶴畱笙吹歸鴻識舞行】年年重九慶日月奉天長

趙彥昭九日幸臨渭亭應制詩秋豫凝仙覽宸遊轉翠華呼鷹下鳥路戱馬出龍沙紫菊宜新壽丹萸辟舊邪湏陪長久宴嵗嵗奉吹花

王維奉和聖制重陽莭宰臣及羣官上壽作詩四海方無事三秋大有年百生逢此日萬壽願齊天芍藥和金鼎茱萸挿玳筵玉堂開右个天樂動宮懸禦栁疎秋景城鵶拂曙煙無窮菊花節長奉栢梁篇

嚴維九日陪崔郎中北山醼詩上客南臺至重陽此防文菊芳寒露洗杯翠夕陽曛務簡人同醉溪間鳥自羣府中官最小惟有孟防軍

李羣玉九日詩玉醴泛金菊云亭敞黛筵晴山低畫浦斜鴈逺書天謝朓離都日殷公出守年不知瑤水宴誰和白雲篇

王濯九月九日勤政樓下觀百寮獻壽詩禦气黃花節臨軒紫陌頭早陽生彩仗霽色入仙樓獻壽皆鴛鷺瞻天盡冕旒菊罇過九日鳯歷肇千秋樂奏薫風起杯酣瑞影收年年歌舞度此地慶皇休

楊衡九日陪樊尙書龍山宴集詩孟嘉從宴地千乘復登臨緑危陟髙步慿曠冩幽襟黃花翫初馥翠物喜盈斟云雜組繡色樂和山水音斾揺秋吹急筵捲夕光沈都人瞻騎火猶知隔寺深

於邵九日陪亷使盧端公宴東樓序慿髙而翠靄轉防送逺而白鴈防沒泛椒菊而算爵顧絲桐而間奏賔醉月上主待露晞想彭澤之獨遊悵馬臺之陳迹【已上九月九日】

嵗時部【冬】

唐王起北郊迎冬賦於時時和嵗丰勞農息力結冰於坎攺火於國天欣玉燭之太和人受銅渾之防忒由是文物成聲名飾皇皇濟濟鏘鏘翼翼向仙蹕之駐方引斾於司南望曉星之殘尙建杓於禮北嚴飇絕輅之響愛日動鐵驪之色一人由之而展容萬姓於焉而仰徳導嚴凝之气無奪其倫應廣莫之風不於度

趙自厲寒賦大火宿藏靑霜晨烈則蜀井煙閉漲海氛滅長河天浹綴珠崖而生冰幽朔地窮蒙飛沙而雨雪

唐楊巨源奉酬竇郎中早入省苦寒見寄詩冥怒含風羣物戒嚴節空山頑石破幽澗層冰裂題詩金華彥接武丹霄烈曠懷玉京云孤唱粉垣雪窮陰總凝沍正气直肅殺天狼防墜地霜兔敢拒穴悠然蓬蒿士亦得奉朝謁羸驂苦遲遲單僕怨切切端闈仙階邃廣陌凍橋滑旭日鴛鷺行瑞煙芙蓉闕司寒申鄭重成嵗在凜冽謝監逢酒時袁生閉門月漸思霜霰減欲報陽和發誰家挾纊心何地當鑪熱慘舒能一攺恭聽逺者說唐李商隠爲榮陽公進賀冬銀等狀黃鐘應候白琯舒和近訪晉儀禮同元日遐觀魯史事重朔朝

宋蘇軾賀冬啟候緹室之淸宮瞽告以日卜臺觀之黃祲史書有年共安消長之來以待陰陽之定【已上冬總】唐張叔良長至日上公獻壽詩【二首】鳯闕淸鐘度雞人曉漏長九重初起鑰三事盡稱觴日至龍顏近天旋聖歷昌休光連雪淨瑞气雜鑪香化被君臣洽恩沾士庻康不因稽舊典誰得記朝章候曉金門辟乘時玉曆長羽儀瞻上宰云物麗初陽漢禮方佩堯年正捧觴日行臨觀闕帝錫洽珪璋盛美超三代洪休降百祥自憐朝不坐空此詠無疆

釋皎然冬至日陪裴端公使君淸水堂宴集詩亞嵗崇髙宴華軒照緑波渚芳迎气早山翠向晴多推往知時訓書祥辧政和從公惜日短畱賞夜如何

魏曹植冬至獻襪表千載昌期一陽佳節四方交泰萬彚昭蘇亞嵗迎祥履長納慶不勝感節情系帷幄拜表奉賀並獻文履七緉襪若干副茅茨之陋不足以入金門登玉臺也【亞嵗魏晉冬至受賀其儀亞於嵗朝亦云如正見崔寔四民月令冬至之日薦羔黍先薦防以及祖禰其進酒肴及謁賀君師耆老如正日】

唐許敬宗爲百官賀朔旦冬至表臣聞乾坤資始上元開歷象之端日月還流朔旦正旋衡之夲事韞有形之表理遂無物之先故能運彼樞財成庻類麗玆黃道孕育羣生惟聖則天允執在躬之歷惟皇作極必葉履端之契所以書稱敬授易曰明時克正降平無非此道伏惟皇帝陛下聲凝祕籙功造化縱如神之覽體不言於四時發就日之光華同無私於七曜階蓂循晷阿鳯吟辰元精究開辟之初握先窮名數之始裁炎涼於玉管節雨露於金渾道格彼蒼仁霑無外八紘受朔盡入封疆九譯承風逺遵文軌昆虫涵於愷澤艸木泛於榮光由是上感天而下漏泉不愛道而效其寶肇一元於甲子致希世之貞符挾五始於長至播光前之茂禮伏見宣義郎李淳風表竊見古歷分日起於子半勘得今嵗十一月甲子朔旦冬至而故太史令傅仁均欲茍異張曹法減余稍多子初爲朔遂差三刻用乖天正然自初及終日月全未相離算與太初事皆符合奉勅付有司及經術者詳加考定以議奏聞於是鴻生碩儒咸稽茂典研精覃思俱考舊文國子祭酒臣孔穎逹十有一人與尙書八座參議得天咸以爲仁均定朔事有防差淳風推校理尢精宻謹按漢書云古者黃帝合而不死應邵云歷合天心而僊也益部耆舊傳云洛下閎攺顓頊法更作太初歷自云後八百嵗此歷差一日有聖人出定之斯乃差日濫觴久著之於防兆聖出之驗葉當今有之徴俯防八百之期逺葉九仙之道臣等緬惟邃古歷考前王若乃萌气黃鐘兆根牝闡其幽而藏其用窺其奧而開其文列聖存而不論故無得而稱也自圖書爰始三統騰鑣皇王以來六家分軫帝軒垂憲大撓汨其洪源伯禹嗣興小正窮其至賾命羲叔於唐歷考箕子於周年或以乙司分翠虯定箭登淸臺而索隠揆圭表以知防事緒多途無聞感應猶且各稱書契並擅鴻名攺年號以應元符禮日觀而爲稱首豈與夫兩儀同徳五緯齊明景延南正星纒北流聨珠候朔的皪淸漢之間合璧規天徘徊紫霄之上校先代之優劣豈同年而語哉庻當玉輅徐輪金泥祕檢塗山之下防百神而合符介丘之側朝萬玉而光耀天人交際不亦休歟臣等生屬壽昌累逢祉福至於今慶曠古無儔何幸如之親承旦暮不任欣躍之至

宋晁補之冬至賀表璧合珠連防三辰於初紀蕓生荔挺兆萬物之華心

又代人冬至賀表衡端气至候炭仰而鐡低表北景長知人和而嵗美律當幹九六气資宣養之端陽潛地中七日知來復之候易謹閉闗蓋待陰陽之定傳先書物以知天地之祥【已上冬至】

唐太宗守嵗詩【二首】暮景斜芳殿年華麗綺宮寒辭去冬雪暖帶入春風堦馥舒梅素盤花卷燭紅共歡新故嵗迎送一宵中嵗陰窮暮紀獻節啟新芳冬盡今宵促年開明日長冰消出鏡水梅散入風香對此歡終宴傾壺待曙光

杜審言守嵗侍宴應制詩季冬除夜接新年帝子王孫捧禦筵宮闕星河低拂樹殿庭燈燭上薫天彈絲奏管梅風入對局探鉤栢酒欲向元正歌萬壽蹔畱歡賞寄春前

戴叔倫除夜宿石橋館詩旅館誰相問寒燈獨可親一年將盡夜萬里未歸人寥落悲前事支離笑此身愁顏與衰鬢明日又逢春

唐王勃守嵗序嵗月易盡光陰難駐春秋冬夏錯四序之涼炎甲乙丙丁紀三朝之歷數十二月之陰气玉律窮年一萬嵗之休禎金觴獻壽賁鼓雷動煙火星流侲子黃童統鉤陳而驅赤疫諸王萬國陳玉帛而謁【一作朝】諸侯京兆天中竦樓臺而徹漢長安路上亂車馬而飛塵王丞相之登臨行將在目戴侍中之重席忽爾明朝槐火滅而寒气消蘆灰用而春風起魚鱗布葉爛五色而翻光鳯腦吐花燦百枝而引照悲夫年華將晚志事寥落公孫之甲第天子未知王仲宣之文章公卿不識對他鄕之風景憶故里之琴歌柏葉爲樽聊泛新年之酒椒花入頌先開獻嵗之詞【已上除夕】

嵗時部【刻漏】

晉陸機刻漏賦挈金壺以南羅藏幽水而北戢擬洪殺於編鐘順卑髙而爲級激懸泉以逺射跨飛途而遙集伏陰虫以承波吞長流其如挹口納胸吐水無滯咽形防獨繭之緒逝若垂天之電籠八極於千分度晝夜於一箭積水不過一鐘導流不過一莛而用天者因其敏分地者賴其平

宋鮑照觀漏賦觀騰波之吞冩視驚箭之登沒墐戶牖而知天掩雲霧而測曜龍首應時雞人合節大小之候共砌蓂以凋榮昏旦之期逐宮槐而舒卷二分二至無虧余遂之蹤大餘小餘允葉容成之度齊君望曉莫聼鐘聲京尹失時空奔馬足

唐竇翚漏賦重金壺之器建銅史之司致用久而不易循環因而可推水滴瀝而潛響箭差池而靡錯俯通軒禁上應寥廓亙千門兮連萬戶左彤階兮右丹閣亂防唱於晨雞雜幽聲於夜鶴淸淸泠泠日殷鳥星送春漏於重扃赫赫曈曈時方祝融傳夏漏於深宮的的綿綿明河爛然耿秋漏於涼天暗暗陰陰濃氛欝沈轉冬漏於寒林觀夫修短之意見乎造化之心信晷刻之道廣知挈壺之用深故能度量萬物均分四序旣不忒於盈縮亦無差於寒暑

符子璋漏賦疇人失業挈壺不舉詩刺東方之未明史書南風之乖序測辰屢錯於杓建揆景頗謬於寒暑其本則披甲子而求範得黃鐘而下生如因三以窮

數隔八以循行課六歷之疎宻齊七曜之經營俾攝提之有紀寔孟陬之用成其器則方圓列階髙卑中度制陰虫以吐輸設靈虯以承注銅史應其方金箭刻其數則於道如符契之合精於防無黍累之誤

【闕】

漏賦閏餘之數乖歷攝提之運無紀空迹馬遷之能竟絕邵平之美於是金徒抱箭銅史司刻尊【疑作遵】靈虯吐納之規揆抽繭髙卑之力信是模範可爲法則體象陰陽代爲作式故雞人合唱洪殺無差鶴蓋成陰員流不息能收視返聼周流六虛防勤補拙寅亮三餘校擊刀之有則均藂木之不疎察銅衡兮气混混純積水兮來徐徐

顏舒刻漏賦罷衣裳之顚倒配皇極而詞變不假軒閣之鳯凰何用堯堦之蓂莢

王冀洛都賦挈壺司刻漏樽防流仙叟秉尺隨水沈浮玉虯吐水分灌兩壺金龍轉注下激衡渠天道可觀神化無迹日運波澄气分箭易五夜持宵三商定夕【儀禮注日入三商爲昏尙書緯謂刻爲商云】

南齊陸倕新漏刻銘今之宮漏出自防稽漏水違方導流乖則六日無辧五夜不分於是俯察旁羅登臺升庫測以地四參以天一建武遺蠧咸和余舛金筩方員之制飛流吐納之規變律攺經一皆懲革以考辰正晷測表候陰不謬圭撮無乖黍累方壺外次員流內襲洪殺殊等髙下異級靈虯承注陰虫吐噏倐忽往來鬼神出入防若抽繭逝如激電耳不輟音眼無畱盼銅史司刻金徒抱箭合昏暮捲蓂莢晨生尙辧天意猶測地情況我神造通幽洞靈配皇等極爲世作程

周王褒刻漏銘二分同道鳥靈正其昏夕兩至相遇表圭測其短長𨿽則晦朔先後失於公羊之說次捨盈縮惑於丘明之至乎出卯入酉黃道靑緣季孟相推啟閉從序挈壺掌分數之令太史陳立成之法軍將以之緣井壺郎以之趨奏百王垂訓千祀餘烈箭水無絕靈虯長注

玉海陸佐公曰自天觀象昏旦之刻未分治歷明時盈縮之度無凖挈壺命氏逺哉義用揆景測辰徼宮戒井守以水火分玆日夜又曰衛宏載傳呼之節較而未詳霍融敍分至之差詳而不察

嵗時部【丰荒】

宋司馬光永興謝上表維此咸秦昔爲畿甸山川淸美土地膏腴論其平時誠爲樂土在於今日適值凶年經夏亢陽苖靑幹而不秀渉秋淫雨穗黒腐而無收廩食一空家乏蓋藏之粟𦇤負相屬道有流離之人老弱懷溝壑之憂姦猾蓄萑蒲之志正宜安靜不可動揺譬之烹魚勿煩擾則免於糜爛如彼種木任生植則自然繁滋謹當防勵疲駑雕磨朽鈍智力所及勤瘁無辭𨿽復失位危身終不病民負國

眞徳秀江東賑濟無罪可待謝丞相啟頃當原隰驅馳之時備暏田野焦熬之實欲糴則人苦靑蚨之寡欲濟則官無紅粟之儲抑立視其死與旣有負求芻之托茍利專之可也又難逃矯制之刑與其失職以偸安寧若殞身而任責勉效便宜之舉亟問可之音顧小臣敢越於拘攣見盛世素行於寛大是乃彰朝廷之美何至幹堂陛之嚴夲謂羣臣之善亦王之善齊人嘗有格言而眾職之功乃相之功栁子誠爲確論

古儷府卷二﹤子部﹐類書類﹐古儷府﹥

欽定四庫全書

古儷府卷三

眀王志慶編

帝王部【君道總】

李庾西都賦建金雞於仗內聳修竿而掲起其下則稅三闗解銀鐺追共工徙驩兜煦舜弦浹堯年臺收白簡史閣丹筆總秩官之計料不逾乎三十斥匡衡之失論罪溫舒之不足司刑無鬼哭之庭大理有烏巢之獄唐太宗執契靜三邊詩執契靜三邊持衡臨萬姓玉彩輝闗燭金華流日鏡無爲宇宙淸有美璇璣正皎佩星連景飄衣云結慶戢戈榮七徳升文輝九功煙波澄舊碧塵火息前紅霜野韜蓮劍闗城罷月弓錢綴楡天合新城栁塞空花稍蔥嶺雪縠盡流沙霧秋駕轉兢懷春冰彌軫慮書絕龍庭羽烽休鳳穴戍衣宵寢二難食旰飱三懼剪暴興先廢除防存昔亡圓蓋歸天懷方輿入地荒孔海池京邑雙河沼帝鄕修躬思勵已撫俗愧時康元首佇鹽梅股肱惟輔弼羽賢崆嶺四翼聖襄城七澆俗庻反淳替文聊就質已知隆至道共歡區宇一盧綸皇帝聖感詞提劍云雷動垂衣日月明禁花呈瑞色國老見星精發棹魚先躍窺巢鳥不驚山呼一萬嵗直入九重城

杜牧今皇帝陛下一詔徴兵不日功集河湟闗郡次苐歸降臣獲覩聖功輙獻歌詠防書皆應睿謀期十萬曾無一鏃遺漢武慙誇朔方地周宣休道太原師威加塞外寒來早恩入河源凍合遲聽取滿城歌舞曲涼州聲韻逺參差

【闕】

七召風無掩稼雨不破塵天瑞磊砢而相尋地符氤氳而不少收六穗於徵賦翫九莖於池沼三足應時而來儀一角知時而自擾映景星於初月聆鳳音於將曉

梁簡文七勵堯舜垂拱煥彼前聞今惟聖歷萬代一君壁儀照气玉井珠分徳合天地道方華勲滄海碧徹黃河黛文愛人育徳澤等春云宣尼茂典周姬禮容黃裳進士靑衿俊童邦知攺俗國化移風賣藥無藏名之老河泗無洗耳之翁徳星夜映慶雲畫色異艸雙條靈禽比翼狐尾旣九茅脊復三金船漾寶銀甕呈甘康歌壤笑悅禮樞譚隆周謝徳盛漢知慙慈照無礙化湛靈覺散漓淳極澆惇朴國被仁壽家欣教學三眀鑑道六度風出塵照苦入防觀空善識無盡因性必通天不愛寶地無隱瑞百神受職三苗奉義石防紫泥繩金玉刺或托諷梁甫權臥徳而龍盤或織箔渭濵恥藏名而鳳跂於是露防飴蜜澑澄於玉掌云垂五采覆旖旎於仙樓漾醴泉於浪井拂垂楊於禦溝

唐中宗斷進奇巧制蒿宮茅柱實興國之淸猷玉席朱衣乃危邦之敝化漢文提舄少小畱心晉武焚裘生平措意

漢司馬相如封禪文大漢之徳防湧源泉沕潏漫衍旁魄四塞雲布霧散上暢九垓下溯八埏昆虫闓懌廻首面內然後囿騶虞之珍羣繳麋鹿之怪獸導一莖六穗於庖犧雙觡共抵之獸獲周餘珍放於岐招翠黃乘龍於沼欽哉符瑞臻玆猶以爲徳薄不敢道封禪班固典引是以來儀集羽族於觀魏肉角馴毛宗於外囿擾緇文皓質於郊升黃輝采鱗於沼甘露宵零於丰艸三足騫翥於茂樹若乃嘉谷靈艸奇獸神禽應圖合牒窮祥極瑞者朝夕坰牧日月邦畿卓犖乎方州洋溢乎要荒

周王褒上祥瑞表眀王孝治嶽瀆所以效靈至人澤及風雲以之懸感是以若霧非霧天道葉至徳之符似煙非煙觸石表嘉祥之气黃蕭索之輝丹紫輪囷之狀豈止唐堯沈璧气合金方姬后望河形如車蓋梁沈烱勸進梁元帝表指揮則丹浦不戰顧盼則板泉自蕩地維絕而重紐天柱傾而更植鑿河津於孟門百川復啟補穹儀於五石萬物再生

梁南平王恪上元帝牋麰麥兩穗出於南平之邦甘露泥枝降乎當陽之境野蠶自績何謝歐絲閒舊生稻寧殊雨粟

唐王勃乾元殿頌序元戎握節黃公授犀闕之圖帝座聞鼙女薦龍庭之防頳柯捭【疑】刃中權決勝於兩階白羽俄麾善陣推亡於四表朱匡反景之域削虵弭於文防黒山眀月之鄕委龍琛於武帳錦軒星騖控幹絡而觀風繡服霞驚浹神紘而問俗川浮沒羽鯨谿靜丹浦之虞陸薦飛毛熊瓛動靑雲之偵銀闗驟雨望紫陌而趨恩鐵幌馳風計彤闈而瀝思赤馬文猨之寶叢積乎郊虞紈牛露犬之貢滿盈乎儲邸靑丘畫野不逾徵賦之鄕蒼水奉圖未盡隄封之貫紫庭合粹括宇宙於宸襟丹扆凝尊運陶鈞於寶思摛碧霄而錬石上淸耀魄之宮詔寰海而捐珠俯睇陽侯之室功驅偃伯頓鶚視於華封道被來王靜龍吟於武庫

梁簡文帝南郊頌流樂復雅逺符云韶之世墜禮還章非因忠信之薄九垓同軌四海無波儲明變照儀天作兩三衮咸作葉化台光麯蘗王風鹽梅帝載塵淸世晏蒼兕無用其武功運謐時平鵷鷺咸修其文徳桃林散甲華山弢刃玉門罷候紫塞沈烽屠羊釣壑之士厭洗耳而襲簪佩版築藏巖之逸去燥谷而紆珩組唐王勃九成宮頌蠶功順令業著於靑裳蜃磨迎春恩周於黛耜黃沙靜讞爽鳩興頓足之悲丹石銷魂神獬輟推鋒之計星墟列將揮玉節而長驅天防神兵下金壇而決勝橫麾赤阪蔥山成不戰之郊防繳靑丘桃野見其亡之兆煙馳火徼厲珠產而移琛雪騖冰洲駕瑤谿而納賮

顏師古聖徳頌雲飛九域電擊八區共工慝斃涿鹿妖除枝換斯撤攙搶靡余建武戢刃偃伯釁車蠲苛削宻求瘼防隠琴瑟更張銜筞俱盡滿堂已樂聲頌猶軫扇暍垂仁泣辜流憫吏勉端潔民歸願謹閭閻外戶馬牛內壤畎畆相移康莊交讓勿用桴鼔無虞亭障賮納鮫人朔班狼望至誠感慶休气致祥馴擾一角棲集五章華蘋挺幹朱艸曜芳良耜畟畟多稌穰穰國儲億庾家登萬箱

李百藥皇徳頌書龍匣河圖將遊東鰈西鶼云亭載佇

魏曹植文帝誄朱旗所九壤披震疇克不若孰敢不臣懸旗海表萬里無塵回回凱風祈祈甘雨稼惟嵗丰登我稷黍家佩惠尹戶慈父

宋謝靈運武帝誄悠悠聲教綿綿川陸北獻氊裘南貢金竹髽首冠弁穿胸斂服寒穴欣日巢棲玩屋謝莊孝武帝哀冊文百神慕而行雲沈萬國哀而素霜霣綴響蘭深緝言瓊祕浹宇斯澄綿區咸鏡修風曉逸徳星夕映溽露飛甘舒云結慶禎被動植信泊翔泳

陳江總陳宣帝哀冊文廣敷丘索啟膠庠書林吐馥文囿含鏘

梁沈約齊武帝諡議至仁與造化爭流靈威與雷霆齊軌上貫蒼昊下洞深泉春無淒風夏無苦雨時若罔愆多稔如積三革不累五刃不砥庠塾大啟儒雅雲集訓閱得宜搜狩有序丹徼靑丘之野跂踵反舌之民浮深駕阻回首革靣

梁元帝髙祖武皇帝諡議虹旌式捲堡燧載淸胥象相因環楛無曠天衢亨防王道升平南海候風東溟奉貢膏露凝脂慶雲觸石山開蒼璧地出珪驃騎把鉞則休屠欵塞太尉抗旌則名王蹷角聲教所漸浹靈虵之都威令所行通燭龍之外

徐陵侯安都徳政碑皇帝以陶唐啟國致玉版於河宗顓頊承家佐金天於江水經綸艸昧定鼎之業居多締構權輿斷鼇之功相半固以英聲馳於海外信義感於寰中主器攸歸當璧斯在

隋薛道衡老氏碑千年靈蔡著天性以效徴三足神烏感陽精而表質春泉如醴出自京師秋露凝甘徧於竹葦星光若月雲气飛煙三農應銅爵之鳴五緯葉珠囊之度

唐元黃之潤州江寧縣瓦棺寺維摩詰畫像碑我國家神明造物聖政調時滌瑕穢而玉鏡淸剗澆訛而防大朴牢籠七十七代映萬八千年率土之濵防有弗【一作不】韙普天之下共惟帝臣京坻積而銅爵鳴鐘鼔和而玉羊現

李徳裕進幽州紀聖功碑文狀臣學慚荒淺久病衰殘紀軒後之功徒知渇思敍唐堯之徳終媿難名李徳裕幽州紀聖功碑銘龍顏善將任人傑而不疑日角好謀嘆敵國而彊意羌髳率師以翼周北貊梟騎以助漢王褒以日逐歸徳稱爲人瑞班固以稽落蕩冦大振天聲孰若天子神武百蠻震疊【集作慴】乘其蹙國臨以兵鋒割單於之旗納休屠之附非萬里之伐無三年之勤巍乎成功輝焯後代

王勃益州夫子廟碑冠帶混並之所書軌八弦閭閻兼匝之鄕煙火四極竭河追日誇父力盡於楹間越海陵山章亥塗窮於廡下溢金膏於紫洞雨露均華棲玉燭於都風雷順軌丹蓂翠菌藻繪軒庭鳳彩龍姿激揚池籞

楊烱遂州長江縣先聖孔子廟堂碑星連月合層臺有觀羽之勞海晏河移直筆有書祥之倦

楊烱少室山少姨廟碑下應猶艸王言如絲畫衣不犯載酒無寃免禽獸於网羅備寰瀛於軌物周人之養國老始辟西膠漢氏之召諸生初開太學辟雍所以行其禮泮宮所以辧其教童子五尺羞談霸後之臣冠者六人惟述眀王之道其文徳有如此者涼風至司馬於是乎陳兵太白髙將軍於是乎宜戰乘斗杓而誓旅出星門而仗鉞莊周稱天子之劍舉之按之呂望言聖人之兵如風如雨其武功有如此者稽其殷室有文犀利劍之效珍考其周書有玆【一作諸】白乘黃之騁力東漸西被南馳北走盧敖之窮觀六合不出於城隍陶侃之飛入八門未遊於仙室其疆理有如此者

帝王部【聖學】

玉海開寶讀漢書而感於張治獄之無寃雍熈讀晉史而謂後宮防費之當戒端拱讀漢書而感賈誼之激切淳化覽唐史而譏太宗之好名眞宗謂三國誌足爲鑑戒適時用者莫若漢史景徳覽六朝實錄而言褒貶之不當祥符讀前史必究事之始終有未見本末者必記之他日異書中可以質正惟昔咸平之盛稍存天防之規遴擇英髦進陪講讀晝則宻承於顧問夜則逓宿於禁嚴程頥以敬涵養君徳範祖禹以和開導主意勸講猶有分章析理之勞進讀專以因事納言爲職

帝王部【聖制】

唐權徳輿奉和聖制丰年多慶九日示懷寒露應秋節淸光澄曙空澤均行葦厚年慶華黍丰聲名暢八表宴喜陶九功文麗日月合樂和天地同聖言在推誠臣軄惟匪躬瑣細何以報翾飛淳化中

唐崔位爲人賀聖制政刑箴表爰自繩契已還歷選列辟憲章代有詞義罕工湯制局促於盤銘虞歌淡泊於琴曲橫汾乃縱賞之事黃竹匪勸誡之文其餘流泊國風飄淪樂府典謨雅誥寂爾無聞曷若光啟格言昭融至道勤萬幾於一日二日立盛徳於先天後天王維謝賜中和節禦制詩序表文輝三象諧同六律邁殷湯之晨露掩虞舜之薫風

陳子昻爲陳禦史進奉和秋景觀競渡詩表臣聞白雲興詠漢防汾水之詞黃竹申歌周舞瑤池之駕然而志崇逺轍事或勞人故文思之化未光太淸之道猶闕伏惟聖母神皇陛下太虹齊聖感月含神徳茂於

皇階文明照於天下用能提玉斗挹璇衡百神景從三靈葉贊靑雲出洛爰開受命之符赤甲縈河終禦興王之寶非窮神之至徳者其孰能格於是哉旣而黃屋務閒紫極時暇洞庭張樂思接軫於軒防嬀水披圖想同參於堯輦然而逺而勞物者未若近而安人動而勤已者豈比靜而神防於是徙金蹕鳴玉鑾淸禁林禦池殿肅波臣而戒事命舟子爲水嬉彩鷁蓮歌乍起吳江之引靑龍桂擑時謳越女之風鳥逝魚驚沸珠潭而競逐雪飛電集橫玉浦而流光信可以娯樂性靈發揮文物皇歡允協白日俄光於是奏薫風於管弦詠嚴云於林籞帝歌爰作天藻遐彰黼帳帷宮縟文房之綉彩祥煙瑞景霏翰苑之榮光信探賾於苞得斯文於紫極太平允矣元首康哉方欲朝明堂之宮輯羣後之瑞尊榮顯籙光啟聖圖封玉嵩丘以接千年之統泥金少室攸增萬嵗之規卓哉煌煌聖君之表也防臣曲學蓬戶竊位蘭臺未聞騘馬之謡非有雕龍之思鞠躬霜署謬睹於天章逖聽鈞臺側聞於帝樂天文尊貴不逺於下臣帝寶珍崇曲宣於近貴竊以爲君唱臣和固不隔於尊卑宮變商従方允諧於金石輙用齋心扣寂假翰求詞以攀日月之末光繼螢爝之防照

禇亮聖制故司空魏徴挽歌詞表詞窮淸曲理備哀傷漢武北管之書更慙追逺魏文南皮之嘆取愧悼亡與辰緯而相暉隨鐘石而俱振臣趨侍學林竊觀睿藻不入玉山屢逢盈尺如防珠水常睹照車

房齡遺表翰邁鐘張詞窮班馬文鋒旣振則宮徴自諧輕豪蹔飛則花蘤競發

崔沔謝手詔表豈謂化曲成宏私薦及特紆睿思親灑仙毫降自九天粲然五色初喜麗天之象逺燭輝光旋驚垂露之蹤曲覃霈澤鸞鶴廻翔而變態煙雲舒捲以成姿賦彩飛空竦神蕩目恭惟國寶何幸家藏周庾信謝趙王示新詩啟八體六文足驚毫翰四始六義實動性靈落落詞髙飄飄意逺文異水而湧泉筆非秋而垂露藏之山嵓可使雲霧郁起濟之江浦必當蛟龍繞舟首夏淸和聖躬怡裕璢璃雕管鵲顧鸞回婉轉緑沈猿驚鴈落下風傾首以日爲年犍爲舍人實有微願碧雞主簿無有遂心寂寞荊扉疏蕪蘭徑驂駕來梁未期卜日遣騎到鄴希垂枉道

王勃乾元殿頌序靈襟索隱控風伯於詞林睿想鉤深詔天吳於筆海神窮獨照傍探赤水之珍思洽幾深迥冩丹谿之韻金壇紫露映銀籕而翻華瑤林白雪藻瓊章而吐絢

帝王部【禦書】

唐李嶠爲何舍人賀梁王處見禦書雜文表天文景爍璧合而珠連聖理云回鸞驚而鳳集究黃軒鳥迹之巧殫紫府結空之勢偃波垂露防寶意而咸新半魄全曦象天形而得妙固已奇縱絕俗美態入神掩八體而擅規模冠千齡而垂楷法是用編之玉軸勒以銀繩盡罄梁珠特裝玳瑁之匣揔攻陶璧用飾璢璃之笥雕鏤千品緹巾萬襲蕓香卻蠧芝體爲封珍寶之精下燭西昆之岫文章之气上纒東璧之象實可爲天下之妙迹域中之奇觀者焉

又爲納言姚璹等謝賜飛白書表跪承寶貺仰戴瓊文如披七曜之圖似發五神之檢九霄靈澤與垂露而同霑千載嘉祥共廻鸞而並集冠六文而首出掩八體而孤騫眇乎若防霧之拂春林靄乎似輕雲之上秋漢頡皇之始模虫篆未足多奇劉后之嘗學史書孰云能擬固已工逾懸帳妙盡刻符鐘繇竭力而難比伯英絕筋而不逮則知乃神乃聖包眾智而同歸多藝多才總羣方而兼善諒天機之獨運豈凡識之能窺臣等才埓瓶筲任叨衡石器滿之戒每切於愚心棟隆之吉實慙於眀代而天慈曲奬聖造不遺厚祿尊官旣殫恩而極寵良辰美景又申歡而接宴慶方行而已及澤未溥而先加殊恩與骨肉等深縟禮共衣冠相絕今復親陪睿賞特流宸翰嬴氏之魂防天上未比超升闞生之名在月中詎方遐邈昔者韓稜深博肇於署劍田鳳名流僅聞於題柱未有芝英艸聖近縟於防箋合壁連珠俯光於掌握在臣叨忝獨冠古今方且示彼記言諸貽訓表一人之殊寵畱百代之榮觀

宋蘇軾謝賜禦書詩表玉斚金尊霈若雲天之澤寶章宸翰煥乎奎璧之文喜溢心顏光生懷袖伏念臣猥緣末技獲玷淸流早嵗數奇已老江湖之上餘生何幸得依日月之光入侍燕閒與聞講學卒桓榮之業因人而成登劉泊之牀則臣豈敢夫何珍賜及此防軀玆遇皇帝陛下道夲生知才惟天縱文不數於防夏書已逼於鐘王心慕手追陋文皇之猶學筆縱字大笑宋武之未工知臣遭遇之難亦欲顯榮其老鏤之金石庻玩於人人付與子孫俾輸忠於世世鳥企龍躍珠解泉分

張說謝賜禦書大通禪師碑額狀畫起平云防蹲芒玉戈矛攢倚鸞鶴交飛神功發於至想睿思成於徳權徳輿太宗飛白書答詔記至若縹緲鴻翥之勢輕濃蟬翼之狀子敬白而不飛子雲飛而不白稽合眾美裁成絕藝又以見哲王之餘裕書圃之逸品云

舞鳳廻翔於懷袖飛龍顧盼於縑緗霞舒舞鵠之紋云繞廻鸞之勢宮中刀尺剪雲霧於赤城筆下風雷走龍蛇於碧落仙風助其縹緲辰象供其粹凝

宮掖部【皇太后】

唐常衮賀冊皇太后表塗山降瑞華渚呈祥照臨典禮示天人之慶範裁成風化表戚屬之宗師

劉禹錫賀冊皇太后表稟靈作合誕聖表祥徽號極域中之尊至仁爲天下之母長樂宮中永獻南山之壽濯龍門上再揚東海之風

楊於陵賀冊皇太后表周室興王文母同其經禮漢王嗣聖明徳佐其徽猷堯門薦祉延寶祚於無疆長信頥神播歡心於率土

賀太后尊號表修長樂之注已觀景曜之宣誦思齊之詩更侈徽音之嗣

賀太后生辰表動鼔鐘於長樂何慙漢家爲壽之儀響環佩於後宮更邁唐室奉觴之禮五十而慕父母顧聖徳之難加八千以爲春秋喜慈齡之方永

賀太上皇后尊號表擁篲迎門漢祖悟櫟陽之敬望樓執鞚唐宗修興慶之歡玉巵惟志於誇毗寶冊不心【疑作忘】於授受奮乎百世在我一時

宋晁補之代北京賀坤成節表建畢占中歷紀金行之始妊姜協聖禮嚴坤徳之成率土傾心後天申祀恭以太皇太后階下慈仁世濟睿哲生知昊穹所懷宗廟牧享配烈祖勤勞之禮隆嗣王保佑之功盈成祗愼於薄冰丰美大蒙於潤澤式防至養允答常尊誕惟考室之祥肇屆登禾之候謳謡歸美華夏舉同伏願太皇太后百順咸臻三靈共贊天髙地厚扶不防之洪基松茂竹苞資無疆之妙算

又代人冬至賀太皇太后表道參穹厚澤及飛潛生民本姜嫄之仁終配天者后稷思齊詠太任之美要成聖者文王九功可歌五韙咸備

又賀皇太后稱尊表漢典具修式防長樂之養周詩足繼大顯思齊之功

宋文天祥皇子進封左衛上將軍嘉國公賀皇太后表東朝保艾方隆堯母之仁西國分茅式篤文孫之慶

兩宮喜色萬宇歡聲徳厚慈元神怡長樂尊之至也上承視膳之勤宜爾繩兮下適含飴之趣瑤池日永玉葉春濃臣逺被繡衣隃瞻防仗於其王母知介壽之來崇佑我後人願丕圖之有衍

陸防賀皇太后牋唐虞盛際乃出一家父子之親任姒徽音仍見三朝婦姑之法

播芳大全賀皇太后壽牋重闈介壽聳瞻瑤極之紫僊顯號推崇卓冠玉淸之丹籍祲容焜燿茀祉駢蕃殿下離麗重眀坤載萬物徳諧烈祖蚤釐降以嬪虞慶篤文孫終貽謀而與啟歷數衍仍云之系蓬萊宴日月之長熒煌彤管之書赫奕洪徽之盛慈顏不老孝治有光誦思齊思媚之詩逺繼周大任之躅紀長信長秋之制俯卑漢太后之功

夏侯孜皇太后諡冊文塗山佐夏莘野興商潛耀空蘊於方只祕景莫觀於圓魄卓爾潔操穆然凝暉正位號於瑤齋森禮容於金配母儀無斁廟貌有嚴柔順承天廣大法地齊二儀以發育含萬物而化光靜專宅心謙儉約已塗山積厚淮水秉靈四徳交修六宮承式

宮掖部【皇后】

宋梁燾立皇后孟氏制謂王道之大所由興故人倫之始不可緩明揚徳閥之懿簡在慈闈之公欽承溫詔之音俾正中宮之位幽閒貞靜藹聞和聲婉睦惠慈雅應柔則天作之合文定厥祥人謀協從告並吉是宜入聽內職輔宣外和式瞻褘翟之章卜直軒龍之象嘉典大備並行今古之情文盛徳有開增美國家之治理於戲惟恭儉爲富貴之守惟憂勤爲康樂之資如闗睢之進賢則可以基風化之成如樛木之逮下則可以將福履之盛用久乃濟匪初其難勉爾欽修以法三宮之端一相予顯祀以崇七廟之淸眀

晉書后妃傳序夫乾坤定位男女流形伉儷之義同歸貴賤之名異等若乃作配皇極齊體紫宸象玉牀之連後星諭金波之合羲璧爰自夐古是謂元妃降及中年乃稱皇后四人並列光於帝嚳之宮二妃同降著於有虞之典夏商以上六宮之制其詳靡得而聞焉姬劉以降五翟之規其事可略而言矣周禮天子立一後三夫人九嬪二十七世婦八十一禦妻以聽王者內政故防義曰天子之與後如日之與月陰之與陽由斯而譚其所從來逺矣故能母儀天防助宣王化徳均載物比大坤維宗廟歆其薦羞穹壤俟其交防是以哲王垂憲尢重造舟之禮詩人立言先奬葛覃之訓後燭流景所以裁其宴私房樂希聲是用節其容止履端正本抑斯之謂歟若乃娉納有方防閒有禮肅尊儀而修四徳體柔範而六義陰教洽於宮闈淑譽騰於區域則云入戶上帝錫母之符黃神降徴坤靈贊壽丘之道終能鼎祚惟永嗣克昌至若儷極虧閒憑天作孽倒裳衣於袵席感朓側於望則龍漦結釁宗周鞠爲黍苖鷰尾挻災隆漢墜其枌社矣自曹劉內主位以色登甄衛之家榮非徳舉滛荒挺性蔑西郊之禮容婉戀含詞作南國之奇態詖謁由斯外入穢徳於是內宣椒掖播晨牝之風蘭殿絕河雎之響永言彤史大練之範逾微緬視靑蒲脫珥之猷替矣晉承其末與世污隆宣皇創基功而道屈穆後一善勣侔於十亂洎乎太祖始親選良家旣而帝掩紈扇躬行請托後采長白實彰妬忌之情賈納短靑竟踐覆亡之轍得失遺迹煥在綈緗興滅所由義同畫一故列其本事以爲后妃傳云

李商隱太尉衛公防昌一品制集序惟先後懋守丕基允資內助秀南頓嘉禾之瑞開烈山神井之祥徳駕河洲淑肩沙麓將顯降嬀之配未褒紀之恩渝【集作論】美椒塗掩華蘭掖緣山破芿夙聞齊主之悲采石形早降漢皇之慟繞樞有慶鳴社承輝而懿號未彰貞魂莫祔

唐閭丘均爲人賀赦表皇后垂曜軒轅命兆沙麓眀彰教訓以致其功陰祗助宣於陽靈坤徳承順於乾道是故貺流椒掖慶發瑤筵祥矞五云絳丹黃而振色禕防六服合黼藻而融文

錢翊爲人請冊淑妃何氏爲皇后表掖庭累行詎無白鷰之徴簡冊正名宜受金螭之錫

梁江淹爲建平王慶皇后正位章嘉月惠時膺曜宸正翚珩昭品防組在飾休徧函夏譽殷靈昧伏惟嶽曜靜徳式懷謙順升降圖左右詩史夙競茂資早摛芳訓衍教紫庭麗軌華屋聲激綺組風偃家邦

宋文天祥湖南提刑到任謝皇后牋徳侔坤地位正家人闗雎之化旣行用之天下象魏之法使布正自王宮爰取踐更載叨詳讞臣敢不靈承欽卹祗若平反無刑以乂黎民誕敷聖化式敬以長王國永誦徽音晉書后妃論史臣曰方祗體安儷幹儀而合徳圓舒循晷配羲曜以齊眀故知陽爍陰凝萬物假其陶鑄火炎水潤六气由其調理取譬賢淑作伉文思靈根式固實資於此宣穆閱禮偶徳潛鱗翊天造之艱虞嗣塗山之逸響寶運歸其後蓋有母儀之助焉武元楊氏豫聞朝政眀不逮逺愛溺私情深杜衛瓘之言不曉張之詐運其陰沴韜映幹眀晉道中微基於是矣惠皇稟質天縱其嚚識暗鳴蛙智昏文蛤南風肆狡扇禍稽天初踐椒宮逞梟心於長樂方觀梓樹頒鴆羽於離眀襃後滅周方之蓋小妺妃傾夏曾何足諭中原防於鳴鏑其兆彰於此焉昔者髙宗諒闇總百官於元老成王衝托萬機於上公太后禦宸諒知非古而眀穆康獻仍世臨朝時屬委裘躬行負扆各免華陽之釁竟躡和熹之蹤保陵遲以克終所幸實爲多矣

梁髙祖徳皇后郗氏諡議應祥月徳比載坤靈柔範陰化儀形自逺俔天作合義先造舟

宋衛涇成肅皇后【孝宗後謝氏】諡議禮義致化周詩所以著二南之本光大含宏羲易所以贊重坤之象蓋后妃之徳始於閨門刑於邦家垂於來裔其體則一而其用有三承順於上則欲殫其婦道之勤儆戒於中則欲觀其內則之助保艾爾後則欲求其孫謀之詒三者備而後二南無餘蘊坤道無遺功矣端靖而誠莊淑聖而柔令惠問光於彤管慈儀冠乎六宮遊娛之事希從圖史之箴自警紘綖是則蘋藻必躬化始閨閫風行邦國有亷退之節有徽嘉之行迹其垂髫之初體相多異則有以著俔天之表受冊之夕日華宣明則有以彰天作之合母育累朝壽盈七袠號榮衍於六字瑤冊侈乎四上尊崇之養康寕之福奐乎不可尙已雞嗚問安而喜憂有常盥櫛佐餕而防甘必進紀千秋之節則毎從於鳳輦上萬歳之觴則克悅於龍顏嚴君旣樂聖嗣之無違永壽益喜椒塗之盡愛於是五日一朝之禮風雨弗渝兩宮九閏之餘毫釐無間

漢揚雄元後誄沙麓之靈太陰之精天生聖姿豫有祥禎作合於漢配元生成孝順皇姑聖敬齋莊內則純備後烈丕光肇初配天元命是將志在黎元是勞是襄寅賔出日東秩暘谷鳴鳩拂羽勝降桑木蠶於繭館躬執筐曲帥導羣妾咸修蠶族分繭理絲女工是勅遐邇祉中外禔福自京逮海靡不仰徳

晉左九嬪元皇后楊氏誄昔有莘適殷姜姒歸周宣徳中閨徽音永流樊衛二姬匡齊翼楚馬鄧兩妃亦毗漢主峨峨元後光嬪晉宇伉儷聖皇比蹤往古

宋顏延之元皇后哀冊文倫昭儷升有總有憑圓精初爍方祗始凝昭哉世族祥發慶膺祕儀景冑圖光玉繩昌暉在陰柔明將進率禮蹈和稱詩納順爰自待年金聲夙振亦旣有行素章增絢象服是加言觀維則俾我王風始基嬪徳惠問川流芳猷允塞方江泳漢再謡南國伊昔不造鴻化中微用集寶命仰陟天機釋位公宮登曜紫闈欽若皇姑允廸前徽孝逺寧親敬行宗祀進思才淑傍綜圖史發音在詠動容成紀坤則順成星軒潤飾下節震騰上淸朓側有來斯雍無思不極齊謝朓敬皇后哀冊文肇惟淑聖克柔克令淸漢表靈曾沙膺慶爰定厥祥徽音允穆光華沼沚榮曜中谷敬始絺綌教先穜稑睿問川流神襟蘭郁先徳韜光君道方被輔佐求賢在謁無陂顧史式陳詩展義厚下曰仁藏往伊智十亂斯俟四教防式思媚諸姑貽我嬪則化自公宮逺被南國軒曜懷光素舒佇徳

盧照鄰歌中宮祥逰沙麓慶洽瑤衣黃雲晝聚白气宵飛居中履正稟和體微儀刑赤縣演教椒闈陶鈞萬國丹靑四妃河洲在詠風化攸歸

宮掖部【妃嬪】

梁簡文帝有所思詩昔未離長信金翠奉乘輿何言人事異宿昔故恩疏寂莫錦筵靜玲瓏玉殿虛掩閨泣扇羅幌詠蘼蕪

陳張正見昭君怨詩塞樹暗胡塵霜樓眀漢月淚染上春衣憂變華年髮

又陰鏗詩跨鞍今永訣垂淚別親賔漢地隨行盡胡闗逐望新交河擁寒霧隴日闇沙塵惟有孤眀月猶能送逺人

又周庾信詩拭啼辭戚裏廻顧望昭陽鏡失菱花影釵除卻月梁圍腰無一尺垂淚有千行緑衫承馬汗紅袖拂秋霜別曲眞多恨哀弦須更張斂眉光祿塞遙望夫人城片片紅妝落雙雙淚眼生冰河牽馬度雪路抱鞍行朔風入骨冷夜月照心眀方調琴上曲變作胡笳聲

又陳後主詩圖形漢宮裏遙聘單於庭狼山聚雲暗龍沙飛雪輕笳吟度隴咽笛轉出闗嗚啼妝寒葉下初月愁眉生只餘馬上曲猶作別時聲

又唐盧照鄰詩金殿恩中絕交河使漸稀肝腸隨玉輦形影向金微漢宮艸應緑胡庭沙正飛願逐三秋鴈年年一度歸

又駱賔王詩斂容辭豹尾緘恨度龍鱗金鈿眀漢月玉筯染胡塵妝鏡菱花暗愁眉栁葉嚬惟有淸笳曲時聞芳樹春

又董思恭詩琵琶馬上彈行路曲中難漢月正南逺燕山直北寒髻鬟風拂亂眉黛雪沾殘斟酌紅顏攺徒勞握鏡防

又上官儀詩玉闗春色曉金河路幾千琴悲桂條上笛怨栁花前霧掩臨妝鳳風驚入鬢蟬緘書待還使淚盡向髙天

梁孔翁歸班媫妤怨詩長門與長信日暮九重空雷聲聽隱隱車響絕籠籠恩光隨妙舞扇逐秋風鉛花誰不見人意自難同

又何思澄詩寂寂長信晚雀聲愁洞房蜘蛛网髙閣駮蘇被長廊虛殿簾帷寂閒堦花蘂香悠悠視日暮還復守空牀

又陳陰鏗詩栢梁新寵盛長信昔恩傾誰爲諸人巧翻爲歌舞輕花月分窻進苔艸共堦生睫淚衫前滿單眠魂裏驚可惜逢秋扇何用合歡名

又陳標詩掌上恩移玉帳空香珠滿眼泣春風飄零怨栁凋眉翠狼藉愁桃墜臉紅鳳輦秪應三殿北鸞聲不散五湖中笙歌處處廻天睠獨自無情長信宮陳張正見銅雀臺詩荒涼銅雀晚揺落墓田通云慘當歌日松吟欲舞風人疎瑤席冷曲罷繐帷空可惜年年淚俱盡望陵中

喬知之銅雀妓詩金閣早分香鉛華不重妝空餘彊歌舞猶是爲君王哀弦調已絕曲艷不須長共看西陵暮秋煙生白楊

又劉方平詩遺令奉君王嚬娥彊一妝嵗移陵樹色恩在舞衣香玉樹生秋气銅臺下夕陽淚痕沾井幹舞袖爲誰長

沈佺期長門怨詩月皎風泠泠長門次掖庭玉堦聞墜葉羅幌見飛螢淸露凝珠綴流塵下翠屏妾心君未察愁嘆劇繁星

又崔顥詩君王寵初歇棄妾長門宮紫殿淸苔滿髙樓眀月空夜愁生枕席春意罷簾櫳泣盡無人問容華落鏡中

又劉長卿詩何事長門閉珠簾只自垂月移深殿早春向後宮遲蕙艸生閒地梨花發舊枝芳菲似恩幸防著被風吹

又岑參詩君王嫌妾妬閉妾在長門舞袖垂新寵愁眉結舊恩緑錢侵履迹紅粉濕啼痕羞被夭桃笑看春獨不言

又賈至詩獨坐思千里春庭曉景長鸎喧翡翠幙栁覆鬰金堂舞蝶縈愁緒防花對靚妝深情托瑤瑟弦斷不成章

又王貞白詩寂寞故宮春殘燈曉尙存從來非妾過偶爾失君恩花落傷容鬂鶯啼驚夢魂翠華如可待應免老長門

又王貞白詩葉落長門靜苔生永巷幽相思對眀月獨坐向空樓鑾駕迷終轉蛾眉老自愁昭陽歌舞伴此夕未知秋

劉長卿故女道士婉儀太原郭氏挽歌作範宮闈睦歸眞藝業超馭風仙路逺背日帝居遙鸞殿空畱處霓裳已罷朝淮王哀不盡松栢但蕭蕭宮禁恩長隔神仙道已分人間驚早露天上失朝雲逝水年無限佳城日易曛簫聲浮薤曲哀斷不堪聞

江總爲六宮謝表鶴鑰晨啟雀釵曉映恭承盛典夙荷徽章步動云袿香飄霧縠媿纒艷粉無情拂鏡愁縈巧黛息意臨窻妾聞漢水贈珠人間絕世洛川拾翠仙處無雙或有風流行雲窈窕初日聲髙一笑價起兩環乃可桂殿迎春蘭房侍寵借班姬之扇未掩驚羞假蔡琰之文寧披竦戴

梁沈約爲六宮拜章蓬閨菲質嘉淑無算越自幽衡登軀宸漢奉日月之華侍巾屣之末何以厠鴛鸞之盛序奉屬車之淸塵

陳江總爲陳六宮謝章恭膺禮命愧集丹縷之顏拜奉曲私愁縈翚羽之色魯宮夜火伯媛匪驚楚榭奔濤貞姜何懼豈期日月騰影風雲防潤遂復位崇九禦聲髙六列象服增華丹軿耀采何以弼佐王風克柔陰化兢惶並集追想流荇之詩荷遽相並遂失鳴環之節張說上官昭容集序明淑挺生才華絕代敏識聰聽探微鏡理開卷海納宛若前聞揺筆雲飛咸同宿構則天久視之後中宗景龍之際十數年間六合淸謐內峻圖書之府外辟修文之館搜英獵俊野無遺才右職以精學爲先大臣以無文爲恥每豫逰宮觀行幸河山白雲起而帝歌翠華飛而臣賦雅頌之盛與三代同風豈惟聖後之好文亦云奧主之協贊者也古者有女史記功書過復有女尙書決事宮閤昭容兩朝專美一日萬幾顧問不遺應接如響𨿽漢稱班媛晉譽左嬪文章之道不殊輔佐之功則異迹祕九天之上身沒重泉之下嘉猷令範代罕得聞庶姬後學嗚呼何仰然則大君據四海之圖懸百靈之命喜則九圍挾纊怒則千里流血靜則黔黎乂安動則蒼甿罷入耳之語諒其難乎貴而勢大者疑賤而禮絕者隔近而言輕者忽逺而章忠者忤惟窈窕柔曼誘掖善心忘味九徳之衢傾情六藝之圃故登昆巡海之意寢剪胡刈越之威息璿臺珍服之態消從禽嗜樂之端廢獨使溫柔之教漸於生人風雅之聲流於來葉非夫黃毓粹貞眀助思眾妙該識羣靈挾志誕異人之寶授興王之瑞其孰能臻斯懿乎鎭國太平公主道髙帝妹才重天人昔嘗共遊東壁同宴北渚倐來忽往物在人亡憫雕琯之殘言悲素扇之空曲上聞天子求椒掖之故事有命史臣敍蘭臺之新集

謝莊孝武帝宣貴妃誄丘煙熅瑤臺降芬髙唐渫雨巫山欝云誕發蘭儀光啟玉度望月方娥瞻星比婺毓徳素裏棲景宸軒處麗絺綌出懋蘋蘩修詩賁道稱圖昭言翼訓姒幄贊軌堯門展如之華實邦之媛宋謝莊殷貴妃諡冊文惟爾含徽挺茂爰光素裏友琴流荇實華紫掖奉軒景以柔眀登譽處椒風以婉孌升名幽閒之範日藹層闈繁祉之慶方崇蕃世而當春掩藻中波滅源朕用震悼傷於厥心松區已剪泉防將墜宜有旌徳第行式衍聲芳

張纘梁髙祖丁貴嬪哀冊文陰化代終王風攸始動容諮式出言顧史宜其家人刑於國紀素魄貞眀紫宮炤晰逮下靡傷思賢罔蔽躬儉則節昭事惟防金玉無玩筐筥不捐祥流徳化慶表親賢甄昌軼啟孕魯陶燕方論婦道眀章閫席池早扃沅湘已穸展衣委華朱幩寢迹幕結儲闈哀深蕃辟

常衮贈媫妤董氏墓志銘瑤臺入寵金屋流芳映月幌而方娥上星樓而比婺恩多不恃顧重無矜讓以同車恭而避寢

儲宮部【太子總】

梁庾肩吾侍宴宣猷堂應令副君徳將聖陳王才掞天歸來宴平樂置酒對林泉鑪香雜山气殿影入池漣艷舞時移節新歌屢上弦聽曲慙回顧思經徒欲眠劉孝威奉和簡文帝太子應令太子天下本元良萬國貞周朝推上嗣漢代紀重眀前星涵瑞彩洊雷揚逺聲三善傳樂正百行紀司成九流徧已辧七經咸所精博聞彊子政髙才陵長卿禮尊逾屈已徳盛益卑情仙气貽鐘相儒道推桓榮延賢博望苑視膳長安城園綺隨金輅浮丘侍玉笙智囊前斂笏端士後垂纓九仙良所重四海更誰傾班輪同防乘甲館齊蓬瀛

周庾信北園新齋成應教紅粉跂鳥翼山節拱蘭枝畫梁雲气繞雕窻玉女窺月懸惟反照蓮開長倒垂盤根細壊石行雨暴澆池長藤連格徙髙樹帶巢移鳥聲惟雜曲花風直亂吹白虎題書觀元熊帖射皮文弦入舞曲扇月掩歌兒玉節調笙管金船代酒巵若論曹子建天人本共知

唐薛元超奉和同太子監守儲禁銅扉啟宸行玉遙空懷壽街吏尙隔寢門朝地首瞻龍防塵外想鸞鑣飛文映仙牓瀝思葉神颷帝念紆蒼陸幹文煥紫霄雲塘橫筆海平圃振詞條欲應重輪曲鏘洋韻九韶梁簡文帝上昭眀太子集別等表眀月西流幼有文章之敏羽籥東序長備元良之徳非假二疎寧勞四皓虎賁恧其經學智囊慙其調防豈止博望延賔壽春能賦問疑棗據書戒憑陵而已哉玉折何追星頽靡續地尊虢嗣外陽之術無徴位比周儲緱山之駕不返梁任昉爲皇太子求一日一入朝表臣聞內豎告安姬昌怡色鳴雞戒旦周發冠履或以涼燠之候晨昏異宜膳羞之和鼎飪殊節一辰三朝稱情猶簡終日承顏在理斯愜且長壽之對撫循無已馳道未窮顧懷不輟豈直下動天至固亦上結慈衷自頃半旬乃朝遂爲通制事逾信次義乖晨省一日萬幾不敢三塵禦省每旦攺宿特乞一至寢門

蕭子範求撰昭眀太子集表臣聞姬旦云亡播禮樂於百代宣尼旣沒雅頌於千祀夏啟之風載樂野周晉之迹止在洛濵入侍四公西京見美長壽一察東漢流名魏擊之悟篋衣事闗戰國孫登之愛田苗義屬偏覇各稱小善靡擅雕虫子桓𨿽詩賦可嘉矩範頓闕貽譏良史取誚前載備而爲論發奧允歸自少陽潛位震方滅采神儀長往銅樓毀搆音顏緬邈舟壑遷移若乃緣情體物防縟錦縱橫艷思籠蓋詞林積練累素盈車滿笈金石有銷斯文方逺旣異陳王之躬撰又非當陽之自集臣蟬翼輕身未從塵露而班輸嚴駕永輟騑驂戀主懷玆伏深涕慕冒乞銓次遺藻勒成卷軸唐劉【闕】論太子初立請尊賢學表臣聞郊迎四方孟侯所以成徳齒學三讓元良由是作貞斯皆屈主祀之尊申下交之義故得芻言咸薦睿問傍通不出軒庭坐知天壤率由玆道永爲鴻基者焉至若生乎深宮之中長乎婦人之手未嘗識憂懼無由曉風俗𨿽復神機不測天縱生知而開物成務終由外奬夫宗彼幹籥聽玆謡頌何以辧章庶績甄覈彛倫歷考賢聖咸資琢玉是故周儲上哲師望奭而加裕漢嗣深仁引園綺而昭徳原夫太子宗祧是系善惡之際興亡斯在不勤乎始將悔於終是以晁錯上書令先通政術賈誼獻防務前知禮教竊惟皇太子玉裕挺生金聲夙振眀允篤誠之美孝友仁義之方皆挺自天姿非勞審諭是以華夷仰徳翔沛希風矣然寢門視膳已表於三朝藝宮論道宜於四術𨿽則春秋鼎盛飭躬有漸實恐嵗月易往惰業興譏取適晏安言從此始臣以愚短幸參侍從恩廣離眀輕願聞徹不敢曲陳故事請以聖徳言之伏惟陛下誕叡膺圖登庸歷試多才多藝道著於匡時允武允文功成於纂祀萬方卽序九圍淸晏尙且𨿽休勿休日愼一日求異聞於振古勞睿思於當年乙夜觀書事髙漢帝馬上披捲勤過魏後陛下自勵如此而令太子優防棄日不習圖書臣所未諭一也加以暫屏機務卽寓雕虫紆寶思於天文則長河韜映摛玉字於仙札則霽霞成彩固以錙銖萬代冠冕百王屈宋不足以升堂鐘張何階於入室陛下自好如此而令太子悠然靜處不尋篇翰臣所未諭二也陛下備該眾藝獨秀寰中仰達天聰俯詢凡識聽朝之隙引見羣儒降以溫顏訪以今古故得朝廷是非裏閭好惡凡有巨細必闗聽覽陛下自行如此而令太子久入趨侍不接正人臣所未諭三也陛下若謂無益則何事勞神若謂有成則宜申貽厥後蔑而不急未見其可伏願俯惟睿範訓及儲君授以良書娯之嘉客朝披經史觀成敗於前蹤晚接賔逰訪得失於當代間以書札繼以篇章則日聞其所未聞日見其所未見副徳逾光羣生之福也竊以良娣之選徧於中國仰惟聖防本求內助防微愼逺之慮固非羣臣所測曁乎徴簡人物則與聘納相違監撫二周未延一士愚謂內旣如彼外亦宜然者恐招物議將謂陛下重內而輕外也古之太子問安而退所以廣敬於君父異宮而處所以分別於嫌疑今太子一侍天闈動移旬朔師傅以下無由接見假令供奉有隙蹔還東宮朝謁旣疏且事欣仰規諌之道故所未暇陛下不可以親教宮寀無因以進言𨿽有具寮竟將何補伏願俯循前躅稍抑下流逺大之規展師友之義則離徽克茂帝圖斯廣凡在黎元孰不慶賴太子溫良恭儉聰眀睿哲含靈所悉臣豈不知而淺識勤勤思效愚衷者願滄溟益潤日月增華也

李商隱爲濮陽公論皇太子表伏惟皇帝陛下道冠百王功髙三古事窺化本謀洞機先皇太子自正位春坊輝望苑陛下旁延雋乂以贊溫文並學探泉源气壓浮競嗜魚不進求玦莫從有王褒之獻箴無卞蘭之奏賦今縱粗乖睿防微慊聖心當以猶屬妙齡未加元服或攜徒禦時縱逸逰欒野夏儲亦嘗觀舞南皮魏副屢見飛觴陛下濬發慈仁殷勤措教稍逾規戒卽震威靈𨿽伐木析薪必循其理而逝梁發笱亦有可虞抑臣又聞父之於子也有嚴訓而無責善君之於臣也有掩惡而復錄功故得各務日新並從夕攺同寘於道不傷其慈儻犯在斯須便遺天性過當造次遽抵國章則以古以今孰爲令子在朝在野誰曰全臣虛牽復之微言失不貳之深防伏以陛下侔覆育於天地霽赫怒於雷霆復許省勵宮闈早謝師傅蹈殊休於列聖慰欽矚於兆人臣才則荒涼志惟朴騃因緣代業被官榮竊諸侯之土田領大將之旗皷當車折檻合首他人瀝膽刺心正當今日而名非朝籍務切軍機道阻且修佇立以泣龍樓獻直戴逵之辭翰蔑聞鳳闕拜章張儼之精誠未冺

於志寧諌太子承幹引突厥達哥支入宮書上天蓋髙日月以光其徳明君至聖輔佐以贊其功是以周誦升儲見匡毛畢漢盈居震取資黃綺周公抗法於伯禽賈生陳事於文帝莫不殷勤於端士懇切於正人昔鄧禹名臣方授審諭之任疎受宿望始除輔導之官歷代賢君莫不丁寧於太子者良以地膺上嗣位處副君善則率土霑其恩惡則海內罹其禍

梁簡文帝上皇太子圃講頌啟竊以舜韶始唱靈儀自舞陳律才宣風心競蕚輕禽短葉尙識音光沐善歡心寧忘撫抃伏惟殿下體髙賾養道春禁牢籠文圃漁獵義河注意龍宮研心寶印云聚生什之才並命應王之疋探機析理怡然不倦朱華景月詎此罷屬素藏晚節英初气霜竹浮陰風梧散葉從容雅論實防神衷綱經生多幸屬此休世躊躕奉渥得備磐藩而黏蠅未防迷象不羈寶沒醉衣珠沈勇額得聞勝善寧歌詠

許敬宗謝皇太子玉華山宮銘賦啟伏惟殿下天資學府道貫生知絢發詞林若春華之麗韶景漪淸筆海譬秋水之澹晨霞仙鶴和吟慙八音於雅韻神龍縟彩謝五色於雕文綺布天庭云生石砌理含貞邃雅達谷處之端趣極幽閒妙盡嵓居之體煙松合翠露桂分紅察彼殊形翻然共色防冩眞之奧防擅體物之窮神若乃漢月鉤空乍臨珠箔石苕垂髮或映莊帷莫不理超詞表意生文外自餘淸防觸類奇新成若神化之工光乎性道之制蓋由基天挺裕纂聖凝離故能邁古超前納卿云於度內逾儔絕侶括啟誦於胸中

薛元超諌皇太子牋昔漢苑招賢髙軒洞敞曹園愛客飛蓋連陰此乃副君之待士也亦有推心鄭眾每佇於諮詢降禮桓榮用承於誨命此則副君之尊師也固以苑囿之地艸樹極深絕磴危嶠往往而有控纎離之馬影逾流電擁太阿之劍气駭奔星截輕禽逐狡兔倘有銜勒之變𨿽悔何追殿下假以溫顏人各申其藝業鉤深理窟者思憤懷蛟摭實詞條者文成吐鳳此亦一時之奇觀可以澡慮怡神預在宮僚人知自效便僻取容者疎之正直不撓者親之棄不急之務而省逰娯絕無益之欲而惇節儉以儒墨爲城池翺翔其際以禮義爲幹櫓棲息其間

許敬宗爲司徒趙國公謝皇太子寄詩牋手開玉札目澄心行諷金聲式歌且抃竊惟化成天下【闕】以導洪源體物緣情自風騷而綿列代莫不咸相祖述罕見生知伏惟殿下摛絢紹天含章挺睿溫文表裕藻淸漢於離暉麗則凝華縟春秋於博望乃以監守餘暇俯貺淸篇覽夜月之流光降無私於逺客想懸旌之未捲察翹心於徵斾依依垂栁益愴邊城鬰鬰中園偏傷逺塞殊私所被文防兼深詞運理而參神气淩雲而含粹五章間發若啟榮光之圖六律相宣如覿奏金之字無忌幸從神武愧乏王粲之才忝降斯文益深吳質之思無任感荷慶躍之至於是扣寂求音繼震方之逸響披吟見意吐爝火之微光

宋汪藻代人賀皇太子正位牋分輝寶緒毓粹璿源挺天人岐嶷之資稟聖人徇齊之教保毓元良星輝海潤琢磨令徳玉粹金純

【闕】

賀元正箋幹九四之潛徳震一索之長男問寢雞鳴紫禁耐煙花之繞賔賢鴻翼皓眉峙雪柏之堅王勃乾元殿頌序皇太子承云紫座翊八柱於幹維湛粹靑衢揖三樞於地戶黃離踵曜太陽分銑樹之輝蒼震薦音少海控銀河之色鶴筌飛奏想丹駕於瓊山鮑爼捐芳齒冠於寶序彤闈問豎禮崇監撫之威黼席興賢義極君親之愛若乃東門防疊仙構於熊山西苑承家導靈波於鴈沼桐圭作瑞鳳毛曜丹穴之英茅壤分維麟距冠丘之俊

楊盈川崇文館宴集詩序齒於成均所以眀其長防通於博望所以昭其賔客東方曼倩之文史卽自陳詞甪裏先生之羽翼仍參獻壽爲賔者四友等黃龍之簡才論奏者八人同赤烏之下士莫不縉紳舊徳縫掖名儒衣簮拜髙闕之門驂駕陪直城之路

梁王筠昭明太子哀冊文式載明兩實惟少陽旣稱上嗣且曰元良儀天比峻儷景騰光奉祀延福守器傳芳睿哲膺期旦暮斯在外莊肅內含和愷軒緯掩精陰羲弛位纒哀在疚殷憂銜卹孺泣無時蔬饘不溢禫遵逾月哀號未畢實惟監撫亦嗣郊禋問安肅肅視膳恂恂金華玉璪駟班輪隆家干國主祭安民光奉成務萬幾是理矜愼庶獄勤卹闗市誠存隠惻容無慍喜殷勤博施綢繆恩紀爰初敬業離經斷句奠爵崇師卑躬待傅馳神圖緯研精爻畫沈吟典禮優防方冊饜飫膏腴含咀肴核括囊流略包舉藝文徧該緗素殫極丘墳幐帙充積儒墨區分贍河闡訓望魯揚芬吟詠性靈豈惟薄伎屬詞婉約緣情綺靡字無防竄筆不停綴壯思泉流淸章云委總攬時才网羅英茂學窮優洽辭歸防富或擅譚叢或稱文囿四友推徳七子慙秀望苑招賢華池愛客托乘同舟連輿接席摛文掞藻飛觴泛醳恩隆置醴賞逾賜璧徽風遐被盛業日新仁器非重徳輶易遵澤流兆庶福降百神四方慕義天下歸仁云物告徴祲沴褰象星霾恆耀山頽朽壤靈儀上賔徳音長往

儲宮部【太子生】

後魏溫子升魏莊帝生皇太子赦詔彩雲映日神光照殿方開博望將起龍樓逺近同歡神人共悅

宋王安石賀生皇太子表燕禖饗徳方儲錫羨之祥羆夣生賢克協防昌之運與在照臨之廣敷同慶賴之深竊以思齊神防時恫假樂民之攸塈天所保佑厥惟太姒之多男國之榮懷亦曰成王之眾子恭惟皇帝陛下令徳光乎洛誦康功茂乎岐昌鴻休無疆景命有僕蓋芣苢之薄言采采眾皆先成則螽斯之宜爾振振宗彊孰禦臣久叨眷遇適阻進趨親值夲支百世之盛時敢忘壽考萬年之善祝

李劉賀皇帝誕太子表斗掲柄於子躔式對履長之慶星重輝於甲觀肇開震索之祥封人祝華願惟在於多男帝子生商命誕膺於百祿矧春秋鼎盛之防重日月離麗之眀有道之長無思不服斯幹詠朱芾之宜長樂增防衣之喜臣濫竽郡紱阻綴庭紳歌本支百世之詩知不遺於周士獻父母萬年之頌尙竊附於唐人

宋沈淸臣賀誕皇嫡孫表洪圖錫羨卜年過蒼籙之期朱邸發祥奕葉啟緑車之慶事闗廟社喜極神人毛【闕】皇子晬日淨髮祝詞帝祉儲休皇圖增永熊夢占筦簟之祥燕禖襲弓矢之慶維時百子來侈千齡標日月以含粹擢山河而赫靈

儲宮部【太子冠】

宋謝莊皇太子加元服上太后表離景承震樞光陪極毓問東華飛英上序樂正歌風司威頌徳淸眀神鏡溫文在躬練日簡辰昭備元服懋三王之教爥少陽之重

又賀太子表伏惟殿下眀兩承乾元良作貳抗法遷身英華自逺樂以修中禮以治外三善克茂徳成教尊自今吉辰昭加元服對靈祗之望儔上庠之歡率天罄世莫不載躍

儲宮部【冊立】

唐內制冊遂王爲皇太子文體幹降靈襲聖生徳教深蘊瑟气葉吹銅早集大成丕肩幼志溫文得於天縱孝友因於自然符彩昭融器業英逺爰膺錫社實寄維城懿河間之不羣慕東平之最樂自頃離眀輟耀震位虛宮地徳可尊人神攸屬式稽令典載煥徽章

宋鄧潤甫立皇太子制溫文日就睿智夙成回馳道之車能止班輪之騖辧南陽之牘允符東海之休自疏錫於王封益光華於徳望勝衣視膳溢然孝友之姿好禮受經不煩師傅之誨

周王褒爲百寮請立太子表洊雷居震春方應守器之禮眀兩作離少陽纂重暉之業是以三善昭徳載祀之祚克隆一人元良貞國之基永固問安寢門視膳天幄

梁簡文帝謝立爲皇太子表臣本凡質賔實無取特以毓慶雲霄馮暉璿極鳴玉內侍指揮外藩猶懼不任尙疑廢職況復監撫守從道著前經恭敬溫文義彰昔記震維禮絕離景事尊飬徳北宮贊業東序事異定陶之舉有類膠東之冊將何以著三善之徳延四皓之防屈叔譽之辭繹卞蘭之頌

梁陸倕爲豫章王慶太子出宮表臣聞周固夲支實資眀兩漢啟磐石必系元良所以闡宏祚鼎光崇守器伏惟皇太子道契生知照均天縱不借審諭之功無待溫文之輔而冬書秋記夙表睿資春誦夏幼彰神度𨿽復直門守令長壽察微魏贊多容漢稱寛博不足以連輝茂則匹景令圖甲觀惟新桂宮告始朱班徙次翠蓋移陰華裔式瞻人祗蹈舞

唐常衮爲代宗讓皇太子表國之上嗣古曰元良觀象於天應前星之環極取法於地視少海之朝宗必訪蓍以承主鬯臣幼非樂善長未好儒慈奬特深愚不易教之羽籥有昧樂章訓以詩書終迷義府逰虧四老才乏五官人莫系心徳非守器頃者外統羣帥內錄尙書竊懼任榮以憂官謗今謬塵博望猥辱壽春位登靑宮禮絕朱邸且乖人望載黷朝經循名責實未足承天之序捨長立賢亦猶行古之道伏惟陛下博求公議久納微誠更擇溫文俾膺繼紹逺想伯夷之讓用升季歷之材

劉禹錫賀冊皇太子表前星位定拱宸極以昭彰蒼震气宣與天地而長久禮光匕鬯澤被華夷宗祉有無彊之休生靈懷莫大之慶

栁宗元爲百官賀冊立皇太子表伏惟陛下奉率前規敷揚盛典顧玆守器之重爰正承華之位遵義方之教載錫嘉名崇建儲之禮式光典命以長而立自符於愼擇必子之選遂合於至公邦本不揺王業彌固載錫雕瑉之冊委頒靑輅之旂

宋汪藻代人賀皇太子正位牋分輝寶緒毓粹璿源挺天人岐嶷之資稟神聖徇齊之教當周室本支之盛獨冠百男宜漢家羽翼之成無煩四皓前星外炳洊震中潛某幸列宗枝喜隆邦本河潤九里方率族以依仁月有重輪願登歌而薦祉

儲宮部【儲學】

唐崔融爲皇太子請修書表臣聞昔者眀王學以化人成俗古之君子文以緯地經天𨿽有閬風之髙嶽弗登弗知其峻也𨿽有浴日之巨溟弗涉弗知其廣也伏惟天皇域中居大天下化成百官以理萬民以察日行中道而淑淸嵗起攝提而位序光薫萬物豈直芝珥蓂澤加四海寧惟壽麻孤竹地成形而天成像其道彌光河出圖而洛出書其徴可驗瓊林璧沼金門石室墳典積於丘山筆墨盈於泉海聖朝多士自可包二代之文臣顧不才可足奉三王之教皇慈渥洽帝奬優隆擢公望爲太師徴子房爲少傅所冀習與智長化與心成嘗辛苦於嵗余終未階於日就臣聞學者殖也問以辧之積必有成勤則不匱以周公之上聖日讀百篇以孔父之多能韋編三絕臣𨿽不敏竊所庶幾然以列代遺章先王舊典康成興業才覽捲於八千士安覃思願加年於累百豈不以學而時習博則難精者乎今欲搴其蕭稂撮其樞要可以出忠入孝可以益國利人極賢聖之大猷盡今昔之能事商百氏勒成一家庶有代於箴防長不違於左右謹當開桂樹之山鑿芙蓉之水引甘泉之詞賦總望園之賔客下蕓閣而長謡臨梓廚而髙防一遊蘭芷佇變蓬麻區區之誠敢希矜允豈使肅城門內惟傳魏國之名崇政殿中獨紀晉朝之事

劉孝綽爲東宮奉經啟皇太子四術夙和三善非學猶復旁求儒雅應物稽疑業光夏校徳茂周庠諸侯宋魯於焉觀則參陪盛禮莫非國華

梁元帝皇太子講學碑皇太子洊雷種徳重離作兩業冠孟侯道髙上嗣宮墻累仭髙山仰止承華之闈更似通徳之門博望之園反類華陰之市家丞庶子並入四科洗馬后車俱通六學轉金路而下辟雍晬玉裕而經槐市詳其懸鏡髙堂衢樽待酌瞻後忽前博文約禮將使東極長男之宮不獨銘於銀牓南皮太子之序豈徒擅於金碑

陳江總皇太子太學講碑我大陳之禦天下若水渙其長瀾瑤星躔其永曆重華誕睿興於大鹿之野敬仲繼業盛矣鳴鳳之占兼以鴻才海富逸思泉防含毫落紙動八闋之歌謡只句片言諧五聲之節奏雲飛風起追壓漢帝之辭髙觀華池逺跨魏王之什爰復建藏書之冊開獻書之路帷帳叢殘家壁遺逸紫臺祕典緑帙奇文羽陵蠧迹嵩山落簡外史所掌廣內所司靡不飾以鉛槧雕以緗素此文教之修也

儲宮部【太子妃】

唐太宗冊太子妃文族茂冠冕慶成禮訓貞順自然言容有則作合春宮實協三善曰嬪守器式昌萬乘僃玆令典仰惟國章

宋謝莊皇太子妃哀防文楹凝桂酒庭肅龍輼風吹國輅雲起郊門皇帝傷總防之掩防悼副禕之滅華行光旣宴長河又斜顧而言曰璇瑤有毀郁烈無湮翦素裁簡授之史臣其辭曰霍岫窺天流凝漢祥發桐珪慶昭金算毓景帝裏飛芳戚閈祕儀施谷升音集灌月晷幾望娣袂維良釋幃春宮承飾少陽五葉衍藻四訓抽光葳蕤蕙振婉孌瓊相淸徽就逺祲沴方搏臨華罷翠當收蘭復殿生響長廡結寒節移虛饋气變容衣中庭艸曖階上螢飛傷縈裏第痛溢朝闈霜侵燭昧風宻帷淒驚葭夕轉龍驂夜嘶筵旣訣兮奠旣徹背靑闕兮去神閨旌掩欝而還泛蓋逶遲而顧低素紼斂維華軿解馭山燧恆陰松阿不曙離天渥兮就銷沈委白日兮卽幽暮菊有秀兮蘅有芬徳方逺兮聲彌樹

齊王儉皇太子妃哀防文肇惟初識芳猷夙就翩翻禮園徘徊樂囿視秋齊眀方春等茂伊宋之季天衢薦阻咨我儲貳締胥江滸衛女事齊樊姬贊楚美著嬪嗣徽音踵武數盈則反否極斯昌肅膺靈命經緯三光往儀衡館來式椒堂紃組咸事象服有章八演仰則六幽望景悠悠艸昧如何不永方中委曜先秋落穎世有遺塵庭無餘影嗚呼哀哉遵三兆之嘉日迢九筮之靈期澄金波而映鑾斾命飛亷而拂瓊輜揚淸笳於漢表動嘶挽於云基

帝戚部【諸王】

梁劉孝威過康王第宅詩入梁逢故苑渡薛見余宮尙識招賢閣猶懷愛士風靈光一超逺行館復朦朧洞門余舊色甘棠畱昔叢送禽悲不去過客慕難窮池竹徒如在林堂暖已空逺樓隔樹出廻澗隱崖通芳流小山桂塵起大王風具物咸如此是地感余衷空想靈前劍徒悲壠上桐

陳徐陵徵虜亭送新安王應令詩鳳吹臨南浦神駕餞東平亭廻漳水乘斾轉洛賔笙地凍斑輪響風嚴羽蓋輕曉田云色暗古樹雪花眀岐路一廻首流襟動睿情

唐李嶠劉侍讀見和山邸十篇重申此贈詩神嶽瑤池圃仙宮玉樹林垂時警天禦淸暑滌宸襟梁駕陪賞淄庭掩翠岑對巖龍岫出分壑鴈池深檐迥松蘿映窻髙石鏡臨落泉奔澗響驚吹助猿吟野气迷涼燠山花雜古今英藩盛賔侶勝境相招尋踐逕披蘭葉攀崖引桂陰穆生時泛醴鄒子或調琴雉翳分塲合魚鉤向浦沈朝迷極斜景夕宴待橫參顧已慙鉛鍔叨名齒瑇簪暫依朱邸館還暢白雲心丘壑信多美煙霞得所欽寓言攄宿志竊吹簡知音奬價逾珍石訓文重振金方從仁智所攜手濯淸潯

宋之問奉和梁王宴龍應教詩水府淪幽壑星軺下太微鳥驚司僕馭花落侍臣衣芳樹揺春晚晴雲繞坐飛淮王正畱客不醉莫言歸

宋之問梁宣王挽詞詩金精何日閉玉匣此時開東望連吾子南瞻近帝臺地形食報墳土燕銜來可嘆虞歌夕紛紛騎吹廻

王維從岐王過楊氏別業應教詩楊子談經處淮王載酒過興闌啼鳥換坐久落花多逕轉廻銀燭林開散玉珂嚴城時未啟前路擁笙歌

王維從岐王夜宴衛家山池應教詩座客香貂滿宮娃綺幔張澗花輕粉色山月吐燈光積翠紗窻透飛泉綉戶涼還將歌舞出歸路莫愁長

宋蘇頲封衡陽郡王成義爲申王等制惇詩執禮本仁祖義名教之樂得自幾深溫良之容發於忠孝晨趨魏闕則望掩軒霞夕賦曹園則思含澄景

梁沈約爲南郡王讓中軍表挹道未踐義多缺徒升國彛空襲宸寵光珪華組晻藹於闗陲令采徽猷寂寥於甸表

又爲晉安王謝南兗州章臣以萊孱幼無秀業依天宅照借海憑瀾王爵早加藩麾夙樹進不能閒詩西楚好禮北河退無以振采六條宣風萬里

周庾信爲杞公讓宗師表臣幼無學植長闕才成鴻都之門不能定其章句雞鹿之塞無以名其碑碣馮天漢之派水附弱木之分枝東嶽則朝宿有名南宮則門闌有籍在臣庸劣久知滿盈武陽以功臣之重特拜宗師東平以母弟之尊超登上將臣有何徳能兼此榮當今玉燭調和旣非金革之世璿璣齊政豈忘松檟

之餘況復一枝踡曲終危九層之臺一股涔蹄必傷千里之駕

唐李嶠爲皇太子請加相王封邑表相王旦發彩璿萼承流寶派𨿽班尋錫瑞旣同於伯叔之封而食采苴茅不逮於子男之國敢緣惇敍之義輒獻由衷之誠臣聞命以車服錫之土田實將共安邦家永固宗祏炎漢之開藩樹屏防開七十城隆姬之書社建侯封彊四百里故知業隆者基大本盛者末丰涯涘濶而潤澤深枝條防而庇防逺至今骨肉禮薄藩維業曠曲阜之特髙才藝仍減附庸平臺之深篤孝慈僅畱湯沐徽章空列於五等祿秩不逾於九命曦舒兼曜之徳久被於寰中雲雨曲成之恩翻遺於膝上異彊榦弱枝之道違先親後疎之意劃以山川優其井賦剖符開國依稀魯衛之親磐石居宗髣髴應韓之躅眀鳲鳩均養之惠慰鶺鴒同气之心使麟趾式安犬牙愈固

又爲定王讓官封表陛下懸旌訪逸刻象求才朝有白駒之賢野無黃犢之彥方使思皇多士必眀於至公豈令棫朴能官近廢於親暱伏兾回光斂靄寢紱收綸察臣不移之心矜臣非飾之請特停過誤攺命才良則白馬丹書不慙於異姓和羮作礪不逮於凡庸又爲臨川王讓千牛將軍表花萼同榮依上林而發彩鶺鴒交賀仰大廈而相歡恩比丘山效微塵露伏乞收迹丹墀歸骸素裏庇堯云之光彩浴舜海之波瀾栁蔚桃濃聽南鄰之鐘磬茅舒桂滿陪北闕之簪纓飡厚渥而忘饑樂太平而愈疾

又爲安平王讓楊州都督府長史表刷燕雀之毛羽求其奮飛飾駑駘之銜轡徴其滅沒

梁書太祖五王贊自昔王者創業廣植親親割裂州國封建子弟是以大旂少帛崇於魯衛磐石凝脂樹斯梁楚髙祖逺遵前軌藩屛懿親至於安成南平鄱陽始興俱以名迹著蓋亦漢之間平矣

晉史論八王史臣曰昔髙辛撫運釁起參商宗周嗣歷禍纒管蔡詳攷曩冊逖聽前古亂臣賊子昭鑑在焉有晉欝興載崇藩翰分茅錫瑞道光恆典儀古飾衮禮備彛章汝南以純和之姿失於無斷楚隠習果銳之性遂成防狠或位居朝右或職參近禁俱爲女子所詐相次受誅𨿽曰自貽良可哀也倫實庸璅見欺孫秀潛構異圖煽成姦慝乃使元良遘怨酷上宰防誅夷幹耀以之蹔傾皇綱於焉中圮遂裂冠毀冕幸百六之防綰璽揚纛窺九五之尊夫神器焉可偸安鴻名豈容妄假而欲托玆滛祀享彼天年防闇之極未之有也冏名父之子唱義勤王摧僞業於旣成拯皇輿於已墜防勲考績良足可稱然而臨禍忘憂逞心縱欲曾不知樂不可極盈難久持笑古人之未工忘己事之已拙向若采王豹之奇防納孫惠之嘉謀髙謝衮章永表東海𨿽古之伊霍何以加焉長沙材力絕人忠槪邁俗投弓掖門落落標壯夫之气馳車魏闕凜凜懷烈士之風𨿽復陽九數屯在三之情無奪撫其遺節終始可觀頴旣入總大權出居重鎭中臺借以成務東夏資其宅心乃協契河間共圖進取而顒任李含之狙詐杖張方之陵虐遂使武閔喪元長沙授首逞其無君之志矜其不義之彊鸞駕北巡異乎有徵無戰乘輿西幸非由望秩觀風若火燎原猶可撲滅矧玆安忍能無及乎東海紏合同盟創爲義舉匡復之功未立陵暴之釁已彰罄彼車徒固求出鎭旣而帝京寡弱狡寇憑陵遂令神器刼遷宗社顚覆數十萬眾並垂餌於豺狼三十六王咸隕身於鋒刄禍難之極振古未聞𨿽及焚如猶爲幸也自惠皇失政難起蕭墻骨肉相殘黎元塗炭氛塵驚而天地閉戎兵接而宮廟隳支屬肇其禍端戎羌乘其間隙悲夫詩所謂誰生厲階至今爲梗其八王之謂矣

盧照鄰歌諸王星陳帝子嶽列天孫義光帯礪象著乾坤我有眀徳利建攸存苴以茅社錫以犧樽藩屏王室翼亮堯門八才兩獻夫何足論

梁沈約齊司徒安陸昭王碑公含辰象之秀徳體河嶽之上靈气蘊風雲身負日月慧露沾吳仁風扇越北齊邢子才廣平王碑日月在躬水鏡被物望靑松而比秀幹白雲而上徵侍講金華參逰銅雀出陪芝蓋入奉桂室發言爲論受詔成文碧雞自口靈虵在握方見建安之體復聞正始之音

梁任昉齊竟陵文宣王蕭子良行狀公道亞生知照臨幾庶孝始人倫忠爲令徳公實體之非毀譽所至天材博贍學綜兼眀至曲臺之禮九師之易樂分龍趙詩析齊韓有一於此防不兼綜昔沛獻訪對於雲臺東平齊聲於楊史淮南取貴於食時陳思見稱於七步方斯蔑如也夫家國之道互爲公私君親之義逓爲隱犯公二極一致愛敬同歸亮誠盡規謀猷逺矣他人之善若已有之民之不臧公實貽恥誘接恂恂降以顏色人有不及內恕諸已非意相干每爲禮屈任天下之重體生民之俊華衮與緼同歸山藻與蓬茨俱逸良田廣宅符仲長之言邙山洛水協應臾之志丘園東國錙銖軒冕乃依林構宇傍巖拓架淸猿與壺人爭旦緹幙與素瀬交輝置之虛室人野何辧髙人何防躡履於鐘阿徴士劉虯獻書於衡嶽贈以眞人之服以度外之禮梁裴子野司空安城康王行狀降七緯之禎靈稟五行之正性珪璋特達淸眀在躬學無常師希追風乎孔父幾神殆庶諒亞迹乎顏生說禮惇詩方昔人而有裕旣眀且哲體大雅而弗渝仁恕以懷君子刑憲以肅小人位煩以簡居難則易霈如時雨芬若蘭蓀皇上震天倫之悼庶僚懷人百之感

帝戚部【外戚】

故趙王屬贈黃門侍郎上官公挽詞常門旌舊徳班氏業前書謫去因丞相歸來爲媫妤周原烏相冢越嶺鴈隨車防漠辭昭代空憐賦子虛

晉書外戚論詳觀往冊逖聽前聞階緣外戚以致顯榮者其所由來尙矣而多至禍敗鮮克令終者何哉豈不由祿以恩升位非徳舉識慙明哲材謝經通假椒房之寵靈總軍國之樞要或威權震主或勢力傾朝居安而不慮危務進而不知退驕奢旣至釁隙隨之者乎是以呂霍之家誅夷於西漢梁鄧之族絕於東都其餘干紀亂常害時蠧政者不可勝載至若樊靡卿之父子竇廣國之弟兄陰興之守約戒奢史丹之掩惡揚善斯並後族之所美者也由此觀之幹時縱溢者必以凶終守道謙沖者永保貞吉古人所謂禍福無門惟人所召此非其效歟逮於晉難始自宮掖楊駿借武帝之寵私叨竊非據賈謐乘惠皇之昧成此厲階遂使悼後遇雲林之災湣懷濫湖城之酷天人道盡喪亂多宗廟以之顚覆黎庶於焉殄瘁詩云赫赫宗周褒姒烕之其此之謂也爰及江左未攺覆車庾亮世族羽儀王恭髙門領袖旣而職兼出納任切股肱孝伯竟以亡身元規幾於敗國豈不哀哉若褚季野之畏避朝權王叔仁之固求出鎭用能全身逺害有可稱焉

帝戚部【公主】

宗楚客侍宴安樂公主新宅應制詩星橋他日構仙牓此時開馬向鋪錢埒簫聞弄玉臺人疑衛叔美客有馬卿才借問逰天漢誰能帶石廻

李嶠侍宴安樂公主莊應制詩黃金瑞牓綘河隈白玉仙輿紫府來碧樹靑岑云外聳朱樓畫閣水前開龍舟下瞰鮫人室羽節髙臨鳳女臺遽惜歡娯歌吹晚揮戈卻使耀云廻

又盧藏用詩皇女瓊臺天漢潯星橋月宇構山林飛羅半拂銀題影瀑布環流玉砌陰菊浦香隨鸚鵡泛簫笙韻逐鳳凰吟瑤池駐蹕恩方久璧月無聞興轉深又李適詩平陽金榜鳳凰樓沁水銀河鸚鵡州防仗遙尋丹壑裏仙輿蹔幸緑亭幽前池錦石蓮花艶後嶺香鑪桂蘂秋貴主稱觴萬年壽還輕漢武濟汾逰李嶠侍宴長寜公主東莊應制詩別業臨靑甸鳴鸞降紫霄長筵鴛鷺集仙管鳳凰調樹接南山近煙含北渚遙承恩咸已醉戀賞未還鑣

又李適詩鳳樓紆睿幸龍舸暢宸襟歌舞平陽第園亭沁水林山花添聖酒澗竹繞薰琴願奉瑤池駕千春待徳音

又李乂詩紫禁乘雷動靑門訪水嬉貴臺鱣序集仙女鳳樓期合宴簪紳滿承恩雨露滋北辰還捧日東館幸逢時

蘇頲奉和初春幸太平公主南莊應制詩主家山第早春歸禦輦春逰繞翠微買地鋪金曽作埒尋河取石舊支機雲間樹色幹花滿竹上泉聲百道飛自有神仙鳴鳳曲並將歌舞報恩暉

又沈佺期詩主第山門起灞川宸逰風景入初年鳳凰樓下歌天仗烏鵲橋頭敞禦筵往往花間逢防石時時竹裏見虹泉今朝扈蹕平陽館不羨乘槎云漢邊宋之問宴長樂公主宅應制詩英藩築外館愛主出王宮賔至星槎落仙來月宇空玳梁翻駕燕金埒倚晴虹簫奏秦樓裏書開魯壁中短歌能駐日艷舞欲嬌風聞有淹畱處山河滿桂叢

薛稷奉和送金城公主適西蕃應制詩天道容殊俗深仁乃戢兵懷荒寄赤子忍愛鞠蒼生月下瓊娥出星分寶婺行闗山馬上曲相送不勝情

上官儀上髙宻長公主挽歌湖渚韜靈迹娥臺靜瑞音鳳逐淸簫逺鸞隨幽鏡沈霜處華英落風前銀燭侵寂寞平陽宅月冷洞房深

吳兢永泰公主挽歌穠華從婦道釐降適諸侯河漢天孫合瀟湘帝子逰闗雎方作訓鳴鳳自相求可嘆淩波迹東川遂不流舜華䢐北渚宸思結南陽盭綬哀榮備遊軒寵悼彰三川謀逺日八水宅連岡無復秦樓上吹簫下鳳凰

李乂髙安公主挽歌【二首】湯沐三千賦樓臺十二重銀鑪稱貴子玉輦盛過逢嬪則畱中饋娥輝沒下舂平陽百歳後歌舞爲誰容賔衛儼相依橫門啟曙扉靈陰蟾兔缺仙影鳳凰飛一水秋難渡三泉夜不歸況臨靑女節瑤艸更前衰

宋歐陽修皇第十女封慶壽公主制詩紀王姬之盛車服之制甚嚴漢優帝女之儀湯沐之封並列蓋惇國體匪曰親私寶婺分暉仙源襲慶天姿異稟溫而有儀姆教不煩生而知善方居妙嵗蔚有令猷朕仰承燕翼之謀玆膺【一作膺玆】蕃衍之祉俾新禮命式示褒榮虞通之讓婚表自晉氏以來配尙王姬者𨿽累經美冑亟有名才至如王惇懾气桓溫斂威眞長佯愚以求免子敬炙足以違禍王偃無仲都之質而祼雪於北階何瑀闕龍工之姿而投軀於深井謝莊殆自害於蒙叟殷衝幾不免於彊鉏彼數人者非無才意而勢屈於崇貴事隔於聞覽吞悲茹气無所逃訴制勒甚於僕防閒過於婢妾行求出入人理之常當待賔客朋從之義而令掃轍息駕無窺門之期廢筵抽席絕接對之理非惟交友離異乃亦兄弟疎濶第令受酒肉之賜制以動靜監子待錢帛之私節其言笑姆你爭媚相勸以嚴尼媼競前相諂以急第令必凡庸下才監子皆葭萌愚豎議舉止則未閒是非聽言語則謬其虛實姆你敢恃耆舊惟贊妬忌尼媼自唱多知務檢口舌其間又有應答問訊卜筮師母乃至殘餘飲食詰辧與誰衣被故必責頭領又出入之宜防省難齊或進不獲前或入不聽出不入則嫌於欲疎求出則疑有別意召必以三晡爲期遣必以日出爲限夕不見晚朝不識曙星至於夜步月而防琴晝拱袂而披卷一生之內與此長乖又聲影裁聞則少婢奔迸裾袂向席則醜老叢來左右整刷以疑寵見嫌賔客未冠以少容致斥禮有別媵象有貫魚本無嫚嫡之嫌豈有輕婦之誚今義絕傍私防恭正匹而每事必言無儀適設辭輒雲輕易我又竊聞諸主聚集惟論夫族緩不足爲急者法急則可爲緩者師更相扇誘本其恆意不可貸借固實嘗辭或云野敗去或云人笑我𨿽曰家事有甚王憲發口所言恆同科律王藻𨿽復彊佷頗經學涉戲笑之事遂爲寃魂禇曖憂憤用致夭絕傷理害義難以具聞夫螽斯之徳實致克昌專妬之言有妨防衍是以尙主之門往往絕嗣駙馬之身通離釁咎以臣凡弱何以克堪

唐李嶠爲太平公主請住山陵轉一切經表使烏鳥微志獲與耘禽致哀犬馬孤誠得從耕象申慕

李嶠爲公主辭家人畜產官給料表妾聞賢相防微格盈門之車騎通人酌損忌滿堂之金玉尙子平之讀易富不如貧孔宣尼之立言奢也寧儉永言故實此爲明鑑妾等並承靈坤載荷防中樞或天妺申慈忝扶桑之瑞萼或王姬借寵竊穠李之奇秀開沁水之園苑賜常山之湯沐榜懸金字分衢離巽之宮路夾銀河並列星辰之位通祕籍於龍廷之內枉僊輿於鳳樓之下殊私曲奬以日而系年縟禮崇徽誇今而邁昔兼復別隆朝防猥存家務輿臺供之衣食棧廐豢牢之秣養並廻中府俱出大農聚終嵗之儲但憑絲紱供闔門之費不煩機杼仰祗鴻澤退省微躬生以地髙徒竊雲霄之幸寵非徳進曾微纎芥之勞何義而虛受渥恩何功而謬延賞賜是用每積慚悚常憂顚沛敢忘周公逸豫之誡深念老氏止足之言乞畱聖慈俯鑑愚懇使榮無過腆滿不至溢國邑田租之常料旣已丰殷馬牛陪之雜供並希停減庶得無耗府實稍淸朝謗長轂逺馭不逢於致寇之人髙門洞開無怯於害盈之鬼

李嶠代公主讓起新宅表陛下骨肉之愛天至而溟深惇敍之風日隆而月厚乃復推心連萼結念同胞方欲廣沁水之庭除增常山之版築𨿽殊恩曲奬惠澤實浸於肌膚而妨公害私謗訕恐盈於道路況臣妾承靈天妹借寵王姬輿服亞於椒宮土田方於茅社甲第之當衢向市並列三區別廬之帶水連山將盈萬畆深埒則可乘騏驥髙樓則惟待鳳凰常憂瞰室之易災實懼滿堂之難守寧可更求輪奐別構崇深擾閭裏之甿黎傾國家之府藏且鬼神所福常矜於缺隅賢聖垂箴必誡於丰屋孫叔辭良沃之土晏嬰求湫隘之居妾𨿽愚防頗聞訓典實願歸師老氏以止足自防仰慕周公將逸豫爲戒但希安分於容膝非敢攀榮於潤身

宋文天祥皇女進封同壽公主賀皇帝表竊惟興君之際必有積善之餘播在正風則曰王姬之美陳於小雅是爲女子之祥無非歌福祿之同於以著國家之盛苞體深仁旣茂緜之瓞岡陵厚積復培穠李之華

王勃乾元殿頌巽宮延粹構朱柱於娥臺兌野流芬疏紫蘭於別館頻隈毓範云扃分戚裏之歡覃嶼凝規星閣絕郎官之請

魏溫子升常山公主碑昆山西峙宛有夜光漢水東流是生眀月公主稟靈宸極資和天地芬芳有性溫潤成質自然祕逺若上元之隔綘河直置淸髙類姮娥之依桂樹令淑之至比光眀於宵燭幽閒之盛匹穠華於桃李托體宮闈而執心防順宛然左辟率禮如賔舉華燭以宵徵動鳴佩而晨去致肅雍於車乘成好合於琴瑟立行潔於淸冰抗志髙於黃鵠停輪表信闔門示禮終能成其子姓貽厥孫謀而鐘漏相催日夜不息川有急流風無靜樹奄辭身世從宓妃於伊洛遽捐館捨追帝子於瀟湘

蘇頲髙安長公主神道碑公主承娣月之華分女皇之耀閒和美度婉娩令徳有循其禮無擇於言鑑圖取則聞詩服義故可以賦絲緡而開湯沐者也於是曳紅綬賜靑圭香滿玉罏防揺金縷允所謂帝乙歸妹以祉元吉魯侯主婚是稱同姓門昌帝緒家累天姻徴平叔之才貌得孟孫之閥閱亦旣遘止展也令儀成其肅雍率由俊彩黃金象牙眀珠翠羽之飾積於外雕文刻鏤衣紈履絲之巧充於內然後堅車良馬漿酒藿肉吹笙竽學歌舞於其間者殊不知以相彊而結禍因自恣而招危魯元所以好過度竇太所以縱逾禮鄂邑所以懟抵罪湖陽所以匿犯法館陶所以求不獲昭平所以免河上埒開邙阜子孰聞田在漢京權臣所奪吁可長嘆息者矣宜於秋犢以助宗人率彼春蠶以從王后

蘇頲涼國長公主神道碑思過魯元王豈上邑寵逾竇太常豈臨山每絕館陶之祈自無昭平之贖瑤艸淪霜桂枝辭月

李嶠攀龍臺碑降六禮於璿樞指三星於金穴魯夫人【一作大夫】之嫁女卿士送迎張公子之取妻乘輿供帳作儷於鳳凰之兆相從於孔雀之樓伐柯則歡其食魚流荇則美其巢鵲是配琴瑟爰宜室家

齊王融永嘉長公主墓志銘相金陋質穠李漸輝顧史求箴披圖問則

唐中宗賜駙馬制鳳凰樓上宛符琴瑟之歡烏雀橋前載葉松蘿之契宜覃茅土式廣山河

帝戚部【公族】

宋王淸仲赴任上推官啟銀潢稟潤玉牒聫輝江夏之略而河間之賢朱虛之忠而東平之善麟千年而一角聲譽卓然鳳五色而九苞文華燦若信振振之公子爲蹇蹇之王臣

古儷府卷三﹤子部﹐類書類﹐古儷府﹥

欽定四庫全書

古儷府卷四

明王志慶編

政術部【總載】

陳徐陵與王僧辧書行糜仲月王政無塞分谷髙年仁風斯逺

梁簡文帝南郊頌道洽世昌國殷民阜鄕知舜讓邑比堯封委粟棲畆神絲被澤可謂我化若風民應如艸我靜如鏡物動猶煙

唐王勃乾元殿頌鄭竹分科燕棠輟諷銅機化極珠囊業洞禮貴丹虯樂調朱鳯殊坰獻寶綿鄕委貢

李湜唐江州衝陽觀碑文以化成虞庠有籯金之業法惟刑措夏臺鮮辧璧之疑

呂溫故太子少保韋君神道碑於時戡復日近勲勤者眾都市惰遊盡垂金組邦畿豪奪半賜丹書輕禽逸於疎网悍馬駭於柔轡二境之間百里而近靈源自出殊派共淸膏澤所霑異壤同潤下車期月報政如初如秩賜金借畱累嵗

政術部【勤政】

宋晁補之日蝕請皇帝禦正殿表徒傾葵藿之誠敢期回照未竭潢污之滴尙或可著矧變異之已消尢故常之當復【中敍】恭惟皇帝陛下法禹罪已繼文小心惟五事之罔愆於三光而何累爰以朔旦自興重云不用其行史前占於必蝕增修其徳人莫覩其或虧和足致祥順宜獲助而猶謙尊自牧震虩靡寧𨿽天所以愛人君常欲制於未亂而王所以奉天道故當懼於無災然與其戒居處飲食之安孰若擴視聽猷爲之善豈惟過也見而更也仰是謂應以實而不以文南靣宅尊達四聰於虞舜大庖日禦綏五福於周成庶或聽卑終聞詔可

隋許善心神雀頌序上庠養老躬問百年下士字民心爲百姓

政術部【求言】

梁武帝詔晉氏陵替虛誕爲風自此相因其失彌逺遂使武帳空勞無汲公之奏丹墀徒辟闕鄭生之履梁任昉策秀才文朕立諌鼓設謗木於玆有年矣比𨿽輻輳闕下多非政要日伏靑蒲罕能切直將齊季多諱風流遂往將謂朕空然慕古虛受弗宏然自君臨萬防介在民上何嘗以一言失防轉徙朔方睚眥有違論輸左校而使直臣杜口忠讜路絕將恐長之道別有未周悉意以陳極言無隱明臺旣辟承云之歌闡衢室爰啟南風之頌流莫非降道爝輝紆靈浸澤垂聽革之典降聆金之訓

召對神功不宰而萬化得以鈞陶者惟天心之有常皇治無疆而百職得以承宣者在淵衷之不息故堯仁蕩蕩不忘衢室之咨而舜治巍巍猶大辟門之典在禹下臯陶之拜𨿽磬鐸而有詢惟商有傅說之師蓋左右之是置彼其君臣之際眞如父子之歡殿庭交勅都兪吁咈以相聞堂陛周旋可否是非之交正慨自面對之規不復致使封章之上日煩深拱禁庭疏奏密裁於幕內髙居臺閣敷陳僅隔於階前手足腹心之義無聞元首股肱之情安在竊恐密謀機事防或出於宣至於大政羣疑事必宜於奏對相須旣切論事必深宣室流聲何取鬼神之問齋居決事未聞延訪之公惟譚理於延英者勵精忘日旰之勞而召對於天章者雅意給上方之札頗爲一時之芳潤遂來千古之美名門外翠云旗何鞀可擊殿頭金鳯簡無事堪書地連霄漢風生鳷鵲之樓座倚太淸光映龜龍之沼

天章閣詔問天子爲億兆生靈之主獨理惟艱而朝廷設左右輔弼之臣論思是倚故一堂交儆猶不忘總章衢室之開卽四方無虞未嘗撤吁咈都兪之響予違汝弼毋靣從而有後言朕徳乃風必交修而防余棄建武賢稱七制公卿郎將數被召以至夜分貞觀推美三宗宰相諫官並入閣而商大政斯皆超出凡庸之上以故光輝信史之間

批答條奏衢室辟於堯年嘉猷防伏明臺開於黃序庶績其凝惠哲安民臯謨夏室聰明憲帝說訓商廷鐘磬鼓鞀古風旣逺表啟章疏故事徒存奏牘三千惜俳優之見畜陳篇五百恨左校之旋輸皂嚢切論於金商難彌鼠社彤史昌言於白虎莫止龍漦鳯扆一箴景徳之天書益侈麟臺七驗巴陵之地道猶開

召還諫臣芻蕘工瞽虞帝所以發神聰鐘磬鼓鞀夏王因而昭明徳何古今之異代遂開塞之殊途殷侑八十四通竟長黜而不返元成三百餘奏嘆遇合之惟艱憶仙臺徒嘉仲郢之弼直披香殿空羨世長之忠貞時人爭畏其筆端誰問崔鴻之虎天下想望其丰采孰誇任昉之龍劾陳岵之邪怒其傷體論延齡之佞借以知名藏罟思忠何如置革於左右葺檻旌直孰若列云於公卿放迹江湘致托譏於漁父竄身遼海嗟獨弔於舟人是以觸邪之神羊無登於殿陛指佞之屈軼不產於臺階

政術部【相業】

唐劉禹錫謝中書張相公啟伏以相公心符上徳道冠如仁一夫不獲慼見於色密啟未下嘆形於言竟廻三捨之光能防九泉之厄袁公之平楚獄不忍錮人晏子之哀越石仍伸知己所以慶垂祚言成春秋神理孔昭報應斯必身侔蟬翼何以受恩死輕鴻毛固得其所

宋蘇軾賀韓丞相啟洪惟上聖之後眷求一徳之臣謂莫如公遂授以政付八音於師曠孰敢爭能捐六轡於王良坐將致逺引領以望惟日爲年恭以昭文相公全徳難名巨才不器亹亹申伯之望堂堂漢相之風出入三朝險夷一節蕞爾種羗之叛命慨然當寧以請行威聲所加羶穢自屏淮蔡旣定而裴度相徐方不回而召虎歸縱復遺種龍荒遊魂沙海譬之癬疥豈足爬搔必將訓兵擇帥而授之規模積谷堅城而磨以歲月破斧之惡四國實願周公之亟還折箠以鞭赤眉無煩鄧禹之久外

唐鄭亞太尉衛公防昌一品制集序唐虞之盛二典存焉夏殷之隆厥有訓誥自徵甘誓乃有誓命之書皆三代之文一王之法也虞夏之際代祀綿逺其代王掌制之名氏莫得而知至於成湯太甲則有仲虺伊尹爲之訓誥髙宗得傅說則有說命之篇周公召公相成王則有洛誥酒誥周官顧命秦始皇帝並一區宇丞相李斯實掌其言漢興當秦焚書之後侍從之臣皆不習文史蕭曹之軰又乏儒墨之用每封功臣建子弟其辭多天子爲之縱委於執翰者亦非彰灼知名之士武帝使司馬相如視艸率皆文章之流以相如非將相之器也厥後寖微寖長下於魏晉亦代有其人我髙祖革隋文物大備在貞觀中則顏公師古岑公文本興焉在天后時則李公嶠崔公融出焉燕許角立於宗之朝常楊繼美於代宗之世洎憲宗皇帝英武啟運雄圖赫張中興之業髙映前古其時則先太師忠公翺翔內署有密勿贊佐之績平吳定蜀時惟其功及登樞衡作霖雨尊王室卑諸侯圖蔡料齊外定內理顯王言於典誥彰帝範於圖籍紀在徽冊播於無窮沃心無疑躡足乃定由是洞啟宸衷大破羣議運籌制勝舉無遺防防防

慮逺必契神機授鉞之臣伏膺承命謝安之圍碁尙刼曹參之飲酒方酣果有軍書繼聞戎防砥磨周鉞水淬鄭刀萬里來袁尙之頭顱二塜蚩尢之肩髀歡聲𨿽震於朝市喜气不見於形容何其纂立功勲鎭定風俗若是之重也每牙管旣防芝泥將熟【一作幹】嘗於前席親授筆札公亦分陰可就落簡如飛時有急宣關於密畫內庭外制皆不與聞或勢切疾雷機難終日宣室未召武帳莫開公則手疏封章達於旒扆當乙夜觀書之際未嘗不稱美再三此又豈可與賦洞簫而諷於後庭聞子虛而嗟不同世者論功校徳耶

李商隱太尉衛公會昌一品制集序意以黙識確乎寡詞車匠胡奴防迷於半靣背碑覆局無俟於專心聿承儉訓不有長物昔猶卑官端坐心齋江革分謝朓之舊襦便爲臥具周正得袁憲之談柄常在講筵五車自娛三篋能識麗則孔氏之賦淸新鄴下之詩重以多能推於小學王子敬之隸法遒媚皇休明之艸勢沈著異代相逼當世罕儔不妄遇人愼於取友與李杜齊名者少願僑札交貺者稀故能應是昌時媚於天子憲章皇極燮理穹燭耀家聲粉飾國史侔帝典之灝灝噩噩尊王道之蕩蕩平平

陳徐陵侯安都徳政碑天生宰輔堯年致白虎之祥神賜英賢殷帝感蒼龍之傑公亦觀時佇聖嘯吒風雲跪開黃石之書髙詠池之野沈吟梁甫自比管仲之才惆悵莘郊久負伊生之嘆

政術部【選舉】

隋楊素贈薛播州詩【二首】有帛賁丘園生芻自幽谷塵芳金馬路瀾淸鳯池澳零露旣垂光淸風復流穆傾蓋如舊知彈冠豈新沐利心金各斷芬言蘭共馥自余歷端揆緝熈恧時彥及爾陪帷幄出納先天睠髙調發淸音縟藻流余絢或如彼金玉歲暮無凋變余松待爾心爾筠畱我箭

唐王維送丘爲落第歸江東詩憐君不得意況復栁條春爲客黃金盡還家白髮新五湖三畆宅萬里一歸人知爾不能薦羞稱獻納臣

劉禹錫聞韓賔擢第歸覲以詩美之兼賀韓十五曹長時韓牧永州詩零陵香艸滿郊坰丹穴雛飛入翠屏孝若歸來呈畫讚孟陽別後有山銘蘭陵舊地花才結桂樹新枝色尙淸爲報儒林丈人道如今縱放鬢星星劉希夷餞李秀才赴舉詩鴻鵠振羽翮翻飛入帝鄕朝鳴集銀樹暝宿下金塘日月天門近風煙驛路長自憐窮浦鴈歲歲不隨陽

白居易東都冬日會諸同年宴鄭家林亭詩盛時陪上第暇日會羣賢桂折應同樹鸎遷各異年賔階紛組綬妓席儼花鈿促膝齊榮賤差肩次後先助歌林下水銷酒雪中天他日升沈者無忘共此筵

孟郊同年春防詩少年三十士嘉會良在玆髙歌揺春風醉舞摧花枝意動婉娩景喜凝芳菲時馬迹攢騕褭樂聲韻參差視聽攺舊趣物象含新姿紅雨花上滴綠煙栁際埀淹中講精義南皮戱淸詞前賢與今人千載爲一期明鑑有皎潔澄玉無燐緇永將泥沙別各整霄漢儀盛气自中積英名日四馳塞鴻無儔匹海月難等夷欝抑忽已盡親朋樂無涯幽蘅發空曲芳杜綿所思浮迹自聚散壯心誰別離願保金石志無令有奪移劉得仁和鄭先軰謝秩閒居寓書所懷詩西風日夜吹萬木共離披近甸新晴後髙人得意時暫閒心亦泰論道靣難欺把筆還詩債將琴當酒資藍衫懸竹桁烏防掛松枝名占文章重官歸諌憲遲生涯貧帝裏公議到臺司室冷沾苔蘚門淸絕路岐莫言鄰白屋卽賀立丹墀豈慮塵埃久雲霄故有期

梁武帝詔在昔周漢取士方國頃代凋訛幽仄罕被人孤地絕用隔聽覧士操淪胥因玆靡勸豈嶽瀆縱靈偏有厚薄實由知與不知用與不用耳朕以菲徳君此兆民而兼明廣照屈於堂戶飛耳長目不及四方永言懷愧無忘旦夕

任昉求薦士詔朕纂統鴻緒寅畏大寶思用俊異協贊雍熈歷聽九工物色輿皂而白駒盈谷萇楚未刈所以臨朝詠嘆日昃伊佇

陳後主令百官舉士詔旁求俊乂爰逮側微用道和羮是隆大廈上智中主咸由此術朕以寡薄嗣膺景祚思所以登俊髦彥式備周行但空勞宵夣屢勤史卜申旦凝慮丙夜損懷豈以食玉炊桂無因自達將懷寶迷邦咸思獨善應內外眾官可各薦一人以會彚徵之防且取備大小之用其有負能伏義擯壓當時著賔戱以自憐艸客嘲以慰志人生一世逢遇誠難亦宜去此幽谷翔玆天路趨銅駝以觀國望金馬而來庭便當隨彼方員飭之矩矱

唐顏師古策問設官分職非賢不任知人則哲惟帝難之良由言行相違名實乖舛情態難覩蘭艾莫分藻鏡銓衡苦其混糅如何審綜察玆優劣八觀之術往彥所陳七繆之郵非無前說澄汰糠粃其可必陳

吳師道賢良方正策是知席蘿黃屋握【一作緬】鏡紫微誠【一作咸】資獻替之功必待弼諧之助所以軒轅撫運遂感大風之祥伊帝乘時遽致秋云之兆朕𨿽慙古烈而情切上皇未校滋泉之占猶虛傅野之夢欲使歲星入仕風伯來朝河薦蕭張之名山降甫申之佐埀衣佇化端拱仰成多士溢於周朝得人過於漢日行何政道可以至斯下僚必錄上賞頻霑則葉縣遊龍自九天而下降燕郊駿馬赴千金而遙集

崔沔詞標文苑策撫踠足於吳阪指潛璧於荊山房晉詞標文苑科策誠願察彼山苖之詞求夫縱壑之論材或可紀超升於槐棘之班徳或可褒擢任於公卿之位開其上賞之路頌以中和之詩則淳於髠之進賢一朝而見七士許子將之舉徳少選而收二俊自然時人濶步才子長鳴公理息昌言之篇節信罷潛夫之作

皇甫瓊詞標文苑科策洎嬴暉掩鏡漢道亡珠位以恩升榮非徳進掛网羅者則黃鵠髙飛縻爵祿者則靑鳬競至靈祗翕忽出震宮而齊巽圍雲雨氤氳辧天垓而通地圻慕崩沙之靈運符潤石之休期憂在進賢道葉采苓之化恩無不逮徳合樛木之風掩媧後以稱尊邁姬任【一作旦】而立政吹塵【一作竽】釣璜之侶接武於堦墀騎星弄電之夫肩隨於廊廟𨿽良駿充廐逾懷買骨之謀眞龍在堂更佇丹靑之翫應休璉之獨坐鳥雀來庭尹叔良之閒居蠨蛸在戶傍加策問親覧政途詞麗汾州聲侔沛邑【一作聲洋洛邑】掩鵬圖而該魏网漆園無控地之詞飛鶴板而徵漢臣九臯有聞天之譽凡曰羣生孰不幸甚

彭殷賢文詞雅麗策斷斷之士必擢於廟堂九九之術不遺於管庫自土皷簣桴之後始自無聲污樽抔飲之初彰乎有用旣而莫不曲諧九變信合四時是知大樂與天地同和大禮與天地同節移風易俗義切於鐘鼓安上理人事寖乎揖讓旣而祀歷三王時更七國經籍道息颺宣榭之煙埃儒生數窮赴秦坑而歇滅迨乎斷蛇立極乘牛設位紀綿蕝之儀鳴鼓舞之節必欲樂宣惉懘禮釋回邪取其不肅而成必在旣富而教孟萬石文詞雅麗策張云羅以掩俊設天网以頓奇片善不遺有能皆進故得飛飛丹鳯棲翼於帝梧皎皎白駒連食於場藿

上官儀求賢對鳯徳方亨必資英輔龍光未聘實俟明君旣藏器以須時亦虛襟而待物莫不理符靈應道洽通類霜降而鐘鳴同云蒸而礎潤祕策赴之如投水神心應之若轉規用能感會一時抑揚千古是以沈鱗暫躍遂游泳於天漢墜羽才遷乃騰驤於日陸心體之妙音播舟水之嘉謨義列丹靑徳融金璧迨乎時鐘季叔化漸澆訛防萃之惠罕流因地之階愈篤使西都金【一作陳】子奕葉稱榮東國袁生八公爲貴廷尉之明窮識理十載無知黃門之妙極摛文八遷寧進徒使幹星秀气永翳窮塵照廡奇光長湮幽石自可循風市馬襲軌【闕】龍三聘不虧七年無廢戔戔束帛指丘園而畢陳翹翹車乘望林泉而載轄則材標海若霧集丹墀徳表星精雲飛紫闕豈直髙尙之士遙集於臺司衡泌之儔喬遷於鼎職

梁王僧孺至南海郡求士教是以文舉下車寤夢於根矩長孫入境明發於龍丘此境三閩奧壤百越舊都漢開吳別分星畫部風序洋洋衣簮斯盛其川嶽所產豈直明珠大貝桂蠧翠羽而已哉

梁元帝薦鮑幾表臣聞思皇多士仄陋所以明敭疇咨熈載髦俊所以並作斯固殷殿初基拾龍淵之寶虞祠始構獻鳯管之玉旌蒲出魯賁帛歸齊頌聲旣興盛業斯在伏惟陛下則天緯地乘正馭才沙汰八風澄明六合葉龜登夢之客日賁於丘園韋轂投竿之臣相望於魏闕故以物無遺寶矣振鷺有充庭之謳白駒罕空谷之詠洋洋濟濟無得而稱者焉臣識愧知才職非選舉竊以進賢上賞蔽賢顯戮敢緣斯義用舉所知伏見臣府中錄事參軍東海鮑幾年五十有七字景門庭雍睦立身貞退博涉文史頗閒刀筆公忠抗直出宰廉平雅志深安貧專靜觧巾入仕三十餘年自遊臣府一紀於玆前宰東邑實有二魯之風近處南臺欲尊兩鮑之則伏揆天嚴已當簡在脫顯居良局登以淸貫將齊毛玠古人之服實同吳隱酌水之廉昔丁隈牧州陳顧翟之好禮徐靖爲郡薦袁奐之篤學桓範驅傳先舉管寧朱則剖符亦稱董直臣才非往哲識愧前修輕塵聽覽伏待斧鉞

又薦顧協表貢玉之士歸之潤山論珠之人出於枯岸

沈約薦劉粲表陛下則天開業冠帶要荒輶軒韋轂交軫於遐路捨築投竿相望於魏闕或以開圻未采管庫遺賢執防忘疲倚輈不息

劉義慶薦庾寔等表降睿慮於管庫紆聖思於版築劉孝儀爲江僕射禮薦士表陛下緝禮裁樂化俗移風當扆思治分宵夢相枯岸之珠旣論潤山之玉已薦伏見太學博士賀瑒幼能斧藻長則琢磨結捲就賢擔簦來學鄕塾染其丹采朋友叩其洪鐘聲無愧於東筠材有逾乎西祀如使聯事宗伯握蘭建禮庶用得其才人知自朂

任昉爲蕭揚州薦士表陛下道隱旒纊信充符璽六飛同塵五尙髙世白駒空谷振鷺在廷猶懼隱鱗卜祝藏器屠保物色關下委裘河上非取制於一狐諒求味於兼采

宋汪藻【闕】

謝狀元及第表龔慶璇源幸備維城之列陞榮桂籍俄先入彀之英廣陛臚諸儒環視共欣千載之嘉防親值一人之至公嘗謂朝廷設科目以致英豪學者用文章而取富貴自古布韋之士有終身鉛槧之間旣登鴈塔之標題至比龍門之變化豈有恩隆於帝冑更令名玷於賢書班聯玉筍之華光動金枝之秀由聖徳曲成於大小視人材無間於親疎慮汨沒於膏梁特甄陶於翰墨肆埀淵問猥及孱蹤仰漸聖化之深𨿽能僅綴俯揆天資之陋終愧無奇甫上奏篇遽塵殊等鵬擊天潢之浪鶯遷帝苑之春伏遇陛下長育羣才幷包眾美謂秦之士賤由先王教養之衰方周以宗彊宜近屬奨成之急倘不俯同於寒畯孰爲自致於亨衢昔慚假寵於分茅今喜成名於拾芥繄君父義方之素致邦家儒術之尊臣敢不惇尙詩書勉思忠孝旣與在庭之多士同值文興將令就傅之百男悉從隗始

唐權徳輿舉楊慿狀卓爾山立不隨波流

白居易薦韋楚狀𨿽飛鴻入防自忘飲啄而白駒在谷亦貴縶維倘寘彼周行縻之好爵降羔雁之禮命助鴛鷺之羽儀足以厚貞退之風遏躁進之俗

李商隱爲濮陽公薦人狀鏡納無私山髙不譲又爲渤海公舉人自代狀莊栗以裕簡嚴而寛玉無寒溫松有霜雪頃居內署實事文皇引裾而外朝莫知視艸而中言罔漏隱之淸節無愧於投香江革歸資惟聞於單舸使桴鼓希鳴建瓴流化

又爲濮陽公薦人狀慕碣石之築宮廣延儒雅效西河之擁篲樂得賢才

令狐綯薦李羣玉狀羣玉苦心歌篇屏迹林壑佳句流傳於眾口芳聲借甚於一時守道安貧逺絕名利當文明之盛代宜備搜羅俾典校於瀛洲佇光志業齊王融求自試啟臣聞春庚秋蟀集候相悲露木風榮臨年共悅夫惟動植且或有心況在生靈而能無感夫君道含臣術無隱翁歸乃居中自見充國曰莫若老臣竊慕前修敢蹈輕節

梁元帝啟東宮薦石門侯啟切以鳯鳴朝陽必資藍田之寶龍門防額亦俟堂溪之珍是以紫玉見稱黃金爲貴文傳夢鳥學重靈虵防漆凝脂事逾衛玠渾金璞玉才匹山濤昔翟陽隱逸見稱庾亮陳平器局被薦無知以人廢言誠增竦詟進賢上賞伏待慈照

丘遲答舉秀才啟方今八友盈庭五丞在幄七教畢修九功具舉猶乃物色關屠夢想巖釣故已天不愛寶野無遺賢

唐駱賔王上兗州刺史啟某淹中故俗體朴厚之宏規稷下遺氓陶禮義之餘化頗遊簡素少閱縑緗每蟋蟀淒吟映素雪於書帳莎雞振羽截碧蒲於翰池旣而學異懷蛟才非夢鳥價不齊於南漢芳不重於東山幸屬日月光華雲霞紛郁方結羨魚之网將謡叩角之詞奮短翮於搶楡希髙標之餘拂濯纎鱗於涓滴望洪浪之微沾所兾顧盼曲流剪拂增價則鉛刀起一割之用跛鼈致千里之行是知竊混吹於齊竽濫飛聲於郢路拘山雞而自恧顧遼豕以多慙輕觸威顏不遑流汗駱賔王上司列太常伯啟雕其璞嶧山有半死之桐賞其聲柯亭無永枯之竹

王勃上吏部裴侍郎啟駿骨長朽眞龍不降鸞扃停逸頻虛不次之階鶴板徵賢累發非常之詔天下有道吾豈匏瓜

李商隱爲張周封上楊相公啟竽將濫吹石有參瓊顧云上池州庾員外啟陳於器用則魏瓠興譏列在宮商則齊竽致誚

又謝徐學士啟今也河薦綠圖山張【疑】翠檢開張网罟漁獵英髦周渭商巖皆辭釣築抱關負鼎盡掛簮裾宋眞徳秀回馬探花啟發西洛之正傳繹考亭之大義識微見逺憂治危明僉謂劉蕡空臆之言出於董子潛心之業龍津一躍三十喜骨骼之成鵬翼髙騫九萬摶扶搖而上翌日報泥金之帖防親傾藥玉之杯一經教子以有功羣兒祝身而願學

方云冀謝試中宏詞啟勒成功於砥柱艸木聞風述畫像於淩煙丹靑動色

李守眞賀人及第啟奏藝明庭策名上第喧前騶於廣路觀者肩摩落余槁於四方傳之紙貴望髙時俊光動儒林乃太平養士之功亦諸生稽古之力恭惟某官天姿峻澈學術粹深璧水升堂七年並席金鑾通籍一唱驚人蓋志大而气豪故實修而名至落落髙騫於日下錚錚獨韻於彀中禦史直聲固遺風之自許平津相業不數歲而可期某夙仰英遊阻聞緒論方欲效李邕之識靣慕盧仝之卜交奉詔殿廬幸觀落筆曵裾公府復枉過門惠然投我以夜光何以報君之玉案載懷深厚但極感藏通衢在望絕足方遒陽春白雪之音一時寡和金馬玉堂之步指日可期某猥預盛時喜聞榮防𨿽仰洛中之價未親麈尾之談

吳叔玉賀第三人及第啟賜第宸廷聯名鼎甲傳玉音而申論藹桂籍以生光恭惟某官經史淹該文詞贍蔚卓爾功名之志見於議論之英以貲爲郎欲獻相如之賦隨計詣闕果漢武之知殊科收摘頷之功絕技有中肩之恨髙名始唱實居季孟之間故事攸拘遂處王楊之後昭聲華於白日開途轍於靑雲某頃預攸司獲觀大對防象犀之寶本自因人標龍虎之稱徒欣得士方傳盛事賜貺長牋仰謙徳之光亨增鄙悰之感激方嶽回史督相啟微如腹背之毛亦玷齒牙之論眞徳秀回孫榜眼啟比承淸問獨罄丹衷鋪陳主徳隆替之由力辯國論是非之正𨿽明白峭直不爲媚俗之言而渾厚深醇自得告君之體眾共稱於卓偉公特出於緒餘夫旣都儒者之至榮要必慕古人之盛節昔仁皇帝旁搜於多士若韓魏公擢遷在二人顧科第之相同不知其幾而勲名之有爛獨到於今願恢他日之逺圖防俾前修之專美

歐陽修賀試中館職啟被召試文陞華儒館伏以某官天麟異稟廟璉至珍學通古今之淵源言合質文之體要英躔髙步羣俊夐以望風雄彀籠材妙選稱爲得士果膺帝意入耀書林給札揮毫聳如墻而駭目奏篇稱善喧貴紙以傳都惟祕府之育賢乃熈朝之盛美優遊歲課豈鉛槧之是專選取國材寔棟梁之此出蔚然茂業奚測逺塗

楊億賀試中賢良啟召對紫庭祗膺淸問揮毫灑落見武仲之不休對策稱嗟升平津於第一翌日便頒於成命十洲咸慶於榮登暫淹椎月之曹豈測摶風之勢趙徳莊謝太守薦舉啟伏念某愚不通今拙而嗜古百世而下莫究聖人之大全中年以來不堪世路之多故簿書汨沒師友散亡驚短髮之半華悼初心其旣逺靦從煩劇尢失故常當民敝財殫爲方今之公患而政苛斂急豈學者之安行故嘗取予於權宜不盡拘攣於文法茍少紓於罷俗亦何愛於微躬所幸人主大明日月其照我公盛徳父兄乃心用能三歲之間或致一毫之效然塵埃不可以薰沐拜起甚慚於步趨舉瓢而酌天漿坐嘆星辰之逺比竹而聞人籟益知耳目之卑謂當黜而外之豈曰從之遊者惟時指授不愛巧雕出五色於深嚢旣將脫其毛骨捐千金於敝帚又復借以齒牙豈徒了於一生固足施於後世

播芳大全幹倉使薦舉啟昔者東坡之門卓然北斗之望惟斯文之宗主盡在是故當世之豪傑皆歸之陳后山之在徐嘗賦稲田待公秧之句黃山谷之遊魏亦哦小艸有逺志之詩皆由郡文學之臣自負墨客卿之列品題一出聲價倍增遂令四學士之名等華嶽而俱重以至六君子之選與星日以並埀此風無吾道誰屬骨相郊寒性資參魯付悲歌於長鋏每思看劍之文成甘活計於短檠自喜牀頭之易在

齊江淹奏記詣南徐州新安王伏惟殿下削赤野之玉剪燕山之金至如某者東國之徒走耳方斂影逃形匡坐編蓬之下遂遭煙霞餘彩日月末光惟恩知泰變色薰心某聞齊石旣撫無待巴人之唱檀臺已構寧俟不才之木豈宜璞鄭氏獻鳯楚門

宋崔賾答豫章王書燕南贅客河朔惰遊本無意於希顏豈有心於慕藺未嘗聚螢映雪懸頭刺股讀論惟取一篇披莊不過盈尺況復桑楡漸暮藜藿屢空舉燭無成穿楊盡棄但以燕求馬骨薛養雞鳴謬齒鴻儀虛班驥皂挾太山而超海比報徳而非難堙昆侖以爲池匹酬恩而反易

隋王孝借上牛書坐人物之源運銓衡之柄反披狐白不好緇衣此小人爲明尙書不取也

唐王勃上劉右相書嵩衡不拒細壤故能崇其峻江海不譲纖流所以存其廣是以星臺曉辟上臺忘吐握之勞月殿宵興中宇軫山林之慕知夫禦天下者必待人也詩曰濟濟多士文王以寧未見君子憂心如醉伏見皇明逺燭帝采遐宣張樂岱郊騰勲社首徵廉察孝瑤壇虛不次之階署行議年璿檢動非常之詔天下可謂幸甚矣於是友月朋霞之客背靑臯而至馮唐顏駟之才排紫閣而集夫豈知終始異數涇渭同流蘿薜失圖簮纓解體惜哉羣英霧散名侯招蔽善之嫌天下雷同才子鮮長鳴之地而欲招絕足致眞龍難矣伏願辟東閣開北堂待之以上賔期之以國士使得披肝膽布腹心大論古今之利害髙譚帝王之綱紀然後鷹揚豹變出蓬戶而拜靑墀附景摶風捨薹衣而見丹闕庶幾乎麑卵不棄終感枵之精駿骨時收或致飛黃之錫

周庾信擬連珠蓋聞十室之邑忠信在焉五步之內芬芳可錄是以日南枯蚌猶含明月之珠龍門死樹尙抱咸池之曲豫章七年蔽於丰艸芳蘭九畹淪於幽谷是以欲求其眞晉陽有自埋之蒿若賞其聲吳亭有已枯之竹

政術部【招隠】

周明帝招隱士逍遙公韋夐詩六爻貞遁世三辰光少微潁陽譲逾逺滄州去不歸坐石窺仙洞乘槎下釣磯嶺松千仞直巖泉百丈飛香動秋蘭佩風飄蓮葉衣聊登平樂觀遙想首陽薇詎能同四皓來參餘萬機梁沈約爲武帝與謝朏敕是用虛心側席屬想淸塵不得不屈玆獨往同此濡足便望釋蘿襲衮出野登朝必不以湯有慙徳武未盡善不降其身不屈其志使璧帛虛往蒲輪空歸傾首東路望兼立表羲軒邈矣古今殊事不獲總駕崆峒依風問道今方復引領雲臺虛已宣室紆賢之媿載結寢興

晉陶景解官表臣聞堯風衝天潁陽振飲河之談漢徳括地商陰峻餐芝之气臣棲遲早日簮帶久年仕豈畱榮學非待祿恆思懸纓象闕孤耕壠下席月澗門橫琴雲際始奉中恩得遂丘壑今便滅影桂庭神交松友一出東關故鄕就望睠言興念臨波瀉淚

隋晉王庚與逸人徐則書夫道得眾妙法體自然包涵二儀混成萬物人能道道不虛行先生履徳養空空相濟將深明義味曉達法門悅性沖和恬神虛白餐松餌栢棲息煙霞望赤城而待風雲遊玉堂而駕龍鳯𨿽復藏名臺嶠猶且騰實江淮借甚才華有勞寤寐欽承素道久積虛襟側席幽人夢想巖穴霜色已冷海气將寒偃息茂林道體休逸念昔商山四皓輕舉漢庭淮南八公羽【一作來】儀藩邸古今𨿽異山谷不殊市朝之隱前賢往說遵凡述聖非先生而誰故遣使人往彼延請想無勞束帛賁然來思不待蒲輪去彼空谷希能屈已竚望披云

李密與道士徐鴻客書今龍戰於野鵬翔寥廓或出或處且變星霜猶未【闕】

授道是曰仁人除暴靜亂方稱君子贊我興運今也其時尊師宜躡屩擔簦用虞卿之禮披榛挽輅襲婁敬之風引領瞻望拂席相待遲聽酈生之談方聞左車之說桂樹山幽歲雲暮矣桃花源穴想見其人

宋豫章王遺崔賾書昔漢氏西京梁王建國平臺東苑慕義如林馬卿辭武騎之官枚乘罷農之守每覽史傳嘗竊怪之何乃脫略官榮棲遲藩邸以今望古方知雅志彼二子者豈徒然哉足下博聞彊記鉤深致逺視漢臣之三篋似陟山對梁相之五車若吞云夢吾兄欽賢重士敬愛忘疲先築郭隗之宮常置穆生之醴今者重開土宇更誓山河地方七百牢籠曲阜城兼七十包舉臨淄大啟南陽方開東閣想得奉飛蓋曳長裾借玳筵躡珠履歌山桂之偃蹇賦池竹之檀欒其崇貴也如彼其風流也如此幸甚幸甚何樂如之髙視上京有懷徳祖才謝天人多慙子建書不盡意寧俟繁辭唐上官儀招髙士書則天分命箕山多長往之賔濬川劬勞滄州有肥遁之客是以北荒孤竹甘【一作隱】艸澤而輕周南嶽紫芝翫林泉而恥漢此蓋爲匹夫小節未達汾陽之防獨行幽姿寧動少防之宿豈若大風在夢飛熊入兆下箕尾而稱師委幹旄而作傅自大君有命逺頓天紘盡巖穴之英奇揔濠梁之薖軸脫荷裳而襲朱紱觧薜蘿而綰靑綬五尺童子羞稱荷蓧三事大夫恥觀瓢飲將使鄭君谷口擅不言之謠曹相府門多淸淨之化方知聖人在上眞隱不獲全其髙淳風所偃幽貞不能固其節麛卵【一作麛貍】得性麟鳯所以呈姿山林不夭風雲以之通气

唐王勃乾元殿頌序飛鶴書而抽海狀桂壑於是投綸轉麟斾而揖山容松澗由其削衽龜文獵彥麟旌放逸桂客攀榮松賔攺律紫鵷開紀丹虯聳秩縱壑摶飇登山捧日

陳子昂別中嶽二三眞人序實欲執靑節從白蜺陪飲昆侖之庭觀化元之府宿心遂矣冥骨甘焉豈知瓊都命淺金格道防攀倒景而迷途顧中峯而失路塵縈俗累復汨吾和仙人眞侶永幽靈契翳靑芝而延佇遙會何期結丹桂而徘徊逺心空絕

政術部【吏治】

唐張說送蘇合宮頲詩都邑羣方首商泉舊俗訛變風須愷悌成化佇弦歌疇昔珪璋友雍容文雅多振纓遊省闥鏘玉宰京河別曲鸞初下行軒雉尙過百壺非餞意流詠在人和

又洛橋北亭餞諸刺史詩離亭拂禦溝別曲舞船樓詔餞朝廷牧符分海縣憂股肱還入郡父母更臨州扇逐仁風轉車隨靈雨流恩光水上溢榮色桞間浮預待羣芳最三公不逺求

蘇頲春晚送瑕丘田少府還任因寄洛中鏡上人詩聞道還沂上因聲寄洛濵別時花欲盡歸處酒應春聚散同行客悲歡屬故人少年追樂地遙贈一霑巾又餞澤州盧使君赴任詩聞道降綸書爲邦建防旟政憑循吏往才以貴卿除詞賦良無敵聲華藹有餘榮承四嶽後淸絕上天初關路通秦壁城池繞晉墟撰期行子赴分曲列侯居別望喧追餞離言系慘舒平蕪寒蛬亂喬木夜蟬疏寥泬秋先起推移月向虛舊交何以贈客至待烹魚

盧象奉和張使君宴別加朝散詩佐理星辰貴分榮渙汗深言從大夫後用答聖人心騎擁軒裳客鸞驚翰墨林停杯歌麥秀秉燭醉棠陰爽气淩秋笛輕寒散暝砧祗應將四子講徳謝知音

劉禹錫奉送裴司徒令公自東都畱守再命太原詩星使出關東兵符賜上公山河歸舊國管籥換離宮行色旌旗動軍聲鼓角雄愛棠余故吏騎竹見新童漢壘三秋靜胡沙萬里空其如天下望旦夕詠淸風

錢起送彈琴李長史赴洪州詩攜琴爲傲吏孤棹復南徵幾渡秋江水皆添白雪聲佳期來客夢幽興緩王程佐牧無勞問心和政自平

又送沈少府還江寧詩逺宦碧雲外此行皆興牽湖山入閭井鷗鳥傍神仙斜日背鄕樹春潮迎客船江樓新興發應與政聲傳

李夷簡西亭暇日書懷上相公詩勝賞不在逺無然念搜玆亭有殊致經始富人侯澄澹分沼沚縈廻間林丘荷香奪芳麝石澑當鳴球撫俗來康濟經邦去咨謀寛明洽時論惠愛聞甿謳代斵豈容易守城獲優悠文翁舊學校子產昔田疇琬琰富佳什池臺想舊遊誰言矜攺作曾是日增修憲省忝陪屬岷峨嗣徽猷提攜當有路勿使滯刀州

武元衡奉酬李十一西亭暇日書懷詩鼎鉉昔云忝西南分主憂煙塵開僰道旌節防蠻陬任重功不立力微恩未酬據鞍慙齒髮責帥懼春秋髙徳間鄭履儉居稱晏裘三刀君入夢九折我廽輈時景屢遷易玆焉期退休方追故山事豈謂臺階畱遐挹淸靜理眷言蘭杜幽一緘瓊玖贈萬里別離愁巴嶺雲外沒蜀江天際流懷賢耿遙思相望鳯池頭

杜荀鶴贈漣水崔少府詩庭戶蕭條燕雀喧日髙下枕書眠只聞畱客教沽酒未省逢人說料錢洞口禮星披鶴氅溪頭吟月上漁船九華山叟心相許不計官資贈一篇

白居易奉和汴州令狐相公詩客有東徵者夷門一落防二年方得到五日未爲淹在浚旌重葺遊梁館更添心因好善樂貌爲禮賢謙俗阜知惇勸民安見察廉仁風扇道路陰雨膏閭閻文律操將柄兵機釣得鈐碧幢油業業紅斾火襜襜景象春加麗威容曉助嚴槍森赤豹尾纛吒黒龍髯門靜塵初斂城昏日半銜選幽開後院占勝坐前檐平展絲頭毯髙褰錦額簾雷槌柘枝皷雪擺鶻騰衫髮滑歌釵墜妝光舞汗霑廻燈花簇簇過酒玉纖纖饌盛盤心殢醅濃盞底粘陸珍熊掌爛海味蟹螯鹹福履千夫祝儀型四座瞻羊公長在峴傅說莫歸巖眷愛人人徧風情事事兼猶嫌客不醉同賦夜厭厭

馬戴寄金州姚使君員外詩老懷淸淨化乞去守洵陽廢井人應滿空林虎自藏迸泉疏石誤殘雨發椒香山缺通巴峽江流帶楚檣憂農生野思禱廟結云裝覆局松移影聽琴月墮光鳥鳴開郡印僧去置禪牀罷貢金休鑿淩寒筍更長退公披鶴氅髙步隔鵷行相見朱門內麾幢拂曙霜

張祜投常州從兄中丞詩扁舟何所往言入善人邦舊愛鵬摶海今聞虎渡江士因爲政樂儒爲說詩降素履冰容靜新詞玉韻樅金魚聊觧帶畫鷁稍移椿邀妓思逃席畱賔命倒缸吏材誰是伍經術世無防廣廈當宏構洪鐘倂待撞成龍須譲邴展驥莫先龎應念宗中末秋螢照一

姚鵠寄贈許璋少府詩若說君髙道何人更得如公庭惟樹石生計是琴書詩句峭無敵文才淸有餘不知尺水內爭滯北溟魚

皇甫曾送杜中丞還京詩罷戰廻龍節朝天見鳯池寒生五湖道春及萬年枝召化多遺愛胡淸已畏知懷恩偏感別墮淚向旌麾

崔峒贈同官李明府詩訟堂寂寂對煙霞五桞門前聚曉鵶流水聲中視公事寒山影裏見人家觀風競美新爲政計日還知舊觸邪可惜陶潛無限酒不逢籬菊正開花

宋舉廉吏詔鞭撻不已而寵賂章簠簋不飭而節行缺退食鮮羔羊之節虐民多碩鼠之譏念激濁在於揚淸而癉惡莫如彰善神爵奨朱邑之潔治盛循良開元旌王【闕】之廉風移苛嬈一賢擢百辟向方

齊王融策秀才文下邑必樹其風一鄕可以爲績至有旦撫鳴琴日置醇酒文而無害嚴而不殘故能出人於阽危之域躋俗於仁壽之地頃深汰珪符妙簡銅墨而春雉未馴秋螟不散豈薪槱之道未宏爲网羅之目尙簡

唐駱賔王上齊州張司馬啟推公平而折獄磔鼠謝其嚴明擁端慤而行仁化虵慙其勇智

又上瑕丘韋明府啟化浹下車恩孚攬轡徳聲洽詠仁風飄十地之雄道化編謠惠露灑三天之渥狎中牟之馴雉豈懼驍媒驚重泉之瑞鸞非關照舞

又上梁明府啟水鏡澄瀾照孤鸞之舞影鳴琴動操葉馴翚之雅音

陳徐陵與王吳郡僧智書竊承富春頃嵗多難薦臻邑閈皆空黔黎將盡禦史舊榻零落不存太傅齋室荒茫無處自神麾所屆𦇤負斯歸新屋方華故田斯墾府吏閒坐長史誦經督郵無事惟慮吹笛東苞海水俱承幕府之威西泊江沱同仰惟良之化政差邊張何其神也

梁任昉王文憲集序六輔殊風五方異俗公不謀聲訓而楚夏移情故能使解劍拜仇歸田息訟

唐張說唐故涼州長史元君石柱銘序簡綱鳩人峻策羈吏閒田盡辟鰥寡委犬彘之餘絕澗無遊豪猾屏蠶漁之气

晉書劉琨傳轉鬭至晉陽府寺焚毀僵屍蔽地其有存者饑羸無復人色荊棘成林豺狼滿道琨翦除荊棘收葬枯骸造府朝建市獄冦盜互來掩襲恆以城門爲戰塲百姓負楯以耕屬鞬而耨

周庾信丘乃惇崇淸不置水明非舉燭乃是入境移風非直停車待雨

唐顧況宋州刺史防壁記下車之日無土不殖桑麥翳野舟艫織川城髙以堅士選以飽

符載鄧州刺史防壁記以大誠受物以至信結物以機運物以嚴禁肅物構壊竿爲廬舍銷遺鏃爲鋤耜伐蒿萊爲塲圃掘腥穢爲泉井交父子之歡正夫婦之倫依仁化者如水赴壑首年而富中年而教季年而政成

李白兗州任城縣令防壁記季野備四時之气士元紆百里之才撥煩彌閒剖劇無滯鏑百發尅破於楊葉刀一鼓必合於桑林寛猛相須韋適中一之嵗肅而教之二之嵗惠而安之三之嵗富而樂之然後靑衿向訓黃髮履禮耒耜就役農無遊手之夫機杼和鳴織罕嚬蛾之女物不知化陶然自春

皇甫湜廬陵縣令防壁記萼合兄弟之析居者而民以養麕復老弱之流庸者而疆以實

程浩相州公宴堂記入境而七徳有餘及庭而三嘆不足

鄧衮望雪樓記昔西漢進儒術臣多貞方魏晉扇虛吏采風流孰謂公精六籍練眾務蘊張趙之幹敏兼王謝之淸雅辧辭盈庭奮毫電飛具牘百幅歷眸冰釋前可以折穆之之角近可以挫戴冑之鋭

王勃益州夫子廟碑機應物潛銷水怪之災丹筆申寃俯絕山精之訟仙鳬旦舉影入銅章乳翟朝飛聲含玉軫臨卭客位自髙文雅之庭彭澤賔門猶主壺觴之境

又益州徳陽縣善寂寺碑仁風易狎候丹籜於春坰惠化難經佇靑鸞於曉墜

又廣州寶莊嚴寺舍利塔碑越谿仙鍔吐光芒而駭人岱嶺寒松排風飇以成性美哉稱由功著鶻響徹於雲霄方爲時須熊軾疲於道路廣陵單轂如送張綱渤海亂繩復思龔遂王尊皂蓋欣臨折阪之前吳隱朱軿更集貪泉之右髙名夙著佛化橫飛羣盜屏迹而歸農姦吏聞風而去職京坻坐積圄犴潛廽汲黯之臥淮陽直聞淸淨王堂之居汝郡但舉賢良用能使檻穽不施猛獸巡江而逺竄市防無擾商旅倍道而相歡風寢毒炎埃罷厲人稱有道家實無爲

又梓州武縣福會寺碑泉魚狎夜多單父之深恩隴翟遊春嗣中牟之善政

張文成滄州弓髙縣實性寺釋迦像碑橫綺琴於膝上翠翟朝馴攬明鏡於懷中靑鸞曉集

李嶠宣州大云寺碑卓子康之蒞政不任刑書虞承卿之到官惟開講席

李嶠攀龍臺碑泉藪未懲萑蒲猶在鉤距闇施旣問羊而知馬网羅潛設亦因魚而得鴻降北海之渠未逾期月盡南山之盜詎假旬時黃次公政稱長者裂壌開封杜伯侯動無間然賜書增秩

梁沈約齊故安陸昭王碑文撫同上徳綏用中典疑獄得情而弗喜宿訟兩譲而同歸扇以廉風孚以誠徳盡任棠置水之情宏郭伋待期之信金如粟而弗覩馬如羊而靡入雛雉必懷豚魚不爽由是傾巢舉落望徳如歸椎髻髽首日拜門關卉服滿塗夷歌成韻禮義旣敷威刑具舉彊民獷俗反志遷情風塵不起囹圄寂寞富商野次宿秉停菑蝝蝗弗起豺虎逺迹北狄懼威關塞謐靜偵諜不敢東窺駝馬不敢南牧

陳徐陵爲徐州刺史侯安都徳政碑於是鎭之以淸靜安之以惠和望杏惇耕瞻蒲勸穡室歌千耦家喜萬鐘陌上成陰桑中可詠春鶊始囀必具籠筐秋蟀載吟競鳴機杼或肅拜靈祀躬瞻舞雩去駕擁於風塵還旌阻於飄沐京坻嵗積非勞楚堰之泉倉廩年丰無用秦渠之水𨿽復東過小縣夏雨逐其輕輪南渡滄江秋濤弭其張蓋固不得同年而語矣約法遵寛設蒲鞭之恥立言惟信控竹馬之期甘雨隨車云低輕重之蓋還珠合浦波含逺近之星至如臥理稱難坐嘯匪易披裳問疾埀愛景以字人褰帷廣聽穆薰風而扇物嚴霜秋降葉隼擊而防小人零露春濡飾羔旌而禮君子譬諸烹魚勿煩擾則免於糜爛如彼種木任生植則自然蕃滋

周庾信周柱國大將軍尒綿永神道碑名馳梓嶺聲振楡關無雷畏威負霜懷惠繁不秋荼嚴無夏日民知約法未肯以獄吏爲尊吏識刑名無敢以死灰相懼唐楊烱瀘州都督王湛神道碑欒巴典郡山鬼潛移張禹牧州江濤不起

張說夏州都督王公神道碑銘勤由宰邑借恂臨郡海女避途山虵可問

嚴識潭州都督楊志本碑貪殘盡去自使乳虎浮江災疫不生卽有牽牛入界

楊烱唐恆州刺史建昌公王公神道碑門容駟馬位列三刀防薏苡之譏嫌絕簡書之流謗豈直廣州淸節酌貪泉於石門合浦神君返明珠於漲海鄧晨一郡漢帝稱爲主人李廣數年匈奴號爲飛將行嘗計日郭伋不負於童兒郡異中平王觀無私於任子

楊烱益州溫江縣令任君神道碑洛陽行馬門士無心齊國池魚權家絕望鄭文公邵陵之縣但稱男子之名師尙父灌壇之鄕惟有神人之哭

又原州百泉縣令李君神道碑抽琴命操還臨單父之堂擊石飛鳴卽對李泉之學明以禦下將水鏡而通輝淸以立身共冰壺而合照

周庾信大將軍上開府廣饒公鄭常墓志銘及驅犀節乃牧雄州吏不驚犬人無喘牛西蠶得嵗東作逢秋艸爛獄戶星低市樓

又周大將軍聞喜公柳遐墓志靜尋欹案或吟長岑之逺乍撫鳴琴不以河陽爲陋日南金柱合浦珠泉莫肯經懷未嘗畱目【已上吏治】

宋余靖去官受饋判古之循吏名列靑編掛府丞之魚誠在涖官之日畱壽春之犢實維去任之晨何乃肆貪罔知守節歌鄧侯之五鼔曾是遵途持山陰之一錢當思勵俗

唐祖君彥爲李密檄洛州文錢神起論銅臭爲公梁冀受黃金之虵孟佗薦葡萄之酒【已上不職】

唐張次宗請立李徳裕徳政碑狀勲著王室者則銘於景鐘功及生人者則刋於樂石故扶風存必拜之地峴山有墮淚之思來暮之謠已彰於昔嵗去思之美無謝於古人今合境同辭諸郡獻狀𨿽黃覇入用寵方盛於登賢而鄧侯不畱情猶深於愛樹臣謬當交代備聞政能願嗟臥轍之情特允紀功之請

陳簡甫宣州開元以來良吏記召公之化勿剪其棠桞季之仁不薪其墓

楊炎河西節度使杜公碑庶乎覩斯文者有襄南之慕頌遺美者深潁上之風

李嶠攀龍臺碑潁川之還借冦恂臨淮之重祈侯覇儔功語徳彼獨何人

周庾信上柱國齊王憲神道碑成都有文翁之祀非謂生前漢陽有諸葛之碑止論身後【已上遺愛】

政術部【重農】

漢張衡東京賦及至農祥晨正土膏脈起乘鑾輅而駕蒼龍介馭間以剡耜躬三推於天田修帝籍於千畆供禘郊之粢盛必致思乎勤已兆人勸於疆埸感懋力以耘耔

唐【闕】

觀農賦是時也杏花毓樹蒲葉抽叢繞出鳯城疲道路之攸往回瞻鶉野知耕鑿之斯崇美夫原隰底績溝塍刻鏤耒耜交橫煙雲輻輳人沮溺而爲伴水鄭白以分澑一稃二米禾同北裏之禾苗盛艸稀豆異南山之豆觀夫田畯至喜室家相歡揮鎡去莠築堰澆蘭野餉曉持於斜逕畚鍤暮荷於層巒鄰近山之樹密悅臨流之地寛葵腰鎌而乍采黍策杖而時看

張仲素稼如雲賦爰恊古公之政式管氏之虞至夫實穎蓁蓁厥田上上膏陰潤以蕃庶矗朝隮之異狀丘陵共秀且聞束晢之詩黍稷盈疇更欝仲宣之望懿夫白露凝冷淸風戒寒是刈是獲式宴且歡諒遺滯之足利思京坻而可觀

賈餗中和節百辟獻農書賦稽重谷之言徒稱董仲驗深耕之法何媿朱虛所以候驚蟄之辰應夾鐘之律昭八政之所用蓄九年之罔失是藨是蓘將致乎千斯倉爰始爰謀必因乎四之日

鄭式方中和節百辟獻農書賦道洽無外化康有截猶慮九扈未宏三時尙缺命陳書而王化可闡俾知方而農政斯列旣戒旣種粢盛之望有期弗震弗渝地理之宜奚設豈不以寒气揔入春陽始初陳乎五種之用本乎三農之書王者則千畆是借庶人則中田有廬故年谷之順不差物力之功克實首嘉節而東作方起符中星而西成乃畢

梁元帝令軍國多虞戎旃未靜靑領𨿽熾黔首宜安時惟星鳥表年祥於東秩春紀宿龍歌歲取於南畯況三農務業尙看夭桃敷水四民有令猶及落杏飛花化俗移風常在所急勸耕且戰彌須自許豈直燕埀寒穀積黍自溫寧可隨此苖坐餐紅粒不植鷰頷空候鳴蟬可悉深耕漑種安堵復業無棄民力並分地利

政術部【屯田】

元魏薛虎子屯田積粟表臣聞金湯之固非粟不守韓白之勇非糧不戰故自用兵以來莫不先積聚然後圖兼並者也今江左未賔鯨鯢待戮自不委粟彭城以彊丰沛將何以拓定江關掃一衡霍竊惟在鎭之兵不減數萬資糧之絹人十二匹卽自隨身用度無凖未及代下不免饑寒論之於公無毫釐之潤語其利私則橫費不足非所謂納民軌度公私相益也徐州左右水陸壤沃淸汴通流足盈激灌其中糧田十餘萬頃若以兵絹市牛分減戍卒計其牛數足得萬頭興力公田必當大獲粟稲一歲之中且給官食半兵植餘兵尙眾且耕且守不妨捍邊一年之收過於十倍之絹暫時之耕足充數載之食於後兵資惟須內庫五稔之後谷帛俱溢匪直戍士有丰飽之資於國有吞敵之勢昔杜預田宛葉以平吳充國耕西零以彊漢臣𨿽識謝古人任當邊守庶竭塵露有增山海

南齊徐孝嗣立屯田表有國急務兵食是同一夫輟耕於是彌切故井陌疆里長轂盛於周朝屯田廣置勝戈富於漢室降此以還詳略可見但求之自古爲論則賒卽以當今宜有要術竊尋緣淮諸鎭皆取給京師費引旣殷漕運艱澀聚糧待敵每苦不周利害之基莫此爲急臣比訪之故老及經被宰守淮南舊田觸處極目陂遏不修咸成茂艸平原陸地彌望尢多今邊備旣嚴戍卒增眾逺資餽運近廢良疇士多饑色可爲嗟嘆愚欲使刺史二千石躬自履行隨地墾辟精尋灌漑之源善商肥確之異州郡縣戍主帥以下悉分番附農今水田𨿽晚方是菽麥菽麥二種益是北土所宜彼人便之不減粳稲開創之利宜在及時所啟允合請卽使至徐兗司豫爰及荊雍各當境規度勿有所遺別立主曹専司其事田器耕牛臺詳所給歲中言殿最明其刑賞此功克舉庶有宏益若緣邊足食則江南自丰權其所饒略不可計

政術部【財賦】

晉左思吳都賦國稅再熟之稲鄕貢八蠶之綿齊王融策秀才文充都內之金紹圜府之職但赤仄深巧學之患楡莢難輕重之權

梁沈約【闕】

九棘播於農皇十朋興於上代昔醇人未漓情嗜疎寡奉生贍己事有異同一夫躬耕則余餐委室匹婦務織則兼衣被體𨿽貿遷之道適用濟乏龜貝之益爲功蓋輕及事有訛變姦獘大起昏作役苦故穡人去而從商末業所流非復始造之意也於是競收罕至之珍逺蓄未名之貨明珠翠羽無足而馳彩罽文犀飛不待翼天下蕩蕩咸以棄本事末丰衍則同多稔之資饑凶又減田家之蓄錢𨿽盈尺不療饑於堯年貝或如山無救渴於湯代其爲疵病亦已深矣固宜一罷泉貨専用谷帛使人知役生之路非此莫由夫千匹爲貨事難於懷璧萬觔爲市未易於越鄕斯可使末技自禁遊食必返而事攺一朝廢而莫用交易所寄朝夕無待先宜削華止僞還醇返古抵璧幽峯捐珠淸壑驅一代之人返耕桑之路蕩滌圜洪銷鑄無遺立制埀統永於後桓知其始而不覺其終琳之睹其末而不探其本豈慮有開塞將一往之譚乎

唐宋伯宜泉貨策且鑄金爲貝信有從來漢攺四銖秦行半兩用捨更互廢輕就重之宜損益不常地馬天龍之異復有豫章銅嶽蜀道銅山全歸佞幸之鑪頓入諸侯之冶所以公私太半僞實相姦佞用此而兼並豪戚因玆而聚斂洛京三之內賈客云屯齊宮七市之間商人霧塞乃令東漢楚子髙閣浮空西蜀彭家連樓跨術雷車電騎多出工巧之家列鼎撞鐘無非貨殖之裏賔徒藿肉鮑書不足倫僮僕藜余張詩莫能序三田爲之廢業五稼由此多荒五羊銜粟時和之義先表雙雀飛鳴歲稔之徵已見

郭正一肆策問肆之興用存交易山澤之利事屬貿遷是以先王因井而制居往聖觀爻而立義將以致玆百族通彼萬商羅肆巨千廣充上積之貨旗亭五里俯映星繁之珍是使蹀馬廻轅歷闤闠而流溢往商來賈候朝夕以盈途豈惟灼蓍蔡以觀貞旁臨季主之肆泛萍蟻而開宴近對文君之壚詎比夫齊宮七市女閭連閉殷室九君姬屋成列但負販之徒異業趣競刺繡謝其倚門多財歸其善賈由此聶政屠養無辭屈辱平仲有求終甘湫隘故知防毫之子不可責以亡機徇利之夫難以徵其重義況墆翳之侶本異夷齊貨殖之徒率同猗白若通其小利諒無擁於四民限以淳心恐有乖於一物誠可除玆濫賄禁彼邪贏則姦黨自銷不待曹參之令市無二價詎止黃軒之風

食貨志若乃九土旣敷四民承範東吳有齒角之饒西蜀有丹砂之富兗豫漆絲之廥燕齊怪石之府秦邠旄羽迥帯瑯玕荊郢桂林旁通竹箭江幹橘柚河外舟車遼西旃罽之鄕蔥右蒲梢之駿殖物怪錯於何不有若乃上法星象下料無外因天地之利而縂山海之饒百畆之田十一而稅九年躬稼而有三年之蓄可以長孺齒可以養耆年因乎人民用之邦國宮室有度旗章有序朝聘自其儀宴饗由其制家殷國阜逺至邇安救水旱之災卹寰瀛之獘然後王之常膳乃間笙鏞商周之興用此道也

食貨志建元中州郡各擁彊兵委輸不至尙書郎官自出棌梠或不能自反死於墟巷魏武之初九州云擾攻城略地保此懷民軍旅之資權時調給於時袁紹軍人皆資椹棗袁術戰士取給蒲蠃魏武乃募民屯田許下以充兵戎之用【已上財賦】

唐祖君彥爲李密檄洛州文公田所借不過十畆人力所供才止三日是以輕徭薄賦不奪農時寧積於人不藏府庫而課稅繁猥不知紀極猛火屢燒漏巵難滿頭會箕斂逆折十年之租杼軸其空日有萬金之用父母不保其赤子夫妻相顧於匡牀萬邦則城郭空虛千室則煙火斷絕西蜀王孫之室翻同原憲之貧東海糜竺之家俄成鄧通之鬼

隋盧思道爲北齊檄陳文疏棄良士狎近小人守宰蠶漁子弟荒暴頭會箕斂杼軸其空災異相仍稻不熟【橫徵附】

政術部【漕】

宋眞徳秀江東漕到任謝表吏責旣稀所願優遊於邇列主恩未報寧忘眷戀於本朝其如親闈喜懼之年當謹人子溫凊之職輙援公輔辭翰林之請庶幾潘嶽奉板輿之懽分太守之符日需成命出少府之節遽冒殊恩懷章而過裏門閱宿而臨封部敬卜中和之節重宣寛大之書軺初馳旄倪爭覩謂朝廷所以輟柱下之史蓋聖主將以惠江右之民因博采於風謠頗防知其疾苦以埀磬之家而困追需之目以屢歉之歲而多流徙之人官無定証之簿書裏有難平之徭役文移星火不勝胥史之誅求牒訴丘山半爲賦租之繁重興言及此勿救可乎輙殫朝夕之咨諏兼酌公私之緩急賦難遽省盍漸損賦外之徵民未易蘇當先去民間之蠧切自量其綿薄恐終負於選掄

宋史百禮賀張漕攺秩啟云梯石棧不辭蜀道之難流馬木牛逺仿艸廬之制惠風扇物遊刃發硎奮澄淸之志於攬轡之中講水陸之運於鑿潭之始蘇一方之疲瘵權萬貨之低昂非獨有觀風聽吏之才又能善富國彊兵之術

宋劉克莊賀諸葛提刑除漕啟玆移使指就駕漕車得非煮摘利饒轉輸權重上於鹽鐵之論有感方欲變通公於王伯之辧素嚴必知取予深鄙富彊之說痛懲聚斂之人養基本以厚黎元捐錐刀以惠商賈承風問俗修明此日之皇華足國裕民講貫它時之相業唐楊烱上騎都尉髙君神道碑搜粟都尉河堤使者銅橈鐵舳蒼鷹白鶴之船竹箭桃花貝闕龍堂之水引紅粟於淮海泛歸舟於秦晉遂使齊臣獻納先陳不涸之名漢後絲綸卽有常平之號望千石之气可以療饑開萬箱之儲自然知禮

政術部【鹽政】

唐閻伯璵鹽池賦坤之美兮焉可以測鹽之池漭沆兮劃開於郇瑕之側廓平陸而無際浸長天之一色前對條山照峯巒之嶨卻鄰安邑對城郭之嶷岌其出形鹽也狀雄虎之蹲於長野攫拏兮布濩其吐精光也如白日之升於暘谷照爛兮熻赩旣似乎鏡湖之不逺又似乎渤澥之在卽皎皛池濵皚峨嶙峋髣髴珪璧依稀碝瑉入澤遐窺喜晴天之速曙隔林斜望訝瓊樹之驚春餌之者若茹膏之客捧之者疑獻玉之人

張濯唐寶應靈慶池神廟記寶應靈慶池者山海經所謂鹽販之澤也俗稱官號皆曰鹽池供華夏二十餘州宅黃河千里之曲北抱原勢南負山陰涵濡澄浸漬舄鹵外無寸艸內絕纖鱗水或紫赤鹽皆潔白有自來矣紅鹽自生盈掬傾筐或蠒或栗形攢伏虎色澈丹砂靈貺休徵古未之有

權徳輿贈太師崔倕神道碑修牢盆謹衡石煎和旣精飴散乃盈商通而洊至吏懼而循法民不絓网而國用益饒

政術部【刑法】

唐髙祖武徳二年春【闕】月甲子詔釋典微妙淨業始於慈悲道教沖虛至徳去其殘暴況乎四時之禁毋伐麛卵三驅之禮不取順從蓋欲惇崇仁惠蕃衍庶物立政經邦咸率斯道朕祗膺靈命撫遂羣生言念亭育無忘鑑昧殷帝去网庶踵前修齊王捨牛實符本志梁任昉爲梁公請刋攺律令表臣聞淳源旣逺天討是因畫衣象服以致刑措艸纓艾韠民不能犯及淳徳下衰運距澆季湯刑禹政不足禁姦九法三章無以息獄所以赭衣塞路圄犴成市凝脂已疎秋荼非苦姦吏爲市生殺並用可爲慟哭非徒一緒夫肖貌天地稟靈川嶽受體愛敬髮膚爲重流矢影風顧有憂色而當妄加刳斮金木爲伍且夫刻木不對畫地不入畏避若是而動貽非命王道爲虧良在於此法開二門爲政之蠧生殺多緒誰其失政

唐李朝隱執奏裴景仙獄表所以爲國惜法期守律文非敢以法隨人曲矜微命射兔魏苑驚馬漢橋初震皇赫竟從廷議豈威不能制而法貴有恆

晉郭璞奏立刑以禁刑立殺以去殺重之以死所以求其生峻之以刑所以輕其死子臯行戮刖者忘痛釋之典刑民無怨色何者積之於誠也

齊王融永明九年策秀才文自萌俗澆弛法令滋彰肺石少不寃之人棘林多夜哭之鬼朕所以明發動容昃食興慮傷秋荼之密网惻夏日之嚴威永念畫冠緬追刑措徒以百鍰輕科反行季葉四支重罰爰創前古訪遊禽於絕澗作覇秦基歌雞鳴於闕下仁稱漢牘二途殊爽卽用兼通昌言所安朕將親覽

唐白居易罷刑獄策問朕恭臨萬國祗禦兆人視之如傷有同赤子未能以理代刑捨其律憲亦輕罰緩死漸就蠲除去凝脂之网收刺骨之怨臨麥秋而惆悵望窮冬而載懷思使畫服象刑同唐虞之世罷獄息罪等成康之時循酷俱治宜有辧析

李徳裕罷刑獄策但臯陶之類常問黃沙定國之流恆持丹筆分陜有棠陰之徳剖符致蒲鞭之美梁獄決疑不假陶朱之璧楚國以理無用荘生之金稍簡刑書漸行禮教使駃騠逺至懸感仁心獬豸來儀不知所觸然後升東獄而揖羣後望西方以謝聖人復何如也上官儀用刑寛猛策甫侯設法徒有說於輕重子產鑄書竟無救於衰敗是知風淳俗厚艸艾而可懲主僻時昬黥鑿而猶犯

張昌齡用刑寛猛策兩儀亭育蓄嚴刑於積陰四气平分降明罰於秋序是知觀象設教聖人所以勝殘因物造端懿後由其立辟故嬀川受命士師陳九徳之歌瑤山載刑呂侯訓百鍰之典然則激揚神化鼓舞皇堦資粉澤而宏風俟徳刑而振俗是故六轡在禦飛龍之駕可期九罭不施奔鯨之害斯兆縱使業優倦領道邁曾巢齊飲啄於鶉居絕往來於犬吠猶未可長懸三禮永擯五刑削玆噬嗑之科專行忠信之薄況今時推纂聖運屬升皇猶勞丹浦之誅尙漏靑丘之罪伯夷典禮與猾夏而同科司冦詳刑共春官而聫事自可逺稽九代近命三驅釋刀鋸於凶魁休甲兵於原野然後施【疑作弛】威象闕展事天宗繼美媧黃追風火燧石渠未滅豈待【一作得】輒議寢刑中嶽旣封自可専循大禮

郝連梵用刑寛猛策舜遊嬀汭乃去四凶湯出鑣宮除三面然則質文異代興廢殊途微禹會昌仁流於下泣獨夫受戮禍招於剖心自運往道消淳離朴散王風不競菀栁之刺斯聞後徳方衰杞【疑作棘】槐之刺【疑作制】斯闕望夷招敗酷甚凝脂函谷生災寃多精气𨿽復蕭何攺創爰始九章溫舒上言仍譏一失网漏吞舟之罪主茍持寛律加盈閣之繁吏還舞智念向隅之獨嚬乃納隍而軫慮曲詢管庫取薦芻蕘誠宜妙簡平反旁求庶獄渭橋驚馬必歸張季之言禁圍射兔勿爽髙柔之防於公陰徳委以廷尉之司盛吉深仁授以憲曹之任剖符寄劉寛之軰蒲鞭之教可追分陜趨召奭之儔棠陰之聽斯在加以五詞咸備兩造兼持運靜躁於韋聽遲速於寛猛獬豸𨿽觸咎繇行其惠化蒼鷹輟號郅都息於煩苛自然圄犴空虛靡怨黃沙之罪鉗安用無施白粲之刑則迹邁成康道逾文景不仁自逺無得而稱

張處信折獄之理策敬刑若祭重獄如傷且律之興其來尙矣蓋三光列景法星麗於天文立位成刑習坎彰於易象爰洎貳負【見山海經】初沿維縶之科降及四凶始受殛流之罰及庭堅翼舜獄律遂此陶情蕭相主劉甲令於焉刻意至如鋸鉆之絕班固書而可知肉刑之興孫卿論而已備

劉藏器往代爲刑是非策問若云刑法不施於淳朴殺戮必用於凋訛則感電前皇不應染刃望云後帝方示艸纓沈吟久之未知孰是

梁簡文帝啟囚徒配役事啟玉科輕重全關墨綬金書去取更由丹筆

任昉爲王金紫謝齊武帝示皇太子律序啟臣聞化澄上葉艸纓垂典教淸中世艾服懲刑自禮失宗周俗返炎漢張馮導其迹賈杜浚其流仲舒之得情孔子之博約故以義該往哲美盡前王而年世浸逺篇牘訛誤朽編落簡見誣前淑侮文擅議取後昆立不倚衡遂均鴻毛之隕傷足居憂忘貽髮膚之痛豈所以臨河永嘆含肓最靈者也伏惟陛下施博天地澤深禹湯溫舒之策優遊虛授衛展之議寧失弗經削秋荼之法解凝脂之网

唐李嶠上巡察覆囚使歷城張明府書幽明三光止水洞窮神之察雷電六爻連山繹噬膚之象是以金祗獻序肅帝典於秋霜瑞節宣風播皇華於春澤鷞鳩司讞黃沙俟淸問之仁神獬推姦素簡飛惠文之筆賔舜門而佇穆指軒郊而靜害分聽之寄其在玆乎然後銅章底務弦佩維襟泱泱大風泛遊歌而成韻巖巖崇岫應宓琴而度曲誠招異感春狎仁童徳禪靈遊夜呼神女屬二星齊騖八駿駢驅議馬良規玆承不寃之裔誅狼俊槪是寄埋輪之風廼者繡衣貳日錦詢風下璿樞而稟渙劑玉關而致職宰鮮東夏舊辧淄澠道防西源近分涇渭鎬池十朱端衡制其輕重淸河二天直繩糾其枉紊故使晨雞輟唱於酸吻夜鵲緘謡於苦衷寘棘剗束薪之苛食苖愜甘荼之戮矣

梁簡文菩提樹頌序秋荼不設廢九律之嚴科春雨愛生解三驅之密网

唐王勃乾元殿頌序爽鳩分職素云頺鳥啄之祥神獬關司水照龍顏之側黃沙鞠艸剗叢棘而遷訛丹石滋苔仰甘棠而息訟

長孫無忌律疏序古者大刑用甲兵其次用斧鉞中刑用刀鋸其次用鉆鑿薄刑用鞭朴其所由來亦以尙矣昔白龍白雲則伏羲軒轅之代西火西水則炎帝共工之年鷞鳩筮賔於少皥金正策【一作榮】名於顓頊咸有天秩典司刑【一作刑司】憲大道之化擊壤無違

周庾信大將軍豳國公墓銘犴戶苔生囹關籥動載酒屬車幸無怨气觀囚軍府或聽鳴琴

刑法志若夫穹厚肇判宵晝攸分流形播其喜怒稟气彰其善惡則有自然理焉畫衣後刑衢樽先惠將以屏除災害引導休和取譬琴瑟不忘銜策擬陽秋之成化若堯舜之爲心也秦文初造參夷始皇加之抽脇囹圄如市悲哀盈路漢王以三章之法弔之文帝以刑厝之道臨之於時百姓欣然將逢交泰而姦逐情遷科隨意往獻瓊杯於闕上徙靑衣於蜀路覆醢裁刑傾宗致獄況乃數囚於京兆之夜五日於長安之市北闕相引中都繼及者亦往往而有焉

政術部【恩赦】

唐張說和張監觀赦詩日禦臨雙闕天開儼百神雷舒作觧气歲復建寅春喜候同新驛歡聲發市人金環能作賦來入管弦新

梁陸倕豫章王拜後赦教夫議獄緩死著在令圖疑罪維輕聞諸雅誥是以虞經惻隱流涕冬決鐘意埀仁哀矜寒送吾以虛薄夙頒寵章光宅襟險奄有全粵非有沛獻矜嚴空紆靑組東平智思徒舉赤帷思所以仰述皇猷導揚澤遵彼下車譬玆觧网

唐獨孤及賀赦表猶念刑不可變死不復生泣辜興慈納隍軫慮與民更始其命維新禦魑魅者復還系桎梏者咸宥丹徼無滯黃沙已空疎漢网而逺無不賔祝湯羅而下無犯順

栁宗元賀赦表繼絕存亡忠賢飲徳於黃壤棄瑕肆眚奪魄再麗於遺骸極天地之歡心盡帝王之上事疲史臣之筆編簡難書涸詩人之思謳謠絕路

李吉甫賀赦表挺黃沙之罪再荷生成洗白璧之瑕俱承渙汗

戴叔倫賀平賊赦表雪滌痕累發生枯朽榮光被於艸木和气貫於華夷

宋嶽飛後昭雪謝表靑編塵乙夜之觀白簡悟壬人之譖誠旣格於穹昊福遂均於庶品振憂矜寡原眚宥烖第五玉以褒封善人是富發三錢而慶賜賤者不虛天其居歆人以呼舞

梁袁昻謝武帝啟塗山始會致防風之誅酆邑方構有崇侯之伐未有緩憲於斮戮之人賖刑於耐罪之族出萬死入一生如臣今日者也幸約法之承觧网之宥猶當降等薪粲遂乃頓釋鉗赭斂骨吹魂還編黔庶濯疵蕩穢入楚遊陳天波旣洗云油遽沐

漢張俊上書臣棄恩負義自陷重刑情斷意訖無所復望廷尉鞠遣歐刀在前棺絮在後魂魄飛揚形容已枯陛下聖澤以臣常在近密識其狀貌傷其眼目畱心曲慮特加偏覆喪車復還白骨更肉披棺發槨起見白日天地父母能生臣俊不能使臣俊當死復生陛下徳過天地恩重父母誠非臣俊破碎骸骨舉宗肉爛所報萬一

政術部【風俗】

晉左思吳都賦開市朝而並納橫闤闠而流溢混品物而同防並都鄙而爲一士女佇眙工賈駢坒紵衣絺服雜沓漎萃輕輿按轡以經隧樓船舉颿而過肆果布輻湊而常然致逺流離與珂珬防賄紛紜器用萬端金溢磊砢珠琲防漧桃笙象簟韜於筒中蕉葛升越弱於羅紈澀譶澩防交貿相競諠嘩喤呷芬葩防映揮袖風飄而紅塵晝昏流汗霢霂而中逵泥濘富中之氓貨殖之選乘時射利財丰巨萬競其區宇則並疆兼巷矜其宴居則珠服玉饌

唐李庾東都賦開元太平海波不驚乃駕神都東人誇榮時則轔轔其車殷殷其徒行者不賫衣食委衢冠冕之夫綺羅之婦百室連歌千筵接舞髙樓大觀陳賔宴侶金堂玉屍絲哇管語我道如堯我稅如貉貧庾而稲賤笥如裼比屋相視恥衣空帛開塲分肆不列麰麥唐盧照鄰長安古意詩長安大道連狹斜靑牛白馬七香車玉輦縱橫過主第金鞭絡繹向侯家龍銜寶蓋承朝日鳳吐流蘇帶晚霞百丈遊絲爭繞樹一羣嬌鳥共啼花啼花戲蝶千門側碧樹銀臺萬種色復道交作合歡雙闕連甍垂鳳翼梁家畫閣天中起漢帝金莖云外直樓前相望不相知陌上相逢詎相識借問吹簫向紫煙曾經學舞度芳年得成比目何辭死願作鴛鴦不羨仙比目鴛鴦眞可羨雙去雙來君不見生憎帳額綉孤鸞好取開簾帖雙燕雙燕雙飛繞畫梁羅帷翠被欝金香片片行雲著蟬鬢纖纖初月上鵶黃鵶黃粉白車中出含嬌含態情非一妖童寶馬鐵連錢倡婦盤龍金屈膝禦史府中烏夜啼廷尉門前雀欲棲隱隱朱城臨玉道遙遙翠幰沒金堤挾彈飛鷹杜陵北探丸借客渭橋西俱邀俠客芙蓉劍共宿倡家桃李蹊倡家日暮紫羅裙淸歌一轉口氛氳北堂夜夜人如月南陌朝朝騎似雲南陌北堂連北裏五劇三條控三市弱栁靑槐拂地埀佳气紅塵暗天起漢代金吾千騎來翡翠屠蘇鸚鵡杯羅襦寶帶爲君觧燕歌趙舞爲君開別有豪華稱將相轉日廻天不相讓意气由來排灌夫専權判不容蕭相専權意气本豪雄靑虯紫燕坐生風自矜歌舞長千載自謂驕奢陵五公節物風光不相待桑田碧海須臾攺昔時金堦白玉堂卽今惟見靑松在寂寂寥寥揚子居年年嵗嵗一牀書獨有南山桂華發飛來飛去襲人裾

梁武帝霸府禁奢令夫在上化下艸偃風從世之澆淳恆由此作自永元失徳書契未紀窮凶極悖焉可勝言旣而琁室外搆傾宮內積奇技異服殫所未見上慢下暴淫侈競馳國命朝權政移近習販官鬻爵賄貨公行並甲第康衢漸臺廣室長袖低昻等和戎之賜珍羞百品同伐冰之家愚人因之浸以成俗驕競爽誇麗相髙至乃市井之家貂狐在禦工商之子緹繡是襲日入之次夜分未反昧爽之朝期之淸旦聖明肇運勵精惟始𨿽曰纘戎殆同創革且淫費之後繼以興師鉅橋鹿臺洞罄不一孤忝荷大寵務在澄淸思所以仰述皇朝大帛之防俯厲微躬鹿裘之義解弦更張斵雕爲朴自非可以奉粢盛修黻冕習禮樂之容繕甲兵之備此外眾費一皆禁絕禦府中署量宜罷省掖庭備禦妾之數大響絕鄭衛之音其中有可以率先卿士準的甿庶菲食薄衣請自孤始加羣才並軌九官咸事若能人務退食競存約已移風易俗庶期月有成昔毛玠在朝士大夫不敢靡衣偸食魏武嘆曰孤之法不如毛尙書孤𨿽徳謝往賢任重先達實望多士得其此心

唐獨孤及上元二年豫章冠蓋盛集記舸巨鷁舳接艫隘輶車鸞鑣轊掛轂擊

晉書石崇春畦靡列於凝沍之晨錦帳逶迆亙以山川之外

政術部【興亡】

唐呂令問雲中古城賦旣而年代倐忽朝市遷徙干戈鼙鼓之雄綺羅絲竹之美孰不煙散雨絕沙埋灰委樹名觀而詎存鳥稱樂而俱死危堞旣覆髙墉復夷寥落殘徑依稀舊墀榛棘蔓而未合苔蘚紛乎相滋伏熊鬭贙騰麕聚麋常鳴悍鷩乍嘯愁鴟不可勝紀但令人悲胡風起兮馬嘶急漢月生兮鴈飛入可憐久戍人懷歸空佇立

張嵩雲中古城賦溫室樹古瀛洲水涸城未哭而先崩梁無歌而自落

張鼎古銅雀臺賦慷慨遺文淒涼舊閣罇盈玉座燈映蘭幕媫妤妓人鼓舞歌唱當春月而朝臨悵日暮而西望見松栢之成行愁歌舞之相向及石氏之謀帝位髙歡之竊神器𨿽修舊而增崇竟移時而攺代銅龍噴水似落九天金鳯銜珠終淪五防我君遑遑行指鄴旁弔古太息馮髙獨傷東郊道兮蕪漫西原樹兮微茫露窟吒兮泣蒼蘚風蕭梢兮悲白楊妝樓歇艶畫閣銷香陂陀巖岏巋峞摧藏井幹防兮有遺甃殿垣毀兮無華構但見蓁蓁蒿棘生復看觺觺饑鼯鬭雨嘯幽畿【渠希切】月哀離狖宿莾撐骨危巢覆鷇平臯晚兮拱木生寒紫陌昏兮黃埃奪晝人壽防何畱恨日多追士衡以投弔效明逺以作歌

唐吳少微過漢故城詩大漢昔未定彊秦猶擅塲中原逐鹿罷髙祖郁龍驤經始謀帝坐玆焉壯未央規模窮棟宇表裏浚城隍羣後崇長樂中朝增建章鉤陳被蘭錡樂府奏芝房翡翠明珠帳鴛鴦白玉堂淸晨寶鼎食閒夜郁金香天馬來東道佳人傾北方何其赫隆盛自謂寶靈長歷數有時盡哀平嗟不昌冰堅成巨猾火徳遂頺綱奧位非虛校貪夫竟速亡魂神吁社稷豺虎鬭巖廊金狄移防岸銅盤向洛陽君王無處所年代防荒涼宮闕誰家域榛蕪罥我裳井田惟有艸海水變成桑在昔髙門內於今岐路傍余基不可識古墓列成行狐兔驚魍魎鴟鴞嚇獝狂空城寒日晚平野暮云黃烈烈樊靑棘蕭蕭吹白楊千秋並萬歲空使詠歌傷張九齡經江寧覽舊迹至武湖詩南國更數世北湖方十洲天淸華林苑日晏景陽樓幕下廻仙騎津傍駐防斿鳬鷖喧鳯管荷芰鬭龍舟七子陪詩賦千人和棹謳應言在鎬樂不譲橫汾秋風俗因紓慢江山成易由駒王信不武孫叔是無謀佳气日將歇覇功誰與修桑田東海變麋鹿姑蘇遊否運爭三國康時劣九州山𨿽幕府在館豈豫章畱水澱還相閱菱歌亦故遒雄圖不足問難想事風流

司空曙南浦望漢宮詩荒原空有漢宮名衰艸茫茫雉堞平連鴈下時秋水在行人過盡暮煙生西陵歌唱何年絕南陌登臨此日情故事悠悠不可問寒禽野水自縱橫

宋曾肇賀上國寶表臣聞夫國璽之有去來猶周鼎之有輕重好治而惡亂捨昏而卽明頃自有唐之衰薦更五代之季伏而不發殆且百年忽爾自歸將萬世所以表祖宗積累之慶告社稷靈長之休在聖與仁宜昌而壽恭惟皇帝陛下沈潛廸哲剛健好生參天地以成能垂子孫而作則果有神物是貽皇家固將配甘露以紀元豈止擬芝房而度曲

徐陵爲梁貞陽侯與王太尉僧辧書天狼炳曜非無戰陣之風參虎揚芒便有干戈之務至於夏鐘夷羿周厄犬戎漢委珠嚢秦亡寶篋彰於史籍可得而聞陶唐旣作天歸烏啄之臣丰畢將興特挺鷹揚之佐明公量苞金鉉神表玉璜儷衮欽才平階佇徳固以畱連管樂惆悵風雲濡足維時投竿斯在去歲凶徒不騁言次巴丘鼓聲聞一柱之臺烽火照三休之殿公則懸麾羽扇猶對投壺戎羯咸奔鯨鯢俱剪樓船萬舳還系昆明胡馬千羣皆輸長樂於是乎夏首西浮雲行電邁彭波東匯谷靜山空扼鵲尾而據王畿登牛頭而掃天闕漸臺僞帥仍首於帝京郿塢元凶咸刳膓於軍市靑羌赤狄同畀豺狼胡服夷言咸爲京觀公園陵盡拜忠貫長沙神主咸安勲逾髙密重以秦宮旣獲魯殿猶存辟綠艸於應門開靑槐於武庫長安五陵之族鄠杜六遷之民𦇤負而歸都壥斯滿鬻脂藏脯遊騎擊鐘故市新城飛甍華屋東莞舊宅人識桑楡南頓荒田家分禾黍豈以鄕名谷熟邑號禾興而已哉

周庾信擬連珠蓋聞彼黍離離大夫有喪亂之感麥秀漸漸君子有去國之悲是以建章低昂不得猶瞻防岸景陽淪沒非復能臨偃師

又蓋聞市朝遷貿山川悠逺是以狐兔所處由來建始之宮荊棘參天昔日長洲之苑

唐蘇頲長安西明寺塔丰不當必蔀儉不師且奪終異謀始之則滿非守成之具從梁邸第寧復賔遊封薛池臺果成童牧

元黃之潤州江寧縣瓦棺寺維摩詰畫像碑江山寂寥居處緬邈年移代攺畱侯嘆過隙之駒物是人非丁令化遼城之鶴

古儷府卷四﹤子部﹐類書類﹐古儷府﹥

欽定四庫全書

古儷府卷五

明王志慶編

人部【君臣】

唐潘炎君臣相遇樂賦繼天者君也戴天者臣也下之事上作股肱耳目上之任下敷心腹腎膓

宋王安石除平章事監修國史謝表臣聞人君代天而理物人臣資父以事君然而君臣之大義有方非若父子之至恩無間須倡而後和則誠意每患於難通不入而後量則忠力或嫌於自獻惟成湯之聴伊尹與傅說之遇髙宗皆以防逺而相求何其親厚之獨至蓋所趨非由於二道故所爲若出於一身夫豈於越夷貉之異心是謂元首股肱之同體二臣旣以此獲展事君之義兩君亦以此得成理物之功茍非其人孰與於此齊王融求自試啟春庚秋蟀集候相悲露木風榮臨年共悅夫惟動植且或有心況在生靈而能無感夫君道含臣術無隱翁歸乃居中自見充國曰莫若老臣竊景前修敢蹈輕節

唐盧照鄰歌公卿歌云佐漢捧日匡堯

獨孤及送余杭薛郡守入朝序受宣室之釐忽思賈誼以謗書之篋先示樂羊

李嶠攀龍臺碑賈文和之揣君酈食其之觀將翔而後集可謂明逺

人部【父子】

唐杜甫送許八拾遺歸江寧覲省詩詔許辭中禁慈顏赴北堂聖朝新孝理祖席倍恩光內帛擎偏重宮衣著更香淮陰淸夜驛京口渡江航春隔雞人晝秋期燕子涼賜書誇父老壽酒樂城隍看畫曽饑渴追蹤恨渺茫虎頭金粟影神妙獨難忘

劉長卿送張七判官還京覲省詩春蘭方可采此去葉初齊函谷鶯聲裏秦山馬首西庭闈新栢署門館舊桃蹊春日長安道相隨入禁閨

錢起送邊補闕東歸覲省詩東去有餘意風生賜錦衣鳳凰銜詔下才子采蘭歸鬥酒百花里人情一笑稀別離須計日想望在彤闈

盧綸送尹樞令狐楚及第後歸覲詩佳人比香艸君子卽芳蘭寶器金罍重淸音玉佩寒貢文齊受寵獻醴兩承歡鞍馬並汾地爭迎陸與潘

盧綸送渾錬歸覲卻赴闕庭詩云幕擁簮裾臺庭餞伯魚防衣人競防銀詔帝親書知子當元老爲臣餞二疏執珪期已迫捧膳步寜徐而我誠愚者夫君豈病諸探題多決勝饌玉每分余榮比成功後恩同造化初甑塵方欲合籠翮忽將舒楡防錢難比楊花雪不如明朝古隄路心斷玉人車

盧綸送內弟韋仁宗歸信州覲省詩常嗟外族弟兄稀轉覺心孤是送歸醉掩壺觴人有淚愁穿魂夢月無輝烹魚緑岸煙浮艸采橘靑溪露濕衣聞說江樓長卷幔幾回風起望胡威

權徳輿送崔端公郎君入京覲省詩已見風姿美仍聞藝業勤淸秋上國路白晳少年人帶月輕帆疾迎霜防服新過庭若有問一爲說漳濱

戎昱送王端公之太原歸覲相公詩柱史今何適西行詠陟岡也知人惜別終美鴈成行春雨桃花靜離樽竹葉香到時丞相閣應喜棣華芳

周庾信傷心賦或有擁樹罹災藏衣遭難未設桑弧先空柘館人惟一丘亭遂千秋邊韶永恨孫楚長愁張壯武之心疾羊南城之淚流膝下龍摧掌中珠碎芝在室而先枯蘭生庭而早刈對寶盌而痛心撫經而流慟石華空服犀角虛篸風無少女艸不宜男烏毛徒覆獸乳空含

周宇文逌庾信集序靑鸞降宿樹之祥白雉有依欄之感

唐李華二孝讚序靈武二孝曰侯知道程俱羅生養以孝沒奉以哀廬於塜次號泣無節埃垢積首艸生髮間每大漠晨空連山夜寂人煙四絕虎豹與鄰擁墳椎膺聲气咽塞下入九泉上徹九天背爛心朽皮枯節攣艸水先秋而凋落景气不時而凝煙【一作閉】殊鳥異獸助之悲號萬物有極此哀無窮色慘莪蒿聲酸棘薪晉書孝友傳論大矣哉孝之爲徳也分渾元而立體道貫三靈資品彚以順名功苞萬象用之於國動天地而降休徵行之於家感鬼神而昭景福若乃博施備物尊仁安義柔色承顏怡怡盡樂擊鮮就養亹亹忘劬集苞思蓺黍之勤循陔有采蘭之詠事親之道也屬屬如在哀哀罔極聚薪流慟銜索興嗟灑風樹以隤心頫寒泉而沫泣追逺之情也審徳筮仕正務移官居髙匪危在醜無爭協修升以匡化懷履冰而砥節立身之行也是以閔曽翼翼遵六教而緝貞規蔡董烝烝七體而垂令迹亦有至誠上感明只下贊郭巨致錫金之慶陽雍標蒔玉之祉烏馴丹羽巢叔和之室鹿呈白毳擾功文之廬

唐王維右豹韜衛長史任君神道碑廬以長號淚少於血杖而後起骨餘於形彈琴不成從先王之禮捧筐便慟有終身之哀

段文昌平淮西碑欒書作帥鍼爲戎右充國討虜印統支軍是能從帥之命成父之志昔趙孟慕成季之勲復能霸晉亞夫紹絳侯之武亦克擒吳

周庾信大將軍趙公墓銘泉驚孝水竹動寒林又柱國大將軍紇幹神道碑對其苫寢則梓樹寒生聞其悲泣則巢禽夜下

又大將軍聞喜公栁遐墓志成都孝子自赴江流桂陽先賢身彰野火並存靈應咸可傷嗟

人部【夫婦閒情附】

漢蔡邕協初賦其在近也若神龍采鱗翼將舉其旣逺也若披云緣漢見織女立若碧山屹其堅動若翡翠奮其羽眾色遼照視之無主面若明月輝似朝日色若蓮葩肌如凝蜜

宋謝靈運江妃賦小腰微骨朱衣皓齒矊視騰來靡容膩理出月隱山落日映嶼收霞斂色廻飇拂渚每馳情於晨暮矧良遇之莫敍投明珠以申贈覬色授而魂與嗟佳人之眇邁眺霄際而皓語懼展愛之未期抑傾念而蹔佇天臺二娥宮亭雙媛靑袿神接紫衣形見或飄翰淩煙或潛泳浮海萬里俄頃寸陰未攺事𨿽假於云物心常得於無待

梁江淹麗色賦夫絕世獨立者信東鄰之佳人旣翠眉而瑤質亦盼瞳而赬唇鍱金花及珠履颯綺袂與錦紳色練練而欲奪光炎炎而若神非气象之可譬焉影響而能陳故仙藻靈葩冰華玉儀其始見也若紅蓮鏡池其少進也如防云出崖五光徘徊十色陸離寶過瑚同樹價直瓊艸共枝於是雕臺繡戶當衢橫術椒庭承月碧幌延日架虯柱之嚴麗亙虹梁之峻密錦幔垂而香寂桂煙起而淸謐女乃曜邯鄲之躧步媚北裏之鳴瑟若夫紅華舒春黃鳥飛時紺蕙初軟赬蘭始滋不掔蘅帶無倚桂旗摘芳拾蕋涵詠吐辭笑月出於陳歌感蔓艸於衛詩气炎日永離明火中槿榮任露蓮花勝風後欄丹柰前軒碧桐笙歌畹右琴舞池東至乃西陸始秋白道月金波照戶玉露曖天气以濕兮曉未半星水流兮夜何央憶雜佩兮且一欷念錦衾兮以九傷於是帳必藍田之寶席必蒲萄之文館圖明月室畫浮雲言必入媚動必應規有光有艷如合如離气柔色靡神凝骨奇經秦歷趙旣無其雙尋楚訪蔡不覿其容非天下之至麗孰能與於此哉

沈約麗人賦有客弱冠未仕締交戚裏馳驚王室遨遊許史歸而稱曰狹斜才女銅街麗人亭亭似月嬿婉如春凝情待價思尙衣巾芳逾散麝色茂開蓮陸離羽佩雜錯花鈿向羅幃而不進隱明燈而未前步中檐而一息順長廊而迥歸池翻荷而納影風動竹而吹衣薄暮延佇宵分乃至出闇入光含羞隱媚垂羅曳錦鳴瑤動翠來脫薄妝去畱余膩霑膚委露理鬢淸渠落花入領微風動裾

唐駱賔王蕩子從軍賦【全錄】胡兵十萬起妖氛漢騎三千掃代【一作陣】云隠隠地中鳴戰鼔迢迢天上下【一作出】將軍邊沙逺雜風塵气塞艸長垂霜露文蕩子苦辛十年行逥首關山萬里情逺天橫劍气邊地聚笳聲鐵騎朝恆警銅焦夜不鳴抗左賢而列陣屯右校以防營滄波積凍連蒲海白雪凝寒逼栁城若乃地分徼路指靑波邊城暖气由來少關塞寒云本自多嚴風凜凜將軍樹苦霧蒼蒼太史河旣防距而從軍亦麾而挑戰徵斾鄰沙漠戎衣犯霜霰樓船一舉爭沸騰烽火四連相隱見戈文耿耿懸落星馬足駸駸擁飛電終取雋而先鳴豈論功而後殿徵夫行樂踐楡溪倡婦銜怨守空閨蘼蕪舊曲終難贈芍藥新詩豈易題池前怯對鴛鴦伴庭際羞看桃李蹊花有情而獨笑鳥無事而恆啼見空陌之艸積知闇牖之塵棲蕩子別來年月久賤妾空閨更難守鳳凰樓上罷吹簫鸚鵡杯中寜勸酒聞道書來一鴈飛此時緘怨下鳴機裁鴛帖夜被薫麝染春衣屏風宛轉蓮花帳窗月玲瓏翡翠惟个日新妝始復罷只應含笑待君歸

呂向美人賦燕趙鄭衛楚越巴漢之邦士農工商皂輿臺之族不鄙褊陋不隔賤卑工技者密聞淑邈者遽知上心由是震動中使載以交馳周若云布迅如飇發以日系時以時系月徳雋相次爲樂不歇闐紫微環帝座蕖華灼爍栁容婀娜輕羅隨風長縠舒防霧隔膚紅柔姿靡質妖艷逞逸絕眾挺出嬛然容冶霍若明媚曼睩騰光以橫波修蛾濯色以揔翠齒編貝鬢含云顏綽約以冰雪气芬郁而蘭薫腰佩激而成響首飾曜而騰文或纎麗婉以似羸或穠盛態而多肌有沈靜見節有語笑呈姿思若老成體類嬰兒妙舞謂何尙以輕善歌取何矜以淸齊列防獵按次屏營間直往以曵緒歘轉入而旋縈低視候節紆體遺聲遏行雲結遺風眾工相錯疊美不同

徐寅勾踐進西施賦波淺丹臉鴉深緑鬟楊栁羞弱芙蓉遜妍乃命寶馬騰龍香車輾風迎織女於銀漢聘姮娥於月宮炫燿云外喧闐洞中妝成而瑞玉凝彩服麗而朝霞剪紅昨日猶賤今晨不同

陳張正見怨歌行新丰妖冶地遊俠競嬌奢池臺間羅綺桃李雜煙霞蓋影分連騎衣香合並車艷粉驚飛蝶紅妝映落花舞衫飄冶袖歌扇掩團紗玉帳珠簾捲金樓鏡月斜還疑簫史鳳不及季倫家

唐宋之問江南行妾住越城南離居不自堪采花驚曙鳥摘葉餧春蠺懶結茱茰帶愁安玳瑁篸待君銷痩盡日暮緑江潭

李叔卿江南行湖上女江南花無雙越女春浣紗風似箭月如少年吳兒曉進船郗家子弟謝家郎烏巾白袷紫香囊菱歌思欲絕楚舞斷人膓歌舞未終涕雙隕舊宮坡陁才嶙隱西山暮雨過江來北渚春云沿海盡渡日水流緩妾歸宵剰遲含情爲君再理曲月華照出澄江時

芮挺章江南行春江可憐事最在美人家鸚鵡能言鳥芙蓉巧笑花馬銜金作埒水抱玉爲砂薄晚靑絲騎長鞭赴狹斜

劉眘虛江南行美人何蕩漾湖上風月長玉手欲有贈徘徊雙明璫唱歌隨淥水怨色起靑陽日暮還家望煙雲橫洞房

陳標江南行水光春色滿江天蘋葉風吹荷葉錢香蟻翠旗臨岸市艷娥紅袖渡江船曉驚白鷺聯翩雪浪蹙靑茭瀲灩煙不怕汀洲芳艸暮待將春興折湖蓮梁張率長相思詩長相思久別離所思何在若天垂郁陶相望不得知玉階月夕映羅帷風夜吹相思不能寢坐望天河移

又陸瓊詩長相思久離別一罷鴛鴦機聲絕鴻始去栁堪結室冷鏡凝冰庭幽花似雪容貌春春減書字朝朝滅

又王磋詩長相思久離別兩同心憶不相徹悲風淒愁雲結栁葉眉上銷菱花鏡中滅鴈封歸飛斷鯉素還流絕

唐權徳輿詩少小別潘郎嬌羞倚畫堂有時裁尺素無事約殘黃鵲語臨妝鏡花飛落繡牀相思不解說明月照空房

梁王筠有所思詩丹墀生細艸紫殿网輕陰曖曖巫山逺悠悠湘水深徒歌轆轤劍空貽瑇瑁簮望君終不見屑淚且防吟

又庾肩吾詩佳期杳不歸春物生芳菲拂匣防離扇開箱見別衣井桐生未合宮槐捲復稀不及銜泥燕從來相逐飛

又王僧孺詩夜風吹熠燿朝光照辟邪幾銷蘼蕪葉空落蒲萄花不堪長織素誰能獨浣沙光陰復何極望促反成賖知君自蕩子柰妾亦倡家

梁簡文帝櫂歌妾住在湘川菱歌本自便風生解刺浪水深能捉船葉亂由牽荇絲飄爲折蓮濺妝疑薄汗霑衣似故湔浣沙流暫濁汰錦色還鮮參伺趙飛燕借問李延年從來入弦管詎在櫂歌前

隋盧思道詩秋江見底淸越女復傾城方舟共采摘最得可憐名落花流寶珥微吹動香纓帶隨連理濕棹舉木蘭輕避人傳細語因波送逺情誰能結錦防薄暮隠長汀

唐駱賓王詩冩月塗黃罷淩波拾翠通鏡花揺芰日衣麝入荷風葉密舟難蕩蓮疏浦易空鳳媒羞自托鴛翼恨難窮愁帳燈光翠倡樓粉色紅相思無別曲並在櫂歌中

溫庭筠和友人悼亡詩玉貌潘郎淚滿衣畫羅輕鬢兩霏微紅蘭委露愁難盡白馬朝天望不歸寶鏡塵昏鸞影在細箏弦斷鴈行稀春來多少傷心事碧艸侵階粉蝶飛

杜審言悼亡詩二八泉扉掩帷屏寵愛空淚痕銷夜燭愁思亂春風巧笑人疑在新妝曲未終尙憐脂粉气畱著舞衣中

隋盧思道後園宴詩嘗聞昆閬有神仙云冠羽佩得長年秋夕風動三珠樹春朝露濕九芝田不如鄴城佳麗所玉樓銀閣與天連太液回波千丈映上林花樹百枝燃流風續洛渚行雲在南楚可憐白水神可念靑樓女便妍不羞澁遙艷工言語池苑正芳菲得戱不知歸媚眼臨歌扇嬌香出舞衣纎腰如欲斷側髻似能飛南樓日已暮長檐鳥應度竹殿遙聞鳳管聲虹橋別有羊車路擕手傍花叢徐步入房櫳欲眠衣先解半醉臉逾紅日日相防轉難厭千嬌萬熊不知窮欲知妾心無劇已明月流光滿帳中

【闕】

七召妍姿艷逸淑性閒華效施顰於宋裏經墮馬於梁家折纎腰以微步揎皓腕乎輕紗臨池正領拂鏡看花觀堵墻以颯沓傾城國以諠嘩墨欲歸而抽軫惠將返而逥車至乃鄭衛繁聲抑揚絕調足使風雲變動性靈感召擊哀向則春臺之人愴焉而雪涕起歡情則崩城之婦嫣然而微笑嶰谷調鳳之竹龍門獨鵠之柯緑珠絳樹宋獵韓娥靑春婉娩上客經過開洞房以命賞召才人而合宴舉輕幔以徐來隔珠簾而可見牀披珠象簟展羅薦聴促柱之方進聞廣聲之始轉步想象以頓足腕蹁躚而拂面托斜視於遺簮寄含情而舉扇俄而夕烏東返落日西懸綺霞映水蛾月升天解鴛鴦之繡被拂距蛩之長氊燭中帷而動爛香出帳而微煙願橫施以自眤脫斜領於君前

後漢張衡七辧西施之徒姿容修嫮弱顏回植妍誇閒暇形似削成腰如束素淑性窈窕秀色美艷鬒髮髻光可以鑑靨輔巧笑淸眸流盼皓齒殊唇的皪粲練於是紅華曼理遺芳酷烈待夕先至同玆宴防假明蘭燈指圖觀列蟬綿宜愧夭紹紆折

晉陸機七徵若夫妖嬪艷女搜羣擢俊穆藻儀於令表茂當年之柔曼罄視趨之綽約體每變而增閒秀紅蕤其愉愉若余穎之可餐若夫靈晷潛祖顏退羽觴升淸琴厲因淸明以宣誠流微睇而授愛纎手揮而鳴佩鏗華衿被則芳塵萃

梁簡文帝七勵於時斜光西委薄霧舒紅隨珠照影羅衣從風觀者方堤覩者盈淇令二鷰之綴翼使八鶴之增悲明君爲之斂泣西施爲之解眉

唐李商隠上河東公啟某悼傷已來光陰未幾梧桐半死才有述哀靈光猶存且兼多病眷言息不暇提防或小於叔夜之男或幼於伯喈之女檢庾信荀娘之啟常有酸辛詠陶潛通子之詩毎嗟漂泊所賴因依徳宇馳驟府庭方思效命旌旄不敢載懷鄕土錦茵象榻石館金臺入則陪奉光塵出則揣摩鉛鈍兼之早嵗志在門及到此都更惇夙契自安衰薄微得端倪至於南國妖姬叢臺妙妓𨿽有渉於篇什實不接於風流況張懿仙本自無雙曽來獨立旣從上將又托英僚汲縣勒銘方依崔瑗漢庭曳履猶憶鄭崇寜復河裏飛星雲間墜月窺西家之宋玉恨東舎之王昌誠出恩私非所宜稱伏惟克從至願賜寢前言使國人盡保展禽酒肆不疑阮籍則恩眷之理何以加焉

陳伏知道爲王寛與婦義安主書昔魚嶺逢車芝田息駕𨿽見妖媱終成揮忽遂使家勝陽臺爲歡非夢人慙簫史相偶成仙輕扇初開欣看笑靨長眉始畫愁對離妝猶聞徙佩顧長廊之未盡尙分行幰冀迥陌之難逥廣攝金屏莫令愁擁恆開錦幔速望人歸鏡臺新去應餘落彩薫鑪未徙定有餘煙淚滴芳衾錦花長濕愁隨玉軫琴鶴恆驚已覺錦水丹鱗素書稀逺玉山靑鳥仙使難通防筆試操香牋遂滿行雲可托夢想還勞九重千日詎想倡家單枕一宵便如蕩子當令照影雙來一鸞羞鏡勿使窺窗獨坐嫦娥笑人

梁何遜爲衡山侯與婦書昔人邀逰洛汭防遇陽臺神仙髣髴有如今別𨿽帳前微笑渉想猶存而握裏餘香從風且歇掩屏爲疾引領成勞鏡想分鸞琴悲別鶴心如膏火獨夜自煎思等流波終朝不息始知萋萋萱艸忘憂之言不實團團輕扇合歡之用爲虛路邇人遐音塵寂絕一日三秋不足爲諭聊陳往翰寧冩欵懷遲枉瓊瑤慰其杼軸

陳徐陵玉臺新詠序淩雲槪日由余之所未窺千門萬戶張衡之所曾賦周王璧臺之上漢帝金屋之中玉樹以瑚作枝珠簾以玳瑁爲匣其中有麗人焉其人也五陵豪族克選掖庭四姓良家馳名永巷亦有潁川新市河間觀津本號嬌娥曽名巧笑楚王宮內無不推其細腰魏國佳人俱言訝其纎手閱詩惇禮非直東鄰之自媒婉約風流無異西施之被教弟兄協律生小學歌少長河陽由來能舞琵琶新曲無待石崇箜篌雜引非因曹植鼔瑟於楊家得吹簫於秦女至若寵聞長樂陳后知而不平畫出天仙閼氏覽而遙妬且如東鄰巧笑來侍寢於更衣西子微顰將橫陳於甲帳陪遊馺娑騁纎腰於結風長樂鴛鴦奏新聲於度曲妝鳴蟬之薄鬢照墮馬之垂鬟反揷金鈿橫抽寶樹南都石黛最發雙蛾北地胭脂偏開兩靨亦有嶺上仙童分丸魏帝腰中寶鳳授歷軒轅金星與婺女爭華麝月共嫦娥競爽驚鸞冶袖時飄韓掾之香飛燕長裾宜結陳王之佩𨿽非圖畫入甘泉而不分言異神仙戲陽臺而無別眞可謂傾國傾城無對無雙者也加以天情開朗逸思雕華妙解文章尢工詩賦琉璃硯匣終日隨身翡翠筆牀無時離手淸文滿篋非惟芍藥之花新制連篇寧止蒲萄之樹九日登髙時有緣情之作萬年公主非無累徳之詞其佳麗也如彼其才情也如此旣而椒房宛轉柘館陰岑綘鶴宸嚴銅蠡晝靜三星未夕不事懷衾五日猶賒誰能理曲優遊少托寂寞多閒厭長樂之疎鐘勞中宮之緩箭輕身無力怯南陽之搗衣生長深宮笑扶風之織錦𨿽投壺玉女爲歡盡於百驍爭博齊姬心賞窮於六著無怡神於暇景惟屬意於新詩庶得代彼萱蘇蠲玆愁疾但往世名篇當今巧制分諸麟閣散在鴻都不借篇章無由披覽於是燃脂暝冩弄墨晨書撰錄艷歌凡爲十卷曽無參於雅頌亦靡濫於風騷涇渭之間若斯而已於是麗以金箱裝之寶軸三臺妙迹龍伸蠖屈之書五色花牋河北膠東之紙髙樓紅粉仍定魯魚之文辟惡生香聊防羽陵之蠧靈飛六甲髙擅玉函鴻烈仙方長推丹枕至如靑牛帳裏余曲旣終朱鳥窗前新妝已竟方當開玆縹帙散此縚繩永對玩於書帷長循環於纎手豈如鄧學春秋儒者之功難習竇傳黃老金丹之術不成固勝西蜀豪家托情窮於魯殿東臺甲館流詠止於洞簫孌彼諸姬聊同棄日猗與彤管麗矣香奩

梁劉孝儀爲人作連珠洛妃髙髻不資於艸澤妻長髮無借於金鈿故云名由於自美蟬稱得於天然是以梁妻獨其妖艷衞姬專其可憐津亭掩馥只結秦婦之恨爵臺余妬追生魏妾之悲

唐楊烱原州百泉縣令李君神道碑霜淒月瑩菊艷苕華淑問秀於閨房柔風洽於詩禮琴前鏡裏孤鸞別鶴之哀竹死城崩杞婦霜娥之泣

人部【兄弟】

唐岑參送李太保兼禦史大夫充渭北節度使詩詔出未央宮登壇近總戎上公周太保副相漢司空弓抱關西月旗翻渭北風弟兄皆許國天地荷成功

白居易同夢得暮春寄賀東西川二楊尙書詩龍節對持眞可愛鴈行相接更堪誇兩川風景同三月千里江山屬一家魯衛定知聯气色潘楊亦覺有光華應憐洛下分司伴冷宴閒遊老看花

章孝標贈劉侍郎子弟三人一時及第詩文動星辰衣彩霞問誰兄弟是劉家鴈行雲接參差翼庭樹風開次第花天假聲名喧日月國憑騷雅變浮華曽看晉漢儒家傳龍虎𨿽多不足誇

劉商送李元規昆季赴舉詩見誦甘泉賦心期折桂歸鳳雛皆五色鴻漸又雙飛別思看衰栁秋風動客衣明朝問禮處蹔覺鴈行稀

盧綸宴趙氏昆季書院詩詩禮挹餘波相歡在琢磨琴樽方防集珠玉忽駢羅謝族風流盛於門福慶多花攢騏驥櫪錦絢鳳凰窠詠雪因饒妹書經欲換鵝仍聞廣練被更有逺儒過

晉書孝友傳論夫天倫之重共气分形心暌則葉顇荊枝性合則華承棣萼乃有推肥代瘦徇急難之情讓果同衾盡歡愉之致緬窺緗素載流塵躅者歟晉氏始自中朝逮於江左𨿽百六之災遄及而君子之道未消孝悌名流猶爲繼踵王偉元之行已許季義之立節夏方盛彥體至性以馳芬庾衮顏含篤友於而宣範自余羣士咸標懿徳采其遺絢足厲澆風

唐楊炯恆州刺史建昌公王公神道碑荊枝擢秀棣萼生光何止平輿之二龍是爲賈家之三虎

人部【師】

唐白居易和楊郎中賀楊僕射致仕後楊侍郎門生合宴席上詩業重關西繼大名恩深闕下遂髙情祥鱣降伴趨庭鯉賀燕飛和出谷鶯範蠡舟中無子弟疏家席上欠門生可憐玉樹連桃李從古無如此防榮

漢蔡邕郭有道碑序先生誕膺天衷聰睿明哲孝友溫恭仁篤慈惠貞固足以干事隠括足以矯時遂考覽六經探綜圖緯周流華夏隨集帝學收文武之將墜拯微言之未絕於時纓緌之徒紳佩之士望形表而影附聆嘉聲而響和者猶百川之歸巨海鱗介之宗龜龍也又文範先生陳仲弓銘序夫其仁愛溫柔足以孕育羣生廣大寛容足以包覆無方剛毅彊固足以威暴矯邪正身體化足以陶冶士心先生有此四徳故言斯可法行斯可樂動斯可象靜斯可效是以邦之子弟遐方後生莫不同情瞻仰由其模範從其趨向戾很思和爭訟化讓𨿽嚴君猛政廹以刑戮未若先生潛道之速

人部【友】

唐權徳輿奉酬張鑑閣老雪後過中書見贈輒加兩韻通簡南省僚舊詩寓直久叨榮新恩倍若驚風淸五夜永節換一陽生潘鬢年空長齊竽藝本輕常時望連茹今日劇懸旌枉步歡方接含毫思又縈煩君白雲句嵗晏若爲情

梁朱瑒與徐陵請王琳首書瑒早簉末僚預參下席荷公【一作降薛君】之吐握感君【一作荷魏公】之知遇是用沾【一本作霑】巾拭袂痛可識之顏廽膓疾首切猶生之面伏惟聖恩博厚明詔爰發赦王經之哭許田橫之塟瑒𨿽芻賤竊亦有心琳往蒞壽陽頗存遺愛曽遊江左非無舊徳比肩東閣之吏繼踵西園之賔願歸元彼境還修窀穸庶孤墳旣築或飛銜土之燕丰碑式樹時畱墮淚之民近故舊王綰等已有論牒仰制議不遂所陳昔廉公告逝卽肥川而建塋域孫叔云亡仍芍陂而植楸檟由此言之抑有前例不使壽春城下惟傳報葛之人滄洲島上獨有悲田之士

唐張九齡上姚令公書夫見勢則附俗人之所能也與不妄受志士之所難也君侯察其茍附及不輕受就而厚之因而用之則禽息之首爲知己而必碎豫讓之身感國士而能漆至於合如市道亷公之門客盈虛勢比雀羅廷尉之交情貴賤初則許之以死殉體面俱柔終乃背之而飽飛身名已遂小人恆態不可不察梁劉峻廣絕交論若其寵鈞董石權壓梁竇雕刻百工鑪錘萬物吐潄興雲雨呼噏下霜露九域聳其風塵四海疊其燻灼靡不望影星奔借響川騖雞人始唱鶴蓋成陰髙門旦開流水接軫皆願摩頂至踵隳膽抽膓約同要離焚妻子誓殉荊卿湛七族是曰勢交其流一也富埒陶白貲巨程羅山擅銅陵家藏金穴出平原而聯騎居裏閈而鳴鐘則有窮巷之賔繩樞之子冀宵燭之末光邀潤屋之微澤魚貫鳬躍防沓鱗萃分鴈鶩之稻梁霑玉斚之餘瀝銜恩遇進欵誠援靑松以示心指白水而旌信是曰賄交其流二也陸大夫防喜西都郭有道人倫東國公卿貴其借甚搢紳羨其登仙加以顩頥防頞涕唾流沫騁黃馬之劇談縱碧雞之雄辧敍溫燠則寒谷成暄論嚴苦則春叢零葉飛沈出其顧指榮辱定其一言於是有弱冠王孫綺紈公子道不掛於通人聲未遒於云閣攀其鱗翼丐其餘論附駔驥之旄端軼歸鴻於碣石是曰談交其流三也陽舒陰慘生民大情憂合歡離品物恆性故魚以泉涸而喣沫鳥因將死而鳴哀同病相憐綴河上之悲曲恐懼寘懷昭谷風之盛典斯則斷金由於湫隘刎頸起於苫蓋是以伍員濯漑於宰嚭張王撫翼於陳相是曰窮交其流四也馳騖之倫澆薄之俗無不操權衡秉纎纊衡所以揣其輕重纊所以屬其鼻息若衡不能舉纊不能飛𨿽顏冉龍翰鳳雛曽史蘭薫雪白舒向金玉淵海卿云黼黻河漢視若遊塵遇同土梗莫肯費其半菽罕有落其一毛若衡重錙銖纊微彯撇𨿽共工之搜慝驩兜之掩義南荊之防扈東陵之巨猾皆爲匍匐逶迆折枝防痔金膏翠羽將其意脂韋便辟導其誠故輪蓋所遊必非夷惠之室苞苴所入實行張霍之家謀而後動毫芒寡忒是曰量交其流五也

周庾信擬連珠蓋聞廉將軍之客館翟廷尉之髙門盈虛倐忽貴賤何論是以平生故人灌夫不去門下賔客任安獨存蓋聞居蘭處庖在其所習白羽素絲隨其所染是以金性𨿽質處劍卽凶水徳𨿽平經風卽險宋周只執友箴四輔揚輝伐木幽林撫喬鸞飛爰逮姬衰俗遂凋成交緣利暱朋因僞情谷風興哀繁霜夏零道之未盡焉由人自室有回過門則親微言綿邈淸談輟響金𨿽能照塵積翳朗西河感離口悟投杖慊慊文侯友賢好學英英燕昭禮郭致樂推誠嵗寒功標松竹落落僑札遼遼莊惠解帶一愚道映萬世人亦有言貴則交易利重太山道輕鴻毛久而致敬見之晏平霜雪旣至勁栢冬靑

唐楊炯楊去盈墓志銘莊公獨嘆聞潁叔之純深有道相推見茅容之盡禮則閨門雍穆以孝聞也輔仁防友合志同方晏平仲之善交鮑叔牙之知我張琪死日妻子惟托於朱暉劉惔生平風月每思於度則朋友之徳若蘭芬也

人部【宗】

唐溫庭筠上首座相公啟舉不違宗得於王濟近因其族聞自謝𨿽通人與善之規亦前哲睦親之道儻或假一言之甄發隨百蟄之昭蘇庶令葛藟之陰均其煦育椒聊之實遂彼扶疏成鐘儀操樂之規寛顧悌拜書之戀

李商隱爲鄭從事妻李氏祭從父文馬援於兒侄之間一情無異王華在弟兄之列數從猶親

人部【戚】

唐蕭穎士登臨河城賦羊曇是日獨吟零落之篇周翼終身寧亡吐哺之愛韓伯懷恩羊曇念昔追北渚之曩餞嘆西州之忽覿曽一顧而不忘況仁深與密戚也張九齡爲王司馬祭妻父文謬入郤公之選當荷戴侯之遇

人部【品藻】

周王褒俠客行京洛出名謳豪俠競交遊河南期四姓關西謁五侯鬭雞橫大道走馬出長秋桑陰徙將夕槐路轉淹畱

庾信詩俠客重連鑣金鞍被桂條細塵障路起驚花亂眼飄酒醺人半醉汗濕馬全驕歸鞍畏日晚爭路上河橋

陳良詩洛陽春色麗遊俠騁輕肥水逐車輪轉塵隨馬足飛雲影遙臨蓋花气近薫衣東郊鬭雞罷南坡射雉歸日暮河橋上揚鞭惜晚暉

梁元帝劉生詩任俠有劉生然諾重西京扶風好驚坐長安恆借名菊花連夜飲竹葉解朝酲結交李都尉遨遊佳麗城

陳張正見詩劉生絕名價豪俠恣遊陪金門四姓聚簫鼓五香來塵飛瑪瑙勒酒映車渠杯別有追遊夜愁牕向月開

唐楊炯詩卿家本六郡年長入三秦白璧酬知己黃金謝主人劍鋒生赤電馬足起紅塵日暮歌鐘發喧喧動四鄰

周庾信和劉儀同詩止戈興禮樂修文盛典謨璧開金石篆河浮雲霧圖蕓香上延閤碑石向鴻都誦書徵博士明經拜大夫璧池寒水落學樹舊槐枯髙談變白馬雄辧塞飛狐月落將軍樹風驚禦史烏子云猶汗簡溫舒正削蒲連云𨿽有閣終嘆想江湖

唐楊炯和劉長史答十九兄詩帝堯平百姓髙祖宅三秦子弟分河嶽衣冠動搢紳盛名恆不隕歷代幾相因街巷塗山曲門閭洛水濱五龍金作友一子玉爲人寶劍丰城气明珠魏國珍風飇自落落文質且彬彬共許刁亮同推周伯仁石城俯天闕鐘阜對江津驥足方遐駛狼心獨未馴鼓鼙鳴九域風火集重闉城勢餘三版兵威乏四鄰居然混玉石直置保松筠耿介酬天子危言數賊臣鐘儀琴未奏蘇武節猶新受祿寧辭死揚名不顧身精誠動天地忠義感明神怪鳥來垂翼修虵竟暴鱗來朝拜休命述職下梁岷善政馳金馬嘉聲繞玉輪三荊忽有贈四海更相親宮徵諧鳴石光輝掩燭銀山川遙滿目零淚坐霑巾友愛光天下恩波浹後塵懦夫仰髙節下俚繼陽春

盧象贈張員外詩公家世業昌才子冠裴王出自平津邸還爲吏部郎神仙餘气色列宿動輝光夜直南宮靜朝趨北禁長時人窺水鏡明主賜衣裳翰苑飛鸚鵡天池待鳳凰承欣疇日顧未記後時傷去去圖南逺微才幸不忘

方幹贈趙常詩貴達合逢明聖日風流又及少年時才因出眾人皆嫉勢欲摩霄自不知迢遞早年聞苦節從容此日見淸規卻教鸚鵡呼桃葉便遣嬋娟唱竹枝閒話篇章倚燭久醉迷歌舞出花遲云鴻別有回翔便應笑啁噍燕雀卑

唐上官儀詔冊周王爲並州都督文識表槐扉之象詞掩蘭臺之駕西園孤月秀心鏡而齊明小山叢桂偃情田而並烈溫恭夙劭業尙日新棣萼交芬珪璋具美簡文與湘東王令風韻遒上神峯標映千里絕迹百尺無枝

樂明龜賜陳敬暄太尉鐵券文論淸政而水鏡無光吐赤誠而朝霞失色

梁武帝請徵補謝朏何表家膺鼎食而甘玆橡艾世襲靑紫而安此懸鶉

陸徽刺史廣州薦從事朱萬嗣表年曁知命亷尙愈髙冰心與貪流爭激霜情與晚節彌茂歷宰金山家無寶鏤之飾連組珠海室靡璫珥之珍確然守志不求聞達實足以澄革污吏洗鏡貪氓

梁元帝法寶聯璧序似懸鐘之應響猶衢罇之待酌周宇文逌庾信集序徳茂褰帷才膺刺舉吏不敢賄人不忍欺上洛兒童如迎郭汲商山故老似值劉晉書郭璞論景純篤志綈緗洽聞彊記在異書而畢綜瞻往滯而咸釋情源秀逸思業髙奇襲文雅於西朝振辭鋒於南夏爲中興才學之宗矣夫語怪徵神伎成則賤前修貽訓鄙乎玆道景純之探防定數考往知來邁京管於前圖軼梓竈於遐篆而官微於世禮薄於時區區然寄客傲以申懷斯亦伎成之累也

王湛諸人論勝气籠霄飛譚捲霧

後魏溫子升寒陵山寺碑序渤海王命世作宰惟幾成務摽格千仭崖岸萬里運鼎阿於襟抱納山嶽於胸懷擁云以上騰負靑天而髙引

又印山寺碑序旣而蒼龍入隱白虎出見命世有期匡時作宰拯沈溺以援手渉波瀾而濡足懸皎日於胸懷起大風於襟袖動之以仁義行之以忠貞附之者影從應之者響起

唐李嶠宣州大云寺碑或文房學府吐鳳而懷蛟或劍室珠泉衝星而襲月水火錯居而致用靑【一作朱】藍糅色而成彩羣務允緝喧北汝之謳謡庶事無畱閴南陽之府寺

唐徳宗段秀實紀功碑利刃在手投節皆虛貞松有心老而彌勁

周庾信上柱國齊王憲神道碑王武子以上將開府未滿立年荀中郎爲十州都督才逾弱冠

又大將軍豳國公墓銘爲子則名髙五都爲臣則光照千里華蓋中天之峯未階其峻虞淵浴日之水不盡其源

唐楊炯楊去溢墓志銘至如白雪逥光淸風度曲崔亭伯眞龍之气揚子云吐鳳之才莫不玉振金聲筆有餘力逺心天授髙興生知盡江海之良圖得煙霞之祕算又從甥梁錡墓志銘歷諸侯而說劍直之無前引司馬而操弓觀者如堵【已上品藻總】

梁任昉王文憲集序年始志學家門禮訓皆折衷於公孝友之性豈伊喬梓夷雅之體無待韋汝郁之幼挺淳至黃琬之早標聰察曾何足尙

周宇文逌庾信集序𨿽桓驎十四之嵗答宿客之詩魯連十二之年杜離堅之辧匪或斯尙同日語哉

楊烱王勃集序時師百年之學旬日兼之昔人千載之機立談可見

唐魏徵故邢國公李密墓志銘體質貞明機神警悟五行一覽半面十年【已上夙慧】

郭適人不易知賦復覽前志淸通不易或失子羽之容或失宰我之議自非識周郎之顧曲辧齊竽之濫吹安能取士於飯牛之時防才於臥龍之器聞撤俎而興嘆指負甑而畱規管仲霸齊終慟哭於鮑叔國僑相鄭始登舉於子皮【已上知人】

齊謝朓爲東海太守教昔長孫東組降龍丘之節文舉北輜髙通徳之稱所以激貪立懦式揚風範

唐駱賔王上司列太常伯啟分庭讓士虛右禮賢片善經心揖仲宣於蔡席一言合道接然明於鄭階

駱賓王上李少常伯啟片善必甄揖虞翻於東箭一言可記許顧榮以南金

駱賓王上兗州刺史啟求小善於毫芥顧正禮於二龍振幽滯於泥沙許公明於一驥

李商隱爲任侍禦史上崔相國啟孫閣時開邴茵多恕

又爲舉人上翰林蕭侍郎啟昔管仲經邦賔客有二周公待士吐握皆三邴丞相之車茵寧彈醉客平津侯之賔館不礙布衣並脂粉簡編冠纓圖史後之披捲皆若升堂

又爲栁珪謝京兆公啟玳簮珠履緑水紅蓮成借借於淮山致憧憧於燕路

呂溫湖南都團練副使防壁記羣材響附各以類至文雅之器【集作器用】嵗余大備錯金碧於晴壑綷孔翠於春林遐邇翕然稱爲盛府中行感防知己竭其誠能黃鐘音韻調於嶰谷之竹太阿鋒鋩拭以華山之土其吟鸞鳳斷犀兕不足怪也

員半千蜀州靑城縣令達奚君神道碑采芳艸於蘭澤省靈苗於松澗

楊烱唐恆州刺史建昌公王公神道碑吐食下士倒屣迎賔無笑客之美人有拜賔之童【已上好士】

周庾信大將軍司馬裔碑渭南千畆之竹更懼盈滿池陽二頃之田常思止足身歿之日家無餘財素車白馬狹室﨑嶇黃膓甲堦庭仄陋有詔冬官爲營寢室朱邑祭酹無所漢後是以賜金陳表妻子露立吳王爲之開館

又柱國大將軍拓防儉神道碑防園葵而去織婦無三惑而絕四知一室之中未免虛白日膳之資三杯而已居常服翫或以布被松牀盤案之間不過桑杯石鼎

唐嚴識潭州都督楊志本碑侁侁五嶠皇皇百越路窮南服境淑西屠握水衡之錢權禦府之產歷剖蚌泣鮫之巨漲窺結緑瑚之怪穴自異時魁傑之士以事而臨其地罕有聲背於黷節全其貞將軍北旋猶見猜於薏苡大夫南使亦受遺於金裝而公散國財市蠻寶混之不濁湼而不緇易生人之所難凜然有伯夷之風矣張說唐故涼州長史元君石柱銘化澄巴濮無侵橘柚之園教溢河湼不飲蒲萄之酒【已上廉潔】

蘇晉賢良方正防夫選物化人著誠去僞豈惟君上之道實亦官聯之職故文翁好儒蜀學比於齊魯毛玠崇質魏士素其裘裳是知易俗移風使天下廻心而向道者非俗吏之所能爲也

蘇頲禦史大夫贈右丞相程行謀神道碑含照灼而更幽蓄堅剛而轉鋭常謂處山者猛不采藜藿成蹊者芳不言桃李悉心果孚履尾奚懼獖豕旣制拉二竪於威弧之張神羊旣立挫三思於止戈之武固亦霜驅隼勁露落鵬摧

周庾信車騎大將軍贈小司空宇文顯墓志銘不聴雜樂以變齊國之風不食鮮禽以斷荊王之獵【已上方正】

人部【節義撫孤附】

晉書忠義論古人有言君子殺身以成仁不求生以害仁人云非死之難處死之難信哉斯言也是知隕節茍合其宜義夫豈吝其沒捐軀若得其所烈士不愛其存故能守鐵石之深衷厲松筠之雅操見貞心於嵗暮摽勁節於嚴風赴鼎鑊其如歸履危亡而不顧書名竹帛畫像丹靑前史以爲美談後來仰其徽烈者也晉自元康之後政亂朝昏禍難薦興艱虞孔熾遂使姦凶放命戎狄交侵函夏沸騰蒼生塗炭干戈日用戰爭方興𨿽背恩忘義之徒不可勝載而蹈節輕生之士無乏於時至若嵇紹之衛難乘輿卞壼之亡軀鋒鏑桓雄之義髙田叔周﨑之節邁解揚羅丁致命於舊君辛吉恥臣於戎虜張禕引鴆以全節王諒斷臂以厲忠莫不志烈秋霜精貫白日足以激淸風於萬古厲薄俗於當年者歟所謂亂世識忠臣斯之謂也

宋顏延之陽給事誄貞不常祜義有必甄處父勤君怨在登賢苫夷致果題子行間忠壯之烈宜自爾先舊勲𨿽廢邑氏遂惟邑及氏自溫䢐陽狐續旣降晉族弗昌之子之生立績宋皇拳猛沈毅溫敏肅良如彼竹栢負雪懷霜如彼騑駟配服驂衡力𨿽可窮气不可奪義立邊疆身終鋒栝嗚呼哀哉賁父隕節魯人是志汧督效貞晉策攸記皇上嘉悼思存寵異

唐王維臨汝太守贈祕書監韋公神道碑並序坑七族而不顧赴五鼎而如歸徇千載之名輕一朝之命烈士之勇也隱身流涕獄急不見南冠而縶遜詞以免北風忽起刎頸送君智士之勇也種族其家則廢先君之嗣戮辱及室則累天子之姻非茍免以全其身思得當有以報漢棄身爲餌俯首入槖僞就以亂其謀佯愚以折其僭謝安伺桓溫之亟蔡邕制董卓之邪然後吞藥自裁嘔血而死仁者之勇夫子爲之嗚呼上京旣駭法駕大遷天地不仁谷洛方鬭鑿齒入國磨牙食人君子爲投檻之猿小臣若喪家之狗僞疾將遁以猜見囚勺飲不入者一旬穢溺不離者十月白刃臨者四至赤棒守者五人刀環築口防枝入領【已上節義】

張九齡故光祿大夫右散騎常侍徐文公神道碑景倩幼露實賴湣孫令伯大成抑由祖母

周庾信大將軍司馬裔碑復壁𦇤負深山擁樹程嬰之匿趙武從役家臣王成之藏李燮爲傭酒市年十有五始幹家事楹前鑿柱卽取遺書石上開松仍求故劍【撫孤附】

人部【壽】

宋蘇軾宣徳郎劉錫永父元年一百四嵗可承事郎制尙齒教民三代之義咨爾百年之故老乃吾六世之

遺民自非吉人莫享上壽張蒼事秦柱下而至漢孝景思邈生隋開皇而及唐永淳古有其人乃今親見何愛一命慰其子孫

張正巳賀丞相生日啟五百年而名世有開合徳之符八千嵗以爲春願罄大年之祝方國家卜世以無疆宜福祿自天之未艾慶傳衮舄封誓山河階符同耀拱宸極以常尊神嶽比崇鎭坤輿而益固

播芳大全代胡侍郎謝朝士賀生日啟五十之年過二應憐坡老之衰三萬之日無多欲擬茶山之老華其斑白飾以靑黃人情欲壽欲安顧所矣君子善頌善禱何以報之

歐陽修聖節五方老人祝壽文但某太山老叟東海眞仙【一有一字】澑穿石而曽究初終【一有五字】松避雨而備知嵗月羲氏定三百六日嘗守寅賓之官夷吾紀七十二君盡覩登封之事遇安期而遺棗笑方朔之偸桃風入律而來自巖前斗指春而光臨洞口昔漢武帝嘗懷三島之勝遊有羨門生欲謁巨公於昭代今則紫庭降聖華渚開祥逺離朝日之方來展望云之懇千八百國咸歸至治之風億萬斯年共禱無疆之壽遙望天庭敢進祝聖之頌

東海蓬萊第一仙遙瞻西北祝堯天願皇長似東君壽與物爲春億萬年【右東方老人】

但某秦川故老華嶽幽人詢仙掌之遺蹤咸知始末戀蓮峯之絕頂不記嵗時潄流玉乳之泉枕石云陽之洞逍遙物外笑傲林間奉王母之蟠桃嘗延漢帝指老耼之仙李永佑唐基掌中五色之丸世上千年之壽欣逢聖代來至塵寰當洪河澄九曲之時是甲觀誕一人之日祥麟遊於泰畤天馬來於大宛景星見而朱艸生瑞露降而赤烏集旣遇無爲之化宜歌有道之君是以駕靑牛而度函關指丹鳳而趨魏闕惟願慶源流逺齊河海以無窮睿算綿長等乾坤而不老遙望天庭敢進祝聖之頌

華嶽峯頭萬葉蓮開花今古世相願皇長似蓮峯久結實盤根不記年【右西方老人】

但某棲心嵩極振迹伊川年髙而可等松椿气粹而嘗飱芝術洞裏之煙霞不老壺中之日月偏長當聖主之盛時居天心之奧壤但見璿璣運而寒暑正土圭測而陰陽和冠帶被於百蠻玉帛來於萬國龍在沼而麟在藪河出圖而洛出書民躋壽域之中俗樂春臺之上今則堯眉誕秀舜目開祥逺離王屋之間來入帝畿之內仰瞻天表莫非嶽降之神上祝皇圖豈止山呼之嵗遙望天庭敢進祝聖之頌

嵩髙維嶽鎭中天王气盤基降壽仙惟願吾皇等嵩嶽三靈齊祝萬斯年【右中央老人】

但某托迹炎洲遊神衡嶽非海濱之野叟乃星極之老人當火徳爲治之朝是離明繼照之日里社鳴而聖人出泰階正而王道平百蠻向風重譯來貢屢覩丰年之上瑞故知百姓之懽心鼓腹而歌治世之音安以樂曲肱而枕化國之日舒以長斯可謂唐虞之民又豈止成康之俗今則流虹誕聖繞電開祥來趨北闕之前上祝南山之永雲翔霧集旣羅仙籍之班地久天長以禱皇家之祚遙望天庭敢進祝聖之頌

南極星中一老人南山爲壽祝吾君願君永奏南薫曲當使淳音萬國聞【右南方老人】

但某修眞北嶽常傾葵藿之心混俗幽都不避艸茅之迹潛神自得味道爲娛易水歌風曽識荊軻於往嵗燕山勒石親逢竇憲於當年仙家之景物常春人世之光華易老華表之鶴未久還來蓮葉之龜於時屢見且處積陰之境每舒就日之誠望幹呂之靑雲慶流虹於華渚當萬域來王之際是千齡誕聖之初是以歷沙漠而朝宗叩天閽而祝頌惟願慶基不朽永齊金石之堅寶祚無疆更等山河之固遙望天庭敢進祝聖之頌北嶽神仙九轉丹持來北闕獻君前願將北極齊君壽萬國陶陶共戴天【右北方老人】

人部【棲逸】

唐王績逰北山賦南山故情老而彌篤東坡餘業悠哉自寧酒甕多於步兵秫田廣於彭澤皇甫謐之心事壠畝終焉仲長統之規模園林幸足歷丹危而尋防徑攀翠險而覓修塗聳飛情於遐道振逸想於煙衢況乃幽谷藏眞傍無四鄰紫房半掩壇尙新逢閬風之逸客直蓬萊之故人忽據梧而防枝亦披裘而負薪荷衣薜帶藜杖葛巾出芝田而計畆入桃源而問津昆丘若礪渤澥揚塵栽碧柰而何日種瓊而幾春自然詭異非徒隱淪乃有上元仙骨大淸神手走電奔雷耘空蒔朽河間之業不齊貫淮南之術無虛受祝動南極符廽北斗偓佺贈藥麻姑送酒靑龍就食於甲辰牛自拘於乙丑永懷世事天長地久瞻顧流俗紅顏白首儻千秋之可營亦何爲而自輕拭丹鑪而調石髓裛翠釡而出金精珠流玉結雪耀霜明咸謂刀圭暫近足使云車下迎雲峯龜甲而重聚霞岫龍鱗而結絡水出浦而潺潺霧含川而漠漠是忻是賞爰遊爰豫結蘿幌而迎宵敞茅軒而待曙爾其雜樹相糾長條交茹葉動猿來花驚鳥去起公子之殊賞澹王孫之逺慮山水幽尋風雲路深蘭窗左辟菌閣斜臨石當堦而虎踞泉映牖而龍吟月照南浦煙生北林閱丘壑之新趣縱江湖之舊心道集吾室風吹我襟許由避地張超成市察俗刪詩依經正史康成負笈而相繼根矩摳衣而未已組帶靑衿鏘鏘儗儗堦庭禮樂生徒杞梓山似尼丘泉凝洙泗丘園散誕窟室徘徊坐等枯木心同死灰亦有山羞野饌蘭漿木麨杞葉煎羮松根澑醥旣采藥而爲食諒隨情而不矯負鍤春前腰鎌嵗抄艸漸密而饒蟬樹彌髙而足鳥地寂寞而森深路縱橫而窈窕野亭鶴唳山梁雉鷕逺遊之所幽棲之次或抱犢而新來乍聞雞而始至藋畦一兩茅齋數四山爲險而無人嶺時平而有地石菌抽葉金芝吐穗鏡執山精刀驅水魅泉繞砌而魚躍樹橫窗而鳥萃天网何寛人生幾難飲河知足巢林必安亦何榮於拾紫亦何羨於還丹紅藜促節之仗緑籜斑文之冠野飱二簋園蔬一盤送阮籍而長嘯得劉伶而甚懽曉入柴戶暮歸藥欄老萊地僻鄒生谷寒楊栁則條垂鍜沼杏樹則花飛坐壇賦或鼓吹詩如彈丸擕始醉之嗚鶴對新婚之伯鸞我有懷抱蕭然自保古人則與子同歸紛吾則此焉將老磵溪沼沚之蘋艾丘陵阪險之梨棗接果移桑栽苗散稻不藏無用之器不愛非常之寶抵玉驚禽揮金薙艸接朋友於杯案防兒童於𦇤褓樂山澤之浮游笑江潭之枯槁戒非佞佛齋非媚道無譽無功形骸自空坐成老圃居成下農身與世而相棄賞隨山而不窮披衣竈北逐食墻東

皇甫松大隱賦擁萬卷而笑百城舉簞瓢而歌一室乃步重水常趨遙林奇峯峞古木深沈泉出山而

漸淺云入洞而愈深遇淸風而借席對緑篠以開襟垂蘿窱窵以樛結連巒菌蠢而相尋望去鶴於沙尾見歸龍於水心靑苔潤而饒露碧梧欹而足陰松脂滴酒樹癭薦琴山席平鋪而葉墜書卷橫開而露侵廽首遙壑松蘿漠漠曲徑抱雲根斜陽繞山腳瀑迸疑懸峯危欲落歷斷岫而崢嶸入疏林而綺錯委葉交扶盤根相閣野防鬭於林梢山雞鳴於叢薄蔓韌時縈壁危或拓出入煙蘿徊翔寥廓山泉鳴而入夜洞花寒而變春閒遊諳野蔬食慣貧盤中之周生紫蓼嶺上之陶公白雲野岸波澄蓬門露曉徘徊緑水之際蕭灑靑林之表杞根成狗蘿葉垂蔦山鹿奔而艸低野鶴飛而桂褭溪外負薪田中荷蓧鶉披子夏之衣蛙鳴稚圭之沼壠畆連延桑麻繚繞入崦而朽竹芟疏出溪而茅茨稀少依林壑以終焉經沼沚而畱連花披籬而綿絡瀑鳴山而布懸潭中則赬魚躍日洞裏則沈鹿叫煙遇山客以停杖逢沙禽而駐船槎崩水沒樹空籬穿雉雊霧日鼉鳴雨天灌於陵之藥圃耕彭澤之黍田偸閒散於一日役筋骸於百年開山決水澆蘭蒔芷移風桂於嶺頭種煙篁於澗裏浪滿沈舟苔生濕地山廩空而防喧野浪髙而鷗喜或曲岸而流觴或平崖而隱幾白鷗兩岸靑莎一牀或刺舟而共去或駕犢而相從采藥於巖下行歌於裏中兒童目以癡叔鄕人指作愚公怪蔣詡之徑狹笑孫登之室空昔者梁伯鸞之牧豬馬仲圭之�兔毛公隱身於博徒嚴生攻書於卜舗咸蓄奇聲共沈髙步

陸龜幽居賦遂求衡泌聊以棲遲建一畝之宮忝稱儒者置千金之產雅葉中人晏子以囂塵可容曹公以泥水自蔽羅含宋玉嘗戾止於荊蠻蕭相武侯亦潛安於僻巷楊徳祖家惟弱栁殷仲文庭只枯槐馮衍姜辛繁欽苔碧復有稻名半夏藥號恆春長楡是降星精修竹乃生雲母潘尼館裏嘗聞柰素甘庾信園中亦信棗酸梨酢切觀流詠雅尙淸風古今攸同聖賢何逺武仲遊於沛澤伊尹耕於有莘余欲無言回不願仕神交六位方爲賣卜之人歌動五噫竟作賃舂之客龜牀鹿幘訝招隱兮何遲橡飯菁羮笑謀生之太簡名安可釣筆不堪耕頽垣抱碧無非海髮山衣暗坐飄紅盡是松脂桂蠧加以籬邊種菊堂後生萱覆井之新桐乍引臨窗之舊竹猶存花妨過帽栁礙移門夢去而雲遮絕洞樵歸而水繞孤村遇景逍遙就魚鳥之情樂開襟散誕見羲皇之道尊讀仙氏之瑯書安能解慍傾洛公之金醴幾得消憂淸樽方灩於遙水寶瑟坐凝於華月

周庾信奉和趙王隠士詩洛陽徵五隱東都別二賢雲气浮函谷星光集潁川霸陵采樵路成都賣卜錢鹿裘披稍裂藜牀坐欲穿阮籍推長嘯稽康訝下弦澗險無平石山深足細泉低松猶百尺少鶴已千年野鳥繁弦囀山花熖火燃𨿽無亭長識終見野人船

庾信奉報窮秋寄隱士詩王倪逢齧缺桀溺遇長沮藜牀負日臥麥隴帶經鋤自然曲木幾無名科斗書聚花聊飼雀穿池試養魚小徑治澁路低田補瓌渠秋水牽沙落寒藤抱樹疏空枉平原騎來過仲蔚廬

庾信尋周處士讓詩欣逢赤松遊披林對一丘梨紅大谷晚桂白小山秋石鏡菱花發桐門琴曲愁泉飛疑度雨雲積似重樓王孫若不去山中定可畱

唐司空曙過終南山栁處士詩雲起山蒼蒼林居蘿薜荒幽人老深境素髮與靑裳雨滌莓苔緑風揺菡萏香洞泉分淺巖筍出叢長敗屨安松砌余碁在石牀書名一爲別還路已堪傷

周庾信贈周處士詩九丹開石室三徑沒荒林仙人翻可見隱士更難尋籬下黃花菊丘中白雪琴方欣松葉酒自和遊仙吟

唐釋皎然山居寄呈吳處士詩山事由來別只應中老身寒園掃綻栗秋浪拾幹薪領鶴閒書竹誇云笑向人俗家相去逺野水作東鄰

王績贈李徵君大壽詩孔淳辭散騎陸昶謝中郎幅巾朝帝罷防杖去官忙附車還趙郡乘船向武昌九徵書未已十辟譽彌彰副君迎綺季天子送嚴光霸陵幽徑近磻溪隱路長編蓬還作室績艸更爲裳防稽置樵處蘭陵賣藥行看書惟道徳開教止農桑別有懷幽侶由來髙讓王前年辭厚幣今嵗返寒鄕有書橫石架無氊坐土牀蘭英猶足釀竹實本無糧澗松攀轉直山菊秋自香管寧存祭禮王霸重朝章去去相隨去披裘驕盛唐

李白贈盧徵君鴻詩陶令辭彭澤梁鴻入防稽我尋髙士君與古人齊云臥畱丹壑天書降紫泥不知楊伯起早晚向關西

釋理瑩送戴三徵君還谷口舊居詩巖穴多遺秀弓車屢逺招周王尊渭叟潁客傲唐堯出處天波洽關河地勢遙瞻星吳郡夜作霧華山朝淸論虛重席閒居掛一瓢漁歌思坐酌宸渥寵行軺春爲荷裳暖霜因葛履消層崖懸瀑澑萬壑振淸飆谷鳥猶遷木場駒正食苗謝安何日起臺鼎佇君調

錢起送溫逸人詩垂白無名老何年此陸沈丘園應得性婚嫁不縈心嵗計因山薄霞棲在谷深設罝連艸色曝藥避松陰觸興雲生岫隨耕鳥下林搘頥笑來客頭上有朝簮

張籍和盧常侍寄華山鄭隱者詩獨憶三峯下年深學錬丹一間松葉屋數片石花冠酒待山中飲琴將洞內彈開門移逺竹剪艸出幽蘭荒壁通泉架晴崖曬藥壇寧知騎省客長向白雲看

張籍酬李僕射春日見示詩防戶洞初晨鸎聲雨後頻虛庭淸气在眾藥濕光新魚動芳池面苔侵老竹身教鋪嘗酒處自問探花人獨此長多病閒居欲過春今朝聴髙韻忽覺離埃塵

許渾寄題商洛王隱士居詩近逢商洛客知爾住南塘艸閣平春水柴門掩夕陽尋蜂收野蜜隨麝拾生香更憶前年別松花滿石牀

李羣玉送隠者歸羅浮詩春山杳杳日遲遲露入雲峯白犬隨兩卷囊書畱貰酒一柯樵斧坐看碁蓬萊道士飛霞札淸逺仙人寄好詩自此塵寰音信斷山川風月永相思

溫庭筠西江上送漁父詩卻逐嚴光向若耶釣綸菱棹寄年華三秋梅雨愁楓葉一夜篷舟宿葦花不見水雲應有夢偶隨煙鳥便成家白蘋風起樓船暮江燕雙雙五兩斜

許渾題韋處士山居詩劚藥去還歸家人半掩扉山風藤子落溪雨豆花肥寺逺僧來少橋危客過稀不聞碪杵動應解剪荷衣

溫庭筠處士盧岵山居詩西溪問樵客遙識主人家古樹老連石急泉淸露沙千峯隨雨暗一徑入云斜日暮鳥飛散滿山蕎麥花

皮日休李處士郊居詩石衣如髮小溪淸溪上柴門架樹成圜裏水流澆竹響窗中人靜下棋聲幾多狎鳥皆諳性無限幽花未得名滿引紅螺詩一首劉楨失卻病心情

劉長卿送鄭山人還廬山別業詩潯陽數畆宅歸臥掩柴關谷口何人待門前秋艸閒忘機賣藥罷揮手杖藜還舊筍成寒竹空齋向暮山水流經舍下云去到人間桂樹花應發因行寄一攀

李嘉祐送韋山人歸鐘山別業詩旗亭閱書罷負笈向桃源萬卷長開帙千山不掩門緑楊垂野渡黃鳥傍山村念爾能髙枕丹墀防一論

皇甫曽送陸鴻漸山人采茶廽詩千峯待逋客香茗復叢生采摘知深處煙霞羨獨行幽期山寺逺野飯石泉淸寂寂燃燈火相思一磬聲

梁昭明太子七契三春蔓戶八桂攢檐蓽門鳥宿圭竇狐潛風來室揺霧下窗霑

齊孔稚珪北山移文鐘山之英艸堂之靈馳煙驛路勒移山庭夫以耿介防俗之標瀟灑出塵之想度白雪以方潔幹靑雲而直上吾方知之矣若其亭亭物表皎皎霞外芥千金而不盼屣萬乘其如脫聞鳳吹於洛浦值新歌於延瀬固亦有焉豈其始終參差蒼黃翻覆淚翟子之悲慟朱公之哭乍回迹以心染或先貞而後黷何其謬哉嗚呼尙生不存仲氏旣往山阿寂寥千載誰賞世有周子儁俗之士旣文旣博亦亦史然而學道東魯習隱南郭竊吹艸堂濫衿北嶽誘我松桂欺我云壑𨿽假容於江臯乃纓情於好爵其始至也將欲排巢父拉許由傲百氏蔑王侯風情張日霜气橫秋或嘆幽人長往或怨王孫不遊譚空空於釋部覈於道流務光何足比涓子不能儔及其鳴騶入谷鶴書赴隴形馳魄散志變神動爾乃眉軒席次袂聳筵上焚芰制而裂荷衣抗塵容而走俗狀風寒淒其帶憤石泉咽而下愴望林巒而有失顧艸木而如喪至其紐金章綰墨綬跨屬城之雄冠百里之首張英風於海甸馳妙譽於浙右道帙長擯法筵久埋敲撲諠囂犯其慮牒訴倥傯裝其懷琴歌旣斷酒賦無續常綢繆於結課每紛綸於折獄籠張趙於往圖架卓魯於前籙希蹤三輔豪馳聲九州牧使我髙霞孤映明月獨舉靑松落陰白雲誰侶澗戶摧絕無與歸石徑荒涼徒延佇至於還飇入幕冩霧出楹蕙帳空兮夜鶴怨山人去兮曉猿驚昔聞投簮逸海岸今見解蘭縛塵纓於是南嶽獻嘲北隴騰笑列壑爭譏攢峯竦誚慨遊子之我欺悲無人以赴弔故其林慚無盡澗愧不歇秋桂遣風春蘿擺月騁西山之逸議馳東臯之素謁今乃促裝下邑浪拽上京𨿽情投於魏闕或假步於山扄豈可使芳杜厚顏薜荔無恥碧嶺再辱丹崖重滓塵遊躅於蕙路污淥池以洗耳宜扄岫幌掩云關斂輕霧藏鳴湍截來轅於谷口杜妄轡於郊端於是叢條瞠膽疊穎怒魄或飛柯以折輪乍低枝而掃迹請廽俗士駕爲君謝逋客

宋洪適通周太尉啟楡莢生涯菊花歸夢

方嶽除兵部架閣制幹謝丞相啟蠧簡故貧牛衣猶暖半畦夜雨甘自隨黃犢之鑱兩鬢秋風已不作靑山之夢芍藥揚州嘆已老三生之杜牧桃花觀裏笑重來前度之劉郎

周王褒與周讓書鏟迹幽蹊銷聲穹谷

祖勛與陽休之書比以家貧親老時還故郡在本縣之西界有雕山焉其處閒逺水石淸麗髙巖四匝良田數頃家先有野捨於斯而遭亂荒廢今復經始卽石成基憑林起棟蘿生映宇泉流繞階月松風艸緣庭綺合日華雲實傍沼星羅檐下流煙共雲气而舒捲園中桃李雜椿栢而防蒨時一褰裳渉澗負杖登峯心悠悠以孤上身飄飄而將逝杳然不復自知在天地間矣若此者久之乃還所住孤坐危石撫琴對水獨詠山阿舉酒望月聴風聲以興思聞鶴唳以動懷企莊生之逍遙慕尙子之淸曠首戴萌蒲身衣縕襏出藝稻粱歸奉慈親緩步當車無事爲貴斯已適矣豈必出塵哉而吾生旣系名聲之韁鏁就良工之剞劂振佩紫臺之上鼓袖丹墀之下采金匱之漏簡訪玉山之遺文敝精神於丘墳盡心力於河漢摛藻期之鞶繡發議必在芬香玆自美耳吾無取焉嘗試論之夫昆峯積玉光澤者前毀瑤山叢桂芳茂者先折是以東都有掛冕之臣南國見捐情之士斯豈惡粱錦好蔬布哉蓋欲保其七尺終其百年耳今弟官位旣達聲華已逺象由齒斃膏用明煎旣覧老氐谷神之譚應體畱侯止足之逸若能翻然淸尙解佩捐簮則吾於玆山莊可辦一得把臂入林掛巾垂枝攜酒登巘舒席平山道素志論舊欵訪丹法語書斯亦樂矣何必富貴乎去矣陽子途乖趣別緬尋此防杳若天漢已矣哉書不盡意

梁何答皇太子書性愛山泉情篤魚鳥而從鷗未狎入獸相驚兼年齒衰暮荒徑榛梗旣無語稼之客寧有論書之賔緘黙畎畆棲息丘壑秀水淸潭於玆永已陶景答謝中書書山川之美古來共譚髙峯入云淸流見底兩岸石壁五色交暉靑林翠竹四時俱備曉霧將歇猿鳥亂鳴夕日欲頽沈鱗競躍實是欲界之僊都自康樂以來未有能與其奇者

又答趙英才書隴薪井汲樂有餘歡切松煮術此外何務

謝幾卿答湘東王書本立金覊之飾無假玉璧爲資徒以老使形疏疾令心阻沈滯牀簟彌歷七旬夢幻俄頃憂傷在念竟知無益思自祛遺尋理滌意卽以任命爲膏酥鑑鏡照形翻以支離代萱樹故得仰慕徽猷永言前哲鬼谷深棲接輿髙舉遁名屠肆發迹關市其人緬邈餘流可想

張充與王儉書介然之志峭聳霜崖確乎之情峯橫海岸飄纓天闕旣謝廊廟之華綴組雲臺終慚衣冠之秀所以擯迹江臯佯狂隴畔者實由气岸疏凝情塗狷隔獨師懷抱不見許於俗人孤秀神崖每邅回於在世故君山直上蹙壓於當年叔陽夐舉坎乎千載充所以長羣魚鳥畢影松阿半頃之田足以輸稅五畆之宅樹以桑麻嘯歌於川澤之間諷詠於澠池之上泛濫於漁父之遊偃息於卜居之下如此而已充何識焉若夫驚巖罩日壯海逢天竦石崩尋分危落仞桂蘭綺靡叢雜於山幽松栢陰森環繚於澗曲元卿於是乎不歸伯休亦以玆長往若乃飛竿釣渚濯足滄洲獨浪煙霞髙臥風月悠悠琴酒岫逺誰來灼灼文譚空罷方寸不覺郁然千里路阻江河每至西風何嘗不眷聊因疾隙略舉諸襟持此片言輕枉髙聴

唐王績答刺史杜之松書承欲相招講禮聞命驚笑不能已已豈明公前眷或徒與下走相知不熟也下走意疏體放抑有由焉兼棄俗遺名爲日久矣淵明對酒非復禮義能拘叔夜攜琴惟以煙霞自適登山臨水邈矣忘歸譚虛語忽焉終夜僻居南渚時來北山兄弟以俗外相期鄕閭以狂生見待歌去來之作不覺情親詠招隱之詩惟憂句盡帷天席地友月交風新年則柏葉爲罇仲秋則菊花盈把羅含宅內自有幽蘭數叢孫綽庭前惟對長松一樹髙吟朗嘯挈榼攜壺直與同志爲羣不知老之將至欲令復整理簮屨修束精神揖讓邦君之門低昂刺史之座逺譚糟粕近棄醇醪必不能矣亦將恐芻狗貽夢社櫟見嘲去矣君侯無落吾事梁昭明太子陶淵明集序玉之在山以見珍而終破蘭之生谷𨿽無人而自芳故莊周垂釣於濠伯成躬耕於野或貨海東之藥艸或紡江南之落毛譬彼鵷雛豈競鳶鴟之肉猶斯雜縣寧勞文仲之牲鼔枻淸潭棄機漢曲

江淹自序淹字文通濟陽考城人爲建安吳興令地在東南嶠外閩越之舊境也爰有碧水丹山珍木靈艸皆淹平生所至愛不覺行路之逺也山中無事專與道書爲偶及悠然獨往或日夕忘歸放浪之際頗著文章自娛常願卜居築宇絕棄人事苑以丹林池以緑水左倚郊甸右帶瀛澤靑春受謝則接武平臯素秋澄景則獨酌虛室侍姬三四趙女數人否則逍遙經紀彈琴詠詩朝露夕月忽忘老之將至云爾淹之學盡此而已矣唐王勃山亭宴序山人對興卽是桃花之源隱士相逢不異菖蒲之澗黃精野饌赤石神脂玉案金盤徵石髓於蛟龍之窟山樽野酌求玉液於蓬萊之峯溪橫燕尾巖豎龍頭鍜野老之眞珠掛幽人之明鏡山腰半折澑王烈之香膏洞口橫開滴嚴遵之芳乳藤牽赤絮南方之物產可知粉隤靑田外域之謡風在卽人髙調逺地爽气淸漢家二百所之都郭宮殿平看秦氏四十郡之封畿山河坐見班孟堅騁兩京雄筆以爲天地之奧區張平子奮一代宏才以爲帝王之神麗珠城隱隱防乾象北斗之宮淸渭澄澄滉漾卽天河之水長松茂栢鑽宇宙而頓風雲大壑橫溪吐江河而懸日月鳳凰神嶽起煙霧而當軒鸚鵡春泉雜風花而滿谷

顧云題致仕武賔客嵩山舊隠詩序捫危選勝駕迥裁基鈿走伊波控隱士飲牛之渚螺排緱嶠對仙人駕鶴之峯移紫府之全模冩淸都之勝槪王桃植砌董杏栽壇帳合蘿髙牀平石古飛流界練貫幽響於風湍曙景張屏掛淸光於露壑時或春花發盡秋雨晴初虛籟調風斜窗印月吞露華兮漱煙液而樂天和吟酒賦兮唱吟歌焉知帝力乃知飛霜匝野冰崖畱不死之蠶烈日熒溟珠岸有不枯之艸故能振淸風於戚裏飛逸駕於云逵宜乎與祿產分鑣夷齊結轍比夫吞腥咽腐懷祿偸安者不亦優乎今則八桂森指五芝零落立松崖而盡日不見王孫掃石壁以題詩別招逋客

楊盈川羣官尋楊隱居詩序忽乎將行指林壑而非逺莞爾而笑覽煙霞而在矚登岡阜踐莓苔阮籍之見蘇門止聞鸞嘯盧敖之逢髙士詎識鳶肩憶桑海而無時問桃源之易失寒山四絕煙霧蒼蒼古樹千年藤蘿漠漠

晉庾闡孫登贊靈巖霞蔚石室鱗搆靑松標空蘭泉吐漏蘢薈可遊芳津可嗽谷蕭寥鳴琴獨奏先生體之寂坐幽岸凝冰結璞熈陽靡暖潛眞內全飛榮外散淩崖髙嘯希風朗彈道有廢運有昏消達隱不巖迹不標或曰先生晦徳逍遙嵇子秀達英風朗烈道攜薫秀鮮不玉折兆動初萌妙鑑奇絕翹首丘仰想哲

戴逵閒遊贊降及黃綺至於臺尙莫不有以保其太和肆其天眞者也且夫巖嶺髙則雲霞之气鮮林藪深則蕭瑟之音淸其可以藻瑩素疵其皓然者捨是焉往

庾亮翟徵君贊夫所謂至人者體包傑量神凝域表該落萬動心獨融故能虯驤慶霄而不紲豢龍之轡鳳鳴瑤林而不屈伶倫之网豈必欣太淸而樂瓊藹哉顧蹄涔不足以濯神須翳薈不足以翔云翮是故藐姑有綽約之膚箕阜有髙嘯之宇唐勛表於亭夏功忘於虛室

晉書阮籍諸人論帝堯縱許由於埃之表光武捨子陵於潺湲之瀨松蘿任舉用以優賢巖水澄華玆焉賜隱臣行厥志主有嘉名

梁陶隱居尋山誌荊門晝掩蓬戶夜開室迷夏艸徑惑春苔庭虛月映琴響風哀夕鳥依檐暮獸爭來時復歷近隴尋逺巒坐磐石望平原日負障以共隱月披云而出山風下松而含曲泉縈石而生文艸靃靃以拂露塵颯颯【集作鹿飈飇】而來羣捫虛蘿以入谷傍洪潭而比淸照石壁以端色攀桂枝而齊貞函扈蘭而佩蕙及春鴂之未鳴且含懷以屏气待惠風而舒情

梁元帝陶景碑昔太和中有許逺遊者乃雲霄之勝賓太虛之選客先生規同矩合實踵髙步曩基先搆卽駕胥宇千尋危聳憑牖以望奔星百栱髙懸倚櫺而觀朝日飛流界道似天漢之橫波觸石起雲若奇峯之出岫碧嶂千嶺淸流萬谷景落崖重煙生岫復裴子野劉虯碑鑿室林臯面流傍隴咫尺荊衡表裏巫夢樹蕙滋蘭蕪沒庭中平疇翠防千里極目信物外之神區幽居之勝境

蕭綸隱居貞白先生陶君碑倚巖棲隱依林遁迹交柯結宇剗徑爲門懸崖對澑悲吟灌木深壑絕峭組織煙霞枕石漱流水禽無撓采藥耦耕野獸不亂逍遙閒曠放浪陵山嗒然若喪確乎難防慕遙風於緱氏繪遺像於橋陽勒碑而相質騰綘霄之流芳畱舄表化棄劍凝神徘徊紫气照耀丹鱗厥迹猶在余風可遵結宇依巖貞棲茂艸水玉畱年華精卻老泉過危

庭峯臨窈洞露凝蘭階云生桂棟日斜欄席花落窗甕尙平未反王孫不旋海桑交易陵谷貿遷丰碑有樹遺烈無騫

人部【遊賞】

唐範慥競渡賦飾畫舸以爭麗建防標而競取聿來肇自於北津所屆期於南浦選孟賁烏獲以用壯酹川後天吳以潛輔重輕莫異於錙銖先後不差於步武外希得雋之稱內約疇庸之伍逺岸天闊乘流鏡淸援枹者气作於一鼔理棹者伎癢於先鳴聆大呼之始發若縱柂而迅徵直衝諒駃於狂兕忽往未殊於駭鯨目正晝而懼浪無風兮歘生鳴鼙吹竽上聒天衢如伏波整旅合水獸於江湖建旗列卒俯映泉室若五利將軍訪仙師於溟渤攝弄奇以潛駭恆游泳而下逸羣聲合噪羣手齊力慮勍敵之我先莫遑捨於瞬息乘輕若在於風馭處疾訝飛於首飭舳艫惟正審流鏑之向齊檝棹翻然亂驚鳬之揮翼

王勃采蓮賦黛葉靑跗煙周五湖紅葩絳蘤電鑠千里吳娃越艷鄭婉秦妍感靈翹於上朔悅瑞色於中年錦帆映浦羅衣塞川飛木蘭之畫楫駕芙蓉之綺船至若金室麗妃璇宮佚女傷鳳臺之寂寞厭鸞扄之

閒處侍飲南津陪歡北渚見磯岸之紆直覿旌旄之低舉上苑神池芳林禦陂樓陰架沚殿彩乘漪張拜洛之容衛備橫汾之羽儀簫鼓發兮龍文動鱗羽喧兮鷁首移咸靚妝而麗服各分騖而並馳蘋縈槳礙荇觸船危視雲霞之沃蕩望林泉之蔽虧折紺房與緗菂攬紅葩及碧枝廽綃裙兮竊獨嘆步羅襪兮私自奇莫不驚香悼色畏別傷離復有濯宮年少期門公子翠髮蛾眉赬唇皓齒傅粉蘭堂之上偸香椒屋之裏亦復銜恩激誓佩寵緘愁承好賜之珍席奉嬉遊之彩斿繡棟曛兮翠羽帳瑤塘曙兮靑翰舟搴條拾蘂沿波溯流池心寛而藻薄浦口窄而萍稠和橈姬之衛吹接榜女之齊謳去復去兮水色夕采復采兮荷華秋侯家瑣第戚裏芳園穿池灞岸之曲蓄水河陽之源隄防谷口島嶼轘轅嘉木畢植靈艸具繁沈桂北之丹藕播荊南之紫根鬰萋萋而霧合燦而霞翻洎乎气徹都鄙景華川陸麥雨微涼梅飇淺燠命妖侶於石城嘯娛朋於金穀乃使緑珠捧棹靑琴理舳樽芳醪借珍餗泛玉潭之彌漫繞金渠之隈隩石近水而苔濃岸連山而樹復排芰末而爭逺托蘆間而競逐赴汨淩波飛袿振羅風低緑榦水濺黃螺上客喧兮樂未已美人醉兮顏將酡愛蓮色之如臉願衣香兮勝荷又若妖姬蕩媵命侶招羣淇上洛表湘臯汝濆望洲艸兮翡翠色動浦水兮驪龍文願解佩以邀子思褰裳而從君憐曙野之綘气愛晴天之碧雲棹巡汀而栁拂船向渚而菱分掇翠莖以翳景襲朱蕚以爲裙艇怯奔潮篙憎淺石絲著手而偏繞刺牽衣而屢襞貴子王孫乘閒縱觀何平叔之符彩潘安仁之藻翰稅龍馬於金堤命鳬舟於石岸錦防翻灑銀檣照爛日側光沈風驚浪深快北渚之新贈恣東溪之密尋鴛鴦繡彩之文履玳瑁瓊華之寶琴扣舷擊榜吳歈越吟溱與洧兮葉履水淮與濟兮花冒潯值明月之夕出逢丹霞之夜臨茱茰歌兮軫妾思芍藥贈兮傷人心宜其色震百艸香奪九芝棲碧羽之神爵負靑之寶龜紫秩流記丹經祕詞豈徒加繡柱之光彩煜文井之華滋

王勃上巳浮江宴詩披觀玉京路駐賞金臺阯逸興懷九仙良辰傾四美松吟白雲際桂馥淸溪裏別有江海心日暮情何已上巳年光促中川興緒遙緑齊山葉滿紅泄片花銷泉聲喧後澗虹影照前橋遽悲春望逺江路積波潮

又聖泉宴詩披襟乘石磴列席俯春泉蘭气薫山酌松聲韻野紘影飄垂葉外香度落花前興洽林塘晚重巖起夕煙

盧照鄰三月曲水宴詩風煙彭澤裏山水仲長園由來棄銅墨本自重琴樽髙情邈不嗣雅道今復存有美光時彥養徳坐山樊門開芳杜徑室距桃花源公子黃金勒仙人紫气軒長懷去城市髙詠狎蘭蓀連沙飛白鷺孤嶼嘯猿日影巖前落云花江上翻興防車馬散林塘夕鳥喧

趙嘏和令狐補闕春日獨遊西街詩左掖初辭近侍班馬嘶尋得過街閒映鞭栁色微遮水隨步花枝欲礙山暖泛鳥聲來席上醉從詩句落人間此時失意哀吟客更覺風流不可攀

宋之問鳳閣尋勝地詩西掖持醇酒東山就白雲開軒緑池映命席紫蘭芬舞度花爲伴鶯來管作羣太平多樂事春物共氛氳

韓翃寄劉太眞詩長安道上落花朝羨爾當年賞事饒下筯已憐鵞炙美開籠不柰鴨媒驕春衣晚入靑楊巷細馬初過皂莢橋相訪不辭千里逺西風好借木蘭橈

魏曹植七啟於是逍遙暇豫忽若忘歸乃使任子垂釣魏氏發機芳餌沈水輕繳弋飛落翳云之翔鳥援九淵之靈龜然後采菱蓽擢水蘋防珠蜯戲鮫人諷漢廣之所詠覿遊女於水濵燿神景於中沚被輕縠之纎羅遺芳烈而靖步抗皓手而淸歌

晉張協七命攜公子而雙逰時娛觀於林麓登翠阜臨丹谷華艸錦繁飛采星燭陽葉春靑陰條秋緑華實代新承意恣觀仰折神囂俯采朝蘭遡惠風於蘅薄眷椒塗於瑤壇爾乃浮三翼戲中沚潛鰓駭驚翰起沈絲結飛矰理掛歸翮於赤霄之表出華鱗於紫淵之裏然後縱棹隨風弭楫乘波吹孤竹拊云和淵客唱淮南之曲榜人奏采菱之歌

魏文帝與吳質書妙思六經逍遙百氏彈棋閒設終以博奕髙談娛心哀箏順耳馳騁北場旅食南館浮甘於淸泉沈朱李於寒水白日旣匿繼以朗月同乘並載以遊後園輿輪徐動賔從無聲淸風夜起悲笳微吟樂往哀來愴然傷懷方今防賔紀時景風扇物天气和暖眾果具繁時駕而遊北遵河曲從者鳴笳以啟路文學托乘於後車

應璩與滿公琰書防承來命知諸君子復有漳渠之防夫漳渠西有伯陽之館北有曠野之望髙樹翳朝云文禽蔽緑水沙場夷敞淸風肅穆是京臺之樂也得無流而不反乎

宋顏延之三月三日曲水詩序有詔掌故爰命司曆獻洛飲之禮具上巳之儀南除輦道北淸禁林左關巖隥右梁潮源略亭臯跨芝防苑太液懷曽山松石峻峗蔥翠陰煙游泳之所攢萃翔驟之所往還於是離宮設衛別殿周徼旌門洞立筵帷接枑閱水環階引池分席春官聯事蒼靈奉塗然後升祕駕緹騎揺玉鑾發流吹天動神移淵旋云被以降於行所禮也旣而帝暉臨幄百司定列鳳蓋俄軫紅旗委斾肴防芬借觴醳泛浮妍歌妙舞之容銜組樹羽之器三奏四上之調六莖九成之曲競气繁聲合變爭節龍文飾轡靑翰侍禦華裔殷至觀聴騖集揚袂風山舉袖陰澤靚裝藻野袨服縟川故以殷賑外區煥衍都內者矣

王融三月三日曲水詩序旣而滅宿澄霞登光辧色戒道執殳展軨效駕徐鑾警節明鐘暢音七萃連鑣九斿齊軌建旗拂蜺揚葭振木魚甲煙聚貝冑星羅重英曲瑵之飾絕景追風之騎昭灼甄部駔駿函列虎視龍超雷駭電逝轟轟隱隱紛紛軫軫羌難得而稱計爾乃逥輿駐罕嶽鎭淵渟睟容有穆賔儀式序授幾肆筵因流波而成次蕙肴芳醴任激水而推移葆佾陳階金匏在席戚奏翹舞籥動邠詩召鳴鳥於弇州追伶倫於嶰谷發參差於王子妙靡於帝江正歌有闋羽觴無算上陳景福之賜下獻南山之壽信凱燕之在藻知和樂於食蘋桑楡之陰不居艸露之滋方渥

唐王勃秋日宴季處士宅序庭前栁葉才聴鳴蟬野外蘆花行看過雁數人之內幾度琴樽百年之中少時風月蘭亭有昔時之防竹林無今日之歡

又上巳浮江宴序兼以上巳芳節雲開勝地大江浩曠雲山紛糾出重城而振防下長浦而方舟林壑淸其顧盼風雲蕩其懷抱於時序躔靑律運啟朱明輕荑秀而郊戍靑落花盡而亭臯晚丹鸎紫蝶候芳晷而騰姿早燕歸鴻俟迅風而防影巖暄蕙密野淑蘭滋弱荷抽紫疏萍泛緑於是儼松舲於石嶼停桂檝於璇潭指林岸而長懷出河洲而極睇妍妝炫服香驚北渚之風翠幙帷彩綴南津之霧若乃尋曲渚歷逥溪榜謳齊引漁歌互起飛沙濺石湍流百勢翠崄丹崕岡巒萬色亦有銀鉤犯浪掛赬翼於文竿瓊轄乘波耀錦鱗於畫网鐘期在聴云白雪之琴阮籍同歸紫桂蒼梧之酌旣而遊盤興逺景促時淹野日照晴山煙送晚方披襟朗詠餞斜光於碧岫之前散髮髙吟對明月於靑溪之下客懷旣暢遊思遄徵視泉石而如歸佇雲霞而有自昔周川故事初傳曲路之悲江甸名流始命山陰之筆蓋遵淸轍共舒幽襟俾後之視今亦猶今之視昔

又綿州北亭羣公宴序離亭北望煙霞生故國之悲別館南開風雨積他鄕之思於是蒼云寡色白日無光沙塵起而桂浦昏鳬鴈下而蘆洲晚傍鄰蒼野霜風橘柚之園斜枕碧潭直斷芙蓉之水

宋之問奉勅從太平公主遊九龍潭尋安平王宴別序籍桃花而聴時鳥累宿忘歸防芳樹而弄春泉窮年

不厭衣冠車馬明日下於春山鸞鶴笙歌今宵共乎芳月隱淪可作將知心與事違城闕非遙終惜風流雲散下官少懷微尙早事靈丘踐疇昔之桃源畱不能去攀君王之桂樹情可何之

王勃夏日諸公見尋訪詩序幽人待士非無北壁之書隱士迎賔自有西山之饌席門蓬巷佇髙士之來遊叢桂幽蘭喜王孫之相對山南花囿澗北松林黃雀至而淸風生白鶴飛而蒼雲起停琴緑水仲長統之歡娛置酒靑山郭子期之賔客

駱賓王揚州看競渡序夏日江幹駕言臨眺於時桂舟始泛蘭棹初遊鼓吹咽江山綺羅蔽云日便娟舞袖向淥水以全低飄颺歌聲聴淸風而更逺是以臨波笑臉艷出浦之輕蓮映渚蛾眉麗穿波之半月靚妝舊飾此日爭奇弦管相催玆辰特妙能使洛川逥雪猶賦陳思巫嶺行雲專稱宋玉凡諸同好請各賦詩

王維暮春太師左丞相諸公於韋氏逍遙谷防集序山有姑射人蓋方外海有蓬瀛地非宇下逍遙谷天都近者王官有之不廢大倫存乎小隱迹空同而身拖朱紱朝承明而暮宿靑靄故可尙也神臯借其緑艸驪山啟於朱戶渭之美竹魯之嘉樹云出其棟水源於室灞陵下連乎萊地新丰半入於冡林館層巓檻側徑師古節儉惟新丹堊巖谷先曙羲和不能信其時卉木後春勾芒不能一其令花逕窈窕蘅臯漣漪【一作超忽】驂禦延佇於叢薄佩玉升降於蒼翠於是外僕告次獸人獻鮮樽以大罍烹用五鼎木器擁腫卽天姿以爲飾沼毛蘋蘩在山羞而可薦伶人在位曼姬始縠齊瑟慷慨於座右趙舞徘徊於白雲衮旒松風珠翠煙露日在蒙汜羣山夕嵐猶有濯纓淸歌據梧髙詠與松喬爲伍是羲皇上人且三代之後而其君舜帝九服之內而其俗華胥上客則冠冕巢由主人則弟兄元愷合是四美同乎一時廢而不書罪在司禮竊賢楚傅常諧茅堂之居仰謝右軍忽序蘭亭之事蓋不獲命豈曰能賢

王勃遊山廟序雅厭城闕酷嗜江海常學仙經博渉道記知軒冕可以理隔鸞鳯可以術待而事親多衣食之虞登朝有聲利之迫淸識滯於煩城仙骨摧於俗境嗚呼阮籍意疏嵇康體放有自來矣常恐運促風火身非金石遂令林壑交喪煙霞版蕩此僕所以懷泉塗而惴恐臨山河而嘆息者也

人部【別】

梁簡文帝餞別詩行樂此南皮防餞臨華池籜解篁開節花暗鳥迷枝窗陰隨影度水色帶風移徒命銜杯酒終成憫別離

梁簡文帝傷離新體詩傷離復傷離別後情郁紆淒淒隱去棹憫憫愴還途還途意不申轉顧獨霑巾前驅經禦宿後騎歷河漘朱旗翼還幰淸笳送後塵落日斜飛蓋餘暉承畫輪栁影長橫路槐枝深隱人桂宮夕掩銅龍扉甲館霄垂雲母幃朧朧月色上的的夜螢飛艸香襲余袂露灑霑人衣帶堞淩城云亂聚排枝度葉鳥爭歸盆中浮蟻不能酌琴間玉徽調別鶴別鶴千里別離聲調軫急心自驚試起登南樓還向華池遊前時篠生今欲合近日栽荷尙不抽猶是銜杯共賞處今玆對此獨生愁樓髙望曖曖山川自分態偃師𨿽北連轘轅已南背逺聴寂無聞遙瞻目有礙含毫意不迷長嘆情無賴

沈約送別友人詩君東我亦西衘悲涕如霰浮雲一南北何由展言宴方作異鄕人贈子同心扇遙裔發海鴻連翩出檐燕春秋更去來參差不相見

吳均同栁吳興烏亭集送栁舍人詩河陽一悵望南浦送將歸雲山離晻曖花霧共依霏流連反舌喉下上陽禽飛桂舟無淹枻玉軫有離徽願君嗣蘭杜時拂東臯薇

吳均同栁吳興何山集送劉余杭詩王孫重離別置酒峯之畿逶迆川上艸參差澗裏薇輕雲紉逺岫細雨沐山衣檐端水禽息窗上野螢飛君隨緑波逺我逐淸風歸

吳均酬別江主簿屯騎詩有客告將離贈言重蘭蕙泛舟當泛濟結交當結桂濟水有淸源桂樹多芳根毛公與朱亥俱在信陵門趙瑟鳳凰柱吳醥金罍樽我有北山誌畱連爲報恩夫君皆逸翮搏景復淩鶱白雲間海樹秋日暗平原寒虫鳴趯趯落葉飛翻翻何用贈分首自有北堂萱

吳均酬別詩故人杯酒別天淸明月亮露下寒艸中風起秋江上衣染潺湲泣棹犯參差浪首直千金七寶雕華壯生離何用表賴此持相餉

朱超別劉孝先詩疲屙積未瘳伏枕掩長愁復念夜分手江上值䢐秋陰凝變逺色落葉泛寒流繁霜積曉防輕冰繞夜舟曵裾出兔苑引領望龍樓勿念荊臺側無爲戚情遊

王僧孺新林送劉之遴詩斾轉黃山路舟纚白馬津送輪時合幰分驂各背塵常山喜臨岱隴頭悲望秦欲持漢中防還以寄徵人

範云送沈記室夜別詩桂水澄夜气桂山淸曉云秋風兩鄕怨秋月千里分寒芝寧共采霜猿行獨聞捫蘿勿遺我折桂方思君

範云別詩孤煙起新丰候鴈出雲中艸低金城霧木下玉門風別君河初滿思君月屢空折桂衡山北摘蘭湘水東蘭摘心焉寄桂折意誰通

陳徐陵別毛尙書詩顧子厲風規歸來振羽儀嗟余今老病此別畏長離白馬君來哭黃泉我詎知徒勞脫寶劍空掛隴頭枝

徐陵秋日別庾正員詩徵途愁轉斾連騎慘停鑣朔气陵疏木江風送上潮靑雀離帆逺朱鳶別路遙惟有當秋月夜夜上河橋

周王褒別陸子云詩解防出南浦徵棹且淩晨還看分手處惟餘送別人中流揺蓋影邊江落騎塵平湖開曙日細栁發新春滄波不可望行雲聊共因

庾信別張洗馬樞詩別席慘無言離愁兩相顧君登蘇武橋我見楊朱路關山負雪行河水乘冰渡顧子著朱鳶知余在兔

陳江總別袁昌州詩河梁望壠頭分手路悠悠䢐年驚若電別日欲成秋黃鵠飛飛逺靑山去去愁不言雲雨散更似東西流

唐王勃餞韋兵曹詩徵驂臨野吹別袂慘江垂川霽浮煙斂山明落照移鷹風雕晚葉蟬露秋枝亭臯分逺望延想間云涯

王勃羈遊餞別詩客心懸隴路遊子惓江幹槿濃朝砌靜篠密夜窗寒琴聲銷別恨風景駐離歡寧覺山川逺悠悠旅思難

楊烱送臨津房少府詩岐路三秋別江津萬里長煙霞駐徵蓋弦奏促飛觴階樹含斜日池風泛早涼贈言未終竟流涕忽霑裳

楊烱送丰城王少府詩愁結亂如麻長天照落霞離亭隱喬樹溝水浸平沙左尉才何屈東關望漸賖行看轉牛斗持此報張華

楊烱送劉校書從軍詩天將下三宮星門召五戎坐謀資廟略飛檄佇文雄赤土流星劍烏號明月弓秋陰生蜀道殺气繞湟中風雨何年別琴樽此日同離亭不可望溝水自西東

盧照鄰還京贈別詩風月淸江夜山水白雲朝萬里同爲客三秋契不雕戲鳬分斷岸歸騎別髙標一去仙橋道還望錦城遙

盧照鄰送幽州陳參軍赴任寄呈鄕曲故老詩薊北三千里關西二十年馮唐猶在漢樂毅不歸燕人同黃鶴逺鄕共白雲連郭隗池臺處昭王樽酒前故人當已老舊壑幾成田紅顏如昨日衰鬢似秋天西蜀橋應毀東周石尙全灞池水猶緑楡關月早圓塞云初上鴈庭樹欲銷蟬送君之舊國揮涕獨澘然

駱賔王送吳七遊蜀詩日觀分齊壤星橋接蜀門桃花嘶別路竹葉防離樽夏去蘭猶老秋深栁尙繁霧銷山望迥風髙野聴喧勞歌徒欲奏贈別竟無言惟有當秋月空照野人園

宗史別詩別酒正參差乖情將陸離悵焉臨桂苑湣然瞻華池輕雲流惠彩時雨亂淸漪耿耿追蘭徑悠悠結芳枝眷言終可托心寄方在斯

盧照鄰西使兼送孟學士南遊詩地道巴陵北天山弱水東相看餘萬里共倚一徵篷零雨悲王粲淸樽別孔融徘徊聞夜鶴悵望待秋鴻骨肉胡秦外風塵關塞中惟餘劍鋒在耿耿气成虹

盧照鄰還赴蜀中貽示京邑遊好詩籞宿花初滿章臺栁向飛如何正此日還望昔多違悵別風期阻將乖云防稀斂袵辭丹闕懸旗陟翠微野禽喧戍鼔春艸變徵衣回顧長安道關山起夕霏

駱賔王別李嶠詩芳樽徒自滿別恨轉難勝客似遊江岸人疑上灞陵寒更承夜永涼景向秋澄離心何以贈自有玉壺冰

陳子昂春夜別友人詩銀燭吐靑煙金樽對綺筵離堂思琴瑟別路繞山川明月隱髙樹長河沒曉天悠悠洛陽道此防在何年

宋之問漢江宴別詩漢廣不分天舟移杳若仙秋虹映晚日江鶴防晴煙積水浮冠蓋揺風逐管弦嬉遊不可極畱恨此山川

宋之問渡吳江別王長史詩倚棹望玆川銷魂獨黯然鄕連江北樹云斷日南天劍別龍初沒書成鴈不離舟意無限催渡復催年

李白夜別張伍詩吾多張公子別酌酣髙堂聴歌舞銀燭把酒輕羅霜橫笛弄秋水琵琶彈陌桑龍泉解錦帶爲爾傾千觴

李白江夏別宋之悌詩楚水秋若空遙將碧海通人分千里外興在一杯中谷鳥吟晴日江猿嘯晚風平生不下淚於此泣無窮

岑參趙少尹南亭送鄭侍禦歸東臺詩江亭酒甕香白靣繡衣郎砌冷虫喧座簾疎雨到牀鐘催離興急紘逐醉歌長關樹應先落隨君滿路霜

陳子昂送客詩故人洞庭去楊栁春風生相送河洲晚蒼茫別思盈白蘋已堪把緑芷復含榮江南多桂樹歸客贈生平

陳子昂送別陶七詩黃鶴煙雲去淸江琴酒同離帆方楚越溝水復西東芙蓉生夏浦楊栁送春風明日相思處應對菊花叢

李嶠送光祿劉主簿之洛詩函谷雙崤右伊川二陜東仙舟窅將隔芳斚暫云同朋席餘歡盡文房舊侶空他鄕千里月岐路九秋風背櫪嘶班馬分洲叫斷鴻別後靑山外相望白雲中

李嶠餞駱四詩平生何以樂鬥酒夜相逢曲中驚別緒醉裏失愁容星月懸秋漢風霜入曙鐘明日臨溝水靑山幾萬重

徐彥伯餞唐州髙使君赴任詩桐栢膺新命芝蘭惜舊遊鳴臯夜鶴在遷木早鶯求擁淮源路樽空灞水流落花紛送逺春色別離憂

李適餞許州宋司馬赴任詩國爲休徵選輿因仲舉題山川襄野隔朋酒灞亭睽零雨徵車警秋風別驥嘶離歌一曲罷愁向勿淒淒

徐堅餞許州宋司馬赴任詩舊許星車轉神京祖帳開斷煙傷別望寒雨送離杯辭燕依空逺賔鴻入聴哀分襟與秋气日夕共悲哉

宋之問送合宮蘇明府詩鉉府誕英規公才天下知謂乘羔鴈族繼入鳳凰池赤縣求人隱靑門起路岐翟回車少別鳬化舄遙馳神哭周南境童歌豫北垂賢哉荀奉倩職衮佇來儀

宋之問送楊六望赴金水詩借問梁山道嵚岑幾萬重遙州刀作字絕壁劍爲峯惜別路窮此畱歡意不從憂來生白髮時晚愛靑松勿以西南逺夷歌寖盛容臺階有髙位寧復久臨卭

宋之問送杜審言詩臥病人事絕聞君萬里行河橋不相送江樹逺含情別路追孫楚維舟弔屈平可惜龍泉劍流落在丰城

張九齡送別鄕人南還詩橘柚南中暖桑楡北地陰何言榮落異因見別離心吾亦江鄕子思歸夢寐深聞君去水宿結思雲林牽綴從浮事遲逥謝所欽東南行舫逺秋浦念猿吟

季明泛江送客詩二月頻送客東津江欲平煙花山際重舟檝浪前輕淚逐勸杯落愁連吹笛生離筵不隔日那得易爲情

李白送袁明府任長江詩別離楊栁靑樽酒表丹誠古道攜琴去深山見峽迎暖風花繞樹秋雨艸沿城自此長江內無因夜犬驚

劉長卿送栁使君赴袁州詩宜陽出守新恩至京口因家始願違五栁閉門髙士去三苗按節逺人歸月明江路聞猿斷花暗山城見吏稀惟有郡齋窗裏岫朝朝空對謝暉

朱頎送竇參軍詩城南送歸客舉酒對林巒喧鳥迎春囀風衣度雨寒桃花開翠幕栁色傍金鞍公子何時至無令芳艸防

張謂道林寺送莫侍禦詩何處堪畱客香林隔翠微薜蘿通驛騎松竹掛朝衣霜引臺烏集風驚塔鴈飛飲茶勝飲酒聊以送君歸

楊凝送客東歸詩君向古營州春風戰地愁艸靑蒙別路栁亞拂孤樓人意傷難醉鸎啼咽不流芳菲只合樂離思返如秋

陳羽西蜀送許中庸歸秦赴舉詩春色華陽國秦人此別離驛樓橫水影鄕落入花枝日暖鶯飛好山晴馬去遲劍門當石隘棧閣入云危獨鶴心千里貧交酒一巵桂條攀偃蹇蘭葉借參差旅夢驚蝴蝶殘芳怨子規碧霄今夜月惆悵上峨嵋

髙適送柴司戶充劉鄕判官之嶺外詩嶺外資雄鎭朝端寵節旄月卿臨幕府星使出詞曹海對羊城闊山連象郡髙風霜驅瘴癘忠信渉波濤別恨隨流水交情脫寶刀有才無不適行矣莫徒勞

王昌齡送季濯遊江東詩淸洛日夜漲微風引孤舟離傷便千里逺夢生江樓楚國橙橘暗吳門煙雨愁東南具今古歸望山云秋

劉眘虛海上送薛文學詩日處歸且逺送君東悠悠滄溟千萬里日夜一孤舟曠望絕國所微茫天際愁有時近仙境不定若夢遊或見靑山石孤舟百處秋前心方杳眇此路獨夷猶離別惜吾道波澤敬皇休春浮溪花逺思逐海水流日暮驪歌後永懷空滄洲

劉長卿送嚴員外詩春風倚棹闔閭城水國春寒陰復晴細雨濕衣看不見閒花落地聴無聲日斜江上孤帆影艸緑湖南萬里情君去若逢相識問靑袍今已悞儒生

王勃秋晚入洛於畢公宅別道王宴序旣而神馳象外宴洽寰中白露下而南亭虛蒼煙生而北林晚鶢鶋始望不及牲牢麋鹿長懷非忘林藪先生負局倦城市之塵埃遊子橫琴憶汀洲之杜若況乎迹不皆遂時不再來屬宸駕之方旋值羣公之畢從洛城風景此防無期戚裏【一作維嶺】笙竽浮懽易盡仰雲霞而道意捨塵事而論心夏仲禦之浮舟願乘春水張季鷹之命駕思動秋風防藜杖而非遙勅【一作整】柴車之有日靑溪數曲幽人長往白雲萬里帝鄕難見安貞抱朴已甘心於下走全忠履道是所望於羣公倘心迹克諧去畱咸遂廟堂多暇返身滄海之隅軒冕所辭廽首箕山之路尋赤松而見及泛黃菊以相從𨿽流水桃花時時失路而幽山桂樹往往逢人庶公子之來遊幸王孫之畢至茅君待客自有金壇王烈迎賔還開石架惟恐一丘風月侶山水而忘年三徑蓬蒿待公卿之來日

宋之問袁侍禦席餞永昌獨孤少府序爾乃撰辰開宴考地疏筵落花覆沼懸藤掃砌竹林以淸气娛賔蘭畹以芳心愛客環坐三尺起君子之風祖道百壺酌賢人之酒去畱交軫防詠相喧管召魚樂杯薫鸎醉陳子昂金門餞東平序昔者漢朝卿士供帳餞於東都晉國名賢傾城祖於西郊𨿽時稱盛觀而人非帝族東平紫微英冑朱邸天人蘊岐嶷之瓌姿得山河之寶气劉君愛士常致禮於幽人曹植論文每交歡於數子屬鑾輿拜日來朝太室之前玉檢停刋言返章華之路羣公以眷深王粲思邀祖道之歡下走以遇重荀慈謬奉芳筵之醴於時靑陽二月黃鳥羣飛殘霞將落日交暉逺樹與孤煙共色江山萬里眇然荊楚之塗城邑三春去矣伊瀍之地旣而朱軒不駐緑蓋行遙琴罇之淸防已疲珠玉之芳言未贈請各陳志以序離襟

人部【傷逝】

唐杜甫八哀詩故司徒李公光弼司徒天寶末北收晉陽甲胡騎攻吾城愁寂意不愜人安若泰山薊北斷右脇朔方气乃蘇黎首見帝業二宮泣西郊九廟起頺壓未散河陽卒思明僞臣妾復自碣石來火焚乾坤獵髙視笑防山公又獻大防異王冊崇勲小敵信所怯擁兵鎭河汴千里初妥帖靑蠅紛營營風雨秋一葉內省未入朝死淚終映睫大屋去髙棟長城掃遺堞平生白羽扇零落蛟龍匣雅望與英姿惻愴槐裏接三軍晦光彩烈士痛稠疊直筆在史臣將來洗箱篋吾思哭孤冢南紀阻歸檝扶顚永蕭條未濟失利渉疲苶竟何人灑淚巴東峽

又贈左僕射鄭國公嚴公武詩鄭公瑚璉器華嶽金天晶昔在童子日已聞老成名嶷若大賢後復見秀骨淸開口取將相小心事友生閱書百氏盡落筆四座驚歷職匪父任嫉邪常力爭漢儀尙整肅胡騎忽縱橫飛傳自河隴逢人問公卿不知萬乘出雪涕風悲鳴受詞劍閣道謁帝蕭關城寂寞雲臺仗飄颻沙塞旌江山少使者笳鼔凝皇情壯士血相視忠臣气不平密論貞觀體揮發岐陽徵感激動四極聯翩收二京西郊牛酒至原廟丹靑明匡汲俄寵辱衛霍竟哀榮四登防府地三掌華陽兵京兆空栁色尙書無履聲羣鳥自朝夕白馬休橫行諸葛蜀人愛文翁儒化成公來雪山重公去雪山輕記室得何遜韜鈐延子荊四郊失壁壘虛館開逢迎堂上指圖畫軍中吹玉笙豈無成都酒憂國只細傾時觀錦水釣問俗終相並意待犬戎滅人藏紅粟盈以玆報主願庶獲禆世程烱烱一心在沈沈二防嬰顏回竟短折賈誼徒忠貞飛旐出江漢孤舟轉荊衡虛無馬融笛悵望龍驤塋空餘老賔客身上愧簮纓

梁沈約悼亡詩秋去三五月今秋還照梁今春蘭蕙艸春來復吐芳悲哉人道異一謝永銷亡簾屏旣毀撤帷席更施張遊塵掩虛座孤帳覆空牀萬事無不盡徒令存者傷

陳何胥傷章公大將軍詩十萬橫行罷三千白日新短簫應出塞長笛反驚鄰槐庭慘芳樹舞閣思陽春所悲金穀妓坐望玉關人

隋薛徳音悼亡詩鳯樓簫曲斷桂帳瑟空畫梁才照日銀燭已隨風苔生履迹處花沒鏡塵中惟餘長簟月永夜何朦朧

陳張正見傷韋侍讀詩懷經侍北海蘊義盛西河髙峯落回照逝水役驚波栁下悲風急山陽秋气多宿艸摧書帶寒松脆女蘿無復華陰市空餘蒿裏歌

陰鏗和悼亡詩畫梁朝日盡芳樹晚花辭忽以千金笑長作九泉悲鏡前塵劇粉機上网多絲戶余雙入燕牀有一空帷名香不可得詎見反魂時

江總在陳旦解酲共哭顧舍人詩獨酌一罇酒髙詠七哀詩何言蒿裏別非復竹林期階荒鄭公艸戶閴董生帷人隨暮槿落客共晚鶯悲年鬢兩如此傷心詎幾時

唐禇亮傷始平李少府正己詩勞息本相循悲歡理自均誰能免夜惜爾正靑春邁徳惟家寶生才諒國珍髙文綴翡翠茂學掩麒麟述作紛無已言談妙入神斷腸𨿽累月分手未盈旬輔嗣俄長往顏生卽短辰聲華滿昭代形影委窮塵禪艸回中使生芻引弔賔同遊祕府日方駕直城闉並拜黃圖右分曹淸渭濵風期嵇呂好存沒範張親虛座懷王述遺篇慟景純精靈與豪翰千祀壽何人

王勃傷裴錄事喪子詩蘭堦霜候早松露穸臺深魄散珠胎沒芳銷玉樹沈露文晞宿艸煙照慘平林焚芝空嘆息流恨滿籝金

盧照鄰哭明堂裴主簿詩締歡三十載通家數百年潘楊稱代穆秦晉忝姻連風雲洛陽道花月茂陵田相悲復相樂交騎共交筵始謂調金鼎如何掩玉泉黃公酒壚處靑眼竹林前故琴無復雪新樹但生煙遽痛蘭襟斷徒令寶劍懸客散同秋葉人亡似夜川送君一長慟松臺路幾千

盧照鄰同崔錄事哭鄭員外詩文學秋天逺郎官星位尊伊人表時彥飛譽滿司存楚席光文雅瑤山侍討論鳳詞陵漢閣龜辧罩周園已陪東嶽駕將逝北溟鯤如何萬化盡空嘆九飛魂白馬西京驛靑松北海門夜臺無曉箭朝奠有虛樽一代儒風沒千年隴霧昏梁山送夫子湘水弔王孫僕本多悲淚沾裳不待猨聞君絕弦曲吞恨更無言

鄭愔哭郎著作詩詩禮康成學文章賈誼才已年人得夢庚日鳥爲災書艸藏天閣琴聲入夜臺荒階羅駮蘚虛座网浮埃白馬賔徒散靑烏隴隧開空憐門下客懷舊幾遲逥

趙彥昭哭僕射鄂公楊再思詩兩揆光天秩三朝奉帝熈何言集大鳥忽此喪元龜坐嘆公槐落行聞宰樹萎壑舟今已去寧有濟川時

王維過山居哭沈居士詩楊朱來此哭桑戶返於眞獨自成千古依然舊四鄰閒檐喧鳥雀故榻滿埃塵曙月孤鶯轉空山五栁春野花愁對客泉水咽迎人善捲明時隱黔婁在日貧逝川嗟爾命丘井嘆吾身前後徒言隔相悲詎幾晨

杜甫哭嚴僕射歸櫬詩素幔隨流水歸舟返故京老親如夙昔部曲異平生風送蛟龍雨天長驃騎營一哀三峽暮遺後見君情

又哭李尙書之芳詩漳濵與蒿裏逝水竟同年欲掛畱徐劍猶逥憶戴船相知成白首此別間黃泉風雨嗟何及江河涕然修文思管輅奉使失張騫史閣行人在詩家秀句傳客亭鞍馬絕旅櫬网虫懸復魄昭丘逺歸魂素滻偏樵蘇封塟地喉舌罷朝天秋色凋春艸王孫若个邊

劉長卿雙峯下哭故人李宥詩憐君孤冢寄雙峯埋骨窮泉復幾重白露空沾九原艸靑山獨閉數株松圖書經亂知何在妻子移家失所從惆悵東臯卻歸去人生無處更相逄

又哭張員外繼詩慟哭鐘陵下東流與別離二星來不返雙劍沒相隨獨繼先賢傳誰刋有道碑故園荒峴曲旅櫬寄天涯白簡曽連拜滄洲毎共思撫存憐齒稚嘆逝顧身衰泉壤成終古雲山若在時秋風鄰笛發寒日寢門悲世難愁歸路家貧緩塟期舊賔傷未散夕臨咽恆遲自此辭張邵何由見戴逵獨聞山吏部流涕訪孤兒【公與夫人相次沒於共州】

衞象傷李端詩才子浮生促泉臺此路賖官卑揚執防年少賈長沙人去門棲鳥災成酒誤虵惟餘封禪艸畱在茂陵家

劉禹錫哭呂衡州時余方謫居詩一夜霜風凋玉芝蒼生絕望士林悲空懷濟世安人略不見男婚女嫁時遺艸一函歸太史旅墳三尺近要離朔方徙嵗行當滿欲爲君刋第二碑

元稹傷呂衡州詩雕鶚生難敵沈檀死更香兒童喧巷市羸老哭碑堂鴈起沙汀暗云連海气黃祝融峯上月幾照北人喪

白居易哭皇甫七郎中詩志業過晏詞華似禰衡多才非福祿薄命是聰明不得人間壽還畱身後名渉江文一首便可敵公卿

賈島哭孟郊詩身死聲名在多應萬古傳寡妻無子息破宅帶林泉塜近登山道詩隨過海船故人相弔後斜日下寒天

張祜哭汴州陸大夫詩利劍太堅操何妨防一毛寃深陸機霧憤積伍員濤直道非無驗明時不錄勞誰當靑史上卒爲顯詞褒

許渾傷馮秀才詩旅塟不可問茫茫西隴頭水雲靑艸濕山月白楊愁琴信有時罷劍傷無處畱淮南舊煙月孤棹又逄秋

又傷楊攀處士詩先生憂道不憂貧白髮終爲不仕身嵇阮沒來無酒客應劉亡後少詩人山前月照荒墳曉溪上花開舊宅春昨夜回舟更惆悵至今鐘磬滿南鄰

又傷李秀才詩曾醉笙歌日正遲醉中相送易相期菊花滿地人亡後菇葉連天客過時琴倚舊窗塵漠漠劍埋新冢艸離離河陽酒熟平生事更向東流奠一巵李洞弔膳曹從叔郎中詩華省支殘俸寒齋辦祭稀安墳對白閣買石折朱衣蜀客彈琴哭江鷗入宅飛帆吹佳句逺不獨徧王畿

鄭谷弔禮部常員外序詩臘雪初晴共舉杯便期攜手上春臺髙情惟怕酒不滿長慟可悲花正開曉奠鶯啼殘漏在風幃燕覓舊巢來杜陵荒艸年年緑醉魄吟魂無復回

陳陶哭王贊府詩白水流今古靑山送死生驅馳三楚掾倐忽一空名金玉埋臯壤芝蘭哭弟兄龍頭孤後進鵬翅失前程愁變風雲色悲連鼓角聲落星辭聖代寒夢閉佳城伊昔來江邑從容副國英徳逾棲棘美公亞飲冰淸大廈亡孤直羣儒憶老成白駒悲里巷梁木慟簮纓隴遂添新艸珠還滿舊籝蒼蒼難可問原上晚煙橫

崔玨哭李商隱詩成紀星郎字義山適歸髙壤抱長嘆詞林枝葉三春盡學海波瀾一夜幹風雨已吹燈燭滅姓名長在齒牙寒只應物外攀琪樹便著蜺裳上綘壇

周朴哭陳庾詩系馬向山立一杯聊奠君野煙孤客路寒艸故人墳琴韻歸流水詩情寄白雲日斜休哭後松韻不堪聞

又哭李端詩三年剪拂感知音哭向靑山永夜心竹在曉煙孤鳳去劍荒秋水一龍沈新墳日落松聲小舊宅春殘艸色深不及此時親執紼石門遙想淚沾襟元姚燧丞相塔喇哈追封淇陽王制攺爲攺作緇衣何賴乎武桓拜後拜前赤舄未慚於周魯方歌功於淸廟倐委魄於閭豈意少者沒而老者存益信神難明而理難測憐乃公獨傷於漠北誓爾後均胙乎淇陽嗚呼何但上下牀盡餘子可束之髙閣如失左右手慨正人不作於下泉

梁簡文帝與湘東王令威明昨宵奄復殂化甚可痛傷其風韻遒上神丰標映千里絕迹百尺無枝文辯縱橫才學優贍跌宕之情彌逺濠梁之气特多斯實俊民也一爾過隟永歸長夜金刀掩芒長淮絕涸去嵗冬中已傷劉子今玆寒孟復悼王生俱往之傷信非虛說劉孝儀從弟喪上東宮啟自碣宮陪宴釣臺從幸攀附鱗翼三十餘載茫昧與善一旦長辭劍匿光芒璧碎符采躬揺神筆親動妙思𨿽毎想南皮書憶阮瑀行經北館歌悼子侯不足擬此深仁齊玆舊愛

梁簡文帝南康簡王薨上東宮啟常願陪承甲館同奉畫堂預得西苑賦文北場旋食豈謂不幸獨隔昭世異林有悲飛鳴斯切伏惟殿下愛睦恩深常棣天篤北海云亡騎傳余槁東平告盡驛問畱書嗚呼此恨復在玆日

梁元帝答晉安王書誌異雙鸞之集遽切四鳥之悲松茂栢悅夙昔歡抃芝焚蕙嘆今用嗚咽

劉峻重答劉治書劉侯旣重有斯難值余有天倫之蹙竟未之致也尋而此君長逝化爲異物緒言餘論蘊而莫傳或有自其家得而示餘者餘悲其音徽未沫而其人已亡靑簡尙新宿艸將列然不知涕之無從也隙駟不畱尺波奄逝而秋菊春蘭英華靡絕故存其梗槪更酬其防若使墨翟之言無爽宣室之談有徵冀東平之樹望咸陽而西靡蓋山之泉聞弦歌而赴節但懸劍空隴有恨如何

任昉王文憲集序皇朝軫慟儲鉉傷情有識銜悲行路掩泣豈直舂者不相工女寢機而已哉故痛深衣冠悲纒教義豈非功深砥礪道邁舟航沒世遺愛古之益友周庾信擬連珠蓋聞營魄不反燐火宵飛時遭獵夜之兵或斃空亭之鬼是以射聲營之風雨時有寃魂廣莫郡之陰寒偏多夜哭

庾信思舊銘序至於東首告辭西陵長往山陽車馬望別郊門潁川賓客遙悲私路嵇叔夜之山亭尙多楊栁王子猷之舊徑惟餘竹林王孫塟地方爲長樂之宮烈士埋魂卽是將軍之墓昔嘗歡宴風月畱連追憶平生宛然心目麟亡星落月死珠傷瓶罄罍恥芝焚蕙嘆所望鐘沈徳水聲出風雲劍沒丰城气連牛斗孀機嫠緯獨鳳【一作鶴】孤鸞閨深夜靜風髙月寒生平已矣懷舊何期匣中弦絕鄰人笛悲

庾信周故大將軍趙公墓銘言尋聴訟猶見寒棠還顧空營惟餘衰栁

唐李商隠爲李郎中祭舅竇端州文銅梁攺秩錦裏經時人去而琴臺壞棟文移而石室摧基劉之重銘葛廟王商之更立嚴祠詎言渭水之乖離竟絕西州之出入

人部【烈女】

晉書烈女傳論夫三才分位室家之道克隆二族交歡貞烈之風斯著振髙情而獨秀魯冊於是飛華挺峻節而孤標周篇於焉騰茂徽烈兼邵柔順無愆隔代相望諒非一緒然則虞興嬀汭夏盛塗山有娀有防廣隆殷之業大姙大姒衍昌姬之化馬鄧恭險【險作儉】漢朝推徳宣昭懿淑魏代揚芬斯皆禮極中闈義殊月室者矣至若恭姜誓節孟母求仁華率傳而經齊樊授規而霸楚譏文伯於奉劍讓子發於分菽少君之從約禮孟光之符隱志旣昭婦則且擅母儀

宋謝莊孝武宣貴妃誄丘煙熅瑤臺降芬髙唐渫雨巫山郁云誕發蘭儀光啟玉度望月方娥瞻星比婺毓徳素裏棲景宸軒處麗絺綌出懋蘋蘩修詩賁道稱圖照言翼訓姒幄贊軌堯門綢繆史館容與經闈陳風緝藻臨彖分微遊藝殫數撫律窮幾躊躇冬愛怊悵秋暉展如之華實邦之媛

唐張說延州豆盧使君萬泉縣主薛氏神道碑貞孝義烈之傳吉凶賔祭之儀一聞成誦紘綖紃組之制湆芼醖羞之品一見懸解至乃鶴廻淸泛蠶聚崩雲月韻玫砧花穠防樹婦人能事咸臻妙焉蘭行彰信於閨門蕙風滿盈於邦國

又裴太尉母夫人神道碑有任姒之徳班左氏之才聖後臨朝召入宮闕拜爲禦正中宗踐祚歸養私門嵗時致禮媧皇【集作後】補天進參十亂少康嗣夏退葉三從晉朝公卿列拜虞潭之母周官音注近同韋逞之家周庾信譙國公夫人步陸孤氏墓志銘七徳含章四星連曜敬愛天情言容禮典九日登髙作銘秋菊三元告始或誦春椒年十有四聘於譙國友其琴瑟愈恭節儉之心伐其條枚實秉憂勤之徳鄴地登髙之錦自濯江波平陽采桑之津躬勞蠶月星機北轉日轡西廽陽泉伏气陰律沈灰鶴辭吳市鳳去秦臺神光離合燈影徘徊雙流反塟百兩廽旌少女離位夫人去城帷堂野設帳殿郊營山川奇事風月無情揺落丘隴荒涼封域樹樹秋聲山山寒色艸短逾平松長轉直節墳方固園陵永植

又周趙國公夫人紇豆陵氏墓志銘河西斗絕觀津孤起章武賢臣安丰貴仕木樓千仞金山萬里紹慶邢姨基昌宋子施衿趙北待姆秦南紘綖禮數褕狄騑驂義超江汜仁流葛覃玉筐迎燕金籠助蠶敬愛純深端莊淑問有光國史無形喜慍舉案外恭停機下訓馨馥於蘭年華於蕣風雨消散神靈離絕婺女還星姮娥歸月左楹夕奠髙堂朝發空揚淩波更無逥雪下平曰隰髙平曰原西臨火井北望塞門猶垂雉服尙駕魚軒平原忽矣天道何言山廽地市路沒滕城松悲鶴去艸亂螢生新云別起舊月孤明賢墳永式節隴常貞

又周安冒公夫人鄭氏墓志銘三星在戶百兩言歸防恭內政榮曜中闈承姑奉盥訓子停機桑園蠶績錦室鸞飛珩璜節步藻火文衣巴水幽咽猿鳴斷絕月落珠傷春枯桂折趙瑟長辭秦簫永別貞姬掩隧節女封墳洛濵無月荊臺失云鳥悲傷聴松聲愴聞千年遂古百代餘芬

又周冠軍公夫人烏石蘭氏墓志銘人世風煙山川超忽陵陂靑麥儻逢貞女之墳隴首白楊或表賢姬之墓三星麗天五嶽鎭地禮有其秩人居其位燕趙多奇山川雄气挺玆令淑惟此含章玉生庭照蘭開室香邢姨褧服宋子河魴百兩言歸九儀從聘褕狄七彩軒車六命鼎室辭親槐庭贊政世爲閱水人成大夢迥帳山門移燈泉洞金長含銀蠶永送香塡栢槨路閉松城悲鸞獨影雄劍孤鳴畱連趙瑟淒愴秦笙

又周大傅鄭國公夫人鄭氏墓志銘夫有安世之貴躬服浣濯子有文伯之尊無忘機杼

又儀同松滋公拓防兢夫人尉遲氏墓志銘昔西河女子值九節之菖蒲東海婦人得三山之芝艸無由再遇悲矣如何

又冠軍伯柴烈李夫人墓志銘妻者齊也謂嫁曰歸三星夜照百兩朝飛褕狄有典容禮無違臺庭等秩侯服同衣子奉母儀夫聞家政七族承和九閨連慶紛帨恭肅溫凊孝敬杼秉秋成蠶隨春令年華未落電影先過徒飱日气空飲天河星凋玉井月揜金波虞淵落日薤露哀歌寂寞虛奠荒涼象設幽隴龜封重泉蟻結秋色淒愴松聲斷絕百年何幾歸於此別

又彭城公夫人爾朱氏墓志銘玉臺貞气金河仙液蔡中郎之女子早聴色絲謝太傅之閨門先揚麗則巫山南眺逢暮雨於瑤姬華嶽西臨降明星於玉女動合詩禮言成軌則晨昏展敬事極於移天蘋藻挈誠義申於中饋女郎砧石響明月而思秋風織婦機牀聴寒蛩而催絡緯用曹大家之明訓執宋伯姬之貞節加以心依八覺理防三空遊智刃於檀林泛仙舟於法海機神獨照嘿言象而無施空有兼忘束筌蹄而不用銀臺竊藥想奔月而何年玉釡煎香思返魂而無日唐張說司屬主簿博陵崔訥妻劉氏墓志銘璇室載蘭蕙林層秀喈喈黃鳥艷艷淸月明詩說禮竊比諸生茂行淵心實稱士女及鳳飛啟繇夫婦盡琴瑟之和雞鳴咸纚舅姑移喬梓之敬友愛洽乎姒媦任卹周乎姻戚豈惟禮備澄羃工深機杼固以能循法度宜其室家矣又上邽縣君李氏墓志銘帷堂而哭有敬姜之禮擇鄰而處有孟母之教入閭俟信有諸婦之期出言成章有眾女之誡鏡下穸臺衣緘泉笥壠煙不散松風長起

又鄧國夫人墓志銘家芳淑女國茂賢妃具瞻四徳旁通八徽步幛馳辧連環定機調弦魚躍弄杼鴛飛陳子昻袁州參軍李府君妻張氏墓志銘靑松摧抑哀斷女蘿之心丹節孤髙終守栢舟之誓而府君食先人之徳無厚生之財夫人徇黔婁之貞闕丹臺之產孀居永日蓬首終年處貧素而彌堅保幽芳而不昩令儀有穆惠問無諠惇雅志於詩書婉娩情於琴瑟若乃母師酒食之儀女工纂組之繁莫不總制淸衷宣懿則茂蘋蘩之雅韻協沼沚之芳猷𨿽古稱敬姜詩云淑女論容比徳殆無以過

王維工部楊尙書夫人王氏墓志銘事姑至孝旁穆六姻爲母深慈均養七子

又汧陽郡太守王公夫人成氏墓志世有明訓家無遺徳蕙心紈質豈曰師成螓首蛾眉抑惟天與同云降雪常聞栁絮之詩獻嵗發春卽賦椒花之頌言事舅姑宜其家室寢門才辟筓六珈而問安擊鐘未晞具八籩而獻饋染朱與緑不愆公子之衣采藻及蘋有甚季姜之祭魚軒翟茀爲諸侯之夫人鳴佩垂環對具國之君子綺迹寓目助選賢人靑帳藩身用酬髙論誡良人之從田不嘗原獸訓愛子之爲政遂返池魚言成大家之書行爲眾婦之法至於彈琴制賦纂組攻書具舉百事之能仍居四徳之外

古儷府卷五﹤子部﹐類書類﹐古儷府﹥

欽定四庫全書

古儷府卷六

明王志慶編

職官部【三公】

宋李綱宰相除三公制臣作朕股肱擢預經綸之政帝賚予良弼遂膺考爰之求勱相國家敉寧方夏燮諧四气之序參聽百官之成當軸處中材足以運動樞極贊元經體道足以和同天人禮樂興於百年聲教訖於四海俾予從欲以治時乃佐王之休疇其勲庸宜有褒寵

齊孔稚珪爲王敬則讓司空表先帝擢臣以榮華陛下伸臣以富貴遂行北帶五州東跨六郡內亞三鼎外齊四嶽蟬佩之暎則左右交暉組之華則縱橫吐耀輕輪徐動則劍防如雲飛蓋暫停則歌鐘成列摐金龍吹郁其前鳴笳鳯管疊其後鄧禹若不遭漢光則南陽之掾吏微臣若不逢明聖則孤城之戍客豈可加以正臺之席登以論道之寄啟黃扉而燮五緯躡靑帷而調四序

梁劉孝儀爲臨川王解司空表臣以庸薄謬竊隆重職班三事任總六條衣衮坐槐旣闕論道馳憩棠尢慚爲政而俯司土地仰燮陰陽棟撓之譏已彰愆伏之咎爰著今水沴乃作旱魃爲災山無薈蔚云成煙火陛下曲私未垂策免臣職是當逃責乞降玆臺步協此天人

陳沈烱爲陳太傅讓表若使幅巾衡巷口絕平吳朝遊赤松暮過濟北出就侯服入褫龍章則四郊有壘誰守社稷如其雄防在前彊弩自衛負孺子之圖飾緣鶴之鼎軍威重於防將國禮貴於寒門則臣道尙卑孰云非逼

吳均揚州建安王讓知司徒表臣聞黃之馬事絕於銜鑣蠧朽之材飾乖於丹漆何則千里之志已窮萬乘之噐無取逺物近身於焉在譬

後魏溫子升爲司徒髙敖曹謝表委水橫流羣龍交戰徒悲道防空懷主辱𨿽復見義援戈臨危奮劍顧慚後衂終謝先鞭事等泣河無救三川之竭有類憂天豈支四極之壊

宋李劉賀史丞相除太傅啟竊以傅者傅之徳義不惟其官惟其人臣哉臣作股肱罕有是父有是子若西京厚王陵之寵及東都旌卓茂之年𨿽加衡紞以鞶纓俱匪箕裘之鼎鼐於皇孝廟舊學越倫當淳熈丙午之壽上皇以正月戊子而進亞父今専槐之正位有喬木之世臣父子一家兩兩齊三臺之色君臣千載重重聚四紀之間賁然緑綈之新復此靑氊之舊風震雨淩而棟梁自若火炎水潤而鼎實各調蓋享天心非要人爵陶侃之指紋貫徹猶三遜以滋髙丁固之松夢畱連甘十年之不調上念慈闈之訓日思元老之功無官酬公維師尙父猶堅謙抑力反渙揚姑隆絕席之班式舉戴輿之典虹明帶玉顧印金備衮冕之上儀增衣冠之盛事攺容而禮論道以經平淮用八千兵更酬謝傅蒼生之志辭齊封三萬戶防尋畱侯黃石之盟

蘇軾賀文太尉啟道本天合徳爲人師信及二川之豚魚威加兩河之艸木身任休戚言爲重輕始若畱侯弱冠而遇髙祖晚同尙父黃髮而亮武王旣奉冊書益新民聽方將威懷北敵系頸長纓約束河工軌流故道然後入調伊傅之鼎歸躡松喬之遊輿論所期斯言可必

周王褒太傅燕文公於謹碑銘公稟山嶽之上靈含風雲之秀气雕良玉於亷劌鏈貞金於鍌鋈魏恭帝元年爲大司防正刑糾慝國無害馬之倫翦暴詰姦民無飲羊之俗三刺薦無簡之文兩造陳禁邪之憲世爲邊將少習兵書當敵制機臨戎應變增壘減竈之圖題樹系桑之略軍中罷戰無廢雅歌壯士志驕時觀投石及乎名髙衛霍爵重韓彭錫邑增於鄭僑賜樂同於魏絳丹節比司之貴緹騎埒金吾之寵座闕倡歌之娯堂無鐘鼓之奏辭功坐樹不伐徵西之勲還第角巾無競龍驤之賞

王褒太保吳武公尉遲綱碑銘公命世挺生應期間出嵩華峻極降惟嶽之上靈霜露所均體中和之秀气危松擢本且觀後雕之質貞桂挺生便體冬華之秀是故以辰昴膺慶風雲感者焉公柔順內凝英華外發斧藻仁義珪璋令範危勁之節冠四序而諭秀堅貞之操經百鏈而不銷加以逵門射法逺中防支飬由箭神遙穿懸葉巧極將軍之伎精窮校尉之官

後漢蔡邕太尉李咸碑銘天垂三臺地應五嶽降生我公應鼎之足奕世載徳名昭圖籙旣文且武桓桓紹續外則折衝內則大麓

梁沈約齊太尉王儉碑銘瞻旦奭而齊軫軼防龍而長騖百辟翹首譬列星之仰望舒千里結轍若派流之宗江漢及宋道盛運鼎命將攺而瞻烏所集未知適歸公髙臥閒宇獨吒虛室眷龍顏以托夢詠日角以興言佇傅巖之下懷滋水之上慨深版蕩念在濡足霸君亦慮屬一匡情降三顧卜匪熊羆惟人是與公深覩興廢妙識人英察榮光於河渚攀龍翼於云漢傾方寸以奉國忘七尺以事君殊文共防異軫同歸堆案盈幾充庭滿室隨方引應斷決如流辭不輟響紙無停筆精明外朗神彩傍映矖矚接其光景風雲溢乎帷席

後魏溫子升西河王謝太尉表臣聞拂羽決起力謝摩天策蹇載馳功微送日將短翮難以陵髙駑乘無由致逺𨿽復建旟出郡未追楚趙之風捧壺入侍徒踵金張之迹及天祚明徳運啟興王六遂始遷九鼎初定於焉承乏有用當官艸靡從風未遑克讓常恐執轡輕輪操刀傷錦

宋傅亮司徒劉穆之碑飛雲西溯則水絕鯨鯢乘轅東指則陸殪長虵

陳徐陵司空章昭逹墓志銘周原膴膴佳气蔥蔥王業攸興帝圖斯盛在昔光武佐命鄰縣者鄧侯髙祖元臣同郡者蕭相公臺輔之量便著綺紈瑚璉之姿無待雕琢起家爲東宮直前所奉之君則梁簡文皇帝旣而黑山巨盜憑陵上國白水彊胡虔劉中夏公傾其產業募是驍雄思報皇儲累殱鯨防屬幽風有象代邸方降搜荊楚之英才資班輸之妙略百樓忽起登雲霄而俯臨萬弩俱張隨雷霆而並震揚兵於九天之上決勝於千里之中殪彼羣凶皆無旋踵陳寶應至懷反叛客引周迪資其食力更事窺窬公奉詔崇朝飲冰將力前茅後勁步驟奔馳仍向甌閩殄其巢窟若夫鳴虵之洞深谷隠於蒼天飛猿之嶺喬樹參於云日宜越艇而登嶠燕犀而涉江威力紛紜震山風海於是咸俘僞師悉據髙墉爰洎滄溟莫不懲乂旣而齊人無信將謀郢藩鬭艦戈船窺江淹漢公才聞羽檄遽稟師期馳襲荊鄖應時燒蕩方欲宣威瀧汧大討梁華屬上將之韜光逢中臺之掩曜大建三年薨於軍幕爾乃靑烏棲墓白鶺標墳林有逃車樹同華蓋前旍熊軾後乘龍轜介士發三河之民哀鐃同駟馬之曲長安坐恩禮盛於西京襄陽墮淚悲痛喧於南峴

職官部【政府】

唐張九齡酧宋使君見贈詩時來不自意宿昔謬樞衡翼聖負明主妨賢愧友生罷歸猶右職待罪尙南荊政有畱棠舊風因繼組成髙軒問疾苦蒸庻荷仁明衰廢時所薄只言僚故情

髙適古樂府飛龍曲畱上陳左相詩徳以精靈降時膺夢寐求蒼生謝安石天子富民侯樽爼資髙論巖廊揖大猷卿才世業相府盛嘉謀豁逹雲開景淸明月映秋能爲吉甫頌更忝子房籌戶牖思攀陟門欄尙阻修髙山不易仰大匠本難投迹向松喬合心緣啟沃畱公才山吏部書癖杜荊州幸沐千年聖何辭一尉休折腰知寵辱回首見沈浮天地荘生馬江湖範蠡舟逍遙堪自樂浩蕩信無憂去矣從黃綬歸歟任白頭風塵與霄漢瞻望日悠悠

髙適奉贈李右相林甫詩風俗登淳古君臣揖大庭深沈謀九徳宻勿契千齡獨立調元气淸心豁窅冥本枝連帝系長策冠生靈傅說明殷道蕭何律漢刑鈞衡持國柄柱石總朝經隠軫江山藻氛氳鼎鼐銘興中皆白雪身外盡丹靑江海呼窮鳥詩書問聚螢吹噓成羽翼提握動芳馨倚伏悲還笑升沈醉復醒恩榮初就列含育忝宵形有竊丘山惠無時枕席寜壯心瞻落景生事感流萍莫以才難用終期善易聽未爲門下客徒謝少微星

杜甫投贈韋左相詩鳯歷軒轅紀龍飛四十春八荒開壽域一气轉鴻鈞霖雨思賢佐丹靑憶舊臣應圖求駿馬驚代得麒麟沙汰江湖濁調和鼎鼐新韋賢初相漢範叔已歸秦盛業今如此經固絕倫豫章深出地滄海濶無津北斗思喉舌東方領縉紳持衡畱藻鑑聽履上星辰獨步才超古餘波徳照鄰聰明過管輅尺牘倒陳遵豈是池中物由來席上珍廟堂知至理風俗盡還淳才傑俱登用愚但隠淪長卿多病久子夏索居頻回首驅流俗生涯似眾人巫咸不可問鄒魯莫容身感激時將晚蒼茫興有神爲君歌此曲涕淚在衣巾杜甫贈韋左丞丈濟詩左轄頻虛位今年得舊儒相門韋氏在經術漢官須時議歸前列天倫恨莫俱鴒原荒宿艸鳯沼接亨衢有客𨿽安命衰容豈壯夫家人憂幾杖甲子混泥塗不謂矜餘力還來謁大巫歳寒仍顧遇日暮且踟躕老驥思千里饑鷹待一呼君能微感激亦足慰榛蕪

劉禹錫奉賀吏部尙書太常李卿二相公防免後卽事述懷贈答詩文雅闗西族衣冠趙北都有聲眞漢相無纇勝隨珠當軸龍爲友臨池鳯不孤九天開內殿百辟看晨趨誡滿懲欹噐成功別大罏餘芳在公論積慶是神扶步武離臺席徊翔集帝梧銓材秉秦鏡典樂去齊竽瀟灑風塵外逢迎詩酒徒惟應待華皓更食萬錢廚

白居易寄獻北都畱守裴令公詩天上中臺正人間一品髙休明值堯舜勲業過蕭曹始擅文三防終兼武六韜動人名赫赫憂國意忉忉伐蔡擒封豕平齊斬巨鼇兩河收土宇四海定波濤寵重移宮籥恩新換閫旄保釐東宅靜守防北門牢晉國封疆濶並州士馬豪胡兵驚赤幟邊雁避烏號令下流如水仁沾澤似膏路喧歌五袴軍醉感單醪將校森貔武賔僚儼雋髦客無煩夜柝吏不犯秋毫神在防駘助魂亡獫狁逃徳星銷彗孛霖雨滅腥臊烽戍髙臨代闗河逺控洮汾云時漠漠朔吹冷颾颾豹尾交牙防虯髯捧佩刀通天白犀帶照地紫麟袍羌管吹楊柳燕姬酌蒲萄銀含鑿落綫金屑琵琶槽遙想從軍樂應忘報國勞紫微畱北闕緑野寄東臯忽憶前時防多慙下客叨淸宵陪防話美景從遊遨花月還同賞琴詩雅自操朱弦拂宮徴洪筆振風騷近竹開方丈依林架桔橰春池八九曲畫舫兩三艘徑滑苔粘屐潭深水沒篙緑絲縈岸柳紅粉映樓桃爲穆先陳醴招劉共借糟舞環金翡翠歌頸玉蠐螬盛徳終難退明時豈易遭公𨿽慕張範帝未捨伊臯眷戀心方結踟躕首已搔鸞凰上寥廓燕雀住蓬蒿欲獻文狂簡徒煩思郁陶可憐四百字輕重抵鴻毛

姚合奉寄東都畱守令狐相公詩除書東守洛陽宮恩比藩方任更雄拜表出時七刻排班衙日有三公旌旗嚴重臨闗外侍府淸深接禁中三十六峯詩酒思朝朝閒望與誰同

項斯獻令狐相公時相公郊壇行事回詩鶚在卿云冰在壺代天才業本訏謨榮同伊陟朱戶秀比王商入畫圖昨夜星辰回劍履前年風月滿江湖不知機務時多暇還許詩家屬和無

李洞述懷獻覃相公詩帝夢求良弼生身屬聖明靑雲縣噐業白日貫忠貞靄靄隨春動忻忻共物榮靜宜浮競息坐覺好風生萬國惟應躍千門望盡傾瑞含楊栁色气變管弦聲百辟尋知度三階正有程魯儒視蘊借周誥美和平碧水遺幽抱朱絲寄逺情風流秦印綬儀表漢公卿忠讜期登用回邪自震驚雲開長劍倚路絕一峯橫九野方無事滄溟本不爭國將身共許心與眾爲城早晚中條下煙塵一顧淸南潭容伴鶴西笑忽遷鶯折樹恩難報懷仁命甚輕二年猶困辱百口望經營未在英侯選空勞短羽徵知音初相國從此免長鳴唐沈詢魏謨拜相制風後登庸軒圖以穆文終佐理漢業遂昌自騰芳詞林振迹諫垣文宗知臣深加寵遇檢校甚峻守道不回未至逹官蔚爲國噐星霜屢變流落幾途秀木摧風燎原見玉汲黯心存乎廊廟望之志在於本朝昔爾先祖爲唐輔臣人鏡之名阿衡比徳爾尙纂承藝訓克嗣淸風勉思貽厥之謀以闡將明之業

玉堂遺範張靖拜相制實天生徳惟嶽降神端方靜深信厚溫宻質抱荊山之璞光含魏國之寶錯爾素履穆然淸風出備爪牙總近闗之紀律入膺喉舌練中防之法制從容宰輔宻勿鼎司

又王涯拜相制屬者禁垣揮翰五字日宣選部持衡九流風動洊居肘腋之地歷試股肱之才進嘗伏於靑蒲出不泄其溫樹牟融得大臣之節毛玠有古人之風詢廟算以生知論兵鈐而暗合

又權徳輿拜相制驥騄之質常識於逺途鸞鳯之姿宜巢於阿閣期於致理推之至公

又夏侯孜拜相制篙檝克修航艦以之濟海羽翮可勵鵾鵬於是摩天大昴分精維嵩挺秀擅四海之賢俊作中朝之表儀禮樂詩書資其懿範溫恭孝愛輔以多才服道以致身含章而底力經國之用貫百川而不攺其淸應物之明體萬象而莫窮其照福星時雨旣惠巴庸景化元和須歸鼎是用召於驛騎待以天工重開集鳯之池再仰問牛之化

又楊收加恩制噐茂渾金寶欽大玉瑩淸冰於溽暑挺緑桂於嚴霜行過曽顏道兼夷惠詞冠一時而若非遊藝學該千古而似不能言自鴻飛名塲鷺振班列憲署每聞其守法曲防咸著於推公常懷造膝之中俾見沃心之防謝安體識王儉精能動爲僉論所諧居益具瞻之望

太平內制源乾曜拜相制貞白可以勵時道義可以宏物虛懷同於抱月懸鏡不疲利噐比於成風刜鐘無滯固可充左曹之駮議翊中防之謀猷用參金之司兼踐玉壺之制

裴度拜相制文融菁華行茂枝葉居然廊廟之噐出於領袖之門西掖司言南防執憲常懷逺略屢告嘉猷實宣力以徇公況外身而憂國霜雪無攺雷風有恆崇道徳之藩籬士有致命資忠信之甲冑兵無容刃人具瞻爾天方賚予

崔嶼崔從拜相制漢中大業魏邴克贊其謨謀開元盛時姚宋同匡其治理烈火方熾珪璋更寒飛霜已嚴竹栢猶翠自出入劇職徊翔淸途經歷五年恭勤一貫粉署潔賜衣之操掖垣髙白鳯之文吉甫徳全於文武彥回望著於臺衡旣諧具瞻實允元輔於戱惟木從繩載懷藥石之誡惟風偃艸兾流霖雨之功與其順美以昭忠不若盡規而輔徳與其嚴刑而就理不若齊禮以安人佇聞嘉言共底交泰無令伊傅獨美典墳

張說讓右丞相表臣少長儒門懇鑿墳史才非髙俗官不因人徒以命偶龍興位階鴻漸五入西掖七踐南宮中間拙延謫放直招玷缺傷矢之禽聞虛墜賜環之客聽歌先泣此則魂爲危感气由懼奪安可重收廢器再辱端揆何以師長禮闈正持憲府當今典章革故風教鼎新野無四隠朝有三傑具瞻之地願擇時髦臣幸沐遺簮墮履之恩好生養老之徳朝遊簡牘暮對圖書受賜無涯循榮過分豈更漧處士之橫議招匈奴之遙哂艾骨自瘡負乘致防𨿽則愚情懷戀靦冒求寵亦望聖慈限約令度餘年願停今授長守舊史

元稹爲蕭相公讓官表臣猥以凡才謬居重任當陛下維新之始辱陛下爰立之恩有累樞衡無禆衮職外致匈奴之哂內失蒼生之心推換炎涼因循徳澤妨塞賢路塵忝臺階自顧疲驂方求息駕豈謂陛下特迂神鑑曲盼凡材再生【集作提】腹背之毛重委股肱之地大辜人望猶簡帝心𨿽君父深恩莫知其惡而駑駘力竭何以自安豈敢退而生光實願求其死所伏望再移天眷重選時英特回加膝之恩別求沃心之相

錢翊代人謝再入相表中臺不耀先慙箕斗之光元首自明何效股肱之力

胡曽賀髙相公除荊南啟臂斷華山宜假巨靈之力決平洪水須憑大禹之才旣無易於肩堯遂有成於命說

杜牧謝周相公啟常切如家之憂每懷撻市之恥羅隱投永寜李相公啟今者風雨得生成之候鑪錘升鼓鑄之司郭令軍前潛抽妓樂崔寧城外暗毀池防登庸之時序未遙反斾之鎡基已兆

李商隠賀相國汝南公啟伏惟閣下昭回降彩沆瀣融精往執靈鉟正星辰之分野今調鏤鼎猶日月之得天昔軒後師臣成王畏相殷奉伊尹則謂之元聖周事呂尙則命爲太公此王者之所以尊賢傑而不以爲疑也至於姬旦金縢不與燕召同列仲尼麟史不令遊夏措辭甘盤尊舊學之名夷吾居仲父之位此又賢傑之所以自負其道而不以爲讓也上下交感人祗葉從是我後夷姦秉哲之辰是閣下宰物匡時之夕淸廟系心矣蒼生延首矣允也無間樂哉惟時某早奉輝光嘗咳唾牛心致譽麈尾交談而契濶十年流離萬里扶風歌則劉琨抱膝白頭吟則鮑照撫膺重至門闈空餘皮骨方從初服無補大鈞穿履獘衣正同東郭槁項枯馘乃類曹商未知伏謁之期徒切太平之賀

宋劉克莊賀範左相啟恭惟某官稟元化之精粹蹈聖人之中庸貴處廟堂臞如山澤其秉心誠實故君子咸附其蓄徳深厚故小人不疑屬者諸公欲手版下新亭之拜時惟元老獨舉扇障武昌之塵然後太阿之柄還然後九鼎之勢重十全無遺慮矣一變猶反手然斯謀斯猷惟君陳之告我朕夢朕卜以汝說而賚予必能容折檻之人必不罪舉播之士必開宻网必革副封必斥絕羊張湯必追還陽城陸贄魯安得削隱然儒無敵之功吳未可圖良以彼有人之故

魏了翁賀鄭丞相啟翰苑受命於禁中掖垣代言於閣下今或先數旬而呈槁斷無楊大年因三讓而求歸或後累月而艸詞亦非劉原父以九制而被遇

張守賀趙丞相啟獻納論思夙著排姦之節贊襄輔弼尢髙經逺之謀惟光武能推赤心而綘侯可屬大事防羽書之遽至奉革輅以䢐徵師律一新坐據江山之險防書屢上幾成京觀之封致醜類之宵奔本嘉猷之辰告射雕賈勇𨿽多李廣之無雙指獸收功誰出蕭何之第一宜頒宸綍首冠臺躔捨爵之賞旣行歸疆之期可待

石楙賀張左丞啟妙呼吸百家之學久代王言奮經綸四海之才進陪國論賢者在位君子得輿帝曰往哉汝諧人亦喜而不寐

王安石賀韓魏公啟受天秀气爲世元誠節表於當時徳望冠乎近代典司宻總命攬中權毀譽幾至於萬端夷險常持於一意故四海以公之用捨一時爲國之安危越執鴻樞遂躋元輔以人才未用爲大恥以國本不建爲深憂言眾人之所未嘗任大臣之所不敢及臻變故果有成功英宗以哀疾荒迷慈聖以謙沖退托內揆百官之眾外當萬事之微國無危疑人以靜一周勃霍光之於漢能定策而終以致疑姚崇宋璟之於唐善致理而未嘗遭變記在舊史號爲元功未有獨運廟堂再安社稷弼亮三世敉寜四方崛然在諸公之先煥乎如今日之懿若夫進退之當於義出處之適其時以彼相方又爲特美

秦觀賀呂相公啟媧皇補天之際髙宗夢帝之初未就泥金正資陶鑄不調琴瑟方賴更張是謂大有爲之時必得非常人之佐恭惟中書僕射相公累朝元老名世大儒力足以扶持顚危風足以興起貪懦靑天白日奴亦知其明璞玉渾金鑑識莫名其器旣天資之篤實加地冑以髙華四世五公勲在王室一門萬石寵冠廷臣宗族謂之小許公夷狄以爲眞漢相果從人望爰享天心方思左轄之嚴遽踐鸞防之峻獻可替否而思矯激之過解紛挫鋭而有調和之能必欲成仁之始終非特潔身之去就繇是端人坌集異黨寖微寛大之澤四覃苛刻之風一變名旣得功而並立位當與徳而俱崇明詔始班吉士交慶太公入國固知天下之父歸伊尹得君益見聖人之任重某猥緣幸防叨被題評昔陪北海之樽有同夢寐今望平津之館如隔雲天但欣眾正之路開始信太平之塞責

唐王勃上劉右相書聖人有作羣材畢舉星辰入仕揖讓朱鳥之門風雨稱臣奔走蒼龍之闕方欲停旒金室引成康於己任辟廣瑤林復堯舜於玆日可謂明明穆穆盡天子之容貌矣抑嘗聞之丹山九仞煙峯非數簣之功紫極千門云防俟萬楹之力故天下至曠神器不可獨専天道無私勲有待而立書曰元首明哉股肱良哉好問則裕自用則小況掌萬國之權受一人之寵動見臧否言知利害君侯足下何時易耶

【闕】

策宰相科問夢想傅巖之野佇思磻溪之上遂得乘箕入相就三命而作鹽梅投釣升朝封四履而稱師父欲使陰陽調六律風雨應四時一百姓之心平九州之利餘糧棲畝外戶不扄亭障無虞闗河罷戍漁者虛湍瀨田者讓肥腴路不拾遺市無二價眷言於此何道以臻

晉袁宏丞相桓溫碑銘河洛澄淸華梁捲翳

孫綽丞相王導碑文柔暢協乎春風溫煗侔於冬日信人倫之水鏡道徳之標準也匪躬而身全遺功而勲舉

唐李嶠讓知政事表臣才實凡庸志無逺大叨預簮履遂升防閣踐金門而遊石室掌狐史而參鳯綸被蜉蝣之衣徒竊榮寵接鴛鷺之羽久慚屍曠甘受妨賢之責忽承非次之恩仍使參預機衡獻替帷幄持濟川之舟楫味和羮之醯醢以挈瓶之智陪負鼎之遊將何以祗奉帝難弼亮皇極況丹靑所運鼓舞通於四時鑪錘所裁綱紀行於萬俗動闗政體豈易其人

宋陸遊賀周參政啟典謨實列於六經臣主難逢於千載髙文大作或托之不得其人老師宿儒有死而莫見於世維時鴻碩之彥早冠淸華之途成功昭於神明大業刻之金石發徳音下明詔大哉王言建顯位施尊名震於方外一變猥釀枝駢之體以還雄深灝噩之風縉紳竊誦而得師夷狄觀而動色顧於昭代可謂殊勲𨿽箕潁之志屢陳然莘渭之求焉往恭惟某官任重而宏毅謨明而弼諧以窮深測逺之才坐酬眾務以極髙蟠厚之气陰折遐衝至於擅世之英辭本皆全徳之餘事僅少施於一二已見謂於崇谹豈容捲懷經濟之圖遂欲袖手寛閒之地公無困我初誦畱行之言上誠知人亟下延登之命然易簡者聖君之眷難居者天下之名方仰對於寵光願益思於抑損茂迪謙尊之吉永爲善類之依【已上知政事】

唐賈至授房琯文部尙書同平章事制秉忠義之規靡憚艱險挺松筠之操寧移歳寒宜承題劍之榮式允濟川之望

楊鉅授陸扆平章事制鹹濩抱降神之韻珪璋挺華國之容包倚相之典墳紹平原之辭藻

又授孫渥平章事制壁立孤峯渭淸一派早以閨門之行聞乎鄕黨之間張融髙文聚爲玉海孫綽麗賦擲作金聲頗喧驚座之辭華遂整衝天之羽翼鵬張上國顏淵首冠於諸科弓招小山穆生道優於置醴厥後簮禦史筆講博士書從容累踐於南宮諫諍俄升於左闥蘭香見忌玉冷多猜比騷人湘浦之行繼賈誼長沙之役朕自知直道召歸掖垣每於敷陳必盡肺腑因朱云折檻之對識張華王佐之才斷自中宸爰立作相彌縫不倦匡益居先操心願革於澆浮進善必先於行實搜決沈滯防用隱淪致我時風自爾而厚張說當宗之代初啟集賢竇參居徳宗之朝別分戶部一則籠九流之墳籍一則萃四海之賦輿式仗英規遂玆兼領除鄭朗工部尙書同平章事制王室髦彥士林菁英溫華凝珪玉之姿磊落負棟梁之任

宋鄧潤甫除文彥博平章軍國重事制惇大而淸明方嚴而信厚出則秉乎旄鉞入則總我鈞衡文武兼備其才夷險能致其力畢公之弼四世三紀於玆傅說之總百官萬邦其乂爵隆無富溢之累名遂有身退之榮神明相其康壽人心想其風采是用還之論道倚以經邦以帝者之師臣謀議廟堂之上以天下之大老制馭夷狄之情庶幾有爲底於極治陪惇多井申衍眞封於戱呂望惟賢起佐文王之治周公已老畱爲孺子之師矧我耆英無愧前哲往宣一徳用格多盤

李沆除呂正中書侍郎兼戶部尙書平章事制天道無私日月星辰助其照皇王不宰股肱輔弼代其工所以端拱守成垂衣制理求建丕平之景運遐追三代之令猷其有業茂經綸才推謹厚參大政而已淹星歳秉至公而無捨寅昏宜頒出綍之殊恩俾正持衡之重柄爰擇剛日特降命書推忠佐理功臣朝散大夫給事中參知政事柱國東平郡開國男呂正四气均和五行鐘秀有濟時之略輔之以溫恭挺命世之才守之以循黙爰覩舜旌之進善遂指魏闕以來儀臨軒覩敏贍之能射策見縱橫之略曁玆登用益著謨明公忠推社稷之臣凝重見廟堂之器秉玆大體久郁具瞻屢宣作礪之功克懋秉鈞之績別錫褒功之美號仍陞馭貴之崇階勲籍增榮井田加賦預列侯之峻爵同大利之計書顧優恩之在玆諒名器之無假於戱雲從龍而風從虎今也其時啟朕心而沃朕心必求諸道爾宜周旋庻政佐佑躬緩玆宵旰之憂翊我隆平之運同底於道豈不美歟

唐李嶠爲水潦災異陳情表臣聞明主程才先求於稱職忠臣效用必務於量己然後庶官無廢百度以康若使假鳯登朝眞龍不馭將緣鶴之鼎方憂於折足和鸞之駕必誡於傾輈豈徒鐘鼓生妖蠻夷起笑而已臣瓶筲賤器駑蹇輕姿同鼯鼠之五伎不成異飛鴻之六翮兼備遭逢幸防累叨階級陛下降非常之澤垂不次之恩升之冢司握九流之銓管委以樞近參萬幾之損益傅說作舟之命徒奉箴規仲山補衮之談曽微答效致令衡鏡失序紀綱不張官僚日增府庫歳減謬職之謗或譏於畫虎續貂敗官之尢有議於諠盧吠鵲下生朝野之蠧上悖陰陽之和水潦爲災慮深於昏墊黎氓失稔憂在於溝壑軫皇情於南面墜國庾於西成虧爕理之則失平分之度推其咎戾實在微臣昔者堯逢阻饑而四嶽咨訪漢遇災異而三公策免舉遺才而求俊乂退不肖而淸庶官厥有由來著於古昔臣緝熈莫效屍曠無成以擁腫之凡材抱支離之痼疾久懷致防之祿猶帶妨官之綬靦目而視不遑自安是用啟處慚惶寢興誡惕思解鵜鶘之服願辭鵷鷺之行庶得保愚公之廬避賢者之路以寧眾口之囂謗以答三靈之譴咎物情朝序誰謂不宜昔幹木辭第恆思衛生營平寢瘵不忘憂國當今兵戎未靜費務方多人庶空虛官僚茍且不可不深爲防慮妙思政術臣銜恩佩徳念咎慚榮𨿽智效無聞自甘於罷黜而庸短所見猶樂於輸畫劉禹錫代杜司徒謝平章事表臣聞天下安危注意將相處論道具瞻之地當總戎作鎭之權𨿽葉夢而求無聞秉鉞之寄登壇以拜不兼調鼎之榮授受惟難伊昔猶爾況臣庸瑣何以克堪陛下造曲成大明私照俾掌戎律復參廟謨寵光之命在臣已極毫毛之效於國何施謹當罄竭微誠奉遵至教仗天威以懾不順敷聖澤以遂羣生上分旰食之憂下塞素飡之責力誠不足心實念玆【已上平章事】

唐中宗授韋嗣立黃門侍郎制綘衣近侍秩亞貂蟬靑瑣崇班職參鴛鷺實神化之有寄信賢才之攸重某忠規奕葉孝緒蟬聨家匡鷰之朝人輔彤雲之代芝蘭並秀見謝砌之階庭騏驥齊驅有劉山之昆季入光振鷺譽滿三防出據憑熊聲流十部近者命玆鸞渚已擢雁行才出蕓扄奄歸蒿裏永言荊樹坐折連枝眷彼恆山空餘一鳥俾遷榮於皂蓋宜襲寵於黃樞

陸贄授盧翰劉從一門下中書侍郎平章事制自鸞車載駕薄狩於梁執羈有從我之勤及霤勵匪躬之節交修不逮庶績其凝

梁任孝恭爲羊侍中讓表摶風扇翮不覺髙升擊水揚鬐遂迷逺大猶願長城巨防射魯仲之書白羽朱旗振武安之幾深入五千張空弮以報主橫行十萬勒燕嶺而酬君

梁王筠爲從兄讓侍中表至如元勲舊儒之冑積徳累仁之基九世七葉之華相韓事漢之資不然則子駿之學洞古今平子之思侔造化仲宣之辯識無滯次重之解經不窮然後可以諭防公卿問對帷扆陪六尺之輿通四方之意求之微臣此塗頓隔

任昉爲王思逺讓侍中表行則六尺之內陪接天光語則親璽申命誠信區宇獻可替否出納惟幾敷奏於金華之上進讓於玉堂之下金遷七貴之茂王粲二公之孫𨿽復仲蔚孤緒元卿末裔未有不階民譽妄承曲私者也

唐錢珝代王相公謝加門下侍郎食邑表陛下道惟樂育志在紹聞待河淸而先靜化源致俗阜而深探理窟當乙夜縱觀之後啟輔臣夢得之休而遽以平衡授玆弱質頗乖庶政莫逹大經何施作相之才但累知臣之鑑厭兵而五兵尙在惟恐人殘祈谷而百谷未升仍憂歳旱尋宜待罪己合避賢陛下愼以退人容於竊位兼回睿睠遽正臺階進當浴鳯之榮更懼惟鵜之刺李嶠讓鸞防侍郎表臣志狹量淺業空理疏揆才異言行之科入仕非亷髙之選邀屬時幸累叨榮級石渠麟閣司典簿之林金門鳯池參廟堂之議以小才而居大任用近智而恢逺略緣鶴之鼎旣失於鹽梅濡鵜之衣實慙於紱冕甘待素飡之責忽承非次之恩夫以瑣闥崇嚴玉堂祕近職參持蓋位亞掌壺子云以善屬文詞始應夕拜李眞以妙通經術方陪旦講臣之愚陋實畏友朋豈足以奉帷幄之昌言聨名賢之逸軌且短才不齒未減雙鳬之數丰秩妄加必喪羣龍之績

梁元帝黃門侍郎劉孝綽墓志銘蔡墨攸陳有艸有茵梁荊世樻或魏或秦積善餘慶時惟俊民孝乎惟孝其徳有鄰曰風曰雅文章動神鶴開阮瑀鵬翥楊循身玆惟屈扶揺未申人防石火山有楸椿佳城無曙寒野方春【已上門下省】

唐韋承慶直中書省詩淸切鳯凰池扶疏雞樹枝惟應集鸞鷺何爲宿羈雌大造乾坤辟恩深雨露垂昆蚑旣含養駑駘亦驅馳木偶翻爲用芝泥忽濫窺九思空自勉五字本無施徒喜逢千載何階答二儀螢光向日盡蚊力負山疲禁宇庭除濶閒宵鐘箭移暗花臨戶發殘月下簾欹白鬢隨身攺丹心爲主披命將時並泰言與行俱危寄謝登巢客堯年復在斯

楊烱和騫右丞省中暮望詩故事閒防閣仙門藹已深舊章窺復道云幌肅重陰律葮灰變靑陽斗柄臨年光揺樹色春气繞蘭心風響髙牕度流痕曲岸侵天明總樞轄人鏡辧衣簮日暮南宮靜瑤華振雅音

唐蘇頲授姚崇兼紫微令制聞善若驚欲仁斯至衣冠以爲蓍蔡廊廟資其柱石朕之欽者管樂人之傑者蕭張遂能以身許國開物成務邦是用乂朝惟得賢北辰環拱西垣近宻俾因題劍之榮式演如絲之命沈詢授裴休中書門下平章事依前判鹽鐵制俾登玉用振金聲早升甲乙首冠賢良諫垣馳讜正之名史氏動直言之筆羽儀著定律呂縉紳仙闈道播於彌綸右掖詞推於潤色爾其允釐庶績俾起訏謨涉大川而示吾津涯馭六馬而遺吾銜策無使阿衡専美於殷家山甫獨稱於周室

吳融授王摶中書侍郎同中書門下平章事判戶部制朕聞王茂官在治中已恭佐命謝安石身爲相掾

常切憂時後果俱秉國鈞克諧人望忠誠懿烈焜燿冊書孰謂我朝鐘玆丕運厥有佳士龍興壯圖植勁艸於衷腸系苞桑於宗社特立當代何慙古人將表至公爰申異渥具官王摶霜髙一鶚玉振孤峯孕和煦於情田自華而實道縱橫於義路無往不通蘊是淑聲居然上品縶駒場裏早颯淸塵振鷺行中難究逸翰踐揚三署橫絕一時實名教之丹靑乃縉紳之領袖

除韋嗣立鳯閣侍郎平章事制鳯池淸切鸞渚便蕃出納兩闈允資一徳

除唐休璟左庶子同鳯閣鸞臺三品制巨源請老仍參翼贊之榮叔子養徳選預國朝之議宜輟五曹之務俾同三令之班

宋謝荘讓中書令表伏惟陛下登取震維臨齊璿政澤與風翔恩從云動臣聞璧門天邃鳯沼神深絲綸王言出納帝命自非望允當時譽宣庠塾未有謬垂曲寵空席玆榮在於平壯猶不可勉況今綿痼百志俱淪唐李嶠爲王及善讓內史第二表臣才疎行缺運偶時來榮匪徳遷官由恩達法河象嶽升防歷府行參八命坐陟九霄彤軒皂騶非振鷺之飾靑組丹紱是濡鵜之譏施重丘山效微涓滴妨賢自久速謗滋深頃因齒髮之衰得骸骨之賜西河退老非翫經書東海歸閒空求藥餌方養支離之疾翻成愷悌之恩曲降絲綸重收簮屨徴榮槁木責熖寒灰使策蹇磨鉛入總樞祕牽羸引參典鈞石仰抃恩渥顧探心守桑楡且晏蒲栁先秋方與綘縣老人論其甲子淄川艾耋比其容貎將何以對敭金扆趨奉玉墀當鳯沼之便蕃望龍闈之淸切況寅亮皇極經綸帝道功參濟巨義等作霖隆替是因具瞻斯在永言授受豈當容易是用深鑑陳力載懷量己方憂折鼎乞保懸車且今百度惟貞九流式序鵷鴻齊列俊乂在官可使畫虎承羞丰貂竊幸謬中孚之好爵辱大雅之能官伏願深惟至公俯收曲澤矜此疲劣攺命才賢則器滿之凶不累於愚叟棟隆之吉永光於聖代

又爲王方慶讓鳯閣侍郎表爰回斗極之暉更寵掖垣之授下神畿而入仙禁未變葭灰自鸞渚而遊鳯池僅雕蓂葉荀侯之十旬累命未可爲儔車公之一歲九遷曽無足比

又爲楊執柔讓同鳯閣鸞防平章事表夫以衡石萬機鹽梅三鉉參翕辟之造輔丹靑之景化自非媵莘占渭出昴乘箕安可寅亮帝圖弼諧邦教

梁元帝中書令庾肩吾墓志荊山萬重地產卞和之玉隨流千仞水出靈蛇之珠故能玆屈景育斯庚朱掌庾命族世濟琳瑯遂昌開國蟬聨冠冕父易髙尙其道肥遁貞吉闗吏早逢夙表眞人之气少微晚暎還彰隱士之星肩吾气識淹通風神閒逸鐘鼓辭林笙簧文苑入爲度支尙書任同北斗錫韓稜之劍朝比南宮識鄭崇之履余以其爲人也瑚璉之器無慚垂棘杞梓之材有均廊廟故贈散騎常侍蓋旌賢也【已上中書省】

唐任希古和左僕射燕公春日端居述懷詩丰野光三傑嬀庭贊五臣綈緗歌美譽絲竹詠芳塵聖歷開環象昌年降甫申髙門非捨築華構豈垂綸鳯邸霄翰龍池躍海鱗玉鼎升黃閣金章謁紫宸禮闈通政本文昌總國均調風振薄俗淸教敍彛倫星回應緹管日禦驚寅賔葉上曽槐變花髮小堂春思掛東都冕言訪北山中赫赫容防上千祀耀平津

羅隱投宣武鄭尙書詩漢代簮纓盛梁園雉堞雄物情須重徳時論在明公族大逾開魏神髙本降嵩世家惟蹇諤官業卽淸通翰苑論思外綸闈嘯傲中健毫驚防鳯髙步出防鴻履歷𨿽吾道行藏必聖聰綘霄無系滯浙水忽西東庾監髙樓月袁郎滿扇風四年將故事兩地有全功去去才須展行行道益隆避權辭憲署仗節出南宮鴈影相承接龍圖共始終自然須作礪不必恨臨戎幕下蓮花盛竿頭防佩紅騎兒逢郭伋戰士得文翁人地應無比簞瓢柰屢空因思一枝桂已作斷根蓬往事應歸防勞歌且責躬殷勤信陵館今日自途窮陳後主授江總尙書令冊文夫文昌政本司防化經韋彪謂之樞機李固方之斗極況其五曹斯綜百揆是諧同冢宰之司専臺閣之任惟爾道業栗峻宇量深勝範淸規風流以爲凖的儒宗學府衣冠以爲領袖故能師長六官具瞻允塞明府八座儀刑載逺其登朝握揆朕所望焉往欽哉懋建爾徽猷亮采我邦國可不愼與唐常衮授李忠臣右僕射制文昌所以法成像端右所以長庶寮秦漢則內掌武事魏晉或外綏戎政備五才之用有百勝之全往者防孽亂常闗洛多故爰奮其旅以先啟行大城名都所麾必克元凶巨猾首相望定齊休士有建威之得雋破趙防食亦淮陰之用奇漢東汝南専制千里總三軍之號令兼八使之澄淸約己撫人守公遵職訓師以禮載寧於戎閫庀賦從薄繼入於王府四封不聳一紀於玆況忠衛之勲邦家是賴陜郊巡幸憂國存誠能釋位以勤王亦見危而致命疾風逾勁何日忘之申伯於蕃自當褒勸韓侯入覲宜有寵光式是南宮俾崇禮秩

又授令狐彰右僕射制有張仲孝友之行有吉甫文武之才秉其直方資以簡厚早擅韜略尢工墨妙艱危致命出入勤王中興之勲羣帥難尙𨿽驃騎之北至髙闕淮陰之東下井陘積事度長抗衡異代自受任千里彊於兩河靖安軍戎肇正封域布風教宣明憲章優禮意於文吏洽仁化於甿俗息馬論道讓其保塞之勞愛人省刑守我中朝之典

蘇頲授劉知柔尙書右丞制蹈典墳之芳潤總詞賦之笙簧慮常宻於在公迹自勤於爲政萬人登數已聞書版之精六官揆才更俟彈珠之妙

齊謝朓爲明帝拜錄尙書表升降玉階對揚休命六轡在手千里何偕司防天官之統尙書百僚之本之卽庶績惟凝替之則彛倫斯斁修身踐言本慙五美果行育徳未階六正妄屬負圖之寄多謝五仁之績操檜檝於龍津荷梓梁於云構無以輔位明堂遺像麟閣北齊邢子才爲文襄皇帝讓尙書令表揚職萬機總任百揆懸衡庶物凖納羣僚何以助日月之光華增天地之髙厚反鑑取照匹此何難倒裳求領方之爲易梁沈約拜尙書令到都上表油云湛露徒降旻昊之徳弱縞輕蟬不載丘嶽之重登階望席恍焉失步唐柳宗元爲樊左丞讓官表尙書百揆翊亮萬機故天上尊北斗中樞陛下有南宮左轄晉升孔坦諒直當時漢拜楊喬閒練故事庶得百僚有禆於防府諸侯取法於京師

後漢繁欽尙書箴龍作納言帝命惟允山甫翼周實司喉吻赫赫禁臺萬邦所庭無曰我平而慢爾衡無曰我審而怠爾明四嶽阿鯀績用不成虞登八凱五教聿淸舉涉其私乃忝服榮正直是與伊道之經先人匪懈永世流聲君子下問敢告侍廷

晉摯虞尙書令箴明明先王開國承家作制垂憲仰觀列曜俯令百官政用防僣昔舜納大麓七政以齊內成外平而風雨不迷山甫翼周靡剛靡柔補我衮職闡我王猷王猷允塞而四海咸休𨿽曰聖明必賴良材無曰我智官不任能發言如絲其出成綸千里之應樞機在身三季道缺天綱縱替旣無老成攺舊法制法制不循不長厥裔尙在司臺敢告侍衛【已上尙書省】

宋蘇軾賀呂副樞啟近膺告命入總樞機中外聳觀朝廷增重伏惟慶慰竊以古之爲國權在用人徳厚者輔其才而名益隆望重者無所爲而人自服是以淮南叛國先止謀於長孺汾陽元老尙攺觀於公權樽爼可以折衝藜藿爲之不采哀此風流之莫繼久矣寂寥而無聞

李劉賀喬樞宻除參政兼知院啟歳大旱而作霖啟沃良資於傅說天未陰而徹土綢繆允賴於周公邦其永孚於休公有無窮之聞

又賀薛樞使啟顓席紫樞均茵黃閣仲虺居薛宜登左揆之虛臯陶矢謨還倚右平之重有常立武無競維人合文武以兼資佩安危而注意熈帝載宅百揆民具爾瞻掌邦政統六師君則誰與式端兵本専領使權匈奴欵塞五原固出干羽之舞子房決勝千里正須帷幄之籌帝曰欽哉相尊等耳山有木而工則度姑遜滕侯之先封河如帶而國永存實自薛公之上計

又賀兪簽樞啟春秋九世之讐固將必報善人百年之運未有不興今觸蠻交鬭之已深計蚌鷸相持之不久下策莫危於浪戰上兵實貴於伐謀在帝王之萬舉萬全固求耆宿然疆塲之一彼一此正欠堅凝幸而及閒暇之時亟宜定修攘之計取亂侮亡兼弱也時則易然同寅協恭和衷哉政將焉往鴻鈞旣轉於一气黃麻卽似於六經【已上樞宻院】

唐李嶠授張昌宗麟臺監制碩學總於丘墳髙才軼於睢渙資澹雅之操無欲無營體防謙之風不矜不伐每懷五嶽之舉期陟九仙之路𨿽混濟之量未去朝廷而逺之心恆對山水子云寂寞雅好文詞季長博通堪典經史宜因松柏之性處以蓬萊之山

又授王方慶麟臺監修國史制蕓閣祕文蓬山奧府是爲國重尢切帝難西垣掌誥𨿽借謨猷東觀屬詞更資通博宜輟鳯凰之省俾緝麒麟之署

常衮授李潓祕書監制魯恭之古文稟吳季之知樂寧止於惇族以恩固在於敍賢以位周稱外史晉謂內臺俾領儒官是崇禮秩

又除李羣玉校書郎制放懷丘壑吟詠性情孤云無心浮磬有韻吐妍詞於麗則動淸律於風騷冥鴻不歸羽翰自逸霧豹逺迹文彩益奇信不試而逾精能久幽而獨樂念其求志可以言詩用是縶維俾之刋校可守文館校書郎

唐太宗正授顏師古祕書監詔祕府望華史官任重選眾而舉歷代攸難守祕書監顏師古體業淹和器用詳敏學該流略詞兼典麗職司圖書亟經歳序朱紫旣辧著述有成宜正名器允玆望實可祕書監

晉華嶠謝祕書監表劉向父子世典史籍馬融博通三入東觀非臣庸賤所敢擬迹

齊王融拜祕書丞謝表臣聞升離戒晨陰墻不照其景膚云停夕幽艸或漏其津至如明兼就日澤深行雨不有聖徳誰或其然所以欽至道而出靑臯捨布衣而望朱闕懷祿惟在代耕期榮不謀入用豈悟特擢之例事均延祖置左之恩任光元幹逾溢情涯普燭身表畏翹車而不讓誡濡翼之願辭旣聖主謂其可施故愚臣黙思自勉

梁沈約到著作省表臣藝不博古學謝專家乏懷鉛之志慙夢腸之術聨事乖善握蘭慚良謬勒斷蛇之符預刋冰河之業路遙難騁才弱未勝而神工曲造雕絢彌疊珥筆史觀記言文府趨奉載揚腆懵交顏

唐李嶠讓麟臺少監表含香握蘭惟塵於兩鳬之署切問近對匪服於雙鸞之沼西垣載筆五字非工東觀屬詞兩班難嗣惟此挈瓶有同畫餅豈足以比肩良史參領祕文猶陪二子之行尙忝四郎之末网羅帝籍旣佇英才出納王言寧容妄處

宋眞徳秀除校書謝丞相啟聖朝重英俊之儲冊府萃圖書之富匪特養以資望蓋將充乃見聞使旁搜博覽優遊文史之淸庶潛省黙觀磨礱器質之美觀作人之有道殆與天之同功故菁莪旣盛於一時而丰芑尙遺於數世大者光明魁壘足以翼邦家小者靖重端方可以善風俗深嗟流獘寖異前觀育才之意視以具文庇職其間指爲借徑至有深居儒館心別騖於髙華名在書林手弗親於讎校鄙習相仍而莫悟淸途沿是以反輕力回此風政在今日念昔脫身於塲屋益思鋭意於簡編然家無鄴侯揷架之藏徒日發董子下帷之憤今將徜徉東觀淩厲西昆閱河圖寶訓人間希有之珍窺金匱石室歷代不之祕刋訂譌謬含咀英華庶幾因文字以窺聖賢之用心夫豈假梯媒以爲富貴之張本昔揚雄之居天祿蓋二三世而不徙官而韋述之在集賢亦四十年而後卒業故能發揮大典焜燿方來此前修之所已行而小子之所願學迄成微志有賴洪私何防賀曾校書啟登天祿之崢嶸遊道山之淸切玉杯繁露之異悉考舊聞金馬碧雞之雄盡探奇迹豈惟閱簽軸之祕良以養梁幹之才

唐李華著作郎壁記化成天下莫尙乎文文之大司是爲國史職在褒貶懲勸區別昏明故駉牧頌於魯侯祈招諷於楚子史官之任有述作焉蓋王者之元符生人之極教也昔沮誦【一作諷】倉頡爲黃帝史臣文字以興其來尙矣若南正北正建於顓頊羲氏和氏命於唐堯更虞夏商代序天地周官宗伯之屬有太史正歳年以序事小史奠系代辧昭穆內史受納訪以詔王聼理外史逹書名於四方前志所載有左史記事或箴王之闕或司過於朝所典不同其納君於善一也曰天子有日官則史逸史伯【疑作史佚史倫】是也諸侯有日禦則禆竈子韋是也倚相在楚南史在齊董狐在晉邦之司直也其事舉則三靈不慝其政息則百度惟危故先王貴之至於漢庭參用周禮太史公旣歿其子遷緘金匱石室之文焉降及東京永平中特詔班固著作東觀繼其事者楊彪蔡邕由是太史但掌天文律曆而已小雅寢周聖人生魯道尊而文武將墜徳至而天地不通感於獲麟嘆於與蠟爰制國典丘明之因歷象以正時元假鬼神而討有罪善人勸焉淫人懼焉百代之英所由用也向若前代闕能文之史曠記事之官𨿽舜禹之烈無聞焉有國有家何以直道而行也魏太和年肇以著作名官爲中書屬晉元康年攺祕書朝服單衣介幘始親職必選名臣歷宋齊梁陳官品第六元魏髙齊周隋秩從五品魏則王沈以侍中兼之衛凱以尙書帶之至於有晉若史材之美陳壽自佐郎遷元舅之尊庾亮以中書領宋則徐爰何承天齊則沈約裴子野梁則陸云公姚察陳則顧野王張正見後魏則崔光髙允北齊則邢子才魏收周則蘇亮柳蚪隋則虞綽王邵皆一朝名選也唐之建官防非俊乂若虞永興徳函大雅魏侍中才髙王佐鄭吏部絕韻鏘鳴崔司業雄詞飛動皆歷焉名嶽已遷別封天柱舊章不攺尙列周官登陟蓬萊之峯循環藏室之奧從容簡貴信君子保明道之司歟【已上祕書省】

職官部【館閣】

唐白居易授沈傳師左拾遺史館修撰制昔談之書遷能修之彪之史固能終之惟爾先父嘗撰建中實錄文質詳略頗得其中爾宜繼前志率前修無忝爾父之官之職

薛廷珪授鄭璘盧擇充史館修撰制紀綱専總於丞相筆削分任於名儒非夫望蘊司南才膺載筆者不當其選博聞彊識繩直冰淸四時之和气襲人一字之褒貶惟正聞見事典周知故實可以著不刋之書論司過之史爾宜詳於注記紀乎言動之非繼彼春秋明乎得失之迹彰善癉惡無忿疾厥心舉直錯枉無上下其手

崔嘏授李毗等集賢校理制披書殿讎校之文秉東觀鉛黃之筆必選其雄詞擲地敏學通天者而授之或荊山蘊片玉之姿或桂樹擇一枝之秀

崔瑤授蕭寘充翰林學士制揮翰金門諒屬詞華之妙論思玉署尢資周愼之才文摛錦繡學富縑緗早命中於射宮遂從知於壼奧靜無違心動有餘裕用𨿽系於通塞道自保於歳寒

崔嘏授裴諗司封郎中依前充職制臺郎望美詞苑地髙粲列宿之輝華參起艸之宥宻自非風儀玉立器宇川停摛掞天之雄文蘊擲地之淸韻則不足以膺我妙選爲時美談襲慶於門騰芳載席端荘抱吉士之操謹黙得賢人之風灼若春華皎如瑞素

錢珝授韓偓翰林學士制𨿽公賞曾光於赤紙而直誠尙記於皂

薛廷珪授李昌逺等充翰林學士制士林擢秀聞爾則百尺無枝筆陣交鋒聞爾則一戰而霸皆伸於知己副我旁求濬柱下之淸源無忘啟沃紹雲間之華譽勿鼓喧囂愼繼前修防言溫樹

宋呂祖謙中書舍人除翰林學士誥內外演綸之職獨髙翰苑之淸華左右持槖之臣疇若禁林之近宻維時盛選屬我洪儒輟從西掖之聨延入北門之直具官某學窮閫奧文冠倫魁增主之明洋洋晁董之對發帝之令渾渾虞夏之書休有徳聲最於邇列是用進陟鑾坡之邃深居鈴索之嚴虞侍燕閒輔陪遺防鬯典謨於三代新瞻聼於四方近天子之光允賴謀猷之啟沃見王者之志邇觀詔命之發揮

唐權徳輿爲齊相公讓修國史表伏以褒貶善否裁成義類直辭是系往哲攸難臣謬踐臺司無補皇化每憂覆敗上負聰明豈足以再紆宸慈累忝榮渥稽前古之彜訓昭聖朝之法誡立言載筆豈易其人量力循涯自知不可又自貞元四年李泌後宰臣遂不兼此職蓋以論著愼重畱於聖心自非時謂全才何以逺循故事用此內省以榮爲憂況君舉必書時同堯舜之理任人以器顧無遷固之能

宋翰苑新書謝除學士表歷考名臣具存故實陸贄於詔書之重每上奏編歐陽𨿽帖子之微不忘規諫臣何爲者心切慕之

歐陽修謝宣召入翰林表久叨塵於侍從曽莫著於勞能而自出守外藩近遭家禍茍存余喘復齒周行風波流落者十年天日再瞻於雙闕進退之際已蕭防於霜毛慰勞有加賜憐憫於玉色

唐王維謝集賢學士表臣抽毫作賦非古詩之流挾策讀書無専經之業伏惟陛下文思超前哲之後書契逾畫卦之君圖不能比其詞龍甲不足究其義聞相如在蜀畏不同時徴枚乘於齊惜其已老急賢之防欲賜追鋒如臣不才豈宜濫吹將何以編次漆簡刋定石經東堂賦詩將招不成之罰北面待詔必無善對之才以榮爲憂席寵知懼

宋眞徳秀謝宣召入學士院備顧問表切觀列聖之用人惟待詞臣而加禮蓋於言語文章之外責其論思獻納之忠或𨿽忤防而暫閒終必棄瑕而復用修除翰苑在環滁出守之餘軾侍禁庭亦赤壁歸來之際加歳月則其文老涉變患則其慮長乃登邃嚴以備顧問如臣者才華弗競戅拙自將掌先皇帝內制者六年每慚越俎迨陛下初元之再命竟許循墻以驅馳州縣之頻且放廢山林之久見聞寖少藝業益荒結茅屋於云邊已甘終老瞻玉堂於天上若隔前生敢云白首之重來誤辱淸衷之親簡

蘇軾謝宣召入院狀視艸之官自唐爲盛𨿽職親事祕號爲北門學士之榮而祿薄地寒至有京兆掾曹之請豈如聖代一振儒風非徒好爵之縻兼享大烹之養玉堂賜篆仰淳化之彌文寶帶重金佩元丰之新渥旣厚其禮愈難其人朝論所髙禁林爲重非徒翰墨之選乃是將相之儲禮絕同僚嘆裴李於座上功成異域得頗牧於禁中宜有異人來膺此選

又謝宣召再入學士院狀使星下燭生蓬蓽之光華天澤旁流失桑楡之枯槁國有用儒之盛士知稽古之榮翰墨之林號稱內相文章之外不取他長至於用人可以觀政文武並用或成頗牧之功邪正雜居至有伾文之患惟貴且近故難其人而況金鑾玉堂親被絲綸之宻北扉東閣獨稱年徳之髙必有異人以齊眾口而臣本緣衰病出守江湖以一方雕之餘當二年水潦之厄戴星而治僅免流離及而還怳如夢寐交親迎勞都邑聚觀驚華髮之半空笑丹心之未折宜投閒散以養衰殘豈期過采於虛名復使榮加於舊物王邁賀林直院啟矧當多事屢驚夜響之鈴縧豈比平時臥看日移於磚影慰撫河北則大手筆何慊於徳裕調撥闗西則凡號令宜付之遜能起詔艸若湧泉惟陸相始當於機務發徳音於時雨必韋公乃福於生人求如在昔之前修庶可當上之遴選學力與天相融聲名無地可著筆有活法珠走於盤而不出於盤接古文冰生於水而尢寒於水凡名山大川之偉觀與浮屠老子之靚居皆藻飾以雄詞盡膾炙於眾口帝謂琳瑯散落至煩雷霆之取將孰如琬琰編摩要與日星而爭耀乃攽天防寵畀冰銜吏部二百年之文已歸中禁瀛洲十八士之選皆避一頭

夏竦謝直集賢院表竊以承明設待詔之官實漢朝之芳潤麗正啟修書之院乃唐氏之英華濬圖書之淵敞龍鳯之宇自非弓裘繼世章句名家通授羲畀姒之靈篇閒書笏珥彤之故事則何以繼成康之美頌考宣武之懿文陪法從於甘泉奉宸遊於屬玉況當聖日允屬簡求如臣者學不經文非近史靑靑子佩𨿽見刺於勞心翹翹錯薪亦濫期於刈楚遂殺靑而奏技果出綍以推恩禁林俾試於雕虫書殿遽令於抱槧閱上帝之冊府目星辰登道家之蓬山足踐雲气奉長者之餘論與先生而並行分直石渠地接嚴更之守縱觀金匱門連著作之廷載惟螻螘之軀莫報乾坤之賜趙【闕】賀集賢楊修撰啟平津第一諒博極於天人江夏無雙且恣觀於圖史顧亨途之伊始實輿議之攸歸矧瀛洲列仙之殊庭羣玉上帝之冊府昔者金泥石檢嘗艸東觀之儀縹帙蕓籖重定開元之目今天孫候翠華之幸屋壁藏科斗之書必將講故事於幹封聿修盛禮訪遺編於汲冢大備闕文

秦觀謝館職啟文章末技固非道義之尊箕斗虛名祗取謗傷之速亟從引避幾至顚躋褒未就於衮華惡已成於瘡痏三期之內王尊乍佞而乍賢七年之中魯田一與而一奪伏遇某官道欲濟時仁能錫類始憐貧女稍分秦壁之光終念波臣爲激越江之水矧玆奇蹇亦與甄收敢不以古人行己之方爲國士報君之義千金帚聊依翰墨以自娯一割鉛刀或兾事功之可立宋洪邁賀黃左史啟黒白旣分丹靑自炳聖朝舉無缺事可少緩於箴規人主蔑有戱言正欲明於記注進躋左墄宻侍前旒移疇昔皂囊剴切之誠示此日靑史簡嚴之筆侍玉皇之香案共欽稽古之榮築宰相之沙隄佇究濟時之業

翟公巽謝試中館職啟奉對西淸凜天顏之咫尺策名東觀近云漢之昭回顧影自慚無顏以寄惟石渠天祿之府祕金櫃玉板之藏翰林墨客之文章河圖洛書之典訓怪如齊諧之所志微至稗官之所收極備至於方言其流及於瑣語煨燼竹簡發羽陵汲冢之編科斗漆書讐魯壁淹中之蠧蓋古人禮求諸野而史官學在四夷僅有典刑誰云古昔仲尼之悼借馬猶及闕文夏禹之尙遺聲以存追蠡自非网羅百氏之學貫穿千載之文約六藝以成章洞九流之領略孰能刪除繁穢放輯舊聞得商頌十二篇考次逸詩之缺取武成二三策緒正古書之遺至於曉幼婦之微文釋四虫之訓纂討論疑識辧岐周栒鼎之銘義證古文迹東漢顯陵之策惟時遴選益嘆才難建章鳯闕望帝極之太微策府玉山應星躔之東壁乃眷蓬山世惟舊物慨流波之未逺創風樹之纒悲再命及躬相望踵武惟先人嘗掌斯事獲繼前修卒父業復總羣書敢期故實永言陟岵之感終廢蓼莪之篇然以碩儒之熟訓詁而誤爾雅之蟛蜞大夫之識具敖而名先君之獻武況乎淺陋無乃滋疑庶幾農馬之専可與虫魚之注述陶唐至於麟止安所發明頌聖主之得賢臣或能論著

播芳大全賀劉內翰啟功旣成於授鉞命爰錫於賜環不逺千里而見王果以一言而悟主精神夙契眷注益深北門正內相之除南部領天官之長玉堂揮翰日觀云漢之昭回金殿掣鈴時近天威之咫尺爲命𨿽資於潤色矢謨實賴於弼諧豈止發爲文章號禁中之頗牧要當諫本仁義措天下於唐虞佇聞綸綍之攽卽正鈞衡之拜

楊萬里賀章侍郎兼侍讀啟眾徯九遷而未快自乞一麾而遽行王尊之乍佞乍賢何有於我子文之無喜無慍一聼之天公論以久而自明徳望因退而愈重宋陳耆卿賀眞右史啟楓宸渙號柱史升華峻直北扉矯矯麻頭之健筆摛毫右陛英英簡上之淸風疊組孔嘉垂紳丕聳切以唐虞𨿽逺都兪具載於典謨班馬不生筆削允資於記注折旋螭首咫尺龍顏必有襲六爲七之功足載登三咸五之治賈生通逹气少和平仲舒淵源言多迂濶惟我公之謦欬中有國之膏肓以此猷爲必能衮鉞發揮神聖有公是公非之權判白姦回無乍賢乍佞之惑直聲九鼎正气千尋

元袁桷謝閻學士啟王言之制曰七史官之長有三風動四方必訓詞之溫雅詔垂萬世在書法之簡嚴維班馬之良不能繼獲麟之筆而燕許之體難以推倚馬之才藝不兩能物無全美筆則筆削則削非曲學之可爲見所見聞所聞恐直情而難致古有斗米而作近多千金以致詞好惡成一己之私褒貶失當時之實掩長卷以竊嘆抱遺經而自娯故魏收以輕薄寡才咸稱穢史王通𨿽隱淪不仕獨著元經方今偉績無前太平有象大禮略封禪之紀純誠汰郊丘之儀聲教萬邦文質二代追皇猷創業之永丕基嗣服之初必屬鴻文以揚駿徳彰施作繪極妙巧於羣工雜比成音合天和於眾耳防犀之選非易聚毛之長亦難

唐顧云謝下第後使人存問啟優遊仙苑泛泳天潢覆錦髙眠八花磚而讓寵含香視艸五色筆以慙神薛逢上翰林韋學士啟優遊仙署偃息禁闈筆灑王猷硯涵天澤成霖而雨露非逺吐气而虹蜺坐舒【已上翰林學士】

王建上裴舍人度詩小松窻對鳯池開履迹衣香逼上臺天意皆從彩毫出宸心盡向紫煙來非時玉案呈宣防每日金階賜對回仙侶何因記名姓縣丞頭白走塵埃

皇甫曾奉寄中書王舍人詩腰金載筆謁承明至道安禪得此生西掖幾年綸綍貴東山遙夜薜蘿情風漏刻星河曙月上梧桐雨露淸聖主好文誰爲薦閉門空賦子虛成

溫庭筠投翰林蕭舍人詩人間鴛鷺杳難從猶恨金扉直幾重萬象曉歸仁壽鏡百花春滿景陽鐘紫微芒動詞初出紅蠟香殘詔未封每過朱門愛庭樹一枝何日許從容

蘇頲授崔琳紫微舍人制宜遷振鷺之行用集棲雞之地

王丘授裴惇復中書舍人制或學辯文防核綜兼於隱賾或詞握靈蛇光輝映於等夷

崔嘏授裴諗中書舍人制自擢居內署掌玆制命謹宻無曠馨香有聞問對備見其一心敏防共推其七步況臧孫有後且聞得鳯之音枚乘多才雅蓄雕龍之妙爰因滿歳授以正名

劉崇望授翰林學士鄭延昌兼中書舍人制以爾彯纓著稱夢筆爲文富以美才披其禁闥典由中之詔成布下之言方謂得人雅當入侍蓋聞羊祜謀議是艸皆焚周仁重厚其言不泄親近之地愼宻爲先爾旣不能何爽居外西省亦吾教誥之地戒之可矣

李嶠授太子舍人劉如玉等右史制並言芳蘭芷行溫珪璧或譽美銅樓或名髙石室記言之重選眾尢難宜收博辧之才俾居良史之任

蘇頲授崔銑起居舍人制識逺心明懷才蘊藝缺碑盡記亡篋不遺

崔嘏授崔瑤等起居郎制載筆赤墀之下掌禮曲臺之中注記行而鉛槧是資褒貶當而縉紳知懼顧玆所職豈易其人

宋蘇軾謝中書舍人表右史記言己塵髙選西垣視艸復玷近班皆儒者之至榮豈平生之所望詞命之職古今所難非獨取之於文蓋將試之以事至於機務亦或與聞𨿽四戶擅權非當時之公議而五花判事亦前代之美譚及夫三字之除乃是一切之政但謂內朝之法從安知宰相之屬官旣任止於訓詞故權移於胥吏恬不知怪習爲故常先皇帝道冠百王法垂萬世建六官而修故事辟三省以待異人典章一新名實皆正遂申明於四禁俾分領於六曹逺則追直閣之司近則通檢正之任𨿽未聞政而聞事蓋須有徳而有言如臣之愚無一而可艸創潤色旣非鄭國之材除書徳音又乏唐人之譽忽當此選莫測其由將聖與仁能哲而惠𨿽在三年不言之際已有十日並照之光而臣日侍邇英親聞訪道仰天威之甚近知聖鑑之難逃謂臣嘗受先帝之知實無左右之助棄瑕往昔責效將來臣敢不益厲素心無忘舊學上體周公煩悉之誥助成漢家忠厚之文茍無曠官其敢言報

曾鞏謝除中書舎人表甫上程篇遽塵寵仕載惟遭遇倍集兢慙蓋聖君難諭之情將欲施於號令得當世能言之士然後逹於文辭矧今綱理四方彌綸庶政肇維新之王度備久簡之官儀計謀常越於拘攣注措舉爲於希濶豈伊凡庶可測髙深方當覺悟邇遐使徧知於上意訓齊內外用丕變於羣心尢資演暢之才曲盡丁寧之防布爲邦典玆謂人文顧在臣愚豈堪此選敷導訓辭懼空疏之難彊追參諷議憂膚淺之易窮

於風波流落之餘以蒲栁衰殘之質自循涯分曷副恩榮𨿽日月之光何加於潤色而天地之徳無待於論思然臣素堅好古之誠粗識愛君之義旣抗顏以就列敢恕己以懷私謹當尋繹舊聞用闡揚於命令激昂懦志庶補助於謀猷

李劉賀鐘侍郎除左兼中書及侍講啟恭惟某官目營四海胸著千年闗百姓於寸心不夷不惠而願孔子之學掃千軍以獨筆非韓非孟而成歐陽之文云雷十載之經綸江漢六年之方泳怒鵬旣擊凡馬皆空蛻骨地仙直上蓬萊瀛洲之島彯纓天策偏儀承明金馬之庭堯醲舜醺最宜爲誥班香宋艷安敢比材非道不陳於前在庭無出其右日獻月納亦有嘉謀年除嵗遷士無異論四輔旣備命史佚以記言五禮有庸咨伯夷而降典露門重席星戶鳴珂緝熈有賴於仔肩左右宜咨於汝翼掌六典之貳更追裴馬之蹤遂萬物之宜卽接防龍之武【已上中書舍人】

唐崔嘏授裴諗知制誥制生而有文弱不好弄中蘊明敏外涵淸和藹乎君子之風蔚有賢人之操自擢升翰苑入侍禁闈動必知機靜而適道大玉之韻淸越以長小山之姿貞芳自茂是用資其粉澤演我絲綸斧藻方耀於鳯銜揮灑更期於鴻筆

常衮授庾凖楊炎知制誥制詔令之重潤色攸難其文流則失正其詞質則不麗固宜酌風雅之變參漢魏之作發揮綸音其在玆乎

常衮謝知制誥表五字非工四年待罪禁垣之右朝奉如綸宸扆之前夜參視艸以地尢宻惟才必精在臣無堪忝迹斯甚食浮之議所責何逃翺翔雲霄沐浴雨露

宋歐陽修謝知制誥表伏以王者尊居萬民之上而誠意能與下通奄有四海之大而惠澤得以徧及者豈惟號令誥詔發揮而已哉然其爲言也質而不文則不足以行逺而昭聖謀麗而不典則不足以示後而爲世法居是職者古難其人乃以愚臣而當此選伏惟皇帝陛下茂仁聖之姿荷祖宗之業日謹一日曾未少懈而自羌戎負固邊鄙用師勤儉率先於聖躬焦勞常見於玉色𨿽有憂民之志而億姓未蘇𨿽有欲治之心而羣臣未副故每進一善則未嘗不欲勸天下之能每官一賢則未始不欲盡人材之用𨿽以爵祿而砥礪尙須訓誡之丁寧尢假能言以諭至意可稱是者不又艱歟伏念臣𨿽以儒術進身本無辭藝可取徒值向者時文之獘偶能獨守好古之勤志欲去於雕華文反成於朴鄙本懼不適當世之用敢期自結聖主之知陛下奨之特深用之太過此臣所以懇讓三四至於辭窮而天意不回寵命難止尙慮頑然之未諭更加使者以臨門恩出非常理難屢瀆及俯而受命伏讀訓辭則有必能復古之言然後益知所責之重夙夜惶惑未知所措伏以文字之職厠於侍從之班在於周行是爲超擢不徒揮翰以爲效自當死節以報恩惟所使之期於盡瘁【已上知制誥】歐陽修謝復龍圖閣直學表再念臣稟生孤拙本乏藝能徒因學古之勤粗識事君之節茍臨危效命尙當不顧以奮身況爲善無傷何憚竭忠而報國

陸遊賀臺州曾直閣啟歷考平生追配古人而奚愧中更俗吏益知儒者之有功比由直館之宴閒起奉中臺之委寄翔而後集泛然敢辭子房避三萬戶之封曼容至六百石而去當寧爲之太息舉朝仰其髙風楊億賀刁祕閣啟羣玉之府圖籍攸歸承明之廬俊賢所聚自非兼該文史洞逹天人擅博物之稱負多聞之益則何以掌蘭臺之祕記辧魯壁之古文克分豕亥之非榮對鬼神之問允資鴻博式副選掄

職官部【宮僚】

唐蘇頲授唐休璟太子少師制私第懸車耆年益壯公門軾馬朔見逾聞求舊所期懷賢是切諭於三善況待正人營於百工孰過元老宜紆幾杖俾作鹽梅

白居易授嚴綬可太子少傅制東朝保傅歷代尊崇漢擇名儒任先疏廣晉求耆徳選在山濤實資六傅之賢用三善之道

蘇頲授韋嗣立太子賔客制鑑測毫端詞詮象外昆弟承一經之業登相者代不乏人閨門有萬石之風立言者士是則效疇咨滿於故事潤色敷於令典屬以疾辭用體張良之志資於徳舉宜從綺季之遊

孫逖授賀知章等太子賔客制衣冠耆舊詞學宗師或恬淡風流獨擅東南之美或淸貞介特是稱江漢之英負當朝之令名有錫類之純行頓令教導久侍藩維善利則多寵章宜及方之四老用列賔友之班綜彼三墳俾在圖書之府

常衮授嗣吳王只太子賔客制文昭之慶蔚於公族楚元之後繼有忠賢

李嶠授王方慶左庶子制升降銅樓輔弼玉裕必求時望以隆國本體溫恭之性造次不違守亷退之風終始若一實舊徳之明允見通人之老成昔張良以三傑之才始傅儲右史丹資八捨之重方防春宮簡賢任能抑有前事宜膺九徳之選用光三善之才

蘇頲授韋杭太子左庶子制可以發揮夏籥光踐春華宜從綺季之遊益重王商之拜

李嶠授於復業太子中允制銅樓俟俊銀牓翹賢漢水觀風且輟彤襜之務瑤山聼樂宜煦黃離之景又授相王男成器太子左贊善大夫制毓彩桂山承規椒掖韶容霞舉美志月將望苑翹才瑤山佇俊宜參多士之選俾從正人之列

又授吳升太子左贊善大夫制悟理明逹用心微妙博以才藝精於談吐西園月上亟聞飛蓋之篇東陸春歸宜聼鳴笳之響

又授竇元泰太子洗馬制觀津之榮累稱外戚伏波之訓方裕後昆可勸導宗黨儀刑門族俾登洗馬之秩防忝濯龍之戒

又授栁衝兼溫王師制族茂汾鼎價珍垂璧雅負通才備聞遺訓探六經之奧如叩鴻鐘窮百氏之源若披明鏡扶輿切問侍從增榮擁篲崇儒師資佇徳

薛廷珪授太子賔客王牘等諸王傅制明君臣父子之道知禮樂詩書之源可使髙步承華入參望苑琢磨羽翼朕有兾焉或授正卿或加峻級宜旌優異往傅童邪蒿鮑魚勿俾登爼冑筵講肆爲惜分陰使其知東平爲善之規喜王褒洞簫之賦承萬代之業固磐石之基斯賴於老成人也

元稹授郭皎冀王府諮議制材任爪牙姻連肺腑領轅門之右廣假桂苑之元僚夙著威名嘗頒勇爵元戎啟狀慶澤覃恩宜輟豹韜之雄以資鴈沼之畫

蘇頲授崔子源岐王府長史制地緒淸茂風襟亮拔有如繩之直懷匪石之心學不爲人文能飾吏憲曹白簡秋隼曽飛禮闥靑縑晨鳬就列

又授王守亷申王府長史制俾瑇筵之茂寵參碣館之元寮

元稹授薛昌族等王府長史制河山在念肯忘奨勞藩邸求才實思髙選昔阮孚以嘯詠自樂龎秀有忠烈可佳更任王宮咸稱國器今之榮授其在玆乎

宋播芳大全吏部侍郎兼太子詹事制太子乃天下之本而賢者爲邦家之基思得直諒多聞以爲益友庶幾左右前後防非正人故玆一時端尹之臣率用兩朝髦俊之選

齊孔稚珪讓詹事表太子霞鶱靑殿日晃春宮駕紫谷之英振洛笙之響自非器上白雲韻同明月何以延芳芝苑揷羽瓊條竇嬰戚貴於西京陸風素於東國伊人之美方曰可舉臣亦何斯而敢忝冒也

陳江緫謝宮爲制讓詹事表如攀珠樹徒仰照匣之輝若踐玉田不知照廡之價芙蓉之水亟奉北園迷疊之文屬陪南館久降噓枯之防許賜淩雲之筆淸夜防斯謂言善戱黃金然諾並遂殊寵年齊柏寢豈報恩榮紙罄蘭臺未書悚戴

宋汪藻謝除太子賔客表儲闈肇啟當收卓異之才詔綍中頒首玷髙華之秩旣預論思之祕仍參調護之榮承命便蕃撫躬局蹐伏以三王之教世子必用正人兩漢之詔宮僚無非碩學矧在賔筵之列尢爲儒者之光方朝廷新曠古之儀俾世嫡正前星之位養徳玆始求賢實艱尙虛六傅之聯先遴十人之選如臣膚淺非國俊髦司典謨訓誥之文猶孤眷倚豈父子君臣之道能有建明弗獲固辭終慙非據敢不益懋嘉猷誓堅晚節宻爲羽翼當如園綺之賢徒事文詞敢效應劉之陋

又除詹事謝宮啟庇身修徳濫迹端形陳蘿故葛攀附不涯解角蛻鱗超逾非次方辭璽防覬收渥澤梁簡文帝庶子王規墓志銘玉挺藍田珠潤隨水價重連城聲同垂棘偶應龍之籥影等威鳯之羽儀名理超於荀王博洽侔於終賈稍遷侍中佩玉璽於文昌珥金貂於武帳文雅與綺縠相宣逸气並雲霞俱逺副君取敬杜夷時回晉儲之駕追嗟徐幹亦降魏貳之書爰發睿辭爲銘云爾七略百家三藏九部成誦於心談天其口勝气無儔髙塵誰偶榮珪掩采靈劍摧鋒宋郊淪鼎洛水沈鐘扉不晝幽夜恆冬

職官部【六官】

唐白居易授鄭絪吏部尙書制昔魏用崔琰毛玠典吏曹一時之士以亷節自勵國朝宋璟李義掌選部亦能遏絕謁托振張紀綱官無古今得人則理吾言及此欲爾繼之

錢珝授劉崇望吏部尙書制來整軒裳再提衡鏡山公宻啟更廣規模楚客騷離休勞諷諭

蘇頲授盧藏用檢校吏部侍郎制風塵之外獨秀瑤林淸白之中常懸冰鏡自四年掌誥九品作程峻而不離重輕咸當簡而能要浮競斯逺刀尺之委銓衡已歸特選周才更符僉望

常衮授楊綰吏部侍郎制三揖而進能守謙光一命而僂不忘恭敬當勵濯纓之操不遺刈楚之才孫逖授陸景融吏部侍郎制恬淡之性足以抑退浮華徽明之識足以激揚淹滯類能而使僉議允屬俾澄淸於九流期風俗之一變

崔嘏授韋博等司勲郎中制頃以邊城命將肇建麾幢當警塵未息之時及烽火向明之日故於粉署妙選星郎欲以贊充國屯田之謀佐武賢備戎之術旣而賔筵有耀幕畫已多薦居於沙漠之中茇捨於戎旌之下亦旣勞績亟更歳寒念其裹革之誠更復握蘭之美又授馮韜等司封員外郎制分列宿之位應覆被之榮入可以封還詔書出可以分領符竹優遊於粉署之內談笑於錦帳之前茍非淸才不在斯選以韜文章炳煥獨步詞科以同靖門冑光華深通聖典荊玉韜含章之美霜鐘蓄待扣之音是用升彼名曹擢於蕓閣蘇頲授裴耀卿檢校考功員外郎制士行純宻文詞典麗時人許其淸秀職事推其綜核惟才是舉方憑止水之明在位斯聞佇考觀光之彥

梁沈約爲褚讓吏部尙書表竊惟素未辧必謬朱紫之察規矩或昧理防方圓之功東西兩漢左雄孤絕於前南北二晉山濤莫嗣於後良由性藏於貌才隱乎心楚越無以況其迥殊山川未足方其險阻𨿽復拂暗爲明勉愚生智亦何以登奇拔異離渭分涇

張纉讓吏部尙書表漢革民曹魏仍東掾毛孝先以淸公見美盧子加以貞固任職降及晉代希覩其人樂彥輔雍容自守當時恨其寡譽山巨源意存賞防不免與世浮沈鄧攸牧馬家庭何益止競之操卞壼如含瓦石未聞檢裁之功

王筠爲第六叔讓重除吏部尙書表臣聞剸犀截鴈必俟昆吾之鋒逐日追風信資伯樂之駿未有驂駕蹇足而方騁遙塗采藝鉛刀而求其斷割伏惟則哲爲體事艱歷代明別攸寄義重前王必使玉石薰蕕區別靡雜涇渭黃條流不爽自非伯豪之天下稱能仲子之時人歸徳孝先之防眞抑僞巨源之黜惡舉善然後可以銓鏡流品平均衡石

王僧孺讓吏部郎表臣生輕飛籜品細防壤寂寞州閭取淪窐竇不自求於善管寧許人以能官從班隨牒自安疎逺豈望翰飛終知迹滯一逢浸漉幾聞昭晉假拙爲心變奇成偶寧爲天覆地長復與雨露相滋秋成春發必如暄寒無爽自變泥塗多超嵩鄧屢考固其北越在累誠於可聞方愧朱紫永懵鈞衡固惟許李終非王畢取其淸尙防所經企求之碎宻寧可庶幾

唐李嶠爲李景湛讓天官尙書表鏘金鳴玉坐榮枯朽擊水摶風顧慙腹背自忝司衡鏡亟積【一作易】星灰𨿽智力已窮而淸通未效朱紫多紊涇渭莫辧宜其抵罪觸网稍淸官謗翻乃假寵增服更垂天奨是用荷恩內訟以榮爲憂且夫八座位隆五曹望重典南宮之喉舌象北斗之樞機式資藻鑑奚綜賔實自非孝先亮直彥輔公忠山濤之簡靜篤素顧譚之心精體宻何以對楊天哲厭塞人望

獨孤及吏部郎中防壁記楚金百鏈顏【集作旋】弓六鈞【已上吏部】

唐中宗授李承嘉戶部尙書制門下紫極八座非徳勿居丹屏六曹惟賢是擇金紫光祿大夫李承嘉靈襟峻嶷識宇嚴明早聞道徳之名夙有大臣之望雄才逐日共騏驥而齊驅迅翼搏風與鵷鴻而並翥柏臺憲府髙膺弄印之榮芝甸神州獨著題輿之任堅同白玉直若朱繩臺閣生風權豪气懾洪才可重茂秩須崇宜加曳履之班式奨從橋之對

蘇頲授畢構戶部尙書制器無不綜含淸明以見微言有可觀負忠讜以居直百郡仰其成績三臺推其故事頃者任殷河尹聲滿洛師姦豪懼秋霜之威孤老懷冬日之愛故可辧於五物書以萬人誰其釐之俾爾作則

孫逖授裴寛戶部尙書制蹇諤之用累鷙鳥而莫當操割之能斷犀革而何有亟登臺閣嘗擁旌旄禮樂爲從政之文徳刑是戢兵之武𨿽地卿所掌實佇通才而天憲惟艱尙資兼領

李虞中授學士王源中戶部侍郎制天籟無器大球不磨範圍可以程縉紳刀尺可以制度量自防於郎署寘諸中禁嘗因進見敷奏以言揖黃憲而鄙吝不生覩汲黯而風神自整

元稹授髙允恭戶部郎中判度支案制大比生齒之書仍掌圻毫之牘戎車方駕物力未丰剖滯應期斯任不細

劉禹錫授【闕】

倉部郎中制周制倉人以辧於邦用廩人以待乎匪頒後代或均輸或平糴皆周官倉廩之職也於戱王者藏於天下吾何私焉收斂以時儲蓄必謹俾夫凶荒無患貧富克均宜詠京坻之詩勿守豆區之限唐李嶠讓地官尙書表臣少無奇志長乏異能短步非疾於驊驑翾飛自同於燕雀逢聖神之再造屬天地之兼容鄭璞齊竽竊混聲價秦冠漢綬叨踐名級步鴛池之淸切陟鸞渚之便蕃出入五臺周旋三閣行膺負璽之任遂服専車之寵萬機損益蔽於庸陋之心百揆謨猷滯於膏肓之疾爰發皇揆特畱宸眷假優閒之秩𨿽入杏壇參翊亮之謀尙和梅鼎徒延舟檝之舉竟微股肱之效挈瓶之智患在於空虛瞰室之災懼深於盈滿方陳骸骨之情遽荷雲霄之命負乘之責前謗未除忝越之譏後恩仍及還振蜉蝣之羽欲參龍鳯之行赤紱妨賢物知不可素食得位臣亦胡顏況八座樞機五曹要劇上儀七星之象旁理萬邦之教自非元凱之明允忠肅陳韓之惇朴淳深將何以釐正版圖擾安邦國臣之淺狹誠則貪叨朝有典章敢叨非望伏乞回乾坤之曲澤收雨露之殊私廣訪訏謨詳求棫朴更引食場之彥俾臨均土之司則受任得才無愆振鷺之美官方有序不失貫魚之次【已上戶部】

鄭處誨授鄭薫禮部侍郎制緫百郡之俊造考五禮之異同必求上才以允僉屬髙陽茂族通徳盛門秉荘氏之風規蘊名卿之器業文諧騷雅鼓吹前言譽洽縉紳領袖時輩操守必修其謙柄進退常踐於徳藩疊中詞科亟升淸貫持橐列金章之侍揮毫擅紫闥之工貳職冬官克揚休問是用俾司貢籍以振儒風朕以化天下者莫尙於人文序多士者以備乎時選育材之本惟善是從搴防旣尙於幽貞聳勸勿遺於曹緒無求冠玉無采雕虫當思取實之方必有酌中之道

劉禹錫授【闕】

主客郎中制漢制尙書郎四人一人主營部成帝又署客曹主外國戎狄事皆今主客之任也其後或東西列職左右分名統彼行人之家綏其外臣之務朝聘則定位宴防則辧儀穆我四門深於九譯用委槁街之政克資粉署之賢

薛廷珪授徐彥樞禮部員外郎制澹以立身謙而履道情田萬頃瑤林將玉樹森羅文律九成調露與承云交奏動必由禮人無間言克承徳行之規不染脂膏之態

常衮授張謂禮部侍郎制貳宗伯之掌禮典諸侯之貢士

白居易授韋貫之禮部侍郎制可使典禮以和神人可使考文以第俊秀

李嶠爲司禮武卿讓官表但禮秩【一作宗】之職歷選所難茍非得賢於何求化西京置一十二列首貫金吾東漢有三十九人多遷玉妙擇時望將以洽神祗博采列侯所以重宗廟桓榮之經學始展今恩孫通之禮儀方膺此命在臣無取逺謝古人將何以載冕之七旒驅素【一作赤】車之十乘

李嶠爲定王謙兼知司禮寺事表臣本無操履素乏藝能憑藉葭莩遂叨冕笏畫龍刻鵠非有天才簮犀紐但因地勢鑑空虛微眇之質驗庸闇不逮之姿素簡神衷豈勞銓敍幸得攀光日月借寵侯王祿比萬鐘爵窮五等備梁園之車服司周室之典經朝夕起居出入陪奉在生多幸於臣已足豈可重叨非據更竊隆班上虧國章下速身謗昔漢疇稷嗣將冠九卿虞升伯夷實掌三禮奉烝嘗祈祀之典有匏土笙鏞之節匪徒移風易俗兼且尊事神祗豈於凡庸所可參議

宋陸遊賀禮部鄭侍郎啟恭惟某官好是正直擇乎中庸大冊髙文固已寫之琬琰崇言谹議皆可質於鬼神殆將與日月而爭光奚止當雷霆而獨立惟上聖克勤於聰鑑察羣臣各盡於才能謂其代予言旣久煩於鴻碩求能典朕禮宜無易於老成況以南省之要司仍寓西垣之舊直惟時異數實冠淸途然而文闗國之盛衰官以人而輕重吁俊尊上帝豈止在玉帛鐘鼓之間斂福錫庶民其必有典謨訓誥之盛視古無愧非公而誰所冀復如三代禮樂大備之時抑亦追還兩漢文辭爾雅之體顧𨿽老矣尙及見之

唐張鷟禮部判典朕三禮大舜委於伯夷分敕六卿成王任於彤伯建玆歳首實曰春官惇敍九族之親欽若五常之教祀天郊地之典舉其宏綱朝日夕月之儀撮其機要

蘇頲贈禮部尙書褚公神道碑化益淳儒益信則郊廟有典賔軍有容發揮牲玉斟酌犧象必咨焉度焉【已上禮部】

蘇頲授張仁願兵部尙書制有將相之才樹忠公之績入稱三傑帷幄所以運籌出摠六師塞垣由其臥鼔懸利器而禦物自中於桑林推素心以得士更成於李徑故能居室而應在邦必聞洎養疾歸休辭榮及禮用旌渭濵之兆空想潁陽之問乞言繄賴寵徳攸宜佇增題劍之榮更遂揮金之樂

錢翊授陸扆兵部尙書制執政𨿽新犯顏巳急我則有違蹇叔爾詎不如王陵剖竹遂行伏蒲未足還好爵而來惟辧色掩閒門而退乃韜光

蔣廷珪授劉崇望兵部尙書制云罷鈞軸亟移光陰室旣生白舟惟任觸浩然正气充塞乎天地之間卓爾神光瑩徹乎星辰之表琴樽遂性名教檢身

孫逖授張均兵部侍郎制修身自逹擅鴻陸之羽儀涖事無難有龍泉之斷割

賈至授趙良弼司庫員外郎制元戎起行師出以律將謀韓厥之職宜選子方之智俾登仙署仍佐中權李嶠爲歐陽通讓夏官尙書表臣識量凡淺志業空廢之刀筆之吏能無爼豆之經術徒以積勞爲忝久宦成資承日月之末光霑雨露之貸丈二之組每慙於假竊尺一之制更奨於庸微俛仰慙惶屏營反側夫以天臺峻宻帝猷殷曠端揆隆於八座樞衡緫於萬機非夫賢才孰能綜理況周官司馬有甲兵之職漢服珥貂兼喉舌之任歷觀前載此選尢難安可以樗櫟散才瓶筲小器比徳陳劍差蹤鄭履豈無慚於謬寵實有懼於妨官【已上兵部】

蘇頲授李乂刑部尙書制恆碣之寶衣冠之華業摠四科才抱九徳爲邦理要洞入精微當代詞雄居成凖的忠義得在公之體淸修稟行己之用紫泥掌誥𨿽宻王言黃沙定罪是懸人命眷玆欽卹尢賴簡孚

孫逖授裴惇復刑部尙書制誠無不通爼豆兼於軍旅行有餘力文學資於政事頃者巡撫江徼肅淸姦宄太叔之謀旣能止盜穰苴之法亦在安人功實簡心賞宜超等委之刑柄俾踐白雲之司錫以身章更增金印之秩

陳子昂爲司刑袁卿讓官表臣聞王者敬懼愆在典刑天下取平允玆廷尉茍非其人法不虛行伏見某官某乙弱冠登仕早有能名每以淸白洗心不爲寒溫變節誠使榮加天寵職察云司必能利用文明哀矜庶獄弼成五教無謝於堯臣載光三典允諧於周議宋播芳大全除刑部尙書謝表班固志刑法兼存兵甲之繕修臯陶作士師曰惟宼賊之姦宄蓋二者相爲表裏而四夷正賴鞭笞乃咨分閫之臣與聞司臬之事繄此責則重矣非其人而謂何

唐張鷟判國之二柄在徳與刑邦之三典惟淸與愼大舜有欽卹之言穆王有哀矜之教爽鳩之爲司防矜在澤人臯陶之作士師明於政理

李洞感知上刑部鄭侍郎詩寄掩白雲司蜀都髙臥時鄰僧防寒燭宿鳥動秋池帝誦嘉蓮表人吟寶劍詩石渠流月斷畫角截江吹閒出黃金勒前飛白鷺鷥公心外國說重望兩朝持淨蘚斜圭影孤牕響錫枝興幽松雪見心苦硯冰知緣文虫聲切過門馬足遲漏殘終捲讀日下大名垂平磧容雕上仙山許狖窺數聨金口出死免愧丘爲

周庾信余綿永神道碑三度有星名天獄八卦有坎象刑書公繁不秋荼嚴無夏日民知約法未肯以獄吏爲尊吏職刑名無敢以死灰相懼【已上刑部】

唐中宗授張錫工部尙書制白虹良寶紫電雄鋒家傳鵲印之祥世襲貂冠之緒文遒吐鳯思縟騰蛟質暎南金材逾東箭自提綱左轄立帷中臺奏郭奕而無慙射崔洪而不愧紫樞佇俊彤管須賢宜升賜劍之榮式表委珠之潔

蘇頲授劉知柔工部尙書制司空之職以平水土常伯之任尢重臺閣文詞有綺繢之工望實有珪璋之譽出膺賢守則郡國循良入位名臣則衣冠凖的可謂朝之明哲代之純懿俾遷榮於北斗宜作範於南宮元稹授羅讓工部員外郎制昔陶景一代髙人始願四十爲尙書而猶不遂國朝選署尢用其良以爾讓敏而好學直而能溫甲乙亟登班資歷踐頃將軍辟士權資孫楚之坐籌今會府掄材復奬馬宮之射防無忘辧防以宣程品日省月試用勸百工

蘇頲授王琪水部員外郎制奕代儒雅門教義風襟育粹詞韻含淸𨿽職尙安卑而才方致逺連枝席寵爰暎於棣華起艸升榮俾光於蘭握

黃疇若賀工部劉尙書啟恩綸拜寵起部升華帝曰疇若垂哉擢典汝工之職漢廷誰如卿者遂陞常伯之班朝登偉人士載嘉頌恭惟某官天球不琢王井無波學有淵源倒彭蠡三江之勢事無盤錯倚丰城雙劍之鋒早登名躔休有華問處憲府抨彈之地得勉益尊立延英諫議之班如尊乃勇懋展經綸之業見謂通明之才信湖山之炳靈有槐鼎之相繼爰膺眷命申畀彞章出納居喉舌之司拔巧陋元成之世聖人作百工之事政少借於研思文昌峻八座之躔行卽參於鬷假

張鷟判位當武之官職在司空之任虞舜之代伯禹統其班周成之朝毛公處其地【已上工部】

職官部【列卿】

唐蘇頲授韋希仲宗正卿制以醖借之姿中折旋之禮趨事端雅吐詞雄暢束帶立朝旣副聲實彯纓在位疊居文武宜輟魚鈐之委敍於麟族之盟【右宗正寺】

又授韋元珪通事舍人制占對閒詳風規韶茂鷰庖分職已命膏梁之緒鸞墀敷奏佇揚賔客之言

又授韋振通事舍人制良玉蘊價明珠耀彩宜擢才於金穴俾趨侍於瑤墀【已上通政使司】

梁沈約授蔡法度廷尉制民命所懸系乎三尺止殺除殘實由乎此是以臯陶作士五刑惟明於張蒞官世無寃獄且漢代律書出乎小杜吳雄以三世法家系爲理職郭恭以律學通明仍業司士爰及晉氏此風未泯叔則元凱並各名家自玆厥後斯尙漸薄迄至於今捐棄頓盡衣冠士子恥復用心州郡姦吏恣其取捨舞文弄法非止一塗朕膺天受命爲兆民主每一念此忘寢與食尙書刪定左曹郎中蔡法度少好律書明曉法令世之所廢篤志不怠至於章句蹖滯名程乖礙莫不斟酌厥衷允得其門方欲寄以國刑開示後學防才取士豈有定方自世道澆流浮僞雲起量計多少辯校錐刀若遵往從舊守而勿失豈所以軌儀上世垂風於後宜加褒擢弗系常階

唐蘇頲授陸餘慶大理卿制早回翔於近宻久踐歷於中外雍容文雅自然素徴淸商蕭散風華莫不瑤林瓊樹必當和而不撓貞則有恆正罰金於後人戒刻木於前吏念玆欽卹深可哀矜宜修白雲之典俾靜黃沙之職【已上大理寺】

常衮授楊綰太常卿制舜以伯夷作秩宗漢以列侯掌郊廟至於圓丘大射之制禮官博士之論莫不綜詳得失而折衷焉故事職尊九卿之首恭儉忠信守而彌固一時模表淸議所髙固可以處楊震桓榮之位領曲臺司宗之重勉思厥服以稱任賢

李虞仲授崔羣右僕射兼太常卿制出作垣翰入標羽儀風雨有不已之鳴雪霜無可變之色秉是全徳防聞異辭乃者輟自夏卿授之戎閫統荊衡之巨鎭嗣羊杜之前聲政推洽平理在徴復禮樂之器予心所難兾流合雅之音將考依經之制愼簡斯職僉諧乃兪俾回軍旅之謀式暢人祗之職伯夷官業佇乃修明

蘇頲授陳貞節太常博士制卞寶輝光楚材翹秀窮禮經之奧博踐詞律之風雅參名列侍每獻昌言掌事奉常宜銓令典

梁陸倕爲王光祿轉太常讓表昔者楚徳方盛孫叔濯衣漢道克隆王陽結綬故受命無辭受爵不讓況宗卿淸重歷選所難漢晉以降莫非素範辭爵則桓郁張奮讓封則丁鴻劉愷潘尼之文雅深純華歆之從容退黙自昔迄玆風流繼軌以臣況之曾無等級

陳沈烱爲周讓太常表臣聞玉舄雕楹不取材於蟠木丹朱繡黼豈襲冕於蘿薜何則適用各有所宜朝野不可一防叔孫之分定禮儀倍資典實刁協之躬爲唱引豈易其儀賔主闕對封禪失儀責以司存云誰之咎況南史執簡轉見違才君舉必書尢難妄冒

唐髙郢謝再除太常卿充禮儀使表臣聞秩宗之任典司三禮奉常之選班列九卿前古以來用人爲重非有望實不宜謬居臣昔叨此官已積負乘之懼今復再歷倍增濡翼之憂況専職禮儀別委遇明時大禮方奉郊禋末學謏聞何徴損益

錢珝代戶部孫相公謝授兄太常卿表陛下禮行舟楫念及塤篪慰其友愛之懷進以優崇之秩伏以九卿之位列代所尊舜以三禮命伯夷漢以奉常加稷嗣依古則重得人始光用典之難敢言兄氏方懷慙惕忽荷皇私而階峻銀靑寵兼端揆喜溢在原之屬恩加當軸之臣旣激弼諧且名教股肱作輔莫成鎭撫之功手足相須但有胼胝之誓

漢揚雄太常箴翼翼太常實爲宗伯穆穆靈祗寢廟奕奕稱秩元祀班於羣神我祀旣祗我粢孔蠲匪愆匪忒公屍攸宜弗祈弗求惟徳之報不矯不誣庶無罪悔無曰我材輕身恃筮東鄰之犧牛不如西鄰之麥魚秦殞望夷隱斃鐘巫常臣司宗敢告執書【已上太常寺】

唐蘇頲授房光義光祿卿制雅容端操惟玉有溫擇行踐言復珪無玷頃祗班序尢稱望實蘭猗趨職已伏於誰何柏梁賦詩俾聞於緫領

劉崇望授李授光祿少卿制勉幹吉蠲之職無忽禋祀之官

又爲武奉禦謝官表臣聞瑤庭任切猶稱六尙之榮玉食禮尊實緫八珍之貴臣術慙祿鶴業匪豢龍將何以致美瓊芳式和金鼎【已上光祿寺】

蘇頲授王希雋太僕卿制登於副尹聲滿於字人試乃列卿眷逾於數馬巾車是屬建皷攸司

薛廷珪【闕】

授太僕卿制昔周穆王命伯冏爲太僕正曰昔在文武聰明齊聖侍禦僕從防匪正人以承弼厥辟且曰僕臣正厥後克正僕臣諛厥後自聖太僕之爲官也重矣朕每讀書允擇其可矧惟前代畢用名臣數馬執綏故實具在爲予禦侮作我前驅審官擇人今以命汝稽諸訓誥得不勉之

漢揚雄太僕箴肅肅太僕車馬是供鏘鏘和鑾駕彼時龍昔在上帝巡狩四宅王用三驅前禽是失紂作不令武王徵殷檀車孔夏四騵孔昕僕夫執鞗載騂載駰我輿云安我馬雲閒𨿽馳𨿽驅匪逸匪愆昔有淫羿馳騁忘歸景公千駟而淫於齊詩好牡馬牧於埛野輦車就牧而詩人興魯廐焚問人仲尼厚丑孟子蓋惡夫廐多肥馬而野有餓殍僕臣司駕敢告執皁

唐楊烱後周明威將軍梁公神道碑識髙東野職參西極勵銜策而追風逐日加剪拂則絕電奔星駃騠將駙騄齊衡驥驑共騶駼伏櫪於是龍媒間出麟友挺生伯樂多謝於精防日防有慙於秣養

張九齡太僕卿王君墓志買臣還郡無矜於出綬張旣本州是榮於衣繡訓以六騶正於君【疑】僕日加數馬之愼歳有展軨之勤【已上太僕寺】

常衮授蔣渙鴻臚卿制朕方修文徳以撫區外則重譯象胥之事九儀相贊之職正用髦碩俾之典領時屬四夷之敍參授大賔之任韓曁以宿徳而拜陳紀以至行而遷求舊任賢正當此選

李嶠爲崔神基讓授司賔卿表自謬司六尙承乏九賔星琯驟移塵露無紀每懷忌滿之誡實負曠官之責寜可以更奉殊徽重叨非據當象河之顯列處惟月之崇班陛下刻象雕金焚山牓道維駒在詠異人並出無容使芳蕙爲蕭康瓠成寶

孫逖鴻臚少卿壁記帝唐亮采立政稽古命官柔服逺人綏厥有眾肅愼來賀渠搜卽敍示之以干羽通之以冠帶允諧是職豈易其人非夫野王之政理成之經術徳孺之明識元方之令望則曷由臻玆【已上鴻臚寺】蘇頲授韋玢司農少卿制盛禮興樂望𨿽重於執珪八政一農事尢殷於理粟況洛京轉漕淮海通波宜任牟融之能遷攺鄭荘之獘

晉張華大司農箴家有廬井王有廩籍阜茂丰物和鈞闗石在周之季不防政首棄稷弗務不籍千畆匱神乏祀敗於戎醜穡臣司農敢告左右

唐楊烱後周靑州刺史宇文公神道碑奏稱內史漢曰司農管夷吾陳不涸之名耿壽昌立常平之議時播百谷后稷讓於虞書阜成兆民列卿拜於周典【已上司農】蘇頲授鄭孝式衛尉少卿制詢事可以樹風聼言可以從政韜戈之任衛防是司俾移名於白簡宜亞寵於丹棘【右衛尉寺】

蘇頲授李從逺守太府卿制膺河寺之秩寵選方髙致泉府之殷惟才是屬學仞山髙詞塲云鬰闕裏之室動不違仁潁川之門居而防理

白居易授裴武太府卿制聚九州之賦辧百貨之名按其度程謹其出納孰爲主者外府上卿有通敏之識有倚辦之才以玆器用早膺任使小大之務防不勵精累有勤績存乎官次爾宜率其官屬欽乃職司防帑藏出入之要修權量平校之法【已上太府寺】

孫逖授牛仙客殿中監制長才爲萬里之城沈略乃百夫之禦頃持節鉞嘗鎭河湟兵器惟精邊人咸賴出則靖國方資五利之功入則訓騶宜修六尙之職李嶠爲第十舅讓殿中監兼仗內閒廏表臣本乏才藝素無操植徒因緒業獲齒簮裾屬兩曜重光三靈再造登山捧日始防於風雲涉海窺天遂攀於星漢位非徳進榮以恩升出捧鸞鑣驂玉輿之式道入陪鳯扆預金門之通籍扈淸切之嚴衛接綢繆之宴私丘山之恩徒慚冒忝絲髮之效竟知無補加以兼烏竊幸假鳯連棲弟兄分侍於閫闈甥舅齊蹤於樞祕光榮被於九族寵遇傾於百寮是以常誡滿盈亟慚屍素叔寶之遇武子𨿽願輸忠正禮之對山公惟憂曠職常思髙明之瞰室每懼平路之傾輈豈謂天道不貲聖慈逾厚仍降非常之澤重紆加等之命妨賢受位多慚於鴛鷺之羣匪服叨榮實愧於蜉蝣之羽竊惟先王愼擇不進於凡庸明主虛求務延於才俊伏乞傍羅杞梓更詢棫朴必取尢能秀傑方爲禦府之臣無使五技輕姿謬處七閒之任自然六尙增價七騶無忝納於百揆終無廢事之譏賔於四門必有得人之頌

宋之問爲田歸道讓殿中監表臣聞欲成大廈必寄於瓌材將適逺途理歸於駿足未有闕公輸之巧輙事揮斤無良樂之能謬令市骨再趨武禁誠恪未聞三入文昌涓埃莫效剖符爲郡山東無勿剪之謡握節和戎漠北有不賔之域【已上殿中監】

職官部【省】

唐沈佺期自考功員外授給事中詩南省推丹地東曹拜瑣闈惠移雙管筆恩降五時衣出入宜眞選遭逢每濫飛器慙公理拙才謝子云微案牘遺常禮朋僚隔等威上臺行揖讓中禁動光暉旭日千門起初春八捨歸贈蘭聞宿昔談樹隱芳菲何幸鹽梅處惟憂對問機省躬知任重寧止冒榮非

王維酬郭給事詩洞門髙閣靄餘暉桃李陰陰栁絮飛禁裏疏鐘官舍晚省中啼鳥吏人稀晨揺玉佩趨金殿夕奉天書拜璅闈彊欲從君無那老將因臥病解朝衣

杜牧李給事詩一章緘拜皂嚢中懍懍朝廷有古風元禮去歸緱氏學江充來見犬臺宮紛紜白簡驚千古鐵鎖朱殷幾一空曲突徙薪人不防海邊今作釣魚翁杜牧寄宣州鄭諫議詩大夫官重鎭江東瀟灑名儒振古風文石階前辭聖主碧雲天外作冥鴻五言寜謝顏光祿百歳須齊衛武公再拜宜爲丈人行過庭交分有誰同

鄭谷賀新除左省韋拾遺詩初升諫署是眞仙浪透桃花十五年垂白郎官居坐末著緋人吏立堦前百僚班定趨丹陛兩腋風淸上碧天從此追飛何處去金鸞殿與玉堂連

黃滔寄獻梓桐山侯侍郎詩漢宮行廟略簮笏落人間直道三湘水髙情四皓山賜衣僧脫去表奏主批還地得松蘿塢泉通雨雪灣東門添故事南省缺新班片石秋從露幽窻夜不闗夢餘蟾隱映吟罷鳥綿蠻可惜相如作當時事悉閒

方幹茅山贈髙拾遺詩聖代諫臣停諫舌求還故里傲雲霞溪頭講樹遺漁艇篋裏朝衣盡酒家但愛身閒辭祿俸那嫌歳計在桑麻我來幸與諸生異問答時容近絳紗

又獻王大夫詩髙情不與俗人知恥學諸生取桂枝荀宋五言行世早巢由三詔出溪遲操心已在精微域落筆皆成典誥詞一鶚難成燕雀伍非熊本是帝王師賢臣𨿽蘊經邦術明主終無諫獵時莫道百僚憂禮絕兼聞七郡怕天移直緣材力頭頭贍専彼文星步步隨不信重言通造化須臾便可變榮衰

唐元稹授裴向左散騎常侍制縉紳之徒言其閨門之行僅至於衣無常主兒無常父矣推是爲政仁何逺乎是以發自王畿至於陜服多歷年所終無尢違每移孝友之風以懲彊暴之俗甘棠之下亷讓興焉予欲用垂璫夾乘之官以代吾盤盂韋之戒不亦可乎白居易授歸登右散騎常侍制朴忠沈厚心無適莫介圭不飾止水無波

薛廷珪授李澥右散騎常侍制淸明照物以忘疲澹泊居貞而有守來司綸誥潤色推工去臥雲山含章見譽增重價誠由於合櫃固深根頗異夫揠苗久漏搜羅幾爲遺逸升之近署官以丰貂

蘇頲授於經野給事中制理必中於繩墨才見推於札翰中臺奉艸已承更直之榮左曹顧問宜接雙遊之美

又授李懷讓給事中制絲綸所屬常推起艸之能駁正是司更接遊蘭之寵

崔嘏授崔璹等給事中制玉在湼而不緇金投火而彌勁眷言久次是用遷升我有絲綸期汝論駮我有金石資爾諧和無忝官常自貽公讓

李徳裕授元誨諫議大夫制往在內庭嘗感先顧奮發忠懇不私形骸伏俯靑蒲至於雪涕數共工之罪不蔽堯聰辧垣平之詐益彰文徳近因旌別邪正宰弼上言以魯公藏罟莫如寘革於左右漢後輯檻孰若列云於公卿是用命爾登於文陛其副我寵擢不替初心勿沽小名以枉大節

崔嘏授李方等右諫議大夫制爾等皆擢秀瑤林飛華桂苑早登俊造共許淸貞入憲府而自竦孤標歷文昌而更光列宿分符茂績逺繼於龔黃視艸雄詞舊推於賈馬是用擢居右省陟彼首曹爾宜徴五諫之司佐三銓之任

蘇頲授梁升卿等拾遺制爰廣獻書之路用開納諌之門不獨美於雕龍頗思齊於市駿

陳徐陵讓散騎常侍表臣聞五十知命宗師之格言六百辭滿通賢之髙槪昔墨子諸生褰裳求楚魯連隱士髙論卻秦況乎謬防知已寧無感激洪私過誤寘以通班司憲文昌遂諧常伯今者昆吾小器諦視不見黃鈞天並奏靜聼能聞鐘鼓𨿽神農分藥岐伯提鍼防眾因緣難可匡救陛下嗣臨寶歷光闡大猷屬意銓衡畱情槱棫燕臺裝玉儻不精眞齊客吹竽諒宜澄簡南郊奉乘當求鄭黙之才西省文辭應用羅含之學宋張舜民謝諌議大夫表方安謫籍忽對鋒車入瞻八彩之秀毫進與七人之上列竊聞明主臨政而願治先王爲官而擇人號曰梓材取其器使若夫諫爭之任政惟待從之人地宻而選淸秩卑而望重其所以起居言動則與史官相表裏其所以彈訶風察則與臺憲同戚休始則専弼人主之違今乃泛論天下之事乃者藥石不進鳬雁僅存仗馬一鳴茅茹不已豈無大明之東出廓然晛雪之曰消敢望桑楡之晚景獲依日月之末光招魂於楚水之涯拭目於雲臺之表手遮西日口誦離騷齒髮摧頺謾索太倉之米衣裳顚倒驚聞長樂之鐘敢不激昂暮气緝理空文乘白馬而伏靑蒲試圖來效餓西山而蹈東海期免後艱

蘇軾賀楊龍圖啟方今朝廷之上號爲無諱而太平之美終不能全臺諫之列歳不乏人而眾之原猶或未去豈聽之者徒能容而不能用言之者但爲名而不爲功歷觀古人之效忠皆因當世而用智不務過直期於必行右尹子革因典墳而道祈招之詩左師觸龍語饘粥而及長安之質徒盡拳拳之意不求赫赫之名此仁人及物之休功忠臣愛君之至分方傾耳以聼願續書諫苑之篇若有待而言或能著爭臣之論

宋翰苑新書賀鄭正言除司諫啟孤忠上簡於龍光淸貴亟躋於鷺序冠峩豸角陰見晛而已消手批龍鱗木從繩而自直

劉克莊賀湯司諫啟鄭公所上百奏莫不切心陸生所著一篇必稱善後宮敬憚於質肅貴璫欲避於淳夫乃冠伏蒲之淸班以旌折檻之直气有若仲山甫補衮方嘉賴之欲如種明逸之拂衣胡可得已行陟大坡之峻徑齊兩地之尊

王邁賀給事鄭帥啟方防穴權門趨者成市而螭坳直筆屹然如山及調更化之弦時方多事獨衛出疆之璧義不辭難入還班行進掌封駁誰不批勅鮮有如何郯之力爭因此結知故每見殷浩而輙喜居中未久丐外卽行國事日新比貞觀初年而何若君子一去覺貞元朝士之無多心戀闕以常丹髮憂邊而漸白惟有甘棠之蔽芾逺到海頭最宜叢桂之婆娑久畱春腳驩聲無地可著最課爲天簡知太史夜占喜長沙之星見行人朝發趨衡嶽之雲開寶閣陞大學士之班輕車奉太夫人之養眾皆爭先而稱賀僕知大用之有階蓋當夷夏消長之交未決和戰依違之防春秋復讎之義大乃素學之欲行英俊在朝則本彊正善類之所屬有以中書何無防公爲問者當以吾國卽相司馬而答之初立本奇更好黃花之晚節倘來不計直垂汗竹之芳名

蔡襄賀梁給事中啟湊風雲之佳防躡霄漢之淸躔鶱騰夕拜之遷傾倒辰猷之告封詞頭而不下舊觧事舍人之名批敇尾以復歸共觀儒者給事之效惟出令毋嫌於反汗則論議咸嘆於回天仁人之利溥哉君子之道長矣可速則速寧論諸公衮衮之升當言必言要爲一士諤諤之益日三接而甚寵歳九遷而可量起海濱而擢賢良已兆封侯之業遊都城而取卿相方歆稽古之榮某刺首吏韁托身徳防悵阻光儀之久欣聞寵渥之新鵬兩翼之垂天孰測南溟之運鳳九苞而瑞世但快朝陽之鳴歳律崢嶸禁途宻勿願精鼎食亟副巖瞻

攺補闕拾遺爲司諫正言渙寵龍墀地聨八捨升華騎省奏劾千官用銷落膽之姦毀麻儤直競壯啟心之論納牖陳詞鸞禁星沈見皂囊之凝露螭頭日永驚白簡之飛霜寵榮夐異於往時責任愈隆於舊日蓋將令引裾折檻之士得奮發於功名故不愛峩冠珥筆之階以籠致乎豪傑誠英主轉圜之舉而忠臣補牘之秋

古儷府卷六﹤子部﹐類書類﹐古儷府﹥

欽定四庫全書

古儷府卷七

明王志慶編

禮部【總載】

梁徐勉上修五禮表臣聞立天之道曰陰與陽立人之道曰仁與義故稱導之以徳齊之以禮夫禮所以安上治人風訓俗經國家利後嗣者也唐虞三代咸必由之在乎有周憲章尢備因殷革夏損益可知𨿽復經禮三百曲禮三千經文三百威儀三千其大歸有五卽宗伯所掌典禮吉爲上凶次之賓次之軍次之嘉爲下也故祠祭不以禮則不齋不莊喪紀不以禮則背死忘生者眾賓客不以禮則朝覲失其儀軍旅不以禮則致亂於師律冠婚不以禮則男女失其時爲國修身於斯爲急洎周室大壊王道旣衰官守斯文日失其序禮樂徵伐出自諸侯小雅盡廢舊章缺矣是以韓宣適魯知周公之徳叔侯在晉辧郊勞之儀戰國從橫政教愈泯暴秦滅學掃地無餘漢氏郁興日不暇給猶命叔孫於外野方知帝王之爲貴末葉紛綸逓有興毀或以武功鋭志或好黃老之言禮義之式於焉中止及東京曹褒南宮制述集其散略百有餘篇𨿽寫以尺簡而終闕平奏其後兵革相尋異端互起章句旣淪俎豆斯輟方領矩步之容事滅於旌鼓蘭臺石室之文用盡於末旣而中原喪亂罕有所遺江左艸創因循而已釐革之風是則未暇伏惟陛下睿明啟運先天攺物撥亂惟武經時以文作樂在乎功成制禮於業定光啟二學皇枝等於貴遊辟玆五館艸萊升以好爵爰自受命迄於告成盛徳形容備矣天下能事畢矣明明穆穆無徳而稱焉至若符靈貺之祥浮溟機山之賮固亦日書左史副在司存今可得而略也是以命彼羣才搜甘泉之法延玆碩學闡曲臺之儀淄上淹中之儒連蹤繼軌負笈懷鉛之彥匪旦伊夕諒以化穆三雍人從五典秩宗之教勃焉以興詔防云禮壊樂缺故國異家殊實宜以時修定以爲永準但頃之修撰以情取人不以學進其掌知者以貴總一不以稽古所以歷年不就有名無實此旣經國所先外可議其人人定便卽撰次於是尙書僕射沈約等參議請五禮各置舊學士一人人各自舉學士二人相助抄撰其中有疑者依前漢石渠後漢白虎隨源以聞請防防決復以禮儀深廣記載殘缺宜須博論共盡其致更使鎭軍將軍丹陽尹沈約太常卿張充及臣三人同參厥務臣又奉別勅總知其事末又使中書侍郎周捨庾於陵二人復預參知若有疑義所掌學士當職先立議通諮五禮舊學士及參知各言異同條牒啟聞決之制防疑事旣多嵗時又積制防裁防其數不少莫不网羅經誥玉振金聲義貫幽微理入神契前儒所不釋後學所未聞凡諸奏決皆載篇首具列聖防爲不刋之則洪規盛範冠絕百王茂實英聲方垂千載寧孝宣之能擬豈孝章之足云

隋潘徽江都集禮序禮之爲用至矣大與天地同節明與日月齊照源開三本體合四端巢居穴處之前卽萌其理文鳥迹以後稍顯其事𨿽情存易簡意非玉帛而夏造殷因可得知也至於秩宗三禮之職司徒五禮之官邦國以和人神惟敬道徳仁義非此莫成進退俯仰去玆安適若璽印塗猶防止水豈直譬彼耕耨均斯粉澤而已哉加以佃漁六學网羅百氏繼稷下之絕軌泗上之淪風賾無隠而不探事有難而必綜至於采標緑錯華垂丹篆刑名長短儒墨是非書圃翰林之域理窟譚叢之內謁者所求之餘侍醫所挍之逸莫不澄涇辧渭拾珠棄蚌以爲質文逓攺損益不同明堂曲臺之記南宮東觀之說鄭王徐賀之答崔譙何庾之論簡牒𨿽盈菁華蓋鮮乃以宣條暇日聽訟余晨娛情窺寶之鄕凝想觀濤之岸摠括油素躬披緗縹芟蕪刈楚振領提綱去其繁雜撮其指要勒成一家名曰江都集禮方可韜之頖水副彼名山見刻石之非工嗤懸金之已陋是知沛王通論不獨擅於前修寧朔新書更追慙於往冊

禮部【明堂】

唐劉允濟明堂賦體神化以成規應靈圖而立矩度七筵以垂憲分四室而通輔合宮之典郁乎軒丘重屋之儀崇於夏禹因殷成於五帝繼周道於千古答后土之嘉祥藹上云之殊祉望仙閣之秀出瞻月觀之左峙鏤紅玉以圖芳肅壇而薦祀道不言而有洽物無爲而自致訪子輿於前迹揆公玉之遺芳順春秋之左右法天地之圓方成八風而統刑徳觀四序而候炎涼跨東西而作甸掩二七以疏疆下臨星雨傍控煙霜翔鶤墜於層極宛虹拖於逰梁昆山之玉樓偃蹇曽何髣髴蒼海之銀宮煥爛安足翺翔於是覽時則徵月令觀百王綏萬姓肆類之典攸集郊禋之禮爰盛衣冠肅於防誠禮樂崇於景令三陽再啟百姓來朝纁霧集旌斾云搖湛恩畢被元气斯調羅九賓之玉帛舞六代之咸韶澤被翔泳慶溢煙霄穆穆焉煌煌焉粵自開辟未有若斯之壯觀者矣

任華明堂賦其宮十二以象辰行水四周而爲海堂筵楣徑可以見乾坤之籌策暑往寒來可以知六九之變攺室也州之數窻也卦之在髙得黃鐘之實柱懸列星之彩畢千古之能事終一人之不宰至有虞之總章期夏后之太室殷重屋以五周太廟以七伊數君之餘制各殊途而並逸𨿽信美於當年是無取於今日別有淸河絆鳥長沙求贄【一作試】討論公玉之圖錯綜伯喈之議倘繡桷之有漸庶靑雲之可致

王諲明堂賦徒觀其藻畫周設雕刻具美綺寮豁達以生風重檐周流以藏晷嵚崟﨑嶬狀昆嶽含霧而挿天衢隆崇峍屼若蓬萊駕鼇而湧海水屹乎氤氳孤標紫氛琁題皓飾金鋪洞文拱星辰以端居傍眺白日慿軒檻以直視俯見靑雲

於沼明堂賦下之象地也以列五位之神上之法天也以配五方之帝稟太乙之威靈順陰陽之開閉左个右个分以寒暑之宜以筵以幾度以堂室之際

劉允濟萬象明堂賦睿哲惟唐受天之明究皇王之鴻休包宇宙之純精恢天祿以作乂攄元命之振英鼓黔雷以播气運蒼昊而時成括闓陽與泰階襲三聖以光亨禮樂交通典謨洋溢天以洛視而書至地以河觀而龍圖出擁神休尊明號激淸流揚茂實將大報於天享神祗以稱秩願卑宮而自處惟禋宗而是卹思致美於總章覽娵訾而法營室訪夏后之軌儀云廣四而修一彼宗周之有制聞或九而或七錯綜乎舊典經始乎玉律紹先志以髙興匪矜功而首出乃延公侯卿士藝人表臣而審其議焉咸以爲明堂者明乎天道者也所以明有功表有徳崇大教發大政登假嚴經欽修宗祀非夫爲己者也安可已乎粵正月庚午始創明堂之制焉考經緯之長策應黃鐘之旋宮穆穆四門可納四气明明八窻均調八風靡金靡玉非磨非礱去隨侯之夜光明素質以爲工思承天以接神故峻極乎皇穹防乎懿濞繣兮丰融雷承乾以震耀云大壯乎其中非至聖之精誠孰能克勤乎此功

宋虞通之明堂頌肅肅明堂惟國之光儀天矩地崇姬潤黃縣殷颺輝服夏擅芳無斁伊典有煥斯章緜緜教樞翳翳化紀聲沈五都風晦千祀我皇烝哉追孝創軌縟憲垂統光圖麗史宗祀旣崇享配惟馨六樂薦和四圭流明殷殷華海鑑盥孚誠慶輝旁燭休光下盈唐崔融代宗奉禦賀明堂成表臣聞昭昭上天五座列降神之府赫赫中國幾筵開布政之宮自軒皇肇制帝堯嗣作歷虞夏而惟新在殷周而克壯斯在尊祖配帝從時統天節寒暑而吹律順陰陽以班令降及有漢頗采前章𨿽年惟屢丰而日不暇給過此以往寂寥無聲伏惟陛下興復舊邦光啟新邑萬物睹而聖人作百寶用而神靈滋遠肅邇安功成道洽泥金刻玉紀修中嶽之儀乘鑾駕龍更葺正陽之禮乾策坤策具稟宸聰左个右个親承叡式朴略淹中莫能言其制度﨑嶇汶上疇克效其規模土事不文木事不鏤九柱自立豈借瑯琊之飛二石潛開寧煩谷城之采板築星奔而化造斧斤風動而神助聖有通於上帝產無費於中人由是日抱紅輝云叢紫靄霜毛下翥電翼羣飛夕見神光似對莊嚴之國晝聞仙響疑過數樂之天匪日而成衝霄特起仰浮圓笠俯鎭方輿金鸑鷟而將飛玉驪龍而若動三辰引曜相望於復道之間六气氤氳旁魄於重檐之半可以發大教陳盛容防百神朝萬國比二儀而永固齊四序而偕行允所謂穆穆皇皇巍巍蕩蕩者矣又代百官賀明堂成上禮表上帝居髙懸太微之府先王建國闡宗祀之堂不有聖人誰其經始伏惟陛下尊祖揚禰嚴禋之徳再光統天順時布政之道尢急親紆睿思躬運模故能上合干象下當坤策柱將扶而已立石未鑿而懸開丹鷟踶甍似鳴岐而逺至蒼虯繞棟疑出河而欲飛神光熠燿於向晚仙樂淸泠而方晝月惟孟夏時屬正陽張文物於闕庭震聲名於防縣聖皇戾止諸侯在列穆穆焉顒顒焉交喜气於三靈動歡心於萬類者也臣等進窺朝典旣逢嘗麥之辰旋顧野誠輕襲獻芹之禮謹上禮若干轝如別項滋疏鶴鼎味劣鱻庖何以延萐莆之涼契芝英之壽

盧照鄰歌明堂穆穆聖皇雍雍明堂左平右墄上圓下方調均風雨制度陰陽四窻八達五室九房南通夏火西瞰秋霜天子臨禦萬玉鏘鏘

禮部【郊祀】

漢揚雄甘泉賦於是欽柴宗祈燎薫皇天招搖太一舉洪頥樹靈旗樵蒸焜上配藜四施東爥滄海西燿流沙北熿幽都南煬丹涯瓚觩防秬鬯泔淡肸蠁丰融懿懿芬芬炎感黃龍兮熛訛碩麟選巫咸兮叫帝閽開天庭兮延羣神儐暗藹兮降淸壇瑞穰穰兮委如山張衡東京賦及將祀天郊報地功祈福乎上思所以爲防肅肅之儀盡穆穆之禮殫然後以獻精誠奉禋祀曰允矣天子也乃整法服正冕帶珩紞紘綖玉筓綦防火龍黼黻藻繂鞶厲結飛雲之袷輅樹翠羽之髙蓋建辰旒之太常紛飇悠以容裔六虯之奕奕齊騰驤而沛艾龍輈華轙金鋄鏤錫方釳左纛鉤膺玉瓖鑾聲噦噦和鈴鉠鉠重輪貳轄疏轂飛軨羽蓋葳蕤葩瑵曲莖順時服而設副咸龍旂而繁纓立戈迆戛農輿輅木屬車九九乘軒並轂弩重旃朱旄靑屋奉引旣畢先輅乃發鑾旗皮軒通帛蒨斾云罕九斿鈒防轇轕髶髦被繡虎夫戴鶡駙承華之蒲梢飛流蘇之騷殺總輕武於後陳奏嚴鼔之嘈囐戎士介而揚揮戴金鉦而建黃鉞淸道按列天行星陳肅肅習習隠隠轔轔殿未出乎城闕斾已反乎郊畛盛夏后之致美爰恭敬乎明神爾乃孤竹之管云和之瑟雷鼓鼝鼝六變旣畢冠華秉翟列舞八佾元祀惟稱羣望咸秩颺槱燎之炎煬致髙煙於太一神歆馨而顧徳祚靈主以元吉

晉郭璞南郊賦於是時惟靑陽日在方旭我後將受命靈壇乃攺步而鳴玉升金軒撫太僕揚六鸞齊八騄列五幡於一元兮靡日月乎黃屋矯陵烏以偵兮整豹尾於後屬武騎仡以淸道被練煥以波燭爾乃造曠場戾壇庭百寮山立萬乘雲縈延祝史肆玉牲登圓丘揖太淸禮羣望告皇靈天澄其气日朗其精飛亷鼓舞於八維兮丰隆擊節於九防祝融穆以肅侍兮陽侯澹以中停於是司烜戒燧火烈具炳宗皇祖而配祀增孝思之惟永郊寰之內區域之外雕題卉服被髮左帶駿奔在壇不期而防峩峩羣辟蚩蚩黎庶翹懷聖猷思我王度事崇其簡服尙其素化無不融萬物自鼓振西北之絕維隆東南之撓柱廓淸紫衢電掃神宇風馬桂林抗旌琳圃五嶽不足以題其勲九韶不足以贊其舞饗駭鬼神聲振丘隴倒景望風龍漢企踵爛若列星之環辰咸云騰而海湧此蓋和气旁通羅潛總自然之感鼓而遂動

唐崔立之南至郊壇有司書云物賦矧器用陶匏借以包茅光逾泰畤馨邁周郊朱火煬煙逺浮於華蓋酒止水近映乎長旓

徐彥伯南郊賦左日壑右星圃吹烈火於炎丘覿堅冰於委羽莫不匍匐我聲教駿奔我珪組納大荒之管鑰伏堪輿之扃戶肇允神聖浸發葆命芬徳馨香崇庸祗敬吟蓼蕭以遊握合枲【一作臺】桑而蘊正闗石和鈞飛沈翔泳擇明居之全法撰蒼渠之闕令則太階平而玉衡正也庶績洪凝賡歌浩作陰隲於下有孚顒若恢負勝之圖賁昭功之籥是以逰乎湍瀨丹鳥吟於觀閣芝房菌蠢而玉英景云璀璨而金萼雙共觝【一作抵】之獸躑躅苑山一稃二米之穎紛拏畎壑邦誦中和甿歌小毖嵗合作噩日交長至遘朔旦之明期擇純陽之正地欲陳大旅展時事告紫宙之成功定皇天之寶位蜃鷩司典鳲鳩蕆職崇泰壇考星翼劃八卦以通道錯五行而辧域對越精祗森羅正直木巽火而殷薦豫乘雷以防極載師淸野土訓掃防繚垣虹合參途電聨籠組帷以艾景覆皇邸以慶煙宮伯糾其禁內饔烹其鱻周廬攢構以戢孴列纛抗莖而翩綿繩繩都人濟濟多士九牧之守百蠻之子莫不絜【一作挈】鴈提羔攢驂噎軌紛鴻溶以騰逗叛遹皇而佁儗或駢肩而側足吾君之戾止若葵藿之傾離光同江河之赴溟水也然後啟端門警仙蹕雙鳳矯首六龍齊膝靑斾罥云紅旌彗日鏘玉鸞之鳴轙按金雞之廣術傳畫角以啾嘈曳朱旗以駢坒【蒲必切見吳都賦】呵風伯令戒道制防使司律此靈祗所以保綏皇天所以宥密於是辟龍次幸蜺幬鶉鳥司表熊羆奉收皇帝乃彰畫黻襲大裘端玉珽肅珠旒翼翼穆穆遂臻乎圜丘躬孝享擁神休設天宗之六席援長髮之二球盥以明水薦以香羞陳蒼璧而咸事借白茅而闡幽絜騂旄之泔淡酌瓚之觩防盛哉神【疑作坤言後亞獻】極順天而見邸乳祥開曽沙業薦赫禮數於彤壼布徽音於紫縣率先於金簿之蠶謹覆以瑤筐之燕皇后介禮恭玆亞奠凝億兆之歡心注穹蒼之景盼紫防開兮天香滿神之來兮軒星纂黃鐘兮雪飛調大呂兮風暖戛云和之寶瑟吟孤竹之淸管石麟夭矯團翠煙而上徵蕤鳳防霍迓鴻釐之無算瑞气蜿蜒於藪甸祥光熠爚於旄罕三觶終獻萬祗呈醺升羽節導靈羣凝肆夏以靑晷颺登歌而咽云徽鸞鷖之颯沓致戩谷之絪緼

杜甫朝獻太淸宮賦太一奉引庖犧在右堯步舜趨禹馳湯驟郁曽【一作閟】宮之嵂崒拆元气以經構防紫雲而竦墻撫流沙而承霤紛隳珠而陷【一作隠】碧防波錦而浪繡森靑防而欲雨赩色【一作光】炯而初晝於是翠蕤俄的藻借舒就祝融擲火以焚香溪女捧壺而盥潄羣有司之望幸辧名物之難究瓊漿自間於粢盛羽客先來於介冑

賈餗至日圓丘祀昊天上帝賦是時星昏東壁日躔南至爰命有司肅將祀事羅幄帟以云黕駢罍俎以鱗次借白茅兮取諸潔薦蒼璧兮象其類皇威允穆司儀辧等而以班明徳惟馨祝史陳辭而不愧覆玉葉之卿云昭扶桑之初日齋心滌慮所以感無不通樂徧禮成故能神降之吉

杜甫有事於南郊賦蓋主上兆於南郊聿懷多福者舊矣今玆練時日就陽位之美又所以厚祖考通神明而已職在宗伯首崇禋祀先是春官修頌祗之書獻祭天之紀令泰龜而不昧俟萬乘之將履掌次閱氊邸之則封人考壝宮之防司門轉致乎牲牢之系小胥專達乎懸位之使二之日朝廟之禮旣畢天子蒼然視於無形澹然若有所聽又齋心於宿設將旰食而匪寧旌門坡陀以前騖彀騎反覆以相經頓曽城之軋軋軼萬方之熒熒馳道端而如砥浴日上而如萍掣翠旄於華蓋之角彗黃屋於鉤陳之星神仙戌削以落羽魍魎幽憂以固扃戰岐栗華擺渭掉涇地回回而風淅淅天泱泱而气靑靑甲冑乘陵轉迅雷於荊門巫峽玉帛淸迥霽夕雨於瀟湘洞庭於是乘輿霈然乃作翳夫鸞鳳將至以沖融寥廓不可乎彌度聲明通乎純粹溟涬爲之垠堮駟蒼螭而蜒蜿若無骨以柔弱奔烏獲而黝蟉徒有勢於殺縛朱輪竟野而杳冥金鋄成陰以結絡吹堪輿以軒輊槍寒暑以前卻中營密擁乎太陽宸眷臨乎長薄熊羆弭耳以相防虎豹髙跳以虛攫上方將降帷宮之綝縭屏玉軑以蠷略人門行馬以拱乎合沓之場皮弁大裘始進乎穹崇之幕衝牙鏗鏘以將集周衞轇轕而咸若月窟黒而扶桑寒田燭稠而曉星落肅定位以告潔藹嚴上而淸超云菡萏以張蓋春葳蕤以建杓簪裾斐斐樽俎蕭蕭方面曲折周旋寂寥必本於天王宮與夜明相射動而之地山林與川谷俱標於是乎官有禦事有職所以敬鬼神所以勤稼穡所以報本反始所以度長立極酒明水之上越席疏布之側必取先於稻秫麯糵之勤必取著於紛純文繡之飾𨿽三牲八簋丰備以相沿而蒼璧黃琮實歸乎正色先王之丕業繼起信可永其昭配羣望之徧祭在斯示有明其翼戴由是播其聲音以陳列從乎節奏以進退韶夏濩武采之於訓謨鐘石陶匏具之於梗槪變方形於動植聽宮徵於砰英華發外非因乎簨簴之髙和順積中不在乎雷鼓之大旣而臠醟掛罥柴燎窟塊騞砉擘赫葩斜晦潰電纒風升雪颯星碎拂勿侹濙溟蓯淬聖慮岑寂黃增霈蒼生顒昂毛髮淸籟雷公河伯或駓騃以修聳霜女江妃乍紛綸而晻曖執紱秉翟朱幹玉戚鼓瑟吹笙金支翠旌神光倐斂祀事虛明於是涾乎渙汗紆余乎經營浸朱崖而灑朔漠洶暘谷而濡若英耆艾涕而童子儛叢棘坼而狴犴傾是率土之濱覃酺醵以涵泳非奉郊之縣獨宴慰以縱橫澤淡濘乎無極殷薦綢繆乎至精稽古之時屢應符而合契聖人有作不逆寡而雄成爾乃孤卿侯伯羣儒三老儼而絕皮軒趨帳殿稽首曰臣聞燧人氏已往法度難知文質未變太昊氏繼天而王根啟閉於厥初以木傳子攄終始而可見洎虞夏殷周玆煥炳而蔥蒨秦失之於狼貪蠶食漢綴之以蛇防龍戰中莽茫茫夫何從聖蓄縮曽不下眷伏惟道祖視生靈之磔裂醜害馬之蹄齧呵五精之息肩考正气之無轍協夫貽孫以降使之造命更挈累聖昭洗中祚觸蹶气慘黷乎脂夜之妖勢回薄乎龍蛇之孽伏惟陛下勃然憤激之際天闗不敢旅拒鬼神爲之嗚咽髙衢騰塵長劍吼血尊卑配宇縣刷揷紫極之將頺拾淸芬於已缺鑪之以仁義鍛之以賢哲聨祖宗之耿光捲夷狄之彯撇蓋九五之後人人自以遭唐虞四十年來家家自以爲稷禼王綱近古而不軌天聽貞觀以髙掲蠶爾差僭粲然優劣宜其課密於空積忽微刋定於興廢繼絕而後覩數統從首八音六律而惟新日起算外一字千金而不滅上曰吁昊天有成命惟五聖以受我其夙夜匪遑實用素朴以守於嗟乎麟鳳胡爲乎郊藪豈上帝之降鑑及玆元之垂裕於後夫聖以百年爲鶉鵓道以萬物爲芻狗今何以茫茫臨乎八極眇眇托乎羣後端策拂於周漢之餘緩步濶視於魏晉之首斯上古成法蓋其人已朽不足道也於是天子黙然而徐思終將固之又固之意不在抑殊方之貢亦不必廣無用之祠金馬碧雞非理人之術珊瑚翡翠此一物何疑奉郊廟以爲寶增怵惕以孜孜況大庭氏之時六龍飛禦而歸

權徳輿朔旦冬至攝職南郊因書卽事詩大明南至應天正朔旦圜丘樂六成文軌盡同堯歷象齋祠忝備漢公卿星辰列位祥光滿金石交音曉奏淸更有觀臺稱賀處黃雲捧日瑞升平

李吉甫圜丘攝事合於中書後閣宿齋移止於集賢院防門下相公以七言垂寄因敍所懷奉寄詩淮海同三入樞衡過六年廟齋兢永夕書府防羣仙粉壁連霜曙冰池對月圓嵗時憂裏換鐘漏靜中傳蓬發顏空老松心契獨全贈言因傅說垂訓在三篇

武元衡奉酬中書相公至日圜丘攝事宿齋敍懷見寄詩郊廟祗嚴祀齋莊覿上別開金虎觀不離紫微天樹古長楊接池深太液連仲山方補職文舉自傷年風澁銅壺漏香凝綺閣煙仍聞白雪唱流詠滿鵾又裴度詩翼亮登三命謨猷本一心致齋移祕府祗事見衝襟皓月當延閣祥風自禁林相庭方積玉王度已如金運偶唐虞盛情同丙魏深幽蘭與白雪何處寄庸音

鄭谷丞相孟夏禮薦南郊紀獻十韻詩節應淸和後郊宮事潔羞至誠聞上帝明徳祀圜丘雅用陶匏器馨非黍稷流就陽陳盛禮匡國稱鴻休漸曉蘭凝露微涼麥弄秋壽山橫紫閣瑞靄抱皇州外肅通班序中嚴錫慶優升歌三酒備表敬百神柔池碧將還鳳源淸再問牛萬方瞻輔翊共賀贊王猷

梁簡文帝上南郊頌表𨿽周郊南甸宗伯之官徒設漢興北畤夤恪之道未隆而體元含極先後弗違典盛望禋禮通孝敬潔靜之禮載光禘郊之風斯洽昔東平瑯琊著藻炎徳臨淄中山摛文魏美

唐令狐楚爲桂府王珙中丞賀南郊表臣聞禘嘗之禮所以仁祖禰也郊祀之儀所以尊天地也五帝之前蕢桴土鼓致其敬敬有餘矣而禮不足三王以降金罍玉斚備其禮禮有餘矣而敬不聞秦之增封也覬望神仙漢之郊丘也禳除災害𨿽無文而咸秩終有廢而莫舉猶可以編在方冊垂其鴻名豈若國家防文質於六經之中陛下酌損益於百代之後旣昊天之承【疑作成】命得黎人之歡心九谷有年四方無事然後因吉土迎長日咸池屢舞太蔟登歌萬靈識周旋之位百神知饗獻之節云斂而柴燎髙達風淸而蕭薌遠聞信大報之無私亦鑑之不昧當時集軍州官吏僧道百姓等丁寧宣示訖惟天之意莫遺於細微如日之輝不隔於幽逺頑鈍知感鬼神懷柔何則刑莫大於成獄陛下捨之罪無輕重恩莫深於延賞陛下推之澤及存歿行道求志敢於直言者旣許以親覽觸綸罣网屏於遠方者又移之近郊減來嵗之新稅昭其儉也棄七嵗之逋債諸仁也念勲臣而樹勲者益勸尊有徳而不徳者知慙賜羸老有粟帛之優禮神祗無牲幣之愛此所謂幽室盡曉枯條徧春雷雨作而蟄虫昭蘇疾風行而窮鳥飛舞率土臣下不勝大慶況臣被恩澤獲齒生類防守逺郡阻窺盛禮徘徊天外目與心防

王晙賀南郊表燔燎洞合於神光日月共禎於瑞色宋宋祁賀南郊大赦表顧懷時憶瑞應日來亟修上儀若祗舊典戒期百職攽詔九州曳云鳳之徜徉服翠虯之伴奐殊庭一獻諸祜徧躋遂自陽靈之宮往防天元之旦羽旄四合垓陛參登上璧左琮之華合袪而信祝祖蕝宗題之次更侑而迪嘗拜嘉胙於席垂列欽柴於云表靈心合答熈典備成臣向觀舊史殫見往朝或不愛牲玉爲恭殊非明薦或所過租賦爲復蓋出重勞語昔罕全訂今絕擬所恨淸塵在望自苦周南之畱紫槖仍持不與甘泉之從

宋王安石賀南郊禮畢肆赦表精意上昭神靈底豫茂恩旁暢夷夏接和【中賀】臣聞道以饗帝爲難禮以配天爲至有秩斯祜惟四表之歡心胡臭亶時匪九州之美味自古在昔若聖與仁厥遭昌辰乃覩熈事恭惟皇帝陛下邁種三徳敷奏九功率吁奉璋之眾髦肇稱奠璧之新禮廟籩致孝郊血告幽誠旣格於穹旻福遂均於品庶振憂矜寡原宥眚烖第五玉以褒封善人是富發三錢而慶賜賤者不虛天其居歆人以呼舞

曽鞏賀熈寧十年南郊禮畢大赦表其功施於人效見於事則宅仁由義搢紳之徒成材於學校超距蹋鞠熊羆之旅養勇於營屯甌窶污邪之收充於倉廩闗石和鈞之利阜於市防家有樂豫之聲人無愁怨之色協气所召休應自殊鉤陳太微星緯咸若昆侖渤澥波濤不驚近則金石之音鳥獸欣躍逺則干羽之舞蠻夷駿奔象齒旅於闕庭龍媒納於閒廏是謂六府三事皆可以歌四海九州罔不率俾蓋巍巍而特起非瑣瑣之能闚故寅畏嚴恭積之有素而齋明薰祓進而益防在於物者不取其煩盡諸已者必求其實是以蕭光之烈奏於宗祊柴燎之蒸焜於郊兆幽隠昭答神靈顧懷無疆惟休方寖昌於萬世不敢專享故敷錫於羣元梁簡文帝南郊頌龍官弱言之後合揆於蒼旻鳥紀垂衣之君昭格於上帝皇帝之禦天下也塵淸世晏蒼兕無所用其武功運謐時雍鴛鷺咸並修其文徳玉門罷紫塞沈烽畫一之政萬代表於時和三章之律百姓沐於仁壽於是龍光之地日浴之鄕紫舌黃支頭飛鼻飲自西自南無思不服由是嘉祥被眾瑞發金人澤馬丹甑玉雞三角九尾四肩六足參差於郊藪布濩於宮闈乃以恭肅神祗理通孝敬江左以來爽塏未辟爰命將作揆日載營三靈葉響百工咸事宛如神造儼類仙居五達四通廓郊彌澤南瞻重嶽北眺芒嶺東臨霸滻西望舊丰紆余委蛇丘陵起伏澎湃嶤屼山川異態飛梁邃宇洞爥空懸紫殿仙宮霞鶱鳥翥霧映倒梁日光疎鈑玉桃捲葉銀樹抽芳百果千株三珠八桂朝葉與蜜露共鮮晚花與薰風俱落露禽乍聚望北翼之翺翔歸飛時宿聞同心之夜響故以熊熊灼灼炫兩明而仰七曜紛紛沐沐承五煙而帶三靈圓丘閒靜紫壇肅設五精之場千神之位八堦麗四維博敞宛若千仞狀懸流之仙館煥如五彩同瑤山之帝壇石牒神昌之瑞方臻金縷飛光之徵永固是雕是琢鄙茅茨之爲倫非珠非玉嗤甘泉之已奢望昔方今獨髙千古沿襲異等質文斯中於是嵗在單閼星次娵訾律中太蔟日惟辛卯特有事於南郊甸師淸野封人壝宮朱幕夕峙帷宮宿設曉漢斜陰挈壺升漏天子禦玉輅動金根八驥揚衡雙龍翼蓋云罕徐回鳴鐃韻響風承豹尾日映鶡冠萬騎天行千乘雷動石鎧犀衣之士連七萃而云屯珠旗日羽之兵亙五營而星列鬱鬱阡阡震震塡塡充溢乎國都彌漫於邑者也若乃回輿降蹕薦禮帝儀揖太淸秩羣望被大裘服山冕恭蒼璧之明祀穆靈壇之禋敬黍稷非馨明徳惟馨日曜彤精天澄翠色百僚師師九官濟濟千神葉福萬億均慶六典斯備三禮必該焚柴告成防不欽若翠煙升緑【疑】同河濱之瑞云丹燎燭天若帝鄕之美气雲門麗舞咸池廣樂已葉九韶之曲復諧六列之奏金匏旣動望蜿蟬之遊龍玉磬徐鳴觀參差之舞鳳袿轊駕肩士女塡噎接袂爲幃連裾猶堵鼓腹擊轅行歌舞抃然後紆玉輦而謝書生登靈臺而望云物欽明美化跨萬古於玆日廣運愉樂表千載於當今其辭曰肅恭明神逖聽前踵配天道尊迎陽義重酒陶匏燔柴云聳跨舜論韶籠堯稱拱郊宮載靜紫壇新謐肅肅禁闈陰陰仙室六戎列野八鑾昭日架殿星羅重宮霧出康哉徳盛美矣時丰三辰增曜七政永崇五方來洎四煥玆通懸繩度笮駕塵追風旣敷懋化復覩瑞滋金車出野玉露霑墀紫脫神艸華平瑞芝長愉汪濊永固雍熈

唐王勃拜南郊賦三門遁甲黃公成不戰之師五壘神兵女下先登之策肅牙璋而按律輝旄節而分麾降南宮之元老裂西營之毅卒良將首路偏戎竟野軸轤萬里旌旗四合金緗玉匱司空慿首勝之威鶚視龍趨將軍仗萬全之略負鼇丘而峻壁據黿壑而深溝一鼓而亭塞無塵七縱而江山失險伐罪以明而不以眾懷遠人於絕境均惠化於殊鄰登若木以照臨折紅桃以延佇然後分州列鎭對明月以收營返斾旋戈部云而振旅爰考吉日遂靜行宮有司具典乘輿乃出撫虯戴翠鳳鼉鼔按節鯨鐘流響千乘嶽動萬騎林回星陳而天行雷震而霧合是時未登夫太壇也乃齋帷宮宿帳殿華蓋移影鉤陳從蹕千營夕布亙蒼野而煙凝萬幕宵懸背黃闉而霧列旣而屏翳淸曉飛廉警旦孫叔奉轡王良聳策雲藏星謐宇曠山明旌軒具照簫笳互凝陟名嶽以告成歷神丘而展事國容象物而動朝章視令而肅宸儀有睟虛徐大帝之庭列侍無嘩髣髴華胥之國於是襲衮服戒俎豆端瑞班儼華旒樂懸六代禮備三古奠惟蒼璧借用白茅鳴孤竹之簫管奏空桑之琴瑟感格以誠不以事動植咸驩敬神以道不以華天人合應然後駐聲名於上邑反文物於仙宮因雷雨而作施法雲天而用響風行電舉未寸景而浹九埏野抃途歌不崇朝而晏六合

盧照鄰歌南郊虔郊上帝肅事圓丘龍駕四牡鸞旗九斿鐘鼓晚引紫煬髙浮日麗蒼璧雲飛淸球皇之慶矣萬壽千秋

晉郊祀歌整泰壇禮皇神精气感百靈賓蘊朱火燎芳薪紫煙起冠靑雲營泰畤定天衷思心睿謀筮從建表蘊設郊宮田燭置雚火通歷元旬集首吉飾階壇坎列室

周庾信方澤降神歌辭報功陰澤展禮郊平琮鎭瑞方鼎升庖調歌孤竹縮酒江茅聲揚鐘鼓器用陶匏列曜秀華凝芳郁荔川澤茂祉丘陵容裔云飾山罍蘭浮沈齊日至之禮歆玆大祭

【闕】

祠靈星賦於是驗星紀稽帝文覩農祥之晨正彰土膏之脈分奠玉杯於靑帝用潔牲於白雲列綴兆於峻舞徵歌頌於絲衣雕豆玉觴自殊器於宗祀靑圭紺席乃葉禮於禳祈【祭星附】

禮部【社稷】

唐張餘慶祀后土賦隔嵗梅花氛氳於帳殿迎春楊栁搖曳於離宮戈橫鐵騎旗掣長虹疊靈鼓於流水引繁笳於朔風甸師淸野宗伯奉秩端旒垂綖左輔右弼修五禮之大道酌千靈之故實防幣藻耀層壇崷崪黃琮展前以備陳白茅有借而間出酒式降以尙本瑞圭不瑑【音篆】而貴質繁纓藻帶燦爛於祭容孤竹雲和鏗鏘於聲律郁人獻爵司幹授器據靑野之雕阜肅黃祗之神位鼎气歊云神光燭地魏珠映天子之輦汾鴈入大夫之贄薰風偃艸以浹洽遲景暄空而明媚河圖所以無隠天寶由其不祕豈比夫魯蠟有乖仲尼聞而發嘆漢祀多僻匡衡陳其用祥

唐宗后土神祠碑往者漢氏之祠也牲以養牛五嵗蠒栗所以貴其誠借以采席六重槁稭【一作稭】所以尙其質事與古及【一作反】義不經見朕因其地而不因其儀取其得而不取其失凡牲幣法物之事歌舞接神之類咨故實於方澤不遂過於元鼎此皆公卿大夫鴻生鉅儒獻其方聞匡於不逮朕何有也享於至誠錫以繁祉黃雲蓋於神鼎降光燭於靈壇自昔已然乃今復見豈與夫封禪有牒專在求僊祕祝有辭密於移過而

已

隋牛祈社歌厚地開靈方壇崇祀逹以風露樹之松梓句萌旣申芟柞伊始恭祈粢盛載膺休祉

又祈稷歌粒食興教播厥有先尊神致潔報本惟虔瞻楡秉耒望杏開田方慿戩福佇詠丰年

禮部【封禪】

唐李義府在巂州遙敍封禪詩天齊標巨鎭日觀啟崇祠岧嶤臨渤澥隠嶙控河沂建嶽誠爲長升功諒在玆帝猷符廣運範暢文思飛聲總地絡裁化撫幹維瑞策開珍鳳禎圖薦寶創封超昔夏修禪掩前姬東後方肆覲西都尊六師肅駕移星苑揚罕馭風司沸鼓喧平陸凝蹕靜通逵汶陽馳月羽陰警電麾巖花飄曙輦峯葉蕩春旗石閭環藻衞金壇映黼帷仙階溢祕秬靈檢耀祥芝三始貽遐貺萬嵗受重釐菲質陶恩奬趣迹奉軒墀觸网淪幽裔乘繳限明時周南昔已嘆卭西今復悲

宋之問扈從登封告成頌詩禦路回中嶽天宮接下都百靈無後至萬國競前驅文衞嚴淸蹕幽仙讀寶符貝花明漢菓芝艸入堯廚濟濟衣冠防喧喧夷夏俱宗禋仰神理凱樂望仙途撫已貧非病時來本不愚願陪丹鳳輦率舞白雲衢

唐許敬宗勸封禪表粵自生民兆興司牧朱襄皓英之日黃軒葛天之世莫不雷鞀振響節萬舞於雲門大路脂輪籍千槁於嬴裏使夫空桑孤竹仰鈞天而合奏十碑再累齊厚地以相終是以員精朗鑑睠欽明之同徳方祗效祉祚至仁之比義馳薰風而驛膏露靈心急於置郵驟澤馬而騖山車神物切於推轂帝道浸微淳風不競南茅北秬綿百世而寂寥升中告成歷千祀而湮墜使太山靡紀梁甫曠巡復盛禮於休明企來蘇於肆覲大夫之樹傾柔荑以望塵仙人之閭聳危峯而佇貺

駱賓王爲齊州父老請陪封禪表臣聞元天列象紫宮通北極之尊天帝凝圖猷展東巡之禮是知道隆光宅旣輯玉於雲臺績劭禋宗必塗金於日觀河浮五老啟赤文於帝期海薦四神奉丹書於王防瑞開三脊祥洽五靈旣而緝總章之舊文捃辟雍之故事非煙翼軫移玉輦於梁陰若月承輪祕金繩於岱巘鄒魯舊邦臨淄遺俗俱穆二周之化咸稱一變之風境接靑疇俯瞰獲麟之野山開翠岊斜連辧馬之峯豈可使稷下遺甿頓隔陪封之禮淹中故老獨奏告成之儀是用就日披丹禦壁輪之三舍望云抒素叫天門於九重倘允微誠許陪大禮則夢瓊餘息翫仙閭以相驩就木殘魂遊岱宗而載躍

上官儀勸封禪表臣聞乾元惟大播四序而無言坤儀蓋厚寧萬象而得一至於號均三大體覆載以曲成聖表千齡順剛柔以藏用是以可久可大永固皇王之緒貞觀貞明獨照陶鈞之上故可登封泰嶽類帝以尊天降禪肅然禋宗以厚地伏惟陛下膺圖紹籙儀天纂鏡受昭華而光寶位正璣衡而握金符銷伏鼇而綴上剪應龍而淸下瀆於是靈臺偃伯暢轂埋輪刑政肅淸削秋荼之繁廡雅頌光烈激圓海之漪瀾就月幽覃則燭龍開景薰風遠暢則蟠木增華沒羽浮金之章昭載筆於仙室韋韝卉袵之首襲長纓於蘭錡九疇式序七徳攸宣發神化之丹靑敷禮義之粉澤旣而睿徳潛通至誠冥召禎圖載啟神物發揮雙觡呈班馴擾於君囿九芝獻彩燭耀於帝池太史標祥鏡流千里卿云表貺凝華五色江茅鄗黍嵗時鱗萃東鰈西鶼日月波屬鴻符巨慶疇可詳言誠乃岱郊佇遂云坰望蹕某等永言遐載緬鏡前徽王迹之所葳蕤帝圖之所凝遠龍官結繩之後鳥紀垂衣之君治定功成俱肅升中之禮塵淸海晏咸申謁欵之誠異世同符幹載一揆諒以增髙益厚式酬靈睠陛下徳光宙始文煥震初蓆蘿而因萬物典裒而濟下元鎔範生靈張四維於地絡締構函夏建八柱於樞宏視絕迹功無與二駕三五而遙集超八九而騰驤加以瑤歷啟微躔南至於朔旦金鼓問罪削左袵於交河固可恭柴燎之展采穆靈壇之禋敬焉得徇小節於衝挹忘至公之鴻典絕三神之歡拒萬方之志𨿽復翹心天路未畱三捨之感延佇帝閣逾邈九霄之望伏惟陛下紆瑤池之轡屈姑射之凝神酌令典於中樽遵時邁於嬴裏采公卿之嘉議覽搢紳之讜辭逸記重甄頺章再紐詔雨師以先路命風伯以淸塵六飛案軌九旗齊列榮光承幰非煙翼衡輯瑞而嘉肆覲瘞玉而恭儲祉方使日觀增華仙閭攺飾神光霄映若流照於春陵云色盡開似凝暉於丰谷表咸池於翠岊萬嵗葉其殷薦席槁稭於紫壇八神歆其明祀籠千古之偉觀孕七百之丕業某等命與時偕濯景昌運優遊渠閣之內怊悵南風之弦棲息蓬山之阿弋釣先皇之道至於朝獻國紀頗踐奧隅陛下推而不居竊所未諭郁云梁之典缺懷庭之儀沮神主之欲漏貪天之議伏願杲其日出照其傾陽之心油然作云降其離畢之澤庶使飛英騰茂祕玉檢而遐傳手舞足蹈扈翠華於喬嶽

岑文本勸封禪表伏願順萬國之歡心膺三靈之睠命備天官以周衞盛輿服以巡遊五輅齊列六龍按轡瞻岱郊而啟軔指嬴裏爲一息詔卿士延禮官設壇場陳玉帛禋六宗而報上帝班五瑞以朝諸侯成天下之壯觀紹帝王之盛節俾夫山稱萬嵗壇燭神光播厚福於無窮揚鴻徽於來裔

髙若思勸封禪表伏願褰旒冩照洽羣請於帝兪辟纊垂矜遂微懇於人欲騰玆璽誥激彼天波徵萬玉以警塗詔八神而弭策借江茅而陳鄗黍飾蒼璧而奠黃琮馳萬嵗以飛聲接九重而嫓美使編珠毓貺開麗色於金泥觸石凝禎蕩浮華於石防式昭昌祚永播鴻名凡在生靈義深聳踴

崔融代宰相賀尊號表於是靈命孔彰心防集山開祕篆洛出祥圖毎纓冕同觀軒墀共謁則有曦車五色對玉匣而如遲云蓋三層伴瓊緘而不去

張說大唐封禪壇頌帝乃揖之曰欽崇天道俯率嘉誥恐徳不類敢憚於勤其撰巡狩之儀求封禪之故旣而禮官不誡而備軍政不謀而輯天老練日雨師灑道六甲按隊八神警蹕孟冬仲旬乘輿乃出千旗云列萬防林行霍濩燐爛飛熖揚精原野爲之震動艸木爲之風生歷郡縣省謠俗問耆年舉百祀興墜典葺闕政攸䢐之人室家相慶萬方縱觀千里如堵城邑連歡丘陵聚舞其中垂白之老樂過以泣不圖蒿裏之魂復見幹封之事堯云往舜日還神華靈郁瀾漫乎穹壤之間累封壇於髙岡築泰壇於陽阯夫其天壇三襲辰陛十二咸秩眾靈列座有次崇牙樹羽管磬鏞鼓宮懸於重壝之內干戚釵殳鉤防戣戵周衞於四門之外代國重器傳代絕瑞旅之於中庭玉輦金轂翠冒黃屋夾之於端路庶官百辟羌夷蠻貊褒成之後讓王之客敍立於禮神之場髦頭弩牙鐵馬金鏃介冑如雪旗幟如火遠匝於淸禁之野於是乎以天正上元法駕徐進屯千乘於平路畱羣臣於谷口皇帝禦六龍陟萬仞獨與一二元老執事之人出天門臨日觀次沆瀣宿巉巖赤霄可接白雲在下金奏作佾羽舞撞黃鐘歌大呂開閶闔與天語請將信公奉斗布度懋建皇極勤卹蒼生招嘏乎未兆禳災乎未萌上下傳節而禮成樂徧福壽同歸而帝賜神策乃檢玉牒於中頂揚柴燎於髙天庶衷誠而上達若慿熖而駕煙日轡方旋神心余眷五色雲气拂馬而隨人萬嵗山呼從天而至地

謝偃玉牒眞記我聖王之受命也則九服翹心三靈竚睠振幹維以綴象舉地絡以籠人曩者炎運將終九域淪陷於是披丹霄而軒鵬翼駕海而截鯨鱗俯拔嵩華仰回星漢納風雲於懷抱鼓雷電於胸臆流雕矢於日谷橫文劍於天外所以八狄乘風九夷請朔固可以包鎭虞夏跨躡殷周今陛下乃欲貶惡百靈拒絕羣議虧厥眞紀昧玆懿徳使泰山指望梁甫失幸金繩脫檢玉牒收文瑞日潛暉徳星晦色此非所以發榮舒徳應天順時垂裕百代激流千祀者也伏願陛下上祗天休下順坤徳葉羣靈之望從億兆之心淸蹕云亭鳴鑾岱嶽肆射牛之禮展大澤之詩垂紺幄而佇羣神謁紫壇而陳眾瑞使白雲朝起靈光夜燭應千齡之期流萬嵗之響則四溟受福天下稱泰明明聖範巍巍至徳化難名神功靡測上包幹下括坤域五嶽塵銷四溟波息仁風綿浹惠澤下霈船海極琛梯山窮貝九譯同徳萬里齊信宿彗收芒朝云解陳階蓂晦落庭軼晨鮮氤氳和气蕭索非煙輪重璧合星次珠聨鴻名始茂景祚方延霧辟云防霞褰日觀山川效祉人神葉贊靈貺凝祥光華啟旦播美貞石馳芳柔翰徳盈彌損道積逾中禮成斯大樂變推功讓爲政始益寡謙終千齡展美萬古承風

李嶠大周降禪碑正八柱之低昂理三光之盈縮乾坤【一作象】闗鑰於廡下品物鑪錘於堂【一作掌】內春生夏長循環奉亭毒之仁暑往寒來奔走赴財成之節幹苞虎皮箭射貍首鞞鼔不作廟堂懸百勝之威尉候無虞徵戍罷三邊之役恩澤流通教化洽著龍荒鼠徼覃防外之雍熈鳳穴麟洲奉寰中之度律遠安邇肅地平天成【一作天平地成】玉律調年珠囊葉紀棲京坻於隴畆逸馬牛於衢路惸嫠餼班白不提閭閻無犬吠之驚風俗有鶉居之暇原隰驅軺之使采詩聽歌菑畬植杖之翁擊壤鼓腹和气旁薄禎符肸蠁招一角五蹄之仁獸儀九苞六象之仙禽亳蟬出其祥麟昆田化其珍物日烏素毛而丹喙天甲而靑純雲蒸霧湧拜九洛之璿圖電激雷奔受三淸之寶冊若乃山鶼海鯨石銘巖篆之符候月搖風連葉駢柯之祉神靈之所酬酢廣大之所薦成紛綸葳蕤紹至疊見董狐之窮墨罄簡書而未周夷吾之傾辯畢辭談而不盡包含藝文考練風俗采儒術徵禮官窺五嵗之典章覈四朝之制度叔孫掌事容成諏日以天冊萬嵗二年臘月乙亥辟丹掖開紫微撫虯按黃道葉紀先路靈威並轂五戎促節旗常【一作旌旗】畫垂象之文六甲分營壁壘曖太陰之气雷動海運天回星轉逾鼎觀而南下望圭臺而左薄陸離方攘煥炳聿皇以屆夫嵩陽萬乘停鑣百司就列文物隠地遺光滿於竹宮輿徒沸川輕壒埋於石柱山祗防野風伯淸塵玉醴潛滋金砂闇湧神鐘驚曙峯巖傳九乳之音寒律移暄艸樹動三陽之色借陳蒩稭器用陶匏髙炎四施耀流沙而燭滄海廣樂六變來象物而降天神感霏煙瑞【一作潏】露之徵延薰風景星之祉戈矛山立玉帛星陳登澗沼之毛輯江淮之物禹會之殊方異俗俱執豆籩漢祠之偉獸珍禽悉加壇墠撫空桑之琴瑟郁鬯之樽罍咸秩眾靈徧祀羣望席以黃琮爲鎭書以靑石爲緘元封之謁欵【一作欵謁】方丘儀因東峙建武之推功太折禮視北郊陽烏珥而仙鶴飛紫雲騰而黃霧起靈之來兮如雨瑞之委兮如山方使炎農抱愧愕睨於梁甫之阿姚舜欽風延佇於崇髙之路盧照鄰歌登封炎圖喪寶黃曆開璿祖武類帝宗文配天玉鑾垂日翠華陵煙東云幹呂南風入弦山稱萬嵗河慶千年金繩永結璧麗長懸

禮部【祭山川】

【闕】衛顗西嶽華山亭碑文巖巖西嶽五顚次宗緒徳之尊太華優隆皇帝永思祀典孔明髙神肯宴圭璧贄通赫赫在上以畜萬邦惟嶽降神實生羣公卿士百辟纘業攸帝命不違嵗事報功羣後命卿散齋外亭敬恭明祀以奉皇靈處所逼窄屑窣有聲神樂其靜翛翚無形尊卑有序潔心致誠因繕舊室整頓端平在其板屋孰不加精天人同道萬祚來迎旣受帝祉延於後生爲龍爲光顯乂王庭爲公爲侯福祿來成刻石紀號永享利貞

後漢張昶西嶽華山堂闕銘易曰天地定位山澤通气然山莫尊於嶽澤莫盛於瀆山嶽有五而華處其一瀆有四而河在其數其靈也至矣聖人廢興必有其應故岱山石立中宗繼統太華授璧秦胡絕緒白魚入舟姬武建業寶珪出水子朝喪位布五方則處其四列三條則居其中若廣袤奇虫山經有紀矣是以帝王巡狩親五嶽而告至覲方後而考禮故經有望秩之禋典有生殖之祀蓋所以崇山川而報功也四海一統天子秉其禮諸侯力政彊國攝其祭奉其邑曰華陰也久矣乃紀於禹貢而分秦晉之境秦鄙晉之西則曰陰晉晉邊秦之東則曰寧秦邑旣遷徙禮亦如之二國力爭以奉以祭其城險固基趾猶存故老之言未殞於民也逮至大漢受命克亂不愆不忘舊名是復率禮不越故祀是尊歷葉增修虔恭又備一禱三祝終嵗而四以迄於今而世宗又經集靈之宮於其下想喬松之疇是逰是憩郡國方士自遠而至者充巖塞厓鄕邑巫覡宗祝乎其中者盈谷溢谿咸有浮飄之志愉悅之色必雲霄之路可升而越果繁昌之福可降而致也故殖財之寶黃玉自出令徳之珍卿相是毓匪惟嵩髙降生申甫此亦有焉天有所興必先廢之故殷宗周宣以衰致盛是時也王業中缺大化陵遲郡縣旣毀財匱禮乏庭廟傾壊壇場蕪穢祭祀之禮有缺焉於是鎭逺將軍領北地太守閺鄕亭侯段君諱煨字忠明自武威占此土慿托河華二靈是與故能以昭烈之徳享上將之尊銜命持重屯斯寄國討叛柔服威懷是示羣凶旣除郡縣集寧家給人足戶有樂生之歡朝釋西顧之慮而懷闗中之恃𨿽昔蕭相輔佐之功功冠羣後弗以加也遂解甲休士陣而不戰以逸其力修飾享廟壇場之位荒而復辟禮廢而復興又造祠堂表以參闕建神路之端首觀壯麗乎孔徹然後旅祀祈請旣有常處𨿽雨霑衣而禮不廢於穆堂闕堂闕昭明經之營之不日而成匪奢匪儉惟徳是程匪丰匪約惟禮是榮虔恭禋祀黍稷芬馨神具醉止降福穰穰

隋薛道衡祭江文引雙流而分九長四瀆而納百川自晉永嘉幹靈落綱蕞爾吳越僭僞相承陳賊叔寶世濟其凶士庶爲其塗炭人神所以怨憤忝司九伐淸彼一方分命將士乘流南渡仰慿靈佑咸利涉今申命蒼兕躬總精鋭直趨金陵行登石首庶蛟螭竄於洲渚帷蓋靜於波濤江表克平海內淸泰謹申禮薦惟神尙享

禮部【祀廟】

【闕】

新修四晧廟記昔申後黜而小弁賦子朝寵而王室亂獻公從筮晉祀如綫楚建遇讒芊姓累棋列於格言垂作殷鑑漢髙皇帝提三尺劍奮布衣夷秦剪項南面而帝及乎疏孝惠私趙王本根一搖海內失望向使安車空駕羽翼不來蹈金寒玦離之蹤成母愛子抱之計四百之祚岌乎殆哉非四公之髙名不能割漢祖肌膚之愛非畱侯之奇策不能振大賢金玉之音然而顯晦異宜語黙殊用塗山玉帛有櫛風沐雨之勞陋巷簞瓢無被髮纓冠之責兼濟獨善相與背馳惟四先生兩有之矣往者明祠頺壊靡有孑遺太傅兼中書令許國公爰命經營不日而就棟宇甚美神形若生如裁兔鹿之書似指狼羊之諭松涼桂燠云白霞丹坐視天倪時聞地籟

周庾信拓拔儉神道碑桂棟杏梁緑墀靑瑣按歌防舞鳳蓋霓裳南浦送而行雲東風飈而零雨是知漢陽郡前非徒武侯之廟臨淄城下豈獨欒公之社

唐裴度蜀丞相諸葛亮祠堂碑我未從虎時稱臥龍

禮部【宗廟】

唐杜甫朝享太廟賦初髙祖太宗之櫛風沐雨勞身焦思用黃鉞白旄者五年而天下始一歷三朝而戮力今庶績之大備上方采庬俗之謠稽正統之類蓋王者盛事臣聞之於裏曰昔武徳已前黔黎蕭條無復生意遭鯨鯢之蕩汨荒嵗月而沸渭衮服紛紛朝廷多閏者仍亙乎晉魏臣竊以自赤精之衰歇曠千嵗而無眞人及黃圖之經綸息五行而歸厚地則知至數不可以久缺凡材不可以長寄故髙下相形而尊卑各異惟神防系之於是本先帝取之以義壬辰旣格於道祖乘輿卽以是日致齋於九室所以昭達孝之誠所以明繼天之質具禮有素六官咸秩大輅毎出或黎元不知丰年則多而筐筥甚實旣而太尉參乘司僕扈蹕望重闉以肅恭順法駕之徐疾公卿淳古士卒精一黕宗廟之愈深抵職司之所密宿翠華於外戶曙黃屋於通術气淒淒於前旒光靡靡於嘉栗階有賓阼帳有甲乙升降之際見玉柱生芝擊拊之初覺鈞天合律簨簴仡以碣磍干戚宛而婆娑鞉鼓塤篪爲之主鐘磬竽瑟以之和雲門咸池取之至空桑孤竹貴之多八音循通旣比乎旭日升而氛埃滅萬舞淩亂又似乎春風壯而江海波鳥不敢飛而甲嵺以嶽峙象不敢去而鳴佩剡爚以星羅已而上干豆以登歌美休成之旣享璧玉儲精以稠疊門闌洞豁而森爽黒帝歸寒而激昂蒼靈戒曉而來往熈事莽而充塞羣心麌以振蕩桐花未吐孫枝之鸞鳳相鮮雲气何多宮井之蛟龍亂上若夫生佐命之道死配貴神之列則殷劉房魏之勲是可以中摩伊呂上冠防卨代天之工爲人之傑丹靑滿地松竹髙節自唐興已來若此時哲皆朝有數四名垂卓絕向不遇反正撥亂之主君臣父子之別奕葉文武之雄注意生靈之切𨿽前輩之溫良寛大豪俊果決曾何以措其筋力與韜鈴載其刀筆與喉舌使祭則與食則血若斯之盛而已爾乃直於主索於祊警幽全之物散純道之精蓋我後常用惟時克貞膋以蕭合酌以茅明嘏以慈告祝以孝成故天意張皇不敢殄其瑞神姦妥帖不敢祕其精而撫絕軌享鴻名者矣於以奏永安於以奏王夏福穰穰於絳闕芳霏霏於玉斚沛枯骨而破聾盲施殀胎而逮鰥寡園陵動色躍在藻之泉魚弓劍皆鳴汗鑄金之風馬霜露堪吸禎祥可把曽宮歔欷陰事儼雅薄淸輝於鼎湖之上靜餘響於蒼梧之野窅然漠漠惕然兢兢紛益所慕若不自勝瞰牙旗而獨立吟翠駮而未乘五老侍祠而精駭千官逖聽而思凝於是二丞相進曰陛下應道而作惟天與能澆訛散淳朴登尙猶日愼業業孝思烝烝恐一物之失所懼先王之咎徵如此之勤卹匪懈是百姓何以報夫元首在臣等何以充其股肱且如周宣之教親不暇孝武之滛祀相仍諸侯敢於迫脇方士奮其威稜一則以微弱內侮一則以輕舉虛馮又非陛下恢廓緒業其細亦曷足稱丞相退上局天蹐地授綏登車伊澒洞槍櫐先出爲儲胥本枝根株乎萬代睿想經緯乎六虛甲午方有事於防壇紺席宿夫行所如初【已上宗廟】

徐彥伯送特進李嶠入都祔廟詩特進三公下臺臣百揆先孝圖開寢石祠坐卜牲筵思急靑綸賜䢐裝紫槖懸綢繆金鼎席宴餞玉橫川北斗分徵路東山起贈篇樂池歌緑藻梁苑借紅荃騎轉商巖日旌搖闗塞煙廟堂須鯁議錦節佇來旋

唐呂溫代齊賈二相賀遷獻懿二祖表臣聞國有事莫大於嚴祀禮有經莫大於尊祖夏殷得之以繁祉周漢用之以休明爰自魏晉迄於隋氏或以祚短而不及祧正或以時艱而未遑討論紛綸興謝綿曠載祀竟虛盛典允屬昌期陛下道冠前王慶殷累聖奉無競之烈克廣鴻休瞻有赫之靈思正大典精誠感念旰食疇咨內防皇明俯裁羣議奉祖宗於常尊之地定昭穆於式序之宜淸廟肅雍穹保佑奔走夷裔鼓舞生靈煥乎觀一代之光盛矣接千年之統

劉禹錫代京兆李尹賀遷獻懿二祖表陛下濬發睿謩旁延正論爰詔多士防於中臺酌三禮之前文參百王之故事講貫斯定詢謀僉同備物展儀考祥視履配貴神於逺祖正尊位於始封廟貌有嚴禘嘗允穆示人以孝得禮之中旣觀秩秩之容必降穰穰之福【遷祔附】

禮部【陵寢】

梁何遜經孫氏陵詩山鸎空曙響壠月自秋輝銀海終無浪金鳬永不飛閴閴今如此望望沾人衣

唐王維過始皇墓詩古墓成蒼嶺幽宮象紫臺星辰七曜隔河漢九泉開有海人寧渡無春鴈不回更聞松韻切疑是大夫哀

杜甫行次昭陵詩舊俗疲庸主羣雄問獨夫防歸龍鳳質威定虎狼都天屬尊堯典神功協禹謨風雲隨逸足日月繼髙衢文物多師古朝廷半老儒直詞寧戮辱賢路不﨑嶇往者災猶降蒼生喘未蘇指麾安率土蕩滌撫洪鑪壯士悲陵邑幽人拜鼎湖玉衣晨自舉石馬汗嘗趨松柏瞻虛殿塵沙立暝途寂寥開國日流恨滿山隅

宋傅亮修復漢諸陵教夫信陵之墳守衛無曠展季之壠采樵有刑彼匹夫懷道列國陪隸猶見禮異世取貴鄰邦漢髙撥亂反正大造區宇道拯橫流功髙百代盛徳之烈義在不冺

唐韓休梁宣帝明帝二陵碑陵谷驟攺市朝無處荒墳巋然蔓艸蕪沒孟嘗尊貴獨愴雍門之言魏武英威空畱士衡之弔有可悲矣

禮部【朝防】

唐白居易叔孫通定朝儀賦天地澄爽宮殿淸曠風傳警蹕日麗天仗於是右陳列辟左立丞相東西分而則別文武儼以相向簪裾奕奕頌鵷鷺之具寮劍防森森列熊羆之名將帝容式展皇威克壯莫不上恭已以臨下下竭誠而奉上

謝觀周公朝諸侯於明堂賦洞八闥以臨八極辟四門而來萬有所司備班品於庭除執事肅文物於前後及夫諸位散設三公最崇當中階而列位與羣臣而不同諸侯東階之東西面而北上諸伯西階之西東面而相向諸子應門之東而鶚立諸男應門之西而鶴望戎夷金木之戶外蠻狄水火而位配九采外屏之右以成列四塞外屏之左而遙對朱幹玉戚森聳以相參龍旂豹韜抑揚而相偝肅肅沈沈巒崇壑深煙收而卿士齊列日出而天顏始臨戴冕旒以當軒見八紘稽顙負斧扆而南面知萬國歸心於是鏘金石揚律呂動塤篪搖柷敔儼若思而山立悄不言而鴈序一拜一起嶽抃而齊傾舞之蹈之雷屯而復舉俄而翠華轉仙仗回恩覃率土化溢九垓合蠻貊以畢至盡梯航以爰來彼禹有大室武作靈臺曷與此而同哉

梁簡文帝守東華開門詩脂車向馳道揔轡息東華落闗猶待漏交防未通車薄雲初啟雨曙色始成霞壍流鋪紫若城風泛橘花誦終無取顧已自懷嗟周王褒入朝守開門詩直城通復道嚴駕早淩晨鐵符行警曙銀棨未開闉壍暗城無影晴新路不塵屯兵引畫劍騎吹動班輪徒知仰睿藻抽辭慙未申

陳江總賦得謁帝承明廬詩霧開仁壽殿云曉承明廬輪停紺幰引馬度紅塵餘香貂拜黻衮花綬拂除謁帝升淸漢何殊入紫虛

唐太宗正日臨朝詩條風開獻節灰律動初陽百蠻奉遐賮萬國朝未央𨿽無舜禹迹幸欣天地康車軌同八表書文混四方赫奕儼冠蓋紛綸盛服章羽旄飛馳道鐘鼓震巖廊組練暉霞色霜防照朝光晨宵懷至理終愧撫遐荒

又魏徵奉和詩百靈侍軒後萬國防塗山豈如今睿哲邁古獨光前聲教溢四海朝宗引百川鏘洋鳴玉佩灼爍輝金蟬淑景輝雕輦髙旌揚翠煙庭實超王防廣樂盛鈞天旣欣東戶日復詠南風篇願奉光華慶從斯萬億年

又岑文本奉和詩時雍表昌運日正葉靈符徳兼三代禮功包四海圖逾沙紛在列執玉儼相趨淸蹕喧輦道張樂駭天衢拂蜺九旗映儀鳳八音殊佳气浮仙掌薰風繞帝裾天文光七政皇恩被九區方陪瘞玉禮珥筆岱山隅

鄭愔早朝詩瑞闕龍車峻宸庭鳳掖深才良寄天綍趨拜侶朝簪飛舄看來影喧車識駐音重軒輕霧入洞戶落花侵聞有題新翰依然想舊林同聲慙卞玉謬此托韋金

又沈佺期詩閶闔連雲起巖廊拂霧開玉珂龍影度珠履鴈行來長樂宵鐘盡明光曉奏催一經推舊徳五字擢英才儼若神仙去紛從霄漢回千春奉休歷分禁喜趨陪

沈佺期和崔正諫登秋日早朝詩雞鳴朝謁滿白露禁門秋爽气臨旌防朝光映冕旒河宗來獻寶天子命焚裘獨負池陽議言從建禮遊

王維春日直門下省早朝詩騎省直明光雞鳴謁建章遙聞侍中佩暗識令公香玉漏催銅史天書問夕郎旌旗映閶闔歌吹滿昭陽官舍梅初紫宮門栁欲黃願將遲日意同與聖恩長

竇叔向春日早朝應制詩紫殿俯千官春松應合歡禦鑪香熖暖馳道玉聲寒乳鷰翻珠綴祥烏集露盤宮花一萬樹不敢舉頭看

司空曙和耿拾遺元日觀早朝詩元日爭朝闕奔流若防溟路塵和薄霧騎火接低星門響雙魚鑰車喧百子鈴冕旒當翠殿憧防滿彤庭積嵗方編瑞乘春卽省刑太官陳禹玉司曆貢堯蓂壽酒三聲退簫韶九奏停太陽開物象霈澤及生靈南陌髙山碧東方遠气靑自憐揚子賤歸艸太經

韓愈和庫部盧四兄曹長元日朝回詩天仗宵嚴建羽旄春云送色曉雞號金鑪香動螭頭暗玉佩聲來雉尾髙戎服上趨承北極儒冠列侍映東曹太平時節身難遇郎署何湏嘆二毛

白居易行簡初授拾遺同早朝入門因示十二韻詩夜色尙蒼蒼槐陰夾路長聽鐘出長樂傳鼓到新昌宿雨沙堤潤秋風樺燭香馬驕欺地軟人健得天涼待漏排閶闔停珂擁建章爾隨黃閣老吾次紫微郎並入連稱籍齊趨對折方鬭班花接萼綽立鴈分行近職誠爲美微才豈合當綸言難下筆諫紙易盈箱老去何徼幸時來不料量惟求致身地相誓答恩光

鄭谷朝謁詩捧日整朝簪千官一片心班趨黃道急殿揖紫宸深威鳳回香扆新鸎囀上林小松含瑞露春翠易成陰

魏陳王曹植請赴元正表欣豫百官之美想見朝覲之禮耳存九成目想率舞

唐岑文本三元頌攝提攺度孟陬順紀歸余旣終獻嵗方始乃詔司存命掌故考憲章修法度三朝之禮畢陳九賓之儀咸具庭燎晃以飇舉明燈以星布爾乃月正元日節應勾芒浮祥煙而泛佳气辟閶闔而敞徳陽虞賓光於列位呼韓厠乎班行百寮濟濟萬國皇皇腰金鳴玉執贄奉璋內自畿甸外被要荒輸賝王防納貢職方司儀之職無替臚人之列有章旣伸睠於宸極亦矯首於巖廊猶川流之歸海若湛露之晞陽張崇牙設柷敔陳鼎實列樽俎梐枑肅而爲衞戈鋋森以齊舉五輅接軫九旗揚斾羽蓋葳蕤云車晻靄發聲明於文物備威儀於冠帶

禮部【燕享】

隋薛道衡宴喜賦於時霜重庭蘭秋深气寒橫長河之耿耿掛孤月之團團乃有丹墀縹碧柘館椒宮徘徊宛轉掩映玲瓏妖姬淑媛玉貌花叢織女下而星落姮娥來而月空澄妝影於歌扇散衣香於舞風圖云刻雷之樽漬桂釀花之酒拭珠瀝於羅袂傳金杯於素手李百藥笙賦玉饌厲而不爽金罍湛而將溢

梁王僧孺侍宴詩迥鑾避暑宮下輦迎風館漫卿煙轉霏微商雲散蔓艸亙巖垂髙枝起天半回風稍驚水落花漸斜岸妙舞駐行雲淸歌入層漢睟顏暢有懌徳音良已粲

陳江總宴樂修堂應令詩肅城通甲觀承華啟畫堂北宮降恩賞西園度羽觴殊私奉玉裕終宴在金房庭暉連樹彩檐影接雲光仙如伊水駕樂似洞庭張彈絲命琴瑟吹竹動笙簧庸疎濫應阮衰朽媿連章

又秋日侍宴婁湖苑應詔詩翠渚還鸞輅瑤池命羽觴千門響云蹕四澤動榮光玉軸昆池浪金舟太液張虹旗照島嶼鳳蓋繞林塘野靜重陰閣淮秋水气涼霧開樓闕近日迥煙波長洛宴諒斯在鎬飲詎能方朽劣叨榮遇簪笏奉同行

梁何遜九日侍宴詩皇徳無餘讓重規習帝勲垂衣化比屋眷顧愼爲君翾飛悅有道艸木荷平分宸襟動時豫嵗序屬涼氛城霞朝晃朗槐霧曉氛氳鸞輿和八襲鳳駕起千羣羽觴歡湛露佾舞奏承云禁林終宴晚華池物色曛疏樹翻髙葉寒流聚細紋日斜迢逓雨風起嵳峩云運偶參侯服恩洽厠朝聞於焉籍多幸嵗暮仰遊汾晴軒連瑞气飛惹禦香芬

又庾肩吾詩轍迹光周頌巡遊盛夏功鉤陳萬騎轉閶闔九門通秋暉逐行漏朔气繞相風獻壽重陽節回鑾上苑中疏山開輦道間樹出離宮玉醴吹巖菊銀牀落井桐禦梨寒更紫仙桃秋轉紅飲羽山西射浮雲冀北騘塵飛金埒滿葉破栁條空騰猨疑矯箭驚鴈避虛弓雕才濫杞梓花綬接鵷鴻愧乏天庭藻徒參文雅雄唐太宗春日武門宴羣臣詩韶光開令序淑气動芳年駐輦華林側髙宴柏梁前紫庭文樹滿丹墀衮紱連九夷簉瑤席五狄列瓊筵娛賓歌湛露廣樂奏鈞天盈樽浮緑醑雅曲韻朱弦粵余君萬國還慙撫八埏庶幾保貞固虛己厲求賢

李嶠奉和天樞成宴夷夏羣寮應制詩轍迹銘西弇勲庸紀北燕何如萬方防頌徳九門前的的臨黃道迢迢入紫煙仙盤正下露髙柱欲承天山類叢雲起珠疑大火懸聲流塵作刼業固海成田帝澤傾堯酒宸歌掩舜弦欣逢下生日還覩上皇年

盧綸奉和麟徳殿宴百僚應制詩云辟禦筵張山呼聖壽長玉欄丰瑞艸金陛立神羊臺鼎資庖膳天星奉酒漿蠻夷陪作位犀象舞成行网已祛三面歌因守四方千秋不可極花發滿宮香

張說奉和禦制春曉宴兩相及禮官麗正殿學士探得開字詩聖政惟稽古賓門引上才坊因購書立殿爲集賢開髦彥星辰下仙章日月回字如龍負出韻是鳳銜來庭栁餘春駐宮櫻早夏催喜承蕓閣宴幸捧栢梁杯

張說奉和聖制送赴集賢院詩侍帝金華講千齡道固稀位將賢士說書共學徒歸首命深燕隗通經淺漢列筵榮賜食送客愧儒衣賀鷰窺檐下遷鸎入殿飛欲知朝野慶文教日光輝

又賀知章詩西學垂鑑東堂發聖謩天光燭武殿時宰集鴻都枯朽霑皇澤翾飛舞碧梧迹同遊汗漫榮是出污塗三嘆承湯鼎千歡接舜壺微軀不可答空欲詠依蒲

又劉升詩圖書應明主策府宴嘉賓臺曜臨東壁幹光自北辰网羅窮象系述作究天人聖酒千鐘洽仙廚百品陳成山徒可仰涉海詎知津幸逢文雅盛還覩頌聲新

又褚琇詩講習延東觀趨陪盛北宮惟師恢帝則敷教葉天工宣室恩嘗異金華禮更崇洞門淸永日華紱接徽風蓮降堯廚翠橊開舜酒紅文思光萬宇髙議待升中

虞世南侍宴應詔得前字詩芬芳禁林晚容與桂舟前橫空一鳥度照水百花燃緑野明斜日靑山澹晚煙濫得陪終宴握管類窺天

杜審言蓬萊三殿侍宴奉勅詠終南山應制詩北斗掛城邊南山倚殿前云標金闕迥樹杪玉堂懸半嶺通佳气中峯繞瑞煙小臣持獻壽長此戴髙天

趙彥昭立春日侍宴內出剪防花應制詩剪防迎初攀條故寫眞花隨紅意發葉就緑情新嫩色驚銜鷰輕香誤采人應爲薰風拂能令芳樹春

又宋之問詩金閣裝仙杏瓊筵弄綺梅人間都未識天上忽先開蝶繞香絲住蜂憐艶粉回今年春色早應爲剪刀催

又上官昭容詩葉密因裁吐新花逐剪舒攀條𨿽不謬摘葉詎知虛春至由來發秋還未肯疎借問桃將李相亂欲何如

李嶠春日侍宴幸芙蓉園應制詩年光竹裏徧春色杏間遙煙气籠靑閣流文蕩畫橋飛花隨蝶舞艶曲伴鸎嬌今日陪歡豫還疑陟紫霄

蘇頲九日侍宴應制詩嘉會宜長日髙遊順動時曉光云半洗晴色雨餘滋降鶴因韶徳吹花入禦詞願陪陽數節億萬九秋期

沈佺期白蓮花亭侍宴應制詩九日陪天仗三秋幸禁林霜威變緑嶼雲气落靑岑水殿黃花合山亭絳葉深朱旗夾小徑寶馬駐淸潯苑吏收寒菓饔人膳野禽承歡不覺暝遙響素秋砧

張九齡奉和登封禪禮畢洛陽酺宴應制詩大君畢能事端扆樂成功運與千齡合歡將萬國同漢酺歌聖酒韶樂舞薰風河洛榮光徧雲煙喜气通春花頻覺早天澤倍知崇艸木皆霑被猶言不在躬

唐宗左丞相說右丞相璟太子少傅乾曜同日上官命宴都堂賜詩詩赤帝收三傑黃軒舉二臣由來丞相重分掌國之均我有握中璧雙飛席上珍子房推道要仲子訝風神復輟臺衡老將爲調防人鴛鸞同拜日車騎擁行塵樂聚南宮宴觴連北斗醇俾予成百揆垂拱問彛倫

又源乾曜奉和禦制詩睿作超千古湛恩育萬人遞遷齊荷澤同拜忽爲鄰道洽音徽暢芳馳景命新鼓鐘重享禮鴛鷺集朝倫竊位思官謗凋容謝木春慙多無以敍拙實固難陳進級懷三少承光盡百身自當歸第日何幸列宮臣

王昌齡夏月花萼樓酺宴應制詩土徳三元正堯心一國同汾陰備冬禮長樂應和風賜慶垂天澤流歡舊渚宮樓臺生海上簫鼓出天中霧曉筵初接宵長曲未終雨隨行羃合月影舞羅空玉陛分朝列文章發聖聰愚臣忝書賦歌詠頌絲桐

唐宋璟三月三日爲百官謝賜宴表萃帟文茵俱來天上嘉肴淸酤亦自大官

常衮謝賜宴表臣聞禮之制也以飲食親宗族詩之義也以愷樂宴嘉賓以通上下之情以展君臣之義錢翊爲宰相謝內宴表我心則悅洞開咫尺之顏不醉無歸畢降獻酬之禮

又爲兩省官謝內宴表忘憂而飲備六淸旣飽而羞逾百品戒膳夫之失飪詔酒正以如澠賜者鮮闕行之皆徧飾喜則聲從禹律制曲則音自堯聰樂和而鳳鳥應來舞妙而薫風共轉曲形文字全爲生靈承天詔以咸觀兼聞金石泛恩波而已醉不待罇罍柏梁殿惟召詞臣華林園亦非密座共當異寵難並玆辰

李嶠爲姚疇等上禮食表瞻鳳闈而列鼎抗浦而開筵風光滿佳麗之城煙霧上神仙之閣傾罍倒斝盡百辟之歡娛伏檻馮軒延九霄之眺矚五日開十旬之賞千齡逢萬嵗之期

又爲孔禎等上獻食表和如九沸美異八珍有慙殷鼎之滋豈益堯廚之膳

陳子昂爲建安郡王獻食表白茅微借願享於鈞臺潢污菲誠思奉於瑤水伏知金雞瑞鼎盈上帝之珍羞玉女行廚盡羣仙之品味以玆菲薄有陋蘋蘩多慚在藻之歡竊有獻芹之志

李邕謝賜逰曲江宴表順發生之時在鎬之宴仙廚和鼎浹洽於廣筵舜瑟歌風均調於法曲

呂溫代百寮謝許遊宴表令行如春神應若響寒木暉潤嚴風變和始覺飛沈之樂宇宙之寛物自不疑人知所措在宗載考夜飲承湛露之恩求友相鳴時宴奉需云之慶

白居易九日謝賜曲江宴防狀樂感形骸歡容動而成舞榮均艸木秋色變以爲春徒激丹心豈報澤張說先天酺宴序原夫樂生於心非因結風之奏和達於气無待陽春之節蓋澤之所及者深則情之所感者遠是日六樂振作萬舞苒弱鳥獸徘徊士女踴躍則知眾庶觀聽之所樂防酒絡繹大庖燔炙芳溢風煙醉流阡陌則知衣冠酣暢之所適也由近而視遠萬國之慶皆然自明而察幽三靈之歡可接

張說季春下旬詔宴薛王山池序泉賙禦府味給天廚仙倡侑樂中貴督酒太平佳事前史未書申錫逾於百甕慈惠出於三爵炮炙燻林塘醪醴厭丘壑抃急管於無算醉湛恩以取樂

禮部【借田】

晉潘嶽借田賦乃使甸師淸畿野廬掃路封人壝宮掌捨設枑靑壇蔚其嶽立翠幕黕以云布結崇基之靈趾啟四塗之廣阼沃野墳腴膏壤平砥淸洛濁渠引流激水遐阡繩直邇陌如矢蔥犗服於縹軛紺轅綴於黛耜儼儲駕於防左俟萬乘之躬履百僚先置位以職分自上下下具惟命臣襲春服之萋萋接遊車之轔轔微風生於輕幰纎埃起乎朱輪森奉璋以階列望皇軒而肅震若湛露之晞朝陽似眾星之拱北辰於是前驅魚麗屬車鱗萃閶闔洞啟參塗方駟常伯陪乘太僕秉轡后妃獻穜稑之種司農撰播植之器挈壺掌升降之節宮正設門閭之蹕天子乃禦玉輦防華蓋衝牙錚鎗綃紈綷防表朱於離坎飛靑縞於震兌中黃以發暉方防紛其繁防震震塡塡以幸乎借田蟬冕熲以灼灼碧色肅其芊芊似夜光之剖荊璞若松栢之依山顚於是我皇乃降靈壇撫禦耦逰場染屨洪縻在手三推而捨庶人終畆貴賤以班或五或九躡踵側肩掎裳連袂黃塵爲之四合陽光爲之潛翳動容發音而觀者莫不抃舞乎康衢謳吟乎聖世

陳江總勞酒賦在陽春之仲序覽具物之芳菲帥公卿而播百谷親耒耜而命三推開靑壇於迥甸列翠幕於淸沂乃遵執爵之典爰降食蘋之防豁朱鳥之髙牕啟黃龍之抗殿奏帝鴻之萬舞動鈞天之九變顧曲私之亭育遞寒暑而䢐遷謬陳力而策駘豈酬恩於暮年【闕】

借田賦祥風發於耒耜瑞雪掩於郊萬姓顒顒若百川之朝海九宮濟濟如眾星之麗天出甲乙之帳命先農之官設庭燎而晰晰陳量幣而戔戔旌旄夾於翠幕簨簴列於靑壇然後華鐘撞焚燎舉馨香發乎聖躬煙熅感乎寰宇常伯撰播植之器宗人掌牲帛之數旣金石而間陳亦籩豆而靜旅晨光漸朗湛露初晞告九天之事畢將三辰之禮依帝猶懷神農之務穡想伯禹之疆理一之日於是躬耕二之日於是舉趾秉金耦而顒若駕鐡驪而禮矣將致美於粢盛遂盡力於耘耔望農祥之晨正知土膏之脈起所寶惟谷故大飲以勞農所貴惟人故躬耕以悅使祭惟司嗇蠟必田畯卽異畆同穎豈獨瑞於往年象畊鳥耘是錫羨於今運

陳張正見從借田應衡陽王教詩帝京惟赤縣宸居映紫微塗山萬國仰滄海百川歸東郊事平秩仲月祀靈威含光開早扇閶闔啟朝扉洛城鐘漏息靈臺雲霧捲森森虎防前靄靄鸞旗轉屬車逰絳闕風鳥度丹巘帳殿幸金輿旌門擁玉輦玉輦帶飛煙金輿映緑川雨師淸遠路風伯靜遙天分渠通沃野激水入公田艸發靑壇外花飛蒼玉邊蒼玉陳珪璧靑壇躬帝籍冒撅乃三推齊衡均百辟蘭場儼芝駕桂圃芳瑤席山禽詠管弦野獸和金石金石旣相和江海復無波梁客簪裾盛陳王文雅多修塗參弱駘喬木蔽輕羅幸承溫吹末擊壤自爲歌

梁簡文帝借田詩禮經聞往說觀寶著華篇豈如春路動祈谷重民天蒼龍引玉交旗影曲旃皮軒承早日豹尾拂逰煙地廣重畦淨林芳翠幕懸靑壇出長畎帷宮繞直阡秉耒光帝則報獻重皇防度諧金石奏徳厚歌頌詮三春潤蓂莢七月待鳴蟬鰩魚顯嘉瑞銅雀應丰年不勞鄭國雨無營鄴令田是知躬稼美兼聞富教先

齊王融永明九年策秀才文昔周宣惰千畆之禮虢公納諫漢文缺三推之義賈生直言良以食爲民天農爲政本金湯非粟而不守水旱有待而無遷朕式照前經寶玆稼穡祥正而靑旗肅事土膏而朱紘戒典將使杏花菖葉耕獲不愆淸甽泠風述遵無廢而釋耒佩牛相沿莫返兼貧擅富浸以爲俗若爰井開制懼驚擾愚民舄鹵可腴恐時無史白

宋【闕】

賀耕借表借乃借民周雅述載芟之訓冕而從事戴經垂秉耒之詞不惟惇龎純固於是乎誠抑亦醴酪粢盛由此而出故孝武頒詔於東郊章帝親巡於懷縣豈止一時之稱美實爲千古之流光千耦其耘佇慶康功之卽萬邦無斁永歌嗣嵗之興

梁元帝慶東耕啟伏惟陛下敬授民時造幄借圃漢之元鳳未足捧羈晉之太始非堪扶轂

梁元帝祭東耕文三農九谷爲政所先萬箱億庾是曰民天系稱斵耜書美厥田花開杏樹凍解新泉當使黍稷莫莫民翳胥樂甘雨祁祁遂及我私我私之熟表裏禔福禔福中田嵗取十千是藨是蔉登頌有年

禮部【親蠶】

魏韋誕皇后親蠶頌於時明庶扇物鳥帑昏正躬耕帝籍邁徳班令嘉柔桑之肇敷思郊廟之至敬命皇后以親蠶俾躬桑於外坰考時日於巫咸詔太卜以獻禎禦坤徳之大輅翳翠葆以揚旌爾乃皇英參乘塗山奉輿總姜任於後乘載樊衞於貳車千乘隠其雷動萬騎粲以星敷啟前路於三宮命蚩尢而淸衢逰靑虯於左角步素螭於右隅登崇壇而正位覿休气於朝陽步雕輦而下降手柔條於公桑嬪妾肅以涖事職蠶植而承筐供副褘之六服昭孝敬於烝嘗平土就蠶彰乎曩烈亙山成繭著自前書爰崇黻冕之宜遂展鞠衣之範

禮部【巡幸】

漢揚雄幸河東賦伊年暮春將瘞后土禮靈祗謁汾陰於東郊乃撫翠鳳之駕馳先景之乘棹奔星之流旃攫天狼之威弧奮電鞭驂雷輜鳴洪鐘建五旂羲和司日顏倫奉輿樂往昔之遺風喜虞舜之所耕瞰帝唐之嵩髙兮眽隆周之大寧叱風伯於南北呵雨師於西東參天地而獨立廓蕩蕩其無雙

周庾信華林園馬射賦鳥司曆蒼龍馭行羔獻冰開桐花萍生皇帝幸於華林之園千乘雷動萬騎云屯落花與芝蓋同飛楊柳共春旗一色乃命羣臣陳大射之禮騶虞九節貍首七章於是選朱汗之馬校黃金之埒紅陽飛鵲紫燕晨風唐成公之驌驦海西侯之千里莫不飲羽銜竿吟猨落鴈鐘鼔振地埃塵漲天防則錦帳俱移錢則銅山合徙實天下之至樂景福之歡欣者也嵗次昭陽月在大梁其日上已其時少陽春吏司職靑祗效祥徵萬騎於平樂開千門於建章皇帝翊四圉於帝閒回六龍於天苑華蓋平飛風烏細轉帷宮宿設帳殿開筵傍臨細栁斜界宜年河漘薙艸渭口澆泉堋云五色的暈重員陽管旣調春弦實撫玉律調鐘金錞節鼓於是咀銜拉鐵逐日追風並試長秋之埓俱下蘭池之宮鳴鞭則汗赭入埓則塵紅變三驅而畫鹿登百尺而懸熊禮正六耦詩歌九節弓如明月對堋馬似浮雲向埒鴈失羣而行防猿求林而路絕乃有六郡雄材五陵髙選新回馬邑之兵始罷龍城之戰尙帶流星猶乘奔電始聽鼓而唱籌卽移竿而摽箭熊耳刻杯浮雲畫罍水衡之錢山積織室之錦霞開司筵賞至酒正杯來旣而日下澤宮筵防相圃悵徙蹕之流歡眷回鑾之餘武

唐【闕】述聖賦至如雲觀晨開風亭夜敞回長飇於輕翼凝濃露於仙掌沈落月於璧臺掛奔星於珠网羅紈飄而散馥環佩動而流響垂密葉於綺窻散飛花於翠幌復有天池蒙沼以嬉以遊鼓輕枻漾仙舟防喬木鏡淸流魚鳥陵亂蘋藻沈浮控飛梁以架迥列層閣以環洲漬檀欒之修竹映迢遰之危樓風未生而葉動景將昃而光收若夫瑞艸奇色祥樹嘉名霏紅曜紫垂緗拖靑或玲瓏於玉砌或防綴於金楹交九衢而結影分四照以開榮浥朝露而逾馥帶星風而更輕於是登崇觀以周覽辟層軒而遐矚樹含嶺而共靑艸帶原而同緑俯八紘而非逺願千里而爲局

【闕】

望春宮賦鮮飇微扇籠輕靄於髙臺淑气初臨鏁浮光於緑仗吾君於是縱目前檻馳神逺郊散晴煙於地表拂佳气於林梢覩靑陽之煦然載懷祈谷聽鶬鶊之鳴矣不使覆巢布政有孚宸逰是假察微明於逺嶠睇新緑於平野南山之翠色盈前渭水之素光在下蓋將賦借田於晉代豈比撰吉月【疑作吉日】於周雅

李程華淸宮望幸賦竹花𨿽吐如含待鳳之誠雲气才升若睹從龍之狀

李子卿駕幸九成宮賦由是葉淸秋練吉日乘石洗皇輿出七騶按隊千乘扈蹕戈矛林森士馬櫛比始地嶪而天旋終電馳而飇疾翻然而八駿騫騰霍濩而六龍奔逸雷公轉轂風伯按馭朱旗列而秋野生春金甲照而暮川增曙陋漢帝之逰衍哂秦皇之逸豫祥煙不散近飛槍壘之間瑞艸常開並拂車宮之處廣陌鳴鑾異彼逰盤訪百年之疾苦知五稼之艱難成王之搜由是問古公之政有以觀翠華來兮野老喜屬車至兮國人歡詎比夫隴塞回中妄開行幸之路泰郊畤上虛立禮神之壇

張仲素穆天子宴瑤池賦絳宮囿異故鄕之樓臺鳳舞鸞歌勝至樂之韶濩澄光彌極望瑤池湛水容之漫漭蕩日彩以參差逺近洲沚駢羅羽儀蕩蕩五云冒芝田而不散翩翩三鳥拂珠樹以相隨金液是嘗玉杯是挹桃杏之花競秀蓬瀛之侶遙集逰仙可戀覺天路之日長惟帝念歸懼人間之景急

梁簡文帝幸甘泉宮歌雉歸海水寂裘來重譯通吉行五十里隨處宿離宮鼓聲恆入地塵飛暗上空尙書隨豹尾太史逐相風銅鳴周國旞旗曳楚云紅幸臣射覆罷從騎新歌終董逃拜金紫賢妻侍禁中不羨神仙侶排煙逐駕鴻

劉孝威幸甘泉宮歌漢家迎夏畢避暑甘泉宮機車鳴裏鼓駟馬駕相風校尉烏丸騎待制樓煩弓後旌猶五柞前笳度九嵕才人豹尾內禦酒屬車中輦回百子閤扇動七輪風鳴鐘休衞士披圖召後宮材官促校獵涼秋戱射熊

梁簡文帝侍逰新亭應令詩神襟湣行邁岐路愴徘徊遙瞻十里陌傍望九成臺鳳管流虛谷龍騎籍春荄曉光浮野映朝煙承日回沙文浪中積春陰江上來栁葉帶風轉桃花含雨開聖情蘊珠綺札命表英才顧憐碔砆質何以儷瓊瓌

陳張正見禦幸樂遊苑侍宴詩大君臨四表榮光普八埏區中文化洽海外武功宣鳳書下丹篆符著緑編昆明不習戰云夢豈遊畋軌文通萬國旗節靖三邊髙秋藐姑射睿想屬汾川兩宮明合璧雙闕帶非煙揚鑾出城觀詔蹕指郊壥禁苑回雕輦離宮建翠旃流水犇雷轂追風赴電鞭畫熊飄析羽金埒響膠鳴玉升文砌稱觴溢綺筵獸舞依鐘石鸞歌應管弦霞明黃鵠路風爽白雲天潦收荷蓋折露重菊花鮮上林賓早鴈長楊唱晚蟬小臣慙藝業擊壤慕懷鉛康衢飛駛羽大海滴微涓詠歌還集木舞蹈遂臨泉願薦南山壽明明奉萬年

隋薛道衡奉和臨渭源應詔詩功復禹迹至徳去湯羅玉闗亭障遠金方水石多八川玆一態萬里導長波驚流注陸海激浪還天河鸞旗歷巖谷龍穴暫經過西老陪逰宴南風起詠歌庶品仁澤生靈沐太和微臣惜暮景願駐魯陽戈

李徳林從駕還京詩至仁文教逺惟聖武功宣大師觀六義諸侯問百年覽時乘隙訓旅次山川鎭象屯休气華蓋翼飛煙鼓奏千人響旗動七星連峻嶺戈回日髙原馬煦天姑射神遊罷蕭闗獵騎旋更待東山上看君巡狩篇

李徳林從駕巡遊詩大夏堯遺俗汾河漢豫遊今隨龍駕往還屬鴈飛秋天行肅輦路日馭翼華輈朝乘六气輦夕動七星旒谷靜禽多思風髙松易秋遠林才有色遙水漫無流京華佳麗所目極與云浮但覩淩霄觀詎見望仙樓璅門皆秀發鴛池盡學優待君艸封禪東山觀射牛

薛道衡從駕幸晉陽詩省方遵往冊遊豫葉前經金吾朝戒道校尉晚巡營重巒下飛騎絕浦渡連旌澗水寒逾咽松風遠更淸方觀翠華返簪筆上云亭

虞世南奉和幸江都應詔詩南國行周化稽山祕夏圖百王豈殊軌千載葉前謨肆覲遵時豫順動悅來蘇安流浮玉舳戒道翼金吾龍旗煥辰象鳳吹溢川塗封唐昔敷錫分陜被荊吳沐道咸知讓遵儀允美都冬律初飛管陽鴈正銜蘆嚴飇肅林薄愛景落江湖鴻私浹幽遠厚澤潤凋枯虞琴起歌詠漢築動巴歈多幸沾行葦無庸類散樗

唐太宗重幸武功詩代馬依朔吹驚禽愁昔藂況玆承睿徳懷舊感深衷積善欣餘慶暢武悅神功垂衣天下治端拱車書同白水巡前迹丹陵幸舊宮列筵歡故老髙宴聚新丰駐蹕撫田畯回輿訪牧童瑞气縈丹闕祥煙散碧空孤嶼含霜白遙山帶日紅於焉歡擊築聊以詠南風

沈佺期仙萼池亭侍宴應制詩步輦尋丹嶂行宮在翠微川長看鳥滅谷轉聽猿稀天磴扶階迥雲泉透戶飛閒花開石竹幽葉吐薔薇徑狹難畱騎亭寒欲進衣白表獻壽仙吹返彤闈

宋之問三陽宮石淙侍宴應制詩離宮祕苑勝瀛洲別有仙人洞壑幽巖邊樹色含風冷石上泉聲帶雨秋鳥向歌筵來度曲云依帳殿結爲樓微臣昔忝方明禦今日還陪八駿遊

蘇頲奉和登驪山髙頂寓目應制詩仙蹕禦層氳髙髙積翠分巖聲中谷應天語半空聞丰樹連黃葉函闗入紫雲聖圖恢防縣歌賦小橫汾

徐彥伯幸新丰溫泉宮應制詩姬典歌時邁虞編記省方何如黒帝月覽白雲鄕翠仗縈船岸明斾應萯陽風搖花毦彩雪艷寶戈芒禦柏開油次離宮夾樹行桂枝籠騕褭松葉覆堂皇仙女含珠液溫池孕璧房湧疑神瀵溢澄若帝防漿獨沸流常熱潛蒸气轉香靑坻環玉甃紅澱鑠金光藻耀凝芳潔葳蕤獻淑祥五龍歸寶算九鳸葉時康同預華封老中衢祝聖皇

又武平一詩秦王登碣石周後襲昆侖何必在遐遠方稱萬防尊我皇順時豫星駕動軒轅雄防交馳道淸笳度國門回輿長樂觀校獵上林園行漏移三象連營摠八屯旌搖鸚鵡谷騎轉鳳凰原絕壁蒼苔古靈泉碧澑溫參差開水殿窈窕敞巖軒丰邑模猶在驪宮迹尙存煙松銜翠幄雪徑繞花源侍從推艸文章負武賁深仁浹夷夏大造溢乾坤謬忝王枚列多慚雨露恩張說奉和途經華嶽應制詩西嶽鎭皇京中峯入太淸玉鑾重嶺應緹騎薄雲迎霽日懸髙掌寒空映削成軒遊防神處漢幸望仙情舊廟靑林古新碑緑字生羣臣願封岱回駕勒鴻名

又張九齡詩萬乘華山下千巖云漢中靈宮𨿽奧密睿覽忽同日月臨髙掌神仙仰大風攢峯勢岌岌翊輦气熊熊揆物知幽贊銘勲表聖衷防應陪玉檢來此告成功

唐明皇早渡蒲津闗詩鐘鼔嚴更曙山河野望通鳴鑾下蒲阪飛斾入秦中地險闗逾壯天平鎭尙雄春來津樹合月落戍樓空馬色分朝景雞聲逐曉風所希常道泰非復候繻同

又張九齡奉和應制詩魏武中流處軒皇問道回長堤春樹發髙掌曙雲開龍負王舟度人占仙气來河津防日月天仗役風雷東顧重闗盡西馳萬國陪還聞股肱郡元首詠康哉

唐明皇早登太行山中言志詩淸蹕渡河陽鳴笳上太行火龍明鳥道鐵騎繞羊腸白霧埋陰壑丹霞助曉光澗泉含宿凍山木帶餘霜野老茅爲屋樵人薜作裳宣風問耆艾惇俗勸耕桑涼徳慙先哲徽猷慕昔皇不因今展義何必冒垂堂

又張九齡奉和詩孟月攝提貞乘時我後徵晨嚴九折度暮戒六軍行日禦馳中道風師捲太淸戈鋋林表出組練雪間明動植希皇豫髙深奉睿情陪遊七聖列望幸百神迎气色煙猶喜恩光艸尙榮之罘稱萬嵗今此復同聲

張說扈從南出雀鼠谷詩豫動三靈贊時巡四海威硤闗淩曙出平路半春歸霍鎭迎云罕汾河送羽旂南山柳半宻谷北艸全稀遲日宜華蓋和風入夾衣上林千里近應見百花飛

蘇頲奉和聖制答張說南出雀鼠詩雨施巡方罷雲從訓俗回密途汾水衞淸蹕晉郊陪寒看山邊靜春當日下來禦祠鳥應仙仗緑楊開作頌音傳雅觀文色動臺更知西向樂宸藻葉鹽梅

又張九齡奉和詩設險諸侯地承平聖主巡東君朝二月南斾擁三辰寒出重闗盡年隨行漏新瑞云叢捧日芳樹曲迎春舞詠先馳道恩華及近臣汾川花鳥意並捧屬車塵

杜審言宿羽亭侍宴應制詩步輦千門外離宮二月開風光新栁報宴賞百花催碧水搖云閣靑山繞吹臺聖情畱晚興歌管送金杯

又夏日仙萼亭應制詩髙嶺逼星河乘輿此日過野含時雨潤山雜夏云多睿藻光巖穴宸襟洽薜蘿悠然小天下歸路滿笙歌

唐明皇同二相已下羣臣樂遊園宴詩選日巖廊暇需云宴樂初萬方朝玉帛千品防簪裾地入南山近城分北斗餘池塘隨栁密原野雜花疎帝幕看逾暗歌鐘聴自虛興闌歸騎轉還奏弼違書

張說奉和恩賜樂遊園宴應制詩漢苑佳遊地軒庭近侍臣共持榮幸日來賞艷陽春饌玉頒王篚摐金下帝鈞池臺艸色徧宮觀柳條新花綬光連榻朱顏暢飲醇聖朝多樂事天意毎隨人

又蘇頲詩侍飲終酺防承恩續聖遊戴天惟慶幸選地卽殊尢北面祗雙闕南臨賞一丘曲江新澑緩上苑雜花稠亹亹韶弦屢戔戔賁帛周醉歸塡畛陌榮耀接軒裘

又張九齡詩寶筵延錫命供帳敍羣公形勝宜春接威儀建禮同晞陽人似露解慍物從風朝慶千齡始年華二月中輝光變艸木和气髮絲桐嵗嵗無爲化徒知樂九功

李嶠奉和幸韋嗣立山莊侍宴應制詩南洛師臣契東巖王佐居幽情遺紱冕神眷屬樵漁制下峒山蹕恩回灞水輿松門駐旌罕薜幄引簪裾石磴平黃陸煙樓半紫虛雲霞仙路近琴酒俗塵疎喬木千齡外懸泉百丈餘崖深經鏈藥穴古舊藏書樹宿搏風鳥池逰縱壑魚寧知天子貴尙憶武侯廬

又武平一詩三光回斗極萬騎肅勾陳地若遊汾水畋疑歷渭濱圓塘冰寫鏡遙樹雪成春弦奏魚聽曲機忘鳥狎人築巖思感夢磻石想垂綸落景搖紅碧層陰結翠筠素風紛可尙澤藹無垠薄暮淸笳動天文煥紫宸

又徐彥昭詩鼎臣休澣隙方外結遐心別業淸霞逕孤潭碧樹林毎持東野防遙弄北溪琴帝幸紆時豫臺園賞嵗陰移鑾明月沼張俎白雲岑禦酒瑤觥落仙壇竹徑深三光懸聖藻五等冠朝簪自愧承恩盛咸言獨在今

又崔湜詩丞相登前府尙書啟舊林式閭明主睿榮族聖嬪心川狹旌門抵巖髙蔽帳臨閒牕慿柳暗小徑入松深云卷千峯色泉和萬籟吟蘭迎天女佩竹礙侍臣簪宸翰三光燭朝榮四海欽還嗟絕機叟白首漢川陰

又蘇頲詩摐金寒野霽步玉曉山幽帝握期松子臣廬問葛侯百工徵往夢七聖扈來遊鬥柄乘時轉臺階捧日畱樹重巖籟合泉迸水光浮石徑喧朝履璜溪擁釣舟恩如犯星夜歡比濟河秋不學堯年隠空令傲許由

沈佺期奉和幸禮部尙書竇希玠宅應制詩北闕垂旒暇南宮聽履回天臨祥鳳轉恩向濯龍開蘭气承仙帳橊花引禦杯水從金穴吐云是玉山來池影搖歌席林香散舞臺不知行漏晚淸蹕尙徘徊

又蘇頲詩尙書列侯地外戚近臣家飛棟臨靑綺回輿轉翠華日交當戶樹泉漾滿池華圓頂圖嵩石方流擁魏沙豫遊今聴履侍從昔鳴笳自有天文降無勞訪海查

蘇頲幸新丰及同州勅虞之四朝且徧區防漢之三輔本同京師善於古者考於今發乎邇者應乎遠若順豫之事缺則紊於王制巡遊之典備則慮於人勞朕受命膺期勵精設教幸乾坤幽贊風雨咸若百物旣阜三農已登同穎薦於宗廟雙穗生於郡國我無大桀實欣於嵗取人有小康未果於時邁但左翊之地近入黃圖新丰之邑甫鄰靑綺山川宮館咫尺相望欲過灞亭而涉滻經沙阜而臨渭見彼耆耋問其疾苦察長吏之政卹黎甿之寃蓋所以展義陳詩觀風問俗始自畿甸化於天下

張說諫則天幸三陽宮表臣聞明王不惡切諫以博覽忠臣不敢隠忠以曲辭陛下屯萬乘幸離宮暑退涼歸未降還防愚臣固陋恐非長策請爲陛下陳其不可三陽宮去洛陽城一百餘里有伊水之隔崿岅之峻遇涉夏秋扈從兵馬日費資給連雨彌旬卽難周濟陛下太倉武庫並在都邑積粟利器蘊若丘山柰何去宗廟之上都安山谷之僻處是猶倒持劍防示人鐔柄臣竊爲陛下不取夫禍敗之生在人所忽故曰安樂必戒無行所悔此不可止之理一也告成小萬方輻湊塡城溢郭並挿無所排斥居人蓬宿艸次風雨暴至不知庇托孤惸老疾流轉衢巷陛下作人父母將若之何此不可止之理二也造設奇巧誘掖上心鑿山疏觀竭流漲海俯貫地脈仰出雲路易山川之气奪農桑之土延木石運斧斤山谷連聲春夏不輟勸陛下作此者豈正人邪詩云民亦勞止汔可小康此不可止之理三也禦東西僅三十里出入來去雜人甚多外無墻垣扃禁內有榛藂谿谷猛獸所伏暴慝是慿陛下來往輕行警蹕不肅歷密乘險卒然有逸獸狂夫驚犯左右豈不殆哉𨿽萬全無疑然人主之動不宜容易也易曰思患豫防願陛下爲萬姓持重此不可止之理四也

崔融爲皇太子請停幸東都表臣聞乘雲駕羽者非以逸樂其身觀風設教者將以濟於物故後予胥怨幾望湯來吾王不遊嘗思禹防

林希尙書省謝車駕臨幸表天臺肇建具崇喉舌之司帝車下臨增重陛亷之寄非常之舉視古無倫忽紆淸蹕之傳罙聳鴻都之觀且北辰居極外環象斗之宮而黃道所經旁及積星之位瞻威顏於咫尺被法語之丁寧勅以在公退而交儆分曹率屬燦然周典之文望輦拜恩陋彼漢郎之嘆

齊王融三月三日曲水詩序臣聞出豫爲象鈞天之樂張焉時乘旣位禦气之駕翔焉是以得一奉宸逍遙襄城之域體元則大悵望姑射之阿然窅寂寥其獨適者也至如夏后兩龍載驅璿臺之上穆滿八駿如舞瑤水之陰亦有饗云固不與萬民共也

後漢班固東巡頌粵若稽古在漢迪哲聿修厥徳憲章丕烈翿六龍較五輅齊百僚陶質素命南重以司曆厥中月之六辰備天官之列衞盛輿服而東巡

馬融東巡頌允迪在昔紹烈陶唐殷天衷克搖光若時則運瓊衡敷六典經八成肆類乎上帝實柴乎三辰禋祀乎六宗祗燎乎羣神遂發號羣司申戒百工卜筮稱吉蓍襲從南徵有時馮相告祥淸夷道而後行曜四國而揚光展聖義於巡狩喜圻畤而詠八荒指宗嶽以爲期固岱神之所望散齋旣畢越翼良辰棫槱增構烈火燔燃暉光四煬焱爛薄天蕭香肆升靑煙習云珪璋峩峩犧牲潔純郁鬯宗彛明水樽空桑孤竹咸池雲門六八匝變神祗並存

唐王勃九成宮頌姬文考筮容成奏日千旌鳳轉儼鏤象而星陳萬騎龍嘶伐靈鼉而曉靜帷宮於緑野肅帳殿於黃街奔欃槍而走陸梁陳浮靈而明月前驅電竦下列缺於騰鞭後乘雷驚起丰隆於驟轂瓊戈晝指太陽疲轉日之鋒玉劍霄翻懸象睹衝星之气

禮部【登極】

梁王僧辯勸進表以錫珪之功旣歸有道當璧之禮允屬聖明而優詔謙沖窅然凝邈飛龍可躋而乾爻在四帝閽云扣而閶闔未開謳歌再馳是用翹首所以越人固執薰丹穴以求君周氏樂推逾岐山而事主漢王不卽位無以賞功臣光武不止戈豈謂紹宗廟縱陛下拂袗衣而遊廣城登弇山而去東土羣臣安得仰訴兆庶何所歸仁況郊祀配天罍篚禮曠齋宮淸廟匏竹不陳仰望鑾輿匪朝伊夕瞻言法駕載渴且饑豈可久羈眾議有曠彛則舊郊旣復函洛已平髙奴櫟陽宮館𨿽毀濁河淸濟佳气猶存臯門有伉甘泉四敞土圭測景仙人承露斯蓋九州之赤縣六合之樞機博士捧圖書而稍還太常定禮儀而已列豈得不揚淸駕而赴名都其玉鑾而遊正寢

陳徐陵勸進梁元帝表封唐有聖還居帝嚳之家居代維賢終纂髙皇之祚無爲稱於革舄至治表於垂裳而撥亂反正非聞前古至如金行重作源出東莞炎運猶昌枝分南頓豈得掩顯姓於軒轅非才子於顓頊莫不因時多難俱繼神宗者也伏惟陛下出震等於勲華鳴謙同於旦奭握褒秉鉞將在禦天玉媵珠衡先彰元後神祗所合非惟太室之祥圖牒斯歸何止堯門之瑞若夫大孝聖人之心中庸君子之徳固已作訓生民貽風多士一日二日研覽萬幾允文允武包羅羣藝玆以三大賓是四門歷試諸艱咸熈庶績斯無得而稱也自無妄爲象踵禍上京梟獍咸劉宗社蕩墜銅頭鐵額興暴皇年封狶修虵行災中國靈心所宅下武其興望紫極而行號瞻丹陵而殞慟家寃將報天賜黃鳥之旗國害宜誅神奉狐之錄尅李軼於河津徵陶謙於海岱滕公擁樹雄气方嚴張繡交兵風神彌勇忠誠貫於日月孝義感於冰霜如雷如霆非貔非虎前驅效命元惡斯殱旣掛膽於西州方燃臍於東市蚩尢三冢寧謂嚴誅王莽千剸非云明罰靑羌赤狄同界豺狼胡服夷言咸爲京觀邦畿濟濟還見隆平宗祀愔愔方承多福自氛氳渾沌之世驪連栗陸之君卦起龍圖文因鳥迹云師火帝非無戰陣之文禹誓湯徵咸用干戈之道星躔東井時破肴潼霆震南陽初平尋邑未有援三靈之已墜救四海之羣飛赫赫明明龔行天罰得如當今之盛者也於是卿云似蓋晨映姚鄕甘露如珠朝垂原寢芝房感徳咸出銅池蓂莢伺辰無勞銀箭重以東漸兔西逾白狼髙栁生風扶桑銜日莫不編名屬國歸貢鴻臚荒服來賓遐邇同慶其文昭武穆跗萼也如彼天平地成功業也如此久應旁求典故詢詔天官斟酌繁昌經營髙邑宗王啟霸非勞武徳之侯淸蹕無虞何事長安之邸揚龍旂以享帝禦鳳扆以承天歷數在躬疇咨爲讓七月二十四日散騎常侍栁暉等至鄴伏承聖防謙沖爲而不宰咸云洛陽未復函谷無泥旋駕金陵方膺天眷愚謂大庭少昊非有定居漢祖殷宗皆無恆宅登封岱嶽且置明堂巡狩荊州時行司隸何必西瞻虎踞乃建王宮南望牛頭方稱天闕抑又聞之珪旣錫蒼玉無陳乃棫朴之愆期非包茅之不貢云和之瑟久廢甘泉孤竹之管無聞方澤豈不懼歟伏願陛下因百姓之心振萬邦之命豈可逡巡固讓方示石戶之農髙謝爲君徒效箕山之客未知上徳之不徳惟見聖人之不仁率土翹翹蒼生何望昔蘇秦張儀違鄕負俗尙復招三方以事趙請六國以尊秦況臣等預奉皇華親承朝命珪璋特達通聘河陽貂珥雍容尋盟漳水加牢貶館隨世污隆瞻望鄕關誠均休戚但輕生不造命與時乖等一介之行人同三危之遠擯承問內殿事絕耿弇之因封奏邊城私等劉琨之哭

唐柳宗元賀登極表天地泰而聖人出雷雨解而品物榮是以五行疊用木火更其位千葉重光宗廟輔其徳殷宗恭黙再開成湯之業漢文聰明克成髙祖之緒梁元帝答王僧辯勸進書孤以不徳天降之災枕戈飲膽叩心泣血風樹之酷萬死不追霜露之哀百憂摠萃甫聞伯升之禍彌切仲謀之悲若封豕旣殱長虵卽戮方欲追延陵之逸軌繼子臧之髙讓豈資秋亭之壇安事繁陽之石侯景項籍也蕭棟殷辛也赤泉未賞劉邦尙曰漢王白旗弗懸周發猶稱太子飛龍之位孰謂可躋附鳳之徒旣聞來議羣臣卿士其諭孤之志

禮部【聖誕】

唐明皇千秋節宴詩蘭殿千秋節稱名萬嵗觴風傳率土慶日表繼天祥玉宇開花萼宮懸動防昌衣冠白鷺下帟幕翠雲長獻遺成新俗朝儀入舊章月銜花綬鏡露綴防絲囊處處祠田祖年年宴杖鄕深思一徳事小獲萬人康

張說奉和千秋節宴應制詩五徳生王者千齡啟聖人赤光來照夜黃雲上覆辰海縣銜恩久朝章獻壽新髙居帝坐出夾道眾官陳槊仗洗晴景磬管凝秋旻珠囊含瑞露金鏡抱僊輪何嵗無鄕飲何田不報神薰歌與名節傳代幸羣臣

王季友皇帝移晦日爲中和節詩皇心不向晦攺節號中和淑气同風景佳名別詠歌湔裙移舊俗賜尺下新科歷象千年正酺醵四海多花隨春令發鳥度嵗陽過天地齊休慶歡聲欲蕩波

宋史文昌賀聖節表穹昊儲祥光輔萬億年之祚聖神開世適符五百嵗之期藹佳气於乾坤溢歡聲於朝野福全洪範符周後之歷年防受泰元通漢家之永世與天齊久如日方升

唐呂頌降誕日進光明砂等狀大電繞樞千年感聖神光照室六合歸尊恭惟降誕之辰是啟乾坤之祚普天稱慶率土同歡仰舜日而徘徊望堯云而抃躍上降聖之時皇帝出震之日天垂景麗曜北斗以呈祥人竭歡心願南山以爲壽

裴次元降誕日進物狀搖光之祥貫月於佳夕繞樞之感降聖於良辰百靈效祉固增壽於南山萬國一心皆貢珍於北闕

令狐楚降誕日進鞍馬等狀臣任重戎旃路遙天闕懽呼萬嵗如聞山嶽之聲傾竭一心庶均葵藿之志臣限守邊陲未朝云闕尙想河淸之色如聞裏鼓之聲

王仲周降誕日進器物狀紫气充庭黃河變色用符昌運式表誕彌𨿽聖壽齊天不假封人之祝而獻芹爲禮空馳野老之誠

禮部【天子加元服】

後漢黃香天子冠頌惟永元之盛代聖皇徳之茂純躬烝烝之至孝崇敬順以奉天以三載之孟春建寅月之上旬皇帝將加冕簡甲子之元辰厥日王於太皥厥時葉於百神皇輿幸夫金根駕虯之連蜷建螭龍以爲旂鳴節路之和鑾旣臻廟而成禮乃回軫而反宮正朝服以享宴撞太蔟之庭鐘祚蕃屏與鼎輔曁夷裔之君王咸進酌於金罍獻萬年之玉觴

禮部【太學】

後漢張衡東京賦春日載陽合射辟雍設業設虡宮懸全鏞鼖鼓路鞀樹羽幢幢於是備物物有其容伯夷起而相儀後防坐而爲工張大侯制五正設三乏厞司旌並夾旣設儲乎廣庭於是皇輿夙駕防於東階以須消啟明掃朝霞登天光於扶桑天子乃撫玉輅時乘六龍發鯨魚鏗華鐘大丙弭節風後陪乘攝提運衡徐至於射宮禮事展樂物具王夏闋騶虞秦決拾旣次雕弓斯彀達余萌於暮春昭誠心以遠諭進明徳而崇業滌饕餮之貪欲仁風衍而外流誼方激而遐騖

唐朱休駕幸太學賦屬車連延輾禦陌而後入翠華容裔向文囿以前驅臺觀惟新墻垣盡飾宗伯禮賢以蕆事司成執經而奉職端冕旃而防仗初立始駐六龍發聲教而翠華未旋以行萬國龍顏不遠顧探索之惟勤天步下臨曷斯須之敢惰云布星攢周回可觀彼儒風之習習資睿思以安安頥指於學海儒林自因澤及目擊乎雄詞麗藻誰謂才難恩下育而冬暖命遐宣而晝寒宣化畢盛禮終繳素志播皇風轉龍旂於祥煙之表返鑾輅於瑞气之中

黎逢貢士謁文宣王賦聖人沒而教在明王興而道宣命上公以陳信展大禮以登賢觴酒豆肉金鏞筦懸致克禋以如在當質明而不愆祁祁諸生必恭敬止廓廣庭以容眾峩髙冠以修己臨奠獻之筵肅造秀之士階間儼以成列槐陰布以如市將備禮於先師遂儲精於祝史於以致君恢復王化闡人文磬音繼於夜杵燭影迎於朝云見曲暢於和易知具歆於苾芬肅肅階戺陰陰門闕喬木棲於暮煙前軒滿於行月羣士沓而嵗至庶工齊而曉謁上酒以淸滌間朱弦而疏越齊百王於建號歷千古而未歇蓋以教俟天地而不朽功格宇宙而不伐

陳沈不害上髙祖置學書臣聞立人建國莫尙於尊儒成俗化民必崇於教學故東膠西序事隆乎三代環林璧水業成於兩京自淳源旣遠澆風以扇物之感人無窮人之逐物無節是知施設訓範啟導心靈譬彼染藍類諸琢玉然後人倫以正髙卑有序忠孝之禮旣明君臣之道攸固執禮自塞魯公所以難侮歌樂已細鄭伯於前知亡干戚舞而有苗至泮宮成而淮夷服長想洙泗之風載懷淹稷之盛有國有家莫不尙已成均自斯墜業瞽宗於是不修褒成之祠不陳祼享釋菜之禮無稱俎豆後生惇悅不見函丈之儀晚學鉆仰徒深倚席之嘆使擔簦負笈鏘鏘接袵方領矩步濟濟成林如切如磋聞詩聞禮一年可以倍功三冬於是足用故能擢秀雄州揚廷觀國入仕登朝資優學以自輔蒞官從政有經業以治身輜駕列廷靑紫拾地

唐皮日休移成均博士書俾庠聲序音玲瓏於珩佩鏗訇於金石爲諸生之蓍作後來之綿蕝

又請韓文公配饗太學書惟昌黎文公之文蹴楊墨於不毛之地蹂釋老於無人之境故得孔道爣【集本作巍】然而自正

陳徐陵皇太子臨辟雍頌臣聞天大王大詳於道徳之言天文人文顯於爻象之說是以大君革命黔首所以庇焉聖人創制文籍所以生焉咸由此道制爲民極莫不對越上靈裁成庶類濟世育徳昭被昆虫皇帝世膺下武體玆上徳握天鏡而授河圖執玉衡而運乾象皇太子曜彼重離光玆匕鬯儀天以文化成天下侍中國子祭酒新安王宗室羽儀衣冠凖的惟善爲樂造次必儒粵以十一年三月二十一日受詔宣發論語題攝齊升堂摳衣卽席對揚天人開辟大訓淸言旣吐精義入神副徳爰動音【闕】鋒起問難泉湧辧論綸之異定倫理之疑玉振鏘鏘雲浮雨布介王奉系聖蹤馳辧秀出信令張禹慙其師法何晏忸其訓詁穆穆焉洋洋焉此實虞朝之盛徳生民之壯觀者也臣抑又聞之魯頌聿興史克宣其懿晉雍大啟王廙逞其詞所以述休平之風揚君上之徳輕以下材敢爲頌曰皇運勃啟膺圖受命紫蓋東臨黃旌南映積仁累徳重明疊聖四海無浪三階已平儲駕戾止和鸞有聲風講肆崇儒肅成丹書貴道黃金賤籝洙泗興業闕裏增榮

禮部【州郡學】

梁簡文帝求寧國臨城二公入學表臣聞瞻彼緝狐旣次良冶相諸筍玉猶借他山故沮渙之水可居鄒魯之鄕爲貴下帷投斧昔人以爲精力棄竿委麥先哲以爲美譚伏惟陛下至徳之微言闡無爲之妙說話郊講道不勞賈生之議就陽啟位無待公玉之圖願得齒年國冑隨肩選造

梁元帝請於州立學校表臣聞公宮之南四術四教司樂成均六詩六律韶濩旣舞羽籥之道行焉黨塾玆備離經之志辧焉故不升嵩霍豈識干行之峻不臨溟渤安知地載之厚洎乎秦焚金篆周亡玉鏡羣言爭亂諸子相騰書則夏侯歐陽易則神輸道訓詩乃齊魯毛韓傳稱鄒左張夾禮有曲臺王史之異樂有龍徳趙定之殊伏惟陛下撫五辰而建五長播九徳而導九州容成爲歷興景云之瑞伶倫吹律應黃鐘之管撥亂反正經武也制禮作樂緯文也若非六經庖廚百家異饌三墳爲瑚璉五典爲笙簧豈能暴以秋陽紆就望之景濯以江漢播垂天之澤

王僧孺爲蕭監利求入學啟竊以翹首伺飛不如修弋宛足念遠莫若驅鑣故朴斵成於丹雘篠簜資於栝羽敢因莩末有志庠均爲山資於一簣學海漸其微流任昉爲劉瓛立館啟昔在魏中爰及晉始書貴虛人悅陶縱瑚璉廢泗上之容樽俎恣林下之適春幹秋羽委曠而弗陳西序東膠寂寥而誰仰所以金雞忘曉玉羊失馭神器毀於獯戎寶歷遷於於越豈不悲歟劉瓛澡身浴徳修行明經賤珪璧於光陰勁松筠於嵗晚貧不隕獲其心窮不二三其操而困無居止浮寓親遊垣棟傾替窐衢墊側有朋自逺無用棲慿皆負笈擔簦櫛風沐露瓛之器學無謝前修輒欲與之周旋開館招屈臣第西偏官有閒地北距晉山南望通邑𨿽曰人境實少浮喧廣輪裁盈數畆布以施立黌塾薄藝桑麻麤創茨宇

唐梁肅昆山縣學記昔崔瑗有南陽文學志王粲有荊州文學志皆表儒訓以著不朽

蕭定袁州文宣王廟記廊廡庭除防不畢葺籩豆簠簋防不畢陳入其室若聞講誦之音升其堂如聆金石之響冀夫袁江之上將洙泗之風袁山之人能傳鄒魯之學儒行充於比屋中庸化而爲俗矣

禮部【養老】

後漢張衡東京賦日月防於龍狵卹人事之勞疚因休力以息勤致歡忻於春酒執鑾刀以袒割奉觴豆於國叟降至尊以訓恭送迎拜於三壽敬愼威儀示民不偸我有嘉賓其樂愉愉

晉陰澹請索襲爲三老書今四表輯寜將行鄕射之禮先生年耆望重道冠一時養老之義實系儒賢旣樹非梧桐而希鸞鳳降翼器謝曹公而冀蓋公枉駕誠非所謂也然夫子至聖有召赴焉孟軻大徳無聘不至蓋欲闡大猷敷明道化故也今之相屈遵道崇教非有爵位意者或可然乎

禮部【喪葬】

梁何遜悲行路孤墳詩行路一孤墳路成墳已毀空疑年嵗積不知陵谷徙幾經秋葉飛驟見春流彌金蠶不可織玉樹何曽蕋陌上驅馳人笑歌自侈靡今日非明日可憐詎憐此

陳張正見和楊侯送袁全紫葬詩泉開隧道白日照佳城一朝嗟此路千載幾傷情秋气悲松色淒風咽晚聲歸云回谷散還栁背山輕惟當三五夜壠月暫時明唐太宗望送魏徵葬詩閶闔摠金鞍上林移玉輦野郊愴新別河橋非舊餞慘日映峯沈愁雲隨蓋轉哀笳時防續悲旌乍舒捲望望情何極浪浪淚空無復昔時人芳春共誰遣

皇甫冉送魏六侍禦葬詩哭葬寒郊外行將何所從盛曹徒列柏新墓已栽松海月同千古江云復幾重舊書曽諫獵遺艸議登封疇昔輕三事常期老一峯門臨商嶺道引洛城鐘應積泉中恨無因世上逢招尋偏見厚疎慢亦相容張範惟通夢求羊永絕蹤誰知長卿疾歌賦不還邛

李端張丞相挽歌素斾低寒水淸笳出曉風鳥來傷賈傅馬立禍滕公松栢靑山上城池白日中一朝今古隔惟有月明同

張說崔司業挽詞像設存華館威儀下墓田鳳池傷舊艸麟史泣遺篇帷蓋墟煙沒幹旌壠日懸古來埋玉樹流恨盡山川

溫庭筠過北海墓詩撫事如神遇臨風獨涕零墓平春艸緑碑折古苔靑珪玉埋英气山河孕炳靈發言驚辧囿揮翰動文星蘊策期幹世持權欲反經激揚思壯气流落嘆頺齡惡木人皆息貪泉我獨醒輪轅無匠石刀幾有庖丁碌碌迷藏器規規守潔瓶憤容陵鼎鑊公議動朝廷故國將辭寵危邦竟緩刑上卿亷白璧凡石礪靑萍掲月昭東夏摶風滯北溟後塵遵軌轍前席詠儀型木秀當憂悴弦傷不底寧矜誇遭尺鷃光彩困飛螢艸羽畱談柄淸風襲徳馨鸞凰嬰雪刃狼虎犯云屏蘭蕙荒遺址榛蕪蔽舊坰羨君𨿽不祿猶得到明庭又過陳琳墓詩曽於靑史見遺文今日飄蓬過此墳詞客有靈應識我霸才無主始憐君石麟埋沒藏春艸銅雀荒涼對暮云莫怪臨風倍惆悵欲將弓劍學從軍張祜眞娘墓詩佛地葬羅衣孤魂此是歸舞爲蝴蝶夢歌謝伯勞飛翠發朝云防靑蛾夜月微傷心一花落無復戀春暉

羅隠經耒陽杜工部墓詩紫菊馨香覆楚醪奠君江畔雨蕭騷旅魂自是才相累閒骨何妨冢更髙騄驥喪來輕蹇蹶芝蘭衰後遠蓬蒿屈原宋玉憐居處幾駕靑螭緩郁陶

宋晁補之代司馬康子植謝應副葬事表致主之心已淪幽壤飾終之錫更躐舊章兆協卜之以時思殞身而莫報伏念臣祖光以徳業名世常擢任於宰衡臣父康以詩禮成家亦登延而勸講而侈俗方攺哀楊綰之已亡太醫遽臨痛桓榮之未老無祿私室薦罹鞠凶自啟手足之初至掩窀穸之際君命屢至賵賜有加復因屬匠之鳩材俾過家塋而視堋殘喘何力秋毫賴官仁深念功禮不遺舊將博勸於士類豈曲私於臣門克意紹先獨自期於忠孝纒哀待盡兩無報於君親

周庾信擬連珠蓋聞谷林長遠蒼梧不從惟桐惟葛無樹無封是以隨珠日月無益驪山之火雀臺弦管空望西陵之松

唐李商隠重祭外舅司徒公文簡子將戰之誓惟止桐棺晏嬰送死之文寧思石槨素車朴馬疎巾獘帷成一代之淸規揚百古之休聞

周庾信婁慈神道碑但以遊魂久客反葬途遠道阻山長妻孤子幼哀聲滿野愁气連云況復松檟飄颻方臨武威之戍丘陵回遠直對臨洮之城馬援亡於武溪屍柩返於魏裏梁鴻死於防計妻子歸於平陵

又鄭偉墓志合葬非古旣異三王之前死則同穴還同六載之始𨿽復銜珠兩鶴同歸紫蓋之松出匣雙龍共沒延平之水

梁任孝恭祭雜墳文惟爾防然往代求圓石而無名邈矣遐年討方磚而不記封樹漂殄誰別羽商之家墳壠傾回終迷庚癸之向不謂綸繩所用遂毀牛亭之基鍬鍤所侵爰傷馬鬛之勢重使翠幕臨風佳城見日昔靈沼枯骨周王蓋以衣冠廣武橫屍漢主加其轊櫝輙勒彼山虞覆頺隍於舊址命玆匠者修反壤於故林還蟻結之文依似坊之勢幸得宜陽大道無變無移京兆長阡勿回勿徙庶幽魂逰止踐昔徑而不疑塗車往還瞻舊轍而猶在

陳沈炯祭袁府君文長樂未央已夾樗裏之墓公宮魯庫非復少昊之墟成土一棺未知何托解劍絮漿轉增欷歔【已上喪葬】

唐陳子昻爲義興公求拜掃表臣禍釁所鐘早日孤露墳塋莫掃松柏凋荒臣之不天實有由咎死罪死罪昔先臣下代遺訓未亡而殃降不圖家禍漸遘兄弟無故並爲參商中冓之言所不可道孤臣不孝萬死余責死罪死罪然臣之負譴實陷無辜吏議不明以投魑魅自泣血去國寄命南荒歷年被病再以生死炎山漲海气瘴窮天戴白之老俗無聞者孤臣疲苶豈望須臾分謂委骨滄溟餌身魚鼈狼荒之鬼永悲長逝不意慶雲重澤天渙橫流拂拭露霜生見白日踴躍昭泰情何以堪死罪死罪而餘殃未泯凶故仍臻亡兄濟江合家淪溺嫂侄俱沒一不生存尋途未中臣妻又殞重疊亡歿契濶山川至止之日生意盡矣誓將守死陵墓歿齒家園不圖恩幸曲成寵章仍及題輿別駕職是恩州再造生涯天實爲徳死罪死罪臣自歸日淺塋廟未修荊棘荒蕪祭祀無主今則便祗王命遠職邊夷嵗月方賖拜掃何日瞻言出涕感咽崩摧伏惟陛下仁養羣生孝理天下萬物咸遂各得其宜臣獨向隅有以長戚伏願天慈愷悌憐憫孤窮寛以簡書之刑賜其告歸之請使其駿奔西土長號北陵獲申存歿之悲生謁園塋之樹稽顙松闕謝不睦之辜肉袒山門祈自新之路誓刻肌骨奉以周旋然後退死蠻夷沈骸糞土甘心朽滅庶無遺恨倘昊天鑑照孤誠可哀則臣之鮿生志畢今日不勝崩迫之至

李商隠爲楊贊善奏請東都灑掃狀竊惟令式合許芟除追遠興情敢希榮於陸報恩未死寧自誓於羲之【祭掃附】

禮部【諡】

南齊虞羲爲袁彖求諡與蕭令王僕射書岱山委岫昆嶽摧峯四海搢紳誰不掩泣明公徳冠時宗道髙物表若得橫議聖時斟酌今古采茂實於當年標流芳於千載馳徽諡於山道潤貞气於泉門豈非體國之至公典謨之盛軌者哉

禮部【家廟】

唐顏眞卿郭子儀家廟碑友於著睦臠龍虎者十人貽厥有光紆靑紫者八九勲庸舉集今古莫儔昔奮號尊榮紅粟才霑於萬石惲家全盛朱輪不出於十人繇吾觀之事不侔焉淸廟之典所以仁祖考鴻伐之刻亦以垂子孫爰創制於舊居將永圖而觀徳中堂有侐丕構克崇感霜露而怵惕以增敍昭穆而敬恭斯在庶乎觀盥顒若旣無斁於永懷入室僾然必有覿乎其位哀榮旣極情禮用申仁人之所及遠哉孝子之事親終矣豈惟溫溫孔父遠稱讒鼎之銘穆穆魯侯獨美龍旂之祀

牛僧孺代郡開國公王涯家廟碑銘閟宇神庭邃淸而嚴上公之儀四室耽耽犧以潔牲粢以大糦交神尙敬合魄尙气子姓宗工駿奔奉事副笄侈袂儼恪居次孝孫兢兢執爵而升以祼以濯以伏以興水陸具來羶薌畢登列於圜方其气增增乃初烝嘗敬而追遠二昭二穆孝以尊本瞻瞻幾幄蹜蹜堂閫禮成起慕涕洟衮濡露踐霜誰無永懷不如達者哀與榮偕逢時奮庸誰不得位不如仁人以道爲貴惟公之達兮名以顯親惟公之仁兮徳以澡身六朝之淸臣一代之全人宜其世家翼亮振振防不恭肅祗於廟門

古儷府卷七﹤子部﹐類書類﹐古儷府﹥

欽定四庫全書

古儷府卷八

明王志慶編

樂部【總載】

唐劉公輿太常觀四夷樂賦於是鞮鞻掌其方位太常總其樂器列在天庭陳其鼓吹僸佅兜離風旋鳥翅其舞也無進旅退旅之容其音也非皦如繹如之義狄鞮騁能扶婁效智旣夷樂之具陳彰帝徳之廣被

周存太常新復樂懸冬日薦之圜丘賦於是繩五元以應气考八能而術全侈弇不興鳬氏之規惟妙上下合度磬師之法可爰設業以設簴備宮懸與宿懸爾其金石具陳鞉皷間出和其戛擊節以徐疾五色不亂以成文八風不姦而從律大章彰之已合陶唐之代韶盡美矣不惟有虞之日撞黃鐘而角動扣太蔟而徴流大不逾宮而淸濁疊和細不過羽而終始相酬是以六變而天神可禮九成而帝徳惟休

髙郢吳公子聽樂賦時則崇牙對望猛簴相向捶鐘擊鼓乍陵厲而淸壯鳴磬戛弦又發越而寥亮八音宣六律暢馬彌髦而仰秣魚竦鱗而躍浪信可以察邦國政教之盛衰見造化陰陽之情狀及夫曲已終奏斯闋言之者莫隠觀之者咸恱足使防曠心沮牙期思絕邵軫云韶樂賦乃翌日出云韶而舞之徒觀其降輦路臨廣塲曵羅裠之嫋嫋鳴玉佩之鏘鏘始逶迆而並進終婉轉而成行於是合以弦匏從之磬管昭敬意於防直本喜心之嘽緩克和四夷應春候而角調取象八風如舞行之綴短霓裳防鬭云髻花垂淸歌互舉玉步徐移俯仰有節周旋中規將導志以變轉防成文於合離爾其美目流盼輕姿聳峙或少進而赴商俄善來而應徴貫魚初度驚鴻乍起容裔自得蹁躚未已褧衣屢更新態不窮忽舉防而縈紫復回身而拖紅及夫繁音九變曲度將終神人以和天地攸同立五常之行移四海之風然後樂師告罷退之惟宮

李子卿功成作樂賦貞觀艸創已模五莖六英開元增修更葉黃鐘大呂命防典事大制宮懸鳴絲則文動奏金則武宣羽毛含其春露干戚耀其秋天慶雲旣同於舜日大風無異於漢年於是八音具舉六樂斯備工無奪倫守不假器伏羲之琴瑟有序女媧之笙簧畢萃乘逸韻於伯牙得遺音於師摰窮搏拊之深術盡戛擊之幽致動角則寒谷花明叩商則春林葉墜聲無誤曲周郎之顧何施調有雅音季子之聽應異初舞而魚躍龍騰終曲而鶴翔鳯至誠可以克諧神人交暢天地者矣

蔣至洞庭張樂賦聆黃帝之遺音澹乎至察天非私覆稱其徳以無三國有風應其方以宣八所以合徳樞之幽鍵率至人之大戛非剽之以耳寧聽之以心風師拊石云將摐金棄園客之絲彈爲鶴舞辭羌人之竹擫以龍吟𨿽不擊而不考或習習而愔愔回日月之運行防鬼神之柔克淒淸廣莫之野蔓衍華胥之國奔夷貊於蟠木之東聳鱗翰於幽陵之北和容逺被休气充塞邦用榮懷人之克諧何以鼓靈鞀之坎坎撞猛簴之喈喈

呂溫樂出虛賦聖人取象於物觀民以風辟嗜欲之由塞決形神之未通欲使和气潛作闗暗空與吹萬而皆唱起生三而盡同自我及人托物於未分之表蟠天極地開機於方寸之中於是澹以無倪畱而不滯有非象之象生無際之際是故實其想而道升窒其空而聲蔽洞乎內而笙竽作刳其中而琴瑟制波騰恱豫風行於有道之年別商宮雷動於無爲之世杳杳徐徐周流六虛信闐爾於始寂乃嘩然而戒初鏗鏘於百姓之心於斯已矣鼓舞於一人之徳知彼何如是則垂其仁有其實樂因之祖述六其形實其質聲因之洞出理在無二情歸得一塞雲谷而響絕疏天籟而音逸未隨於物絪縕乎七政八風忽變其和剖判於五聲六律由是遷爲艸木散作笙鏞羣分自此而焱起九奏因之而景從道薄風醨莫究簫韶之本聲銷韻息空干戚之容今則素扆垂休淸懸繼響平心已立於皇極率舞猶虛於睿想如是則薰然泄泄將生於象罔

梁王暕觀樂應詔詩趙瑟含淸音秦箏凝逸響參差陳九夏依遲紛四上從風繞金梁含云映珠网遞奏豈二八繁弦非一兩幸叨東郭吹厠陪南風賞忘味信鏗鏘飡和終俯仰輕塵已飛散逰魚亦翻蕩恩光實難遇詠言寕易放

隋何妥奉勅於太常寺修正古樂詩大樂遺鐘鼓至樂貴忘情俗久淳和變年深禮教生嶰谷調孤管侖山學鳯鳴浮雲成舞曲白雪作歌名聞詩六義辧觀漏八風平肅穆皇威暢淪漣河水淸鈞天動絲竹聒地響錞鉦盡美兼韶濩威徳摠咸英寥亮鳬鐘徹飄揚翟羽輕小臣屬千載時幸預簮纓行欣負蒼璧衢壇聽九成何妥樂部曹觀樂詩東海余風大陶唐遺思深何如觀徧舞奏鼓間樅金淸管調絲竹朱弦韻雅琴八行陳樹羽六徳審知音至道兼韶濩充庭總韎任髙天度流火落日廣城陰百神諧景福萬國仰君臨大樂非鐘鼓且用戒民心

許善心於太常寺聽陳國蔡子元所教正聲樂詩維陽盛禮樂治定昔君臨充庭觀樹羽上帝仰摐金旣因鐘石變將隨河海沈湛露廢還序承風絕復尋衮章無舊迹韶夏有餘音澤竭英莖散人遺憂思深悲來未減瑟淚下正聞琴詎似文侯睡聊同微子吟鐘奏殊南北商聲異古今獨有延陵聽應知亡國音

北齊馬元熈日晚彈琴詩上客敞前扉鳴琴對晚暉掩抑歌張女淒淸奏楚妃稍視紅塵落漸覺白雲飛新聲獨見賞莫恨知音稀

唐呂炅貢舉人謁先師聞雅樂詩禮聖來羣彥觀光在此時聞歌音乍逺合樂和還遲調朗能偕竹聲微又契絲輕泠流簨簴繚繞動纓緌九變將隨節三終必盡儀國風由是正王化自雍熈

陸防曉過南宮聞太常淸樂詩南宮聞古樂拂曙聽初驚煙靄遙迷處絲桐暗辧名節隨新律攺聲帶緒風輕合雅將移俗同和自感情逺音兼曉漏餘響過春城九奏明初日寥寥天地淸

周庾信賀新樂表天地順動則雷出爲豫聖人功成則風行有節故六徳在咸池之宮山谷可調八風入承云之奏人神不雜吾太祖文皇帝體國經野設官分職變魏作周移風正雅衣裳而朝萬國珪璧而防諸侯至如經綸圗籍校讐煙燼樂正無缺章秩宗無廢典豈但商頌十篇得諸太師之室虞書五禮取於恭王之宮伏惟陛下以下武嗣興中陽繼業運日月之明動淵泉之慮律曆著微無煩於太史陰陽晷度躬定於天官故得參考八音研精六代封晉魏爲二王序殷周爲三恪𨿽復朱幹玉戚尙識典刑素韍纁裳猶因雄據未若山云特起八卦成形鳯凰於飛九州觀徳攺金奏於八列合天元於六舞聲含擊石更入登歌調起初鐘還參玉管足以感天地而通神明康帝徳而光象昔者齋居扈爲曲在於雲門師渡盟津習舞歸於山立遂乃包括三名克諧一代作者之謂聖天之所啟乎豈惟路鼓靈鞀空桑孤竹廣矣大矣輪焉奐焉是知零陵孝防空玉管始平太守虛稱銅尺臣等並與鈞天同觀張樂軒墀敞欄檻眺聽崇牙業業猛簴趪趪翠鳯揚旌靈鼉樹鼓杳冥雲霧蕩薄丘陵醴泉與甘露同飛赤雁與斑麟並下聘魯請觀自當見其盛徳適齊忘味定是知其盡美淵魚聽曲尙得聳鱗櫪馬聞弦猶能仰秣臣等誠愧知音敢忘說豫若使詳其音律是所邈然但能記其鏗鏘於玆爲幸

唐王維賀古樂器表臣聞陰陽不測之謂神變化無方之謂聖惟神與聖感而遂通伏惟開元天寶聖文神武應道皇帝陛下居皇建之極中得混成之大道奉先天之聖祖化協於無爲育率土之羣生至仁侔於陰隲然猶精意不倦聖祀逾崇徧禮羣仙思祐九服故得龎眉皓發遙同入昴之人眞訣言來告馭風之客棲身七曜以俟唐堯藏樂九疑不虞舜畱之石室思獻玉墀憑野豕以呈形表洞仙之屬意且神物思變古亦有之龍躍平津實爲寶劍鳬飛葉縣空餘素履器非上品人才下仙猶能積誠聿修神變浚若況殊庭致貺天老效祥願授至尊以享上帝亦旣考擊動諧律呂韶濩慙其九奏云咸失其八音翠鳯入於洞簫殊非雅韻朱鷺於鞀鼓敢比仙聲天地同和神人降福無窮之壽永撫寶圖無疆之休以康庶績實由至徳斯感大道通神人親告於休徴靈仙不祕其空樂稽之古昔實未見聞

樂部【律】

唐王起律呂相生賦原夫制自伶倫迹於嶰谷始葉音於靈鳯終制器於截竹其名可紀則一暑而一寒其數可陳則陰六而陽六所以均我節物而周乎倚伏借如黃鐘建子以爲本林鐘建未以爲君動夷則而葉墜應姑洗而艸薫霜雪因之以罔忒禽鳥候之而必聞𨿽覆載之莫窮而飛灰可揣謂陰陽之不測而寸管斯分故王者歷象爲務職司是朂奉之以布令法之以成俗肅殺初佐於金風絪縕竟調於玉燭動植無擾含靈斯足莫不因律呂之相生濟仁壽之大欲旣而同其法度節其疾徐旣環周之無極亦鱗次而用諸故能欽月令之不爽布嵗和之有餘八風旣從兮惠化爰被十旬不散兮休徴可書伊上瑞之臨汝實疇人之起予則律不作無以葉五音之術呂不助無以成萬物之實洞於精微生於陰隲在孕育以咸暢處金石而無失則吹於寒谷不惟鄒子之方葉於樂府奚獨延年之律

【闕】

黃鐘宮爲律本賦克諧韶濩惟子野以能知自得厚均匪伶倫而莫究故洪纎溥暢上下無頗騰葭灰而漸散映緹幕以方多初感於人復京房之姓氏終均於地成燕谷之陽和俾玉燭以調均與璇璣而錯綜於以宣於四序於以貞乎三統雄鳯鳴而雌鳯應蓋皆類此商爲臣而徴爲事未足方斯爲律之本兮旣如彼爲天之統兮又如此明廷樂協寧俟於李延年堂上聲防豈慙於夏后氏

【闕】

黃鐘管賦黃帝稽六气正三光頒命於伶倫之職伐竹於嶰谷之鄕創管籥於分寸審制度於毫芒爲十二之首律道初九之潛陽俟靑陸之功防而可紀察黃鐘之气闇然而彰所以定位於初道生於一將啟四分之歷潛運三重之室取厚竅而均者當分至而藏宻統緹幔以依辰布葭灰以候律經天順地察晷度而有常陰伏陽回知萌芽而溥出超土圭之至理得銅渾之妙術一气潛應定立均於數源七曜旋行酌至神於物極由是平之以六紀之惟三仰經綸之祕奧終視聽之所覃單穆不獨稱其美周景抑亦懷其慙故以鳯爲名也於盡善而稱未以律爲候也實用之而不旣裴元律中應鐘詩律窮方數寸室暗在三重伶管灰先動秦正節已逢商聲辭玉笛羽調入金鐘宻葉翻霜彩輕冰斂水容望鴻南去絕迎气北來濃願托無凋性寒林自比松

周庾信爲晉陽公進玉律秤尺斗升表臣聞三才旣立君臣之道已陳六位時成禮樂之功斯正故以葉和日月測度陰陽恱豫兆民儀刑萬國者也伏見勅旨刋正音律平章歷象奏黃鐘而歌大呂變孤竹而舞雲門莫不器取疏通聲從安樂四分旣明三防是定是以聞鐘於洛浦卽辧聲乖聽鐸於邯鄲先知響隕二分二至行於司曆之官九變九成被於和樂之職足以動天地感鬼神化被風俗平分寒暑豈直嘯吟谿谷回翔鸞鳯而已哉是知零陵廟前徒尋舜管始平城下空論周尺臣聞上制其禮下習其儀君定其法臣行其事謹造玉律云云所冀節移陰管毋勞河內之灰气動陽鐘不待金門之竹而琬琰事輕般倕慮淺不足展采成均增耀度量

王褒上新定鐘錶周發聽聲春冬之生殺師曠吹律知晉楚之衰亡

晉書律曆志聖人觀四時之變刻玉紀其盈虛察五行之聲鑄金均其淸濁所以遂八風而宣九徳和大樂而成政道然金質従革侈弇無方竹體圎虛修短利制是以神瞽作律用冩鐘聲乃紀之以三平之以六成於十二天之道也

隋書律志昔者淳古葦籥創觀人籟之源女媧笙簧仍昭鳯律之首後聖廣業稽古彌崇伶倫含少乃擅比竹之工虞舜昭華方刻玉之美是以書稱葉時月正日同律度量衡又曰余欲聞六律五聲八音七始訓以出納五言此皆候金常而列管憑璿璣以運鈞統三極之元紀七衡之響可以作樂崇徳殷薦上帝【七衡六間見援神契】劉貺太樂令壁記周世旋宮因孝孫而再設京房灰管遇毛爽而重彰漢章和世實用旋宮漢世羣儒備言其義牛祖孝孫所由凖的也杜防漢世之樂郎不識旋宮之義荀勉晉朝之博識莫知古律之則歷動而右移律動而左轉律以歷合气以錯行金奏隨律而變宮以宣地靈登歌與歷而攺調以應天气歌奏相命所以合天地之情也

玉海周顯徳六年正月詔王朴考正雅樂朴依京房爲律凖至景祐元年九月帝親臨視宋祁爲之贊曰有周有臣嗣古成器弦寫琯音柱分律位俾授攸司謹來世上聖稽古規庭閱視嘉禦正聲親銘寶字奎鉤奮芒河龍獻勢樂府增崇幹華俯賁用葉咸韶永和天地蔡氏曰晉氏而下多求之金石梁隋以來又參之秬

黍下至王朴専恃累黍而金石亦不復考矣金門浮竹玉尺調鐘河內之灰金門之竹冬至陽气應則樂均淸景長極黃鐘通土炭輕而衡仰夏至陰气應則樂均濁景短極蕤賓通土炭重而衡低

樂部【歌】

晉袁山松歌賦朱唇不啟皓齒不離淸气獨轉妍弄潛移或似停而不畱或如疾而不馳

唐謝偃聽歌賦於時日下梧宮陰淸竹殿羣云始落光風初扇餘霞未斂殘虹猶見玉輦旣陳蘭肴乃薦登髙閣以騁目臨曲池而逰眄於是徴趙女命齊倡動瓊佩出蘭房橫寶釵而曜首覩鉛華而飾妝低翠蛾而斂色睇橫波而流光聲欲抽而含態气未理而騰芳乍綿連以爛漫時頓挫而抑揚始析宮而合徴終分角而和商掩餘姿於雕扇散輕塵於畫梁若夫振幽蘭飛激楚俯仰艷逸顧盼容與故其繁防也類春禽振響而流變其防引也若秋蟬輕吟而曵緒似將絕而更連疑欲止而復舉短不可續長不可去延促合度舒縱有所聽之者慮蕩而憂忘聞之者意恱而情抒

閻伯璵歌賦驗謳歌於樂府戒伶人以疊唱隨轉意合難爲形狀始趨曲以熈熙終沿風以颺颺繚繞容與逶迆超暢函五聲之參差極六律之淸壯浮而不蕩聚而不盈比擊鼓以作气尋鳴笛以遣聲亙簫笳之易響亂楚漢之疑兵或引商刻角或潰渭通涇思彈劍於逆旅念采菱於江汀於是載賡載揚頽思覆句引韻下散沿源上遡若寒云凝於沙漠秋風起於燕路情慷慨而爲霜气絪緼而掩露啟子均洛北之曲泉客理淮南之調蹈迹載徳流言居要九辧勤於水土二南分於周召寶鼎見於汾陰天馬來於荒徼省周詩於魯防欽漢風於沛鄕制頌創雅漂齊流商瞽統樂教士符人康展來蘇於日域諧擊壤於皇唐附威儀之濟濟和金石之鏘鏘白雲互進緑水激揚聊以永日歌而無荒

沈朗霓裳羽衣曲賦假宮商之具舉成曲度之妙絕變虛徐之歌態始訝遏云振飄颻之舞容忽驚回雪旣應弦而合雅亦投袂而赴節已而樂自宸慮備於太常首瓊殿之法曲攺梨園之樂章配八佾以稱美旌九功而無荒盡文物之全盛致眾庶之歡康

【闕】

霓裳羽衣曲賦霓裳綽約兮羽衣蹁躚髙舞妙曲兮似扵羣仙長袖若緩而若急雅音或斷而或連想奏禁城之裏如聞玉皇之前迎拍動容縹緲而羅衣曵霧含霜吐曲響亮而徳音徹天止有餘態動無遺妍金石鏗鏘而不雜絲竹要妙而相續舞隨節以袖

急歌和气而韻長退若防龍之乍婉進如驚鴻之欲翔陳嘏霓裳羽衣曲賦爾其絳節回互霞袂飄颺或眄盼以不動或輕盈而欲翔八風韻肅淸音思長引洞云於丹墀之下颯天風於紫殿之旁懿乎樂洽人和曲含仙意雜弦管之繁節澹君臣之思淸淒滿聽無非沖漠之音颯沓盈庭盡是雲霄之事

【闕】

歌響遏行雲賦息直气以足踵激淸聲於匏墀【疑作瓠犀】四暢旣交五聲大戛以咽喉爲管聲以唇吻爲椌楬气調萬象口運四時奏羽商而寒光冽冽動角徴而春光熙熈聲欲斷而復續若貫珠之累累

元稹善歌如貫珠賦悠揚緑水訝合浦之同歸繚繞靑霄環五星以一气望明月而宛轉感潛蛟之歔欷美淸泠而發越憶輝光之璀璨始終無異細大靡殊中規矩而圎折成條貫以縈紆似是而非賦湛露則方驚綴网有聲無實歌芳樹而空想垂珠

梁簡文帝江南行桂檝曉應旋歷岸扣輕舷紫荷釣鯉魚銀筐揷短蓮人歸浦已暗那得久回船陽春路時使家人度桂中水上春並歸長拂地桃花飛淸風吹人光照衣景將夕且擲黃金畱上客

梁栁惲江南行汀洲采白蘋日落江南春洞庭有歸客瀟湘逢故人故人久不還春華復應晚不道新知樂只言行路逺

唐李商隠聞歌詩斂笑凝眸意欲歌髙云不動碧嵯峨銅臺罷望歸何處玉輦忘還事幾多靑冢路邊南鴈盡細腰宮裏北人過此聲腸斷非令日香灺燈光柰爾何薛能贈歌者詩一字新聲一顆珠囀喉疑是擊瑚聽時坐部音中有唱後瓔花葉裏無漢浦蔑聞虛解佩臨卭焉用枉當壚誰人得向靑樓宿便是仙郎不是虛梁沈約謝齊竟陵王宋永明樂歌啟鳯防鸞章霞鮮錦縟覿寶河宗未必比麗觀樂帝所逺有慙徳𨿽日月在天理絕稱詠而徘徊光景不能自息

魏繁欽與太子箋都尉薛訪車子年始十四能轉喉引聲與笳同音乃知天壤之所生誠有自然之妙物潛气內轉哀音外激大不抗越細不幽散聲悲奮笳曲美常均及與黃門鼓吹溫胡疊唱疊和喉所發音無不響應遺聲抑揚不可勝窮曁其淸激悲吟雜以怨慕詠北狄之遐徵奏胡馬之長思是時涼風拂袵背山臨谿莫不泣隕涕悲懷慷慨竊惟聖體兼好愛奇是以先白魏文帝答披書歡笑不能自勝奇才妙技何其善也頃守土孫世有女曰瑣年始九嵗夢與神通寐而悲吟哀聲激切涉歷六載於今十五近者督將具以狀聞是日博延眾賢遂奏名倡曲極數彈歡情未逞乃令從官引內世女須臾而至厥狀甚美素顏髮皓齒丹唇詳而問之云善歌舞於是提袂徐進揚蛾防眺芳聲淸激逸足橫集然後循容節妝攺曲變度斯可謂聲協鐘石气應風律令之妙舞莫巧於絳樹淸歌莫善於宋臘豈能上亂靈只下變庶物漂悠風雲橫厲無方若斯也哉固非車子喉轉長吟所能逮也吾練色知聲雅應此選謹卜良日納之閒房

陳琳答東阿王牋刜鐘無聲應機立斷此乃天然異稟非鉆仰者所庶防也音義旣逺淸辭妙句焱絕煥炳譬猶飛流星超山越海龍驥所不敢追況扵駑馬可得齊足夫聴白雪之音觀緑水之節然後東野巴人蚩鄙益著載懽載笑欲罷不能謹韞櫝玩耽以爲吟頌

樂部【舞】

漢張衡西京賦祕舞更奏妙材騁伎妖蠱艷夫夏姬美聲暢於虞氏始徐進而羸形似不任乎羅綺嚼淸商而卻轉增嬋娟以跐豸紛縱體而迅赴若驚鶴之羣羆振朱屣於盤樽奮長防之颯纚要紹修態麗服颺菁眳藐流眄一顧傾城展季桑門誰能不營

張衡舞賦抗修防以翳面兮展淸聲而長歌歌曰驚雄逝兮孤雌翔臨歸風兮思故鄕搦纎腰而互折嬛傾倚兮低昂增芙蓉之紅花兮光的皪以發揚騰目以顧盼眸爛爛以流光連翩絡繹乍續乍絕裾似飛燕袖如回雪於是粉黛施兮玉質粲珠簮挺兮緇發亂然後整筓攬發被纎垂縈同服駢奏合體齊聲進退無差若影追形

傅毅舞賦其始興也若俯若仰若來若往雍容惆悵不可爲象其少進也若翔若行若竦若傾兀動赴度指顧應聲羅衣從風長袖交橫駱驛飛散颯沓合並翩燕舉拉防鵠驚綽約閒靡機迅體輕姿絕倫之妙態懷慤素之潔淸修儀操以顯志兮獨馳思乎杳冥在山峨峨在水湯湯與志遷化容不虛生明詩表指嘳息激昻气若浮雲志如秋霜觀者增嘆諸工莫當

梁簡文帝舞賦不遲不疾若輕若重盼鼓防吟回巾自擁發亂難持簮低易捧牽情恃恩懷嬌妬寵

唐謝偃觀舞賦羅薦周設黼帳髙舒霧凝珠网風淸玉除煙浮暉子緹幕燭籠光於綺疏爾乃咀淸哇揚激徴金石奏絲桐理奇調間發新聲互起促宴洽而忘疲歡情暢而未已於是燕余齊列絳樹分行曵綃裾兮拖瑤佩簮羽釵兮珥鳴璫擢纎腰之孤立若捲旌之未揚紆修袂而將舉似驚鴻之欲翔退不失倫進不逾曲流而不滯急而不促弦無差袖聲必應足香散飛巾光流轉玉若乃巴姬並進鄭女俱前對席齊舉分庭共旋乍差池以燕接又防沓而鳬連止有餘態動無遺妍似兩艶之同發類雙花之偶然進止合度俯仰如一節緩則顧遲唱逺則回疾殊姿異制不可殫悉若夫金翠的皪緗綺參差方趨應矩圎步中規飛鉛雪落頽鬢云垂舒類飛霞曵淸漢屈若垂栁縈華池旣而曲變終雅奏闋淸角止流商絕頓華履以自持整文袿而竚節始綽約而回步乃遷延而就列

【闕】

平列舞賦掩長袖以徐吟頓纎腰而起舞低鳯鬟於綺席聴鸞歌於促柱燭若蓉蕖折波而湧出婉若鴻鵠淩雲而欲舉其爲體也似流風回雪而相應其爲勢也似野鶴山雞而對鏡總眾麗以爲姿集羣眸而動詠觀其躡影赴節體若摧折將欲來而不進旣似去而復輟回身若春林之動條舉袂若寒庭之流雪【闕】

開元字舞賦八佾之羽儀繁防七盤之綺袖繽紛雷轉風旋應鼉鼓以赴節鸞回鶴舉循鳥迹以成文周瑜之顧不作蒼頡之字爰分煙霏桃李對玉顏而共春日照晴霓間羅衣而一色

錢眾仲舞中成八卦賦赴度應聲倐鳯轉而龍翥攢靑拖紫粲霞駭而錦新翹遙兮比大章而未匹縹緲兮異鈞天之下陳

【闕】

國子舞賦天子斂賢才之地合禮樂之府命宗伯因四時之宜教冑子以六代之舞惟徳是務以和爲主翕左手以執籥就前軒以樹羽方將發揮五禮張皇六詩忽投步而赴節乍整容而自持𨿽鏘鏘與濟濟必庸庸以只只及夫鐘鼓鏗訇絲竹宴衍音容間起幹旄疊見屹然山立歘然風從觀者如堵曷不肅雍寔經國之洪範蓋訓人於中庸文徳溫恭則羽籥在歸根之時武事發揚則干戈居蘗萌之後夫手之舞之有小有大成童舞象弱冠舞夏並允浹於生靈良克諧於風雅莫善於樂執而勿捨聖人若斯須而去身則孰垂拱於天下

盧肇湖南觀雙柘枝舞賦乃整金蟬收玉鷰襲舞衫突舞弁珠彩熒煌鈐光炫轉外寶帶以連玉中丹裾以疉蒨則有鞶鑑逶迆瓊瑰四垂鞾瑞錦以云匝袍蹙金而鴈歌【疑作欹】再撫華裙巧襞修袂將勻玉顏若抗瓊睇懷要妙以盈心望深思而滿背突如其來翼爾而進毎當節而必攺乍慘舒而復振驚顧兮若嚴進退兮若愼或迎兮如流卽避兮如恡傍睨兮如慵俛視兮如引風褭兮弱栁煙羃兮春松縹緲兮翔風婉轉兮防龍相邇兮如借相逺兮如謝忽抗足而相跐復和容而若射勢𨿽窘於趨速態終守乎閒暇飛飇忽旋鸞鶴聨翩撼帝子之瑤佩觸仙池之玉蓮擁驚波與急雪捲祥雲及瑞煙屹而立若雙鸞之窺石鏡專而望似孤云之駐蓬萊輕攢翠蛾稍拂香汗蹔爾安逸復騁陵亂抽軋軋於蕙心耀纎纎之玉腕躊躇曠望若戀虞以南馳俯僂回旋非爲劉而左袒拾華袵以雙舉露輕裾之一半花灼灼鼓逄逄帽瑩隨蛇熠熠浥蘭之露裾翻荘蝶翩翩獵蕙之風來復來兮飛燕去復去兮驚鴻善睞睢盱偃師之招周妓輕軀動蕩蔡姬之詟齊公

喬潭裴將軍劍舞賦合桑林之容以盡其意照蓮花之彩以宣其利翕然鷹揚翼爾龍驤鋒隨指顧鍔應回翔爾其陵厲淸浮絢練夐絕靑天兮何倚白雲兮可決覩二龍之追飛見七星之明滅雜朱幹之逸勢應金奏之繁節至乃天輪宛轉貫索回環光沖融乎其外气混合乎其間若湧雪濤如飛雲山萬夫爲之雨汗八佾爲之慙顏

梁簡文帝舞詩【二首】戚裏多妖麗重娉夢燕余逐節工新舞嬌態似淩虛納花承襵垂翠逐璫舒扇開衫影亂巾度履行疎徒勞交甫憶自有専城居可憐二八初逐節似飛鴻懸勝河陽妓闇與淮南同入行看履進轉面望鬟空腕動昭華玉衫隨如意風上客何須起啼烏曲未終

王訓舞詩新妝本絕世妙舞亦如仙傾腰逐韻管斂色聴張弦袖輕風易入釵重步難前笑態千金動衣香十里持此雙飛鷰定當誰可憐

楊皦舞詩紅顏自燕趙妙妓邁陽阿就行齊逐唱赴節闇相和折腰送余曲斂袖待新歌嚬容生翠羽曼睇出橫波𨿽稱趙飛燕比此詎成多

陳徐陵舞詩十五屬平陽因來入建章主家能教舞城中巧畫妝低鬟向綺席舉袖拂花黃燭送牕邊影衫扣裏香當筵好畱客故作舞衣長

周庾信舞詩洞房花燭明燕余雙舞輕頓履隨疎節低鬟逐上聲伴轉行初進衫飄曲未成鸞回鏡欲滿鶴顧市應傾已曾天上學詎見地中生

魏曹植七啟亦將有才人妙技遺世超俗揚北裏之流聲紹陽阿之妙曲爾乃禦文軒臨彤庭琴瑟交彈左篪右笙然後姣人乃披文縠之華袿振輕綺之飄颻戴金搖之熠爍揚翠羽之雙翹翻爾鴻翥濈然鳬沒縱輕軀以迅赴影追形而不逮爲歡未泄白日西頽散樂變飾防步中閨眉弛兮鉛華落收亂髮兮拂蘭澤紅顏宜笑睇盼流光時與吾子攜手同行踐飛除卽閒房華燭爛羅幬張動朱唇發淸商九秋之夕爲歡未央晉成公綏七唱奮長袖以飇回擢纎腰以煙起鎭抗首而委蛇防頓足而立峙紛龍轉而鳯翔忽若倒而中止

樂部【樂器】

唐敬括觀樂器賦逺而瞻則金石絲竹雜之而殊狀俯而察則東西南北懸之而異方乃旣埏埴爲之塤篪貌有古象制無新規其气混其音吹此土之器也及夫汶陽之篠入用曲沃之匏見娛爰裁爰截爲笙爲竽其气散其音吁此匏之器也收犬羊之皮取虎豹之鞟爲鞀爲路是模是度其气勃其音博此革之器也嶧陽之桐孤生荊山之玉秀出是鏈是斵爲琴爲瑟其气淸其音宻此木之器也皆能協六律暢八聲合天地交神明調風雨以順序布陰陽以元亨旣粲然以盈目蓋難得而縷名

達奚珣太常觀樂器賦國之盛事殫所未識雅象純殷藂光翕赩樹羽紛纚崇牙崱屴玉管淸通瑤琴古色朱絲疏越之制雷鼓靈鼉之飾淸笳閟列於軍容畫角融怡於武力故能頓應朄張柷敔猛獸赫怒而擎鐘金人嵌巖以負簴鸞笙在目疑彷佛於周王鳯簫可吹紛肸蠁於嬴女況復天球曜逸金鋭【疑】鴻大籥淸警虛籟生風怒齊竽之濫吹壯秦缶之爭雄稽爾旣倬猗歟載丰匪天子之明徳孰以成其眾美總四夷而徴妙越六代而髙視思其鏗鍠嘈囋淸暢逶迆五色成文而不亂八風從律而不虧窮髙逺而測深厚故乃盡美而在斯【已上樂器總】

漢蔡邕琴賦然後哀聲旣發祕弄乃開左手抑揚右手徘徊指掌反覆抑按藏摧於是繁弦旣抑雅韻乃揚仲尼思歸鹿鳴三章梁父悲吟周公越裳靑雀西飛別鶴東翔飲馬長城楚曲明光楚姬遺嘆雞鳴髙桑走獸率舞飛鳥下翔感激玆歌一低一昂

晉嵇康琴賦乃使離子督墨匠石奮斤防襄薦法班倕騁神鎪防裛厠朗宻調均華繪雕琢布藻垂文於時也金石寢聲匏竹屏气王豹輟謳狄牙防味天吳踴躍於重淵王喬披云而下墜舞鸑鷟於庭階防女飄焉而來萃若乃髙軒飛觀廣廈閒房冬夜肅淸朗月垂光新衣翠粲纓徽流芳於是器冷弦調心閒手敏觸如志惟意所擬初涉淥水中奏淸徴拊弦安歌新聲代起曲引向闌眾音將歇攺韻易調奇弄乃發或徘徊顧慕擁郁抑按盤桓毓養從容祕玩牢落淩厲布濩半散英聲發越采采粲粲穆溫柔以怡懌婉順敍而委蛇或乘險投防邀隙趨危嚶若離鵾鳴淸池翼若防鴻翔層崕或摟防捋縹繚潎冽逺而聴之若鸞鳯和鳴戱雲中迫而察之若眾葩敷榮曜春風

唐王起焦桐入聽賦當其大匠未收樵人所利圭葉零落孫枝殘瘁以薪見迷以竈求媚聲連而丹熖乍飛響送而紅星忽墜聞之者徒爲木之槁火之熾殊不知八音之珍佇五弦之至於是收質焰焰求音泠泠撲滅其色鱗皴其形被之以弦佇水流而山立鼓之爲操必鶴舞而魚聴

張隨無弦琴賦陶先生解印彭澤抗迹廬阜不矯性於人代笑遺名於身後適性者以琴怡神者以酒酒兮無量琴也無弦粲星徽於日下陳鳯啄【一作軫】於風前振素手以揮拍循良質而周旋幽蘭無聲媚庭際之芬馥淥水不奏流捨後之潺湲以爲心和卽樂暢性靜則音全和由中出靜非外若窮樂於求和卽樂流而和喪扣音以徴靜則音溺而靜捐是以撫空器而意得遺繁弦而道宣豈必誘鵠以率舞驚赤龍而躍泉者哉仲子陵五色琴弦賦召姑洗則艸木潛發歌黃鐘而川池異沍泉魚瀺灂以躍鱗云鶴婆娑而拂羽

林慮山人鐘期聴伯牙鼓琴賦琴者所以納正禁邪弄者所以協情和性必借其手敏亦假其心靜

王太眞鐘期聴琴賦空山之谷淸澗之湄幽人彷佛絕粒茹芝憑髙梧引長颸激楚窈窕流波逶迆陽阿布濩結緑參差髙秋風冷逺浦霜滋素月滿繁星稀雅調閒逸流風逺吹鐘期當日傾耳志之怡性愜靈中矩應規躊躇四顧侯其禕而曰聴商則知愁霖春零聞角乃覩韶華秋榮羽發則寒生朱夏徴來則暑移英陵厲翕忽消息竭盈君子悅懌導心和平斯實庖丁投刃而節應郢人運斤而風生者也髙張絕弦韻淸調苦惝怳惻憾一龍一虎猛將之逐虜冰雪操蘭蕙薰嶷兮崇山動若寒云烈士之諫君跂燕趙望江漢行路難杳無畔淋漓沸渭牢落泮渙逰子之淒防防襄愕眙昭曠咄咨

北齊蕭慤聽琴詩洞門涼气滿閒館夕陰生隨流水急調雜秋風淸掩抑朝飛弄淒斷夜啼聲至人齊物我持此恱髙情

唐劉希夷琴詩隠士竹林隈英聲寶匣開風前緑綺弄月下白雲來淮海多爲寶梁岷舊作臺子期如可聽山水響余哀

王昌齡琴詩孤桐祕虛鳴朴素幽眞彷佛弦指外遂見初古人意逺風雪苦時來江上春髙宴未終曲誰能辧經綸

岑參秋夕聽羅山人彈三峽流泉詩皤皤岷山老抱琴鬢蒼然衫袖拂玉徽爲彈三峽泉此曲彈未半髙堂如空山石林何颼飅忽在窓戶間纎指弄嗚咽淸絲激潺湲演漾怨楚云虛徐韻秋煙疑兼陽臺雨似雜巫山猿幽引鬼神聴靜令耳目便楚客腸欲斷湘妃淚斑斑誰裁靑桐枝亙以朱絲能含古人曲逓與今人傳知音難再逢惜君方老年曲終月已落惆悵東齋眠司空曙同張參軍喜李尙書寄新琴詩新琴鳳凰晴景稱髙張白玉連徽淨朱擊爪長輕埃隨拂拭新籟滿鏗鏘暗想山泉合如親蘭蕙芳正聲銷鄭衛古狀掩笙簧逺識賢人意淸風願激揚

晉張協七命寒山之桐出自太冥合黃鐘以吐幹據蒼岑而孤生晞三春之溢露遡九秋之鳴飇零雪灑其根霏霜封其條木旣繁而未緑艸未素而先凋構云梯陟崢嶸剪蕤賓之陽柯剖大呂之陰莖營匠斵其朴伶倫均其聲器舉樂奏促調髙張音朗號鐘韻淸繞梁若乃龍火西頽暄气初收飛霜迎節髙風送秋羇旅懷土之徒流宕百罹之儔撫促柱則酸鼻揮危弦則淚流梁昭明太子七契制起修形逾緑綺

晉嵇康琴贊惟彼雅器載璞靈山體其徳眞淸和自然澡以春雪澹若洞泉溫乎其仁玉潤外鮮【已上琴】梁簡文帝箏賦【全錄】江南之竹弄玉有鳴鳯之簫焉洞陰之石範女有逰仙之磬焉若夫排云入漢之美含商觸徴之奇罷雍祠之麗響絕漢殿之容儀別有泗濱之梓聳幹孤峙負陰拂石停雪棲霜嵚崟岝崿嶺相望寄丹崕而茂采依靑壁而懷芳奔電碭突而彌固嚴風掎拔而無傷途畏峯澁人羣罕至乃命防班剪而成器隆殺得宜修短合思矩制端平雕鎪綺媚旣而春桑已舒暄風晻曖丹荑成葉翠陰如黛佳人采掇動容生態値使君而有辭逢秋胡而不對裏閭旣返伏食蠶饑五色之縿𨿽亂八熟之緒方治異東垂之野繭非山經之漚絲於是制弦擬月設柱方時若夫鏗鏘奏曲溫潤初鳴或徘徊而蘊借或慷慨而逢迎若將連而類絕乍欲緩而頻驚陸離抑按磊落縱橫奇調間發美態孤生若將往而自返似欲息而復徵聲習習而流韻時怦怦而不竑如浮波之逺驚若麗樹之爭榮譬雲龍之無蔕如笙鳳之有情學離鵾之弄響擬翔鴛之妙聲朱弦在手擊重還輕爾其曲也雅俗兼施諧雲門與四變雜六列與咸池王贊旣工阮賦亦奇曹后聴之而懽防謝相聞之而涕垂至若登山望別之心臨流送歸之目隴葉夜黃闗云曉伏覩獨鴈之寒飛望交河之水縮聴鳴箏之弄響聞玆弦之一彈足使遊客戀國壯士衝冠若夫楚王怡蕩楊生娛志小國寡民督郵無事乃有燕余麗妾方桃譬李本住南城經移東裏納千金之重聘擅専房之宴私方美珥而不減擬甘【一作投】橘而無嗤聞削成於斜領照玉致於鉛脂度玲瓏之曲閤出翡翠之香帷腕凝紗薄佩重行遲爾乃促筵命妓銜觴置酒耳熱眼花之娛千金萬年之壽白日蹉跎時淹樂久玩飛花之度窻看春風之入栁命麗人於玉席陳寶器於紈羅撫鳴箏而動曲譬輕薄之經過黛眉如掃曼睇成波情長響怨意滿聲多奏相思而不見吟夜月而怨歌笑素彈之未工疑秦宮之詎和若夫釣竿復發蛺蝶初揮動玉匣之餘怨鳴陽鳥之始飛逐東趨於鄭女和西舞於荊妃足使長廊之瓦虛墜梁上之塵染衣鱏魚逰而不沒白鶴至而忘歸於是乎餘音未盡新弄縈纒參差容與顧慕流連落橫釵於袖下斂垂衫於膝前乍含猜而移柱或斜倚而續弦照瓊環而俯撚度玉爪而徐牽見防嚬之有趣看巧笑之多妍抗長吟之靡曼雜新歌之可憐歌曰年年花色好足侍愛君傍影入著衣鏡裠含辟惡香鴛鴦七十二亂舞未成行故乃宋偉緑珠之好聲文君愼女之淸角上掩面而不前言韜輝而恥學實獨立之麗人乃入神之佳樂

唐張九齡聽箏詩端居正無緒那復發秦箏纎指新意繁弦起怨情悠揚思欲絕掩抑態還生豈是聲能感人心自不平

白居易箏詩云髻飄蕭緑花顏旖旎紅雙眸剪秋水十指剝春蔥楚艶爲門閥秦聲是女功甲鳴銀玓瓅柱觸玉玲瓏猿苦啼嫌月鶯嬌語泥風移愁來手底送恨入中趙瑟情相似胡琴調不同慢彈回斷鴈急奏轉飛蓬霜佩鏘還委冰泉咽復通珠聨千拍碎刀截一聲終倚麗精神定矜能意態融歇時情不斷休去思無窮燈下淸歌夜罇前白首翁且聴應得在老耳未多聾【已上箏】

晉鈕滔母孫氏箜篌賦徵班輸之造器命伶倫而調律浮音穆以遐暢沈響幽而若絕樂操則寒條反榮哀曼則晨華朝滅邈漸離之淸角超子野之白雪然思超梁甫願登華嶽路崄悲秦道難怨蜀遺逸悼行邁之離秋風哀年時之速陵危柱以頡頏憑哀弦以躑躅於是數轉難測聲變無方或冉弱以飄沈或頓挫以抑揚或散角以放羽或攄徴以騁商

曹毗箜篌賦嶧陽之桐植頴巖標淸泉潤根女蘿被條爾乃楚班制器窮妙極巧龍身鳯形連翩窈窕纓以金采絡以翠藻其弦則烏號之絲用應所任體勁質朗虛置自吟【已上箜篌】

晉傅琵琶賦素手紛其若飄兮逸響薄於髙梁弱腕忽以競騁兮象驚電之絕光飛纎指以促柱兮創發越以哀傷時旃搦以刼蹇兮聲皦耀以激揚啟飛龍之祕引逞奇妙於淸商哀聲內結沈气外澈舒誕沈浮徊翔曲折

孫該琵琶賦弦則岱谷檿絲篚貢天府伯奇執軛杞妻抽緒大不過宮細不過羽淸朗勁絕而不茹伶人鼓焉景響丰硠操暢駱驛防手風颺抑揚按撚拰搦摧藏於是酒酣日晚攺爲秦聲壯諒慷慨土風所生延年度曲六彈俱成絀邪存正疏宻有程離而不散滿而不盈沈而不重浮而不輕綿駒遺謳岱宗梁父淮南廣陵郢都激楚毎至曲終歌闋亂以眾契上下奔騖鹿奮猛厲波騰雨注飇飛電逝

唐薛收琵琶賦爾其狀也腹鳯頸熊據龍旋戴曲履直破觚成員虛心內受勁質外宣磅礡象地穹窿法天候八風而運軸感四气而鳴弦金華徘徊而月照玉柱的歷以星懸

虞世南琵琶賦若夫巢木爲金門之始轉蓬乃玉輅之先斯蓋前古之朴略而後代之精研是以鼉鼔質而罕見葦籥輕而莫笛不爲於商律瑟見毀於繁尋斯樂之所始乃鞀之遺事彊秦創其濫觴盛漢盡其深致爰有逹人演玆奇器集古今而定質擬神明而攄思慰逺嫁之羇情寛絕域之歸志旣而班爾運能鈞繩將設求嘉木於五嶺取殊材於九折剖文梓而縦分割香檀而橫裂木貞柘盤根錯節或錦散而花開或絲縈而緒結徒觀其爲狀也則象形斗極殊姿巧制隨良朴之修短逐規模之巨細旣異才而合體亦刻方而爲銳惟適道以從宜故無取乎凝滯若乃琢玉範金之巧雕文鏤采之奇上覆手以懸映下承弦而仰施帖則西域神獸南山瑞枝屈盤犀嶺回旋鳯池開寶掫【一作撥】以更運帶文綬而旁垂體備商角韻包宮羽橫卻月於天漢靄回風於洛浦始聞之旣調乃長弄之徐撫應緩步之疎節隨輕身之妙舞悲紫塞之昭君泣烏孫之公主季倫歡金穀之宴仲容暢竹林之聚至如七徳昭備六軍凱旋諧戎麾而威逺合金奏而功宣詠燕山之已勒美瀚海之方鐫亦有飛梁邸逰楚館聞促柱之再調聴鳴弦之疎彈葉髙文而自逺飛羽觴之無算又如長河艸緑髙樓月下入小苑而看花逰上蘭而借野泛澄波而轉鷁息長松而系馬臨淸吹之揮弦與殊方而俱冩其奇趣則抑揚嘈囋聨綿斷續紆余雙鵠之吟淸壯三秦之曲望南山之遙翠見西江之始緑少年有長命之詞娼女有可憐之調願百齡兮眉壽重千金之巧笑逮乎嘉客旣醉髙宴將闌浮觴劇飲披襟極歡乃催而急調交酬獻之無端若以河而注海亦杯來而始彈蓋感物動神和心悅耳豈振木之爲輩奚繞梁之足擬

唐太宗琵琶詩半月無雙影金花有四時摧藏千里態掩抑防重悲促節縈紅袖淸音滿翠帷駛彈風響急緩曲釧聲遲空遺闗隴恨因此代相思【已上琵琶】

【闕】

洞簫賦南國之紀兮江水深中嶻蘗兮天姥岑試一望兮見簫筦之參差碧雲飄其正色白日出其重陰毎含和以自守𨿽嵗寒其莫侵於是乃使夫匠人陵皛渺明幽窅攀重蘿閱丰篠截成枝之龍質擬銜花之鳯鳥作爲洞簫其聲窈窕纎指敏手隨抑揚之虛滿曲折等分任吹噓而懿爾其爲樂也則龢羅稽詣而逸其爲苦也則瀏漂冽淸而悴或防以相從復淋漓而逺被有若層山抱空而晴燭巨海涵虛而夕涖是以君子聴之載其平粹【已上簫】

晉潘嶽笙賦河汾之寶有曲沃之懸匏焉鄒魯之珍有汶陽之孤篠焉若乃綿蔓紛敷之麗浸潤靈液之滋隅隈夷險之勢禽鳥翔集之嬉固眾作者之所詳余可得而略之也徒觀其制器也則審洪纎面短長生簳裁熟簧設宮分羽經徴列商泄之反謐厭焉乃揚管攢羅而表列音要妙而含淸各守一以司應統大魁以爲笙基黃鐘以舉韻望儀鳯以擢形寫皇翼以挿羽摹鸞音以厲聲如鳥斯企翾翾跂跂明珠在咮若銜若垂修檛內辟余簫外逶駢田獵攦魻鰈參差於是乃有始泰終約前榮後悴激憤於今賤永懷乎故貴眾滿堂而飲酒獨向隅而掩淚援鳴笙而將吹先嗢噦以理气初雍容以安暇中拂郁以怫防終嵬峨以蹇諤又颯遝而緐沸罔浪孟以惆悵若欲絕而復肆懰檄糴以奔邀似將放而中匱若夫時陽初暖臨川送離酒酣徒擾樂闋日移疎客始闌主人防疲弛弦韜籥徹塤屏篪爾乃促中筵攜友生解嚴顏擢幽情披黃苞以授甘傾縹瓷以酌醽光歧儼其階列雙鳯嘈以和鳴晉野悚而投琴況齊瑟與秦箏新聲變曲奇韻橫逸縈纒歌鼔网羅鐘律爛熠爚以放艶郁蓬勃以气出秋風詠於燕路天光重乎朝日大不逾宮細不過羽唱發章夏導揚韶武協和陳宋混一齊楚邇不逼而逺無攜聲成文而節有敍彼政有失得而化以醇薄樂所以移風於善亦所以易俗於惡隋李百藥笙賦發繁於流徴動浮磬於淸商舒披蓮於舞席散垂藻於歌牀獨仙吹之容裔將淩雲而抑揚見秦趙之音劣識巴渝之調下掩眾技而奪气諒聲髙而和寡歌狂防於楚謠詠承筐於周雅旣駭聴於吳札亦畱神於晉野婉婉鴻驚喈喈鳯鳴或萬殊而競響乍孤囀而飛聲淸則混之而不濁濁則澄之而不淸實當無而應有固虛受而徐盈舄奕多緒紛綸難狀抑之則徘徊綿宻申之則散朗寥亮始掩斂以夷靡終優遊以怊悵隨流睇而煦愉應防嚬而淒愴挫玉簫之淸管息瓊篁之虛唱落遺囀於梁間墜纎腰於掌上旣而重門半掩髙宴將終飄餘音於霄漢遏嬌韻於房櫳逺而聴之若逰鴛翔鶴嘹唳飛空近而察之譬瓊枝玉樹響亮從風信絕俗之神解何變態之無窮【已上笙】

楚宋玉笛賦余嘗觀於衡山之陽見奇篠異幹罕節間枝之叢生也其處磅磄千仞絕谿陵阜隆崛萬丈磐石雙起丹水湧其左醴泉流其右師曠將爲陽春北鄙白雪之曲取其雄焉宋意將送荊卿於易水之上得其雌焉於是天旋少陰白日西靡命嚴春使午子延長頸奮玉指摛朱唇曜皓齒赬顏臻玉貌起吟淸角追流徴歌伐檀號孤子

後漢馬融長笛賦律呂旣和哀聲五降曲終闋盡余弦更興繁手累發宻節疉重上擬法於韶箾南籥中取度於白雪淥水下采制於延露巴人於時也綿駒吞聲伯牙毀弦瓠巴聑【下挾反】柱磬襄弛懸近世雙笛從羌起羌人伐竹未及已龍鳴水中不見已截竹吹之聲相似剡其上孔通洞之裁以當簻使易持京房君明識音律故本四孔加以一君明所加孔後出是謂商聲五音畢晉伏滔長笛賦云禽爲之婉翼潛鱏爲之躍鱗【潛一作泉】傅縡笛賦貞雲翠節冒霜停雪江潭薦竿巴人所截五音是備六孔斯設殊響抑揚似出平陽曲凝髙殿聲幽洞房旣逐舞而回袖亦將歌而繞梁忽從弄而危短乍調吹而柔長

唐鄭瀆吹笛樓賦當昔開元之時天下無事鴻恩不間於中土鑾駕常逰於北地姚公宋公之智略動必諮謀寧王薛王之忠貞出皆參侍西則秦京東則洛城八百里之歌鐘斷續五十年之寰海升平於是駐淸蹕禦丹楹執簫管而宸衷時【一作暗】悅臨曲欄而睿思俄生莫不湘弦罷彈泗磬休撃楚舞態止齊謳韻寂九天斂霧送芳景於瓊軒萬籟韜音讓嘉名於玉笛旣運指而有規乃濡唇而是吹林巒兮彷佛如變寒暑兮須臾可移折楊栁之數聲鴈驚前渚落梅花之一曲鳥散芳枝自從弓劍有遺星霜頻度綺牕蕭索以將毀繡嶺連延而若故竟無六律繼當時紫府之淸音空有一條是往日翠華之來路

隋姚察詠笛詩作曲是佳人制名由巧匠鵾弦時莫並鳯管還相向隨歌響更發逐舞聲彌亮宛轉度云牕逶迆出黼帳長隨畫堂裏承恩無所讓

唐李嶠詠笛詩羌笛冩龍聲長吟入夜淸關山孤月下來向隴頭鳴逐吹梅花落含春栁色驚行觀向子賦坐憶舊鄰情【已上笛】

喬潭霜鐘賦丰山之峯巉嵒積翠之石森爽淩寒之松上無鳥飛下無人蹤深杳杳以靜謐有天然之古鐘兩欒神資九乳靈化寧失制於侈弇豈遺音於窕摦毎簴器以自閒常宿懸而不下動於耳而藏於心必髙秋之良夜於是泬寥兮日暮而天皛蕭瑟兮霜落而風淸爽气無朕前來滿盈跳然出復鏗爾有聲信不擊而不考能大鳴而小鳴始則函胡擁郁旋復充詘絀閒若往若還徘徊其間爾其舒肆奔放長齊逺暢乍浮空以紆余更觸物而瀏湸入林蕭蕭在水蕩蕩泛濫淺瀨聨綿疎篁夜鶴怨兮彌苦寒猿悲兮更長餘韻舂容隨風悠揚繞於洞庭浮於瀟湘梧楸紛以離披蒹葭颯其蒼蒼及夫夜已艾兮彌靜山無人兮月冷時肅肅而自淒復硠硠而虛警其動愈出其來甚徐合於元化逰於太虛轉逺而盡誰知所如聊獨立以傾聴恍若失其躊躇翟楚賢觀鑄鐘賦回祿用事兮烈气激揚飛防呈巧兮熾聲赫怒沸沸渭渭奪於日光霍燐亂靑熒蒼黃穹之星夜落焉可侔象赤城之霞朝起無以比方疑昆崘之飛爍吸晴天之太陽

唐岑文本太極殿前鐘銘夫金之爲徳冠五材以稱珤鐘之爲器諧八音而表節成物兼於軍國致用適於洪纎故習戎者用之以警眾司曆者俟之以考晨其由來也尙矣爾乃卭都作貢虞倕騁神六齊不忒四時合度大小允窕摦之中淸濁得舒徐之和聲隨曉唱則貴賤有序響應漏盡則士庶有禁同夏后之諭義異周王之鮮【闕】加以博采故實無忘彛典肱股之績必紀爪牙之功是勒永貽懿範被之無疆

吳少防唐北京崇福寺銅鐘銘序猛虎贔屓以奮翣長絙掣曵以縻

蘇頲太淸觀鐘銘序攫蹲獸而俯【一作旁】捧儼旋虫而上扶號逺則聲希以節時環而載擊載考律應而不舒不疾西升路接韻閶闔之淸風北斗城連含未央之夕漏

李邕越州華嚴寺鐘銘序曽臺大起雕簴懸列鯨魚吒怒以震擊蒲牢跧曲以駭噭

權徳輿興唐觀新鐘銘序上士仁人展其助飛防回祿理其具精乎六齊合以萬數以心齊以神遇槖地籟騰天光無害金無耗气不窕不摦不石不播於是登簴在懸希聲殷然小大隨扣昬昕警眾周六虛而洞三界投九幽而淸五苦【已上鐘】

張仲素玉磬賦嗟至寶之朋契如截肪之曲成挺十徳以爲美諧八音而作程韞櫝未施尙祕璘玢之色在懸以和乍聞淸越之聲明半規而似月發異彩而如虹練響而鳴球可諧還和而浮石非匹爛鮮華之溫潤含正聲之縝宻恵而好我爲齊路以足珍藏或俟時殊泗濱之自出

釋皎然妙善寺達公院賦得夜磬送呂評事詩一磬寒山至凝心轉淸越細和虛籟盡疎繞懸泉發在夜吟更長停空韻難絕幽僧悟深定歸客忘逺別寂歷無性中眞聲何起滅【已上磬】

樂部【雜載】

梁孝元帝和彈箏人詩瓊柱動金絲秦聲發趙曲流徴含陽春美手過如玉

唐厲緱山月下聞王子晉吹笙詩緱山明月夜岑寂隔塵氛紫府參差曲淸宵次第聞韻流多入洞聲度半和云拂竹鸞驚侶經松鶴舞羣蟾光聴處合仙路望中分坐惜千嵒曙遺音過汝墳

魏璀湘靈鼓瑟詩瑤瑟多哀怨朱弦且莫聴扁舟三楚客藂竹二妃靈淅瀝聞餘響依稀欲辧形柱間寒水碧曲裏暮山靑良馬悲銜艸逰魚思繞萍知音若相遇終不滯南溟

又錢起詩善撫云和瑟常聞帝子靈馮夷空自舞楚客不堪聴逸韻諧金石淸音發杳防蒼梧來怨慕白芷動芳馨流水湘浦悲風過洞庭曲終人不見江上數峯靑

又王邕詩寶瑟和琴韻靈妃應樂章依稀聞促柱彷佛夢新妝波外聲初發風前曲正長淒淸和萬籟斷續繞三湘轉覺雲山迥空懷杜若芳誰能此意雅防在宮商

劉長卿鄂渚聴杜別駕彈胡琴詩文姬畱此曲千載一知音不解胡兒語空愁楚客心聲隨邊艸動意入隴云深何事長江上蕭蕭出塞吟

陳賀徹長笛吐淸气詩胡關氛霧侵羌笛吐淸音韻切山陽曲聲悲隴上吟栁折城邊樹梅舒嶺外林方知出塞虜不憚武溪深

梁簡文帝七勵奏白雪之楚緩陳亭蓆之吳疾躍鳥追飛潛魚伴出逺流歌於東夏出祕舞於京華金鈿設翠步搖藏花遙同暮雨逼似朝霞發鬢如防纎腰成削

道術部【儒】

梁敬宗詔夫子降靈體喆經仁緯義允光素王載闡功仰之者彌髙誨之者不倦立忠立孝徳被蒸民制禮作樂道冠羣後𨿽泰山頽峻一簣不遺而泗水余瀾千載猶在自皇圗屯阻祀薦不修奉聖之門嗣殱滅敬神之寢簠簋寂寥永言聲烈實兼欽愴

宋魏良臣謝賜禦制孔門七十二賢贊表【全】奎畫文章丕顯杏壇之至教牙籖玉軸蔚爲泮水之榮觀偉此道之興崇振斯文而烜赫三薰拜賜十襲祕藏竊以元聖素王𨿽一時之窮厄立言垂訓實萬世之宗師受其義者三千速而肖者七十類升堂而入室咸附翼以攀鱗自昔流見史臣之稱贊於今特盛仰聖作以褒如聞魯國之歌恍若孔門之問答煥龍光之所被覺廟貌以增輝普頒恵於儒宮用開明於士類伏遇陛下多能天縱盛徳日新當萬防之燕閒探六經之奧旨發爲睿藻迥超兩漢之文親灑宸毫髙出二王之法恢張吾道竦動多方臣猥以諸生欽承寵錫潛心熟讀眞同羲易之重爻盥手披觀下陋唐宗之三絕

範端臣謝賜禦書孟子表【全】蘊奧之義黙契於淵衷昭回之文發揮乎宸翰分頒有寵拜賜惟寅竊以戰國縦橫眾言淆亂乃篤生夫亞聖以丕振於醇風辟楊墨之功不在禹下非堯舜之道不陳王前著爲一經垂之萬世伏遇陛下投戈講藝肆筆成書旣深造於七篇復妙臻乎八法寫之琬琰炳玆丹靑鳯翥鸞翔載出河圖之畫金聲玉振復洛誦之文臣猥被鴻祕親瞻睿藻樂與諸生之講習益昭治世之升平

後漢張超尼父頌巖巖孔聖異世稱傑量合乾坤明參日月徳被八荒名充遐外終於獲麟遺歌魯衛晉孫楚尼父頌皇矣尼父聖哲之傑徳比天地明齊日月周室陵遲大道蕪穢禮樂崩阻姦雄防世乃養門徒廣延俊乂垂訓列國頌聲魯衛威震夾谷義厭陳蔡徳之休明幽而彌泰超美三代風馳云邁

唐顏師古聖徳頌天下文明日月貞觀百神受職三靈葉贊太階旣平光華照爛超軒跨皥騰周軼漢萬壽無疆永延遐算

晉陸機孔子贊孔子叡聖配天道風扇流思探神寶明發懷周興言謨老靈魄有行言觀蒼昊淸歌先誡丹書有造

後漢禰衡魯夫子碑受天至精純粹睿哲崇髙足以長世寛容足以廣包幽明足以測神文藻足以辯物然而敏學以求之下問以諏之虛心以受之深思以詠之湣周道之回遹悼九疇之乖悖故發憤忘食應聘四方魯以大夫之位任以國政之權譬若飛鴻鸞於中庭騁騏驥於閭巷也是以期月之頃五教克諧移風易俗邦國肅焉無思不服懿文徳以紆余綴三五之紀綱流洪耀之休赫曠萬世而光夫大明以動天則也廣大無疆地徳也六經混成洪式也備此三者聖極也合吉凶於鬼神遂殂落於夢寐是以風烈流行無所不通故立石銘勛以示昭明辭曰煌煌上天篤降若人邈矣悠哉千祀一鄰明徳監情性存存奕奕純嘏稽憲乾坤曜彼靈只以訓黎元終日幹幹配天之行在險而正在困而亨窮達之運委諸穹蒼日月則陰天地不光聖叡殂崩大猷不綱

禰衡顏子碑稟天地之純和鐘嶽瀆之休靈睿哲之姿誕自初育英絕之才顯乎嬰孩在束脩之齒入宣尼之室徳行邁於三千仁風橫於萬國知防知彰聞一覺十用行舎藏與聖合契名爲四友之冠寔盡疏附之益爾乃安陋巷挹淸流甘簞瓢以充飽𨿽屢空而不憂於時河不出圗周祚未訖仲尼無舜禹之功先生包元凱之烈

唐楊炯遂州長江縣孔子廟堂碑陰陽混合泄符瑞於平鄕宇宙氤氳灑休徴於闕裏龍峻而背月角而雷聲有軒帝之殊姿有殷王之異表山開遁甲尼丘落於紫垣星掌巫咸鉤鈐墜於蒼陸十五而志學三十而有成申下問於伯陽屈帝師於郯子天爲木鐸九州知發號之期吾豈匏瓜一國有來蘇之望下學而上達將聖而多能博而無名信而好古察殷周之禮樂捐益可知觀杞宋之文章賢才不足數年學易伏羲龍馬之圖三月聞韶嬀帝鳯凰之典泰山頺而梁木壞防言絕而大義乖饗祀於百家奉琴書於十代秦始皇見登牀之識【集作防】始亂衣裳魯恭王看壞壁之書猶聞絲竹漢圖起於六千日賜金之禮載優魏徳行於五千年刻石之風未冺述文武者皆憲章於聖人修學校者僉折衷於夫子自革【集作韋】鞲玉曆毳幕瑤圖皇天無皂白之徴戎狄起豺狼之釁

王勃益州夫子廟碑靈襟不測睿視無涯石砮昭集隼之庭土缶驗羵羊之井稽山南望識皓骨於禹封蠡澤東浮考丹萍於夢渚麟圖鑑逺金編題佐漢之符鳯徳鉤深玉防筮亡秦之兆自四教逺而防言絕十哲喪而大義乖九師爭大易之門五列春秋之輻六體分於楚晉四始派於齊韓淹中之妙鍵不追稷下之髙風代起百家騰曜攀戶牖而同歸萬匹驅馳仰陶鈞而共貫猶使絲簧金石長懸闕裏之堂荊棘蓬蒿不入昌平之墓聖人之遺風也歷先王之舊國懷列聖之遺塵翔赤驥而下云亭吟翠虯而望鄒魯泗濱休駕杳疑汾水之陽尼岫凝鑾暫似銅【疑作峒】山之典乃下詔曰可追贈太師托鹽梅於異代鼎路生光寄舟楫於同時泉塗攺照

梁劉勰徵聖贊妙極生知睿哲惟宰精理爲文秀气成采鑑懸日月辭富山海百齡影䢐千載心在

晉庾亮祭孔子文詩書煥於唐虞憲章盛於文武然後黎民時雍彛倫攸敍幽厲頺構王繩絕紀髙防爲谷六合錯否上淩夷而失教下茍免而無恥公以聖之靈應感圎通萬物我賴匪我求蒙夫子旣沒洪範乖流秦𨿽慢道漢聿孔修洎我皇晉仰欽大猷宗聖旣建遐冑俾侯令月吉辰只陳大禮磬管鏘鏘威儀濟濟嘉奠旣設欽若靈規心存鳯徳尙想來儀

道術部【道】

梁沈約遊仙詩朝上閶闔宮髙宴淸都闕騰蓋擁奔星低鸞避行月九嶷紛相従虹旌乍升沒靑鳥去復畱髙唐云不歇若華有餘照淹畱且睎髮

周庾信詩藏山還采藥有道得從師京兆陳安世成都李意期玉京相鶴太一受飛白石香新芋靑泥美熟芝山精逢照鏡樵客遇圍碁石紋如碎錦藤苗似亂絲蓬萊在何處漢後欲遙祠

唐王績詩暫出東陂路過訪北巖前蔡經新學道王烈舊成仙駕鶴來無日乘龍去防年三山銀作地八洞玉爲天金精飛欲盡石髓澑應堅自悲生世促無暇待桑田上月芝蘭徑中巖紫翠房金壺新練乳玉釡始煎香六局黃公術三門赤帝方吹砂聊作鳥動石試爲羊緱氏還程促瀛洲防日長誰知北巖下延首詠霓裳結衣尋野路負杖入山門道士言無宅仙人更有村

斜溪橫桂渚小徑入桃源玉牀塵稍冷金鑪火尙溫心疑逰北極望似陟西昆逆愁歸舊裏蕭條訪子孫眞經知那是仙骨定何爲許邁心長切嵇康命似奇桑疎金闕迥苔重石梁危照水燃犀角逰山費虎皮鴨桃聞已種龍竹未經騎爲向天仙道棲遑君詎知葳蕤三株樹杳靄仙源路日規半隠霞山防未斂霧泛琴宜秋寂吹簫看鳯度披云振輕衣踏葉羅幽步前溪鬼谷隠後嶺王喬住翡翠映碧流柱花凝淸露眇然歸天理逍遙任眞趣寄謝桑楡客榮耀非所務

又賈島詩掬河洗古貌照月生嫩輝

又王貞白詩露香紅玉樹風綻碧蟠桃

曹唐大逰仙詩【二首】昆侖凝想最髙峯王母來乘五色龍歌聴紫鸞猶縹緲語來靑鳥許從容風回水落三淸月漏苦霜五夜鐘樹影悠悠花悄悄若聞簫管是行蹤鼇岫云低太一壇武皇齋潔不勝懽長生碧字期親署延壽丹泉許細看劍佩有聲宮樹靜星河無影禁花寒秋風褭褭月朗朗玉女淸歌一夜防

北齊顏之推神仙詩紅顏恃容色靑春矜盛年自言曉書劍不得學神仙風雲落時後嵗月度人前鏡中不相識捫心徒自憐願得金樓要思逢玉鈐篇九龍逰弱水八鳯出飛煙朝逰采瓊實夕宴酌膏泉崢嶸下無地列缺上陵天舉世聊一息中州安足旋

唐王勃懷仙詩鶴岑有奇徑麟洲富仙家紫泉潄珠液巖列丹葩常希披塵网然登云車鸞情極霄漢鳯想疲煙霞道存蓬瀛近意愜朝市賖無爲坐惆悵虛此江上華

王勃觀內懷仙詩玉架殘書隠金壇舊迹迷牽花尋紫洞步葉下淸溪瓊漿猶類乳石髓尙如泥自能成羽翼何必俟云梯

梁範云答句曲陶先生詩終朝吐祥霧薄晚孕奇煙洞澗生芝艸重崕出醴泉中有懷眞士被褐守中石戶棲十祕金壇謁九仙乘鵷方履漢轡鶴且騰天又贈學仙者詩采藥層城逺尋師海路賖玉壺橫日月金闕斷煙霞仙人何處在道士未還家誰知彭澤意更覓步兵家春釀煎松葉秋杯浸菊花相逢寧可醉定不學丹砂

唐盧照鄰贈李榮道士詩錦節銜天使瓊仙駕羽君投金翠山曲奠璧淸江濆圎洞開丹鼎方壇聚綘云寶貺幽難識空歌迥易分風揺十洲影日亂九江文敷誠歸上帝應詔在明君獨有南冠客耿耿泣離羣遙看八防所眞气曉氛氳

劉孝孫逰淸都觀尋沈道士詩紛吾因暇豫行樂極畱連尋眞謁紫府披霧覿靑天緬懷金闕外遐想玉京前飛軒俯松竹抗殿接雲煙熖熖淸夏景嘒嘒早秋蟬橫琴對危石酌醴臨寒泉聊祛塵俗累寧希鶴年無勞生翼羽自可狎神仙

許敬宗逰淸都觀尋沈道士詩幽人蹈箕頴方士訪蓬瀛豈若逢眞气齊契體無名旣詮眾妙理聊暢逺逰情縦心馳貝闕怡神想玉京或命余杭酒時聴洛濱笙風衢通閬苑星使下層城蕙帳晨飇動芝房夕露淸方葉棲遲趣於此遂鐘聲

又淩敬詩聊排靈鎖闥徐步入淸都靑溪防寂士思徇道樞十芒生藥笥七熖發丹鑪縹袠桐君籙朱書王母符宮槐散緑穂日槿落靑柎矯翰雷門鶴飛來葉縣鳬淩空自可禦安事迫中區方追羽化侶從此得珠

王維贈焦道士詩海上逰三島淮南遇八公坐知千里外跳向一壺中縮地朝珠闕行天使玉童飲人聊割酒送客乍分風天老能行气吾師不養空謝居徒雀躍無可問鴻蒙

李頎謁張果先生詩先生谷神者甲子焉能計自說軒轅師於今數千嵗寓逰城郭裏浪迹希夷際應物云無心逢時舟不系霞飡斷火粒野服兼荷制白雲淨肌膚靑松養身世韜精殊豹隠鏈質同蟬蛻忽去不知誰偶來寧有契二儀齊壽考六合隨休憇彭耼猶嬰孩松期且防細常問穆天子更憶漢皇帝親屈萬乘尊將逰四海裔車徒徧艸木錦帛招談說八駿空往還三山轉虧蔽吾君感至徳老欣來詣受籙金殿開淸齋玉堂閉笙歌迎拜首羽帳崇嚴衛禁栁垂香鑪宮花拂仙袂彌慶寶祚廣致福蒼生恵何必待龍髯鼎成方取濟包佶宿贈廬山白鶴觀劉尊師詩蒼蒼五老霧中壇杳杳三山洞裏官手防昆侖象牙簡心推霹靂棗枝盤春飛雪粉如毫潤曉潄瓊膏冰齒寒漸恨流年筋力少惟思露冕事星冠

盧綸酬暢當嵩山尊道士見寄詩聞逐樵夫閒看棋忽聞人世是秦時開云種玉嫌山淺渡海書怪鶴遲陰洞石幢防有字古壇松樹半無枝煩君逺示靑囊籙願得相從一問師

崔洞送李道士歸山詩秋城臨古路城上望君還曠野入寒艸獨行隨逺山授人鴻寶內將犬白雲間早晚燒丹罷遙知冰雪寒

戎昱送吉州閻使君入道詩廬陵太守近隳官月帔初朝玉帝壇風過鬼神迎受籙夜深龍虎衛燒丹水容入鏡纎埃靜玉液添瓶潄齒寒莫遣桃花迷客舫千山萬水訪君難

於鵠終南褚尊師詩得道終南久曽教四皓碁閉門醫病鶴倒篋養神松際風長在泉中艸不衰誰知茅屋裏有路向峨嵋

司空曙送張鏈師還峨嵋山詩太一天壇天柱西垂蘿爲挽石爲梯前登靈境靑霄絕下視人間白日低松籟萬聲和管磬丹光五色雜虹蜺春山一入尋無路鳥響煙深水滿溪

又送王尊師歸湖州詩煙蕪滿洞靑山逺幢節飄空紫鳯飛金闕乍看迎日麗玉簫遙聴隔花防多開石髄調供膳時禦霓裳奉易衣莫學遼東華表上千年始欲一回歸

李端送吉道士拜官歸舊業詩聞有華陽客儒裳靄紫薇舊山連藥賣孤鶴帶雲歸栁市名猶在桃源夢已稀還鄕見鷗鳥應愧背船飛

楊衡贈羅浮易鏈師詩海上多仙嶠靈人信長生榮衛冰雪姿咽嚼日月精黙書終符徧晦步斗文成翠髮披肩長金蓋淩風輕曉籟息塵響天雞叱幽聲碧樹來戶陰丹霞照牕明焚香扣虛寂稽首回太淸鸞鷺振羽儀飛翻拂斾旌左挹玉泉液右搴云芝英念得參龍駕攀天度赤城

孟郊送李尊師詩口誦碧簡文身是靑霞君頭冠兩片月肩披一條雲松骨輕自飛鶴心髙不羣

張籍靈都觀李道士詩仙觀雨未靜繞房瓊艸春素書天上字花洞古時人泥竈煮靈液掃壇朝玉眞防回逰閬苑靑節亦隨身

殷堯藩中元日看諸道士步虛詩都開祕籙白石禮先生上界秋光淨中元夜景淸星辰朝帝處鸞鶴步虛聲玉樹花難老珠宮月明掃壇天地肅投簡鬼神驚倘賜刀圭藥還畱不死名

姚合贈溫尊師詩先生自說瀛洲路多在靑松白石間海岸夜中常見月仙宮深處卻無山犬隨鶴去逰諸洞龍作人來問大還今日偶聞塵外事朝簮未擲復何顏

曹唐送羽人王錫歸羅浮詩風前整頓紫荷巾常向羅浮保養神石磴倚天行帶月鐡橋通海入無塵龍蛇出洞閒邀雨犀象眠花不避人最愛葛洪尋藥處露苗煙蘂滿山春

曹唐送劉尊師只詔闕庭詩海風葉葉駕霓旌天路悠悠接上淸錦誥淒涼遺去恨玉簫哀絕醉離情五湖夜月幡幢濕雙闕淸風劍佩輕從此暫辭華表柱更應千載是歸程

李商隠贈華陽宋眞人兼寄淸都劉先生詩淪謫千年別帝宸至今猶識蘂珠人但驚茅許多分不記盧劉是世親玉檢賜書迷鳯籙金華歸駕冷龍鱗不因杖屨逢周史徐甲何曽有此身【多分集作通仙籍】

李羣玉謫仙吟贈趙道士詩汗漫東逰黃鶴雛縉雲仙子住淸都三元麟鳯推髙座六甲風雷閟小壺日月暗資靈壽藥山河直擬化生符若爲失意居蓬島鼇足塵飛桑樹枯

於鵠送宮人入道詩十五吹簫入漢宮看修水殿種芙蓉自傷白髮辭金屋許著黃衣向雪峯解語老猿開曉戶學飛雛鶴落髙松定知別後宮中伴遙聴緱山半夜鐘

釋皎然賦得顏氏古今事得晉仙送顏逸詩曽看顏氏多記晉時仙卻憶桐君老俱還桂父年靑春畱鬢髮白日向雲煙逺別賫遺簡囊中有防篇

梁何遜七召若夫洗精服食慕道逰仙尋玉塵於萬里守金竈於千年三尸可度九轉難飛騰水陸咀嚼靈若乃壁上眞辭枕中祕要彈壓神鬼吐納靈妙旣變醜以成妍亦反老而爲少虯駕夭矯而出沒霓裳颯杳而容與接鵠馭於後乘追鳯簫於前侶雨散漫以霑服云霏防而襲宇瞰芝闕以窈窕見玉臺之相拒蓋排煙而漸滅旌拖風而未舉値解佩於江濱逢弄珠於漢渚薄逰圃弭節太華列神童於羽帳侍玉女於仙車澗采兮危實苑拔兮回花聴弱水之晨浪望昆山之夕霞窮北辰而比壽指中嶽以爲家此神仙之恍惚豈從我而蠲邪

沈約上陶隠居啟先生糠粃俗流超然獨逺裂霓羽帶總轡雲霞方當名書絳簡身逰闕馮星夕臥望日朝飡而至理深防眇焉難睹惟欲下風問道未知厥路若夫棲遲閒逺咀咽瓊芝出入淸都師友靈聖循崕反迹無缺惟心

唐陳子昂送中嶽眞人序常謂煙駕不逢羽人長往去囂世走靑雲登玉女之峯窺石人之廟見司馬子徽馮太和蜺裳眇然防壑獨立其朋羽防金漿玉液則有楊仙翁黙洞天賈上士幽棲牝谷玉笙吟鳯瑤衣駐鶴方且迷軒轅之駕期汗漫之逰吾亦何人躬接玆賞寔欲執靑節從白蜺陪飲昆崘之庭觀化元之府宿心遂矣冥骨甘焉豈知瓊都命淺金籙道防攀倒景而迷途顧中峯而失路塵縈俗累復汨吾和仙人眞侶永幽靈契翳靑芝而延佇遙防何期結丹桂而徘徊逺心空絕紫煙去黃庭極仰寥廓而無光視寰區而寡色悠悠何往白頭名利之交咄咄誰嗟運盛衰之感始知楊朱岐路墨翟素絲尙平辭家而不歸鮑焦抱木而枯死可以慟可以悲古人之心吾今得之也

隋栁防徐則畫贊可道非道常道無名上徳不徳至徳無營風扇矣亦有先生夙鏈金液怡神玉淸石髓方軟靈丹欲成言追葛稚將侶茅盈我王遙屬爰感靈誠柱下暫啟河上沈精畱符告信化杖飛聲永思靈迹曷用攄情時披繪素如臨赤城

薛道衡老氏碑老君感星載誕莫測受气之由指樹爲姓未詳吹律之本含靈在孕七十餘年生而白首自【一作因】以老子爲號其狀也三門雙柱表耳鼻之奇蹈五把十影手足之異爰自伏羲至於周氏綿祀歷代見質變名在文王武王之時居藏史柱史之職南【疑】朝屢易容貌不攺宣尼一覩嘆龍徳之難知關尹四望識眞人之將隠乃發揮眾妙著書二篇率性歸道以無爲用其辭簡而要其旨深而逺飛龍成卦未足比其精防獲麟筆削不能方其顯晦用之治身則神淸志靜用之治國則反朴還淳旣而鏈形物表捲迹方外蜺裳鶴駕往來紫府金漿玉酒防衍淸都參日月之光華與天地而終始涉其流者則擯落囂塵得其門者則騰驤雲霧大椿凋茂非蜉蝣之所知溟渤淺深豈馮夷之能測盛矣哉固無徳之稱也莊周云老耼死秦佚弔之三號而出是謂遁天之形𨿽復傲吏之寓言抑亦蟬蛻之防旨唐陳子昂唐故中嶽體先生潘尊師碑崇標曠迹遐情逺意志摩靑雲蓬視紫闥投身霄嶺滅景雲林盧照鄰益州至眞觀主黎君碑氤氳祖帝發皓鬢於東周兆朕皇輿飛紫雲於西道鳯交開景返徐甲之營魂龍光照天杜宣尼之神气得一吹萬有大造於蒼生把十蹈五樹靈基於寶祚能使秦皇東指見赤舄而長懷漢帝北逰望靑煙而下拜玉笈云囊之術龍緘鳯蘊之圗莫不吞楚夢於胸中指魯城於掌上臨長水而飲犢不就堯徴臥巨澤而牧羊徒勞漢使冥丘聳駕左肘符觀化之辰濬壑停裝橫目棲眞之地閉門鏈火陪嘯父之髙煙卜肆驅筠記壺公之逺禦迷方看博邀赤斧於萬【一作寓】山失路乘槎問君平於蜀郡地分輿井城連劍關錦瀨開霞嵋峯吐月白雲舒捲靑山回沒蕓【一作菌】閣香飛桃源花發

道術部【釋】

唐李子卿興唐寺聖容瑞光賦中國之至聖兮西方之大仙凝旒爲出代之日立極是分身之年不然者何以垂其拱而鏡淸四海建其像而燭耀三天故知有相無相而雙合前聖後聖而兩全不儀刑乎何以表三身之義不鎔範乎何以愜萬人之意乃命鳬氏立法冬官蕆事棲眞於防玉之庭禮佛於布金之地炎帝司火飛亷扇吹率天下觀百神旁伺聲激射气憑淩殷爾而風雷怒囂然而雲霧蒸波旬下回祿升爍寶剎炘金繩忽星透而泉噴遂煙消而气澄圎相鏡開謂太陽新吐眞質山立乃胚渾初凝怡然花臺耀此金髻睟容若動慈眼如睇淸淨而靑蓮始春圓明而白月新霽光然照夜瑞有應於周王像乃見時夢豈慙於漢帝旣營珠額仍輝玉毫見之者宜知極樂之近仰之者誰識須彌之髙心遂得於眞正身豈有於塵勞乘流者於焉捨筏滯縛者於此操刀夫其發靈光凝瑞相異色傍射淸暉逺暢陽烏自耀於暘谷之中燭龍滅焰於鐘山之上自有頂而咸覩歷恆山而逺望赤光照室而多慙紫气度闗而應讓於是百辟奔走萬姓知歸拂塵而香雲自徧著人而花雨如飛莫不請施瓔珞願解寶衣期誓心於相好聿求福於光輝

蘇味道和武三思於中天寺尋復禮上人詩藩戚三雍暇禪居二室隈忽聞從桂苑移步踐花臺敏學推多藝髙談屬辧才是非寧滯著空有掠嫌猜五術幽機暢三畨妙鍵開味同甘露灑香似逆風來砌古畱方石池淸辧燒灰人尋鶴洲返月逐虎溪回連躅瞻飛蓋攀防想玉杯願陪爲善樂從此去塵埃

劉長卿送少防上人逰天臺詩石橋人不到獨往更迢迢乞食山家少尋鐘野寺遙松門風自掃瀑布雪難消秋夜聞淸梵餘音逐海潮

又送靈澈上人歸嵩陽蘭巖詩南地隨緣久東林防歳空暮山門獨掩靑艸路難通作梵連松韻焚香入桂叢惟將舊瓶鉢卻寄白雲中

又初夜碧澗招明契上人詩漸老知身累初寒曝背眠白雲畱永日黃葉減餘年猿護窻前樹泉澆谷口田沃洲能共隠不用道林錢

又禪智寺上方懷演和尙寺卽和尙所創詩絕巘東林寺髙僧恵逺公買園隋苑下持鉢楚城中斗極千燈近煙波萬井通逺山低月殿寒木露花宮紺宇燒香靜滄洲罷霧空鴈來秋色裏曙起早潮東飛錫今何在蒼生待發白雲飛送客黃葉自辭風捨筏追開士回舟狎釣翁平生江海意惟共白鷗同

岑參晚過盤石寺禮鄭和尙詩暫詣髙僧話來尋野寺孤岸花藏水碓溪竹映風鑪頂上巢新鵲衣中帶舊珠談禪未得去輟棹且踟躕

錢起送僧歸日本詩上國隨緣去東途若夢行浮天滄海逺去世法舟輕水月通禪觀魚龍聴梵聲惟憐塔燈影萬里眼中明

皇甫曽贈鑑上人詩律儀教誘僧臘老煙霄樹色依禪誦泉聲入寂寥寶龕經末刼畫壁見南朝深竹風開合寒潭月動搖息心歸靜理愛道坐中宵更欲尋眞去乘船過海潮

顧況寄江南鶴林寺石冰上人詩山川重復出心地暗相逢忽憶秋江月如聞古寺鐘湖平南北岸云抱兩三峯定力超香象眞言攝毒龍風中何處鶴石上防年松爲報煙霞道人間共不容

盧綸夜投終南丰徳寺詣海上人詩半夜中峯有磬聲偶逢樵者問山名上方日晚聞僧語下路林疎見客行野鶴巢邊松最老獨龍潛處水偏淸願得逺公知姓字焚香洗鉢過浮生

嚴維送桃巖成上人歸本寺詩長老歸緣起桃花憶舊巖淸晨云抱石深夜月籠杉道具門人捧齋糧谷鳥銜餘生願依止文字欲三緘

楊巨源送定師歸蜀詩鳯城初日照紅樓禁寺公卿識恵休詩引棣花霑一雨經分貝葉向雙流孤猿學定前山夕逺鴈傷離防地秋空悵碧雲無處所約公曽許剡溪逰

又送澹公歸嵩山龍潭寺葬本師詩野煙秋水蒼茫逺禪境眞機去住閒雙樹爲容思舊壑千花成塔禮寒山洞宮曽向龍邊宿云徑應從鳥外還莫戀本師金骨地空門無處復無闗

劉禹錫贈日本僧智藏詩浮杯萬里過滄溟徧禮名山適舊扄深夜降龍潭水黒新秋放鶴野田靑身無彼我那懷土心防眞如不讀經爲問中華學道者防人雄猛得寧馨

白居易送文暢上人東逰詩得道卽無著隨緣西復東貌依年臘老心到夜禪空山宿馴溪虎江行濾水虫悠悠塵客思春色滿雲中

姚合寄元緒上人詩石牕紫蘚墻此世此淸涼研露題詩潔銷冰煮茗香閒雲春影薄孤磬夜聲長何計休爲吏從師老艸堂

又送眞實上人歸杭州天竺寺詩石橋寺裏最淸涼聞說茅庵寄上方林外猿聲連曉磬月中湖色到禪牀他生念我身何在此世惟師性亦忘九陌相逢千里別靑山重疊樹蒼蒼

於武陵夜尋僧僧逰山未歸詩數歇渡煙水漸非塵俗間泉聲入秋寺月色徧寒山石路幾回雪竹房猶閉關不知雙樹客何處與雲閒

周賀送忍禪師歸廬嶽詩浪匝湓城嶽壁靑白頭僧去掃禪扃龕燈夜雪補殘衲山日上軒看舊經瀑布下冰寒澑澁薜蘿逢雨曙煙腥已知身事非吾道甘臥荒齋竹滿庭

溫庭筠贈越僧嶽雲詩世機銷已盡巾履亦飄然一窻故山月滿缾秋澗泉禪庵過防雪鄕寺隔寒煙應共白蓮客相期松桂前

又宿白蓋峯寺寄僧詩山房霜气晴一宿遂平生閣上見林影月中聞澗聲佛燈銷永夜僧磬徹寒更不學何居士焚香爲宦情

又寄淸源寺僧詩石路無塵竹逕開昔年曽伴戴顒來窻間半偈聞鐘後松下殘碁送客回簾向玉峯藏夜雪砌因藍水長秋苔白蓮社裏如相問爲說逰人是姓雷

又訪知上人遇曝經因有贈詩縹帙無塵滿畫廊終山弟子靜焚香惠能未肯心法張湛徒勞與眼方風颺檀煙銷篆印日移松影過禪牀客兒自有翻經處江上秋來蕙艸荒

方幹思桐廬舊居便送鑑上人詩莫道東南路不賖思歸一步是天涯林中夜半雙臺月洲上春深九里花綠樹繞村含細雨寒潮背郭捲平沙聞師卻到鄕中去爲我殷勤謝酒家

李洞喜鸞公自蜀歸詩禁院對生臺尋師到緑槐寺髙猿看講鐘動鳥知齋拂石月盈箒濾泉花滿篩歸來逢聖節吟步上堯堦

許渾和友人送僧歸桂州靈巖寺詩楚客送僧歸故鄕海門帆勢落瀟湘碧雲千里暮愁合白雪一聲春思長滿院艸花平講石繞龕藤葉蓋禪牀憐師不得隨師去已戴儒冠事素王【一本後四句異栁絮擁堤添衲軟松花浮水注瓶香南宗長老幾年別聞道半嵓多影堂】

項斯寄石橋僧詩逢師入山日道住石橋邊別後無人見秋來幾處禪溪中云隔寺夜半雪添泉生有天臺約應無卻出緣

馬戴贈禪僧詩弟子人天徧童年在沃洲開禪山木長浣衲海沙秋振錫搖汀月持瓶接瀑流赤城何日上鄙願從師逰

又贈別空公詩雲門秋卻入防徑久無人後夜中峯月空林百衲身寂寥寒磬盡盥漱瀑泉新履迹誰相見松風掃石塵

顧非熊寄太白無能禪師詩太白山中寺師居最上方獵人偸佛火櫟鼠戱禪牀定久衣塵積行稀徑艸長有誰來問法林杪過殘陽

陳陶題贈髙閒上人詩薝卜花間客軒轅席上珍筆江秋菡萏僧國瑞麒麟內殿初招隠曹溪得後塵龍蛇驚粉署花雨對金輪白馬方依漢朱星又入秦劇談淩鑿齒淸論倒波旬拂石先天古降龍舊國春珠還合浦老先【疑】去玉州貧鴛鷺輸黃絹塲壇繞白蘋鼎湖閒入夢金閣靜通神海气成方丈山泉落淨巾獼猴深愛月鷗鳥不猜人拂嶽蕭蕭竹垂空澹澹津漢姝難覓對荊璞夲來眞伊傅多聨璧劉雷競買鄰江邊有國寶時爲劚【疑】星辰

司空圖贈圓昉公詩天階讓紫衣冷格鶴猶卑道勝嫌名出身閒覺老遲曉香延宿火寒碧度髙枝毎說長松寺他年與我期

張喬聞仰山禪師歸曹溪因贈詩曹溪松下路猿鳥重相親四海求理千峯繞定身異花天上墮靈艸雪中春自惜經行處焚香禮舊眞

張蠙送南海僧逰蜀詩眞修絕故鄕一衲度暄涼此世能先覺他生豈再忘定中船過海臘後路沿湘野迥鴉隨笠山深虎背囊瀑流垂石室蘿蔓蓋銅梁卻後何年防西方有上房

錢起送外甥懷素歸覲詩釋子吾家寶神淸慧有餘能翻梵王字妙盡伯英書逺鶴無前侶孤云寄太虛往來輕世界醉裏得眞如飛錫離江久寧親喜臘初故池殘雪滿寒栁霽煙疎壽酒還嘗藥晨飡不薦魚遙知禪誦外健筆赴【疑賦字】閒居

周庾信送靈法師葬詩龍泉今日掩石洞卽時封玉匣摧談柄懸河落辯鋒香鑪猶是栢麈尾更成松郭門未十里山回已數重尙聞香閤梵猶憶竹林鐘送客風塵擁寒郊霜露濃性靈如不滅神理定何從

唐楊炯和旻上人傷杲禪師詩淨業初中日浮生大小年無人夲無我非後亦非前簫鼓旁喧地龍蛇直映天法門摧棟宇覺海破舟船書鎭秦王餉經文宋國聲華周百億風烈破三千蕪沒靑園寺荒涼紫陌田徳音殊未逺拱木已生煙

張謂哭護國上人詩昔喜三身淨今悲萬刼長不應歸北斗多是向西方舎利眾生得袈裟弟子將鼠行殘藥椀虫网舊繩牀別起千花塔空畱一艸堂支公何處在神理竟茫茫

陳陶哭寶月三藏大禪師詩五峯習聖罷幹竺化身歸帝子眞印門人哭寶衣一囊窮海沒三藏故園稀無復天花落悲風滿鐡圍

李商隠上河東公啟【全】周朝貝葉列妙引於王褒梁日枳園灑芳詞於沈約必資乎鴻筆麗藻刻乎眞金翠瑉然後可以充足天人發揮龍象茍其曖昧卽匪莊嚴爰托亨塗夙聞妙諭𨿽從幕府常在道塲猶恨出俗情防破邪工少二百日斷酒有謝蕭綱十一年長齋多慙王奐仰戀東閤未歸西林近者財俸有餘津梁是念適依勝絕防復經營伏以妙法蓮華經者諸經中王最尊最勝始自童幼常所防持或公幹漳濵有時疾疹或謝安海上此日風波恍惚之間感驗非少今年於此州長平山慧義精舎經藏院特創右壁五間金字勒上件經七卷旣成勝果思托其音伏惟尙書有夫子之文章備如來之行願不逢慧逺已飛廬嶽之書未見簡棲便制頭陁之頌是敢右繞三匝仰希一言庶使鵞殿增輝龍宮發色流沙界震動風輪報恩於蓮目果唇奪美於江毫蔡絹伏希道念得降神鋒瞻望旌幢攜持碪斧曝身晞髮以俟還辭

周庾信秦州天水郡麥積崖佛龕銘序方之鷲島迹遁三禪譬彼鶴鳴虛飛六甲鳥道乍窮羊膓或斷雲如鵬翼忽已垂天樹若桂華翻能拂日是以飛錫遙來英杯逺至疏山鑿洞郁爲淨土拜燈王於石室乃假馭風禮花首於山龕方資控鶴似刻浮檀如攻水玉從容滿月照耀靑蓮影現須彌香聞忉利如斯塵野還開說法之堂猶彼香山更對安居之佛

唐盧照鄰相樂夫人檀龕贊序靑蓮皓月爭華蚊睫之端寶樹天倡競爽鴻毛之際納須彌於纎芥嘗謂徒言置由旬於方丈今過其實

僧皎然畫藥師琉璃光佛讚序光射金扉日月不開於天上影朧珠綴煙霄自出於壁間

盧照鄰益州長史胡樹禮爲亡女造畫贊序徴奇綃於水府采妙色於霞莊月面澄華疑金雲之夜敞蓮毫吐照狀珠浦之晨開花寶參差眺鶴林其非逺仙云肹蠁登鷲巖其可望窮形盡相陋燕壁之含丹寫妙分容嗤吳屏之墜筆

王勃四分律宗記序仰揚垢路之業以疆理情田闡導毗尼之藏以隄防性海二邊云徹方知實相之尊十剎風行乃識眞如之貴將使龍象緇服維明克允鶖鷺明有恥且格故能莊嚴百福粉繪三身摧防慢山拔生死樹覆簣菩薩之道濫觴正覺之源除惑箭而斷愛枝銷恚刀而解疑网其後卑摩覃思猶沈赤水之輝恵逺研精尙玷巖之彩遂使瓊編浩汗利涉迷於要津瑤軸紛綸登髙暗於飛陛所以禆助三明抑揚四謗八正之道成一家之言庶使眾善雷奔羣疑霧斂照歡戚之兩鏡蕩欣憂之二瓶憑此戒由方躋定境豈直功周沙甸道制鐡圍而已哉

【闕】

宗鏡錄序從此遺眞失性執相徇名積滯著之塵情結相續之識浪鏁眞覺於夢夜沈迷三界之中瞽智眼於昏衢匍匐九居之內向不遷境上虛受輪回扵無脫法中自生系縛然後違順想風動搖覺海貪癡愛水資潤苦芽一向徇塵罔知反本發狂亂之知見翳於自心立幻化之色聲認爲他法從此一防涉境漸成戛漢之髙峯滴水興波終起吞舟之巨浪復有邪根外種小智機權不了生死之病源罔知人我之見本惟欲厭喧斥動破相析塵𨿽云味靜防空不知埋眞拒覺如不辧眼中之赤眚但滅燈上之重光防窮識內之幻身空避日中之虛影豈知重光在眚虛影隨身除病眼而重光自消息幻質而虛影當滅若能回光就已反境觀心佛眼明而業影空法身現而塵迹絕以自覺之智刃剖開纒內之心珠用一念之慧鋒斬斷塵中之見网了萬物由我明妙覺在身可謂搜抉根磨礱理窟剔禪宗之骨髓標教网之紀綱余惑防瑕應手圎淨宗妙旨舉意全彰能摧七慢之山永塞六衰之路塵勞外道盡赴指呼生死魔軍全消影響法性山髙頓落羣峯之峻醍醐海濶橫吞眾派之波神珠在手永息馳求覺樹垂陰全消影迹獲眞寶於春池之內拾礫渾非得本頭於古鏡之前狂心頓歇或離此別修隨他妄解如防角取乳緣木求魚徒歷三隻終無一得無一色非三摩鉢地無一聲非陀羅尼門嘗一味而盡變醍醐聞一香而皆入法界風柯月渚並可傳心煙島雲林咸提妙旨步步蹈金色之界念念齅薝卜之香掬滄海而已得百川倒須彌而皆同一色煥兮開觀象之目盡復自宗寂爾道求珠之心俱還本法遂使邪山落仞苦海收波智檝以之安流妙峯以之髙出呂溫藥師如來繡像贊貞元二十年餘西使吐蕃辭髙堂而出萬死介單車而馳不測國故遽至戎情猜閉坎險一遇星霜再周夫人盥饋之餘膏鉛不禦日亂蓬首坐銷蕣華異域無期良時自晚書委塵篋迹淪苔階漸昧音容孰知存沒黷不告因夢難徴觸慮成端沿情多緒黃昏望絕見偶語而生疑淸旭意新聞疾行而誤喜是用濬發慧根妙求眞相斷鳴機躬織之素染懿筐手繢之絲纒苦心於香縷注精意於鍼鋒指下而露洗靑蓮思盡而雲開白日遂得慈舟宻濟覺路潛引當道塲發念之日是荒裔來歸之晨幽贊冥符一何昭焯乃知織回文之錦無補離憂登望歸之臺空爲廢日獨孤及洪州大云寺銅鐘銘徘徊乎霜天淩厲乎淸夜千門徹萬戶警魚龍皆奮虫豸不蟄於是聆其音者貪騃遷善聾盲知方識浪安流地獄淸涼吒王解形刀輪摧藏嚴乎心者聞聲以知受觀受以悟法若露淸耳根鏡照身業彼金鼓聲气木鐸徇路整眾孚號方斯陋矣

費冠卿九華山化成寺記丹素交彩層層倚空嵒巒隊起於前面松檜陣橫於後嶺日月晦明以增其色雲霞聚散而變其狀松聲猿嘯相與斷續都非人間也夏則食兼土冬則衣半火【山居苦行】

於頔潭州法華院記佛說九部法華爲最其逗機也韜靈珠於髻上指眾寶於藏內藥艸沐莖葉之雨諸子悅羊鹿之車

歐陽詹福州南澗寺上方石像記斯石象者其珍慶歟始孕靈韞質朕兆未見則峩峩巨石巖峭山立鎭郡城之前阜壓蓮宮之上界海若鞭而莫動天時泐而終固皇唐天寶八年五月六日淸晝忽騰雲傍湧驟雨來集驚飇環駭軒訇杳冥雄雄者雷騞然中震迸火噴野大聲殷空岑嶺躨跜潭洞簸蕩須臾風雨散雲雷收激辟輪囷斬焉中辟南委地以梯【集作柿】落北幹霄而碣【一作掲】樹不上不下不西不東亭亭厥心隠出眞像三十二相具八十種好備列侍環衛品覺有序莊嚴供養文物咸秩融然慈面儼矣儀形似倚雪山而授法如開月殿以趺坐

韋臯再修成都府大聖慈寺金銅普賢菩薩記眞如常寂色相假名法本無緣誠感必應儀合天表制侔神工蓮開慈顏月滿毫相

釋眞言大唐金剛般若石經記夫先佛者法法空則境證後佛者教教離則言亡𨿽至徳而無形亦假名而有後繇是脫靈之源流重華於漢土慧命之懸解載頌於魯文

李華故中嶽越禪師塔記雨寶之珠伏於泥下燎原之火隠在木中智月開瞽法雷破聾

周庾信陜州農郡五張寺經藏碑如來說法萬萬恆沙菩薩轉輪生生世界豈直優波提捨只夜修多而已哉是以熙連禪河質多羅樹七處八防三淸四說皮紙骨筆木葉山花象負之所未勝龍藏之所不盡𨿽復銀函東度金疊南翻秦景遙竺蘭私記譬猶得海水之一珠不下昆山之片玉

唐王勃益州徳陽縣善寂寺碑太昊奉檝截若海而橫流風伯扶輪歷邪山而效駕騰燭龍於慧炬俯鏡重昏奏鳴鳯於天歌下淸羣籟摩珍在握遙臨七寶之宮正覺爲心俯辟三乘之路湛衢罇於忍地品藻雞園推水砥於言河扶持象化

王勃梓州通泉縣恵普寺碑爾其譯雉林之寶偈詮鷲嶺之眞圖抽紫玉於禪山朗珠於智水不生不滅光臨妙物之津無去無來濬發乘時之契仗三明而獨運施洽平分據二諦而同歸功超邃古故能使三千法界向風知袵席之師百億大王聞道失巖廊之貴非釋迦之神化其孰能與於此乎旣而正法將隠防言不嗣應身旣沒遺儀間起恆星夜掩西天銜風霧之悲夢日宵成東漢肅壇塲之禮由是鹿園曾敞像教旁流宣妙奨於希夷範靈蹤於顯晦瑤龕寶座光華震旦之墟鳯剎蜺裳斧藻閻浮之域覃機色外練迹塵間浴甘露於身田集祥風於性宇棲情不二頓起初地之權授手大千猶擁彌天之具

王勃廣州寶莊嚴寺舍利塔碑寶瓶宵注則雨露隨軒玉柄朝揮則風霜滿席魚峯多贊唄之懽虎溪有送迎之限紫蘿山徑居藏勝記靑松磵戶坐諧幽致楚鐸淪照擢紫靄以衝星周鼎沈華吐黃雲而噴景翰飛般若之林髙步檀那之舍慈衿宻洞散明月於談筵智鍔相輝化繁霜於寶刃

王勃梓州武縣福防寺碑身持寶印口出神珠心動巴南化行蜀右法羅潛舉馴鳥性於慈林慧鏡旁開息猿心於定水亦有情鉤五縛遙騰解脫之川想瘞六塵回防沈迷之域名臣長者締玉佩於銀庭苦女靈姬落金環於寶地貪機霧滌法施泉流林衡掄杞梓之材班匠獻鈞繩之巧望逺連規攀澄襲矩

張文成滄州弓髙縣實性寺釋迦像碑妙覺常身本無顏色至人垂教遂有形儀開滿月之奇姿韞中天之異相髻銜龍髮頂秀螺文萬印生於瑞手千花發於神足蓮開靑目毫光照於四天花艶丹唇頂彩周於十地鵞珠護戒標苦節於堅林龍鏡澄空照眞歸於靜域鎔金範素寫雘圖靑斵象浦之靈珠瑑龍泉之羽璧

鮫人水織競送霜縑蛾客抽絲爭投雪綫七重交映百寶莊嚴實相端凝睟容圎備蜂王獻蜜紛飛紫紺之樓龍女持華出入瑚之殿諸天獻果芙蓉生寶座之前居士焚香栢葉起金鑪之上千軀聖像據六地而揚音八部龍神下三天而奏樂

李嶠洛州昭覺寺釋迦牟尼佛金銅瑞像碑百工獻技九牧輸琛瑞雀棲鑪仙人鏈火觀祕影於龍窟得眞形於鷲山一輪千輻之偉姿七滿八圎之殊相靑毛紺髮蓮目晬容珠纓大士登防法之筵金杵神王夾降魔之座罄昆岑之瑤碧窮蜀道之丹靑黼繢周施莊嚴具足於時人天盡室法俗傾都眾有稻葉之多地無鍼鋒之隟並睎玉鏡咸仰珠輪莫不注目防心稽首禮足慶薝卜之還嗅悅優曇之更開咸訝難思得未曽有爾乃寶坊四敞銀關雙辟地如甲山似龍鱗羽騎銜枚列萬隊而淸警天龍按部總八神而環衛威容儼其旣肅中外寂而無嘩然後借座燈王請飯香士大乘法匠開不住之宗耆儒禮官獻無遮之式傾中藏之寶貨移大官之玉廚衣鉢分行簮居聨事流三川之水未足方油渠酪池興二室之榮【疑作云】不能嫓香煙花雨大樂驚於寶剎髙幢入於梵宮誦經則上界遙聞彈指則下方俱動用慈悲而行喜捨以淸淨而爲功徳初中之布施寧比其多南北之虛空未量其果方見如來種智化成於天寶之基菩薩慧明利建乎維城之業寧止百千聞法咸蒙離垢億萬同防俱證無生

蘇頲唐長安西明寺塔碑約身利牧維忍辱之行全信役仁守毗尼之律明猶染壘壑比持綖摧伏魔障弼成學徒

張說荊州玉泉寺大通禪師碑仰佛日之再中慶優曇之一現然處都邑婉其祕旨毎帝王分座後妃臨席鴛鷺四匝龍象三繞時熾炭待礦故對黙而心降時診饑投味故告約而義領一雨溥霑於眾緣萬籟各吹於本分非夫安住無畏應變無方者孰能至爾乎三界火心四部冰背

元黃之潤州江寧縣瓦棺寺維摩詰畫像碑毛孔之內鼓大海之波濤芥子之中郁須彌之巘崿擲世界於恆沙之外不覺不知攝髙堂於大防之前同瞻同仰嵐風動地口吸莫以爲難猛火燃天腹【一作膓】貯但聞其一由是騁自在之力縱無礙之威破煩惱而系慳貪斬

毒蛇而擒醉象朦憧暫建面縛四魔智劍才揮心降六賊故使波旬震詟不能變帝釋之容外道摧殘不能竊眞如之業若乃上棟下宇空寂爲輪奐之資淨服名衣慙愧入裁縫之用開八正之路則眾馬交馳坐四禪之牀則身心不動智惠之果秋繁無漏之林淨妙之花春發摠持之苑禪悅爲味詎假珍羞解脫充漿寧思玉液奏法音之樂則絲竹藏聲燒異品之香則栴檀罷郁岑勛西京千福寺多寶佛塔感應碑夜夢諸佛覺而有娠是生龍象之徴無取熊羆之兆誕彌厥月炳然殊相岐嶷絕於葷茹齠齔不爲童逰道樹萌芽聳豫章之楨幹禪池畎澮涵巨海之波濤舟遷夜壑無變度門刼算墨塵永垂貞範譬滿月麗天螢光列宿山王映海蟻垤羣峯

李邕大唐泗州臨淮縣普光王寺碑徳水五瓶霑濡紫極甘露一斗福潤蒼生

李華杭州余杭縣龍泉寺故大律師碑至若齋塲星列談座云繞四眾仰山王之髙萬里赴龍宮之防逺夷逾海而來聴長老順風而請益至仁生滅至辧成簡判析疑問若陽和解冰敷妙理如止水觀月化童爲上智伏我慢爲調柔引諸佛戒定之池浴眾生輕重之垢垢自流去池常湛然儒墨者般若之笙簧詞賦者伽陀之鼓吹

李華荊州南泉大云寺故蘭若和尙碑質孤晴山神瑩澄海妙聲宣布而剛彊淒感慈眼運照而濁惱淸涼李華潤州天鄕寺故大徳云禪師碑南方以殺害爲事北方多豪右犯法故大通在北能公在南至慈救湣曲無不至其餘則澄公威神止石羯之虐惠始定力悛赫連之暴淨檢尼部之初曇柯律藏之始道安垂範羅什詮譯恵逺道生闡教於廬匡杯渡寶志著異於江浙呂溫南嶽彌陀寺承逺和尙碑七尺全軀峨岷與瞻教之狀九漏懸解江漢資淸淨之源

蘇頲唐河南龍門天竺寺碑每熙春載陽具物和暢此都人士則塡城隘陌自北而南遺光相涉羣聽相接震聞乎數十里外無不舉袂陰峯揚橈沸水潔誠而往修禮而去

王維大唐大安國寺故大徳淨覺師碑銘禪師嘆曰昔我太師尙以菩提釋位今我小子欲以恩澤爲侯仁逺乎哉行之卽是裂裳裹足以宵遁乞食糊口以兼行入太行山削髮受具尋某禪師故蘭若居焉猛虎防足毒蛇燻體山神獻果天女散花澹爾宴安曾無喜懼先有涸泉枯柏至是布葉跳波東魏神泉應焚香而怱湧北天眾果候飛錫而還生禪枝必復之徴法水再興之象聞東京有頥大師乃脫履戶前摳衣座下天資義性半字敵於多聞宿植聖胎一瞬超於累刼九次第定乘風雲而不畱三解脫門掲日月而常照雪山童子不顧芭蕉之身云地比丘欲成甘蔗之種大師委運遂廣化緣海澄而龍額珠明雷震而象牙花發外家公主長跪獻衣薦紳先生卻行擁篲乞言於無說請益於又損天池杯水徧含秋月之輝艸葉樹根皆霑宿雨之潤不窺世典門人與宣父中分不受人爵廩食與封君相比至於律儀細行由來護持經典深宗毫釐剖析窮其二翼卽入佛乘趣得一毛亦成僧寶於是同凡現疾處順將終忽謂眾人有疑皆問我於是夜當入無餘開口萬言音和水馬踴身七樹光映天人如蹔如行冺然趺坐香油細防用以茶毗合璧連珠爲之葬具城門至於谷口幡蓋相連法侶之與都人縞素相半叩膺拔發灑水坌塵升堂入室之徒數逾七十破山防海之哭聲振三千或行如白雪或名詎紅蓮或爲勝鬘夫人或稱毗邪居士二空法外何處進求七覺分中誰當決釋猶依舍利冀獲菩提身塔不出虎溪淚碑有同羊峴

王維能禪師碑舉足下足長在道塲是心是情同歸性海商人告倦自息化城窮子無疑直開寶藏泉館卉服之人去聖歷刼塗身穿耳之國航海窮年皆願拭目於龍象之姿忘身於鯨鯢之口駢立於戶外趺坐於牀前林是栴檀更無雜樹花惟薝卜不嗅餘香皆以實歸多離妄執九重延想萬里馳誠思布髮以奉迎願叉手而作禮則天太后孝和皇帝並勅書勸諭徴赴京城禪師子牟之心敢忘鳯闕逺公之足不過虎溪固以此辭竟不奉詔遂送百衲袈裟及錢帛等供養天王厚禮獻玉衣於幻人女後宿因施金錢於化佛尙徳貴物異代同符彈指不畱水流燈熖金身永謝薪盡火滅山崩川竭鳥哭猿啼諸人唱言人無眼目列郡慟哭世且空虛擇吉祥之地不待靑烏變功徳之林皆成白鶴故能五天重迹百越稽首修虵雄虺毒螫之气銷跳殳彎弓猜悍之風變畋漁悉罷蠱酖知非多絕羶腥效桑門之食悉棄罟网襲稻田之衣

梁王巾頭陀寺碑文彼岸者引之於有則髙謝四流推之於無則俯六度名言不得其性相隨迎不見其終始不可以學地知不可以意生及宅生者緣業空則緣廢存軀者惑理勝則惑亡於是民以悅來工以心競亙丘被陵因髙就逺層軒延袤上出云霓飛閣逶迆下臨無地夕露爲珠网朝霞爲丹雘九衢之艸千計四照之花萬品崕谷共淸風泉相渙金姿寶相永借閒安息心了義終焉遊集

宋劉辰翁趙良傑落髮題度牒疏五陵蕭索覺空門气味之長十地逍遙在一宅塵勞之外然𨿽如是未免有求蓋摩頂放踵而悲絲須搾蔗摶泥而成佛聞說諸方善誘尙參一語全題鎭州蘿卜濮州鐘何須刻削仰山藤條徳山棒一任承當

趙抃定業禪院請慧覺長老住持開堂疏夫如來法無異同眾生根有利鈍上焉者純一不雜下焉者餘二非眞大慈則捨實從權頓悟則離凡卽聖舉黃葉則小兒之啼暫止詢白練則先師之意愈明古有宗門今法要覺師長老機先電事行企山髙輟由鷲嶺之禪林來應城之使旨門外榜子湖之犬神力復興堂中示南山之蛇禪魔競伏

道術部【藝術】

唐何據射楊葉百中賦寢石遇而洞啟蹲甲徹而激勢張友正射已之鵠賦啼猿散繞飛鴈雙中

白居易射中正鵠賦及夫觀者坌入射者挺立矢旣挾弓旣執抗大侯次決拾指正則掌內必取料鵠乃彀中所及雕弧乍滿當晝而明月彎彎銀鏑忽飛不夜而流星熠熠其一發也騞若徹札其再中也如貫笠玉霜降而弓力調金气勁而聲急恢羣心而踴躍駭眾目而翕習若然者安知不能空彎而鴈落虛引而猿泣者也

隋薛道衡和許給事善心戱塲轉韻詩京洛重新年復屬月輪圎雲間璧獨轉空裏鏡孤懸萬方皆集防百戱盡來前臨衢車不絕夾道閣相連驚鴻出洛水翔鶴下伊川艶質回風雪笙歌韻管弦佳麗儼成行相攜入戱塲衣類何平叔人同張子房髙髙城裏髻峩峩樓上妝羅帬飛孔雀綺帶垂鴛鴦月映班姬扇風飄韓壽香竟夕魚負燈徹夜龍銜燭歡笑無窮已歌吹還相續羌笛隴頭吟胡舞玆曲假面飾金銀盛服搖珠玉宵深戱未防競爲人所讙臥馳飛玉勒立騎前銀鞍縱橫旣躍劍揮霍復跳丸抑揚百獸舞盤跚五禽戱狻猊弄斑足巨象垂長鼻靑羊跪復跳白馬回旋駛忽見羅浮起俄看郁島至峯嶺旣崔嵬林叢亦靑翠麏防下騰倚猴猿或蹲跂金徒列舊刻玉律動新灰甲荑垂陌栁殘花散苑梅繁星漸寥落斜月尙徘徊王孫猶勞戱公子未歸來共酌瓊蘇酒同傾鸚鵡杯普天逢盛日兆庶喜康哉唐元稹酬段丞與諸碁流防宿居見贈詩鳴局寜虛日閒牕任廢時琴書甘盡棄園井詎能窺運石疑塡海爭籌憶坐帷赤心方苦鬭紅燭已先施蛇勢縈山合鴻聨度嶺遲堂堂排直陣衮衮逼羸師懸刼偏深猛回徵特險旁攻百道進死戰萬般爲異日黃隊今宵黒白碁斫營看一防對壘重相持善敗𨿽稱怯驕盈易欺狼牙當必碎虎口禍難移乘勝同三捷扶顚望一搘希因送目便敢恃指蹤奇退引防邊防雄吟斬將詩眠牀都浪置通夕共忘疲曉雉風角寒叢雪墮枝繁星收玉版殘月耀冰池僧請聞鐘粥賔催下藥巵獸炎余炭在臘淚短光衰俛仰嗟陳迹殷勤卜後期公私牽去住車馬各支離分作終身癖兼從是事隳此中無限興惟怕俗人知

盧藏用折滯論夫環城自守接陣重圍無闗地形不乖天道若兵彊將智粟積城堅𨿽復屢轉魁剛頻移太歳坐推白武行計貪狼自符雞鬭之祥多移蟻附之困故曰任賢使能則不時日而事利法審令正則不卜筮而事吉養勞貴功則不禱祀而得福此所謂天時不如地利地利不如人和故太公犯雨逆天時也韓信背水乖地利也並存人事俱成大業削樹而斬龎涓舉火而屠張郃未必暗同嵗徳冥防日逰俱運三門並占四殺杜郵齒劍抑惟計沮垓下悲歌實階刓印若以並資厭勝不事良圗則長平盡坑固須恆濟襄城無噍亦可常保是知拘而多忌終喪大功百姓與能必違小數金雞樹上【一作玉鶴】方爲楚國之殃萬畢枕中適搆淮南之禍刻符止【一作指】盜反更亡身被髮邀神翻招夷族吁嗟威斗占星不禳赤伏之運築城斷岡何救素靈之哭火災不驗禆竈無力以窺天超乘階凶王孫取監於觀徳

古儷府卷八﹤子部﹐類書類﹐古儷府﹥

欽定四庫全書

古儷府卷九

明王志慶編

文學部【經典總】

太學壁經賦國家誕敷文命建學崇政置六經於屋壁作羣儒之鏡剪遺文以辧謬俾雅誥以詳正是以儒業益敷皇風載盛斆學旣闡廓宇斯分飾素壁而照月搆丹梁而結云於是集靑衿之侶延鴻都之羣貞八索起三墳采典謨之淪翳次編簡之繽紛稽古至今從百家之正義歸眞背僞俾四海之同文於是博考羣臣宣明舊典旣蝌斗之互缺亦魚魯之相舛依鳥迹而難從訪蛇形而莫辧定玆金簡規程邈之隸書遵彼古文參史籀之大篆然後命鐘張之藝詔文學之官界四壁以繩直揮五色之毫端粲爾其彩昭然可觀𨿽一勞之克定乃千載之不刋

太學剏置石經賦由是雕鎪之功備矣文質之義昭然鑿寒光而嶄嶄疊映駢古色而字字相宣儼彼貞規韞玉之姿益壯窮諸墨妙崩云之勢彌堅旁分鳥迹且非精衛之銜來逺映天光有若媧皇之補出

許堯佐五經閣賦於是六籍咸萃百代無遺恭儉之敎比事之辭虞夏商周之五典國風雅頌之四詩旣精微之與廣博莫不森羅而在玆文移蝌斗之質字別魯魚之疑軸星攢而花散帶蜺舒而艸滋櫺檻風來動蕓香之苾苾綺疏日映見鉛槧之累累覽彼縑緗請披記或崇其臺以邀非望之福或邃其榭以逞荒怠之防未若事惟師古政以化成朴斵之勤每弛怠於儒學黼藻之飾不加賁於檐楹

李端送耿拾遺使江南括圖書詩驅艸連天涼風滿樹蟬將過夫子宅亦問孝防船漢史收三篋周書采百篇別來將有淚不是怨流年

劉勰宗經尙書則覽文如詭而尋理卽暢春秋則觀辭立曉而訪義方隱故論說詞序則易統其旨詔防章奏則書發其源賦頌歌贊則詩立其本銘誄箴祝則禮總其端紀傳移檄則春秋爲根並窮髙以樹表極逺以啟疆所以百家騰躍終入環內者也若稟經以制式酌雅以富言是仰山而鑄銅煮海而爲鹽也

李令琛書史百家日月經天星辰助其明耀江河紀地畎澮資其廣深俱麗於乾綱同歸於坤【一作坎】軸況六經旣出百子並騖萬卷五車七略四部組織仁義琢磨道徳𨿽非全璧之珍亦是連珠之寶當有求書之官逺探禹穴近開汲塜之文具修蠧簡或陰陽不謬朱紫自分仲任叢殘之譏並非通論稚川翡翠之諭實得大方豈重以芟夷加之翦截敢申直筆以塞異端則有百兩之篇張霸所喜七分之術京房獨精陳農訪天下之書荀朂決塜中之防識二簡者束皙觀四轍者穆王京兆耆舊之篇創於光武陳畱神仙之傳起自阮蒼劉向修孝子之圖梁鴻首逸人之記

文學部【經】

梁簡文帝請右將軍朱異奉述制旨易義表疑闗永辟逾農之洞啟辭河旣吐邁龍門之已鑿

宋洪邁謝賜禦書周易表法始四營莫辧乎易文兼五典皆聚此書續東魯之韋編髮先秦之竹簡意廣大而莫測辭灝噩以難窺其在累朝以爲古訓顧宣帝立梁丘之學豈革荄玆之談彼明皇覩洪範之篇徒攺陂頗之字未有畱神乙夜探賾前經刪妄論於九師掇微言於四代寫之防帙示於縉紳體飛動於龍鸞義昭回於日月月將日就彰聖學於只勤墨妙筆精竦侯籓之瞻戴識際道眞行髙世表垂衣裳而致治蓋取乾坤廣視聽以禦圖一似堯禹故此躬行之至見於心畫之間敎兼備於臣鄰賜不殊於中外祕書深刻已參神化之孝經方國咸頒逺陋漢光之手札

孔穎達周易正義序夫易者象也爻者效也聖人有以仰觀俯察象天地而育羣品雲行雨施效四時以生萬物若用之以順則兩儀序而百物和若行之以逆則六位傾而五行亂故王者動必則天地之道不使一物失其性行必協陰陽之宜不使一物受其害故能彌綸宇宙酬酢神明宗社所以無窮風聲所以不朽非夫道極妙孰能與於此乎斯乃乾坤之大造生靈之所益也若夫龍出於河則八卦宣其象麟傷於澤則十翼彰其用業資九聖時歷三古及秦亡金鏡未墜斯文漢理珠囊重興儒雅其傳易者西都則有丁孟京田東都則有荀劉馬鄭大體更相祖述非有絕倫惟魏世王輔嗣之注獨冠古今所以江左諸儒並傳其學河北學者罕能及之【已上易】

孔穎達尙書正義序夫書者人君辭誥之典右史記言之策古之王者事總萬幾發號出令義非一揆或設教以馭下或展禮以事上或宣威以肅震曜或敷和而散風雨得之則百度惟貞失之則千里斯謬樞機之發榮辱之主絲綸之動不可不愼所以辭不茍出君舉必書欲其昭法誡愼言行也其泉源所漸基於出震之君黼藻斯彰郁乎如雲之後勲華揖讓而典謨起湯武革命而誓誥興先君宣父生於周末有至徳而無至位修聖道以顯聖人芟煩亂而翦浮辭舉宏綱而撮機要上斷唐虞下終秦魯時經五代書總百篇采翡翠之羽毛防犀象之牙角罄荊山之石所得者連城窮漢水之濵所求者照乘巍巍蕩蕩無得而稱鬱鬱紛紛於斯爲盛斯乃前言往行足以垂法將來者也曁乎七雄已戰五精未聚儒雅與深穽同埋經典共積薪俱燎漢氏大濟區宇廣求遺逸采古文於金石得今書於齊魯但古文經𨿽然早出晚始得行其辭富而備其義而雅故復而不厭久而愈亮江左學者咸悉祖焉近至隋初始流河朔其爲正義者蔡大寶巢猗費甝顧彪劉焯劉等焯乃織綜經文穿鑿孔穴詭其新見異彼前儒非險而更爲險無義而更生義斯乃鼓怒浪於平流震驚飈於靜樹使教者煩而多惑學者勞而少功過猶不及良爲此也嫌焯之煩雜就而刪焉𨿽復微稍省要又好攺張前義義更太略辭又過華𨿽爲文筆之善乃非開奬之路【已上書】

梁簡文帝請尙書左丞賀琛奉述制旨毛詩義表東魯夢周窮玆刪采西河紹魏著彼纘述葉星辰而建詩觀斗儀而命禮以爲陳徐雅頌膏肓匪一燕韓篇什痼疾多端北海鄭君徒逢箋釋南郡太守空爲異序庶令中和永播碩學知宗大胥負師國子咸紹孝敬之徳化洽天下多識之風道行比屋【已上詩】

宋景徳二年頒行公羊傳勑國家欽崇儒術啟廸化源眷六籍之垂文實百王之取法著於緗素皎若丹靑乃有前修詮其奧義爲之疏釋播厥方來頗索隱於微言用撃於後學流傳旣久譌舛遂多爰命校讎俾從刋正歷歲時而盡瘁探簡防以惟精載嘉稽古之功允助好文之理宜從雕印以廣頒行

春秋第一問孔聖屬詞丘明同恥裁成義類比事系年居體元之前已有先傳在獲麟之後尙列余經豈脫簡之難徴復絕筆之云誤子產遺愛也而賂伯石叔向遺直也而戮叔魚吳季札附子臧而吳衰宋宣公捨與夷而宋亂陣爲鵝鸛戰豈捷於魚麗詛以犬雞信寜優於牛耳子【集有之字】所習也爲予言之

左氏傳第一道問魯史之文先師用明於王道漢武之代左氏不列於學官誠義例之可觀【集作徵】終誣艷而多失鳳凰啟兆陳氏不得不昌鸜鵒成謡季氏不得不叛旣未然而前定於立教而謂何同恥釋經豈其如是夏五之闕𨿽系月而何嫌艮八之占於兼山爲何象因生因諡未詳命氏之殊徳命類命請數制名之義【集作一】生旣充賦無辭說經

呂溫代國子陸博士進集注春秋表庻因儀鳳之辰永洗獲麟之恨憫世降而托始於東遷悲道窮而絕筆於西狩一十二公之事炳若日星二百餘年之權凜乎衮鉞道名分於一統爲斷例於五經操典禮命討之權謹王伯夏夷之辧傳之者失短失俗而失誣擬之者或僭或亂而或散子夏不能措詞元凱猶其成癖

齊謝朓謝隋王賜左傳啟昭晰殺靑近發中汗恩勸挾冊慈朂下帷脁未睹山笥早懵河籍業謝專門說非章句庻得旣困而學括羽瑩其防心家藏賜書籝金恥其貽厥披覽神勝吟諷知厚

晉範寧春秋谷梁傳序昔周道衰陵乾綱絕紐禮壞樂崩彞倫攸斁弒逆簒盜者國有淫縱破義者比肩是以妖災因釁而作民俗染化而遷陰陽爲之愆度七曜爲之盈縮川嶽爲之崩竭鬼神爲之疵厲故父子之恩缺則小弁之刺作君臣之禮廢則桑扈之諷興夫婦之道絕則谷風之篇奏骨肉之親離則角弓之怨彰君子之路塞則白駒之詩賦幽王以暴虐見禍平王以微弱東遷徵伐不由天子之命號令出自權臣之門故兩觀表而臣禮亡朱幹設而君權喪下陵上替僭逼理極天下蕩蕩王道盡矣孔子覩滄海之橫流於是就太師而正雅頌因魯史而修春秋列黍離於國風齊王徳於邦君所以明其不能復雅政化不足以被羣後也該二儀之化育贊人道之幽變舉得失以彰黜陟明成敗以著勸誡拯頽綱以繼三五鼓芳風以扇逰塵一字之褒寵逾華衮之贈片言之貶辱過市朝之撻徳之所助𨿽賤必申義之所抑𨿽貴必屈故附勢匿非者無所逃其罪潛徳獨運者無所隱其名信不易之宏軌百王之通典也春秋之傳有三而爲經之旨一臧否不同褒貶殊致蓋九流分而微言隱異端作而大義乖左氏以鬻拳兵諫爲愛君文公納幣爲用禮谷梁以衛輒拒父爲尊祖不納子紏爲內惡公羊以祭仲廢君爲行權妾母稱夫人爲合正以兵諫爲愛君是人主可得而脇也以納幣爲用禮是居喪可得而婚也以拒父爲尊祖是爲子可得而叛也以不納子紏爲內惡是仇讎可得而容也以廢君爲行權是神器可得而闚也以妾母爲夫人是嫡庻可得而齊也漢興以來瓌望碩儒各信所習是非紛錯凖裁靡定故有父子異同之論石渠分爭之說廢興由於好惡盛衰繼之辧訥斯蓋非通方之至理誠君子之所嘆息也左氏艷而富其失也誣谷梁淸而婉其失也短公羊辧而裁其失也俗若能富而不誣淸而不短裁而不俗則深於其道者也【已上春秋並三傳】

梁簡文帝謝勑賫中庸講疏啟若睹珪如觀金板洽日九披流光照灼慶雲五色垂彩氤氳周武上聖問五行於箕子宣尼照極訪六儛於萇未有懸鏡獨曉仰均神鑑方知始畫八卦風羲有慙正名百物軒轅爲陋

唐歐陽詹大學博士講禮記記沒階云來卽席鱗居攢弁如星連襟成帷公先申有禮之本次陳用禮之要正三代損益得失定百家疏義長短鎔乎作者之意注乎學者之耳河傾於懸風落於天淸泠灑蕩幽逺無泥所昧鏡徹於靈臺所疑冰釋於心泉

禮記第二問三代之獘或朴或薄六經之失或愚或誣夫以殷周之理道詩書之述作施於風俗豈皆有所未至耶輟祭納書誠爲追逺執戈桃茢無乃傷恩何二者之相反耶兩楹坐奠嘆有切於宗子九齡魂交數能移於與爾何二者之不一耶山節藻棁豚肩狐裘皆大夫也又何相逺耶檀弓袒免子遊衰麻何如直諒而忠告之耶各以經對【已上三禮】

唐明皇孝經序嗟乎夫子沒而微言絕異端起而大義乖況冺絕於秦得之者皆煨燼之末濫觴於漢傳之者皆糟粕之餘故魯史春秋學開五傳國風雅頌分爲四詩去聖逾逺源流益別近觀孝經舊注蹖駁尢甚至於迹相祖述殆且百家業擅專門猶將十室希升堂者必自開戶牖攀逸駕者必騁殊軌轍是以道隱小成言隱浮僞且傳以通經爲義義以必當爲主至當歸一精義無二安得不翦其繁蕪而撮其樞要也韋昭王肅先儒之領袖虞翻劉邵抑又次焉劉明安國之本陸澄譏康成之注在理或當何必求人今故特舉六家之異同防五經之旨趣約文敷暢義則昭然分注錯經理亦條貫寫之琬琰庶有補於將來且夫子談經志取垂訓𨿽五孝之用則別而百行之源不殊是以一章之中凡有數句一句之內意有兼明具載則文繁略之又義闕今存於疏用廣發揮

晉郭璞爾雅序夫爾雅者所以通詁訓之指歸敍詩人之興詠總絕代之離詞辧同實而殊號者也誠九流之津涉六藝之鈐鍵學覽者之潭奧摛翰者之華苑也蓋興於中古隆於漢氏豹防旣辧其業亦顯英儒贍

聞之士洪筆麗藻之客靡不欽玩耽味爲之義訓璞不揆檮昧少而習焉復綴集異聞防萃舊說考方國之語采謡俗之志錯綜樊孫博闗羣言剟其瑕礫搴其蕭稂事有隱滯援據徵之其所易了闕而不論別爲音圖用袪未寤輒復擁篲淸道企望塵躅者以將來君子爲亦有涉乎此也

宋孫奭孟子正義序夫總羣聖之道者莫大乎六經紹六經之教者莫尙乎孟子自昔仲尼旣沒戰國初興至化陵遲異端並作儀衍肆其詭辧楊墨飾其淫辭遂致王公納其謀以紛亂於上學者循其踵以蔽惑於下猶洚水懷山時盡昏墊繁蕪塞路孰可芟夷惟孟子挺名世之才秉先覺之志防邪樹正髙行厲辭王化之源以救時獘開聖人之道以斷羣疑其言精而贍其旨淵而通致仲尼之敎獨尊於千古非聖賢之倫安能至於此乎【已上雜經】

文學部【史】

裴松之上三國誌注表臣聞智周則萬物自賔鑑逺則物無遺照𨿽盡性窮微深不可識至於緒餘所寄則必接乎粗迹是以體備之量猶曰好察邇言畜徳之厚在於多識往行壽書銓序可觀事多審正誠防覽之苑囿近世之嘉史然失在於略時有所脫漏臣奉旨尋詳務在周悉上搜舊聞旁摭遺逸按三國𨿽歷年不逺而事闗漢晉首尾所涉出入百載注記紛錯每多舛互其壽所不載事宜存錄者則罔不畢取以補其缺或同說一事而辭有乖雜或出事本異疑不能判並皆抄內以備異聞若乃紕繆顯然言不附理則隨違矯正以懲其妄其時事當否及壽之小失頗以愚意有所論辧自就撰集已垂期月寫校始訖謹封上呈竊惟繢事以眾色成文蜜蠭以兼采爲味故能使絢素有章甘逾本質臣實頑乏顧慙二物𨿽自罄勵分絕藻繪旣謝淮南食時之敏又微狂簡斐然之作淹畱無成祗穢翰墨不足以上酬聖旨少塞愆責愧懼之深若墜淵谷

宋曾公亮進新唐書表竊惟唐有天下幾三百年其君臣行事之始終所以治亂興衰之迹與其典章制度之英宜其粲然著在簡冊而紀次無法詳略失中文采不明事實零落蓋又百有五十年然後得以發揮幽昧補輯闕亡黜正僞謬克備一家之史以爲萬世之傳成之至難理若有待以爲商周以來爲國長久惟漢與唐而不幸接乎五代衰世之士气力卑弱言淺意陋不足以起其文而使明君賢臣雋功偉烈與夫昏虐賊亂禍根罪首皆不得暴其善惡以動人耳目誠不可以垂勸戒示久逺甚可嘆也乃因邇臣之有言適契上心之所憫於是云云並膺儒學之選悉發祕府之藏俾之討論共加刪定凡十有七年成二百二十五卷其事則增於前其文則損於舊至於名篇著目有革有因立傳紀實或增或損義類凡例皆有依據纎悉綱條具載別錄臣公亮典司事領徒費日月誠不足以成大典稱明詔【歐陽修宋祁範鎭王疇宋敏求呂夏卿劉義叟】

司馬光進資治通鑑表伏念臣性識愚魯學術荒疏凡百事爲皆出人下獨於前史粗常盡心自幼至老嗜之不厭每患遷固以來文字繁多自布衣之士讀之不徧況於人主日有萬幾何暇周覽臣嘗不自揆欲刪削冗長舉撮機要取闗國家興衰系生民休戚善可爲法惡可爲戒者爲編年一書使先後有倫精粗不雜私家力薄無由可成伏遇英宗皇帝資睿知之性敷文明之治思歷覽古事用恢張大猷爰詔下臣俾之編集臣夙昔所願一朝獲伸踴躍奉承惟懼不稱先帝仍命自選辟官屬於崇文院置局許借龍圖天章閣三館祕閣書籍賜以禦府筆墨繒帛及禦前錢以供菓餌以內臣爲承受眷遇之隆近古莫及不幸書未進禦先帝違棄羣臣陛下紹膺大統欽承先志寵以冠序錫之嘉名每開經筵常令進讀臣𨿽頑愚荷兩朝知待如此其厚隕身喪元未足報塞茍知力所及豈敢有違防差知永興軍以衰疾不任治劇乞就冗官陛下俯從所欲曲賜容養差判西京畱守禦史臺提舉嵩山崇福宮前後六任仍聽以書局自隨給之祿秩不責職業臣旣無他事得以研精極慮窮竭所有日力不足繼之以夜徧閱舊史傍采小說簡牘盈積浩如淵海抉擿幽隱較計毫釐上起戰國下終五代凡一千三百六十二年修成二百九十四卷又略舉事目年經國緯以備檢尋爲目錄三十卷又參羣書評其同異俾歸一塗爲考異三十卷合三百五十四卷自治平開局迨今始成嵗月淹久其間抵牾不敢自保罪負之重固無所逃重念臣違離闕庭十有五年𨿽身處於外區區之心朝夕寤寐何嘗不在陛下左右顧以駑蹇無施而可是以專事鉛槧用酬大恩庻竭涓塵少禆海嶽臣今筋骸臒瘁目視昏近齒牙無幾神識衰耗目前所爲旋踵遺忘臣之精力盡於此書伏望陛下寛其妄作之誅察其願忠之意以淸閒之燕時賜省覽監前世之興衰考當今之得失嘉善矜惡取是舍非足以懋稽古之盛徳躋無前之至治俾四海羣生咸其福則臣𨿽委骨九泉志願永畢矣

李燾進續通鑑長編表臣竊聞司馬光之作資治通鑑也先使其寮采摭異聞以年月日時爲叢目叢目旣成乃修長編唐三百年範祖禹實掌之光謂祖禹長編寜失於繁無失於略今唐紀取祖禹之六百卷刪爲八十卷是也臣今所纂義例悉用光所創立錯綜銓次皆有依憑顧臣此書詎可便謂續資治通鑑姑謂續資治通鑑長編可也旁采異聞補實錄正史之闕略參求眞是破巧說僞辧之紛紜益以昭明祖宗之丰功盛徳區區小忠或在可錄紀一祖八宗之盛徳至善義寜止於百篇聚九朝三世之各見殊聞事必傳於兩說惟折諸聖廼得其眞臣网羅收拾垂四十年綴葺穿聨逾一千卷抵牾何敢自保精力幾盡此書非仰托大君之品題懼難逃眾人之指目漢孝宣稱制決疑故事最髙於甘露我神考錫名冠序治鑑莫毀於元符豫席恩言比迹先正臣死且不朽

元歐陽進宋史表臣等編劘分局彚萃爲書起自東都迄於南渡紀載餘三百載始終一再期考夫建隆淳化之經營景定咸平之潤色慶曆皇祐以忠厚羙風化元丰熙寜以聰明紊憲章馴致紹聖紛紜崇寜荒亂治忽昭陳於方冊操存實本於宮庭若乃建炎紹興之圖存乾道淳熙之保乂正直用則人存政舉邪佞進則臣辱主憂光寜之朝僅守宗社理度之世日蹙封疆顧乃拘信使以渝盟納叛臣而侵境由姦權之擅命啟事釁以召兵厥後瀛國歸朝吉王航海齊亡而訪王蠋乃存秉節之臣楚滅而諭魯公堪矜守禮之國載惟貞元之防合屬當泰道之熙明眾言殽亂於當時大誼昭宣於今日矧先儒性命之說資聖代表章之功先理致而後文辭崇道徳而黜功利書法以之而矜式彞倫賴是而匡扶𨿽微董狐直筆之可稱庻逃司馬寡識而輕信至若論其有獘亦惟斷以至公大槪聲容盛而武備衰論建多而成效少且辭之煩簡以事而文之今古以時舊史之傳述旣多雜記之搜羅又廣於是參是非而去取權丰約以損增事嚴敢計於疾徐日積亦虞於玩愒臣等忝司當揆實預提綱周詢在局之言靡不究心乃職第述作之才有限而報效之志無窮倘垂淸燕之觀尙助緝熙之益曰若帝堯曰若帝舜惟聖心稽古之功鑑於有夏鑑於有殷乃臣子告君之道

栁虯上周太祖書且著述之人宻書其事縱能直筆人莫之知何止物議橫生亦自異端互起故班固致受金之名陳壽有求米之論著漢魏者非一氏造晉史者至數家後代紛紜莫知凖的

唐羅衮謝監修相公啟固以時屬叡文事當修舉列聖之靑編再輯盛朝之鴻藻將鋪是宜對季札以歌唐求孟堅而述漢然後可以昭彰一代舄奕千齡如衮之才非此之任誠欲奉身而退瀝懇以辭無傷棫朴之風自適輪轅之用一家之言莫就空慕馬遷三國之志未聞實慙陳壽乍簪筆於宸軒復和鉛於綸閣中書肄入寜同著作之郎相府依棲乃類司徒之掾分誠已過恩亦太隆旣辭讓以難諧但憂兢而防寘谷梁淸婉休校力於短長王隱混淆預甘心於譏誚

劉知幾史通斷限篇若四裔本系種落所興北貊起自淳維南蠻出於槃瓠髙句麗以鼈橋獲濟吐谷渾因馬鬭徙居諸如此說者求之歷代何書不有而作之者曾不知前撰已著而後修宜輟遂乃百世相傳一字無攺蓋駢指在手不加力於千鈞附贅居身非廣形於七尺爲史之體有若於斯茍濫引他事丰其部帙以此稱博異乎吾黨之所聞

文學部【子】

梁劉勰諸子至鬻熊知道而文王諮詢余文遺事錄爲鬻子子自肇始莫先於玆及伯陽識禮而仲尼訪問爰序道徳以冠百氏然則鬻惟文友李實孔師聖賢並世而經子異流矣逮及七國力政俊乂蠭起孟軻膺儒以罄折莊周述道以翺翔墨翟執儉確之教尹文課名實之符野老治國於地利騶子養政於天文申商刀鋸以制理鬼谷唇吻以防勲屍佼兼總於雜術靑史曲綴以街譚承流而枝附者不可勝算並飛辧以馳術饜祿而余榮矣曁於暴秦烈火勢炎昆岡而煙燎之毒不及諸子逮漢成普思子政讎校於是七略芬菲九流鱗萃殺靑所編百有八十餘家矣迄今魏晉作者間出讕言兼存璅語必錄類聚而求亦充箱照軫矣研夫荀孟所述理懿而辭雅管晏屬篇事覈而言練列禦冦之書气偉而采奇鄒子之說心奢而辭壯墨翟隨巢意顯而語質屍佼尉繚術通而文鈍鶡冠綿綿亟發深言鬼谷渺渺每環奧義情辧以澤文子擅其能辭約而精尹文得其要眘到析宻理之巧韓非著博諭之富呂氏鑑逺而體周淮南泛采而文麗斯則得百氏之華彩而辭气文之大略也

文學部【集】

盧照鄰駙馬都尉喬君集序痛乎王澤旣竭諸侯爲麋鹿之塲帝圖伊梗天下作豺狼之國秦人一防舊章大愚黔首羣書赴火化昆嶽之髙煙儒士投坑變蓬萊之巨壑樂沈於海河間王初睠睠於古篇禮適諸夷齊叔孫乃區區於綿蕝

又南陽公集序含毫顧盼漢家之城闕風煙逸韻縱橫秦地之林泉魚鳥黃山羽獵幾奏瓊篇汾水樓船參聞寶思南津弔屈去逐蒼梧之云西路悲昂來挽蔥巖之雪江湖廊廟造次不忒其儀沙塞朝廷顚沛必歸於漢是使名流俱至親翰闐門愛客相尋雞談滿席嚶嚶好鳥花欲白兮栁將菲逰魚蓮欲紅兮蘋可望緑樽恆湛齊閣臨霞綺札逾新園亭坐月

文學部【政書】

唐呂溫代百寮進農書表臣聞不愛牲玉祈谷於圜丘可以致誠未足以勸農躬秉耒耜籍田於千畝可以示勸未足以教人必也殷天地之和順陰陽之理利其器用精厥法式行之而不倦動之而不勞四海靡而風行百姓迷其日用我政本實惟農書伏惟睿聖文武皇帝陛下徳茂生成道光慈儉捐金而寶谷菲食而粒人考堯典以授時稽禹貢而任土潔粢盛而大事在祀銷劍防而盡力爲農丰年屢薦於郊歌嘉瑞繼書於國史而不自滿假惟懷永圖每至獻歲載陽仲春初吉俯察土膏之候仰視晨正之祥經始歲功揚生徳徵有司之舊典奉先後之遺文深居穆淸親覽奧妙匪崇朝而盡更田畞不出戶而徧洽人情見捽艸坯土之艱知寒耕熱耘之苦宸心感念甽畞昭蘇一嘆而時雨先飛三復而春雷自起臣等業慙學稼祿過代耕親承務本之風日奉在勤之訓三時不害觀玉燭於氤氳九扈孔修賀生靈於富庻

唐栁宗元進農書表平秩東作虞書立制俶載南畞周雅垂文此皆奉天時以授人盡地力而丰食惟新令節益厲農功旣立典於可傳每陳書而作則耕鑿之利敷帝力於嘉謨稼穡之難動天心而睿覽勤勞率下超邁古先

曾鞏謝賜唐六典表繼貞觀之造邦維開元之稱治財成唐典本庻務於尙書則象周官綴舊聞於經禮行之當世垂及方來接五聖之休期振千齡之絕業號令風采卑秦漢而不言綱紀文章體唐虞而特起爰因廣覽俯逮遺編俾加鏤板之傳賜及在廷之士竊典故之緒餘少禆寡陋審官儀之委曲益勵疲駑

竇儀進刑統表虞帝聰明始卹刑而禦物漢髙豁達先約法以臨人蓋此丹書輔於皇極禮之失則刑之得作於涼而獘於貪百王之損益相因四海之凖繩斯在如銜勒之持逸駕猶郛郭之域羣居哀矜在念欽卹爲懷网欲自宻而疏文務從微而顯乃詔執事明啟刑書俾自我朝彌隆大典貴體時之寛簡使率土以遵行國有常科吏無敢侮刑統前朝創始羣彥規爲貫彼舊章采綴已從於撮要屬玆新造發揮愈合於執中幸偶文明謬參憲法金科奧妙比虧洞達之能丹筆重輕徒竊討論之寄將塵睿覽惟俟嚴誅

上官儀爲李祕書上祖集表臣聞漢朝中葉陳農求訪於圖書魏歷初基袁渙請收於篇籍遂使容臺增餙丹府載輝雅道照於前古風流被於末裔陛下睿徳緯天神功光表截海班朔益地延圖垂衣視典探羣玉之幽賾虛已緣情動兼金之歌詠由是蕓香祕室靑簡具陳璧水上庠漆書咸集

宋陳瓘進四明尊堯集表畎畝愛君精誠𨿽至芻蕘議政迂濶難行葵向不習而常傾芹陋敢期於得獻獨因睿斷許貢危衷愚公老矣益堅平險之心精衛然未捨塡波之願歿而後已志不可逾望𨿽隔於戴盆夢不忘於馳闕丹誠上格天語遙詢要觀尊主之恭緩議姦時之罪天大普容日明徧照覽熈丰記動之史仿虞夏采詩之官咨輿議於多方證私書之百毀舜纂堯緒孜孜乎善繼之勤武廣文聲斤斤乎丕承之羙玆所謂一人之慶可以得萬國之歡宣宗當紹獻之時寜容徳裕之奮語武帝以述景爲事忍事馬遷之短辭父子至情古今一揆不懲謗史之罪則何以謝過於宗廟不毀坐像之悖則何以示順於華夷國是方彊勢難遽攺大器至重要在深思庻乎苖莠之分始於冠履之辧至羙成於剛健大患生乎因循儒宗數人自是一家之說聖主獨斷乃爲我宋之休天心篤愛之甚明人情企想而有待

文學部【說】

顧況戴氏廣異記序大鈞播气不滯一方檮杌爲黃熊彭生爲大豕萇爲碧舒女爲泉牛哀爲虎黃母爲黿【一作鱉】君子爲猿鶴小人爲虫沙武都婦人化爲男成都男子化爲女周娥殉墓十載卻活嬴諜【一作姬】暴市六日而蘇蜀帝之魂曰杜鵑炎帝之女曰精衛洪荒窈窕莫可紀極古者靑烏之相冢墓白澤之窮神姦舜之命防以和神湯之問革以語怪音聞魯壁形鏤夏鼎玉牒石記五圖九籥說者紛然故漢文帝召賈誼問鬼神之事夜半前席誌怪之士劉子政之列仙葛稚川之神仙王子年之拾遺東方朔之神異張茂先之博物郭子潢【一作橫】之洞防顏黃門之稽聖侯君素之精【一作旌】異其中神奧顧君眞誥周氏之通而異苑搜神山海之經幽之錄襄陽之耆舊楚國之先賢風俗所通歲時所記吳興陽羨南越西京注引古今辭標淮海裴松之盛之陸道瞻等諸家之說蔓延無窮國朝燕梁四公傳唐臨防報記王度古鏡記孔愼言神怪志趙自勤定命錄至如李庾成張孝舉之徒互相傳說

文學部【藏書】

髙士防文思博要序爰自卦起龍圖文成鳥篆墳典開其緒丘索其流虞夏之書猶旭日之始旦殷商之誥若覆簣之爲山及曲阜佐周攝政踐祚而又闕裏自衛將聖多能損益禮樂極乎天而蟠乎地祖述堯舜系星辰而振河海鬱鬱焉鼓王風於九合誾誾焉辟儒門於百代旣而雅道𨿽廢學者未衰挾冊如林遂偶縱橫之運懷經成市俄屬坑焚之災下土怨咨上天廻睠咸洛基命懸賞而崇儒術曹馬禦紀疏爵而啟膠庠人拾靑紫家握鉛素求古文於孔壁專門者重闡收竹書於汲冢異說者無遺逮乎有隋失禦羣凶競逐辟雍蔓於荊棘延閣殫於煨燼孟堅九流與川瀆而俱竭【一作尹非】度四部隨嶽惇而分崩淹中稷下博古洽聞之生盡殄散矣蘭臺藏室金簡玉匱之文咸殘逸矣皇帝仰膺靈命俯葉萌心智周乾坤之表道濟宇宙之外操徵伐而淸天步橫昆海而紐地維櫜弓矢於靈臺執贄者萬國張禮樂於太室受職者百神蒼旻降祥黔黎禔福置成均之職劉董與馬鄭風馳開崇文之館揚班與潘江霧集搢紳先生聚蠧簡於內輶軒使者采遺篆於外刋正分其朱紫繕寫埒於坵山外史所未錄旣盈太常之藏中經所不載盛積祕室之府比夫軒皇宛委穆滿羽陵炎漢之廣內有晉之祕閣何異乎牛宮之水爭浮天於谷王蟻垤之林競拂日於若木也帝聽朝之暇屬意斯文精義窮神微言探賾紆樓船於學海獲十城之珍駐羽蓋於翰林搴三珠之寶以爲觀書貴要則十家並馳觀要貴博則七略殊致自非總質文而分其流混古今而共其轍則萬物𨿽眾可以同類千里𨿽遙可以同聲然則魏之皇鑑登巨川之濫觴梁之徧略標崇山之增構嵗月玆多論次逾廣類苑耕錄齊玉軑而並馳要略禦覽揚金鑣而繼路𨿽艸創之指義在防也而編錄之內猶多遺闕並未能絕云而負蒼天杜罻羅之用激水而縱溟海息鉤餌之心帝乃親縈聖情曲畱覽垂權衡以正其失定凖繩以矯其違頓天网於蓬萊綱目自舉馳云車於防府轍迹可尋述作之義坦然筆削之規大備

楊盈川登祕書省閣詩序若夫麒麟鳳凰之署三臺四部之經周王羣玉之山漢帝蓬萊之室觀星文而考南北大象入於機衡披帝冊而質龍神負圖出於河洛司先王之載籍掌制書之典謨劉向沈研揚雄寂寞之士於玆翰墨馬融該博傅毅文章之才此焉防處周庾信漢武聚書贊獻書路廣藏書柱開秦儒山谷漢聞吹灰芝泥印上玉匣封來坐觀風俗不出蘭臺

文學部【好學】

晉束皙讀書賦耽道先生澹泊閒居藻練精神呼吸淸虛抗志云表戢形陋廬垂帷帳以隱幾被紈素而讀書抑揚嘈囋或疾或徐優防蘊借亦捲亦舒頌捲耳則忠臣喜詠蓼莪則孝子悲稱碩防則貪民去唱白駒而賢士歸是故重華詠詩以終已仲尼讀易於終身原憲潛吟而防賤顏回精勤以輕貧倪寛口誦而蕓耨買臣行吟而負薪賢聖其猶孳孳況中才與小人

蔣防螢光照字賦士有閱簡防尙專精恆俾夜而作晝每聚螢以襲明期照燭於無隱俟沈研而有成縹帙時開玉篆共丹輝並耀銀鉤下映繁星與片月俱生帷幌之際微明舒蔽或熠熠以光吐復離離而珠綴俯而察煥乎呈科斗之文靜而觀烱爾見雕虫之藝諒依人以明道匪韜光以自衛

任昉爲蕭揚州薦士表集螢映雪編蒲緝栁先言往行人物雅俗甘泉遺儀南宮故事畫地成圗抵掌可述豈特豹防有必對之辧竹書無落簡之謬瑩襟靈於藝圃散耳目於書林下帷覃思穿林嗜古蓬山云觀之書羣玉懸金之記魯宮藏篆汲冢遺編無不日覽萬言暗藏三篋

陸防江西到任謝表臣稟資迂愚立身羇藐偶竊犁鉏之餘暇妄窺述作之淵源累然自力於簡編老之將至過矣見稱於流輩轉而上聞

晁補之答賀李祥攺宣徳啟粵從幼學夙有俊聲下帷未省窺園持竿寜悟流麥其精如此故資之深梁劉孝標答劉之遴借類苑書九冬有隟三餘暇時多逰書圃代樹萱蘇若夫采亹亹於緗紈閱微言於殘竹嗢飫膏液咀嚼英華不知地之爲輿天之爲蓋靡測廻塘莫辧輿馬烏足以言乎是用周流墳索詳觀圖牒搦管聨冊纂玆英奇蛩蛩之謀止於善艸周周之計利在銜翼故鳩集斯文蓋自綴其漏耳豈冀藏之名山播於士大夫哉

梁王僧孺太常敬子任府君傳恥一物之不知惜寸陰之徒靡下帷閉戶投斧懸梁𨿽晏書淫文勝經溢康成之忽防所往公叔之顚墜硎岸無以異也

宇文逌庾信集序穿壁未勤映螢逾甚若乃徳聖兩禮韓魯四詩九流七略之文萬卷百家之說名山海上金匱玉版之書魯壁魏墳縹帙緗囊之記莫不窮其枝葉誦其篇簡豈止仲任一見之敏世叔五行之速任昉王文憲序淵角殊祥山庭異表望衢罕窺其術觀海莫際其瀾宏覽載籍博防才義若乃金版玉匱之書海上名山之旨沈鬱澹雅之思離堅合異之談莫不總制淸衷遞爲心極

王僧孺伏海府君集序至於神經怪牒緑笥丹筒金版玉箱錦文緹帙並藏諸靈府祕在瑤臺而君莫不徧探賾具閱局檢常以前賢往學亟與聖違賈馬盧鄭非無紕越荀郭何王彌多蹐謬二義可辧未値髙卿之疑九事非難不逢平叔之問

庾信髙鳳讀書不知流麥贊髙鳳好學專心不廽畱連經笥對玩書臺石門云度銅梁雨來麥流𨿽逺書卷猶開

楊烱楊去盈墓志銘朱穆將學中食忘飱譙周研精欣然獨笑張華四海之內若指諸掌班固百家之言無不窮究

文學部【講論】

浩虛舟解議圍賦王子猷之延賔暇時偶切磋於經史遂交戰於言詞出奇而彼力方壯向敵而吾矛莫持阻辧口而不通去來都絕閉赤城之深固中外生疑旣而謝婦側聆翠帷潛至察攻討之餘勢知勝敗之有自情甲遂辟縱堂上之奇兵靈府忽開出身中之利器是用自伐期乎不爭因漁獵之近習得籌謀之至精縱吟嘯爲鼔鼙之雄倍增其勇察顏色爲風雲之暗識其情俄執訊於折角將犒師於重席驗運輸而經笥不窮察苞裹而智囊猶積是以扞格斯辟書文必同逆無不服滯無不通義櫓罷持倒載於徳車之上仁寶悉獲橫行於王道之中故得學海長淸言讎不起百家咸湊其軌轍六籍各分其疆理

文學部【文章】

晉陸機文賦佇中區以覽頥情志於典墳遵四時以嘆逝瞻萬物而思紛悲落葉於勁秋喜柔條於芳春心懍懍以懷霜志眇而臨云詠世徳之駿烈誦先人之淸芬慨投篇而援筆聊宣之乎斯文其始也皆收視反聽耽思傍訊精騖八極心防萬仞其致也情曈曨而彌鮮物昭晳而互進傾羣言之瀝液漱六藝之芳潤浮天淵以安流濯下泉而潛浸於是沈辭怫悅若防魚銜鉤而出重淵之深浮藻聨翩若翰鳥纓繳而墜曾云之峻收百世之闕文探千載之遺韻謝朝華於已披啟夕秀於未振觀古今於須防撫四海於一瞬然後選義按部考辭就班藏景者咸叩懷響者畢彈或因枝以振葉或緣波而討源或本隱以之顯或求易而得難或虎變而獸擾或龍見而鳥瀾或妥帖而易施或齟齬而不安罄澄心以凝思眇眾慮而爲言籠天地於形內挫萬物於筆端伊玆事之可樂固聖賢之所欽課虛無以責有叩寂寞而求音函緜邈於尺素吐滂霈乎寸心言恢之而彌廣思按之而愈深播芳蕤之馥馥發淸條之森森粲風飛而猋豎郁雲起乎翰林故夫誇目者尙奢愜心者貴當言窮者無隘論達者惟曠詩緣情而綺靡賦體物而瀏亮碑披文以相質誄纒綿而淒愴銘博約而溫潤箴頓挫而淸壯頌優防以彬蔚論精微而朗暢奏平徹以閒雅說煒曄而譎誑𨿽區分之在玆亦禁邪而制放要辭逹而理舉故無取乎冗長其爲物也多姿其爲體也屢遷其防意也尙巧其遣言也貴妍曁音聲之疊代若五色之相宣或仰逼於先條或俯侵於後章或辭害而理比或言順而義妨離之則雙羙合之則兩傷考殿最乎錙銖定去畱於毫芒立片言以居要乃一篇之警策𨿽眾辭之有條必待玆而效績亮功多而累寡故取足而不易或藻思綺合淸麗芊眠爛若縟繡淒若繁弦必所擬之不殊乃闇合乎曩篇𨿽杼軸於予懷怵他人之我先茍傷防而愆義亦𨿽愛而必捐或苕發穎防離眾絕致形不可逐響難爲系塊孤立而特峙非常音之所緯心牢落而無偶意徘徊而不能揥石韞玉而山輝水懷珠而川媚彼榛楛之勿翦亦蒙榮於集翠綴下裏於白雪吾亦濟夫所偉或托言於短韻對窮迹而孤興俯寂寞而無友仰寥廓而莫承譬偏弦之獨張含淸唱而靡應或寄辭於瘁音言徒靡而弗華混妍蚩而成體累良質而爲瑕象下管之偏疾故𨿽應而不和或遺理以存異徒尋虛以逐微言寡情而鮮愛辭浮漂而不歸猶弦幺而徽急故𨿽和而不悲或奔放以諧合務嘈囋而妖冶徒悅目而偶俗固聲髙而曲下寤防露與桑間又𨿽悲而不雅或淸虛以婉約每除煩而去濫闕大羮之遺味同朱弦之淸汜𨿽一唱而三嘆固旣雅而不艷若夫丰約之裁俯仰之形因宜適變曲有微情或言拙而諭巧或理朴而辭輕或襲故而彌新或沿濁而更淸或覽之而必察或研之而後精譬猶舞者赴節以投袂歌者應而遣聲是蓋輪扁所不得言亦非華說之所能精普辭條與文律良予膺之所服練世情之常尢識前修之所淑𨿽濬發於巧心或受嗤於拙目彼瓊敷與玉藻若中原之有菽同橐籥之罔窮與天地乎並育若夫應感之防通塞之紀來不可遏去不可止藏若影滅行猶響起思風發於胸臆言泉流於唇齒紛葳防以馺遝惟豪素之所擬文徽徽以溢目音泠泠而盈耳及其六情底滯志往神畱兀若枯木豁若涸流覽營魂以探賾頓精爽而自求理翳翳而愈伏思軋軋其若抽是故或竭情而多悔或率意而寡尢𨿽玆物之在我非餘力之所勠故時撫空懷而自惋吾未識夫開塞之所由伊玆文之爲用固眾理之所因配霑潤於雲雨象變化乎鬼神被金石而徳廣流管弦而日新杜甫寄李十二白詩昔年有狂客號爾謫仙人筆落驚風雨詩成泣鬼神聲名從此大汨沒一朝伸文彩承殊渥流傳必絕倫龍舟移棹晚獸錦奪袍新白日來深殿淸云滿後塵乞歸優詔許遇我夙心親未負幽棲志兼全寵辱身劇談憐野逸嗜酒見天眞醉舞梁園夜行歌泗水春才髙心不展道屈善無鄰處士禰衡俊諸生原憲貧稻求未足薏苡謗何頻五嶺炎蒸地三危放逐臣幾年遭鵩鳥獨泣向麒麟蘇武先還漢黃公豈事秦楚筵辭醴日梁獄上書辰巳用當時法誰將此義陳老吟秋月下病起暮江濵莫怪恩波隔乘槎與問津王建寄上韓愈侍郎詩重登太學領儒流學浪詞鋒壓九州不以雄名殊野賤惟將直气折王侯詠傷松桂靑山痩取盡珠璣碧海愁序述異篇經總核鞭驅險句物先投碑文合遣貞魂謝史筆應令諂骨羞淸俸探將還酒債黃金旋得起書樓客來擬設官人禮朝退多逢月下逰見向雲泉求住處若爲知薦一生休

羅隱感徳敍懷寄上羅鄴王詩盛業家有寶刀況聞餘力更揮亳腰間印佩黃金重捲裏詩裁白雪髙宴罷嘉賔吟鳳藻獵廻諸將問龍韜分茅列土才三十猶擬回頭賭錦袍脈散源分歷幾朝縱然官宦只賔僚正憂末淪滄海忽見髙枝拂絳霄百萬貔貅趨玉帳三千賔客冠金貂良時難得吾宗少應念衰門久寂寥張子容贈司勲蕭郎中詩作相開黃閣爲郎奏赤墀君臣道合體父子貴同時國以推賢答家無內舉疑鳳池眞水鏡蘭省得華滋未睹風流日先聞所賦詩江山淸謝朓花木媚丘遲吏部來何暮王言念在玆丹靑無不可霖雨亦相期昔我投荒處孤煙望島夷羣鷗終日狎落葉數年悲漁父畱歌詠江妃入興詞今將獻知已相感勿吾欺

唐代宗答王縉詔卿之伯氏位歷先朝名髙希代抗行周雅長揖楚辭調六气於終篇正五音於逸韻泉飛藻思雲散襟情詩家者流時論歸羙誦於人口久郁文房歌以國風宜登樂府眎朝之後乙夜將觀石室所藏歿而不朽柏梁之防今也則亡乃眷棣華克成編錄聲猷益茂嘆息良深

王勃上九成宮頌表臣聞帝機無朕道洽則時邕靈化不言功成則頌顯伏惟陛下體元纂極模神建隧棟梁三气庭衝六合松軒夜警杳姑射之心茅殿晨凝寥廓峒山之駕臣霑風太上庇影華胥仰衢室而無階襄城而有地𨿽望卑平叔空勤景福之詞而文謝子云願竭甘泉之思謹憑天造輒貢九成宮頌二十四章攀紫墀而絕望叫丹闕而累息

李嶠謝撰徳懿太子哀防文降勑褒揚表昨奉勑令臣撰懿徳太子哀防文臣術異懷蛟藝非吞鳥四科函丈多謝於文學士子登筵有慙於詞賦恭聞聖旨輒奏庸音豈足以褒敍重離激揚三善宣睿慈之惻愴述天顧之綢繆曲降絲綸猥垂剪拂諭之以雲間日下方之以陸海潘江飾嫫母之容加其粉澤瑩碔砆之質發其光彩𨿽宋玉大言見褒於楚國公孫下策賞於漢朝無以比此揄揚方斯恩渥欽戴紫紱伏銘造仰髙天而發悸顧短札而成羞

唐李善進注文選表道光九野縟景緯以照臨徳載八埏儼山川以錯峙垂象之文斯著含章之義聿宣協人靈以取則基化成而自逺故羲繩之前飛葛天之浩唱媧簧之後掞叢云之奧詞步驟分途星躔殊建球鐘愈暢舞詠方滋楚國詞人禦蘭芬於絕代漢朝才子綜鞶帨於遙年虛流正始之音气質馳建安之體長離北度騰雅詠於圭陰化龍東騖煽風流於江左爰逮有梁宏材彌劭昭明太子業膺守器譽貞問寢居肅成而講藝開博望以招賢搴中葉之詞林酌前修之筆海周巡緜嶠品盈尺之珍楚望長瀾比徑寸之寶故撰斯一集名曰文選後俊英髦咸資凖的伏惟陛下經緯成徳文思垂風孰可撮壤崇山涓宗海臣蓬衡蕞品樗散陋姿汾河委防夙非成誦崇山墜簡未議澄心握玩斯文載移涼燠有欣永日實昧通津故勉十舎之勞寄三餘之暇弋釣書部願言注輯殺靑甫就輕用上聞敝帚自珍緘石知繆敢有塵於廣內庻無遺於小說

庾信謝滕王集序啟伏覽制垂賜集序紫微懸映如傳闕裏之書靑鳥遙飛似送層城之璧若夫甘泉宮裏玉樹一叢武闕前明珠六寸不得譬此光芒方斯照燭有節有度卽是能平八風愈昌愈髙殆欲去天三尺殿下雄才蓋代逸气橫云濟北顏淵闗西孔子譬其毫翰則風雨爭飛論其文采則魚龍百變蒲桃繞館新開碣石之宮修竹夾池始作睢陽之苑琉璃泛酒鸚鵡承杯鳳穴歌聲鸞林舞曲況復行雲逐雨廻雪隨風湖陽之尉旣成爲喜之因舂陵之侯便是積慶之地某本乏材用無多述作加以建業陽九劣免儒硎江陵百六幾從士隴至如殘編落簡並入塵埃赤軸靑箱多從灰燼比年屙恙彌畱光陰視息桑楡已逼蒲栁方衰不無秋气之悲實有窮途之恨是以精采瞀亂頗同宋玉言辭蹇喫更甚揚雄一吟一詠其可知矣好事者不求知音者不用非有班超之志遂已棄筆未見陸機之文久同燒硯至於凋零之後殘缺所餘又已雜用補袍隨時覆醬聖慈憐湣遂垂存錄始至揄揚過差君子失辭比擬從橫小人迷惑荊玉抵鵲正恐輕用重寶龍淵削玉豈不徒勞神慮匠石廻顧朽材變於雕梁孫陽一言奔蹄成於駿馬故知假人延譽重於連城借人羽毛榮於尺玉溟池九萬里無逾此澤之深華山五千仞終愧斯恩之重卽日金門細管未動春灰石壁輕雷尙藏冬蟄伏願聖躬與時納豫南陽寶雉幸足觀瞻酈縣菊泉差能延壽伏遲至鄴可期從梁有日同杞子之盟防必欲瞻仰風塵共薛侯而來朝謹當逢迎冠蓋魚腹尺素鳳足數行書此謝辭終知不盡

唐王勃上武侍極啟某聞螭掩耀光銷赤堇之芒白鶴摧輝影滅靑胡之寶由是紫氛霄耿指牛漢而忘歸丹水神迷道驪泉而罔悔其有龍文已逺輕圗剸兕之功魚目濫持自疑靈虵之色循榮覽分朝聞夕可君侯締華椒閣席寵芝扄粲貂冕於金軒藻章於玉署月開鸞鏡懷精鑑以分形霜湛虯鐘蘊希聲而待物吞九溟於筆海若控牛涔抗五嶽於詞鋒如臨蟻垤馳魂露谷忻逢紫岫之英驛思霞坵佇接靑田之響某北巖曲藝東臯下節攀翰苑而思齊傃文風而立至迹疲千里未陪丹轂之逰葉契三英尙隔黃衣之夢謹憑洪貸輒錄舊文輕敢上呈列之如右涓波有托望日谷以馳誠鐘鼓無施伏雷門而假息

駱賔王上兗州刺史啟縟綺蕚於詞林綷仙花於筆苑文江翻浪織玉防以韜霞學海驚瀾綴珠連於濯錦李商隱爲李貽孫上李徳裕啟提枹於絕藝之塲班揚掃地鞠旅於無前之敵江鮑輿屍詞窮體物律變登髙文星畱伏於筆間防鳳翺翔於夢裏

李商隱爲舉人上翰林蕭侍郎啟當時人物何戢惟效於褚公邇日風流杜乂難方於衛玠加以成與石郭璞毫渙水儻來皆逢藻繪荊峯若至只有球琳合沓縑緗縱橫筆硯三都作序不勞皇甫士安萬乘爲僚只有東方曼倩

溫庭筠上鹽鐵侍郎啟素勵顓防常耽比興未逢仁祖誰知風月之情因夢惠連或得池塘之句莫不搜刻骨黙想勞神未嫌彭澤之車不嘆萊蕪之甑其或嚴霜墜葉孤月離云片席飄然方思獨往空亭悄爾不廢閒吟彊將麋鹿之情欲學鴛鴦之性遂使幽蘭九畹傷謡諑之情多丹桂一枝竟攀援之路斷

梁簡文與湘東王論文書握瑜懷玉之士瞻鄭邦而知退章甫翠履之人望閩鄕而嘆息詩旣若此筆又如之徒以煙墨不言受其驅染紙札無情任其揺襞甚矣哉文之橫流一至於此

徐陵與李那書獲殷公所借陪駕才南入重陽閤詩及荊州大乘寺宜陽石像碑四首鏗鏘並奏能驚趙鞅之魂輝煥相華時瞬安丰之眼山澤晻靄竹松參差若見三峻之峯依然四皓之廟甘泉鹵簿盡在淸文扶風輦路悉陳華簡昔魏武虛帳韓王故臺自古文人皆爲詞賦未有登玆舊閣嘆玆幽宮標句淸新發言哀斷豈止悲聞帝瑟泣望羊碑一詠歌梁之言便掩盈懷之淚至如披文相質意致縱橫才壯風雲義深淵海方今二乘斯悟同免化城六道知歸皆逾火宅宜陽【縣名】之作特防幽襟所覩黃絹之詞彌懷白雲之頌但恨賒逺擅特髙峯閒上羅浮康公懸澑不獲銘玆雅頌耀彼幽巖循環諷詠用忘饑渴握之不置恆如趙璧翫之不足同於玉枕京師長者好事才人爭造蓬門請觀髙制軒車滿路如看太學之碑街巷相塡無異華陰之市但丰城兩劍尙不阻來韓子雙環必皆希見莫不以好龍無別木雁可嗤載望瓊瑤因乏行李金風已勁玉質宜調書不盡言但聞爻系

李那答書僕世傳經術才謝劉歆家有賜書學匪班嗣弱年有志頻愛雕虫歲月三餘無防肄業戶牖之間時安筆硯嚬睂難巧學步非工恆經牧孺之譏屢被陳思之誚羞逢仲子類君山之鼓琴屢見子將同本初之車服不謂殷侯虛談成價遂同布鼓輕響雷門燕石空雕終慙比徳楚軍𨿽拂實愧棲桐豈若邯鄲舉袖惟聞變曲協律飛塵必應不顧是以日南寶貝遙望歸秦合浦文犀更希還漢芳春行獻鸎其鳴矣懸豫章之牀置長安之驛厚築墻垣思逢鄭僑之聘工歌周頌佇奏延陵之樂書繒有復道意無伸

梁簡文帝答張纘謝示集纘好文章於今二十五載矣竊嘗論之日月參辰火龍黼黻尙且著於象章於人事而況文辭可止詠歌可輟乎不爲壯夫揚雄實小言破道非謂君子曹植亦小辧破言論之科刑罪在不赦至如春庭落景轉蕙承風秋雨且晴檐梧初下浮雲生野明月入樓時命親賔乍動嚴駕璖屢酌鸚鵡驟傾伊昔三邊久畱四載胡霧連天徵旗拂日時聞塢笛遙聴塞笳或鄕思淒然或雄心噴薄是以沈吟短翰補綴庸音寓目寫心因事而作

又答新渝侯和詩書垂示三首風雲吐於行間珠玉生於字裏跨躡曹左含超潘陸雙鬢向光風流已絕九梁插花步揺爲古髙樓懷怨結眉表色長門下泣破粉成防復有影裏細腰令與眞類鏡中好面還將畫等此皆性情卓絕新致英奇故知吹簫入秦方識來鳳之巧鳴瑟向趙始覩駐云之曲手持口誦喜荷交並也周庾信趙國公集序竊聞平陽擊石山谷爲之調大禹吹筠風雲爲之動與夫含吐性靈抑揚詞气曲變陽春光廻白日豈得同年而語哉柱國趙國公發言爲論下筆成章逸態橫生新情振起風雨爭飛魚龍各變方之珪璧塗山之防萬重譬似雲霞赤城之巖千丈文參歷象卽入天官之書韻涉絲桐咸歸總章之觀論其壯也則鵬起半天語其細也則鷦巢蚊睫豈直熊熊旦上增城抱日月之光焰焰宵飛南斗燭蛟龍之气昔者屈原宋玉始於哀怨之深蘇武李陵生於別離之世自魏建安之末晉太康以來雕虫篆刻其體三變人人自謂握靈蛇之珠抱荊山之玉矣公斟酌雅頌諧和律呂若使言乖節目則曲臺不顧聲止操縵則成均無取遂得棟梁文囿冠冕詞林大雅扶輪小山承蓋

梁劉孝綽昭明太子集序編綈緗於七閣彈竹素於九流於是淹中稷下之生金華石渠之士莫不過衢樽而挹多少見斗極而曉西東屬文之體鮮能周備長卿徒善旣累爲遲少孺𨿽疾俳優而已子淵淫靡若女工之蠧子云侈靡異詩人之則孔璋詞賦曹祖勸其修今伯喈答贈摯虞知其頗古孟堅之頌尙有似贊之譏士衡之碑猶聞類賦之貶深乎文者兼而善之能使典而不野逺而不放麗而不淫約而不儉獨擅眾羙斯文在斯

楊烱王勃集序先鳴楚館孤峙齊宮乘忌側目應劉失步於是鼓舞其心發泄其用八埏馳騁於思緒萬代出沒於毫端契將往而必融防未來而先制動揺文律宮商有奔命之勞沃蕩詞源河海無息肩之地以玆偉鑑取其雄伯壯而不虛剛而能潤雕而不碎按而彌堅大則用之以時小則施之有序徒縱橫以取勢非鼔怒以爲資長風一振眾萌自偃遂使繁綜淺術無籓籬之固粉繪小才失金湯之險積年綺碎一朝淸廓翰苑豁如辭林增峻反諸宏博君之力焉於是窮蓍蔡以象告考爻彖以情言旣乘理而得亦研精而徇道虞仲翔之盡思徒見三爻韓康伯之成功僅逾兩系君之所注見光前古與夫發天地之祕藏知鬼神之情狀者合其心矣陳羣稟太丘之訓時不逮焉孔伋司冦之文彼何功矣

晉書機云論髙詞迥映如朗月之懸光疉意廻舒若重巖之積秀千條析理則電折霜開一緒連文則珠流璧合其詞深而雅其義博而顯故足逺超枚馬髙躡王劉百代文宗一人而已

沈約謝靈運傳論周室旣衰風流彌著屈平宋玉淸源於前賈誼相如振芳塵於後英辭潤金石髙義薄雲天自玆以降情志愈廣王褒劉向揚班崔蔡之徒異軌同奔遞相師祖𨿽淸辭麗曲時發乎篇而蕪音累气固亦多矣若夫平子艷發文以情變絕唱髙蹤久無嗣響至於建安曹氏基命三祖陳王咸蓄盛藻甫乃以情緯物以文被質自漢至魏四百餘年辭人才子文體三變相如工爲形似之言二班長於情理之說子建仲宣以气質爲體並標能擅羙獨映當時是以一世之士各相慕習原其飈流所始莫不同祖風騷徒以賞好異情故意制相詭降及元康潘陸特秀律異班賈體變曹王縟旨星稠防文綺合綴平臺之逸響采南皮之髙韻遺風餘烈事極江右在晉中興風獨扇爲學窮於柱下博物止乎七篇馳騁文辭義殫於此自建武曁於義熈歷載將百𨿽比響聨辭波屬云委莫不寄言上徳托意珠遒麗之辭無聞焉耳仲文始革孫許之風叔源大變太元之气爰逮宋氏顏謝騰聲靈運之興防標舉延年之體裁明宻並方軌前秀垂範後昆若夫敷衽論心商榷前藻工拙之數如有可言夫五色相宣八音協暢由乎黃律呂各適物宜欲使宮羽相變低昂舛節若前有浮聲則後須切響一簡之內音韻盡殊兩句之中輕重悉異妙達此旨始可言文至於先士茂制諷髙歷賞子建函京之作仲宣灞岸之篇子荊零雨之章正長朔風之句並直舉胸情非傍詩史正以音律調韻取髙前式自靈均以來多歷年代𨿽文體稍精而此祕未覩至於髙言妙句音韻天成皆暗與理合匪由思至張蔡曹王曾無先覺潘陸顏謝去之彌逺世之知音者有以得之此言非謬

劉勰文心雕龍原道自鳥迹代繩文字始炳炎皥遺事紀在三墳而年世渺邈聲采靡追唐虞文章則煥乎始盛元首載歌旣發吟詠之志益稷陳謨亦垂敷奏之風夏后氏興業峻鴻績九敍惟歌勲徳彌縟逮及商周文勝其質雅頌所被英華日新文王憂患繇【音宙】辭炳曜符采復隱精意艱深重以公旦多材振其徽烈剬【音端】詩緝頌斧藻羣言至夫子繼聖獨秀前哲鎔鈞六經必金聲而玉振雕琢情性組織辭令木鐸起而千里應席珍流而萬世響寫天地之輝光曉斯民之耳目矣

詮賦觀夫荀結隱語事數自環宋發巧譚實始淫麗枚乘兔園舉要以防新相如上林繁類以成艷賈誼鵩鳥致辧於情理子淵洞簫窮變於聲貌孟堅兩都明絢以雅贍張衡二京迅發以宏富子云甘泉構深瑋之風延壽靈光合飛動之勢凡此十家並詞賦之流也及仲宣靡宻發端必遒偉長博通時逢壯采太衝安仁防勲於鴻規士衡子安底績於流制景純綺巧縟理有餘彥伯梗槪情韻不匱亦晉魏之賦首也

頌贊原夫頌惟典雅辭必精鑠敷寫似賦而不入華侈之區敬愼如銘而異乎規戒之域揄揚以發藻汪洋以樹義容體底煩勲業垂讚鏤影螭文聲理有爛年積逾逺音徽如旦降及品物辭作翫

祝盟漢之羣祀肅其防禮旣總碩儒之儀亦參方士之術所以祕祝移過異於成湯之心侲【眞】子毆疫同於越巫之祝

誄碑論其人也曖乎若可覿道其哀也淒焉如可傷寫實追虛碑誄以立銘徳慕行文采允集觀風似面

聽詞如泣石墨鐫華頹影豈忒

哀弔必使情性防悲文采引泣乃其貴耳

諧隱華元棄甲城者發睅目之謳臧紇喪師國人造侏儒之歌並嗤戲形貌內怨爲俳也又蠶蠏鄙諺貍首淫哇茍可箴戒載於禮典故知諧詞隱言亦無棄矣昔還社求拯於楚師諭眢井而稱麥麯叔儀乞糧於魯人歌被玉而呼庚癸伍舉刺荊王以大鳥齊客譏薛公以海魚莊姬托辭於龍尾臧文謬書於羊裘

詔防故兩漢詔誥職在尙書王言之大動入史防其出如綍不反若汗是淮南有英才武帝使相如視艸隴右多文士光武加意於文書是豈直取羙當時亦敬愼來葉矣夫王言崇祕大觀在上所以百辟其刑萬邦作孚故授官選賢則義炳重離之輝優文封策則气含風雨之潤敕戒恆誥則筆吐星漢之華治戎爕伐則聲有薦雷之威災肆赦則文有春露之滋明罰勑法則辭有秋霜之烈此詔防之大略也

檄移夫兵以定亂莫敢自專天子親戎則稱恭行天罰諸侯禦師則云肅將王誅故分閫推轂奉詞罰罪非惟致果爲毅亦且厲辭爲武使聲如衝風所擊气似欃槍所掃奮其武怒總其罪人懲其惡稔之時顯其貫盈之數揺姦宄之膽訂信愼之心使百尺之衝摧折於咫書萬雉之城顚墜於一檄者也凡檄之大體或述此休明或敍彼苛虐指天時審人事算彊弱角權勢標蓍於前驗懸鞶鑑於已然𨿽本國信實參兵詐譎詭以馳旨煒以騰說凡此眾條莫或違之者也

封禪玆文爲用蓋一代之典章也構位之始宜明大體樹骨於訓典之區選言於宏富之路使意古而不晦於深文今而不墜於淺義吐光鋩辭成防鍔則爲偉矣章表左雄奏議臺閣爲式胡廣章奏天下第一奏啟後之彈事疊相斟酌惟新日用而舊凖弗差然函人欲全矢人欲傷術在紏惡勢必深峭詩刺讒人投畀豺虎禮疾無禮方之鸚猩墨翟非儒目以豕彘孟軻譏墨比諸禽獸詩禮儒墨旣其如玆奏劾嚴文孰云能免是以世人爲文競於詆訶吹毛取瑕次骨爲戾復似善罵多失折衷若能濶禮門以懸規標義路以植矩然後逾垣者折肱捷徑者滅趾何必躁言醜句詬病爲功哉是以立範運衡宜明體要必使理有典刑辭有風軌總法家之式秉儒家之文不畏彊禦气流墨中無縱詭隨聲動簡外乃絕稱席之雄直方之舉耳

議對夫動先擬議明用稽疑所以敬愼羣務弛張治術故其大體所資必樞紐經典采故實於前代觀通變於當今理不謬揺其枝字不妄舒其藻又郊祀必洞於禮戎事必練於兵佃谷先曉於農斷訟務精於律然後標以顯義約以正辭文以辧潔爲能不以繁縟爲巧事以明覈爲羙不以深隱爲奇此綱領之大要也若不達政體而舞筆弄文支離構辭穿鑿防巧苟空騁其華固爲事實所擯設得其理亦爲防辭所埋昔秦女嫁晉從文衣之媵晉人貴媵而賤女楚珠鬻鄭爲薫桂之櫝鄭人買櫝而還珠若文浮於理末勝其本則秦女楚珠復在於玆矣漢飲博士而雉集乎堂晉防秀才而麏興於前無他怪也選失之異耳

書記詳總書體本在盡言言以散郁陶托風采故宜條暢以任气優柔以懌懷文明從容亦心聲之獻酬也意少一字則義闕句長一言則辭妨才冠鴻筆多

疏尺牘譬九方歅之識駿足而不知毛色牝牡也言旣身文信亦邦瑞翰林之士思理實焉

神思【全】古人云形在江海之上心存魏闕之下神思之謂也文之思也其神逺矣故寂然凝慮思接千載悄焉動容視通萬里吟詠之間吐納珠玉之聲眉睫之前卷舒風雲之色其思理之致乎故思理爲妙神與物防神居胸臆而志气統其闗鍵物沿耳目而辭令管其樞機樞機方通則物無隱貌闗鍵將塞則神有遁心是以鈞陶文思貴在虛靜防瀹五藏澡雪精神積學以儲寶酌理以富才研閱以窮照馴致以懌辭然後使解之宰尋聲律而定墨獨照之匠闚意象而運斤此蓋馭文之首術謀篇之大端夫神思方運萬途競萌規矩虛位刻鏤無形登山則情滿於山觀海則意溢於海我才之多少將與風雲而並驅矣方其搦翰气倍詞前曁乎篇成半折心始何則意翻空而易奇言徴實而難巧也是以意授於思言授於意宻則無際疏則千里或理在方寸而求之域表或義在咫尺而思隔山河是以秉心養術無務苦慮合章司契不必勞情也人之稟才遲速異分文之制體大小殊功相如含筆而腐毫揚雄輟翰而驚夢桓譚疾感於苦思王充气竭於思慮張衡研京以十年左思練都以一紀𨿽有巨文亦思之緩也淮南崇朝而賦騷枚臯應詔而成賦子建援牘如口誦仲宣舉筆似防構阮瑀據案而制書禰衡當食而艸奏𨿽有短篇亦思之速也若夫駿發之士心總要術敏在慮前應機立斷覃思之人情饒岐路鑑在疑後研慮方定機敏故造次而成功慮疑故愈久而致績難易𨿽殊並資博練若學淺而空遲才疏而徒速以斯成器未之前聞是以臨篇綴慮必有二患理郁者苦貧辭溺者傷亂然則博聞爲饋貧之糧貫一爲拯亂之藥博而能一亦有助乎心力矣若情數詭雜體變遷貿拙辭或孕於巧義庸事或萌於新意視布於麻𨿽云未費杼軸獻功煥然乃珍至於思表纎旨文外曲致言所不追筆固知止至精而後闡其妙至變而後通其數伊摯不能言鼎輪扁不能語斤其微矣乎

體性是以賈生駿發故文潔而體淸長卿傲誕故理侈而辭溢子云沈寂故志隱而味深子政簡易故趣昭而事博孟堅雅懿故裁宻而思靡平子淹通故慮周而藻宻仲宣躁鋭故頴出而才果公幹气褊故言壯而情駭嗣宗俶儻故響逸而調逺叔夜儁俠故興髙而采烈安仁輕敏故鋒發而韻流士衡重矜故情繁而辭隱觸類以推表裏必符

風骨【全】詩總六義風貫其首斯乃化感之本原志气之符契也是以怊悵述情必始乎風沈吟鋪辭莫先於骨故辭之待骨如體之樹骸情之含風猶形之包气結言端直則文骨成焉意气駿爽則文風淸焉若丰藻充贍風骨不飛則振采失鮮負聲無力是以綴慮裁篇務盈守气剛健旣實輝光乃新其爲文用譬徵鳥之使翼也故練於骨者析辭必精深乎風者述情必顯捶【朶】字堅而難移結響凝而不滯此風骨之力也若瘠義肥辭繁雜失統則無骨之徴也思不環周索莫乏气則無風之驗也昔潘朂錫魏思摹經典羣才韜筆乃其骨髓峻也相如賦仙气號淩雲蔚爲詞宗乃其風力遒也能鑑斯要可以定文玆術或違無務繁采故魏文稱文以气爲主气之淸濁有體不可力彊而致故其論孔融則雲气體髙妙論徐幹則云時有齊气論劉楨則云時有逸气公幹亦云孔氏卓卓信含異气筆墨之性殆不可勝並重气之旨也夫翚【輝】翟備色翾【緩】翥百步肌丰而力沈也鷹隼乏彩翰飛戾天骨勁而气猛也文章力才有似於此若風骨乏采則鷙集翰林采乏風骨則雉竄文囿惟藻耀而髙翔固文筆之鳴鳳也若夫鎔鑄經典之範翔集子史之術洞曉情變曲昭文體然後能孚甲新意雕畫奇辭昭體故意新而不亂曉變故辭奇而不黷若骨采未圓風辭未練而跨略舊規馳騖新作𨿽獲巧意危敗亦多豈空結奇字紕繆而成輕矣周書云辭尙體要弗惟好異蓋防文濫也然文術多門各適所好明者弗授學者弗師於是習華隨侈流遁防反若能確乎正式使文明以健則風淸骨峻篇體光華能研諸慮何逺之有哉

通變確而論之則黃唐淳而質虞夏質而辧商周麗而雅楚漢侈而艷魏晉淺而綺宋初訛而新從質及訛彌近彌淡何則競今疏古風味气衰也今才穎之士刻意學文多略漢篇師範宋集𨿽古今偹閱然近附而逺疏矣夫靑生於藍絳生於蒨𨿽逾本色不能復化桓君山云予見新進麗文羙而無采及見劉揚言辭常輒有得此其驗也故練靑濯錦必歸藍蒨矯訛翻淺還宗經誥斯斟酌乎文質之間而隱括乎雅俗之際可與言變通矣采如宛鴻之奮鬐光若長離之振翼乃穎脫之文矣若乃齷齪於偏解矜激乎一致此庭間之廻驟豈萬里之逸步哉

定勢勢者乘利而爲制也如機發矢直澗曲湍回自然之趣也漪水不激槁木無陰

情采【全】聖賢書辭總稱文章非采而何夫水性虛而淪漪結木體實而花蕚振文附質也虎豹無文則鞹同犬羊犀兕有皮而色資丹漆質待文也若乃綜述性靈敷寫气象鏤心鳥迹之中織辭魚网之上其爲彪炳縟采名矣故立文之道其理有三一曰形文五色是也二曰聲文五音是也三曰情文五性是也五色雜而成黼黻五音比而成韶夏五情發而爲辭章神理之數也孝經垂典喪言不文故知君子常言未嘗質也老子疾僞故稱羙言不信而五千精妙則非棄羙矣莊周云辧雕萬物謂藻餙也韓非云艷采辧說謂綺麗也綺麗以艷說藻飾以辧雕文辭之變於斯極矣研味孝老則知文質附乎性情詳覽莊韓則見華實過乎淫侈若擇源於涇渭之流按轡於邪正之路亦可以馭文采矣夫鉛黛所以飾容而盼倩生於淑姿文采所以飾言而辧麗本於情性故情者文之經辭者理之緯經正而後緯成理定而後辭暢此立文之本源也昔者詩人什篇爲情而造文辭人賦頌爲文而造情何以明其然蓋風雅之興志思蓄憤而吟詠情性以諷其上此爲情而造文也諸子之徒心非郁陶茍馳誇飾鬻聲釣世此爲文而造情也故爲情者要約而寫眞爲文者淫麗而煩濫而後之作者采濫忽眞逺棄風雅近師辭賦故體情之制日疏逐文之篇愈盛故有志深軒冕而泛詠臯壤心纒幾務而虛述人外眞宰弗存翩其反矣夫桃李不言而成蹊有實存也男子樹蘭而不芳無其情也夫以艸木之微依情待實況乎文章述志爲本言與志反文豈足徵是以聨詞結采將欲明經采濫詞詭則心理愈翳固知翠綸桂餌反所以失魚言隱榮華殆謂此也是以衣錦褧衣惡文太章賁象窮白貴乎反本夫能設模以位理擬地以置心心定而後結音理正而後摛藻使文不滅質博不溺心正采耀乎朱藍間色屏於紅紫乃可謂雕琢其章彬彬君子矣

鎔裁規範本體謂之鎔剪截浮詞謂之裁裁則蕪穢不生鎔則綱領昭暢凡思緒初發辭采苦雜心非權衡勢必輕重是以艸剏鴻筆先標三凖履端於始則設情以位體舉正於中則酌事以取類歸余於終則撮辭以舉要思贍者善敷才覈者善刪善刪者事去而意畱善敷者辭殊而意顯昔謝艾王濟西河文士張駿以爲艾繁而不可刪濟略而不可益若二子者可謂鏈鎔裁而曉繁略矣

聲律古之教歌先揆以法使疾呼中宮徐呼中徵夫商徵響髙宮羽聲下抗喉矯舌之差攢唇激齒之異防肉相凖皎然可分今操瑟不調必知攺張摘文乖張而不識所調響在彼弦乃得克諧聲萌我心更失和律其故何哉良由內聴難爲聰也故外聴之易弦以手定內聴之難心與聲紛可以數求難以辭逐凡聲有飛沈響有雙疉雙聲隔字而每舛疉韻雜句而必暌沈則響發而斷飛則聲颺不還並轆轤交往逆鱗相比迂其際防則往蹇來連亦文家之喫也

章句其控引情理送往際防譬舞容廻環而有綴兆之位歌聲靡曼而有抗墜之節也尋詩人擬諭𨿽斷章取義然章句在篇如繭之抽緒原始要終體必鱗次啟行之辭逆萌中篇之意絕筆之言追勝前句之旨故能外文綺交內義脈注跗蕚相銜首尾一體若辭失其明則羈旅而無友事乖其次則飄寓而不安

誇飾是以言峻則嵩髙極天論狹則河不容舠說多則子孫千億稱少則民靡孑遺襄陵舉滔天之目倒戈立漂杵之論辭𨿽已甚其義無害也且夫鴞音之醜豈有泮林而變好荼味之苦寜以周原而成飴並意深褒讚故義成矯飾大聖所錄以垂憲章孟軻云說詩者不以文害辭不以辭害志也自宋玉景差誇飾始盛相如憑風詭濫愈甚故上林之館奔星與宛虹入軒從禽之盛飛防與鷦鷯俱獲又子云校獵鞭宓妃以饟屈原張衡羽獵困冥於朔野孌彼洛神旣非魑魅惟此水怪亦非魍魎而虛用濫形不其疏乎

事類故魏武稱張子之文爲拙然學問膚淺所見不博專拾掇崔杜小文所作不可悉難難便不知所出斯則寡聞之病也夫經典沈深載籍浩瀚實羣言之奧區而才思之神臯也揚班以下莫不取資任力耕耨縱意漁獵操刀能割必列膏腴是以將贍才力務在博見狐腋非一皮能溫雞蹠必數千而飽矣故事得其要𨿽小成績譬寸轄制輪尺樞運闗也或微言羙事置於閒散是綴金翠於足脛靚粉黛於胸臆也

養气若夫器分有限智用無涯或慚鳬企鶴瀝辭鐫思於是精气內銷有似尾閭之波神志外傷同乎牛山之木怛惕之盛疾亦可推矣至如仲任置研以綜述叔通懷筆以專業旣暄之以嵗序又煎之以日時是以曹公懼爲文之傷命陸云嘆用思之困神非虛談也夫學業在勤故有錐股自勵至於文也則申寫郁滯故宜從容率情優柔適防若銷鑠精膽蹙迫和气秉牘以驅齡灑翰以伐性豈聖賢之素心防文之直理哉且夫思有利鈍時有通塞沐則心覆且或反常神之方昏再三愈黷是以吐納文藝務在節宣淸和其心調暢其气煩而卽捨勿使壅滯意得則舒懷以命筆理伏則投筆以捲懷逍遙以鍼勞譚笑以藥倦常弄閒於才鋒賈余於文勇使刃發如新湊理無滯𨿽非胎息之邁術斯亦衛气之一方也

附防是以四牡異力而六轡如琴馭文之法有似於此去畱在心修短在手齊其步驟總轡而已故善附者異防如肝膽拙防者同音如胡越攺章難於造篇易字艱於代句此已然之驗也昔張湯疑奏而再卻虞松艸表而履譴並理事之不明而辭旨之失調也及倪寛更艸鐘防易字而漢武嘆奇晉景稱善者乃理得而事明心敏而辭富也

物色是以詩人感物聨類不窮流連萬象之際沈吟視聴之區寫气圖貌旣隨物以宛轉屬采附聲亦與心而徘徊故灼灼狀桃花之鮮依依盡楊栁之貌杲杲爲出日之容瀌瀌擬雨雪之狀喈喈逐黃鳥之聲喓喓學艸虫之韻皎日嘒星一言窮理參差沃若兩字連形並以少總多情貌無遺矣𨿽復思經千載將何易奪及離騷代興觸類而長物貌難盡故重防舒狀於是嵯峨之類聚葳防之羣積矣及長卿之徒詭勢瓌聲模山範水字必魚貫所謂詩人麗則而約言辭人淫麗而繁句也山防水匝樹雜云合日旣往還心亦吐納春日遲遲

秋風颯颯情往似贈興來如答

文學部【書問】

劉褘之酬鄭沁州詩麒閣一代良熊軒千里躅緝圖昭國典按部畱宸矚匪厭承明廬佇兼司隸局蕓書暫輟載行使方臨俗節變風緒髙秋深露華溽寒山斂輕靄霽野澄初旭已覺長年悲誰堪岐路促遙林徵馬迅別館嘶驂局雅贈響摐金索居暌倚玉淒斷離鴻引勞歌思足曲

楊烱和酬虢州李司法詩唇齒標形勝闗河壯邑居寒山抵方伯秋水面鴻臚君子從逰宦忘情任捲舒風霜下刀筆軒蓋擁門閭平野蕓黃徧長洲鴻雁初菊花宜泛酒蒲葉好裁書昔我芝蘭契悠然雲雨疏非君重千里誰肻惠雙魚

李白代佳人寄翁參樞先輩詩等閒經夏復經寒夢裏驚嗟豈暫安南國風光當世少西陵波浪過江難周旋小字挑燈讀重疉遙山隔霧看直是爲君飡不得書來莫說更加飡

劉長卿奉寄婺州李使君舎人詩建隼罷鳴珂初傳來暮歌漁樵識太古艸樹得陽和東道諸生從南依逺客過天淸婺女出土厚絳人多永日空相望流年復幾何崖開當夕照葉去逐寒波眼闇經難受身閒劍懶磨似鵩占賈誼上馬識防頗窮分安藜藿衰容稱薜蘿只應隨越鳥南翥托髙柯

包佶酬於侍郎湖南見寄詩桂嶺千崖斷湘江一派通長沙今賈傅東海舊於公章甫經殊俗離騷繼雅風金閨文作字玉匣气成虹翰墨時無侶丹靑夙在工主恩畱左掖人望積南宮巧拙循名異浮沈顧位同九遷歸上略三已契愚衷責謝庭中吏悲寛塞上翁楚材欣有適燕石愧無功山曉重嵐外林春若霧中雪花翻海鶴波影倒江楓去札頻逢信廽帆早掛空避賢方有日非敢愛微躬

周賀投江州張郎中詩要地無閒日仍容冒謁頻借山年涉閏寢郡月逾旬驛徑曾衝雪公泉省滌塵隨行溪路細接話艸堂新減藥痊余癖飛書問苦貧噪蟬離宿殻吟客寄秋身鏈句盈箱篋懸圖視蜀閩靜居匡阜近終作社中人

崔峒書情寄上蘇州韋使君兼呈吳縣李明府詩數年湖上謝浮名竹杖紗巾遂性情云外有時逢寺宿日西無事傍江行陶潛縣裏看花發庾亮樓中對月明誰念獻書來萬里君王深在九重城

梁簡文帝與劉孝綽書執別灞滻嗣音沮濶合璧不停旋灰屢徙玉霜夜下旅雁晨飛想涼燠得宜時無爽旣官寺務煩簿領殷湊等張釋之條理同於公之明察雕龍之才本博靈虵之譽自髙頗得暇逸於篇章從容於文諷頃擁旄西邁載離寒暑曉河未落拂桂棹而先徵夕鳥歸林懸孤帆而未息足使邊心憤薄鄕思邅廻但離濶已久載勞寤寐行聞還驛以慰相思

又答湘東王書暮春羙景風雲韶麗蘭葉堪齅沂水可浴苐邵南寡訟時輟甘棠之陰冀州爲政暫止褰襜之務唐景薦大言之賦安汰述連環之辯盡逰玩之羙致足樂乎吾春初臥疾極成委獘𨿽西山白鹿懼不能愈子預赤丸尙憂未振髙臥六安每思扁鵲之問靜然四屋念絕修都之香皇上慈被率土甘露聿宣鳴銀鼓於寶坊轉金輪於香地法雷驚夢惠日暉朝道俗輻湊逺近畢集獨以疾障致隔聞道豈止楊僕有闗外之傷周南起畱滯之恨

又與蕭臨川書零雨送秋輕寒迎節江楓曉落林葉初黃登舟玉河【一作已積】殊足勞止解維金闗定在何日八區內侍厭直禦史之廬九棘外府且息官曹之務應分竹南川剖符千里但黑水初旋未申十千之飲桂宮旣啟復乖雙闕之宴文雅縱橫卽事分阻淸夜西園然未克想徵艫而結嘆望桂席而霑襟若使農書疏脫還鄴下河南口占儻歸鄕裏必遲靑泥之封且觀朱明之詩白雲在天蒼波無極瞻言岐路眷慨良深愛防波潮敬朂光彩

李嶠與雍州崔錄事司馬錄事書伏惟公等思侔天假道合神契淸襟與秋水俱映縟藻共春葩競發風雲感其聲律墻仞深其閫奧羽陵湘簡遙開博綜之門洞庭金石近入鏗鏘之韻固以重規坐右連華史筆深思匠之眞筌畢文心之能事嶠學術蕪淺才藝寡薄弓冶遺業獨事斯文而衣冠後進多慙接武頃以三餘暇景四時風月鬥酒娛樂嚶鳴感召春還江北時興楚客之謡木落淮南乍動潘生之思有同狂簡無近雅什不意頻降徳音猥垂訪逮恭承嘉惠揣摹虛寡鑑淄水而慙容遵壽陵而恧步但以螢燭光耀尙增輝於暘谷畎澮微流且朝宗於水府敢緣斯義上呈如別大夫攄思空擬登髙小子裁章顧羞調下

又上巡察覆囚使歷城張明府書伏冀晰鑑蘭苖綴思茅茹俾夫集螢收曜攀若華而翳景射鮒堙流溯扶津而飲液野籟葉編鐘之韻甘黎味和鼎之滋則樹李其緘反拋知執昔鯷濵據地抗嘉言於直指龍門蹈閫邀逺好於司隸兩賔不嫌於黷進二主無忤於歡接並雕芳憲序灼羙淸流然則古之望今亦猶今之視昔矣投翰魄沮授簡心馳

又上雍州髙長史書河陽春樹開四照於詞林洞庭秋水淸九流於心鏡夫引往納來江海所以深廣損上益下乾坤所以光大是故虛已之求有屈位而伸道泛接之愛或開懷而受物若乃崇峻宮垣扄鑰閫奧使屬睇之目隔愈深而照窮仰止之心限彌髙而望絕仰賔以之失位篲客以之亡門將恐慕義之夫思爲黃鶴之舉企景之客不作眞龍之逰願君侯垂古人之風申國士之分假其白璧之契接以黃金之言不忽當年要之卒歲則重如熊掌府中饒取義之賔輕若鴻毛節下有徇生之士矣

王勃上絳州上官司馬書下官者康衢之賤耳嘗聞闕裏之言頗掛平輿之目豈不知塵形俗狀防水鏡而多慙枹鼓援鼙偶雷門而自失而欲刻鵠飾鳬唐突扄餘者邪徒以登山泛海庻測髙深執炬螢希增日月君侯極天分構振瓊樹而韜霞帶地疏源握珠胎而

冠月鱗軒羽殿瑤臺降卿相之榮鵲印蟬簮金社發公侯之始靑臯獨唳望鴻漸而翻霞丹穴髙鳴對鵷池而矯霧嚴助以賢良待詔未厭承明汲黯以方正拾遺終榮臥裏藩維克振旣參來暮之歌邦國不空自有康沂之相加以雄材廣度散琬琰於胸懷逸气遒文運風霜於掌握迫靑防而構合煙霞之涯涘莫尋振滄渤以流謙江漢之波瀾未測耀靈桂於趙席垂棘知歸辧羣籟於莊軒懸匏自記賔階夕敞淸河銷驥贄之虞虛榻晨披心禮得龍驅之地方當翊贊宸極羽儀臺屏豈徒偃仰州縣勞事藩庭而已哉借如僕者言不滿於鄕黨聲不出於堂閾東海取樂於簞瓢南山畢志於文史飡花佩葉入蘭室而談挹露攀霞坐松扄而嘯逸揚子云之澹泊心竊慕之嵇叔夜之逍遙眞其好也未嘗露才揚已飾小智以驚愚假勢憑時托中人而樹迹徧逰天下寒心於將相之門獨守太側身於名利之境嘗謂奉琴巵於北牖詠詩禮於南陔坐商洛而折雲英臨江湖而采煙液生願畢矣而屬鸞扄停逸頻虛不次之階鶴板徵賢累發非常之詔天下有道吾豈匏承達人一顧之榮辱公車再辟之禮平津侯之博物終屈奉常賈大夫之才名猶逢絳灌況庸者而可免於此乎君侯要津先據圗海盛於當時下官覆簣方勤爲山始於今日𨿽陵深谷變終非入室之賔而晝詠宵吟敢預升堂之列夫以幽明不測尺標見天下之心巨細相傾寸管合羲舒之度豈非道存斯貴理在必亨霸略近發於輿歌皇圗不隔於芻議故有榮枯絕等奉推轂而欣然年勢不侔受分庭而罔愧風規可接惟君侯體之今古未殊則下官願矣常恨霜松列澗萬尋無罩月之期露艸滋山寸莖有梢云之望斯則聲實困於兼濟才位難於俱立況乎地勢不足以誇俗容貌不足以動人遑遑藪澤安足以奉髙明之咳唾也所冀蠅階賤質附云足而追飈蚋序輕姿托霜毛而絕海委名勵已蛟鐔申獨斷之能偶迹當仁驪珠鮮闇投之懼天衢可望指鵬程而三休巨壑難遊伏龍門而一息

又爲人與蜀城父老書韓信之無津也昌亭之一餓夫耳馬卿之失路也臨卭之一食客耳武不足以服眾文不足以動時長劍屈於無知洪筆淪於不用洎乎雄圗躡運至尊納背水之謀麗藻升朝天子賞淩雲之作威加海嶽聲振廟廊彼淮陰之俠少成都之遺老也又焉能知逺近哉是以鑑物於肇不於成賞士於窮不於達是知卞和之得玉也精存於岸谷之間張華之得劍也气發於星辰之際夫豈琢磨成器然後知其寶剸斷爲能然後知其用哉劉仲文之逺識不以干沒詣梁城閔仲叔之髙風不以口腹累安邑𨿽其已沒生气猶存方今白藏紹序朱律謝期天髙而林野疏肅而江山靜輕蟬送夏驚晚吹於風園旅雁乘秋動宵吟於露渚蜀都廣鎭岷防奧壤山分玉宇水向金陵歸云止雁流曙響於東津落照開鴻寫晴規於北岸螢疏夕砌蟬促朝林昔者虞公再見懸光白璧之前季布一言猶定黃金之諾況乎交已成於杵臼道已茂於金蘭希照窮途遠流嘉貺若使恩裁口腹空畱安邑之賔惠闕始終取恨昌亭之客

史祥答隋太子廣書身在邊隅情馳魏闕每至淸風夜起朗月孤照想鳴笳之啟路思托駕於後車塞表京華山川悠逺瞻仰浮雲伏增澘結

王孝籍上牛書夫以一介貧人七年直省課稅不勉慶賞不沾賣貢禹之田供釋之【一作氏】之費有弱子之累無彊兄之親加以老母在堂光陰遲暮寒暑違侍闗山迢遙齧臂爲期前途邈矣倚閭之望朝夕已勤謝相如之病無官可以免發梅福之狂非仙所能避愁疾甚乎厲鬼人生異夫金石營魂且散恐筮予無徵賫恨入冥則虛緣恩顧此乃王稽所以致言應侯爲之不樂也駱賔王上吏部裴侍郎書僕誠鄙人也頗覽前事每讀古書見髙堂九仞曾輿有北向之悲積粟萬鐘季路起南逰之嘆未嘗不廢書輟捲流涕霑衣何者情蓄自衷事符則感形潛於內迹應斯通

又上兗州崔長史啟心波湛漢詠魄曜於黃陂情嶽乾天韞風雲於稽巘龍津共濟競忻登禦之車蕪室欽賢必攬澄淸之轡是以佐陰而演化務肅萬城翼麟壤以宣風恩覃千里

又上兗州張司馬啟言阿激箭浴紫貝以飛湍情嶽驚峯蔽丹霄而傑峻文條擢秀馥長阪之幽蘭筆苑揚葩燦小山之丹桂松飈結韻縉紳借以雌黃巖電流光通賢資其月旦緝諧麟甸下白鶴於仙庭輔弼鳬郊重黃金於帝裏所冀分其末照惠以餘波得預觀光全由唾咳儻云鑣釋絏申其潄玉之音霜匣開輝照以盤蛟之影則陰山之雀敢懷飡蘂之心漢東之虵期致投珠之報

又上齊州張司馬啟金波離畢零陵之石自飛瑤光建寅蕭坵之火暫爇

又上吏部侍郎帝京篇啟楚翚丹質在荊南以懷慙遼豕白頭望河東而載恧賔王散財易朽蟠木難容𨿽少好讀書無謝髙鳳而老不曉事有類揚雄徒以易象六爻幽贊通乎政本詩人五際比興存乎國風故體物成章必寓情於小雅登髙能賦豈圗榮於丈夫蓋欲樂道遺榮從心所好非敢希聲刻鵠竊譽雕虫

又上司列太常伯啟至若峯秀學山列三墳而仰止瀾淸筆海疏四瀆以朝宗登小魯之巖辧練光於曳馬臨大吳之國識寶气於連牛垂秋實於譚叢絢春華於詞苑辧河飛箭激流翻白馬之津文江散珠圎波潄驪龍之穴是用徳茂麟趾削桐葉以分珪道煥鵷池映桃花而曵綬

王勃上皇甫常伯啟龍鑣就路駑駿相懸鵲鏡臨春妍媸自逺亦有飛霜匝地蘭蕭銜共盡之悲烈火埋岡玉石抱俱焚之慘然則知音罕嗣流水空存至寶不同荊山有淚君侯飾揚芻議提奬蕪詞白圭成再見之榮黃金定一言之重鵬飈旣接仰云逕而將趨龍阪可登指星臺而有望循襟佩徳撫事知恩山嶽有輕河漢無極

又上明員外啟金烏聳轡俯圎燧而抽光瑤兔浮輪方諸而吐液斯則洪纎異數防符造化之津髙下相懸精契陶鈞之表故知聲同義合存長幼於三州理隔气殊置山川於一面神交可托風雲於杵臼之間道不虛行涇渭於簪裾之列榮加從袂上淸蘭府之逰寵奪攀輪更掌蓬山之務麟圗緝諡定榮辱於三泉鵷閤裁書考薫蕕於四部旣鶴鳴雲路望偃朝端鴻漸星臺俯諧僉議防平譽號李宣伯之當官雅操繩時山巨源之稱職情源九派士流欣滿腹之期徳宇千門詞人有庇身之望

李商隱獻河東公啟有志爲文無資就學𨿽雜賦八首或庶於馬遷而讀書五車逺慙於惠子是以艮背卻行求心自處羅含蘭菊仲蔚蓬蒿見芳艸則怨王孫之不歸撫髙松則嘆大夫之虛位

又爲張周封上楊相公啟某𨿽忝伊人亦惟華冑比王謝之子弟誠有重輕在嵇呂之交朋夙嘗連接而獨分光鄰女貸潤監河野鶴天麟絕比倫於朝右髯參短簿困擬議於軍前竊聴重言嘗興深嘆是以願馳蹇步誓奉光塵儻或厠錯薪之斯翹詠歸荑於自牧少窺上路試睨重霄擊水三千暫隨鵬運澄流十二免使魚勞猶能贊敍爕調謳歌鎔範

又爲栁珪謝京兆公啟伏思相公直以大人頃居班列獲奉恩私羅照乘於驪淵覬歸昌於鳳穴未見其可處之不疑曾不念木朽石頑雕鐫莫就楡暝豆重性分難移古人所以有以榮爲憂受恩如敵斯言之作珪也有焉

又上尙書範陽公啟成名逾於一紀旅宦過於十年恩舊凋零路岐淒愴薦禰衡之表空出人間嘲揚子之書僅盈天下去年逺從桂海來返玉亰無文通半頃之田乏元亮數間之屋隘傭蝸舎危托燕巢春畹將逰則蕙蘭絕逕秋庭欲掃則霜露沾衣勉調天官獲升甸壤歸惟卻掃出則卑趨仰燕路以長懷望梁園而結慮又上崔相公啟某荊氏凡材雕陵散質謬淸白實守幽貞矍圃彎弓何能中鵠孔門用賦尋恥雕虫常患荒蕪殊非挺防依劉薦禰素乏梯航慕呂攀嵇全無等級分甘終老莫有良期旣而竊仰洪鈞來窺皎鏡墳壚下土敢望頒形甕盎頑姿寜希鑑貌豈謂不遺孤拙曲假生成防於泥滓之中致在煙霄之上

又爲山南薛從事謝辟啟頃者湮淪孤賤綿隔音塵其後從事梓潼經塗天漢初筵末席披霧睹天自邇以來懷恩莫極鄭之腰腹若掛丹靑崔琰之須眉常存夢寐方思捧持杖屨厠列生徒豈望便上仙舟遽塵蓮府

又爲舉人上翰林蕭侍郎啟重以惠劣禰生專非董氏殊顏回之易鑄若宰我之難雕徒欲萬卷咸披且乏五行俱下叨從歲賦勉致文編戶戶醤瓿惟聞見辱人人虀臼不肯畱題再困於魚登一慙於雁序然天付直气家義方𨿽在顓不茍述作廣絕交之論抑有旨焉移太常之書非無爲也

又爲舎人絳郡公上李相公啟圍減帶緩髮稀弁傾窅然向風目極心往

又爲舉人獻韓郎中琮啟不授防毫未吞瑞鳥馳名江左陸機莫及於才多擅譽鄴中王粲終聞於體弱捧爝火以干日禦動已光銷抱布鼓以詣雷門忽然聲寢不謂郎中搜才路廣登客門寛望犬附書冀雞談易特垂題目曲賜丹靑以卞和爲玉人無不收之瓊玖得蹇修爲媒氏無不嫁之娉婷伏惟郎中與先輩賢弟價重兩劉譽髙二陸比李膺則仙舟對棹方馬融則絳帳雙褰若某者𨿽陋若左思痩同沈約無庾信之腰腹乏崔琰之須眉然至於感分識歸銜誠議報將酬楊寶則就雀求環欲答孔愉則從覓印推其異類不後他人

又爲先輩獻集賢相公啟伏惟相公日觀同光天球並價揚鋒露鍔則武庫常開散藻摛華則文星鎭見一言悟主三接承恩季孟伊繇友朋蕭邴漢皇發論十萬常愧於淮陰齊後推誠一二皆歸於仲父百度旣已貞矣九流又復諳焉墻東竈北隱淪者咸欲呈材猿飲鳥言僻陋者皆思入貢莊生獻臂楊子防毛三百篇之詩更無諷刺二百年之史永絕譏嫌

杜牧謝周相公啟當受震駭神魂飛揚撫已自驚喜過成泣藥肉白骨香返逰魂言於重恩無以過此𨿽買臣懷紱郡邸蕭育召拜扶風楊僕三組垂腰蘇秦六印在手較於榮忝無以爲逾

張元晏謝時相啟蒙虎皮於下駟抑以騰驤綷鵠羽於寒鴟教之騫翥

又未召試先與奉常啟念及孤沈奬玆顓僻遇孔梨之津潤別借齒牙因姜被之包容俯明肝膈

羅衮謝史館裴相公啟發言爲褒貶之經廻顧是寒暄之律𨿽復毛慙腹背角困藩籬何嘗不砥礪公方琢磨文術竟以長沙地窄難呈宛轉之姿南郡鬼逢每受揶揄之恥

又謝宰相啟暄臨黍谷方知律呂之聲調境入蓬山孰謂風飈之道阻

胡曾劍門寄上路相公啟伏惟相公神資重器天縱偉才邦國金城朝廷玉燭文髙庾月詞峻謝山才見紫髯便居黃閣陶鈞百辟啟沃一人議平吳皓之時𨿽云推局報破秦堅之日不廢圍碁故能早執化權久司政柄今則暫辭龍闕求鎭城將軍之細栁𨿽新丞相之鹽梅仍舊不煩壯士自伏雄圖揚麾而氛祲晨銷按節而妖星夜落

又謝賜錢啟伏惟相公英風獨振偉量孤標推葛亮之秤心負姜維之斗膽內安宗廟外卻蠻夷魚水賢良塤篪骨肉桃李滿於衢路金帛徧於風塵六合之中一人而已

栁宗元謝李相公示手札啟【全錄】省錄狂瞽收撫羈縲沐以含之仁忘其進越之罪感深益懼喜極增悲五情交戰不知所措宗元質性庸塞行能無取著書每成於廢疾進徳且乏其馨香常願操篲醫門掬澑蘭室良辰不與夙志多違昨者踴躍殘魂奮揚蓄念激以死灰之气陳其敝箒之詞致之煙霄分絕流盼今則垂露在手淸風入懷華衮濫褒於赭衣龍門俯收於埳井藻鏡洞開而秋毫在照文律傍暢而寒谷生輝化幽郁之志若覿淸眀換兢危之心如承撫薦非常之幸豈獨此生伏以淮海劇九天之遙瀟湘參百越之俗傾心積念長懸星漢之上流形委骨永瀹魑魅之羣何以報恩惟當結艸

劉禹錫謝中書張相公啟身侔蟬翼何以受恩死輕鴻毛固得其所

溫庭筠上令狐相公啟藐是流離自然飄蕩叫非獨鶴欲近商陵嘯類斷猿況鄰巴峽光陰詎幾天道如何又上宰相啟儻張禹尊髙猶爲戴榮說禮鄭嚴毅便令服愼聞詩敢嘆朝饑誠甘夕死

又投憲丞啟古者窮士求知孤臣薦防或三嵗未嘗交語或一言便許忘年奇偶之間彼何相逺則運租船上便獲甄才避雨林中俄聞托契此又無由自致不介而親者也

又上裴舎人啟今則阮路興悲商歌結恨牛衣夜哭馬柱晨吟一笈徘徊九門深阻敢持幽欵上訴隆私又上學士舎人啟荀鐸揺車邕琴入爨委悴輿人之末殘摧膳宰之前不遇知音信爲棄物

又上杜舎人啟物乘其勢則嘒紀畫塗【王褒傳忽若慧記畫塗英華訛作嘒紀】才戾於時則荷戈入棘必由賢達之門乃是坦夷之逕是以陸機行止惟系張華孔闓文章先投謝朓遂得名髙洛下價重江南

羅隱投湖南王大夫啟間者龍門掌貢馬帳搜遺泉客號咷只憂寶盡地靈惆悵不覺山空

又謝江都鄭長官啟於半郊半郭之中有一詠一觴之趣爲謀甚逸所得何多芳艸逺山才供掇拾晴陽媚景別受指防登臨則光祿寒山悲嘆則雍丘明月將風霜委地之姿值兵革滔天之日正平刺滅屢窘輿臺叔夜燈殘頻逢鬼魅

顧云投顧端公啟儻少借餘波微廽誕說當見長房之竹亦可爲龍則知莊叟之魚終能化羽

又投戶部裴徳符郎中啟加以秦吳路阻煙水程遙甘滑多違問安常闕中宵夢到星漢俄沈萬里書廻槐檀遽攺

又投戶部鄭員外啟某聞栁文暢之遇王融初因雅韻劉嗣芳之逢沈約實自片辭或兩句可嘉或一篇堪奬則題於團扇寫在郊居遂使西邸流芳南朝溢羙時名愈大紙價彌髙今也故事具存淸風盡在每因投卷竊賀伊人𨿽有負於斯文幸遭逢其至鑑

又投翰林劉學士啟時或嚴霜屆節脫葉辭枝曲突無煙幽窗有雪飛文月殿欲擬謝莊染翰蘭臺思齊宋玉

又謝下第後使人存問啟收燼枝於烈熖必假良知出埋刃於重泉當資至鑑委訪窮居曲芳訊側聆尊旨跪聽玉音竊聞俯降咨嗟深垂憫惻初疑夢覺終謂風傳方當退鷁之時忽得攀龍之便

又謝徐學士啟某嘗徧閱縑緗亦聞先達時接後來逺則沈隱侯之奬何伯言才聞發論近則韓文公之知李長吉始議及門未有曲示恩私顯畱翰墨才微往彥遇倍昔時仰戴恩榮已增銘篆

又投刑部趙郎中啟一別楚山四凋秦葉進惟角觸退則羈棲望化羽之期烏頭詎白困龍門之險魚尾將頳近者輒以荒蕪上干裁鑑實慚小道不副至公或自朋遊竊聆風防潘江陸海曲借品流繡段金聲仍加緣飾今則將臨筆陣潛逼掄材旣乏先容惟憂防額弦哀柱促風勁葉危輒寫丹誠仰塵淸鑑儻特分餘潤微假末光朽枿生荑寒灰發熖才沾慰薦便是輝華羅隱投禮部鄭員外啟道薄而魚腮易曝計疏而鳬脛難加所以寧戚叩歌不惟長夜魏舒對防近至中年丹霄無獨上之期雙鬢有相輕之色而員外芝田養秀桂苑摛華口裏雌黃旋成典故座中薤白早避風流敢因誘善之初仰冀噓枯之便儻一掬華陰之土聊拭蘇文則數升涇水之泥永依淸濟

鼂補之亳州上李中書啟賦分薄而造物不能厚稟資拙而匠石無由工開籠鵠失而始驚捩手羮空而自笑迷途未反壯日已賒惟激烈之素懷則蕭條而長在每羞王宻謁楊震之意猶鄙谷永謝王鳳之詞使愚無似有宣光不比之稱則賢我公乃獻子可賀之舉然而志闊事迕才疏效遲下若戰國公子之市名當時羣豪之赴義猶可蒯緱彈鋏預三千客而有魚或能左手捧盤招十九人而俱歃此自不果他復何言第依庇姑存逭疵悔念虛死不如立節而止謗莫若自修鶴鳴遠而終聞蘭生幽而亦佩誠足動金石則有不誠無不動信可行蠻貊則有不信無不行奔踶可馴千里要煩於良禦鉛刀且獘一割更繄於善操若唐兩生奏記當路至願爲燎供席蒸之效祥顧有義焉何至是也

文學部【詩】

白居易宣武令狐相公以詩寄贈傳播吳中聊奉短章用申酧謝詩新詩傳詠忽紛紛楚老吳娃耳徧聞盡解呼爲好才子不知官是大將軍詞人命薄多無位戰將功髙少有文謝朓篇章韓信鉞一生雙得不如君李羣玉寄長沙許侍禦詩二年文防許追隨和徧南朝雜體詩未以防毫還郭璞乞畱殘錦與丘遲竹齋琴酒歡成夢水寺煙霞相對誰今日秋風滿湘浦只令搔首詠瓊枝

羅隱淮南李僕射借示近詩因有投獻詩朝論國計暮論兵餘力猶隨鳳藻生語繼盤盂拋俗格气通河嶽帶商聲閒尋綺思千花麗靜向髙吟六藝淸文柄已持堯典在更堪回首向緣情

又贈湖州裴郎中詩貴提金印出咸秦瀟灑江城兩度春一水淸疑見膽數重山翠欲畱人望崇早合歸黃閣詩好何妨戀白蘋自是受恩心未足卻垂雙翅羨吳均

又寄前宣州竇常侍詩往年西謁謝暉樽酒畱歡醉始歸曲檻栁濃鶯未老小園花暖蝶初飛噴香瑞獸金三尺舞雪佳人玉一圍今日亂離尋不得滿簔風雨釣魚磯

又贈宣武盧從事詩前年帝裏望行塵記得仙家第四人泉暖舊諳龍偃息露寒初見鶴精神歌聴上榻梁園晚夢繞殘鐘汜水春知有篋中編集在只應從此是經綸

陳子昂爲陳禦史進奉和秋景觀競渡詩表天文爰防品彚咸亨金簡潛開珍圖斯見臣聞白雲興詠漢逰汾水之詞黃竹申歌周舞瑤池之駕然而志崇逺轍事式勞人故文思之化未光太淸之道猶闕伏惟聖母神皇陛下太虹齊聖感月含神徳茂於皇陛文明照於天下用能提玉斗把旋衡百神景從三靈葉贊靑雲出洛爰開受命之符赤甲縈河終禦興王之寶非窮神之至徳者其孰能格於是哉旣而黃屋務閒紫極時暇洞庭張樂思接軫於軒遊嬀水披圖想同參於堯輦然而逺而勞物者未若近而安人動而勤已者豈比靜而神泰於是徙金蹕鳴玉鑾淸禁林禦池殿肅波臣而戒事命舟子爲水嬉彩鷁蓮歌乍起吳江之引靑龍桂檝時謳越女之風鳥逝虯驚沸珠潭而競逐雪飛電集橫玉浦而流光信可以娛樂性靈發揮文物皇歡允洽白日俄光於是奏薫風於管弦詠炎云於林籞帝歌爰作天藻遐彰黼帳帷宮縟文房之繡防祥煙瑞景霏翰苑之榮光信探賾於苞得斯文於紫極太平允矣元首康哉方欲朝明堂之官輯羣後之瑞尊崇顯籙光啟聖圖封玉嵩丘以接千年之統泥金少室攸增萬嵗之規卓哉煌煌聖君之表也微臣曲學蓬屍竊位蘭臺未聞驄馬之謡非有雕龍之思鞠躬霜署謬覩於天章逖聽鈞臺側聞於帝樂天文尊貴不逺於下臣帝寶殊崇曲宣於近貴竊以爲君唱臣和固不隔於尊卑宮變商從方允諧於金石輒用齋心扣寂假翰求詞將以攀日月之末光繼螢爝之微照

錢珝爲史館王相公進和詩表臣聞在心爲志發言爲詩志通而若啟源流詩作而自合律呂伏惟陛下道惟恭黙稟在文思永圖欲漸於無爲睿覽且明於多暇因臨丹壑遂躡金繩喜象物之澄淸假詠歌而放曠聲傳天籟韻合霜鐘篇殊黃竹之名辭掩白雲之羙臣等逢時竊位敢並韋平應詔屬詞文非顏謝徒偶昭融之運舊聞雅正之音傾聽不知愧延陵之季子試吹必濫比南郭之先生但思忝列輔臣安敢首違聖旨輒同擊壤仰和貫珠誠懷鄭衛之慙但感宮商之說星辰自轉難參旭日之光鼙鼔空鳴莫續春雷之響

唐李羣玉進詩表以居住沅湘宗師屈宋楓江蘭浦蕩思揺情蕪纇之餘過於諷野天文不到徒窺星漢之髙滄海攸歸豈阻潢污之陋然爨桐不爆俄成曲突之煙埋劍無光永作幽泉之鐡巴濮下調塵觸天聴螻蟻之微伏待刑戮

宋【闕】進嘉泰頌表【見翰苑新書失名】自古帝王之功𨿽卓犖奇偉而不可及必得名世文學之士益鋪張潤色以垂無窮載之簡冊則炳炳如丹播之管弦則洋洋盈耳商之猗那周之淸廟固以跨越千古而巍乎漢之燕然唐之磨崖抑欲追仿三代之作者於昭駿命肇啟鴻休閎儀已七於六經懿鑠可三於二典何人筆老再賡慶曆之詩有士管窺借陳嘉泰之頌顧未有鏤白玉以告名山汗靑竹以絢華藻缺焉鉅典郁若輿情臣猥以謏聞親承曠舉仿穆如之作頌輙斐然而成章𨿽敲金戞玉無容瓦釡之雷鳴然擊壤歌衢共和簫韶之獸舞晏殊進兩制三館牡丹詩歌表昔者虞舜膺期有臯陶之賡載周宣繼業聞吉甫之誦章蓋黙相以謨猷不專工於辭翰迨於漢室尢好藝文別館離宮多命從臣之制作倡優鄭衛已無前古之箴規中葉以還其風未冺永平神雀之頌孝明稱羙者五人貞元重九之篇徳宗考第於三等並垂編簡式著熙隆洪惟聖運之防昌可以繼重華之輝耀然於眾制未復前修思諷諭者隱其誠而靡宣局聲律者艷其言而罕實不足以上禆睿覽下達民情效明良喜起之音續雅頌淸微之範姑用登髙而能賦庻幾博奕之猶賢罔協精求豈任多愧臣首當庸濫實玷恩華興寤以思靦惶無極

李嶠上髙長史述和詩啟雕文將錦繡同羙惠气與芝蘭等馥用回秦肆懸輕呂氏之金持入周京卽貴洛陽之紙足使兩都賔主羞談翰墨二陸兄弟恥論詞賦死者可作賈生爲入室之徒來者難誣潘子得扶輪之地

駱賓王和閨情詩啟竊惟詩之興作兆基古唐歌虞詠始載典謨商頌周雅方陳金石其後言志緣情二京斯盛含毫瀝思魏晉彌繁布在縑簡差可商略李都尉鴛鴦之辭纒綿巧妙班婕妤霜雪之句發越淸廽平子桂林理在文外伯喈翠鳥意盡行間河朔詞人王劉爲稱首洛陽才子潘左爲先覺若乃子建之牢籠羣彥士衡之借甚一時並文苑之羽儀詩人之鏡爰逮江左謡詠不輟非有神骨仙才專事風道意顏謝特挺戕罰典麗自玆已防聲律稍精其間沿攺莫能正本李商隱謝河東公和詩啟【全錄】前因暇日出次西溪旣惜斜陽聊裁短什蓋以徘徊勝境顧慕佳辰爲芳艸以怨王孫借羙人以諭君子思將玳瑁爲逸少裝書願把瑚與徐陵駕筆斐然而作曾無足觀不知誰何仰達尊重果煩屬和彌復驚惶某曾讀隋書見楊越公地處親賢才兼文武每舒錦繡必播管弦當時與之握手言情披襟得侶者惟薛道衡一人而已及觀其唱和乃數百篇力鈞聲同徳鄰義比彼若陳葛天氏之舞此必引穆天子之歌彼若言太華三峯此必曰潯陽九派神功古迹皆應物無疲地理人名亦爭承不缺後來酬唱罕繼聲塵嘗以斯風望於哲匠豈知今日屬在所天坐席行衣分爲七覆煙花魚鳥置作五衡詎能狎晉之盟實見取鄫之易不以釁鼓惠莫大焉

又獻侍郎鉅鹿公啟夫黃備防者繡之用淸越爲樂者玉之奇固以慮合元機運淸俗累陟防於四始之際優遊於六義之中竊計前時承榮內署栢臺侍宴熊館從畋式以風騷仰陪天籟動沛中之舊老駭汾水之佳人非首義於論思實終篇於潤色光樂錄道煥詩家況屬詞之工言志爲最自魯毛兆軌蘇李揚聲代有遺音時無絕響𨿽古今異制而律呂同歸我朝已來此道尢盛皆陷於偏巧罕或兼材枕石潄流則尙於枯槁寂寞之句攀龍附翼則先於驕奢艷佚之篇推李杜則怨刺居多效沈宋則綺靡爲甚至於秉無私之刀尺立莫測之門墻自非托於防神安可定夫眾制

昭明太子答湘東王求文集詩苑書或日因陽春具物韶麗樹花發鶯鳴和春泉生暄風至陶嘉月而熙防借芳艸而眺矚或朱炎受謝白藏紀時玉露夕流金風時扇悟秋士之心登髙而逺托或夏條可結倦於邑而屬詞冬雪千里覩紛霏而興詠宻親離則手爲心使昆弟宴則墨以歡露

顧云唐風集序髙宗朝拾遺陳公作詩出繼【杜集作沒】二雅馳驟建安削苦澀僻碎略淫靡淺切破艷冶之堅陳擒雕巧之酋帥皆摧撞【杜集作幢】折角崩潰解散掃蕩詞塲廓淸文祲

韋莊又集序謝暉文集盈編止誦澄江之句曹子建詩名冠古惟吟淸夜之篇是知羙稼千箱兩岐奚少繁弦九變大濩殊稀入華林而珠樹非多閱眾籟而紫簫惟一所以擷芳林下拾翠巖邊沙之汰之始辧辟寒之寶載雕載琢方成瑚璉之珍故知頷下采珠難求十斛管中窺豹但取一斑自國朝大手名人以至今之作者或百篇之內時紀一章或全集之中微徵數首但掇其淸詞麗句錄在西齋莫窮其巨洪瀾任歸東海總其記得者才子一百五十人誦得者名詩三百首長樂暇日陋巷窮時聊撼膝以書紳匪攢心而就簡蓋詩中鼓吹名下笙簧擊鳬氏之鐘霜淸日觀淬雷公之劍影動星津雲間分合璧之光海上運摩天之翅奪造化而雷云湧起役鬼神而風雨奔馳但思其食馬畱肝徒云染指豈慮其烹魚去乙或至傷鱗自慙乎鼴腹易盈非嗜其熊蹯獨羙然則律者旣采繁者自除何知黑白之鵝彊識淄澠之水左太衝十年三賦未必無瑕劉穆之一日百函焉能盡麗是知班張屈宋亦有蕪辭沈謝應劉猶多累句𨿽遺妍可惜而備載斯難亦由執斧伐山止求嘉木挈瓶赴海但汲井泉等同於風月煙花各是其樝梨橘柚昔姚合所撰極集一卷傳於當代已盡精微今更采其者勒成又集三卷記方流而目閱麗水而神疲魚兔𨿽存筌蹄是棄所以金盤飲露惟采沆瀣之精花界食珍但享醍醐之味非獨資於短見亦可貽於後昆

王勃入蜀紀行詩序出褒斜之隘道扺岷峨之絕徑超溪歷翠阜迨彌月而臻焉若乃采江山之俊勢觀天地之奇作丹壑爭流靑峯雜起陵濤鼔怒以伏注天壁嵯峨而橫立亦宇宙之絕者也

鐘仲偉詩評序楚臣去境漢妾辭宮或骨橫朔野或魂逐飛蓬或負戈外戍或殺气雄邊塞客衣單霜閨淚盡文士有解佩出朝一去忘返美女有揚蛾入寵再盼傾國凡斯種種感蕩心靈非陳詩何以展其義非長歌何以釋其情臣聞七聲無主律呂綜其和五采無章黼黻交其采故言者志之所之文者物之相雜然則心不可蘊故發揮以形容詞不可陋故錯綜以潤色京師紙貴天下家藏調移齊右之音韻攺河西之俗

劉勰眀詩詩者持也持人性情三百篇之蔽義歸無邪持之爲訓有符焉爾自王澤殄竭風人輟采春秋觀志諷誦舊章酬酢以爲賓榮吐納而成身文逮楚國諷怨則離騷爲刺秦皇滅典亦造仙詩漢初四言韋孟首唱匡諫之義繼軌周文孝武愛文柏梁列韻嚴馬之徒屬詞無方至成帝品錄三百餘篇朝章國采亦云周備而辭人遺翰莫見五言所以李陵班婕妤見疑於後代也按召南行露始肇半章孺子滄浪亦有全曲暇豫優歌逺見春秋邪徑童謠近在成世閱時取證則五言久矣又古詩佳麗或稱枚叔其孤竹一篇則傅毅之詞比采而推兩漢之作乎觀其結體散文直而不野婉轉附物怊悵切情實五言之冠冕也至於張衡怨篇淸曲可味仙詩緩歌雅有新聲曁建安初五言騰踴文帝陳思縱轡以騁節王徐應劉望路而爭驅並憐風月狎池苑述恩榮敍酣宴慷慨以任气磊落以使才造懷指事不求纎宻之巧驅辭逐貌惟取昭晰之能此其所同也乃正始明道詩雜仙心何晏之徒率多浮淺惟旨淸峻阮旨遙深故能標焉若乃應璩百一獨立不懼辭譎義貞亦魏之遺直也晉世羣才稍入輕綺張潘左陸比肩詩衢采縟於正始力柔於建安或析文以爲妙或流靡以自妍此其大略也江左篇制溺乎風嗤笑徇務之志崇盛亡機之譚袁孫已下𨿽各有雕采而詞趣一揆莫與爭雄所以景純仙篇挺防而爲俊矣宋初文詠體有因革莊老告退而山水方滋儷采百篇之偶爭價一句之奇情必極貌以寫物辭必窮力而追新此近世之所競也

又樂府武徳興乎髙祖四時廣於孝文𨿽摹韶夏而頗襲秦舊中和之響閴其不還曁武帝崇禮始立樂府總趙代之音撮齊楚之气延年以防聲協律朱馬以騷體制歌桂華雜曲麗而不經赤雁羣篇靡而非典河間薦雅而罕禦故汲黯致譏於天馬也至於魏之三祖气爽才麗宰割詞調音靡節平觀其北上眾引秋風列篇或述酣宴或傷羈戍志不出於滔蕩辭不離於哀思𨿽三調之正聲實韶夏之鄭曲也好樂無荒晉風所以稱逺伊其相謔鄭國所以云亡雅詠溫恭必欠伸魚睨奇辭切至則撫髀雀躍

文學部【騷】

劉勰辧騷故其陳堯舜之耿介稱湯武之祗敬典誥之體也譏桀紂之昌披傷羿澆之顚隕規諷之旨也虯龍以諭君子云蜺以譬防邪比興之義也每一顧而掩涕嘆君門之九重忠怨之詞也觀玆四事同於風雅者也至於托雲龍說迂怪丰隆求宓妃鴆鳥媒娀女詭異之詞也康回傾地夷羿彈日木天九首土伯三目譎怪之譚也依彭咸之遺則從子胥以自適狷狹之志也士女雜坐亂而不分指以爲樂娛酒不廢沈湎日夜舉以爲歡荒淫之意也摘此四事異乎經典者故論其典誥則如彼語其誇誕則如此觀其骨鯁所樹肌膚所附𨿽取鎔經意亦自鑄偉詞故離騷九章朗麗以哀志九歌九辧綺靡以傷情逺遊天問瓌詭而惠巧招魂招隱耀艷而深華卜居標放言之志漁父寄獨往之才故能气往轢古辭來切今驚采絕艷難與並能矣

文學部【書】

梁庾肩吾謝東宮古迹啟竊以仙巖遺傳入握成塵孔壁藏文隨開已蠧石書有暗廚畫猶飛豈有迹經四代年逾十紀芝英雲气之巧未損松鉛鵲反鸞驚之勢不侵蒲竹必使酒肆來人池流色變將損北海之績還代西河之簡

梁元帝上東宮古迹啟師宜八分之巧元帝三體之妙史籀李斯之篆梁鴻曹喜之書莫不總萃桂宮盈滿甲館竊以鸞驚之勢旣聞之於索靖鷹時之巧又顯之於蔡邕是以遊霧重云敬禮之法鳥頡魚頏表揚泉之賦頗好六文多慙三禮尙方大篆旣其牢落柱下方書何曾彷佛空慕河間之聚書竟徵東平之獻表齊攸尺牘顧已缺然北海楷隸終成難擬

梁簡文帝答湘東王上王羲之書試筆成文臨池染墨疏宻俱巧眞艸皆得以望城扉如瞻星石不營雲飛之散何待曲辱之丹方當奉彼筐中置之帳裏乍楷銅鉤時懸欹案戢意之深良不能已

唐太宗論書煙霏露結狀若斷而還連鳳翥龍蟠勢如斜而反正巧同懸露妙等崩云𨿽禿千兔之翰聚無一毫之筋窮萬谷之皮斂無半分之骨

衛恆字勢皇帝之史沮誦倉頡眺彼鳥迹始作書契紀綱萬事垂法立制帝典用宣質文著世爰曁暴秦滔天作戾大道旣冺古文亦滅魏文好古世傳丘墳歷代莫發眞僞靡分大晉開元道敷訓天垂其象地耀其文其文乃耀粲矣其章因聲防意類物有方日處君而盈其度月執臣而虧其傍云委虵而上布星離離以舒光禾卉苯防以垂頴山嶽嵳峨而連崗虫跂跂以若動鳥似飛而未揚觀其錯筆綴墨用心精專勢和體均發止無間或守正循檢矩折規旋或方圓靡則因事制權其曲如弓其直如矯然特出若龍騰於川森爾下頹若雨墜於天或引筆奮力若鴻鴈髙飛邈邈翩翩或縱肆阿若流蘇懸羽靡靡緜緜是故逺而望之若翔風厲水淸波漪漣就而察之有若自然信黃唐之遺迹爲六藝之範先籀篆蓋其子孫隸艸乃其曾覩物象以致思非言辭之所宣

衛恆隸勢鳥迹之變乃惟佐隸蠲彼繁文崇此簡易厥用旣體象有度煥若星陳郁若云布其大徑尋細不容髮隨事從宜靡有常制或穹隆恢廓或櫛比鍼列或砥平繩直或蜿蜒繆戾或長邪角趣或規旋矩折修短相副異體同勢奮筆輕舉離而不絕纎波濃防錯落其間若鐘簴設張庭燎飛煙嶄巖嶻嵯髙下屬連似崇臺重宇增云冠山逺而望之若飛龍在天近而察之心亂目奇姿譎詭不可勝原研桑所不能計宰賜所不能言何艸篆之足算而斯文之未宣豈體大之難覩將祕奧之不傳聊俯仰而詳觀舉大較而論旃

蔡邕篆勢鳥遺迹皇頡循聖作則制斯文體有六篆爲眞形要妙巧入神或文斜列櫛比龍鱗紆體放尾長短副身頽若黍稷之垂頴蘊若虫蛇之棼蘊揚波振激鷹跱鳥震延頸脇翼勢似淩雲或輕舉內投微本濃末若絕若連似霧緣絲垂凝下端從者如懸衡者如編抄者邪趣不方不圜若行若飛跂跂翾翾逺而望之象鴻鵠羣遊絡繹遷延迫而察之端澄不可得見指防不可勝原研桑不能數其詰屈離婁不能覩其隙間般倕揖讓而辭巧籀誦拱手而韜翰處篇籍之首目粲粲斌斌其可觀摛華艷於紈素爲學藝之範圓嘉文徳之懿舉大體而論旃

崔瑗艸書勢書契之興始自頡皇寫彼鳥迹以定文章爰曁末葉典籍彌繁時之多僻政之多權官事荒蕪勦其墨翰惟作佐隸舊字是刪艸書之法蓋又簡略應時諭指用於卒迫兼功並用愛日省力純儉之變豈必古式觀其法象俯仰有儀方不中矩圓不副規抑左揚右望之若崎竦企鳥峙志在飛移狡獸暴駭將奔未馳或防狀似連珠絕而不離畜怒怫郁放逸生奇或淩防惴栗或據槁臨危旁防邪附似蜩螗挶枝絕筆收勢余綖糾結若杜伯防毒緣巇螣蛇赴穴頭沒尾垂是故逺而望之焉若沮岑崩崖就而察之一畫不可移機微要妙臨時從宜略率大較髣髴若斯

索靖艸書狀艸書之爲狀也婉若銀鉤漂若驚鸞舒翼未發若舉復安虫蛇虯蟉或往或還類阿那以嬴嬴歘奮興而桓桓及其逸遊盻向乍正乍邪騏驥暴怒逼其轡海水窊隆揚其波芝艸蒲陶還相繼棠棣融融載其華熊對距於山嶽飛燕相追而差池舉而察之又似乎和風吹林偃艸扇樹枝條順气轉相比附窈嬈防苫隨體散布紛擾擾以猗靡中持疑而猶豫螭狡獸嬉其間騰猨飛鼺相奔趣陵魚奮尾蛟龍反據投空自竄張設牙距或若登髙望其類或若旣往而中顧或若俶儻而不羣或若自檢於常度

劉邵飛白書勢鳥魚龍蛇獸仙人蚊腳偃波楷隸八分世施常妙索艸鐘眞爰有飛白之麗貌艷勢珍若乃敷析毫芒纎手和防素漧冰解蘭墨電掣直準箭馳屈擬蠖勢繁節參譚綺靡循殺有若煙雲拂蔚交紛刻繼韓盧接飛宋鵲遊逝

文學部【畫】

孫逖奉和李右相中書壁畫山水詩廟堂多暇日山水契中情欲寫髙深趣還因藻繪成九江臨戶牖三峽繞檐楹花栁窮年發煙霞逐意生能令萬里近不覺四時行气染荀香馥光含樂鏡淸詠歌齊出處圖畫表衝盈自保千年遇何論八載榮

栁宗元觀慶雲圖設色方成像卿云示國都九天開祕旨百辟贊嘉謨抱日依龍衮非煙近禦鑪髙標連汗漫廽望接虛無裂素雲光發舒華瑞色敷恆將配堯徳垂慶代河圖

李翺代李尙書進畫馬屏風狀觀其體閒色浮气逸神駿練影吳浦指山川而不揺花攢上林若雨露之新洗或屈膝千里或長鳴九霄昔以負圖爲寶今願捍蔽成功形影不殊效用何別謹裁成十二扇隨狀奉進若以時從啟閉猶足靖於埃塵倘將用以馳驅庻可效其筋力

王維爲畫人謝賜表猥以賤伎得備眾工誤防屏風乏成蠅之巧偶持團扇無事牸之能徒以職官不敢貳事顧惟時論有慚三絕伏惟皇帝陛下撥亂反正受命中興俯協圖傍觀鳥迹卦因於畫畫始生書知微知彰惟聖體聖臣奉詔防令寫功臣適遇鳳翔之初無非鷹揚之士燕頷猿臂裂眥奮髯髮衝鶡冠力舉龍鼎骨風猛毅眸子分明皆就筆端別生身外神寫照𨿽非巧心審象求形或皆暗識姸蚩無枉敢顧黃金取舎惟精時憑白粉且如日防下泣知其孝思於禁懷慚媿此忠節乃無聲之箴頌亦何賤於丹靑宣父之似臯繇元子之類越石不待或人之說無煩故妓之言此又一奇誠爲可尙臣得防筆麟閣繼踵虎頭頻奨敎之恩益用精誠自勵勤以補拙𨿽未仙飛感而遂通實因聖訓況賜衣服累問官資中使相望屢加宣慰微臣戰灼無答恩私之至

梁元帝謝上畫勅褒賞啟臣簿領餘暇竊愛丹靑雲臺之像終微髣髴宣室之圖更難擬議成蠅罕術畫馬疏文人非世將恩深晉帝之賞迹愧景山寵逾魏皇之詔

又謝東宮賚陸探微畫啟工逾畫馬巧邁圖龍試映玉池卽看魚動還傍金屏復疑蠅集史遷暫睹懸識畱侯之貌漢帝一瞻便見王嬙之像

唐張彥逺畫記許詢逸少經年共賞山泉謝傅戴逵終日惟論琴畫萬卷之書盡歸王粲一廚之畫惟寄桓只如田僧亮楊子華楊契丹鄭法士董伯仁展子防孫子尙閻立徳立本並祖述顧陸僧繇田則郊野柴荊爲勝楊則鞍馬人物爲勝契丹則朝廷簮組爲勝法士則遊宴豪華爲勝董則臺閣爲勝展則車馬爲勝孫則羙人魑魅爲勝閻則六法該備萬象不失李嗣眞云三休輪奐董氏造其微六轡沃若展生居其駿吳道子畫仲由便帶木劍閻令公畫昭君已著幃防殊不知木劍創於晉代幃防興於國朝舉此凡例亦畫之一病也且如幅巾於漢魏羃離起自齊隋襆頭始於北朝巾子創於武徳胡服靴衫豈可輒施於古像衣冠組綬不宜長用於今人芒屩非塞北所宜牛車非嶺南所有詳辧古今之物商較土風之宜指事繪形可驗時代姚最評湘東王云時過揮毫造化驚絕足使荀衛閣

筆袁陸韜翰

古儷府卷九﹤子部﹐類書類﹐古儷府﹥

欽定四庫全書

古儷府卷十

明王志慶編

武功部【論兵】

唐李商隠爲李貽孫上李徳裕啟旣赫斯而貽怒乃密勿以陳謀管氏將來屢發新柴之井畱侯每入便聞借箸之籌羣帥受成中樞獨運前軍露板方事於羽馳淸禁壽觴旋聞於月捷仍其貴種慕我華風或辧姓冩誠推諸右校或釋兵伏義列在周廬潞子離狄而春秋書徐夷朝周而大雅詠其餘驚烏散風去雨還亙絕漠以銷魂委窮沙而喪膽胡琴公主已出於襜襤毳幕天驕行遺其湩酪向若非薛公料敵先陳三防充國爲舉甞通四夷則何以雪髙廟稱臣之羞全肅祖復京之好此廟戰之功一也袁熈因累葉之資衛朔拒大君之詔人將自棄鬼得而誅蛙覺井寛蟻言樹大招延輕險曾微吳國之錢藏匿罪亡又乏江陵之粟所謀者河朔遺事所恃者巖險偸生今則趙魏俱攻燕秦並入奉規於帷幄遵命於指縱亞夫拒吳驚東南而備西北韓信擊魏艤臨晉而渡夏陽百道無飛走之虞一縷見傾危之勢計其反接當不逾時是則陳曲逆之六防翻成屑屑葛武侯之八陳更見區區此廟戰之功三也

王勃上劉右相書昔明王之制國也自近而及逺先仁而後罰徴實則效存徇名則功淺是以農疏千里僅逾重石之鄕禹截九州不敍流沙之境豈才不及而智有遺哉將以辧離方而存正功也𨿽聖人無外甲兵曜天子之威王事有徵金鼓發將軍之气而長城在界秦漢所以失全昌巨海橫流天地所以限殊俗辟土數千里無益神封勒兵十八萬空疲帝卒驚烽走駭秦洛之甿飛芻挽粟竭淮海之費於是乘姦放命者出繩纒以生威因公挾私者入閭閻而競法𨿽一物失所太階延旰食之憂而百戰方雄中國鮮終年之樂圖得而不圖失知利而不知害移手足之病成腹心之疾徵稅屈於東西威信蹇於表裏語曰勝之不武不勝爲辱天下之責四而至矣誠可逺凝髙防上薦忠言決人事於去就合天情於終始遂令回麾轉檄背靑韭而騖列障分亭巡蒼波而守昔者齊侯以力方城爲楚國之辭虞帝崇文苗人失洞庭之險況乎伏徳綏亂以直乘邪明逆順之端聳華夷之望𨿽復舳艫沸海旌旗觸天鐡山四面金城千里亦不能爲敵人計矣

沈諒賢良方正防大哉武之爲功赫矣師之所處象震耀而舉垂云雷以揚宣威而山河蕩容訓誓而煙塵動色

武功部【講武】

唐胡瑱大閱賦長楊艸落鄠杜霜明旣不虞而作式亦因狩而治兵大田獲之以三品和門樹之以兩旌抱木之猿見矯矢而遙泣傷之鴈聞虛弓而已驚且夫設席張幕盾負羽獸之大小旣公私而殊獲野之險易亦人車而各主遵蘭防而合禮罷艽野而作鎭李子卿飲至賦蒲海長淸匈奴已聞於防臂槀街初列戎王正見於懸首舞幹且在於舜階挾纊更聞於堯酒

喬彛立走馬賦輪寶刀以直視拔長劍而端揖奔鯨絕海旋巨浪以尙遲餓鶻翻身冩長風而未急於是神仙惝恍鬼怪呼吸擺金甲而作寒噴玉花而半濕膂力旣剛雄鋒莫當擲紅旌以顚倒按白刄以熒煌霍滅沒離披頡防引山河之奔走隨簸蕩以低昻云旗一簸翻古塞而半飛畫防雙盤冩長風而自冷

王起轅門射防枝賦若嗤同失鵠我藝自忝其疊雙儻妙等麗爾心固宜乎如一蹲甲非敵措杯不倫梁沈約從齊武帝瑯琊講武應詔詩九功播祧墠七徳陳武懸展事昌國圖息兵由重戰皇情咨閱典出車迨辰選飾徒映寒隰翻綏臨廣甸颯防佩吳戈參差腰夏箭風斾舒復捲雲霞淸以轉輕舞信徘徊前歌且遙衍秋原嘶代馬朱光浮楚練虹壑冩飛文巖阿藻余絢發震嶽靈從揚旌水華變憑髙訓武則中天起遐眷鳳蓋掩洪河珠旗掃長汧方待翠華舉逺適瑤池宴

周庾信從駕觀講武詩校戰出長楊兵欄入鬭場置陣橫雲起開營鴈翼張門嫌磁石礙馬畏鐡菱傷龍淵出牛斗繁弱駭天狼落星奔驥騄浮雲上驌驦急風吹戰鼔髙塵擁貝裝駭猿時落木驚鴻屢防行樹寒條更直山枯菊轉芳豹略推全勝龍韜揖所長小臣欣寓目還知奉防昌

唐李嶠奉和杜員外扈從教閱詩杪冬嚴殺气窮紀送頽光薄狩三農隙大閱五戎場萊田初起燒蘭野正開防夾岸虹旗轉分朋獸罟張燕弧帶曉月吳劍動秋霜原啟前禽路山縈後騎行雲區墜日羽星苑斃天狼禮振軍容肅威宣武節揚神心體殷祝靈兆葉姬祥幸陪仙駕末欣采翰林芳

宋之問爲人讓羽林將軍表天衛嚴凝北軍淸切風霜劍騎頓武之仙闈龍鳥旌旗環紫微之帝座孫逖伯樂川記戈如林羽若月少長有禮賔主不悖蚩尢衂其五兵若敖慙其六卒洸洸乎信可以慴穹廬而震髙闕也於是地主致餼以昭饗宴之禮君子有儀以訓上下之則歌蔓艸之相遇笑投壺之失辭大庖旣盈釃酒有藇胥樂周於卒乘屬厭及於輿臺

獨孤及風後八陣圖記乃有力吞八荒爭截九有大者天柱折地維絕小者作慝盧山負阻中冀上帝憑怒下土是卹乃眷武徳黃帝受之始順殺气以作兵法文昌以命將於是乎徵不服討不庭其誰佐命曰元老風後蓋戎行之不修則師律用爽陰謀之不作則凶器何恃故天命聖者以廣戰術俾懸衡於未然察變於奇獸【集作倚數】握機制勝作爲陣圖夫八宮之位正則數不愆神不忒故八其陣所以定位也衡抗於外軸布於內風雲附其四維所以備物也虎翼張以進蛇向敵而蟠飛龍翔鳥上下其勢所以致用也至若疑兵以固其餘地遊軍以按其後列門具將發然後合戰弛張則二廣疊舉犄角則四奇皆出必使陷堅陣拔深壘若星馳天旋雷動山破彼魏之鶴列鄭之魚麗周武之熊羆昆陽之虎豹出匪以律我異於是旣而圖成樽俎帝用經略北逐獯鬻南平蚩尢戡黎於版泉省方於崆峒底定萬國旁羅七曜鼎成龍至去而上僊於是遺風時亡而圖在

符載保安鎭陣圖記紅旗拉風長防如倚晨暮三接朱殷谿瀆

武功部【田獵】

漢司馬相如上林賦列卒滿澤罘网彌山掩兔轔鹿射麋腳麟騖於鹽浦割鮮染輪射中獲多矜而自功楚王乃駕馴駁之駟乘雕玉之輿靡魚須之撓旃曳明月之珠旗陽子參乘孅阿爲禦按節未舒卽淩狡獸蹵蛩蛩轔巨虛軼野馬騊駼乘遺風射遊騏弓不虛發中必決眥洞胸逹掖絕乎心系於是離宮別館彌山跨谷髙廊四注重坐曲閣華榱璧璫輦道纚屬步櫩周流長途中宿俛杳眇而亡見仰攀橑而捫天奔星更於閨闥宛虹拖於楯軒背秋涉冬天子校獵乘鏤象馭玉虯拖蜺旌靡云斿前皮軒後道遊孫叔奉轡衛公驂乘扈從橫行出乎四校之中江河爲阹太山爲櫓車騎雷起殷天動地生貔豹搏豺狼手熊羆足野羊箭不茍害解脰陷腦弓不虛發應聲而倒然後侵淫促節儵夐逺去流離輕禽蹵履狡獸擇肉後發先中命處拂鷖鳥捎鳳凰捷鵷雛掩鷦防蹷石闕歷封巒過鳷鵲望露寒下棠梨息宜春西馳宣曲濯鷁牛首登龍臺掩細栁於是遊戲懈怠置酒乎顥天之臺張樂乎膠葛之防撞千石之鐘立萬石之虡建翠華之旗樹靈鼉之鼓奏陶唐氏之舞聽葛天氏之歌千人唱萬人和巴渝宋蔡淮南幹遮文成顚歌族居遞奏金鼔疊起鏗鏘闛洞心駭耳荊吳鄭衛之聲韶濩武象之樂陰淫案衍之音鄢郢繽紛激楚結風若夫靑琴宓妃之徒絕殊離俗妖冶嫺都靚妝刻飾嫵媚孅弱皓齒燦爛宜笑的皪色授魂與心愉於側酒中樂酣天子曰嗟乎此大奢侈於是歷吉日以齋戒襲朝服乘法駕建華旗鳴玉鑾遊於六藝之囿馳騖仁義之途修容乎禮園翺翔乎書圃

揚雄羽獵賦荷垂天之罼張竟野之罘靡日月之朱竿曳彗星之飛旗渙若天星之羅浩如濤水之波淫淫與與前後要遮立歷天之旗曳捎星之旃霹靂列缺吐火揚鞭車騎云防登降闇藹泰華爲旒熊耳爲綴木僕山還漫若天外於是鳥不及飛獸不得過軍驚師駭刮野掃地禽殫中衰相與集於靖之館以臨珍池灌以岐梁溢以江河東瞰目盡西暢亡涯隨珠和氏焯爍其陂方椎夜光之流離剖明月之胎珠

班固東都賦由基發射範氏施禦不睼禽轡不詭遇飛者未及翔走者未及去指顧倐忽獲車已實樂不極盤殺不盡物馬踠余足士怒未防

又西都賦爾乃盛娯遊之壯觀奮大武乎上囿因玆以威戎誇狄耀威靈而講武事命荊州使起鳥詔梁野而驅獸毛羣內闐飛羽上覆接翼側足集禁林而屯聚水衡虞人修其營表種別羣分部曲有署罘网連紘籠山絡野列卒周匝星羅云布於是乘鑾輿備法駕帥羣臣披飛亷入苑門遂繞酆鄗歷上蘭六師發逐百獸駭殫震震爚爚雷奔電激艸木塗地山淵反覆蹂躪其十二三乃拗怒而少息爾乃期門佽飛列刄攢鍭要趹追蹤烏驚觸絲獸駭值鋒機不虛掎不再控矢不單殺中必疊雙颮颮紛紛矰繳相纒風毛雨血灑野蔽天平原赤勇士厲猨狖失木豺狼懾竄禽相鎭壓獸相枕藉然後收禽防眾論功賜胙陳輕騎以行炰騰酒車以斟酌割鮮野食舉烽命釂

應瑒西狩賦乃擇吉日練嘉辰淸風矢戒屏翳收塵於是魏公乃乘雕輅駟飛黃擁簫鉦建九斿按轡淸途颯沓風翔於是圍网周合雷鼓天振千乘長羅萬表星陳雙翼抗旌八校祖分長燧電舉髙煙蔽云爾乃徒輿並興方軌連質驚飈四駭衝禽驚溢騁獸塞野飛鳥蔽日爾乃赴谷陵崇巒俯掣奔猴仰捷飛猿云幕被於廣野京燎照乎平原醴炰充給洪施普宣

魏王粲羽獵賦旌旗云繞鋒刄林錯揚輝吐火曜野蔽澤山川於是搖蕩艸木爲之摧撥禽獸振駭魂亡气奪舉首觸网搖足遇撻陷心裂胃潰腦破頰鷹犬競逐奕奕霏霏下鞲窮緤搏肉噬肌墜者若雨僵者若坻淸野滌原莫不殱夷

唐路季登皇帝冬狩一箭射雙兔賦若乃整鉤陳嚴羽衛星旄燭野雲旗拂曀周長楊而爲阹屬甘泉以爲綴騁六龍而電發顧雙兔而飇逝性毚狡而不恭足輕迅而靡制爰從聖射乃觀神藝鑾鑣卻轉引柘月而隨圓金鏃斜飛疊霜毫而俱斃旣絕系而達臆亦洞胸而裂背岐陽之美不獨稱於周王上林之雄未可論於漢帝蘇頲扈從鳳泉和崔黃門喜恩防解嚴罷圍詩輦路岐山曲儲胥渭水濵教成提將鼓禮備植虞旗不取從畋樂先流去殺詞舜韶同舞日湯祝盡飛時物應陽和施人知雨露私如何穆天子七萃幾勞師

晉張協七命若乃白商素節月旣授衣天凝地閉風厲霜飛柔條夕勁密葉晨稀將因气以效殺臨金郊而講師爾乃列輕武整戎剛建云髦啟雄芒駕紅陽之飛燕驂唐公之驌驦屯羽隊於外林縱飛翼於中荒爾乃布飛羉張修罠淩黃岑掛靑巒畫長壑以爲限帶流谿以爲闗旣乃內無防蹊外無漏迹叩鉦散校舉麾贊獲彀金機馳鳴鏑翦剛豪落勁翮連騎競騖駢武齊轍翕忽揮霍云逥風烈聲動響飛形移影發舉戈林聳揮鋒電滅仰傾雲巢俯殫地穴乃有圓文之豜斑題之豵鼓鬛風生怒目電瞛口齩霜刄足撥飛鋒齀林蹶石扣拔幽叢於是飛黃奮鋭賁育逞伎防封狶防馮豕拉甝虪挫獬廌鉤爪摧踞牙捭瀾漫狼藉傾榛倒壑隕胔掛山僵踣掩澤藪爲毛林隰爲丹薄於是徹圍頓网捲斾收鳶虞人數獸林衡計鮮論最犒勤息馬韜肴駟連防酒駕方軒千鐘電釂萬燧星防陵阜沾流膏谿谷厭芳煙歡極樂殫逥節而旋

後漢傅毅七激駟驥騄乘輕軒麾旄旗鳴八鸞陳眾車於廣隰散列騎乎平原屬罘网以彌野連罻羅以營山部曲周匝風動云旋合圍促陣禽獸駭殫僕不暇起窮不及旋擊不待刄骨解肉離摧牙碎首分其文皮流血丹野羽毛翳日於是下蘭臯臨流泉觀通谷望景山酌防酒割芳鮮

魏曹植七啟駕雲龍之飛駟飾玉輅之繁纓垂宛虹之長緌抗招搖之華旌於是曳文狐掩狡兔捎鷫鸘拂振鷺當軌見借值足遇踐飛軒電逝獸隨輪轉騰山赴壑風厲飇舉形不抗手骨不隠拳野無毛類林無羽羣積獸如陵飛翮成云

梁何遜七召嵗晚農休時閒務隙山火已燎野霜初白聊效殺於秋冬乃從禽於艸澤蜀地五丁齊國二子气動山漂汗揮雨起渥窪流赬蘭池照血躡飛影於未形赴奔星於欲滅革車隠隠轂騎闐闐鼔噪喧而振地烝徒駭而聒天割玉之刀飲石之箭罝羅布其一目网罟周及三面犬號驤螭鷹名奔電蹔離已合忽隠仍見赴迥超危衝林防援艸隨足起山從眼轉跨躡岡澗電舉陵陸鳥不及飛獸不遑伏旣前轥而後赴亦左排而右蹴蹠實駭而自救騰虛亂而相撲視灑血之丹地見飛毛之暗目傍窮刼剞勢極搜求文皮坐裂膬尾生抽手覊鐡頂足批銅頭象折牙而陵遽貊拉齒而夷猶擒髙樓之度索走大樹之神牛雁聞而蹔墜猨抱木而啾啾笑楚王之云夢恥漢帝之中流

昭明太子七契輕繳才飛則連鴻解羽微纎始放則並鱗失波豈論泉之則寧願將遨之歌

武功部【徵伐】

魏陳琳神武賦建安十有二年大司空武平侯曹公東徵烏丸六軍被介云輜萬乘治兵易水次於北平可謂神武奕奕有徵無戰者也佇盤桓以淹次乃申命而後徵覲狄民之故土追大晉之遐蹤惡先縠之懲寇善魏綘之和戎受金石而弗伐蓋禮樂而思終陵九城而上濟起齊軌乎玉繩車軒轔於雷室騎浮厲乎雷宮暉曜連乎白月旂旐繼於電光斾旣軼乎白狼殿未出乎盧龍威逼天地勢括十衝單鼓未伐虜已潰崩克俊馘首梟其魁雄爾乃總輯珍茵氈幕幄攘瓔帶佩不飾雕琢華璫玉瑤金麟牙琢文貝紫瑛縹碧緑黼錦繢組罽毼皮服

又武軍賦漢季世之不辟靑龍紀乎大荒熊狼競以挐攫神寶播乎鎬京於是武臣赫然颺炎天之隆怒叫諸夏而號八荒爾乃擬北落而樹表睎壘壁以結營百校羅峙千部列陳彌方城掩平原於是啟明戒旦長庚告昏火烈具舉鼔角並震千徒從唱億夫求和聲訇隠而動山光赫奕以燭夜其刄也則楚金越冶棠谿名工淸堅皓鍔修刺鋭鋒陸陷蘂犀水截輕鴻鎧則東胡闕鞏百煉精剛函師振旅韋人制縫弩則幽都筋角恆山檿榦通肌暢骨崇緼曲煙其弓則烏號越耗繁弱角端象弭繡質哲拊文身矢則申息肅愼箘簵空疏焦銅毒鐡麗轂撻輈馬則飛雲絕景直鬐騧駵駁龍紫鹿文的魚若乃淸道整列按節徐行龍姿鳳峙灼有遺英魏繁欽徵天山賦素甲焰皓旰流光左駢雄防右攢幹將彤玈朱矰丹羽絳房望之如火焰奪朝陽華旗翳云霓聚刄曜日鋩於是轒輼云趨威弧雨發鉦鼔雷鳴猛火風烈躍刄霧散虜鋒摧折呼吸無聞醜類剝滅晉左思魏都賦至乎勁敵糺紛庶土罔寧聖武興言將曜威靈介冑重襲旌旗躍莖弓珧解檠矛鋋飄英三屬之甲縵胡之纓控簡發妙擬更嬴齊被練而銛戈襲偏裻以防列畢出徵而中律執奇正以四伐碩畫精通目無匪制推鋒積紀鋩气彌鋭三接三防旣晝亦月尅剪方命吞滅咆咻云撤叛換席捲防劉祲威八紘荒阻率由洗兵海島刷馬江洲振旅防防反斾悠悠凱歸同飲疏爵普疇朝無刓印國無費畱

梁沈約憫國賦育素蟣於冑垂葆髮於縵胡王筠侍宴餞臨川王北伐應詔詩金版韜英玉牒蘊精帝徳乃武王威有徵軒習弧矢夏陳干戚周騖戎車漢馳羽檄我皇駿聖千年踵武徳洞千門威加八柱金正圮徳水行失道駟馬南牧戎徒西保薦食伊瀍整居丰鎬金闕揚塵銅臺茂艸命彼膳夫受詔恊律樂賦出車弦操吉日玉饌駢羅瓊漿泛溢聖徳溫溫賔儀秩秩周庾信奉報寄洛州詩舟師防孟津甲子陳東鄰雷轅驚戰鼔劍室動金神幕府風雲气軍門闗塞人長旍析鳥羽合甲抱犀鱗星芒一丈焰月暈七重輪黎陽水稍緑官渡栁應春無庸奉天睠驅傳牧南秦繁詞勞簡牘雜俗風塵上洛逢都尉商山見逸民畱滯終南下惟當一史臣

庾信奉報趙王出師在道賜詩上將出東平先定下江兵彎弧伏石動振鼔沸沙鳴橫海將軍號長風駿馬名雨歇殘虹防云偏一鴈徵暗巖朝石濕空山夜火明低橋澗底渡狹路花中行錦車同建節魚軒異伯榮軍中女子气塞外夫人城小人乖攝養岐路阻逢迎幾月芝田熟何年金竈成哀笳闗塞曲嘶馬別離聲王子身爲寶深思不倚衡

唐李嶠軍師凱旋自邕州順流舟中詩鳴鞞入嶂口泛舸歷川湄尙想江陵陣猶疑下瀨師岸逥帆影疾風送鼔聲遲萍葉沾蘭槳林花拂桂旗弓鳴蒼隼落劍動白猿悲芳樹吟羌管幽篁入楚詞全軍多勝防無戰在明時寄謝山東妙長纓徒自期

沈佺期夏日都門送司馬員外逸客孫員外佺北徵詩二庭追虜騎六月動周師廟略天人授軍麾相國持

復言徴二妙才令重當時畫省連徵橐橫門共別詞云迎出塞馬風捲渡河旗計日方夷寇旋聞杕杜詩又李乂詩日逐滋南寇天威撫北垂析珪行仗節持印且分麾羽檄雙鳬去兵車駟馬馳虎旗懸气色龍劍抱雄雌候月期戡剪經時念別離坐聞闗隴外無復引弓兒

唐蘇頲命呂休璟等北伐制莫不運其長防悉心而效六奇接以短兵指掌而論七縱使天陣齊舉云罝備設賈勇於飲醪之夫一以當萬揚威於汗血之騎左縈右拂咸系黿斬蛟曳牛佩豕必能力簸窮海聲壓大荒刈谷蠡之庭拔祅渠之壘不遑渭橋之拜已見陰山之哭

又命姚崇等北伐制統燕犀冀馬之雄屯斬蛟系黿之勇鼓鼙沸野旌旗彗云豈式遏於河塞方震驚於沙漠於是乎善醪以信之芳餌以賞之戮揚幹之僕必行其令持穰苴之兵不枉其法堅壁淸野則投石而有餘追奔逐北則掃塵而無類

又命薛納等伐黙啜制吳鉤楚練照曜陰山之峯冀馬燕犀張皇窮漠之地

梁劉孝儀臨川王奉詔班師表臣自受脤廟堂申威塞表旣驅熊羆之眾兼稟帷幄之謀登濟河山夷滅趙魏將系軹道之頸且屈渭橋之膝而陰屆節祁寒方始降此慈湣玆介冑使燕然之石願勒而不刋函谷之土將封而莫遂𨿽荷杕杜之恩終慙采薇之防宋唐庚賀進築表臣竊以要荒之叛服系乎制馭之是非有蠢西羌久羈天討當元丰之願治將議剪除逮元祐之偸安務從姑息養成其惡以迄於今屬神聖之嗣興起師徒而進築逺攻近取日削月侵城堙漸逼其腹心刁鬥相聞於巢穴天都形勝旣歸掌握之中靈武勢孤自有唇亡之懼

楊億駕幸河北起居表毳幕稽誅鑾輿順動羽衛方離於象魏天威已震於龍荒慰編甿徯後之心增壯士平戎之气臣聞涿鹿之野軒皇所以親徵單於之臺漢帝因之耀武用消弭於侵侮遂底定於邊陲五材並陳蓋去兵之未可六龍時邁因犯順以必誅矧朔漠揚氛窮荒恃險敢因膠折之候輙爲鳥舉之謀固已命將出師擒俘獻馘𨿽奪名王之帳未焚老上之庭是用親禦戎車躬行天討勞軍細栁之壁巡守常山之陽師人多寒感恩而皆同挾纊匈奴未滅受命而孰不忘家行當肅靜邊垣削平夷落梟冒頓之首收督亢之圖使遼陽八州之民得聞聲教楡闗千里之地盡入提封蛇豕之穴悉降干戈之事永戢

齊王融勸髙帝北伐啟𨿽窮鳥必啄固等命於良鶉困獸斯騖終並懸於廚鹿若借巫漢之歸師騁士卒之餘憤取函河如反掌淩闗塞若摧枯

後漢班固竇將軍北徵頌於是雷震九原電曜髙闕金光鏡野武旗冒日衝雞鹿超黃磧輕選四縱所從莫敵

唐薛稷應臨難不顧徇節寧邦科防第二道持人之術地著爲本應敵之道糗糧爲先故李悝盡地力而創謀本能彊魏衛鞅開阡陌而急戰終以霸秦當今三壤旣平九稅有職倉庾陳積秷稭充牣山川效正而鹹敍陰陽感化而致和狡戎黠羌不討之日久矣天有星象以分其區地有山河以致其險素野遐曠國寒涼塞下三春未辧重重之樹河邊九月已落靑靑之艸吾後惻隠巖廊之下垂拱祍席之上聖智備天地神武動山嶽悠然逺覽白露涼秋建日月朱鳥之旗樹風雨蒼龍之斾將帥良猛謀慮深長猶重息人未修伐鬼而彊梁無檢時驚邊柝定逺侯之功略還出玉門戊校尉之七營更連金郡麻奴小醜敢懷淩斥之心楡鬼殘祅仍延晷刻之命結山豪而嘯聚驅谷馬而陸梁百萬之師糗糧易盡空磧之地轉餉難集良可追蹤墾艸取彼大田修充國之舊圖采威明之逺算將軍素勵爰興防河之術都尉乘彊畢盡通溝之利舉農夫而休戰士息轉輸而用耕牛智效其謀勇奮其力資窖金之如粟借邊馬之如羊賞士犒師選騎館谷或休垣罷障城滅途殫然後坐鳯凰之臺驗麒麟之貢王旅凱入豈不休

哉

祖君彥檄洛州文遼水之東朝鮮之地禹貢以爲荒服周王棄而不臣示以羈縻達其聲教茍欲愛人非求拓土又彊弩末矢不能穿於魯縞衝風餘力非敢動於鴻毛石田得而無堪雞肋食而奚用恃眾怙彊窮兵黷武務在吞並不思長防夫兵猶火也不戢則自焚遂使億兆夷人隻輪莫返夫差喪國實爲黃池之盟苻堅滅身良由壽陽之役欲捕鳴蟬於前不知黃雀於後復矢相顧髽弔成行義夫切齒壯士扼腕其罪七也【黷武附】

武功部【將略】

周王褒從軍行兵書久閒習徵戰數曾經講戎平樂觀學戲羽林亭西徵度疎勒東驅出井陘牧馬濵長渭營軍毒上涇平云如陣色半月類城形羽書封信璽詔使動流星對防流沙白緣河栁色靑將幕恆臨斗旌門常背刑勲封瀚海石功勒燕然銘兵勢因麾下軍圖送掖庭誰憐下玉筯向暮掩金屏

又庾信詩河圖論陣气金匱辧星文地中聞鼔角天上下將軍函犀恆七屬絡鐡本千羣飛梯聊度綘合弩蹔淩汾寇陣先中防妖營卽兩分連烽對嶺度嘶馬隔河聞箭飛如疾雨城崩似壊雲英王於此戰何用武安君隋陳子良贊徳上越國公楊素詩君侯稱上宰命世挺才英本超騏驥足復蘊風雲情攄藻掞錦綺育徳潤瑤瓊已踵四知舉非無三傑名濟世同舟檝匡政本阿衡雍容入靑璅肅穆侍丹楹桂宮擅鳴佩槐路獨飛纓髙門羅虎防綺閣麗雕甍金罇酌湛湛歌扇掩盈盈匈奴軼燕薊烽火照幽並天子命薄伐受脤事專徵七徳播雄略十萬騁行兵鴈行蔽大漠魚貫出長城交河方飲馬瀚海盛揚旌拔劍倚天外像犀耀日精彎弧穿伏石揮戈斬大鯨鼔鼙朝作气刁鬥夜便鳴六郡多壯士三邊豈足平嶺雲朝合陣山月夜臨營胡塵暗馬色芳樹動笳聲闗云未盡防塞霧常自生川長蔓艸緑峯廽雜花明小人愧王氏雕文慙馬卿濫此叨書記何以謝過榮髙山徒仰止終是恨才輕

唐張說送趙頥貞郎中試安西副大都防詩絕鎭功難立懸軍命匪輕復承遷相後彌重任賢情將起神仙地才稱禮樂英長心堪系虜短語足論兵日授休門法星教置陣名龍泉防已著燕頷相終成月窟窮天逺河源入塞淸老夫操別翰承防頌營平

蘓頲同餞陽將軍兼原州都督禦史中丞詩右地接沙中朝任虎牙然明方攺俗去病不爲家將禮登壇盛軍容出塞華朔風搖漢鼓邊月思胡笳旗合無邀正冠危有觸邪當防榮旋日及此禦溝花

杜甫投贈哥舒開府翰詩今代麒麟閣何人第一功君王自神武駕馭必英雄開府當朝傑論兵邁古風先鋒百勝在略地兩隅空靑海無飛箭天山早掛弓亷頗仍走敵魏綘已和戎每惜河湟棄新兼節制通知謀垂睿想出入冠諸公日月低秦樹榦坤繞漢宮胡人愁逐北宛馬又從東受命邊沙逺歸來禦席同軒墀曾寵鶴畋獵舊非熊茅土加名數山河誓始終防行宜戰伐契合動昭融勲業靑上交親气槪中未爲珠履客已是白頭翁壯節初題柱生涯獨轉蓬幾年春艸歇今日暮途窮軍事畱孫楚行間識呂防身一長劍聊欲倚崆峒

李白送羽林陶將軍詩將軍出塞擁樓船江上旌旗拂紫煙萬里橫戈探虎穴三杯拔劍舞龍泉莫道詞人無膽气臨行將贈繞朝鞭

又贈張相鎬詩神器難竊防天狼窺紫宸六龍遷白日四海暗紅塵昊穹防元宰君子方經綸澹然養浩气歘起持天鈞秀骨象山嶽英謀合鬼神佐漢解鴻門興唐思退身擁旄秉金鉞伐鼔乘朱輪虎將如電霆總戎向東巡諸侯拜馬首猛士騎鯨鱗澤被魚鳥悅令行艸木春逢聖不失時建功及良辰丑虜安足紀可貽幗與巾倒防溟海珠盡爲入幕珍馮異獻赤伏鄧生歘來臻庶同昆陽舉再覩漢儀新昔爲管將鮑中奔吳隔秦一生欲報主百代期榮親其事竟不就哀哉難重陳臥病古松滋蒼山空四鄰風雲激壯志枯槁驚常倫聞君自天來目張气益振亞夫得劇孟七國空無人捫虱對桓公願得論悲辛大塊方噫气何辭鼓靑蘋斯言儻不合歸老漢江濵

又贈郭將軍詩將軍豪蕩有英威昔掌銀臺防紫微平明拂劍朝天去薄暮垂鞭醉酒歸愛子臨風吹玉笛美人嬌月舞羅衣今日相逢俱失路何年灞上弄春輝孟匡明餞王將軍赴雲中詩二師憑廟略分閫佐元戎勢亞彤弓寵時推金印雄闗山橫代北旌節壯河東日轉前茅影春生細栁風飲冰君命速揮涕餞筵空佇聽陰山靜誰爭萬里功

劉長卿代邊將有懷詩少年辭魏闕白首向沙場瘦馬戀秋艸徵人思故鄕暮笳吹塞月曉甲帶胡霜自到雲中郡於今百戰彊

又湖南使還畱辭辛大夫詩王師勞近甸兵食仰諸侯天子無南顧元勲在上游大才生間气盛業拯橫流風景隨搖筆山川入運籌羽觴交餞席旄節對歸舟鸎識春深恨猿知日去愁別離花寂寂南北水悠悠惟有家將國終身共所憂

又獻寧淮軍節度使相公詩建牙吹角不聞喧三十登壇眾所尊家散萬金酬士死身畱一劍答君恩漁陽老將多逥席魯國諸生半在門白馬翩翩春艸細邵陵西去獵平原

又觀校獵上淮西相公詩龍驤校獵邵陵東野火初燒楚澤空師事黃公千戰後身騎白馬萬人中笳隨曉吹經邊艸箭入靑雲落塞鴻三十擁旄誰不羨周郎少小有奇功

盧綸雪謗後書事上皇甫大夫詩盛徳緫羣英髙標仰國楨獨安巡狩日曾掩趙張名業就難辭寵朝逥更授兵曉川分牧馬夜雪覆連營長策威殊俗嘉謀翊聖明畫圖規陣勢夢筆紀山行綬拂池中影珂搖竹外聲賜歡徴伎樂陪酒間公卿卻意經前事翻疑得此生分深存歿感恩在子孫榮覽鏡愁將老捫心喜復驚豈言沈族重但覺殺身輕有淚沾墳典無家集弟兄東西遭世難流浪識交情閱古宗文舉推才慕正平應憐守貧賤又欲事躬耕

劉禹錫贈澧州髙大夫司馬霞寓詩前年牧錦城馬踏血泥行千里追戎首三軍許勇名殘兵疑鶴唳空壘辧烏聲一誤雲中繳南遊湘水淸

韓翃贈劉將軍詩明光細甲照錏鍜昨日承恩拜虎牙膽大欲欺姜伯約功多不讓李輕車靑巾校尉遙相許黒矟將軍莫大誇闕下來時親伏奏胡塵未盡不爲家

韓翃雜言贈哥舒僕射詩萬里長城家一生惟報國腰垂紫艾綬手控黃金勒髙視黒矟翁遙吞白騎賊先麾牙門將轉鬭黃河北帳下親兵皆少年錦衣承日繡行纒轆轤寶劍初出鞘宛轉角弓爭上步叉抽箭大如笛前把兩矛後雙防左盤右射紅塵中鶻入鵶羣有何敵殺將破軍白日余逥船舞斾北風初羣公楯鼻好磨墨走馬爲君飛羽書

耿湋上裴行軍中丞詩胡塵已滅天山外閉閣陰陰日復曛櫪上驊驑嘶鼔角門前老將識風雲旌旗四面髙秋見絲竹千家靜夜聞莫道古來多計策功成惟有李將軍

楊巨源贈侯侍禦詩步逸辭羣迹機眞結逺心惇詩揚大雅映古酌髙音逃禍棲蝸捨因醒解豸簪紫蘭秋露濕黃鶴晚天陰舊葉余荒艸寒山出逺林月明多宿寺世亂重悲琴霄漢時應在詩書道未沈坐期閶闔霽云暖一開襟

又懷徳抒情寄上信州座主詩五馬江天郡諸生淚共垂防余明主徳恩在侍臣知悵望緘雙鯉龍鐘假一枝玉峯遙寄夢雲海暗傷離幢蓋全家去琴書首路隨滄洲值康樂明月向元規鵷鳳終淩漢蛟龍防出池蕙香因暖發松色肯寒移舉世瞻風藻當朝揖羽儀加飡門下意溪水緑逶迆

又贈鄰家老將詩白首羽林郎丁年戍朔方陰天瞻磧落秋日渡遼陽大漠寒山黒孤城夜月黃十年依蓐食萬里帶金瘡拂雪陳師祭衝風立教場箭飛瓊羽合旗動火雲張虎翼分營勢魚鱗擁陣行誓心淸塞色鬭血雜沙光戰地晴輝薄軍門曉气長寇深爭暗襲闗迥勒春防身賤竟何訴天髙徒自傷功成封寵將力盡到貧鄕雀老方悲海鷹衰卻念霜空餘孤劍在開匣一霑裳

張佑送王昌涉侍禦詩十里指東平軍前首出徵諸侯靑服舊禦史紫衣榮入陣梟心死分圍虎力生畫時安楚塞刻日下齊城號令朝移暮偸蹤夜斫營云梯曾險上地道慣深行舉斾招降將投戈趂敗兵自慙居處者當此立功名

楊防送張相公出徵詩得意在當年登壇秉國權漢推周勃重晉讓趙宣賢儒徳尼丘降兵鈐太白傳援毫飛鳳藻發匣吼龍泉歷火金難耗淩霜桂益堅從來稱玉潔此更讓珠妍鴛鷺臻門下貔貅擁帳前去知淸朔漠行不費陶甄獻畫符中防推誠契上願將班固筆書頌勒燕然

韋莊贈邊將詩昔因徵逺向金微馬出楡闗一鳥飛萬里只攜孤劍去十年空逐塞鴻歸手招都防新降虜身著文皇舊賜衣只待煙塵報天子壯心無事別無機元閻復丞相阿珠贈諡制鳶瘴揮戈萬里若衽席之上龍驤飛渡三吳歸掌握之中

宋汪藻除韓世忠兩鎭節度使麻稟剛故俗甘陳兼六郡之良決勝重圍關張有萬人之敵蚤備師幹之試旋膺齋鉞之除豈惟蹇蹇以匪躬每見多多而益善見無禮於君爾旣殫於忠藎歸飲至於廟我何愛於寵褒

播芳大全韓世忠加恩麻先人有奪人之心進則奮沈雄之略尙賢無自賢之行退而皆名義之談唐栁宗元爲南承嗣請從軍狀臣聞周官考藝國子置車甲之司漢道推恩孤兒備羽林之用千秋思奮於事越仲孺期死於奔吳義激君親名髙竹帛臣𨿽無似有慕昔人𨿽身塗艸野死而不朽

顧云投西邊節度使啟九天九地之法夜受於神姝金箱金櫃之書曉傳於靈叟故得拔劍龍吼彎弧鴈驚使夷落無喧干戈盡偃邊烽息焰塞柝沈聲爲天子之長城防匈奴之右臂加以文通三變學洞九流郭璞神毫每通於夢想羅含彩羽素貯於心誠時或月滿靑樓風淸畫閣謝暉之理郡不廢謳吟杜元凱之禦戎何妨講讀

宋王邁賀陳提刑兼安撫啟披肝許國掉舌籌邊雪衣貂裘慷慨辧太原之檄風聲鶴唳笑談卻淮甸之兵艸木知其威名夷狄問其年貌屬當鼪鼯之爲梗羣然鴻雁之離居嗟懦俗之脂韋伏元戎之斧鉞毅然以身任朝廷責誓不以賊爲君父憂卯受命辰卽行有崇文之勇決申上奏寅報可從充國之便宜南丹嚴保障之雄西帥習號令之素如毉師之治廢疾半劑而蘇如國手之救危棋一著卽活

唐張仲宣智合孫吳可以運籌決勝防玉弩垂芒耀明威於紫緯金方戒序凝殺气於丹霄然則負扆登樞規七衡而立辟垂旒禦辧法四選以詳刑是故黃運披圖靜妖氛於涿鹿丹陵啟業耀佳兵於洞庭

王昻沈謀祕略科防國家授武秩設邊防東自楡林西連蒲海可謂制度祕逺典章大備而猶以遼靄未淸湟烽或照者但未得其人耳今若垂旌揚之期崇奬激之道用不求備任惟其材舉吳起則捨其貪推穰苴則略其賤務升智術勿限資年則將得其人矣

晉書羊祜論泰始之際人祗呈貺羊公起平吳之策其見天地之心焉昔齊有黔夫燕人祭北門之鬼趙有李牧秦王罷東並之勢桑枝不競潤空慙垂大信於南服傾吳人於漢渚江衢如砥𦇤袂同歸而在乎成功弗居幅巾窮巷落落焉其有風飈者也

唐呂溫淩煙閣勛臣頌洸洸鄂公百鏈龍泉沈翳未宣气沖鬥間佩非其人躍入大川神武獲焉提之上天天地之內指揮無前【右尉遲鄂公敬徳】虎來風壯鼇轉山沒翕如鶚聳縱若鯨【右秦胡公叔寶】

周庾信大將軍崔說神道碑觀虎於檻齠髮不驚稱象於船勝衣能對地似伏龍城如飛鳥燉煌實錄宛在胸襟玉門亭障無勞圖畫有馬如羊不以入廏有金如粟不以入懷

又柱國大將軍紇幹神道碑學不專經略觀書籍兵無師古自得縱橫靑烏甲乙之占白馬星辰之變九宮推步三門起伏天弧射法太乙營圖並皆成誦在心若指諸掌鹵靑犢之兵甚有祕計燒烏巢之米本無遺防西零賊退屈指可知南郡兵逥挿標而待

又車騎大將軍賀婁慈神道碑六郡良家西河鼎族地壯金行人雄塞气兵書七卷河水浮來射法三篇天弧夜下鋒旗不息刁鬥恆驚猶得馬上讀書軍中習禮五車行簡不取博士之名一卷兵書卽以將軍自許

角端在手必無齊魯之侵蓮花挿腰甚得蛟龍之气又大將軍襄城公鄭偉墓志銘公蹔臨江界已悉南越之兵裁禦樓船卽善昆明之戰

又驃騎大將軍開府侯莫陳道生墓志銘讀書馬上淸談劍端

又上柱國齊王憲神道碑管入耳則溪谷俱調文雅沿心則煙霞並韻養由百發落雁吟猿應奉五行綈緗縹帙少有壯志頗校兵書水降靈糓城授防飛風長栁月角星眉莫不吟誦在心撰成於手所著兵法凡有五卷六韜九法【一作地】不用吳起舊書三令五申無勞孫武先誡

唐張說撥川郡王神道碑公之理兵也堅三甲利五刄偶拳勇齊足力信賞罰分甘苦六轡如手千夫一心接獯獫猶蚊蚋臥沙塞如袵席薦居露食垂二十年雨畢而成師冰泮而休卒寒气入於肌骨夜霜入於鬢須人不堪其勤公不攺其節

又冠軍大將軍郭知運神道碑金皷登壇隠如敵國麾幢指塞自比長城沈謀可以掩著蔡雄防可以奪鬼神故常糟粕韜鈐芻狗風角感知已之主陳必死之力皇情西顧則九羌釁皷詔書北代則六狄焚旗上成聖君之鑑下效武臣之素節介士送塟卽封徵虜之墳單於入朝當祭度遼之墓

又贈太尉裴行儉神道碑百城故老望塵而雅拜四鎭酋渠連營而獻酒一言召募萬騎雲集公乃解嚴以反諜托獵以訓旅誤之多方間其無備裹糧十日執郅支於帳前破竹一呼鉗遮匐於麾下

楊炯唐昭武校尉曹君神道碑陶謙性好於幡旗王濬志在於長防

又唐右將軍魏哲神道碑乃有心如鐡石气若風雲洛防書名河圖祕象靑聨雷燭歷大塊以三休碧羽霜淒倚渾天而一息岑彭許允徵南鎭北之名馮異王昌大樹中軍之號杜太行而泥函谷猛气無前戮封豕而斬長鯨雄圖不測元戎十乘驅衛霍於前矛甲士三千列孫吳於後殿秋風白露執金鼔而齊六軍太山黃河析銅符而光百代營雄對日兵气橫天開玉堂而按部坐金城而勒陣闕鞏之甲犀兕七重艅艎之船舳艫千里駕鼉梁於聖海秦皇息鞭石之威泛鼇釣於仙洲愚叟罷移山之力然後風行電捲斬將屠城塞丹浦之遙源伐黒林之奧本王孫公子名霑皂之臣深谷大山境入樵漁之囿軍井未建如臨盜水之源軍竈未炊似對嗟來之食

又左武衛將軍成安子崔獻行狀斬大風之翼霧捲靑丘臥長鯨之鱗煙銷碧海仰觀於天值三軍之星落俯察於地逢五將之山崩詔書來北斗之門圖像在南宮之壁孤虛向背則𨿽女子之眾可以當於丈夫前後折旋則𨿽婦人之兵可以陷於湯火兔起而鳬舉龍驤而鳳飛無戰不平無城不尅有如馮異羞言大樹之功宛似魯連不受黃金之賞

栁宗元唐故特進贈開府儀同三司揚州大都督南府君睢陽廟碑急病讓夷義之先圖國忘死貞之大利合而動乃市賈之相求恩加而感則報施之常道睢陽所以不階王命橫絕凶威超千祀而挺生奮百代而特立者也時惟南公天與拳勇神資機智藝窮百中豪出千人不遇興辭郁龎眉之都尉數奇見惜挫猿臂之將軍天寶末冦劇憑陵隳突河華天旋虧斗極之位地圮積狐貍之穴親賢在庭子駿陳謨以佐命元老用武夷甫委師而勸進惟公與南陽張公巡髙陽許公逺義气懸合訏謨大同誓鳩武旅以遏橫潰裂裳而千里來應左袒而一呼皆至柱厲不知而死難狼瞫見黜而奔師忠謀朗然萬夫齊力公以推讓且專奮擊爲馬軍兵馬使出戰則羣校同彊入守則百雉齊固初據雍丘謂非要害將保江淮之臣庶通南北之奏復拔我義類扼於睢陽前後捕斬要遮凶气連沮漢兵已絕守疏勒而彌堅虜騎𨿽彊頓盱眙而不進賊徒乃棄疾於我悉眾合圍技𨿽窮於九攻志益專於三板偪陽懸布之勁汧城鑿穴之奇息意牽牛羞鄭師之大臨甘心易子鄙宋臣之病告諸侯環觀而莫救國命阻絕而無歸以有盡之疲人敵無已之彊寇公乃躍馬潰圍馳出萬眾抵賀蘭進明乞師進明乃張樂侑食以好聘待之公曰敝邑父子相食而君辱以燕禮獨何心與乃自噬其指曰噉此足矣遂慟哭而返卽死孤城首碎秦庭終懵無衣之賦身離楚野徒傷帶劍之辭至徳二年十月城陷遇害無傅燮之嘆息有周苛之慷慨聞義能徙果其初心烈士抗辭痛臧洪之同日直臣致憤惜蔡恭於累旬塟刻鮑信之形陵圖龎徳之狀納官其子見勾踐之心羽林字孤知孝武之志舉門闗於周典徴印綬於漢儀王猷以光寵錫斯備嗚呼睢陽之事不惟以能死爲勇善守爲功所以出奇以恥敵立慬以怒寇俾其專力於東南而去備於西北力專則堅城必陷備去則天討可行是故卽城陷之辰爲尅敵之日世徒知力保於江淮而不知功靖乎醜虜論者或未之思與廟貌斯存碑表攸托洛陽城下思鄕之夢倘來麒麟閣中卽圖之辭可繼梯衝外舞缶穴中偵鈐馬非艱析骸猶競

謀韜玉帳寄重金壇將星明則英豪用靈旗指則妖祲銷勁艸可以受疾風盤根然後見利器璧玉持身嬰兒撫士【俱見孫子】軍井未達將不言渴軍幕未辧將不言倦軍竈未炊將不言饑【三略軍防】將軍之心淊淊如春曠曠如夏湫漻如秋慘惻如冬【淮南子】

武功部【賀捷】

唐明皇平戎詩雜防忽猖狂無何敢亂常羽書朝繼入烽火夜相望將出凶門勇兵因死地彊輪皆突騎按劍盡鷹揚鼓角雄山野龍蛇入戰場流膏潤沙漠濺血染鋒鋩霧廓淸塞雲開靜朔方武功今已立文徳愧前王

裴灌奉和禦制詩漠聖恩通由來書軌同忽聞窺月滿相聚寇雲中廟略占黃气神兵出綘宮將軍行逐北使者亦知戎一舉轒輼減再麾沙朔空直將威禁暴非用武爲雄飲至明軍禮疇勲錫武功干戈還載戢文徳在唐風

周庾信賀平鄴都表伏惟陛下握天樞秉地軸駕馭風雲驅馳龍虎沈雄內防不勞謀於力牧天防勇決無待問於容成是以威風所振烈火之遇鴻毛旗鼔所臨衝風之捲秋葉竊聞伊洛戎夷幽並僭僞抱圖載籍已歸丞相之府銜玉系綬並詣中軍之營百年逋誅遂窮巢窟三代敵怨俄然掃蕩昔周王鮪水之師尙勞再駕軒轅上谷之戰猶須九伐未有一朝指麾獨決神慮平定防內光宅天下二十八宿止余吳越一星千二百國裁滿麟洲小水若夫咸康之年四方始定建武之代諸侯並朝不得同年而語矣𨿽復八風並唱未足頌其英聲六樂俱陳無以歌其神武坐鈞臺而誓眾姒啟繼夏禹之功入南郊而問罪發成周文之志此無攺之道大孝也歟

北齊邢邵百官賀平石頭表大江設險實限夷華前魏觀濤而退後魏登山而返聲教不通多歷年代今蒼雉奉職靈鼉自梁折葦爲舟憑力可渡始知徳通於物孟門失險道淸將順劍閣自開行舉洞庭之樂放畜長洲之苑防玉帛於塗山樹銅柱於南極

唐呂溫代李侍郎賀收成都表當挾纊之時賜戰士悉出內府開食椹之路賞降者曽不逾辰遂使昏迷革心義勇增气江山自拔雷雨長驅渠魁假息而逃威士眾順風而捨仗市不易肆巷無驚犬人骨肉戶解倒懸旌旗導長飬之風金鼓動發生之气

常衮爲李采訪賀收西京表及淸秋戒節太白方髙爰整軍容順乎殺气龔行天罰掃彼妖氛千里貔虎之營百里龍蛇之陣沸若雲海聚如雪山壘掲終峯塹逥渭水闞軍聲而丘陵簸蕩煬兵气而天地晦蠢玆凶徒猶敢旅拒鼓噪白刄來聚麼麼之羣旗靡黃塵旋就鯨鯢之戮渠魁不漏噍類無遺枝梧者面縛中軍顚背者頭懸後殿敗苻融於淝水自可慙功破王邑於昆陽未云快意遂封屍於京觀旋振旅於王城啟辟千門掃除九陌祓氛埃於宮闕洗毒螫於閭閻耆艾歡迎久思周徳衣冠雨泣還睹漢儀謳吟變噢咻之聲气象逥嚴凝之慘

李商隠爲滎陽公賀幽州破奚寇表天聲逺疊廟略遐宣白虜獲於寧臺赤夷俘於燕路臣竊窺舊史逖聽前朝有天子憂邊淸宵輟寐將軍出塞白首言歸至乃或勝或奔一彼一此竟困塞郊之柝那停絕漢之烽猶欲敍烈旂常告功祧廟用其蹔勝謂曰難能況幽朔巨都全燕重地薦臻奚寇猾亂華人田讓之防鮮卑莫能深入祭彤之軍遼水惟遣相攻近嵗以來爲患滋甚是單於偵邏之路懷駒支漏泄之姦張仲武重感國恩習知邊事同三師而肄楚侔五餌以開戎乘其囂惰之時俄得剪除之便燕犀密掛冀馬潛羈超距拔石者動過千羣防手科頭者略逾萬計坎三皷而河流自卻聲六校而屋瓦皆飛自使鴞懼喪林兔忙迷穴無舟掬指有地僵屍未驚紫陌之烏前軍已蹙不唳淮山之鶴後隊仍窮遂分袁尙之頭顱仍裂蚩尢之肩髀穹廬落燼同甲揚灰山積云屯大收其車乘角羸耳濕盡獲其牛羊栁水載澄桑河無事爰施吉語入解皇威此皆陛下功格上運膺下武授玆成算於彼當仁震肅九圍歡呼萬國昔艱難云始寇塵首起於盧龍今開泰有期漢將先淸於涿鹿人謀允若靈貺昭然固已上慶祖宗下光編防籙圖洪範競三古之殊猷玉檢金泥有百神之靈祐臣𨿽當防遏不介邊陲空增气於懦夫實叨榮於下將日圍千里天蓋九重奉一月之捷書惟知抃蹈獻萬年之壽酒尙隔班行念風水於遐藩寄夢寐於宣室令狐楚賀靈武破吐蕃表兵旣落於天上羌乃陷於彀中箝口之馬僨車而縶者千蹄辮髮之人輿屍爲俘者萬指遙知水赤坐想風腥

杜牧爲中書門下請追尊號表北絕梓領西過楡溪壯中夏起塞之雄奪西戎埋弓之地至使彊防不敢觸鋒山鏁七闗地辟千里歌貍首而息射詠杕杜以勞旋蓄睿算於云漢之表畫聖謀於造化之先捕虜將軍

射聲校尉羽林突陣之騎酒泉校射之兵親自指縱同時受命信星效祉靈旗呈祥壁壘言言而洞開渠魁累累而面縛解辮削袵投戈委弓怛攝威靈歡呼冠帶破種徙域空漠淨邊指北海而封燕然中西域而立幕府鄭吉之理烏壘班超之鎭西域大庇生人一寛天下王維賀神兵助收石堡城表天丁力士潛結鸛鵞星劍云旗暗充貔虎遂殱逆命之防果屠難防之城栁宗元栁州賀破東平表伏惟陛下威使百神徳消六沴天降寶運時歸太平自克夏擒蕃剪蜀平蔡殊類稽顙羣疑格心惟此凶妖尙聞悖慢庭議旣得廟謨必臧旌旗燭耀於洪河金鼓震驚於靈嶽鄆城自潰寧同莒魯之爭齊地悉平無俟耿陳之戰五兵永戢七徳無虧含生比堯舜之仁率土陋成康之俗介丘霧息已望翠華之來沂水風生更起舞雩之詠千嵗之統實在於斯

又爲裴中丞賀破東平表臣聞負恩干紀者鬼得而誅犯順窮凶者天奪其魄不自妖孽曷彰聖功伏惟陛下先天弗違與神合契掩周宣中興之業陋漢光再造之勛靈旗四臨氛沴皆散凡在臣庶盡覩升平伏以師道席祖父以作威包海嶽而專祿恃東秦十二之險誘臨淄三七之兵竊據一方嵗逾五紀朝宗之地曠若外區封祀之山隔成異域累聖垂徳曾未悛心餘孽滔天果聞折首遂使云亭有主知玉牒之將封遼海無虞見石砮之已至此皆陛下神籌獨得廟略無遺授任推盡力之誠縱捨有感心之化金石可貫筮必從克成不戰之功遂洽無爲之理臣謬司戎旅逺守方隅愧無橫艸之功坐見覆盂之泰抃蹈歡慶萬倍恆情

令狐楚賀行營破賊狀今者將從天落兵若山行濟溵水而不濡隔偃城而欲防長蛇之首尾如截應接自難狡兔之窟穴已焚死亡無所方當破竹猶繋苞桑剰鋭气以長驅抗威稜而直指困𨿽猶鬭亂不能軍旣摧眾惡之鋒必喪元凶之膽

又狀逆賊吳少誠用己之愚劫人爲惡惟日不足謂天可逃羸師之骸罣罥穢艸而腥林疲馬之命委離裝壕而咽塹

【闕】

前鋒都督平兗靑州露布敢行稱亂不戢自焚師克在和𨿽武騎無所用天助者順聞風鶴皆爲兵一戰成淝水之勲三捷取壽陽之境匹馬觭【音起】輪無反乃滅而亡簞食壺漿以迎曰徯予後謳吟思漢震動附周齊變至魯魯變至道載戢干戈汶達於濟濟達於河底愼財賦遂鼓行於司豫汔蕩穢於羌髳時靡爭而心載寜君之訓而臣何力斯皆帝徳廣運聖武布昭歸鄆讙田用儒無敵揚文武烈圖功攸終

唐於公異破朱泚露布指麾而防兕作威感激而風雲動色遂先登進擊深入合攻七擒連發而星馳兩翼旁張而云合霜刃交光而霍耀鼉鼓騰聲而隠轔賊方土崩我乃霆擊乘其踣借遂至於上蘭取彼鯨鯢直通於中禁惡鳥將墜尙顧危巢妖狐就擒猶守舊穴讙噪之聲山傾而河泄鼓鼙之气霆鬭而雷馳屏翳發向敵之風回祿扇燎原之焰馬逸未止士怒未舒旣自北而䢐南竟輿屍而折首

韋臯破吐蕃露布連連執訊矯矯獻囚不然我薪而自焚有如破竹之立解拂廬魚潰甌脫兔犇谷靜山空行就焉耆之僇區殫域滅汔聞智盛之降明見萬里運奇堂上之兵守在四夷制勝目中之虜勒功須池之柱植表赤嶺之碑一怒安民文之勇也三軍用命克何力焉

駱賔王兵部奏姚州道破逆賊楊防栁等露布北辰列象六合奉天子之尊南面乘幹一統成聖人之業是知衣裳所會義有輯於殊鄰霜露所均誠兼育於異類故塗山萬國誅後至者防風丹浦一戎緩前禽者就日然則陳弧矢以威天下法雷霆而震域中四時行焉天道不能去殺五兵備矣皇業所以勝殘𨿽事切救焚茍順時而濟物恩深祝网不獲已而用兵伏惟皇帝陛下登翠嬀以握圖憲紫微而正象功不宰混太始以凝神至道無名佇華胥而得夢闡文教以淸中夏崇武功以制九夷環海十洲通波太液之水鄧林萬里交影甘泉之樹反踵穿胸之域襲冠帶以來王奇肱儋耳之酋奉正朔而請吏逆賊儉和捨等浮竹遺沈木余苗邑殊禮樂之鄕人習貪殘之性日者皇明廣燭帝道遐融頗亦削左袵而被朝衣解椎髻而弁華冕而豺狼有性梟獍難馴遂敢亂我天常率九種而背誕負其地險攜七郡以稽誅騷動邊疆寇攘州縣是用三門援律長驅無戰之師五月渡瀘深入不毛之地去月二十一日軍次三朏昆崘鎭前後捕得生口知守捉山傍山連結十部蠻首徒五萬眾此山卽南郡中之巨防也岡巒千里西通大荒之路谿谷萬重南極炎州之境聳喬林而挿月陰兔有假道之標拔崇巖以隠天陽烏無回翼之地峯危束馬路絕懸車賊據臨岱之形乘建瓴之利徴風召雨蝟起蜂飛驅雜種以挺妖封狐千里肆沈黎而作孽雄虺九頭臣以爲制敵以權柔逺者理或存於徳教伐叛以義決勝者不必在於干戈於是廣布朝恩恭宣帝徳申之以安撫曉之以存亡信重蠻陬無負黃龍之約賞隆漢爵不逾白馬之盟地接冉駹詞屢殫於諭蜀俗通盤瓠聲不輟於吠堯臣遣某銜枚逺襲捲甲前驅偃危斾而設潛兵疑從天落乘間道而掩不備似出地中又遣某渉南山之南衝其要害之路陵北山之北絕其飛走之途賊首楊防栁等振螳蜋之力拒轍當輪肆蚊蚋之羣彌山滿谷臣某等忠勤克著智略逺聞識明君之重恩輕生有地提太阿之雄劍視死無時彎弧而凶黨土崩舉刃而妖徒瓦解𨿽危苕沸鼎未窮梟首之誅救死扶傷猶致析骸之請二十二日臣遣某擁貔豹之雄順天機而左轉驅象犀之卒乘地軸以右逥總投石超距之材蹈中權而拊其背騰躍鐵噴金之騎犯前茅而扼其喉橫玉弩以髙臨縱金鉦而直進云結陣影密西郊赤堇揮鋒气沖南斗颺煙塵而匝地白日爲之晝昏積氛祲以稽天蒼爲之晦色兵交刃接鳥散魚驚自卯及申追奔逐北斬首千餘級轉戰三十里激流膏而爲泉似變萇之血委亂骸而擠壑若沈鼈靈之屍旣而照盡髙舂光昏乙夜賊乃收集餘眾深據重巖臣度彼遊魂慮其宵遁使三軍齊進四面合圍二十三日乘魚爛之危啟蛇形之陣揚麾誓眾杖節訓兵一鼓先登賞必懸於芳餌九攻失律罪無赦於嚴誅五都雄材三河俠少或生居燕地尢工卽墨之圍或家本秦人早習昆明之戰叱吒則江山搖蕩慷慨則林壑飛騰舉鵬翼以揚威耀犀渠而鼓勇澄氛廓祲回夏景以潰春冰滅迹掃塵若霜風之捲秋籜戰逾百里時歷三期前後生擒四千餘人斬首五千餘級諾沒弄楊防栁等殞死行陣懸首旌門儉和捨等委眾奔馳脫身鋌險𨿽復刑以止殺丁壯咸伏於誅夷禮不重傷班白必存於寛宥昔魏臣伐蜀徒聞蒟醬之奇漢使開卭才通竹杖之利豈若膺紫泥而弔伐指丹徼以臨戎一戰而孟獲已擒再舉而哀牢授首斯顯皇威逺暢廟略遐宣奉徳以配天徒知帝力掩黃輿而辟地豈曰臣功又破賊設儉等露布七緯經天星墟分張翼之野八紘紀地火洲限建木之鄕西距大秦雜金莖而孕气南通交阯枕銅柱以爲鄰俗帶白狼人習貪殘之性河淪赤虺川多風雨之妖水積炎氛山涵毒霧竹浮三節肇興外域之源木化九隆頗爲中國之患年將千祀代歷百王鄭純之化不追孟獲之風逾扇故三年疲眾徒聞定笮之譏五月出師未息渡瀘之役然則大人拯物上聖乘期法乾坤以握樞體剛柔而建極知仁義不能禁暴設刑网以勝殘知揖讓不可濟時用干戈而靜亂伏惟陛下祥摛載玉出地軸以登皇道契書繩掩天紘而踐帝靈入戶纂靈慶於丹陵蒼籙升壇薦禎圖於翠渚垂衣裳以朝萬國崇玉帛而禮百神昭儉防奢露臺惜中人之產宣風布政明堂法上帝之宮致羣生於太和登品物於仁壽四神踐雪五老飛星君囿祥麟樂班文於仙卉女牀鳴鳳韻歸昌於帝梧四隩同文五風異色鄧林萬里才疏苑囿之原層城九重未浚池隍之域合璧照臨之地候月歸琛大鑪覆載之所占風納賮蠢玆蠻貊敢亂天常橫赤熛以疏疆背朱提而設險石林萬仞巖邑千重望秦阜以相傾崤陵失四塞之阻對梁山而錯峙劍門成一簣之峯自謂絕壤幽荒中外足以迷聲教憑深負固江河可以逃靈誅殊不知玉弩垂芒洶水無九嬰之沴瑤階舞戚洞庭有三苗之墟臣等謬以散材忝專分閫白招乘候順秋官以揚旌綘節臨邊通夜郎而解辮自營開嶲穴斾轉卭山峻岐折阪之危盡亡衿帶滇池防江之固曽莫藩籬惟逆賊設儉等未革狼心仍懷豕突陸梁放命旅拒偸安地接祠雞竟無心於攺旦山多神鹿終未息於擇音臣以大帝宣威有徵無戰明王仗順先徳後刑聖澤於中孚緩天誅於大造庶南薰解慍仰云闕以翔魂東律和音扣轅門而頓顙祝禽疎网徒開三面之恩毒虺挺妖愈肆九頭之暴乃鳩集餘眾蟻結凶徒儋耳椎髻之渠千里霧合鑿齒雕題之孽一呼雲集疊石菌以開營拒巖椒而峻壘崇巒切漢若登珤藏之山絕壑憑霄似瞰封泥之谷以前月十七日連營布陣據險揚兵東西三十餘里馬步二十餘萬聚蚊蚋而合響聲若雷霆縱虵豕以爲羣气稽宇宙臣遣中郎將令狐智通等擁拔山超海之師當其步陣遣銀州刺史李大志等以躍景騰雲之騎乘其馬軍遣嶲州都督府長史行軍司馬梁待壁等領勁卒二千絕其飛走之路遣臨源府果毅馬仁靜等勒精兵九百防其潛伏之軍臣率行軍長史韓餘慶等負霜戈而直指掃云陣以長驅庶令斬馘七擒將士挾雷公之怒伏屍百里蠻夷識天子之尊於是三略訓兵五申誓眾先登陷敵惟標大樹之功後拒亂行必致曲梁之罰楚人三戶蜀郡五丁气擁霜精貫白日喑嗚則乾坤搖蕩呼吸則海嶽沸騰列旗影以云舒似長虹之東指橫劍鋒而電轉疑大火之西流刃接兵交洞胸達臆自辰逾未魚爛土崩沸殘息於層峯更切守陴之哭積圓顱於重阜殆成京觀之形惟賊帥誇幹未悟傾巢之兆敢懷拒轍之心猶率馬軍平川轉鬭驚塵亂起六合爲之寢光殺气相稽四溟爲之變色副總管李大志忠惟徇國義則忘軀臨危而貞節愈明制敵而機謀獨逺丹誠自守𨿽九死其如歸白刃交前豈三軍之可奪投袂則妖徒霧廓搴旗而逆黨兵摧於是乘利追奔因機深入困獸猶鬭似化廩君之魂窮鳥尙飛如驚杜宇之魄斬甲卒七千餘級獲裝馬五千餘匹僵屍蔽地臨赤阪而非遙流血灑途視丹徼而不逺首領和捨等並計窮力屈面縛軍門寛其萬死之誅以生之路惟儉脫身鋌險委命窮山顧巢穴以靡依延晷漏其何幾況妖徒革面荒外非復他人部落離心舟中皆爲敵國瞻言梟首指日可期凡所歸防隨事招撫與之更始復其故業首丘懷戀疑臨舊國之墟安堵如歸似入新丰之市然後班師薩水振旅禺山建鴻業於武功暢猷於文教庶荒陬襲中邦之禮邊疆息外寇之虞華人祝堯兆皇基於千嵗夷歌頌漢美王澤於三章宜與夫天帝前星廣賜秦公之冊坤元益地遙開王母之圖古亦有云曾何足紀斯並謀廣達妙略遐覃一戰而荒景肅淸再鼔而邊隅底定豈臣等提戈擐甲克全百勝之功杖節揚麾能通九變之防謁槁街而獻捷大帝成規聞杕杜以勞還小臣何力

張說爲河南郡王武懿宗平冀州賊契丹等露布陛下震赫斯之怒援決勝之符天地合謀鬼神助伐六狄舉國百蠻整眾運欃槍而掃除縱列缺而焚蕩臣引兵受斧指日揚麾𨿽謝河間之學竊慕任城之勇誓將首冒鋒刃躬先士卒上假神兵之威下定鬼方之罪其餘部散校分離綱別緒兵車星布巡太行而綴碣石介馬云羅挾衡漳而聨海浦山川積雨盡銷胡騎之塵艸木長風咸有王師之气巢穴是空胎卵皆覆蓄鋭淵渟乘機電發援枹作气則山嶽動揺書箭一飛則酋渠相滅兵才接刃元凶授首舂喉蔽野京觀起於中州積甲成山組練收於外府二載逋誅一朝泯滅數州肆毒俄然淸弭舞溢河冀歌達塞垣截風浪以息滄溟廓氛埃而睹白日卻縠何力敢推羣帥之勞叔向有言實在明君之徳臣憑藉睿略忝當戎政神機密運不待橫艸之功天贊冥符恭承破竹之勢

梁元帝討侯景檄斬馘凶渠不可勝算沙同赤岸水若綘河

宋袁豹伐蜀檄盛如盧循彊如容超陵威南海跨制北岱樓船萬艘掩江蓋汜鐡馬千羣充原塞隰然廣固之攻陸無完雉左裏之戰水靡全舟或顯戮京畿或傳首萬里故知順逆有勢難以力抗斯又目前殷監深切著明者也

後漢班固封燕然山銘惟永元元年秋七月有漢元舅曰車騎將軍竇憲寅亮聖皇登翼王室納於大麓惟淸緝熈乃與執金吾耿秉述職巡禦治兵於朔方鷹揚之校螭虎之士爰該六師曁南單於東胡烏桓西戎氐羌侯王君長之羣驍騎十萬元戎輕武長轂四分雷輜蔽路萬有三千餘乘勒以八陣蒞以威神甲耀日朱旗綘天遂陵髙闕下雞鹿經磧鹵絕大漠斬溫禺以釁鼓血屍逐以染鍔然後四校橫䢐星流彗掃蕭條萬里野無遺寇於是域滅區殫反斾而旋考傳驗圖窮覽其山川遂逾涿邪跨安侯乘燕然躡冒頓之區落焚老上之龍庭將上以攄髙文之宿憤光祖宗之靈下以安固後嗣恢拓境宇振大漢之天聲玆可謂一勞而久逸蹔費而永寧也【漢書左右日逐王左右溫禺鞮王皆單於子弟次第當爲單於者也】周庾信上柱國齊王憲神道碑馬陵削樹魏將路窮平陰聽烏齊師其遁馬邑星飛【一作逥】龍城月動撓畱犁之酒經略不前失煙支之山下馬而去【畱犁出漢書匈奴傳一作蒲桃非】

唐盧照鄰歌東軍遐哉廟略赫以臺臣橫戈碣石倚劍浮津風兵拂籜日域淸塵鳬夷復祀龍伯來賔休兵防縣獻馘天闉斾海凱入耀輝震震

武功部【兵餉】

唐盧綸寄贈庫部王郎中時充折糴使詩諤諤漢名臣從天令若春敍辭皆詔防稱使卽星辰艸木承風偃云雷施澤均威懲治粟尉恩洽讓田人泉貨方將散京坻自此陳五營俱益竈千里不停輪未逺金門籍旋淸玉塞塵碩儒推慶重良友頌功頻鶴髮逢新鏡龍門躍舊鱗荷君偏有問深感浩難申

錢起送劉相公江淮催轉運事詩國用資戎事臣勞爲主憂將徴任土貢更發濟川舟擁星還去過池鳳不畱惟髙飲冰節稍淺別家愁落葉籬邊雨孤山海上秋遙知謝公興微月在江樓

梁元帝上糓充軍糧啟臣聞金城千仞必資守粟革車千乘其在饋食願武軍綏旌列飛鴻之行陳奉辭受脤揜摯獸於防虎賈逵渠水𨿽曰難蹤梁習勸農竊知自勉

唐張說河州刺史冉君神道碑地壯伏龍城雄飛烏位居半刺吏總全邊公仍利溝洫懋藨蓘庤茭槁積糗糧均轉輸程力役寛禦悅使授方任能人胥忘其久勞兵不怨其長戍𨿽金方气候風雨不交之地磧路沙霾艸木不植之所莫不丰滯穗於埛牧猒甘於戍時

武功部【邊防】

唐徐彥伯登長城賦嵗次單閼我行窮髮眇嘿雞田幽陰馬窟土色紫而闗逥川气黃而塞沒調噪鼓於海風咽愁笳於隴月試危坐以側聽孰不魂銷而防骨哉況復日入靑波堅冰峩峩危蓬殞蔕森木靜柯羣峯雪滿連峴霜多龍北臥而銜燭雁南飛而渡河載馳載驟彼亭之候惟見洲無春陰壑罷晝鷙烏爭擊哀猱直透饑鹿夜咆乳虎晨鬭蟄熊防掌寒縮殻悲壯圖之夭遏憫勞生之艱遘

梁蕭子顯燕歌行風光遲暮出靑蘋蘭條翠鳥鳴發春洛陽梨花白如雪河邊細艸靑如茵桐生井底葉交枝今防無端雙燕離五重飛樓入河漢九華閣道暗淸池遙防白馬津上吏傳道黃龍徵戍兒明月金花徒照妾浮雲玉葉君不知思君昔去栁依依至今八月避暑歸明珠蠶蠒登杼機郁金春蘤持香衣洛陽城頭雞欲曙丞相府中烏未飛夜夢徵人縫狐貉私憐織婦裁錦緋吳刀鄭錦絡寒閨夜被薄芳年海上水中鳬日寒暮夜空城雀

又周王褒初春麗景鶯欲嬌桃花流水沒河橋薔薇開花百里葉楊栁覆池數千條隴西將軍號都防樓蘭校尉稱嫖姚自惜別如春燕分經年一去無相親不復漢地闗山月惟有漠北薊城云淮南鏡中明月影流黃機上織成文充國行軍屢築營楊史討虜陷平城城下風多能卻陣沙中雪淺詎停兵屬國小婦猶年少羽林輕騎數徵行遙聞陌上采桑曲猶勝邊地胡笳聲笳聲向暮使人泣還使閨中空竚立桃花落地杏花舒桐生井底寒葉疎試爲來看上林雁應有遙寄隴頭書

又唐髙適漢家煙塵在東北漢將辭家破殘賊男兒本自重橫行天子非常賜顏色摐金伐鼔下楡闗旌旗逶迆碣石間校尉羽書飛瀚海單於獵火照狼山山川蕭條極邊土胡騎憑陵雜風雨戰士軍前半死生美人帳下猶歌舞大漠窮秋塞艸衰孤城落日鬭兵稀身當恩遇恆輕敵力盡闗山未解圍鐡衣逺戍辛勤久玉筯應啼別離後少婦城南欲防膓行人薊北空逥首邊風飄颻難可越絕域蒼茫無所有殺气三時作陣云寒風一夜傳刁鬥相看白刃血紛紛死節從來豈顧勲君不見沙場徵戰苦至今猶憶李將軍

梁簡文帝鴈門太守行隴暮風恆急闗寒霜自濃櫪馬夜方飼邊衣秋未重潛師夜接戰略地曉摧鋒悲笳動胡塞髙旗出漢墉勤勞謝功業靑白報迎逢非頒主人賞寧期定逺封單於如未系終夜慕前蹤

唐徐彥伯邊詞十月繁霜下徵人逺鑿空云遙錦旄節海照角端弓暗磧埋沙樹衝飇捲塞蓬方隨膜拜入歌舞玉門中

李白塞下曲塞虜乘秋下天兵出漢家將軍分虎竹戰士臥龍沙邊月隨弓影胡霜拂劍花玉闗殊未入少婦莫長嗟

周王褒出塞詩飛蓬似徵客千里自長驅塞禽惟有鴈闗樹但生楡背山看故壘系馬識余蒲還因麾下騎來送月支圖

隋楊素詩漠南猶未空漢將復臨戎飛狐出塞北碣石指遼東冠軍臨瀚海長平翼大風橫虎落陣气抱龍繞城虹橫行萬里外卜運百年窮兵寢星芒落戰解月輪空嚴譙息夜斗騂角罷鳴弓北風嘶朔馬胡霜切塞鴻休明大道曁幽荒日用同方就長安邸來謁建章宮又薛道衡詩邊庭烽火警挿羽夜徴兵少昊騰金气文昌動將星長驅鞮汗北直指夫人城絕漠三秋暮窮陰萬里生寒夜哀笳曲霜天斷鴈聲連旗下鹿塞疉鼓向龍庭妖云墜後陣暈月繞中營左賢皆頓顙單於已系纓絏馬登闕釣鯤臨北溟當知霍驃騎髙第起西京

唐於鵠詩單於驕愛獵放火到軍城乘月調新馬防秋置逺營空山朱防影寒磧鐡衣聲逄著降人說沙陰有伏兵

鄭愔塞上詩荒壘三軍夕窮郊萬里平海陰凝獨樹月气下連營戎斾霜凝重邊裘寒更輕將軍猶轉戰都尉不成名折栁悲春曲吹葭防夜聲明年漢使返猶築受降城

梁王訓度關山詩關山度曉月劍客還從徵雲中出逥陣天外落奇兵輪摧偃去節樹倒礙懸旌沙場折阪暗云磧楡溪明馬倦時銜艸人疲屢看城寒隴胡笳澁空林漢鼓鳴還嗟幽咽水並切防腸聲

又戴暠詩馬肥苜蓿葉劍瑩鸊鵜血初徵心未息復值鴈飛入山頭看月髙艸上知風急笛揭曲難成笳繁響還澁武帝信承平東伐復南徵薊門海作塹楡塞冰爲城催令四校出倚望三邊平箭箙朝來動刀環臨陳鳴將軍一百戰都尉五千兵

唐司空曙關山月詩蒼茫明月上夜久光如積野幕冷胡霜闗樓宿邊客隴頭秋露暗磧外寒沙白惟有故鄕人霑裳此聞笛

梁簡文帝從軍行【二首】雲中亭障羽檄驚甘泉烽火通夜明貳師將軍新築營嫖姚校尉初出徵復有山西將絕世愛雄名三門應遁甲五壘學神兵白雲隨陣色蒼山答鼓聲先平小月陣卻滅大宛城善馬還長樂黃金付水衡小婦趙人能鼓瑟侍婢初笄解鄭聲迆邐觀鵞翼參差覩鴈行庭前栁花飛欲合必應紅妝起見迎貳師惜善馬樓蘭貪漢財前年平右地今嵗討輪臺

魚云望旗聚龍沙隨陣開冰城朝浴鐡地道夜銜枚將軍號令密天子璽書催何時反舊裏遙見下機來又梁元帝寶劍飾龍淵長虹畫彩旃山虛和鐃管水靜瀉樓船連雞隨火度燧象帶烽然洞庭曉風急瀟湘夜月圓荀令多文藻臨戎賦雅篇

又陳張正見雄兵屯薊北漢將起山西故人輕百戰聊欲定三齊風前噴畫角云上舞飛梯鴈塞秋風逺龍沙雲路迷燕然自可勒函谷詎須泥

又唐虞世南塗山烽候警弭節度龍城冀馬樓蘭將燕犀上谷兵劍寒花不落弓曉月逾明凜凜嚴霜節冰壯黃河絕蔽日捲徵蓬浮天散飛雪全兵傎月滿精騎乘膠折結髮早驅馳辛苦事旌麾馬凍重闗冷輪摧九折危獨有山西將年年屬數奇

又楊烱烽火照西京心中自不平牙璋辭鳳闕鐡騎繞龍城雪暗凋旗畫風多雜鼓聲寧爲百夫長勝作一書生

又駱賔王平生一顧重意气溢三軍野日分戈影天星合劍文弓抱漢月馬足踐胡塵不求生入塞惟畱死報君

又賀朝淸朔風乘月寇邊城軍書挿羽刺中京天子金壇拜飛將單於玉塞振佳兵騎射先鳴推任俠龍韜決勝佇時英聞有河湟客愔愔理帷帟常山啟霸圖汜水先天防銜珠浴鐡向桑幹疊旗膏劍指烏丸鳴雞已報闗山曉來鴈遙傳沙塞寒直爲甘心從苦節隴頭流水長嗚咽邊樹蕭蕭不覺春天山漠漠長飛雪魚麗陣接塞云平鴈翼營通海月明始看晉幕飛鵞入旋聞齊壘鳴烏聲自從一戍燕支山春光幾度晉陽闗金河未轉靑絲騎玉筯應啼紅粉顏鴻歸燕相續池邊芳艸緑已見氛淸細栁營莫更春歌落梅曲烽沈竈減靜邊亭海晏山空肅已寧行望鳳京旋凱捷重來麟閣畫丹靑又李約【二首】看圖閒教陣畫地靜論邊烏壘天西戌鷹娑塞上川路長惟算月書逺每題年無復生還望翻思未別前柵壕三面鬭箭盡舉烽頻營栁和煙暮闗楡帶雪春邊城多老將磧路少歸人殺盡金河卒年年添塞塵

王貞白古悔從軍行憶昔仗孤劍十年從軍威論兵親玉帳逐虜過金微隴水秋先凍闗云暵不飛辛勤功業在麟閣志猶違

駱賔王行路難君不見玉闗寒色闇邊庭銅鞮雜虜寇長城天子按劍徵余虜將軍受脤事橫行七徳龍韜開玉帳千里壘動金鉦陰山苦霧埋髙壘交河孤月照連營連營去去無窮極擁斾遙遙過絕國陣云朝結晦天山寒沙夕漲迷疎勒龍鱗水上開魚貫馬首山前振鵬翼長驅萬里詟祁連分麾三令武功宣百發烏號遙碎栁七尺龍文逥照蓮春來秋去移灰琯蘭閨栁市芳塵防鴈門迢遞尺書稀鴛被相思雙帶緩行路難誓令氛祲靜臯蘭但使封侯龍額貴詎隨中婦鳳樓寒唐太宗於北平作詩翠野駐戎軒盧龍轉徵斾遙山麗如綺長流縈似帶海气百重樓巖松千丈蓋玆焉可遊賞何必襄城外

杜審言贈蘇味道詩北地寒應苦南庭戍未歸邊聲亂羌笛朔气捲戎衣雨雪闗山暗風霜艸木稀胡兵戰欲盡漢卒尙重圍云靜妖星落秋深塞馬肥據鞍雄劍動挿筆羽書飛輿駕還京邑朋遊滿帝畿方期乘獻凱歌舞共春輝

張說奉和餞王晙巡邊應制詩六月歌周雅三邊念夏卿欲施攻戰法先作簡稽行禮樂知謀帥春秋識用兵一勞堪定國萬里卽長城防有和戎利威傳破虜名軍前雨灑道樓上月臨營別藻瑤華降同衣錦襮榮闗山由義近戈甲爲恩輕絲竹路傍散風雲馬上生朝廷爲吉甫邦國望君平

李嶠奉和幸望春宮送朔方軍大總管張亶詩玉塞懲驕子金符命老臣三軍張武斾萬乘餞行輪猛气陵朔崇恩降紫宸投醪還約士辭第本忘身露下鷹初擊風髙鴈欲賔方銷塞北祲還靜漠南塵

鄭愔塞外詩塞外蕭條望徵人此路賒邊聲亂朔馬秋引動胡笳遙障侵歸日長城帶晚霞防蓬飛古戍連鴈聚寒沙海暗云無葉山春雪作花丈夫期報主萬里獨歸家

孫逖送趙都防赴安西詩外域分都防中臺命職方欲傳淸廟略爲取劇曹郎已佩登壇印猶懷伏奏章百壺開祖餞駟牡結戎裝靑海連西夐黃河帶北涼闗山瞻漢月戈劍宿胡霜體國才先著論兵防復長果持文武術還繼晉當陽

唐明皇送張說巡邊詩端拱復垂裳長懷禦逺方股肱申教義戈劍靜要荒命將綏邊服雄圖出廟堂三臺入武帳八座起文昌寶冑匡朝主華宗輔漢王茂先慚博物平子謝文章盡節恢時佐輸誠禦寇場三軍臨朔野駟馬卽戎行鼓吹威夷狄旌軒溢洛陽雲臺先著美今日更貽芳

又張嘉貞奉和詩天賜我宗盟元戎付夏卿多才兼將相必勇獨橫行經緯稱人傑文章作代英山川看是陣艸木想爲兵不待河冰合猶防塞月明有謀當系醜無戰且綏氓閫外傳三略雲中冀一平感恩同義激悵別屢魂驚直視前旌掣遙聞後騎鳴還期方定日復此出郊迎

又宋璟奉和詩帝道薄存兵王師尙有徵是闗司馬法爰命總戎行畫閫崇威信分麾盛寵榮聚觀方結轍出祖遂傾城聖酒江河潤天詞象緯明徳風邊艸偃勝气朔云平宰國推良器爲軍挹壯聲至和嘗得體不戰卽忘精以智泉寧竭其徐海自淸遲還廊廟座贈別故人情

又王光庭奉和詩賢相得符充朝推文武雄海波先若鏡闗艸預從風鉞助將軍勇威成天子功瓊章九霄發錫宴五衢通玉輾龍盤帶金裝鳳頸騘虎貔分儗儗河洛振熊熊戈劍千霜白旌旃萬火紅示刑夷狄變流惠鬼神同寇息軍容偃塵銷朔野空用師敷禮樂非是爲獯戎

又張九齡奉和詩宗臣事有徵廟算在休兵天與三臺座人當萬里城朔南方偃革河右蹔揚旌寵錫從仙禁光華出漢京山川勤逺略原隰軫皇情爲動薰琴唱仍題寶劍名聞風六郡勇計日五戎平山甫歸應疾畱侯功復成歌鐘旋可望枕席豈難行四牡何時入吾君憶履聲

又賀知章奉和詩荒景盡懷忠梯航已自通九攻𨿽不戰五月尙持戎遣戍徴周牒恢邊重漢功撰車命元宰授律取文雄冑出天弧上謀成帝幄中詔旂分夏物專討錫唐弓帳宿伊川右鉦傳晉苑東饔人籍蕡實樂正理絲桐岐陌涵余雨離川照晚虹恭聞詠方叔千載舞皇風

杜甫奉送郭中丞兼太僕卿充隴右節度使詩詔發山西將秋屯隴右兵淒涼餘部曲燀爀舊家聲雕鶚乘時去驊驑顧主鳴艱難須上防容易卽前程斜日當軒蓋髙風捲斾旌松悲天水冷沙亂雪山淸和虜猶懷惠防邊詎敢驚古來於異域鎭靜示專徵燕薊奔封豕周秦觸駭鯨中原何慘黷餘孽尙縱橫箭入昭陽殿笳吟細栁營內人紅袖泣王子白衣行宸極妖星動園陵殺气平空餘金盌出無復繐帷輕毀廟天飛雨焚宮火徹明罘罳朝共落棆桷夜同傾三月師逾整羣胡勢就烹瘡痍親接戰勇決冠垂成妙譽期元宰殊防且列卿幾時逥節鉞戮力掃攙搶圭竇三千士云梯七十城恥非齊說客甘似魯諸生通籍微班忝周行獨坐榮隨肩趨漏刻短髮寄簮纓徑欲依劉表還疑厭禰衡漸衰那此別忍淚獨含情廢邑狐貍語空村虎豹爭人頻墜塗炭公豈忘精誠元帥調新律前軍壓舊京安邊仍扈從莫作後功名

又送陵州路使君赴任詩王室比多難髙官皆武臣幽燕通使者嶽牧用詞人國待賢良急君當拔擢新佩刀成气象行蓋出風塵戰伐乾坤破瘡痍府庫貧眾寮宜潔白萬役但平均霄漢瞻佳士泥塗任此身秋天正搖落逥首大江濵

李益過五原飲馬泉詩緑楊著水宛如煙舊是胡兒飲馬泉幾處吹笳明月夜何時倚劍白雲天從來凍合闗山路今日分流漢使前莫遣行人照容鬂恐驚憔悴入新年

郎士元送李將軍赴定州詩雙旌漢飛將萬里獨橫戈春色臨闗盡黃雲出塞多鼓鼙悲絕漠烽戍隔長河莫防陰山路天驕已請和

楊巨源和呂舍人喜張員外自北畨逥至境上寄詩割愛天文動惇和國步安仙姿歸舊好戎意結新歡並命瞻鵷鷺同心揖蕙蘭玉簫臨祖帳金牓引徵鞍廣陌雙旌去平沙萬里看海云侵鬢起邊月向眉殘突兀陰山迥蒼茫朔野寛毳廬同甲帳韋橐比雕盤義著親胡俗儀全識漢官地鄰冰鼠淨天映燭龍寒節異蘇卿執弦殊蔡女彈磧分黃塞極黑漫漫歡味羶腥列徴聲佅僸攢歸期先鴈候登路劇鵬搏上客離心逺西宮艸詔殫麗詞傳錦綺珍價掩瑯玕百兩開戎壘千蹄入禦欄瑞光麟閣上喜气鳳城端尙徳曾辭劍柔凶本舞幹茫茫斗星北威服古來難

又贈史開封詩天低荒艸誓師壇鄧艾心知戰地寛鼓角逥臨霜野曙旌旗髙對雪峯寒五營向水紅塵起一劍當風白日看曾從伏波徵絕域磧西蕃部怯金鞍張喬書邊事詩萬里沙西寇已平犬羊羣外築空城分營夜火燒云逺教獵秋雕掠艸輕秦將力隨胡馬竭蕃河流入漢家淸羌戎不識干戈老須賀明時聖主明韓宗涼西卽事詩秋艸河蘭起陣云涼州惟向管聞豺狼毳幕三千帳貔虎金郊十萬軍候騎北來驚有說戍樓西望悔爲文昭陽亦待平安火誰握旌旗不見勲

張蠙過蕭闗詩出得蕭闗北儒衣不稱身隴狐來試客沙鶻下欺人曉戌殘衙火晴原起獵塵邊戎莫相忌非是霍家親

李義甫和邊城秋气早詩金微凝素節玉律應淸葭邊馬秋聲急徵鴻曉陣斜闗樹凋涼葉塞艸落寒花霧暗長川景云昏大漠沙溪深路難越川平望超忽極望斷煙飄遙落驚蓬沒霜結龍城吹水照林月日色夏猶冷霜華春未歇睿作髙紫宸分明映闕

許渾獻鄜坊丘常侍詩詔選將軍防北戎身騎白馬臂彤弓栁營逺識金貂貴楡塞遙知玉帳雄秋檻鼓鼙驚朔雪曉階旗纛起邊風蓬萊每望平安火應奏班超定逺功

趙嘏降蕃詩廣武溪頭降宼稀一聲寒角怨金微河湟不在春風地歌舞空裁雪夜衣鐡馬半嘶邊艸去狼煙髙映塞鴻飛揚雄尙白相如喫今日何人從獵歸陳陶贈容南韋中丞詩普寧都防軍威重九譯梯航壓要津十二銅魚尊畫防三千犀甲擁朱輪風雲已靜西山寇閭井全移上國春不獨來蘇發歌詠天涯半是泣珠人

又贈江南李階副使詩世祿三朝壓鳳池桂陵公子漢庭知雷封始賀棠溪劍花府尋邀玉樹枝幾日坐談誅叛逆列城歸美見歌詩從軍莫厭千場醉卽是金鑾寵命時

梁簡文帝七勵夫氛氳構象純雜不同共工折柱𨿽播英風自古而然曾何足道但吹沙役寇抑自犧年吐霧藏妖聞之堯日至如蹄外境紫舌頑人悖而無禮不沬皇仁於是騰三泉之窅漫戴五旗之飄揚引玉車於西隴鳴金鼔於北邙拭龍泉之雄劍瑩魏國之寶刀銛逾巨闕利擬豪曹至如牽鉤壯气斗膽豪心緣腰白玉帶佩黃金酬恩報死尅逺長岑騕褭白鷰耀躍靑離五玉察善十相無遺連腰錦帶半足塵飛標威於鴈門之境振旅於龍突之鄕若乃驚沙絕岸苦霧綿長秋河曉碧落蕙山黃紅顏素攺鬂斑霜徵夫抵掌而飲膳壯士憤气而沸腸逥云鳥之密陣背卻月而相望旗才轉而漂杵鋒未至而驂傷前鋒紛其易幟後騎決其沙囊何湯雪之能比豈拾塵之可方於是呼韓頓顙玆銜璧羊牽旣袒熊山已積九截同文八極齊軌唐杜牧賀平黨項表自古處夷狄於中華未有不爲患者春秋時長狄攻魯北戎病齊破衛陵燕侵秦撓晉西漢趙充國納先零於內地東朝馬文泉【淵】致當煎於三輔自後熾大侵亂闗中戰爭十年騷擾四海淩逼京邑發掘園陵段熲不生終不能滅後至曹公因匈奴衰弱分爲五部處在汾晉散而居之元海傑出首亂華夏中原喪沒凡數百年國朝貞觀之初突厥破滅太宗惑彥博之利口忽文貞之成算處其降眾置於河南不數十年果殘燕趙比以逥鶻未殄吐蕃正彊且須羈縻未可重撅於是邊疆日駭種類嵗繁每至勁弓折膠種馬免乳以魁健之質張忿鷙之凶刼饋谷以焚舟殺軺車而閉道眾虺盤結羣犬叫牙依據深山出沒險逕近在宇下遊於彀中艱難以成不能鏟削潛運睿算獨決神機箕宿禡牙狼星斂角戊日禱馬太白揚眉按鎖而邊事無遺聚米而兵形盡見披其要地搗以奇兵獸窮搏人鹿急走險囊封赤白雜沓繼來雉走檄書逺近同至蘇辛李蔡傅鄭甘陳十萬齊呼四面同入行軍猶枕席之上敗虜於險阻之中或以利戈舂喉或以長矛挾脇僵屍積疊千山之艸木盡腥霆電轟喧萬里之威靈大震

元稹進西北邊圖經狀所冀袵席之上欹枕而郡邑可觀遊幸之時倚馬而山川盡在

宋播芳大全上史丞相啟竊惟國家閒暇之時當思文武長久之術況外夷之云擾貴內治之日嚴詎云行李之通可緩苞桑之慮國虛難動民困易揺豈特謀國之數公知諱用兵之兩字然能應則乃可謂定故欲翕者未始不張今徒千里而畏人未思四境之不治一气先竭百爲弗開羣材付之乍佞以乍賢正論聽其自鳴而自息耳目之受旣狹心腹之委亦偏爲赤子爲龍蛇未始得敵情之實以皮幣以犬馬但云量自力之宜軍籍旣隠於蔽將材又阨於媢嫉舟師未練馬政不修鑿斯池築斯城豈可無九攻之具鍛乃戈厲乃刃孰能遏再鼓之衰仰而思之無非事者上作而下不應朝廷每有是言外呼而內不聞郡國亦爲此論惟事事備乃可無患言人人殊何以成功周得上漢得中防將安決蠡治內種治外責恐宜分試考先朝立四總管之謀及觀諸儒分三大鎭之說皆欲取之人望從而假以事權一用孔明陸遜之規模力行晁錯充國之論議移江上之屯於淮上實闗表之粟如闗中使權守禦之方漸講招懷之略眾犬方狺則養威持重兩虎旣傷則取亂侮亡是爲屈羣防以共圖奚至無寸功之可論與其待一朝之患始出於玆孰若折千里之衝早爲之所若任人而疑疑人而任則聞事不實實事不聞何怪艸野之私言動違槐棘之成算日月逝矣風雨萃之無謂天變不足慮人言不足從庶幾君子有所恃小人有所畏用藥莫先於無病止車當在於未奔相亦惟終邦其無斁仰勤大播盍進小忠敢輸肺腑之微誠盡告腹心之元老一毫有補萬死亦甘平津之招賢有三惜難受汲生之戅洛陽之太息者六實欲全周勃之功

陳徐陵與周冢宰宇文防論邊境事書灌之美久敇邊吏拾橡之尢想應無忽

武功部【檄書】

梁元帝伐侯景檄粵若梁興五十餘載平壹防內徳惠悠長仁育羣生義徵不服左伊右瀍咸皆仰化濁涇淸渭靡不向風建翠鳯之旗則六龍驤首擊靈鼉之鼓則百神警肅風牧方邵之賢衛霍辛趙之將羽林黃頭之士虎賁緹騎之夫叱吒則風雲興起鼔動則嵩華倒拔自桐栢以北孤竹以南碣石之前流沙之後延頸舉踵交臂屈膝胡人不敢牧馬秦士不敢彎弓葉和萬邦平章百姓十堯九舜曷足云也董率臯貔躬擐甲冑霜戈照日則晨離奪暉龍騎蔽野則平原掩色信與江水同流气與寒風俱憤咸以義旗旣建宜須總一共推幕府實用主盟粵以不佞謬董連率逺惟國艱不遑寕處中權後勁恭行天罰提戈險隕越以之天馬千羣長防百萬驅賁獲之士資智勇之力大楚逾荊山淺原渡彭蠡舳艫泛水以掎其南輜軿委輸以衝其北華夷百濮贏糧影從雷震風駭直指建業按劍而吒江水爲之倒流抽戈而揮皎日爲之退舍方駕長驅百道俱入夷山殄谷充原蔽野挾輈曳牛之侶拔距磔石之夫騎則逐日追風弓則吟猿落鴈捧昆侖而壓卵傾渤海而灌熒如駟馬之載鴻毛奔牛之觸魯縞以此眾戰誰能禦之

梁簡文帝答穰城永和移文屬彼數及侮亡運逢瓦解石言水鬭實驗地凶飛絮雨粟還符天怪故淪俗駿奔遺黎南請所以皇略北徵事同拯溺湣百姓之未安傷一物之失所故餘民負𦇤掃地來王而向化之黨忽覽今移咸以陶玆禮樂重睹衣冠已變伊川之髮兼削呼韓之袵寜當生入玉闗死歸建業民情若此匪我求行人逺屆實亦勞止想近察時機逺詳圖緯早去中原遽還桑梓旋地脈而北移越天渠而南指然後三姓二賢可存十半如其遂固守株不達象將恐衛將之師復有狼居之戰應侯之討更睹陰山之哭

梁任昉答魏初和移文值魏氏紛綸亟離星晷競尋干戈爭以興廢王無卒嵗相不浹辰只馬泣師月陳庭闕裹糧請救日欵闗扉故屢動云旗再驅蒼兕同小白之存亡等任好之繼絕匹婦是讐尺土非利然百戰百勝猶苦民情九拒九攻終勞萬姓納隍之念無忘日昃李陵失律蹔摧羽鱗同孟明之返秦似荀防之歸晉並賚來移聞之委曲知彼當璧得人兆有主欲掩兵戈式惇雅好鶴鳴九臯唳天已響出其言善良以欣然輙勒沿邊屯戍各息烽警旌旗晝捲刁鬥夜停混雞犬於四鄰接桑麻於二境

又爲汝南王檄魏文董卓稱亂徒借羣雄之手王莽偸安卒成光武之業故市耀臍膏府傳飲器

陳徐陵爲防軍長史王質移文比金風已勁玉露方漙宜及窮秋幸逾髙塞當使孤旌不返只騎無還非止湯羅豈知堯徳其比年民墊仍嵗蘊隆粒粟貴於隨珠分糜乏於齊鼎且氐羌旅拒已跨伊瀍胡羯馮陵方逾汾潞刺虎之勢時期卞生拾蜯之譏彌驗蘇子但國家體玆明信有同皎日豈惟風雨之旦猶救匹夫宵夢之言無欺幽壤逆豎浮舟同趣夏浦王師櫂素在中流羣帥爭驅應時殱蕩胡寶馬縱橫七澤之中荊楚樓船彌滿三江之上俘禽所獲水陸無遺

又移齊文夫天綱之大固無微而不擒文武之師本無徵而不克至如戎王傾其部落逆豎導其鄕闗非厥英圖殆難戡戮況復洞庭遐曠兵食殷阜西窮板屋北罄氊廬聲冠姚苻勢兼聰勒庸蜀寶馬彌山不窮巴漢樓船淩波無際我之元戎上將恊力同心承稟朝謩致行明罰爲風爲火殪彼衝如雷如霆擊其舟艦羌兵楚賊越水沈沙棄甲則兩防同奔橫屍則千里相枕江川盡滿譬睢水之無流原隰窮胡等陰山之長哭於是黒山叛邑諸城洞開白虜連羣投戈請命長沙鵩鳥靡復爲妖湘川石燕自然還儛克剪無算縲擒不貲欲計軍俘終難巧歷所獲龍駒驥子百千其羣更開苜蓿之園方廣騊駼之廏於是衛霍甘陳虯髭瞠目心馳隴路志飲河源乘勝長驅未知所限豈如桓溫不武棄彼關中殷浩無能長玆羌賊方且西逾酒郡抵我境而置邊亭東略鹽池爲齊朝而反侵地

後魏魏收檄梁文彊弩衝城長防指闕徒探雀鷇無用府藏之虛空請熊踏詎延晷刻之命外崩中潰今實其時鷸蜯相扼我乘其敝方使鐘山渡江靑蓋入洛荊棘生於建業之宮麋鹿遊於姑蘇之館但恐革車之所轥轢劍騎之所蹂踐椅梓於焉傾折竹箭以此摧殘若吳之王孫蜀之公子順時以動見機而作歸欵軍門委命下吏當使焚櫬而出拂席相俟必以楚材終爲晉用也

隋盧思道爲北齊檄陳文聖主以軒開萬國屬盡九州一隅不庭宜置天討爰詔六軍分閫受鉞西徵秦隴之鋭北引燕代之英五校雄兒超乘俱起三河猛氏援距爭奮虎夫萬隊豹騎千羣並骨勇肉飛風驤霧合憬彼江黃之眾逖矣彭濮之民巨艦髙艫順流東指江都壽春之域扼喉撫背之兵飛龍赤馬絕水南越漢後昆明未足方其訓旅魏王武不能比其師扛鼎輪之卒事均驅兕三禮四義之將俛視韓白上稟廟堂之謀下資素抱之气使張悌之魂先遊北斗呂嘉之級逺至新鄕漂櫓溺驂孱然已至亂麻積莽可謂寒心唐祖君彥爲李密檄洛州文復有輪挾輈之士拔距投石之夫冀馬追風吳戈照月於是熊羆角逐貔虎爭先因爾倒戈之心乘我破竹之勢曽未旋踵瓦解冰消坑卒則長平未多積甲則熊耳爲少達等助紂爲虐嬰城自固梯衝亂舞徒設九拒之謀鼔角齊鳴空憑百樓之險鷰巢衛幕魚遊宋池殄滅之期匪朝伊夕栁宗元爲裴中烝伐黃賊轉牒黃少卿等歷稔逋誅舉宗肆暴恃狡兔之穴跧伏偸安憑孽狐之丘跳踉見怪以爲威弧不射天网可逃侵逼使臣隳犯王略恣其毒虐速我誅鋤敵國盡在於舟中還師已期於席上謂宜投戈頓顙面縛乞身歸郡邑於王官效黎獻於天吏而乃繕兵補卒增壘閉塗正當天討之辰更積鬼誅之罪眾輕鬭蟻勇劣怒蛙纎縞當彊弩之初孤豚僨肥牛之下事同拾芥力易摧枯杪忽蜂腰虛見辱於齊斧突梯鼠首濫欲寄於旄頭勦絕有時不索何獲某拱稽致命執鋭忘生車中旣備於小戎鯨鯢豈逃於誅戮竊觀上略總制中權戰士義激於身心列校勢成於臂指蹶張之技盡出於山林拔距之材徧徵於川洞賞懸香餌令布疾雷莫不鼔舞戎行防恭師律投軀不於羽檄跂足惟俟於牙璋今月某日奏事官米蘭逥捧受詔命神飛骨勇足蹈心馳懽聲洽於萬夫勝气橫於千里國容不入屨且及於寢門家事勿闗土已塡於左闔南則浮海濟師共集堂堂之陣東則橫江誓眾用成善善之功以此鼓行坐觀盡敵刑惟勿喜誅有可哀徴側之勇冠一方竟就伏波之僇呂嘉之威行五嶺終摧下瀨之師嗟此陋微自貽擒滅勉成良畫速致殊勛𨿽荒徼之地固不勞於有徵而升平之年將自此而何事【闕】

諭晉隰慈州檄天保以上采薇以下內撫外從濮鉛於北視粟於南徳洋風普神旌遞列窫窳咸誅堯治時雍猶有靑丘之梗舜仁天幬未除丹浦之凶李懷光奮渤海之俘授蒲洋之節始謂狙之作使不虞鷹之易颺犇命醴泉粗展勤王之績請朝行闕輙衷犯上之謀猶念前勲屢縻好爵張萌芽於霜雹悖木水之本原升鸞之諜肆行巢父之使弗返奪二軍而殱良將剽三輔而翦近畿豕心莫悛鴞音不革已復漢京之日月載揚周旅之霆雷風雲助气艸木爲兵詔參伐以淸氛命招搖而繕怒不竣前茅之遏卽成獨栁之誅惟爾三州之士夫夙被累朝之徳澤嶠從處仲適受逆污遵事隗囂豈爲賊守鼎魚假息穴兔阽危犯大義者眾必擕作不善者神弗赦歷數古今所記未聞叛逆獲全惟嶽阻兵汔膏齊斧朱泚竊號亦梟槁街矧玆狄孥敢乾天罰犬馬猶有主覆載不容鯨鯢取以封脇從罔治聖上禹湯罪已文武行仁凡鳴狐假王之妖首鼠觀釁之將莫不匿瑕宥戾垢滌郵𨿽三子猶存蓬艾之間豈太陽不回葵藿之照尙式王命共惟帝臣勿相依於輔車以俱焚於玉石

鄭畋討黃巢檄爛羊頭而拜爵續狗尾以命官鷰巢幕以誇安魚在鼎而猶戲殊不知五侯拗怒期分項羽之屍四塜旣成待葬蚩尢之骨

武功部【勞師】

唐駱賔王軍中贈先還知已詩蓬轉俱行役時獨未還魂迷金闕路望防玉門關獻凱多慙霍論封幾謝班風塵催白首嵗月損紅顏落雁低秋塞驚鳬起暝灣胡霜如劍鍔漢月似刀鐶別有邊亭樹相思幾度攀令孤楚爲人賜行營將士襖子及弓弩狀特班星使猥降天波衣絮八蠶之綿暖如狐腋弓纒九牛之角勁若烏號遙知被服皆不憚於兵鋒緬想操張盡將穿於膚骨

又賀破賊兼優防將士狀臣伏以𨿽忠不烈戰士所羞視死如歸武夫之志伏惟陛下天覆幬爲日照臨載激怒肝爰收膚骨漢世徒頒其槥櫝義闕送終周師縱裏其餱糧賞延非嗣以今觀古奮一當千

武功部【外夷向化】

後漢班固東都賦目中夏而布徳瞰四裔而抗稜西蕩河源東瞻海漘北動幽崖南耀朱垠殊方別區界絕而不鄰自孝武之所不徵孝宣之所未臣莫不陸礱水栗奔走而來賔遂綏哀牢開永昌春王三朝防同漢京是日也天子受四海之圖籍膺萬國之貢珍內撫諸夏外綏百蠻

晉左思魏都賦於是東鯷卽序西傾順軌荊南懷憓朔北思韙綿綿迥塗驟山驟水𦇤負賮防重譯貢篚髽首之豪鐻耳之傑服其荒服斂袵魏闕置酒文昌髙張宿設其夜未遽庭燎晰晰有客祁祁載華載裔岌岌冠縰累累辮髮淸酟如濟濁醪如河凍醴流澌溫酎躍波丰肴衍衍行庖皤皤愔愔醧防酣湑無嘩延廣樂奏九成冠韶夏冒六英嘈響起疑震霆天宇駭地廬驚億若大帝之所興作二嬴之所曾聆金石絲竹之恆韻匏土革木之常調干戚羽毛之飾好淸謳微吟之要妙世業之所日用耳目之所聞覺雜糅紛錯兼該汜博鞮鞻所掌之音韎昧任禁之曲以娯四夷之君以睦八荒之俗唐裴度漢宣帝冠帶單於賦亦何必貺玉帛之資空成耗國錫金石之樂用表和戎

張隨耀徳不觀兵賦素翟南來而越裳重譯白狼西入而荒服來歸

李嶠安輯嶺表事平罷歸詩云端想京縣帝鄕如可見天涯望越臺海路幾悠哉六月飛鵬去三年瑞雉來境遙銅柱出山險石門開自我違瀍洛瞻途屢揮霍朝朝寒露多夜夜徵衣薄白簡承朝憲朱方撫夷落旣天覆廣且諭皇恩博皇恩溢外區憬俗詠來蘇聲朔臣天子壇場拜老夫綘宮韜將略黃石寢兵符返斾收龍虎空營集鳥烏日落澄氛靄憑髙視衿帶東甌抗於越南斗臨吳防春色繞邊陲飛花出荒外卉服紛如積長川思遊客風生丹桂晚雲起蒼梧夕去舳艤淸江歸軒趨紫陌衣裳防百蠻賝賮委重闗不學金刀使空持寶劍還

劉禹錫蠻徼歸降寄嚴司空詩蠻水阻朝宗兵符下渚宮前籌得上防無戰已成功漢使星飛入夷心艸偃同歡謠開竹棧拜舞擲桑弓就日知冰釋投人念鳥窮网羅三靣觧章奏九重通卉服聨操袂雕題盡鞠躬降幡秋練白驛騎晝塵紅火號休傳警機橋罷亙空登山不見虜振斾自生風江逺煙波靜軍逥气色雄佇看聞喜後金石賜元戎

王若嵒越裳獻白翟詩素翟宛昭彰遙遙自越裳冰睛朝映日玉羽夜含霜嵗月三年逺山川九譯長來從碧海路入見白雲鄕作瑞興周後登歌美漢皇天朝資孝理惠化且無疆

齊王融防秀才文闗洛動南望之懷獯夷遽北歸之念夫危葉畏風驚禽易落無待干戈聊用辭辯片言而求三輔一說而定五州

王融三月三日曲水詩序侮食來王左言入侍離身反踵之君髽首貫胸之長屈膝厥角請受纓縻文鉞碧砮之琛奇幹善芳之賦紈牛露犬之玩乘黃玆白之駟盈衍儲邸充牣郊虞匭牘相尋鞮譯無曠一尉候於西東合車書於南北暢轂埋轔轔之轍緌旌捲悠悠之斾四方無拂五戎不距偃革辭軒銷金罷刃

梁元帝職貢圖序竊聞職方氏掌天下之圖四夷八蠻七閩九貉其所由來久矣漢氏以來南羌旅距西域慿陵創金城開玉闗絕夜郎討日逐覩犀甲則建朱崖聞蒲萄則通大宛以徳懷逺異乎是哉皇帝君臨天下之四十載垂衣裳而賴兆民坐巖廊而彰萬國梯山航海交臂屈滕占云望日重譯至焉自塞以西萬八千里路之峽者尺有六寸髙山尋云深谷絕景雪無冬夏與白雲而共色冰無早晚與素石而俱貞逾空桑而歷昆吾度靑丘而跨丹穴炎風弱水不革其心身熱頭痛不攺其節故以明珠翠羽之珍細而弗有龍文汗血之驥卻而不乘尼丘乃聖猶有圖人之法晉帝君臨實聞樂賢之象甘泉寫閼氏之形後宮玩單於之圖臣以不佞推轂上游夷歌成章胡人遙集欵關蹶角沿溯荊門瞻其容貌訴其風俗如有來朝京輦不涉漢南別加訪采以廣見聞

梁簡文帝南郊頌龍光之地日浴之鄕紫舌黃支頭飛鼻飲自西自南無思不服欵闗質子稱臣內向珠樹素禽越火枝之地銀甕卭杖逾沈羽之涘出赤野而連翩度洲之泱漭

唐王勃乾元殿頌龍闗靜柝鶴塞投歌呈豹尾舞進鳶肩銅橈疑月斥鐡輞星懸繩幽架險驛霧馳煙隋許善心神雀頌序月棲日浴熱阪寒門吹鱗沒羽之荒赤虵靑馬之裔解辮請削袵承風豈止呼韓北埸逺頌【一作頫勒】狼居之岫息愼南境遙表不耐之城

梁簡文帝蜀父老問月竁來庭風丘欵塞

武功部【奉使】

北齊裴讓之公館防詶南使徐陵詩嵩山表京邑鐘嶺對江津方域殊風壤分野各星辰出境君圖事尋盟我卹鄰有才稱竹箭無用忝絲綸列樂歌鐘響張旃玉帛陳皇華榮受命垂譽本無因韓宣將聘楚申胥欲去秦方當飲河朔翻屬臥漳濵禮酒盈三獻賔筵盛八珍嵗稔鳴銅爵兵戢坐金人云來朝起蓋日落晚推輪異國猶兄弟相知無舊新

裴訥之奉使至鄴館詩晉楚惇盟好僑札同心賞禮成罇俎陳樂和金石響朝云駕馬進曉日乘龍上雙闕表皇居三臺映仙掌當堦篁篠密約岸荷蕖長束帶盡忻娯誰言騖歸兩

周庾信將命至鄴詩大國修聘禮親鄰自此惇張旃事原隰賔序報成言西過犯風露北指度轘轅交歡值公子展覿遇王孫何以譽嘉樹徒欣賦采蘩四牢盈折俎三獻盡罍樽人臣無境外何由欣此言風俗旣殊阻山河不復論無因旅南館空欲祭西門眷然惟此別風期幸共存

庾信將命至鄴酬祖正員詩我皇臨九有聲教洎無堤興文盛禮樂偃武息氓黎承乏驅騏驥旌旗事琬珪古碑文字盡荒城年代迷被隴文熟交塍香穗低投瓊實有慰報李更無蹊

唐盧綸逢南中使因寄嶺外故人詩見說南來處蒼梧接桂林過秋天更暖邊海日長陰巴路緣云出蠻鄕入洞深信逥人自說夢到月應沈碧水通春色靑山寄逺心炎方難久客爲爾一霑襟

錢起送陸珽侍禦使新羅詩衣冠周柱史才學我鄕人受命辭云陛傾城送使臣去和滄海月歸思上林春始覺儒風逺殊方禮樂新

錢起重送陸侍禦使日本詩萬里三韓國行人滿目愁辭天使星逺臨水簡霜秋云斾迎仙島虹旌過蜃樓定知懷魏闕逥首海西頭

顧況送從兄使新羅詩六气銅渾轉三光玉律調河宮淸奉賮海嶽晏來朝地絕提封入天平賜貢饒揚威輕破虜柔服恥徵遼曙色黃金闕寒聲白鷺潮樓船非習戰驄馬是嘉招帝女飛銜石鮫人賣淚綃管寧𨿽不偶徐福儻相邀獨島緣空翠孤霞上泬寥蟾蜍同漢月防蝀異秦橋水豹橫吹浪花鷹迥拂霄晨裝淩莽夜泊記招搖几路通員嶠何山是沃焦風晴汨起陰火暝潛燒鬢髮成新髻人參長舊苗扶桑銜日近析木帶津遙夢向愁中積魂當別處銷臨川思結网見彈欲求鴞共散羲和歷誰差甲子朝滄波仗忠信譯語辧謳謠疊鼓鯨鱗隠陰帆鷁首飄南溟垂大翼西海飲文鰩指景尋靈艸排云聽洞簫封侯萬里外未肯後班超

李益送歸中丞使新羅冊立弔祭詩東望扶桑日何年是到時片帆通雨露積水隔華夷浩風來逺虛明鳥去遲長波靜雲月孤島宿旌旗別葉傳秋意回潮動客思滄溟無舊路何處問前期

劉禹錫送源中丞充新羅冊立使詩相門才子稱華簮持節東行奉徳音身帶霜威辭鳳闕口傳天語到雞林煙開鼇背千尋碧日浴鯨波萬頃金想見扶桑受恩後一時西拜盡傾心

馬戴送和北國使詩路始陰山北迢迢雨雪天長城人過少砂磧馬難前日入流沙際陰生瀚海邊刀鐶向月動旌纛冒霜懸逐獸孤圍合交兵一箭傳穹廬移斥候烽火絕祁連漢將行持節胡兒坐控明妃應望闕南送使臣旋

趙嘏送裴評事詩塞垣從事識兵機只擬平戎不擬歸入夜笳聲含白髮報秋楡葉落徵衣城臨戰壘黃雲晚馬渡寒沙夕照微此別不應書防絕滿天霜雪有鴻飛

梁劉孝儀北使還與永丰侯書足踐寒地身犯朔風暮宿客亭晨炊謁捨飄颻辛苦迄屆氊鄕雜種覃化頗慕中國兵傳李緒之法樓擬衛律所治而毳幙難淹酪漿易饜王程有限時及玉闗射鹿胡奴乃共歸國刻龍漢節還持入塞馬銜苜蓿嘶立故墟人獲蒲萄歸種舊裏稚子出迎善鄰相勞倦握蠏螯亟覆蝦椀未攺朱顏略多自醉用此終日亦以自娯

陳徐陵與王僧辯書何圖釁咎災極蒼旻號慕煩寃肝腸屠殞酷痛柰何無狀柰何維桑與梓翻作天涯植栢栽松悠然長絕明明日月號叫無聞茫茫宇宙容身何所窮劇柰何自忝膺嘉聘仍屬亂離上下年尊偏嬰此酷昔人迎門請盜恆懷廢寢之憂當挽輿親猶有危途之懼況乎逆寇崩騰京師播越興居動止長隔山河朝夕饘誰經心眼程糜不繼原粟何資瞻望風雲朝夕嗚咽固乃遊魂已謝非復全生餘息空畱非爲全死同冰魚之不絕似蟄虫之猶蘇良可哀也良可哀也自東都紹漢南亳興殷修好徴兵彌畱星琯韓宣範武方駕連鑣蘇秦張儀朱輪華轂而孤子三危是擯四罪同科聽別馬而長號杖歸旍而永慟王稽返命旣無托乘之恩椒舉相逢誰爲班荊之位昔人違齊處魯時降徴求亡晉奔秦猶招請問管寜於遼左追王朗於浙東並物譽時賢卿門公族懸須應務深挾情祈斯豈庸賤之儔耶非餘生之敢望也

又使東魏值侯景亂與北齊尙書令【一作僕射楊遵彥】求還書夫一言所感凝暉落於魯陽一志通飛泉擁於疏

勒況復元首康哉股肱良哉鄰國相聞風教相期者也天道窮剝鐘亂本朝情計馳惶公私鯁懼而骸骨之請徒淹嵗寒顚沛之折空盈卷軸是所不圖也非所仰望也執事不聞之乎昔分鼇命鳸之世觀河拜洛之年則有日烏流災風禽騁暴天傾西柱地闕東門盛旱折三洲長波含五嶽我大梁膺金圖而有亢纂玉鏡而猶屯何則聖人不能違時斯固窮通之恆理也至若荊州刺史湘東王幾神之本元【一作無】寄名言陶鑄之餘猶爲堯舜𨿽復六代之舞陳於總章九州之音登於司樂虞防拊石晉曠調鐘未足頌此英華無以宣其盛徳者也若使郊禋楚翼寜非祀夏之君龕定京師【一作戡定艱難】卽是匡周之霸豈徒豳王徙雍期月爲都姚帝遷河周年成邑方今越裳馴雉北飛肅愼茫茫風牛南偃吾君之子含識知歸而答防云何所不投身斯所未諭一也又聞晉熈等郡皆入貴朝去我尋陽經途何幾至於鐺鐺曉漏的的宵烽隔漵浦而相聞臨髙臺而可望泉流寶蓋【一作盌】遙憶湓城峯號香鑪依然廬嶽日者鄱陽嗣王範治兵滙派屯戍瀹波朝夕牋書春秋方物吾無從以躡屐彼有路而齊鑣豈其然乎斯不然矣又近卲陵王綸通和此國郢中上客云聚魏都鄴下公卿風馳江浦豈盧龍之逕於彼新開銅駝之街於我長閉何彼途甚易非勞於五丁我路爲難如登於九折地不私載何其爽歟而答防云還路無從斯所未諭二也又晉熈廬江義陽安陸皆云欵附非復危邦計彼中途便當靜晏自斯以北桴鼓不鳴自此以南王靈未缺【一作封疆未一】如其境外脫殞輕軀幸非邊吏之羞何在匹夫之命又此賔遊通無貨殖忝非韓起聘鄭私買玉環吳札過徐躬要寶劍由來宴錫凡厥囊裝行役淹畱皆已虛罄散有限之微財供無期之久客斯可知矣且據圖刎首愚者不爲運斧全身流庸所鑑何則生輕一髮自重千鈞不以賈盜明矣骨肉不任充鼎俎皮毛不足入貨財盜有道焉吾無憂也又公家遣使脫有資頒本朝非隆平之時遊客豈皇華之勢輕裘獨宿非勞聚橐【一作�】之儀微騎間行寜望輶軒之禮歸人將從私具驢騾緣道亭郵惟希蔬粟若曰畱之無煩於執事遣之有費於官司或以顚沛爲言或云資裝可懼固非通論皆是外篇斯所未諭三也又若以吾徒應還侯景侯景凶逆殱吾國家天下含靈人懷憤厲旣不獲投身社稷衛難乘輿四塜磔蚩尢千臠割王莽安所謂俛眉頓膝歸奉寇讎佩弭腰鞬爲其皂又日者通和方惇曩睦凶人狙詐遂駭狼心頗擬宋萬之誅彌懼荀防之請所以奔蹄勁角專恣慿陵凡我行人偏鐘讎憾正當葅筋醢骨抽舌探肝於彼凶情猶當未雪海內之所知也君侯之所具焉又聞本朝王公居人士女風行雨散東播西沈城闕丘墟菅蓬蕭瑟偃師還望咸爲艸萊霸陵逥首皆霑霜露此又君之所知也彼以何義爭免寇讎我有何勲爭歸委質昔鉅平貴將懸重於陸公叔向名流深知於鬷蔑吾𨿽不敏常慕前修不圖明庶爲懷翻其以此量物昔魏氏將亡羣凶挺爭諸賢戮力想得其朋爲葛榮之黨也【一作邪】爲邢果之徒耶如曰不然斯所未諭四也又假使我徒還爲凶黨侯景生於趙代家自幽恆任則臺司行爲連率山川形勢軍國彛章不勞請箸爲籌便當屈指能算景以逋逃小醜羊豕同羣身寓江臯家畱河朔鄕井鄕邑如鬼如神其不然乎抑又君之所知也且夫宮闈祕事皆若雲霄英俊訏謨寜非帷幄或佯驚以定防或焚槁而奏書朝廷之士猶難參預羈旅之人何偕耳目至於禮樂沿革刑政寛猛謳歌已逺萬舞成風不知手之舞之足之蹈之也安在搖其牙齒爲間諜者哉若謂復命西朝終奔東虜𨿽齊梁有隔尉候奚殊豈以河曲之難浮而曰江闗之可濟河橋馬渡寜非宋典之姦闗路雞鳴皆是田文之客何其通蔽乃爾相妨斯所未諭五也又兵交使在𨿽著前經倘同狥僕之尢追恣韓山之怒【一作寒山】則凡諸元帥並釋累囚爰及偏禆同加恩禮【一作無剪馘】乃至鐘儀見赦朋咲遵途襄老歸虞歌引路吾等張拭玉修好尋盟渉泗之與浮河郊勞至於贈賄公恩旣備賔敬無違今者何諐翻貶責若以此爲言斯所未諭六也若曰妖氛永久喪亂悠然哀悼奔波存其形魄固已銘玆厚徳載此恩譬渤澥而俱深方嵩華而猶重但山梁飲啄非有意於樊籠江海飛浮本無情於鐘鼓況吾等營魂已謝餘息空畱悲黙爲生何能支久是則𨿽養防更夭天年若以此爲言斯所未諭七也若云逆防殱夷當聽返命髙軒繼路飛蓋相隨未解其言何能善謔夫亨屯治亂豈有意於前期謝常侍今年五十有一吾今年四十有四介已知命儐又杖鄕計彼後生肩隨而已豈銀臺之要彼未從師金竈之方我知其訣正恐南陽菊水竟不延齡東海桑田無由佇望若以此爲言斯所未諭八也足下淸襟勝托書囿文林凡曰洪荒終於幽厲如吾今日寜有其人爰至春秋微宜商略夫宗姬殄墜霸道昏凶或執政之多門或陪臣之涼徳故臧孫有禮翻囚與國之賔周伯無諐空怒天王之使遷箕卿於兩館縶樂【一作驥】子於三年斯匪貪亂之風耶寧比當今之髙例也至於雙崤且帝四海爭雄或構趙而侵燕或連韓而謀魏自永盟於楚殿躬奪璧於防庭輸寶鼎以托齊王慿安車而誘梁客其膏唇販舌分路揚鑣無罪無辜如兄如弟逮乎中陽受命天下同歸巡省諸華無聞幽辱及三方之霸也孫甘言以娬媚曹屈話以覊縻旌軫嵗到於勾吳冠蓋年馳於庸蜀則客嘲殊險賔戲已深共盡遊談誰云猜忤若使搜求故實脫有前蹤恐是叔世之姦謀非爲邦之勝略也抑又聞之云師火帝澆淳乃異其風龍躍麟驚王霸𨿽殊其道莫不崇君親以詔物惇敬養以治民預有邦家曾無隆替吾奉違溫凊仍屬亂罹冦虜猖狂公私播越蕭軒靡禦王舫誰持瞻望鄕闗何心天地自非生慿廩竹身【一作源】出空桑行路含情猶其相湣甞以擇官而事非曰孝家擇事而趨非云忠國況乎欽承有道驂駕前王郎吏明經鴟鳶知禮巡方省化咸問髙年東序西郊皆尊耆耋吾以圭璋玉帛通聘來朝屬世道之屯期鐘生民之否運兼年累載無申元直之祈銜泣吞聲長對公閭之怒情理之訴翻同逆鱗忠孝之言皆應對【一作齚】舌是所不圖也非所仰望也且天倫之愛何得忘懷妻子之情誰能無累夫以淸河公主之貴余姚書佐之家莫限髙卑皆被驅掠自東南醜虜抄販饑民臺署郎官俱餒墻壁況吾生離死別多歷暄寒孀室嬰兒何可言念如得身還鄕土躬自推求猶冀提攜俱免凶虐夫四聰不達華陽君所謂亂臣百姓無寃孫叔敖稱爲良相足下髙才重譽參贊經綸非虎非貔聞詩聞禮而中朝大義曽未經綸淸禁嘉謨安能相及諤諤非周捨容容類胡廣何其無爭臣哉嵗月如流人生何幾晨看旅雁心赴江淮昏望牽牛情馳揚越朝千悲而下泣夕萬緒以逥腸不自知其爲生不自知其爲死也足下素挺辭鋒兼長理窟匡丞相解頥之說樂令君淸耳之譚向所未疑誰能曉諭若鄙言爲繆來防必通分請灰釘甘從釡鑊何但規規黙黙齰舌低頭而已哉若一理存焉猶希矜眷何故期令吾等必死齊都足趙魏之黃塵加幽並之片土遂使東平拱樹長懷向漢之悲西洛孤墳恆表思鄕之夢幹祈已屢哽慟增深

唐王維送晁監還日本國序舜覲羣後有苗不格禹防諸侯防風後至動干戚之舞興斧鉞之誅乃貢九牧之金始班五瑞之玉大道之行先天布化乾元廣運涵育無垠若華爲東道之標戴勝爲西門之候豈甘心於卭杖非徴貢於苞茅亦猶呼韓來朝捨於蒲萄之館昆彌遣使報以蛟龍之錦犧牲玉帛以將厚意服食器用不寶逺物百神受職五老告期況乎戴髮含齒得不稽顙屈膝海東諸國日本爲大服聖人之訓有君子之風正朔本乎夏時衣裳同乎漢制歷嵗方達繼舊好於行人滔天無涯貢方物於天子司儀加等位在王侯之先掌次攺觀不居蠻夷之邸我無爾詐爾無我虞彼以好來廢闗弛禁上敷文教虛至實歸故人民雜居往來如市晁司馬結髮遊聖負笈辭親問禮於老耼學詩於子夏魯借車馬孔丘遂適於宗周鄭獻縞衣李札始通於上國名成太學官至客卿必齊之姜不歸娶於髙國在楚猶晉亦何獨於由余宦遊三年願以君羮遺母不居一國欲其書錦還鄕莊舄旣顯而思歸闗侯報恩而終去於是稽首北闕裹足東轅篋命賜之衣懷敬問之詔金簡玉字傳道經於絕域之人方鼎彛罇致分器於異姓之國瑯邪臺上迥望龍門碣石館前夐然鳥逝鯨魚噴浪則萬里倒回鷁首乘雲則八風卻走扶桑若薺鬰島如萍沃白日而簸三山浮蒼天而吞九域黃雀之風動地黑蜃之气成云渺不知其所之何相思之可寄嘻去帝鄕之故舊謁本朝之君臣詠七子之詩佩兩國之印恢我王度諭彼蕃臣三寸猶存樂毅辭燕而未老十年在外信陵歸魏而逾尊

武功部【水戰】

唐王起昆明池習水戰賦乃命搜舳艫徴卒伍剡檝棹備金鼓得佽飛於荊江獲文身於越土榜人來萃水客斯覩介夫仡仡將牽牛以交映畫鶂呀呀與石鯨而對吐列萬夫之貔豹雜五兩之雪霜躍彼漣漪見魚麗之出遊乎洲渚知雁翼之張

武功部【兵器】

魏曹植寶刀賦礪以五方之石礛以中黃之壤規圓景以定環攄神功而造像陸斬犀革水防龍角輕擊浮截刃不流逾南越之巨闕超西楚之泰阿實眞精之攸禦永天祿而是荷

唐達奚珣丰城寶劍賦鍛霆電明秋水殺气森映光輝四起歐冶失律風胡愕視

【闕】

秦客相劍賦天气得中而不易金精順理而無逆翼乎秋水之欲波渙乎春冰之將釋陽防陰漫霜鍔雪脊好勇者不能禦其折衝善說者不能離其堅白賈餗太阿如秋水賦原其極良冶之功出洪鑪之裏薛燭增駭風胡視千里萬里之斜漢耿耿方侔八月九月之洞庭沈沈相似深淺難測精光不死磨越砥疑穿石之泉淬葛溪如貫河之水气晶熒而不息質瑩徹而難比流影耀金精之上涯涘皆空涼飇鳴玉匣之中波濤不起韜暎無慝埃塵不居澄曉峽黯淸渠俯視則孤光溢目橫窺而一帶澄虛龍泉非偶巨闕難儔蓮影如植文若遊星綴明珠孰辧懷珠之浦環分圓月終疑暎月之流

陳章鬥牛間有紫气賦謂繞樞之電鬱鬱彌彰想幹呂之云亭亭自異殊祥可驗直質不渝委照自歸乎有晉藏鋒若避於亡吳對西掲之星望何勞於尹喜臨北走之塞相寜借於風胡淩夾月之霞徘徊碧落透靄空之露隠暎白楡永夕猶存其光未匿齊效珍之金景鄙如虹之玉色

韋肇金劍出匣賦發匣而覩爛然非常環啟蜯以吐月刃披云而降霜若金隄始開橫秋水之漫漫如靑天欲倚散陽彩之煌煌

裴夷直觀淬龍泉劍詩歐冶將成器風胡幸見逢發硎思剸玉投水化爲龍詎肯藏深匣終期用刜鐘蓮華生寶鍔秋日厲霜鋒鏈質才三尺吹毛過百重磨礲如不倦提握願長從

晉張協七命楚之陽劍歐冶所營耶谿之鋌赤山之精銷逾羊頭鐷越鍛成乃鏈乃鑠萬辟千灌丰隆奮椎飛亷扇炭神器化成陽文陰縵旣而流綺星連浮彩艷發光如散電質如耀雪霜鍔水凝冰刃露潔形冠豪曹名珍巨闕指鄭則三軍白首麾晉則千里流血豈徒水截蛟鴻陸灑奔駟防浮翮以爲工絕重甲而稱利云爾而已哉若其靈寶則舒辟無方奇鋒異模形震薛燭光駭風胡價兼三鄕聲貴二都或馳名傾秦或夜飛去吳是以功冠萬載威曜無窮揮之者無前擁之者身雄可以從服九國橫制八戎爪牙景附函夏承風

梁劉孝儀爲晉安王謝賜玉環刀啟苗峯珍鋌利極鉤芒謹當擁以雄身借而安體不令北海小雍孤擅穿滕之寄廬江佩刀獨表不欺之驗

晉張協長鋏銘五材並建金作明威長鋏陸離弭凶防違素刃霜厲溢景橫飛

又短鋏銘器用多品詭制殊觀亦有短鋏淸暉載爛昔在先朝戢兵靜亂惟皇寶之優而弗玩

周庾信刀銘風伯吹罏云師煉冶鐡焰朝流金精夜下價重十城名髙千馬千金穎合百鏈鋒成光連鬥气焰動山精身文水動刃古珠生斗精遙降山靈下從水文千曲蛇鱗百重燕砥斂刃蜀水開鋒气生分景環成屈龍

梁簡文帝馬槊譜序馬槊爲用𨿽非逺法近代相傳稍已成藝鄧蔍榮魏後之廷武而猶質種馬入丹陽之寺雄而未巧聊以餘暇復撰斯法捜采抑揚斟酌煩簡至春亭落景秋臯晚靜嚴霜盡降密雲初晴纎驪沃若天馬半漢盼金精而轉態交流汗血愛連幹而自息不畏衣香雕衢與白刃同暉翠眊與紅塵俱動足使武夫憤气觀者衝冠巴童畱玩不待輕舟之楫越女踟躕無假如臯之箭

武功部【死事】

唐張說爲魏元忠祭石嶺戰亡兵士文痛玆壯士翦爲國殤盍訴上帝降厲鬼方助气金鼓復怨沙場虜血爾酹虜醢爾嘗封屍死所招魂故鄕

程浩相州公宴堂記百戰俠骨委於溪澗九遷殤魂飛在艸莽

唐太宗貞觀年爲戰陣處立寺詔有隋失道九服沸騰朕親總元戎致玆明罰誓牧登陑曽無寜嵗其有桀犬嬰此湯羅銜須義憤終乎握節各狥所奉咸有可嘉日往月來逝川斯逺𨿽復項籍致命封樹紀於丘墳鮑信捐生丹靑著於圖像猶恐九泉之下尙淪鼎鑊八難之間永纒冰炭愀然疚懷用忘興寢所以樹其福田濟其營魄可以建義以來交兵之處爲義士凶徒殞身戎陣者各建寺剎招延勝侶望法鼓所振變炎火於靑蓮淸梵所聞易苦海於甘露

古儷府卷十﹤子部﹐類書類﹐古儷府﹥

欽定四庫全書

古儷府卷十一

明王志慶編

居處部【宮殿】

漢揚雄甘泉賦洪臺崛其獨出兮防北極之嶟嶟列宿乃施於上榮兮日月才經於柍桭雷郁律於巖窔兮電倐忽於墻藩鬼魅不能自逮兮半長途而下顚歷倒影而絕飛梁兮浮蠛蠓而撇天

班固西都賦其宮室也體象乎天地經緯乎陰陽據坤靈之正位放太紫之圓方樹中天之華闕丰冠山之朱堂因瓌材而究奇抗應龍之虹梁列棼橑以布翼荷棟桴而髙驤雕玉瑱以居楹裁金璧以飾璫發五色之渥彩光爓朗以景彰於是左墄右平重軒三階閨房周通門闥洞開列鐘虡於中庭立金人於端闈仍增崖而衡閾臨峻路而啟扉徇以離宮別寢承以崇臺閒館煥若列宿紫宮是環淸涼宣溫神仙長年金華玉堂白虎麒麟區宇若玆不可殫論增盤崔嵬登降炤爛殊形詭制毎各異觀乘茵步輦惟所息宴後宮則有掖庭椒房后妃之室合歡增城安處常寧茝若椒風披香發越蘭林蕙艸鴛鸞飛翔之列昭陽特盛隆於孝成屋不呈材墻不露形裛以藻繡絡以綸連隨侯明月錯落其間金釭銜璧是爲列錢翡翠火齊流耀含英懸黎垂棘夜光在焉於是墀扣砌玉階彤庭碝磩防致琳瑉靑熒珊瑚碧樹周阿而生紅羅颯纚綺組繽紛精曜華燭俯仰如神上反宇以蓋戴激日景而納光神明郁其特起遂偃蹇而上躋軼雲雨於太半虹霓廻帶於棼楣𨿽輕迅與僄狡猶愕眙而不能階攀井幹而未半目轉而意迷捨櫺檻而郤倚若顚墜而復稽魂怳怳以失度巡廻途而下低旣懲懼於登望降周流以徬徨步甬道以縈紆又杳窱而不見陽排飛闥而上出若遊目於天表似無依而洋洋

張衡西京賦惟帝王之神麗懼尊卑之不殊𨿽斯宇之旣坦心猶憑而未攄思比象於紫微恨阿房之不可廬往昔之遺館獲林光於秦餘處甘泉之爽塏乃隆崇而敷旣新作於迎風增露寒與儲胥托喬基於山岡直墆霓以髙居通天訬以竦峙經百常而莖擢上辬華以交紛下刻陗其若削翔鶤仰而弗逮況靑鳥與黃雀伏櫺檻而頫聽聞雷霆之相激神明崛其特起井幹疊而百增峙遊極於浮柱結重欒以相承累層構而遂隮望北辰而髙興消雰埃於中宸集重陽之淸澂瞰宛虹之長鬐察云師之所憑上飛闥而仰眺正覩瑤光與玉繩將乍往而未半怵悼栗而慫兢非都盧之輕趫孰能超而究升天梁之宮實開髙闈旗不脫扄結駟方蘄櫟輻輕騖容於一扉

王延壽魯靈光殿賦排金扉而北入宵藹藹而晻曖旋室防娟以窈窕洞房叫窱而幽防西廂踟躕以閒宴東序重深而奧祕屹以勿罔屑黶翳以懿濞魂悚悚其驚斯心而發悸於是詳察其棟宇觀其結構規矩應天上憲觜陬倔佹雲起嵚崟離樓三間四表八維九隅萬楹叢倚磊砢相扶浮柱岹嵽以星懸漂峣而枝柱飛梁偃蹇以虹指揭蘧蘧而騰湊層櫨垝以岌峩曲枅要紹而環句芝栭攢羅以戢孴枝牚杈枒而斜據傍夭嶠以橫出互黝糾而搏負下岪蔚以璀錯上崎嶬而重注摙獵鱗集支離分赴縱橫駱驛各有所趣爾乃懸棟結阿天窻綺疏圓淵方井反植荷蕖發秀吐榮菡萏披敷綠房紫菂窋防垂珠云楶藻棁龍桷雕鏤飛禽走獸因木生姿奔虎攫拏以梁倚仡奮亹而軒鬐虯龍騰驤以蜿蟺頷若動而躨跜朱鳥舒翼以峙衡騰虵蟉虯而繞榱白鹿孑蜺於欂櫨蟠螭宛轉而承楣狡跧伏於柎側猨狖攀椽而相追熊蚺防以齗齗卻負戴而蹲跠齊首目以瞪眄徒眽眽而狋狋

魏何晏景福殿賦爾乃丰層覆之耽耽建髙基之堂堂羅疎柱之汨越肅邸鄂之鏘鏘飛櫩翼以軒翥反宇防以髙驤流羽毛之葳蕤垂環玭之琳瑯參旗九旒從風飄揚皓皓旰旰丹彩煌煌故其華表則鎬鎬鑠鑠赫奕章灼若日月之麗天也其奧祕則翳蔽曖昧髣髴退槪若幽星之纚連也旣櫛比而攢集又宏璉以丰敞兼包博落不常一象遠而望之若摛朱霞而耀天文迫而察之若仰崇山而戴垂云嗟瓌瑋以壯麗紛彧彧其難分此其大較也若乃髙甍崔嵬飛宇承霓緜蠻黮防隨云融泄鳥企山峙若翔若滯峨峨嶫嶫罔識所屆𨿽離朱之至精猶矅而不能昭晰也於是蘭栭積重窶數矩設防櫨各落以相承欒栱夭蟜而交結金楹齊列玉舄承防靑瑣銀鋪是爲閨闥雙枚旣修重桴乃飾防梠緣邊周流四極侯衛之班藩服之職溫房承其東序涼室處其西偏開建陽則朱炎艶啟金光則淸風臻故冬不淒寒夏無炎燀鈞調中適可以永年

魏韋誕景福殿賦瞻大廈之穹崇結層構而髙驤修棟迪以虹指飛甍竦而鳯翔榱桷駢逼以星羅軒檻曼延而悠長伏應龍於反宇乘流蘇以飄揚於是周覽升降流目評觀叢楹負極飛檻承桁梧綺錯楶棁鱗攢芙蓉側植藻井懸川望舒涼室羲和溫房冬則暖炎夏則涼總寒暑於區宇制天地之陰陽又有外城金狄詭貌殊姿列於應門肅有容威若乃離殿別館粲如列星安昌延休淸宴永寧美百號之特居嘉休祥之令名步雕輦以逍遙時容與於蘭庭

北齊邢子才新宮賦擬二儀而構路寢法三山而起翼室何大廈之耽耽而斯幹之秩秩豈西京之足偉故東都之所匹爾其狀也則瓌譎屈奇瀾漫陸離嵳峩崔嵬巉巖參差若宻云之乍舉似鵬翼之中垂布菱華之與蓮蔕咸反植而倒施若承露而將轉似含風而欲披土成黼黻木化蛟螭布紅紫之融泄間朱黃之赫曦獸狂顧而猶動鳥將鶱而中疲木神水怪海若山祗千變萬化殊形異宜陰梁北注陽馬南施百楹列倚千櫨代支或據險而形固或居安而勢危

唐梁洽晴望長春宮賦倚萬楹以磊柯洞千門而陸離玲瓏玉樹則偏澄霽色連騫繡檻則卻映斜曦

樊鑄明光殿粉壁賦守靜含虛上以鄰貞明於千年之主保純不污下以範恬淡於萬國之臣煥北極而開瓊室激南風而生玉塵月桂低檐失蟾暉於午夜禦柳垂砌惹絮色於三春則知粉壁之道齊乎造達上下而明明通晝夜之杲杲日仄之後慰天勤而暝遲夙興之時副聖恩而曙早可使楚客具瞻羞持練而稱獻荊人仰止恥懷寶而來朝豈止光動玉戶气射金屋秋露懷慙冬霜自伏蛾眉夜侍意瑤臺之已升玉顏曉臨若瑞云之相逐而已哉

髙蓋花蕚樓賦然後層軒四敞聖情周顧遙窺函谷之云近識昆池之樹綠野初霽分渭北之川原靑門洞開覧山東之貢賦亦以崇友悌之徳勸農桑之務豈止惟臨鄠杜之郊空指邯鄲之路而已哉壯麗難匹光華匪一馮禁掖以孤明隱垂楊而半出

王諲花蕚樓賦橫邐迆而十丈上崚嶒而三休仰接天漢俯瞰皇州百之所廻合九逵之所夷猶總萬象之多少極二曜之環周爲棟宇之殊觀實崇髙之寡仇浮欄郁律而卻偃飛甍參差而前注連磴道而內屬

曳軒窻之橫騖龍獸撫柱而相驚虹蜺亙薄而齊布塗椒蘭以爲馥銜明月而爲炷牓題仲將之手頌登文考之賦

張甫花蕚樓賦維梓維匠爰謀爰度建彩旗規層閣欒櫨拱翼以攢鬭枝掌杈牙而相搏淩兢云垂嶪岌星錯風恬气隱雨霽煙廓中坐平望數香街之往來馮檻下觀盡天京之郊郭厲丹鳯淩白鶴浮网玲瓏流光灼爍陰移翠伏影碧潭之淸泠日上金題照錦林之花蕚李濯廣達樓賦材露桐栢階駢碔砆應龍蜿蟺以驤宇猛獸贔屭以乘桴明璫藻耀於懸井朱鳥鶱翻於薄櫨旋題景曜銀牓霞鋪反麗譙而崛起疊井幹以相扶月透榱璧星懸网珠莫不功侔造化妙盡洪纎雉堞相望而闇連宮闕門闈廣達而俯接閭閻徳陽傍倚少室前瞻散春光於玉戶擁佳气於珠簾桂棟連雲巢儀彩鳯蓂枝擢秀影伴初蟾

李華含元殿賦命徴般石之匠下荊揚之材操斧執斤者萬人渉磧礫而登崔嵬擇一干於千木規大壯於喬枚聲坎坎於靑雲若神踣而顚摧勢動連崖拉風碎雷倒勁梢於窮谷斬巨柢於昭回時也山祗效靈波神作气爲桴爲栰羽疊鱗萃朝沈江漢夕出河渭云奔山橫井構【一作交積】於作宮之地星錘電交於萬堵霜鋸冰解於千尋擁材爲山攢杵如林乃占日月之吉以成帝室雄梁勁於中極榱桷戢以礱宻析姑繇以爲楹隳喬山以爲礩飛重檐以切霞烱素壁以畱日神標峻樀鬼疊曾楣髙卑疊作尋尺相持木從繩而後正棟操宇而不危陛瑩冰級瓦敷鱗差蕩晶景而升降歘睒眥以交輝聳大廈之奇傑勢將頓而復飛深闈祕殿曼宇疎楹瑞木交防墀砥平鮮風歷廡淩霰飄英至若時雨膏田九農恞【音夷悅也】暢雲歸山穴儵以昭曠白日麗於宮隅渾晶光而益壯於是風師斂威纎埃不升穎絕揺芒葉無翻稜自中䢐外鏡洗川澄直閭閈井畫溝塍靡迆秦山陂陀漢陵知稼穡之艱難見皇王之廢興及乎冥戒寒海神飛雪瑤城粉野琪樹森列玉宇璇階雲門露闕天華爽霽朗日朝徹赤旌降庭朱柱艷月仰白帝而金精開披河宮而銀燭發

陳張正見重陽殿成金石會竟上詩周王興路寢漢後式甘泉共知崇壯麗迢遞與云連抗殿疏龍首峻陛激天泉東西跨函谷左右矚伊瀍百常飛觀竦三休復道懸拱烏遙造日攑虯遠架煙雲棟疑飛雨風窻似望仙玉女臨方鏡金璫映彩椽梅梁橫發蘂玉井倒披蓮榮光開禦宿佳气屬祈年霜鴈排空斷寒花映日鮮負扆憑宵極臺司列象躔登臺諠大廈禦气響鈞天北斗承三獻南風入五弦鸞歌鳷鵲右獸舞射熊前翔鶤仰不見鷰雀徒聯翩

江總臨芳殿侍宴詩鐘箭且徘徊皇堂薦羽杯橋平疑水落石迥見山開林前暝色靜花處近香來西嵫傷撫夕北閣濫遊陪

唐蘇頲奉和春日幸望春宮詩東望望春春可憐更逢晴日柳含煙宮中下見南山盡城上平臨北斗懸細艸偏承廻輦處輕花故落捧觴前宸遊對此歡無極鳥弄歌聲入管弦

又馬懷素詩防仗雕輿俯碧潯行春禦气發皇心揺風細柳縈馳道映日輕花出禁林通野園林開帟幕連堤艸樹狎衣簪謬參西掖霑堯酒願沐南薰解舜琴又李適詩玉輦金輿天上來花園四望錦屛開輕絲半拂朱門柳細纈全披畫閣梅舞蝶飛行飄禦席鸎歌度曲繞仙杯聖詞今日光輝滿漢主秋風莫道才又沈佺期詩芳郊綠野散春晴復道離宮煙艸生楊柳千條花欲綻蒲萄百丈蔓初縈林香酒气元相入鳥囀歌聲各自成定是風光牽宿醉來晨復得幸昆明蘇頲奉和聖制至長春宮登樓觀稼穡詩帝迹奚其遠皇符之所崇敬時堯務作盡力禹稱功赫赫惟元後經營自左馮變蕪秔稻實流惡水泉通國阜猶前豹人疲詎昔熊黃圖巡沃野淸次入離宮是閱京坻富仍觀都邑雄憑軒一何綺積澑寫晴空禮節家安外和平俗在中見龍垂渭北辭鴈指河東睿思方居鎬宸遊若飲丰寧誇子雲從秪爲獵扶風

李憕奉和禦制從蓬萊宮向興慶閣道中詩別館春還淑气催三宮路轉鳯凰臺雲飛北闕輕陰散雨歇南山積翠來禦柳遙隨天仗發林花不待曉風開已知聖澤深無限更喜年芳入睿才

盧綸蚤秋望華淸宮中樹成詠詩可憐云木叢滿禁碧蒙蒙色潤虛泉近陰淸輦路通玉壇標八桂金井識雙桐交映凝寒露相和起夜風數枝盤石上幾葉落雲中燕拂宜秋霽蟬鳴覺晝空翠屛更隱見珠綴共玲瓏雲雨生成早樵蘇禁令雄野藤髙助綠仙果迥呈紅惆悵繚垣暮玆山聞暗蛩

王維勅借岐王九成宮避暑之作應教詩帝子遠辭丹鳯闕天書遙借翠微宮隔窻雲霧生衣上卷幔山泉入鏡中林下水聲喧笑語巖間樹色隱房櫳仙家未必能勝此何事吹笙向碧空

又和太常韋主簿五郎溫湯寓目詩漢主離宮接露臺秦川一半夕陽開靑山盡是朱旗繞碧澗翻從玉殿來新丰樹裏行人度小苑城邊獵騎廻聞道甘泉能獻賦懸知獨有子云才

王建上陽宮詩上陽花木不曾秋洛水穿宮處處流畵閣紅樓宮女笑玉簫金管路人愁幔城入澗橙花發玉輦登山桂葉稠曾讀列仙王母九天未勝此中遊司空曙長安晚望寄程補闕詩迢遞山河擁帝京參差宮殿接云平風吹曉漏經長樂柳帶晴煙出禁城天淨笙歌臨路奏日髙車馬隔塵行獨有淺才甘未達多慙名在魯諸生

錢起闕下贈閻舍人詩二月黃鸝飛上林春城紫禁晚陰陰長樂鐘聲花外盡龍池柳色雨中深陽和不散窮途恨霄漢長懸捧日心獻賦十年猶未遇羞將白髮對華簪

戴叔倫長安早春贈萬評事詩春風歸戚裏曉日上花枝淸管新鶯發重門細柳垂經過千騎客調笑五陵兒何事靈臺客狂歌自不知

杜牧華淸宮詩繡嶺明珠殿層巒下繚墻仰窺雕檻影猶想赭袍光昔帝登封後中原自古彊一千年際防三萬里農桑幾席延堯舜軒墀立禹湯雷霆驅號令星斗煥文章釣築乘時用芝蘭在處芳北扉閒木索南面富循良至道思圃平居厭未央鉤陳裹巖谷文陛壓靑蒼歌吹千秋節樓臺八月涼神仙髙縹緲環佩碎釘鐺泉暖涵窻鏡云嬌惹粉囊嫩嵐滋翠葆淸渭照紅妝帖泰生靈壽歡娛嵗序長月聞仙曲調霓作舞衣裳雨露偏金穴乾坤入醉鄕玩兵師漢武廻首倒幹將鯨鬛掀東海胡牙揭上陽喧呼馬嵬血零落羽林槍傾國畱無路還魂怨有香蜀峯橫慘淡秦樹遠微茫鼎重山難轉天扶業更昌望賢余父老花蕚舊池塘往事人難問幽襟淚獨傷碧檐斜送日殷葉半凋霜迸水傾瑤砌疎風罅玉房塵埃羯鼔索片段荔枝筐鳥啄摧寒木蝸涎蠧畫梁孤煙知客恨遙起泰陵傍

溫庭筠過華淸宮詩憶昔開元日承平事勝遊貴妃専寵幸天子富春秋月白霓裳殿風漧羯鼔樓鬭雞花蔽膝騎馬玉搔頭繡轂千門妓金鞍萬戶侯薄雲欺雀扇輕雪犯貂裘過客聞韶濩居人識冕旒气和春不覺煙暖霽難收澁浪和瓊甃晴陽上防斿捲衣輕髩懶窺鏡淡蛾羞屏掩芙蓉帳簾搴瑇瑁鉤重曈分渭曲纎手指神州禦案迷萱艸天袍妬石橊深巖蔵浴鳯鮮隰媚潛虯不料邯鄲虱俄成卽墨牛劍鋒揮太皥旗焰拂蚩尢內嬖陪行在孤臣預坐籌瑤簪遺翡翠霜仗駐驊驑艷笑雙飛斷香魂一哭休早梅悲蜀道髙樹隔昭丘朱閣重霄近蒼崖萬古秋至今湯殿水嗚咽縣前流【闕】

華淸宮和杜舍人詩五十年天子離宮仰峻墻登封時正泰禦宇日何長上位先名實中興事憲章起戎輕甲冑餘地復河湟道帝元祖儒封孔子王因緣百司署聚防一人觴渭水波揺綠秦郊艸半黃馬馴金勒細鷹健玉鈴鏘下箭朱弓滿鳴鞭皓腕攘畋思獲呂望諫秪避周昌迹貪前逐梟心不早防幾添鸚鵡酌先賜荔枝嘗月鎖千門靜風吹一笛涼細音揺羽佩輕步宛霓裳韜晦基潛結升平意遽忘衣冠逃大虜鼙鼓動漁陽外戚心殊迫中途事可量血埋妃子艷刃斷祿兒腸近侍煙塵隔前蹤輦路荒益知迷寵佞遺恨喪賢良北闕尊明主南宮遜上皇禁淸余鳯吹池冷睡龍光祝壽山猶在流年水共傷杜鵑魂厭蜀蝴蝶夢悲莊雀卵遺雕栱虫絲罥畫梁紫苔侵壁潤紅樹閉門芳守吏齊鴛瓦耕民得翠璫登年昔酺樂講武舊兵塲暮艸深巖翠幽花墜徑香不堪垂白叟行折禦溝楊

章孝標古行宮詩瓦煙疎冷古行宮寂寞朱門反鎖空殘粉水銀流砌下墮環秋月落泥中鸎舊語嬌春日花學嚴妝妬曉風天子時淸不巡幸祗應鸞鳯集梧桐

李商隠陳后宮詩【二首】茂苑城如晝閶門瓦欲流還依水光殿更起月華樓侵夜鸞開境迎冬雉獻裘從臣皆半醉天子正無愁漢武開新苑龍舟燕幸頻渚蓮參法駕沙鳥犯勾陳壽獻金莖露歌翻玉樹塵夜來江令醉別詔宿臨春

又隋宮詩紫泉宮殿鎖煙霞欲取蕪城作帝家玉璽不緣歸日角錦帆應是到天涯於今腐艸無螢火終古垂楊有暮鴉地下若逢陳後主豈宜重問後庭花又楚宮詩復壁交靑瑣重簾掛紫繩如何一柱觀不礙九枝燈扇薄常窺月釵斜只鏤冰歌成猶未唱秦火入夷陵

晉張協七命蘭宮祕宇雕堂綺櫳云屏爛汗瓊壁靑蔥應門八襲旋臺九重表以百常之闕圜以萬雉之墉爾乃峣榭迎風秀出中天翠觀岑靑雕閣霞連長翼臨雲飛陛陵山望玉繩而結極承倒景而開軒赬素炳煥枌栱嵯峨陰虯負檐陽馬承阿錯以瓊英鏤以金華方疏含秀圓井吐葩重殿疊起交綺對榥幽堂晝宻明室夜朗

梁沈約爲柳兗州世隆上舊宮表舊宮蘊靈千古合祥百代萬祗相祉八神警室事超齊甸義邁譙宮故能屬輦道於天階命帝闕於霄路宜樹闕疏壤寫極上穹克播徽塵永光盛烈

王筠上太極殿表繡栭鏤檻延耀光輝虯柱虹梁杳防煙霧

唐王勃九成宮頌序帝機無朕道洽則時雝靈化不言功成則道顯伏惟陛下體元纂極模神建墬棟梁一气庭堦六合松軒夜警杳防姑射之心茅殿晨凝寥廓峒山之駕臣霑風太上庇影華胥仰衢室而無階襄城而有地𨿽望卑平叔空勒景福之詞而文謝子云願竭甘泉之思謹憑天造輙上九成宮頌二十四章攀紫墀而絕望叫丹闕而累息

又乾元殿頌序鵬霄上廓瓊都開紫帝之庭鼇紀下淸珍野辟黃靈之館兼山配極照鸞闕於霞標洊水涵元湛驪宮於霧壑斯則神徴語怪功潛鳥迹之初理涉非經道昧鶉居之始授鳯書而稽碧落仙構罕存按龜籙而質黃圖金模間起粵若風移處闇增巢恢火運之機業拒向明上棟括河圖之奧三堦布政詠匪日於靈臺百堵陳詩頌斯幹於考室亦有黃軒瞰月樵門頺九洛之功璿闥排煙牧野構三河之酷禦燕臺而臨北極缺王度於祈招列云閣而拒南山隕皇謨於軹道然則卑宮喪禮采椽輕四海之尊丰屋延災柏梁非萬乘之有𨿽因時立事奢儉殊流而道在人興亡疊運靈光末造不窺九室之榮景福宏規猶擁三方之釁聞風舊史逮曹馬而無譏觀迹故墟歷周隋而未得由是三靈物覩扣蘭禁而棲誠九服子來詠蒿宮而騁力去奢去甚不矜黃屋之隆匪朴匪雕方順丹墀之請宸規相宅考周舊於靈都睿覽思和獲秦餘於正殿羣臣列陛奏蕭相之遺模天子臨軒采荀卿之故事炎州八桂簉仙栱於林衡層【一作岱】畎五松委靈材於梓匠衢宮記範萬機抗九戶之尊海孽移琛千欒省十家之費飛亷捲藹徹煙極而浮甍屏翳收津劃星墟而置瑤階百雉光懸寶露之壇瓊壁萬尋影綷崇霞之閣拖虹梁而四注星漢虧於上榮疊云棟而三休寒暑隔於中霤雕楣鶴企防勢分規繡桷虯奔殊形別起圓璫布藻罄羽璧於狼泉方鏡披蓮孕明璣於蜃浦芝樓對幄重五日之風蕓閣列錢彩鍛三旬之霧文疏罩迥陰息肩於綺寮翠幌籠霄陽烏鎩翼於珠网丰隆按節下復橑而司階列缺施鞭低叢楹而假道溫房佇幸煦芳景於佳辰涼室乘閒凜䢐飇於火序金鋪夕照若帝圃之輝瓊英寶綴晨懸類阿房之聚銀燭煙丘碧桂翊瑉陛而披香雨岫赬筠夾璿流而颺影九衢翻翠雜仙卉於中逵四照霏紅間靈葩於右墄神禽率舞光浮肆夏之軒瑞鳥相鳴響葉鈞天之樂鉤陳宿列儼雙碣於丹霄綺繳霞周辟千門於紫露

漢王褒甘泉宮頌徑落莫以差錯編玳瑁之文防鏤螭龍以造牖采雲气以爲楣神星羅於題鄂虹蜺往往而繞榱

唐王勃九成宮頌𨿽南纒統序北室開榮凜勁气於叢楹起淒風於洞穴踆烏失轡出澗戶而無光金低輪下山扉而變色陰庭䢐夏祝融無竊據之因邃屋乘春顓頊定忘歸之策飛廉扣響赴北闕而神寒屛翳收津局南端而股戰蒼蒼八桂白露爲霜落落千松陰昧景金人列陛來危砌而思裘玉女窺窻伏層巒而請纊陽秋代駕不凋仙圃之華天地爲鑪未解幽陵之凍陳徐陵太極殿銘法氐象亢王者之位以尊左平右墄天子之堂爲貴嵯峨容與若漢水之僊槎揺蕩波濤似新亭之龍剎孤防靈山允彰天貺植綠芰而動微風舒丹蓮而制流火甘泉遠望觀正殿之崢嶸函谷遙看美皇都之佳麗信可以齊三光而示宇宙防萬國而朝諸侯

唐裴素重修漢未央宮記嘗因勝日聖思閒遊倦大廈之講習想鮮原之遊衍乃命法駕備宮馭細艸迎輦神飇引衣超然肆行造適自得於是命工度材審曲面勢裁成法度以就斯宮攢櫨栱宻玉石碧瓦龍錯層軒鳥跂崇墉粉靜璇題月照舒廊四注以云委隆臺分據而山屹蟠虯蜿蜒鱗動梠桷蹲獸卻騁姿雄欄檻宏袤乎豁達跨臨乎涇渭綠竹凝遠繁松藹深奇樹流光丹墀防繞於是辟戲馬之廣塲開遠目之閒館天地景新山川勢重廻太華之秀气列終南之翠屛九而固護八水分流以縈帶而又揚太液之波繚周帝之垣原隰成文丹素含華翼樓杳以分張雄虹直而中跱神機一發廓若懸防祥煙瑞彩鬱鬱蔥蔥瞻廻途【一作逺】以下濟撫璇璣而髙視見秦川風物漢原邐迆感前王興廢知稼穡艱難吾君用此鏡是非閱思慮豈獨資耳目縱遊玩也

居處部【門闕】

魏繁欽建章鳳闕賦築雙鳯之重闕表大路以遐通上規圜以穹隆下矩折而繩直長楹森以駢停修桷揭以舒翼象圃之層樓肖華蓋之麗天當蒸暑之炎赫步北楹而周旋鷦鵬振而不及豈歸雁之能翔抗神鳯以甄甍似虞廷之鏘鏘櫨六翮以撫跱俟髙風之淸涼華鐘金獸列在南廷嘉樹蓊薆奇鳥哀鳴臺榭臨池萬種千名周櫩輦道屈繞紆縈

梁陸倕石闕銘象闕之制其來已遠春秋設舊章之教經禮垂布憲之文戴記顯遊觀之言周史書樹闕之夢北荒明月西極流精海嶽黃金河庭紫貝蒼龍武之制銅爵鐵鳯之工或以聴窮省寃或以布治懸法或以表正王居或以光崇帝裏晉氏浸弱宋歷威夷禮經舊典寂寥無記鴻規盛烈湮沒罕稱乃假天闕於牛頭托遠圖於博望有欺耳目無補憲章乃命審曲直之官選明中之士陳圭置臬瞻星揆地興復表門艸創華闕於是嵗次天紀月旅太蔟皇帝禦天下之七載也構玆盛則興此崇麗方且趨以表敬觀而知法物覩雙碣之容民識百重之典作範垂訓赫矣壯乎爰命下臣式銘磐石其辭曰惟帝建國正位辧方周營洛涘漢啟岐梁居因業盛文以化光爰有象闕是惟舊章靑蓋南洎黃旗東指懸法無聞蔵書弗紀大人造物龍徳休否建此百常興玆雙起偉哉偃蹇壯矣巍巍旁映重疊上連翠微布教方顯浹日初輝懸書有附委篋知歸郁崫重軒穹隆反宇形聳飛棟勢超浮柱色法上圓制模下矩周望原隰俛臨煙雨前賔四防卻背九房北通二轍南湊五方暑來寒往地久天長神哉華觀永配無疆

魏溫子升閶闔門上梁祝文大君有命髙門啟扉良辰是簡穆卜無違雕梁乃架綺翼斯飛八龍杳杳九重巍巍居宸納祐就日垂衣一人有慶四海攸歸

居處部【佛寺】

陳江總遊棲霞寺言志詩靜心抱冰雪暮齒逼桑楡太息波川迅悲哉人世拘嵗華皆采獲冬晚共嚴枯濯流濟八水開襟入四衢玆山靈妙合當與天地俱石瀬乍深淺煙崖遞有無缺碑橫古隧盤木臥荒塗行行備履歷步步憐威紆髙僧迹共遠勝地心相符樵隱各有得丹靑獨不渝遺風佇芳桂比徳諭生芻寄言長往客淒然傷鄙夫

又明慶寺詩十五詩書日六十軒冕年名山極歷覽勝地殊畱連幽崖聳絕壑洞穴瀉飛泉金河知證果石室乃安禪市朝霑艸露淮海閱桑田夜梵聞三界朝香徹九天山階步皎月澗戶聽涼蟬永言望鐘嶺更復切秦川

周庾信同泰寺浮圖詩岧岧陵太淸照殿比東京長影臨雙闕髙層出九城拱積浮雲礙幡揺度鳥驚花飛如始落蓮合似初生輪重對月滿鐸韻擬鸞聲畫水流全住圖云色半輕煙露晚猶滴珠火朝更明𨿽連博望苑還接銀沙城天香下殿桂仙梵入伊笙庶同八界樂方遣六塵情

北齊蕭慤和崔侍中從駕經山寺詩鉤陳夜驚徼河漢曉參橫遊騎騰文馬前驅轉翠旌野禽喧曙色山樹動秋聲云表金輪見巖端畫栱明塔疑從地湧蓋似積香成泉髙下澑急松古上枝平儀容多壯思麗藻蔚緣情自嗤非照廡何以繼連城

唐盧照鄰石鏡寺詩古墓芙蓉塔明神松柏煙鸞沈仙鏡底花沒梵輪前銖衣千古佛寶月兩重圓隱隱香臺夜鐘聲徹九天

駱賔王和王記室從趙王春日遊陀山寺詩鳥旟陪訪道鷲嶺洽棲眞四禪明靜業三空廣勝因祥河疎疊澗慧日皎重輪葉暗龍舟宻花明鹿苑春雕談筌奧防妙論潄津雅曲終難和徒自奏巴人

沈佺期樂城白鶴寺詩碧海開龍蔵靑雲起鴈堂潮聲應法鼔雨气濕天香樹接前山暗溪承瀑水涼無言謫居遠淸淨得空王

宋之問遊韶州廣果寺詩影殿臨丹壑香臺隱翠霞巢飛銜象鳥砌蹋雨空花寶鐸揺初霽金池映晚沙莫愁歸路遠門外有三車

又和九月九日登慈恩寺浮圖應制詩鳯剎侵云半虹旌倚日邊散花多寶塔張樂布金鈿時菊芳仙醞秋蘭動睿篇香街稍欲晚淸蹕扈歸天

又奉和幸三防寺應制詩六飛廻玉輦雙樹謁金仙瑞鳥呈眞宇神龍吐玉泉淨心遙證果睿想獨超禪塔湧香花地山圍日月天梵音迎漏徹空樂倚云懸今日登仁壽長看法鏡圓

李嶠奉和幸大薦福寺詩鴈沼開香域鸚林降防旃還窺圖鳯宇更坐躍龍川桂嶼朝羣辟蘭宮列四禪半空銀閣斷分砌寶繩連甘雨申譙澤慈云動沛篇獨慚賢作礪空喜福成田【寺卽中宗舊宅】

又宋之問詩香剎中天起宸遊滿路輝乘龍太子去駕象法王歸殿飾金人影窻揺玉女扉稍迷新艸木徧識舊庭闈水入禪心定雲從寶思飛欲知皇刼遠初服六銖衣

又鄭愔詩舊邸三乘辟佳辰萬騎畱蘭圖承葉偈芝蓋拂花樓圖防人王法宮還天帝遊紫雲成寶界白水作襌流雁塔昌基遠鸚林睿艸抽欣承大風曲竊預小童謳

宋之問遊法華寺詩【二首】薄遊京都日遙羨稽山名分刺江海郡朅來徵素情松路洗心眷象筵敷念誠薄雲界靑嶂暾日鶱朱甍苔澗深不測竹房閒且淸感眞六象見垂兆二烏鳴古今信靈迹中州莫與京林巘永棲業豈伊在一生浮悟𨿽已久事試去來成觀念幸相續庶幾最後明髙岫擬耆闍眞乘飲妙車空中結樓殿意表出雲霞後果纒三足前因感六牙宴林薰寶樹水漏澑金沙寒谷梅猶淺溫庭橘未華臺香紅藥亂塔影綠篁遮果漸輪王族緣超梵帝家晨行蹋忍艸夜誦得靈花江郡將何匹天都亦未加朝來泛舟所應是逐僊查又遊雲門寺詩維舟探靜域作禮事尊經投迹一蕭散爲心自杳防龕交大禹穴樓倚少微星沓嶂圍蘭若廻溪抱竹庭覺花塗砌白甘露洗山靑鴈塔鶱金地虹橋轉翠屏人天宵見影神鬼晝潛形理勝常虛寂緣空自感靈入禪從鴿繞說法有龍聽刼累終期滅塵躬豈暫寧揺揺不安寐待月詠嵓扃

張說淸遠江峽山寺詩流落經荒外逍遙此梵宮雲峯吐日月石壁淡煙虹寶塔靈仙湧懸龕造化功天香涵竹气虛唄引松風檐牖飛花滿廊堦激水通猿鳴知谷靜魚戲見江空靜黙將何貴所貴心鏡同

王維遊化感寺詩翡翠香煙合琉璃寶地平龍宮連棟宇虎穴傍檐楹谷靜惟松響山深無鳥聲瓊峯當戶坼金澗透林明郢路云端迥秦川雨外晴鴈王銜果獻鹿女踏花行抖擻辭貧裏歸依宿化城繞籬生野蕨空館發山櫻香飯靑菇米嘉蔬綠筍莖誓陪淸梵末端坐學無生

唐太宗過慈恩寺詩日宮開百仞月殿聳千尋花蓋飛員影幡虹曵曲陰霞綺遙籠帳叢珠細网林寥廓煙雲表超然物外心

又許敬宗奉和詩鳯閣臨金地龍旂拂寶臺云楣將葉並風牖送花來月宮淸晚桂虹梁絢早梅梵鏡畱宸矚掞發麗天才

王縉遊悟眞寺詩聞道黃金地仍依白玉田擲山移巨石咒嶺出飛泉猛虎同三逕愁猿學四禪買香燃綠桂乞火蹋紅蓮艸色揺霞上松聲泛月邊山河窮百二世界滿三千梵宇聊平覽王城遂然霸陵才出樹渭水欲連天逺縣分朱郭孤城起白煙望云思聖主披霧憶羣賢薄宦慙屍素終身擬尙誰言艸庵客曾和柏梁篇

孟浩然題容山主蘭若詩精舍買金地流泉繞砌廻芰荷薰講席松柏繞香臺法雨晴飛去天花晝下來一乘談未了歸騎夕陽催

丁仙芝和薦福寺英公新構禪堂詩上人久棄世中道自忘筌寂照出羣有了心淸眾緣所成於此地築館開靑蓮果藥羅砌下煙虹垂戶前咒中灑甘露指處流香泉神遠日無事體淸宵不眠枳開廬山法松入漢陽禪一枕四山外虛舟常浩然

宋昱題石窟寺卽魏孝文之所置詩梵宇開金地香龕鑿鐵圍影中羣象動空裏眾靈飛簾牖籠朱旭房廊鎖翠微瑞蓮生佛步寶樹掛天衣邀福功𨿽在興王代久非誰知云朔外更覩化胡歸

楊衡宿陟岵寺云律師院詩像宇郁參差寶林疎復宻中有彌天子燃燈坐虛室心證紅蓮諭迹覊靑眼律玉鑪揚翠煙金經開縹帙肆陳堅固學破我夢幻質碧水灑塵纓涼扇當夏日宿禽詎相保迸火煙欲失願廻戚促勞趨隅事休逸

釋無可寄題廬山二林寺詩廬嶽東南秀香花惠遠蹤名齊松嶺峻气比沃洲濃積岫連何處幽崖越幾重雙流湓隱隱九派棹憧憧山限東西寺林交旦暮鐘半天傾瀑澑數郡見鑪峯巖並金繩道潭分玉像容江微匡俗路日杲晉朝松防徑新苞拆梅籬故葉壅嵐光生疊砌霞焰發髙墉窻籟虛聞狖庭煙黑過龍定僧仙嶠起逋客虎溪逢濩落垂楊戶荒涼種杏封塔畱紅舍利池吐白芙蓉畫壁披云見禪衣對鶴縫喧經泉滴瀝沒履艸丰茸翠竇欹攀乳苔橋側杖笻探奇盈夢想搜峭滌心胸防奧終難盡登臨惜未從上方薇蕨滿歸去養乖慵

盧肇題甘露寺詩北固巖端寺佳名自上臺地從京口斷山到海門廻曙色煙中滅潮聲日下來一隅通雉堞千仞聳樓臺林暗疑降虎江空想度杯福庭增气象仙磬落昭回覺路花非染流年景謾催隋宮凋綠艸晉室散黃埃西蜀波湍盡東溟日月開如登最髙處應得見蓬萊

李羣玉登蒲澗寺後二巖詩五仙騎五羊何代降玆鄕澗有堯時韭山余禹代糧樓臺籠海色艸樹羨天香吟嘯秋光裏浮溟興甚長

周庾信陜州農郡五張寺經蔵碑農五張寺者南陽張元髙寓居此地昔者千金之族見徙五陵大姓之民移家六郡蓋其流也元髙五子負荷遺訓離經辧志並是成名入室生光咸能顯徳加以尊承慧業敬受法門兄弟同居共捨爲寺伽藍肇建卽以五張爲名是知城居趙信仍名趙信之城殿入蕭何卽號蕭何之殿加以象馬無恡衣裘是舍春園柳路變入禪林蠶月桑津回成定水平輿𨿽盛豈可獨擅二龍扶風最良不得専稱五馬法水津梁得無砥柱之難香山轍迹非復終南之險

唐王勃益州緜竹縣武都山淨惠寺碑燭龍韜景避堯日於幽都云鵬斂翼虞風於晏海爰經寶地大啟祥宮撫香象而髙視鳴法螺而再唱龍垣淨土連帝道而重光鶴苑崇基脫皇居而首出況乎山積舊壤下鎭偏隅天帝遺墟上干躔次王舎城之宮闕白玉猶存給孤獨之園林黃金尙在法物由其大備盛徳所以相尋株兵奉天蔵之圖泉女獻山祗之籍離亭合榭因岸谷之髙低疊觀連房就岡巒之曲直丹崖反照畫栱相臨綠嶂斜煙雕簾間出丰隆曉震次復霤而棲遑列缺晨奔望崇軒而愕眙千香寶樹自起風煙九乳仙鐘獨鳴霜雪銀龕佛影遙承鴈塔之花石壁經文下映龍宮之業虹生北澗卽掛新幡鳯下東岑還棲舊剎若乃尋曲歷崇隈周行數里直上千仞蒼松蓄吹臨絕徑而疏寒黛篠防煙繞廻疆而結防春巖橘柚影入山堂秋壑芙蓉光浮水殿亦有山童采葛入丹竇而忘歸野老紆花向靑溪而不返山神獻果送出庵園天女持花來遊淨國實杳防之祕訣托幽深之逸境豈直淮南桂樹暫得仙家江左桃源終迷故老而已武都仙鎭靈墟奧域邑動香城山開淨國澗流百道峯云五色谷暗藤斜山髙樹逼千楣鶴列萬栱星懸分林構趾接磴開防臨階竹樹繞棟風煙龕前怪石塔下秋泉綠崖疏逕靑岑拒室霧道相縈煙房互出葉濃磎淨花深嶂宻鳥度難尋猨驚易失檐分石竇地絡金沙丹丘抗月碧洞棲霞松開野路桂列仙家仙鑪柏葉寶座蓮花砌因巖曲橋隨峯返果出天廚香來仙苑玉鑄啟曙金鐺照晚谷思鐘張山悲鐸遠閭閻踐勝銅墨髙情聲飛別邑望動専城懸金道肆刻石山楹千載之後於嗟令名

又益州徳陽縣善寂寺碑爾其碧雞仙宇分絕障於金堤石遙源控長江於玉峽封畿四防龍坰捨衛之壇裏閈三分鹿野經行之地洎蒼鵝上擊銅馬交馳祗園興版蕩之悲沙界積淪胥之痛火炎昆嶽髙臺與鴈塔俱平水浸天街曲岸與猴池共盡於是林衡授矩周官詮揆日之工梓匠揮斤荊客練成風之巧重楹畫栱坐出天霄復樹文閨俛臨電宇雕楣鶴翥泄珠网於星津繡桷蚪伸吐璿璫於月徑綠房丹瑣彩綴晴霞紫閣靑疏光含薄霧春風瓊樹香飄席上之蘭秋水銀塘影數軒中之芰晨光轉卉翻寶宇之龍花溽露低枝蕩眞文於貝葉由是岷英蜀秀攀講序以云趨帶鷰裙鸞仰齊庭而霧合貪機火阻淨施旁流綺羅分解佩之因軒蓋得捐金之所靈妃翳日捨翠幄於香筵仙客停雲落霓裳於寶地

又梓州通泉縣惠普寺碑重欒復棟霧緝霞張繡桷雕楣鸞伸鶴跂珍臺控景羲和紆練轡之因綺榭裁氛屏翳得停鑣之所連甍積翠交玉鎖於星衢洞戶流丹綴金鋪於月竇垂珠网露傍傾漢浦之琛列鐸吟飇上合鈞天之樂淸露花徑飛泉葉戶磵綠苔秋山蒼樹古

又梓州郪縣兜率寺浮圖碑巖花落沼近拂天衣澗葉低陰斜籠寶座宵汀鶴警乘鼔吹而齊鳴曉峽猿淸挾霜鐘而赴節若乃巡碧磴歷崇階瑣窻澄防瓊鋪洞照神姿滿月疑臨石鏡之峯眾馥揚煙似登香鑪之嶽信可下淸人境上配天都爲勝地之先鳴執名山之右契者也龍蟠萬栱防屛翳而髙驤鶴矯千楣冠扶揺而獨運燻詹藹藹云將反覆於櫺軒洞宇寥寥風伯棲遑於戶牖仙娥去月旅方鏡而忘歸寶婺辭星攀圓璫而未返甍湛防若鵬飛而戾九天丹楹聯鶱如鳯翔之據千仞毎至韶光照野爽靄晴遙列郊墟於四野開雲气於千里風恬雨霽煙霧藻天地之容野曠川明光景挾江山之助則有雕簾綉軸排淨域而停輪寶騎銀鞍指珍臺而聳轡於是披岫幌抵巖扄攀翠椱而三休步梁而十憩廊軒外敞淑气長延陰室中開鮮飇自激俯環瀛而極野積蘇非逺出云漢而髙踐靈槎可記眞福地之殊觀香城之巨麗者乎

張文成滄州弓髙縣實性寺釋迦像碑芟毒樹而建祗園防邪山而開福地平原控趙渤海臨齊上衡畢昴之星下瞰衡漳之地浦稱駿瀆馬頰太史之遺蹤地號弓髙龍頟將軍之舊業爰於此地廻構幹堂興八防之香臺辟三休之妙觀龔遂解繩之邑寶綫爭長【一作將】曹丕沈李之郊天花競落螺宮映水枕藕關於黃河魚梵吟風接蜃樓於滄海實棲眞之祕宅爲毓善之神區者哉蓬萊之水三尺孤標碣館之前扶桑之日再中獨立金臺之上俾夫天銷刼石瓊文寫而無窮地入微塵寶字書而不滅

李嶠宣州大云寺碑星楡月桂泛河鼔之天津露柏霜松出巴陵之地道山祗則讓夫荑境海若則輸其珍蔵精衛銜石遇神營而中畱靈蛇吐珠屬良緣而攺獻內則香殿崛起若朱鳥舒翼冠南海之鵬云前則湧

塔化成若皇媧振鱗立東維之鼇柱翕赩璀璨帶璧而垂珠窈窕森沈蔵煙而吐霧瓊林幽其妙境珍衛嚴其象設五通羅漢夾奉金山八部龍王分司玉砌窮壯麗於天巧擬威神於帝室故能使外道摧伏異方歸向四倒八謬瞻柰苑而心廻五蓋六纒經竹園而累盡岑勛西京千福寺多寶佛塔感應碑爾其爲狀也則嶽聳蓮披云垂蓋偃下歘崛以踴地上亭盈而媚空中晻晻其靜深旁赫赫以敞礝磩承陛瑯玕綷檻玉瑱居楹銀黃拂戶重檐疊於畫栱反宇環其璧璫坤靈贔屭以負砌天祗儼雅而翔戶肩架鷙鳥肘擐修蛇冠盤巨龍帽抱猛獸勃如戰色有奭其容窮繪事之筆精選朝英之偈贊若乃開扄鐍窺祕奧二尊分座疑對鷲山千佛發題若觀龍蔵金碧晃耀環佩葳蕤

李邕五臺山淸涼寺碑其山也左溟渤右孟津恆嶽揭其前陰山屋其後五峯對聳四望崇崇蓄陰陽之神秀含造化之奇特毎至丹霄出日俯拍雲霞淸漢無波下看星月可以侔鷲嶺可以辟蓮宮寒暑隔閡於檐楣雷風擊薄於軒牖星樓月殿憑林跨谷香窟花堂枕峯臥嶺尊顏有睟像設無聲觀之者發惠而興敬居之者應如而合道天花覆地積雪交輝梵響乘虛逺山相答珍木靈艸仰施而紛榮神鐘異香降祥而聞聽淒風烈烈詎辧冬春奔澑潺潺不知晨暮

封演魏州開元寺新建三門樓碑山不吝寶貞松大來炎涼未再水濱如積驚和嶠之千丈恧慶氏之百車陳防彭州九隴縣再建龍興寺碑是知摩騰建寺豈滯有爲如來葺門寧妨無著以是因復寺而破性相者以爲空寂兩忘方歸眞諦性相俱在未入妙塗如是則理乖圓對法閡影從俾迷方者盡不得出於三塗溺川者何緣極於五衍茫茫八表盡從心猿浩浩羣生誰調意馬因知空寂與性相同途性相與空寂易軌非性相無以臻空寂非空寂無以見性相是知性相爲空寂之筌蹄空寂因性相而超度如是則寺不得不復道不得不捨之不可猶四教之在躬爲之則無何三乘之別載

居處部【道觀】

陳陰鏗遊始興道館詩紫臺髙不極靑溪千仞余壇邊逢藥銚洞裏閱仙書庭舞經乘鶴池遊被控魚稍昏蕙葉斂欲暝槿花疎徒教斧柯爛防自不淩虛

周正和庾肩吾入道士館詩石橋看舊迹虛空儼眾仙菊潭澑餘水丹竈起寒煙桃花經作實海水屢成田逆愁歸裏閈追問斧柯年

唐王勃秋日仙遊觀贈道士詩石圖分帝宇銀牒洞靈宮廻丹縈岫室復翠上巖櫳露濃金竈靜云暗玉壇空野花常捧露山葉自吹風林泉明月在詩酒故人同待余逄石髓從爾命飛鴻

又尋道觀詩芝防光分野蓬闕盛規模碧壇淸桂閾丹洞肅松樞玉笈三山記金箱五嶽圖蒼虯不可得空望白雲衢

楊炯和輔先入昊天觀星瞻詩遁甲爰皇裏星瞻太一宮天門開奕奕佳气鬱蔥蔥碧落三山外黃圖四海中邑居環若水城闕抵新丰玉檻昆侖側金樞地軸東上眞朝北斗元始詠南風漢君祠五帝淮王禮八公道書編竹簡靈藥灌梧桐艸茂瓊階綠花繁寶樹紅石樓紛似畫地鏡渺如空桑海年應積桃源路不窮黃軒若有問三月住崆峒

李白尋雍尊師隱居詩羣峭碧摩天逍遙不記年撥云尋古道倚樹聽流泉花暖靑牛臥松髙白鶴眠語來江色暮獨自下寒煙

孟浩然淸明日宴梅道士房詩林臥愁春盡開軒覽物華忽逢靑鳥使邀我赤松家丹竈初開火仙桃正落花童顏若可駐何惜醉流霞

劉長卿過包尊師山院詩賣藥曾相識吹簫此復聞杏花誰是主桂樹獨畱君潄玉臨丹井圍碁訪白雲道經今爲寫不慮惜鵝羣

韓翃同題仙遊觀詩仙臺下見五城樓風景淒淒宿雨收山色遙連秦樹晚碪聲近報漢宮秋疎松影落空壇靜細艸香開小洞幽何用別尋方外去人間亦自有丹丘

盧綸過李尊師院詩城闕望煙霞常悲仙路賒寧知樵子徑得到葛洪家犬吠松間月人行洞裏花畱詩千載鶴送客五云車訪世山空在觀碁日未斜不知塵俗士誰解種胡麻

李益同蕭鏈師宿太一廟詩微月空山曙春初謁少君落花壇上掃流水洞中聞酒引芝童奠香餘桂女焚鶴飛將羽節遙向赤城分

李端云陽觀寄袁稠詩花洞晚沈沈仙壇隔杏林潄泉春谷冷藥夜窻深石上開仙酌松間對玉琴戴家溪北住雪後去相尋

武元衡遊昊天觀詩瑤圃髙秋防金閨奉詔辰朱輪天上客白石洞中人佩響泉聲雜朝衣羽服親九重靑祕三秀紫芝新化藥秦方士余桃漢侍臣玉笙王子駕遼鶴令威身嘆逝頺波逺緘詞麗曲春重將淒恨意苔壁問遺塵

賈島過陽道士居詩先生修道處茅屋逺囂氛叩齒坐明月搘頥望白雲精神含藥色衣服帶霞紋毎語瀛洲路多年別少君

許渾重遊蘇州玉芝觀詩髙梧一葉下秋初迢遞重來寄舊居月過碧窻今夜酒雨淋紅壁舊年書玉池露冷芙蓉淺金井煙分薜荔疎從此扁舟更東去仙翁應笑憶鱸魚

趙嘏早出洞仙觀詩露濃如水灑蒼苔洞口煙蘿宻不開殘月色低當戶後曉鐘聲迥隔山來春生藥圃芝猶短夜醮齋壇鶴未廻愁是獨尋歸路去人間步步是塵埃

羅隱聖眞觀劉眞師院詩簾下嚴君卦窻間少室峯攝生門已盡混迹世猶逢山藪師王烈簪纓友戴顒魚跳介象鱠飯吐葛蜂紫飽垂新椹黃輕墮小松塵埃金穀路樓閣上陽鐘野鶴鳶肩寄仙書鳥爪封支牀縱老取箭鶴何慵別久曾牽念閒來肯壓重尙餘靑竹在試爲剪成龍

梁沈約桐柏山金庭館碑銘故仙學之祕上聖攸尊啟玉笈之幽文貽金壇之妙訣駐景蒙谷還光上枝吐吸煙霞變煉丹液出沒無方升降自已下棲洞室上賔羣帝覩靈嶽之驟啟見滄波之屢竭望洲而駿驅指蓬山而永騖芝蓋三重駕螭龍之蜿蜒云車萬乘載旗斾之逶迆此蓋棲靈五嶽未曁夫三淸者也若夫上奧逺言象斯絕金簡玉字之書霜絳雪之寶俗士所不能窺學徒不敢輕慕且禁誓嚴重志業艱劬自非天稟上才未易可擬翹心屬念晚臥晨興餐正陽於停午念孔神於中夜將五芝而延佇飛九丹而宴息九重峣屼玉山璀璨日爲車馬芝成宮觀虹旍拂月龍輈漸漢萬春方華千齡始旦

周王褒靈臺館銘云橋啟館景曜開扉明庭朝禮仙館羽衣鷰履霄去鳬舄晨歸鏈石三轉燒丹七飛昆吾陶鑄丹陽鋈銑畫寫龍文圖開雕篆聲隨地气調均天辯九宮方應萬靈稱善

梁簡文帝招眞館碑夫東瀛淥水三變成田西嶽靈桃千載未子尙以星起牽牛苛首迢遞律生甲子气數杳防況復上游玉淸損之又損髙排金闕之又豈言象之能筌非時節之所辧髙巖郁起帶靑雲而作峯瀑水懸流雜天河而俱灑𨿽日門采藥之地楚望懷椒之歌陽反流沙之魂錦識汾陽之鼎無以諭書銘曰玉二始金書八防道浹地心功浮天外故帝可小惟貞能大徳起同塵善生塞兌保物自然人符交泰掩映綠蘿穹隆紫蓋仙冶之美此焉爲最雄柱千步陽臺百丈水均下矚山逾髙掌野寂云興禽繁山響升虹夕棲丰雷朝上書蔵玉柙藥蘊銀筒燒鉛雜鯉折桂和蔥斧柯𨿽朽碎石無窮

梁元帝衡山九貞館碑簫鼔騰空煙霞相接星辰奪采燈燭非明風牖云梁千門萬戶樓施九柱已同瀬鄕之地山帶五城復類洲之所玉版之經猶蘊金丹之處存焉上月臺而遺愛登景云而忘老欣欣然不知所以而然日暉石瓦東眺靈壽之峯月防玉牀西瞻華蓋之嶺竹類黃金旣葳蕤而防露木似紅蓮且紛披而拂日杯九醞隱淪之車晨至堂開四扇西楹之鐘夜響唐盧照鄰益州至眞觀主黎君碑琳堂郁其峙起星闈忽以環周仰窱以嶙峋下崢嶸以廣朗陰娥假道窺玉女於南軒陽烏廻轡招靑禽於北閣

李湜唐江州衝陽觀碑瑤林寶蕋髣髴三珠之麗邃宇崇堂依稀七寶之飾眞容式備道气殊髙少華金童捧金【疑】鑪而入侍太淸玉女捧眞訣而來儀鑿沼營壇宛在風塵之外藥堂經蔵蕭然松石之間

李觀道士劉宏山院壁記馮山建基鑿石開戶墾磽確以植靈艸撥崢嶸以樹修竹苔駮松徑風吟步虛巖收【集作生】夏雲林散秋色

居處部【道路】

梁簡文帝長安道神臯開隴右陸海實西秦推輪抵赤縣復道向宜春落花依度幰垂柳拂行人金張與許史夜夜尙畱賔

又梁元帝西接長楸道南望小平津飛甍臨綺翼輕軒影畫輪雕鞍承赭汗槐路起紅塵燕姬雜趙女淹畱重上春

又庾肩吾桂宮延復道黃山開廣路逺聽平陵鐘遙識新丰樹合殿生光彩離宮起煙霧日落歌吹還塵飛車馬度

又陳徐陵輦道承雙闕豪雄被五都橫橋象天漢法駕應坤圖韓康賣良藥董偃鬻明珠喧喧擁車騎非但執金吾

又梁庾肩吾洛陽道徼道臨河曲層城傍漢川金門才出柳銅井半含泉日起罘罳外車廻雙闕前潘生時未返遙心從眷然

又陳江總小平臨四逹長楸聽五鐘玉節迎司錦車歸濯龍弦歌聲不息環佩響相從花障蕩舟笑日映下山逢

又唐沈佺期詩九門開洛邑雙闕對河橋白日靑春道軒裳半下朝乘羊稚子看拾翠美人嬌行樂歸恆晚香塵撲地遙

唐歐陽詹棧道銘序立巨衡而舉追氏縋懸纑以下梓人猿垂絕鳥傍危岑鑿積翠以全力梁半空於木棚斜根玉壘旁綴靑泥截斷岸以虹矯繞翠屏而龍踠堅勁膠固雲橫砥平總庸蜀之通途繞岐雍之康莊都邑之能步山川之無脛若水決防如鴻向陽南之北之踵武湯湯躋峨峨以自若臨蒼蒼而不懼

陳徐陵丹陽上庸路碑至如月離金虎泥染石牛薈蔚朝興滂沱晚至而淸蹕才動纎羅不揺髙閈將臨油云自辟陽烏馭日寧懼武賁之功飛雨蔽天無待期門之蓋震維舉徳非曰尙年若發居酆猶莊在漢濤如白馬旣凝廣陵之江山曰金牛用險梅湖之路専州典郡靑鳬赤馬之船皇子天孫鳴鳯飛龍之乘莫不欣斯利渉玩此修渠乍擁節而長歌乃摐金而鳴籟斯實曠世之奇功無疆之鴻烈者也

居處部【關梁】

唐閻伯璵函谷闗賦函谷天險農邦鎭南據二虢北荒三晉洞開一軌壁立千仞徑薦雙合梯苔孤峻世濁先封道康後順逺秦塞近崤陵幽泉脈脈斷峯稜稜增陴霧杳聚柝煙凝髙卑異級坻崿相承靡屆靡究不騫不崩實隄防之樞轄爲造化之緘縢

張翌潼關賦柱史老聃擁仙云而西邁終軍童子建使節而東行文仲不仁廢六關而興誚王元有說封一丸而永淸若用備不虞取諸系象作邦畿之襟帶杜姦宄之來往長墉矗兮云屯層樓赫以霞敞登臨者有知其地雄逾越者無漏於天网亦有孟嘗奔走長宵未曙何白馬之不談學雞鳴而乃去

王啟武關賦縱下客之雞鳴將開莫可任公孫之馬白欲度無由蕭條古壘豈臧文之廢來寂寞空扉似楊僕之遺後

杜顏灞橋賦飛梁黙以霞起防柱其星舒九陌咸湊三條所如

閻伯璵河橋賦卻頓鐵牛駭浮川之魍魎旁飛畫鷁驚入浪之黿鼉竹笮其維不虞於奔濤擘赫金鎖斯纜何懼於層冰皚峨豈比夫虹能象之不可以來往鵲能塡兮不可以經過旣似乎瀑布之界天臺又似乎蓬萊之橫海島華柱上徵殊馬援之標界石臺中聳若鼇力之負山舟形崎嶬似火龍之飲川梁勢聨綿疑海鵬之防翼

獨孤及古函谷關銘序天作崤函俾屏京室崇山廻合連岡叢倚長河屈盤萬里來束崖奔嶺蹙谷扼溪鬭崛起重險爲秦東門截函夏於閫域鎖天府於戶牖外扼八州之咽喉故百二形焉內擁六合之奧區故霸王出焉當其中原鹿駭戰國蝟起嬴氏建瓴山東擇肉宇內持防百萬連衡此關是時也開門而九國師遁振防而二周鼎入奄有大寶遂吞中國洎江返秦璧天祐漢祚髙皇帝提劍而起以遏亂略斬白帝絏降王舉漢中平咸陽廓金城以建都活萬姓於三章取威定功此焉是保停驂塞門憑覽舊國襟帶如故世道不畱秦餘空山漢遺茂艸恐復舟失於壑岸化爲谷萬載之後昧者不知乃刻頌此石以示來裔

皮日休藍田關銘序秀欲染眸危將驚魄

張彧趙郡南石橋銘斡地泉開盤根玉甃虹舒電拖虎步云構力將岸爭勢與空鬭吞齊跨趙警夜防晝月桂虛蟾星羅伏獸謂之鈐鍵撮我宇宙謂之關梁扼我【一作延】戎防質含冰碧文輝藻秀花影全芳苔痕半舊

喬潭中渭橋記丹柱挿於坎陷【一作窞】朱欄赩而電【一作烻】乃虹引成勢猶鵲塡就功濟濟有眾憧憧往來車馬載馳而不危水潦起漲而轉固人思啟者吾其能濟赩赩赫赫轟轟闐闐且周穆之駕黿鼉振千祀也東明之聚魚鼈稱一時也孰若我由之而必達憑之而必安

居處部【城】

唐張嵩雲中古城賦於是魏祖發大號鼓洪鑪天授宏略神輸祕圖北淸獯獫南振荊吳繇是一太陰以建極則廣莫而論都遂徴板榦庀徒卒鏟嶕峣剞崛屼因方山以列榭按長城以爲窟旣云和而星繁亦星連而嶽突月觀霞閣左社右沼汯湧其後白樓防興其前

【闕】

華山爲城賦地控彊秦路惟分陜有太華之作固若崇墉之生險絕壑中抱重巒外掩倚云漢而匝野屏開跨金方而當空黛染千尋壁立萬雉云屯龍盤日月虎視乾坤大河自北而東呀爲濬洫窮谷從中而斷豁若重門誠百二之光宅見九五之天尊況乎天地初霽雲霞四披紅塵滅影碧落標奇宿霧市之气尙疑煙闕聳蓮峯之色不讓文陴顧萬夫之莫向信六國而奚爲岌岌神才言言天設連岸抱九州之路壯气折諸侯之節蕭蕭歸馬想飲窟之初還隠隠輕雷訝鳴鼓之不歇天包地束鳥過雲輕萬仞垂峭千峯入髣髴虹霓盡識旌旗之色依稀星月皆分弧矢之形疑其發迹混茫孕玆重阻假巨靈防山之力衞王者登龍之所陳諷新築峨和城賦元侯以制敵之雄略期方隅之永淸得奔衝之故地剏備守之新城四合分形見岡巒之表裏百堵定制變勝負之虛盈崒云屯而霞起忽虎踞而龍行倚蒼壁以中絕黏赬壤而外明將伐謀禦力制敵投兵馭亭障於振策摧氐羌於矯衡是知地利攸歸兵家大福我有巨防師無遺鏃神謀洞啟而機張天險載興而板築於以巒披岡削嶺門崖谷【此二句一作披岡削嶺門崖塹谷】雉堞霜皜麗譙云矗連山上捧鬭士以之增威峭壁初嚴戎王於焉慟哭矧夫勢雄形固師嚴令肅數萬落於屈指睇連營於寸目何蹔費於經營永無虞於敗覆周城朔方漢得赤阪無制勝之明術徒疲人以勤逺

徐彥伯登長城賦鑿臨洮之西徼穿負海之東隅猛將虎視焉存綱紀謫戍勃興鉤繩亂起連連塢壁岌岌亭壘飛芻而挽粟者十有二年塹山而堙谷者三千餘里黔首之死亡無日白骨之悲哀不已猶欲張伯翳之絕馳棠梨之驕子【棠梨疑作撐犁】曾不知失全者易傾逆用者無成夢驂徴其敗徳斬蛇驗其鴻名板築未艾君臣顚沛六郡沙漠五原旌斾昔者韓信猜叛李陵拘執望極燕臺山橫馬邑戰云愁聚衝飇晦急莫不陵地脈以扣心望天街以隕泣亦有王昭直送蔡琰未還路盡南國亭臨北蠻貯漢月於衣袖裛胡霜於髻鬟𨿽寵盈氊幄而魂斷蕭關至若趙王遷逐馬融幽放去家離土逾沙歷障夢蠨蛸之戶側坐蠮螉之塞上桃李夕兮有所思綺羅春兮遙相望登毀垣以擗摽坐頺隅以惆悵是以衞靑開幕張遼辟土校尉嫖姚將軍捕虜薙垣鋪障鋤亭伐鼓斬元於鐵防之門流血於金河之浦張虎牙以泄憤虯蝟須以蓄怒及夫中郎徇節博望逾邊取劍僕地尋河際天幽海上而萬里竄胡中而幾年銀車薦出玉節仍旋南向國兮樂只北違沙以莞然嗚呼長城之設載逾九百古往今來巋然陳迹窮海戰士孤亭戍客登峻墉陟窮石嗟故里而不見感殊方以殞魄者亦何可勝道哉

李嶠奉使築朔方六州城率爾而作詩奉詔受邊服總徒築朔方驅彼旃裘族正此戎夏疆子來多恱豫王事寧怠遑三旬無愆期百雉郁相望雄視沙漠垂有截北海陽二庭已頓顙五嶺盡來王驅車登崇墉顧盼淩大荒千里何蕭條艸木自悲涼憑軾訊古今慨焉感興亡漢障緣河逺秦城入海長顧無廟堂防貽此中夏殃道隱前業衰運開今化昌制爲百王式舉合千載防馬牛被路隅鋒鏑銷戰塲豈不懷殆勞所圖在永康王車何爲者稱代陳頌章

陳子昻白帝城懷古詩日落滄江晚停橈問土風城臨巴子國臺沒漢王宮荒服仍周甸深山尙禹功巖懸靑壁斷地險碧流通古樹生雲際孤帆出霧中川途去無限客思坐何窮

許渾登故洛陽城詩禾黍離離半野蒿昔人城此豈知勞水聲東去市朝變山勢北來宮殿髙鴉噪暮雲歸古堞鴈迷寒雨下空壕可憐緱嶺登仙子猶自吹笙醉碧桃

符載蘄州新城門頌序度舊址量客土備畚鍤嘯丁壯勃焉而興於是謹刀布以索力拷鼛鼓以蕩气嚴進退以設令立師伍以程課烝徒雷呼萬錘星飛誅惰聳勞間無畱時門臺睥睨霞赩云截如崇山斷岸邈不可向

呂溫三受降城碑銘有拂云祠者在河之北地形雄坦控扼樞會虜伏其下以窺域中禱神觀兵然後入寇甲不及擐突如其來鯨一躍而吞舟虎數步而擇肉塞艸落而邊甿懼河冰堅而羽檄走爰自受命至於中興國無寧嵗景龍二年黙啜彊暴瀆鄰構怨掃境西伐漠南空虛朔方大總管韓國公張仁願躡機而謀請築三城奪據其地跨大河以北向制胡馬之南牧中宗詔許橫議不撓於是畱及之戍斬姦命之卒六旬雷動三城嶽立以拂云祠爲中城東西相去各四百里過朝那而北辟斥疊望幾二千所損費億計減兵萬人分形以據同力而守東極於海西窮於天納陰山於寸眸拳大漠於一掌驚塵飛而烽火燿孤鴈起而刁鬥鳴渉河而南門用晏閉亙漠橫塞揭玆雄壁如三鬭龍躍出大澤並分襟帶各閉風雷俯視陰山仰看昭回一夫登陴萬里洞開日晏秋盡纎塵不來

居處部【署】

唐宋之問和庫部李員外秋夜寓直詩相庭貽慶逺才子拜郎初起艸儀仙閣焚香臥直廬更深河欲斷節勁柳偏疎气耿淩雲筆心揺待漏車叨榮厠儔侶省已恧空虛徒斐陽春和難參麗曲余

蘇頲春晚紫微省直贈內詩直省淸華接建章向來無事日猶長花間燕子棲鳷鵲竹下鴛雛繞鳯凰內史通宵承紫詔中人日晚愛紅妝別離不慣無窮憶莫悞卿卿學太常

冦坦同張少府知庫狄員外夏晚初霽南省寓直兼充節度判官詩黃綬歸休日仙郎復奏余宴居當夏晚寓直防晴初露散星文發雲披水鏡居髙才推獨唱嘉防喜連茹月色揺春闥香煙藹暝廬千門夜警萬象照堦除少孺嘉能賦文彊閱賜書兼曹謀未展入幕志方攄爲奉靈臺帛恭先待漏車貞標不可仰空此樂樵漁

王維和崔員外秋宵寓直詩建禮髙秋夜承明曉過九門寒漏徹萬井曙鐘多月迥蔵珠斗雲開出絳河更慙衰朽質南陌共鳴珂

杜甫晚出左掖詩晝刻傳呼淺春旗簇仗齊退朝花底散歸院柳邊迷樓雪融城濕宮云去殿低避人焚諫艸騎馬欲雞棲

又春夜宿左省詩花隱掖垣暮啾啾棲鳥過星臨萬戶動月傍九霄多不寢聽金鑰因風想玉珂明朝有封事數問夜如何

崔顥奉和許給事夜直簡諸公詩西掖黃樞近東曹紫禁連地因才子拜人用省郎遷夜直千門靜河開萬象懸建章宵漏急閶闔曉鐘寵列貂蟬位恩深侍從年九重初起艸五夜卽成編顧已無官次循涯但自憐逺陪蘭渚作空此仰神仙

岑參西省卽事詩西掖重雲開曙色北山疎雨防朝衣千門柳色連靑瑣三殿花香入紫微平明端笏陪鴛列薄暮垂鞭信馬歸官拙自悲頭白盡不如巖下掩荊扉

常衮晚秋集賢院卽事寄徐薛二侍郎詩穆穆上淸居沈沈中祕書金鋪深內殿石甃淨寒渠花樹臺斜倚空煙閣半虛縹囊披錦翠綉軸捲瓊琚墨潤冰文繭香銷蠧字魚翻黃桐葉老吐白桂花初舊徳雙遊處聫芳十載余北朝榮庾薛西漢盛嚴徐侍講親華扆微吟步綺疏綴簾金翡翠賜硯玉蟾蜍序秩東西逺離憂嵗月餘承明期重入江海意何如

司空曙奉和常舍人晚秋集賢院卽事寄徐薛二侍郎詩藹藹鳯凰宮蘭臺玉署通夜霜凝樹羽朝日照相風

官附三臺首儒開百氏宗司言陳禹命侍講發堯聰香捲靑編內鉛分綠字中綴籖從太史鏘佩揖羣公池接天泉碧林交禦果紅寒龜登故葉秋蝶戀疎叢顏謝徴文並鐘裴直事同離羣驚海鶴屬思怨江楓地逺姑蘇外山長越絕東慙當哲匠後下曲本難工

盧綸和常舍人晚秋集賢院卽事十二韻寄贈江南徐薛二侍郎詩綸閣九華前森沈防仗連洞門開旭日淸禁肅秋天霜滿朝容備鐘余曉唱瑤璫陪羽扇端弁入鑪煙麟筆刪金篆龍綃薦玉編汲書荀朂定漢史蔡邕専禦竹潛通筍宮池暗瀉泉亂叢縈弱蕙墜葉灑枯蓮列署齊遊日重江並謫年登封思議艸侍講憶同筵滄海風濤廣黝山瘴雨偏惟應緘上寶贈逺一呈妍盧綸酬金部王郎中省中春日詩南宮樹色曉森森𨿽有春光未有陰鶴侶正宜芳景引玉人那爲簿書沈山含瑞气偏當日鸎逐輕風不在林更有阮郎迷路處萬株紅樹一溪深

劉禹錫早秋集賢院卽事詩金數已三伏火星西正流樹含淸露曉閣倚碧天秋灰琯應新律銅壺添夜籌商飇從朔塞爽气入神州蕙艸香書殿槐花防禦樓山明眞色見水淨濁煙收早嵗忝華省再來成白頭幸依羣玉府有路向瀛洲

溫庭筠休澣日謁西掖所知詩赤墀髙閣自從容玉女窻扉報曙鐘日麗九華靑瑣闥雨晴雙闕翠微峯毫端蕙露滋仙艸琴上薰風入禁松荀令鳯池春婉娩好將餘潤變魚龍

呂讓楚州刺史防壁記乃築崇基乃剏宏規恱使樂成不亟不遲法度旣備丹素亦施淸气和風旦暮颸颸氛厲不漧笑語是怡大防其中寒暑皆宜駢列鐘鼔間發塤篪劍士伎兒飲食熈熈以寛以容逮於養廝觀及逺邇何物不綏

白居易許昌縣令新防壁記公署吏所命次圖防事取材於土物取工於子來取時於農隙然後丰約量其力廣狹稱其位儉不至陋壯不至驕庇身無燥濕之憂視事有朝夕之利官由是而立政由是而舉民由是而乂建一物而三事成其孰能不韙之哉

劉寛夫邠州節度使院新建食堂記夫爲理之本在於得人燕以尊賢是稱衞以多士是美令防瑗在列而堂館未嚴非所以重樽俎咨帷幄之意也因是從觀馬之舊亭敞公府之新宇增臺陛所以示尊嚴也卜髙明所以啟顧慮也大不逾制崇不近奢榱桷礎闥無不中度翼張四檐洞開雙扉冬霜不到夏日潛卻可以備盤餐之品式可以敍賔主之威儀可以寄琴樽之笑傲可以籌政令之得失

柳宗元盩厔縣新食堂記廩庫旣修學校旣成取其餘材以構斯堂周阿峻嚴列楹齊同其飾之文質階之髙下視邑之大小與吏之品秩不陋不盈髙山在前流水在下可以俯仰可以宴樂

舒元輿禦史臺新造中書院記梁棟甚宏柱石甚偉椽欒楶棁麗而不華門窻戶牖華而不侈名木修篁新姿如舊若升綠云若編靑簫

權徳輿開州刺史新宅記慶農功之隙因恱使之眾合於古常得其時制殖殖廣庭渠渠中堂堂下布武席間函丈工徒不勞裏旅不煩攸介攸止爲仁爲義君子綏之邦人宜之其潔而中禮儉以成徳與夫臧文之山藻趙武之輪奐異矣

又宣州響山新亭新營記乃量日力計徒庸辟於弇內成是夷道華軒峻宇皆據勝勢廣廈疏窻可棲顥气碧山亙日淸流在下跨以虹梁抵玆近郊因玆爽塏乃列營署

居處部【園囿亭臺】

漢班固東都賦是以皇城之內宮室光明闕庭神麗奢不可逾儉不能侈外則因原野以作苑塡流泉而爲沼發蘋藻以潛魚丰圃艸以毓獸制同乎梁鄒誼合乎靈囿

晉張協武館賦於是崇墉四匝丰廈詭譎爛若丹霞皎如素雪璀璨皓旰華璫四垂接棟連阿崥嶱參差朱戶靑鋪幽闥祕閨於是髙樓特起竦峙岧嶤飛甍四注上槪浮霄直亭亭以孤立迎千里之淸飇陽扉南啟陰軒北達春牖左開秋窻右豁仰視云根俯臨天末左思魏都賦菀以武陪以幽林繚垣開囿觀宇相臨碩果灌叢圍木竦尋篁篠懷風蒲桃結陰回淵漼積水深蒹葭贙雚蒻森丹藕淩波而的礫綠芰泛濤而浸潭羽翮頡頑鱗介浮沈棲者擇木雊者擇音若咆渤澥與姑余常鳴鶴而在陰表淸籞勒虞箴思國防忘從禽樵蘇往而無忌卽鹿縱而匪禁

宋謝靈運山居賦爰初經略杖防孤徵入澗水渉登嶺山行紆頂不息窮泉不停櫛風沐雨犯露乘星研其淺思罄其短規非龜非筮擇良選奇翦榛開徑尋石覓崖四山周廻雙流逶迆陵名山而屢止過巖室而披情𨿽未階於至道且緬絕於世纓若乃南北兩居水通陸阻觀風瞻云方知厥所九泉別澗五穀異巘抗北頂以葺館瞰南峯以起軒羅層崖於戶裏鏡淸瀾於窻前修竹葳蕤以翳薈灌木森叢以蒙茂蘿蔦蔓延以攀援香花芬薰而媚秀日月投光於柯間風霧披淸於防岫夏涼寒燠隨時取適此焉卜寢玩水弄石及其二川合流異源同口赴隘入險俱防山首瀬排沙以積岸島倚渚以起阜畦町斸藝合蕋借芳綠葵眷節以懷露白薤感時而負霜

梁沈約郊居賦爾乃傍窮野指荒郊編霜菼葺寒茅構棲噪之所集築町疃之所交因犯檐而刋樹由妨基而剪巢織宿楚而成門借外扉而爲戶旣取陰於庭樾又因籬以芳杜艸則蘋萍芡芰菁藻蒹菇石衣海髮黃荇綠蒲動紅荷於輕浪覆碧葉於澄湖其陸卉則紫綠葹天薯山韭鴈齒麋舌牛唇彘首若乃園宅殊制田圃異區李衡則橘林千樹石崇則雜果萬株並豪情之所侈非儉志之所娛欲令紛披蓊郁吐綠攢朱開丹房以四照舒翠葉而九衢其林鳥則翻泊頡頏遺音下上楚雀多名流嚶雜響或斑尾而綺翼或綠衿而絳顙好葉隱而枝蔵乍間關而來往其水禽則大鴻小雁天駒澤虞秋鷖寒鷘修鷁短鳬翅抨波而起沫翼鼓浪而成珠其魚則赤鯉靑魴纎鯈巨鳠碧鱗朱尾修鱸偃頟小則戲渚成文大則噴流揚白惟鐘巖之隱郁表皇都而作峻蓋望秩之所宗含風雲而吐潤孤嶝橫挿洞穴斜經千丈萬仞三襲九成亙繞州邑欵跨郊坰素煙晚帶白露晨縈近循則一巖異色逺望則百嶺俱靑時言歸於陋宇聊暇日以翺翔獸依庭而莫駭魚牣沼而不綱晚樹開花初英落蕋異林而分丹素因風而雜紅紫靑蓮夜發紅荷曉舒輕風微動芬芳襲余冰懸埳而帶坻雪縈松而蔽野鴨屯飛而不散鴈髙翔而欲下傷餘情之頹暮憂與愁其相溢悲異軫而同歸歡殊萬而並失時復寄情魚鳥歸閒蓬蓽傍闕吳娃前無趙瑟惟以天地之恩莫報書事之官靡述徒重於髙門之地不載於良史之筆長太息以何言羞愧心之非一

周庾信小園賦余有數畝敝廬寂寞人外聊以擬伏臘聊以避風霜𨿽復晏嬰近市不求朝夕之利潘嶽靣城且適閒居之樂況乃黃鶴戒露非有意於輪軒爰居避風本無情於鐘鼓陸機則兄弟同居韓康則舅甥不別蝸角蚊睫又足相容者也爾乃窟室徘徊聊同鑿坯桐間露落柳下風來琴號珠柱書名玉杯有棠梨而無館足酸棗而非臺猶得欹側八九尺縱橫數十步楡柳兩三行梨桃百餘樹撥蒙宻兮見窻行欹斜兮得路蟬有翳兮不驚雉無羅兮何懼坐帳無鶴支牀有龜鳥多閒暇花隨四時落葉半牀狂花滿屋名爲野人之家是謂愚公之谷試偃息於茂林乃久羨於抽簪𨿽有門而長閉實無水而恆沈三春負鋤相識五月披裘見尋問葛洪之藥性訪京房之卜林艸無忘憂之意花無長樂之心烏何事而逐酒魚何情而聽琴

唐王勃九成宮東臺山池賦驛衝情於月道飛峻賞於煙墟指山楹而思逸懷水鏡而神虛復嶂煙廻攢溪霧錯規疊巘於盤龍憲飛泉於掛鶴覆簣而縈巖磴浮芥而環洲崿采拳石於瑤濵搴纎珠於綺薄萍徙楚江之蔕花轉昆墟之萼岫蘊玉而鴻驚浦涵珠而星落嶺分雞秀波連鳯液花鳥縈紅蘋魚漾碧毎至景

沈西防月下東濵峯深夜久潭靜秋新荷抽水蓋薜引山茵雪芝獻液露菊傾津嗣南商之逸興有東海之遐賔保林泉而肆賞混簪紱而同塵何濯纓之有地如攀桂之無因

宋之問太平公主山池賦圖萬重於積石匿千嶺於天臺荊門揭起兮壁峻少室叢生兮劍開削成秀絕蓮華之覆髙掌獨立窈窕神女之戲陽臺向背重復參差反覆翳薈蒙蘢含靑吐紅陽崖奪景陰壑生風奇樹抱石新花灌叢

楊系通天臺賦赫兮烜兮獨出煙雲之表壯矣麗矣迥標天地之中栢梁不同井榦非匹勢岌嶷以山峙體曈曨而景軼中邃窅窱入之者當晝而居昏上跂崚嶒登之者先曙而觀日偓佺於是乎宴處安期於是乎暇逸月上壁而旁飛雲緣梯而下出拂軒楯之宛轉步檐楹之倒影

【闕】

通天臺賦昔漢皇帝幸甘泉宮肆目將逺築臺其中髙居物外若與天通祈列仙之戾止致聖壽之延洪繹繹憑云蹲蹲捧日乾元气以直上倚長空而迥出危檻岧嶤廻途郁律植承露之盤開肅神之室將以接上元朝太一

梁庾肩吾從皇太子出圃應令詩春光起麗譙屣步陟山椒閣影臨飛蓋鶯鳴入洞簫水還澄故渚樹長合前橋綠荷生綺葉丹藤上細苗顧循慙良藻何用擬瓊瑤

陳張正見春初賦得池應教詩遙天收宻雨髙閣映奔曦雪盡靑山路冰消綠水池春光落云葉花影發晴枝琴樽奉終宴風月豈云疲

周庾信登州中新閣詩跨虛淩倒景連云拒少陽璇極龍鱗上雕甍鵬翅張千尋文杏照十里木蘭香開窻對髙掌平坐望河梁歌響開天樂鐘聲徹建章賦用王延壽書須韋仲將龍來隨畫壁鳯起逐吹簧石作芙蓉影池如明鏡光花梁反披葉蓮井倒垂房徒然思燕賀無以預鵾翔

又山齋詩寂寥尋靜室蒙宻就山齋滴瀝泉澆路穹窿石臥堦淺槎全不動盤根惟半埋殘珠墜曉菊細火落空槐直置風雲慘彌憐心事乖

陳徐陵山齋詩桃源驚往客鴻嶠斷來賔復有風雲處蕭條無俗人寒山微有雪石路本無塵竹徑朦朧巧茅齋結構新燒香披道記懸鏡壓山神砌水何年澑檐桐幾度春雲霞一已絕寧辯漢將秦

齊蕭慤臨髙臺詩崇臺髙百尺迥出望仙宮畫栱浮朝气飛梁照晚虹小衫飄霧縠艷粉拂輕紅笙吹汶陽篠琴奏嶧山桐舞逐飛龍引花隨少女風臨春今若此極宴豈無窮

唐盧藏用奉和立春遊苑詩天遊禦輦駐城闉上苑遲光晚更新瑤臺半入黃山路玉檻傍臨灞津梅香欲待歌前落蘭气先過酒上春幸預柏臺稱獻壽願陪千畝及農辰

又沈佺期詩東郊暫轉迎春仗上苑初飛行慶杯風射蛟冰千片斷气沖魚鑰九關開林中覓艸才知荔殿裏爭花並是梅歌吹銜恩歸路晚棲烏半下鳯城來盧照鄰相如琴臺詩聞有雍容地千年無四鄰園院風煙古池臺松檟春云疑作賦客月似聽琴人寂寂啼烏處空傷遊子神

宋之問登越王臺詩江上越王臺登髙望幾回南溟天外合北戶日邊開地濕煙常起山晴雨半來冬花掃盧橘夏果摘楊梅迹類虞翻枉人非賈誼才歸心不可見白髮重相催

又使過襄陽登鳯林寺山閣詩香閣臨淸漢丹梯隱翠微林篁天際宻人世谷中違苔石銜仙洞蓮舟泊釣磯山云連棟起江雨入庭飛信美𨿽南國嚴程限北歸幽情不可再畱步惜芳菲

沈佺期奉和晦日幸昆明池應制詩法駕乘春轉神池象漢回雙星遺舊石孤月隱殘灰戰鷁逢時去恩魚望幸來岸花緹綺繞堤柳幔城開思逸橫汾唱歡流宴鎬杯微臣雕朽質羞覩豫章材

徐彥伯興慶池侍宴應制詩夾道呼翊翠虯天廻日轉禦芳洲淸潭曉靄籠仙蹕紅嶼晴花隔防旒香溢金杯環廣座聲揺妓舸匝中流羣臣相慶嘉魚樂共哂橫汾歌吹秋

又蘇頲詩降鶴池前廻步輦棲鸞樹杪出行宮山光積翠遙相逼水態含情近若空直視天河垂象外俯窺京室畫圖中皇歡未使恩波極日暮樓船更起風又沈佺期詩碧水澄潭映逺空紫雲香輦禦微風漢家宮闕疑天上秦地山川似鏡中向浦廻舟萍已綠分林蔽殿槿初紅古來徒羨橫汾賞今日宸遊聖藻雄又韋元旦詩神池泛濫水盈科仙蹕紆余步輦過縱棹廻沿萍澑合開軒眺賞麥風和潭魚在藻欣游泳谷鳥含櫻入賦歌寄謝乘槎溟海客詎須來此問天河李嶠王屋山第之側雜構小亭暇日與羣公同遊詩桂亭依絕巘蘭榭俯回蹊綺棟魚鱗出雕甍鳯羽棲引泉聊漲沼鑿磴且通溪席上山花落檐前野樹低弋林開曙景釣渚發晴霓狎水驚梁鴈臨風聽楚雞復看題柳葉彌喜防桐圭

劉長卿題幹越亭詩天髙愁望絕亭上柳條新落日獨歸鳥孤舟何處人生涯投嶺徼世業陷邊塵江入千峯暮花連百越春秦臺憐白首楚水怨靑蘋艸色無徵路鸎聲傍逐臣獨醒翻取笑直道不容身得罪風霜苦全生天地仁靑山數行淚滄海一窮鱗流落誰相識空將鷗鳥親

許堯佐石季倫金穀園詩石氏遺文在淒涼見故園輕風思奏樂衰艸憶行軒舞榭荒苔掩歌臺墜葉繁斷雲歸舊壑流水咽淸源曲渚殘虹斂叢篁宿鳥喧空餘林上月長似對金尊

又李君房詩梓澤風流地淒涼迹尙存殘芳迷妓女衰艸憶王孫舞態隨人謝歌聲寄鳥言池平森灌木月落弔空園流水悲難駐浮雲影自翻賔階余蘚石車馬詎喧喧

白居易題周皓大夫新亭詩東道常爲主南亭列大賔規模何日創景致一時新廣砌羅紅藥髙窻防綠筠鎖開賔閣曉梯上妓樓春置醴寧三爵加籩過八珍茶香浮紫筍膾縷落紅鱗輝赫車輿鬧珍奇鳥獸馴獼猴看櫪馬鸚鵡喚家人錦額簾髙捲銀花盞謾巡勸嘗光祿酒許看洛川神斂翠凝歌黛流香動舞巾裙翻繡鸂鶒梳陷鈿麒麟笛怨音含楚箏嬌語帶秦侍兒催畫燭醉客吐文茵投轄多連曙鳴珂更達晨入朝紆紫綬待漏擁朱輪貴介交三事光榮照四鄰甘濃將奉客穩暖不緣身十載歌鐘地三朝節鉞臣愛才心倜儻惇舊禮殷勤門以招賢盛家因好事貧始知豪傑意富貴爲交親

梁何遜七召千門始構百常洞啟激洛開渠防山抗陛延袤水陸曠望東西下臨江海上屬云霓百丈杳以飛跨九層郁律以階梯步三休而更迥塗中宿而方迷雕墻屈曲以交防网戶周流以重積旣陰涔而影響亦叫嘯而廻易沙板金鋪紫柱玉舄煒煌熻赩硱磳摶敞圖雲霧之蔽虧狀神仙之來往璧璫自耀珠綴恆響蜉蝣動而晝喧熠燿飛而夜朗旣臨下以寥泬亦憑髙而泱漭聞疾雷於階陛弄犇星於帷幌亙以曲堂周以洞房北負連闥南注長廊綺疏交映鏤檻相望鷰飛蓮井日照杏梁陽烏鶱其將動云鳯矯而欲翔若乃後沼開源延石崇壤擬昆閬之防比滄溟之防瀁其中則有桂宮栢寢吳臺柘館復道耿介而連云阿閣穹隆而仰漢望虯欄之映水見丹鶴之出岸艷艸奇色臺樹珍名長生靈壽男華女貞河柳垂葉山橊發英翫奇華之春滿摘甘食於夏成此實宮苑之壯麗豈能從我而爲榮

齊王融三月三日曲水詩序芳林園者福地奧區之湊丹陵若水之舊殷殷均乎姚澤膴膴尙於周原狹丰邑之未宏陋譙居之猶褊求中和而經處暌景緯以裁基飛觀神行虛檐云構離房乍設層樓間起負朝陽以抗殿跨靈沼而浮榮鏡文虹於綺疏浸蘭泉於玉砌幽幽叢薄秩秩斯幹曲拂邅廻潺湲往復新蓱泛沚華桐發岫雜夭采於柔荑亂嚶聲於綿羽

宋鮑照淩煙樓銘序伏見所制淩煙樓棲置崇廻延瞰平寂卽秀神臯因基地勢東臨吳甸西眺楚關奔江永瀉鱗嶺相葺重樹窮天通原盡目悲積陳古賞絕舊年誠可以暉曠髙明藻徹逺心矣

唐宋之問早秋上陽宮侍宴序徒觀其離宮別殿彌復道而亙南端髙閣重甍瞰崇墉而連北斗滄洲曉气化爲宮闕之形閶闔秋風亂起金銀之樹防雕輿而式宴簪紼凝嚴披鏤檻而升髙山河在目參光有地遊日月於天邊睨逺無窮見城池於掌上四達分九重之路積樹捎云雙莖當鐵鎖之橋流珠耿漢霞漿玉醴與湛露而俱傾鳯管龍絲雜商飇而共作

陳江總永陽王齋後山亭銘叢臺造日淄館連云錦墻列繢繡地成文吾王卓爾逸趣不羣梅梁蕙閣桂棟蘭枌竹深蓋雨石暗迎曛激流疑疏搆峯似削苔滑危磴藤攀聳防樹影揺窻池光動幕月澄遙漵風淸近壑雪岸難消花園易落髙桐百尺垂楊五株開榮九畹結秀三珠山條紫的水葉紅須抽芳繞霤接翠分衢亭讙旅鶴浦噪驚鳬前列牧馬后招郇伯諷誦楚詩精微沛易叢桂畱賞散金匪惜不羨睢陽還嗤碣石馳聲終古服義無斁

唐歐陽詹二公亭記家有餘糧囿有餘木或掬一抔土焉或剪一枝材焉一心百身蜂還蟻往榛莽可去以自薙瓦甓無脛而奔萃糊白墳以呈素雘頳壤而垂繪通以虹橋綴以綺樹華而非侈儉而不陋煙水交浮嵒巒疊廻精舎奉其旁達都城企其遐際容影光彩揺漪入澗指朱軒於潭底閱云岑於波裏爌熿油油如飛若動

權徳輿許氏吳興溪亭記靑蒼在目潺湲激砌晴煙防嵐明晦萬狀鷗飛魚遊不驚不喁時時歸云來冒茅洞許氏方岸鶡冠支笻竹目送溪鳥口吟招隱則神機自生利欲自薄百骸六蔵之內累無自而入焉有田二頃傅於亭下鎡基之功出於僮指毎露蟬一聲秋稼成實倚杖眺逺不覺日暮

白居易白蘋洲五亭記毎至汀風春溪月秋花防鳥啼之旦蓮開水香之夕賔友集歌吹作舟棹徐動觴詠半酣飄然怳然遊者相顧咸曰此不知方外也人間也又不知蓬瀛昆閬復何如哉

李紳四望亭記春臺視和气夏日居髙明秋以閱農功冬以觀肅成蓋君子布和求瘼之誠志豈徒縱目於白雪望云於黃鶴庾樓夕月峴首春風蓋一時之勝爽無四者之臨眺斯亭之佳景固難儔儷哉淮柳初變濠泉始淸山凝逺嵐霞散餘綺

李徳裕易州臺記澤從雲遊心入水淨俗變於道禮賢存擁篲之風人歌其徳聽訟擬坐棠之化幸三年而政教已成𨿽一日而墻宇必葺以爲先王議事理不忘本君子懷徳人惟求舊況臺易之古臺也壯址仍存昭王燕之賢王也盛徳不泯欲觀古人之象至止可以肅肅如享太牢之味登之可以熈熈

閻伯裏黃鶴樓記州城西南隅有黃鶴樓者圖經云費禕登仙嘗駕黃鶴返憩於此遂以名樓事列神仙之傳迹存述異之志觀其聳構巍峩髙標巃嵸上倚河漢下臨江流重檐翼館四闥霞敞坐窺井邑俯拍雲煙亦荊吳形勝之最也何必賴鄕九柱東陽八詠乃可賞觀時物防集靈仙者哉

符載五福樓記自下而望之也若鼇山冠云蜃气橫天霓裳鶴駕縹緲髣髴及其登也居顥气之中坐靑霞之側惝怳自顧謂生羽翼二江東注萬井如畫耳聞天語目視鳥背雪山嵚岑山與云齊風從中來肌骨淒淒李徳裕懷崧樓記余盡去危堞敞爲虛樓剪榛木而始見前山除宻蓧而近對佳樹延淸輝於月幌畱愛景於寒甍晨憇宵遊皆有殊意周視原野永懷崧峯肇此嘉名且符夙尙盡庾公不淺之意寫仲宣極望之心鄧衮望雪樓記圍蜀之鄙截如巨砥厥郡維彭北西天屏危碧峭靑戛霄磨鯨跳虯奔限蠻隔畨上排雪峯延疊萬重鶴甃瑤駢月積綃鮮振古不泐四節一色皎皎披飄寒錮陰膠光涵二水冷射千里往哲所嘉名之玉壘公來未期畢完瘵凋乃於崇墉作爲麗譙長材羨工不伐不徭趾故規新不僭不驕經之浹辰翚飛迢迢三伏赫曦九野如燒斯焉一登神滌煩銷他日徵黃羊碑召棠下客貢銘永播徳芳

宋文天祥山中防屋上梁文主人未了書癡頗有山癖先人之敝廬在茍安風雨之餘慈母以輕軒來亦愛園林之近頃斸蒼苔之地昉營蘐艸之堂𨿽墻堵之間粗云具體然闔廬之制未畢全功相協厥居聿來胥宇階戺所以行僎介屛著所以肅賔嘉不日成之以時可矣是用戒良梓筮吉辰茀蚴蟉於水端架蜿蟺於云表然後翼之以廡承之以門移石而立庭臯通泉而周戶外淸湍峻嶺爲不斷之藩垣野艸幽花作自然之丹雘老之將至汔可小休昔晦翁愛武夷而不能家歐公卜潁水而非吾土余何爲者乃幸得之未問君王便比賜鑑湖之宅何須將相方謀歸綠野之堂

元張養浩綽然亭上梁文幸今完璧理合廻輈王夷甫宦情旣無哂淸談之多躗錢若水急流而退嘆奇節之鮮儔非有心敢儗乎名賢固無技可呈於治世疇昔之捧檄非詘而今之稅駕何疑人謂歐陽公踐言之遲我喜陶景掛冠之早

居處部【祠廟】

梁庾肩吾亂後經夏禹廟詩金簡泥初發龍門鑿始通配天不失舊爲魚微此功林堂上偃蹇山殿下穹窿侵云似天闕照水類河宮神來導赤豹仙去擁飛鴻松龕撤暮爼棗徑落寒叢仙舟還入鏡玉軸更乘空去國嗟行邁離居泣轉蓬月起關山北星臨天漢東申胥獨有志荀息本懷忠待見欃槍滅歸來松柏同

陳陽愼從駕祀麓山廟詩聖徳憂民暇麾斾謁山靈畫航泛北渚文馬侍東平春浦戈鋋照寒林鐃吹鳴依稀長安驛蕭條都尉城井泉能共動江帆得分行窻幽細网合階淨落花明櫩巢始入燕軒樹已遷鶯菲菲蘭爼馥淡淡桂樽淸銀塘日影晝玉坐舞衣輕

張正見行經季子廟詩延州髙讓逺芳世祀移地絕遺金路松悲懸劍枝野藤侵藻井山雨濕苔碑別有觀風處樂奏無人知

周庾信至老子廟應詔詩虛無推馭辯寥廓本乘蜺三門臨苦縣九井對靈溪盛丹須竹節量藥用刀圭石似臨卭芋芝如封禪泥氄毛新鵠小盤根古樹低野戍孤煙起春山百鳥啼路有三千別途經七聖迷惟當別關吏直向流沙西

周王襃四瀆祠碑靈祠嶽立貝闕云浮寂寥詭怪髣髴神遊姬嬴分國河渭合流桃花春水靈艸孤洲潼鄕河曲汾陰睢壤亂流不度龍門難上河魚送迎江妃來往水開通迹山臨髙掌知以蔵往神以知來榮光離合雲气徘徊水仙遺操津吏餘杯波息川後浪靜澹臺唐楊烱遂州長江縣先聖孔子廟堂碑丹墻數仞吐納雲霞椽屋三間蔽虧風雨璢璃曉辟東宮雀目之窻玳瑁朝懸西漢蛇鱗之桷圖光芒於北斗聖質猶生赫符彩於連珠宏姿可想至於月衡月準山額山庭偘偘星文堂堂日角莫不向之如在疑遊北上之山望之儼然似矚東流之水若夫平南壯烈沈流水於裁碑逐北勲庸【集作元勲】登燕山而刻頌庾太尉新亭之墓尙有黃金鄭康成通徳之門猶存白瓦況乎功苞大象績被蒼生豈使銘典闕如音塵不嗣

王勃益州夫子廟碑探周規於舊宅詢漢制於新都【一作成都】開基於四會之授矩於三農之隙土階無級就擊壤於新懽茅茨不剪易檜巢於故事莊壇文杏卽架椽欒夾【一作樊】谷幽蘭爰疏戶牖儀形莞爾似聞沂水之歌列侍誾如若奉農山之對緇帷曉辟橫組帶於西河絳帳宵懸聚靑襟於北海𨿽秋禮冬詩之化以洽於齊人而宣風觀俗之規實歸於上宰

令狐楚白楊神新廟碑戛若木捎扶桑卑大椿於漆園小蟠桃於東方與夫古墓多悲蕪城早落者不同品矣耽耽沈沈顯敞靚深不風而淸無雲而陰

崔融嵩山啟母廟碑紅葩奪日飛累榭於山間綺綴衝風架廻廊於木末仙人在棟神女臨窻周施玳瑁之椽徧覆琉璃之瓦赤玉爲階甃黃金作門闕山如白岸樹似靑溪羞薀藻於前庭籍生芻於後徑蘭香夾水居然洗沐之資竹帚臨風自隔囂塵之境夢臺雲雨宋玉賦而先驚楚璧山川屈原書而幾倦

楊烱少室山少姨廟碑於是降天渙命司存因其舊迹葺其新廟詳費務議工徒下隴蜀之名材致荊藍之寶玉易者言乎恱使人忘其勞詩者歌乎子來成之不日東西膠葛南北崢嶸繡栭兮云楣光照耀兮奪日桂棟兮蘭橑气氛氳兮襲人皎日登於綺疏奔星下於閨闥珠簾瑇匣上髙閣而三休金柱銀檻巡步廊而中宿窮山海之瓌寶盡人神之壯麗豈直河庭貝闕俯鏡馮夷之都洛水瑤壇旁臨虙妃之館爾其巖嶂重復岡巒左右靑霞起而照天白露生而匝地余基隱嶙仍知萬嵗之亭古木摧殘尙變三花之樹明公舊祀棟宇岧嶤仙女層臺風煙爛漫軒轅之訪大隗先求牧馬之童太一之徵少君直下乘龍之使

居處部【宮室儉約侈秦附】

唐太宗初春登樓卽目觀作述懷詩憑軒俯蘭閣眺矚散靈襟綺峯含翠霧照日蕋紅林鏤丹霞錦岫殘素雪斑岑拂浪堤垂柳嬌花鳥續吟連甍豈一栱眾幹如千尋明非獨材力終借棟梁深彌懷矜樂志更懼戒盈心愧制勞居逸方規十產金

隋薛道衡老氏碑昔軒轅顓頊建國不同太昊少昊邦畿各異舜攺堯都夏遷虞邑歷選前辟義存創造惜十家之產愛兆民之力經始帝居不移天府規摹紫極仍據皇圖下宇上棟務存卑儉右平左墄聿尊制度朝夕正殿不別起於鴛鸞升降靈臺豈更營於鳷鵲【已上儉約】後漢張衡西京賦北闕甲第當道直啟程巧致功期不陁陊木衣綈錦土被朱紫武庫禁兵設在蘭錡匪石匪董疇能居此

唐祖君彥爲李宻檄洛州文上棟下宇著於易爻茅茨采椽陳諸史籍聖人本意惟蔽風雨詎待珠玉之華寧須綈綿之麗故瓊宮崇構商辛以之滅亡阿房崛起秦俗以之傾覆而不遵古典不念前車廣立池臺多爲宮觀金鋪玉戶靑瑣丹墀蔽虧日月隔閡寒暑窮生人之筋力罄天下之資財使鬼尙難爲之勞人固知不可其罪四也

魏曹植七啟彤軒紫柱文榱華梁綺井含葩金墀玉箱溫房則冬服絺綌淸室則中夏含霜華閣緣雲飛陛淩虛俯瞰流星仰觀八隅升龍攀而不逮天際而髙居

晉陸機七徴丰屋華殿奇構磊落髙宇云覆千楹林錯仰綏瑰木俯積堧石敷延袤之廣廡矯淩霄之髙閣秀淸暉於云表騰藻防之奕奕珍觀淸榭嶽立連行雲堦飛陛仰陟穹蒼聳浮柱而虯立施飛檐以龍翔回房璇室綴琳襲玉圖畫神仙延祐承福懸闥髙逹長廊防屬

梁蕭子範七誘冬斬陽木夏伐陰材剞劂之功咸至鉤繩之妙並來擬天文而特建象地戶而髙開麗前修之金屋陋曩日之璜臺若乃緹錦徧室丹靑被土白珠之簾水晶之柱綺井鏤而重葩華桷煥而相拒文石之井瑚之樹紫復峻而連天靑綺髙而幹霧【侈泰附】

恩賚部【錫錄】

唐權徳輿謝追贈父母官表豈謂聖慈曲被孝理是崇當啟匱題主之時有告第漏泉之命感悲霜露禮盛烝嘗自葉流根實荷非常之澤摩頂至踵難酬不次之恩劉禹錫爲杜司徒謝追贈表紫書忽降於重霄蜜印榮加於厚夜星霜增感烝嘗有輝

錢翊代人謝賜官誥表瑯函乍啟光凝紫府之煙寶軸潛舒潤帶金盤之露

柳宗元爲南承嗣上中書門下乞兩河效用狀越敗夫差多防稽納官之子趙摧栗腹卽常平死事之孤何者義烈之餘色气猛厲上將效於國用下欲濟其家聲所以憤激淒愴常思致命者也

李嶠攀龍臺碑酬徳逾於二錢報恩過於一笥闔門受邑寧惟吳漢之子孫舉宗畢侯豈直蕭何之兄弟

恩賚部【奬慰】

唐顏師古爲畱守郡官謝恩詔表九鼎鳬飛八紘魚爛

許敬宗謝敕書表伏開瑤檢等鑿竅而睹虹霓載荷絲言似假翼而騰雲漢精衛銜芻豈究靈鼇之境秋螢繼日安測陽羽之升雕朽爲妍比鏗金之響涸鱗沾潤縱陸海之深

劉禹錫謝手詔慰撫表毎佳馮異推功見稱良史嘗惡樂羊求賞翻謝謗書拳拳血誠天實諒只但以孤根獨立眾口易誣銷骨爲虞撫心是懼樹楊恐防非獨一人采葛畏讒信如三月

宋蘇軾徐州謝奬諭表伏念臣學無師法才與世疎經術旣已不深吏事又其所短累忝優寄卒無異稱寛如定逺之言平平無取拙比道州之政下下宜然乃者河決澶淵毒流淮泗百堵皆作蓋僚吏之勤劬三板不沈乃朝廷之威徳而臣下掠眾美上貪天工獨竊璽書之榮以爲私室之寶此蓋伏遇皇帝陛下天覆四海子養萬民哀無辜之遭罹特遣吏以存問旣捐免其賦調又飲食其饑寒所以錄臣之微勞蓋將責臣之來效臣敢不躬親畚築益修今嵗之防安集流亡盡復平時之業庶殫朽鈍少補絲毫

唐元稹謝禦札狀宸翰忽臨天章煥發舞鳯廻翔於懷抱飛龍顧盼於縑緗豈獨之子孫便合鏤於肌骨

恩賚部【賜歷】

梁簡文帝謝賜新曆表璿籥環璣鳯司肇律觀斗辧气玉琯移春萬福惟新克固天保五司告肇萬壽載光琯葉璧輪慶休寶歷班和布政懸闕徇道式敬授之典載闡浹辰之敎

沈約謝賜新曆表竊惟觀斗辧日馭生爲本審時分地稼政莫先何則勝殺無舛拘忌之理難忽珠璧有徴禮節之原攸序

王僧孺謝歷表竊以龍馭不爽靡見侵薄鳯職是司曾無昃朓璧聯珠璨輪映階平義實明時事惟均政固以先天其餘始執杓驗其平分九瀛仰化萬防依朔宋歐陽修謝賜歷日表聖人在上天地節陰陽和一日十二辰五星二十八舎皆安次而行四時八風六律二十四气各應時而至臣愚幸同萬物俱被長育而得與艸木自別使知寒暑之期聰明睿智天縱多能向因萬機之餘親閱上元之律以授百職以同萬方而臣官任轉輸兼司案察乃加正朔於四海頒政教於明堂陛下總其要而舉其大端至於經時節勸農桑丰凶勤蓄積順時令察姦邪則臣敢不守其職而行其小者庶無失業以答洪恩

王安石謝賜歷日表淸臺課歷肇明一嵗之宜列郡仰成欽布四時之事躬包歷數政順璣衡齊日月之照臨體乾坤之闔辟考觀新度逺存堯象之明推步大端猶得夏時之正盡俯仰察觀之理槪裁成輔相之宜嵗事備存詔文偕下先天誕告間無杪忽之差率土逢占驗若節符之合恭承睿防順考時行贊聖神化育之功極天人和同之效奏而行政期不戾於陰陽推以治人庶克躋於富壽

蘇軾謝賜歷日表迎日推防𨿽曰百王之常後天奉時惟我二後之徳伏讀詔防灼知聖心【中謝】伏以嗣歳將興舊章畢舉三朝受海內之圖籍七月陳王業之艱難冬有祁寒知民言之可畏陽居大夏識天地之至仁故於頒朔之初更下布新之詔恭惟太皇太后皇帝陛下視民如子以國爲家振廩勸分人自忘於艱嵗消兵去殺天必報之丰年臣敢不省事淸心貴農時之不奪思患預備期嵗計之有餘庶竭微誠少裨洪造

晁補之齊州謝賜歷日表恭惟陛下修身以道求端於天璧合珠聯煥三辰之順晷雲行雨施肇萬物之革心𨿽嵗事之宜班本王功之最急璣衡潛運孰知聖治之日新銚耨時修已覺丰年之气應

又於河中府謝歷日表本諸修已𨿽聰明睿知足以臨用此求端蓋風雨霜露無非教將以撫五辰而熈績和三事以敍功臣職在牧民欣於奉令土牛將磔猶歌二日之鑿冰玉燭可調願頌丰年之多黍

梁庾肩吾謝歷日啟淩渠所奏望旣符鄧平之言錙銖皆合登臺視朔覩云物之必書拂管移灰識權衡之有度初開卷始暫謂春畱末覽篇終便傷冬及徘徊厚渥比日爲年

恩賚部【賜衣】

唐張晏謝春衣表執領襘而抃舞失次被纎柔而顧盼增輝舉體動容旣安且吉在身不稱恐招鵜翼之譏居任無功叨受鶴紋之賜

宋蘇軾謝對衣金帶馬表被三品之服章君子所以昭令徳分六閒之駔駿朝廷所以旌有功顧惟何人亦與玆寵拜恩俯僂流汗交幷伏念臣人微地寒性迂才短襲布韋而自薦偶忝縉紳駕欵段以言歸終安畎畝豈謂便蕃之錫萃於衰病之軀此蓋伏遇皇帝陛下總覽眾工財成大化至誠樂與有緇衣之好賢俊民用章無白駒於空谷不違寒陋亦被光華攬佩以思遂識斷金之義舉鞭自誓敢忘希驥之心

又表慨然攬轡敢有意於澄淸束以立朝尙可言於賔客

又表漢官三服已分宻麗之珍唐監八坊復下權奇之駿拜嘉甚寵省已何功伏念臣受材迂疎賦命寒蹇幼師季路止服縕袍長慕少遊欲乘下澤目重金之耀神驚四牡之良俛仰自維周章失次此蓋伏遇皇帝陛下憂勤黎庶寤寐儁賢故損廏庫之儲以廣英雄之彀致玆孱陋亦被寵光臣敢不求稱於衷益鞭其後薄徳盛服當戒維鵜之篇彊力安邦庶幾有駜之頌又表枯羸之質匪伊垂之而帶有餘斂退之心非敢後也而馬不進

又謝賜衣襖表齊官三服已寛卒嵗之憂漢札十行更佩先春之暖恩均吏士聲動華夷伏以禮著始裘詩歌無褐邊陲更戍本爲臣子之常朔易早寒特軫聖神之念惟徳具物豈曰無衣恭惟皇帝陛下廣運聰明力行恭儉威風傍振方戰栗於天驕溫詔下融遂流澌於河凍旣無功而坐食實有愧於解衣敢不推廣朝廷之仁益收凍餒申嚴祖宗之法少肅惰媮庶收汗馬之勞以解濡鵜之誚

晁補之謝賜春衣表勾萌畢奮慶賜可行土牛久飭於送寒豳籥未歌於逆暑乃眷造庭之彥爰開在笥之良肆有等差均於覆被宜人布政育物爲功卉皮自適於陰陽氄毨同和於天地旣陶無外之化亦沾咸若之恩織篚亂流豈惟加五百里之逺女工同燎故復半三十日之收矧是具寮與之同體適及風雩之後大頒帑帛之珍君賜足榮不嘆無衣之七王章有分庶逃終褫之三

楊億謝賜衣表鳥獸氄毛俯及嚴凝之衣裳在笥爰推賜予之恩在渙汗之所霑𨿽容光而必照如臣者任叨符竹地僻甌吳奉漢昭之六條方深祗畏分齊官之三服忽荷頒宣纂組極於纎華純綿加於麗宻璽書下降竊窺云漢之文驛騎來臨更重皇華之命但曵婁而增惕實被服以難勝矧於戎行亦膺天寵幹城𨿽久皆無汗馬之勞守土何功獨懼濡鵜之刺

唐崔行先謝賜春衣狀禦府紈素耀晴景於三春天宮蘭麝襲回風於十步

令狐楚謝賜春衣牙尺狀推漢後解衣之恩寵錫春服稽有虞審度之典榮頒象尺樂官考正無累黍之差女禦裁縫有奪朱之麗而況端平皎潔無慙七寶輕盈綷防不謝六銖此臣所以捧觀而似睹鈞衡拜服而如生羽翼

又謝賜冬衣狀司寒肇至命服載新降自九霄來經千里錯鳥章於襟帶奮龍文於素箋兼並縟麗備極瑰奇木石之姿過鮮飾冰霜之气頓減嚴凝

李商隱爲滎陽公謝賜冬衣狀臣叨重寄適控遐陬地𨿽五鎭之沖气得四時之正毎應律顓頊司辰當二日之鑿冰則殊豳野及兩楹之飛雪無異朔山重以賨布少溫蠻綿乏暖方求麗宻以禦嚴凝豈望司服頒衣貴臣傳詔綾裁飛鵠絮裛仙蠶白分椒壁之光紫奪蘭芽之色已均下將仍逮連營晏子狐裘故何彰於國儉王恭鶴氅風流不自於君恩被服有輝負戴無力謹當上宣殊渥下拊多寒均大袑於瑯琊變無襦於蜀郡粗令康泰以塞貪叨

又爲濮陽公涇原謝冬衣狀恩極解衣榮加降繭戴山未重負日非暄臣謬領藩垣適當戎狄惟憑廟算粗展軍威絕塞獵廻幸無警急髙烽火過但報平安直以地勢多陰川形稍背三伏常聞於屏箑九秋尋訝於垂繒代馬蹔嘶隴山無葉燕鴻未過涇水先冰是以毎降王臣仍迂禦筆緘封垂露寵錫禦冬非玉女裁成卽仙人織出徒驚在笥莫匪因鍼始顧孱微深懼不勝冠帶旋蒙被服便如能執干戈徧逮軍前歷霑麾下達喜气而陳根復秀動歡聲而蟄戶潛開華楚成行曵婁塞路宋謝莊謝賜貂裘啟匭法衽開華有耀靡毫柔毳黯鑑自凝防越綴翚光逾緝燕嚬笑不妄韓裳勿假續有昭庸楚纊爰逮歡忭自歌而同委衾之澤勤劬未報而叨解裘之寵空荷榮施徒賁微軀承恩必識服以淪生銘恱之情罔知所寘

齊王融謝敕賜禦裘等啟云衣降授仙裾曲委榮振素裏澤駭蓬心昔漢帝解裘不獨前寵曹王禠帶復降今恩

又謝竟陵王賜衲裘啟降飾自尊垂榮及賤玉不純曾波奪采南陸方永北風日壯無衣無褐發念聖衷而挾纊之問毎流解裘之賜偏委

梁皇太子謝敕賚魏國所獻錦等啟山羊之毳東燕之席尙登髙之文北鄴之錦猶見胡綾織大秦之艸戎布紡菟之花

梁元帝爲江夏王安丰謝東宮賚錦啟舒將並石堪來暮雨縈持結纜剰可蕩舟秦川書字妙能八體鄴縣登髙眞堪九日宋姬贈馬未足爲榮馮暖乘車方玆非寵

又謝東宮賚辟邪子錦白褊等啟江波可濯豈借成都之水登髙爲艷取映鳯凰之文至如鮮潔齊紈聲髙趙縠色方藍浦光譬靈山試以照花含銀燭之狀將持比月亂含璧之暉

庾肩吾謝武陵王賚絹啟淸河之珍丘園慙其束帛關東之妙潛織陋其捲綃遂使鶴露宵凝輕絺立變鴈風朝急冶服成溫

又謝武陵王賚白綺綾啟圖云緝鶴鄴市稀逢寫霧花叢臺罕遇𨿽復馬均騁思比巧猶慙虞卿受金方恩未重此扁舟獨返燕路有心載寶言歸銜珠無日又謝東宮賚內人春衣啟階邊細艸猶推綟葉之光戶前桃樹反訝藍花之色遂得裾飛合燕領鬭分鸞試顧采薪皆成畱客

陳周正謝東宮賜縠袍啟或儔名麗辭等質輕霧或色華少海用寶叢臺或粲彼三英縫玆五緎品頒嵗襲綠奪春耕蒿席可充縕袍易足

梁沈約謝賜軫調絹等啟霜紈雪委霧縠冰鮮昔劉氏歸國未聞漢儲之禮曹植還藩非降魏兩之賜恩愈枉道賁深束帛

又謝敇賜絹葛啟素采冰華絺文霜潔變溽暑於閨閤起涼風於襟袖

又謝齊竟陵王賚母赫國雲气黃綾裙襦啟竊以積絲成防抽繭騰花巧擅易水之間價貴叢臺之下梁簡文帝謝東宮賜裘啟物華雉毳名髙燕羽才慙齊相愧白狐之飾徳謝漢蕃均黑貂之賜地捲朔風庭流花雪故以裾生惠气袖起陽春荷澤知慙瞻恩興戀梁任孝恭謝裙襦啟加以庭闕桑麻室空機杼牀無暖席桁靡懸衣值蓬捲北郊鴈飛南浦雪闇河陰冰生海岸而繩帶屢盡苦風霜之切敝履恆穿踐泥沙之凍自憐袖短𨿽內手而猶寒毎恨衣輕徒斂襟而彌愴劉孝威謝賚錦被啟色艶蒲桃采逾聯璧鄂君慙繡楚侍羞珠𨿽復帝賜鶴綾客贈鴛綺髙懸麗藻逺謝鮮明漢老恱其怪文魏馬驚其香气

劉孝儀謝晉安王賜銀裝絲帶啟雕鏤新奇織制精潔越中玉女不得關思上方名匠莫能議巧人情駭觀如見買臣之綬望貌移姿似逢子訓之術

周庾信謝趙王賚皁羅袍袴啟懸機巧綜變躡奇文鳯不去而恆飛花𨿽寒而不落披千金之暫暖棄百結之長寒永無黃葛之嗟方見靑綾之重對天山之積雪尙得開衿冒廣漠之長風猶當揮汗白龜報主終自無期黃雀謝恩竟知何日

又謝明皇帝賜絲布銀錢等啟比年以來恆有闕乏白社之內拂艸看冰靈臺之中吹塵視甑懟妻狠妾旣嗟且憎瘠子羸孫虛恭實怨王人忽降大賚先臨天帝賜年無逾此樂仙童贈藥未均斯喜張袖而舞鶴欲來撫節而歌行雲幾斷所謂舟檝無岸海若爲之反風薺麥將枯山靈爲之出雨況復全抽素繭雪阪疑傾並落靑鳬銀山或動是知靑牛道士更延將盡之命白鹿眞人能生已枯之骨𨿽復防山超海負徳未勝垂露懸鍼書恩不盡蓬萊謝恩之雀白玉四環漢水報徳之蛇明珠一寸某之觀此寧無愧心直以物受其生於天不謝謹啟

又謝趙王賚絲布啟去冬凝閉今春嚴勁霰似瓊田淩如鹽浦張超之壁未足鄣風袁安之門無人開雪覆鳥毛而不暖燃獸炭而逾寒逺降聖慈曲垂矜賑諭其蠶月殆罄桑車津實秉杼幾空織室遂令新市數錢忽疑販防平陵月夜驚聞衣妾遇新縑自然心伏妻聞裂帛方當含笑莊周車轍實有涸魚信陵鞭前元非窮鳥關尹津梁之織鄴地雙絲扶風彩文之機仙園獨繭

恩賚部【賜食】

唐王維敇賜百官櫻桃詩芙蓉闕下會千官紫禁朱櫻出上闌才是寢園春薦後非關禦苑鳥銜殘歸鞭競帶靑絲籠中使頻傾赤玉盤飽食不須愁內熱大官還有蔗漿寒

又崔興宗和詩未央朝謁正逶迆天上櫻桃錫此時朱實初九華殿繁花舊雜萬年枝全勝晏子江南橘莫比潘家大谷梨聞道令人好顏色神農本艸自應知韓愈和張員外敕賜百官櫻桃詩漢家舊種明光殿炎帝還書本艸經豈似滿朝承雨露共看賜出靑防香隨翠籠擎初到色照銀盤瀉未停食罷自知無所報空然慙汗仰皇扃

劉禹錫代武中丞謝賜新茶表效參藥石芳越椒蘭顧蘭露而慙芳豈蔗漿而齊味

柳宗元謝新茶表況玆靈味成自遐方照臨而甲拆維新煦嫗而芬芳可襲調六气而成美扶萬壽以效珍豈臣賤微膺此殊錫銜恩敢同於嘗酒滌慮方切於飲冰

韓翃爲田神玉謝茶表榮分紫筍寵降朱宮味足蠲邪助其正直香堪愈病沃以勤勞飲徳相歡撫心是荷吳主禮賢方聞置茗晉臣愛客才有分茶豈如澤被

三軍仁加千乘

宋範仲淹謝賜鳯茶表念犬馬之微志錫龍鳯之上珍香掩靈芝味滋甘醴濯五神之精爽祛百疾之防煩允彰仁壽之恩特出聖神之眷謹當餅爲良藥飲代凝冰思苦口以進言勵淸心而守道上酬君父旁質神明唐劉禹錫代武中丞謝新柑表黃苞輝穎雕俎增華芬芳初佐於天庖慶賜忽霑於凡口甘逾萍實剖食旣同於楚謡寒比蔗漿析酲何慙於漢史

柳宗元爲武中丞謝賜櫻桃表含桃之羞時令攸貴況今采因禦苑分自天廚使發九霄集繁星而積耀味調六气承湛露而不晞盈眥而外被恩光適口而中含渥澤顧慙素食彌切自公豈徒君子所先遂厭小人之腹

錢翊嘉防節爲宰相謝酒食狀嘗珍而食指先驚敢忘盈滿竊位而憂心已醉寜待獻酬

常衮重九謝賜餻酒等狀月戒時淸風應律宜於長久欣聖祚之壽昌復見芳華喜陽數之重合時恩忽降節賜薦加綠芋金茅紫蔗筠節茱萸淸酒嘗聞舊俗之傳薏苡稠餳今睹靈珍之味

元稹謝賜設狀空懷滿腹之慙未有沃心之鯁旣充膚革誓竭肺肝

李商隱爲滎陽公赴桂州長樂驛謝敕設狀臣階緣薄技塵辱修塗揚執防之讀書𨿽無非聖董太中之對防何補淸時忽委廉車乍離閨籍誠欣列土實耿辭天然猶食指告祥朶頤有慶爰於近驛式降貴臣酒自堯樽饌分禹膳【集作殷鼎】下沾將校旁耀路岐況臣平生本實孤賤懷書奉役久無黔突之謀入國展儀且懵殽烝之禮飽期滿腹醉更憂心終虞負乘之災無報雲天之施苑咸爲晉公謝賜車螯蛤蜊等狀昔周美康侯特沾蕃庶之錫漢崇張禹亟覃賜饌之榮才不逮於前賢而遇毎深於曩眷

於邵謝賜柑子啟江潭所出見重於南州苞茅入貢逺歸於北闕陛下念其野次賜及微臣顧萍實以虛言非蔗漿之足擬分甘絕少竊荷於恩私食椹懷音敢忘於報效

周庾信謝趙王賚幹魚啟澧水朝浮光凝朱鼈文鰩夜觸翼似靑鸞況復洞庭鮮鮒溫湖美鯽波瀾成雨鱗甲防寒不勞獅子之亭卽勝雷池之長翻驚河伯獨不愛人足笑任公終年垂釣

又謝趙王賚米啟丹烏銜燧旣集西周黃雀隨車還飛東市漬而爲種不無霜雪之精取以論兵卽有山川之勢某陋巷簞瓢櫛風沐雨剝楡皮於秋塞掘蟄鷰於寒山仰費國租遂開塵甑非丹竈而流珠異荊臺而炊玉東方朔之捧米旣息長饑西門豹之墾田方慙此賚梁劉孝威謝東宮賜聖僧余饌啟齊桓柏寢之器周穆軒宮之寶乳糜香飯素糗漿五杏七桃靈仙棗莫不气馥上天薰流下界石崇芳果金穀僅於萬株陳湯木滋杜陵幾於千樹猶自髙謝珍奇多慙品族又謝東宮賜淨饌啟糜獻牛牧飯出龍宮千品甘露之食百花珍藥之果餅兼髓乳漿苞蔗防雕盤流其滋防寶器委其色香足使三世長者羞彼識味一角仙人恥其咒術

陳徐陵謝敕賜祀三皇五帝余饌啟竊以甘泉之殿舊禮羲農長樂之宮本圖堯舜自東京晚世曠代無聞西漢盛儀復覩今曰金壺流十旬之气玉案備千品之羞昔絳羅爲薦旣延王母紫蓋爲壇允招太一同斯美號理致眾星臣以餘年豫開淸祀如陪瑤席遂飲瓊漿梁劉孝威謝東宮賚鹿脯等啟上林絕胡人之搏禁地無張京之犯而猶有班超遊獵李廣馳射逺歸於廚吏入貢於臘人形圖三事之車影入九仙之鏡

梁劉孝儀謝東宮賚酒啟異五齊之甘非九醞之法屬車未曾載油囊不得酤試儔仙樹葛泥首才比蒲桃孟他銜璧

又謝晉安王賜宜城酒啟嵗暮不聊在陰卽慘惟斯二理總萃一時少府鬭猴莫能致笑大夫落雉不足解顏忽值瓶瀉椒芳壺開玉液漢樽莫遇殷杯未逢方平醉而遁仙羲和耽而廢職仰憑殊塗便申私飲未矚罍恥已觀幘岸傾耳求音不聞霆擊澄神宻眂豈覿山髙愈疾消憂於斯已驗遺榮忽賤卽事不欺酩酊之中猶知銘荷

庾肩吾謝湘東王賚米啟味重新城香逾滍水連舟入浦似彥伯之南歸積地爲山疑馬援之西至不待沙同新渝之再熟無勞拜石均遼倉之重滿

又答湘東王賚稉米啟防斛瀉珠嘉聞陶量翻庭委玉欣見馬圖

又謝東宮賚米啟滍水鳴蟬香聞七里瓊山合穎租歸十縣肩吾人慙振藻徒降雲間之松職濫便繁空撤家丞之俸成珠委地事重逢仙遊玉爲糧珍逾入楚𨿽復激水滄流不待監河之說春風掃地方誚文學之篇齊謝脁謝隨王賜紫梨啟將恐帝臺妙棠安期靈棗不得孤擅玉盤獨甘仙席

梁庾肩吾謝賚梨啟睢陽東苑子圍三尺新丰箭谷枝懸六斤未有生因粉水產自銅丘影連鄧橘林交苑柿逺薦中廚爰頒下室事同靈棗有願還年恐似仙桃無因畱核

又謝蒙賚朱櫻啟成叢殿側猶連制賦之條結實西園非復黏蟬之樹異合浦之歸來疑藏朱實同秦人之逐彈似得金丸

恩賚部【賜服用】

唐謝觀淸明日恩賜百官新火賦木鐸罷循乃灼燎於楡柳桐花始發賜新火於公卿由是太史奉期司烜不失平明鉆燧以獻入匍匐當軒而奏畢初焰猶短新煙未宻觀夫電落天闕紅排內垣乍歷闈瑣初辭渥恩振香鑪以朱噴和曉日而焰翻出禁署而螢分九陌入人寰而星落千門暖逐來命風隨逸騎入權門見執熱之象閱有司識燭幽之義燿燿當門煙助松篁之茂熒熒滿目焰如桃李之春然後各爨鼎鑊輝膳官爭焚鑪炷競爇膏蘭銷冷酒之餘毒卻羅衣之曉寒韓濬淸明日賜百寮新火詩朱騎紅燭天廚賜近臣火隨黃道見煙繞白楡新榮耀分他日恩光拱紫宸更調金鼎味還暖玉堂人灼灼千門曉輝輝萬井春應憐螢聚夜瞻望及東鄰

又王濯詩禦火香殿華光及侍臣星流中使馬燭耀九衢人轉影連金屋分輝麗錦茵焰迎紅蕋發煙染緑條春助律和風早添鑪暖气新誰憐一寒玉猶望照東鄰

梁簡文帝讓鼔吹表寛博爲善不飾被於聲明緣寵成功未增榮於鐃管豈宜響芳樹於西河鳴朝飛於黑水彼已之譏可懼屍素之誡知慙

江淹爲齊髙帝讓前部羽葆鼔吹表臣聞國容軍禮旌羽昭其華車騎品第鑾蕤藹其飾世教以之垂采民聽以之流文故勒岫銘海之功鞞革寫其詠戡難夷邦之業管竹凝其聲朱露云旣錫上徳玉山芳樹以被奇勲

陳江總謝勑給鼓吹表略尋近古逖聽前事王文憲匡佐革命沈隱侯經綸始運騎吹之榮猶難忝冒以臣況此寔非倫輩豈可更崇文物重假名器髙臺迢遞未朱夏而登臨芳樹華滋非靑春而奏曲

宋李綱謝賜鞍馬表端一心而觀萬化操八柄以馭羣臣念其驅馳之勞錫以駢蕃之寵壯元戎之十乘解左服之兩驂偉然神駿之姿被以連幹之飾臣敢不仰承睿眷俯罄愚衷誓不與賊以偕存顧𨿽捐軀而何惜餘齡尙在𨿽無據鞍矍鑠之姿將命不愆或遂攬轡澄淸之志

播芳大全代嗣秀王謝賜玉帶表寶玉之展於親允嚴國典鞶厲之昭其數莫重身章緬考靑編無如蒼籙麟經紀夏璜特畀於魯公馬史垂芳衛寶並貽於康叔𨿽侈瑰奇之賜未聞佩服之華疇若熈朝誕加殊寵鼎來圭璧之輝賁及碔砆之陋恩光有爛絢寜王圃之明屬籍本疎邁衛公於闐之賜諦觀虹璞深靦鵜梁宗英追琢俱粲然其可觀磐石藩維豈垂之而如隊種西昆之羣玉表東平之十圍昌熒盩綬之照映翠緌之飾獨羞駑鈍上玷龍光

唐呂溫代鄭相公謝賜防狀吏考三十始秩銀靑戰勛十二乃號柱國必資具美方錫殊榮於是有命服以朝加防於戶將勸勞而責實亦馭貴而崇名禮異其數物盛其榮新其閈閎賜之棨防衡門燕雀乍相賀於朱楹武庫龍蛇忽追飛於陋巷

白居易中和節謝賜尺狀中和戒節慶賜申恩當晝夜平分之時頒度量合門之令況以紅牙爲尺白金爲寸美而有度煥以相宣逮下明忖度之心爲上表裁成之徳𨿽恩光下濟咫尺之顏不違而屍素內慙分寸之功未效

又淸明謝賜火狀節遇蔵煙時當攺火助和气以發滯表皇明而燭幽降實自天非因楡柳之燧仰之如日空傾葵藿之心

齊映爲趙相公謝馬狀豈徒體合鑄金法相皆備而乃足符歷塊驥徳是稱當攬轡之際思六合於如琴執鞭之辰度三代之得防

李商隱爲滎陽公謝借飛龍馬送至府界狀梁懸蜀鐙幾覆吳鞍毎多曵練之疑不假著鞭之力倐逾秦甸將復周閒照地回光瞻天送影長亭欲別未期東道而來雙闕儻嘶願附北風之思

又爲滎陽公謝端午賜物狀五神定位祝融施長養之功六律均和蕤賔有酢酬之義故節推戴禮日著漢儀彼艾人逺具於嵗時角黍近標於風土乃耆舊聞之末亦君親慶賜之原敢希瘴嶠特降幹文輕縞染衣眞金備器海綃掩麗渠椀蔵珍拜受若驚跪捧如失嘗衣國僑之紵被服多慚久攜顏氏之瓢捧持未慣當晝而不假交扇白日而惟宜飲冰

梁簡文帝謝敕賚方諸劍等啟才發紫函雕奇溢目始開泥檢麗飾交陳已匹丹霞之輝乍比靑雲之制又謝敕賜玉佩啟昉田麗彩槐水鏤文飾以金闕之珠制以魯班之巧故以裾端照色影外生光恩發內府猥垂霑賜臣方溫謝徳比振慚聲

梁劉孝儀謝始興王賜花紈簟啟麗兼桃象用洽昏明便覺夏室已寒冬裘可襲𨿽九日煎沙香粉不棄三旬沸海團扇可捐

梁簡文帝答定襄侯餉臥簟書筠篁多品篠簜雜名校色比奇獨此爲貴自含蒼紫似久暴於柯亭乍舒黝素若屢沾於湖水三伏余炎九折成用便可旅食南館髙臥北窻

又答南平嗣王餉舞簟書濯龍之木文飾壇淮南之臺紫羅爲薦未若五離九折出桃枝之翠筍綺爛霞舒制雲母之修竹南湘防淚諭此未奇東宮赤花擬之非妙

梁元帝謝東宮賚寶枕啟泰山之藥旣使延齡長生之枕能令益壽黃金可化豈直劉向之書陽燧含火方得葛洪之說況復重安玳瑁獨勝瑰材芳松非匹柟橊未擬【吳書張紘見柟猶愛其文而爲作賦劉向別錄云向有芳松枕】

齊王融謝竟陵王示扇啟竊以六翮風流五明气重若此圓綃有兼玩實輕逾雪羽潔並霜文子淑賞其如規班姬儷之明月豈直魏王九華漢臣百綺

又謝弓啟摛藻蕙樓暢藝蘭苑敷積玉於風筵疊連珠於月的園掩秀鄴水慚奇揖讓未工濫升下飲之賞操弧反正謬奉招賢之錫文韜鏤景逸幹捎云玩溢百齡佩流千載

梁簡文帝謝賚扇啟文筠析縷香發海檀肅肅淸風卽令象簟非貴依依散防便覺夏室含霜飲露淸蜩應三伏之修景羣飛黃雀送六月之南風蔽日垂陰薰澤慙采浮涼滌暑蘋末愧吹聖人造物之巧俯萃庸薄王府好玩之恩於玆下被

又謝賜善勝刀啟水鍔含采雕琰表飾名均素質神號脫光五寶初成曹丕先荷其一二勝今造愚臣總被其恩賜韓非之書未足爲比給博山之筆方此更輕梁元帝謝東宮賚花釵啟茝亂九衢花含四照田文之珥慙於寶葉王粲之詠恧此乘蓮九官之璫豈直黃香之賦三珠之釵敢髙崔瑗之說況以麗玉澄暉逺過玳瑁之飾精金耀首髙踐翡翠之名

又謝晉安王賜馬啟繹武媿仲都遂大驪之錫儒謝春卿空頒名馬之賚故以取方驎友自匹龍媒不待景公婉如齊畫無勞馬援翻等漢銅豈有滅沒黑龍連翩白馬錢文見重津名取貴相彼騏驥猶深戀主矧玆伏櫪彌結懷恩

周庾信謝滕王賚馬啟柳谷未開翻逢紫燕臨源猶逺忽見桃花流電爭光浮雲連影張敞畫眉之暇直走章臺王濟飲酒之歡長驅金埒

王褒謝賚馬啟邊城無艸來自東南塞外饒沙經從西北漢時樂府偏愛權奇晉世桑門特憐神駿黃金作勒足渡西河白玉爲鐙方南國儻逢漢帝仍駕鼓車若值魏王應驚香气

唐溫庭筠謝人賚集賢墨啟竹山奇制上蔡輕煙色掩緇帷香含膝【疑作漆】簡雅復三臺故物貴重相五兩新膠幹輕入用猶怨於潛曠逺建業尫羸韋曜名方卽求雞木傅佳致別染龜名恩加於蘭署郎官禮備於松櫺介婦汲妻衡弟所未窺觀廣記漢儀何嘗著列況又洲上苑靑瑣西垣讎字猶新疑籖尙整帳中女史毎襲淸香架上仙人常持縹帙得於華近辱在庸虛豈知夜鶴頻驚殊慙志業秋蛇屢綰不稱精研惟憂痗物虛投蠟槃空設晉陵𨿽壤正握銅兵王詔徒深惟磨正硯

梁元帝答齊國雙馬書名重桂條形圖柳谷襄陽地穴近求未易滇池水裏逺訪猶難價匹龍媒聲齊驥子河精曜采似伏波之鑄銅震象飛文笑東瀛之刻玉加以控斯銀勅利此金銜鞍揭鏤衢光含兩月纒縈紫縷色麗雙絲方嗤晉後恆乘鄭國之駟更鄙曹君經餉蜀王之馬

恩賚部【錢貨】

梁簡文帝謝敕賜解講錢啟無勞磁石之火金貨猥臻非遊玉壘之川銅山可見舒王濟之埒猶覺有餘假劉實之繩穿而不盡慧輪究竟爰降曲私福田滿成仰由慈被榮光獨照自均若木負恩知重竊譬蓬萊陳張正見謝賜錢啟名稱楡莢非投飲馬之橋價重圜泉寧棄咒雞之野暫移周府才經漢鑄始降主門忽光私室靑蚨委質笑夷甫之不言赤仄垂緡重河間之能數

唐韓翃爲田神玉母太夫人謝男神功葬賜錢及神玉領節度表妾隨子東徵銜恩北闕累承雨露載啟山河同顗之親幸及貴登僕射異勤之母不見生拜司徒何荷聖慈寵加存歿共姜年暮俯矜哭子之哀庾翼才微尙使領兄之眾殊悲望外且慰目前況將通逺期特垂渥澤更切撫存之義兼廻贈往之資赤仄滿庭紫泥在篋痛而受賜哀以爲榮庶神功有知應感安親之道魂其無昧更酬報國之誠載號載悲不勝感絕【顗謂周顗勤謂馮勤】

李商隠爲同州張評事謝辟幷聘錢啟重非半兩輕異五銖子母相權饑寒頓解細看銅郭徐憶牙籌𨿽云神有魯褒便恐癖如和嶠

又爲東川崔從事謝辟幷聘錢啟磨文難滅較貫知多陸賈方驗於火花郭況莫矜於金穴

恩賚部【第宅】

梁元帝謝勑賜第啟竊以漢賜五倫實云淸吏魏寵衛臻用旌庸直未如靈光輪奐睢陽爽塏北連城闕有似甄侯之舍東望市榮深豫章之圃昔狼望未平冠軍辭宅馬池猶隔雍丘讓邸臣慚霍曹逺志但識君命無違再思庸陋九殞非答

任孝恭謝賚錢治宅啟繩樞斷續薄雨已傾席戶穿闌微風自捲不悟恩隆問舎降自天造事深更宅乃被庸微脆條可援毀垣再築遂得窻臨上路戶望柬家人恱爽塏裏驚輪奐門學於公逆容駟馬巷均王濬豫擬幡旗

劉孝儀爲武陵王謝賜第啟竊以南望朱鳥北距蒼龍右帶禦溝左廻靑路異晏嬰之湫隘同潘嶽之閒居臣幼自宮掖長遊城府𨿽輪奐之美多門而館第之私未暇今輕舟將反髙門遽錫遂葺家築室百堵皆興雲屋連甍一朝敞

庾肩吾謝東宮賜第啟肩吾居異道南才非巷北流寓建春之外寄息靈臺之下豈望地無湫隘裏號乘軒巷轉幡旗門容幰蓋況乃交垂五柳若元亮之居夾石雙槐似安仁之縣卻瞻鐘阜前枕洛橋池通西舎之流窻映東鄰之棗來歸髙裏翻成待封之門夜坐書臺非復通燈之壁才下應王禮加溫阮官成名立無事非恩劉孝儀爲王儀同謝宅啟昔晏嬰湫隘齊景營其爽塏孫歷無家晉武爲之築館或功髙千載徳重一時故蒙考室之榮以降葺宇之澤並辭而處芳前載臣才愧昔人恩同往哲豈宜妄荷重增疵但匈奴未滅遽當輪奐之美環堵爲室遂得歌哭於斯

張纘謝東宮賚園啟常願卜居幽僻屏避喧塵傍山臨流面郊負郭依林結宇憇桃李之夏陰對徑開軒采橘柚之秋實而王畿陸海畝號一金涇渭土膏豪傑所競徙居好畤必待使越之裝別館河陽亦資牧荊之富此園左帶平湖修陂千頃右臨長薄淸潭百仞前逼逸陌朝夕爽塏後望鐘阜表裹煙霞毎賸春迎夏華卉競發背秋向冬云物澄霽歸瞰戶牖不異登臨升降階墀已窮歷覽舟楫所屆累日不能究其源魚鳥之丰山澤不能逾其美

唐羅衮謝江陵借宅啟恐馬援之災氛寧逃漏濕念揚雄之風雨須托帡幪特借華居俾安滯迹愛忽異於吾廬誤將同於君室遂得彌寛徯後更盡依劉宛如夫子之墻不在人之館揣循涯分抃戴恩光館開碣石略爲鄒衍之身臺認章華永荷楚王之徳

恩賚部【藥石】

唐李嶠謝臘日賜面藥口脂表安寧戒序嘉平在節白日臨於陽谷繁霜入於寒露蘅秣始停桂筵丰暇靑牛帳裏未輟鑪香朱鳥窻前新調鉛粉因三冬之吉慶造六宮之脂澤糅之以辛夷甲煎燃之以桂火蘭蘇气溢象奩香衝翠幄以光金屋之仙卿以賜瑤房之帝嬪南國容華之人從來未識西京妖冶之妾何時可見臣等叨膺天命謬總畱臺𨿽天動星廻暫違於侍從而雲行雨施更延於恩渥猥承郵驛曲賜絲綸分八子之膏腴及三臣之瑣賤竊窺明鏡已覺衣冠之不任旋顧妝奩遂欣箕帚之多幸身輕塵露佩徳空深貺等丘山殞身何答

張九齡謝賜香藥麵脂表捧日月之光寒移雪海沐雲雨之澤春入花門雕奩忽開珠囊暫解蘭薰異气玉潤凝脂藥自天來不假淮王之術香宜風度如荀令之衣

古儷府卷十一﹤子部﹐類書類﹐古儷府﹥

欽定四庫全書

古儷府卷十二

明王志慶編

物類部【珍寶】

梁吳均碎珠賦寶月生焉越浦隨川標魏之美擅楚之賢旣登席而趨麗亦綴履而升妍豈銜恩以赴時獨佩皎而騰天瀛淮激電甘海震雷明珠碎矣於川之隈視員流而失轉見折水之亡回謝驪宮之瑞飾粉靈蚌之神胎

魏文帝瑪瑙勒賦乃加砥礪刻方爲圓沈光內照浮景外鮮繁文縟藻交采接連

晉潘尼璢璃椀賦光映日耀圓盛月盈纖瑕罔麗飛塵靡停灼爚旁燭表裏相形凝霜不足方其潔澄水不能諭其淸剛堅金石勁勵瓊玉磨之不燐湼之不濁唐仲之玉賦振鶴羽以益鮮聳雞冠而增煥匪蒸栗之足侔何純漆之能亂乍騰虹於白气或見女以靑衣山林孕之而含郁川瀆育之而漣漪復有逍遙人俗髣髴仙府泛醴流膏崇臺結宇飛華昆閬之岫結彩蓬瀛之浦

獨孤授韞玉求價賦雪澤膏光陰中之陽工成六器色備五方

暢瓘良玉比君子賦融雪華於潛潤洞冰彩而凝淸王奉珪明珠賦西山之下隨珠星而隠見東海之上逐明月而虧全故能色奪璢璃光射金玉鮫人泣吳江之際遊女弄漢臯之曲在蜀郡而浮靑居石家而自綠去映魏車之裏來還合浦之中垂輕簾而璀璨綴蛛

网之玲瓏文魚謝恩將我酬於漢室靈蛇報徳將我答於隨侯一丸則鶴贈於噲參九曲乃蟻穿於夫子【上見搜神記】

令狐楚珠還合浦賦上掩星彩遙迷月防粲粲離離與波逶迆乍入潭心時依浦口驚泉客之初泣疑馮夷之始剖發潤洲蘋增輝岸艸水容益媚澤气彌好川實效珍地寧愛寶隠見諒符乎龍躍虧全非系乎蚌老王季友商丘開泳得明珠賦於是握照乘之珍出重泉之濵星輝耀掌雪彩環身當太陽之益照射眾象而驚新虛白無瑕粲瓊華而納景淸規半濕炯冰狀而流津

呂穎西域獻徑寸珠賦彼珠之靈積陰之魄稟金气而堅固韞河潤之耀澤布指而小大無差洞物而纖毫不隔迥夜常滿初月每讓其圓明爽曙欲凝髙星自掩其孤白奪夏璜以爲美齊楚璧而積異

莫宣卿水懷珠詩長川含媚色波底孕靈珠素魄生蘋末圓防照水隅淪漣冰彩動蕩漾瑞光鋪迥夜星同貫淸秋岸不枯江妃思在掌海客亦忘軀合浦當還日恩威信已敷

葉季良琢玉成器詩片玉寄幽石紛綸當代名荊人獻始遇良匠琢初成冰映寒光動虹開晚色明雅容看更澈餘響扣彌淸自與瓊瑤比方隨掌握榮因知君有用髙價佇連城

吳丹玉水記方流詩玉泉何處比四折水文浮潤下寧逾矩居方在上流映空虛碌碌涵白淨悠悠影碎疑衝斗光淸耐掩舟珪璋分辧狀沙礫共懷柔願赴朝宗日縈回入禦溝

又鄭兪詩積水棊文動因知玉產幽如天涵素色侔地引方流潛潤滋雲起英華射浪浮魚龍泉不夜艸木岸無秋璧沼寧堪比瑤池詎可儔若非懸可測誰復寄冥搜

王維淸如玉壺冰詩玉壺何用好偏許素冰居未共銷丹日還同照綺疏抱明中不隠含淨外疑虛气似庭霜積光言砌月餘曉淩飛鵲鏡宵映聚螢書若向貪夫比貞心定不如

魏文帝與鐘大理書良玉比徳君子珪璋見美詩人晉之垂棘魯之璵璠宋之結綠楚之和璞價越萬金貴重都城有稱疇昔流聲將來是以垂棘出晉虞虢雙禽和璧入秦相如抗節竊見玉書稱玉白如截肪黑如純漆赤擬雞冠黃侔蒸栗側聞斯語未覩厥狀

物類部【五穀】

唐許敬宗麥秋賦應制考宿麥於生類起嚴秋於溽暑扇漸秀於梅風潤岐苗於谷雨雜蕓黃於緑野防肅殺於朱明疇中气爽壠際風淸引神飇於綺殿指明月於紈扇砌積玉兮凝冰庭飛花兮似霰矯防陽於修景溽寒露於方甸棟刻桂兮含英井雕蓮兮發絢云標峯而勢詭气登商而節變

髙敭庭瑞麥賦冠異气於繚垣吐嘉麰於寒藪不忘風雪全抽兩穗逼日月之光華得雲雨之攸利芒纖纖而擢隴葉靑靑而聳翠同黍谷之移暄類楡林之因地瑞紀增煥嘉禾異植出天苑以稱奇訪人寰而未識淩玉霜而表勁挺金莖而孤植成粒貴於鳥銜覆苗期於雉雊

潘炎嘉禾合穗賦脈震土膏且分苗於南畆駟臨天漢爰合穗以西成生非百里驗管仲之虛詞出異昆山自我皇之所寶唐叔得之而合穎周成得之以充箱雙米一稃稱之表異孤莖六穗頌以非常今也尢盛居然允臧轉風而屢騰佳气就日而交見祥光獨天不生托厚載於富媼非聖不感效元符於我皇

張眞祥嘉禾合穎賦稃已聞於二米莖乃殊於九穗麥兩岐而能匹茅三脊而徒稱固神倉之可貯期郊

廟之以升欲薦堯階且聞挃挃之獲將登禹膳遂入浮浮之烝

趙蕃甸人獻嘉禾賦合穗之珍方將效祉於今日異畆之美豈獨標奇於古風祥煙近拂乍疑連理之形喜气旁臨更辧合歡之色豈比躬稼之時盡化晉君之艸挺生之嵗克符漢帝之名

孟簡嘉禾合穎詩【二首】玉燭將成嵗封人亦自歌八方霑聖澤異畆發嘉禾共秀芳何逺連莖瑞且多穎低甘露滴影亂惠風過表稔由神化爲祥識气和因知興嗣嵗王道舊無頗天祚皇王徳神呈瑞谷嘉感時苗特秀證道葉方華气轉騰佳色云披映早霞薰風浮合穎湛露淨祥花六穗垂兼倒孤莖嫋復斜影同唐叔獻稱慶比周家

鄭畋麥穗兩岐詩聖慮憂幹畆嘉苗薦兩岐如雲方表盛成穗忽標奇瑞露縱橫滴祥風左右吹謳謡連上苑花實徧平陂史冊書堪重丹靑畫更宜願依連理樹俱作萬年枝

張聿余瑞麥詩瑞麥生堯日芃芃雨露偏兩岐分更合異畆穎仍連冀獲明王慶寧惟太守賢仁風吹靡靡甘雨長芊芊聖徳應多稔皇家配有年已聞天下泰誰爲濟西田

栁宗元爲禦史臺賀嘉禾表嘉谷順成靈貺昭格天人合應遐邇同風睿謨廣運神化旁行植物知仁祥圖應聖靈嶽不愆於贊祐燕谷用遂於生成丰稔旣均知朔南之被澤休嘉克協見天地之同和六徳慙稱於漢臣異畆恥書於周典自中形外均慶同歡

常衮賀芝艸嘉禾表垂蓋連莖三華煥發離根合穎一穗孤秀沐我渥澤扇其祥風眾艸之英百谷之長以兆稔嵗以符大年昔周得唐郊之獻列篇於典防漢獲甘泉之祉薦歌於淸廟三瑞之極一朝會同長髮其祥無疆之慶

崔融爲皇太子賀嘉麥表纖芒濯露疑同黒壤之宜香稼揺風若吐黃金之色豈非靈心昭應睿徳感通降之自天何必來麰之詠嘗之於廟先符孟夏之時凡在含生相趨動色臣謬當居守肅奉宗祧一穗兩岐徒說張君之詠千畆一石方輕汜氏之書仰天意而增歡顧人心而載躍

物類部【布帛】

唐李君房海人獻文錦賦非同防氏之練更異仙家之織臨風始啟全含琪樹之芳向闕爰開遙寫蜃樓之色當其防縷方織鳴梭靜聞絢霞光於陰火綴縟藻於

卿云舞鳯翔鸞乍徘徊而撫翼重葩疊葉紛宛轉以成文疑映地之花拆似飲渚之虹分離披耀彩臨玉砌以蓮舒燦爛生姿映金門而霞起

梁張率繡賦尋造物之妙巧固飾化於百工嗟莫先於黼繡自帝虞而觀風雜藻火與粉米郁山龍與華虫若夫觀其締綴與其依放龜龍爲文神仙成像總五色而極思借羅紈而發想具萬物之有狀盡眾化之爲形旣綿華而稠彩亦宻照而疎明若春隰之揚蘤似秋漢之含星已間紅而韻紫亦表而裏素間綠竹與蘅杜雜靑松與芳樹若乃邯鄲之女宛洛少年顧影自媚窺鏡自憐極車馬之光飾盡衣裳之妖妍旣徙倚於丹墀亦徘徊於靑閣不息末而反本吾謂遂離乎澆薄

魏殷臣奇布賦森森丰林在海之洲煌煌烈火焚焉靡休天性固然玆殖是由牙萌炭中穎發燼隅葉因焰潔翹與炎敷焱榮華實焚灼蕚珠丹輝電逝彤炯星流飛耀衝霄光赫天區惟造化之所陶理萬端而難察燎無爍而不焦在玆林而獨暱火焚木而弗枯木吐火而無竭同五行而並生與大椿其相率乃采乃析是紡是績每以爲布不盈數尺以爲巾帊服之無斁旣垢旣污以焚爲濯投之朱鑪載然載赫停而冷之皎潔凝白唐康翊仁鮫人潛織詩珠館馮夷室靈鮫信所潛幽閒雲碧牖滉瀁水精簾機動龍梭躍絲縈藕綷添七襄牛女恨三日大人嫌透手擊吳練凝冰笑越縑無因聽札札空想濯纖纖

物類部【服飾】

陳江總山水納袍賦濫時來之寵沐振長纓以祗肅奉性與之文章侍相娛之絲竹解女蘿之山帶佩流霞之羽服裁縫則萬壑縈體鍼縷則千巖映目圖島嶼之削成寫淪漣之徑復埒符采於雕煥並芬芳於蘭菊憫四選之䢐遷軫百慮之回邅霜飛空而浸霧鴈照月而猜聽風鐘之易近對水霤之疎懸若董衣之百結同衛服之十年嗟斑鬢之已颯愧冶袖之爲妍謝銜珠之有報荷墜履之無捐

魏文帝玉玦賦有昆山之妙璞產曾城之峻崖丹水之炎波防瑤樹之枝包黃中之純气抱至靜而無爲應九徳之淑懿體五材之表儀

唐雍陶千金裘賦乍掩孔雀全欺鷫鸘獻武帝之時人來西域受平公之處鳥下東方

杜顏白環賦玉華溫潤玉理精堅英光千以旁達肉好一以虛圓皛皛霜皎田田月懸分淸輝於綺殿失皓質於瓊筵

魏曹植七啟步光之劍華藻繁縟飾以文犀雕以翠綠綴以驪龍之珠錯以荊山之玉陸斷犀象未足稱儁隨波截鴻水不漸刃九旒之冕散曜垂文華組之纓從風紛紜佩則結綠懸黎寶之妙防符采照爛流景揚暉黼黻之服紗縠之裳金華之舄動趾遺光繁飾參差防鮮若霜緄佩綢繆或雕或錯薫以幽若流芳肆布雍容閒步周旋馳曜南威爲之解顏西施爲之巧笑

晉書輿服志前史以爲聖人見鳥獸容貌艸木英華始創衣冠而黃殊采見秋蓬孤轉杓觿旁建乃作輿輪而方圓異則遇物成像觸類興端周因於殷其來已舊成王之會壇垂陰雨五方之盛有八十物者焉宗馬鳥旌奚往不格殷公曹叔此焉低首周禮巾車氏建大赤以朝大白以戎雅制多式遵遺範賔入異憲師行殊則是以有嚴有翼用光其武鉤膺鞗革乃暢其文六服之冕五時之路王之常制各有等差逮禮業雕訛人情馳爽諸侯徵伐憲度淪亡一紫亂於齊飾長纓混於鄒翫孔子曰君子其學也博其服也鄕若乃豪傑不經庶人干典彯鷸冠於鄭伯之門躡珠履於春申之第及秦皇並國攬其餘軌丰貂東至獬豸南來又有旗皁旒之制旄頭罕車之飾寫九王之廷於咸陽北阪車輿之防各樹其文所謂秦人大備而陳戰國之後車者也

物類部【器用】

唐趙良器鼎賦煥以雕文錯虯龍之鱗介騰乎瑞色雜天地之黃影射金晶光飛玉鉉論者徒議其小大觀者寧識其深淺故道歸天命無勞楚子之言徳自休明實賴王孫之辧爾其法剛柔之節順行藏之志乃有道則見生於汾水之陰無道則隠沒於彭城之地可以斥姦慝可以禦魑魅應時而動吉無不利

梁徳裕寶鼎賦昔軒皇之有天下也鑠至範恢崇謨用建皇極永康帝圖徵鐵於晉國之野鑄鼎於荊山之湖以陰陽作炭以天地爲鑪下碎礦而星入鼔長扇而風驅炎气旁飛寒雪影消於玉馬紅光四照晴日色掩於丹烏【已上鼎】

梁昭明太子銅博山香鑪賦於時靑女司寒紅光翳景吐圓舒於東嶽匿丹曦於西嶺翠帷已低蘭膏未屏爨松柏之火焚蘭麝之芳熒熒內曜芬芬外揚似慶雲之呈色如景星之舒光齊姬合歡而流盼燕女巧笑而蛾揚劉公聞之見錫粵女惹之畱香信名嘉而器美永服玩於華堂

陳傅縡博山香鑪賦器象南山香傳西國丁緩巧鑄兼資匠刻麝火埋朱蘭煙毀黒結構危峯橫羅雜樹寒夜含暖淸宵吐霧【已上香鑪】

漢蔡邕筆賦惟其翰之所生於季冬之狡兔性精亟以慓悍體遄迅以騁步削文竹以爲管加漆絲之纒束形調以直端染墨以定色畫乾坤之陰陽贊宓皇之洪勲敍五帝之休徳揚蕩蕩之典文紀三王之功伐兮表八百之肆覲傳六經而綴百氏兮建皇極而敍彛倫綜人事於晻昧兮贊幽冥於神明象類多諭靡施不協上剛下柔乾坤之位也新故代謝四時之次也圓和正直規矩之極也首黃管天地之色也

晉傅筆賦簡修毫之奇兔選珍皮之上翰濯之以淸水芬之以幽蘭嘉竹翠色彤管含丹於是班匠竭巧名工逞術纒以素枲納以漆丰約得中不文不質爾乃染芳松之淳煙寫文象於紈素動應手而從心煥光流而星布

唐竇紃五色筆賦效用辭林分宿鳥之丹羽呈功學海間遊魚之彩鱗所以成盡飾之防得和光之道輕肆力於垂露覩流精於起艸俾題橋之處轉稱舒虹當進牘之時尢宜奮藻是能潛映丹誠暗彰吉夢嘉不亂之如削意相宣而載弄混靑蠅之防取類華虫述皓鶴之書思齊彩鳯故可以彰施薤葉防綴桃花舒彩牋以增麗耀彤管以孔嘉彼雕翠羽而示功鏤文犀以窮奢曽不如披藻翰而發光華

李徳裕斑竹筆管賦昔漢代之方侈增其炳煥綴明璣以爲柙飾文犀以爲玩徒有貴於繁華竟何資於藻翰曾不知擇美於江潭訪奇於湘岸

梁吳筠筆格賦幽山之桂樹恆縈風而抱霧葉委郁而陸離根縱橫而盤互爾其負霜含液枝翠心赤翦其匡條爲此筆格趺則巖巖方爽似華山之孤生上則員員峻逸若九疑之爭出長對坐而銜煙永臨牕而儲筆庾肩吾謝賚銅硯筆格啟煙磨靑石已踐孔氏之壇管挿銅龍還笑王生之壁西域胡人臥織成之金簟遊仙童子隠芙蓉之行障莫不並出梁園來頒狹室【已上筆】晉傅硯賦采陰山之潛璞簡眾材之攸宜節方圓以定形鍛金鐵而爲池設上下之剖判配法象乎二儀水貴其能軟石美其潤堅加采漆之膠固含衝徳之淸唐張少博石硯賦徒觀夫淸光影耀眞質霜浮符彩華鮮精神隠暎皎如之色比藏冰之玉壺煥然之文狀吐菱之石鏡當其山谷之側沈奇未識韜玉吐云懷珍隠徳及乎入用以磨礪因人而拂拭故能撫之類磬發奇音對之若鏡開新色旣垂文以呈象亦澄瀾而漬墨用之漢帝常同彭祖之席存之魯國猶列宣尼之廟光鳥迹於靑簡發龜文於洪筆

魏繁欽硯贊方如地象圓似天常或薄或厚乃圓乃方班采散色漚潤毫芒防黛文字曜明典章施而不徳吐惠無疆漸漬甘液吸受流芳【已上硯】

曹植九華扇賦有神區之名竹生不周之髙岑對淥水之素波背澗之重深體虛暢以立榦播翠葉以成陰形五離而九折篾犛解而縷分效虯龍之蜿蜒法虹蜺之煙熅因形致好不常厥儀方不應矩圓不中防隨皓腕以徐轉發惠風之防寒時气淸以芳厲紛飄動乎綺紈

梁江淹扇上防畫賦臨淄之稚女宋鄭之妙工織素麗於白日傅畫明於防虹洛陽之技極江南之巧窮故飾以赤野之玉文以紫山之金空靑生蛾眉之陽雌黃出嶓冢之陰丹石發王屋之岫碧髓挺靑峻之岑粉則南陽鉛澤墨則上黨松心乃雜以爲此扇與君翳素女與玉琴玉琴兮珠徽素女兮錦衣促織兮始鳴秋蛾兮初飛識桂莖之就罷知蘭葉之行衰重曰碧臺寂兮無人蔓丹艸與朱塵度俄然如一代經半景若九春命幸得爲防扇出入玉帶與綺紳

唐田鶴扇賦織飛禽而冩妙規曉月以成圓葉隨意出花逐情妍飾金翠而作彩致膠漆以期堅題竹流譽贈葵稱美

梁庾肩吾團扇銘武王覽造扇於前班生贍博白綺仍傳裁筠比霧裂素輕蟬片月內掩重防外圓炎隆火正石鑠沙煎淸逾蘋末瑩等寒泉恩深難恃愛極則遷秋風颯至篋笥長捐勒銘華扇敢薦夏筵【已上扇】

梁劉緩照鏡賦夜籌已竭曉鐘將絕牕外明來帷前影滅荊王欲起侍妾應還前齋上幔內閣除關開屏易疊捲簾難扳搔頭斂髻釵子縈鬟階邊就水盤中光映訝宿粉之猶調笑殘籹之不正欲開奩而更飾乃當牕而取鏡臺本王宮氏姓溫背後銘文宜子孫四面回風若流水勾欄匝似城門分明似無礙影前彌可愛近來顏色不須紅卽時好眉猶約黛世間好鏡自無多惟聞一个比嫦娥曾經玉女照屢被仙人磨

周庾信鏡賦天河漸沒日輪將起燕噪吳王烏驚禦史玉花簟上金蓮帳裏始折屏風新開戶扇朝光晃眼早風吹面臨桁下而牽衫就箱邊而著釧宿鬟尙捲殘妝已薄無復唇硃才余眉蕚靨上星稀黃中月落鏡臺銀帶本出魏宮能橫卻月巧掛回風龍垂匣外鳯倚花中鏡乃照膽照心難逢難值鏤五色之盤龍刻千年之古字山雞看而獨舞海鳥見而孤鳴臨水則池中月出照日則壁上菱生暫設妝奩還抽鏡屜競學生情爭憐今世鬢齊故略眉平猶剃飛花塼子次第須安朱開錦蹹黛蘸油檀脂和甲煎澤漬香蘭量髻鬢之長短度安花之相去懸媚子於搔頭拭釵梁於粉絮梳頭新罷照著衣還從妝處取將歸暫看系懸知纈縵衫正身長裙斜假襻眞成个鏡特相宜不能片時藏匣裏暫出園中也自隨

唐趙自勵八月五日花萼樓賜百官明鏡賦偉其爛矣生光炯爾明發色洞秋水淸涵夜月均曲池之引照或淺或深比太陽之圓明不盈不闕

崔膺金鏡賦於是考斗建天淸波上飛焰日中鑄成磨洗旣畢澄瑩秋日玉匣初開寒光飛出仰映晴空天地洞通萬象在中虛涵不窮湛爲寒潭揺爲飛電任在公以無心有妍媸而自見向陽烏而燧發照金波而水泠色合天而爲一防分月而成雙蟾躍影於藻井姮娥飛艷於前牕

張彚幹秋鏡賦映空而天地且霽照逺而山河更重何據鏡花賦洞碧空其何際湛淸潭其絕底鸞舞翮於曈曨龍怒鱗於淸泚

又古鏡賦四規是徹百鏈彌輕裁冰比麗止水侔淸盤龍發彩兔生陰若乃秦樓對月魏乘臨珠共照而車中轉麗雙明而臺上不孤

梁簡文帝鏡銘金精玉英冰輝沼淸髙堂懸影仁壽摛聲雲開月見水淨珠明【已上饒】

江淹燈賦若大王之燈者銅華金檠錯質鏤形碧爲雲气玉爲仙靈雙椀百枝艷帳充庭炤錦地之文席映繡柱之鴻箏恣靈修之浩蕩釋心疑而未平玆侯服之誇詡而處士所莫營也若庶人之燈者非珠非銀無藻無縟心不貴美器窮於朴是以露冷帷幔風結羅紈螢光別桂蛾命辭蘭秋夜如嵗秋情如絲怨此愁抱傷此秋期必丹燈坐嘆停說忘辭至夫霜封園橘冰裂池蓀云雪無際河海方昬冬膏旣凝冬節未度涓連冬心寂歷冬暮亦復朱燈空明但爲傷故乃知燈之爲寶信可賦也

周庾信燈賦九龍將暝三爵行棲瓊鉤半上弱木全低牕藏明於粉壁栁助暗於蘭閨翡翠珠被流蘇羽帳舒屈膝之屏風掩芙蓉之行障捲衣秦後之牀送枕荊臺之上乃有百枝同樹四照連盤香添然蜜气雜燒蘭燼長宵久光靑夜寒秀華掩映蚖膏照灼動鱗甲於鯨魚焰光芒於鳴鶴蛾飄則碎花亂下風起則流星細落況復上蘭深夜中山醑淸楚妃畱客韓娥合聲低歌著節遊弦絕鳴輝輝朱燼焰焰紅榮乍九光而連彩或雙花而並明寄言蘇季子應知餘照情

唐馮眞素燈賦日杲而朝隮月朧而西出稟純陽而合彩體沈陰而盈質照未被於覆盆光豈周於暗室顧玆燈之燠保謙光於自薦推九華於洞房攢百枝於復殿嗟防瑣之陋質侍君子之髙防光逶迆於舞袖影朦朧於歌扇絲竹夜響綺羅春絢玉階星列金釭花徧至若上客將歡中樽未防吐氤氳於玉宇流艷溢於金盤雜行月而浮桂乘流風而泛蘭瑟韻喧兮逾炳更籌深兮轉寒覺離筵之閴寂知別恨之良難

梁簡文帝對燭賦雲母牕中合花氈茱萸幔裏鋪錦筵照夜明珠且莫取金羊燈火不須然下三更未有月中夜繁星徒依天於是掛同心之明燭施雕金之麗盤眠龍傍繞倒鳯雙安轉辟邪而取正推欞牕而畏寛綠炬懷翠朱燭含丹豹脂宜火牛膫耐寒銅芝抱帶復纒柯金藕相縈共吐荷視橫芒之昭曜見宻淚之蹉跎漸覺流珠走熟視絳花多宵深色麗焰動風過夜久惟煩鋏天寒不畏蛾菖蒲傳酒座欲防碧玉舞罷羅衣單影度臨長枕煙生向果盤回照金屏裏脈脈兩相看【已上燈】周庾信卭竹杖賦防娟髙節寂歷無心霜零色苦露染斑深毎與龍鐘之族幽翳沈沈文不自殊質而見賞蘊諸鳴鳯之律制以成龍之杖枝條勁直璘斌色滋和輪人之不重待羽客以相貽靑春欲暮白雲來遲謀於長者操以從之執末而獻無因自持謂蔗𨿽甘不可以倚彼藜𨿽實不可以美未若處不材之間當有用之始魯分以爵漢錫以年昔尙爾齒今優我賢

梁簡文帝錫杖銘妙節嘉光遊聖振灼排空霧轉騰雲鳯躍永異玉神長逾金錯【已上杖】

唐仲子陵淸簟賦雙入巧作連心織成始蔥蘢而席卷終絢練而砥平本其初則王爾運心班匠寓目吳谿赤剛楚澤寒竹皓簳冰截素膚縞裂斷此枝間略其溝節然後角軼手匠妙意文理橫生波瀾薦至雕龍綺錯切玉鱗次澹冰泮而泉開分霜勁而雪地況乃虛館方晝華堂且空髙梧閟景宻篠生風撤文茵與綺席虛翠幕及朱櫳惟珍簟之在禦望美人之來同美人遲兮隔修路對珍簟兮日已暮矚筵幌之虛深臥層陰之空度帶餘霞而斂綺映片月而舒素昭列宿之淸光披靑天之薄霧於時輕箑屏用防綃罷服霜簡自淒冰壺增肅獨孤授淸簟賦發緘而冰气驚客入座而波文滿目入芙蓉之幕煥以相鮮照瓊樹之姿粲其增色亦有

別號行唐是稱流黃紋織錦象凝霜承以羅綺薦以玉牀肅蔥蘢之翠幄取寂歷之洞房【已上簟】

梁簡文帝案銘刻香鏤彩纖銀捲足照色黃金回花靑玉漆華映紫畫制舒綠性廣知平文雕非曲厠質錦帷承芳綺縟敬客禮賢恭思儼束披古通今察姦理俗仁義可安忠貞自燭鑑矣勒銘知防敬朂

漢鄒陽幾賦髙樹淩雲蟠紆煩寃旁生附枝王命公輸之徒荷斧斤援葛虆攀喬枝上不測之絕頂伐之以歸者督直聾者磨礱齊貢金斧楚入名工乃成斯幾離奇髣髴似龍盤馬回鳯去鸞歸君王慿之聖徳日躋【已上几案】

晉棗據船賦伊河海之深廣兮嗟綿邈而無垠彼限隔而靡覩兮此由玆而莫聞𨿽后土之同載兮實殊代而乖分嘉聖王之神化兮理通防而達幽悼生民之隔塞兮湣王教之不周立成器以被用兮因垂象以造舟濟淩波之絕軌兮越巨川之懸流水無深而不渡兮路無廣而不由運重固之滯質𨿽載沈而載浮飄燕鼎於吳會轉金石於洪濤愬無涯之浩浩不抑進而輟流登陽侯之激浦兮方魚翔而龍遊𨿽滔天而橫厲長抱樂而無憂且論器而比象似君子之淑淸外質朴而無飾內空虛以受盈乘流則逝遇坻而停受命若響惟時而徵不辭勞而惡動不偸安而自寧不貪財以徇功不愛力而欲輕且其行無轍迹止無所根不疾而速忽若馳奔丰儉隨乎質量所勝任乎本形𨿽不乘而常浮𨿽涉險而必正周遊曲折動與時並博載善施心無所營囊括品物受辱含榮惟載涉之所欲混貴賤於一門包涵通於道徳普納比乎乾坤感斯用之卻廣信人道之所存梁甄成車賦鑄金磨玉之麗凝土剡木之奇體眾術而特妙未若作車而載馳爾其車也名稱合於星辰圓方象乎天地夏言以庸之服周曰聚焉之器制度不以陋移防矩不以飾異古今貴其同軌華夷獲其兼利爾其利也天子以郊祀田伐諸侯以朝聘會盟庶人以商農工賈夷狄以致蓄遷生爾其作也均輕重而攻材正陰陽而斵木旣中正而合剖亦面勢而審曲離婁之督繩須公輸而削墨布骸服之有定施爪牙之不忒旣涉用於牛馬亦受名於羊鹿爾其容也侔蓋樹之獨立似髙云之出巘獨映水也如舞鸞之對鏡眾行陸也若翔鴻之赴逺聽長響之轔轔望遙儀之婉婉信有美兮宜比興徒欲貌兮不能辧及其駕也堅瑚之駐引絕羣之駮旣絲靷之縈頭亦銅鉤而瑩角始向軛而龍轉就入轅而獸躍或鼽而鳴鼻或參差而動腳咆哮歇轉郁怏隕閣見輪陰之翻亂視帶影之飛泊及其乘也或方夏虐暑炎气歊烈浮幰動以來風輕紗飛而去熱纖埃著而卽墜煩气沖而爰歇或固陰沍寒祁嚴凜厲復帷下而前屏重幨垂而後蔽霜露侵而靡及風飇激而不戾或油雲雨霈中逵半恢宏宇宙而雷奔杼軸割而去衍被洪流染而自落散水湔而不霑云【已上舟車】

物類部【飲食茶附】

後漢張衡南都賦酒則九醖甘醴十旬兼淸醪敷徑寸浮蟻若蓱其甘不爽醉而不酲及其糾宗綏族禴祠烝甞以速逺朋嘉賔是將

魏曹植酒賦嘉儀氏之造思亮玆美之獨珍仰酒旗之景曜協嘉號於天辰穆生以醴而辭楚侯嬴感爵而增深其味有宜城醪醴蒼梧縹淸或秋藏冬發或春醖夏成或云沸潮湧或素蟻浮萍爾乃王孫公子遊俠翺翔將承芬以接意會陵云於朱堂獻酬交錯宴笑無方於是飲者並醉縱橫諠嘩或揚袂屢舞或扣劍淸歌或嚬噈辭觴或奮爵橫飛或嘆驪駒旣駕或稱朝露未晞於斯時也質者或文剛者或仁卑者忘賤窶者忘貧於是矯俗先生聞之而嘆曰噫夫言何容易此乃淫荒之原非作者之事若耽於觴酌流情縱逸先王所禁君子所斥

晉束晳餅賦爾乃重羅之麫塵飛白雪膠黏筋防溔液濡澤肉則羊膀豕脇脂膚相半臠如蛇首珠連礫散姜株蔥本萃縷切判辛桂剉末椒蘭是灑和鹽漉豉攬和膠亂於是火盛湯湧猛气蒸作振衣振裳握搦拊搏麫彌離於指端手縈回而交錯紛紛駁駁星分雹落籠無迸肉餅無流麫姝媮冽欶薄而不綻弱如春錦白若秋練气勃郁以揚布香飛防而逺徧行人垂涎於下風童僕空噍而邪眄擎器者防唇立侍者漧咽

宋蘇軾老饕賦庖丁鼓刀易牙烹熬水欲新而釡欲潔火惡陳而薪惡勞九蒸暴而日燥百上下而湯鏖嘗項上之一臠嚼霜前之兩螯爛櫻珠之煎蜜滃杏酪之蒸羔蛤半熟而含酒蟹防生而帶糟蓋聚物之天美以養吾之老饕引南海之玻璃酌涼州之葡萄願先生之耆壽分餘瀝於兩髦候紅潮於玉頰驚緩響於檀槽忽累珠之妙唱抽獨蠒之長繰閔手倦而少休疑吻燥而當膏倒一缸之雪乳列百柁之瓊艘各眼灩於秋水咸骨醉於春醪

又菜羮賦嗟餘生之褊迫如脫兔其何因殷詩腸之轉雷聊禦餓而食陳無芻豢以適口荷鄰蔬之見分汲幽泉以糅濯摶露葉與瓊根爨鉶錡以膏油融液而流津適湯蒙如松風投豆糝而偕勻覆陶甌之穹崇罷攬觸之煩勤屏醯醬之厚味卻椒桂之芳辛水耗初而釜治火增壯而力均滃嘈雜而亷淸信淨美而甘芬登盤盂而薦之具匕梜而晨飱助生肥於玉池與五鼎其齊珍鄙易牙之效技超傅說而防勲沮彭尸之爽惑調竈鬼之嫌嗔嗟丘防其自隘陋樂羊而匪人先生心平而气和故𨿽老而體胖忘口腹之爲累似不殺而成仁竊比余於誰歟葛天氏之遺民

唐陸中酒賦前歡已誓於拋擲往事空經乎思慮有馘卓擒靈【與伶同】之伍我願先登有殛狄放杜之君臣能執禦必當拔酒樹平麯封掊仲榼碎堯鐘先刊美椽次削眞龍編虎須者寧教畔去持蟹螯者不要相逢晉張協七命大梁之黍瓊山之禾唐稷播其根農帝嘗其華爾乃六禽殊珍四膳異肴窮海之錯極陸之毛伊公爨鼎庖丁揮刀味重九沸和兼芍藥晨鳬露鵠霜鵽黃雀圓案星亂方丈華錯封熊之蹯翰音之跖燕髀猩唇髦殘象白靈淵之龜萊黃之鮐丹穴之鷚豹之胎燀以秋橙酟以春梅接以商王之箸承以帝辛之杯範公之鱗出自九谿赬尾丹腮紫翼靑鬐爾乃命支離飛霜鍔紅肌綺散素膚雪落婁子之毫不能厠其細秋蟬之翼不足擬其薄繁肴旣闋亦有嘉羞商山之果漢臯之楱析龍眼之房剖防子之殻芳防萬選承意代奏漢毅七激殫極滋味嘉防之膳芻豢常珍庶修異饌涔養之魚膾其鯉魴分毫之割纖如髮芒散如絕縠積如委紅殊方異味厥和不同旣食日晏乃進夫雍州之梨出於麗陰下生芷隰上托桂林甘露潤其葉醴泉漸其根脆不抗齒在口流液握之摧沮披之離坼

桓驎七說香萁爲飯雜以粳菇散如細蚳摶似凝膚河黿之美齊以蘭梅芳芬甘防未咽先滋

魏曹植七啟芳菇精稗霜蓄露葵熊素膚肥豢膿肌蟬翼之割剖纖析防累如疊縠離若散雪輕隨風飛刃不轉切山鵽斥鷃珠翠之珍寒芳蓮之巢龜鱠西海之飛鱗臛江東之潛鼉臇漢南之鳴鶉乃有春淸縹酒康狄所營應化則變感气而成彈徵則苦發叩宮則甘生於是盛以翠樽酌以雕觴浮蟻鼎沸酷烈馨香可以和神可以娛腸

劉卲七華乃有荊南烏程豫北竹葉浮蟻星沸飛華萍接石嘗其味儀氏進其法傾罍一朝可以流湎幹日單醪投川可使三軍告防

晉湛方生七歡良疇沃壤傍山之阿靈澤津其根春露染其禾上防雲輕靄下流石泉淸波含山澤之淸潤結玉實於秋霜簡嘉穗以精防璀冰散而珠光釀縹醪於九秋醖千日於三陽米望麯而冰消甕未啟而流芳

梁何遜七召銅瓶玉井金釜桂薪六谷九鼎百葉千珍熊蹯虛掌雞跖猩唇防魚兩味犀五肉拾卵鳯巢剖胎豹腹三臠甘口七葅愜目蒸餅十字湯官五熟梅椒魯豉河鹽蜀姜劑水火而調和糅蘇蔱以芬芳脯追復而不盡犢魚稍割其何傷黿羮流歠蚳醬先嘗鱠溫湖之美蚶切丙穴之嘉魴落爼霞散逐刃飛揚輕同曳蠒白似飛霜蔗有盈丈之名桃表兼斤之實杏積魏國之貢菱爲鉅野所出衡曲黃梨汶垂蒼栗隴西白榛湘南朱橘荔枝沙棠蒲萄石蜜瓜稱素腕之美棗有細腰之質並抗吻以除煩亦咀牙而消疾於是三雅陳席百味開印玉機星稀蘭英縹潤旣夷志於坎亦忘懷於鄙恡

梁昭明太子七契輔性和神實惟至味非直方今見重乃亦自古攸貴不周之和調腸補胃雜以龍肝玃炙豹舌猩唇劉氏之醢範氏之麟鶬出雲際鱘來江岷蒲爼芬馥古聖所珍其酒則蒼梧九醖中山千日取譬湛露擬之飴蜜百味交馳三雅間出若其珍異則修筵斯溢千品萬類不可詳悉西母靈桃南楚萍實東陵之瓜北燕之栗湖畔之柿江陰之橘張掖白柰恆陽黃棃河東洗犬隴蜀蹲鴟並怡神甘口窮美極滋加以伊公調和易氏燔爨傳車渠之椀置靑玉之案瑤爼旣已麗奇雕盤復爲美玩

梁簡文帝七勵九州珍雜八方丰貴名亷天地之聲殽竭山海之味蟬鳴秋稻鷰頷玉精離紅之膾勺藥之羮山擅重灌水傳聲桂蠧石瓊龍胎鳯肺四膳八珍五肉七菜累似縠雜切均鮮繪色若紫蘭紛如紅綷若乃越梅變實楚醴方添陳晨鳬之美味薦雋鷰之肥甜洗以三危之露水調以大夏之香鹽霜薤沸烈露葵繁舒芳菇之菜白霜之茹澄瓊漿之素色雜金筍之甘葅素醥浮气酃醪凝淸獻三爵之逾雅等千日之芳醴酌玉斗之英麗照銀杯之輕蟻

晉劉伶酒徳頌先生於是方捧甖承糟銜杯潄醪奮髯踑踞枕麯借糟無思無慮其樂陶陶兀然而醉怳爾而醒靜聽不聞雷霆之聲熟視不見泰山之形不覺寒暑之切肌嗜欲之感情俯觀萬物擾擾焉如江漢之載浮萍二豪侍側焉如蜾蠃之與螟蛉

梁吳均餅說安定噎鳩之麥洛陽董徳之磨河東長若之蔥隴西防背之犢枹罕赤髓之羊張掖比門之防然以銀屑煎以金銚洞庭負霜之橘仇池連蔕之椒調以濟北之鹽剉以新丰之雞細如華山之玉屑白如梁甫之銀泥旣聞香而口悶亦見色而心迷【已上飲食】

唐顧況茶賦夢裏還錢懷中贈橘

韋應物喜園中茶生詩潔性不可污爲飲滌塵煩此物信靈味本自出山原聊因理郡余率爾植荒園喜隨眾艸長得與幽人言

鄭谷峽中嘗茶詩簇簇新英摘露光小江園裏火煎嘗吳僧謾說鴉山好蜀叟休誇鳥觜香入座半甌輕泛綠開緘數片淺含黃鹿門病客不歸去酒渇更知春味長【茶附】

物類部【木】

齊謝朓髙松賦若夫修幹垂陰喬柯飛穎望肅肅而旣閒卽防防而方靜懷風音而送聲當月路而畱影旣芊眠於廣隰亦迢遞於孤嶺集九僊之羽儀棲五鳯之光景固總木之爲選貫山川而自永爾乃靑春爰謝云物含明江臯綠艸曖然已平紛弱葉而凝照競新藻而抽英陵翠山其如剪施懸蘿而共輕

梁沈約髙松賦郁彼髙松棲根得地托北園於上邸依平臺而養翠若夫蟠株聳幹之懿含星漏月之奇經千霜而得拱仰百仞而方枝朝吐輕煙薄霧夜宿迷鳥羈雌露𨿽滋而不潤風未動而先知旣捎云於淸漢亦倒景於華池輕陰宻喬柯布濩葉斷禽蹤枝通猨路聽騷騷於旣曉望隠隠於將暮曖平湖而漾靑綠拂繒綺而籠丹素於時風急壠首寒浮塞天流蓬不息明月孤懸檀欒之竹可詠鄒枚之客存焉淸都之念方逺姑射之想攸然擢柔情於蕙圃湧寶思於珠泉豈徒爲善之小樂離【闕】之短篇若此而已乎

晉左九嬪松柏賦何奇樹之英蔚托峻嶽之嵯峩被澗之逶迆臨綠水之素波擢修木之丸丸萃綠葉之芬葩敷纖莖之蘢蓯布秀葉之蔥蒨列翠實之離離馥幽藹而永馨紛翕習以披離气肅肅以淸泠應長風以鳴條似絲竹之遺聲稟天然之貞勁經嚴冬而不零𨿽凝霜而挺幹近靑春而秀榮若君子之順時又似乎眞人之抗貞赤松遊其下而得道文賔餐其實而長生詩人歌其榮蔚齊南山以永寧

唐謝偃髙松賦若乃月起陽爻嵗窮陰律匝地冰厚周空霧宻雪積巖而逾峻風乘林而轉疾結晻霮之愁雲暗蒼茫之寒日於是眾艸零羣木墜千巖槁萬嶺悴獨潔固而不渝常猗猗而結翠始見貞而表潔乃以叢而辧類夫其深山遂性委液流津感天地之粹質稟陰陽之精純根含冰而彌固枝負雪而更新旣無懼於月寧有恱乎芳春含奇文而養勁收髙節而自珍恥取嫓於嵇子嗤受封於亡秦本絕希於雕刻詎有憂於斧斤若乃流膏可咀嘉賔可薦香有四飛味逾九轉延促齡於度隙駐生涯於流電故餌之者目攺服之者容變紛羽翼而上騰排紫虛而髙扇起九垓而憩息周四海而顧盼信神經而最品實祕錄而精選

李嶠松詩郁鬰髙巖逺森森幽澗垂鶴棲君子樹風拂大夫枝百尺條陰合千年蓋影披嵗寒知不及勁節幸君知

顧況蕭寺偃松詩淒淒百卉病亭亭雙松迥直上古寺深橫拂秋殿冷輕響入龜目片陰棲鶴頂山中多好樹可憐無比並

鄭澣中書相公任兵部侍郎日後閣植四松逾數年澣忝此官因獻拙詩丞相當時植幽襟對此開人知舟檝器天假棟梁材錯落龍鱗出離褷鶴翅回重陰羅武庫細響靜山臺得地公堂裏移根澗水隈吳臣夢寐逺泰嶽嵗年催轉覺飛纓謬何因繼組來幾尋珠履迹願比角弓培柏恱猶依社星髙久照臺後雕應共操無復問良媒

又劉禹錫奉和詩右相歷中臺移松武庫栽紫茸抽組綬靑實長玫瑰便有幹霄勢看成構廈材數分天柱半影逐日輪回舊賞臺階去新知谷口來息陰常仰望翫意幾徘徊翠粒晴懸露蒼鱗雨起苔凝音助瑤瑟飄蘂泛金罍月桂光揺燭星楡葉對開終須似雞樹榮茂近昭回

又姚合奉和詩右相歷兵署四松皆手栽斸時驚鶴去移處帶云來根倍雙桐植花分八桂開生成造化力長作棟梁材豈羨蘭依省猶嫌栢占臺出樓終百尺入夢已三臺幽韻和宮漏餘香度酒杯拂冠枝上雪染履影中苔髙位相承地新詩寡和才何由比蘿蔓扳附在條枚

白居易題遺愛寺前溪松詩偃亞長松樹侵臨小石磎靜將流水對髙共逺峯齊翠蓋煙籠宻花幢雪壓低與僧淸影坐借鶴穏枝棲筆寫形難似琴偸韻易迷暑天風槭槭晴夜露淒淒獨憩依爲捨閒行繞作蹊棟梁君莫采畱著伴幽棲

韓喜松詩倚空髙檻冷無塵往事閒防夢欲分翠色本宜霜後見寒聲偏向月中聞啼猿想帶蒼山雨歸鶴遙知紫府云莫向東園競桃李春光還是不容君張喬興善寺古松詩種種近王城前朝古寺名痩根侵地逺香吹入云淸鶴動池臺影僧禪雨雪聲看來人旋老因此嘆浮生【已上松】

李嶠桐詩孤秀嶧陽岑亭亭出眾林春花雜鳯影秋月弄珪陰忽被夜風激遂逢霜雪侵不因將入爨誰爲作鳴琴

王昌齡段宥防孤桐詩鳯凰所宿處月映孤桐寒槁葉零落盡空柯蒼翠殘虛心誰能見直影非無端響發調恆苦淸商勞一彈【已上桐】

梁簡文帝梅花賦年歸气新揺蕓動塵梅花特早偏能識春或承陽而發金乍雜雪而披銀吐艷四照之林舒榮五衢之路旣玉綴而珠離且冰懸而雹布葉嫩出而未成枝抽心而挿故標半落而飛空香隨風而逺度掛靡靡之遊絲雜霏霏之晨霧爭樓上之落粉奪機中之織素乍開花而傍巘或含影而臨池向玉階而結彩拂网戶而低枝七言表柏梁之詠三軍傳魏武之奇於是重閨佳麗貌婉心嫺憐早花之驚節訝春光之追寒裌衣始薄羅袖初單折此芳花舉玆羅袖或挿鬢而問人或殘枝而相授恨鬟前之太空嫌金鈿之轉舊顧影丹墀弄此嬌姿洞開春牖四卷羅帷春風吹梅畏落盡賤妾爲此斂蛾眉花色持相比恆愁恐失時

陳後主梅花落詩春砌落芳梅飄飄上鳯臺拂妝疑粉散逐澑似萍開映日花光動迎風香气來佳人早挿髻試立且徘徊

張正見梅花落詩芳梅映云野發早覺寒侵落逺香風急飛多花徑深周人嘆初摽魏帝指前林邊城少灌木折此自悲吟

唐楊炯梅花落詩牕外一株梅寒花五出開影隨朝日逺香逐便風來泣對銅鉤幛愁看玉鏡臺行人斷消息春恨幾徘徊

盧照鄰梅花落詩梅院花初發天山雪未開處處疑花滿花邊似雪回因風入舞袖雜粉向妝臺匈奴幾萬里春至不知來

梁何遜早梅詩兔園標物序驚時最是梅禦霜當路發映雪擬寒開枝橫卻月觀花繞陵風臺朝灑長門泣夕駐臨卭杯應知早飄落故逐上春來

庾肩吾同蕭左丞詠摘梅花詩牕梅朝始發庭雪晚初消折花牽短樹扳叢入細條垂冰澑玉手含刺冒春腰逺道終難寄馨香徒自饒

唐杜牧梅詩輕盈照野水掩斂下瑤臺妬雪聊相比欺春不逐來偶同佳客見似爲凍醪開若在秦樓畔堪爲弄玉媒

李商隠酬崔八早梅有贈詩知訪寒梅過野塘久畱金勒爲回腸謝郎衣袖初翻雪荀令薫鑪更換香何處拂胸資粉蝶幾時塗額借蜂黃維摩一室𨿽多病要舞天花作道塲

李羣玉人日梅花病中作詩去年今日湘西寺獨抱寒梅愁斷腸今年此日江邊宅臥見瓊枝低壓墻半落半開臨野岸團情團思醉韶光玉麟寂寂飛斜月素艷亭亭帶夕陽已被兒童苦攀折更遭風雨損馨香洛陽桃李漸撩亂回首行宮春景長

羅隠梅花詩吳王醉處十餘里照野拂衣今正繁經雨不隨山鳥散倚風疑共路人言愁憐粉艷飄歌席靜愛寒香撲酒罇欲寄所思無好信爲君惆悵又黃昏【已上梅】唐太宗賦得李詩玉衡流桂圃成蹊正可尋鸎啼宻葉外蝶戱脆花心麗景光朝彩輕煙散夕陰暫顧暉章側還眺靈山林

李嶠賦得李詩潘嶽閒居暇王戎戱陌辰蝶遊芳徑馥鶯囀弱枝新葉暗靑房晚花明玉井春方知有靈幹持用表眞人【已上李】

李嶠桃詩獨有成蹊處紅桃發井傍含風如笑臉裛露似啼妝隠士顏應攺仙人路漸長還欣上林苑千嵗奉君王

章孝標都觀栽桃詩驅使鬼神功妖金徧累空色燃燒藥火影舞步虛風粉撲靑牛過枝驚白鶴衝拜星春錦上服食晚霞中碁局陰長合簫聲祕不通艷陽迷俗客幽邃失壺公根柢終盤石桑麻自轉蓬求師飽靈藥他日訪遼東

薛能桃花詩香色是天種千年豈易逢開齊全未落繁極欲相重冷濕朝如澹晴幹晚更濃風光新社燕時節舊春鴻籬落欹臨竹亭臺盡間松亂緣堪羨蟻深入不如蜂有影宜暄照無言自冶容洞連非俗世蹊盡接仙蹤子熟河應變根盤土已封西王潛愛惜東朔恣偸從醉席眠英好題詩戀境慵芳菲聊一望何必是臨卭又羅隠詩暖觸衣襟漠漠香間梅遮栁不勝芳數枝艷拂文君酒半里紅欹宋玉墻盡日無人疑怨望有時經雨乍淒涼舊山山下還如此回首東風一斷腸【已上桃】李商隠杏花詩上國昔相值亭亭如欲言異鄕今暫賞脈脈豈無恩援少風多力墻髙月有痕爲含無限思遂到不勝繁仙子玉京路主人金穀園幾時醉碧落誰伴過黃昏鏡拂鉛華膩鑪藏桂燼溫終應催竹葉先擬詠桃根莫學啼成血從教夢寄魂吳王采香逕失路入煙村【已上杏】

唐郭炯西掖瑞栁賦眾皆畢出盡達我則向日而衰眾皆黃落萎腓我則感時而盛不然何以知至徳之動天運神功而瑞聖者矣翠色牂牂異酒泉嘉防之祥輕盈澹澹同鄱郡枯梓之感煙銷雨霽霏素雪於宸居日晏春深雜繁花於睿覽

梁元帝詠云陽樓檐栁詩楊栁非花樹依樓自覺春枝邊通粉色隙裏暎紅巾帶日交簾影因吹掃牕塵拂檐應有意偏宜桃李人

唐太宗春池栁詩年栁變池臺隋堤曲直回逐浪分陰去迎風帶影來疎黃一鳥哢半翠幾眉開縈雪臨春岸參差間早梅

姚系庭栁詩裊裊楊柳枝當軒雜佩垂交陰總共宻分條各自宜因依似永久攬結更傷離愛此陽春色秋風莫遽吹

溫庭筠栁詩楊栁千條拂面絲綠煙金穗不勝吹香隨靜婉歌塵起影伴嬌嬈舞袖垂羌管一聲何處曲流鶯百囀最髙枝千門九陌花如雪飛過宮墻兩不知李商隠謔栁詩已帶黃金縷仍飛白玉花長時須拂馬宻處少藏鵶眉細從他斂腰輕莫自斜瑇梁誰道好偏擬映盧家

韓喜栁詩雪入靑雲弄影防暖風遲日早鶯歸如慿細葉畱春色須把長條系落暉彭澤有情還鬱鬱隋隄無主自依依世間惹恨偏饒此可是行人折贈稀顧云栁詩帶露含煙處處垂綻黃揺綠嫩參差長堤未見風飄絮廣陌初憐日映絲斜傍畫筵偸舞態低臨妝閣學愁眉離亭不放到春暮折盡拂檐千萬枝張昔小苑春望宮池栁色詩小苑春初至皇衢日更淸遙分萬條栁迥出九重城隠映龍池潤參差鳯闕明影宜宮雪曙色帶禁煙晴深淺殘陽變髙低曉吹輕年光正堪折欲寄一枝榮

賈稜禦溝新栁詩禦苑陽和早章溝栁色新托根偏近日布葉乍迎春秀質方含翠淸陰欲庇人輕煙度斜景多露滴行塵褭褭堪離贈依依獨望頻王孫如可賞攀折在芳辰

又歐陽詹詩東風韶景至垂栁禦溝新媚作千門秀連爲一道春柔荑生女指嫩葉長龍鱗舞絮回靑岸輕煙拂綠蘋王孫初命賞佳客幾傷神芳意能相贈一枝先逺人

又李觀詩禦溝回廣陌芳栁對行人翠色枝枝滿年光樹樹新畏逢攀折客愁見別離辰近映章臺騎遙分禁苑春嫩陰初覆水髙影漸離塵莫入胡兒笛還令淚濕巾【已上栁】

舒元輿牡丹賦圓瑞精有星而景有云而卿其光下垂遇物流形艸木得之發爲紅英英之甚紅鐘乎牡丹拔類邁倫國香欺蘭我研物情次第而觀暮春气極綠苞如珠淸露宵偃韶光曉驅動蕩支節如解凝結百脈融暢气不可遏兀然盛怒如將憤泄淑日披開照曜酷烈美膚膩體萬狀皆絕錦衾相覆繡帳連接晴籠晝薫宿霧宵裛或的的騰秀或亭亭露奇或颭然如招或儼然如思或帶風如吟或露如悲或然如縋或爛然如披或迎日擁階或照影臨池或山雞已馴或威鳯將飛乍疑孫武來此教戰其戰謂何揺揺纖柯玉欄滿風流霞成波歷階重臺萬朶千窠西子南威洛神湘娥或倚或扶朱顏已酡角衒紅缸爭嚬翠蛾灼灼妖妖逶逶迆迆漢宮三千艷列星河我見其少孰云其多弄彩呈妍壓景駢肩席奪銀燭鑪升絳煙洞府眞人會於羣仙晶熒往來金釭列錢凝睇相看曽不晤言未及行雨先驚早蓮公室侯家列之如麻咳唾萬金買此繁華遑卹終日以言相誇列幄庭中步障開霞曲廡重梁松篁相加如貯深閨似隔牕紗髣髴息嬀依稀館娃我來觀之如乘仙槎脈脈不語遲遲日斜九衢遊人駿馬香車有酒如澠萬坐笙歌一醉是競孰知其他

王建題所賃宅牡丹詩賃宅得花饒初開恐是妖霞光深紫膩肉色退紅嬌且願風流著惟愁日炙燋可憐零落蘂收取作香燒

又賞牡丹詩此花名價別開艷益皇都香逼苓菱【疑】死紅燒躑躅枯軟光籠細脈妖色暖鮮膚滿蕊攢黃粉含稜縷綘蘇好和薫禦服堪畫入宮圖晚態愁新婦殘妝望病夫教人知个數畱客賞斯須一夜輕風起千金買亦無

韓愈戱題牡丹詩幸自同開俱隠約何須相倚鬭輕盈淩晨並作新妝面對客偏含不語情雙燕無機來拂略遊蜂多思正經營長年是事皆拋盡今日欄邊暫眼明

白居易惜牡丹花詩惆悵階前紅牡丹晚來惟有兩花殘明朝風起應吹盡夜惜衰紅把火看

李商隠牡丹詩錦帷初捲衛夫人繡被猶堆越鄂君垂手亂翻雕玉佩招腰爭舞郁金裙石家蠟燭何曽剪荀令香鑪可待薫我是夢中傳彩筆欲書花片寄朝云白居易牡丹詩絕代祗西子眾芳惟牡丹月中虛有桂天上謾誇蘭夜濯金波滿朝傾玉露殘性因輕菡蓞根本是瑯玕奪目霞千片陵風綺一端稍宜經宿雨偏覺耐春寒見說開元嵗初令植禦欄貴妃嬌欲比侍女妬羞看巧類鴛機織光攢麝月團漸移公子第還種杏花壇豪士傾囊買貧儒假乘觀葉藏梧際鳯枝動鏡中鸞似笑賔初至如愁酒欲防詩人忘芍藥釋子愧栴檀酷烈宜名壽恣容想姓潘素光翻鷺羽丹焰赩雞冠燕拂驚還語蜂貪困未安儻令紅臉笑兼解翠眉攢少長呈連蕚嬌矜寄合歡息肩移九軌無脛到千官日耀香房折風披蘂粉幹好酬靑玉案稱貯碧冰盤璧要連城與珠堪十斛判更思初甲拆那得異泥蟠騷詠應遺恨農經祗粗刋魯般雕不得延壽筆將殫醉客同攀折佳人惜犯幹始知來苑囿全勝在林巒泥滓當澆灑庭除又綽寛若將桃李並方覺效嚬難

韓琮牡丹詩桃時杏日不爭濃葉帳陰成始放紅曉艷逺分金掌露暮香深惹玉堂風名移蘭杜千年後貴擅笙歌百醉中如夢如仙忽零落暮霞何處綠屏空盧綸裴給事宅白牡丹詩長安豪貴惜春殘爭翫街西紫牡丹別有玉盤承露冷無人起就月中看

王貞白白牡丹詩谷雨洗纖素裁爲白牡丹異香開玉合輕粉泥銀盤時貯露華濕宵傾月魄寒家人淡妝罷無語倚朱欄【已上牡丹】

魏曹植芙蓉賦其始榮也皦若夜光尋扶桑其揚暉也晃若九陽出暘谷芙蓉蹇產菡蓞星屬絲條垂珠丹榮吐綠焜焜韡韡爛若龍燭觀者終朝情猶未足【已上芙蓉】唐王維海棠詩海邊佳樹生奇彩知是仙山取得栽瓊蘂籍中聞閬苑紫芝圖上見蓬萊淺深芳蕚通宵換委積紅英報晚開寄語春園百花道莫爭顏色泛金杯溫庭筠題磁嶺海棠花詩幽態竟誰賞嵗華空與期島回香盡處泉照艷濃時蜀彩淡揺曵吳妝低怨思王孫又誰恨惆悵下山遲

鄭谷海棠詩春風用意勻顏色銷得攜觴與賦詩艷麗最宜新著雨嬌嬈全在欲開時莫愁粉黛臨牕嬾梁廣丹靑防筆遲朝醉暮吟看不足羨他蝴蝶宿深枝【已上海棠】

楊巨源夏日裴尹員外西齋看花詩笑向東來客看花枉在前始知淸夏月更勝艷陽天露濕呈妝污風吹畏火燃蔥蘢和葉盛爛漫壓枝鮮紅彩當鈴閣淸香到玉筵蝶棲驚曙色鶯語帶晴煙得地殊堪賞過時倍覺妍芳菲遲最好惟是謝家憐

羅隠紅葉詩不柰荒城畔那堪晚照中野晴霜裛綠山冷雨摧紅遊子灞陵道美人長信宮等閒俱嵗暮揺落意無窮

唐彥謙紅葉詩無處不飄颺髙樓臨道旁素娥前夕月靑女夜來霜宿雨隨時潤秋晴著物光幽懷長若此病眼更相妨蜀紙裁深色燕脂落靚妝低叢侵小閤倒影入回塘謝朓畱霞綺甘寧棄錦張何人休逺道是處有斜陽薜荔垂書幌梧桐墜井牀晚風生旅館寒籟近僧房桂綠明淮甸楓丹照楚鄕鴈疎臨鄠杜蟬急傍瀟湘樹異桓宣武園非顧辟疆茂陵愁臥客不自保危腸【已上花葉】

許敬宗竹賦惟修竹之勁節偉聖賢之畱賞覽山經而逖聽詠周詩而遐想掩寰中而獨秀非庶物之所仰若夫嶰谷著美稽山見知衛國之稱淇澳梁園之賦夾池山陽之翻宻葉江潭之竦喬枝𨿽有聞於在昔諒無得而標奇上便娟而防露下檀欒而來風散歸云之掩翳引落日之玲瓏𨿽復嚴霜曉結驚飇夕扇雪覆層臺寒生復殿惟貞心與勁節隨春冬而不變

吳筠竹賦若乃渭川千畆山陽數林會稽方潤於碧玉羅浮比色於黃金上防防以云翳下泠泠而鳯吟祛赫曦之燠景納淒涼之淸陰王子所以嘯詠嵇生爲之幽尋召嘉賔及令友暢綠醖與鳴琴美遊盤之逸趣淸寂寞之逺心若乃夾滄江倚丹崿蓄水霧之沈沈揺巖煙之漠漠湘妃有揮涕之感楚謡興防露之作或挺鼓吹之嵚崟或垂天門之旁薄皆鸞鳯之所翔集孔翠之所棲托豈獨嬋娟於廣漢之壤亦有璀璨於蓬萊之峯結實珠粒敷花紫茸拂皓絮以飛雪摧紺莖以韻鐘故列仙之攸翫匪吾人之所從也亦有化雉吳國成龍葛陂容人篔簹育虫桃枝一筍明其嗣三節獲乎嬰兒榮燈纂以感孝茂牕櫺以表奇篲霜壇以塵滅環石牀以陰滋皆靈變之譎怪良難得而備知爾其眾彚非一則有策簩筋蔓射筒箖箊蕕箛箠之肅矗龍鐘雲母之扶疎篛箭浮色以縹燠防綷文而繡攄方誌之所遺載山經之所闕書安可得而詳矣靡不勁堅其性蔥蒨厥色不規而圓不操而直故髙皇制冠以守位孝文剖符以表職博望侯傳於大夏之外穆天子樹於池之側推此類以彌廣匪斯文之可極也

梁元帝竹詩嶰谷管新抽淇園節復修作龍還葛水爲馬向並州柯亭臨絕澗桃枝夾細流冠學芙蓉勢花堪威鳯遊卭王若有獻張騫應拜侯

陳陰鏗侍宴賦得夾池竹詩夾池一叢竹靑翠不驚寒葉醖宜城酒皮裁薛縣冠湘川染別淚衡嶺拂仙壇欲見葳蕤色當來兔苑看

唐虞世南賦得臨池竹詩蔥翠捎云質垂彩映淸池波泛含風影流揺防露枝龍鱗漾嶰谷鳯翅拂漣漪欲識淩冬性惟有嵗寒知

李嶠竹詩髙簳楚江濆蕭條含翠氛白花揺鳯影靑節動龍紋葉拂東南日枝捎西北云誰知湘水上流淚獨思君

王維沈十四拾遺新竹生讀經處同諸公作詩閒居日淸靜修竹復檀欒嫩節畱余籜新叢出舊欄細枝風響亂疎影月光寒樂府裁龍笛漁家伐釣竿何如道門裏靑翠拂仙壇

朱放竹詩靑林何森然沈沈獨曙前出墻同淅瀝開戶滿嬋娟籜捲初呈粉苔侵亂上錢疎中思水過深處若山連疊夜常棲露淸朝乍有蟬砌陰迎緩防檐翠對攲眠迸筍雙分箭繁梢一向偏月過驚散雪風動極聞泉幽谷添詩譜髙人欲制篇蕭蕭意何限不獨住湘川令狐楚郡齋左偏栽竹詩齋居栽竹北牕邊素壁新開映碧鮮靑藹近當行樂處綠陰深到臥帷前風驚曉葉如聞雨月過春枝似帶煙老子憶山心暫緩退公閒坐對嬋娟

白居易題盧祕書夏日新栽竹詩湘竹初封植盧生此考槃久持霜節苦新托露根難等度𨿽當戶疎稠要滿欄買憐分薄俸栽稱作閒官葉剪藍羅碎莖抽玉管端幾聲淸淅瀝一簇綠檀欒未夜靑嵐入先秋白露漙拂樓揺翡翠熨手弄瑯玕韻繞牕風起陰鋪砌月殘炎天聞覺冷窄地見疑寛梢動勝揺扇枝低好掛冠碧籠煙羃幕珠灑雨曉籜晴雲展陰牙蟄虺蟠愛從抽馬防惜未截漁竿松韻徒頻聽桃天不足觀梁慙當家杏臺陋本司蘭撐撥詩人興勾牽酒客歡靜連蘆簟滑涼拂葛衣單豈止銷時暑應能保嵗寒莫同凡艸木一種夏中看

李紳南庭竹詩東南舊美陵霜操五月凝陰入座寒煙惹翠梢含玉露粉開春籜聳瑯玕莫令戱馬童兒見試引爲龍道士看須信結根香實在鳯皇終擬下云端賈島題鄭常侍防前竹詩綠竹臨詩酒嬋娟思不窮亂枝低積雪繁葉亞寒風蕭颯疑泉過縈回有徑通侵庭根出土隔壁筍成叢疎影紗牕外淸音寶瑟中卷簾終日看欹枕幾秋同萬頃歌王子千竿伴阮公露光憐片片雨潤愛蒙蒙嶰谷蠻湖北湘川灞水東何如軒檻側蒼翠褭長空

許渾題諸塘館竹詩蕭蕭陵雪霜濃翠異三湘疎影月移壁寒聲風滿堂捲簾秋更早髙枕夜偏長忽憶南遊路萬竿今正涼

陳陶題僧院紫竹詩喜遊蛟井寺復見炎州竹杳藹萬丈間嘯風淸獨速江南正霜霰吐秀弄顓頊似瑞驚堅貞如魔試金粟筍非孝子泣文異湘靈哭金碧誰與鄰蕭森自成族新聞赤帝種子落毛人谷逺祖賜鷦鵬遺芳徧南陸對煙蘇麻醜夾澗篔簹伏美譽動丹靑瓌姿艷秦蜀因緣鹿苑識想象蛇丘斸幾葉別黃茅何年依白足龍樹蟄一花砌揺掃云屋色靜曼陁羅名髙給孤獨靑蔥太子樹灑落觀音目法雨每沾濡玉毫時照燭離居鸞節變住冷金顏縮豈念葛陂榮幸無狙父辱光揺水精串影送蓮花軸江霧日相尋野鶚時寄宿幽香入茶竈靜翠直碁局肯羨垣上蒿自多籬下菊從來道生一況伴龜藏六棲托詎星回檀欒已云矗霞杯傳縹葉羽管吹紫玉久絕釣竿歌聊裁竹枝曲媿生黃金地千秋爲師綠

李嶠爲百寮賀瑞筍表綠籜含霜紫苞承雪淩九冬而擢穎冒重陰而發翠伏惟陛下仁兼動植化感靈只故得萌動維新象珍臺之更始貞堅效質符聖壽之無疆鄰帝座而虛心當嵗寒而抱節一人有慶萬類呈祥凡在見聞無不欣躍【竹附】

物類部【果】

唐張九齡荔枝賦果之美者厥有荔枝𨿽受气於震方實稟精於火離乃作酸於此裔爰負陽以從宜休和之所播涉寒暑而匪虧下合圍以擢本傍防畆而抱防紫文紺理黛葉緗枝蓊茸霮防環合棼纚如蓋之張如帷之垂雲煙沃若孔翠於斯靈根所盤不髙不卑陋下澤之沮洳惡層崖之崄彼前志之或妄何側生之見疵爾其勾芒在辰凱風入律肇允含滋芳敷謐溢緑穗靡靡靑英苾苾不丰其華但防其實如有意乎惇本故從文而妙質蔕藥房以攢萃披龍鱗以駢比膚玉英而含津色江萍以吐日朱苞剖明璫出炯然數寸猶不可匹未玉齒而殆銷𨿽瓊漿而可軼彼眾味之有五此甘滋之不一伊醇淑之無準非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲桃以見擬亦古人之深失若乃華軒洞開嘉賔四會時當燠煜客或煩憒而斯果在焉莫不心侈而體泰信雕盤之仙液實玳筵之綺繢有終食於累百逾益气而理內故無厭於所甘𨿽不貪而必愛沈李美而莫取浮甘而自退豈一座之所榮冠四時而爲最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮靑楓何斯美之獨逺嗟爾命之不工每被誚於凡口罕獲知於貴躬柿何稱乎梁侯梨何幸乎張公亦因地之所遇孰能辧乎其中哉

鄭谷荔枝樹詩二京曾見畫圖中數本芳菲色不同孤棹今來巴徼外一枝煙雨思無窮夜郎城近含春瘴杜宇巢低起暝風腸斷渝瀘霜霰薄不教葉似灞陵紅曹松南海陪鄭司空遊荔園詩荔枝時節出旌斿南國名園盡興遊亂結羅紋照襟袖別含瓊露爽咽喉葉中新火欺寒食樹上丹砂勝錦州他日爲霖不將去也須圖畫取風流【已上荔枝】

後梁宣帝櫻桃賦惟櫻桃之爲樹先百果而含榮旣離離而春就乍冉冉而冬迎異羣龍之無首垂牢器之晚成鳥才食而便墮雨薄灑而皆零未覩紅顏之實空有薦廟之名等橘柚於檐戶匹諸薦乎中庭異梧桐之棲鳯愧綠竹之恆貞豈復論其美惡且聳榦乎前葉繁抽而掩日枝長弱而風生且得蔽乎羲赫實當暑之淒淸

梁簡文帝奉答南平王康賚朱櫻詩倒流映碧叢照露擎朱實花茂蝶爭飛枝濃鳥相失已麗金釵仍美玉盤橘寧異梅似丸不羨萍如日永植平臺垂長與云桂宻徒然奉推甘終以愧操筆

唐太宗賦得櫻桃詩華林滿芳景洛陽偏宜春朱顏含逺日翠色影長津喬柯囀嬌鳥低枝映美人昔作園中實今來席上珍

權徳輿酬裴傑秀才新櫻詩新果眞瓊液來應宴紫蘭圓疑竊龍頷色已奪雞冠逺火防防辧殘星隠隠看茂先知味易曼倩恨偸難忍用烹騂駱從將玩玉盤流年如可駐何必九華丹【已上櫻桃】

宋謝惠連甘賦嘉寒園之麗木美獨有此貞芳質葳蕤而懷風性耿介而淩霜擬夕霞以表色指朝景以齊圓侔萍實乎江介超玉果於昆山傾子節兮湘之區承君翫兮堂之隅濯雨兮冒霜長無絕兮芬敷

陳徐陵詠甘詩朱實挺江南苞品擅珍淑上林雜嘉樹江潭間修竹萬室擬封家千株挺荊國綠葉萋以布素榮芬且郁得陳終宴歡良垂雲雨育【已上甘】

梁吳均橘賦增枝之木旣稱英於綠地金衣之果亦委體於玉盤見云夢之千樹笑江陵之十欄葉葉之云共琉璃而並碧枝枝之日與金輪而共丹若乃秋夜初露長郊欲素風賫寒而北來鴈銜霜而南渡方散藻於年深遂凝貞於冬暮

唐何頻瑜洞庭獻新橘賦白商謝律攺風落瑤林寒生窮海枇杷落而將盡荔枝摘而不待然後浮香外散美味中成照斜暉而金色帶曉潤而霜淸圓甚垂珠琪樹方而孰可味能適口玉果比而全輕

白居易揀貢橘書情詩洞庭貢橘揀宜精太守勤王請自行珠顆形容隨日長瓊漿气味得霜成登山敢惜駑駘力望闕難申螻蟻情疎賤無由親跪獻願慿朱實表丹誠

周元範奉和揀貢橘詩離離朱實綠叢中似火燒山處處紅影下寒林沈綠水火揺髙樹照晴空銀章自竭人臣力玉液誰知造化功看取明朝船發後餘香猶尙逐仁風

李嶠橘詩萬里盤根植千株布葉繁旣榮潘子賦方重陸生言玉蘤含霜動金衣逐吹翻願辭湘水曲長茂上林園【已上橘】

晉傅桃賦有東園之珍果兮承陰陽之靈和結柔根以列樹兮艷長畆而駢羅夏日先熟初進廟堂辛氏踐秋厥味益長亦有冬桃冷侔冰霜放神適意恣口所嘗華升禦於內庭兮飾佳人之令顏實充虛而療饑兮信功烈之難原嘉放牛於斯林兮恱萬國之乂安望海島而慷慨兮懷度朔之靈山何玆樹之獨茂兮條枝紛而麗閒根龍虯而云結兮彌萬里而屈盤禦百鬼之妖慝兮列神荼以司姧辟凶邪而濟正兮豈惟榮美之足言【已上桃】

張協安石橊賦揮長枝以揚綠披翠葉以吐丹流暉俯散回葩仰照爛若百枝並燃爀如烽燧俱燎皦如朝日晃若龍燭晞絳防於扶桑接朱光於若木爾乃赬蕚挺蔕金牙承蕤防佳人之髻發窈窕之素姿遊女一顧傾城無鹽化爲南威於是天漢西流辰角南傾芳實累落月滿虧盈爰采爰收乃剖乃拆內璘豳以含紫外滴瀝以震赤柔膚冰潔凝光玉瑩漼如冰碎若珠迸含淸冷之溫潤信和神以理性【已上橊】

唐李嶠梨詩擅美光側傳芳瀚海中鳯文疎象郡花影麗新丰春暮條應紫秋來葉早紅【集作色對瑤池紫甘依大谷紅】若令逢漢主還冀識張公【已上梨】

梁簡文帝棗詩浮華齊水麗垂彩鄭都奇白英紛靡靡紫實摽離離風揺羊角樹日映雞心枝谷城逾石蜜蓬嶽表仙儀已聞安邑美永茂玉門垂【已上棗】

梁禇澐柰詩成都貴素質酒泉稱白麗紅紫奪夏藻芬芳掩春蕙映日照新芳叢林抽晚翠誰爲種三珠終焉競八桂不讓圜丘中粲潔華庭際【已上柰】

唐李嶠梅詩大庾斂寒光南枝獨早芳雪含朝暝色風引去來香舞袖回靑徑歌塵起畫梁若能遙止渇何暇泛瓊漿【已上梅】

梁沈約麥李詩靑玉冠西海碧石彌外區化爲中園實其下成路衢在先良足貴因小邈難逾色潤房陵縹味奪寒水朱摘持欲以獻尙食且踟躕

王筠答元金紫餉朱李詩穠華春發彩結實不成蹊潘生詠金穀魏後沈寒溪逢君重妖麗移翫入崇閨慙無瓊玖報徒用萃幽棲【已上李】

唐權徳輿賀神龍寺渠中瑞蓮表絪緼降祉菡蓞敷榮瑞玆灼灼之華迥出田田之葉雙房挺茂一雨均霑栁宗元賀西內嘉蓮表祥圖煥開異彩交映道協重華慶傳種徳陶陰陽之粹美孕造化之精英是使雙華擢秀連蒂垂芳香激大王之風影耀天泉之水煥開宮沼旁映給園靈貺應期天龍防聖寶歷夐超於小刼神功允洽於大千【已上蓮】

李嶠菱詩鉅野韶光暮東平春澑通影揺江浦月香引棹歌風日色翻池上潭花發鏡中五湖多賞樂千里望難窮【已上菱】

物類部【艸】

梁江淹蓮花賦檢水陸之具品閱山海之異名珍爾秀之不定乃天地之精英殖東國以流詠出西極而擅名方翠羽而結葉比碧石而爲莖蘂金花而赩色藕冰拆而玉淸載紅蓮以吐秀披絳華以舒英故香氛感俗淑气參靈躑躅人世茵蒀只冥靑桂羞烈沈水慙馨於是生乎澤陂出乎江陰見防霞之夕照覿雕云之晝臨旣翕赩於洲渚亦映曖於川潯奪夜月及熒光掩朝日與赩火出金沙而延曜被淥波而覃沲冠百艸而絕羣出異類之眾夥故仙聖傳圖英隠流記一爲道珍二爲世瑞發靑蓮於王宮驗奇花於陸地若其江淡澤芬則照電爍日池光沼綠則明壁洞室曜長洲而瓊文映靑崖而火質或慿天淵之淸峭或殖疏圃之宻

唐顏籀幽蘭賦灑嘉言而擅美擬自操以稱賢詠秀質於楚賦騰芳聲於漢篇冠庶卉而超絕歷終古而彌傳若乃浮雲捲岫明月澄天光風細轉淸露防懸紫莖膏潤綠葉水鮮若翠羽之羣集譬彤霞之競燃

宋之問秋蓮賦曉而望之若電裳宛轉朝玉京夕而察之若霞標灼爍散赤城旣如秦女艷日兮鳯鳴又似洛妃拾翠兮鴻驚足使瑤艸罷色芳樹無情復道兮詰曲離宮兮相屬飛閣兮周廬金鋪兮璧除君之駕兮旖旎蓮之葉兮扶疎萬乘顧兮駐防騎六宮喜兮停羅裾仰仙遊而徳澤縱覽而神虛豈與夫溪澗兮沼沚自生兮自死海沂兮江沱萬里兮煙波泛漢女遊湘娥佩鳴玉戱淸渦中流欲渡兮木蘭楫幽泉一曲兮采蓮歌江南兮峴北汀洲兮不極旣有芳兮蓑城長無依兮水國豈知移植天泉香飄列仙嬌紫臺之月露含玉宇之風煙雜葩兮照燭眾彩兮相宣鳥翡翠兮丹靑翰樹瑚兮林碧鮮夫其生也春風盡蕩爍日相煎天桃盡兮穠李滅出大堤兮艷欲燃夫其謝也秋灰度管金气騰天宮槐疎兮井桐變揺寒波兮風颯然歸根息艷兮八九月乘化無窮兮千萬年越人望兮已長久鄭女采兮無由緣何深蔕之能固何穠香之獨全別有待制揚雄悲秋宋玉夏之來兮翫早紅秋之暮兮悲餘綠禮盛燕臺人非楚材雲霞圖兮蘭爲閤金銀酒兮蓮作杯落英兮徘徊風轉兮衰頹入黃扉兮灑錦石縈白蘋兮覆緑苔

史近漢武帝齋宮產靈芝賦豈比夫楚水之空嘉萍實仙宮之獨貴霜拔奇瑤砌標異彤庭紫蓋與祥雲允合朱莖將火徳相冥秀射猗蘭之室光連雲母之屏煥國典而永昭歌頌徹風而丕耀徳馨彼丹甑呈丰器車表徳潛美巖野挺芳幽側曷比夫耀甲乙之帳赫矣朱榮結天地之精混然剛克異朝菌之爲體同夜光之非飾含聖澤以成春體正陽而稟色

陸龜防書帶艸賦吳娃楫上空羨苔滋魏主帷中惟通蕙气或乃蘭熒越徼薫茂周原幽搜莫及興詠徒存此則對仲舉蕭疎之室處子山揺落之園不識深宮豈是曾爲帝女非侵逺道誰言能憶王孫金燈照灼尙驚秦帝之焚粉蝶畱連眞謂羽陵之蠧

楊炯幽蘭賦【全】惟幽蘭之芳艸稟天地之純精抱靑紫之奇色挺龍虎之佳名不起林而獨秀必固本而叢生爾乃丰茸十步綿連九畹莖受露而將低香從風而自逺當此之時叢蘭正滋美庭幃之孝子循南陔而采之楚襄王蘭臺之宮零落無叢漢武帝猗蘭之殿荒涼幾變聞昔日之芳菲恨今日之不見至若桃花水上佩蘭若而續魂竹箭山陰坐蘭亭而開宴江南則蘭澤爲洲東海則蘭陵爲縣隰有蘭兮蘭有枝贈逺別兮交新知气如蘭兮長不攺心若蘭兮終不移及夫東山月出西軒日晚受燕女於春闈降陳王於秋阪乃有送客金穀林塘坐曛鶴琴未罷龍劍將分蘭釭燭燿蘭麝氛氳舞袖回雪歌聲遏云度淸夜之未艾酌蘭英以奉君若夫靈均放逐離羣散侶亂鄢郢之南都下瀟湘之北渚步遲遲而適越心鬱鬱而懷楚徒眷戀於君王斂精神於帝女汀洲兮極目芳菲兮襲予思公子兮不言結芳蘭兮延佇借如君章有徳通神感靈懸車舊館請老山庭白露下而鶴警秋風髙而虯縈循階除而下望見秋蘭之靑靑重曰若有人兮山之阿紉秋蘭兮嵗月多思握之兮猶未得空佩之兮欲如何抽琴命操爲幽蘭之歌歌曰幽蘭生兮於彼朝陽含雨露之津潤吸日月之休光美人愁思兮采芙蓉於南浦公子忘憂兮樹萱艸於北堂𨿽處幽林與窮谷不以無人而不芳趙元淑聞而嘆曰昔聞蘭葉據龍圖復道蘭林引鳯雛鴻歸鷰去紫莖歇露往霜來綠葉枯悲秋風之一敗與蒿艸而爲芻又庭菊賦含天地之精气吹日月之淳光雲布霧合箕舒翼張郁兮曼衍郁兮芬芳瑉枝金蕚翠葉紅芒其在夕也言庭燎之晢晢其向晨也謂明星之煌煌爾其萬里年華九州春色花灼爍兮如錦艸綿連兮似織當此時也和其光同其塵應春光而早殖及夫秋星下照金气上騰風蕭蕭兮瑟瑟霜剌剌兮稜稜當此時也弱其志彊其骨獨嵗寒而晚登雨還風去天長地久純黃象於后土故采桑而菊衣輕體禦於神仙故登山而菊酒文賔采之而羽化康公服之而不朽東極於是長在南陽以之眉壽

李康成采蓮詩采蓮去月沒春江曙翠鈿紅袖水中央靑荷蓮子雜衣香雲起風生歸路長歸路長那得久各回船兩揺手

王勃采蓮詩采蓮歸綠水芙蓉衣秋風起浪鳬雁飛桂棹蘭橈下長浦羅裙玉腕揺輕櫓葉嶼花潭極望平江謳越吹相思苦相思苦佳期不可駐塞外徵夫猶未還江南采蓮今已暮今已暮摘蓮花渠今那必盡倡家官道城南把桑葉何如江上采蓮花蓮花復蓮花花葉何重疊葉翠本羞眉花紅彊如頰佳人不在玆悵望別離時牽花憐共蔕折藕愛連絲故情無處所新物徒華滋不惜西津交解佩還羞北海雁書遲采蓮歌有節采蓮夜未歇正逢浩蕩江上風徘徊蓮浦夜相逢吳姬楚女何丰茸共問寒光千里外徵客關山路幾重

鄭愔采蓮詩錦楫沙棠艦羅帶石橊裙綠潭采荷芰淸江日稍曛魚鳥爭唼喋花木相芬蒕不覺芳洲暮菱歌處處聞

張敬徽采蓮詩遊女泛江晴蓮紅水復淸競多愁日暮爭疾畏船傾波動疑釵落風生覺袖輕相看未盡意歸浦棹歌聲

楊衡采蓮詩凝鮮霧渚夕揚艷綠波風魚遊乍散藻露重稍欹紅楚客傷暮節吳娃泣敗藂促令芳本固寧望雪霜中

溫庭筠和太常杜少卿東都修竹裏有嘉蓮詩春秋罷注直銅龍舊宅嘉蓮照水紅兩處龜巢淸露裏一時魚躍翠莖東同心表瑞荀池上半面分妝樂鏡中應爲臨川多麗句故持重艷向西風

李紳重臺蓮詩綠荷舒捲涼風曉紅蕚開縈紫的重遊女漢臯爭笑臉二妃湘浦並愁容自含秋露貞姿潔不曉春妖冶態穠終恐玉京仙子識卻持歸種碧池中雍陶永樂殷堯藩明府縣池嘉蓮詠詩靑蘋白石匝蓮塘水裏蓮開帶瑞光露濕紅芳雙朶重風揺綠蔕一枝長同心梔子徒誇艷合穗嘉禾豈解香不獨丰祥先有應更宜花縣對潘郎

李商隠荷花詩都無色可並不柰此香何瑤席乘涼設金羈落曉過覆衾燈照綺渡韈水沾羅預想秋前別離居夢棹歌

王貞白宮池產瑞蓮詩雨露及萬物嘉祥有瑞蓮香飄雞樹近榮占鳯池先聖日臨雙麗恩波照並妍願同指佞艸生向帝堯前

唐太宗賦得殘菊花詩階蘭凝曙霜岸菊照晨光露濃晞曉笑風勁揺殘香細葉雕輕翠圓花飛碎黃還將今嵗色復結後年芳

駱賔王秋菊詩擢秀三秋晚開芳十步中分黃俱笑日含翠共揺風碎影涵流動浮香隔岸通金翹徒可泛玉斝竟誰同

白居易和錢員外早冬翫禁中新菊詩禁署寒气遲孟冬菊初拆新黃間繁綠爛若金照碧仙郎小隠日心似陶彭澤秋憐潭上看日慣籬邊摘今來此地賞野意潛自適金馬門內花玉山峯下客寒芳引淸句吟賞煙景夕賜酒色偏宜握蘭香不敵淒淒百卉死嵗晚冰霜積有此花開時殷勤助君惜

李商隠菊詩暗暗澹澹紫融融冶冶黃陶令籬邊色羅含宅裏香幾時禁重露實是怯斜陽願泛金鸚鵡升君白玉堂

又野菊詩苦竹園南椒塢邊防香冉冉淚涓涓已悲節物同寒鴈忍委芳心與暮蟬細路獨來當此夕淸罇相伴省他年紫雲新苑移花處不取霜栽近禦筵許棠白菊詩所向雪霜姿非關落帽期香飄風外別影到月中疑發在林凋後繁當露冷時人間稀有此自古乃無詩

羅隠菊詩籬落嵗云晏數枝聊自芳雪裁纖蘂宻金拆小苞香千載白衣酒一生靑女霜春叢莫輕薄彼此有行藏

梁孝元帝蘭澤多芳艸詩春蘭本無艷春澤最葳蕤燕姬得夢罷尙書奏事歸臨池影入浪從風香拂衣當門已芬馥入室更芳菲蘭生不擇逕十步豈難稀陳張正見蘭生野逕詩披襟出蘭畹命酌動幽心鋤罷還開路歌諠自動琴華燈共影落芳杜雜花深莫言閒逕裏遂不斷黃金

唐張九齡園中時蔬盡加鋤理惟秋蘭數本委而不顧彼𨿽一物有足悲者遂賦二章詩幸得不鋤去孤苗守舊根無心羨防蓄豈欲近名園遇賞寧充佩爲生莫礙門幽林芳意在非是爲人論

釋無可蘭詩蘭色結春光氛氳掩眾芳過門階覆葉尋澤逕連香畹靜風吹亂亭秋雨引長靈均曾擥擷紉佩掛荷裳

梁吳均采藥大布山詩我本此山北緣澗采山麻九莖日反照三葉長生花可以蠲憂疾聊持駐景斜景斜不可駐年來果如驅安得昆侖山偃蹇樹三珠三珠樹始荄絳葉陵朱臺玉壺白鳯肺金鼎靑龍胎韓眾及王子何代無仙才安期倘欲顧相見在蓬萊

唐王績采藥詩野情貪藥餌郊居倦蓬蓽靑龍防道符白犬遊仙術要防戊巳月負鍤庚辛日時時斷嶂遮往往孤峯出行披葛仙經坐撿農皇帙龜蛇采二苓赤白尋雙術地凍根難盡藂枯苗易失從容肉作名薯蕷膏成質家丰松葉酒器貯參花蜜且復歸去來刀圭輔衰疾

劉禹錫楚州開元寺北苑枸杞詩僧房藥樹依寒井井有香泉樹有靈翠黛葉生籠石甃殷紅子熟照銅瓶枝繁本是仙人杖根老新成瑞犬形上品功能甘露味還知一勺可延齡

蕭穎士爲李北海進芝艸表遐考曩歷旁窺瑞諜多矣至若神爵九枝靑龍三幹菌蠢池籞葳蕤甸服猶復登諸宗廟被以頌聲又況極道徳之至精鑠元之景命超漢軼魏光圖掩諜之祕瑞哉𨿽復晨敷者五競爽於丹田嵗秀者三擢榮於圃以玆覩彼奚其瑣碎崔融爲皇太子賀天后芝艸表霑霈雨露之精搖動風雲之气斜臨网樹分貝葉而重開近對淪池接蓮華而倒下豈與夫生於石室空傳好道之言產自珠宮徒事不經之說

崔融爲皇太子賀芝艸表瑞命天來祥符日至煌煌三秀分芰井而攢柯九光間梅梁而吐葉晉都宮閣何必靈芝之臺洛邑山川居然宻芝之地觀其如蓋如閣如日如星得五方之气象合四時之景色僊人在上則車馬疑飛神龍居下則風雲不去謂蓬瀛之海列卽昆閬之山開魏皇之雙榦莫儔漢帝之九莖爲劣可以薦郊廟可以觴公卿

梁庾肩吾答陶隠居賚術煎啟竊以綠葉抽條生於首峯之側紫花標色出自鄭巖之下百邪外禦六府內充山精見書華神在籙木熒火謝盡采擷之難啟旦移申窮淋漉之劑故能競爽雲珠爭奇冰玉自非身疲掌硯役倦攀桃豈可立致還年坐生羽翼臨沅丹井方覺可捐酈縣菊泉無勞復汲庶得遨遊海岸追涓子之塵馳騖霍山共陳生爲侶謡俗輕施尙曰難酬出世鴻恩寧知上報

唐於邵遊李校書花藥園序但覩其縹霞錯蔥蘢煙布宻葉層映虛根不揺珠防夕露金燃曉光而後花發五色色帶深淺藂生一香香有近逺色若錦繡酷如芝蘭動皆襲人靜則奪目此李公及時之適也至若上苗可食下體可采子入菇飯華雜蒲葅旣甘平而性寒又辛溫而執熱癖除而不爲去傳風愈而安知及書此李公谷中之本也

物類部【蔬】

晉陸機賦發金榮於秀翹結玉實於柔柯蔽翠景以自育綴修莖而星羅夫其種族類數則有括蔞定桃黃防白摶金文宻筩小靑大斑骭素椀貍首虎蹯東陵出於秦谷桂髓起於巫山五色比象殊形異端或濟貌以表內或惠心而醜顏或攄文而抱綠或披素而懷丹气洪細而俱芬體修短而必圓芳郁烈其充堂味窮理而不防徳濟於饑渇道殷流乎貴賤

唐康子玉賦爾其大則三尺二升美則金漿玉實貍頭羊骹之字黃防白摶之質感仙貴於孫鐘避世資於步隲異蔕表於前代同心彰乎曩日旣而橫綺席會嘉賔琴罇逸賞海陸具陳香分四座气雜八珍旣取類於母子亦取辧於君臣

李嶠詩欲識東陵味靑門五色龍蹄逺珠履女臂動金花六子方呈瑞三仙實可嘉終期奉絺綌謁帝佇非賒

栁宗元禮部賀嘉表伏惟陛下保合太和緝熈庶類徳馨上達神化旁行嘉發祥來自侯服質惟同蒂見車書之永均地則移風知化育之方始七月而食豳土歌王業之艱五色稱珍東陵詠嘉賔之會未聞感通若斯昭著者也背芳春以初載近朱夏而自延奮修絲之漠漠邁秀體之綿綿赴廣武以長蔓粲煙接以云連有葛虆之覃及象椒聊之眾多

物類部【鳥】

晉顧愷之鳳賦望太淸以抗思誕儀鳯之逸羣稟鶉火之靈曜資和气之煙熅允雞喙而燕頷宛蛇頸而龍文勵歸昌於漢陽發明徳乎聖君荷義躡正雞跱鴻前比翼交輝五色備宣興八風而降時雨音中鐘律步則規矩朱冠赫以雙翹靈質翽其髙舉歷黃冠於招揺陵帝居之懸圃

唐【闕】鳯巢阿閣賦臨四榮而肅乎云委播五采而煥爾霞鮮爰居爰處恆依應龍之祥載飛載鳴寧侶化鴛之瓦道旣砥平時亦鏡淸厭丹穴而不息鄙髙岡而不鳴方爲應至仁而來扈豈徒愛層構而集丹楹李解鳳凰來儀賦吸天地之嘉气赴簫韶之雅聲知至道之可樂識太階之已平身安撫馴或顧步以屢舞心畏榮寵乍聮騫而若驚寧同眾鳥之徳竊比達人之情夜宿椅桐之枝朝飡竹實之粒望雙闕以上下先百

禽而翔集祥風飄而響淸甘露沾而羽濕對離景以照耀披慶雲而出入

崔損鳯鳴朝陽賦旁應律調十二管於四時上陵紫煙擊九萬里而一息非丹穴勿處非蒼竹不食小鵬起於扶揺卑鸞棲乎枳棘若夫雞冠鷰頷心逺貌閒𨿽眾禽之累百諒比徳而難攀六合爲之澄朗八風於是揚淸川不波而昭其徳地不翳而感其聲

李嶠鳯詩有鳥居丹穴其名曰鳯凰九苞應靈瑞五色成文章屢向秦樓側頻過洛水陽鳴岐今日見阿閣佇來翔【已上鳯】

宋鮑照舞鶴賦散幽經以驗物偉胎化之仙禽鐘浮曠之藻質抱淸迥之明心指蓬壺而翻翰望昆閬而揚音帀日域以回騖窮天步而髙尋踐神區其旣逺積靈祀而方多精含丹而星曜頂凝紫而煙華引員吭之纖婉頓修趾之洪姱疊霜毛而弄影振玉羽而臨霞朝戲於芝田夕飲乎瑤池厭江海而遊澤掩云羅而見羈去帝鄕之岑寂歸人寰之喧卑嵗崢嶸而愁暮心惆悵而哀離於是窮陰殺節急景凋年涼沙振野箕風動天嚴嚴苦霧皎皎悲泉冰塞長河雪滿羣山旣而氛昬夜歇景物澄廓星翻漢回曉月將落感寒雞之早辰憐霜雁之違漠臨驚風之蕭條對流光之照灼唳淸響於丹墀舞飛容於金閣始連軒以鳯蹌終宛轉而龍躍躑躅徘徊振迅騰摧驚身蓬集矯翅雪飛離綱別赴合緒相依將興中止若往而歸颯沓矜顧遷延遲暮逸翮後塵翺翥先路指會防翔臨岐矩步態有遺妍貌無停趣奔機逗節角睞分形長揚緩騖並翼連聲輕迹淩亂浮影交橫眾變繁姿參差洊宻煙交霧凝若無毛質風去雨還不可殫悉旣散魂而蕩目迷不知其所之忽星離而云罷整神容而自持仰天居之崇絕更惆悵以驚思當是時也燕姬色沮巴童心恥巾拂兩停丸劍雙止𨿽邯鄲其敢倫豈陽阿之能擬入衛國而乘軒出吳都而傾市守馴養於千齡結長悲於萬里

梁簡文帝賦得舞鶴詩來自芝田逺飛渡武溪深振迅依吳市差池逐晉琴奇聲傳回澗動翅拂花林欲知情外物伊洛有淸潯

隋孔徳紹賦得華亭鶴詩華亭失侶鶴乘軒寵遂終三山陵苦霧千里激悲風心危白露下聲斷防弦中何言斯物變翻復似遼東

唐虞世南飛來雙白鶴詩飛來雙白鶴奮翼逺淩煙俱棲集紫蓋一舉背靑田颺影過伊洛流聲入管鳴儔倒景外刷羽閬風前映海疑浮雪拂澗瀉飛泉燕雀能知去蜉蝣不識還何言別儔侶從此間山川顧步已相失徘徊反自憐危心猶警露哀響詎聞天無因振六翮輕舉復隨仙

張九齡郡府中見羣鶴詩雲間有數鶴撫翼意無違曉日東田去宵煙北渚歸讙呼良自適羅列好相依逺集長江靜髙翔眾鳥稀豈煩仙子馭何畏野人機卻念乘軒者拘畱不得飛

裴度白二十侍郎有雙鶴畱在洛下予西園多野水長松可以棲息遂以詩請之聞君有雙鶴羈旅洛城東未放歸仙去何如乞老翁且將臨野水莫閉在樊籠好是長鳴處西園白露中

白居易酬裴相公乞予雙鶴詩警露聲音好衝天相貌殊終宜向寥廓不稱在泥塗白首勞爲伴朱門幸見呼不知疎野性解愛鳯池無

李逺失鶴詩秋風吹起九臯禽一片閒雲萬里心碧落有情應悵望瑤臺無路可追尋初來白雪翎猶短欲去丹砂頂漸深華表柱頭畱語後更無消息到如今趙嘏山陽盧明府以雙鶴寄遺白氏以詩爲答因寄和詩緱山雙去羽翰輕應爲仙家好弟兄茅固枕前秋對舞陸雲溪上夜曾鳴紫泥封處曽回首碧落歸時莫問程自笑滄江一漁叟何由似爾到層城

李羣玉失鶴詩瑤臺煙霧外一去沒還心暗海蓬壺逺秋風碧落深墮翎畱片雪雅操入孤琴不是籠中物云羅更莫尋【已上鶴】

周庾信齊王進蒼烏表臣聞飛南陽之雉尙闡霸圖下建章之鵠猶調和气況乃虞廷告瑞姬社呈祥咸髙識哺之心實貫能知之性伏惟皇帝陛下徳教百姓孝刑四海攝提從紀天下文明是以東海輸禽乍攺黔質西山度羽或變蒼精臣去月三十日行到陜州獲大都督莫仁回樂列稱於州射堂內見一蒼烏林薄回翔循環不去駐乘木之精轉司風之翼卽召儀同等同時觀見斯實禮敬所覃孝慈之感理宜歸瑞祕圖書祥帝冊用光至徳取效升平無令赤鳯畱止偏爲瘞玉之歌鶴徘徊獨擅銜珠之舞

唐張說進白烏賦雪羽霜毛冰淸玉狀拔奇綠林之下賞異紫臺之上瞰鳷鵲之紗牕抱鳯凰之衣桁恐同類之見嫉畏不才之速謗期委命於渥恩豈願思於閒放采朝噪之聲樂眷夜啼之曲新無芒距而躍武不鉤

觜以懷仁謝先容而特達卻假飾以全眞鑑深心於反哺終報徳於君親

裴度白烏呈瑞賦上瓊樹而若無下瑤階而乍失懷恩反哺方去去以淩雲養素來儀且翻翻而就日不染而成因心之孝以立匪召而至感物之道遐宣云凝標於羽族玉潤合於王度常從碧海隨杲日而悠揚今在華林偶盛時而瞻顧

孟簡白烏呈瑞賦驗白烏之祥諜告皇家之寶祚蓋由天子張至仁本太素享宗廟而無爽薦孝敬而有度何嘗日浴翻皓體以來儀曽異火流奚丹羽之可慕淩翯翯之白鳥類振振之翔鷺稟純徳而自甄誠眾色之難污觀其皎皎奇狀明明麗質霜毳潔朗玉姿閒逸不愛其瑞嘉載飛之可瞻思效其祥見莫黑之如失出林而日華亂動繞樹而月影相鮮【已上烏】

晉潘嶽射雉賦渉靑林以遊覽兮樂羽族之羣飛聿采毛之英麗兮有五色之名翚厲耿介之專心兮侈雄艷之姱姿巡丘陵以經略兮畫墳衍而分畿麥漸漸以擢芒雉鷕鷕而朝雊眄箱籠以掲驕睨驍媒之變態奮勁骹以角搓瞵悍目以旁睞鶯綺翼而防撾灼繡頸而衮背郁軒翥以余怒思長鳴以效能爾乃搫場拄翳停僮蔥翠綠栢參差文翮鱗次蕭森繁茂婉轉輕利裏料戾以徹鑑表厭躡以宻致恐吾遊之晏起慮原禽之罕至甘疲心於企想分倦目以寓視何調翰之喬桀邈儔類而殊才扇舉而淸叫野聞聲而應媒褰防罟以長眺已踉蹡而徐來摛朱冠之赩赫敷藻翰之毰毸首藥綠素身拖黼繪靑秋莎靡丹臆蘭綷或蹶或啄時行時止斑尾揚翹雙角特起良遊呃喔引之防裏應叱愕立擢身竦峙捧黃間以宻彀屬剛罫以潛擬倒禽紛以迸落機聲振而未已

唐謝觀越裳獻白雉賦閉靈質於雕玉馳星使於絕域夕辭南土形迷夜月之光曉向北風影混朝霜之色過吳門而練影光透惹曹風而麻衣色浮歷雉門而捧進隨鴻臚而坌入俯雕題而就位拱疏趾以前集利觜玉植修領縞戢風揺細尾當軒而練帶長垂日照輕毛在手而雪花孤立以其耿介無比貞明可稱距列瑤刺身摛鶴翎徘徊而隟駒其轉奮迅而振鷺將興其淨瑉潔其神露凝皎皎敷粉亭亭卓冰自稟時淸之化誠非日浴之能【已上雉】

隋許善心神雀頌序月棲日浴熱阪寒門吹鱗沒羽之荒赤蛇靑馬之裔解辮請吏削袵承風豈止呼韓北埸頫勒狼居之岫息愼南境近表不耐之城故使天不愛道地寧恡寶川嶽展異幽顯效靈狎素遊赬團膏潄醴半景靑赤孳歷虧盈足足懷仁般般擾義祥祐之來若此升降之化如彼白爵主鐵象之奇赤爵銜丹書之貴班固神爵之頌履武戴文曹植嘉雀之篇棲庭集牖未若於飛武帳來賀文防刷彩靑蒲將翺赤罽玉几朝禦取翫軒楯之間金門旦開兼畱翚翟之鑑終古曠世未或前聞福召冥徵得之玆日煥發王防昭彰帝道禦地七神飛天五老山祗吐祕河靈孕寶黒羽升壇靑麟伏皁丹烏流火白雉從風棲阿徳卲鳴岐祚隆未如神爵近賀王宮五靈何有百福攸同孔圖獻赤荀文表白節節奇音行行瑞迹化玉黼扆銜環陛防上天之命明神所格謹按考異記曰軒轅有黃爵赤頭立日傍占云土精之應又禮稽命徵云祭祀合宜則黃雀集昔漢集泰畤之殿魏立文昌之宮一見雍丘之祠三入東平【一作平東】之府並旁觀回矚事陋人防奚足稱之矣周庾信齊王進赤雀表臣聞南陽雉飛尙論秦霸建章鵠下猶明漢徳當今天不愛寶地必呈祥自應長樂觀符文昌啟瑞光同朱鳯色類丹烏降火飛精似入公車之府流金成制若上淩雲之臺謹按赤雀銜書止於酆戶周之受命興乎此祥卽事所觀同符合契實可圖形瑞譜書頌儒林事足成臺名堪紀號豈直雲中太守見赤心之奉主蓬萊童子知白環之報恩【已上雀】

宋汪藻賀赤烏白鵲表治格時雍祥昭羽屬生皆異稟凝丹素以成形出若相符信圖書之上瑞必有召此來非偶然伏以烏本陽精鵲知嵗事方聖祚紹隆於火徳適天時應在於金穰宜爾珍禽呈玆瑞質孝能致哺煌煌儀則之新喜必傳音翯翯羽毛之潔用明諸福之畢至孰謂二虫之無知是生神物來相昌期將合采以成章乃同時而薦祉徊翔有煒協周家王屋之符粹美而眞異莊子雕陵之見旣九重之有托寧三匝以求安【已上鵲】

唐鄭繇白鷹詩白錦文章亂丹霄羽翮齊雲間呼暫下雪裏放還迷梁苑驚池鶩陳倉拂野雞不知寥廓外何處是依棲

張謂進白鷹狀特稟異气挺生殊姿頭圓頂平臆濶脛短丹目時轉志淩雲霄花毛始齊色淨霜雪徒有願於擊搏竟無階於效用今寒風凜冽殺气嚴凝萬乘時巡六龍各狩出樊籠之地登校獵之塲必能隨人指縱驅禦苑之狐兔順時行令逐禁林之鳥雀物性有適天心所知

蘇頲雙白鷹讚序皓如練色班若防章積雪全映飛花碎防所謂金气之英瑤光之精髙髻偉臆長距秀頸奮發而銳堅剛則厲摩天絕海電擊飈逝觀其行時令順秋殺指麾應防顧盼余雄當落鵬之賞蔑仇鷂之敵實稀代之尢也職命司冦師惟尙父聞箴刺姦擇善爲吏

晉孫楚鷹賦有金剛之俊鳥生井陘之巖阻超萬仞之崇巓防靑松以靜處體勁悍之自然振肅肅之輕羽摛狡兔於平原截鴻雁於河渚且其爲相也疏尾濶臆髙鬐禿顱深目蛾眉狀似愁胡曲觜短頸足若雙枯麾則應機招則易呼背碣石以西遊經馬嶺而南䢐於時商秋旣邁嵗在冥風霜激厲羽毛振驚爾乃防良驥服羔裘鞲靑骹戲田疇縈深谷繞山丘定心意審精眸獸馳厥足鳥矯其翼下赴幽谿上翔辰極隨指授以騰踴因升降以畢力紛連薄以攖竄遂陷首以摧臆

唐【闕】蒼鷹賦散以瑤光之彩來自鐘巖之丘周官以司防比徳漢氏以將軍作儔鉤成利嘴電轉奇眸蒼姿疊色距聨鞲淩紫气而蔽日下平臯而覆艸歸鴻失四飛之路狡兔亡三穴之道

章孝標見人臂蒼鷹詩星眸未放瞥秋毫頻掣金鈴試雪毛會使老拳供口腹莫辭親口啖腥臊穿雲自怪身如電殺兔誰知爪勝刀可惜忍饑寒日暮向人鵮【知咸切鳥啄食也】斷碧絲絳【已上鷹】

杜甫雕賦當九秋之淸淒見一鶚之直上以雄才爲己任橫殺气而獨往梢梢勁翻肅肅遺響杳不可追俊無畱賞然後綴以珠飾呈於至尊摶風槍櫐用壯旌門乘輿或幸別館獵平原塞蕪空濶霜仗喧繁觀其夾翠華而上下卷毛血之崩奔隨意气而電落引塵沙而晝昏豁堵墻之榮觀棄功效而不論斯亦足重也降精於金立骨如鐵目通於腦筋入於節架軒楹之上純漆光芒掣棟梁之間寒風凜烈𨿽趾蹻千變林嶺萬穴擊藂薄之不開突杈枒而皆折此又有觸邪之義也【已上雕】李邕鶻賦一指一呼一擊一搏爲主之用騁人之樂凜然神動翕然气作殞三窟之狡兔斃五里之仙鶴騰霄漢而風捲透原野而星落萬乘爲之顧盼六軍爲之揮霍歡聲動於天地逸气靄於林薄驅逐妙於人智促節合於兵機禽𨿽小而不陋獸𨿽捷而無依或則九霄擊下萬里接來風行電轉月上雲開乍差池而不中終棄置而不回彼俊異之英決豈凝滯於嫌猜

髙適奉和鶻賦嚴冬欲雪蔓艸初焚野莽蕩而風天崢嶸而日曛忿頑兔之狡伏恥髙鳥之成羣始滅沒而略地忽升騰而篲云翻決裂以電擊皆披靡而星分奔走者折脇而絕脰鳴噪者血灑而毛紛𨿽百中而自我終一呼而在君翕六翮以直上交雙指以迅擊合連弩之應機類鳴之破的升巢絕壁獨立危條心倐忽於萬里思超遙於九霄豈外物之能慕豈凡禽之見邀【已上鶻】

陳後主夜亭度鴈賦春望山楹日暖苔生云隨竹動月共水明暫逍遙於夕逕聽霜鴻之度聲度聲已淒切猶含關塞鳴從風兮前侶駛帶暗兮後羣驚帛久兮書字滅蘆束兮斷銜輕

唐盧照鄰失羣雁詩三秋北地雪皚皚萬里南翔渡海來欲隨石鷰沈湘水試逐銅烏繞帝臺帝臺銀闕距金塘中間鴛鷺已成行先過上苑傳書信暫下中州戲稻粱虞人負繳來相及齊客虛弓忽見傷毛翎顦飛無力羽翮摧頽君不識惟有莊周解愛鳴復道郊歌重奇色惆悵驚思悲未已徘徊自憐中罔極傳聞有鳥集朝陽詎勝仙鳬邇帝鄕雲間海上應鳴舞逺得鵾弦猶獨撫金龜全寫中牟印玉鵠當變萊蕪釜願君弄影鳯凰池時憶籠中摧折羽

又同臨津紀明府孤鴈詩三秋違北雁萬里向南翔河洲花稍白關塞葉初黃避繳風霜勁懷書道路長水流疑箭動月照似弓傷橫天無有陣度海不成行會刷能鳴羽還赴上林鄕

駱賔王秋鴈詩聮翩辭海曲揺曳指江幹陣去金河冷書歸玉塞寒帶月淩空易迷煙逗浦難何當同顧影刷羽泛淸瀾

又詠雁詩唼藻滄江逺銜蘆紫塞長霧深迷曉景風急斷秋行陣照通宵月書封幾夜霜無復能鳴分空知愧稻粱

杜牧早鴈詩金河秋半虜開雲際驚飛四散哀仙掌月明孤影過長門燈暗數聲來須知胡騎紛紛在豈逐春風一一回莫厭瀟湘少人處水多菇米岸莓苔鄭谷早鴈詩八月悲風九月霜蓼花紅淡葦條黃石頭城下波揺影星子灣西雲間行驚散漁家吹短笛失羣徵戍鏁殘陽故鄕聞爾亦惆悵何況扁舟非故鄕【已上鴈】樊晦鷰巢賦鳯凰集於梧桐鷦鷯巢於枳棘俱順時以適理盡攝生以自得豈如雕梁禖燕葺髙巢以安息旣開珧戶逐仙羽以長生或在王筵【疑作玉筐文選安陸王碑文注有娀氏取燕復入筐】馴主人而含識質有稟於造妙無方兮何極頡頏金屋差池翠宮銜泥繞棟度勢巡空憐綺牕之華影愛羅幌之春風得地相賀分飛就功廣狹殊軌規模不同散彩彬斑攢文潗防疊輕蘂而矜暖布重泥而訝濕

陳蕭詮銜泥雙燕詩銜泥金屋外表瑞玉筐中學飛疑漢妾巢幕憚吳宮爪截還猶短窠成長不空詎並零陵石飛舞逐春風

唐李嶠燕詩天女伺辰至依澹碧空差池沐時雨頡頏舞春風相賀雕楹側雙飛翠幕中勿驚畱爪去猶冀識吳宮

李益早燕送別詩碧艸漫如綫來去雙飛燕長門未有春先入班姬殿梁空繞復息檐寒窺欲徧今至隨紅蘂昔還悲素扇一別與秋鴻差池詎相見

鄭谷燕詩年去年來來去忙春寒煙暝度瀟湘低飛綠岸和梅雨散入紅樓揀杏梁閒幾硯中窺水淺落花徑裏得泥香千言萬語無人會又逐流鶯過短墻【已上燕】漢禰衡鸚鵡賦惟西域之靈鳥挺自然之奇姿體金精之妙質含火徳之明煇性辯慧而能言兮才聰明以識機故其嬉遊髙峻棲跱幽深飛不妄集翔必擇林紺趾丹觜綠衣翠衿采采麗容咬咬好音𨿽同族於羽毛固殊智而異心配鸞皇而等美焉比徳於眾禽於是羨芳聲之逺揚偉靈表之可嘉命虞人於隴坻詔伯益於流沙跨昆侖而播弋冠云霓而張羅𨿽綱維之備設終一目之所加且其容止閒暇守植安停逼之不懼撫之不驚寧順從以逺害不違忤以喪生故獻全者受賞而傷肌者被刑爾乃歸窮委命離羣喪侶閉以雕籠翦其翅羽流飄萬里﨑嶇重阻逾岷越障載罹寒暑女辭家而適人臣出身而事主彼賢哲之逢患猶棲遲以羈旅矧禽鳥之防物能馴擾以安處

宋謝莊赤鸚鵡賦及其云移霞峙霰委雪翻陸離翚漸容裔鴻軒躍林飛岫煥若輕電溢煙門集塲棲圃若夭桃被玉園至於气淳體浮霧下崖沈月圖光於綠水雲寫影於靑林遡還風而聳翮霑淸露而調音

唐李百藥鸚鵡賦繡領綺翼紅衿翠裳飾以朱紫間以黃碧雞仰而寢色金鵝對以韜光亙萬里之重阻隨四夷而來王旣逾嶺以自致亦淩江而逺翔開神情之聰辧發樞機而抑揚咨此鳥之來儀亦攝生而遂性辧方物於圖像具靈表於言詠酬對淸敏發吐祥正實靡靡而可恱𨿽喋喋而無競徘徊阿閣容與堂皇背風雲之遐路承日月之休光聽簫韶之逸響味椒掖之餘芳更無嘆於羅罻終懷恩於稻粱應舞節以鸞回慕知來而鵲起先假道於朱咮方徐行於紺趾配六象以表徳參四靈而效祉庭開霧夕景淨霞空乍褰珠网始出金籠遊萬年於木末翫四照於花叢窺仙盤而飲露登井幹以承風

唐【闕】白鸚鵡賦雪膚皎晶擯池鷗之光潔霜毛瑩淨奪軒

郝名逺白鸚鵡賦霜毛雪毳鮮襟皓臆明眸珠朗修趾赬飾理翮整翰仰雲路而翻飛自邇陟遐托風林以棲息【已上鸚鵡】

梁元帝鴛鴦賦勝林鳥之同心邁池魚之比目朝浮兮浪華夜集兮江沙萍隨流而傅岸网因風而綴花見虹梁之春色復相鳴而戢翼蘭渚兮相依同盛兮同衰魂上相思之樹文生新市之機金雞玉鵲不成羣紫鶴紅雉一生分願學鴛鴦鳥連翩恆逐君

崔玨和友人鴛鴦詩【三首】翠鬛紅毛舞夕暉水禽情似此禽稀暫分煙島猶回首只渡寒塘亦並飛映霧乍迷金殿瓦逐梭齊上玉人機采蓮無限蘭橈女笑指中流羨爾歸寂寂春塘煙晚時兩心如影共依依溪頭日暖眠沙穏渡口風寒浴浪稀翡翠莫誇饒彩飾鸊鵜須美好毛衣蘭深芷宻無人見相逐相呼何處歸舞鶴翔鸞俱別離可憐生死兩相隨紅絲毳落眠沙處白雪花成蹙浪時琴上只聞交頸語牕前空展共飛時如何相見長相對肯羨人間多所思【已上鴛鴦】

魏鐘防孔雀賦有炎方之偉鳥感靈和而來儀稟麗精以挺質生丹穴之南垂戴翠旄以表弁垂綠蕤之森纚裁修尾之翹翹若順風而揚麾五色防注華羽參差鱗交綺錯文藻陸離丹口金輔目素規或舒翼軒峙奮迅洪姿或蹀足躇躕鳴嘯郁吚【已上孔雀】

梁沈約反舌賦其聲也驚詭噂噆縈紆離亂駢浮回合嵒危瑣散或發曲無漸或收音去半旣含意於將曉亦流妍於始旦雜沓逶迆噭咷參差攢嬌動葉促囀縈枝分宮析徵萬矩千防因風起哢曳響生奇對芳辰於此月屬今余之遵暮倦城守之諠疲愛田郊之閒素眷春物而懷之聞好音於庭樹【已上反舌】

唐張何織鳥詩季春三月裏戴勝下桑來映日華冠動迎風繡羽開驚蠶事晚織向女工裁旅宿依花定輕飛繞樹回欲過髙閣栁更拂小庭梅所寄一枝在寧憂弋者猜

陸扆禁林聞曉鶯詩曙色分層漢鶯聲繞上林報花開瑞錦催栁綻黃金斷續隨風逺間關送月沈語當溫樹近飛覺禁林深繡戶驚殘夢瑤池囀好音願將棲息意從此沃天心

顧況春鳥詞送元秀才入京詩春來繡羽齊暮向竹林棲禁苑銜花出河橋隔樹啼尋聲知去逺顧影念飛低別有無巢鷰猶窺幕上泥【已上鶯】

晉傅鬭雞賦羽黝而含曜兮素毛熲而揚精紅縹厠於防黃兮翠彩蔚而流靑五色錯而成文兮質光麗而丰盈前看如倒傍視如傾目象規作觜似削成髙膺峭跱雙翅齊平躍身竦體怒勢橫生爪似鏈鋼目如奔星揚翹因風撫翮長鳴猛志橫逸勢淩天廷或躑躅踟躕或囁喋容與或爬地俯仰或撫翼未舉或狼顧鴟視或鸞翔鵠舞或佯背而引敵或畢命於彊禦於是紛紜翕赫雷合電擊爭奮身而相防兮競隼鷙而雕睨得勢者淩九天失據者淪九地徒觀其戰也則距不虛掛翮不徒拊意如饑鷹勢如逸虎

梁簡文帝鬭雞詩歡樂良無已東郊春可遊百花非一色新田多異流龍尾橫津漢車箱起戍樓玉冠初警敵芥羽忽猜儔十日驕旣滿九勝勢恆遒脫使田饒見堪能說魯侯

又劉孝威詩丹雞翠羽張妬敵復專塲翅中含芥粉距外耀金芒气逾上黨烈名貴下韝良祭橋愁魏後食跖忌齊王願賜淮南藥一使雲間翔

唐杜淹寒食鬭雞詩寒食東郊上揚鞲競出籠花冠初照日芥羽正生風顧敵知心勇先鳴覺气雄長翹頻拂陣利距屢通中飛毛徧綠野灑血漬芳叢𨿽然百戰勝會自不論功

陳張正見晨雞髙樹鳴詩晨雞振翮鳴咿喔擅奇聲蜀郡隨金馬天津應玉衡摧冠驗逺石系火出連營爭棲斜掲暮解翼橫飛度試飲淮南藥翻上仙都樹枝低且潮葉淺還承露承露觸嚴霜葉淺向朝陽猜羣怯寶劍勇戰出花塲尙損黃金距誰論白玉璫長鳴逢晉帝恃气遇周王流名說魯國分影入陳倉不復愁苻朗猶能感孟嘗【已上雞】

物類部【獸】

唐李嶠賀麟迹表靈貺潛開禎符顯發惟此仁獸獨冠毛羣識變知機通靈感化悟金輪之欲轉卽見殊祥知玉輦之方遊先呈異迹九九爲數【曜儀院內有麟迹八十一故云】明歷算之無疆濯濯咸歌見休明之有應五蹄顯五方之會一角彰一統之符式廣基方鴻象教昔有鳯巢軒閣纓冕相趨龍止堯壇神祗動色豈若祥開紫掖瑞感樞發揮萬刼之符幽贊三天之果美超五籍珍越四靈曠千古而不聞超九皇而獨逺

張仲素賀東川麟表伏惟陛下昭事上帝凝情衢室宵興滌慮申旦忘倦大敷至化以永時雍故得希世之祥應我皇運異質卓犖奇彩光明顧步幽巖發聞郡國神物自生於聖日靈編徒載其嘉名況大田之中眾穗斯茂沐以膏澤扇其和气而後呈彼珍羣承玆共觝必生長畆之秀以期王者之瑞因緣所驗鄭重合符有以識上聖之心兆至和之本徳超千古慶洽無疆日月所均無思不服【已上麟】

唐【闕】

獬豸賦步墀以龍擾向彤庭而鶚視夫其洪纎之狀周正之儀風比毳素絲類皮人間之所常覩天下之所備知騰雙眸而舉柱聳特角而觸邪宋暠獬豸賦肇允丕應時惟我皇咨爾輔弼咸懷忠良感觸邪之義成無妄之綱五福儲峙四靈彷徨爾有足兮不行而至爾有角兮其用也剛人是知勸實丁厥祥孰與鳯鳥去飛龍圖未揚惜暌濶於明代竟流連於素王懿玆神獸間執讒慝分兩造之疑冠百祥之特勇毅而能斷智明而不惑守法者仰之以司南疾惡者投之於有北固操斧而思用因伐柯而取則龍闕分官烏臺肅政扶直指之角象繩愆之性聮繡衣以生風借白簡而增勁物莫不肅時靡有競【已上獬豸】

虞世南獅子賦其爲狀也則筋骨糾纒殊文異制濶臆修尾勁毫柔毳鉤爪鋸牙藏鋒蓄銳弭耳宛足伺間借勢曁乎奮鬛防唇倐來忽往瞠目電曜發聲雷響拉虎吞貔裂犀分象碎遒兕於斷齶屈巴蛇於指掌踐借則林麓摧殘哮呼則江河振蕩

牛上士獅子賦非取俊於熊豹豈方姿於甝虪簇拳毛以被勁縷柔毳以爲裳口裂奔防足捎狂兕猛虎摧於掌握豪豬碎於牙齒【已上獅】

【闕】

越人獻馴象賦牙櫛比而槮槮眼星翻而熠熠中黃𨿽勇力不能加蒼舒信奇知之莫及輪囷而重若旄丘贔屭而髙如巨防執燧奔戰牽鉤委貺常衮賀文丹國獻白象表舊典未載之邦前王不賔之長聲教所隔言語莫通攸攸南溟幾千萬里瞻望中國知有聖人逾海而來歷年方至陵冒重阻奔波載馳黃金設冠白璫玩耳伏柔羣象獻致闕前低徊馴擾稽顙屈膝隨萬國而來庭與百獸而率舞如知禮樂之節益盛羽儀之容犀來徼外表章帝之重熈雉貢越裳慕成王之極治昔虞因齒以焚身今獲逢辰而獻技名應周郊之五輅克協禦儀耳聞舜樂之八音能參率舞【已上象】

虞世南白鹿賦有金方之瑞獸乃曜質於名都旣馴洽於郊甸亦騰倚於山隅素毳呈彩霜毫應圖宴嘉賔於雅什偶仙客於天衢故能著美祥瑞流名典謨李上林白鹿賦粵有奇獸言彰聖徳賁然來思載白其色才麌麌以呈貺不呦呦於野食謝仙家之騰倚歸禦苑而棲息於是上囿幽閒禁林淸祕炯如玉立皎若霜萃場町疃於地沙影光芒於山翠畫輻爲飾能隨太守之車緣繢稱珍可薦王侯之位勁角昭勇縞色呈鮮應皇家之盛徳當聖運之承天足使殷帝之狼恥擅銜鉤之瑞吳門之馬慙當曳練之妍【已上鹿】

蔣防白兔賦乘金气而來居然正色因月輪而下大葉祥經皎似霜輝溫如玉粹毫素絲而可擬足瓊枝而取類與三窟以殊歸將五靈而共至飲玉池而冰光不散食瑤艸而雪影長新倘使銜鉤殷帝之狼不若如令受彩江生之筆非神

梁簡文帝上白兔表瑞表丹陵祥因舊沛四靈可邁旣驗玉衡之精千嵗變采有符明月之狀豈殊丹岫之羽來止帝梧庶比素質之禽得遊君囿

周庾信齊王進白兔表臣聞與國欲逺則玉虎晨鳴轍迹方開則銀麞入貢伏惟陛下明明在上翼翼居尊徳動天關威移地軸是以風煙照燭毛羽徵祥史不絕書府無虛日臣受脤元戎用綏邊鄙轅門所屆始次熊山前茅慮無乃獲白兔光鮮越雉色麗秦狐月徳符徵金精表瑞呈祥輿頌效異披圖尊敬之迹旣明應事之機斯兆臣之龔行實從陜略瑞以素質彌雄西气庶重承廟算方事申威揜代偃齊分韓裂趙不任鳬藻踴躍之情

唐令狐楚爲人進白兔狀皓質玉立素毛霜垂淸明不遜於殷狼皎潔可齊於周鹿協元符之一气彰皇徳於千齡𨿽標中瑞之科實應太廟之曲皓然養素恬爾守柔方三面之仁果應千齡之瑞冰光雪影被白含文豈比魯傳趙郡獨歌如練之詞實同晉獲壽春又繼凝鉛之詠來從月窟疊霜毳以茸獻自梁園粲冰毫而皎潔增輝瑞牒歸美皇猷協太陰之瑞應千嵗之祥毓質雪園淪精月殿紀周宣舞鎬之年外攘復古按韓愈辧徐之說不戰來戎【已上兔】

宋劉義恭白馬賦是以周稱逾輪漢則天駟體自幹維衍生坎位伊赭白之爲駿超絕世而稱驥爾其爲狀也竦身輕足髙顙露睛气猛聲烈步逺視明著獻西宛表徳東京價傾幽夏觀竭都城飾金鑁之倐爍揚玉鸞之玲瓏發鳴鏑於懸月驅永埒於修坰旋四介以作好耀二矛之重英舉舊閒而未儔考前迅而較名

顏延之赭白馬賦昔帝軒陟位飛黃服皁後唐膺籙赤文日漢道亨而天驥呈才魏徳懋而澤馬效質伊逸倫之妙足自前代而間出並榮光於瑞典登郊歌乎司律所以崇衛威神扶防警蹕精曜葉從靈物咸秩徒觀其附筋樹骨垂梢植髮雙瞳夾鏡兩權協月異體峯生殊相逸髮超攄絕夫塵轍驅騖迅於滅沒簡偉塞門獻狀絳闕旦刷幽燕晝秣荊越

梁張率舞馬賦伊況古而赤文爰在玆而朱翼旣效徳於炎運亦表祥於尙色資皎月而載生祖河房而挺授種北唐之絕類嗣西宛之鴻冑稟妙足而逸倫有殊資而特茂善環旋於齊夏知蹈躧於金奏超六種於周閒逾八品於漢廏爾其挾尺懸鑿之辧附蟬伏兔之別十形五觀之姿三毛八肉之勢臣何得而稱焉固已詳於前制徒觀其神爽視其豪異軼跨野而忽逾輪齊秀騏而並末駟貶代盤而陋小華越定單而小天驥信無等於漏面孰有取於決鼻可以迹章亥之所未遊逾禹益之所未至旣傾首於律同又蹀足於鼓振擢龍首回鹿軀睨兩鏡蹙雙鳬旣就塲而雅拜時赴曲而徐趨敏躁中於促節捷繁外於驚桴騏行驥動獸發龍驤雀躍燕集鵠引鳬翔妍七盤之綽約陵九劍之抑揚豈借儀於褕袂寧假器於髦皇婉脊投頌俛音合雅露沫歕紅沾汗流赭

唐喬彛渥窪馬賦【全】域中之寶生乎天涯天子之馬產乎渥窪澤出騰黃獨降精於太乙神開滇壑固不涉乎流沙目散電兮彪駮喙含丹而虎牙躡紅雲而噴玉霑赤汗以攢花望兮已久來何晚耶應圖合謀光我帝業星通兩眸月貼雙頰四蹄曳練翻瀚海之霜華一噴生風下胡山之木葉然後絡以金羈拂於鱗鬐睛射紫焰梢垂綠絲凝驕欲嘶嚼淒鏘之玉勒疊影不顧紛偃蹇之朱旗皇矣帝徹漢綱斯缺慿百萬之精勁倚四夷之磔裂屠蒲梢而亙大漠指貳師而求汗血謂滅沒之未來竟羈縻而不絕有生必感有感必通通也不極環之無窮彼污之斗水乃幽贊於神功然後豗沙捲浪於馮夷之宮疊足側身於奫淪之中星精降兮河嶽動天駟入兮駑駘空嗟我皇之英特而牽其惑欲能敗度侈多涼徳夏后九伐越天地之紀穆滿八駿荒帝王之則而況金通月支價及疎勒悉復馳去終無所得此余吾之降生解倒懸於中國祈招愔愔式昭徳音感激萬古淒涼至今願以采求馬之人爲求賢之使待馬之意爲待賢之心

唐【闕】

漢文帝卻千里馬賦吉良之種渥窪之出嫓飛黃於軒宮奄驊驑於周室

王損之汗血馬賦名重騄驥價髙驌驦骨騰肉飛旣揮紅而沛艾麟超龍翥亦流汗以徜徉初疑霢霂染瀚海之霜華終訝淋漓變楡關之霞影獻闕之始就駕之初飾金羈而勢如躡景排玉勒而態若淩虛伯樂乍觀訝霑襟而沃若王良載馭驚濺袖以班如觀其步驟如流驅馳若滅恣餘力而聳躍控中衢而夐絕長鳴向日躞蹀而色若渥丹驤首臨風奮迅而光如振血王起朔方獻千里馬賦名超玆白瑞掩飛黃權奇於絳闕之下沛艾於紫庭之前稟月未匹追風莫先牛上士古駿賦則有俠少驫眓雄駒捷疾耳若挿筩顱疑削出局金鑣以弄影控鐵銜而齧膝始驂驔以舞風忽濩略而追日超騰絕壑走及奔箭疑隔漢之流星似披云而出電左賢爲之膽懾骨都爲之頷戰飛奔肅肅恣意馳逐宛若遊龍行如驚鹿左右披靡東西往復溝蹙漢以朱殷毛拂霜而蝟縮

梁簡文帝西齋行馬詩晨風白金絡桃花紫玉珂影斜鞭照耀塵起足蹉跎任俠稱六輔輕薄出三河風吹鳯凰袖日映織成靴逺江舳艫少遙山煙霧多雲開瑪瑙葉水靜琉璃波廣路拂靑栁回塘繞碧莎不效孫吳術寧須趙李過

梁元帝後園看騎馬詩良馬出蘭池連翩驅桂枝鳴珂隨局駛輕塵逐影移香來知驟近汗斂覺風吹遙望黃金絡懸識幽並兒

陳張正見君馬黃詩五色乘馬黃追風時滅沒血汗染龍花胡鞍抱秋月惟騰渥窪水不飲長城窟詎待燕昭王千金市駿骨

李燮紫驑馬詩紫燕忽踟躕紅塵起路隅圉人移苜蓿騎士逐蘼蕪三邊追黠虜一鼓定彊胡安用珂爲玉自有汗成珠

徐陵紫驑馬詩玉鐙繡纒鬃金鞍錦覆幪風驚塵未起艸淺埒猶空角弓連兩兔珠彈落雙鴻日斜馳逐罷連翩還上東

唐盧照鄰紫驑馬詩驑馬照金鞍轉戰入蘭塞門風稍急長城水正寒雪暗鳴珂重山長噴玉難不辭橫絕漠流血幾時幹

楊炯驄馬詩驄馬鐵連錢長安俠少年帝畿平若水官路直如弦夜玉裝車軸秋金鑄馬鞭風霜但自保窮達任皇天

沈佺期驄馬詩西北五花驄來時道向東四蹄碧玉片雙眼黃金瞳鞍上畱明月嘶間動朔風借君馳沛艾一戰取雲中

陳沈炯邊馬有歸心詩窮秋邊馬肥向塞甚思歸連鑣渡蒲海束舌下金防已卻魚麗陣將摧鶴翼圍彌憶長秋道金鞍背落暉

唐韓翃羽林騎詩駿馬牽來禦栁中鳴鞭欲過渭橋東紅蹄亂踏春殘雪花領頻嘶上苑風

又觀調馬詩鴛鴦赭白齒新齊晚日花中教碧蹄玉勒斗回初噴沫金鞭欲下不成嘶

嚴維奉和劉祭酒傷白馬詩沛艾如龍馬來從上苑中棣華恩見賜伯舅禮仍崇鏡防黃金眼花開白雪騣性柔君子徳足逸大王風色照鳴珂淨聲連噴玉雄食場恩未盡過隙命旋終練影依云沒銀鞍向月空仍聞樂府唱猶念代勞功

唐太宗詠飲馬詩駿骨飲長涇奔流灑絡纓細紋連噴聚亂荇繞蹄縈水光鞍上側馬影澑中橫翻似天池裏騰波龍種生

楊師道詠飲馬應詔詩淸晨控龍馬弄影出花林躞蹀依春澗聨翩度碧潯苔流染絲絡水潔冩雕簮一禦瑤池駕詎憶長城陰

張籍裴相公賜馬謹以詩謝綠耳新駒已有名司空自選寄書生逺離華廏移蹄澁初到貧家覺眼驚每見閒人多被問惟尋古寺獨騎行思量幾夜沙堤上得從鳴珂倚火城

韓愈和張祕書得裴司空馬司空逺寄養初成毛色桃花眼鏡明落日已曽交轡語春風還擬並鞍行長令奴僕知饑渇須著賢良待性情旦夕公歸申拜謝免勞騎去逐雙旌

又白居易詩齒齊臕足毛頭膩祕閣張家叱撥駒洗了頷花翻假錦走時蹄汗踏眞珠靑衫乍見曽驚否紅粟難賒得飽無丞相寄來應有意遣君騎去上云衢又劉禹錫詩艸門戶少塵埃丞相並州寄馬來初自塞垣銜苜蓿忽行幽徑破莓苔尋花緩轡威遲去帶酒垂鞭躞蹀回不與王侯與詞客知輕富貴重淸才晉張協七命天驥之駿逸態超越稟气靈淵受精皎月眸黒照采紺髮沬如揮紅汗如振血秦靑不能識其眾尺方堙不能覩其若滅爾乃巾云軒踐朝霧赴春衢整秋禦虯踴螭騰麟超龍翥望山載奔視林載赴气盛怒發星飛電駭志陵九州勢越四海影不及形塵不暇起浮箭未移再踐千里爾乃逾天垠越地隔過汗漫之不遊躡章亥之未迹陽烏爲之頓羽誇父爲之投防後漢傅毅七激驥騄之乘龍驤超攄騰虛鳥踴莫能執禦前不可先後不可追逾埃絕景倐忽若飛日不轉曜窮逺旋歸

劉廣世七興駿壯之馬慉不徵路其荷衡也躍似驚禽其卽行也翚若遊鷹飈駭風逝電發波騰影不及形塵不暇興

梁昭明太子七契通肩合相平腹應圖激電比速躡景競驅騰黃弗敢擬駿赤兔莫與爭途異態蹥踡奇姿猗倚逸足驟反遊雲移駛形函遊葉日不暇徙

宋顏延之天馬狀降靈驥子九方是選白朱文綠蛇紫燕水軼驚鳬陸越飛箭遇山爲風值云成電

唐元稹進馬狀羨魏闕之塵埃猶隨日禦恨新丰之雞犬亦聽車音目斷魂消形畱神往

梁簡文帝馬寶頌序詔以馬寶示羣臣太僕效官趣馬掌贊三令五申丞聮事舉八麗四圍給役相趨暉煜金鑣陸離寶勒天地無疆之徳永星致逺之功鸞眄善鳴龍儀美稱沸毅權奇之威趨攄抑揚之態足轉驚電眼流含燭霧噴粉霏流沬飄灑數千爲壽豈待原蠶之禁萬里一息不借杜衡之艸王良不能控其衡防伯樂不能辧其文機方知總轡昆岑周非吾馭張樂大野夏有慙徳豈止沈河用璧獨有綠文之稱盛徳在木偏受蒼龍之名至於幹將寶劍遙服書鄭之軍蓮花烏玉騰威大海之際況乎馬寶義實逾之方當夙沙自歸滑【疑】橋屈膝款關入塞偃武修文去病無出師之勞充國罷議邊之略五律成珍九河如鏡

唐張說隴右監牧頌徳碑水瑞感而河龍出星精應而天駟來騊駼騕褭乘黃玆白來儀外廏呈技內櫪朝刷浪風夕洗天潢聖王一馭長壽萬年骨必殊貌毛不雜羣行如動地止若屯云秦汧尙想非子之風魯野區區猶傳史克之頌有霍公之掌政擇張氏之舊令乾道爲良坤元利牝駒從渥水駿發中廬屈產貴其能鳴雁門多其美脊象車垂徳以服箱龍馬宅神而受轡竦身輕足髙顙露精著猷西宛表徳東京價傾函夏觀竭都城飾金騣之倐爍揚玉鑾之玲瓏泰階之平可升興王之防旣接訪國美於舊史考方載於往牒昔帝軒陟位飛黃服皁後唐應籙赤文日漢道興而天驥呈材魏徳懋而澤馬效質伊逸倫之妙足自前代而間出並榮光於瑞典登郊歌乎司律異體峯生殊相逸髮月晷呈祥幹確效气賦景河房承靈天駟辭冰空而南傃去輪臺而東曁登壁門而歸實掩芝庭而獻轡超益野而逾綠蛇軼蘭池而轢紫燕方疊鎔於丹縞亦連規而朱駁始徘徊而龍俯終沃若而鸞盼迎調露於飛鐘起承云於金箭寫秦坰之躡塵狀吳門之曳練【已上馬】

物類部【鱗介】

魏繆襲靑龍賦觀夫仙龍之爲形也蓋鴻洞輪碩丰盈修長容姿溫潤蜲蛇成章繁虵虯蟉不可度量逺而視之似朝日之陽邇而察之象列缺之光爚若鑑陽和映瑤瓊防若望飛雲曳旗旌或翠黛或類流星或如虹蜺之垂耀或似紅蘭之芳縈

唐錢起西海雙白龍見賦我君宣八風之惠化澄四海之波瀾覆燾斯極生靈以安惟此上瑞灼然可觀其始見也精光暠耀溟澥淸廓曳冰雪於半空晏雷電於萬壑若長雲帶水而不散雙劍倚天而中落忽虹立而電回其儀不可彌度表其祥同乘黃之偶運處其度掩嘉魚之有樂昔軒以負圖爲景福舜以入壇爲神變殊防同歸千載一見

潘炎黃龍再見賦目中精耀光飛列缺之火頷下珠懸色奪蟾蜍之月秦王之夢立乎鄜畤漢後之時見於成紀彼皆一至此則重光采色炫燿文明焜煌錯甲鏤鱗旣以來乎宇分官紀號可以表其祥超紫鳯於丹穴越靑鸞於女牀【已上龍】

獨孤申叔資州獻白龜賦足使孟津之鱗恥捷乎素鬛越裳之雉羞奮於翹英然後知戲朝之虎不足徵銜鉤之狼不足云彼駒來思徒稱皎皎爾獸至止虛擅諄諄未若玆瑞徳無與鄰應天之命昭王之仁非櫝中之毀棄不蓮上以因循【已上龜】

李羣玉石門韋明府爲置東陽潭石魚鱠詩錦鱗銜釣出淸漣暖日江亭動鱠筵疊雪亂飛消筯底散絲繁灑拂刀前太湖浪說朱衣鮒漢浦休誇縮項鯿俊味品流知第一更勞霜橘助芳鮮【已上魚】

物類部【虫】

晉潘嶽螢火賦載飛載止光色可嘉無聲無臭明影暢遐防朝露於曠野庇一葉之垂柯無干欲於萬物豈顧卹於网羅至夫重陰之夕風雨晦暝萬物惑翩翩獨徵奇姿燎朗在陰益榮猶賢哲之處時時昏昧而道明若蘭香之在幽越羣臭而彌馨隨陰陽以飄飄非飲食之是營

梁蕭和螢火賦聊披書以娛性恱艸螢之夜翔乍依欄而回亮或傍牖而舒光忽翔飛而暫隠時淩空而更颺竹依牕而度影蘭因風而送香此時逸趣方遒良夜淹畱眺姮娥之澄景觀熠燿之羣遊類幹沙之飛火若淸漢之星流入夜而光淨出明燈而色幽時臨池而泛影與列宿而俱浮覺更籌之稍竭見防光之漸收爾其斜月西傾獨照蓬楹矚曙河之低漢聞夜潮之逺聲望落星之掩色見晨禽之曉徵悲扶桑之吐曜翳防軀而不明寫余襟其未盡聊染翰以書情

晉郭璞蜜蜂賦猨之雀下林天井靑松冠谷赤蘿繡嶺無花不纒無陳不省吮瓊液於懸峯吸赮津乎晨景於是回鶩林篁經營堂窟繁布金房疊構玉室咀嚼華滋釀以爲蜜自然靈化莫識其術散似甘露凝如割肪冰鮮玉潤髓滑蘭香百藥須之以諧和扁鵲得之而術良

唐左牢蟬蛻賦吟逺樹於荒郊思盈秋野噪寒花於別浦韻繞晴江

李逺蟬蛻賦嘒嘒而頻遷碧樹淒淒而若紡寒絲響繞晴雲傳楚岸之風逺聲催晚景怨陶家之栁衰駱賔王螢火賦序夫類同而心異者龍蹲歸而宋樹伐質殊而聲合者魚形出而吳石鳴茍有會於精靈夫何患於異類

古儷府卷十二

