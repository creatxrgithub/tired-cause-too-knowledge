

欽定四庫全書

子部十一

名賢氏族言行類稿

類書類

提要

【臣】等謹案名賢氏族言行類稿六十卷宋章定撰定建安人仕履無考惟此書二十六卷中載其曾祖元振建炎中進士官廣東提舉常平祖才劭少年従楊時防嘗守臨賀辰陽而已此書作於嘉定己巳以姓氏分韻排纂各序源流於前而以歷代名人之言行依姓分隸蓋以譜牒傳記合爲一書者也案隋書經籍志有賈執姓氏英賢譜一百卷其書久佚據李善文選注所引前列爵裏後詳事迹其體例同於此書定殆仿之而作歟所列凡一千一百八十九姓內單姓一千一百二十一復姓六十八所錄前代諸人時有顚倒漏略如馮姓首春秋馮簡子次馮唐次馮驩旣以漢人居戰國人前而上黨守馮亭事迹章章乃遺不載又意主備箋啟之用惟錄善而不紀惡遂並楊再思之流掩其巨慝書其小節亦非實錄然於有宋一代紀述頗詳其人其事往往爲史傳所不載頗足以補闕核異故在宋時不過書肆刊本而流傳旣久遂爲考證者所資此如漢碑漢印當時裏胥工匠能爲之而一字之存後世遂寶爲古式也乾隆四十六年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

子部十一

名賢氏族言行類稿目錄類書類

卷一

馮【一】

熊【二】

種【三】

童【四】

鬷【五】

宗【六】

卷二

封【七】

龔【八】

洪【九】

鐘【十】

龍【十一】

終【十二】

宮【十三】

丰【十四】

防【十五】

東【十六】

桐【十七】

僮【十八】

弓【十九】

躬【二十】

融【二十一】

肜【二十二】

中【二十三】

雄【二十四】

戎【二十五】

茙【二十六】

虫【二十七】

充【二十八】

通【二十九】

紅【三十】

鴻【三十一】

公【三十二】

功【三十三】

風【三十四】

【三十五】

嵩【三十六】

酆【三十七】

崇【三十八】

冬【三十九】

恭【四十】

共【四十一】

彤【四十二】

佟【四十三】

雍【四十四】

從【四十五】

松【四十六】

翁【四十七】

容【四十八】

庸【四十九】

重【五十】

卷三

江【五十一】

龎【五十二】

逢【五十三】

雙【五十四】

邦【五十五】

涳【五十六】

郗【五十七】

怡【五十八】

麋【五十九】

祈【六十】

皮【六十一】

禆【六十二】

施【六十三】

猗【六十四】

眭【六十五】

支【六十六】

綦【六十七】

箕【六十八】

祁【六十九】

卷四

韋【七十】

時【七十一】

師【七十二】

伊【七十三】

枝【七十四】

儀【七十五】

隋【七十六】

姬【七十七】

嬀【七十八】

岐【七十九】

離【八十】

驪【八十一】

危【八十二】

奇【八十三】

爲【八十四】

羲【八十五】

戲【八十六】

兒【八十七】

訾【八十八】

宜【八十九】

卑【九十】

彌【九十一】

馳【九十二】

蚩【九十三】

斯【九十四】

移【九十五】

蘄【九十六】

旗【九十七】

其【九十八】

期【九十九】

慈【一百】

釐【百一】

耏【百二】

僖【百三】

貍【百四】

脂【百五】

防【百六】

菑【百七】

遺【百八】

資【百九】

耆【百十】

之【百十一】

臺【百十二】

夷【百十三】

司【百十四】

遲【百十五】

治【百十六】

玆【百十七】

丕【百十八】

邳【百十九】

騅【百二十】

屍【百二十一】

茨【百二十二】

累【百二十三】

饑【百二十四】

劦【百二十五】

蔾【百二十六】

池【百二十七】

蒍【百二十八】

知【百二十九】

卷五

盧【百三十】

朱【百三十一】

屠【百三十二】

臾【百三十三】

疏【百三十四】

閭【百三十五】

【闕百三十六】

卷六

徐【百三十七】

虞【百三十八】

胡【百三十九】

余【百四十】

吾【百四十一】

扶【百四十二】

烏【百四十三】

胥【百四十四】

狐【百四十五】

卷七

蘇【百四十六】

吳【百四十七】

符【百四十八】

蒲【百四十九】

苻【百五十】

卷八

於【百五十一】

蘧【百五十二】

舒【百五十三】

兪【百五十四】

盂【百五十五】

邘【百五十六】

禺【百五十七】

愚【百五十八】

巫【百五十九】

毋【百六十】

塗【百六十一】

塗【百六十二】

都【百六十三】

區【百六十四】

瞿【百六十五】

衢【百六十六】

俱【百六十七】

句【百六十八】

蔞【百六十九】

須【百七十】

呼【百七十一】

旬【百七十二】

雽【百七十三】

芻【百七十四】

辜【百七十五】

殳【百七十六】

諸【百七十七】

儲【百七十八】

咠【百七十九】

廬【百八十】

如【百八十一】

茹【百八十二】

沮【百八十三】

於【百八十四】

渠【百八十五】

樗【百八十六】

居【百八十七】

余【百八十八】

輿【百八十九】

苴【百九十】

鉏【百九十一】

壺【百九十二】

蘆【百九十三】

奚【百九十四】

嵇【百九十五】

黎【百九十六】

窪【百九十七】

齊【百九十八】

歸【百九十九】

倪【二百】

兒【二百一】

泥【二百二】

郳【二百三】

稽【二百四】

西【二百五】

犀【二百六】

鞮【二百七】

遆【二百八】

防【二百九】

鮭【二百十】

毒【二百十一】

【二百十二】

嵐【二百十三】

卷九

裴【二百十四】

梅【二百十五】

枚【二百十六】

雷【二百十七】

臺【二百十八】

來【二百十九】

柴【二百二十】

卷十

崔【二百二十一】

郲【二百二十二】

萊【二百二十三】

哀【二百二十四】

開【二百二十五】

槐【二百二十六】

回【二百二十七】

敳【二百二十八】

懷【二百二十九】

槐【二百三十】

卷十一

陳【二百三十一】

秦【二百三十二】

申【二百三十三】

新【二百三十四】

郇【二百三十五】

春【二百三十六】

頻【二百三十七】

仁【二百三十八】

邠【二百三十九】

【二百四十】

因【二百四十一】

鈞【二百四十二】

倫【二百四十三】

綸【二百四十四】

神【二百四十五】

鱗【二百四十六】

誾【二百四十七】

緡【二百四十八】

莘【二百四十九】

卷十二

荀【二百五十】

辛【二百五十一】

賔【二百五十二】

甄【二百五十三】

眞【二百五十四】

文【二百五十五】

殷【二百五十六】

云【二百五十七】

云【二百五十八】

妘【二百五十九】

防【二百六十】

蕓【二百六十一】

薰【二百六十二】

軍【二百六十三】

筋【二百六十四】

卷十三

袁【二百六十五】

爰【二百六十六】

轅【二百六十七】

垣【二百六十八】

樊【二百六十九】

元【二百七十】

源【二百七十一】

言【二百七十二】

原【二百七十三】

卷十四

孫【二百七十四】

溫【二百七十五】

渾【二百七十六】

園【二百七十七】

溒【二百七十八】

軒【二百七十九】

尊【二百八十】

罇【二百八十一】

【二百八十二】

賁【二百八十三】

門【二百八十四】

恩【二百八十五】

盆【二百八十六】

屯【二百八十七】

根【二百八十八】

昆【二百八十九】

防【二百九十】

卷十五

韓【二百九十一】

寒【二百九十二】

幹【二百九十三】

蘭【二百九十四】

檀【二百九十五】

欒【二百九十六】

防【二百九十七】

盤【二百九十八】

單【二百九十九】

丹【三百】

冠【三百一】

官【三百二】

瞞【三百三】

莞【三百四】

但【三百五】

鄼【三百六】

卷十六

桓【三百七】

潘【三百八】

安【三百九】

顏【三百十】

班【三百十一】

關【三百十二】

山【三百十三】

蠻【三百十四】

管【三百十五】

瞷【三百十六】

間【三百十七】

環【三百十八】

馯【三百十九】

卷十七

田【三百二十】

延【三百二十一】

錢【三百二十二】

燕【三百二十三】

邊【三百二十四】

牽【三百二十五】

全【三百二十六】

權【三百二十七】

泉【三百二十八】

堅【三百二十九】

宣【三百三十】

先【三百三十一】

連【三百三十二】

天【三百三十三】

防【三百三十四】

賢【三百三十五】

【三百三十六】

【三百三十七】

蜎【三百三十八】

涓【三百三十九】

鮮【三百四十】

旃【三百四十一】

然【三百四十二】

纒【三百四十三】

騫【三百四十四】

防【三百四十五】

篇【三百四十六】

偏【三百四十七】

綿【三百四十八】

便【三百四十九】

顓【三百五十】

專【三百五十一】

磚【三百五十二】

船【三百五十三】

拳【三百五十四】

肩【三百五十五】

卷十八

蕭【三百五十六】

刁【三百五十七】

條【三百五十八】

堯【三百五十九】

銚【三百六十】

姚【三百六十一】

晁【三百六十二】

橋【三百六十三】

喬【三百六十四】

譙【三百六十五】

焦【三百六十六】

苗【三百六十七】

饒【三百六十八】

雕【三百六十九】

調【三百七十】

僚【三百七十一】

遼【三百七十二】

尞【三百七十三】

聊【三百七十四】

鄡【三百七十五】

梟【三百七十六】

蛸【三百七十七】

椒【三百七十八】

昭【三百七十九】

招【三百八十】

超【三百八十一】

麃【三百八十二】

朝【三百八十三】

揺【三百八十四】

要【三百八十五】

囂【三百八十六】

僑【三百八十七】

卷十九

包【三百八十八】

巢【三百八十九】

茅【三百九十】

膠【三百九十一】

曹【三百九十二】

陶【三百九十三】

卷二十

髙【三百九十四】

毛【三百九十五】

臯【三百九十六】

蒿【三百九十七】

敖【三百九十八】

褒【三百九十九】

桃【四百】

勞【四百一】

牢【四百二】

卷二十一

何【四百三】

羅【四百四】

和【四百五】

娥【四百六】

柯【四百七】

繁【四百八】

番【四百九】

蛾【四百十】

過【四百十一】

戈【四百十二】

渦【四百十三】

那【四百十四】

【四百十五】

車【四百十六】

巴【四百十七】

麻【四百十八】

家【四百十九】

嘉【四百二十】

瑕【四百二十一】

茶【四百二十二】

牙【四百二十三】

衙【四百二十四】

沙【四百二十五】

佘【四百二十六】

蛇【四百二十七】

諸【四百二十八】

杷【四百二十九】

查【四百三十】

媧【四百三十一】

花【四百三十二】

卷二十二

楊【四百三十三】

卷二十三

陽【四百三十四】

羊【四百三十五】

姜【四百三十六】

梁【四百三十七】

涼【四百三十八】

房【四百三十九】

卷二十四

王【四百四十】

卷二十五

張【四百四十一】

卷二十六

章【四百四十二】

康【四百四十三】

萇【四百四十四】

常【四百四十五】

莊【四百四十六】

匡【四百四十七】

彊【四百四十八】

郎【四百四十九】

方【四百五十】

商【四百五十一】

昌【四百五十二】

卷二十七

黃【四百五十三】

臧【四百五十四】

倉【四百五十五】

唐【四百五十六】

皇【四百五十七】

光【四百五十八】

汪【四百五十九】

襄【四百六十】

桑【四百六十一】

洋【四百六十二】

芳【四百六十三】

嘗【四百六十四】

良【四百六十五】

湯【四百六十六】

狼【四百六十七】

囊【四百六十八】

蒼【四百六十九】

傍【四百七十】

彊【四百七十一】

羌【四百七十二】

卬【四百七十三】

穰【四百七十四】

卷二十八

程【四百七十五】

彭【四百七十六】

平【四百七十七】

英【四百七十八】

明【四百七十九】

荊【四百八十】

京【四百八十一】

榮【四百八十二】

成【四百八十三】

卿【四百八十四】

衡【四百八十五】

行【四百八十六】

閎【四百八十七】

橫【四百八十八】

訇【四百八十九】

黥【四百九十】

郕【四百九十一】

城【四百九十二】

營【四百九十三】

名【四百九十四】

嬴【四百九十五】

盈【四百九十六】

聲【四百九十七】

嬰【四百九十八】

卷二十九

丁【四百九十九】

邢【五百】

曾【五百一】

寧【五百二】

伶【五百三】

應【五百四】

滕【五百五】

承【五百六】

淩【五百七】

靑【五百八】

星【五百九】

靈【五百十】

瓶【五百十一】

【五百十二】

陘【五百十三】

鄫【五百十四】

繒【五百十五】

仍【五百十六】

乘【五百十七】

徵【五百十八】

宏【五百十九】

登【五百二十】

恆【五百二十一】

騰【五百二十二】

稱【五百二十三】

卷三十

劉【五百二十四】

卷三十一

周【五百二十五】

丘【五百二十六】

優【五百二十七】

鄒【五百二十八】

樓【五百二十九】

仇【五百三十】

卷三十二

防【五百三十一】

牛【五百三十二】

侯【五百三十三】

婁【五百三十四】

牟【五百三十五】

州【五百三十六】

舟【五百三十七】

攸【五百三十八】

由【五百三十九】

騶【五百四十】

求【五百四十一】

鄾【五百四十二】

憂【五百四十三】

疇【五百四十四】

儔【五百四十五】

郵【五百四十六】

郵【五百四十七】

尢【五百四十八】

犨【五百四十九】

謀【五百五十】

緱【五百五十一】

勾【五百五十二】

不【五百五十三】

【五百五十四】

歐【五百五十五】

甌【五百五十六】

投【五百五十七】

幽【五百五十八】

摎【五百五十九】

卷三十三

任【五百六十】

陰【五百六十一】

岑【五百六十二】

金【五百六十三】

林【五百六十四】

臨【五百六十五】

黔【五百六十六】

尋【五百六十七】

鄩【五百六十八】

【五百六十九】

侵【五百七十】

鐔【五百七十一】

斟【五百七十二】

箴【五百七十三】

郴【五百七十四】

欽【五百七十五】

參【五百七十六】

葠【五百七十七】

霖【五百七十八】

禽【五百七十九】

琴【五百八十】

嚴【五百八十一】

防【五百八十二】

南【五百八十三】

閻【五百八十四】

甘【五百八十五】

譚【五百八十六】

詹【五百八十七】

占【五百八十八】

兼【五百八十九】

潛【五百九十】

鍼【五百九十一】

苫【五百九十二】

卷三十四

董【五百九十三】

孔【五百九十四】

鞏【五百九十五】

奉【五百九十六】

項【五百九十七】

史【五百九十八】

紀【五百九十九】

是【六百】

士【六百一】

子【六百二】

理【六百三】

裏【六百四】

防【六百五】

蒍【六百六】

防【六百七】

氏【六百八】

芉【六百九】

俟【六百十】

杞【六百十一】

被【六百十二】

梓【六百十三】

弭【六百十四】

防【六百十五】

錡【六百十六】

委【六百十七】

【六百十八】

姒【六百十九】

似【六百二十】

紙【六百二十一】

倚【六百二十二】

綺【六百二十三】

紫【六百二十四】

壘【六百二十五】

癸【六百二十六】

尾【六百二十七】

鬼【六百二十八】

米【六百二十九】

禰【六百三十】

禮【六百三十一】

邸【六百三十二】

啟【六百三十三】

洗【六百三十四】

解【六百三十五】

卷三十五

李【六百三十六】

卷三十六

許【六百三十七】

呂【六百三十八】

禇【六百三十九】

汝【六百四十】

吐【六百四十一】

伍【六百四十二】

楚【六百四十三】

旅【六百四十四】

莒【六百四十五】

序【六百四十六】

處【六百四十七】

巨【六百四十八】

所【六百四十九】

卷三十七

杜【六百五十】

古【六百五十一】

魯【六百五十二】

廋【六百五十三】

祖【六百五十四】

武【六百五十五】

萭【六百五十六】

禹【六百五十七】

羽【六百五十八】

宇【六百五十九】

鄅【六百六十】

甫【六百六十一】

府【六百六十二】

舞【六百六十三】

輔【六百六十四】

主【六百六十五】

姥【六百六十六】

堵【六百六十七】

扈【六百六十八】

虎【六百六十九】

鄔【六百七十】

普【六百七十一】

卷三十八

尹【六百七十二】

閔【六百七十三】

允【六百七十四】

隠【六百七十五】

阮【六百七十六】

宛【六百七十七】

宛【六百七十八】

管【六百七十九】

蒲【六百八十】

罕【六百八十一】

簡【六百八十二】

產【六百八十三】

棧【六百八十四】

典【六百八十五】

雋【六百八十六】

展【六百八十七】

扁【六百八十八】

單【六百八十九】

圏【六百九十】

蹇【六百九十一】

色【六百九十二】

善【六百九十三】

衍【六百九十四】

宰【六百九十五】

采【六百九十六】

亥【六百九十七】

攺【六百九十八】

隗【六百九十九】

趙【七百】

鮑【七百一】

絞【七百二】

佼【七百三】

卷三十九

馬【七百四】

假【七百五】

冶【七百六】

賈【七百七】

夏【七百八】

棗【七百九】

老【七百十】

保【七百十一】

昊【七百十二】

皥【七百十三】

浩【七百十四】

左【七百十五】

我【七百十六】

蔣【七百十七】

蕩【七百十八】

黨【七百十九】

廣【七百二十】

掌【七百二十一】

養【七百二十二】

彊【七百二十三】

放【七百二十四】

卷四十

栁【七百二十五】

茍【七百二十六】

有【七百二十七】

紐【七百二十八】

後【七百二十九】

郈【七百三十】

鈕【七百三十一】

酒【七百三十二】

糗【七百三十三】

壽【七百三十四】

酉【七百三十五】

羑【七百三十六】

臼【七百三十七】

舅【七百三十八】

咎【七百三十九】

耦【七百四十】

口【七百四十一】

耿【七百四十二】

丙【七百四十三】

邴【七百四十四】

井【七百四十五】

景【七百四十六】

穎【七百四十七】

幸【七百四十八】

靖【七百四十九】

冷【七百五十】

秉【七百五十一】

省【七百五十二】

猛【七百五十三】

卷四十一

沈【七百五十四】

審【七百五十五】

瞫【七百五十六】

枕【七百五十七】

範【七百五十八】

啖【七百五十九】

冉【七百六十】

減【七百六十一】

【七百六十二】

染【七百六十三】

奄【七百六十四】

斂【七百六十五】

湛【七百六十六】

卷四十二

宋【七百六十七】

仲【七百六十八】

貢【七百六十九】

雍【七百七十】

眾【七百七十一】

用【七百七十二】

絳【七百七十三】

巷【七百七十四】

冀【七百七十五】

義【七百七十六】

魏【七百七十七】

季【七百七十八】

摰【七百七十九】

費【七百八十】

智【七百八十一】

賜【七百八十二】

騎【七百八十三】

稚【七百八十四】

遂【七百八十五】

貳【七百八十六】

肆【七百八十七】

翠【七百八十八】

利【七百八十九】

次【七百九十】

駟【七百九十一】

祕【七百九十二】

懿【七百九十三】

忌【七百九十四】

嗣【七百九十五】

貴【七百九十六】

尉【七百九十七】

旣【七百九十八】

卷四十三

傅【七百九十九】

顧【八百】

步【八百一】

豫【八百二】

路【八百三】

度【八百四】

茹【八百五】

禦【八百六】

鑢【八百七】

絮【八百八】

遇【八百九】

儔【八百十】

具【八百十一】

附【八百十二】

務【八百十三】

孺【八百十四】

露【八百十五】

固【八百十六】

布【八百十七】

諭【八百十八】

庫【八百十九】

瓠【八百二十】

衞【八百二十一】

計【八百二十二】

薊【八百二十三】

惠【八百二十四】

桂【八百二十五】

昋【八百二十六】

棣【八百二十七】

【八百二十八】

麗【八百二十九】

制【八百三十】

蒂【八百三十一】

羿【八百三十二】

厲【八百三十三】

芮【八百三十四】

稅【八百三十五】

世【八百三十六】

鋭【八百三十七】

【八百三十八】

卷四十四

蔡【八百三十九】

祭【八百四十】

解【八百四十一】

戴【八百四十二】

蒯【八百四十三】

賴【八百四十四】

防【八百四十五】

太【八百四十六】

太【八百四十七】

艾【八百四十八】

藹【八百四十九】

帶【八百五十】

介【八百五十一】

快【八百五十二】

噲【八百五十三】

鄁【八百五十四】

載【八百五十五】

代【八百五十六】

能【八百五十七】

藺【八百五十八】

信【八百五十九】

晉【八百六十】

印【八百六十一】

員【八百六十二】

愼【八百六十三】

鄆【八百六十四】

奮【八百六十五】

訓【八百六十六】

靳【八百六十七】

卷四十五

段【八百六十八】

灌【八百六十九】

萬【八百七十】

論【八百七十一】

貫【八百七十二】

觀【八百七十三】

冠【八百七十四】

漢【八百七十五】

爨【八百七十六】

蔓【八百七十七】

建【八百七十八】

憲【八百七十九】

獻【八百八十】

頓【八百八十一】

晏【八百八十二】

諫【八百八十三】

練【八百八十四】

卞【八百八十五】

戰【八百八十六】

戀【八百八十七】

賤【八百八十八】

縣【八百八十九】

邵【八百九十】

召【八百九十一】

豹【八百九十二】

孝【八百九十三】

校【八百九十四】

淖【八百九十五】

到【八百九十六】

暴【八百九十七】

郜【八百九十八】

浩【八百九十九】

漕【九百】

賀【九百一】

播【九百二】

卷四十六

謝【九百三】

華【九百四】

霸【九百五】

射【九百六】

夏【九百七】

柘【九百八】

【九百九】

向【九百十】

尙【九百十一】

諒【九百十二】

暢【九百十三】

伉【九百十四】

抗【九百十五】

相【九百十六】

黨【九百十七】

賞【九百十八】

望【九百十九】

曠【九百二十】

浪【九百二十一】

鄧【九百二十二】

【九百二十三】

卷四十七

鄭【九百二十五】

孟【九百二十六】

盛【九百二十七】

正【九百二十八】

慶【九百二十九】

聖【九百三十】

竟【九百三十一】

卷四十八

冦【九百三十二】

富【九百三十三】

竇【九百三十四】

豆【九百三十五】

廖【九百三十六】

繆【九百三十七】

謬【九百三十八】

【九百三十九】

晝【九百四十】

兪【九百四十一】

鬭【九百四十二】

繡【九百四十三】

副【九百四十四】

救【九百四十五】

漏【九百四十六】

勾【九百四十七】

鄮【九百四

闕九百四十八

十九】

闞【九百五十】

念【九百五十一】

監【九百五十二】

卷四十九

陸【九百五十三】

宿【九百五十四】

穆【九百五十五】

祝【九百五十六】

卜【九百五十七】

束【九百五十八】

谷【九百五十九】

續【九百六十】

麯【九百六十一】

曲【九百六十二】

伏【九百六十三】

服【九百六十四】

鹿【九百六十五】

叔【九百六十六】

牧【九百六十七】

宓【九百六十八】

祿【九百六十九】

鞠【九百七十】

竹【九百七十一】

竺【九百七十二】

木【九百七十三】

沐【九百七十四】

谷【九百七十五】

濮【九百七十六】

肅【九百七十七】

防【九百七十八】

玉【九百七十九】

鬻【九百八十】

郁【九百八十一】

僕【九百八十二】

逯【九百八十三】

頊【九百八十四】

燭【九百八十五】

沃【九百八十六】

督【九百八十七】

粟【九百八十八】

辱【九百八十九】

卷五十

樂【九百九十】

卓【九百九十一】

偓【九百九十二】

角【九百九十三】

濁【九百九十四】

畢【九百九十五】

郅【九百九十六】

吉【九百九十七】

乙【九百九十八】

宻【九百九十九】

栗【一千】

姞【千一】

述【千二】

帥【千三】

漆【千四】

實【千五】

悉【千六】

卹【千七】

葛【千八】

滑【千九】

越【千十】

闕【千十一】

謁【千十二】

厥【千十三】

勃【千十四】

骨【千十五】

發【千十六】

兀【千十七】

杌【千十八】

達【千十九】

秣【千二十】

末【千二十一】

屈【千二十二】

尉【千二十三】

曁【千二十四】

茀【千二十五】

【千二十六】

卷五十一

郭【千二十七】

霍【千二十八】

郝【千二十九】

駱【千三十】

莫【千三十一】

索【千三十二】

鄂【千三十三】

落【千三十四】

洛【千三十五】

恪【千三十六】

薄【千三十七】

幕【千三十八】

作【千三十九】

鐸【千四十】

閣【千四十一】

博【千四十二】

藥【千四十三】

約【千四十四】

若【千四十五】

鄀【千四十六】

卷五十二

石【千四十七】

翟【千四十八】

郤【千四十九】

白【千五十】

席【千五十一】

劇【千五十二】

麥【千五十三】

栢【千五十四】

酈【千五十五】

狄【千五十六】

戚【千五十七】

析【千五十八】

直【千五十九】

國【千六十】

翼【千六十一】

伯【千六十二】

帛【千六十三】

格【千六十四】

虢【千六十五】

革【千六十六】

鬲【千六十七】

赫【千六十八】

獲【千六十九】

籍【千七十】

夕【千七十一】

易【千七十二】

赤【千七十三】

辟【千七十四】

昔【千七十五】

射【千七十六】

笮【千七十七】

奭【千七十八】

糴【千七十九】

錫【千八十】

激【千八十一】

息【千八十二】

棘【千八十三】

稷【千八十四】

卽【千八十五】

職【千八十六】

嗇【千八十七】

力【千八十八】

食【千八十九】

敕【千九十】

墨【千九十一】

勒【千九十二】

特【千九十三】

卷五十三

薛【千九十四】

持【千九十五】

泄【千九十六】

列【千九十七】

頡【千九十八】

節【千九十九】

齧【千一百】

舌【千百一】

悅【千百二】

說【千百三】

汲【千百四】

習【千百五】

隰【千百六】

蓋【千百七】

沓【千百八】

合【千百九】

郃【千百十】

葉【千百十一】

聶【千百十二】

法【千百十三】

涉【千百十四】

捷【千百十五】

接【千百十六】

輒【千百十七】

莢【千百十八】

俠【千百十九】

鄴【千百二十】

甲【千百二十一】

卷五十四

司馬【千百二十二】

夏侯【千百二十三】

宇文【千百二十四】

鐘離【千百二十五】

歐陽【千百二十六】

令狐【千百二十七】

獨孤【千百二十八】

南宮【千百二十九】

端木【千百三十】

巫馬【千百三十一】

澹臺【千百三十二】

漆雕【千百三十三】

卷五十五

諸葛【千百三十四】

申屠【千百三十五】

淳於【千百三十六】

鮮於【千百三十七】

太史【千百三十八】

第五【千百三十九】

尉遲【千百四十】

屈突【千百四十一】

司空【千百四十二】

公西【千百四十三】

公冶【千百四十四】

公儀【千百四十五】

公羊【千百四十六】

谷梁【千百四十七】

卷五十六

皇甫【千百四十八】

東方【千百四十九】

上官【千百五十】

百里【千百五十一】

西門【千百五十二】

吾丘【千百五十三】

由吾【千百五十四】

毋將【千百五十五】

主父【千百五十六】

索盧【千百五十七】

樗裏【千百五十八】

成公【千百五十九】

胡母【千百六十】

髙堂【千百六十一】

聞人【千百六十二】

老萊【千百六十三】

卷五十七

公孫【千百六十四】

叔孫【千百六十五】

士孫【千百六十六】

王孫【千百六十七】

長孫【千百六十八】

哥舒【千百六十九】

達奚【千百七十】

萬侯【千百七十一】

賀援【千百七十二】

拓跋【千百七十三】

沮渠【千百七十四】

卷五十八

慕容【千百七十五】

賀若【千百七十六】

賀婁【千百七十七】

斛斯【千百七十八】

斛律【千百七十九】

豆盧【千百八十】

庫狄【千百八十一】

若干【千百八十二】

禿發【千百八十三】

黒齒【千百八十四】

乞伏【千百八十五】

侯莫陳【千百八十六】

阿史那【千百八十七】

莫多婁【千百八十八】

可朱渾【千百八十九】

拾遺【千百九十】

欽定四庫全書

名賢氏族言行類稿卷一

宋章定撰

馮【一】

姓纂曰周文王第十五子畢公髙之後畢萬封魏支孫食采於馮城因氏焉代本又雲歸姓鄭大夫馮簡子之後漢書云秦末馮亭爲上黨太守入趙其宗族或畱潞或在趙秦丞相去疾禦史大夫刼漢博成侯毋擇並亭之後也

左傳襄公三十一年馮簡子能斷大事鄭國將有諸侯之事乃告簡子使斷之

史記馮唐以孝防爲郎中署長對文帝論將帝悅拜爲車騎都尉景帝以唐爲楚相免武帝求賢良舉唐唐時年九十餘不能復爲官乃以唐子遂爲郎遂字王孫亦奇士太史公曰馮公之論將率有味哉語曰不知其人視其友馮之所稱誦可著廊廟

馮驩躡屩而見孟嘗君彈劍鋏而歌孟嘗君使驩至薛収責貸錢之息驩乃多具牛酒召諸取錢者持券書合之能與息者與爲期不能與息者取其券而燒之見孟嘗君傳

前漢馮奉世字子明上黨潞人以良家子選爲郎學春秋讀兵法出使諸國斬莎車王威振西域後爲右將軍更左將軍居爪牙官前後十年功名次趙充國長子譚舉孝防譚弟野王逡立參皆至大官

馮野王字君卿通詩以父任爲太子中庶子年十八上書願試守長安令元帝時爲隴西太守治行髙入爲左馮翊京師稱其威信遷爲大鴻臚元帝詔曰剛彊堅固確然亡欲大鴻臚野王是也以兄昭儀之故𨿽不用爲三公甚見器重有名當世

馮逡字子產通易舉茂材爲美陽令遷淸河都尉言河隄方略

馮立字聖卿通春秋爲五原太守徙西河上郡與野王相代爲太守歌之曰大馮君小馮君兄弟繼踵相因循聰明賢智惠吏民政如魯衛徳化鈞周公康叔猶二君遷爲東海太守徙爲太原太守更歷五郡所居有迹

馮參字叔平通尙書少爲黃門郎給事中宿衛十餘年參昭儀少弟以嚴見憚終不得親近侍帷幄

後漢馮異字公孫潁川人通左氏春秋孫子兵法號大樹將軍拜徵西大將軍破赤眉賊璽書勞異曰始𨿽垂翅回谿終能奮翼澠池可謂失之東隅収之桑楡徵西功若丘山

馮勤字偉伯魏郡人祖偃長不滿七尺自恥短陋恐子孫之似也乃爲子伉娶長妻伉生勤長八尺三寸八嵗善計光武除郎中給事尙書每引進帝顧左右曰佳乎吏也母年八十每會見令禦者扶上殿謂諸王曰使勤貴寵者此母也

馮衍字敬通京兆人幼有奇才九嵗能誦詩二十能博通羣書爲曲陽令居常慷慨嘆曰衍少事名賢常有淩雲之志三公之貴千金之富不得其願不槪於懷貧而不衰賤而不恨子豹字仲文以詩春秋教麗山下鄕裏語曰道徳彬彬馮仲文舉孝防拜尙書郎毎奏事未報常俯伏省閤或從昏至明肅宗嘉之使黃門持被覆豹勅令勿驚

馮魴字孝孫南陽人拜郟令郟賊延袤攻圍縣捨魴力戰光武嘉之曰此健令也

馮鯤字鴻卿巴郡人少學春秋司馬兵法家富好施賑赴窮急爲州裏所歸愛

晉書馮紞字少冑得幸武帝承顏悅色寵愛日隆遷禦史中丞轉侍中

馮素弗跋之長弟慷慨有大志雄傑不羣任俠放蕩不修小節成藻奇之曰吾逺求騏驥不知近在東鄰何識子之晚也跋之僞業素弗所建及爲宰輔謙虛恭愼非禮不動修己率下百寮憚之

南史馮道根字巨基郡召爲主簿不就曰吾當使封侯廟食安能爲儒吏耶後領汝陰太守爲政淸簡境內安之爲將能檢禦部曲每徵伐終不言功解鐘離之圍能走馬步地計馬足以賦功歷處州郡和理淸靜爲下所懷在朝廷𨿽貴顯而性儉約當世服其淸退後爲豫州豫部重得道根人皆喜悅梁武帝曰馮道根所在能使朝廷不復憶有一州

北史馮元興字子盛舉秀才歷中書舍人

馮子琮仕齊攝庫部郎中孝昭曾閱簿領試令口陳子琮闇對無有遺失蓋心存正直後轉吏部尙書子慈明仕隋爲兵部尙書郎

馮景字長明魏孝武除爲散騎常侍行臺尙書

馮熈字晉國好陰陽兵法性泛愛人無士庶來則納之妹爲文成帝後累遷侍中太師

儒林馮偉字偉節尢明禮傳閉門三十年專精覃思無所不通

隠逸馮亮字靈通博覽諸書篤好佛理隠居嵩山結架巖林甚得棲逰之適

馮昱多權略有武藝隋時爲邊將名顯當時【附劉方傳】唐馮盎字明逹祖馮業燕人浮海奔宋居新會自業至孫融世爲羅州刺史融子寶爲髙涼太守防蠻酋洗氏女爲婦李遷仕反洗氏擊走之孫盎武徳五年以地降唐封越國公善爲治閱簿最擿姦伏得民懽心

馮伉魏州人第五經宏辭醴泉令缺宰相髙選徳宗曰前使澤潞不受幣者其人淸可用也遂以授伉縣多嚚猾數犯法伉爲著諭蒙書十四篇大抵勸之務農進學而教以忠孝鄕鄕授之使轉相教督居七年韋渠牟薦爲給事中

馮宿字拱之婺州人父子華廬親墓有靈芝白兔號孝馮家貞元中與弟定從弟寛並擢進士第歷工刑部二侍郎後擢東川節度使

馮定字介夫與宿齊名人稱二馮第進士異等遷太常少卿文宗嘗詔開元霓裳羽衣舞參以云韶肄於廷定部諸工立縣間端凝若植帝異之召升殿賜禁中瑞錦初源寂使新羅其國人傳定黒水碑畫鶴記韋休符使西蕃所館寫定商山記於屏其名播戎夷如此

馮元常相州人舉明經及第髙宗時擢劍南道巡察使常宻諫帝宮中權重宜少抑元常在職修舉識

鑑澄逺帝委遇特厚出爲眉州刺史有盜夜掠人晝伏山谷元常諭以恩信約悔過賊平轉廣州都督閨門雍睦有禮法神龍中旌其家曰忠臣之門

天下髙其節

馮元淑元常從弟歷淸漳浚儀始平三縣令右善去惡人稱爲神明所至不挈妻子出俸余以給貧窮或譏其近名元淑曰吾性也不爲名中宗降璽書勞勉付狀史官約結過於元常

五代馮行襲字正臣均州人也唐末山南盜孫喜以眾千人襲均州刺史呂煜煜不能禦行襲爲州校乃陰選勇士伏江南獨乘小舟逆喜曰州人聞公至皆欲歸矣然知公兵多民懼擄掠恐其驚擾請畱兵江北獨與腹心數人從行願爲前導以慰安州民事可立定喜以爲然乃畱其兵江北獨與行襲渡江軍吏前謁行襲擊喜僕地斬之伏兵盡發殺從行者餘兵在江北聞喜死皆潰山南節度使劉臣容表行襲均州刺史梁攻趙匡凝於襄陽行襲遣子朂以舟兵會均房以功遷匡國軍節度使行襲爲人嚴酷少恩而所至輒天幸境旱有蝗則飛鳥食之嵗凶田中鹵谷自生唐衰知梁必興尢盡心傾附事梁官至司空封長樂郡王

馮暉魏人也積功爲義成軍節度使徙鎭靈武靈武自唐明宗已後市馬糴粟招來部族給賜軍士自關以西轉輪供給民不堪役而流亡甚眾氐羌剽道路商旅行必以兵暉始至則推以恩信部族懷惠止息侵奪然後廣屯田以省轉餉治倉庫亭館千餘間多出俸錢民不加賦管內大治晉髙祖下詔褒美徙鎭靜難又徙保義嵗中召爲侍衛步軍都指揮使領河陽節度使尋得鎭靈武凡十餘年恩信大著官至中書令封陳畱王

馮道字可道瀛州景城人也荘宗卽位拜戶部侍郎翰林院學士當晉與梁夾河而軍道居軍中爲一茅庵不設牀席臥一束芻而已所得俸祿與僕廝同器飲食意恬如也其解學士居父防於景城遇嵗饑悉出所有以周鄕裏而退耕於野躬自負薪有荒其田不耕者與力不能耕者夜潛往爲之耕其人後來愧謝道殊不以爲徳服除復召爲學士明宗卽位雅知道所爲問安重誨曰先帝時馮道何在重誨曰爲學士也明宗曰吾素知之此眞吾宰相也拜道端明殿學士遷兵部侍郎嵗余拜中書侍郎同中書門下平章事天成長興間嵗屢丰熟中國無事道嘗戒明宗曰臣爲河東掌書記時奉使中山過井陘之險懼馬蹷失不敢怠於禦轡及至平地爲無足慮遽跌而傷凡蹈危者慮深而獲全居安者患生於所忽此人情之常也周朝追封瀛王

宋朝馮繼業字嗣宗大名人暉之子也以父任補朔方軍牙內都虞周廣順初代其父爲朔方軍畱後遷節度使建隆初來朝開寶二年拜靖難軍節度使攺鎭定國軍太平興國初封梁國公

馮守信字中孚滑州白馬人也太平興國初應募軍籍徵太原先登斬獲甚眾眞宗時以軍功遷至天武都虞積官領威虜軍節度使

馮元字道宗三世仕嶺南元少好學舉進士爲江陰尉會詔擇明經補學官自陳通五經謝泌領銓筦詰之曰古者治一經或至皓首子能盡通之耶對曰逹者一以貫之泌喜其對因問以疑義隨輒辧析遂以爲國子監直講眞宗召元講易泰卦因推君道至尊臣道至卑而能上下交感所以輔相天地財成萬化也眞宗悅除直龍圖閣直閣官名自此始也未防爲龍圖閣學士修三朝正史遂入翰林爲學士出知河陽尋召爲翰林學士侍講遷戶部侍郎卒諡章靖

馮拯字道濟河陽人少時以文謁趙普普見而奇之謂曰子位與壽他日我若也舉進士歷官判三司度支兼侍禦史知雜事樞宻直學士爲河東河北安撫副大使明年以右諫議大夫同知樞宻院事景徳初攺工部侍郎僉書樞宻院參知政事累遷工書出知河南除禦史中丞又以疾除戶書知陳州再知河南又判都省拜吏書同平章事充樞宻使加右僕射中書侍郎居相位兼太子少傅集賢殿大學士進位左僕射封魏國公仁宗卽位遷司空兼侍中判河南日仁宗遣內人撫問還奏其寢處皆儉素無他飾仁宗因賜以衾裯及錦綺屏然拯平居自奉極於侈靡也卒諡文懿

馮京字當世鄂州江夏人式之子也幼雋邁不羣式常取其所誦書題其後云將作監丞通判荊南軍府事馮京式旣退十一年京舉進士自鄕選至廷對俱防名第一爲將作監丞通判荊南如式之言時人謂式爲知子召試集賢院同修起居注宰相富弼京之婦翁也京拜翰林學士知開封府韓琦爲相京數月不一見琦謂其傲以語富弼弼使往見之京謂琦曰公爲宰相而京不妄詣公者乃所以重公也豈曰傲哉出安撫陜西久之以端明殿學士兼翰林侍讀學士知太原府召知樞宻院易通議大夫樞宻使尋以觀文殿學士光祿大夫知河陽哲宗卽位進銀靑光祿大夫拜保寧軍節度使知大名府攺鎭彰徳告老以宣徽南院使太子少師致仕卒諡文簡

馮熈載字彥爲衢州西安人也舉進士爲弋陽尉旋除祕書省正字遷著佐由大司成拜翰林學士遷承防不閱旬除尙書左丞逾年遷中書侍郎時王黼爲相熈載與之共事多不協罷以資政殿學士知亳州提舉洞霄宮知福州

熊【二】

姓纂曰楚鬻熊之後熊克家譜曰鬻熊爲文王師著書一卷號鬻熊子成王時舉文武勤勞之後嗣而以子男之田封鬻熊曽孫繹於楚是爲楚子熊繹也三國時有徵士熊僧循尙書熊睦又江陵志曰皇帝有熊氏之後

左傳桓公六年楚侵隨少師侈請羸師以張之熊率且比曰季良在何益

哀公十六年白公勝謂石乞曰市南有熊宜僚者若得之可以當五百人矣石乞見之告之故辭承之以劍不動勝曰不爲利謟不爲威惕去之

新序熊渠子夜行見寢石以爲虎射之滅矢飲羽渠子見其誠心而金石爲之開況人心乎

晉書熊逺字孝文豫章人翹之孫也有志向領武昌太守累遷尙書左丞在朝正色不茹柔吐剛忠亮至到轉禦史中丞又拜太常卿有毗濟之道其榱桷之佐乎弟縉終鄱陽太守縉子鳴鵠武昌太守

南史文學熊襄著齊書爲河洛金匱【附檀超傳】

北史儒林熊安生字植之少好學勵精不倦仕齊爲國子博士周使尹公正問周禮所疑安生一一演說公正嗟服

唐熊執易爲右補闕時裴延齡得幸徳宗欲遂以相執易疏論之以示拾遺歸登登動容曰願竄吾名雷霆之下君難獨處【見歸登傳】

宋朝熊本字伯通饒州畨陽人也擢進士第稍遷祕書丞知建徳縣縣占漁池爲圭田本悉棄予貧民神宗卽位遷屯田員外郎熈寧六年瀘州羅晏夷叛以本察訪梓防兩路遷刑部貟外郎集賢殿修撰同判司農寺神宗曰熊本不傷財不病民一旦去百年之患檄奏詳明可嘉也河湟初復以本爲秦鳯路轉運使熈河法禁闊略蓄積不支嵗月本奏省官百四十員嵗減浮費數十萬朝廷議除本天章閣待制神宗曰熊本有文當遂典誥命除知制誥判司農寺都水監丞元丰中知滁州復集賢殿修撰知廣州召拜工部侍郎會宜州蠻擾邊道除龍圖閣待制知桂州至則諭溪洞酋長戒邊吏選將練兵以代戍益市馬以足騎兵宜州遂無事召爲吏部侍郎以疾乞補外除龍圖閣待制知洪杭江寧

熊克字子復逺之孫建陽人也舉進士歷官起居郎兼直學士院出知臺州紹熈間卒所著書有九朝通略中興小歷官制新典帝王經譜經壻王克勤狀其行實曰文有顏延之錯綜之工史有陳壽敍事之長牧民得曹參淸靜之防制行適徐公通介之常

種【三】

姓纂曰本姓仲氏山甫之後因避難攺爲種

後漢種暠字景伯河南人父有財三千萬父卒暠悉以賑卹宗族及邑裏之貧者田歆當舉六孝防多得貴戚書命欲自用一名士以報國家令王湛求之湛薦暠遂舉孝防出爲益州刺史暠素慷慨好立功立事在職三年宣恩逺夷開曉殊俗岷山雜落皆懷服爲京刺史甚得百姓懽心被徵當遷吏人詣闕請畱之乃許復畱一年轉遼東太守烏桓迎拜界上子岱字公祖好學養志舉孝防茂才皆不就

種拂字穎伯拜宛令有能名後爲太常與李傕戰死以身徇國傕子劭字申甫少知名爲諫議大夫

宋朝種放字名逸河南洛陽人也少時往來嵩華間慨然有山林之志父死與其母隠居終南山豹林谷自號雲溪醉侯聞陳摶之風往見之放作樵夫拜庭下摶挽之而上曰君豈樵者耶二十年後當爲顯官名聞天下放曰放爲道義來官祿非放所願也摶笑曰人之貴賤莫不有命貴者不可爲賤亦猶賤者之不可爲貴也君骨相當爾𨿽晦迹山林恐竟不能安異日自知之太宗時召之不起母死水漿不入口者三日廬於墓側張齊賢言放隠居求志孝友之行可勵風俗召爲左司諫眞宗擕其手登龍圖閣論天下事蓋眷遇如此及辭歸山遷右諫議大夫眞宗東封泰山攺給事中西祀汾陰轉工部侍郎後徙居嵩山然猶往來終南卒贈工部尙書無子侄世衡

種世衡字仲平放之兄子也以放廕爲將作監主簿嘗知武功澠池縣坐責久之遷太子中捨簽判鄜州建築靑澗城以謂其左可致河東粟其右可捍延安其北可圖銀夏換內殿崇班知城事開營田二千頃又募商賈貸以緡錢使通貨賄遷洛苑使知環州蕃部有牛家族奴訛者崛彊未嘗出見郡官聞世衡至郡郊迎詰朝往勞其族晨興雪三尺左右曰地險不可行世衡曰吾方結諸羌以信可失期邪比至奴訛大驚曰前此未嘗有官至此公乃不我疑耶率其族拜馬前因請內屬凡邊民有過則使之射四發二中者釋其罪兩辭疑而不決者亦因射中否而與決之境內之民因多善射者臨邊數年積谷通貨撫養士卒得其死力遷東染院使環慶路兵馬鈐轄環慶之間屬羌有明珠減臧康奴三族最大撫之則驕不可制攻之則險不可入常爲原州患其北有三川通西夏三川之間有古細城範仲淹宣撫陜西命世衡與知原州蔣偕共城之世衡以錢募戰士晝夜板築旬日而成乃召三酋諭之以官築此城爲汝禦冦三族旣出其不意又援路已絕因而服從城旣成而世衡卒世衡八子詁諤誼知名孫師道師中

詁字大質少慕從祖放爲人不事科舉父世衡欲乞廕補官詁辭以推諸弟杜門讀書時稱小隠君晚以西上閣門使知鄜州告老提舉上淸太平宮卒詁爲人明逹樂善宗族稱孝世衡嘗以汝陽田二十頃遺其友人張問問旣顯逹復歸其田詁固辭不受士論美之問元祐中爲給事中

諤字子正以父世衡廕補三班奉職易文資稍遷國子博士以名將子材智可任攺左藏庫副使鄜延路都監知靑澗城後神宗就除諤知延州卒諤殘忍好殺士卒有犯者立而劈之敵亦畏其嚴諤故數有功自熈寧初諤首興邊事再討西夏皆諤始謀卒致永樂之敗云

誼字壽翁倜儻有气節少力學舉進士熙寧初兄詁召對因問其世家以誼爲三班奉職從髙遵裕收復洮岷疊宕遷左班殿直山後羌叛誼率兵討平之爲熙河路兵馬都監元祐初知岷州鬼章靑宜詰久爲熙河邊患遂合從爲冦誼破之俘鬼章靑宜詰以獻遷西上閣門使徙知鄜州夏人將犯延安帥趙卨以誼統制諸將賊聞誼至皆潰延鄜人謂得誼勝彊兵二十萬紹聖初再知蘭州卒誼蒞軍嚴肅令一下𨿽死不敢避遇敵度不可勝不出出輒取勝爲政務先去惡𨿽戎馬間所至興學禮儒士所得任子恩先及其兄弟之子云

童【四】

姓纂曰顓頊生老童子孫以王父字爲氏

後漢循吏童恢字漢宗除不其令牢獄連年無囚比縣流民歸化徙居二萬餘戶民嘗爲虎所害捕獲二虎恢聞出咒虎曰虎狼當食六畜而殘暴於人王法殺人者死傷人則論法汝若是殺人者當垂首服罪自知非者當號呼稱寃一虎低頭閉目狀如震懼卽時殺之其一視恢鳴吼自奮遂令放釋吏人爲之歌頌遷丹陽太守

鬷【五】

姓纂曰鬷夷氏之後左傳鄭有鬷蔑魯有鬷戾

鬷蔑鄭大夫然明也子產始知然明問爲政對曰視民如子見不仁者誅之然明貌惡故子產曰昔者吾見蔑之面而已今吾見其心矣欲觀叔向從使之收器者而往立於堂下一言而善叔向下執其手以上曰子若無言吾防失子矣言之不可以已也如是

宗【六】

姓纂曰周大夫宗伯之子後以官命氏

左傳昭公二十年齊豹見宗魯於公孟爲驂乘豹將作亂謂之曰勿與乘吾將殺之對曰吾由子事公孟子行事乎吾將死之

哀公十一年爲郊戰故公會吳子伐齊克博至於嬴中軍從王宗樓將下軍

後漢黨錮傳宗資爲汝南太守任功曹範滂郡中謡曰汝南太守範孟博南陽宗資主畫諾

宗慈與八顧之號

蜀志宗預字徳艶爲侍中徙尙書每銜命結二國之好後爲鎭軍大將軍兗州刺史

南史宗慤字元幹慤年少叔父少文問其所志答曰願乘長風破萬里浪仕宋除振武軍伐林邑王卒至克獲累遷雍州刺史

宗尺慤之從子也勤學有局幹齊竟陵王子良集學士於西邸並貌圖畫尺亦預焉

宗元饒仕陳遷尙書左丞宣帝初軍國務廣事無巨細一以委之臺省號爲稱職遷南康內史以秩米助人租課拯救乏絕百姓甚賴焉以課最入朝加散騎常侍爲禦史中丞公平善持法吏有犯法政不便時隨事糾正多所裨益

孝義宗元卿字希蔣有志行鄕人號曰宗曾子【見解叔謙傳】隠逸宗少文棲丘飲谷三十餘年辟召並不就孫測字敬徵性同鱗羽愛止山壑眷戀松雲輕迷人路徵辟皆不就從弟或之字叔粲徵辟一無所就

北史宗欽字景若好學有儒者風仕沮渠遜爲世子洗馬上東宮侍臣

宗懍字元懍少聰敏好讀書語輒引古事鄕裏呼爲小兒學士梁元帝鎭荊州謂長史劉之遴曰貴鄕多士爲舉一有意少年乃以懍應卽令兼記室累遷吏部尙書

宗如周有才學以府僚隨梁詧後至度支尙書

唐宗楚客字叔敖蒲州人長六尺八寸明晢美須髯及進士第

名賢氏族言行類稿卷一

欽定四庫全書

名賢氏族言行類稿卷二

宋章定撰

封【七】

姓纂曰姜姓炎帝之後封鉅爲黃帝師胙土命氏夏封父侯國君也今封丘是也後漢有侍中封岌渤海蓨縣封岌五代孫仁孫釋晉侍中生悛

晉載記封孚字處道祖悛振威將軍父放慕容暐之世吏部尙書孚幼而聰敏和裕有士君子之稱慕容徳曰朕平靑州不以爲慶喜於得卿也外總機事內參宻謀𨿽位任崇重謙虛博納甚有大臣之體後爲太尉

南史孝義封延伯字仲連三世同財爲北州所宗附爲梁郡太守有髙士風

北史封懿字處徳有才器能屬文仕慕容寶位戶部尙書歸魏拜都坐大官

封回字叔念明帝時爲瀛州刺史乘冦亂水潦之後表求賑卹免其租調州內賴之後爲殿中尙書子隆之字祖裔寛和有度量歷事五帝以謹素見知四爲治中再爲吏部尙書一爲僕射四爲冀州刺史每臨冀部州中舊齒咸曰我封公復來其得物情如此子繪字仲藻爲平陽太守隆之弟興之字祖冑

位瀛冀二州刺史所歷有當官譽子孝琬字士蒨性恬靜頗好文詠位東宮洗馬孝琰字士光修飭學尙有風儀位祕書丞以風流自立威儀閒雅容止進退人皆慕之後兼尙書右丞其所彈射多承意防延之字祖業少明辧有世用位靑州刺史

封琳字彥寶位中書侍郎議定律令識者稱之封肅字元邕博渉經史性恭儉不妄交防位尙書郎中封防字廣度通覽經傳與武邑孫惠蔚友善惠蔚每推防曰封生之於經義吾所不如者多矣後兼散騎常侍銜命髙麗髙麗王云不親受詔防正色詰之云乃北面受防使還轉考功郎中郭祚常曰封防干國之才必應逺至防以務徳愼言修身之本姦回讒佞世之巨害乃爲務徳愼言逺佞防姦四戒子偉伯字君良博學有才思弱冠除太學博士每朝廷大議偉伯參焉

封述字君義齊初遷大理卿歷度支五兵殿中三尙書久爲法官明解律令議防平允深爲時人所稱

弟詢字景文以淸素自持位尙書左丞濟南太守歷官皆有幹局才具臨郡甚著聲績

封敕文代人也後領防西夷校尉秦益二州刺史唐封倫字徳彞年方少舅盧思道曰是兒識略過人當自致卿相楊素與論天下事衮衮不倦薦之帝擢內史舍人

封常淸蒲州人夫蒙靈詧爲四鎭節度使從戰有勞擢北庭都防性勤儉耐勞苦賞罰分明

封敖字碩夫進士第雅爲李徳裕所器會昌初爲翰林學士屬辭贍敏不爲奇澁語切而理勝武宗使作詔書慰邊將傷夷者曰傷居爾體痛在朕躬帝賜以宮錦劉稹平徳裕以定防功進太尉時艸制云云謂敖曰如君此等語豈易得耶解所賜玉帶贈之龔【八】

姓纂曰左傳晉大夫龔堅

前漢兩龔皆楚人勝字君賔捨字君倩二人相友並著名節世謂之楚兩龔勝三舉孝防舉茂才爲重泉令哀帝徵爲諫議大夫遷左丞相司直徙光祿大夫守右扶風王莽秉政後歸老於鄕裏王莽遣使拜爲講學祭酒不應徵不飲食而死門人衰絰治喪者百數有老父來弔曰薫以香自燒膏以名自銷龔生竟夭天年非吾徒也後世刻石表其裏門捨以勝薦徵爲諫大夫病免復徵爲博士又病去頃之哀帝遣使拜爲太山太守旣至數月上書乞骸骨捨亦通五經以魯詩教授捨勝旣歸鄕裏郡二千石長吏初到官皆至其家如師弟子之禮子問明篇楚兩龔之潔其淸矣乎

龔遂字少卿山陽南平陽人也宣帝時渤海饑盜賊起以遂爲渤海太守時年七十餘單車至府郡中翕然盜賊皆罷乃躬率以儉約勸民務農桑使民賣劍買牛賣刀買犢數年遣使徵遂以年老不任公卿拜爲水衡都尉所居民富所去見思【循吏敍】

晉隠逸龔壯字子瑋潔己自守惟研考經典覃思文章龔之字道好學潛黙安於陋巷徵爲國子博士苦辭

南史儒林龔孟舒通毛詩善談名理仕梁位尋陽郡丞孝義龔穎遂寧人也

龔祈字蓋道風姿端雅容止可觀範述見之嘆曰此荊楚之仙人也

宋朝龔夬字彥和瀛州人出舉進士爲太僕寺主簿遷監察禦史建言元丰中察官各兼言事乞令監察禦史兼掌論議益廣言路徽宗立召爲殿中侍禦史言修五朝寶訓乞令不可增損變亂事實以濟姦說時議韙之

龔原字深之處州遂昌人也舉進士以祕閣校理出爲兩浙轉運判官紹聖初召爲國子司業遷祕書少監攺起居舍人權中書舍人以集賢殿修撰知潤州徽宗卽位入爲祕書監兼侍講遷給事中初哲宗崩大臣引開寶故事謂上當服齊衰期原上疏言三年之喪自天子至於庶人一也出知南康軍攺壽州揚州召爲工部侍郎移兵部除寶文閣待制知廬州始原力學以經術尊敬王安石始終不易也

龔茂良字實之莆人也舉進士歷溫陵幕樞宻黃祖舜聞其賢力薦諸朝召試除祕書省正字隆興間擢右正言論事攺太常少卿繼除憲廣東知廣州移江西漕知隆興召除禮侍遷禮書除參知政事畱正鄭僑謝諤周嗣武楊萬里曽防皆爲帥日極力稱薦之世推其知人晏晸堪塤皆其子孫而夢良遂良史良友良日嚴日艸皆相繼登科亦皆其羣從也【見莆陽人物志】洪【九】

姓纂曰共工氏之後本姓共氏因避仇攺爲洪又曰毗陵監察禦史洪察常州人本姓氏避孝敬諱攺姓洪氏生子與起居舍人生經綸諫議大夫通鑑唐徳宗建中元年二月命洪經綸爲河北黜陟使

宋朝豫章洪氏山谷四甥皆以文詞知名朋字父同郡黃著集父詩百篇爲一集山谷以謂句句可傳也芻字駒父殫洽開豁溢於文詞中進士第放浪江湖不求聞逹嘗倅上饒累任奉祠靖康初召爲郎擢諌大夫遭值變故坐事貶海上平生爲詩千餘篇著老圃前後集炎字玉父登第元祐之末試吏紹聖之初顯於宣和貴於紹興自直史局編修官擢著作郎祕書少監當王黼蔡攸用事之際始借其文以爲寵終惡其學以爲異罷歸江南上之六年宰相薦之復爲外監封上曰臣中年頗病於聴老而益增然世人皆聾於心臣獨聾於耳心則了了惟上所使上笑而禮之拜中書舍人病不能朝除待制徽猷閣奉祠以便其歸羽字鴻父元符之末上書入籍遂終其身兵火之後詩文無傳焉朝廷官其一子見曽慥百家詩選

洪丞相適狀其先君行實曰先君諱皓饒州人士良之後登政和五年進士第建炎三年五月擢徽猷閣待制禮部尙書使金畱太原至雲中尼雅滿流遞之冷山防二十年還朝積官朝請大夫職徽猷閣直學士卒諡忠宣子適丞相遵樞宻邁尙書事具國史鐘【十】

姓纂曰宋防子之後桓公曾孫伯宗仕晉生州犂仕楚食采鐘離因氏焉子孫或單姓鐘氏楚有鐘儀鐘建鐘子期與伯牙爲友項羽將鐘離昧昧中子接單姓鐘氏潁川鐘接始居潁川長社

左傳定公五年楚王將嫁季以妻鐘建以爲樂尹鐘儀楚鄖大夫也楚囚君子也言稱先職

後漢儒林鐘興字次文汝南人受嚴氏春秋光武召拜左中郎將詔令定春秋章句去其重復以授王太子

鐘皓字季明潁川人少以篤行稱避隠宻山前後九辟公府皆不就爲士大夫所歸慕李膺嘆曰鐘君至徳可師兄子覲好學慕古有退讓風辟州府未嘗屈志

皓孫建爲司隸校尉及皓終諸儒頌之曰材慮懿徳非禮不處悅此詩書琴樂古五就州招九膺臺輔逡巡主命卒嵗容與

魏志鐘繇字元常爲大理遷相國文帝賜繇五熟釡銘曰於赫有魏作漢藩輔厥相惟鐘實干心膂靖共夙夜匪遑安處百寮師師楷玆度矩後遷太尉子毓字稚叔十四爲散騎侍郎機捷談笑有父風累遷禦史中丞侍中廷尉都督荊州

鐘會字士季繇之子爲鎭西將軍都督關中平巴蜀降姜維

晉書鐘雅字彥冑舉四行除汝陽令入爲佐著作郎遷禦史中丞直去繩違百寮皆憚之遭蘇峻之難而雅匪石爲心寒松比操

王渾妻鐘氏字琰數嵗能屬文博覧記籍禮儀法度爲中表所則

南史文學鐘嶸字仲偉好學有思理明周易兩爲記室專掌文翰兄岏字長丘爲建康令弟嶼字季望永嘉郡丞

唐鐘傳爲鎭南節度使廣明後州縣不鄕貢惟傳嵗薦士行鄕飲酒禮率官屬臨觀故士皆不逺千里走傳府少射獵醉遇虎與鬭虎其肩而傳持虎不置會人斬虎然後免旣貴悔之戒諸子曰士處世尙智與謀勿效吾暴虎也

龍【十一】

姓纂曰尙書舜臣龍爲納言子孫以王父字爲氏又董父已姓賜氏豢龍氏龍且楚人爲項羽將急就章龍未央亦楚人也

孟子龍子曰治地莫善於助莫不善於貢又曰不知足而爲屨我知其不爲蕢也

後漢龍伯髙名述京兆人爲山都長馬援嘗戒其兄子曰龍伯髙惇厚周愼口無擇言謙約節儉防公有威吾愛之重之願汝曹效之效伯髙不得猶爲謹勅之士所謂刻鵠不成尙類鶩者也光武由是擢拜零陵太守見馬援傳

五代龍敏字欲訥幽州永淸人少仕州攝參軍劉守光亂敏避之滄州遂客於梁久不調敏素善馮道監軍張承業辟敏監軍巡官使掌奏記荘宗卽位召拜司門員外郎爲興唐尹事祖父以孝聞累拜吏部侍郎歷晉爲太常卿使於吳越是時使吳越者見吳越王皆下拜敏獨揖之遷工部侍郎

終【十二】

姓纂曰陸終之後以王父字爲氏

前漢終軍字子云濟南人年十八遷爲博士弟子太守聞其異材甚奇之與交結軍揖太守而去至長安上書武帝異其文拜爲謁者上白麟奇木之對入關棄繻請受長纓羈南越王年二十餘世謂之終童

宮【十三】

姓纂曰虞大夫宮之奇之後唐殿中侍禦史宮志惲居河東今河東有宮氏大歷兼侍禦史宮頊或云恆州人

左傳晉荀息請假道於虞以伐虢公曰宮之奇存焉劉向新序曰晉獻公假道於虞以伐虢宮之奇諫曰唇亡則齒寒今日亡虢明日亡虞可謂忠臣之謀也

家語孔子曰獨居思仁公言言義一日三復白圭之玷是宮縚之行也

丰【十四】

姓纂曰左傳鄭穆公子丰之後以王父字爲氏有丰施丰捲魯有丰防宋有丰衍

宋朝丰稷字相之明州鄞縣人也舉進士爲谷城令稍擢監察禦史裏行言王安禮不可知制誥及安禮遷翰林學士復力言之除著作佐郎遷吏部員外郎提防利州路刑獄哲宗卽位徙成都府路召爲工部員外郎遷殿中侍禦史右司諌攺國子司業起居舍人太常少卿國子祭酒兼侍講拜刑部侍郎時苦雨雪稷上疏曰自二聖臨禦以來朝廷淸明何嘉禾未臻而沴气期應豈應天之實未至事天之禮未備畏天之誠未孚與豈宮掖之臣有關預政事者與天道聰明茍無其事變不虛生願陛下昭聖徳畏天戒延問名臣總正萬事任賢責成而不受浸潤之譛恵民以實而不尙姑息之政言如春陽動如祥風六親和於內百官和於朝萬民和於下則天地和應而災沴消矣以集賢院學士知潁州移江寧府召爲吏部侍郎出知河南歷眞定潁昌應天府湖州杭州徽宗卽位以左諌議大夫召道除禦史中丞稷對首論蔡京之罪京貶又論章惇誤國惇黜又言宣仁佐佑哲宗垂簾聴政退黜小人洎小人復用遂造誣謗今宜辧明又史官修神宗實錄輒以王安石日錄亂之今修

哲宗實錄願擇史臣申飭成書又數上疏言近習之非會曾布由內侍進將拜相稷謂防屬曰盍共論之遷工部尙書布遂相徙禮部以樞宻直學士知蘇州攺越州蔡京相攺寶文閣待制俄奪職知常州貶海州團練副使睦州安置移道州別駕臺州居住又除移建州徙婺州提舉明道宮卒

蒙【十五】

姓纂曰風俗通東蒙主以蒙山爲氏

史記蒙恬齊人也大父蒙驁事秦昭王官至上卿後爲秦將驁子曰武武子曰恬恬弟曰毅恬嘗書獄典文學因家世得爲秦將攻齊大破之拜爲內史恬威振匈奴始皇甚尊寵蒙氏信任賢之而親近蒙毅位至上卿出則驂乘入則禦前恬外任事而毅常爲內謀名爲忠信故𨿽諸將相莫敢與之爭焉

東【十六】

舜七友東不訾之後

桐【十七】

神仙傳桐君爲廬著藥錄白日升仙

僮【十八】

老僮之後或爲僮氏山陽後漢有吳郡太守僮和

弓【十九】

魯大夫叔弓之後以王父字爲氏漢有光祿勲弓祉也太原弓祉之後後魏有博陵太守弓翊曽孫逸唐陳倉令生羲之逹之羲之徳州刺史離石公生志和志志元彭祖志陳州刺史生嗣宗祠部員外郎嗣業洛州司馬志元右金吾將軍相州刺史陽曲公彭祖楊府長史蒲州刺史晉陽公生嗣初嗣說嗣初雍州司功

躬【二十】

何承天姓苑云人姓

融【二十一】

世本云祝融之後

肜【二十二】

本姓彤氏彤伯之後因避仇攺姓肜今道士

中【二十三】

何承天纂要云漢少府中京

雄【二十四】

舜七友雄陶之後廣陵今揚州有雄氏

戎【二十五】

齊人戎夷之後蓋戎子駒支之漢功臣有栁丘侯戎賜宣帝戎婕妤生中山哀王竟扶風防州刺史戎昱岐州人

茙【二十六】

見姓苑春秋茙律河南後魏書官氏志茙眷氏攺爲茙

虫【二十七】

漢功臣曲成侯虫進

充【二十八】

急就章漢有充申仙人充尙之後見洞傳

通【二十九】

巴大夫食采通州因氏焉

紅【三十】

楚元王交子紅侯劉富之後

鴻【三十一】

天鴻之後左傳衛有鴻聊魋

公【三十二】

左傳魯昭公子衍公爲之後漢主爵都尉公儉

功【三十三】

風俗通云晉大司功景子之後

風【三十四】

伏羲氏風姓之後風後黃帝輔臣

【三十五】

古風字纂要文云人姓

嵩【三十六】

史記有嵩極子

酆【三十七】

周文王第十七子酆侯之後以國爲姓左傳酆舒有二雋才

崇【三十八】

夏殷時侯國也崇侯彪爲文王所滅

冬【三十九】

前燕錄慕容晃左司馬冬壽

恭【四十】

殷末侯國周文王侵阮䢐恭見之毛詩

共【四十一】

共工氏之後或云鄭共叔段之後今河內共城是其地左傳鄭有共仲魯有共劉

彤【四十二】

尙書彤伯周同姓爲成王宗伯

佟【四十三】

遼西北燕有佟萬以文章知名

雍【四十四】

風俗通云周文王第十二子也雍伯之後以國爲姓今或音雍州之雍鄭大夫有雍糺楚有雍子齊有雍廩宋有雍鉏漢什邡侯雍齒沛人也

從【四十五】

從東莞從音七松反漢將軍從公

松【四十六】

見姓苑

翁【四十七】

漢有翁伯販脂而傾縣邑

唐翁承贊字文饒莆田人父巨隅嘗爲榮陽府參軍承贊幹寧間登進士第繼擢宏詞天祐初以右拾遺受詔冊王審知爲瑯琊王尋爲右諌議大夫福建鹽鐵使後除門下侍郎同中書門下事於使閩時建陽別舊識僧亞齊詩云瀟瀟風雨建陽溪溪畔維舟見亞齊一軸新詩劍潭北十年舊識華山西吟魂惜向江村老空性元知世路迷應笑乘軺靑瑣客此時無暇聴猿啼又詠槐詩雲雨中妝防望中黃勾引蟬聲送夕陽憶得當年隨計吏馬蹄終日爲君忙

宋朝翁彥國字端朝建之崇安人也舉進士宣和初自六路發運召除戶侍擢禦史中丞以徽猷閣直學士知杭州子之以門廕入仕爲衢之西安尉士夫稱其能復召對攺秩終太府寺丞

翁績字徳功崇安人也該博能文躬踐履之學士負笈從之逰者以百數誨之無倦率多成就建炎三年虜由馬家渡入建康統軍王擁兵先遁以尋駕爲名突經縣境縣官民庶疑其剽刼生事皆竄匿山間績獨毅然迎諭以逆順邑賴以安尋盜發建陽績糾義甲擒斬殆盡廟堂錄功狀命之以官歷惠黃二州推幕繼宰桂陽之臨武以卒孫華字至實登乙未進士第

容【四十八】

帝王紀黃帝臣容成造歷舜舉八凱有仲容或云其後以王父字爲氏何承天姓苑云禮記容居吳人也庸【四十九】

庸蜀殷時侯國周武王時來助伐紂子孫以國爲氏漢有庸光又有膠東庸生

重【五十】

風俗通顓頊重黎之後少昊時南正重司天

名賢氏族言行類稿卷二﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷三

宋章定撰

江【五十一】

姓纂云嬴姓顓頊孫伯益之後爵封於江後爲楚所滅以國爲氏

史記儒林瑕丘江生爲谷梁春秋

前漢江充字次倩趙國邯鄲人也爲人魁岸容貌甚壯武帝異之曰燕趙固多奇士拜爲直指繡衣使者督三輔盜賊禁察逾侈貴戚近臣多奢僣充皆舉劾奏請沒入車馬

後漢江革字次翁事母孝鄕裏稱曰江巨孝舉孝防復舉賢良方正轉諌議大夫詔縣以谷千斛賜之巨孝之稱行於天下

晉江統字應元靜黙有逺志時語曰嶷然稀言江應元轉太子洗馬在東宮累年甚被親禮子虨字思

終於國子祭酒惇字思悛孝友淳粹髙節邁俗虨之昆弟江左馳聲

江逌字道載殷浩北伐請爲諮議參軍用防雞以燒賊營後遷太常在職多所正諌道載之正諌洋洋盈耳

江灌字道羣舉秀才爲治中別駕領晉陵太守遷禦史中丞性方正視權貴蔑如也不屈節於權臣子績字仲元爲禦史中丞奏劾無所屈撓

南史江夷字茂逺少自藻勵爲後進之美仕宋歷吏部尙書爲吳郡太守後爲右僕射子湛字徽深仕宋轉吏部尙書餉饋盈門一無所受在選職公平無私不受請謁

江斆字叔文湛之孫爲丹陽丞袁粲爲尹嘆曰風流不墜政在江郎仕齊爲吏部郎轉都官尙書不爲權幸降意子蒨字彥標仕梁歷尙書吏部郎蒨弟曇字彥徳少學渉有器度位太子詹事曇弟祿字彥遐篤學有文章形貌短小神明俊發位錄事參軍蒨子紑字潔好荘老言尢善佛義父卒墓

廬終日號慟不絕聲紑子揔字揔持仕陳歷尙書令

江智深夷之弟子愛好文雅辭采淸贍遷尙書吏部郎江秉之字叔祖逌在宋爲烏程令以善政著名東土徵爲建康令爲政嚴察部下肅然後爲山陰令人戶三萬政事繁擾秉之禦繁以簡常得無事補新安太守轉臨海並以簡約見稱在郡作一書案去官畱以付庫

江謐字令和秉之孫爲於湖令彊濟稱職仕齊以有才幹遷掌吏部

江祏字業仕齊爲中書令以外戚親要權冠當時江淹字文通不事章句之學畱情於文章起家南徐州從事升降承明之闕出入金華之殿仕齊拜中書侍郎王儉曰卿年三十五已爲中書侍郎才學如此何憂不至尙書金紫所謂富貴卿自取之在尙書非公事不妄行在官寛猛能折衷爲南司足以振肅百寮明帝曰自宋以來不復有嚴明中丞君今日可謂近世獨步少以文章顯後夢郭璞問其取筆乃探懷中五色筆以授之

江革字休映弱冠舉秀才爲建康令爲政明肅豪彊憚之行江州事以淸嚴爲屬城所憚遷禦史中丞彈奏豪權一無所避爲度支尙書好奨進閭閻爲後生延譽衣冠士子翕然歸之子徳藻補新渝令政尙恩惠頗有異績

江子一字元亮慷慨有大志爲遂昌曲阿令皆著美績文學江洪工屬文爲建陽令【見吳均傳】

孝義江柔之字叔逺孝悌通亮位至臺郎又江軻字伯倫以篤行知名

孝義江泌字士淸母墓爲野火所燒三日哭淚盡繼之以血時有與泌同名者世謂泌爲孝泌以別之

北史江式字法安祖瓊字孟琚晉馮翊太守善虫篆父紹興爲祕書郎掌國史二十餘年以謹厚稱卒趙郡太守式少傳家學篆體尢工後歷著作郎

江悅之字彥和好兵書有將略梁初進號冠軍將軍子文遙少有大度輕財好士拜咸陽太守勤於禮

接人所疾苦大盜猾吏無不知郡中震肅政爲雍州諸郡之最爲安州刺史善於綏納甚得物情

江夢孫字修之九江湓城人諸生弟子不逺數郡而至者百人春誦夏以時講聞鼓篋函丈庠序常盈先主輔政欲廣賢良之術聞其徳業遂以幣帛防之爲蕓閣郎甚被親禮後辭歸鄕裏先主固畱不止旣還家門生弟子復至乃率身耕稼躬事繼母旦則冠帶入門溫凊親饋飲饌退則更常服力操耒耜耨耘暮而歸易衣侍膳畢然後就庠序集門生弟子說釋經義如故時號爲縉紳先生一門百口惇睦如一子孫學業各授一經孝禮兼持江左稱之卒之日自逺方至者防千人而服縗絰徒跣者百許嗣主聞之美其才茂徳逸故贈國子司業優賜物【出江南野史】

宋朝江公望字民表睦州人也舉進士建中靖國元年由太常博士除左司諫時禦史中丞趙挺之與戶部尙書王古等同治赦文挺之劾古傾天下之財以爲私惠者公望以謂上登極大赦欲與天下更始一切蠲免豈容古以私意能傾天下之財上疏曰人君所以知時政之利病人臣之忠邪無若諌官禦史之爲可信也患聞知之不博也故聴以風聞𨿽事有不實聞無不言至若挾情肆誣快私忿關上聴陛下不可以不察也臣聞挺之與古論事每每不合屢見言气懷不平之心有待而發俚語有之官事私讎此小人之所不爲而挺之安爲之豈忠臣乎公望諫諍有體朝野稱爲得人

江休復字鄰防開封陳畱人也與尹洙蘇舜欽逰舉進士調藍田尉遷殿中丞召試充集賢校理通判廬州知同州累遷刑部郎中修起居注休復善著書其爲文章淳雅尢長於詩善書喜琴奕飲酒與人交久而益篤云

龎【五十二】

姓纂曰周文王子畢公髙之後封於龎鄕因氏焉

新序魏龎恭於太子質邯鄲謂魏王曰議臣過者三人願王察之王曰寡人知之矣讒口果至遂不得見

後漢龎萌山陽人

龎參字仲逹爲漢陽太守郡人任棠有奇節參先之棠以薤一大本水一盂置戶屏前自抱兒孫伏於戶下參思其意曰水者欲吾淸也拔大本薤者欲吾擊彊宗也抱兒當戶欲吾開門卹孤也參在職果能抑彊助弱以惠正得民虞詡薦其有宰相器能後爲太尉錄尙書事

逸民龎公襄人居峴山之南未嘗入城府夫妻相敬如賔劉表問曰先生苦居畎畆而不肯官祿何以遺子孫乎公曰世人皆遺之以危今獨遺之以安未爲無所遺也遂擕妻子登鹿門山采藥不反

魏志龎徳字令明每戰常陷陣卻敵太祖聞其驍勇拜立義將軍常乘白馬關侯軍謂之白馬將軍後爲關侯所得罵侯曰寧爲國家鬼不爲賊將也諡防曰惟侯戎昭果毅蹈難成名聲蒞當時義髙在昔

龎涓字子異以忠烈聞拜駙馬都尉遷西海太守蜀志龎統字士元爲南州士之冠冕守耒陽令在縣不治免官魯肅曰龎士元非百里才也使處治中別駕始當展其驥足先主以爲治中從事

北史龎晃字元顯以良家子周文帝署爲大都督領親信兵常置左右仕隋拜右衛將軍爲懷州刺史

唐龎堅京兆人歷潁川太守安祿山反南陽節度使魯炅表堅爲長史與賊將阿史那承慶相攻自正月盡十一月不肯降

龎嚴字子肅壽州人第進士舉賢良方正第一太和五年權京兆尹彊幹不阿貴勢

龎師古曹州南華人也從梁太祖屢立戰功【事見五代史】宋朝龎籍字醇之單州城武人也舉進士累擢殿中侍禦史慶曆四年召拜樞宻副使籍請並省官屬徙兵就食於是邊費什省七八八年爲參知政事明年以工部侍郎爲樞宻使籍言近世養兵務多而不精請與中書議簡汰之法仁宗疑焉籍曰儻有一夫之呼臣請以百口償之卒省兵八萬人皇祐三年拜同中書門下平章事昭文館大學士儂智髙叛命狄靑爲宣撫使或言靑不可専任仁宗以問籍籍曰靑起行伍若以文臣副之則號令不専不如不遣也仁宗然之及捷書至仁宗謂籍曰非卿執議豈能成功籍卒諡荘敏籍曉法令長於吏事治民有惠愛特於治軍甚嚴士卒聳畏之

逢【五十三】

姓纂曰夏殷諸侯有逢公伯陵封齊土其後子孫氏焉

左傳僖公六年許男見楚子面縛銜璧大夫衰絰楚子問諸逢伯對曰昔微子啟如是武王禮而命之使復其所楚子從之

成公二年齊師陳於鞌邴夏禦齊侯逢丑父爲右齊侯曰姑剪滅此而朝食不介馬而馳之

哀公元年逢滑當陳懷公曰臣聞國之興也以福其亡也以禍

後漢逢萌字子慶爲亭長旣而擲楯嘆曰大丈夫安能爲人役哉去之長安復解冠掛東都城門光武連徵不起

雙【五十四】

顓頊之後封於雙城因以爲氏天水狀云後魏有涼州刺史疊水公雙士洛因家天水生彌周河州刺史平涼公生瑒生士洛右武衛大將軍定相二州總管杭州刺史呂國公生萬萬壽東郡白馬縣唐瀛呂二州刺史雙子符

邦【五十五】

見姓苑

涳【五十六】

見纂要文

郗【五十七】

姓纂曰己姓靑陽氏之後蘇忽生支子封郗邑因氏焉

晉郗鑑字道徽髙平金鄕人漢禦史大夫慮之孫也博覽經籍躬耕隴畆吟詠不倦以儒雅著名累遷太子中書舍人元帝初爲兗州刺史明帝卽位王惇専制拜安西將軍鎭合肥惇忌之表徵還與惇相見鑑曰丈夫旣潔身北面豈可偸生屈節靦顏天壤耶惇素懷無君之心聞鑑言大忿之拘不遣惇之黨與譛毀日至鑑舉止自若初無懼心惇謂錢鳳曰郗道徽儒雅之士名位旣重何得害之乃放還臺遂與帝謀滅惇旣而錢鳳攻逼京都假鑑節加衛將軍都督從駕諸軍事固辭不受軍號鑑曰羣逆縱逸其勢不可當可以算屈難以力競百姓懲往年之暴皆人自爲守乘逆順之勢何往不克帝從之以尙書令領諸屯營及鳳等平封髙平侯帝以其有器望萬防動靜輒問之假節鎭廣陵尋而帝崩鑑與王導等並受遺詔輔少主進位車騎大將軍開府儀同三司及祖約蘇峻反中書令庾亮宣太后口詔進鑑司空鑑奉詔流涕設壇場大誓三軍鑑登壇慷慨三軍爭爲用命會峻死蘇逸等走吳興鑑遣李閎追斬之拜司空加侍中更封南昌縣公以先爵封其子曇卒諡文成初鑑值永嘉防亂在鄕裏甚窮餒鄕人以鑑名徳

傳共飴之時兄子邁外甥周翼並小常攜之就食鄕人曰各自饑困以君賢欲共相濟耳恐不能兼有所存鑑於是獨往食訖以飯著兩頬邊還吐與二兒後並得存後邁位至防軍翼爲剡縣令鑑二子愔曇

郗愔字方回少不交競弱冠除散騎侍郎不拜性至孝居父母憂殆將滅性服闋襲爵南昌公徵拜中書侍郎再遷黃門侍郎時吳守缺欲以愔爲太守愔自以資望少不宜超蒞大郡朝議嘉之轉爲臨海太守會弟曇卒益無處世意在郡優防頗稱簡黙諡文穆三子超融衝超最知名

郗超字景興一字嘉賔少卓犖不羈有曠世文度交防士林每在勝拔善談論義理精微愔好聚斂積錢數千萬超好施一日中散與親故都盡其任心皆此類也桓溫辟爲徵西大將軍掾溫英气髙邁罕有所推與超言常謂不能測遂傾意禮待超亦深自結納時王珣爲溫主簿亦爲溫所重府中語曰髯參軍短主簿能令公喜能令公怒超髯珣短故也尋除散騎侍郎謝安與王坦之嘗詣溫論事溫令超帳中以聴之風動帳開安笑曰郗生可謂入幕之賔矣太和中溫有枋頭之敗尋有壽陽之捷超就溫宿中夜謂溫曰明公都無所慮乎溫曰卿欲有言耶超曰明公旣居重任天下之責將歸於公矣若不能云云不足鎭壓四海震服宇內豈可不深思哉溫深納其言母喪去職服闋除散騎常侍不起以爲臨海太守加宣威將軍不拜卒凡超所交友皆一時秀美𨿽寒門後進亦援而有之及死之日貴賤操筆而爲誄者四十餘人其爲眾所宗貴如此

郗曇字重熈少賜爵東安縣開國伯朝論以曇名臣之子每逼以憲制年三十始拜通直散騎侍郎遷中書侍郎尋除尙書吏部郎拜禦史中丞仍除比中郎將都督徐兗靑幽揚州領徐兗二州刺史假節鎭下邳卒諡曰簡子恢嗣

郗恢字道少襲父爵散騎侍郎累遷給事黃門侍郎領太子右衛恢身長八尺美須髯孝武深器之以爲有藩伯之望假節鎭襄陽恢甚得關隴之和降附者動有千計以功進徵虜將軍

郗隆字始蹇亮有匪躬之節初爲尙書郎轉左丞在朝爲百竂所憚

唐郗士美字和夫兗州人父純舉進士拔萃制防皆髙第張九齡李邕稱之自拾遺七遷至中書舍人處事不回爲元載所忌遂還東都號伊川田父徳宗召爲學士不拜世髙其節士美年十二通五經史記漢書皆能成誦父友蕭穎士顏眞卿栁芳與相論繹曰吾曹異日當交二郗之間矣充昭義節度使討王承宗最先有功憲宗喜曰固知士美能辦吾事承宗懼會詔班師然威振兩河而生平與人交重然諾以是名重於世

怡【五十八】

姓纂曰本姓墨臺孤竹君之後因避事攺焉後魏有怡寛遼西人生峯後周樂陵公生昂都公光淸河公

北史怡峯字景阜遼西人本姓墨臺少以驍勇聞翊戴周文進爵爲伯拔回洛復潼關威名轉盛加儀同三司後拜夏州刺史沈毅有膽略得士卒心當時號驍將

麋【五十九】

姓纂曰楚大夫受封南郡麋亭因以爲姓東海朐山漢有麋竺麋芳宋有麋朂之又麋信撰說要注谷梁

蜀志麋竺字子仲拜安漢將軍雍容惇雅而幹翮非所長待之以上賔之禮未嘗有所統禦雍容風議見禮於世子威官至虎賁中郎將威子照虎騎監自竺至照皆便弓馬善射禦

祈【六十】

晉隠逸祈嘉字孔賔淸貧好學依學官誦書爲書生都養以自給博通經傳精究大義教授門生百餘人張重華徴爲儒林祭酒依孝經作二九神經天錫謂爲先生而不名之

皮【六十一】

姓纂曰風俗通周卿士樊仲皮之後後漢有諫議大夫皮究下邳後漢上計掾秦嘉集序皮仲固撰晉有尙書郎皮湛

北史皮豹子漁陽人少有武略太武時拜使持節仇池鎭將有威信以前後戰功擢爲內都大官子懷喜復爲仇池鎭將申布恩惠夷人大悅

皮景和善騎射初以親信事齊神武授通州刺史趫捷有武用累遷尙書侍中景和於武職中兼長史事又性識平均故頻有美授時詔獄多常令景和按覆據理執正由是無枉濫子信機悟有風神位儀同三司於勲貴弟子中稱其識鑑卒洮州刺史

皮日休唐之文士【未見傳】所著請韓文公配饗書桃花賦九調七愛悼價諸篇見之文粹通鑑廣明間黃巢入長安以太常博士皮日休爲翰林學士子光業晉天福間爲吳越王錢元瓘丞相

禆【六十二】

姓纂曰鄭大夫禆諶禆竈宣城姓苑云今宣州有禆氏

論語爲命禆諶艸創之

左傳襄公二十九年禆諶曰舉不逾等則位班也擇善而舉則世隆也諶能謀事

禆竈好言災異子產曰竈焉知天道

施【六十三】

姓纂曰魯惠公子施父尾生施伯伯孫傾叔生孝叔惠公五代孫也因氏焉漢有博士讐

左傳桓公九年曹太子朝賔之以上卿初獻樂奏而嘆施父曰太子其有憂乎非嘆所也

成公十一年聲伯以其外弟爲大而嫁其外妹放施孝叔

前漢儒林施讐字長卿沛人從田王孫受易梁丘賀薦之拜爲博士與五經諸儒雜論同異於石渠閣

南史恩幸施文慶陳後主以爲中書舍人明閒吏職心算口占應時條理大被親幸

猗【六十四】

姓纂曰史記云猗頓魯富人河東猗頓自魯居之又史記猗頓用盬鹽起與王者埒富

子學行篇猗頓之富以爲孝不亦至乎

孔叢曰猗頓魯之窮士聞朱公富往而問術焉公曰子欲速富當畜五牸乃適西河大畜牛羊於猗氏之南十年之間其息不可計貲擬王公馳名天下

眭【六十五】

姓纂曰趙大夫食采於眭邑因以爲氏趙郡邯鄲爲郡著姓漢有符節令眭字孟

前漢眭字孟魯國蕃人也少時好俠鬭雞走狗長乃變節從瀛公受春秋以明經爲議郎至符節令推春秋之意以辧立石起栁之異

北史隠逸眭誇少有大度不拘小節耽好書傳不以世務經心浩然物表髙尙不仕寄情丘壑或謂誇曰吾聞有大才者必居貴仕子何獨在桑楡乎乃著知命論以釋之

支【六十六】

姓苑云人姓瑯琊姓苑云今瑯琊有支氏西域石趙司空支雄傳云其先月支胡人也晉有髙僧支遁字道林天竺人

唐支叔才定州人隋末荒饉母爲賊執叔才告以情賊憫其孝爲解母病癰叔才吮瘡注藥及亡廬墓有白鵲止其傍髙宗表異其家

綦【六十七】

姓苑云義興人河南官氏志綦連氏攺爲綦

北史綦儁字顯孝荘時爲滄州刺史甚爲吏人畏悅後兼吏部尙書佞巧能當途子洪實字巨正

位尙書左右郎嗜酒好色無行檢

綦連猛字武兒少有志气便弓馬齊神武時以軍功封廣興縣侯梁使來聘求角武藝遣猛接之梁人引弓兩張皆三石猛並取四張疊挽之過度梁人嗟服出爲定州刺史寛惠淸愼吏人稱之

箕【六十八】

姓纂曰箕子殷畿內同姓諸侯也左傳晉大夫箕鄭箕遺漢有西華令箕堪

新序魏文侯曰吾一見箕季而得四焉教我無奪農時也無侵封疆也下無侵上也無多斂於百姓也

尙書洪範惟十有三祀王訪於箕子

祁【六十九】

姓纂曰帝堯伊祁氏之後左傳晉大夫祁奚生午午生盈生勝姓苑云今扶風有此姓唐刑部員外郎祁順之樂陵祁順之後代居滄州

六一先生爲祁衛尉墓碑惟太原祁氏其先黃帝之子二十五人一食於祁遂爲氏太原晉公盛於春秋之際祁氏亦盛於晉其後世逺而衰子孫亡散之他國有居譙者卽爲譙人

左傳襄公三年君子謂祁奚能舉善矣稱其讎不爲諂立其子不爲比舉其偏不爲黨

襄公十六年晉平公卽位祁奚爲公族大夫攺服修官烝於曲沃

奚子祁午奚曰擇子莫若父

公羊傳宣公六年趙盾之車右祁彌明者國之力士也仡然從乎趙盾而入

說苑祁射子見秦惠王王說之於是唐姑防之復見惠王懷怒以待之非其說異也所聴者異也

晉隠逸祈嘉見前祈姓

名賢氏族言行類稿卷三

欽定四庫全書

名賢氏族言行類稿卷四

宋章定撰

韋【七十】

姓纂曰出自顓頊大彭之後夏封於豕韋苗裔以國爲姓家彭城

前漢韋賢字長孺魯國鄒人其先韋孟爲楚元王傅賢篤志於學通禮尙書以詩教授號稱鄒魯大儒徵爲博士給事中進授昭帝詩宣帝以先帝師甚見尊重爲丞相封扶陽侯爲相五嵗罷歸賜第一區丞相致仕自賢始八十二薨諡節侯賢四子長方山次次舜少子成復以明經至丞相諺曰遺子黃金滿籯不如教子一經成字少翁以父任爲郎謙遜下士其接人貧賤者益加敬以明經擢爲諫大夫元帝時爲丞相繼父相位封侯故國榮當世焉成爲相七年守正持重不及父賢而文采過之

後漢韋彪字孟逹孝行純至雅稱儒宗舉孝防除郎中三輔諸儒莫不仰慕之顯宗召拜謁者賜車馬衣服數陳政術每歸寛厚拜大鴻臚彪族子義字季節爲甘陵陳二縣令政甚有績官曹無事牢獄空虛順帝時上書譏切左右久抑不遷

吳志韋曜字嗣吳郡人少好學能屬文遷太子中庶子又爲太史令撰吳書篤學好古博見羣籍有紀述之才

晉忠義韋忠字子節少慷慨有不可奪之志惟不虛諾長大必爲佳器十二喪父哀慕毀悴杖而後起後仕劉聰爲平羌校尉討叛羌矢盡不屈節而死

儒林韋謏字憲道雅好儒學羣言祕要之義無不綜覽後仕石季龍歷守七郡咸以淸化著名前後四

登九列六在尙書三爲侍中再爲太子太傅好直諌陳軍國之宜多見允納

南史韋叡又字懷文世爲三輔著姓事繼母以孝聞仕梁爲豫州刺史又都督諸軍侵魏大破之所獲與熊耳山等爲梁世名將兄纂闡並早知名纂仕齊位司空記室闡爲建寧縣所得俸百餘萬悉委伯父處分叡子放字元直位竟陵太守在郡和理爲吏人所稱子粲字長倩戰死於侯景簡文流涕曰社稷所寄惟在韋公如何不幸先死行陣放弟黯字務直位太府卿

北史韋閬字友觀世爲三輔冠族少有器望太武初拜咸陽太守子範試守華山郡範子儁字穎超事祖母以孝聞溫和謙讓爲州裏所稱歷位都水使者子子粲字暉茂兄弟十三人並以孝行父廬墓負土成墳弟榮亮字子昱徳行仁孝爲時所重歷諫議大夫子綱字世紀有操行才學見稱領袖閬從子崇字洪基除潁川太守不好發摘細事恆

云何用小察以傷大道郡中大安孝文聞而嘉賞賜帛二百匹爲河南邑中正頻居衡品以平直見稱出爲鄕郡太守更滿吏人詣闕乞畱復延三年

韋叔裕字孝寛除浙陽郡守時獨孤信爲新野郡守政術俱美吏人號爲連璧轉晉州刺史移鎭玉璧齊神武攻之欲令其降孝寛報云孝寛關西男子必不爲降將軍也魏文帝嘉其功授驃騎大將軍爲雍州刺史勒部內於路側植槐樹行旅得庇防文於是令諸州夾道皆種樹在邊多載屢抗彊敵𨿽在軍中篤意文史兄夐字敬逺志尙夷簡澹於榮利時號爲居士明帝厚禮敬之號曰逍遙公子世康隋文帝授爲絳州刺史以雅望鎭之闔境淸肅不以得喪幹懷在州有止足之稱在任有惠政奏課進最擢爲禮部尙書轉吏部尙書選用平允請托不行後乞骸骨上曰冀與公共理天下縱筋力衰謝猶屈公臥臨一隅乃拜荊州總管

韋瑱字世珍幼聰敏有夙成之望魏時爲行臺左丞明察有幹局再居左轄時論榮之除州刺史雅性淸儉蕃夷贈遺一無所受胡人畏威不敢爲寇秩滿還京老幼遮送畱連十數日方得出境明帝嘉之授儀同三司子師字公穎讀孝經捨書而嘆曰名教之極其在玆乎州裏稱其孝行武帝平陳領元帥掾陳國府藏悉委之秋毫無犯稱爲淸白

韋祐字法保魏時除河南尹加驃騎大將軍

唐韋挺京兆人少與隠太子善髙祖平京師累遷太子左衛驃騎貞觀初王珪數薦之拜禦史大夫上討遼東曰卿爲朕圖之帝親解貂裘及中廏馬賜之卽詔河北列皆取挺節度子待價

韋武待價曾孫以廕補後爲絳州刺史鑿汾水灌田萬三千頃璽書勉勞

韋機京兆人貞觀時使西突厥冊拜同俄設爲可汗防石國叛道梗三年不得歸裂裾錄所過諸國風俗物產爲西徵記太宗問外國事卽上其書帝大悅顯慶中爲檀州刺史以邊人陋僻不知文儒貴乃修學宮畫孔子七十二子漢晉名儒像自爲贊勸生徒由是大化擢司農少卿任司農十年省惜常費積三十萬緡

韋雲起京兆人隋開皇中以明經補符璽直長奏事文帝前帝曰外事不便可言之時栁述侍雲起卽奏述豪侈帝顧述曰雲起言而藥石也可師之

韋思謙名仁約鄂州人及進士第擢監察禦史常曰禦史出使不能動揺山嶽震慴州縣爲不任職禇遂良市地不如直思謙劾之復相出思謙淸水令或弔之答曰吾狷直觸機輒發何暇卹身乎丈夫當敢言地要須明目張膽以報天子焉能碌碌保妻子邪皇甫公義引爲倉曹參軍謂曰公非池中物屈公爲數旬客以重吾府攺侍禦史髙宗賢之召與語𨿽倦猶數刻罷累遷尙書左丞振明綱轄朝廷肅然進禦史大夫性謇諤顏色荘重不可犯見王公未嘗屈禮或譏之答曰耳目官固當特立雕鶚鷹鸇豈眾禽之偶柰何屈以狎之

韋承慶字延休擢進士第遷司議郎儀鳯中詔太子監國太子稍嗜聲色承慶上防極諫又進諭善箴太子嘉納張易之誅承慶以素附離免冠待罪時議艸赦令咸推承慶召使爲之無撓色設辭援筆而就眾嘆其壯

韋嗣立與承慶異母第進士承慶解鳳閣舍人武后召嗣立謂曰爾父嘗稱二子忠孝比兄稱職如父言今使卿兄弟自相代卽拜鳯閣舍人長安中時州縣非其人李嶠等曰今朝廷重內輕外每除牧守皆訴不行請選臺閣賢者分典大州後曰誰爲朕行嗣立曰請先行以示羣臣後悅由是楊再思等八十人悉補外景龍中拜兵部尙書封逍遙公初嗣立代承慶爲鳳閣舍人承慶亦代爲天官侍郎及知政事父子並爲宰相世罕其比子濟

韋濟開元初調鄄城令或言吏部選縣令非其人旣眾謝有詔問所以安人者對凡二百人惟濟第一四選戶部侍郎爲太原尹天寶中授尙書左丞凡三世居之

韋景嗣立孫擢進士第遷吏部侍郎銓綜平序貴幸憚其嚴不敢慁以私拜尙書左丞駁正吏銓所除六十餘官郎吏肅然望風修整楊虞卿以累下吏詔景與禦史詳讞虞卿私造門景厲言曰有詔按公尙私謁邪以直道進議論持正有守當時風教所倚賴爲長慶間名卿

韋湊字彥宗京兆人祖叔諧貞觀中爲庫部郎中與弟吏部郎中叔謙兄主爵郎中季武同省時號三列宿姚崇嘗曰韋子識逺文詳吾恨晚得之

韋見素字防防及進士第遷文部侍郎祿山表請蕃將三十二人代漢將帝許之見素謂國忠曰祿山以蕃代漢難將作矣國忠不應見素曰知禍之芽不先防見禍之行不能制焉用彼相明日當懇論之未防祿山果反十月丙申有星犯昴見素言於帝曰者胡也天道謫見所應在人祿山將死矣已而果驗

韋諤歷京兆府司錄參軍以陳元禮之變擢禦史中丞韋維字文紀進士對防髙第徙內江令教民耕桑縣爲刻頌遷戶部郎中與宋之問稱戶部二妙雲弟繩長文辭舉孝防以母老不肯仕逾二十年乃歷長安尉威行京師

韋虛心字無逸維之子也舉孝防遷大理丞據正不撓爲工部尙書弟虛舟爲刑部侍郎初維爲郎蒔栁於廷及虛心兄弟居郎省對之輒斂客自叔謙後至郎中者數人世號郎官家

韋安石京兆人舉明經雍州長史蘇良嗣器之謂曰大才當大用徒勞州縣可乎薦擢並州司馬有善政拜徳鄭二州刺史政尙淸嚴時二張及武三思寵橫安石數折辱之陸元方告人曰韋公眞宰相

韋陟字殷卿與弟斌俱秀敏異常童安石晚有子愛之爲中書令陟甫十嵗授溫王府東閣祭酒風格方整善文辭書有楷法一時知名士皆與防開元中居喪杜門不出八年親友更往惇曉調洛陽令宋璟嘆曰盛徳遺範盡在是矣遷禮部侍郎於鑑裁尢長故事取人以一日試爲髙下陟許自通所工先就其能試之乃以程考由是無遺才遷吏部侍郎常以五采牋爲書記使侍妾主之陟惟署名自謂所書陟字若五朶云時人慕之號郇公五云體家法修整敕子允就學夜分見其勤旦日其色必怡稍怠則不與之語

韋縚開元時遷太常唐興禮文𨿽具然制度繆缺不倫縚議加籩豆之禮

韋述機曾孫家防書二千卷述爲兒時誦憶略徧元行衝異之試與語前世事熟復詳諦如指掌然屬文受紙輒就行衝曰外家之寶也舉進士考功郎宋之問曰童子何業述曰性嗜書所撰唐春秋三十篇恨未畢它惟命之問曰本求茂才乃得遷固遂上第好譜學見栁衝所撰姓族系錄每私寫懷之還捨於百氏源爲詳更撰開元譜二十篇張說薦爲直學士從封太山奏東封記有詔褒美詔修六典初令狐徳棻吳兢等撰武徳以來國史皆不能成述因二家參以後事遂分紀傳又爲例一篇文約事詳蕭穎士以爲譙周陳壽之流典圖書四十年任史官二十年澹榮利爲人純厚當世推之安祿山亂述獨抱國史藏南山弟逌迪學業亞述與逌對爲學士與迪並爲禮官縉紳髙之時趙冬曦兄弟亦有名張說謂人曰韋趙兄弟人之杞梓

韋堅京兆人運江淮租賦所在置吏督察以佐國廩宗咨其才鑿潭以通漕名曰廣運

韋處厚字徳載京兆人進士第又擢才識兼茂科舉賢良方正異等憲宗初擢左補闕帝曰韋處厚數上疏其言忠切穆宗立爲翰林侍講學士進兵部侍郎天子荒暗月視朝才三四處厚入見卽自陳有罪願死帝感悟王廷湊之亂帝嘆宰相不才處厚曰陛下有一裴度不能用乃當饋而嘆此馮唐所謂帝有頗牧不能用也姿狀如甚懦者居家亦循易至廷爭嶷然不可回奪百僚畏惕未嘗及以私性嗜學家書讐正至萬卷

韋倫系本京兆居家以孝慈稱

韋臯字城武京兆人諸帥府更辟擢監察禦史知隴州行營田事徳宗狩奉天朱泚叛泚遣使以禦史中丞授臯臯迎勞受泚詔明日置酒大會使至臯伏甲殺之泚復使他使至臯亦斬之帝聞乃授臯隴州刺史貞元初代張延賞爲劍南西川節度使招徠雲南

破吐蕃進封南康郡王帝制紀功碑褒賜之治蜀二十年凡破吐蕃等功烈爲西南劇善拊士至𨿽婚嫁皆厚資之始李白爲蜀道難篇以斥嚴武陸暢更爲蜀道易以美臯焉臯歿蜀人徳之見其像必拜凡刻石著臯名皆鑱其文尊諱之臯弟平

韋正貫字公理平之子也少孤臯謂能大其門號曰臧孫舉賢良方正異等又中詳閒吏治科進壽州團練使宣宗立以治當最拜京兆尹擢嶺南節度使無所取吏咨其淸

韋綬字子章京兆人喪父鑱血寫浮屠書

韋夏卿字云客京兆人大歷中與弟正卿同舉賢良方正皆防髙等時仍嵗旱蝗詔以郎官宰畿甸授奉天令課第一爲吏部侍郎時從弟執誼在翰林嘗受人金有所干請宻以金內夏卿懷中夏卿毀懷不受曰吾與汝賴先人遺徳致位及此顧當是哉執誼大慚晚嵗歸署其居曰天隠洞爲政務通簡所辟士如路隋張賈李景儉等至宰相逹官故世稱知人

韋渠牟京兆人少警悟工爲詩李白異之徳宗誕日詔佛老並對質問大趣渠牟有口辧答問鋒生帝聴之意動是嵗中至諌議大夫抵延英大臣率漏下二三刻渠牟每奏輒五六刻乃罷

韋執誼京兆舊族及進士第對防異等年逾冠入翰林爲學士出入備顧問

韋貫之名純父肇大歷中爲中書舍人貫之及進士第擢賢良方正異等補渭南尉河中鄭元郗士美以厚幣召皆不應遷長安丞或薦之京兆尹李實舉笏示所記曰此其姓名也或者喜以告子今日詣實而明日賀者至矣貫之不往官亦不遷爲監察禦史舉弟纁代議者不謂之私遷禮部員外郎所取士抑浮華先行實俄同平章事克蔡皆如貫之防沈厚寡言居相嚴身律下以正議裁物生平不通饋遺故家無羨財

韋澳字子裴貫之子第進士擢宏辭方靜寡欲十年不肯調髙元裕欲薦之諷澳謁已澳曰然恐無呈身禦史周墀表署幕府進學士承防爲宣宗禮遇召問政得失攺京兆尹帝舅鄭光主墅吏豪肆積年不輸官賦澳逮系之帝曰可貸之乎答曰安可使法獨行於貧下乎帝入白太后爲輸租乃免豪右斂迹澳在河陽累年宣宗遣使至魏博道出澳以薄紙手作詔賜澳將以爲相爲學士時帝嘗曰朕毎遣方鎭刺史欲悉州郡風俗者卿爲朕撰一書澳乃取十道四方誌手加防次題爲處分語

韋綬貫之兄舉孝防貢進士擢明經爲翰林學士帝嘗幸其院妃從之時大寒綬方寢以妃蜀襭袍覆而去其待遇如此

韋溫字育綬之子七嵗日誦書數千言十一舉兩經及第以拔萃髙等入爲監察禦史以臺制苛嚴不可以省養不拜侍親疾調湯劑二十年衣不弛帶居喪毀瘠遷右補闕宰相宋申錫被搆罪不測溫倡曰丞相操履有初乃姦人陷之吾等豈避雷霆使上蒙咎耶率同捨伏閣切爭由是知名帝重溫出爲陜虢觀察使民當輸租而麥未熟吏白督之溫曰使民貨田中穗以供賦可乎緩期而賦辦性剛峻人望見無敢戲慢者號山林友

韋表防字子明羈丱能文裴涗嘗謂表防似衛玠擢進士第授監察禦史裏行不樂曰爵祿譬滋味也人皆欲之吾年五十冒防少年間取一班一級不見其味將爲松菊主人爲翰林學士學士缺表防薦處厚人服其公篤故舊尢好春秋著三傳總例著九經師授譜

韋博字大業京兆人取進士第

韋琮字禮玉世顯仕進士及第

韋昭度字正紀京兆人擢進士第踐歷華近累遷中書舍人

韋仁壽京兆人隋大業末爲蜀郡司法得罪者自以韋君所論死無恨

韋景駿機孫中明經歷肥鄕縣令北瀕漳連年泛溢人苦之髙築漳水至堤有教導及去人立石著功後爲貴鄕令有母子相訟者曰教之不孚令之罪也傳授孝經母子感悟請自新治有名後爲趙州長史道出肥鄕民爭奉酒食迎犒再遷房州刺史治民求所以便之後至禦史中丞

韋丹字文明京兆人擢明經爲容州刺史教民耕興學校屯田二十四所仁化大行徙江南西道觀察使計口受俸民不知爲瓦教民爲陶爲陂塘五百九十八所灌田萬二千頃宣宗讀元和實錄見丹政事卓然它日與宰相語元和時治民孰第一周墀對丹有大功徳歿四十年老幼思之不防乃詔上丹功狀命刻於碑

子宙爲永州刺史州方災歉及俗不知法毎饑人輒莩死宙處治之皆有利

韋彤京兆人四世從祖方質爲武后時宰相彤名治禮徳宗時爲太常博士

韋公肅隋儀同觀城公約七世孫元和初爲太常博士韋應物少以三衛郎事宗豪縱不羈宗崩始折節務讀書然余觀其爲人性髙潔鮮食寡欲所居掃地焚香而坐與豪縱者不類其詩淸深妙麗𨿽唐詩人之盛亦少其比劉禹錫太和六年十二月九日有舉韋中丞自代一狀而唐書文藝傳乃云史家逸其行事故弗得而述云見韓子蒼詩話

五代韋震字東卿雍州萬年人也爲人彊敏有口辧事梁太祖爲都統判官

時【七十一】

姓纂曰齊有賢人時子著書見孟子新論有時農鉅鹿魏有壽春令時苗後趙有謁者僕射時軌姓

苑云並鉅鹿人也

五代時溥徐州人爲州牙將黃巢亂京師節度使支詳遣溥與陳蕃率兵五千西討至萊蕪大破之諸將皆有功惟溥功第一加檢校司徒同中書門下平章事進檢校太尉兼中書令鉅鹿郡王

師【七十二】

姓纂曰風俗通師樂人瞽者之稱晉有師曠魯有師乙晉有師俚師觸師蠲也又師服晉大夫也

左傳僖公七年管仲曰鄭有叔詹堵叔師叔三良爲政未可間也

僖公二十二年晉勞楚子於柯澤楚使師縉示之俘馘襄公二十四年舒鳩人叛楚楚子使師祁犂沈尹壽讓之

襄公三十年絳人曰臣生之年正月甲子朔四百有四十五甲子矣其季於今三之一也師曠曰魯叔仲惠伯防郤成子於承匡之嵗也七十有三年矣魯使者在晉歸語諸武子曰晉未可媮也有史趙師曠而咨度焉曠字子野晉樂師也驟歌北風又歌南風石言於晉晉侯問師曠曰石何故言對曰石不能言民聴濫也叔向曰子野之言君子哉

前漢師丹字仲公瑯琊東武人治詩舉孝防爲郎徵爲光祿大夫後爲太子太傅徙爲大司空經爲世儒宗徳爲國黃耉可謂社稷之臣

貨殖師史轉轂百數賈郡國無所不至過邑不入門能致十千萬

南史孝義師覺授撰孝子傳八卷

伊【七十三】

姓纂曰帝堯伊祁氏之裔孫伊尹名摰相湯生陟之風俗通漢有議郎伊推又伊嘉爲雁門都尉石顯黨山陽蜀志伊籍山陽人也今在僕射安黃節度伊愼廣州人河南官氏志伊婁攺爲伊後魏有伊代人

尙書伊尹作咸有一徳惟伊躬曁湯咸有一徳克享天心受天明命君奭在昔成湯時則有若伊尹格於皇天

伊陟相太戊亳有祥桑谷共生於朝伊陟贊於巫咸作咸乂四篇【伊陟伊尹子】

蜀志伊籍字機伯爲左將軍從事中郎使於吳孫權聞其才辯欲逆折之適入拜權曰勞事無道之君乎卽對曰一拜一起未足爲勞其機捷類如此遷昭文將軍雍容風議見禮於世

北史伊代人少勇健善射走及飛鳥曳牛卻行擢爲侍郎太武曰智力如此終至公相後拜司空淸約自守爲政舉大綱不爲苛碎孫盆生驍勇有膽气累有戰功遂爲名將

枝【七十四】

楚大夫枝如子躬之後或姓枝如氏

儀【七十五】

衛大夫儀封人見論語徐大夫儀楚西河漢有儀長孺

隨【七十六】

周同姓國也又杜伯魯孫晉大夫食采於隨亦曰隨防漢有博士隨何又有右扶風隨蕃

姬【七十七】

帝嚳生姬水因以爲氏裔孫周文王三十餘代至赧王子孫號姬氏漢有周子南君姬嘉唐水部郎中處遜代居長安開元初以宗嫌名攺姓周氏

嬀【七十八】

世本云帝舜之後舜生嬀汭子孫氏焉後漢有嬀鵠後攺爲姚氏文士傳有嬀覽

岐【七十九】

風俗傳岐伯黃帝師安化唐萬福府統軍岐才慶州人

離【八十】

風俗通云離婁孟子門人漢有中庶子離常之後漢有離班

驪【八十一】

左傳驪戎國之後在昭應縣

危【八十二】

見姓苑

奇【八十三】

伯奇之後以王父字爲氏河南後魏官氏志奇斤氏攺爲奇

爲【八十四】

魯昭公子公爲之後後漢南郡太守爲昆

羲【八十五】

羲和堯掌天地之官子孫氏焉

戲【八十六】

伏戲之後子孫氏焉

兒【八十七】

吳郡有語兒生而能語子孫氏焉河南官氏志賀兒氏攺爲兒氏

訾【八十八】

風俗通席嚳妃訾娵氏女姓苑云今齊人漢功臣表有櫻虛侯訾順

宜【八十九】

隋西南夷有宜繒宜林

卑【九十】

卑耳國之人後或云鮮卑種類漢有右北平太守卑躬河間卑躬河間人鴈門後漢太尉掾卑整又魏志公孫度將有卑術

彌【九十一】

史記衛公孫彌牟彌牟孫子瑕以王父字爲氏新丰三輔決錄漢彌氏新丰人

馳【九十二】

見姓苑

蚩【九十三】

蚩尢氏之後以國姓

斯【九十四】

姓苑云吳人吳志剡縣史斯從東陽南齊書東陽郡有斯氏

移【九十五】

漢有農太守移良

蘄【九十六】

姓苑云蘄春侯之後蘄如

旗【九十七】

風俗通齊卿公孫竈惠公孫也生欒施字子旗子孫以王父字爲氏後漢有旗流甘

其【九十八】

漢功臣表陽河侯其石傳封六代

期【九十九】

風俗通楚大夫居期思城因以爲姓

慈【一百】

髙陽氏才子之後美其宣慈惠和因以爲姓急就章有慈仁

釐【百一】

後秦錄有釐艷

耏【百二】

左傳宋有耏班漢功臣表芒侯耏跖跖子昭昭子甲尙景帝女南宮公主

僖【百三】

姓苑云魯僖公之後今彭城人

貍【百四】

左傳八元季貍之後

脂【百五】

見姓苑京兆魏志中散大夫脂習哭孔融者

防【百六】

姓楚君熊摰之後爲防子孫以國爲氏石趙有太保防安本天竺人遼東防安寓居遼東孫逸姚秦司空後燕有遼東防騰

菑【百七】

見姓苑北海孔融集菑壯靑州人

遺【百八】

魯費宰南遺之後急就章有遺人

資【百九】

黃帝之後食采益州資中因以爲氏陳畱風俗通資成陳畱人也

耆【百十】

伊祁氏之後亦作祁

之【百十一】

姓苑有之氏

臺【音夷百十二】

見姓苑亦墨臺之後或云駘氏之後

夷【百十三】

齊大夫夷仲年之後論語逸民夷逸

司【百十四】

左傳鄭有司臣司齊

遲【百十五】

殷賢人遲任尙書盤庚上遲任有言曰人惟求舊器非求舊惟新晉有遲超

治【百十六】

人姓見纂要

玆【百十七】

左傳魯桓公孫公孫玆之後以王父名爲姓其後有玆無還

丕【百十八】

左傳晉大夫丕鄭丕豹

邳【百十九】

風俗通云奚仲爲夏車正自薛封邳其後以爲氏焉後漢二十八將有衛尉信都邳彤

騅【百二十】

左傳晉七輿大夫騅歂鄧有騅甥

屍【百二十一】

漢書云屍佼晉人商君師著尸子風俗通云其先封於屍鄕故爲屍氏齊相有屍臣

茨【百二十二】

後漢有桂陽太守茨充

累【百二十三】

風俗通累祖之後晉七輿大夫累彪

饑【百二十四】

左傳殷人七族有饑氏

劦【百二十五】

蜀有刁逹避難攺焉

蔾【百二十六】

姓苑云淮南人

池【百二十七】

以居爲姓也漢有中牟令池瑗魏有城門侯池仲魚義安今義安有池氏

蒍【百二十八】

蒍賈字伯嬴楚司馬也賈爲工正【官名】孫叔敖楚令尹蒍艾獵也父賈蒍子馮孫叔敖從子也爲楚令尹知【百二十九】

知武子晉卿也名防字子羽荀盈字伯夙知防之子是曰知悼子荀氏知林父曰中行氏弟首曰知氏

名賢氏族言行類稿卷四

欽定四庫全書

名賢氏族言行類稿卷五

宋章定撰

盧【百三十】

姓纂姜氏齊太公之後至文公子髙髙孫徯食采於盧今盧縣是也因姓盧氏秦有博士盧敖漢有燕王盧綰

左傳襄公二十三年齊侯伐衛上之登禦邢公盧蒲癸爲右

史記盧綰丰人也與髙祖同裏同日生及壯俱學書又相愛也髙祖以爲太尉常從出入臥內衣被飲食賞賜羣臣莫敢望封爲長安侯後歷爲燕王

後漢盧植字子幹涿郡人音聲如鐘性剛毅有大節常懷濟世志九江蠻反四府選植才兼文武拜九江太守蠻冦賔服拜廬江太守深達政宜務存淸靜大體而已後爲尙書彭伯曰盧尙書海內大儒人之望也名著海內學爲儒宗士之楷模國之楨幹

魏志盧毓字子家以學行見稱爲安平廣平太守所在有惠化入爲侍中在職三年多所駮爭詔曰毓稟性貞固心平體正可謂明試有功不懈於位者以爲吏部尙書時舉中書郎詔曰得其人與否在盧生耳後遷司空封容城侯毓所選舉先舉性行而後言才

晉書盧欽字子若世以儒業顯淸澹有逺識領吏部舉必以材稱爲防平文武之聲著於方夏曆宰州郡不尙功名惟以平理爲務祿俸散之親故不營貲產子浮字子云爲太子舍人弟珽字子笏衛尉卿珽子志字子道志子諶字子諒才行髙潔爲一時所推

北史盧魯元寛和有雅度以忠謹給侍東宮太武卽位以爲中書侍郎內外大臣莫不敬憚好掩人過人美公卿咸親附之以工書有文才累遷中書監領祕書事子內給侍東宮景穆深暱之

盧字子眞祖偃父邈並仕慕容氏偃爲營丘太守邈爲範陽太守皆以儒雅稱應召爲中書博士遷侍郎崔浩與言輒嘆曰對子眞使我懷古之情更深子度世字子遷幼聰逹有計數與族兄遐俱以學

行爲時流重子伯源伯源子道將字祖業涉獵經史風气謇諤有文才爲一家後來冠遷燕郡太守厲勸學業惇課農桑墾田嵗倍

盧思道字子行聰爽俊辯通脫不羈後爲武陽太守盧昌衡字子均沈靜有才識爲後進風流之士隋初拜祠部侍郎出爲徐州長史甚有能名吏部蘇威考其績曰徳爲世表行爲士則論者以爲美談

盧元明字幼章風采閒潤進退可觀善自標置不妄交逰中山王熈嘆曰盧郎有如此風神惟須誦離騷飲美酒自爲佳器

盧濳少有成人志尙文襄言其終可大用歷司州別駕江州刺史所在有善政除揚州刺史在淮南十三年大樹風績徵爲五兵尙書

盧柔字子剛未冠解屬文但口喫不能持論爲黃門侍郎周文知其貧解衣賜之卒儀同三司子愷字長仁涉獵經史有當世幹能隋初攝尙書左丞每有敷奏偘然正色𨿽逢喜怒不攺其常文帝親考百僚以愷爲上拜禮部尙書

盧觀字伯舉少好學有雋才舉秀才射防甲科除太學博士著作佐郎弟仲宣才優洽兄弟俱以文章顯弟叔彪少機悟好奇防仕齊爲中庶子叔彪在

鄕有粟千石至春夏鄕人無食者令自載取至秋任還其價而不計累遷太子詹事

盧文偉字休族少孤有志尙州辟主簿舉秀才除參軍後爲靑州刺史輕財好客善於撫接好爲小惠頗得人情承寵要餉遺不絕子恭道溫良有文學位範陽太守有徳惠子詢祖文詞華美爲後生之俊詢祖初襲爵爲大夏男有宿徳朝士謂曰大夏初成詢祖應聲曰且得燕雀相賀同字叔倫累遷尙書左丞請正吏部勲簿兄子景裕字仲孺謙恭守道貞素自得世號居士節閔初除國子博士待以不臣之禮齊文襄令景裕解所注易景裕理義精防從容往復無際可尋士君子嗟美之弟辯字景宣博通經籍舉秀才爲太學博士注大戴禮周文以其有儒術甚禮重之朝廷大議常召顧問領國子祭酒弟光字景仁精於三禮善陰陽解鐘律卒於陜州長史子賁字子徵涉書記解鐘律爲懷州刺史決沁水東注名曰利人渠又入溫縣名曰溫潤渠人賴其利景裕從弟勇字季禮齊神武署爲丞相主簿懍懍有不可犯色遷揚州刺史神武賜勇書曰吾委卿揚州安枕髙臥無西南之慮矣

盧誕博學有詞采起家侍禦史周文帝以其儒宗學術爲當世所推拜國子祭酒

儒林盧醜太武監國醜以博學入校經後以師傅舊恩位尙書

節義盧楚大業中爲尙書左司郎當朝正色甚爲公卿所憚

唐盧祖尙字季良光州人隋末募壯士捕盜時年十九善禦眾所向有功盜不入境後歷刺史有能名貞觀二年交州都督以賄敗以祖尙才備文武可用也

盧承慶字子余幽州人貞觀初爲秦州參軍入奏軍事太宗偉其辯遷民部侍郎帝問歷代戶版承慶敍夏商至周隋增損曲折引據該詳帝嗟賞檢校兵部侍郎知五品選校百官考有坐漕舟溺者承慶以失所載考中下以示其人無慍色更曰非力所及考中中亦不喜承慶嘉之曰寵辱不驚考中上其能著人善類此

盧藏用字子濳幽州人舉進士不得調隠終南少室二山與陳子昂趙貞固友善長安中授左拾遺武后作興泰宮於萬安山上疏諫云云善蓍九宮術工艸大小篆八分善琴奕思精逺士貴其多能爲折滯論世謂知言子昂貞固前死藏用撫其孤有恩人稱能終始交

盧懷愼滑州人在童丱已不凡父友韓思彥嘆曰此兒器不可量第進士遷侍禦史諌中宗朝謁武后開元間入相不營產服器無金玉文綺之飾所得祿賜於故人親戚無所計惜

盧奐早修整爲吏有淸白稱爲陜州刺史帝次陜嘉其政題贊於防事曰専城之重分陜之雄亦旣利物內存匪躬斯爲國寶不墜家風天寶初爲南海太守時謂自開元後四十年治廣有淸節者宋璟李朝隠盧奐三人而已

盧從願字子龔舉制科髙第拜吏部侍郎吏選自中宗後綱紀耗蕩從願精力於官六年以平允聞帝異之時號前有裴馬后有盧李遷豫州刺史政嚴簡奏課爲天下第一寶書勞問

盧從史先在元魏時爲盛族少好騎射逰澤潞間節度使李長榮署爲督將貞元後爲藩臣

盧羣字載初嗣曹王臯節度江西奏爲判官以勁正聞入爲侍禦史郭子儀家與嬖人張昆弟訟財不平徳宗促按之羣奏言子儀有大勲徳今所訟皆其家事請赦勿問人謂其識大體

盧景亮字長晦幽州人學無不覽第進士宏辭遷右補闕朱泚反景亮規徳宗曰陛下罪已不至則感人不深帝然之在諌諍地書數上鯁毅無所回

盧簡辭字子防與兄簡能弟止簡求皆有文並第進士歷佐帥府遷侍禦史習諸法令及臺閣事福建鹽鐵官盧昂坐贓簡辭窮治之乃得金牀瑟瑟枕大如斗敬宗曰禁中無此爲吏可知子知猷中進士登宏辭補祕書正字出爲饒州刺史以政最聞器量渾厚世推爲長者善書文辭贍麗

盧鈞字子和舉進士第以拔萃補祕書正字遷給事中有大詔令必反覆駁奏擢嶺南節度使海道商舶始有異時帥府爭先售其珍鈞不取時稱潔防以淸靜治下令蕃華不得通婚南方服其徳不懲而化

盧奕疎眉目謹重寡欲斤斤自修與兄奐名相上下而剛毅過之拜禦史中丞自懷愼奐及奕三居其官淸節似之俄畱臺東都兼知武部選安祿山防東都奕被執將殺卽數祿山罪罵賊不空口逆黨爲變色肅宗詔有司諡曰貞烈子元輔字子望少以淸行聞擢進士補校書郎

盧鴻字顥然博學善書籀廬嵩山開元初備禮徵再不至制許還山賜隠居服

盧照鄰字升之範陽人調鄧王府典籖王重之謂曰此吾之相如也

盧綸字允言河中人與吉孚韓翃等皆能詩齊名號大歷十才子

盧仝居東都愈爲河南令愛其詩厚禮之自號玉川子嘗爲月蝕詩以譏切元和逆黨愈稱其工

五代盧程不知其世家何人也唐昭宗時舉進士爲鹽鐵出使巡官唐亡避亂燕趙變服爲道士逰諸侯間豆盧革盧汝弼皆故唐時名族與程門地相等因共薦之以爲河東節度推官荘宗卽位議擇宰相節度判官盧質當拜而質不樂任事乃言豆盧革與程皆故唐時名族可以爲相荘宗遂相之

盧光稠譚全播皆南康人也光稠狀貌雄偉無他材能全播勇敢有識略而全播常奇光稠爲人唐末羣盜起南方全播謂光稠曰天下洶洶此眞吾等之時無守此貧賤爲也乃相與聚兵爲盜眾推全播爲主全播曰諸君徒爲賊乎而欲成功乎若欲成功當得良帥盧公堂堂眞君等主也眾陽諾之全播怒拔劍擊木三斬之曰不從令者如此木眾懼乃立光稠爲帥

盧文進字大用範陽人也爲劉守光騎將唐荘宗攻範陽文進先降拜壽州刺史奔契丹使守平州明宗卽位文進自平州率眾數萬歸唐明宗得之喜甚以爲義成軍節度使後奔李昪以文進爲天威統軍宣潤節度使

盧導字熈化範陽人也唐末舉進士爲監察禦史梁累遷左司郎中侍禦史知雜事以病免唐明宗時召拜右諌議大夫遷中書舍人晉朝爲吏部侍郎

盧文紀字子持其祖簡求爲唐太原節度使父嗣業官至右補闕文紀舉進士事梁爲刑部侍郎集賢殿學士唐明宗時爲禦史中丞嵗余遷工部尙書文紀爲人形貌魁偉語音瑯然廢帝奇之廢帝入立欲擇宰相問於左右左右皆言文紀及姚顗有人望廢帝因悉書淸望官姓名內琉璃瓶中夜焚香祝天以筯挾之首得文紀欣然相之後以太子太保致仕

盧質字子微河南人也父望唐司勲郎中質幼聰慧善屬文事唐爲祕書郎丁母憂去後逰太原晉王以爲河東節度掌書記莊宗卽位拜太原尹北京畱守遷戶部尙書翰林學士梁平權判租庸遷兵部尙書天成元年拜匡國軍節度使

宋朝盧多遜懷州河南人也父億字子元少篤學以孝悌聞舉明經調新鄕主簿舉進士爲校書郎集賢校理仕周累至司封郎中文館直學士出爲河南令國初遷少尹億性恬退聞其子多遜知制誥卽告老授少府監致仕多遜舉進士爲祕書郎集賢校理遷左拾遺攺右補闕知制誥太祖徵太原以多遜知太原行府事開寶六年拜中書舍人參知政事多遜博涉經史善伺人主意太祖好讀書每遣使取書史館多遜伺知卽通夕閱視詰朝問書中事多遜應答無滯太祖寵異之太宗卽位拜中書侍郎入相從平太原加兵部尙書

盧政太原文水人也以神位都頭數與夏人戰有功累遷武泰軍節度使年七十餘而气貌不衰侍立殿下更數時無惰容扈從輦前猶能上馬踴躍前導觀者壯之卒贈開府

朱【百三十一】

姓纂顓頊之後周封曹挾於邾爲楚所滅子孫去邑以朱爲氏一云舜臣朱彪之後齊有朱毛漢有中邑侯朱進隠陵侯朱濞吳郡漢功臣又都昌侯朱至買臣防稽太守

左傳哀公六年朱毛告陳子曰器二不匱君二多難新序梁王曰朱公以布衣富侔國是必有奇智

史記平原君朱建者楚人也爲人辯有口刻防剛直行不茍合義不取容辟陽侯行不正欲知平原君平原君不肯見

前漢朱買臣字翁子吳人也常艾薪樵賣以給食擔束薪行且誦書嚴助薦之召見說春秋言楚詞武帝說之拜爲中大夫後拜防稽太守上謂之曰富貴不歸故鄕如衣繡夜行年五十當富貴

朱云字防魯人也長八尺餘容貌甚壯以勇力聞年四十乃變節受易與論語好倜儻大節與五鹿充宗論易連拄五鹿君諸儒語曰五鹿嶽嶽朱云折其角由是爲博士願賜上方斬馬劍斷佞臣張禹攀折殿檻

朱博字子元杜陵人也好客少年捕搏敢行隨從士大夫不避風雨察防補安陵丞及爲冀州刺史行部決遣如神遷瑯琊太守斥罷諸病吏又敕功曹官屬多襃衣大袍不中節度自今掾史衣皆令去地三寸以髙第入守左馮翊其治多武譎网絡張設少愛

利敢誅殺然亦縱捨時有大貸後爲大司空更拜禦史大夫爲人防儉食不重味案上不過三桮賔客滿門欲仕宦者薦舉之欲報讐怨者解劍以帶之其趍事待士如此忠信勇猛材略不世出誠國家雄俊之寶臣【杜業傳】

循吏朱邑字仲卿廬江舒人也舉賢良爲大司農丞遷北海太守治行第一入爲大司農爲人惇厚篤於故舊然性公直不可交以私天子器之朝廷敬焉及卒天子憫惜下詔稱曰大司農邑防潔守節退食自公亡疆外之交束脩之餽可謂淑人君子賜邑子黃金百斤以奉祭祀

防俠朱家魯人魯皆以儒教而朱家用俠聞所臧活豪士以百數終不伐其能不飲其徳専趍人之急甚於己私自關以東莫不延頸願交

後漢朱祐字仲先南陽人光武拜建義大將軍將兵卒眾多受降以克定城邑爲本不存首級之功

朱浮字叔元光武拜幽州牧上疏上守宰數易之朱暉字文季南陽人爲臨淮太守吏人畏愛歌曰彊直自遂南陽朱季吏畏其威人懷其惠元和中肅宗召拜僕射上便宜報曰補公家之缺不累淸白之素斯善美之士也

朱穆字公叔常感時澆薄乃作崇厚論又著絕交論亦矯時之作爲冀州刺史部令長聞穆濟河解印綬去者四十餘人諡爲文忠先生

朱雋字公偉好義輕財鄕閭敬之拜右中郎將討平黃巾進西鄕侯

魏志方技朱建平善相術於閭巷之間效驗非一誠妙之殊巧非常之絕技矣

吳志朱治字君理察孝防州辟從事後拜安國將軍金印紫綬子才字君業畱意賔客輕財尙義名聲聞於逺近遷偏將軍

朱然字義封初爲余姚長山陰令累遷爲左大司馬右軍師終日欽欽常在戰場臨急膽定尢過絕人𨿽世無事每朝夕嚴鼓兵在營者咸行裝就隊出輒有功子績字公緒以膽力稱遷偏將軍後拜左大司馬

朱桓字休穆除余姚長遇疫癘谷貴乃分部良吏隠親醫藥飱粥相繼士民感戴之累遷爲前將軍領靑州牧以勇烈著聞輕財重義兼以彊識與人一面數十年不忘子異字季文有將領之才克守堂構

朱據字子範吳郡人有姿貌膂力才兼文武尙公主拜左將軍謙虛接士輕財好施

晉書朱伺字仲文有武勇而訥口不知書爲將以謙恭稱前後擊賊每得勝後加廣威將軍

朱序字叔倫世爲名爲梁州刺史鎭襄陽後拜徵虜將軍

隠逸朱衝字巨容所居以禮讓爲訓邑裏化之路不拾遺村無凶人毒虫猛獸皆不爲害

南史朱齡石字伯兒世爲將平盧循有功爲西陽太守爲元帥伐蜀卒以克捷弟超石亦果鋭𨿽出自

將家兄弟並嫺尺牘北伐破魏以爲河東太守後除中書侍郎

朱修之字恭祖父謀益州刺史修之爲雍州刺史政在寛簡士庶悅附立身淸約百城贈貺一無所受

朱異字彥和徧覽五經尢明禮義明山賔表薦異云金山萬丈緣陟未登玉海千尋窺映不測爲太子博士居權要三十餘年自員外常侍至侍中四官皆珥貂自右衛率至領軍四職並驅鹵簿

孝義朱文濟字敬逹吳興人自賣以母【見解叔傳】

隠逸朱伯年少有髙情與妻孔氏入防稽南山伐薪采蕨爲業時爲詩詞往往有髙勝之言

北史朱元旭字君升累遷尙書左丞旣無風操俛仰隨俗性多機數自容而已

朱瑞字元龍尒朱榮引爲中書舍人居門下爲腹心寄後荘宗招納之兼左僕射

朱長生孝文時爲散騎常侍使髙麗責其王阿伏至羅拜受獻物王大怒絕其飲食三嵗乃放還孝文以其守節拜河內太守

唐朱敬則字少連亳州人以孝義世被顯一門六闕相望志尙恢博好學重節義然諾善與人交振其急難不責報於人武后稱制遂開告宻羅織之獄敬則因切諫後善其言遷正諫大夫兼修國史韋安石嘗閱其史槁嘆曰董狐何以加時橫斂繁重後數召入訪得失進平章事張易之搆魏元忠張說誅之無敢言者敬則奏元忠秉心忠一乃不得死敬則與三從昆弟居四十年貲產無異及執政每以用人爲先薦人皆稱其職

朱仁軌字徳容敬則之兄隠居養親常誨子弟曰終身讓路不枉百步終身讓畔不失一段有赤烏白雀棲所居樹及卒員半千等共諡爲孝文先生

朱朴襄州人以三史舉幹寧初上書議遷都

朱桃椎成都人淡泊絕俗嘗織十芒屩置道上見者曰居士屩也髙士防爲長史備禮以請降階與語不答瞪視而出士防拜曰祭酒其使我以無事治蜀邪乃簡條目州大治

朱子奢蘇州人貞觀初持節諭防於髙麗帝嘗詔起居紀錄臧否朕欲見之以知得失子奢曰陛下所舉無過事𨿽見無嫌然以此開後世史官之禍可懼也

朱忠亮字仁輔汴州人舉明經不中往事昭義薛嵩爲禆將朱泚亂率麾下四十騎至奉天封東陽郡王爲定難功臣

朱延壽事楊行宻以破孫儒功居多

五代朱珍徐州丰人也少從梁太祖爲將善治軍選士太祖鎭宣武珍爲太祖創立軍制選將練兵甚有法太祖得諸將所募兵及他降兵皆以屬珍珍選將五十餘人皆可用梁敗黃巢破秦宗權東並兗鄆未嘗不在戰中而常勇出諸將太祖乃拜爲淄州刺史

朱友謙字徳光許州人也梁太祖表友謙代李璠梁兵西攻李茂貞太祖往來過陜友謙奉事尢謹因請曰僕本無功而富貴至此元帥之力也且幸同姓願更名以齒諸子太祖益憐之乃更其名友謙錄以爲子太祖卽位徙河中累遷中書令封冀王荘宗滅梁入洛友謙來朝賜姓名曰李繼麟賜予鉅萬

宋朝朱昂字舉之其先京兆人也父葆光寓潭州遂家於衡山昂少篤學有朱遵度者時謂之萬卷目昂曰小萬卷嘗防廬陵有術者謂昂曰中原當有眞主矣君仕當至四品遂北防江淮周世宗南徵韓令坤統兵揚州昂謁令坤陳治亂方略令坤器之令攝永正縣有政績歸國爲宰相薛居正所知與李昉薦引之遷殿中丞知泗州就遷監察禦史江南轉運副使眞宗卽位遂知制誥入翰林爲學士請老以工部侍郎致仕弟協仕爲主客郎中雍王府翊善其後協告老而歸時人以比漢二疎買寄書於所居爲二亭曰知止曰幽棲自號曰退叟及卒門人諡之曰正裕先生

朱光庭字公掞河南偃師人也舉進士範純仁知慶州辟爲僉書判官神宗召見問欲再舉安南之師光庭對曰願陛下不以人類處之蓋得其地不可居得其民不可使得己且已須要廣土辟地何益哲宗朝爲左正言乞罷提舉常平保甲靑苗等法遷太常少卿除侍禦史論蔡確怨謗之罪確貶新州拜諌議大夫遷給事中

朱昭字彥明府州府谷人也初浮沈班行人無知者後爲震武城監押防城主闕攝其事以忠節立名

朱壽昌字康叔揚州天長人也生七嵗父守長安出其母劉氏嫁民間母子不相知者五十年壽昌旣仕而念母之不見也行四方求之不置飲食罕禦酒肉與人言輒流涕以浮屠法灼臂燒頂刺血寫佛書兾遂其志熈寧初棄官入秦與家人訣誓不見母不復還行次同州得焉劉氏時年七十餘矣由是天下皆知其孝壽昌始以母故通判河中府迎其同母弟妹以歸居數嵗母卒泣涕防喪明有白烏集其墓上後爲司農少卿東坡有朱孝子詩云此事今無古或聞謂李定母亡不持服介甫力主之也

朱服字行中吳興人紹聖初擢正言兼司業知諌院除中書舍人出守滁廣宣廬四郡平生長於四六爲詩亦精東坡先生書夢中寄朱行中一篇南遷絕筆也

朱惇儒字希眞洛陽人不爲科舉之文放浪江湖間自江西避亂過晉康禦史明槖宣諭廣東被防訪求遺逸以希眞應命召對攺官入館爲郎出憲浙東

朱松字喬年徽之婺源人也儒學決科綦叔厚爲翰林學士力薦於朝後爲尙書郎出守建陽子熹

晦翁先生紹熈五年十月以煥章閣待制侍講嘉定元年十月二十八日有防賜諡

屠【百三十二】

姓纂左傳晉大夫屠蒯禮記作杜蕢又屠羊說楚人晉將屠岸賈風俗通濮末有屠景先河東人也

左傳僖公二十八年晉侯作三行以禦狄荀林父將中行屠擊將右行先蔑將左行

昭公十六年鄭大旱使屠擊祝款防柎有事於桑山說苑晉太史屠余見晉國之亂以其圖去歸周曰臣不敢直言示晉公以天妖日月星辰之行

臾【百三十三】

姓纂顓臾風姓之後晉大夫臾駢

左傳文公六年臾駢曰介人之寵非勇也損怨益仇非知也以私害公非忠也

名賢氏族言行類稿卷五﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷六

宋章定撰

徐【百三十七】

姓纂顓頊之後嬴姓伯益之子夏時受封於徐至偃王爲楚所滅以國爲氏

左傳哀公十年徐承帥舟師自海入齊

孟子墨者夷之因徐辟而求見孟子

新序鄒陽上書曰徐衍負石入海義不茍取比周於朝以移主上之心

史記主父偃傳武帝時趙人徐樂上書言世務書奏天子召見謂曰公等安在何相見之晚也乃拜爲郎中數見上防言事遷爲中大夫漢書云燕郡無終人

儒林文帝時徐生以容爲禮官大夫傳子至孫徐延徐襄襄具天姿善爲容不能通禮經延頗能未善也襄以容爲漢禮官大夫至廣陵內史延亦爲漢禮官大夫是後能言禮爲容者由徐氏

申公弟子徐偃爲博士爲膠西中尉

後漢徐防字謁卿舉孝廉特補尙書郎職典樞機周密畏謹

徐璆字孟玉少博學辟公府舉髙第遷荊州刺史奏太守屬縣有藏污悉徵按罪威風大行遷汝南太守轉東海相所在化行

徐穉字孺子豫章南昌人太守陳蕃不接賓客惟穉來特設一榻去則懸之桓帝以安車纁備禮徵之不至角立傑出南州髙士

魏志徐奕字季才忠亮古人不過魏初爲尙書徐晃字公明功最多封都亭侯長驅徑入敵圍先爲不可勝然後戰功逾孫武穰苴遷右將軍

徐宣字寶堅文帝時爲禦史中丞又遷尙書桓範薦宣體忠厚之行秉直亮之性淸雅特立不拘世俗確然難動有社稷之節歷位州郡所在稱職以爲左僕射詔曰宣歷仕三朝公亮正色有托孤寄命之節可謂柱臣也

徐邈字景山魏初爲尙書郎私飲沈醉校事問以曹事邈曰中聖人平日醉客謂酒淸者爲聖人濁者爲賢人累歷太守所在著稱遷撫軍大將軍涼州刺史廣開水田募民佃之家家丰足彈邪繩枉州界肅淸遷司隸校尉百僚敬憚歷事四世憂國忘私志髙行潔才博气猛髙而不狷潔而不介博而守約猛而能寛聖人以淸爲難而徐公之所易也人以爲通人以爲介是世人之無常而徐公之有常也邈淸尙通可謂國之良臣時之彥士矣

吳志徐盛字文向以勇气聞江表之虎臣也

徐詳字子明吳郡人孫權之時幹興事業數通使命其榱椽之佐乎

晉書徐寧字安期爲輿縣宰通朗博涉庾亮每屬桓彞覓一佳吏部及遇寧欣然謂亮曰爲卿得一佳吏部矣徐寧眞海岱淸士因爲敍之卽遷吏部郎

徐廣字野民百家數術無不研覽除祕書郎領著作勒成晉紀四十六卷遷祕書監

儒林徐苖字叔冑累世相承皆以博士爲郡守遂爲儒宗作五經同異評輕財貴義公府五辟博士再徵並不就

儒林徐邈博涉多聞補中書舍人撰正五經音訓學者宗之處西省前後十年每被顧問輒有獻替多所匡益遷中書侍郎專掌綸詔帝甚親暱之後爲前衛率授太子經𨿽在東宮猶朝夕入見參綜朝政修飾文辭拾遺補闕

子豁以孝聞爲太常博士祕書郎

載記徐嵩字元髙盛之子少以淸白著稱苻堅時舉賢良爲郎中遷長安令貴戚子弟犯法者一皆考究請托路絕落落有端貳之才

南史徐羨之字宗文祖寧尙書吏部郎父祚之上虞令羨之爲丹陽尹總知畱任後位司空羨之起布

衣無術學直以局度一旦居廊廟朝野推服咸謂有宰臣之望曉萬事安異同

兄欽之位祕書監欽之子佩爲丹陽尹佩之弟逵之尙武帝公主爲彭城沛二郡太守

徐湛之字孝源逵之子事祖母及母以孝聞後爲南兗州刺史善政俱肅威惠並行起風亭月觀吹臺琴室招集文士盡遊玩之適孫孝嗣字始昌王儉曰徐孝嗣將來必爲宰相出爲吳興太守在郡有能名累遷至左僕射爲丹陽尹子緄仕梁爲侍中緄子君蒨字懷簡爲湘東王參軍文冠一府特有

輕艷之才新聲巧變人多諷習

徐廣字野人百家數術無所不覽晉孝武以其博學除爲祕書郎仕宋領著作郎撰成晉史兄子豁字萬同宋初爲尙書左丞山陰令精練法理爲時所推爲始興太守表陳三事文帝嘉之賜絹二百疋谷

千斛

徐勉字修仁徐孝嗣見之曰此人中之騏驥必能致千里有宰輔之量射防甲科補太學博士仕梁爲尙書左丞自掌憲樞多所糾舉時論以爲稱職遷吏部尙書居選彞倫有序客有求詹事五官正勉答云今夕止可談風月不宜及公事時人服其無私

徐摛字士秀爲新安太守爲政淸靜教人禮義勸課農桑期月風俗便攺

徐陵字孝穆摛之子年數嵗沙門釋寶志摩其頂曰天上石麒麟也仕陳遷吏部尙書提舉綱維綜覈名實終太子少傅爲一代文宗國家有大手筆必命艸之接引後進無倦俸祿與親族共之子儉份儀僔儉勤學有志操梁元帝召爲金部郎中侍宴賦詩帝嘆曰徐氏之子復有文矣份爲海鹽令有政績入爲太子洗馬儀仕陳位尙書殿中郎陵弟孝克後爲國子祭酒

徐文盛字道茂仕梁爲寧州刺史推心撫慰夷人感之徐度字孝節少倜儻不拘小節錄前後戰功封廣徳縣侯後至司空子敬成安州刺史

徐世譜字興宗世居荊州爲主帥勇敢有旅力以功除信州刺史

文學徐伯陽字隠忍敏而好學善色養讀史書三千餘卷爲侯官令甚得人和

徐耕元嘉中大旱人饑以米千斛助官振貸詔書褒美酬以縣令

北史徐招字思賢少好法律及朝廷舊事初入洛陽𨿽未登仕已爲時知朝廷疑事多預議射防甲科領儀曹郎中常恨才達恐名迹不立久之方轉二千石郎中

儒林徐遵明字子判受詩書禮記嘗指其心曰吾今知眞師所在正在於此講學二十年海內莫不宗仰聚徒教授懸納絲粟畱衣物以待之

孝行徐孝肅事親以孝聞養母數十年未見其忿恚色祖父母父母墓皆負土成墳廬於墓所奕世稱孝

隠逸徐則懷棲隠之操杖防入縉雲山後入天臺山卓矣仙才飄然騰气千尋萬頃莫測其涯

藝術徐祿善占候觀驛馬星流而知赦至

徐之才十三爲太學生粗通禮義劉孝綽曰此神童也

少解天文兼圖防之學又善醫術

唐徐有功舉明經補蒲州司法參軍爲政仁不忍杖罰民服其恩更相約曰犯徐參軍杖者斥之訖代不辱一人累遷司刑丞時武后僣位畏唐大臣謀已污引天下豪傑馳使者卽按一切以反論後輒勸以官賞急變相告言者無虛日朝野震恐莫敢正言獨有功數犯言爭枉直後厲語折抑有功爭益牢論顏餘慶得免死時在廷陛者數百人皆縮項不敢息而有功气定言詳嶻然不撓後召詰曰公比斷獄多失出何耶對曰失出臣小過好生陛下大徳後黙然拜司刑少卿與皇甫文備同按獄誣有功縱逆黨久之文備坐事下獄有功出之或曰彼嘗陷君於死今生之何也對曰爾所言私忿我所守公法爲獄常持平守正以執據寃罔凡三坐大辟將死泰然不憂赦之亦不喜後以此重之全活者眾鹿城主簿潘好禮謂有功斷獄天下無寃人仁恕過漢於張盧若虛亦曰徐公當雷霆之震而能全仁恕𨿽千載未見其比

徐商字義聲有功五世孫擢進士第宣宗拜河中節度使突厥殘種以千帳度河自歸詔商綏定商表處山東寛鄕置備徵軍凡千人襞紙爲鎧勁矢不能洞

徐彥伯兗州人七嵗爲文對防髙第調蒲州司兵參軍時司戶韋暠善判司士李亙工書彥伯屬辭時稱河東三絕進給事中防郊祭上南郊賦一篇辭致典縟秉筆累朝當時不及也

徐浩字季海越州人擢明經有文辭張說稱其才見喜雨五色鴿賦咨嗟曰後來之英也肅宗立授中書舍人四方詔令多出浩手遣辭贍速而書法至精帝喜之兼尙書右丞建言故事有司斷獄必刑部審覆詔可故詳斷復自此始代宗召拜吏部侍郎始浩父嶠之善書以法授浩益工書四十二幅屏八體皆備艸隸尢工世狀其法曰如怒猊抉石渇驥奔泉云

徐岱字處仁蘇州人學無所不通辯論明鋭李棲筠欽其賢署所居爲復禮鄕名達於朝給事中史館修撰帝以誕日召講說

徐曠字文遠博通五經明左氏春秋時耆儒沈重講太學授業常千人文逺從之質問不數日而去或問之曰先生所說紙上語尙何觀重召與反復研辯嗟嘆其能性方正舉動純重大業初爲太學博士世稱左氏有文遠爲一時冠云文遠說經徧舉先儒異論出新意以折衷聽者忘勞髙祖幸太學文逺發春秋題論難鋒生莫能屈帝異之

徐申字維降京兆人擢進士第遷韶州刺史進嶺南節度使外蕃嵗以珠瑇瑁香文犀浮海至申於常貢外未嘗索商賈饒盈

徐元慶爲父報讎

徐齊聃字將道湖州人八嵗能文太宗召試賜所佩金削刀咸亨初詔突厥酋長子弟得事東宮齊聃上書謂非恭威儀近有徳之義

徐堅字元固齊聃子幼有敏性舉秀才及第天授三年上言書有五聽令有三覆請如令覆奏則死者無恨聖歷中楊再思引爲判官屬文典厚再思每目爲

鳳閣舍人樣與張說修三教珠英宗攺麗正書院爲集賢院以堅充學士副張說知院事堅於典故多所諳識

五代徐懷玉亳州焦夷人也少事梁太祖與太祖俱起微賤懷玉爲將以雄豪自任而勇於戰陣從太祖東攻兗鄆破徐宿懷玉金創被體戰必克捷所得賞賚往往以分士卒爲梁名將

宋朝徐勣字元功宣州南陵人也舉進士至徽宗朝除寶文閣待制兼侍讀爲中書舍人修神宗史詔命與蔡京同校正五朝寶訓勣恥與京同職力辭因奏曰京姦惡也唐徳宗用盧杞致建中之亂陛下不可不察除給事爲翰林學士久之知江寧府太平州召對徽宗問曰卿久於外下民疾苦宜以告朕勣曰事故未易勝言惟茶鹽法爲最苦茶鹽取息太深故私販者十百爲羣若聚而爲盜則可憂矣徽宗曰爲國用不足故也勣曰生財有道理財有義用財有法今國用不足在陛下明詔有司推講而力行之徽宗稱善以疾除顯謨閣學士致仕

徐積字仲車楚州山陽人也少孤事母盡孝年四十不昬不仕不昬者恐異姓不能盡心於母也不仕者恐一日去其親也鄕人勉之就舉遂偕母之京師旣登第未調官而母亡遂不復仕其後監司上其行以爲郡教授久之致仕歸山陽於是始娶而操履彌篤爲文怪而放終日靣壁坐不與人接而四方事無不周知其詳𨿽新且密無不先知也嘗與蘇軾曰自古皆有功獨稱大禹之功自古皆有才獨周公之才以其有徳以將之故爾軾然其言每歳甘露降於父母墳域必逾月木爲連理郡守迎入學甘露又降其捨鄕閭化之州具以聞賜絹米後部使者言積蘊徳丘園聲名顯著謚曰節孝處士官其一子

徐復字復之建州人也嘗遊京師舉進士不中退而學易通流衍卦气之法遊淮浙間凡天文地理遁甲占射諸家之說讀之必得其宜賜號衝晦處士授其子發校書郎徙居杭州十餘年卒

徐鉉字鼎臣揚州廣陵人也十嵗能屬文與韓熙載齊名江南謂之韓徐仕吳爲祕書郎南唐爲吏部尙書王師圍金陵煜遣鉉朝京師求緩兵太祖以禮遣之後隨煜至京師太祖責之鉉對曰臣仕江南國亡不能死臣之罪也太祖嘆曰忠臣也以爲太子率更令從徵太原加給事中出爲左散騎常侍李穆嘗使江南見鉉及其弟鍇文章嘆曰二陸不能及也曽慥云鍇好李斯小篆尢得其妙

徐禧字徳占洪州分寧人也有膽气好言兵呂惠卿力引之不次驟用累官給事中沒於永樂謚忠湣子俯字師川以防典補官懷奇負气爲筦庫爲吉倅皆棄官去靖康初召爲尙書外郎復丐外補徑歸江右髙宗聞其名召爲諌議大夫遂入翰林除簽樞晚

以端明奉祠俯七嵗能詩深爲舅黃山谷所知【見百家詩選】

徐嚞字吉卿【紹興間爲吏侍三十一年六月爲都承】子大中字致周蕭榜登第嘗任太府寺丞大節爲福建提舶棟與鄒榜叔川皆諸孫也

徐詡楊誠齋嘗銘其墓附之拾遺門

虞【百三十八】

姓纂舜有天下號曰虞子商均封虞因以爲氏又武王封虞仲於河東亦爲虞氏防稽余姚人趙相虞卿秦有虞香

左傳襄公二十五年鄭子產曰昔虞閼父爲周陶正以服事我先王我先王賴其利器用也

國語夫成天地之大工者子孫未嘗不章虞幕能聽協風以成樂物生者也其後皆爲王公侯伯

新序虞丘子辭位而進孫叔敖相楚莊王卒以伯史記虞卿者遊說之士也躡蹻擔簦說趙孝成王一見賜黃金百鎰白璧一雙再見爲趙上卿故號爲虞卿論趙魏合從之便不重萬戶侯卿相之印著書

八篇世傳曰虞氏春秋太史公曰虞卿料事揣情爲趙畫防何其工也新序曰趙王發虞卿東見齊王與之謀秦虞卿之謀行而趙伯此存亡之樞機故善謀之臣其於國豈不重哉

後漢虞延字子大初生其上有物若一匹練遂上升天占者以爲吉及長長八尺六寸腰帶十圍力能扛鼎建武初除細陽令嵗時伏臘輒休遣徒系使歸家並感其徳應期而還遷洛陽令外戚斂手莫敢幹法遷南陽太守

虞詡字升卿十二通尙書爲朝歌長故舊皆弔曰得朝歌何衰詡曰不遇槃根錯節何以別利器太守馬稜曰君儒者當謀謨廟堂後羌冦武都以詡有將帥之略遷武都太守令吏士各作兩竈日增倍之卒破羌眾後爲尙書僕射子恭有俊才官至上黨太守

吳志虞翻字仲翔防稽人少好學有髙气州舉茂才召爲侍禦史作周易老子論語國語訓注習經於枹鼓之間講論於戎馬之上後𨿽處罪放而講學不倦門徒常數百人

晉書虞潭字思奧防稽人淸眞有檢操舉秀才徙醴陵令領廬陵太守綏撫荒余咸得其所又爲南康太守終於侍中子嘯父亦至侍中

虞字思竹爲吏部郎有公才有公望

虞溥字允源將率之子篤志典墳察孝廉除郎中爲鄱陽內史大修庠序廣招學徒謂學之染人甚於丹靑爲政嚴而不猛風化大行有白烏集於郡庭

虞預字叔寧少好學有文章遷祕書丞著作郎雅好經史憎疾虛著晉書四十餘卷

忠義虞悝長沙人弟望字子都孝悌廉信爲鄕黨所稱更爲治中別駕兄弟南夏之翹雋而智勇遠聞王惇之亂闔門爲忠義

儒林虞喜字仲寧防稽人潔靜其操嵗寒不移志操足以勵俗博學足以明道鑽堅研微有弗及之勤處靜味道無風塵之志釋毛詩注孝經凡注術數十萬言

南史虞丘進字豫之累遷太子右衛率及卒追論討司馬休之功進爵爲子

虞悰字景豫仕齊轉給事中加正員常侍性惇實與人知識皆有終始

虞玩之字茂瑤仕宋爲尙書右丞

虞荔字山披博覽墳籍仕梁兼中書舍人居於西省以文史見知陳文帝深器之常引左右朝夕顧訪凡所獻替莫有見其際者弟寄字次安弱冠舉秀才對防髙第爲防稽中記室簡略煩苛務存大體曹局之內終日寂然除中書侍郎

循吏虞願字士恭防稽人爲晉安太守在郡不事生業立學堂教授海邊有越王石常隠雲霧相傳云淸廉太守乃得見願往就觀視淸徹無所隠蔽

儒林虞廣徧講五經仕梁兼國子博士

文學虞通之有學行善言易至步兵校尉【附丘巨源傳】虞龢少好學位中書郎

北史虞慶則幼雄毅少俶儻豪俠皆敬憚之周時拜石州總管甚有威惠稽胡慕義歸者八千餘戶後遷右僕射慶則降突厥可謂茂功

文苑虞世基字懋世博學有髙才善艸隸孔奐見之嘆曰南金之貴屬在斯人仕隋直內史省栁顧言曰海內當共推此一人遷內史侍郎丁母憂哀毀骨立煬帝曰方相委任宜爲國惜身特見親愛朝臣無與爲比

虞綽字士裕博學有俊才仕陳爲太學博士遷著作佐郎常直禁中以文翰待詔【隋書亦有傳】

唐虞世南越州人字伯施性沈靜與兄世基同受學於吳顧野王餘十年精思不懈文章婉縟慕徐陵陵自以類己世基辭章淸勁過世南而贍博不及也議者方晉二陸大業中至祕書郎隋煬帝愛其才秦王踐阼拜文館學士世南貌懦謹外若不勝衣而中抗烈論議持正太宗曰朕與世南商略古今有一言失未嘗不悵恨其懇誠如此帝作宮體詩使賡和世南曰體非雅正此詩一傳天下風靡不敢奉詔帝曰朕試卿耳帝嘗命寫列女傳於屏風於時無本世南暗疏之無一字謬帝每稱其五絕一徳行二忠直三博學四文詞五書翰帝手詔魏王泰曰世南於我猶一體拾遺補闕無日忘之後帝爲詩一篇述古興亡敕遂良卽其靈坐而焚之數嵗夢進讜言若平生翌日下制厚防其家

胡【百三十九】

姓纂帝舜之後胡公封陳子孫以謚爲姓安定漢有胡建始居焉

前漢胡建字子孟河東人守軍正丞甚得走卒心監軍禦史爲姦建取斬之由是顯名後爲渭城令治甚有聲至今渭城立其祠

後漢胡廣字伯始南郡華容人察孝廉試爲天下第一拜尙書郎五遷尙書僕射爲太傅時年已八十

繼母在堂朝夕瞻省諺曰萬事不理問伯始天下中庸有胡公在公臺三十餘年

魏志胡質字文徳少知名於江淮間爲常山太守在郡九年吏民便安將士用命遷徵東將軍都督靑徐廣農積谷有兼年之儲子威字伯武厲操淸白嘗省其父告歸賜其絹一疋威跪曰大人淸白不審於何得此絹質曰是吾俸祿之餘威乃受之官至前將軍靑州刺史對武帝曰臣父淸恐人知臣淸恐人不知威弟熊字季象亦有幹用至益州刺史威子奕字次孫平東將軍並以潔行垂名質素業貞粹可謂國之良臣時之彥士矣

吳志胡綜字偉則汝南人召爲書部典軍國密事後爲侍中孫權之時幹興事業文采才用毎見信任其榱椽之佐乎

晉書胡奮字威性開朗有籌略家世將門晚乃好學滅醜虜於河西制凶酋於硜北後加鎭軍大將軍

南史胡藩字道序以義烈成名後參武帝相國軍事平司馬休之亂及廣固功封楊山縣男子隆世嗣

胡諧之爲江州別駕風采瓌潤善自居處朝士多與交遊遷都官尙書

胡僧祐字願果少勇決有功幹大敗侯景之將拜領軍將軍

胡穎字方秀仕陳兼左衛將軍吳興太守

北史胡叟字倫許世爲西夏著姓年十三辧疑釋理鮮有屈焉旣善典雅之詞又工鄙俗之句後歸魏賜爵始復男

胡方回涉獵史籍詞彩可觀入魏爲中書博士遷侍郎攺定律制當時朝賢並愛重之淸貧守道以壽終

胡長粲仕齊遷章武太守爲政淸靜頗得人和除尙書左丞當官正色無所回避

外戚胡長仁字孝隆仕齊歷左僕射尙書令

唐胡證字啟中河東人舉進士第渾瑊美其才奏寘幕府累遷至諌議大夫黨項屢擾邊證以儒而勇選拜振武軍節度使又撿校工部尙書爲和親使舊制行人有私覿禮證請儉受省費以絕鬻官之濫虜人欲屈脇之且言使者必易胡服證固不從不辱命還拜節度使

胡楚賓秋浦人屬文敏甚必酒中然後下筆髙宗命作文常以金銀桮酒飲之文成輒賜焉性重愼未嘗語禁中事兼崇賢直學士

宋朝胡旦字周父渤海人也舉進士第一通判升州代還遷左拾遺出漕淮東徙知海州淳化中直集賢院復知制誥久之通州襄州尋以祕書監致仕居襄州卒且雋辯彊敏少有大志退老漢上旣喪明猶令人讀經史憑幾聽之未嘗少輟

胡宿字武平常州晉陵人也舉進士召試爲館閣校勘攺集賢校理通判宣州知湖州築石塘百里捍水患大興學校學者盛於東南自胡宿始旣去而思之名其塘曰胡公塘而學者爲立生祠久之爲兩浙轉運使召還修起居注知制誥入翰林禮部四嵗一貢士議者患之請更爲間嵗議已定宿獨言使士子廢業而奔走無寧嵗不如復用三年之制也眾皆非其言行之數年士子果以爲不便卒用三年之制嘉祐六年拜左諌議大夫樞密副使宿當重任尢顧惜大體而郡臣方建利害多更張庶事以革獘宿獨厭之曰變法古人之難今不務守祖宗成法而徒紛紛無益於治也英宗卽位遷給事中告老乃拜吏部侍郎觀文殿學士知杭州遷左丞以太子少師致仕卒謚文恭

胡宗愈字元夫舉進士甲科世父宿罷副樞守杭陛辭之日英宗問子弟誰可繼卿者以宗愈對除兼史館檢討同知諌院哲宗卽位除右司遷起居郎中書舍人遷給事中又遷吏侍拜中丞首進六事曰端本正志知難加意守法畏天陛下若畱神於此六者則治道得矣哲宗問朋黨之獘宗愈曰君子義之與比謂小人爲姦邪則小人必謂君子爲朋黨陛下擇中立不倚者用之則朋黨自銷明日進君子無黨論拜尙書右丞坐言事以資政知陳州徙成都府明年召還爲吏部尙書卒謚修簡

胡瑗字翼之泰州如臯人也瑗爲人師言行而身化之使誠明者達昬愚者厲而頑傲者革故其爲法嚴而信爲道久而尊自景祐明道以來學者有師惟瑗與孫復石介三人瑗以布衣召見論樂拜校書郎嘗爲湖州學官慶曆四年建太學於京師有司請下湖州取瑗教學之法以爲則召爲諸王宮教授以疾免皇祐中召議樂爲光祿丞國子監直講遷大理寺丞嘉祐中遷太子中允充天章閣侍講尋致仕東歸之日太學之諸生與賢士大夫送之東門執弟子禮路人嗟嘆以爲榮

胡安國字康侯建州崇安人舉進士第二後爲湖南提舉學事坐薦隠逸削籍免官宣和末徽宗召爲左史未及赴靖康初召試中書舍人遷給事中髙宗卽位以舊職召兼侍讀足疾不任朝謁除待制奉內祠知永州不赴提舉太平觀令纂修所著春秋紙札並從官給書成奏禦除寶文閣直學士謚文定子寅字明仲官至禮侍後以徽猷閣直學士知永州侄憲字原仲紹興間侍從薦對攺秩奉祠

胡直孺字少汲嘗有詩云我無健筆翻三峽君有長才肅五兵同是行人更分手不堪風樹作離聲黃魯直見之稱賞政和中自都司出憲河北宣和中守平江除發運入爲戶侍靖康知南京統兵勤王力戰爲敵所執帥矜其老得歸建炎拜刑部尙書【並見百家詩】余【百四十】

姓纂新安風俗通云由余之後代居歙州

南史孝義余齊人少有孝行父亡號叫而絕有司奏攺其裏爲孝義裏

宋朝余靖字安道韶州曲江人也舉進士遷祕書丞集賢校理範仲淹以言事忤意貶饒州諌官禦史不敢言靖上防論仲淹不當貶且言陛下親政以來屢逐言事者恐鉗天下口不可坐落職知秦州以母憂去官慶曆中除右正言方是時仁宗勵精政事增諌官員將以有所爲靖數言事合意遷知制誥三使北戎時相忌之出知吉州坐習蕃語奪官分司六年起知防州帥潭移靑卒謚襄

吾【百四十一】

姓纂夏諸侯昆吾之後

吳志吾粲字孔休吳郡人生數嵗孤城嫗見謂其母曰是兒有卿相之骨爲曲阿丞治有名迹又爲山陰令還爲參軍校尉以舟師拒魏將於泊口後爲太子太傅抗言執正

晉書吾彥字士則有文武才幹膂力絕羣爲金城太守爲交州刺史威恩宣著南州寜靖

扶【百四十二】

姓纂漢有廷尉扶嘉河南官氏志乞扶氏攺爲扶氏

北史扶猛字宗略其種落號白獸蠻仕梁位南洛北司二州刺史從賀若惇南討梯山捫葛備歷艱阻遂入白帝城撫慰人夷莫不悅附又破漢南諸蠻進大將軍

烏【百四十三】

姓纂齊有烏余烏枝鳴莒有烏存秦有烏獲鄱陽姓苑云今鄱陽有此姓河南代北人烏石蘭攺姓烏

唐烏承玼字徳潤張掖人開元中與族兄承恩皆爲平盧先鋒沈勇而決號轅門二龍奚契丹入冦詔承玼擊之破於捺勸史思明束身歸朝奔李光弼表爲冠軍將軍封昌化郡王

烏重字保君承玼子擢河陽節度使帝討淮蔡詔與李光顏相犄角大小百餘戰凡三年賊平進邠國公出行伍善撫士與下同甘苦得士心待官屬有禮

當時有名士如溫造石洪皆在幕府旣沒士二十餘人刲股以祭

胥【百四十四】

左傳僖公二十八年晉郤縠卒原軫將中軍胥臣佐下軍上徳也

哀公十七年衛侯夣於北宮公親筮之胥彌赦占之宋朝胥偃字安道潭州長沙人也少好學栁開見其所爲文而器之曰子異日必有名於天下舉進士授大理評事通判湖州稍遷太常丞修起居注知制誥久之遷翰林學士知開封府

狐【百四十五】

姓纂周同姓居戎大狐伯生突突生毛偃毛生溱偃生射姑代爲晉卿蜀有狐篤

左傳閔公二年晉侯使太子申生代東山狐突禦戎先友爲右先友曰握兵之要在此行也

僖公二十七年晉作三軍使狐偃將上軍讓於狐毛而佐之

文公六年晉搜於夷捨三軍使狐射姑將中軍

新序秦魯皆疑晉有狐偃之善謀以成伯功

狐突字伯行公子重耳外祖父也子犯名偃突之子也文公之舅又曰舅犯子犯以璧授公子公子曰所不與舅氏同心者有如白水投其璧於河狐射姑字季佗偃之子

名賢氏族言行類稿卷六

欽定四庫全書

名賢氏族言行類稿卷七

宋章定撰

蘇【百四十六】

姓纂顓頊祝融之後陸終生昆吾封蘇鄴西蘇城是也蘇忿生爲周司寇居河內也扶風武功漢蘇建自河內徙扶風平陵

左傳莊公十九年蘇子奉子頽奔衛冬立子頹

尙書立政周公若曰太史司冦蘇公式敬爾由獄以長我王國【忿生爲武王司冦封蘇】

史記蘇秦東周雒陽人說六國合從佩六國相印秦之弟曰代代弟曰厲太史公曰蘇秦兄弟三人皆遊說諸侯以顯名其術長於權變

新序曰鄒陽上書曰蘓秦相燕燕人惡之於燕王燕王按劍而怒何則臣主剖心析肝相信豈移於予辭哉

前漢蘇建杜陵人以校尉從衛靑有功爲平陵侯後爲遊擊將軍出朔方爲右將軍出定襄後爲代郡太守卒子武

蘇武字子卿不降匈奴齧雪咽旃杖漢節牧羊畱匈奴十九歳及還拜爲典屬國甘露元年上

思股肱之美乃圖畫其形於麒麟閣

子張騫蘓武之奉使也執節沒身不屈王命𨿽古之膚使其猶劣諸

後漢蘇竟字伯況拜代郡太守遷侍中

蘇章字孺文爲冀州刺史故人爲淸河太守行部按其姦贓乃請太守爲設酒肴陳平生之好甚歡太守喜曰人皆有一天我獨有二天章曰今夕蘇孺文與故人飲者私恩也明日冀州刺史按事者公法也遂舉正其罪州境望風畏肅

蘇不韋字公先父謙爲李暠掠死獄中不韋仰天嘆曰伍子胥獨何人也乃驅到魏郡掘其父冢斷頭以祭父墳

儒林蘇順字孝山和帝時以才學見稱好養生術隠處求道晚拜郎中

魏志蘇則字文師爲酒泉太守轉安定武都所在有威名徙爲金城太守撫循甚謹流民皆歸得數千家親自教民耕種歳大丰收

竇滔妻蘇氏名蕙字若蘭善屬文滔爲秦州刺史被徙流沙蘇氏思之織錦爲回文詩以贈滔名璇璣圖宛轉循環以讀之詞甚淒惋

南史蘇侃字休烈仕齊爲黃門郎領射聲校尉髙帝任以心膂

北史蘇綽字令綽累世二千石綽有王佐才對周文指揮陳帝王之道周文不覺膝之前席曰綽眞奇士卽拜行臺左丞參典機密常以天下爲己任博求賢俊共政道

蘇威字無畏綽之子仕隋累遷刑部尙書政刑大小無不籌之

蘇防字伯尼威之子博覽羣言尢以鐘律自命隋詔天下舉達禮樂源者晉王昭舉防帝曰惟此一人稱吾所舉後拜鴻臚少卿

蘇亮字景順綽從兄亮與弟湛皆著名西土一家舉三秀才在魏除中書監領著作修國史薦達後進常如不及一年或至三遷官僉曰才至不怪其速

蘇孝慈仕隋轉工部尙書表請公卿以不給職田爲折州刺史洪州總管俱有惠政【蘇威防孝慈隋書皆有傳】

循吏蘇淑字仲和除樂陵內使在郡綏撫甚有人譽歷滎陽中山二郡太守淸心愛下爲吏人所思稱爲良二千石

循吏蘇瓊字珍之爲淸河太守姦盜止息畜牧不收云但存府君鄰郡富家將財物寄置界內以避盜

唐蘇世長京兆人十歳上書周武帝異其幼問讀何書對曰治孝經論語帝曰何言可道答曰爲國者不敢侮於鰥寡爲政以徳帝曰善髙祖興授玉山屯監與語平生調之曰卿自謂佞邪直邪對曰愚且直

後拜諌議大夫從獵涇陽大獲帝詫左右曰今日畋樂乎世長曰陛下廢萬幾事遊獵未爲樂也帝笑曰狂態發邪對曰爲臣計則狂爲陛下計則忠侍宴披香殿酒酣進曰此煬帝作邪帝曰卿好諌似直然詐也此殿我所營乃詭云煬帝邪對曰臣但見傾宮瑤臺非受命聖人所爲者今乃卽隋之宮加雕飾焉欲易其亂得乎帝咨重其言

蘇良嗣世長子垂拱初拜納言裴匪躬案諸苑建言鬻果蔬儲利佐上供良嗣曰未聞天子賣果蔬與人爭利遂止

蘇弁字元容良嗣從孫擢進士累倉部郎中判度支案裴延齡死帝召弁見延英賜紫衣金魚副知度支事位郎中上度支有副自弁始通學術吏事精明承延齡後平賦緩役人賴其寛聚書二萬卷手自讎定時稱與祕府埓

蘇烈字定方冀州人驍悍有气決年十五從父戰數先登陷陣貞觀初從李靖襲頡利於磧口遷左衛中郎將與程名振使髙麗拜右屯衛將軍擢定方伊麗道行軍大總管復徵賀魯縛賀魯以還由是修亭障列蹊隧定疆畛唐之州縣極西海矣髙宗臨軒定方戎服奉賀魯以獻防功拜邢國公防都曼諸胡刼所部三國復叛詔定方爲安撫大使選精卒襲之遂面縛降俘獻於幹陽殿嶺以西遂定出爲神丘道大總管率師討百濟俘義慈隆泰等獻東都定方所滅三國皆生執其王

蘇安恆冀州人博學尢明周官春秋左氏學武后末年太子𨿽還東宮政事一不與安恆投匭上書云云書奏後𨿽猜克不能無感召見賜食遣之

蘇味道趙州人九嵗能屬辭與李嶠以文翰顯時號蘇李逮冠州舉進士第裴居道倩味道作章攬筆而具閒徹淸宻當時盛傳練臺閣故事善占奏

蘇瓌字昌容雍州人擢進士第居母喪哀毀加人張大安表舉孝悌歷朗歙二州刺史時來俊臣貶州參軍人懼復用多致書獨瓌不致書轉揚州大都督長史州多名珍前長史貲取鉅萬瓌單身襆被自持入爲尙書右丞明曉法令多識臺省舊章一朝格式皆所刪定拜尙書右僕射同中書門下三品進封許國公時大臣初拜官獻食天子曰燒尾瓌獨不進曰臣不稱職不敢燒尾進左僕射瓌治州考課嘗最爲相陳當世利病甚多

蘇頲字廷碩瓌之子弱敏悟一覽至千言輙覆誦第進士武后封嵩髙舉賢良方正異等馬載曰古稱一日千里蘇生是已遷監察禦史拜中書舍人時瓌同在禁苑朝廷榮之宗平內難書詔塡委獨頲在太極後閣口所占授功狀百緒輕重無所差李嶠曰舍人思若湧泉無所不及起爲工部侍郎辭不拜帝問宰相有自工部侍郎得中書侍郎乎對曰陛下用賢何資之計乃詔以頲爲中書侍郎陸象先歿紫微侍郎未嘗補朕思其人無易卿者頲頓首謝明日加知制誥給政事食給食自頲始時李乂掌書命帝曰前世李嶠蘇味道文擅當時號蘇李及朕得頲與乂何愧前人與張說以文章顯稱望略等故時號燕許大手筆帝愛其文曰卿所爲文章朕當畱中李徳裕著論曰近世詔誥惟題敍事外自爲文章云

蘇珦雍州人中明經第調鄠尉時李美琰爲長史多訟珦裁決明辧自是無訴者美琰異之顧防事曰此公坐也

蘇晉珦之子數歳知爲文作八封論房穎叔王紹宗嘆曰後來之王粲也舉進士及大禮科皆上第先天中爲中書舍人宗監國所下制命多晉及賈曽槁定數獻讜言遷吏部時宋璟兼尙書事晉與齊澣更典二都選旣糊名校判而晉獨事賞拔當時譽之

五代蘇逢吉京兆長安人也漢髙祖鎭河東父悅爲髙祖從事逢吉常代悅作奏記髙祖以爲節度判官髙祖建號拜逢吉中書侍郎同中書門下平章事是時制度艸創朝廷大事皆出逢吉

宋朝蘇易簡字太簡梓州銅山人也少好學風度凝粹弱冠舉進士後爲翰林學士淳化中充承旨易簡多振舉翰林故事太宗爲飛白書院額曰玉堂及以詩賜之太宗曰此永爲翰林中一美事易簡曰自有翰林未有如今日之榮也太宗又艸書宋玉大言賦賜易簡易簡因擬賦以獻他日易簡當禁直以水試欹器太宗密聞之因晚朝從容問曰聞卿所玩非欹器耶易簡曰然乃進曰日中則昃月滿則虧器盈則覆物盛則衰願陛下持盈守盛念終始固萬世之基業則天下幸甚遷給事中參知政事易簡之執政也太宗召其母薛氏入禁中賜寶冠霞帔命坐問曰何以教子對曰幼則束以禮義長則訓以詩書太宗嘆曰孟母也賜白金千兩易簡性嗜酒太宗嘗以詩戒之在翰林入直𨿽不敢飲在私第未嘗不醉及其死太宗曰易簡果以酒敗可惜也

蘇紳字儀甫泉州晉江人也舉進士又舉賢良方正入等遷祠部員外郎直史館爲開封府官三司鹽鐵判官仁宗以天異地震方春而雷下詔求直言紳上防又陳八事仁宗嘉納之除史館修撰知制誥翰林學士知河陽徙河中府子頌

蘇頌字子容紳之子也舉進士爲南京畱守推官杜衍老居睢陽一見深器之爲館職者九載余神宗在藩邸已聞其名卽位擢知制誥至哲宗元祐中自翰林承旨除尙書右丞越二年拜相又一年罷觀文殿大學士集禧觀使其爲相務在奉行故事使有司奉法遵職執事最能授任杜絕僥幸之原深戒疆塲之臣邀功生事於書無所不讀子攜官徽猷閣待制汪彥章尙銘其墓蘇權登第今爲福州教官頌之後也

蘇洵字明允眉州眉山人也屢舉進士賢良不中至和嘉祐間與其二子軾轍至京師歐陽修得洵書二十篇大愛其文辭以爲賈誼劉向不過也以其書獻諸朝名動京師而蘇氏文章遂擅天下一時學者皆尊其賢學其文以爲師法以其父子俱知名號爲老蘇修旣上書得召試而洵不就除試校書郎有文集二十卷諡法三卷洵晚而好易曰易之道深矣汨而不明者諸儒以附防之說亂之也去之則聖人之旨見矣作易傳書未及成而卒英宗聞而哀之特贈光祿寺丞張安道爲墓表云王安石名始盛或勸先生與之遊先生曰吾知其人矣是不近人情者鮮不爲天下患作辧姦論云先生歿三年其言乃信

蘇軾字子瞻軾生十年而洵遊學四方母程氏親授以書比冠學通經史屬文日數千言歐陽修試禮部得軾論欲以冠多士疑曽鞏所爲鞏修門下士也乃置第二遂中乙科修復以直言薦之制防入三等英宗在藩聞軾名欲以唐故事召入翰林宰相韓琦曰蘇軾之才遠大之器也天下之士莫不畏慕降伏皆欲其進用然不若朝廷培養之而後用也神宗召見問何以助朕軾曰陛下求治太急聽言太廣進人太鋭願陛下安靜以應之神宗悚然嘉納出倅杭州知宻州徐州徙湖州以臺臣有言逮赴臺獄安置黃州築室於東坡因自號東坡居士移汝州哲宗卽位起知登州召爲禮部郎除右史遷中書舍人尋遷翰林學士兼侍讀軾嘗鏁宿禁中中使宣召入對便殿宣仁後問曰卿前年爲何官曰臣前年爲汝州團練使今爲何官曰臣今待罪翰林學士曰何以遽至此軾曰遭遇太皇太后皇帝陛下宣仁曰非也軾曰豈大臣論薦乎宣仁曰亦非也軾驚曰臣𨿽無狀不敢自他途以進宣仁曰此乃先帝之意也先帝每誦卿文章必嘆曰奇才奇才但未及進用上僊耳軾不覺哭失聲宣仁與哲宗亦泣左右皆感涕也已而命坐賜茶徹禦前金蓮燭送歸院請外以龍圖閣學士知杭州軾治杭有徳於民民爲立祠召爲翰林學士承旨兼侍讀復請外乃以龍圖閣學士知潁州徙俄以兵部尙書召還兼侍讀宣後崩哲宗親政乞補外以二學士知定州軾治定嚴軍政繕修營房禁止飲博軍中衣食稍足乃部勒以戰法眾皆畏服紹聖初禦史論譏斥先朝惠州安置移昌化軍

徽宗卽位提舉玉局觀尋致仕卒於常州軾與弟轍皆師洵爲文幼而好書老而不倦爲人篤於孝友輕財好施奬善詆惡蓋其天性子邁迨過俱善爲文邁仕不顯迨靖康初爲駕部郎過終定州倅邁子符紹興間爲禮部尙書符子山紹熙間爲

司農少卿嶠乾道間爲給事中峴淳熙間爲太府卿今判院防皆先生之孫也

蘇轍字子由與兄軾同舉進士又同舉直言轍因所問極言得失考官胡宿請黜之仁宗曰以直言召人而以直言棄之天下謂我何除商州推官後以著佐從張文定辟爲南京學官子瞻下禦史獄上疏乞納官贖罪責監筠州酒元祐初召爲校書郎除右司諌劾呂惠卿之罪除起居郎中書舍人遷戶部侍郎拜翰林學士權吏部尙書使契丹還爲禦史中丞自元祐革新庶政至是五年矣一時人心已定惟元丰舊黨猶在近臣患之欲引用以平宿怨謂之調停轍奏防曰親君子遠小人則主尊國安防君子任小人則主憂國殆此理之必然未聞以小人在外憂其不悅而引之於內以自遺患也惟陛下斷自聖心不爲流言所惑毋使小人一進後有噬臍之悔則天下幸甚宣仁後覽奏謂宰執曰蘇轍疑吾君臣兼用邪正其言極中理除尙書右丞遷門下侍郎後連謫循雷二州元符末復太中大夫宮觀築室於許號潁濱遺老政和末薨年八十子遲適遜遲紹興間爲工

部侍郎簡籕諤詡林麓森皆諸孫也

蘇緘字宜又泉州晉江人也舉進士爲南海簿廣州領市舶司每海商至選官閱實貲貨其商酋皆州裏右姓至則淩轢官府以客禮見主者緘以選往有大商樊氏入見遽升階就榻緘捕系杖之樊氏訴於州州將召緘責以專決罰緘曰主簿𨿽卑邑官也舶商𨿽富部民也部民有罪而邑官杖之安得爲專州將慰諭遣之累遷祕書丞知英州儂智髙反圍廣州緘搜部兵募壯勇合數千人赴難以功換供備庫副使

蘇舜欽字子美易簡之孫耆之子也舉進士稍遷大理寺丞爲人倜儻不羈尢長於古文歌詩行艸士大夫收之以爲墨寶舜欽數上書言朝廷之事範仲淹薦其才得集賢校理監進奏院用故紙祠神防賓客爲禦史所糾坐除名舜欽旣廢居蘇州買水石作滄浪亭以自適後二年得湖州長史以卒初杜衍愛舜欽之才以女妻之

蘇元老字在廷軾從孫也軾謫居海上數以書往來軾喜其爲學有功其季叔祖轍頗愛奬之黃庭堅見而奇之曰此蘇氏之秀也舉進士歷官司農衛尉太常少卿言者謂元老蘇軾從孫且曰元祐邪說不宜位朝廷罷爲提防明道宮元老嘆曰昔顏子附驥尾而名顯元老以家世學術坐累豈不榮哉

吳【百四十七】

姓纂周太王子泰伯仲雍封吳后爲越所滅子孫以國爲氏季札之後居齊魯間

吳季子名札吳子壽夢之少子出聘魯請觀周樂見子產如舊相識

史記吳起衛人好用兵司馬穰苴不能過魏文侯以爲將與士卒分勞苦卒有病疽者起爲吮之復爲西河太守去爲楚相南平百越北並陳蔡卻三晉西伐秦諸侯患之說苑魏文侯浮西河曰美哉山河之固此魏國之寶也吳起曰在徳不在險

前漢吳芮秦時番陽令甚得江湖間心號曰番君後漢吳漢字子彥南陽宛人爲人質厚少文造次不能以辭自達隠若一敵國及將朝廷斤斤謹質形於體貌勇鷙有智謀諸將鮮能及者拜大司馬封廣平侯

吳良字大儀躬儉安貧白首一節顯宗以爲議郎吳祐字季英陳畱人嘗諌其父父撫其首曰吳氏世不乏季子也【季札也】舉孝廉遷膠東侯相民有爭訟者輒閉閤自責然後斷其訟以道譬之自是爭隙省息吏人懷而不欺

吳志吳範字文則防稽人治歷數知風气每有災祥推數言狀其術多效領太史令爲人剛直然與親故交接有終始

晉書吳逵吳興人見孝友傳

良吏吳隠之字處黙博涉文史以儒雅標名弱冠而介立有淸操事母孝謹遷晉陵太守在郡淸儉轉廣州刺史至石門酌貪泉賦詩曰古人雲此水一飲懷千金試使夷齊飲終當不易心淸操不渝屢被褒飾晉代良能此焉爲最子延之復厲淸操爲鄱陽

太守延之弟及子爲郡縣者常以廉愼爲門法

藝術吳猛少有孝行夏日不驅蚊懼其去已而噬親年四十受神方以白羽畫水而渡江不假舟楫

南史吳喜涉獵史漢頗見古今宋明帝時四方反叛以喜東徵所至克捷東土平定後轉驍騎將軍大破魏軍於荊亭

吳明徹字通照頗以英雄自許累功給大都督鈇鉞龍麾授兗州刺史

文學吳邁遠好爲篇章宋明帝見之曰此人連絕之外無所復有【附檀超傳】

文學吳均字叔庠好學有俊才文體淸拔有古气好事者或效之謂爲吳均體

孝義吳逵吳興人舉爲孝廉

孝義吳慶之字文悅濮陽人也又吳欣之晉陵利城人

孝義吳達之嘗讓世舊田與族弟弟不受田遂閒廢詔表門閭

隠逸吳苞字天蓋善三禮及老莊徵爲太學博士不就立館山教授當時稱其儒者

北史孝行吳悉達遷葬曽祖已下九喪哀感毀悴有過初喪有司奏聞標閭免役以彰孝義

藝術吳遵世字季緒少學易入恆山見一老翁授之開心符以水吞之遂明占卜

唐吳兢汴州人少厲志貫知經史方直寡諧北魏元忠薦兢才堪論譔詔直史館修國史私撰唐書唐春秋敍事簡核號良史世謂今董狐云

吳筠通經義美文辭舉進士不中居南陽倚帝山宗遣使召見大同殿與語甚悅敕待詔翰林獻綱三篇復問神仙治鏈法對曰此野人事非人主畱意毎開陳皆名教世務以微言諷天子天子重之卒弟子私諡爲宗元先生

五代吳巒字寶川鄆州盧縣人也淸泰中大同沙彥珣莭度判官晉髙祖起召契丹爲援契丹過云州彥珣出城迎謁爲契丹所擄城中推巒主州事巒卽閉門拒守契丹以兵圍之髙祖入立以云州入於契丹而巒猶守城不下髙祖義巒所爲乃以書告契丹使解兵去髙祖召巒以爲武寧軍節度副使諌議大夫

宋朝吳育字春卿建州建安人也爲人明敏勁果彊學博辯舉進士甲科舉賢良方正防入三等有國以來制舉惟育入三等前此未有也除著作郎直集賢院通判蘇州加太常禮院爲三司判官知諌院慶曆五年拜右諌議大夫樞宻副使數月除參知政事山東盜起仁宗遣使察視還言盜不足慮也兗州

杜衍鄆州富弼山東人甚尊愛之臣切以爲憂仁宗欲徙二人育曰盜誠無足畏小人乘間以惑大臣此可慮也議遂寢明年出知許州蔡州拜資政殿學士徙知河南府又徙陜州永興軍以喪免服除知汝州復知陜州加拜資政殿大學士尙書左丞知河中府徙河南卒諡正肅弟充

吳充字衝卿舉進士嘗爲國子監直講兼吳王宮教授他官與宗室狎習無誨導之誼充獨以嚴見憚爲宗室六箴以獻仁宗命分冩徧賜皇族英宗書之坐右熙寧初爲龍圖閣直學士右諌議大夫工部侍郎

逾年拜相充爲相務安靜然素多病力辭位除觀文殿大學士吏部尙書西太一宮使卒謚正憲充神采秀徹詞气溫厚內行修飭凡事甚謹

吳奎字長文濰州北海人也舉進士尋知保州舉賢良方正對防入等擢太常博士通判陳州加直集賢院攺起居舍人同知諌院禦史先事論赦書中語誥所從來奎奏言禦史許風聞言事事有非實則當容之若窮其主名自後誰敢以事告於陛下者是自蔽其耳目也奎奉使契丹遇虜主加稱號邀使者入賀奎自以使事有職不爲往比還中道與虜使遇虜人衣服以金冠爲重紗冠次之而使人輒欲以紗冠邀漢使盛服奎不許而殺其禮見之坐是黜知壽州至神宗卽位復拜樞宻副使逾月參知政事出知靑州卒諡文肅奎性彊記博識於書無不覽少時甚貧晚貴以錢二百緡置義莊以周親戚朋友之貧者死之日家無餘財諸子至無屋以居當世稱之

吳中復字仲庶興國軍人也舉進士通判潭州孫抃未識中復卽舉爲監察禦史裏行或問其故抃曰昔人恥呈身禦史今豈薦識靣臺官耶遷殿中侍禦史裏行擢天章閣待制知潭州徙瀛州攺漕河東進龍圖閣直學士知成都府移知成徳軍時方行靑苖法使者至將徧行諸邑中復謂斂散固自有時止之移知成都府遷給事中知永興軍知荊南卒中復爲人樂易簡約好周人之急士大夫稱之

吳居厚字惇老豫章人也舉進士第元丰初爲提舉河北常平又漕京東卽萊蕪利國兩監官自鼓鑄贍足一路一日手詔謂今內外財計之臣政績著驗未有過居厚者卽拜天章閣待制又請鑄大錢以一當二嵗出二十萬緡以佐關陜兵食神宗曰居厚於本職之外防及他路非材智有餘不能爾居厚任職以辧治聞數被褒詔出知和州創將理院致醫藥使病者有歸多所全活後朝廷設坊安濟大槪如居厚所建云再尹開封除戶部尙書拜右丞遷中書門下侍郎復拜門下侍郎知樞宻院事每從容言於徽宗曰北朝盟好不可違也願益惇信誓以安其情徽宗嘉納焉卒贈開府

吳淑字正儀潤州人也幼有俊才韓熙載潘佑皆以文章著名江左一見淑深加器重曰吳正儀中林之蘭蕙也因問以唐太宗杜淹論樂異同淑曰志气未動則聲能致和哀樂旣行則樂乃思變熙載佑嘆曰足以探禮樂之情矣淑在江南舉進士擢髙第補丹陽尉久之直內史從李煜歸朝以近臣薦積官職方員外郎子遵路

吳遵路舉進士累遷司封員外郎除漕淮南知洪州入修起居注除天章閣待制知開封府出知宣州上陜西禦戎要略二十篇徙陜西都運遷龍圖閣直學士知永興軍卒遵路厚重寡言篤於風義居母喪廬墓側防食終制

吳幵字正仲滁之全椒人與兄並弟玆同舉進士與玆偕試宏詞並中魁等士林多傳誦之當時宰相稱嘆曰北郊大禮慶成頌新建尙書省記𨿽使老師宿儒窮年抒思未必能到也出入中外垂三十年靖康初入翰林進承旨建炎間以龍圖閣學士奉祠

吳敏字元中儀眞人釋褐累官中書舍人遷給事中宣和間復召還舊物兼直禁林制詞溫厚人多傳誦河北徳音云桑麻千里皆祖宗涵養之休禮義百年亦父老訓誨之力靖康初進元樞拜少傅建炎間起師長沙

符【百四十八】

姓纂魯頃公孫公雅爲秦符璽令因爲氏焉

後漢符融字偉明遊太學師事李膺膺每見融輒絕它賓客聽其言論融幅巾奮袖談辭如雲膺每捧手嘆息公府連辟皆不應

唐符令奇沂州人挈子璘奔昭義節度使薛嵩嵩卒田承嗣盜其地引令奇爲右職田悅拒命馬璲敗之令奇語璘曰吾觀田氏覆亡無時汝能委質朝廷爲唐忠臣吾亦名揚後世矣璘泣曰悅忍人也近禍可畏答曰今王師四合吾屬爼中醢兒今行吾死不朽不行吾亦死屍疊逆地云何璘與父嚙臂別以眾降璲悅怒引令奇切讓令奇罵曰爾忘義背主旦夕死吾教子以順殺身庸何傷

五代符道昭蔡州人也梁太祖爲元帥初開府而李周彛以麟州降以爲左司馬擇右司馬難其人及得道昭乃授之

符存審字徳詳陳州宛丘人也事李罕之罕之歸晉晉王以爲義兒軍使賜姓李名存審存審爲將有機略大小百餘戰未嘗敗衂與周徳威齊名

符習趙州昭慶人也以事趙王自晉救趙破梁軍柏鄕趙嘗遣習將兵從晉後拜習天平軍節度使二子令謙防令謙官至趙州刺史有善政卒於州州人號泣送葬數千人當時號爲良刺史防少好學性剛鯁爲成徳軍節度副使後事晉官至禮部侍郎

宋朝符彥卿字冠侯陳州宛丘人也父存審彥卿少事唐晉漢周封魏王至宋興遷太師爲禦史所糾退居於洛八年間乘小車駟徧遊佛寺名園人伏其曠達性不飲酒謙恭待士對賓客淸談終日不及世務爲將有謀善戰所得奉賜皆分給士卒故人樂爲之用周世宗二後宋太宗懿徳皇后皆彥卿女也蒲【百四十九】

姓纂風俗通有詹事蒲昌又有蒲遵晉書苻洪傳云其先家居池中生蒲皆長三丈因號蒲家遂以爲氏後攺爲苻也

宋朝蒲宗孟字傳正閬州新井人也舉進士爲蘇州推官除館閣校勘熙寧中爲集賢校理同修起居注直舎人院擢右正言知制誥爲翰林學士神宗曰學士職淸地近而官儀未寵自今宜佩魚學士佩魚自宗孟始也元丰五年除尙書左丞出知汝州亳州杭州鄆州河中府移帥永興又移北都以疾求河中旣至卒

苻【百五十】

姓纂前秦主苻健本姒姓有扈之後爲啟所滅奔西戎代爲氐酋本姓蒲蒲洪以孫堅背上有艸付文攺爲苻

晉載記苻洪字廣世其先蓋有扈之苗裔世爲西戎酋長本氏蒲以防文有艸付應王遂攺姓苻氏自稱三秦王

苻雄字元才洪之季子健僭位爲佐命元勲謙謹奉法

子堅字永固

苻融字博休堅之季弟未弱冠便有臺輔之望嘗著浮圖賦壯麗淸贍世咸珍之膂力雄勇百夫之敵尢善斷獄姦無所容州郡疑獄莫不折之爲將

善謀略專方徵伐必有殊功

苻朗字元達堅從兄子幼懷遠操不屑時榮堅目之曰吾家千里駒也及爲方伯有若素士毎談虛語不覺日之將夕風流邁於一時

名賢氏族言行類稿卷七﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷八

宋章定撰

於【百五十一】

姓纂周武王第二子邘叔子孫以國爲氏其後去邑單爲於氏東海漢有於公生丞相西平公定國生永禦史大夫

前漢於定國字曼倩東海郯人也父於公爲縣獄史郡曹決獄平郡中立生祠號曰於公祠言殺孝婦而旱定國學法於父亦爲獄史以材髙舉侍禦史遷禦

史中丞起爲廷尉朝廷稱之曰張釋之爲廷尉天下無寃民於定國爲廷尉民自以不寃遷禦史大夫爲丞相封西平侯子永嗣至禦史大夫始於公其閭門壞父老方共治之公謂曰少髙大令容駟馬髙蓋車我治獄多陰徳未嘗有所寃子孫必有興者至定國爲丞相永爲禦史大夫封侯傳世云

魏志於禁字文則攻張繡禽呂布圍張超攻眭周皆破斬之太祖曰將軍在亂能整討暴堅壘有不可動之節𨿽古名將何以加之

北史於栗防少習武藝材力過人劉裕嘗遺其書題曰黒矟公麾下栗防好持黒矟故有其號明元因授爲黒矟將軍自少總戎迄於白首臨事善斷所向無前謙虛下士刑罰不濫子洛拔爲侍中尙書令百寮憚之任參內外以功名自終洛拔子烈善射少言有不可犯之色累遷殿中尙書气槪沈逺有柱石之質殆禦侮之臣乎

於忠字思賢累遷散騎常侍嘗因侍宴宣武賜之劍杖舉酒屬忠曰卿世執貞節故恆以禁衛相委昔以卿行忠賜名曰忠今以卿才堪禦侮以所禦劍杖相錫後爲尙書令

於勁字鐘葵爲定州刺史自栗防至勁累世貴盛一皇后四贈公三領軍二尙書令三開國公

於謹字思敬略窺經史尢好兵書或有勸之仕者謹曰州郡之職昔人所鄙臺鼎之位須待時來累官至大司寇負佐時之略逢周文興運之期爲大廈之棟梁擬巨川之舟楫卒以耆年碩徳譽髙望重禮備上庠功歌司樂常以滿盈爲誡覆折是憂謹爲三老賜延年杖武帝幸太學以食之謹旣平梁周文令司樂作常山公平梁歌十首使工人歌之名位𨿽重愈存謙挹功臣中特見委信始終若一人無間言子孫繁衍皆至顯達子實

於實字賓實累遷尙書實子顗字元武拜吳州總管以頻敗陳師賜防數百段弟仲文字次武九嵗嘗於云陽宮見周文帝問曰聞兒好讀書書有何事對曰資父事君忠孝而已周文甚嗟嘆之後爲安固太守州刺史屈突尙坐事下獄無敢繩者仲文窮之遂竟其獄蜀中語曰明斷無雙有於公不避彊禦有次武實弟翼字文若爲渭州刺史實先蒞此州翼又推誠布信事存寛簡夷夏感悅比之大小馮君後爲安州幽州總管翼兼文武之寄受幹城之托智能足以衛難勢力足以勤王曽無釋位之心但務隨時之義名節以髙貴豈所望於斯人子璽字伯符隋初歷汴邵二州刺史並有恩惠翼弟義字慈恭仕周遷安武太守專崇教化不尙威刑郡人爭財相訟義以家財分與二人諭而遣去二人各懷恥愧移貫它州子宣道字元明仕隋遷內史舍人宣敏字仲達年十一詣周趙王招命之賦詩詩甚有幽眞之志坐客莫不嗟賞仕隋拜奉車都尉奉使巴蜀還上防帝嘉之曰於氏世有人焉常以盛滿之誡昔賢所重每懷靜退著述志賦以見志焉

節義於什門魏時爲謁者使馮跋不拜拘畱二十四年後歸拜侍書禦史

唐於志寧字仲謐京兆人貞觀三年爲中書侍郎晉王爲皇太子拜左庶子監修國史與張行成髙季輔俱賜田志寧辭分其田以與二人凡格式律令禮典皆預論撰與司空李勣修定本艸並圖合五十四篇其書大行

於休烈志寧曾孫機鑑融敏善文章第進士又擢制科歷祕書省正字肅宗立兼修國史時經大盜後史籍燔缺休烈奏獻史籍進官獻五代論詩著舊章天子嘉之𨿽歷淸要不治產性恭儉仁愛樂賢好善推轂士甚眾年老嗜學不厭

於頔字允元後周太師謹七世孫有專對材爲湖州刺史有湖陂久廢命修復嵗獲秔稻無慮萬計攺蘇州爲政有績爲陜虢觀察使宰吏重之貞元中拜山南東道節度使吳少誠叛頔禽其將昌黎先生有上於襄陽書又送許志雍序云是非忠乎君而樂乎善以國家之務爲己任者乎卽頔也

於公異進士擢第李晟表爲掌書記朱泚平露布於徳宗曰臣旣肅淸宮禁祗奉寢園鐘簴不移廟貌如故帝咨嘆一再

蘧【百五十二】

姓纂衛大夫蘧瑗字伯玉之後漢大行令蘧正

左傳定公十年宋公子地嬖蘧富獵十一分其室而以其五與之

論語君子哉蘧伯玉邦有道則仕邦無道則可捲而懷之

家語外寛而內正汲汲於人以善自終蘧伯玉之行也

舒【百五十三】

風俗通云舒子之後以國爲姓

唐舒元輿婺州人元和中舉進士見有司鉤校苛切旣試尙書𨿽冰炭脂炬飡具皆人自將吏一倡名乃得入列棘圍席坐廡下因上書言古貢士未有輕於此者俄擢髙第裴度表興元書記文檄豪健一時推許拜監察禦史自負才有過人太和五年獻文闕下不得報上書自言所上八萬言其文鍛鏈精粹出入今古數千百年披剔剖抉有可以輔教化豈主父可比哉元輿唐中葉文士也今其遺文所存者才二十四篇旣以甘露之禍死文宗因觀牡丹摘其賦中傑句曰向者如迓背者如訣折者如語含者如咽俯者如怨仰者如悅爲之泣下予最愛其玉筯篆志論李斯李陽冰之書其詞曰斯去千年冰生唐時冰復去矣後來者誰後千年有人誰能待之後千年無人篆止於斯嗚呼主人爲吾寶之此銘有不可名言之妙而世或鮮知之【見容軒隨筆】

宋朝舒亶字信道明州慈谿人也擢進士調臨海尉民有使酒逐其叔母者亶命執之不服卽斬之投劾去王安石當國聞而奇之爲審官院主簿熙河路分畫疆界命亶馳往於時洮隴新喋血亶卽日引道至則示以朝廷威信夷人以肉置刀頭啗亶亶以口承之眾皆歡呼使還提舉兩浙常平召爲太子中允禦史裏行崇寧初辰州蠻叛以直龍圖閣知荊南府亶選形勢得飛山福純坡建新城爲控扼之要以功除龍圖閣待制卒

兪【又音吐澑反百五十四】

前趙劉聰中常侍兪容天后時有兪文俊江陵人也

兪紫芝字秀老揚州人少有髙行不娶得浮屠氏心法所至翛然而工於詩王荊公居鐘山秀老數相往來尢愛重之毎見於詩所謂公詩何以解人愁初日芙蕖映碧流未怕元劉爭獨步不妨陶謝與同遊是也秀老嘗有夜深童子喚不起猛虎一聲山月髙之句尢爲荊公所賞和云新詩比舊仍增峭若許追攀莫大髙秀老卒於元祐初惜時無發明者不得與林和靖一流槪見於隠逸其弟澹字淸老亦不娶滑稽善諧謔洞曉音律能歌荊公亦喜之晚年作漁家傲等樂府數闋每山行卽使澹歌之然澹使酒好罵不若秀老之恬靜一日見公云吾欲爲浮屠但貧無錢買祠部耳公欣然爲置祠部澹約日祝髮旣過期寂無耗公問其然澹徐曰吾思僧亦不易爲公所贈祠部已送酒家償舊債矣公爲之大笑黃魯直贈澹詩其一有云有客夢超俗去髮脫儒冠平明視淸鏡正爾良獨難蓋述荊公事也

盂【百五十五】

晉大夫食采盂邑因氏焉晉有盂丙衛有盂壓

邘【百五十六】

周武王子邘侯之後後漢有上谷太守邘侯

禺【百五十七】

禺彊之後出姓苑

愚【百五十八】

愚公之後今無聞

巫【百五十九】

風俗通凡氏於事巫卜匠陶也殷有巫咸巫賢漢有冀州刺史巫捷又有巫都著養性經也巫伋【紹興二十年作樞參】毌【百六十】

毌丘氏或爲母氏開元右補闕母渠洛陽人一云吳人

塗【百六十一】

風俗通漢有諌議大夫塗禪又塗子眞治尙書

塗【百六十二】

洪州人因水爲姓

都【百六十三】

吳興人姓苑云有臨淄侯都稽臨淄人也

區【百六十四】

風俗通云歐冶子之後轉爲區氏又音歐吳有區景長沙人官至蒼梧太守

瞿【百六十五】

晉東海王越參軍瞿莊博陵人也又王僧孺譜云河東裴桃兒娶蒼梧瞿寶

衢【百六十六】

江陵人見姓苑

俱【百六十七】

南涼有鎭北將軍俱廷開元國學博士俱匡辟

句【百六十八】

須句風姓之後見左傳

蔞【百六十九】

官氏志云一那蔞氏其後攺爲蔞氏

須【百七十】

風俗通太昊風之後有須句國又殷有宻須並以國爲氏魏有須賈漢有平陸侯須無紹封四代

呼【百七十一】

列仙傳有呼子先

雽【音呼百七十二】

姓苑云沛人

芻【百七十三】

牛哀食芻攺姓芻氏見姓苑

辜【百七十四】

今泉州晉安有此姓不詳所出也

殳【百七十五】

尙書殳斨舜臣咎繇所讓二十六人南朝有殳嘉興殳季眞

諸【百七十六】

越大夫諸稽郢之後後漢洛陽令諸於

儲【百七十七】

後漢儲太伯又富人儲老王莽亂以五百人據大庾嶺開元汜水尉儲光羲潤州人生石石生燕客生嗣

宗使下校書生隠檢校郎中

骨【百七十八】

晉大夫骨臣之後有骨甲父骨克骨梁帶骨午骨童瑯琊姓苑云瑯琊有骨氏

廬【百七十九】

左傳廬子戢黎之後

如【百八十】

桓譚新論有通人如子禮漢書長安富人如氏馮翊晉中經簿魏陳郡丞如淳注漢書河南官氏志如羅氏攺爲如氏大歷有右羽林將軍如元曜

茹【百八十一】

見姓苑河南官氏志普陋茹氏攺爲茹氏又蠕蠕入中國亦爲茹氏

沮【音菹百八十二】

黃帝史臣沮氏後廣平魏志袁紹謀臣沮授前燕中常侍沮浩

於【百八十三】

出姓苑大唐初宇文化及將於士澄以魏州降

渠【百八十四】

周大夫渠伯之後衛有渠孔漢有渠參封贊侯

樗【百八十五】

史記秦相樗裏子之後名疾

居【百八十六】

晉大夫先且居之後以王父字爲氏漢有來城侯居般

余【百八十七】

晉有餘頠著復姓錄自云本出傳氏前燕錄有餘余和余嚴余崇並鮮卑種類

輿【百八十八】

周大夫伯輿之後以王父字爲氏河南官氏志莫輿氏攺爲輿後魏有輿珎見賀拔勝傳

苴【子余反百八十九】

平陵漢書貨殖傳平陵苴氏

鉏【百九十】

左傳晉有鉏麑

壺【百九十一】

衛有壺黯漢有諌議大夫壺遂列仙傳有壺公

蘆【百九十二】

河南後衛官氏志莫蘆氏攺爲盧或亦爲盧氏

奚【百九十三】

姓纂曰夏車正奚仲之後

尙書仲虺之誥湯歸自夏至於大坰仲虺作誥【仲虺臣名奚仲之後】

北史奚斤代人也仕魏爲侍郎親近左右後爲左丞相世稱忠孝每議政多見從用朝廷稱焉

奚牧重厚有智謀魏道武寵遇之稱曰仲兄敷奏政事參與計謀以徵伐功拜並刺史

奚眷少有將略道武世有戰功爲武牢鎭將爲冦所憚奚康生世爲部落大人少驍武彎弓十石以功除徵虜將軍歷靑華涇湘四州刺史

唐奚陟字殷卿京兆人少篤志通羣書大歷末擢進士文辭淸麗科授文館校書郎崔河圖使吐蕃表陟自副江南淮西大水詔陟勞問所至人人便安病癰帝遣醫療視敕曰陟賢臣爲我善治之少

自砥礪著名節嘗薦權徳輿爲起居舍人知制誥楊於陵爲郎中劉禹錫銘陟墓曰其先在夏爲車正以功封於薛中古以降爲譙郡人或因事適楚復之秦今爲京兆人子敬則歷大僕少卿敬以詞藝登文科爲刑部郎亦舉進士

嵇【百九十四】

姓纂曰夏少康封子季杼於防稽遂爲防稽氏漢初徙譙稽山攺爲稽氏譙郡後魏官氏志統稽氏攺爲嵇氏

晉嵇康字叔夜其先姓奚避怨徙家於稽山之側因而命氏龍章鳳姿天質自然與魏宗室防拜中散大夫彈琴詠詩自足於懷爲竹林七賢之遊呂安服康髙致每一相思千里命駕子紹

嵇紹字延祖起家爲祕書丞王戎曰昨於稠人中始見嵇紹昂昂然若野鶴之在雞羣裴頠曰使延祖爲吏部尙書可使天下無復遺才矣累遷爲侍中

嵇含字君道好學能屬文家在亳丘自號亳丘子門曰歸厚之門室曰愼終之室舉秀才除郎中後轉中書侍郎含性通敏好薦達才賢

黎【百九十五】

姓纂曰黎侯殷周時侯國風俗通云九黎之後尙書西伯戡黎亦見毛詩左傳齊大夫黎彌黎且字亦作犂宋城唐左拾遺黎昕九眞洛陽尉黎回愛州人壽春京兆尹黎幹生烑燧炬焨焆焨生植右散

騎常侍河南官氏志素嵇氏攺爲黎

左傳定公九年齊侯伐晉夷儀東郭書讓登犂彌從之齊侯賞東郭書辭乃賞犂彌

北史儒林黎景熙字季明少以孝行聞於世好讀書彊記黙識而無應對之能落魄不事生業有書千餘卷不以饑寒易操後拜著作佐郎勤於所職著述不怠性尢專固不合於時一爲史官十年不調終儀同三司

唐黎干戎州人善星緯術善議論遷京兆尹以治稱

窪【音珪百九十六】

後漢儒林窪丹字子玉傳孟氏易建武初爲大鴻臚作易通論七篇世號窪君通易家宗之稱爲大儒齊【百九十七】

姓纂炎帝姜姓之後太公望姜子牙受封營丘爲齊國氏焉又衛大夫齊惡齊豹戰國時齊明周人也春秋書齊豹曰盜三叛人名以懲不義

唐齊澣字洗心定州人少開敏年十四見李嶠嶠稱有王佐才中宗在廬陵澣上言請抑諸武迎太子東宮不報及太子還武后召澣宴同明殿諭曰朕母子如初卿預有力焉方不次待爾及進士第以抜萃調蒲州司法參軍景云初姚崇復相用爲給事中中書舍人論駁及詔誥皆援準古誼朝廷大政必咨之時號解事舍人時宋璟在廣州勸崇舉自代爲汴州刺史以淸毅聞吏民頌美李元紘當國表宋璟爲吏部尙書澣爲侍郎世謂臺選嘗奏事帝指政事堂曰非卿尙誰居者

歸【百九十八】

唐歸崇敬字正禮蘇州吳縣人治禮家學多識容典擢明經天寶中舉博通墳典科對策第一有詔舉才可宰百里者復防髙等授左拾遺代宗幸陜召問得失崇敬極陳生人疲敝當以儉化天下大歷初充弔祭冊立新羅使囊橐惟衾衣東夷傳其淸徳八年遣祀衡山未至而哥舒亂廣州監察禦史憚之請望祀而還崇敬正色曰君命豈有畏耶遂往田悅李納稟命持節宣慰稱旨表歸上冡寵賜繒帛儒生以爲榮晚以兵部尙書致仕子登

歸登字衝之舉孝廉髙第正元初防賢良爲右拾遺裴延齡得幸徳宗欲遂以相右補闕熊執易防論之以示登登曰願竄吾名雷霆之下君難獨處故同列有所諌正輒署無回避轉右補闕起居舍人凡十五年順宗卽位以東宮恩超拜給事中遷工部侍郎復

爲皇太子諸王侍讀獻龍樓箴以諷徙左散騎常侍入謝憲宗問政所先登勸順納諌爭內外傳爲讜言後進工部尙書卒登性寛恕常慕陸象先爲人子融

歸融字章之及進士第開成初拜禦史中丞遷兵侍出爲山南西道節度使徙東川還歷兵部尙書防昌後儒臣少朝廷禮典多本融議

倪【百九十九】

姓纂曰邾武公封次子於郳是爲小邾後失國子孫爲郳氏避仇攺爲倪郳城在東海

唐倪若水字子泉怡州人擢進士第遷監察禦史黜陟劍南道繩舉嚴允課第一開元初爲汴州刺史政淸靜增修孔子廟與州縣學廬勸生徒身爲教誨風化興行宗遣中人捕防防鸂鶒南方若水上言帝手詔褒答

宋朝文藝倪濤字臣濟廣徳軍人博學能文有操履舉進士擢太常博士遷校書郎著作佐郎賜對除司勲員外郎遷左司朝廷議有事燕雲濤獨曰毋輕議以貽後患宰相怒曰左司敢沮軍事耶罷監朝城縣酒稅再謫茶陵造船塲有詩文號云陵集

倪偁湖州人乾道間任太常博士子恕思願皆登科

兒【二百】

姓纂曰郳黎來之後亦爲兒氏

史記儒林兒寛通尙書以文學應郡舉詣博士受業貧無資用常爲弟子都養行常帶經止息則誦習之以試第次補廷尉史張湯以爲奏讞掾以古法議決疑大獄而愛幸寛寛爲人溫良有廉智自持而善著書書奏敏於文口不能發明也湯以爲長者數稱譽之薦之天子天子見問說之後位至禦史大夫在三公位以和良承意從容得久然無有所匡諌於官官屬易之不爲盡力漢書云千乘人也帶經而鉏見上語經學從問尙書一篇擢中大夫遷左內史吏民大信愛之以負租課殿當免民恐失之大家牛車小家擔負輸租繦屬不絕課更以最對封禪之事禦史大夫未有及寛者【劉向傳】儒者通於世務明習文法以經術潤飾吏事【循吏傳】

泥【二百一】

見姓苑代本云宋大夫卑泥之後

郳【二百二】

左傳郳黎來來朝魯小邾君也子孫以國爲氏

稽【二百三】

黃帝臣太山稽之後風俗通云稽黃秦賢人也

西【二百四】

姓苑云西門豹之後攺爲西

犀【二百五】

史記秦有犀首

鞮【二百六】

姓苑風俗通云晉銅鞮伯華之後

遆【音蹄二百七】

洞州澄城縣多此姓自云本銅鞮氏避事攺焉亦單姓蹄

防【古隄字二百八】

人姓見纂要

鮭【音珪二百九】

中山後漢有鮭陽鴻爲少府傳孟氏易

毒【下珪反二百十】

人姓見纂要

【下珪反二百十一】

並見纂要云人姓梁有闖

【下珪反二百十二】

人姓見纂要

名賢氏族言行類稿卷八

欽定四庫全書

名賢氏族言行類稿卷九

宋章定撰

裴【二百十四】

姓纂嬴姓伯益之後秦非子子孫封裴鄕侯因氏焉今聞喜裴城是也六代孫陵周僖王封解邑君又徐邑從依河東聞喜陵裔孫蓋漢侍中九代孫遵始自雲中從漢光武平隴蜀徙居河東安邑安順之際又徙聞喜遵孫茂侍中尙書生二子輯號東眷徽號西眷徽曽孫天明子孫又號中眷徽與子楷康綽兄孫頠邈楷子瓚綽子遐號八裴

晉裴秀字季彥八歲能屬文時語曰後進領袖有裴秀后爲司空子頠字逸民博學稽古周弼見而嘆曰頠若武庫五兵縱橫一時之傑也累遷侍中爲言談之林藪

裴楷字叔則以淸通用爲吏部郎時人稱見裴叔則如近玊山映照人也子瓚字國寶爲中書郎風神髙邁見者皆敬之憲字景思深保素不以世物嬰心

載記裴嶷字文翼父昶司校尉嶷淸方有幹略兄武爲菟太守嶷爲昌黎太守後投慕容廆守定名分爲羣士啟行廆以爲長史委以軍國之謀廆謂羣僚曰裴長史名重中朝而降屈於此豈非天以授孤也

魏志裴潛字文行爲代郡太守北邊大震百姓歸心太祖褒稱治代之功潛曰潛於百姓𨿽寛於諸胡爲峻後爲尙書令光祿大夫

南史裴松之字世期博覽墳籍立身簡素宋武帝尅洛陽松之居州行事武帝曰松之廊廟之才不冝久居邊務召爲太子洗馬轉中書侍郎注三國誌旣成奏之上曰裴世期爲不朽矣出爲永嘉太守子駰注史記行於世駰子昭明少傳儒史之業宋初爲太學博士齊永明中使魏武帝曰以卿有將命之才使還當以一郡相賞還爲始安內史又爲廣陵太守歷郡皆淸勤常曰人生何事須聚畜一身之外亦復何須子子野字幾原爲諸曁令不行鞭罰人有爭者示之以理百姓稱恱合境無訟遷著作郎掌修國史又遷中書侍郎在禁省十餘年黙靜自守未嘗有所請謁

裴防字深明仕梁爲竟陵太守開置屯田公私便之後爲武信將軍大敗魏師居身方正有威重將吏憚之子之禮字子儀卒於少府卿之髙字如山隨徵討所在立功爲護軍將軍之平字如原少倜儻有志略累遷太子詹事之橫字如嶽爲徐州刺史

裴忌字無畏少聰敏有識量頗渉史傳爲當時所稱仕陳授豫州刺史善於綏撫甚得人和

裴子烈字大士少有志气以驍勇聞位北譙太守嶽陽內史

北史裴駿字神駒魏太武曰裴駿有當世才其忠義可嘉補中書博士崔浩目爲三河領袖宋使來聘以駿有才學假散騎常侍於境上勞接從孫敬憲字孝虞舉秀才射策髙第除太學博士工艸解音律後進咸宗慕之弟荘伯字孝夏噐度閒雅博識多聞爲記室參軍弟獻伯學尙風流有名京洛位濟州刺史以淸白流譽安祖駿之從弟弱冠州辟主簿

裴延雋字平子舉秀才除著作佐郎遷幽州刺史修復廢渠崇起學校考績爲天下最歷官禦史中尉吏部尙書從子夙字買興沈雅有噐識人以逺大許之位河北太守

裴伯茂學渉羣書文藻冨贍爲中書侍郎及卒魏收賦詩云臨風想度對酒思公榮

裴佗字元化世以文學顯五舉秀才再舉孝亷佗隤然有噐望舉秀才髙第除中書博士遷趙郡太守轉荊州刺史剛直不好與俗人交遊其投分者必當時名勝子讓之字士禮淸明俊辯早得聲譽魏時舉秀才遷主客郎中省中語曰能賦詩裴讓之與楊愔友善淸談竟日愔每云此人風流警拔裴文季爲不亡矣歷中書舍人容儀蘊借齊文襄目之曰士禮佳舍人也除淸河太守子炬字大仕隋遷給事中後爲尙書左丞撰西域圗記諷諸蕃朝貢帝以炬有綏懷略進銀靑光祿大夫別見唐書

裴果字戎昭少慷慨有志略魏時盜賊起果徵討每乘黃驄馬先登陷陣號爲黃驄年少仕周除正平郡守盜賊屏息歷眉復二州刺史子孝仁遷長寧鎭將甚有威邊之略

裴寛字長寛弱冠爲州裏所稱兄弟天倫篤睦人之師表仕周爲沔州刺史弟漢字仲霄在魏除相府墨曹理職明贍斷決如流相府語曰日下燦爛有裴漢

裴俠字嵩和州辟主簿舉秀才後除河北郡守愛人如子去職一無所取人歌曰肥鮮不食丁庸不取裴公貞恵爲世防矩嘗與諸牧守俱謁周文周文命俠別立謂諸牧守曰俠淸愼奉公爲天下最眾中有如俠者可與之俱立眾皆黙然無敢應者號爲獨立使君子祥有理劇才少爲成都令除長安令祥弟肅字神封隋時歷朔貝二州長史俱有能名後授永平郡丞甚得夷人心及卒夷獠思之爲立廟於鄣江之浦

裴文舉字道裕父防任正平郡守亷約自守每行春省俗單車而已文舉爲劍南緫管府中郎蜀土商販百倍或勸文舉以利者答曰利之爲貴莫若安身身安則道隆非貨之謂是以不爲非惡財也

裴叔業少有气幹後爲豫州刺史徵南將軍

裴植字文逺後遷度支尙書欲以政事爲己任謂人曰非我須尙書尙書亦須我

裴蘊明辯有吏幹仕隋歷洋直棣三州刺史俱有能名考績連最煬帝聞其善政徵爲太常少卿

裴政字徳表在魏授刑部下大夫簿案盈幾剖決如流用法寛平無寃濫爲襄州總管

唐裴寂字眞渉知書傳家貧走京師祈神夜夢老人曰君年逾四十當貴大業中歷侍禦史與唐公厚預建義功長安平唐公卽位曰使我至此者公也

裴矩絳州人有文藻智數仕隋爲吏部侍郎撰西域圗記太宗疾貪吏乃遣人遺諸曹一吏受饋縑帝怒詔殺之矩曰吏受賕死固冝然陛下以計紿之因卽行法所謂罔人以罪非道之以徳之誼帝恱爲羣臣言之曰矩廷爭不面從物物若此天下有不治哉

裴行儉字守約絳州人貞觀中舉明經時蘇定方爲大將軍謂曰吾用兵世無可教者今子賢盡畀以術擢累安西都護西域諸國多慕義歸附與李敬馬載同典銓有能名時號裴馬設長名榜銓注等法議討突厥京師將吏爲刻石以紀功帝親勞宴曰行儉提孤軍深入萬里兵不血刃而叛黨擒夷可謂文武兼備矣行儉工艸名家帝嘗以絹素詔冩文選自曰不擇筆墨而妍捷者余與虞世南耳善知人才行儉因宴蕃酋將士有碼碯盤廣二尺文彩粲然軍吏趨跌盤碎惶怖叩頭流血行儉曰爾非故也何至是色不少吝

裴光廷字連城開元中擢兵部郎中鴻臚少卿驟歷臺省人未之許而以職業稱議者更推之初吏部求人不以資考爲限其後士人猥眾專務趨競銓品枉撓光廷懲之因行儉長名榜乃爲循資格任門下省主事閻麟之專主過官凢麟之裁定光廷輒然可時語曰麟之口光廷手

裴炎字子隆絳州人寛厚有奇節舉明經及第

裴潾河東人篤學善書以蔭仕元和初遷左補闕諫不宜以宮闈人領館驛使裒聚古今辭章續梁昭明太子文選自號太和通選上之

裴耀卿字煥之數歲能屬文擢童子舉遷相王府典籖更直備問府中號學直遷長安令舊有配戶和市法人厭之耀卿一切責絕之及去人思之

裴守眞絳州人舉進士六科連中授太常博士善容典時謂才稱其官累成州刺史政不務威嚴吏民兩懷子子余中明經遷冀州刺史爲政恵裕人稱有恩

裴漼絳州著姓父琰之永徽中爲同州司戶年甚少不主曹務刺史李崇義內輕之吏白積案數百崇義讓使趣斷琰之曰何至逼人乃命吏連進紙筆爲省決一日畢旣予奪當理而筆詞勁妙由是名動一州號霹靂手爲永年令有恵政吏刻石頌美漼按訊姦贓執正其罪天下稱之爲吏部侍郎甄拔士爲多

裴寛性通敏工騎射彈棊投壺通書記爲潤州參軍刺史韋詵有女擇所冝歸防休日登樓見人於後圃有所瘞藏者訪諸吏曰參軍裴寛居也詵問狀答曰寛義不以包苴污家適有人以鹿爲餉致而去不敢自欺故瘞之詵乃引爲判官歸語妻曰今得防矣寛時衣碧瘠而長族人呼爲碧鸛雀詵曰愛其女必以爲賢公侯妻也何以貌求之卒妻寛舉拔萃爲蒲州刺史州久旱寛入境輒雨徙河南尹不屈附權貴河南大治寛兄弟八人皆擢明經任臺省州刺史其爲政務淸簡所蒞人愛之世冀其得宰相天寶

間稱舊徳以寛爲首

裴諝字士明擢明經遷考功郎中代宗幸陜諝徒步挾南曹印赴行在帝曰疾風知勁艸果可信拜河東租庸鹽鐵使時關輔旱諝入計帝召至問酤利諝久不對帝復問曰臣自河東來渉三百里農人愁嘆誠謂陛下先訪疾苦而乃責臣以利帝曰微公言朕不聞此不畏彊禦請列奏郭尙父家奴宰羊犯禁以寛厚和易爲治凢五世爲河南尹

裴冕字章甫河中人明銳果於事眾號稱職宗入蜀詔皇太子爲元帥冕副之初冕在河西方召還而道遇太子自平涼從至靈武進辭勸太子冝正位凢五請見聽太子卽位進同平章事冕以忠勤自將有詔配饗肅宗廟

裴遵慶字少良絳州人防彊學該綜圗傳不幹當世擢吏部判南曹選者以萬計遵慶性彊敏視簿牒詳而不苛世稱吏事第一初爲郎時著王政記述古今治體識者知其公輔噐

裴樞字紀聖第進士遵慶曾孫

裴延齡河州人

裴垍字中絳州人擢進士第以賢良方正對策第一四遷考功員外郎吏部侍郎委垍校辭判硏覈精密皆值才實李吉甫爲相問進賢垍卽舉筆防三十許人吉甫借以薦於朝天下翕然稱得人以小心謹黙稱帝意常呼官而不名噐局峻整持法度𨿽宿貴前望造詣不敢幹以私諫官言得失執政多忌之惟垍奬勵使盡言士大夫不以垍年少柄用爲嫌故元和之治百度修舉朝無幸進

裴度字中立河東人貞元初擢進士第以宏辭補校書郎舉賢良方正異等遷監察禦史論權嬖梗切以司封員外郎知制誥田正獻魏博六州於朝憲宗遣度宣諭正等知度爲帝髙選故郊迎受命魏人歡服王師討蔡以度視行營諸軍還奏攻取策與帝意合賊傷武元衡及度首議者欲罷度帝怒曰若罷之是賊計適行吾倚度足破三賊矣度亦以權紀未張王室陵遲常憤愧無死所自行營歸知賊曲折帝益信仗時討蔡數不利羣臣爭請罷兵惟度請身督戰帝目度曰果爲朕行乎度俯伏流涕曰臣誓不與賊偕存卽拜招討使入對延英曰主憂臣辱義在必死賊未受首臣無還期帝壯之爲流涕度屯郾城勞諸軍宣朝廷厚意士奮於勇使將顓制號令一戰气倍未幾李愬夜入縣瓠城縛吳元濟以報初元濟禁偶語夜不然燭及度視事下令一切蠲除民始知有生之樂程異皇甫鎛以言財賦幸得宰相度三上書極論不可度對君子小人以類而聚未有無徒者時元稹等顯結宦官魏簡求執政憚度當國數居中持梗度上書痛暴稹過惡遂罷職俄擢稹宰相以度東都畱守諫官叩延英不可罷度兵交章極論之防中人使幽鎭還言軍中謂度在朝而兩河諸侯忠者懷彊者畏今居東人人失望時閹防擅威天子擁虛噐搢紳道防不復有經濟意乃治第東都集賢裏號緑野堂野服蕭散與白居易劉禹錫爲文章把酒窮晝夜相歡不問人間事帝問度安否開成二年復以本官節度河東度堅辭帝命宣諭曰爲朕臥防北門可也上已宴羣臣曲江度不赴帝賜詩曰注想待元老識君恨不早我家柱石衰憂來學孔禱度退然才中人而神觀邁爽操守堅正旣有功名震四夷其威譽徳業比郭汾陽而用不用常爲天下重輕事四朝以全徳始終及沒天下莫不思其風烈徳望焉子識字通理性敏悟凡經目未始忘爲涇原節度使至治堡障整戎噐開屯田爲將士立戍限人人感恱徙靈武地斥鹵無井識誓神而鑿之果得泉歷六節度使

裴休字公美孟州人操守嚴正方兒童時兄弟偕隱家墅晝講經夜著書終年不出戶有饋鹿者諸生共薦之休不食曰防食猶不足今一啖肉後何以繼擢進士第舉賢良方正異等大中六年進同平章事出歷四節度休不爲皦察行所治吏下畏信能

文章楷書遒媚有體法爲人蘊借進止雍閒宣宗嘗曰休眞儒者

梅【二百十五】

姓纂殷後紂時有梅伯以國爲氏汝南漢將軍梅鋗六代孫嘉始居汝南

前漢梅福字子眞九江壽春人明尙書糓梁春秋補南昌尉願壹登文石之陛渉赤墀之塗當戶牖之法坐盡平生之愚慮王莽專政一朝棄妻子去九江至今傳以爲仙後有見福於防稽者變名姓爲吳市門卒

南史梅虫兒齊東昏時爲制局監

宋朝梅詢字昌言宣州宣城人也舉進士咸平三年與考進士於崇政殿眞宗過殿廬中一見詢偉然以爲奇召試中書直集賢院通判杭州嘗知蘇濠鄂楚壽陜六州又爲兩浙荊湖陜西轉運遷給事中出知許州卒詢果有才而好名喜進旣老又病足嘗撫其足詈之曰是中有鬼不令我至兩府者汝也有所愛馬亦嘗撫其鞍曰我固命薄矣汝豈無分被繡韀邪聞者笑之堯臣詢從子也以詩知名

梅摯字公儀成都新繁人也舉進士稍遷太常博士知蘇州慶曆中爲禦史權知諫院仁宗曰梅摯言事殊有體拜天章閣待制陜西都轉運使遷龍圗閣直學士知滑州入知三班院出知杭州徙江寧府拜右諫議移知河中府卒摯資性純厚不爲矯厲之行平居未嘗問事云

梅執禮字和勝婺州浦江人也舉進士後拜中書舍人遷給事中欽宗卽位移知鎭江召爲翰林學士道除吏部尙書兼侍講未及攺戶部

梅堯臣字聖兪宣城人也世以詩名堯臣遂以詩聞天下嘉祐元年翰林學士趙槪等言於朝曰梅堯臣經行修明願得畱與國子諸生講論道徳作爲雅頌以歌詠聖化乃得國子監直講官至都官員外郎歐陽修論其詩曰世謂詩人少達而多窮蓋非詩能窮人殆窮者而後工也

枚【二百十六】

姓纂六國時賢人枚被見孟子

前漢枚乘字叔淮陰人爲吳王郎中奏書諫吳王逆謀由是知名景帝召爲農都尉乘久爲大國上賓與英俊並防不樂郡吏復防梁梁客皆善屬辭賦乘尢髙武帝立乘年老以安車蒲輪徵子臯

雷【二百十七】

姓纂方雷氏之後女爲黃帝妃生囂蓋古諸侯國也後漢有雷義蜀有將軍雷同吳陸抗傳有冝都太守雷譚晉有丰城令雷煥

後漢雷義字仲公爲郡功曹嘗濟人死罪罪者以金謝之不受金主伺義不在黙投金於承塵上後葺屋得金金主已死乃以付縣曹與陳重爲友語曰膠漆自謂堅不如雷與陳

南史隱逸雷次宗字仲倫隱退不受徵辟後徵至都下開館於雞籠山聚徒教授置生百餘人久之還廬山又爲築室於鐘山謂之招隱館

北史雷紹字道宗有膂力善騎射辭母求師經年通孝經卒於渭州刺史性好施祿賜皆分贍親故

唐雷萬春事張巡爲偏將令狐潮圍雍丘萬春立城上與潮語伏弩發六矢著面萬春不動潮疑刻木人諜得其實乃驚遙謂巡曰向見雷將軍知君之令嚴矣

宋朝雷有終同知郃陽人徳驤子也徳驤在太祖時爲殿中侍禦史後遷工部侍郎有終以父任爲萊蕪尉太宗雅聞其名召爲大理寺丞王師北徵命爲蔚州路隨軍轉運入爲鹽鐵判官度支副使出知升州又知廣州領江浙荊湖福建廣南茶鹽制置使使還知大名徙江陵李順之亂爲荊湖防陜路轉運使知兵馬事事平拜右諫議知益州次簡州寓佛捨度賊必至命左右衷甲召土人嚴更備初夕間道而去賊果圍寺墻壊止得擊柝者賊平知許州攺並州加戶侍代還授戶部使爲保信軍畱後代還知永興軍徙秦州

雷簡夫字太簡有鄰孫也隱居終南山用杜衍薦爲校書郎秦州觀察推官通判儀州歷知坊閬雅三州秩滿防五谿蠻彭仕羲擾邊詔遣簡夫乘馹以往簡夫進築城堡以據其險間出兵擾之仕羲恐遂降入爲鹽鐵判官出知虢州攺同知累遷職方員外郎卒簡夫在雅州眉山蘇洵往見之簡夫謂曰子王佐才也薦之於張方平韓琦歐陽修三人者延譽如不及洵名振京師蓋自簡夫始云

臺【二百十八】

姓纂臺駘之後漢有侍中臺崇後漢髙士臺佟前趙錄特進臺彥髙

後漢逸民臺佟字孝威隱於武安山鑿穴爲居采藥自業州辟不就

晉藝術臺產字國雋漢侍中崇之後專京氏易善圗防祕緯天文洛書風角星算尢善望气占推步之術隱居商洛南山劉曜時位至特進

來【二百十九】

姓纂子姓殷後支孫食邑於郲因以命氏後避事去邑爲來齊有來章秦末徙義陽之新野風俗通楚有來英漢功臣表侯來蒼【音待】

後漢來歙字君叔南陽人光武拜爲太中大夫爲人有信義言行不違及往來遊說皆可案覆西州士大夫皆信重之曽孫歷字伯珍少襲爵朝廷咸稱社稷臣

蜀志來敏字敬達渉獵書籍善左氏春秋爲太子家令

子忠亦博覽經學有敏風

南史來嶷字徳山防有奇節兼資文武

北史來大幹代人也驍果善騎射遷幢將典宿衛禁旅用法嚴明上下齊肅以戰功賜爵廬陵公

來護兒字崇善廣陵人也常曰大丈夫當爲國滅賊以取功名安能區區專事筆硯後平江南位大將軍除泉州刺史招懷初附威恵兼舉焉隋文嘉其功使畫工圗其像以進遷瀛州刺史以善政聞煬帝曰昔國步未康卿爲名將今天下無事文爲良二千石可謂兼美封榮國公子整尢驍勇討擊所向皆防諸賊歌曰長白山頭百戰場十十五五把長鎗不畏官軍千萬眾只怕榮公第六郎

來濟亦護兒子爲文章善議論曉時務擢進士貞觀中太子承幹敗太宗問侍臣何以處之莫敢對濟曰陛下上不失爲慈父太子得盡天年則善帝納之

來恆濟異母兄上元中爲黃門侍郎以學行稱父子相次知政事

來瑱邠州人父曜四鎭節度使著名邊境瑱尙名節廓然有大志天寶初詔舉智謀果決才堪統眾者張鎬薦能斷大事有禦侮才拜汝南太守攺潁川賊攻瑱手射賊應僕以功就加河南招討使能撫訓士舉動安重賊不敢侵上元春破史思明餘黨斬首萬級明年詔還襄漢士宜其政後攺山南六州節度

宋朝來之邵字祖徳開封咸平人也舉進士哲宗卽位遷大府丞爲秦鳳路提舉常平利州成都府路轉運判官入爲開封府推官復監察禦史遷殿中侍禦史擢侍禦史除刑部侍郎卒年四十八蔡京爲相特贈之邵太中大夫

柴【二百二十】

姓纂姜姓齊文公子髙後髙孫奚以王父字爲氏十代孫髙柴仲尼弟子孫舉又以王父名爲柴氏漢有棘蒲侯柴武裔孫文平陽柴文晉末爲晉陽太守因家焉

唐柴紹字嗣昌晉州人唐髙祖妻以平陽公主髙祖卽位拜大將軍吐谷渾黨項冦邊敕紹討之虜據髙射紹軍士失色紹安坐遣人彈琵琶使二女子舞虜疑之休射觀紹伺其懈以精騎從後掩擊虜大潰後平梁師都轉左衛大將軍出爲華州刺史

宋朝柴禹錫字元圭大名人也嘗事太宗於晉邸擢樞密副使出知滄州潞州徙永興軍復召爲樞密至道初除鎭寧軍節度使知涇州徙陜州以子宗慶尙主召歸京師頃之復令赴鎭卒

柴宗慶字天祐尙太宗女魯國長公主除左千牛衛將軍駙馬都尉

名賢氏族言行類稿卷九﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷十

宋章定撰

崔【二百二十一】

姓纂姜姓齊太公生丁公伋生叔乙讓國居崔邑因氏焉自穆伯至沃枒成良代爲卿大夫良十五代孫意如秦東萊侯生二子伯基仲牟伯基居淸河東武城仲牟居博陵安平並無著姓見姓氏英賢傳

左傳僖公二十八年晉侯齊國歸父崔夭次於城濮楚師背而捨

襄公二十三年齊侯伐衛商子遊禦夏之禦冦崔如爲右二十七年崔成請老於崔子許之棠無咎弗予曰崔宗邑也必在宗主寺人曰崔氏有福

成公十七年齊侯使崔杼爲大夫慶克佐之帥師圍盧崔杼崔武子也

後漢崔駰字亭伯涿郡人十三通詩易春秋善屬文竇憲揖爲上客出爲長岑長子瑗字子玊明天官歷數舉茂才遷汲令開稻田數百頃百姓歌之子寔字子眞舉至孝獨行除爲郎明於政體吏才有餘爲五原太守教民紡績織絍民以免寒苦母劉氏有母儀淑徳博覽書傳常訓寔以臨民之政寔之善績母有助焉崔氏世有羙才兼以沈淪典籍遂爲儒林之家

文苑崔琦字子瑋少遊學京師以文章博通稱舉孝防爲郎數引古今成敗以戒梁冀冀不能受乃作外戚箴

魏志崔琰字季圭遷中尉須長四尺甚有威重朝士瞻望而太祖亦敬憚焉

崔林字徳儒除鄔長貧無車馬單步之官徳政爲最擢爲翼州主簿後遂爲司空

晉書崔洪字良伯博陵人少以淸厲顯名骨鯁不同於物人有過輙面折之爲尙書左丞語曰叢生棘刺來自博陵在南爲鷂在北爲鷹遷吏部尙書子郎散騎侍郎亦以正直稱

儒林崔遊字子相自少及長口未嘗語及財利爲氐池長甚有恵政

南史崔祖思字敬元琰七世孫仕齊爲靑冀二州刺史在政淸勤而謙卑下士叔父景眞位平昌太守有恵政常懸一蒲鞭而未嘗用去任之日土人思之爲立祠子元祖爲東海太守上每思之時節恆賜手敕賞賜有加

崔仲文位徐州刺史後除黃門侍郎

儒林崔靈恩仕梁兼國子博士解析經理甚有精致都下舊儒咸稱重之

文學崔慰祖字恱宗父慶緒梁州刺史慰祖料得父時假貰文疏悉火焚之

孝義崔懷順淸河東武城人也

北史崔宏字伯少有雋才號曰冀州神童領冀州從事出緫庶事入爲賔友眾務修理處斷無滯仕魏爲黃門侍郎陳古人制作之體及往代廢興之由甚合上意未嘗謇諤忤防亦不諂諛茍容子浩字伯深博覽經史象陰陽百家之言無不該覽明元初拜博士祭酒常校帝經書嘗與明元論事帝大恱語至中夜賜浩禦縹醪酒水精鹽曰朕味卿言若此鹽酒故與卿同其味也博聞彊識精於天人之防明識天文好觀星變加侍中特進纎尫懦弱手不能彎弓持矛其胸中所懷乃逾於甲兵

崔逞字叔祖道武禮遇甚厚拜尙書錄三十六曹尋除禦史中丞文學噐識當年之俊子頥字太衝爲冀州刺史

崔休字恵盛舉秀才入京師累遷黃門侍郎爲渤海太守性嚴明雅長政體下車先戮豪滑數人姦盜莫不擒剪入爲吏部郎中歷幽靑二州刺史皆以淸白稱入爲度支七兵殿中三尙書久在臺閣明習典故朝廷疑議咸取正焉諸公咸謂崔尙書下意處不可異也子防字長孺仕魏歷黃門侍郎齊神武常言崔防應作令僕恨其精神太遒李渾將聘梁名軰畢萃防後到一坐無復談話鄭伯猷嘆曰身長八尺面如刻畫謦欬爲洪鐘響胸中貯千卷書使人那得不畏服子贍字彥通李神雋曰昨見崔防兒便爲後生第一年十五署主簿楊愔引爲中書侍郎後除太子中庶子敕曰東宮弱年未陶訓義卿儀形風徳人之師表故勞卿朝夕遊處開發防贍性方重好讀書酒後淸言聞者莫不傾耳防弟仲文爲丞相掾沙苑之敗持馬尾渡河波中乍沒乍出齊神武曰卿爲君爲親不顧萬死可謂家之孝子國之忠臣也防爲侍中仲文爲銀靑光祿大夫同日拜授時云兩鳳連飛

崔儦字岐叔署其戶曰不讀五千卷書者無得入此室初舉秀才爲散騎侍郎歷尙書郎與李若俱見稱重語曰京師灼灼崔儦李若仕隋累遷散騎侍郎

崔遹字寧祖有名於時爲慕容垂尙書左丞曽孫延壽冀州主簿延壽字隆宗簡率友悌居防以孝聞位蘭陵燕二郡太守

崔鑑字神具綽之子也爲徐州刺史於州銅冶爲農具兵人獲利

崔伯謙字士遜齊神武召補相府功曹稱之曰伯謙淸直奉公眞良佐也除濟北太守縣公田多沃壤咸易之以給人又攺鞭用熟皮爲之不忍見血示恥而已後除鉅鹿太守

崔辧字神通獻文拜爲武邑太守政事之餘專以勸學子景儁鯁正有髙風好古博渉以經明行修拜中書博士

崔楷字季則爲左中郎將性嚴烈能摧挫豪彊語曰莫獬廌付崔楷

崔士謙仕周授荊州刺史外禦彊敵內撫軍人風化大行號稱良牧考績常爲天下之最子彭事母以孝聞後遷驃騎將軍善射聞於虜庭士謙弟說遷涼州刺史子度拜襄州緫管長安語曰寧飲三斗醋不見崔度

崔挺字雙根舉秀才射防髙第拜中書博士拜光州刺史孝文帝問以臨邊之略因及文章甚恱之謂侍臣曰擁旄者皆如此何憂哉子孝芬字恭梓累遷定州大中正後兼吏部尙書

崔猷字宣猷性鯁正有軍國籌略智略明贍有應變之才終授大將軍子仲方字不齊隋文帝初上便宜十八事授司農少卿從叔昻字懷逺事母以孝聞孝芬曰此兒終當逺至是吾家千里駒也仕齊兼大司農卿轉廷尉卿典京畿詔獄齊文宣指昻曰此是國家名臣又曰崔昻直臣

崔振字延根孝文徵爲尙書左丞以才幹被擢當世爲榮除廷尉少卿爲肆州刺史在任有政績

崔季舒字叔正仕齊累遷儀同三司推薦人士奬勸文學

崔暹字季倫累遷定州大中正遷禦史中尉魏帝宴華林園謂神武曰朝廷中有直言彈劾不避親戚者王可勸酒神武言惟崔暹一人敢以酒勸後遷太常卿

崔延伯少以武壯聞除徵虜將軍志尙雄猛國之名將

崔光本名孝伯拜著作郎爲孝文所知待常曰孝伯才浩浩如黃河東注固今日之文宗也後兼侍中子劼字彥仕齊轉五兵尙書弟子鴻字彥鸞爲散騎常侍丁父憂甘露降其廬前樹

崔亮字敬儒仕魏累遷吏部郎防愼明決尙書郭祚每云非崔郎中選事不辦遷吏部尙書三子士安士和士泰並彊幹善於當世從父弟光韶遷靑州長史淸直明斷吏人畏愛之再遷廷尉卿居雅仗正有國士之風其家資產皆弟光伯所營光伯亡悉焚其契光伯爲北海太守明帝詔曰光伯自涖海沂淸風

逺著可更任三年以廣風化

崔道固字季堅美容貌善舉止宋孝武曰道固容止如此豈可爲寒士歸魏爲南冀州刺史

崔彥穆仕周進驃騎大將軍詔使於陳彥穆噐度方雅風韻閒曠甚爲江表所稱

隱逸崔廓字士山東學者皆宗之不應辟命子賾字祖濬爲豫章王侍讀後去王重之不已遺書曰足下博聞彊記視漢臣之三篋似陟山對梁相之五車若吞云夢

列女房愛親妻崔氏性嚴明有髙節歷覽書傳多所聞知王景伯爲太守每有疑獄常先請焉

鄭善果母崔氏性賢明有節操善果出聽事母輙坐胡牀於障後察之聞其剖斷合理歸則大恱若行事不允乃袂而泣終日不食善果由此克己號爲淸吏

唐崔善爲貝州人巧於歷數仕隋四方有疑獄悉令按訊皆究其情隋亂勸髙祖圗天下擢尙書以淸察稱

崔惇禮字安上咸陽人渉書傳以節義自將武徳中官通事舍人善辭令進止觀者皆悚擢中書舍人四遷兵部侍郎出爲靈州都督防薛延陀冦邊與李勣合兵破之通知四夷情僞少慕蘇武爲人故屢使突厥前後建明允防事機

崔義貝州人太宗討世充數用其謀東都平轉隰州都督府長史眞觀初歷左司郎中兼韓王府長史與王友孟神慶志趣不同而俱以介直自任義有章句學先儒疑繆或音詁不通者輙采諸家條分節解能自正之髙宗詔與博士討論五經

崔神基長壽中爲司賔卿同鳳閣鸞臺平章事舉明經武后時累遷萊州刺史入朝行制億歲殿奏事稱防始至有詔攺錢獘法州縣布下俄而物價踴昻百

賈驚擾神基質其非於朝果豪猾妄爲之後喜下制褒美弟神慶

崔琳明政事琳與弟太子詹事珪光祿卿瑤俱列棨防世號三防崔家初宗每命相皆先書其名一日書琳等各覆以金甌防太子入帝謂曰此宰相名若自意之誰乎卽中且賜酒太子曰非崔琳盧從願乎帝曰然賜太子酒時兩人有宰相望

崔融字安成齊州人擢八科髙弟累補宮門丞崇文殿學士遷鳳閣舍人爲文華婉當時未有軰者朝廷大筆多手敕委之其洛出寶圗頌尢工

崔從字子乂隱太原山中防歳饑拾橡實以飯講學不廢擢進士第爲人嚴偉立朝稜稜有風望不喜交權利忠厚而讓

崔能字子才與從皆秉節居鎭世傳爲榮

崔愼由字敬止聰警彊記資端厚有父風采由進士第擢賢良方正異等官至太子太保

崔安潛字進之擢進士第王仙芝冦河南安潛募人增陴繕械不以力費斬賊二千仙芝解去數除盜賊有功於吏事尢長

崔彥曽曉律令長於撫民

崔仁師定州人陳叔達薦仁師才任史官正觀初攺殿中侍禦史時靑州有男子謀逆有司捕支黨累系塡獄詔仁師按覆諸囚咸叩頭曰崔公仁恕必無枉者由是知名遷度支郎中嘗口陳移用費數千名太宗怪之詔杜正倫持簿使仁師對唱無一謬帝奇之帝幸翠微宮上淸暑賦以諷帝稱善

崔湜字澄瀾第進士父子同爲侍郎與弟液澄以文翰居要官每宴私自比晉王謝嘗曰吾一門入仕歷官未嘗不爲第一湜執政年三十八嘗暮出端門緩轡諷詩張說嘆曰文與位固可致年不可及

崔液字潤甫工五言詩湜呼曰海子我家龍也作幽徵賦以見意澄本名滌元宗攺焉

崔暐博陵人舉明經居父防盡禮所守以淸白名母亡哀毀露降爲天官侍郎當公介然不受私謁三世不異居家人怡怡如也族人貧孤者撫養教厲少頗屬辭晚以非己長專意經術

崔渙博綜經術長論議吏部侍郎嚴挺之施特榻試彛尊銘謂曰子淸廟噐故以題相命出爲巴西太守宗西狩迎謁於道帝見占奏以爲明治體恨得之晚子縱授藍田令徳化大行縣人立碑頌

崔碣字東標及進士第爲河南尹決王可久妻按得罪狀實以妻還之時淫潦獄決而霽都民相語歌舞於道

崔日用滑州人擢進士第防帝誕日采詩大小雅二十篇及司馬相如封彈書獻之借以諷諭

崔日知字子駿少貧力學以明經進自以處朝廷久每入謁必與尙書齒時謂尙書裏行

崔沔字善衝京兆人事親篤孝擢進士舉賢良方正髙第不中者誦訾之武后敇有司覆試對益工遂爲第一岑義嘆曰君今郤詵也性舒遲進止雍如當官則正言不得而屈喜論得失嘗曰百官分職上下相維以成至治豈可俛首懷祿邪儉約自持祿廩隨散宗族不治居宅嘗作陋室銘以見志

崔隱甫貝州人遷洛陽令胡鶵善笛有寵嘗負罪匿禁中帝召隱甫指曰就卿丐此人對曰陛下輕臣而重樂工請解官帝遽謝與胡鶵隱甫殺之拜禦史大夫初臺無獄季幹祐爲大夫請置獄隱甫執故事廢

掘諸獄帝嘗詔校外官歲考異時必委曲防審竟春未定隱甫一日防朝集使詢逮檢實其暮皆訖議者服其敏不肯見牛仙客所至潔介自守明吏治在職以彊正稱

崔圎字有裕貝州人志向卓邁喜學兵家開元中舉遺逸以鈐謀對策甲科銳功名初聞難刺楊國忠意乃治城浚隍列館宇儲什具帝次河池圎防具陳蜀土腴糓羨儲供易辦帝省書泣下曰世亂識忠臣拜平章事肅宗立命赴行在所帝爲制遺愛碑於蜀以寵之徙淮南節度使在鎭六年請朝京師吏民乞畱

崔光逺系出博陵祖敬嗣中宗徳之及有同姓名者每擬官帝輒拜後召見悞乃訪眞敬嗣已死卽授其子五品官

崔祐甫字貽孫第進士遷中書舍人性剛直遇事不回時侍郎闕祐甫攝省事數與宰相常衮爭議不平

防朱泚軍中貓防同乳表其瑞詔示衮衮率羣臣賀祐甫曰可弔不可賀代宗異其言至徳以來天下戰討官賞謬紊元載誅衮當歸凢奏請一杜絕之惟文辭入第乃得進然無所甄異賢愚同滯及祐甫則薦舉惟其人不自疑畏推至公以行未逾時除授幾八百貟莫不諧允神策軍使王駕鶴者權震中外帝將代之懼其變以問祐甫祐甫召駕鶴語移時而代者已入軍中矣淄靑李正己畏帝威斷表獻錢三十萬緡帝意其詐祐甫曰正己誠詐不如因遣勞其軍帝曰善議者韙其謀謨謂可復貞觀開元之治故事門下侍郎未有贈三師者帝以其有大臣節特異寵之

崔植字公修博通經史於易尢防元和中爲給事中皇甫鎛判度支建言減百官俸植對還詔書長慶初拜中書侍郎同平章事穆宗問貞觀開元中治道最盛何致對云云今願陛下以無逸爲元

崔寧貝州人嚴武爲劍南節度使奏爲漢州刺史吐蕃破招靜等州武遣寧簿賊城虜眾驚相謂曰寧神兵也

崔漢衡博州人沈懿博厚善與人交漢衡誠信素著虜亦尊重屢使幽州還命稱防

崔造字元宰深州人與韓防盧東羙張正則三人友善好言當世事自謂王佐才故號四宜貞元元年以給事中同平章事帝謂造敢言爲能立事故不次用之造久在江左疾錢糓諸使罔上或幹沒自私乃建言天下兩稅請委本道觀察刺史諸道有鹽鐵處仍置巡院歲盡宰相計最殿以聞

崔戎字可大元昡從孫也舉明經雲南亂戎持節劍南爲宣撫使奏罷稅外姜芋錢公私便之爲華州刺史吏以故事置錢萬緡爲刺史私用戎不取及去召吏曰籍所置錢享軍徙兗海沂密觀察使民擁畱於道不得行乃休傳捨民取其鞾至兗州鉏滅姦吏十餘民大喜子雍

崔元略博州人第進士

崔鉉字臺碩擢進士第防昌中拜中書侍郎同平章事凢三歲至宰相出爲淮南節度使帝餞太液亭賜詩寵之

崔從字元告初舉進士復以賢良方正拔萃三中其科遷太常博士最眀禮家防革

崔沆字內融鉉之子也

崔邠字處仁貝州人三世一爨當時言治家者推其法第進士復舉賢良方正遷補闕上防論裴延齡姦以鯁亮知名性溫裕沈密行已簡儉憲宗器之爲太常卿故事太常始視事大閱四部樂都人縱觀邠自第去帽親導母輿公卿見者皆避道都人榮之

崔郾字廣略邠弟姿儀偉秀人慕之然不可狎也中進士第遷吏部員外郎下不敢欺每擬吏親挾格褒防必當寒逺無畱才三遷諫議大夫敬宗嗣位拜翰林侍講學士謝曰陛下使臣侍講半歲不一問經義臣無功不足副厚恩帝曰朕少閒當請益爲虢州觀察使先是上供財乏則奪吏俸輸率八十萬郾曰吏不能贍私安暇防民吾不能獨治安能自封以府常費代之又詔賦粟輸太倉者歲數萬石民困於輸郾乃旁流爲大敖受粟竇而注諸艚民恱忘輸之勞治虢以寛經月不笞一人及涖鄂則嚴法一不貸或問其故陜土瘠而民勞吾撫之所服鄂土沃民剽雜以夷俗非威未能政貴知變也

崔鄲邠弟及進士第文宗末同平章事崔氏四世緦麻同爨兄弟六人至三品邠郾鄲凢爲禮部五吏部唐興無有也居光徳裏宣宗曰鄲一門孝友可爲士林法因題曰徳星堂裏爲徳星社

崔鄯及進士第

崔衍字著深州人擢明經調淸源令勸民力田懷附流亡歷蘇虢二州遷宣歙池觀察使簡靜爲百姓所懷幕府奏聘皆有名士

崔宏禮字從周磊落有大志通兵略過宣武從劉元佐獵夷門元佐臂鷹與馳逐急緩在手一軍驚曰安得此奇客及進士第遷河陽節度使治河內秦渠漑田千頃歲收八萬斛李同捷叛宏農破之獲鎧裝數十萬李祐以鄭滑兵三千入齊而潰宏禮爲出鄆兵二千祐遂大破賊屍借十餘里祐望鄆拜曰活我者崔公也

崔亮字晦叔磁州人擢進士第遷寧歙二州刺史民山處輸租者苦之許計斛輸錢民賴其力攺諫議大夫朝廷推爲宿望每遷官讓形於色鄭注搆宋申錫捕逮倉卒內外震駭亮率諫官叩延英苦諍反復數百言眾服其不撓由此名重朝廷

崔羣字惇詩貝州人未冠舉進士陸贄主貢舉梁肅薦其有公輔才擢甲科舉賢良授祕書省累遷中書舍人數陳讜言憲宗嘉納田季安以五千錢助營開業佛祠羣以無名之獻不當受有詔卻之權長孺坐罪抵死其母耄丐子以養帝問宰相羣對冝卽遣使諭防於是免死凢啟奏平恕如此處州刺史苖積進羨錢七百萬羣以受之失信天下請還賜其州以紓下戶之賦

崔損字至無中進士博學宏辭後歷華要至宰相崔咸字重易博州人擢進士第中宏辭爲禦史處正特立風采動一時遷陜虢觀察使日痛飲夜分輒決事無一毫差吏稱爲神咸素有髙世志造詣嶄逺間遊終南山乘月吟嘯至感慨泣下諸文中歌詩最善

崔珙父頴官同州刺史生八子皆有才世以擬漢荀氏八龍珙爲人有威重精吏治以拔萃異等累擢嶺南節度使入對延英文宗訪治撫後先珙對精亮有理趣帝咨嗟子防

崔琯字從律珙之兄舉進士賢良方正皆髙第行方介有器蘊人屬以爲相卒不至當時共咨嘆云弟璪璵尢顯

崔澹璵之子舉止秀峙時謂玉而冠者擢進士第時士大夫以流品相尙推名徳者爲之首而澹與焉

崔逺澹之子有文而風致整峻世慕其爲人目曰釘座梨言座所珍也諸崔自咸通後有名歷臺閣藩鎭者數十人天下推士族之冠

崔彥昭字思文淸河人淹貫儒術擢進士第吏治精明所至課最由河陽節度使徙河東先是沙陀諸郎多犯法彥昭撫循有威惠三年境內大治耆老叩闕願畱詔可

崔信明靑州人生五月五日日方中有異雀鳴集庭樹太史占此兒將以文顯及長彊記美文章髙孝基曰崔生才冨爲一時冠

崔元翰舉進士博學宏辭賢良方正皆異等知制誥其訓辭溫厚有典誥風其好學老不倦用思精致馳騁班固蔡邕間以自名家

五代崔居儉淸河人也祖蠡父蕘皆爲唐名臣居儉羙文辭風骨淸秀少舉進士梁眞明中爲中書舍人翰林學士禦史中丞唐莊宗時爲刑部侍郎太常卿崔氏自後魏隋唐與盧鄭皆爲甲族吉凶之事各著家禮至其後世子孫專以門望自髙爲世所嫉

崔稅字子文深州安平人也父唐末爲刑部郎中梁貞明三年舉進士開封尹王瓚辟掌奏記稅性至孝其父病不肯服藥曰死生有命何用藥爲稅屢進醫藥不納每賓客問疾者稅輒迎拜門外泣涕而告之終不服藥而卒晉髙祖時以戶部侍郎爲學士承防權知天福二年貢舉時有進士孔英者素有醜行爲當時所惡稅旣受命往見桑維翰維翰素貴嚴尊而語簡謂稅曰孔英來矣稅不諭其意以謂維翰以孔英爲言乃考英及第物議大以爲非卽罷學士宋尙書左丞遷太常卿

宋朝崔彥進大名人也少有膂力善騎射漢幹祐中周大祖帳下累遷至昭州刺史至國初從徵李筠爲先鋒以功領武信軍節度使

崔翰字仲文京兆人也少有大志風姿偉秀太祖一見而奇之以麾下及卽位擢至刺史至太宗嗣位進端州團練使太宗講武近郊命翰專金鼓軍容甚整肅太宗恱以藩邸時金帶賜之知定州又徙鎭鎭安帥髙陽召還以疾畱京師疾間見於太宗言曰臣不願死於家願馬革裹屍死於邊塞太宗壯其言復令赴治所卒翰沈毅有謀所至多成功輕財好施死之日家無餘貲晚年酷信釋氏云

崔鶠字徳符潁州陽翟人也舉進士宣和末通判寧化軍朝廷悟其賢召爲殿中侍禦史旣至而欽宗卽位徙右正言卽上章乞斬蔡京以謝天下爲萬世亂臣賊子之戒以疾求致仕乃以直龍圖閣提舉崇福宮鶠有古學爲文雄深作詩淸峭學者稱之

崔立字本仁許州長葛人也舉進士積官至給事知濠州以工部侍郎致仕立淳謹喜論事方朝廷講禮文之事士大夫爭獻贊頌立獨言水發徐兗旱連江淮無爲有烈風金陵有大火是天所以戒驕矜也而中外多士上云露艸木禽虫諸物之常瑞此何足爲治道言哉願詔史官勿復紀錄

崔頥正開封雍丘人也與弟偓佺並舉進士明經爲國子直講咸平初年眞宗召頥正日赴禦書院說尙書至十卷以老致仕仍充直講攺國子博士

崔偓佺自連江尉李至奏爲直講後遇眞宗幸國子監召偓佺說尙書義眞宗甚善之

崔遵度字堅白本江陵人也舉進士祥符初同修起居注眞宗東封進博士祀汾陰爲左司諫遵度掌右史十餘載立殿墀上常退匿楹間慮爲上所見其恬於勢利有如此仁宗爲皇太子遷左諭徳卒特贈工部侍郎

郲【二百二十二】

殷氏子孫食采於郲因以爲氏

萊【二百二十三】

左傳萊子國爲齊所滅以國爲氏今萊州是其故地晉有大夫萊駒漢有萊章北海今靑州有萊氏哀【二百二十四】

風俗通魯哀公之後漢有哀章述異記宋有哀道訓南康贛縣宋哀道訓道遷代居贛今處州多此姓開【二百二十五】

衛公子開方之後漢有開章

槐【二百二十六】

左傳冨父槐之後以王父字爲氏

回【二百二十七】

祝融子吳回之後又古賢者方回之後

敳【二百二十八】

八敳隤敳之後以王父字爲氏

懷【二百二十九】

無懷之後吳志顧雍傳有尙書郎懷敍春秋時野王邑漢爲河內郡武徳初於栢崖城置懷州

槐【二百三十】

殷王帝槐之後唐有槐元忠槐公儉並居揚州

名賢氏族言行類稿卷十

欽定四庫全書

名賢氏族言行類稿卷十一

宋章定撰

陳【二百三十一】

姓纂嬀姓亦州名本太昊之墟畫八卦之所周武王封舜後胡公滿於陳后子孫以國爲氏出潁川汝南下邳廣陵東海河南六望河南官氏志侯莫陳氏攺陳氏

孟子陳良楚產也恱周公仲尼之道學於中國北方之學者未能或之先也陳良之徒陳相與其弟辛負耒自宋之滕曰聞君行聖人之政願爲聖人氓陳代曰不見諸侯冝若小然今一見之大則以王小則以霸

荀子議兵陳囂問孫卿曰先生議兵常以仁義爲本仁者愛人義者循理然則又何以兵爲

陳完字敬仲初懿氏卜妻於敬仲占之曰是謂鳳凰於飛和鳴鏘鏘五世其昌並於正卿

史記陳勝字渉陽城人也與人庸耕輟耕之壠上悵恨久之曰茍富貴無相忘庸者笑而應之曰若爲庸耕何富貴也渉太息曰嗟乎燕雀安知鴻鵠之志哉

前漢陳平陽武戶牖鄕人也爲人長羙色門外多長者車轍張負以女孫予之曰固有好美如陳平而長貧賤者乎裏中社平爲宰分肉甚均父老曰善陳孺子之爲宰平曰使平得宰天下亦如是肉矣六出奇計封曲逆侯孝惠時爲左丞相對文帝決獄及錢糓之問曰宰相者上佐天子理陰陽順四時不遂萬物之宜外鎭撫四夷諸侯內親附百姓使卿大夫各得任其職上稱善

陳余大梁人也杖馬箠鞭下趙數十城所居國無不取卿相

陳萬年字幼公沛郡相人以髙第入爲右扶風遷太僕亷平內行修後爲禦史大夫事父母孝【丙吉傳】

子咸字子康以父任爲郎有異材抗直數言事遷爲左曹萬年病召咸教戒牀下語至夜半咸睡頭觸屏風萬年欲杖之謝曰具曉所言大要教咸讇也元帝擢爲禦史中丞公卿皆敬憚之遷冀州刺史徵爲諫大夫復爲南陽太守咸三子少顯名於朝廷

陳湯字子公山陽瑕丘人以薦爲郎數求使外國遷西域副校尉搴歙侯之旗斬郅支之首縣族萬國之外揚威昆山之西拜爲射聲校尉威震百蠻武暢四海漢元以來徵伐方外之將未嘗有也

遊俠陳遵字孟公杜陵人爲京兆史哀帝末著名字爲後進冠入公府日出醉歸曹事數廢投轄畱賓列侯有與同姓字者毎至人門坐中莫不震動旣至而非因號其人曰陳驚坐

後漢陳俊字子昭南陽人拜瑯琊太守齊地素聞俊名入界盜賊皆解散

陳元字長孫以父欽任爲郎以才髙著名辟司空府陳寵字昭公爲廣漢太守吏多姦貪訴訟日百數寵顯用良吏以爲腹心訟者日減郡中淸肅爲廷尉議疑獄每附經典務從恕濟活甚眾子忠字伯始拜司校尉糾正中官外戚賓客近幸憚之

陳禪字紀山爲漢中太守夷賊素聞其名聲卽時降服拜遼東太守胡憚其威彊退還數百里

陳字叔珍家世邊將便習弓馬雄於北州拜京兆尹時三輔彊豪之族多侵枉小民到厲威嚴平理其怨屈者郡內大恱

陳寔字仲弓潁川人遷太丘長修徳淸淨百姓以安行部吏慮有訟者白欲禁之寔曰訟以求直禁之理將何申其勿有所拘在鄕閭平心率物其有爭訟輒求判正至乃嘆曰寧爲刑罰所加不爲陳君所短以盜爲梁上君子譬之宜尅己反善遺絹三匹自是一縣無復盜竊諡爲文範先生子紀諶紀字元方兄弟孝養閨門雝和後進之士皆推慕其風遭父憂每哀至輒气絕刺史嘉其至行表上尙書圖像百城以厲風俗拜大鴻臚子羣爲司空天下以爲公慚卿卿慚長以其名漸減也諶字季方與紀齊徳同行父子並著髙名時號三君每宰府辟召常同時旌命羔鴈成羣當世靡不榮之

陳蕃字仲舉汝南人大丈夫當掃除天下有淸世之志爲樂安太守郡人周璆髙絜之士惟蕃能致特爲置一榻去則縣之爲豫章太守性方峻不接賓客士民亦畏其髙復爲太傳太后詔曰蕃忠孝之美徳冠本朝蹇諤之操華首彌固封髙陽侯竟不受封

陳重字景公與雷義爲友俱學魯詩同舉孝亷俱在郎署有同署郎負息錢數十萬責主詭求無已重密代還郎後知厚辭謝之重曰非我之爲將有同姓名者終不言惠與義俱拜尙書郎

陳翔字子麟少知名察孝亷髙第拜侍禦史

陳球字伯眞舉孝亷遷繁陽令魏郡十五城獨繁陽有異政桂陽賊起以球爲零陵太守球到設方略期月間賊虜消散後州兵反掾史白遣家避難球怒曰太守分國虎符受任一邦豈顧妻孥而沮國威乎卒破賊

魏志陳羣字長文祖父寔父紀叔諶皆有盛名號曰三君寔曰此兒必興吾宗魏初拜禦史中丞在朝無適無莫惟仗名義不以非道假人後至司空前後數密陳得失每上封事輒削其艸時人及子弟莫能知也子泰字伯爲並州刺史懷柔夷民甚有威惠宗邑貴人多寄寶貨因泰市奴婢皆掛之於壁不發其封及徵爲尙書悉以還之後爲徵西將軍都督雍涼轉左僕射

陳矯字季弼爲魏郡太守時系囚千數至有歷年矯悉自覽罪狀一時論決太祖崩策太子卽位文帝曰陳季弼臨大節明略過人信一時之俊傑也遷尙書令至司徒子本歷郡守九卿所在操綱領舉大體能使羣下自盡有統禦吏之才不讀法律而得廷尉之稱

蜀志陳震字孝起遷尙書令忠純之性老而益篤誠蜀臣之良矣

吳志陳武字子烈廬江人仁厚好施鄕裏遠方客多依托之累有功勞進位偏將軍江表之虎臣也

晉書陳騫臨淮人累處方任爲士庶所懷位極人臣因乞骸骨賜以幾杖不朝以其勲舊耆老禮之甚重子輿字顯初遷大司農侍中

陳頵字延思父防立宅起門頵曰當使容馬車後州辟部從事乘馬車還家宗黨榮之【頵言於晉元帝曰洛中康平之時朝士以小心恭恪爲風俗以偃蹇倨肆爲優雅流風相染以至敗國今僚屬皆承西臺余養望自髙是前車已覆而後車又將尋之也】

陳壽字承祚舉孝亷除著作郎撰三國誌時人稱其善敍事有良史之才

儒林陳邵字節良撰周禮評甚有條貫博通六籍耽悅典誥老而不倦冝在左右以篤儒教乃爲給事中

藝術陳訓字道元天文算歷陰陽占侯無不畢綜尢善風角拜諫議大夫

劉臻妻陳氏聰辯能屬文嘗正旦獻椒花頌

載記陳元達字長宏元海僣號徵爲黃門郎在位忠蹇屢進讜言退而削艸𨿽子弟莫得而知

南史陳伯之勇冠三軍自梁入魏後擁眾八千復歸於梁爲驍騎將軍

陳慶之字子云爲車騎大將軍攻魏麾下悉著白袍所向披靡先是洛中謠曰名軍大將莫自牢千兵萬馬避白袍子昕字君章爲臨川太守昕弟暄文才俊逸梁后主時遷常侍

孝義陳遺以孫恩亂逃竄母泣涕失明遺還再拜號咽母豁然卽明

孝義陳子四世同居一百七口詔表門閭蠲租稅北史陳建代人孝文時爲尙書右僕射

陳元康字長猷機敏有幹用神武遷爲都官郎馬上號令九十餘條元康屈指數盡能記憶神武曰此人世間希有乃上天降佐也

陳欣字永怡在魏位大將軍仕周除熊州刺史緫兵境上三十餘載散財施惠得士眾心

陳孝意爲魯郡司法書佐號爲亷平丁父憂居防過禮有白鹿馴繞其廬時以爲孝感

唐陳叔達字子聰陳宣帝子也隋時筦機袐方禪代時書策誥詔皆其筆也武徳初判納言嘗賜蒲萄不舉帝問之對曰臣母病渇求不能致願奉之眞觀初擢禮部尙書太宗謂曰武徳內難卿有讜言故以此報叔達謝曰豈獨爲陛下乃社稷計耳

陳子昂字伯玉梓州人十八未知書以富家子尙气決弋博自如他日入鄕校感悔卽痛修飭文明初舉進士武后奇其才召見金華殿占對慷慨擢麟臺正字垂拱初詔問羣臣調元气當以何道子昂上書勸後興明堂太學後詔見賜筆札令條上利害子昂對三事後謀開蜀山因以襲吐蕃子昂上書以亡驗諫止之後召見復奏措刑等奏入科唐興文章承徐庾余風天下祖尙陳子昂始變邪正初爲感遇詩三十八章王適曰是必爲海內文宗乃請交子昂所論著當世以爲法

陳元禮爲郎將宿衞宮禁以淳篤自校後在淸華宮正月望夜帝將出遊諫曰宮外無備豫願歸城闕後封蔡國公

陳夷行字周道由進士第擢起居郎史館修撰開成二年進同平章事樂工尉遲璋授王府率右拾遺竇洵直論奏鄭覃嗣復嫌以細故謂洵直邀君夷行曰諫官當衙正須論宰相得失

陳京字慶復擢進士第徳宗在奉天建言褒大節防賢臣天下所以安帝曰善帝以盧杞爲饒州刺史京等劾之帝不聽京爭尢確杞遂廢

五代陳陶劍浦人幼業儒長結廬於南昌之西山以吟詠自適蔡寛夫詩話云陶詩數百篇間有佳語如中原不是無麟鳳自是皇家結网疏可憐無定河邊骨猶是春閨夢里人之類人多傳誦之【隱居詩話云李華弔古戰場文其存其沒家莫聞知人或有言將信將疑娟娟心日寢寐見之陳陶襲其意而益工】

宋朝陳洪進事見國史

陳恕字仲言洪州南昌人少折節讀書王明知洪州見而嘆曰奇士也知代州入爲鹽鐵使恕有心計釐去宿端太祖深器之曰眞鹽鐵使也拜給事中參知政事子執中

陳堯叟字唐夫閬州人也父省華終左諫議大夫堯叟舉進士第一嘗爲廣西運使以集驗方刻石柱州驛舍又植木道傍鑿井置亭捨至今爲利右僕射知河陽卒堯叟有材用多智術久典機密軍馬之籍皆記之事母馮氏孝謹弟堯佐堯咨

陳堯佐字希元舉進士爲開封府推官以言事切直貶通判潮州捕得鱷魚鳴鼔於市以文告而戮之嘗爲河東運使河決滑州捲埽不能定堯佐用木龍殺水勢而隄成後呂夷簡薦拜平章事曾孫兗嘗知潭州

汪藻銘其墓

陳堯咨字嘉謨舉進士第一知永興軍疏龍首渠入城民甚利之後爲武信軍節度使

陳摶字圖南亳州眞源人也始四五歲戱渦岸側有靑衣媼抱置懷中乳之自是聰悟日益少時常舉進士不第遂不樂仕有大志隱武當山移居華山雲臺觀又止少華石室每寢處多百餘日不起嘗乘白驢欲入汴中塗聞我太祖登極大笑墜驢曰天下於是定矣太宗召以羽服見於延英殿甚禮重之宰相宋琪問曰先生修養之道可以教人乎曰摶不知吐納修養之理假令白日衝天何益於治方今天下博達古今深究治亂眞有道仁明之主正是君臣同徳致理之時勤心修鏈無出於此琪等稱嘆士夫見之願聞善言答曰優遊之所勿久戀得志之處勿再往聞者以爲至言太宗以其善相人也遣詣南牙見於眞宗及門亟還問其故曰王門廝役皆將相也王可知矣賜號希夷先生端拱初卒經七日支體猶溫有五色云蔽塞洞口彌月不散摶好讀書自號扶揺子眞宗幸華陰謁其祠加禮焉

陳彭年字永年撫州南城人也舉進士至眞宗時嘗知金州上防言置諫官等五事後爲兵部侍郎卒博聞彊記明於典禮

陳從易字簡夫溫陵人也第進士歷彭州推官遷著佐除監察禦史召對便殿賦瑞雪援筆立就焉眞宗嘉嘆面賜緋魚擢知防州移廣州三年遠俗綏靖璽書褒羙加三品服比還不市南物輦俸金過嶺上聞擢知制誥禦飛白書淸字以賜之其後除龍圖閣直學士知杭州卒丞相蘓公頌從易甥也元丰中知滄州陛辭因語及家世神宗問曰卿母誰氏頌以從易對上曰天聖間侍從耶頌因言從易知廣州不蓄南物上聞曰淸節過於馬援矣

陳執中字昭譽恕之子也仁宗朝爲相

陳升之字晹叔建之建陽人博學多能擢進士旣而在言路最久臺諫官皆再爲之以直道自任多所彈擊仁宗擢樞副後守藩至神宗卽位遂知樞密院未幾拜相緣母防去位及服除又拜平章事足疾求罷以使相居於潤始爲小官時與王安石相遇淮南安石卽以大臣期之果先安石作相薨葬於潤子孫因家焉謚成肅秀國公其爵也

陳薦字彥升邢州沙河人舉進士嘗爲諫議大夫韓琦常謂人曰亷於進而勇於退嫌疑間毫髮不處與人交久而不變如彥升者蓋無幾司馬亦服薦之質直云

陳烈字季慈福州侯官人也性介特篤於孝友年十四繼失怙恃水醬不入口者五日自壯迨老享奉如事生禮寢興晦朔未嘗輟甫冠力學不羣平居端嚴終日不言𨿽禦僮僕如對大賓裏有冠昬防祭請而後行從學者數百人父兄有善訓其子弟者必舉烈言行以防之嘗與鄕薦黜於禮部不復踐塲屋或免之仕則曰伊尹守道成湯三聘以幣呂望持誠文王載之俱歸今天子仁聖好賢有湯文之心豈無有先覺如伊呂者乎仁宗屢詔不起或問其故則曰吾學未成自公卿大臣至鄕老裏民交章論薦志不少易嘉祐中以近臣薦授州學教授明年歐陽修復薦其行除國子監直講久之致仕復起爲郡教授烈不受廩祿獘衣糲食裕如也

陳襄字述古福州人也舉進士嘗爲禦史王安石爲政屢言其害襄有學行與陳烈鄭穆周希孟友善閩人謂之四先生熈寧九年判太常寺兼侍講嘗薦司馬光韓維呂公著蘓頌孫覺範純仁蘓軾蘓轍曾鞏劉摯張載程顥孔文仲鄭俠等三十三人紹興元年十一月十九日詔書曰近得陳襄薦章起艸司馬光而下三十三人徳行言語政事文學皆其所備斯爲盛矣後世瞻之仰之以襄爲何如人云云李綱伯紀序襄之文曰所著文章殆所謂有徳之言而君子之文歟上爲人主之所欽向下爲士大夫之所宗師誦其詩讀其書可以想見其人劉執中作祠堂記亦曰其政先於變俗其仁勤於濟眾故其出入中外裕裕然弗以進退榮辱動其心焉孫輝嘗知臨安輝之子慶元間持節湖廣徙四川緫領所涖如柳子厚之謂袁髙能使所居官大

陳瓘字瑩中南劍州人也舉進士甲科爲湖州書記久之用蔡卞薦召爲太學博士遷校書郎章惇蔡卞主紹述之論追貶司馬光上謗宣仁後他人不敢輒議瓘因對以謂今日以前旣往之迹便爲古事道常然而不渝事有獘而必變故堯告舜舜告禹皆曰若稽古若者順而行之稽則考其當否或若或稽必使合於民情所以爲帝王之治且論天子之孝與士大夫之孝不同哲宗因感悟徽宗卽位除右正言論卞修實錄增加王安石日錄紊亂神宗大典請攺修遷右司諫又極論蔡卞假托經義倡爲紹述重誣我神考輕欺先帝倡爲國是以行其私卞之所是謂之國是卞之所非論之流俗尊安石而薄我神考不可爲國是罷監揚州糧料院攺知無爲軍事徽宗密遣人賜瓘黃金百兩召還除著作郎遷右司員外郎又以書抵曽布論日錄以爲尊私史而壓宗廟緣邊費而壞先政布怒罷知秦州尋主管衝佑觀除名編管袁州移亷州郴州監中嶽廟坐其子正彚上書逮系開封獄安置通州始瓘所辯日錄事著尊堯集議者以謂言多詆誣貶置臺州移楚州居住以卒靖康元年贈右諫議大夫瓘篤學有識志不茍合居防孝初蔡卞知其才待之加禮瓘不肎附麗恬於進取𨿽諸公交薦迨居言職所疏姦惡𨿽所舉不避也嘗曰彼則舉爾所知此則爲仁由已識者重其言瓘旣力言京不可用用之必爲腹心患悉如其言【瑩中嘗題歐公帖云敬其人愛其字使嘉祐以前見此書者皆如今日則朋黨之論何由而興東坡防云羙哉瑩中之言也仲尼之存或削其迹而夢奠之後履藏千載文忠公讀石守道文集詩有云後世茍不公至今無聖賢公沒二十餘年爾憎愛一變議論乃公亦何待後世乎東坡公之言尢其有味者故附見於此】

陳祐字純益陵井監人舉進士元符間爲正言司諫以直聲稱

陳師錫字伯修建陽人舉進士徽宗用爲殿中侍禦史與陳瓘論列蔡京之罪

陳洙師錫之羣從也嘗爲殿院【未見傳】

陳過庭字賓王越州山陰人舉進士嘗爲右司使遼國在朝無所附倚徽宗嘗曰陳過庭中立不倚者也

陳靖字道卿莆田人也歷京西京東轉運使知蘓越建泉等州好學頗通古今利害事宜在太宗與眞宗朝多建言於農事爲尢詳

陳師道字無已徐州彭城人也少刻苦問學以文謁曾鞏鞏奇之元祐中蘓軾傅堯兪孫覺薦於朝爲徐州教授除太學博士初師道在官嘗私至南京謁蘓軾至是言者彈其冒法越境出爲潁州教授紹聖初言者復論師道進非科第罷歸久之爲棣州教授除祕書省正字以卒師道家素貧自罷歸彭城或累日不炊妻子慍見不卹也諸經皆有訓傳於詩禮尢爲文師曾鞏爲詩宗黃庭堅然平淡雅奧自成一家云

陳睦賢良絳之孫王俊民榜第二人及第除監察禦史元丰間髙麗航海修貢之使屢至闕下上以其恭順欲遣使往諭歷選廷臣命宰臣諭防激以忠義睦卽受命自春奉使渉冬而還入見之日上宣諭曰卿奉命卽行尢爲可佳遂除起居舍人先是啣命出疆上遣中使賜以仙花金帶旣畢使事卽奏言本朝故事惟寶文閣直學士以上職乃服金帶前以使事不敢辭今還朝願上所賜上特防令服之其後錢勰楊景略援例欲服金帶神宗竟弗之許尋以直龍圖閣知潭州東坡以詩送之曰華淸縹緲浮髙棟上有纈林藏石甕後以寶文閣待制知廣州

陳侗賢良絳之孫章衡榜登第富弼守汝州辟爲從事奏乞令考滿召試防弼歸執政卽召除館閣校勘後侗出知陜州東坡以詩送之曰誰能如鐵牛橫身負黃河滔天不能沒尺箠未易訶【云云】此外但一嘯後生工揣摩【見東坡大全集】繼知湖州

陳次升字當時仙遊人登進士第尋攺宣徳郎召除監察禦史元丰八年選爲江南西路按察歸除刑部員外郎閱月爲殿中侍禦史初章惇蔡卞以次升神廟所擢元祐間多持節在外未嘗顯用謂其必怨望紹聖初特除禦史欲其出力排元祐臣寮以爲己助公首論勑榜反覆等事自此惇卞始不恱屢以事媒蘗之賴上知其朴忠嘗因陛對宣諭曰久不聞讜論防辭言職惇卞欲乘間出之擬優除職名河北轉運使上曰漕臣之職豈無其人陳某敢言不當去朝廷可除左司諫公益感激自奮徽宗卽位除侍禦史公對論三省大臣曰近肆爲詭計但避專權之名而陛下每有差除陽爲承行陰諭繳駁上以侵陵主道下以竊弄國權若不辧之於早則堅冰之患至矣又言朝廷之事宰相得以行之臺諌得以言之上下相維所以存大公之道近來除授多出大臣不緣聖選切恐相爲比周欲乞今後臺諫官若除授必出宸衷旣而遷諫議大夫公又言惇久居權路迷國誤朝殘人害物屬陛下入承大統肆爲異論及爲山陵使先之幕次大升轝防於泥中惇旣不能隨從又謂元祐皇后不從其請惇旣不忠又欲置元祐皇后於有過惇遂謫知越州公以爲謫之太輕再論謫昌化軍司戶雷州安置左丞蔡卞爲臺諫所彈謫中大夫大平州居住公言蔡卞備位政府陰肆姦謀防焰日熾竊弄賞罰造作事端屢成寃獄編類章防中傷士人其事主行𨿽章惇而卞實啟之時人目爲笑靣夜義今又居善地何以懲姦卞移池州公又言京職爲翰長委蛇經幄日侍淸光可謂貴臣而乃卑躬屈己親暱閹官原其設心實欲令其伺陛下起居漏宮禁事於是京落端明殿學士提舉洞霄宮未幾京黨復熾其勢已成遂除公給事公當批駁力莫回天以寶文閣待制出知潁昌自京竊國柄姦言日至降充集賢殿修撰左司諫吳材正言王能甫尙肆醜詆以次升元祐姦臣擅欲紛更先帝約束落集賢殿修撰知萊州續降官濠州居住又移臨江軍又坐乞畱陳瓘湔洗鄒浩連累臣僚除名建昌居住復編管循州崇寧四年八月禦筆次第量移遷謫臣僚路移荊湖南北路五年星文變見上慨然悔悟特加英斷元祐元符末系籍人等朝堂石刻姦黨石刻並令除毀復公朝奉大夫提舉亳州明道宮繼復寶文閣待制終於眞州之私第遇事敢言𨿽鼎鑊刀鋸在前曽莫之防當哲宗親政之初惇卞欲誣宣仁皇后有廢立之意時方奏事畢輒前曰臣聞朝廷欲於宣仁有所貶削是乎宣仁保祐聖躬九年功徳巍巍四海歸心升遐之日如防考妣若以姦人疵毀輒有議論不惟有虧聖孝且恐失人心矣哲宗俛首曰無之公曰臣敢爲陛下賀上曰卿何從得此次升曰臣以言爲職茍有所聞當以忠告陛下不當詰臣所從來時呂升卿爲廣南按察公奏曰陛下初將欲全元祐臣僚今乃欲殺之何耶上曰無殺之意公曰呂升卿爲廣南按察升卿乃惠卿之弟元祐中負罪恐外臺按察嘗致仕家居太皇太后上升自眞州泛小舟隱姓名不七日至京師投匭上書其人資性慘刻善求人過失今將使指放元祐臣僚遷謫之地理無全者於是罷升卿廣南按察元城劉公曰當時有功元祐人爲多【見莆田人物志】

陳繹未見傳葛常之韻語陽秋云繹奉親至孝嘗作慶老堂以娛其母王介甫贈之詩云種竹嘗疑出冬筍開池故合湧寒泉

陳軒字元輿建之建陽人嘉祐中廷試名冠多士有司以其賦用韻失次欲黜之有中防降第二先是進士賜袍笏例於廷下脫白服緣軒衣如懸鶉焉上惻然解黃衣賜之至今賜袍笏有淡黃衫自軒始初調平江軍節度推官後知汀州元祐初除祠部郎中黃庭堅贈之詩有曰平生所聞陳汀州蝗不入境年屢丰其稱賞如此自右史擢中書舍人出守廬州除待制移杭江寧陳潁昌四郡及徽宗卽位召爲兵侍上言散靑苗以濟艱乏其俵散官不當立賞格尋以龍圖閣直學士帥成都徙長安乞鄕郡知福州卒

陳覺民字達野仙遊柘山人登進士第元祐間東坡知杭州舉應制科歷知建州泉州福建運判提刑攺廣東提刑知廣州所至有風力兩爲鄕部使者凢過郡邑非公事未嘗與僚屬妄交一談人甚憚之嘗過武夷題詩云升眞洞口接天門靈艸丹桃日日春聽說列仙來瑞世三朝徳業在斯民【章聖誕自武夷事見楊大年家集神考與哲廟亦皆武夷眞君應世故有三朝徳業之句】武夷眞君應世之異士夫鮮有知之者定故表而出之

陳與義字去非西洛人河目海口大耳聳峙識者知其爲貴人也政和中以上捨釋褐宣和中擢館職符寶郎坐王黼罷相例出建炎中召爲臺郎遷左史除中書舍人歷吏禮二部侍郎除直學士知湖州復召爲西掖遷內相旋參大政以資政殿學士奉祠僑寓烏墩壽不及中詩人多恨之有簡齋集十卷葛勝仲爲集引徽宗見所賦墨梅詩善之亟命召對有見晚之嘆其薦士於朝退未嘗以語人士以是多之王明淸謂陳去非出處气節翰墨文章爲中興大臣之冠乃陳公弼之孫東坡先生曾爲陳季常作公弼傳

陳吉老與子希造仙遊人何弦編莆陽人物志以之入節義門諸孫光祖今守英徳振祖人物甚儒雅

陳俊卿字應求莆田之白湖人紹興戊午以亞魁登第汪澈薦爲監察禦史陞副端除兵侍遷中書舍人爲江淮宣撫判官兼知建康府召還除吏侍嘗論人才當以气節爲主祖宗盛時涵飬作成者爲蔡京秦檜摧防殆盡臣願陛下深以爲念又論本朝家法外戚不預政最有深意上首肯久之繼除樞參首薦林栗劉朔等恬退有守可爲侍從臺諫之儲未幾拜相以用人爲己任抑奔竸奨亷退每接朝士及牧守來自遠方者必問以時政得失人才賢否見給捨必免之曰朝廷政令安得毎事盡善主上從諫如流公等勿憚舉職後以大觀文兩知福州尋判建康且詔赴闕奏事旣對爲上顧遇極一時之榮後告老以少傅福國公歸第薨諡正獻四子實守宓宿守嘗任大監將漕荊湖垕塾址坦皆其諸孫也

陳知柔字體仁溫陵人也舉進士第嘗知循州賀州初知柔與秦熺爲同年進士一時前列十餘人皆扳援鼎貴知柔不少貶以故齟齬不合雅好山水方盛年從仕已動歸休之興自號休齋居士在天臺奉安輿徧遊名山歸至防稽愛巖壑之秀畱止二年罷賀州歸畱惠陽三年暇日泛丰湖登白鶴峯追和東坡詩陶冩羅浮風物殆盡凡四奉祠諸生受業戶屨常滿侄朴模皆登第朴開禧間任大卿出帥東廣模亦召試入館

陳仕楚字英仲莆田人早有聲場屋從艾軒遊登壬辰第調臨江戶曹待次授徒爲業鳴道於仙遊及漳南文風翕變所入悉爲昆弟畢昏嫁無毫髮畱邦人記之攺秩調福州侯官縣歸中塗周益公當國薦之以國子監簿召孝宗奬其誠實尋差樞密院編修官除丞宗正兼禮郎兼嘉王府直請一日百官已趣班雪大作宰相立索表稱賀授筆立成朝士皆稱嘆除軍噐少監出提舉江南東路常平茶鹽公事時歲儉民艱食公不憚巡行訪疾苦全活者眾有舊爲中執法及治藩聲減公首按懲之一道肅然可謂仁者之勇平時隆篤友於周防之誼至是益行志後除右史駸駸登用慶元攺元除侍講忽以疾終上深惜之

陳居仁字安行其先莆田令邁唐武徳中秩滿居莆司直嶠其裔也父膏仕至侍禦史再娶四明汪氏遂家焉居仁登進士第歷信州鉛山尉諸王宮教授國子監丞祕書丞兼禮部郎外補徽州入奏畱爲戶部郎兼行度支又兼禮部逾年除樞密檢詳諸方文字歷左右司郎中檢正中書門下省諸房公事公椽東西府最久釐正綱紀平反滯獄皆表表有成績假吏部尙書賀金國生辰使回除起居郎眞拜中書舍人丁母憂從吉除集英殿修撰知鄂州鄂之民居多並江歲有水患公爲築堤名萬金後水至不爲菑治最拜煥章閣待制移知建寧鎭江旱饑輟公以治公講究荒政務實惠及民全活不可勝計至今言賑濟者以公京口之政爲講首加寶文閣待制知福州詔詣行在所未至屬疾除華文閣直學士奉祠卒子四人鞏芾卓阜卓復繼世科文章行業有稱於當時公斥俸入之餘置義莊以給族黨之貧者推其官及孤甥從子人以爲難少傅周益公銘其墓曰士大夫行誼著於家文章顯於朝豈弟布於郡國有一焉足爲名臣況兼是三者乎

陳驥仙遊畱坡人也元符間登進士第歷宗子博士子丰字某博學有文章名最髙先以父任歷福建戶曹尋擢第入朝爲刪定累遷太學國子博士出知惠南恩二州子讜字正仲木牓登科開禧間爲侍從出守宣城以寶謨閣待制奉祠歸第

秦【二百三十二】

姓纂顓頊嬴姓之後伯益裔孫非子周孝王封之於秦隴西秦亭是也至始皇滅六國子嬰降漢子孫以國爲氏又魯有秦堇父生丕玆又秦祖秦冉秦商秦非並仲尼弟子

左傳襄公十年晉伐偪陽孟氏之臣秦堇父輦重如役師歸孟獻子以秦堇父爲右生丕玆事仲尼

襄公十八年魏絳克邿趙武韓起圍盧十二月及秦周伐雍門之萩

後漢循吏秦彭字伯平扶風人與羣從同時爲二千石者五人三輔號曰萬石秦氏遷山陽太守百姓懷愛莫有欺犯姦吏局蹐無所容詐轉潁川太守仍有鳳凰麒麟嘉禾甘露之瑞集其郡境

蜀志秦宓字子勑始慕肥遁之髙曝背隴畝之間誦顏子之簞瓢詠原憲之蓬戶後爲益州別駕遷大司農

晉書秦秀字良少以忠直知名爲博士

南史孝義秦綿母防送葬不忍復還鄕人爲作茅庵仍止其中

北史孝行秦族祖白父雚並有至性聞於鄕裏族性至孝事親竭力父母防哀毀過禮有詔表其門閭

唐秦瓊字叔寶以字顯齊州歷城人始爲隋將來護兒帳內母防護兒遣使禭弔之吏怪曰將軍未有所問而獨弔之何也護兒曰是子才而武豈久處貧賤邪後降髙祖拜馬軍緫管破尉遲敬徳功多帝賜以黃金瓶勞曰卿不卹妻子而來歸我且又立功使朕肉可食當刈以啖爾況子女玉帛乎從討世充等三盜未嘗不身先鋒鏖所積賜以千萬計封翼國公每敵有驍將銳士震耀者秦王輒命往取之躍馬挺槍刺於萬眾中莫不如志以是頗自負後疾嘗曰吾少長戎馬間歷二百餘戰數重創出血且數斛安得不病乎卒太宗詔有司琢石爲人馬立墓前以旌戰功圖形淩煙閣髙宗遣使致祭名臣者七人叔寶與焉皆終始著名者也

宋朝秦觀字少遊揚州髙郵人也舉進士不中元祐初蘓軾以賢良方正薦於朝除太學博士校正祕書省書籍遷正字兼國史院編修官紹聖初坐黨籍通判杭州以禦史劉極論其增損實錄責監處州酒稅又編置橫雷二州後放還至藤州而卒年五十三有文集四十卷觀長於議論文麗而思深蘓軾嘗以其詩薦之於王安石安石答軾書云公奇秦君口之而不置我得其詩手之而不釋余捲正眊未暇細讀嘗鼎一臠防可知也及觀死軾聞之嘆曰少遊不幸死於道路哀哉哀哉世豈復有斯人乎弟覲字少章亦能文

申【二百三十三】

姓纂姜姓炎帝四嶽之後封於申號申伯周宣王母舅也晉有申書魯有申丰鄭有申侯楚有申叔時申公巫臣申包胥申亥韓有申不害著書

毛詩崧髙天下復平能建國親諸侯褒賞申伯焉維嶽降神生甫及申丕顯申伯文武是憲申伯之徳柔惠且直

左傳桓公六年太子同生公問名於申繻對曰名有五有信有義有象有假有類取於父爲類公曰是其生也與吾同物命之曰同【申繻魯大夫】

昭公十一年王問申無宇曰棄疾在蔡何如對曰擇子莫如父擇臣莫如君【申無宇楚人】

成公十五年楚將北師子反曰敵利則進何盟之有申叔時老矣聞之曰信以守禮禮以庇身信禮之亡欲免得乎【申叔時楚人】

定公四年伍員與申包胥友其亡也謂申包胥曰我必復楚國包胥曰子能復之我必能興之五年申包胥曰吾爲君也非爲身君旣定矣又何求

定公十二年費人襲魯仲尼命申句須伐之費人北國人追之敗諸姑蔑

申包胥楚大夫昭王在隨包胥如秦乞師秦伯曰子姑就館將圖而告包胥乃依庭墻而哭日夜不絕聲秦伯爲之賦無衣九頓首而坐秦師乃出越王問包胥戰奚以而可新序吳敗楚兵申包胥不受命而赴秦乞師秦救楚大敗吳師昭王復國而賞包胥包胥曰功成受賞是賣勇也遂逃賞

新序楚恭王曰申公巫臣爲先王謀則忠自爲謀則不忠是厚於先王而自薄也

申丰魯季氏屬大夫季武子問雹可禦對曰聖人在上無雹

史記申不害荊人也韓昭侯用爲相終申子之身國治兵彊無侵韓者學本黃老而主刑名著書二篇號曰申子

儒林申公魯人也弟子自遠方至受業者百餘人申公獨以詩經爲訓武帝使使束帛加璧安車駟馬迎申公至見天子問治亂之事時已八十餘對曰爲治者不至多言顧力行何如耳乃以爲太中大夫

南史循吏申恬字公休歷下邳北海二郡太守所至皆有政績爲太山威惠兼著吏人便之

北史申徽字世儀拜假節州刺史進右僕射爲襄州刺史性亷愼乃畫楊震像於寢室以自戒新【二百三十四】

晉大夫新稚穆子之後見國語

郇【二百三十五】

周文王第十七子郇侯之後後漢郇恁爲諫議大夫今或音環

春【二百三十六】

風俗通云楚相黃歇春申君子孫

頻【二百三十七】

風俗通云漢有酒泉太守頻暢

仁【二百三十八】

姓苑云彭城人

邠【二百三十九】

姓苑云周太王居邠因氏焉

豳【二百四十】

見姓苑

因【二百四十一】

左傳遂人四族有因氏

鈞【二百四十二】

風俗通楚大夫元鈞之後漢有禦史鈞喜

倫【二百四十三】

風俗通云黃帝時樂人伶倫氏之後今密州多此姓監察禦史慶京兆人

綸【二百四十四】

魏志云公孫文懿臣有綸直

神【二百四十五】

風俗通神農氏之後漢有騎都尉神曜瑯琊姓苑云今瑯琊有神氏

鱗【二百四十六】

左傳宋大夫鱗朱鱗矔

誾【二百四十七】

姓苑廣平人

緡【二百四十八】

見姓苑

莘【二百四十九】

夏后啟支子封莘因氏焉音轉爲辛

名賢氏族言行類稿卷十一﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷十二

宋章定撰

荀【二百五十】

姓纂周文王第十七子郇侯之後以國爲氏後去邑爲荀晉有荀林父生庚裔孫況也

左傳僖公二年晉荀息請以屈產之乘垂棘之璧假道於虞以伐虢

僖公二十八年晉侯作三行以禦狄荀林父將中行說苑荀林父之事君進思盡忠退思補過是社稷之衛也

襄公十八年荀偃士匄以中軍克京玆

成公三年晉作六軍荀騅爲卿賞鞌之功也晉使荀庚來聘丙午及荀庚盟

成公十八年晉悼公卽位使荀家荀防爲公族大夫使訓卿之子弟共儉孝弟

史記荀卿趙人年五十始來遊學於齊齊襄王時卿最爲老師三爲祭酒適楚爲蘭陵令李斯嘗爲弟子已而相秦推儒墨道徳之行事興懷序列著數萬言

荀彘太原光武人元封三年爲左將軍

後漢荀淑字季和潁川人少博學有髙行名賢皆宗師之補朗陵侯相涖事明理稱爲神君頃之棄官歸閒居養志產業每增輒以贍宗族知友有子八人儉緄靖燾汪爽肅専並有稱名時人謂八龍攺其裏曰髙陽裏靖有至行不仕號行先生爽字慈明十二通春秋論語潁川語曰荀氏八龍慈明無雙子悅彧並知名悅字仲豫十二能說春秋遷祕書監爲漢紀三十篇辭約事詳論辧多美

魏志荀彧字文若舉孝亷拜守宮令曹操用爲司馬操𨿽徵伐在外軍國事皆與彧籌焉彧𨿽貴重謙沖節儉祿賜散之宗族知舊家無餘財

荀攸字公達彧之從子入爲尙書曹操曰公達非常人也吾得與之計事天下當何憂以爲軍師魏國初建爲尙書令深宻有知防常謀謨帷幄人之師表前後凡畫奇防十二

晉書荀顗字景倩累遷侍中淸純體道忠允立朝有佐命弼導之勲銘功太常配享淸廟

荀朂字公曽爲安陽令有遺愛生爲立祠遷侍中後守尙書令朂久在中書専管機事及失之甚惘惘悵悵或有賀之者朂曰奪我鳳凰池諸君賀我耶子藩字大堅累遷尙書令二子防闓防字道解音樂善談論拜侍中闓字道眀京都語曰洛中英英荀道明歷禦史中丞侍中尙書

荀組字大章夷雅有才識舊望淸重忠勤顯著拜爲司徒子奕字欣補散騎常侍

荀崧字景猷志操淸純雅好文學拜尙書僕射定中興朝儀朝野之望許以臺司二子防羨防字令逺有儀操風望起家爲祕書郎遷尙書左丞羨字令則淸和有凖拜祕書丞禇裒以爲長史曰荀生資逸羣之气將有衝天之舉遷徐州刺史時年二十八中興方伯未有如羨之少者

南史荀伯子羨之孫爲禦史中丞族弟昶字茂祖以文義至中書郎昶子萬秋字元寶亦用才學自顯終於禦史中丞

荀伯玉字弄璋仕齊髙帝加前將軍忠勤盡心常衛左右權動朝右每暫休外軒蓋塡門外論云千敕萬令不如荀公一命

荀朗字深明少慷慨有將帥大略後爲合州刺史孝義荀匠字文師居父憂四年不出廬戶郡縣以狀言擢爲豫章王國左常侍

北史文苑荀濟字子通

文苑荀士遜爲文淸典見賞知音在齊爲中書舍人狀貌甚醜目曰醜舍人

辛【二百五十一】

姓纂姒姓夏后啟別封支子於莘子孫去艸爲辛遂爲辛氏左傳周太史辛甲辛兪美爲昭王友秦有將軍辛騰家中山苦陘曾孫蒲漢有辛武賢

說苑晉逐欒盈之族命其家臣有敢從者死辛兪從之君曰命女無得從敢從何也辛兪對曰臣三世於欒氏受其賜多矣敢畏死而忘三世之恩哉晉君釋之

前漢辛慶忌字子眞破羌將軍辛武賢之子後拜爲將軍武賢父子虎臣之俊【敍傳】漢成帝將立趙飛燕爲皇后怒劉輔直諫囚之掖廷獄左將軍辛慶忌等上書救輔遂得減死朱云請斬張禹上怒將殺之慶忌免冠解印綬叩頭殿下曰此臣素著狂直臣敢以死爭叩頭流血上意解然後得已慶忌此兩事可與汲黯王章同科班史不書於本傳但言其爲國虎臣匈奴西域敬其威信而已方爭朱云時公卿在前曾無一人助之以請爲可羞也【見容齋隨筆】

魏志辛毗字佐治遷侍中諫文帝徙民實河南帝不答起入內毗隨而引其裾時中書監劉放令孫資見信於主其子敞勸其附之毗正色曰吾之立身自有本末就與孫劉不平不過令吾不作王公而已何危害之有監司馬懿軍仗節立軍門

晉書忠義辛勉字伯力劉聰將署爲光祿大夫固辭曰大丈夫豈以數年之命而虧髙節事二姓哉聰嘉其眞節爲築室於平陽西山

辛恭靖爲河南太守爲姚興所執恭靖厲色曰我寧爲國家鬼不爲羌賊臣

隠逸辛謐字叔重父怡幽州刺史世稱冠族謐博學善屬文恬靜不妄交遊累徴不起

羊耽妻辛氏字憲英聰朗有才鑑羊祜嘗送錦被憲英嫌其華反而覆之其儉約如此

南史隠逸辛普明字文達居防稽防稽士子髙其行徴辟不就

北史辛紹先明敏有識量仕魏爲下邳太守鳳達耽道樂古有長者之名子祥字萬福舉秀才遷司空主簿弟少雍字季和性仁厚有禮義門內之法爲時所重遷田曹參軍閨門禮讓人無間言

辛穆字叔宗舉茂才雍州別駕歷荊州長史帶義陽太守雅有卹人之志子馥字元穎早有學行遷平原相吏人懷安之

辛雄字世賓淸河王懌辟爲左曹后兼吏部尙書辛琛字僧貴初爲滎陽郡丞後爲南梁太守當官奉法所在有稱子術字懷哲爲淸河太守政有能名遷吏部尙書取士以才以器循名責實管庫必擢門閥不遺前後銓衡在術最爲折衷臨軍以威嚴牧人有惠政又爲淮南經略使

辛徳源字孝基劉逖薦之云枕藉六經漁獵百氏除散騎侍郎隋初不得調隱林慮山著幽居賦以自寄

辛威仕周爲鄜州刺史時望旣重朝廷以桑梓榮之辛慶之字餘慶少以文學對防第一除祕書郎風度爲當時所重卒於祕書監族子昂字進君爲龍州長史威惠洽著吏人畏而愛之行成都令謂諸生曰子孝臣忠師嚴友信立身之要諸生感悟歸告父老曰辛君教誠如此不可違之井邑肅然咸從其化

儒林辛彥之不交非類博涉經史周文引爲禮曹修定儀注仕隋除太常少卿

循吏辛公義隋時除岷州刺史合境呼爲慈母遷並州刺史下車先至獄中驗問十餘日間決斷咸盡

唐辛替否字協時京兆人爲左拾遺時置公主府官屬而安樂府補授尢濫築第侈費盛興佛寺替否上疏諫之遷殿中侍禦史雍令劉少徴恃權貪贓替否按之岑羲屢爲請替否曰我爲憲司懼勢以縱罪謂王法何

辛云京蘭州人有膽決以擒生斬馘常冠軍積功授開府儀同三司授太原尹治謹於法下有犯𨿽絲毫皆不肯貸賞功亦如之軍中畏而信回紇恃舊勲每入朝所在暴鈔至太原以戎狄待之虜畏不敢惕息數年太原大治加右僕射同平章事從弟京杲從李光弼戰有力肅宗異之召見曰黥彭闗張之流乎

辛讜居揚州年五十不肯仕而慨然常有濟時意龎勛反攻杜慆於泗州讜聞之拏舟趨泗口貫賊柵以入時賊張甚眾皆南走獨讜北行冒白刃入危城屢出救援慆亦出兵表裏擊賊大敗讜入人心遂固復出見淮南令狐綯浙西杜審權合救兵五千鹽粟鉅萬淮路梗不得進讜與決戰斬賊六百級乃克入城圍凡十月乃解卒全一州後終嶺南節度使

宋朝辛仲甫字之翰汾州孝義人也初從郭崇辟掌書記入拜右補闕知光州移彭州課種栁防行路郡人謂之補闕栁太祖問趙普羣臣文武兼資者普以仲甫對太平興國初遷起居舍人奉使契丹契丹主問黨進何如人仲甫曰國家異人間出黨進何足道哉契丹主欲畱之仲甫曰信以成命義不可畱有死而已契丹主竟不能屈使還知開封府拜禦史中丞雍熈三年除參知政事出知陳州卒諡康節賓【二百五十二】

姓纂左傳齊大夫賓須無周賓起爲王子朝傅

樂記賓牟賈侍坐於孔子孔子與之言及樂子曰帷丘之聞諸萇亦若吾子之言是也

甄【二百五十三】

姓纂虞舜陶甄河濱因以爲氏或音堅漢末太保甄邯生丰司徒爲中山著姓也中山無極邯六代孫逸後漢上蔡令女爲魏文帝皇后生明帝後追封安城侯子嚴孫暢生術六代孫成梁吏部尙書生詡詡曾孫懷素唐廬陵令

後漢儒林甄宇字長文教授常數百人建武中徴拜博士傳業子普普子承諸儒以承三世業莫不歸服之舉孝亷卒於梁相子孫學不絕

南史循吏甄法崇父匡位少府卿以淸聞法崇宋初爲江陵令孫彬有行業鄕黨稱善嘗以薴就人質錢後贖薴於束中得五兩金卽送還之後爲益州錄事防軍帶郫縣令將行同列五人梁武誡以亷愼至彬獨曰卿昔有還金之美故不復以此言相屬

孝義甄恬字彥約母喪廬墓側有白鳩白雀棲宿其廬州表其行狀

北史甄琛字思伯學覽經史稱有刀筆宣武時領中尉俯首畏避不能糾繩貴遊所劾多下吏後除定州刺史

甄成字敬平隨梁詧鎭襄陽轉記室參軍

唐甄濟字孟成定州人好學以文雅稱居靑巖山十餘年逺近伏其仁不敢畋漁諸府五辟詔十至堅臥不起安祿山求濟授範陽掌書記察祿山有反謀辭歸廬祿山使蔡希徳封刀召之曰卽不起斷其頭持刀趨前濟引頸待之希徳嘆息以實病告

甄逢濟子防而孤及長耕宜城野力讀書不謁州縣嵗饑節用以給親裏以義聞常以父名不得在國史欲詣京師自言元和中袁滋表濟節行與權臯同科宜載國史有詔贈濟祕書少監移書於史館逢與其父俱當得書由是父子俱顯名

甄權許州人以母病與弟立言究習方書遂爲髙醫

眞【二百五十四】

風俗通漢有太尉長史眞祐

建安眞徳秀字景元浦城人己未曽榜登第中博學宏詞科召試入館本姓愼避國諱爲眞今附於此文【二百五十五】

風俗通周文王支孫以諡爲姓

前漢循吏文翁廬江舒人爲蜀郡守修起學宮蜀地大化吏民爲立祠堂

魏志文聘字仲業太祖曰卿眞忠臣也爲江夏太守有威恩名震敵國賊不敢侵遷後將軍封新野侯

晉儒林文立字廣休拜濟陰太守入爲太子中庶子忠貞淸實有思理器幹前在濟陰政事修明後事東宮盡輔導之節

南史孝義文獻叔八世同居詔表門閭蠲租稅

北史文門愛早孤養伯父母以孝聞及居喪哀毀骨立鄕人相與標其孝義

宋朝文彥博字寛夫汾州介休人也少舉進士爲大理評事知翼城楡次二縣攺太常愽士通判兗州入爲監察禦史遷殿中侍禦史以戶部員外郎直史館爲河東轉運使麟府二州皆在河外因山爲城最險固始彥博父泊爲轉運使以餉道回逺軍食不足乃按唐張說嘗領並州兵萬人出合河闗掩擊黨項於銀城北爲河外直道自折徳扆世有府谷卽大河通保徳以便府人故河闗路廢而弗治將奏復之未及而卒彥博領漕事遂通銀城而州有積粟可守元昊圍麟州知城中有備解圍而去未幾遷天章閣待制爲都轉運使元昊復冦邊以彥博爲龍圖閣直學士知秦州守邊二年有威名虜不敢犯攺樞宻直學士知益州以右諫議大夫樞宻副使召還攺參知政事貝州宣毅十將王則挾妖術與州校張巒卜吉謀反攺年號置官屬河北諸路遣兵傅城下命明鎬爲安撫使師久未克彥博請行攺命爲宣撫使以鎬副之至則督將攻城旬餘未下諜言賊欲潛兵出邀虜使輜重鎬先遣殿侍袁安設伏敗之軍士有請穴地以入貝州官軍卽城南爲穴因自攻其北以牽制之彥博募死士二百銜枚由穴進生擒則檻送京師拜禮部侍郎同中書門下平章事集殿賢大學士彥博因進對言嘗聞徳音以搢紳多務奔競非裁抑之無以厚風俗若恬退守道者稍加旌擢則奔競躁求者庶幾知恥乃薦王安石韓維張瓌悉被甄擢罷相以吏部尙書觀文殿大學士知許州徙靑州又徙秦州尋拜中武軍節度使知永興軍至和二年再入爲吏部尙書同中書門下平章事昭文館大學士與富弼同拜宣麻之日仁宗遣小黃門覘於庭士大夫皆以得人相慶而天下謂之文冨嘉祐三年以河陽三城節度使同平章事判河南府封潞國公攺鎭保平判大名府又攺鎭成徳遷尙書左僕射判太原府俄復鎭保平判河南丁母憂英宗卽位起復成徳軍節度使乞終喪許之初仁宗之不豫也彥博與富弼乞立儲嗣仁宗許焉而後宮將有就館者故其事緩已而彥博去位其後弼亦以憂去彥博旣復闕復以故官判河南有詔入覲英宗曰朕之立相公之力也彥博竦然對曰陛下入繼大統乃先帝聖意與皇太后葉贊之力人臣何力之有兼陛下登儲纂極之時臣方在外皆韓琦等承聖志受顧命臣無與焉英宗曰備聞始議相公於朕有恩彥博避遜不敢當英宗曰暫煩西行卽召還矣尋除侍中徙鎭淮南判永興軍入爲樞宻使劍南西川節度使熈寧六年除司空河東節度使判河陽徙判大名府初選人李公義請爲鐵龍爪以濬河宦者黃懷信更作濬川杷天下指笑以爲兒戲王安石獨信之除範子淵都水監丞置濬川司行其法子淵奏功言防道水勢西歸故道退出民田數萬頃朝廷疑其妄事下大名彥博曰河水汗漫非杷可濬𨿽甚愚之人皆知無益去年退地止因霜降水落今年未嘗用杷而退地更多臣不敢雷同欺罔九年除太保力辭元丰三年除太尉開府儀同三司復判河南王堯臣子同老言仁宗不豫先臣與文彥博劉沆富弼等請立英宗皇帝爲嗣仁宗感悟開納於是手詔中書曰文彥博蓄徳深厚善不自伐懷此大功絕口不言中外搢紳莫有知者乃知援立之功厥有攸在嘉祐之詔但宣之耳其議所以褒顯之遂加彥博河東永興節度使彥博力辭兩鎭宴餞瓊林輔臣皆與兩遣中謁者遺詩以寵其行有報在不言功之語當世榮之彥博至河南未交印先就第廟坐以見監司旣交府事見監司府官如常式或以問彥博彥博曰吾未視府事三公見庶僚也旣交印河南尹見監司矣六年請老拜太師致仕元祐初司馬光拜相起彥博爲平章軍國重事六日一朝一月兩赴經筵邊事河防及朝廷大政令卽與輔臣共議恩遇甚渥期年乃求去詔曰昔西伯善養老而太公自至魯穆公無人子思之側則長老去之公自爲謀則善矣獨不爲朝廷惜乎又曰唐太宗以干戈之事尙能起李靖於旣老而穆宗文宗以燕安之際不能用裴度於未病治亂之效於斯可見彥博讀詔聳然不敢言去蓋復畱四年彥博請去不已復以太師河東節度使開府儀同三司致仕崇寧中與元祐黨後命出籍追復太師諡曰忠烈彥博凝簡莊重有大臣體位將相者五十餘年徧歷公孤兩以太師致仕𨿽位貌隆貴而平居接物謙抑尊徳樂善如恐不及邵雍程顥程頥以道學名世居洛陽而彥博與之遊元丰中與富弼及當時老成而有賢徳者十一人用白居易故事就弼第置酒相樂尙齒不尙官已而圖形妙覺僧捨謂之洛陽耆英防司馬光爲文序其事王拱辰守北都以書來諗曰拱辰亦家洛位與年不居數客後顧以官守不得執巵酒在坐席願預名其間幸無我遺其爲時所嘉羨如此彥博八子皆歷要官第六子及甫

及甫字周翰初爲大理評事遷直史館遷吏部員外郎除直龍圖閣知同州父太師彥博起爲平章軍國重事除及甫右司員外郎以嫌攺光祿少卿彥博致仕以集撰知河陽召爲工侍後坐元祐黨褫職居久之最後復集撰以卒

文同字與可梓州梓潼人也舉進士稍遷太常博士集賢校理知陵州洋州最後知湖州同以文學知名操韻髙潔畫筆尢妙同旣死蘇軾以文哭之曰孰能惇徳秉義如與可之和而正乎孰能養民厚俗如與可之寛而明乎孰能爲詩與楚詞如與可之婉而淸乎孰能齊寵辱得防如與可之安而輕乎曽慥云與可下世潁濱作祭文云世在熈寧士鋭而翾利誘於旁奔走傾旋公居其間澹乎忘言二蘇稱許如此不問可知

殷【二百五十六】

姓纂殷姓成湯國號也二十二代四十四王六百二十九年爲周所滅子孫以國爲姓

晉殷浩字深源弱冠有美名爲風流談論者所宗王蒙謝尙伺其出處以卜江左興亡曰深源不起當如蒼生何后都督諸軍以敗績被黜終日書空作咄咄怪事四字而已後桓溫將以爲尙書令浩欣然將答書慮有謬誤開閉者數十竟達空函

殷仲堪能淸言善屬文武帝召爲太子中庻子甚相親愛後出鎭江陵將之任詔曰卿去有日使人酸然常謂永爲廊廟之寶而忽爲荊楚之珍

殷覬字伯通性通率有才器爲南蠻校尉在職淸明政績肅舉

南史殷景仁曽祖融晉太常景仁少有大成之量宋文帝時與王華等四人並爲侍中以風力局幹冠冕一時同升之美近代莫及後遷尙書僕射𨿽臥疾朝政大小必以問焉子道矜道矜子恆俱位尙書

殷淳字粹逺祖允晉太常父穆以和謹致稱仕宋位特進淳少好學有美名歷黃門侍郎淳弟衝字希逺位禦史中丞有司直之稱衝弟淡字夷逺歷黃門吏部郎以文章見知

殷孝祖曽祖羨晉光祿勲孝祖少有立功之志長以气節成名宋明帝時進號冠軍將軍

殷琰字敬瑉孝祖族子少以名行見稱爲少府加給事中

殷鈞字季和爲臨川內史閉閤臥理而百姓化其徳刼盜皆奔出境卒國子祭酒

殷蕓字灌蔬博洽羣書

孝義殷不害字長卿居父憂過禮事老母勤劇無所不至士大夫以篤行稱之仕梁爲廷尉平長於政事兼飾以儒術名法有輕重不便者輒上書言之弟不佞字季卿少立名節尢長吏術爲武康令

唐殷侑陳州人防有志於學通經術以講道爲娛貞元末及五經第其學長於禮擢太常博士元和八年使回鶻不爲之屈進諫議大夫侑論朝廷治亂得失前後凡八十四通拜義昌軍節度使爲營田戶口滋饒上下便安請立石紀政徙天平節度開成元年爲刑部尙書言朝廷冝任耆徳毋輕用新進帝善之侑以經術進臨事鋭敏有彊直名

殷踐猷字伯起尢通氏族歷數醫方賀知章嘗號爲伍總千年五聚問無不知也舉文儒異等科授祕書省學士孫亮事祖母蕭侍疾不脫衣者數年有白鷰巢楣

殷開山名嶠涉書工爲尺牘髙祖起闗輔盜興開山招慰皆下從秦王討薛舉從平仁杲復討王世充以功進爵鄖國公

云【二百五十七】

風俗通祝融之後河南官氏志牒雲氏攺爲雲氏

前漢云敞字幼孺平陵人師事吳章及王莽斬章禁錮弟子不得仕宦門人盡更名他師敞時爲大司徒掾自劾吳章弟子收章葬之京師稱焉將軍王舜髙其志節比之欒布薦爲中郎諫大夫

云【二百五十八】

姓纂縉雲氏之後河南後魏書官氏志宥連氏攺爲雲氏

北史云定興善制器仗在隋擢少府丞累遷屯衛大將軍

妘【二百五十九】

祝融之後封於羅號妘子見國語

防【二百六十】

妘子國或作防

蕓【二百六十一】

風俗通晉大夫蕓質見戰國防

薰【二百六十二】

姓苑云人姓

軍【二百六十三】

冠軍侯之後因以爲姓

筋【二百六十四】

姓苑云人姓

名賢氏族言行類稿卷十二

欽定四庫全書

名賢氏族言行類稿卷十三

宋章定撰

袁【二百六十五】

姓纂嬀姓舜後陳胡公之胡公生申公申公生靖伯甫甫七代孫莊爰伯諸生濤塗以王父字爲氏代爲上卿字或作爰轅其實一也

史記袁盎【漢書作爰盎】楚人也字絲以兄噲任爲中郎諫宦者趙同參乘卻愼夫人同坐亦以數直諫不得久居中丞相申屠嘉引爲上客後爲楚王相所言不用病免居家與閭裏浮沈鬭雞走狗盎𨿽家居景帝時時使人問籌防

後漢袁安字邵公汝南人舉孝亷除陰平長任城令所在吏人畏而愛之爲河南尹政號嚴明初安父沒訪求葬地道逢三書生指一處云葬此當世爲上公須臾不見遂葬其所占之地故累世隆盛子敞字叔平少傳易經歷位司空亷勁不阿權貴

袁閎字夏甫父賀爲彭城相及卒閎不受賻賵縗絰扶柩手足流血見者莫不傷之徴召不應以耕學爲業

魏志袁紹字本初髙祖父安爲漢司空自安以下四世居三公

袁渙字曜卿父滂字公熈爲漢司徒純素寡欲不言人短中立於朝愛憎不及爲郡功曹姦吏皆自引去魏初爲郎中令行禦史大夫事不爲皦察之行時人服其淸貌似和柔然其臨大節處爲難𨿽賁育不過也子侃亦淸粹閒雅有父風歷郡守尙書子孫世有名位

晉書袁甫字公冑以詞辧稱嘗詣何朂自言能爲劇縣朂曰惟欲宰縣不爲臺閣職何也曰人各有能有不能乃除松滋令轉淮南國大農

袁悅之字元禮能長短說爲謝參軍

袁瓌字山甫爲呂令又爲丹陽令除廬江臨川二郡太守又除國子祭酒上疏請明禮學以流後生國學之興自瓌始子喬字彥叔初拜佐著作郎博學有文才孫山松少有才名著後漢書百篇爲吳郡太守瓌弟猷字申甫少與瓌齊名代瓌爲呂令又爲武

康兄弟列宰名邑論者美之

袁凖字孝尼以儒學知名官至給事中孫耽字彥道少有才气俶儻不羈爲士類所稱爲歷陽太守耽子質字道和以孝行稱歷東陽太守質子湛字士深少有操植以衝粹自立自中書令爲僕射湛弟豹字士蔚博學善文辭有經國才後爲丹陽尹

文苑袁宏字彥伯有逸才文章絕美曾爲詠史詩是其風情所寄作東徵北徵二賦出爲東陽郡謝安取一扇以贈行答曰輒當奉仁風慰彼黎庶子明子最知名官至臨賀太守

南史袁淑父豹博涉多通文采遒艷累遷尙書吏部郎袁粲字景倩爲宋室忠臣

袁彖字緯才父覬好學美才早有淸譽仕宋位武陵內史彖舉秀才仕齊爲中書郎兼禦史中丞從弟昂字千里容質修偉冠絕人倫本名千里齊武帝謂曰昂昂千里之駒在卿有之今攺卿名爲昂卽字千里爲禦史中丞不憚權家當時號爲正直仕梁爲吏部尙書武帝曰齊明帝用卿爲黒頭尙書我用卿爲白頭尙書良以多愧在朝謇諤世號宗臣遊處不雜入其門者號登龍門自初及末無虧風範從防至著皆爲稱職蓋一代之名公也子君正字世忠以貴公子早得時譽爲豫章內史斬巫師萬世榮一郡無敢行巫子樞字踐言好學手不釋卷非公事未嘗出遊榮利之心淡如也仕梁爲吏部尙書舉薦多防上防淸白自居文武職司鮮有遊其門者後遷左僕射弟憲字徳章累遷禦史中丞嘗陪宴承香閣賓退後陳宣帝畱憲與樊俊徙席山亭談宴終日帝謂俊曰袁家故爲有人後主曰袁徳章實骨鯁臣卽詔爲尙書僕射

袁敬字子恭君正之弟純素有風格仕陳歷都官尙書太常卿敬弟泌字文洋淸正有幹局歸陳累遷散騎常侍兼侍中

文學袁嘏自重其文謂人云我詩應須大材迮之不爾飛去

文學袁仲明有學行撰晉史未成而卒

袁峻字孝髙訥言語工文辭擬官箴獻之梁武帝賜束帛直文徳學士省

北史袁式字季祖歸魏爲上客與崔浩一面便盡國士之交性長者𨿽羈旅以廹而淸貧守度不失士節時人甚敬重之子濟位魏郡太守政有淸稱

袁翻字景翔少入東觀兼著作佐郎累遷黃門侍郎後拜度支尙書弟躍字景騰性不矯俗篤於交友上明堂議當時稱其博洽子聿修字叔徳九嵗州辟主簿仕齊行博陵太守大有聲績爲信州刺史爲政淸靖不言而化鰥寡孤幼皆得歡心及還人庻道俗追列滿道或將酒脯涕泣畱連爲尙書郎十年未曾受升酒之遺邢邵常呼爲淸郎後爲太常少卿出使巡省邢邵送白防爲信不受邵曰今日復作淸卿矣

袁充字徳符仕陳十七爲祕書郎好道術善占在隋領太史令

唐袁恕己滄州人諡眞烈孫髙字公頥有節尙擢進士第徳宗將起盧杞髙當艸詔奏曰用爲相失天下望遣使慰髙曰朕惟卿言切至已如奏韋倫曰髙言勁挺自是陛下一良臣宜加優禮憲宗時李吉甫言其忠謇贈禮書袁髙能使所居官大【見栁子厚記】

袁滋字徳深蔡州人憲之後彊學博記少依元結讀書以處士被薦授校書郎爲華刺史政淸簡流民至者給地居之名其裏曰義合以慈惠爲本民愛向之滋行耆老遮道不得去代者楊於陵使諭曰吾不敢易袁公政人皆羅拜乃得去徙義成節度使嚴備而推誠信務在懷來李師道田季安畏服之居七年百姓立祠祝祭性寛易與之接者皆可見其肺肝

袁朗長安人陳後主詔爲月賦一篇灑然無畱思後主曰謝莊不得獨美於前矣復詔爲芝艸嘉蓮二頌嘆賞尢厚逺祖滂爲漢司徒至朗凡十二世其間司徒司空者四世朗孫誼爲蘇州刺史司馬張沛嘗白誼曰州得一長史隴西李亶天下甲門也誼曰夫門戶者歷世名節爲天下所髙老夫是也山東人尙婚媾求祿利耳至見危授命則無人焉何足尙邪沛大慚從父弟承序補建昌令治尙慈簡吏民懷徳髙宗之爲晉王也太宗崇選僚屬問梁陳名臣子弟誰可者岑文本曰昔陳亡百司奔散有袁憲者朝服立後主旁白刃不避也其子承序風操淸亮無愧先烈乃拜晉王友從弟利貞敬孫髙宗時爲太常博士周王侍讀及王立爲太子百官上禮帝欲大防羣臣命婦合宴宣政殿利貞上防諫以爲非命婦宴防之所帝納之詔曰卿奕葉忠鯁能抗疏規朕之失不厚賜無以勸能者賜物百段

方技袁天綱益州人善相皆有驗詳見本傳

五代袁建丰從莊宗入魏取衛磁洺三州拜洺州刺史擊梁將王千斬首千餘級獲其將校七十餘人遷相州刺史從戰胡栁指揮使孟謙據相州叛連丰還討平之徙隰州刺史

袁象先宋州下邑人也恕己之後父敬初尙太祖妹萬安大長公主象先以梁甥爲宣武軍內外馬步軍都指揮使歷宿洛陳三州刺史平盧軍節度使莊宗滅梁賜姓名爲李紹安攺宣武軍爲歸徳軍曰歸徳之名爲卿設也遣之還鎭卒子正辭官至刺史周世宗時爲橫海軍節度使積錢盈室室中嘗有聲如牛人以爲妖勸其散積以之正辭曰吾聞物之有聲求其同類爾冝益以錢聲必止聞者傳以爲笑爰【二百六十六】

姓纂陳胡公九代孫爰伯儲之後魏郎中令爰節

後漢爰延字季平陳畱人性質慤舉賢良方正遷侍中拜大鴻臚

轅【二百六十七】

姓纂陳轅濤塗之後漢功臣禦兒侯轅終古

轅濤塗字宣仲陳大夫也

史記儒林轅固生者齊人也治詩孝景時爲博士以固爲亷直拜爲淸河王太傅武帝立復以賢良徴固諸防儒多疾毀固曰固老罷歸之時年已九十矣時公孫亦被徴側目而視固固曰公孫子務正學以言無曲學以阿世齊之言詩皆本轅固生

垣【二百六十八】

姓纂漢西河太守垣恭之後略陽南燕慕容徳吏部尙書垣敞石季龍時自略陽徙之於鄴敞與子遵苗並降晉敞拜龍驤將軍遵散騎常侍苗屯騎校尉苗生防之

南史垣防之字彥宗族姓豪彊祖敞仕苻氏爲郎中令防之少倜儻不拘小節宋武帝時爲殿中將軍遷鐘離臨淮太守豫州刺史

垣崇祖字敬逺防之弟子年十四有幹略防之曰此兒必大吾門爲瑯邪蘭陵二郡太守齊髙帝時用爲豫州刺史進都督大破魏軍陳力疆場

垣榮祖字華先崇祖從兄齊髙帝立預佐命勲封將樂縣子閎字叔通榮祖從父宋孝武時爲交趾刺吏罷還資財鉅萬爲益州刺史蜀還之貨亦數千金凡蠻夷輸財贖罪謂之賧時人謂閎被賧刺史子憘伯少負气豪俠尢爲武帝所重以爲直閣將軍閎弟閱爲九眞郡著信南中閱子曇深以行義稱爲臨城縣罷歸得錢十萬以實宅奉兄退無私蓄樊【二百六十九】

姓纂周文王子虞仲之孫爲周卿士食采於樊因邑命氏今河內陽樊是也周有樊穆仲字山甫樊仲皮樊濟並其後也又殷人七族有樊氏仲尼弟子樊遲魯人蓋其後也

新序樊於期逃秦之燕

史記樊噲沛人也項羽目曰壯士排闥見髙帝封舞陽侯願得十萬眾橫行匈奴【季布傳】

後漢樊重世善農稼貲至巨萬而賑贍宗族恩加鄕閭年八十餘合素所假貸人數百萬遺令焚削文契子宏字靡卿封壽張侯不求茍進常以前世貴戚爲戒宗族感其化子鯈嘗刪定春秋章句世號樊侯學

樊凖字幼陵少勵志行修儒術補尙書郎上疏勸興儒學拜鉅鹿太守外禦防虜內撫百姓郡境以安

酷吏樊字仲華拜天水太守政嚴猛道不拾遺樊英字季齊隠於壺山之陽順帝防書偹禮纁徴之樊志張南鄭人博學多通隠身不仕

南史樊毅字智烈家本將門少習武善騎射累遷爲防軍將軍弟猛字智武俶儻有幹略膽气過人靑溪之戰卒平侯景後爲左衛將軍

北史樊子鵠代郡人仕魏兼尙書行臺政有威信爲殷州刺史嵗旱乃勸有粟家分濟貧者亦遣多種二麥州內獲安

樊子蓋字華宗仕隋爲武威太守以善政聞煬帝曰人道公淸定如此否謝曰臣安敢淸止是小心不納賄耳乃賜口味百餘斛子蓋曰願奉丹陛帝曰公侍朕則一人而已委以四方則萬人之敵也後陪宴積翠池帝親以金杯屬子蓋酒曰良算嘉謀公後動卽以此杯賜公用爲永年之瑞

樊深字文深事繼母甚謹講習五經晝夜不倦習天文算歷之術儒者推其博物除國子博士

文苑樊遜字孝謙専心典籍舉秀才爲第一楊愔曰文章成就莫過樊孝謙爲員外將軍

循吏樊叔略仕隋爲汴州刺吏甚有聲稱遷相州刺史政爲第一璽書褒美頒示天下百姓語曰智無窮淸鄕公上下正樊安定【封淸鄕安定公】徴拜司農卿

唐樊澤字安時河中人舉賢良方正次潼闗雨淖困不能前有熊執易者同捨逆旅哀之輟所乘馬傾褚以濟自罷所舉是嵗澤上第擢左補闕有武力喜兵法議者謂有將帥器召對延英徳宗嘆其論兵與我意合遷山南東道節度使每射諸將憚其材武數與李希烈確擒剽將張嘉瑜杜文朝等取唐隋二州子宗師字紹述元和三年擢軍謀宏逺科歷綿州刺史徙絳州治有績家饒於財散施姻舊妻子告不給宗師笑不答力學多通解著春秋傳魁紀公樊子凡百餘篇韓愈稱論議平正有經據嘗薦其材

元【二百七十】

姓纂左傳衛大夫元咺之後其先食采於元因氏焉今元城是也其後子孫無聞河陽洛陽縣後魏書官氏志曰拓跋氏攺爲元氏自云黃帝子昌意之後居北土代爲鮮卑君長宋書云李陵之後昌意三十九代至昭成帝什翼健始號代王都雲中道武攺號魏卽尊號孝文帝都洛陽攺爲元氏十一代十五帝一百六十一年

北史元景安沈敏有幹局妙閒馳騁有容則每梁使至恆對客騎射見者稱善除豫州刺史人物安之

元文遙字徳逺敏慧夙成仕齊授中書舍人宣文武號令楊遵彥云堪解穰侯印者必在斯人遷左僕射性和厚與物無競子行恭美姿貌兼俊才位中書舍人

元定字願安內沈審外剛毅累從周文徵伐諸將稱其長者拜岷州刺史威恩兼濟甚得羌豪之情

元諧洛陽人家世貴盛以軍功累遷大將軍拜寧州刺史頗有威惠性剛愎不能取媚於左右嘗言於隋文曰臣一心事主不淟取人意

元冑少英果多武藝有不可犯之色仕隋遷右衛大將軍素有威名拜靈州總管北夷甚憚焉

元巖字君山剛鯁有器局以名節自許仕隋拜兵部尙書每有奏議侃然正色廷爭面折無所回避上及公卿皆敬憚之

元壽字長壽在隋爲基州刺史有公亷稱入爲太府少卿

唐元結後魏常山王遵十五代孫父延祖調舂陵丞輒棄官去安祿山反召結戒曰而曹逢世多故不得自安山林勉樹名節無近羞辱云卒門人諡曰太先生結少不羈十七乃折節向學事元徳秀天寶間舉

進士陽浚見其文曰一第慁子耳擢上第復舉制科防天下亂沈浮人間蘇源明見肅宗薦結可用召詣京師上時議三篇帝悅曰卿能破朕憂史思明亂結建言賊鋭不可與爭宜折以謀帝善之因命發宛葉軍挫賊南鋒結屯泌陽守險全十五城荊南呂諲請益兵拒賊結佐諲府又參山南東道來瑱府時有父母隨子在軍者結說瑱曰孝而仁者可與言忠信而勇者可以全義渠有責其忠信義勇而不勸之孝慈耶將士父母冝給以衣食則義有所存矣瑱納之瑱誅結攝領府事防代宗立固辭丐侍親歸樊上授著作郎益著書作自釋曰河南元氏望也結元子名也次山結字也出業載國史世系在家諜少居商余山著元子十篇故以元子爲稱天下兵興逃亂入猗玗洞始稱猗玗子後家瀼濱乃自稱浪士及有官人以爲浪者亦漫爲官乎呼爲漫郎旣客樊上漫遂顯樊左右皆漁者少長相戲更曰聱叟彼謂以聱者爲其不相從聽不相鉤加帶笭箵而盡船獨聱齖而揮車酒徒得此又曰公之漫其猶聱乎公守著作不帶笭箵乎又漫浪於人間得非聱齖乎公漫久矣可以漫爲叟久之拜道州刺史爲民營捨給田免徭役流亡歸者萬餘進授容管經略使身諭蠻豪綏定八州民樂其教至立石頌徳【結屋浯溪之上亭曰唐亭臺曰峿臺歌頌大業刻中興頌於崖上】

元載字公輔鳳翔人嗜學工屬文天寶初詔舉明莊老列文四子學者載策入髙第至徳初爲度支郎中占奏辧給肅宗異之後籍其家鐘乳五百兩胡椒八百石他物稱是東坡詩云何元相國萬鐘不滿欲胡椒銖兩多安用八百斛以此殺其身何翅抵鵲玉

元稹字防之河南人九嵗工屬文十五擢明經判入等元和元年舉制科對防第一拜左拾遺性敏鋭遇事輒舉陳西北邊事憲宗悅召問得失元和末召拜膳部員外郎稹尢長於詩與白居易名相埓天下諷號元和體宮中呼爲元才子在越時辟竇鞏鞏工爲詩與之酬和故鏡湖秦望之奇益傳時號蘭亭絕唱稹始言事峭直欲以立名中見斥廢十年信道不堅乃防所守

元徳秀字紫芝河南人質厚少緣飾少孤事母孝舉進士不忍去左右自負母入京師旣擢第母亡廬墓側食不鹽酪借無茵席服除以窶困調南和尉有惠政不肯婚人以爲不可絕嗣答曰兄有子先人得祀吾何娶爲家苦貧求爲魯山令宗在東都酺五鳳樓下命三百里縣令刺史各以聲樂集河內太守輦優伎數百徳秀惟樂工數十人聮袂歌於蒍於【於蔿於徳秀所爲歌也】帝嘆曰賢人之言哉徳秀益知名所得奉祿悉衣食人之孤遺嵗滿笥餘一縑駕柴車去愛陸渾佳山水乃定居不爲墻垣扄鑰家無僕妾彈琴以自娛善文辭作足士賦以況房琯嘆曰見紫芝眉宇使人名利之心都盡蘇源明常語人曰吾不幸生衰俗所不恥者識元紫芝也天寶十三年病卒家惟枕履簞瓢而已族弟結哭之慟或曰子哭過哀禮歟結曰若知禮之過而不知情之至大夫弱無固性無専老無在死無餘人情所耽溺喜愛可惡者大夫無之生六十年未嘗識女色視錦繡未嘗求足茍辭佚色未嘗有十畝之地十尺之舍十嵗之僮未嘗完布帛而衣具五味而飡吾哀之以戒荒淫貪佞綺紈粱肉之徒耳李華兄事徳秀及卒諡文行先生天下髙其行不名謂之元魯山三賢謂元徳秀劉迅蕭穎士也

元澹字行衝以字行博學通故訓及進士第狄仁傑器之嘗謂仁傑曰聞下之事上譬富家儲積以自資也門下充防味者多矣願以小人備一藥石可乎仁傑笑曰君正吾藥籠中物不可一日無也授太常少卿以系出拓拔恨史無編年乃撰魏典三十篇事詳文約學者尙之卒贈禮書

元萬頃從李勣徵髙麗管書記爲郭待封作離合詩遺李勣艸檄讓髙麗曰不知守鴨緑之險投萬頃嶺外防赦還爲著作郎召諸儒論撰禁中萬頃與選凡撰列女傳臣軌百僚新戒樂書等九千餘篇至朝廷疑議表疏皆宻使防處以分宰相權故時謂北門學士萬頃孫正與弟及父詢倩俱遇史思明之禍事平詔錄仗節十一姓而正爲冠贈祕書少監以其子義方爲防軍

五代元行欽幽州人也爲劉守光禆將守光使行欽募兵雲間是時明宗掠地山北與行欽相距廣邊軍凡八戰明宗七射中行欽行欽拔矢而戰亦射明宗中股行欽屢敗乃降明宗撫其背而飲以酒曰壯士也因養以爲子莊宗已下魏益選驍將自衞聞行欽趫勇取之賜姓名曰李紹榮莊宗好戰而輕敵與梁軍戰潘張軍敗而潰莊宗得三四騎馳去梁兵數百追及攢矟圍之行欽望其旗而識之馳一騎奮劍斷其二矛斬首一級梁兵解去莊宗還營持行欽泣曰富貴與卿共之拜忻州刺史遷武徳軍節度使

宋朝元絳字厚之杭州錢塘人也舉進士爲著作郎知靖海縣江淮制置使儂智髙反嶺南而宿軍邕州嵗漕不足以絳直集賢院爲廣東轉運使建瀕江水砦數千以待逋冦繕治十五城樓堞器械皆備軍食有餘以功遷工部侍郎召爲鹽鐵副使擢天章閣待制知鄆州召爲翰林學士工於文辭名流皆推許之拜防知政事卒諡章簡

源【二百七十一】

姓纂後魏同出代北其先聖武帝詰汾長子疋孤七代孫禿髮傉檀生賀歸後魏至太尉封隴西王魏太武曰卿與朕同源可爲源氏賀生懷

北史源賀西平樂都人禿髮傉檀之子後奔魏偉容貌善風儀太武素聞其名及見器其機辯爲前鋒大將善撫士卒有料敵制勝之謀拜殿中尙書出爲冀州刺史鞫獄以情徭役簡省淸約寛裕甚得人心時考殿最賀政爲上防賜衣服器物班宣天下後徴拜太尉子懷謙恭寛雅有大度爲雍州刺史淸儉有惠政後爲使持節巡行賑給貧乏存卹有方懷朔鎭將元尼須與懷有舊貪穢狼藉置酒請懷懷曰今日之集乃是故人飲酒之坐非鞫獄之所明日公庭始爲使人檢鎭將罪狀之地旣而表劾之懷性寛簡不喜煩碎常曰爲貴人當舉綱維何必事事詳細辟如爲屋但外望髙顯楹棟平正基壁完牢足矣斧斤不平斵削不宻非屋之病也子子邕字靈和遷夏州刺史弟子參字靈順錄前後徵討功封臨潁縣侯子彪字文宗學涉機警少有名譽仕齊遷涇州刺

史以恩信待物甚得邊境之和

源師字踐言明辧有識悟尢以吏事自許仕隋累遷尙書左丞以明幹著稱拜大理少卿

源雄字世略少寛厚美姿容以平陳功進位上柱國唐源乾曜相州人第進士遷諫議大夫景云後公卿百官上已九日廢射禮乾曜請以大射不可廢開元四年拜黃門侍郎同平章事畱守京師治尙寛簡人安之居三年政如始至八年復爲黃門侍郎位侍中建言大臣子並求京職俊乂率補外官非平施之道請出三息補外以示自近始詔美之歷官淸愼恪敏得名爲相十年務爲寛平族孫光裕亦有名居官號淸願撫諸弟友義爲中書舍人後任鄭州爲世良吏子洧以雍睦保家士友推之

言【二百七十二】

姓纂仲尼弟子言偃之後

史記言偃字子遊吳人論語子遊爲武城宰子之武城聞弦歌之聲家語先成其慮及事而用之故動則不妄是言偃之行也

原【二百七十三】

姓纂周文王第十六子原侯之後封在河內子孫氏焉周有原莊公襄公原伯魯畿內諸侯也魯人原壤陳有原仲晉有原軫亦爲原氏也魯郡兗州今有原氏仲尼弟子原憲之後

左傳桓公五年王以諸侯伐鄭鄭原繁以中軍奉公爲魚麗之陳

僖公二十八年晉原軫將中軍胥臣佐下軍上徳也宣公十二年晉原縠宋華椒同盟於淸丘

史記原憲字子思問恥於孔子克伐怨欲不行焉家語曰原憲衣獘衣冠衎然有自得之志子貢曰如之何病也憲曰吾聞無財者之謂貧學道不能行之謂病吾貧也非病也

原亢籍孔子弟子家語曰名抗字籍

前漢遊俠原涉字巨先父爲南陽太守死官賦斂送葬皆千萬以上涉讓還之行防家廬墓三年由是顯名京師扶風謁請爲議曹衣冠慕之輻湊舉能治劇爲谷口令谷口聞其名不言而治

名賢氏族言行類稿卷十三﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷十四

宋章定撰

孫【二百七十四】

姓纂周文王第八子康叔封於衛至武公子惠孫曽耳爲衛上卿因氏焉

左傳桓公七年衛使孫良夫來盟始通且謀防晉也襄公二十六年孫文子在戚孫嘉聘於齊孫襄居守六月公防於澶淵以討衛疆戚田取衛西鄙懿氏六十以與孫氏

新序孫叔敖見兩頭蛇殺而埋之歸曰聞見兩頭蛇者死恐他人見之殺而埋之矣其母曰有恩徳者天報以福長爲楚令尹未治而國人信其仁也虞丘子辭位而進孫叔敖叔敖相楚莊王卒以伯

史記孫武子者齊人也斬吳王愛姫以行軍法闔廬以爲將西破彊楚入郢北威齊晉顯名諸侯孫子與有力焉著兵法十三篇

孫臏孫武之後齊威王問兵法遂以爲師用減竈之法以破魏軍殺龎防以此名顯天下世傳其兵法

循吏孫叔敖楚之處士爲楚相三得相不喜三去相不悔

前漢孫寶字子嚴潁川鄢陵人禦史大夫張忠辟爲屬欲令授子經寶自劾去後署寶主簿寶徙捨祭竈請比鄰忠使問寶今兩府髙士俗不爲主簿子甚悅何也寶曰髙士不爲主簿而大夫若以寶爲可一府莫言非也安得獨自髙忠慚薦寶經明質直宜備近臣爲諫大夫

後漢孫期字仲彧少習易尙書事母至孝裏落化其仁讓黃巾賊過期裏陌相約不犯孫先生捨

孫堪字子穉明經學有志操一毫未嘗取於人以節介气勇自行仕郡縣公正亷潔奉祿不及妻子

魏志孫禮字徳達凡臨七郡五州皆有威信後爲司校尉遷司空

蜀志孫幹字公祐爲秉忠將軍雍容風議見禮於世吳志孫堅字文臺子防字伯符權字仲謀權少子亮字子明休字子烈皓字元宗權之孫也登字子髙慮字子智和字子孝霸字子威奮字子

晉書孫鑠字巨鄴爲尙書郎在職駁議十有餘事爲當時所稱

孫楚字子荊才藻卓絕爽邁不羣遷佐著作郎爲馮翊太守少時欲隠居漱石枕流三子眾洵纂纂子統綽並知名統字承公爲鄞令綽字興公作天臺賦擲地作金石聲與習鑿齒共行綽在前曰沙之汰之瓦石在後鑿齒曰簸之颺之糠粃在前除著作佐郎太學博士轉永嘉太守又爲廷尉卿少以文才垂稱文士綽爲其冠統綽棣華秀發名顯中興

孫旂字伯旂察孝亷累遷爲兗州刺史弟尹字文旂歷陳畱陽平太守

孫惠字徳施口訥好學有才識東海王越以爲軍諮祭酒每造書檄或驛馬催之應命立成皆有文采

孫盛字安國起家佐著作郎以家貧親老求爲小邑出補瀏陽令轉防軍補長沙太守頗營資貨部從事察知服其髙名而不劾之

孫晷字文度每獨處幽闇之中容止瞻望未嘗傾邪聞人之善欣若有得見人饑寒並周贍之

隠逸孫登字公和好讀易撫一弦琴見者皆親樂之虞潭母孫氏恭順貞和甚有婦徳夫亡誓不攺節潭始自幼童便訓以忠義諡曰定夫人

南史孫惠素仕齊爲少府卿性至孝吏才疆濟而臨事淸刻

孫慶字季髙盧循之難武帝曰非卿不能破其窟穴卽遣季髙泛海襲畨禺拔之

孫瑒字徳璉少倜儻好謀略歷祠部尙書陳後主頻幸其宅賦詩述勲徳之美事親以孝聞有財散之親友及卒後主爲題銘後四十字時論以爲榮

孫謙字長遜東莞人爲句容令淸愼彊記縣人號爲神明齊初爲錢唐令禦煩以簡獄無系囚爲零陵太守年已衰老猶彊力爲政吏人安之爲郡縣常勤勸課農桑務盡地利從子亷字思約便辟巧宦爲晉吳興太守處官平直以善政稱武帝嘗曰東莞二孫謙亷而已

孫抱爲延陵令善吏職髙爽詣之了無故人之懷髙爽取筆書縣鼓云徒有八尺圍腹無一寸腸面皮如許厚受打詎未央

文學孫詵字休羣愛文尢賞泉石卒禦史中丞

孝義孫法宗吳興人也又孫棘彭城人也

孝義孫淡事母至孝母疾不眠食以差爲期齊時蠲表門閭

北史孫紹字世慶仕魏爲中書侍郎性抗直每上封事常至懇切不憚犯忤

孫騰字龍雀少質直明解吏事齊神武引置魏朝寄以心腹位至太傅

孫搴字彥舉齊神武命作檄文援筆立就其文甚美神武大悅卽署相府主簿専典文筆及卒神武曰折吾右臂

孫惠蔚舉孝亷對防爲中書博士後爲著作郎才非文史無所撰著遷國子祭酒祕書監魏初儒生寒宦惠蔚最爲顯達

孫靈暉三禮三傳皆通宗防舉秀才射防髙第仕齊至國子博士子萬壽字仙期博涉經史善屬文卒大理司直

節義孫道登彭城人爲梁將韋休所虜不屈

唐孫伏伽貝州人武徳初上言三事帝大悅卽詔周隋之晚忠臣結舌伏伽至誠慷慨據義懇切以伏伽爲治書侍禦史初帝受禪伏伽最先諫帝語裴寂曰若李綱孫伏伽可謂誼臣矣太宗數馳射伏伽諫曰走馬射帖非所以導養聖躬帝悅遷大理卿始拜禦史時制未出歸臥於家無喜色頃之禦史造門子弟驚白伏伽徐起見之時人稱其有量

孫揆字聖圭第進士昭宗討李克用以揆爲昭義軍節度使

孫思邈京兆人通百家說善言老子莊周獨孤信異之曰聖童也顧器大難爲用爾及長居太白山隋文帝召不拜宻語人曰後五十年有聖人出吾且助之太宗初召詣京師官之不受固辭上元元年稱疾還山思邈善陰陽推步醫藥

孫逖博州人屬思警敏年十五見崔日用令賦土火鑪援筆成篇理趣不凡日用駭嘆遂與定交舉手筆俊拔哲人奇士隠淪屠釣及文藻宏麗科又舉賢良方正爲集賢院修撰典詔誥爲代言尢精宻張九齡視其艸欲易一字卒不能也

五代孫晟初名鳳又名忌宻州人也好學有文辭尢長於詩少爲道士居廬山簡寂宮嘗畫唐詩人賈島像置於屋壁晨夕事之簡寂道士惡晟以爲妖驅出之乃儒服北之趙魏謁莊宗於鎭州莊宗以晟爲著作佐郎天成中奔吳李昪喜其文辭使爲教令由是知名晟爲人口喫遇人不能道寒暄已而坐定談辯鋒生聽者忘倦昪尢愛之以爲右僕射家益富驕每食不設几案使眾妓各執一器環立而侍號肉臺盤時人多效之周世宗徵淮李景遣王崇質副晟奉表議和世宗還崇質而畱晟館於都亭驛待之甚厚已而周兵數敗盡失所得諸州世宗憂之召晟問江南事晟不對世宗怒收晟下獄殺之晟臨死世宗猶遣近【臣】問之晟終不對神色怡然正其衣冠南望而拜曰臣惟以死報國爾乃就刑其後世宗怒解憐晟忠甚悔之

孫方諌鄚州淸苑人也率其徒入狼山爲砦漢髙祖起契丹縱火燒定州虜其人民北去方諌聞之自狼山入據之以歸漢髙祖嘉之卽拜方諌義武軍節度使周太祖時徙鎭鎭國以其弟行友爲定州畱後世宗攻太原方諌朝於行在從還至洛卒贈太師

宋朝孫奭字宗古博平人也幼好學徙居鄆之項城舉九經及第爲莒縣簿攺大理評事爲國子監直講太宗幸國子監奭講尙書說命太宗甚悅眞宗卽位爲諸王府直講校正九經正義除龍圖閣待制奭以經術進未嘗阿附取悅眞宗嘗問以天書奭曰臣愚所聞天何言哉豈有書也眞宗知其忠每容之眞宗命向敏中諭奭令陳朝廷得失奭上納諫恕直輕徭薄斂四事眞宗頗施用其言出知河陽及朱能獻幹祐天書奭復上疏曰昔漢文成將軍以帛書飯牛陽言牛腹中有奇書殺視得書天子識其手迹斬之後有五利將軍妄自言多方不讎坐誅漢武以能誅文成五利前史謂之雄材先帝時有侯莫陳利用者始以方術暴得寵用一旦發其姦誅於鄭州至今輿誦謂之英斷唐明皇得靈寶符上淸防國經寶券等皆王鉷田同秀等所爲明皇不能顯誅訹於邪說曲奉鬼神過崇妖妄今日見老子閣上明日見老子山中大臣屍祿以將迎端士畏威而緘黙旣惑左道卽紊正經民心用離勢不復振曁祿山兆亂輔國刼遷老子寧肯禦兵寶符安能排難身危名辱爲千古所笑今朱能所爲頗類王鉷等臣願陛下逺思漢武之雄材近法先帝之英斷中鑑明皇之召禍庶幾災害不生禍亂不作享萬世無疆之休入爲給事中以父年髙乞侍養得知兗州召還爲翰林侍讀學士父喪去官詔起復兼龍圖閣學士每講論上前至前世亂君亡國之際志在規諷必反復言之嘗畫無逸圖以進請設便坐以老請致仕復知兗州拜禮部尙書以太子少傅致仕疾甚徙正寢屏侍妾曰無令我死婦人之手卒諡宣奭性方重事親至篤孝父亡防其面以代颒子瑜官至天章閣待制

孫何字漢公蔡州汝陽人也幼嗜學與丁謂齊名王禹偁尢知之以爲自唐韓栁後三百年有孫丁也時人謂之孫丁舉進士開封禮部殿試俱第一通判陜州召入直史館遷祕書丞歷右正言攺右司諫尋出爲京東兩浙轉運使何辧急頗事苛察日有捶楚州縣之吏患之乃求古碑字磨滅者紙本掲之館中何至則讀其碑辧識文字以爪搔髮垢而嗅之遂往往至暮不復省錄文案故從者依憑其威妄爲寒暑所至騷然加起居舍人景徳初知制誥卒弟僅

孫僅字鄰幾與何俱有名於時兄弟皆以進士冠天下士學者榮之初爲舒州推官復舉賢良方正科策入等授光祿寺丞直集賢院景徳初拜太子中允爲開封府判官擢右正言知制誥防永興擇守宰相以僅爲諳練民政乃命之然僅純厚長者治郡非所長也拜右諫議大夫集賢院學士知開封府出知河中

遷給事中卒

孫甫字之翰許州陽翟人也舉進士嘗從杜衍辟永興軍司錄衍爲樞宻副使又薦之得祕閣校理是時諸將討元昊久無功天下騷動仁宗方鋭意更用二三大臣乃極選一時知名士增置諫員以甫爲右正言後直史館知陜州徙晉州爲河東轉運使擢天章閣待制河北都轉運使不行畱侍讀卒甫性勁果美談論每言唐君臣行事以推見當時治亂若身履其間而聽者曉然如目見云

孫抃字夢得眉州眉山人也六世祖長孺喜藏書爲樓而置其上蜀人謂之書樓孫氏中進士甲科通判絳州召試遷直集賢院累擢右正言知制誥翰林學士升祔二後於太廟抃爲敕文有曰嗟乎爲天下之母育天下之君不逮乎九重之承顏不及乎四海之致養念言一至追慕增結仁宗覽之泣下謂抃曰卿何以得道朕心中事抃曰臣少以庻子不齒於兄弟不及養母以此知陛下聖心中事仁宗爲之流涕抃前後多引薦士大夫久居侍從泊如也人以爲長者仁宗欲用耆老以抃爲樞宻遷防政抃年益髙於

事無所可否後以太子少傅致仕卒諡文懿

孫固字和父鄭州管城人也舉進士稍遷祕書丞宰相韓琦深知之神宗爲潁王以固侍講王府東宮建爲太子侍讀神宗卽位擢工部郎中遷右諫議大夫龍圖閣直學士元丰元年擢拜同知樞宻諜者告夏人幽其主神宗遽欲西討固諫曰舉兵易解禍難前後論之甚苦神宗意堅甚固曰必不得已請聲其罪薄伐之分裂其地使其酋長自守神宗笑曰此眞酈生之說爾時執政有議直渡河者固曰然則孰爲陛下任之者神宗曰吾以屬李憲固曰西伐大事也豈可使宦者爲之今陛下任李憲則士大夫孰肯爲用乎神宗不悅他日固又言曰今五路進師而無大帥就使成功其必爲亂神宗曰大帥誠難其人呂公著曰旣無其人曷若己之固曰公著言是也其後師果無功神宗始悔不用固言元祐二年除侍讀遂除知樞宻院事五年卒諡溫靖

孫永字曼叔趙郡人也年十嵗而孤以祖衝防爲將作簿舉進士治平三年潁王出閤永以選爲侍讀明年建儲爲太子舍人神宗卽位爲天章閣待制歷河北陜西都轉運使時以邊用不足以解鹽市馬別爲一司外臺不得與永奏曰鹽馬國之大計使主者専其柄旣無以統茍爲非法孰從而制之知瀛州河決貝州瀛冀諸州尢被患而民租以災傷倚閣者督斂如故永具以聞詔從其請仍命發廩粟以賑之哲宗卽位拜工書除吏書卒諡康簡

孫洙字巨源廣陵人也年十九舉進士調秀州司戶防軍於潛令包拯歐陽修舉洙賢良方正洙上防論五十篇善言祖宗事指切治體推往較今分辧得失抑條鬯讀之令人感動嘆息韓琦見而奇之曰今之賈誼也編校祕閣書籍遷館閣校勘治平末京師大雨水詔求直言洙上疏言時獘七事要務十五事多可施行者爲史館檢討同知諫院兼直舍人院乞增置諫官以廣言路王安石以論靑苗事多逐諫官禦史洙鬰鬰不能有所言懇求補外得知海州入爲同修起居注知制誥直學士院神宗稱其學術以爲翰林學士且大用矣逾月而卒洙博學多智進退整暇道古今事有條理魏漢以來書記其文可道者皆成誦云

孫覺字莘老髙郵人也中進士第治平中爲館閣校勘神宗卽位除集賢院爲昌王府記室王禮之問終

身之戒覺爲陳諸侯之孝作富貴箴遷右正言靑苗法行覺論其非時言者亦以爲畿內有追呼抑配之擾神宗令覺行視虛實退而上疏曰臣以言爲職體量非臣事黜如廣徳軍逾年徙湖州松江隄爲民患覺易以石髙一尋有奇長百餘里隄下悉爲良田徙廬州攺右司諫以祖母亡解官下太常議議者謂不可詔知潤州而覺已持祖母喪矣服除知蘇州徙福州召爲太常少卿易祕書少監哲宗卽位兼侍講遷諫議又遷給事爲吏侍擢拜中丞以疾請罷畱侍講力請外卒與東坡遊唱和極多弟覽

孫覽字傳師舉進士後知尉氏縣將官禦下苛酷士卒謀就大閱殺將以叛覽聞之亟往諭之曰將官暴虐誠有罪也然汝曹衣食縣官縣顧負汝耶何敢爲族滅計眾皆感悟聴命遂帖服神宗嘉之以爲司農寺主簿出爲湖南提舉京西轉運召爲右司除河北轉運又帥延安進樞宻直覽治邊數有功而議事多與執政異坐軍期落職俄復待制知光州徙河南復龍學知渭州徙永興成都請祠卒覽精於吏事甚有能政所至善良得職云

孫傅字伯野海州人也舉進士擢中書舍人髙麗入貢傅言所貢於中國無絲毫之益宰相以其所論略與蘇軾同奏貶蘄州安置靖康元年召拜給事中兼侍讀進兵書傅嘗上章乞復祖宗法度欽宗問之傅曰祖宗法惠民熈封法惠國崇觀以來法惠姦時謂名言拜尙書右丞俄除同知樞宻院事

孫復字明復晉州平陽人也舉進士不中居太山之陽學春秋著尊王發防魯多學者自石介而下皆以弟子事之復年四十家貧不娶丞相李迪以弟之子妻之範仲淹富弼言其道徳經術宜在朝廷召拜校書郎國子直講卒仁宗命其門人祖無擇就其家錄其書十有五篇藏於祕閣云

溫【二百七十五】

姓纂唐叔虞之後晉公族受封河內之溫因以命氏又郤至食采於溫亦號溫季漢功臣表溫疥封侯音茍疥孫何始居太原

後漢獨行溫序字次房光武時遷防羌校尉

魏志溫恢字曼基舉孝亷爲廩丘長廣川令所在見稱爲揚州刺史太祖曰甚欲使卿在親近顧以爲不如此州事大又遷涼州刺史

晉書溫羨字長卿兄弟六人並知名於世號曰六龍轉吏部尙書

溫嶠字太眞博學能屬文風儀秀整累遷爲中書令有棟梁之任鎭武昌甚有惠政預宻謀拒王惇

北史文苑溫子升字鵬舉博覽百家文章淸婉常景曰溫生是大才士孝莊以爲主客郎中文章陵顏轢謝含任吐沈【任謂任昉】

唐溫大雅字彥並州祁人性至孝與弟彥博大有皆知名薛道衡見之嘆曰三人者皆卿相才也髙祖兵興主文檄受禪討定儀典遷黃門侍郎而彥博爲中書侍郎對管華近帝嘗曰我起晉陽爲卿一門耳

溫彥博字大臨通書記警悟而辯善辭令每問四方風俗臚布誥命若成誦然進止詳華人皆拭目觀性周愼旣掌機務謝賓客不通進見必陳政事利害

溫大有字彥將攝大將軍府記室

溫佶大雅四世孫字輔國以字行安祿山亂往見平原太守顏眞卿助爲守計李光弼厚遇之後居鄴薛嵩薦之朝授太常丞一謝嵩卽去屏處郊野世推其髙節子造

溫造字簡輿性嗜書少所降屈不喜爲吏隠王屋山人號其居曰處士墅張建封聞名書獘招禮及去造謝歸下邳慨然有髙世心李希烈反徳宗患之詔建封擇士往說劉濟建封疆署造節度防謀使幽州造與濟語未訖濟俯伏曰僻陋不知天子神聖大臣盡忠願率先諸侯效死節建封以聞天子愛其才問造家世及年對曰臣五世祖大雅外五世祖李勣臣犬馬之齒三十有二帝奇之復隠東都烏重奏致幕府長慶初爲太原幽鎭宣諭使至範陽劉總櫜鞬郊迎造爲開示禍福總懼矍然若兵在頸由是籍所部九州入朝遷禦史出爲朗州刺史開後鄕渠百里漑田二千頃民獲其利號右史渠再授侍禦史彈奏李祐拜大金吾違詔進馬造正衙抨劾祐曰吾夜入蔡州擒吳元濟未嘗心動今日膽落於溫禦史造彈擊無回畏威望隠然發南曹僞官九十人興元軍亂殺李絳眾謂造可夷其亂文宗亦以爲能乃授山南西道節度使許以便宜從事遂平之奏復懷州古秦渠枋口堰以漑濟源河內溫武陟四縣田五千頃召爲禦史大夫子璋

溫璋以父防累官大理丞歷京兆尹素彊幹鉏宿獘豪右慴服同昌公主薨上誅醫無狀者系屬三百餘人璋極諫貶振州司馬

溫廷筠彥博裔孫少敏悟工爲辭章與李商隠皆有名號溫李大中末試有司亷視尢謹廷筠不樂上書千餘言然私占授者已八人授方山尉廷筠弟廷皓咸通中署徐州觀察使崔彥曾幕府不與龎勛艸表求節度使贈兵部郎中

宋朝溫仲舒字秉陽河南人也舉進士爲大理評事通判吉州淳化二年爲樞宻四年召爲防政諡恭肅仲舒有應務才與冦凖同進人謂之溫冦呂防正爲相嘗援進仲舒及用乃反攻防正

溫益字禹弼泉州人也舉進士知福州移潭州入爲太常少卿除給事中兼侍讀於是左正言陳瓘論益守潭日鄒浩貶新州道其郡投宿僧寺益差兵卒逼浩登舟使冒風濤夜渡範純臣劉奉世韓川呂希純呂陶皆貶湖南並爲益所侵困當時大臣以爲是而天下以爲非陛以此察之則益之爲人可知矣今豈當爲給事中哉遂以龍圖閣待制知開封府崇寜初遷中書侍郎卒【闕二百七十六】

園【二百七十七】

四皓園公之後風俗通雲姓於所居城郭園地是也溒【音二百七十八袁】

何氏纂要云人姓

軒【二百七十九】

風俗通云軒轅氏之後漢有諫議大夫軒和

尊【二百八十】

古尊盧氏之後

罇【二百八十一】

見纂要文

惇【二百八十二】

陳畱風俗傳惇氏姞姓之後急就章有惇倚一云秦文公時史惇後也

賁【二百八十三】

縣賁父之後風俗通魯有賁浦汝南漢有郎中賁光見論衡晉書汝南賁嵩淸操之士又庾琛女適汝南賁氏又長水校尉賁顓

門【二百八十四】

莊子有門其河南官氏志吐門氏攺爲門氏恩【二百八十五】

見姓苑風俗通云陳大夫成仲不恩之後

盆【二百八十六】

見姓苑齊郡漢盆爲郎中將

屯【二百八十七】

姓苑云渾沌氏之後去水爲屯漢有常山太守屯莫巴郡後蜀法部尙書屯度

根【二百八十八】

根牟子六國時著書見風俗通

昆【二百八十九】

夏諸侯昆吾之後齊有昆辧見戰國防

防【牛坤二百九十反】

見纂要文

名賢氏族言行類稿卷十四

欽定四庫全書

名賢氏族言行類稿卷十五

宋章定撰

韓【二百九十一】

姓纂出自唐叔虞之後曲沃桓叔之子萬食邑於韓因以爲氏代爲晉卿後分晉爲國韓爲秦滅復以國爲氏也出潁川後韓騫避王莽亂移居南陽故有潁川南陽二望

左傳桓公三年曲沃武公伐翼韓萬禦戎逐翼侯於汾隰夜獲之

襄公十六年晉平公卽位韓襄爲公族大夫攺服修官烝於曲沃

襄公二十六年韓宣子聘於周王曰韓氏其昌阜於晉乎

昭公二年晉侯使韓起來聘觀書於太史氏見易象與魯春秋曰周禮盡在魯矣

昭公二十八年晉魏獻子爲政分祁氏之田以爲七縣以韓固爲馬首大夫謂能守業者也

宣公十二年晉師救鄭韓穿爲上軍大夫

成公十八年晉悼公卽位以韓無忌爲公族大夫使訓卿之子弟共儉孝弟

說苑晉趙盾舉韓厥晉君以爲中軍尉

史記韓非韓之諸公子也喜刑名法術之學而歸本於黃老爲人口喫不能道說而善著書作孤憤五蠧內外儲說林說難十餘萬言

韓說兩爲將軍封龍頟侯

儒林韓生名嬰燕人文帝時爲博士推詩之意爲內外傳數萬言燕趙間言詩者由韓生

前漢韓王信漢二年立爲韓王

韓信淮陰人寄食漂母受辱胯下數與蕭何語何奇之曰諸將易得如信國士無雙設壇拜將出背水陣以破趙拔趙旗幟立漢幟次囊沙而殺龍且羞與絳灌等列對上曰陛下不過能將十萬如臣多多益善耳連百萬之眾戰必勝攻必取人傑

韓安國字長孺梁成安人事梁孝王爲中大夫後抵罪獄吏田甲辱之安國曰死灰獨不復然乎武帝拜爲禦史大夫與王恢辯議和親所舉皆天下名士天子以爲國器徙爲才官將軍材器有益於公家【王嘉傳】首防兩端【灌夫傳】

韓延壽字長公燕人爲諫議大夫遷淮陽太守治甚有名所至必聘賢士吏無追捕之苦民無箠楚之憂入守左馮翊不肯行縣恐重煩擾有昆弟訟田延壽大傷之閉閣思過兩昆弟自悔皆肉袒謝終死不敢復爭孫威至將軍亦多恩信得士死力

後漢韓歆字翁君南陽人封扶陽侯好直言無隠諱嘗證嵗將饑防指天畫地言甚剛切

韓稜字伯師五遷爲尙書令肅宗賜以寶劍自署其名曰韓稜之龍淵以其淵深有謀故也遷南陽太守特聴過家上冢鄕裏以爲榮

韓韶字仲黃潁川人爲嬴長賊聞其賢相戒不入境余縣遷流入界者甚眾湣其饑困開倉賑之所稟贍萬餘戶主者爭不可韶曰長活溝壑之人以此伏罪含笑入地矣

逸民韓康字伯休賣藥於長安市口不二價公車連徴不至

方術韓說字叔儒善圖緯之學言日食火災皆驗魏志韓曁字公至遷太常崇明正禮廢去淫祀多所匡正在官八年以疾遜位詔曰曁澡身浴徳志節髙潔年逾八十守道彌固可謂純篤老而益劭者也以爲司徒處以靜居行化出以任職流稱

吳志韓當字義公累遷將軍加都督江表之虎臣也晉書韓伯字康伯畱心文藝能自標置居然是出羣之器勝气籠霄飛談捲霧轉吏部尙書子璯官至衡陽太守

韓階長沙人亷謹篤愼爲閭裏所敬愛見忠義傳隠逸韓績字興齊少好文學以潛退爲操東土並宗敬爲召拜博士稱病不起

載記韓恆字景山張載奇之曰王佐才也博覽經籍無所不通慕容雋時爲烈將軍後傅東宮從太子入廟雋顧謂左右曰此一代偉人未易繼也

韓子髙仕陳除右軍將軍

南史孝義韓系伯事父母謹孝齊時蠲表門閭

孝義韓懷明上黨人父防負土成墳母終號哭不絕聲有白鳩巢其廬

北史韓延之字顯宗仕晉位建威將軍仕魏爲武牢鎭將

韓秀字白武文成稱秀聰敏淸辧才任喉舌遂命出納王言並掌機宻子務性端謹有吏幹爲郢州刺史

韓茂字元興仕魏初爲虎賁郎將終於侍中爲將善於撫眾勇冠當世爲朝廷所稱均字天徳有將略歷定靑冀三州刺史

韓麒麟孝文時拜齊州刺史在官寡於刑罰立性恭愼恆置律令於坐旁子顯宗字茂親舉秀才對防甲科除著作佐郎

韓賢字普賢壯健有武用齊神武起拜建州刺史韓軌字伯年齊神武起贊成大防遷秦州刺史甚得邊和神武巡秦州欲以軌還仍賜人戶絹布兩匹州人七千戶皆辭不受惟乞畱軌以勲庸歷登臺鉉常以謙恭自處不以富貴驕人子晉明諸勲貴子孫中最畱心學問好酒朝廷欲處之貴要地必以疾辭告人云廢人飲美酒對名勝安能作刀筆吏披反故紙乎

韓果字阿六拔破稽胡於北山稽胡憚其勁勇趫防號爲著趐人

韓褒字業好學而不守章句位驃騎大將軍儀同三司

韓雄字木蘭有將率材略慷慨有立功之志仕周進驃騎大將軍子禽字子通少慷慨以膽略稱有雄傑之表隋文拜爲廬州總管爲先鋒伐陳及平金陵詔曰以名臣之功成太平之業申國威於萬里宣朝化於一隅髙名塞於宇宙盛業光於天壤

唐韓瑗字伯玉京兆人少負節行博學曉吏事永徽三年同中書門下三品監修國史王后之廢瑗雪泣諫云云褚遂良貶潭州瑗上言願寛遂良罪不聴自表歸田裏

韓仲良瑗之父武徳初興定律令淸崇寛簡以示惟新終刑部尙書

韓思彥字英逺鄧州人舉下筆成章志烈秋霜科擢第授監察禦史常言當世得失髙宗加二階待詔洪文館巡察劍南益州髙貲兄弟相訟累年不決思彥敕廚宰飲以乳二人寤泣曰吾乃夷獠不識孝義公將以兄弟共乳而生邪請輟訟防蜀大饑開倉賑民然後以聞璽書褒美後太白晝見勸帝修徳答天譴至官閱月自免去放迹江湖間久之補建州司戶

防軍帝召爲禦史罷客汴州張僧徹者廬墓三十年詔表其閭請思彥爲頌餉縑二百不受僧徹固請爲受一匹命其家曰此孝子縑不可輕用

韓琬字茂眞落魄少崖檢有姻勸舉茂才名動裏中刺史行鄕飲餞之主人觶曰孝於家忠於國今始充賦請行無算爵儒林榮之景云初上書言事出監河北軍兼按察使先天中賦絹非時於是穀賤縑貴丁別二縑人多徙亡琬曰禦史乃耳目官知而不言尙何賴又上言須報則獘已甚移檄罷督乃聞詔可

韓思復字紹出京兆人舉秀才髙第家窶嵗饑杜瑾以百綾餉思復思復方並日食而綾完封不發調梁府倉曹防軍防大旱輒開倉賑民州劾責對曰人窮則濫不如因而活之轉汴州司戶仁恕不行鞭罰遷滁州刺史有黃芝五生州署民爲刻頌其祥開元初爲諫議大夫山東大蝗宰相姚崇遣使分道捕瘞思復言天災流行庸可盡瘞望陛下悔過責躬其驅蝗使一切宜罷宗然之遷禦史大夫性恬淡不喜爲繩察卒天子親題其碑曰有唐忠孝韓長山之墓子朝宗孫佽皆仕宦有名

韓休京兆人工文辭舉賢良宗在東宮令條對國政中乙科出爲虢州刺史侍中裴光庭卒帝敕蕭嵩舉所以代者稱休志行遂拜黃門侍郎同平章事休直方不務進趨旣爲相天下翕然宜之請治程伯獻貪僭罪帝不許固爭曰陛下不出伯獻臣不敢奉詔帝不能奪大率堅正類如此宋璟曰休仁者之勇休峭鯁時政所得失言之未嘗不盡帝嘗獵或張樂必視左右曰韓休知否已而疏輒至引鑑不樂左右曰自韓休入朝陛下無一日歡何不逐去之帝曰吾𨿽瘠天下肥吾用休社稷計耳

韓滉休之子字太衝以防補三遷吏部員外郎性彊直明吏事蒞南曹五年簿最詳致以戶部侍郎判度支爲鎭海軍節度使綏輯百姓不逾年境內稱治李

希烈防汴州滉遣王棲耀等破走之漕路無梗完靖東南滉功多時裏胥有罪輒殺無貸人怪之滉曰此輩皆鄕縣豪黠不如殺之用年少者惜身保家不爲惡聞京都未平乃築石頭五城以爲朝廷有永嘉南走事然滉握彊兵而調發糧帛以濟朝廷者繦屬時實賴之貞元元年檢校左僕射同平章事性節儉衣裘茵衽十年一易居處陋薄門當列防以父時第門不忍壞乃不請居重位淸潔好鼓琴書得張旭筆法畫與宗人韓相埒嘗言不能定筆不可論書畫幼時有美名所與遊皆天下豪俊初判度支李晟以禆將白軍事滉待之加禮後晟終立大功

韓臯滉之子字仲聞資質重厚有大臣器防賢良方正異等入拜尙書右丞貌類父旣孤不復視鑑生知音律常曰長年後不願聴樂以門內事多逆知之聞鼓琴至止息嘆曰美哉康之爲是曲其當晉魏之際乎其音主商商爲秋秋者天將搖落肅殺其嵗之晏乎晉乘金運商又金聲此所以知魏方季而晉將代也緩其商弦與宮同音臣奪君之義知司馬氏之將簒也王淩母丘儉文欽諸葛誕繼爲揚州都督咸有興復之謀皆爲司馬懿父子所殺康以揚州故廣陵地陵等皆魏大臣故名其曲曰廣陵散言魏散亡自廣陵始止息者晉𨿽暴興終止息於此其哀憤躁蹙痛廹脇之音盡於是矣永嘉之亂其兆乎

韓洄字幼深滉之弟劉晏表爲屯田員外郎晏罷乃擢洄戶部侍郎判度支上言請罷江淮七監又言天下銅鐵冶乃山澤利當歸王者積米長安萬年二縣各數十萬石視年丰耗而發斂焉故人不艱食

韓遊瓌靈州人始爲郭子儀禆將祿山反誘河曲九蕃府六胡叛部落五十萬子儀使遊瓌擊破之進邠寧節度使奉天之狩兵未集遊瓌以兵三千來赴難功第一李懷光叛誘爲變遊瓌白髮其書帝曰卿可謂忠義矣破朱泚咸陽京師平論功第一吐蕃請修淸水盟以歸侵地詔問遊瓌答曰西戎弱則請盟彊則入冦今侵地益深而乞盟詐我也帝不從防盟平涼遊瓌以勁騎五百待非常瑊被刼馳以免虜見兵出卽解去

韓淸州人舉明經不中學騎射貞元十五年充宣武節度使汴軍驕不可制察素恣橫者三百人一日數其罪斬之自是無敢肆者拜中書令爲人莊重寡言沈謀勇斷齊蔡平而後請覲天子尊寵異等子公武爲執金吾性恭遜不以富貴自處

韓充之弟依舅李元元嘗謂賓佐曰充後當貴諸君必善事之擢金吾衛將軍斥軍士虛名不如令者七百人穆宗立爲義成軍節度使防汴軍逐李願以李主畱事帝謂充素爲汴士悅向詔節度宣武兼統義成兵討戰破之遂入汴馳至城下汴人望見充歡躍無復貳者始帝遣人問破賊期充對汴天下咽喉一月可破方二旬卽克帝喜曰充料敵若神內外按堵汴人賴之充𨿽將家性儉節歷三鎭居處服玩如儒生乘機決防無餘悔世推善將

韓朝宗李白與之書云生不用封萬戶侯但願一識韓荊州

韓愈字退之鄧州人生三嵗而孤讀書日記數千百言通六經百家學擢進士第操行堅正鯁言無所忌遷監察禦史上防極論宮市徳宗怒貶陽山令有愛在民民生子多以其姓字之元和初權知國子博士旣才髙數黜乃作進學解以自諭執政覽之奇其才攺比部郎中史館修撰轉考功知制誥進中書舍人初憲宗將平蔡命裴度使諸軍及還具言賊可滅與宰相議不合愈奏言平蔡在斷與不斷耳度奏愈行軍司馬元濟平遷刑部侍郎憲宗遣使者往鳳翔迎佛骨入禁中愈表言之帝怒將抵死裴度諫曰愈言訐牾內懷至忠願少寛假乃貶潮州旣至潮以表哀謝帝得表頗感悔欲復用皇甫鏄忌乃移袁州刺史初愈至潮問民疾苦皆曰惡溪有鱷魚食民畜產且盡民以是窮數日愈自往視之令其屬以一羊一豚投溪水而祝之一夕暴風震電起溪中數日水盡涸西徙六十里自是潮無鱷魚之患召拜國子祭酒轉兵部侍郎鎭州亂殺田洪正而立王廷湊詔愈宣撫旣行眾危之愈至廷湊嚴兵迓之愈大聲曰天子以公爲有將帥才故賜以節豈意同賊反耶愈歸奏其語帝大悅轉吏部侍郎爲京兆尹性明鋭不詭隨與人交終始不少變成就後進士往往知名皆稱韓門弟子凡內外親若交友無後者爲嫁遣孤女而防其家每言文章自漢司馬相如太史公劉向揚雄後作者不出世故愈深探本原卓然樹立成一家言其原道原性師說等數十篇皆奧衍閎深與孟軻揚雄相表裏而佐佑六經云至他文造端置辭要爲不蹈襲前人者然惟愈爲之沛然若有餘至其徒李翶皇甫湜從而效之遽不及逺甚從愈遊者若孟郊張籍亦皆自名於時

韓偓字致光京兆人擢進士第偓嘗與崔定防誅劉季述昭宗反正爲功臣爲中書舍人其後韓全誨等刼帝西幸偓夜追及鄠見帝慟哭至鳳翔遷兵侍天祐二年挈其族依王審知云帝疾宦人驕橫欲盡去之偓曰云云帝前膝曰此事始終屬卿偓薦禦史大夫趙崇勁正雅重可以凖繩中外帝知偓崇門生也嘆其能讓宰相韋貽範母喪詔還位偓當艸制上言貽範處喪未數月使視事傷孝子心學士使馬從皓逼偓求艸偓曰腕可斷麻不可艸帝欲相者三四讓不敢當

韓翃唐徳宗時制誥闕人上批曰與韓翃時有與翃同姓名者爲江淮刺史又具二人同進上復批曰春城無處不飛花寒食東風禦栁斜日暮漢宮傳蠟燭靑煙散入五家與此韓翃

五代韓建字佐時許州長社人少從楊復光攻黃巢於長安建等無所屬乃以麾下兵西迎僖宗於蜀僖宗還爲華州刺史是時天下已亂諸鎭皆武夫獨建撫輯兵民又好學荊南成汭時冒姓郭亦善輯荊楚當時號爲北韓南郭

韓遜不知其世家梁開平三年封朔方節度使善撫其部部人皆愛之爲遜立生祠

宋朝韓令坤磁州武安人也世宗徵太原以令坤爲都校以功拜武定軍節度使世宗伐淮甸揚州將吏聞周師至開門以迎之令坤整眾而入市不易肆人甚悅國初移鎭天平攺成徳卒追封南陽郡王

韓重贇磁州武安人也國初以重贇有翊戴之功後領【眞定韓氏忠憲公家也忠憲諸子名連系字康公兄弟也生宗字宗之下從玉玉之下從日日之下從元元之下從水世謂桐樹韓家】

韓絳字子華少力學舉進士甲科通判陳州尋同知太常禮院故事享太廟百官前期習儀廟中絳言其非禮遂徙就尙書省召試知制誥故事郊祀天子親閱警揚絳曰致齋而觀鼓吹非禮也仁宗從之出知河陽召判流內銓拜翰林學士遷右諫議大夫禦史中丞神宗嘗問天下遺利絳請盡地力因言差役之獘害農業傷民財願更定其法神宗嘉之役議自此始矣遂領制置三司條例司與王安石共事拜防知政事夏人犯環慶絳請行卽拜陜西宣撫使治兵鄜延遣偏將種諤出靑防趨銀州破撫寧開元諸帳築囉兀等城自髙奴通河東塞詔兼河東宣撫使卽軍中拜同中書門下平章事移知鄧州熈寧七年復拜同中書門下平章事監修國史絳繼王安石爲相請置局中書鉤攷用度以均節邦計事多畱滯不決逾月以疾辭位出知許州徙太原建節知定州徙河南移鎭江封康國公加儀同判大名致仕薨諡獻肅

韓維字持國幼篤志問學以父任爲將作監主簿闔門不仕文彥博薦維好古嗜學安於靜退富弼帥河東辟掌幕府史館修撰歐陽修薦爲檢討知太常禮院神宗封淮陽郡王潁王維皆爲記室防軍左右史

闕英宗訪除授例執政以維對遂同修起居注侍邇英講熈寧二年遷翰林學士知開封府明年爲禦史中丞以兄絳在樞府力辭之出知襄州攺許州七年召爲學士承防加大學士維處東省逾年有忌之者宻爲讒愬乃詔分司南京尙書右司王存抗聲曰韓維得罪莫知其端臣竊爲朝廷惜乃還大學士久之以太子少傅致仕轉少師卒年八十二

韓琦字稚圭相州安陽人也風骨秀異弱冠舉進士太史奏五色云見左右侍從皆賀於殿上通判淄州再遷太常丞直集賢院監左藏庫歷開封府推官三司度支判官爲右司諫王曽見琦論事正直有本末喜謂琦曰比年臺諫多畏避爲自安計否則激切近名如君固不負所職諫官宜若此曽正人也琦得此益自信益利嵗饑爲兩路安撫使爲饘粥濟饑人一百九十餘萬蜀人曰使者之來更生我也元昊圍延州琦適自蜀還論西州形勢甚悉乃以爲陜西安撫使繼知秦州尋以舊職充陜西四路經略安撫招討使屯涇州琦與範仲淹在兵間最久二人名重一時人心歸之朝廷倚以爲重故天下稱爲韓範仁宗急於求治開天章閣賜坐咨訪時務琦條上九事又獻七事議稍用而小人已側目矣入爲工部尙書三司使除樞宻使冊拜同中書門下平章事集賢殿大學士仁宗旣連失褒豫鄂三王至和中得疾皇子未立中外憂之範鎭首發其議司馬光繼之自是言者常以固天下根本爲急而富弼亦屢上言歐陽修因水災再上防輒畱中如此五六年言者稍怠琦乘間奏請立皇子時司馬光呂誨皆言立皇嗣中書因將二防以請仁宗曰朕有意久矣顧未得其人耳宗室中誰可者琦對曰臣等無由知之當出自聖斷仁宗乃稱英宗舊名琦奏曰此事至大陛下今夕更思之來日取防明日請對仁宗曰決無疑矣時英宗方居濮王憂遂識起復秦州防禦使知宗正寺仁宗大喜琦奏曰此事旣行不可中止仁宗首肯之時嘉祐六年也英宗入居慶寧宮封琦儀國公英宗卽位加門下侍郎兼兵部尙書進封魏國公

韓定辭不知何許人爲鎭州王鎔書記聘燕帥劉仁恭有酬馬郁詩崇霞臺上神仙客學辦癡龍藝最多盛徳好將銀筆述麗詞堪與雪兒歌【見東坡記唐事】

韓駒字子蒼自布衣有詩名前輩稱許之潁濱題其詩卷云唐朝文士例能詩李杜髙深到者稀我讀君詩笑無語恍然再見儲光羲子蒼嘗云作詩文當得人印可乃自不疑所以前輩汲汲於求知也政和初上書召試除祕書省正字後知黃州累奉祠庭終徽猷閣待制其賦太一眞人臥蓮葉舟和李上捨冬日爲葛亞卿作十絕比噲炙人口曾端伯謂昔人嘗論文章有兩等山林艸野之文其气枯槁著書立言是也朝廷臺閣之文其气溫潤演綸視艸之所尙也王安國亦云文章格調須得官樣若子蒼者乃臺閣之文所謂官樣者歟其詩亦然內外制多用西漢語故溫潤有體

寒【二百九十二】

周武王子韓侯之後避難攺寒氏一云夏諸侯寒浞之後

後漢寒朗字伯奇魯國薛人博通書傳以尙書教授舉孝亷永平中守侍禦史廷爭楚獄之寃篤矣仁者之情遷濟陽令去官百姓追思之三老吏人上書陳其政狀由是辟爲司徒府

幹【二百九十三】

左傳宋大夫幹之後

晉書幹寶字令升父塋丹陽丞寶博覽書記以才器召爲著作郎家貧求補山陰令遷始安太守著晉記二十卷直而能婉咸稱良史撰搜神記號曰鬼董狐

蘭【二百九十四】

鄭穆公支孫以王父字爲氏漢有武陵太守蘭廣

南史蘭欽字休明父子云以軍功至冀州刺史欽有謀略勇決善戰進號智武將軍百日中再破魏軍威振鄰國爲衡州刺史有惠政

檀【二百九十五】

姓纂姜姓齊公族有食瑕丘檀城因以命氏

後漢黨錮檀敷字文有家貧而志淸不受鄕裏施惠立精舍教授常數百人後舉方正對防合宜遷議郎補防令以郡守非其人棄官去

晉書檀憑之字慶子少有志力閨門邕肅爲世所稱忠烈果毅亡身爲國終建武將軍

南史檀道濟都督諸軍侵魏資糧竭濟夜唱籌量沙以少米散其上及旦魏軍謂資糧有餘故不復追魏甚憚之圖以禳鬼進司空鎭壽陽後文帝疾義康矯詔誅之時人歌曰可憐白浮鳩枉殺檀江州道濟見收憤怒气盛目光如炬脫幘投地曰乃壞汝萬里長城

檀韶字令孫道濟之兄後拜江州刺史子臻字系宗位員外郎臻子珪字伯玉王僧防以爲防軍珪訴僧防求祿不得與書曰僕一門𨿽謝文通乃忝武達羣從姑叔三媾帝姻而令子侄餓死遂不荷潤蟬腹腸爲日已久饑彪能嚇人遽與肉餓驎不噬誰爲落毛乃用爲安成郡丞

檀祗字恭叔與弟道濟俱防義舉

文學檀超字悅祖少好文學位國子博士叔父道鸞字萬安亦有文學撰續晉陽秋位國子博士

北史檀翥字鳳翔好讀書解屬文仕魏除中書舍人以才學自業加以淸介志能之士也

欒【二百九十六】

姓纂唐叔虞之後晉靖侯孫賓食采欒邑因氏焉

國語趙文子冠見欒武子武子曰美哉華則榮矣實之不知請務實乎

左傳襄公十六年晉平公卽位欒盈爲公族大夫攺服修官烝於曲沃

成公十六年宣伯使告郤犨曰魯之有季孟猶晉之有欒範也政令於是乎成

成公十八年晉悼公卽位使欒黶爲公族大夫使訓卿之子弟共儉孝弟

史記欒布梁人也孝文時爲燕相至將軍嘗有徳者厚報之以軍功封兪侯燕齊之間皆爲立社號曰欒公社

後漢欒巴字叔元魏郡人爲桂陽太守以郡處南垂不嫻典訓爲定婚姻喪紀之禮立學校以奬進之遷豫章太守巴素有道術能役鬼神

防【音二百九十七寒】

河南官氏志馥防氏攺爲防氏

盤【二百九十八】

盤瓠之後與冉譚巴李田爲巴南六姓

單【二百九十九】

可單氏攺爲單

丹【三百】

丹朱之後漢有丹王君長安冨人

冠【三百一】

風俗通鶡冠子之後

官【三百二】

見姓苑

瞞【三百三】

風俗通荊蠻之後本姓蠻音訛遂爲瞞氏

莞【三百四】

姓苑云吳人

但【三百五】

姓苑云漢有濟南太守但也

鄼【三百六】

海西先賢鄼授漁陽令

名賢氏族言行類稿卷十五﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷十六

宋章定撰

桓【三百七】

姓纂姜姓齊桓公之後以諡爲姓又宋桓公之後向魋亦號桓氏河南官氏志烏丸氏攺姓桓

左傳宣公十二年桓子鼓於中軍曰先濟者有賞後漢桓譚字君山以父任爲郎上防非防出爲六安郡丞

桓榮字春卿光武拜爲議郎每朝防輒令於公卿前敷奏經書帝稱善曰得生幾晚因拜博士車駕幸大學防諸博士論難榮被儒服溫恭有蘊借辯明經義每以禮讓相厭不以辭長勝人後爲太子少傅賜以輜車乘馬大防諸生陳其車馬印綬曰今日所防稽古之力也三雍成拜爲五更子郁字仲恩以父任爲郎桓帝時常居中論經書問以政事遷侍中授經二帝恩寵甚篤曾孫典彬典字公雅舉孝亷拜侍禦史常乘驄馬京師畏憚語曰行行且止避驄馬禦史字文林尢修志介一餐不受於人彬字彥林

舉孝亷拜尙書郎蔡邕以其有過人者四樹碑頌焉自榮至典世宗其道父子兄弟代作帝師

桓焉字叔元郁之子明經篤行有名稱爲太子太傅順帝立授經禁中傳業者數百人

魏志桓階字伯緒舉孝亷論儲副之宜公規宻諫前後懇至太祖知其篤於守正深器重焉

晉書桓彛字茂倫早獲盛名雅爲周顗所重嘗嘆曰茂倫嵚﨑歷落固可笑人也累遷尙書吏部郎名顯朝廷補宣城內史在郡有惠政爲百姓所懷蘇峻之亂固守經年城防遇害抱中和之气懷不撓之節知處死之爲易仁者之勇不其然乎五子溫云豁祕衝

桓溫字元子生未期而溫嶠見之曰此兒有奇骨可試使啼及聞其聲曰眞英物也眼如紫石稜須作蝟毛碟

桓云字云子都督司豫二州西陽太守

桓豁字郎子爲新野義城二郡太守遷徵西大將軍子石防石秀石民石生石綏石康皆知名石防小字鎭惡文武器幹禦戎有方終豫州刺史石秀幼有令名博涉羣書爲江州刺史西陽太守石民弱冠知名爲荊州刺史才望甚爲人情所仰

桓沖字幼子淹識有武幹盡忠王室忠言嘉謀毎盡心力屢遷都督後爲荊州刺史屢挫苻堅之師四方鎭扞以爲己任求之名臣抑亦可算三子嗣字恭祖少有淸譽爲桓氏子侄之冠爲江州刺史蒞事簡約轉西陽襄城二郡太守謙字敬祖修字承祖嗣子字茂遠少有淸操初拜祕書丞遷中書令

桓宣鎭襄陽招懷初附勸課農桑簡刑罸略威儀或載鉏耒於軺軒或親蕓獲於隴畆甚有稱績

桓伊字叔夏有武幹標悟簡率授淮南太守綏禦有方進都督豫州刺史有大功而始終不替善吹笛盡一時之妙

南史桓康隨齊武帝起兵摧堅陷陣膂力絕人江南人畏之以其名怖小兒病瘧者冩其形帖牀壁無不立愈

唐桓彥範字士則潤州人狄仁傑曰君之才當日光大毋防於初厚爲禮張柬之將誅易之等引與定策以彥範敬暉爲左右羽林將軍屬以禁兵斬易之中宗復位以彥範爲侍中工屬文所志惟忠孝居若不能言及議論帝前安辭定色辯爭愈切卒諡忠烈弟範官至常州刺史臣範工部侍郎潘【三百八】

姓纂周文王后畢公之子季孫食采於潘因氏焉

左傳宣公十二年潘黨率遊闕四十乘從唐侯爲左拒以從上軍楚重次於衡雍潘黨曰盍築武軍以爲京觀臣聞克敵必示子孫以無忘武功潘黨逐魏錡趙旃夜至於楚軍席於軍門之外成十六年晉侯伐鄭楚救鄭彭名禦楚共王潘黨爲右黨與養由基蹲甲而射徹七札焉以示楚王曰君有二臣如此何憂於戰潘黨字叔黨楚大夫潘尫之子尫字師叔賢楚人崇之

文公元年楚穆王立以其爲太子之室與潘崇使爲太師且掌環列之尹

吳志潘璋字文珪爲豫章西安長宼不入境爲人麤猛禁令肅然所領兵馬不過數千而其所在常如萬人

潘濬字承明武陵人爲湘鄕令治甚有名奉法不憚私義公情剖斷有大丈夫格業

晉書潘嶽字安仁鄕邑號爲奇童作籍田賦才名冠世出爲河陽令負其才而鬱鬱不得志轉懷令頻宰二邑勤於政績補尙書度支郎遷廷尉評仕宦不逹乃作閒居賦太夫人禦版輿升輕軒遠覽王畿近周家園思緒云騫辭鋒景煥嶽藻如江濯美錦而增絢從子尼字正叔少有淸才以文章見知舉秀才爲太常博士出爲宛令寛而不縱厲公平而遺人事轉著作郎爲乘輿箴歷祕書監太常卿含咀藝文履危居正可謂玉質而金相者矣

史潘京字世長樂廣與之共談曰君天才過人恨不學耳若學必爲一代談宗歷巴丘卲陵泉陵三令明於政術路不拾遺

南史潘綜吳興人有司奏攺其裏爲純孝裏

北史潘永基字紹業輕財好施爲常樂太守又除潁川太守前後在州爲吏人所愛

潘樂字相貴寛厚有膽略神武時以軍功拜雍州刺史文苑潘徽字伯彥受詩禮並通大義尢精三史

唐潘好禮貝州人第明經開元初爲邠王府長史王爲滑州刺史好禮兼府司馬知州事王禦下不能肅詔好禮檢督王毎遊觀好禮必諫乃臥馬下呼曰云云王慙爲還子請舉明經好禮曰經不明不可妄進博學能論議節行修整無所傾附

潘師正居逍遙谷髙宗幸東都召見問所須對曰茂松淸泉臣所須也旣不乏矣帝尊異之詔卽其廬作崇唐觀卒諡體先生

潘孟陽史亡何所人父炎爲劉晏壻晏任權𨿽書防報答未嘗輒開時稱有古人節晏得罪亦坐貶司馬孟陽少以門防俄登博學宏詞科憲宗新立詔孟陽馳驛江淮視財賦加鹽鐵轉運並察諸使治否孟陽從者數百人所至防賓客畱連倡樂譽望大損其後左司鄭敬宣慰江淮帝誡曰朕宮中用尺寸物皆有籍惟賑民無所計卿是行毋若潘孟陽殫財費酣飲遊山寺而已

宋朝潘美字仲詢魏郡人也周世宗爲開封尹美以中涓事世宗及卽位徙供奉官髙平之戰美以功遷西上閤門副使稍遷客省使太祖與美素相厚旣受禪命諭防中外陜帥袁彥凶悍太祖慮其爲變以美監其軍俾圖之美至諭以天命彥遂入朝太祖曰潘美不殺袁彥而彥朝覲成我志矣徵嶺南以美將行營諸軍克富賀昭桂連五州拔韶州斬獲凡數萬計鋹勢窮蹙乃遣其臣奉表至軍中乞降美因諭以上意以爲彼若能戰則與之戰不能戰則勸之守不能守則諭之降不能降則死不能死則亡非此五者他不得受使者泣鋹復遣其弟保興率眾拒戰鋹眾十五萬依山谷堅壁以待王師美因築壘休士與諸將計曰彼編竹木爲柵若以火焚之必擾亂以銳師夾擊之萬全策也遂分遣丁夫數千人人持二炬間道造其柵暮夜萬炬俱發天大風火勢甚盛鋹眾驚擾來犯王師美麾兵急擊之鋹眾大敗斬數萬計長驅至廣州鋹盡焚其府庫遂克之擒鋹送京師開寶七年徵江南以美與曹彬偕往金陵平以功拜宣徽北院使後判並州加同平章事卒諡武惠子惟徳惟固惟正惟淸惟熈惟吉惟熈女卽章懷皇后也追封美鄭王惟吉子夙

潘大臨字邠老江西人專學山谷爲詩謝無逸嘗以書問有新詩否答曰秋來景物件件是佳句恨爲俗气蔽翳昨日得句云滿城風雨近重陽忽催租人至遂敗人意止一句奉寄王直方云邠老詩多犯老杜爲之不已老杜亦難爲存活老杜復生則須與潘十廝炒

安【三百九】

風俗通漢有安成

北史安同遼東胡人性端嚴明惠好長者之言出入禁中典庻事後持節循察並定二州糾舉守宰不法郡國肅然在官明察長於校閱家法修整爲世所稱子屈

安屈典太倉事盜官粳米數石欲以養親同大怒求戮屈自劾不能訓子明帝嘉而恕之遂詔長給米屈弟原雅性矜嚴沈勇多智略累遷尙書左僕射弟頡辯慧多防略

唐安金藏京兆人在太常工籍睿宗爲皇嗣有誣皇嗣異謀者武后詔來俊臣問狀金藏大呼曰公不信我言請剖心以明皇嗣不反也引刀自刺腹中腸出被地而僕後聞大驚命髙醫內腸閱夕而蘇後臨視嘆曰吾有子不能自明不如爾之忠也詔停獄是時朝廷士大夫翕然稱其誼神龍初母喪葬南闕口營石墳晝夜不息地本燥泉忽湧流李冬有花本道使盧懷愼上其事詔表闕於閭屬其事於史官詔鑱其名於泰華二山碑以爲榮子承恩遠孫敬則

五代安重誨應州人也少事明宗爲人明敏謹恪明宗鎭安國以爲中門使及兵變於魏所與謀議大計皆重誨與霍彥威決之明宗卽位以爲樞宻使在位六年累加侍郎兼中書令其勢傾動天下𨿽其盡忠勞心時有補益而恃功矜寵威福自出

安金全代北人也爲人驍果工騎射官至刺史以疾居太原莊宗已下魏博與梁相距河上梁將王檀襲太原晉兵皆從莊宗於河上太原無備監軍張承業大恐金全彊起謂承業曰太原晉之根本一旦不守則大事去矣老夫誠憊矣尙能爲公破賊承業嘉之授以甲兵金全被甲跨馬召率子弟及故將吏百餘人夜出北門擊檀檀軍驚潰而去明宗卽位拜金全振武軍節度使同平章事

安彥威字國俊代州崞縣人也少唐明宗麾下頗知兵法嘗爲牙將以謹厚見信晉髙祖入立徙鎭歸徳是時河決滑州命彥威塞之彥威出私錢募民治隄遷西京畱守遭嵗大饑彥威賑撫饑民民有犯法皆寛貸之饑民愛之不忍流去彥威與安太妃同宗出帝事以爲舅彥威未嘗以爲言及卒太妃臨哭人始知其同宗也當時益稱其愼重

安叔遷字宗沙陀三部落人也明宗時與討王都拜秦州刺史從擊契丹以功拜昭武軍節度使叔遷狀貌堂堂而不通文字所爲鄙陋時人謂之沒字碑晉出帝時爲左金吾衛上將軍契丹犯京師晉百官迎見耶律徳光於赤岡叔遷出班夷言徳光勞曰是安沒字否汝在邢州已通誠欵吾今至此當與汝一喫飯處叔遷再拜乃以爲鎭國軍節度使

宋朝安燾字厚卿開封人也舉進士元丰初使髙麗還拜右諫議大夫六年拜同知樞宻院事時夏人欵塞燾請因而撫之且戒將吏毋生邊隙旣又請疆場非要害者還之以示恩然羌情無厭當使知吾宥過而罷兵不應示吾厭兵之意哲宗嗣位乃遂其前議於是歸其葭盧等四砦元祐二年進知院事燾謂爲國者不可好用兵又不可畏用兵好則疲生靈畏則取侮遺患今朝廷毎戒邊臣非舉國入冦不得應之則固畏用兵矣然虜數犯塞亦未免疲之患𨿽僅保城砦適墮其計中願復講攻擾之防如左氏所謂用三師以疲楚之意此計之上也燾以母喪免服除知鄆州攺鄭州移潁昌府紹聖元年拜門下侍郎知河南其將請去也燾奏曰自紹聖元符以來用事之臣但持紹述之虛名以誑惑君父上則欲固寵位以快恩讎下則欲希進用而肆朋附並爲一談牢不可破彼自爲謀則善矣然未嘗以毫髮爲朝廷計者也

安惇字處厚廣安軍人也以上舎釋褐紹聖初召爲國子司業攺右司員外郎遷右諫議大夫元符初爲禦史中丞惇與蹇序辰看詳元祐訴理所公案惇奏凡得罪於元丰之間乞特出睿斷以勸沮天下由是復施行者千餘人

安堯臣惇之孫政和元年五月上書論宦寺專命交結權臣共唱北伐之議以謂燕云之役興則邊隙遂開宦寺之權重則皇綱不振今者中外之人咸謂童貫深結蔡京同納燕人李良嗣以爲謀主欲建平燕之議臣恐異時唇亡齒寒境有可乘之釁狼子野心蓄銳伺隙以逞其所大欲此臣所以日夜爲陛下寒心伏望思祖宗積累之艱難鑑歷代君臣之得失杜塞邊隙務守景徳舊好上嘉之十一月十三日禦筆比緣大臣建議恢復燕云故地安堯臣遠方書生能陳歷代興衰之迹達於朕聽臣僚咸謂毀薄時政首沮大事乞重行竄殛朕以承平日久言路壅蔽敢諫之士不當寘之典刑議加爵賞僉論何私堯臣先次補承務郎【見長編】

顏【三百一十】

姓纂出瑯邪本自魯伯禽支庶有食采於顏邑者因而著族又邾武公字曰顏故公羊傳稱顏公後遂爲氏

家語孔子北遊於農山曰二三子各言志顏回曰願得明王聖主輔相之敷其五教導之以禮樂

論語徳行顏淵閔子騫回也聞一以知十

孟子顏淵曰舜何人也予何人也有爲者亦若是揚子顏淵習孔子者也顏常晞夫子矣或問淵騫之徒惡乎在曰寢或曰淵騫曷不寢曰攀龍鱗附鳯翼巽以之勃勃乎其不可及也如其寢

左傳昭公二十六年師及齊師戰於炊鼻顏鳴三入齊師呼曰林雍乘

定公八年公侵齊門於陽州士皆坐列曰顏髙之弓六鈞皆取而傳觀之

哀公十一年武叔搜乘孟孺子泄帥右師顏羽禦二十七年鄭請救於齊齊師將興陳成子屬孤子三日朝設乘車兩馬系五邑焉召顏涿聚之

史記顏回字子淵魯人顏無繇字路顏回父顏幸字子栁顏髙字子驕顏祖字襄顏之僕字叔魯人顏噲字子聲魯人顏何字冉魯人皆孔子弟子

晉孝友顏含字都少有操行以孝聞累遷侍中除吳郡太守所歷簡而有恩明而能斷以威禦下王導嘆曰顏公在事吳人斂手矣

南史顏延之字延年曾祖含讀書無所不覽文章冠絕當時仕宋爲中書侍郎疏誕不能取容當世性褊激肆意直言論者謂之顏彪鮑照曰君詩若鋪錦列繡雕繢滿眼議者以延之謝靈運自潘嶽陸機之後文士莫及江右稱潘陸江左稱顏謝子竣字士遜晉孝成時轉吏部尙書畱心選舉任遇旣隆奏無不可容貎嚴莊賓客喧訴常歡笑答之人言顏竣瞠而與人官

顏師伯字長深竣族兄剛正有局力晉孝武時累遷侍中居權日久天下輻湊遊其門者爵位莫不逾分遷左僕射

文學顏協字子和少以器局稱博渉羣書工艸飛白卒於荊州記室時顧協亦在蕃邸與協同名才學相亞府中稱爲二協

文學顏晃字元明好學有辭采家世單門而介然修立爲當世所知仕陳兼中書舎人掌詔誥

北史文苑顏之推字介博覽書史辭情典麗仕齊爲中書舎人弟之儀字升博渉羣書好爲詞賦周明帝以爲麟趾學士

唐顏師古字籕之推之孫少博覽精詁訓善屬文隋仁壽中授安養尉楊素見其年弱謂曰安養劇縣子何以治之師古曰割雞未用牛刀素驚其言大後果以干治聞髙祖入闗遷中書舎人專典機宻性敏給練治體方軍國務多詔令一出其手冊奏之工當時未有及者太宗卽位嘗嘆五經去聖遠傳習寖訛詔師古於祕書省考定多所釐正誼據該明出其悟表人人嘆服學者賴之拜祕書少監專刋正事古篇奇字世所惑者討析申熟必暢本原性簡峭視輩行傲然罕所推接撰五禮又爲太子承幹注班固漢書上之時人謂顏祕書爲班孟堅忠臣帝將有事泰山詔公卿博士雜定其儀師古奏臣撰定封禪儀注書在十一年謂爲適中多從其說子廷表上師古所撰匡謬正俗八篇

顏杲卿字昕以文儒世家性剛正蒞事明濟安祿山聞其名表爲常山太守祿山反杲卿及長史袁履謙濳定防時眞卿在平原遣盧逖至常山約起兵斷賊北道杲卿大喜以爲兵犄角可挫賊西鋒宗拜杲卿衞尉卿杲卿兄弟兵大振祿山至陜聞兵興大懼急攻城杲卿晝夜戰糧矢盡賊脇使降不應至洛陽祿山怒曰吾擢爾太守何所負而反杲卿瞠目罵曰汝營州牧羊羯奴耳我世唐臣守忠義恨不斬汝祿山不勝忿防之天津橋柱節解以肉噉之詈不絕賊斷其舌曰復能詈否杲卿含胡而絕乾元初贈太子太保諡忠節後又贈司徒子泉明有孝節喜振人之急袁履謙及父故將妻子奴尙三百餘人轉徙不自存泉明悉力贍給分多勻薄相扶挾渡河托眞卿隨所歸資送之泉明之殯父與履謙分柩防還長安履謙妻疑斂具儉狹發視之與杲卿等乃號踴待泉明如父肅宗拜泉明郫令政化淸明誅宿盜人情翕然成都尹舉其課第一遷彭州司馬家貧居官亷而孤藐相從百口飦鬻不給無慍嘆居母防哀毀骨立以行義當世以爲難杲卿兄春卿倜儻美容通當世務十六舉明經防萃髙第調犀浦主簿嘗送徙於州亡其籍至廷口記物色凡千人無所差長史陸象先異之轉蜀尉蘇頲代爲長史被譖系獄爲防櫚賦自托頲遽出之魏徴遠孫瞻罪抵死春卿爲請玉眞公主得不死時人髙其節終偃師丞臨終捉眞卿臂曰爾當大吾族顧我不得見以諸子諉汝後眞卿主其昏嫁

顏眞卿字淸臣師古五世從孫開元中舉進士又擢制科遷監察禦史使河隴時五原有寃獄久不決天且旱眞卿辧獄而雨郡人呼禦史雨復使河東劾奏朔方令鄭延祚母死不葬三十年有詔終身不齒聞者聳然出爲平原太守安祿山逆狀牙蘗眞卿度必反增陴濬隍祿山反河朔盡陷獨平原城守具備使李平馳奏宗聞亂嘆曰河北二十四郡無一忠臣邪及平至帝曰朕不識眞卿何如人所爲乃如此時從兄杲卿爲常山太守斬賊將十七郡同日自歸推眞卿爲盟主兵二十萬加河北招討采訪使淸河太守使李防來乞兵防曰聞公首奮裾唱大順河朔恃公爲金城眞卿爲出兵六千賊拒戰敗斬首萬級肅宗卽位靈武眞卿數遣使以蠟丸裹書陳事

遷禦史大夫方朝廷艸昧不暇給而眞卿繩治如平日百官肅然兩京復奏攺祝署嗣皇帝帝以爲逹識代宗立攺尙書右丞帝自陜還眞卿請先謁陵廟

而卽宮元載以爲迂眞卿怒曰用捨在公言者何罪然朝廷事豈堪公再破壞邪時載多引私黨畏羣臣論奏請事皆先白長官眞卿上防云云時喪亂後典法湮散眞卿𨿽博識今古屢建議釐正爲權臣沮抑李希烈反杞建遣眞卿往諭之詔可李希烈遣李元平說之眞卿叱曰爾不能致命尙說我耶眞卿立朝正色剛而有禮非公言直道不萌於心天下不以姓名稱而獨曰魯公善正艸書筆力遒婉世寶傳之子頵碩貞元間授頵五品官開成初又以曾孫引武爲防軍贊曰嗚呼𨿽千五百嵗其英烈言言如嚴霜烈日可畏而仰哉

宋朝顏復字長道先師兗公四十八世孫也父太初字醇之爲魯名儒最後掌南京學嘉祐中訪有道之士京東部使者以復應詔久之擢太常博士孔崇翰乞尊奉孔子祠復因上五議朝廷多從之元祐中爲起居郎兼侍講請擇經行之儒補諸縣教官後以天章閣待制充國子祭酒子岐

班【三百十一】

芊姓楚若敖孫令尹子文爲虎所乳謂虎有班文因氏焉

後漢班彪字叔皮才髙而好述作專心史籍辟爲司徒掾通儒上才行不逾方言不失正仕不急進貞不違人敷文華以緯國典子固

班固字孟堅九流百家之言無不窮防除爲郎典校祕書二班懷文裁成帝墳比良遷董兼麗卿云固自以二世才術位不過郎作賓戲以自適弟超

班超字仲升有大志不修細節傭書養母投筆嘆曰大丈夫無他誌略猶當立功異域以取封侯安能久事筆硯間乎左右笑之超曰小子安知壯士之志哉相者指曰生燕頷虎頭飛而食肉萬里侯相也其後出徵安集西域五十餘國悉皆納質內屬不入虎穴不得虎子封定遠侯任尙與超交代請誨超告以總大綱而已尙曰我以班君當有奇防今所言平平耳後尙失羌人之和果如超言子勇字宜僚少有父風爲西域長史

曹世叔妻班氏彪之女名昭字惠博學髙才踵成漢書表志號曰大家作女誡七章

唐班宏衛人也擢進士第爲刑部侍郎貞元初爲戶部侍郎竇參當國徳宗以宏熟天下計故進宏尙書副參參曰閱歳當歸使於公淸潔勤力晨入官署夕而出吏不堪其勞而已益恭

班景倩入爲大理少卿過大梁刺史倪若水餞之行立望其行塵久之乃返謂官屬曰班生此行何異登仙關【三百十二】

風俗通關令尹喜之後一云夏大夫關龍逢之後

蜀志關侯字雲長斬顏良降於禁威震華夏拜爲前將軍假節鉞稱萬人之敵爲世虎臣報效曹公有國士之風子興字安國少有令聞弱冠爲侍中中監軍

南史隠逸關康之字伯愉獨處一室不通賓客弟子以業傳授尢善左氏春秋徴辟一無所就

唐關播字務元衛州人及進士第楊綰常衮皆善播引爲都官員外郎徳宗初對殿中帝問政治之要播曰爲政之本要得有道賢人乃治帝曰朕比下詔求賢才又遣使黜陟搜逮所遺播曰陛下𨿽求賢又使舉薦然止得求名文詞士焉有有道賢人肯奉牒丐舉選邪帝曰善再遷給事中故事諸司甲庫以令史直曹刓脫爲姦播悉易以士人時韙其法薦李元平知汝州爲李希烈防去播聞詫曰元平事濟矣左右笑之

山【三百十三】

周山師之官掌山林以官爲氏風俗通烈山氏之後

晉山濤字巨源少有器量介然不羣爲竹林之遊年四十始爲郡主簿功曹累遷吏部尙書再居選職十有餘年所奏甄拔人物各爲題目時稱山公啟事論用兵之本闇合孫吳遷右僕射加光祿大夫以老疾辭詔曰君以道徳爲世模表吾將倚君以穆風俗何乃欲獨髙其志耶王戎目濤如璞玉渾金人皆欽其寶莫知名其器子簡

山簡字季倫出爲徵南將軍都督荊湘交廣四州諸軍事假節鎭襄陽毎出嬉遊多之習氏池上置酒輒醉名曰髙陽池童兒歌之有日夕倒載歸倒著白接防之句子遐字彥林爲余姚令時豪族多挾藏戶口遐繩以峻法到縣八旬出口萬餘爲東陽太守爲政嚴猛郡境肅然

北史山偉字仲才父幼之位金明太守偉渉獵文史嘗路逢一尼望之嘆曰君方近天子當作好官孝靜初除中書令

蠻【三百十四】

芊姓荊蠻之後因氏焉

菅【三百十五】

魯大夫食采於菅因氏焉趙郡李氏譜云李叡娶晉郎中令同郡菅襲女唐乾元河東節度菅崇嗣【三百十六】

史記濟南氏豪族

間【三百十七】

見姓苑

環【三百十八】

楚有環列之尹子孫氏焉楚有環泉漢有河東太守環饒晉有環濟撰要略

馯【丘姦反三百十九】

漢有馯臂辟吳人治易

名賢氏族言行類稿卷十六

欽定四庫全書

名賢氏族言行類稿卷十七

宋章定撰

田【三百二十】

姓纂嬀姓舜後陳厲公子完字敬仲仕齊或號田氏至田和簒齊爲諸侯九代至王建爲秦所滅建弟假及田儋儋子市儋從弟榮弟橫弟子廣項羽時並裂地稱王

子盜名不如盜貨田仲史防不如盜也【田仲齊人處於陵號曰於陵仲子】

新序公季成謂魏文侯曰田子方𨿽賢人非有土之君也君與之齊禮設有賢於子方者又何以加之文侯曰子方者仁人也仁人也者國之寶也

說苑子思居於衛緼袍無裏二旬九食田子方聞之使人遺狐白之裘

史記孟嘗君名文姓田氏文之父曰靖郭君田嬰嬰齊威王少子相齊十一年孟嘗君招致賔客捨業厚遇之以故傾天下之士食客數千人

田單齊諸田防屬也縱反間用火牛以破燕軍復齊七十餘城封曰安平君新序云佛肸置鼎致士大夫曰與我者受邑不吾與者烹田單曰義窮不受軒冕之服無義而生不仁而富不如烹將就鼎佛肸脫屨而生之

田叔趙陘城人也喜劍學黃老術趙王以爲郎中切直防平王賢之髙祖召見與語漢廷毋能出其右者上說拜爲漢中守後爲魯相卒魯以百金祠少子仁不受曰義不傷先人名

田蚡孝景後同母弟封爲武安侯後爲丞相入奏事坐語移日所言皆聴薦人或起家至二千石權移主上漢儒林傳云蚡爲相黜黃老刑名百家之言延譽

儒者以百數

穰苴田完之苖裔景公與語兵事說之以爲將軍將兵扞燕晉之師尊爲大司馬齊威王論古者司馬兵法附穰苴於其中因號曰司馬穰苴兵法

漢書田儋狄人故齊王田氏之族從弟榮榮弟橫皆豪傑宗彊能得人

酷吏田廣明字子公鄭人也遷淮陽太守連擒大姦徴爲大鴻臚

田延年字子賔以材略給事大將軍幕府出爲河東太守誅鉏豪彊奸邪不敢發入爲大司農霍光議廢昌邑王莫敢發言延年按劍廷叱羣臣卽日議決其後坐罪田廣明謂春秋之義以功覆過當廢昌邑王時非田子賔之言大事不成大將軍曰誠然實勇士也當發大議時震動朝廷光因舉手撫心曰使我至今病悸

車千秋本姓田氏上急變訟戾太子寃立拜爲大鴻臚數月爲丞相封富民侯無他材能術學又無閥閱功勞特以一言寤意旬月取宰相封侯世未嘗有也初千秋年老上優之朝見得乘小車入宮殿門因號車丞相

魏志田疇字子泰好讀書善擊劍曹操署司空戶曹掾以討虜功封亭侯

田豫字國讓除潁陰朗陵令遷弋陽太守所在有治加振威將軍領並州刺史外胡聞其威名相率來獻州界寧肅百姓懷之賞賜皆散之將士毎胡狄私遺悉簿藏官不入家𨿽殊類咸髙豫節

田字廣路少慷慨有謀略謁見周文卽處以爪牙之任累功授原岷二州刺史子仁恭字長貴性寛仁有局度徳懋少以孝友知名丁父艱廬墓負土成墳隋文下詔表其閭

田式字顯標仕周位渭南太守政尙嚴猛吏人重足而立無敢違法遷本部太守親故屏迹請托不行

唐田正字安道季安時爲兵馬使季安死眾奉以爲帥舉六州版籍請吏於朝憲宗美其誠詔充魏愽節度使且賜今名王承宗叛詔正以全師壓境承宗懼歸窮於正正表諸朝遂獻徳棣二州李師道拒命詔正進討師道大將劉悟再遇再北悟乃反兵斬師道詣正降取十二州以獻以功加司徒同平章事來朝上眷勞殊等固請畱闕下帝勞曰魏人樂卿之政四鄰畏卿之威爲朕長城又安用辭朱紫滿門榮冠當時性忠孝好功名起樓聚書萬餘卷

田布字惇禮弘正子正使總親兵王師誅蔡凢十八戰破淩雲柵下郾城以功授禦史中丞蔡平正徙成徳以布爲河陽節度使父子同日受命天下以忠義多田氏布所至必省冗將募戰卒寛賦勸穡人皆安之卒諡曰孝諸子皆有方面以忠義爲當世所髙

田遊巖京兆人入太白山母及妻皆有方外志與共棲遲山水間召赴京師髙宗幸嵩山親至其門遊巖野服出拜儀止謹朴上曰先生比佳否答曰臣所謂泉石膏肓煙霞痼疾者帝曰朕得君何異漢獲四皓乎敕乘傳赴都拜崇文館學士帝營奉天宮遊巖宅直宮左天子自書榜其門曰隠士田遊巖宅

田仁防雍州人擢制舉爲平州刺史嵗旱自暴以祈而雨大至糓遂登人歌之遷勝州都督境有夙賊仁防發騎捕格夷之城門夜開道無冦迹遷金吾將軍廷中讁罰日數百京師無貴賤舉憚之

宋朝田重進幽州人也周顯徳中應募爲卒太祖麾下太祖受禪遷禦馬軍使累積戰功官至刺史太宗卽位爲靜南軍節度使雍熈中領兵從飛狐路破虜眾獲其驍將大鵬翼以功攺彰信軍節度使徙鎭成徳永興重進朴願不知書太宗在藩邸愛其忠勇嘗遺以酒炙不受使者曰此晉王所賜也重進曰爲我致謝晉王我知有天子爾卒不受太宗嘉之旣卽位謂其無私交故始終委遇焉

田錫字表聖嘉州洪雅人也舉進士爲左拾遺鯁正寡言恭敬好禮旣得諌官卽上防獻軍國要機者一朝廷大體者四太宗褒其言因賜錢五十萬時宰相令有司受羣臣章防必先白而後敢進錫上書以爲失至公之體爲河北轉運徙知相州睦州遂知制誥錫好直言太宗或時不能堪錫従容進曰陛下日往月來養成聖性太宗悅愈重之端拱二年嵗旱錫上防有調燮倒置之語爲宰相不悅罷知陳州召還至道中復知制誥上防言諸州奉河西力役生民重困出知泰州召對言事錫上禦覽三十卷禦屏風五卷詔褒之錫覽天下奏章有言民饑盜起及詔敕不便悉條奏其事眞宗以爲得爭臣之體擢右諌議大夫眞宗每見錫容必莊嘗目之曰朕之汲黯也卒贈工部侍郎

田況字元均其先京兆人也後徙居信都舉進士又舉賢良方正爲右正言修起居注知制誥陜西宣撫副使除龍直知成徳軍徙秦州渭州益州聴斷之明蜀人以比張詠召爲中丞除禮侍擢樞宻副使以疾除左丞卒諡宣簡

延【三百二十一】

姓苑後漢有延岑延篤河南官氐志可地延氏攺爲延氏

後漢延篤字叔堅南陽人受左氏傳能著文章有名京師舉孝防後拜議郎邊作東觀徙京兆尹先是鳳爲京兆亦有能名郡人語曰前有趙張三王后有邊延二尹論仁孝二致同源李文徳謂公卿曰延叔堅有王佐之才柰何屈千里之足乎

錢【三百二十二】

姓纂顓頊曽孫陸終生彭祖孫孚周錢府上士因官爲氏焉戰國時有隠士錢丹秦有禦史大夫錢產子孫居下邳

南史錢道戢字子韜少以孝行著聞累以功都督郢州刺史

孝義錢延慶父爲吳慶恩所殺延慶在都馳還道逢慶恩手刄殺之太守表不加罪許之

唐錢徽字蔚章中進士第遷中書舍人加承防憲宗獨召徽稱其長者時內積財圖復河湟然禁無名貢獻而至者不甚卻徽懇諫罷之帝宻戒後有獻毋入右銀臺門以避學士拜禮部侍郎州有牛田錢百萬刺史以給宴飲贈餉者徽曰此農耕之備命代貧民租入任庶子時韓公武以賂公卿遺徽錢二十萬不納或言非當路可無讓徽曰取之在義不在官時稱有公望

宋朝錢俶字文徳臨安人也名上字犯宣祖諱上稱俶祖曰鏐因唐末黃巢之亂據有吳越之地昭宗授以杭越節制封彭城王梁唐封爲吳越國王諡曰武肅父元瓘諡曰文穆王子佐嗣佐卒以弟倧繼倧爲牙校胡進思所廢俶時鎭浙東遂渡江襲位漢授以東南靣兵馬都元帥錫以金印玉冊仍領鎭海鎭東節度使至周以天下兵馬都元帥處之宋興攺大元帥自太祖受命俶貢奉有加開寶六年封其妻孫氏爲賢徳順穆夫人江南平俶與妻子來朝太祖待以優禮賜劍履上殿詔書不名又以俶妻爲吳越國王妃宰相言自古異姓諸侯王妻無封妃之制太祖曰行之在我安問舊典時太祖待俶甚厚自晉王宰相及中外臣僚上書請畱俶不遣太祖曰錢俶在吳越嵗修職貢今又委質來朝若利其土宇而畱之殆非人主之用心何以示信於天下也及俶歸國太祖以黃絹封文字一復付俶曰侯到國卽開之仍諭俶曰朕知公忠若朕常在公則常有東南他人未可知也俶感泣拜謝至國啟封皆晉王宰相以下請畱俶章也俶上表謝太平興國三年復來朝遂以國歸有司焉太宗攺封俶淮海國王以禮賢宅賜之錢氏傳五主共八十四年俶以天下旣平求去元帥之稱從之攺漢南國王雍熈四年出爲武勝軍節度使徙國南陽旣入辭國號攺封許王端拱元年徙封鄧王俶以天成四年八月二十四日生至是年八月二十四日薨年六十薨之日又與父元瓘同人皆異之冊封秦國王諡曰忠懿俶崇信釋教性謙謹未嘗忤物爲太師中書令者四十年任元帥者三十年富貴之盛無與爲比七子惟濬惟治惟渲惟灝惟溍惟演惟濟惟治官至左驍衛上將軍惟渲惟灝俱至團練使惟溍左龍武將軍惟濟保靜軍畱後諡曰宣恵

惟濬字巨川太祖卽位以爲建武軍節度使攺鎭海鎭東二鎭王師往江南惟濬從其父俶下常州以功加同平章事太宗卽位加侍中俶封淮海國王惟濬徙鎭淮南攺鎭山南東道又鎭安州封蕭國公俶薨有詔起復加中書令卒追封汾王諡曰安僖

惟演字希聖防有俊才俶嘗使賦逺山詩有髙爲天一柱秀作海三峯之句俶深器之初補職牙門累遷左神武將軍咸平中獻其所爲文章拜太僕少卿擢知制誥翰林學士坐爲人於開封府請求奪職久之復爲學士累遷至刑部侍郎天禧末丁謂爲參知政事惟演見謂寵盛附之與講婣好而惟演女弟適後戚劉羙相與共排宼準惟演尋拜樞宻副使加尙書右丞轉工部尙書至眞宗崩仁宗卽位進兵部尙書爲樞宻使時莊獻明肅皇后稱制宰相馮拯以惟演太后婣家也請出之除保大軍節度使知河陽請覲加同平章事判許州攺鎭武勝又徙泰寜惟演意在進用嘗謂人以不得於黃紙後署名爲恨及屢徙鎭鬱鬱不得志仁宗耕耤田求入使祠畱爲景靈宮使莊獻崩還判河南請以莊獻莊懿二後同配食眞宗廟室禦史劾奏惟演擅議宗廟落平章事攺鎭崇信卒惟演少富貴能志於學有文章與楊億劉筠齊名嘗曰學士備顧問不可不該愽故其家聚書侔於祕府初諡曰文墨攺諡曰思又攺曰文僖凢三易名云

有子暄爲寶文閤待制暄子景臻尙仁宗女許國大長公主拜左領軍衛大將軍駙馬都尉官至少師安武軍節度使封康國公生子悅亦至少師悅子端禮隆興初爲參政

錢昆字裕之吳越國王倧之子也隨俶歸朝諸從子皆授官獨昆與其弟易願従科舉遂登進士第知廬濠泉亳梓壽許七州爲治尙寛簡官至右諫議大夫以祕書監致仕卒昆善爲詩賦又喜艸有文集十卷弟易

錢易字希白年十七舉進士禦試三題日中而就言者以其輕俊而黜之太宗與蘇易簡曰朕恨不與李白同時易簡曰有錢易者李白才也太宗喜曰若然當用唐故事召至禁林防盜起劍南不果用復舉進士甲科爲光祿寺丞通判蘄州又舉賢良方正防入等除祕書丞通判信州後眞宗封泰山獻殊祥錄遷太常博士直集賢院又眞宗祀汾陰易修車駕所過圖經轉祠部員外郎坐事監潁州商稅嵗中知開封縣又眞宗幸亳州復修所過圖經遂擢知制誥遷翰林學士卒易俊逸過人爲文數千百言頃刻而就又善行艸書子彥逺明逸

彥逺字子髙以父任爲太廟齋郎大理寺丞復舉進士又舉賢良方正防入等由太常博士授祠部員外郎彥逺因災異上防遷起居舍人直集賢院卒子勰

明逸字子飛亦舉賢良方正父子三人皆中制科世以爲盛由殿中丞除太常愽士通判亳州召爲右正言直集賢院明逸言事希陳執中章徳象之意以排杜衍範仲淹冨弼由是三人者倶罷政事進右司諌同修起居注遷知制誥翰林學士知開封府知蔡州歷揚淸鄆曹四州召還經筵爲翰林學士知永興軍代還卒

勰字穆父以從父明逸任試將作監主簿稍遷國子愽士舉賢良方正科召試祕閣不中除知尉氏縣元丰中爲左司郎中遷中書舍人元祐初知開封府遷給事中八年以龍圖閣直學士知開封府治京師有名拜翰林學士兼侍讀罷知池州卒後入元祐籍云

錢藻字醇老吳越王鏐五世孫也舉進士又中制科爲人淸謹寡過居守繩墨爲治簡靜立朝無矯亢之節亦不爲雷同處勢利淡如也人稱其長者英宗時爲祕書校理上書請太后還政通判秀州神宗時稍遷直舍人院同修起居注擢知制誥直學士院除樞宻直學士知開封府遷翰林侍讀學士卒

錢若水字淡成河南人也十嵗能屬文入華山陳摶一見以爲有仙風道骨舉進士爲同州推官有富民失女奴其父母訟於州鞫於有司獄吏嘗有貸於富民不獲乃劾富民父子數人共殺女奴棄之水中遂失其屍而誣以罪皆應死若水疑之密使人訪求女奴得之乃引以示女奴之父母皆泣曰是也冨民父子賴以得免郡太守欲薦之若水固辭且曰朝廷以此爲若水功當置獄吏者於何地太守嘆服太宗聞之遂召用擢祕書丞直史館半嵗中超遷知制誥翰林學士至道初拜右諫議大夫同知樞宻院事眞宗卽位加戶部侍郎以親年髙求解機政乃罷爲集賢院學士修太祖實錄初太宗崩有馴犬號呼不食遣送陵所參知政事李至欲若水書其事遺之詩曰白麟朱鴈且勿書勸君書此懲浮俗若水不従至因若水奏書不列監修官呂端名以爲若水掠美若水援唐故事以爲言眾不能折又重修太祖實錄從眞宗幸大名上書曰臣聞用兵以伐謀爲上禦將以用法爲先比者傅潛爲帥擁十萬之眾閉闗縦冦坐防彊敵殘虐生民不正典刑曷懲其後楊延朗軰勇於赴敵奮不顧身授任尙輕見功殊大臣願陛下誅敗將以徇眾擢有功以勸能使諸將承風各思用命聲馳塞外威懾窮邊昔劉崇結契丹入冦懦將樊愛能何徽臨敵不戰周世宗陳宴而戮之因使偏將十數分擊太原崇不敢支戎亦遁去其後收淮甸下秦鳳平闗南如席捲之易此用兵伐謀之效也俄知開封府北人未賔服內出手詔詢若水禦備翦滅之術若水上言曰臣讀前史論匈奴者多矣若漢婁敬樊噲季布賈誼晁錯主父偃徐樂王恢韓安國朱買臣董仲舒之所陳特和親徵伐之二議唐李靖魏徵溫彥博郭正一狄仁傑之所及亦不過戰守之兩端晉桑維翰不背約之言出於防弱故相趙普請回軍之奏姑冀息民悉非逺謀臣所不取嚴尢謂自古禦戎無上防臣竊笑之守在四夷制勝以靜非上防而何眞宗善其議謂左右曰若水儒臣中知兵者也拜鄧州觀察使知並州以疾召還卒諡曰宣靖若水風流儒雅有文學善談論事母以孝聞所至有譽望接物以誠評人貴賤壽夭多驗自知不壽故懇辭勢位賢士大夫皆宗慕之

錢員外不知何許人白樂天有和其靑龍寺上方望舊山詩云舊峯松雪舊溪云悵望今朝遙屬君共道使臣非俗吏南山莫動北山文容軒隨筆乾道四年講筵開日上書此章於扇以賜臣邁攺使臣爲侍臣云

錢姓出陸終蓋顓頊之苖裔始以世爲周官久而以爲姓自三代以來無甚顯者至唐末錢氏多居東南及鏐乘亂世起余杭有地十三州號兼吳越而王防百年而武進錢氏猶隠徳累世不顯豈以力者如彼而以徳者如此哉豈其盛衰遲速之理固有不同哉武進之錢自寶七世至君有聞又有賢子不降益彰其勢孰止蓋恃力者𨿽盛而必衰以徳者愈遲而終顯立石劾辭眞示彌逺【見歐陽公錢治屯田墓志】錢之望字表臣毗陵人己丑鄭牓登第慶元間嘗帥五羊以平海冦功除待制同年小錄云孟回中丞之後疑屯田君之族也

燕【三百二十三】

姓纂史記召公奭周同姓封燕傳國四十二代至王喜爲秦所滅子孫以國爲氏又南燕姞姓國亦爲燕氏漢功臣宜城侯燕倉後漢中郎將燕瑗

北史燕鳳字子章代人少好學愽綜經史明習陰陽防緯昭成素聞其名以禮致之拜左長史參決國事道武時歷行臺尙書甚見器重明元世入講經傳出議朝政

燕榮字貴公任隋遷靑州緫管姦盜屏迹

宋朝燕肅字穆之靑州人也舉進士通判河南府召爲監察禦史遷殿中侍禦史爲定王府記室參軍擢龍圖閣待制知審刑院判太常寺建議考正雅樂自肅始攺龍圖閣直學士知潁州徙鄧州以禮部侍郎致仕卒肅多巧思以創物大智聞天下常造指南車記裏鼓二車及欹器以獻又作蓮花漏世服其精肅所至刻石以記其法子度官至右諫議大夫

燕達字逢辰開封人也善騎射以材武選親衛自內殿崇班爲延州巡檢戍懷寧砦羌人以三萬騎薄城逹以所部五百人破之擢鄜延路兵馬都監數率師深入以撓敵謀凢九戰以功遷秦鳳路副總管郭之討交趾也以逹爲行軍總管師次冨良江交趾蠻人艤鬭船於南岸欲戰不得逹黙計曰兵法致人而不致於人吾示之以虛彼必來戰已而果來撃之大敗遂請降以功遷榮州防禦使進殿前副都指揮使拜武康軍節度使卒諡毅敏逹起行伍喜讀書平時手不釋卷神宗嘗問逹用兵當何先逹曰莫如愛神宗曰愛克厥威可乎逹曰威非不用也要以愛爲先神宗稱之

邊【三百二十四】

姓纂子姓宋平公子邊之後以王父字爲氏

左傳莊公十九年邊伯之宮近於王宮

昭公二十二年宋公使邊卬爲大司徒以靖國人後漢邊韶字孝先以文學知名教授數百人腹便便五經笥拜太中大夫著作東觀

邊讓字文禮大將軍何進聞其才名召署令史進以禮見之讓善占射能辭對時賔客滿堂莫不慕其風蔡邕深敬之以爲宜處髙任

鳳爲京兆尹有能名郡人語曰前有趙張三王后有邊延二尹【出延篤傳】

五代邊鎬仕南唐初以都虞侯從查文徽克建州凢所俘獲皆全之人謂之邊佛子及克潭州市不易肆潭人謂之邊菩薩旣而爲節度使政無綱紀惟日設齋供盛修佛事潭人失望謂之邊和尙【見通鑑】

牽【三百二十五】

姓苑古冀州武邑有牽氏

魏志牽招字子經爲鴈門太守教民戰陣又簡選有才識者詣虜毎犯塞勒兵逆撃虜來輒破於是野居晏閒冦賊靜息子嘉次子亦猛毅有招風以隴西太守伐蜀有功爲振威謢軍

晉書牽秀字成叔博辯有文才弱冠得美名補新安令嘗扼腕慨嘆自謂居司直之任當能激濁淸全【三百二十六】

姓苑吳郡錢唐後漢丹陽都尉全柔吳桂陽太守生琮大司馬女爲吳主孫亮後

吳志全琮字子瑾錢唐人父柔嘗使賫米數千斛到吳市易琮皆散用空船而歸柔怒琮曰愚以所市非急而士大夫方有倒懸之患故便賑贍不及啟報柔更奇之後爲將軍假節領九江太守

南史儒林全緩字立錢唐人防受易學得其精防兼通老莊時人言者咸推之

權【三百二十七】

姓纂芉姓顓頊之封楚楚若敖之孫鬭緍尹權因氏焉秦滅楚遷大姓於隴西因居天水又傳云楚武王克權使鬭緍尹之今南郡當陽縣東南有權城

北史權景宣字暉逺少聰悟有气俠曉兵權有智略從周文拔宏農破沙苑皆先登陷陣轉外兵郎中除南陽郡守盜賊斂迹人得業百姓立碑頌徳總戎薄伐著尅敵之功布政蒞人垂稱職之譽豈非有國之良翰歟

權武字武弄少果勁勇力絕人位大將軍潭州總管儒林權防字正理少受鄭易妙盡幽防詩書二禮大義該洽仕齊遷國子愽士臨機答難酬報如響由是爲諸儒所推

唐權萬紀京兆人擢治書侍禦史房元齡王珪掌內外官考萬紀劾其不平帝以爲不阿貴近由是奬禮又言宇文智及賊殺其君其子乃任千牛請斥屏以懲不軌帝從之

權懷恩萬紀族孫以防遷尙乘奉禦馭人安畢羅有寵見帝不恭懷恩適見之退杖四十帝嗟賞曰良吏也擢萬年令賞罰明見惡輒取時語曰寧飲三防塵

無逢權懷恩毎盛服妻子不敢仰視更五州刺史所居威名赫然吏重足立

權臯字士繇泰州人擢進士第安祿山表爲幕府臯度祿山叛欲行慮禍及親逸去祿山反天下聞名爭取以爲屬顏眞卿表爲行軍司馬召拜起居舍人固辭嘗曰吾潔身亂世以全吾志欲持是受名耶韓洄王定與友善常平臯可爲宰輔師保李華亦謂分天下善惡一人而已子徳輿

權徳輿字載之未冠以文章稱徳宗聞其才召爲左補闕貞元八年闗東淮南浙西大水徳輿建言江淮云云冝擇羣臣明識通方者持節勞徠知制誥進中書舍人知禮部乃上書辭免帝曰非不知卿之勞但擇如卿者未得其人耳知貢舉凢三嵗元和初拜尙書同平章事善辯論開陳古今本末以覺悟人主爲輔相寛和不爲察察名徳輿生三嵗知變四聲四嵗能賦詩積思經術無不貫綜自始學至老未嘗一日去書嘗著論辧漢所以亡西京以張禹東京以胡廣其文雅正當時公卿侯王功徳卓異者皆所銘紀𨿽動止無外飾其風流醖借自然可慕貞元元和間爲搢紳羽儀云

泉【三百二十八】

姓纂本姓全氏全琮之後琮孫暉魏封南陽侯食封白水遂攺爲泉氏後魏洛州刺史上洛侯泉企也

北史泉企字思道上洛人世雄商洛曽祖景言歸魏拜建節將軍企除雍州刺史豪右無敢犯者纎毫不擾於人後兼右僕射志尙防愼毎除一官憂見顏色子元禮少有志气頗閒艸有士君子之風爲洛州刺史弟仲遵爲梁州刺史有方雅之操歷官之處皆以淸白見稱

唐泉男生字元徳髙麗蓋蘇文子也九嵗以父任爲先人遷中裹小兄猶唐謁者也又爲中裹大兄知國政凡國有辭令皆男生主之後內附髙宗授平懷道行軍大總管至儀鳳二年詔安撫遼東並置州縣招流竄平斂賦罷力役民悅其寛卒帝爲舉哀詔勒碑紀功男生純厚有禮奏對敏辧善射藝其初至伏斧鑕待罪帝宥之世以此稱焉

堅【三百二十九】

姓纂潁川後漢有二十八將化將軍合肥侯堅鐔蜀錄有羅江都尉堅峻

後漢堅鐔字子伋潁川人光武拜化將軍與士卒共勞苦毎急輒先當矢石封合肥侯

宣【三百三十】

姓纂魯大夫叔孫宣伯之後以諡爲姓風俗通宋宣公之後後漢有司空宣酆

後漢宣秉字巨公馮翊人拜禦史中丞光武特詔中丞與司校尉尙書令防同並專席而坐故京師號曰三獨坐常服布被蔬食瓦器帝見而嘆曰楚國二龔不如雲陽宣巨公

先【三百三十一】

絳郡今絳州有先氏

左傳先軫晉卿也邑於原又曰原軫先縠晉大夫是曰彘季亦曰原縠先且居晉卿也是爲霍伯又曰蒲城伯先蔑字士伯晉卿也漢有先虞

連【三百三十二】

左傳齊大夫連稱之後馮翊白水縣有連氏

莊公八年齊侯使連稱管至父戍葵丘時而往

天【三百三十三】

莊子有天根注云人姓名

顚【三百三十四】

左傳晉大夫顚頡

賢【三百三十五】

見姓苑

【三百三十六】

左傳子國光州弋陽郡縣東南後爲楚所滅子孫以國爲氏

【三百三十七】

風俗通云都古諸侯國也子孫以國爲氏焉

蜎【三百三十八】

漢書藝文志云有蜎子十三篇楚人也老子弟子

涓【三百三十九】

列仙傳涓子齊人

鮮【三百四十】

鮮於氏之後蜀李壽司空鮮思明

旃【三百四十一】

見姓苑

然【三百四十二】

鄭穆公子然之後然丹字子革仕楚爲右尹蒼梧姓苑云梧州有然氏

纒【三百四十三】

藝文志纒子著書

騫【三百四十四】

風俗通仲尼弟子閔子騫之後以王父字爲氏金城前梁有騫綸西秦有博士騫包晉有平陽太守騫彄狀云其先避地允吾因家金城

防【三百四十五】

風俗通云黃帝之後

篇【三百四十六】

周大夫史篇之後

偏【三百四十七】

右偏將軍之後急就章漢有偏呂

綿【三百四十八】

晉大夫食采綿上因氏焉晉張方腹心有綿思河南官氏志爾綿氏攺爲綿

便【避偏反三百四十九】

漢有少府便樂成

顓【三百五十】

顓臾風姓國伏羲之後或稱顓氏或號臾氏又顓頊支孫亦爲顓氏神仙傳有太女顓和

専【三百五十一】

左傳吳刺客専諸

鱄【三百五十二】

専諸亦作鱄也

船【三百五十三】

見姓苑

拳【三百五十四】

左傳衛大夫拳彌

肩【三百五十五】

見姓苑

名賢氏族言行類稿卷十七

欽定四庫全書

名賢氏族言行類稿卷十八

宋章定撰

蕭【三百五十六】

姓纂宋防子之後支孫封於蕭蕭叔大心子孫有功因邑命氏焉代居丰沛至不疑爲楚春申君客

史記蕭何沛丰人也轉漕闗中給食不乏賜帶劍履上殿入朝不趨位爲相國功第一封酇侯食邑八千戶漢髙帝紀鎭國家撫百姓給餉餽不絕糧道次律令太史公曰何秦時爲刀筆吏錄錄未有奇節漢興依日月之末光謹守管籥爲一代宗臣位冠羣後聲施後世

蕭望之字長倩東海蘭陵人治齊詩射策甲科爲郎上疏陳災異宣帝在民間聞其名曰此東海蕭生耶拜爲謁者累遷諫大夫丞相司直嵗中三遷選爲平原太守望之雅意在本朝爲郡守內不自得上疏徵入守少府宣帝察其材任宰相欲詳試其政事復以爲左馮翊遷大鴻臚爲禦史大夫左遷太子太傅又拜前將軍元帝詔望之傅朕八年道以經書厥功茂焉賜爵闗內侯本以師傅見尊重數宴見言治亂陳王事有八子至大官者育咸由望之堂堂折而不撓身爲儒宗有輔佐之能近古社稷臣也【傳贊】

蕭育字次君以父任爲太子庶子後拜司校尉守大鴻臚少與朱博爲友長安語曰蕭朱結綬言其相薦達也

南史蕭思話孝懿皇后弟子也外戚令望早見任待歷十二州杖節監督者九焉長子惠開遷禦史中丞百寮憚之拜益州刺史嚴用威刑蜀人號曰臥虎後除少府加給事中益不得志曰大丈夫入管喉舌出蒞方伯乃復低頭入中邪毎謂人曰人生不得行胸懷𨿽壽百嵗猶爲夭也次弟惠明亦有時譽爲吳興太守子眎素梁天監中位丹陽尹丞武帝賜錢八萬一朝散之親友榮利不闗於中喜怒不形於色後爲諸曁令到縣十餘日掛衣冠於縣門而去諡曰眞文先生惠明弟惠基善書及奕碁累遷太常加給事中立身退素朝廷稱爲善士子洽字宏稱累遷臨海太守爲政淸平不尙威猛人俗便之惠基弟惠休仕齊爲廣州刺史子介字茂鏡齊武帝曰蕭介甚貧可處以一郡復曰始興郡頻無良守可以介爲之及至甚著威徳防侍中闕帝曰我門中久無此職宜用蕭介爲之應對左右多所匡正遷都官尙書毎軍國大事必先訪介帝謂朱異曰端右材也子允字叔佐晉安王鎭湘州以爲長史蔡徵曰公年徳並髙國之元老從容坐鎭旦夕自爲列曹何爲辛苦藩外後拜光祿大夫允弟引字叔休善書爲當時所重陳宣帝嘗披奏事指引署名曰此字筆趣翩翩似鳥之欲飛引謝曰此乃陛下假其毛羽耳性抗直不事權貴爲庫部侍郎在職一年而器械充足宦者李善度蔡脫兒等多所請屬引皆不許族子宻諫之引曰吾之立身自有本末亦安能爲李蔡致屈

蕭琛字彥瑜惠開從子仕梁歷左戶度支二尙書侍中嘗預禦筵醉伏武帝以棗投琛琛取栗擲上正中面曰陛下投臣以赤心臣敢不報以戰栗上毎呼爲宗老

蕭摩訶字元驍勇有名累以功授驃騎大將軍訥於言恂恂長者至臨戎對宼志气奮發所向無前子世亷有父風

蕭濟字孝康預平侯景功封松陽侯

蕭叡明字景濟蘭陵人見孝義傳

北史蕭贊字徳文仕魏爲都督齊州刺史機辯文義頗有可觀而輕薄俶儻猶有父風

蕭正表字公儀質貌丰美性理短暗至儀同三司蕭隻字敬式爲揚州刺史於時政寛人慢只獨涖以嚴切梁武悅之子放字希逸居父喪以孝聞廬室前有二慈烏來集各據一樹爲巢時以爲至孝之感

蕭退在梁位靑州刺史子慨深沈有體表善艸隸書南士眾稱爲長者歷著作佐郎

蕭泰字世怡授蔡州刺史政存簡惠深爲吏人所安子寶字季珍未弱冠名重一時仕隋至吏部侍郎

蕭防字智遐溫裕有儀表魏使至梁武帝以防辭令可觀令兼中書侍郎授幣於賓館仕魏爲上州刺史爲政以禮讓爲本元日放獄囚歸家三日並依限而至吏人稱其惠化

蕭圓肅字明恭風度淹雅敏而好學周明帝時拜咸陽郡守甚有政績攺太子少傅作少傅箴太子見而悅之

蕭大圜字仁顯四嵗能誦三都賦及孝經論語周文帝時位儀同三司心安閒放嘗云閭閻有優遊之美朝廷有簪佩之累北山之北棄絕人間南山之南超逾世网借纎艸以防長松結幽蘭而援芳桂歌纂纂唱烏烏可以娛神可以散慮

儒林蕭談篤學詩書春秋禮記並通大義尢精漢書甚爲貴逰所禮拜國子博士

唐蕭詵後梁宣帝曽孫也少貧傭書事母孝煬帝以外戚擢羅川令

蕭瑀字時文梁明帝子愛經術善屬文嘗以劉孝標辯命論詭悖不經乃著論非之瑀毎上便宜上詔曰得公言社稷所賴朕旣寶之故賜黃金一函上言便宜建封建又上嘗謂瑀不可以利怵死懼社稷臣也賜詩曰疾風知勁艸板蕩識誠臣又曰公守道耿介古無以過

蕭鈞有才譽爲諫議大夫盧文操盜庫財髙宗以自盜罪死鈞曰若是則天下謂陛下重貨輕法帝曰眞諌議也詔原死

蕭嵩姚崇稱其逺到會吐蕃陷瓜州回紇殺涼州守帝徙河西節度使懷保邊人諸部威憺十七年兼中書令在公謹宻人莫見其際

蕭復字履初爲學自力非名士夙儒不與遊以淸操顯爲同州刺史嵗歉州有京畿觀察使儲粟復輒發以貸人有司劾治刺史弔之復曰茍利於人胡責之辭上言宦者監軍權望太重是曹止可委宮掖事

蕭俛字思謙及進士第又以賢良方正對策異等元和中皇甫鎛薦爲禦史中丞王播賂權幸求宰相俛劾播纎佞不可污臺宰

蕭仿字思道擢進士第累遷給事中上以李璲爲嶺南節度使已賜節仿封還詔書上以法當罰孔溫裕曰給事中駁奏爲朝廷論得失與有司論奏不類不應罰懿宗喜佛道仿諌以爲天竺法非帝王之所尙

蕭遘字得聖擢進士第气孤峻慕李徳裕爲人遘負大節以王佐自任旣當國風采峭整天子器之自瑀逮遘凡八葉宰相

蕭至忠沂州人遷監察禦史劾奏蘇味道贓貪至忠長擊防譽聞當時至忠謂禦史曰故事臺無長官禦史天子耳目也其所請當專授平章事陳時政出爲晉州刺史治有名

蕭昕字中明中博學宏辭科請建崇太學以樹教本持節弔回紇薦張鎬來瑱等相繼並爲名將相

蕭徳言字文行明左氏春秋太宗欲知前世得失詔徳言等裒次經史百世帝王所以興衰者上之帝愛其書博而要曰使我稽古臨事不惑者公等力也晚節苦學妻子諌曰老人何終日自苦答曰對先聖之言何復憚勞

蕭頴士字茂挺四嵗屬文十嵗補太學生觀書一覽卽誦通百家譜系書籕學舉進士對策第一補袐書正字名播天下盧異等皆執弟子禮號蕭夫子謂司馬遷作本紀等失褒貶不足以訓乃依春秋爲傳百篇倭國入朝自陳國人願得蕭夫子爲師者後客死汝南逆旅門人共諡曰文元先生樂聞人善以推引後進爲己任李華與頴士齊名世號蕭李有奴事之十年笞楚嚴慘或勸其去答曰非不能

愛其才耳

五代蕭希甫宋州人也少舉進士爲梁開封尹袁象先掌書記象先爲靑州節度使以希甫爲判官希甫不樂乃棄其母妻變姓名亡之鎭州自稱靑州掌書記謁王鎔鎔以希甫爲參軍尢不樂居嵗余又亡之易州削髮爲僧居百丈山莊宗將建國於魏置百官求天下隠逸之士幽州李紹宏薦希甫爲魏州推官莊宗滅梁遣希甫宣慰靑齊希甫始知其母已死而妻袁氏亦攺嫁矣希甫乃發哀服喪居於魏州人有引漢李陵書以譏之曰老母終堂生妻去室時傳以爲笑明宗卽位召爲諌議大夫是時復置匭函以希甫爲使希甫建言自兵亂相乘王綱大壞侵欺淩奪有力者勝凡掠人之妻女占人之田宅姦贓之吏刑獄之寃者何可勝紀而匭函一出投訴必多至於功臣貴戚有不得繩之以法者乃自天成元年四月二十八日昧爽以前大辟已上皆赦除之然後出匭函以示眾

刁【三百五十七】

姓纂風俗通齊大夫豎刁之後戰國時刁勃漢刁間齊人以富聞子孫居渤海

前漢貨殖刁間齊俗賤奴虜間獨愛貴之桀黠奴人之所患惟刁間收取使之逐魚鹽商賈之利起數千萬

後漢刁韙字子榮彭城人遷尙書在朝有鯁直臣節出爲魯東海二郡相性抗厲有明略在所稱職常以法度自整家人莫見墮容

晉刁協字亮父攸爲禦史中丞協少好經籍博聞彊記元帝初拜左僕射久在中朝諳練舊事凡所制度皆稟於協深爲當時所稱許子彛字大倫歷尙書吏部郎徐兗二州刺史彛子達字伯道

北史刁廱字淑和協之曽孫魏明元假爲鎭東將軍遷徐州刺史以西土乏雨表求鑿渠漑公私田又表造城儲谷詔名爲刁公城後以耆年錫廱幾杖劍履上殿日致珍羞作行孝論以誡子孫子遵字奉國少不拘小節長更修攺卒洛州刺史曾孫衝字文朗學通諸經陰陽圖緯算數天文莫不闗綜四方受業者嵗有數百諡曰安憲先生

刁整字景智少有大度頗涉書史解音律輕財好施交結名勝子柔字子溫少好學畱心儀禮仕齊遷國子博士

刁雙字子山少好學兼涉文史位西河太守爲政淸簡吏人安悅

宋朝刁約字景純丹徒人舉進士嘉祐中嘗充北使後爲直史館浩然有山林之志乃掛冠而歸一時名流皆宗仰之作藏春塢爲州間勝絕之景日逰其中以自樂東坡先生有賦藏春塢詩云白首歸來種萬松倚看千尺舞霜風年拋造物陶甄外春在先生杖履中楊栁長齊低戶暗櫻桃爛熟滴階紅何時卻與徐元直共訪襄陽龎徳公

條【三百五十八】

姓纂曹州寃句有條氏條定石趙時條假冉閔時爲司空苻秦錄有北都尉條理

左傳定公四年殷民七族條氏帥其宗氏輯其分族以法則周公

堯【三百五十九】

姓纂帝堯之後支孫以諡爲姓

北史堯暄字辟邪聰敏美容貌爲千人軍將太武以其恭謹擢爲中散前後從徵及出使皆有克己奉公之稱孫雄

堯雄字休武輕財重气爲瀛州刺史接下以恩爲吏人所懷

節義堯君素煬帝時爲鷹郎將後領河東通守以拒義師朝廷賜金券待以不死君素卒無降心常曰吾是隋國藩邸舊臣至於大義不得不死

銚【三百六十】

見姓苑潁川郟縣後漢衛尉安城侯銚期生丹生統傳封四代

後漢銚期字次況潁川人容貌絕異矜嚴有威光武以爲魏郡太守郡界淸平郡中服其威信拜衛尉封安城侯重於信義自爲將有所降下未嘗擄掠及在朝廷憂國愛主其有不得於心必犯顏諌諍

姚【三百六十一】

姓纂虞舜生於姚墟子孫以姚爲氏焉左傳鄭大夫姚句耳漢有諌議大夫姚平舜後胡公封陳至敬仲仕齊又爲田氏至田丰王莽封爲代睦侯奉舜後子恢避莽亂過江居吳郡攺嬀氏五代孫敷又爲姚氏

晉載紀姚弋仲其先有虞氏之苗裔石季龍召之遷冠軍大將軍淸儉鯁直屢獻讜言無所回避朝之大議靡不參決公卿亦憚而推下之後請降於晉封髙陵郡公

姚襄字景國弋仲第五子少有髙名雄武冠世英濟之稱著於南夏自稱大將軍

南史姚察字伯審吳太常卿信之九世孫防有至性六嵗誦書萬餘言十二能屬文入隋授祕書丞學行無比

北史外戚姚黃眉魏時尙公主拜駙馬都尉

藝術姚僧垣字法衛仕梁爲太醫正後封長壽縣公唐姚思亷萬年人少受漢書於父察寡嗜欲惟一於學初察在陳嘗修梁陳二史未就死以屬思亷故思亷表父遺言有詔聴續煬帝又詔修區防圖志遷代王侍讀髙祖定京師府僚皆奔忙獨思亷侍王兵升殿厲聲曰唐公起義兵本安王室若等不宜無禮於王眾始卻布列階下帝義之觀者嘆曰仁者之勇謂此人乎授秦王府文學王語隋事慨然嘆曰姚思亷數刃以明大節古所難者思亷在洛陽遣使遺物三百段致書曰景想節義故有是贈王卽位詔共撰梁陳書推究綜括爲二家史以卒父業帝幸九成宮思亷以爲離宮遊幸是秦皇漢武事非堯舜禹湯所爲

姚璹字令璋思亷孫力學才辯掞邁舉明經第永徽後左右史惟對仗承防仗下謀議不得聞璹以帝王謨訓不可闕紀請仗下所言軍國政要責宰相自撰號時政紀以授史官時政有記自璹始遷益州長史始蜀吏貪暴璹擿發之無所容貸降璽詔慰因謂左右曰爲二千石淸其身者易使吏盡淸者難惟璹爲兼之

姚班璹弟篤學有立志擢明經歷六州刺史政皆有績數被褒賜遷太子詹事兼左庶子太子失道班四上書諌太子不用其言及敗索宮中得班諌書中宗嘉嘆

姚崇字元之陜州人少倜儻尙气節長乃好學下筆成章五遷夏官郎中契丹擾河北兵檄叢進崇奏決如流武后賢之卽拜侍郎後嘗語左右往周興來俊臣等數治詔獄朝臣相逮引一切承反朕意其枉自興俊臣等誅遂無反者然則向論死者得無寃耶崇曰今凶豎殱夷臣以一門百口保內外官無復反者後曰聞公之言乃得朕心聖歷三年進平章事張易之私請於崇崇不納出爲州刺史政條簡肅人爲紀徳於碑徙同州刺史先天二年宗講武新丰召崇至帝方獵渭濱卽召見與俱馳獵緩速如防帝歡甚旣罷乃咨天下事衮衮不知倦帝曰卿宜遂相朕崇知帝大度鋭於治乃先設事以堅帝意卽陽不謝帝怪之崇因跪奏臣願以十事聞云云帝曰朕能行之崇乃頓首謝翌日拜兵部尙書同中書門下三品封梁國公中宗時近戚奏度僧尼崇建言佛不在外悟之於心行事利益使蒼生安穏是謂佛理帝善之奏捕蝗帝方躬萬幾惟崇獨佐裁決故得專任崇病痁移告凡大政事帝必令源乾曜就咨焉崇尢長吏道處決無淹思三爲宰相常兼兵部故屯戍斥士馬儲械無不諳記宗初立賓禮大臣故老遇崇毎見便殿必爲之興去輒臨軒以送他相莫如也

姚南仲華州人乾元初擢制科拜義成節度使

五代姚顗字百眞京兆長安人也中條山處士司空圖一見以爲奇以其女妻之舉進士事梁爲翰林學士

宋朝姚內斌盧龍人也少仕契丹周顯徳末世宗北徵我太祖將兵至瓦橋闗內斌爲闗使開門請降世宗以爲汝州刺史國初從平李筠攺刺虢州太祖以西鄙爲憂以內斌爲慶州刺史戎不敢犯塞號內斌爲虎蓋畏其勇也在慶州積十餘年卒

姚兕字武之隴幹人也父寶爲隴幹巡檢戰沒以兕爲右班殿直熙寧中西鄙進築兕爲巡檢以功稍遷左藏庫副使夏人舉國入冦環慶保障皆被圍兕駐荔原堡間出奇擊之賊不敢當卽引而西鬼章陷景立於踏白城諸兵皆欲以兵直前兕請先破撒宗城用其言一舉而克遂破踏白諸羌以報景立之役以功累遷皇城使交趾冦邊以功領雅州刺史瀘南乞弟叛兕以功領忠州團練使復爲環慶路馬步軍副總管攺鄜延鬼章就擒遷四方館使攺涇源總管移鄜延路卒弟麟子雄古

姚麟字君瑞以父寶死事補三班借職稍遷左侍禁王韶取熙河知麟材可用爲熙河管界巡檢復河州爲諸軍先以功遷內殿承制韶大防諸將飲幕下而露骨山降羌叛報至韶目麟曰破敵者飲此麟欣然盡巵酒擐甲馳去食未竟斬數百級還報韶大喜舉軍盡驚知順徳軍以節援李憲兵馬爲前軍麟度憲不逺鼓而出戰方酣大軍防至大破之賊潰走王師問罪西夏麟與劉昌祚皆爲涇源行營總管聴髙遵裕節制而以兵防於靈武賊十萬餘扼我師麟引兵以出大破之遂以師抵靈武爲諸道先防班師麟復以涇源兵爲後軍賊追躡慷慨激勵士眾爭出死力卒全師而還是役也涇源軍入爲前出爲殿戰常爲最而麟實將之諸將得罪例降皇城使永興軍鈐轄初遵裕與昌祚有隙凡軍事輒沮止以故不濟後昌祚言靈武不克實受制非戰之罪朝廷問麟是非麟曰首至靈武昌祚之功城不能取皆臣之罪人以此多之初復蘭州時夏人請蘭防之地麟奏書謂夏人逐其君王師是徵今秉常不廢卽爲順命可因以息兵矣獨蘭防不可與願召諸將飭邊備示進討之形以絕其望朝廷是其議紹聖中帥涇源召拜殿前副都指揮使武康軍節度使殿前都指揮使卒贈太尉麟將沈毅多奇策有功不自矜伐持軍紀律明下樂爲之用事兄兕盡禮兄弟並立功聲蓋一時云晁【三百六十二】

姓纂左傳周景王子王子朝之後亦作晁字或云衛大夫史晁之後

史記晁錯潁川人也學申商刑名以學爲太常掌故爲人峭直刻深太常遣錯受尙書伏生所還上便宜事以書稱說詔爲太子舍人門大夫家令號曰知囊文帝奇其材遷爲中大夫景帝時爲內史言事輒聴寵幸傾公卿法令多所更定遷爲禦史大夫詔選賢良對者百餘人惟錯爲髙第

北史節義晁淸

藝術晁崇字子業善天文術數

宋朝晁迥字明逺澶州淸丰人也自其父儉始徙家彭門迥少從學於王禹偁舉進士爲大理評事稍遷太常丞眞宗在東宮諭徳楊礪稱其學行及卽位宰相呂端李沆又薦之擢右正言直史館召試翰林遷右司諌擢知制誥雍王元份畱守京師除右諌議大夫爲判官遷翰林學士同修國史進承防時朝廷方修禮文之事毎下詔多出迥手請解禁林以爲禮部尙書以太子少保致仕召燕太淸樓仁宗寵遇甚渥其子宗慤知制誥亦與人以爲榮進太子少傅召對延和殿仁宗問洪範雨暘之應對曰比年災變仍發此天所以警陛下願陛下修飭王事以當天心庶幾轉亂而爲祥也迥感疾絕人事屏醫藥具冠服而卒諡文元迥善吐納養生之術性樂易純固服道甚篤歷官臨事未嘗挾情害人眞宗稱迥爲好學長者楊億嘗謂迥所著作書命無過褒而得代言之體平生不喜術數之說而術者嘗以三命語之迥曰自然之分天命也樂天不憂知命也推理安常委命也何必逆計未然乎子宗慤

晁宗慤字世良以父任爲尙書郎獻所爲文章召試舍人院除校勘累遷祠部員外郎知制誥入翰林爲學士兼龍圖閣學士知開封府康定元年拜右諌議大夫參知政事會朝廷以金飾胡牀及金器賜唃廝羅宗慤言昔仲叔於奚辭邑而請繁纓孔子以爲不如多與之邑繁纓諸侯之馬飾聖人以爲不可輕與陪臣乘輿之器可賜外臣乎必欲優其禮加賜金帛可也慶曆二年以疾免除資政殿學士給事中未幾而卒諡文莊宗慤性惇厚事父母至孝篤於故舊凡任子恩皆先其族人當制甚愜人望

晁補之字無咎宗慤之曽孫也七嵗能屬文王安國一見而奇之蘇軾通判杭州延譽如不及舉進士爲澶州司戶參軍召試爲祕閣校理通判揚州召還爲著作佐郎遷著作郎出知齊州紹聖初責監蘄信二州酒稅復爲著作郎遷吏部郎中兼國史院編修官出知河中府最後知泗州卒有雞肋集七十卷

晁詠之字之道補之從弟也少有異材以防入官爲揚州司法參軍未就時蘇軾知揚州補之倅州事以詠詩文獻軾軾曰有才如此獨不令一識面耶久之詠之具參軍禮入謁軾下堂挽而上之顧謂坐客曰此奇才也復舉進士又舉宏詞一時傳誦其文爲河中府教授元符末應詔上書罷官自是詠之蹇於仕矣久之爲京兆府司錄事秩滿除提舉崇福宮卒堂兄說之字以道東坡嘗以著述科薦之建炎初爲徽猷閣待制奉祠

橋【三百六十三】

姓纂黃帝葬橋山子孫守冢因爲橋氏

後漢橋字公祖梁國人舉孝亷補洛陽左尉梁不疑爲河南尹以公事當詣府受封恥爲所辱棄官還鄕裏徵爲漢陽太守

喬【三百六十四】

見姓苑狀云本喬氏黃帝之後

晉良吏喬智明字元達以徳行著稱爲隆慮共二縣令號爲神君

譙【三百六十五】

姓纂大夫姓曹食采於譙因氏焉漢譙隆爲上林令以忠諌拜侍中

後漢獨行譙字君黃巴郡人舉止惇朴遜讓有行義

蜀志譙周字允南耽古篤學誦讀典籍欣然獨笑以忘寢食推誠不飾爲太子家令以儒行見禮時訪大義輒據經以對三子熙賢同同亦以忠篤質素爲行舉孝亷除錫令周詞理淵通爲世碩儒嘉其行止君子有取焉

晉隠逸譙秀字元彥少而靜黙不交於世郡察孝亷州舉秀才皆不就

譙令憲字景厚靑州人熙載之子也登甲辰衛牓乙科嘗從尉仙逰人甚稱之嘉定間爲大卿出知婺州焦【三百六十六】

風俗通姬姓國也按史記周武王封神農之後於焦後以國爲姓左傳曰虞虢焦滑皆姬姓也爲晉所滅有外黃令焦貢

南史焦度字文績少有气幹气力弓馬並絕人宋孝武召充左右曰此眞健人也

唐焦懷肅母病毎嘗其唾若味異輒悲號幾絕母終水漿不入口五日負土成墳廬守日一食杖然後起苗【三百六十七】

姓纂風俗通楚大夫伯棼之後子賁皇奔晉人與之苗因命氏焉漢有長水校尉苖浦王莽時有苗防

左傳昭公五年韓起之下趙成祁午張骼苗賁皇皆諸侯之選也成公十六年苗賁皇徇軍曰搜乘補卒秣馬利兵修陳固列

唐苗晉卿字元輔潞州人世以儒素稱擢進士第知吏部選人訴索好官厲言倨色紛於前晉卿乃與相對終日無慍色久之進侍郎充河北采訪使居三年政化大行寛厚所至以惠化稱魏人爲立生祠立石頌美秉政七年小心謹畏練達事體百官簿最一省無遺議者比漢胡廣自爲父碑文有鵲巢碑上賊入上黨而苗氏松檟獨無傷

宋朝苗授字授之上黨人也以父任爲三班奉職稍遷供備庫副使王韶之復鎭洮也授以兵從韶爲先鋒破香子城河州賊退圍香子以迎歸師乃以五百騎屬授夜馳往力戰數十斬首四千級居數月又破賊牛精谷遂取珂諾城城之賜號定羌又城香子號寧居砦始盡得河湟故地賊復圍河州授往救之以功遷榮州刺史知河州復以功遷引進使爲涇源路鈐轄知鎭戎軍歷秦鳳涇源熙河路總管元祐初拜武泰軍節度使卒諡莊敏

饒【三百六十八】

見姓苑臨川漢有魯陰太守饒威人漁陽太守饒斌永安吳志襄安長饒助

雕【三百六十九】

漢功臣有臧馬侯雕延年

調【三百七十】

周禮調人之後因官爲姓

僚【三百七十一】

左傳晉陽大夫僚安魯有寺人僚祖

遼【三百七十二】

何氏姓苑有遼氏

尞【三百七十三】

魏將軍金牛子逃於安攺爲尞氏

聊【三百七十四】

風俗通漢侍中聊倉著書號聊子漢有潁川太守聊著著萬姓譜子孫因官爲氏

鄡【三百七十五】

趙大夫食采深澤鄡邑因氏焉

梟【三百七十六】

隋煬帝誅楊感攺姓梟氏

蛸【三百七十七】

齊武帝以巴東王子響叛逆攺姓蛸氏

椒【三百七十八】

左傳楚大夫椒舉之後子鳴

昭【三百七十九】

楚辭云昭屈景楚之三族也戰國時楚有昭奚卹上柱國

招【三百八十】

風俗通漢有大鴻臚招猛

超【三百八十一】

漢有太僕超喜

麃【三百八十二】

秦始皇將軍麃公漢麃宣爲太守

朝【三百八十三】

左傳蔡大夫朝吳

揺【三百八十四】

防稽越王勾踐裔孫東越王搖之後以王父名爲氏居余杭

要【三百八十五】

吳人要離之後漢南河令要兢建中朔方大將軍要珍

囂【三百八十六】

代本云囂之後

蟜【三百八十七】

風俗通黃帝孫蟜極之後

名賢氏族言行類稿卷十八

欽定四庫全書

名賢氏族言行類稿卷十九

宋章定撰

包【三百八十八】

姓纂楚大夫申包胥之後以父王字爲氏焉

後漢包咸字子良防稽人習魯詩論語除郎中入授皇太子論語遷大鴻臚毎進見錫以幾杖經傳有疑遣小黃門就捨卽問常特賜珍玩束帛俸祿增於諸卿皆散與諸生之貧者

北史儒林包愷字和樂東海人兄愉明五經愷悉傳其業又受史記漢書尢稱精究仕隋爲國子助教逺近聚徒教授數千人

宋朝包拯字希仁廬州合肥人也舉進士以大理評事知建昌縣辭以親年老攺和州管庫而親不欲去鄕裏遂解官就養及親亡廬墓側終喪不忍仕久之知天長縣有訴盜割牛舌者拯曰第殺而鬻之俄有告私屠牛者拯曰已割其舌矣非私殺也盜色變遂引服徙知端州入爲監察禦史建言國家取士用人不得實嵗賂戎狄非禦戎之策又言諸路轉運加按察使之名以苛察相尙奏劾官吏更倍於前皆捃摭細故使吏不自安詔爲罷之使契丹敵之典客曰雄州開便門欲誘納叛人刺疆事邪拯曰誠欲刺之自有正門何必便門也此豈開涿州門邪敵有沮色入爲三司戶部副使奏罷斜谷務造船材木十萬及罷七州河橋竹索數十萬奉使河北言牧馬占邢洛趙三州沃壤萬五千頃悉請以爲民事多施行擢天章閣待制知諌院張堯佐挾貴妃以請自三司使拜宣徽節度景靈羣牧四使拯上疏切諫阻堯佐卒奪其宣徽景靈二使拯數論斥大臣請罷一切內降又錄唐魏鄭公三疏請置坐右及別條七事言明察聴納辧別朋黨愛惜人才不主先入之說蕩去疑法條責臣下牽錄防過其論甚美除龍圖閣直學士復爲河北轉運使知瀛州除放一路所負回易公使錢十餘萬仍奏請諸州毋得回易公使錢徙廬二州廬卽拯鄕裏也親黨有犯法者拯無少貸焉召知開封府舊制訟牒令知牌司收之於門外拯使徑至庭下辧曲直吏民不敢欺京師大水拯以勢家多置園第惠民河上嵗久湮塞遂盡毀去中貴人僞增地契步數者拯奏劾之權貴爲之斂迹嘉祐三年除右諌議大夫禦史中丞上疏請立皇嗣仁宗喜乃曰當徐議之拜禮部侍郎樞宻副使終於位諡孝肅拯爲人不茍合未嘗僞辭色以悅人平居無私書故人親黨亦皆絕之人多憚其方嚴仕已通顯奉己儉約如布衣時

巢【三百八十九】

姓纂有巢氏之後堯時有巢父夏殷有巢國左傳吳有巢牛臣後漢司空巢堪

宋朝巢谷字元修眉州眉山人也嘗舉進士京師見舉武藝者心好之谷素多力遂棄其舊學蓄弓箭習騎射久之業成而不中第去逰秦鳳涇原間所至友其秀傑蘇軾責黃州與谷同鄕幼而識之因與之逰及軾與其弟轍在朝谷浮沈裏中未嘗一見紹聖初軾轍謫嶺海平生親舊無復相聞者谷獨慨然自眉山誦言欲徒步訪兩蘇聞者皆笑其狂谷至梅州遺轍書曰我萬里步行見公不自意全今至梅矣不旬日必見死無恨矣轍驚喜曰此非今世人古之人也旣見握手相泣已而道平生逾月不厭時谷年七十三矣將復見軾於海南轍湣其老且病止之曰君意則善然自循至儋數千里當復渡海非老人事也谷曰我自眎未卽死也公無止我畱之不可則資之以行至新防有蠻竊其囊以逃獲於新州谷從之至新遂病死

元修之賢潁濱先生筆之於傳謂谷於朋友之義無愧髙恭者此豈無意哉定故表而出之

茅【三百九十】

姓纂周公第三子茅叔封茅國子孫以國爲氏焉左傳邾大夫茅地弟夷鴻史記秦有茅焦神仙傳有茅盈

通鑑茅焦諌秦始皇之遷太后解衣伏質始皇下殿手自接之曰先生起就衣今願受事乃爵之上卿

後漢茅容字季偉郭林宗嘗寓宿於容旦日殺雞爲饌林宗謂爲已設旣而以供其母自以艸蔬與客同飯林宗起拜之曰卿賢乎哉因勸令學卒以成徳膠【三百九十一】

姓纂殷末賢人膠鬲之後

曹【三百九十二】

姓纂顓頊孫陸終第五子安爲曹姓至曹挾周武王封之於邾爲楚所滅遂復曹氏周文王第十三子振鐸封曹亦爲曹氏爲宋所滅子孫以國爲氏

左傳莊公十年齊師伐我公戰於長勺公將鼓之曹劌曰未可齊人三鼓劌曰可矣旣克公問其故曰夫戰勇气也一鼓作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之

襄公二十三年齊侯伐衛曹開禦戎

僖公二十四年富辰曰昔周公封建親戚曹滕畢原文之昭也

國語曹劌曰惠本而後民歸之志民和而後神降之福新序曹劌謂魯莊公曰齊之侵魯至於城下君不圖與君請當其君臣請當其臣及防劌曰願請汶陽田齊桓公許之

史記曹防字子循孔子弟子

刺客曹沫魯人以勇力事莊公爲魯將齊魯防盟於柯沬執匕首刼齊桓公盡歸魯之侵地

曹參沛人髙祖初起參以中涓從至爲丞相號曰平陽侯後爲齊相使人厚幣請蓋公蓋公爲言治道貴淸靜而民自定於是避正堂捨蓋公其治用黃老術齊國安集大稱賢相蕭何卒參告舍人趣治行吾將入相居無何使者果召參參去屬其後相以齊獄市爲寄愼勿擾也代何爲相舉事無所變更一遵何約束飲醇酒不事事百姓歌之曰蕭何爲法較若畫一曹參代之守而勿失載其淸靜民以寧一多攻城野戰之功諡懿侯子窋代侯蕭何傳曹參身被七十創攻城略地功最多宜第一又贊曰依日月之末光爲一代之宗臣

曹襄參之孫也以平陽侯爲後將軍出定襄

後漢曹褒字叔通父持慶氏禮爲博士褒結髮傳父業舉孝亷遷圉令以禮理人以徳化俗撰次漢禮爲百五十篇博物識古爲儒者宗教授諸生千餘人

魏志曹仁字子孝數有戰功封安平侯將軍眞天人三軍服其勇後拜大將軍

曹洪字子廉拜驃騎將軍封樂城侯

曹休字文烈太祖曰此吾家千里駒也以戰功累轉將軍遷大司馬都督揚州封長平侯

曹眞字子丹以戰功遷大將軍封邵陵侯遷大司馬不恃親戚之寵不驕白屋之士五子皆封列侯

晉書曹志字允恭以材行稱遷章武趙郡太守以達學通識宜在儒林爲國子博士後遷祭酒

良吏曹攄字顏逺少有孝行補臨淄令辯寡婦之寃時稱其名獄嵗夕縱死囚歸家克日而還一縣嘆服號曰聖君百姓懷之

文苑曹毗字輔佐少好文籍善屬詞賦察孝亷除郎中後爲下邳太守以名位不至著對儒以自釋沈研祕籍踠足下寮累遷至光祿勲

鄭袤妻曹氏事舅姑甚孝躬紡績之勤以充奉養至於叔妹羣娣之間盡其禮節鹹得歡心

南史曹武字仕威在齊轉右衛將軍子世澄世宗並梁武帝抽擢疊爲大郡世宗性嚴明頗識兵勢

曹景字子震梁武時爲右衛將軍大破魏軍於鐘離進爵爲公

北史曹世表字景升性雅正涉獵羣書爲司徒記室除淸河太守臨官省約百姓安之

唐曹華宋州人烏重討蔡請華自副戰靑陵城拔淩雲柵以功封陳畱郡王蔡平進棣州刺史自李正己盜齊魯俗益污驁華下令曰鄒魯禮義鄕不可忘本云云人乃知教華𨿽出戎伍而動必由禮愛重士大夫不以貴倨人

曹憲公卿多從之遊於小學家尢自漢杜林衛宏以後古文亡絕至憲復興煬帝令與諸儒譔桂苑珠叢規正文字又注廣雅學者推其該博貞觀中以文館學士召不至太宗嘗讀書有奇難字輒遣使者問憲援驗詳復帝咨尙之憲始以梁昭明太子文選授諸生而李善相繼傳授於是其學大興

宋朝曹彬字國華眞定靈壽人也父蕓成徳軍兵馬使彬始生周嵗日父母陳諸玩具羅於席觀其所取彬左手持干戈右手取俎豆斯須取一印他無所觀人皆異之旣長气質純厚幹祐中爲成徳牙將周太祖貴妃張氏彬之從母也彬歸京得世宗帳下出使吳越訖事卽行不受私覿吳越以輕舟遺之曰不納是近名也遂受而歸盡輸內帑世宗彊還之欲辭不獲悉以分親舊而一介不取宋興與王全斌郭進屢破北冦太祖伐蜀峽中郡縣悉下諸將皆欲屠城殺降彬獨任恕而戢下所至悅服太祖降璽書褒之蜀平時諸將多有子女玉帛彬橐中惟圖書衣衾而已太祖以王全斌等貪縱不法屬吏而謂彬淸介亷謹拜宣徽南院使義成軍節度使彬辭曰伐蜀將士俱得罪臣以無功獨褒寵恐無以勸天下太祖曰卿有茂功加以不伐設有防累全斌等豈惜言哉夫懲惡勸善朕所以勵臣下也彬乃不敢辭太祖伐江南以彬將行營之師進圍金陵李煜危甚遣其臣徐鉉奉表詣闕乞緩師彬亦緩攻冀煜歸服使人諭之曰事勢如此所惜者一城生聚若能歸命策之上也城垂克彬忽稱疾不視事諸將皆來問疾彬曰余之病非藥石所愈惟須諸公誠心自誓以克城之日不妄殺一人則自愈矣諸將許諾共焚香爲誓明日稱愈遂克金陵城中皆按堵如故李煜與其臣百餘人詣軍門請罪彬慰安之待以客禮煜之君臣賴以獲免自出師至凱旋士眾畏服其軍政如此及入見以牓子進稱奉敕江南幹事回其謙恭不伐又如此初彬之總師也太祖謂曰俟克李煜當以卿爲使相已而還朝獻俘太祖曰本除卿使相然劉繼元未下姑少待之乃賜彬錢二十萬彬曰人生何必使相好官亦不過多積金錢耳未幾拜樞宻使忠武軍節度使太宗卽位加同平章事太宗議徵太原召彬問曰今吾欲北徵卿以爲何如彬曰以國家兵甲精鋭剪太原之孤壘殘壁推枯拉朽耳何爲而不可太宗意遂決從平太原加兼侍中眞宗卽位同平章事兼爲樞宻使咸平二年被疾眞宗親侍臨問手爲和藥仍賜以白金萬兩問以後事對曰臣無事可言臣二子粲與瑋材器有取臣若內舉皆堪爲將軍眞宗問以優劣對曰粲不如瑋薨眞宗惻然震悼對輔臣語及彬必流涕贈中書令追封濟陽侯郡王諡曰武惠與趙普配饗太祖廟庭

曹翰大名人也少爲郡小吏周太祖鎭鄴奇之以世宗帳下世宗鎭澶淵以爲牙校及尹開封翰猶在澶淵聞太祖寢疾不俟召見世宗宻言曰王爲冢嗣不侍醫藥何以副天下望世宗悟入侍禁中以府事命翰總決世宗卽位補供奉官稍遷樞宻承防太祖徵蜀以翰爲均州刺史鑿山開道師旅以濟詔翰兼轉運使而糧餽不乏蜀平全師雄擁眾十萬叛翰與曹彬劉光義討平之又軍校呂翰盜據嘉州翰及諸將奪其城諜知賊欲三鼓復攻城戒擊柝使緩向晨猶二鼓賊眾不集而潰遷蔡州團練使攺潁州從徵太原防河決翰董其役指日而訖事後復有決其績用亦然將徵江南翰兵先赴荊南以翰爲先鋒使克池州金陵平江州軍校胡徳據城拒命翰率兵討之凡五月而拔翰怒屠其城無噍類又役兵八百所奪金帛以億萬計僞言欲致廬山羅漢鑄像於京師因調巨艦百艘載所得以歸以功遷桂州觀察使判潁州從太宗徵太原又從徵幽州所部攻城之東南隅卒掘土得蠏以獻翰謂諸將曰蠏水物而陸居失所也且多足慮救將至不可進拔之象其班師乎已而果然除威塞節度使仍判潁州命攻幽州詔督役開河自雄至莫以通漕運翰遣徒伐木於邊地授五騎以五色旗爲斥如遇冦舉白旗有林木舉靑旗煙火舉赤旗陂澤舉黒旗丘陵舉黃旗以爲應又起熢燧於境上敵疑而不敢近塞事遂濟乃歸鎭召入爲左千牛衛上將軍卒諡武毅翰陰險多智數飲酒至數斗不亂對上奏事𨿽數十皆黙記不少差

曹光實字顯忠雅州百丈人也父疇仕蜀爲靖南軍使疇卒光實繼蒞其職蜀以光實爲永平軍節度使太祖命王全斌等平蜀旣而羣盜蜂起夷人張樂忠者率眾數千黒夜掩至環光實所居鼓噪而進光實舉家三百口皆操戈突圍以出賊眾避易不敢近光實詣全斌白其事誓雪寃憤時蜀中諸郡未下乃圖雅州地形要害兼陳用兵攻取之意全斌壯其勇遂令將兵果克其城獲樂忠而甘心焉全斌以光實爲黎雅州都巡檢使安集勞來民夷懷之召還太祖喜曰此蜀中之俊傑也以爲黎州刺史遷唐州團練使從子克明

曹克明字堯卿父光逺爲夷賊所害克明尙幼有妾匿之葦薄中得免旣長曉兵法善騎射光實旣沒克明時爲牙內虞侯從行祕不發喪使人傳光實命回兵銀州乃與其僕潛入虜中獲光實屍還葬京師先是蜀人禁不許還其鄕克明以母老趣道而歸李順反求克明欲用之克明乃擕母遁山谷間及賊陷雅州克明集潰兵七千人又募丁壯三千遂復名山火井夾江等九縣立七砦於嘉眉卭州界分兵擊賊因復雅州補西頭供奉官監兵黎州以餘賊未平徙卭州乃爲書三十六遺溪洞酋長諭以朝廷恩信悉來赴承天節宴並遺以篋衣咸感泣而去獨洪洞恃險不至克明領兵攻之斬其首領防撫水州蠻叛以克明爲宜容等十州巡檢使乃領兵深入克明意士卒有退志命後軍伐大木絕歸路且行且戰逾月至撫水州知州承貴出降克明謂曰爾三十餘年爲邊患止謂官軍不能至爾今天子好生不欲絕爾類姑許自新皆復拜感激命歃血爲誓勒銘於山而還奏攺撫水州曰安化州旣平徙知桂州始置洞溪司而兼領之嶺外居人結茅爲屋𨿽嚴火禁不能弭患克明激以水入城夾道分流以爲之備又命北軍教以陶埴民始爲瓦捨自是其患遂罕代還知滁州又知鼎州防交趾李公蘊冦邕州攺文思使知邕州時克明老矣或勸以不宜南去克明曰天子不以吾衰老委之邊事安可止耶至則遣人入交趾諭以利害公蘊上章謝罪遷西上閤門使復知鼎州卒

曹利用字用之趙州人也其父諫明經及第至右補闕假崇儀使利用少有志節讀書略通大義以諫遺恩授殿前承防轉右班殿直鄜延路走馬承受公事景徳初契丹南牧眞宗用冦凖計親禦六軍渡河而斃其貴將撻覽契丹有求和意朝廷知之是時利用適奏事行在以利用使於兵間利用言儻得奉君命𨿽死無所避卽日授閤門祗侯假崇儀副使奉書以行眞宗曰契丹如貪嵗賂乃國家細事或求闗南之地當以理絕之利用對曰彼若妄有所求臣不敢生還眞宗壯其言利用見敵果首及闗南地利用曰若嵗求金帛尙恐大臣議或不同割地之議死不敢聞若爾則兩國之兵未有休時矣敵度不可屈遂決通好之議而與報使同至復致書幣以往許其和好仍嵗遺銀絹三十萬使還擢東上閤門使忠州刺史天禧中拜樞宻加同平章事宰相李迪面斥丁謂姦邪利用馮拯皆有朋黨利用曰以片文遇主臣不如迪若捐軀入不測之地迪不如臣卒以利用兼太子少保進右僕射仁宗卽位進封魯國公卒

曹覲建州人也故贈諫議大夫修古之侄爲諫官有直名無子以覲爲嗣而奏以官累遷太子中捨知封州儂智髙反覲自佩郡印與兵馬監押陳率州兵百餘人禦賊力不勝遂爲賊所執以郡印授二卒使懷去賊諭欲用之覲叱曰犬彘敢爾邪遂見殺封之人爲覲立廟嵗時祀之朝廷贈覲太常

曹緯字元象潁昌人元符三年擢進士第與劉燾元言瞿執柔劉正夫幹徳初在太學號四俊性豪邁作字行楷有法嘗謂一防一畫若不稽古則位置中不穏順調貴池尉秦少遊曰若置君詩於少陵集中誰曰不然正如李光弼提郭子儀兵當益精明耳有詩文號秋浦集

曹組字元寵元象弟也少遊庠校有聲著鐵硯篇以自見凡六舉蹭蹬不遇宣和中徽宗皇帝親灑宸翰以賜曰曹組文章之士嘗命題作賦限一日投進援筆立就文不加防深得古風詔赴殿試賜進士第錫予甚厚家有五世喪貧未能葬創起松楸盡舉諸櫬鄕裏送喪車徒以千眾綿亙數里後行相國寺中有人謂曰君顏間有墳墓陰徳气當延十年壽因忽不見平生所爲詩文謝克家任伯爲作集引而尊俎間滑稽之詞人喜傳誦至於詩文敏妙世罕知之其子勛有詞藝出疆專對累遷承宣使豈所謂不在其身必在其子孫者乎【百家詩選】

亳人曹元寵善爲謔詞所著紅窗迥者百餘篇雅爲時人傳頌宣和初召入宮見於玉華閣徽宗顧曰汝是曹組耶卽以回波詞對曰只臣便是曹組防道閒言長語冩字不及楊球愛錢過於張補帝大笑球補皆當時供奉者因以譏之常著方袍頂大帽從小奚奴負一酒壺遇貴介必盡醉又索酒滿壺而歸壺上刻銘云北牕淸風西山爽气醉鄕日月壺中天地組官止班行其子勛遭際建炎龍飛富貴四十年位至太尉【見容軒隨筆】

陶【三百九十三】

姓纂陶唐氏之後因氏焉虞思爲周陶正亦爲陶氏陶叔爲周司徒漢功臣開封侯捨生靑爲丞相

左傳定公四年殷民七族陶氏施氏封畛土略自武父以南及圃田之北竟取於有閻之土以共王職

後漢陶謙字恭祖後遷安東將軍徐州牧

晉書陶璜字世英父基在吳爲交州刺史璜有謀策周窮好施爲交州牧在南三十年威恩著於殊俗子威蒼梧太守甚得百姓歡心威弟淑子綏並爲交州

陶侃字士行爲武昌太守後爲廣州刺史在州無事朝暮運甓曰吾方致力中原過爾優逸恐不堪事常惜分陰引接疎逺門無停客竹頭木屑悉令掌之破蘇峻於石頭都督荊江等八州子瞻字道眞少有才器歷廬江建昌二郡太守

陶臻字彥遐有勇略智謀爲南郡太守臻弟輿果烈善戰以功遷武威將軍

陶回轉州別駕爲吳興太守時饑谷貴輒便開倉廩以賑之一境獲全

隠逸陶潰字處靜好導養之術好讀易善卜筮於長沙臨湘山中結廬居之

隠逸陶潛字元亮號五栁先生欲歌以爲三逕之資乃爲彭澤令不能爲五斗米折腰乃賦歸去來辭解印去縣自謂羲皇上人蓄無弦琴曰但識琴中趣何勞弦上聲冷齋夜話云李格非善論文章嘗曰諸葛孔明出師表劉伶酒徳頌陶淵明歸去來詞李令伯陳情表皆沛然如肺肝中流出殊不見斧鑿痕東坡先生云孔子不取防生髙孟子不取於陵仲子惡其不情也淵明欲仕則仕不以求之爲嫌欲隠則隠不以去之爲髙饑則叩門而乞食飽則雞黍以迎客古今賢之貴其眞也又云吾前後和其詩凡百有九篇至其得意自謂不甚愧淵明然吾之於淵明豈獨好其詩也哉如其爲人實有感焉淵明臨終疏告儼等吾少而窮苦毎以家獘東西遊走性剛才拙與物多忤自量爲己必貽俗患僶俛亂世使汝等幼而饑寒淵明此語蓋實錄也吾眞有此病而不早自知半世出仕以犯大患此所以深愧淵明欲以晚節師範其萬一也苕溪漁隠曰淵明坐止於樹防之下則廣廈華堂吾何羨焉步止於蓽門之裏則朝市聲利吾何趨焉好味止於噉園葵則五鼎方丈吾何欲焉大歡止於戲稚子則燕歌趙舞吾何樂焉在彼者難求而在此者易爲也淵明固窮守道安於丘園疇肯以此易彼也乎

東坡先生洪範覺苕溪漁隠淵明之論甚髙定故表而出之

南史孝義陶季直五嵗喪母哀如成人其後徵召不起號曰聘君孝義陶子鏘字海育秣陵人也

隠逸陶景字通明永明中脫朝服掛神武門止於句容句曲山自號陶隠居讀書萬餘卷心如明鏡過

宋朝陶谷字秀實邠州新平人也北齊尙書令唐邕唐內史唐儉皆其逺祖因避晉髙祖諱更爲陶幼有俊才起家爲校書郎宋興歷禮刑戶部三尙書遷承防幹徳初郊祀法物制度多谷所定又乘輿大輦久亡其制谷立意造之至今用焉卒贈右僕射太祖將受禪未有禪文谷在旁出諸懷中而進之曰已成矣性傾險巧詆其進緣李崧崧之死谷自謂有力焉周世宗召魚崇諒爲學士未至谷譖之以爲顧望而遂代其任世宗謂趙上交多謁告谷乃及其受門生名園事而上交被黜自言頭骨當珥貂冠蓋有意大用也人咸笑之

陶弼字商翁元丰中爲崇儀使知邕州山谷先生作志銘稱其有文武之才而可其詩

名賢氏族言行類稿卷十九﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷二十

宋章定撰

髙【三百九十四】

姓纂齊太公六代孫文公子髙孫傒以王父字爲氏

左傳桓公五年諸侯伐鄭鄭禦之髙渠彌以中軍奉公爲魚麗之陳

閔公二年冬齊髙子來盟

成公十五年經叔孫僑如防髙無咎於鐘離傳防吳於鐘離始通吳也

昭公十二年齊髙偃帥師納北燕伯於陽

哀公十一年齊髙無丕帥師伐我及淸

毛詩絲衣髙子曰靈星之屍也

說苑齊髙廷問於孔子曰廷精气以問事君之道願夫子告之

史記髙柴字子髙衛人長不盈五尺受業孔子孔子以爲愚子路使爲費郈宰

前漢儒林髙相沛人治易亡章句專說陰陽災異後漢髙彪字義方除郎中校書東觀數奏賦頌奇文因事諷諌靈帝異之遷內黃令帝敕同僚臨送祖於上東門詔東觀畫彪像以勸學者

逸民髙鳳字文通專精誦讀妻嘗曝麥於庭令鳳防雞天暴雨鳯持竿誦經不覺潦水流麥遂爲名儒教授於西唐山中

儒林髙詡字季回以父任爲郎中世傳魯詩以信行淸操知名光武除爲符離長後拜大司農以方正稱

方術髙獲字敬公

魏志髙柔字文惠爲刺姦令史處法平允又夙夜匪懈至擁膝抱文書而寢魏初爲尙書郎轉丞相理曹掾淸識平當明於憲典後爲太尉

晉書髙光字宣茂朝廷咸推其明於用法頻典理官髙崧字茂琰少好學善史書舉秀才除太常博士累遷侍中呼其小字曰阿酃故有才具邪

載記髙瞻字子前少而英爽有俊才後降於慕容廆署爲將軍稱疾不起

南史髙爽博學多才坐事被系作鑊魚賦以自況其文甚工【附卞彬傳】

北史髙允字伯恭少孤夙成有奇度崔宏見之嘆曰髙子黃中內潤文明外照必爲一代偉器博通經史天文術數尢好春秋公羊曽作塞上詩有混欣戚遺得喪之致後領著作述成國記文成曰髙允眞忠臣矣朕有是非恆正言面論朕聞其過天下不知其諌拜中書令爲郎二十七年不徙官遊雅曰余與髙允子遊處四十餘年未見是非喜悅之色予嘗呼爲支子崔公謂余云髙生丰才博學一代佳士文成嘗呼爲令公崔浩考漢元以來日月五星允曰善言逺者必先驗於近且漢元年冬十月五星聚於東井此乃曆術之淺事今譏漢史而不覺此謬恐後之譏今猶今之譏古浩曰云何允曰金水二星常附日而行冬十月日旦在尾箕昏沒於申南而東井方出於寅此二星何囙背日而行少傅遊雅曰髙君長於歷當不虛言也浩後考究果如允語後告老遷尙書散騎常侍時延入備幾杖詢以政事出入三省五十餘年子忱字士和位長安太守爲政寛惠百姓安之綽字僧裕遷洛陽令爲政彊直不避豪右京邑憚之允弟推字仲讓魏以前後南使不稱妙簡行人詔推使宋南人稱其才辯

髙祐字子集博涉書史不拘小節孝文初拜祕書令後爲兗州刺史請縣黨立黌序風化大行盜賊止息

髙徳正幼而敏慧有風神儀表累遷相府椽神武委以腹心徙黃門侍郎方雅周愼動見稱述仕齊遷右僕射綱紀朝政多有宏益

髙幹字幹邕明敏俊偉有智略輕財重義多所交結後爲黃門侍郎兼侍中

髙昻字敖曹幼時便有壯气龍犀豹頭姿體雄異毎言男兒當橫行天下自取富貴誰能端坐讀書作老博士也其父曰此兒不滅吾族當大吾門以其昻藏敖曹故以名字之

髙閭字閻士博綜經史下筆成章仕魏爲中書侍郎獻文立上至徳頌文章富逸爲獻文所知參論政事爲給事中委以機宻詔令書檄皆其文也後表遜位宣武引見東堂賜以肴羞訪之大政以其先朝儒舊告老求歸帝爲之流涕賜安車幾杖彊果敢直諌於朝廷廣眾之中談論鋒起人莫能敵孝文以其文雅之美毎優禮之嘗爲相幽二州刺史廉儉自謹有良牧之譽子元昌位遼西博陵二郡太守弟悅篤志好學有美於閭

髙道悅字文欣仕魏後爲諫議大夫正色當官不憚彊禦居法樹平肅之規處諫著必犯之節轉太子中庶子正色立朝儼然難犯宮官上下咸畏憚之

髙聰字僧智涉獵經史頗有文才拜中書博士

髙恭之字道穆父崇字積善景明中除洛陽令爲政淸斷吏人畏其威風發摘不避彊禦道穆所交皆名流雋士毎曰人生當夕脫羊裘朝佩珠玉

髙謙之字道讓事後母以孝聞好文章畱心老易爲河陰令損益政體多爲故事父子兄弟並著當官之稱

髙隆之字延興仕齊錄尙書事領大宗正卿監國史欽尙文雅搢紳名流必存禮接訓督諸子必先文義

髙琳字季瑉後加驃騎將軍周孝閔時討平文州氐師還帝宴卿士賦詩言志琳詩末章云寄言竇車騎爲謝霍將軍何以報天子沙漠靜妖氛

髙構字孝基仕隋爲吏部侍郎號爲稱職前後典選之官皆出其下

髙熲字昭隋文帝以其習兵事多計略引爲府司錄有左僕射龎晃短熲於帝帝怒黜之因謂熲曰獨孤公猶鏡也毎被磨瑩皎然益明熲有文武大略明達政務竭誠盡節進引忠良當朝立政將二十年野朝推服時致升平論者以爲眞宰相

唐髙儉字士亷以字顯齊淸河王嶽之孫敏惠有度量狀貌若畫觀書一見輒誦敏於占對薛道衡崔祖濬皆宿臣顯重與爲忘年友由是有名武徳中秦王領雍州牧薦士亷爲治中親重之蜀人畏鬼而惡疾𨿽父母病皆委去士亷爲設教條辧告風俗大變又引諸生講授學校復興秦時李冰導汶江水灌田瀕水者須千金士亷附故渠廝引旁出人以富饒入爲吏部進封許國公雅負裁鑑又詳氏譜遷尙書僕射士亷三世居此官世榮其貴太宗幸洛陽太子監國命攝少師太子令曰寡人資公訓導比聴政據案對公竊所未安宜設別案貞觀年卒帝親臨喪自爲文喪出登城望哭髙宗卽位贈太尉配饗太宗進止詳華凡有獻納搢紳皆屬以目奏議未嘗不焚稿家人無見者子履行眞行重字文明士亷五世孫以明經中第

髙馮字季輔徳州人貞觀初拜監察禦史彈治不避權要轉中書舍人列上五事書奏太宗稱善數上書言得失辭誠切帝賜鐘乳一劑曰而進藥石之言朕以藥石相報爲吏部侍郎善銓敍人物帝賜金背鏡一況其淸鑑卒諡曰憲

髙智周常州人第進士遷費令與丞尉均取俸民安其化刻石頌美擢祕書郎嘗覆弈誦碑無謬壽州刺史其治尙文雅

髙仙芝髙麗人美資質善騎射開元末表爲安西副都防天寶間詔仙芝以步騎一萬出討吐蕃拔其城諸胡皆震降附仙芝程千里等嘗譖仙芝仙芝罵曰公面𨿽男兒而心似婦女何耶宗擢爲鴻臚卿

髙霞寓五代不異居孝聞裏閭讀春秋及兵法頗有感慨髙崇文異其才檄任軍職從擊劉辟有功封感義王

髙適字達夫滄州人舉有道科哥舒翰表掌書記擢諫議大夫負气敢言蜀亂出爲蜀彭二州刺史上皇東還分劍南爲兩節度百姓獘於調度適上疏願罷東川以一劍南尙節義語王霸衮衮不厭以功名自許政寛簡所蒞人便之

髙郢字公楚衛州人九嵗通春秋工屬文著語黙賦諸儒稱之進士不第代宗爲太后營章敬寺郢以白衣上書諌云云未報又上言云云以茂才異等髙第擢咸陽尉郭子儀取爲朔方掌書記遷中書舍人貞元末中書侍郎同平章事出爲華州刺史政尙仁靜恭愼不與人交掌制誥家無畱稿

髙定郢之子辯惠七嵗讀尙書至湯誓跪問郢曰柰何以臣伐君郢曰應天順人何云伐耶對曰用命賞於祖弗用命戮於社是順人乎郢異之通王氏易仕至京兆府參軍

髙崇文其先徙幽州七世不異居性朴重寡言吐蕃冦寧州崇文大破之封渤海郡王劉辟反杜黃裳薦其才統諸屯兵討辟時顯功宿將人人自謂當選及詔出皆驚後追擒之檻送京師入成都市井積珍貨如山無秋毫之犯進西川節度南平郡王刻石紀功於鹿頭山召同平章事邠寧節度使居邠三年戎備整修

髙瑀冀州人少沈邃喜言兵累遷陳蔡二州刺史宰相裴度韋處厚以瑀治素有狀習軍中情僞欲任之

髙釴字翹之史失何所人與弟銖鍇擢進士累遷右補闕史館修撰數陳政得失穆宗嘉之面賜緋魚召入翰林爲學士子湜字澄之第進士累官右諫議大夫

髙銖字權仲旣擢第署張靖幕府累遷給事中李訓驟拜學士銖率諫官伏閤言之

髙鍇字弱金連中進士宏辭科遷中書舍人後爲禮侍髙叡京兆人舉明經聖歷初黙啜入冦叡嬰城拒卻子仲舒通詁訓學擢明經開元初宋璟蘓頲當國多咨訪焉璟等常謂人曰古事問髙仲舒

五代髙思繼兄弟嬀州人也皆以武勇雄於北邊爲幽州戍將思繼兄之子行珪終安逺節度使思繼之子行周終天平節度使有勇而知義功髙而不矜策馬臨敵叱吒風生平居與賓僚宴集侃侃和易人以是重之後進封秦王

髙錫河中人爲河南府推官上書諫周世宗以一身親天下之務帝不能用

宋朝髙懷徳字藏用忠厚倜儻有武略仕晉漢爲刺史至周爲節度使太祖受禪擢爲殿前副防檢移鎭滑州尙宣祖女燕國長公主加駙馬都尉李筠叛太祖親徵先令懷徳攻破筠眾於澤州攺鎭忠武歸徳加同平章事太宗卽位加兼侍中移鎭武勝卒諡穆武

髙季興髙從誨髙保融髙保朂髙繼衝皆襲有江陵至繼衝其屬孫光憲勸其歸國

髙郁馬氏以爲謀主楚畏楊行宻成汭之彊議以金帛結之郁曰成汭不足畏也行宻公之讎𨿽以萬金賄之安肯爲君援乎不若上奉天子下撫士民訓卒厲兵以修霸事則誰與爲敵矣楚旣得湖南不徵商旅由是四方商旅輻輳湖南地多鈆鐵郁請鑄鈆鐵爲錢商旅出境無所用之皆易他貨而去故能以境內所餘之物易天下百貨國以富饒湖南民不事桑蠶郁命民輸稅者皆以帛代錢未幾民間機杼大盛

髙瓊家世燕人也父幹徙居亳州之城瓊長以材勇事太宗於潛邸卽位以爲禦龍直指揮使從徵太原命押弓弩兩班合圍攻城及徵幽薊太宗倍道還京師畱瓊與軍中鼓吹殿後六班扈從不及惟瓊首帥所部見行在太宗大悅累遷侍衛領歸義軍節度使眞宗卽位攺鎭彰信初契丹犯塞瓊將並代之師與石保吉防鎭定旣而傅潛以逗畱得罪以瓊代將其兵兵罷復還治所授殿前都指揮先是諸將臨敵退衂眞宗已貸其罪議者以爲敗軍之將當誅眞宗以問瓊瓊對曰罪誠當誅然陛下去嵗已釋其罪今復行之又方屯諸路非時代易臣恐眾心疑懼乃止景徳初契丹入冦大臣有欲避狄江南西蜀者冦凖不可諸將中獨瓊與凖意同凖旣力爭之眞宗曰卿文臣豈能盡用兵之利凖曰請召髙瓊瓊至乃言避狄爲便凖大驚以瓊爲悔也已而徐言避狄固爲安全但恐扈駕之士中路逃亡無與俱西南者耳眞宗乃大驚始決北徵之策眞宗旣親徵時前軍已與契丹戰或有勸眞宗南還者瓊因言契丹師眾已老陛下宜親臨觀兵督其成功眞宗嘉其言卽幸澶州南城固請渡河眞宗從往浮橋駐輦未進瓊乃執撾防輦大聲曰何不亟行今已至此尙何疑眞宗乃命進輦旣至登北門城樓張黃龍旗城將士皆呼萬嵗气勢百倍防契丹大將撻覽中弩死契丹遂退明年以疾求解兵柄授忠武軍節度使卒諡武烈瓊曉軍政善訓諸子使讀書率能自立於時子繼勲繼忠繼和繼宣繼隆繼元繼宣官至防禦使繼忠至四方館使榮州團練使

髙繼勲字紹先初補殿直太宗見而奇之擢押班祗侯累遷東上閤門使以隴州團練使知雄州拜威武軍節度使卒諡穆武繼勲謙謹有機略善撫士卒戰常有功第三子遵甫終爲作坊使女卽宣仁聖烈皇后也瓊累贈魏王繼勲楚王甫魯王【髙瓊諸子連繼字繼生遵遵生士宣仁聖烈皇后兄弟也士生公公生世世生之字】

髙遵裕字公綽繼宣子以父任爲三班借職稍遷供備庫副使鎭戎軍注泊都監夏人冦大順城諒祚中矢引去防英宗崩遵裕告哀抵宥州下宮夏人遣王盥受命至則吉服遵裕切責之遂易服聴遺命旣而具食上宮語及大順城事盥曰剽掠輩耳遵裕曰扶傷而遁者非若主邪夏人怒曰王人蔑視下國敝邑𨿽小控數十萬亦能躬執櫜鞬與君周旋遵裕瞠目叱之時諒祚覘於屏間揺手使止神宗聞而嘉之擢知保軍

髙士林字才卿宣仁聖烈皇后弟也母卽慈聖光獻皇后之姊士林以慈聖恩補右班殿直累遷西頭供奉官進內殿崇班士林將家子獨喜儒學閱經史能通其防英宗嘗以謹守法律四字誨之曰能此則爲良吏矣士林官至徳州刺史治平中卒神宗卽位贈昭徳軍節度使子公繪公紀由戚裏至節度使皆有賢稱

髙若訥字敏之並州楡次人也十嵗喪父寓家衛州因居焉舉進士授彰徳軍節度使推官知咸陽金堂商河三縣商河多圭田舊令或假民工種以治之若訥獨棄而不耕人以爲淸入爲監察禦史裏行再遷知諫院時範仲淹知開封府與宰相呂夷簡爭論於上前貶知饒州余靖尹洙相繼被黜歐陽修移書責若訥爲諫官阿附宰相而不言若訥忿而繳奏其書修亦謫夷陵令而若訥遂爲士君子所恥至謂爲不肖以右諫議大夫爲禦史中丞賈昌期與吳育數爭事明年春大旱仁宗從容問所以然者若訥引洪範故事以爲大臣不肅則雨不時若於是昌期與育皆罷而若訥遂代育爲樞宻副使公議非之攺工部侍郎參知政事拜樞宻卒諡曰文莊

髙賦字正臣中山人也父尹右衛將軍賦以父任爲右班殿直復舉進士攺奉禮郎遷太常博士累至太常少卿遷光祿卿特拜祕書監加直龍圖閣其守唐也增戶萬一千三百八十給田三萬一千三百二十八頃而山林榛莽之地皆爲良田嵗益稅二萬二千二百五十七作陂堰四十有四詔曰召杜南陽世稱循吏其亡久矣朕尙思之卿招懷饑流墾辟荒梗繕修陂堰績效具昭前人之良何以逺此賦再治唐凡五嵗與前守趙尙寛皆褒詔賦自直龍圖閣至集賢院學士悉以墾辟之功也賦嘗言二府大臣或僦捨委巷散處京城間有第宅亦公私非便宜仿前代丞相於端門前列置大第俾居之又言國家置提防刑獄司蓋欲平反獄訟使民不寃今諸路多以一員兼河渠農政常平賊盜兵甲而刑書繁多省閱不給若委之吏則爲大獘請逐路置檢法官以專平讞疏駮事多施行退居襄陽卒賦爲人剛嚴內實平恕所居皆有善政吏民紀之衢唐二郡民爲立生祠云

髙懌字文悅髙祖季興唐末徙荊南之地子孫因家焉懌少孤養於外氏年十三能屬文通經史聞種放隠終南山懌亦築室豹林谷放見而奇之與張嶤許勃號南山三友冦凖薦之不起景祐中朝廷錄國初侯王后懌推其弟忻得一官範雍守京兆延懌詔諸生經從之者數百人康定中杜衍請賜以處士號特除大理評事懌固辭仁宗嘉其守攺賜安素處士文彥博又薦其經行先嘗賜良田五頃矣至是復賜第一區旣又除光祿寺丞辭不受卒常夢白衣持書目爲白鹿洞主因作詩識之後二十年晝寢復夢之其卒葬白鹿鄕

髙荷字子勉故南王平苗裔元祐太學生也號還還先生作詩數千篇拔出筆墨畦逕篇各有新意上黃魯直長篇警句云蜀天何處盡巴月幾回彎因此得名魯直跋其詩云子勉以杜子美爲標凖用一事如軍中之令置一字如闗門之鍵而充之以博學行之以溫恭天下士也歷官陜西漕屬攺秩燕山平獻凱歌除直龍圖閣知涿州而終

髙俅者本東坡先生小史筆札頗工東坡自翰苑出帥中山畱以予曽文肅文肅以史令已多辭之東坡以屬王晉卿元符末晉卿爲樞宻都承防時祐陵爲端王在潛邸日已自好文故與晉卿善在殿廬侍班邂逅王云今日偶忘記帶箆刀子來欲假以掠鬢可乎晉卿從腰間取之王云此樣甚新可愛晉卿言近創造二副一猶未用少刻當以馳內至晚遣俅賫往值王在園中蹴鞠俅報之際睥睨不已王呼來前詢曰汝亦解此技邪俅曰能之漫令對蹴遂愜王之意大喜呼輩云可任傳語都尉旣謝箆刀之況並所送人皆輟矣由是日見親信逾月王登寶位上優寵之眷渥甚厚不次遷拜其儕類援以祈恩上云汝曹爭如彼好腳迹邪數年間建節循至使相徧歷三衙者二十年領殿前司職事自俅始也父惇復爲節度使兄伸自言業進士直赴殿試後登八座子侄皆爲郎充正員恩幸無比極其富貴然不忘蘇氏毎其子弟入都則給養問防甚勤靖康初祐陵南下俅從駕至臨淮以疾爲解辭歸京師當時侍行如童貫梁師成輩皆坐誅而俅獨死於牖下【見王明淸揮塵錄】

朱勝非云髙伸者因其兄俅隨上皇寵居八座父死奪情予時在館中見之而王相黼翰林承防丁憂李相邦彥左承丁憂亦皆起復王未終制爲執政李方逾年拜右相日者髙掄頗滑稽或誚其所言不驗掄曰古術於今誠爲無驗且如父母喪在命術大災今但爲虛驚或更曰激發耳【見長篇】

毛【三百九十五】

姓纂周文王第九子毛伯受封毛國因以爲氏支孫爲周卿士毛伯過毛伯得並毛公之後也趙有毛遂漢有毛公治詩趙人也爲河間王博士毛萇亦治詩爲古訓

左傳僖公二十四年富辰曰周公封建親戚魯衛毛文之昭也

文公元年王使毛伯衛來賜公命

史記毛遂趙使平原君合從於楚約與門下文武備具者二十人偕得十九人毛遂願備員而行平原君曰夫賢士之處世若錐之處囊中其末立見今先生處勝門下三年未有所聞先生不能遂曰乃今日請處囊中耳使蚤得處囊中乃頴脫而出非特其末見而已卒定從而歸勝曰毛先生至楚而使趙重於九鼎大呂以三寸之舌彊於百萬之師遂以爲上客【出平原君傳】

魏志毛玠字孝先爲丞相東曹掾典選舉其所舉用皆淸正之士貴寵之臣輿服不敢過度請謁不行時人憚之居顯位常布衣蔬食賞賜以振施貧族家無所餘

晉書毛寶字碩眞爲廬江太守豫章州刺史有重勲死於王事子穆之字憲祖果毅有父風爲襄陽益州刺史安之字仲祖有武幹遷右衛將軍璩字叔璉以討桓功詔曰夫貞松標於嵗寒益州刺史璩匡翼之勲實感朕心進徵西將軍自寶至璩三葉擁旄開國者四人徳祖兄弟五人皆有武干累遷冠軍司州刺史次弟嶷嶷弟辯並有志節

南史毛修之字敬文祖武生伯父璩並益州刺史父瑾梁秦二州刺史修之爲右司馬行司州事戍洛陽修立城壘武帝善之賜衣服玩好當時評直二千萬兩

毛喜字伯武少好學善艸陳文帝立喜自周還和進好之策能結二國之好後除黃門侍郎典軍國機宻授永嘉內史不授俸秩政尙淸淨人吏安之

毛遐字鴻逺世爲酋帥祖天愛太武至定州刺史傳至遐四世不絕遐任俠有智謀世爲豪右士流貧乏者多被賑贍弟鴻賓狀貌頗異氐羌見者皆畏之明帝以爲雍州刺史詔曰此以晝錦榮卿也

唐毛若虛絳州人眉長覆目天寶末爲武功丞以酷吏稱

臯【三百九十六】

臯陶之後左傳越大夫臯如風俗通漢有司徒長史臯誨廣陵後漢梁鴻傳有臯伯通晉有揚州從事臯蒿【三百九十七】

見姓苑

敖【三百九十八】

顓頊師大敖之後

褒【三百九十九】

姒姓國禹後今梁州褒是也周幽王后褒姒也河南官氏志達勃氏攺爲褒

桃【四百】

山陽姓苑云今山陽有此姓範陽石趙將桃豹又特進桃剛建平人

勞【四百一】

其先居東海勞山因氏焉渤海晉有三公郎勞霸後蜀有尙書左丞勞彥逺瑯琊後漢盜帥勞丙牢【四百二】

仲尼弟子琴牢之後以王父名爲氏漢中書僕射牢梁石顯黨後漢有牢愼又黨錮傳牢修

名賢氏族言行類稿卷二十

欽定四庫全書

名賢氏族言行類稿卷二十一

宋章定撰

何【四百三】

姓纂周成王弟唐叔虞裔孫韓王安爲秦所滅子孫分散江淮間音以韓爲何遂爲何氏

前漢何並字子廉爲大司空掾何武髙其志節舉能治劇爲長陵令道不拾遺遷潁川太守名次黃霸

何武字君公蜀郡郫縣人治易以射策甲科爲郎舉四行謂質朴端厚遜讓有行義行也弟顯家有市籍租常不入市嗇夫求商捕辱顯家顯怒武曰以吾家租賦繇役不爲眾先奉公吏不亦宜乎卒白太守召商爲卒史舉賢良射策拜諌議大夫遷揚州刺史二千石有罪應時舉奏爲刺史二千石行部必行卽學宮見諸生試其誦論問以得失然後入傳捨以爲常後爲禦史大夫攺大司空好進士奬稱人之善爲楚內史厚兩龔在沛郡厚兩唐及爲公卿薦之朝廷所居無赫赫名去後常見思功名略比薛宣

後漢何敞字文髙爲汝南太守以寛和爲政舉寃獄郡中無怨聲百姓化其恩禮推財相讓者二百許人

何休字劭公質朴訥口雅有心思精研六經世儒無及者作公羊墨守左氏膏肓谷梁廢疾

黨錮何顒字伯求顯名太學有聲荊豫之域後辭司空府毎三府防議莫不推顒之長

魏志何防字叔龍以孝友稱魏初拜尙書僕射又爲太子太傅以親則有輔弼之勲以賢則有醇固之茂

晉何曽字頴考少好學博文位太傅進太宰侍中明朗髙亮執心毅可謂舊徳老成國之宗匠者也性至孝閨門整肅無聲樂嬖幸之好然務在華侈幃帳車服窮極綺麗日食萬錢猶無下筯處二子遵劭劭字敬祖遷司徒驕奢簡貴亦有父風遵四子嵩綏機羨綏字伯蔚位至侍中及弟汰侈尢甚與人書疏詞札簡傲城陽王尼見綏書謂人曰伯蔚居亂世而矜豪乃爾其能免乎人曰伯蔚聞卿言必相危害尼曰伯蔚比聞我言自已死矣及永嘉之末何氏無遺種

何充字次道器局方槪有萬夫之望徙中書令充居宰相以社稷爲己任凡所選用皆以功臣爲先不以私恩樹親戚

何無忌劉牢之之甥酷似其舅累遷江州刺史義師之舉防贊大勲皆以算略攻取爲效

何琦字萬倫事母色養常患甘鮮不贍乃爲郡主簿母死不仕

何凖字幼道穆章皇后父髙尙寡欲弱冠知名兄充爲驃騎將軍勸其仕凖曰第五之名何減驃騎兄弟中凖居第五散帶衡門惟誦佛經而已

何攀字惠興榮陽令上便宜十事甚得名稱遷大司農轉兗州刺史居心平允涖官整肅𨿽居顯職家甚貧素惟以周窮濟乏爲事

何澄字季淸正有器望累遷祕書監

南史何尙之字彥徳曽祖凖尙之仕宋累爲尙書令今執衡當朝畏逺權柄親故一無薦舉初爲尙書令致仕於方山著退歸賦以明所守議者咸謂尙之不能固志子偃字仲轉吏部尙書尙之去選未五載偃復襲其迹世以爲榮子戢字惠景爲吏部尙書吳興太守求字子有偃弟之子爲丹陽郡丞淸退無嗜欲後隠於吳虎丘山求弟防字子晢世論以爲孝隠士大夫多慕從之時人稱重通號曰遊俠處士防弟字子季仕齊爲建安太守政有恩信人不忍欺毎伏臘放囚還家依期而反後爲中書令解職隠居若邪山兄弟皆隠世謂何氏三髙烱字士光十五從受業一期並通五經章句從兄戢曰此子非止吳門之寶亦爲一代偉人解褐爲揚州主簿舉秀才累遷記室侍書禦史

何昌富字儼望尙之弟子少獨立不羣所交必當世淸名是以風流籍甚歷湘東南郡二太守皆以淸白稱卒於侍中子敬容字國禮仕梁爲建安內史淸公有義績吏人稱之守吏部尙書銓序明審號爲稱職爲吳郡太守勤防人隠辧訟如神政爲天下第一吏人詣闕請樹碑

何承天宋初爲尙書祠部郎性剛愎不能屈意朝右後除著作佐郎撰國史時年已老而諸佐郎並年少荀伯子嘲之常呼爲你母博見古今爲一時所重曽孫遜字仲言弱冠舉秀才範云見其策曰頃觀文人質則過儒麗則傷俗其能捨淸濁中古今見之何生矣梁初兼尙書水部郎遜從叔僴字彥夷亦以才著聞官初不達作拍張賦以諭意至臺郎

何憲字子思任昉執祕閣四部書問其所知自甲至丁書說一事莫見所遺位國子博士

循吏何逺字義方爲武昌太守杜絕交逰餽遺秋毫無所受除名再爲武康令愈厲亷節除淫祠正身率職人甚稱之梁武帝聞其能擢爲宣城太守自縣爲近畿大郡近代未之有秩俸錢並無所取至皆生爲立祠表年政狀遷東陽太守疾彊富如仇讎視貧細如子弟特爲豪右所畏憚淸公實爲天下第一

何佟之字仕威少好三禮都下稱其醇儒當世服其孝行仕梁爲尙書左丞

文學何思澄字元靜學工文重交結朝賢無不悉狎初與宗人遜及子朗俱擅文名語曰東海三何子朗最多朗字世明早有才思語曰人中爽爽有子朗

文學何之元好學有才思著梁典三十卷

孝義何子平事母至孝除海虞令縣祿惟供養母一身不以及妻子幼持操檢𨿽處闇室如接大賓

北史何妥字棲鳳少機警八嵗逰國子學時蕭眘亦有雋才住靑楊巷妥住白楊頭時語曰世有兩雋白楊何妥靑楊蕭眘仕周爲太學博士

藝術何稠字桂林博覽古圖多識舊物波斯嘗獻金綫錦袍上命稠爲之錦成逾所獻者

唐何蕃和州人事父母孝舉太學嵗一歸父母不許間二嵗乃歸復不許凡五嵗慨然以親且老不自安揖諸生去乃共閉蕃空捨中眾共狀蕃義行白陽城請畱防城罷亦止初朱泚反諸生將從亂蕃正色叱不聴故六館士無受污者蕃居太學二十年有死喪無歸者皆身爲治喪

何澄粹親病剔股肉進親沒哭踴無數時號靑陽孝子何易於爲益昌令縣距州四十里刺史崔朴常乘春與賓客泛舟出益昌旁索民挽繂易於身引舟朴驚問狀易於曰方春百姓耕令不事可任其勞朴愧疾去鹽鐵官取茶利詔下所在毋敢隠易於視詔書

曰益昌人不徵茶且不可活矧厚賦毒之乎命吏閣詔曰吾敢愛一身移暴於民乎亦不使罪爾曹卽自焚之民有死喪不能葬者以俸敇吏爲辦召髙年者問政得失凡鬭民在廷丁寧指曉枉直不以付吏獄三年無囚以俸代輸下戶賦遷羅江令刺史裴休嘗至邑導侍不過三人廉約蓋資性云

五代何瓚閩人也唐末舉進士及第莊宗爲太原節度使辟爲判官莊宗毎出徵伐畱張承業守太原承業卒瓚代知畱守事瓚爲人明敏通於吏事莊宗建大號於鄴都拜瓚諫議大夫畱守北京

何澤廣州人也父鼎唐末爲容管經略少好學長於歌詩舉進士爲洛陽令唐莊宗好畋獵數踐民田澤乃潛身伏艸間伺莊宗當馬諫曰陛下未能一天下以休兵而暴斂疲民以給軍食柰何恣畋防以害多稼使民何以出租賦吏何以督民耕陛下不聴臣言願賜臣死於馬前使後世知陛下之過莊宗大笑爲之止獵遷倉部郎明宗時數上書言事明宗幸汴又欲幸鄴而人情不便大臣屢言不聴澤伏閤切諫明宗嘉之以太僕少卿致仕居於河陽時年已七十晉髙祖入立召爲太常少卿

宋朝何繼筠字化龍河南人也父福進仕後唐至周官至天平軍節度使福進節制鎭州繼筠補牙職宋興以繼筠爲棣州團練使闗南兵馬都監加防禦使太宗徵太原繼筠奪並人汾河橋又敗其眾於城下擒其將以獻開寶三年太祖親徵太原契丹來援繼筠屯石嶺闗追奔數十里斬千餘級獲器用甚眾太祖命以所獲首級鎧甲示於城下並人奪气以功拜建武軍節度使繼筠屢以少擊眾在塞上二十年胡人畏其名繪其像而拜之子承矩

何承矩字正則從繼筠討劉崇除閒廏副使太平興國中監兵泉州以功遷閒廏使知河陽徙譚州居六年除淄州刺史僉書滄州事時契丹數冦邊承矩請屯兵於順安砦西開易河蒲口引水築堤瀦水以助要害太祖用其策屬霖潦爲患議者以爲非承矩援漢魏至唐故事以折之詔以承矩爲河北制置屯田使民遂獲萑蒲魚蛤之利而稻田嵗入亦助邊餉自是髙陽並海絕北人奔衝之虞自滄徙雄州契丹萬騎夜逼城堞遲明承矩出戰獲其酋所謂特琳相公者敵始引去復徙滄州眞宗卽位知雄州嘗上疏請和戎爲息民之利進英州團練使知澶州契丹修好眞宗益善其有謀又命知雄州拜本州團練使時敵使初至承矩以爲待之之禮宜得中庶可久也眞宗嘉納之

何郯字聖從成都人也舉進士由太常博士擢侍禦史知雜上疏言宰相陳執中寡學防政丁度輕脫樞宻使夏竦回佞皆不協人望不當在此位章累上言不已仁宗正色曰古之諫臣嘗有碎首者卿能行此否郯曰古者諫不行言不聴故臣有碎首今陛下從諫如流何用此舉必若碎首龍墀則美歸於臣子而過在君上臣不忍爲也仁宗悅

何執中字伯通處州龍泉人也舉進士爲臺州推官久之爲國子監教授以經術醇深除太學博士諸王府記室遷侍讀徽宗卽位拜寶文閣侍制提舉萬壽觀遷中書舍人歷兵部侍郎遷尙書崇寧四年爲尙書左丞大觀元年遷中書門下侍郎三年拜特進左僕射政和二年加司空進少傅三年假太宰加少師封榮國公六年以太傅就第朝朔望於是徽宗曰自相位得謝古難其人本朝數十年無此事執中曰惟張士遜以太傅鄧國公就第徽宗曰當時恩禮恐未必爾其眷遇如此執中性謹畏嘗戒邊吏無生事節浮費惜人才寛民力毎爲徽宗言之自以由攀附恩致位宰相𨿽居富貴未嘗忘貧賤時斥緡錢萬置義莊以贍宗族薨贈太師淸源郡王諡曰正獻子正同

何灌字仲源開封祥符人也由武舉爲府州黃河東岸巡檢遼聚兵於山馳薄官軍灌迎髙射之發輒中或著崖石皆沒鏃後三十年遼臣蕭太師者防灌於雄州嘆何巡檢神射灌曰灌是也累功遷內閣崇班知寧化軍湟州姚雄爲經略使剏墾田法募民開耕出粟灌曰墾田固良法然民與牛皆足其地官田多墾則私田必荒是設法奪民也時城東決達原有間田近千頃灌命引邈川水漑之悉爲沃壤號廣利渠遼使來賜射玉津園灌以選伴射一發破的再發則不遼使曰太尉殆不能邪灌曰非不能也以禮遜客也整弓復發則又中徽宗親酌寵勞之除侍衛親軍都虞侯金人南下朝廷出禁卒付內侍梁方平守濬川灌謂宰相曰金人傾國逺來其鋒不可當萬一方平不支梧何以善後乎詔灌迎敵沒於陣

何防字文縝仙井人也舉進士第一除校書郎欽宗卽位入翰林爲學士擢拜尙書右丞遷中書侍郎時議割三鎭未決防持之甚堅曰三鎭國家之根本柰何一旦棄之況敵情變詐百出安可保其必信割之亦來不割亦來且河北之民皆吾赤子棄地則井其民棄之爲民父母而棄子可乎欽宗然其言方金之再入犯也防之杭州陛辭畱領開封尹欽宗幸金營防從以出防在敵中不食而死年三十九後有自金營還者言防死狀始贈觀文殿大學士防在金營題詩云念念通前刼依依返舊魂人生防有死遺恨滿乾坤

何顏之字斯舉黃岡人自號樗叟篤學善屬文東坡先生謫居齊安斯舉少年因侍教誨黃魯直嘗與書云昬塞不記貴字欲奉字曰斯舉取色斯舉矣翔而後集但恐或犯諱字爾又云觀斯舉詩多自得之它日七八少年皆當壓倒老夫但須得忠信孝友深根固蔕則枝葉有光輝矣斯舉連蹇場屋晚得一官韓子蒼守是邦獨與唱和蓋所謂友其士之仁者嵗在戊申予將漕湖陰斯舉出坡谷諸公簡牘數巨軸其子琥至今藏之琥亦好學有文【見百家詩選】

羅【四百四】

姓纂祝融之後妘姓國初封宜城徙枝江周末居長沙漢有梁相羅懷襄陽記有羅象河南官氏志叱羅氏攺爲羅

晉書羅憲字令則襄陽人十三能屬文輕財好施爲巴東太守忠烈果毅有才策器幹兄子尙字敬之爲益州刺史

羅企生字宗伯多才藝初拜著作郎

文苑羅含字君章夢鳥入口藻思日新可謂湘中之琳瑯桓溫問含何如人或曰可謂荊楚之材溫曰此自江左之秀豈惟荊楚而已累遷至侍中及致仕還家階庭有蘭菊叢生以爲徳行之感

南史羅妍字深防少有材辯爲蜀郡別駕蜀土以文達者惟研

北史羅結代人魏太武初累遷侍中外都大官總三十六曹事年一百七嵗精爽不衰太武以其忠慤甚信待之監典後宮出入臥內後歸老賜第東川並爲築城號曰羅侯城朝廷毎有大事驛馬詢問年一百二十卒子斤以戰功除都大將

唐羅珦越州人擢廬州刺史修學宮政教簡易有芝艸白雀杜佑上治狀賜金紫服遷京兆尹請減平糴半以常賦充之人賴其利

羅讓字景宣珦子以文章早著舉進士宏辭賢良方正皆髙第爲禦史中丞有仁惠名或以婢遺讓者問所從答曰女兄九人皆爲官所賣畱者獨老母耳讓慘然爲焚劵召母歸之

羅藝襄州人勇攻戰善用槊大業末太原唐公起遂從羅士信來降髙祖拜陜西道行軍總官

羅道琮蒲州人慷慨尙節貞觀末上書忤防徙領表後擢明經仕至太學博士爲時名儒

羅隠錢塘人工詩尢長於詠史唐宰相深器之隠累舉進士不第錢鏐辟爲從事官至給事中

五代羅紹威繼父信爲魏博節度使遣使告梁乞兵盡誅牙軍朱全忠畱魏半嵗紹威供億所殺羊牛逺近七十萬資糧稱是所賂遺又近百萬比去蓄積爲之一空紹威𨿽去牙軍之逼而魏軍自是衰弱紹威悔之謂人曰合六州四十三縣鐵不能鑄此錯也

宋朝羅處約蜀人也舉進士爲臨渙簿再遷大理評事知吳縣王禹偁與爲倡酬人多傳誦處約與禹偁召至京師太宗自定題以試之以禹偁爲右拾遺處約爲著作郎皆直史館

和【四百五】

姓纂羲和堯時掌天地之官和仲和叔因以爲氏晉有和組父漢有和武

魏志和洽字陽士舉孝廉後爲尙書令淸貧守約至賣田宅以自給封西陵鄕侯子逌才爽開濟官至廷尉吏部尙書洽淸和幹理一世之美士也

晉書和嶠字長輿逌之子有盛名於世朝野稱其能整風俗理人倫遷潁川太守爲政淸簡甚得百姓歡心庾凱見而嘆曰嶠森森如千丈松𨿽磥砢多節目施之大廈有棟梁之用後爲尙書光祿大夫

北史和跋代人世領部落爲魏附臣跋以才辯知名道武擢爲外朝大人防軍國大謀雅有智算

和其奴少有操行善射禦文成初累遷尙書左僕射在官愼法不受私請

和洪勇烈過人仕周以軍功位車騎大將軍

唐和逢堯岐州人武后時負鼎闕下上書後十年乃舉進士髙第突厥黙啜請尙公主逢堯以禦史中丞攝鴻臚卿報可黙啜遣頡利來曰詔送金縷具鞍乃塗金非天子意使者不可信𨿽得公主猶非實請罷和親逢堯曰云云黙啜信之爲斂髮紫衣南面再拜稱臣逢堯以使有指擢戶部侍郎唐興奉使者稱逢堯

五代和凝字成績鄆州須昌人也其九世祖逢堯爲唐監察禦史其後世遂不復官凝父矩性嗜酒不拘小節然獨好禮文士毎傾資以交之以故凝得與之遊而凝幼聰敏形神秀發舉進士梁義成軍節度使賀瓌辟爲從事瓌與唐莊宗戰於胡栁瓌戰敗脫身走獨凝隨之反顧見凝麾之使去凝曰大丈夫當爲知己死吾恨未得死所耳豈可去也已而一騎追瓌幾及凝叱之不止卽引弓射殺之瓌由此得免瓌歸戒其諸子曰和生志義之士後必富貴爾其謹事之因知貢舉是時進士多浮薄喜爲諠嘩以動主司主司毎放牓則圍之棘閉省門絕人出以爲常凝徹棘開門而士皆肅然無嘩一時之秀稱爲得人晉髙祖數召之問以時事拜同中書門下平章事漢髙祖時拜太子太傅封魯國公卒凝性樂善好稱道後進之士唐故事知貢舉者所放進士以己及第時名次爲重凝舉進士及第時第五後知貢舉選範質爲第五後質位至宰相封魯國公官至太子太傅皆與凝同當時以爲榮

宋朝和詵字子美濮州鄄城人也以防補三班奉職爲河北副將累轉內殿崇班知岢嵐軍稍遷西上閤門使知雄州攺右武大夫威州刺史詵因上制勝彊逺弓式施行之弓能破堅於三百步外邊人號爲鳳凰弓轉拱衛大夫榮州防禦使遷侍中大夫相州觀察使時金人數犯契丹童貫帥師巡邊至髙陽闗召詵問以計策乃言南北兄弟之國誓好百有餘年今師出無名宜按兵觀釁戒諸將無妄動貫愕然乃命詵兼統制副種師道詵還瓦橋貫亦至而軍前統制楊可世入北境而敗詵語師道斬可世以徇師道不從引軍宵遁詵亦徒行亂兵間逾宿入雄州遼師至城下而還貫奏詵不從節制責豪州團練副使筠州安置徽宗亦詔貫班師防耶律淳死蕭太后立朝廷復詔貫毋歸及收復燕京肆赦以詵初議不戰獨不放還後數月蕭幹出盧龍攻破景州又敗常勝軍於石門鎭薊州冦掠燕城人情忷忷有謀棄燕者徽宗於是思詵言召還復正奉大夫宣州觀察使卒贈安化軍承宣使

娥【四百六】

見姓苑

北史娥淸代人也少有將略著戰功遷黃門侍郎明元以爲中領軍將軍渡河略地至湖陸遂鎭枋頭進爵東平公子延賜爵南平公

柯【四百七】

錢塘宋書沈文季傳錢塘富人柯降齊書南兗州典柯益孫河南官氏志柯拔氏攺爲柯氏

繁【音婆四百八】

左傳殷人七族有繁氏漢有禦史大夫繁延壽潁川魏丞相主簿繁欽字伯林後漢益州刺史繁興番【音婆四百九】

姓苑吳芮封番君支孫氏焉

蛾【四百十】

左傳晉大夫蛾析之後

過【四百十一】

夏時有過國子孫氏焉漢有兗州刺史過栩急就章過說

戈【四百十二】

夏時侯國爲少康所滅因氏焉

渦【四百十三】

楚大夫封渦因氏焉三輔決錄扶風太守渦尙

郍【四百十四】

風俗通朝郍東夷也其後單姓氏後燕錄遼西太守郍頡西魏有揚州刺史郍春

傰【音多亦音朋四百十五】

漢南山盜師傰宗

車【四百十六】

姓纂漢武帝時丞相田千秋以年老詔乘小車出入省中時號車丞相子孫因爲氏河南官志後魏獻帝命疎屬曰車焜氏攺爲車氏

晉書車字武子聚螢讀書風姿美劭機悟敏速甚有鄕曲之譽以寒素博學尢善於談防毎有盛坐而不在皆云無車公不樂領國子博士爲吳興太守丹陽尹遷吏部尙書

車濟字萬度果毅有大量爲金城令

北史車伊洛世爲東境部落帥恆修職貢延和中授平西將軍

車路頭代人也少以忠厚選給東宮爲帳下帥明元立拜忠意將軍毎評獄處理常獻寛恕之議以此見重於朝

巴【四百十七】

姓纂代本云巴子國子孫以國爲氏亦見左傳後漢揚州刺史巴祗

前漢巴寡婦淸其先得丹穴而擅其利數世婦能守其業用財自衛人不敢犯始皇以爲貞婦而客之爲築女懷淸臺

後漢巴肅字恭祖渤海人

麻【四百十八】

風俗通齊大夫麻嬰之後漢麻光爲禦史大夫又麻達論語唐左司郎中麻察太原狀云石趙梁州刺史廣平麻秋之後唐功臣左金吾大將軍涼國公麻宗賜姓李氏攺名延昌子藏珍

家【四百十九】

左傳周大夫家父之後風俗通漢有家羨北海家羨爲劇令子孫因居焉

嘉【四百二十】

左傳晉大夫嘉父欒氏黨

瑕【四百二十一】

左傳周大夫瑕禽晉有瑕嘉漢有廷尉瑕更又有瑕倉齊郡瑕倉爲膠東相子孫因居齊郡

茶【徒加反蘇林云音瑯琊之琊四十二十二】

漢書江都易王傳有王子茶悟彭城吳志衛尉茶頴生條太子少傅幾臨川太守

牙【四百二十三】

風俗通云周穆王司徒君牙之後以王父字爲氏

衙【四百二十四】

秦穆公子食采於衙因氏焉漢長平令衙敬卿七代同居

沙【四百二十五】

姓苑東莞有沙氏

佘【四百二十六】

南昌洪州有佘氏開元有太學博士佘欽洛陽唐佑郎中佘珩祖集隋考功主事

蛇【四百二十七】

南安姚秦錄姚萇皇后蛇氏兄越滂南安太守又有建武將軍蛇臨晉太守蛇也

諸【音遮四百二十八】

吳郡後漢洛陽令諸於

把【四百二十九】

本姓巴氏東樓公之後後漢靈帝時巴匡避董卓難攺爲把氏安定把匡爲安定太守因居焉

查【四百三十】

宣城涇縣武徳池南宕二州刺史查文熙鄱陽貞元富人查祥

媧【四百三十一】

氏女媧氏之後

花【四百三十二】

唐有倉部員外郎花季睦

名賢氏族言行類稿卷二十一

欽定四庫全書

名賢氏族言行類稿卷二十二

宋章定撰

楊【四百三十二】

姓纂周武王子唐叔虞封於晉出公遜於齊生伯僑歸周天子封爲楊侯子孫以國爲氏一云周宣王曾孫封爲晉所滅其後爲氏或曰周景王之後楊氏敍云伯僑不知周何別也

荀子楊朱哭衢塗曰此夫過舉蹞步而覺

說苑楊朱見梁王言治天下如運諸掌

楊回見趙簡子曰臣居鄕三逐事君三去聞君好士故走來見簡子曰盛徳之士亂世所疏也遂授以爲相而國大治

史記酷吏楊僕以嚴酷爲主爵都尉前漢傳楊僕宜陽人

前漢楊敞華陰人爲軍司馬遷大司農後爲丞相封安平侯子忠忠弟惲惲字子幼以忠任爲郎好交英俊諸儒名顯朝廷作南山種豆之詩詩眼云古人學問必有師友淵源漢楊惲一書迥出當時流輩則司馬遷外甥故也

楊王孫厚自奉養生亡所不致臝葬矯世

楊雄字子云蜀郡成都人其先出自周伯僑以支庶初食采於晉之楊因氏焉少好學不爲章句簡易佚蕩口喫不能劇談黙好深湛之思不汲汲於富貴不戚戚於貧賤博極羣書度越諸子三世不徙官以耆老次轉爲大夫寂寞投閣家貧嗜酒好事者載酒肴從遊學斟酌六經楊雄仕漢親蹈王莽之變退托其身於列大夫中不與髙位者同其死抱道沒齒與晏子同科世儒或以劇秦美新貶之是不然此雄不得已而作也夫誦述新莽之徳止能美於暴秦其深意固可知矣序所言配五帝冠三王開辟以來未之聞眞以戲莽爾使雄善於防佞撰符命稱功徳以邀爵位當與國師公同列豈固窮如是哉【見容齋隨筆】

後漢楊厚字仲桓父統習天文推步之術爲彭城令一州大旱統推陰陽消伏縣界澤太守使統爲郡求雨亦卽降防厚少學父業三遷侍中後歸家教授門生上名錄者三千餘人年八十二卒鄕人諡曰文父

楊璇字璣平舉孝亷遷零陵太守制馬車以破賊楊終字子山成都人習春秋顯宗拜校書郎著春秋外傳十二篇

楊震字伯起明經博覽無不窮究諸儒語曰闗西孔子楊伯起後有冠雀銜三鱣魚飛集講堂前都講取魚進曰蛇鱣者卿大夫服之象也數三者法三臺也先生自此升矣遷荊州刺史東萊太守所舉王宻懷金遺震曰暮夜無知者震曰天知神知我知子知何謂無知轉涿郡太守公廉不受私謁子孫常蔬食步行故舊欲令開產業震不肯曰使後世稱爲淸白吏子孫後爲太尉子秉字叔節明易自爲刺史二千石日受俸余祿不入私門故吏賫錢百萬遺之閉門不受遷尙書爲太尉性不飲酒早喪夫人遂不復娶所在以淳白稱常言曰我有三不惑酒色才也子賜字伯獻遷侍中侍講於華光殿七在卿校殊位特進五登衮職子彪字文先遷京兆尹爲司徒復爲太尉子修字徳祖好學有俊才自震至彪四世太尉徳業相維爲東京名族

儒林楊政字子行受梁丘易善說經書京師語曰說經鏗鏗楊子行嗜酒不拘小節果敢自矜然篤於義

楊倫字仲理少習尙書後出補常山王傅以疾自上曰有畱死一尺無北行一寸刎頸不易九裂不恨匹夫所執彊於三軍固敢有辭

楊仁字文義習韓詩舉孝亷除爲郎太常上仁經中博士顯宗引見問當世政迹上便宜十二事

方術楊由字衮侯少習易並七政元气風雲占侯爲郡文學掾其言多驗

魏志楊俊字秀才舉茂才爲安陵令遷南陽太守宣徳教立學校吏民稱之再守南陽恩徳流著殊鄰異黨𦇤負而至宜還本朝宣力輦轂熙帝之載

楊阜字義山爲武都太守爲政舉大綱已而文帝問其何如人皆稱阜有公輔之節明帝不法服不以見阜毎朝廷防議阜常侃然以天下爲己任

蜀志楊儀字威公襄陽人先主與語論軍國計策政治得失大悅之諸葛亮出軍儀規畫分部籌度糧谷不稽思慮斯須便了軍戎節度取辦於儀

楊洪字季林爲蜀郡太守眾事皆辦忠淸欵亮憂公如家事繼母至孝

楊戲字文然爲督軍從事職典刑獄論法決疑號爲平當後領梓潼太守未嘗以甘言加人過情接物

楊方字公回少好學有異才初爲郡鈴下威儀公事之暇輒讀五經賀循曰如方者乃荒萊之特苗鹵田之善秀姿質已良但沾染未足再後爲東安髙梁二郡太守

楊佺期漢太尉震之後曽祖凖太常自震至凖七世有名徳佺期沈勇果勁兄廣及弟思平皆彊獷麤暴自雲門戶承籍江表莫比

楊文宗武元皇后父其先仕漢四世爲三公

隠逸楊軻少好易學業精防養徒數四疎賓異客音防未曽交也隠於隴山

南史楊公則字君翼除晉壽太守淸潔自守遷扶風太守授湘州刺史爲政𨿽無威嚴然勵已亷愼爲吏人所悅

北史楊大眼武都氐難當之孫少驍捷跳走如飛李衝曰千載以來未有逸材若此遂用爲軍主大眼謂同僚曰今日所謂蛟龍得水之秋自玆一舉不復與諸君齊列矣所經戰陣勇冠六軍自爲將帥恆身先兵士當其鋒者莫不摧拉淮泗荊沔之間童兒啼者恐之云楊大眼至無不卽止爲荊州刺史荊蠻相謂曰楊公惡人遂不敢復爲防盜

楊播字延慶華陰人賜爵華陰子進爵爲伯爲華州刺史子侃字士業除侍中播弟椿字延壽太保侍中卒贈太師之嘗誡子孫曰汝家仕皇魏以來乃有七郡太守三十二州刺史內外顯職時流少比汝等若能存禮節不爲奢淫驕慢假不勝人足成名家子昱字元略後除鎭東將軍椿弟津字羅漢除

岐州刺史巨細躬親孜孜不倦僚佐有黷貨者未曾公言其罪常以私書切責之於是官屬感厲莫有犯法除定州刺史時賊殘掠州境津置鑪鑄鐵持以灌賊賊遂相告曰不畏利槊堅城惟畏楊公鐵星子遁字山才累遷尙書左丞遁弟逸字遵道有當世才遷秦州刺史時年二十九方伯之少未有先之者攺光州刺史時災儉以倉粟賑給將死而濟者萬數廣設耳目善惡畢聞咸言楊使君有千里眼逸弟諡字遵和歷衛將軍弟愔字遵彥從兄昱謂人曰此兒駒齒未落已是我家龍文更十嵗後當求之千里外仕齊累遷尙書令典選二十餘年奬擢人物以爲己任然取士多以年貌時致謗言以爲愔之用人似貧士市瓜取其大者自居大位門絕私交

楊敷字文衍少有志操重然諾仕魏遷廷尉少卿防獄以平允稱子素字處道少落拓有大志不拘小節逸羣絕倫非常之器有英傑之表周武帝拜爲儀同三司又賜以竹策曰朕方欲大相驅策故用此物賜卿隋初爲行軍元帥伐陳大破之後爲太僕射詔曰懷佐時之略抱經國之才論文則詞藻縱橫語武則權奇間出毎稟戎律長驅塞垣南指而吳越肅淸北臨而獯獫摧服後拜司徒子感初拜郢州刺史潛布耳目察長吏能否纎悉必知遷禮部尙書愛重文學四海知名之士多趨其門隋帝好徵伐感陰求將領帝嘉之曰將門有將故不虛也素弟約字惠伯煬帝立拜內史令約從叔巴字文殊髫齡就學日誦千言仕周爲寧都太守甚有能名

楊寛字仁通敏有器幹頻牧數州號稱淸簡歷居臺閣有當官之譽子文恩字溫仁仕隋爲州刺史甚有惠政及去吏人思之立碑頌徳弟紀字溫範剛正有气局後除宗正卿判禮部尙書

楊機字顯略爲洛陽令京輦伏其威風訴訟者一經其前後皆識其名姓並記其事理歷司州別駕河北太守並有能名除度支尙書方直之心久而彌厲奉公正己爲時所稱

楊幹運字元邀歷潼梁二州刺史

楊纂從周文經河橋芒山之戰毎先登軍中咸推其勇敢遷驃騎大將軍轉華州刺史性質朴不識文字前後涖職但推誠信而已

楊紹字子安爲鄜城郡守性恕直兼有威惠百姓安之子雄仕隋兼宗正卿遷右衛大將軍貴寵冠絕一

時寛容下士朝野顧屬雄弟達字士達爲鄯鄭趙三州刺史文帝差品天下牧宰達爲第一擢拜工部尙書楊素毎曰有君子貌兼君子心者惟楊達耳

楊薦字承略早有名譽性亷謹喜怒不形於色後使突厥可汗稱防遷大將軍

楊汪字元度大業中拜尙書左丞明習法令果於剖防號爲稱職拜國子祭酒帝令百寮就學與汪講論天下通儒碩學多萃焉論難鋒起皆不能屈

楊尙希少入太學周文帝親釋奠令講孝經詞防可觀擢爲國子博士仕隋歷兵部禮部二尙書甚有雅望爲朝廷所重

孝行楊引母終哀毀過禮恨不識父追服斬衰哀慕不攺詔別敇集書標其至行

楊慶字伯悅居母憂哀毀骨立負土成墳齊文宣表其門閭

節義楊善防字敬仁仕隋爲鄃令以淸正聞

唐楊恭仁隋觀王雄子也大業初與屈突通追獲賊煬帝曰比但知卿奉法而乃勇決如此蘇威曰仁者必有勇殆謂此邪爲涼州總管久乘邊習種落情僞頡利率眾獵其境恭仁應機設拒張疑屯示之頡利懼而走太宗遷洛州都督性衝厚以禮自閒未嘗與物忤時人方漢石慶

楊師道字景猷淸警有才思貞觀十年拜侍中防領朝政嘗曰吾讀孔光傳想其餘風遷中書令善艸書工詩與名士燕集歌詠自適後賜宴帝令賦詩少選輒成一坐嗟伏

楊禮字履莊素弟之子太宗徵遼拜兵部侍郎駐蹕之役領步騎二十四軍跳出所向摧靡帝曰越公兒郎故有家風

楊武遷西臺侍郎

楊再思鄭州人第明經初調武尉至京師捨逆旅有盜竊之再思曰而苦貧故至此囊中檄汝無所事幸畱他物可持去初不爲人言但假貸以還居宰相十餘年

楊元琰字溫虢州人生數嵗未言相者視曰語遲者神定必爲重器秀眉美須崇肩博頤居喪七日不食補平棘令課第一禦史表其政五遷州刺史咸有風績悲涕慷慨志在王室中外食其家常數十人

楊瑒字瑤光華州人爲國子祭酒奏有司帖試明經不質大義又言舉選多少之限帝然其言在官淸白吏請立石紀徳瑒伯父志操頗剛簡未遇時作閒居賦以自托

楊愼矜隋齊王暕曽孫開元初爲太府卿財物羨積如丘山嵗常受有數百萬任職以戶部尙書致仕

楊綰字公權華州人性沈靜不好立名第進士舉詞藻宏麗科綰爲冠擢右拾遺制舉加詩賦自綰始肅宗卽位爲中書舍人遷禮部侍郎建復古孝亷力田等科天下髙其議遷吏部品裁淸允人服其公拜中書侍郎同平章事制下士相賀於朝復太平舊制未幾薨帝驚曰天不使我致太平何奪綰之速耶綰儉約未嘗問生事祿稟造之者淸談終晷而不及榮利欲幹以私聞其言必慚愧止經誥防趣學家疑晦者一見卽詣其極始輔政禦史中丞崔寛豪侈城南別墅池觀堂皇爲當時第一卽日遣人毀之京兆尹黎幹出入從騶馭百數省損才畱十餘騎中書令郭子儀在邠州行營方大防除書至音樂散五之四他聞風靡然自化者不可勝紀世以比楊震山濤謝安云

楊炎字公南鳯翔人父播舉進士退居歸養號靜先生炎美須眉峻亷隅文藻雄蔚河西呂崇賁辟掌書記父喪廬墓側有紫芝白雀之祥詔表其閭三世以孝行聞門樹六闕古所未有爲中書舍人與常衮同知制誥自開元後言制誥者稱常楊徳宗卽位拜門下侍郎同平章事建言財賦者邦國大本而生人之喉命先朝權制以中人𨿽大臣不得知無以計天下利害臣請出之以歸有司帝從之初定令有租稅庸調法自開元承平久不爲版籍法度蕪敝而丁口轉死田畆換易貧富升降悉非向時炎疾其獘請爲兩稅法炎興嶺表以單議悟天子中外翕然屬望爲賢相

楊朝晟字叔明夏州人興行間以先鋒授果毅李懷光反父懷賔爲韓遊環將斬張昕懷光平父子皆爲開府賓客軍中以爲榮後爲邠寧節度使

楊憑虢州人善文辭與弟凝淩皆有名大歷中踵擢進士第時號三楊憑重交遊尙气節與穆質許孟容李相友善一時歆慕號楊穆許李淩子敬字茂孝擢進士第平判入等兼太常少卿是日二子戎戴登科時號楊家三喜嘗爲華山賦示韓愈愈稱之士林一時傳布李徳裕尢咨賞雅愛項斯爲詩所至稱之

楊於陵字達夫漢太尉震之裔長有奇志十八擢進士韓滉謂妻栁氏曰吾求佳婿無如於陵滉居宰相於陵不肯調退廬建昌以文書自娛滉卒徳宗聞其名拜中書舍人遷浙東觀察使越人饑請出米三十萬石贍貧民政聲流聞入爲京兆尹爲嶺南節度使辟李翺在幕府教民陶瓦易蒲屋以絕火患授吏部侍郎器量方正節操堅明終始不失時人尊仰之

楊元卿慷慨有術略時時髙論人謂狂生吳少誠跋扈元卿與少誠言君臣大義以動其心及元濟擅襲元卿欲困其財使不振謬說曰君若大賜將士則諸將悅助我爲持表見天子元濟許之旣至則具條賊虛實請敇諸道執元濟拜金吾衛將軍擢涇源渭節度使墾廢屯田五千頃涇人徳之徙節河陽何進滔亂魏博獻粟二十萬石助天子經費

楊嗣復字繼之父於陵始見識於韓滉妻以其女歸謂妻曰吾閱人多矣後貴且壽無若生者有子必位宰相旣而生嗣復滉撫背謂曰名與位皆逾其父楊氏之慶也因字曰慶門八嵗知屬文後擢進士博學宏辭與牛李相善二人引立然不欲越父當國故擢禮部侍郎凡一期得士六十八人多顯官開成初以戶部侍郎同平章事鄭覃與李比廷爭朋黨嗣復曰臣位宰相不能進賢退不肖以朋黨譏非所以重朝廷乞罷帝方委政故慰安之帝問延英政事嗣復領貢舉時於陵自洛入朝乃率門生出迎置酒第中於陵坐堂上嗣復與諸生坐兩序始於陵在考功擢李師稷及第時亦在焉人謂楊氏上下門生世以爲美

楊虞卿字師臯虢州人父寧有髙操擢明經調臨渙主簿棄官與陽城爲莫逆交徳宗以諌議大夫召城城未拜詔寧卽諭與俱來仕終國子祭酒虞卿第進士博學宏辭爲校書郎抵淮南防陳商葬其先貧不振虞卿未嘗與遊悉所賫助之累擢監察禦史穆宗初立逸遊荒恣虞卿上疏諌云云遷禮部員外郎進吏部

楊收字藏之七嵗而孤母親授經十三通大義善屬文所賦輒就吳人號神童里人造門觀賦詩至壓敗其藩收嘲之曰爾非羸角者奚用觸吾藩切當類此及壯博學彊記至他藝無不通毋以奉浮屠不食肉約曰爾得進士第乃可食涔陽耕得古鐘髙一尺餘收扣之曰此姑洗角也旣劀拭有刻在兩欒果然嘗言琴通黃鐘姑洗無射三均【音韻】時有安涗者世稱善琴且知音收問五弦外其二云何涗曰世謂周文武二王所加收曰能爲文王操乎涗卽以黃鐘之宮而奏之以少商應弦收曰文世安得武聲乎涗大驚因問樂意以兄假未仕不肯舉進士兄假旣擢進士自浙西判官擢監察禦史收亦自西川遷兄弟同臺世榮其友

楊行宻興防賤馳射武伎皆非所長而寛簡有智略善禦將士推心待物無所猜忌淮南被兵六年士民轉徙幾盡行宻初至賜與將吏帛不過數尺錢不過數百而能以勤儉足用非公燕未嘗舉樂招撫流散輕徭薄斂未及數年公私富庶廬州蔡儔嘗發行宻父祖墓後行宻斬儔左右請發儔父母冢行宻曰儔以此得罪吾何爲效之

楊烱華陰人舉神童遷盈川令張說以箴贈行戒其苛楊思朂給事內侍省從宗討內難倚爲爪牙

楊國忠善窺上意所愛惡而迎之以聚斂驟遷嵗中領十五餘使遷給事中兼禦史中丞專判度支事恩幸日隆蘇冕論曰設官分職各有司存政有恆而易守事歸本而難失經逺之理捨此奚據洎姦臣廣言利以邀恩多立使以示寵刻下民以厚斂張虛數以獻狀上心蕩而益奢人望怨而成禍使天子有司守其位而無其事受厚祿而虛其用宇文融首唱其端楊愼矜王鉷繼遵其軌楊國忠終成其亂仲尼曰寧有盜臣而無聚斂之臣誠哉是言前車旣覆後轍未攺求達化本不亦難乎

五代楊涉祖收唐懿宗時宰相父嚴官至兵部侍郎涉舉進士昭宗時爲吏部尙書涉唐名家世守禮法而性特謹厚不幸遭唐之亂拜相之日與家相對泣下顧其子凝式曰吾不能脫此网羅禍將至矣必累爾等唐亡事梁爲平章事知貢舉子凝式有文詞善筆札歷事五朝居於洛陽官至太子太保

楊彥詢字成章河中寶鼎人也少事靑州王師範學師範聚書萬卷使彥詢掌之晉髙祖鎭太原廢帝疑其貳心擇諸將之謹厚者佐之乃以彥詢爲太原節度副使卒贈太子太師

宋朝楊廷璋字溫玉眞定人也父洪裕少漁貂裘陂有以二石鴈授之者其翼一揜左一揜右曰吾北嶽使也言訖不知所之是嵗生女爲周太淑妃明年而廷璋生以淑妃故得賜官世宗卽位除節度使國初荊罕儒監晉州兵疑廷璋周之近親欲圖之見必懷刃而廷璋接以至誠卒不敢發初周太祖嘗諭廷璋圖涇帥史懿廷璋屏左右示以詔書懿受代入朝遂免禍時論以罕儒不能加害爲若有施報也未幾自鎭來朝授靜難軍節度使移鄜州

楊守一字象先其先洛陽人也唐末徙家宋鄭之間初名守素太宗爲更其名端拱元年除僉書樞宻

楊業並州太原人也少任俠善射好田獵謂其徒曰我他日爲將用兵亦如鷹犬逐雉兔爾弱冠事劉崇累遷至建雄軍節度使屢立戰功所向克捷國人號爲楊無敵太宗徵太原業據城苦戰及繼元降太宗聞其勇生致之使諭繼元以招之業乃北面再拜大哭釋甲來見太宗得之大喜以爲右領軍衛大將軍刺代州子延昭

楊延朗下一字犯始祖名攺爲延昭用業防補供奉官業之死太宗憫之擢延昭崇儀副使契丹入冦延昭在遂城城小無備虜攻之甚急眾心危懼延昭集城下防守偶大寒命汲水注城外及旦悉爲冰堅滑不可近虜遂解去拜莫州刺史契丹復冦邊延昭伏銃兵於羊山之西自北擊之且戰且走及伏發虜眾敗績獲其名王函首以獻進團練使官至英州防禦使延昭智勇善戰沈嘿寡言寒不披衣暑不張蓋遇敵必身先功成推其下故人樂爲之用威振異域守邊二十餘年虜人畏之呼爲六郎

楊礪字汝礪京兆雩人也舉進士甲科眞宗爲襄王以礪爲記室始礪隠時嘗夜夢見一人衣冠甚古謂礪曰汝能從吾遊乎礪隨往頃之覩宮衛嚴防俄陞大殿見一南面而坐者指示礪曰此來和天尊汝異日事之礪再拜而退及爲記室謁襄王還謂妻子曰今日見襄王正昔日夢中所見也眞宗卽位召入翰林爲學士咸平元年除工部侍郎樞宻副使

楊徽之字仲猷建州浦城人也世尙武力父澄始業儒徽之少好學同邑有江文蔚善賦江爲善詩徽之遂與齊名遊學於廬山是時福建屬江南亦置進士科以延士大夫徽之恥之乃間道詣中朝應舉遂登進士第太祖爲時望所歸徽之上書言其事及太祖受禪太宗見其書謂太祖曰此周室忠臣也太宗卽位入爲史館修撰上書曰陛下嗣統鴻圖闡文治然擅文章者多獲迅遷明經業者罕聞殊用且京師四方之防太學首善之本今五經博士並闕其員非所以厚人倫奬儒學厲賢崇化繇內及外之道也太宗嘉之顧謂宰相曰徽之儒雅之士宜置之館殿遂判集賢眞宗卽位拜樞宻直學士兼祕書監咸平初始置翰林侍讀學士以徽之爲之累官至兵部侍郎

楊億字大年建州浦城人也生之夕其祖文逸夢一羽衣自稱懷玉山人覺而億生有毛被其體其長盈尺逾月始墮母口授以書隨卽成誦七嵗善屬文年十一以童子召對試詩賦五篇下筆立成太宗嘆異以爲祕書省正字眞宗卽位拜右正言修太宗實錄大中祥符初爲翰林學士嘗以疾在告眞宗遣使挾太醫療之億表謝眞宗批紙尾賜詩有副予前席待名賢之句其顧遇如此億於歷代典章制度尢爲該洽經傳子史百家之學罔不通貫爲文敏贍數千百言不加防竄對客談笑揮毫無滯論治道談世務必稽古驗今究切利病厚風義重名教誘進後學樂道人善賢士大夫翕然宗之眞宗嘗謂王旦曰億辭學無比後學皆師慕之文章有貞元元和風格自億始也卒諡曰文

楊崇勲其先蘇州人也父全美仕太宗爲殿前指揮使崇勲少以父任爲東西班承防給事東宮眞宗卽位授左侍禁累遷至四方館使屬天下久罷兵有言鬻廏馬者崇勲曰馬者兵之用而戰之備也𨿽無事其可去邪議遂格卒諡恭宻

楊大雅字子政杭州錢塘人也初名侃後避眞宗藩邸名而更之唐靖恭虞卿之後虞卿孫承休唐天祐初爲吳越策禮副使因家錢塘大雅承休四世孫也舉進士眞宗時召試學士院又上書自薦乃直集賢院久歷外官直集賢院者二十七年不遷有出其後者往往致榮顯或笑其違世自守大雅嘆曰吾不學乎世而學乎聖人由是以至此吾之所有不敢以薦於人而嘗自獻於天子矣拜右諌議大夫集賢院學士出知亳州卒

楊察字隠父其先成都人也舉進士召試學士院攺著作郎直集賢院爲開封推官同修起居注出爲江東轉運使部吏頗易其年少及摘發姦伏一路悚栗召爲右正言知制誥有上書請罷有司糊名考試及變文格使爲放軼以襲唐體者察謂防禁一潰則奔競復起文無今昔以體要爲宗若肆其誕謾亦非唐氏科選之法議遂寢禦史何郯論事不得實問狀察言禦史故事許風聞若反被責問非所以爲人主耳目之官也後拜三司使卒諡宣懿察七嵗始能言爲文敏贍

楊遂開封人也少善騎射應募軍中王則反於貝州遂穴城以入賊平功第一授神衛指揮使從狄靑爲先鋒至歸仁鋪與儂智髙遇遂挑戰身被數創手殺數十人士卒乘之賊眾奔潰神宗時拜寧逺軍節度使卒諡莊敏

楊繪字元素漢州綿竹人也舉進士神宗時爲修起居注知諌院建言宗室以服屬裁防子之數立出官之法神宗嘉納向傳範帥京東繪請易其任以杜外戚僥求神宗曰得卿如此言甚善誠可以止異日佞求也宰相曾公亮用所善曾鞏爲史館繪言公亮以朝廷名器爲己物乞正招權之罪鞏旣罷史官繪亦罷諌職禦史中丞滕甫言繪何罪而罷神宗於是詔甫曰繪堅求外補蓋繪未究朕意繪迹疎逺立朝寡黨不畏彊禦知無不爲朕一見卽知其忠直可信故擢置言職知之亦篤矣未閱月再知諌院元祐間復待制知杭州卒

楊傑字次公無爲人妙齡擢甲科文行有名於時官太常連六七任一朝禮樂皆賴討論遷南呂舍人入侍講筵王荊公東坡先生皆欽重之元丰中召對上問以佛法有無爲集數十卷

名賢氏族言行類稿卷二十二

欽定四庫全書

名賢氏族言行類稿卷二十三

宋章定撰

陽【四百三十四】

姓纂周景王封少子於陽樊子孫因氏焉晉有陽處父魯有陽貨北平無終周末陽翁伯適北燕遂家無終秦置右北平因爲郡人漢有陽雍於無終山立義漿有人遺白石令種之生玉因號玉田陽氏見範通燕書

左傳昭十七年吳伐楚陽匄爲令尹卜戰

僖三十二年鬭章請平於晉晉使陽處父報之晉楚始通孟子陽虎曰爲富不仁矣爲仁不富矣

後漢陽球字方正補尙書侍郎嫻達故事章奏處議爲臺閣所崇信遷司校尉旣誅王甫等乃敕中都官從事曰且先去大猾當次按豪右權貴聞之莫不屏气諸奢飾之物皆各緘縢不敢陳設京師畏震

晉載記陽裕字士倫叔父耽幼而奇之曰此兒非惟吾門之標秀乃佐時之良器幹事之才能慕容皝拜郎中令遷大將軍左司馬謙恭淸儉剛簡慈篤士大夫流亡羈絕者莫不經營收葬存卹孤遺初盧諶毎曰吾及晉之淸平歷觀士多矣忠智簡毅篤信義烈如陽士倫者實亦未幾

陽騖字士秋素好學器識沈逺爲平州別駕屢獻安時彊國之術慕容皝卽位遷左長史東西徵伐防謀帷幄忠幹貞固可托付大事後爲太尉淸貞廉謹老而彌篤性儉約常乘獘車瘠馬

南史孝義陽黒頭四世同居詔表門閭蠲租賦

北史陽尼字景文李衝以尼碩學舉爲國子祭酒後兼州中正孝文令諸州中正各舉所知尼舉其子帝曰昔有一祁名垂往史今有二奚當聞來牒從孫固字敬安俶儻不拘小節博覽篇籍有文才累遷侍禦史多所劾奏宣武廣訪得失固上讜言表請早正東儲後免官著演賾賦以明通塞之事又作刺殘疾嬖幸詩剛直雅正不畏彊禦居官淸潔家無餘財子休之字子列雋爽有風槪好學愛文藻語曰能賦能詩陽休之仕除散騎常侍監修起居注後除中山太守在郡三年再致甘露之瑞又除吏部尙書凡所選用才地俱允典選稍久非所好毎曰此官實自淸華但煩劇妨吾賞適眞是樊籠矣早得才名爲人物所傾服固從兄藻字景徳涉獵經史位中書博士子斐字俶鸞仕魏爲散騎常侍聘梁梁尙書羊侃

與斐故舊欲召斐至宅相見三致書斐終辭焉還除延尉少卿固從弟昭字元景學涉史傳尢嫻案牘仕齊爲墨曹參軍子靜立性淳孝操履淸方仕齊位三公郎中

陽雄字元略善附防能自謀身故任兼出內保全爵祿唐陽嶠其先北平人世徙洛陽北平齊尙書左僕射休之四世孫舉八科皆中謹飭好學喜誘勸後生以淸白聞

陽城字亢宗定州人資好學貧不能得書求爲吏集賢院竊院書讀之晝夜不出戶六年無所不通及進士乃去隠中條山與弟堦域常易衣年長不肯娶謂弟曰吾與若孤惸相育旣娶則間外姓𨿽共處而益疏弟義之亦不娶謙恭簡素遇人如一逺近慕其行來者接迹於道閭裏有爭訟不詣官而詣城決之有家奴化其徳亦方介自約哀其餒與之食亦不內李泌薦之朝詔以著作郎召城封還詔泌爲相又言徳宗召拜諫議大夫城褐衣到闕下辭讓帝遣中出緋衣衣之初未起搢紳想見其風采處諫議以爲且死職天下亦憚之裴延齡誣逐陸贄時無敢言者城聞曰吾諫官不可令天子下殺無罪臣乃守延英閣上疏極諌累日不止聞者寒懼城愈勵帝大怒不已欲相延齡城顯語曰延齡若相吾當取白麻壞之哭於廷帝不相延齡城之力也坐事下遷國子司業引諸生告之曰凡學者所以學爲忠孝也諸生有久不省親者可歸省躬講經籍生徒斤斤皆有法度薛約者狂而直言事得罪謫連州吏捕迹之城家帝惡城黨有罪出爲道州刺史太學諸生何蕃等二百人頓首闕下請畱城爲吏遮抑不得上至道州州產侏儒嵗貢諸朝城哀其生奏罷州人感之以陽名子賦稅不時觀察使數誚責州當上考功第城自署曰撫字心勞追科政拙考下下陽城徳行道義爲士林之所敬服徳宗以銀印赤紱起於隠所驟拜諫官可謂賢且遇矣故學生聞道州之貶投業而叫閽賢士愴驛名之同摛辭而頌徳可以知其賢不誣也然韓退之諍臣論乃極口詆之何哉考之本傳以謂他諫官論事苛細帝厭苦城浸聞得失日熟猶未之言客屢諌之第辭以酒而不答蓋其以有待也至徳宗逐陸贄欲相裴延齡而城伏闕之疏始上諫爭懇至累日不解故元防之詩云貞元嵗雲暮朝有曲如鉤飛章八九上皆若珠暗投且曰事不止臣諫誓不休而白樂天詩陽城爲諫議以正事其君其手如屈鐵舉必指佞臣卒使不仁者不得秉國鈞栁子厚亦云抗志厲義直道是陳蓋退之諍論乃在止裴延齡爲相之前而三子頌美之言乃在陽城極諌之後爾【見葛常之韻語陽秋】

陽惠元平州人以趫勇奮以兵三千擊田悅有功

羊【四百三十五】

姓纂晉羊舌大夫之後生職生赤伯華生肸叔向叔魚生食我春秋末始單姓爲羊氏秦亂徙居太山

叔向晉大夫羊舌肸書遺子產諫鑄刑書衛人使屠伯饋叔向羮與錦叔向受羮反錦叔向古之遺直三數叔魚之惡

後漢羊續字興祖爲南陽太守入界羸服間行觀歷縣邑采問風謡然後乃進府丞嘗獻生魚受而懸於廷

黨錮羊陟字嗣祖淸直有學行遷冀州刺史奏按貪濁所在肅然拜河南尹計日受俸禁制豪右京師憚之

晉羊祜字叔子世吏二千石至祜九世並以淸徳聞墾田襄陽大獲其利在軍常輕裘緩帶身不披甲入綜機宻出統方嶽常造峴山置酒言詠終日不倦及卒襄陽百姓於峴山建廟立碑望其碑者莫不流涕因名墮淚碑位太傅平吳之功祜實啟之

羊曼字祖延與阮放等八人號兗州八伯而曼爲防伯蓋擬古之八雋後爲丹陽尹

外戚羊琇字稚舒皇后之弟累遷至散騎常侍在職十三年典禁兵預機宻寵遇甚厚性豪奢作獸炭以溫酒黨慕勝己

羊鑑字景期

羊之惠皇后父遷右僕射加侍中

南史羊欣字敬元曽祖忱晉徐州刺史欣泛覽經籍尢長書爲新安太守在郡四年簡惠著稱嘗曰人生仕宦至二千石斯可矣轉義興太守稱病免歸

羊保祖楷晉尙書都官郎保善奕碁宋文帝亦好奕與賭郡保戲勝以任宣城太守歷丹陽尹防稽吳郡太守以其廉素寡欲故頻授名郡爲政𨿽無殊績而去後常必見思

羊侃字祖忻歸梁爲侍中武帝置武宴詩示之侃卽席應詔帝覽曰吾聞仁者有勇今見勇者有仁可謂鄒魯遺風英賢不絕少雄勇旅力絕人

羊雅仁字季穆歸魏梁徵伐靑齊間累有功績位至司空刺史

北史羊祉字靈祐性剛愛刑仕魏假節龍驤將軍爲秦梁二刺史當官不憚彊禦朝廷以爲剛斷毎令出使頗爲深文所經之處人號天狗下及子深字文泉遷駕部郎中時沙汰郎官深以才堪見畱在公明斷深子肅以學尙知名爲武徳郡守子惇字元禮

爲本州別駕公平正直見非法終不判署爲廣平太守甚有能名姦吏局蹐秋毫無犯從弟烈字信卿以學知名除陽平太守蝗不入境敇書褒美遷光祿少卿家傳素業閨門修飭爲世所稱一門女不再醮

羊士諤不知何許人有尋山家詩曰主人閒語未開門繞籬野菜飛黃蝶苕溪漁隠甚稱之

姜【四百三十六】

姓纂炎帝生於薑水因氏焉生太公封齊爲田和所滅子孫分散後爲姜氏因天水上邽縣漢初以豪族徙闗中遂居天水

後漢姜肱字伯淮與二弟仲海季江俱以孝行著聞友愛天至常共臥起桓帝徴使畫工圖形狀肱臥於暗以被韜面工竟不得見之

姜詩事母至孝赤眉散賊經詩裏弛兵而過曰驚大孝必觸鬼神後察孝防顯宗詔曰大孝入朝拜爲郎妻龎盛之女奉順尢篤母好飲江水嗜魚鱠捨側忽有湧泉味如江水毎旦輒出雙鯉魚

蜀志姜維字伯約思慮精宻涼州上士也敏於軍事才兼於人極上將之重而側室無妾媵之防後庭無聲樂之娛

唐姜謩秦州上邽人大業末爲晉陽長薛舉冦秦州以謩山西豪望詔安撫隴外後仁杲平拜秦州刺史帝曰昔稱衣錦故鄕今以本州相授所以償功涼州荒梗宜有以靖之謩至撫邊以恩信人喜曰不意復見太平官府

姜確字行本以字顯貞觀中爲將作少匠以干力稱髙昌之役爲行軍副總管出伊州距栁谷百里依山造攻械其處有漢班超紀功碑行本磨去古刻更刋頌陳國威靈進平髙昌戰有功璽書慰勞居官𨿽祁寒烈暑無懈容

姜皎長安中爲尙衣奉禦帝以藩邸舊恩遷太常卿姜晦起家蒲州參軍爲髙陵令治有聲人畏愛之擢禦史中丞振臺儀轉太常少卿時馬乏請詔市馬攺兵部滿嵗爲吏部侍郎主選曹史處事精明皆以爲神人云

姜師度魏州人調丹陵尉龍岡令有淸白稱爲河北巡察度支營田使始鑿溝薊門以限奚契丹廝平虜渠以通餉路罷海運省功多遷司農卿太原倉水陸運所湊使依髙爲廥而注米於舟故人不勞進爲河中尹置鹽屯公私收利不貲徙同州刺史收棄地二千頃爲上田置十餘屯

姜公輔愛州人第進士以制策異等有髙才毎進見敷奏詳亮徳宗器之朱泚還京師公輔請帝誅之不從俄而涇師亂帝自苑門出公輔叩馬諫曰請取朱泚不聴後泚兵至果如所言擢諫議大夫同平章事

宋朝姜遵字從式淄州人也舉進士知廬陵縣召爲監察禦史殿中侍禦史開封府判官知吉州髙惠連與遵有隙發遵在廬陵時贓事按驗無狀猶降通判延州復入爲禦史仁宗時以刑部郎中兼侍禦史知雜事遷右諫議大夫知永興軍奏罷咸陽貢棃召拜樞宻副使卒贈吏部侍郎遵長於吏事治尙嚴猛梁【四百三十七】

姓纂嬴姓伯益之後秦仲有功周平王封其少子康於夏陽是爲梁伯後爲秦所滅子孫以國爲氏晉有梁益耳梁梁由靡並其後也安定烏氏縣梁和以豪族自河東徙烏氏

左傳昭五年韓起之下梁丙張骼苖賁皇皆諸侯之選也

新序刺奢齊景公飲酒而樂自鼓缶謂侍者曰仁人樂是夫梁丘子曰仁人耳目亦猶人也奚爲不樂

史記梁鱣【一作鯉】字叔魚孔子弟子家語曰齊人

前漢儒林梁丘賀字長翁瑯琊人受易人說爲郎以筮有應由是近幸至少府小心周宻上信重之子林亦入說爲黃門郎

後漢梁統字仲寧光武拜太中大夫在朝廷所陳便宜出爲九江太守吏人畏愛之子竦字叔敬閉戶自養以經籍爲娛作七序而竊位素餐者慚嘗嘆曰大丈夫居世生當封侯死當廟食不然閉居可以養志詩書足以自娛州郡之職徒勞人耳後辟命交至並無所就

梁商字伯夏順帝立其女爲後加商位特進以戚屬居大位毎存謙柔虛已進賢京師翕然稱其良輔子冀字伯卓鳶肩豺目見帝甚驕橫目曰跋扈將軍

梁鴻字伯鸞勢家慕其髙節多欲女之並絕不娶孟氏有女擇對不嫁父母問曰欲得賢如梁伯鸞者鴻聞而聘之字曰徳耀過京師作五噫之歌妻毎具食舉案齊眉

魏志梁習字子虞領並州刺史邊境肅淸百姓布野勤勸農桑令行禁止長老稱詠以爲自所聞識刺史未有及習者政治常爲天下最徵拜大司農在州二十餘年居處貧窮無方面珍物

北史梁覽字景叡其先世爲部落酋帥家世豪富貲累千金在魏歷梁河二州刺史盛修甲仗人馬精鋭吐谷渾憚不敢出皆曰梁公在未可行也

梁禦字善通從周文復農破沙苑爲大都督雍州刺史爲政舉大綱人庶稱之子睿字恃徳少沈敏有行檢後爲益州總管威惠兼著人夷悅服

梁椿字千年仕周拜大將軍善於撫納所獲賞物分賜麾下故咸得其死力

梁臺字洛都仕周拜大將軍果毅膽決不可及拜鄜州刺史尢以惠愛爲心

梁昕字元明除河南郡尹遷荊州刺史撫以仁惠蠻夷悅之性溫裕有幹能歷官內官咸著聲稱

梁士彥字相如任俠好讀兵書周武帝聞其勇決除爲鎭將齊人甚憚之除晉州刺史齊師攻之樓堞皆盡士彥慷慨自若將士齊奮無不一當百齊師遂卻

梁毗字景和隋時以鯁正拜書侍禦史

遷雍州贊務直道而行無所回避始毗爲西寧州刺史夷酋長皆以金多者爲豪雋爭相攻奪毗患之後因諸酋長相帥以金遺毗毗置金坐側對之慟哭而謂之曰此物饑不可食寒不可衣汝等以此相滅不可勝數今將此來欲殺我耶一無所納於是蠻夷感悟遂不相攻擊上聞善之徵爲大理卿

儒林梁越字覽博通經傳魏初爲理經博士道武以其謹厚遷上大夫明元初賜爵祝阿侯

梁祚爲中書博士撰國統又作代都賦

循吏梁彥光字修芝相州刺史

曹梁文貞少從軍守邊逮還親已亡自傷不得養卽穿墻爲門晨夕汛掃廬墓左喑黙三十年家人有所問畫文以對有甘露降塋木白兔馴擾縣令刋石紀之

五代梁震唐末登第開平間歸蜀過江陵髙季昌甚重之以爲謀主呼曰先生不名謂從誨曰先王待我如布衣交以嗣王囑今嗣王能自立不墜其業吾老矣不復事人矣遂固請退居從誨爲築室於土洲震披鶴氅自稱荊臺隠士毎詣府跨黃牛至防從誨時過其家司馬溫公曰孫光憲見防而能諫髙從誨聞善而能徙梁震成功而能退自古有國家者能如是夫何亡國敗家喪身之有

宋朝梁周翰字元褒鄭州管城人也幼好學能爲文章周時舉進士爲虞城簿幹徳中太祖大修宮闕周翰爲五鳳樓賦以進李昉爲相以其名聞於太宗召遷起居舍人眞宗爲皇太子知其名及卽位拜翰林學士罷爲工部侍郎卒

梁顥字太素鄆州須城人也舉進士太宗召升殿擢冠甲科爲大名府觀察推官遷右拾遺眞宗幸大名訪羣臣邊事顥上疏曰陛下命將出師乘秋備塞大將傅潛奉明詔握重兵逗撓無謀遷延翫冦守陴塞壘巽懦以自全鋭卒精兵局束而不用以至胡馬南牧蹂踐河朔此以賊遺陛下者也陛下赦而不誅則何以慰橫死之民出而不戮則何以恢用兵之略耶除翰林學士知開封府卒

梁適字仲賢顥之子也適少孤輯顥制詔並自爲文以獻眞宗曰梁顥有子矣授祕書省正字舉進士攺太子中允知淮陽軍召爲審刑院詳議官梓州有妖人依鬼神以詛殺人獄具以不傷讞適曰殺人以刃或可拒而詛可拒乎是甚於刃也卒以死論儂智髙圍廣州官軍數戰不利仁宗欲降之防得賊爲牓言智髙欲得邕桂七州節度使者適曰若爾廣非朝廷有矣乃命狄靑爲宣撫使討之及賊平仁宗曰向非適言南方安危正未可知也尋拜參知政事契丹欲易國書曰兄弟之義自今宜稱南北朝適曰宋之爲宋受之於天不可攺也契丹亦其國名自古豈有無名之國哉遂止上擢進禮部侍郎同中書門下平章事神宗卽位太子太傅卒諡莊肅

梁燾字況之鄆州人也父蒨兵部員外郎燾以廕爲太廟齋郎舉進士中第編校祕閣書籍元祐初遷右諫議大夫禦史張舜民以言事坐左遷臺諫官皆論以爲非是燾以謂禦史持紀綱之官得以犯顏正論況臣下過失安得畏忌不言哉今禦史敢言大臣者天下之公議大臣不快禦史者一夫之私心屈天下之公議快一夫之私心非治朝之美事也元祐七年拜尙書左丞

梁克家字叔子溫陵人紹興間擢進士第一人後自初召九年不歷外任致位宰輔再相凡四年卒諡文靖事業國史有傳【見淸源志】

涼【四百三十八】

涼茂字伯芳代居山陽議論常據經典以處是非爲太守旬月之間𦇤負而至者千餘家魏初遷僕射復爲太子太傅甚見敬禮

房【四百三十九】

姓纂帝堯子丹朱封爲房邑侯子陵以父封爲氏陵四十八代孫雅王莽末爲淸河太守始居淸河雅十九代孫諶慕容徳南遷因居濟南郡生四子豫坦遂熙號四龍今稱四祖房氏

北史房法壽仕宋爲魏郡太守性愛酒好施坎常不丰足曾孫豹字仲幹州辟主簿仕齊拜西河太守政貴淸靜甚著聲績遷博陵太守亦有能名又遷樂陵太守風教修理稱爲美政孫彥謙通涉五經雅有詞辯風槪髙人爲齊州主簿淸簡守法州境肅然敬憚遷長葛縣令甚有惠化百姓號爲慈父使者察長吏能否以彥謙爲天下第一起授鄀州司馬吏人號泣曰房明府今去吾屬何用生爲百姓思之立碑頌徳其後朝廷以其公方宿著時望所歸授司刺史彥謙亦慨然有澄淸天下之志凡所薦舉皆人倫表式其有彈劾當之者曾無怨言所遺子孫在於淸白子齡【見唐書】

房景伯字良暉彥謙之族子累遷齊州長史行州事政教寛簡百姓安之崔徳韶毎云景伯有士大夫之行業

房亮字景髙好學節操舉秀才歷濟北平原二郡太守以淸嚴稱

房謨字敬放沈深內敏歷昌平代郡太守所在著廉惠爲兗州刺史選用廉淸廣布恩信世稱淸白子恭懿字愼言仕隋爲新丰令政爲三輔最毎朝日必呼至榻訪以化下之術諸州朝集稱爲勤勵之首

儒林房暉逺字崇儒世傳儒學明三禮傳詩書易逺方負笈而從者動以千計牛稱爲五經庫仕至國子博士

唐房齡字喬齊州臨淄人幼警敏善屬文書兼艸十八舉進士髙孝基名知人見之曰僕觀人多矣未有如此郎者當爲國器但恨不見其聳壑昂霄雲太宗以燉煌公徇渭北杖防謁軍門一見如舊公爲秦王卽授記室封臨淄侯徵伐未嘗不從眾爭取珍怪獨收人物置幕府與諸將密相申結王嘗曰漢光武得鄧禹門人益親今我有齡猶禹也居府十年軍府符檄駐馬卽辦文約理盡髙祖曰若人機識是宜委任毎爲吾兒陳事千里外猶面語爲中書令第功班賞與如晦等功第一帝曰齡有決勝帷幄定社稷功居宰相十五年女爲王妃男尙公主自以權寵隆極累表辭位帝曰一日去良弼如亡左右手會伐遼畱守京師詔曰公當蕭何之任朕無西顧憂矣齡數上書勸帝毋輕敵久事外夷齡當國夙夜勤彊任公竭節不欲一物失所聞人善若己有之治家有法度常恐諸子驕侈席勢淩人集古今家誡書爲屏風令各取其一具曰畱意於此足以保躬矣

房琯字次律河南人少好學風度沈整與呂何偕隠陸渾山十年不諧際人事開元中作封禪書說張說說奇之舉任縣令科爲縣所至尙徳化興長利以治最顯天寶試給事中時宗有逸志數巡幸以琯資機算詔總經度驪山琯有重名帝傾意待之以忠誼自奮片言悟主而取宰相第五琦言財利琯諫曰往楊國忠聚斂產怨天下今又寵琦是一國忠死一國忠生無以示逺方族孫式擢進士第累遷忠州刺史

名賢氏族言行類稿卷二十三﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷二十四

宋章定撰

王【四百四十】

姓纂王姓出太原瑯邪周靈王太子晉之後北海陳齊王田和之後東海出姬姓畢公髙之後髙平京兆信陵君之後天水東平新蔡新野山陽中山章東武河東者殷王子比干子孫號王氏唐玉宗隋末攺王氏

孟子滕文公下趙簡子使王良與嬖奚乘良曰不可吾爲之範我馳驅終日不獲一爲之詭遇一朝而獲十我不貫與小人乘請辭

荀子王良造父善服馭者也

史記王翦頻陽東鄕人也少而好兵兵將六十萬人以破荊翦爲宿將始皇師之子王賁孫王離

酷吏王溫舒陽陵人也累遷廣平都尉擇郡中豪敢任吏十餘人爲爪牙盜賊不敢近廣平聲爲道不拾遺遷爲河內太守好殺伐行威天子以爲能遷爲中尉姦猾窮治糜爛獄中

前漢王陵沛人爲右丞相少文任气議諸呂不當王王褒字子淵蜀人作中和樂職宣布詩刺史王襄奏其有軼材詔爲聖主得賢臣頌擢爲諌大夫侍太子朝夕誦讀奇文

王防濟南人爲被陽令守右扶風宮館馳道修治供帳辦武帝嘉之駐車拜爲眞昭帝時爲丞相封宜春侯

王吉字子陽瑯邪人舉孝亷爲郎宣帝徴爲諌大夫請除任子與貢禹爲友世稱王陽在位貢公彈冠建萬世之長策舉明主於三代之隆子駿以孝亷爲郎左曹有專對材遷諌大夫成帝欲大用之出爲京兆尹試以政事先是京兆有趙廣漢張敞王尊王章至駿皆有能名京師稱曰前有趙張后有三王后爲禦史大夫駿子崇以父任爲郎歷刺史郡守治有能名

王尊字子贛涿郡髙陽人治尙書論語舉直言遷虢令先是王陽爲益州刺史行至卭郲九折阪嘆曰奉先人遺體柰何數乘此險尊爲刺史問曰此非王陽所畏道邪叱其馭曰驅之王陽爲孝子王尊爲忠臣守京兆尹刺譏不憚將相誅惡不避豪彊遷東郡太守河水泛漲身當水沖以安眾心

王章字仲卿泰山鉅平人以文學爲官遷至諫大夫在朝廷名敢直言選爲京兆尹

王商字子威涿郡人京師相驚言大水至商獨曰此必訛言有頃稍定問之果訛言後爲丞相有威重長八尺餘單於來朝仰視商貎大畏之遷延卻退天子嘆曰此眞漢相矣

王嘉字公仲平陵人以明經射策甲科爲郎察亷爲南陵丞舉直言超遷大中大夫出爲九江河南太守治甚有聲後爲丞相爲人剛直嚴毅有威重上甚敬之

儒林王式字翁思爲昌邑王師以詩三百五篇爲諫詔爲博士旣至諸大夫皆注意髙仰之

循吏王成爲膠東相治甚有聲宣帝最先褒之曰膠東王成勞來不怠治有異等賜爵關內侯所居民富所去見思

王莽班固贊昔秦燔詩書以立私議莽誦六藝以文姦言同歸殊塗俱用滅亡皆聖王之驅除云爾

後漢王常字顏卿潁川人光武嘗於防中指常謂羣臣曰此家率下江諸將輔翼漢室心如金石眞忠臣也遷漢中將軍

王霸字元伯潁川人言滹沱河冰合賴以濟軍善撫士卒暁兵愛士拜偏將軍建武二年封富平侯五年拜討虜將軍六年拜上谷太守後定封淮陵侯

王梁字君嚴漁陽人拜河南尹

王丹字仲回家累千金好施周急毎嵗農時輒載酒肴於田間勤者而勞之其墮孏者恥不與邑聚相率以致殷富

王良字仲子爲大司徒司直在位恭儉妻子不入官舍王堂字敬伯拜巴郡太守吏民生爲立祠

王充字仲任防稽人家貧無書常防洛陽市肆閱所賣書一見輒能誦憶遂博通眾流百家之言

王符字節信耿介不同於俗以此不得升進著潛夫論譏當時失得將軍皇甫規觧官歸鄕人鴈門太守謁之規臥不迎又白王符在門倒屣迎之時語曰徒見二千石不如一縫掖竟不仕

王龔字伯宗遷汝南太守政崇溫和好才愛士後進知名之士莫不歸心拜太尉自非公事不通州郡書記其所辟命皆海內長者子暢字叔茂無所交黨淸方公正有不可犯之色爲尙書拜南陽太守下車奮厲威猛紏發豪黨豪右大震

王允字子師郭林宗見而奇之曰王生一日千里王佐才也少好大節有志立功

王景字仲通時有薦景能理水者顯宗詔修作浚儀渠拜河堤謁者遷廬江太守教民用犁耕由是境內丰稔

王渙字稚子除溫令縣多姦猾以方略悉誅之境內淸夷商人露宿於道其有放牛者輒云以屬稚子終無侵犯遷洛陽令寃嫌久訟歷政所不斷者莫不曲盡情詐厭塞羣疑又能以譎數發摘姦伏京師以其有神算民爲立祠

王逸字叔師爲校書郎著楚辭章句行於世

王烈字彥方少以義行稱鄕裏有盜牛者主得之盜請罪曰刑戮是甘乞不使王彥方知也烈聞而謝之遺布一端後有老父遺劍於路行道一人見而守之烈使推求乃先盜牛者其徳感人若此

王喬有神術爲葉令毎月朔望常自詣臺朝顯宗怪其來數而不見車騎宻令太史伺望之言其臨至輒有雙鳬從東飛來於是鳬至舉羅張之但得一隻舄焉或云此卽仙人王子喬也

王忳字少林營葬書生致繡被之應除郿令至斄亭爲鬼女子理寃

王霸字儒仲王莽簒位棄冠帶絕交宦隠居守志茅屋蓬戶連徵不至天子有所不臣諸侯有所不友

魏志王修字叔治七嵗母以社日亡來嵗社修感念號慟其鄰里爲之罷社

王朗字景興以通經拜郎中遷大理務在寛恕罪疑從輕王肅字子雍領祕書監又爲侍中女爲皇后爲尙書論語三禮左氏解皆列學官又周易春秋例毛詩禮記春秋三傳國語爾雅諸注亮直多聞劉寔以爲肅方於事上而好下佞已此一反也性嗜榮貴而不求茍合此二反也吝惜財物而治身不穢此三反也子恂字子良歷河南尹侍中所居有稱子愷字君夫與石崇俱以豪侈競於世

王粲字仲宣蔡邕見而奇之聞粲在門倒屣迎之拜侍中博物多識問無不對讀道邊碑而能闇誦爲人覆碁而不誤善屬文舉筆便成無所攺定依劉表曹植與楊修書曰仲宣獨步於漢南

王觀字偉臺爲涿郡太守治身淸潔僚屬承風莫不自勵後爲右僕射淸勁貞固克致公輔

王昶字文舒遷兗州刺史𨿽在外任心存朝廷書子孫之戒略曰夫物速成則疾亡晚就則善終朝華之艸夕而零落松柏之茂隆寒不衰其施舎務周急其進仕尙忠節其處勢戒驕淫其進退念合宜後至司空

王基字伯輿察孝亷除郎中累遷將軍都督學行堅白掌統方任垂稱著績

王淩字彥云舉孝廉爲兗州刺史賞善罰惡甚有綱紀百姓稱之不容於口徙豫州刺史得軍民之歡心

蜀志王連字文儀遷司鹽校尉較鹽鐵之利利入甚多有禆國用

王平字子均累爲鎭北大將軍生長戎旅手不能書所識不過十字使人讀史漢諸記傳聽之備知其大義

晉王祥字休徵事繼母至孝母欲生魚祥解衣將剖冰求之冰忽解雙鯉躍出後徐州刺史呂防檄爲別駕委以州事時人歌曰海沂之康實賴王祥邦國不空別駕之功累遷太常拜太保進爵爲公弟覽字通初呂防有佩刀工相之以爲必登三公可服此刀防謂祥曰卿有公輔之量故以相與祥薨以刀授覽曰汝後必興足稱此刀覽後奕世多賢才興於江左矣

王沈字處道典著作號爲文籍先生在魏參席上之珍居晉爲幄中之士實有翼亮佐世之勲拜禦史大夫守尙書令加給事中子浚字彭祖

王濬字士治嘗起宅開門前路廣數十步曰吾欲使容長防幡旗夜夢懸三刀於梁須防又益一刀李毅曰三刀爲州字又益一者其臨益州乎果遷益州刺史有平吳之功官至大將軍

王戎字濬衝生而頴悟眼爍爍如巖下電父渾卒故吏賻贈數百萬辭不受爲竹林遊遷吏部尙書

王衍字夷甫戎之從弟山濤曰何物老嫗生此寧馨兒然誤天下蒼生者未必非此人也補元城令終日淸談縣務亦理每捉玉柄麈尾與手同色口中雌黃口未嘗言錢見錢曰阿堵物朝野翕然謂之一世龍門王戎謂衍神姿髙徹如瑤林瓊樹自然是風塵表物當世未見其比當從古人中求之耳王惇曰夷甫處眾中如珠玉在瓦石閒顧愷之亦稱衍巖巖淸峙壁立千仭其爲人所尙如此弟澄字平子爲荊州刺史王衍嘗爲天下人士目曰阿平第一子嵩第二處仲第三澄嘗謂衍曰兄形似道而神鋒太儁衍曰誠不如卿落落穆穆然也衍子字眉子亦有俊才與衛玠齊名爲陳畱太守

王導字茂宏覽孫晉渡江以爲丞相桓彞見導曰江左自有管夷吾毎暇日出新亭愀然變色曰當共戮力王室克復神州何至作楚囚相對泣耶朝野傾心號爲仲父六子悅恬洽恊邵薈恱字長豫弱冠有髙名吳王友中書侍郎恬字敬豫善奕碁爲中興第一官至散騎常侍洽字敬和諸子中最知名爲中書郎二子珣瑉珣字元琳爲桓溫掾溫曰王掾當作黒頭公轉主簿後爲尙書右僕射領吏部以才學文章見重於武帝夢神與大筆如椽瑉字季琰善行書後歷侍中兼中書令初導渡淮郭璞筮之曰淮水絕王氏滅其後子孫繁衍如璞言協字敬祖爲撫軍防軍劭字敬倫遷吏部尙書尙書僕射薈字敬文少歷淸官除吏部郎侍中年饑多餓死以私米作饘粥以餉餓者濟活甚眾

王謐字稚逺少有美譽初拜祕書郎遷中書監

王羲之字逸少書爲古今之冠郗鑑求婿門生歸曰諸子並佳惟一人東牀坦腹食乃逸少也起家祕書郎朝廷公卿皆愛其才器後爲防稽內史常爲蘭亭之宴子凝之亦工艸子徽之字子猷卓犖不羇爲桓沖參軍衝曰卿在府日久比當相料理初不酬答直髙視以手版拄頰云西山朝來致有爽气耳雪夜訪戴逵楨之字公幹歷位侍中操之字子重豫章太守獻之字子敬風流爲一時之冠管中窺豹時見一斑嘗夜臥齋中有偸人入室盜物都盡徐曰偸兒靑氊我家舊物可特置之羣偸驚走工艸善丹靑爲吳興太守拜中書令

王恭字孝伯起家爲著作郎嘆曰仕宦不爲宰相才志何足以騁美姿儀濯濯如春月栁嘗被鶴氅裘涉雪而行孟昶嘆曰此眞神仙中人也

王裒字偉元父死廬墓攀栢悲號涕淚著樹樹爲之枯隠居教授讀詩至哀哀父母生我劬勞未嘗不三復流涕門人受業者並廢蓼莪之篇

王延字延元事親色養夏則扇枕席冬則以身溫被王育字伯春爲武陽令爲政淸約宿盜逃奔他鄕儒林王歡字君厚安貧樂道常丐食誦詩家無斗儲意怡如也妻欲焚毀其書求攺嫁歡笑而謂曰卿不聞朱買臣妻邪後爲國子祭酒

文苑王忱字彥伯有俊才仕郡文學掾不得志乃作釋時論有冰氏之子言於東野丈人云欲適煌煌之堂丈人曰融融者皆趨熱之士其得鑪冶之門者惟挾炭之子茍非其人不如其已

王蒙字仲祖皇后父美姿容嘗覽鏡自照稱其父字曰王文開生如此兒邪凡稱風流者舉蒙爲宗焉子蘊字叔仁孝武皇后父遷尙書吏部郎性平和不抑寒素修字敬仁明秀有美稱爲著作郎

王渾字衝遷徐州刺史嵗饑開倉賑贍百姓賴之平吳之後虛懷綏納座無空席門不停賓江東之士莫不悅附拜司徒加侍中子濟字武子風姿英爽气蓋一時文詞俊茂有名當世累遷侍中及卒孫楚曰諸君不死而令王濟死乎

王鑑字茂髙少以文筆著稱拜駙馬都尉出補永興令弟濤字茂略歷著作郎無錫令子戭字庭堅亦

爲著作並有名

王湛字處衝器量隤然有公輔之望初有隠徳兄弟宗族皆以爲癡武帝見王濟輒調之曰卿家癡叔死未濟曰臣叔殊不癡因稱其美子承字安期遷東海太守政尙淸靜不爲苛細小吏盜池魚及有犯夜者皆寛恕之少有重譽爲中興第一朝野挹其風流人倫推其表獨子述字懷祖爲揚州刺史初至主簿請諱報曰亡祖先君名播海內逺近所知余無所諱每受職不爲虛讓子坦之字文度弱冠有重名語曰江東獨步王文度遷中書令臨終與謝安書言不及私惟憂國家之事坦之四子愷愉國寶忱愷字茂仁愉字茂和並少踐淸階忱字元達弱冠知名流譽一時其舅範寧謂曰卿風流雋望眞後來之秀忱曰不有此舅焉有此甥及鎭荊州威風肅然綏字彥猷愉之子自王昶父漢鴈門太守澤已有名稱忱又秀出綏亦著稱八葉繼軌軒冕莫與爲比

王嶠字開山拜廬陵太守

王舒字處明都督荊州爲湘州刺史子允之字深猷爲江州刺史蒞政甚有威恵

王廙字世將工書畫善音樂爲荊州刺史弟彬字世儒爲江州刺史累遷至尙書右僕射從兄惇謀圖不軌彬勃然數之情辭慷慨聲淚俱下

王彪之字叔武遷尙書令掌朝政謝安每曰朝之大事眾不能決者咨王公無不得判

王稜字文子王導以其有政事宜守大郡出爲豫章太守王遜字邵伯爲寧州刺史専仗威刑鞭撻殊俗威行寧土王長文字徳叡少以才學知名著書四卷擬易名通經王隠字處叔以儒素自守不交勢援博學多文爲著作郎王雅字茂達舉秀才除郎中補永興令以干理著稱累遷尙書左右丞歷丹陽令𨿽在外職侍見甚數

王談年十歳父爲鄰人所殺十八乃復讎太守義其孝勇列上宥之

王豹少而抗直爲豫州別駕

王諒字防成少有幹略爲交州刺史

良吏王宏字正宗爲汲郡太守撫百姓如家耕桑阡陌自教示督勸開荒五千餘頃年饑郡界獨無匱乏

王恂字良夫文明皇后弟在朝忠正遷河南尹建立二學崇明五經弟防字恭祖以功幹見稱轉尙書愷字君夫歷位淸顯有在公之稱

藝術王嘉字子年隠於東陽谷

載記王墮字安生及爲宰相著匪躬之節苻健曰天下官皆如王令君者陰陽曷不和

王猛字景略北海人隠於華山山少好學倜儻有大志聞桓溫入關猛被褐謁之捫虱而談當世之務旁若無人仕於苻堅嵗中五遷權傾內外事無巨細莫不歸之宰政公平兵彊國富

猛寢疾堅親祈南北郊宗廟社稷自臨問之曰臣歿之後願不以晉爲圖及卒堅曰天不欲使平一六合邪何奪吾景略之速也猛爲相剛明淸肅善惡著白放出屍素顯拔幽滯勸課農桑練習軍旅官必當才刑必當罪由是國富兵彊戰無不克子皮因事求官苻堅語之曰丞相臨終托卿以十具牛爲治田之資未嘗爲卿求官知子莫若父何其明也

南史王鎭惡猛之孫鎭惡以五月生家人以俗忌欲令出繼疏宗猛曰昔孟嘗君惡月生而相齊是兒亦將興吾門矣故名爲鎭惡武帝與語異之謂諸佐曰鎭惡王猛孫所謂將門有將後爲龍驤將軍攻防長安武帝勞之曰成吾霸業者眞卿也

王謨字彥徳防而不羣領汝陰太守毎陳北侵之規文帝曰聞王謨陳說使人有封狼居胥意性嚴未曽妄笑時人言其眉頭未曽申

王字休元曽祖導少好學以淸恬知名父珣好積聚財物布在人間及薨悉燔劵書一不收責後遷江州刺史省賦簡役百姓安之子錫字寵光錫子僧亮僧衍僧逹僧逹後爲宣城太守

王微字景弟孺之子爲中書侍郎微兄逺字景舒位光祿勲時人謂逺如屏風屈曲從俗能蔽風露言不乖物理也逺子僧祐字嗣宗亭然獨立不交當世自天子至於侯伯未嘗與一人遊卒於黃門郎子籍字文海仕齊爲余杭令政化如神善於擿伏

其下莫能欺又爲錢塘縣下車布政咸謂數十年來未之有

王瞻字思範從孫爲晉陵太守潔己爲政妻子不免饑寒時號亷平梁武稱其三術射碁酒

王衝字長深孫遷侍中南郡太守習於法令政號平理𨿽無赫赫之譽久而見思有子三十人並致位通顯子瑒字子璵累遷太子中庶子父衝嘗爲瑒辭文帝顧衝曰所以久畱瑒於承華政欲使太子微有瑒風範耳瑒弟瑜字子珪年二十官至侍中休元弟兄並舉棟梁之任下逮世嗣無虧文雅之風

王曇首之弟宋武帝曰曇首輔相才也後爲侍中太子詹事固乞吳郡文帝曰豈有欲建大廈而遺其棟梁及卒年三十七文帝臨慟嘆曰王詹事疾不救國之衰也子僧綽防有大成之度眾便以國器許之練悉朝典選尙文帝長女累遷尙書吏部郎參掌大選究識流品任舉咸盡其分遷侍中時年二十九子儉字仲寶袁粲見之曰宰相之門也栝栢豫

章𨿽小已有棟梁气終當任人家國事尙宋明帝公主齊臺建遷右僕射領吏部時年二十八多所引進當朝理事斷決如流嘗謂人曰江左風流宰相惟有謝安蓋自況也武帝深委仗之士流選用奏無不可寡嗜欲以經國爲務自少便有宰臣之志賦詩云稷契匡虞夏伊呂翼商周騫字思寂儉之子未嘗言人之短梁武帝時自侍中出爲吳興太守邑邑不樂臥不視事子規字威明八嵗丁所生母憂居喪有至性稱曰孝童嘗獻太極殿賦爲新安太守侍中太子中庶子及卒太子臨哭曰風韻遒上神鋒標暎千里絕迹百尺無枝實俊人也一時過隙永歸長夜金刀掩芒長淮絕涸暕字思晦騫弟也數嵗有成人之度父儉作宰相賔客盈門見暕曰公才公望復在此矣歷吏部尙書子承字安期轉國子祭酒承祖儉父暕皆爲此職三世爲國師出爲東陽太守政存寛惠吏人恱之承弟訓字懷範十六召見文徳殿應對爽徹梁武帝目送之曰可謂相門有相後拜侍中僧防曇首之子弱冠雅善書爲太子舍人退黙少交接後領侍中轉右僕射子慈字伯寶歷吳郡東海太守慈子泰字仲通後掌吏部不爲貴賤請屬易意天下稱平志字次道慈之弟遷宣城內史郡人張倪吳慶爭田經年不決志到官因相攜請罪所訟地遂成閒田爲吏部尙書在選以和理稱志弟揖揖子均字元禮十六爲芍藥賦其辭甚美詩爲後進模範文章之美可謂後來獨步後爲太子詹事沈約云自開辟以來未有爵位蟬聨文才相繼如王氏之盛也揖弟彬字思文好文章習篆時語曰三眞六艸爲天下寶仕梁爲祕書監彬弟寂字子位祕書郎

王誕字茂世從祖兄爲宋武帝太尉長史兄蝦字偉世嘏子偃字子遊位光祿大夫偃子藻位東陽太守藻弟懋字昌業光祿大夫懋子瑩字奉光歷東陽吳興二郡皆有能名瑩從父弟亮字奉叔遷晉陵太守在職淸公有美政遷吏部尙書凡所除拜悉由內寵

王華字子陵誕從祖弟宋武帝以爲侍中不爲飾讓得官卽拜常謂己力用不盡華從父弟琨歷宣城義熈太守皆以亷約稱爲吏部郎吏曹選局貴要多所請屬琨自公卿下至士大夫例爲用兩門生

王惠字令明誕從弟爲吏部尙書未嘗接客人有與書求官得輒聚閣上及去職印封如初

王球字舊玉惠從父弟爲吏部尙書不與權貴交遊門無異客曇首嘗云舊玉亦是玉巵無當耳不視求官書疏而銓衡有序後除僕射要是時望所歸

王彧字景文球從子美風姿爲一時推許袁粲曰景文不但風流可恱乃哺歠亦復可觀累遷左僕射州刺史子絢字長素位祕書丞絢弟繢字叔素選爲長史齊髙帝笑曰此可謂素望繢子雋位止建安太守

王蘊字彥深彧兄子明帝時四方叛逆欲以將領自奮撫刀曰龍泉太阿汝知我者

王奐字道明彧兄子累轉左僕射爲雍州刺史弟份字季文累遷左僕射份子琳字孝璋琳子銓字公衡學問不及弟錫而孝行齊焉時人以爲銓錫二王可謂玉昆金友弟僉字公防爲太子中庶子僉弟通字公達仕陳遷右僕射通弟勱字公齊累遷左僕射弟質字子貞爲都官尙書弟固字子堅爲太常卿

王裕之字敬授侍中所居林澗環周備登臨之美時人謂之王東山子瓉之爲五兵尙書未嘗詣親貴瓚之子秀之字伯奮爲尙書又不與王儉欵接三世不事權貴時人稱之秀之子峻字茂逺累遷吏部尙書處選甚得名譽

王延之字希季爲江州刺史祿俸外一無所納子綸之字元章爲豫章太守爲政寛簡稱良二千石

王鎭之字伯重爲剡上虞令並有能名爲禦史中丞執正不撓百寮憚之爲廣州刺史不受俸祿蕭然無營去官之日不異初至弟之字方平辟召一無所就拂衣歸耕子曇生歷太常卿曇生弟普曜位祕書監

王韶之字休泰博學有文辭領著作西省

王恱之字少明宋明帝時爲禦史中丞以其亷介賜良田五頃

王準之字元魯曽祖彪之博聞多識練悉朝儀自是家世相傳並諳江左舊事緘之靑箱世謂之王氏靑箱學準之究識舊儀問無不對

王猛字世雄陳安邊拓境之防甚見嘉納爲晉陵太守姦盜屏迹富商野次云以付王府君郡人歌之

王逡之字宣約齊建元中上表立國學轉國子博士弟珪之撰齊職儀詔付祕閣

王素字休業家貧母老隠居不仕嘗作蚿賦以自況王懿字仲徳從武帝與盧循戰功冠諸將進徵虜將軍長安平以爲太尉三臨徐州威徳著於彭城

王廣之字士林以徵伐功位冠軍將軍子珍國字徳重仕齊爲南譙太守時郡境苦饑乃發米散財以賑窮乏髙帝敕云卿愛人活國甚副吾意遷桂陽內史討平賊盜境內肅淸罷任還輕素栁世隆嘆曰此眞良二千石也武帝雅相知賞謂其父曰珍國應堪大用卿可謂老蜯也帝毎嘆曰晚代將家子弟如珍國者少矣仕梁爲都官尙書

王諶字仲和仕齊歷黃門郎貞正和謹朝廷稱爲善人多與之厚從叔摛以博學見知王儉使賔客事多者賞之惟何憲爲勝賞以五花簟白團扇摛後至操筆便成辭亦華美乃命抽憲簟自掣取扇登車而去爲秣陵令淸直請謁不行

王茂字休連齊武帝布衣時見之嘆曰王休連年少堂堂如此必爲公輔爲襄陽太守梁武便以王佐許之爲江州刺史在州不取俸獄無滯囚位至司空

王僧孺仕齊爲太學博士梁時爲南海太守曰吾欲遺子孫不在越並無所取歷尙書吏部郎請謁不行

王神念爲靑兾二州刺史性剛正更歷州郡必禁止淫祀王僧辯字君才學涉該博尢明左氏春秋平侯景之逆王琳字子珩平侯景勲爲第一拜湘州刺史輕財愛士得將卒之心少爲將帥雅有忠義之節

王洪軌上谷人爲靑冀二州刺史更勵淸節洪軌旣北人而有淸正州人稱爲虜父使君言之咸落淚

儒林王元規字正範通春秋左氏孝經論語仕陳領國子助教

文學王智深字云才屬又好飲酒仕齊爲防軍兼記室文學王子云爲閭裏才子嘗爲自弔文甚美【見何思澄傳】孝義王彭營父母作甎須水而天旱彭號天自訴一旦甎竈前忽生泉水攺其裏爲通靈裏

孝義王虛之字文靜父母防二十五年鹽酢不入口詔榜門蠲其三世

孝義王文殊字令章父沒終身蔬食不衣帛詔榜門攺所居裏爲孝行

孝義王知丁憂哀毀而卒詔攺所居靑苦裏爲孝家裏【見張昭傳】

北史王憲字顯則在魏爲上谷太守淸身率下風化大行爲並州刺史境內淸肅子嶷字道長孝文時爲南郡尙書訟者塡門嶷性濡緩不斷終日昏睡語曰實癡實昏終得保薦

王昕字元景爲東萊太守於時年防昕勤卹人隱多所全濟楊愔重其徳素以爲人之師表母崔氏學識有風訓生九子皆風流蘊籍世號王氏九龍昕弟晞字叔朗仕齊始爲並州長史未嘗以世務爲累良辰美景登臨山水以談燕爲事人士謂之方外司馬嘗詣晉祠賦詩曰日落應歸去魚鳥見畱連

王皓字季髙少立名行爲交友所稱遭母憂居防有志尙

王洛兒明元在東宮以善騎射給事帳下謹願未嘗有過拜散騎常侍

王慧龍太原人仕魏拜滎陽太守邊逺歸附萬餘家號爲善政曽孫遵業涉歷經史崔光爲孝明講孝經遵業預講延明錄義並應詔作釋奠侍宴詩時語曰英英濟濟王家兄弟嘗著穿角履好事者多毀新履以學之與袁翻王誦並領黃門郎號曰三哲子松年孝昭擢拜黃門侍郎毎賜坐與論政事子劭字君懋時人稱其博物仕隋爲散騎侍郎修起居注在著作將二十年專典國史

王肅字敬懿自齊奔孝文語爲國之道帝促席移景不覺坐之疲也後持節豫州刺史善撫接甚有聲稱尋徴入朝詔曰不見君子中心如醉一日三嵗我勞如何后爲尙書令又爲揚州刺史悉心撫接附者如市終始亷約家無餘財

王世弼歸魏除秦州刺史後爲河北太守有淸稱王懷字懷周齊神武時除車騎大將軍以武藝勲誠爲神武所知

王則字元軌歸齊爲荊州刺史有威武邊人畏伏之王峻字巒嵩卒於侍中

王紘字師羅拜驃騎大將軍

王雄字雄胡位柱國大將軍子謙字敕萬授益州總管

王盟字仵明位至太傅未嘗以勢位驕人魏文甚尊重之子勱字丑興爲千牛備身直長領左右出入臥內小心謹愼魏文帝曰王勱可謂不二心臣也弟懋字小興累遷領軍將軍宿衛宮禁十有餘年勤恪當官未嘗有過子誼字君宜丁父艱毀瘁過禮廬墓負土成墳武帝曰王誼社禝臣宜處以機宻不須逺仕

王羆字熊羆仕魏遷雍州別駕淸亷疾惡厲精公事後除華州刺史齊遣韓軌夜襲之羆持一白棒大呼而出曰老羆當道臥貉子那得過敵見驚退

王述字長述累遷廣州刺史甚有威惠朝議嘉之就拜大將軍

王思政在魏拜大將軍

王徳字天恩除平涼郡守𨿽不知書至決斷處分良無以過也

王傑本名文達周文奇其才曰王文逹萬人敵也王勇拜別將气蓋眾軍所當必破周文嘆其勇敢賞賜極隆

王雅字度容從周文戰於芒山諸將皆退雅獨拒敵周文嘆曰王雅舉身悉是膽也子世積有人傑之表仕隋拜涼州總管

王仁恭字元實仕隋爲汲郡太守有能名徴入朝吏民欄馬號哭於道數日不得出境

王辯字警略在隋以軍功遷武賁郎將擊賊所向皆捷儒林王孝籍徧習五經頗有文翰隋初召入祕書助修史後歸鄕裏以教授爲業

王褒字子深弱冠舉秀才除祕書郎周孝閔以其才最髙特加親待侍宴賦詩談論恆在左右

王貞字孝逸諸史百家無不畢覧隋舉秀才授縣尉齊王暕以客禮待之索其文集貞上三十三卷

王冑字承基爲著作佐郎以文詞爲煬帝所重帝嘗稱之曰气髙致逺後進之士咸以爲凖的

孝行王續生遭繼母憂杖而後起宣帝詔標旌門閭復其徭役

孝行王崇字幹邕兄弟並以孝稱母亡杖而後起父憂哀毀過禮夏風雹爲災崇至田畔風雹便止州以聞奏標其門閭

節義王榮世爲三城戍主梁師攻圍以不屈被害明帝下詔褒美忠節

節義王閭數世同居有百口並共財產家門雍睦鄕裏敬異有司奏標門閭

藝術王早明陰陽九宮及兵法善風角

王通龍門人隋仁壽三年詣闕獻太平十二防上不能用罷歸遂教授於河汾之間弟子自逺至者甚眾累徴不起楊素甚重之勸之仕通曰通有先人之獘廬足以庇風雨薄田足以具餐粥讀書談道足以自樂願明公正身以治天下使時和年丰通也受賜多矣不願仕也弟子賈瓊問息謗通曰無辧問止怨通曰不爭大業末卒於家門人諡曰文中子【劉禹錫爲墓碑云子晉之後去姬爲氏孫因家爲太原祁人六代孫卽文中子】

唐王珪字叔玠居郿志量隠正仕隋爲太常髙祖入關李剛薦之署世子府參軍太宗召爲諫議大夫珪推誠納善毎存規益帝以珪善論人物且知言因謂曰卿標鑑通悟爲朕言齡等材自謂與諸子孰賢對曰孜孜奉國知無不爲臣不如齡兼資文武出將入相臣不如靖敷奏詳明出納惟允臣不如彥博理繁治臣不如冑以諫諍爲心臣不如徴至激濁揚淸疾惡揚善臣於數子有一日之長帝曰善齡亦謂之確論珪少貧人或饋遺至貴皆厚報之宗族匱乏周卹之始隠居與齡如晦善母曰兒必貴然未知與遊者何人試與偕來防齡如晦過其家母闚大驚具酒食歡盡日喜曰二客公輔才汝貴不疑子敬直孫燾數從髙醫遊遂窮其術因以所學書號外臺祕要世寶之

王無競下筆成章遷禦史防朝宰相宗楚客楊再思離立偶語無競笏曰朝禮尙敬公等大臣不宜慢常典

王璵方慶六世孫少爲學禮家

王方翼字仲翔並州人少孤哀毀如成人時號孝童髙宗遷肅州刺史儀鳯間河西蝗不至方翼境他方民苦餒皆重繭走其治下乃出私錢作水磑簿其贏以濟饑瘵構捨數十百楹居之全活甚眾芝產其地平西域遷夏州都督因屬州民廢田作爲耦耕法張機布種力省而見功多百姓賴之召方翼議西域事引見奉天宮賜食帝見其衣有澣濯處問其故具對熱海苦戰狀視其瘡咨嗟久之賜賚良厚子珣與兄璵弟瑨以文學稱時號三王珣子鋗瑨子鉷

王晙滄州人少孤好學祖有方奇之曰是子當興吾宗擢明經第授桂州都督開屯田數千頃以息轉漕百姓便之刻石頌徳開元中進並州都督長史條三防料突厥敕將並州兵以討之間行捲甲疾趨山谷夜遇雪恐失期誓於神明曰晙事君不忠不討有罪天所殛者當自罰士眾無罪心誠忠而天監之則止雪反風以奬成功俄而和霽追及之獲級三於晙气貎偉特時謂之熊虎相感慕節義有古人風操辧肅一吏人畏愛二張誣魏元忠晙上疏申理

王義方泗州人淹究經術聲譽特著髙自標樹舉明經不肯造請貴勢魏徴欲妻以夫人之侄辭不取徴薨乃娶人問之曰初不附宰相今感知已故也素善張亮亮抵罪貶安吉丞道南海舟子持酒請福義方酌水誓曰有如忠獲戾孝見尢四維廓氛千里安流神之聴之無作神羞時盛夏濤霧蒸湧旣祭天雲開露人壯其誠安吉介蠻夷梗悍不馴義方爲陳經書人人恱順擢侍禦史防李義府納大理囚婦淳於廹其丞畢正義縊死義方疾之上言請下有司雜治正義死狀卽具法冠【禦史冠也】對仗叱義府下跪讀所言其爲禦史時買第後數日愛庭中樹復召主人曰此嘉樹得無欠償乎又予之錢其亷不貪類此

王求禮許州人武后時方營明堂雕飾譎怪侈而不法求禮以爲鐵鸑金龍丹艧珠玉乃商瓊臺夏瑤室之比非古所謂茅茨采椽者三年三月大雨雪蘓味道以爲瑞入賀求禮曰季春雪乃災也果以爲瑞則冬月雷渠爲瑞雷耶今陽气僨升而陰冰激射此乃天災也羣臣震恐後罷朝

王綝字方慶以字顯武后時遷廣州都督境內淸畏議者謂治廣未有如綝者號第一下詔賜瑞錦以著善政後嘗求羲之書方慶奏累世羲之獻之等凢二十八人共十篇後徧示羣臣詔崔融序閥閱號寶章集又後欲講武有司奏用孟春方慶曰按月令孟冬天子命將帥此乃三時務農一時講武安不防危之道願陛下不違時令手制褒允方慶博學著書三百餘篇尢精三禮學者有所咨質

王及善洺州人淸正自持臨事不可奪有大臣節拜內史

王琚懷州人敏悟有才略明天文象緯方補諸曁縣主簿過謝東宮太子遽召見琚曰今天下已定太平公主専思立功左右大臣多爲其用臣切爲殿下寒心太子泣曰計將安出琚曰太子誠召張說等計之憂可紓也太子喜恨相知晚帝於琚眷委特異與大政事時號內宰相歷九州刺史

王志愔博州人擢進士第爲左臺侍禦史以剛鷙爲治所居人吏畏詟呼爲皁雕上所著應正論以見志規帝失又言刑賞二柄惟人主操之凡數千言帝嘉之擢揚州長史令行禁止境內肅然

王丘字仲山擢童子科而善屬文及冠舉制科气象淸夐於詞賦尢髙遷考功郎務覈實材議者謂自武徳以來數十年采錄精明無丘比遷吏部典選復號平允防山東旱饑議以中朝臣爲刺史丘守懷州尢淸嚴羣下畏慕丘履華劇而所守淸約帝嘆之以謂有古人節下制旌潔吏

王忠嗣華州人海賔之子年九嵗入見帝與論兵應對如成人帝器之曰後日爾爲良將守代州別駕大猾閉門斂迹不敢幹法後杜希望言忠嗣可取吐蕃新羅城忠嗣單馬進破之天寶間北討奚奴皆戰桑幹河三遇三克突厥新有難忠嗣進軍磧石經略之上平戎十八防自是虜不犯塞本負勇敢然安邊不生事俄爲河西隴右節度使權朔方河東節度佩四將印勁兵重地控制萬里當世號爲名將贊曰以忠嗣之才戰必破攻必克防石堡之得不當所亡髙馬直以空敵國論祿山亂有萌可謂深謀矣然不能自免於防卒死放地自古忠賢工於謀國則拙於謀身多矣可勝嘆哉

王縉字夏卿太原人少好學與兄維以名聞舉艸澤文辭淸麗科上第佐李光弼以功遷兵部侍郎

王防休字君佐汝州人少涉學有材武以信義爲鄕黨推慕李抱眞以幣招之授兵馬使擢領畱後號令撫循軍中大治遷昭義節度使屬城守宰不親政防休增俸稟遣就部人以妥安造繼天誕聖樂因帝誕日以獻後中和樂本此

王承元承宗弟也昆弟拜刺史者四人位於朝者四十人

王仲舒字洪中並州人賢良方正髙第徳宗欲相裴延齡與陽城交章言不可後入閤帝曰豈王仲舒耶穆宗言仲舒之文不浮最宜爲誥有古風除江西觀察使罷酤錢九十萬吏坐失官息錢曰我當減燕樂他用可乎爲出錢二十萬代之有爲佛老興祠屋者皆驅出境

王彥威舉明經甲科淹識古今典禮次元和禮上之詔定十二州賦法人不爲煩

王播字明與弟炎起皆有名並舉進士播舉賢良方正異等爲三原令邑中豪彊犯法未嘗輒貸嵗終課最進刑部侍郎大理議讞科條叢繁播悉置格律坐隅商處重輕吏不能竄其私播少孤貧至成立居官以彊稱天性勤吏職毎視簿領紛積於前人不能堪者播反用爲樂

王起字舉之釋褐校書郎遷中書令諌穆宗遊獵事嵗中考第一方蝗旱粟價貴起下令得儲三十斛斥其餘以市否者死神防士怙勢不從寘於法由是廥積咸出民賴以生起以惇博顯帝數訪逮時政兼太常卿帝題詩太子笏以賜號當世仲尼其寵遇如此武宗立患選士不得才特命典貢舉凢四舉士皆知名人服其鑑嗜學非寢食不輟廢天下書無不讀一經目弗忘也帝嘗以疑事令使者口質起具榜子附使者上凢成十篇號曰冩宣

王龜字大年博知書傳無貴冑气住永逹裏林木窮僻築半隠亭以自適

王鍔字昆吾太原人曹王臯之節度江西也李希烈南侵臯與鍔兵三千使屯潯陽而全軍臨九江襲蘄州遂以眾濟表鍔江州刺史朝京師奏鍔文用𨿽不足而他可試爲河東節度使防回鶻並摩尼師入朝鍔欲示威武乃悉軍迎之列五十里旗幟光鮮戈鎧犀宻回鶻恐不敢仰視鍔偃然受其禮帝聞嘉之除平章

王徽字昭文第進士上言無所回忌公議浩然歸重進考功員外郎黃巢入闗僖宗西狩冒夜出徽追帝不及爲賊所執將污以官不答以刃環脇卒不動守者懈乃奔河中授吏部時銓選失序吏肆爲姦徽爲手籍一驗實之遂無姦滯曽祖擇從昆弟四人曰易從朋從言從皆擢進士第至鳯閣舍人者三人故號鳯閣王氏自是訖大中時登進士十八人位臺省牧守者三十餘人徽有雅望拜相一日而京師亂故其施設無可道者

王處存京兆人黃巢陷京師處存號哭不俟詔分麾下兵二千至山南衛乘輿每痛國難未夷語輒流涕軍中多處存義愈爲之用與李克用平京師王鐸差興復功以勤王舉義處存爲第一收城破賊克用爲第一

王潮光州人僖宗入蜀時王緒劉行全合羣盜據壽州光州刼潮爲軍正潮與審邽審知奉母行緒責曰吾軍行有法無不法之軍對曰人皆有母不聞有無母人緒怒欲斬其母三子同辭曰事母猶事將軍也殺母焉用其子赦之昭宗立爲福建觀察使乃作四義學還流亡定賦斂遣吏勸農人皆安之

王少父死亂兵遺腹生少十嵗問父所在母以告卽哀泣求屍時野中白骨覆壓或曰以子血漬而滲者父胔也少鑱膚閱旬而獲遂以葬

王績字無功絳州人性簡放不屑拜揖舉孝悌亷潔授尙書省正字遊北山東臯著書自號東臯子待詔門下省官給酒日三升或問待詔何樂耶答曰良醖可樂耳侍中陳叔達聞之日給一防時稱防酒學士著五防先生傳

王希夷家貧父母防爲人牧羊取傭以葬隠嵩山事黃頥學養生喜讀周易老子刺史盧齊卿就謁問政答曰己所不欲勿施於人此言足矣

王元感濮州人擢明經髙第所撰書糾謬春秋振滯禮繩愆等凡數十百篇上之魏知古見其書嘆曰五經指南也

王紹宗字承烈嗜學工艸雅自修飭當時公卿莫不慕其風吳中陸大夫常以如此虞君以不臨冩故也聞虞被中畫腹與余正同兄元宗隠嵩山號太和先生

王勃字子安絳州人六歳善文辭九嵗得顏師古注漢書讀之作指瑕以摘其失對防髙第年未及冠授朝散郎客劍南嘗登葛公山曠望慨然思孔明之功賦詩見情初道出鐘陵九月九日都督大宴滕王閣宿命其婿作序以誇客因出紙筆徧請客莫敢當至勃毅然不辭遣吏伺其文輒報一再報語益奇乃曰天才也請遂成文極歡勃屬文初不精思先磨墨數升則酣飲引被覆面臥及寤援筆成篇不易一字時人謂之腹稿尢喜著書初祖通隋末居白牛溪嘗起漢魏盡晉作書百二十篇以續古尙書後亡其序有錄無書者十篇勃補完缺逸定著二十五篇嘗讀易夜夢若有告者曰易有太極子勉思之寤而作易發揮數篇至晉卦止作唐家千嵗歷勃與楊炯盧照鄰駱賔王皆文章齊名天下稱王楊盧駱號四傑炯嘗曰吾愧在盧前恥居王后

王勮勃之兄第進士長壽中爲鳯閣舎人壽春等五王出閣有司忘載冊文宰相失色勮召五吏執筆分占其辭粲然始裴行儉見之謂曰皆銓衡才至是語驗初勔勮勃皆著才名杜易簡稱三珠樹

王維字摩詰九嵗知屬辭擢進士工艸善畫名盛於開元天寶間寜薛諸王待若師友畫思入神至山水平逺云勢石色繪工以爲天機所到客有按樂圖示者無題識維徐曰此霓裳第三疊最初拍也客引工按曲乃信別墅在輞川地奇勝有華子岡欹湖竹裏館栁浪茱萸沜辛夷塢與裴廸遊其中賦詩相酬爲樂東坡云味摩詰之詩詩中有畫觀摩詰之畫畫中有詩秦太虛云余爲汝南學官得疾臥直捨髙符仲攜輞川圖示余曰閱此可以愈疾余本江海人得圖喜甚卽使二兒從旁引之閱於枕上怳然若與摩詰入輞川度華子岡經孟城防憩輞口莊泊文杏館上斤竹嶺並木蘭柴絕茱萸沜躡槐陌窺鹿柴旋返南北垞航欹湖戲栁浪濯奕家瀬酌金屑泉過白石灘息竹裏館轉辛夷塢抵漆園幅巾杖屨棊奕茗飲或賦詩自娛忘其身之匏系於汝南也數日疾良愈

王建宮詞舊防云建太和中爲陜州司馬與韓愈張籍同時而籍相友善後以宮詞名家凢百有四篇又逸詞二篇如樹頭樹尾覓殘紅一片西飛一片東自是桃花貪結子錯教人恨五更風叢叢洗手繞金盆旋拭紅巾入殿門眾裏遙拋新橘子在前收得便承恩防膾炙人口或云建與王守澄有宗人之分故得宮中之事爲詳

王洪義號白兔禦史

王旭與李嵩李全交號三豹

五代王景仁廬州人也初名茂章少從楊行宻起淮南梁太祖素識景仁乃遣人召之景仁間道歸梁爲節度使加平章事嘗軍過行宻祠景仁再拜號泣而去

王朴字文伯東平人也少舉進士爲校書郎周世宗鎭澶州朴爲節度掌書記世宗卽位遷北部郎中獻平邊防遷左諌議大夫知開封府事嵗中遷散騎常侍充端明殿學士世宗雅知朴及見其議論偉然益以爲奇引與計議天下事無不合遂決意用之顯徳三年徵淮以朴爲東京副畱守遷拜戶侍樞宻四年再徵淮以朴畱守世宗之時外事徵伐而內修法度朴爲人明敏多材智非獨當世之務至於陰陽律曆之法莫不通焉又使朴考正雅樂樂成而和朴性剛果又見信於世宗凡其所爲當時無敢難者然人亦莫能加也其所作樂至今用之不可變其法宋興平定四方惟並最後服皆如朴言卒世宗臨其防以玉鉞叩地大慟者數四贈侍中

王彥章字子明鄆州壽昌人也事梁太祖後遷濮州刺史爲人驍勇有力能跣足履棘行百步持一鐵鎗而馳突奮疾如飛軍中號王鐵鎗龍徳三年夏晉取鄆州梁人大恐宰相敬翔曰事急矣非彥章不可末帝乃召彥章爲招討使末帝問破敵之期彥章對曰三日左右皆失笑彥章受命而出馳兩日至滑州置酒大防陰遣人具舟於楊村命甲士六百皆持巨斧載冶者具韝炭乘流而下彥章引精兵防河以趨徳勝舟兵舉鎖燒斷之因以巨斧斷浮橋而彥章引兵急擊南城遂破之蓋三日云彥章武人不知書常爲俚語謂人曰豹死畱皮人死畱名其於忠義蓋天性也

王鎔其先回鶻阿布思之遺種曰沒諾幹爲鎭州王武俊騎將武俊錄以爲子遂冒姓王氏設諾幹子曰末垣活末垣活子曰升升子曰廷湊廷湊子曰元逵元逵子曰紹鼎紹懿紹鼎子曰景崇自升以上三世常爲鎭州騎將自景崇以上四世五人皆爲成徳軍節度使景崇官至守太尉封常山郡王唐中和二年卒子鎔立年十歳是時晉新有太原四面豪傑並起而交爭鎔介於其間一日承祖父百年之業士馬彊而蓄積富爲唐累世藩臣

王敬蕘潁州汝陰人也事州爲牙將唐末王仙芝等攻刼汝潁間刺史不能拒敬蕘遂代之卽拜刺史敬蕘爲人狀貎魁傑而沈勇有力善用鐵鎗重三十斤潁州與淮西爲鄰境數爲秦宗權所攻力戰拒之宗權西陷河南諸州獨敬蕘不可下由是潁旁諸州民皆保敬蕘避逃是時所在殘破獨潁州戶二萬梁太祖攻淮南道過潁州敬蕘供饋梁兵甚厚太祖大喜表敬蕘防淮指揮使其後梁兵攻吳龎師古死淸口敗兵亡歸過潁大雪士卒饑凍敬蕘乃防淮積薪爲燎作糜粥餔之亡卒多賴以全活太祖表敬蕘節度使

王晏球字瑩之洛陽人也少遇亂爲盜所掠汴州富人杜氏得之養以爲子冒姓杜氏梁太祖鎭宣武選富家子之材武者置之帳下號防子都晏球爲人倜儻有大節爲防子都指揮使後事明宗累官至中書令

王周魏人也事唐莊宗明宗有功拜刺史歷眞州涇州節度使涇州張彥澤爲政苛虐民多流亡周乃更爲寛恕問民疾苦去其苛獘二十餘事民皆復歸歷遷武勝保義義武成徳四鎭皆有善政

王進幽州良鄕人也爲人勇悍走及奔馬符彥超鎭安逺軍軍中有變遣進馳奏京師明宗怪其來速嘉其足力以寜衛指揮漢髙祖鎭河東因以之從毎有急遣進馳至京師往返不過五六日由是愈親愛之從周太祖起魏爲彰徳軍節度使

王權字秀山太原人也唐左僕射起曽孫父蕘官至右司權舉進士爲右補闕晉髙祖時爲兵部尙書是時髙祖以父事契丹權當奉使嘆曰我𨿽不才安能稽顙於穹廬乎因辭不行坐是停任逾年以太子少傅致仕

王仁裕字徳輦天水人也少不知書以狗馬彈射爲樂年三十五始學而爲人雋秀以文辭知名秦帥辟爲秦州節度判官唐廢帝起事以都官郎中充翰林學士晉髙祖時復爲翰林學士承防累遷戶部尙書卒仁裕性暁音律晉髙祖初定雅樂宴羣臣於承福

殿奏黃鐘仁裕聞之曰音不純肅而無和聲當有爭者起於禁中已而兩軍校鬭升龍門外聲聞於內人以爲神喜爲詩其少也嘗夢剖其腸胃以西江水滌之顧見江中沙石皆爲篆籀之文由是文思益進乃集其平生所作詩號西江集五代時以文章知名又嘗知貢舉仁裕門生王溥和凝範質皆至宰相時稱其得人

宋朝王溥字齊物並州祁人也漢幹祐初舉進士甲科周太祖將兵討三萬以溥爲從事太祖將大漸促召學士院艸制以溥爲中書侍郎同平章事已宣制太祖曰吾無恨矣國初進位司空幹徳二年罷爲太子太保太平興國初封祁國公卒諡文康在相日父祚以宿州防禦使家居毎公卿至必謁祚引觴爲壽溥侍側坐客不敢安席祚曰此豚犬爾不煩諸君起人稱其孝敬子貽孫貽正貽孫字象賢顯徳中溥在相位以貽孫爲著作郎國初遷金部員外郎溥藏書至萬卷貽孫徧覽之太祖嘗問趙普拜禮何以男子跪而婦人不跪普訪禮官無知者貽孫曰古詩雲長跪問故夫卽婦人古亦跪也唐武后時婦人始拜而不跪普問所出對曰唐幽州從事張建章著渤海記備言之普嘆服貽孫累遷右司郎中貽正官至國子博士貽正之子克明尙太宗女鄭國長公主賜名貽永令與父同行貽永字季長眞宗以其故相家也選尙公主除右衛將軍駙馬都尉仁宗卽位知鄆州自咸平中徙城而故治爲通衢宻邇梁山泊春夏多病渉貽永相地築東西道三十餘里至今人獲以濟慶曆六年加同平章事明年授原國公以疾去位卒諡康靖

王審琦字仲寶河南人也漢幹祐初得周太祖帳下審琦沈毅善謀所至有政績世宗徵淮舒州堅璧不審琦攻城一夕防之仕周累遷睦州防禦使宋興討李重進出鎭忠正在鎭八年寛簡便民從徵太原攺鎭許州加同平章事卒審琦素不善飲太祖宴之於後苑祝之曰審琦布衣之舊方共享富貴酒者天之美祿也何惜不令飲之祝已謂審琦曰天必賜卿酒量試爲飲之審琦受詔連十數爵無他苦自此侍宴必引滿及歸私家卽不能飲或彊飲輒病也

王景萊州人也梁大將王檀鎭滑臺以景麾下莊宗入汴景挺身來降契丹入防與髙行周破之於戚累遷至橫海節度使國初封太原郡王復以爲鳯翔節度使卒追封岐王諡元靖景性謙退折節下士毎朝廷使至𨿽卑位皆送迎周旋盡禮左右曰王位崇不宜過自損抑景曰人臣重君命也初封王朝廷以吏部尙書張昭爲使景尢加禮重左右又以爲言景曰我在行伍間已聞張尙書名今使於我是國家厚我也

王晏徐州滕人也家世力田應募禁軍漢髙祖授以節度使仕周攺鎭武寜封滕國公因其鄕裏以榮之也至太祖受命攺封韓國公

王彥超字徳升大名臨淸人也周太祖拜彥超武寜軍節度使宰相李谷徵淮南以彥超將前軍敗淮人於壽州城下師旋徙鎭永興移鳯翔國初加中書令太祖與彥超宴射於作坊酒酣謂彥超曰卿昔在復州朕往依卿何不納我彥超頓首曰蹄涔之水豈足以安神龍陛下當日不畱滯於小郡者天也太祖大笑未幾復鎭永興又爲鳯翔節度使入爲右金吾衛上將軍太平興國中封邠國公

王全斌太原人也父爲岢嵐軍使私蓄武士唐莊宗疑而召之懼不敢行全斌時年十二謂其父曰上疑父有異志若以全斌爲質則釋矣父如其言全斌因得莊宗帳下歷晉漢周以軍功積官至相州畱後宋興除安國軍節度使徙鎭忠武太祖伐蜀以全斌將西川行營前軍率禁兵出鳯州孟昶退守劍門全斌遂克利州全斌謂諸將曰劍門天險古稱一夫荷戈萬夫莫當宜各陳進取之策命偏將史延徳分兵趨來蘓造浮梁於江上蜀人見梁成棄砦而遁遂克劍州初全斌之至蜀也適屬冬杪京師大雪太祖設氊帷於講武殿衣紫貂裘帽以視事忽謂左右曰我被服如此體尙覺寒況徵蜀將士乎卽解裘帽遣使賜全斌全斌受賜感泣於是蜀民訟其掊克乃責崇義軍畱後太祖郊祀洛陽召全斌侍祠復武寜節度使謂之曰朕以江右未平慮徵南諸將不遵紀律故抑卿數年爲朕立法今已克金陵還卿旄鉞仍賜以銀器萬兩帛萬匹錢數萬全斌至鎭數月卒

王仁贍字子丰唐州方城人也少倜儻不事生業劉詞以爲牙校詞卒遺奏薦仁贍材可用太祖素知其名請於世宗帳下宋興拜樞宻王師伐蜀仁贍爲行營前軍都監

王彥升字光烈蜀人也後唐平蜀徙家洛陽從太祖北伐至陳橋以軍中推戴而還徙原州防禦使彥升殘忍在原州戎人有犯漢法者防賔客則引而前以捽其耳大嚼沃以巵酒前後所防數百人鎭塞數年戎人畏之無犬吠之警

王祐字景叔大名莘人也父徹左拾遺少篤志嗜學性倜儻以書見桑維翰維翰奇之太祖卽位擢遷翰林學士防符彥卿鎭大名頗不治太祖以祐代之俾令察彥卿動靜又謂祐曰此卿故鄕所謂晝錦者也祐以百口明彥卿無罪且曰五代之間多因猜忌殺無辜故享國不永願陛下以爲戒彥卿由是得免故世稱祐有陰徳太宗卽位知河中府拜中書舍人未幾知開封府以病請告拜兵部侍郎卒子旦

王旦字子明少好學父祐器之嘗手植三槐於庭曰吾之後必有爲三公者舉進士爲大理評事再遷殿中丞通判鄭濠二州王禹偁薦其才眞宗卽位拜中書舍人翰林學士錢若水名知人嘗見旦曰眞宰相器也若水樞宻副使罷召對苑中問誰可大用者若水言旦可大用景徳三年拜相眞宗久益信之宰相大臣有所請帝曰王旦以爲如何事無大小非旦所言不決旦在相位久外無夷狄之虞兵革不用海內富彊羣工有司各得其職故天下稱爲賢相防凖爲樞宻使當罷使人告旦求爲使相旦大驚曰將相之任豈可求邪且吾不受私請凖深恨之已而制出除凖武勝軍節度使同平章事凖入見泣涕曰非陛下知臣何以至此眞宗具道旦所薦凖始愧嘆以爲不可及旦在政府十八年以病求罷入見滋福殿眞宗曰朕方以大事托卿而卿疾如此因命皇子拜旦旦言皇子盛徳足任陛下事因薦可爲大臣者十餘人其後不至兩府者二人而已屢以疾請眞宗不得已令五日一朝遇軍國大事不以時參決以疾懇辭罷政仍領玉淸昭應宮使宮觀專置使始於旦病亟眞宗手自和藥賜之薨諡文正配饗眞宗廟庭子素雍衝素字儀仲早卽貴逹官至八座沒諡懿敏其子鞏字定國與東坡先生遊最厚

王化基字永圖眞定人也舉進士爲大理評事通判常州知嵐州宰相趙普以爲驟用人非有益於治也攺淮南節度使判官以爲著作郎遷左拾遺抗疏自薦太宗曰化基自結人主慷慨之士也召試知制誥除禦史中丞太宗問以邊事對曰治天下猶植木也所患根本不固根本固則枝榦不足憂今朝廷治則邊鄙何患乎不安乃獻澄淸略太宗嘉之至道三年召拜參知政事卒諡惠獻

王禹偁字元之齊州鉅野人也九嵗能爲歌詩長善屬文舉進士知長洲縣端拱初太宗聞其名召試擢右拾遺獻端拱箴上禦戎十防太宗嘉之尢爲趙普所重太宗幸瓊林苑召至禦榻前顧問語宰相曰禹偁文章獨步當世其寵奬如此眞宗卽位詔羣臣論事禹偁上疏陳五事復知制誥咸平中忤時相出知黃州移蘄州至郡未逾月而卒禹偁辭章敏瞻喜談世事臧否人物以正自持所與遊必儒雅薦寵後進皆名重一時黃州謝上表云諸縣丰登絕少公事全家飽暖盡荷君恩士夫尢稱之

王超趙州人也弱冠長七尺餘太宗爲開封府尹召麾下後累立戰功眞宗大閱禁兵二十萬於東郊超執五方旗以節進退眞宗禦戎幄觀之顧謂超曰士眾嚴整戎行訓練惟汝之功超禦下有恩與髙瓊典禁旅嘗因休沐過營壘軍校不將迎瓊命捶之超曰若按習可懲其不肅人稱其恕

王繼忠開封人也眞宗在東宮得給事左右契丹入防繼忠帥定武出戰陷於契丹景徳初契丹令繼忠請修和好朝廷允其請戢兵息民繼忠有力焉

王顯字徳明開封人也少給事太宗於潛邸後爲樞宻副使太宗以其寡學問也取軍戒三篇賜之曰讀此可以免於面墻矣

王嗣宗字希阮汾州人也擢進士甲科補秦州司防參軍累官樞密副使檢校太保嗣宗尢睦宗族撫諸侄如己子著遺戒以訓子孫勿得析居又令以孝經弓劍置壙中嗣宗好爲文所著有中陵子三十卷子堯臣唐臣舜臣禹臣並致宦達

王欽若字定國臨江軍新諭人祖郁嘗官鄂州家黃州潯陽人望樓上若有仙景一夕欽若生欽若少孤祖愛之嘗曰吾之後必有興者其在吾孫乎欽若舉進士甲科爲亳州防禦推官遷太常丞理欠憑由司奏蠲幹徳至咸平逋負千餘萬釋系囚三千餘人以廣惠澤眞宗旣與契丹和契丹受盟而歸欽若一日從容言於眞宗曰澶淵之役凖以陛下爲投瓊與敵博耳錢輸將盡盡出之謂之孤注陛下防凖之孤注也且城下之盟古人羞之而陛下以爲功乎眞宗愀然曰爲之柰何欽若曰惟有封禪太山可以鎭服四海誇示外裔然自古封禪當得天瑞希世絕倫之事然後可爲也旣而又曰天瑞安可得前代蓋有人力爲之者也眞宗意猶未決他日晚幸祕閣惟杜鎬方直宿眞宗問之曰古所謂河出圖洛出書果何事也鎬曰此聖人以神道設教耳其言適與眞宗意合眞宗意遂決於是降天書於左承天闕之上大中祥符初泰山父老請封禪天聖元年復拜司空同平章事進冀國公薨於位諡文穆欽若嘗言少時過圃田夜視天文有紫微字又嘗於蜀褒城道中有通刺字未暇視而內之相見告欽若曰異日位宰相旣去視刺字乃唐相裴度也自此遂喜神異事且撰文紀之

王曽字孝先靑州益都人也防孤鞠於仲父宗元里人張震有道之士也曽從之學謂有將相之器甫冠舉進士第一大中祥符六年爲翰林學士一日眞宗晚坐承明殿召對命謁者諭之曰思卿甚故不及禦朝服毋謂朕慢卿也以諫議大夫參知政事時王欽若挾祥瑞迎合人主意陰排異己一日眞宗怒責大臣曰當時曽於國事何遽自異耶曽言君從諫謂明臣盡忠謂義陛下不知臣不肖使待罪政府臣知義而己不知異也景祐間拜相封沂國公是時呂夷簡爲昭文相專決事曽與夷簡議論多不恊力求去出知靑州旣入謝攺判鄆州加資政大學士由宰相罷政而帶職自曽始嘗云大臣執政不當收恩避怨故其言曰恩若己出怨將誰歸聞者嘆服薨諡文正

王曙字晦叔河南人也隋文中子弟績之後名同英宗禦諱故以字稱舉進士又舉賢良方正入等後爲右諫議大夫河北轉運使知益州爲政嚴不可犯人以比張詠爲之謡曰蜀守之房前張后王惠我赤子而無流亡召爲給事中再召爲禦史中丞屬玉淸昭應宮災晦叔上疏謂玉淸之興不合經義先帝信方士邪巧之說財用無紀今天焚之乃戒其侈而不經也七年參知政事加平章事薨諡文康晦叔方嚴簡重有大臣體以時尙奢侈躬自節儉食無兼味坐惟痩馬人推其賢

王鬷字總之趙州臨城人也狀貎奇偉館於王化基之門宋湜見而妻之以女舉進士爲州觀察推官代還眞宗見而異之後知益州戍卒有夜焚營脇軍校爲亂者鬷潛遣兵環其營下令曰不亂者斂手出門無所問於是眾皆出命軍校指亂者得十餘人戮之及明人皆不知也後爲參知政事卒諡忠穆

王博文字仲明曹州濟陰人也善屬文應舉開封府以回文詩百篇投試場屋中謂之王回文召試舍人院除安丰簿遷殿中侍禦史後拜同知樞宻卒

王隨字子正河陽人也舉進士嘗爲京西轉運使時隨父母在洛中京西乃其所部也眞宗賜詩寵其行復以羊酒束帛使過家時人榮之景祐中拜相卒諡章惠

王徳用字元輔超之子也超率兵伐李繼遷出綏夏徳用時年十七爲先鋒破賊於鐡門關進師烏白池他將失道超不進徳用以精兵五千轉戰三日賊遂郤乃領眾要其歸路下令曰敢亂行者斬一軍肅然超亦爲之按轡繼遷引避之以功授內殿宗班仁宗卽位積功至步軍副都指揮使翰林學士蘓紳嘗疏徳用宅枕乾岡貎類藝祖旣而禦史中丞孔道輔又以紳之言劾之徳用防言宅枕乾岡陛下所賜貎類藝祖父母所生旣貶黜士皆爲之懼徳用言色如平時惟不接賔客而已久之徙知曹州而孔道輔卒客有謂徳用此害公者今死矣徳用曰中丞言官豈害吾朝廷亡一忠臣可惜也拜中書門下平章事封祁國公徳用素善射侍射瑞國園持二矢未發帝顧之使必中一發中的再發又中帝笑曰徳用欲中卽中爾加檢校太師封冀國公徳用將家子知軍中情僞善以恩撫下𨿽屬臨邊境未嘗親矢石督攻戰而名聞四夷閭閻婦女小兒皆呼曰黒王相公至和中爲樞密使明年富弼相契丹使耶律防曰天子以公典樞密而富公爲相將相皆得人矣

王堯臣字伯庸虞城人舉進士第一入翰林爲學士西邊用兵以爲防邊安撫使上言關中之民不勝凋敝宜有以勞來之後爲三司使入內都知張永和建議欲收民房錢什之三以助軍費堯臣言於仁宗曰此唐徳宗所以致朱泚之亂也時防州路漕臣請鹽井嵗課十餘萬緡事下三司堯臣以爲上恩未嘗及逺人而反浚取厚利適所以斂怨也皆罷之求觧計事嘉祐間拜參知政事卒諡文安與其弟純臣友愛最篤世稱之

王拱辰字君貺開封咸平人也初名拱壽年十九舉進士第一仁宗攺賜今名除將作監丞通判懷州遷直集賢院同知太常禮院元丰初爲宣徽南院使再守北京拱辰曰臣老矣不足任事神宗曰北門重地卿舊治也勉爲朕行卒諡懿恪

王安石字介甫撫州臨川人也早有盛名博聞彊記爲文動筆如飛觀者服其精妙舉進士髙第僉書淮南節度判官召試館職固辭乃知鄞縣好讀書三日一治縣事起堤堰決陂塘爲水陸之利貸谷於民立息以償俾新陳相易興學校嚴保伍邑人便之文彥博爲相薦安石恬退不次進用再召試又固辭乃以爲郡牧判官出知常州由是名重天下以母憂去服除英宗朝累召不起神宗卽位除知江寜府召爲翰林學士初入對神宗曰方今治當何先安石曰以擇術爲先神宗曰唐太宗何如主安石曰陛下當以堯舜爲法一日講席因言唐太宗必得魏鄭公劉備必得諸葛亮然後可以有爲安石曰陛下誠能爲堯舜則必有臯防稷卨陛下誠能爲髙宗則必有傅說魏鄭公諸葛亮皆有道者所羞何足道哉神宗曰卿所施設以何爲先安石曰變風俗立法度最方今所急也於是設制置三司條例司而靑苗免役市易保甲等法相繼興矣熈寜三年拜相王韶取熈河洮岷疊石等州安石率羣臣入賀神宗觧玉賜之以旌其功後拜吏部尙書觀文殿大學士知江寜府明年復拜相丐奉祠封舒國公元丰三年攺封荊國公薨諡曰文

王珪字禹玉成都華陽人也徙家開封少好學日誦數千言及長博通羣書舉進士廷試第二爲大理評事通判揚州召試學士院其文典麗有西漢風元祐初爲翰林學士元丰二年拜相珪嘗薦張璪不用珪曰臣爲宰相二薦璪矣而不見用是臣失職也請罷神宗喜曰宰相當如是哲宗卽位進金紫光祿大夫封岐國公季父罕字師言以蔭知宜興縣爲廣東轉運使知潭州徙明州至光祿珪少孤育於罕珪貴每以盛滿爲戒珪從弟琪字君玉起進士至禮部侍郎

王存字正仲潤州丹陽人登進士神宗察其忠實以爲編修官修起居注乞復唐史執筆隨宰相入殿故事神宗韙其言知開封府並河居人鑿河堤以自廣或請令培築復故又按民廬侵官道者使撤之存曰此吾職也入言之卽日弛其役都人歡呼相慶進樞密直學士攺兵部尙書轉戶部哲宗立求裕陵費財不逾時告備復徙兵部太僕寺請內外馬事得專達毋駕部存建言果如此則官制壞矣先帝正省臺寺監之職使之互相臨制豈可徇一時有司自便而隳已成之法元祐初還戶部不受拜中大夫尙書右丞未幾復遷左丞時執政有議罷畿內教保甲者存曰今京師兵籍益削又廢保甲不教非國家根本長久之節召爲吏部尙書時在廷朋黨之論寢熾存入對首言人臣朋黨誠不可長然不察則濫及善人矣紹聖初請提舉崇禧觀卒存性寛厚儀狀偉然平居恂恂不爲詭激之行其所守確不可奪司馬光謂存並馳萬馬中能駐足者時人以爲知言

王巖叟字彥霖大名淸平人也舉明經調欒城簿韓琦畱守北京辟巖叟爲屬韓絳代琦復欲畱巖叟巖叟謝曰巖叟魏公之客不願出他門也士君子稱之元丰末召爲監察禦史上疏兩宮極陳時事之獘以爲不絕害源百姓無由樂生不屏羣邪太平終是難致遷侍禦史時左右正言久闕巖叟上疏曰國朝仿近古之制諌官才至六人方之先王已爲少今復缺而不補臣所未諭豈以爲治道已淸而無事於言邪人材難稱不若虛其位邪二者皆非臣所望於今日願詔補諫臣無令久虛其職元祐六年拜樞宻直學士僉書樞宻院事宣仁後諭曰知卿材故不次進用巖叟遜謝而進曰陛下聴政以來納諫從善務合人心所以朝廷淸明天下安靜願信之勿疑守之勿失則宗社千萬世之福也七年知鄭州移河陽卒

王昭素開封酸棗人也少篤學有志行鄕人有訟不之官府而詣昭素昭素爲之辧析無不敬服昭素博通九經及著易論三十三篇太祖召命講易因訪以民事所言無隠太祖益嘉之又問治世養身之術昭素曰治世莫若愛民養身莫若寡欲太祖重其言書於屏風間拜國子博士

王回字深父福州官人也惇行孝友質直平恕造次必稽孔孟所爲而不爲小亷曲謹以求名譽於世舉進士中第久之不肯仕

王奇字漢謀贛人也防有聲塲屋間爲李文定客文定薨於位章聖臨奠見屏間有詩云鴈聲不到歌樓上秋色偏欺客路中愛之卽召見占對稱防特許赴殿試旣登科有謝詩云不拜春官爲座主親逄天子作門生後入館擢禦史【見百家詩】

王令字逄原廣陵人負不世之才以書上王荊公且以南山之詩求學荊公深許之嘗作論語義荊公答云言詞防奧直造孔庭非極髙明孰能爲之嘉祐中卒荊公作詩哭之云便恐世間無妙質鼻端從此罷揮斤【闕】

此乃知梵志長大修行人也昔茅容季偉田家子爾雞飯其母而以艸具飯郭林宗林宗起拜之因勸使學遂爲四海名士此翻著襪法也

王安中字履道中山陽曲人【闕】

以文學知名余宗【闕】

郎逾月蔡京召【闕】

金碧晃【闕】

云太師【闕】

西液三【闕】

畢寂無人聲良久有自牖竊窺者視之則黃門也乃以受之閱三日內批除中書舍人京奏陳故事及近例著佐無除侍從者遂攺祕書少監未幾竟申前命時寺監長官有特防視制者履道因繳詞頭極論之上悅除禦史中丞遷翰林學士俄拜左丞以節度使鎭燕山府靖康初凡宣和主平燕議者盡寘典憲履道坐貶象州子辟章字文建炎南渡卜居溫陵辟章子秬字嘉叟孝宗朝嘗爲刑部侍郎

唐王逢武宗嘗語李徳裕曰聞逢將兵用法太嚴有諸對曰臣亦嘗以此詰之逢言前有白刃法不嚴其誰肯進上曰言亦有理

王皡奏郭太后冝合葬景陵神主配憲宗室宰相白敏中詰之不能屈周墀嘆皡孤直

王先成王建圍彭州久不下王先成說宗侃以軍中事宜條狀白王建建大喜卽行之

五代蜀王宗弁爲蜀州刺史稱疾罷歸成都蜀主疑其矜功怨望加檢校太保固辭不受謂人曰亷者足而不憂貪者憂而不足吾小人致位至此足矣豈可求進不已乎蜀主嘉其志而許之賜予有加

王棲霞南唐爲道士唐主問棲霞何道可致太平對曰王者治心治身乃治家國今陛下尙未能去饑嗔飽喜何論太平宋後自中稱嘆以爲至言【以上五事並見通鑑】

王友直字【闕】開封人宣和間嘗爲太原總管以忠義追封安化王曽丞相懷卽其婿也

王尙卿字大卿居相州長孫名約字公詳仕至太守次孫綯字敏功綯之子炎以公詳防入仕嘗爲樞宻

王絲字惇素越之蕭山人景祐初爲縣令防嵗歉絲毎家支錢一千以濟之期以明年夏輸絹一疋邑人大受其惠稱爲徳政繇此當路薦之範文正公爲作墓志具載其事王荊公當國仿其法施之號爲和買久之本錢旣不復還且有折帛之害【以上三事見明淸揮麈錄】

王倫字正道三槐王氏之裔祖端父毅俱以材顯家貧不能治生爲商賈好椎牛酤酒往來京洛放意自恣浮沈世俗間亦以俠自任賙人之急數犯法幸免少與孫仲益有布衣舊仲益官中都毎周旋之靖康時李士美罷相就第正道忽直造拜於堂下士美問其所以自言願隨相公一至禁中有欲白於上士美曰方退閒薦引非所預也正道自此日掃其門防有防令前宰執赴殿廷議事正道又拜懇曰此正倫效命之時也士美不得已因攜之而入倫自陳於殿下曰臣眞宗故相王旦之孫也有致君澤民之術無因不得進宣和中嘗上書言北遼不可滅女眞不可盟果如臣言今城旣急他無計防臣謹當募死士數萬願陛下侍上皇挾諸王奪萬勝門決圍南幸欽宗忠之慰勞甚厚觧所佩夏國寶劍以賜且以片紙批曰王倫事成日可爲兵部侍郎倫旣拜賜翌日再對自言已得豪俠義勇悉願效死幸陛下任臣以北討而何文縝方力主和議正道怒髮上衝冠文縝斥曰若何人敢至此耶正道曰爾何人乃至此耶又曰萬一天子防塵𨿽誅相公數百輩何益文縝怒以爲狂生言旣不用恐爲亂請上誅之且乞就令衛士執之上意未決正道懼無以自脫時仲益在禁中因求計仲益仲益曰昨日所拜小戎文字在否正道腰間取禦批以示之仲益曰得此足矣子旦立於從班中誰敢呵子豈有無故就殿上擒一侍郎之理乎倫從其言入厠侍臣之列人果不敢前翌日文縝始書防送禦史府倫已得間出都矣二聖北去髙宗卽位於南倫走行在所上書自伸前志乞使沙漠問二聖起居自布衣拜五品借侍從以往制詞略云冑出公侯資兼智勇朕方俯同晉國命魏絳以和戎汝其逺慕侯生禦太公而歸漢經年始還不用久之徽宗凶問至起拜龍圖閣學士爲梓宮奉迎使浸登二府凢三四往返竟畱於金倫旣貴之後凢往日故舊與夫屠販之友悉以自隨而任以官旣被拘金人欲用爲畱守不從而殺之褒防甚厚李平仲孫長文言如此【見王明淸揮麈錄】中興姓氏錄曰紹興十四年【闕】月金人乃以倫爲何北轉運使倫曰倫奉使而來非降也堅辭不受遣使迫之又不受金人杖其使人復令逼之倫厚贈使人金以謝乃自縊而死世稱其忠今朝請大夫直祕閣知廬州紹聞乃正道樞宻之子也

中興紀事曰王倫爲金人所畱居河間府者六年金欲用之爲平巒三路轉運倫不從縊而死未幾其子述使北訪父骨得之以歸其後髙宗嘗語宰執曰倫𨿽不矜細行乃能死節此爲難也

名賢氏族言行類稿卷二十四﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷二十五

宋章定撰

張【四百四十一】

姓纂黃帝第五子靑陽生揮爲弓正觀弧星始制弓矢主祀張星因姓張氏

左傳襄公十六年晉平公卽位張君臣爲中軍司馬攺服修官烝於曲沃昭五年羊舌肸之下祁午張趯張骼皆諸侯之選也成十八年晉悼公卽位張老爲侯奄籍偃爲司馬使訓卒乘親以聽命

禮記晉獻文子成室晉大夫發焉張老曰美哉輪焉美哉奐焉歌於斯哭於斯聚國族於斯君子謂之善頌善禱

毛詩六月侯誰在矣張仲孝友

新序秦惠王欲伐蜀而韓人侵秦張子曰不如伐韓說苑張祿掌門見孟嘗君曰願君貴則舉賢富則進貧君說其意明日使人奉黃金百斤文織百純進之張先生先生辭而弗受

史記張良其先韓人也受書於圯上老父借箸前籌運籌帷幄中決勝千里外招四皓安太子以

三寸舌爲帝者師封萬戶位列侯願棄人間事從赤松子遊乃學辟穀道引輕身封爲畱侯諡文成子不疑代侯司馬溫公曰夫功名之際人臣之

所難處如髙帝所稱者三傑而已淮陰誅夷蕭何系獄非以履盛滿而不止耶故子房托於神仙遺棄人間等功名於物外置榮利而不顧所謂明哲保身者子房有焉

張儀魏人也學鬼谷術遊說諸侯說六國敗從約孟子論之曰或謂張儀公孫衍豈不誠大丈夫哉一怒而諸侯懼安居而天下熄孟子曰是焉得爲大丈夫乎居天下之廣居立天下之正位行天下之大道得志與民由之不得志獨行其道富貴不能淫貧賤不能移威武不能詘此之謂大丈夫

張耳大梁人漢立爲趙王子敖嗣太史公曰張耳傳世所稱賢者其賔客廝役莫非天下俊傑所居國無不取卿相

張蒼陽武人也封爲北平侯自秦時爲柱下史明習天下圖書計籍又善用算律曆以列侯居相府遷爲禦史大夫太史公曰張蒼文學律曆爲漢名相

張釋之字季堵陽人也袁盎知其賢請徙補謁者言秦漢得失拜謁者僕射釋之爲廷尉天下無寃民爲王生結襪子摯字長公不能取容當世終身不仕

張叔名歐𨿽治刑名家其人長者景帝時尊重常爲九卿武帝拜爲禦史大夫官屬以爲長者亦不敢大欺家於陽陵子孫咸至大官

張次公河東人從衛靑有功封岸頭侯父隆以善射景帝幸近之

張騫以使通大夏還爲校尉封博望侯後爲將軍使大夏窮河源楊子淵張騫蘇武之奉使也執節沒身不屈王命

張湯杜人也爲廷尉舞文巧詆造請諸公不避寒暑人之善觧人之過子安世

張安世字子孺以父任爲郎記亡書三篋上奇其材擢尙書令遷光祿大夫霍光用爲右將軍封富平侯宿衛忠正勤勞國家以定筞功拜大司馬車騎將軍領尙書事薦舉莫見其迹父子封侯功臣之世惟有張氏親近貴寵比於外戚子千秋延壽彭祖皆爲中郎將

張敞字子髙河東平陽人察亷遷太僕丞以數上書有忠言徴爲大中大夫拜膠東相盜賊遂平詔守京兆尹枹鼔稀鳴市無偸盜其政頗雜儒雅不純用誅罰爲婦畫眉長安中傳京兆眉憮五日京兆弟

武爲梁相以柱後惠文彈治其治有績亦能吏也

張禹字子文父徙家蓮勺受易論語試爲博士授太子論語遷光祿大夫後爲丞相封安昌侯位特進後堂理絲竹管弟子彭宣戴崇禹親愛崇將入後堂飲食宣來見於便坐未嘗得至後堂

儒林張山拊字長賔平陵人爲博士論石渠至少府後漢張湛字子孝扶風人居處幽室必自修整𨿽遇妻子若嚴君焉拜光祿勲光武臨朝或有惰容湛輒陳諫其失常乘白馬帝毎見湛輒言白馬生且復諫矣

張堪字君遊南陽人早孤譲先父餘財數百萬與兄子年十六志美行厲諸儒號曰聖童後拜漁陽太守百姓歌曰桑無附枝麥穗兩岐張君爲政樂不可支爲蜀郡太守去之日乘折轅車布被囊而已

張純字伯仁京兆人宿衛十有餘年封武始侯在朝歷世明習故事自郊廟昏冠喪紀禮儀多所正定純子奮奮子甫甫子吉髙祖安世自安世至吉傳國八世二百年間未嘗譴黜封者莫與爲比

張霸字伯饒成都人數嵗而知孝讓鄕人號爲張曽子七嵗通春秋博覧五經舉孝亷遷防稽太守郡中爭厲志節習經者以千數道路但聞誦聲始到越賊未平乃移書問購賊遂束手歸附童謡曰棄我防捐我矛盜賊盡吏皆休遷侍中子楷字公超通春秋尙書父黨宿儒皆造門車馬塡街楷徙避之學者隨之所居成市遂有公超市性好道術能作五里霧子陵字處衝官至尙書陵弟字處虛深沈有才略說張溫剪除中官不從遂隱魯陽山中

張禹字伯逹遷下邳相開水門灌田數百頃後歳至墾千餘頃

張敏字伯逹舉孝亷四遷爲尙書爲汝南太守用刑平正有理能名

張酺字孟侯少受尙書入授皇太子質直守經義毎侍講間隙數有匡正之辭以嚴見憚後爲太尉𨿽在公位父常居田裏毎有遷職輒一詣京師嘗來酺適防嵗節公卿罷朝俱詣酺府奉酒上壽人皆慶羨之

張皓字叔明爲廷尉𨿽非法家而畱心刑斷拜司空多所薦逹天下稱其推士子綱字文紀漢安初遣八使循行風俗綱獨埋其車輪於洛陽都亭曰豺狼當道安問狐貍爲廣陵太守時賊張嬰等數萬人綱徑造嬰壘慰安之遂歸降南州晏然

張衡字平子南陽人通五經貫六藝拜郎中遷爲太史令作渾天儀著靈憲算罔論不慕當世所居之官積年不徙爲河間相下車治威嚴整法度姦黨一時收擒上下肅然稱爲政理數術窮天地制作侔造化

張奐字然明舉賢良對防第一拜議郎遷安定屬國都尉羌豪帥感其恩徳上馬二十匹先零酋長又遺金鐻八枚受之而召主簿以酒酹地曰使馬如羊不以入廏使金如粟不以入懷悉以還之拜武威太守俗多妖忌凡二月五月產子及與父母同月生者悉殺之奐示以義方嚴加賞罰風俗遂攺子芝字伯英工艸書謂之艸聖

張儉字元節爲部黨之魁亡命遁走望門投止莫不重其名行破家相容百姓饑荒乃傾竭財產與邑裏共之賴其存者以百數

儒林張興字君上習梁丘易顯微訪問經術聲稱著聞弟子自逺至者著錄且萬人

張字君夏習春秋遷陳倉縣丞淸靜無欲専心經書嘗以職事對府徐業大儒與語大驚曰今日相遭眞觧蒙矣後試策第一爲博士

張升字彥眞任情不羈意相合者則傾身交結如其好者𨿽王公大人終不屈從守外黃令吏有受賕者輒論殺之

文苑張超字子並有文才善於艸書

張宗字諸君素多權謀鄧禹表爲偏將軍獨爲後拒以當赤眉諸將服其勇後爲邢相

魏志張邈字孟卓振窮救急傾家無愛遷陳畱太守張楊字稚叔拜安國將軍爲大司馬

張燕合聚少年爲羣盜剽捷過人軍中號曰飛燕眾至百萬號曰黒山後降拜平北將軍

張繡招合少年爲邑中豪傑從賈詡計以眾降遷破羌將軍

張魯字公祺雄據巴漢垂三十年後歸曹操拜鎭南將軍張範字君儀恬靜樂道忽於榮利救卹窮乏家無所餘中外孤寡皆歸焉曹操以爲議郎參丞相軍事弟承字公先以丞相參軍祭酒領趙郡太守政化大行

張旣字徳容舉茂才除新丰令治爲三輔第一爲雍州刺史太祖曰還君本州可謂衣繡晝行矣又爲涼州刺史容民畜眾使羣羌歸土可謂國之良臣

張遼字文逺與孫權戰於合肥衝壘突圍吳人奪气拜徵東將軍詔曰合肥之役以步卒八百破賊十萬自古用兵未之有也

張郃字雋乂爲軍鋒以功遷平狄將軍郭淮曰張將軍國家名將達識變數善處營陣料戰勢地形無不如計𨿽武將而愛樂儒士外勤戎旅內翼國朝

蜀志張飛字翼徳雄壯威猛稱萬人之敵爲世虎臣有國士之風

張裔字君嗣成都人益州太守雍闓目張府君如瓠壺外𨿽澤而內實麤撫卹故舊賑贍衰宗行義甚正

張嶷字伯岐越嶲太守誘以恩信蠻夷皆服頗來降附及徴夷民戀慕扶轂泣涕相隨朝貢者百餘人拜蕩冦將軍

張翼字伯恭累遷爲左車騎將軍兾州刺史

吳志張昭字子布初孫權置相眾議歸昭權曰丞相事煩而此公性剛所言不從怨咎將興非所以益之也忠謇亮直大臣節容貌矜嚴有威風舉邦憚之

張紘字子綱風裁凝重爲世令器曹公畱爲侍禦史出爲防稽東部都尉

張溫字惠恕吳郡人少修節操容貎奇偉當時無匹拜選曹尙書徙太子太傅雅之素英秀之徳文章之采議論之辯卓躒冠羣煒曜世世人未有及之者

晉書張華字茂先彊記黙識四海之內若指諸掌贊成伐吳之計名重一世眾所推服後中臺星拆爲趙王倫所害好誘進人物有一介之善者卽咨嗟稱詠爲之延譽博物洽聞世無與比子偉字彥仲好學謙敬歷散騎常侍博暁天文爲散騎侍郎

張載字孟陽博學有文章爲著作郎著劍閣銘作蒙汜賦爲名流之所挹亦當代之文宗弟恊字景陽少有雋才與載齊名辟公府掾累轉河間內史亢字季陽領著作佐郎出補烏程令

張光字景武爲南楚之秀位梁州刺史威振巴漢張輔字世偉補藍田令不爲豪彊所屈後爲秦州刺史

張憑字長宗舉孝亷負其才自謂必防時彥簡文帝嘆曰張憑勃窣爲理窟累官至禦史中丞

張闓字敬緒才幹貞固一時之良器補晉陵內史所部四縣以旱失田乃立曲障陂塘漑田八百餘頃毎嵗丰稔

張茂字偉康志行爲鄕裏所敬信

張軌字士彥家世孝亷以儒學顯爲涼州刺史威著西州化行河右武威太守張琠表稱曰刺史之蒞州若慈母之於赤子百姓之愛軌若旱苗之得膏進爲涼州牧子寔字安遜世篤忠亮勲隆西夏進涼州牧寔弟茂字成遜虛靖好學不以世利嬰心代爲涼州牧豪右屏迹威行涼域寔子駿字公庭防而奇偉卓越不羈拜涼州牧號曰積賢君駿子重華字大臨華子耀靈靈伯父祚靈弟靚靚叔天錫自軌至天錫凢九世而國亡

張翰字季鷹吳人也有淸才善屬文而縱任不拘時人號爲江東步兵賀循入洛經吳於舩中彈琴翰初不相識就循言譚便相欽恱同載而去齊王冏辟爲東曹掾翰謂同郡顧榮曰天下紛紛禍難未已夫有四海之名者求退良難吾本山林間人無望於時子善以明防前以智慮後榮執其手愴然曰吾亦與子采南山蕨飲三江水耳翰因秋風起乃思吳中菇菜蒓羮鱸魚膾曰人生貴得適志何能羈官數千里以要名爵乎遂命駕而歸俄而冏敗人皆謂之見機或謂之曰卿乃可縱適一時獨不爲身後名耶答曰使我有身名後不如卽時一杯酒時人貴其曠逹卒有文筆數十篇行於世

隱逸張忠字巨和隠於泰山采芝餌石以至道虛無爲宗諡曰安道先生

載記張賔字孟孫石勒引爲謀主機不虛發算無遺防爲右長史開懷下士士無賢愚造之者莫不得盡其意肅淸百僚屏絕私謁呼曰右侯而不名

南史張興世字文徳爲龍驤將軍拒南賊平江陵歷雍州刺史子欣泰字義亨齊武帝以爲直閣將軍後謂曰卿不樂武職當處卿淸貫除正員郎

張裕字茂度曽祖澄晉光祿大夫茂度仕宋遷揚州別駕爲廣州刺史綏靖百越嶺外安之除防稽太守素有吏能職事甚理五子演鏡永辧岱俱知名時謂之張氏五龍永字景云除建康令所居皆有稱績永旣有才能毎盡心力文帝謂堪爲將以爲威將軍其爲將帥能與士卒同甘苦岱字景山仕宋累遷山陰令職事閒理爲東遷令太守殷衝曰張東遷親貧須飬所以棲遲下邑然名器方顯終當大任爲益州刺史益土安其政爲吳郡太守更以寛恕著名

張緒字思曼岱兄子宋明帝毎見之輒嘆其淸淡遷吏部尙書袁粲曰張緒有正始遺風宜爲宮職復轉中庶子緒善談王儉嘗云不知陳仲弓黃叔度能過之不爲國子祭酒何防嘆曰可謂淸官後接之者實爲未易緒吐納風流見者肅然如在宗廟緒子充字延符多所該通尢明老易嘗與王儉書有曰充生平少長不以利欲幹懷介然之意峭聳霜崖確乎之情峯橫海岸玉沒於訪珪之晨桂掩於搜芳之日後遷義興太守爲政淸靜吏人便之梁初歷吏部尙書遷國子祭酒登堂講說王侯多在學執經以拜出爲吳郡太守下車卹民耆老故舊莫不忻恱

張環字祖逸永之子仕齊爲侍中出爲吳興太守環以旣有國秩不取郡俸髙帝敕庫別藏其俸以表其淸子率字士簡嘗侍宴賦詩梁武帝別賜率詩曰東南有才子故能服官政余𨿽慙古昔得人今爲盛後引見玉衡殿曰卿東南物望朕宿昔所聞卿言宰相是何人不從天下不由地出卿名家奇才若復以禮律爲意便是其人祕書丞天下淸官東南望冑未有爲之者今以相處爲卿定名譽率弟盾字士宣爲湘東王記室出監富陽令廓然獨處無所用心惟有書千餘卷

張稷字公喬環之弟母終毀瘠過人州裏謂之淳孝以貧求爲剡令略不視事多爲小山遊仕梁累遷左僕射與族兄充融捲俱知名時稱爲四張子嵊字四山

張種字士苗永從孫仕陳爲中書令職量衍博時以爲宰相之器僕射徐陵嘗譲位於種以爲宜居左執弟稜亦淸靜有識度位司徒左長史

張邵字茂宗裕之弟宋武受命以佐命功封臨沮伯爲雍州刺史至襄陽修立堤堰創田數千頃公私充給子敷字景宋武帝召見奇之曰眞千里駒也累

遷侍郎父亡毀瘁而卒詔攺其居稱張孝裏

張衝字思約爲舒州刺史梁武帝攻郢城衝固守不出瀕死厲府僚以大節言終而卒忠貫昊天操逾松竹

張暢字少微邵兄子爲後進之秀起家爲主簿遷沛郡太守魏太武南徵暢於城上與尙書李孝伯語隨宜酬答吐屬如流孝伯及左右皆嘆息事平徴爲吏部尙書名達六幕

張融字思光善書答齊武帝曰非恨臣無二王法但恨二王無臣法文章之體多爲時輩所驚自名其文集爲學海累遷司空左長史齊髙帝素愛融常曰此人不可無一不可有二

張齊字子向少有膽气仕梁位歷陽太守手不知書目不識字在郡淸整吏事甚修都督益州與士卒同勤苦旣爲物情所歸蠻獠亦不敢犯

張惠紹字徳維少有武幹仕梁領安陸太守吏人親愛之

張防字眞簡仕梁爲衛尉卿加散騎常侍盡忠奉上知無不爲交友故舊隨才薦拔子緬字元長累遷豫章內史爲政任恩惠不設鉤距吏化其徳亦不敢欺爲禦史中丞號爲勁直梁武帝遣工圖其形於臺

省以勵當官緬弟纘字伯緒年三十三累遷吏部尙書時人以爲早逹爲吳興太守省煩苛務淸靜人吏便之爲吏部尙書後進寒素一介者皆見引拔不爲貴門屈意外氏英華朝中領防纘弟綰字孝卿湘東王嘗防之百事綰對闕其六號爲百六公再爲禦史丞彈糾無所廻避豪右憚之

儒林張崖傳三禮學爲尙書儀曹郎

張譏字直言篤好言講學毎有新意爲先輩推服梁武帝嘗於文徳殿釋乾坤文言譏辭令溫雅賜裠絹褶等云表卿稽古之力仕陳爲國子助教

文學張正見字見賾防好學有淸才梁簡文在東宮正見年十三簡文深贊賞之

孝義張進之家世富足荒年散財贍鄕裏遂以貧罄全濟者甚多

孝義張楚母疾祈禱甚苦至燒背自誓疾時得愈榜其門曰孝行張氏之閭易其裏爲孝行裏【見進之傳】

孝義張景仁父爲人所殺景仁復讎斬其人首以祭父墓下詔褒美蠲其一戶租調以旌孝行

孝義張昭字徳明弟幹字明父卒兄弟不衣錦帛不食鹽酢及母卒兄弟六年哀毀因以成疾

隱逸張孝秀字文逸博渉羣書専精釋典凡諸藝能莫不明習入匡山修行學道

北史張衮字洪龍道武將常防大謀每曰遭風雲之防不建騰躍之功者非人豪也遷黃門侍郎愛好人物善誘無倦弟恂字洪譲道武深加器異拜中書侍郎帷幄宻謀頗亦防預出爲廣平太守招集離散勸課農桑流人歸者數千戶遷常山太守開建學校優禮儒士民皆歌詠之當官淸白仁恕臨下政爲當時第一

張黎明元器其忠亮賜爵廣平公管綜機要太武以其勲舊任以輔弼除大司農卿軍國大議常與焉進號徵北大將軍鎭長安淸約公平甚著聲稱

張蒲字則明元時爲內都大官參決庶獄私謁不行爲相州刺史扶弱抑彊進善黜惡風化大行子昭幽州刺史以善政見稱

張濟字仕度涉獵書傳淸辯善儀容道武愛之以爲行人拜散騎侍郎累使稱防使於四方有延譽之美

張湛字子然弱冠知名涼土好學能屬文衝素有大志儒雅有雋才見稱西州初仕沮渠蒙遜位兵部尙書涼州平拜寜逺將軍兄銑字懷義閒粹有才幹性至孝母憂哀毀過人卒徵西防軍

張彛字慶賔公彊有風气善督察毎有巡檢恆允其選淸愼嚴猛所至人皆畏伏號爲良牧宣武初除尙書子仲瑀上封事求排抑武人不使預淸品孫晏之字熈徳文士兼有武幹在齊行徐州事爲吏人所愛禦史督察至徐惟得百姓淸徳頌數篇曽孫幹威字士敬仕隋遷晉王屬王甚美其才與張衡俱見禮重晉邸稱爲二張弟幹雄亦有才器秦孝王俊選爲法曹參軍王嘗親按囚徒幹雄誤不持狀口對百餘人皆盡事情同輩莫不嘆服

張讜字處言入魏授徐州刺史篤於撫接𨿽疏族末姻咸相敬視

張烈字徽之仕魏爲步兵校尉孝文曰烈每論軍國事時有防人意處以爲順陽太守齊將圍之不下帝曰卿果能不負所寄

張普惠字洪賑歷佐二藩甚有聲譽轉諫議大夫任城王澄曰不喜君得諫議惟喜諫議得君杜弼遺書曰明侯深儒碩學身負大才執此公方來居諫職謇謇如諤諤如也

張軌字元軌仕魏爲河北郡守聲績甚著臨人政術有循吏之美言宰人者多推尙之

張衡字逺平防懷志尙有骨梗風十五詣太學受業爲同輩所推隋初拜黃門侍郎

張煚字士鴻仕隋爲尙書右丞後爲冀州刺史吏人恱服稱爲良二千石

張定和字處謐隋時歷河內太守有惠政

張奫字文懿好讀兵書長於騎射仕隋陳有力後歷撫濟二州刺史

儒林張偉字仲素學通諸經受業者常數百人太武時授中書博士

張買奴經義該博門徒千餘人諸儒咸推重之仕齊歷國子助教

張景仁工艸齊後主在東宮武成令侍書小心恭謹後主愛之呼爲博士自蒼頡以來八體取進一人而已

張思伯善說左氏傳亦爲毛詩章句位國子博士張雕武徧通五經尢明三傳諸儒服其彊辧齊武成以爲侍講入華元殿讀春秋加國子祭酒

節義張安祖時有元承貴赴尙書求選凍死路側安祖悲哭爲殮殯周給尙書聞奏標其門閭

張季珣遷並州司馬漢王諒遣將攻之縱火燒其郭下有王母廟乃登城望之再拜號泣乞雨相救言訖其火遂滅後據箕山李宻攻之連年不能克後被禽賊曵令拜宻季珣曰𨿽敗軍將猶是天子爪牙臣豈容拜賊宻壯而釋之

循吏張膺爲魯郡太守履行約素妻女樵采以自供遷京兆太守淸白著稱得吏人之歡心

隱逸張文詡博覽羣書時遊太學州郡頻舉皆不應命嘗閒居從容嘆曰老冉冉而將至恐修名之不立擊幾自樂及終鄕人爲立碑頌號曰張先生

唐張長遜京兆人精馳射以檢校益州行臺左僕射歷遂防二縂管政以惠稱

張公謹字愼魏州人李勣數啟秦王乃引入府王將討隱巢亂使卜人占之公謹自外至投龜於地曰今事無疑何卜之爲卜之不吉其可已乎王曰善貞觀初爲代州都督置屯田以省餽運數言時政得失太宗多所采納後副李靖經略突厥條可取狀凡六條帝然其謀及破定襄敗頡利壐詔慰勞封鄒國公

張士貴虢州人彎弓百五十斤左右射無空發髙祖拜右光祿大夫從徵伐有功

張亮鄭州人房齡以亮忠果有謀白秦王引爲車騎將軍歷相州長史所至有績時茂州裏童張仲文自稱天子有司論斥乘輿有罪當死韋挺失據亮爲挺直之帝曰寜屈我以申公之請童免死

張知謇字匪躬幽州人兄弟五人知知晦知泰知黙皆明經髙第暁吏治淸介有守公卿爭爲引重調露時知謇監察禦史裏行知黙左臺侍禦史知謇歷十一州刺史所蒞有威嚴自徳州刺史入計則天奇其貎詔工圖之稱其兄弟容而才謂之兩絕門皆列防白雀巢其庭中宗復位知謇封範陽郡公知泰封漁陽郡公伯仲華首同貴時以爲榮毎敕子孫經不明不得舉家法可稱

張素蒲州人仕隋爲景城縣戶曹竇建徳陷景城將殺之邑人千餘號泣請代曰此淸吏殺之是無天也大王定天下無使善人觧體釋之太宗卽位問以政帝曰善貞觀中詔發卒治洛陽宮將東幸素上書力諫遂止魏徴聞素言嘆曰張公論事有回天之力可謂仁人之言哉太子承幹事遊獵素上書不納再上書帝知數規正太子擢左庶子

張行成字徳立定州人劉炫曰行成體局方正廊廟才也調富平主簿有能名召補侍禦史紏劾嚴正太宗以爲能帝語山東及關中人意有同異行成曰天子以四海爲家不容以東西爲限是示人以隘矣帝稱善嘗上防諌太宗兼行將相之事髙宗卽位監修國史時晉州地震帝問之對曰恐女謁用事大臣陰謀帝然之

張易之武后時太平公主薦其弟昌宗得侍昌宗白進易之材用過臣兄弟出入禁中不旬日貴震天下號易之爲五郎昌宗六郎

張儉字師約京兆人髙祖起儉以功遷朔州刺史教民勞來人賴以安𨿽霜旱勸百姓相賑贍民免饑殍兄大師太僕卿弟延師左衛大將軍性謹畏典羽林兵三十年未嘗有過兄弟三人門皆立防號三防張家

張仁願華州人有文武材神龍中兼洛州長史防州多盜仁願一切捕殺胔積府門畿甸震懾無敢犯先是賈惇頥嘗爲長史有政績時人語曰洛有前賈後張是時黙啜悉兵西擊突騎施仁願請乘虛取之於河北築三受降城絕虜南冦路自是突厥不敢南牧馬朔方益無防景龍二年封韓國公春還朝秋復督軍備邊帝爲賦詩祖道爲將號令嚴將吏信伏按邊撫師賞罰必直功罪後人思之爲立祠受降城出師輒享焉宰相文武兼者當時稱李靖郭元振唐休璟仁願

張文瓘字稚圭貝州人以孝友聞貞觀初第明經補並州防軍時李勣爲長史嘆曰稚圭今之管蕭吾所不及李勣入朝文瓘與僚屬二人皆餞勣贈二人佩刀玉而不及文瓘勣曰若某猶豫少決故贈以刀欲其果於斷某放誕少檢故贈以俾其守約束若子才無施不可焉用贈極見推引諌髙祖造蓬萊宮兼大理卿不旬日斷疑獄四百抵罪者無怨言嘗有疾囚相與齋禱願亟視事後拜侍中諸囚聞其遷皆垂泣其得人心如此請息兵修徳初同列以堂饌丰余欲少損文瓘曰公等若不任職當自引避不宜節減四子潛魏州刺史沛同州刺史洽衛尉卿涉殿中監父子皆二千石時謂

萬石張家

張文琮好自冩書筆不釋手子弟諫止曰吾好此不爲疲也爲建州刺史州尙淫祠不立社稷文琮教建社稷從父弟文玫善音律著新樂書十餘篇

張廷珪河南人慷慨有志尙第進士舉制科異等遷監察禦史按劾平直開元初大旱關中饑詔求直言廷珪上防云云請復十道按察使視州縣帝然之廷珪美姿儀善八分書與李邕友善

張柬之字孟將襄州人令狐徳棻以王佐期之中進士第一出爲合蜀二州刺史武后謂狄仁傑曰安得一奇士用之仁傑曰陛下求文章資歷今宰相李嶠蘓味道足矣豈文士齷齪不足與成天下事哉後曰然仁傑曰荊州長史張柬之𨿽老宰相材也用之必盡節於國姚崇爲靈武軍使將行詔舉外可爲相者崇曰張柬之沈厚有謀能斷大事其人老惟亟用之卽拜侍郎同平章事授防州刺史中宗爲賦詩祖道

張說字道濟洛陽人武后詔防賢良方正詔李景諶糊名較覆說所對第一後署異等遷左補闕嘗問諸儒言氏族皆本炎黃之裔則上古乃無百姓乎說對云云後曰善後避暑三陽宮訖秋未還說上防願及時旋軫中宗立遷工部兵部侍郎以母喪免旣期詔起固請終制時禮俗衰薄士以奪服爲榮而說以禮終天下髙之宗爲太子說與禇無量侍讀尢見親禮逾年進同平章罷爲東都畱守尋召爲中書令素與元崇不平罷刺相州坐累徙嶽州停封蘓頲見帝陳說忠謇遷並州長史修國史敕賫稿卽軍中論譔王晙誅降虜阿布也九姓同羅拔野固等皆疑懼說持節詣其部宿帳中召見酋豪慰安之副使李憲以虜難信不宜涉說報曰吾肉非黃羊不畏其食血非野馬不畏其刺士見危致命亦吾效死秋也由是九姓遂安詔爲朔方節度大使康願子反說進討至木槃山禽之俘三千徙河曲六州殘胡於唐鄧諸州空河南朔方千里之地先是緣邊戍兵常六十餘萬說以時無彊防奏罷二十餘萬使還農上以爲疑說曰臣久在疆場具知其情將帥茍以自衛及役使營私而已若禦敵制勝不必多擁冗卒以妨農務上從之初諸衛府兵自成丁從軍六十而免其家又不免雜徭浸以貧弱逃亡略盡百姓苦之張說建議請召募壯士充宿衛不問色役優爲之制逋逃者必爭出應募上從之旬日得精兵十三萬分諸衛更畨上下兵農之分自此始矣前廣州都督裴伷先下獄上與宰相議其罪張嘉貞請杖之張說曰臣聞刑不上大夫爲其近於君且所以飬亷恥也故士可殺不可辱臣向巡北邊聞杖姜皎於朝堂皎官登三品亦有微功有罪應死則死應流則流柰何輕加笞辱以皁待之姜皎事往不可復追伷先據狀當流豈可復蹈前失上深然之嘉貞不恱退謂說曰何論事之深也說曰宰相時來則爲之若國之大臣皆可笞辱但恐行及吾輩吾此言非爲伷先乃爲天下士君子也嘉貞無以應上置麗正書院聚文學之士或修書或侍講以張說爲修書使以總之有司供給優厚中書舍人洛陽陸堅以爲此屬無益於國徒爲糜費欲悉罷之張說曰自古帝王於國家無事之時莫不崇宮室廣聲色今天子獨延禮文儒發揮典籍所益者大所損者微陸子之言何不逹也上聞之重說而薄堅吐蕃自恃其彊致書用敵國禮辭指悖慢上意常怒之返自東封張說言於上曰吐蕃無禮誠冝誅夷但連兵十餘年甘涼河鄯不勝其獘𨿽王師屢防所得不償所亡聞其悔過求活願聽其來服以紓邊人上曰俟吾與王君防議之說退謂源乾曜曰君防勇而無謀常思僥幸若二國和親何以爲功吾言必不用矣及君防入朝果請深入討之去冬吐蕃大將悉諾邏宼大斗谷進攻甘州焚掠而去君防度其兵疲勒兵躡其後防大雪虜凍死者甚眾自積石軍西歸君防先遣人間道入虜境燒道旁艸悉諾邏至大非川欲休士馬而野艸皆盡馬死過半君防與秦州都督張景順追之及於靑海之西乘冰而度悉諾邏已去破其後軍獲其輜重羊馬萬計而還君防以功遷左羽林大將軍拜其父壽爲少府監致仕上由是益事邊功說策君防且敗因上嶲州鬭羊於帝以申其意曰使羊能言必將曰鬭而不觧必有死者所賴至仁量力取歡焉帝識其意納之賜防千匹後瓜州失守君防死十七年復爲右丞相遷左丞相上日敕所司供頓設樂內出醪帝爲賦詩俄授開府儀同三司十八年卒諡文貞說惇气節立然諾喜推籍後進於君臣朋友大義甚篤帝在東宮所與祕謀宻計甚眾後卒爲宗臣朝廷大述作多出其手帝好文辭有所爲必使視艸善用人之長多引天下知名士以佐佑王化粉澤典章成一王法天子尊尙經術開館置學士修太宗之政皆倡之爲文屬思精壯長於碑志世所不逮旣謫嶽州詩益淒婉人謂得江山助云嘗自爲其父碑帝爲書額曰嗚呼積善之墓開元後宰相不以姓著者曰公云二子均垍

張九齡字子壽韶州曲江人七嵗知屬文十三以書上廣州刺史王方慶嘆曰是必致逺居父喪哀毀庭中木連理擢進士始調校書郎以道侔伊呂科防髙第爲左拾遺宗卽位建言郊配又言政之气發爲水旱宜重守令之選又論選士之獘遷左補闕九齡有才鑑吏部試防萃號稱詳平張說爲宰相親重之與通譜系常曰此後出詞人之冠也召充集賢院學士知院事防賜渤海詔而書命無足爲者乃召九齡爲之被詔輒成遷中書侍郎以母喪觧毀有紫芝產坐側白鴈白雀巢家樹是嵗奪哀拜中書侍郎同平章事上美張守珪之功欲用以爲相九齡諫曰宰相者代天理物非賞功之官也上曰假以其名而不使任其職可乎對曰不可惟名與器不可以假人君之所司也且守珪才破契丹陛下卽以爲宰相若盡滅奚厥將以何官賞之上乃止張守珪使安祿山討奚契丹叛者祿山恃勇輕進爲虜所敗守珪執送京師九齡批曰穰苴誅莊賈孫武斬宮嬪守珪軍令若行祿山不冝免死上惜其才敕令免官以白衣將領九齡固爭曰祿山失律喪師於法不可不誅且臣觀其貌有反相不殺必爲後患上曰卿勿以王夷甫識石勒枉害忠良竟赦之牛仙客前在河西能節用度修職業倉庫充實器械精利上聞而喜之欲加尙書九齡曰不可尙書古之納言唐興以來惟舊相及剔歷中外有徳望者乃爲之仙客本河湟使典今驟居淸要恐羞朝廷上曰然則但加實封可乎對曰不可封爵所以勸有功也邊將實倉庫修器械乃常務耳不足爲功陛下賞其勤賜之金帛可也裂土封之恐非其冝上怒變色曰事皆由卿邪九齡頓首謝曰陛下不知臣愚使待罪宰相使有未允臣不敢不盡言上曰卿嫌仙客寒微如卿有何閥閱九齡曰臣嶺海孤賤不如仙客生於中華然臣出入臺閣典司誥命有年矣仙客邊隅小吏目不知書若大任之恐不愜眾望上欲以李林甫爲相問於九齡九齡對曰宰相系國安危陛下相林甫臣恐異日爲廟社之憂九齡恐爲林甫所危因帝賜白羽扇乃獻賦自況其末曰茍效用之得所𨿽殺身而何忌縱秋气之移奪終感恩於篋笥九齡𨿽以直道黜不戚戚怏望惟文史自娛朝廷許其勝流焉九齡體弱有蘊借故事公卿皆搢笏於而後乘馬九齡獨常使人持之因設笏囊自九齡始後帝毎用人必曰風度能若九齡乎初千秋節公王並獻寶鑑九齡上事鑑號千秋金鑑錄以伸諷諭及爲相諤諤有大臣節帝稍怠於政事議論必極言得失所推引皆正人帝在蜀思其忠爲泣下遣使祭於韶州厚幣卹其家開元後天下稱曰曲江公而不名云

東坡先生云軾嘗謂士大夫砥礪名節正色立朝不雷同以固祿位非獨人臣之私義乃天下國家所共安者也若名節一衰忠言不聞亂亡隨之防如影響漢之號敢言者惟王章朱云章死而云廢則公然持祿保妻子如張禹輩故王莽以斗筲穿窬之才盜取神器如在掌握唐開元之末大臣守正不回惟張九齡一人九齡旣以忤罷相明皇不復聞其過以致祿山之亂治亂之機可不愼哉【見東坡志林】

九齡弟九臯亦有名終嶺南節度使九齡子拯居父防有節行後爲伊闕令防祿山盜河洛陷焉而終不受僞官賊平擢太子贊善大夫孫仲方生岐秀父友髙郢尢異之曰是兒必爲國器擢進士宏詞

張嘉貞蒲州人以五經舉長安中張循憲使河東事有未決問吏曰若有嘉客乎吏以嘉貞對嘉貞條析理分循憲大驚試命艸奏皆意所未經後對武后請以官讓召見內殿嘉貞儀止秀偉後拜監察禦史遷兵部員外郎時功狀盈幾吏不能決嘉貞爲詳處不閱旬廷無稽牒歷梁秦二州都督政以嚴辦吏民畏之奏事京兆宗善其政及宋璟罷帝欲用嘉貞而忘其名夜詔中書侍郎韋抗曰朕嘗記其風操而今爲北方大將張姓而復名抗曰非張齊丘乎帝卽使作詔以爲相夜分且半因閱大臣表疏適見嘉貞所獻遂得其名卽以爲平章事嘉貞性簡疏與人不疑內曠如也所薦四人當時謡曰令君四俊苗呂崔員嘉貞𨿽貴不立田園或勸之答曰吾嘗相國矣未死豈有饑寒憂若以譴去𨿽富田產猶不能有也近世士大夫務廣田宅爲不肖子酒色費我無是也

張嘉佑有幹略嘉貞爲相任金吾衛將軍昆弟毎上朝軒蓋騶從盈閭巷時號所居坊曰鳴珂裏

張延賞嘉貞子渉經史通吏治苖晉卿以女妻之除河南尹延賞政簡約輕徭賦疏河渠築宮廟數年流移歸附都闕完雄有詔褒美時兵屯東都詔知畱守以兵屬居五年治行第一拜荊南劍南西川節度使又拜中書侍郎同平章事入秉政更四鎭所至民頌其愛帝待遇厚稱奏議有宰相體子靖

張靖字元理元和中拜刑部尙書同平章事少有令聞人以爲有輔相才及居位簡黙自處無所規拂家藏書畫侔於內府先第在東都思順裏歷五世無所增葺號三相張家文規次宗彥逺茂樞皆其子孫也

張守珪陜西人姿幹雄壯慷慨尙節義善騎射從郭防瓘守北庭開元初虜攻北庭守珪從間道奏事京師直言利害遷幽州果毅盧齊卿器之引與共榻坐謂不十年子當節度是州爲國重臣願以子孫托王君防死河西震懼詔守珪爲瓜州刺史虜奄至眾失措守珪置酒城上防諸將作樂虜疑有備不敢攻擊敗去爲瓜州都督使州地沙瘠不可藝常瀦雪水漑田自渠堰爲虜毀材木無所出守珪宻禱於神一夕水暴至大木數千章塞流下因取之修復堰防耕者如舊州神之刻石紀事子獻誠獻恭從子獻甫

張伯儀魏州人以戰功光弼軍浙賊袁晁反使伯儀平之功第一推誠遇人軍中畏肅民亦便之李吉議伯儀之忠可錄

張鎬字從周博州人有大志視經史猶漁獵天寶末楊國忠執政求天下之士爲已重聞鎬才薦之釋褐拜左拾遺宗西狩遣詣肅宗所數論事拜同平章事鎬起布衣二期至宰相居身亷不殖貲產善待士性簡重論議有大體在位𨿽淺而天下之人推爲舊徳云

張孝忠本奚種始名阿勞以勇聞性寛裕事親孝以兵屬李寶臣賜今名易州諸屯委以統制十餘年威惠流聞田承嗣宼冀州寶臣付兵四千屯貝丘承嗣見其軍整嚴嘆曰阿勞在焉未可圖也貞元二年河北蝗民餓死如積孝忠與其下同粗淡人服其儉推爲賢將子茂宗茂和茂昭茂昭少沈毅頗通書傳入朝爲帝從容言河朔事帝悚聽曰恨見卿晚召宴麟徳殿賜良馬甲第順宗立進同門下平章事復遣之鎭賜女樂二人不受又賜安仁裏第亦不受

張鎰字季權累遷殿中侍禦史大歷初爲濠州刺史政治淸簡延經術士講教生徒比去州擢明經者四十人拜中書同平章事郭子儀壻太僕卿趙縱爲奴告下禦史劾治而奴畱內侍省鎰奏奴不可告主悖慢成風漸不可長以鎰代鳯翔帝曰文武兼資望重內外無易卿者帝幸奉天鎰罄家資自獻行在

張建封字本立鄧州人喜文章能辯論慷慨以功名顯李光弼鎭河南盜起建封到賊屯開譬禍福一日降數千人由是知名馬燧爲三鎭使表爲判官軍中事多所諏訪表其能於朝廷進濠壽廬觀察使時四方多故益治兵四鄙恱附十三年來朝帝不時召見延英殿眷遇異等建封賦朝天行以獻元已賜宴曲江特詔與宰相同榻食還鎭帝賦詩以餞又以所持鞭賜之曰卿節義嵗寒弗渝故用此爲況治徐十年躬於所事一軍大治善容人過其言忠義感激故下皆畏恱樂士故其往如歸許孟容韓愈皆奏幕府子愔以防補亦治徐七年其政稱治

張薦字孝舉深州人敏銳有文辭能治周官左氏春秋初爲顏眞卿嘆賞後爲眞卿續著史遁先生傳帝親郊用薦爲太常博士擢諌議大夫吐蕃贊普死薦爲弔祭使占對詳辯三使絕域薦官至拾遺凡二十年常兼史館修撰定大儀位號郊廟鼓吹法莫不參預諸儒謂博而詳

張鷟字文成薦之孫早慧絕少時夢紫文大鳥五色成文止其庭大父曰五色赤文鳯也紫文鸑鷟也若殆以文章瑞朝廷乎遂命以名調露初登進士第騫味道見所對稱天下無雙入以制舉皆甲科四參選判爲銓府最貟半千稱鷟文辭猶靑銅錢萬選萬中號靑錢學士屬文下筆輒成晚進莫不傳記新羅使至必出金寶市其文

張萬福魏州人三世明經萬福以業儒不顯乃學騎射拜壽州刺史攺鴻臚卿鎭壽州時許杲叛擾代宗召見代宗曰欲一識卿面且以許杲累卿乃拜和州刺史萬福至杲懼徙屯萬福追殺之李正己反屯兵埇橋江淮舩不敢逾渦口徳宗乃以萬福爲濠州刺史謂曰先帝攺爾名正所以褒卿也朕謂江淮艸木亦知爾威名若從所攺恐賊不暁是卿也復賜舊名萬福因馳至駐馬於岸賊熟視不敢動攺泗州刺史魏州饑父子相賣萬福曰魏州吾鄕裏安忍其困令兄子將米百車饟之贖魏人自賣者給資遣之詔圖形淩煙閣陽城詣延英議裴延齡事伏閣不去帝震怒萬福大言曰國有直臣天下無慮卒年九十自始終祿食七十年未嘗一日言病凡蒞九州皆有惠愛

張籍字文昌和州人第進士韓愈薦爲國子博士排釋老籍爲詩長於樂府多警句仕終國子司業

張濬字禹川學縱橫術僖宗西出召濬至行在進諫議大夫時黃巢亂王敬武已臣賊濬責之忠義之士當審利害黃巢販鹽虜耳捨天子而臣之何耶誠能共誅大盜迎天子功名富貴可唾手而取諸將歡然曰諫議語是也敬武引軍從濬拜同平章事仍判度支

張道源並州人人賢其孝署所居曰復禮鄕至孝裏髙祖興使守並州賊平拜大理卿時何稠得罪籍其家屬賜羣臣道源曰禍福何常安可利人之亡取其子女自奉仁者不爲也道源𨿽官九卿無產資比亡余粟三斛

張介然猗氏人署營田支度等使入奏稱防介然啟曰臣位三品當給棨防若列於京師𨿽富貴不爲鄕人知使得列防故里宗許之別賜防京師第門本鄕得列防自介然始

張巡鄧州人博通羣書暁戰陣法气志髙邁略細節所交必大人長者不與庸俗合開元末擢進士第爲淸河令多治績而負節義秩滿楊國忠專國權勢燻炙或勸一見且顯用答曰是方爲國怪祥朝宦不可爲也調眞源令土多豪猾大吏華南金樹威恣肆邑中語曰南金口明府手巡下車誅之赦餘黨政簡約民甚宜之安祿山反楊萬石降賊逼巡爲長史使西迎賊軍巡率吏哭元皇帝祠遂起兵討賊從者千餘人雍丘令令狐潮舉縣附賊巡屠其妻子於城上潮怨以賊眾四萬薄城巡乃分千人乘城以數隊出身自前驅直薄潮軍遂敗復來然素善巡至城下語巡曰足下以羸兵守危堞忠無所立曷相從以取富貴乎巡曰古者父死於君義不得讐子乃銜妻孥怨假力於賊以相圖吾見懸君頭於通衢適爲百世笑時大將六人白巡以勢不敵不如降巡陽許諾明日設天子畫像率軍士朝之人人盡泣引六將責以大義斬之士心益勸潮悉軍來拒會城中矢盡巡防槁人千餘被黒衣夜縋城下潮兵爭射之久乃知槁人還得矢數十萬乃以死士五百斫潮營軍大亂遁去賊常數萬眾巡才千餘毎戰輒克乘勝擊陳畱子琦聞復圍城巡語其下曰吾防上恩賊若復來止有死耳聞者感慨至食盡巡出愛妾曰諸君經年乏食而忠義不衰吾恨不能割肌以啖眾寜惜一妾而坐視士饑乃殺以饗士士皆感泣子琦服其節不屈巡罵曰我爲君父死耳附賊而生不如擊賊而死巡長七尺須髯毎怒盡張讀書不過數復爲文章不立槁守睢陽士卒居人一見問姓名其後無不記憶與潮及子琦大小四百戰斬將三百卒十餘萬其用兵未嘗泥古法待人無所疑與眾同甘苦下爭致死力故能以少擊眾未嘗敗衂天子下詔贈賜立廟睢陽嵗時致祭大中時圖像於淩煙閣睢陽至今祠饗號雙廟云

司馬溫公曰彼顏杲卿張巡之徒世治則擯斥外方沈抑下僚世亂則委棄孤城韲粉宼手何爲善者之不幸而爲惡者之幸朝廷待忠義之薄而保姦邪之厚邪

張又新字孔昭元和中及進士髙第爲李逄吉黨張善相授伊州總管王世充攻之屢困謂僚屬曰吾爲唐臣當效命君等斬吾首以降賊可也眾不肯曰與公同死愈於獨生

張興一飯至斗米肉十斤爲饒陽禆將祿山攻饒陽興開張禍福譬暁敵人而嬰城彌年眾心遂固史思明引眾傅城興擐甲持陌刀重十五斤乘城賊將入興一舉刀輒數人死賊皆气懾

張士巖父病思鯉魚冬月冰合有獺銜魚至前得以供父遂愈毎病癰士巖吮血父亡廬墓有虎狼依之

張志寛爲里正忽詣令稱母疾求歸甚急令問狀曰母有疾志寛輒病馳驗如言乃慰遣之

張志和字子同婺州人母夢楓生腹上而產志和十六擢明經以防幹肅宗特見賞重命待詔翰林後居江湖自稱煙波釣徒著眞子亦以自號又著太易十五篇其卦三百六十五兄鶴齡恐其遁世不還爲築室越州東郭茨以生艸椽棟不施斤斧豹席防屩毎垂釣不設餌志不在魚也觀察使陳少防往見爲終日畱表其居曰眞坊以門隘爲買地大其閎號回軒巷先是門阻流水無梁少防爲構之人號大夫橋帝嘗賜奴婢各一志和配爲夫婦號漁童樵靑陸羽嘗問孰爲往來者對曰太虛爲室明月爲燭與四海諸公共處未嘗少別何有往來顏眞卿爲湖州刺史誌和來謁眞卿以舟敝漏請更之志和曰願爲浮家泛宅往來苕霅間辯防類如此善圖山水酒酣或擊鼓吹笛防筆輒成常撰漁歌憲宗圖眞求其歌不能致李徳裕稱志和隠而有名顯而無事不窮不逹嚴光之比

張允濟靑州人仕隋爲武陽令有行人夜發遺袍道中行十餘里乃悟人曰吾境未嘗拾遺可還取之旣而果然

張仕衡瀛州人太子承幹問事佛營福其應柰何對曰佛在淸淨仁恕如貪忍驕悖𨿽傾財事之無損於禍

張后字嗣宗蘇州人髙祖鎭太原引爲客以經授秦王及爲帝見其彊力問欲何官因謝不敢帝曰朕從卿授經卿從朕求官何所疑後願得國子祭酒授之

張齊賢陜州人議告朔禮不可罷及社主之制並如議累遷諫議大夫卒

張昌齡冀州人舉進士與王公治齊名爲考功員外郎獻頌闕下召見試息兵詔帝大悅擢至修文館學士

張旭蘇州人嗜酒每大醉呼叫狂走乃下筆或以頭濡墨而書旣醒自以爲神初仕爲常熟尉有老人陳牒求判宿昔又來旭怒責之老人曰觀公筆妙欲以藏家

張文仲仕武后時論風气尢精

張憬藏與袁天綱埓裴光庭當國憬藏以紙署臺字投之光庭曰吾旣臺司矣尙何事後三日乃貶臺州刺史

張仲武習戎事性忠義願歸欵朝廷乃擢領節度副大使子直方

張允伸爲軍中所推子公素號白眼相公

張潛唐大中十二年秋七月丁夘上防以爲藩府代移之際皆奏倉庫蓄積之數以羨餘多爲治績朝廷亦因而甄奬竊惟藩府財賦所出有常茍非賦斂過差及停廢將士減削衣糧則羨余何從而致上嘉納之

張居翰唐莊宗平蜀王衍及其宗族百官數千人詣洛陽帝恐其爲變遣中使向延嗣賫敕往誅之敕曰王衍一行並從殺戮已印畫樞宻使張居翰覆視就殿柱揩行攺爲家字蜀中百官及衍僕役獲免者千餘人【二事並出通鑑】

五代張存敬譙郡人也爲人剛直膽勇少事梁太祖爲將善因危窘出奇計積戰功表存敬防國將軍畱後復徙宋州刺史未至卒子仁頴仁願仁願有孝行存敬卒事其兄仁頴出必告反必面如事父之禮仁願暁法令事梁唐晉常爲大理卿卒贈祕書監

張歸霸淸河人也末帝娶其女是爲徳妃歸霸少與其弟歸厚歸弁俱從黃巢巢敗東走歸霸兄弟乃降梁秦宗權攻汴歸霸數有功張晊軍赤岡以騎兵挑戰矢中歸霸霸抜之反以射賊一發而斃奪其馬而歸太祖從髙立望見甚壯之賞以金帛並以其馬賜之後拜河陽節度使

張延朗汴州開封人也事梁以租庸使爲鄆州糧料使明宗克鄆州得延朗復以爲糧料使明宗立誅租庸使孔謙而廢其使職以大臣一人判戶部度支鹽鐡號曰三司使如唐故事詔以延朗充三司使三司置使自此始延朗號爲有心計以三司爲己任而天下錢糓亦無所建明明宗嘗出逰幸召延朗共食延朗不至附使者奏曰三司事忙無暇聞者笑之晉髙祖有異志三司財貨在太原者延朗悉取之

張憲字允中晉陽人也沈靜寡欲少好學能鼓琴飲酒唐莊宗素知其文辭以爲天雄軍節度使掌書記莊宗卽位拜工部侍郎租庸使遷刑部侍郎判吏部銓東都副畱守精於吏事甚有能政

張文蔚字右華河間人也初以文行知名舉進士及第昭宗時爲翰林學士承防梁太祖立仍以文蔚爲相梁初制度皆文蔚所裁定文蔚居家亦孝悌

張全義字國維濮州臨濮人也少以田家子役於縣縣令數困辱之全義因亡入黃巢賊中巢陷長安以全義爲吏部尙書水運使巢敗去事諸葛爽於河陽爽死事其子仲方仲方爲孫儒所逐全義與李罕之分據河陽路以附於梁二人相得甚歡然罕之性貪暴日以防抄爲事全義勤儉禦軍有法督民耕食以故罕之常乏食而全義常有餘罕之仰給全義全義不能給二人因有隙罕之奔晉晉遣兵助罕之圍全義甚急全義乞兵於梁梁遣牛存節丁防等以兵萬人擊敗罕之於沇水晉軍觧去全義還爲河南尹全義得梁出已由是盡心焉是時河南遭巢儒兵火之後城邑殘破戶不滿百全義披荊棘勸耕植躬載酒食勞民畎畆之間築南北二城以居之數年人物完盛民甚賴之初全義爲李罕之所敗其弟全武及其家屬爲晉兵所得晉王給以田宅待之甚厚及梁亡莊宗入汴全義自洛來朝莊宗勞之曰卿家弟侄幸復相見全義俯伏感涕拜太師尙書令卒唐洛陽經黃巢之亂城無居人縣邑荒圯僅能築三小城又遭李罕之爭奪周遭百餘堵而已張全義招懷理集復爲壯藩五代史於全義傳書之甚略資治通鑑𨿽加詳亦不能盡輒采張文定公所著搢紳舊聞記芟取其要而載於此厥今荊襄淮沔瘡痍之餘綿地數千里長民之官用守邊保障之勞超階擢職不知幾何人其眞能髣髴全義所爲者吾未見其人也豈局於文法譏議有所制而不得騁乎全義始至洛於麾下百人中選可使者十八人命之曰屯將人給一旗一牓於舊十八縣中令亡農歸自耕種流民漸歸又選可使者十八人命之曰屯牧令於來者綏撫之除殺人者死余但加杖無重刑流民歸之者益眾又選諳書計者十八人命之曰屯判官令視各屯毎屯戶至數千於農隙時選丁壯教以弓矢並示以坐作進退之法行之一二年得丁夫二萬餘人有盜賊卽時擒捕關市之賦迨於無籍刑寛事簡逺近咸歸洛陽五年之內號爲富庶於是奏更立令簿主之喜民力耕織者知某家蠶麥善必至其家徧召老防親慰勞之賜以酒食茶防遺之布衫裙褶假以顏色見稼中無艸者必下馬觀之召田主賜衣服焉見禾下有艸耕地不熟則集眾決責之或訴以闕牛則召責其鄰伍曰此人少牛何不眾助自是民以耕桑爲務家家有蓄積水旱無饑人在洛四十餘年至今廟食嗚呼今之君子其亦肯以全義之心施諸人乎

張希崇字徳峯幽州薊人也少好學從劉守光將兵戍平州其後契丹攻陷平州得希崇知其儒者也以爲盧龍軍行軍司馬明宗時盧文進自平州亡歸契丹因以希崇代文進爲平州節度使遣其親將以二百騎監之居嵗餘一日虜將謁希崇飲之以酒殺之穽中兵皆潰去希崇率其麾下得生口二萬南歸明宗嘉之拜汝州防禦使遷靈武節度使靈州地接戎狄戍兵餉道常苦抄掠希崇乃開屯田教士耕種軍以足食而省轉饋明宗下詔褒美居四嵗上書求遷內地徙鎭邠寜髙祖入立復拜靈武節度使希崇嘆曰吾當老死邊徼豈非命耶希崇事母至孝朝夕母食必侍立左右徹饌乃敢退不喜聲色好讀書頗知星歷天福三年月掩畢口大星希崇嘆曰畢口大星邊將也我其當之乎明年正月卒贈太師有子仁謙

張廷蘊開封襄邑人也少爲宣武軍卒去事晉稍遷軍校常從莊宗徵伐先登力戰金瘡滿體莊宗壯之以爲帳前都虞廷蘊武人所識不過數字而平生重文士從明宗破梁鄆州獲判官趙鳯廷蘊謂曰吾視汝貌必儒人可無隠也鳯以實對廷蘊亟薦於明宗後鳯貴爲相數薦廷蘊於安重誨明宗以廷蘊破潞之隙終恨之故終不秉麾節廷蘊素亷歷七州卒之日家無餘貲

張允鎭州人也少事鎭州爲張文禮參軍入爲監察禦史累遷水部員外郎知制誥晉髙祖卽位屢赦天下允爲駁赦論以獻是時晉髙祖方好臣下有言覽之大喜允事漢爲吏部侍郎

宋朝張美字元圭貝州淸河人也少爲三司小吏澶州糧料使周世宗鎭澶淵每有求取美悉力應之及卽位召爲樞宻承防大內部署授三司使世宗連嵗徵討糧餽不乏恭帝時加檢校太傅宋初加太尉後拜定國軍節度使卒謚恭恵

張永徳字抱一並州曲陽人周太祖卽位除駙馬都尉妻晉國公主從世宗徵劉崇髙平之戰劉崇單騎而遁世宗謂永徳曰樊愛能何徽及偏裨七十餘人吾欲盡按軍法何如對曰必欲開拓疆宇威加四海安可已也因盛稱太祖智勇世宗善其言悉誅愛能輩以徇軍聲始振從世宗破紫金山十八砦世宗褒之擢爲殿前都防檢從克壽州領鎭寧軍節度使同平章事太祖受嬗加兼侍中攺鎭武勝入覲道舊不名恩禮甚厚嘗問下並汾之防對曰彼兵𨿽少而悍加以北虜之援未可遽取也姑以間諜離虜心設防兵以擾其穡事待其困敝乃可圖耳太宗卽位封鄧國公眞宗卽位封魏國公攺鎭彰徳知天雄軍以老還鎭卒贈中書令

張昭字潛夫河間人也舊名昭逺避漢髙祖諱止稱昭十嵗誦書數十萬言及長治經史以文謁興唐尹張憲憲卽以爲府推官憲爲北京畱守昭從至晉陽時明宗起兵昭勸憲奉表明宗以勸進憲曰吾書生也天子委以保釐之任吾豈苟生乎昭曰此古人之大節公能行之忠臣也憲旣死論者以昭能成憲之節幹徳元年爲郊祀鹵簿使禮成封鄭國公攺封陳以老致仕嶺南平太祖遣使就問獻俘之禮昭臥疾口占皆有所據當時服其博記

張齊賢字師亮曹州宛句人也太祖幸西都以布衣獻防於馬前召至行宮問以所言齊賢條陳十防應對明辯太祖賜束帛而遣之歸謂太宗曰吾幸西都得一張齊賢朕不欲爵之以官異時可使輔汝爲相也太宗卽位齊賢舉進士授大理評事通判衡州代還防太宗徵太原齊賢上謁遷祕書丞知忻州明年以爲著作郎直史館攺左拾遺太宗北徵議者皆言宜速取幽薊齊賢上疏曰臣聞家六合者以天下爲心豈止爭尺寸之事角勝負之勢而已是故聖人先本而後末安內以養外人民本也邊塞末也中夏內也四裔外也是知五帝三王未有不先根本者也堯舜之道無他在乎安民而利之耳尋爲江南西路轉運使召還拜樞宻直學士擢右諌議大夫僉書樞宻院事雍熈三年大舉北伐齊賢請行卽授給事中知代州與潘美同領沿邊兵馬是時敵騎自湖谷入宼齊賢選廂軍二千出誓眾感慨一以當百敵遂卻先是約潘美以並州來防戰齊賢以師期旣漏且虞美之眾爲敵所乘俄而美有使至云師出並州行四十里至柏井忽有宻詔東路之師敗績並之全軍不得出戰已還矣於時敵騎塞川齊賢曰敵知美之來不知美之退乃夜發兵二百人人持一幟負一束芻距州城西南三十里列幟燃芻敵遙見火光中有旗幟意謂並師至矣駭而北走齊賢先伏兵二千於土磴砦掩擊大敗之淳化二年參知政事數月拜平章事母孫氏年八十餘封晉國太夫人太宗嘆其母福壽多賜手詔存問眞宗卽位召拜平章事戚裏有爭分財不均者又入宮自訴齊賢曰是非臺府所能決也臣請自治之齊賢坐相府召訟者問曰汝非以彼所分財多汝所分少乎曰然命具欵乃召兩吏令甲家人乙捨乙家入甲捨貲財皆按堵如故分書則交易之訟者乃止明日奏狀眞宗大悅朕固知非君莫能定歸洛得唐裴度午橋莊有池榭松竹之勝日與親舊觴詠其間卒諡文定

張遜博州髙唐人也太宗在藩邸得帳下從徵太原遷文思副使端拱初遷鹽鐵使繼除僉書樞宻院事又知院事知樞宻院始於此李順亂於蜀朝廷發兵水陸進討荊渚當其要害以遜知江陵府遜至時峽路諸州漕運卒數千人皆聚江陵有告其將謀變以應蜀防府中議欲盡捕誅之遜止令捕首惡斬於市奏聞太宗甚喜

張詠字復之濮州鄄城人也舉進士知崇陽縣繼除虞部郎中授樞宻直學士同知銀臺封駁司張永徳爲並州帥有小校犯法笞之至死詔按其罪詠封還詔書且言陛下委永徳邊任以一部校故摧辱主帥臣恐下陵上自此始出知成都府時李順構亂王繼恩上官正總兵攻討頓師不進詠以言激正勉其親行乃盛爲供帳餞之酒酣舉爵謂將校曰爾曹受國厚恩此行當直抵防壘平蕩丑類若曠日持久此地卽爾死所矣正懼由是遂取勝時防掠之際民多脇從詠移文諭以朝廷恩信使各歸田裏詠曰前日李順脇民爲賊今日吾化賊爲民不亦可乎詠在蜀采訪民間事悉得其實嘗曰詢君子得君子詢小人得小人各就其黨詢之則事無不審矣入拜給事中爲禦史中丞以工部侍郎出知杭州遇嵗歉民有鬻鹽者輒寛之使獲安濟有與其姊婿訟家財者婿言婦翁病篤子才三嵗遺書明言異日資產以什之三付子七與婿詠曰汝婦翁智人也以子防托汝茍以七與子則子死汝手矣命以七給其子餘三給婿時皆服其明決眞宗以詠在蜀治行優異復命知益州仍加刑部侍郎眞宗遣使傳諭曰得卿治蜀朕無西顧憂轉工部尙書進禮部乃抗論言近年虛國家帑藏竭生民膏血以奉無用之土木者皆賊臣丁謂王欽若啟上侈心之所爲也不誅死無以謝天下章三上出知陳州初詠與靑州傅霖少同學霖隠不仕詠旣中第致位光顯散遣親宻四方求霖者三十年不可得詠守陳一日霖來謁閽吏走白詠詠責吏曰傅先生天下賢士吾尙不得而友汝何人敢姓名乎霖笑曰別子一世尙爾耶是豈知世間有傅霖者乎詠且問昔何隠今何出霖曰子將去矣來報子爾詠曰詠亦自知之霖曰知復何言翌日而去後一月而詠卒諡忠定詠剛方尙气自號崖公以爲則違眾崖不利物云

張知白字用晦滄州靑池人也舉進士爲觧州推官定州軍掌書記河北節度判官咸平中西北未寜中外多言兵事知白奏疏言王者當奉時令茂功典省刑罰及取士之制數千言眞宗異之召試舍人院復召試中書拜直史館江南旱命知白安撫及還授京東轉運使周伯星見百官稱賀知白獨以爲人君當修徳以應天星之見何所系焉因極陳治道之惡眞宗曰知白在外而乃心朝廷可謂知所職矣陜西饑命知白按巡知白以朝廷重內職輕外官引唐李嶠議請選臺閣分藩郡仍自請補外不許固請知靑州還京求領國子監帝曰知白豈倦於處劇耶宰臣言其更踐中外未嘗爲身謀乃擢右諌議大夫禦史中丞拜給事中參知政事天聖間拜平章事知白在相位重名器無毫髮私𨿽貴顯淸約如寒士薨諡文節

張士遜字順之光化軍人也生百日始能啼舉進士爲鄖鄕簿遷射洪令嵗旱禱白崖山卽士遜云須足乃去蜀人異之繼除禦史臺推直官遷監察禦史江南轉運使缺中書進擬數人眞宗自除士遜焉士遜謁王旦於政事堂自言驟領使職願聞善教旦從容曰朝廷利至矣士遜起謝旣去旦語人曰此轉運使識大體其後士遜所至毎思旦言不敢妄有興建也仁宗爲皇太子除太子詹事累遷尙書左丞張知白薨拜平章事罷知江寜府居二年朝京師除節度使知許州復拜平章事後罷再相進封鄧國公致仕宰相謝事自士遜始也士遜就第十年而薨諡文懿

張升字杲卿韓城人也少力學有志操舉進士爲容丘簿畱守王曽以爲有公輔器累遷太常博士京東饑擢守宻州升貸粟於民以賑之多所全活坐微累出知濠州諌官陳升之言升忠直宜在朝廷仁宗曰吾非不知升賢但其言太直爾升之曰忠直之言人臣所難也陛下不可以爲罪仁宗曰朕未嘗以言罪人如升之朕當用之也嘉祐中拜樞宻副使參知政事進樞宻仁宗春秋髙而儲宮尙未建升昔爲禦史已屢建言至是與韓琦葉心共議力陳上前仁宗面諭曰朕已立嗣矣因示以英宗藩邸名升等再拜賀英宗卽位升請老英宗曰卿勤勞王家未當遽去升力求退逾年以太子太師致仕升不受請謁分俸祿以及九族退居十有餘年愈老而耳目聰明卒諡康節

張方平字安道宋城人也少頴悟絕人凡書一覽終身不再讀宋綬蔡齊見之以爲天下奇才也共以茂材異等薦之中選爲校書郎知昆山縣復舉賢良方正能直言極諌又中選遷著作佐郎通判睦州時趙元昊叛爲嫚書求大名以怒朝廷方平以爲若驟用兵必有喪師蹶將之憂是時決計用兵天下騷動方平上平戎十防及慶曆元年西方用兵蓋六年矣方平上疏曰陛下猶天地父母也豈與犬豕豺狼較勝負乎願因招徠夏宼令邊臣通其善意仁宗喜曰此朕心也自是元昊通好召試知制誥拜翰林學士遷禦史中丞前三司使王拱辰請防河北鹽法旣立而未下方平見仁宗問曰河北再鹽何也仁宗曰始立法非再也方平曰周世宗河北鹽犯輒處死太祖徵河東還父老泣訴願以鹽課均之兩稅而弛其禁今兩稅鹽錢是也豈非再乎仁宗曰卿語宰相立罷之方平曰法𨿽未下民已戶知之當直以手詔罷之不可自有司出也仁宗大喜命方平宻撰手詔下之河朔父老相率拜迎作佛老防者七日以報上恩還爲翰林學士承防神宗卽位除防知政事方平丁父憂免喪拜觀文殿學士畱守西京知陳州時方置條例司行新法方平因陛辭極論其害神宗謂曰能復少畱乎方平曰退卽行矣請老以太子太保致仕卒諡文定方平慷慨有气節善屬文數千言立就

張璪字防明舉進士累擢三司副使遷右正言璪建言天地合祭議者不一竊謂陽生於十一月陰生於五月以冬至日祀天於地上之圜丘夏至日祭地於澤中之方丘此萬世之不可易也自是南郊北郊之議興焉元丰五年爲中書侍郎元祐末卒璪初名琥更爲璪云

張舜民字蕓叟邠州人也舉進士爲襄樂令王安石行新法舜民上書謂裕民所以窮民彊內所以弱內辟國所以蹙國以堂堂之天下不當與小民爭利時皆壯之元祐初司馬光舉舜民才气秀異剛直敢言召試祕閣校理除監察禦史上疏論西夏彊臣爭權戎心桀驁豈宜加以爵命當興師問罪徽宗卽位除諌議大夫尋爲吏部以龍圖閣待制知定州坐元祐黨落職累復集賢殿修撰致仕以卒舜民少慷慨善論事自號浮休居士如王介甫哀詞題庾樓諸詩皆佳句也紹興初追復寶文閣直學士

張商英字天覺蜀州新津人也中進士第調通州簿章惇薦其才召對除光祿寺丞權檢正中書禮房公事加太子中允監察禦史裏行是時神宗厲精政事廷臣有言愜意者驟見進用商英上疏曰陛下卽位以來更張攺造者數十百事其最大者三事也一日免役二曰保甲三曰市易三者得其人緩而講之則爲利非其人急而成之則爲害臣願陛下與大臣宜安靜休息行之茍一事未已一事復興𨿽使禆諶適野而謀思【闕】持籌而算終莫見其成也哲宗立除開封府推官時朝廷稍更新法之不便於民者商英上書言三年無攺於父之道可謂孝矣今先帝陵土未幹卽議更變得爲孝乎紹聖元年以右正言遷左司諌徽宗立除中書舍人大觀四年蔡京罷相除龍圖閣學士知杭州賜對奏曰神宗修建法度務以去害興大利而已今誠一一舉行則盡紹述之美法若有不可不變但不失其意足矣尋除中書侍郎拜右僕射久旱彗出天心是夕大彗不見徽宗喜親書商霖字以賜之復觀文殿大學士卒商英學浮圖法自號無盡居士

張康國字賔老維人也初入太學俊譽靄然舉進士爲兗饒二州教授召爲左司貟外郎除尙書左丞徽宗甚器重之知樞宻院先是西北邊帥辟官或任非其人康國嘆曰邊塞尢當擇人誠得人邊鄙無患柰何欲私所厚善乎終於位諡文簡

張載字子厚長安人也學古力行篤志好禮爲關中士人之宗世所謂橫渠先生者也少時喜談兵年十八以書謁範仲淹仲淹責之曰儒者自有名教可學何事於兵因勸學中庸載感其言益窮六經舉進士爲祁州司法防軍神宗召見問以治道對曰爲政不以三代爲法者終茍道也除崇文檢書他日見王安石問以新政所安答曰公與人爲善則人將以善歸公如教玉人琢玉則有不受者矣以疾求去遂築室南山下敝衣蔬食召還同知太常禮院議禮於有司又不合復以疾請歸道病卒載著正防一書行於世

張耒字文潛楚州淮陰人也防頴異能爲文從蘓軾學軾見其文愛之舉進士爲臨淮簿壽安尉咸平丞軾亦深知之稱其文汪洋澹泊有一倡三嘆之聲云召爲太學錄元祐初爲正字遷著作佐郎攺著作郎兼史院檢討在館八年顧義自守泊如也擢起居舍人請郡以龍圖閣知潤州徙宣州責監黃州酒稅徙復州起爲通判黃州移知兗州召爲太常少卿甫數月復以直龍圖閣知潁州又徙汝州復坐元祐黨落職主管明道宮初耒在潁聞蘓軾之訃以師弟子禮舉喪言者以爲言遂貶房州別駕五年得自便居陳州尋主管崇福宮卒曽慥云文潛與魯直少防無咎號爲四學士並從東坡防名聞當世自坡發之文潛詩云滔滔如河漢之決山谷云文字江河萬古流世以爲知言王明淸云建炎末贈四學士俱爲直龍圖閣文潛生前紹聖初【闕】

出此職蓋甚久亦有司一時之失也

張兪字少愚益之郫人也少嗜書好爲詩嘗舉進士不中又舉茂才異等不中屬西戎犯邊乃上書陳攻取十事詔以爲校書郎而請授其父仍召兪赴闕兪不起乃上夷簡書夷簡甚重其言又下詔惇遣復不起其後大臣屢薦凢六詔起之卒不起遂隱靑城山之白雲溪文彥博守蜀髙其行田況繼彥博尢重之毎見必倒屣嘗謂僚佐曰斯人用之便可作正言司諌不用則巖谷一病叟耳性髙潔雅善淸談杜門著書有超然逺俗之志卒年六十五

張靄字伯云建州崇安人國初甞任禦史生子嶠字景山官歷尙書郎嶠生仿字希古淳化間擢進士第仕終大中大夫太常少卿比部湜工部衮皆仿之子也族孫璋字汝圭好學樂善早預計偕晚尉石埭丞建寜居官以亷謹名處鄕以長厚稱

張浚字徳逺成都人政和間中進士第靖康間召除太常簿建炎初除禮部侍郎二年知樞宻院事烏珠遁除右僕射平章事孝宗卽位封魏國公隆興二年除少師保信軍節度使薨諡忠獻事業具本朝言行錄子栻侍講左司南軒先生杓定叟戶部尙書

張九成字子韶紹興壬子擢進士第一人遜厚防厚皆其子也

張孝祥字安國紹興甲戌擢進士第一人父祁嘗爲淮東運副

名賢氏族言行類稿卷二十五﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷二十六

宋章定撰

章【四百四十二】

姓纂姜姓齊太公支孫封鄣左傳齊人降鄣子孫攺爲章氏章子齊威王將

漢書章邯爲秦將項羽封爲雍王王闗中

南史章昭逹字伯通吳興人性倜儻輕財尙气累立戰功爲定州刺史文帝嘗夢昭逹升臺鉉及旦告之後曰何以償夢對曰當效犬馬之用以盡臣節自余無以奉償尋遷都督江州刺史位至司空

章華字仲宗通經史善屬文後主時以忠諫獲罪得名陳武宣章皇后吳興烏程人本姓鈕父景明爲章氏所養因攺姓焉今族系亦廣俟詢問添入

唐章全益梓州涪城人少孤爲兄全啟所鞠母病全啟刲股膳母而愈及全啟亡全益服斬衰斷手一指以報不畜一僮僕處一室賣藥自業居成都四十年號章孝子

章仔鈞其先嵒仕晉永嘉中守泉州因家焉後唐季爲建州刺史後由南安徙居建之浦城生子修修生仔鈞仔釗仔鈞甘貧好學居鄕有賢行天祐間王審知守福州謙抑下士中朝避地者多依之仔鈞往見投以三策審知大喜承制授髙州刺史檢校太傅付以步騎五千屯於浦城西巖山控制二淛之衝幾二十年子孫因居巖之西村娶練氏生子十五人仁嵩仁徹仁郁三人皆能顯仕得象友直子厚楶誼望之衡元振今樞宻良能大著良肱皆其諸孫也世傳以爲練氏保全二校陰徳之致【一校爲王建封一校建人雲姓鄭】仔釗生四子復畱南安諸孫亨鐸移居西蜀梓綿之間亨鐸之孫君陳甞爲福建提刑向侍郎森疑是亨鐸之後

宋朝章得象字希言生時父夢庭積象笏因以得象爲名舉進士爲大理評事知玉山縣寶元間拜相仁宗謂曰先太后臨朝羣臣邪正朕皆防識之卿淸忠無所附麗故大用也性端重在翰林十二年怡然自得處相位八年親戚子弟皆抑而不進後封郇國公卒諡文簡

章友直皇祐中近臣言其能文章善篆有防召試辭焉後太學篆石經近臣又薦之召往經成除試將作監主簿不就王荊公銘其墓曰昔列禦防莊周當文武末世哀天下之士沈於得防防於毀譽離性命之精而自托於大僞以爭湏臾之欲故其所稱述多謂【闕】

若友直者似之矣

章惇字子厚當始生族父得象奇其風骨以爲必貴舉進士甲科知商洛縣嘗與蘇軾同遊南山抵仙逰潭潭下臨絕壁萬仭岸甚狹子厚推軾下潭書壁軾不敢子厚履險而下以漆墨濡筆大書石壁上曰蘇軾章某來軾拊子厚之背曰子厚異日得志必能殺人厚曰何也軾曰能自拚命者能殺人也子厚大笑元丰間拜門下侍郎知樞宻院事哲宗親政召拜左僕射後封申國公子援持皆擢甲科諸孫傑潛泳深解洽【闕】梓等相繼登第

章楶字質夫始以世父得象廕爲將作監主簿旋復舉甲科知陳畱縣以最擢提舉湖北刑獄稍遷直龍圖閣知慶州後守涇原四年凡置州一城砦九夏人剉衂復舊境徽宗卽位除同知樞宻卒諡莊敏七子縡綜綡綰綖縯縝縡登進士第歷官戶部員外郎出爲淮東提刑防蔡京更鈔法江淮富商變爲流丐赴水死相繼縡上言變法誤民乞如初以存大信京怒逐之綡嘗轉漕陜西孫覿爲銘其墓時言者【闕】

之孫潭之子也

東坡先生與子厚帖云某自得罪以來𨿽至親骨肉未肯有一字來往忽賜書存問甚厚憂愛深切感嘆不可言也某所以得罪乎時惟子厚與子由極口見戒反復甚苦而某彊狠自用不以爲然追思所犯眞無義理而公乃疑其再犯豈有此理哉然異時相識但過相稱譽以成吾過一旦有患難無復有相哀者惟子厚平居遺我以藥石及困急又有以救卹之眞與世俗異矣與質夫帖云屢承下訪芻蕘不肖豈復有所見出公之意表者但竊聞一事公防用香藥皆珍異之物極爲畨商坐賈之苦蓋近嵗始造此列公若一奏罷之𨿽不恱者眾然於陰徳非小補也某與公皆髙年實無復絲毫有求於人者所孜孜慕望惟及物之功以資前路不厭多爾非質夫豈出此言千萬裁察

愼靜以處憂患非公愛我之深何以及此謹書之座右也桞花詞妙絕使來者何以措辭本不敢繼作又思公正桞花飛時逺出巡按坐想四子閉門愁斷故冩其意次韻一首寄去亦可勿示人也

多日不奉書狀庇如昨但侍者病亡旅懷不免牢落方營之更何可了目前紛紛須已事乃釋然耳有詩悼之其略曰傷心一念還前債彈指三生斷後緣恐公欲知鄙意不深念也數日前風淫雨繼作寓居墻穿屋漏艸市已在水底蔬肉皆闕方振履而歌商頌書生彊項類如此想聞此捧腹掀髯一絕倒也

朝云丰湖上棲禪寺松林中前瞻大聖塔日聞鐘梵墓得如此不負其宿性頃嘗學佛法於泗上比丘尼義空亦粗知大意且死誦金剛經四句偈乃絕因公記憐之故一報也

右東坡先生所與申公丞相莊敏樞宻數帖後有蘇邁大觀四年八月二十九日嘉興幕下跋語定敬附之二公傳後庶有以見前軰相與無間於憂患之際者如此

章誼紹興七年試戶部尙書後除端明殿學士知建康章望之字表民浦城人也好學有文用從父得象廕爲校書郎監杭州茶庫逾年辭疾去舉賢良得象在相位以嫌扼之遂不復仕浮游江湖犯艱苦以營衣食不自悔歐陽修韓綘吳奎劉敞範鎭同薦其才除僉書建康軍節度判官不赴又除知烏程縣趣令受命固辭

章衡字子平嘉祐二年擢進士第一通判湖州歷守臨江汝潁濵眞定滁秀襄曹河陽越陽廬宣十四州終寶文閣侍制帥眞定時滹沱河每春彌漫爲民患衡爲橫隄二十餘里以障其衝突民獲安處甚懷之鄕本云太傅公之下徙居括蒼者有三焉龍泉之橫塘麗水之東鄕靑田之界首是以又有自括蒼而移霅者數世旣逺莫得而詳焉思亷者括蒼人自贊其喜神云狂走兀坐端立靜眠黙而不黙顚而不顚漏身無脫且守三田人以爲怪我以自然思亷得道靈異之事見於處州天慶章眞人畫像石刻

章服乾道間爲侍禦史吏部侍郎聞亦是仔鈞之後章元振字時舉仁嵩之後登進士第建炎初知邵武軍防寧縣盜賊四起而鄕兵寡弱元振度公私之力不足抗賊遂防險立砦遷民帑庾於其中率百姓堅守闔境獲全後知潮州二廣去朝廷逺官吏奉法者鮮元振一以法從事民作歌謡美之移守肇慶監司薦其治績遷廣東提舉常平元振與秦檜爲同年生檜當軸久甘於逺宦未嘗以私書幹之也【見建安志並忠興紀事】子才邵篤學能文兩預鄕貢以父廕補官嘗守臨

賀辰陽少年謁山楊先生時山誨以熟讀論語將論仁處仔細翫味而躬行之自後日用踐履莫非所聞所知者故世目爲篤實君子性喜賦詩題嚴子陵釣臺有云短棹夷猶七里灘人亡依舊水光寒漢家名節君知否盡在先生一釣竿過淸逺大家峽雲巖頭風急樹欹斜溪畔漁樵十數家老盡往來名利客年年秋水映蘆花晚歲閒居時與晦公朱先生遊荊州之行晦翁餞之詩曰雄藩荊楚地自古國西門客有籌邊略人知幕府尊云云劉淸之和云誰云兩州牧擇笏望轅門渠亦髭須好公今徳義尊【見黃永存大監所著行狀】

唐桞子厚記其先友六十有四人自姜公輔而下功名事業見諸史傳者過半定先辰陽公時交友皆天下士往來親墨什襲具在共四十有九人道徳勲名其視姜公輔之儔固已淩厲超越而先君𨿽微實與榮也定肅列宦位於右

陳丞相【俊卿】葉丞相【顒】王丞相【淮】周丞相【必大】京丞相【鏜】謝參政【字開之】葉樞宻【義問】析樞宻【彥質】林尙書【大鼐】韓尙書【元吉】張尙書【大經】張尙書【杓】洪內相【邁】朱待制【熹】林侍郎【機】韓待制【駒】李侍郎【安國】顏侍郎【度】應侍郎【孟明】劉侍郎【國瑞】周侍郎【武】章侍郎【燾】蘇給事【嶠】張侍講【栻】陳舍人【居仁】熊舍人【克】林侍禦【行可】徐察院【詡】蘇大卿【諤】施大卿【溫舒】詹大卿【體仁】王大卿【齊輿】汪大卿【作礪】邵祭酒【知柔】李提舉【若川】黃太監【永存】陳左司【仲諤】黃右司【適】郎中【自得】黃郎中【公度】婁宮師【壽】林郎中【枅】虞郎中【似良】趙郎中【不逷】吳郎中【衝】劉湖州【淸之】黃敷文【仁榮】呂寶文【企中】沈運使【度】

康【四百四十三】

康繼英字伯雄保裔戰歿特授六宅使後爲桂州觀察使繼英謂戎人𨿽內附而終蓄姦謀乃大索其所反覆者蕩除於是威震西鄙繼英嚴於馭軍而厚於撫宗族故其卒也家無餘財

萇【四百四十四】

姓纂左傳周大夫萇之後大歷有奉天尉萇總

五代萇從簡陳州人也事晉爲軍校力敵數人善用槊莊宗用兵攻城從簡多爲梯頭莊宗愛其勇以功累遷步軍都指揮使莊宗與梁軍對陣梁軍有執大旗出入陣間者莊宗登髙丘望見之嘆曰彼猛士誰能爲我取之者從簡因前請往莊宗惜之不許從簡潛率數騎馳入梁軍奪其旗而還軍中皆鼓噪莊宗壯之賜與甚厚從簡嘗中流矢鏃入髀骨命工取之工無良藥欲鑿其骨人皆以爲不可從簡遽使鑿之工遲疑不忍下從簡叱其亟鑿左右視者皆若不勝其毒而從簡言笑自若後降晉歷鎭忠武武寧入爲左金吾衛上將軍卒

常【四百四十五】

姓纂衛康叔支孫封常邑因氏焉一云黃帝臣常先後

前漢常惠太原人自奮應募隨蘇武使匈奴拘畱十餘年還拜爲光祿大夫奉使烏孫封長羅侯後爲典屬國明習外國事勤勞數有功卒諡壯武

魏志常林字伯槐自非手力不取之於人帶經耕鉏梁習薦州略名士於太祖以爲南和宰治化有成超遷博陵太守幽州刺史所在有績魏初拜尙書轉大司農時論以林節操淸峻欲致之公輔林遂稱疾篤拜光祿大夫能不繋心於三司以大夫告老美哉

北史常爽字仕明少而聰敏嚴正有志槪家人僮未嘗見其寛誕之容明習緯侯五經百家多所研究置館溫水之右教授門徒七百餘人號爲儒林先

生髙允稱之曰文翁柔勝先生剛克立教𨿽殊成人一也孫景字永昌雅好文章初爲協律博士後爲雍州錄事參軍帶長安令甚有恵政人吏稱之召還修儀注兼中書舎人善與人交終始若一澹於榮利不事權門耽好經史愛翫文辭淸徳自居不事家業

唐常衮京兆人及進士第不妄交遊爲中書舍人文采贍蔚長於應用譽重一時魚朝恩倚寵兼判國子監衮奏成均之任當用名儒不宜以宦官領職又天子誕日諸道爭以侈麗獻衮以爲若易芻粟以減貧民之賦天下之福也代宗嘉納拜門下侍郎同平章事衮苛細而以淸儉自賢元載王縉之爲相也上日賜以內廚禦饌遂爲故事衮與朱泚上言餐錢已多乞賜停饌許之衮又欲辭堂封同列不可而止時人譏衮以爲朝廷厚祿所以飬賢不能當辭位不當辭祿司馬溫公曰君子恥食浮於人衮之辭祿亷恥存焉與夫固位且貪祿者不猶愈乎詩云彼君子兮不素餐兮如衮者亦未可以深譏也建中初爲福建觀察使始閩人未知學衮至爲設鄕校使作爲文章親加講導與爲客主鈞禮觀遊燕饗與焉由是俗一變歲貢士與內州等卒後閩人春秋配饗衮於學官云

常達陜州人從髙祖徵伐帝曰君忠節正可求之古人五代常思字克恭太原人也初從唐莊宗漢髙祖入立領武勝軍節度使初思微時周太祖方少孤無依食於思家以思爲叔後思與周太祖俱遭漢以取富貴周太祖已卽位每呼思爲常叔拜其妻如家人禮廣順間徙鎭歸徳

宋朝常安民字希古蜀人也防頴悟力學舉進士爲成都府教授代還上書論彊國之本元祐中公卿薦其才召爲太常博士遷太常正丞開封府推官紹聖初召對極論元祐言者以熈丰爲非今日言者以元祐爲非是皆一偏也願擇其中又論蔡京姦足以惑眾辯足以飾非巧足以移奪人主之視聽力足以顚倒天下之是非內結宦侍外連臺諫合黨締交以圖柄任陛下不早逐之它日悔將安及董惇逸再爲禦史復欲彈蘇軾兄弟安民止之惇逸乃言安民主元祐謫監滁州鹽酒務除永興路提防刑獄蔡京用事攺通判鄆州入黨籍卒

常秩字夷甫潁州汝陰人也長於春秋居於陋巷二十餘年澹如也歐陽修王安石聞而稱之士論亦翕然歸重嘉祐中修薦於朝以爲潁州教授又除國子監直講又以爲大理評事知長葛縣皆不赴於是聲名愈髙神宗聞其名詔有司以禮惇遣入對神宗問曰當今何以免民凍餒秩言法制不立當今之大患也熈寧七年除寶文閣待制兼侍讀歸潁卒初秩隠居求志不肯出仕世以爲髙及介甫更新法秩以爲是被召遂起雲

莊【四百四十六】

姓纂芊姓楚莊王之後以諡爲姓楚有大儒莊生六國時爲漆園吏莊周著書號莊子齊有莊賈周有莊辛

新序白公之難楚人莊善者辭其母將往死之其母曰棄其親死其君可謂義乎莊善曰吾聞事君者內其祿而外其身今所以飬母者君之祿也身安得無死乎

史記莊子人名周嘗爲漆園吏其學無所不闚著書十餘萬言詆孔子之徒明老子之術自王公大人不能器之終身不仕

匡【四百四十七】

姓纂左傳魯匡邑宰匡句須之後廬山記威王時有匡裕先生

史記匡衡東海人也從博士授詩數射防不中至九乃中丙科後遷禦史大夫爲丞相封樂安侯十年之間不出長安城門而至丞相漢書云孔稚圭諸儒爲之語曰無說詩匡鼎來匡語詩解人頥當世少雙子咸亦明經歷位九卿家世多爲博士者

南史孝義匡昕字令先有至性母病亡已經日昕奔還號叫母卽蘇皆以爲孝感所致【見觧叔謙傳】

彊【四百四十八】

姓苑丹陽有彊氏將石趙常山太守彊容

北史藝術彊練

唐彊循字季先鳳州人累遷雍州司士參軍華原無泉人畜多渇死循教人渠水以浸田一方利之號彊公渠

皇朝彊獻明字可季汪藻嘗銘其墓曰錢塘彊氏以文學顯熈寧間有子五人曰浚明淵明偉明陟明獻明兄弟復以文學踵相躡登進士第淵明入翰林爲學士承防諡文獻浚明自尙書郎奉使吳中偉明陟明皆有名績以沒獻明召掌戶部架閣文字浚明子行父亦能世其家

郎【四百四十九】

姓纂魯懿公孫費伯城郎因居之子孫氏焉

後漢郎覬字雅光父宗學京氏易能望气占吉防覬少父業兼明經典晝研精義夜占象度順帝時拜章論災異後拜郎中辭病不就

北史郎基字世業泛涉文籍尢長吏事仕齊爲侍禦史不憚權威後帶潁川郡守積年案狀數日判盡條网旣疏獄訟淸靜淸愼無所營求嘗語人云任官之所木枕亦不須作況重於此乎惟頗令人冩書潘子義遺之書云在官冩書亦是風流罪過子茂字蔚之七歲誦騷雅日千餘言以博學稱除衛國令歷年辭訟不詣州省開皇中遷戶部侍郎

節義郎方貴弟雙貴方貴嘗爲舟人折臂雙貴恚恨遂毆殺舟人執送州縣兄弟爭坐死隋文特原其罪表其門閭後爲州主簿

唐郎余令定州人祖頴字楚之與兄蔚之俱有名余令擢進士第授霍王府參軍從父知年亦爲王友元軌曰郎家二賢皆入府不意培塿而松柏爲林也徙幽州錄事參軍有爲浮屠者積薪自焚長史率官屬將觀余令曰違蔑教義公當察之長史按之果得其姦

郎餘慶爲吏淸而刻於法髙宗時爲萬年令道無拾遺

方【四百五十】

姓纂周大夫方叔之後風俗通云方雷氏之後

唐方幹隠居鑑湖任情漁釣有詩集一編葛常之嘗稱其野渡波搖月空城雨翳鐘之句

方字達源嚴之桐廬人元祐中爲禦史三子元修元若元矩皆有才名於宣政間元修宣和末曾入徐擇之大名幕府元若嘗爲右史少卿元矩亦典郡元修子卽務徳也

莆田諸方唐末一名琡者來於光州之固始一名閱者元居白杜塘之西一名達者五代間爲泉州長史因家於方山及遊洋鎭琡之下則有謹言嘗爲諫議大夫閱之下則有防終顯謨閣待制子容守恵州東坡時謫居與之往還家藏坡公墨迹甚富容長孫略崇寧間登進士第歷潮瓊二州廣東運副達之下則有偕爲天章閣待制充江淮發運三家之後時有登科者

方崧卿字季申亦莆田居不知何別也隆興初登進士第繼中教官歷守南安廬陵廣東提刑轉漕廣西京西莆田人物志謂其平時接物和气三十年安分有守始終所得祿俸半爲抄書之費子信孺今倅肇慶商【四百五十一】

姓纂殷或號曰商以國爲氏魯有商瞿仲尼弟子秦有衛鞅本衛公子也受封於商子孫氏焉

國語夫成天地之大功者其子孫未嘗不章虞夏商周是也商契能和合五教以保於百姓其後皆爲王公侯伯

左傳襄二十三年齊侯伐衛商子車禦侯朝商子遊禦夏之禦防

史記商瞿魯人字子木孔子傳易於瞿

商澤家語曰字子季

昌【四百五十二】

風俗通云黃帝子昌意之後

南史昌義之烏江人少有武幹梁武帝用爲輔國將軍每戰必克大破魏軍進號軍師將軍又爲徐州刺史爲將能得人死力及居藩任吏人安之

名賢氏族言行類稿卷二十六

欽定四庫全書

名賢氏族言行類稿卷二十七

宋章定撰

黃【四百五十三】

姓纂陸終之後受封於黃後爲楚所滅以國爲氏

史記黃歇楚人也封爲春申君旣相楚與孟嘗君等方爭下士招致賔客以相傾奪輔國持權客三千餘人其上客皆躡珠履新序云楚使黃歇使於秦秦昭王方使白起與韓魏共伐楚黃歇適至聞其計上書於昭王昭王乃止黃歇受約歸楚解弱楚之禍全彊秦之兵黃歇之謀也

黃霸淮陽人也爲潁川太守治以禮義道不拾遺男女異路獄無重囚賜爵關內侯召爲京兆尹後至丞相漢書云霸字次公爲潁川守力行教化而後誅罰

咸稱神明不易聾丞田者讓畔治爲天下第一霸材長於治民及爲相功名損於治郡所居民富所去見思【循吏傳】

後漢黃憲字叔度汝南人陳蕃周舉嘗相謂曰時月之間不見黃生則鄙吝之萌復存乎心郭林宗曰叔度汪汪若千頃波澄之不淸淆之不濁初舉孝防又辟公府暫到京師而還竟無所就隤然其處順淵乎其似道

黃瓊字世英江夏人公卿多薦之公車徵拜議郎遷尙書僕射初隨父在臺閣習見故事及後居職練逹官曹爭議朝堂莫能抗奪轉太尉封邧鄕侯居公位舉奏州郡素行貪污至死徙者十餘人海內由是翕然望之

黃琬字子琰瓊之孫幼而辯慧對日食云日食之餘如月之初遷五官中郎將

黃允字子文以雋才知名郭林宗見而謂曰卿有絕人之才足成偉器然恐守道不篤將失之矣後司徒袁隗欲爲從女求姻見允而嘆曰得婿如是足矣允聞而黜遣其妻夏侯氏婦辭去數允隱匿穢惡十五事允以此廢於時

酷吏黃昌字聖眞拜宛令政尙嚴猛好發姦伏大姓戰懼皆稱神明遷蜀郡太守宿惡大姦皆奔走他境

黃香字文疆江夏人九歳失母思慕憔悴鄕人稱其至孝京師號曰天下無雙江夏黃童除郎中肅宗詔香詣東觀讀所未嘗見書累遷尙書令後以爲東郡太守上防讓曰臣少爲諸生典郡從政固非所堪

蜀志黃忠字漢升勇毅冠三軍爲後將軍疆摯壯猛用作牙

黃權字公衡在蜀爲鎭北將軍降魏爲車騎將軍司馬宣王問曰蜀中有卿輩幾人又曰黃公衡快士也

吳志黃蓋字公覆零陵人凢守九縣所在平定赤壁之役建策火攻後加偏將軍爲江表之虎臣

晉藝術黃字始長妙天文祕術兼博覧經史

南史黃回拳防果勁勇力兼人

黃法字仲昭少勁防有膽力以戰功授平南將軍後爲豫州刺史

唐黃碣閩人喜學問軒然有志向同列有假其筆者怒曰是筆它日當斷大事不可假董昌爲威勝軍節度使表碣自副及昌反碣諫曰大王防田畝位將相不盡忠王朝乃自尊大誅滅無種矣

宋朝黃履字安中邵武人也少逰太學舉進士召試爲館閣校勘後禦史中丞相時大臣有罪罰金履奏賈誼有言遇之以禮則羣臣自喜嬰之以亷恥則人矜莭行羣臣且然況大臣乎故罪有可惡黜之可也可恕釋之可也豈可以罰金示辱哉禦史翟思言事有防詰所自履諫曰禦史以言爲職非有所聞則無以言今乃究其自來則人將懲之而臺諫不復有聞矣恐失開言路之意事遂寢哲宗卽位請外知越州召還復爲禦史中丞上章乞黜責呂大防之黨以正典刑徽宗卽位召拜尙書右丞

黃葆光字元暉歙州黟縣人也少孤刻志於學崇寕初以朝廷遣使航海撫諭髙麗使副辟之以行補官調齊州司理防軍近臣薦其才召遷監察禦史左司諫言事切直防歸明人李良嗣撰北徵錄平邊書規進用命以爲祕書丞葆光上疏論五不可謂良嗣以防黠忿鷙之資犯肆赦不原之罪亡命沙漠免死而已妄作平邊等書萬一語泄致生嫌疑爲患不細祕書省圗書之府以外人爲之有累國體時三省宻院史貟猥雜葆光言非元丰舊制今奉入則越從班品秩則幾執政輕蔑名器蠧秏國用無敢誰何吏疆官弱未有如此徽宗嘉納之於是非元丰法所載一切罷去因入對徽宗以旱漧爲念葆元退而上疏曰人君有屈己逮下之心而人臣無歸美報上之意者致陰陽之變人君有惠慈惻怛之心而人臣無柔順欽承之意者致陰陽之變葆光天資剛正尙气節善論事防文切理不爲橫義所移

黃庭堅字魯直洪州分寕人幼警悟讀書數過輒成誦舅李常見之以爲一日千里舉進士調葉縣尉又爲大名府國子監教授初蘇軾見庭堅詩於孫覺之坐上異之後遇李常於濟南見其詩以爲超逸絕塵獨立萬物之表者由是聲名始震召爲校書郎爲神宗實錄檢討官始庭堅與秦觀張耒晁補之皆防蘇軾之門號四學士一文一詩出人爭傳誦之紙價爲髙而庭堅之詩尢妙晚節位益黜名益髙世以配蘇軾謂之蘇黃庭堅嘗遊灊皖樂山谷寺石牛洞之林泉因自號山穀道人天下皆稱曰山谷而不名字之先蘇軾嘗薦庭堅自代其略曰瑰瑋之文妙絕當世孝友之行追配古人世以爲實錄云今大卿犖通守榮寺簿防聞皆先生之後

黃公度字師憲莆田人父靜嘗爲京畿提舉公度紹興間禦試第一人不偶時相久方召爲考功員外郎有知稼翁集十二卷陳正獻洪內翰爲序防公度喜作詩倅肇慶日與定之先生唱和有句云嗜酒揚雄官拓落耽詩沈約瘦伶俜何時把臂論今古經庫勞君一啟扄子浩嘗知邵州銊亦俱登科乃公度之諸孫也【見莆陽志】

黃裳字冕仲南劍州人元丰間擢進士第一人官終尙書贈端明殿學士自敍其平生所爲文云演峯之下劍渾之濵予家在焉牛斗之光上下相照風雷之信有時變現而予常以自適獨遊乎其間或曳履以穿雲或拏舟而泛月惟意所在乘興而言收拾遺槁得若干捲故以演山名其集王溫州恱爲志其首

黃中美字文昭其先自光州徙閩遂爲昭武人元祐間登進士第歷官朝議大夫信徳府司錄事晦翁朱先生嘗志其墓曰熈寕以來羣小相師士大夫酣豢之餘心志潰爛不可收拾宜其禍變危廹而皆不知以爲憂倉卒迎降而皆不知以爲恥棄君叛父奉賦稱臣而皆不知以爲辱也而猶復有如公者出於其間金人入城官吏拜降惟恐居後公獨奮然誓死不屈變姓名匿里巷中冦退乃出還次京師適遭變故城中擁張邦昌而立之一時公俛首聽命公獨感憤投檄致其事以去子永存字堅叟以才有聞於世上聞其名召爲尙書郎軍器堅出爲淮南轉運副使孫朋今爲南雄守曾孫大金陳亮榜登科攺秩見待南城之次

臧【四百五十四】

姓纂魯孝公子彄食采於臧是爲僖伯

家語好生篇漆雕憑曰臧氏家有守焉名曰蔡文仲三年而爲一兆武仲三年而爲二兆孺子容三年而爲三兆【文仲魯大夫臧孫辰也武仲臧孫紇也子昭伯從弟臧防】

顏回篇顏回問曰臧文仲武仲孰賢子曰武仲賢哉國語魯語篇魯饑臧文仲言於莊公曰君盍以名器請糴於齊公曰誰使對曰辰也備卿臣請如齊

仲尼曰有臧武仲之知不容於魯

左傳隠五年公將如棠觀魚臧僖伯諫曰凡物不足以講大事其才不足以備器用則君不舉焉【僖伯魯公子彄之子也】

桓二年取郜大鼎於宋納於太廟臧哀伯諫周內史聞之曰臧孫逹其有後於魯乎君違不忘諌之以徳【哀伯僖伯之子名達曰臧孫氏】臧宣叔臧孫許也【文仲子】

襄十七年齊侯代我北鄙師自陽闗逆臧孫至於旅松鄹叔紇臧賈臧疇帥甲三百宵犯齊師

後漢臧宮字君翁潁川人從光武徵戰諸將稱其勇從破羣賊數防陣郤敵拜輔威將軍謹信質朴常見任用封朗陵侯撫鳴劍而抵掌志馳伊吾之北

魏志臧洪字子源父旻歷中山太原太守所在有名洪舉孝亷爲郎太守張超請爲功曹稱其才略智數海內奇士也又曰子源天下義士

臧霸字宣髙執義徵暴淸定海岱功莫大焉遷鎭東將軍位特進毎有軍事常咨訪焉

南史臧燾字徳仁宋武敬皇后兄少好學善三禮操行爲鄕裏所稱武帝拜爲太常𨿽外戚貴顯而彌自衝約所得祿俸與親戚共之子防爲宜都太守防子凝之學渉有當世才文帝引見時上與何尙之論鑄錢事凝之便於其語次對傳僧祐止之凝之大言曰明主難再遇便應盡行所懷上與往復十餘反辭防有詮序上深賞焉後爲尙書左丞子寅次子稜後爲參軍稜子嚴字彥威幼有孝性居父憂以毀聞孤介未嘗造請多所諳記尢精漢書歷義陽武寕郡守郡界蠻左獨以數門生單車入境羣蠻悅服嚴族叔永甄丁所生母憂三年廬於墓側歷江夏太守子盾字宣卿累遷禦史中丞公性彊甚稱職後爲中領軍管天下兵要監局事盾爲人敏贍有風力長於撥繁職事甚理盾弟厥字獻卿爲晉安太守郡居山海常結聚逋逃上以二千石討捕不防止厥下車宣化防黨皆𦇤負而出自是居人復業然政嚴百姓謂之臧彪前後再兼中書通事舎人卒於兼司農卿所掌之局大事及蘭臺廷尉所不決者敕並付厥辯斷精明咸得其理卒後有撾登聞鼓訴求付淸直舎人帝曰臧厥旣亡此事便無所付其見知如此子操尙書三公郎

臧熹字義和燾之弟也習騎射志立功名後領建平巴東二郡太守領奇兵平城都子質字含文出爲建平太守甚得蠻楚心又歷巴東太守吏人便之年始三十屢居名郡好言兵文帝謂可太任以爲徐兗二州刺史魏太武攻旴質爲輔國將軍救之報大武書以童謡言冦馬飲江水佛貍死卯年云云太武卒觧圍而去上嘉質功以爲雍州刺史

隱逸臧榮緒純篤好學隱居京口教授自號披褐先生

倉【四百五十五】

姓纂黃帝史官倉頡之後春秋時周有倉葛

左傳僖二十五年晉啟南陽陽樊不服倉葛呼曰徳以柔中國刑以威四夷宜吾不服也

魏志倉慈字孝仁爲長安令淸約有方吏民畏而愛之遷燉煌太守抑挫權右撫卹孤羸一嵗決刑曾不滿十人民夷翕然稱其徳惠卹理有方爲魏代之名守

北史孝行倉防居母憂毀瘠見稱州裏詔標門閭

唐【四百五十六】

姓纂帝堯陶唐氏之後裔封唐侯周成王滅唐子孫以國爲姓又左傳唐成公國於比陽今唐州是也

左傳僖十五年晉饑秦伯餼之粟曰吾聞唐叔之封也箕子曰其後必大晉其庸可兾乎

尙書微子之命唐叔得禾異畝同穎獻諸天子王命唐叔歸周公於東作歸禾【唐叔成王母弟後封晉】

荀子非相今之世梁有唐舉相人之形狀顏色【相李斯蔡澤者】新序齊楚攻魏魏使人求救於秦秦救不出魏人有唐且者年九十餘謂王曰老臣請西說秦令兵先臣出可乎魏王曰敬諾遂約車而遣之且見秦王秦遂發兵救之又秦興兵欲攻魏司馬唐且諫秦君曰段幹木賢者也而魏禮之天下莫不聞無乃不可加兵乎秦君以爲然乃按兵而輟

後漢方術唐檀字子產少遊太學習易詩春秋尢好災異星占教授常百餘人

晉唐彬字儒宗有經國大度而不拘行檢累遷郡別駕去奉使詣相府計事於時僚佐皆當世英彥見之莫不欽恱有廊廟材除尙書水部郎出補鄴令道徳齊禮期月化成遷弋陽太守明設禁防百姓安之以平吳之功爲右將軍

北史唐和字幼起初臣蠕蠕後歸魏太武優寵之待以爲上客爲濟州刺史甚有稱績徵爲內都大官評決獄訟不加捶楚察疑竇者甚多丗以是稱之

唐邕字道和少明敏有才幹仕齊除中書舎人文宣嘗望並州城曰此何等城或曰金城湯池帝云我謂唐邕是金城此非也在齊一代典執兵機爲趙州刺史抑挫豪彊公事甚理位至尙書令

唐永少耿介有將帥才讀班超傳慨然有萬里之志在魏爲北地太守與賊戰未嘗敗北時語曰莫陸梁恐爾逢唐將遷爲幽州刺史夷人送者當路遮畱數日始得出境子瑾字附璘博涉經史雅好屬文雍容富文雅周文召拜尙書貟外轉吏部尙書銓綜衡流雅有人倫之鑑爲蔡州刺史歷拓州硤州皆有徳化人吏稱之

唐書唐儉字茂系並州人事親以孝聞見隋亂陰說秦王建大計貞觀初使突厥

唐次字文編建中初及進士第竇參數薦之參被貶次爲辯謗略三篇上之後憲宗嘗覧善之謂學士沈傳師曰凢君人者宜所觀省然編錄未盡卿可廣其書起周訖隋增爲十篇更號元和辯謗略

唐璿字休璟少孤授易於馬嘉運禮於賈公彥舉明經髙第聖歷中授涼州都督吐畨率騎冦涼州休璟被甲先登六戰皆克西突厥舉兵相攻安西道閉武后詔休璟計議屯置盡如休璟防後曰恨用卿晚後誚楊再思等曰休璟練知邊事卿輩十不當一蓋休璟以儒者號知兵

唐臨字本徳京兆人爲萬泉丞尉有輕囚久系方春農事興臨說令可且出囚使就畝畝不許臨曰有所疑丞執其罪令移疾臨悉縱歸與之約囚如期還獄俄持節按獄交州出寃系三千人累遷大理卿髙宗嘗錄囚臨占對無不盡它日復訊余司斷者輙紛訴不已獨臨所訊無一言帝問故答曰唐卿斷囚不寃所以絕意帝嘆曰爲獄者固當若是乃自述其考曰形如死灰心若鐡石云臨儉薄寡欲不好治第宅性旁通專務掩人過見妻子必正衣冠唐皎臨之兄

唐紹神龍時爲太常博士

宋朝唐介字子方荊南人也舉進士遷著作郎爲禦史裏行三司使張堯佐一日除四使介與諌官包拯等力爭卒奪堯佐二使頃之復除介獨爭之不能得求全臺上殿不許自請從不報於是劾宰相文彥博獨專宰政凡有除授多非公議乞罷彥博而相富弼仁宗怒甚郤其奏不視且言將貶介介曰臣忠義憤激𨿽鼎鑊不避也卽貶介春州別駕蔡襄言貶介太重防仁宗亦中悔明日攺英州別駕又明日彥博罷而介自是以直聞天下復召爲殿中侍禦史他日介奏曰臣繼今言不行必將固爭爭之急或更坐黜是臣重累陛下願聽解言職後爲龍圖閣直學士英宗時召爲禦史中丞神宗卽位遷給事中擢三司使遂拜參知政事介爲人簡伉以敢言見憚神宗謂其先朝遺直也故大用之旣卒諡質肅子淑問義問待問嘉問之問淑問嘗爲禦史

唐恪字欽叟錢塘人也四歳而孤舉進士嘗知楡次縣有愛在民召對爲提舉河東常平徙江東轉運判官防防柯獻地命以屯田貟外郎往撫諭夷人始自疑裹甲以逆之恪盡撤兵衛獨將騶卒數十人往夷人望見歡呼投兵聽命入爲右司貟外郎遷起居舎人恪言國家與契丹結好百有餘年邊備益弛宜及今無事時以漸爲之不然且有後悔徽宗曰卿勉爲朕行卽以爲集賢殿修撰河北都轉運使以右文殿修撰知滄州滄當河下流一日河決水至城下不沒者三板恪率官吏乘城救防有塩塲正當下流使決之或曰塩法重水決而壊且得罪恪曰殺吾身而全一城吾之願也命趣決之逾宿而水去城以得全除延康殿學士知潭州時方崇尙道家言恪入辭從容言曰孔子之所以爲道者曰毋意毋必毋固毋我老氏之所以爲道者曰去甚去奢去防今方士之言汗漫無稽宜無聽用且皆市井之庸流耳豈足與語聖人之至道哉

唐庚字子西眉州丹稜人也善屬文舉進士稍用爲宗子博士張商英薦其才除提舉京畿常平庚爲文精密通於世務作明治察言閔俗存舊等篇學者稱之皇【四百五十七】

風俗通云三皇之後因氏焉左傳鄭大夫皇頡

左傳襄九年宋使皇鄖命校正出馬工正出車備甲兵庀武守

襄十七年宋皇國父爲太宰爲平公築臺

宣十二年鄭皇戌使如晉師曰楚使驟勝而驕鄭師爲承楚師必敗

成十八年鄭皇辰侵城郜取幽丘伐彭城

南史儒林皇侃吳郡人九丗祖皇象爲靑州刺史侃少好學尢明三禮孝經論語爲國子助教梁武召入壽光殿說禮記義帝善之加散騎侍郎

三國皇象字休明幼攻書得其妙中國善書者不能及也【見廣陵志】

光【四百五十八】

姓纂田光之後秦末子孫避地以光爲姓

晉光逸字孟祖胡母輔之目爲奇才俊器薦於東海王越以門寒而不召再薦越卽辟焉與輔之等飲不捨晝夜時人謂之八逹後爲給事中

汪【四百五十九】

姓纂汪芒氏之後禮記有汪踦魯人也

汪藻字彥章狀其先公行實曰汪氏軒轅皆古國名春秋時童子踦以功顯魯孔子韙之中間譜系不傳至五季有自歙之黃墩徙婺源還珠者於公爲九丗祖子孫因家焉用髙貲爲江佐著姓汪縠字次元生子彥章孫覿仲益志其墓曰建炎紹興間天子仗一劍出入兵間以建中興之烈當是時公爲中書舎人翰林學士一時之詔令往往多出公手學士大夫傳誦以比陸宣公後斥居永州年益髙文益奇詩益工華妙精深與栁義曹相望於數百載後文章格力與其相上下子七人恬悟恪憺憻憘悻

襄【四百六十】

姓纂魯莊公子遂號襄仲子孫以諡爲氏

後漢襄楷字公矩好學博古善天文陰陽之術桓帝時宦官専權上疏論災異之戒後舉方正不就鄕裏宗之

桑【四百六十一】

姓纂秦大夫子桑之後以王父字爲氏

晉書桑虞字子深仁孝自天父母防毀瘠骨立廬於墓側五世同居閨門邕穆

唐桑道茂者寒人失其系望善太一遁甲術待詔翰林屢上言皆驗

五代桑維翰字國僑河南人也爲人醜怪身短而面長常臨鑑以自奇曰七尺之身不如一尺之面慨然有志於公輔初舉進士主司惡其姓與喪同音有人勸其不必舉進士可以從它求仕者維翰慨然乃著日出扶桑賦以見志又鑄鐵硯以示人曰硯獘則攺而他仕卒以進士及第晉髙祖滅唐而興晉乃維翰之力也繼拜平章事兼樞密使維翰狀貎旣異素以威嚴自持晉之老將大臣無不屈服

洋【四百六十二】

海陵有此姓自云洋川侯之後

芳【四百六十三】

風俗通云漢有幽州刺史芳乘

嘗【四百六十四】

孟嘗君之後

良【四百六十五】

鄭穆公子去疾字子良孫良霄以王父字爲氏漢有河問相良就又有良賀

湯【四百六十六】

殷湯之後以諡爲姓宋有道人湯恵林

狼【四百六十七】

左傳晉大夫狼曋齊有狼蘧疏河南官氏志叱奴氏攺爲狼

囊【四百六十八】

左傳楚莊王子貞字子囊之後子孫以王父字爲氏其孫令尹囊瓦字子常

蒼【四百六十九】

風俗通云八凱蒼舒之後

傍【四百七十】

西羌姓也

疆【四百七十一】

左傳晉大夫疆劍後漢疆華又漢陽太守疆釋之並見風俗通

羌【四百七十二】

晉石冰將羌迪之也

卬【四百七十三】

漢公卿表禦史大夫卬

穰【四百七十四】

風俗通田穰苴諸田之族子孫因氏焉髙平姓苑云今髙平有穰氏

名賢氏族言行類稿卷二十七

欽定四庫全書

名賢氏族言行類稿卷二十八

宋章定撰

程【四百七五】

姓纂顓頊重黎之後周程伯休父其後也

說苑孔子之郯遇程子於塗傾蓋而語終日有間顧子路曰取束帛一以贈先生

史記貨殖傳程鄭山東遷虜也能冶鑄富埒卓氏前漢程不識爲邊太守出撃胡能正部曲行陣軍不得自便然軍𨿽煩擾虜亦不得犯並爲漢名將【李廣傳】

後漢儒林程曾字秀升習嚴氏春秋著書百餘篇皆五經通難於建初間舉孝廉遷海西令

魏志程昱字仲徳有謀能斷大事膽過賁育破走袁譚袁尙拜奮武將軍孫曉字季明爲黃門侍郎

吳志程秉字徳樞博通五經孫權聞其名儒徵拜太子太傅太子登曰將順其美正敕其惡誠所賴於傅君也

程普字徳謀性好施與喜士大夫領零陵江夏南郡太守遷蕩防將軍江表之虎臣也

晉書程衛字長少立操行疆正方嚴遷尙書郎侍禦史在職皆以事干顯補洛陽令歷安定頓丘太守凡所蒞著績

南史程靈洗字滌少以勇力聞以戰功都督豫州刺史進號云麾將軍號令分明與士卒同甘苦子文季字少卿多幹略果決有父風爲超武將軍禦下嚴整軍中服其勤幹每戰爲前鋒齊軍深憚之謂爲程彪

北史程駿字驎駒性機敏好學晝夜無倦容仕魏爲著作郎獻文引與論易老義謂羣臣曰朕與此人言意甚開暢詔曰駿歷官淸愼言事每愜門無挾貨之賔室有懷道之士賜帛六百匹旌其儉徳駿悉散之親舊性介直不競時榮

唐程知節濟州人事秦王從破王世充等後爲隱太子譛之出爲康州白秦王曰大王去左右手矣身欲全得乎知節有死不敢去事平遷右武衛大將軍

程務挺洺州平恩人父名振髙祖使率兵經略河北卽夜襲鄴縣俘男女千餘人以歸去數捨閱婦人方乳者九十餘人還之鄴人感其仁太宗徵遼東召問方略不合防帝勃然詰之名振辯對益詳帝意解謂左右曰房齡常在朕前見朕嗔餘人色不能主名振生平未識我一旦誚譲而辭吐不屈奇士哉務挺少從父徵討以勇力聞爲單於道安撫大使禦突厥務挺善綏禦士服其威愛突厥憚之不敢盜邊

程異字師舉京兆人以孝稱第明經補鄭尉精吏治厲已竭節至平章事嘗議置巡邊使憲宗問孰可者乃自請行身沒官第無畱貲世重其廉

程千里京兆人魁岸有力擢金吾衛大將軍祿山反詔募兵河東卽拜節度使會橋壊馬顚爲賊執仰首敕諸將曰爲報諸將可失帥不可失城軍中皆爲泣下增備固守賊不能下

程表師宋州人母病十旬不褫帶藥不嘗不進母終負土築墳常有白狼黃蛇馴墓左每哭羣鳥鳴翔刺史狀諸朝詔吏惇駕旣至不願仕

程俱羅靈州人以孝聞李華爲作孝贊表其行

宋朝程琳字天球永寧軍博野人也舉服勤詞學科中選召試除集賢院仁宗卽位爲三司戶部判官契丹使來以琳爲接伴使契丹使蕭蘊杜防蘊出坐圖謂琳曰中國使至契丹坐位髙契丹使至中國坐位下請升之琳曰此眞宗皇帝所定不可攺也防曰大國之卿可乎琳曰南北兩朝安有大小防不能對仁宗令與宰相議或曰此特細事爾將許之琳以爲許其小必啟其大力爭之乃拜右諌議大夫權禦史中丞知益州召知開封府禁中火下府使治之琳曰此天災也不可以罪人仁宗爲緩其獄卒無死者久之復知開封府明年爲三司使時議者患民稅多目吏得爲姦欲除其名而合爲一琳曰合而沒其名一時之便後有興利之臣必復增之是重困民也累遷吏部侍郎拜參知政事時元昊叛議者欲重賄唃囉使討元昊因其地以與之琳曰使唃氏有其地是去一元昊得一元昊也曷若用間使二羌不相合豈不爲中國之利乎皇祐元年拜同中書門下平章事知大名府琳持重不撓前後守魏十年魏人愛之卒謚文簡琳爲人嚴深長於政事平時議論不少下人至朋僚故舊飲酒笑歌不復有勢位之間

程戡字勝之許州陽翟人也擢進士稍遷爲侍禦史知諫院以天章閣待制爲陜西都轉運使徙知渭州知瀛州契丹使過稱疾求小幘見戡不許曰疾則可毋相見相見宜如禮使者竟不能屈進端明殿學士知益州召還爲給事中參知政事英宗卽位加安武軍節度使橫山酋豪請以兵乘塞而身以其屬取靈夏歸中國戡奏言諒祚數悖慢而多殺戮人人離心今其酋豪如此可許之時英宗不豫大臣重生事不從卒謚康穆

程振字伯起饒州樂平人也少有俊才未冠遊太學張商英陳瓘張庭堅鄒浩皆器之徽宗幸太學振以諸生髙第得官畱爲辟雍錄欽宗受禪召拜吏部侍郎嘗上言大臣不協議論多駮詔令輕攺失其事機如金人拏兵且半年而兵不解者以和戰之說未一故也裁抑冒濫如黑白易分而數月之間三變其說者蓋廟堂不能忘私而多與其黨爲地故也今一人言之以爲是而行一人言之以爲非而止或出聖斷隃度而不暇疇咨或用大臣偏見而遂形播告所以動未必善處未必宜乃輙爲之反汗焉其勢不得不爾也及金兵至河北力請諸路兵犄角撃之以牽其勢且曰彼猖獗如此陛下猶欲守和議而不使之少有所懲創乎欽宗是其言而不能用也除開封尹爲刑部侍郎金邀天子幸其營求索不已振被命督與梅執禮等四人同死之

程羽字衝逺深州陸澤人也少好學舉進士太宗爲開封尹以羽爲判官太宗卽位拜給事中知開封府未幾出知成都府爲政寛簡蜀人便之以兵部侍郎致仕羽性淳厚凡事循謹太宗稱其長者

程顥字伯淳西洛人也顥舉進士爲鄠縣簿呂公著爲禦史中丞薦爲監察禦史裏行前後進說甚多大要以正人心窒物欲求賢育才爲先神宗嘗使推擇人材顥所薦十數而以張載與其弟頤爲首言人主當防未萌之欲神宗拱手曰當爲卿戒之哲宗立召爲大宗正丞未行而卒始顥從周惇頤論學故其言曰道之不明異端害之也昔之害近而易知今之害深而難辧昔之惑人也承其迷暗今之入人也因其髙明自謂之窮神知化而不足以開物成務名爲無不周徧而其實於倫理𨿽云窮深極防而不可以入堯舜之道天下之學非淺陋固滯則必入於此自道之不明也邪誕怪異之說競起塗生民之耳目溺天下於污濁𨿽髙才明智膠於見聞醉生夢死不自覺也是皆正路之蓁蕪聖門之蔽塞辟之而後可以入道顥有經濟之術不幸早死文彥表其墓曰明道先生云弟頤

程頤字正叔以經術爲諸儒倡四方從之遊者甚眾哲宗卽位司馬光呂公著上其行義於朝授汝州團練推官西京國子監教授頤力辭又以爲校書郎召至京師除崇政說書頤在經筵以師道自居每侍講色甚莊繼以諷諫頤聞哲宗在宮中盥而避蟻因講罷請曰有是乎哲宗曰然誠恐傷之耳頤曰推此心以及四海帝王之要道也崇寧初判西京國子監屏居伊闕山數年卒學者尊之稱爲伊川先生其門人遊酢謝良佐呂大臨楊明皆著名於世

彭【四百七六】

姓纂大彭爲商諸侯以國爲姓蓋陸終第三子彭祖卽大彭也

左傳成十六年鄭人聞有晉師告於楚救鄭彭名禦楚共王潘黨爲右

哀十七年子髙曰彭仲爽申俘也文王以爲令尹實縣申息封畛於汝惟其任也何賤之有

孟子彭更問曰後車數十乘從者數百人以食於諸侯不以泰乎

史記彭越昌邑人

前漢彭宣字子佩淮陽人治易張禹薦其明經有威重可任政事入爲右扶風遷禦史大夫封長平侯宣爲人恭儉有法度【張禹傳】

後漢彭寵字伯通南陽人

獨行彭修字子陽會稽人也父爲盜所刼修年十五拔佩刀持盜帥曰父辱子死盜曰此童子義士也辭謝而去

蜀志彭羕字永平

北史彭樂字興驍勇善騎射從齊神武以軍功除肆州刺史防山之戰獲魏督將僚佐四十八人諸將乘勝撃魏大破之樂言於髙歡曰黑獺漏刃破膽矣

唐彭景直瀛州人景龍末爲太常博士

宋朝彭乘字利建益州華陽人也舉進士與同年生登相國寺閣顧望鄕闗皆有從官之樂乘獨悵然曰親老矣安敢捨晨昏之奉以圖一身之榮乎翌日奏乞侍養以歸防凖薦召試爲校勘遷祕書丞集賢校理求便親得知普州舊制蜀人不許赴蜀官特恩自乘始其後修注闕中書擬人乘在選中仁宗曰彭乘恬退之士也遂用之知開封府爲翰林學士卒

彭汝礪字器資饒州鄱陽人也少嗜學舉進士爲禮部第一王安石得其所著詩義善之以爲國子監直講擢太子中允監察禦史裏行汝礪首陳十事多人所難言者中人王中正李憲臨邊汝礪曰漢唐以兵付中人多致敗事神宗折之汝礪拱立不動伺間復言神宗卒爲攺容罷爲江西轉運判官陛辭復言今不患無將順之臣患無諫諍之臣不患無敢爲之臣患無敢言之臣神宗察其忠慰諭久之元祐中除起居舍人拜中書舍人紹聖初進尙書罷知成都府又降待制知江州卒其平時與蔡確異趣確被貶又爲之力辧人以此賢之器資遺表有云土地已有餘願撫以仁財用非不饒願節以禮佞人𨿽若可喜而其患在後忠言𨿽若可惡而其利甚深河北流移千里無間然江南水潦九年於玆矣【見百家詩選】

彭汝方字宜老汝礪之弟也知衢州立忠節贈龍圖閣直學士

彭公永字君羨福州人紹興戊午擢進士第次子演蕭國梁榜中甲科長子渙淳熙乙未繼登第演字子山嘉泰間嘗自江西召憲爲吏部郎

平【四百七七】

姓纂韓哀侯少子婼食采平邑因氏焉秦滅徙下邑

前漢平當字子思以明經爲博士傳經術言得失後爲丞相子晏以明經歷位大司徒漢興惟韋平父子至宰相

北史平鑑字明逹受詩禮通大義雅有豪俠气後爲懷州刺史魏將來攻城內有井隨汲卽竭鑑具衣冠俯井而祝至旦而井泉湧溢

儒林平恆字維叔多通博聞安貧樂道不以屢空攺操魏徵爲中書博士出爲幽州別駕防貞寡欲遷祕書丞

英【四百七八】

姓纂左傳英氏國臯陶之後以國爲氏

史記黥布六人也姓英氏客相之曰當刑而王其後項王立布爲九江王太史公曰英布者其先豈春秋所見楚滅英六臯陶之後哉身被刑法何其防興之暴也

明【四百七九】

姓纂虞仲之後公族有井伯卽百里奚也生孟明視子孫以王父字爲氏

南史明僧紹字休烈其先吳泰伯之裔僧紹明經有儒術隱居攝山棲震寺子山賔字孝若在梁首應五經博士之選爲兗州刺史𨿽出撫大藩擁旌推轂珥金拖紫而恆事屢空嘗爲國子博士兼祭酒累居學官甚有訓導之益弟少遐字處黙位都官尙書簡文帝曰我不喜明得尙書更喜朝廷得人後拜靑州刺史明氏自宋至梁爲刺史者六人

北史明克譲字道博涉書史所覽將萬卷三禮論語尢所研精防歷象咸得其要十四爲法曹參軍朱異嘗令詠修竹詩末云非君多愛賞誰貴此貞心異甚奇之後仕隋位率更令時東宮盛徵天下才學士至於博物洽聞皆出其下

循吏明亮字文徳仕魏除陽平太守淸白愛人甚有恵政轉汲郡太守二郡人吏迄今追思之

唐明崇儼洛州人以奇技自名髙宗四月憶崇儼索百錢須防以獻曰得之侯氏老人圃中帝召老人問故曰埋一失之土中得百錢

宋朝明鎬字化基宻州安丘人也舉進士薛奎稱鎬有廊廟材遂除開封府推官權京東益州路轉運使嵗歉民無積蓄盜賊間發鎬爲平其物價募民爲兵人賴以安知同州閱廂軍得材武者三百人教以彊弩奏爲淸邊軍最驍勇其後陜西河東悉置此軍入知開封府王則反於貝州以鎬爲安撫使城未下命文彥博宣撫河北以鎬副之貝州平以功遷端明殿學士彥博相以鎬參知政事未幾卒謚文烈

荊【四百八十】

姓纂楚熊繹國亦號荊支孫因氏焉

家語荊公行年十五而攝相事孔子聞之使人往觀其爲政使者反曰其朝淸淨而少事

史記荊軻爲燕丹報仇餞於易水歌曰風瀟瀟兮易水寒壯士一去兮不復還及奉燕督亢圖進於秦皇圖窮而匕首見

北史孝行荊可苦身勤力供養其母甘防無匱乏母喪廬墓負土成墳周文令州縣表異之

宋朝荊罕儒冀州信都人也從孫嗣少應募爲控鶴卒用兵前後凡一百五十餘戰未嘗無功亦未嘗自伐也積官至虢州防禦使

京【四百八一】

姓纂鄭武公少子段封京謂之京城太叔因氏焉

前漢京房字君明東郡頓丘人本姓李推律定姓自攺爲京氏治易氏事梁人焦延壽延壽常曰得我道以亡身者京生也其說長於災變分六十卦更直日用事以風雨寒溫爲候各有占驗房用之尢精房以孝防爲郎帝數召問對曰古帝王以功舉賢則萬化成瑞應著末世以毀譽取人故功業廢而致災異宜令百官各試其功災異可息嘗諷用石顯凡三上封事極言災異

榮【四百八二】

姓纂周大夫榮夷分榮叔其先食采於榮因氏焉

北史榮毗字子諶少剛鯁有局量涉獵羣言仕隋時爲華州長史後拜侍禦史在朝侃然正色爲百寮所憚

榮建緒毗之兄性甚亮直兼有學業仕隋歷始洪二州刺史俱有能名

成【四百八三】

姓纂周文王第五子郕叔武之後子孫以國爲氏後爲楚所滅子孫去邑爲成成肅公桓公並爲周卿士左傳楚大夫成得臣若敖孫也大心成熊並其後也

左傳僖二十六年防子不祀祝融楚成得臣帥師滅防定八年晉師將盟衛侯於専澤趙簡子曰羣臣誰敢盟者成何曰我能盟之

成十三年劉康公成肅公會晉侯伐秦

文五年成大心帥師滅六

孟子成覸謂齊景公曰彼丈夫也我丈夫也吾何畏彼哉

南史孝義成景雋字超範陽人父安樂淮陽太守景雋後除豫州刺史有政績見懷

北史成淹字季文好文學有气尙入魏授著作佐郎獻文欲冬月巡漠北朝臣諫並不納淹上接輿釋遊論帝覽之詔曰卿諸人不如成淹論通釋人意乃敕停行後齊散騎常侍裴昭明散騎侍郎謝竣如魏弔欲以朝服行事魏主客曰弔有常禮何得以朱衣入防庭昭明等曰受命本朝不敢輒易往返數四昭明等固執不可魏主命著作郎上谷成淹與之言昭明等曰魏朝不聽使者朝服出何典禮淹曰吉防不相厭羔裘冠不以弔此童穉所知也昔季孫如晉求遭喪之禮以行今卿自江南逺來弔魏方問出何典禮行人得失何其逺哉昭明曰二國之禮應相凖望齊髙皇帝之喪魏遣李彪來弔初不素服齊朝亦不以爲疑何至今日獨見要逼淹曰齊不能行諒陰之禮逾月卽吉彪奉使之日齊之君臣鳴玉盈庭貂璫曜目彪不得生人之命敢獨以素服厠其間乎皇帝仁孝侔於有虞執親之喪居廬食粥豈得以此方彼乎昭明曰三王不同禮孰能知其得失淹曰然則虞舜髙宗皆非邪昭明竣相顧而笑曰非孝者無親何可當也乃曰使人之來惟賫袴褶此旣戎服不可以弔惟主人裁其弔服然違本朝之命返必獲罪淹曰使彼有君子卿將命得宜且有厚賞若無君子卿出而光國得罪何傷自當有良史書之乃以衣幍給昭明等使服以致命已且引昭明等入見文武皆哭盡哀魏主嘉淹之敏遷侍郎賜絹百匹

卿【四百八四】

姓苑有卿氏風俗通云虞卿之後戰國有卿秦爲魏將或云項羽將卿子冠軍宋義之後

衡【四百八五】

風俗通伊尹爲湯阿衡子孫以衡爲氏一云魯公子衡之後以王父字爲氏

行【四百八六】

周禮大行人之後

閎【四百八七】

史記周文王四友閎夭之後漢有廣陵相閎孺

橫【四百八八】

風俗通云韓公子成號橫陽君子孫氏焉見史記

訇【許橫反四百八九】

蜀錄闗中流人訇琦訇廣也

黥【四百九十】

風俗通晉大夫呂甥子孫氏焉

郕【四百九一】

郕叔之後或不去邑

城【四百九二】

風俗通雲姓於事城郭園池是也

營【四百九三】

風俗通周成王卿士營伯之後

名【四百九四】

楚大夫彭名之後以王父字爲氏

嬴【四百九五】

伯益之後伯益作朕虞有功賜姓嬴氏

盈【四百九六】

晉大夫欒盈之後

聲【四百九七】

蔡大夫聲子之後

嬰【四百九八】

風俗通云晉大夫趙嬰齊之後

名賢氏族言行類稿卷二十八

欽定四庫全書

名賢氏族言行類稿卷二十九

宋章定撰

丁【四百九九】

姓纂姜姓齊太公生丁公伋支孫以謚爲姓

前漢儒林丁寛字子襄梁人讀易精敏事田何學成東歸何謂門人曰易以東矣作易說三萬言訓故舉大義而已

後漢丁鴻字孝公拜侍中肅宗詔與諸儒論五經同異於白虎觀鴻以才髙論難最明時人嘆曰殿中無雙丁孝公

儒林丁恭字子然習春秋學義精明教授數百人建武中遷少府諸生自逺方至者著錄千人當世稱爲大儒

吳志丁奉字承淵廬江人少以驍勇徵伐戰闘常冠軍斬將搴旗計略過人能斷大事

丁固初爲尙書夢松生其腹上謂人曰松字十八公也後十八嵗吾其爲公乎卒如夢焉

晉書丁譚字世康防稽人察孝防除郎中爲東陽太守以淸潔見稱累遷領國子祭酒

良吏丁紹字叔倫早歷淸官爲廣平太守政平訟理道化大行皆悅其法而從其令轉冀州刺史河北畏而愛之當官涖政每事克舉視天下之事若運於掌握慨然有董正四海之志

唐丁公著字平子蘇州人舉明經髙第充皇太子諸王侍讀因著太子諸王侍讀訓大篇爲太常卿淸約守道每進一官輒憂見顏色

五代丁會字道隠壽春人也少工挽喪之歌尢能淒愴其聲與梁太祖俱從黃巢梁太祖鎭宣武以爲都押衙張全義襲破河陽逐李罕之罕之召晉兵圍河陽全義告急是時梁兵在魏乃遣會及葛從周等將萬人救之會等行至河陰謀曰罕之料吾不敢渡九鼎以吾兵少而來逺且不虞吾速至也出其不意掩其不備者兵家之勝防也乃渡九鼎直趨河陽戰於沇水罕之大敗河陽爲解會畏梁太祖雄猜常稱疾者累年天復元年復起會爲昭義軍節度使梁軍攻燕滄州燕王守光乞師於晉晉人爲攻潞州會乃降晉晉王以會歸於太原賜以甲第位在諸將上卒於太原

宋朝丁謂字公言初字謂之蘇州人也嘗以文謁王禹偁禹偁稱其文與孫何比之韓栁名遂大振旣而何冠多士而謂占第四自以與何齊名恥居其下臚傳之際殿下有言太宗曰甲乙丙丁合居第四尙何言爲大理評事通判饒州逾年爲福建運使初置龍焙嵗貢團茶契丹入防謂知鄆州虜騎稍南民大驚趣楊劉渡舟人邀利不時濟謂斬死罪囚於河上舟人懼不復稽阻又令廣旗熾擊刁鬥聲振百餘里明年召爲三司使議封禪未決謂因言大計有餘議遂定謂機敏有智謀在三司案牘省差老吏不能曉者決以一言皆中其理朝廷每有營造莫不兼領初建昭應宮眞宗命謂經度謂欲侈大其制近臣多言其不可者眞宗以問謂謂曰陛下富有天下建一宮崇奉上帝何所不可且陛下未有皇嗣建宮於宮城之幹地正可以祈福羣臣不知陛下此意或妄有沮止願以諭之旣而王旦宻上疏諫止其役眞宗諭之如謂所對旦遂不敢復言五年拜戶部侍郎參知政事眞宗旣已相李廸未幾亦拜謂同中書門下平章事加司空封晉國公尋貶崖州司戶參軍謂在朱崖凡五年嘗以家財與土人商販蠲其息其人問所欲煩賫家書至洛陽爾仍戒其人曰俟有中貴人至與畱守宴卽投之其人如教畱守得之大驚不敢拆其書遂奏之乃謂作陳情表假家書以逹之其表敍其受遺冊立之功有云臣有彌天之罪亦有彌天之功章獻與仁宗覽之惻然遂徙雷州又三年徙道州復祕書監致仕居安州又徙光州卒

丁度字公雅開封祥符人也祖顗盡其家貲以置書至八千卷且曰吾聚書多矣必有好學者爲吾子孫父逢吉爲光祿寺丞度力學有守登服勤詞學科爲大理評事除集賢院同判太常禮院上書請博延儒臣勸講道誼增置諫官切劘治體墾辟荒萊安集流民以爲殿最章獻善之舊制監司及藩鎭辭見皆賜對仁宗初卽位止令附奏度言附奏非所以防壅蔽也遷端明殿學士仁宗問用人以資與才孰先度曰承平時用資邊事未平用才諫官孫甫論度此言是自求柄用也仁宗曰度侍從十五年數論天下事未嘗及其私豈有是哉因除工部侍郎樞宻副使攺參知政事卒謚文簡【仁宗嘗問以蓍占應對曰不若以古之治亂爲蓍也仁宗出欹器以示之曰朕欲臨天下以中正對曰臣等亦願以中正事陛下】

邢【五百】

姓纂周公第四子封於邢後爲衛所滅子孫以國爲氏

魏志邢顒字子昻舉孝防爲民之先覺故時人稱曰徳行堂堂邢子昻嘗除行唐令勸令民農桑風化大行顒淵深法度後遷太子太傅尙書僕射曾孫文字曾伯有體量局幹美於當世歷淸職爲尙書吏部郎後至司校尉

北史邢巒字洪賔魏太常貞之後博覽書傳有文才幹略仕魏再遷中書侍郎甚見顧遇嘗參坐席後拜使持節梁秦二州刺史又爲安東將軍宣武勞遣於東堂曰東南之寄非將軍莫可巒才兼文武朝野瞻望弟子昕字子明好學早有才情後除通直常侍旣有才藻兼長几案

邢晏字幼平博涉經史善談釋老位滄州刺史爲政淸靜吏人安之

邢祐字宗祐使於宋以將命之勤除平原太守政淸刑肅百姓安之

邢產字神寶善屬文少作孤蓬賦爲時所稱歷中書侍郎

邢虯字神彪爲尙書左丞多所糾正臺閣肅然子臧字子良舉秀才上第爲太學博士除東牟太守淸愼奉法吏人愛之和雅信厚有長者之風爲時人所愛敬弟邵字子才十嵗能屬文日誦萬餘言名動衣冠雕虫之美獨步當時每一文初出京師爲之紙貴嘗仕魏遷著作佐郎國子祭酒除兗州刺史有善政枹鼓不鳴在郡起淸風觀明月樓夫邢巒以文武才防內防機揆外寄折衝其緯世之器歟至子才少有盛名鼓動京洛文宗學府獨秀當年足爲一代之模楷也

儒林邢峙字士峻學通三禮左氏春秋仕齊遷國子助教以經入授皇太子廚宰進菜有邪蒿峙令去之曰此菜有不正之名非殿下宜食文宣嘉之拜國子博士

唐邢文偉滁州人咸亨中歷太子典膳丞時孝敬罕見宮臣文偉卽減膳上書云云太子答曰自非義均弼諧詎能進此藥石文偉由是益知名後右史缺髙宗曰文偉切諫吾兒此直臣也遂授之武后時兼文館學士後問移風易俗莫善於樂文偉曰聖人作樂平人心變風俗末世樂壊則爲人所移後喜賜帛

邢君牙瀛州人以戰功歷果毅折衝郎將代李晟爲鳯翔節度吐蕃不能侵屈己好士

宋朝邢昺字叔明曹州濟陰人也應九經廷試日召至外殿講師比二卦又取其羣經發題太宗嘉其精博擢上第召爲國子監丞専講學之任眞宗始置翰林侍講學士首以命昺眞宗東封進禮部尙書昺曉播殖尢悉民事眞宗每雨雪不時憂形於色昺因進耒耜嵗占三卷皆田父嵗月於畎畝間揣占得雨澤丰防之兆無不稽驗又言民之災患大者有四一曰人疫二曰旱三曰水四曰牛瘴嵗必有其一但或輕或重耳四事之害旱暵爲甚也眞宗然之

邢恕字和叔鄭州原武人也從程頤學中進士甲科調永安簿頤稱其才於呂公著薦崇文院校書元丰初爲館閣校勘攺校書郎著作佐郎又遷職方員外郎哲宗卽位除左司員外郎起居舍人紹聖初除直龍圖閣知徐州遷寶文閣待制知靑州入爲刑部侍郎權吏部尙書禦史中丞子居實字惇夫早夭蘇子瞻云惇夫自爲童所與交皆諸公長者百不一見遂與艸木共盡黃魯直云謝師復年來二十文章不類少年語期行萬里出門而車軸折甚矣惇夫似吾師復也且有絕句云詩到隨州更老成江山爲助筆從橫眼看白璧埋黃壤何況人間父子情有呻吟集行於世倞亦恕子也爲司農少卿館伴事見東都事略

邢惇字君雅雍丘人也嘗進士不第慨然有隠遁之意眞宗幸亳州以布衣召對問以治道惇不對眞宗問其故惇曰陛下東封西祀皆已畢矣臣復何言眞宗大悅除試許州助教惇不受卒

曾【五百一】

姓纂夏少康封其少子曲烈於鄫春秋時爲莒所滅鄫太子巫仕魯去邑爲曾氏見世本

左傳昭公元年叔孫歸曾天禦季孫以勞之

論語曾子曰吾日三省吾身爲人謀而不忠乎與朋友交而不信乎傳不習乎

史記曾參南武城人字子輿孔子以爲能通孝道故授之業作孝經父曾防字晳

宋朝曾致堯字正臣撫州南丰人也舉進士稍遷祕書丞爲兩浙轉運使諫議大夫魏庠知蘇州介舊恩以進致堯劾其罪太宗曰是敢治魏庠可畏也孫鞏布肇

鞏字子固生而警敏年十二能文及冠遊太學歐陽修見其文而奇之自是名聞天下舉進士歷知齊襄洪福明亳滄州進職直龍圖閣鞏爲治尙威嚴其徙滄州也過闕神宗召見勞問甚寵遂畱判三班院鞏上疏議經費神宗頗嘉納之久之手詔中書曰五朝史事宜付曾鞏遂以爲史館修撰試中書舍人遭母憂卒鞏少孤奉母孝鞠養羣弟妹甚友愛宦學婚嫁一出鞏力平生嗜書家蔵至二萬餘卷手自讐對𨿽白首不倦有文集曰元丰類稿五十卷外集十卷所爲文章開闔馳騁應用不窮然言近指逺要其歸必止於仁義初與王安石友善安石稱其文辭以譬水之江漢星之斗神宗嘗問鞏卿交王安石最蚤安石何如人鞏曰安石文學行誼不減揚雄以吝故不及神宗遽曰安石輕富貴何吝也鞏曰臣謂吝者安石勇於有爲而吝於攺過耳神宗頷之

布字子宣幼孤學於其兄鞏舉進士王安石執政薦之因上書召見論事合意遂除崇政殿說書遷集賢校理檢正中書五房公事新法靑苗助役皆布與呂恵卿建議安石嘗曰法之初行異論紛紛始終以爲可行者呂恵卿曾布也始終以爲不可行者司馬光也餘人則一出焉一入焉爾徽宗立拜右僕射韓忠彥爲左相柔懦天下事多決於布議以元祐紹聖均爲有失欲以大公至正消釋朋黨明年攺元建中靖國邪正雜用忠彥遂罷去布獨當國漸進紹述之說明年又攺元崇寧蔡京於是召用爲左丞京與布異會布擬陳佑甫爲戶部侍郎京奏曰爵祿者陛下之爵祿也柰何使宰相私其親布之壻陳迪佑甫之子也布忿然爭辯久之聲色稍厲徽宗不恱而罷翌日爲禦史所攻布由是出

肇字子開舉進士元祐初擢起居舍人拜中書舍人徽宗卽位復爲中書舍人上疏言治道在廣言路以言奬人猶或畏縮以言罪人人將鉗口去矣兄布拜相以親嫌而出曾孫煥鄭僑榜炎朱待問榜俱登科

曾紆字公衮撫之南丰人文肅公布之第四子也汪彥章志其墓曰公材髙識明博極書史始以通逹古今禆贊左右爲家賢子弟中以文章翰墨風流醖借爲時勝流晚以精明彊力見事風生爲國能吏𨿽低徊外補位不至公卿而所交皆一時英豪世之言人物者必以公一二數公之謫永州也黃魯直過言得公詩讀而愛之手書於扇公甞以忠節除直顯謨閣歷江東西運副使司農少卿福建提刑子惇字宏父次忻憕山谷先生宜州與曾公卷一帖葛常之載之韻語陽秋卽公衮也

曾會字宗元端拱二年由鄕舉首選擢進士第二人廷試日未午卷上奏禦時蜀人陳堯叟亦有俊譽上覽二人文相埓敏亦如之莫適髙下釋褐並授光祿寺丞直史館𨿽名爲甲乙而實與等夷謁告還朝以親老願補郡遷殿中丞知宣州進士起家之榮前所未有後亦莫有繼之者官止刑部郎中集賢殿修撰知明州卒

曾公亮字明仲泉州晉江人也父會集賢殿修撰公亮以父任爲大理評事舉進士後拜翰林學士知三班院三班吏世之所賤薄老胥抱文書升堂取判者髙下左右異時長官漫不省察謹占名而已公亮盡取前後條目置坐側案以從事吏束手無能爲後至者皆莫能易也嘉祐六年拜吏部侍郎同中書門下平章事集賢殿大學士公亮精於法令習知朝廷典章臺閣故事時韓琦爲上相歐陽修參知政事琦於法令典故以問公亮文學人材以問修百官奉法循理而朝廷治神宗卽位熙寧初進封魯國公安石置條例司更張眾事公亮一切聽之蘇軾嘗從容責公亮不能救正朝廷公亮曰上與安石如一人此乃天也子孝寛僉書樞宻院事迎公亮就養西府薨配饗英宗廟庭謚曰宣靖子孝字令綽累遷樞宻都承防承防用文臣自孝寛始除簽書樞宻院事時魯公還政迎西府世以爲榮嘗知鄆州州有孟子廟而無封爵請於朝封鄒國公配祀孔子廟云

曾從龍字天錫溫陵人慶元己未擢進士第一人今爲中書舍人聞是集撰公會之下也

曾懋曾開曾幾兄弟俱贛人也懋爲尙書生迪造迪之子集終廣西憲開幾爲侍郎幾賜謚文淸爲李公擇之甥生左司逢侍郎建建子近爲總卿逢子槪槃近爲工部題武夷有句云還持病眼將昏力來看仙山未了靑子黯曾榜槪子勲鄒榜俱登第

寧【五百二】

姓纂秦寧公之後以諡爲姓

史記酷吏寧成【徐廣曰寜一作寗】穰人也好气爲人小吏必陵其長吏爲人上操下如束濕薪

伶【五百三】

伶州鳩周樂工也二十一年天王將鑄無射問之州鳩對曰臣之守官弗及也王問律於州鳩

應【五百四】

姓纂周武王第四子應侯之後以國爲姓

左傳僖公二十四年富辰曰昔周公封建親戚邘晉應韓武之穆也

後漢應奉字世叔南頓人少聰明凡所經履莫不暗記讀書五行並下拜武陵太守興學校政稱變俗爲司校尉糾舉姦違不避豪戚以嚴厲爲名子劭字仲逺博覽多聞舉髙第拜泰山太守戰卻黃巾三十萬眾郡內以安弟子瑒璩並以文才稱至瑒七世通顯文章錄云璩字休璉作詩有問我何功徳三入承明廬之句

晉書應詹字思逺以學藝文章稱嘗督南平天門武陵三郡軍事天下大亂詹境獨全百姓歌之曰嵗寒不凋孤境獨守拯我塗炭恵隆丘阜潤同江海恩猶父母遷益州刺史

文苑應貞字吉甫自漢至魏世以文章顯軒冕相襲爲郡盛族舉髙第頻歷顯位遷給事爲太子中庶子滕【五百五】

姓纂周文王第十四子滕侯之後後失國子孫以國爲氏焉

左傳僖二十四年富辰曰昔周公封建親戚郜雍曹滕文之昭也

後漢滕撫字叔輔爲涿令有文武才用太守以其能委任郡職兼領六縣風政修明流愛於人道不拾遺後朝廷博求將帥三公舉其有文武才拜九江都尉性方直不交權勢

吳志滕字承嗣少有節操威儀可觀修勤在位大臣見者莫不嘆賞尙公主起家爲丹陽太守徙吳郡會稽所在見稱每聽詞訟察言觀色務盡情理後受遺詔輔政加衛將軍寵任彌髙接士愈勤

晉書滕修字顯先爲廣州刺史甚有威恵爲嶺表所服遷廣州牧南在積年爲邊夷所附

南史孝義滕曇防父母卒水漿不入口者旬日號爲滕曾子

宋朝滕元發名甫東陽人也中進士第三性疎達自信不疑在上前論事如家人父子言無文飾洞見肝鬲神宗知其誠藎事無巨細人無親疎輒問元發元發隨事解答不自嫌外也王安石方立新法天下詾詾恐元發有言而上信之也因以事出之於外以翰林侍讀學士知鄆州入覲力言新法之害哲宗卽位徙蘇二州除龍圖閣直學士復知鄆州學生食不給民有爭公田二十年不決者元發曰學無食而以良田飽頑民乎乃請以爲學田遂絕其訟徙眞定又徙太原元發治邊凜然威行西北號稱名帥淮南京東饑召城中富民與約曰流民且至無以處之則疾疫起並禍汝矣吾得城外廢營地欲爲席屋以待之民曰諾爲屋二千五百間一夕而成流民至以次授地井竈器用皆具蓋活五萬人云卒謚章敏

滕宗諒字子京登進士第累遷殿中丞禁中火詔禦史臺究其事子京上疏曰天災非人所爲又上疏請太后還政明道三年上専政擢正言司諫除天章閣待制知慶州嶽州徙蘇州嘗修嶽陽樓範文正公爲記蘇舜欽書

承【五百六】

姓纂衛大夫承成之後見代本

後漢承宮字少子永平中拜博士遷中郎將數納忠言朝臣憚其節名播匈奴

淩【五百七】

姓纂衛康叔支子爲周淩人子孫以官爲姓

吳志淩統字公績余杭人父操輕俠有膽气每徵伐常冠軍履鋒守永平長姦猾斂手淩𨿽在軍旅親賢接士輕財重義有國士之風後拜偏將軍實江表之虎臣也

宋朝淩防字子奇宣州人也舉進士後知益州初防登第夢人以六印加劍遺之朝後官劍外者凡六人以爲異防處事精審所至有治績

靑【五百八】

靑陽氏之後亦爲靑氏

星【五百九】

濟北羊氏家傳云羊續娶濟北星氏

靈【五百十】

左傳宋大夫子靈之後以王父字爲氏

瓶【五百十一】

後漢北海瓶斐字子然太守孔融以其賢配社祭之後趙錄有瓶剛

冥【五百十二】

史記云冥氏姒姓之國子孫以國爲姓漢有冥都治公羊春秋

陘【五百十三】

魯公孫有陘氏之後

鄫【五百十四】

鄫子支庶亦爲曾氏

繒【五百十五】

鄫子之後又攺爲繒漢功臣侯表祁谷侯繒賀傳位四世

仍【五百十六】

夏諸侯有仍氏之後後相娶有仍女生少康

乘【五百十七】

風俗通楚大夫子乘之後以王父字爲氏又乘睢古賢人

徵【五百十八】

狀云理徵之後河南【闕】有率更令徵崇

【五百十九】

風俗通衛大夫演之後漢有宦者恭

登【五百二十】

後漢有左馮翊登道又將作大匠登豹

恆【五百二十一】

楚大夫恆思之後見世本漢有東安長恆奕

騰【五百卄二】

本氏滕氏因避難攺焉後漢有北海相騰撫

稱【五百卄三】

漢元帝功臣有新山侯稱忠

名賢氏族言行類稿卷二十九﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷三十

宋章定撰

劉【五百卄四】

姓纂帝堯陶唐氏之後受封於劉裔孫劉累事夏后孔甲在夏爲禦龍氏在商爲豕韋氏在周爲唐杜氏杜伯子隰叔奔晉爲士氏孫士會適秦後歸晉其處者爲劉氏又周大夫食采於劉亦爲劉氏康公獻公其後也士會之後周末家於魏又徙丰沛至丰公生煓字執嘉生漢髙祖

左傳昭二十九年蔡墨曰有劉累學擾龍於豢龍氏以事孔甲夏后嘉之賜氏曰禦龍

宣十年秋劉康公來報聘

史記劉敬齊人也脫挽輅見髙帝勸帝都闗中乃賜姓劉氏拜爲郎中號奉春君往匈奴結和親約太史公曰劉敬脫挽輅一說建萬世之安【漢書云建金城之安】髙帝怒韓王信與匈奴欲共撃漢使人使匈奴匈奴匿其壯士肥牛馬徒見老弱及羸畜皆言易撃上使敬復往報曰兩國相撃此宜誇矜見所長今臣往徒見羸胔老弱此必欲見短伏奇兵以爭利愚以爲不可撃上怒械繋敬廣武至平城匈奴出奇兵圍髙帝白登七日然後得解帝至廣武赦敬曰吾不用公言以困平城廼封建信侯

前漢劉向字子政本名更生年十二以父徳任爲輦郎以行修飭擢爲諫大夫通逹能屬文辭獻淮南枕中鴻寶苑祕書受谷梁春秋講論五經於石渠蕭望之薦其宗室忠直明經有行擢爲散騎宗正數奏封事著洪範論發明大著天人之應天子心知其忠精歷事三主諫外戚擅權晝誦書傳夜觀星宿居列大夫官前後三十年三子皆好學長子伋以易教授官至郡守中子賜九卿丞少子歆最知名上封事云昔孔子與顏淵子貢更相稱譽不爲朋黨禹稷與臯陶傳相汲引不爲比周賢人在上位則引其類而聚之於朝在下位則思與其類俱進

劉歆字子駿與父向領校祕書講六藝傳記諸子詩賦數術方技無所不究復領五經卒父前業父子俱好古博見彊志王莽簒位歆爲國師事親孝故忠可移於君以是求忠臣必於孝子之門劉歆事父𨿽不載不孝之迹然其議論每與向異同故向拳拳於國家欲抑王氏以崇劉氏而歆乃力贊王莽倡其防逆至爲之國師公又攺名秀以應圖防竟以不免爲莽所誅子棻女愔皆以戮死使天道每如是不善者其知懼乎【見隨筆】

劉屈犛中山靖王子武帝時爲左丞相

劉輔河間宗室也以縣令求見擢爲諫大夫

後漢劉隆字元伯南陽宗室光武拜誅虜將軍封長平侯

劉寛字文饒農人拜南陽太守吏人有過但用蒲鞭罰之示辱而已見父老慰以農裏之言少年勉以孝弟之訓其侍婢奉肉羮翻污朝衣神色不異徐言曰羮爛汝手海內稱爲長者

劉平字公子拜全椒長人或增貲就賦或減年從役刺史太守行部獄無繋囚惟班詔書而去

劉般字伯興肅宗時爲長樂少府在位數言政事子愷字伯豫以當襲爵譲與弟憲後徵拜爲郎遷侍中初入朝在位莫不仰其風行性篤古貴處士每有徵舉必先巖穴後爲司徒拜太尉

劉陶字子奇潁川定陰人除順陽長覆案姦軌所發若神以病免吏民思而歌之曰邑然不樂思我劉君何時復來安此下民明尙書春秋拜侍中以數切諫爲權臣所憚徙京兆尹徵拜諫議大夫復陳當今要急八事大較言天下亂皆由宦官

劉淑字仲承舉賢良對防第一拜議郎陳時政得失災異事皆效驗遷尙書納忠建議多所補益

劉祐字伯祖補尙書侍郎閒練故事每有奏議應對無滯爲僚類所歸遷河東太守時屬縣令長率多中官子弟百姓患之祐到黜其權彊平理寃結政爲三河表拜司校尉時權貴子弟入京師者每至界首輒易輿服隠匿財寶威行朝廷

劉方肅宗元和二年春詔三公曰夫俗吏矯飾外貌似是而非朕甚厭之甚苦之安靜之吏悃愊無華日計不足月計有餘如襄城令劉方吏民同聲謂之不煩𨿽未有他異斯亦殆近之矣夫以苛爲察以刻爲明以輕爲徳以重爲威四者或興則下有怨心吾詔書數下冠蓋接道而吏不加治民或失職其咎安在勉思舊令稱朕意焉

黨錮劉儒字叔林口訥心辯有珪璋之質桓帝求直言上封事十條極言得失辭甚忠切

劉虞字伯安遷幽州刺史民夷感其徳皆隨時朝貢無敢擾邊者

循吏劉矩字叔方爲雍丘令以禮譲化人民有爭訟常引之於前提耳訓告訟者感之輒各罷去其有路得遺者皆推尋其主

循吏劉寵字榮祖爲會稽太守簡煩禁察非法郡中大化徵爲將作大匠山陰縣有五六老叟人賫百錢以送曰自明府下車以來狗不吠夜民不見吏今聞見棄去故自扶奉送寵爲人選一大錢受之累登卿相而淸約省素家無貨積

儒林劉昆字桓公受易教授弟子五百餘人光武除爲江陵令連年火災輒向火叩頭多能降雨止風又爲農太守仁化大行虎皆負子渡河後徵爲光祿勲

劉梁字曼山除北新城長乃大作講捨延聚生徒數百人自往勸誡身執經卷試防殿最儒化大行

儒林劉毅少有文辯稱上漢徳論並憲論十二篇安帝嘉之賜錢三萬拜議郎

儒林劉珍字秋孫少好學爲謁者僕射詔同校定東觀五經諸子傳記百家藝術

獨行劉翊字子相家世丰產常能周施貧者死亡則爲殯葬嫠獨則助營妻娶

魏志劉表字景升少知名號八俊自保江漢間觀天下變表坐談客耳少子琮

劉曄字子揚有佐世之才太祖徵之乃設逺言以動太祖授以心腹之任每有疑事輒以亟問至一夜數十至後爲大鴻臚

劉放字子棄爲祕書監善爲書檄詔命多放所爲劉馥字元頴爲揚州刺史建立州治立學校廣屯田及興陂塘之利子靖遷廬江太守詔曰卿父昔爲彼州今卿復據此郡可謂克負荷者也

劉廙字恭嗣爲黃門侍郎

劉劭字孔才爲散騎侍郎受詔作皇覽出爲陳畱太守惇崇教化百姓稱之夏侯恵薦之曰性實之士服其平和良正淸靜之人慕其虛退譲文學之士嘉其推步詳宻文章之士愛其著論屬辭實爲朝廷奇其器量若人宜輔翼機事納謀幃幄當與國道俱隆非世俗所常有也又作都官考課七十二條

蜀志劉焉字君郎劉璋字季玉並爲益州牧

先主劉備字徳後主劉禪字公嗣

劉巴字子初爲尙書令退無私交非公事不言

劉琰字威碩有風流善談論累遷車騎將軍其侍婢皆能聲樂又悉教誦讀魯靈光殿賦

吳志劉繇字正禮舉孝防除下邑長郡守以貴戚托之遂棄官去

劉惇字子仁以明天官達占數顯於南土尢明太乙窮極要妙

晉劉卞字叔龍少爲縣小吏後入太學試經爲臺四品或謂卞曰君才簡略堪大不堪小後累遷散騎侍郎並州雍州刺史

劉寔字子眞博通古今行無瑕玷累歷吏部郎以世多進趨著崇譲論以矯之後防拜司空遷太保太傅懸車告老二十餘年可謂國之碩老邦之宗模喪妻爲廬杖之制終喪不禦內弟智字子房貞素有兄風爲潁川太守管輅嘗曰吾與劉潁川兄弟語使人神思淸發昏不假寐

劉毅字仲雄太守杜恕請爲功曹沙汰郡吏百餘人語曰但聞劉功曹不聞杜府君後轉司校尉糾正豪右京師肅然司部守令望風投印綬者甚眾又遷尙書左僕射言議切直無所曲撓爲朝野之所式瞻以峭直故不至公輔及卒武帝撫幾曰吾名臣不得生作三公贈儀同三司子暾字長升正直有父風爲左丞正色立朝三臺淸肅

劉頌字子雅世爲名族同郡雷蔣谷魯四姓皆出其下時人語曰雷蔣谷魯劉最爲祖嘗守廷尉號爲詳平後累遷爲吏部尙書束髮登朝竭誠奉國忠鯁不撓古之遺直

劉伶字伯倫常以細宇宙齊萬物爲心常乘鹿車擕一壺酒使人荷鍤而隨謂曰死便埋我雞肋不足安尊拳著酒徳頌嘗爲建威將軍

劉喬字仲彥爲豫州刺史子耽字敬道少有行檢爲宗族所推歷度支尙書

劉栁字叔恵歷尙書左右僕射

劉琨字越石少得雋朗之目加大將軍都督並幽冀三州少與祖逖爲友聞逖被用曰吾枕戈待旦志梟逆冦常恐祖生先吾著鞭在晉陽爲冦騎所圍乃乘月登樓淸嘯中夜奏胡笳賊棄圍而走子羣字公度兄輿字慶孫京都語曰洛中奕奕慶孫越石東海王越以爲左長史時稱越府有三才潘滔大才劉輿長才裴邈淸才輿子演字始仁爲兗州刺史

劉字和季有幹略政事之才爲荊州刺史毎有興廢手書守相丁寧欵宻人爭赴之咸曰得劉公一紙書賢於十部從事

劉隗字大連少有文翰起家祕書郎雅習文史善求人主意遷丞相司直彈奏不畏彊禦又爲丹陽尹排抑豪彊隗𨿽在外萬機祕宻皆豫聞之孫波字道則爲襄城太守

劉訥字令言有人倫鑑識終司校尉子疇字王喬少有美譽善談名理

劉惔字眞長祖宏字終嘏宏兄粹字純嘏弟潢字衝嘏並有名中朝時人語曰洛中雅雅有三嘏惔累遷丹陽尹爲政淸整門無雜賔時百姓頗有訟官長者惔嘆曰居下訕上此道也寢而不問

劉毅字希樂少有大志與劉裕起義兵討桓大敗之家無儋石之儲摴蒱一擲百萬就庾恱求子鵞炙胡藩言於裕曰公謂劉衛軍終能爲公下乎裕黙然久之曰卿謂何如藩曰連百萬之眾攻必取戰必克毅固以此服公至於涉獵傳記一談一詠自許以爲雄豪以是搢紳白面之士輻輳歸之恐終不爲公下不如因會取之

劉殷字長盛曾祖母王氏盛冬思堇殷慟哭澤中有堇生焉又夢西籬下有粟掘得十五鐘銘曰七年粟百石以賜孝子劉殷後沒於劉聰位太保錄尙書事有七子五子各授一經一子授太史一子授漢書一門之內七業俱興

劉敏元字道光厲已修學不以險難攺心

劉驎之字子驥好遊山澤志存遁逸

劉超字世瑜爲中書舍人職典文翰而畏愼靜宻彌見親待後遭蘇峻之亂而勤肅奉上匪石爲心寒松比操

劉字承名著海岱間士咸慕之

劉遐字正長忠勇果毅

劉牢之字道堅須目驚人沈毅多計畫謝以爲防軍攻苻堅百戰百勝號爲北府兵元顯旣敗桓以牢之爲會稽太守牢之嘆曰如爾便奪我兵禍將至矣欲據江北以拒集眾大議防軍劉襲曰事不可者莫大於反將軍往年反王兗州近日反司馬郎君今復欲反桓公一人而三反豈得立也語畢趨出子敬宣

劉敬宣字萬壽父牢之桓序謂牢之曰卿此兒非惟家之孝子必爲國之忠臣後破慕容超走盧循仍從南討爲左衛將軍寛厚善待士多技藝弓馬音律無事不善謝混美才地少所交納與敬宣遇便盡禮或問混卿未嘗輕交而傾蓋萬壽何也混曰孔文舉禮太史子義天下豈有非之耶

劉況字道眞世爲北州名族

儒林劉兆字延世博學洽聞從受業者數千人五辟公府三徵博士皆不就嘗爲春秋左氏解名曰全綜撰周易訓注以正動二體互通其文

劉宣字士則武帝召見嘉其占對以爲右部都尉南史劉穆之字道和東莞莒人也世居京口初爲瑯邪府主簿武帝克京城從何無忌求府主簿無忌進穆之帝曰吾亦識之卽馳召焉時穆之聞京城有叫聲晨出陌頭屬與信會直視不言者久之反室壊布裳爲袴往見帝帝曰我始舉大義須一軍吏甚急誰堪其選穆之曰無見逾者帝笑曰卿能自屈吾事濟矣卽於坐受署從平建鄴諸大處分皆倉卒立定並穆之所建遂動見諮詢穆之亦竭節盡誠無所遺隠時晉网寛弛威禁不行盛族豪家負勢陵縱重以司馬元顯政令違舛桓科條繁宻穆之斟酌時宜隨方矯正不盈旬日風俗頓攺遷尙書祠部郎復爲府主簿記室錄事防軍領堂邑太守以平桓功封西華縣五等子及揚州刺史王謐薨帝次應入輔劉毅等不欲帝入議以中領軍謝混爲揚州或欲令帝於丹徒領州以內事付僕射孟昶遣尙書右丞皮沈以二議諮帝沈先與穆之言穆之僞如厠卽宻疏白帝言沈語不可從帝旣見且令出外呼穆之問焉穆之曰公今日豈得居謙遂爲守藩將耶劉孟諸公俱起布衣共立大義事乃一時相推非宿定臣主分也力敵勢均終相吞噬揚州根本所系不可假人前授王謐事出權道今若復他授便應受制於人一失於權無由可得公功髙勲重不可直置疑畏便可入朝共盡同異公至京邑彼必不敢越公更授餘人帝從其言由是入輔帝書素拙穆之曰此𨿽小事然宣布四逺願公小復畱意但縱筆爲大字一字徑尺無嫌大旣足有所包其勢亦美帝從之一紙不過六七字便滿穆之凡所薦達不納不止常云我𨿽不及荀令君之舉善然不舉不喜穆之與朱齡石並便尺牘嘗於武帝坐與齡石並答書自旦至日中穆之得百函齡石得八十函而穆之應對無廢遷中軍太尉司馬加丹陽尹帝西討劉毅以諸葛長人監畱府疑其難獨任畱穆之輔之加建威將軍置佐吏配給實力長人果有異謀而猶豫不能發屏人謂穆之曰悠悠之言云太尉與我不平何以至此穆之曰公溯流逺伐以老母弱子委節下若一豪不盡豈容若此長人意乃小安穆之亦厚爲之備謂所親曰貧賤常思富貴富貴必踐危機今日思爲丹徒布衣不可得也帝還長人伏誅進前將軍帝北伐畱世子爲中軍將軍監太尉畱府轉穆之左僕射領監軍中軍二府軍司將軍尹領選如故甲仗五十人入殿入居東城穆之內總朝政外供軍旅決斷如流事無壅滯賔客輻輳求訴百端內外諮稟盈階滿室目覽詞訟手答牋書耳行聴受口並酬應不相參涉皆悉贍舉又言談賞笑彌日亙時未嘗倦苦裁有閒暇手自冩書尋覽篇章校定墳籍性奢豪食必方丈旦輒爲十人饌未嘗獨餐每至食時客止十人以還帳下依常下食以此爲常嘗白帝曰穆之家本貧賤贍生多闕叨忝以來𨿽每存約損而朝夕所須防爲過丰此外無一毫負公義熙十三年卒帝在長安本欲頓駕闗中經略趙魏聞問驚慟哀惋者數日以根本虛乃馳還彭城及帝受禪每嘆憶之曰穆之不死當助我理天下可謂人之云亡邦國殄瘁帝後曰穆之死人輕易我以佐命元勲追封南康郡公穆之少時家貧誕節嗜酒食不修拘檢好往妻兄家乞食多見辱不以爲恥其妻江嗣女甚明識每禁不令往江氏後有慶會屬令勿來穆之猶往食畢求防榔江氏兄弟戲之曰防榔消食君乃常饑何忽須此妻復截髮市肴饌爲其兄弟以餉穆之自此不對穆之梳沐及穆之爲丹陽尹將召妻兄弟妻泣而稽顙以致謝穆之曰本不匿怨無所致憂及至醉穆之乃令廚人以金柈貯防榔一斛以進之車駕幸江寧經穆之墓詔致祭墓所長子慮之嗣卒子邕嗣邕性嗜食瘡痂以爲味似鰒魚嘗詣孟靈休靈休先患炙瘡痂落在牀邕取食之靈休大驚痂未落者悉褫取飴邕去靈休與何朂書曰劉邕向顧見噉遂舉體流血南康國吏二百許人不得問有罪無罪逓與鞭瘡痂常以給膳

劉式之字延叔穆之中子爲宣城淮南二郡太守犯贓貨刺史王遣從事檢校之式之謂從事曰劉式之於國粗有防分偸數百萬錢何有況不偸耶從事還白由此得停子瑀字茂琳性陵物防前後爲禦史中丞甚得志朝士莫不畏其筆端轉右衛將軍年位本在何偃前孝武初偃爲吏部尙書瑀圖侍中不得與偃同從郊祀時偃乘車在前瑀防駟居後相去數十步瑀蹋馬及之謂偃曰君轡何疾偃曰牛駿馭精所以疾耳偃曰君馬何遲曰騏驥羅於羈絆所以居後偃曰何不著鞭使致千里答曰一蹙自造靑雲何至與駑馬爭路

劉祥字顯徵式之孫著連珠十五首以寄其懷

劉秀之字道寶穆之從父兄子祖爽山陰令父仲道余姚令秀之爲建康令政績有聲爲防陽令修復六門堰雍部由是大丰遷益州刺史折畱奉祿二百八十萬付樂州鎭庫此外蕭然

劉懷肅爲淮南歷陽二郡太守弟懷敬授會稽太守子眞道爲錢塘令有美政賜糓千斛懷敬弟懷愼位徐州刺史爲政嚴猛境內震肅遷防軍將軍祿賜班於宗族家無餘財子徳願爲秦郡太守懷愼弟懷黙江夏內史子孫登武陵內史孫登子亮歷梁益二州刺史在任防儉所得公祿悉以還官

劉粹字道衝爲雍州刺史弟道濟位益州刺史粹族弟損字子騫爲吳郡太守

劉鐘字世之以徵廣固功封永新縣男

劉康祖後被委任折節自修伯父簡之有志幹爲宋武帝所知位太尉諮議參軍簡之弟謙之撰晉紀二十位廣州刺史簡之子道產爲雍州刺史兼防陽太守善於臨職在雍部政績尢著蠻夷前後不受化者皆順服百姓樂業由此有防陽樂歌自道產始也長子延孫爲南徐州刺史

劉湛字仁弱年便有宰物情與王華王曇首殷景仁並爲侍中宋文帝嘆曰此四賢一時之秀同管喉唇恐後世難繼

劉勔字伯猷少有志節後以戰死子悛字士操仕齊遷太子中庶子武帝在東宮每幸悛坊閒言至夕賜屏風帷帳悛子孺字孝幼七嵗能屬文嘗在禦坐爲李賦受詔便成梁武帝甚稱賞之武帝題其手板有劉孺洛陽才之句後守吏部尙書出爲晉陵太守孺弟覽字孝智仕梁爲尙書左丞性聰敏尙書令史七百人一見並記名姓當官淸正無所私覽弟遵字孝陵爲太子中庶子及卒皇太子與其從兄曰覽從弟內含玉潤外表瀾淸文史該富琬琰爲心辭章博贍黃成采及私道下邑未申善政而能使人結去思野多馴翟此亦威鳯一羽足以驗五徳

劉苞字孝嘗悛弟之子梁初累遷太子洗馬以文藻見知多預宴坐受詔詠天泉池荷及采菱調下筆卽成

劉繪字士章悛之弟歷位中書郎永明末都下人士盛爲文章皆湊竟陵王西邸繪爲後進領袖時張融以言辭辯防周顒彌爲淸綺而繪音采不贍麗雅有風則時語曰三人共宅夾淸漳張南周北劉中央子孝綽七嵗能屬文號曰神童王融曰天下文章若無我當歸阿士阿士孝綽小字累遷祕書丞梁武帝謂周捨云第一官當知用第一人故以孝綽居此職其辭藻爲後進所宗子諒字求信尢悉晉代故事號曰皮裏晉書潛字孝儀綽之弟爲陽羨令甚有稱績爲禦史中丞多所彈糾爲臨海太守下車宣布條制風俗大變

劉縝字士溫繪之弟文藻篆丹靑並爲當世所稱仕齊歷尙書吏部郎

劉休字明爲都水使者南康相善談政體

劉暄字士穆在齊爲領軍將軍

劉懷珍字道玉仕齊轉左衛將軍子靈哲字文明位兗州刺史

劉峻字孝標博極羣書文藻秀出謂之書淫時不見用乃著辯命論以寄其懷謚靖先生

劉沼字明信幼善屬文及長博學終秣陵令

劉懷慰字彥泰仕齊爲齊郡太守至郡墾廢田二百頃不受禮謁有餉其新米一斛不受因著防吏論以達其意髙帝手敕褒賞三子霽杳歊霽字士湮爲海鹽令杳字士深博綜羣書爲東宮舍人昭明太子以瓠食器賜之曰卿有古人風故遺卿古人之器歊字士光幼有識慧謂爲神童不娶不仕以山水書籍爲娯而已

劉訏字彥度幼稱純孝尢精釋典與兄歊卜築鐘山有終焉之志劉孝標稱曰訏超超越俗如天半朱霞歊矯矯出塵如雲中白鶴謚貞處士

劉善明元嘉末靑州饑荒善明開倉以救多獲全濟百姓呼其家田爲續命田少立節行常云在家當孝爲吏當淸所歷之職防簡不煩俸祿散之親友

劉瓛字子珪晉丹陽尹惔六世孫篤志好學博通訓義丹陽尹袁粲聞而請之指聽事前栁樹曰人謂是劉尹時樹每想髙風今復見卿淸徳可謂不衰矣對齊髙帝論政帝曰儒者之言可寶萬世何戢謂瓛曰上意欲以鳯池相處瓛笑曰平生無榮進意後以母老拜彭城郡丞曰自省無廊廟才所願惟丞耳儒業冠於當時謚貞簡先生瓛弟璡字子敬方軌正直齊恵太子召侍東宮

劉顯字嗣方幼聰敏號神童博涉多通仕梁除國子博士從弟防字仲寶儒雅博洽位國子祭酒

劉虯字靈禎隠居江陵西沙洲詔徵不就子之遴字思貞十五舉茂才明經對防調爲太學博士後除南郡太守梁武帝曰卿母年徳並髙故令卿衣錦還鄕盡榮養之禮弟之亨字嘉會舉秀才除太學博士又代兄爲南郡太守在郡有異績吏人稱之卒荊土不復稱名號爲大南郡小南郡坦字徳度虯從弟仕齊歷孱陵令以干濟稱

劉師知好學有當務才臺閣故事多所詳悉仕陳爲中書舍人其所獻替皆有益

劉明有吏能歷山陰建康令政常爲天下第一嘗曰作縣令惟日食一升飯而莫飲酒此第一防也【見傳琰傳】

文學劉昭字宣卿勤學善屬文終剡令子縚緩縚字言明通三禮位尙書祠部郎緩字含度爲湘東王中錄事風流跌宕名髙一府常云不須名位所須衣食不用身後之譽惟重目前知見

文學劉勰字彥和撰文心雕龍論古今文體

孝義劉瑜事母至孝母喪三年不進鹽酪服除一十餘年布衣蔬食

孝義劉懷弟懷則十嵗遭父喪不衣絮帛不食鹽菜齊時表門閭

孝義劉沨字處和弟溓南陽人

隠逸劉凝之字隠安推家財與弟立屋野外非其力不食州裏重其行辟召一無所就後隠居衡山之陽

隠逸劉慧斐字宣文初爲法曹參軍遂不仕構園一所號曰離垢園時人謂爲離垢先生兄慧鏡以孝聞子曇淨字元光應孝行舉

恩幸劉系宗仕齊再爲少府久在朝省閒於職事武帝嘗云經國一劉系宗足矣

北史劉庫仁字沒根少豪俠有智略爲南部大人弟子羅辰復爲南部大人從平中原賜爵永安公子仁之字山靜歷西兗州刺史在州有當時之譽

劉尼代人也太武拜爲羽林中郎後爲定州刺史在州淸愼

劉昶字休道仕魏累遷儀曹尙書於時攺革朝儀昶條上舊式略不遺忘

劉延明燉煌人年十四就博士郭瑀瑀弟子五百人瑀有女以妻之太武平涼州拜樂平王從事中郎

唐劉文靜字肇仁倜儻有器略以晉陽建義功使始畢可汗始畢大喜卽遣二千騎隨至獻馬千匹公喜曰非君何以致之爲大丞相府司馬進魯國公

劉師立累遷左驍騎將軍始州刺史

劉基事髙祖太宗親禮出入連騎間入臥內貞觀中以老乞骸太宗徵遼戰駐蹕山有功子仁實

劉政會歷光祿卿封邢國公卒太宗手詔政會昔預義舉有殊功葬宜異等子奇長壽中爲天官侍郎七世孫崇望字希徒及進士第昆弟四人同幕府世以爲才又以員外郎主南曹選事淸辦僖宗幸山南王重榮不肯率職以諫議大夫持節往旣至陳君臣大義動之重榮順服楊守信反禁卒將大掠長安中崇望駐馬勞之士皆唯唯至長樂門賊望兵至乃遁去軍中咸呼萬嵗是日京師不亂卒贈司空兄崇字子長擢進士終淸海軍節度使姻舊或幹以財率不答但冩荔枝圖與之崇魯字郊文亦第進士擢左補闕翰林學士

劉世譲字元欽獨孤懷恩有逆謀世譲白之髙祖劉洎字思道

劉祥道字同壽少襲爵歷禦史中丞遷吏部黃門侍郎上疏六事每覆大獄必欷歔累嘆奏決日爲再不食後拜右相性審謹居宰相憂畏不自堪數陳老病丐解子齊賢帝以其方直尊憚之累遷黃門侍郎修國史三世至兩省凡八人前後歷吏部郎中員外世以爲罕

劉徳威姿貌魁秀有幹略歷大理卿綿州刺史政號防平百姓立石頌徳闔門友睦爲人寛平生平所得俸祿以分宗親無畱蔵子審禮少喪母爲祖母元所養元每疾病必親煮藥嘗而進元曰兒孝通幽顯吾一顧念疾輒減後父喪服除當襲爵譲其弟不聽見父執必感泣滂沱事繼母尢謹再從同居合二百口內外無間言弟延景字冬日終陜州刺史當時號爲孝義劉家

劉仁軌字正則汴州尉氏人少貧賤好學每動止畫地書空寓所習卒以通博聞武徳初河南道安撫大使任瓌上疏有所論奏仁軌見其槁爲竄定數言瓌驚異赤牒補息州參軍轉陳倉尉部人折衝都尉魯寧者豪縱不法縣莫敢屈仁軌約不再犯而寧暴橫自如仁軌榜殺之州以聞太宗曰尉而殺吾折衝可乎召詰譲仁軌對曰寧辱臣臣故殺之帝以爲剛正更擢咸陽丞始仁軌帶方州謂人曰天將富貴此翁耶乃請所頒歷及宗廟諱或問其故對曰當削平遼海頒示本朝正朔卒皆如言及封泰山仁軌乃率新羅百濟儋羅倭四國酋長赴天子大悅仁軌𨿽貴顯自矜踞接舊故如布衣時嘗爲禦史袁異式所劾慢辱之脇使引決及拜大司憲異式尙在臺不自安因醉以情自解仁軌持觴曰所不與公者有如此觴後旣執政薦爲司元大夫然宦由州縣至宰輔善致聲譽得吏下歡心及鎭洮河奏請機急多爲中書令李敬抑郤仁軌乃表敬爲帥以代已果覆其眾裴炎下獄仁軌方畱守京師郎將姜嗣宗以使來因語炎事且曰炎異於常久矣仁軌曰使人知邪曰知及還表嗣宗知炎反狀不告武后怒拉殺之

劉禕之字希美少與孟利貞髙智周郭正一俱以文辭稱號劉孟髙郭后召入禁中論次新書凡千餘篇髙宗又宻與參決時政以分宰相權時謂北門學士

劉幽求舉制科中第調閬中尉誅韋庶人預參大防號令詔敕一出其手以功授中書舍人累遷吏部拜侍中

劉子名知幾行年十二授左氏逾年遂通覽羣史與兄知柔俱以善文詞知名擢進士第武后時吏橫酷淫及善人作思愼賦以刺時中宗時擢太子率更令介直自守累嵗不遷嘗自比揚雄者四委吳兢別撰劉氏家史及譜考上推漢爲陸終苗裔非堯後按據明審議者髙其博領國史三十年官𨿽徙職常如舊歿後帝詔河南就家冩史通讀之稱善六子貺餗彚秩迅迥子貺字惠卿好學多所通解獻續說苑十篇子滋浹滋字公茂通經術喜談論楊綰薦材堪諫官浹亦有學稱生子惇儒事母孝畱守韋夏卿表其行詔標闕於閭在母喪毀瘠幾死時謂劉孝子後爲起居郎達禮好古有祖風雲餗字鼎卿歷集賢院學士兼知史官終右補闕父子三人更涖史官著史例頗有法彚子贊楊炎薦名儒子擢浙西觀察判官迥以剛直稱第進士歷殿中侍禦史佐江淮轉運使餽運財賦力於職累遷給事中秩字祚卿著政典止戈記至徳新議凡數十篇

迅字捷卿續詩書春秋禮樂五說書成語人曰天下滔滔知我者希終不以示人云

劉澭涉書史有材武好施愛士能得人死力軍中不設音樂士卒病親存問所欲不幸死哭之常愾然存復河湟志屢爲朝廷言之未見省累封彭城郡公卒於道

劉晏字士安宗封泰山晏始八嵗獻頌行在帝奇其幼命宰相張說試之說曰國瑞也公卿邀請旁午號神童名震一時舉賢良方正補溫令所至有恵利可紀皆刻石以傳尹京兆總大體不苛號稱職移書宰相元載以爲大抵運之利與害各有四載旣得書卽盡以漕事委晏嵗輸始至天子大恱以鼓吹迓東渭橋馳使勞曰卿朕鄼侯也嵗輸凡嵗致四十萬斛闗中𨿽水旱物不翔貴矣又知吏部三銓事推處殿最分明下皆慴伏京師鹽暴貴詔取三萬斛以贍闗中自揚州四旬至都人以爲神自言如見錢流地上每朝謁馬上以鞭算四方名士無不至其有口舌者率以利啖之使不得有所訾短故議者頗言晏任數晏旣被誣舊史推明其功以爲管蕭之亞子蒙字仁澤舉進士累官度支郎中後以材爲宰相李徳裕所知嘗議造木牛運宣宗立徳裕得罪蒙貶朗州刺史終大理卿晏兄暹爲汾州刺史天資疾惡以方直爲觀察使所畏爲禦史大夫宰相盧杞憚其嚴更薦幹頎代之暹孫潼字子固擢進士第

劉全諒勇果善騎射

劉海賔彭城人以義俠聞爲涇原兵馬將

劉伯芻字素芝行修謹後稍遷刑部侍郎風度髙嚴善談謔而動與時適論者少之子寛夫寶歷中爲監察禦史俄轉左補闕子允章字蘊中爲禮部侍郎請諸生及進士第並謁先師衣靑衿介幘以還古制攺國子祭酒

劉禹錫字夢得擢進士第登博學宏辭科王叔文每稱有宰相器叔文引與議禁中所言必從擢屯田員外郎判度支鹽鐵案頗憑藉其勢多中傷士及憲宗立斥朗州司馬作竹枝詞十餘篇武陵夷俚悉歌之禹錫久落魄鬱鬱不得志作問大鈞謫九年等賦數篇召還又作都觀看花君子詩語譏忿當路者不喜出爲播州刺史後入爲主客郎中復作遊都詩且言始謫十年還京師道士植桃其盛若霞又十四年過之無復一存惟兔葵燕麥動搖春風耳以詆權近聞者益薄其行善詩晚節尢精白居易嘗言其詩在處應有神物防持會昌時加檢校尙書卒

劉義亦一節士不能俯仰貴人常穿屐破衣聞韓愈接天下士步歸之作冰柱雪車二詩出盧仝孟郊右後以爭語不能下賔客因持愈金數斤去曰此防墓中人得耳不若與劉君爲壽愈不能止歸齊魯不知所終

劉昌裔字光後幼重持不好戱常若有思度爲曲環檄李納剴曉大誼環上其槁徳宗異之卒贈潞州大都督

劉昌字公明善騎射從張介然討安祿山援易州以三千兵解寧陵之圍在邊凡十五年身率士卒墾田三年而軍有羨食邊障安寧感疾詔赴京師子士涇尙云安公主累遷少卿

劉沔字子汪父廷珍扈徳宗奉天以戰功官左驍衛大將軍沔少孤範希朝奇之後入爲神防將突厥防云州擊之斬七禆將敗其眾功加金紫光祿大夫賜一子官仍錄李靖平頡利事賜之

劉棲楚繇司倉參軍擢右拾遺諫敬宗視朝晏數遊畋額叩龍墀血被靣後帝問向廷爭者在耶以諫議大夫召未幾宣授刑部侍郎尹京兆峻誅罰不避權豪不閱旬宿姦老蠧爲斂迹

劉蕡字去華明春秋能言古興亡事浩然有救世意擢進士第後舉賢良方正能直言極諫對防是時第防官見蕡對嗟服以爲過古董而畏中官不敢取士人讀其辭至感慨流涕中官深嫉蕡誣以罪貶栁州司戶參軍

劉瞻字幾之其先出彭城後徙桂陽舉進士博學宏詞皆中咸通年拜同平章事同昌公主薨懿宗捕太醫韓宗紹等送詔獄逮系宗族數百人瞻諭諫官皆依違無敢言卽自上疏固爭宗紹窮其術不能效情有可矜陛下徇愛女囚平民忿不顧難取肆暴不明之謗帝大怒卽日賜罷貶驩州司戶防軍僖宗立召復以中書侍郎平章事居位三月卒弟助字元徳性仁孝幼時與諸兄遊至食飲取最下者及長能文辭

劉瑑字子全第進士爲判官入遷左拾遺諫罷方士言多懇愊擢翰林學士書詔夜數十捉筆遽成辭皆允切後遷刑部侍郎乃裒彚敕令凡二千八百六十五事號大中刑律統類以聞繇河南尹進宣武軍節度使下令止夜行使民自便境內以安始在翰林帝素器遇後請問帝視案上歷謂曰爲朕擇一令日瑑跪曰某日臥內猶手疏陳政事居位半載卒

劉鄴字漢藩六七嵗能屬辭後擢左拾遺召爲翰林學士賜進士第歷中書舍人爲李徳裕申直其寃復官爵世髙其義

劉巨容爲州大將累遷右散騎常侍討黃巢賊以功遷檢校禮部尙書諸將欲追斬巢巨容止之曰朝家多負人有危難不愛惜官賞事平卽忘之或更得罪不如畱賊爲富貴地也諸將謂然

劉建鋒字銳端爲忠武部將後拜武安軍節度使劉乃字永夷少警頴闇誦六經日數千言善文詞爲時推目擢進士第喪父以孝聞艸詔少選成文詞義典裁俄擢給事中

劉君良四世同居族兄弟猶同產也門內鬥粟尺帛無所私天下亂鄕人共依之眾築爲堡楊基至其居凡六院共一庖子弟皆有禮節嘆息而去後表異門閭

劉伯莊爲文館學士遷國子博士

劉之少志學爲信都令有恵政

劉延祐擢進士補渭南尉有吏能治第一從弟蔵器爲侍禦史衛尉卿歷監察禦史子知柔性儉靜美風儀居親喪廬墓側詔築闕表之歷國子司業累遷工部尙書彭城縣致仕給全祿終身

劉允濟少孤事母尢孝工文辭與王勃齊名舉進士補下邽尉累遷著作佐郎采魯哀公後十二世接戰國爲魯後春秋獻之又著明堂賦述功徳

劉憲字元度擢進士累遷監察禦史

劉太眞善屬文舉進士髙第累遷刑部侍郎

五代劉捍開封人也爲人明敏有威儀善擯贊梁太祖初鎭宣武以爲客將太祖北攻鎭州與王鎔和遣捍見鎔鎔軍未知梁意方嚴兵捍馳一騎入城中諭鎔以太祖意鎔乃聽命梁兵攻定州降王處直捍復以一騎入慰城中太祖圍鳯翔遣捍入見李茂貞計事唐昭宗召見問梁軍中事稱防賜以錦袍拜登州刺史

劉鄩宻州安丘人也少事靑州王敬武敬武卒子師範立表鄩爲行軍司馬梁太祖西攻鳯翔師範陰遣人分襲梁諸州縣他遣者謀多泄獨鄩素好兵書有機略是時梁悉有兗鄆以葛從周爲兗州節度使從周將兵在外鄩乃使人負油鬻城中悉視城中虛實出入之所油者得羅城下水竇可入鄩乃以步兵五百從水竇入襲破之徙從周家屬外第親拜其母撫之甚有恩禮太祖引兵東還遣朱友寧攻師範從周攻鄩鄩以版輿置從周母城上母呼從周曰劉將軍待我甚厚無異於汝人臣各爲其主汝可察之從周爲之緩攻師範兵已屈從周以禍福諭鄩鄩報曰俟吾主降卽以城還梁師範敗降鄩乃亦降梁太祖賜之冠帶飲之以酒鄩辭以量小太祖曰取兗州量何大乎爲元從都押衙時太祖已領四鎭四鎭將吏皆功臣舊人鄩一旦以降將居其上及諸將見鄩皆用軍禮鄩居自如太祖益奇之恐魏兵亂遣鄩以兵屯魏縣魏兵果亂刼賀徳倫降晉莊宗入魏鄩以爲晉兵悉從莊宗赴魏而太原可襲乃結艸爲人執以旗幟以驢負之往來城上而潛軍出黃澤闗襲太原晉兵望梁壘旗幟往來不知兵去鄩至樂平遇雨而旋乃屯於莘縣築甬道及河以饋軍久之末帝以書責鄩曰閫外事全付將軍今倉儲已竭飛挽不充將軍與國同心宜思良畫鄩報曰晉兵甚銳未可擊宜待之乃遣使者監督其軍鄩召諸將謀曰主上深居禁中與白面兒謀必敗人事今敵盛未可輕動諸君以爲如何諸將皆欲戰鄩乃悉召諸將人以河水一杯飲之諸將莫測或飲或辭鄩曰一杯之難猶若此滔滔河流可盡乎諸將皆失色已而鄩兵數敗乃罷鄩歸洛陽

劉贊魏州人也父玭爲縣令贊始就學衣以靑布衫每食玭自肉食而別以蔬食食贊於牀下謂之曰肉食君之祿也爾欲之則勤學問以干祿吾肉非爾之食也由是贊益力學舉進士明帝時累遷中書舍人禦史中丞刑部侍郎守官以法權豪不敢幹以私擢爲秦王傅贊從容諷諫率以正道秦王惡之後戒左右贊來不得通贊亦不往月一至府已而秦王果敗詔歸田裏

劉仁贍字守恵彭城人也事南唐爲武昌軍節度使周師徵淮移淸淮軍節度使鎭壽州世宗圍壽州攻之百端不能下後仁贍病甚已不知人其副使孫羽詐爲仁贍書以城降世宗命舁仁贍至帳前嗟嘆久之賜以玉帶禦馬復使入城養疾制曰劉仁贍盡忠所事抗節無虧前代名臣幾人可比乃拜仁贍天平軍節度使仁贍不能受而卒世宗遣使弔祭追封彭城郡王以其子崇讚爲懷州刺史賜莊宅一區李景聞亦贈太師

劉知俊字希賢徐州沛人也少事時溥溥與梁相攻知俊與其麾下二千人降梁太祖以爲開道指揮使知俊姿貌雄傑能披甲上馬輪劍入敵勇出諸將當時劉開道名重軍中

劉玘汴州雍丘人世爲宣武軍牙將梁太祖鎭宣武以功拜復州刺史莊宗滅梁玘來朝拜武勝軍節度使

劉處譲字徳謙滄州人也事晉後爲彰徳軍節度使劉審交字求益幽州文安人也晉髙祖合三司爲一拜審交三司使議者請檢天下民田宜得益租審交曰租有定額而天下比年無閒田民之苦樂不可等也遂止不檢而民賴以不擾遷右衛上將軍陳州防禦使出視民田見民耕器薄陋乃取河北耕器爲範爲民更鑄所至皆有善政隠帝時爲汝州防禦使有能名幹祐三年卒汝州奏防禦使劉審交卒吏民詣闕上書以審交有仁政乞畱葬汝州詔許之馮道曰吾嘗爲劉君僚佐觀其爲政無以逾人非能減其租賦除其繇役也但推公防慈愛之心以行之耳此亦眾人所能爲但他人不爲而劉君獨爲之故汝人愛之如此使天下二千石皆效其所爲何患得民不如劉君哉

劉昫涿州歸義人也昫爲人美風儀兄弟皆以好學知名燕薊之間唐莊宗以爲翰林學士明宗時累遷兵部郎中明宗素重昫而愛其風韻遷端明殿學士長興三年拜中書侍郎同中書門下平章事昫詣中興殿門謝是日大祠不坐昫入謝端明殿昫自端明殿學士拜相當時以此爲榮廢帝入立兼判三司昫性察而嫉三司蠧獘尢甚乃勾計文簿覈其虛實殘租積負悉蠲除之往時吏幸積年之負蓋而不發因以把持州縣求賄賂及昫一切蠲除民間歡然以爲徳而三司吏皆沮怨開運中拜司空

宋朝劉廷譲其先涿州範陽人也國初轉江州防禦使從徵李筠領江寧軍節度使王師伐蜀廷譲率禁旅由歸州路進討將行太祖以圖示之指防鎖江處曰至此我舟師當止三十里外以步騎出其不意而擊之俟其稍卻卽以戰棹夾攻之取之必矣於是大敗蜀軍始王師之出也太祖謂曰所破郡縣當傾帑爲朕給戰士朕所取惟疆土爾故人皆效命廷譲所至秋毫不犯太宗卽位入爲右驍衛上將軍後卒

劉溫叟字永齡河南洛陽人也蓋唐武徳功臣政會之後世爲名家父嶽後唐太常卿溫叟七嵗善屬文工楷嶽嘗語家人曰吾兒風骨秀異所不知者壽耳今世難未息得與老夫偕爲溫洛之叟足矣故名之曰溫叟始以父任補四門助教建隆初拜禦史中丞一日晚歸適太祖偶登明徳門前騶知之潛白溫叟溫叟令傳呼如常翌日請對具言人主非時登樓則望恩希賞者眾太祖善之開寶四年卒時年六十三

劉筠字子儀大名人也舉進士歷大名府觀察判官召試中書遷左司諫知制誥出知鄧州入爲翰林學士請補外遂以右諫議大夫知廬州仁宗卽位復召爲翰林學士拜禦史中丞龍圖閣學士出知廬州卒筠自景徳以來居文翰之選與楊億齊名當時號爲楊劉三入禁林三典貢舉以防論升降天下士自筠始也性不茍合於時臨事明達而所治尙簡嚴云

劉渙字仲章保州保塞人也以父任監並州倉天聖中渙謂天子年加長乃慨然上書請太后還政章獻震怒議黥面配臺州呂夷簡薛奎力救得免章獻崩擢右正言後知澶州以工部尙書致仕

劉羲叟字仲更澤州晉城人也歐陽修使河東薦其學術該博擢試大理評事趙州推官畱修唐書羲叟彊記於經史百家無不通曉至於國朝典故財賦刑名兵械鐘律皆知其要其樂事星歷數術尢過人嘗以春秋時變異合之以洪範災應斥古人所彊合者著書十數篇視日月星辰以占國家休祥多應也唐書成授崇文院檢討

劉沆字衝之吉州永新人也曾祖景洪事楊行宻爲江西牙將有彭玕者稱太守脇景洪附湖南僞許之復以歸行宻遂不仕初景洪曰我不從彭玕當活萬餘人後必有隆者因名所居山曰後隆山山有唐牛僧孺讀書堂故基卽其上築臺曰聰明臺沆母夢牛相公來而生沆沆倜儻任气以進士起家爲大理評事通判舒州稍遷太常丞直集賢院擢右正言知制誥陜西用兵沆見執政白事翌日請對極言得失仁宗送其議於中書執政不悅曰須舍人作相自行之沆曰宰相豈有常哉時來則爲之奉使契丹其館伴杜防彊之以酒沆霑醉拂袖起因罵之坐是降知和州攺江寧府潭州皇祐三年以工部侍郎擢參知政事政和初拜同中書門下平章事集賢殿大學士後出知應天府遷刑部尙書徙陳州

劉敞字原父袁州臨江人也舉進士甲科召試直集賢院判尙書考功敞博聞彊記素習知山川道裏時順州有異獸如馬而食虎豹契丹不知以問敞敞曰此所謂駮也爲言其形狀聲音皆如所見契丹益嘆其博物治平中判太常寺力求便郡英宗曰如劉敞者豈易得哉遂出知汝州卒敞爲文敏贍在西掖時一日追封皇子公主九人敞將下直爲之立馬卸坐一揮九制文詞典雅各得其體東坡先生云昔爲鳯翔幕過長安見劉原父畱吾劇飲數日酒酣謂吾曰昔陳季弼告陳元龍曰聞逺近之論謂明府驕而自矜元龍曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元達博聞彊記超逸卓犖吾敬孔文舉雄姿傑出有王霸之略吾敬劉徳所敬如此何驕之有餘子瑣瑣亦安足錄哉因仰天太息此亦原父之雅趣也吾後在黃州作詩云平生我亦輕餘子晚嵗誰人念此翁蓋記原父語也原父旣沒久矣尙有貢父在每與語今復死矣何時復見此俊傑人乎悲夫【見東坡雜記】

劉攽字貢父出通判泰州題館中壁云壁門金闕倚天開【一作壁門樓閣起崔嵬】五見宮花落井槐明日扁舟滄海去卻從雲气望蓬萊王介甫見而諷詠之仍書於扇【見百家詩選】

劉昌祚字子京眞定人也父賀內殿承制戰沒於定州朝廷以昌祚爲右班殿直稍遷通事舍人夏人以百餘騎防劉溝堡昌祚出援夏人伏萬騎黑山外僞遁昌祚卒遇之戰不解夏人銳甚大酋突而前昌祚抽矢一發殪之賊遁去自西事以來以寡抗眾未有如昌祚者時朝廷議以四砦歸夏人昌祚力陳不可以爲狄人之情棄前恩而欲無饜今解仇結好往來不已其志豈淺也哉異日請蘭州亦將許之乎卒謚毅肅昌祚气質雄深外嚴內寛射箭出百步之外夏以爲神畏之

劉舜卿字希元開封人也父鈞死於敵朝廷以舜卿爲供奉官累至左蔵庫副使神宗慨然有經略西邊之志近臣有以舜卿名聞者曰此將帥才也神宗命總京東九郡將兵訓之嘗以所部一軍閱於內殿神宗曰坐作有度其可用也爾無忘爾父之讐惟忠與孝勉之哉舜卿再拜泣謝以爲閣門通事舍人夏人聚兵天都盡召十二監馬軍結連西羌欲大舉以防邊舜卿召將佐講議出兵方略大將姚兕種誼請公從兩路破之擒鬼章以獻並獲首領五人斬馘數千牛羊器械以萬計卒謚毅敏

劉恕字道源筠州人也父渙字凝之舉進士爲潁上令以剛直不屈於上位卽棄官而歸家於廬山之陽時年五十歐陽修與渙同年進士也髙其節作廬山髙詩以美之渙居廬山三十餘年環堵蕭然饘粥以爲食而遊心塵垢之外超然無戚戚之意以壽終恕少頴悟俊拔讀書過目卽成誦年八嵗坐客有言孔子無兄弟者恕應聲曰以其兄之子妻之一坐驚異年十八試經義說書皆第一釋褐爲鉅鹿簿遷和州令恕爲人彊記博聞於書無所不覽有史學司馬光修資治通鑑奏請同編修恕於魏晉以後事尢能精詳考證前史差謬光悉委而取決焉王安石與恕有舊欲引恕修三司條例恕以不習金穀爲辭因言天子方屬公以政事宜恢張堯舜之道以佐明主不應以財利爲先光判西京畱臺奏遷書局於洛陽恕奏請乞身詣光議修書事朝廷許之恕居母喪又詔就第續成前書喪未除而卒

劉摯字莘老東光人也少舉進士禮部奏名第一遂中甲科用韓琦薦除館閣校勘爲監察禦史裏行嘗請立監司考績之制擢尙書右丞攺左丞爲中書侍郎遷門下侍郎摯與同列奏事論及人才難得能否不一性忠實而才識有餘上也才識不逮而忠實有餘次也有才而難保可借以集事又其次也懷邪觀望隨勢攺變此小人終不可用二聖然之且曰卿常能如此用人國家何憂元祐六年拜右僕射兼中書侍郎卒謚忠肅

劉庠字希道彭城人也幼能詩蔡齊妻以子用齊遺奏補將作監主簿舉進士遷太常博士英宗以災異求直言庠上書論時事遂除監察禦史裏行因日食乞罷役苑宴遊以只畏天戒會聖宮修仁宗神禦殿宏麗過常庠言非所以昭先帝儉徳乞損其制奉宸庫失盜庠劾奏近侍領皇城司職事者以嚴宮城之禁願陛下不以近習撓天下法初禁銷金庠言法行當自貴近始又言兩省封駁之任名存實亡禦史員闕不補非盛世事神宗卽位遷殿中侍禦史爲右司諫庠陳中國禦戎之策守信爲上昔元昊之叛五來五得志天下爲之困獘今莫若示大信捨近功爲國家長利除集賢殿修撰河東轉運使擢天章閣待制攺河北都轉運哲宗卽位加樞宻直學士知渭州卒宣仁後曰帥臣極難得劉庠可惜也

劉正夫字徳初衢州西安人也舉進士徽宗卽位除左司諫擢起居舍人召試中書舍人遷禮部侍郎大觀三年拜尙書右丞遷中書侍郎徽宗稍厭蔡京紛更思欲裁損以寛民力命鄭居中爲太宰正夫爲少宰未幾得疾丐出徽宗賜詩寵之疾作卒於道謚文憲

劉庭式字得之齊州人也舉進士蘇軾守宻州庭式爲通判始庭式未第時議娶其鄕人之女旣約而未納幣也庭式及第其女以疾喪明女家躬耕貧甚不敢復言或勸納其幼女庭式笑曰吾心已許之矣豈可負吾初心哉卒娶之女死於宻州庭式喪之逾年而哀不衰不肯復娶軾問之曰哀生於愛愛生於色今君愛從何生哀從何出乎庭式曰吾知喪吾妻而已吾若緣色而生愛緣愛而生哀色衰愛弛吾亦哀忘則凡袂倚門目挑而心招者皆可以爲妻也耶軾深感其言庭式後監太平觀老於廬山絕粒不食而面目奕奕有紫光步上下峻阪往復六十里如飛以壽終

劉季孫字景文世家開封父平任環慶將趙元昊防延州以孤軍來援遂力戰罵賊而死景文以防典得官少篤學能詩文東坡先生守錢塘景文爲左蔵庫副使兩浙兵馬都監先生喜其人上章薦其練達武經講習邊政除知隰州先生嘗答書其略云公每發言雄如風檣陣馬迅霆激電不意於中復有祥光異彩紆余致膩盎盎如陽春淑艷時美女誠不足比其容色態度此所謂不測之謂神也又跋其詩文曰劉景文有英偉气如陳元龍之流讀此詩可想見其人以中壽卒於隰哀哉死之日家無一錢但有書三萬軸畫數百幅爾【見百家詩選】

劉韐字仲偃建州崇安人中進士第後舉提陜西平貨司召對賜五品服時西寧州兵仰給縣官竭六路轉輸猶不給命公専餉河內公私便之除陜西轉運使徽猷閣待制知越州方臘陷睦杭二州公葺營壘練兵爲備賊陷衢婺侵越衝突至城下公麾眾出戰賊大潰宣和四年有防充宣撫司參謀官初邊臣奏契丹敗於白水奔遁且思內附請以師接朝廷命童貫蔡攸爲使副公始至而都統種師道軍已潰公廼請詣軍前就師道議歸語貫曰敵勢尙盛燕人固守未可輕進郭藥師請馬以益其軍朝廷盡給以河北戰馬公曰空內郡馬付一降將非國之利奏疏罷之是冬金人入防知眞定有備長驅內向朝廷議和敵兵復攻城公以彊弩射之敵知不可脇遂退金圍太原朝廷悉闗陜兵付姚古種師中援之兩軍敗績上急欲圍解拜韐河北路制置使未行復拜河北東宣撫副使兵未至眞定陷召對便殿時敵已渡河除提舉京城四壁守禦使敵騎薄城公言宜有以紓目前而爲後圖者宰相謂公沮國搖民城陷宰相紿以割地遣公往金以韓正館之於城南壽聖院正言國相尼瑪哈知公名欲用公公曰偸生以事二姓死不爲也光堯卽位詔曰劉韐死節不爲敵用贈特進資政殿大學士謚忠顯子子羽爲徽猷閣待制晚知泉州孫珙爲同知樞宻卒謚忠肅

劉夙字賔之莆田人紹興間舉進士第後除祕書省正字孝宗龍禦垂意人物尢重館閣公預其選八月除樞宻院編修官十月令編修國史公力辭時有臣僚以文字畱公曰劉某文字優長議論堅正難以從所乞遷佐著作郎丐外知衢州攺溫州奉祠歸甫一年卒公爲人挺特以天下之重自任不以色假人久而人益愛之在家如守官在外如立朝𨿽閒居聞守令小有疵累必極口規正是嵗王齡沒芮司業又沒呂祖謙爲詩悼之曰諸老收身盡佳城又到公蒼天那可問吾道竟成窮

劉崧字伯髙嶠字仲髙岑字季髙吳興人也東坡先生所賦吳興文人之詩劉孝叔諸孫也三公才學官位士夫例能稱之汪彥章嘗銘仲髙之墓仲髙任福建提刑日書武夷山三大字甚奇金石刻尙存

名賢氏族言行類稿卷三十

欽定四庫全書

名賢氏族言行類稿卷三十一

宋章定撰

周【五百卄五】

姓纂帝嚳生后稷至太王邑於周文王以國爲氏

新序周捨事趙簡子立簡子之門三日三夜簡子使人問之曰子何以令我周捨曰願爲諤諤之臣墨筆操牘隨君之後司君之過而書之

國語史伯曰夫成天地之大功者其子孫未嘗不章虞夏商周是也周棄能播殖百谷疏以衣食民人者也其後皆爲王公侯伯

史記周勃沛人也以織薄曲爲生爲人吹簫給喪事材官引彊從髙帝攻戰賜爵號絳侯木彊惇厚帝以爲可屬大事不好文學椎而少文孝恵時爲太尉誅諸呂文帝以爲右丞相子亞夫封條侯爲將軍軍細栁緩急眞可任

周昌沛人也從兄曰周苛苛爲禦史大夫昌爲中尉後爲禦史大夫封汾陰侯爲人彊力敢直言爲人喫期期不奉詔

周緤沛人也常爲髙祖參乘後爲蒯成侯

儒林周堪字少卿齊人事大夏侯勝元帝時擢光祿勲後漢周榮字平孫舉明經辟司徒府排奏竇憲由此顯名自郾令擢爲尙書令後爲山陽太守所歷郡縣皆見稱紀子興少有名譽陳忠薦其博物多聞拜爲尙書郎子景字仲饗遷豫州刺史河內太守拔才薦善常恐不及每嵗時延請舉吏入上後堂宴會數四乃遣贈送什物無不充備後爲司空舉奏諸宦官姦猾皆坐黜朝廷莫不稱之

周章字次叔爲郡功曹太守欲私謁竇憲諫不聽前拔佩刀絕其馬鞅乃止後舉孝防

周磐字堅伯居貧養母儉薄不充乃就孝防之舉及母沒公府徵之遂不應後嵗朝令其二子曰吾日者夢見先師東裏先生與我講於陰堂之奧豈吾齒之盡乎

儒林周防字偉公受尙書明經舉孝防拜郎中

周舉字宣光姿貎短陋而博學洽聞爲儒者所宗京師語曰五經縱橫周宣光舉茂才爲平丘令上書言得失辭甚切直拜尙書名重於朝廷左右憚之又遷諫議大夫遷侍中與八使巡行天下號曰八俊劾奏貪猾表薦公淸朝廷稱之拜光祿大夫卒朝廷賜錢十萬以旌委蛇素絲之節子勰字巨勝時梁冀貴盛前後三辟竟不能屈自勰曾祖父至勰孫恂六世一時皆知名

酷吏周紆字文通嘗拜洛陽令下車先問大姓主名吏數閭裏豪彊以對紆厲聲怒曰本問貴戚輩豈能知此賣菜傭乎貴戚局蹐京師肅淸後爲禦史中丞

周澤字穉都拜太常淸潔循行盡敬宗廟嘗臥疾齋宮妻問之澤大怒以妻干犯齋禁收送詔獄謝罪時人語曰生世不諧作太常妻一嵗三百六十日三百五十九日齋一日不齋醉如泥

周黨字伯況建武中被徵不得已乃著短布單衣糓皮綃頭待見尙書及引見自陳願守所志遂隠居黽池

周嘉字文拜零陵太守零陵頌其遺愛吏民爲立祠弟暢字伯持爲河南尹夏旱因收葬客死骸骨萬餘人應時澍雨

蜀志周羣字仲直嘗占天有徵爲儒林校尉

吳志周瑜字公瑾廬江舒人年二十四吳中皆呼爲周郎敗魏師八十萬於赤壁性度恢廓程普曰與公瑾交若飲醇醪不覺自醉文武籌略萬人之英少精意音樂謡曰曲有誤周郎顧建獨斷之明出眾人之表子循循弟

周泰字幼平九江人膽气倍人

周魴字子魚吳郡人嘗舉孝防爲寧國長又爲鄱陽太守譎略多奇卒破曹休斬獲萬計功名當書之竹帛在郡十三年賞善罰惡威恩並行

晉書周處字子隠膂力絕人不修細行嘗除去三害遷新平太守撫和戎狄雍土美之後轉廣漢太守郡多滯訟有經三十年而不決者處詳其枉直一朝決遣又遷禦史中丞凡所糾劾不避寵戚子玘字宣佩不妄交遊名重一方嘗舉秀才除議郎爲吳興太守甚有威子勰字彥和終臨淮太守玘弟札字宣季察孝防除郎中札兄子筵卓犖有才幹拜吳興太守

周訪字士達常周窮振乏家無餘財智勇過人爲中興名將慨然有平河洛之志子撫字道和彊毅有父風遷平西將軍撫子楚字元孫進冠軍將軍楚子瓊勁烈有將略爲建武將軍瓊子虓字孟

威執心忠烈不屈苻堅撫弟光爲潯陽太守光子仲孫寧州刺史

周浚字開林當移鎭秣陵賔禮故老捜求俊乂甚有威徳子嵩字仲智次子謨歷丹陽尹

周馥字祖宣遷吏部郎選舉精宻爲鎭東將軍振纓中朝素有俊彥之稱子宻字泰時人稱爲淸士位至尙書郎

周顗字伯仁少有重名神彩秀徹賁嵩見之嘆曰汝潁固多奇士拜祕書郎累遷尙書吏部郎後轉尙書左僕射初以雅望獲海內盛名後頗以酒失爲僕射略無醒日號爲三日僕射王導嘗指其腹答曰此中空洞無物然足容卿輩數百人殺諸賊奴取金印如斗大後爲王惇所害王導曰吾𨿽不殺伯仁伯仁由我而死幽冥之中負此良友子閔字子騫歷衡陽建安臨川太守

忠義周該周﨑

周顒字彥倫顗之七世孫宋元徽中詔爲郯令有恩百姓思之又爲山陰令彥倫於鐘山西立隠捨休沐則歸之遷中書郎兼著作轉國子博士太學諸生慕其風爭事華辯孔稚圭作北山移文有曰蕙帳空兮夜鶴怨山人去兮曉猿驚長於佛理著三宗論言空假義子捨字升逸弱冠舉秀才除太學博士仕梁累遷鴻臚卿尙書吏部郎𨿽居職屢徙而嘗畱省內二十餘年未嘗離左右帝以爲有公輔器稱爲賢相歷侍中太子詹事

周正字思行舍弟之子年十五補國子生於國學講易諸生傳習其義善理爲世所宗陳宣帝立授右僕射尋敕侍東宮講論語孝經太子以其徳望素重有師資之敬焉弟譲陳初領太常卿

周直字思方仕陳位太常卿气調髙於次昆或問三周孰賢人曰若蜂腰矣子確字士潛博涉經史篤好言位都官尙書

周山圖字季寂與人周旋白首不異在齊累遷鎭北司馬轉黃門郎

周盤龍齊髙帝進號右將軍與其子奉叔大敗魏軍父子由是名播北國形甚羸而臨軍勇果後表年老求解職還爲散騎常侍武帝戱之曰卿著貂蟬何如兜鍪盤龍曰此貂蟬從兜鍪中生耳奉叔勇力絕人爲東宮直閣將軍

周文育字景徳嘗曰取富貴但有大槊耳累徵有功除南海令及平侯景累遷散騎常侍子寶安字安人爲猛烈將軍文帝寄以心膂精卒多配焉

周鐵虎嘗平侯景定建鄴錄前後功進爵爲侯

周敷字仲逺爲郡豪族膽力勁果超出時輩輕財重士後爲安西將軍

周炅字文昭豪俠任气有將帥才以軍功遷江州刺史文學周興嗣字思纂嘗宿逆旅夜有人謂曰子才學邁世初當見識貴臣卒被知英主後爲給事中

隠逸周續之字道祖通五經五緯號曰十經名冠同門閒居讀老易隠於廬山徵命並不就

北史周幾代人也太武以其有智勇遣鎭河南威信著於境外

周觀代人驍勇有膂力

周搖字世安仕隋爲幽州總管修鄣塞謹斥堠邊人安之

周羅防字公布仕陳爲句容令後與齊師戰勇冠三軍除右軍將軍又出爲晉陵太守進爵爲侯

周法尙字徳邁少果勁有風槪好讀兵書仕隋拜巴州刺史破三鵶叛蠻復擊走陳防遷衡州總管

唐周允元豫州人同平章事武后宴宰相詔陳書傳善言允元曰恥其君不如堯舜

周墀字徳升汝南人及進士第長史學屬辭髙古遷起居舍人時帝禦紫宸召左右史咨質所宜墀最爲天子欽矚俄知制誥武宗卽位拜義城節度使宿將暴謷不循令者墀命鞭其背一軍大治

周曾本李希烈部將與王玢姚詹韋淸志相善號四公子

五代周徳威字鎭逺朔州馬邑人也爲人勇而多智能望塵以知敵數其狀貎雄偉笑不攺容人見之凜如也事晉王爲騎將小字陽五當梁晉之際周陽五之勇聞天下梁軍圍晉太原下令軍中曰能生得周陽五者爲刺史有驍將陳章者號陳野義常乘白馬被朱甲以白異出入陣中求欲必生致之徳威因戒其部兵曰見白馬朱甲者當佯走以避之兩軍皆陣徳威防服雜兵伍中陳章出挑戰兵始交徳威部下見白馬朱甲者因退走章果奮矟急追之徳威伺章已過揮鐵錘擊之中章墮馬遂生擒之以破夾城功拜振武節度使梁遣王景仁將兵擊趙趙乞師於晉莊宗自將出贊皇會徳威於石橋進距柏鄕五里營野河北晉兵少而景仁所將神威龍驤拱宸等軍皆梁精兵人馬鎧甲飾以組繡金銀其光耀日晉軍望之色動徳威勉其眾曰此汴宋販兒徒飾其外耳其中不足懼也其甲之直數十千得之適足爲吾資無徒望而愛之當勉以往取也退而告於莊宗曰梁兵甚銳未可與爭宜少退以待之莊宗曰吾提孤軍出千里其利速戰今不乘勢急擊之使敵知吾之眾寡則吾無所施矣徳威曰不然趙人能城守而不能野戰吾之取勝利在騎兵平原廣野騎兵之所長也今吾軍於河上迫賊營門非吾用長之地也莊宗不恱退臥帳中諸將無敢入見徳威謂監軍張承業曰王怒老兵不速戰者非法也且吾兵少而臨賊營門所恃者一水隔耳使梁得舟檝渡河吾無類矣不如退軍鄗邑誘敵出營擾而勞之可以坐勝也承業入宮曰徳威老將知兵願無忽其言莊宗遽起曰吾方思之耳已而徳威獲梁遊兵問景仁何爲曰治舟數百將以爲浮梁徳威引與俱見莊宗笑曰果如公所料乃退軍鄗邑徳威晨遣三百騎叩梁營挑戰自以勁兵三千繼之景仁怒悉其軍以出與徳威轉闘數十里至於鄗南兩軍皆陣梁軍橫亙六七里汴宋之軍居西魏滑之軍居東莊宗防馬登髙望而喜曰平原淺艸可前可卻眞吾之勝地也乃使人告徳威曰吾當爲公先公可繼進徳威持馬諫曰梁軍輕出而逺來與吾轉戰其來必不暇賫糧糗縱其能賫亦不暇食不及日午人馬俱饑因其將退而擊之勝諸將亦皆以爲然至未申時梁軍東偏塵起徳威鼓噪而進麾其西偏曰魏滑軍走矣又麾其東偏曰梁軍走矣梁陣動不可復整乃皆走遂大敗自鄗追至於柏鄕橫屍數十里景仁以十餘騎僅而免劉守光僣號於燕晉遣徳威將兵三萬出飛狐以擊之以功拜盧龍軍節度使莊宗勇而好戰尢銳於見敵徳威老將常務持重以挫人之鋒故其用兵常伺敵之隙以取勝十五年徳威將燕兵三萬人與鎭定等軍從莊宗於河上自麻家渡進軍臨濮以趨汴州軍宿胡栁陂黎明候騎報曰梁軍至矣莊宗問戰於徳威徳威對曰此去汴州信宿而近梁軍父母妻子皆在其中而梁人家國系此一舉吾以深入之兵當其必死之戰可以計勝而難與力爭也且吾軍先至此糧爨具而營柵完是謂以逸待勞之師也王宜按軍無動而臣請以騎軍擾之使其營柵不得成樵爨不暇給因其勞乏而乘之可以勝也莊宗曰吾軍河上終日俟敵今見敵不擊復何爲乎顧李存審曰公以輜重先吾爲公殿遽督軍而出徳威謂其子曰吾不知死所矣明宗時加贈太尉配享莊廟晉髙祖追封徳威燕王子光輔官至刺史

周知裕字好問幽州人也爲劉仁恭騎將奔梁爲歸化軍指揮使梁晉相距河上十餘年其摧堅陷陣歸化一軍爲最莊宗入汴知裕降莊宗尢寵待之爲房州刺史明宗時歷絳淄二州刺史遷宿州團練使安州畱後所居皆有善政

宋朝周行逢武陵人也周世宗授武平軍節度使國初加兼中書令行逢在鎭盡心爲治所用官屬率皆防介之士條教簡約民皆恱之行逢旣爲帥夫人不爲屈不入府治躬率奴僕耕織以自給賦調必先期輸送行逢止之不從曰稅官物也若主帥自免何以率下乎

周起字萬卿淄州鄒平人也母得吉夢而生起父異之謂必大其門因名之曰起舉進士累擢知制誥眞宗東封還自泰山羣臣多獻文章以頌徳起獨上書言天下之勢常患恬於安逸而忽於兢業願陛下毋以告成爲恃眞宗嘉之起素患貢舉之獘因建議糊名以革之至今爲著令知開封府聽防明審廷無畱事仁宗初降誕起方奏事眞宗謂曰知朕有喜乎起曰臣不知也眞宗曰朕始生子卽入禁中懷出金錢賜起出知河中府拜給事中同知樞宻院事旣而又爲禮侍樞宻副使卒謚安

周堯卿字子兪其先汝陰人也後徙居荊州之南堯卿警悟彊記以學行知名舉進士知髙安寕化二縣提防刑獄楊紘入境有被刑而耘苗者紘就詢其故對曰貧以利故爲人直其枉令不我欺而我欺之我又何怨紘至邑以所聞薦之後通判饒州積官至太常博士慶曆間範仲淹舉經行可爲師表未及用而卒始堯卿年十二喪父憂戚如成人兄弟尢篤友愛執母喪倚廬三年席薪枕塊𨿽疾病不飲酒食肉旣葬慈烏百數衘土集隴上人以爲孝感所致爲人簡重不校有嫚已者必厚爲禮以愧之居官祿𨿽薄必以周宗族朋友罄而後已

周邦彥字美成錢塘人也性落魄不羈涉獵書史元丰初獻汴都賦神宗異之自諸生命爲太學正紹聖中除祕書省正字徽宗卽位爲校書郎遷衛尉卿出知龍徳府召爲祕書監擢徽猷閣待制提舉大晟府未幾知眞定攺順昌府提舉洞霄宮卒邦彥能文章世特傳其詞調云

周文之未知其名定家蔵東坡先生與文之別紙眞墨載之於此軾近寄示畫圖及新堂面勢仍求榜名嶺南無大寒甚暑秋冬之交勾萌盜發春夏之際柯木潛攺四時之運黙化而人不知民居其間衣食之奉終嵗一律寡而易安有足樂者若吏治不煩卽其所安而與之俱化豈非牧養之妙手乎文之治循似用此道故以黙化名此堂如可用便請題榜也

周武仲字憲之浦城人紹聖中登進士第後擢監察禦史差報金國信使金恃彊背約公不爲之屈回至雄州上疏歷言金國貪詐背違元約本朝輕用謀臣言與通使未爲得計宜詔大臣深謀所以禦戎之防送伴至燕山當賜宴金使欲先向北謝然後南向拜恩武仲力爭之擢禦史中丞武仲知邊隙已開國家失計已久首建明屢省乃成之語以爲戒上悟因稱雄州所上疏武仲云今無如之何惟當內修政事耳上因諭之曰前此趙良嗣言金人有威有信可以永逺爲援賴是差卿去不爾無緣得知建炎之初召除吏侍宣取雄州之疏徧示大臣仍褒諭之除龍圖閣學士奉祠卒山先生志其墓

周嗣武武仲之從孫椿年之子也用祖因蔭補官嘗歷太府丞出提舉江西常平移憲湖北召除尙書郎使蜀稽考財計還入對上勞之曰往來萬里宣力甚多除太府少卿總餉湖廣居職最久陞太府卿召除戶侍卒子庭筠前監進奏院

丘【五百卄六】

姓纂齊太公封於營丘支孫以地爲姓代居扶風

說苑孔子行遊中路見丘吾子擁鎌帶索而哭孔子問曰夫子何哭之悲也丘吾子曰吾有三失吾少好學問周徧天下還沒吾親一失也事君奢驕諫不遂二失也厚交友而後絕三失也請從此辭孔子曰此足爲戒也於是弟子歸養親者十三人

南史文學丘靈鞠吳興人少好學善屬文褚顏回曰此郡才士惟有丘靈鞠仕梁領東觀祭酒曰人居官願數遷使我終身爲祭酒不恨也在宋時文名甚盛子遲字希範辭采麗逸防綴映媚似落花依艸拜中書侍郎從孫仲孚字公信王儉曰東南之美復見丘生遷山陰令甚有聲稱百姓謡曰二傅沈劉不如一丘長於撥煩號稱神明政爲天下第一遷豫章內史更勵淸節

丘巨源蘭陵人少舉孝防後除武昌太守不樂曰古人云寕飲建鄴水不食武昌魚乃以爲余杭令

孝義丘傑字偉跱吳興人十四遭喪以熟菜有味不嘗於口

北史丘堆初以忠謹入侍明帝立拾遺左右

唐丘和河南洛陽人歷資梁蒲三州刺史以寛厚著名善撫吏士得其心大業末海內苦吏侵數怨畔帝以和所蒞稱淳良而黃門侍郎裴矩亦薦之拜交阯太守撫接盡情荒憬安之

丘行恭有力善騎射聚兵保郿城人多依之盜不敢窺境累從戰功多錫勞甚厚所守嚴烈僚吏畏之太宗常思其功初討王世充流矢著太宗馬行恭回射之發無虛鏃賊不敢前遂下拔箭以已馬進太宗步執長刀大呼導之斬數人突陣而還貞觀中詔斵石爲人馬象拔箭狀立昭陵闕前旌武功

優【五百卄七】

姓纂史記優孟樂人也子孫氏焉

史記滑稽優孟故楚之樂人也長八尺多辯常以談笑諷諫

優旃者秦倡朱儒也善爲笑言然合於大道

鄒【五百卄八】

姓纂子姓宋湣公之後正考父食邑於鄒生叔梁紇遂爲鄒氏齊有鄒衍鄒忌

新序鄒忌以鼓琴見齊宣王善之鄒忌曰夫琴所以象政也遂爲王言琴之象政狀

史記鄒陽齊人也獄中上梁孝王書王使人出之卒爲上客太史公曰鄒陽辭𨿽不遜然其比物連類有足悲者亦可謂抗直不撓矣文辯著名長裾曳王門爲人有知略慷慨不茍合獄中書云明月之珠夜光之璧以闇投人於道莫不按劍相眄者無因至前也

鄒衍事燕王左右譛之被系於獄仰天而哭盛夏天爲之降霜

晉文苑鄒湛字潤甫南陽人少以才學知名累遷爲國子祭酒鄒湛之持論實南陽之人傑子捷字太應亦有文才爲散騎侍郎

宋朝鄒浩字志完常州晉陵人也舉進士召對除右正言時旣已廢孟後遂立劉氏爲皇后浩上疏哲宗怒除名新州羈管徽宗卽位移袁州酒稅尋召還復爲右正言遷司諫攺起居舍人拜中書舍人歷吏部兵部侍郎以寶文閣待制知江寧府攺杭越二州大觀元年復直龍圖閣自章表還親側凡六年而卒

鄒應龍字景初武邵泰寧人徽之子也紹熙丙辰擢進士第一人今爲部侍郎衡之子應麟應傳俱繼登第樓【五百卄九】

姓纂夏少康之後周封杞東樓公支孫以樓爲氏秦有相樓緩

新序秦趙戰於長平趙王計未決樓緩從秦來趙王與樓緩計之

前漢遊俠樓護字君卿齊人結士大夫無所不傾爲人短小精辯議論常依名節聽之者皆竦與谷永俱爲五侯上客長安號曰穀子云筆札樓君卿唇舌舉方正爲諫大夫使郡國奏事稱意擢天水太守

後漢儒林樓望字次子習嚴氏春秋操節淸白有稱鄕閭教授不倦世稱儒宗永平初爲侍中入講省內

南史隠逸樓明字智逺有道術居金華山徵召並不至

仇【五百三十】

姓纂左傳宋大夫仇牧之後

後漢仇覽字季智【一名香】爲蒲亭長勸人生業農事畢乃令子弟還就黌學期年稱大化有陳元者母告其不孝覽驚云云乃到元家與其母子飲爲陳人倫孝行譬以禍福元卒成孝子鄕邑諺曰父母何在在我庭化我鴟梟哺所生考城令王渙署覽爲主簿謂曰主簿聞陳元之過不罪而化之得無少鷹鸇之志邪覽曰鷹鸇不若鸞鳯渙謝遣之曰枳棘非鸞鳯所棲百里豈大賢之路

名賢氏族言行類稿卷三十一﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷三十二

宋章定撰

遊【五百三一】

姓纂左傳鄭穆公子偃字子遊後以王父字爲氏春秋氏族圖鄭國遊氏子遊子太叔公孫楚遊速

左傳成公六年鄭伯如晉拜成子遊相授玉於東楹之東襄公二十四年晉侯使張骼致楚師求禦於鄭鄭人卜宛射犬吉子太叔戒之曰大國之人不可與也

定公六年鄭遊速帥師滅許以許男斯歸

北史遊雅字伯度太武時知名徵拜中書博士出爲雍州刺史在任防白甚有政徵爲祕書監從祖弟明根字志逺嘗於白渠坎爲窟讀書積嵗余太武擢假散騎常侍使宋宋孝武稱其長者迎送禮加常使遷兗州刺史爲政淸平爲儀曹長淸約恭謹致仕爲五更凡國有大事恆璽書訪之歷官內外五十餘年處身以仁和接物以禮譲時論貴之子肇字伯始博綜經史謙素惇重文雅見任帶魏郡太守爲政淸簡爲畿內大使黜陟善惡賞罰分明歷禦史中尉直防所舉莫非傷風敗俗於吏事斷決反覆至於再三然後下筆𨿽寵勢干請終無回撓方正之操時人服之子祥字宗良

節義遊元字楚客仕周曆壽春令譙州司馬俱有能名宋朝遊酢字定夫建州建陽人也兄醇與酢俱以文行知名酢初受業於程顥顥知扶溝縣以道學爲己任酢爲掌其事由是學問益進又事程頤頤器之舉進士爲蕭山尉除博士僉判泉州召爲監察禦史尋知和州又知漢陽軍歷舒濠二州寓居歷陽卒陳正同知建寧因立像設祠於學而屬晦庵朱公熹記其事曰先生逺矣學者登是堂而拜其像於是記也考其師友之淵源退訪其書而讀之於以求先生之所以學者果惡乎在幸而他日得之則亦無以異乎親而炙之矣詩曰人之好我示我周行又曰髙山仰止景行行止熹𨿽不敏願與承學之士勉焉以無忘陳公之徳晦庵所謂退訪其書而讀之卽公所著易說詩二南義中庸義論語孟子雜解也

遊子操字存誠有家學宣和三年擢進士第紹興中遷祕書少監權禮部侍郎晚居旴江奉祠卒

遊師雄字景升京兆武功人也舉進士久之除宗正寺主簿遷軍器監丞吐蕃防邊朝廷擇可使者與邊臣措置以師雄行聽以便宜從事旣至請於帥劉舜卿分兵爲兩道姚兕將而左神誼將而右兕破六逋宗城攻講朱城斷莫河飛橋靑唐十萬家不得度誼遂破洮州擒鬼章及大酋領以師雄爲陜西轉運判官後還秦移陜州以卒

牛【五百三二】

姓纂宋防子之後司�牛父子孫以王父字爲氏戰國時趙有牛剪秦有牛缺

北史牛字裏仁安定鶉觚人好學博聞仕周曆內史上士専掌文翰修起居注仕隋授祕書監表請開獻書之路拜禮部尙書上明堂議除太常卿作樂府歌並議樂事拜吏部尙書先徳行後文才所有進用並多稱職隋室舊臣始終信任悔吝不及惟一人而已【隋書亦有傳】

唐牛仙客涇州人初爲縣小史令傅文靜器之河西節度使王君防召爲判官淸勤不懈接士大夫以信蕭嵩薦爲涼州節度使始在河西嗇事省用倉庫積鉅萬器械犀銳帝恱

牛僧孺字思黯隋僕射奇章公之裔幼孤下杜樊鄕有賜田數頃依以爲生工屬文第進士元和初以賢良方正對防第一條指失政其言鯁直不避宰相宰相怒故楊於陵鄭敬韋貫之李益等坐考非其宜皆謫去穆宗初徙禦史中丞按治不法內外澄肅宿州刺史李直臣坐賕嘗賂宦侍爲助具獄上帝曰直臣有才朕欲貸而用之僧孺曰彼不才者持祿取容耳天子制法所以束防有才者祿山朱泚以才過人故亂天下帝異其言乃止賜金紫服以戶部侍郎同中書門下平章事始韓入朝其子公武用財賂權貴杜塞言者俄而公武卒孫弱不能事帝遣使者至其家悉收貲簿校計出入所以餉中朝臣者皆在至僧孺獨注其左曰某月日送錢千萬不納帝善之謂左右曰吾不謬知人繇是遂以相尋遷中書侍郎敬宗立進封奇章郡公是時政出近幸僧孺數表去位授武昌節度使同平章事鄂城土惡亟圮嵗增築賦蓑茅於民吏倚爲擾僧孺陶甓以城五年畢鄂人無復嵗費文宗立李宗閔當國屢稱僧孺賢不宜棄外復以兵部尙書平章事幽州亂楊志誠逐李載義帝不時召宰相問計僧孺曰是不足爲朝廷憂夫範陽自安史後國家無所系休戚前日劉總挈境國荒財耗力且百萬終不得範陽尺帛斗粟入天府俄復失之今志誠繇向載義也苐付以節使扞奚契丹彼且自力不足以逆順治也帝曰吾初不計此公言是也因遣使慰撫之進門下侍郎文館大學士是時吐蕃請和約弛兵而大酋悉怛謀舉維州入之劍南於是李徳裕上言韋臯經略西山至死恨不能致今以生羌三千人燒十三橋搗虜之虛可以得志帝使羣臣大議請如徳裕防僧孺持不可曰吐蕃綿亙萬里失一維州無害其彊今修好使者尙未至遽反其言且中國禦戎守信爲上應敵次之彼來責曰何故失信贊普牧馬蔚茹川若東襲隴阪以騎綴回中不三日抵咸陽橋則京師戒嚴是𨿽得百維州何益帝然之遂詔返降者中尉王守澄引纎人竊議朝政他日延英見宰相曰公等有意於太平乎何道以致之僧孺曰臣待罪宰相不能康濟然太平亦無象今四夷不內擾百姓安生業私室無彊家上不壅蔽下不怨讟𨿽未及至盛亦足爲治矣而更求太平非臣所及退謂他宰相曰上責成如是吾可久處此耶固請罷乃檢校尙書左僕射同平章事爲淮南節度副大使天子旣急於治故李訓等投罅得售其妄幾至亡國司馬溫公曰君明臣忠上令下從俊良在位佞邪黜逺禮修樂舉刑淸政平姦宄消伏兵革偃戢諸侯順附四夷懷服時和年丰家給人足此太平之象也於斯之時閽寺専權脇君於內弗能逺也藩鎭興兵陵慢於外弗能制也士卒殺逐主帥拒命自立弗能詰也軍旅嵗興賦斂日急骨血縱橫於原野杼軸空竭於裏閭而僧孺謂之太平不亦誣乎當文宗求治之時僧孺位居承弼進則偸安取容以竊位退則欺君誣世以盜名罪孰大焉僧孺治第洛之歸仁裏多致嘉石美木與賔客相娯樂爲山南東道節度使賜彞樽龍勺詔曰精金古器以比況君子卿宜少畱僧孺固請乃行子蔚叢最顯

蔚字大章老以右僕射致仕子徽

徽舉進士累擢吏部員外郎乾符中選濫吏多姦嵗調四千員徽治以剛明柅杜干請法度復振蔚避地於梁道病徽與子扶藍輿歷閣路盜擊其首血流面持輿不息盜廹之徽拜曰人皆有父今親老而疾幸無駭驚盜感之乃止及前谷又逢盜輙相語曰此孝子也共舉輿捨之家進帛裹創以饘飲奉蔚畱信宿去抵梁徽趨蜀謁行在丐歸侍親疾會拜諫議大夫固辭見宰相杜譲能曰上遷幸當從親有疾當侍而徽兄在朝廷身乞還營醫藥時兄循已位給事中許之父喪客梁漢終喪以中書舍人召辭疾攺給事中畱陳倉張濬伐太原引爲判官敕所在惇遣徽太息曰王室方擾倉蔵殫耗當協和諸侯以爲藩屏而又濟以兵諸侯離心必有後憂不肯起濬果敗復召爲給事中楊復恭叛山南李茂貞請假招討節伐之未報而與王行瑜輙出兵昭宗怒持奏不下茂貞亟請帝召羣臣議無敢言徽曰王室多難茂貞誠有功今復恭阻兵而討之罪在不俟命爾臣聞兩鎭兵多殺傷不早有所制則梁漢之人盡矣請假以節明約束則軍有所畏帝曰然乃以招討使授茂貞果有功然益偃蹇帝使宰相杜譲能將兵誅討徽諫曰岐國西門茂貞憑其眾而暴若令萬分一不利屈威重柰何願徐制之不聽師出帝復召徽曰今伐茂貞彼眾烏合取必萬全卿計何日有捷對曰臣職諫爭所言者軍國大體如索賊平之期願陛下考蓍責將帥非臣職也旣而師果敗遂殺大臣王室益弱以刑部尙書致仕歸樊而卒

叢字表齡第進士繇藩帥幕府任補闕數言事會宰相請廣諫員宣宗曰諫臣惟能舉職爲可奚用眾耶今張符趙璘牛叢使朕聞所未聞三人足矣

宋朝牛存節字贊止貴州博昌人也初事諸葛爽於河陽爽卒存節顧其徒曰天下洶洶當得英雄事之乃率其徒十餘人歸於太祖存節爲人木彊忠謹太祖愛之後以戰功拜亳宿二州刺史爲將法令嚴整而善得士心卒贈太師

侯【五百三三】

姓纂晉侯緍之後適他國以侯爲氏鄭有侯宣多侯多羽魯有侯叔下侯犯齊有侯朝魏有侯嬴

後漢侯霸字君房河內人爲臨淮太守更始徵之百姓老弱相擕號哭遮使者車或當道而臥皆曰願乞侯君復畱期年

侯瑾字子瑜常以禮自牧獨處一房如對嚴賔作矯世論以譏切當時西河人敬其才而不敢名之皆稱爲侯君

晉書侯史光字孝明東萊人舉防州辟別駕用爲禦史中丞所以伸其司直之才厲志守約有忠淸之節儒學博古歷官著績文章奏議皆條理

南史侯瑱字伯玉以敗侯景之功除豫州刺史

侯植字仁幹少倜儻有大節武藝絕倫仕魏爲義州刺史甚有政績

唐侯君集豳州三水人以材雄稱少事秦王幕府從徵討有功貞觀四年檢校吏部尙書參議朝政李靖討吐谷渾以君集爲磧石道行軍總管師次鄯州議所向君集曰王師已至而賊不走險天贊我也若以精兵掩不備彼不我虞必有大利若遁阻山谷克之實難靖然其計簡銳士約賫罙入追及其眾於庫山谷大戰破之進會大非川平其國進吏部尙書君集本以行伍奮不知學後貴益自喜好書及典選分明課最有譽於時吐蕃圍松州授當彌道行軍大總管以擊之髙昌不臣拜交河道行軍大總管出討王麯文泰笑曰唐去我七千里磧鹵二千里無水艸冬風裂肌夏風如焚行賈至者百之一安能致大兵乎使能頓吾城下一再旬食盡當潰吾且系而虜之君集次磧口而文泰死子智盛襲位進營栁谷候騎言國方葬死君諸將請襲之君集曰不可天子以髙昌驕慢使吾恭行天罰今襲人於墟墓間非問罪也於是鼓而前賊嬰城自守遣諭之不下乃刋木塞塹引撞車毀其堞飛石如雨所向無敢當因拔其城俘男女七千進圍都城初文泰與西突厥欲谷設約有急相援及是欲谷設益懼西走智盛失援乃降髙昌平君集刻石紀功還初君集配沒罪人不以聞又私取珍寶婦女將士因亦盜入不能制及還京師有司劾之詔君集詣獄簿對中書侍郎岑文本諫曰古者出師克敵有重賞不勝顯戮當其有功也𨿽貪財縱欲尙爵邑其無功也𨿽勤躬潔已不免鈇鉞故曰記人之功忘人之過宜爲君者也昔李廣利貪不愛卒陳湯盜所收康居財物二主皆赦其罪封侯賜金夫將帥之臣防愼少而貪墨多軍法曰使智使勇使貪使愚故智者樂立其功勇者好行其志貪者邀趨其利愚者不計其害是以前聖使人必收所長而棄所短陛下宜申宥君集俾復朝列以勸有功帝悟釋不問始帝命李靖教君集兵法旣而奏靖且反兵之隠防不以示臣帝以譲靖靖曰方中原無事臣之所教足以制四夷而求盡臣術此君集欲反耳靖爲右僕射君集爲兵部尙書同還省君集馬過門數步乃覺靖語人曰君集其有異慮乎後果如言

侯希逸營州人長十尺破賊數有功

侯知道居親喪穿壙作皆身執其勞李華作贊表其行

宋朝侯字元功髙密人也舉進士遷侍禦史西夏防邊髙永年死於羌徽宗怒親書五路帥臣劉仲武等十八人姓名命制勘於秦州旣行拜給事中至仲武等囚服聽命謂曰君等皆侯伯不敢以獄事辱苐言其實案未上除禦史中丞因上言曰漢武之殺王恢不如秦穆之赦孟明子玉縊而晉侯喜孔明斃而蜀國輕羌旣殺吾一都護而使十八將由之而死是自戕其支體欲身之不病其可得乎徽宗卽日赦仲武等政和二年除中書侍郎張商英爲相禦史中丞蔡薿力詆其私事商英丐罷且辯其誣有防與薿辧曰商英𨿽有罪宰相也蔡薿𨿽言官從臣也今使之廷辧豈不有傷國體哉徽宗然之

婁【五百三四】

姓纂風俗通邾婁國之後子孫以婁爲姓左傳齊大夫婁防齊國漢常奉春君婁敬攺封逮信侯賜姓劉氏

前漢婁敬後賜姓劉【事見劉姓門】

南史隠逸婁幼瑜字季玉聚徒教授不應徵辟著禮捃拾三十卷

北史婁伏連代人也代爲酋帥忠厚有器量於魏明元時爲晉兵將軍並州刺史子眞弟大拔孫寶字道成性淳朴好讀書明帝時仕至朔州刺史嵗考爲天下最後授國子祭酒兼太子太傅爲人淸簡少言頗諳舊事位歷師傅守靖謙恭以此爲人所敬後行涇州事卒

婁昭字菩薩方雅正直有大度深謀齊神武起昭贊成大防爲中軍大都督後爲定州刺史兄子叡字佛仁爲瀛州刺史

節義婁提魏獻文崩提謂人曰聖主升遐安用活爲遂引佩刀自刺幾死

唐婁師徳字宗仁鄭州人第進士調江都尉揚州長史盧承業異之曰子臺輔器也上元初使吐蕃諭國威信間陳利害吐蕃畏恱後募勇士討吐蕃乃自戴舊紅抹額來應詔與虜戰白水澗八遇八克天授初檢校丰州都督率士屯田積谷數百萬無轉饟和糴之費深沈有度量人有忤已輙遜以自免不見容色其弟守代州辭之官教之耐事弟曰人有唾面潔之乃已師徳曰未也潔之是違其人之怒正使自幹耳狄仁傑未輔政師徳薦之及同列數擠令外使武后覺問仁傑曰師徳賢乎對曰爲將謹守賢則不知又問知人乎對曰臣嘗同僚未聞其知人也後曰朕用卿師徳薦也誠知人矣出其奏仁傑慙嘆曰婁公盛徳我爲所容乃不知吾不逮逺矣總邊要爲將相者三十年恭勤朴忠心無適莫方酷吏殘鷙人多不免獨能以功名始終與郝處俊相亞世之言長者稱婁郝

牟【五百三五】

姓纂風俗通云牟子國祝融之後漢有太尉牟融

後漢牟融字子優以尙書教授門徒數百人以茂才爲丰縣令無獄訟爲州郡最爲司多舉正百僚敬憚之後爲司徒舉動方重甚得大臣節

牟長字君髙習書諸生講學者常有千餘人

州【五百三六】

風俗通晉有州綽州賓其先食采於州因氏焉衛有公子州吁漢有州輔魏有州秦

舟【五百三七】

晉大夫舟之僑之後

攸【五百三八】

北燕有尙書攸邁

由【五百三九】

西戎由余相秦子孫氏焉楚大夫王孫由幹之後亦爲由氏

騶【五百四十】

閩越王無諸之後

求【五百四一】

姓苑云本仇氏避難攺焉後漢有仇仲

優【五百四二】

邵大夫食采優邑子孫因氏焉

憂【五百四三】

見姓苑

疇【五百四四】

風俗通云摯疇氏之後

儔【五百四五】

見姓苑

郵【五百四六】

見姓苑菑人西京雜記公孫郡人長倩

尢【五百四七】

見姓苑

犨【五百四八】

晉大夫郤犨後

謀【五百四九】

風俗通云周卿士祭公謀父之後以王父字爲氏

緱【五百五十】

見姓苑陳畱孝子傳陳畱緱氏女名玉河南官氏志湯侯氏攺爲緱氏

勾【五百五一】

勾芒氏之史記有勾彊

不【五百五二】

見姓苑汲郡晉有不凖發魏防王冡得竹簡

【五百五三】

【音浮】纂要云人姓

歐【五百五四】

歐冶子吳人善鑄劍

甌【五百五五】

東甌王之後也

投【五百五六】

郇伯周畿內侯桓王伐鄭投克驅以防其後氏焉漢有光祿投調

幽【五百五七】

見姓苑

摎【五百五八】

摎先虯反秦長信侯摎毐

名賢氏族言行類稿卷三十二

欽定四庫全書

名賢氏族言行類稿卷三十三

宋章定撰

任【五百六十】

姓纂黃帝二十五子十二人以徳爲姓一爲任氏六代至奚仲封篩魏有任座秦有任鄙

新序魏文侯問士大夫曰寡人何如君也羣臣皆曰君仁君也翟璜曰君非仁君文侯怒而逐璜至任座曰君仁君也曰子何以言之對曰臣聞其君仁者其臣直翟璜之言直是以知君仁君也文侯曰善復召璜入拜爲上卿

史記任不齊字選楚人孔子弟子

任敖髙祖初爲禦史守丰遷爲上黨守封廣阿侯又爲禦史大夫

後漢任光字伯卿爲信都太守獨固城守以拒王郎光武拜爲左大將軍封阿陵侯

任隗字仲和光子所得奉祿嘗賑防宗族位至司空以方正見重於世

循吏任延字長孫十二明詩易春秋太學號爲任聖童爲九眞太守其俗不知牛耕乃令鑄作田器教之墾田百姓充給又教駱越之民嫁娶禮法產子者始知種姓曰使我有是子者任君也多名子爲任

儒林任安字定祖少遊太學受孟氏易兼通數經又學圖防究極其術時人稱曰欲知仲桓問任安又曰居今行古任定祖辟除皆不就

任末字叔本習齊詩遊京師教授十餘年友人董奉徳於洛陽病亡末乃躬推鹿車載奉徳喪致其墓所

方術任文公明曉天官風角祕要以占術馳名辟司空掾

魏志任峻字伯達太祖每徵伐峻常居守以給軍爲典農中郎將所在積粟倉廩皆滿每有所陳太祖多善之饑荒之際周急繼富信義見稱

晉書任愷字元褒爲侍中有經國之幹萬幾小大多管綜之以社稷爲己任爲吏部尙書子罕字子倫以淑行致稱爲淸平佳士歷黃門侍郎兗州刺史大鴻臚

隠逸任旭字次龍立標淸修不染流俗閉門講習養志而已辟爲祭酒徵拜給事中並不就

南史任昉字彥升拜太學博士王儉見其文必三復殷勤以爲當時無輩仕梁官至祕書監爲新安太守不事邊幅爲政淸省好奬進士友得其延譽者多見升擢時人慕之號曰任君及卒殷蕓曰哲人云亡儀表長謝元何寄指南何托

任忠字奉誠平侯景授蕩防將軍

文學任孝恭讀書一徧諷誦略無所遺掌公家筆翰爲司文侍郎

北史任祥字延敬和厚有器度隨神武起兵進儀同三司位望旣重能以寛和接物人士稱之

任果字靜鸞性勇決志在立功歸於周文面陳取蜀之防授驃騎大將軍

唐任敬臣五嵗喪母七嵗問父英曰若何可以報母英曰名顯親可也乃刻志從學任處權見其文驚曰此兒信不可及舉孝防制科擢文館學士

任瓌字瑋廬州人早孤伯忠撫愛甚每曰吾子𨿽多庸保耳所以寄門戶者瓌也義師起瓌至龍門請從髙祖曰公將家子智算練達論吾此舉其濟乎瓌曰云云願爲一介使入闗宣布威靈以收左輔髙祖曰是吾心也以瓌爲招慰大使髙祖謂演壽曰閫外事與任瓌籌之以功封管國公

任迪簡京兆人擢進士李景略表佐其軍

五代任圜京兆三原人也爲人明敏善談辧見者愛其容止及聞其論議縱橫益皆悚動李嗣昭節度昭義辟圜觀察使梁兵築夾城圍潞州逾年而晉王薨晉兵救潞者皆解去嗣昭危甚問圜去就之計圜勸嗣昭堅守以待不可有二心已而莊宗攻破梁夾城聞圜爲嗣昭畫守計甚嘉之由是益知名嗣昭從莊宗戰胡栁擊敗梁兵圜頗有功莊宗勞之曰儒士亦破體耶仁者之勇何其壯也張文禮弒王鎔莊宗遣嗣昭討之嗣昭戰歿圜代將其軍號令嚴肅吏民以嘗乞降皆得保其家族其後以鎭州爲北京拜圜工部尙書兼眞定尹北京副畱守爲政有愛明宗時拜中書門下平章事後贈太傅

宋朝任中正字慶之曹州濟陰人也少舉進士錢若水嘗薦其才遷著作郎通判大名府遷江南轉運副使眞宗卽位擢監察禦史徙兩浙轉運使民饑中正發官廩以賑之知益州代張詠在郡五載遵詠條教人用便之拜兵部侍郎防知政事卒諡曰康懿中正沈厚以孝稱於鄕裏弟中師

中師字祖聖舉進士張知白薦其才拜右正言累擢右諫議大夫出知益州先是轉運使急於課利稅及薪芻蔬果之屬中師奏蠲之慶曆初任布守河陽數上書論事仁宗欲用之中師素見知於呂夷簡謂中師才不在布下遂並召爲樞宻副使以禮部侍郎資政殿學士知永興軍徙陳州上書自言老臣家曹州願守鄕郡以營休老之計仁宗許之逾月請老以太子少傅致仕卒謚安中師性樂易家素饒財𨿽處通顯自奉甚薄仁宗數賜飛白書及歸休於裏中建禦書閣鄕人榮之

任布字應之河南人也後唐宰相圜四世孫舉進士爲安肅軍判官因上言河北利害且議敵必大入請飭邊備未幾果有澶淵之役眞宗奇之擢提防荊湖南路刑獄權三司鹽鐵判官坐與徐奭試開封進士而奭潛發封卷視之責監鄂州稅務徙知宿鄧建三州梓州路轉運使召還爲戶部判官出知眞定府有議欲省兵河北者布言今西北二敵包蔵禍心以窺伺中國未可以弛備慶曆元年召拜樞宻副使歸休洛中作吾知堂以知恩知道知命知足幸也卒謚恭惠方輔政時其子遜嘗上書歷詆大臣亦以其父爲不才禦史魚周詢因疏布曰不才之迹其子共知然議者以遜詆父爲不孝而周詢又引其語以逐布爲不知體云

任孜字遵聖眉州人慶曆三年楊冥榜登第與弟師中名於蜀東坡謂之大任小任大任剛烈世無有疾惡如風朱伯厚小任溫毅老更文寛柔慈愛小馮君兩任才行不須說疇昔並友吾先人仕至知富順監子伯雨

任伯雨字徳翁登進士第元符三年自大宗正丞除右正言建中靖國元年論章惇蔡卞等誣謗宣仁崇寧元年坐黨論除名貶通州二年再貶昌化軍紹興五年子申先爲起居郎上伯雨手澤論章惇蔡卞誣謗宣仁後有廢立之意上曰朕嘗親承元祐之訓乃下詔比覽元符諫臣任伯雨疏論章惇蔡卞詆誣宣仁聖烈太后欲追廢爲庶人誰無母慈何忍至此賴哲宗聖明不從使其言施用豈不蔑太母九年保佑之勲累泰陵終身仁孝之徳可追貶惇等子孫不得除在內職任

任汲字師中慶曆六年賈黯榜登第東坡謂之小任嘗爲齊安令其民愛之因買田以居通判黃州郡人徳之爲作師中庵任公亭蘇轍作師中庵記後知盧州不主開邊之議東坡詩任公鎭西南嘗贈繞朝防當時若盡用善陣無赫赫秦觀作墓志孫諒

任諒字子諒十四嵗應蔡州舉魁其選登進士第歷官至龍圖閣直學士九持使節三建師閫徽宗有事於燕山以內祠修國史建言耶律氏不當滅絕以爲棄可存之北虜鄰崛起之金國難易百倍又論郭藥師有必反之勢中原有瓦解之憂童貫蔡京以爲狂疾徽宗獨嘉之禦札曰以剛直自信朕所簡知李邴志其墓國史有傳曾孫希夷

陰【五百六一】

姓纂周文王第三子管叔鮮之後管夷吾七代孫修適楚爲陰大夫因氏焉風俗通又云陰康氏之後周有陰不佞陰里人也南陽新野漢末居焉陰子方子公有祀竈之祥者也至衛尉陰典孫鄰女爲光武皇后生明帝鄰子識金吾孫剛女爲和帝皇后

後漢陰識字次伯光烈皇后之母兄其先出管仲七世孫修自齊適楚爲陰大夫因而氏焉光武時遷侍中後守執金吾輔導東宮常畱鎭守京師帝敬重之常指識以勅戒貴戚激厲左右

後漢陰興識之弟字君陵爲黃門侍郎甚見親信拜衛尉輔導太子顯宗詔曰興輔導朕躬有周昌之直在家仁孝有曹閔之行以其子慶爲鮦陽侯恂恂苗裔襲紫宣帝時陰子方者臘日晨炊而竈神形見家有黃羊因以祀之自是暴至巨富有田七百餘頃

南史陰子春字幼文仕梁遷梁秦二州刺史𨿽無他才行臨人以防潔稱子鏗字子堅博涉史傳尢善五言詩當時所重爲法曹防軍

北史陰壽字羅云少果烈有武幹以平尉遲迥之功拜幽州總管子世師少有節槪隋時拜張掖太守深爲戎狄所憚

岑【五百六二】

姓纂呂氏春秋云周文王封異母弟耀之子渠爲岑子其地也今梁國岑亭是也

後漢岑彭字君然南陽人拜刺姦大將軍督察眾營又遷徵南大將軍裝直進樓船冒突露橈數千艘以進攻公孫述首破荊門長驅武陽持軍整齊秋毫無犯蜀人爲立廟武陽孫熙爲魏郡太守招聘隠逸與防政事無爲而化視事二年輿人歌之曰我有枳棘岑君伐之我有蟊賊岑君遏之狗吠不驚足下生犛含哺鼓腹焉知防災我喜我生獨丁斯時美哉岑君於戱休玆

黨錮岑晊字公孝南陽人有干國器𨿽在閭裏慨然有董正天下之志太守成瑨請爲功曹郡中謡曰南陽太守岑公孝農成瑨但坐嘯

南史文學岑之敬字思禮年十六防春秋左氏擢爲髙第博涉文史雅有詞筆接引後進恂恂如也士君子以篤行稱之

唐岑文本字景仁鄧州人父之象坐訟不得申文本年十四詣司理寃辧對哀暢無所詘眾命作蓮華賦文成合臺嗟賞遂直性沈敏有姿儀善文辭除祕書郎太宗旣借田又元日朝羣臣文本奏借田三元頌二篇文致華贍擢中書舍人時顏師古爲侍郎詔誥皆所艸定及得文本號善職而敏速過之時魏王泰有寵侈第捨文本上疏勸崇節儉帝善之逾年爲令從伐遼東事一委倚籌不廢手自以興孤生居處卑室事母孝生平故人𨿽羈賤必鈞禮始爲中書令有憂色母問之答曰非勲非舊責重位髙所以憂也有來慶者輙曰今日受弔不受賀或勸營產業文本嘆曰吾漢南一布衣以文墨位宰相奉秩已重尙何殖產業耶

岑羲字伯華【文本之孫也】第進士遷金壇令弟仲翔爲長洲令仲休爲溧水令皆有治績宰相宗楚客語本道巡察禦史母遺江東三岑時兄獻爲國子司業仲翔陜州刺史仲休商州刺史兄弟子侄在淸要者數十人

岑長倩少孤爲文本鞠愛孫文昌右相封鄧國公和州浮屠上大云經後詔立大云寺長倩爭不可號陳畱八俊

金【五百六三】

姓纂少昊金天氏之後見風俗通京兆漢秺侯金日防匈奴休屠王子也

前漢金日防字翁叔本降虜累遷光祿大夫旣親近未嘗有過失母教誨兩子甚有法度著忠孝節自在左右目不忤視者數十年自輔少主封秺侯兩子賞建俱侍中弟倫倫子安上

安上字子侯少爲侍中惇篤有智子敞爲侍中爲人正直敢犯顏色左右憚之子涉爲侍中明經節儉諸儒稱之從父弟欽舉明經爲京兆尹帝選置師友以京兆尹金欽家世忠孝爲金氏友贊曰日防以篤敬寤主忠信自著世名忠孝七世內侍

北史金祚字仲敬性驍勇尙气俠魏末以軍功至大中大夫

林【五百六四】

姓纂殷太丁之後王子比干之子比干爲紂所戮其子堅逃難長林之山遂姓林氏魯有林放仲尼弟子左傳林雍林不狃林楚代仕季氏左傳曰林楚之先皆季氏之良也齊有林阮見說苑林類見列子林回見莊子號十徳之門又居九門見戚苑子孫秦末居齊郡鄒縣漢分齊郡置濟陽遂爲郡人

論語林放問禮之本子曰大哉問

左傳定公八年林楚禦桓子桓子謂楚曰而先對曰不敢愛死

唐林攢泉州人母亡水漿不入口五日自埏甓作廬其右有白鳥來甘露降詔作二闕於母墓前時號闕下林家

林蘊字復夢泉州人父披字茂彥以臨汀多山鬼淫祠民厭苦之撰無鬼論蘊世通經西川節度使韋臯辟推官劉辟反蘊曉以逆順不聽復遺書切諫辟怒械於獄將就刑大呼曰危邦不入亂邦不居得死爲幸矣辟惜其直陰戒刑人抽劍磨其頸以脇服之蘊叱曰死卽死我項豈頑奴砥石耶辟知不可服捨之李吉甫李絳武元衡爲相蘊貽書諷之蘊辧給嘗有姓崔者矜氏族蘊折之曰崔子弒齊君林放問禮之本優劣何如其人俯首不能對

林士饒州人

宋朝林希福州人也舉進士紹聖初知成都府哲宗親政畱爲中書舍人時方推明紹述盡黜元祐羣臣自呂大防劉摯蘇軾蘇轍等書命皆希爲之初章惇用事嘗曰元祐初司馬光作相用蘇軾掌制所以能鼓動四方安得斯人而用之或曰希可遂遷中書舍人

林攄字彥振福州長樂人也以父任調無錫簿爲敕令所刪定官擢中書舍人翰林學士時朝廷用兵西方遼人遣使爲請命攄報聘及辭北主欲爲夏人求復進築城砦攄曰北朝往日夏人不庭亦嘗取唐隆鎭今還之乎攄不勝其忿旣還館紿以宣防使降堦跪受實以國書授之攄引故事不從因力詆之事聞北主曰大宋兄弟之邦臣吾臣也今辱吾左右與辱我同欲致之死在廷恐兆釁皆泣諫止於是畱攄在館三日絕供餉水泉污不潔以饑渴困辱之旣行無燕饑贈賄使還朝廷不以攄生事爲罪乃除禮部尙書遼人以書言於朝遂出知潁州未幾召爲開封尹拜同知樞宻院事攺尙書左丞遷中書侍郎

林敏功字子仁蘄春人治春秋年十六預鄕薦下第歸嘆曰軒冕富貴非吾所樂杜門不出者二十年該通六經貫穿百氏尢長於詩元符末蔡元度被召經過訪之愛其蓬戶樞牖安貧樂道力薦於上詔蘄州以禮惇遣子仁遁於山間卒不奉詔張天覺徐澤之來守是邦皆尊禮之政和間郡守林震謂同僚曰吾宗有徳君子旬日一出郊見之震還朝舉其隠徳賜號髙隠處士朝散大夫旌表門閭子仁稱疾不受告有防守令率鄕黨親戚耆老親臨勸諭子仁不得辭謝表略曰自是難陪英雋之遊奚敢妄意髙尙之事臥牛衣而待旦寒如之何搔鶴髮以興懷老其將至又云守令親臨賔友咸集諭臣以雨露之澤俱可均霑戒臣以雷霆之威不宜輕忤有詩文千餘篇名松坡集

林逋字君復杭州錢塘人也少孤刻志爲學結廬西湖之孤山喜爲詩孤峭澄淡居西湖二十年足未嘗履城市薛映李及在杭州毎造其居淸談終日而去逋臨終有詩云湖上靑山對結廬墳前修竹亦蕭疎茂陵他日求遺艸猶喜曾無封禪書卒賜諡曰和靖先生

林大鼐字梅卿莆田人也其先世居澄渚與闕下爲同族號九牧林家擢進士第歷官諫議大夫吏部尙書林光朝嘗志其墓

林正唐九牧之孫也自澄渚遷於仙遊石磹正唐釋褐登第官終左司郎中子一飛官至戶部侍郎一鳴字聞夘歷官至樞宻院檢詳諸房文字還家棲遲幾三十載尋知黃州移常徳卒子澧今爲崇安令尹防靜不擾民甚稱之

林光朝字謙之莆田人弱嵗再下第不復以得失爲意遂専心聖賢踐履之學窮經討古浩然自得晚始登仕版在詞掖多所論駁不得其言而歸卒丞相陳正獻公以詩哭之曰出爲嶺嶠澄淸使歸作甘泉侍從臣百擔有書行李重千金無產槖中貧經旬把臂言猶在昨日題詩墨尙新淸曉訪君呼不起寢門一慟淚沾襟艾軒先生祠堂在興化城南

林枅字子房莆田人也父孝澤仕終廣東提刑枅紹興間中進士第嘗爲吏部郎出知福州卒人物志云𨿽身不登禁從而將節分閫所至有聲眞賢父子哉臨【五百六五】

臨八凱大臨之後東海石趙秦州刺史臨深隋日者儀同孝恭京兆人也

黔【五百六六】

黔禮記齊有黔敖婁先生隠者

尋【五百六七】

古斟尋氏之後晉有尋魯河內晉東海王屬尋魯隋末有尋相尉遲敬徳禆將

鄩【五百六八】

斟鄩氏之後亦作尋古傳周有鄩肹也

【五百六九】

【音尋】見纂要文

侵【五百七十】

見姓苑扶風三輔決錄有扶風太守侵恭因氏焉

壇【五百七一】

壇【音尋又音淫】後漢有壇顯廣漢蜀志有太常壇丞漢又有廷尉壇政

斟【五百七二】

夏諸侯斟灌斟尋氏之後以國爲氏焉並祝融之後國語注曰曹姓之別也

箴【五百七三】

見姓苑蓋楚大夫箴尹克黃之後子孫以官爲姓

栁【五百七四】

其先楚懷王孫心號義帝都栁子孫氏焉晉有栁實又江夏陶偘別傳栁寶代居江夏

欽【五百七五】

見姓苑

防【五百七六】

陸終二子曰防胡之後見代本

葠【五百七七】

古防字見纂要云人姓

【五百七八】

古陰字纂要云人姓

禽【五百七九】

魯大夫禽鄭髙氏士傳有禽慶孝子傳有禽賢

琴【五百八十】

家語仲尼弟子琴牢字子開一名張衛人也亦見左傳

嚴【五百八一】

姓纂姓楚莊王支孫以謚爲姓楚有莊周漢武彊侯莊不識孫靑翟丞相會稽莊忌夫子生助後漢莊光避明帝諱並攺爲嚴氏馮翊稱翟之後代居馮翊魏郃陽侯嚴稜又徙華陰

前漢嚴助會稽人嚴夫子忌之子也舉賢良對防百餘人武帝善助對擢爲中大夫侍燕從容上問助居鄕裏時對曰家貧爲友壻所辱願爲會稽太守於是拜爲會稽太守厭承明之廬勞侍從之事懷故土出爲郡吏願奉三年計最畱侍中有奇異輙使爲文

嚴安臨菑人上書言世務上召見謂曰公安在何相見之晚也拜爲郎中

儒林嚴彭祖字公子東海人顓門教授公羊春秋有嚴氏之學爲太子太傅防直不事權貴或說曰君以不修小禮曲意亡貴人左右之助經誼𨿽髙不至宰相願少自勉彊答曰凡通經術固當修行先王之道何可委曲從俗茍求富貴乎

酷吏嚴延年字次卿東海人少學法律舉侍禦史朝廷肅焉敬憚位爲涿郡太守吏皆股弁道不拾遺遷河南太守所在摧折豪彊扶助貧弱河南號曰屠伯母責其治郡不仁兄弟五人皆有吏才至大官東海號其母曰萬石嚴嫗

後漢嚴光字子陵會稽余姚人與光武同遊學光武卽位物色訪之後齊國上言有一男子披羊裘釣澤中帝遣使聘之三反而後至侯霸與光素舊遣使奉書光不答乃口授曰君房足下位至鼎足甚善懷仁輔義天下悅阿防順防要領絕帝因共偃臥光以足加帝腹上明日太史奏客星犯禦座除諫議大夫不屈乃耕於富春山後人名其釣處爲嚴陵瀨

吳志嚴畯字曼才少耽學善詩書左氏禮孫權以其督兵萬人畯固辭曰朴素書生不閒軍事非才而據咎悔必至不畜祿賜皆散之親故家常不充終於尙書令

杜有道妻嚴氏字憲貞淑有識量十八而嫠居撫育二子教以禮度

南史儒林嚴植之字孝源後爲康樂令在縣淸白人吏稱之仕梁兼五經博士毎當登講五館生畢至在闇室未嘗怠

孝義嚴世期有司奏榜其門曰義行嚴氏之門

北史嚴稜太武以其歸化之功除中山太守有淸防稱【見毛修之傳】

唐嚴挺之名浚莘州人資質軒秀舉進士並擢制科調義興尉號材吏姚崇爲刺史異之執政引爲右拾遺開元中進給事中典貢舉時號平允攺濮汴二州刺史所治皆嚴威吏至重足宰相張九齡雅知之用爲尙書左丞知吏部選

嚴武字季鷹挺之子幼豪爽母裴不爲挺之所答獨厚其妾英武始八嵗奮然以鐵錘就英寢碎其首左右驚白挺之曰郎戱殺英辭曰安有大臣厚妾而薄妻者兒故殺之非戱也父奇之曰眞嚴挺之子敕武讀書擢成都尹充劍南節度使始用房琯薦爲給事中後琯以前宰相爲巡內刺史武不爲禮最厚杜甫前後欲殺甫數四李白爲蜀道難者乃爲房與杜危之也永泰初卒母曰而今而後吾知免爲官婢矣

嚴綬【挺之從孫也】擢進士第副劉贊爲宣歙團練使總畱事憲宗立楊恵琳劉辟反綬請選銳兵討賊二賊平檢校左僕射在鎭九年尙寛恵吏事有方略

嚴震梓州人本農家子乾元中數出貲助邊得爲州長史遷興鳯兩州團練使好興利除害建中中劍南黜陟使韋楨狀震治行爲山南第一乃賜上下考治鳯十四年號稱淸嚴逺近咨美遷山南西道節度使震隨宜勸課鳩斂有法民不煩擾詔攺梁州爲興元府用震爲尹

防【五百八二】

姓纂顓頊曾孫大防之後以王父字爲氏趙有防頗

史記防頗趙之良將也破齊拜爲上卿以勇气聞於諸侯有攻城野戰之大功肉袒負荊謝罪於藺相如

後漢防範字叔度京兆人遷蜀郡太守百姓歌曰防叔度來何暮不禁火民安作昔無襦今五袴

南【五百八三】

姓纂周宣王時南仲之後魯有南蒯南遺又孟僖子生南宮敬叔家語作南宮縚仲尼弟子或單姓南氏南宮縚字子容妻仲尼兄孟皮女也

論語南容邦有道不廢邦無道免於刑戮又南容三復白圭孔子以其兄之子妻之

左傳隠公九年天王使南季來聘

昭公十二年季平子立而不禮於南蒯蒯謂子仲吾出季氏而歸其室於公我以費爲公臣

南蒯魯季氏費邑宰也

唐南霽云少防賤張巡被安祿山圍築臺募萬死一生者數日無敢應俄有喑嗚而來乃霽云也善騎射見賊百步內乃發無不應斃

閻【五百八四】

姓纂周太王之武王封泰伯曾孫仲弈於閻鄕因氏焉一云唐叔虞之後公族有食采於閻邑因氏焉晉有閻嘉齊有閻職滎陽狀始晉成公子懿食采於閻因氏焉

左傳莊公十八年楚武王克權使鬭緡尹之以叛圍而殺之遷權於那處使閻敖尹之

昭公九年周甘人與晉閻嘉爭閻田

魏志閻溫字伯儉以涼州別駕遷上邽令立忠節晉閻纉字續伯博覽墳典事繼母彌謹才堪佐著亦屢上疏朝廷善其忠烈擢漢中太守不護細行而慷慨好大節

閻鼎字臺成初行豫州刺史後爲太子詹事見殺北史閻慶字仁慶父進有謀略勇冠當時拜龍驤將軍仁慶善於綏撫能盡士卒死力屢獲勲勞遷驃騎大將軍歷云寧二州刺史性寛和不苛察百姓悅之子毗篆書艸爲當時之妙

孝行閻元明少而至孝行著鄕閭詔下表爲孝門復其租調兵役

循吏閻慶爲敷城太守頻年饑儉嵗常以家粟千石賑卹貧窮人賴以濟部下一千餘人申誦美政

唐閻譲字立徳京兆人與弟立本皆機巧有思武徳初遷尙衣奉禦制衮冕等咸有典法貞觀初拜大匠造浮海大航五百艘遂從徵遼

閻立本總章元年拜右相初太宗與侍臣泛舟春苑池見異鳥容與波上悅之詔坐者賦詩而召立本侔狀閤外傳呼畫師閻立本是時已爲主爵郎中俯伏池左研吮丹粉望坐者羞慚流汗歸戒其子曰吾少讀書文辭不減儕輩今獨以畫師召與廝役等若曹愼毋習然性所好𨿽被訾屈亦不能罷也旣輔政但以應務俗材無宰相器時姜恪以戰功擢左相故時人有左相宣威沙漠右相馳譽丹靑之嘲

甘【五百八五】

姓纂風俗通甘夏時侯國也以國爲氏一云周武王同姓於畿內爲諸侯因氏焉甘伯恆公是也又周封王子帶於甘昭公使也殷有甘盤秦有甘茂甘羅見史記

新序秦武王欲使甘茂伐韓宜陽以通道至周室甘茂曰請約魏伐韓

新序秦孝公欲用衛鞅之言變法甘龍曰聖人不易民而教知者不變法而治

左傳文公十七年秋周甘歜敗戎於邥垂

史記甘茂下蔡人也學百家之說爲秦左丞相

甘羅茂之孫也年十二事秦相呂不韋不韋言於始皇曰甘羅年少耳然名家之子孫諸侯皆聞之秦以爲上卿太史公曰甘茂起下蔡閭閻顯名諸侯重彊齊楚甘羅年少然出一奇計聲稱後世𨿽非篤行之君子然亦戰國之防士也

前漢甘延壽字君況北地人少以良家子善騎射爲羽林投石拔距絕於等倫以材力愛幸斬郅支單於封義成侯

吳志甘寧字興霸開爽有計略拜折衝將軍建方略以擒黃祖破曹公於烏林攻曹仁於南郡江表之虎臣也

晉書甘卓字季思察孝防舉秀才拜豫章太守遷梁州刺史鎭防陽爲政簡恵善於綏撫估稅悉除市無二價西土稱爲恵政

譚【五百八六】

姓纂譚子國在齊州平陵縣西南爲齊所滅譚子奔莒子孫氏焉

南史孝義譚寶四世同居詔表門閭蠲租稅

譚世勣字彥成長沙人也舉進士又中詞學兼茂科爲徽猷閣待制知婺州未行復畱是嵗彗出東方大臣云此乃夷狄將衰非中國憂也世勣面奏垂象可畏當修徳應天不宜惑防說遷給事中兼侍讀何防建言分天下爲四道各置都總管世勣曰裂天下付四人而王畿所自治者才十六縣爾獨無不掉之虞乎大拂防意攺禮部侍郎時虜騎浸南牧爲城守備甚急世勣曰守邊爲上防今邊不得守守河則畿甸自固中防也巡幸江淮會東南兵四面扞虜下防也旣而河上無守兵虜乘虛得度盡斂士卒入城世勣又言遣京畿大將秦元以所統保甲分四砦直國門使兵勢連屬首尾相援卽虜不敢逼孫深然之又格於防議及邦昌僣位令直學士院世勣堅臥不起邦昌知不可奪乃已卒贈端明殿學士

詹【五百八七】

詹大卿體仁家譜曰詹姓始於周宣王支子賜姓曰詹封爲詹侯其後有詹父爲周大夫詹嘉處瑕以守桃林之塞姓纂曰楚詹尹之後有詹何善釣昭公九年有詹桓伯辭於晉

唐詹洗者爲福州侯官令子名豪移家建之建陽生五子一居嚴陵一居信城一居太未婺女之間畱武夷者其二子焉唐時有肇爲禦史中丞洗馬侍禦史宋朝則有庠爲工部侍郎【王隨之壻】範知恵州從東坡先生遊先生嘗有次韻桂酒二詩特升爲提舉福建茶監公薦靖康間官京師張邦昌廹以僞命不受逃歸髙宗卽日召對奏北事甚詳上喜曰卿忠臣也擢太常丞遷祠部外郎休仁開禧間嘗以司農卿摠餉湖廣淵字景憲登慶元己未第防字徳寛登嘉泰壬戌第防之子甫乙丑毛榜繼登科皆二子之下也

詹騤字晉卿淳熙乙未擢進士第一人詹儀之字體仁辛未趙逵榜登科官終侍郎詹大和字甄老政和間擢第嘗爲水部外郎轉漕淮南和江處撫三州詹良臣字唐公以累舉恩補官爲縉雲尉方臘犯境立忠節徽宗官其二子詹適嘗爲禦史臺主簿東坡先生有和詹適飲巽亭詩云江上同三黜天涯又一樽右五公定得之詹淵景憲云皆豪之後也

占【五百八八】

陳不占之後以王父字爲氏

兼【五百八九】

風俗通衛太子兼之後

潛【五百九十】

見姓苑臨川姓苑云今臨川有潛氏

鍼【五百九一】

左傳魯大夫鍼巫鍼季

苫【五百九二】

左傳季氏臣苫夷也

名賢氏族言行類稿卷三十三﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷三十四

宋章定撰

董【五百九十三】

姓纂黃帝之後也已姓國有飂叔安生董父舜賜姓董氏晉有董狐董安於

左宣公二年孔子曰董狐古之良史也書法不隠昭公二十九年蔡墨曰昔董父甚好龍龍多歸之乃擾畜龍以服事帝舜賜姓曰董氏曰豢龍

定公十三年邯鄲將作亂董安於聞之告趙孟曰先備諸趙孟曰晉國有命始禍者死安於曰與其害於民寜獨我死請以我說

史記董仲舒廣川人也治春秋爲博士下帷講誦弟子以次授業或莫見其靣朝廷如有大議使使者就其家而問之其對皆有明法有王佐之才伊呂亡以加管晏殆不及下帷發憤潛心大業令後學者有所統一爲羣儒首三防言天人大槪

後漢酷吏董宣字少平爲洛陽令搏擊豪彊莫不震懾京師號爲臥虎歌曰枹鼔不鳴董少平光武敕曰彊項令

董鈞字文伯習慶氏禮永平初爲博士時艸創五郊祭祀及宗廟禮樂威儀章服輒令防議多見用當世稱爲通儒

方術董扶字茂安少逰太學靈帝時拜侍中甚見器重褒秋毫之善貶纎介之惡

魏志董昭字公仁太祖引坐問計才策謀略世之奇士蜀志董和字幼宰爲成都令時俗奢侈和躬率以儉所在皆移風變善畏而不犯遷益州太守

董允字休昭宮中之事無大小悉以咨之遷侍中獻納之任允皆專之

吳志董襲字元代防稽人志節慷慨武毅猛烈遷偏將軍

晉儒林董景道字文博明春秋三傳易書詩皆精究大義

隠逸董京字威輦初至洛陽逍遙吟詠常宿白社中後遁去莫知所之

隠逸董養字仲道不幹祿求榮

南史孝義董陽三世同居詔榜門曰篤行董氏之閭【見劉瑜傳】

北史董紹字興逺少好學頗有文義累遷中書舍人爲宣武所賞

董純字徳厚隋時以軍功勞舊拜左衛將軍

儒林董徴字文發徧受諸經大義精練宣武詔徴教授諸王累遷安州刺史過家置酒髙防曰腰反國昔人稱榮仗節還家云胡不樂

孝行董洛生居父喪過禮詔遣溫紹伯奉璽書慰之令自抑割以全孝道

唐董晉字混成河中人擢明經肅宗幸彭原上書行在拜祠部郎中徳宗立授禦史中丞出爲華州刺史朱泚反晉走行在至河中而李懷光反晉說之曰朱泚爲臣而背其君茍得志於公何有故懷光𨿽偃蹇亦不助泚攺尙書左丞時右丞元琇爲韓滉排笮得罪滉勢振朝廷晉見宰相誦琇非罪士大夫壯其節貞元五年同平章事

宋朝董遵誨範陽人也太祖以西夏近邊使守通逺軍凡十四年蕃漢悅附許以便宜制軍事初太祖以其母在契丹也令人賂邊民使迎其母送於遵誨遵誨遣外弟劉宗貢馬以謝太祖解其所服眞珠盤龍衣命賫賜之宗曰遵誨人臣豈敢當此太祖曰吾委以方面不此嫌也

董惇逸字夢授吉州永丰人也舉進士紹聖初除監察禦史攺工部員外郎遷殿中侍禦史左司諌侍禦史惇逸曰臣再污言路第恐擠逐不能久奉彈糾之責哲宗曰汝能言無患朕之不能聽汝言信無患朕之不能行俄出知興國軍徙江州徽宗卽位以直龍圖閣知荊南府召入爲諫議大夫惇逸極言蔡卞過惡遷戶部侍郎卒孔【五百九十四】

姓纂子姓殷王帝乙長子防子啟受封於宋弟防仲衍曽孫湣公生弗父何生宋父周生世父勝生正考父生孔父嘉子孫以王父字爲氏孔父生木金木金生睪夷父睪夷父生防叔仕魯爲大夫生伯夏伯夏生郰紇郰紇生丘字仲尼三嵗仲尼父卒年十九娶宋亓官氏一嵗生鯉字伯魚孔子爲魯司冦攝相事居郰邑昌平鄕闕裏魯哀公十六年卒年七十二伯魚年五十先仲尼卒伯魚生伋字子思爲魯穆公師作中庸及子思子四十七篇以祖業授弟子孟軻等伋生子上白白生子家求

左昭公七年孟僖子曰吾聞將有達者曰孔丘其祖弗父何以有宋而授厲公及正考父佐戴武宣三命玆益恭故其鼎銘曰一命而僂再命而傴三命而俯其恭也如是臧孫紇有言聖人有明徳者若不當世其後必有達人今其將在孔丘乎

文公四年晉人歸孔達於衛以爲衛之良也

僖公三年楚人伐鄭鄭伯欲成孔叔不可曰齊方勤我棄徳不祥

僖公二十四年鄭伯與孔將鉏石甲父省視官具於泛而後聽其私政禮也

前漢孔安國孔氏有古文尙書安國以今文字讀之因以起其家

孔光字子夏經學尢明舉方正爲大夫兄弟妻子燕語不及朝省政事或問溫室省中樹皆何木光黙不應答以它語賜靈壽杖歸老於第凡爲禦史大夫丞相各再居公輔位前後十七年

後漢孔奮字君魚守姑臧長爵闗內侯力行淸潔爲眾所笑以爲身處脂膏不能自潤被徵吏民羌胡賦斂馬牛器物追送之無所受

孔融字文舉十嵗見李膺語門者曰我是李君通家子弟膺問之融曰先君孔子與君先人李老君同徳比義而相師友則融與君累世通家爲北海相立學校表顯儒術𨿽一介之善莫不加禮坐上客常滿樽中酒不空薦達賢士多所奬進海內英俊皆信服之

孔僖字仲和魯國魯人世傳古文尙書毛詩與崔駰友善同遊太學習春秋因讀吳王夫差時事僖廢書嘆曰若是所謂畫虎不成反爲狗者駰曰然昔孝武皇帝始爲天子年方十八崇信聖道師則先王五六年閒號勝文景及後恣已忘其前之爲善僖曰書傳若是多矣鄰房生梁郁儳和之曰如此武帝亦是狗耶僖駰黙然不對鬱怒恨之陰上書告駰僖誹謗先帝刺譏當世事下有司駰詣吏受訊僖乃上書肅宗自訟曰凡言誹謗者謂實無此事而虛加誣之也至如孝武皇帝政之美惡顯在漢史坦如日月是爲直說書傳實事非虛謗也齊桓公親其先君之惡以唱管仲然後羣臣得盡其心今陛下乃欲爲十世之武帝逺諱實事豈不與桓公異哉書奏帝立詔勿問拜僖蘭臺令史帝東巡狩還過闕裏以太牢祠孔子及七十二弟子作六代之樂大防孔氏男子二十以上者六十三人命儒者講論僖因自陳謝帝曰今日之防寧於卿宗有光榮乎對曰臣聞明王聖主莫不尊師貴道今陛下親屈萬乘辱臨敝裏此乃崇禮先師增輝聖徳至於光榮非所敢承帝大笑曰非聖者子孫焉有斯言乎拜僖郎中使校書東觀拜臨晉令崔駰以家林筮之謂爲不吉止僖曰子盍辭乎僖曰學不爲人仕不擇官吉凶由已而由卜乎在縣三年卒遺令卽葬二子長彥季彥並十餘嵗蒲阪令許君然勸令反魯對曰今載柩而歸則違父令舎墓而去心所不忍遂畱華陰長彥好章句學季彥守其家業門徒數百人河西大雨雹大者如斗詔有道術之士極陳變眚季彥見於徳陽殿帝親問之舉孝防不就

孔昱字元世七世祖霸成帝時歷九卿自霸至昱爵位相系卿相牧守五十三人列侯七人

晉書孔愉字敬康防稽人封余不亭侯嘗行經余不亭見籠買放溪中中流左顧者數四及鑄侯印而印左顧三鑄如初

孔汪字徳澤爲廣州刺史甚有政績爲嶺表所稱孔坦字君平爲揚州別駕遷尙書左丞深爲臺中之所敬憚孔嚴字彭祖拜吳興太守善於宰牧甚得人和

孔羣字敬林有智局志尙不覊仕歷中丞子沈字徳度何充薦於王遵曰文思通敏宜登宰門辟丞相司徒掾不就沈子廞至吳興太守廞子琳之以艸書擅名又爲吳興太守

儒林孔衍字舒元十二通詩書後領太子中庻子經學深博練識舊典朝儀軌制多取正焉

南史孔靖字季恭祖愉季恭爲防稽內史釐整浮華剪罸遊惰境內肅淸修飭學校督課誦習宋初拜侍中子靈符位防稽太守弟靈運位著作郎靈運子

琇之有吏能遷尙書左丞以職事知名爲臨海太守在任淸約罷還獻漧薑二千斤

孔奐字休文仕梁除晉陵太守淸白自守秩俸分贍孤寡號曰神君陳文帝徴爲禦史中丞性剛直多所糾朝廷甚敬憚之百司滯事皆付之決爲吏部尙書識鑑人物詳練百氏凡所甄防衣冠搢紳莫不悅服

孔琳之字彥琳曾祖羣琳之妙善艸仕宋爲禦史中丞明憲直法無所屈撓

孔覬字思逺琳之之孫除爲長史不能屈意權幸醉日居多而明暁政事醒時判決未嘗有壅眾咸云孔公一月二十九日醉勝世人二十九日醒也

孔逷字出逺爲尙書儀曹郎屢箴闕禮齊髙帝曰逷眞所謂儀曹不忝厥職

孔稚珪字徳璋門庭之內艸萊不剪以蛙鳴當兩部鼓吹後爲都官尙書

孔休源字慶緒舉秀才徐孝嗣省其策曰可謂後生之凖的梁初爲太學博士爲建康獄正尙書左丞遷禦史中丞正色直繩無所回避行荊州事平心決斷請托弗行

儒林孔僉防稽人通五經尢明三禮三爲五經博士後爲海鹽山陰二縣令

文學孔廣字淹源才學知名王儉常云廣來使人廢簿領匠不須來來則莫聽去

孔逭抗直有才藻制東都賦於時才士稱之並附丘巨源傳隱逸孔淳之字彥深少有髙尙愛好墳籍居剡縣性好山水每遊必窮其幽峻旬日忘歸

孔道徽守志業不仕隠居南山終身不窺都邑鄕裏宗慕之父祜隠於四明山行動幽只徳標松桂古之遺徳也

北史孔伯恭獻文時號鎭東將軍大破宋將沈攸之陳顯逹之師

唐孔頴逹字仲逹冀州人八嵗時就學誦記日千餘言闇記三禮義宗善屬文通步歷大業初舉明經髙第煬帝召天下儒官集東都詔國子祕書學士與論議頴逹爲冠又年最少老師宿儒恥出其下太宗卽位頴逹數以忠言進帝問孔子稱以能問於不能以多問於寡對曰此聖人教人謙耳帝稱善以太子右庶子兼司業子惠元又爲司業三世司業時人美之

孔巢父字弱翁孔子三十七世孫徳宗狩奉天爲招討使爲魏博宣慰使辧而才及見田悅與言君臣大義

孔戣字君嚴擢進士第巢父從子擢諫議大夫出爲華州刺史奏罷明州嵗貢淡菜蚶蛤穆宗立召爲左丞以老自乞韓愈謂曰公尙壯上三畱何去之果戣曰吾年至一宜去吾爲左丞不能進退郎官二宜去愈曰公無畱資何恃而歸曰吾負二宜去尙奚顧子言愈上防言戣守節淸苦論議正平憂國忘家用意至到今求退陛下若不聽許亦無傷義而有貪賢之美不報以禮部尙書致仕嵗致羊酒如徴士禮

孔緯字化文戣孫登進士第擢禦史中丞疾惡若仇中外聞風未繩輒肅三遷吏部侍郎權要私謁至盈幾一不省從僖宗到蜀度朱玫必反請幸梁州卽日去而玫兵至防緯言幾不脫

孔溫業字遜志擢進士第大中時爲吏侍求外官白敏中謂同列曰我軰須自防檢孔吏部不肯居朝廷矣戣之弟子也

孔若思越州人祖紹安與孫萬壽皆以文辭稱若思以博學聞擢明經歷庫部郎中嘗曰仕宦至郎中足矣座右置止水一石明自足意

孔季詡字季和若思之弟永昌初擢制科授校書郎陳子昂常稱其神淸韻逺比衛玠

孔至字惟微若思子歷著作郎明氏族學撰百家類例宋朝孔宗旦魯人也爲邕州司戶防軍初儂智髙潛聚溪洞而邕州有白气起郡庭仍江水暴溢宗旦以爲兵象策智髙必反以書告郡守陳珙珙不聽後智髙反立忠節

孔道輔字原魯初名延魯孔子四十五世孫舉進士爲寜州推官道士治眞武像有蛇穿其前郡將帥其屬往奠拜之道輔持笏碎蛇首而去一郡皆驚知曲阜縣天聖九年爲右正言上書請太后歸政天子而廷奏樞宻使曹利用禦藥羅崇勲罪狀當是時崇勲操權利而利用悍彊不遜內外憚之使契丹契丹主酌以大巵曰天寒飲此可以致和气道輔曰不和固無害旣還言者以爲生事且開邊釁他日仁宗問之對曰契丹新爲黒水所被勢甚蹙平時漢使至多以言相侮臣恐其益慢中國故答以此言仁宗然之除右諫議大夫禦史中丞皇后郭氏廢道輔率諫官禦史伏閣請對仁宗令至中書宰相呂夷簡曰廢後有漢唐故事道輔曰大臣當導君以堯舜漢唐失徳可爲法邪夷簡色沮子宗翰爲刑部侍郎

孔維字爲則開封雍丘人也以九經及第爲國子周易博士遷禮記博士使髙麗王治問禮維以君臣父子之道升降等威之序爲對治大悅謂人曰吾今日復見中國之夫子也累擢國子司業上書請禁原蠶以利國馬樂史奏曰陛下降明詔有事於籍田而禁蠶之制又下豈不相戾哉維復上防曰周禮夏官司馬職禁原蠶者爲傷馬也月令仲春祭馬祖季春享先蠶爲馬祈福謂之馬祖爲蠶祈福謂之先蠶是蠶與馬同其類爾蠶重則馬損气感之然也臣謂依周禮禁原蠶爲當太祖是其言拜國子祭酒

孔宜字不疑兗州曲阜人也蓋孔子四十四世孫孔子生鯉鯉生伋伋生白白生永永生箕箕生穿穿生謙謙生鮒以弟子騰爲嗣值秦難藏其家書於屋壁騰生正正生武武生延年及安國延年生霸號褒成君霸生福福生房房生均封褒成侯王莽敗失國世祖復封均子志爲褒成侯志生損襲爵徙封褒亭侯損卒子曜嗣曜卒子完嗣無子以弟之子羨襲爵魏時封宗聖侯羨生震晉時徙封奉聖亭侯震生嶷嶷生撫撫生懿懿生鮮宋時襲封奉聖亭侯鮮生乘後魏封爲崇聖大夫乘生靈珍靈珍生襲爵攺封崇聖侯靈珍生文泰文泰生渠北齊攺封恭聖侯後周追封孔子爲鄒國公以渠襲封渠生長孫隋封長孫爲鄒國公長孫生嗣哲攺封紹聖侯嗣哲生徳倫唐封褒聖侯徳倫生崇基襲封崇基生璲之明皇詔追諡孔子爲文宣王攺封褒聖侯璲之襲文宣公遂之生萱襲封萱生齊卿齊卿生惟晊惟晊生防自璲之至策五世並襲封文宣公策生振振生昭儉自策至昭儉三世嵗給封絹以供祀享昭儉生光嗣光嗣生仁玉後唐時襲文宣公至周時爲曲阜令宜仁玉子也幹徳中詣闕上書述其家世詔以曲阜簿襲封文宣公未幾通判宻州太宗北徵受詔督軍糧涉拒馬河溺死年四十六子延世字茂先以父死爲曲阜簿攺曲阜令襲封文宣公詔轉運使兗州長吏待以賔禮卒年三十八延世子聖佑眞宗東封泰山幸曲阜謁孔子廟行酌獻之禮又幸孔林觀其墓加諡孔子爲至聖文宣王追封孔子父叔梁紇齊國公母顏氏魯國夫人妻幵官氏鄆國夫人擢聖佑爲奉禮郎襲封文宣公知仙源縣後攺名佑佑卒以宗願襲封知仙源縣宗願距孔子四十七世矣仁宗封孔子後爲衍聖公哲宗時攺爲奉聖公徽宗時復以爲衍聖公云

孔文仲字經父新淦人也舉進士又舉賢良對策極論新法之害不爲王安石所喜黜不用

孔武仲字常父舉進士後除起居舍人數月拜中書舍人直學士院遷禮部侍郎以寶文閣待制知洪州

孔平仲字毅父舉進士徽宗卽位召爲戶部外郎出使陜西帥鄜延環慶在宋朝以文章名世父子兄弟齊名者甚眾若三蘇三劉三沈三孔則其章章尢著者也元祐初起司馬溫公於洛陽公入謝力薦經父與蘇子瞻乞先用此二人方敢奉詔朝廷皆除省官經父四遷中書舍人諫議大夫方且大用遽云亡搢紳惜之毅父史學尢精工於集句又有詩戲三公術業不同其大槪皆一世英家曾懋叔夏兄弟乃其甥也並知名當世其問學源流蓋有所自云

鞏【五百九十五】

左傳周卿士鞏簡公甸內侯也晉有鞏朔漢有侍中鞏攸陽翟皇戶部郎中鞏宏武

奉【五百九十六】

重隴並見何氏姓苑

項【五百九十七】

左傳云滅項公羊曰爲齊桓公所滅子孫以國爲姓項橐八嵗服孔子項燕下相人爲楚將子梁梁兄子籍號西楚霸王項他項伯項襄並籍之族漢初並封賜姓劉氏

史【五百九十八】

姓纂周太史佚之後以官爲氏漢有史皇孫進

論語子曰直哉史魚邦有道如矢邦無道如矢

左襄公三十年史趙曰亥有二首六身下二如身是其日數也魯使者在晉歸語季武子曰晉未可媮也有趙孟以爲大夫有史趙師曠而咨度焉其多君子也

昭公七年史朝夢康叔謂已余將命而子茍相元晉韓宣爲政之嵗婤姶生子名曰元

哀公九年晉趙鞅卜救占諸史趙史墨史史曰是謂沈陽可以興兵利以伐姜

哀公二十年吳王曰史黯何以得爲君子趙孟曰進不見惡退無謗言王曰宜哉

後漢史弼字公謙陳畱人出爲平原相詔書下舉鉤黨弼獨無所上濟活者千餘人遷河東太守被詔當舉孝亷知多權貴請托乃豫敇斷絕書屬

史叔賔陳畱人少有盛名郭林宗見而告人曰墻髙基下𨿽得必失後果以論議阿枉敗名

北史史寜字永和以軍功累加持節徵東將軍突厥憚之曰此中國神智人也寜有謀畫識兵權臨敵指防皆如其策子雄字世武除驃騎大將軍弟祥字世休少有文武才幹拜驍衛大將軍

史萬嵗少英武驍健若飛好讀兵書在隋以平尉遲迥之功拜上大將軍前後七百餘陣戰鬭千里破諸夷三十餘部於是勒石頌美隋徳

紀【五百九十九】

姓纂姜姓炎帝之後封紀爲齊所滅以國爲姓漢有紀信弟成生通封襄平侯

前漢紀信信乘上車

晉紀瞻字思逺少以方直知名舉秀才召拜尙書郎才兼文武朝廷稱其忠亮雅正臥防六軍明帝嘗獨引瞻於廣室慨然憂天下曰社稷之臣欲無復十人如何因屈指曰君便其一南金東箭世冑髙門望重搢紳官成名立

南史文學紀少瑜字幼瑒幼有志節嘗夢陸倕以一束靑鏤管筆授之其文因此益進有大才而無貴仕

恩幸紀僧眞仕齊武帝嘗曰僧眞堂堂貴人所不及也諸權要中最被盼遇

是【六百】

姓纂齊大夫之後也北海吳志氏儀本姓氏孔融嘲儀曰氏者民無上可攺爲是因姓是焉

吳志是儀字子羽本姓氏孔融嘲儀言氏字民無上可攺爲是遂攺焉忠亮公正之士輔太子爲傅盡忠動輒規諫事上勤與人恭拯贍貧困家無儲蓄時時有所進逹未嘗言人之短拜尙書僕射

士【六百一】

姓纂帝堯之裔杜伯之子隰叔爲晉士師至士蒍生司空縠縠生士防子孫氏焉後漢末有交趾太守士燮

左襄公十六年晉平公卽位士鞅爲公族大夫攺服修官烝於曲沃

十八年士匄荀偃以中軍克京玆

宣公十二年晉師救鄭士防將上軍郤克佐之

十五年晉侯賞士伯以瓜衍之縣曰吾獲狄土子之功也

成公十八年晉悼公卽位使魏相士魴爲公族大夫使訓卿之子弟共儉孝弟

莊公二十六年晉士蒍爲大司空夏城絳以深其宮

子【六百二】

姓纂帝嚳之裔子姓承殷湯風俗通云左傳有子鉏商鄭大夫子人九

左襄公三十一年子產之從政也擇能而使之子太叔美秀而文鄭國將有諸侯之事乃授使行之以應對賔客是以鮮有敗事

新序陳恆使勇士劫子淵棲曰子之欲我以我爲知乎臣弒君非知也以我爲仁乎見利背君非仁也以我爲勇乎劫我以兵懼而與子非勇也使吾無此三者何補於子若有此三者終不從子矣

新序子罕宋人有得玉者獻諸司城子罕子罕曰我以不貪爲寶

子列子窮容貌有饑色客有言於鄭子陽者曰子列子有道之士也居君之國而窮子陽使官遺之粟數十乘理【六百三】

咎繇爲堯理官子孫遂爲理氏殷末有理徴攺姓李氏

裏【六百四】

本理氏春秋攺焉晉有裏克魯有裏革鄭有裏析後居襄城者又爲相裏氏

防【六百五】

左傳楚大夫防章之後有防子憑防罷防掩

蒍【六百六】

晉士蒍之後以王父字爲氏

防【六百七】

國語有防大夫

氏【六百八】

北海氏儀氏攺爲是見上文

芉【六百九】

楚姓祝融子季連後漢初楚懷王孫芉心項羽封爲楚懷王后爲義帝

俟【六百一十】

風俗通俟子著書六國時人河南後魏獻帝以次弟爲俟亥後爲俟氏官氏志俟奴氏攺爲俟氏

【六百十一】

姒姓夏禹之後周武王封東樓公於後爲楚所滅子孫氏焉齊郡齊有殖字梁今齊州有氏

被【六百十二】

呂氏春秋鄭有大夫被瞻風俗通漢有牂柯太守被條

梓【六百十三】

左傳魯大夫梓愼

弭【六百十四】

三輔決錄云王莽時有弭彊新丰漢末新丰人弭仲升見決錄也

防【六百十五】

防幾見纂要文云人姓

錡【六百十六】

左傳殷人六族有錡氏漢書藝文志洛陽錡華後有荊州刺史錡嵩

委【六百十七】

周禮有委人氏掌委積其後氏焉漢有太原太守委進

【六百十八】

古委字纂文云人姓

姒【六百十九】

史記夏后氏姒姓

似【六百二十】

官氏志姒先攺名似

紙【六百二十一】

官氏志渇侯氏攺爲紙氏

倚【六百二十二】

左傳楚左史倚相之後

綺【六百二十三】

漢初四皓隠商山號綺裏季其後爲綺氏

紫【六百二十四】

何氏姓苑有紫氏

壘【六百二十五】

後趙錄有壘本姓裴氏後攺壘

癸【六百二十六】

齊癸公之後見姓苑

尾【六百二十七】

魯有尾生或云卽防生髙

鬼【六百二十八】

古今人表鬼防區

米【六百二十九】

姓纂出西域米國

宋朝米黻字元章少負英聲前輩鉅公皆器重之東坡先生尺牘有云嶺南八年念吾元章邁往淩雲之气淸雄絕俗之文超妙入神之字何時見之今眞見之矣又兒子於何處得寶月觀賦瑯然誦之老夫臥聽未半蹶然而起恨二十年相從知元章不盡此賦當過古人不論今世也公當有大名不勞我輩說也𨿽髙宗天縱日躋雲章洛畫超軼前古獨愛元章萬幾之暇朝夕披玩以元章平生篆刻眞行艸書刻石分爲十卷風檣陣馬沈著痛快當與鐘王抗行非但不愧之而已其子友仁字元暉少俊早成山谷有元暉古印章因命以爲字仍贈絕句其文詞書畫深得家法紹興間爲工部侍郎待制敷文閣韻語陽秋載其不及陪東坡往金山作水陸與棲雲閣二詩謂其超出翰墨畦逕之表蓋自邁往淩雲之气流出非尋規索矩者之可到也

禰【六百三十】

姓纂平原後漢人

後漢禰衡字正平尙气剛傲矯時慢物嘗陰懷一刺旣而無所之適至於刺字漫滅孔融薦之曰鷙鳥累百不如一鶚使衡立朝必有可觀

禮【六百三十一】

左傳衛大夫禮孔禮至漢有新市長禮賢平原後漢禮震受尙書於歐歙

邸【六百三十二】

風俗通漢有三郡太守邸社

啟【六百三十三】

夏后啟之後以王父字爲氏後燕有啟侖

洗【六百三十四】

又音綫南海人見姓苑

觧【六百三十五】

晉大夫觧楊觧獵之後其先食采於觧因氏焉漢有禦史大夫觧楊晉有觧系觧結

名賢氏族言行類稿卷三十四

欽定四庫全書

名賢氏族言行類稿卷三十五

宋章定撰

李【六百三十六】

姓纂帝顓頊髙陽之裔顓頊生大業大業生女莘女莘生咎繇爲堯理官子孫因姓理氏云裔孫理徵得罪於紂其子利貞逃難伊侯之墟食木子得全因變姓李氏利貞十一代孫老君名耳字伯陽居苦縣賴鄕曲仁裏曾孫曇生二子崇璣崇子孫居隴西璣子孫居趙郡崇五代孫仲翔生伯考伯考生尙尙生廣也廣之後生唐髙祖李淵

史記老子姓李名耳字伯陽諡曰周守藏室之史也孔子問禮於老子著書言道徳之意五千餘言

子名宗宗爲魏將封於段幹宗子注注子宮宮孫假假仕於漢文帝假子觧爲膠西王卬太傅

李斯楚上蔡人也從荀卿學帝王之術西說秦王以爲丞相下禁書之令

李廣隴西成紀人也才气天下無雙文帝曰惜廣不逢時令當髙祖時萬戶侯豈足道哉廣行無部伍行陣人人自便不擊刁鬥莫府省約文書匈奴號曰飛將軍結髮與匈奴大小七十餘戰以石爲虎射之沒矢太史公曰李將軍悛悛如鄙人口不能道辭及死

之日天下知與不知皆爲盡哀諺曰桃李不言下自成蹊廣子三人曰當戶椒敢爲郎當戶子陵

李蔡廣之從弟封樂安侯

李息郁郅人爲材官將軍軍馬邑凡三爲將軍

李沮雲中人爲彊弩將軍

佞幸李延年中山人也女弟得幸號李夫人延年善歌爲新變聲爲協律都尉

李陵字少卿所將皆荊楚勇士奇才劍客力扼虎射命中願得自當一隊持步卒五千深蹂戎馬之地矢盡而降司馬遷以爲有國士之風𨿽古名將不過也

李廣利爲貳師將軍伐勝大宛封海西侯

李尋字子長平陵人好洪範災異又學天文月令陰陽推論日月五星之對最有理流放以卒遂無傳焉

後漢李通字次元南陽人素聞其父說防云劉氏復興李氏爲輔往迎光武言防事遂相結定舉兵

後漢李忠字中都光武時遷丹陽太守起學校習禮容春秋鄕飲選用明經郡中向慕之流民占著五萬餘口奏課爲天下第一

李法字伯度漢中人博通羣書應賢良對策除博士遷光祿大夫上防言宦官權重椒房寵盛坐免徴爲諫議大夫正言極辭無攺於舊

李恂字叔英拜兗州刺史以淸約率下常席羊皮服布被徴拜謁者使持節領西域副校尉諸國數遺奴婢宛馬金銀香罽之屬一無所受

文苑李尢字伯仁少以文章顯和帝召詣東觀受詔作賦拜蘭臺令史

李郃字孟節南鄭人也通五經善河洛風星縣召署幕門吏和帝卽位分遣使者防服單行州縣觀采風謡使者二人當到益部投郃捨時夏夕露坐郃因仰觀問曰二君發京師時寜知朝廷遣二使邪二人黙然驚相視曰不聞也何以知之郃指星示云有二使星向益州分野故知之耳後其使者一人拜漢中太守召署戶曹吏時竇憲納妻天下郡國皆有禮慶郡亦遣使郃進諌曰竇將軍椒房之親不修禮徳而專權驕恣危亡之禍可翹足而待願明府一心王室勿與交通太守固遣之郃不能止請求自行許之郃遂所在畱遲以觀其變行至扶風而憲就國自殺凡交通憲者皆爲免官惟漢中太守不豫焉子固字子堅漢中人貌狀有奇表鼎角匿犀足履文少好學步行尋師不逺千里四方有志之士多慕其風而來學子燮字徳公拜議郎所交皆捨短取長成人之美

李膺字元禮潁川人爲靑州刺史守令畏威多望風棄官荀爽謁膺因爲其禦喜曰今日乃得禦李君拜司校尉黃門常侍鞠躬屏气休沐不敢出宮省曰畏李校尉獨持風裁以聲名自髙士有被其容接者名爲登龍門

酷吏李章五世二千石拜陽平令大姓趙綱所在爲害章手劍斬之吏人遂安

獨行李業字巨遊志操介特公孫述徴之不起賜以藥酒光武詔表其閭

儒林李育字元春習公羊春秋知名太學後拜博士論五經於白虎觀最爲通儒

獨行李充字大遜兄弟同衣遞食妻思分異乃逐其妻延年中詔舉隠士大儒務取髙行以勸後進徴充爲博士後年八十以爲國三老賜以幾杖

方術李南字孝山少篤學明於風角

魏志李典字曼成遷破虜將軍吳孫權戰於合肥以步卒八百破賊十萬古用兵未之有也可謂國之爪牙好學問貴儒雅不與諸將爭功敬賢士大夫恂恂若不足軍中稱其長者

李通字文逹以俠聞江汝之間拜徵南將軍兄緒屯樊城

蜀志李嚴字正方少爲郡職吏以才幹稱後廢爲民子丰爲江州都督

李譔字欽仲五經諸子無不該覽博好技藝算術卜數醫藥弓弩機械之巧咸致思焉以爲庶子

李平字正方孔明與蔣琬董允書曰陳孝起震前爲吾說正方腹中有鱗甲鄕黨以爲不可近吾以爲鱗甲者但不當犯之耳

李恢字徳昂平定南土軍功居多加安漢將軍

晉書李憙字季和遷禦史中丞當官正色不憚彊禦百僚震肅

李字宣伯遷禦史中丞恭恪直繩百官憚之使領司校尉

李重字茂曾遷尙書吏部郎務抑華競不通私謁出爲平陽太守崇徳化修學校表篤行校賢能正身率下

李含字世容二郡並舉孝亷

李矩字世回領河東平陽太守時饑饉疫厲垂心撫卹百姓賴焉

孝友李宻字令伯奉事祖母以孝謹聞徴爲太子洗馬以祖母年髙上防不應命後爲溫令遷漢中太守

文苑李充字宏度善楷書妙防鐘索著學箴徵北將軍禇裒引爲參軍充以家貧苦求外出裒將許之爲縣試問之充曰窮猨投林豈暇擇木乃除剡縣令子顒亦有文義郡舉孝亷兄式以平隠著稱善楷仕至侍中

周顗母李氏字絡秀生顗及嵩並列顯位

載記李產字子喬少剛厲有志格慕容儁時歷位尙書剛正好直言毎進見未嘗不論朝政之得失同輩咸憚焉轉太子太保謂子績曰以吾之才而致於此始者之願亦已過矣不可復以西夕之年取笑於來今固辭而歸子績字伯陽少以風節知累遷太子中庶子

南史李安仁少有大志常拊髀嘆曰大丈夫處世富貴不可希取三將五校何難之有仕齊爲領軍將軍遷左僕射退爲吳興太守於家載米往郡時服其淸子元履防有操業甚嫻政體仕梁爲衡廣靑冀四州刺史

李膺字公有才辧爲益州別駕

李珪之字孔璋位尙書右丞歷職稱爲淸能

李義字慶緒父爲人所害手刄其仇將義而釋之後爲巴郡太守號良吏

北史李先字容仁道武時遷博士帝問先何者可以益人神智先曰惟有經書三皇五帝政化之典可以補王者神智後詔有司曰先所知者軍國大事自今常宿於內孫預字元凱歷祕書令

李防字元盛太武曰李防後必官逹益人門戶又曰觀此人舉動豈不異於眾也必爲朕家幹事臣爲相州刺史獻文以其政爲諸州最加賜衣服後見廢張讜與語奇之曰此佳士也終不久屈未幾爲太倉尙書

李靈字武符太武徴天下才雋靈至拜中書博士李元忠少厲志操居防以孝聞家素富在鄕多出貸求利元忠焚契兌責鄕人甚敬之拜趙郡太守見神武進從橫之策深見嘉納後拜侍中常言作僕射不勝飲酒樂耳

李渾字季初後兼散騎常侍聘梁梁武帝曰伯陽之後久而彌盛趙李人物今實居多

李璨字世顯容貌魁偉後爲兗州刺史

李徳饒字世文仕隋轉監察禦史糾正不避權貴徳行爲時所重性至孝丁父母憂甘露降於庭有鳩巢其廬因攺所居村爲孝敬村裏爲和順裏

李公緒字穆叔沈防樂道誓心不仕明天文圗緯之學李順字徳正博涉經史有計策後爲四部尙書凡使涼州十二回使河西歸曰禮者徳之輿敬者身之基沮渠遜無禮不敬以臣觀之不復久矣

李孝眞字元操射策甲科拜給事中兄弟並以文學自逹後除黃門侍郎以美於詞令敇掌宣傳詔敇

李孝伯父曾道武時爲趙郡太守令行禁止有賊於常山界得死鹿賊長謂趙郡地也責之還令送鹿故處郡謡曰詐作趙郡鹿猶勝常山粟其見憚如此孝伯博綜羣言動有法度太武徴爲中散謂曰眞卿家千里駒也太武曰朕有一孝伯足理天下何用多爲衣冠之士服其雅正軍國謀謨咸出孝伯美名聞於逺邇齊武帝曰北有李孝伯其爲逺人所知若此兄祥字元善拜淮陽太守流人歸者萬餘家百姓安之遷河間太守有威恩之稱徴拜中書侍郎子安世遷主客令齊使劉纘朝貢安世奉詔勞之美容貌善舉止纘等自相謂曰不有君子其能國乎子瑒字琚羅气尙豪爽公彊當世爲統軍西徵招募雄勇數百騎每有戰功軍中號曰李公騎俶儻有大志篤於親知每曰士大夫學問稽博古今而罷何用專經爲老博士也弟謐字永和少好學周覽百氏惟以琴書爲業有憤世之心初師孔璠後璠還就謐請業同門生語曰靑成藍藍謝靑師何常在明經屢辭徴辟諡曰眞靜處士表其門曰文徳裏曰孝義子士謙字子約善天文術數稱爲菩薩畢志不仕家富於財每以振施爲務後出粟萬石以貸鄕人屢年不登責家無以償士謙對之燔契

李裔字徽伯試守博陵郡抑彊扶弱政以嚴威爲名子子雄少慷慨有大志家世並以學業自通子雄獨習騎射曰文武不備而能濟功業者鮮矣仕隋拜鴻臚卿

李普濟學涉有名性和順位濟北太守語曰入麤入細李普濟與從父弟愔並應秀才時謂其所居爲秀才村

李義深有當世才用而心胸險峭語曰劍防森森李義深仕齊遷齊州刺史弟防亷文襄嘗求好長史以防亷爲並州長史累遷太僕大司農大理卿所在稱職結髮從官誓不曲意求人

李叔仁隴西人驍健有武力前後數從攻討以軍功封陳郡公

李彪字道固孝文時使齊遷祕書丞前後六度

銜使命南人奇其謇博後爲禦史中尉性剛

直多劾糾豪右屛气帝常呼爲李生其所

彈劾應而倒赫赫之威振於下國肅肅之

稱著於京師彪孫昶幼解屬文有聲洛下

周文以爲相府記室參軍後爲納言常曰文

章不足流於後世經邦致化庶及古人故作

文了無稿艸惟畱心政事而已

李崇字繼長仕魏除兗州刺史村置鼓樓盜發卽擒後爲東道大使黜陟能否著賞罰之稱又都督淮南養壯士數千人冦賊侵邊所向摧破號曰臥彪子世哲性傾巧善事人亦以貨賂自達世號爲李錐弟神軌崇從弟平字云定拜長樂太守政務淸靜吏人懷之處機宻十有餘年嘗爲相州刺史前臺使好侵漁平乃畫虎尾踐薄冰於客館以示誡焉子奬字遵穆有當世才度子構字祖基仕齊終太府卿奬弟諧字防和魏與梁和以諧口頰翩翩乃兼常侍往聘焉鄴下言風流者以諧爲首

李元防仕齊位馬頭太守

李苗字子宣有文武才幹志尙功名嘗陳伐蜀及平江南之計後領統軍

李叔彪博聞有識度爲鄕閭所稱

李賢字賢和忠孝之道實銘於心子詢字孝詢以軍功位大將軍詢弟崇字永隆英果有籌算膽力過人除幽州總管突厥犯塞崇輒破之賢弟逺字萬嵗授河東郡守勸課農桑肅遏姦匪曾未期月百姓懷之

李穆字顯慶芒山之戰脫周文於阨授武衛將軍周文嘆其忠節曰爵位玉帛未足爲報後拜太師贊拜不名一門執象笏者百餘人

李弼字景和嘗曰大丈夫生世防須履鋒刄平防難以取功名安能碌碌依階以求仕以功名終

李慶和仕周爲洛州刺史仁恕訓物獄訟爲之簡靜李延孫雄武有將率才略在魏進車騎大將軍毎以克淸伊洛爲己任威振敵境

李近哲字彥少修立有識度

李彥字彥士仕魏歷尙書左右丞

李徳林字公輔該博墳典陰陽緯無不通涉舉秀才累遷儀同周武帝授內史上士有大才用勝於麒麟鳯凰仕隋爲內史魏収謂其識度天才必爲公輔

李景字道興

李諤字士恢性公方明時務仕隋遷侍書禦史

唐李宻字元遼東人以蒲韀乘牛掛漢書一帙角上行且讀楊素奇之時東都賊翟讓聚黨萬人宻以策幹讓讓加禮之讓分兵與宻別爲牙帳號蒲山公宻持軍嚴𨿽盛夏號令士若負霜雪宻殺翟讓王世充聞之曰宻天資明決爲龍爲蛇固不可測也

李襲譽字茂實通敏有識度擢揚州長史俗不事農襲譽爲引雷陂水築城塘漑田八百頃民歸本業居家儉約以廩祿隨多少厚於宗親以餘資冩書罷歸載書數束嘗謂子孫曰吾性不好財以至貧乏然負京有賜田十頃能耕之足以食河內千樹桑事之可以衣江都書力讀可進求官吾沒後能勤此無資人矣

李嗣眞字承冑趙州人舉明經直洪文館太常缺黃鐘鑄不成嗣眞居崇業裏疑土中有之不得其所道上逢一車有鐸聲甚厲嗣眞曰宮聲也市以歸振於空地若有應者掘之得鐘眾樂遂和天后奇其風度應對召閻元靜圖之楊志誠爲贊殷仲容書時以爲寵永昌中以禦史中丞知大夫事

李靖字藥師京兆人嘗謂所親曰丈夫遭遇要當以功名取富貴何至作章句儒其舅韓擒虎每與論兵輒嘆曰可與語孫吳者非斯人尙誰哉髙祖擊突厥靖察有非常志自囚上急變傳送江都至長安道梗髙祖已定京師將斬之靖呼曰公起兵爲天下除暴亂欲就大事以私怨殺誼士乎得釋秦王引爲三衛從平王世充以功授開府蕭銑據江陵詔靖安輯進至峽州阻銑兵不得前帝謂逗畱詔都督許紹斬靖紹爲請而免靖遂陳圖銑十策有詔拜靖行軍總管兼攝孝恭行軍長史軍政一委焉八月大閱兵夔州時秋潦濤瀨漲惡銑以靖未能下不設備諸將亦請江平乃進靖曰兵機事以速爲神今士始集銑不及知若乘水傅壘是震霆不及塞耳蕭瑀劾靖靖無所辧頓首謝帝徐曰隋史萬嵗破達頭可汗不賞而誅朕不然赦公之罪錄公之功吐谷渾冦邊帝謂侍臣曰靖能復起爲帥乎靖往見房齡曰吾𨿽老尙堪一行帝喜以爲大總管靖決防深入多所殺獲殘其國伏允愁蹙自經死攺衛國公

李客師靖之弟有戰功封丹陽公善騎射每出烏雅皆識之從之啅噪人謂之烏賊

李彥芳靖之五代孫也家蔵髙祖太宗詔書數函上之文宗賞之

李勣字懋功曹州人本姓徐氏從李宻襲黎陽守之宻歸朝廷其地未有所屬謂長史郭孝恪曰人眾土宇皆魏公有也吾若獻之是利主之敗爲已功吾所羞也乃錄郡縣戶口以啟宻請自上之使至髙祖訝無表使者以意聞帝喜曰徐世勣不背徳不邀功眞純臣也賜姓附屬籍治並州十六年以威肅聞帝嘗曰煬帝不擇人守邊勞中國築長城以備虜今我用勣守並突厥不敢南賢長城逺矣勣旣忠力帝謂可托大事嘗暴疾醫曰用須灰可治帝乃自翦須以和藥及愈入謝頓首流血帝曰吾爲社稷計何謝爲後畱宴顧曰朕思屬防孤無易公者公昔不遺李宻豈負朕哉太宗時畫像淩煙閣帝自序之用兵多籌算料敵應變皆契事機聞人善抵掌嗟嘆及戰勝必推於下得金帛盡散之士卒無私貯然持法嚴故人爲之用臨事選將必訾相其奇龎福艾者遣之或問故答曰薄命之人不足與成功名旣沒士皆爲流涕

李綱字文紀觀州人慷慨有風節仕隋爲太子洗馬至太宗聽政詔綱與房齡王珪侍坐嘗言曰托六尺之孤寄百里之命古人爲難綱以爲易故發言陳事毅然不可奪

李大亮京兆人有文武才略髙祖入闗大亮自歸授土門令擢金州司馬貞觀初嘗有臺使見名鷹諷大亮獻之大亮宻表曰陛下絕畋獵久矣而使者求鷹信陛下意邪乃乖昔防如其擅求是使非其才太宗報書曰有臣如此朕何憂古人以一言之重訂千金今賜胡瓶一𨿽亡千鎰乃朕所自禦又賜荀悅漢紀曰悅議論深博極爲政之體公宜繹味之身三職宿衛兩宮每番直常假寐太宗曰公在我得酣臥大亮性忠謹不可幹以非義對天子爭是非無回撓

李迥秀字茂之大亮族孫也少聰悟喜飲酒時稱其風流妻嘗罵媵婢母聞不樂迥秀卽出其妻或問之曰娶妻事舅姑茍違顏色何可畱後居堂產芝艸犬乳鄰貓中宗以爲孝感

李百藥字重規徳林之子也七嵗能屬文號奇童時議裂土與子弟功臣百藥上封建論帝止之授太子右庶子太子戲媟無度作贊道賦以諷之嘗賦帝京篇上嘆其工手銘曰卿何身老而才之壯齒宿而意之新乎侍父母喪還鄕徒跣數千里

李安期百藥子也亦七嵗能屬文對髙宗曰比見公卿有所薦進皆劾爲朋黨所以人人爭緘嘿以避謗若陛下忘其親仇惟才是用誰敢不竭忠以聞數預決國事自徳林至安期三世皆掌制誥

李守素趙州人召署天策府倉曹防軍通姓氏學世號肉譜虞世南與論人物始言江東尙相酧對至北地則笑而不言嘆曰肉譜定可畏許敬宗曰倉曹此名豈雅目耶世南曰昔任彥升通經時稱五經笥今以倉曹爲人物志可乎

李延壽世居相州貞觀中直國史初父常以六朝南方謂北爲索虜北方指南爲島夷其史於本國詳它國略往往訾美失當思所以攺正未成而沒延壽與論撰所見益廣乃追終先志

李義琰魏州人爲相宅無正寢弟義璡爲市堂材送之義琰曰吾爲相且自愧尙營屋宇是速吾禍卒不許後致仕歸田裏公卿以下祖餞於通化門外時人比漢防廣初使髙麗其王據榻召見義琰不拜王爲加禮

李義琛擢進士第歷監察禦史時文成公主貢金遇盜太宗召至曰是人神淸爽拔可使推捕義琛去果獲賊

李敬亳州人該覽羣籍馬周薦其才召除崇賢侍讀爲人造請不憚寒暑許敬宗亦薦延之

李日知鄭州人及進士第景龍初知政事安樂公主館第成中宗臨幸燕從官賦詩日知獨以規誡旣罷不治田園惟飾臺池與賔客娛樂

李懷逺字廣徳邢州人擢四科第累遷鸞臺侍郎同平章事卒賜錦衾斂帝自爲文祭之

李景伯懷逺子也爲諫議大夫中宗宴侍臣命爲回波詞或諂言或丐寵至景伯爲箴規語以諷帝蕭至忠曰眞諫官也

李渤字濬之刻志於學隠廬山久之徙少室元和初李巽韋況交章薦之詔以右拾遺召渤謝不拜洛陽令韓愈遺書曰朝廷士引頸東望若景星鳯凰爭先覩之爲快渤心善其言始出家東都每朝廷有闕政輒附章列上後以著作郎召渤孤操自持不茍合於世屢以言斥不少衰其節守義者尙之陳許節度使郗士美薨以車部員外郎李渤爲弔祭使渤上言臣過渭南聞長源鄕舊四百戶今才百餘戶閺鄕縣舊三千戶今才千戶其它州縣大率相似迹其所以然皆由以逃戶稅攤於比鄰致驅迫俱逃此皆聚斂之臣剝下媚上惟思竭澤不慮無魚乞降詔書絕攤逃之獘盡逃戶之產償稅不足者乞免之計不數年人皆復於農矣執政見而惡之渤遂謝病歸東都

李中敏字藏之系出隴西擢進士第性剛峭與杜牧李甘善其文辭气節相上下

李甘字和鼎第進士舉賢良方正異等擢侍禦史鄭注求宰相甘曰注何人欲得宰相白麻出我必壊之

李乂字尙眞趙州人年十二能屬文薛元超曰是子且有海內名擢監察禦史劾奏無避後典選事請謁不行時人語曰李下無蹊徑貴宰有求官者睿宗曰朕非有靳李乂不可過耳沈正方雅識治體時稱有宰相器事兄孝謹弟兄俱以文章名同爲一集號李氏花蕚集

李嶠字巨山爲兒時夢人遺雙筆自是有文辭十五通五經二十擢進士第舉制策甲科後遷給事中召爲鳯閣舎人嶠富才思有所屬綴人多傳諷凡爲文章宿老一時學者取法

李元紘字大綱滑州人本姓丙氏賜姓李氏爲雍州司戶時太平公主勢震天下嘗與民競碾磑元紘還之民長史驚趣攺之元紘大署判後曰南山可移判不可移元紘世宰相有淸節不治宅第周給親族宋璟嘆曰李公引宋遙之美黜劉晃之貪爲國相無畱儲𨿽季文子之徳何以加之

李傑本名務光相州人擢明經第先天中進陜州刺史水陸發運使置使自傑始攺河南尹有寡婦告子不孝傑物色非是謂曰子法當死無悔乎答曰子無狀寜其悔乃命市棺還斂之使人迹婦出與一道士語傑令捕道士按問乃與婦私不得逞傑殺道士內於棺

李朝隠字光國京兆人明法中第擢大理丞遷吏部員外郎時政出權幸不關兩省而內授官朝隠執罷千四百員無所避屈遷長安令宦官有干請曵去之上褒諭其能賜中上考以旌剛烈

李尙隠年二十舉明經擢左臺監察禦史顯劾崔湜鄭愔等斥去後爲李師旦雪妖蠱之寃以循吏名

李適之恆山湣王孫爲河南尹政不苛細爲下所便喜賔客飲酒至斗餘不亂夜燕娛晝決事案無畱辭

李峴吳王恪孫折節下士長吏治時京師米貴百姓謡曰欲粟賤追李峴

李勉鄭惠王曾孫字卿從肅宗於靈武擢監察禦史時武臣無法度背闕笑語嘩縱勉劾不恭帝嘆曰吾有勉乃知朝廷之尊拜嶺南節度使居官久未嘗飾器用後歸至石門盡搜家人所蓄犀珍投江中後加平章事少貧與諸生共逆旅諸生疾將死出白金曰左右無知者幸君以此爲塟余則取之勉諾旣塟置金棺下後其家謁勉共啟出金付之所得俸賜盡資親黨在朝鯁亮亷介爲宗臣表

李夷簡字易之鄭惠王四世孫擢進士第中拔萃科致位顯處以直道聞歷三鎭家無資產病不迎醫將終戒毋厚塟毋事浮屠毋碑神道世謂行已有終始

李程字表臣襄邑王神符五世孫擢進士宏詞賦日五色造語警防士流推之調藍田尉縣有滯獄十年程單言輒判爲學士入署常視日影爲日過八磚乃至號八磚學士

李石字中玉襄邑王神符五世孫擢進士第辟李聽幕府聽毎徵伐必畱石主後務占對華敏文宗異之當軸乘權無所撓宦寺气盛搢紳賴石以爲彊

李光弼營州栁城人嚴毅沈果有大略防不嬉弄善騎射補河西王忠嗣府兵馬使忠嗣遇之厚嘗曰它日得我兵者光弼也安祿山反郭子儀薦其能詔持節河東節度副大使知節度事兼雲中太守尋加魏郡太守河北采訪使光弼以朔方兵五千出土門史思明等圍饒陽二十九日不下李光弼將蕃漢步騎萬餘人太原弩手三千人出井陘至常山常山團練兵三千人殺胡兵執安思義出降光弼謂思義曰汝自知當死否思義不應光弼曰汝久更行陣視吾此眾可敵思明否今爲我計當如何汝策可取當不殺汝思義曰大夫士馬逺來疲猝遇大敵恐未易當不如移軍入城早爲備禦先料勝負然後出兵胡騎𨿽鋭不能持重茍不獲利气沮心離於時乃可圗矣思明今在饒陽去此不二百里昨暮羽書已去計其先鋒來晨必至而大軍繼之不可不畱意也光弼悅釋其防卽移軍入城史思明聞常山不守立觧饒陽之圍明日未旦先鋒已至思明等繼之合二萬餘騎直抵城下光弼遣步卒五千自東門出戰賊守門不退光弼命五百弩於城上齊發射之賊稍卻乃出弩手千人分爲四隊使其矢發必相繼賊不能當斂軍道北光弼出兵五千爲槍城於道南夾呼沱水而陣賊數以騎兵摶戰光弼之兵射之人馬中矢者大半乃退小憩以俟步兵有村民告賊步兵五千自饒陽來盡夜行七十里至九門南逢壁憩息光弼遣步騎各三千匿旗鼔並舉潛行至逢璧賊方飯縱兵掩擊殺之無遺思明聞之失勢退入九門肅宗卽位光弼以景城河間兵五千入太原前此節度使王承業政弛謬侍禦史崔眾主兵太原毎侮狎承業光弼素不平及是詔眾以兵付光弼眾素狂易見光弼長揖不卽付兵光弼怒斬眾以徇威震三軍史思明蔡希徳髙秀巖牛引介引兵共十萬防太原光弼麾下不滿萬人諸將皆懼議修城以待之光弼曰太原城周四十里賊垂至而興役是未見敵先自困也乃帥士卒及民於城外鑿壕以自固作塹數十萬眾莫知所用及賊攻城於外光弼用之增壘於內壊輒補之思明使人取攻具於山東以胡兵三千衛送之至廣陽別將慕容溢張奉璋邀擊盡殺之思明圍太原月餘不下乃選驍鋭爲遊兵戒之曰我攻北則汝潛趣其南攻東則趣西有隙則乘之而光弼軍令嚴整𨿽防所不至警邏未嘗少懈賊不得入光弼購募軍中茍有小技皆取之隨能使之盡其用得安邊軍錢工三善穿地道賊於城下仰而侮詈光弼遣人從地道中曵其足而入臨城斬之自是賊行皆視地賊爲梯衝土山以攻城光弼爲地道以迎之近城輒防賊初逼城急光弼作大礮飛巨石一發輒斃二十餘人賊死者什二三乃退營於數十步外圍守益固光弼遣人詐與賊約刻日出降賊喜不爲備光弼使穿地道周賊營中搘之以木至期光弼勒兵在城上遣禆將將數千人出如降狀賊皆屬目俄而營中地防死者千餘人賊眾驚亂官軍鼔噪乘之俘斬萬計思明畏敗乃去畱希徳攻太原光弼出敢死士摶賊斬首七萬級希徳委資糧遁去代郭子儀爲朔方節度使未幾爲天下兵馬副元帥光弼以河東騎五百馳東都夜入其軍兵馬使張用濟入謁光弼斬之思明乘勝西向光弼整陣徐行趨東京謂畱守韋陟曰賊新勝難與爭鋒欲詘之以計然洛無見糧危偪難守公計安出陟曰益陜兵公保潼闗可以持久光弼曰兩軍相敵尺寸地必爭今委五百里而守闗賊得地勢益張不如移軍河陽北阻澤潞勝則出敗則守表裏相應賊不得西此猨臂勢也夫辧朝廷之禮我不如公論軍旅勝負公不如我陟不能答判官韋損曰東都乃帝宅公當守之光弼曰汜水崿嶺盡爲賊蹊子能盡守乎遂檄河南縱官吏避賊閈無畱人督軍取戰守備思明至偃師光弼悉軍趨河陽身以五百騎殿賊遊騎至石橋諸將曰並城而北乎當石橋進乎光弼曰當石橋進甲夜士持炬徐引部曲重堅賊不敢逼已入三城眾二萬軍才十日糧與卒伍均少棄甘光弼自將治中潬樹壁掘塹賊捨南城攻中潬光弼遣荔非元禮戰羊馬賊大潰賊收兵復振與安大淸合眾三萬攻北城光弼斂軍入登陴望曰彼軍𨿽鋭然方陣而囂不足虞也日中當破乃出戰及期未決召諸將曰彼彊而可破者亂也今以亂擊亂宜無功光弼執大旗曰望吾旗麾若緩可觀便宜若三麾至地諸將畢入生死以之退者斬光弼麾旗三諸軍爭奮賊眾奔敗斬首萬餘級俘八千餘人馬二千軍資器械以億計始光弼將戰內刄於鞾曰戰危事吾位三公不可辱於賊萬有一不防當自刎以謝天子及是西向拜舞三軍感動加太尉中書令進圍懷州思明來救光弼壁野水渡旣夕還軍畱牙將雍希顥守曰賊將髙暉李日越萬人敵也賊必使擊我爾畱此賊至勿與戰若降與偕來左右竊怪語無倫是日思明果召日越曰光弼野次爾以鐵騎五百夜取之不然無歸矣日越至壘使人問曰太尉在乎曰去矣兵幾何曰千人將爲誰曰雍希顥日越謂其下曰我受命云何今顧獲希顥歸不免死遂請降希顥與俱至光弼厚待之表授特進兼右金吾大將軍髙暉聞亦降或問公降二將何易也光弼曰思明敗恨不得野戰聞我野次彼固易之命將來襲必許以死希顥無名不足以爲功日越懼死不降何待寶應元年進封臨淮郡王光弼用兵謀定而後戰能以少覆眾治師訓整天下服其威名軍中指顧諸將不敢仰視初與郭子儀齊名世稱李郭而戰功推爲中興第一其代子儀朔方也營壘士卒麾幟無所更而光弼一號令之气色乃益精明云子彚有志操亷介自持遷涇原節度使卒

李嗣業京兆人長七尺膂力絕眾尢善陌力毎戰爲先鋒所向摧北廣平王收長安嗣業統前軍持長刄呼出軍前殺數千人賊東走遂平長安嗣業忠義憂國不計居產前後所賜皆以助軍

李抱玉本安興貴曾孫世居河西沈毅有謀李光弼引爲禆校安祿山亂上言世占涼州恥與逆臣共宗詔賜姓李后破史思明差功第一

李抱眞字大抱玉從父弟也沈慮而斷上言百姓勞逸在牧守願得一州以自試授澤州刺史兼澤潞節度副使徙懷州凡八年抱眞喜士聞世賢者必欲與之遊𨿽小善皆千里邀致之抱眞爲澤潞副使以山東有變上黨爲兵衝而荒亂之餘土瘠民困無以贍軍乃籍民每三丁選一壯者免其租徭給弓矢使農隙習射嵗暮都試行其賞罰比三年得精兵二萬旣不費廩給府庫充實遂雄視山東由是天下稱澤潞步兵爲最

李泌字長源京兆人七嵗知爲文宗開元中悉召能言佛道孔子者相答難禁中有員俶者九嵗升坐詞辧注射坐人皆屈帝異之曰半千孫固當然因問童子豈有類若者俶跪奏臣舅子李泌帝卽馳召之泌旣至帝方與燕國公張說觀奕因使說試其能說請賦方圓動靜泌逡巡曰願聞其略說因曰方若棋局圓若棋子動若棋生靜若棋死泌卽答曰方若行義圓若用智動若騁材靜若得意說因賀帝得奇童帝大悅張九齡因呼小友及長善治易天寶中詣闕得待詔翰林肅宗卽位靈武泌自至陳天下所以成敗事帝悅賜金紫拜元帥廣平王行軍司馬二京平李輔國以泌親信疾之泌隠衡山代宗立召至捨蓬萊殿書閣徳宗在奉天召赴行在時李懷光叛嵗又蝗旱議者欲赦懷光帝博問羣臣泌破一桐葉附使以進曰陛下與懷光君臣之分不可復合此葉矣由是不赦太子妃蕭母郜國公主也坐蠱媚幽禁中帝怒責太子太子不知所對泌入帝數稱舒王賢泌揣帝有廢立意因曰陛下有一子而疑之乃欲立弟之子臣不敢以古事爭且十宅諸叔陛下奉之若何帝赫然曰卿何知舒王非朕子對曰陛下昔爲臣言之陛下有嫡子以爲疑弟之子敢自信於陛下乎帝曰卿違朕意不顧家族邪對曰臣衰老位宰相以諫而誅分也使太子廢他日陛下悔曰我惟一子殺之泌不吾諫吾亦殺爾子則臣絕祀矣𨿽有兄弟子非所歆也帝寤太子乃得安防月蝕東壁泌曰東壁圗書府大臣當有憂者吾以宰相兼學士當之矣昔燕國公張說由是以亡又可免乎明年果卒泌出入禁中事四君時時讜論能寤移人主栁玭稱兩京復泌謀居多其功乃大於魯連範蠡云

李棲筠字貞一趙人體貌軒特爲文章有體要族子華稱有王佐才舉進士擢髙第李峴爲大夫表棲筠爲詳理判官悉心助峴峴愛之一時譽出呂諲崔器上三遷吏部員外郎判南曺時選簿多舛判析有條

吏號神明代宗除禦史大夫棲筠任風憲見帝依違不斷憂憤卒

李吉甫字洪憲棲筠子也以防補爲太常博士明練典故李泌等重之與陸勢有隙贄貶忠州宰相起吉甫爲忠州欲使害之旣至置怨與結歡人重其量在外連蹇十年究知利病常病方鎭彊恣言使屬郡刺史得自爲政則風化可成帝然之又度李錡必反勸帝召之徳宗以來姑息藩鎭有終身不易者吉甫爲相嵗余凡易三十三鎭殿最分明出爲淮南節度使奏蠲逋租數百萬築塘漑田萬頃乃築隄閼名平津堰江淮浙東旱吉甫曰以時救卹召對延英帝尊任之官而不名因奏省冗員又奏收佛祠田磑租入以寛貧民吉甫請任薛平爲義成節度使以重兵控邢洛因圗上河北險要帝張於浴堂門壁每議河北事曰信如卿料矣吉甫當國引薦賢士大夫褒忠臣後以起義烈初政事堂有巨牀相傳徙者宰相輒罷不敢遷吉甫笑曰世俗禁忌何足疑邪徹而新之吉甫自翰林學士爲中書侍郎同平章事吉甫謂裴垍曰朝廷後進罕所接識君有精鑑願悉爲我言之垍取筆防三十餘人數月之間選用略盡當時翕然稱吉甫爲得人吉甫居安邑裏時號安邑李丞相

李鄘字建侯第進士以書判髙等補祕書省正字元和初拜淮南節度使時兵興天子憂財乏使程異諷諸道輸財助軍鄘卽籍府庫畱一嵗儲余盡納於朝吐突承璀爲監軍稍厚善數薦之拜平章事鄘不喜由宦幸進及出祖謂諸將曰吾老安外鎭宰相豈吾任乎固辭

李叔明閬州人擢明經拜洛陽令招徠遺民號能吏遷京兆尹長安歌曰前尹赫赫具瞻允若後尹熈熈具瞻允斯

李元素字太朴仕爲禦史東都畱守爲令狐運辧寃獄帝意觧

李巽字令叔趙州人以明經舉拔萃順宗時杜佑表爲鹽鐵副使自劉晏後職廢不振巽涖職一年較所入如晏最多之年明年過之又明年增百八十萬緡巽天資長於吏事至治家亦如官府吏有過秋毫無所縱

李揆字端卿性警敏善文章擢進士第遷禮部侍郎大陳書廷中進諸儒曰上選士務得才可盡所欲言人人稱美拜平章事帝曰卿門地人物文學皆當世第一信朝廷羽儀乎故時稱三絕初苗晉卿數薦元載揆輕載地寒謂晉卿曰龍章鳯姿士不見用麞頭防目子乃求官耶載聞銜之

李絳字深之系本贊皇擢進士宏辭補渭南尉拜監察禦史元和二年授翰林學士俄知制誥防李錡誅憲宗將輦取其貲絳與裴垍諫願賜本道貸貧民租賦制可帝欲庻幾二祖之風烈絳曰陛下誠能正身厲已尊道徳逺邪佞帝曰美哉斯言朕將書諸紳詔絳與白居易等搜次君臣成敗五十種爲連屏張便坐帝每閱視請罷安國佛祠立碑帝悟曰防絳我不自知命百牛倒石帝曰比諫官多朋黨論奏不實皆陷謗訕欲黜其尢者若何絳曰此非陛下意必憸人以此熒惑上心自古納諫昌拒諫亡夫人臣進言於上豈易哉君尊如天臣卑如地如有雷霆之威彼晝度夜思始欲陳十事俄而去五六及將以聞則又憚而削其半故上逹者才十二何哉幹不測之禍顧身無利耳𨿽開納奬勵尙恐不至今乃欲譴訶之使直士杜口非社稷福也帝曰非卿言我不知諫之益絳奏承璀防師當抵罪帝怒絳謝曰陛下憐臣愚處之腹心之地而惜身不言乃臣負陛下若犯聖顏旁忤貴幸因而獲罪乃陛下負臣於是帝動容曰卿告朕以人所難言者疾風知勁艸卿當之矣帝怪前世任賢以致治今無賢可用何耶對曰聖王選當代之人極其才分自可致治豈借賢異代治今日之人哉帝曰何知其必賢而任之對曰知人甚難堯舜以爲病然循其名驗以事所得十七夫任官而辧亷措事不阿容無希望依違之辭無邪媚愉悅之容此近於賢矣賢則當任任則當久賢者中立而寡助舉其類則不肖者怨杜邪徑則懷姦者疾一制度則貴戚毀傷正過失則人君疏忌夫然用賢豈容易哉帝曰卿言得之矣遷戶部侍郎判本司帝以戶部故有獻而絳獨無何哉答曰若以爲獻是徙東庫物實西庫進官物結私恩帝瞿然悟拜中書侍郎同平章事帝謂左右曰絳言骨鯁眞宰相也遣使者賜酴醾酒魏博田季安死子懷諫弱軍中請襲節度吉甫議討之絳曰不然今懷諫乳方臭不能事必假權於人權重則怨生向之權力均者將起事生患矣眾所歸必在寛厚簡易軍中素所愛者彼得立不倚朝廷亦不能安惟陛下蓄威以俟之俄而田興果立以魏博聽命帝大悅吉甫復請命中人宣慰因刺其變徐議所宜絳獨謂不如推誠撫納卽假麾節他日使者持三軍表來請與興則制在彼不在此可奏與特授安得同哉由是卽拜興節度使絳復曰王化不及魏博久矣一日挈六州來歸不大犒賞人心不激請斥禁錢百五十萬緡賜其軍從之帝患朋黨以問絳答曰自古人君最惡者朋黨小人揣知故常借口以激怒上心朋黨者尋之則無迹言之則可疑小人常以利動不顧忠義君子者遇主知則進疑則退安其位不爲他計故常爲姦人所乘夫聖人同迹賢者求類是同道也非黨也陛下奉遵堯舜禹湯之徳豈謂上與數千年君爲黨耶道徳同耳漢時名節骨鯁士同心愛國而宦官小人疾之起黨錮之獄訖亡天下趨利之人常爲朋比同其私也守正之人常遭構毀違其私也小人多譛言常勝正人少直道常不勝可不戒哉帝言公等得無有姻故冗食者當爲惜官吉甫權徳輿皆稱無有絳曰崔祐甫爲宰相不半嵗除吏八百人徳宗曰多公姻故何耶祐甫曰所問當與不當耳非臣親舊孰知其才其不知者安敢與官時以爲名言帝又問宗開元時致治天寶則亂何一君而相反耶絳曰宗初任姚崇宋璟勵精聽納故左右前後皆正人也洎林甫國忠得君專引傾邪之人分總要劇於是上不聞直言嗜欲日滋內則盜臣勸以興利外則武夫誘以開邊天下騷動故祿山乘隙而奮此皆小人啟導從逸而驕繋於時主所行無常治亦無常亂累封趙郡公

李晟字良器洮州人年十八事王忠嗣從擊吐蕃悍酋殺傷甚眾晟挾一矢殪之三軍讙奮忠嗣撫背曰萬人敵也晟每與賊戰必錦裘繡防自表指顧軍前懷光曰將務持重豈宜自表暴爲賊餌哉晟曰昔涇原士頗相畏服欲令見之奪其心耳後懷光軍咸陽有異志陰通朱泚反迹寖露晟懼爲所並上言當究變制備適有使者到晟軍晟乃令曰有詔徙屯卽結陣趨東渭橋帝進狩梁州顧渾瑊曰渭橋在賊腹中兵孤絕晟能辧勝邪瑊曰晟秉義挺忠崒然不可奪臣策必破賊帝乃安時晟提孤軍恐當二盜合以軋之則僞致誠於懷光乃下令曰見危死節自吾之分公等此時不誅元防取富貴非豪英也渭橋斷賊首尾吾欲與公戮力一心建不世之功可乎士皆泣曰惟公命於是駱元光等悉從晟懷光懼畏爲晟所襲乃奔河中帝益欲西幸晟請駐梁漢以系天下望及晟家爲賊質左右有言者晟涕曰陛下安在而暇卹家乎晟自東渭橋移壁光泰門以薄都城賊將求戰晟曰天誘之矣勒吳詵等縱兵擊之大破之餘黨悉降晟引軍屯含元外廷遣人分慰居民秋毫無所擾露布至梁帝感泣羣臣上壽且言晟蕩夷防憝市不易防宗廟不振長安之人不識旗鼔帝曰天生晟爲社稷萬人豈獨朕哉拜中書令自紀其功於碑涇州倚邊晟因以訓耕積粟實塞下羈制西戎晟每進對謇謇有大臣節治家嚴所言未嘗及公事有十五子其聞者願憲愬聽云

李愬字元直晟子有籌略善騎射憲宗討元濟愬求自試遂爲節度使不爲斥部伍眾信而安之推誠待士故眾樂爲愬死山川險易與賊情僞一能暁之於是繕鎧厲兵攻馬鞍山防道口柵襲諸賊吳秀琳於是舉文城柵降遂以其眾攻吳房始出吏曰往亡日法當避愬曰彼謂吾不來此可擊也殺其將賊乃走愬單騎至秀琳柵下署以爲將秀琳勸愬用李祐以破賊愬署爲六院兵馬使由是始定襲蔡之謀矣時李光顏戰數勝元濟悉鋭卒屯洄曲以抗光顏愬知其隙可乘乃遣鄭澥見裴度告師期師夜起以祐爲前鋒愬以中軍三千田進誠以下軍殿出文城柵令曰引而東六十里止襲張柴殱其戌敇士少休益治鞍鎧發刄彀弓防大雪行七十里夜半至懸瓠城旁皆鵞鶩池愬令擊之以亂軍聲賊恃吳房朗山戌晏如也祐等坎墉先登殺門者發闗黎明雪止愬入元濟外宅蔡吏驚曰城陷矣元濟尙不信及聞號令曰常侍傳語始驚詣罪檻送京師屯兵鞠場以俟裴度愬以櫜鞬見度以宰相禮謁蔡人聳觀乃還屯有詔封梁國公徙節度鳯朔復詔帥武寜軍代願旬日踐父兄兩鎭世以爲榮時田洪正守鎭州爲鎭人所殺愬爲之素服以令眾眾皆哭又以玉寶劍遺牛元翼曰此劍吾先人以揃大盜吾又平蔡今鎭人逆天宜用此夷之元翼感動愬行已儉約始晟克京師市不易肆平蔡亦如之

李願晟子授上柱國故事柱國門列防遂父子皆賜李憲於諸子號最仁孝喜儒以禮法自矜遷衛州刺史以治行稱憲善律令性明恕詳正大獄活無罪者數百人

李聽字正思爲蔚州刺史州有銅冶自天寶後廢不治民盜鑄不禁聽乃開五鑪官鑄錢日五萬人文宗毎嘆之曰付之兵不疑退處散地不怨惟聽爲可

李元諒安息人本安氏冒姓駱後賜姓李鷙敢有謀居軍十年士心憚服時兵興倉猝裹罽爲鎧剡蒿爲矢募兵數日至萬餘軍气乃振貞元三年吐蕃請盟詔以軍從渾瑊防平涼元諒以虜情不常請與公連屯瑊不聽元諒宻徙營次之俄而虜劫盟瑊奔還元諒兵成列出虜騎乃觧時以爲古良將風

李觀其先趙郡人徙爲洛陽人吐蕃內防代宗幸陜觀率鄕裏子姓千人守黒水虜不敢侵後屢平賊有功

李自良兗州人以戰多授右衛卒爲人勤且有謀馬燧倚信之表爲軍燧來朝徳宗以自良代之自良以事燧不敢當議者多其讓帝以河東近胡謂曰守北門無易卿者勉爲朕行乃以充河東節度使居九年民不知有軍上下諧附

李紓字仲舒擢兵部侍郎奉詔爲興元紀功述及它郊廟樂章論譔甚多

李遜字友道爲給事中故事天子以畸日聽政遜奏陛下求治豈宜限以日上從之遜爲政抑彊植弱貧富均一所至有績可紀

李建字杓直遜弟鄕人爭鬭不詣府而詣建平決無頗貞元中補校書郎遜建皆舉進士後𨿽通顯未嘗治垣屋以淸儉稱

李藩字叔翰趙州人少沈靖姿體閒美敏學家本饒財姻屬有持去者未嘗問年四十困於廣陵間妻子追咎藩晏如也後遷給事中制有不便就敇尾批卻之吏請聨他紙藩曰聨紙是牒豈曰敇耶節度使王鍔賂權近求兼宰相宻詔中書門下曰鍔可兼宰相藩遽取筆滅宰相字署其左曰不可還奏宰相權徳輿失色曰有不可應別爲奏可以筆塗詔耶曰勢迫矣出今日便不可止旣而事得寢

李景略幽州人客河中大歷末轉丰州刺史丰州當回紇通道前刺史柔軟毎虜使至與抗禮自景略至虜使皆拜於庭盛名顯聞防梅錄將軍復入朝虜人爭坐景略叱之梅錄驚曰非李丰州耶遂就坐將吏莫不嚴憚景略節用約已與士同甘苦鑿咸應永淸二渠漑田數百頃儲廩器械威令肅然聲雄北疆回紇畏之卒於屯

李光進其先河曲諸部姓阿跌氏貞觀中與弟光顏俱賜姓爲禦史大夫故軍中呼大小大夫弟兄榮冠當時光進有至性居母喪三年不歸

李光顏字光逺馬燧曰若有奇相終必光大觧所佩劍贈之從髙崇文平劍南數搴旗陷陣出入若神韓洪惡光顏忠力思有以撓蔑之乃飾名姝教歌舞六博襦防珠琲舉止光麗費百鉅萬遣使以遺光顏光顏曰戰士棄妻子蹈白刄柰何獨以女色爲樂爲我謝公天子於光顏恩厚誓不與賊同生指心曰𨿽死不二因泣下將卒皆爲感涕乃厚賂使者還之於是士气益振光顏性忠義善撫士其下樂爲用故數立勲

李逢吉字虛舟系出隴西舉明經擢進士第後有八關十六子之號

李宗閔字損之鄭王元懿四世孫擢進士舉賢良方正爲中書舍人典貢舉所取多知名士世謂之玉筍班時徳裕宗閔各有朋黨互相擠援上患之毎嘆曰去河北賊易去朝中朋黨難司馬溫公曰夫君子小人之不相容猶冰炭之不可同器而處也故君子得位則斥小人小人得勢則排君子此自然之理也然君子進賢退不肖其處心也公其指事也實小人譽其所好毀其所惡其處心也私其指事也誣公且實者謂之正直私且誣者謂之朋黨在人主有以辧之耳昏主明不能燭彊不能斷邪正並進毀譽交至取捨不在於己威福潛移於人於是讒慝得志而朋黨之議興矣文宗茍患羣臣之難治是猶不種不蕓而怨田之蕪也朝中之黨且不能去況河北賊乎

李虞仲字見之第進士宏辭簡儉寡欲時望歸重李翶字習之進士第爲國子博士史館修撰翺性峭鯁論議無所屈始從韓愈爲文章辭致渾厚見推當時

李景讓字後已性方毅有守歷中書舍人禮部侍郎王播以錢十萬求領鹽鐵景譲詣延英亟論不可遂知名景讓家行修治閨門惟謹門無雜賔居樂和裏世稱淸徳者號樂和李公

李徳裕字文饒吉甫子也力學大節以防補校書郎擢翰林學士凡號令大典冊皆更其手數召見賚奬優崇潤州南方信禨祥𨿽父母厲疾子棄不敢養徳裕諭以孝慈大倫之義帝數遊幸徳裕上丹扆六箴詔厚謝其意徙劍南西川乃建籌邊樓又請甲人弓人弩人分戌諸處卒戶二百取一人使習戰緩則農急則戰謂之雄邊子弟總十一軍以制諸賊於是二邊寖懼劉稹擅畱事以邀節度徳裕言捨而不討無以示四方因敇諸將取之未幾郭誼持稹首降策功封衛國公謂省事不如省官省官不如省吏請罷郡縣吏凡二千餘員當國六年方用兵時決策制勝它相無與故威名重於時徳裕爲同平章事入謝言於上曰致理之要在於辧羣臣之邪正夫邪正二者勢不相容正人指邪人爲邪邪人亦指正人爲邪人辧之甚難臣以正人如松栢特立不倚邪人如藤蘿非附他物不能自起故正人一心事君而邪人競爲朋黨陛下誠能愼擇賢才以爲宰相有姦妄者立黜去之常令政事皆出中書推心委任堅定不移則天下何憂不理哉上嘉納之徳裕性孤峭明辧有風采善文章𨿽至大位猶不去書謀議援古爲質衮衮可喜常以經綸天下爲任徳裕在位𨿽遽書警奏皆從容裁決率午漏下還第三鎭每奏事徳裕引使者戒敇爲忠義指意丁寜使歸各爲其帥道之故河朔畏威不敢慢所居裏第有院號起艸亭曰精思每計大事則處其中

李惠登營州人拜隨州刺史政淸靜居二十年田野辟戶口增人歌舞之

李適字子至京兆人舉進士嘗夢與人論大衍數子季卿亦能文舉明經博學宏辭與人交終始恢博君子也

李邕字太和揚州人父顯慶中擢崇賢館直學士爲文選注旣冠見李嶠自言讀書未徧願一見祕書嶠曰祕閣萬卷豈時日能習耶固請乃假之未幾辭去嶠驚試問奧篇隠帙了辧如響嶠薦爲內史拜侍禦史帝封泰山還詔獻詞賦帝悅邕早有名重義入朝人間傳其眉目怪異至阡陌聚觀後生望風門巷塡隘文名天下時稱李北海盧藏用嘗謂邕如干將莫邪難與爭鋒杜甫知其負謗死作八哀詩讀者傷之

李白字太白白之生母夢長庚星因以命之十嵗通詩書蘇頲異之謂學可比相如輕財重施好擊劍與孔巢父等居䢐徠山號竹溪六逸天寶初至長安賀知章見其文嘆曰子謫仙人也言於宗召見金鸞殿論當世事奏頌一篇帝賜食親爲調羮有詔供奉翰林白與其徒醉於市帝坐沈香亭意有所感欲得白爲樂章召入白已醉左右以水颒靣稍觧援筆成文婉麗精切帝愛其才嘗醉使力士脫靴力士恥之白驁放與知章等八人爲酒八仙白浮游四方嘗乘月與崔宗之自采石至金陵著宮錦袍坐舟中旁若無人初遊並州見郭子儀奇之文宗詔以白歌詩裴旻舞劍張旭艸書爲三絕

李華字遐升趙州人少曠逹外若坦蕩內謹重尙然諾每慕汲黯爲人中宏辭科遷禦史安祿山反母爲盜所得僞署鳯閣舍人自傷踐危亂不完節又不能安親欲終養而母亡上元中以左補闕召華曰烏有隳節危親欲荷天子寵乎稱疾不拜作含元殿賦以示蕭頴士頴士曰景福之上靈光之下著弔古戰場文

李翰擢進士第表張巡死節帝感悟

李觀字元賓舉進士宏辭連中授校書郎屬文不旁引前人時謂與韓愈相上下

李賀字長吉七嵗能詞章韓愈皇甫湜始聞未信過其家使賀賦詩援筆立就自目曰髙軒過二人大驚背古錦囊遇所得書投其中未始先立題然後爲詩如他人牽合程課者及歸足成之母見所書多怒曰是兒要嘔心乃已以父名晉肅不肯舉進士愈爲作諱辧辭尙奇詭所得皆驚邁絕去翰墨畦逕當時無能效者樂府數十篇云韶諸工皆合之弦管爲協律郎

李商隠字義山爲文瑰邁奇古時溫庭筠段成式俱用是相誇號三十六體

李益長於詩與李賀相埓每一篇成樂工爭求之至徵人早行等篇天下皆施之圗繪

李頴字徳新睦州人少秀悟於詩尢長擢進士第選武功令擢侍禦史守法不苛徇爲建州刺史以禮法行下建賴以安卒官下喪歸父老相與扶柩塟永樂州爲土廟梨山嵗祠之

李淳風通羣書明步天歷算制渾天儀占吉凶若節契然撰麟徳歷代戊寅曆者推最宻

五代李襲吉父圗洛陽人或曰唐相林甫之後也乾符中襲吉舉進士去之晉晉王以爲楡次令遂爲掌書記襲吉博學多識唐故事遷節度副使官至諫議大夫晉王與梁有隙交兵累年後晉王數困欲與梁通和使襲吉爲書諭梁辭甚辧麗梁太祖使人讀之至於毒手尊拳交相於暮夜金戈鐵馬蹂踐於明時嘆曰李公僻處一隅有士如此使吾得之傅虎以翼也

李周字通理邢州內丘人唐昭義軍節度使抱眞之後也內丘人盧嶽將徙家太原捨逆旅徬徨不敢進周意憐之爲送至西山有盜從林中射嶽中其馬周大呼曰吾在此孰敢爾耶盜聞其聲曰此李周也因各潰去周送嶽至太原嶽謂之曰吾少學星歷且工相人子方頥隆凖眉目疏徹身長七尺眞將相也吾占天象晉必有天下子宜畱事晉以圗富貴周以母老辭歸晉王柵兵靑山口周未知所歸乃思嶽言至靑山歸晉晉王以周爲萬勝黃頭軍使後從徵伐常有功從戰柏鄕先登遷匡霸指揮使守楊劉周爲將甚勇其於用兵善守能與士卒同甘苦梁兵攻周周堅守久之周聞母喪奔歸莊宗遣他將代周守幾爲梁兵所破莊宗遽追周還守之乃得不破其後梁人已破徳勝因東擊楊劉以巨艦絕河斷晉餉援周遣人馳趨莊宗求救請日行百里以赴急莊宗笑曰周爲我守何憂日行六十里且行且獵曰周非梁將可敵也比至周已絕糧三日莊宗以巨栰積薪沃油順流縱火焚梁艦梁兵觧去莊宗見周勞曰防公諸將爲梁擒矣

宋朝李瀆魏野之中表也志尙髙隠嘗與野相對吟詠終日爲詩精絕有唐人風格皆有道之士也眞宗祀汾陰以禮聘之悉不起瀆嗜酒人或規之曰吾以樂吾餘年耳嘗語諸子曰山水足以娛情茍遇醉而卒吾之願也一日忽有人至其牀下誦詩云行到水窮處未知天盡時言訖不見瀆曰吾當逝矣亟命家人置酒頃之而卒野聞其死哭之慟後六日亦卒天禧四年詔瀆野俱贈著作郎野之子閒字雲天喜爲詩不樂仕進有父之志仁宗嘉其節賜號淸逸處士

忠義李涓字浩然

李若水字淸卿

李邴字漢老濟州任城人樂靜先生昭玘其伯父也崇寜五年第進士宣和盛世專掌翰林之職建炎再入翰林從駕南渡遭苗劉之變與一二大臣力圗復辟嘗艸詔云斷鼇而立四極旣成開辟之功取日而授五龍始正神明之禦搢紳服其得體拜尙書左丞國史有傳寓居泉南多逰佳山水賦詩自娛晚從名僧遊卒年六十二子縝維紀綸紃縝少無宦情於書無所不讀自號萬如居士嘗賦百梅詩傳於世朱文公素敬之爲作志銘綸持節有剛直聲紃之子訦今爲敷文閣待制學世其家爲政亷明所至民安之開禧兵禍起時嘗上書乞正首謀二人之罪以謝三軍此當時人所難言者

名賢氏族言行類稿卷三十五﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷三十六

宋章定撰

許【六百三十七】

姓纂姜姓炎帝之後周武王封其裔孫文叔於許後爲楚所滅子孫分散以國爲氏晉有許偃楚有許伯鄭有許瑕

後漢許劭字子將汝南平輿人少峻名節好人倫多所賞識與兄靖俱有髙名好覈論人物毎月輒更其品題故汝南俗有月旦評兄防亦知名汝南人稱平輿淵有二龍

循吏許荊字少張爲桂陽太守爲設喪祭婚姻制度使知禮禁在事十二年父老稱歌及卒人爲立廟樹碑

許愼字叔重博學經籍時人語曰五經無雙許叔重方術許楊字偉君少好術數後汝南太守鄧晨署爲都水掾起塘四百餘里百姓得其便累嵗大稔後起廟圗形像百姓思其功皆祭祀之

方術許曼善卜占之術多有顯驗

魏志許褚字仲康容貌雄毅勇力絕人一手逆曵牛尾行百餘步淮汝陳梁間聞之皆畏憚軍中以褚力如虎而癡故號曰虎癡遷武衛將軍

蜀志許靖字文休少知名有人倫臧否之稱英才偉士智略足以計事倜儻瑰偉有當世之具

許慈字仁篤爲博士博涉多聞信一時之學士

晉書許邁字叔句容人恬靜不慕仕進放絕世務以尋仙館

孝義許孜字季義親沒負土建墓號其居爲孝順裏旌表門閭

南史許懋字昭哲爲國子博士號爲經史笥子亨字亨道眞正有古人風卒衛尉卿

孝義許昭先父母老病竭力致養甘防必從宗黨嘉其孝行

北史許謙字元遜少有文才善天文圗防學道武以爲右司馬防贊初基子洛陽爲鴈門太守

許彥字道謨少受易太武徴令卜筮頻驗遂在左右參與謀議質厚愼宻與人言不及內事賜爵武昌公

許惇字秀良淸識敏速逹於政事位司徒主簿以明斷見知時人號爲入鐵主簿遷陽平太守勲貴屬請朝夕徴求惇禦之以道咸以無怨政爲天下第一特加賞異圖形於闕詔頒天下遷殿中尙書惇美須下垂至省中號長鬛公

許善心字務本多聞黙識爲當時所稱謂爲神童仕隋除祕書丞嘗制神雀頌文不加筆不停毫

藝術許遵易善筮兼暁天文風角

唐許紹字嗣宗安州人與髙祖同學大業末任夷陵通守盜起州境獨完流人自占數十萬開倉賑給蕭銑遣兵圍陜州紹擊走之

許圉師有器幹研涉藝文擢進士第後遷相州專以寛治州人刻石頌美部有受賕者不忍按但賜淸白箴其人自愧

許孟容字公範京兆人擢進士異等舉明經累遷給事中自袁髙爭盧後凡十八年門下無議可否者至孟容數論駁四方知天子開納多士浩然想見其風元和初遷京兆尹神策軍李昱貸富人錢八百萬

不肯還孟容遣吏捕使償曰不如期且死一軍皆驚訴於朝奏曰臣職司輦轂當爲陛下抑豪彊錢未盡輸昱不可得帝嘉其守正豪右大震盜殺武元衡孟容白宰相曰漢有一汲黯姦臣寢謀今狂賊敢爾願起裴中丞後數日果相度孟容方勁有禮學每所折衷咸得其正好提掖士天下淸議歸之

許逺寛厚長者明吏治

許伯防越州人舉孝亷

許法愼滄州人三嵗時母病不飲乳慘慘有憂色後親喪常廬於塋有甘露嘉禾之祥天寶中表異其閭

許叔牙字延基句容人獻詩纂義十篇大字寫付司經子儒字文舉髙宗時爲博士

許景先常州人舉手筆俊拔茂才異等連中授侍禦史抨按不避近彊知制誥以雅厚稱張說曰許舍人之文𨿽乏峻峯激流然詞防丰美得中和之气帝自擇刺史景先由吏部侍郎爲刺史治虢州詔諸臣以上祖道洛濵賜詩遣之

許允宗善醫

宋朝許元字子春泰州海陵人也少以防爲太廟齋郎稍遷太子中捨知如臯縣元爲吏其術長於治財自元昊叛西兵出久無功而天下勞三司言元有才以主貨元言先時賈人入粟塞下京師錢不足以償故錢償愈不足則粟入愈少而價愈髙是謂內外俱困請髙塞粟之價下南鹽以償之使東南去積滯而西北之粟盈此輕重之術也行之果便於是範仲淹薦其能擢江淮荊浙制置發運判官旣又爲使元曰以六路七十二州之粟不能足京師者吾不信也至此治千艘浮江而上所過州縣畱三月食其餘悉發而州縣之廩逺近以次相補由是不數月京師足食旣而嘆曰此可爲於乏時然嵗漕不給者有司之職廢也乃考故事明約信令發斂轉徙至於風波逺近遲速賞罰皆有法凡江湖數千里外談笑治之不擾不勞而用以足先是江淮嵗漕京師者常六百萬石其後十餘嵗嵗益不充至元爲之嵗必六百萬而常餘百萬以備非常仁宗嘗謂執政曰發運使總六路之廣財貨調用幣帛谷粟嵗千百萬宜得其人而久任之擢元天章閣待制在職十三年卒

許將字衝元福州閩縣人也舉進士第一紹聖元年召爲吏部尙書遷左丞時章惇爲相與蔡卞同肆羅織貶謫元祐臣僚惇卞乞發司馬光墓將獨無言哲宗問曰卿不言何也將曰發人之墓非盛徳事哲宗曰朕意與卿同乃不從嘗議正夏人罪以涇原近防而地廣謀帥尢難乞用章楶楶果有功徽宗卽位爲門下侍郎楶撫定鄯廓州欲舉師過河朝議難之將獨以蕃夷不可爽信而兵機有不可失旣已戒期願遂從之未幾捷書至卒諡文定

呂【六百三】

姓纂炎帝姜姓之後虞夏之際封呂今南陽宛縣西亭是也至周失國子孫氏焉

史記呂尙東海上人其先祖嘗爲四嶽有功封於呂尙其苗裔也本姓姜氏從其封姓故曰呂尙號曰太公望多兵權與奇計故後世之言兵及周之陰權皆宗太公爲本謀六韜曰文王將田史編布卜曰田於渭陽非龍非彲非虎非羆兆得公侯天遺汝師以之佐昌施及三王文王曰兆致是乎文王乃齋三日田於渭陽卒見太公坐茅以漁乃載與俱歸立爲師詩曰維師尙父時維鷹

呂不韋陽翟大賈人也莊襄王以爲丞相封文信侯魏志呂布字奉先

呂防字子恪領泰山太守擒姦討暴百姓獲安躬蹈矢石所徵輒克在郡十數年甚有威惠

蜀志呂乂字季陽入爲尙書令眾事無畱門無停賔歷職內外爲政簡而不煩號爲淸能

呂凱字季平爲永昌郡功曹威恩內著爲郡中所信吳志呂字子明孫權謂宜學問以自開益後魯肅過言議拊背曰吾謂大弟但有武略耳今者學識英博非復吳下阿曰士別三日卽更刮目相待果敢有膽籌略奇至勇而有謀斷識軍計譎郝普襲闗侯最其妙者

呂範字子衡有容觀姿貌邑人劉氏家富女美範求之女母嫌欲勿與劉氏曰觀呂子衡寜當久貧者也遂與之婚忠篤亮直以憂公爲先累遷至前將軍假節拜揚州牧子據字世議

呂岱字定公體素精勤躬親王事上馬輒自超乘不由跨躡國家永無南顧之虞

南史呂安國在宋以將領見任穏重有幹局累遷光祿大夫

呂僧珍字元瑜仕梁遷散騎常侍入直祕書省晝直中省夜還祕書武帝欲榮以本州拜兗州刺史平心率下不私親戚

北史呂洛防代人以壯勇知名

呂羅漢祖顯字子明歸魏拜鉅鹿太守百姓頌之曰時惟府君克淸克明緝我荒土人胥樂生願壽無疆以享長齡父溫有文武才略位上黨太守有能名羅漢弱冠以武幹知名

呂思禮性溫潤不雜交逰長於論難諸生語曰講書論易鋒難敵舉秀才對策髙第

唐呂才博州人太宗詔舉善音者溫彥博魏徴盛稱之卽召防論樂事帝病陰陽家所傳書多謬僞淺惡才刪落煩訛掇可用者爲五十三篇合舊書四十七凡百篇詔頒天下才之言不甚文要欲救俗失切時事俾易暁也故剟其三篇大略云卜筮者髙談祿命以悅人心矯言禍福以規人財長平坑降卒豈俱犯三刑南陽多近親非俱當六合擢太常丞卒

呂諲河中人少力於學志行整飭第進士趨靈武肅宗才之拜禦史中丞乾元初九節度兵敗帝憂之擢諲同平章事知門下省始建請荊州置南都號江陵府以諲爲尹爲治不急細務決大事剛果不撓威恵兩行爲荊州號令明賦斂均其治尙威信故軍士效命合境無盜賊民歌詠之自至徳以來處方靣者數十人諲最有名

呂渭字君載河中人第進士遷禮部侍郎

呂溫字和叔渭之子從陸贄治春秋梁肅爲文章擢進士第藻翰淸富一時流輩推尙

呂元膺字景夫鄆州人姿儀瓌秀有器識遊京師謁故相齊映映嘆曰吾不及識婁郝殆斯人類乎策賢良髙第徳宗時爲蘄州刺史嘗錄囚囚或白父母在明日嵗旦不得省爲恨因泣元膺惻然釋之而戒還期吏白不可答曰吾以信待人人豈違如期而至羣盜感愧自是悉避去元和中擢給事中爲同州刺史帝謂宰相曰元膺直气讜言宜畱左右李藩等謝因言陛下及此乃宗社無疆之休進禦史中丞拜嶽鄂觀察使攺河中節度使時方鎭多姑息獨元膺秉正自將監軍及中人往來者無不嚴憚入拜吏部侍郎正色立朝處事裁宜人服其有體居官始終無訾缺

呂向字子回工艸能一筆環冩百字若縈髮然世號連錦書彊志於學通古今開元十年召入翰林院時帝嵗遣使采擇天下姝好內之後宮號花鳥使向因奏美人賦以諷帝善之擢左拾遺從帝東巡帝引蕃夷酋長入仗內賜弓矢射禽向上言鴟梟不鳴未爲瑞鳥豺虎𨿽伏未爲仁獸嘗以李善釋文選爲繁醲與呂延濟劉良張銑李周翰更爲詁觧號五臣注

五代呂琦字輝山幽州安次人也父兗爲守光所殺並族其家琦年十五見執兗故客趙玉紿其監者曰此吾弟也監者信之縱琦去玉與琦得俱走琦足弱不能行玉負之而行逾數百里變姓名乞食於道以免琦爲人美丰儀重節槪少喪其家逰學汾晉之間唐莊宗鎭太原以爲代州軍事推官明宗時爲駕部員外郎兼侍禦史知雜事長興中廢帝罷居淸化坊與琦同巷琦數往過之後廢帝入立待琦甚厚事晉爲兵部侍郎卒子餘慶端

宋朝呂餘慶開寶六年除尙書左丞卒

呂端字易直淳化四年拜防知政事同平章事端持重識大體同列奏對或多異議一日內出手札戒諭自今中書事經呂端裁決乃得聞奏太宗崩眞宗立垂簾引見羣臣端平立殿下不拜請捲簾升殿審視然後降階率羣臣拜呼萬嵗以疾求罷除太子太保卒諡正惠孫誨字獻可嘗爲中丞諫防見事略

呂正字聖功河南人也祖夢奇戶部侍郎父圗起居郎正舉進士第一爲將作監丞通判升州初圗黜其妻劉氏並棄正劉氏誓不攺適及正蒞官迎二親同堂異室奉養並至時稱其孝圗卒有詔起復未幾遷翰林院學士拜左諫議大夫防知政事正入朝堂有朝士指之曰此子亦防政耶正佯爲不聞而過之其同列不平令詰其姓名正遽止之罷朝同列猶不能堪悔不窮問正曰若一知其姓名則終身不能忘固不如勿知也時皆服其量爲平章事趙普開國元老正晚出歷官一紀與普同在相位普甚推許之先是盧多遜爲相其子雍起家卽授水部員外郎後遂以爲常及是正奏曰臣忝甲科及第釋褐止授九品京秩況天下才能老於巖穴不能沾寸祿者多矣今臣男始離𦇤褓膺此寵命恐罹譴責乞以臣釋褐時所授官補之自是止授九品京秩因以爲定制有朝士家藏古鏡自言能照二百里欲因正之弟來獻以求知其弟因間從容言之正笑曰吾之面不過尺許安用照二百里其弟遂不敢復言聞者嘆服國朝以來三居相位惟趙普與正拜司空兼門下侍郎咸平六年授太子太師封萊國公攺封徐又封許洛中有園亭時防親友環侍皆子孫間舉壽觴釋然自得眞宗謁陵寢祠后土過洛兩幸其第當世榮之眞宗問正曰卿諸子孰可用正對曰諸子皆不足用有侄夷簡宰相才也正客富言一日白正曰言有子甚幼欲令入書院就讀正許之正見其子驚曰此兒他日名位與吾相似而勲業逺過吾言之子卽弼也正知人如此卒諡文穆圗弟祥祥子亨亨子卽夷簡也正子居簡當慶曆中爲提防京東刑獄時夏竦有憾於石介介已死竦言於仁宗曰介不死且北走矣乃遣中使發介棺以驗居簡謂中使曰萬一介果死則朝廷爲無故發人之墓中使曰於君何如居簡曰介之死當時必有內外親族及門生防塟令檄問之可也中使從其言令結狀保證中使入奏仁宗察其誣乃得不發時人以居簡爲長者居簡官至龍圗閣直學士

呂夷簡字坦夫河南人祖祥嘗知壽州遂以家焉擢進士又舉制科嘗通判通濠二州往河北按行水災還奏曰今田器有算非以重本也請除之眞宗納其言自是天下農器皆免算時王曾爲知制誥一日至中書見宰相王旦旦謂曾曰君識呂夷簡否曾曰不識也他日復問曾曰嘗訪之士大夫人多稱其才者旦曰此人器識逺大君其善交之異日當與君對秉鈞軸曾曰公何以知之旦曰吾不識夷簡但以其奏請得之曾曰奏請何事旦曰如不稅農器是已仁宗嘗問輔臣四方奏獄來上不知所以裁之如之何則可夷簡曰凡奏獄必出於疑疑則從輕可也仁宗深以爲然終仁宗之世疑獄一從於輕章懿皇后上仙夷簡因奏事簾前曰聞夜中有宮嬪亡者章獻卽起挽仁宗入內有頃獨坐謂夷簡曰一宮人死相公何與夷簡曰臣待罪宰相內外事無不當與章獻怒曰相公欲離間吾子母耶夷簡曰太后他日不欲保全劉氏乎太后不以劉氏爲念則臣不敢言若尙念劉氏也喪禮宜從厚章獻悟始從其言自西鄙用兵劉平死於陣黃徳和誣平降賊詔腰斬徳和議者以朝廷使宦者監兵主帥節制不得專故平失利乞罷監兵仁宗以問夷簡夷簡曰不必罷但擇謹厚者爲之仁宗委夷簡擇其人夷簡曰臣待罪宰相不與中官私交無由知其賢否願詔押班保舉有不職與同罪仁宗許之翌日都知押班叩首乞罷監兵於是士大夫嘉夷簡之有謀以疾謝位拜司空平章軍國重事仁宗憂之乃剪髭賜之以療疾薨諡文靖子公綽公弼公著公孺公綽除翰林院侍讀學士公弼神宗卽位遷刑部侍郎樞宻使卒諡恵穆公孺元祐初爲戶部尙書

呂公著字晦叔宰相夷簡子也識慮深逺有度量夷簡嘗曰此子公輔器也仕爲奉禮郎舉進士神宗卽位召爲翰林學士兼侍讀頃之兼寶文閣學士知通進銀臺司時禦史中丞司馬光以言張方平不可爲防政罷爲學士公著封還制書言光以言舉職而賜罷則有言責者不得盡其言矣陛下𨿽有欲治之心而安危利害何從而知於是內出光誥付閣門又言誥不由封駮而出則是職因臣而廢乞正臣之罪以正紀綱神宗手批其奏俟邇英當諭朕意後數日講退獨畱之語曰朕欲光勸講左右非爲其言事也公著請不已聽觧封駮事拜禦史中丞王安石秉政始置三司條例行靑苗斂散法公著極論其不可曰昔者有爲之君未有失人心而能圗治者亦未有脇之以威勝之以辧而得人心者今在位之賢者率以此舉爲非而主議者一切以流俗浮論詆黜之豈有昔者賢而今皆不肖乎防韓琦論靑苗之害神宗語執政公著嘗面奏若韓琦因人心不忍如趙鞅舉晉陽之甲除君側之惡陛下何以待之安石用此爲公著罪罷爲翰林侍讀學士知潁州宋敏求艸公著制云敷陳失實援據非宜安石不快欲明著其語陳升之以爲不可安石乃自易之曰突誣藩鎭興除惡之名深駭聽聞乖事理之實公著素謹宻實無此言蓋孫覺嘗爲神宗言今藩鎭大臣如此論列而遭折挫若當唐末五代之際必有興晉陽之甲以除君側之惡者矣神宗因誤以爲公著也元丰二年官制行攺正議大夫樞宻副使復同知樞宻院事神宗賜手札曰顧在廷之人可托中外腹心之寄均皇家休戚之重無逾卿者可亟起視事哲宗卽位拜右僕射兼中書侍郎司馬光薨公著獨總揆務除吏皆一時之選自宋興大臣以三公平章軍國者四人而二人則公著父子也薨諡正獻子希哲希績希純

呂希哲字原明少好學王安石謂之曰士未官而專科舉者爲貧也有官矣而復事科舉是僥幸富貴利逹而已學者不由也希哲遂棄科舉一意古學父公著與安石以國事不合久在外希哲前後爲管庫者幾十年元祐初公著登庸廣収天下之士而希哲以公故不得用及公著薨旣免喪除兵部員外郎崇政殿說書希哲每勸導人主以修身爲本修身以正心誠意爲主心正意誠天下自化若身不能修𨿽左右之人且不能諭況天下乎希哲爲人靖重有至行晚年名益髙子好問

呂希績字紀常元祐爲兵部員外郎除淮南轉運呂希純字子進方父公著爲相未嘗進用公著旣薨朝廷以希純爲太常丞紹聖初以寶文閣待制知亳州已而諫官張商英言希純附防呂大防蘇轍而中書舍人林希亦言希純變禮舉祀禮文薦牙盤事坐落職而牙盤復罷如元丰故事始公著在相位時商英爲開封府推官欲居言路嘗云老僧欲住烏寺呵佛罵祖希純以商英語白公著不悅出商英爲河東提防刑獄憾之至是攻希純兄弟爲甚力

呂溱字濟叔揚州人呂夏卿字縉叔泉州人【並見事略】呂璹字季玉溫陵人也第進士官終光祿卿子惠卿升卿俱第進士惠卿官至防知政事升卿終知江寜府歷帥廣西知揚州璹子女二十有九人【見淸源志】

呂大忠字進伯大防兄也舉進士哲宗卽位爲陜西轉運副使移知陜州除直龍圗閣知秦州遷寶文閣待制夏人自麟府環慶路犯邊之後遂絕嵗賜復欲遣使謝罪將許之大忠言夏人性桀黠彊則縱困則服連年入防邊民皆謂必有以制之今無名遣使陽爲恭順實懼討伐若許之恐爲夷狄所窺也大忠嘗獻言夏人兵不過三十萬戍守外戰士不過十萬三路之眾足以當之屢犯王略而朝廷一不與較臣竊羞之遷寶文閣直學士知渭州

呂大防字防仲京兆藍田人也舉進士元祐初授尙書右丞俄拜中書侍郎三年拜左僕射兼門下侍郎哲宗朝因推廣祖宗家法以進曰祖宗家法甚多自三代以後惟本朝百二十年中外無事蓋由祖宗所立家法最善臣請舉其略古人主事母后朝見有時如漢武帝五日一朝長樂宮祖宗以來事母后皆朝夕見此事親之法也前代大長公主用臣妾之禮本朝必先致恭仁宗以侄事姑之禮見獻穆大長公主此事長之法也前代宮闈多不肅宮人或與廷臣相見唐入閣圗有昭容位本朝宮禁嚴宻內外整肅此治內之法也前代外戚多與政事常致敗亂本朝母后之族皆不與此待外戚之法也前代宮室多尙華侈本朝宮殿止用赤白此尙儉之法也前代人君𨿽在宮禁出輿入輦祖宗皆步自內庭出禦後殿豈乏人之力哉亦欲涉歷廣廷稍冒寒暑耳此勤身之法也前代人主在禁中冠服茍簡祖宗以來燕居必以禮竊聞陛下昨郊禮畢具禮服謝太皇太后此尙禮之法也前代多深於用刑大者誅戮小者逺竄惟本朝用法最輕臣下有罪止於罷黜此寛仁之法也至於虛已納諫不好畋獵不尙翫好不用玉器不貴異味此皆祖宗家法所以致太平者陛下不須逺法前代皆盡行家法足以爲天下哲宗甚然之卒諡正湣兄大忠弟大臨大臨字與叔通六經尢深於禮富弼致政於家爲佛氏之學大臨奏記於弼曰今大道未明人趨異學不入於莊則入於釋疑聖人爲未盡輕禮義爲不足學人倫不明萬物憔悴此老成大人惻隠存心之時以道自任振起壊俗在公之力宜無難矣若夫移精變气務求長年此山谷避世之士獨善其身者之所好豈世之所以望於公者哉弼謝之元祐中爲祕書省正字

呂陶字元鈞眉州人【見事略】

呂本中字居仁申公之曽孫舜徙右丞之子少學山谷爲詩自成一家靖康初擢尙書郎紹興初賜進士第除右史擢中書舍人落職奉祠平生因詩以窮耽禪而病淸臒如不勝衣有孟浩然跨驢之相一室蕭然凝塵滿席裕如也每以前路資糧爲念嘗有詩云病知前路資糧少老覺平生事業非紹興丙寅夏六月跏坐而逝申公之孫好問生弸中本中本中生大猷大同大同生祖平今爲桂陽太守大猷生祖仁祖泰弸中生大器大器生祖謙祖儉

呂行儒之下居婺州江西東萊呂行規之下居泉州呂林呂行立之下居建陽邵武祉安老侍郎乃行立之後也

褚【六百三十九】

姓纂子姓殷後宋共公子右爲褚師因氏焉漢梁相褚大元成間有禇先生少孫並以儒學稱焉

晉褚陶字季雅錢塘人以墳典自娛嘗曰聖賢備在黃卷捨此何求年十三作鷗鳥水磑二賦見者奇之補尙書郎

褚裒字季野康獻皇后父桓彛曰季野有皮裏春秋言其外無臧否而內有所褒貶也謝安恆云裒𨿽不言而四時之气亦備矣

褚翼字謀逺以才藝楨榦稱

禇爽字茂恭思皇后父少有令稱爲義興太守南史褚裕之字叔度裒之曽孫後爲右衛將軍武帝以爲名家而能竭盡心力甚嘉之兄秀之字長倩仕晉遷侍中弟淡之字仲原宋時爲侍中

褚球字仲寶裕之孫篤志好學有才思仕齊爲溧陽令在縣淸白資公奉而已

褚湛之字休秀之子謹實有意幹後拜尙書左僕射子彥回防有淸譽父卒悉推財與弟澄惟取書數

千卷宋明帝時遷吏部尙書有人求官宻袖中將一餅金出示之曰人無知者彥回曰卿自應得官無假此物若必見與不得不相啟此人大懼収金而去美儀貌善容止俯仰進退咸有風則每朝防百寮逺國使莫不延首目送之明帝嘗嘆曰褚彥回能遲行緩步便得宰相矣子賁字蔚先位侍中賁弟蓁字茂緒位義興太守子向字景政淹雅有器量位侍中風儀端麗眉目如畫毎公庭就列爲眾所瞻望向子翔字世舉爲義興太守省繁苛去遊費郡西亭有枯樹忽更生枝葉以爲善政所感

褚澄字彥道彥回之弟後遷侍中以勤勤見知

褚炤字彥宣彥回從父弟少有髙節王儉嘗稱才堪保傅爲成安郡召爲國子博士不拜弟字彥緒前後三爲侍中仕齊爲吏部尙書居身淸正非弔問不雜交遊及在選部門庭蕭索賔客罕至子澐字士洋仕梁爲曲阿令淸愼可紀子位太子舍人子玠字溫理早有令譽先逹多以才器許之除山陰令在任守祿俸而已去官之日不堪自致畱縣境種蔬以自給或以玠非百里才玠曰吾委輸課最不後列城除殘去暴姦吏局蹐若謂其不能自潤脂膏則如來命以爲不逹從政吾未服也累遷禦史中丞褚氏自至江左人文不墜玠公平諒直文武兼資

可謂世業無隕者矣

孝義褚修錢塘人性至孝父中都善周易爲當時之冠隱逸褚伯玉字元璩錢塘人少有隠操往剡居瀑布山三十餘年隔絕人物防景雲棲抗髙木食

北史儒林褚暉字髙明以三禮學稱於江南

唐褚亮字希明杭州人少警敏博見圗史一經目輒志於心秦王授王府文學王每徵伐亮在軍中嘗預袐謀有裨補之益預十八學士之選帝使爲之贊

褚遂良字登善亮子貞觀中起居郎博涉文史工楷太宗嘆曰虞世南死無與論書者魏徴白見遂良帝令侍書方博購王羲之故帖天下爭獻然莫能質眞僞遂良獨論所出無舛冒者遷諫議大夫兼知起居事帝曰卿記起居人君得觀之否對曰守道不如守官臣職載筆君舉必書帝嘗怪舜造漆器禹雕其俎諫者十餘不止小物何必爾耶遂良曰漆不止必金爲之金不止必玉爲之諫者救其源帝咨美之時雉數集宮中帝問何祥也遂良曰秦文公時有此陛下前本封秦故並見以告明徳帝悅曰人不可以無學遂良所謂多識君子哉東坡先生曰余以謂秦雉陳寶也豈常雉乎今見雉卽謂之寶猶得白魚便自比武王此謟佞之甚愚瞽其君者而太宗喜之史不譏焉野鳥無故數入宮此正災異使魏徴在必以髙宗鼎耳之祥諫也遂良非不知此捨鼎耳而取陳寶非忠臣也勸帝無討遼東髙宗卽位拜尙書右僕射帝將立武昭儀遂良曰先帝疾執陛下手語臣曰我兒與婦付卿且徳音在耳何遽忘之皇后無他過不可廢翌日復言帝羞遂良因致笏殿階叩頭流血曰還陛下此笏丐歸田裏

褚無量字度杭州人刻意墳典擢明經宗爲太子撰翼善記以進母喪廬墓羣鹿犯所植松柏無量號訴曰山林不乏忍犯吾塋樹耶自是羣鹿馴服不復觸開元五年帝將幸東都無量上言所過名山川古帝王賢臣在祀典者並詔致祭內府舊書目髙宗時藏宮中甲乙叢脞無量建請以廣袐籍七年太子齒冑於學詔無量升座講勸詔無量就麗正殿纂續前功病困語人以麗正書未畢爲恨歿後有於書殿得講史記至言十二篇上之帝嘆息以絹五百疋賜其家

汝【六百四十】

姓纂尙書有汝鳩汝方左傳有晉大夫汝寛汝濟

後漢汝郁字叔異性仁孝爲魯相以徳教化流人歸者八九千戶

吐【六百四十一】

北史吐萬緒字長緒鮮卑人少有武略仕隋轉靑州總管徙翔州甚爲北狄所憚

伍【六百四十二】

姓纂楚大夫伍恭生舉舉生奢奢生尙員員字子胥奔吳其子又爲王孫氏適齊

左傳襄公二十六年楚伍參與蔡太師子朝友其子伍舉與聲子相善昭十九年楚子生太子建及卽位使伍奢爲之師定四年伍員與申包胥友其亡也謂申包胥曰我必復楚國

新序楚不用伍子胥而破吳闔廬用之而伯

史記伍子胥楚人也名員員父曰伍奢兄曰伍尙其先曰伍舉以直諫事楚莊王有顯故其後世有名於楚員爲人剛戾忍訽能成大事鞭平王屍以報父

仇吳王賜以屬鏤之劍以鴟夷革盛屍浮之江中吳人憐之爲立祠江上因命曰胥山隠忍就功名非烈大夫孰能致此伍尙奔死免父孝也

伍舉楚大夫邑於椒故曰椒舉靈王爲章華臺與舉升焉曰臺美夫對曰臣聞國君服寵以爲美安民以爲樂

前漢伍被楚人以材能稱爲淮南中郎淮南王安招致英雋以百數被爲冠首

晉隱逸伍朝字世明遊心物外守靜衡門

楚【六百四十三】

風俗通芊姓鬻熊封楚以國爲姓左傳魯有楚尹楚丘

旅【六百四十四】

風俗通云周大夫子旅之後漢髙祖功臣昌平侯旅卿

莒【六百四十五】

伯益之後封莒後爲楚所滅以國爲姓漢緱氏令莒誦

序【六百四十六】

禮有序防侍孔子防觶

處【六百四十七】

漢書藝文志趙有辧士處子著書風俗通有處興爲北海太守

巨【六百四十八】

漢有荊州刺史巨武

所【六百四十九】

風俗通宋大夫所華之後漢武帝時諫議大夫所忠

名賢氏族言行類稿卷三十六

欽定四庫全書

名賢氏族言行類稿卷三十七

宋章定撰

杜【六百五十】

姓纂祁姓帝堯劉累之後在周爲唐杜氏成王滅唐遷封於杜杜伯爲宣王所滅杜氏分散適魯者杜泄是也古有杜康

前漢杜周南陽杜衍人爲中丞十餘嵗少言重遲內深次骨及爲廷尉善伺專以人主意指爲獄遷爲禦史大夫周嘗曰三尺安出哉前主所是著爲律後主所是疏爲令兩子夾河爲郡守治皆酷暴惟少子延年行寛厚延年字幼公明法律吏材有餘論議持平合和朝廷居九卿位十餘年後爲北地太守選用良吏捕擊豪彊郡中淸靜徙西河太守治甚有名徵爲禦史大夫居父官府不敢當舊位坐臥皆易其處子欽最知名欽字子夏目偏盲舉賢良方正直言上日蝕地震之對又詣白虎殿對策優遊不仕以壽終兄子業有才能選爲大常數言得失不事權貴

杜鄴字子夏以孝亷爲郎舉方正直言之對子林淸靜好古亦有雅才其正文字過於鄴世言小學者由杜公

後漢杜茂字諸公南陽人光武拜爲大將軍屯田晉陽以備胡冦封蘧卿侯

杜林字伯山博洽多聞時稱通儒光武徵爲侍禦史後爲大司空

杜詩字君公遷南陽太守以誅暴立威省愛民役造作水排鑄爲農器百姓便之時人方於召信臣南陽語曰前有召父後有杜母

杜喬字叔榮河內人

杜密字周甫少有厲俗志遷北海相官之子弟爲令長姦惡者輒捕按之桓帝徵拜尙書令黨事起與李膺俱坐名行相次時人亦稱李杜焉密去官還家每謁守令多所陳托同郡劉勝亦自蜀郡告歸鄕裏閉門掃軌無所幹及太守王昱謂密曰劉季林淸髙士公卿多舉之者密知昱激已對曰劉勝爲大夫見禮上賔而知善不薦聞惡無言隱情惜已自同寒蟬此罪人也今志義力行之賢而密達之違道失節之士而密紏之使明府賞刑得中令問休不亦萬分之一乎昱慙服待之彌厚

杜篤字季雅後仕郡文學掾以目病二十餘年不闚京師

杜撫字叔和受詩後歸鄕裏教授沈靜樂道舉動必以禮所作詩題文約義通學者傳之曰杜君法

魏志杜畿字伯侯爲河東太守崇寛惠有辭訟相告者爲陳大義自是少有辭訟魏初以畿爲尙書事令曰間將授卿以納言之職顧念河東吾股肱郡故且煩卿坐鎭之在河東十六年常爲天下最子恕字務伯爲黃門侍郎在朝不結交援政有得失常引綱維以正言爲河東太守所在務存大體

杜襲字子緒魏初爲侍中嘗獨見至於夜半入爲尙書杜防字公良善鐘律絲竹八音靡所不能紹復先代古樂爲大樂令協律都尉

蜀志杜微字國輔諸葛亮選爲主簿乞病求歸拜諫議大夫以從其志

杜瓊字伯瑜拜諫議大夫遷大鴻臚太常靜黙少言闔門自守不與世事

晉書杜預字元凱號曰杜武庫平吳之功兵威如破竹常激用淯諸水浸田萬餘頃眾庶賴之號曰杜父南土歌曰後世無叛由杜翁孰識智名與勇功請

建河橋於富平津及橋成百僚臨防武帝舉觴屬預曰非君此橋不成有左傳癖贈徵南大將軍子錫字世嘏少有盛名終尙書左丞

良吏杜軫字超宗成都人察孝亷除建寧令導以徳政夷夏悅服秩滿去如初至遷尙書郎奏議駁論多見施用拜犍爲太守甚有聲譽子毗字長基舉秀士遷尙書郎毗弟秀字彥頴爲主簿軫弟烈明政事察孝亷歷平康安陽令所居有異績遷衡陽太守

儒林杜夷字行齊世以儒學稱博覽經籍百家之書淸虛沖淡與俗異軌除國子祭酒未嘗朝謁

外戚杜乂字理成恭皇后父有盛名於江左王羲之目之曰膚若凝脂眼如防漆此神仙人也爲丹陽丞

藝術杜不愆少就郭璞學易卜屢有驗

南史杜僧明字照陳武帝引爲主帥

杜稜字雄盛少落泊不爲時知仕陳以平賊功除右衛將軍朝廷宿將獨典禁兵

循吏杜驥字度世爲靑冀二州刺史在任八年惠政著於齊土

循吏杜慧慶除交州刺史大破盧循之眾禁斷淫祀崇修學校嵗荒人饑則以私祿振給城門不夜閉道不拾遺

文學杜之韋字子大家世儒學以三禮專門彊識俊才有名當世以爲廊廟之器仕陳至鴻臚卿

隱逸杜京產字景齊少恬靜閉意榮宦專修黃老聚徒教授於防稽日門山

北史杜銓字士衡學涉有長者風徵爲中書博士子振字李元舉秀才卒中書博士

杜正字知禮耽志經史隋初舉秀才試策髙第時海內惟正一人應秀才後爲豫章王記室弟正臧字爲善隋初亦舉秀才文無防竄時正臧弟正儀貢充進士正倫爲秀才兄弟三人同時應命當世嗟嘆正難兄難弟信爲美矣正臧爲文軌二十卷後生寶之多資以解褐謂之杜家新書云

杜弼字輔初爲墨曹防軍典管記長於筆札每爲時輩所推爲曲城令爲政淸靜逺近稱之除侍禦史子臺卿字少山仕齊位黃門侍中修國史

杜杲字子暉學涉經史有當時幹略仕周再使於陳杲有辭辧閒於占對前後將命陳人不能屈

杜彥在隋拜云州總管北夷畏憚胡馬不敢至塞杜整字皇育少有風槪好讀孫吳兵法隋拜左衛將軍外戚杜超字祖仁太武思念舅氏以超爲陽平公位大鴻臚卿

循吏杜纂字榮孫歷武都漢陽二郡守並以淸白爲名唐杜如晦字克明京兆杜陵人也隋大業中預吏部選侍郎髙孝基異之曰君當爲棟梁用房元齡曰如晦王佐才也必欲經營四方捨如晦無共功者王曰非公言我幾失之因表畱幕府從徵伐常防帷幄機祕方多事裁處無畱進尙書右僕射仍領選引賢者下不肖咸得其職當時浩然歸重方爲相時天下新定臺閣制度憲物容典率二人討裁每議事帝所元齡必曰非如晦莫籌之及如晦至卒用元齡策蓋如晦長於斷而元齡善謀兩人深相知故能同心濟謀以佐佑帝當時言良相必曰房杜云

杜楚客少尙奇節方建成難作楚客遁舎嵩山召爲給事中太宗曰君居山似之矣謂非宰相不起渠然耶

杜淹字執禮材辧多聞秦王引爲文學館學士常侍宴賦詩尢工賜銀鐘

杜審權字殷衡懿宗立進同平章事淸重寡言性長厚居翰林最久終不漏禁近語

杜讓能字羣懿方關東兵興調發綏徠書詔叢浩讓能思精敏凡號令行下處事值機無所遺算帝倚重之

杜正倫相州人隋世舉秀才天下不十人而正倫一門三秀才皆髙第爲世歆美累進中書侍郎與韋挺虞世南姚思亷論事稱防太宗爲設宴具召四人者謂曰吾聞神龍可擾以馴然頷有逆鱗攖之者死人君亦有之卿屬遂犯吾鱗禆闕失朕其何慮危亡哉思卿至意故命以相樂也工屬文嘗與中書舍人董思恭夜直論文章思恭歸謂人曰與杜丈評文今日覺吾文頓進

杜景佺冀州人性嚴正舉明經中第吏歌曰錄事意與天通由是知名入爲司刑丞與徐有功來俊臣侯思止專治詔獄時稱遇徐杜者生來侯者死延載初同平章事後嘗季秋出梨花示宰相以爲祥眾賀景佺獨曰陰陽不相奪倫瀆卽爲災今艸木黃落而木復生瀆陰陽也竊恐陛下布徳施令有所虧紊臣位宰相助天治物治而不和臣之咎也頓首請罪後曰眞宰相

杜希全京兆人積功勞至朔方節度使軍令整嚴士畏其威奉天之狩引兵赴難遷靈鹽丰夏節度使封余姚郡王將卽屯獻體要八章貶切政病帝嘉賜君臣箴一篇建言鹽州據要防爲塞保障自平涼背盟城陷於虜請復城鹽州乃詔合選士三萬五千屯鹽州執築凡六千人閱二旬畢由是虜憚不敢輕入

杜暹濮州人五世同居事繼母孝擢明經第補婺州參軍秩滿歸吏以紙萬畨贐之暹爲受百畨眾嘆曰昔淸吏受一大錢何異哉遷給事中或言暹往使安西虜伏其淸乃拜安西副大都防守邊四年撫戎練士能自勤厲爲夷夏所樂以公淸勤約自持族子鴻漸字之巽第進士太子治兵平涼太子喜曰靈武我之關中卿乃吾蕭何也旣至靈武鴻漸與冕等勸卽皇帝位以系中外望鴻漸明習朝章艸議上之太子卽位乃爲肅宗

杜佑字君卿京兆人父希望重然諾交遊皆一時俊傑自代州都督召還對邊事拜鄯州都督破烏莽眾進拔新城宦者牛仙童行邊或勸結其驩答曰以貨藩身吾不忍佑以蔭補以戶部侍郎判度支建中初河朔兵挐戰民困賦無所出佑以爲救莫若省用省用則省官張建封卒軍亂乃詔佑移治初佑決雷陂以廣灌漑斥海瀕棄地爲田積米至五十萬斛列營三十區士馬整飭四鄰畏之

杜悰字永裕佑子以門蔭太和末爲鳯翔節度使有詔沙汰僧尼時有五色云見監軍欲奏之悰曰云物變色何常之有未幾獲白兔監軍又欲奏之悰曰野獸未馴且宜畜之旬日而斃監軍不悅以爲掩蔽聖徳獨畫圖獻之後文宗謂悰曰李訓鄭注皆因瑞以售其亂乃知瑞物非國之慶卿前在鳯翔不奏白兔眞先覺也對曰昔河出圖伏羲以畫八卦洛出書大禹以敍九疇皆有益於人故足尙也至於禽獸艸木之瑞何時無之劉聰桀逆黃龍三見石季龍暴虐得蒼麟十六白鹿七以駕芝蓋以是觀之瑞豈在徳宗嘗爲潞州別駕及卽位潞州奏十九瑞宗曰朕在潞州惟知勤於職業此等瑞物皆不知也願陛下專以百姓富安爲國慶其餘不足取也上善之咸通二年二月同平章事一日兩樞宻使詣中書宣徽使楊公慶繼至獨揖悰受宣公慶出斜封文書以授悰發之乃宣宗大漸時宦官請鄆王監國奏也且曰當時宰相無名者當以反法處之悰反復讀良久曰聖主君等秉權以愛憎殺大臣公屬禍無日矣慶色沮去帝怒亦釋大臣遂安封邠國公贈太師

杜黃裳字遵素京兆人擢進士第中宏辭郭子儀辟佐朔方府貞元末遷太常卿王叔文用事黃裳未嘗過其門壻韋執誼輔政黃裳勸請太子監國執誼曰公始得一官遽開口議禁中事黃裳怒曰吾受恩三朝豈以一官見賣卽拂衣去劉辟叛惟黃裳固勸不赦因奏罷中人監軍而專委髙崇文凡兵進退黃裳自中指授無不切於機蜀平羣臣賀憲宗目黃裳曰卿之功上與黃裳論及藩鎭黃裳曰徳宗自經憂患務爲姑息不生除節帥有物故者先遣中使察軍情所與則授之中使或私受大將賂歸而譽之卽降旄鉞未嘗有出朝廷之意者陛下必欲振舉綱紀宜稍以法度裁制藩鎭然後天下可得而理也上深以爲然於是始用兵討蜀以至威行兩河皆黃裳啟之也上與宰相論自古帝王或勤勞庶政或端拱無爲互有得失何爲而可黃裳對曰茍愼選天下賢才而委任之有功則賞有罪則刑選用以公賞刑以信則誰不盡力何求不獲哉明主勞於求人而逸於任人此虞舜所以能無爲而治者也至於簿書獄市煩細之事各有司存非人主所宜親也昔秦始皇以衡石程書魏明帝自按行尙書事隋文帝衛士傳飱皆無補於當時取譏於後來其耳目形神非不勤且勞也所務非其道也夫人主患不推誠人臣患不竭忠茍上疑其下下欺其上將以求理不亦難乎上深然其言

杜兼正倫五世孫爲濠州刺史

杜亞字次公京兆人肅宗在靈武上書論時事遷諌議大夫興元初拜淮南節度使至則治漕渠人皆悅賴

杜審言字必簡襄州人擢進士才髙嘗語曰吾文章得屈宋作衙官吾筆當得王羲之北面武后召將用之令賦歡喜詩嘆重其文爲修文館直學士初審言病宋之問武平一省候答曰甚爲造化小兒相苦少與李嶠崔融蘇味道爲友世號崔李蘇杜

杜甫字子美審言孫少貧李邕奇其才先往見之舉進士不中第困長安宗朝獻三大禮賦帝奇之使待制集賢院肅宗拜右拾遺與房琯爲布衣交闗輔饑輒棄官去客秦川流落劍南嚴武表爲參謀檢校工部員外郎性曠放好論天下事與李白齊名時號李杜爲歌詩傷時憫俗情不忘君人憐其忠

杜牧字牧之佑之孫善屬文第進士復舉賢良方正拜殿中侍禦史時劉從諫守澤潞何進滔據魏博驕蹇不循法度牧追咎長慶以來朝廷措置亡術復失山東鉅封劇鎭所以系天下輕重不得承襲輕授皆國家大事嫌不當位而言實有罪故作罪言云云上策莫如自治中防莫如取魏下策爲浪戰遷中書舎人剛直有奇節不爲齪齪小謹敢論列大事指陳利病尢切至初牧夢人告曰爾應名畢復夢書皎皎白駒字俄而炊甑裂牧曰不祥也乃自作墓志悉取所爲文章焚之牧於詩情致豪邁人號爲小杜以別杜甫云

杜顗字勝之牧弟舉進士禮部侍郎賈餗語人曰得杜顗足敵數百人授祕書正字善屬文與牧相上下

宋朝杜鎬字文周常州無錫人也少好學初應舉將試有防銜孝經疏置榻前鎬怪之取以熟誦果試題出其中遂與選鎬博學又有記問兄爲法官有毀其父之畫像爲近親所訟疑不能決鎬曰僧道毀佛老像此可比也兄從之眾服其審將南郊慧星見宰相趙普問鎬鎬曰當祭而日食猶廢祭況慧星見如此乎普言於太祖而罷其禮翌日遷著作佐郎累遷工部員外郎太宗問西漢賜予多用黃金而近代不能何也鎬曰當漢時佛事未興故金甚賤太宗以爲然景徳初直龍圖閣待制因以命鎬加都官郎中從幸澶淵遇懿徳皇后忌日疑軍中鼓吹之禮時鎬先還備儀仗命馳騎問鎬鎬以武王載木主前歌後舞爲對王欽若勸眞宗爲祥瑞以鎭服四裔眞宗疑焉因問鎬河出圖洛出書果何事鎬遽對曰此聖人以神道設教耳眞宗意遂決議者謂祥瑞事啟自欽若而成於鎬云預修冊府元詳定東封儀注進秩禮部侍郎鎬博聞彊記凡所檢閱必戒書吏云某事某書在某卷幾行覆之一無差每得異書多召問之必手疏本末以聞士大夫有所撰著多訪以古事𨿽晚輩卑品請益應答無倦年逾五十猶日治經史數十卷或寓直館中四鼓則起誦春秋所居僻陋僅庇風雨處之二十載不遷徙燕居暇日多挈醪饌以待賔友性和易淸素有懿行士類推重之子渥大理寺丞孫字偉長以鎬廕補將作監主簿知建陽縣彊敏有才閩俗老而生子輒不舉使伍保相察犯者得重罪累拜天章閣待制環慶路經略安撫使知慶州兄植以文雅知名終少府監弟樞亦彊敏爲比部員外郎

杜衍字世昌越州山陰人擢進士甲科知幹州權知鳯翔府及罷歸二州民邀畱境上曰何奪我賢太守也提防河東路刑獄遷尙書祠部員外郎按行潞州折寃獄知州王曙爲作辯獄記髙繼升知石州人告其連蕃族謀變衍辯其誣爲河北都轉運使遷工部郎中不增賦於民而用足

以諫議大夫知天雄軍特召爲禦史中丞兼判吏部流內銓吏多受賕出縮爲姦衍視事卽敕吏函銓法問曰盡乎曰盡矣力閱視具得本末曲折明日令諸吏勿升堂各坐曹司聽行文書銓事悉自予奪吏不能爲姦利攺知審官院裁制如判銓時權知開封府逺近聞衍名莫敢幹以私拜同知樞密院事攺樞密副使夏竦上攻守策宰相欲用出師衍曰僥幸成功非萬全之計爭議久之求罷不許特賜手詔惇勉爲河東宣

撫司有善政拜吏部侍郎樞密使契丹與元昊戰黃河外參知政事範仲淹宣撫河東欲以兵自從衍曰二國方交鬭勢必不來我兵不可妄出仲淹爭議帝前詆之甚切仲淹嘗出衍門下時爲參知政事數爭事帝前衍初無慍色而仲淹益敬服之會契丹駙馬劉三嘏避罪來歸邊臣欲以官縻之衍以爲本朝與契丹結好久不可以生事還之四年拜同平章事衍爲相與富弼韓琦範仲淹同革獘事以修綱紀而衍尢抑絕僥幸凡內降恩澤者一切不與每積至十數必面納之仁宗嘗謂諫官歐陽修曰外人知衍封還內降耶吾居禁中有求恩澤者每以衍不可告之而止者尙多於衍所封還也由是權幸寖不說衍爲相凡百日而罷上印綬乃以太子少師致仕謝事十餘年累遷太子太師封祁國公衍淸介有守舊無居第旣退方葺舎南都出

入如平日無軒冕者好吟詩晚喜艸書臨終戒後事皆有法作遺疏千餘言其略曰勿以久安而忽邊防之戒勿以旣富而輕財用之靡又請早建儲副以安天下心卒諡正獻衍嘗言父母之諱在我而已他人何預帥弁門吏請家諱衍曰下官無所諱惟諱取枉法贓

古【六百五十一】

【闕】

魯【六百五十二】

姓纂周公子伯禽封魯至頃公三十四代九百餘年爲楚所滅子孫以國爲氏

史記魯仲連者齊人也好奇偉俶儻之畫防而不肯仕宦任職好持髙節新垣衍曰吾聞魯仲連先生齊國之髙士也又曰吾乃今日知先生爲天下之士也燕將保守聊城田單攻之不下魯仲連乃爲書約之矢以射城中遺燕將書云云燕將乃自殺齊欲爵魯連魯連逃隱於海上曰吾與富貴而詘於人寧貧賤而輕世肆志焉

後漢魯恭字仲康扶風人與弟丕俱居太學習魯詩拜中牟令專以徳化爲理政有三異後爲司徒

魯丕字叔陵兼通五經爲世名儒舉賢良方正髙第遷野令州課第一關東號曰五經復興魯叔陵

吳志魯肅字子敬周瑜嘗就肅求資糧肅家有兩囷米各三千斛乃指一囷與之少有壯節好爲奇計一見孫權便說拒曹公而論帝王之略𨿽在軍陣手不釋卷子淑爲昭武將軍嚴整有方幹

晉書良吏魯芝字世英有名徳爲西州豪族舉孝亷除郎中爲並州刺史遷大鴻臚潔身寡欲和而不同服事華髮以禮終始

隱逸魯勝字叔時爲建康令稱疾去官再徵博士舉中書郎皆不就

隱逸魯褒字元道好學多聞以貧素自立傷時貪鄙著錢神論以刺之

南史魯悉達字志道歸陳授江州刺史不以富貴驕人雅好詞賦招禮賢才弟廣逹字徧覽少慷慨立志功名虛心愛士江總題其棺爲詩曰黃泉𨿽抱恨白日自畱名悲君感義死不作負恩生

北史儒林魯世達隋時爲國子助教授毛詩章句義疏唐魯炅幽州薊人長七尺爲隴右節度使哥舒翰引爲別奏顏眞卿謂翰曰君興郎將亦嘗得人乎炅時立階下翰指炅以對破安祿山畫攻守勢於帝前封金鄕公俄拜禦史大夫襄鄧十州節度使

宋朝魯宗道字貫之亳州人也少孤苦學以文謁戚綸綸哭異之舉進士爲定遠尉又爲海鹽令疏治東南舊港口導海水至邑下人以爲利號公浦天禧元年詔兩省置諫官六員下兼他職考所言以爲殿最宗道與劉同選自通判河陽擢爲右正言諫章由閤門始得進而罕賜對宗道請得面論事而上奏通進司自是爲故事遷左諭徳眞宗一日遣中使召之至其家俟之久方從酒家還使者曰卽上訝來遲其將何詞以對宗道曰第實言之中使曰然則當得罪宗道曰飲酒人之常情欺君臣子之大罪也中使嗟嘆而去眞宗果問使者具如宗道之言眞宗問宗道何故私至酒家宗道謝曰有故人自鄕裏來臣家貧乏杯盤故就酒家觴之也眞宗善其無隱自是有大用之意拜右諫議大夫參知政事遷禮部侍郎章獻問宗道唐武后何如主對曰武后幾危社稷唐之罪人也章獻黙然時有上書請立章獻七廟者章獻以問輔臣宗道力以爲不可曰若立劉氏七廟如嗣君何章獻與仁宗將同幸慈孝寺欲以大安輦前行宗道曰婦人有三從之義在家從父旣嫁從夫夫沒從子章獻乃從後行宗道在政府裁仰僥幸不肯以名器私人時樞宻使曹利用有所憑恃肆爲驕橫宗道屢折之凡貴戚近習莫不斂迹薨諡肅簡

魯有開字元翰本靑州壽光人也從父宗道仁宗朝參知政事始居亳後徙京師有開事親以孝聞知確山縣獨治一大姓能撼邑事者縣遂無事興廢陂漑民田數十頃飛蝗不入境富弼謂有開有古循吏風薦之後知冀州河決小吳水不至城下數里有開議增築防城隄人皆謂初無水患何以勞役爲有開曰當備未然後水至而民不病計之上也卒成之明年河決水至以有備州以無患朝廷遣使安撫河北冀州民遮使者言有開治效擢拜膳部郎中

庾【六百五十三】

姓纂堯時掌庾大夫以官命氏至春秋時周有大夫庾皮皮子過邑於緱氏衛有庾公差

後漢庾乘字世遊遊學宮爲諸生傭後能講論自以卑第每處下坐諸生博士皆就讎問由是學中以下坐爲貴後徵不起號徵君

晉書庾亮字元規美姿容談論元帝辟爲西曹掾拜中書郎領著作侍講東宮遷給事中黃門侍郎後爲都督出鎭武昌佐吏殷浩之徒秋夜登南樓亮至諸人將避亮曰老子於此處興復不淺便據胡牀與浩等談詠竟夕亮將葬何防之嘆曰埋玉樹於土中使人情何能已子三彬羲龢彬年數嵗雅量過人羲少有時譽龢字道季好學有文章爲丹陽尹表除眾役六十餘事亮四弟懌字叔預冰字季堅條字防序翼字稚恭少有經綸大略爲都督鎭武昌戎政嚴明經略深遠雅有大志欲以滅蜀爲己任徙鎭襄陽綏來荒遠務盡招納之宜稚恭慷慨亦擅雄聲

庾峻字山甫祖乘髙才退讓惟修徳行伯父嶷蘇林曰尊伯爲當世令噐君兄弟復俊茂此尊祖積徳之所由也子敳字子嵩雅有逺韻有重名爲搢紳所推

庾純字謀甫博學有才藝爲世儒宗歷河南尹子旉字允臧少有淸節

庾衮字叔褒事親以孝稱察孝亷舉秀才淸白異行皆不降志世號之爲異行

文苑庾闡字仲初鄢陵人拜給事中領大著作

南史庾悅字仲豫亮之曽孫仕晉爲司徒右長史入宋遷建威將軍江州刺史族弟登之字元龍少以彊濟自立後爲司徒長史東海太守

庾仲容字子仲博學少有盛名

庾杲之字景行劉勔見而奇之曰見卿足使江漢崇望杞梓發聲王儉用爲長史蕭曰庾景行泛淥水依芙蓉何其麗也時人以王儉府爲蓮花池嘗兼侍中柳世隆曰庾杲之爲蟬冕所映彌有華采

庾蓽字休野杲之叔父爲荊州別駕淸身率下杜絕請托布被蔬食妻子不免饑寒齊明帝手敕褒美州裏榮之遷防稽郡丞惟守公祿淸節愈厲

庾易字防簡性恬靜不交外物以文義自樂詔徵不就子黔婁字子員仕齊爲編令政有異績縣多猛獸黔婁至猛獸皆度往臨沮界時以爲仁化所感父亡居喪過禮廬於冡側除蜀郡太守在職淸素百姓便之弟於陵字介拜太子洗馬梁武帝曰官以人淸豈限甲族弟肩吾字愼之簡文開文徳省置學士肩吾充其選

庾域字司太梁武帝辟爲郢州主簿嘆美其才曰荊南杞梓其在斯乎仕梁至輔國將軍子輿字孝卿梁初爲尙書郎

孝義庾震字產文父母無以葬賃書以營事至手掌穿劉虯爲撰孝子傳【見解叔謙傳】

孝義庾道湣有孝行能屬文仕齊位射聲校尉族孫沙彌亦以孝行著沙彌子待字元徳性至孝父憂居喪過禮官至少府卿

隱逸庾詵字彥寶經史百家無不該綜性托夷簡特愛林泉諡貞節處士

隱逸庾承先字子通是非不渉於言喜慍不形於色經釋典靡不該悉九流七略咸所精練隱居土臺山

北史庾業延魏道武時爲外朝大人參預軍國從平中原拜安遠將軍爲將有謀略士眾服其智勇名冠諸將

文苑庾信字子山博覽羣書爲文綺麗世號爲徐庾【徐謂徐陵】後進競相模範仕周累遷散騎常侍聘於東魏文章辭令盛爲鄴下所稱

庾自直隋授著作佐郎解屬文尢善五言詩

藝術庾季才庾質

唐庾敬休字順之鄧州人擢進士第中宏辭拜起居舍人再爲戶部侍郎言蜀道米價騰踴百姓流亡請以本道闕官職田賑貧民詔可爲左丞

祖【六百五十四】

姓纂子姓殷後殷王祖甲祖乙丁支庶因氏焉殷有祖已祖伊漢有祖沂始家涿郡

尙書髙宗肜日髙宗祭成湯有飛雉升鼎耳而雊祖已訓諸王西伯戡黎祖伊恐奔告於王曰天旣訖我殷命格人元罔敢知吉祖伊祖已殷賢臣

晉祖逖字士雅輕財好俠慷慨有節尙散谷帛以賙貧乏有贊世才具中夜聞雞起舞爲奮威將軍北伐及渡江中流擊楫誓淸中原兄納字士言最有操行性至孝爲軍諮祭酒

祖臺之字元辰官至侍中撰誌怪書行於世

南史文學祖衝之字文遠稽古有機思解褐徐州參軍明歷法解鐘律又特善算嘗造指南車又造欹器又造千里舩等器子順之字景爍少傳家業究極精微亦有巧思入神之妙

北史祖瑩字元珍父季貞多識前言往行位中書侍郎鉅鹿太守瑩八嵗誦詩書親屬呼爲聖小兒髙允曰此子偉器非諸生所及終當遠至以才名拜大學博士與袁翻齊名時爲語曰京師楚楚袁與祖洛中翩翩祖與袁累遷國子祭酒祕書監以文學見重常云文章須自出機杼成一家風骨何能共人同生活性爽俠有節气士有窮厄必見存拯子珽字孝徵少馳令譽爲世所推

文苑祖鴻勲父愼仕魏歷鴈門咸陽太守政有能名鴻勲位至髙陽太守

武【六百五十五】

姓纂周平王少子生而有文在手曰武遂以爲氏漢武臣爲趙王又有武陟功臣表梁鄒侯武彪傳六代後居沛國

晉武陔字元夏父周爲魏衛尉陔沈敏有器量早獲時譽與二弟韶叔夏茂季夏並總角知名劉公榮見周三子曰皆國士也元夏最優有輔佐之才位至開府儀同三司韶位至散騎常侍茂位至尙書

唐武平一名甄博學通春秋工文辭武后時畏禍不敢與事隱嵩山屢詔不應初崔日用自言明左氏春秋諸侯官族他日學士大集日用折平一曰君文章固耐久若言經則敗績時崔湜張說素知平一該習勸令酬語平一乃請所疑條舉始末無畱語日用曰吾請北靣合坐大笑孫元衡儒衡

武元衡字伯蒼舉進士徳宗欽其才擢禦史中丞嘗對延英帝目送之曰是眞宰相器元和二年拜門下侍郎同平章事帝素知堅正有守眷禮異他宰相時蜀新定使元衡至綏靖約己寛民比三年上下完實蠻夷懷歸雅性莊重𨿽淡於接物而開府極一時選八年還秉政李吉甫李絳數爭事帝前元衡獨持正無所違附帝稱其長者淮蔡用兵帝悉以機政委之

武儒衡字廷碩元衡從父弟姿狀秀偉不妄言與人交終始一節知諫議大夫事皇甫鏄以宰相領度支剝下以媚天子儒衡疏其狀議論勁正有風節且將大用時元稹倚宦官知制誥儒衡鄙厭之防食瓜蠅集其上儒衡挿以扇曰適從何處來遽集此一坐皆失色

宋朝武行徳太原楡次人也身長九尺餘气貌洪偉少負薪道遇晉髙祖見其魁梧甚奇之因畱之帳下仕晉爲寧國軍都虞侯周世宗授保大軍節度使封宋國公國初攺封韓再鎭忠武移安逺召爲太子太傅卒

萭【六百五十六】

急就章萭攺卿

前漢遊俠萭章字子夏在長城西號曰城西萭子夏爲京兆尹門下督從至殿中侍中諸侯貴人爭欲揖章莫與京兆言者門車常接轂

禹【六百五十七】

夏禹之後

羽【六百五十八】

左傳鄭大夫羽頡又虜姓後魏羽弗氏攺爲羽氏

宇【六百五十九】

見何氏姓苑

鄅【六百六十】

鄅子國在瑯琊其後以國爲氏

甫【六百六十一】

風俗通甫侯之後

府【六百六十二】

風俗通漢有司徒掾府悝

舞【六百六十三】

見姓苑

輔【六百六十四】

左傳晉大夫輔躒

主【六百六十五】

見姓苑

姥【六百六十六】

見何承天姓纂

堵【六百六十七】

左傳鄭有堵叔

扈【六百六十八】

風俗通趙有扈

虎【六百六十九】

風俗通漢有太守虎旗其先八元伯虎之後

鄔【六百七十】

鄔郡太守司馬牟之後因以爲氏

普【六百七十一】

後魏十姓獻帝次兄爲普氏

名賢氏族言行類稿卷三十七﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷三十八

宋章定撰

尹【六百七十二】

姓纂少昊之子封於尹城因氏焉風俗通云師尹三公官也以官爲姓周有尹吉甫

漢尹翁歸字子兄河東平陽人文武兼備惟所施設拜東海太守於定國欲屬托邑子兩人與語終日不敢見其邑子旣去謂曰此賢將不可幹以私治東海明察郡中吏民賢不肖及姦邪罪名盡知之縣各有記籍以髙第入守右扶風緩於小弱急於豪彊京師畏其威嚴課常爲三輔最在公卿間淸潔自守語不及私甚得名譽於朝廷

酷吏尹齊東郡人以刀筆吏稍遷至禦史督盜賊斬伐不避貴勢

酷吏尹賞字子心鉅鹿人以三輔髙第選守長安爲虎宂以大石覆其口收捕姦猾以次內其中百人爲輩覆以大石數日一發視皆相枕藉死三輔吏民甚畏之四子皆至郡守長子立爲京兆尹皆尙威嚴有治辦名

後漢尹勲字伯元河南人剛毅直方毎讀書得忠臣義士之事未嘗不投書而仰嘆桓帝時以有道徵爲尙書令

尹敬字幼季習尙書建武中上疏陳洪範消災之術拜郎蜀志尹黙字思潛通諸經史專精左氏後拜諫議大夫晉載記尹緯字景亮少有大志不營產業毎覽書傳至宰相立勲之際常輟書而嘆姚萇起爲佐命元功

唐尹思貞京兆人弱冠以明經第授司府少卿時卿侯知一亦厲威嚴吏爲語曰不畏侯卿杖秪畏尹卿筆其家坎地獲古防十二俄而門樹防時人異焉爲靑州刺史治州有績蠶歲四熟黜陟使路敬濳至部嘆曰是非善政致祥乎表言之

尹知章絳州少時忽夢人持巨鑿破其心內若劑焉驚悟志思開徹遂徧明六經諸生嘗講授者更北面受大義轉國子博士性和厚人不見有喜慍子欲廣市樵米爲歲中計知章曰如而計則貧人何以取資

尹元凱坐事免棲遲不出者三十年又有富嘉謨吳少微等並負文辭時稱北京三傑

宋朝尹洙字師魯河南人兄源字子漸與洙俱以儒學知名舉進士範仲淹薦其才遂知懷州官至太常博士卒洙少舉進士爲正平簿河南府戶曹邵武軍判官舉書判拔遷山南東道掌書記知伊陽縣王晦叔薦其才召試充館閣校勘遷太子中允範仲淹貶饒州諫官禦史不肯言洙上書言仲淹臣之師友願得與俱貶貶監唐州稅復太子中允知河南縣充經略使韓琦所深知也沈存中筆談云師魯與一佛者談師魯自言以靜退爲樂其人曰此猶有所系不若進退兩忘師魯頓若有所得隱凡之日文正來哭之師魯忽舉頭曰已與公別安用復來死生常理希文豈不達此乃揖而逝俄頃又舉頭曰亦無鬼神亦無恐怖言訖長往師魯所養至此可謂有力矣尙未能脫有無之見得非進退兩忘猶存於胸中歟其孫焞字彥明以文學行義老於山林

閔【六百七十三】

姓纂仲尼弟子閔損字子騫魯人

左襄公二十三年閔子馬曰禍福無門惟人所召爲人子者患不孝不患無所若能孝敬富倍季氏可也

論語徳行顏淵閔子騫冉伯牛仲弓

史記閔損字子騫魯人不仕大夫不食污君之祿晉薛兼同閔鴻等號五雋張華見之曰皆南金也後漢侯霸辟仲叔旣至不及政事徒勞苦而已仲叔恨曰始嘉命且喜且懼今見明公喜懼皆去以仲叔爲不足問耶不當辟也辟而不問是失人也

允【六百七十四】

允格之後又古允姓之戎居州

隱【六百七十五】

吳志有廷尉監隱蕃云魯隱公之後以諡爲姓

阮【六百七十六】

姓纂殷有阮國在岐渭之間周文王侵阮䢐恭見毛詩子孫以國爲姓後漢有巴吾令阮惇

晉書阮籍字嗣宗任性不羈方外之士不崇禮典能爲靑白眼見禮俗之士以白眼對之爲步兵校

阮咸字仲容與叔父籍爲竹林之遊居道南北阮富而南阮貧七月七日以竿掛大布犢鼻於庭曰未能免俗歷散騎侍郎補始平太守顏延年作五君詠詠咸云屢薦不入官一麾乃出守其子瞻字千里見王戎戎問聖人貴名教老莊明自然其防同異瞻曰將無同戎咨嗟良久卽命辟之時人謂之三語掾孚字遙集以金貂換酒時望所歸拜丹陽尹

阮修字宣子百錢掛杖頭當世富貴不肯顧自得於林阜之間

阮放字思度遷吏部郎在銓管之任甚有稱績裕字思曠以徳業知名拜臨海東陽二守及還剡山有肥遁之志或問其辭徵聘而宰二郡何耶曰𨿽屢辭王命非敢以爲髙也吾少無宦情

阮種字徳猷察孝防爲府掾舉賢良擢第一轉中書郎朝廷咸憚其威容拜南陽太守爲政簡惠百姓稱之

南史循吏阮長之字景茂除臨海太守在官常擁敗絮一生不侮闇室所蒞官皆有風政爲後人所思宋世言善政者咸稱之

文學阮卓篤志經籍尢工五言嘗聘於隋隋文帝夙聞其名賜遣加禮

隱逸阮孝緒字嗣宗十三徧通五經屏居一室非定省未嘗出戶呼爲居士

宛【六百七十七】

姓纂左傳楚有宛春鄭有宛射犬漢有下邳相宛暹吳興太守宛方

左僖公二十八年子玉使宛春告於晉師曰請復衞侯而封曹臣亦釋宋之圍

襄公二十四年晉侯使張骼致楚師求禦於鄭鄭人卜宛射犬吉

苑【六百七十八】

姓纂狀云殷武丁子受封苑因氏焉或有音怨非也左傳齊有苑何忌

後漢苑康字仲眞受業太學後舉孝防遷潁陰令有能迹遷泰山太守豪姓多不治康至奮威怒施嚴令莫有干犯者

管【六百七十九】

姓纂周文王第三子管叔鮮受封於管以國爲氏焉今鄭州管城是也齊有管夷吾字敬仲

左僖公二十四年富辰曰昔周公封建親戚管蔡郕霍文之昭也

春秋氏族圗管修楚賢大夫齊管印之後

莊公八年齊侯使連稱管至父戍葵丘時而往曰及而代

新序楚共王曰管蘇與我處常待我以忠處我以道正我以義其功不細必厚爵之

孟子曰管仲以其君霸管子曰禮義防恥國之四維【賈誼策】

魏志管寧字幼安詔爲大中大夫固辭不受遂下詔曰寧耽懷道徳服膺六經淸虛足以侔古防白可以當世又王基薦之曰寧含章素質冰潔淵淸韜古今於胸懷包道徳之機要子邈拜郎中後爲博士又世說云嘗與華歆同席讀書有乘軒冕過門者寧讀書如故歆廢書而看寧割席分坐曰子非吾友也寧歆邴原三人相善時人號爲一龍寧爲龍頭原爲龍腹歆爲龍尾

方伎管輅字公明善易筮

滿

姓纂風俗通荊蠻有瞞氏音舛變爲滿氏漢有滿昌

魏志滿寵字伯寧爲許令時曹洪宗室親貴有賔客在界數犯法寵收治之洪書報寵寵不聽乃速殺之立志剛毅勇而有謀後遷爲太尉子偉字公衡以格度知名官至衛尉偉子長武有寵風罕【六百八十一】

姓纂鄭穆公子喜字子罕生子展子展生子皮以王父字爲氏子皮名虎

左襄公二十九年鄭子皮以子展之命餼國人粟戶一鐘是以得國之民故罕氏常掌國政以爲上卿

昭公六年楚公子如晉過鄭鄭罕虎從鄭伯勞諸柤定公十五年鄭罕逹敗宋師於老丘齊魏謀救宋

簡【六百八十二】

姓纂左傳晉大夫狐鞫居食采續邑因號續簡伯漢有簡卿

蜀志簡雍字憲和爲從事中郎嘗爲談客往來使命拜爲昭徳將軍

產【六百八十三】

國語注云祝產已姓

棧【六百八十四】

見姓苑任城魏志有棧濳

典【六百八十五】

姓纂見風俗通

魏典韋形貌魁梧膂力過人太祖引置左右韋旣壯武其所將皆選卒毎戰鬭常先登陷陣遷爲校尉軍中語曰帳下壯士有典君提一雙防八十斤韋子滿爲郎中太祖思韋拜滿爲司馬引自退

雋【六百八十六】

姓纂見姓苑渤海漢京兆尹雋不疑

前漢雋不疑字曼倩渤海人治春秋進退必以禮名聞州郡暴勝之爲直指使者至渤海不疑冠進賢冠帶櫑具劍佩環玦褎衣博帯盛服至門上謁勝之望見不疑容貌尊嚴衣冠甚偉躧履起迎不疑曰凡爲吏太剛則折太柔則廢勝之敬納其戒擢京兆尹京師吏民敬其威信毎行縣錄囚徒還其母輙問不疑有所平反活幾何人卽多所平反母喜笑爲飲食言語異於它時或亡所出母怒爲不食故不疑爲吏嚴而不殘

展【六百八十七】

姓纂魯孝公子展之後孫無駭生展禽又展喜展莊叔並其後也

左隱公八年無駭卒羽父請諡與族眾仲曰諸侯以字爲諡因以爲族官有世功則有官族公命以字爲展氏

僖公二十六年齊孝公伐我北鄙衞人伐齊洮之盟故也公使展喜犒師使受命於展禽

襄公二十九年範獻子來聘公享之展莊叔執幣射者三耦家臣展瑕展玉父爲一耦

扁【六百八十八】

史記扁鵲渤海郡鄭人也姓秦名越人少時爲人舎長舎客長桑君知其非常人也以禁方傳之虢太子死扁鵲生而起之天下盡以扁鵲能生死人

單【六百八十九】

姓纂周成王封少子臻於單邑爲甸內侯因氏焉襄公穆公靖公二十餘代爲周卿士

後漢方術單颺字武宣以孤特淸苦自立善明天官算術舉孝防遷太史令後拜尙書卒

晉藝術單道開後入羅浮山獨處茅茨蕭然物外百餘歲

圏【六百九十】

風俗通云楚鬻熊之後一本云本姓【闕】氏鄭穆公之後秦末爲博士逃難攺爲圏氏

蹇【六百九十一】

左傳秦有蹇叔後漢小黃門蹇石風俗通漢有蹇蘭爲交趾刺史

免【六百九十二】

左傳衞有免余亦音問漢有免乙爲上郡太守

善【六百九十三】

善捲堯時髙士見呂氏春秋

衍【六百九十四】

風俗通云宋仲衍之後

宰【六百九十五】

姓纂周大夫宰孔宰周公之後以官爲姓仲尼弟子宰予字子我魯人也漢司空掾宰直

論語言語宰我子貢

家語宰我有文雅之辭

史記宰予字子我魯人利口辯辭爲臨淄大夫

采【六百九十六】

黃帝封其子於右平采亭因氏焉

亥【六百九十七】

戰國策晉有亥唐河南官氏志俟亥氏攺爲亥

攺【六百九十八】

秦大夫有攺產

隗【六百九十九】

春秋時翟國隗姓子孫因氏焉

趙【七百】

姓纂帝顓頊伯益嬴姓之後益十三代至造父善禦事周穆王受封趙城因以爲氏襄盾之後分晉爲諸侯都邯鄲王遷爲秦所滅子代王嘉嘉子公輔主西戎居隴西

新序晉平公曰善大夫趙武賢臣也相晉天下無兵革者九年

葉公諸梁問樂王鮒曰晉大夫趙文子爲人何若對曰好學而受規諌

左僖公二十七年晉作三軍謀元帥趙衰曰郤縠可文公七年酆舒問於賈季曰趙衰趙盾孰賢對曰趙衰冬日之日也趙盾夏日之日也

宣公二年孔子曰趙宣子古之良大夫也

襄公三十年魯使者在晉歸語季武子曰晉未可媮也有趙孟以爲大夫其朝多君子

昭公五年韓起之下趙成魏舒皆諸侯之選也

昭公二十八年趙朝爲平陽大夫謂能守業者也史記平原君趙勝喜賔客賔客至者數千人三去相三復位封於東武城

趙信以匈奴相國降爲翕侯

趙食祋祤人也武帝立以主爵爲右將軍

南越王尉佗眞定人也姓趙氏漢十一年遣陸賈立佗爲南越王

酷吏趙禹斄人武帝時以刀筆吏積勞遷爲禦史與張湯論定諸律令用法益刻

趙奢爲趙田部吏收租稅平原君家不肯出奢以法治奢封馬服君殺平原君用事者九人【見通鑑赧王】子趙括代防頗爲將藺相如曰王以名使括若膠柱鼓瑟耳括徒能讀其父書傳不知合變也

趙衰夙之弟也一曰成子字子余趙衰以壺飱徑從餒而弗食晉謀元帥衰曰說禮樂而惇詩書趙盾字孟是曰趙宣子趙衰冬之日也趙盾夏之日也齊宋衞陳鄭許曹防盾盟於扈趙宣子古之良大

夫也趙文子晉卿名武字孟父朔是爲趙莊子宋之盟武有仁人之心趙鞅乃趙簡子一名志父趙武之孫父曰成簡子向子太叔而問揖讓周旋之禮初尹鐸爲晉陽請曰以爲繭絲乎抑爲保障乎簡

子曰保障哉趙無卹晉趙襄子也鞅之子

前漢趙充國字翁孫隴西人沈勇有大略少好將帥之節擢爲將軍宣帝問誰可將兵攻羌充國時年七十餘對曰亡逾於老臣願馳至金城圗上方略明主可爲忠言遂上屯田奏條畱田便宜十二事成帝時西羌有警上思將帥之臣乃召揚雄卽充國圗畫而頌之東坡先生曰嗚呼使在位君子皆用其心如充國則古今天下豈有不治者哉夫充國之用心人臣常道爾然與充國同時在漢庭人未聞皆然而充國獨然故可重也況今之人不及往時遠矣則充國益可重也

趙廣漢字子都涿郡人舉茂才察防治行尢異守京兆尹遷潁川太守教吏爲缿筩投書相告訐善爲鉤距以得事情銖兩之姦皆知之吏民稱之不容口見事風生無所回避

儒林趙子河內人事韓生受詩佞幸孝文時宦者則有趙談

後漢趙憙字伯陽光武拜平原太守蝗入界輒死歲屢有年百姓歌之拜太尉

趙溫字子柔初爲京兆丞嘆曰大丈夫當雄飛安能雌伏遂棄官去歲饑散家糧以賑窮餓所活萬餘人拜司徒

趙咨字文楚拜東海相在官淸簡計日受奉豪黨畏其儉節

趙岐字邠卿少明經有才藝遷太僕爲副使宣揚國命所到郡縣百姓皆喜曰今日乃復見使者車騎

趙壹字元叔身長九尺體貌魁梧望之甚偉朝臣莫有過之者名動京師士大夫想望其風采

趙苞字威豪遷遼西太守抗厲威嚴名振邊俗

方術趙彥

趙典字仲經少篤行隱約博學經書桓帝時四府表薦拜議郎侍講後遷太常朝廷毎有災異疑議輒咨問云據經正對無所曲折子謙弟溫相繼爲三公

儒林趙字長君受韓詩嘗著諸納察色讀之嘆息以爲長於論衡還京師傳之學者咸誦習焉

趙孝字長平顯宗素聞其行詔拜長樂衞尉復徵其弟禮爲禦史中丞嘉其兄弟篤行詔禮十日一就衞尉府大官送供具令其相對盡歡剛毅有度轉大司馬軍師

蜀志趙雲字子龍嘗將數十騎與曹公戰先主曰子龍一身都是膽也軍中號爲虎威將軍

吳志趙達河南人治九宮一算之術究其微防至計飛蝗射隱伏無不中效仕三世不過太史郎

趙至字景眞作書陳志云蹴昆侖使西倒蹋太山令東覆吾之願也議論精辧有縱橫才气

南史趙倫之字幼成孝穆皇后弟事母以孝稱久居方伯範泰戲謂曰司徒公缺必用汝老奴我不言汝資地所任要是外戚髙秩次第所至矣子伯符字潤逺累遷徐兗二州刺史刼盜逺迸無敢入境

趙知禮字齊旦陳武帝引爲書記每占授軍書下筆便就沈靜有謀謨毎軍國大事文帝輙令璽書問之

北史趙逸字思羣仕魏歷中書侍郎性好墳典年逾七十手不釋卷兄溫字思恭博學有髙名爲姚天水太守子琰字叔起孝心色養餁熟之節必親調之趙逸文雅自業琰加之孝義可謂世有人焉

趙柔字元順少以徳行本學知名仕魏爲河內太守子黙字衝明武威太守趙柔通涉經史才志不羣價重四州有聞東國

趙隠字彥深神武補爲丞相功曹文翰多出其手稱敏給累遷尙書令歷事累朝常參機近毎有引見或升禦榻齊朝宰相善始令終惟彥深一人

趙貴字元寶後拜柱國大將軍從兄善字僧慶仕魏歷左右僕射位居端右愈自謙退時人稱其有公輔量

趙剛字僧慶少機辯有幹能累遷金紫光祿大夫弟仲卿仕隋拜石州刺史法令嚴猛纎介之失無所寛捨吏人戰栗無敢違犯盜賊屏息遷朔州縂管時人謂於莵

趙昶字長舒周文以爲都督領降羌又破宕昌羌獠二十餘萬拜武州刺史周文常曰不煩國家士馬而能威服氐羌者昶有之矣

趙文表累世爲二千石志存忠節後遷蓬州刺史政尙仁恕夷獠懷之

趙肅字慶雍仕周除廷尉卿久在理官執心平允子軌仕隋爲齊州別駕在州考績連最文帝令入朝父老將送曰別駕在官水火不與百姓交是以不敢杯酒相送公淸如水請酌一杯水奉餞軌受飲之轉壽州長史開芍陂三十六門灌田五千餘頃人賴其利

趙煚字通賢少孤養母至孝年十四有人盜伐其父墓中樹者對之號慟因執送官仕齊爲冀州刺史甚有威惠市多姦詐乃爲銅斗鐵尺置於肆百姓便之

趙芬字士茂周文引爲相府鎧曹參軍歷記室性彊濟所居之職皆有聲績明習故事毎朝廷有所疑議輙爲評斷莫不稱善

趙綽字士倬仕隋授大理丞處法平允考績連最毎有奏讞正色侃然遷大理少卿

趙才字孝才隋時遷右候衞大將軍

儒林趙文深字徳本少學楷年十一獻書於魏帝除相府法曹參軍筆勢可觀當時題榜皆其迹也

藝術趙輔和少明易善筮爲齊神武館客

唐趙智河南人永徽初入爲陳王師講孝經舌無畱語髙宗喜曰試爲我陳經之要對曰天子有爭臣七人𨿽無道不失天下進國子祭酒

趙彥昭字奐然甘州人父武孟少遊獵以所獲饋其母母泣曰汝不好書而放蕩吾安望哉不爲食武孟感激遂力學淹該書記爲侍禦史著河西人物志十篇彥昭少豪邁風骨秀爽及進士第景龍中遷同平章事

趙憬字退翁渭州人志行峻潔不自衒賈李泌薦之憬占奏明辯貞元中左丞缺帝曰趙憬堪此遂以命之精治常道以國本在選賢節用薄賦斂寛刑罸懇爲天子言之又陳前世損益當時之變獻審官六議云云帝皆然之性淸約位臺宰而筆室童獲猶儒先生家也得廩入先建家廟而不營產其鎭湖南也令狐峘崔儆爲部刺史不守法彈治之皆遣客暴憬失於朝及爲相乃擢用峘儆人以爲賢

趙宗儒字秉文鄧州人第進士判入等貞元中領考功事黜陟詳當無所回憚帝善之遷給事中同平章事文宗召訪政理對曰堯舜之化慈儉而已帝納其言

趙防冀州人第進士永泰時禁中火近東宮代宗疑防以監察禦史爲巡使檢治明諦迹火所來乃宦人直舎帝在東宮頗徳之及治衢不爲韓滉所容奏免官帝見其名問宰相曰是豈永泰時禦史乎對曰然旣至勞之曰卿正直朕所自知乃以罪聞不信也命典吏部

趙隠字大隠京兆人擢進士第咸通末進同平章事性仁悌不敢以貴權自處始布衣時家無貲與兄隲同耕以食𨿽姻宗之富未嘗幹以財懿宗誕日宴慈恩寺隠侍母以安輿臨觀宰相方率百官拜恩於廷卽回班通夫人起居縉紳以爲榮

五代趙鳳幽州人也少以儒學知名爲鄆州節度判官晉取鄆州莊宗聞鳳名得之喜以爲扈鑾學士莊宗卽位拜鳳中書舎人翰林學士莊宗置端明殿學士以馮道及鳳爲之術士周豹以相法言人事多中嘗爲明宗言其後貴不可言明宗卽位思豹以爲神將召至京師鳳諫曰好惡上所愼也今陛下神其術而召之則傾國之人皆將奔走吉凶之說轉相惑亂爲患不細明宗遂不復召天成四年夏拜同平章事後安重誨得罪羣臣無敢言者獨鳳數言重誨盡忠明宗以鳳爲朋黨罷爲安國軍節度使鳳在鎭所得俸祿悉以分將校賔客淸泰二年卒

趙光逢字延吉以文行知名時人稱其方直溫潤謂之玉界尺唐亡事梁爲中書侍郎同中書門下平章事累遷左僕射以太保致仕

宋朝趙普字則平幽州薊人也父迥以亂世徙其族常山又徙洛陽普性沈厚有大略周顯徳初永興軍節度使劉詞辟爲從事詞卒遺奏薦其才世宗用兵淮甸太祖克滁州以普爲軍事判官太祖與語奇之時宣祖將兵抵滁上得疾普躬親藥餌朝夕無倦宣祖媿其情由是待以宗分太祖領定國軍節度使移鎭滑許普皆在幕府最後爲歸徳軍節度掌書記太祖受禪普以佐命功授右諫議大夫樞密直學士昭憲寢疾普入與顧命拜樞密使初二叛旣平太祖召普問天下自唐季以來數十年間凡易數姓兵革不息蒼生塗地其故何也普曰唐季以來戰鬭不息國家所以不安者由節鎭太重君弱臣彊而已今所以治之無他惟稍奪其權制其錢谷收其精兵則天下自安矣頃之太祖因晚朝與石守信王審琦等飲太祖屏左右謂曰我非汝曹之力不得至此念汝之徳無有窮矣然天下亦大艱難殊不若爲節度使之樂也守信等曰何故太祖曰是不難知矣居此位者誰不欲爲之守信頓首曰陛下何爲出此言今天命已定孰敢有異心太祖曰不然汝曹𨿽無其心其如汝麾下之人欲富貴者何一旦以黃袍加汝𨿽欲不爲其可得乎守信等曰臣等愚不及此惟陛下哀矜示以可生之塗太祖曰人生如駒過隙所謂好富貴者不過多積金錢厚自娛樂使子孫無貧乏之憂汝曹何不釋去兵權擇便好田宅市之爲子孫立永久之業多置歌舞日飲酒相歡以終天年君臣之間兩無猜忌上下相安不亦善乎於是守信等皆稱疾請解軍職幹徳二年範質等三相罷以普爲門下侍郎同中書門下平章事集賢殿大學士普勸太祖革方鎭之獘方鎭關帥命文臣權知所在塲院間遣京朝官廷臣監臨諸道置轉運使諸州置通判使主錢谷自是利歸公上矣又數遣使者分詣諸道選本道兵驍勇者籍其名送京師以備宿衞教習精練太祖毎禦便殿親臨試之才數年兵甲精銳府庫充實皆普之謀也五年拜尙書左僕射昭文館大學士太祖嘗夜幸普第立風雪中普皇恐出迎太祖與普飲於堂中設重防地坐熾炭燒肉普妻和氏行酒太祖以嫂呼之普從容問曰夜久寒甚陛下何以出太祖曰吾睡不能著一榻之外皆他人家也普曰陛下小天下邪南徵北伐今其時矣願聞成算所向太祖曰吾欲取太原普黙然久之曰非臣所知也太祖問其故普曰太原當西二邊則一舉而下則二邊之患我獨當之何不姑畱以俟削平諸國則太原彈丸黒子之地將無所逃矣太祖笑曰吾意正如此特以試卿耳太祖寵待普如左右手判大理寺雷徳驤憤其屬附普增減刑名因求見太祖語不遜太祖怒叱之曰鼎鐺尙有耳汝不聞趙普吾之社稷臣乎徳驤坐貶方普之在相位也嘗於視事閣坐屏後設二大甕凡中外表奏普意不欲行者必投之甕中滿則束緼焚之以是人多怨者雍熈三年太宗命曹彬等北伐普上疏切諫曰自古聖帝明王無不置逺敵於度外陛下何必畱意於斯乎陛下典兵北伐驅百萬生靈悉令輦運使之耕桑失時所得者少所失者多豈陛下之利耶邪謟之徒進言者曰契丹時逢幼君災異屢見可以用武以中陛下之意陛下樂禍求功以爲萬全遂興無名之舉豈不過甚矣哉太宗賜詔褒之上章告老拜太師封魏國公給宰相俸仍遣其弟宗正少卿安易賫詔賜之又遣使以璽書賜普曰皇帝問太師頃以微屙懇求致政朕以居守之重慮煩耆耋維師之命用表尊賢竚聞有瘳與朕相見今遣使撫問仍賜銅羊上尊酒太師宜愛精神近藥石以副朕眷注之意焉薨封眞定郡王諡曰忠獻子承宗承煦

趙昌言字仲謨汾州孝義人也舉進士眞宗幸澶淵命知河陽曆天雄軍徙鎭州遷吏部侍郎卒昌言喜推奬後進常薦李沆以爲有公輔之器又以女妻王旦二人皆賢相也

趙槪字叔平應天府虞城人也少孤力學舉進士授將作監丞神宗立進尙書左丞數求去位以觀文殿學士吏部尙書知徐州明年以太子少師致仕居睢陽十五年而卒諡康靖槪爲人樂易深中恢然偉人也平生與人無所怨怒非特不形於色而又專務隱惡揚善以徳報怨出於至誠非勉彊者歐陽修坐累對詔獄槪獨抗章言修無罪爲仇人所中傷陛下不可以天下法爲人報仇仁宗大感悟修以故得全人以槪爲長者槪旣老修亦退居汝南槪自睢陽往從之遊樂飲旬日其相得如此

趙抃字閱道衢州西安人也少孤貧舉進士爲武安軍節度推官有僞造印者吏以爲當死抃曰造在赦前而用在赦後赦前不用赦後不造法不當死遂以疑讞之卒免死監潭州糧料院歲滿知棠安縣徙通判宜州以母喪廬於墓三年不宿於家終喪起知海陵江原二縣還通判泗州入爲殿中侍禦史彈劾不避權幸京師號鐵面禦史其言常欲朝廷別白君子小人以謂小人𨿽小過當力排而絕之後乃無後患君子不幸而有詿誤當保持愛惜以成就其徳故言事𨿽切而人不厭遷龍圗閣直學士知成都府神宗卽位召知諫院及謝神宗謂曰聞卿匹馬入蜀以一琴一鶴自隨爲政簡易亦稱是耶抃知神宗將用其言卽上疏論呂誨傅堯兪範純仁呂大防趙瞻趙鼎皆骨鯁敢言久遣不復無以慰搢紳之望神宗納其說擢右諫議大夫參知政事防王安石用事下視廟堂如無人因爭新法怒其同列曰公輩坐不讀書耳抃折之曰君言失矣如臯防稷契之時有何書可讀邪安石黙然熈寧三年以資政殿學士知杭州移越州吳越大饑民死者過半抃出官廩平其價以糶次諭富人出粟而以家貲先之民樂從焉告老以太子少保致仕退居於衢有溪石松竹之勝與山僧野老遊不復有貴勢也居六年卒諡淸獻抃和易長厚气貌淸逸人不見其喜慍年四十九卽不禦肉自號知非爲吏誠心愛人所至崇學校禮師儒民有可與與之獄有可出出之治防與成都尢爲世所稱道云子屼亦篤行君子也嘗爲禦史論事知治體後爲太僕少卿以卒趙元儒幼聞之子登科爲泉州教授聞抃之後

趙瞻字大觀鳳翔盩厔人也父剛太子賔客瞻舉進士調孟州司戶參軍移萬泉令又知永昌縣築六堰均灌漑以絕水訟民以比召杜神宗時爲開封府推官神宗問靑苗法瞻曰靑苗法唐行之於季世擾攘中掊民財誠便今陛下欲爲長久計愛百姓誠不便出爲陜西轉運副使哲宗卽位自知滄州召爲太常少卿遷戶部侍郎元祐三年以樞密直學士僉書樞密院事明年拜同知樞密院事都水王令圗請復黃河故道朝廷數遣使按行論者不一瞻曰還河之策未有宸論今役徒三十萬用稍木二千萬投於水以僥幸萬一豈計哉卒諡懿簡

趙挺之字正夫密州諸城人也舉進士爲登州教授通判徳州召試館職除集賢校理遷監察禦史初挺之在徳州希意行市易法黃庭堅監徳安鎭以爲鎭小民貧不堪誅求及挺之召試蘇軾曰挺之聚斂小人學行無取豈堪此選至是挺之劾奏軾艸麻有云民亦勞止以爲誹謗先帝軾上章自辯旣而諫官奏故相蔡確作詩訕上而禦史不以言挺之謫通判徐州入爲禦史中丞歷左丞門下侍郎京復相挺之再除觀文殿學士卒諡淸憲

趙隆秦州成紀人也以勇敢應募從王韶收復熈河西遷爲三班惜職姚麟嘗因力戰被重創曰吾渇欲死得水可活有泉近敵營隆潛往納衣泉中賊覺隆急持濡衣且戰且歸裂取水以飲麟麟得活嘗從李憲討賊數有功討鬼章也河外諸羌皆以兵應鬼章隆率眾先至斧其橋鬼章失援擒之除涇原第九將童貫與隆論燕云事隆極言其不可貫曰君與此當有異拜隆曰武夫豈敢幹爵祿以敗祖宗百餘年之盟好乎異時釁生𨿽萬死不足以謝天下貫知不可奪明日白徽宗除知西寧州時又有邊將劉延壽過太原帥臣方經營燕云以問延壽延壽以可伐不可守可守不可久矧祖宗盟誓一旦敗之恐有不測之變帥甚忌之隆與延壽𨿽武士甚有精識隆至西寧羌豪懾伏悉借其戶三萬六千願比內地

趙尙寛字濟之安仁之子也初補祕書省正字嘗知忠州以考課第一知唐州時議者言唐土曠民稀賦不足以充役請廢爲縣朝廷下其議尙寛非之乃按視圗記得召信臣故迹蓋發卒復三大陂一大渠皆漑田萬餘頃又教民自爲支渠數十轉相浸灌而四方之民來者雲集尙寛復請以荒田計口授之及貸民官錢買耕牛比三年廢田盡爲膏腴增戶萬餘尙寛勤於農政治有異等之效仁宗聞而嘉之下詔褒焉仍進秩賜金再畱尙寛在唐民畫像祠之始王安石作新田詩以美之後蘇軾自蜀之京師道過唐亦爲作新渠詩五章積官至司農卿以卒

趙鄰幾字亞之鄆州須城人也好學能屬文章舉進士太平興國初知制誥以卒

鮑【七百一】

姓纂姒姓夏禹之後有鮑敬叔仕齊食采於鮑氏因以爲氏敬叔生叔牙曾孫國代爲齊卿

家語子貢問今之人臣孰賢子曰往者齊有鮑叔鄭有子皮則賢者也

左成公十七年鮑國去鮑氏而來爲施孝叔臣施氏卜宰有百室之邑與匡句須邑使爲宰以讓鮑國而致邑焉

前漢鮑宣字子都渤海人好學明經舉孝防爲郎何武薦爲諫議大夫後拜司以摧辱宰相下廷尉博士弟子王咸舉幡太學下曰欲救鮑司者防此下諸生防者千餘人

後漢鮑永字君長事後母至孝妻於母前叱狗卽去之後爲司校尉辟鮑恢爲從事恢亦抗直不避彊禦帝嘗曰貴戚且宜斂手以避二鮑子昱字文泉拜司奉法守正有父風後拜汝南太守陂地歲歲坎壊昱乃作方梁石洫漑田倍多人以殷富昱子徳爲南陽太守歲多荒災惟南陽丰穰吏人愛恱號爲神父

魏志鮑勛字叔業爲中庶子在東宮守正不撓爲禦史中丞百寮嚴憚罔不肅然

晉藝術鮑靚字太原五歲記其前生學兼內外明天文河洛之書爲南海太守

南史鮑泉字潤嶽博涉史傳兼有文筆爲通直侍郎元帝嘗責之云靣如冠玉還疑木偶須似蝟毛徒勞繞喙

鮑行卿以博學大才稱位中書舎人弟客卿位南康太守客卿子正以才藝知名爲湘東王佐好交遊語曰無處不逢烏噪無處不逢鮑佐

北史鮑宏字潤身周時爲麟趾殿學士後奉使山南爲王謙所執竟不屈節謙敗馳入京隋文嘉之賜以金帶

儒林鮑季詳甚明禮通左氏春秋仕齊

絞【七百二】

左傳絞國在隋唐之南以國爲氏

佼【七百三】

漢光武時山陽盜長佼彊

名賢氏族言行類稿卷三十八

欽定四庫全書

名賢氏族言行類稿卷三十九

宋章定撰

馬【七百四】

姓纂嬴姓伯益之後趙王子趙奢封馬服君子孫氏焉奢孫興趙滅徙咸陽

前漢馬宮字遊卿以射策甲科爲郎

後漢馬成字君遷南陽人光武拜爲揚武將軍屯常山中山以備北邊繕治障塞北方無事封全椒侯

馬武字子張南陽人也常爲軍鋒力戰無前爲人嗜酒明達敢言面折同列言其短長無所避忌

馬援字文淵扶風人其先趙奢爲趙將號馬服君三兄況余員並有才能皆爲二千石援少有大志光武徵隗囂援聚米爲山谷指畫形勢拜隴西太守但緫大體諸曹時白外事輙曰此承掾之任何足相煩頗哀老子使得遨遊拜伏波將軍自請擊匈奴曰男兒要當死於邊野以馬革裹屍還葬耳矍鑠哉是翁戒子孫不得言人過失薏苡見譖女立爲後子廖方客卿廖方字敬平以父任爲郎又爲衞尉封順陽侯客卿幼岐嶷六歲能應接諸公專對賓客援甚奇之以爲將相器在交趾仰視飛鳶跕跕墮水中立銅柱爲漢界

馬嚴字威卿通左氏春秋交結英賢京師大人咸器異之弟惇字儒卿亦知名俱居鉅下三輔稱其義行號鉅下二卿肅宗拜爲中丞後爲陳畱太守下車明賞罰發姦慝郡界淸靜

馬融字季長扶風人拜校書郎中滯於東觀十年不得調善鼓琴好吹笛不拘儒者之節養諸生常有千數常坐髙堂施絳紗帳前授生徒後列女樂

蜀志馬超字孟起有信布之勇甚得羌胡心遷驃騎將軍領涼州牧

馬良字季常兄弟五人並有才名諺曰馬氏五常白眉最良先主辟爲荊州從事至侍中良貞實稱爲令士弟謖字幼常戰於街亭

馬忠字徳信拜牂牁太守撫育防理甚有威惠累遷爲鎭南大將軍寛濟有度量忿怒不形於色處事能斷威恩並立蠻夷畏而愛之

晉書馬隆字孝興少而智勇好立名節自請討羌虜通涼州拜宣威將軍

南史馬仙理字靈馥少以果敢聞父憂負土成墳手植松柏每戰恆冠三軍口未嘗言功爲義陽太守累破山蠻郡境淸謐

隱逸馬樞字要理博極經史尢善佛經後隱於茅山北史儒林馬敬徳畱意春秋左氏齊時試經業問十餘條並通授國子助教子元熈字長明齊時以孝經入授皇太子

節義馬八龍輕財重義友人尹靈哲在軍喪亡以家財殯葬撫其孤遺恩如所生詔表門閭

唐馬周字賓王博州人入闗畱客汴舎新丰逆旅主人不之顧周命酒一斗八升悠然獨酌眾異之至長安舎中郎將常何家何武人不涉學周爲修二十餘事皆當世所切太宗問何何曰此非臣所能家客馬周教臣言之帝卽召之與語帝恱拜監察禦史奉使稱職周上書帝善其言除侍禦史又疏奏帝稱善轉中書舎人周善敷奏機辧明鋭動中事防裁處周密時譽歸之帝毎曰我蹔不見周郎卽思之岑文本謂所親曰馬君論事防文切理無一言可損益聽之纚纚令人忘倦蘇張終賈正應耳十八年遷中書令又帝嘗以飛帛書賜周曰鸞鳳衝霄必假羽翼股肱之寄要在忠力疾甚取所上章奏焚之曰管晏暴君之過取身後名吾不爲也爲司列少常伯與裴行儉分掌選事言吏部者稱裴馬焉又袁天綱曰馬周伏犀貫腦背若有負貴驗也贊曰由一介艸茅言天下事明習憲章若素宦於朝以明佐聖君宰不膠漆而固

馬璘岐州人少孤年二十讀馬援傳至丈夫當死邊野以馬革裹屍而歸慨然曰使吾祖勲業墜於地乎至徳初王室多難統精甲三千自二庭赴鳳翔肅宗奇之委以東討初戰衞南以百騎破賊五千從李光弼攻洛陽史朝義眾十萬光弼曰吾用兵三十年未見以少擊眾雄捷如馬將軍者吐蕃冦詔璘移軍援河西璘出戰背城陣輕騎追之斬數千人拜四鎭行營節度使元日有卒犯盜或曰宜赦之璘曰赦之則人將伺其日爲盜遂戮之天大旱爲土龍聚巫以禱璘曰旱由政不修命撤之明日雨大歷年破吐蕃進右僕射扶風郡王武幹絕倫以忠力奮在涇八年繕屯壁爲戰守具冦不敢犯爲中興將

馬燧字洵美汝州人姿度魁傑長六尺二寸與諸兄學輟策嘆曰方天下有事丈夫當以功濟四海詎老一儒哉更學兵書戰策沈勇有算寶應中李抱玉署爲趙城尉進鄭州刺史勸督農力歲一稅人以爲便徙徳州時師旅後大旱燧務勤教化止煩苛秋秬生於境人賴以濟遷河東節度使教騎士成精卒威鎭北方言田恱必反旣而果圍邢州詔燧與李抱眞等合軍救之燧凡百餘返士皆決死恱大敗以功遷右僕射時李納李惟嶽合兵救恱恱裒散兵二萬壁洹水燧縱兵擊之恱敗走進北平郡王又李懷光反河中詔燧爲河東等行營副元帥與渾瑊駱元光合兵討之燧挺身見賊將徐廷光感泣卽率眾降渾瑊嘆曰嘗疑馬公能窘田恱今觀其制敵固有過人者河中平遷侍中還太原帝賜宸扆臺衡二銘以言君臣相成之美勒石起義堂帝榜其額以寵之與李晟皆圖像淩煙閣

馬緫遷安南都防亷淸不撓建二銅柱於漢故處以明伏波之裔

馬植字存之第進士擢制策科開成初爲安南都防精吏事以文雅絢飾其政淸淨不煩以政最檢校左散騎常侍

五代馬希萼知朗州調鄕兵作戰艦攻其兄希廣於潭州妻苑氏諫曰兄弟相攻勝負皆爲人笑不聽

宋朝馬亮字叔明其先茂陵人也自其祖韜徙居廬州遂爲合淝人舉進士久除外官亮有治劇才咸平初命往京西河東二道放積欠奏除者數百萬久之入爲禦史中丞請父祖未葬者不許析居以厚風教卒諡忠肅

馬黙字處厚單州武城人也舉進士調臨濮尉治平中爲監察禦史裏行出通判懷州知登州沙門島舊制囚有定額溢數則投海中砦主李慶罷官入謁黙遽問擅殺幾何人慶一任數七百餘人黙詰之則曰島土地狹徒猥眾過數官糧不足以贍則去殺之黙責其擅殺欲按其罪慶皇恐卽日自殺黙爲奏請更定配島法凡二十條溢額者則選年深不作過人移徙登州自是多全活者其後蘇軾起知登州父老迎於路曰公爲政愛民如馬使君乎軾異之徙知曹州召爲三司鹽鐵判官論新法不便出爲京東提防刑獄又爲廣南西路轉運副使元祐初召爲司農少卿擢工部侍郎遷戶部侍郎告老除寶文閣侍副知徐州

忠義馬遂開封人也

假【七百五】

陳畱漢有假倉治尙書

冶【七百六】

衞大夫有冶厪

賈【七百七】

姓纂唐叔虞少子云明康王封之於賈爲晉所防以國爲氏又云本自周賈伯之後

左傳昭公十三年文公好學而不貳生十七年有賈佗以爲股肱二十八年晉魏獻子爲政以賈辛爲祁大夫謂賈辛有力於王室故舉之

史記賈生名誼雒陽人也年十八以能誦詩書聞於郡中吳公爲河南守聞其秀才名召置門下文帝召爲博士毎詔令議下諸老先生不能言賈生盡爲之對文帝說之超遷一歲中至太中大夫絳灌之屬害之出爲長沙王太傅渡湘爲賦以弔屈原陳治安之策通達國體召見宣室問鬼神事夜半前席帝曰吾久不見賈生自以爲過之今不及也孫賈嘉最好學世其家孝昭時列爲九卿

賈山潁川人涉獵書記不能爲醇儒孝文時言治亂之道借秦爲諭名曰至言

賈捐之字君房賈誼之曾孫上疏言得失待詔金馬門議擊珠厓不便君房下筆言語妙天下

後漢賈復字君文南陽人少好學習尙書事舞陰李生李生奇之曰賈君之容貌志气如此將相之器殊有折衝千里之威

賈琮字孟堅舉孝亷遷京兆令交趾屯兵反三府舉琮爲交趾刺史巷路歌曰賈父來晚使我先反今見淸平吏不敢飯拜冀州刺史舊典傳車驂駕垂赤帷裳迎於州界及琮之部升車言曰刺史當逺視廣聽紏察美惡何有反垂帷裳以自掩塞乎乃命禦者褰之百城聞風震竦

賈逵字景伯父徽受左氏春秋逵傳父業常在太學不通人間事長八尺二寸諸儒語曰問事不休賈長頭愷悌多智思俶儻有大節和帝以爲侍中內備帷幄兼領祕書

賈彪字偉節潁川人志節慷慨補新息長民貧多不養子彪嚴爲其制與殺人同罪數年人養子千數僉曰賈父所長生男名曰賈子生女名曰賈女兄弟三人並有髙名而彪最優天下稱曰賈氏三虎偉節最怒

魏志賈詡字文和決機而破袁紹以謀而離韓遂馬超天下之論智計者歸之算無遺防經達權變其後爲太尉

賈逵字梁道爲豫州刺史二千石以下阿縱不如法者皆舉奏免帝曰達眞刺史矣布告天下當以豫州爲法父造陂通渠所謂賈侯渠

晉書賈充字公閭頗好進士毎有所薦達必終始經緯之子謐充弟混

賈疋字彥度器望甚偉見者莫不悅附

忠義賈渾爲介休令

南史賈希鏡家傳譜學凡十八州士族譜該究精悉皆如貫珠

孝義賈恩母喪爲鄰火所逼恩及妻栢氏奔救棺櫬得免恩及妻燒死攺其裏爲孝義裏蠲租布三世

北史賈彛字彥倫父系獄彛年十歲詣長安訟父獲申逺近嘆之僉曰此子英英賈誼之後莫之與京道武拜爲尙書左丞參預國政

賈思伯字士休累遷中書侍郎頗爲孝文所知初與弟思同師北海陰鳯業竟無資酬之鳳遂質其衣物語曰陰生讀書不免癡不識防鳯脫人衣轉衞尉卿上明堂議學者善之

賈顯度中山人孝武時除左僕射後爲雍州刺史唐賈曽河南人父言忠貌魁梧髙宗擢監察禦史曽少有名宗爲太子遴選宮僚以曾爲舎人俄擢知制誥與蘇晉同掌皆以文辭稱時號蘇賈

賈至字幼鄰擢明經第從宗幸蜀知制誥帝傳位至當譔冊旣進槁帝曰昔先天誥乃父爲之今慈命冊又爾爲之兩朝盛典出卿家父子可謂繼美矣

賈耽字惇詩滄州人舉明經汾州刺史治凡七年政有異績爲山南西道節度使以右僕射同平章事最嗜觀書老益勤

賈島字浪仙初爲浮屠後舉進士當其苦唫𨿽逢直公卿貴人皆不之覺一日見京兆跨驢不避呼詰之久乃得釋

賈餗字子美河南人策賢良方正異等美文辭開敏有斷歷禮部侍郎凡三典貢舉得士七十五人多名卿宰相

賈循京兆人父防有髙節裏中號一龍親亡負土成墳廬其左號闗中曽子卒縣人私諡曰廣孝徴君賈循有大略蘇頲嘗謂今頗牧

賈直言父道衝以藝待詔直言署李師道府屬師道不軌負棺入諫師道怒囚之劉悟入釋之悟毎有過必爭之故能以臣節光明於朝穆宗召爲諫議大夫嘗折劉從諌之反

賈惇頥曹州人貞觀時數歷州刺史資亷潔入朝常盡室行車一乘敝甚羸馬繩羈道上不知其刺史也徙瀛州州瀕滹沱二水歲湓溢壊室廬爲立堰塘百姓利之弟惇實爲饒陽令政淸靜吏民嘉美遷洛州發姦摘伏下無能欺爲政寛惠人心懷向始洛人爲惇頥刻碑大市旁及惇實復爲立碑其側故號常棣碑

宋朝賈黃中字媧民滄州南皮人也唐相耽四世孫黃中年六歲中神童十五舉進士江南平知宣州太宗卽位知升州一日黃中按行府庫見扄鐍甚嚴集僚吏發之得寶貨數十櫝皆李氏宮闈之物不於籍者黃中悉表上之太宗嘆曰吾府庫之物有籍貪黷者尙冒禁盜之況此亡國之餘物乎賜黃中錢三十萬以旌其潔召還知制誥遷翰林學士太宗多召見訪以時政得失對曰職當書詔思不出位太宗益重淳化二年除給事中參知政事太宗召見其母王氏命之坐謂曰教子如是今之孟母也黃中性端重守家法多知臺閣故事朝之典禮資以損益當時之名士皆出其門談論娓娓聽者忘倦

賈昌朝字子明眞定人也曾祖緯爲史官官至給事中五代史有傳天禧元年昌朝獻文章於朝召試除晉

陵簿國子監說書時孫奭判監一見許以公輔景祐元年初置崇政殿說書以授昌朝而天章閣侍講亦自昌朝始在經筵善稱說仁宗多所質問昌期皆記錄刪潤以進賜名邇英延議二閣記注錄英宗卽位攺鳳翔節度使加左僕射進封魏國公徙許州以疾求觧將相復爲右僕射觀文殿大學士判都省薨諡文元子炎徽宗時爲工部侍郎方昌朝始見孫奭奭以唐路隋韋處厚傳示之謂昌朝曰知此意否君異日以儒術作宰相正如此二人世以謂奭能知人

賈黯字直儒南陽人也舉進士第一爲將作監丞通判襄州嘉祐中入翰林爲學士久之遷給事中權禦史中丞時用呂誨爲禦史知雜誨以嘗言黯過失辭職黯奏曰諫官禦史本爲人主耳目況一時公言非有嫌怨且誨初得禦史乃臣與孫抃薦舉臣知其爲人方正謹厚今玆擢用甚允眾望臣得與之共事必能協濟詔以諭誨誨遂就職時人莫不賢黯也以疾乞郡除翰林侍讀學士知陳州卒黯有學識好修潔無所阿附初登第還南陽範仲淹知鄧州黯謝仲淹曰黯晚輩偶得科第願受教仲淹曰君不憂不顯惟不欺二字可終身行之黯拜其言其後黯毎以語人曰吾得於範公不欺二字平生用之不盡也

夏【七百八】

姓纂夏后氏之後以國爲姓又陳宣公孫禦叔亦爲夏氏徵舒其後也

後漢夏馥字子冶少爲書生言行質直同縣髙氏蔡氏並皆富植比門不與交通後與範滂張儉俱爲黨魁

文苑夏恭字敬公習韓詩孟氏易門徒常千餘人光武時遷太山都尉和集百姓甚得歡心

晉書孝友夏方字文正防稽人廬墓植松柏烏鳥猛獸馴擾其旁除髙山令百姓有罪應加捶撻者方向之涕泣而不加罪大小莫敢犯焉

隱逸夏統字仲禦防稽人養親以孝聞睦於兄弟常甘辛苦於山林畢性命於海濵不辱身曲意於郡府之間

宋朝夏竦字子喬江州徳安人也其父承皓太宗時上平晉策補右侍禁後與契丹戰沒於河朔竦以死事恩授丹陽簿上書乞應舉制其略曰邊將多故羽書旁午而先臣承皓殞身行陳陛下錄臣孤幼任之州縣惟陛下辭而明之陛下以枕石漱流爲達則臣世居市井陛下以金牓丹桂爲材則臣未忝科第陛下以鳩杖鮐背爲徳則臣始逾弱冠陛下以荷戈控爲勇則臣生無綿力若陛下令臣待詔公車條問急政對揚紫宸指陳時事猶可與漢唐諸儒方轡並馳而較其先後矣眞宗頗嘉之旣中制舉擢光祿寺丞通判臺州召入爲直集賢院遷右正言眞宗幸亳州爲東京畱守推官仁宗封慶國公宰相王旦薦竦才遂命教慶國公書未幾同備起居注知防州歲饑發公廩募富人出粟甞全活人數萬徙壽州歷安洪二州洪俗信巫有疾輙屏去親屬凢飲食衣藥悉聽於神死者甚眾竦索部中得巫一千九百餘家毀其滛祀以聞時奉使契丹竦辭不行其表有父沒王事身丁母憂義不戴天難下穹廬之拜禮當枕塊忍聞蕃樂之聲等語當時謂其四六爲精絕明年爲翰林學士兼侍讀又兼龍圖閣學士遂拜右諫議大夫樞密副使遷參知政事與宰相呂夷簡不協攺樞密副使累遷尙書左丞京師無雲而震者五仁宗召翰林學士張方平謂曰夏竦姦邪以致天變如此宜早制出之遂罷知河南府皇祐元年加侍中移鎭武寧攺封鄭國公明年以疾求歸卒於京師諡文莊其子安期官至龍圖閣直學士竦舉制科對策庭下有老宦者曰閱人多矣賢良他日必貴以吳綾手巾乞詩公題曰殿上衮衣明日月視中旗影動龍蛇縱橫禮樂三千字獨對丹墀日未斜楊徽之嘆曰眞將相器也初除館職時方早秋上在拱宸殿按舞命中使索新詩公立進喜遷鶯曰霞散綺月沈鉤簾捲未央樓夜涼河漢截天流宮闕鏁新秋瑤堦曙金莖露鳳髓香和雲霧三千珠翠擁宸游水殿按涼州上大悅棗【七百九】

姓纂本姓棘棘子成之後因避地攺焉後漢有棗祗

晉文苑棗據字道彥潁川人父叔偉魏鉅鹿太守據爲山陽令有政績遷尙書左丞子腆字方亦以文章顯爲襄城太守弟嵩字臺產才藝尢美爲太子中庶子

魏棗祗初爲羽林監請建置屯田曹操以爲屯田都尉募民屯許下得谷百萬斛無運糧之勞軍國之饒起於祗【見通鑑】

老【七百一十】

風俗通云顓頊子老童之後或云老氏老聃老萊子之後

保【七百十一】

周禮保章氏因官爲姓呂氏春秋云楚有保申

昊【七百十二】

風俗通云昊英氏之後一云少昊之後也

皥【七百十三】

蜀錄有皥氏

浩【七百十四】

漢書靑州刺史浩賞

左【七百十五】

姓纂齊公族有左右公子因以氏焉魯左丘明楚左史倚相

後漢左雄字伯豪爲冀州刺史州部多豪族好請托常閉門不與交通奏按貪猾二千石無所回避拜尙書遷尙書令陽嘉元年上疏曰昔宣帝以爲吏數變易則下不安業久於其事則民服教化其有政治者輙以璽書勉勵增秩賜金公卿缺則以次用之是以吏稱其職民安其業漢世良吏於玆爲盛今典城百里轉動無常各懷一切莫慮長久帝感其言復申無故去官之禁

左慈字元放廬江人少有神道後曹操欲殺之郤入壁中霍然不知所在

晉左思字太衝家世儒學貌寢口訥而辭藻壯麗作三都賦十年而成豪貴競傳寫洛陽爲之紙貴思自以其作不謝班張含毫歷載以賦三都髙步當年騰華終古

我【七百十六】

風俗通云我子六國時人著書號我子

蔣【七百十七】

姓纂周公第三子伯齡封蔣子孫氏焉國在汝南期思縣宋攺爲樂安漢有蔣詡蔣朗

魏志蔣濟字子通文帝時出爲東中郎將濟請畱詔曰天下未寧要須良臣以鎭邊境如其無事乃還鳴玉未爲後也濟兼資文武志節慷慨常有超越江湖吞吳防之志毎軍國大事輙有奏議忠誠奮發吾甚壯之

蜀志蔣琬字公琰零陵湘鄕人弱冠知名除廣都長先主見琬眾事不理時又沈醉大怒諸葛亮曰蔣琬社稷之器非百里之才也其爲政以安民爲本不以修飾爲先楊敏曾毀琬曰作事憒憒誠非及前人子斌嗣爲綏武將軍

吳志蔣欽字公奕九江人徐盛有嫌於欽而欽毎稱其善曰豈敢挾私恨以蔽賢乎

南史蔣恭義興人見孝義傳

北史藝術蔣少遊性機巧頗能畫刻後除都水使者兼將作大臣

唐蔣儼常州人擢明經太宗將伐髙麗募爲使者人皆憚行儼奮曰云云遂請行爲莫離支所囚以兵脇之不屈進蒲州刺史號良二千石

蔣欽緒萊州人擢進士第遷太常博士中宗親郊欽明言皇后亞獻欲以媚韋氏欽緒抗言不可諸儒壯其節精治道馭吏整嚴

蔣沇欽緒子博學有名以孝防授洛陽尉與兄演溶弟淸俱爲才吏有名乾元中歷四縣令善政流行郭子儀軍出其縣敇麾下曰蔣沇賢令毋撓其淸也遷大理卿持法明審號稱職

蔣乂字徳源常州人性鋭敏七歲時見庾信哀江南賦再讀輙誦外祖吳兢位史官乂幼從學得其書博覽彊記逮冠該綜羣籍有史才楊綰尢稱之父蔣明在集賢值兵興圖籍殽舛白宰相請引乂入院助力張鎰奇之署集賢小職貞元九年擢史館修撰徳宗重其職先召見延英遷起居舍人帝前口誦補侍臣圖贊帝嘆曰𨿽虞世南不是過也條據神策軍建置本末髙郢等嘆曰集賢有人哉詔兼判集賢院事父子爲學士儒者榮之其在朝廷久居史職二十年毎有大政事宰相未能決必咨訪之疏裴延齡罪惡及拒王叔文當世髙之子系伸偕

蔣系善屬文得父典實太和初授昭應尉直史館拜右拾遺

蔣伸字大直第進士後爲兵部侍郎宣宗雅信愛毎見必咨天下得失

蔣偕歷史館修撰三世踵修國史世稱良筆咸云蔣氏日曆

宋朝蔣堂字希魯常州宜興人也舉進士爲楚州團練推官嘗知臨川縣通判眉州久之知泗州召拜監察禦史遷侍禦史禁中火有司請究火所起多引宮人屬吏堂言陛下宜責躬修徳以應天變豈可歸咎宮人邪殆非所以畏天譴也仁宗於是悉赦原之坐失按舉降知越州州有鑑湖漑田八千頃前此爲郡者聽民自占旣而多爲豪右所侵有害水利堂乃條上所不便奏復之徙蘇州入爲鹽鐵副使安撫梓防路拜天章閣待制制置發運使知洪州應天府又知杭州卒

蔣之奇字潁叔常州宜興人也舉進士又舉賢良方正科試六論祕閣及射策報罷除監察禦史英宗立爲殿中侍禦史初之奇遊歐陽修之門修主濮議之奇盛稱之及是以浮語彈修問狀無實出監道州稅攺宣州而之奇遂爲淸議所非新法行爲福建路轉運判官遷淮東路轉運副使歲饑募民興水利以食流者漑田九千餘頃如揚之天長三十六陂與宿之臨漁橫斜三溝此其大者也又爲江西河北陜西轉運副使之奇在陜西輕賦入以給用度公私用足比其去庫緍八十餘萬邊粟皆支二年移淮南擢江淮荊浙等路發運副使元丰六年漕六百二十萬石至京師始建鑿泗州股渠以避長淮之險自是無覆溺者矣哲宗立除直龍圖閣遷發運使拜天章閣待制知潭州徽宗卽位復爲翰林學士拜同知樞宻院事進知院事崇寧元年除觀文殿學士知杭州俄奪職以疾告歸提舉靈仙觀卒之奇爲部使者十二任六典防府所至以治辧稱季子堦官終徽猷閣待制生五男及祖之子芾字子禮辛未趙逵榜進士第二人登第乾道間爲宰相

忠義蔣興祖之奇之孫也

蕩【七百十八】

宋桓公子子蕩生公孫壽生蕩意諸以王父字爲氏

黨【七百十九】

左傳晉大夫黨氏之後

廣【七百二十】

風俗通云廣成子之後

掌【七百二十一】

魯大夫黨氏之後音掌晉有瑯琊掌同燉煌前涼有遂興侯掌

養【七百二十二】

楚有養由基孝子傳有養奮梁有養彭舒

彊【七百二十三】

符秦錄有彊永彊帛姚秦有彊超彊斌西陽侯彊京並略陽志也

放【七百二十四】

尙書堯臣放齊

名賢氏族言行類稿卷三十九

欽定四庫全書

名賢氏族言行類稿卷四十

宋章定撰

柳【七百二十五】

姓纂周公孫魯孝公子展展孫無駭以王父字爲展氏至展禽食采於柳下遂姓柳氏魯滅仕楚秦並天下柳氏遂遷於河東河東解縣秦末有柳安下恵裔孫也

禮記檀弓下衞獻公出奔反於衞及郊將班邑於從者而後入柳莊曰如皆守社稷則孰執覊靮而從如皆從則孰守社稷君反其國而有私也毋乃不可乎弗果班衞有太史曰柳莊寢疾公曰君疾革𨿽當祭必告公奔拜稽首請於屍曰有臣柳莊也者非寡人之臣社稷之臣也

孟子柳下惠聖之和者也

南史柳元景字孝仁宋文帝大舉北侵以爲建威將軍大破魏師其威信著於境外焉後遷尙書令

柳世隆字彥緒元景弟子也幼孤挺然自立不與眾同宋孝武以爲武威將軍上庸太守性淸防惟盛事墳典以淸名遺子孫後授左僕射少立功名晚專以談義自業善彈琴世稱柳公雙瑣爲士品第一

柳惔字文通世隆次子少與兄悅齊名王儉曰柳氏二龍可謂一日千里仕梁爲太子詹事武帝貽惔詩曰爾實冠羣後惟餘實念功尋遷左僕射

柳惲字文暢惔之弟與謝瀹友愛瀹曰宅南柳郎可爲儀表早有令名少工篇什仕梁歷祕書監爲

吳興太守爲政淸靜人吏懷之少子偃字彥防年十二梁武帝引見問讀何書對曰尙書又問有何美句對曰徳惟善政政在養民眾咸異之

柳憕字文深惲之弟好言通老易爲蜀郡大守亷恪爲政益郡懷之

柳忱字文若憕之弟仕梁授給事中

柳慶逺字文和元景弟之子爲雍州刺史梁武帝餞於新亭謂曰卿衣錦還鄕朕無西顧憂矣累遷侍中子津字元舉歷太子詹事津子仲禮勇力兼人少有膽气稍遷司州刺史梁武帝思見其靣使畫工圖之仲禮弟敬禮

柳叔夜河東人年十六爲新野太守甚有名績

北史柳崇字僧生方雅有器量舉秀才射策髙第子慶和性沈靜不競於時其弟楷字士則善艸書頗渉文史

柳蚪字仲盤徧受五經兼涉子史耕於陽城有終焉之志厥後仕周除祕書丞領著作性脫略人間不事小節敝衣蔬食未嘗攺操其弟檜字季華從周文戰於河橋以功授都督鎭鄯州吐谷渾不敢爲冦

柳慶字更興天性質直無所回避周文帝深委任之位至左僕射其子機字匡時隋初徵爲納言性寛簡有雅望機子述字業隆仕隋判吏部尙書職務修理爲當時所稱機弟字匡道嘗報聘於陳專對敏捷見稱於時弟旦字匡徳拜龍川太守郡人好相攻擊旦爲開釋學校大變其風旦弟肅字匡仁授太子洗馬陳使來詔肅宴接時論稱其華辯機從子謇之字公正以明經擢第後歷兵部侍郎

柳敏字白澤事母以孝聞周文時爲郢州刺史甚得物情後拜禮部久處臺閣明練故事其子昻字千里仕周爲內使中大夫竭誠獻替知無不爲其子調歷侍禦史楊素見調因曰柳條通弱體獨搖不須風

柳遐字子升仕梁遷尙書功論郎謝舉與語嘉之曰江漢英靈見於此矣入周拜霍州刺史道人務先以徳下感而化不復爲過咸曰我君仁惠如此其可欺乎其子靖字思休仕周曆河南徳廣二郡守莊字思敬少有器量博覽墳籍蔡大寶見之嘆曰襄陽水鏡復在於玆

柳裘字茂和仕隋拜許州刺史在官淸簡吏人懷之柳彧字幼文仕隋遷侍禦史當朝正色甚爲百寮敬憚文帝嘉其正直謂曰大丈夫當立名於世無容容而已又曰柳彧正直之士國之寶也彧之處憲臺姦邪自肅持節巡河北奏免長吏髒污者二百餘人州縣肅然莫不震懼

柳防字顧言少聰敏讀書所覽將萬卷隋時爲東宮學士有所顧問應答如響

循吏柳儉字道約仕隋以仁明著稱擢拜蓬州刺史獄訟庭決遣之佐吏從容而已獄無系囚特拜化太守淸節愈勵後入朝郡國畢集帝謂吏部尙書牛曰其中淸名天下第一者爲誰乃以儉對賜帛二百匹

唐柳澤蒲州人風度方嚴景雲中爲右率府鎧曹參軍數上書言事睿宗善之開元中爲鄭州刺史卒其從祖範貞觀中爲侍禦史時吳王恪好田獵範彈治之太宗嘗曰何廷折我範諫曰主聖則臣直陛下仁明臣敢不盡愚帝乃解

柳芳字仲敷蒲州人開元末擢第進士肅宗詔芳與韋述綴輯吳兢所次國史起髙祖迄乾元凡百三十篇

柳冕字敬叔芳之子博學富文辭且世史官父子並居集賢院爲太常博士徳宗親郊重祀事動稽典禮冕據禮以對

柳渾字夷曠擢進士第棄隠武寧山召拜監察禦史左丞田季羔從子伯彊請賣私第募兵助討吐蕃渾曰討賊自有國計豈容不肖毀門徼一時幸帝納之方渾瑊與吐蕃防平涼帝語大臣以和戎息師之便馬燧賀曰今日已往可百年無患渾曰吐蕃難以信結帝變色曰渾儒生未達邊事夜半韓遊壊飛奏吐蕃刼盟帝大驚明日慰之曰卿儒士乃知軍戎萬里情乎益禮異之時宰相張延賞專權嫉渾守正遣親厚謂曰明公舊徳苐愼言於朝則位可久渾曰爲我謝張公頭可斷而舌不可禁

柳識字方明知名士也工文章與蕭頴士元徳秀劉迅相上下當時作者伏其簡拔

柳公綽字孝寛京人始生三日伯父子華曰興吾門者此兒也幼孝友起居皆有禮法屬文典正不讀非聖書舉直言極諫賢良方正一年再登其科授渭南尉歲歉家飯不過一器及爲吏部郎中憲宗數遊畋公綽奏太醫咸以諷天子髙其才置之座隅嘗拜山南東道節度使行部至鄧縣吏有納賄舞文二人縣令以公綽素持法謂必殺貪者公綽判曰贓吏犯法法在姦吏壞法法亡誅舞文者公綽居喪毀慕三年嘗曰吾蒞官未嘗以私喜怒加於人子孫其昌乎

柳仲郢字諭蒙公綽之子幼嗜學嘗和熊膽以助勤長工文著尙書二十四司箴爲韓愈咨賞元和末及進士第牛僧孺辟武昌幕府有父風矩僧孺嘆曰非積習名教安及此邪防昌初轉吏部郎中時詔減冗官者仲郢條簡浹日損千二百五十員議者嘆伏嘗拜京兆尹人無敢犯政號嚴明宣宗初復出河南尹以寛惠爲政或言不類京兆時答曰輦轂之下先彈壓郡邑之治本惠養烏可類乎當咸通中爲太平節度使仲郢初爲諫議大夫後毎遷必烏集升平第庭樹防架皆滿五日乃散及是不復集方嚴尙气義事親甚謹毎私居束帶正服色父子更九鎭五爲京兆再爲河南不奏瑞不度浮屠摘貪吏濟單弱毎旱潦必貸匱蠲負裏無逋家衣冠孤女不能自歸者輙代爲婚嫁在朝非慶弔不至宰相第家有書萬卷所藏必三本

柳玭仲郢子以明經補祕書正字爲嶺南節度副使廨中橘熟旣食乃納直於官拜禦史大夫直淸有父風玭常述家訓以誡子孫曰夫門第髙者一事墜先訓則異他人𨿽生可以茍爵位死不可見祖先地下又曰憂則恐懼恐懼則福至受福則驕奢驕奢則禍至

柳公權公綽弟年十二工辭賦元和初擢進士第穆宗曰朕嘗於佛廟見卿筆迹思之久矣卽拜侍書學士帝問公權用筆法對曰心正則筆正筆正乃可法時帝荒縱故及之帝攺容悟其以筆諌也嘗從幸未央宮帝駐輦曰朕有一喜邊戍賜衣久不時今仲春衣已給當賀我以詩應聲成文婉切而麗詔令再賦復無停思天子甚悅曰子建七步爾乃三焉公權博經術通音律其書法結體勁媚自成一家文宗嘗召與聨句帝曰人皆苦炎熱我愛夏日長公權屬曰薫風自南來殿閣生餘涼帝以詞情俱足命題於殿壁字率徑五寸嘆曰鐘王無以尙也當時大臣家碑志非其筆人以子孫爲不孝外夷入貢者皆別署貨貝曰此購柳書者凡公卿有書貺遺蓋鉅萬而主藏奴或盜用嘗貯杯盂一笥縢識如故而器皆亡奴妄言叵測者公權笑曰銀杯羽化矣不復詰惟筆研圖籍自鐍祕之

柳宗元字子厚河東人少精敏絕倫爲文章卓偉精致一時輩行推仰第進士博學宏詞科授校書郎貞元十九年爲監察禦史裏行俄貶永州司馬旣竄斥因自放其堙厄感郁寓諸文仿離騷數十篇元和十年徙柳州刺史南方爲進士者走數千里從宗元遊經指授者爲文辭皆有法世號桞桞州少時嗜進謂功業可就旣坐廢不振其才實髙名蓋一時云韓愈評其文曰雄深雅健似司馬子長崔蔡不足多也旣沒柳人懷之廟於羅池愈因碑以實之

柳衝蒲州人好學多所研緫初太宗命諸儒撰氏族志甄差羣姓其後門冑興替不常衝請攺修其書至先天時書乃成號姓系錄後柳芳著論甚詳

柳並字伯存受業於蕭頴士【見穎士傳】

皇朝柳開字仲塗大名人也父承翰仕至監察禦史開幼警悟豪勇父顯徳末爲南縣令有盜入其家眾不敢動開年十三亟取劍逐之盜逾垣開揮劍斷其足二指及就學講說能究經防舉進士第自五代以來學者少尙義理有趙生者得韓文數十篇未達乃攜以示開開一見遂知爲文之趣自是屬辭必法韓愈太宗徵河東開從駕督糧適常潤有小冦遂以開知常州徙潤州開至治所招誘羣盜以奉金給之又解衣與賊酋置之左右或謂不可開曰彼失所則盜不爾則吾民也始懼死故假息鋒刃之下今推以赤心夫豈不懷未半歲境內輯寧拜監察禦史召還知貝州徙代州葺城壘戰具諸將沮議因謂其從子浩曰吾觀胡星有光雲從北來殆冦將至今諸將見疾一旦冦至必危我矣卽丐小郡得忻州敵果犯塞徙滄州未至乃卒開著書號東郊野夫又號補亡先生作二傳以見意

茍【七百二十六】

姓纂國語云黃帝之後有茍實茍參

通鑑子思言於衞侯曰茍變之材可將五百乘公曰吾知其可將然爲吏而食人二雞子故弗用也子思曰夫聖人之官人猶匠之用木也取其所長棄其所短故杞梓連抱而有數尺之朽良工不棄今君處戰國之世選爪牙之士而以二卵棄幹城之將此不可使聞於鄰國也

晉茍晞字道將轉尙書左丞防察諸曹八坐以下皆側目憚之進撫軍將軍都督靑兗練於官事文簿盈積斷決如流晞出屯以弟純領靑州

北史茍顏代人嚴毅淸直武力過人爲洛州刺史抑彊扶弱山蠻畏威不敢爲冦當太和中歷都曹尙書品方正好直言如茍顏之剛直亦有用之士乎

有【七百二十七】

風俗通有巢氏之後漢有有祿

史記有若魯人孔子弟子孔子旣沒弟子思慕有若狀似孔子相與共立爲師師之如夫子時也他日弟子進問有若黙然無以應弟子起曰有子避之此非子之座也

紐【七百二十八】

北史孝行紐因字孝政父母喪廬墓負土成墳廬前生麻一株圍之合拱冬夏恆靑周武帝表其閭擢授甘棠令其子士雄喪父復廬墓庭槐枯死服闋還宅死槐復榮隋文帝下詔褒揚號其居爲累徳裏

隋書孝義紐回

後【七百二十九】

姓纂后土之後漢有少府後防

史記後處字子裏齊人孔子弟子

郈【七百三十】

風俗通魯大夫後昭伯食采於郈因氏焉

鈕【七百三十一】

東晉鈕滔吳興人

酒【七百三十二】

周禮酒正因官命氏

糗【七百三十三】

風俗通漢有嬴長糗宗

壽【七百三十四】

風俗通吳王壽夢之後吳大夫壽於姚漢末兗州牧壽良

酉【七百三十五】

風俗通傳酉氏黃帝之後見國語魏志有酉收陳畱人

羑【古牖字七百三十六】

羑里獄官子孫氏焉見纂要

臼【七百三十七】

左傳華氏家臣臼任

舅【七百三十八】

晉大夫舅犯之後亦作咎

咎【七百三十九】

風俗通湯司空咎單左傳咎犯卽舅字

耦【七百四十】

風俗通云宋卿華耦之後漢有侍中耦嘉

口【七百四十一】

羌種也今同州有此姓

耿【七百四十二】

姓纂殷時侯國爲晉所滅因氏焉尙書祖乙圯於耿是也

後漢耿弇字伯昭扶風茂陵人父況上谷太守弇好將帥之事拜建威大將軍封好畤侯自請收上谷兵定漁陽取涿郡攻張步以平齊地光武謂曰昔韓信破歷下以開基今將軍攻祝阿以發迹獨拔勍敵攻難於信前建此大策常以爲落落難合有志者事竟成凡平郡四十六屠城三百未嘗挫折累葉以功名自終弟國字叔慮爲中郎將

耿秉字伯初國之子有偉體腰帶八圍博通書記能說司馬法尢好將帥之略拜度遼將軍匈奴懷其信及卒匈奴舉國號哭或至面流血其弟防字定公少有气節爲太將軍左校尉將精騎八百出居延塞斬閼氏名王去塞五千里而還

耿恭字伯宗慷慨多大略有將帥才與匈奴戰據疏勒城城中穿井十五丈不得水乃整衣冠向井再拜有頃水泉奔出耿氏自中興以後大將軍二人將軍九人卿十三人尙公主三人列侯十九人中郎將防羌校尉及刺史二千石數十百人與漢興衰

耿純字伯山鉅鹿人光武時願試治一郡盡力自效廼拜東郡太守盜賊淸寧後封東光侯

北史耿豪【本名令貴】少麤獷有武藝沙苑之戰血染甲裳盡赤周文嘆曰令貴武猛所向無前芒山之戰右手拔刀左手把矟

藝術耿耿詢

丙【七百四十三】

姓纂齊大夫丙歜之後漢功臣表有髙苑侯丙猜傳封八代

前漢丙吉字少卿魯國人封博陽侯爲丞相掾吏有罪臧予長休告終無所按驗因馭吏言而科瑣邊吏見謂憂邊思職不問羣鬭死傷而問牛喘孝宣中興丙魏有聲

邴【七百四十四】

姓纂晉大夫邴豫食采於邴因氏焉齊有邴意玆

魏志邴原字根矩少以操尙稱太祖署丞相徴事淸靜足以厲俗貞固足以干事龍翰鳯翼國之重寶後爲五官將長史閉門自守非公事不出

井【七百四十五】

姓纂穆天子傳周有大夫井利又天子與井公博左傳虞大夫井伯漢有司徒掾井宗

後漢井丹字大春通五經善談論京師語曰五經紛綸井大春性淸髙未嘗修刺候人

景【七百四十六】

姓纂羋姓楚公族也漢初徙山東豪族於關中今好畤華陽諸景是也楚有景差漢有景風

後漢景丹字孫卿馮翊人縱突騎以破王郎光武以爲驃騎大將軍封櫟陽侯

儒林景鸞字漢伯能理齊詩施氏易作易說及詩解文句凡著述五十餘萬言數上書陳救災變之說潁【七百四十七】

左傳鄭大夫潁考叔爲潁谷封人潁考叔純孝也愛其母施及莊公公孫閼與考叔爭車考叔挾輈而走

後漢儒林潁容字子嚴博學多通善春秋左氏舉孝亷不就著春秋左氏條例五萬餘言

幸【七百四十八】

晉藝術幸靈建昌人與小人羣居見侵辱而無慍色邑裏號之癡人療病卽愈百姓奔赴水陸輻輳

靖【七百四十九】

風俗通單靖公之後以諡爲姓一云齊田氏之族靖郭君之後

冷【又音零七百五十】

冷淪氏之後音訛爲冷氏

秉【七百五十一】

漢有秉寛

省【七百五十二】

左傳宋有省臧

猛【七百五十三】

左傳宋有猛獲

名賢氏族言行類稿卷四十﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷四十一

宋章定撰

沈【七百五十四】

姓纂周文王第十子聃季食采於沈因氏焉今汝南平輿沈亭卽沈子國也秦有沈郢徵丞相不就

左傳沈尹戍楚沈尹也爲左司馬葉公子髙姓沈名諸梁沈尹戍之子爲葉大夫

晉書沈勁字世堅吳興男子守洛陽城陷爲慕容恪所害恪曰今定洛陽而殺沈勁實有愧於四海

沈充字士居少好兵書以雄豪聞於鄕裏

南史沈懷文字思明少好理善爲文章孝武時遷尙書吏部郎三子淡深衝衝字景綽與兄淡深名譽有優劣士號爲腰鼔兄弟三人並歷禦史中丞皆爲司直晉宋所未百曇慶懷文從父兄仕宋位尙書左丞

沈演之字臺眞沈氏家世爲將而演之折節好學在宋舉秀才爲嘉興令有能名爲右衞將軍加侍中文帝曰侍中領衞望實優顯此蓋宰相便坐卿其勉之

沈顗字處黙讀書不爲章句著述不尙浮華齊永明中徵拜著作郎不起

沈憲字彥璋少有幹局爲駕部郎在宋補烏程令甚著政績齊髙帝以憲帶山陰令政聲大著孔珪曰沈令料事特有天才

沈浚字叔源憲之孫仕梁歷山陰吳建康三縣並有能名累遷禦史中丞

沈慶之字先仕宋爲建威將軍大破山蠻威震諸山羣蠻皆稽顙慶之著狐皮帽羣蠻號曰蒼頭公毎見慶之軍輙畏懼曰蒼頭公已復來矣文帝將北伐慶之固陳不可上使徐湛之等難慶之慶之曰今欲伐國而與白面書生輩謀之事何由濟自五校而登三事文季字仲逹慶之次子風采稜岸善於進止文秀字仲逺慶之弟子善於撫禦被魏圍三載無叛者

沈攸之字仲達累遷郢荊二州刺史

沈約字休文博通羣籍善屬文才智縱橫可謂明識梁武立累遷爲尙書令博物洽聞當世取則立宅東田矚望郊阜嘗爲郊居賦以序其事子旋字士規終南康內史孫眾字仲興梁武令爲竹賦敇曰卿文體翩翩可謂無忝爾祖

沈恪字子恭深沈有幹局仕陳爲廣州刺史綏懷安輯被以恩惠嶺表賴之

沈君理字仲倫博涉有識鑑爲吳興太守以干理見稱沈烱字初明少有雋才爲當時所重仕陳加散騎常侍循吏沈瑀字伯瑜爲建徳令教人種桑柿梨栗人咸懽恱爲余姚令權右屏迹

儒林沈峻字士嵩博通五經尢長三禮爲國子助教子文阿字國衞通三禮三傳位五經博士

沈洙字道精識彊記五經章句諸子史書問無不答仕梁爲尙書祠部郎

沈徳威字懷逺少有操行後爲國子助教講授道俗受業數百人爲尙書祠部郎

儒林沈不害字孝和博綜經典制文立成曾無尋檢周正曰沈生可謂意聖人乎位光祿卿尙書左丞

孝義沈崇傃字思整郡縣舉至孝擢補太子洗馬旌其門閭

隱逸沈道防武康人好老易居縣北石山精廬州府凡十二命皆不就

隱逸沈麟士字云禎博通經史有髙尙之心隱居於吳差山講經教授從學士數十百人時語曰差山中有賢士開門教授居城市時號織簾先生

北史沈文秀字仲逺歸魏除懷州刺史守淸貧而政寛大興水田公私頗有利益

儒林沈仲字子厚博覽羣書尢明詩及左氏春秋梁時除五經博士嘗講三教義於紫極殿朝士儒生桑門道士至者二千餘人

唐沈旣濟蘇州人經學該明楊炎雅善之薦旣濟有良史才召拜左拾遺史館修撰

沈傳師旣濟子材行有餘能治春秋工書有楷法少爲杜佑所器貞元末舉進士許孟容權徳輿樂挽轂士號權許徳輿稱之於孟容孟容曰我故人子盍不過我傳師往謝遂擢第徳輿門生七十人推爲顏子復登制科召入翰林爲學士攺中書舎人翰林缺承防次當傳師穆宗欲面命辭曰學士院長參天子密議次爲宰相臣自知必不能願治人一方爲陛下長養之因稱疾以本官兼史職出爲湖南觀察使性夷粹無競更二鎭十年無書賄入權家初拜官宰相欲以姻私托幕府者傳師固拒曰誠爾願罷所授故其僚佐如李景讓蕭寘杜牧極當時選云

沈伯儀湖州人武后時爲太子右諭徳

沈佺期字云卿相州人及進士第兼修文館學士侍宴帝詔學士等舞回波佺期爲弄辭悅帝

沈法興湖州人義寧二年趨江都眾六萬定江表十餘州

宋朝沈倫字順宜開封太康人也周顯徳初太祖領同州節制辟在幕府開寶六年拜中書侍郎同平章事集賢殿大學士請老復授左僕射致仕卒諡恭惠

沈括字存中吳興人也博覽古今於書無所不通舉進士爲揚州司理參軍編校昭文館書籍熈寧間除太子中允爲檢正中書刑房公事遷集賢校理察訪兩浙農田水利遷太常丞同修起居注邊吏報北人將入寇亟遣中貴人取兩河民車以爲戰備民大驚擾自宰執以下言不便者墻進俱不省一日括持筆立禦坐側神宗顧曰卿知籍車之事乎括曰未知車將何用神宗曰北人以多馬取勝惟車可以當之括曰敵之來民父子墳墓田廬皆當棄去復暇防車乎朝廷姑籍其數而未取何傷神宗曰卿言有理何論者之紛紛也括曰車戰之利見於歷世巫臣教吳子以車戰遂伯中國李靖用偏箱鹿角車以擒頡利臣但未知一事古人所謂輕車者兵車也五禦折旋利於輕速今之民間輜車重大椎朴以牛挽之日不能三十里少蒙雨雪則跬步不進故俗謂之太平車或可施於無事之日恐兵閒不可用耳神宗益喜曰無人如此語朕者當更思之明日遂罷籍民車執政問括曰君以何術而立談罷此事上甚多太平車之說也括曰聖主可以理奪不可以言爭若車可用其敢以爲非未幾以右正言知制誥察訪河北西路出使遼國使還以淮浙災傷爲體量安撫使權三司使遷翰林學士以言者罷知靑州尋知延州王師大舉伐西夏種諤帥師入銀夏州而不能有明年括請城永樂命徐禧李舜舉計議邊事李稷主糧餉遂城永樂距銀州五十里米脂五十里城成賜名銀川砦旣而賊二十萬重圍永樂城攻益急城陷於是漢蕃官二百三十人兵萬二千三百人皆沒焉禧舜舉稷死之神宗以括始議責爲均州團練副使隨州安置徙秀州復光祿卿分司南京以卒

審【七百五十五】

漢辟陽侯審食其爲左丞相沛人

瞫【七百五十六】

後漢書武落鐘離山黒穴有瞫氏

枕【七百五十七】

姓苑云下邳人

範【七百五十八】

姓纂帝堯劉累之後在周爲唐杜氏周宣王滅杜杜伯之子隰叔奔晉爲士師曾孫士防食采於範遂爲範氏魏有範痤項羽謀臣範增居巢人

左傳襄二十七年子木問於趙孟曰範武子之徳如何對曰夫子之家事治言於晉國無隱情

昭五年韓起之下魏舒範鞅皆諸侯之選也

成十六年楚壓晉軍而陳軍吏患之範匄曰塞井夷竈陳於軍中晉楚惟天所授何患焉

成十七年晉範文子反自鄢陵使其祝宗祈死曰君驕侈而克敵難將作矣使我速死無及於難範氏之福也

史記範雎字叔魏人一飯之徳必償睚眥之怨必報事須賈使齊襄王賜金及牛酒須賈知之以告相魏齊齊笞擊雎折脇折齒以懲後令無妄言者雎佯死得出入秦說昭王后拜相須賈使秦雎聞之敝衣微行之邸見賈賈驚曰範叔固無恙乎畱與坐飲食乃取一綈袍賜之雎歸取大車駟馬爲賈禦入秦相府賈待門下良久問門下曰範叔不出何也門下曰乃吾相君也賈大驚自知見賣乃肉膝行因門下人謝罪曰不意君能自致靑雲之上雎曰汝所以得無死者以綈袍戀戀有故人之意故釋公

貨殖傳範蠡師事計然蠡用於越旣雪防稽之恥乃乘扁舟浮於江湖變名易姓適齊爲鴟夷子皮之陶爲朱公乃治產積居與時逐利十九年之中三致千金再分散與貧交疏昆弟故言富者皆稱陶朱公

後漢範遷字子廬有淸行爲漁陽太守以智略安邊匈奴不敢入界後爲司徒其妻謂曰君有四子而無立錐之地可餘俸祿以爲後世業遷曰吾備位大臣而蓄財求利何以示後世

範升字辧卿光武徵爲博士奏左氏之失凡十四事黨錮範滂字孟博汝南人少厲淸節爲州裏所服冀州饑荒以滂爲淸詔使按察之登車攬轡慨然有澄淸天下之志及至州境守令自知臧污望風解印綬去

範冉【或作丹】字史云好違時絕俗爲激詭之行爲萊蕪長後辟太尉府以狷急不能從俗常佩韋於朝閭裏歌曰甑中生塵範史云釡中生魚範萊蕪

範式字巨卿少遊太學與張劭爲友並告歸鄕式曰後二年當還將過拜尊親見孺子焉乃共克期日後方至劭白母請設饌候之母曰二年之別千里結言何相信之審邪曰巨卿信士必不能違至日巨卿果到升堂拜飲盡歡而別

晉範汪字平王澄奇之曰興範宗者必是子也博學多通善談名理後歷徐兗二州刺史子寧字武子少篤學多所通覽爲余杭令興學校養生徒志行之士莫不宗之遷臨淮太守

範喬字伯孫外黃人前後辟舉皆不就

範堅字子常博學善屬文拜著作佐郎遷尙書右丞子啟字榮期以才義顯於當世爲祕書郎中黃門侍郎父子並有文章傳於世

良吏範晷字彥長轉馮翊太守甚有政能

儒林範平字子安錢唐人研覽墳典徧該百氏舉茂才遷臨海太守政有異能卒謚曰文貞先生三子奭咸泉並以儒學至大官

範隆字嵩著春秋三傳撰三禮吉凶宗紀甚有條義儒林範宣字宣子十歲能誦詩書常以講誦爲業皆聞風宗仰自逺而至諷讀之聲有若齊魯曰是江州人士並好經學化其風也子輯歷郡守國子博士

儒林範之字長文以儒術該明爲太學博士

範粲字承明博涉彊記學皆可師

南史範泰字伯倫武帝甚賞愛之領國子祭酒博覽篇籍好爲文章愛奬後生孜孜不倦子字蔚宗

範柏年初見宋明帝言次及廣州貪泉因問卿州復有此水否答曰梁州惟有文川武鄕亷泉讓水又問卿宅在何處曰臣所居防讓之間帝嗟其善答因見知歷任內外終梁州刺史

宋朝範質字文素大名宗城人也母張氏夢人授五色筆而質生九歲善屬文唐長興中舉進士爲忠武軍推官晉天福中懷其文見宰相桑維翰維翰奇之擢監察禦史稍遷主客員外郎直史館召入翰林爲學士契丹入冦晉出帝命十五將出徵是夕質宿直出帝命諸學士分艸制質曰宮城已閉慮泄機事遂獨爲之辭理優贍當時文士皆嘆服周太祖徵李守貞毎朝廷遣使賫詔處分軍事皆中機防太祖問誰爲此辭使者以質對太祖曰宰相器也太祖起兵入京師遽令艸太后誥及議迎湘陰公儀注乃白太后以質爲兵部侍郎樞密副使周廣順初拜中書侍郎同平章事集賢殿大學士兼參知樞密院事世宗時累加司徒洪文館大學士恭帝卽位封蕭國公北邊奏太原劉承鈞結契丹入寇乃命我太祖北徵爲六師推戴自陳橋入城還府第時質方就食閣中聞太祖入率王溥魏仁浦就府謁見質執溥手曰倉卒遣將吾儕之罪也太祖旣卽位加兼侍中仍以爲相干徳初封魯國公初和凝知貢舉愛質所試文自以中第十三名故亦以處質其後質官及封國皆與凝同當時謂之傳衣鉢太宗嘗言近世輔弼循規矩惜名器持防節無與質比者但欠世宗一死爲可惜爾子旻兄子杲

範雍字伯純世居河東其曽祖仁恕從孟氏入蜀爲相祖從昶歸朝爲左屯衞將軍父徳隆爲供奉官葬河陽因家焉雍舉進士爲洛陽簿後知河南遷禮部尙書卒諡忠獻雍子宗傑至兵部員外郎直史館孫子奇紹聖間爲吏部侍郎寶文閣待制子奇之子坦政和中爲戶部侍郎

範仲淹字希文唐相履冰之後其先邠州人也後徙蘇州祖贊時仕錢氏爲祕書監父墉從錢俶歸京師後爲武寧軍掌書記以卒仲淹二歲而孤母貧無依攺適長山朱氏故冒朱姓名說舉進士爲廣徳軍司理參軍始歸迎其母以養仲淹少有大志於富貴貧賤毀譽歡戚一不動其心而慨然有志於天下嘗自誦曰士當先天下之憂而憂後天下之樂而樂此其志也爲楚州糧料院母喪去官自言不敢以一身之戚而忘天下之憂乃上書宰相極論天下事所言皆執政時所施行者也宰相王曾見而奇之晏殊知應天府表掌府學及終喪乃歸宗易今名時晏殊在京師薦一士爲館職曾謂殊曰公知範仲淹捨不薦而他薦乎公宜更薦範仲淹也殊從之遂用爲祕閣校理進樞密直學士右諫議大夫尋拜陜西四路安撫緣邊招討使仲淹與韓琦俱有威名軍中爲之語曰軍中有一韓西賊聞之心骨寒軍中有一範西賊聞之驚破膽居三歲士勇邊實恩信大洽乃決策謀取橫山復靈武而元昊數遣使來請和初西人籍爲鄕兵者十數萬旣而黥以爲軍惟仲淹所部刺其手仲淹罷去兵獨得復爲民仲淹在邊其所施設去而人徳之與守其法不敢變也自仲淹坐夷簡貶羣士大夫各持二人曲直夷簡患之凡直仲淹者皆指爲黨或坐竄逐及夷簡復相仲淹再起被用於是歡然相得戮力平賊天下兩賢之召拜樞密副使以疾請知鄧州加給事中知杭州再遷戶部侍郎徙靑州疾甚請頴州未至卒諡文正仲淹爲人外和內剛樂善泛愛喪其母時尙貧終身非賔客食不重味臨財好施意豁如也及退而視其私妻子僅給衣食姑蘇之範皆疎屬而置義莊以周急之天下想聞其風采賢士大夫以不獲登其門爲恥仲淹復本姓謝啟曰志在投秦入境遂稱於張祿名非霸越乘舟乃效於陶朱以範雎範蠡皆攺姓也少作金在鎔賦云如令區別妍媸願爲軒鑑若使削平禍亂請就幹將則自負將相器業文武全材槪可見矣子純祐純仁純禮純粹

範鎭字景仁成都華陽人也薛奎守蜀還朝或問奎入蜀所得曰得一偉人當以文學名於世謂鎭也舉進士禮部奏名第一故事殿廷唱第過三人則禮部第一人者必越次抗聲自陳因擢置上第鎭不肯自言至第七十九人乃出拜退就列無一言廷中皆異之釋褐爲新安簿王舉正薦召試擢館閣校勘宰相龎籍言鎭有異材不汲汲於進取特除直祕閣開封府推官擢起居舎人知諫院神宗卽位復還翰林兼侍讀知通進銀臺司王安石爲政變更法令攺常平爲靑苗法鎭上疏曰常平之法始於漢之盛時視谷貴賤發斂以便農末最爲近古不可攺而靑苗行於唐之衰亂不足法且陛下疾富民之多取而少取之此正百步與五十步之間耳今有二人坐市貿易一人下其直以相傾奪則人皆知惡之其可以朝廷而行市道之所惡乎年六十三卽上言臣言不行靦顏復立於朝請致仕疏五上最後指言安石曰臣言靑苗不見聽一可去薦蘇軾孔文仲不見用二可去今有人言獻忠與獻佞孰是必曰獻忠是納諫與拒諫孰是必曰納諫是蘇軾與孔文仲可謂獻忠矣陛下拒而不納是必有以獻佞誤陛下者不可不察也若李定避持服遂不認母是壊人倫逆天理也而欲以爲禦史禦史臺爲之罷陳薦舎人院爲之罷宋敏求李大臨蘇頌諫院爲之罷胡宗愈王韶上書肆意欺罔以興坐邊事事敗則置而不問反爲之罪帥李師中及禦史一言蘇軾則下七路掎摭其過孔文仲則遣之歸任以此二人況彼二人以此事理觀彼事理孰是孰非孰得孰失陛下聰明之主其可以逃聖鑑乎言靑苗則曰有見效者豈非歲得緡錢什百萬緡錢什百萬非出於天非出於地非出於建議者之家一出於民民猶魚也財猶水也水深則魚活財足則民有生意養民而盡其財譬猶養魚而竭其水也陛下有納諫之資大臣進拒諫之計陛下有愛民之性大臣有殘民之術臣職獻替而無一言則負陛下矣臣知言入觸大臣之怒罪在不測𨿽然臣嘗以忠事仁祖仁祖不賜之死才聽解言職而已以禮事英宗英宗不加之罪才令補畿郡而已所不以事仁祖英宗之心而事陛下是臣自棄於此世也安石怒落翰林學士以戶部侍郎致仕鎭上表謝其略曰𨿽曰乞身而去敢忘憂國之心又曰望陛下集羣議爲耳目以除壅蔽之姦任老成爲腹心以養和平之福天下聞而壯之卒謚忠文猶子百祿從孫祖禹

範百祿字子功父鍇爲衞尉寺丞鎭之兄也少力學中進士第又中制科治平中以祕書丞知蒙陽縣熈寧間擢提防江東刑獄徙利州梓州兩路加集賢院召還同知諫院久之入爲司門郎中遷吏部除起居郎召試中書舎人除刑部侍郎進翰林學士除龍圗閣學士知開封府拜中書侍郎出知河中府徙河南未行卒

範祖禹字淳父祖鍇父百祿太常博士祖禹舉進士爲校書郎知龍水縣司馬光辟同編修資治通鑑凡十五年書成光上章稱薦曰臣誠不及也由臣頑固纂次淹久致其沈淪而祖禹安恬靜黙若將終身者除祕書省正字召試中書舎人又辭不拜遷右諫議大夫兼實錄院修撰因召對勸哲宗以辯邪正曰比年以來大臣以兼容小人爲寛好惡不明邪正不分所引進者不盡得人宰相以進賢退不肖爲職而邪正不分豈不負國望戒飭大臣各以公心求賢多引鯁正之人以重朝廷無使小人得位爲他日患攺禮部侍郎進翰林侍讀學士知國史院事又爲翰林學士宣宗登遐哲宗親政祖禹上言此乃宋室隆替之本社稷安危之基天下治亂之端生民休戚之始君子小人消長進退之際天命人心去就離合之時也有敢以姦言惑聖聽者宜明正其罪旣而外議恟恟在位者多自引去祖禹力陳治道之要古今成敗之理與夫小人之情狀反復激切以感動上意因請外遂以龍圖閣學士知陜州紹聖初言者論祖禹所修實錄以爲詆斥先帝又以祖禹爲朋附司馬光及論乳媼事以爲離間兩宮初提舉明道宮繼責武安軍節度副使永州安置再貶韶州別駕賀州安置移賔州再移化州卒祖禹嘗進唐鑑十二卷

啖【七百五十九】

姓纂前秦錄有將軍啖防河東大歷水部郎中啖彥珍防昌中進士啖鱗避武宗諱攺爲澹

唐啖助字叔佐趙州人淹該經術善爲春秋考三家長短縫綻漏闕號集傳凡十年乃成復攝其綱條爲例統

冉【七百六十】

姓纂髙辛氏之一云大夫叔山冉之後云安冉氏盤護之後冉馾之種類也代爲巴東蠻夷酋帥

史記孔子弟子冉雍字仲弓冉耕字伯牛冉孺字子魯【一作曾】冉季字子產冉求字子有爲季氏宰並魯人冉有用矛於齊師故能入其軍孔子曰義也

減【七百六十一】

急就章有減罷軍

前漢減宣遷禦史中丞治淮南獄稱爲最爲禦史中丞者幾二十歲

昝【子戚反七百六十二】

晉書桓溫將昝堅唐有昝愼盈宋朝昝居潤字廣川博州髙唐人也東都事略有傳

染【七百六十三】

石趙錄云石季龍將染閔魏郡內黃人或作冉氏簒石趙號

奄【七百六十四】

風俗通奄國名尙書成王旣踐奄左傳秦奄息其後也

斂【七百六十五】

姚秦錄有將軍斂憲斂方斂岐並南安人皆羌酋也

湛【七百六十六】

後漢有大司農湛重晉荊州刺史陶侃母湛氏新淦人

名賢氏族言行類稿卷四十一

欽定四庫全書

名賢氏族言行類稿卷四十二

宋章定撰

宋【七百六十七】

姓纂子姓殷王帝乙長子微子啟周武王封之於宋傳國三十六代至君偃爲楚所滅子孫以國爲氏楚有宋玉宋義宋昌

新序楚襄王問於宋玉曰先生何士民眾庶不譽之甚也宋玉對曰鳥有鳳而魚有鯤夫聖人瑰意琦行超然獨處世俗之民又安知臣之所爲哉作髙唐賦

後漢宋字仲子威容徳器羣臣莫及封宣平侯宋均字叔庠補辰陽長立學校禁絕淫祀遷九江太守虎相與東遊度江拜尙書令

宋意字伯志累遷司校尉竇憲兄弟放縱負勢意隨舉奏無所回避

宋登字叔陽少傅尙書教授數千人爲汝陰令政爲明能號稱仲父出爲潁川太守市無二價道不拾遺

晉宋纎字令艾隱居酒泉南山太守馬岌造焉纎髙樓重閣拒而不見岌嘆曰名可聞而身不可見徳可仰而形不可覩今而後知先生人中之龍也銘詩於石壁曰其人如玉維國之琛諡曰虛先生

韋逞母宋氏家世以儒學稱受周官音義苻堅憫周官之學久廢乃就宋氏家立講堂置生員百二十人隔絳紗帳而受業號宋氏爲宣文君

忠義宋矩字處規慷慨有志節常曰辭父事君當立功與義功義不立當守名節

北史宋隠字處黙性至孝專精好學道武拜爲尙書郎及卒謂其子經曰汝等茍能入順父兄出悌鄕黨仕郡幸而至功曹史以忠淸奉之足矣不勞逺詣臺閣恐汝不能富貴徒延門戶累耳弟宣從子愔俱被徵拜中書博士

宋瓊字普賢以孝稱母曾病季秋思瓊夢想見之求而遂獲時人異之

宋弁字義和與李衝言論移日衝曰此人一日千里王佐才也爲尙書殿中郎中孝文因朝次歷訪政道弁年少官微自下而對聲姿淸亮進止可觀帝善者久之遷中書侍郎

宋欽道仕齊位中山太守長於撫綏徵爲黃門侍郎令在東宮教太子吏事

宋翻字飛鳥少有操行初爲河陰令縣有舊大枷號曰彌尾靑主吏請焚之翻曰置南墻下以待豪右威振京師

宋世良字元友爲殿中侍禦史詣河北括戶大獲浮惰齊孝莊勞之曰知卿所括得丁倍於本帳若官人皆如此心便是更出一天下也嘗見汲郡城旁多骸骨移書州郡悉令收瘞其夜甘雨滂沱後拜淸河太守在郡未幾聲聞甚髙郡東南有曲堤羣盜多萃於此世良施八條之制盜奔他境謡曰曲堤𨿽險賊何益但有宋公自屏迹後大赦郡無一囚率羣吏拜詔而已獄中穭生桃樹蓬蒿亦滿毎日牙門虛寂無復訴訟者謂之神門其冬醴泉出界內及代至傾城祖道有老人丁金剛者泣曰老人記三十五政府君非惟善政淸亦徹底今失賢者人何以濟莫不攀轅涕泣

宋世軌幼自修整好法律仕齊兼並州長史遷廷尉少卿寺中語曰視表見裏宋世軌南臺囚到廷尉世軌多雪之

宋世景少自修立事親以孝聞舉秀才上第遷法曹參軍裁斷刑獄剖判如流爲滎陽太守終日坐聽事未嘗寢息人間事巨細必知發姦摘伏有若神明

宋繇字體業燉煌人仕梁武昭王歷位通顯家無餘財𨿽兵革間講誦不廢曾孫逰道事母以孝聞仕魏爲殿中侍禦史齊文襄請爲尙書左丞謂曰卿處北省當使天下肅淸兗州人爲立生祠堂像題曰忠淸君遊道子士素沈密有才識趙彥深引入內省歷黃門侍郎自處機近二十年周愼溫恭甚爲彥深所重

唐宋務光字子昻汾州人舉進士第神龍五年大水詔文武九品以上直言極諫者務光乃上書云云奏不省以考最進殿中侍禦史

宋璟邢州人舉進士中第遷鳳閣舎人居官鯁正武后髙其才張易之誣魏元忠璟曰名義至重不可陷正人元忠免死遷左臺禦史中丞神龍初爲吏部侍郎中宗嘉其直遷黃門侍郎武三思怙寵數有請璟厲答曰主宜以侯就第安得尙幹朝政歷杭相二州淸正馭吏下無敢犯者睿宗立以吏部尙書同中書門下三品銓緫平允開元初徙廣州都督廣人以竹茅茨屋多火璟教之陶瓦築堵始知棟梁利而無患災召拜刑部尙書兼侍中廣人爲璟立遺愛頌會日食上言云云願動天以誠無事空文帝嘉納十二年東巡防山璟復爲畱守帝將發謂曰卿國元老宜有嘉謀以遺朕璟因一二極言手制答曰所進當書之座右出入觀省以誡終身張說源乾曜宋璟同日除拜有詔大官設饌太常奏樂防百官東堂帝賦三傑詩自寫以賜風度凝逺人莫測其量爲宰相務淸政刑使官人皆任職張嘉貞後爲相閱堂按見其危言切論未嘗不失聲嘆息

宋申錫字慶臣擢進士第長慶寶歷間風俗囂薄申錫少孤直少與及進用議者謂可以激浮競

宋之問字延淸汾州人偉儀貌雄於辯甫冠武后召與楊烱分直習藝館武后遊終南龍門詔從臣賦詩左史東方虯詩先成後賜錦袍之問俄頃獻後覽之嗟賞更奪袍以賜江左詩律屢變至沈佺期及之問號爲沈宋語曰蘇李居前沈宋比肩之問父令文富文辭且工書有力世稱三絕旣之問以文章起弟之悌以蹻勇聞之愻精艸世謂皆得父一絕

宋朝宋偓河南洛陽人也祖瑤唐天徳軍節度使父延浩尙後唐莊宗女義寧公主生偓仕至房州刺史晉初爲汜水關使張從賔之叛戰死之偓年十一以父死事補內殿直遷供奉官漢髙祖在晉陽遣其子承訓至洛與偓結婚卽永寧公主也宋興李重進謀以揚州叛偓察其情具以聞太祖令偓屯海陵以觀變遂從徵揚州爲行營排陣使以功攺鎭保信徙華州又徙忠武開寶中太祖納偓長女爲皇后徙鎭靖難太平興國初加同平章事移鎭定國從平太原又從徵幽州太宗幸大名命偓知滄州封邢國公俄還同州入爲右衞上將軍雍熈中曹彬等北伐班師命偓知霸州卒諡莊惠偓唐莊宗之外孫漢髙祖之壻女卽孝章皇后貴戚之盛鮮有其比然謙恭下士人亦以此稱之始名延渥後易爲偓云

宋琪字俶寶範陽薊人也晉天福中在契丹舉進士登第幽帥趙延壽辟琪爲從事因隨至京師太平興國八年拜右諫議大夫爲參知政事是歲太宗將用工部尙書李昉參預大政以琪先入乃超遷兵部尙書未幾與昉並拜同中書門下平章事琪自庶僚一歲中爲宰相其速如此卒諡惠安

宋綬字公垂趙州平棘人也父臯直集賢院綬幼聰警其外祖楊徽之器愛之以徽之遺愛授太常寺太祝年方十五召試中書眞宗奇其文聽於祕閣讀書久之召試學士院爲集賢校理與父臯同在館閣世以爲榮入爲右正言建言比歲下赦令釋逋負稽期未報者六十八州軍請諸路選人校之限半月以聞於是脫械系三千二百人除逋負數百萬擢知制誥爲翰林學士兼侍讀明道二年爲參知政事景祐四年罷爲尙書左丞資政殿學士畱侍經筵卒諡宣獻子敏求

宋敏求字次道由祕書省正字歷館閣校勘遷右諫議大夫復知制誥在職六年李定自秀州判官除禦史裏行敏求封還其詞頭曰禦史之官舊制須兩任通判方許奏舉後以資任相當者少始許舉通判未滿任者今定自幕職便處以紏繩之地臣恐弗循官制之舊未厭羣議再請解職遂罷久之爲史館修撰集賢院學士遷龍圗閣直學士修國史卒

宋庠字公序開封雍丘人也舉進士開封禮部俱第一與弟祁同時有名以詩賦爲學者所宗謂之二宋嘉祐三年拜樞密使同平章事封莒國公英宗卽位封鄭國公爲景靈宮使出判亳州庠所至以靜鎭爲治末年信愛幼子頗致物議至是禦史有言勿令其子侍庠之官英宗曰庠老矣柰何不使其子隨乎請老以司空致仕卒諡元憲庠性儉約不喜聲色讀書至老不倦初名郊李淑在翰林因對言於仁宗曰宋郊姓符國號名應祀天不祥也仁宗語之更焉

宋祁字子京與兄庠同試禮部防諒陰正奏名祁爲第一章

獻皇后曰弟可先兄乎乃以郊爲第一而祁爲第十兄弟友愛甚篤初釋褐授復州軍事推官其兄在政府乃加龍圗閣學士知鄭州初賈昌朝建議修唐書始令館職日供唐書所未載者二事附於本傳命祁與王嘉臣楊察張方平爲修撰又命範鎭邵必宋敏求呂夏卿爲編修而以昌朝提舉昌朝提舉王疇編修必以爲史出眾手非是辭之昌朝罷相以丁度兼領度卒劉沆代之沆罷王堯臣代之堯臣卒曾公亮代之唐書初修而堯臣以憂去方平察相繼出外祁遂獨秉筆𨿽外官亦以槁自隨久之又命歐陽修刊修分作紀志劉羲叟修律曆天文五行志將卒業而梅堯臣入局修方鎭百官表祁與範鎭在局一十七年王疇一十五年宋敏求呂夏卿並各十年刊纂紀志六十卷列傳一百十五卷至是書成祁進工部尙書逾月拜翰林學士承防復除羣牧使卒諡景文祁非特文章有見於世其守邊誡兵𨿽古名將不能過也

宋齊丘徐知誥以齊丘爲謀主請蠲丁口錢自余稅悉輸谷帛防絹匹直千錢者當稅三千或曰如此縣官歲失錢億萬計齊立曰安有民富而國家貧者耶知誥從之由是江淮間曠土盡辟桑柘滿野國以富彊

宋昭未詳何許人宣和四年上書除名勒停送廣南編管

宋摶字鵬舉萊州人治毛詩得第祥符初進刑部郎中

仲【七百六十八】

姓纂髙辛氏才子八元仲堪仲熊之後以王父字爲氏一云魯桓公子慶父子孫號仲孫亦爲仲氏又仲虺爲湯左相子孫氏焉仲尼弟子有仲由字子路

家語子路曰由願得當一隊而敵必也攘地千里搴旗執馘惟由能之見於孔子曰家貧親老不擇祿而仕昔者由也常食藜藿之實爲親負米百里之外

史記仲由字子路卞人也好勇力志伉直冠雄鷄佩豭豚

貢【七百六十九】

姓纂仲尼弟子端木賜字子貢之後以王父字爲氏

前漢貢禹字少翁瑯邪人以明經潔已著聞徵爲博士舉賢良爲河南令以職事爲府官所責免冠謝禹曰冠一免安復可冠也遂去官後徵爲諫大夫遷光祿大夫上書乞骸骨報曰朕以生有伯夷之防史魚之直守經據古不阿當世令未得久聞生之奇論也其彊飯愼疾以自輔

雍【七百七十】

本於龍反俗呼去聲今附上平聲

眾【七百七十一】

魯大夫眾仲之後

用【七百七十二】

風俗通云古有用國見毛詩漢有髙唐令用虯名士錄有髙士用羽

絳【七百七十三】

晉人絳縣老氏之後

巷【七百七十四】

毛詩周巷伯之後

冀【七百七十五】

姓纂左傳冀國今晉州翼氏是也又晉大夫郤芮食采冀邑亦爲冀氏

北史儒林冀雋字僧雋性沈謹善書特工模寫周文引爲記室

義【七百七十六】

風俗通義伯陽卿也

前漢酷吏義縱河東人爲長安令直法行治不避貴戚遷南陽太守吏民重足一迹徙定襄太守郡中不寒而栗

魏【七百七十七】

姓纂周文王第十五子畢公髙受封於畢裔孫萬仕晉封於魏至犨絳舒代爲晉卿後分晉爲諸侯稱王至假爲秦所滅子孫以國爲氏

左傳襄四年魏絳曰和戎有五利焉公說使魏絳盟諸戎修民事田以時絳無二志事君不避難晉侯賜樂絳始有金石之樂魏絳魏莊子也晉卿

昭五年韓起之下魏舒範鞅皆諸侯之選也魏獻子舒莊子之子

昭十三年晉文公好學不二有魏犨賈佗爲之股肱魏犨者晉大夫是爲魏武子祖曰畢萬

昭二十八年晉魏獻子爲政以魏戊爲梗陽大夫謂能守業者也戊之爲人也逺不忘君居利思義仲尼聞魏子之舉也以爲義曰近不失親逺不失舉可謂義矣

成十八年晉悼公卽位使魏相魏頡爲卿相魏錡子頡魏顆子

宣十二年魏錡夜至於楚軍席於軍門之外魏錡晉大夫食於昌又曰呂錡

宣十五年魏顆敗秦師於輔氏獲杜回初武子有嬖妾無子武子疾命顆曰必嫁是疾病則曰必以爲殉及卒顆嫁之及輔氏之役顆見老人結艸以抗杜回回躓而顚魏顆以其身卻退秦師於輔氏親止杜回其勲銘於景鐘

史記魏冉秦昭王母宣太后弟也昭王以爲相封於穣號曰穣侯

前漢魏相字弱翁濟陰定陶人少學易舉賢良對策髙第茂陵令遷河南太守禁止姦邪豪彊畏服徵爲大司農遷禦史大夫爲丞相白去副封以防壅蔽總領眾職甚稱上意務在奉行故事數條漢興國家便宜行事奏請施行與丙吉同心輔政爲人嚴毅不如吉寛

後漢魏霸字喬卿濟陰人世有禮義兄弟同居州裏慕其雍和舉孝防爲鉅鹿太守

儒林魏應字君伯受魯詩舉明經除文學教授徒眾常數百人永平初爲博士時白虎觀講五經同異肅宗使應專掌難問

蜀志魏延字文長數有戰功遷牙門將軍先主欲得重將以鎭漢川乃拔延爲鎭逺將軍領漢中太守一軍盡驚

晉書魏舒字陽元累遷後府將軍鐘毓長史毓毎與參佐射舒常爲畫籌而已後遇朋人不足以舒數舒容範閒雅發無不中舉坐愕然莫不敵者毓嘆而謝曰吾之不足以盡卿才有如此射矣豈一事哉文帝深器重之曰魏舒堂堂人之領防遷宜陽滎陽二郡太守甚有聲稱爲冀州刺史以簡惠稱祿賜散之九族家無餘財位至司徒稱疾遜位晉興以來三公能辭榮善終者未之有也

魏浚爲平陽太守子該爲河東順陽二郡太守魏詠之字長道家貧躬耕好學不倦後爲荊州刺史初在布衣不以貧賤爲恥及居顯位亦不以富貴驕人

北史魏收字伯起漢魏無知之後父子建字敬忠仕魏爲益州刺史布以恩信逺近淸靜自出爲藩牧居脂膏之中正身潔已不以財利經懷收少機警不持細行後折節讀書以文章顯初授太學博士後兼散騎常侍聘梁收辭藻富逸梁主羣臣咸加敬異魏帝曾大射普令賦詩收詩末云尺書徵建鄴折簡召長安及作魏書毎言何物小子敢與魏收作色舉之則使上天抑之當使入地

魏長賢祖釗字顯義有當世才知名梁楚淮泗之間長賢博涉經史詞藻淸華舉秀才後轉著作佐郎

魏季景弱冠有名京師仕魏歷大司農卿子澹字彥深仕隋遷著作郎

魏蘭根爲岐州刺史部內麥多五穗田防爲災犬牙不入岐境

魏字僧智少慷慨有膽略仕周遷熊州刺史政存簡惠百姓悅之

循吏魏徳深遷貴鄕長爲政淸靜不嚴而肅轉館陶長旣至老幼如見父母二縣父老爭請畱之郡不能決防使者至乃斷從貴鄕館陶眾庶因從而居者數百家

唐魏徵字元成魏州人太宗卽位拜諫議大夫引至臥內訪天下事徵自以才不世遇乃展盡底蘊凡二百餘奏無不剴切當帝心者帝問爲君何道而明何失而暗徵曰君所以明兼聽也所以暗偏信也以祕書監參預朝政貞觀四年歲斷死罪二十九幾至刑措米斗三錢帝曰此徵勸我行仁義效也徵曰五帝三王不易民而教行帝道而帝行王道而王帝幸九成宮李靖王珪繼至吏攺館以舎靖珪帝聞怒曰何輕我宮人詔按之徵曰靖珪皆腹心大臣宮人止後宮掃除耳以此按吏且駭天下耳目帝悟寢不問帝自比爲金以徵爲良匠而加礪焉文徳皇后

旣葬帝卽苑中作層觀以望昭陵引徵同登徵熟視曰臣以爲陛下望憲陵若昭陵臣固見之帝泣爲毀觀尋以定五禮當封一子縣男徵請封孤兄子帝愴然曰此可以勵俗許之帝宴積翠池賦詩徵賦卒章曰終借叔孫禮方知皇帝尊帝曰徵未嘗不約我以禮帝問政治如何徵見久承平帝意有所忽因對曰貞觀之初導人使諫三年以後見諫者悅而從之比一二年勉彊受諫而終不平也帝悟曰非公無能道此者人苦不自覺耳時上封事者眾帝厭之徵曰古者立謗木欲聞已過封事其謗木之遺乎帝悅皆勞遣之後皇太子承幹與魏王泰交惡帝曰當今忠謇貴重無逾徵遣傅太子一天下之望羽翼固矣後帝臨朝嘆曰以銅爲鑑可正衣冠以古爲鑑可知興替以人爲鑑可明得失朕嘗保此三鑑今魏徵逝一鑑亡矣狀貌不逾中人有志膽毎犯顏進諫天子亦爲霽威奏引諸儒校集祕書國家圗籍粲然完整徵亡帝思不已登淩煙閣觀畫像賦詩悼痛遼東之役軍還悵然曰魏徵若在吾豈有此行邪復立碑四子叔玉叔琬叔璘叔瑜叔瑜爲豫州刺史善艸以筆意傳其子及甥薛稷世稱善書者前有虞禇後有薛魏

魏謩字申之徵五世孫文宗讀貞觀政要思徵賢詔訪其後楊汝士薦爲右拾遺姿宇魁秀帝異之詔曰謩爲拾遺屢有獻納朕何愛一官增直臣之气其以謩爲右補闕俄爲起居舎人帝索起居注謩奏古置左右史以存鑑戒陛下一見則後所書必有諱屈乃止文宗問謩家書謩對惟故笏在帝曰此笏乃今甘

棠宣宗嗣位遷禦史中丞俄兼戶部侍郎進同平章事爲宰相議事天子前惟謩讜切無所回畏宣宗嘗曰謩名臣孫挺挺有祖風烈朕心憚之

魏元同字和初定州人擢進士第遷吏部侍郎與裴炎締交能保終始故號耐久朋

魏元忠宋州人爲太學生儀鳳中吐蕃數盜邊上封事請命將用兵之要髙宗善之遷監察禦史聖歷二年爲鳳閣侍郎同平章事檢校洛州長史治號威明張易之家奴暴百姓橫甚笞殺之權豪憚服初相武后有淸正名元忠始名眞宰以太學諸生見髙宗髙宗慰遣不知謝卽出儀舉自安帝目送謂薛元超曰名不虛謂眞宰相也

魏知古深州人方直有雅才擢進士第拜黃門侍郎多諫疏知東都吏部選事以稱職聞宋璟嘆曰叔向有遺直子產有遺愛兼之者其魏公乎

魏少遊邢州人以吏幹稱少遊四爲京兆𨿽無赫赫名然善任人緣飾規檢有足稱者

宋朝魏仁浦字道濟衞州汲人也少爲刀筆吏樞密院周太祖爲樞密使問以卒乘數仁浦對曰帶甲者六萬太祖喜曰天下事不足憂也漢隠帝遣使害太祖仁浦曰公有大功於朝廷握彊兵臨重鎭以讒見疑豈可坐而待死教以易其詔云誅將士以激怒眾心太祖納其言遂長驅度河及卽位以爲樞密承防世宗時爲樞密副使陞樞密使拜中書侍郎同中書門下平章事集賢殿大學士兼樞密使始議者以仁浦不由科第進世宗曰顧才如何爾遂用之恭帝嗣位加刑部尙書國初進位右僕射幹徳初罷開寶二年春宴太祖笑謂仁浦曰何不勸朕酒乎仁浦奉觴上壽太祖密謂之曰朕欲徵太原如何仁浦曰欲速不達太祖頷之從徵太原至梁侯驛遇疾而卒仁浦性寛厚接士有禮專務以徳報怨世宗辧急輕殺戮仁浦營救而免者十常七八從出徵鋒鏑之下而無一人橫死者有鄭元昭者爲解州刺史仁浦婦翁李溫玉爲鹽使元昭不得專其利乃誣溫玉之子從李守貞叛捕以告變欲中傷仁浦周太祖爲辧其誣獲免及仁浦用乃以元昭典五郡又嘗爲賈延徽諸幾遇禍總師出徵有得延徽以獻者仁浦曰因兵戈以報怨不忍爲也人稱其長者諡曰宣獻後以子咸信尙主追封齊

季【七百七十八】

姓纂陸終氏之子季連之後一云魯桓公子季友之後亦爲季氏漢功臣表戚圉侯季必傳封四代

左傳僖元年公賜季友汶陽之田及費

襄十九年季武子以所得於齊之兵作林鐘而銘魯功焉

成十六年宣伯曰魯之有季孟猶晉之有欒範也政令於是乎成

文六年夏季孫行父如陳秋季孫行父如晉季文子魯卿季孫行父也季友之孫是爲季孫鄭伯與公宴於棐文子賦采薇之四章臧文仲教行父事君之禮行父奉以周旋文子卒無衣帛之妾無食粟之馬無藏金玉無重器偹君子於是知文子之忠於公家也相三君而無私積季孫宿季文子之子是曰季武子

季梁隨大夫也楚武王侵隨少師請追楚師季梁止之曰天方授楚楚之羸其誘也

家語孔子曰季孫之賜我粟千鐘而交益親

國語定王使劉康公聘於魯發幣於大夫季文子孟獻子皆儉歸王問魯大夫孰賢對曰季孟其長處魯乎

論語季康子問使民敬忠以勸季文子三思而後行史記季布楚人也尙气任俠有名於楚爲河東守孝文時人有言其賢者召欲以爲禦史大夫復有言其使酒難近至畱邸一月見罷布進曰陛下以一人之譽而召臣以一人之毀而去臣臣恐天下聞之有以窺陛下上曰河東吾股肱郡故特召君耳楚諺曰得黃金百斤不如得季布一諾弟季心气蓋關中遇人恭謹爲任俠方數千里士皆爭爲之死少年多時時竊籍其名以行季心以勇布以諾聞關中

摰【七百七十九】

風俗通摰疇古諸侯國也見毛詩周有摯荒

晉摯虞字仲治作思遊賦舉賢良策爲下第武帝又詔諸賢良防東堂策問擢爲太子舎人除聞喜令撰族姓昭穆十卷後歷光祿勲太常卿

費【亦音祕七百八十】

姓纂史記云紂幸臣費仲夏禹之後蜀譜云益州諸費有名位者多

左傳昭十九年楚生太子建及卽位費無極爲少師前漢儒林費直字長翁東萊人治易長於卦筮

後漢費長房汝南人從市中老翁仙後辭歸翁與一竹杖曰旣至可投葛陂中顧視則龍也

蜀志費詩字公舉率意而言皆有可紀爲牂牁太守費禕字文偉爲黃門侍郎諸葛亮表其志慮忠純宮中之事無大小悉以咨之必能禆補闕漏有所廣益孫權器之曰君天下淑徳必當股肱蜀朝奉使稱防頻煩至吳

北史費穆字朗興代人也宣武初遷涇州刺史

智【七百八十一】

左傳云晉卿荀林父之孫荀防別食智邑又爲智氏

賜【七百八十二】

仲尼弟子端木賜之後以王父名爲氏

騎【七百八十三】

史記燕將有騎刼

稚【七百八十四】

殷後見史記

遂【七百八十五】

左傳有遂國齊人殱於遂因氏焉其後並以遂爲姓

貳【七百八十六】

楚屈瑕將盟貳軫並小國也後秦錄平陽太守貳塵

肆【七百八十七】

風俗通宋大夫肆臣之後漢漁陽太守肆敏子孫因居之

翠【七百八十八】

急就章有翠鴛鴦其先楚景翠之後因避難以祖名爲氏

利【七百八十九】

漢有利幾又仙人利眞源漢陽人又利幹爲中相

次【七百九十】

次非荊之勇者見呂氏春秋亦作佽

駟【七百九十一】

左傳鄭穆公子騑字駟之後以王父字爲姓漢恩澤侯表鄔侯駟鈞齊哀王舅

祕【七百九十二】

漢功臣表戴侯祕彭祖傳封七代西秦錄有僕射祕宜

懿【七百九十三】

風俗通齊懿公之後姚秦有吏部郎中懿橫

忌【七百九十四】

風俗通周公忌父之後以王父字爲氏

嗣【七百九十五】

風俗通衞嗣君之後

貴【七百九十六】

風俗通陸終之後漢有廬江太守貴遷

尉【又音鬰七百九十七】

左傳鄭大夫尉翩之後

旣【七百九十八】

風俗通吳人夫槪王之後子孫因避仇攺爲旣氏漢有安南長史旣涼

名賢氏族言行類稿卷四十二

欽定四庫全書

名賢氏族言行類稿卷四十三

宋章定撰

傅【七百九十九】

姓纂殷相說之後築於傅巖因以爲姓北地人漢末傅氏居南陽

尙書髙宗夢得說使工營求諸野得諸傅巖

史記傅寛漢封爲陽陵侯

前漢傅去古字稚遊河內人傅太后從母弟遷右將軍傅介子北地人以從軍爲官求使大宛斬匈奴使刺樓蘭王封義陽侯

後漢傅燮字南容拜議郎朝廷重其名方格毎公卿有缺爲眾議所歸爲漢陽太守初範津舉燮孝防及津爲漢陽與燮交代合符而去鄕邦榮之

傅毅字武仲作迪至詩爲蘭臺令史

傅俊字子衞從世祖破王尋以爲偏將軍後爲侍中封昆陽侯

魏志傅瑕字蘭石弱冠知名遷黃門侍郎爲河南尹其治以徳教爲本持法有常簡而不可犯獄訟不加夏楚而得其實吏民安之

晉書傅字休奕剛勁亮直不能容人之短舉秀才以時譽選入著作爲禦史中丞毎有奏劾或直日暮捧白簡整簮帶竦踴不寐坐而待旦於是貴遊懾伏臺閣生風子咸字長虞剛簡有大節爲禦史中丞摩天子逆鱗觸猛獸之須遷司校尉勁直忠果劾按驚人子敷字頴根次子晞爲上虞令甚有政績

傅祖字子莊父嘏以才識明練稱祖早樹風猷南史傅亮字季友咸之孫入直中書省專典詔命傅隆字伯祚亮族兄爲禦史中丞甚得司直之體傅之字仲度少倜儻有大志

傅昭字茂逺虞通之貽其詩曰英妙擅山東才子傾洛陽淸塵誰能嗣及爾遘遺芳嗣梁歷位左戶尙書博極古今世稱爲學府弟映字徽逺位烏程令

傅縡字宜事博通羣書仕陳兼通事舎人掌詔誥爲文典麗

循吏傅琰字季珪父僧佑山陰令有能名琰仕宋爲武康令遷山陰令並著能名二縣皆謂之傅聖父子並著奇績時云諸傅有理縣譜子孫相傳不以示人遷益州刺史自縣遷州近世罕有子翽爲吳令子岐字景平除始新令後去人無老少皆出境拜送博涉能專對魏使至常遣岐接對焉

北史傅永字修期拜安逺將軍魏帝毎嘆曰上馬能擊賊下馬作露布惟傅修期耳

傅豎眼以軍功遷益州刺史撫蜀人以恩信檢勒部下守宰肅然

傅伏少從戎以戰功至開府仕齊周武帝招之不從及聞後主被獲仰天大哭然後降周武帝曰爲臣當若此朕平齊惟見公一人

唐傅奕相州人髙祖卽位遷太史丞令時國制艸具多仍隋舊奕謂承亂世之後當有變更乃上言武徳七年上疏極詆浮圗法又上十二論言益痛切帝善其對太宗卽位問卿拒佛法柰何曰佛西域妄人欺誣眾庶有害國家無補百姓帝異之弈卒自志曰傅弈靑山白雲人也以醉死遺言戒子六經名教皆可習也釋氏之法愼勿爲吾死當倮葬弈善數自言其學不可傳又注老子集晉魏以來與佛議駮者爲髙識篇武帝時所攺漏刻定十二軍號皆詔奕云

傅良弼字安道淸河人以射冠軍中爲沂州刺史宋朝傅堯兪字欽之鄆州須城人十歲能爲文未冠舉進士知新息縣累遷太常博士擢監察禦史裏行英宗卽位進殿侍禦史遷起居舎人同知諌院初英宗疾慈聖後同聽政至是疾平堯兪上書慈聖請還政神宗卽位移知廬州徙陜西轉運使除直史館遷鹽鐵副使出知江寧府哲宗卽位由知州召爲祕書少監兼侍講擢給事中吏部侍郎禦史中丞禦史張舜民以言事罷詔堯兪更舉禦史堯兪封還詔書請畱舜民卽以堯兪爲吏部侍郎堯兪不可遂以龍圗閣待制知陳州入爲吏部侍郎復除中丞遷吏部尙書兼侍讀元祐四年拜中書侍郎在位二年卒謚獻簡

忠義傅察字公晦孟州濟源人也從曾祖曰堯兪察爲人端重有特操舉進士蔡京欲妻以子察力拒之爲靑州司法參軍歷永平淄川丞久之除太常博士遷吏部員外郎宣和七年接伴金使時金人已渝盟察至燕山鬭斡裏雅布入冦或勸其母遂行察曰銜命以出聞難而止若君命何遂行至境上遇斡裏雅布領兵斡裏雅布怒曰爾乃不拜我耶麾令去察知不免謂其下曰敵脇我以拜我義不辱我死必矣贈徽猷閣待制三子長自彊次自得自修母夫人趙氏丞相淸獻公女也攜三子避地南徙逾嶺後由羊五抵泉自得年未成童賦玉界尺詩語意警拔李公邴大驚異之因許歸以女乃定居於泉初朝廷旣褒贈察而錄其孤自得補承務郎歷福建提刑司幹官通判漳泉二州爲福建轉運副使奏蠲增鹽錢數十萬緡罷科泉州宗子米泉民徳之立生祠焉知寧國府防大旱奏蠲租十餘萬斛旣去後守閱公帑之籍惟自得迎新供帳無一不存因大嘆服再將漕福建被召命尋攺除浙東憲初自得再試禮部輙不利三應博學宏詞科一旣入等黜於中書遂不復應科舉誨諸子甚力子伯壽伯成同登進士第伯壽復中詞科仕終樞密伯成今自侍郎以集撰知建寧子壅丙辰鄒牓登科自修字勤道後以校正兼權工部侍郎丐外除直寶文閣將漕江西

傅楫字元通系出北地自莊父季友世仕江南子孫因散處江淮間有居壽州者遭廣明之亂從王潮奔溫陵遂爲仙逰人楫嘗從學於陳襄襄稱之曰傅元通金石人也以其女妻之治平間登進士第徽宗朝爲中書舎人丐外以龍圗閣待制知亳子友諒紹聖間登科仕終尙書外郎孫仲益嘗志其墓文甚奇湛字元瞻楫之同屬紹興間登第仕終中書門下檢正諸房公事誠字至叔弟諴字信叔亦皆湛之近屬也誠辛丑黃牓諴甲辰衞牓俱登乙科

顧【八百】

姓纂顧伯夏殷侯國也子孫以國氏焉顧氏譜云越王勾踐七代孫閩君搖漢封東歐搖別封其子爲顧余侯因氏焉漢初居會稽

吳志顧雍字元嘆孫權曰顧公在座使人不樂爲丞相平尙書事選用文武將吏各隨能所任心無適莫子邵子裕孫譚字子黙爲中庶子淸識絕倫獨見推重孫承字子直

晉顧榮字彥先機神朗悟與陸機兄弟同入洛時人號爲三俊例拜爲郎中南金東箭世冑髙門陳敏之眾狐疑未決榮以白羽扇麾之眾皆潰去遂斬敏

顧和字君孝緫角便有淸操族叔榮雅重之曰此吾家麒麟興吾宗者必此子也王導辟爲揚州從事周顗指和心曰此中何所有應曰此中最是難測地顗謂導曰卿州吏中有一令僕才拜禦史中丞百僚憚之居母憂不肯起復後遷尙書令

顧愷之字長康博學有才气尢善丹靑圗寫謝安以爲有蒼生以來未之有也俗傳其有三絕才絕畫絕癡絕

顧悅之字君叔與簡文同年而髮早白帝問其故答曰松柏之姿經霜猶茂蒲柳常質望秋先零

顧眾字長始以平蘇峻功拜丹陽尹

南史顧琛字瑋和之曾孫謹確不尙浮華累遷尙書庫部郎

顧覬之字偉仁爲山陰令山陰劇邑覬之禦繁以約縣用無事晝日垂簾門堦閒寂常以爲人稟命有定分非智力所移惟應恭已守道而闇者不達妄意僥幸徒虧雅道無關得喪子綽私財甚丰鄕裏多負責覬之禁不能止後誘出文劵一大廚悉令焚之

顧憲之字士思性尢淸直爲建康令號曰神明爲政甚得人和故都下飲酒者醇防輙號顧建康謂其淸且美焉仕齊爲衡陽內史刺史王奐初至衡陽獨無訟者乃嘆曰顧衡陽之化至矣若九郡率然吾將何事𨿽屢宰郡資無儋石及歸環堵不免饑寒

顧協字正禮舉秀才沈約覽其策曰江左以來未有斯作

顧野王字希馮天文地理蓍占候無一不通仕陳爲黃門侍郎撰玉篇

儒林顧越字允南吳郡人專門教授通儒碩學必造門質疑深明毛詩特善莊老除五經博士

孝義顧昌衍居防幾至滅性王儉言之天子曰昌衍旣有至行宜居禮闈以光郎署乃以爲尙書庫部郎

隠逸顧歡字景怡隠於天臺山開館聚徒受業者常近百人

唐顧少連字夷仲蘇州人舉進士擢上第以拔萃補登封主簿邑有虎民患之少連命塞陷穽移文嶽神虎不爲害遷中書舎人閣十年以謹密稱歷吏部侍郎裴延齡方橫無敢忤者嘗與田鎬少連防酒酣少連曰段秀笏擊賊臣今吾笏將擊姦臣奮且前元友直勸解之攺京兆尹政尙寛簡不爲灼灼名先是京畿租賦厚薄不能一少連以法均之爲東都畱守表禁苑及汝間田募耕以便民閱武力利鎧仗號良吏

步【八百一】

姓纂左傳晉大夫步陽之先食采於步因氏焉又有步毅本郤氏仲尼弟子步叔乘齊人河南官氏志步鹿氏攺爲步氏

吳志步隲字子山淮陰人遊吳中著聲名爲當時英俊累遷都督西陵在西陵二十年鄰敵敬其威信以徳度規檢見器當世

晉藝術步熊字叔羆少好卜筮數術門徒甚盛

豫【八百二】

史記刺客豫讓晉人也嘗事範中行氏而無所知名去事智伯甚尊寵之及趙襄子滅智伯讓爲智伯報仇襄子數讓云云讓曰中行氏眾人遇我我故眾人報之智伯國士遇我我故國士報之

路【八百三】

姓纂炎帝之後黃帝封其支子於潞春秋時潞子嬰兒是也今上黨潞縣子孫以路爲氏

史記路博徳平州人以衞尉爲伏波將軍

前漢路溫舒字長君鉅鹿東里人截蒲寫書受春秋通大義舉孝防上宣帝書云宜尙徳緩刑子孫皆至牧守

北史路恃慶字伯瑞祖綽陽平太守恃慶有幹用爲鄕閭所稱遷定州長史子祖璧弟仲信並有令名

循吏路邕在魏除魏郡太守涖政淸勤經年儉日出家粟賑賜貧窘下詔褒美遷靑州刺史

循吏路去病仕齊爲殿中侍禦史彈劾不避貴戚以正直知名

唐路嗣恭字懿範京兆人爲蕭關令連徙神烏姑臧二縣考績爲天下最宗以爲可嗣漢魯恭因賜名永防三年出爲江西觀察使以善治財賦稱

路隋字南式父泌從渾城防盟平涼爲敵所執死焉隋長知父被執號泣不食母告以貌類泌終身不引鏡舉明經授潤州參軍李錡欲困辱之使知市事怡然坐肆不爲屈

路應嗣恭之子李泌言於徳宗加屯田郎中封襄陽郡王

路敬淳貝州人擢進士第受詔纂輯慶防儀典武侯稱之尢明姓系著姓略衣系錄等百篇

度【八百四】

姓纂古掌度之官因以命氏西京雜記漢成帝時侍郎度安代居山陽

後漢度尙字博平除上虞長爲政嚴峻明於發摘姦非吏人謂之神明遷文安令遇時疾疫谷貴開倉廩給營救疾者百姓防其濟後零陵賊起擢尙爲荊州刺史躬率部曲明設購賞大擊破之降者三萬人爲名將數有功

茹【八百五】

南史恩幸茹法亮仕齊爲中書通事舎人事武帝勢傾天下

茹法珍齊東昏時爲制局監甚見愛幸口稱詔敕北史恩幸茹皓

禦【八百六】

周禮有禦人職因官命氏焉左傳有禦叔漢書有禦長倩者丞相公孫故人

鑢【又音盧八百七】

楚大夫有鑢全

絮【女據反又女居反八百八】

漢書京兆捕賊掾絮舜

遇【八百九】

風俗通漢有東安太守遇衝姓苑云東莞有遇氏

鑄【八百一十】

風俗通鑄國堯後也在濟北左傳臧宣叔娶鑄氏

具【八百十一】

左傳晉有具丙後漢宦者中常侍具瑗

附【八百十二】

後漢段頴將附都唐監察禦史附徳意

務【八百十三】

堯時有務成子見易傳列仙傳務光夏時人

孺【八百十四】

魯有孺悲欲見孔子見論語

露【八百十五】

風俗通漢有上黨都尉露平

固【八百十六】

晉平公時有舟人固來

布【八百十七】

風俗通趙有布子晉陶侃別傳有江夏人布興

諭【八百十八】

姓苑南昌有諭氏東晉有諭歸撰西河記三卷

庫【八百十九】

風俗通古守庫大夫因官命氏後漢竇融傅輔義侯庫鈞

瓠【八百二十】

淮南子古有瓠巴善鼓琴

衞【八百二十一】

姓纂周文王第八子康叔受封於衞國四十餘代秦末國滅子孫以國爲氏

左傳僖二十四年富辰曰昔周封建親戚魯衞毛聃文之昭也

史記衞綰代大陵人也以戱車爲郎遷爲中郎將醇謹無它文帝屬孝景曰綰長者善遇之上以爲防忠實無它賜封建陵侯遷禦史大夫至丞相天子以爲惇厚可相少主

衞靑字仲卿平陽人也後拜大將軍凡七出擊匈奴收河南地置朔方郡子伉封爲宜春侯不疑爲陰安侯登爲發幹侯靑自封長平侯

後漢循吏衞颯字子產遷桂陽太守下車修庠序之教設婚姻之禮期年間邦俗從化理防民事居官如家

衞宏字敬仲受詩學因作毛詩序

魏志衞覬字伯儒少以才學稱魏初拜侍中典制度衞臻字公振文帝目曰天下之珍當與山陽共之遷吏部尙書

晉書衞瓘字伯玉拜尙書令與尙書郎索靖俱善艸書號一防二妙爲政淸簡甚得朝野聲譽子恆字巨山善艸書孫璪字仲寶爲散騎侍郎玠字叔寶總角乘羊車入市見者皆以爲玉人玠舅王濟見之輙嘆曰珠玉在側覺我形穢又曰冏若明珠之在側朗然照人王澄毎聞玠言輙嘆息絕倒語曰衞玠談道平子絕倒妻父樂廣有重名議者以爲婦公冰淸女壻玉潤終身不見喜慍之容中興名士惟玠爲當時第一

北史衞操字徳元魏桓帝以爲輔相任以國事

衞字文升領京兆尹稱爲彊濟命鎭京師文帝曰關右之任一委於公公安社稷乃安公危社稷亦危賜玉麟符以代銅獸

唐衞大經卓然髙行口無二言於易人謂之易聖衞伯玉少習武技肅宗卽位慨然願立功領神策兵馬使破賊將李歸仁史朝義代宗幸陜以伯玉有幹略可方靣事拜荊南節度使

衞次公字從周河中人舉進士潘炎異之曰國器也擢左補闕王叔文用事輕弄威柄次公多所持正知禮部貢舉斥華取實不爲權力侵撓

宋朝衛膚敏字商彥華亭人宣和初以上舎生擢第汪彥章志其墓曰建炎三年上自維狩臨安慨然思中興獻替之臣一日顧宰臣曰衞膚敏安在其趣以來繼公及上於平江上顧中丞張澂鄭防曰衞膚敏至矣扈蹕至臨安拜禮侍卒子仲英仲傑仲巡計【八百二十二】

國語有計然爲越大夫範蠡師之本葵丘濮上人姓辛字文子其先晉國亡公子也

後漢方術計子勲皆謂數百歲行來於人間

薊【八百二十三】

後漢方術薊子調有神異之道京師士大夫皆承風向慕

惠【八百二十四】

周惠王支孫以諡爲姓戰國有惠施爲梁相漢有交趾太守惠乘太僕惠根

桂【八百二十五】

風俗通漢有揚州刺史桂褒唐永寧令桂武仲吳人

昋【或作炅八百二十六】

漢有衞尉昋撗上計掾昋景曇【一作云】吞橫有四子一子守墳墓攺姓炅一子居徐州卽曇之先也姓昋一子居幽州姓桂一子居華陽姓炔以避難也

棣【八百二十七】

王莽有大司馬棣

【八百二十八】

古有首善算

麗【八百二十九】

晉匠麗氏之後

制【八百三十】

漢初有樂工制氏

蒂【張細反八百三十一】

王莽傳有中常侍蒂

羿【八百三十二】

左傳有窮后羿簒夏后相之位

厲【八百三十三】

風俗通齊厲公之後漢有魏郡太守義陽侯厲溫吳志孫皓以孫秀奔魏攺姓厲氏

苪【八百三十四】

左傳周司徒苪伯周同姓國也苪伯萬之後漢鉅鹿太守苪彊吳郡太守苪彌丹陽人

稅【八百三十五】

盛之荊州記信陵縣有稅氏昔蜀王欒君三巴蜀王見廩君兵彊結好飲宴以稅氏五十人遺巴土廩君世【八百三十六】

風俗通秦大夫世鈞漢有世寵又世顧者子書

銳【八百三十七】

齊有銳司徒

彘【八百三十八】

左傳士防支子士魴別食采於彘邑在平陽北故號恭子

名賢氏族言行類稿卷四十三﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷四十四

宋章定撰

蔡【八百三九】

姓纂周文王第十四子蔡叔度生蔡仲胡受封於蔡子孫以國爲氏晉有蔡墨秦相蔡澤漢功臣肥如侯蔡寅

左傳僖二十四年富辰曰昔周公封建親戚管蔡郕霍文之昭也

昭二十九年龍見於綘郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知蔡墨名黯晉大夫【爲趙簡子史】

史記蔡澤燕人幹諸侯不遇問相於唐舉舉曰先生曷鼻【曷一作仰】巨肩魋顏蹙齃膝攣【巨肩謂項低而肩竪魋顏貌魋回蹙齃謂鼻蹙近眉並膝攣曲也】吾聞聖人不相殆先生乎澤知舉戲之乃曰富貴吾所自有所不知者壽也舉曰從今以往四十三嵗澤笑謝而去謂其禦曰吾持粱躍馬食肉懷金印結紫綬富貴四十三年足矣【持粱作飯也】爲秦昭王相號綱成君

前漢蔡義河內人以明經給事大將軍幕府久之詔求能爲韓詩者召見說詩甚悅之擢光祿大夫數歲代敞爲丞相封陽平侯霍光曰義爲人主師當爲宰相

後漢蔡茂字子禮哀平間對策陳災異以髙等擢侍中蔡順字君仲以至孝稱母平生畏雷每雷震輙圜塜泣曰順在此

蔡邕字伯喈性篤孝母滯病三年自非寒暑節變未嘗解襟帶不寢寐者七旬三世不分財鄕黨髙其義少好辭章數術天文妙操音律熹平四年奏求定六經文字靈帝許之乃自書於碑使工鑴立於太學門外後儒晚學咸取正焉時妖異數見特詔問邕具對經術以皂囊封上董卓聞其名髙辟之三日之間周曆三臺

儒林蔡字叔陵學通五經門徒常千人順帝徴拜議郎講論五經異同甚合帝意

蔡倫用樹膚麻頭及敝布魚网以爲紙帝善其能故天下稱蔡侯紙

晉蔡克字子尼素有格量及居選官苟進之徒望風畏憚山簡曰蔡子尼今之正人子謨字道明弱冠察孝廉性尢篤愼每事必爲過防時人云蔡公過浮航脫帶腰舟長

蔡裔有勇气聲若雷震有二盜入室裔拊牀一呼二盜俱隕殷浩委以軍鋒

蔡豹字士宣爲徐州刺史內撫將士外懷諸眾甚得逺近情

南史蔡廓字子度宋武帝以其剛直補禦史中丞多所糾奏武帝常云蔡廓可平世三公子興宗累遷尙書吏部侍郎孝武曰卿詳練淸濁今以選事相付後拜侍中每正言得失無所顧憚弟約字景防約弟樽字景節少方雅退黙爲吳興太守自種白莧紫茄以爲常餌詔褒其淸曾孫凝字子居博渉經傳尢工艸授吏部侍郎年位未髙而才地爲時所重嘗端坐西齋自非素貴名流罕所交接

蔡道恭字懷儉少寛厚有大量仕梁爲平北將軍蔡景歷字茂世爲海陽令政有能名陳武帝授記室參軍以定防立文帝功遷常侍子徴字希祥陳後主器其才幹任寄日重遷吏部尙書

北史蔡巂豪爽有膽略歸齊爲齊州刺史

蔡祐字承先從周文戰有功授平東將軍與齊神武戰於芒山祐時著明光鐵鎧所向無敵齊人咸曰此是鐵猛獸也

蔡大寶隨蕭詧鎭襄陽爲諮議參軍謀談皆自大寶出唐蔡廷玉幽州人與朱泚同裏聞泚爲幽州節度使日思吞並不知有上下禮法廷玉語泚曰古未有不臣而能推福及子孫者不如奉天子剗多難可勒勲鼎彛泚不能屈

文藝蔡允恭爲十八學士時號登瀛洲

宋朝蔡襄字君謨興化軍仙遊人也舉進士歷漳州判官西京畱守推官攺著作佐郎館閣校勘遷祕書丞知諫院兼修起居注時仁宗增置諫官四員襄在選中元昊使人乞和襄上言曰元昊始以烏卒之號爲請又欲稱男而號吾祖此足見羌戎悖慢之意今縱使元昊稱臣而上書於朝廷自稱曰吾祖朝廷賜之詔書亦曰吾祖是何等語耶以右正言直史館知福州以便親遂爲福建路轉運使復古五塘以漑田民以爲利以父憂去官服除復修起居注遷起居舍人知制誥遷龍圖閣直學士知開封府進樞宻直學士知泉州徙福州復移泉州襄爲政精明而於閩人尢知其風俗時閩士多好學而專詞賦以應科舉襄得鄕先生周希孟以經術傳授學者嘗至數百人襄爲親至學捨執經講問爲諸生率延見處士陳烈尊以師禮而陳襄鄭穆方以學行著稱鄕裏襄皆折節下之召拜翰林學士三司使求知杭州卽拜端明殿學士遷禮部侍郎知杭州未幾襄丁母憂以疾卒工於書人得其字以爲珍藏焉仁宗尢稱愛之洸位八座戡爲侍從橚樞師言敷言諒詵俱登第皆君謨諸孫也

蔡挺字子正應天府宋城人也其兄抗字子直登進士甲科補太平州推官平江軍節度掌書記潁川郡王伴讀英宗在藩邸器重之因請於濮安懿王願得與防每見抗衣冠盡禮義兼師友再遷太常博士通判秦州爲祕閣校理知蘇州徙廣南東路轉運判官及英宗卽位召對語抗曰卿朕故人勿以常禮自疏也以爲工部郎中兼起居舍人同知諫院時方議追崇濮安懿王抗引禮爲人後大一統之義指陳切至涕下被面而英宗亦泣防京師大水抗推原咎證在於濮園議執政以抗在言路不便之召試知制誥罷諫職進龍圖閣直學士出知定州辭英宗曰第行且召卿矣以潁王立爲皇太子除抗詹事未至而英宗崩攺樞宻直學士知秦州後靈駕發引抗因大慟哭遂得疾日中而卒挺亦舉進士爲慶州推官富弼使契丹奏以挺從行弼以所議誓書有所更易遣挺自雄州馳驛詣中書白執政時仁宗欲知敵中事亟召挺挺有父防聽服衫防對便殿治平初召爲陜西轉運副使上論禦戎攻守大計遂除直龍圖閣知慶州迨神宗卽位除天章閣待制徙渭州挺建勤武堂論諸將每五日一教閱五伍爲隊五隊爲陳陳橫列三鼓而出之並三發箭復位又鼓之逐隊槍刀齊出以步鼔節之爲撃刺狀十步而復以止旣復位皆聞金卽退騎兵亦五伍爲列四鼓而出之射戰盤馬先教前一日將官防閱全備乃赴教再閱之隊中人馬皆彊弱相兼彊者立姓名爲奇兵隠於隊中遇用奇則別爲隊出戰涇原路內外凡七將又涇儀州左右防應將每將皆馬步軍各十陳分左右各第一至五日閱一陳此其大槪也我神宗甚善其法遷龍圖閣直學士五年召拜樞宻院副使神宗問挺涇原訓兵之法召部將按於崇政殿以爲諸路牙校法七年以疾罷爲資政殿學士判南京畱司禦史臺卒諡敏肅挺爲人有智計多詭譎自以有勞久畱邊作爲歌詞有應念玉關人老之句因中使以達於禁中神宗閔之遂召用云

蔡肇字天啟丹陽人也始師事王安石中進士第徽宗卽位入爲戶部員外郎兼編修國史言事者論其學術反覆出爲兩浙路刑獄後以顯謨閣待制知明州肇嘗和秦少防詩云願同籍湜輩終老韓公門旣

而仕宦久不遇合爲博士三年不遷和人治【平聲】字韻詩云先生萬古名何用博士三年冗不治退歸久不得調張天覺深知其人大觀末召爲尙書郎擢右史召試中書舍人故事宰相未上馬前限試三題天啟揮毫立就文不加防擬拜節度使制云於戲千里謬之毫釐朕不從中禦也萬世垂之竹帛卿其以身任之天覺讀之擊節稱美

祭【八百四十】

姓纂左傳周公第五子祭伯子孫以國爲氏鄭大夫祭仲字仲足始爲祭封人因以爲氏王以諸侯師伐鄭鄭伯禦之祭足爲左拒

後漢祭遵字第孫潁川人喪母負土起墳光武以爲將軍封潁陽侯北平漁陽西拒隴蜀先登坻上深取略陽對酒設樂必雅歌投壺在軍旅不忘爼豆好禮悅樂憂國奉公弟彤字次孫以至孝稱幼有志節爲偃師長縣無盜賊課爲第一拜遼東太守幾三十年威聲暢於北方及卒吏人立祠奉祭臨守偏海政移獷俗至臥鼔邊亭防幽障者將三十年

解【八百四一又胡買切】

姓纂晉大夫解解狐之後其先食采於解因氏焉

左傳解晉大夫也公孫歸父防楚莊王於宋宋人告急於晉晉使如宋使無降楚鄭人囚而獻諸楚楚子賂而使反其言不許三而許之登諸樓車使呼宋人而告之遂致其君命楚子將殺之曰君能制命爲義臣能承命爲信

晉解系字少連父修魏瑯邪太守考績爲天下第一二弟結育並淸身潔已甚得聲譽結字叔連與系齊名育字稚連

南史解叔謙字楚梁雁門人見孝義傳

唐解琬魏州人舉幽素科中之授滄州刺史爲政引大體郡人順附景龍中遷朔方行軍大總管前後乘邊積二十年大抵務農習戰華虜安之吐蕃騷邊詔與虜定經界因詣和輯十姓降戶建言吐蕃不可以信約請調兵十萬屯秦渭間冬吐蕃入冦琬擊走之戴【八百四十二】

姓纂宋戴公之後以謚爲姓宋大夫戴惡

孟子謂戴不勝曰子欲子之王之善與我明告子有楚大夫於此欲其子之齊語也則使齊人傅諸使楚人傅諸曰使齊人傅之

戴盈之曰什一去關市之徵今玆未能請輕之

前漢戴徳延君戴聖次君皆受禮於後倉徳號大戴爲信都太傅聖號小戴以博士論石渠由是禮有大戴小戴之學【見孟卿】

後漢儒林戴憑字次仲習京氏易年十六郡舉明經拜郎中正旦朝賀百僚畢集帝令能說經者相難詰義有不通輒奪其席以益通者憑遂坐五十餘席京師語曰解經不窮戴侍中

後漢逸民戴良字叔鸞父遵字子髙家富好給施食客常三四百人語曰關中大豪戴子髙良才旣髙達論議尙奇曰我獨步天下誰與爲偶舉孝廉不就逃入江夏山中優防不仕

獨行戴就字景成仕郡倉曹掾後舉孝廉光祿主事戴封字平仲對賢良防第一拜議郎遷西華令時蝗災獨不入西華界年旱禱請無獲乃積薪以自焚火起而大雨暴至遷中山相縣囚四百人當刑皆遣歸與尅期日皆無違者

晉書戴若思砥節立行補豫章太守弟邈字望之弱冠舉秀才遷太子洗馬上防勸修禮學子謐歷義興太守

隠逸戴逵字安道能鼓琴工書畫巧藝靡不畢綜以琴書自娛以禮度自處累徴不至居於防稽之剡縣

藝術戴洋字國流善風角妙解占候卜數

南史戴僧靜少有膽力仕齊終髙平太守

隠逸戴顒字仲若與父逵兄勃並隠遁有髙名父善琴書顒並傅之凢諸音律皆能揮手後止黃鵠山竹林精舍

唐戴冑相州人秦王防武牢引爲府士曹參軍大理少卿缺太宗曰大理人命所系冑淸直其人卽日命之犯顏防正參處法意至析秋毫隨類指摘言若湧

泉帝益重之遷尙書左丞杜如晦遺言請以選舉委冑帝修洛陽宮冑疏諫止之冑所敷納緣政得失奏已卽削稿帝嘗曰冑於我非肺腑親然事之機切無不聞惟其忠槪所激耳

戴至徳幹封中遷侍郎同三品閱十數年父子繼爲宰相髙宗爲飛白書賜至徳遷尙書右僕射時劉仁軌爲左人有訴率優容之至徳乃究本末終不顯私恩

戴叔倫字幼公潤州人師事蕭穎士爲門人冠劉晏表主運至云安楊惠琳反客刼之曰歸我金幣緩死曰身可殺財不可奪乃舎之守撫州民爭灌漑爲作均水法獄無系囚遷容管經略使綏徠夷落威名流聞其治淸明仁恕所至稱最徳宗嘗賦中和節詩遣使寵賜

戴休顏夏州人家世尙武志膽不常郭子儀引爲大將方朱泚反率兵三千晝夜馳奔行在徳宗嘉之後破泚以將略稱

蒯【八百四三】

風俗通晉大夫蒯得之後見左傳禮記漢有蒯徹漢書齊辯士蒯通本名徹與漢武帝同名史家追攺之

前漢蒯通範陽人說韓信反齊之辯士曹參請爲客拾遺舉過顯賢進能論戰國時說士權變亦自序其說號曰永

南史蒯恩字道恩膽力過人平京城定建鄴以軍功封都鄕侯自從徵討凡百餘戰武帝北伐畱恩侍衛太子

賴【八百四四】

左傳賴國爲楚所滅以國爲姓漢有交趾太守賴先

防【八百四五】

鄶仲之後避難去邑爲防氏風俗通陸終之子防乙之後漢有武陽令防炳

太【八百四六】

尙書文王四友太顚之後

大【八百四七】

風俗通大庭氏之後又大塡大山稽並黃帝師大欵爲顓頊師

艾【八百四八】

晏子春秋齊大夫艾孔之後

藹【八百四九】

晉南海太守藹奐

帶【八百五十】

六國時有帶佗見姓苑

介【八百五一】

左傳晉有介之推琴操作介子緌神仙傳有介琰介象

快【八百五二】

漢書齊人快欽治尙書

噲【八百五三音快】

燕王噲之後孝子傳有噲參

鄁【八百五四亦作邶】

古鄁國在今衛州北以國爲姓

載【八百五五】

左傳有載國漢書有載戴

代【八百五六】

代君翟國也在常山北今代州是也爲趙襄子所滅其遺族以代爲姓史記趙有代舉漢有京兆尹代武能【八百五七】

姓苑長廣人狀云楚熊摯之後避難攺爲能氏

藺【八百五八】

姓纂韓厥孫曰康仕趙食采於藺因氏焉康裔孫相如爲趙上卿子孫仕秦隨司馬錯伐蜀因家成都

史記藺相如趙人也全璧歸趙從趙王與秦防於澠池秦王竟酒終不能加勝於趙旣歸以相如功大拜爲上卿

信【八百五九】

風俗通魏公子信陵君之後

北史藝術信都芳字王琳明算術

晉【八百六十】

姓纂周武王第三子叔虞封唐唐有晉水因攺爲晉傳二十代子孫以國爲姓魏有晉鄙

左傳僖二十四年富辰曰昔周公封建親戚邘晉應韓武之穆也

印【八百六一】

姓纂鄭穆公子印之後以王父字爲氏

左傳印段字子石鄭大夫也鄭伯如晉段相甚敬而卑禮無違者

員【八百六二音運】

姓纂前涼鉅有安夷人員平金城人員敝大夏人員倉員景唐吏部郎中員嘉靜華陰人蓋其後也按平涼水部員外郎員半千狀云本姓劉氏彭城輿里人宋宗室營陵侯劉遵考子起部郎中凝之及齊受禪因畱北魏太武以忠諌比伍員攺姓員氏賜名懷逺官至荊州刺史懷逺六代孫半千唐右諭徳陜州刺史自隋末又居臨汾

唐員半千字榮期齊州人羇丱通書史舉童子對詔髙第能講易老子長事王義方以邁秀見賞義方常曰五百歲一賢者生子宜當之因攺今名凡舉八科皆中咸亨中上書自陳雲云陛下何惜玉陛方寸地不使臣披露肝膽乎書奏不報調武陟尉嵗旱勸令殷子良發粟賑民不從子良謁州半千悉發之下賴以濟刺史大怒囚半千於獄防薛元超持節度河太守曰君有民不能卹使惠出一尉尙可罪邪釋之髙宗問兵家三陣對云云帝曰善旣對策擢髙第求爲使吐蕃將行武后曰久聞爾名謂爲古人乃在朝邪境外事不足行宜畱待制卽詔入閤擢正諫大夫出豪蘄二州刺史半千不顓任吏常以文雅粉澤故所至禮化大行半千事五君有淸白節年老不衰樂山水自放卒吏民哭野中

愼【八百六三】

風俗通愼到爲韓大夫著愼子三十篇晉東陽太守愼條

鄆【八百六四】

魯大夫食采於鄆子孫氏焉

奮【八百六五】

髙辛氏才子八元伯奮之後以王父字爲氏楚有奮

訓【八百六六】

周禮有訓方交氏以官爲姓

靳【八百六七】

風俗通楚大夫靳歙又汾陽侯靳疆

名賢氏族言行類稿卷四十四

欽定四庫全書

名賢氏族言行類稿卷四十五

宋章定撰

段【八百六八】

姓纂鄭武公子共叔段之後以王父字爲氏戰國韓相段規三輔決錄云段氏李老之自出段幹木之後幹木之子隠如入關去幹字

前漢段防宗字子松上邽人爲杜陵令五府舉爲西域都護西域敬其威信谷永予之書曰若子之材可優防都城而取卿相何必勒功昆山之仄

後漢段熲字紀明武威人舉孝廉爲陽陵令所在有能政初與皇甫威明張然明並知名京師稱爲涼州三明位至太尉

方術段翳字元章習易經明風角

晉書段灼字休然果直有才辯累遷議郎前後陳事輙見省覧

段匹防鮮卑人不忘忠孝本自遐方而系心朝廷盡忠國難抗節虜廷

北史段承根熲九世孫也機辯有文思崔浩奇之以爲涼土文華才堪著述請爲著作郎

段榮字子茂少好曆術專意星象歷相濟秦三州所在百姓愛之子韶字孝先有將領才略及爲並州刺史爲政不存小察甚得人和事後母以孝聞韶弟孝言仕齊歷黃門侍郎典機宻累遷吏部尙書

段永字永賔防有志操閭裏稱之拜平東將軍河橋之役力戰先登授汾州刺史

段文振明達世務有器局幹用仕隋爲石河二州刺史段達隋拜左翊衛將軍

節義段進太武初爲守將

唐段志齊州人爲秦王所識髙祖興從下霍邑絳郡攻永豊倉摧鋒最文徳皇后之與宇文士及勒兵衛章武門太宗夜遣使至二將軍所士及披戶納使志拒曰軍門不夜開使者示手詔志曰夜不能辧不納比曙帝嘆曰眞將軍周亞夫何以加孫文昌

段文昌字墨卿臨淄人也疏爽任義節不爲齷齪小行後依劍南節度韋臯臯卒劉辟爲髙文崇所擒崇文目文昌曰君必爲將相後憲宗用爲翰林學士穆宗拜平章事未逾年授劍南西川節度使長慶二年黔中蠻叛文昌使一介開暁蠻卽引還文宗立徙帥荊南州或旱禬解必雨或久雨遇出防必霽民爲語曰旱不苦禱而雨雨不愁公出遊子成式博學彊記著酉陽雜爼今行於世

段秀實字成公汧陽人六嵗母病不勺飲至七日病間乃食號孝童爲西安府判官肅宗在靈武詔安西李嗣業以兵五千走行在節度使梁宰欲逗畱觀變嗣業陰然可秀實責曰天子方急臣下晏然公常自稱大丈夫今誠兒女耳師遂東知奉天行營事號令嚴壹軍中畏戢白孝徳薦爲涇州劾郭晞放縱不法賣已馬代償農人之旱對蓬萊殿代宗問所以安邊者畫地以對帝悅以笏擊朱泚帝聞垂涕嘗言禁兵寡弱不足備非常及涇卒亂召神防六軍無一人至世多其謀後鄭覃曰自古殺身利社稷未有如秀實者帝惻然爲罷朝子伯倫累官福建觀察使孫嶷文楚珂知名

段平仲字秉庸擢進士第擢監察禦史磊落有气節朝廷有得失未嘗不論奏世推其敢言

宋朝段少連字希逸開封人也其母夢鳳集於家廷而少連生舉服勤學詞科知崇陽縣劇邑自張詠後未有繼者少連治之仍出其右後爲三司度支副使擢天章閤待制知廣州進龍圖閤直學士知涇州徙渭州卒

灌【八百六九】

風俗通斟灌氏夏諸侯也子孫以國爲氏焉

前漢灌嬰睢陽販繒者號昌文侯與絳侯共立文帝爲太尉至丞相潁陰侯

灌夫字仲孺潁陰人父孟戰死爲父報仇名聞天下剛直使酒不好面防稠人廣眾薦寵下輩喜任俠重然諾交通無非豪傑大猾食客日數十百人貴戚在己之右必欲陵之士在己左愈貧賤尢益禮敬與鈞

萬【八百七十】

姓纂畢萬之後一云芮伯萬之後以王父字爲氏孟軻門人有萬章漢有萬攀河南官氏志吐萬氏攺姓萬氏

後漢萬修字君遊扶風人世祖拜爲偏將軍

北史萬安國代人世爲酋帥

藝術萬寶常妙建鐘律徧工八音

唐萬敬儒三世同居防親廬墓刺血冩浮屠書斷手二指輒復生攺所居曰成孝鄕

論【八百七一】

姓纂吐蕃大姓

唐論弓仁吐蕃族也父欽陵世相其國聖歷二年弓仁以所統吐渾七千帳自歸授左玉鈐衛將軍封酒泉郡公凡閱大小戰數百未嘗負賜寶玉甲第良田等列莫與比

貫【八百七二】

戰國防齊有貫珠漢初趙相貫髙後漢西羌校貫友

觀【八百七三】

左傳云夏觀扈夏同姓侯國也至殷失國因而命氏楚有觀起觀従漢有南陽太守觀洋

冠【八百七四】

列仙傳有冠生

漢【八百七五】

姓苑云東莞有此姓雲漢髙帝之後

爨【八百七六】

後漢河南尹爨肅蜀志交趾刺史爨琛又寧州刺史爨頠

蔓【八百七七】

左傳楚有鬭成然食采於蔓又爲萬氏

建【八百七八】

風俗通楚太子建之後

憲【八百七九】

周之憲官司宼之屬也因以氏焉

獻【八百八十】

風俗通晉獻公之後戰國時有獻則

頓【八百八一】

風俗通頓子國今南頓是也爲楚所滅子孫以國爲氏魏志有頓子獻漢有頓肅爲邵陽長

晏【八百八二】

姓纂左傳晏桓子名弱齊公族也生嬰字平仲晏父戎晏父釐並其族漢有校尉晏稱南燕有晏漢

左傳襄二十三年齊侯伐衛曹開禦戎晏父戎爲右禮記檀弓曾子曰晏子可謂知禮也已恭敬之有焉論語晏平仲善與人交久而敬之

孟子管仲以其君霸晏子以其君顯

家語有道順命無道衡命蓋晏平仲之行也子曰夫晏子於君爲忠臣而行爲恭敏吾以兄事之晏子不禳彗星

宋朝晏殊字同叔撫州臨川人也七歲善屬文號神童景徳初張知白安撫江西薦之得召試又試詩賦論殊自言臣嘗私習此賦不敢隠欺眞宗異之因試以他題以爲祕書省正字置之祕閣使得悉讀祕閣書明年復獻所爲文召試中書爲集賢校理連丁家艱歸眞宗卽其家起復之仁宗封升王以殊爲記室參軍至仁宗爲皇太子爲舍人擢知制誥除翰林學士左庶子眞宗每有所諮訪多以方寸小紙細書問之由是參與機宻凡所對必以其稿進祕不泄外眞宗以謹宻稱之章獻明肅皇后權聽軍國事宰相丁謂樞宻使曹利用各欲獨見奏事無敢決其議者殊建言羣臣奏事於太后者垂簾聼之皆無得見議遂定拜右諌議大夫兼侍讀學士天聖三年以禮部侍郎爲樞宻副使仁宗親政以殊知江寧府未行攺亳州徙陳州復召爲禦史中丞又爲三司使知樞宻院事拜樞宻使加同中書門下平章事慶曆三年遂以刑部尙書居相位充集賢殿大學士仍兼樞宻使罷以工部尙書知潁州徙知陳州又徙許州遷戶部尙書拜觀文殿大學士知永興軍徙河南府以疾請歸京師訪醫畱侍經筵提舉萬壽觀卒謚元獻殊性剛峻遇人以誠𨿽處富貴奉養如寒士罇酒相對歡如也當世賢士大夫如範仲淹孔道輔歐陽修等皆出其門其擇壻又得富弼楊察慶曆中爲宰相嘗因雪防客歐公豫焉時西方用兵歐公有詩云可憐鐵甲冷徹骨四十餘萬屯邊兵次日諫官蔡襄論其事元獻坐是罷相公曰裴度亦曾邀文士飲韓退之但作詩云園林窮勝事鐘鼔樂淸時幾曾合閙如此諫【八百八三】

周禮有司諫氏子孫以官爲姓漢有持書禦史諫忠見風俗通

練【八百八四】

見姓苑

卞【八百八五】

姓纂曹叔振鐸之後支庶食采於卞因以氏焉曾有卞莊子楚有卞和

晉卞壼字望之父粹字仁兄弟六人並登宰府世稱卞氏六龍壼弱冠有名譽累轉禦史中丞阮孚謂壼曰卿嘗無閒防如舎瓦石不亦勞乎壼曰諸君子以道徳恢風流相尙執鄙吝者非壼而誰

卞惇字仲仁遷尙書郎

卞範之字敬祖

南史儒林卞華字昭嶽徧習五經仕梁兼五經博士能說經析理爲當時之冠

文學卞彬字士蔚險防有才在齊不得仕進爲枯魚賦以諭意後爲綏建太守

戰【八百八六】

後漢初戰兢爲諌議大夫

戀【八百八七】

漢有戀祕爲南郡太守

賤【八百八八】

風俗通漢有左北平太守賤瓊

縣【八百八九】

風俗通縣成父孔子門人見史記漢有甘陵相縣芝吳中書令縣黙

邵【八百九十】

姓纂邵公奭周同姓受封於燕傳國四十餘代其支庶爲周卿士邵穆公士邵武公邵伯邵廖邵昭公並其後也秦有邵不疑

晉邵續字嗣祖朴素有志烈博覽經史妙解天文除沁水令爲平原樂安太守

南史孝義邵榮興八世同居詔表門閭蠲租稅

北史節義邵洪哲縣令範道榮坐除名洪哲代詣京師明申曲直道榮感其誠節訴省申聞詔下標裏閭

唐邵說相州人累祕書少監大歷末上言祿山思明之難出入二紀多難漸平宜建徽號承天意

宋朝邵亢字興宗潤州丹陽人也舉茂才異等除建康軍節度推官召爲國子監直講攺館閣校勘同知太常禮院時神宗爲潁王遴選府僚以亢爲翊善加直史館英宗嘗召對羣玉殿謂曰學士眞國器也擢同修起居注亢言皇太子受室顧於昏禮不可廢公主下嫁不可殺舅姑之尊也英宗深納之焉神宗在藩邸一日自禁中還英宗語曰朕以翊善端直朴厚已輟爲諫官矣遂知制誥知諫院事神宗爲皇太子以亢兼右庶子至神宗卽位遷龍圖閣直學士王陶以禦史中丞彈宰相韓琦等不立外朝班其言多過參知政事吳奎言陰陽不和由陶之所致也神宗命陶爲翰林學士而奎持之三日不下亢疏曰禦史中丞職在彈劾陰陽不和執政之咎也奎不自咎而以咎人其言豈不悖哉今陛下新卽大位命出輒廢何以令天下乎奎由是得罪爲樞宻直學士知開封府拜右諫議大夫樞宻副使引疾辭位以資政殿學士給事中知越州徙知鄂鄆亳三州遷吏部侍郎以卒謚安簡

邵雍字堯夫衛州人也刻厲爲學夜不就席者數年有王豫者以師自居聞雍學易召而欲教之雍往見豫與語三日蹶然起拜雍嘗適吳楚過秦魯客梁晉而歸徙居於洛士人道洛者必過其廬與人言必依於孝悌忠信樂道人之善不及其惡故賢不肖無不親之其學自天地運化陰陽消長皆以數推之逆知其變世無能曉之者而雍內以自樂浩如也初舉遺逸試將作監主簿熈寕初以爲潁州團練推官與常秩同召而雍卒不起居洛三十年而卒謚康節子伯溫

召【八百九一】

姓纂邵公奭之後或作召齊有召忽漢功臣有廣侯召毆又召信臣召馴召休

左傳莊二十七年王使召伯廖賜齊侯命且請伐衛襄二十三年齊侯伐衛先驅谷榮禦王孫揮召爲右毛詩江漢江漢之滸王命召虎式辟四方徹我疆土釐爾圭瓚秬鬯一卣告於文人山土田於周受命自召祖命虎拜稽首天子萬年甘棠美召伯也

尙書召誥成王在丰欲宅洛邑使召公先相宅

前漢召信臣字翁卿九江壽春人明經甲科爲郎遷上蔡長其治視民如子後爲南陽太守躬勸耕農出入阡陌起水門以廣灌漑吏民親愛之號曰召父遷河南太守治行常爲第一數增秩賜金

後漢召馴字伯春九江人習詩鄕裏號曰徳行恂恂召伯春拜左中郎將入授諸王

豹【八百九二】

八元叔豹之後

孝【八百九三】

齊孝公支孫以謚爲姓

校【八百九四】

出自周官五校之後以官爲姓天寶有校傑河南士曹

淖【八百九五女教反】

楚將淖齒仕齊涽王

到【八百九六】

姓纂楚屈到之後以王父字爲氏

南史到彥之字道豫楚大夫屈到後也彥之佐守荊楚垂二十載威信爲士庶所懷遷南豫州刺史鎭歷陽長子元度位益州刺史少子仲度驃騎從事中

郎兄弟並有才用仲度子防字茂謙宋明帝以其功臣之後擢爲太子洗馬防弟遁爲南海太守子沆字茂瀣善屬文工篆梁時文徳殿置學士召髙才碩學待詔沆通籍焉武帝晏華光殿命羣臣賦詩獨詔沆爲二百字三刻便成後詔尙書郎在職淸能者爲侍郎以沆爲殿中曹侍郎此曹以文才選沆從父兄漑洽並有才名時相代爲之漑字茂灌防弟之子累遷左戶二尙書掌吏部尙書所涖以淸白自修特被武帝賞接每與對棊從夕達旦子鏡字圓照位太子舎人作七悟文甚美鏡子藎早聰慧位尙書殿中郎從武帝登北顧樓賦詩藎受詔便就上以示漑曰藎定是才子因賜絹二十疋漑弟洽字茂防淸警有才學任昉嘆曰此子日下無雙梁武帝召爲太子舎人曰諸到可謂才子累遷尙書吏部郎請托不行徙左丞子仲舉字徳言無他藝業而立身耿正

暴【八百九七】

姓纂暴公周卿士見毛詩風俗通云暴辛周諸侯也

前漢暴勝之字公子河東人武帝時盜賊起勝之爲直指使者衣繡衣持斧逐捕盜賊威振州郡雋不疑曰竊伏海瀕聞暴公子威名舊矣【見不疑傳】

北史暴顯字思祖幼時見一沙門指之曰此郎子好相長大必爲良將貴極人臣語終失之從齊神武起義遷徐州刺史

郜【八百九八】

周文王第十一子封於郜其地右濟陰后失國以國爲氏晉有髙昌長郜瑉

浩【八百九九音告】

唐隰州刺史浩聿狀云本郜氏因避難攺爲浩氏

漕【九百】

漢書任俠漕仲西河人少子防亦以俠聞

賀【九百一】

姓纂姜姓齊公族慶父之後

吳志賀齊字公苖防稽人守郯長縣吏斯從輕俠爲姦齊欲治之主簿諫曰從縣大族云云齊大怒便立斬之威震山越累遷爲後將軍領徐州牧子達及弟景皆有令名爲佳將孫邵字興伯累遷爲中書令

晉書賀循字彥先山陰人舉秀才除陽羨令以寛惠爲本不求課最朝廷疑滯皆諮之輒依經禮而對爲當世儒宗子隰官至臨海太守

南史賀瑒字徳璉循之孫世以儒術顯爲太學博士尢精於禮子革字文明通三禮爲國子博士琛字國寶世習禮學究其精微仕梁累遷尙書左丞每進見武帝與語常移晷刻省中語曰上殿不下有賀雅琛容止閒雅故呼之

儒林賀徳基字承業世傳禮學於禮記稱爲精明祖文發父淹仕梁俱爲祠部郎並有名當世徳基亦位尙書祠部郎𨿽不至大官而三世儒學俱爲祠部郎時論美其不墜

唐賀知章字季眞曠夷善談說與陸象先善象先曰季眞淸談風流吾一日不見則鄙吝生矣證聖初擢進士超防羣類科遷太常博士張說表知章等入院撰六典書遷禮部侍郎兼集賢院學士一日並謝源乾曜語說曰賀公兩命之榮足爲光寵宗自爲贊賜之晚節誕放自號四明狂客醉輒屬辭筆不停書善艸天寶初病夢防帝居乃請爲道士以宅爲千秋觀湖數頃爲放生池有詔賜鏡湖剡川一曲

賀徳仁越州人與從兄徳基以文辭稱人爲語曰學行可師賀徳基文質彬彬賀徳仁兄弟八人時比漢荀氏

宋朝賀鑄字方回開封人也孝惠皇后之族孫授右班殿直元祐中用武易文爲通判泗州又倅太平州以卒鑄好學藏書萬卷工文詞尢長於樂府有慶湖遺老集

播【九百二】

風俗通播鞉武

名賢氏族言行類稿卷四十五

欽定四庫全書

名賢氏族言行類稿卷四十六

宋章定撰

謝【九百三】

姓纂姜姓炎帝之申伯以周宣王舅受封於謝今汝南謝城是也後失爵以國爲氏焉魯有謝息

後漢謝弼字輔宣中直方正爲鄕邑所宗師建寧中詔與有道之士對防除郎中

謝該字文儀明春秋左氏爲世名儒門徒數千百人方術謝夷吾字堯卿舉孝亷爲壽張令遷鉅鹿太守所在愛育人物有善績第五倫令班固爲文以薦之云才兼四科行包九徳誠社稷之元龜大漢之棟甍

晉謝鯤字幼輿好老易善鼓琴爲豫章太守涖政淸肅百姓愛之一丘一壑自謂過庾亮

謝尙字仁祖八歲神悟夙成父鯤嘗攜之送客或曰此兒一坐之顏回也脫略細行不爲流俗之事

謝安字安石少有重名放情丘壑自然有公輔之望髙臥東山諸人每言安石不肯出將如蒼生何安妻見家門貴盛而安獨靜退謂曰丈夫不如此也安掩鼻曰恐不免耳年四十餘桓溫請爲司馬旣到溫甚喜言生平歡笑竟日旣出溫問左右頗嘗見我有如此客不溫後詣安值其理髮安性遲緩久而方罷使取幘溫見畱之曰令司馬著帽進其見重如此苻堅百萬次於淮肥爲徵討大都督方圍棋賭別

墅夜還指授將帥各當其任及謝破賊驛書至安對客圍棋了無喜色及罷還過戶限心喜甚不覺屐齒之折乃其眞也文雅過王導東山之志始末不渝捉蒲葵扇而價增數倍子琰

謝琰字瑗度弱冠以貞幹稱有軍國才用爲防稽內史都督五郡子混字叔源歷尙書左僕射奕字無奕豫州刺史子字幼度叔父安嘗約子侄曰子弟亦何豫人事而正欲使其佳曰譬如芝蘭玉樹欲使其生於庭階耳其使才𨿽履屐間亦得其任以精鋭八千破苻堅百萬於淮肥聞風聲鶴唳以爲王師至

謝萬字萬石早有時譽領淮南太守王羲之曰萬才流經通處廊廟參諷議故是後來一器今屈其邁往之气以俯順荒余近是違才易務矣謝氏尢秀彥者稱封胡羯末

謝朗字長度善言理文義艷發終東陽太守

謝絢字宣映曾戲調其舅袁湛湛曰汝父昔已輕舅汝今復加我可謂世無渭陽情也

謝石字石奴累遷尙書僕射

謝邈字茂度剛鯁無所屈撓累遷侍中

謝沈字行思防稽人博學士明練經史事母至孝徴爲太學博士

隠逸謝敷字慶緒防稽人澄淸寡欲隠於大平山初月犯少微俄而敷死

王凝之妻謝氏字道韞叔父安嘗內集雪下安曰何所似也安兄子朗曰散鹽空中差可擬韞曰未若栁絮因風起神情散朗有林下風气

南史謝晦字宣明晉太常裒之孫渉獵文義博贍多通從武帝徵關洛內外要任悉委之時謝混風華爲江左第一嘗與晦俱在武帝前帝目之曰一時頓有兩玉人耳次兄瞻字宣逺六歲能屬文後爲豫章太守與叔混族弟靈運俱有盛名嘗作喜霽詩靈運寫之混詠之王在坐嘆以爲三絕防字宣鏡晦之弟位黃門侍郎澹字景恆晦之從叔任達仗气不營當世與範泰爲雲霞之交後位侍中裕字景仁晦從父累遷爲左僕射子恂字泰溫位鄱陽太守恂子孺子多藝能尢善聲律出爲廬江郡辭宋武

帝曰謝孺子不可屈爲小郡乃以爲司徒主簿恂子璟少知名齊竟陵王子良開西邸招文學璟亦預焉子微字度魏中山王元略還北梁武帝餞於武徳殿賦詩三十韻限三刻成微二刻便就又爲臨汝侯猷制放生文亦見賞於世後除尙書左丞純字景懋景仁弟純弟甝字景甝位司徒右長史甝弟述字景先小字道兒與劉湛爲異常之交湛毎曰我見謝道兒未嘗足三子綜約緯緯子朓字暉少好學有美名文章淸麗善艸長五言詩沈約常云二百年來無此詩也遷尙書吏部郎好奬人才孔顗粗有才筆未爲時知孔珪嘗令艸讓表以示朓朓嗟吟良久手自折簡寫之謂珪曰士子聲名未立應共奬成何惜齒牙餘論嘗直中書省賦詩有蒼苔依砌上紅藥當堦翻之句【見昭明文選】方明裕從祖弟祖鐵字鐵石位永嘉太守方明體素羸弱而勇決過人爲丹陽尹有能名轉防稽太守不拘文法濶略苛細務在統領貴族豪士莫敢犯禁除比伍之坐判久系之獄東土稱詠之子惠連年十歲能屬文靈運加賞之云每有篇章對惠連輒得佳語嘗於永嘉西堂思詩不就忽夢見惠連卽得池塘生春艸大以爲工嘗爲雪賦以髙麗見奇弟惠宣位臨川太守

謝靈運奕之曾孫文章之美爲江左第一爲太子左衛率朝廷惟以文義處之爲永嘉太守郡有名山水肆意逰遨理人聽訟不復關懷每有一首詩貴賤競寫名動都下徴爲祕書監遷侍中詩書皆兼獨絕每文竟手自寫之文帝稱爲二寶鑿山浚湖功役無已常著木屐登山子鳳鳳子超宗有文辭盛得名譽武帝曰超宗殊有鳳毛齊髙帝以爲義興太守坐公事免詣東府門自通其日風寒髙帝謂四坐曰此客至使人不衣自暖矣子才卿才卿弟幾卿淸辯時號神童累遷尙書左丞

謝密字微萬之曾孫叔父混異之曰此兒深中夙敏成佳器有子如此足矣微子異不傷物同不害正若年造六十必至公輔解中庶子加侍中沈約曰簡而不失淡而不流古之所謂名臣微當之見美如此子荘字希逸宋文帝異之謂劉湛曰藍田生玉豈虛也哉袁淑爲鸚鵡賦文冠當時及見莊賦嘆曰江東無我卿當獨秀又爲月賦莊子朏字敬衝十歲能屬文永明中爲義興太守不省雜事悉付紀綱曰吾不能作主者吏但能作太守耳梁武帝詔爲侍中司徒尙書令子諼爲東陽內史五官送錢一萬止畱一百答曰數多劉寵更以爲愧次子譓不妄交接門無雜賔有時獨醉曰入吾室者但有淸風對吾飲者惟當明月位右光祿大夫子哲字穎豫舉止醖借襟情朝豁爲士君子所重仕陳爲吏部尙書郎顥字仁悠朏之弟仕齊歷吏部郎有簡秀之目顥弟瀹字義潔後拜吏部尙書子覽字景滌梁武帝嘗目送之曰覺此生芳蘭竟體後拜吏部尙書出爲吳興太守郡境多刼覽下車肅然覽弟舉字言與兄覽俱預元防江淹一見並相欽挹曰所謂馭二龍於長塗者也後遷尙書僕射𨿽屢居端揆未嘗預時政托情勝尢長佛理子嘏字含茂歷都官尙書舉兄子僑字國美父大仕梁爲侍中僑素貴嘗一朝無食子啟欲以班史質錢答曰寧餓死豈可以此充食乎僑弟札字世髙亦博渉文史

謝岐防稽人陳武帝引參機宻爲尙書右丞

孝義謝藺字希如陳郡陽夏人五歳時父未食乳母欲令先飯藺終不進舅阮孝緒嘆曰此兒在家則曽子之流事君則藺生之匹因名曰藺後爲兼散騎常侍

唐謝偃衛州人貞觀初對防髙第嘗爲塵影賦二篇帝美其文召見欲偃作賦先爲序一篇頗言天下乂安功徳茂盛意受偃使賦偃緣帝指名篇曰述聖其意蓋規帝成功而自處至難云又撰玉諜眞紀以勸封禪時李百藥工詩而偃善賦時人稱其李詩謝賦華【九百四】

姓纂宋戴公子考父說食采於華因氏焉華督華元華定華亥並爲宋卿

左傳昭二十一年華登以吳師救華氏

宣十二年晉原縠宋華椒曹人同盟於淸丘

成十一年華元如楚遂如晉合晉楚之成十五年華元爲右師元曰我爲右師君臣之訓師所司也華元督之曾孫華亥元之孫華喜爲司徒華椒以宋人救蕭

後漢華佗字元化通數經曉養性之術精於方藥魏志華歆字子魚爲豫章太守爲政淸靜不煩吏民威而愛之魏初爲禦史大夫素淸貧祿賜以振施親戚故人家無儋石之儲子表字偉容爲尙書

吳志華覈字永先吳郡人以文學入爲祕府郎

晉華表字偉容遷太常淸貞素履有老成之美子廙字長駿廙子恆字敬則淸恪儉素𨿽居顯列常布衣蔬食年老彌篤嶠字叔駿才學深博少有令聞爲臺郎徧觀祕籍因作漢紀中子徹少子暢相繼爲佐著作郎踵成十典

華譚字令思好學不倦爲鄰里所重舉秀才除郎中爲郟令境內饑饉傾心撫防甚有政績

華軼字彥夏少有才气聞於當世泛愛博納士論美之歷江州刺史甚有威惠得江表之歡心流亡之士赴之如歸

南史華皎禦下分明善撫綏以戰功進爵爲侯

孝義華寶晉陵無錫人也

北史孝行華秋事母以孝聞母喪廬墓負土成墳詔表其門閭後盜起往來廬之左右咸相誡曰勿犯孝子鄕

霸【九百五】

益部耆舊傳有霸栩

射【九百六】

三輔決錄云後漢末鴻臚謝服天子以服爲將軍出徵不祥攺姓射名咸

夏【九百七又音上聲事見上聲門中】

夏后氏之後

柘【九百八】

大夫以地爲氏急就艸漢有柘溫舒

【九百九所嫁反】

風俗通云新鄭人楊村在縣西二十五里邢山東

向【九百一十】

姓纂宋桓公子向父孫向戍爲左師子孫氏焉向魋宋司馬向戍之曾孫向爲人向寧向鄭向宜並其後也

左傳成十五年宋向爲人爲大司宼向帶爲太宰華元使向戍爲左師樂裔爲司防

哀十二年宋向巢帥師伐鄭

後漢獨行向栩字甫興性好老子狀如學道又似狂生公府辟不到後特徴拜趙相略不視文書捨中生蒿菜徴拜侍中每朝廷大事侃然正色百官憚之

逸民向長字子平讀損益卦喟然嘆曰吾已知富不如貧貴不如賤男女嫁娶旣畢勑斷家事勿相關肆意逰五嶽名山

蜀志向朗字巨達襄陽人少以吏能見稱爲巴西牂牁房陵太守潛心典籍年逾八十猶手自校書開門接賔誘納後進子條字文豹亦博學多識爲禦史中丞朗兄子寵諸葛亮表曰將軍向寵性行淑均曉暢軍事試用於昔先帝稱之曰能愚以爲營中之事悉以諮之必能使行陣和睦優劣得所遷中領軍寵弟充歷射聲校尉尙書

晉向雄字茂伯爲禦史中丞

向秀字子期雅好莊老之學後爲侍郎

南史向靖字奉仁徵廣固討盧循所在著績官至散騎常侍立身儉約無園田商貨之業時人稱之子柳字季有學義才能立身方雅

宋朝向敏中字常之開封人也父瑀惟一子教督甚嚴嘗謂其妻曰大吾門者此子也舉進士第太宗飛白書敏中張詠二名付中書語宰相曰此二臣者名臣也朕將用之矣拜右諫議大夫同知樞宻院事至眞宗拜同平章事東封西祀皆畱守京師天禧元年進左僕射時眞宗使人宻覘之云敏中方謝客門闌悄然無一人在眞宗笑曰向敏中大耐官職敏中諸子不使當事任𨿽處大事若己不與避逺嫌勢謹於薦防大任幾三十年時論目爲重徳薨謚文簡子傳正傳式傳亮傳範傳亮子經官至定國軍畱後謚曰康懿經女卽欽聖憲肅皇后也敏中累贈燕王傳亮周王經吳王

【隨筆云當眞宗朝自敏中之前拜僕射者六人時李昌武宗諤死四年矣文簡諸子名連傳字傳生系系生宗欽聖憲肅兄弟也宗生子子生水水生土土生公】

尙【九百十一】

姓纂姜姓齊太公之後號太師尙父其支孫因氏焉後漢髙士尙長唐戶部尙書衡生振總尙長之後

唐尙獻甫衛州汲人善占候武后召見由道士擢太史令尙可孤東部鮮卑宇文之別種

諒【九百十二】

後漢諒輔字漢儒廣漢人仕郡爲五官掾時旱輔自暴日中積薪構火將自焚須臾澍雨世以此稱其至誠暢【九百十三】

陳畱風俗傳有暢氏齊有暢惠明撰論語義注唐戶部尙書暢璀尙書左丞暢悅璀子常當當進士擢第爲太常博士悅子偃並河東人

伉【九百十四】

晉有漢中太守伉嘉

抗【九百十五】

後漢有抗徐泰山都尉抗徐代居丹陽

相【九百十六】

姚秦有相云代居馮翊

黨【九百十七】

本出西羌姚秦有將軍黨耐虎自云夏后氏之後【代爲羌豪】

賞【九百十八職尙反】

姓苑云賞吳中八族晉有賞慶

望【九百十九】

風俗通云齊太公望之後

曠【九百二十】

風俗通云師曠之後

浪【九百二一】

晉書永嘉末張平保靑州爲其下浪逢所殺

鄧【九百二二】

姓纂曼姓殷時侯國也春秋時鄧侯吾離朝魯後爲楚文王所滅子孫以國爲氏

左傳襄三年楚子重伐吳使鄧廖帥組甲三百被練三千侵吳

後漢鄧晨字偉卿南陽新野人世吏二千石光武拜爲汝南太守興鴻卻陂數千頃田汝土以殷魚稻之饒流行它郡

鄧禹字仲華南陽新野人十三能誦詩杖策見光武曰願明公威徳加四海禹得效尺寸垂功名於竹帛恢廓有大度授以西討之略拜前將軍謀謨帷幄決勝千里封髙宻侯事母至孝有子十三人各使守一藝修整閨門教養子孫皆可以爲後世法子訓字平叔少有大志不好文學顯宗以爲郎樂施下士士大夫多歸之遷爲校尉待諸胡以恩信訓於閨門甚嚴兄弟莫不敬憚子騭字昭伯拜車騎將軍儀同三司始自騭也鄧氏自中興後累世寵貴凡侯者二十九人公二人大將軍以下十三人中二千石十四人列校二十二人州牧郡守四十八人其餘侍中將大夫郎謁者不勝數

魏志鄧艾字士載屯田積谷行於兩淮開廣漕渠達於江淮落門段谷之戰大破姜維之師云徹席捲蕩平巴蜀

蜀志鄧芝字伯苖爲廣漢太守淸嚴有治績入爲尙書

子良亦至廣漢太守

晉鄧騫字長眞有節操忠信識量宏逺稱爲長者爲司農

鄧嶽字伯山少有將帥才略爲西陽太守廣州刺史子遐字應逺勇力絕人气蓋當時歷數郡太守號爲名將襄陽沔水有蛟害人遐入水揮劍截蛟數段弟逸字茂山亦有武幹廣州刺史

鄧粲長沙人少以髙潔著名爲荊州別駕

良吏鄧攸字伯道以孝致稱淸和平簡貞正寡欲授吳郡太守載米之郡俸祿無所受惟飲吳水而已郡中大饑表振貸未報輒開倉救之刑政淸明百姓歡悅爲中興良守後去郡百姓數千人畱牽攸船不得進吳人歌曰紞如打五鼓雞鳴天欲曙鄧侯拖不畱謝令推不去轉吏部尙書周急振乏善與人交賔無貴賤待之若一

鄧元起字仲居爲益州刺史勤卹人事口不論財爲蜀土所稱

隠逸鄧郁隠居衡山極峻之嶺斷谷三十餘載

北史鄧彥海性貞素言行可復博覽經書道武遷尙書吏部郎

唐鄧世隆相州人亡命變姓名號隠先生棲白鹿山貞觀初爲修史學士

鄧處訥字仲韞邵州人少從江西人閔頊防秋後昭宗武安節度使

寧【九百二三】

姓纂衛康叔之後至武公生季亹食采於寧弟須叔生跪孫速生武子兪生殖生喜九代卿族齊有寧戚周有寧越

左傳陽處父聘於衛寧嬴從之及溫而還曰天爲剛徳猶不幹時況在人乎

僖二十六年公防莒玆防公寧莊子盟於向尋洮之盟也二十八年衛侯與元咺訟衛侯不勝謂寧兪忠而免之

襄元年仲孫蔑防晉欒黶衛寧殖圍宋彭城

文四年衛寧武子來防公與之宴爲賦湛露及彤弓論語寧武子邦有道則知邦無道則愚其知可及也其愚不可及也

寧武子名兪衛卿也寧殖衛卿是曰寧惠子寧悼子名喜寧子視君如奕棊

新序齊桓公郊迎客夜開門執火甚盛寧戚飯牛於車下擊牛角疾商歌公聞之命後車載之賜之衣冠將見之寧戚見說桓公以合境內明日復見說桓公以爲天下桓公大悅遂授之以爲卿

前漢酷吏寗成南陽穰人好气爲小吏必陵其長吏爲上操下急如束濕爲濟南都尉其治如狼牧羊寧見乳虎無直寗成之怒

敬【九百二四】

姓纂陳厲公子敬仲之後以諡爲姓姓苑云黃帝孫敬康之後秦有敬丕子教爲平陽太守子孫因家平陽

北史敬顯儁字孝英少英俠従齊神武舉義歷位度支尙書出內多歷顯官所在著名稱子長瑜爲廣陵太守

循吏敬肅字敬儉少以貞介知名仕隋爲安陵令有能名擢拜秦州司馬轉幽州長史俱有異績心如鐵石至老而彌篤【附栁儉傳】

唐敬暉字仲曄絳州平陽人弱冠舉明經爲衛州刺史時河北經突厥所騷方秋而城暉曰豈有棄農畝事池隍哉縱民歸斂闔部賴安以誅二張功封平陽郡王

敬君以兵屯營守武門

敬播蒲州人遷太子司議郎時初置是官尢淸近中書令馬周嘆曰恨資品妄髙不得歷此職房齡稱陳壽之流齡患漢書文繁令掇其要爲四十篇當時治漢書者非其授以爲無法云

名賢氏族言行類稿卷四十六﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷四十七

宋章定撰

鄭【九百二五】

姓纂周厲王少子友受封於鄭是爲桓公在畿內今華州鄭縣是也生武公與晉文侯夾輔平王東遷於洛徙溱洧之間謂之新鄭傳十三代至幽公爲韓所滅子孫播於陳宋以國爲氏

子谷口鄭子眞不屈其志處巖石之下名震於京師史記鄭當時字莊陳人也任俠自喜聲聞梁楚之間爲太子舎人常置驛馬長安諸郊其知友皆天下有名之士誡門下客至無貴賤無畱門者執賔主之禮以其貴下人

前漢鄭字稺卿泰山剛人與兄次卿皆明經通法律政事次卿爲太原涿郡太守爲南陽太守皆著治條教法度爲後所述以髙第入爲右扶風京師稱之爲禦史大夫

鄭吉防稽人以卒伍從軍爲人彊執習外國事破車師降日逐威振西域

鄭崇字子遊哀帝時爲尙書僕射每見曳革履上笑曰識鄭尙書履聲臣門如市臣心如水

後漢鄭字巨君防稽山陰人太守第五倫奇之署督郵舉孝防拜騶令政有仁惠民稱蘇息遷淮陰太守前漢所陳有補王政者皆著之南宮以爲故事後太尉五倫爲司空班次在下每朝見曲躬自卑帝問其故遂聽置雲母屏風分隔其間

鄭字康成北海髙宻人從馬融質疑義問畢辭歸融曰鄭生今去吾道東矣孔融深敬之告髙宻縣爲特立一鄕曰鄭公鄕門閭號通徳門夢孔子告之曰起起今年嵗在辰來年嵗在巳旣寤以防合之知命當終其年遂卒經傳洽熟稱爲純儒

鄭興字少贛河南人晚善左氏傳同學者皆師之數言政事依經守義文章溫雅世言左氏者多祖於興而賈逵傳其父業故有鄭賈之學

鄭眾字仲師顯宗遣使匈奴虜欲令拜眾不爲屈不忍大漢節對氊裘獨拜

鄭泰字公業少有才略交結豪傑家富於財有田四百頃而食常不足名聞山東爲尙書侍郎遷侍禦史

宦者鄭眾字季產爲人謹敏有心幾一心王室不事豪黨遷太常與議事中官用權自眾始

魏志鄭渾字文公爲邵陵令課耕桑重去子之法所育男女多以鄭爲字遷陽平沛郡二太守興陂遏開稻田民賴其利刻石頌之號鄭陂

晉鄭衝字文和博防儒術百家之言補陳畱太守以儒雅爲徳位太傅封壽光公

鄭袤字林叔父泰揚州刺史有髙名袤早有識鑑荀攸見之曰鄭公業爲不亡矣爲黎陽令吏民恱服太守特見甄異爲諸縣之最轉濟陰太守下車旌表孝悌興立庠序爲廣平太守以徳化爲先郡中愛之徴拜侍中百姓戀慕涕泣路隅後拜光祿大夫儀同三司子黙字思元起家祕書郎考覈舊文刪省浮穢虞松曰而今而後朱紫別矣爲東郡太守値嵗饑輒開倉賑給朝廷嘉其憂國凡五升九卿黙子球字子瑜

南史鄭鮮之字道子累遷禦史中丞性剛直甚得司直之體宋初遷都官尙書時傅亮謝晦位遇日隆範泰嘗誚鮮之曰卿與傅謝俱從聖主有功闗洛今日答颯去人遼逺何不肖之甚後至右僕射子愔始安太守

鄭紹叔字仲明爲安丰令有能名仕梁爲衛尉卿忠於事上所聞纎毫無隠傾心接物多所舉薦

鄭灼字茂昭勵志儒學尢明三禮仕陳兼國子博士北史鄭羲字幼麟開封人文成末拜中書博士後爲兗州刺史政以賄成西門受羊酒東門沽賣之子懿字景伯閒雅有政才爲孝文所器遇拜黃門侍郎出爲齊州刺史弟道昭字僖伯孝文饗侍臣與兄懿俱侍坐孝文歌曰白日光天兮無不曜江左一隅獨未照懿歌曰云雷大振兮天門辟率土來賔一正歷道昭歌曰皇風一鼓兮九地匝戴日依天淸六合累遷國子祭酒歷光靑二州刺史子述祖字恭文有風檢爲先達所稱譽齊遷兗州刺史父亦嘗爲此州百姓歌曰大鄭公小鄭公相去五十載風教猶相同及病曰一生富貴足矣以淸白之名遺子孫死無所恨

鄭道邕字孝穆以淸約自居行岐州刺史畱情綏撫績爲天下最周文帝嘆美之徴爲京兆尹子譯字正義位至上柱國隋文立有定策之功

鄭偉字子直倜儻有大志每以功名自許後爲華州刺史前後涖職皆以威猛爲政吏人莫敢犯禁盜賊亦爲之休止

鄭頤字子黙天保中遷中書侍郎

隠逸鄭修少隠於岐南凡谷不交世俗雅好經史專意門

唐鄭善果鄭州人爲魯郡太守母崔氏賢明暁政治嘗坐閣內聽處決中理則悅有不可引至牀下責愧之故善果所至有績號淸吏

鄭元璹字徳芳善果從父兄諭罷可汗兵數年始得還帝勞曰卿不辱於虜輩蘇張矣拜鴻臚卿突厥攻太原詔元璹持節往旣至虜以不信咎中國元璹隨語折讓無所屈太宗賜書曰知公口伐可汗如約遂使邊火息燧朕何惜金石賜於公哉後轉左武侯大將軍

鄭權汴州人擢進士第佐涇原節度劉昌府昌入朝度其軍必亂以權寛厚容眾畱主後務昌去軍果亂權挺身明諭殺首亂者一軍畏伏穆宗立持節爲回鶻告哀使權識詣魁然有閎辧與可汗爭曲直持議明壯虜禮異之

鄭餘慶字居業鄭州人三世皆顯宦少善屬文擢進士第憲宗立復平章事遷尙書僕射餘慶以宿徳進公論浩然歸重少砥礪行已完潔仕四朝其祿悉周所親常語人曰祿不及親友而侈僕妾者吾鄙之後生內謁必引見諄諄教以經義務成就儒學奏議類用古言從父絪第在南餘慶第在北世謂南鄭相北鄭相云子澣

鄭澣本名涵第進士遷右補闕敢言無所諱憲宗嘗謂餘慶曰涵卿令子而朕直臣也可更相賀爲侍講學士帝使稡擷經史爲要錄愛其博而精進尙書左丞子處誨從讜

鄭處誨字廷美文辭秀防撰明皇雜錄爲時所傳鄭從讜字正求及進士第進門下侍郎沙陀都督李國昌擾邊朝廷以爲憂乃拜從讜爲節度兼招討使自擇參佐皆一時選士人比太原爲小朝廷言得才多也時新亂之後日有殺掠從讜貎溫而气勁多謀而善防將士欲爲惡者輒先覺誅之軍中由是遂安時鄭畋以宰相鎭鳳翔移檄討賊兩人以忠義相提賊尢憚之號二鄭云

鄭珣瑜字元伯鄭州人大歷中以諷諫主文科髙第四遷禮部侍郎爲河南尹性嚴重少言未嘗以私托人人不敢謁以私旣至淸靜惠下賤斂貴發以便民治河南比張延賞而重厚堅正過之進門下侍郎同平章事李實爲京兆尹剝下務進奉珣瑜顯詰曰進奉出何色邪子覃

鄭覃以父防補累諫議大夫文宗召爲翰林侍講學士於經術該深諄篤守正帝尢重之同平章事病俗浮誇又言文人多佻薄帝嘗謂百司不可使一日弛惰覃曰救世之敝在先責實帝坐延英論詩工否曰孔子所刪三百篇其非雅正者烏足爲天子道哉以宰相領祭酒請太學五經置博士所居第不加飾侍講每以厚風俗黜朋比再三爲天子言始以經籍刓繆建言願與鉅學鴻生共力讎刋太學示後世法詔可

鄭朗字有融覃弟起居郎文宗與宰相議政見朗執筆螭頭謂曰向所論事亦將記之乎朗曰臣執筆所書者史也故事天子不觀史始舉進士相者言君當貴然不以科第進俄而有司擢朗第一旣又覆實被放相者賀曰安之已而果相

鄭絪字文明幼有奇才善屬文所交皆天下名士擢進士宏辭髙第遷中書舎人奏罷統軍用麻帝見絪曰宰相不能拒中人得卿言乃悟帝召絪艸立太子詔絪不請輒書曰立嫡以長跪白之帝頷乃定本以儒術進守道寡欲所居不爲烜赫事以篤實稱善名理學世以耆徳推之

鄭薰字子溥擢進士第累吏部侍郎時數大赦階正議光祿大夫者得防一子門施防薰卻之不肯敍端勁再知禮部舉引寒俊士類多之旣老號所居爲隠巖蒔松於庭號七松處士

鄭肅字乂敬第進士書判防萃擢太常少卿有疑議往咨必據經條答臨義不可奪挺挺有大臣節同平章事與李徳裕葉心輔政子仁表豪爽有文嘗以門閥文章自髙曰天瑞有五色云人瑞有鄭仁表

鄭綮字蘊武及進士第補廬州刺史黃巢掠淮南綮檄請無犯州境巢笑爲斂兵州獨完僖宗嘉之歲獲贏錢千緡藏州庫後它盜至終不犯鄭使君錢大順後王政微每以詩謡托諷其語多俳諧故使落調世號鄭五歇後體後忽拜相宗戚詣慶綮搔首曰歇後鄭五作宰相時事可知矣

鄭畋字臺文舉進士時甚少有司上第籍武宗疑索所試自省乃可奏爲宣武推官以書判防萃擢渭南尉劉瞻薦入翰林爲學士知制誥書詔紛委畋思不

淹晷成文燦然無不切機要當時推之進同平章事明年爲鳳翔節度使募銳兵五百號疾雷將境中盜不敢發防黃巢防東都帝出梁洋畋上謁曰將相悞國臣請死以懲無狀帝勞遣畋曰臣當以死報國中和元年賊將王璠率眾三萬來攻畋設伏以待

璠遁去擒其子斬之威動京師巢大懼不敢西謀當此時微畋天子幾殆帝聞防曰朕知畋不盡儒者之勇乃爾爲人仁恕姿采如峙玉

鄭欽說試五經擢第初梁任昉大同四年七月於鐘山壙中得銘曰云云時莫能辧者昉五世孫升之冩以授欽說欽說出使得之於長樂驛至敷水三十里而悟曰云云升之大驚其智

鄭防鄭州人掇當世事著書八十餘篇宗愛其才爲置廣文館以防爲博士宰相曰令後世言廣文博士自君始防乃就職追防故書可志者得四十餘篇蘇源明名其書爲防粹善圖山水好書常苦無紙貯柿葉數屋歲久殆徧嘗自冩其詩並畫以獻帝大書其尾曰鄭防三絕學長於地裏山川險易兵戍無不詳嘗撰天寶軍防錄言典事該諸儒服其善著書時號鄭廣文在官貧約淡如也杜甫嘗贈以詩曰才名四十年坐客寒無氊云

五代鄭仁誨字日新太原晉陽人也初事唐將陳紹光紹光爲人驍勇而好使酒嘗因醉怒仁誨防劍欲殺之左右皆奔走仁誨植立不動無懼色紹光擲劍於地撫仁誨曰汝有器量必富貴非吾所及也漢髙祖爲河東節度使周太祖居帳下時時往過仁誨與語甚懽每事有疑卽從仁誨質問仁誨所對不阿周太祖益奇之漢興周太祖爲樞宻使乃召仁誨用之顯徳元年拜樞宻使世宗攻河東仁誨畱守東郡

明年冬以疾卒

宋朝鄭獬字毅夫安州安陸人也爲人俊邁不羣舉進士第一授將作監丞通判陳州召試直集賢院修起居注遂以右司諫知制誥京師大雨水詔求直言獬上防曰臣竊觀陛下發徳音下明詔以求忠言然臣愚未知陛下將欲實用之邪抑欲因災異舉應故事以文之邪苟欲文之則固無可議必欲實用之則於此時四方交艸累疏繁叢委至而陛下以一日萬幾之餘未能周覽亦不過如平時章疏關機宻者則畱中不出系政體者則下中書屬兵機者則下樞宻院兩府覆奏又以下羣有司及郡邑卒無所施行而後止如是則有求諫之名而無求諫之實所謂應故事者等耳以臣所謂宜選官屬令專掌羣臣所上章疏日許兩府及臣畨休便直便殿坐與之從容條講其可者則熟究而行之不可則罷之有疑焉則廣詢而後決之使羣臣得而眾事舉此應天之實也出知荊南府至神宗卽位除翰林學士知開封府王安石參知政事不悅獬宰相富弼在告遂除獬翰林侍讀學士知杭州徙靑州以疾提舉鴻慶宮卒

鄭居中字達夫開封人也舉進士大觀元年拜同知樞宻以鄭貴妃親嫌除中太一宮使宣和二年進少師封宿國公初遼國叛臣李良嗣來歸陳滅燕之策蔡京童貫主其事時居中爲相力陳不可又謂京曰朝廷議夾攻大遼此出李良嗣欲快已意爾公爲大臣國之元老不能守兩國盟約輒造事端誠非妙算且本朝與遼國通好百五十年兵不識刃農不加役漢唐和戎未有如我宋之盛公何以遽興此舉公今若導上棄約復燕無乃不可乎京曰惟上厭歲幣五十萬之多故有此意居中曰公獨不思漢世和戎用兵之費乎使百萬生靈肝腦塗地公實爲之由是議稍寢後復議舉兵燕山平進位太保不拜卒贈太師諡文正帝親表其隧曰政和寅亮醇儒宰臣文正鄭居中之墓子修年億年皆至侍從億年靖康之難沒於金晚得南歸髙宗擢爲資政殿大學士位視執政

文藝鄭文寶字仲賢南唐以文知名後舉進士召爲殿中丞爲陜西轉運使防凖謂其熟西事

卓行鄭俠字介夫福州福淸人也嘗從王安石學舉進士調光州司法參軍至京師防安石秉政俠見安石具言靑苗免役保甲用兵之害不答又數以書論之久之得監安上門安石猶使其子雱與其客黎東美諭意俠曰果欲援俠成就之取所獻利民便物之事行其一二使進而無愧不亦善乎是時久不雨流民愁苦萬狀俠乃繪爲圖奏疏上之銀臺司翌日罷保甲等十有八事民間歡呼相賀越三日大雨沾足暇日聞子侄誦詩考槃之義曰弗諼者弗忘君之惡弗過者弗過君之朝弗告者弗告君之善碩人之於君有捲捲之不忍也故永矢以絕之俠嘆曰是何言與古之人在畎畝不忘其君況於賢者一不用而忿戾若是哉蓋弗諼者弗忘君也弗過者弗以君爲過也弗告者弗以告他人也其存心如此

孟【九百二六】

姓纂魯桓公子慶父之後號曰孟孫因以爲氏又衛公長子孟縶之後亦曰孟氏鄒有孟軻字子輿【闕】秦孟說

左傳昭四年孟孫爲司空以書勲

成十六年宣伯曰魯之有季孟猶晉之有欒範也政令於是乎成

文公二年秦伯用孟明視增修國政重施於民三年秦伯伐晉濟河焚舟晉人不出遂自茅津濟封殽屍而還遂伯西戎用孟明也

論語孟懿子問孝孟武伯問孝孟公綽爲趙魏老則優

孟子孟施舎之養勇也曰視不勝猶勝也量敵而後進慮勝而後防孟施舎似曾子

新序魯孟獻子防於晉宣子觴之曰子之家孰與我家富獻子曰吾家甚貧惟有二士曰顏回玆無靈者使吾邦家安平百姓和協惟此二者耳吾盡於此矣容出宣子曰彼君子也以養賢爲富我鄙人也以鐘石金玉爲富孔子聞之曰孟獻子之富其著於春秋宜矣

前漢儒林孟卿善爲禮春秋子喜字長卿父使喜從田王孫受易喜好自稱譽有施孟梁丘之學

後漢孟敏字叔建荷甑墮地不顧而去郭林宗問其意甑已破矣視之何益林宗異之因勸令學十年知名公俱辟並不屈

孟嘗字伯周防稽人爲合浦太守海出珠寶先宰守采求不知紀極珠漸徙於交趾界嘗到官易前敝未逾歳去珠復還

蜀志孟光字孝裕博物識古無書不覽讀書當務閎逺者位至大司農

晉孟觀字叔時東光人少好讀書解天文爲黃門侍郎遷積弩將軍封上谷郡公

隠逸孟陋字少孤武昌人吳司空宗曽孫兄嘉徵西長史陋少而貞立淸操絕倫以文籍自娯口不及世事喪母毀瘠殆於滅性名著海內命爲參軍稱疾

不起

南史孟懷玉從武帝平京口定建鄴以功封鄱陽縣侯

弟龍符驍果有膽气早爲武帝所知

孟顗字彥重衛將軍昶之弟昶顗並美風姿時人謂之雙珠【見謝靈運傳】

北史孟表字武達歸魏除兗州刺史領馬頭太守孟威字能重累遷沃野鎭將

孟信字修仁家世傳儒學而未有通官遂棄書従軍仕魏爲趙平太守政尙寛和

循吏孟業字敬業齊淸河王嶽召爲法曹及謁見嶽心鄙其眇小後尋業斷決處謂曰卿斷決之明可謂有過軀貎之用遷東郡太守以寛惠著名麥一莖五穗嘉禾一莖九穗咸以爲政化所感

唐孟簡字幾道徳州人舉進士宏辭連中元和中拜諫議大夫知匭事爲常州刺史州有孟瀆久淤閼簡治導漑民田凡四千頃以勞賜金紫以工部侍郎召還尢工於詩防江淮間尙節義與之交者𨿽歿視卹其孤不少衰

孟郊字東野湖州人性孤介少諧合韓愈一見爲忘形交年五十得進士第調溧陽尉笠澤叢書李賀記爲兒時在溧陽聞白頭書佐云孟東野貞元中爲尉溧陽昔爲平陵縣縣南五里有投金瀨瀨南八里有故平陵城周千餘步基址坡陁才髙三四尺而艸木甚盛率多大櫟叢篠蒙翳如塢如洞其池窪下積水沮洳深處可活魚鼈幽邃可喜東野得之忘歸郊爲詩有理最爲愈所稱卒張籍謚曰貞曜先生

孟浩然少好節義隠鹿門山年四十乃防京師嘗太學賦詩一座嘆伏王維私邀入內署俄宗至浩然匿牀下維以實對帝喜曰朕聞其人而未見也詔出帝問其詩浩然自誦所爲至不才明主棄之句帝曰卿不求仕而朕未嘗棄卿柰何誣我因放還王維過郢州畫像於刺史亭因曰浩然亭更曰孟亭

盛【九百二七】

姓纂周同姓國也爲齊所滅穆天子傳盛姬之國也羊傳云成降於齊師成者盛也諱滅同姓故言成也有司徒盛吉後漢有盛道

晉書盛彥字翁子廣陵人年八歳答戴昌贈詩甚慷慨母疾失明食必自哺之爲本邑大中正

唐盛彥師宋州人少任俠隋末爲澄城長髙祖授爲行軍總管從平京師與史萬寶鎭宜陽李宻叛萬寶懼彥師笑曰請以數千兵爲公梟首遂斬宻以功封葛國公

宋朝盛度字公量杭州余杭人也舉進士稍遷至直史館司戶部判官契丹犯邊數上疏論邊事奉使陜西參質漢唐故地繪爲西域圖以獻旋遷知制誥嘗奏事便殿眞宗問其所上西域圖內出絹命工別繪度因言前已圖漢所置酒泉張掖武威燉煌金城五郡比復究尋五郡之東南自秦築長城西起臨洮東至遼碣延袤萬里有郡有軍有守提襟帶相屬火相望其形勢偹禦亦至矣唐始置節度使後又以宰相兼領用非其人有河山之險而不能固有兵甲之利而不能禦豈不惜哉乃復繪其山川道路區聚壁壘爲河西隴右圖以獻爲翰林學士景祐二年拜參知政事後知應天府以太子少傅致仕卒諡文肅正【九百二八】

宋正考父之後魏志永昌太守正帛

慶【九百二九】

姓苑公族慶父之後有慶封封字子家齊相聘魯車盛美晉有大夫慶鄭

聖【九百三十】

見姓苑

竟【九百三一】

姓苑竟氏楚人

名賢氏族言行類稿卷四十七

欽定四庫全書

名賢氏族言行類稿卷四十八

宋章定撰

宼【九百三二】

姓纂周有蘇忿生爲司宼子孫以官氏一云衛康叔爲周司宼支孫以官氏焉秦滅衛角家於上谷八代孫恂

後漢宼恂字子翼上谷人文武備足有牧人禦眾之才拜河內太守以輦車驪駕轉輸軍食前後不絕拜汝南太守盜賊淸靜郡中無事恂素好學乃修鄕校敎生徒光武南徵恂從至潁川百姓遮道曰願従陛下復借宼君一年經明行修名重朝廷所得秩奉厚施朋友故人時人稱其長者以爲有宰相器曾孫榮

北史寇贊字奉國父修之字延期苻堅東萊太守弟謙有道術太武敬重之贊少以淸潔知名姿容嚴嶷拜雍州刺史流人𦇤負自逺而至參倍於前

防儁字祖儁寛雅有識量不以財利爲心後爲梁州刺史令郡縣立庠序勸耕桑惇禮讓數年之中風俗頓革

防洛累世爲將吏

宋朝防凖字平仲華州下邽人也少力學有器識舉進士爲巴東令巴東有秋風亭凖析韋應物一言爲二句野水無人渡孤舟盡日橫識者知其必大用在巴東久不得代又宰成安賦役期防書鄕裏姓名揭之示人無違者遷殿中丞通判鄆州召試右正言直史館爲戶部度支推官防詔百官言邊事凖極陳利害太宗嘉之擢樞宻直學士淳化二年大旱太宗延近臣問政得失凖對曰有二臣者犯法一死一不問後知相州徙安州貶道州司馬再貶雷州司戶參軍丁謂使賫敇往授之以錦囊貯劍揭於馬前旣至凖方與郡宴驛吏言狀羣官皆竦懼出迎中使避不見問其所以來之故不答上下益懼凖神色自若使人謂之曰朝廷若賜凖死願見敇書中使不得已乃以敇示凖凖拜於庭升階復宴人服其量凖至雷州吏以圖經獻視其四至云東南至海十里凖恍然曰吾少時有到海只十里過山應萬重之句人生得喪豈偶然哉卒年六十三詔許歸葬西京過公安民擁道設祭立竹焚紙月餘枯竹皆自生邑民嗟嘆卽生竹地立祠歲時享之謂其竹曰冦公竹嵗久成林人不忍伐仁宗對輔臣哀凖以忠死贈中書令菜國公諡曰忠湣無子以從子隨爲後隨終於殿中丞

富【九百三二】

姓纂左傳周大夫富辰之後又魯大夫富父終生之後亦單姓富鄭大夫有富子前漢韋賢傳有陳畱太守富允文

唐富嘉謨武功人舉進士尉晉陽與吳少微魏谷倚並負文詞時稱北京三傑天下文章尙徐庾獨吳少微嘉謨本經術雅厚雄邁人爭慕之號吳富體韋嗣立薦並爲左臺監察禦史

宋朝富弼字彥國河南人也防篤學有大度範仲淹見而識之曰此王佐才也懷其文以示王曾晏殊殊卽以女妻之舉茂才異等授將作監丞知長水縣簽書河陽節度判官防郭皇后廢範仲淹爭之貶知睦州弼言朝廷一舉而獲二過縱不能復後宜還仲淹以來忠言召爲開封府推官擢知諫院康定元年日食正旦弼言請罷燕徹樂𨿽北使在館亦宜就賜飲食而已執政以爲不可弼曰萬一契丹行之爲朝廷羞後使北還者云契丹罷燕如弼言仁宗深悔之初宰相惡聞忠言下令禁越職言事弼因論日食以謂應天變莫若通下情遂除其禁慶曆二年攺右正言知制誥契丹聚重兵境上遣其臣蕭英劉六符來求關南地兵旣壓境而使來非時中外忿宰相舉弼使契丹弼卽入對便殿弼叩頭曰主憂臣辱臣不敢愛其死乃以弼爲接伴弼開誠與語不以異俗待之英等見弼傾蓋亦不復隠其情屏去左右宻以其主所欲得者告弼且曰可從從之不可從更以一事塞之弼具以聞仁宗命禦史中丞賈昌朝館伴不許割地而許增嵗幣以弼爲樞宻直學士辭不拜假資政殿學士戶部侍郎使契丹旣至六符館之往反十數皆論割地必不可狀及見契丹問故契丹曰南朝違約塞雁門增塘水治城隍借民兵此何意也羣臣請舉兵遂南寡人以謂不若遣使求地求而不獲舉兵未晚也弼曰北朝忘章聖皇帝之徳乎澶淵之役若從諸將言北兵無得脫者且北朝與中國通好則人主專其利而臣下無所獲若用兵則利歸臣下而人主任其禍故北朝諸臣爭勸用兵者此皆其身謀非國計也契丹驚曰何謂也弼曰晉髙祖欺天叛君而求助於北末帝昏亂神人棄之是時中國狹小上下離叛故契丹得肆其暴橫擄獲金帛充牣諸臣之家而壯士健馬物故大半此誰任其禍者今中國提封萬里所在精兵以百萬計法令修明上下一心北朝欲用兵能保其必勝乎曰不能弼曰勝負未可知就使勝所亡士馬羣臣當之歟抑人主當之歟若通好不絕嵗幣盡歸人主臣下所得止奉使者嵗一二人耳羣臣何利焉契丹大悟首肯者久之遂欲求婚弼曰婚姻易以生隙人命修短不可知不若嵗幣之堅久也本朝長公主出降賫送不過十萬緍豈若嵗幣無窮之獲哉契丹曰卿且歸矣再來當擇一受之卿其遂以誓書來弼歸復命再聘乃不復求婚專欲增幣仁宗從之增嵗幣二十萬神宗問爲治所先弼曰阜安防內爲先明年除司空兼侍中弼力辭復拜左僕射同平章事有於上前言災異皆天數非人事得失所至者弼聞之嘆曰人君所畏惟天若不畏天何事不可爲者云亂亡無幾矣此必姦臣欲進邪說故先導上以無所畏使輔弼諫諍之臣無所復施其力此治亂之幾也吾不可以不速救卽上書數千言雜引春秋洪範及古今傳記人情物理以明其決不然者薨諡文忠元祐初加贈太師配饗神宗廟廷請老家居凡三上章皆言天子無職事惟辧君子小人而進退之此天子之職也君子與小人並處其勢必不勝君子不勝則奉身而退樂道無悶小人不勝則必交結千岐萬轍必勝而後已小人復勝必遂肆毒於良善無所不爲求天下不亂不可得也子紹庭紹京紹隆紹庭字徳先事徽宗除祠部員外郎有子直柔紹京供備庫副使紹隆光祿寺丞

竇【九百三四】

姓纂姒姓少康之後帝相遭有窮氏之難其妃後緍方娠逃出自竇而生少康支孫以竇爲氏至周世爲大夫

前漢竇嬰字王孫喜賓客拜將軍賜金千斤陳廊廡下軍吏過輙令財取爲用金無入家者逰士賔客爭歸之每朝議大事列侯莫敢與抗禮封魏其侯

後漢竇融字周公扶風人行河西五郡大將軍事光武授爲涼州牧封安丰侯光武賜融璽書又賜外屬圖又詔報曰吾與將軍如左右手耳賞賜恩寵傾動京師竇氏一公兩侯三公主四二千石融在宿衛十餘年

竇固字孟孫好覽書傳喜兵法封顯親侯明習邊事羌民服其恩信徴爲大鴻臚

竇憲字伯度拜車騎將軍躡冒頓之區落焚老上之龍庭一舉而空朔庭乃追奔稽落之表飲馬北鞮之曲銘石負鼎薦告宗廟憲登燕然山去塞三千餘里刻石勒功紀漢威徳班固作銘云云封冠軍侯贊曰聽笳龍庭鏤石燕然

竇章字伯向少好學有文章與馬融崔瑗同好太僕鄧康欲與交不肯往是時學者稱東觀爲老氏藏室道家蓬萊山康遂薦入爲校書郎轉大鴻臚

竇武字遊平拜城門校尉在位多辟名士淸身疾惡禮賂不通靈帝立拜大將軍封聞喜侯

北史竇瑾字道瑜衛國人少以文學知名自中書博士爲中書侍郎進爵衛國侯拜長安鎭將毘陵公在鎭八年甚著威惠爲殿中都官典左右執法太武嘆曰國之良輔毘陵公之謂矣出爲冀州刺史子遵善楷篆北京諸碑及臺殿樓觀宮門題署多遵書位濮陽太守

竇泰字世寧太安捍殊人母夢風雷暴起若有雨狀出庭觀之見電光奪目駛雨霑灑寤而驚汗遂有娠期而不產大懼有巫曰度河湔裙產子必易便向水所忽見一人曰當生貴子可徙而南母從之俄而生泰及長善騎射有勇略神武之爲晉州請泰爲鎭城都督累遷侍中京畿大都督尋領禦史中尉泰以勲戚居臺𨿽無多糾舉而百寮畏懼泰妻武明婁後妺也泰𨿽以親見待而功名自建皇建初配享神武廟庭子孝敬嗣位儀同三司

循吏竇瑗字世珍除廣漢太守政有淸白之稱終始全潔

唐竇威字文蔚岐州人家世貴子弟皆喜武力獨威尙文諸子詆爲書癡授祕書郎當遷不肯調者十年其學益博時禮典湮闕威多識朝廷故事乃裁定制度帝語裴寂曰威今之叔孫通也授內史令威性儉素家不樹產

竇軌字士則威兄子貞觀元年出爲洛州都督因隋亂人不土著軌下令諸縣有防手末作者按之由是威信大行民皆趨本

竇抗字道生美容儀性通率以帝甥早貴後從秦王平薛舉功第一又從徵王世充東都平冊勲於廟者九人抗與從弟軌與焉子誕

竇靜字元休髙祖入京師擢並州大總管府長史時突厥數爲邊患糧道不屬靜表請屯田太原以省餽運帝從之嵗收粟十萬斛靜上書制突厥詔答曰北方之事悉以相委以卿爲寧朔大使朕無北顧憂矣

竇參字時中誕四世孫學律令爲人矜嚴正直果於斷制由監察禦史入爲中丞舉劾無所回忌俄平章事參除吏多聽族子申故申所至人以爲喜鵲徳宗數見語天下事或決大議帝器之

竇易直京兆人擢明經補校書郎十年不應辟以判入等及執政未嘗引用親黨

宋朝竇儀字可象薊州漁陽人也父禹鈞在周爲諫議大夫五子曰儀儼侃偁僖皆相繼登科時人謂之竇氏五龍儀少舉進士宋興遷工部尙書太祖謂宰相曰深嚴之地當以宿儒處之範質曰竇儀淸介重厚然已自翰林遷端明矣太祖曰禁中非此人不可卿當諭以朕意卽日再入翰林爲學士範質等三相罷越三日命趙普爲相制旣下太祖問學士曰質等已罷普敇何官當書承防陶谷時任尙書乃建議以爲自古輔相未嘗虛位惟唐太和九年甘露事後數日無宰相惟左僕射令狐楚右僕射鄭覃刑部尙書王源中奉行書今尙書乃南省六官之長可以書敇儀曰谷所陳承平之制今皇弟開封尹同平章事卽宰相之任也太祖曰儀言是卽命太宗書敇以賜普加禮部尙書贈右僕射初太祖之克滁州也世宗遣儀籍府庫後數日太祖令親吏取藏中絹給麾下儀曰當城下之初𨿽傾藏取之無妨也今旣籍在官非有詔不可得也太祖以是重之後欲用以爲相未及用而卒侃至起居郎僖至右補闕

竇儼字望之防能屬文舉進士爲天平軍掌書記拜左拾遺仕漢爲史館編修官入周又拜中書舎人世宗甚重之拜翰林學士國初就轉禮部侍郎當是時祠祀樂章宗廟諡號多所考定卒年四十二儼博物治聞通音律曆數盧多遜楊徽之爲拾遺儼嘗謂之曰丁卯嵗五星聚奎自此太平矣二拾遺見之儼不與也已而果然

竇偁字日彰舉進士爲單州判官國初由歸徳軍節度判官拜右補闕知宋州時太宗領開封尹以偁爲判官賈琰爲推官一日太宗燕射偁琰與而琰贊美過甚偁斥之曰賈氏子導防豈不自媿坐上皆失色因罷宴後拜參知政事入謝太宗曰汝何由至此偁曰陛下不忘藩邸之舊太宗曰非也乃奬汝面折賈琰耳偁嘗與丁顥同幕顥子謂尙幼偁見之曰此子後必以文致逺卽以其子妻之謂果至宰相

豆【九百三五】

北史豆代田代人也明元時以善騎射爲內細射從攻武牢射賊矢不虛發後拜勇武將軍

廖【九百三六力救反】

風俗通古有廖叔安左傳作飂蓋其後也

後漢方術廖扶字文起汝南平輿人習詩書教授常數百人尢明天文防緯風角推步之術號爲北郭先生

魏志廖立字公淵年未三十擢長沙太守諸葛亮曰廖立楚之良才當贊興世業

宋朝廖剛字用中登崇寧五年進士紹興九年詔爲禦史中丞時秦檜當國欲假防諌之力斥逐異已者公先亦爲檜所薦及居言路侃然守正無所承望於是廖中丞之名重於天下累世以華髮奉養嘗名堂曰世防諫議陳公播之聲詩輯之盈編宰相忠簡趙公方務推廣上孝愛之至遂以世防集進奏上他日謂公曰觀世防集誠人間美事也其書至今人間樂傳之

繆【九百三七】

姓纂秦繆公之後以諡爲姓或音作穆漢書楚有穆生爲元王師

後漢獨行繆肜字豫公兄弟同財業及娶諸婦遂求分異又數鬭爭肜乃掩戶自撾諸婦謝罪更爲惇睦之行後遷中牟令誅諸姦吏及托名貴戚賔客者百有餘人威名遂行

晉繆播字宣則弟字休祖

謬【九百三八】

後漢有謬彤

【九百三九】

周禮候人氏子孫因官爲姓

晝【九百四十】

風俗通齊大夫食采晝邑因氏焉

兪【九百四一勑救反入音逾】

吳興漢有兪連東不詳所出

鬭【九百四二】

左傳楚若敖之後有鬭班生伯比生鬭於菟字子文爲楚國令尹

繡【九百四三】

漢書防俠傳有繡君賔馬嶺人

副【九百四四】

河南後魏官氏志副呂氏攺爲副氏

救【九百四五】

風俗通漢有諫議大夫救乂

漏【九百四六】

古掌漏之官因以爲氏

勾【九百四七】

蜀志左將軍宕渠侯勾扶巴人

鄮【九百四八音懋】

越鄮人以郡爲姓今明州鄮縣是

闞【九百五十】

姓纂齊卿闞止之後

吳志闞澤字徳潤防稽山陰人家世農夫至澤好學覽羣籍兼通曆術察孝防除錢塘長遷郴令以勤勞封都鄕侯

北史闞駰字陰燉煌人祖倞父玖並有名西士玖位會稽令駰博通經傳三史羣言經目則誦人謂之宿讀沮渠蒙遜重之常侍左右訪以政事損益拜祕書考課郎中

唐闞稜貎魁雄善用兩刃刀其長文名曰拍刀一揮數人前無堅對從杜伏威入朝拜涼州都督

念【九百五一】

北史念賢字蓋盧金城枹防人也美容質頗渉經史居憂有孝稱以破衛可瓌功除副將子華性和厚有長者風爲合州刺史

監【九百五二】

風俗通衛康叔之後

名賢氏族言行類稿卷四十八

欽定四庫全書

名賢氏族言行類稿卷四十九

宋章定撰

陸【九百五三】

北史陸通字仲明吳郡人位大司馬綏徳郡公弟逞字季明謹宻早有名譽幹識詳明歷任三府所在著績報使於齊善辭令敏而有禮齊人稱焉

陸知命字仲通通識大體性好學爲太學博士

唐陸元方字希仲蘇州人初明經後舉八科皆中轉監察禦史武后時使嶺外渉海風濤舟人懼元方曰吾受命不私神豈害我趣使濟而風訖息擢天官侍郎薦引皆親黨後怒元方薦人如初後讓之對曰舉臣所知不暇問讎黨又薦其友崔暐有宰相才後知無他復拜鸞臺侍郎同平章事素淸愼臨終取奏稿焚之曰吾陰徳在人後當有興者

陸象先元方子器識沈邃舉制科髙第時吉頊與元方同爲吏部侍郎吉頊擢象先爲洛陽尉元方不肯吉頊曰爲官擇人豈以吏部子廢至公邪雲中進同平章事初太平公主謀引崔湜爲宰相湜曰象先人望宜幹樞近主爲言之遂並知政事性恬靜議論髙簡湜嘗曰陸公加於人一等公主謀逆爲主所進者將同誅宗召免之曰嵗寒然後知松柏之後凋也封兗國公罷爲劍南按察使徙河東小吏有罪誡遣之大吏白爭以爲可杖象先曰人情大抵不相逺謂彼不曉吾言耶必責者當以汝爲始大吏慙退嘗曰天下本無事庸人自擾之耳遷太子太保始象先名景初睿宗曰子能紹先是謂象賢者乃賜名焉

陸景倩爲扶溝丞河南按察使畢構覆州縣殿最欲必實有吏言狀曰某彊淸某詐淸惟景倩曰眞淸終監察禦史倩象先弟也

陸餘慶陳右衛將軍珣孫方雅有祖風已冠名未顯兄表唶曰爾名宦不立柰何餘慶感激閉戶誦書三年舉制策甲科累遷殿中侍禦史鳯閣舎人開元初爲河南河北安撫使薦孫逖達奚珣等後皆爲知名士遷大理卿終太子詹事諡曰莊雅善趙貞固盧藏用陳子昂杜審言宋之問畢構郭襲微司馬承禎釋懷一一時號方外十友

陸長源吳人贍於學爲汝州刺史宣武司馬淸白自將旣代州送車二乘曰吾祖罷魏州有車一乘而圖書半之吾愧不及先人云

陸贄字敬輿嘉興人十八第進士中博學宏辭調鄭尉張鎰有重名贄往見語三日奇之請爲忘年交旣行餉百萬曰請爲母夫人一日費贄不納止受茶一串徳宗立遣黜陟使庾何等十一人行天下贄說使

者請以五術省風俗八計聽吏治三科登雋乂四賦經財費六徳保罷瘵五要簡官事時皆韙其言遷監察禦史召爲翰林學士防馬燧討賊河北久不決請濟師李希烈防襄城詔問防安出贄言勞於服逺莫若修近多方救失莫若攺行又奏議論關中事宜狀帝不納後涇師變贄言皆效從狩奉天機務塡總逺近調發詔書日數百贄若不經思逮成皆周盡事情它學士閣筆不得下贄沛然有餘始帝倉卒變故每自尅責贄曰陛下引咎堯舜意也然致防者乃羣臣罪贄意指盧杞等退而上書又奏議請數對羣臣兼許令論事防興元赦令方具帝以稿付贄使商討其詳贄知帝執徳不固困則思治泰則易驕欲激之使彊其意卽建言云云帝納之始帝播遷府藏委棄衛兵無褚衣至是天下貢奉稍至乃於行在署瓊林大盈二庫別藏貢物贄諫云云帝悟卽撤其署李懷光有異志帝遣見懷光議事還奏懷光必反宜有以制之後懷光果奪兩節度兵行在震驚遂徙幸梁道有獻菓帝嘉其意欲授以試官贄奏議云云俄以勞遷諫議大夫仍爲學士京師已平帝欲詔渾瑊訪奔亡內人給裝使赴行在贄諫曰云云貞元七年以兵部侍郎知貢舉明年竇參黜乃以中書侍郎同平章事贄秉政始請臺閣長官得自薦其屬有不職坐舉者舊制吏部選以嵗集乾元後天下兵興率三年一調吏員稽壅廢置無綱至十年不被調者缺員或累嵗不補贄乃請每歲計闕集人天下便之陳防秋之帝愛重其言然卒不從也班宏判度支卒官贄薦李巽帝用裴延齡贄上書苦諫延齡不可用帝不懌始入翰林年尙少以材幸天子常以輩行呼而不名在奉天朝夕進見然小心精潔未嘗有過帝依任之至觧衣衣之參裁可否時號內相嘗爲帝言今盜徧天下宜痛自咎悔以感人心帝從之故奉天所下詔書𨿽武人悍卒無不感動流涕李抱眞入朝爲帝言陛下在奉天時赦令至山東士卒聞者皆感涕思奮議者謂興元戡難功𨿽爪牙宣力蓋贄有助焉狩山南也道險澁與從官相失夜召贄不得帝驚且泣久之上謁帝喜見顏間及輔政不敢自顧重事有可否必言之懇到深切或規其太過對曰吾上不負天子下不負所學遑他卹乎旣放荒逺闔戶人不識其面又避謗不著書地苦瘴癘祗爲今古集驗方五十篇示鄕人云

陸質字伯衝明春秋師事趙啖盡傳二家學門人以質能文聖人書通於後世私共謚曰文通先生

陸扆字祥文擢進士第二屬辭敏速若注射一時書命同僚自以爲莫及昭宗優遇之帝嘗作賦詔學士皆和獨扆先就帝覽之嘆曰貞元時陸贄吳通善內廷文書後無繼者今朕得之韓偓謂扆豈有它腸

陸羽字鴻漸不知所生或言僧得諸水濵畜之旣長以易自筮得蹇之漸曰鴻漸於陸其羽可用爲儀乃以陸爲氏名而字之上元初隠苕溪自稱桑薴翁時謂今接輿也嗜茶著經三篇言茶之原之法之具後著毀茶論

陸龜字魯望舉進士不中居松江甫裏多所論撰身畚鍤迄無休時或譏其勞答曰堯舜黴瘠禹胼胝彼聖人吾一褐衣敢不勤乎嗜茶又不喜與流俗交𨿽造門不肯見賫書茶釣具等往來時謂江湖散人或號天隨子甫裏先生自比涪翁漁父江上丈人後以髙士召不至陸氏在姑蘇其門有巨石逺祖績嘗仕吳爲鬰林太守

陸元朗字徳明吳人善名理髙祖已釋奠召徐文逺浮屠慧乘道士劉進喜各講經徳明隨方立義徧析其要帝喜曰三人誠辯然徳明一舉輒蔽可謂賢矣

宋朝陸佃字農師越州山陰人也舉進士稍遷集賢校理崇政殿說書同修起居注拜中書舍人給事中遷吏部侍郎請外以龍圖閣待制知潁州至徽宗卽位召爲吏部侍郎修哲宗實錄遷尙書拜尙書右丞禦史中丞趙挺之以論事不當罰金佃曰中丞不可罰罰則不可爲中丞其後諫官陳瓘上書曾布言其尊私史而壓宗廟帝怒佃曰瓘書𨿽無取不必深怒若不能容是成其名也遷尙書左丞佃執政薦防人材多恬退者後以中大夫知亳州卒

宿【九百五四】

姓纂伏羲氏風姓之後左傳云任宿須句顓臾風姓也宿國在東平無鹽縣以國爲姓

北史宿石朔方人曽祖文陳父子歸魏拜上將軍祖若豆根明元時賜姓宿氏石尙公主拜駙馬都尉位吏部尙書

穆【九百五五】

姓纂宋穆公之後支孫氏焉漢楚元王友有穆生或作繆【亦音穆】河南代人本姓丘目陵氏代爲部落大人爲北人八族之首後魏以穆陸奚子比漢金張許史孝文遷洛陽攺爲穆氏以位盡王公勲著當代下司州一同四姓

北史穆崇代人也從魏道武平中原位侍中豫州刺史穆觀字闥防少以文藝知名魏太武監國觀爲右弼出則統攝朝政入則應對左右事無巨細皆關決焉終日怡怡無慍喜色勞謙善誘不以富貴驕人

唐穆寧懷州人剛正气節自任上元初爲侍禦史佐鹽鐵轉運住埇橋李光弼屯徐州餉不至檄取資糧寧不與光弼怒答曰命寧主糧者敇也公可以檄乎時重其能守官大歷初爲和州刺史治有狀召拜太子右諭徳居家嚴事寡姊恭甚嘗譔家令訓諸子人一通又戒曰君子之事親養志爲大吾志直道而已苟枉而道三牲五鼎非吾養也疾病不嘗藥時稱知命以祕書監終四子贊質員賞寧之老贊爲禦史中丞質右補闕員侍禦史賞監察禦史皆以守道行誼顯先是韓休家訓子侄至嚴貞元間言家法者尙韓穆二門云兄弟皆和粹世以珍味目之贊少俗然有格爲酪質美而多入爲酥員爲醍醐賞爲乳腐

宋朝穆修字伯長汶陽人也師事陳摶而傳其易學少豪放舉進士調海州理掾修恃才嘗忤監郡者由是捃摭其罪坐削籍池州遇赦敍潁州文學參軍故當時稱之曰穆參軍修性剛介張知白守亳亳有豪士作佛廟成知白使人召修作記記成不書士名士以白金五百爲壽求載名修投金庭下趣裝去宰相欲識修且將用爲學官終不往見自五代文敝國初柳開始爲古文其後楊億劉筠尙聲偶之詞天下學者靡然從之修獨以古文稱蘇舜欽兄弟從之逰祝【九百五六】

姓纂黃帝之後周武王封黃帝之於祝因氏焉鄭有祝衛有祝鮀或謂祝史之後以官爲姓

左傳昭十六年鄭大旱使祝欵豎柎有事於桑山二十年公孟有事於蓋獲之門外齊子氏帷於門外而伏甲焉使祝鼃寘戈於車薪以當門

論語祝鮀治宗廟

唐祝欽明字文思京兆人擢明經永淳天授間中英才傑出業奧六經等科中宗在東宮欽明兼侍讀授太子經中宗復位擢國子祭酒同中書門下三品進禮部尙書封魯國公桓彥範崔暉袁恕已敬暉等皆從受周官大義朝廷尊之帝與羣臣宴欽明自言能八風舞帝許之盧藏用嘆曰是舉五經掃地矣欽明於五經爲該淹終崇文館學士

卜【九百五七】

姓纂周禮卜人氏以官

史記卜商字子夏【家語云衛人鄭曰溫國卜商】少孔子四十四歳子夏問巧笑倩兮美目盼兮素以爲絢兮何謂也子曰繪事後素曰禮後乎孔子曰商始可與言詩已矣子貢問師與商也孰賢子曰師也過商也不及然則師愈與曰過猶不及子謂子夏曰女爲君子儒無爲小人儒孔子旣沒子夏居西河教授爲魏文侯師

漢卜式河南人以田畜爲事獨取畜羊百餘田宅財物盡與弟入山牧十餘年羊致千餘頭買田宅上書願輸家財半助邊復持錢二十萬與河南太守以給徙民乃召拜式爲中郎上曰吾有羊在上林中欲令子牧之嵗余羊肥息上過其所善之式曰非獨羊也治民亦猶是矣拜齊王相賜爵闗內侯

束【九百五八】

姓纂晉書云疏廣之後曾孫孟達避王莽亂自東海後渉遷【闕】

晉束晳字廣微祖混隴西太守父龕馮翊太守並有名晳博學多聞與兄璆俱知名郡界大旱晳爲邑人請雨三日而雨眾歌曰束先生通神明請天三日甘雨零我黍以育我稷以生何以疇之報束長生轉著作佐郎觀汲冡竹書隨疑分釋皆有義證遷尙書郎言三日曲水之義賜金五十斤

谷【九百五九】

姓纂漢衛司馬谷吉代居長安生永

前漢谷永字子雲長安人博學經書爲太常丞數上疏得失舉方正直言極諌之士永待詔公車對者數人永爲上第擢光祿大夫陰附王鳳善言災異前後所上四十餘事專攻上身與後宮

北史谷渾字元衝父衮彎弓三百斤勇冠一時仕慕容垂位廣武將軍渾任俠好气晚折節授經業道武時以善書爲內侍左右渾正直有操行性不苟合然愛重舊故不以富貴驕人在官廉直爲太武所器重子闡字崇基位外都大官子穎位太府少卿子士恢字紹達位鴻臚少卿

谷那律昌樂人淹識羣書褚遂良嘗稱爲九經庫遷文館學士從太宗獵遇雨沾漬因問曰油衣若爲而無漏耶對曰以瓦爲之當不漏帝悅其直賜帛二百段孫倚相仕爲祕書省正字子崇義爲幽州大將遂客薊門生子從政歷定州刺史封淸江郡王續【九百六十】

急就篇注續氏晉大夫續簡伯之後

韓子若夫許由續牙云云此十二人者皆上見利不喜下臨難不恐或與之天下而不取

麯【九百六一】

姓纂鞠氏之後至漢鞠譚生閟避難溫中因居焉攺姓麯氏閟居西平十一代孫嘉仕沮渠氏

晉麯允金城人與防氏世爲豪族西州爲之語曰麯與防牛羊不數頭南開朱門北望靑樓湣帝卽尊位以允爲尙書左僕射領軍持節錄尙書事時劉曜殷凱等眾逼長安允擊破之擒凱於陣允爲大都督驃騎將軍帝至平陽爲劉聰幽辱允伏地號哭不能起發憤自殺聰嘉其忠烈贈車騎將軍諡節湣

北史麯珍字捨洛西平酒泉人壯勇善騎射以帳內從神武封安康郡王

曲【九百六二】

姓纂晉穆侯封少子成師於曲沃支孫氏焉漢有代郡太守曲證

唐曲環陜州安邑人少喜兵法資勇敢善騎射天寶中從哥舒翰討吐蕃與諸將討史朝義平河北累轉金吾大將軍大歷中數破吐蕃奏功李希烈防汴州時環守寧陵戰於陳州斬獲甚眾希烈平攺陳許節度使州比爲防衝環勤身節用寛賦斂簡教條不三嵗歸附者𦇤系

伏【九百六三】

姓纂伏羲風姓之後子孫氏焉與任宿須句顓臾同祖

史記伏生【張晏曰伏生名勝】濟南人也爲秦博士文帝時聞伏生治尙書時年九十餘老不能行使鼂錯往受之

後漢伏湛字惠公瑯邪人父理爲當世名儒以詩授成帝別自名學湛性孝友少傳父業教授數百人光武徴拜大司徒封陽都侯智略謀慮朝之淵藪淸靜無競東州號爲伏不鬭子隆字伯文少以

節操立名拜太中大夫使張步步欲畱隆隆不聽帝曰隆可謂有蘇武之節

伏恭字叔齊父黯字雅文明齊詩恭少父學除劇令以惠政公廉聞遷常山太守惇修學校教授不輟由是北州多爲伏氏學肅宗以爲三老

晉伏滔字度有才學少知名武帝嘗會於西堂滔豫坐還下車先呼子系之謂曰百人髙防天子先問伏滔在坐否此故未易得官至防擊將軍著作郎

南史伏曼容字公儀善老易爲南海太守至石門作貪泉銘後拜中散大夫子暅字曜仕梁爲永陽內史爲郡亷潔政務安靜徙新安太守賦稅不登者輙以太守田米助之推薦後來嘗若不及子挺字士標

服【九百六四】

姓纂周內史叔服之後以王父爲氏漢有江夏太守服【闕】

後漢服防字子愼滎陽人少以淸苦建志入太學有雅才善著文作春秋左氏傳觧舉孝防後拜九江太守

鹿【九百六五】

姓纂趙大夫食采五鹿因氏焉漢有巴郡太守鹿旗子孫因家巴

北史鹿悆字永吉父生再爲濟南太守有政績獻文嘉其能特徴赴季秋馬射賜以驄馬加以靑服彰其康潔悆好兵書陰陽釋氏之學後爲黃門侍郎𨿽任通顯志在謙退布衣糲食孝莊嘉其淸潔時復賜以錢帛

叔【九百六六】

姓纂魯桓公子叔牙之後又八凱叔達之後或云晉大夫叔向之後東觀漢記光武時壯武將軍叔壽

左傳僖七年管仲曰鄭有叔詹堵叔師叔三良爲政未可間也

昭二年叔弓聘於晉報宣子也晉使使郊勞辭曰寡君使弓來繼舊好敢辱郊使叔向曰子叔子知禮哉牧【九百六七】

黃帝臣力牧之後漢有越巂太守牧良

宓【九百六八亦作伏】

宓犧之後仲尼弟子宓不齊字子賤魯人今轉爲宻氏

祿【九百六九】

風俗通云殷紂子武庚字祿父之後以王父字爲氏

鞠【九百七十】

后稷生不窋不窋生鞠有文在手曰鞠支孫氏焉

竹【九百七一】

孤竹君姜姓殷湯封之遼西令支至伯夷叔齊子孫以竹爲氏焉

竺【九百七二】

本天竺胡人後漢歸中國而穪竺氏

木【九百七三】

端木賜之後因避仇攺姓木氏晉文章志有木華字虛作海賦爲太傅楊駿主簿

沐【九百七四】

端木賜之後避難攺爲沐氏漢有陳郡太守沐寵

谷【九百七五】

春秋谷伯國在南郡築陽縣北子孫以國爲氏漢有谷思爲魯相

濮【九百七六】

大夫食采於濮因氏焉

肅【九百七七】

周文王子郕叔之郕肅公以諡爲姓梁有吳郡太守肅正徳一云古肅愼氏之後歸化於中國攺姓爲肅氏

防【九百七八】

漢有雁門太守防何

玉【九百九九】

黃帝時公玉帶造合宮明堂見尸子後攺爲玉氏後漢有司徒玉光府字文伯

鬻【九百八十】

祝融之後周文王師鬻熊受封於楚著鬻子鬻奉其後也

新序鬻拳楚之閽者也諫而自刖

郁【九百八一】

魯國國語云魯相郁貢子孫因居之

僕【九百八二】

周禮僕人氏之後

逯【九百八三】

風俗通後漢大司空逯石趙有逯明唐夏官郎中逯仁傑

頊【九百八四】

風俗通云顓頊之後

燭【九百八五】

左傳鄭大夫燭之武之後

沃【九百八六】

風俗通云殷王沃丁之後吳郡神仙傳沃焦吳人

督【九百八七】

大夫華督之後以王父字爲氏風俗通漢有督瓉晉有督戎欒盈臣

粟【九百八八】

有治粟都尉因爲姓魏志魏郡太守粟舉

蓐【九百八九】

風俗通蓐收之後

名賢氏族言行類稿卷四十九﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷五十

宋章定撰

樂【九百九十】

姓纂宋微子之後戴公生公子衎字樂父子孫以王父字爲氏

左傳襄九年宋樂喜爲司城以爲政使樂遄庀刑器昭二十二年宋樂祁爲司城樂大心爲右師樂挽爲大司宼以靖國人

宣十二年楚許伯禦樂伯攝叔爲右以致晉師樂伯曰吾聞致師者左射以菆代禦執轡禦下兩馬掉鞅而還

成十五年華元使向戍爲左師樂裔爲司防以靖國人文七年宋樂豫爲司馬昭公將去羣公子樂豫曰不可公族公室之枝葉也

孟子樂正子見孟子曰克告於君君爲來見也嬖人有臧倉者沮君君是以不果來也

新序樂毅合連四國之兵以伐齊大破之遂屠七十餘城

史記樂毅其先祖曰樂羊羊爲魏文侯將毅使燕燕王以爲亞卿後爲上將軍並防趙楚韓魏燕之兵伐齊下齊七十餘城封爲昌國君

樂間毅之子復爲昌國君樂乘樂間之宗也在趙封爲武襄君樂叔乘之孫也髙帝封之樂鄕號曰華成君樂氏之族有樂瑕公樂臣公

後漢樂恢字伯奇爲功曹選舉不阿請托無所容入爲尙書僕射諸所刺舉無所回避

魏志樂進字文謙陽平衛國人以膽烈從太祖武力旣計略周備奮彊突固無堅不防自援枹鼓手不知倦遷右將軍子綝果毅有父風至揚州刺史

晉書樂廣字彥輔淯陽人王戎舉爲秀才裴楷薦辟太尉掾轉太子舎人尙書令衛瓘見而奇之曰此人之水鏡見之瑩然若披雲霧而覩靑天累遷侍中河南尹爲政無當時功譽每去職遺愛爲人所思王澄等任放爲達廣曰名教內自有樂地何必乃爾

南史樂藹字蔚逺廣六世孫仕梁累遷禦史中丞性公彊居憲臺甚稱職子法才字元備幼有美名沈約曰法才實才子爲建康令不受俸秩比去將至百金縣曹啟輸臺庫梁武嘉其淸節曰可以爲百城表矣歷少府卿

孝義樂頤之字文徳父亡水漿不入口數日仕至郢州中從事樂預字文介亦至孝父亡悲感悶絕後爲永世令人懷其徳

北史樂運字承業渉獵經史事母以孝聞仕周除萬年縣丞抑挫豪右號稱彊直爲露門學士常願處一諫官從容諷議發憤錄夏商以來諫爭事集而部之名曰諫苑奏上隋帝嘉焉

儒林樂遜字遵賢受孝經論語詩書禮易左氏春秋周文召遜教授諸子在館六年與諸儒分授經業

宋朝樂史字子正撫州宜春人也母夢異人令吞五色珠而生史史有文辭初仕江南歸朝舉進士知陵州獻金明池賦召爲三館編修子黃目舉進士官至給事

卓【九百九一】

姓纂史記蜀郡卓氏用鐵冶致富卽鐵山鼓鑄至僮千人田池射獵之樂擬於人君

後漢卓茂字子康南陽人父祖皆至郡守習詩禮及歷算稱爲通儒爲宻令吏人親愛不忍欺之道不拾遺蝗不入界光武卽位先訪求茂以爲太傅封褒徳侯

偓【九百九二】

列仙傳有偓佺

甪【九百九三】

漢初商山四皓有甪裏先生後漢有角若叔

濁【九百九四】

史記胃脯簡微耳濁氏連騎

畢【九百九五】

姓纂周文王第十五子畢公髙之後以國爲氏

左傳閔元年卜偃曰畢萬之後必大萬盈數也魏大名也以是始賞天啟之矣天子曰兆民諸侯曰萬民今名之大以從盈數其必有眾初畢萬筮仕於晉遇屯之比辛廖占之曰吉

僖二十四年富辰曰周公封建親戚以蕃屏周畢元酆郇文之昭也

晉書畢卓字茂世新蔡人爲吏部郎比舎郎酒熟卓因醉盜飲之嘗曰得酒滿數百斛船四時甘味置兩頭右手持酒杯左手持蟹螯拍浮酒船中便足了一生矣

北史畢眾敬仕宋位太山太守仕魏爲兗州刺史篤於气類深有國士之風子元賔少豪俠有武幹復拜兗州刺史曾孫義云累遷都官尙書郎中文宣時除書侍禦史眾敬弟眾愛

唐畢諴字存之夜燃薪讀書母防其疲奪火使寐不肯息遂通經史工辭章性端慤不妄交舉進士書判防萃連中累官駕部倉部郎故事要家勢人以倉駕二曹爲辱諴沛然如處美官無異言黨項擾河西宣宗嘗召訪邊事諴援古今條破羌狀甚悉帝悅曰吾將擇帥不意頗牧近在禁庭卽除邠寧節度河西安撫使諴到軍羌人皆順置屯田收谷三十萬斛以省度支經費懿宗立以禮部尙書同平章事吏術尢長旣貴所俸祿養防宗族之乏無間然

畢構字隆擇河南人六嵗能文擢進士第爲潤州刺史政有惠愛李傑爲河南尹與構一時選世謂畢李復爲益州長史按察劍南振柅私號爲淸嚴睿

宗嘉構修潔獨行有古人風其治術又爲諸使最賜璽書袍帶

宋朝畢士安字仁叟代州雲中人也後居鄭州舉進士眞宗爲開封尹以士安爲判官東宮建兼右庶子

眞宗卽位卽令士安攝府事李沆薨中書闕宰相乃拜士安吏部侍郎參知政事入謝眞宗曰未也行且相卿士安曰防凖方正慷慨有大節朝臣罕出其右如凖者陛下所宜用也眞宗亦欲相凖借士安宿徳以鎭之不閱月與凖並相眞宗幸澶州嵗遺遼銀絹三十萬是時朝論皆以爲過士安曰不如此彼所顧不重和事恐不能久眾未爲然也然自徳以來百有餘年自古和好所未嘗有議者以士安之言爲得焉薨謚文簡子世長官至衛尉卿孫從古尙書駕部郎曾孫四人仲偃字希言以淸徳聞典郡亦有聲少與蔡京錢塘同官京持國柄二十餘年不以一字通積官朝議大夫享年八十六無病坐亡仲衍字夷仲舉進士中第爲中書檢正奉使契丹宴射連破的眾驚異之以祕閣校理同知太常禮院爲官制局檢討官制文字千萬計區分損益曲盡其當髙麗使入貢詔館之上元夕宴東闕下作詩誦聖徳神宗次韻賜焉擢起居郎仲防字公叔與仲衍同登第元祐初爲軍器衛尉丞召試學士院蘇軾異其文擢爲第一提防河東路刑獄太原銅器名天下獨不市一物懼人以爲矯也且行買二茶匕而去韓縝曰如公叔可謂眞淸矣入爲吏部郎中言孔子廟自顏回以降皆爵命冠冕居正而子鯉孫伋乃野服幅巾以祭爲不稱詔皆追侯之仲遊爲文切於事理而有根柢不爲浮誇詭誕仲愈字將叔歷國子監丞坐兄仲遊陷黨籍例廢黜徽宗曰畢仲衍被遇先帝可除罪籍以仲愈爲都官郎中擢祕書少監

郅【九百九六】

風俗通郅殷時侯國也子孫氏焉漢郅都之後居河東

史記酷吏郅都楊人也孝景時都爲中郎將敢直諫面折大臣於朝濟南瞷氏宗人三百餘家豪猾二千石莫能制景帝拜都爲濟南太守至則族滅瞷氏首惡餘皆股栗問遺無所受請寄無所聽遷爲中尉行法不阿貴戚列侯宗室見都側目而視號曰蒼鷹

後漢郅惲字君章隠於弋陽山中志在從政喟然嘆曰天生俊士以爲人也舉孝廉爲上東城門帝出獵夜還惲拒關不開後爲長沙太守子壽字伯孝善文章以廉能稱舉孝廉遷兾州刺史時兾部諸王賔客放縱壽按之無所容貸遷尙書令朝廷每有疑議常獨進見肅宗奇其智防擢爲京兆尹彊豪震竦各相檢敕莫敢干犯

吉【九百九七】

姓纂黃帝之伯鯈之後一云尹吉甫之後以王父字爲氏

晉忠義吉挹字祖衝祖朗爲禦史中丞西朝傾覆隕身守節挹亦忠節

南史吉士瞻字梁容少有志气仕梁爲直閣將軍出爲西陽武昌二郡在郡淸約家無私蓄

循吏吉翰字休文爲益州刺史在任著美績甚得方伯體

孝義吉翂字彥霄幼有孝性後裴儉等連名薦翂以爲孝行純至明通易老敕付太常旌舉

唐吉頊洛州人舉進士第擢右肅政臺中丞來俊臣下獄司刑當以死狀三日不下頊曰俊臣誣殺忠良罪惡如山國蟊賊也由是後斬俊臣

乙【九百九八】

姓纂殷湯字天乙支孫以王父字爲氏

北史乙瓌代人也其先世統部落父匹知遣瓌入貢太武畱之瓌善騎射手格猛獸從駕南徵勇冠三軍後爲西道都督子幹歸有气幹頗習書疏尢好兵法後爲秦州刺史有惠政子海字懷仁位至散騎侍郎海子瑗字雅珍累遷兗州刺史

密【九百九九】

風俗通密康公之後以國爲氏

栗【一千】

栗陸氏之後漢有栗融字客卿

姞【千一】

左傳宣三年燕姞夢天使與已蘭注燕姞南燕姓

述【千二】

魯大夫仲述之後

帥【千三】

狀云本姓師氏避晉景王諱攺爲帥氏

漆【千四】

魯相漆雕開之後單姓漆氏

實【千五】

實沈之後

悉【千六】

師悉諸之後

卹【千七】

晉大夫卹由之後

曁【千二十四音訖】

吳志曁艷字子林吳郡爲選曹郎至尙書

唐天寶中有曁晃弟昱曁佐時上元中準制攺姓爲周氏

茀【千二十五】

左傳有茀幹胡

【千二十六音弗】

漢有九江太守修

名賢氏族言行類稿卷五十

欽定四庫全書

名賢氏族言行類稿卷五十一

宋章定撰

郭【千二十七】

姓纂周文王季弟虢叔受封於虢或曰郭公因以爲氏公羊傳云虢謂之郭聲之轉也左傳齊有郭最燕有郭隗郭隗燕昭王築宮而師事之致士先從隗始

前漢防俠郭觧河內軹人

後漢郭賀字喬卿拜荊州刺史百姓歌曰厥徳仁明郭喬卿忠正朝廷上下平顯宗賜以三公之服黼黻冕旒勑行部去襜帷使百姓見其容服以章有徳

郭丹字少卿買符入函谷闗慨然嘆曰丹不乘使者車終不出關至京師常爲都講諸儒咸敬重之更始徴爲諌議大夫持節使歸南陽果乘髙車出關

郭伋字細侯後拜潁川太守帝勞曰賢能太守去帝城不逺河潤九里兾京師並防福也行部到西河童兒數百騎竹馬迎拜於道次

郭躬字仲孫潁川人爲廷尉決獄斷刑多依矜恕乃條諸重文可從輕者四十一事奏之皆著於令父爲夬曹掾用法平諸爲所決者退無怨情躬弟鎭亦至廷尉郭氏數世傳法律子孫至公者一人廷尉七人侯三人刺史二千石侍中郎將二十餘人

郭泰字林宗母使給事縣庭曰大丈夫焉能處斗筲之役乎與李膺友善名震京師後歸故里衣冠諸儒送之河上車數千兩林宗惟與膺同舟而濟眾賔望之以爲神仙嘗遇雨巾一角墊時人故折巾一角以爲林宗巾泰聞黨人之死私爲之慟曰詩云人之云亡邦國殄瘁漢室滅矣未知瞻烏爰止於誰之屋耳申屠蟠亦嘆曰昔戰國之世處士橫議列國之王至爲擁篲先驅卒有坑儒燒書之禍今之謂矣司馬溫公曰天下有道君子揚於王庭以正小人之罪而莫敢不服天下無道君子囊括不言以避小人之禍而猶或不免黨人生昬亂之世不在其位四海橫流而欲以口舌救之臧否人物激濁淸撩虺蛇之頭踐虎狼之尾以至身被滛刑禍及朋友士類殱滅而國隨以亡不亦悲乎夫惟郭泰旣明且哲以保其身申屠蟠見幾而作不俟終日卓乎其不可及也

方術郭玉學方診六徴之技爲太醫丞

郭憲汝南宋人光武立求天下有道之人徴憲拜博士嘗從駕南郊忽向東北含酒三噀詔問其故曰齊國失火後齊果上火災與郊同日

魏志郭嘉字奉孝陽翟人荀彧薦爲司空軍祭酒深通有算略逹於事從徵伐十有一年每有大議臨敵制變平定天下謀功爲髙

郭淮字伯濟陽曲人在關右三十餘年功績顯著以淮爲車騎將軍儀同三司進封陽曲侯

晉郭彰字叔茂賈後從舅豫參權勢賔客盈門

郭舒字雅行後爲右丞

郭奕字大業爲尙書有重名當世朝臣皆出其下郭象字子語如懸河防水注而不竭閒居以文論自適任職當權燻灼內外

郭璞字景純博學髙才詞賦爲中興之冠洞五行天文卜筮之術

文苑郭澄之字仲靜陽曲人少有才思機敏兼人位至相國從事中郎封南丰侯

隠逸郭琦字公偉晉陽人著書百卷

郭文字文舉河內軹人少愛山水尙嘉遁步擔入吳興余杭山中無人之地倚木於樹苫覆其上而居焉

郭翻字長翔伯父訥廣州刺史父察安城太守翻少有志操不交世事惟以漁釣射獵爲娛

郭荷字承休隠張掖東山諡曰徳先生

郭瑀字元瑜少有超俗之操隠於臨松薤谷心與至境冥符志與四時消息

藝術郭黁明易善筮

南史循吏郭祖深仕梁至南津校尉公嚴淸刻不避彊禦孝義郭世通居父喪殆不勝哀母亡負土成墳敕牓表門閭攺所居獨楓裏爲孝行焉子原平字長恭又稟至行養親必以己力傭賃以供養

隠逸郭希林曾祖翻晉世髙尙不仕希林少守家業徴召一無所就子蒙亦隠居不仕

北史郭祚字季祐尺牘文章見重於世弱冠爲州主簿孝文初舉秀才嘗飲淸徽園孝文舉觴曰郭祚憂勤庶事獨不欺我不勸此人當誰勸也復爲吏部尙書重惜官位至於銓授假令得人必徘久之然後下筆所防用者皆量才稱職子尙字思和遷太尉從事中郎公彊當世善事權寵世號曰郭尖

郭彥少知名仕周爲澧州刺史勸以耕稼人皆務本郭衍字彥文少驍武善騎射仕隋以軍功遷大將軍郭榮字長榮仕隋爲內史舍人後拜右侯衛大將軍煬帝曰誠心純至如郭榮者固無雙矣

孝行郭文恭年逾七十父母喪孝慕罔極尙書聞奏標其門閭

節義郭世巂字乂七世同居大豕同乳烏鵲同巢表其門閭

唐郭正一定州人永隆中檢校中書侍郎詔與郭待舉岑倩魏同並中書門下承受進止平章事平章事自正一始永淳中眞遷中書侍郎執政久明習故事文辭詔敇多出其手

郭孝恪許州人少有奇節不治貲產隋亂率少年數百附李宻喜謂曰汝潁多奇士不謬也竇建徳之援洛也孝恪上謁秦王進計曰王世充力竭計窮其面縛可跂足待建徳悉眾逺來糧餉阻絕殆夭亡之也若固守虎牢以軍汜水隨機應變禽殄必矣王然之賊平語諸將曰孝恪防擒賊固在諸君右遷上柱國貞觀十六年攺安西都防孝恪推誠撫禦盡得其歡心子待封

郭震字元振魏州人少有大志十六爲太學生家嘗送錢四十萬防有縗服者叩門自言五世未願假以治喪元振舉與之無少吝一不質名氏薛稷等嘆駭之十八舉進士爲通泉尉武后召與語奇之索所爲文上寶劍篇後覽嘉嘆突厥吐蕃聨兵宼涼州後拜元振都督元振置和戎城自是州無虜憂神龍中遷安西大都防睿宗立召爲太僕卿將行安西酋長有面哭送者旌節下玉關去涼州猶八百里城中爭具壺漿歡迎宗誅太平公主睿宗禦承天門諸宰相走伏外者獨元振總兵扈帝進封代國公少雄邁及貴居處乃儉約手不置書人罕見其喜

慍至宰相而親具者惟元振云

郭子儀字子儀華州人以武舉異等累官天徳軍使安祿山反詔子儀率本軍東討賊防常山河北郡縣皆沒防李光弼攻賊常山防之子儀引軍下井陘與光弼合破史思明祿山益出精兵佐思明子儀曰彼恃加兵必易我而心不固戰必克矣於是晝兵夜搗壘賊不得息乃與光弼等擊賊斬首四萬河北諸郡往往斬賊守迎王師方北圖範陽防天子入蜀太子卽位靈武詔班師子儀與光弼率步騎五萬赴行在時朝廷艸昧軍容缺然及是國威大振肅宗大閱六軍鼓而南房琯陳濤師敗帝惟倚朔方軍爲根本至徳二載破崔幹祐通關陜路從元帥廣平王率蕃漢兵十五萬收長安河東河西河南州縣悉平以功加司徒封代國公帝遣具軍容迎灞上勞之曰國家再造卿力也乾元元年破賊河上執安守忠以獻遂朝京師詔百官迎於長樂驛帝禦望春樓待之進中書令收衛州圍相州召子儀還更以趙王爲天下兵馬元帥李光弼副之議者謂子儀有社稷功李光弼失河陽河中太原軍亂朝廷憂二軍與賊

合而少年新將望輕不可用遂以子儀爲元帥進封汾陽郡王屯絳州帝引至臥內謂曰河東一以委卿至屯誅首惡王元振數十人諸鎭皆惕息代宗立梁崇義據襄州叛僕固懷恩陰召回紇吐蕃犯奉天武功拜子儀爲關內副元帥至咸陽賊已過渭水並南山而東天子跳幸陜子儀還京師子儀自相州罷歸京師部曲離散及是率騎南收兵得武關防卒及亡士數千會六軍將張知節迎子儀洛南大閱兵屯商州威震關中紿曰郭令公來虜懼夜潰破賊書聞帝以子儀爲京城畱守自變生倉猝賴子儀復安故天下皆咎程元振羣臣數論奏元振懼乃說帝都洛陽帝可其計子儀曰云云願陛下抑閹寺任直臣委宰相以簡賢任能付臣以訓兵禦侮則中興之功日月可兾帝得奏謂左右曰子儀固社稷臣也朕西決矣乃賜鐵劵圖形淩煙閣僕固懷恩誘吐蕃回紇黨項入防朝廷患之詔子儀屯奉天帝問計所出對曰無能爲也已而賊遁子儀至涇陽恩賚崇縟進拜尙書令懇辭不受具所以讓付史館永泰元年復鎭河中懷恩盡說吐蕃回紇等三十萬掠涇邠躪鳳翔京師大震子儀屯涇陽軍才萬人比到虜騎圍已合子儀身率鎧騎二千出入陣中回紇怪問是謂誰報曰郭令公驚曰懷恩言天可汗棄天下令公卽世中國無主故我從以來令公今存天可汗存乎報曰天子萬壽回紇悟曰彼欺我乎子儀使諭虜回紇曰今誠存我得見乎子儀將出左右曰狼子野心不可信曰今力不敵吾將示以至誠卽傳呼曰令公來虜皆持滿子儀以數十騎出免冑見其大酋曰諸君同艱難久矣何忽亡忠誼而至是邪回紇捨兵下馬拜曰果吾父也防懷恩暴死羣虜無所統一遂許諾吐蕃疑之引去子儀遣將白元光大軍繼之破吐蕃十萬於靈臺西原遂還河中回紇赤心請市馬萬匹有司以財乏止市千匹子儀請內一歲奉佐馬直薨年八十五謚忠武配饗代宗廟廷子儀事上誠禦下恕賞罰必信遭幸臣短毀握兵處外詔至卽日就道無纎介顧望故讒間不行田承嗣傲狠不軌子儀嘗遣使至魏承嗣西望拜指其膝謂使者曰玆膝不屈於人久矣今爲公拜子儀禁無故軍中走馬南陽夫人乳母之子犯禁都虞候杖殺之諸子泣訴於子儀且言都虞之橫子儀叱遣之明日以事語僚佐而嘆息曰子儀諸子皆奴材也不賞父之都虞而惜母之乳母子非奴材而何宿將數十皆王侯貴重子儀頤指進退若部曲然幕府六十餘人後皆爲將相顯官其取士得才類此與李光弼齊名而寛厚得人過之其嵗入官俸無慮二十四萬緡前後賜良田美器名園甲館不勝紀代宗不名呼爲大臣以身爲天下安危者二十年校中書令考二十四八子七壻皆貴顯富貴壽考哀榮終始人臣之道無闕焉子曜旴晞昢晤曖曙映而四子以才顯曜性沈靜資貌瑰傑子儀徵伐曜治家事少長無間言以朴簡自處累遷太子太保卒贈太子太傅晞善騎射從徵伐有功復兩京出奇兵破賊累進鴻臚卿太子賔客趙國公曖尙升平公主封淸源縣侯金紫光祿大夫遷太常卿子鏦恭遜折節不以富貴加人性周畏不立赫赫名有諫於上退必毀稿家人子弟無知者拜右金吾將軍封太原郡公充閒廐宮苑使曙官司農卿徳宗幸奉天從乘輿擢金吾大將軍終祁國公

郭承嘏晞孫字復卿幼秀異通五經元和中及進士第累遷起居舍人居母喪以孝聞

郭防瓘齊州人開元初錄軍閥累遷右驍衛將軍郭知運字逢時州人猨臂虎口以格鬭功累補秦州三度府果毅從郭防瓘破突厥有功屯西方戎夷畏之與王君功名略等時號王郭帝詔中書令張說紀其功子英傑英義英傑字孟武英乂字元武以武勇有名哥舒翰見之曰是當代吾節制者

五代郭崇韜代州雁門人也爲河東教練使爲人明敏能應對以材幹見稱莊宗爲晉王孟知祥爲中門使崇韜爲副使中門之職參管機要先時中門使相繼獲罪知祥懼求外任莊宗曰公欲避事當舉可代公者知祥乃薦崇韜爲中門使甚見親信康延孝自梁奔唐先見崇韜崇韜延之臥內盡得梁虛實延孝言梁方召諸鎭兵欲大舉唐將皆憂惑以謂成敗未可知莊宗患之以問諸將諸將皆曰唐得鄆州隔河難守不若棄鄆與梁西取衛州黎陽以河爲界與梁約罷兵無相攻庶幾以爲後圖莊宗不悅退臥帳中召崇韜問計崇韜曰陛下興兵仗義將士疲戰爭生民苦轉餉者十餘年矣況今大號已建自河以北人皆引首以望成功而思休息今得一鄆州不能守而棄之𨿽欲指河爲界誰爲陛下守之且唐未失徳勝時四方商賈徵輸必集薪蒭糧餉其積如山自失南城保楊劉道路轉徙耗亡大半而魏博五州秋稼不稔竭民而斂不支數月此豈按兵持久之時乎臣自康延孝來盡得梁之虛實此眞夭亡之時也願陛下分兵守魏固楊劉而自鄆長驅搗其巢穴不出半月天下定矣莊宗大喜曰此大丈夫之事也卽日下令軍中歸其家屬於魏夜渡楊劉從鄆州入襲汴川八日而滅梁莊宗推功賜崇韜鐵劵拜侍中成徳軍節度使依前樞宻使莊宗與諸將以兵取天下而崇韜未嘗居戰陣徒以謀議居佐命第一之功位兼將相遂以天下爲己任崇韜素廉自入洛始受賂遺曰吾豈少此耶今藩鎭諸侯多梁舊將一切拒之豈無反側且藏予私室何異公帑明年南郊悉獻所藏以佐賞給累表自陳乞身優詔不允因建天下利害二十五事施行之崇韜有大略已破蜀因遣使者以唐威徳風諭諸蠻欲因以綏來之可謂有志矣

宋朝郭崇應州金城人也初名崇威避周祖諱止稱崇崇弱冠以勇力應募仕周爲陳州節度使同平章事世宗親徵太原崇副符彥卿將行營之師軍還加侍中移鎭成徳世宗徵淮甸契丹萬騎掠邊境崇帥師破之於束鹿斬首數百級俘人口牛羊三萬餘至國初加兼中書令初太祖受禪崇感周室恩遇或時出涕爲監軍所奏太祖曰我素知崇篤於恩義有所感激爾遣人覘之還言崇方與賔屬飲博城中晏如也太祖笑曰果如吾言未幾來朝李重進叛命崇爲節制幹徳三年卒子守璘守璘子允恭累官至崇儀副使允恭次女仁宗後也

郭守文並州太原人父暉仕漢爲防聖軍使有勇略從周太祖徵河中戰死守文年十四居喪哀毀召帳下補左班殿直至國初遷西頭供奉官潘美徵嶺南擒劉鋹遣守文馳傳告捷遷翰林副使從曹彬平金陵防送李煜歸闕煜頗自歉守文語之曰國家開拓境土以致太平豈責防風之後至耶煜心遂安雍熙五年大舉北伐爲幽州道行營前軍步軍水陸都監與契丹遇爲流矢所中气色不撓戰益急左右騎從莫之知也軍中服其量卒謚忠武守文沈厚有謀頗知書旣卒有使自北邊來言守文死軍中皆爲流涕太宗問何以致此對曰守文得俸悉以犒士卒死之日家無餘財太宗爲嘆息久之賜其家錢五百萬後太宗爲眞宗納守文之次女爲夫人卽章穆皇后也追封守文譙王

郭成徳順軍中安堡人也少以應募爲弓箭手元丰中大合五道兵趨靈武成將涇原選鋒賊守漫隘以拒王師成出奇奮擊之至靈武有畨酋介馬馳突統制劉昌祚大破之爲涇原第十副將以功遷引進使雄州防禦使涇原路鈐轄轉客省使卒成姿貎丰偉襟度坦然撫養孤窮疏財好施名震西鄙云子浩

郭忠恕字恕先洛陽人也善屬文周太祖召爲周易博士國初與監察禦史符昭文爭忿朝堂貶幹州司戶遂不仕進太宗聞其名召爲國子監主簿令刋定歷代字書忠恕縱酒肆言時政頗有謗讟語聞配流登州至齊州臨淸謂部送吏曰我逝矣因掊地爲穴度容面俯窺焉而卒槁道左後數月故人欲攺但衣衾而已

郭祥正字功父當塗人也其母夢李太白而生祥正少有詩名梅堯臣曰天才如此眞太白後身也王安石亦嘆美其詩舉進士知武岡縣致仕居姑熟後復出爲通判汀州後知端州復棄去遂家於當塗之靑山

郭贄字仲儀襄邑人舉進士中首薦知荊南府屬久旱方盛陳禱雨之具贄至悉投之江不數日大雨眞宗嘗稱贄純厚長者特拜工部尙書翰林侍讀學士作詩賜之有啟發衝言曉典常之語卒諡文懿霍【千卄八】

姓纂周文王第六子霍叔處之後今河東有霍邑是其故都子孫以國爲氏

左傳僖公二十四年富辰曰昔周公封建親戚以蕃屏周管蔡郕霍文之昭也

襄公二十九年叔侯曰虞虢焦滑霍楊韓魏皆姬姓也晉是以大

前漢霍去病爲驃姚校尉斬捕過當封冠軍侯進驃騎將軍凡六出擊匈奴斬首捕虜數萬餘級上欲教之孫吳兵法曰顧方略何如耳不至學古兵法上爲治第曰匈奴不滅無以家爲也

霍光字子孟去病弟河東平光乃以兄任爲郎出入禁近二十餘年未嘗有過後爲大司馬大將軍受遺詔輔少主爲人沈靜詳審白晢疎眉目美須髯每出入殿門止進有常處不失尺寸天下想聞其風采廢昌邑立宣帝封博陵侯定萬世策以安社稷

後漢霍諝字叔智魏郡人明經舉孝廉入爲尙書僕射蜀志霍峻字仲邈南郡枝江人爲梓潼太守卒子戈字紹先爲中庶子甚得切磋之體

晉隠逸霍原字休明慕道淸虛方成奇器以賢良徴不到

郝【千卄九】

姓纂出於赫咠氏太昊氏之佐也殷帝乙時王子期封太原郝鄕因氏焉

南史孝義郝道福累世同防詔表門蠲役調

世說郝隆七月七日出日中仰臥曬腹中書

唐郝處俊安州人好學嗜漢書貞觀中第進士髙麗叛詔副李勣爲總管賊遽至處俊安餐不顧密畀料精銳擊之虜郤眾壯其謀諫二王角勝帝遽止曰處俊逺識非眾臣所逮諌帝欲遜位武後事遂沮處俊臨事敢言在帝前議論必傅經義凡所規獻得大臣體武后惡之以其操履無玷不能害之與許圉師同裏俱官達故時語曰貴如郝許孫象賢

郝廷玉驍勇善鬭爲李光弼愛將及保河陽擒徐璜玉封安邊郡王吐蕃犯京畿屯渭橋魚朝恩聞其善布陣請觀之廷玉申號令鳴鼓角部伍坐作進退若一朝恩嘆曰吾處兵間今始識訓練法累爲秦州刺史

郝玭貞元中爲臨涇鎭將在邊積三年每討賊不持糗糧取之於敵獲虜必刳剔其屍虜人畏道其名以怖啼兒

駱【千三十】

姓纂姜姓齊太公之後有公子駱以王父字爲氏

吳志駱統字公緒防稽人父俊字孝逺有文武才察孝廉補尙書郎統爲建忠郎將封新陽侯

南史駱文牙字旗門年十二相者云此郎容貎非常必將逺致陳文帝引爲將帥勇冠眾軍

唐駱賔王義烏人七嵗能賦詩武后時數上疏言事下臨海丞不得志棄官去與王勃楊炯盧照鄰皆以文齊名天下

莫【千三十一】

姓纂漢有富人莫氏見遊俠傳大歷中比部員外郎莫藏用河南官氏志邢莫氏攺爲莫氏

北史莫含魏穆愛其才器常參軍國大謀卒於左將軍子顯爲左常侍顯子題爲大將以功賜爵東宛

侯題弟云好學善射道武時常典選曹遷執金吾參軍國謀議

索【千三十二】

姓纂殷人七族索氏之後望燉煌晉索湛爲北地太守

晉索靖字幼安湛之子少有逸羣之量與汜衷張甝索紒索永俱詣太學馳名海內號稱燉煌五龍舉賢良對防髙第張勃表靖才藝絕人宜在臺閣擢尙書郎以善艸書知名除雁門太守

藝術索紞字叔徹善占夢

紞占之云云君當爲人

隠逸索襲字偉祖虛靖好學不應州郡之命陰澹曰索先生碩徳名儒眞可以諮大義宅不彌畝而志忽九州形居塵俗而棲心天外謚居先生

北史索敞字巨振燉煌人入魏以儒學爲中書博士貴遊之子皆敬憚威嚴多所成益

鄂【千三十三】

晉鄂侯之後子孫氏焉漢初功臣安平侯鄂千秋沛人

落【千三十四】

風俗通云臯落氏翟國也以國爲姓見左傳漢有落下閎巴郡人撰太初歷

洛【千三十五】

落下閎或作洛

恪【千三十六】

晉有郎中令恪啟

薄【千三十七】

風俗通衛賢人薄疑

幕【千三十八】

風俗通舜祖幕支孫以王父字爲氏見左傳

作【千三九】

漢古今人表胙侯子孫因避地攺作氏漢涿郡太守作顯

鐸【千四十】

晉有鐸遏冦楚有太傅鐸椒漢有廷尉鐸政

閣【千四十一】

急就章有閣並防唐有禦史閣輔

博【千四十二】

風俗通云漢有博子勞善相馬望出淮南廣平

藥【千四十三】

漢有南陽太守藥崧

約【千四十四】

古賢人約續

若【千四十五】

古賢人若士

鄀【千四十六】

風俗通春秋時鄀國以國爲氏

名賢氏族言行類稿卷五十一

欽定四庫全書

名賢氏族言行類稿卷五十二

宋章定撰

石【千四七】

姓纂衛大夫石碏之後又石鮐仲衛大夫生石初子見左傳禮記

左傳隱元年石碏曰臣聞愛子教之以義方弗納於邪

五年君子曰石碏純臣也

閔二年狄人伐衛衛公與石祁子玦使守曰以此贊國擇利而爲之

僖二十四年鄭伯與孔將鉏石甲父省視官具於汜而後聴其私政禮也

昭三十二年王使富辛與石張如晉請城成周

史記石作蜀字子明孔子弟子

萬石君名奮趙人姓石氏髙祖召其姊爲美人以奮爲中防徙家長安戚裏孝文時至太中大夫選爲太子太傅孝景立以爲九卿迫近憚之徙爲諸侯相長子建次甲次乙次慶皆以馴行孝謹官皆至二千石號奮爲萬石君萬石君家不言而躬行建老白首萬石君尙無恙爲郎中令毎五日洗沐歸謁親取親中帬厠牏身自澣灑慶爲太僕禦史上問車中幾馬慶以防數馬畢舉手曰六馬后爲太子太傅遷禦史大夫爲丞相封牧丘侯子孝至篇石奮石建父子之美也

循吏石奮楚昭王相也堅直廉正無所阿避

前漢石顯字君房爲中書令貴幸傾朝持詭辯以中傷人公卿以下畏之重足一迹與牢梁五鹿充宗結爲黨友民歌之曰牢邪石邪五鹿客邪印何累累綬若若邪言其兼官據勢也

晉石苞字仲容儀貌偉麗時語曰石仲容姣無雙有經國才略歷東萊瑯邪大守所在皆有威終於司徒掾子崇字季倫謟事賈謐望塵而拜與貴戚王愷爭以奢靡相尙起金穀別館作錦步障五十里

石鑑字林伯爲禦史中丞多所糾正朝廷憚之

隱逸石垣字洪孫不娶妻妾不營產業

鄭休妻石氏少有徳操年十餘嵗鄕邑稱之旣歸鄭氏爲九族所重

北史節義石文徳祖父苗縣令黃宣在任防亡苗以家財殯葬自苗逮文徳刺史縣令卒官者皆服制盡禮五世同居閨門雍睦詔標門閭

節義石祖興太守田文彪縣令和眞等防亡祖興自出家絹二百餘疋營防防事孝文嘉之賜爵一級爲上造

唐石洪字濬川其先姓烏石蘭後獨以石爲氏有至行舉明經歸東都十餘年隱居不出重鎭河陽求賢者以自重乃具書邀辟後詔書召爲集賢校理韓昌黎送石洪赴河陽參謀序云先生居嵩邙瀍谷之間冬一裘夏一葛朝夕飯一盂蔬一盤問之仕則不應坐一室左右圖書與之語道理辧古今事當否論人髙下事後當成敗若河決下流而東注若駟馬駕輕車就熟路而王良造父爲之先後也若燭照數計而卜也

石雄徐州人敢毅善戰气蓋軍中防昌初回鶻入冦雄佐劉沔屯雲中雄選沙陀雜虜三千騎夜發直搗烏介帳追至殺虎山斬首一萬級李彥佐討劉稹以雄爲副使破賊五壁賊大震雄臨財廉每朝廷賜與輒置軍門自取一匹縑余悉分士伍武宗喜曰今將帥義而勇罕雄比者初雄討稹水次見白鷺謂眾曰使吾射中其目當成功一發如言

宋朝石熈載字凝績洛陽人也周時舉進士太宗徵河東從至鎭州遷給事中樞宻副使未幾拜戶部尙書樞宻卒謚元懿子中立字表臣年十三防父朝廷以中立爲供奉官十八獻文攺光祿寺丞遷殿中丞家富於財悉推與諸父久之除直集賢院累擢知制誥翰林學士景祐四年拜參知政事遷吏部侍郎以太子少傅致仕遷少師卒謚文定

石普其先幽州人也自言唐河中節度使雄之後自其曽祖徙居太原父通給事太宗於晉邸普方十嵗亦畱邸中補寄班祗以督捕盜賊功轉內殿崇班帶禦器械普有膽略聞敵所在卽馳赴親冒矢石前後戰未嘗少衂通兵書及陰陽六甲星歷推步之術太宗嘗令善工制金帶普帶禦器械輒面求賜太宗解以賜之後𨿽謫廢當太宗忌日必舉族詣佛寺齋薦嵗以爲常

翟【千四八】

姓纂黃帝之後代居翟地國語云翟國爲晉所滅齊有翟樓後魏翟黃漢文帝時廷尉翟公下邽人

新序魏文侯與士大夫坐問曰寡人何如君也皆曰君仁君也翟黃曰君非仁君也文侯怒問任座對曰君仁君也子何以言之對曰臣聞之其君仁者其臣直向翟黃之言直是以知也文侯曰善復召翟黃爲上卿

前漢翟方進字子威汝南上蔡人受春秋以射防甲科爲郎遷朔方刺史居官不煩苛所察應條輒舉甚有威名徙京兆尹摶擊豪彊京師畏之事後母甚篤知能有餘兼通文法吏事以儒雅緣飭法律號爲

通明相天子甚器重之奏事亡不當意少子義爲東郡太守

翟公爲廷尉賔客闐門旣罷門外可放雀羅後復爲廷尉賔客欲往公爲大書其門曰一死一生乃知交情一貧一富乃知交態一貴一賤交情乃見

後漢翟酺字子超廣漢人善圖緯天文歷算四世傳詩酺好老子遷侍中拜尙書爲酒泉太守斬叛羌九百級威名大震遷將作大匠損省經用嵗息四五千萬請修繕太學學者爲立碑銘

晉隱逸翟湯字道深篤行純素不屑世事人有饋遺𨿽釜庾一無所受冦聞其名徳皆不敢犯鄕鄰賴之徵爲國子博士不起子莊字祖休少以孝友著

名遵父之操不交人物語不及俗公車徵不就子矯亦有髙操屢辭辟命矯子法賜徵亦不至世有隱行

北史孝行翟普林事親以孝聞躬耕色養鄕閭謂爲楚丘先生父母防廬墓負土成墳有二鵲巢其廬前栢樹入廬馴狎司奏其孝感擢孝陽令

五代翟光鄴字化基濮州鄄城人也年十嵗爲晉兵所掠明宗愛其頴悟常以自隨光鄴事唐官至耀州團練使周太祖入立拜宣徽使樞宻副使出知永興軍卒於官光鄴爲人沈黙多謀事繼母以孝聞𨿽貴不營財產嘗假官舍以居蕭然僅蔽風雨雍睦親族麄衣糲食與均有無而光鄴處之晏然日與賔客飲酒聚書爲樂其所臨政務以寛靜休息爲意

郤【千四九】

姓纂晉大夫郤文生豹豹生芮芮生缺缺生克克生代爲晉卿又郤犨郤至亦其族也漢有侍中郤琠

左傳僖二十七年晉搜於被廬作三軍謀元帥趙衰曰郤縠可乃使郤縠將中軍郤溱佐之

新序晉文公將伐鄴趙衰陳所以勝鄴文公用之而勝賞衰衰曰臣聞之郤虎賞郤虎

蜀志郤正字令先博覽傳籍弱冠能文澹於榮利而耽意文章終巴西太守

晉郤詵字廣基博學多偉略倜儻不拘細行舉賢良對武帝曰臣猶桂林之一枝昆山之片玉爲左丞累遷雍州

白【千五十】

姓纂黃帝之後秦大夫白乙丙楚有白公勝楚平王太子建之子也

史記白起郿人善用兵事秦昭王爲左庻長攻韓魏趙楚遷爲武安君

史記貨殖白圭周人樂觀時變人棄我取人取我予趨利若猛獸摯鳥之發天下善治生者祖白圭

北史白建字彥舉仕齊歷都官尙書𨿽無它才伎勤於公以溫柔自處以典執兵馬致位卿相

唐白居易字樂天其先太原人徙下邽敏悟絕人工文未冠謁顧況況曰吾謂斯文遂絕今復得子矣貞元擢進士拔萃皆中補校書郎元和元年對制防一等召入翰林爲學士遷左拾遺四年旱甚居易建言乞盡免江淮兩賦以救流瘠王鍔將加平章事居易以宰相天下具瞻非重望不可王鍔以誅求爲羨余因假之名器四方聞之謂陛下得所獻與宰相王承宗叛帝詔吐突承璀率師出討居易諫中人爲制將四方聞之益輕朝廷後諸軍討王承宗者久無功居易上言其害有四可爲痛惜者二可爲深憂者二俄有言居易母墮井死而居易賦新井篇後爲司門員外郎知制誥穆宗好畋遊獻續虞人箴以諷轉中書舍人田布遺五百縑辭不受河朔亂詔諸道出兵遷延無功居易上言𨿽進忠不見聴遷杭州刺史築堤捍錢塘漑田千頃復浚李泌六井民賴甚溥以刑部尙書致仕卒宣宗以詩弔之居易被遇憲宗時事無不言湔剔抉摩多見聴可爲當路所忌乃放意文酒與弟行簡從弟敏中友愛東都所居疏沼種樹搆石樓香山鑿八節灘自號醉吟先生爲之傳暮節惑浮屠至經月不葷稱香山居士嘗與胡杲吉旼等九人燕集皆髙年不仕者人慕之繪爲九老圖居易於文章精切最工詩以規諷得失當時人爭傳雞林行賈售其國相率篇易以一金其僞者能辧之初與元稹酬詠故號元白又與劉禹錫齊名號劉白其始生七月能展書姆指之無兩字𨿽試百數不差九嵗暗識聲律其篤於文章蓋天稟然葛常之侍郎云樂天賦有八章其六章托弱桞櫻桃枳橘杜黎野葛水桱淩霄諷在位與附麗權勢者其八章則曰有木名丹桂云云蓋樂天自謂也樂天素善李紳而不入徳裕之黨素善僧孺楊虞卿而不入宗閔之黨素善劉禹錫而不入伾文之黨中立不倚峻節凜然於八木之中而自比於桂殆未爲過也

白敏中字用晦第進士辟李徳裕府一見許其逺到髙元裕薦爲侍禦史轉左司員外郎武宗時李徳裕惡居易薦敏中文詞類兄且有器識召入翰林爲學士後入相武宗崩徳裕失勢敏中竭力排之徳裕遂貶崖州司戶

席【千五一】

姓纂本姓籍晉大夫籍談之後也談十三代孫瓌避項羽名攺席氏漢初徙關東豪族席氏徙安定臨涇

南史席闡文梁武帝受禪除都官尙書出爲東陽太守在郡有能名冬至悉放獄中囚依期而至

北史席法友仕魏歷華並二州刺史後爲別將出淮南欲解朐山之圍及渡淮而朐山敗終光祿大夫

席固字子堅爲襄陽著姓少有逺志歸魏拜使持節驃騎大將軍除昌州刺史子雅字彥文性方正少以孝聞位大將軍

唐席豫字建侯襄州人長安中舉學兼流略詞擅文科擢上第時年十六以父防罷復舉手筆俊拔科中之俄舉賢良方正異等復舉超拔羣類科遷考功員外郎韓休輔政舉代已入拜吏部侍郎典選六年拔舉逺士多至臺閣當時推知人號席公云凡四以使者按行淸直亡欲當官不爲勢權所撼性謹畏與子弟屬書不作艸字帝嘗登朝元閣賦詩羣臣屬和帝以豫詩最工詔曰詩人之冠冕也

劇【千五二】

姓纂齊大夫食采於劇因地爲姓燕有將劇卒

前漢遊俠劇孟洛陽人以俠顯吳楚反周亞夫得孟喜曰天下騷動大將軍待之若一敵國云

麥【千五三】

姓苑云髙要始興有此姓

北史麥鐡杖始興人少驍勇走及奔馬好交友重信義隋萊州刺史無涖政名轉汝南太守稍習法令羣盜屏迹除左屯衛大將軍自以荷恩深重每懷竭命之志遼東之役請爲前鋒子孟才授光祿大夫仲才季才正議大夫

栢【千五四】

風俗通栢皇氏之又伯亮父顓頊師栢招帝嚳師栢冏爲周太僕栢國在汝南西平縣爲楚所滅子孫以國爲氏

唐栢良器字公亮魏州人父友王奐見之曰爾額文似臨淮王面黒似顏平原殆能立功及薦之光弼年二十四更戰陣六十二李希烈圍寧陵遏水灌之親令軍中明日拔城良器以救兵至擇弩手善游者沿汴渠夜入及旦伏弩發賊乘城者皆死錄功封平原郡王圖形淩煙閣

栢耆有縱橫學志健而望髙王承宗叛耆謁裴度且言願得天子一節馳入鎭可掉舌下之乃以左拾遺往旣至以大誼動承宗乃請獻三川以二子入質由是聲震一時太和初李同撻反耆斬其首以獻酈【千五五】

姓纂黃帝之後支孫食采於酈因氏焉

史記酈商髙陽人也漢王賜商爵信成君以將軍爲隴西都尉遷爲左丞相號曰涿侯更封曲周侯子寄字況與呂祿善大臣欲誅諸呂呂祿爲將軍軍北軍太尉勃不得入乃使人刼商令其子況紿祿祿信之故與禹遊勃乃入據北軍遂誅諸呂商卒諡曰景侯子寄代侯天下稱況賣友也

酈生食其陳畱髙陽人好讀書家貧落魄無以爲衣食業爲裏監門吏見髙祖長揖不拜號爲廣野君說齊王罷歷下軍韓信聞生馮軾下齊七十餘城度兵襲齊齊王以酈生賣已遂亨之弟商子疥封髙梁侯更爲武遂侯食其謁髙祖自稱髙陽賤民又曰髙陽酒徒

後漢文苑酈炎字文勝食其之後有文才解音律言論給防多服其能理州郡辟命皆不就

北史酈範字世則父嵩天水太守範仕魏爲尙書右丞靑州刺史子道元字善長爲冀州長史後守魯陽郡表立黌序崇勸學教山蠻伏其威名不敢爲寇道愼字善季位正平太守有能名道約字善禮性多造請好以榮利干謁歷東萊魯陽二太守

狄【千五六】

姓纂周成封少子於狄城因氏焉魯大夫有狄虒彌古賢人有狄儀仲尼弟子有狄黒衛人漢有博士狄山

唐狄仁傑字懷英並州人爲兒時門人有被害者吏就詰眾爭辧對仁傑誦書不置吏讓之答曰黃卷中方與聖賢對何暇偶俗吏語耶舉明經調汴州參軍爲吏誣訴閻立本召訊異其才曰仲尼稱觀過知仁君可謂滄海遺珠矣薦授並州參軍親在河陽登太行山反顧見白雲飛謂左右曰吾親捨其下瞻望久之云移乃去同府參軍鄭崇質母老疾當使絕域仁傑詣長史藺仁基請代行仁基咨美其誼每曰狄公之賢北斗以南一人而已遷大理丞嵗中斷久獄萬七千人時稱平恕授侍禦史王本立怙寵自肆仁傑劾其惡朝廷肅然使岐州亡卒數百剽行人道不通官捕系紛紛不能制仁傑曰是其計窮乃明開首原格皆自縛歸帝嘆其逹權宜帝幸汾陽宮李衝以道出妬女祠更發卒攺馳道仁傑曰天子之行風伯淸塵雨師灑道何避邪帝壯之曰眞大丈夫哉出爲寧州刺史入拜冬官侍郎持節江南巡撫吳楚多淫祠凡毀千七百房出爲豫州刺史越王兵敗支黨餘二千人論死仁傑釋其械上疏曰臣欲有所陳似爲逆人申理不言且累陛下欽卹意表成復毀自不能定然此皆非本惡詿誤至此有詔悉謫戍邊囚出寧州父老迎勞曰狄使君活汝耶因相與哭碑下囚齋三日乃去至流所亦爲立碑初宰相張光輔討越王軍中恃功多暴索仁傑拒之光輔怒曰州將輕元帥耶仁傑曰亂河南者一越王公董士三十萬以平亂縱使暴橫是一越王死百越王生也如得上方斬馬劍加君頸𨿽死不恨天授二年以地官侍郎同平章事武后曰卿在汝南有善政然有譛卿者欲知之乎謝曰以爲過臣當攺以爲無過臣之幸也譛者不願知後嘆其長者爲來俊臣所搆捕送制獄仁傑書帛置褚衣中子光逺持書上變後召見因免死貶彭澤令通天中契丹防冀州河北刺史懼驅民保城仁傑曰何自疲民虜來吾自辦悉縱就田虜亦引去民愛仰之復爲立祠轉幽州都督賜紫袍帶後自制金字十二於袍以旌其忠召拜平章事後欲以武三思爲太子以問宰相眾莫敢對仁傑對曰欲以三思爲後且姑侄與母子孰親立廬陵王則千秋萬嵗後常饗宗廟三思立廟不祔姑後感悟卽遣迎廬陵王中外大悅時李楷固駱務整本契丹將後降有司請論如法仁傑稱驍勇可任貸死至是二人討契丹克之凱旋後舉酒賞其知人仁傑所薦張東之姚崇等皆爲中興名臣封梁國公子光嗣聖歷初爲司府丞武后詔宰相各舉尙書郎一人仁傑舉之以稱職聞後曰祁奚內舉果得人

狄兼謩字汝諧仁傑孫及進士第剛正有祖風歷三州刺史嵗旱發粟賑濟擢給事中遷禦史中丞帝曰卿梁公後當嗣家聲

宋朝狄靑字漢臣汾州西河人也初拱聖軍選爲散直元昊叛擇衛士徙邊以靑爲延州指使靑勇於臨敵常爲先鋒前後二十五戰中流矢者八每戰飾以銅面具敵人望之如神以功遷至秦州刺史涇原路總管仁宗聞其在陜西數戰勝欲召見問其方略防賊冦渭州仁宗命圖形以進及元昊稱臣西鄙休兵入爲捧日天武四廂都指揮使知延州擢樞宻副使廣源州蠻儂智髙反防邕州進圍廣州時朝廷以孫沔余靖爲安撫使久未奏功仁宗以南方爲憂靑慨然請行除宣徽南院使宣撫荊湖南北經制廣南盜賊事靑至合沔靖之兵自桂林次賔州斬廣西鈐轄陳曙按其遇賊不戰之罪並殷直袁用等三十二人悉誅之軍士震恐遂下令止具十日糧明日絕昆侖關出歸仁鋪先布陳成列而賊以覘者誤謂未卽進遂失險乃悉眾逆戰前鋒孫節戰死山下而賊气方鋭靑躬執白旗麾騎兵出其不意賊眾大潰斬首二千二百級獲僞官五十七人智髙夜縱火焚城而遁詰朝靑入按城中獲金帛鉅萬牛馬數千築京觀於城北隅招復俘脇者七千二百使還其家靑還入朝復爲樞宻副使遂拜樞宻使在樞宻府四年言者謂靑家數有光怪以防國軍節度使同平章事知陳州未幾而卒謚武襄

戚【千五七】

姓纂衛大夫食采於戚因氏焉古賢人有戚子著書漢髙祖戚夫人生趙王如意功臣表臨轅侯戚鰓傳封七代

南史儒林戚衮字公文吳郡人少聰慧受三禮大義略舉兼太學博士爲羣儒推許

宋朝戚綸字仲言應天府楚丘人也父同文字文約防孤事祖母以孝聞從邑人楊慤受經慤隱居不仕而以女弟妻同文遇疾因托以家事同文爲葬其三世之未葬者遭世防亂亦不復仕且思見混一遂以同文爲名慤勉之仕同文曰長者不仕同文亦不仕聚徒講學相繼登科者五十六人踐臺閣者亦至十數尙信義善周人之急所與交皆當世之名士楊徽之因使至郡多所酬倡及卒徽之與其門人謚曰堅素先生應天府民有曹誠者卽同文舊居廣捨百五十楹聚書千餘卷以延學者眞宗嘉之賜名曰應天府書院云同文長子曰維仕至戶部郎中綸其次子也篤於古學善談名教舉進士爲沂州簿徙知泰和縣同文卒特詔令起復泰和民險悍好興訟綸爲勸民詩五十篇言近而易暁老幼多傳之

析【千五八】

姓纂左傳齊大夫析歸父衛大夫析朱鉏公子黒背孫也

後漢方術析像字伯式其先張江者封析侯曽孫國爲郁林太守因封氏焉國有資財二億像幼有仁心及國卒乃散金帛資產周施親戚通京氏易好黃老言

直【千五九】

史記直不疑南陽人也爲郎事文帝同捨有告歸誤持同捨郎金去金主疑不疑不疑買金償告歸者來而歸金亡金者大慙以此稱爲長者景帝拜爲禦史大夫封爲塞侯

國【千六十】

姓纂左傳齊卿族國氏代爲上卿又鄭穆公子發字子國生輒字子耳生僑字子產以王父字爲氏亦爲國氏焉

魏志國淵字子尼曹操辟爲司空掾屬每於公朝論議堂直言正色退無私焉使典屯田事倉庫丰實遷魏郡太守又遷太僕居列卿位布衣疏食祿賜散之故舊宗族以恭儉自守太祖以其子泰爲郎翼【千六一】

姓纂晉翼侯居翼城因以氏焉

前漢翼奉字少君東海人治齊詩惇學不仕好律曆陰陽之占以十二律驗人情諸儒薦之以爲中郎因災異上封事上疏諫遷都子孫皆在儒官伯【千六二】

風俗通嬴姓伯益之後

左傳伯宗晉大夫也梁山崩將召伯宗謀之伯宗每朝妻戒之曰盜憎主人民怨其上伯州犂晉大夫伯宗子太宰嚭字子余姓伯氏州犂之子爲吳太宰

史記伯防字子析孔子弟子

帛【千六三】

姓纂云吳郡人神仙傳有帛和

格【千六四】

允格之後漢有禦史格班

虢【千六五】

周王季之子封虢虢叔子孫以國爲姓左傳晉大夫

革【千六六】

漢初功臣煮棗侯革朱

鬲【千六七】

殷末賢人膠鬲之後以王父字爲氏

赫【千六八】

風俗通云赫骨氏之後

獲【千六九】

風俗通宋大夫猛獲之後以王父字爲氏

籍【千七十】

晉文侯仇弟陽叔生伯黶司晉典籍遂爲籍氏孫談代爲晉大夫晉爲趙所滅籍氏播於宋

夕【千七一】

後漢巴中梁師有夕氏蜀志尙書令夕斌

易【千七二】

左傳齊大夫易牙之後魏有易愷晉有易雄

赤【千七三】

風俗通帝嚳師赤松子之後見神仙傳

辟【千七四】

漢書富人辟子方之後

昔【千七五】

風俗通周大夫封昔因氏焉漢有昔登開元有昔安

射【千七六】

楚大夫觀射父之後見左傳漢有大鴻臚射咸吳有中書郎射慈善禮喪服

笮【千七七】

漢有笮融丹陽人見吳志

奭【千七八】

召公奭之後避漢元帝諱攺姓盛氏

糴【千七九】

左傳晉大夫有糴筏

錫【千八十】

吳志云漢末有交趾太守錫光古仙人錫壽子之後

激【千八一】

左傳齊有太史激漢書淮南王傳有激章

息【千八二】

嬀姓國也爲楚所滅子孫以國爲氏今新息縣卽其故地

棘【千八三】

衛大夫棘子成之後見論語

稷【千八四】

后稷之後漢稷嗣君叔孫通支孫亦爲稷氏

卽【千八五】

漢單父令卽費其先食采卽墨因以命氏

職【千八六】

周禮職方氏因官爲姓漢有山陽令職洪開元有職南金蔡州人明史記

嗇【千八七】

風俗通云古嗇夫子孫因氏焉

力【千八八】

黃帝臣力牧之後漢有魯相力題

食【千八九】

風俗通漢有博士食子通

敕【千九十】

後燕合浦公敕勃東夷人

墨【千九一】

孤竹君之後本姓墨臺後攺爲墨氏梁郡戰國時墨翟宋人著墨子

勒【千九二】

晉鎭南將軍王歆騎督勒蒲討張昌於隋郡

特【千九三】

左傳晉大夫特宮

名賢氏族言行類稿卷五十二

欽定四庫全書

名賢氏族言行類槁卷五十三

宋章定撰

薛【千九四】

姓纂黃帝二十五子一爲任姓裔孫奚仲居薛至仲虺爲湯左相代爲侯伯歷三代凡六十四葉周末爲楚所滅公子登仕楚懷王賜沛邑爲大夫遂以國爲氏

孟子謂薛居州善士也使之居於王所在王所者長防卑尊皆薛居州王誰與爲不善

前漢薛廣徳字長卿沛郡人以魯詩教授蕭望之薦其經行宜充本朝爲博士遷諫議大夫禦史大夫元帝欲禦樓船廣徳諫宜從橋曰不聴臣臣自刎

以血污車輪後乞骸骨賜安車駟馬縣其安車傳子孫

薛宣字贛君東海郯人察廉補不其丞以明習文法補禦史中丞所貶退稱進白黒分明爲陳畱太守盜賊禁止吏民敬其威信思省吏職求其便安下至財用筆研皆爲設方略其法律任廷尉有餘經術文雅足以謀王體斷國論身兼數器

後漢薛漢字公子世習韓詩父子以章句著名建武初爲博士當世言詩者推漢爲長

吳志薛綜字敬文以名儒居師傅之位乃兼選舉甚爲優重子瑩字道言累遷爲選曹尙書太子太傅涉學旣博文章尢妙同竂之中瑩爲魁首經學記述之才如瑩者少遂召爲左國史或問陸喜薛瑩最是國士之第一者乎曰在乎四五之間

晉薛兼字令長瑩之子淸素有器宇拜丹陽尹遷尙書領太子少傅自綜至兼三世傅保

南史薛安都世爲彊族少以勇聞仕宋爲建武將軍隨徵關陜率步騎居前所向克防後降魏從子深果幹有气力仕齊除淮陰太守遷右將軍

薛天生見孝義傳

北史薛彪子代人仕魏爲內行長典奏諸曹事當官正直內外憚之子琡字曇珍宣武曰卿風度峻整姿貌秀異後當升進何以處官答曰宗廟之禮不敢不敬朝廷之事不敢不忠行洛陽令部內肅然獄止三人孝明嘉之賜縑百疋

薛提爲冀州刺史有政績

薛辧字允白父彊字威明防有大志懷軍國籌略可與撥亂濟時辧俶儻多大略豪傑多歸慕之歸魏爲雍州刺史明元曰朕委卿西蕃志在關右宜克終良算與朕爲長安主人辧但以數千眾摧抗赫連氏帝甚褒奬之子謹字法順仕魏除秦州刺史命立庠序教以詩書河汾之地儒道更興

薛端字仁直累遷吏部郎中每有奏請不避權貴周文帝嘉之自居選曹先盡賢能貴逰子弟才劣行薄者未嘗升擢子冑字紹仕隋爲兗州刺史系囚數百冑剖斷旬日便了囹圄空虛疏決沂泗二水陂澤盡爲良田號爲薛公豊兗渠從祖弟濬字道賾仕隋歷考功侍郎弟湖有懿行與物無競好以徳義服人鄕閭化其風教咸以敬讓爲先爲本州別駕除河東太守子聰字延智前言往行多所究悉起家爲著作佐郎遷侍禦史凡所彈劾不避彊禦貴戚斂手爲孝文所知外以徳器遇之內以心膂爲寄除齊州刺史卒吏人追思畱其所坐榻以存遺愛聰子孝通字士逹博學有雋才後遷中書郎深爲節閔所知重內典機密外參朝政汲引人物知名之士多見推薦子道衡字卿武成立兼散騎常侍接對周陳二使陳使傅縡聘齊贈詩五十韻道衡和之南北稱美魏収曰縡所謂以蚓投魚耳出爲襄州總管隋文帝曰今爾之去朕如斷一臂聰弟子善字仲良爲汾陰令稱最太守令兼督六縣事弟愼字伯防仕周爲潮州刺史殷勤勸誡蠻夷翕然從化曰今日始知刺史眞人父母也

薛寘幼覽篇籍好屬文仕周卒浙州刺史性至孝年齒𨿽衰溫凊之禮朝夕無違

薛憕字景猷負才使气未嘗趨世祿之門初爲覊旅不被擢用嘆曰豈能五十年戴幘死一校尉周文時拜中書侍郎

薛延代人從神武起兵

薛世雄字世英仕隋累遷車騎將軍性防愼行軍破敵之處秋毫無犯

唐薛萬均燉煌人與弟萬徹客幽州以材武爲羅藝所厚善與藝歸欵髙祖從李靖討吐谷渾勇蓋三軍追奔至磧石山斬之遷左衛大將軍又副侯君集擊髙昌進潞公後嘗賜羣臣膜皮及萬徹而誤呼萬均愴然曰萬均朕勲舊忽口其名豈死者有知冀此賜乎因命取焚之舉坐感嘆

薛萬徹從李靖討頡利可汗以功授統軍貞觀間帥師三萬伐髙麗拔其城

薛収字伯褒蒲州人道衡子年十二能屬文房齡言之秦王王召見問方略所對合防授府主簿時討王世充軍事繁収爲書檄露布或馬上占辭該敏如素構秦王圍王世充於洛陽世充求救於竇建徳建徳進軍城畢之東原遣使與世充相聞秦王集將佐議之皆請避其鋒収曰世充保據東都府庫充實所將之兵皆江淮精鋭卽日之患但乏糧耳以是之故爲我所持求戰不得守則難久建徳逺來赴援亦當致死於我若縱之至此兩冦合從轉河北之粟以饋洛陽則戰爭方始偃兵無日混一之期殊未有涯今宜分兵守洛陽深溝髙壘世充兵愼勿與戰大王親帥驍鋭先防成臯厲兵訓士以待其至以逸待勞決可克也王從之果俱擒之上書諫王止田獵王曰覽所諌知成我者卿也明珠兼乘未若一言

薛元超収子九嵗襲爵長好學善屬文髙宗卽位遷給事中省中有盤石祖道衡嘗據以艸制元超每見輒流涕帝校獵溫泉諸蕃酋長得持弓矢從元超奏夷狄野心非所宜從詔可帝幸東都畱輔太子監國時太子射獵元超諫之帝知之遣使厚賜之

薛元敬與収及族兄徳音齊名世稱河東三鳯収爲長雛徳音爲鶖鷟元敬年少爲鵷雛武徳中爲天防府參軍直記室文學館學士如晦嘆曰小記室不可得而親不可得而疏

薛稷字嗣通道衡曽孫擢進士第累遷中書舍人與從兄曜更踐兩省俱以辭章名虞褚以書專家後莫能繼稷外祖魏徵家多藏虞褚書鋭精臨仿結體遒麗遂以書名天下畫又絕品

薛仁貴絳州人王師攻安市城髙麗率兵拒戰太宗命諸將分擊仁貴驍悍欲立奇功乃著白衣自標顯持防呼而馳所向披靡軍乘之賊潰帝曰朕不喜得遼東喜得虓將髙宗幸萬年宮山水暴至登門大呼以警宮內帝出乘髙俄而水入帝寢帝曰賴卿以免始知有忠臣也副鄭仁泰爲鐡勒道行軍縂管帝曰古來有穿七紮者卿試以五甲射焉仁貴一發洞貫帝取堅甲賜之九姓眾十餘萬令驍騎數十來挑戰仁貴發三矢輒殺三人於是虜气皆阻軍中歌曰將軍三箭定天山壯士長歌入漢關提卒二千進攻扶余城威震遼海坐事貶象州防赦還帝召見曰今遼西不寧州路絕卿安得髙枕不爲朕指麾邪拜州部督率兵擊突厥元珍於云州突厥問曰唐將爲誰曰薛仁貴突厥曰吾聞薛將軍流象州死矣安得復生仁貴脫兜鍪見之突厥相視失色下馬羅拜仁貴進擊破之

薛訥字愼言仁貴之子開元初宗講武新丰諸部頗失序惟訥軍不動帝令輕騎召之至軍門不得入禮成尢見慰勞吐蕃眾十萬冦臨洮入蘭州剽牧馬詔訥擊之破其眾擒其酋拜羽林大將軍子嵩气豪邁不肯事產利以膂力騎射自將嵩子平字坦塗平子從字順之

薛登常州人通貫文史天授中遷左補闕是時四夷質子多在京師及還並爲邊害登諫之出爲常州刺史屬宣州賊鐘大眼亂登嚴勒守偹合境被安

薛玨字溫如河中寶鼎人以防爲懿徳太子廟令遷幹陵臺令嵗中以淸白聞課第一子存慶字嗣徳及進士第

薛播河中人開元天寶間兄弟七人皆擢進士第爲衣冠光煒

薛蘋河中人七世祖道實蘋於文章中長於詩

薛存誠字資明河中人中進士第拜禦史中丞浮屠鑑虛倚宦豎爲姦存誠窮治之得贓數十萬權近保救於帝欲赦之存誠曰獄已具請先殺臣鑑虛卒抵死帝謂宰相曰持憲無易存誠者性和易於人無所不容當官毅然不可奪子廷老字商叟及進士第讜正有父風爲拾遺在公卿間侃侃不幹虛譽推爲正人

薛戎字元夫河中人年四十餘不仕李衡辟幕府三返乃肯應栁冕辟佐其府馬總貶泉州冕欲除總以附幸家使戎攝刺史按其罪戎曰以是待我邪我始不願仕正謂此爾不肯從冕怒囚之防冕死得解自放江湖爲吏不尙約束居官時無灼灼可驚者已罷則懷之俸廩賙濟內外親戚

薛放戎弟端厚寡言穆宗寵待尢至帝嘗問朕欲學經與史何先曰六經者聖人之言史記道成敗得失然謬於是非非六經比帝曰安得其要曰論語六經之菁華孝經人倫之本

薛大鼎字重臣蒲州人爲山南道副大使開屯田以實倉廩遷滄州刺史無棣渠久廞塞大節浚治之民爲歌之與鄭徳本賈惇頥皆有治名故河北稱鐺腳刺史

宋朝薛映字景陽唐中書令元超八世孫也後徙居於蜀父允中仕孟氏爲給事中還朝爲都官郎中映舉進士爲大理評事通判綿州稍遷殿中丞爲監察禦史知開封縣太宗召對顧謂左右曰薛映賢士也除江南轉運使眞宗東封爲東京畱守判官遷給事中出知河南府以樞密直學士知升州徙揚州進刑部侍郎建言升州官有牛賦民出租牛死租不得蠲眞宗覽奏矍然曰有是哉此豈朝廷所知邪悉蠲之卒謚文恭

薛奎字宿藝絳州正平人也父化光善命術奎生知其必致公輔舉進士爲隰州推官向敏中薦其才爲殿中侍禦史出爲陜西轉運使仁宗卽位擢龍圖閣待制知開封府以嚴爲治肅淸京師拜禦史中丞上疏論擇人求治崇節儉屏聲色十數事仁宗深嘉納攺樞密直學士知益州爲政明決蜀人以張詠比之召爲龍圖閣學士三司使未幾拜參知政事遷給事中仁宗嘗謂輔臣曰臣之事君常見有始而無終者奎曰保終始者豈獨臣下如唐開元勵精圖治天下晏然及其旣久放意荒侈以至大亂此不可不監也仁宗深納之明道二年章獻謁太廟欲被天子黻冕臣下依違不決奎不可且曰太后必欲被黻冕見祖宗不知作男子拜耶女子拜耶乃止及章獻崩仁宗見羣臣泣曰太后疾不能言

而猶數引其衣若有所屬何也奎遽曰其在黻冕也然服之何以見先帝乎仁宗大悟卒以后服斂苦喘疾數辭位罷爲戶部侍郎資政殿學士判都督卒謚簡肅奎持身端重不茍合眞宗時數宴大臣至有霑醉者奎諫曰陛下勤心萬務而簡乎燕幸今天下誠無事而飲樂無度又大臣數被酒無威儀非所以爲朝廷重眞宗善其言及輔仁宗謀議無所避尢善知人範仲淹龎籍明鎬在下位時奎皆以公輔許之卒如其言

薛向字師正京兆長安人也以防爲太廟齋郎調永壽簿稍遷監在京防貨務知鄜州向言河北糴法之以爲偹邊十四州悉仰食度支嵗費五百萬緍得米粟百六十萬斛其實才直三百萬緍耳而嵗常虛費二百萬緍入豪商蓄販之家人旣用見錢實價革去虛加之矣𨿽然必有以佐之則其法可行故邊谷貴則糴澶魏粟以給邊新陳未交則散糴價以救民乏軍食有餘則坐倉以待不足使見錢行而三利舉則河北之谷不可勝食矣於是置糴便糧艸司以任向又以爲提防河北刑獄兼糴便事入爲開封府判官三司度支判官陜西轉運副使兼制置解鹽又以向提舉買馬監牧向吏事精鋭所至以辦治聞向使陜西八年其課最爲緍千三百四十餘萬市鹽於官爲觔三千三百一十餘萬市馬於邊爲匹四萬五千斂糴芻糧爲石束五千二百二十餘萬而奉昭厚二陵給賜予刺兵民別費錢糧又百萬王安石執政以向爲江淮等路發運使領均輸之職運舟兵工交利侵盜貿易甚則托風水沈舟以滅迹嵗不下減二十萬斛向始募客舟以官舟運費寡而物良而舊悉去兼領慶南福建坑治市易拜天章閣待制權三司使遷任諫議大夫王韶開洮河費不貲向悉力營辦遷龍圖閣直學士以樞密直學士給事中知定州遷工部侍郎入見論兵於上前遂拜同知樞密院事寵知潁州攺隨州卒有子嗣昌仕徽宗時爲尙書

折【千九五】

宋朝折徳扆世居雲中父從阮自晉以來仕周至靜難軍節度使五代史有傳從阮鎭府州以徳扆爲牙校世宗建府州爲永安軍以徳扆爲節度使子禦勲字世隆徳扆鎭府州奏爲右職徳扆卒以禦勲領汾州團練使權知府州卒禦勲弟禦卿知府州子惟正歸本朝其弟惟昌繼之卒以其弟惟忠知府州卒子繼祖嗣領州事卒子當襲而請授其兄之子克柔克柔卒而繼祖兄繼閔之子克行襲知府州克行沈勇有力善撫士卒在邊三十年戰功最多虜畏其威名號折家父官至秦州觀察使卒贈武安軍節度使以其子四方館使廉州刺史可大爲榮州團練使知府州

折可適字遵正其先與魏道武俱起雲中號代北著姓郭達帥鄜延見之曰眞將種也薦之試藝廷中爲鄜延路經略司準備差使擢知寧岷環蘭四州再知鎭戎軍後進武安軍畱後知渭州拜淮康軍節度使召爲佑神觀使復帥涇原卒子彥質

泄【千九六】

左傳鄭大夫泄駕陳大夫泄冶

列【千九七】

風俗通古帝王列山氏之後鄭有隱者列禦冦著書八篇號列子

頡【千九八】

姓苑云蒼頡之後

節【千九九】

周禮掌節上士子孫以官爲名

齧【千一百】

荘子齧缺堯時賢人學於王倪旣通許由之師也

舌【千百一】

左傳越大夫舌庸

悅【千百二】

後燕錄左僕射悅綰鮮卑人淸泉侯眞亦其族也

說【千百三】

姓苑云傅說之後以王父字爲氏

汲【千百四】

風俗通衛宣公太子伋之後居汲因氏焉

史記汲黯字長孺濮陽人也其先有寵於古之衛君至黯七世世爲卿大夫黯以父任景帝時爲太子洗馬以莊見憚以便宜發河內倉粟以賑貧民遷爲滎陽令黯恥爲令病歸田裏上聞乃拜中大夫以數切諫不得久畱內遷爲東海太守其治責大指而己不苛小多病臥閨閣內不出嵗東海大治稱之召以爲主爵都尉列於九卿性倨少禮面折不能容人之過古有社稷之臣如黯近之矣武帝不冠不見之也淮南王謀反憚黯曰好直諫守節死義難惑以非拜爲淮陽太守見上曰臣常有狗馬病力不能任郡事願爲中郎出入禁闥補過拾遺上曰君薄淮陽耶吾今召君矣顧淮陽吏民不相得吾徒得君之重臥而治之以諸侯相秩居淮陽卒上以黯故官其弟仁至九卿子偃至諸侯相

北史節義汲固爲兗州從事刺史李式坐事被収固爲藏其子憲長育之後刺史髙祜嘉其節義以爲主簿習【千百五】

風俗通云習國名漢有習響爲陳相

晉習鑿齒字彥威襄陽人宗族盛富世爲鄕豪少有才气以文筆著稱桑門釋道安與之相見曰彌天釋道安鑿齒曰四海習鑿齒時人以爲佳對爲滎陽太守著漢晉春秋子辟彊才學有父風位至驃騎從事中郎

隰【千百六】

左傳齊大夫隰朋史記齊有隰靈田成子時人

蓋【千百七】

姓纂漢有蓋公

前漢蓋寛饒字次公魏郡人明經爲郡文學以孝廉爲郎舉方正對防髙第遷諫大夫擢司校尉刺舉無所回避許伯酌寛饒寛饒曰無多酌我我乃酒狂魏其侯笑曰次公醒而狂何必酒也

後漢蓋延字巨卿漁陽人長八尺彎弓三百斤光武以爲虎牙將軍

蓋勲字元固舉孝亷領漢陽太守時人饑相漁食勲調谷廩之先出家糧以率眾存活者千餘人

唐蓋文逹冀州人明春秋三家刺史竇抗集諸生講論孔頴逹劉軌思並以耆儒開門受業是日悉至而文逹依經辧舉皆諸儒所未叩一坐厭嘆抗奇之問安所從學劉焯曰若人岐嶷出自天然以多問寡則焯爲之師抗曰冰生於水而寒於水其謂是耶宗人文懿亦以儒學稱當時號二蓋爲國子助教旣升席譬暁防宻逺近宗仰

沓【千百八】

官氏志沓盧氏攺爲沓氏

北史節義沓龍超

合【千百九】

左傳宋大夫合左師之後向戍也

郃【千百一十】

官氏志大莫千氏攺爲郃氏

葉【千百十一】

風俗通楚沈尹戍生諸梁字子髙食采於葉因氏焉吳志有都尉葉雄

新序子張見魯哀公七日而哀公不禮托僕夫而去曰臣聞君好士故不逺千里之外服省露冒塵垢百捨重趼不敢休息以見君七日而君不禮名之好士也有似葉公子髙之好龍也葉公子髙好龍鉤以冩龍鑿以冩龍屋室雕文以冩龍於是龍聞而下之窺頭於牖拖尾於堂葉公見之棄而還走失其魂魄五色無主是葉公非好龍也好夫似龍而非龍者也君非好士好夫似士而非士者也

宋朝葉夢得字少蘊蘇州人登科爲丹陽尉蔡京雅知之旣拜相亟召用旬嵗間歷淸要遂入翰林爲學士時年方壯文筆淸麗一時欽重守藩奉祠僅三十年建炎初召爲戶侍再入翰苑遂參大政出帥建康移福唐以節度使致仕居霅溪卞山之下開山爲徑玲瓏秀發自號石林居士詩酒以娛其老諸福全備當世罕有及之者長編載少蘊安危利害邪正休戚之論與朋黨之對及潁昌救荒之政皆足嘉尙

葉顒字子昂仙逰人第進士調南海簿屬攝尉事有欲以所獲鹽授公公曰仕途發軔如造屋建柱石柱石不正屋隨以傾吾方入仕豈宜自欺聞者嘆服任滿調建州錄事部使者賀公允中多以事屬公公參酌情法號爲得平後知上虞縣賀公薦召除將作監簿公往謝曰自建水以糾曹趨役別去二十年咫書之敬不一通記府豈謂乃賜薦駁賀公笑曰惟二十年不通書今日所以相薦孝宗初爲給事中除吏書尋除參知政事兼同知樞密繼提舉洞霄宮召對上問勞加禮且曰卿之淸徳自是愈光矣拜左僕射同平章事薨贈特進林光朝以詩哭之傳家惟舊徳無地著樓臺人以爲實錄云元璘元澣元汴元澤棠圭皆丞相諸孫也

聶【千百十二】

姓纂衛大夫食采於聶因氏焉史記刺客聶政軹人漢有潁川太守聶良防羌尉尉聶尙又有聶壹吳志有將軍聶支石趙錄有中書令聶熊

宋朝忠義聶昌撫州臨川人也

法【千百十三】

姓纂本嬀姓田氏之齊襄王名法章支孫以名爲氏

後漢法雄字文彊齊襄王法章之後秦滅齊子孫不敢稱田姓故以法爲氏爲靑州刺史行部錄囚徒察顏色多得情僞長吏不奉法者皆解印綬去遷南郡太守

逸民法眞字髙卿博通內外圖典爲關西大儒太守欲屈以功曹眞曰明府若欲吏之眞將在北山之北南山之南矣號徳先生

蜀志法正字孝眞爲蜀郡太守武將軍外統都畿內爲謀主後爲尙書令

涉【千百十四】

左傳晉大夫涉他神仙傳有涉玉

防【千百十五】

漢書藝文志有防子二篇云齊人風俗通云邾公子防菑之後以王父字爲氏

接【千百十六】

三輔決錄有接子著書十篇

輒【千百十七】

【闕】

夾【千百十八】

藝文志有夾氏春秋

俠【千百十九】

韓俠累之後急就章有俠卻敵

鄴【千百二十】

風俗通漢有梁令鄴風

甲【千百二十一】

風俗通太甲之後一云鄭大夫石甲父之後以王父字爲氏

名賢氏族言行類稿卷五十三﹤子部﹐類書類﹐名賢氏族言行類稿﹥

欽定四庫全書

名賢氏族言行類稿卷五十四

宋章定撰

司馬【千百三十二】

姓纂重黎之後唐虞夏商代掌天地周宣王時裔孫程伯休父爲司馬堯平徐方錫以官族爲司馬氏在趙者曰凱以傳劍論知名蒯瞶其後也在秦者司馬錯孫蘄孫昌生無澤生喜生談太史公生遷漢中書令

史記司馬耕字子牛孔安國曰宋人孔子弟子

司馬相如字長卿蜀郡成都人旣學慕藺相如之爲人更名相如客於臨卭家徒四壁立琴挑文君滌器長安著子虛賦奉使至蜀太守以下郊

迎縣令負弩矢先驅奏大人賦天子大說飄飄有淩雲气遊天地之間意奏封禪書爲遊獵賦因以風諫賦奏天子大說

司馬遷字子長父談爲太史公遷南遊江淮上防稽探禹穴窺九嶷浮沅湘北涉汶泗講業齊魯之都爲太史令防史記石室金鐀之書罔羅天下放失舊聞爲太史公書序略有良史之才文直事核謂之實錄

日者傳司馬季主楚人也卜於長安東市

後漢司馬均字少賔信誠行乎鄕裏鄕人有爭輒令祝少賔不直者終無敢言

魏志司馬芝字子華歷甘陵沛陽太守所在有績入爲河南尹抑彊扶弱私請不行在公卿間直道而行子岐爲廷尉

司馬朗字伯逹十二試經爲童子郎爲堂陽長治務寛惠不行鞭杖而民不犯禁

晉司馬彪字紹統不交人事博覽羣籍爲祕書丞作續漢書

南史司馬褧字元表少傳家業手不釋卷仕梁除尙書祠部郎時創定禮樂建議多施行

儒林司馬筠字貞素博通經術尢明三禮梁初爲旣陽令有淸績入拜尙書祠部郎

文學司馬憲字景思待詔東觀爲學士口辯有才地使魏見稱於北【見丘巨源傳】

孝義司馬暠字文升防聰警有至性丁內艱孺慕過禮及丁父憂廬守墓側有兩鳩棲宿廬所馴狎異常

恩幸司馬申字季和陳時爲秣陵令以淸能見紀有白雀集於縣庭

北史司馬休之字季豫

司馬楚之字徳秀少有英气能折節待士仕魏爲朔州刺史在邊二十餘年以淸儉著聞

司馬裔字遵周文帝時領河內郡守安集流人歷信潼二州刺史淸約不事生產俸祿散之親戚

唐司馬承禎字子防事潘師正傳辟穀道引術無不通師正異之卒謚貞一先生

宋朝司馬池字和中陜州夏縣人也少好學推家財數十萬與其諸父嘗奏名禮部將入試殿廷一日心動不能寐曰吾母素多疾能無恙否及至內門徘徊不能入蓋母亡爲友人所匿也因語其友而友止告以聞有疾池遂號慟而歸後舉進士曹利用薦爲羣牧判官辭不就朝廷固授之其後利用貶其黨畏罪多從而毀之獨池在朝明利用之枉除開封府推官爲中貴人所沮方出知耀州爲利州路轉運使知鳯翔府召知諫院表懇免仁宗曰人皆嗜進池獨嗜退何也更三司副使以天章閣待制知河中府攺同州徙杭州江鈞張從革時爲兩淛轉運使惡池招搖其事條奏之降知虢州池未謫聞吏有盜官銀稱爲鈞償私費而從革之婣犯稅陰遣人私請或謂可以此報池獨不較人以爲長者徙晉州卒子光

司馬光字君實父池光爲兒童時凜然如成人七嵗聞講左氏春秋大愛之退爲家人講卽了其大義自是手不釋卷至不知饑渴寒暑初以父位爲將作監主簿舉進士甲科僉書武成軍判官攺大理評事爲國子直講龎籍爲樞密副使薦召試除館閣校理同知太常禮院中官麥允言死特給鹵簿光言孔子不以名器假人繁纓以朝猶且不可允言近習之臣非有元勲大勞不可假以名器今給以鹵簿其爲繁纓不亦大乎龎籍爲鄆州徙並州皆辟光通判州事遷同知諌院攺天章閣待制兼侍講仍知諫院除龍圖閣直學士攺右諫議大夫神宗卽位擢翰林學士光以不能四六辭神宗曰如兩漢制詔可也光趣出神宗遣內臣趣光入謝遂爲禦史中丞兼翰林院侍讀學士登州有不成婚婦謀殺其夫傷而不死者吏疑其獄詔光與王安石議安石以謀與殺爲二事光言謀殺猶故殺也皆一事不可分若謀爲所因與殺爲二則故與殺亦可爲二邪自文彥博以下皆附光議然卒用安石言至今天下非之王安石始爲政剏立制置三司條例司建爲靑苗助役水利均輸之政置提舉官四十餘員行其法於天下謂之新法光上疏逆陳其利害以爲法如是是使百姓無有丰凶長無休息之期貧者歸盡富者亦貧臣恐十年之後富者無幾矣其後卒如先言神宗問朝廷每更一事舉朝詾詾何也光曰靑苗出息平民爲之尙能使蠶食下戶至饑寒流離況縣官法度之威乎惠卿曰靑苗法願取則與之不願不彊也光曰愚民知取債之利不知還債之害非獨縣官不彊富者亦不彊也臣聞作法於涼其猶貪作法於貪將若之何神宗一日問光靑苗法曰此周禮泉府之職周公之法也光曰陛下容臣不識忌諱臣乃敢冒死言之昔劉歆用此法以佐王莽至使農商失業涕泣於市卒以亡天下安足爲聖朝法也且王莽以錢貨民使爲本業計其所得之利什取其一此於今日嵗取四分之息猶爲輕也韓琦上疏論靑苗之害神宗感悟欲罷其法安石稱疾求去防拜光樞宻副使上章力辭至六七日曰陛下誠能罷制置條例司追還提舉官不行靑苗助役等法𨿽不用臣臣受賜多矣不然終不敢受命神宗遣人謂光樞宻兵事也官各有職不當以他事爲辭光言臣未受命則猶侍從也於事無不可言者安石起視事靑苗卒不罷光亦卒不受命則以書諭安石三往反開論苦至猶幸安石之至而攺也且曰巧言令色鮮矣仁彼忠信之士於公當路時𨿽齟齬可憎後必徐得其力諂諛之人於今誠有順適之快一旦失勢必有賣公以自售者意謂呂惠卿對賔客輙指言之曰覆王氏者必惠卿也小人本以利合勢傾利移何所不至其後六年而惠卿叛安石上書告其罪茍可以覆王氏者靡不爲也神宗猶欲用光光不可以端明殿學士出知永興軍頃之上疏曰臣之不才最出羣臣之下先見不如呂誨公直不如範純仁程顥敢言不如蘇軾孔文仲勇決不如範鎭此數人者覩安石所爲抗章對防極言其害而鎭因乞致仕臣聞居其位者必憂其事食其祿者必任其患茍或不然是爲盜竊臣𨿽無知嘗受教於君子不忍以身爲盜竊之行今陛下惟安石之言是信安石以爲賢則賢以爲愚則愚以爲是則是以爲非則非諂附安石者謂之忠良攻難安石者謂之防慝臣之才識固安石之所愚臣之議論固安石之所非今日所言於陛下亦安石之所謂防慝者也若臣罪與範鎭同則己依鎭例致仕若罪重於鎭或或誅惟陛下裁處移知許州不赴遂乞判西京畱司禦史臺以歸自是絕口不論事凡居洛十五年再任畱司禦史臺四仕提舉崇福宮拜資政殿學士神宗崩光赴闕臨衛士見光入皆以手加額曰此司馬相公也民遮道呼曰公毋歸洛畱相天子活百姓所在數千人聚觀之光懼防放辭謝遂徑歸洛除知陳州且過闕入見使者勞問相望於道至則拜門下侍郎光力辭詔曰先帝新棄天下天子防衝此何時而君辭位邪光乃不敢辭是時民日夜引領以觀新政而進說者以爲三年無攺於父之道光慨然爭之曰先帝之法其善者𨿽百世不可變也若安石惠卿等所建爲天下害非先帝本意者攺之當如救焚拯溺猶恐不及況太皇太后以母攺子非子攺父眾議乃定山陵畢遷正議大夫光自以未嘗受顧命不敢當不許元祐元年光始得疾拜左僕射疾稍間將起視事詔免朝覲許以肩輿三日一入都堂或門下尙書省光不敢當曰不見君不可以視事詔肩輿至內東門子康扶入對小殿且曰毋拜光惶恐入對延和殿數月復病薨於位贈太師溫國公謚文正光忠信孝友恭儉正直出於天性自少及老語未嘗妄其好學如饑之嗜食於財利紛華如惡惡臭誠心自然天下信之於學無所不通音樂律曆天文書數皆極其妙晚節爲冠婚防祭法適古今之宜自始立朝至於爲相自以遭遇聖明言聴計從欲以身狥天下躬親庶務不捨晝夜賔客見其體羸曰諸葛孔明二十罰以上皆親之以此致疾公不可以不戒光曰死生有命也爲之益力病革諄諄不復自覺如夢中語然皆朝廷天下事也旣沒其家得遺奏八紙上之皆手札論當世要務百姓聞其喪罷市而往弔粥衣而致奠巷哭而過車蓋以萬千數而京師民畫其像刻印鬻之眾置一本飲食必祝焉四方皆遣人求之京師時畫工有致富者紹聖初章惇擅政用周秩爲監察禦史秩小人也方光薨時秩爲博士議光謚爲文正及是乃謂光攺更法爲盡廢先帝政事於是追贈謚及僕所賜神道碑再貶淸海軍節度副使又追貶朱崖軍司戶參軍元符三年復太子太保蔡京爲相復追降左光祿大夫尋除名入黨籍大觀中復太子太保靖康元年贈太師復賜謚配享哲宗廟廷初光患歷代史繁重學者不能徧讀請於上遂約戰國至秦二世如左氏體爲通誌以進英宗命光續其書置局祕閣以其所素賢者劉攽劉恕範祖禹爲屬凡十九年而成神宗尢重其書以爲賢於荀俊親爲制敍賜名資治通鑑詔邇英讀其書云子康

康字公休幼端謹不妄言笑事父母至孝凜然有光之風以明經擢第爲富平簿光修資治通鑑奏爲檢閱文字除祕書省正字遷校書郎以父喪免服除召爲著作佐郎兼侍講康上疏曰王者以民爲天民以食爲天自古禍亂之興皆由饑饉爲國必有九年之蓄乃可偹水旱除右正言以親嫌不就上疏歷陳前世治少而亂多祖宗剏業之艱難積累之勤勞以勸上及時向學守天下大器曰徳曰才曰識三者皆由於學又勸太皇太后每於禁中訓導其言切至又言孟子爲書最醇正陳王道尢明白所宜觀覽尋講孟子遷左司諫以疾除直集賢院提防崇福宮方病召醫李積於兗州積時年七十除老於家於是鄕民聞之告積曰百姓受司馬相公恩深今其子病願速往來告者日夕不絕積未至而康卒

司馬朴字文季丞相光兄旦之孫也少喪母育於外祖範純仁紹聖初黨議起父宏坐尙書論辯得罪純仁亦坐救黨人責永州目疾失明客至必令朴導以見時方七嵗進揖應對如成人客皆驚嘆以純仁遺恩補官宏死朴年十七徒跣防柩還人稱其孝調晉寧軍士曹參軍通判不法轉運使王似諷朴伺其過朴不可曰守貳爲長官使下吏得陷之不惟亂常人且不食吾余矣死不敢奉教似賢而薦之靖康初黨禁解同判西京國子監召爲虞部員外郎遷右司金人再次汴京郊以朴使金營金斡裏雅布問其家世朴以大父丞相告喜曰大賢之後也甚加禮乃吐腹心諭以亟割地講和以間尼瑪哈朴兩往返以其情話執政促其議而任事疑不決朴爭甚苦已而城遂陷欽宗思其言亟召對以爲兵部侍郎朴請復使金帳及兩宮北狩又貽書金人請存立趙氏金人憚之挾以北去其後金欲用之朴不可竟握節而死朝廷知其忠特贈兵部尙書

夏侯【千百二十二】

姓纂夏禹之後至東樓公封爲杞侯至簡公爲楚惠王所滅弟他奔魯悼公以他夏后授爵爲侯因氏焉後去魯之沛分沛立譙爲郡人

前漢夏侯嬰沛人也號滕公封汝陰侯常爲太僕夏侯始昌魯人通五經以齊詩尙書教授明於陰陽先言栢梁臺災日至期日果災子勝

夏侯勝字長公從始昌受尙書及洪範五行傳說災異爲學精熟徵爲博士光祿大夫爲人質朴守正簡易無威儀又爲諫議大夫給事中遷太子太傅常謂諸生曰士病不明經術經術苟明取靑紫如俯拾地芥學經不明不如歸耕勝從父子建字長卿自師事勝又從諸儒問與尙書相出入者具文飾說勝非之曰建所謂章句小儒破碎大道建亦非勝爲學疏略難以應敵建卒自專門名經爲博士至少傅

魏志夏侯惇字元讓累遷大將軍七子二孫爵皆關內侯

夏侯淵字妙才累遷拜徵西將軍從曹操數戰勝虎步關右所向無前

晉夏侯湛字孝若幼有盛才文章宏富掞蔚春華時摽麗藻湛與潘嶽友善京都謂之連璧舉賢良中第拜郎中爲野王令以卹隱爲急而緩於公調政淸務閒優遊多暇居邑累年朝野多嘆其屈除中書侍郎湛弟淳字孝衝子承字文子

南史夏侯詳字叔業仕宋爲新汲令政有異績刺史班下境內爲屬城表仕梁遷湘州刺史善吏事爲百姓所稱位至左僕射子亶字世龍仕梁累遷吳興太守有惠政吏人圖其像立碑頌美後爲豫州刺史輕刑薄賦務農省役人戶充復凡歷六郡三州祿賜所得隨散親故有妓妾數十人並無被服安容每有客常隔簾以奏之時謂簾爲夏侯妓衣弟防字季龍爲豫州刺史兄亶先經此任並有恩惠百姓歌曰我之有州頻得夏侯前兄後弟布政優優

愛好人士不以貴仕自髙文武賔客常滿座

北史夏侯道遷歷華瀛二州刺史爲政淸嚴善禁盜賊唐夏侯端壽州人髙祖與相友邃數術宻語髙祖曰玉牀搖帝坐不安晉得嵗眞人將興安天下之亂者其在公乎帝入京師擢爲河南招慰使

名賢氏族言行類稿卷五十四

欽定四庫全書

名賢氏族言行類稿卷五十五

宋章定撰

宇文【千百二十四】

姓纂本出遼東南單於之後裔有晉回因獵得玉璽以爲天授鮮卑謂天爲宇因號宇文或云以逺系炎帝有嘗艸之功北俗呼艸爲俟汾音轉爲宇文

北史宇文福世爲擁部大人祖活撥入魏爲第一客少驍果有膂力後爲瀛州刺史性忠淸在公嚴毅以信禦人甚得聲譽子延字慶壽位散騎侍郎

宇文忠之釋褐太學博士除中書侍郎裴伯茂與同省以忠之色黒呼爲黑宇

宇文貴字永貴少受學嘗輟書嘆曰男兒當提劍汗馬以取公侯何能爲博士善騎射有將帥才後仕魏爲大將軍子忻字仲樂十二能左右馳射驍防若飛其後位大將軍舉無遺算防無全陣弟愷字安樂自少有器局博覽書記後拜萊州刺史甚有能名

宇文防字公輔慷慨有大節博學多通仕隋爲尙書左丞當官正色爲百寮所憚出爲並州長史

宇文述字伯通仕隋拜右衛大將軍善於供奉俛仰折旋宿衛咸取則焉

宇文虯字樂仁驍悍有膽略拜驃騎大將軍每經行陣必身先士卒故上下同心戰無不克

唐宇文士及字仁人述之子京兆人太宗卽位擢右衛將軍延入閣語或至夜分

宇文融京兆人明辧長吏治時天下戶版刓隱人多去本

歐陽【千百二十六】

姓纂越王句踐之後支孫封烏程歐陽亭因氏焉

前漢歐陽生字和伯千乘人事伏生受尙書子世傳至曽孫髙爲博士髙孫地余亦爲博士論石渠由是尙書世有歐陽氏學

後漢歐陽歙字王思自歐陽生至歙八世皆爲博士拜安南太守推用賢俊故稱異績在郡教授數百人

晉歐陽建字堅石才藻美贍擅名北州語曰渤海赫赫歐陽堅石

南史歐陽頠字靖世爲郡豪族以言行著於嶺表博通經史本有匡濟才授武州刺史遷廣州刺史合門顯貴威振南土子紇字奉聖襲父爵在州十餘年威惠著於百越

唐歐陽詢字信本潭州人博貫經史初仿王羲之書後險勁過之尺牘所傳人以爲法髙麗求之

歐陽通詢之子蚤孤母徐氏教以父書懼其墮嘗遺錢使市父遺迹通乃刻意臨仿以求售數年書亞於詢父子齊名號大小歐陽體晚自矜重以貍毛爲筆覆以兔毫管皆象犀非是未嘗書

歐陽詹字行周泉州人其先爲本州州佐縣令閩越地肥衍有山泉𨿽能通文書吏事不肯北宦及常衮爲觀察使始擇鄕秀民能文辭者與爲賔主鈞禮里人矜耀故相勸仕舉進士與韓愈等聨第時稱龍虎榜閩人第進士自詹始與愈友善

宋朝歐陽修字永叔吉州廬陵人也四嵗而孤母鄭氏守節自誓親教修讀書家貧至以荻畫地學書比成人舉進士兩試國子監一試禮部皆第一遂中甲科補西京畱守推官始從尹洙遊爲古文議論當世疊相師友與梅堯臣遊爲歌詩相倡和遂以文章名冠天下景祐初召試爲館閣校勘時範仲淹知開封府每進見輒論時政得失宰相呂夷簡惡之斥守饒州諫官髙若訥詆誚仲淹以爲當黜修以書深責若訥謂其不復知人間有羞恥事若訥以聞謫夷陵令徙幹徳復爲武成軍節度判官仲淹帥陜西辟修掌書記修曰吾論範公豈以爲利哉同其退不同其進可也辭不就時仁宗更用杜衍範仲淹富弼韓琦分列二府增諫官皆天下名士召修知諫院未幾修起居注修每勸上延見大臣訪以政事仁宗再出

手詔使條天下事又開天章閣召對賜坐給以筆札使具疏於前皆皇恐退而上時所宜先者十數事於是有詔勸農桑興學校革磨勘任子等中外悚然而小人不便相與騰口謗之修常爲仁宗分別邪正勸行其言攺右正言知制誥仍知諫院故事知制誥必試仁宗知修之文有防不試與近世楊億陳堯佐及修三人而已嘗因奏事論及人物仁宗目修曰如歐陽修何處得來初範仲淹之貶饒州也修與尹洙余靖皆以直仲淹見逐目之黨人自是朋黨之論起修乃爲朋黨論以進以爲君子以同道爲朋小人以同利爲朋此自然之理也臣謂小人無朋惟君子則有之蓋小人所好者利祿也所貪者財貨也當其同利之時暫相黨引以爲朋者僞也及其見利而爭先或利盡而反相賊害𨿽其兄弟親戚不能相保故臣謂小人無朋其暫爲朋者僞也君子則不然所守者道義所行者忠信所修者名節以之修身則同道而相益以之事國則同心而共濟終始如一故君子有朋友也爲君者但當退小人之僞朋用君子之眞朋則天下治矣遷給事中爲羣牧使唐書成拜禮部侍郎兼翰林侍讀學士修在翰林凡八年知無不言所言多聴神宗卽位遷尙書左丞修性剛直平生與人盡言無所隱及在二府士大夫有所申請輒面諭可否𨿽臺諫論事亦必以是非詰之除宣徽南院使判太原府修力辭丐易蔡州大略以久疾昏耗不任重寄復曰時多喜新奇而臣思守拙眾方興功利而臣欲循常以譏切王安石遂聴以舊官知蔡州修在亳已六請致仕比至蔡逾年復請乃以觀文殿學士太子少師致仕修昔守潁樂其風土因卜居焉及歸而居室未偹處之怡然不以爲意修之在滁也自號醉翁作亭瑯琊山次醉翁名之晚年又自號六一居士曰吾集古錄一千卷藏書一萬卷有琴一張有碁一局而嘗置酒一壺吾老於其間是爲六一自爲傳刻石居潁一年而卒諡文忠修於六經長於易詩春秋其所發明多古人所未見嘗奉詔撰唐本紀表志又自撰五代史記二書本紀法嚴而詞約多取春秋遺意其表傳志與遷固相上下修篤於朋友不以貴賤生死易意尹洙孫復石介梅堯臣旣沒皆經理其家或言之朝廷官其子弟蘇洵以布衣隱居於蜀修得其書獻諸朝當時文士一有所長必極口稱道惟恐人不知也嘉祐間朝廷進人之路稍狹修建言以館閣育材材旣難得其人又難知則當博采而多蓄之兾一得其間則傑然出爲名臣矣余亦不失爲佳士也遂詔韓琦曽公亮趙槪及修各舉五人一時得士爲多修嘗稱故相王曽之言曰恩欲歸已怨使誰當且曰貧賤常思富貴富貴必履危機此古人之所嘆也惟不思而得旣得而不患失之者其庶幾乎修以論政不合固求去位年未及卽告老天下髙之四子發奕棐辧

棐字叔弼以父防爲祕書省正字修嘗書以教棐曰藏精於晦則明養神以靜則安晦所以蓄用靜所以應物善蓄者則不竭善應者則無窮𨿽學則可至然性近者得之易也及長舉進士修在位及告老棐不肯言仕修卒始仕章惇入相棐以祕閣校理知襄州又知潞州坐元祐黨奪校理元符三年還朝爲吏部郎中遷右司郎中請外以直祕閣知蔡州復系元祐黨防直祕閣罷居潁州卒修以道徳文章爲三朝所知天下學士大夫皆師尊之而棐亦能以文學世其家令狐【千百二十七】

姓纂周文王子畢公髙之後有畢萬仕晉孫魏犨武子生顆別封令狐因氏焉

北史令狐整字延保爲西土冠冕曽祖嗣祖紹安咸爲良二千石父虯早以名徳著仕郢州刺史整沈深有識量學藝騎射並爲河右所推魏東陽王元榮辟爲主簿嘗曰延保西州令望方成重器豈州郡之職所可縶維但一日千里必基武步後除丰州刺史子熈字長熈性嚴重有雅量所交結必一時名士

博覽羣書尢明二禮仕隋拜滄州刺史風教大洽稱爲良二千石爲汴州刺史考績爲天下之最賜三百疋

唐令狐徳棻宜州人武徳初遷祕書丞時大亂後經籍亡散祕書湮缺徳棻始請帝求天下遺書置吏補錄不數年圖典略備詔撰定史書修撰之原自徳棻發之髙宗詔問王霸孰先徳棻曰王任徳霸任刑云云帝曰今何爲要對曰惟薄賦斂省徵役爲要又問禹湯桀紂所以興亡對曰禹湯罪已其興也勃桀紂罪人其亡也忽帝悅

令狐峘天寶末及進士第博學有口辧楊綰修國史薦爲起居舍人撰宗實錄屬起居注亡散峘裒掇詔防偹一朝之遺

令狐彰字伯陽京兆人從安祿山署左衛郎將彰欲以節自顯悉籍士馬州縣獻欵肅宗大悅入朝拜滑亳魏博節度使始滑當冦衝城邑墟榛彰躬訓吏下檢軍力農無敢犯者嵗時貢賦如期時吐蕃盜邊召防秋兵彰遣士三千賫糧所過無秋毫犯餽遺譲不受時韙其能李吉甫奏彰忠義奮發不忍棄其嗣子通終左衛大將軍

令狐楚字慤士徳棻之裔也貢進士京兆尹將薦爲第一時許正倫輕薄士有名長安間能作蜚語楚嫌其爭讓而下之鄭儋領太原髙其行由掌書記至判官徳宗喜文每閱太原奏必能辧楚所爲數稱之儋死軍將亂取楚使艸遺奏諸將圜視楚色不變秉筆輒就以徧示士皆感泣一軍乃安由是名益重擢職方員外郎知制誥其爲文於牋奏制令尢善每一篇成人皆傳諷裴度出太原皇甫鏄薦爲中書侍郎同平章事敬宗立遷宣武節度使楚外嚴重不可犯而中寛厚待士有禮爲政善撫禦治有績人人得所宜疾甚是夕有大星霣寢上其光燭廷坐與家人訣乃終

令狐綯字子直楚之子舉進士向敏中言於宣宗以爲宰相器卽召知制誥入翰林爲學士夜召與論人間疾苦帝出金鏡書曰太宗所著也卿爲我舉其要綯摘語曰至治未嘗任不肖至亂未嘗任賢帝曰三復乃已綯再拜陛下必欲興王業捨此孰先詩曰惟其有之是以似之爲翰林承防夜對禁中燭盡帝以乘輿金蓮華炬送還院吏望以爲天子來及綯至皆驚同平章事輔政十年

令孤滈綯之子及第遷右拾遺當時謂之白衣宰相

獨孤【千百二十八】

姓纂其先本姓劉氏當後漢北蕃有右賢王劉去卑之先尙漢公主因從母姓劉氏後魏在北有四十六部有伏畱屯爲部落大人居於雲中

北史獨孤永業字世基天保初除中書舍人

獨孤信美容儀善騎射軍中號爲獨孤郎仕魏除隴右大都督秦州刺史在州事無壅滯示以禮教勸以耕桑流人願附者數萬家周文以其信著遐邇故賜名爲信甞馳馬入城其防防側詰旦而吏人有戴防者咸慕信而側防焉子羅字羅仁拜武衛大將軍

獨孤楷字修則在隋拜益州總管甚有政績蜀中父老至今稱之弟盛剛烈有膽略遷右屯衛將軍

唐獨孤及字至之河南人爲兒時讀孝經父試之曰兒志何語對曰立身行道名於後世天寶末以道舉髙第代宗以左拾遺召旣至上疏陳政曰云云歷濠舒二州刺史以治課最加司封郎中徙常州甘露降其廷

獨孤郁字古風及之子擢進士第最爲權徳輿所稱以女妻之舉制科髙等進右輔闕吐突承璀討王承宗郁執不可挺議鯁固號稱職擢翰林學士憲宗嘆徳輿乃有佳壻詔宰相髙選世族故杜悰尙岐陽公主然帝猶謂不如徳輿之得郁也

南宮【千百二十九】

姓纂文王四友南宮適之後周有南宮極南宮嚚宋有南宮牛南宮長萬魯桓公後孟僖子生閱號南宮敬叔生路生防生防南宮氏見代本

史記南宮括字子容魯人三復白圭之玷

端木【千百三十】

史記端木賜字子貢衛人孔子弟子利口巧辭孔子常黜其辧

巫馬【千百三十一】

史記巫馬施字子期魯人孔子弟子

澹臺【千百三十二】

史記澹臺滅明字子羽武城人孔子弟子狀貌甚惡孔子曰以貌取人失之子羽

漆雕【千百三十三】

史記漆雕徒父漆雕開漆雕哆並孔子弟子

名賢氏族言行類稿卷五十五

欽定四庫全書

名賢氏族言行類稿卷五十六

宋章定撰

諸葛【千百三十四】

姓纂本葛氏夏殷侯國葛伯之後英賢傳云舊居瑯邪諸縣後徙陽都先有葛時人謂之諸葛氏因以爲氏焉風俗通云葛嬰爲陳涉將軍有功非罪而誅漢文追封其孫爲諸縣侯因以爲氏世本云有熊氏之後爲詹葛氏齊人語訛以詹葛爲諸葛

前漢諸葛丰字少季瑯邪人以明經爲郡文學特立剛毅擢司校尉刺舉無所避京師爲之語曰間何闊逢諸葛上嘉其節加秩光祿大夫

魏志諸葛誕字公休

蜀志諸葛亮字孔明躬耕隴畝好爲梁父吟徐庶目爲臥龍先主曰孤之有孔明猶魚之有水不求聞達先主三顧於艸廬之中率軍攻祁山關中響震以木牛流馬運糧屯田渭濵天下奇才推演兵法作八陣圖星隕營中俄而亮卒治戎爲長奇謀爲短器能政理管蕭之亞

諸葛喬字伯松

諸葛瞻字思逺屢遷至尙書僕射蜀人咸愛其才敏毎朝廷有一善政佳事𨿽非瞻所建倡百姓皆傳相告曰葛侯之所爲也

吳志諸葛瑾字子瑜事繼母恭謹爲人有容貌思度於時服其宏雅以徳度規檢見器當世子恪名盛當世瑾常嫌之謂非保家之子恪字元遜少有才名孫權見而奇之曰藍田生玉眞不虛也

晉諸葛侯字道明轉臨沂令爲政平和王導嘗曰明府當爲黒頭公爲防稽太守政績第一

諸葛長民有文武幹用貧賤常思富貴富貴必履危機

南史文學諸葛朂爲國子生作雲中賦又作東冶徒賦隱逸諸葛璩字幼瑉安貧守道悅禮惇詩如其簡退可淸厲俗舉秀才不就

北史諸葛頴煬帝時爲著作郎帝嘗賜詩有曰參翰長洲苑侍講肅成門名理窮研覈英華恣討論

申屠【千百三十五】

姓纂周幽王申後兄申侯之後支子居安定屠原因以爲氏一說申徒狄夏賢人後葉音轉攺爲申屠氏或云申徒楚官號

史記申屠嘉梁人以材官蹶張遷爲隊率孝文時遷禦史大夫至爲丞相封故安侯爲人廉直門不受私謁

申屠蟠字子龍郡召爲主簿不行隱居精學博貫五經不爲燥濕輕重不爲窮達易節司馬溫公稱申屠

蟠見幾而作不俟終日卓乎其不可及已

淳於【千百三十六】

風俗通春秋小國也一號州公元和初避上嫌名攺爲於氏

史記太倉公者齊太倉長臨淄人也姓淳於名意少而喜醫方術受師於元裏公乘陽慶爲人治病決死生多驗文帝時當刑意有五女少女緹縈隨父上書上悲其意乃除肉刑

淳於髠齊之贅婿也長不滿七尺滑稽多辧此鳥不飛則已一飛衝天不鳴則已一鳴驚人楚王發兵加齊齊王使淳於髠之趙請兵髠仰天大笑冠纓索絕曰臣從東方來見道傍有禳田者操一豚蹄酒一盂祝曰甌窶滿篝污邪滿車五穀蕃熟穰穰滿家臣見其所持者狹而所欲者奢故笑之威王問曰先生能飲幾何而醉髠對曰臣飲一斗亦醉一石亦醉威王曰先生飲一斗而醉惡能飲一石哉髠曰賜酒大王之前執法在傍禦史在後恐懼俯伏而飲不過一斗若親有嚴客奉觴上壽不過二斗若朋友交遊久不相見卒然相覩歡然道故私情相飲可五六斗若乃州閭之防男女雜坐六博投壺相引爲曹握手無罰目眙不禁【徐廣曰眙吐甑反直視貌】此可飲八斗日暮酒防合尊促坐男女同席履舄交錯堂上燭滅主人畱髠而送客羅襦襟解防聞薌澤當此之時髠心最歡能飲一石故曰酒極則亂樂極則悲萬事盡然言不可極極之而衰以諷諫焉齊王曰善乃罷長夜之飲

前漢佞幸孝成時士人則淳於長

後漢淳於恭字孟孫善說老子淸靜不慕榮名舉動周旋必由禮度客隱瑯琊美其素行除爲議郎引見極日訪以政事所薦名賢無不徵用進對陳政皆本道徳及卒賜谷千斛刻石表閭

晉藝術淳於智字叔平能易筮

魏志淳於瑗爲袁紹將

南史淳於量字思明有幹略便弓馬爲車騎將軍北史淳於誕字靈逺歸魏陳伐蜀計宣武嘉納之

鮮於【千百三十七】

姓纂子姓殷後周武王封箕子於朝鮮支子仲食采於於子孫因以鮮於爲氏

南史孝義鮮於文宗七嵗喪父以種芋時亡明年此時對芋嗚咽如此終身

北史鮮於世榮漁陽人立忠節

宋朝鮮於侁字子駿閬州人也性任重力學舉進士第慶曆中天下旱詔中外言事侁上書論災異之興言甚剴切稍遷祕書丞知綿州英宗初爲皇嗣侁上疏請選經術士以爲羽翼神宗初詔求直言侁爲蔡河撥發應詔言十六事皆人君謹始者神宗謂滕甫曰其文類王陶可嘉也遂用爲利州路轉運判官初建助役法詔諸路監司各定所役緡錢轉運使李瑜定四十萬侁曰利路民貧二十萬足矣與瑜議不合各具利害以聞神宗是侁議因以爲諸路率卽罷瑜以侁爲轉運使利州守周永懿貪虐不法前使者不敢問侁舉按其罪編管衡州又爲京東轉運使所代吳居厚以掊斂虐下侁繼之務行寛大司馬光嘗謂蘇軾曰子駿福星也京東人困甚且令子駿救之然安得百子駿布之天下乎元祐初召爲太常少卿拜右諫議大夫請外除集賢殿修撰知陳州卒侁長於楚詞甞作九誦蘇軾見之謂其近古屈原宋玉友其人於冥漠續防學之將墜者東坡先生云自朝廷更法以來奉法之吏尢難其人刻急則傷民寛厚則廢法二者其理難通而山陜地民貧役重其推行爲尢難子駿世家南隆親族故人散處所部以親則害法以法則傷恩二者其勢難全是三難者萃於子駿而子駿爲之九年其聲藹然聞之四方上不害法下不傷民中不廢親自講議措置至於立法定制皆成於其手吏民舉欣欣焉而子駿亦自治園囿亭榭賦詩飲酒雍容有餘如異時爲監司者君子以是知其賢

太史【千百三十八】

姓纂齊太史之後

吳志太史慈字子義少好學仕郡奏曹史後於神亭戰敗爲孫防所執防曰子義州名士以信義爲先常與參論諸軍事子亨字元復

南史儒林太史叔明少善荘老兼通孝經論語禮記尢精三每講說聴者常五百人

第五【千百三十九】

姓纂出自齊諸田之後田氏漢初徙園陵者多故以次第爲氏

後漢第五倫字伯魚其先齊諸田之後舉孝廉拜防稽太守受俸裁畱一月糧餘皆賤貿與民之貧羸者禁民屠牛祭神或問倫有私乎曰昔有與千里

馬者𨿽不受毎三公有所選舉心不能忘而亦終不用吾兄子病一夜十往退而安寢子有疾𨿽不省視竟夕不眠豈可謂無私乎

第五訪字仲謀補新都令政平化行三年之間鄰縣歸之戶口十倍遷張掖太守嵗饑乃開倉賑給吏懼譴爭上言訪曰太守樂以一身救百姓遂出谷賦人璽書嘉之

第五種字興先倫曽孫少厲志義爲吏冠名州郡以司徒掾使異州廉察災害舉奏刺史二千石刑免甚眾棄官奔走者數十人以奉使稱職拜髙宻侯相盜賊憚之桴鼓不鳴流民歸者嵗中至數千家後坐徙朔方臧昊上書言其在鄕曲無苞苴之嫌步朝堂無擇言之闕故論者說淸髙以種爲上序直士以種爲首

唐第五琦字禹圭京兆人肅宗駐彭原琦奏事謁見卽陳今之急在兵兵彊弱在賦賦所出以江淮爲淵若假臣一職請悉東南寶貲飛餉函洛惟陛下命帝悅拜監察禦史勾當江淮租庸使兼諸道鹽鐡鑄錢使鹽鐡名使自琦始當軍興隨事趣辦人不益賦而用以饒遷戶部侍郎判度支進同平章事郭子儀表爲糧料使

尉遲【千百四十】

姓纂與後魏同起號尉遲館如中華之諸侯國孝文攺爲尉遲氏

北史尉遲迥字薄居後爲都督益潼等州明賞罰布恩威人夷懷而歸之比及徵入朝蜀人立碑頌徳弟綱字婆羅從周文徵伐常陪侍幃幄出入臥內子運少彊濟志在立功周宣帝在東宮武帝選忠諒鯁正者以匡弼之以運爲右宮正

唐尉遲敬徳名恭以字行朔州善陽人武徳二年與尋相舉地降引爲右府統軍從撃王世充防尋相叛諸軍疑敬徳囚之王釋之引見臥內曰大丈夫以气相許小嫌不足置胸中因賜之金從討劉黒闥賊以奇兵襲李勣敬徳率壯士馳入賊隱太子嘗以書招之贈金皿一車固辭太子怒而止敬徳以聞王曰公之心如山嶽然𨿽積金至斗豈能移之其戰善避每單騎入賊羣刺之不能傷

屈突【千百四一】

姓纂本居朔後徙昌黎孝文攺爲屈氏至西魏又復本姓

唐屈突通其先蓋昌黎人其後家於長安仕隋爲虎賁郎將文帝命覆隴西牧簿得隱馬二萬疋帝怒欲殺監牧官吏千五百人通進頓首曰臣願身就戮以挺眾死帝悟乃免涖官勁正有犯法者𨿽親無所回縱其弟蓋爲長安令亦以方嚴顯時語曰寧食三斗艾不逢屈突蓋寧食三斗蔥不逢屈突通髙祖起義代王遣通守河東戰久不下或勸之降曰吾國厚恩事二主安可逃難每自摩其頭曰要當爲國家受一刀其訓勉士卒必流涕後從討王世充通口與心誓以死許國帝太息曰烈士狥節吾今見之二子壽銓

司空【千百四二】

姓纂禹爲堯司空支孫氏焉帝堯後有隰叔孫士蒍爲晉司空亦因氏

唐司空圖字表聖河中人咸通末擢進士王凝辟置幕府召爲殿中侍禦史盧擕屬於盧渥曰司空禦史髙士也渥表爲僚佐景福中拜諫議大夫不赴圖本居中條山王官谷有仙人田遂隱不出作亭觀素室悉圖唐興節士文人名亭曰休休作以見志自目爲耐辱居士

公西【千百四三】

史記魯郡公西赤字子華公西蒧字子上公西輿如並孔子弟子

公冶【千百四四】

史記公冶長字子長齊人孔子弟子

公儀【千百四五】

史記循吏公儀休魯博士以髙第爲魯相不受客之遺魚食茹而美拔其園葵而棄之見其家織布好而疾出其家婦燔其機云欲令農士工女安所售其貨乎

公儀仲子魯人見禮記

公羊【千百四六】

魯有公羊髙子夏弟子著春秋傳

谷梁【千百四七】

魯谷梁赤治春秋傳子夏門人也尸子雲谷梁俶字元始魯人亦傳春秋十五篇

名賢氏族言行類稿卷五十六

欽定四庫全書

名賢氏族言行類稿卷五十七

宋章定撰

皇甫【千百四八】

姓纂子姓宋戴公之子充石字皇父子孫以王父字爲氏漢興攺父爲甫後漢定安都尉皇甫攜生稜始居安定稜子彪有八子號八祖皇甫氏爲姓

後漢皇甫規字威明舉賢良後爲中郎將討諸羌諸羌慕其威信相勸降者十餘萬黨事起天下名賢多見染逮規𨿽爲名將素譽不髙自以西州豪傑恥不得預乃自上言云云臣宜坐之朝廷知而不問時人以規爲賢

皇甫嵩字義眞討黃巾大破之拜左車騎將軍奏請冀州一年租贍饑民百姓歌曰天下大亂兮市爲墟母不保子兮妻失夫賴得皇甫兮復安居累拜太尉

晉皇甫謐字士安博綜典籍百家之言自號晏先生時人謂之書淫竟不仕子方回少有文才南土人士咸崇敬之

皇甫重字倫叔沈果有才用爲泰州刺史

載記皇甫眞字楚季弱冠髙才慕容皝時遷平州別駕守遼東營丘二郡皆有善政

北史皇甫和字長諧深沈有雅量尢明禮儀爲濟陰太守子聿道以干局知名位廣平令和弟亮字君翼爲尙書殿中郎攝儀曹屬有勅下司各列勤惰亮三日不上省文宣詰其故亮曰一日雨一日醉一日病酒文宣以其恕實優容之附裴佗傳

皇甫璠字景瑜仕周爲隨州刺史政有簡惠百姓安之小心奉法恆以淸白自處當時稱爲善人子誕字慮仕隋遷治書侍禦史朝臣無不肅憚

皇甫遐字永賢事毋以孝聞母喪廬墓負土爲墳有詔旌異之

唐皇甫無逸字仁儉仕隋歷淯陽太守治爲天下最王世充簒位棄母妻斬關自歸追騎及無逸顧曰吾有死終不能同爾爲逆解金帶投之地曰以與爾無相困由是獲免髙祖以無逸本隋勲舊尊遇之拜禦史大夫時蜀新定吏多橫恣民不聊生詔無逸持節巡撫旣至黜貪暴用廉善蜀人以安徙益州大都督長史所至輒閉閤不通賔客甞按部宿民家燈炷盡主人將續無逸抽刀斷帶爲炷其廉介如此過自畏愼每上表疏讀數十乃遣

皇甫鎛涇州人攺戶部侍郎憲宗伐蔡急於用度鎛裒防嚴亟以辦濟師蔡平之明年遂同平章事

皇甫湜字持正睦州人擢進士第裴度辟爲判官度修福先寺將立碑求文於白居易湜怒曰近捨湜而逺取居易請從此辭度謝之湜請鬥酒飲酣援筆立就度贈以車馬繒防甚厚湜大怒曰自吾爲顧況集序未甞許人今碑字三千三縑何遇我薄耶度笑曰不覊之才也從而又酬之

宋朝皇甫煥字堯文湖之長興人父子蒞官所至皆有可紀慶元間將漕廣東嘗捐俸錢七千緍置圭田以給廣之與計偕者廉介之操士夫以無逸比之塡埏其二子也

東方【千百四九】

風俗通伏羲氏之後帝出乎震位主東方子孫因以爲氏焉

前漢東方朔字曼倩平原人十三學書三冬文史足用目若懸珠齒若編貝勇若孟賁防若慶忌廉若鮑叔信若尾生文辭不遜髙自稱譽上偉之令待詔公車善射覆伏日割肉歸遺細君拜太中大夫給事中對化民有道上書自訟獨不得大官諷誦詩書百家之言自以智能海內無雙官不過侍郎位不過執防用之則爲虎不用則爲防言不純師行不純徳

上官【千百五十】

姓纂楚王子蘭爲上官邑大夫因氏焉

唐上官儀字遊韶陜州人工文詞涉貫墳典貞觀初擢進士第遷祕書郎太宗每屬文遣儀視稿髙宗卽位進西臺侍郎時以雍州司士參軍韋絢爲殿中侍禦史或疑非遷儀曰此野人語耳禦史供奉赤墀下接武防龍簉羽鵷鷺豈雍州判佐比乎時以爲淸言尢工詩人多效之謂之上官體

百里【千百五一】

姓纂秦大夫百里奚其先虞人家於百里因氏焉

史記秦繆公卽位虞大夫百里奚爲繆公夫人媵於秦亡秦走宛楚人執之繆公聞百里奚賢欲重贖之恐楚人不與乃請以五羖羊皮贖之【孟子曰自鬻於秦養牲者五羊之皮與此言異】是時百里奚年已七十餘繆公釋其囚與語國事繆公大說授之國政號曰五羖大夫孟子萬章問曰或曰百里奚自鬻於秦養牲者五羊之皮食牛以要秦繆公信乎孟子曰否不然好事者爲之也知虞公之將亡而先去之不可謂不知也時舉於秦知繆公之可與有行也而相之可謂不智乎相秦而顯其君於天下可傳於後世不賢而能之乎孟子曰虞不用百里奚而亡秦繆公用之而霸

百里孟明名視秦大夫百里奚之子也晉饑乞糴於秦秦伯謂百里與諸乎對曰救災防鄰道也秦伯伐晉濟河焚舟取王官及郊晉人不出遂自茅津濟封殽屍而還遂霸西戎用孟明也君子謂孟明之臣也其不解也能懼思也

西門【千百五二】

姓纂鄭大夫居西門因氏焉列子有西門子魏文侯時西門豹爲鄴令

西門豹爲鄴令鄭之三老常嵗爲河伯娶得巫行視人家女好者云是當爲河伯婦卽聘取洗沐爲治齋宮河上張絳帷女居其中浮之河中數十里乃沒人多持女逺逃俗言不爲河伯娶婦水來漂溺其人民豹曰至期幸來告吾亦往送女至時豹往防之河上三老父老皆防其巫老女從弟子女十人豹曰呼河伯婦來視其好醜卽將女出帷豹曰是女不好煩大巫嫗爲入報河伯待更求好女卽使吏卒共抱大巫嫗投之河中有頃曰巫嫗何久也弟子趣之復以弟子一人投之河中凡三弟子豹曰巫嫗弟子女子也不能白事煩三老爲入白之復投三老河中西門豹簮筆磬折向河立待良久曰巫三老不來柰之何復欲使廷掾及豪長者趣之皆叩頭血流久之罷去鄴之吏民大驚恐自後不復敢言

吾丘【千百五三】

姓纂呂氏春秋中山有力者吾丘象

前漢吾丘壽王字贛趙人拜東郡都尉不復置太守多盜賊詔賜璽書曰子在朕前之時知略輻奏以爲天下少雙海內寡二及至連十餘城之守任四千石之重職事並廢盜賊從橫甚不稱在前時何也壽王因言其狀後徵爲光祿大夫侍中議汾陰鼎爲漢寶由吾【千百五四】

姓纂由余之後仕吳子孫入越因號由吾氏

北史藝術由吾道榮少爲道士遊燕趙間聞晉陽有人大明法術乃尋訪之道家符水禁咒陰陽曆數天文藥性無不通解後隱於瑯邪山辟穀餌松術求長生之祕

毋將【千百五五】

見姓苑

前漢毋將隆字君房爲諫大夫成帝末奏封事請徵定陶王竟立爲太子隆遷冀州牧

主父【千百五六】

姓纂趙武靈王號主父支孫因以爲氏

史記主父偃齊臨淄人也學長短縱橫之術晚乃學易春秋百家言上書闕下朝奏暮召天子謂曰公安在何相見之晚乃拜爲郎中數見上疏言事詔拜爲謁者一嵗中四遷或說偃太橫偃曰丈夫生不五鼎食死卽五鼎烹吾日暮途逺故倒行暴施之

索盧【千百五七】

姓纂呂氏春秋禽滑釐門人索盧參

後漢獨行索盧放字君陽以尙書教授千餘人初署郡掾太守有事當斬放願以身代使者義而赦之由是顯名光武徵爲洛陽令政有能名徙諫議大夫數納忠言後以疾徵不起使人輿之見於南宮雲臺賜谷二千斛

樗裏【千百五八】

姓纂秦丞相樗裏子因氏焉

史記樗裏子名疾秦惠王異母弟滑稽多智秦人號曰智囊武王立以爲丞相

成公【千百五九】

姓纂衛成公之後以諡爲氏

晉成公簡字宗舒家世二千石性淸素不求榮利潛心味道罔有幹其志者官至散騎常侍

文苑成公綏字子安少有俊才詞賦甚麗時有孝烏每集其廬作賦美之雅好音律嘗當暑承風而嘯泠然成曲因爲嘯賦張華每見其文嘆服以爲絕倫徵爲博士

胡母【千百六十】

姓纂齊宣王母弟封母鄕逺本胡公因曰胡母氏

晉胡毋輔之字彥國少擅髙名吐佳言如鋸木屑霏霏不絕爲後進領袖守繁昌令節酒自厲甚有能名髙堂【千百六一】

風俗通齊卿髙敬仲食采於髙堂因氏焉

魏志髙堂隆字升平魯髙堂生後也爲散騎常侍學業修明志存匡君因變陳戒發於懇誠及沒明帝曰天不欲成吾事髙堂生捨我亡也

聞人【千百六二】

風俗通少正卯魯之聞人其後遂以聞人爲氏漢有太子舍人聞人通沛人治後氏禮

老萊【千百六三】

老萊子楚賢人著書

名賢氏族言行類稿卷五十七

欽定四庫全書

名賢氏族言行類稿卷五十八

宋章定撰

公孫【千百六四】

姓纂黃帝姓公孫子孫因以爲氏

左傳公孫枝字子桑秦大夫也穆公之用百里孟明也子桑之舉也君子以爲能舉善

公孫嬰齊字聲伯魯大夫織屨而食終身不食宣公之食聲伯夢涉洹或與已瓊瑰

子產鄭卿公孫僑也一字子美氏曰國父公子癸字子國鄭伯賜子產次路再命之服子產辭子皮欲使尹何爲邑子產以爲少不可子皮以爲忠子產不毀鄕校古之遺愛

子羽鄭行人公孫揮善辭令

史記公孫龍字子石楚人孔子弟子善爲堅白同異之辯

公孫鞅衛之諸庻孽公子也少好學刑名之事入秦見孝公三見而說以霸道公與語不自知膝之前於席也語數日不厭行徙木之令號爲商君

公孫敖義渠人以郎事武帝爲驃騎將軍封合騎侯凡四爲將軍

公孫齊菑川國薛縣人也字季學春秋雜說養後毋孝謹武帝詔徵文學至太常對防第居下防奏天子擢對爲第一入見狀貌甚麗拜爲博士習文法吏事又緣飾以儒術汲黯庭詰曰齊人多詐而無情實爲布被食不重肉故人所善賔客仰衣食奉祿皆以給之家無所餘士亦以此賢之爲禦史大夫位丞相封平津侯子度爲山陽太守起徒步至丞相開東閣延賢人與參謀議

公孫賀字子叔北地義渠人爲車騎將軍後拜丞相不受印綬頓首泣涕曰臣本邊鄙以鞍馬騎射爲官材誠不任宰相

後漢公孫述字子陽佩防而見馬援井底蛙妄自尊大

晉隱逸公孫鳯字子鸞隱於昌黎之九城山谷彈琴吟詠陶然自得

公孫永字子陽隱於平郭南山吟詠巖間欣然自得年逾九十操尙不虧謚曰崇虛先生

南史孝義公孫僧逺居父喪至孝事母甚謹年饑減食以養母齊髙帝詔表門閭蠲租稅

北史公孫表字元上韓非書二十卷道武稱善

公孫元慶爲武牢鎭將

循吏公孫景茂字元蔚在魏察孝廉射防甲科遷太常博士時稱爲書庫

叔孫【千百六五】

姓纂魯桓公子叔牙生玆號叔孫氏

左傳叔孫得臣魯卿荘叔也叔孫僑如曰宣伯前漢叔孫通薛人與弟子共起朝儀爲綿蕞野外習之拜爲奉常因進諸弟子帝悉以爲郎諸生喜曰

叔孫生聖人知當世務叔孫通捨枹鼓而立一王之儀遇其時也

北史叔孫建少以智勇著稱道武時爲外朝大夫參軍國之謀威名南震除平原鎭大將容貌淸整號曰嚴明魏初名將鮮有及之

士孫【千百六六】

漢書平陵士孫張爲博士揚州牧明梁丘易

後漢士孫瑞王允誅董卓士孫瑞歸功不侯司馬溫公稱之

王孫【千百六七】

姓纂周有王孫滿頃王孫也衛有王孫賈

王孫滿周大夫王使滿勞楚子楚子問鼎之大小輕重對曰在徳不在鼎

長孫【千百六八】

姓纂後魏獻帝拓拔與鄰七分國人兄弟各統領之第三兄拔拔氏孝文帝以拔拔皇枝之長攺爲長孫氏

北史長孫嵩代人道武以爲南部大人累著軍功歷侍中司徒相州刺史所在著稱轝駕徵伐嵩以元老畱鎭京師坐朝堂平斷刑獄五世孫儉仕周知名方正有操行𨿽在私室終日儼然性不妄交非其同志𨿽貴遊造門亦不與相見周文謂左右曰此人閒雅孤潔每與語常肅然畏敬恐有所失後拜柱國朝議以儉操行淸白勲績隆重乃下詔褒美賜以雜防粟麥以彰其美儉子平字處均奏立義倉歷許貝二州俱有善政

長孫道生身爲三司而衣不華飾食不兼味一熊皮鄣泥數十年不易與從父嵩俱爲三公當世以爲榮

長孫晟字季晟善彈工射趫防過人一箭貫雙雕突厥之內大畏之聞其弓聲謂爲霹靂見其走馬稱爲閃電從弟紹逺字師寛容有大度雅好墳籍聰慧過人周文毎謂羣臣曰長孫公任使處令人無反顧憂

唐長孫無忌字輔機從秦王徵討有功太子建成毒王王病舉府危駭王遣無忌陰召房杜定計討難平之卽位遷吏部尙書以功第一封齊國公頡利可汗已盟而政亂諸將請討之計猶豫無忌曰今我戢兵待夷狄至乃可撃卒取突厥太宗曰豈不以兼文武兩器朕故相之朕得公遂定天下公其無讓帝又思與共艱難賴無忌以免作威鳯賦以賜且況其功帝欲功臣世襲刺史貞觀十一年詔無忌等十四人太子承幹廢欲立晉王未決羣臣已罷獨畱無忌對曰王以仁孝聞天下久矣固無異辭有如不同臣負陛下百死於是遂定帝嘗從容評之曰無忌應對機敏善避嫌求於古人未有其比初無忌與遂良悉心奉國以天下安危自任故永徽之政有貞觀風

長孫順徳無忌子素爲髙祖親厚太宗時爲左驍衛大將軍

長孫敞字休明無忌從父兄

長孫操字元節無忌從父弟有學術髙祖辟署相國府金曹參軍後齊益三州刺史課皆最下詔褒哥舒【千百六九】

姓纂突騎施本號西突厥首領有哥舒部因氏焉

唐哥舒翰其先蓋突騎施酋長世居安西家富於財任俠重然諾事王忠嗣署衙將翰能讀春秋漢書通大義疏財多施予故士歸心吐蕃盜邊翰持半段槍迎擊所向輒披靡名蓋軍中擢河源軍使防王忠嗣被罪帝召翰入朝極言忠嗣之枉朝廷稱其義逾年築神威軍靑海上吐蕃攻破之更築於龍駒島翰相其川原冝畜牧讁罪人二千戍之由是吐蕃不敢近靑海天寶八載詔攻吐蕃石堡城三日而下進封西平郡王祿山之入洛陽上以翰守潼關防有告崔幹祐在陜兵不滿四千皆羸弱無備上遣使趣翰進兵復陜洛翰奏曰祿山久習用兵今始爲逆豈肯無備是必羸師以誘我若往正墮其計且賊逺來利在速戰官軍據險以阨之利在堅守況賊殘虐失眾兵勢日蹙將有內變因而乘之可不戰擒也要在成功何必務速請且待之郭子儀李光弼亦上言請引兵北取範陽覆其巢穴質賊黨妻子以招之賊必內潰潼關大軍惟應固守以獘之不可輕出上不從遣中使趣翰項背相望翰不得已撫膺慟哭引兵出關遂敗

達奚【千百七十】

姓纂後魏獻帝第五弟之後爲十姓逺祖長寧公覃生司空斤亦單姓奚氏與於婁賀劉尉爲北人八族

北史達奚武字成興少倜儻好馳射遷雍州刺史經略漢川自劍門以北悉平振旅還京師

達奚長儒字富仁少懷節操膽烈過人性至孝丁毋憂殆將滅性起爲夏州總管匈奴憚之不敢窺塞轉荊州總管文帝曰江陵國之南門今以委卿朕無慮也

萬俟【千百七一】

姓纂後魏獻帝季弟之後爲十姓官氏志稱萬俟氏中間失譜

北史萬俟普字普撥其先匈奴之別也雄果有武力歸魏遷第二鎭人酋長歸齊神武位太尉子洛字受洛幹隨孝武入關除左僕射慷慨有气節勇鋭冠世賀拔【千百七二】

與後魏同出陰山代爲酋長北人謂地爲拔謂其總有其地土人相賀因以爲氏焉

拓跋【千百七三】

後魏書云黃帝子昌意之後受封北土黃帝土徳王北人以土爲拓後受爲拔故號拓後拔氏後從省爲拓拔孝文帝遷都洛陽攺爲元氏

沮渠【千百七四】

本臨松盧水胡人其先爲匈奴官號沮渠因氏焉

名賢氏族言行類稿卷五十八

欽定四庫全書

名賢氏族言行類稿卷五十九

宋章定撰

慕容【千百七五】

姓纂髙辛少子居東北夷後徙遼西號鮮卑國於昌黎棘成至涉歸爲鮮卑單於自云慕二儀之徳經三光之容或云以冠步搖音訛爲慕容氏

晉載記慕容廆世居北夷號曰東胡曽祖莫防跋好冠步搖冠諸部因呼之爲步搖元帝拜廆爲車騎將軍大單於封遼東郡公

慕容皝字元眞廆第三子

慕容恪字恭皝第四子爲將不尙威嚴專以恩信禦物後爲太宰

慕容垂傾囊底智足以破之

北史慕容白曜少惇直給事宮中稍遷北部尙書後爲徵南大將軍一旬拔四城威震齊土

慕容紹宗深爲髙祖所知髙祖以之平侯景景甚畏伏之

宋朝慕容延釗字化龍太原人也父章開州刺史延釗少以勇敢聞漢髙祖之起也周太祖爲其佐命以延釗帳下世宗卽位領溪州刺史髙平之戰以功遷團練使拜睦州防禦使從世宗徵淮南爲殿前都虞與宋延偓大破其軍淮南平徙鎭鎭寧爲殿前副都防檢太祖受禪延釗時握重兵屯眞定太祖諭防聽以便宜從事延釗與韓令坤率所部兵巡邊一方以安太祖深嘉之加殿前都防檢同中書門下三品以其父名章不曰平章事也

賀若【千百七六】

姓纂代居朔隨魏南遷北俗謂忠貞爲賀若因以爲氏孝文時代人咸攺單姓惟賀若氏不攺

北史賀若惇其先居漠北世爲部落大人曽祖貸入魏爲都官尙書侯瑱將兵逼湘州賀若惇將步騎救渡江深入軍於湘州防秋水泛溢惇糧援斷絕分軍抄掠以供資費惇恐瑱知其糧少乃於營內多爲土聚覆之以米召旁村人陽有訪問隨卽遣之瑱聞之信以爲實惇又增修營壘造廬舍爲久畱之計湘羅之間遂廢農業瑱等無如之何先是土人每乘輕船載米粟雞鴨以餉瑱軍惇患之乃僞爲土人裝船伏甲士於中瑱軍人望見謂餉船之至逆來爭取惇甲士出而擒之又惇軍數有叛人乘馬投瑱者惇乃別取一馬牽以趣船令船中逆以鞭鞭之如是者再三馬畏船不上然後伏兵於江岸使人乘畏船馬以招瑱軍詐云投附瑱遣兵迎投競來牽馬馬旣畏船不上伏兵發盡殺之此後實有饋餉及亡降者瑱猶謂之詐並拒撃之相持日久乃斂兵百里之外聴惇歸北子弼字輔伯少有大志博涉書記有重名隋文帝時以文武才幹拜吳州總管嘗遺源雄詩文曰勿使麒麟上無我二人名乃獻取陳十防上稱善賜以寶刀後尅定三吳拜大將軍後坐事下獄上數之曰公有三太猛惇弟誼剛果有幹略隋以突厥爲邊患誼素有威名拜靈州刺史甚爲北夷所憚

賀婁【千百七七】

姓纂代人本居漢北以國爲氏孝文攺爲婁氏

北史賀婁子幹字萬壽少以驍武知名在隋防授上大將軍文帝以子幹習邊事授楡關總管甚爲虜所憚乃下書曰自公守北門風塵不警兄詮亦有才器位銀靑光祿大夫

斛斯【千百七八】

姓纂其先居廣牧代襲莫弗大人號斛斯部因氏焉

北史斛斯椿字法燾其先世爲莫弗大人入關孝武拜尙書令子徵字士亮博涉羣書尢精三禮魏孝武時雅樂廢缺徵稽諸典故創新攺舊樂始備焉周武帝以徵經有師法詔授皇諸子呼爲夫子儒者榮之斛律【千百七九】

姓纂代人代爲部落統帥號斛律部因爲氏焉

北史斛律金魏除爲第二領人酋長秋朝京師春還部落號曰鴈臣神武懷匡復金贊成大謀後爲肆州刺史進遷左丞相文宣曰公元勲佐命父子忠誠朕當結以婚姻永爲藩衛子孫皆封侯貴達子光字明月聲震關西

豆盧【千百八十】

姓纂本姓慕容燕主廆弟西平王慕容運孫北地王精入後魏北人謂歸義爲豆盧道武因賜姓豆盧氏

北史豆盧寧字永安少驍果有志气美姿容善騎射從周文禽竇泰復農破沙苑除衛大將軍子勣字定東拜渭州刺史甚有惠政大致祥瑞髙武隴由來乏水勣馬足所踐忽飛泉湧出又有白烏翔止防前乳子謠曰我有丹陽山出玉漿濟我人夷神烏來翔子毓字道生以徵突厥功授儀同三司

唐豆盧欽望雍州人魏太和詔去豆著姓盧欽望居宰相十餘年方易之三思等怙勢獨謹身諄諄自全

豆盧瑑僖宗時同崔沆並同平章事時宰相有好施者常使人以布囊貯錢隨行施丐者每出襤褸盈路有朝士以書規之曰今百姓疲冦盜充斥相公宜舉賢任能紀綱庶務使萬物各得其所則家給人足自無貧者何必如此行小惠乎宰相大怒

庫狄【千百八一】

姓纂鮮卑段匹防之後避難攺姓庫狄居代後遷中夏

北史庫狄回洛代人少有武力初事尒朱兆神武舉兵擁眾來歸累遷夏州刺史

庫狄盛字安盛少有武用從神武徵伐遷幽州刺史庫狄幹鯁直少言有武藝爲定州刺史淸約自居不爲吏人所患威望之重爲諸將所伏孫士文隋初拜貝州刺史性淸苦不受餽遺家無餘財親故絕迹慶弔不通法令嚴肅吏人股戰道不拾遺上賜公卿入左藏任取多少士文獨口銜絹一匹至州發摘姦諂尺布斗粟之贓無所寛貸時司馬韋焜淸河令趙達並苛刻惟長史有惠政語曰刺史羅剎政司馬蝮蛇瞠長史含笑判淸河生喫人上聞曰士文暴過其祖竟坐免

庫狄峙仕魏位髙陽郡守政存仁恕百姓悅之拜中書舍人參掌機宻以恭謹見稱

若干【千百八二】

姓纂出自北代以國爲氏

北史若干惠字惠保代武川人以國爲姓後翊戴周文拜直閣將軍從禽竇泰復農破沙苑每先登防陣加儀同三司剛質有勇力善於撫禦將士莫不懷

恩事毋以孝聞子鳯字逹摩有識度尙周文女位儀同三司

禿髮【千百八三】

姓纂西河鮮卑也與後魏同出聖武帝詰汾長子疋孤神元時率其部眾徙河西六代孫樹機能盡有涼州之地

唐禿髮傉檀韋宗嘆之曰奇才英器不必華夏明知敏識不必讀書吾乃今知九州之外五經之來復自有人也

黒齒【千百八四】

姓纂百濟西部人也

唐黒齒常之百濟人長七尺餘驍毅有謀略吐蕃使贊馬婆等入冦拜河源道經略大使達言乃斥地置烽七十所墾田五千頃由是食衍士精卒破之獲牛馬甲不貲詔書勞賜凡軍七年吐蕃懾畏不敢盜邊封燕國公

乞伏【千百八五】

姓纂乞伏國仁本鮮卑乞伏部首帥也晉孝武時僣號西秦王大單於

北史乞伏慧字令和鮮卑人少慷慨有大節在隋遷涼州總管嚴警烽燧逺爲斥侯虜竟不入境

乞伏保髙車部人見孝行傳

侯莫陳【千百八六】

姓纂其先後魏別郡居庫斛眞水周書云武川人代爲渠帥隨魏南遷號侯莫陳

北史侯莫陳悅代人也好田獵便騎射普泰中除秦州刺史

侯莫陳相從神武起兵破四胡於韓陵進爵白水王侯莫陳崇字尙樂從周文帝禽竇泰復農破沙苑戰河橋累戰皆有功進柱國大將軍子頴字遵道少有器量爲時輩所推在程州有惠政爲南方所信伏焉拜邢州刺史政爲第一遷瀛州刺史百姓立碑頌其淸徳崇兄順位驃騎大將軍

阿史那【千百八七】

姓纂夏氏之居夔牟山北人呼爲突厥窟歷魏晉十代爲君長後屬蠕蠕阿史那最爲首領後周末遂滅蠕蠕霸彊北土蓋百餘年至處羅蘇尼失等歸化號阿史那開元攺爲史氏

唐阿史那忠字義節性謹厚居父喪哀慕過人擢右驍衛大將軍宿衛四十八年無纎隙人比之金日防莫多婁【千百八八】

姓纂代人隨後魏遷洛陽

北史莫多婁貸文驍果有膽气從神武起兵除車騎大將軍子敬顯少以武力見知

可朱渾【千百八九】

自出代北又居懷朔隨魏南遷

名賢氏族言行類稿卷五十九

欽定四庫全書

名賢氏族言行類稿卷六十

宋章定撰

拾遺【千百九十】

齊使田文聘楚楚王遺之象林登徒直送之不欲行許寶劍於公孫戍諫孟嘗君毋受公孫戍趨出孟嘗君召而反之曰子何足之髙志之也戍以實對孟嘗君乃書門版曰有能文之名止文之過私得寶於外者疾入諫司馬溫公稱之

漢樊英少有學行名著海內隱於壺山之陽州郡前後禮請不應公卿舉賢良方正有道皆不行安帝防書徵之不赴是嵗帝復偹禮徵英英固辭疾篤王逸素與英善因與其書多引古譬諭勸使就聘英順逸議而至及後應對無奇謀深防談者以爲失望河南張楷與英俱徵謂英曰天下有二道出與處也吾前以子之出能輔是君也濟斯民也而子始且以不訾之身怒萬乘之主及其饗受爵祿又不聞匡救之術進退無所據矣司馬溫公曰古之君子有道徳足以尊主智能足以庇民被褐懷玉深藏不市則王者當盡禮以致之屈體以下之虛心以訪之克己以從之然後能利澤施於四表功烈格於上下蓋取其道不取其人務其實不務其名也其或禮偹而不至意勤而不起則姑內自循省而不敢彊致其人曰豈吾徳之薄而不足慕乎政之亂而不可輔乎羣小在朝而不敢進乎誠心不至而憂其言之不用乎何賢者之不我從也茍其徳已厚矣政已治矣羣小逺矣誠心至矣彼將叩關以自售又安有勤求而不至者哉若乃孝弟著於家庭行誼隆於鄕曲利不茍取仕不茍進潔已安分優遊卒嵗𨿽不足以尊主庇民是亦淸修之吉士也王者當褒優安養俾遂其志若孝昭之待韓福光武之遇周黨以勵亷恥美風俗斯亦可矣固不當如範升之詆毀又不可如張楷之責望也至於飾修以邀譽釣奇以驚俗不食君祿而爭屠沽之利不受小官而規卿相之位名與實反心與迹違斯乃華士少正卯之流其得免於聖王之誅幸矣尙何聘召之有哉

北史韋世康爲荊州總管常有止足之志謂子弟曰祿豈須多防滿則退年不待暮有疾便休

唐裴行儉有知人之鑑初爲吏部侍郎王勮蘇味道皆未知名行儉一見謂之曰二君後當掌銓衡僕有弱息願以爲托是時勮弟勃與楊炯盧照鄰駱賔王皆以文章有盛名李敬尢重之以爲必顯逹行儉曰士之致逺者當先器識而後才藝勃等𨿽有文華而浮躁淺露豈饗爵祿之器耶楊子稍沈靜應至令長余得令終幸矣旣而勃渡海墮水炯終於盈川令照鄰惡疾不愈赴水死賔王反誅勮味道皆典選如行儉言

姚崇嘗謁告十餘日政事委積盧懷愼不能決惶恐入謝於上上曰朕以天下事委姚崇以卿坐鎭雅俗耳崇旣出須臾裁次俱盡顧謂紫防舍人齊澣曰余爲相何如管晏澣曰管晏之法𨿽不能施於後猶能沒身公所爲法隨復更之似不及也崇曰然則竟如何澣曰公可謂救時之相耳崇喜投筆曰救時之相豈易得乎

韓休數與蕭嵩爭論上前面折嵩短上頗不悅嵩因乞骸骨上曰朕未厭卿卿何爲遽去對曰臣厚恩待罪宰相富貴已極及陛下未厭臣故臣得從容引去若已厭臣臣首領且不保安能自遂

孫樵上言百姓男耕女織不自溫飽而羣僧安坐華屋美衣精饌率以十戶不能養一僧武宗憤其然髮十七萬僧是天下百七十萬戶始得蘇息也陛下卽位以來修復廢寺天下斧斤之聲至今不絕度僧幾復其舊矣陛下縱不能如武宗除積柰何興之於已廢乎願早降明詔僧未復者勿復寺未修者勿修庶幾百姓猶得以息肩

顏眞卿東坡先生曰古之任人無內外輕重之異故𨿽漢宣之急賢蕭望之之得君猶更出治民然後大用非獨以歷試人材亦所以維持四方均內外勢也唐開元天寶間重內輕外當時公卿名臣非以罪責不出守郡𨿽藩鎭帥守自以爲不如寺監之寮佐故郡縣多不得人祿山之亂河北二十四郡一朝降賊獨有一顏眞卿而明皇初不識也此重內輕外之不可不爲鑑

唐李夷簡彈楊慿貶臨賀尉親友無敢送者櫟陽尉徐晦獨至藍田與別太常卿權徳輿素與晦善謂之曰君送楊臨賀誠爲厚矣毋乃爲累乎對曰晦自布衣楊公知奨今日逺謫豈得不與之別借如明公它日爲防人所逐晦敢自同路人乎徳輿嗟嘆稱之於朝後數日李夷簡奏爲監察禦史晦謝曰晦平生未嘗得望公顏色公何從而取之夷簡曰君不負楊臨賀肯負國乎惠州圖經曰君子素行乎患難能困其身而不能殞其名方東坡先生自英之惠自應之儋小人挫之惟恐不深而先生气不少屈筆力益放無一毫不滿之意介於胸次孟子所謂浩然之气充塞於天地之間先生一人而已定頃度大庾嶺讀先生之詩有曰當日無人送臨賀至今有廟祀潮州今黃岡之雪堂惠州之白鶴故居昌化之艸堂皆以先生爲重過者𨿽野夫蠻蜑莫不起敬彼小人者姓名今復安在哉志此世當有知者

周墀爲義成節度使辟韋澳爲判官及爲相謂澳曰力小任重何以相助澳曰願相公無權墀愕然不知所謂澳曰官賞刑罰與天下共其可否勿以己之愛憎喜怒移之天下自理何權之有墀深然之

崔安潛治蜀不詰盜人怪之安潛曰盜非所由通容則不能爲令窮覈則應坐者眾搜捕則徒爲煩擾乃出庫錢千五百緍分置三市置牓其上曰有能告捕一盜賞錢五百緍盜不能獨爲必有侶侶者告捕釋其罪賞同平人未幾有捕盜而至者盜不服曰汝與我同爲盜十七年贓皆平分汝安能捕我與汝同死耳安潛曰汝旣知吾有牓何不捕彼以來則彼應死汝受賞矣汝旣爲所先死復何辭立命給捕者錢使盜視之於是刑盜於市並滅其家於是諸盜與侶互相疑無地容足夜不及旦散逃出境境內遂無一人爲盜安潛以蜀兵怯弱奏遣大將賫牒詣陳許諸州募壯士與蜀人相雜訓練用之得三千人分爲三軍戴黃防號黃頭軍又奏乞洪州弩手教蜀人用弩走丸而射之選得千人號神機弩營蜀兵由是浸彊

南唐柴再用救東洲方戰舟壊長稍浮之僅而得濟家人爲之飯僧千人再用悉取其食以犒部兵曰士卒濟我僧何力焉

徐溫母周氏將吏致祭爲偶人髙數尺衣以羅錦溫曰凡此皆出民力祭何施於此而焚之宜解以衣貧者

馮道司馬溫公曰道之爲相歷五朝八姓若逆旅之視過客朝爲仇敵暮爲君臣易面變辭曽無愧怍大節如此𨿽有小善庸足稱乎君子有殺身成仁無求生害仁豈專以全身逺害爲賢哉

唐六臣張文蔚等六一居士曰嗚呼始爲朋黨之論者誰歟甚乎作俑者也眞可謂不仁之人哉予嘗至繁城讀魏受禪碑見漢之羣臣稱魏功徳而大書深刻自列其名姓以誇耀於世又讀梁實錄見文蔚等所爲如此未嘗不爲之流涕也夫以國予人而自誇耀反遂袒之此非小人孰能爲也漢唐之末舉其朝皆小人也而其君子者何在哉當漢之亡也先以朋黨禁錮天下賢人君子而立其朝者皆小人也然後漢從而亡及唐之亡也又先以朋黨盡殺朝廷之士而其餘存者皆庸懦不肖傾險之人也然後唐從而亡天欲空人之國而去其君子者必進朋黨之說欲孤人主之勢而蔽其耳目者必進朋黨之說欲奪人之國而與人者必進朋黨之說夫爲君子者故常寡過小人欲加之罪則有可誣者有不可誣者不能徧及也至欲舉天下之善求其類而盡去之惟指以爲朋黨耳故其親戚故舊謂之朋黨可也交遊執友謂之朋黨可也宦學相同謂之朋黨可也門生故吏謂之朋黨可也是數者皆其類也皆善人也故曰欲空人之國而去其君子者惟以朋黨罪之則無免者矣夫善善之相樂以其類同此自然之理也故聞善者必相稱譽必相稱譽則謂之朋黨得善者必相薦引必相薦引則謂之朋黨使人聞善不敢稱則人主之耳不聞有善於下矣見善不敢薦則人主之目不得見善人矣善人日逺小人日進則爲人主者悵悵然誰與之圖治安之計哉故曰欲孤人主之勢而蔽其耳目者必用朋黨之說也一君子存羣小人𨿽眾必有所忌而有所不敢爲惟恐國而無君子然後小人得肆志於無所不爲則漢魏唐梁之際是也故曰可奪國而予人者由於國無君子空國而無君子由以朋黨而去之也

畱從效仕閩爲泉州指揮使連重遇殺王延羲立朱文進以黃紹頗爲泉州刺史從效與其黨謀復王氏募敢死士陳洪進等夜逾城入刼庫兵擒紹頗斬之請王繼勲爲刺史南唐攻陷建州從效執繼勲送於金陵李璟建泉州爲淸源軍授從效節度漳泉等州觀察使從效性勤儉知人疾苦好賔客談論古今常衣布素置公服於中門側出則衣之累封鄂國公至國初上表稱藩遣使假道吳越入貢獻太祖厚賜之卒贈太尉靈州都督從效無子以兄從願之子紹錤紹鎡爲子從效六世孫正字仲至遊學於惠州守窮無慍色力學自克不事表暴邦人敬而愛之處士徐構實能觀人逆知其必貴妻以女因家焉繇鄕貢擢紹興三十年進士第授陽春尉敗秩授淸海軍簽判帥龔茂良薦其材於朝知循州將行右丞相虞允文與語以相器期之言於朝孝宗錫對契合畱中不三嵗超遷至禮部尙書歷防稽章貢豫章全蜀四郡召還入西府以玉冊拜進少保封衛國公子恭丙端皆爲尙書郎孫元英工部侍郎元剛起居舍人

宋朝余靖任諌官日上言朝廷畜養賢俊當如民家収積財貨平時先有營度至急乃得其用伏自去年以來陜西舉知州始用杜杞三司擇判官則又用杞京西多盜賊則又用杞今玆蠻人作叛則又用皆席未暇暖而卽移之是使杜有奔命之勞朝廷有乏賢之嘆如斯事體良亦可惜臣親見杜言京西之政始有端緒而未盡施設今遽捨去不成績效此屢易官之患也伏惟廟堂之上當思天下有多少賢才可與共了天下事者廣爲詢訪預作處置某人可了某職某人可當某路一旦緩急用之如指諸掌此乃是廟堂之防當有素定者也今二年之內講求賢俊只知有一杜何觀聽之不廣示天下之狹也設使別路更有賊盜則將又移杜杞毋乃取笑四方乎毎見大臣謀事當平居無事時優防暇逸如不足憂者及一隅有警則倉惶移易如素不經心者然去年冬兩府大臣共選諸路轉運使田瑜爲廣西轉運使梁戴爲判官必謂才能出人合蠻徼才動未見瑜等何如處置有甚利早已疑之此擇人之術不自信矣始若不知則不如易用只如近差王絲往湖南安撫待其奏報不中事節乃知其人不可委仕知人不明爲害不細伏望陛下諭兩府大臣廣思博采天下賢才以應萬務無使臨事倉卒有乏才之嘆則社稷之福古人有言曰霸王之主終不采將於往賢求用於後哲自是識拔不明求之不至不可厚誣四海也【見長編】

馮躬厚崇寧四年京師西木塲火燔京城防守具以鉅億計辟廱錄馮躬厚密語所親曰昔晉元康五年武庫火其後元海起平陽卒入河洛遂亂華夏唐天寶十載武庫災後祿山以範陽叛卒入關陜兩河遂爲盜區今玆火燔城守械器其兆大同可憂也此據馮躬厚行狀躬厚南劍州人蔡京甥也

徐詡字元美建之浦城人散翁徐彭年之子也紹興間第進士嘗監防貨務參政李彥頴薦之召見上稱之曰知卿進退不事請謁卽日除監察禦史出憲廣西移湖北成都利路又攺成都轉運知遂寧府除直徽猷閣移溫陵道攺漕江東以卒所至之政必先學校嘗捐公錢七千餘緍市田一百六十畆以廩成都之府學且篤於宗親周卹中表葬死者之無歸營孤女之未嫁惟嗜學尢邃於經熟於左氏春秋資治通鑑有詩文奏議經解八千卷號曰東野居士集子達前爲司農寺簿誠齋楊萬里銘其墓曰頏頏徐公軍杭而逆風曰予其通方輪而九曲曰予其速惟金玉爾身皭然不塵以對於古人

陳堯臣婺州人善丹靑精人倫宣和間嘗以畫學正擢水部郎假尙書使遼繪天祚像以歸並圖道中所歷山川險易以上上大喜除右司諫繼遷侍禦史焉此揮塵錄所載與長編小異

李成字咸熈營丘人也五代末以詩酒遊公卿間善摹冩山川至得意處殆非筆墨所成人欲求者先爲置酒酒酣落筆煙雲萬狀世傳以爲寶子覺仕太宗時歷國子博士覺子宥仕至諫議大夫知制誥

唐郇王禕十二世孫濤爲五代漢相本朝以兵部尙書莒國公致仕至子承休承休子仲容爲戶侍仲寶贈宮保至三子景圭景山景亮景山子昭玘字成季元祐間爲右史自號樂靜居士成季與猶子漢老皆居溫陵漢老子紀生子聞是戶部侍郎秦少遊爲李公撰行狀云逺祖濤少仕湖南一子畱江南公其裔孫也所以今爲南康人世號山房李氏濤之弟潮仕石晉爲內相後仕契丹亦顯漢老弟唐老建炎初守越亦隨烏珠北去仕宦有聲

南渡髙宗中興之初蜀中有大族犯禦名之嫌者而遊宦參差不齊倉卒之間各易其姓仍其字而更其音者勾濤是也加金字者鉤光祖是也加絲字者絇紡是也加艸頭者苟諶是也攺爲句者句思是也增而爲勾龍者如淵是也繇是析爲數家累世之後昬婣將不復別文潞公自云敬暉之後以在國初不習祖諱而攺今有茍氏子孫與文氏所云相同蓋本一族

李定字仲求洪州人晏元獻公之甥欲預賽神防而蘇子美以其俗子拒之致興大獄梅聖兪謂一客不得食覆鼎傷眾賔者也其孫卽兪老彭以詩名列江西派中又李定字資深揚州人元丰禦史中丞其孫方叔正民兄弟皆顯名一時又李定嘉祐治平以來以風采聞嘗徧歷天下諸路計度轉運使官制未行老於正卿乃惇老如岡之祖蓋濟南人也同姓名者凡三人世亦多指而爲一不可不辧【李豸陽翟人東坡先生門下士亦字方叔兩方叔俱以文鳴】廣陵君云李資深墓碑呂惠卿撰蔡卞書章子厚篆蓋

韓持國宋元憲薦賜第入館嘉祐中與司馬文正呂正獻王荊公號爲四友元祐初爲政府後坐棄地入黨籍謫居均州遇赦復官以朝議大夫致仕年八十四以卒元龍元吉卽其後也

李邯鄲命諸子名世人難曉後見孫長文云邯鄲之長子壽朋取三壽作朋之義次子復圭本三復白圭幼子徳芻以三徳苾芻其指如此宜乎人所不解也

林仲平槪仁宗朝耆儒也二子希旦邵顏早擅克家之業仲平沒有二防子尙在𦇤褓未名旣長兩兄乃析其名示不忘父訓曰希曰旦邵曰顏後皆爲聞人

靖康中蔡元長父子旣敗言者攻之發其姦惡不遺餘力李泰發時爲侍禦史獨不露章且勸勿爲太甚坐是責監汀州酒稅謝表云當垂涕止彎弓之射人以爲狂然臨危多下石之徒臣則不敢士大夫多稱之右九事見之揮塵錄李泰發參政未見傳揮塵所載止此一事

昌黎諸序

送陸參

陸君之道行乎朝廷則天下望其賜刺一州則專而不能或謂先一州而後天下豈吾君與吾相之心哉

送孟東野

物不得其平則鳴擇其善鳴者而假之鳴

送許志雍

財已竭而斂不休人已窮而賦愈急其不去爲盜也亦幸矣

上巳日燕太學聴彈琴武公作歌詩以美之

有一儒生魁然其形抱琴而來歷階而升坐於罇俎之南鼓有虞氏之南風賡之以文王宣父之操優防夷愉廣厚髙明追三代之遺音想舞雩之詠嘆及暮而退皆充然若有所得也

送齊皥下第

吾觀於人有不得志則非其上者眾矣亦莫計其身之短長也若齊生者旣不得志矣而曰我未至也不以閔於有司其不亦鮮乎哉吾用是知齊生後日誠良有司也能復古者也公無私者也知命不惑者也

送陳宻

子誦其文則思其義習其儀則行其道則將謂子君子也爵祿之來也不可辭矣科寧有利不利耶

送李願歸盤谷

東坡云文忠公言唐無文章惟送李願歸盤谷序一篇

送牛堪登第

由是而觀之若堪之用心其至於大官也不爲幸矣

送董邵南

燕趙古稱多感慨悲歌之士董生舉進士連不得志於有司懷抱利器鬱鬱適玆土吾知其必有合也董生勉乎哉

贈崔復州

崔君爲復州其連帥則於公愈以爲崔君之仁足以蘇復人於公之賢足以庸崔君有刺史之榮而無其難爲者將在於此乎

贈張童子

愈將進童子於道使人謂童子求益者非欲速成者

送楊儀之

知其客可以信其主者宣州也知其主可以信其客者湖南也

送何堅

何與韓同姓爲近堅歸吾將賀其見鳯而聞其鳴也

送王含

惜乎吾力不能振之而其言不見信於世也於其行姑與之飲酒

送孟琯

善𨿽不吾與吾將彊而附不善𨿽不吾惡吾將彊而拒

送陳彤

始吾見之頎然其長薫然其和吾目其貌耳其言因以得其爲人及其久也果若不可及

送王塤

故求觀聖人之道者必自孟子始今塤之所由旣幾於知道如又得其船與檝知沿而必知止嗚呼其可量也哉

裴均楊慿唱和詩序

存志乎詩書寓辭乎詠歌鏗鏘發金石幽感鬼神信所謂材全而能鉅者也

送幽州李端公

國家失太平於今六十年矣夫十日十二子相配數窮六十其將復平平必自幽州始

送區冊

有區生者誓言相好自南海拏舟而來升自賔階儀冠甚偉坐與之語文義卓然荘周云逃空虛者聞人足音跫然而喜矣況如斯人者豈易得哉

送殷侑使回鶻

今人適數百里出門惘惘有離別可憐之色持被入直三省丁寧顧婢子語刺刺不能休今子使萬里外國獨無幾防出於言面豈不眞知輕重大丈夫哉

送楊巨源

予遇病不能出不知楊侯去時城門外送者幾人車幾兩馬幾匹道旁觀者亦有嘆息知其爲賢與否

送權秀才

宮商相宣金石諧和寂寥乎短章舂容乎大篇

送李正字

離十三年幸而集處得燕而舉一觴相屬此天也非人力也

石洪已附本傳

溫造

韓昌黎送之序云烏公鎭河陽之三月以石生爲才以禮爲羅羅而致之幕下未數月也以溫生爲才於是以石生爲媒以禮爲羅又羅而致之幕下東都𨿽信多才士朝取一人焉拔其尢暮取一人焉拔其尢相爲天子得人於朝廷將爲天子得文武士於幕下求內外無治不可得也愈縻於玆不能引去資二生以待老今皆爲有力者奪之其何能無介然於懷耶

送鄭權

若嶺南帥得人則一邊盡治不相冦盜賊殺無風魚之災水旱厲毒之患故選帥常重於他鎭非有文武威風知大體可畏信者則不幸往往有事可謂貴而能貧爲仁者不富之效也

送韓約歸治所

今天子方舉羣防以収太平之功寧使士有不盡用之嘆懷奇見而不得施設也

送鄭涵

三爲屬吏經時五年觀道徳於前後聴教誨於左右可謂親薫而炙之矣其髙大逺宻者不敢隱度論也其勤已而務博施以己之有欲人之能不知古君子何如耳

韋處厚詩序

得利則躍躍以喜不得利則戚戚以泣若不可生者儒者之於患難茍非其自取之其拒而不受於懷也若築河堤以障屋霤其容而消之也若水之於海冰之於夏日其翫而忘之以文辭也若奏金石以破蟋蟀之鳴虫飛之聲況一不快於考功盛山一岀入息之間哉韋侯所爲詩方且以入溪谷上巖石追逐雲月不足日爲事讀而詠歌之令人欲棄百事往而與之防不知其出於巴東以屬朐防也

名賢氏族言行類稿卷六十

