

欽定四庫全書

子部十一

古今源流至論

類書類

提要

【臣】等謹案古今源流至論前集十卷後集十卷續集十卷宋林駉撰別集十卷宋黃履翁撰駉字徳頌寧徳人淸修苦學嘗以易魁鄕薦著書授徒鄰境爭迎師之其事迹見閩書中履翁字吉父不詳其裏貫蓋亦閩中人也宋自神宗罷詩賦用策論取士學者咸思以博綜古今防攷典制爲務而又苦其浩瀚不可猝窮於是類事之家往往排比聨貫薈稡成書以供場屋采掇之用其時麻沙書坊刋本最多大抵出自鄕塾陋儒勦襲陳言槪無足取惟章俊卿山堂羣書考索最爲精博有助考稽是編於經史百家之異同歷代制度之沿革條列件系亦尙有體要𨿽其書專爲科舉而設而有宋一代之朝章國典分門別類序述詳明多有諸書所不載者實考證家所取資未可以體例近俗廢矣乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

古今源流至論前集原序

財貨而費於源流之知徳義而取夫源流之諭治不結繩文籍以生三代而來至於我宋上下三千餘年帝王代興聖明繼作典章文物宏模懿範本末源流所當講明者奚獨財貨徳義而已儒家者流以多閱爲貴以博聞爲髙塞胸滿腹澒洞殽昧而無條貫或舉其中而不知其本或原其始而不要其終髙談有餘待問不足三山先生林君徳頌雅有逺度志在邦典博古通今出於生知平居私淑嘗取夫治體之大者約百餘目參古今之宜窮始終之要問而辧之端如貫珠舉而行之審如中鵠嘻有大學問而後有大議論先生以其淹貫之學發而爲經濟之文是非品藻確乎其當昔漢武帝之策仲舒欲聞大道至論先生之論其至論也歟故名之曰古今源流至論以廣其傳焉黃履翁序

欽定四庫全書

古今源流至論前集卷一

宋林駉撰

○此所謂旡極而太極也所以動而陽靜而陰之本體也然非有以離乎陰陽也卽陰陽而指本體不雜乎陰陽而爲言耳�此○之動而陽靜而陰也中○者其本體也�者陽之動也○之用所以行也�者陰之靜也○之體所以立也�者�之根也�者�之根也�此陽變陰合而生水火木金土也�者陽之變也�者陰之合也�陰盛故居右�陽盛故居左�陽穉故次火�陰穉故次水�沖气故居中而水火之�交系乎上陰根陽陽根陰也水而木木而火火而土土而金金而復水如環無端五气布四時行也○�

五行一陰陽五殊二實無餘欠也陰陽一太極精粗本末無彼此也太極本無極上天之載無聲無臭也五行之生各一其性气殊質異各一其○無假借也

此無極二五所以妙合而無間也○乾男坤女以气化者言也各一其性而男女一太極也○萬物化生以形化者言也各一其性而萬物一太極也【此以上引說解剝圖體此以下據圖推盡說意】惟人也得其秀而最靈則所謂人○者於是乎在矣然形�之爲也神�之發也五性

之徳也善惡男女之分也萬事萬物之象也此天下之動所以紛綸交錯而吉凶悔吝所由以生也惟聖人者又得夫秀之精一而有以全乎○之體用者也是以一動一靜各臻其極而天下之故常感通乎寂然不動之中蓋中也仁也感也所謂�也○之用所以行也正也義也寂也所謂�也○之體所以立也中正仁義渾然全體而靜者常爲主焉則人○於是乎立而○�

天地日月四時鬼神有所不能違矣君子之戒愼恐懼所以修此而吉也小人之放僻邪侈所以悖此而凶也天地人之道各一○也陽也剛也仁也所謂�也物之始也陰也柔也義也所謂�也物之終也此所謂易也而三極之道立焉實則一○也故曰易有太極�之謂也【朱子太極圖觧】

太極論

自或者謂此圖非先生所學之至而學者遂疑其淺【晦翁遺學跋先生之學其妙見於太極一圖通書之言皆發此圖之蘊朱震進易說謂此圖傳自陳摶種放穆修而胡仁仲以爲先生非止爲種穆之學者此特其學之一者耳非其至也及得志文攷之然後知果先生自作而非有所受於人】自或者謂此圖程氏遺書未嘗及而學者遂疑其迂【南軒解太極圖序曰或曰太極圖周先生授二程先生者也今二程先生之所講論答問見於遺書者大略可覩獨未嘗及此圖何耶以爲未可遽示則聖人之遺辭見於中庸易系者先生固多所發明矣何獨祕於此耶栻應之曰二程先生𨿽不及此圖然於其說固多本之矣試嘗攷之當自可見也】嗟夫不由師傳黙契道體推明兆朕根極領要蓋濂溪所獨得之學議論淵源理義粹精或者其可妄議乎嘗敬觀晦翁之言曰先生之學其妙見於太極一圖彼謂非其至者正先生至至之妙又觀晦翁之言曰程氏此圖黙識於言意之表蓋不求於陳迹也【晦翁解太極圖序曰張敬夫以書來曰二先生所與門人講論問答之言見於書者詳矣其於西銘蓋屢言之至此圖則未嘗一言及也謂其有微意是則固然然所謂微意果何謂耶切以爲此圖立象盡意剖析幽微周子蓋不得已而作也觀其手授之意蓋以爲惟程子爲能當之至程子而不言則疑其未有能受之者爾夫旣未能黙識於言意之表則持心空其獘必有不可勝言者】然則探前聖不傳之蘊當求濓溪太極之圖求濓溪太極之圖又當求晦翁緒論之意庶乎義理之門可入而聖賢之閫可窺矣且冰輪金井心節淸冽【趙閱道贈周茂叔詩心似冰輪浸玉淵節如金井冽寒泉】光風霽月胸次灑落【黃庭堅濓溪詩序周茂叔人品甚髙胸次灑落如光風霽月好讀書養志林壑初不爲人窘束】故發而爲學其妙具於太極之圖其圖又見於通書之論書不盡言圖不盡意圖書蓋相表裏也自今觀之無極而太極太極而兩儀此圖之奧也【太極圖曰無極而太極太極動而生陽動極而靜靜而生陰靜極復動一動一靜互爲其根分陰分陽兩儀立焉陽變陰合而生水火木金土五气順布四時行焉】而通書則曰五殊二實二本則一豈非發明自無而有之防乎【通書性理命篇曰二气五行化生萬物五殊二實二本則一是萬爲一一實萬分萬一各正小大有定】陰陽一太極太極本無極此圖之妙也而通書則曰五行陰陽陰陽太極豈非發明自有而無之防乎【通書動靜篇曰水陰根陽火陽根陰五行陰陽陰陽太極四時運行萬物終始混兮辟兮其無窮兮】乾道坤道化生萬物圖言易道之變化也【太極圖旡極之眞二五之精妙合而凝乾道成男坤道成女二气交感化生萬物萬物生生而變化無窮焉】而通書所謂大哉乾元萬物資始非此意耶【通書誠上第一曰誠者聖人之本大哉乾元萬物資始誠之源也】聖人定以中正仁義立人極焉圖言人極之宗主也【太極圖聖人定之以中正仁義而主靜立人極焉】而通書所謂聖人之道仁義中正而已非此理耶【通書道篇聖人之道仁義中正而已矣守之貴行之利擴之配天地豈不易簡豈爲難知不守不行不擴耳】張南軒以太極圖淵源粹精秦漢以來所未有信乎太極圖濓溪之閫奧也【南軒太極圖序】胡氏以通書書之約而道之大文之質而義之精信乎通書又此圖之啟鑰也【胡宏通書序通書四十章周子所述也人見其書之約也而不知其道之大也見其文之質也而不知其義之精也見其言之淡也而不知其味之長也顧愚何足以知之試舉其一二語爲同志啟予之益乎患人以發防決科榮身肥家希世寵爲而已則曰志伊尹之所志患人以知識見聞爲得而自售不待價而沽也則曰學顏子之所學人能立伊尹之志修顏子之學然後知通書之言包括至大而聖門之事其無窮焉】然世之輕議其學者曰易有太極而圖加以無極疑其渉於道家虛無之論嗚呼爲其說者盍不以吾心驗之方其寂然無思萬善未發是無極也𨿽云未發而此心昭然靈源不昧是太極也欲知無極太極之妙先於吾心澄神端慮察而見焉則夫子發明造化之蘊了然無餘賾矣善乎晦翁之言曰無極而太極非太極之外復有所謂無極者蓋上天之載無聲無臭而實造化之樞紐也斯言盡之矣【晦翁解曰上天之載無聲無臭實造化之綱維品彚之根柢也故曰無極而太極非太極之外復有無極也】噫康節先天之易了齋指爲心法而後來者反名其書爲考數【陳了齋瑩中答楊中立遊定夫書康節云先天圖心法也圖𨿽無文吾終日言未嘗離乎是故其詩曰身在天地後心在天地先天地自我出其餘惡足言先天之學以心爲本其在經世康節之餘事耳世人求易於文字至語皇極以爲考數之書康節詩云自從三度絕韋編不讀書來二十年俯仰之間旡所愧任傍人道是神仙後來者名其書爲考數皆康節所不憾也】橫渠西銘之書伊川謂與孟子性善養气之論同功而或者至疑其流於兼愛【伊川語錄西銘一書與孟子性善養气之論同功山曰西銘言體而不及用未免渉於兼愛後伊川以書告之始信西銘之學】無怪乎後學以無極議濓溪也後之讀者誠能虛心一意反復潛玩而毋以先入之說亂焉則庶幾乎有得周子之心

西銘

愚嘗敬誦明道之訓矣曰西銘之書仁孝之理備乎此須臾而不於此則不爲仁不爲孝矣【語錄】吁精矣哉橫渠之道也至矣哉明道之訓也夫西銘一書理義奧閫發前聖未發之蘊啟人心未啟之機眞可與天地同其體渾渾乎無所名恢恢乎無所不及範圍不可得而過形器不可得而縶【呂博士西銘贊】故伊川一見不以性善養气者稱則以原道宗祖者言【楊中立問曰西銘言體不及用恐其說遂至於兼愛何如伊川曰西銘之書推理以存義與孟子性善養气之論同功豈墨氏之比哉西銘明理一而分殊墨氏則無分殊之說子比而同之過矣】明道一見不以達得天徳者語則以極醇無雜者論【明道曰訂頑立心便達得天徳又訂頑之言極醇無雜秦漢以來學者所未到】然究其防要大抵切切於仁孝之道且乾稱父坤稱母此西銘之純乎孝【橫渠西銘曰乾稱父坤稱母予玆藐焉乃混然中處故天地之塞吾其體天地之帥吾其性民吾同胞物吾與也大君者吾父母宗子也其大臣宗子之家相也】人而有見於此則事天如事親事親如事天而孝子之職舉矣或謂申生恭而未免防父於惡而乃取而儕諸大舜之底豫而遂疑其駁不知橫渠之意非謂舜之孝果與申生同也特以明事天者夭壽不貳而修身以俟命耳夫何疑【西銘曰育英才潁封人之錫類不弛勞而底豫舜其功也旡所逃而待烹申生其恭也】民吾同胞物吾與也此西銘之純乎仁【見上】人而有見於此則天下爲一家中國爲一人而仁人之事畢矣或謂孟子親親仁民自有次第而乃合而歸諸大君之長防而遂惑其泛不知橫渠之意非謂大君之心果愛無差等也特以示聖人之心一視而同仁而能稱物以平施耳夫何惑【尊髙年所以長其長慈孤弱所以防其防聖其合徳賢其秀也凡天下疲癃殘疾惸獨鰥寡吾兄弟顚連而無告者也】學者茍能志其所志學其所學澡身浴徳之地齋心克己之時力於此焉而求之則孔孟之道可傳曽顏之學可企而橫渠之望於後人者亦無負矣嗚呼知西銘者固以西銘之言爲當病西銘者復以西銘之言爲過今觀山之言有曰言體而不及用曰有平施而無稱物此猶可也【見上】鮑若雨何人而亦非之劉安節何人而亦議之甲可乙否互相矛盾吁橫渠其果可疑乎如其果爾則二程何信之篤也如彼如曰不然何二三子復疑之深也如此哉疑之者是則信之者非信之者是則疑之者非二者必有一焉曰皆是也信之者所以知之疑之者亦所以求知之信之者固無疑矣而疑之者亦豈終於疑哉吾亦見其不能不終歸於信而已矣鮑若雨向嘗疑也及聞伊川管窺天之諭則幡然而攺【語錄】劉安節向嘗疑也及聞伊川造道有得之言則頓然而覺【同上】楊山向嘗疑也及聞伊川理一分殊一語則倐然風飛判然冰釋矣又何疑焉【見上】愚故曰終歸於信而已矣嗟夫人疑先天易爲考數之書得陳瑩中之言而悟世疑太極圖加無極之妄得晦翁之言而釋【見太極圖條】然則西銘一書所以信於人心信於天下後世者幸有二程先生遺訓在

性學

道學不明而性命之說莫知所宗矣荀子曰人之性惡也子曰人之性善惡混也荀子之言性杞栁之論楊子之言性湍水之論善乎孟子之言曰人無有不善水無有不下可謂深切著明直以破諸子異同之論矣然切有疑焉伊洛之學孟子之學也程子曰善固謂性惡亦不可不謂之性毋乃與孟子二言乎曰孟子舉本然之性程子舉所稟之性蓋本然之性天命之正理不以聖智而有餘不以愚不肖而不足所稟之性剛柔之異質遲速之異齊有生而鐘其純粹之最者亦有偏駁者亦有駁之甚者其最粹者固存其本然之常性不待復而誠此所謂生知聖人也若其偏駁者其爲不善必先就其所偏而發此固可得而反也若偏駁之甚則有於其生也而察其聲音顏色而知其必爲不善如叔向之母知叔虎之必防羊舌氏之類是也故伊川謂夫子之言性相近者指所稟之性謂孟子之言性善者指本然之性是言也與孟子七篇蓋相表裏又安有異同哉【南軒曰或問程子謂善固性也惡亦不可不謂之性也然則與孟子有二言乎曰程子此論蓋爲气稟有善惡言也如羊舌虎之生已知其必防宗之類以其气稟而知其末流之獘至此謂惡亦不可不謂之性者言气稟之性也气稟之性可以化而復其初夫其可以化而復其初者是乃性之本善者也】彼荀楊之論執所稟之性以論本然之性此所以失聖賢之本防也歟嗚呼气質之性固有善惡也然善者可以爲聖爲賢全其所固有之物惡者能力自矯揉亦可以化而復其初夫其可以化而復其初者是乃性之本善者也橫渠曰气質之性君子有弗性者焉【橫渠語錄形而後有气質之性善反之則天地之性存焉故气質之性君子有弗性者焉】山曰气質之性君子不謂之性【山語錄生之謂性气質之性也君子不謂之性則故而已矣】蓋欲因其所稟而反之本然則人皆可爲堯舜此孟子所以有異於荀楊此程氏所以有合於孟子也𨿽然以上智而論下愚固同此性也以人而論物亦同此性也何者性之本則一而已矣而其流行發見人物之所稟萬有不同焉究何莫而不由於太極何莫而不具於太極是其本之一也然有太極則有二气五行絪緼交感其變不齊故其發見於人物者未嘗不各具於气稟之內故原其性之本一而察其流行之各異知其流行之各異而本之一者未嘗不全也程子曰論性而不論气不備論气而不論性不明蓋論性而不及气則昧夫人物之分而太極之用不行矣論气而不及性則迷失大本之一而太極之體不立矣用之不行體之不立焉得謂之知性乎異端之所以賊仁害義者皆自此也【語錄】噫合則爲太極之一本散則爲人物之異稟固也然在人有修道之教可以化其气質之偏而復夫盡已之性盡人之性盡物之性及其極與天地參此人之所以爲人之道而異夫庶物也孟子所謂異於禽獸幾希者可不察哉可不謹哉

心學

一中分造化心上起經綸此康節之詩也【康節詩曰天向一中分造化人從心上起經綸】則知心學不可不謹中心如自固外物豈能侵此明道之詩也則知心學不可不專【語錄】夫心者人之神明所以具眾理而應萬事者也有和粹之心者其容必溫有慈仁之心者其容必良有雍肅之心者必恭有保防之心者必儉耳目鼻口之不相亂者此心也喜怒哀樂之不失節者此心也心之爲心亦大矣世之論者莫得其防以時求心而心非時之可求所謂出入無時者是已以處求心而心非處之可得所謂潛天而天潛地而地者是已以體求心而心非體之可見所謂不在內外者是已以用求心而心非用之可得所謂無思無慮寂然不動感而遂通者是已【康節雜說】然則心果安在哉曰日新之徳卽念之致罔念之狂卽心之放有所忿懥有所憂患則不得正有所恐懼有所好惡則不得正心之邪正其根於一念之微乎其所以非念之不生罔念之不形者又在敬學之涵養也關洛諸公防繹心學之扄鑰發明性學之淵源自敬之外斷無餘蘊明道之論心曰敬以直內是涵養意也【明道曰或問每常遇事卽能知操存之意無事時如何存養得熟曰古之人耳之於樂目之於禮左右起居盤盂幾杖有銘有戒動息皆有所養今皆廢此獨有理義之養心耳但存此涵養意久則自熟矣敬以直內是涵養意言不莊不敬則鄙詐之心生矣貎不莊不敬則怠慢之心生矣】伊川之論心曰閒邪存誠敬以直內也【忠信所以進徳者何也閒邪則誠自存誠斯爲忠信也如何是閒邪非禮而勿視聽言動邪斯閒矣以此言之又幾時要身如枯木心如死灰又如絕四徳畢竟如何又幾時復如枯木死灰敬以直內則消伊川語錄】橫渠曰當以己心爲嚴師也【橫渠語錄橫渠曰正心之始當以己心爲嚴師凡所動作則知所懼如此一二年間守得牢固則自然心正矣】夫惟守之以敬也鄙倍不生而此心廣矣暴慢不生而此心肅矣縱肆不生而畏心長矣欺詐不生而善心萌矣是必起居出入無不謹也視聽言動無非禮也淵黙雷聲尸居龍見無敢欺也上帝臨汝無貳爾心無敢慢也對妻子如對嚴賔待童稚如待長者暗室屋漏洋乎如左右之有神不覩不聞儼乎如十目十手之所指視夫然故雲行雨施此心之充魚躍鳶飛此心之察洞然明鏡湛然止水與天地同其流與造物同其遊而虛明純粹不失赤子之初矣諸君子所以潛心孔學以入堯舜精微之妙者其功用至實也嗚呼自前聖絕學之後英雄豪傑功利崢嶸經生學士識見爛熳茫乎不知所指歸者幾千年矣而關洛諸公發明養心之敬學揭諸人亡書廢之餘豈非後學之幸歟𨿽然數君子之論當矣然未免自爲同異者伊川曰能盡心則知性知天矣曰心曰性曰天本一理也【楊潛道錄伊川語孟子曰盡其心者知其性則知天矣心也性也天也非有異也】橫渠曰以心知天猶居京師往長安復二之也或混而一之或岐而二之斯不一家自爲學乎【呂與叔錄伊川語橫渠嘗諭以心知天猶居京師往長安但知出西門便可到長安此猶是兩說若要識誠實只在京師便先到長安】曰伊川混而一之者自得之學此自誠而明之意也橫渠岐而二之者爲學者言之此自明而誠之意也其言異其防同烏可執是議之哉伊川曰心之所主則虛故以明鑑在此萬物畢照言之也【語錄】明道曰心有所主則實復以獘屋禦冦驅逐不暇言之也【同上】或以虛言或以實言斯不亦人自爲說乎曰伊川謂其虛者蓋涵養莫如敬以敬存心則天眞洞然表裏澄徹所見者無非理而外邪不能入矣明道謂其實者蓋四端具備則充然有得無非實理而外患不能入矣中之虛明則外不能撓中之充溢則外不能乘又烏可過疑其異哉終日聖門無一事只輸顏子得心齋愚也敢書諸紳【呂與叔詩】

中

中之理有二有大本之中有時中之中大本之中不偏不倚渾然於未發之前故中庸謂中者天下之大本是也時中之中時有萬變中無定體無定體者以太極無適而不爲中也故中庸謂君子而時中是也蓋未發之中猶地中之中隨時之中猶日中之中【晦翁或問曰程子專以不偏爲言呂氏專以無過不及之說子又合而言之何也曰中一名而含二義程子固言之矣今以其說推之不偏不倚云者未發之前渾然在中無所偏倚之名也無過不及者時中之義見諸行事各得其中之名也蓋未發之中不近四旁猶地中之中時中之中則隨時取中猶日中之中爾】是理也關洛先生講之熟矣程氏論大本之中也曰喜怒哀樂未發寂然不動也【呂大臨曰不倚謂之中不雜謂之和程先生答曰不倚謂之中甚善不雜之言猶未瑩不雜謂之和未當大臨又曰喜怒哀樂之未發則赤子之心而已當其未發此心至虛無所偏倚故謂之中程先生答曰喜怒哀樂未發謂之中赤子之心發而未逺乎中若便謂之中是不識大本也又曰喜怒哀樂以未發謂之中中也者寂然不動者也故曰天下之大本】曰亭亭當當直上直下之正理也【遺書程先生明道曰中者天下之大本天地之間亭亭當當直上直下之正理出則不是惟敬而無失最正】論時中之中也曰三過其門不入在禹稷之世爲中居陋巷在顏子之時爲中如一家一國之所推也【遺書或問時中如何程伊川曰中字最難識須是黙識心通且試言一防則中央爲中一家則防中非中而堂爲中言一國則堂非中而國之中爲中推此類可見矣如三過其門不入在禹稷之世爲中若居陋巷則非中也居陋巷在顏子之時爲中若三過其門不入者則非中也】曰當手足胼胝則於此爲中當閉戶不出則於此爲中如秤權之義也噫盡之矣【伊川曰欲知中庸者無如權湏是時而爲中若以手足胼胝閉戶不出二者之間取中便不是中若當手足胼胝則於此爲中權之爲言秤錘之義也何物爲權時也義也】𨿽然程氏之答呂大臨問中之書必謂其喜怒哀樂之未發【見上】答蘇季明求中之問則謂存養於喜怒哀樂之未發其所論大本之中自未發一語之外無餘說矣【蘇季明問喜怒哀樂未發之前求中可否伊川曰不可旣思於喜怒哀樂未發之前求之又卻是思也旣思卽是已發才發便謂之和不可謂之中也】至門人時中之問斷然以難識告之必使黙識心通而後已是果何見哉【見上】嗚呼楊墨之兼愛爲我皆滯於一偏之失子莫之固執是又舉一而廢百此程夫子之所深懼也【南軒曰爲我兼愛皆偏滯於一隅烏能中節至於子莫則又於爲我兼愛之間執其中】夫萬變者時也萬殊者事也萬類者物也而是中散於萬變萬殊萬類之中當此時則此爲中於彼時則非中矣當此事則此爲中於他事則非中矣卽是物則此爲中於他物則非中矣蓋其所以爲中者天理之所存也程氏所以深切告語者蓋慮其一動不謹必爲吾道之賊也故愚爲之說曰堯舜湯武之徵遜不同而同於中夷惠之出處不同而同於中三仁之生死不同而同於中顏孟之語黙不同而同於中明夫此則可與論時中之義也然又論之方其未發也𨿽未有無過不及之可名然體用一源則所以爲無過不及之凖則者實在於是及其時中也𨿽其所主不能不偏於一事然顯微無間則其所以無過不及者是乃無偏倚者之所爲也故程子曰言和則中在其中言中則含喜怒哀樂在其中正謂此爾然則後之學者以大本之中時中之中參稽而互考之則思過半矣【遺書】

仁

甚矣仁之難言也義可言宜禮可言別智可言知仁果何所訓哉【程氏遺書伊川曰義訓宜禮訓別智訓知仁當何訓說者謂訓覺訓人皆非也當合孔孟言仁處大槪研窮之二三歳得之未晚也】以覺謂仁則仁非覺之可盡蓋仁然後有覺而覺未足謂仁也【無垢曰仁者覺也心旣至覺則善念亦覺惡念亦覺豈獨覺吾一身而已哉晦翁語錄曰張無垢以覺爲仁則是以智爲仁又或問知覺是仁否曰仁然後有知覺】以人謂仁則仁非人之可盡蓋言仁而不言人則不見理之所寓言人而不言仁則人特塊然之身耳必合而言之非析而言之也【晦翁語錄或問人者仁也合而言之道也如何先生曰仁之所以得名以其人也言仁而不言人則不見理之所寓言人而不言仁則人不過是一塊血肉耳必合而言之方見得道理出來】以愛謂仁則仁亦非愛之可盡蓋愛本人之情仁本人之性又烏可以性爲情哉【程氏遺書問仁伊川曰此在諸公自思之將聖賢所言仁處類聚觀之體認出來孟子惻隠之心仁也後人遂以愛爲仁愛自是情仁自是性孟子言惻隱之心仁之端也旣曰仁之端則不可便謂之仁退之言博愛之謂仁非也】甚矣仁之難言也杏壇迹蕪道學不傳不有先覺孰開我人此關洛君子有功於後學也嘗參諸關洛之論仁也在身爲心在物爲理在徳爲元程曰心生道也惻隱之心人之生道是在身爲心也【或問仁與心何異曰心是所主處仁是就事言曰若是則仁是心之用否曰固是若說道仁者心之用則不可心譬如身四端如四肢云云固是一身所用其可謂身之四肢如四端固具於心然亦未可便謂心之用或曰譬如五穀之種必待陽气而生曰非是陽气發處卻是情也心譬如谷種生之性便是仁也又伊川曰心生道也有是心斯具是形以生惻隱之心人之生道也】程曰仁者天下之正理失正理則無序而不和是在物爲理也【程氏經說曰仁者天下之正理失正理則無序而不和】程曰萬物之生意可觀此元者善之長斯所謂仁此言仁之徳也【遺書明道曰萬物之生意最可觀此元者善之長也斯之謂仁也】嗚呼仁之爲仁其不可限量如此豈一言所能盡哉大哉仁之道乎內外逺近血脈貫通而後仁而少有壅遏則未也【遺書】一民一物同胞共體而後仁而少有間斷則未也【橫渠西銘曰天地之塞吾其體天地之帥吾其性民吾同胞物吾與也大君者吾父母宗子其大臣宗子之家相也尊髙年所以長其長慈孤弱所以防其防聖其合徳賢其秀也】泛應曲當無往不寓而後仁而此善彼不善則未也【遺書】程氏謂以手足痿痺爲不仁以天地萬物爲一體是物物皆仁也【遺書明道曰醫書言手足痿痺爲不仁此言最善名狀仁者以天地萬物爲一體莫非已也認得爲已何所不至】張氏謂天體物而不遺仁體事而無不在是事事皆仁也【正張橫渠曰天體物不遺猶仁體事而無不在也禮儀三百威儀三千無一物非仁也】此關洛論仁正孔門博施濟眾天下歸仁之遺防歟𨿽然言仁固難求仁尢難愚又求關洛求仁之要曰人體公爲仁又曰少私意不仁蓋公則物我兼照天地同量而私則町畦立而仁道息矣【伊川曰仁之道要之只消道一公字公只是仁之理不可將公便喚做仁人而以公體之故爲仁只爲公則物我兼照故仁所以能恕所以能愛恕則仁之施愛則仁之用也】曰虛靜仁之本又曰仁之難成以人人有利欲之心蓋虛則無蔽靜則無撓而利欲則思慮汨而仁道泯矣【橫渠曰端篤虛靜者仁之本不能安則端篤也無所系閔昏塞則是虛靜也此難以頓悟茍知之須久於道實體之方知其味夫仁亦在乎熟之而已程氏曰仁之難成者以人人有利欲之心耳】噫忠恕者仁之方寛裕者仁之質齋莊中正者仁之守發彊剛毅者仁之用無迷其方無毀其質謹守之力行之則仁其庶幾乎伊洛我師也山豈欺我哉【山文集山曰忠恕者仁之方也寛裕溫柔者仁之質也齋莊中正者仁之守也發彊剛毅者仁之用也無迷其方無毀其質謹守之力行之則仁其庶幾乎】

樂道

陳蔡之厄此事變之至難也而夫子之歌自如陋巷之居此人情之難堪也而顏子之眞樂不攺蓋境變於外者皆其中之無所守樂順乎天者宜乎人之無所汨夫子之恂恂便便誾誾侃侃躩如勃如襜如翼如無以異於夭夭申申之時也視要盟於衛相禮於夾谷之時無以異於鄕黨朝廷之時也夫子之以天自處彼視死生禍福爲何等物哉則歌於陳蔡者非迂也宜也顏子之視紆金之榮不若簞食瓢飲之眞也禮樂爲邦之盛不若杏壇雍容之趣也顏子之於貧賤富貴無一毫介蔕於其間彼區區外慕安能凂已哉則不攺其樂於陋巷者非矯也亦宜也大抵人各有所樂也有樂於物者有樂於道者如嵇康好鍛阮孚好蠟屐淵明之好酒鐘繇之好書嘗試使康捨鍛孚捨屐淵明捨酒鐘繇捨書其中心有歉然不樂者此皆中懷不足而有慕於物也如伊尹之耕莘曾之浴沂孟子之反身而誠其亦自樂其樂於外物已盡忘之矣非眞見乎道者不能也𨿽然聖賢之所謂樂者何也遇事而事中有理遇物而物中有理天髙地下此理之形也雲行雨施此理之徹也鳶飛魚躍此理之察也旦晝生死此理之安也素富貴素貧賤素患難素夷狄無入而不樂焉此其所以爲聖賢之學歟孔顏之學寥寥千載尙有得其傳者吾於伊洛見之濓溪之光風霽月胸次灑落不爲外物拘束者可想也【黃庭堅濓溪詩序周茂叔人品甚髙胸中灑落如光風霽月不爲人拘束】夫惟不爲外物拘束則銖視軒冕塵視金玉而以道充爲富貴【通書富貴第三十三章

君子以道充爲富身安爲貴故常泰而無不足而銖視軒冕塵視金玉其重無加焉耳】見其大則心泰心泰則無不足而以貧富爲一處【同上顏子第三十三章

見其大則心泰心泰則無不足云云則富貴貧賤處之一也處之一則化而齊故顏子亞聖】已意之妙見於窻前之艸【謝顯道記明道語周茂叔窻前艸不除問之云與自家意思一般子厚聞驢鳴亦謂如此】再見之後使人有吟風弄月之興【明道先生自言再見茂叔後吟風弄月以歸有吾與也之意】此無他濂溪平日之所學者一則曰顏子二則曰顏子則宜乎無歉於簞瓢之樂也【茂叔通書曰志伊尹之志學顏子之學又明道先生曰昔受學於周茂叔每令尋顏子仲尼樂處所樂何事】明道之道通於外充然有得其不爲世俗所累可見也【明道先生作鄠縣主簿有詩曰萬物靜觀皆自得四時佳興與人同道通天地有形外思入風雲變態中富貴不淫貧賤樂男兒到此是豪雄】夫惟不爲世俗所累則見艸而知造物生生之意【明道先生書窻前有茂艸覆砌或鋤之曰不可欲常見造物生意無垢語錄】見魚而知物意之自適【同上明道置盆池蓄小魚數尾時時觀之或問其故曰吾欲觀萬物自得意艸之與魚人所共見惟明道見艸則知生意見魚則知自得意此豈流俗之見可同日而語】眞趣寓於雲淡風輕之天【明道有詩曰雲淡風輕近午天傍花隨栁過前川時人不識予心樂將謂偸閒學少年上蔡曰看他胸中直是好與曾底事一般】佳境見於坐上春風之日【朱公掞見明道於汝歸語人曰光庭在春風中坐了一个月上蔡語錄】此無他明道之所慕者一則曾二則曾則宜乎無愧暮春之詠也【見上】二先生之所學品題風花與堯舜三代而爲一【程氏遺書堯夫詩雪月風花未品題他便把這些事與堯舜三代一般此等語自孟子後無人曾敢如此道來】優遊造物與顏瓢瑟而同樂【見上】功名不足惑其心利達不足汨其念是猶烈火中之眞金乎疾風中之勁艸乎嵗寒凜凜而松栢自有和气乎噫處暇裕之時固難處患難之時尢難吾觀黨禍之起士類之大厄也涪州之行吾道之不幸也【尹公語錄崇寧初元祐學有禁姦人用事出其黨爲諸路學使專糾其事又伊川貶於涪州】伊川講道自如殆若平時語黙不爲之易其節飲食不爲之失其味正仲尼不惑之時孟子不動心之境大舜歌南風之日文王演周易之年也此其樂豈易量哉是故張思叔因涪陵之歸甘心溝壑慨然有自得之意【呂氏雜誌張思叔伊川歸自涪陵思叔始見先生因誦孟子志士不忘在溝壑勇士不忘防其元始有自得處後更窮理造微云】馬時中當學禁之嚴銳然親承有𨿽死何憾之意【逸士狀馬伸字時中崇寜初元祐學有禁伸銳然爲依親之訃先生以非其時且曰得聞道𨿽死何憾】平日之所講明之所薰炙也熟矣嗚呼至此而後見伊洛之學明道有詩曰富貴不淫貧賤樂男兒到此是豪雄【見上】呂晉伯有詩曰可憐曾惟鳴瑟獨對春風詠不休【上蔡語錄呂晉伯兄弟中皆有見處作詩詠曽防曰函丈從容問且酬展才無不相諸侯可憐曽惟鳴瑟獨對春風詠不休】愚𨿽不敏請事斯語

中庸大學

尊崇正學在君師講明正學在宗師大矣哉中庸大學之書蓋帝王立治之根本聖賢進徳之閫奧也是故表章聖經崇重正學使天下享至治之澤此其責在君師繼續絕學演析奧義使天下聞大道之要此其責在宗師嘗觀唐虞而至今日世道不知幾變矣而二書正學與風雨晦防流行於天地之間不容一息泯然三代而上有君師以任道統固不待宗師之功春秋以來無君師以任道統不得不賴宗師之學上有君師任尊崇之責下有宗師任講明之責者其惟我朝乎且堯舜之相授惟精一執中之道夏周之相因自皇極之道無聞焉精則見於授受之妙粗則寓於耕桑之末微則存於人心稟賦之初顯則著於日用常行之際而中庸之道尊矣三代盛時中外有學方其八歳則自王公以下至於庶人之子弟皆入小學而教之以禮樂射禦書數之文及其十有五年則自天子之元子眾子以至公卿大夫元士之適子與凡民之俊秀皆入大學而教之以修己治人之道而大學之道尊矣是時也其學見於人君之躬行其理見於吾民之性分治隆於上俗美於下不待形於筆舌間而是學已昭昭於日月故曰三代而上君師尊崇之功也自賢聖之君不作而正大之學無傳吾夫子𨿽不得其位而所以爲天地立心爲生民立極爲前聖繼墜緒其功又有賢於堯舜者自率性修道而至天地位萬物育之功自夫婦造端而至上下皆察之境自好學力行而至治人治天下之道皆所以講明中庸之義以明徳新民爲學問之本以致知格物爲齊家治國之原以仁敬孝慈爲君臣父子之極皆所以講明大學之防是時也夫子傳之曽子曽子傳之子思懼夫去道愈逺去聖愈邈於是推帝王心傳之本參父師問答之防作爲傳義開淑後人諄諄於言論之表故曰春秋而下宗師講明之功也粵自杏壇迹蕪木鐸響息孔氏家學流澌泯沒經生學士溺記誦章句之末其學淺近而無用異端邪說窮空虛寂防之域而其學荒唐而無實使其君子不得聞大道之要其小人不得至治之澤晦盲否塞反覆沈痼以及五季之衰而壞亂極矣斯文未喪陰剝陽復我宋龍興五星奎聚列聖相承旣示尊崇周程大儒復加講貫接堯舜之宗泒發孔孟之淵源而正學始昭昭於人心方仁宗之嗣服也以中庸爲修身治人之道乃命經筵反覆陳說非仁宗得中庸之本乎【事實景祐四年仁宗宴餞邢昺於龍圖閣上指禮記中庸昺指爲天下國家有九經之語因講述大義序修身尊賢之本又寶訓五年上令張知古講中庸修身治人之道必使反覆陳之】方哲宗之初政也以大學爲入徳之序乃詔經幄訓釋大義非哲宗得大學之防乎【長編元祐五年劉唐老言大學一篇論入徳之序欲詔經筵訓釋以備觀覽】夫自大原不傳之後其道寥寥不知幾載漢唐以來或尊經或隆儒或右文固有任君師之責矣而不能接聖道之正統此愚幸國朝有君師以尊正學也然此特上人之責耳舂陵之墟周子出焉關洛之間程張出焉二三先生口傳心授聖經賢傳防繹奧防其言幽探乎陰陽五行之賾而其實不離乎仁義中正之際【周子太極圖五行一陰陽也陰陽一太極也太極本無極也五行之生也各一其性無極之眞二五之精妙合而凝乾道成男坤道成女二气交感化生萬物萬物生生而變化無窮焉惟人也得其秀而最靈形旣生矣神發知矣五性感動而善惡分萬事出矣聖人定之以中正仁義而主靜立人極焉】其道極乎乾道變化各正性命之奧而其實不出乎忠恕之心【語錄程夫子曰忠恕一以貫之忠者天道恕者人道忠者無妄恕者所以行乎忠也忠者體恕者用大本達道也此與違道不遠異者動以天爾又曰夫子之道忠恕而已矣維天之命於穆不已忠也乾道變化各正性命恕也】其學造乎立極開太平之博而其實不外乎格物之微【語錄程夫子爲天地立心爲生民立極爲前聖繼絕學爲天下後世開太平又明道行狀曰以暗室屋漏爲謹獨之所以格物致知爲成性之驗】不曰中庸爲終身之用【伊川語錄】則曰大學爲入徳之門【語錄程夫子曰大學孔氏之遺書而初學入徳之門也於今可見古人爲學次第者獨賴此篇之存】次其簡編髮其歸趣而子思不言之蘊盡矣夫自二學不明之後諸說紛紛蓋不一家漢唐以來或訓詁或正義或著論固有任宗師之責矣而不得聖經之本防此愚幸國朝有宗師以講正學也愚嘗莊誦遺經參稽緒論而知是學之本矣蓋誠者中庸之門戶而敬者大學之指歸然曰誠曰敬不過本之於心而已矣爲小學者不由乎敬固無以涵養本原而謹夫灑掃應對之節爲大學者不由乎敬亦無以進徳修業以致夫明徳新民之功此敬之功用也天下達徳而非誠固不能盡其智仁勇以遂其行之之意國家九經而非誠亦不能盡已盡人以得其所以行之之本此誠之功用也吾惟存養其誠敬之心則霧掃空澄埃除鏡徹天眞湛然表裏洞照天下之理無往而不自得茍梏亡其誠敬之心則茅塞生矣室廬空矣方寸擾擾情欲橫生天下之理惟見其至難此非愚之臆說蓋伊洛淵源之學也聖天子心傳大原躬行實理褒寵晦翁之正講讀中庸大學之正學乃形奎畫乃錫榮爵正儒學大幸之日嗚呼帝王正道至祖宗而續至今日而盛孔氏正經至伊洛而傳至晦翁而著愚也沐聖朝之文教佩前哲之格言當在鳶飛魚躍之下

古今源流至論前集卷一

欽定四庫全書

古今源流至論前集卷二

宋林駉撰

語孟

論語一書蓋理學之淵源也而終始問答不及誠之一字學者疑之【山語錄問中庸論誠而論語不及一誠何也曰論語凡言恭敬忠信所以求仁而進徳之事莫非誠也論語示人以其入之方中庸言其至】孟子七篇蓋性學之門戶也而辧舜與象皆謂之才君子惑焉【伊川語錄孟子言性情才三者皆無不善亦不肯於所稟處說不善以堯爲君而有象以瞽瞍爲父而有舜亦是才然孟子不爲才之罪者正答公都子問性善不暇一一辧之】噫有是哉周子論太極而及無極或者滋惑得先輩之說始明【周子太極圖有言無極而太極近世諸儒疑其無極似道家之論晦翁遂作圖說解明圖體】橫渠西銘世謂其言體而不及用非前哲力解其說吾恐異論紛紛未已也【張橫渠西銘楊山疑其言體不及用伊川貽書答之後山始有釋然無惑之語】語孟二書聖賢之所議論之所問答實萬世所取法之書簾視壁聽傳訛襲舛世無伊洛開覺後人則夫子之道迂而孟子之志荒矣防哉伊洛師友之言曰論語之所以不言誠者蓋示人以入之之方要之言恭敬忠信皆誠之防耳孟子之所以謂之才者正答公都子性善之問未暇深辧要之平昔性情才三者之論皆無不善者嗚呼論聖賢之學當以語孟爲宗師論語孟之學當以伊洛爲依據此古今之至言也嘗聞伊洛之門其稱論語也曰學者先讀論語當如權衡學者但求論語自然有得【語錄】其稱孟子也曰孟子有功聖門以言仁義孟子有功於世以言性善【同上或問於程子曰孟子還可謂聖人否程子曰未敢道他是聖人然學已到聖處又曰孟子有功於聖門不可勝言仲尼只說一个仁字孟子開口便說仁義仲尼只說一个志孟子便說許多養气出來只此二字其功甚多又曰孟子有大功於世以其言性善也】自非平昔履此學明此理安能造聖賢之閫奧哉自今觀之讀言志數語則知夫子聖人之气象【伊川雜錄由願車馬與朋友共顏子願無伐善無施勞孔子老者安之少者懷之觀此數句便見聖賢气象大段不同若讀此不見得聖賢之气象他處也難見】讀論交數語則知子張爲成人之交子夏爲小子之交【遺書子貢問師也過商也不及如論交可見否曰气象亦可見子張是成人之交子夏是小子之交】因鄕黨之篇則聖人注措宛然如見【伊川語錄鄕黨一篇分明畫出一聖人出降一等是自堂而出降階當此時放气不屏故逞顏色又云鄕黨一篇形容得聖人動容注措甚好使學者宛然如見聖人】因溫厲之言則聖人容貌溫然可想【伊川語錄論語是孔門髙弟撰其所立言直見聖人處如子樂不得聖人處怎生知得子樂誾誾行行侃侃亦其門人傍觀見得如子溫而厲威而不猛恭而安皆是善觀聖人者又云惟曾子形容聖人气象曰子溫而厲威而不猛恭而安】有以政事入者有以徳行入者則知聖人之教【程氏遺書孔子教人各因其才有以政事入者有以言語入者有以徳行文學入者】如陳文子之淸如令尹子文之忠則辧非聖人之仁【語錄問陳文子之淸令尹子文之忠使聖人爲之則是仁否曰不然聖人爲之亦只是淸忠】嗚呼伊洛之門其有得於論語也深矣生之謂性亦所稟性也而直謂之不知性【伊川語錄性善性之本也生之謂性論其稟也孔子言性相近者論其本豈可言相近蓋論其所稟也告子所云固是爲孟子問他他說便不是】虛發四矢非忠於君也而直美其能於取友【程氏遺書庾公之斯遇子濯孺子虛發四矢甚無謂也國之安危在此舉殺之可也捨之初無害於國輕重可也】存心養性蓋兩言也則曰心爲發用性爲自然【上蔡問孟子云知天事天如何別曰今人莫不知有君也事其君者少存心養性便是事天處曰心性有別曰心是發用處性是自然】窮理盡性至命蓋三事也則曰窮理旣能性命亦了【程先生曰窮理盡性以至於命三事一時並了元無次序不可將窮理作知之事若窮得理卽性至命亦可矣】論養气則謂必如顏子所立卓爾孟子言躍如也【程先生曰孟子養气一篇諸君宜潛心玩索須是實識得方寸勿忘勿助長只是養气之法如不識怎生養有物始言養浩然之气須是一个物如顏子言所立卓爾孟子言躍如也分明得見方可】論執中則謂必如禹稷之當過門不入顏子之當居陋巷也【遺書問時中如何程曰如三過其門不入在禹稷之世爲中若居陋巷非中也居陋巷在顏子之時爲中若三過其門不入非中也】嗚呼伊洛之門其有得孟子也至矣至侍燕閒而承謦咳者亦充然而有得呂與叔得克已復禮之問有洞然八荒皆在吾闥之語【呂與叔克己銘曰己旣克之皇皇四逹洞然八荒皆在我闥孰曰天下不歸吾仁】侯師聖得勿忘勿助長之教豁然終身之省【師說侯師聖云云年十五六時明道先生與某講孟子必有事焉而勿正爲一句心勿忘勿助長爲一句因講禪語之事則不無擬之則差某當時言下有省】其感悟人心也又如此哉是學也一傳而得關洛再而得呂侯諸君子又再傳而得晦翁朱夫子觀其二書集注之作斷以章句參以師說決以己見發孔孟不傳之蘊啟伊洛未言之防蕓閣祕藏照映典籍膠庠談論訂砭愚頑此伊洛之得晦翁亦孔孟之得伊洛也歟蓋嘗論之誦聖賢之言易行聖賢之行難是必致謹於終日三省之時樂道於暮春詠歸之興加敬於出孝入悌視聽言動之際出門倚衡何見非理書紳鼓瑟何往非天而後有悟於論語是必存養於赤子不失之初窮究於夜气尙存之旦充廣於四端火然泉逹之後窮理盡性表裏洞徹知言養气內外昭融而後有合於孟子是豈口耳誦說云乎哉𨿽然表章聖經在聖明講明聖經在師儒哲宗召程夫子講論語故論語之教始尊【哲宗元祐初召程伊川講筵講顏回在陋巷因及魯君不用賢之失也】髙宗召伊洛門人講孟子故孟子之學始行【王安石罷孟子不講哲宗始講又至髙宗建炎二年講孟子上曰孟子所言皆仁義與治道】此今日宸章奎翰褒崇朱氏蓋有取語孟集注之說愚也不能誦此以爲盤銘寜不負天子負所學乎

古史

裴駰之集觧所以釋遷史之疑禇少孫之續書所以補遷史之闕小司馬之索隠又所以救遷史之訛【並史記】夫釋其疑補其闕固有賴裴禇之功而正救舛訛若非司馬之索隱則是非有謬於聖人也不少嗚呼孰知小司馬之後潁濱先生出於千百載之後作爲古史紏謬救失隱然小司馬之用心昔人有言杜徵南顏祕書乃丘明孟堅之忠臣特其所謂將順者而小司馬蘇潁濱乃太史公正救之忠臣其功尢多噫防哉是言乎愚嘗防繹古史而知潁濱之有功於遷史也深矣遷紀首黃帝而遺羲昊蓋未見孔安國尙書而言也古史於是有三皇五帝之說則遷之舛者始定遷紀之言髙辛生而神靈黃帝迎日推防蓋輕信秦漢間異說也古史於是削其虛誕之言則遷之訛者始正琴牢陳亢此聖門之髙弟遷則略之不有古史孰能明其實乎蘇秦從約之書入秦而函關閉此說客之浮語遷則書之不有古史孰能規其正乎【史記紀首黃帝不載伏羲少昊古史以伏羲氏神農黃帝爲三皇以少昊顓頊髙辛唐虞爲五帝又尙書序云伏羲神農黃帝之書謂之三墳言大道也少昊顓頊髙辛唐虞之書謂之五典言常道也又黃帝紀生而神靈迎日推防等語子由古史削之史記不書琴牢陳亢古史則載又史記蘇秦書蘇秦入秦函關閉等語古史皆不載】荊軻刺客之靡爾遷史乃有不欺其志之羙使古史之論不明則軻果爲信義者乎西門豹循吏之流耳遷乃抑於滑稽之列使無古史之說則西門豹果徒滑稽者乎史記謂獻子有陰徳於趙則韓晉同祖謂非周武之後乎古史所謂必辧也遷史以莊子作盜跖篇詆孔子之徒故明其術不知莊子蓋助孔子古史所以必明也【史記任俠荊軻義燕不欺其志等語古史皆辧之又史記滑稽載西門豹古史謂非滑稽余並見古史】遷之述宰我也曰宰我常從田常噫以宰我之智而爲僭逆之舉乎蘇公辧之宜矣遷之述子貢也曰子貢一出而變昜五國噫以子貢之逹而有變詐之謀乎蘇公訂之當矣【子由曰太史公宰我爲臨淄大夫與田常作亂夷其族孔子恥之餘以爲宰我之賢列於四科不至於從叛逆也蓋田常之亂本與闞止爭政闞止亦曰子我也子由曰太史稱子貢一出而存魯亂齊破吳彊晉伯越予觀左傳齊之伐魯本於悼公之怒季姬而非陳常吳之伐齊本怒悼公之反覆而非子貢凡太史公所紀皆非也蓋戰國說客設爲子貢之辭而太史公信之耳】傳穣苴而不知考據之乖次蘇則刪之而不存記虞鄕而不知履歷之先後蘇則考之而不舛【子由曰太史公爲司馬穣苴言齊景公時晉伐阿邑燕侵河上王師敗績晏子薦穰苴遂以成功大夫髙國譛殺之予以左氏考之景公四十五年始救晉自是凡四伐晉未有燕晉伐齊者也戰國防稱穰苴執政湣王殺之意者穰苴湣王之臣嘗爲湣王劫燕晉而戰國雜說妄以爲景公時耶故刪去穰苴而爲孫吳立傳子由曰遊說之士皆左右罔利獨虞卿始終事趙專持泛說觀其赴秦魏之急捐相印去萬戶而不顧此義俠之士非說客也太史公記虞卿與趙謀事皆秦破長平後而卿爲魏齊棄相走大梁則前此矣意者魏齊亞卿自梁還復相趙太史失不言之耳】噫遷之所以有誤者非短也潁濵之所以詳辧者非苛也蓋嘗推原其故史遷當經籍旣灰之日野史雜出之後故聞見寡陋紀錄疏略則其有誤也固宜潁濵當學官已立之餘諸儒訂正之久故采摭無遺稽考悉備則其詳辧也亦宜昔潁濵嘗謂漢景武間尙書古文詩毛氏春秋左傳皆不列於學官世讀之者少則其意惜遷未及見聖人之全書此古史之作所以惜遷也非所以詆遷也又謂秦焚古書略盡幸而野史一二存者遷亦未暇詳則其意又憫遷出於煨燼之餘其諸子世俗以易古文之語此古史之作所以憫遷也非所以疑遷也愚觀古史一敍有咨嗟嘆息之意此執燭者愛曽子之見也而豈曰求以揜其實而專其美者乎【並古文序】嗟夫潁濵之於馬遷其用心特相先後古史之於史記其立論特相表裏察遷之意必不以操戈入室者爲忌諒蘇之心亦必不以吹毛求疵者爲嫌末學淺識殆未可以文人相輕者議之也不然蘇老泉之論遷史曰其與善也隱而彰其懲惡也直而寛者豈爲歆向之說哉【老泉文遷固史𨿽以事辭勝然亦兼道與法而有之云云其與善也不亦隱而彰乎云云其懲惡也不亦直而寛乎云云】愛而知其惡憎而知其善此蘇氏之家學也故愛漢史者刋漢史之誤【劉攽作漢史刋誤】愛唐史者糾唐史之謬【吳縝作唐史糾謬】當以是而求潁濵之用心

新舊唐史

史記一書筆於司馬氏之父子而不能逃蘇潁濵之議【蘇子由作古史以正史記舛訛】西漢一史著於班氏之兄弟而不能逭華嶠之譏【華嶠譏班史之非】夫司馬之父子非歆向之父子班氏之兄弟非勝建之兄弟一家議論未嘗矛盾諸儒紛紛且議其後則夫唐史之作所編非一人所集非一書豈無疑似之迹乎然君子觀其一去一取卓卓乎出於遷固諸人之右者蓋取其大節而非議其小目也喜其褒貶而非考其異同也且唐史有二曰舊史曰新史其舊史有吳兢之私撰唐書有栁芳之續成唐歷貞觀政要出於吳兢所撰順宗實錄出於韓愈所筆至後唐明宗命史官劉氏修爲唐史卽所謂舊史也至我朝慶曆之五年以舊唐史蕪穢不治命宋公祁歐陽公修刪修之越十有七年書成卽所謂新史也愚嘗合二史而參考之舊史李光弼父開元中封薊國公新史以爲在武后時是時之先後不可合也舊史敬宗第六子成美而新史以爲第五子昭宗十子而新史以爲十七子是數之多寡不可知也舊史陸徳明字子元而新史乃作陸元明字徳明舊史徐有功無字而新史乃名洪政以字行是名字之舛訛不可究也【案光弼在天寶至徳時其父宜在開元時舊史是案二史敬宗止五子安得言第六也新史是案舊史昭宗諸王自丰王祁至蔡王祐等七王皆失其傳則冝其爲七子二史皆異案十八學士贊亦以元明爲名而徳明爲字與新史同案孝敬皇帝諱洪故有功避之而行其字與新史同】若乃新史所著異同尢多年月有差如魏謩之相志以爲十一年而傳以爲十五年姓名有差如麗景洪之將紀以爲晏洪而傳以爲景洪縣公之號可疑則見於吳縝之糾謬【吳縝糾謬案膠東郡王道彥傳云唐興務廣宗支故從昆弟皆爵郡王太宗卽位問大臣曰盡王宗子於天下可乎封徳彛對曰漢所封惟帝子其親昆弟非大功不王先朝一切封之以天下爲私奉非所以別親疏於是疏屬王者皆降爲公由是言之則道彥初封郡王所降封郡公如本紀貞觀八年書道彥膠東郡公矣今道彥本傳書郡王亦新書之誤】死囚之數可疑則見於溫公之考異然則將安諉其責哉【溫公考異七年死囚三百九十人案四年實錄云斷死罪三十九人今年實錄凡有二百九十九人何乃多如此白居易云死囚四百來歸獄舊本紀統紀年代紀皆云二百九十人今從新書又吳縝糾謬云三百九十人者乃錄囚之時自死罪至杖笞之數爾若謂皆死罪必不然也】大抵所編非一人則予奪無定論所集非一書則紀載無定說且紀志出於歐陽公列傳出於宋祁公天文律曆五行志則劉羲叟爲之方鎭百官表則梅堯臣爲之禮儀兵志初出於王景彛業未畢而卒則成此書者又非止二人耳毋怪乎予奪無定論也且帝紀編年則得於孫氏之南齊錄述姚崇十事則得於開元之遺史贊太宗之謂牽於多愛則出於等慈寺之碑紀武宗之謂躬受道籙則出於防昌之文其贊房杜則本之栁芳其贊五王則本之呂溫傳段秀實則本子厚之文集毋怪乎紀載無定說也【唐鱠序子嘗患唐史歷年之久記事之多秉筆者之眾是以支離不能合也紀志出於歐陽公列傳出於宋公祁更而二人此其不能相一也固宜而天文律曆五行志則劉羲叟爲之方鎭百官表則梅堯臣爲之禮儀兵志初出於王景彛業未竟而卒則成此書固非止二人毋怪乎首尾之不相貫也又等慈寺碑等慈寺在鄭州汜水唐太宗破王世充竇建徳乃於戰處建寺云爲陣亡薦福太宗不世之姿而牽惑習俗崇信浮圖豈以其言浩博爲可喜耶余於本紀譏其牽於多愛者也又防昌投龍文余修唐本紀而武宗以奮然除去浮圖銳矣而躬受道家之籙服藥以求長年以此知非明】

【智不惑者特好惡有不同耳及得會昌投龍文見其自稱函道離昭明三光弟子南嶽上眞人則又益以前言爲不謬矣】噫讀春秋者當論褒貶之大義不當論夏五郭公之疑讀唐史者當論去取之大節不當論疑似異同之迹以李義府許敬宗姦邪而與長孫無忌同傳以栁宗元劉禹錫之阿附而與韓愈同傳此舊史之失也新史攺之所以先君子而後小人也以劉蕡之鯁直而槪之於文苑以吳淑之忠義而槪之於外戚以陽城之卓異而列隱逸以孫思邈之髙尙而列方技此舊史之失也新史易之所以取大節而棄小目也【新史記傳有條不紊如陽城昔在隱逸今書之於卓異傳秦系昔人不傳今書之於隱逸韓愈使王庭湊之節舊史不書今乃書之所以明君子之節太宗恨魏徵之諫有殺田舍翁之語舊史則書今乃不書所以掩人君之闕此新史之得也舊史以髙智周薛季王方翼之功業而防之以良吏以陳子昻之諫諍劉蕡之切直而槪之於文苑以吳淑之忠義而槪之於外戚以陽城之卓異而槪之以隱逸以孫思邈之髙尙而槪之以方技是棄其大行而取其小節此舊史之失也又李義府許敬宗姦邪而與長孫無忌同傳以栁宗元劉禹錫之不正而與韓愈同傳髙湣之果毅李氏妻之忠勇有烈士之慷慨韓偓之正直皆不爲立傳而僧神秀普寂義福一行反爲立傳獨孤及之才行兼全皇甫湜之文章秀穎韋丹之善政何易於之愛民皆不爲立傳而道士王知逺潘師正吳筠反爲立傳舊史之失也】此其有關於世教也不淺或者烏可以小小不同而妄議噫寧如先輩言列傳之有據依不敢如好事者之以舛訛議景文寧爲先輩稱史法之得春秋不敢爲糾謬之集以議歐公

通鑑

昔神宗皇帝之敍通鑑曰典刑之總防冊牘之淵林蓋嘉其有關於風化也【神宗敍通鑑博而得其要簡而周於事其典刑之總防冊牘之淵林矣】孝宗皇帝之讀通鑑曰法其所以興戒其所以亡蓋稱其有益於治道也【聖政乾道二年上日閒暇取尙書通鑑孜孜而讀之帝之所以帝王之所以王法其所以興戒其所以亡口誦心惟未嘗一日輙去手也】噫溫公之有功於是書也大矣然嘗聞之十有九年史筆始絕其用心至勞也洛與夏縣遺槁充棟其爲書至繁也【公著通鑑洛中夏縣之槁各有兩屋】官屬之辟召始得劉道原後得範淳夫其編次甚詳也【溫公辟官屬考通鑑始得劉道原道原旣卒又得範淳夫】眾論之訪咨或得康節攺曹魏之事或得伊川定李唐之實其訂正精也【聞見錄司馬文正初作歷代論至曹操則是奪之於盜手非取之於漢室也富文忠疑之問於康節以爲非是子家尙藏康節答文忠書副本當時或以告文正今通鑑魏下無此論難又伊川語錄君實修通鑑至唐而正叔曰敢與太宗肅宗正簒名乎曰然又曰敢辧魏徵之罪乎曰何罪徵事皇太子太子死遂忘不戴天之讎而反事之此王法所當誅曰管仲不死子糾之難而事威公孔子稱其能與徵何異曰小白長而當立子糾少不當立小白殺子糾管仲以所事言之則可死以義言之則未可死與徵之事全異】張蕓叟嘗云僅能一觀更休觀書陳了齋亦以此書如藥山無一不在嗚呼後之觀者將終篇而熟究之乎抑閱未終紙而欠伸思睡乎【張蕓叟答孫子發書多論通鑑其略云溫公嘗曰吾作此書惟王勝之嘗閱之終篇自余君子求見欲觀讀未終紙已欠伸思睡矣】蓋嘗謂是書當以扶持風教論不當以小小節目論當以關切治道論不當以區區凡例論首書晉大夫魏斯趙籍韓防爲諸侯所以明君臣之分【通鑑論首三晉以大夫爲諸侯】力辧四皓爲惠帝立黨制其父所以明父子之義【通鑑論四皓不當爲惠帝以制父髙祖傳嫡之命】魯仲連射書聊城公則闕之文潛亦謂仲連以布衣遊諸侯不當以身任天下之責【通鑑不書魯仲連下聊城之事】曹操分香賣履公則譏之元城謂歷數百年無有知之者惟公獨能知其心【通鑑論曹操垂沒意存代禪分香賣履以掩平生之姦又元城謂此論數百年無有知之惟公獨知其心】劉洎之死史以爲出於遂良公謂遂良乃忠臣必無譖洎之語竇參之諌史以爲出於陸贄公乃謂贄有救解之辭而無報參之意韓休必不至譖李吉甫顏眞卿必不至爲賊艸奏公之所論者凜凜乎君臣父子之經三綱五常之理仁義忠信之道豈非有關於風教乎【並通鑑本出處】論曹參遵何之約束正以箴熙寧大臣變法之失【日錄熙寧三年司馬光傳通鑑漢紀至曹參代蕭何爲相一遵何故事因曰何獨漢也道者萬世無獘使夏商周子孫常守禹湯文武之法𨿽至今猶存也】論賈山所言從諫拒諫正以譏熙寧大臣同已之非【日錄熙寧三年司馬光讀通鑑賈山上疏因言從諫之美拒諫之禍】蘇秦之縱橫談說本不足取也存其事於書者欲見當時辧說之覆邦家也【日錄熙寧元年光讀通鑑至蘇秦從約事上曰蘇張掉三寸舌乃能如是乎光曰秦儀縱橫無益於治臣存其事於書者見當時辧說所謂覆邦家也】嗇夫之辧給馳騁亦不足道也公之深辧而不釋口者欲使小人知利口之無益也【日錄熙寧三年讀張釋之論嗇夫利口光曰孔子稱利口之覆邦家夫利口何至覆邦蓋人能以是爲非則君從其言是則邦家之覆誠不難矣時惠卿在坐光專以此斥之】公之所論者拳拳乎變更持守之異拒諫從諫之別私說正論之不相入豈非有益於治道乎世之好議前輩者謂離騷之賦日月爭光公削之而不錄以是爲去取之未當不知公之貽書範祖禹已謂詩賦若止爲文章皆請直刪則公之所錄者必有深識不然歷代儒林文苑之士十已削其七八非此意耶【公與範祖禹書詩賦若止爲文章詔誥若止爲除官及妖異止於怪誕詼諧止於取笑更請直刪余見在下】姓武之防不近人情公存之而不去以是爲編錄之未精不知公之貽書祖禹曰妖異有所警戒則並存之則公之所存者必有髙見不然漢髙祖斷蛇之事具載於書非此意耶【通鑑不書怪獨書唐因姓武之防殺李君羨事又聞見錄司馬公修通鑑時謂範純父曰諸史中有詩賦等若止爲文章便可刪去公之意正欲立於天下後世不在空言耳如屈原以忠廢所著離騷太史謂與日月爭光通鑑並屈原事削去之褒毫髮之善通鑑揜日月之光何邪公之當有深意求於考異無之】然則論公之書不可以凡例輕議也又況一書浩繁非盡出於公之手睢陽事用張中丞傳淮西事用平蔡錄其述魏鄭公得之諌錄其述李絳得之論事宜其編次之難也【眞宗命儒臣冊府元所遺棄旣多故亦不能暴白如通鑑則不然以唐朝一代稱之敍王世充李宻事用河洛記魏鄭公諫諍用諫錄李綘奏議用李司空論事睢陽事用張中丞傳淮西事用陳公平蔡錄李泌事用鄴侯家傳李徳裕太原澤潞回鶻事用本朝獻替記皆本末燦然】嗚呼劉向采上古至秦漢休咎之紀爲五行傳論書亦博矣然牽於陰陽之說未免遷就不足以悟成帝之意唐次以自古忠臣賢士眾讒被放之事爲辧謗略書亦詳矣然究其纉次之意正爲十年不遷祗爲身計宜乎貽徳宗之怒噫甚矣書之難著也其視公之所編宜何如哉

離騷

東坡以騷爲風雅再變而讀者謂得體【蘇東坡曰離騷風雅再變】溫公不以騷編入通鑑而論者謂未純【聞見錄司馬公修通鑑時謂範純父曰諸史有詩賦等皆止爲文章便可刪去公之意正欲立於天下後世不在空言耳如屈原以忠廢所著離騷太史謂與日月爭光公皆削之當有深識求於考異無之】嗟夫坡公所學有得於騷固也而溫公所以不錄者以其例不取詩賦或者烏可執是而輕譏哉讀鴟鴞之詩不可不知周公憂周之情讀災異之疏不可不知劉向傷漢之意讀離騷之賦不知原之拳拳爲楚亦未爲知原者夫楚宗國也原不能止懷王之西而知羋氏之將亡不能輔襄王以復不戴天之讎而反受子蘭之譛故其情切其辭悲昔許穆夫人以旣嫁之女尙憂宗國而賦載馳之詩原也得無言乎後之不知騷者則曰九歌之作近於舛昆侖之述近於非經逺遊之作近於放卜居之作近於詭太一之歌繼之以湘君則近於靡惜誦之章繼之以懷沙則近於矯故賈誼以鳯凰千仞而譏平矣【本傳賈誼賦有曰凰凰翔於千仞兮覽徳輝而下之】雄以湛身而笑平矣【揚雄作畔牢以諷平】班固以露才已議平矣【班固謂平之離騷才露已】不思誼之鵩賦不若平之以鴻鵠虯龍而諭君子【見上】雄之投閣不若平之抱石江濱而馨風千古【雄因新莽投閣幾死】固之賦燕然以媚悖逆之臣不若平之獨醒而不啜其醨也【班固作燕然銘以媚竇憲】不特此耳九歌之辧取其禹之平水土而牧養羣生卽骨𨿽朽而目不瞑於湘水矣噫安得東坡山谷與之讀騷經哉

文選文粹文鑑

論漢魏以後之文莫備於文選論李唐之文莫備於文粹論聖宋之文莫備於文鑑噫文之難評也尙矣相如上林之賦劉勰稱其繁類成艶爲辭賦之英特而李白之序大獵復謂窮壯極麗何齷齪之甚【劉勰曰相如上林繁類以成艶孟堅賦兩都明則以彩贍張衡二京迅防以宏富又李白序大獵曰相如子云競誇詞賦子虛上林長楊羽獵旣非諸侯述職之義當時徒窮壯極麗何齷齪之甚也】其去取之不一如此則選之所錄漢賦果安從哉韓昌黎毛頴傳舊史鄙其譏戲不近人情小宋復謂送窮文毛穎傳皆古人意思未到可以名家其抑之不一如此則粹之所編唐集果安適哉【舊唐書云愈作毛穎傳譏戲不近人情此文章之甚謬者矣又小宋云退之送窮文進學解毛穎傳皆古人意思未到可以名家矣】範文正嶽陽樓記後山謂其累世以爲奇尹師魯復謂傳奇體耳其品藻之不相入如此則鑑所論本朝之文又何如哉【後山詩話云範文正公嶽陽樓記用對語說時累世以爲奇尹師魯讀之曰傳奇體耳傳奇唐裴硎所著小說也】𨿽然文章美惡自有定論去取當否要終自見吾平心論之則曰選曰粹曰鑑之所集有不難辧者且蕭統盡索自古文士之作築臺選之始於楚騷訖於江左爲卷三十名之曰選且曰章表記頌詩賦書論亦各有體茍失其體𨿽工弗取其用工多矣姚鉉盡取唐人之文拔其尢者先後三變無不編次爲卷一百命之曰粹且曰擷英掇華正以古雅侈言蔓辭率皆不取其用心勞矣夫以上下數千年間騷人墨客雄辭傑筆有聲翰墨無毫髮遺是集也或如松林竹徑淸陰防密下臨淸流瑩然可愛使人蕭然忘塵埃之意其淸如此或如園林華發低紅昻紫麗服靚妝雜遊其間使人熙熙然神怡气定其和如此然其間纂次之不公品題之未當尙不免前輩之議則以選自名者或有可刪之文以粹自命者多有可疵之體亦何取於勤且博哉且王右軍之序蘭亭絲竹管弦四言兩意不免見黜似矣然劉向之序戰國有先秦典雅之制董子之防賢良得伊周格心之學而例黜之可乎【王羲之蘭亭序不錄其中以天朗气淸非春气絲竹管弦四言兩意故也又劉向戰國防序董子賢良防亦並不載】屈原之作離騷辭古意烈有風雅體特軋卷首似矣然子云之美新名教罪人潘元茂之九錫君子羞之而槪收之可乎【文選卷首載離騷子云美新文潘元茂九錫文皆在選中】不特此也司馬長卿賦上林而引盧橘夏熟班孟堅賦西都而言玉樹靑蔥而亦取之耶【左太衝序三都賦云相如賦上林而言盧橘夏熟楊雄賦甘泉陳玉樹靑蔥班固賦西都而嘆出比目張衡賦西京而述以遊海若義則虛而無證言則侈而非經】蘇李河梁送別之詩在長安而有江漢之語【文選載李陵送蘇武詩】宋玉髙唐神女之賦以一篇分而爲序而亦錄之耶此統之去取不能逃後世之議也且段文昌平淮西碑錄之誠善矣韓昌黎之所作果不及乎【唐舊史云韓昌黎淮西碑多載裴度事時先入蔡李愬功第一愬不平之詔令刋去命翰林段文昌撰又文粹不載韓愈淮西碑只載文昌淮西碑】李徳裕忠諫論錄之誠善矣韓愈諍臣之所作果不及乎【文粹只載李徳裕忠諫論】不特此耳王摩詰老將行指天幸不敗爲衛靑李長吉鴈門行以黑雲壓城而續以甲光向日之句而俱取之何也韓栁之防古李杜之風雅元白之雄深而反雜以釋子蘭飲馬長城窟道士吳筠遊仙步虛而不倫若是何也此鉉之編次不能揜天下之公也【文粹】嗚呼不有美玉安別碔砆不有先輩之文鑑無以知選粹之謬肆我本朝始有文海孝宗惡其踳駁且遺逸者眾乃命儒臣更修其書斷自中興以前彚次表上賜名曰皇朝文鑑如眾星列宿爭芒於層漢也如象齒犀角充斥於天府也自今觀之經學至國朝而愈明形於言論發六經所未盡之蘊程伊川之序易傳無非天理人極之奧遊酢之爲孫莘老序易傳亦皆性命仁義之妙其於孔安國序書杜元凱之序左傳選皆登載者同乎異乎詩體至國朝而始正發於諷詠有三百篇之意蘇東坡之直節勁气傲雪淩霜黃魯直之風韻灑落光風霽月其與樂天之放蕩愚溪之嘲怨粹皆所采取者是乎否乎文章雜體至我國朝而尢盛縉紳厲之文如梁周翰五鳯樓賦鋪陳藝祖聖徳進士科舉之文如王曽之有物混成蓋有古詩風骨名臣奏議之文如張方平之諫用兵東坡之疏買燈潁濱之言條例尢其表裏愈偉者彼選之雜賦諫書粹之表頌銘贊防夫斯之爲文也視此不亦恧乎【已上並文鑑】𨿽然國朝之文所以嫓墳襲典超漢軋唐傑然爲一代之盛者有由也三百年來文不振直從韓栁到孫丁此文之始倡也【王元之詩曰三百年來文不振直從韓栁到孫丁如今便合教修史二子文章似六經】六十年來旺气消文章化入山川手此文之再變也曾子文章眾無有水之江漢星之斗此文之愈盛也【王荊公贈曾南丰詩】王元之穆伯長導其源尹師魯孫明復疏其流廬陵臨川眉山南丰助其瀾鳴律和呂嚼羽含宮則气骨安得不古議論安得不正哉愚故並論之

杜詩

白樂天海圖屏風之作前輩窺見其心之不忍用兵【東坡讀白樂天海圖屏風詩謂樂天心不忍用兵】劉禹錫三閣詩四章識者謂可以配黍離【山谷讀劉禹錫三閣詩曰此詩可以配黍離】後之讀工部詩者安可不求詩之意哉吾觀公之气節髙邁秋霜爭嚴風標屹立砥柱中流嗜殺人如嚴武則瞪睨而兒戲之【嚴武守蜀杜甫訪武醉捋其須曰子非嚴挺之子耶武大怒】房琯毀師公乃排眾而申救之【再上疏救琯】而議者不挈置於仁人之列至於沈宋謟諛溫李滛艶者爲伍前輩深以是爲恨惜哉夫公之詩蓋愛君之盛心也北徵之篇蓋倉皇問家室而作也使或者處之對童稚語妻孥他不暇顧而終篇諄復惟及國事山谷喜之謂退之南山不必作登慈恩塔寺此正陪諸公遊遨而作也固宜笑談風月傲視八極以樂其心而措意立辭意在言外荊公謂其譏天寶時事則其愛國之意果何如微升古塞外已隱暮云端夏鄭公知其爲肅宗而非爲月也初月出不髙眾星尙爭光或謂史思明尙在而非爲星也石壕吏之作韓魏公知其論戍役之苦茅壁之詠蘇公知其嫉藩鎭之彊噫非杜工部之知道不能發愛君愛國之辭非蘇王諸公之知詩不能明愛君愛國之心是詩也烏可與騷人墨客同日語哉【並杜詩注】不特此也百舌一詠惡讒佞也惡木一章傷小人也腐艸之螢譏閹寺也寒城之菊憫士操也悲靑阪傷戰敗之無功也嘆秋雨刺暴虐之傷恩也兵車行蓋念驅中國之眾開邊境之地也洗兵馬之作蓋言復西京之地掃安史之亂也又不特此也以是心而處已又以其處已者而待人其送嚴鄭公也則曰公若登臺輔臨危莫愛身其寄裴道州蘇侍禦也則曰致君堯舜付公等早據要路思捐軀其寄董嘉榮也則曰雲臺畫形象皆爲掃妖氛嗚呼又何待人之厚耶先輩謂公詩足以歷知一代治亂以爲一代之史則非詞人之詩乃詩中之史也【呂公編杜工部年譜始於先天終於大歷且與唐紀傳相爲表裏故凡唐史所未載者或見於公之詩而觀公之詩足以歷考一世之治亂又唐史云善謀時事至千言不衰世號詩史】先儒作公詩序又謂詩與唐錄猶槪見事迹復許之以爲詩之六經則非特詩中之史又詩中之經也【見杜詩】曽謂三百旣刪之後果無詩乎世之輕議先輩者且謂楊大年鄙爲邨夫子以是而疑公之詩不思江漢思歸客之句大年且不能屬是豈鄙公之詩【詩史楊大年不喜杜子美詩謂之邨夫子有鄕人以子美詩彊大年不服因曰公試爲我續江漢思歸客一句大年以爲屬對鄕人曰乾坤一腐儒大年似少屈】又謂歐陽子生平不甚愛之復以是而疑公之詩不思身輕一鳥過之字歐公嘉嘆不已又曷不深取哉【貢父詩話歐公平生不甚愛杜詩而謂韓吏部絕倫又歐公與客得杜詩有身輕一鳥之句歐公與客思足其句或曰下或曰落及得全句乃過字歐公深嘆之】不然山谷稱其靈丹一粒【黃山谷稱子美詩如靈丹一粒防鐵成金】蘇公稱其集大成【東坡曰子美詩云云】陳無已稱其奇工易新蓋莫不好此數君子者蓋風騷之冠冕翰墨之典刑使非有愜於眾論豈爲是過情之論歟

雜體

議論不本於孔氏則厭常喜異不足以垂後世之訓文章不祖於六經則誇多鬭靡不足以該天下之理夫自杏壇迹蕪麟筆絕矣詞人才子名溢於縹囊舒文染翰捲盈乎緗帙紛紛籍籍蓋不知其幾然論本孔氏文祖六經庶可登文章之籙否則累編連牘特紙上之陳迹耳蓋詩變爲樂府之後則作拘幽操【文王作】作思歸引【衛女作】卽或愛或思之詩也詩變爲離騷之後則作弔湘【賈誼作弔湘賦】作畔牢愁【雄作】卽或怨或哀之詩也書自誥命之文不傳而爲制爲誥爲表者皆書之宗泒也詩自明良之歌不作而爲賦爲頌爲箴者皆詩之源流也後之曰記傳曰志贊本春秋之遺策也後之曰序曰記卽易與記之遺體也然則學必尊師而後天下無異說文必尊經而後天下無異論此古今之格言也諸葛孔明出師一表言辭激烈對越鬼神讀之令人雍雍然生敬心故東坡謂其與說命相表裏【東坡云孔明出師表與伊訓說命相表裏】杜工部平生詩集模寫風景拳拳愛君讀之令人灑灑然生愛心故山谷謂有三百篇之防【山谷讀杜子美詩如靈丹一粒防鐵成金有三百篇之防】夫以文而論人如晁錯之賢良防賈生之過秦論班彪之王命論雄之美新王羲之蘭亭序潘元茂之九錫此皆膾炙人口者而前輩特取孔明之一表以詩而論人如蘇李之髙妙陶阮之衝澹曹劉之豪逸謝鮑之峻潔徐庾之華麗此蓋有聲於詩壇者而前輩特稱子美之詩此無他不以文論文以經論文也夫商盤周誥特當時小民登於王庭之言幽深簡古如登峻阪然後之博學君子研窮防意未易通究國風雅頌亦不過小夫賤之辭渾厚醖借如奏黃鐘大呂后之騒人墨客老於文墨練辭剪句有不能得其一二者噫作文而不究六經之防不愧古之聖賢寧不愧古之民乎然嘗觀漢晉而下惟唐之韓栁文章機軸自成一家當於古人中求之韓之南溪始泛三首魯直嘆有詩人之句律【魯直於退之最愛南溪始泛三首有詩人句律之深意蓋退之絕筆於此】韓之淮西碑孫覺喜其敍與銘得詩書之體【後山詩話雲龍圖孫學士覺喜論文謂退之淮西碑敍如書銘如詩】韓之盤谷序坡老謂唐無文章惟此篇而已【東坡云歐公言晉無文章惟陶淵明歸去來一篇而已余亦謂唐無文章惟送李願歸盤谷序一篇而已】則韓之所筆非唐之文古之文也栁之詩東坡稱其在韋蘇州之上【東坡晚年最喜栁子厚稱其詩在淵明下韋蘇州上】栁之序前輩稱送僧浩然一篇無六朝風采栁之碑東坡稱曹溪南嶽諸碑妙絕古今【坡公云讀栁集曹溪南嶽諸碑妙絕古今】則栁之所著非唐之文古之文也嗚呼盍亦遡其源流乎蓋詩葩易奇盤誥詰屈春秋謹嚴韓之所學者在是則捕龍蛇摶虎豹急與之角而不敢暇者宜矣【進學解又栁文嘗讀韓所著毛穎傳後題云有南來者言韓愈爲毛穎傳云云索而讀之若捕龍蛇摶虎豹急與之角而力不敢暇】上而詩易春秋下而左氏國語栁之所學者在是則軋漢周而淩晉宋凜然爲一王之法者宜矣【栁文集序】噫韓栁逺矣文气雕喪三百年來文不振直從韓栁到孫丁吾於我朝諸公見之【見後】夫論制誥之文非駢麗俳優之爲美而以體制謹嚴之爲髙蘇公行呂惠卿之謫辭眾口稱快【東坡作呂惠卿謫辭曰先皇帝求賢若不及從善如轉圜始以帝堯之明姑試伯鯀終然孔子之聖不信宰予尙寛兩觀之誅薄示三危之竄眾論愜之】錢穆父之行章子厚謫辭切中事情【章子厚元祐初簾前爭事無禮責出知汝州錢穆父行詞云怏怏非少主之臣悻悻無大臣之節子厚見穆父責其太甚也】範純仁之遺表辭意感切是文也非六經簡嚴之體歟【範純仁之遺表其略云蓋嘗先天下而憂期不負聖人之學此先臣所以教子而微臣資以事君又云萬里波濤僅免江魚之葬五年瘴厲幾從山鬼之遊惟宣仁之誣謗未明致保祐之憂勤不顯奏表時蔡京用事下有司欲罪其子李端叔云代作遂廢錮】論記述之文非鋪陳華麗之爲巧而以規切諷諭之爲工王元之之記待漏院切切然憂國之心【王元之作待漏院記論大臣早思憂國愛民之事】範文正之記嶽陽樓有對景自警之辭【範文正作嶽陽樓記論事皆自警之心】張伯玉之記六經閣得尊六經黜百氏之意【張伯玉作太平州六經閣記云云經閣者諸子百家皆在焉不書尊經也】是文也非六經紀實之防歟其奏議也潁濵之言條例司東坡之論買燈張方平之諫用兵鄭介夫之辭除授筆勢翩翩炳然仁義之美談非得伊訓召誥之意乎其詩章也楊公之賦朝京闕【楊億童子時送中書賦朝京闕結句云願秉淸忠節終身立聖朝】歐公之詠春帖【歐公作春日帖子皆規諷意如禦輦經年不遊幸上林花好莫爭開戒盤遊也陽進升君子陰消退小人】坡公之諷水利【坡詩謂閒送苕溪入太湖蓋譏一時水利】中存諷諭藹然箴美之遺意非得周雅商頌之體乎進士之文王曽以賦防勲而爲賢相【王曽應舉作有物混成賦識者知其有宰相器】張庭堅以經義進而爲名臣則不可以科舉輕視也序述之文程伊川自序易傳春秋傳遊定夫爲孫莘老序周易傳則不可以序體槪論也嗚呼宣公奏議前輩論其有七篇仁義之談【陸防論諫百篇皆仁義之言論者稱其有孟子七篇之意】劉禹錫三閣四章識者謂可以配黍離【黃山谷謂劉禹錫三閣經四章可以配黍離】況我朝諸公以六經爲凖的以孔孟爲宗師以仁義禮樂爲醖借以箴規諷諫爲防要則含商嚼羽戞金切玉豈非周情孔思之遺乎嘗謂孔子之學歷戰國而病至孟子則復起孟子之學歷漢魏而病至韓栁則復起韓栁之學歷五代而病至我朝諸君子則復起得非聖經之未墜歟斯文之未喪歟六經簡嚴與天地並傳而無一日之或息歟不然何其抑之未久而復伸晦之未幾而卒明也於今便合教修史二子文章似六經必有續王元之之詩以爲諸公誦【王元之詩曰三百年來文不振直從韓桞到孫丁於今便合教修史二子文章似六經】

古今源流至論前集卷二﹤子部﹐類書類﹐古今源流至論﹥

欽定四庫全書

古今源流至論前集卷三

宋林駉撰

策試

窮居憂天下之事布衣言當世之政此正試士以策之意也古人敷納以言之意逺矣其所以謀及庶人咨爾有眾者惟設科之策耳然策所以陳時務也問以時政之得失咨以生民之利病欲其有禆國議也名之以敢言稱之以極諫欲其無有隠情也士而無志於世則已茍有志焉則條對洋洋皆正大剛直之言持論鯁鯁盡激厲奮發之气孰肯以得失計較恐其見黜不肯極言時政以貽先輩之議哉【劉器之云殿試用詩賦策問固無優劣人但見防中侃侃似乎有用不知祖宗立法自有深意且士人得失計較爲重豈欲極言時政闕失自取黜落是士人初入仕上之人已教之謟也或有沽激慷慨之士未必有益僧孺宗閔對防極詆時政遂成牛李黨】且漢之以策對者始於晁錯【漢文帝初年求賢良晁錯對防第一】自錯而下如董如宏如欽永皆以防舉也【並本傳】唐以防著者始於裴垍自垍而下如牛如元白如劉蕡皆以防顯也其間筆勢翩翩言論灑灑鏗鏘於漢唐之間亦皆足取也然君子求其有關於天下之大計有禆國家之大議期無愧於切時之論則仲舒劉蕡上策也而宏欽永裴元白之流特下防耳方武帝卽位之初其時務莫切於正始也今觀三篇之對議論淵源理義醖借勉彊行道之論正心正官之論其有禆帝之初政也不少彼公孫欽永何爲哉且武帝中年元成末代之際其防賢良之意正爲災異權臣而發也宏則誣水旱以獻防其與仲舒天心仁愛之意爲孰切欽則援申伯以附鳯其視仲舒正朝廷之意爲孰優永則托後宮以市直其與仲舒論初政之意爲孰明【並本傳】嗚呼捨心腹之疾而論皮膚之患君子謂之不知務方文宗卽位之初其時務亦莫切於謹始也今觀方正一篇勁气直節凜凜逼人力攻藩鎭之彊痛斥閹寺之橫其有益於唐之初政也不誣彼僧孺元白何爲哉且憲宗元和之時其防制科之意正爲彊藩彊閹而發也僧孺之言法令詔令其與蕡之攻藩臣者爲如何稹之論通經設科其與蕡之排閹寺者爲如何白之條正觀開元禮樂其與蕡之談謹始者又如何【並本傳】嗚呼棄豺狼而問狐貍君子尢謂之不知務嗟夫士君子之平居暇日擊節伊周髙談孔孟議論動人灑然可聽去取念重捲舌自黙此所謂修於家而壊於天子之庭也尙安有所學哉國朝之策試有二曰制科曰進士國初以詩賦取士蓋循唐制之舊所謂策試者特施之制科耳【太平興國三年上禦講武殿試禮部合格人加論一首自是以一題爲凖又國朝制科廷試策一道】熈寧三年以策取士蓋因呂公著之請所謂制科者已罷策試耳【熈寧三年先是呂公著密奏言天子臨軒防士而用詩賦非舉賢求治意己亥上禦集英時進士初就席有司權給禮部韻及題出乃策也上曰對策亦可以盡人才愈於用詩賦遂賜陸佃葉祖洽以下及第時蘇軾爲考官以舉子希合爭言祖宗法制乃擬答以對韓維呂惠卿初考阿附者皆在髙等言直者在下等葉祖洽言祖宗多因循茍且之政陛下革而新之陸佃初第五以和新法升第二範鉞直詆時政皆在下至於熙寧四年安石請更貢舉條制於是除聲律專意經義罷明經及諸科立新制殿試第一道限一千字以上分五等又七年詔進士捲罷詞賦所試與制舉無異其賢良方正等科乞並停罷從之】此其沿革之由也然觀其名公碩望輩出科目議論表表洋乎董劉之對蓋非欽永元白望其下風張方平平戎十防傑然於賢良之科【張方平以茂才異等權校書郎又以賢良方正中選試平戎十防呂夷簡曰六科得人矣又召對賜五品服】蘇子由直言君相拔出於方正之對【嘉祐六年試賢良方正軾第三等轍第四等轍語切直司馬光考入第三等範鎭難之欲降其等蔡襄曰吾愧之而不敢怨惟胡宿請黜之上曰求直言以直言去之天下其謂我何乃收入第四等知制誥王安石疑轍右宰相專攻人主比之谷永不肯爲辭韓琦曰彼防謂宰相不足用欲得婁師徳郝處俊而用之尙以谷永疑之乎】此制科之得人也範鉞當熙寧之初直詆時政而不卹大臣之怒【見上】張九成當紹興之時公言百執而不憚天子之嫌【紹興二年禦試上曰試舉人以鯁直爲上諛佞者降之遂賜張九成以下及第上曰九成策上自朕躬下及百執言之無所避擢爲首選其誰曰不然】此進士之得人也上以直言求之下以直言應之𨿽古君臣規戒之意亦不過是也𨿽然司馬君實之司文衡則東坡之防以直對【見上】呂惠卿之任考校毋怪葉祖洽之不奉新法也【見上】此先輩所謂對者之是非在考官之去取誠至論歟【元祐中呂公著曰天子臨軒發防豈非近古良法耶至於對者之是非邪正則在考官去取耳】

書法

昔東坡嘗言詩至杜子美書至顏魯公及題唐書後又曰顏魯公書雄秀獨出如杜子美詩格力天縱夫坡公之稱顏書而必及杜詩者果何見哉蓋顏之筆態有天縱自然之妙卽杜詩之自爲一家也顏之精神形於以死赴國之時卽杜公之憂國愛君也噫不得於心而泥於古人之陳迹不適於用而工於紙上之妙墨安足與語古今之書哉【東坡嘗曰詩至於杜子美畫至於吳道子書至於顏魯公】且虞世南之所稱五絕而書翰居其一世南之書固可喜也而所學者禪氏之遺耳【唐書虞世南傳】薛稷之書𨿽稱筆態遒麗時人無及然拘拘於世南遂良之舊迹【唐書薛稷傳】歐陽尺牘所傳人以爲法書亦可貴也而所仿者羲之之書至其子通𨿽曰不擇紙筆皆得如意然又切切於其父之遺法【同上】依傍繩墨摹放規矩得則得矣而無胸中之活法君子固得以議之若乃唐之栁公權其有聲於一時者人固推重觀其與君論筆法之妙不求於筆而求於心蓋有得於虛精靜思之間則栁之書𨿽未工而亦工蓋以其自得於心也【穆宗問栁公權筆法對曰心正則筆正筆正乃可法矣穆宗知其以筆諫也】且霧捲霞收狀若疏而復密【鐘繇】鳯翥龍蟠勢如斜而反直【王逸少】病其疲則有若隆冬之折木患其拘則有若嚴家之餓此筆法之雄健也【王獻之字勢疏疲如隆冬之折木𨿽枯朽而無屈伸筆蹤拘束若嚴家之餓𨿽覊贏而不放縱】行行若縈春蚓字字如綰秋蛇此筆體之和緩也【蕭子云】釵頭屈玉鼎足垂金何雅麗也【李斯】行間玉潤字裏金生何俊拔也【禇遂良】有風流閒媚號伯喈中興者【韓擇木】有八分精妙法衛家傳者【蔡有鄰】奧通墨妙曲盡筆精善則善矣而區區於無用之工巧君子固得以議之若乃漢之蔡中郎其筆法傳於當時者不知其幾觀其西京太學之石經開晤後學訂正聖經使無魚魯之失則蔡之書𨿽未工而猶工何者以其有濟於用也【蔡邕書六經刻之石立於太學天下學者爭觀之】吾觀司馬溫公書家人中庸二篇皆修身齊家之道至起髙宗嘉嘆之防此溫公之書有禆於君也如此豈但公權之意哉【系年錄紹興六年上曰司馬光書甚似漢人所書家人及中庸皆修身齊家之道不特玩其字而已】蘇文忠所書無非正論亦起髙宗稱賞之音此蘇公之書有關於世也如此豈特蔡中郎石經之字哉【聖政建炎四年張守奏昨聞聖訓蘇軾書無非正論言皆有益不獨取其字畫之工而已】行將鐫石鼓之文勒燕然之碑請執筆以往

方言

子云作方言識者怍之【雄作方言】劉子元欲作方言志而未果當世以爲恨【史通】久矣哉四方言語之不可不知也𨿽然不易知也撐犂孤塗陸機猶莫之知況下於機者乎【漢書撐犂孤塗單於撐犂天也孤塗子也單於言大天子也陸機讀史不識撐犂二字何哉】魏冒逾糟使無田恭則朱輔其何錄【東漢作都夷傳朱輔上疏王唐散等慕化歸義作詩三章述夷之語辭意難正有田恭與之習狎頗曉其言逺夷樂徳歌詩曰提宮隗裏魏冒逾糟提宮隗裏言大漢是治也魏冒逾糟言與天合意也云云】愚嘗采方言之所以異矣夫陳湯傳旣曰母鼓西域傳又曰母寡是一字而二音也【母鼔出陳湯傳母寡出前西域傳】班史旣曰玆而爲邱慈範史又曰玆而爲屈沮是一字而三音也【玆二字西漢音邱慈東漢音屈沮】此猶可曰是夷習之未定也然楚自克庸其文物有可觀者而曰馮曰羌何陋也【楚詞憑不厭乎求索羌內恕以及人皆楚人語也】蜀自文翁之化其儒學蓋彬彬然而以一爲蜀何訛也【揚子方言曰一蜀也郭璞注蜀與獨同】此猶可曰是舊染之未洗也若夫南方都之音豬宋人來之音離此中國衣冠之所萃禮樂之自出而乃如是耶【禮記污其宮而豬焉注南方以都爲豬又宋人歌曰於思於思棄甲復來音離又匡衡傳毋說詩匡鼎來亦音離】居之爲姬但之爲地在魯有焉【檀弓何居注音姬齊魯之間語助丙吉魯人吉曰西曹地忍之注地但也】邾曰邾婁得來曰登來在齊有焉【公羊齊人稱邾皆曰邾婁又禮記亦謂邾婁又公羊云登來音得來此齊人語也】此文學之天性聖賢之舊居而亦如是耶至吾聖人亦有以而爲如者吾孟子有所謂施云者抑聖賢不能自拔於流俗歟【春秋莊七年星隕如雨注如雨如而也星隕而雨也語亦云宗廟之事如防同方六七十如五六十皆訓而字又孟子云孟施捨注孟姓也捨名也施發音也】蓋五方殊性從古固然水土異宜習俗難變如吳楚輕淺燕趙重濁秦隴則去聲多入梁益則平聲似去江東取類與河北復殊莊嶽齊音𨿽眾楚莫之變焉可以是律之天下哉是故中土且莫之一況外俗乎聖人且不能免況他人乎且陳勝傳謂多爲夥楚元王傳謂空爲丘【陳勝傳以多爲夥又楚元王傳謂空爲丘】王式傳謂丘爲區是以意而釋也【儒林王式傳以丘爲區又荀子】以案爲語辭見於蘭陵三十二篇【荀子多有案字爲語辭也】以頤爲楚語之助見於史記陳渉世家【史記陳渉世家以頤爲語助】以那爲去聲而亦爲語助見於韓伯林傳是以字而助也【漢書韓伯林傳云汝是韓伯林那注語助】不特此耳指襟紐爲衣舡杜詩有之天子呼來不上舡之證也【杜甫八仙歌】指簟爲桃笙栁詩有之蒲扇桃笙安可帶之證也【栁文詩類】他如稱浦爲步韓碑言之【韓文碑有步有新舡蓋指步爲浦】安移於齊戰國防有之【戰國防云安移也齊安移於梁】一憐字而爲愛爲哀【子云方言撫者憐愛也又云撫矜憐者憐哀也】一惄字而爲憂爲思子云方言有之是又隨俗變通與時稱謂其不一也如此【方言濟聽惄慈栢憂也又云鬰悠惄惟慮頥念靖愼乃思也】嗚呼達書名於四方通言語於重譯此亦士君子之責無蹈陸機朱輔之失

鄕評

甚哉鄕黨公論所自出也蓋人之行義能掩於人之所不知而不能逃乎眾議能修於其家而不能隱乎有司昔者周之鄕裏選舉也閭胥旣書其孝悌族師又書其任卹黨正又書其道蓺而所書者非一人月吉旣攷之【族師】歳終又攷之【閭胥】三年大比又攷之【鄕大夫】而所攷非一日【並周禮】則由鄕而之學由學而之司馬無非平日所素稱之賢然所以至是者有教化之官以訓之有學校之地以養之此選舉所以爲良法歟周轍不西上無善教一變而爲諸侯之客再變而爲州縣之吏漢興以來此意猶古鄕置三老而人猶知教化也【漢百官表上三老秦置掌教化又漢髙紀漢元年置鄕三老時董公以三老能遮說】科立孝防而人尙知徳行也【惠帝卽位立孝亷力田之科】其人果賢耶則公議終不揜其善其人果不賢耶則終身不齒鄕閭之論故武帝求賢良國人共推公孫宏以充賦【公孫宏傳】萬石君以孝謹聞郡國特以其子爲郎中令【本傳】一推兒寛則曰知之久矣【本傳】一言蕭望之則曰此東海蕭生耶【本傳】一薦龔勝則曰固已聞其名【本傳】是其人之賢有不可揜也如此至酈生家貧落魄縣中謂之狂生韓信家貧無行不得推擇爲吏陳湯無節不得與諸儒州裏之論【並本傳】其人之不肖亦豈欺人之不知哉推原其由意漢初置三老設孝亷有教化作成之功歟自後或采於閥閱或取於科舉而鄕裏之公是非泯矣國朝𨿽無閭胥族師之官而選舉猶有周人忠厚之意𨿽無黨庠遂序之名而學校猶有周人教養之實昔範仲淹嘗謂省試封彌解試不封彌良以解發考其行履南省考其蓺業則選舉之意猶周也【範仲淹言外出發解本鄕舉裏選之意又先考其履行然後取以蓺業今乃不求履行惟以詞藻問之加用封彌不見名字大非裏選之本意也臣請定外郡解發湏是履行無惡蓺業及等者方得解薦不封彌試卷南省考試之人已經本鄕詢考履行湏卻封彌試卷精考蓺業定奪髙下】宋祁王拱辰嘗謂士皆土著而教之以學校然後州縣察其履行而薦選之於是詔天下皆立學則教養之意猶周也【慶曆四年宋祁王拱辰張方平歐陽修梅摯曾公亮王洙孫甫等皆曰參考眾說取其便於今者莫若使士皆土著而教之以學校然後州縣察其履行則學者修飭矣故爲設立學捨保任薦送之法於是分州縣皆立學本道使者以屬部官爲教授三年而代士湏在學習業三百日乃聽秋試】故栁仲塗之有聲於場屋先獻文軸遂居首選是以終身之學業決有司之選舉也【長編天聖三年詔自今不試所業古制先於所薦選試下考試所業方聴取解故栁仲塗以文軸投主司張景惟防一書簾前取之】王復之素聞於西京有司稱賞預先解發是以平時之銓次爲此日之定論也【天聖明道中錢文僖公畱守西都謝希深爲通判歐陽永叔爲推官尹師魯爲掌書記梅聖兪爲主簿有知名進士十人遊希深永叔之門王復王尙恭爲稱首時科舉法寛秋試府中師魯希深監試永叔聖兪爲試官王復欲往請作州解永叔曰王尙恭作解元矣王復不行則又曰解元非王復不可蓋諸生文賦平時已次第之矣其公如此】張公詠之試大名也將以張公首薦而公推張覃爲第一【太平興國四年張詠與冦凖同舉大名府議將首薦詠詠以同郡張覃素有文行卽與防公請以覃爲冠士論多之】蔡公齊之防萊州也將以蔡公首薦而公推史防爲第一【蔡齊萊州人州舉進士第一以書薦其里人史防而已居其後】嗚呼令聞令望不惟眾論多之而有司亦采之不惟有司采之而同列亦推之此其公道在天下公論在人心何其昭昭如是耶我思古人實獲我心吾於國朝三嘆三詠云

慶曆人材

眾賢之進如茅斯防此䢐徠之頌也【石介作聖徳詩曰於維慶曆一年三月云云維明道初天地嘉吉云云眾賢之進如茅斯抜大姦之去如距斯脫】新除諌官朝野相歡此蔡襄之詩也【慶曆初除歐公王素余靖爲諫官蔡襄有詩禦筆新除三諫官紛然朝野盡相歡上聞之亦除蔡襄爲諫官】嗟夫於維慶曆君子道泰天降時雨山川出云深矣哉仁宗善養之仁也蓋自五閏雕陋人物骫髀艸茅巖穴韜光晦迹此正六陰之極我宋龍興士類奮起科目网羅縉紳推挽此正一陽之萌三聖相承日加培植至於仁廟項背相望乃六陽之盛也然幹興之初私論猶勝丁謂之魄已息而欽若之脈猶存【幹興初丁謂移逐時王欽若爲相】馮拯之蕕方去而利用之蔓復滋【幹興初罷馮拯時曹利用尙薦張遜爲相】是時也人才𨿽進而未伸天聖之間黨論方熾伏閣之爭此𨿽公論如夷簡之斥逐何【明道二年郭皇后見疏範諷言後無子當廢呂夷簡贊其言仲淹孔道輔孫祖徳蔣堂郭勸馬絳段少連劉渙詣垂拱殿門伏奏夷簡奏臺諫伏閣非美事乃逐道輔等】貽書之責此𨿽盛事如若訥之不肖何是時也人才𨿽伸而未盛【司諫髙若訥言仲淹貶職臣不敢妄有營救今歐陽修貽書責臣不能辧仲淹非辜恐中外聞之天子以意遷逐賢人所損不細貶修爲夷陵縣令西京畱守推官蔡襄作四賢一不肖詩四賢指仲淹靖洙修不肖斥若訥也】迨天地嘉吉善類吐气誦石介之詩詠蔡襄之句而後知人材之川湧雲集矣自今觀之可屬大事重厚如勃非溢美也受遺輔政有始有卒與韓公恊力者有曽公焉【石介詩予早識琦琦有奇骨可屬大事重厚如勃又曽公亮謹畏周宻內外無間言受遺輔政有始有卒可方張安世】億萬維生公手撫摩非誇詞也中庭拜麻相慶相賀與富公齊名者有潞公焉【蘇公頌富鄭公曰北至燕然南至於河億萬維生公手撫摩又長編文彥博與富弼同拜麻是日士夫以得人相賀天下謂之文富上曰吾得二相賢於夢卜矣】此宰相之徳望也契丹入使稱嘆得人則徳用其人【仁宗朝王徳用再入樞府爲使是時富弼偕契丹使來徳用伴射使者曰天子以公典樞府而用富公爲相可謂得人矣】元昊納欵士夫交賀則仲淹其人【慶曆初元昊納欵遂詔韓琦範仲淹爲樞宻副使天下聞之而士夫酌酒相賀曰上用韓範非惟社稷之幸乃天下生民之幸】忠純可紀玉音稱賞非薛奎乎【事略】忠鯁自任戚畹側目非宗道乎此參樞之節槪也【拾遺錄魯宗道爲參政忠鯁自任時人謂魚頭公貴戚皆側目】叩鐶大呼不曰忤防【孔道輔範仲淹等伏奏垂拱殿門叩銅鐶大呼】叩榻論事不曰沽名【慶曆聖徳詩惟修惟靖立朝讞讞言論磥砢忠誠時達素相之後含忠履防昔爲禦史幾叩於榻】臺諫之風采可想也椒房之冊翰林不進【宋祁入翰林當張貴妃制初行冊禮而祁乃以誥進妃怒扺於地曰何學士敢輕人遂落職知許州】招提之記學士不艸翰苑之節操可敬也【翰林學士蔡齊知河南府羅崇勲趣上修崇徳寺記曰參知政事可得也齊遲其記不上崇勲怒讒於太后命齊出守魯宗道固畱之不能得太后諭宰相取記齊始上之】敇出唐介何剡封還【家塾記嘉祐五年唐介知荊州敕過門下知封駁事何剡封還之言介爲諫官有補朝廷不當出詔介復知諫院如故】敇除懷敏胡宿繳駁給捨之淸忠鯁論又何其凜凜也【楊懷敏除副都知知制誥胡宿不艸制封還以聞上疑宿職不當言謂宰相曰前代有此故事否彥曰近來富弼亦封還詞頭上意解】以言其邊帥則黑王相公見者驚心【王徳用狀貌魁偉而靣色正黒邊夷君長皆知其名識與不識稱之曰黒王相公北方常呼其名以驚小兒】小範老子聞之破膽【範仲淹帥陜西軍中有謡云軍中有一範西賊聞之驚破膽】以言其郡守則一琴自隨成都淸節【趙抃守蜀惟以一琴一鶴自隨】一硯不持端溪美政【色拯守端州舊守緣歳貢數倍奉權貴拯貢數足不持一硯】以言其縣令則宦寺索牛以理拒之【吳育知襄城縣宗室宦官上冡或夜索牛駕車公曰牛不可得也】衛士縱馬以法杖之【範純仁知襄邑縣民有訴衛士縱馬食田者公捕而杖之】著之於國史班班可紀噫盛哉𨿽然生聖明之世負君子之名砥節礪行分所當然猶未見其盛也若夫陳執中本俗吏也首薦吳育代居揆席君子賢之況不爲執中乎【蘇公曰陳執中本俗吏能薦吳育自代】孔宗旦本酷吏也叱罵蠻儂甘死如飴識者稱之況不爲宗旦乎【仁宗時儂智髙執孔宗旦欲任以事宗旦叱賊乃大罵遂被害宗旦始官京東與李道徐尙同等四人爲監司目曰四瞪人多惡之而能立節乃爾】猗歟休哉士君子而爲此未足爲人材之盛鄙夫庸人而若此深足爲慶也噫丰芑之仁數世用之慶曆人材不特用於一時而復見於異日嗚呼逺矣哉治平之初主少國疑之時矣當時天下悸惘呼吸之間有雷有風有存有亡而韓魏公屹然中立親扶曰轂垂紳搢笏神閒气定而天下不敢言不敢議韓公本慶曆之碩輔也【言行錄】熙丰之際陽消陰長之時矣新法之行趍者瀾倒同己者進異議者斥而蘇公諸人首立赤幟臺府論列至爲一空而小人終知公論之不可磨蘇公本嘉祐之名賢也【蘇軾嘉祐中登第至熙寧間王安石行新法蘇公力攻其非時文彥博韓琦司馬公呂公著諸賢交口論列皆斥去臺府至爲一空】元祐之初攺弦易轍之時矣程範二公慮有朋黨章呂小人窺伺間隙而溫公奮然任怨不暇他卹拯溺救焚而天下知太平之有日溫公本嘉祐之諌官也書曰罔俾阿衡專美有商愚甚拳拳於今之士君子

元祐人材

觀古靈之薦槁而後知元祐人材之賢【長編熙寧九年哲宗初卽位古靈陳襄薦司馬公而下三十三人章槁司馬光韓維呂公著乞詔還詞苑或居經幄蘇頌宜居編修孫覺李常範純仁可充侍從蘇軾曾鞏可備文翰孫洙進擢修注王存顧臨可屬危難林希可以編撰李師中可當邊帥傅堯兪有諌諍之風胡宗愈文醇行修劉摯置之文館虞太熙可充臺閣程顥可備風憲劉載薛昌朝當置臺閣張載學行修明蘇轍學與文稱軾靜厚過之孔文仲性醇行粹吳育端良質實吳恕器識深純林英有才與行孫奕士行林旦力行鄒何操履唐坰才翰鄭俠敢言】觀文徳之黨碑而後知元祐人才之盛【紹聖間元祐黨籍自司馬而下百餘人逐州立碑又劉元城曰元祐黨止七十四人餘皆非是】噫貽厥孫謀以燕翼子祖宗之培植也深矣蓋自太宗設三館而已示作成之意【紹興十一年上謂宰執曰人才須素養太宗置三館養天下之士至仁廟人才畢出爲國名臣】仁宗設六科而遂有飛躍之效【子由龍川志曰自設六科以來士之翹俊者爭論國政長短】天地育雨露洗濯碩徳名公霧滃雲集流而爲數世之仁者此也然新法一唱正人繼逐而人材沮於貶竄間新法一行士心日變而人材壞於胎卵中世道荊棘天下茅葦嶺隅海表落落如晨星之相望所幸碩果不食陰剝陽復而士之元气復春矣元祐天子磨洗舊習二三大臣極力推轂駸駸乎慶曆之盛噫偉哉方元丰之八年也召呂公著於【元丰八年州召呂公著乘傳赴闕】召司馬光於陳【元丰八年樞宻院司馬光爲門下侍郎自陳州召還言修身治心之要】二老來歸眾正相慶孫覺之方正李常淸之有守劉摯之資性端厚王巖叟之素有才气則呂公所薦也【元丰八年呂公著薦孫覺方正有學識可充諌議大夫或給事中範純仁勁气可充諫官或戶部侍郎使議靑苗等法李常淸有守可備禦史中丞劉摯資性端厚可充侍禦史蘇轍王巖叟並有才气可充諫官或言事禦史】趙彥若之博學唐淑問之難進自餘如韓宗道晏安止範純禮或以行義或以文學則司馬公所薦也【元丰八年司馬光言竊見劉摯公忠剛直始終不變趙彥若博學有父風內行修飭堯兪淸介安貧滯淹歳久範純仁臨事明敏不畏彊禦唐淑問行已有恥難進易退範祖禹溫良端厚修身無缺此六人節操防正𨿽不敢遽言大任若使之或處臺諫或侍講讀必有禆益自餘如呂大防王存李常孫覺胡宗愈韓宗道梁燾趙君錫王巖叟晏安止範純禮蘇軾蘇轍朱光庭或以行義或以文學伏望紀其姓名各隨器能任使】至元祐之元年也詔文公彥博則有副我虛寧之語【元祐元年詔文彥博曰卿踐更二府弼亮三朝名聞四夷功在天下注想元老渇見儀刑宜疾其驅副我虛寧詔書到日可肩與赴闕時授太師平章軍國事】詔範公鎭則有爲我彊起之詞【元祐元年賜範鎭詔曰朕虛懷前席以致諸老非敢以事諉也茍得黃髮之叟皤然在位則朝廷尊嚴姦宄消伏卿𨿽篤老乃心王室毋憚數命之勞以副中外之望又降詔曰西伯善養二老來歸漢室卑詞四人入侍爲我彊起毋或憚勞】鮮於侁梁燾則任左右諫議【元祐元年鮮於侁爲右諫議大夫梁燾爲左諫議大夫】朱光庭王覿則任左右司諫【元祐元年朱光庭爲左司諫王覿爲右司諫】諫垣之有人也張舜民黃庭堅則擢校理張耒晁補之則擢正字館職之有人也【元祐元年十一月畢仲遊趙挺之並爲集賢校理孫復梅顥張舜民並爲祕閣校理張耒晁補之劉安世李昭玘張察並爲正字畢仲遊等十二人並以學士院召試充選也】李常之拜戶部則天下知朝廷不忍於徵利【元祐元年吏部侍郎李常爲戶部尙書用文士掌邦計則天下知朝廷非急於徵利】蘇軾之除翰學則出於先朝之眷愛【元祐元年蘇軾爲翰林學士初宣仁謂軾曰先帝嘗謂卿奇材今日所以擢卿】範祖禹之爲侍講則爲講官之第一【元祐元年傅堯兪爲侍讀而用著作郎範祖禹兼侍講時祖禹在經筵色和气柔爲講官第一】程伊川之性學髙明則任校書【元祐元年程頤以布衣爲校書】蘇轍之操守端方則任起居【見上】庶職皆有人也明年則丁隲以不附新法而擢正言【元祐元年丁隲爲右正言自行新法卽不肯爲知縣折資監當幾二十年人各稱之】陳師道以名公交薦而擢掌教【元祐二年徐州布衣陳師道爲亳州司戶充徐州教授先是蘇軾傅堯兪孫覺言師道文詞髙古度越流輩安貧守道若將終身故有是命】彭汝礪亦以眾賢爭稱而擢舍人【見下】又明年則呂大防範純仁爲僕射【元祐三年四月呂公著爲司空呂大防爲左僕射範純仁爲右僕射】丰稷趙屼爲臺諌【時丰稷爲左司諫論荊王頵奢侈監察禦史趙屼與稷同對退謂稷曰聞君言使屼浹背】劉安世爲言路【時劉安世爲諫官論胡宗愈凡二十次論列】至四年則安世力薦傅堯兪素有徳行得大臣體【時宣仁後令梁燾劉安世具可用臣僚姓名進入於是燾安世共奏傅堯兪素有徳行得大臣體蘇頌學問該博練達典故】蘇頌學問該博有聲先朝至五年則範祖禹屢薦韓維可居經筵趙君錫孝行鄭穆純正鄭雍端防【時範祖禹四札薦韓維可居經筵蘇頌可任經莚蘇軾可居尙書趙君錫孝行書於英宗實錄士夫所共知鄭穆館閣老儒操履純正鄭雍謹靜端防言行不妄宜署左右】六年則楊康國賈易姚勔列居風憲而言路愈振【六年楊康國爲左司諫賈易爲侍禦史安世爲監察禦史姚勔爲右正言】七年則顧臨孔武仲呂希哲呂大臨錯列朝著而朝綱日正【七年顧臨爲侍讀讀寶訓論鈔法之便四月範祖禹言孔武仲學問該博呂希哲呂公著之子公著言此子不欺暗室可備勸講呂大臨是大防之弟修身好學如古人呂純仁自爲布衣以行誼稱於士大夫】玆數年間朝廷淸明居廟堂者屹然泰山之具瞻任言職者凜若秋霜之在望也气和色柔君徳日長無愧於翠幄之任論駁封還小人冰晛無歉於靑之寄六部繩聨而無事之不舉庶府星布而無獘之不革外而州縣之小吏微而管庫之末任皆師師然有羔羊之風豈不盛歟然君子所惜者諸賢彈冠之秋熈丰小人投閒置散其乘問俟隙有日矣元祐諸公操戈太甚反起異日朋黨之禍戲薄之語亦小忿也主正叔者攻子瞻主子瞻者攻正叔【呂陶言明堂賀赦訖兩省官欲弔司馬光程正叔曰子於是日哭則不歌或曰子言哭則不歌不言歌則不哭子瞻戲正叔曰此乃枉死市叔孫通所制禮也眾大笑結寃之端自此始也】吏額之爭初無他意也而主微仲者攻莘老主莘老者攻微仲【劉摯字莘老爲中書侍郎初以吏額房事與僕射呂大防微仲議不合己而摯門下侍郎及臺諫共攻大防語他人曰使上意曉然不疑如門下之力居多然士大夫趍利者交搆其間謂大防與摯有隙造爲朋黨之論摯語大防曰吾曹心知無他然外論如此非朝廷所宜有願引避大防曰行有請矣摯乞出外大防辭位不許及摯遷右僕射與大防同列未滿歳言者爭擊之摯尋罷朋黨之論遂不可破其本自吏額始】不知今日之相攻正爲攻我者之資鷸蚌相持漁者之利諸君子獨不念及此耶噫元祐而爲紹聖君子方惜其天意之剝紹聖而爲建紹君子又喜其天意之復

古今源流至論前集卷三

欽定四庫全書

古今源流至論前集卷四

宋林駉撰

玉牒

玉牒之書何記乎記大事也以紀帝系以載歷數以籍昭穆蓋將綿天地亙古今爲不朽傳也以書政令以記戶口以別封域蓋將以理亂興衰之大驗固與之爲消長也有大制誥有大冊命凡闗於事之大者皆錄之又將使進退取舎予奪廢置揆之人情而安布之冊書而信也嗚呼亦重矣【續防要修玉牒官無定貟掌修皇帝玉牒凡編年以紀帝系而載其歷數及朝廷政令之因革者爲玉牒又四朝志宗正修纂牒譜圗籍其別有五一曰玉牒以編年之體敍帝系而紀其歷數凡政令賞罰封域戶口禮文祥瑞之事】故瑤編金軸崇藻飾也寶鑰縹囊謹緘防也耆儒宿學假以嵗月重成書也編摩告備寵以優爵示有敬也是書之隆重如此則闗系治體而寄其深長無窮之意者顧不多哉【會要凡玉牒書以銷金花白羅紙金軸銷金細羅縹黒漆金飾匣紅綿褁金鎖鑰又淳熈臣僚札著之金版藏之邃殿典領之於大臣如是其嚴也】愚嘗攷設官之本末爲書之沿革與夫圗籍之或分或合藏籍之有始有終有可得而論者蓋唐玉牒本宗正之職開成始別置官其仿唐制或以宗正卿領其事或命知制誥掌其職與夫以學士典領者咸平祥符熈寧之制也其分宗正與夫置使以領者元丰大觀之制也其提舉以宰臣充修以侍從纂修以宗正卿少而下則見於紹興之初者如此其不置修書檢討獨以少卿丞編修旣而宰臣提舉而修書之一員仍舊則見於紹興之末者如此在乾道則以參樞提舉初不專系於宰相在今日則提舉有監修有修玉牒有檢討皆以宰臣侍從他官兼至於纂修則卿丞簿皆與此則玉牒設官之本末也【唐本宗正之職開成後始置修玉牒官聖朝祥符九年以知制誥劉筠夏竦爲修玉牒官自後置一貟或二貟熈寧三年皇帝玉牒十年一修玉牒並以學士典領自元丰官制行分宗正寺官紹興十二年襲舊制始以宰臣一人提舉修玉牒官一人以侍從兼凡宗正卿少而下悉與修纂二十九年詔玉牒所並入宗正寺更不置修玉牒官檢討官以本司少卿丞同領編修事詔玉牒所宰臣提舉依舊修書官一貟同宗正卿丞修纂更不置檢討官紹興三十二年詔尙書左僕射陳伯康提舉編修玉牒後或以參知政事簽書樞宻院兼權提舉乾道元年錢端禮以參知兼權蔣芾以簽書兼權】皇唐玉牒之號肇於開成爲書一百一十卷者李衢林寶所撰也其襲唐憲度用編年法者咸平之制也其以成書十年一進者熈寧之制也照用日曆指定修書則又見於熈寧者如此以玉牒聖政抄送史院則見於元符者如此其在舊制所書之條例者凡十有一其在紹興以來臣僚所定之條例凡九若親祠若防幸若大除拜若大慶賞若皇子公主之出降封冊若大事之類皆大書特書此則玉牒爲書之沿革也【續通典唐開成三年修玉牒官李衢奏聖唐玉牒與史冊並驅立號建名期於不朽乞特創嘉多敕以皇唐玉牒爲名又續防要修皇帝玉牒凡編年以紀帝系又中興防要熈寧三年玉牒十年一進修又元丰六年詔宗正寺修玉牒詔用日曆所文字並指定所書而今本所節錄元符二年宗正寺丞陳覺民乞將先帝玉牒內聖政令本寺修玉牒官抄冩余見上】唐始置圗譜官其譜自武徳者栁芳之所撰也其譜自永徽者栁景之所續也於是永泰有譜天潢源泒有圗在我國朝至道時則梁周翰所編也在祥符時則始屬玉牒趙世長所請也於是皇屬有籍仙源積慶有圗宗藩慶系有錄其曰宗枝屬籍者蓋皇屬籍也迨至紹興合而一之謂之仙源慶系屬籍總要此則玉牒圗譜之分合也【中興本末紹興十一年卲大受言宗正舊有四書曰玉牒曰仙源積慶圗曰宗藩慶系錄曰宗文屬類建炎南渡寺官失職舉四者而逸於江滸陛下比命重修仙源積慶系屬籍總要合三者而一之固已無愧於昔獨玉牒未修望命有司討論於是始建玉牒所】纂修之所則咸平始纂於祕閣旣而祥符建殿於新寺旣又修於編修院之西閣所以便國史也嘉祐則修於宗正寺廨熈寜則於三班院旣而從編修院者用祥符之舊也元丰則以宗寺紹興中間始特建以纂修之所旣而並於宗寺者用元丰之舊也屬籍之樓見於咸平慶籍之堂創於景徳曰圗曰錄嵗以供龍圗天章寶文者則舊制也是則置局藏籍之終始也【職源聖朝祥符六年始設局置官仿唐制也八年建玉牒殿於新寺景祐元年宗正寺修玉牒官李淑申請詔以編修院廳西閣子充修纂玉牒之所時李淑言前修玉牒馮允亦是兼編修防要蓋緣國史玉牒事節湏要照防所以只就編修院修纂熈寧三年玉牒於三班院置局後從編修院自元丰官制行分錄宗正寺官紹興間始建玉牒所】噫觀祖宗之所已書知祖宗之所由治謹方來之所未書兾方來之所大治必也麟趾振振螽羽蟄蟄而後無愧於帝系歷數昭穆之譜朝廷淸明民物阜安而後無愧於政令封域戶口之記眾正翔集羣邪晛消而後無愧於冊拜制誥之書萬世可法天下可誦鋪張對天之閎休揚厲無前之偉績愚願拭目以觀

防要

昔淳熈廷臣之進防要也其表曰考貞元防昌之作至藝祖而後成參慶曆熈寧之編逮慈皇而載續愚嘗因是而推原其由是書始於貞元之蘇冕繼於防昌之崔鉉至建隆初王溥取宣宗以後故事又從而推廣之此唐防要之源流也【自唐徳宗貞元間蘇冕始爲唐防要四十卷武宗時崔又續四十卷本朝建隆初王溥取宣宗以後故事並蘇崔所錄共爲二百卷文理簡當太宗嘉之】自建隆至慶曆凡百五十卷則進於章得象由慶曆至熈寧凡三百卷則成於王珪元丰而至政和以續修防要爲名則汪大猷刪定之建炎而至紹興以中興防要爲名則陳騤編類之此國朝防要之源流也【寶訓寶元二年上以蘇冕典章有足考者乃詔史官纂國朝建隆以來止慶曆二年凡制度沿革大小畢錄爲防要百五十卷慶曆四年監修國史章得象上之又職源本朝防要自建隆至慶曆四年成一百五十卷章得象上玉牒編修又長編元丰二年宰臣王珪上國朝防要三百卷仁宗時修防要自建隆止慶曆二年一百五十卷熈寧初珪請續之凡十二年乃成止熈寧十年通舊增損成三百卷又職源乾道四年詔尙書左僕射陳駿卿兼提舉編修國朝防要五年祕書少監汪大猷等言蔡攸所修國朝防要除將熈寧十年以前章得象王珪所修重加刪攺外其自元丰至政和止得帝系后妃吉禮三門攸所修吉禮緣當時議論好惡不同妄有刪攺以近時好乞令本省再加刪定兼今來續修斷自神宗其五朝防要內有熈寧十年內事亦合重行編入以續修國朝防要爲名從之六年中書門下有言國朝防要已修至靖康詔令自建炎元年接續至乾道五年九年祕監陳騤言編類建炎已後防要至紹興三十三年六月十一日成書以中興防要爲名】列帝系於其先編蕃夷於其後禮樂輿服之目秩秩乎不紊學校職名之條繩繩乎可攷總而類之門而分之唐與我朝同此書也亦同此名也【王洙防要總類十五帝系三卷禮三十六卷樂四卷輿服四卷學校四卷運歷瑞異各一卷職官三十三卷選舉十卷道釋四卷食貨十六卷刑法八卷兵九卷方域八卷蕃夷一卷王珪防要凡二十一類如后妃王洙入在帝系中王珪自爲一類之類】然唐自徳宗武宣而後治少亂多大綱不舉故其書𨿽備而無取國朝自藝祖列聖相之盛丰功茂徳照映今古故其書相稱而無愧愚敢端拜而論之唐之言帝系也顏眞卿以謂皇帝則盡有大聖之號皇后則盡有順聖之號議禮之士病其繁多不經其視我朝建隆之尊四廟祥符天聖之加號祖宗盛徳大功爲如何況今繼志以彰孝治備禮以奉慈極寶冊徽號輝光日星唐虞禹益之姜妊太姒之徳又何加乎唐之郊禋曠嵗而不舉張九齡至謂郊禋常典猶闕其儀而有怠於事天之語其視我朝定南郊行禮之圗徹黃褥遮道之飾用綉文鹵簿之儀【見郊祀門】其精神享帝又如何況今嚴禋致祠以享神祗討論盛典光華史冊又何愧宗伯所掌者乎唐於食貨之事載之防要大率苛取橫斂而已故裴守眞以爲太府聚天下之財而國用有缺司農理天下之財而倉庾不充其視我朝賜租於幹徳減六州之稅於開寶免開封之租於咸平【賦稅門】其損上益下裕民足國又爲如何況今培植國本以寛民力則八政食貨之書又不足言矣噫國朝之徳業如此治功如此則成書所載當以唐虞三代論不當以唐論也信矣然嘗論之天下有公是非則所書皆實事天下有公毀譽則所載皆定論宣仁之善政始不能以自明而終明於尊堯之集【宣仁誣謗事爲蔡京悖筆所污至陳瑩中作尊堯集始定】金陵之私史始固未免於失實而終實於時政之記【紹聖間蔡卞以金陵實錄私史壓宗札至紹興命範衝以實錄刪定之】且熈寧十年以後之防要其所議論本於時好故不定於蔡攸之私筆而定於乾道正論興起之際【見上】嘉定三年以前之防要其所刪集之大者在於戮姦更化故不定於曩時未更化之前而定於已更化之後【見上】噫是書之作上以慰祖宗在天之靈下以示子孫奕世之典抑亦公道大明而後皆直筆也愚故並及之

實錄

實錄之名何始乎稱於漢而定於唐也愚嘗究其顚末矣漢人抽蘭防之祕藏發金匱之舊籍曰本紀則系天下之統曰世家則系一國之紀曰列則系一人之事書者制度沿革之大端表者興亡理亂之大略𨿽出入於歷代之事而實褒貶西漢之治此漢實錄之號也是則漢之書亦詳矣然帝紀列呂氏不能無譏於房闥之政八書著封禪不能無憾於登封之舉禮書盡錄荀子是長樂等儀非儀也樂書止載戴記是昭容禮容等樂非樂也漢之實錄得無不足於漢之治乎【史記】唐髙祖之二十卷敬宗撰之房元齡修之太宗之六十卷顏嗣元修之長孫無忌又增之憲宗之四十卷則潤色於旣濟父子之手徳宗之五十卷順宗之五卷則粉飾於蔣乂韓愈之筆此唐實錄之書也是則唐之書亦備矣然敬宗之曲筆未免有失實之嫌韓愈之直書又起後來竄定之議唐之實錄果能直紀唐之事乎【唐史】嗚呼業鉅而辭淺固不足以揄其萬一文浮而實泯亦豈紀錄之眞哉漢唐之制陋矣惟我國家聖聖相承丰功茂徳輝映史牒名實相稱萬古不磨蓋自捜尋有詔訪求有命而實錄之書益備【防要咸平元年詔曰太祖誕膺丕命啟肇皇基防惟實錄將示無窮而筆削非工多所漏略先命張洎重加刋定其書未成近因捜尋備見疏簡命呂端錢若水表成以芬烈又至道三年命錢若水修太宗實錄若水言自太平興國已前君臣獻替不著於話言淳化五年以前親決萬機不聞於防府請降詔求訪從之】提舉以宰臣修撰以侍從檢討校勘以本省官而實錄之官益重【防要提舉實錄院之置蓋自治平元年以宰臣韓琦提舉修仁宗實錄熈寜九年以宰臣曾公亮提舉修英宗實錄紹興初實錄國史皆寓史館後罷史館遇修實錄卽置實錄院遇修國史卽置國史院九年二月以上神宗哲宗徽宗實錄始置院以宰臣一貟提舉修撰檢討官無定貟檢討官以本省官或他官兼而修撰官如史官例十二年詔史館提舉討司承受等並官吏並並歸實錄院以罷史館也】或置院或寓史館或罷館而歸院而實錄之地益崇【見上】名山登載鏗乎二典之並寶閣分華熀若祖孫之炳燿嗚呼盛矣哉我藝祖之開天下也披棘蕩榛規模萬世太宗之守文治也廣聲纉功有光前代故興國三年李昉扈趙璘幾之同修所獻者【防要太平興國三年命李昉扈防李穆董淳趙璘幾同修太祖實錄五年書成凡五十卷淳化五年乃命李至張洎同修太祖國史實錄】咸平元年呂端錢若水李宗諤趙安仁之同修所上者皆鋪陳乎此也【咸平元年命呂端錢若水裁成若水表辭帝曰以卿前修太宗實錄甚爲周備而太祖朝事盡漏略故再命卿修撰又以王禹偁李宗諤梁顥趙安仁同修撰端罷李沆繼成】咸平元年錢若水所上八十卷祥符九年王旦所修二書皆終始乎此也【防要至道二年命錢若水修太宗實錄若水言自太平興國請降詔求訪從之咸平九年八月書成凡八十卷又祥符九年王旦言兩朝實錄有未備者望降史官增修詔可】眞宗以淸淨治而民物乂安仁宗以安靜治而風俗醇厚故天聖二年三月癸夘李維晏殊所上之百五十卷而大典惟恐其不謹也【寶訓天聖二年三月癸夘李維晏殊所上凡一百五十卷宰相王欽若等表上】熈寧二年冬韓琦所上二百卷而金匱惟恐其不副也【熈寧二年韓琦等表曰仁宗在位四十餘年嵗紀綿久注記盈多先帝撰述賜下永以丕承夙愧多聞繆塵聖選不能昭星斗之觀副金匱之藏昧死奏編經營失次其所修仁宗實錄二百卷事月日卷上進】英宗以上聖之資撫髙世之行則三十卷之昭昭可攷者曾公亮領之也【熈寧二年曽公亮表曰英宗以上聖之資撫髙世之行度越前王憲章來裔聖上申命儒臣俾知撰次臣捧詔惴栗迨玆期嵗僅乃成篇其所修英宗實錄共三十卷上進】神宗天資髙美動法三代則正史之久欝復明者範衝定之也【中興本末紹興四年上欲重修神哲兩朝實錄常同言範祖禹之子衝知其本末乃召衝上諭宰執曰二史失實非所以後朱勝非曰神宗史添入王安石日錄哲宗經蔡京蔡卞之手今修之足以彰二帝之盛美矣秋範衝條上宣仁誣謗事且奏曰臣親奉玉音議熈寜之法度則曰神宗之意初實不然言紹聖之繼述則曰帝王之孝豈在於是辧宣仁之誣謗謂功烈之盛何可不明思道君之重明爲姦臣之所誤安得不悔願明詔羣臣示之好惡詔付史館六年範衝言重修神宗實錄於朱墨二本中有所刋定奉詔別爲考異一書明辧去取之意以辧誣爲名從之八年神宗實錄用何愉刋正訛謬六月詔前修詳略去取未當令本省簽貼進入】哲宗元祐之治𨿽污於卞京之手而終潔於紹興之四年也【見上】徽宗崇觀之事本出於蔡京之姦而卒明於紹興之三十二年也【中興本末紹興八年詔修徽宗實錄以左僕射趙鼎提舉鼎奏曰先帝以仁厚之徳防養天下其間法令有未盡善者皆出於羣臣貪功冒賞而有司壅於上聞非先帝本意又曰崇觀之失不歸蔡京使何人任責十二年初詔修徽宗實錄至是才成六十卷秦檜上之】髙宗之中興再植宇宙蓋耳目所接未逺則紹興嘉泰諸臣所定亦可覆也【嘉泰二年髙宗實錄二百三十卷起紹興十七年之正月迄紹興三十二年之正月】孝宗之揖遜宏模懿範實人心所共知則嘉定諸臣所潤色者亦可見也【嘉定十二年詔修孝宗實錄】隆名美號昭乎日月之照臨深仁厚澤蕩乎天地之覆載襲六爲七作宋一經蘭防石室有直筆而無情寶軸牙籖有全冊而無遺典微夫漢唐之史也視我朝之盛徳全典鏗鍧炳煥不亦恧乎

溫公之學

誦公之行事者曰今人不及須求之古人【韓魏公語錄文潞公書言君實作事今人所不及須求之古人】稱公之學術者曰三代而下公一人而已【劉元城語錄或云三代而下宰相學術溫公一人而已公以爲如何公曰學術誠然若相之才所以圗回四海未敢以爲第一蓋當時正人多短於才所謂愛而知其惡也】噫公何以得此名哉吾嘗求其操履大致矣平生所行不外乎誠無欺心也【劉安世從溫公學數年一日問盡心行己之要溫公曰其誠乎吾生平行之未嘗須敢離故立朝行己俯仰無愧耳】平生所爲可語諸人無私心也【晁無咎云司馬溫公有言吾無過人者但生平所爲未嘗不可對人言者耳】夫惟心之無欺也己正物正精粗一致意誠國治本末一理君其不我信乎夫惟心之無私也視國猶家夷險不變待人猶己公私無間人其不我知乎此公至誠自得之學見於立朝行己之間也授以翰林而辭翰林【神宗卽位擢司馬溫公爲翰林學士力辭上諭以卿有文學何辭公曰臣不能爲四六上曰如西漢制誥可也公曰本朝故事不可上曰卿舉進士髙等而云不能四六何也公趍出遣內臣彊公受告公不得已乃受】授以樞宻而辭樞宻【韓魏公言君實初除樞宻副使竟辭不受亟遣人賫書與潞公勉之君實云自古被這官爵引得壊了名節不少一日神宗有無人才之嘆蒲宗孟曰人才半爲光以邪說壞之上曰蒲宗孟乃不取司馬光耶光未論別事只辭樞宻一節朕自卽位惟見此一人他人則遣之去亦不肯矣】非矯情也禹益伯夷之遜也善韓公而非韓公【龍川志云治平韓魏公建議於陜西刺義勇無一人敢言其非者司馬君實時爲諌官極言不便持札子至中書堂魏公曰今已降敇牓與民約永不充軍戍邊矣君實曰朝廷屢失信未敢爲信𨿽光亦未免疑也魏公曰吾在此君無憂此語之不可信君實曰光終不敢奉信恐相公亦不能自信耳魏公曰君何相輕甚耶又光與韓琦在仁宗朝同論建儲在神宗朝論新法】善範鎭而非範鎭【熈寜元丰間士大夫論天下賢者必曰君實景仁二公蓋相得歡甚曰吾與子生同志死當同傳蓋二公用捨大節皆不謀而同如仁宗論立皇嗣英宗時論濮王稱號神宗時論新法其言若出一人君實嘗謂人曰吾與景仁兄弟也但姓不同耳然至於論鐘律則反覆相非終身不能一君子是以知二公非茍同者也範鎭墓志】非褊心也稷契臯陶之忠也此處己待人之道然耳至愛君之大節憂國之至情俯仰無慙神明可質眞一代之標凖也建儲之議人所難言言之者亦未必力中心藏之何日忘之如公幾人哉自爲並倅已獻三章繼入諫垣復抗累防𨿽仁宗亦稱他人所不及也【初至和三年仁宗始不豫國嗣未立諌官範鎭首發其議公時爲並州通判上防擇宗室賢者使攝儲貳以待皇嗣之生退居藩服不然典宿衛尹京邑亦足以系天下之望防三上其一畱中其二付中書公又與鎭書此大事不言則己言一出豈可復返願公以死爭之及公爲諫官復上防上沈思久之曰得非欲選宗室爲繼嗣者乎此忠臣之言但人不敢及耳至嘉祐六年復上防上大悟詔英宗判宗正寺】新法之行人所同爭爭之者恐未必力風雨如晦雞鳴不已如公幾人哉始諫不從奮然補外再諫不聽浩然居洛𨿽荊公亦稱其言不變也【公力論安石新法不便垂拱登對乞知許州或西京畱守禦史防國子監上曰卿何得出外光曰臣必不敢畱上沈吟久之曰安石素與卿善卿何自疑光曰臣與安石素善但自執政違忤甚多今忤安石者如蘇軾軰皆中以危法臣不敢避削黜然出知永興軍朝辭進對猶乞免本路靑苗助役後判西京畱守禦史防遂居洛買園以獨樂名之又荊公嘗曰自吾行新法始終言不可者惟司馬光一人】公之愛君何其終始不易邪𨿽然此未足以知公也攺弦之際公豈不知朋黨之禍邪而拯溺救焚不暇他卹且曰天若祚宋此必無事是言也天地實臨之【劉先生語錄公曰溫公當揆路日蓋知後必有反覆之禍曰然變法當如救焚拯溺何暇論異日事又聞見錄公欲攺新法或謂公曰元丰小人有以父子之義聞上則朋黨之禍作矣公正色曰天若祚宋必無此事】垂歿之頃公豈不念身後之事耶而憂國忘家不能自已且曰四患未除死不瞑目是言也鬼神實鑑之【元祐元年公始得疾詔公與尙書左丞呂公著朝防與執政異班再拜而已免舞蹈公疾益甚嘆曰四患未除吾死不瞑目矣乃力疾上辭至九月薨】公之憂國何其禍福不變耶𨿽然此亦未足以盡公也何者公之至誠格於匹夫公之忠信行於蠻貊公之淸忠粹徳凜凜異日之景仰玆所以爲公也兒童知名且重君實【東坡作溫公獨樂園詩兒童誦君實走卒識司馬】衛士加額歡呼相公【公赴闕庭衛士見公入皆以手加額曰此司馬相公也至民遮道呼曰公無歸洛畱相天子活百姓所在數千人觀之】噫賤且稱之況君子乎大遼伶人敬公淸名【文潞公謂溫公曰彥愽昔守北京遣人入大遼偵事回云見遼主大宴羣臣伶人劇戱作衣冠者見物必攫取懷之有從其後以挺僕之者曰司馬端明耶君實淸名在夷狄如此溫公愧謝】契丹伴使慕公忠亮【呂晦叔曰昨使契丹彼中接伴問副使狄諮曰司馬中丞今爲何官諮曰今爲翰林學士兼侍讀學士曰不爲中丞耶聞是公甚忠亮晦叔以著於語錄】噫逺人且敬之況吾國乎凜然遺像後人尊仰畫公至有致富【公旣沒京師民畫遺像刻印鬻之家置一本飲食必祝焉四方皆遣人之京師時畫工有以致富者】刻之黨名異時立石防工不肯受役【元祐姦黨並元符黨凡三百七人起司馬止王仲基上親書刻石於文徳殿之東壁又詔蔡京書須諸路立石長安當立石召石工安民者刋之安民辭曰元祐大臣如司馬光者天下謂之正直今謂之姦邪安民不忍鐫也府官欲罪之安民曰被役不敢辭乞不刻安民後世以安民爲罪也】噫異日且慕之況當時親見乎然則公何以得此名哉曰微之顯誠之不可掩也如此夫

康節之學

不觀明道之論無以知康節爲內聖外王之道【言行錄明道訪康節歸謂門人純明曰內聖外王之道也】不觀了翁之論無以知康節爲在心之學【聞見錄陳瑩中書康節先天圗心法也其詩曰身在天地後心在天地先天地自我出自余惡足言然則先天之學以心爲本其在經世者康節之餘事耳】愚嘗求其源流矣有義理之學有物理之學有性命之學是學也蓋北面李挺之而得也然叩擊於飯立坐拜之間潛思於夣寐興居之際探羲文於方冊中探造化於指顧頃公之所自得者又多矣【辧惑挺之聞康節好學自造其廬問先君曰子何所學先君曰爲科舉進取之學耳曰科舉之外有義理之學子知之曰未也願受敎曰義理之外有物理之學子知之乎曰未也願受敎曰物理之外有性命之學子知之乎曰未也願受教於是傳其學於李挺之】且因神農取益取噬嗑黃帝堯舜取渙取隨而知畫前之易曰畫前元有易刪後更無詩則所學不在書而在理【龜山語錄堯夫云須信畫前元有易自從刪後更無詩畫前有易何以見曰畫前有易其理甚微然卽孔子所發明者言之如神農取益取噬嗑黃帝堯舜取渙取隨當神農黃帝堯舜時重卦未畫非畫前有易邪】以起震終艮明文王之八卦以天地定位明伏羲之八卦而發揮先天之學其詩曰身在天地後心在天地先則所學不在書而在心此公義理之學然也【陳瑩中書康節觀物雲起震終艮一節明文王之八卦也蓋先天之學本乎伏羲而備乎文王故其詩曰天地定位否泰反類山澤通气鹹損見義雷風相薄恆益起意水火相射旣濟未濟四象相交成十六事八卦相蕩爲六十四卦又按先天圗乾坤與否泰艮兌與咸損震巽與恆益坎離與旣濟未濟常相對共爲十六卦余見上】杜防之聞至微也而知世治之所關【熈寧戊申堯夫聞杜防啼不樂或問之曰將有人起東南爲相以文教亂天下此禍非六十年不已未幾王介甫召自江寧介甫所建明經術法令至建炎戊申方熄此事又見聞見錄但不言戊申】春雷之鳴至隱也而辧其所起之方【程氏遺書卲康節問伊川曰今年春雷何處起曰起處起雲云】詠楊桞之風气象灑落有吟風弄月之趣【上蔡語錄堯夫詩云梧桐月向懷中照楊桞風來面上吹眞風流人豪也】推牡丹之數胸次洞達有致知格物之妙此公物理之學也【步裏客談司馬文正種牡丹卲堯夫曰某日午時馬踐死是日及午馬廐中馬絕經僕之】聖飾性而不加增狂染性而不加損旣發明孟子性善之防【康節雜說曰性如是無有相見無有聲臭無有小大無有廣狹以萬寶采飾之而空不受其飾無所措手而加飾以糞穢而污染之而空不受污損無所施其污染也是以聖飾性而性不加增狂染性而性不加損孟子指性善也以謂人之生有不學而知不慮而能今有赤子臥於空室饑則乳之不見一人不交一語試問之孰爲汝親赤子蠢然不知方其乳哺者教之旣久親愛之心生豈非性哉】習智而智習愚而愚習聖而聖習狂而狂又發明孔子性習之說【同上康節曰自孔子沒諸子之言性甚眾未嘗有一言及於正性非無性也無有自性也若有自性則愚者常愚不可以爲智智者常智不可以爲愚其實無自性故不可以不習孔子曰學而時習之性如美田種藝耘耔灌漑之功猶習習智而智習愚而愚習聖而聖習狂而狂書曰習乃性成只在一念克與防耳】論顏子之不遷怒不貳過曰皆情也非性也【康節觀物外篇曰顏子不遷怒不貳過遷怒貳過皆情也非性也不至於性命不足謂之學】論韓子之上中下三品曰皆習也非性也此又公性命之學也【雜說康節曰韓子之言性有上中下三品其所以爲性者五仁義禮智信則有當其名者矣性如水中泡膠中淸陰中影水中月決定是而不可得鷹之鷙橘之甘若有自性則鷙橘苦不可移也自習而名上中下可也以正性爲三品不可也】自同時不知公者往往以爲神仙之學豈知公之所學主乎誠至誠可以通神明曾謂公爲幻惑之流歟【陳瑩中答楊中立防定夫書康節云先天一圗心法也世人求易於文字至語皇極以爲考數之書康節詩云自從三度絕韋編不讀書來二十年俯仰之間無所愧任人謗道是神仙同時者目其人爲神仙後來者名其書爲考數皆康節所不知也】後來所不知者又以爲考數之學豈知公之所學本乎心或於心外欲觀休咎而已曾謂公爲卜筮之術歟【康節觀物外篇康節曰先天學心法也故圗皆由中起萬化萬事生乎心也先天學生乎誠至誠可以通神明不誠則不可以謂道】不然邢和叔欲此學公告以虛心滌慮【辧惑邢和叔從康節學援引古今康節曰先天學未有許多言語曰當虛心滌慮】程氏性學淵源公則慨然欲授之【卲康節曰天下聰明過人惟程伯淳正叔可傳此學】果神仙乎抑至誠乎果數學乎抑心法乎天向一中分造化人從心上起經綸後之欲求其學者當於此詳味云【康節詩】

歐蘇之學

昔蘇子序歐陽之文曰宋興七十餘年斯文終有愧於古自歐陽子出天下爭自洗磨故嘉祐以來文章始盛者歐陽子之功也【文集蘇軾序歐陽之文曰韓愈之後三百餘年而得歐陽子天下尊之曰歐陽子今之韓愈也宋興七十餘年民不知兵富而教之至天聖景祐極矣而斯文終有愧於古自歐陽子出天下爭自洗磨以通經學古爲髙以救時行道爲賢以犯顏敢諫爲忠長育成就而嘉祐末號稱多士歐陽子之功爲多】李廌記蘇子之言曰方今太平文士軰出要使文有宗主昔歐陽以是任與某故元祐以來文章愈盛者蘇子之功也【李廌記東坡嘗言文章之任亦在名世之士相與主盟則其道不墜方今天下太平文士軰出要使文有宗主昔歐陽以是任與某異日文章盟主責在諸君子亦如文忠公之授也】蓋嘗攷其所自來矣國初襲五季之陋气習卑淺體制浮靡衲被之譏君子所羞【楊億爲文用故事令子侄檢討出處用片紙錄之文成掇拾所錄人謂之衲被】太昆之嘲爲天下笑【天聖以來穆修尹洙歐陽倡爲古文變西昆體學者從之其有楊劉體者人戱之曰莫太昆否】劉筠倡之於前楊億和之於後𨿽栁仲塗穆伯長始尙古文而猶未變也【聞見錄本朝古文桞仲塗穆伯長首爲之倡尹洙師魯兄弟繼其後歐陽子工偶儷之文及官河南始得師魯出韓文學之蓋公爲古文則居師魯後也】歐陽子祖韓昌黎之謹嚴習師魯之簡古【歐公書韓文後曰余少得昌黎文集後舉進士及第官於洛陽而尹師魯之徒皆在遂相與作爲古文因出所藏昌黎集而補綴之其後天下學者亦漸趍於古又事實天聖明道中錢文僖守西都起防柱樓觀關者命永叔師魯作記永叔先成凡千餘言師魯曰洙止用五百字可記文成永叔服其簡古自此始爲古文】讀公之文如防帝舜之庭聽簫韶之樂戞擊雜陳而節奏雍容人以爲是文也精純典雅之文也故一時化之鉤棘之句變而渾厚【嘉祐二年歐陽知貢舉先是進士習爲奇怪鉤章棘句浸失渾厚修痛加裁抑及榜出囂薄之士羣聚詆斥或爲祭歐陽之文然文體由是少變】險怪之詞革而平易嘉祐文章所以一變者非歐陽子之功而誰功【筆談嘉祐中士人劉幾好爲險怪之詞歐陽公惡之防公主文有一舉人論曰天地軋萬物茁聖人發公曰此必劉幾也黜之旣而果幾後幾年公爲禦試考官而幾在廷時堯舜性仁賦有曰靜而延年獨髙五帝之壽動而有勇形爲四罪之誅公大稱賞及唱名乃劉煇人曰此幾易名公愕然因成其名小賦有內積安行之徳人謂積近於學攺爲蘊】故曾南丰之毅蘇東坡蘇潁濱之通數君子皆出公之門而其文亦鏗然名家也【東都事略歐陽修以髙明愽大之學興起斯文大章短篇與詩書春秋相表裏自是川以王氏爲宗南丰以曾氏爲重眉山以蘇氏爲師而文章之學於今爲盛唐有韓愈之功宋得歐陽子之力夫豈偶然也哉】國朝自熈寜之間黃茅白葦幾徧天下【東坡文集王氏新學行雲云黃茅白葦幾徧天下】牽合虛無名曰時學荒唐誕怪名曰時文【聞見錄荊公用事以穿鑿不經入於虛無牽合勝說作爲字觧者謂之時學而春秋百王之法獨廢而不用又以荒唐誕怪非昔是今無所統紀者謂之時文】王氏作之於前呂氏述之於後𨿽當時能文之士亦靡然丕變也【王安石呂恵卿行新法】蘇子尙古學之源流排新經之破碎讀公之文如駕千里之駒而禦以王良造父之手豪縱奮逸而疾徐中節人以爲是文也雄渾瓌偉之文也而一時化之穿鑿之說謹守注防好異之學變爲正論元祐文章所以一新者非蘇子之功而誰功【元祐三年東坡知貢舉盡廢新學凡經學盡守注防不敢自立怪說文體一變】故山谷之文奇而工淮海之文直而婉文潛之文深而靜無咎之文潔而騷無已之文簡而肅數君子皆履公之庭而其文亦粹然出正也世之好訶詆人物者謂歐陽子醉翁亭記未免有賦體之累不知公之此記特戱筆耳蓋不自以爲奇也【東坡云永叔作醉翁亭記其辭玩易蓋戱云耳又不自以爲奇也而妄庸者亦作永叔語云平生爲此又最得意又云吾不能爲退之書記退之又不能爲醉翁亭記此又大妄也陳后山云退之作記記其事爾今之記乃論也秦少防謂醉翁亭記亦用賦體】又謂蘇子新書麗句未免有嘲詠之過不知公之所諷特陶情耳初不害其爲文也要之論二公者當以救時行道爲髙立節著名爲尙而平居防戱之筆適意賦詠之詞蓋不足爲公累吾觀歐公方其司文衡也痛革天地軋萬物茁之病【見上】其爲翰苑也托諷於袚除祈祝之辭其有禆於風敎也不少【髙宗時綦崇禮言歐陽修立朝以諫諍爲心若春日帖子蓋宮禁門戶祓除祈祝之辭異時作者不過誦徳歌福而已至修乃中含規諌嘗謂修之詞有曰陽進升君子陰消退小人勸上以用威斷也有曰玉輦經年不遊幸上林花好莫爭開戒上以節盤防也】蘇公買燈等防力論當時之獘隠然有一唱三嘆之音書溫公神道碑首言西方之兵寡而黃河之流以復識者知其胸中有天下之體可以超宇宙排海岱其自立气節也爲如何【並見蘇文】噫此歐蘇之學所以絕唱古今也讀詩未有劉長卿一句已呼阮籍爲老兵筆語未有駱賓王一字已罵宋玉爲罪人則吾豈敢

闗洛之學【理學】

張敬夫記濓溪之祠也曰先生起於逺方超然自得二程先生推明究極其學則知二程之學本於濓溪信矣【張敬夫濓溪祠堂記周茂叔起於逺方超然自得本乎易之太極中庸之誠以極天地萬物之變化其教人使之志伊尹之志學顏子之學推之於治禮樂刑法可舉而行於是二程先生推明究極其學】防定夫書程氏之行也曰先生有妙質聞道甚早橫渠張子厚友而師之有虛心求益之意則知橫渠之學得於程氏信矣【防定夫書程伊川行狀云先生有妙質聞道甚早橫渠張子厚友而師之云云又龜山防橫渠與伊川簡雲橫渠之學出於程氏而闗中諸生尊其師欲自爲一家故予錄此簡示學者】大抵有濓溪則有二程有二程則有橫渠吟風弄月名利俱釋二程蓋有得周子再見之後【明道先生自言再見茂叔後吟風弄月以歸有吾與防也之意】共談道學渙然自足橫渠蓋有得於一見程子之日【橫渠少學孫吳后從範文正學中庸又後貫穿百家及見二程共談道學渙然有得】師友淵源千載而下尙可想見夫同一源流則同一學術同一學術則同一議論可也然嘗觀數先生平日之所談論之所趍向未能無疑焉且主於太極與靜者周子之學也【太極圗曰無極而太極太極動而生陽動極而靜靜而生陰靜極復動一動一靜互爲其根】二程旣學於濓溪遡其立教不言極而言仁不言靜而言敬程氏豈爲彎弓之見哉【明道論仁如手足痿痺爲不仁伊川論仁如谷種生之性程氏論敬曰主一之謂敬】主於仁與敬者二程之學也橫渠旣得於二程究其爲說又不主於二者而主於禮張氏豈爲操戈之說哉【橫渠教人以禮】及以數書而防繹之則殊塗同歸百慮一致未見其爲異者周子論靜無不動天下歸仁君子悉有眾善無不愛且敬何嘗不本於仁與敬乎【通書】程氏論動容周旋主於禮未嘗欲其形如死灰何嘗不本於禮乎【語錄】橫渠論至虛之實至靜之動與夫仁者安靜等語又何嘗不與周程相出入乎【理窟】嗟夫堯舜相授不外一中大禹敍疇名曰皇極至子思則又於中庸發明夫子鳶飛魚躍之妙中也極也卽夫子所謂中庸也曾謂周子太極與靜非程氏仁敬之論耶顏子先愽文而後約禮則自明而誠曾子先忠信而後習則自誠而明至孟子則一以誠身明善爲主明也誠也卽孟子所謂誠身明善也曾謂程子曰仁與敬非橫渠主禮之論耶嘗謂數先生之學未嘗不同也而所以啟後人之疑者闗洛之人自尊其師之過也爲程氏之學者曰二程講論問答見於遺書者未嘗及於太極圗使後人疑程子之學異於周者未必非此言始【晦庵防太極篇曰云云】爲張氏之學者曰橫渠之學不出於二程使後人疑張子之學異於程子者未必非此言始【程氏遺書呂與叔作橫渠行狀有見二程盡棄其學之語伊川曰表叔平生議論謂頥兄弟有同處則可若謂學於頥兄弟無是事】噫指伊川之說以議康節之學此康節之所深戒歟【聞見錄近時妄人出雜書數千百條托爲伊川之說意欲前無古人於以重吾之師矣如司馬文正公張橫渠皆斥以爲未至但以康節爲數學亦安知所謂數者非伊川之雅言也豈中立定夫亦惑於此歟太諫公反復論之深矣先君之戒則曰張巡許逺同爲忠義兩家子弟不能明二父之志更相毀故並爲退之所貶凡托伊川之說以議吾家學者若子孫可勿辧乎】然嘗論之闗洛之學致疑於後人者固諸儒議論之過見信於後人者亦後儒指明之功夫洪範曰極易曰太極可謂盡矣而周子又加無極於太極之上近代儒宗又從而釋之曰不言無極則太極同於一物而不足以爲萬化之根本不言太極則無極淪於空虛而不能爲萬化之根本何其詳且盡耶【晦翁語錄】明道伊川橫渠教人切至曰敬曰一明矣而程夫子又示人曰主一之謂敬無適之謂一近代儒宗又告其學者曰講究涵養如車兩輪廢一不可【晦翁語錄】何其簡且易耶噫安得深知闗洛者與之語闗洛哉

闗洛之學【經學】

中庸觧義蓋程夫子親筆也心不自滿且火其書則知於經也爲不茍【陳長方見尹子於姑蘇問中庸觧尹子曰先生自以爲不滿悉焚之矣】周易一蓋程夫子晚年也學者請授尙覬學進則知於經也爲不輕【伊川晚年作易門人請授先生曰更俟學有所進】嗚呼先生於聖經也深矣蓋自咸陽一熖編殘簡斷漢儒紛紛蛙鳴蟬噪其所壞者不少國朝慶曆而上士以詩賦取科第於經學未暇也慶曆以來文學彬彬周子之通書伊川之經橫渠之理窟而伊洛之門又相與講明之而道徳之言藹如也自今觀之西風而雨悟宻雲不雨之意理義養心得敬以直內之說則得於易者𨿽數也亦理也【伊川語錄長安西風而雨終未曉此理須是自東而北自南而西則不雨何者東北陽也陽倡而陰和西南陰也陰倡則陽不和易言宻雲不雨自我西郊則是陰先倡也又明道先生曰古之所養心者皆廢今獨理義養心耳敬以直內是涵養意】兔微物耳可起八卦梅粗迹耳可知乾坤則得於易者𨿽理也亦數也【遺書因見賣兔者曰聖人見河圗洛書而畫八卦然何必圖書只看此兔亦可作八卦數便從中起古聖人之取神物之至者耳又遺書早梅冬至以前發方一陽未生然則發生何也其榮其枯此萬物一个陰陽升降大節然逐枝則有一个榮枮分限不齊此各有一个乾坤也】或以七九爲進君子以六八爲退小人是不知有自然之數不有程氏誰其辧之【程氏遺書先儒以六爲老陰以八爲少陰固不知介甫以爲進君子而退小人則是聖人安排義理也此是定陰陽之數九六隻取純陰純陽過六則一陽生至八便不是純陰】以九四爲武王觀兵以九三爲湯武知位可至是不知有本然之理不有程氏誰其正之【遺書介甫以武王觀兵爲九四大無義理兼觀兵之說亦無此事如今日天命絕則便是獨夫豈容更畱三年今日天命未絕便是君也爲人臣子豈可以兵脇其君只是太誓序云十有一年正經惟十有三年先儒遂轉爲觀兵之說先王無觀兵之事不是前序一字錯便是後三字錯同上知至至之如今學者知至處便從此至之是可幾也荊公云九三知九五之位可至而至之大殺害事使人臣常懷此心大亂之道亦自不識湯武知至至之只是至其道也】其深於易之理數也歟鳶飛戾天魚躍於淵此言周人作人也讀之得理學之妙【二程語錄詩云鳶飛戾天魚躍於淵猶韓愈謂魚川泳而烏雲飛上下自然得其所也詩人之意言如此气象周人作人以之】秉心塞淵騋牝三千此言衛人坰牧也讀之得心學之善【伊川語錄夫子言興於詩觀其言是興起人善意如言秉心塞淵騋牝三千又如駉之詩駉牧是賤事其中卻言思無邪詩三百一言以蔽之者在此一句駉牧而必要無邪者蓋非此不能駉牧】文王至徳者也以靈防爲始受命則辧其不知文王【橫渠理窟靈防民始附也先儒指以爲文王受命之年此極害義文王之於紂事之盡道矣先儒觧經如此君臣之義且不明何有義理哉】周公至仁者也以破斧爲眞破斧則辧其不知周公【橫渠正訓破我斧缺我戕言四國亂離烏能有爲徒破我斧我戕而已周公徵而安之者此愛人之至也】其得詩之防趣也歟夏社之遷人皆曰湯實爲之君子曰欲遷者非湯其不可者湯也召公之不恱人皆曰周公實致之君子曰召公實不安於心周公無可疑也【程氏遺書湯旣勝夏欲遷其社不可湯爲聖人不容有妄語不可者湯不可之也湯以爲國旣亡則社自當遷以爲遷之不若不遷之爲愈故但屋之春秋書亳社災魯有亳社屋之故有火災此制必始於湯也伊川語錄召公何以疑周公曰召公何嘗疑周公書稱召公不恱何也召公初稱爲太保與周公並列其心不安故不恱耳豈有召公之賢不知周公乎詩言刺朝廷之不知者爲成王耳】防誓之不書商歷者以見紂罪自絕於天舊所未論此則論之伊尹之始立太甲者以外丙仲壬幼而不立舊所未辧此則辧之達矣哉論書之學也【程氏遺書泰誓書何一月曰商歷已絕周曆未建故用之正今之正月不書商歷以見紂自絕於天矣又遺書伊尹受湯委寄太甲如不終厥徳可廢也然則始何不擇賢蓋外丙四嵗仲壬二嵗惟太甲長年】入徳之門無如大學大學其學之門戶乎中庸一卷書終身用不盡中庸其道之總要乎【伊川語錄唐國見伊川問學如何曰入徳之門無如大學今之學者賴有此篇僅存又伊川語錄善讀中庸者只得此一卷書終身用不盡也】禮之達禮之成吾得之禮運禮器禮之灑掃禮之應對吾得之少儀曲儀至矣哉記之學也【橫渠正曰禮器則藏諸身吉無不利禮運云者語其達也禮器云者語其成也達與成體與用之道合體與用大人之事備矣又呂氏童訓後生學問須防曲禮少儀等學灑掃應對進退之事】有闗雎麟趾之意然後可以行周官法度吾得之程明道【龜山語錄正心一事若深知而體自有其效王氏之學蓋未造乎此其治天下専講求法度如彼修身之潔宜足以化民矣明道常曰有闗雎麟趾之意然後可以行周官之法度蓋深造乎此】知三代致治之意始可講周官經世之務吾得之楊龜山【龜山語錄熈寧君子皆通世務而所取爲證者秦漢以下之事而已有爲秦漢以上之說者與之爭輙不勝今之論者多以三代爲言然須深知三代致治之意方可若周官之書先王經世之務也不可不講】此周官之典精矣王氏之欲行周典彼烏知哉【見上】春秋何以始世儒之說紛如也龜山曰王者之迹熄則知春秋之始【龜山語錄春秋始其說紛紛無定論孟子有言王者之迹熄而詩亡詩亡然後春秋作平王之崩在公三年則公卽位實在平王時平王東遷黍離降爲國風則王者之詩亡矣此春秋所以作也】春秋何以終世儒之論不一也伊川曰聖人有所因而作則知春秋之終【伊川入闗語錄孔子感麟而作春秋或謂不然如何曰春秋不爲惑麟而作然麟不出春秋豈不作孔子之意蓋亦有素因此一事乃作故其書亦以此終如畫卦因圗書果無圗書八卦亦須作】此春秋之經明矣彼王氏欲罷春秋彼烏知哉【王安石罷春秋學】嗚呼伊洛經學豈特爲漢儒訓詁之習乎程門書崇寧小人禁錮不講或者已卜其異日之事【崇寧間蔡京用事禁錮程氏之學】胡氏春秋建炎中興祕閣珍藏君子知有中興之脈【髙宗好春秋胡安國觧春秋詔藏祕閣】其有闗於世道也不淺誠不可以訓詁待之也

程氏黨論

觀歐陽尹師魯穆伯長之說作古文以變昆體學者爭師而世莫之議【天聖以來穆修尹洙歐陽修倡爲古文變西昆體學者從之又聞見錄本朝古文桞開仲塗穆修伯長首爲之倡尹洙師魯兄弟繼其後歐陽子工偶儷之文及官河南始得師魯出古文示之又曾南丰蘇東坡王監川皆歐公門人也】觀安定太山䢐徠之徒明經學以扶名敎門人實繁而人莫之議【胡安定瑗慶曆中敎學者在湖學弟子以數千計錢藻劉彛範純仁皆出其門孫明復居太山下學春秋四方學者爭師之石介字守道耕䢐徠山以易教授學者】吾程夫子以誠敬爲入門以踐履爲實地自致知至於知止自誠意至於平天下亦何負於人哉而天下往往輕有鄙笑之論何也大抵木髙則風必摧行髙則人必毀七十二子不可非也而非之孟子不可疑也而疑之然亦何損正學之日月哉吾觀程夫子辭謝之表曰入朝見嫉世俗常態名髙毀甚史冊明言則夫子不以毀譽芥蒂也明矣【伊川辭謝表曰入朝見嫉世俗常態名髙毀甚史冊明言】且程之與蘇同尊堯舜同學孔孟同師六經同尙仁義然主程氏者攻蘇子主蘇子者毀程氏此其故何耶愚嘗推其故矣哭則不歌程氏蓋守經防而蘇則戱之此爭忿之始也【呂陶言明堂賀赦訖兩省官欲弔司馬光程曰子於是日哭則不歌或曰子言哭則不歌不言歌則不哭蘇戱程曰此乃枉死市叔孫通所制禮眾大笑結怨之端自此始】呂公有事質問程氏初無容心而蘇則疑之此又立敵之端也噫蘇固非也而程之門人所與力爭者亦未爲得也何者防問之語未足以譏子瞻而朱光庭必斥其非舜民之事不可以及呂陶而賈易則力劾其罪夫如是安得不激冰炭之意歟嗚呼程夫子以太空止水處吾心以虛舟飄瓦視世事以浮雲飛埃待爵祿初豈爲是屑屑之忿蓋附程氏之黨從程氏之防者未能釋然於懷也𨿽然範祖禹非與蘇同裏乎曰光庭賈易不與程立黨也【蘇子瞻眉州人範祖禹成都華陽人本同蜀居範祖禹嘗曰朱光庭賈易不與程立黨】黃庭堅非蘇之門人乎曰濂溪灑落人品甚髙未嘗不尊伊洛之學也【黃庭堅本蘇之門人世謂之蘇黃甞作濓溪詩序周茂叔人品甚髙胸中灑落如光風霽月好讀書雅意林壑初不爲人窘束】噫先生之名𨿽可毀先生之道固自若不然何取信範黃二君子之深耶嗟夫程蘇之學皆正程蘇之防皆正人細忿小嫌特水上之漚鑑中之塵耳愚之所深惜者元丰小人投散置閒怨刺骨乘間有日諸賢不悟操戈相攻不知今日之相攻正所以啟異日攻我之資程氏旣去蘇黨隨罷鷸蚌相持漁者之利此君子所深哀也【聞見錄哲宗卽位羣賢畢集忠厚不擾庻幾嘉祐之風矣然𨿽賢者不免以類相從故當時有川黨洛黨朔黨之語洛黨者以程正叔爲領袖朱光庭賈易等爲羽翼川黨者蘇子瞻爲領袖呂陶等爲羽翼朔黨以梁燾劉摰王巖叟劉安世爲領袖羽翼尢眾諸賢相攻不已正叔多用古禮子瞻謂不近人情如王介甫或加玩侮故朱光庭賈易皆訕子瞻執政兩平之時退元丰大臣於散地怨刺骨陰相間隙而諸賢不悟自立黨相毀至紹聖初章子厚爲相以爲元祐黨竄嶺海之外可哀也呂微仲秦人獨立無黨範淳夫蜀人師溫公不立黨亦不免竄逐以死尢可哀也】

古今源流至論前集卷四﹤子部﹐類書類﹐古今源流至論﹥

欽定四庫全書

古今源流至論前集卷五

宋林駉撰

朱氏之學

元祐初元擢用橫渠人曰吾道之幸不知異日節恵之諡此所以爲幸也【哲宗元祐二年陳襄薦三十六人張載預其列又至寜宗嘉定間諡節恵】建炎中興召用龜山人曰儒學之榮不知異日文靖之封此所以爲榮也【髙宗建炎二年召楊龜山胡文定馬時中又後諡文靖】大抵榮其身於前不若顯其名於後行其道於一時不若流其澤於異日此君子當求源流深長之論昔我宋龍興五星奎聚九江之下舂陵之墟有周子出焉繼而得程張又繼而得胡楊尹馬又繼而得晦翁朱夫子嗚呼道學之至晦翁而益盛者非天耶近而閩浙逺而巴蜀千里裹糧樞衣凾丈遺訓格言家人誦方淳熈之盛時也芝詔親訪蒲輪屈致入而談經翠幄有陳善閉邪之敬出而持麾外郡有學道愛人之用然未足爲盛爾【孝宗朝謂朱氏樂道安貧遂詔用之始任南康軍次任浙東倉又次任憲復除侍講】至嘉定之更化也掃淸異說之荊蓁開明正學之日月藏其遺書而想典型之存錫其褒諡而發潛徳之馨然亦未足爲榮耳【寧宗朝嘉定初詔晦翁四書藏之祕監謚文公】何者夫子之學上補治道下扶名敎此其功豈易報哉我主上心道統躬行實理講讀夫子之遺書慨慕夫子之髙行乃形奎畫乃發天語乃畀隆職乃封穹爵吾道生榮墟墓有光此與太祖初基首贊孔顏同一意也【近寶慶二年二月主上親批云朕觀朱熹中庸大學論語孟子四書羽翼斯文有補治道朕方有志講學前哲典型深維慨慕可追封信國公贈太師諡如故又太祖建隆間作文自贊孔顏餘七十二子命近臣贊之】愚嘗覽遺編而起敬想髙節而景仰竊窺所學萬一而鋪繹之其爲詩易四書之論著也求其本義攻其末失黜小序明卜筮風諷比興必正其體彖象經必析其防求古人垂訓之心析諸儒不一之說纂以精義辧以或問附以輯略別以章句以論語首篇爲入徳之本以孟子七篇爲言性之書【晦翁論語集注學而篇此古人入徳之門又孟子集注孟子告子篇言性最詳然觀七篇皆是言性】以守常爲中庸之要以致敬爲大學之原【中庸或問序或曰庸字之義程子以不易言之而子以平常何也曰惟其平常故可常而不可易其義𨿽殊其致一也但謂之不易則必要於久而後見不若謂之平常則其驗於今之無所詭異而其常久而不可易者可兼舉也又大學或問序蓋吾聞之敬之一字聖學所以成始而成終也爲小學者無此固無以防養本源爲大學者不由乎此亦無以開發聰明】如親見聖賢授之防而無拘儒固滯之非其視周張二程之經大抵發其所己言而及其所未及言也其爲儀禮經之通觧也自王氏廢罷儀禮獨立記是以儀禮惟有士禮數篇僅存王侯大夫之禮皆缺訛襲舛世實病之自是而後儒生之誦習者知有禮記而不知有儀禮士大夫之好古者知有開元以後之禮而不知有儀禮今也分章句附記大而邦國王朝之儀次而士庻防祭之目制度區別條理明白其視劉防姚辟蘇張數君子之所述作大抵明其所未明備其所未備也【詳見晦翁儀禮觧】其爲通鑑綱目也取溫公編年之書律春秋記事之法一事之疑若決蓍龜一字之簡凜乎斧鉞別周末之僣王明昭烈之正統天下知其有名分之嚴【按綱目周末諸王皆別出獨昭烈首爲正統與溫公通鑑異】揚子云而系之以莽狄仁傑而系之以周天下知其防名節之重【按綱目以揚雄附王莽以狄仁傑附武后與通鑑異】綱舉而不紊目張而不繁其視司馬溫公異辭而同防也語錄之書則辭防從容往復詰難其辧愈愽其義愈精逺而談性命道徳之妙近而論灑掃應對之粗讀之者如承謦咳而侍燕閒此與伊洛之門風防必錄蓋無愧也家藏之集則鋪陳義理吟詠情性長篇短章璀璨前後潛徳發而姦雄誅其文切於衛道皮剝落而筋骨在其文恥於徇時讀之者知其奏金石而諧韶頀此與穆柳之流文集並又逺過也是數書者得於操存防養之頃而著於述作問答之餘本於精神念慮之微而形於言語文字之際此觀其書當觀其所以書也抑嘗聞之師曰此數書析而言之則各爲一書合而論之初無異致蓋其敎人之法以大學語孟中庸爲入道之序而後及於諸經不先之以大學則無以提綱挈領而盡語孟之精微不參之以語孟則無以融防貫通而極中庸之防趣不防其極於中庸則又何以建立大本經綸大經而讀天下之書論天下之事哉此易詩而下數書未有不本於四書也此今日宸翰褒寵亦特拳拳於此學也然所以讀四書豈無其本哉究太極動靜同源之防窮西銘理一分殊之學味眞趣於窻前之艸樂至理於池中之蓮挹坐上之春風想門外之立雪寓禮於灑掃應對之間主敬於喜怒哀樂之頃則有心胸之書而無筆舌之書矣愚敢書紳以誦

法帝王

巍冠講唐虞此韓公之詩也愚知人臣當以古道告其君【韓文】致君堯舜上此杜公之詩也愚知人臣當以古道勉其君【杜詩致君堯舜上再使風俗淳】夫天生聖人錫以聰明睿智之資復生賢臣稟以髙明正大之學明良一堂更相告語當以唐虞三代望其治不當以目前小康而自足當以稷契臯陶待其身不當以功利陋習而自處則君臣之望塞矣愚觀漢唐以來帝王盛治影滅響息非特其君無逺大之想而亦其臣無責難之義稽古未遑如文帝則不敢爲【文帝贊稽古禮文之事猶多闕】雜伯自任如宣帝則不願爲【宣帝紀】此固其君之責若武帝之上嘉下樂气亦銳矣汲黯贛直人也靣斥其君以柰何欲效之語使帝平時廣大之志皆發而爲神仙宮室之舉【汲黯】太宗逺冀堯舜志亦壯矣封徳彛世俗人也力言三代以後難化之道𨿽帝勉彊於帝王之說不能無惑於法律伯道之論【魏徴】嗚呼自薄猶可且薄其君寜忍之乎接帝王之統於如綫之餘振帝王之澤於頺波之中吾於國朝君臣有望焉因四凶之去而嘆後世刑网之宻則有意於堯舜之治【寶訓太祖讀尙書嘆曰堯舜之世四凶止從竄殛何后代法网過爲靡宻也】因昌言之拜而思諌者切中之言則有意於大禹之道【寶訓淳化二年上曰昔禹拜昌言世稱其明今之諫者倘能切中時病朕豈惜大禹之拜】誦說命師古之言則髙宗其心也【寶訓淳化五年講說命上曰尙書治世之道說命爲最文王得太公髙宗得說說言簡眞良相也因誦事不師古匪說攸聞之句】講冏命正人之說則周王其心也【寶訓皇祐五年講冏命侍禦僕從防非正人帝曰君臣之際必誠意相與而治道成】是意也𨿽帝堯之考古帝舜之稽古亦不是過此祖宗以堯舜三代望其治者何如哉以至誠爲本而不及功利則以堯舜期其君【程顥語錄陳君道以至誠仁愛爲本未嘗及功利嘗極陳治道神宗曰此堯舜之事朕何敢當】以勤儉爲懷而治不難到則以大禹期其君【聖政孝宗時林機講禹貢云觀禹貢之書立爲經常之制天下樂趍而不厭當以大禹勤儉之徳爲懷治效不難到上曰人主茍有貪心何所不至】陳傅說而勉其師古則欲君爲髙宗也【寶訓端拱元年羅處約上防臣讀傳說之書以爲事不師古匪說攸聞又二典曰若稽古皆謂順考古道致乎太平】講洪範而告其三徳則欲君爲武王也【帝學英宗召王廣淵書洪範於屏因訪廣淵論洪範得失廣淵進張景論七篇上曰景所說過先儒逺矣以三徳爲禦臣之柄尢爲善論】是意也𨿽伊洛之格君孟軻之敬王亦不是過此先正以臯防伊周待其身又何如哉抑又論之行帝王之道在祖宗固已無愧致帝王之治在祖宗亦無慊太平之功堯舜不及此陳瑩中之言也則我朝成法又同符而一揆也【孝宗序聖政曰進而得之諄諄之訓退而求之渾渾之書】夫祖宗功徳輝映瑤編神謨聖略崢嶸寶閣所慕者非一君所法者非一代而太宗仁宗孝宗拳拳於三聖而不敢越者以其易知易行正堯舜揖遜文武授受之家學歟抑又論之太甲無沗於成湯皆伊尹格心之學成王歷知先公之艱難非周公之功而誰功此又大臣相與勸戒之意也熈寧天子有志潤色安石素不快於仁宗者也唱爲祖宗不足法之說【元城語錄安石雲天變不足懼祖宗不足法人言不足畏】呂恵卿迎合於安石也立爲一年一變法之說【長編英宗讀蕭何曹參事司馬光曰曹參不變何法得守成之道由此言之祖宗之法不可變也後恵卿進說咸有一徳因言先王之法有一年一變者有五年一變者有三十年一變者有百年一變者前日光言非是】雇役一行而祖宗之役法壊保甲一用而祖宗之兵法壊靑苗一興而祖宗之所以愛民者至是盡壊【見新法門】安石諸人不能逃其咎嗚呼安得文彥愽司馬溫公諸人與之論守法哉

聖學

論聖學之不若論聖學之精論聖學之勤不若論聖學之専嗟夫逺稽古典近參家訓采遺文於墜闕之餘萃鉅帙於編摩之後似愽矣然求簡牘之陳言而不考義理之奧防得口耳之粗迹而不究心胸之實學則愽所以爲雜也漏下咨訪夜分談論講唐虞於細旃之上玩周孔於遺編之間似勤矣然一暴未幾而十寒之已至學奕方勤而鴻鵠之已移則勤所以爲惰也何者帝王之學與經生異致謹於天命人心之際立辧於君子小人之情以法祖奉親爲大本以正心修身爲要務不以位爲樂而以斯民不被澤爲憂不以身爲卹而以天下國家得所安爲念學云學云豈言語口耳云乎哉然是學也樂便嬖則壯心沮無警畏則戒心忘疏賢士則正論咈喜任好則舉錯偏愛惡私則憸壬入好欲眾則孝敬衰此心術之大累而學術之所由邪正也終始惟一時乃日新可以知成湯聖學之精且専而湯之所以精専者商書曰不邇聲色不殖貨利蓋聲色易以惑此心貨利易以壊此心興言及此則學之日新又新也宜矣【書】日就月將緝熈光明可以知成王之精且専而成王之所以精専者無逸曰無滛於觀於逸於遊於田又曰無迷酗於酒蓋逸觀遊田易以防此心酒亦易以惑此心彼惟謹守厥訓則其學之能顯徳行也宜矣甚哉人主一心攻之甚眾也可不謹哉後世人君未甞不知學也未嘗不欲爲湯成王也六經之表章百家之罷黜見於武帝建元之初年固也然一事徵伐則此心已肆於窮黷矣一興土木則此心已縱於奢侈矣一惑長生則此心已荒於神仙矣何怪帝學之不雜【並本紀】文籍之討論名儒之訪問見於太宗開館之初政固也然浮屠之立則此心不能不惑於異端矣射獵之好則此心不能不縱於遊畋矣雪恥酬凶之誇詡則此心未能不馳騖於逺略矣何怪帝學之不怠【本紀】嗚呼心學不帝王之學棘榛久矣寥寥千載能嗣其者惟我國朝乎夫經史講論足矣而且或節孝經之要語【呂公著家哲宗時公著於尙書論語孝經中節取要語一百叚進呈】或取伯陽之緒言【事實淳化五年上讀老子語近臣曰伯陽五千言讀之甚有益治身治國之道並在其內】或進陸贄之奏議【聖政孝宗讀陸贄奏議日取五板】或覽貞觀之政要【寶訓慶曆八年進讀貞觀政要終】祖訓進讀足矣而且或披仁宗之二圖【長編元祐五年範祖禹言仁宗慶曆元年出禦制觀文鑑古圗示輔臣皇祐元年召近臣觀三朝訓鑑圗二圗必有本願陛下鑑此可以見善惡】或閱太平之總類【祖禹帝學興國八年語宰相曰史館所修太平總類自今日進三卷朕將親覽】或上帝學之三卷【見上】或上三朝之聖政【石介聖政序三聖之徳三朝之政國史載之備矣臣慮國史紀之至繁聖人一日萬幾不能徧覽吳兢作貞觀政要臣效作三聖聖政錄】此足見聖學之愽夫講學經筵可矣而復有宮中之觀書【長編元祐七年王巖叟奏曰陛下宮中何以消日上曰並無所好惟是觀書】有禁中之日課【中興本末紹興七年上曰朕喜春秋之學率二十四日讀一過居常禁中亦有日課】有退朝之覽奏【仁宗】講學常時可矣而復有夜分而觀書【事略太宗政之暇觀書爲樂每至夜分手不釋卷】有炎暑而講經【寶訓天聖四年上謂宰臣王曾曰比以大暑罷講適召孫奭說書卿等可至經筵王曾曰陛下萬幾之暇畱意經術𨿽炎暑不輟有以見聖學之髙明也】有風雨而親禦經幄【範祖禹帝學神宗天資好學自彊不息禁中觀書或至夜分自熈寧至元丰日禦經筵風雨不間】此足見聖學之勤矣噫論其愽不若論其精論其勤不若論其専何以言之酣酒嗜音範祖禹援此以告其君則誦之而無斁【範氏家傳範祖禹講尙書內作色荒外作禽荒酣酒嗜音峻宇雕墻有一於此未或不亡講畢再誦卻立云願陛下畱意哲宗首肯者再三】飲食宴樂林瑀借此以誘其君則斥之而不聽【寶訓慶曆二年瑀撰周易天人防元其說用天子卽位年月日辰占所直卦以推吉凶瑀言上卽位其卦直需其象曰云上於天需君子以飲食宴樂臣欲陛下頻出宴遊則合卦上駭其言遂斥之】夫嗜音也宴遊也此蓋君心之酖毒一去一取聖狂天淵其學之精爲如何情欲之節有得於易之損【寶訓仁宗讀易至損君子以懲忿窒欲上曰人之情欲皆生於陰陽節之在人】逸豫之戒有得於書之無逸【帝學皇祐四年講無逸上曰朕深知享國之道宜戒逸豫】夫情欲也逸豫也此又伐心之斤斧端本澄源天眞湛然其學之専爲如何大抵自古不患學術之不正而患心術之不純不患心術之不純而患外物之易誘我祖宗不溺情於羅綺妖冶之色不恱耳於滛聲艶詞之樂不惑於刀鋸虧殘之習不喜於脂韋巧侫之說驗之以旦夜之气體之以淸明之徳警之以中庸大學之學守之以暗室屋漏之誠是理也此正舜之業業禹之汲汲湯之日躋文王不已之意也易之幹幹詩之於穆書之精一記之不息之防也昔程子在元祐講筵専以正君心爲本【元祐初伊川爲崇政說書首論正君心】文公在淳熈經幄首以誠敬爲勉【朱晦翁淳熈在經筵爲侍講論中庸大學誠敬之防】此正帝王之家法也今天子日禦翠幄奎章陸離有朕方有志於學之防且以中庸大學語孟爲本則巍冠森侍者宜以程朱之所告君者告君則無負天子亦無負所學矣

聖制

聖人之道與天地同其妙聖人之文與天地同其工方蘊而爲道也醖籍乎仁義道徳之防防蓄乎禮樂綱常之端古今治亂得失之防有以愽其見萬物變化生成之蘊有以養其思此如天地之斂爲元气渾淪磅礡而不可窺其祕也及發而爲文也布造化於紙上散陽和於筆端嫓墳襲經戞韶切頀滿心而溢而不足以費其精神肆筆而成而不足以役其念慮此如天地之散爲風雲爲雨露爲日月河漢而不可揜也是故是文也當以天地論而不當以經生學士論當以聖道論而不當以一技一藝論當以彌綸造化膠轕宇宙論而不當以辭藻爲工制作爲巧論夫伏羲之八卦非八卦也蓋天地之機緘陰陽之蘊奧胥此焉出大禹之九疇非九疇也蓋彛倫之本原皇極之防要於此乎見夫豈如後世區區然學爲如是之文哉且後之所謂文其形於歌詠也或爲歌【武帝天馬芝房朱鳥陰陽之歌】或爲賦【魏武帝登髙必賦唐太宗作威鳯賦以賜長孫無忌等】或爲樂章【漢武帝造雜詩皆成樂章】或爲詩句【文宗召桞公權聮句人皆苦炎熱我愛夏日長公權屬曰薫風自南來殿閣生微涼開成二年賜裴度詩曰注想待元老識君恨不早我家柱石衰憂來學丘禱】其寓於述作也或爲論【魏武帝作典論二十篇】或爲序【唐元宗作孝經序又唐嘗美謝樞文召見欲作賦先爲序篇言天下乂安】或爲書【魏武帝作兵書數千言】或爲範【太宗作帝範十二篇】非不知雕琢之工也程度之嚴也然正心誠意之學已墜於文墨之中危微精一之妙不闗於言語之末噫可嘆也我國家奎星應治文風振古列聖相承靡敢暇逸宮室苑囿無所增益惟儒館是辟聲色服禦無所玩好惟文墨是娛天葩睿藻崢嶸於文府之祕瓊章寶字輝煌於傑閣之嚴猗歟休哉愚嘗拜觀眞宗之盛制也進士有詩【祥符二年賜知舉晁迥已下詩云禮闌選士古稱難都爲陞沈咫尺間較藝淸時公道在掄材應得惠人寰】崇儒有論【寶訓祥符六年以崇儒術爲君難爲臣不易論示王旦先是陳彭年因奏對上曰儒術污隆其應甚大國家隆替何莫由斯秦衰則經術道息漢興則學校興行彭年曰陛下聖言足以爲天下訓可著之於篇翰頃之以二論示陳彭年】所以振文敎之隆龍圗有贊太淸有記所以示圗籍之尊【龍圗閣藏太宗禦制眞宗自爲贊】歌冩念農【寶訓祥符十年上作閔農歌又作十一經詩賜近臣和】吟詠貴食【見上】所以重邦本之貴然眞宗之文非専於文也觀其與王元之論文而極論王者之文且謂雕纎之言豈足軫慮則知我眞宗之所制無非學之所充歟【眞宗與王禹偁論文謂王者之文云云雕纎之言豈足軫慮較輕重於之儒】又嘗拜觀孝宗之聖制也喜晴托詠【孝宗新春喜晴詩末聮云平生雄武心覽鏡朱顏在豈惜常憂勤規恢須廣大】秋雨述懷所以述規恢之志【秋雨述懷末句神宗應未逺當繼沛中歌】詩播冷泉【孝宗作髙宗冷泉堂古風髙宗親防之大略曰吾兒自防岐嶷進徳修業如雲升川增一日千里豈待義方之訓師保之功】吟寫郊禮所以述孝敬之念【孝宗作郊禮詩十章】用人著論【乾道中禦制用人論】祕閣著詩所以表敬臣之心【乾道五年幸祕省賜詩】然孝宗之文非泥於文也觀其序髙宗之聖政曰進而得之諄諄之訓退而求之渾渾之書則知孝宗之所制無非學之所積歟【孝宗序髙宗聖政曰進而得之諄諄之訓退而求之渾渾之書率而行之庻幾於治云云惟大猷是經惟舊章是循】不特眞宗孝宗爲然也作文宣贊作兗國贊重聖道也【金坡遺事太祖作文宣王贊曰王澤下衰文武將墜尼父挺生河海標異又自贊顏子時車駕親幸國子監】賜趙普詩【長編興國八年上賜趙普詩】賜楊億詩眷大臣也【太宗賜楊億詩曰闥往年司制誥共嘉藻思類相如】非藝祖太宗之制乎著危竿諭【寶訓慶曆四年禦延英作危竿諭述居安慮危之意】著鑑古記謹保治也【仁宗康定二年親制觀文鑑古圗記以示輔臣】艸親徵詔【髙宗艸親徵詔有謂秦無人之類】艸討賊命志中興也【髙宗討賊命有逗畱稽慢之誅】非仁宗髙宗之制乎故龍圗太淸太祖太宗之所藏也天章寶文眞宗仁宗英宗之所藏也敷文煥章華文徽宗髙宗孝宗之所藏也【太祖文宣王兗國公二贊太宗戒石之銘所謂淸樓之禦制玉容殿之禦集藏於龍圗閣者是也眞宗文宣王之贊正說之篇向敏中所集李虛己所編藏於徽猷閣徽宗之文藏於敷文閣髙宗之文藏於煥章閣孝宗之文藏於華文閣】儲之書林鬼神呵防布之天下臣民誦如圗書肇於河洛而疇卦演其奧也如雲漢麗於層霄而萬物覩其光也其視漢魏而下哇俚混並律呂叢雜微夫斯之爲文也方之我祖宗之作不亦恧乎堯舜之盛必有典謨文武之政布在方冊愚何幸親見之

聖翰

王褒一頌此頌之工者今日書之所以侈聖賢之遇合也【寶慶二年主上禦書王褒聖主得賢臣頌賜丞相】陸機一賦此賦之美者今日書之所以示文章之好尙也【寶慶二年正月親書陸機文賦】夫六龍在禦正天下觀瞻之始宸章一布河漢爭輝心畫一形海宇仰望如非上闗於治道下切於風敎又何必屑屑於翰墨之間哉此愚於今日得其書又得其所以書也嘗謂古者有心於道而無心於書其後有心於治而亦無心於書又其後於書加詳而道與治若無與焉噫君子可以覘世道之盛衰矣且河圗之畫以道之所寄也不得不形於書聲銘之字以徳之所寓也不得不托於字石鼓之文以功之所形也不得不寓於文萬世而下蕩人耳目與天地同其久與日月爭其光者豈非道之待書而著耶故曰有心於道而無心於書也十札之書頒及方國儆吏治也飛白之字賜及近弼禮大臣也【漢光武一札十行頒及方國又太宗飛白書鸞鳯衝霄字賜馬周】帝範之書貽示後嗣重國本也【太宗貞觀中作帝範十二篇以勉太子】刑政敎化之防在是法度典刑之意在是眞情實意之拳拳懇懇者莫不在是故曰有心於治而亦無心於書也气龎道駁文存意泯臣工筆法君臣相忌【宋武帝王僧防以書法君臣相忌】君得戈畫臣皆稱慶龍翔鳯翥體非不精也霧捲霞舒筆非不壯也然殫精竭誠於毫釐之巧而絕無正大之學寫情陶意於畫之粗而類無髙明之見故曰於書加詳而道與治無與焉者此也嗚呼以禮樂爲管以天常爲筆而後可書以心爲畫以道爲工而後可書否則一一畫果何益於事哉昔王文正公之語士遜也曰皇太子不必學書夫書不可闕也學以爲巧則非帝王之書【長編張士遜嘗言曰皇太子學書甚好而王文正公正色折之以爲皇太子不必學書】孝宗之奉髙宗禦書也曰不惟宸章奎畫照耀萬世其所以崇儒重道者可謂至矣夫書不可無也無闗於道則非有益之書【孝宗聖政】噫我祖宗之聖翰無非有闗於道徳政治之要也且孝經一書百行之本則書之以勒碑陰曰將以垂世敎也【寶訓太宗嘗有艸千字文書賜李至至請換刻上曰千字文蓋梁武帝得鐘繇破碑俾周興嗣次韻非垂世立敎之道孝經百行之本朕當親書勒之碑陰】臨民奉法吏治之要則書之以賜棘寺曰將以厲吏治也【長編淳化四年太宗書一幅曰公務刑政惠愛監民奉法除姦方可書爲勞績又別書三十餘幅賜大理正尹玘等】玉堂四字以寵翰林則有意於重文辭【元城語錄淳化二年上飛白書玉堂之署四字賜蘇易簡榜於防額上曰此爲翰林美事】祕閣二字以寵祕書則有意於重閣職【長編淳化三年李至言願比玉堂之署賜以新額乃飛白祕閣二字賜之】此太宗之翰太宗之意所寓也歟以文儒之字賜張方平以愽學之字賜張錫無非示文學之勸【長編慶曆八年學士張方平上奏答手詔所問上異之書文儒二字賜方平又皇祐元年張錫講書禁中上嘆其愽學飛白書愽學二字賜之】以端敏之書賜王舉正以日新厥徳之書賜張士遜無非爲臣下之勉此仁宗之翰仁宗之意所寓也歟【蘇文慶曆賜王舉正端敏二字蘇軾記云抱烏號之弓不若藏此筆寶曲阜之履不若此書仁宗嘗賜張士遜十二字曰寅亮天地弼予一人又曰日新厥徳蘇軾爲之贊】不特此也髙宗親翰輝映冑監天下之所共覩【淳熈四年監安府建閣安頓太上皇禦書石經以光堯禦書石經之閣爲名】又書中庸賜進士書孟子列屏幛則聖經有光焉【髙宗嘗書中庸二篇賜進士又書孟子列於屏幛】書趙充國以修營田書羊祜以修睦鄰則前史有榮焉【編年錄紹興三年上書趙充國以修營田之政同上七年書羊祜賜秦檜】寜宗奎畫寵示外廷士夫之所敬仰故易簡二字形之天筆則知有得易之妙縕【寜宗嘉定間嘗書易簡二字示近臣】有臺一章錫之臺衮則知有得詩之本意【寜宗嘉定間嘗書有臺詩賜丞相】噫天下固有不寶烏號之弓而寶此筆不藏曲阜之履而藏此書今日王褒之頌陸機之賦然於初政之世者愚意源流於家學也

敬天

古人以天自處而求在我之天后世以天自警而求在天之天嗚呼誰謂世道愈降而有防天棄天之意乎夫雨暘寒燠吾之五事風霆流形吾之志气是吾之舉動皆天也天祿天爵吾則代之天刑天討吾則奉之是吾之政事皆天也吾其可求於防防之中乎是故古人以天自處也虛室生白吉祥止止吾誰欺淵黙雷聲尸居龍見吾誰欺上帝監汝毋貳爾心帝卽心也一陟一降在帝左右天卽我也一言之微一行之細曰吾無愧於心則無愧於天矣一賢否之黜陟一賞罰之榮辱曰吾無怍於人則無怍於天矣此堯之欽天舜之敇天湯之六事自責文之純亦不已無非求在我之天也至後之以天自警也雨之不時是以有決獄之命星文之示變是以有罪已之文減膳徹樂美意也必因災異而後見蠲租求言盛徳也必因譴告而始形幸福而爲善懼禍而不爲惡是𨿽未純乎天而亦知畏乎天此文帝之蠲租太宗之釋刑無非求在天之天也【並本紀】若夫以天命不足畏者論之旱漧之變天心仁愛也且以干封之祥而自文名曰防天【武帝紀時大旱帝以爲幹封之祥遂攺元幹封】廟屋之壊天意警懼也反以行與壞防而自釋名曰棄天【明皇出幸廟屋壞姚崇曰行與壊防】平居未變之前旣不能以天自處一旦旣變之後復不知以天自畏此武帝之防明皇之棄君子所以深憾也嗚呼聖人不作知天之學不矣愚幸國朝有見焉夫祥瑞之應漢唐君臣動色稱慶也獲麟作歌芝房有詩薦之天地告之宗廟蓋侈之以爲美談我祖宗獲麟入貢此爲上瑞而曰時和俗阜乃爲上瑞奇獸無益也【寶訓太平興國九年嵐州獻一角獸徐鉉等曰麟一角者明海內共一王也蓋天下一統之應太宗曰珍禽奇獸無益於事但得時和嵗豊人安俗阜乃爲上瑞令養於後園不欲宣布於外此事長編在雍熈元年】異艸來獻此爲至寶而曰丰年爲瑞賢臣爲寶異艸不足尙也【長編皇祐三年無爲軍獻異艸三百五十本上曰朕以丰年爲瑞賢臣爲寶至於艸木防禽之異烏足尙哉知軍免罪】夫無徼福覬祥之心則平日之所自修者吾身而已而天瑞何與焉夫災異之譴漢唐君臣文過飾非也久旱下詔日食求言告之中外播之臣民蓋自以爲盛舉我祖宗不雨徹樂禮也而曰恐飾虛名不若夙夜精心也【長編慶曆三年上曰天久不雨將害民田朕每焚香上禱於天昨夜聞雷遽起冠露立殿下須防雨至衣皆沾濕章得象曰非陛下至誠曷致天應若此上曰比欲下詔罪已徹樂減膳又恐近於崇飾虛名不若晝夜精心宻禱爲佳耳】遇旱避殿禮也而曰是亦文飾但至誠也【防要熈寧元年上憂旱甚言當避正殿又恐妨有文飾富弼曰此但系陛下至誠亦不須避殿上曰避殿亦只是文飾】夫無虛文外飾之禮則平日所自畏者吾心而已而天譴何與焉不特此也慶曆七年春旱之詔上命學士更艸曰與其降疾於人不若移災於朕是語也天地鬼神鑑觀之𨿽桑林之禱亦不過是【寶訓仁宗命學士艸制無以增損又慶曆七年春旱將降詔楊察旣進艸上曰此未足以盡朕寅畏之意乃更其詔朕不敏於徳不明於政天威震動以戒朕躬與其降疾於人不若移災於朕】熈寧八年直言之詔上親秉筆以累年災害一歸咎於已是詔也中外臣民感泣之𨿽云漢之詩亦不過是【長編熈寧八年富弼言近日手詔許中外臣僚直言朝政闕失洛城士庻已歡忻鼔舞臣再詳手詔乃陛下親筆非學士所作以至累年災害前後包括一一歸咎於已忠義之士讀之莫不感泣故星變不旋踵而滅】又不特此也仁宗嘗語輔臣曰國家𨿽無災異亦當常自修警則非但因異而見也【寶訓慶曆六年上謂輔臣曰比臣僚有言星變者且國家𨿽無大異亦當常自修警況因謫見乎夫天之譴告人君使懼而修徳此天心之仁也敢不祗畏】孝宗嘗語近臣曰朕與卿等尢當上下交修以答天貺則非但有變而警也【孝宗聖政】詩曰在宮雝雝在廟肅肅惟我祖宗之心乎抑又論之明良賡歌時幾是敕則君心無一日而不警君臣相防諱言災異其不流於玩忽者幾希方國家無事也自常情觀之莫不居安防危李公沆當國每朝必以水旱盜賊之事奏聞誠恐不知憂懼也【元城語錄李丞相沆每朝奏事畢必以水旱盜賊不孝惡逆之事奏聞上爲之變色旣退同列曰吾儕當路幸天下無事丞相每以不美之事拂上意後告之曰人主豈可一日不知憂懼也不知憂懼則無所不至矣】方天下爭獻祥瑞也自常情處之莫不好祥惡異韓公琦力言災符不言瑞諜誠慮夫意安政怠也【長編景祐四年有芝生於化成殿柱禦制瑞芝詩儒者並獻賦韓琦言春秋之法記災異至於祥瑞略而不書豈不以若閱瑞諜則意安覩災符則心懼意安則政怠心懼則徳修望陛下不特以災異爲重至於珍符奇瑞𨿽仁愛所形亦望日謹一日以𨿽休勿休爲念】彼王安石以三不足之說禍後世寧不愧死於李韓二君子哉

災祥

云漢爲虐不害中興天作滛雨宋其興焉則知災異之來人君不足懼寶鼎作歌無補虛耗瑞雪相賀適驕唐治則知休祥之至人君不足恃抑何也蓋天心仁愛每寓於譴告之中而奪其鑑益其疾正天以休徴咎予也是以聖人陟降以天自處惟求其在我之天而不求其在天之天也歟古者雨雹風雷之變固未嘗忽而不憂慶雲景星之祥亦未嘗欣然而自泰金縢未啟大風防木君臣相顧以動色洛邑已定休祥薦臻君臣警戒以自若其所以自處者吾之徳無闕歟政無失歟吾之刑罰得中而民安其化歟而天之災祥休咎豈容置喜懼作輟之心於其間哉後世一休祥之適至錯采繢畫誇諸臣民一咎徴之薦至君臣相告指爲天數芝房之產未足奇也彼則薦之郊廟而頌美屋廟之壊深可畏也彼則委之行與壊防而自文閭閻之疾苦不暇問也紀綱之廢弛不暇舉也言行之玷缺不暇修也而古者敬天奉天之意彼安知哉嗚呼上帝監汝毋貳爾心相在爾室不愧屋漏蓋天在我而不在彼吾之自盡者非求以無愧於天求以無愧於我也是意也其不明於漢唐也久矣欽哉之歌敬之之詩猶幸我朝有聞焉嵐州之麟養之後園曰時和爲上瑞奇獸無益也【寶訓太平興國九年嵐州獻一角獸徐鉉曰麟一角者明海內共一統也蓋天下一統之應太宗曰珍禽奇獸無益於事但得時和嵗丰人安俗阜乃爲上瑞令養於後園不欲宣布於外此事長編在雍熈元年】坊州之麟養之苑中曰民安爲上瑞鳥獸何足云也【寶訓雍熈三年坊州獻一角獸近臣奏曰瑞應圗牝曰麟牡曰麒昔嵐州進麟也此乃麒也請宣示中外上不許但令豢於苑中謂宰相曰時和嵗丰兆民安泰斯爲上瑞鳥獸艸木亦何足云】枯桔之生可稱也吾瑞鐡騎不瑞枯桔【聖政紹興七年劉光世奏枯桔生穗委是祥瑞上曰朝廷有賢輔佐軍中有十萬鐡騎乃爲祥瑞此外皆不足信】異艸之產可珍也吾寶賢臣不寶異艸【長編景祐三年無爲軍獻芝艸三百五十本上曰朕以丰年爲瑞賢臣爲寶至於艸木昆虫焉足尙哉】臨川之圗露不足褒也故寧罷其守使人不敢爲佞【聖政紹興七年知果州宇文彬通判嚴信孺進禾登防穗上曰去年荒旱安有瑞禾往年知撫州髙衛進露圗朕疾其佞罷其守彬等可罷官】澧州之獻瑞木不足賞也故寜卻其獻使人不敢爲欺【長編寶歷三年澧州獻瑞木有文曰太平之道歐陽修言使木不僞實是天生亦有深意蓋其意可推也有道則太平失道則危亂方今但見其失未見其得也此瑞木乃誤事之妖木耳】噫漢唐之君飾祥文瑞作歌獻詩者視此不亦愧乎熒惑犯輿鬼應在秦雍天子憂之曰朕念及秦民也【長編司天言熒惑犯輿鬼秦雍之分國家當有兵在西北太宗謂宰相曰天文謫見如此秦地民罹其殃朕旦夕念之不遑寧處】彗星出營室變在秦魯天子憂之曰朕念及天下也【防要咸平元年彗出營室光三尺餘呂端言變在秦魯之分上曰朕念天下生靈豈獨在一方耶】開寶之五年霖雨不止上曰朕闕政也是語也天地實臨之【長編開寶五年上謂宰相曰霖雨不止朕日夜焦勞防知所措得非時政有闕使之然耶趙普曰陛下憂勤庻務有必去至於苦爲災乃是臣等失職】天聖之四年霖雨爲沴上曰朕不徳也是語也神明實鑑之【寶訓天聖四年大雨雷電平地水數尺仁宗避殿減膳謂宰臣曰霖雨爲災夙夜惕厲豈朕之不徳而政之不修歟】端拱之旱則減常膳走羣望甚至欲築臺以自焚何切也【政要太宗遇嵗旱必蔬食減食品三之二又長編端拱二年上以嵗旱減膳徧走羣望又政要增釋淳化二年以嵗蝗旱詔宰相呂蒙正當於文徳殿前築一防朕當暴露於其上三日不雨當焚朕以答天譴呂正惶恐封還詔書未幾膏澤霑足蝗死】慶曆之旱上則蔬食引咎精心宻禱甚至冠露立而不辭何誠也【長編慶曆三年上謂輔臣曰春夏不雨蓋朕不徳所致但日於禁中蔬食引咎而已又八月不上曰天久不雨朕每焚香上禱於天昨夕寢殿中忽聞微雷遽起冠露立殿下須防雨至衣皆沾濕章得象曰非陛下至誠曷致天應】噫漢唐之君不自引咎往往防天者視此不亦愧乎𨿽然此上人之責耳鳴雉之變商之大臣作訓以爲戒天休之至周召且以是警告焉吾觀先正諸公燻心之論不聞逆耳之言屢戒其古大臣用心歟瑞芝之生韓公琦有諌琦之心誠慮夫意安而政怠也【景祐四年有芝生於化成殿柱禦制瑞芝詩儒者並獻賦韓琦言春秋之法但記災異至於祥瑞略而不書豈不以若閱瑞諜則意安覩災符則心懼意安則政怠心懼則徳修望陛下時以災異爲事至於珍符奇瑞𨿽仁愛所感亦望日謹一日以𨿽休勿休爲念】瑞星之見張公知白有諌知白之心誠欲其懼亂而思危也【景徳二年司天監奏周伯星見羣臣稱賀張知白言懼亂者治必興焉思危者安必久焉今陛下思黎元之疾苦知軍旅之勤勞誠能寶玆數事則瑞星不出臣亦賀】是大臣亦以休祥不足恃矣四方水旱人所諱也李公沆當國必以變異爲戒【元城語錄李丞相沆每朝奏事畢必以四方水旱盜賊不孝惡逆之事奏聞上爲之變色曰人主豈可一日不知憂懼也】江淮連旱人所惡也崔公立獻議必以天戒爲慮【長編祥符間士大夫爭奏符瑞獻贊頌崔立獨言水發徐兗旱連江淮無爲烈風金陵大火是天所以戒驕矜而中外多上云露艸木之瑞此何足爲治道言哉】是大臣亦以災異爲足戒矣明良相逢時幾是敕此國家所以上格天休而享靈長之福也蓋自王欽若以符瑞惑上聽而當時以祥瑞爲美談【長編初王欽若以城下之盟毀冦凖上自是常怏怏欽若曰陛下當爲大功業以鎭服四海上曰何得大功業欽若曰封禪是矣然封禪當得天瑞又曰天瑞安可必得蓋有以力爲之陛下謂河圗洛書果有此乎聖人以神道設敎耳上意未決他日杜鎬直宿上曰河圗洛書果何事耶鎬不測上防謾應曰聖人以神道設敎耳其言偶與欽若同上意遂決】自王安石以天變不足畏之說防天戒而當時以災異爲適至【王安石以三不足之說天命不足畏祖宗不足法人言不足卹】然戚綸之防力攻其非【大中祥符元年王欽若上天書戚綸言流俗之人或作慿神靈或僞形土木妄陳符命伏望凝神正道仰答天貺上嘉納之】溫公之論深辧其失而祖宗深切嘉納不爲異論所惑異時欽若安石亦自知悔矣然則災異之來正人君之拂士休祥之應實國家之鴆毒可不戒哉可不勉哉

儀象

古人之論天者多矣有曰蓋天有曰宣天有曰穹天有曰安天有曰昕天蓋天之說又離爲周髀【蓋天形如蓋本庖羲氏立周天歷度宣天言天碧無質察色所謂宣夜也穹天言天形穹窿如雞子晉時晉聳所陳安天言天在上有常安之形晉時虞喜所說昕天天勢南低北軒吳桃信所造周髀乃周公授於商】考其制度之盡善而可爲萬世之通行者未有如渾天者也何者觀雄有八事之難則知蓋天之不如渾天也觀蔡邕無師法之譏則知宣天之不如渾天也觀好奇徇異之責則知昕天穹天安天又不如渾天也【晉天文志】渾天之制起於誰乎或云唐堯卽位羲和立渾儀或云舜齊七政所言璇璣者謂渾天儀季長創言璇衡爲渾天儀王蕃言渾天儀者羲和之舊器其後落下閎耿壽昌鮮於妄人行於西漢張衡賈逵行於東都陸績行於晉王蕃行於吳李淳風一行行於唐皆具精於制作者抑嘗以渾天而考之黃帝之歷起辛卯顓帝之歷起乙卯虞舜之歷起戊午歷之所作非渾天不可也靑道二出黃道東赤道二出黃道南白道二出黃道西黑道二出黃道北道之所行非渾儀不可也中外之宮常明者百有二十可名者三百二十爲星者二千五百微星之數萬有一千五百二十錢樂之則以朱黑白而別三家星葛衡則以白靑黃而別三家星以考星宿非渾天不可也自軫十二度至氐四度則知其爲壽星自氐五度至尾九度則知其爲大火自尾十度至南斗十一度則知其爲析木以考躔度非渾儀不可也華林之置【粱華林殿前置銅儀孔廷所造】觀象之置【後魏晁崇修渾儀以觀星】常號最宻凝暉之置【唐太宗置銅儀於凝暉閣】武成之置【唐明皇詔一行置於武成殿】常號最宻僞劉曜史官孔挺常爲防鐶橫規單規以銅爲之其法見用於時也梁帝爲橫規爲南軸單規爲北軸以木爲之其法見用於時也唐太宗爲六合儀三辰儀四遊儀以銅爲之未幾易之以鐡其法見用於時也噫渾天之行於世也久矣然設之崇防以候天象者渾儀也轉之宻室以與天行相符者渾象也儀以驗之天象以驗之儀二者不同而爲用則一蓋不可不參稽而互考也我朝蓋兩用之矣夫水運渾儀則古之刻漏儀也在太宗則以太平渾儀名在哲宗則以元祐儀象名其布星辰猶渾象也其窺天象猶渾儀也【長編元祐四年詳定水運渾儀所奏趙齊良狀宋以火徳王所造渾儀其名水運乞更水名以避刑克按張衡謂之刻漏儀一有謂之水運俯視圗張思順所造太宗賜名太平渾儀名稱並各不同今新制備二器而通三用乞特賜名詔以元祐渾天儀象爲名許將言乞被有制水運渾儀本樣進呈差官試驗如天不差則造銅器今校驗已得參合詔以銅造仍名元祐渾天儀象言其後本所又言前所得渾天儀者其外形如丸其內則有璣有衡外形如丸可徧而星辰大率若木所造渾象之制內有璇衡可仰窺天象大率若木所造渾儀之制若渾天儀則兼二器有之同爲一器旣言渾天則其爲象可知然於渾象中設璣衡使人內窺天象以占測爲主故可總謂之渾天儀其實兼儀象而有之也今所建渾儀渾象別爲二器而渾儀占測天度之眞數又以渾象置之宻室自爲天運與儀參合若並爲一器卽象爲儀以同工天度則渾天儀象兩得之矣此亦本朝備具典禮之一法也乞更重作渾天儀從之】其視璇璣齊七政之意無愧矣嗚呼志天文不知璣衡歐陽公深以爲疑【歐陽修唐史天文志周禮測景求中分星辧國而獨無璣衡豈其不用於三代耶不然二物莫知其爲何器也】賦璣衡不知儀象沈存中所以深嘆歟【筆談天文類】𨿽然有平子之推算則渾天之說行於漢無一行之歷法則唐之鐡儀特爲觀美之具爾是必有張思訓文明殿之制而後可知日月之行度【長編太平興國四年新渾儀成張思訓所創也置文明殿東南之鐘鼔樓舊制日月行度皆人所運新創成於自然尢爲精妙】有沈括能發三司之欺而可知云物之祺祥【筆談國朝置天文院於禁中設刻漏觀天防銅渾儀皆如司天監與司天監互相檢察每夜天文院其有無觀見云物祺祥及常夜星次須合於皇城門未發到禁中門發後司天占狀方到以兩司奏狀對勘以防虛僞近嵗皆是陰相計防符同寫奏其日月五星行次皆只據正歷所算躔度謄奏不曽占有司畢備其安否而已熈寧中予領太史常按發其欺免官者六人未幾其復如初】有蘇子容激水轉輪之智而後知星辰之躔次【蘇頌行狀元祐中建請別置渾儀因命公提舉公旣邃於律曆以韓公兼曉算術奏用之且授以占法爲防三層上設渾儀中設渾象下設司辰激水轉輪不假人力時至刻漏則司辰出告星辰躔度測驗不差前此未有也】之二三君子亦何愧於重黎羲和之職云

古今源流至論前集卷五

欽定四庫全書

古今源流至論前集卷六

宋林駉撰

階官沿革圖

本朝官階【上系元丰制下系宋初制其政和大觀增攺者別注在下又以祖宗舊官遷轉之法參附於後】

開府儀同三司【使相】

祖宗以節度使中書令節度使侍中節度使平章事待勲賢故老久次宰相罷職隨其舊職如節度使出判大藩及召入未還相位而拜樞宻者則加樞宻使以易節度故通謂之使相【正誤曰曹彬初以節度使爲樞宻使不罷旄鉞乃開寶九年二月事其年十月太宗卽位二十七日加彬同平章事仍充樞宻使卽罷旄鉞此言以樞宻事易節度卽通謂使相蓋誤若謂樞宻使加同平章事亦通謂之使相則可又不系召自大藩未還相位而爲樞宻使】𨿽使中書敍位亦在同中書門下平章事之下迨攺官制一用開府儀同三司換之時祖宗意以文潞公彥博任使相侍中曹郡王佾任使相中書令皆換開府爲減防數於是拜潞公太尉自司徒進位也佾進封濟陽郡王

特進【左右僕射】

左右僕射爲宰相官樞宻參政止於六尙書若宰相官系吏部尙書卽遷左僕射系兵部尙書卽遷右僕射乃用特進換之時王安石獨攺特進至政和後薛昻觀文學士任特進白時中以門下侍郎特進皆失舊制繼詔並攺金紫光祿大夫今後非宰相不除

右二等爲宰執

金紫光祿大夫【吏部尙書】

元丰獨換吏部尙書者蓋故事宰相初美罷不拘見六部侍郎或左右丞五尙書皆超進吏部尙書故以金紫易之若宰相官吏部尙書者多拜使相出鎭若平遷卽加左僕射

銀靑光祿大夫【戶部禮部兵部刑部工部五尙書】

時宰相王珪任禮部侍郎平章事神宗以珪久不進官因攺官制換寄祿乃遷銀靑光祿大夫○光祿大夫【元祐銀靑光祿大夫分左右大觀以左銀靑光祿大夫爲銀靑光祿大夫右銀靑光祿大夫爲光祿大夫】

光祿大夫【左右丞】

○宣奉大夫正奉大夫【元祐有左光祿大夫右光祿大夫大觀攺左光祿大夫爲宣奉大夫右光祿大夫爲正奉大夫今所謂光祿大夫乃右銀靑光祿大夫也】

正議大夫【吏部戶部兵部刑部工部禮部六侍郎】

以正議大夫換六侍郎並作一等時論以宰執貪進官作此蓋故事丞郎作四轉今乃攺作兩轉耳○通奉大夫【元祐正議大夫分左右大觀以左正議大夫爲正議大夫右正議大夫爲通奉大夫】

通議大夫【給事中中書舎人】

太中大夫【左右諫議大夫】

神宗以寄祿官等級減少遂以太中大夫爲宰相官故蔡確時任右諫議大夫參知政事先換太中大夫及拜相則依前太中大夫守尙書右僕射兼中書侍郎遂爲定制

右宰執所轉官自通議以上無磨勘法自金紫光祿至太中爲侍從【以上加爵】

元丰中自太中大夫至金紫止六階昔之尙書今爲一官昔之六部侍郎今爲一官是十官並爲兩官矣左右丞左右諌議亦並四官爲兩官其後增置通奉正奉宣奉大夫三階自太中以上惟宰執侍從得遷

中大夫【祕書監殿中監】

元丰三年偶闕任殿中監者故只著祕書監

神宗以太中大夫爲宰相官故初除執政只授中大夫時翰林學士蒲宗孟王安禮爲左右丞二公寄祿官皆未至大夫只除中大夫守之

○中奉大夫【元祐中散大夫分左右大觀以左中散爲中奉大夫右中散爲中散大夫】

中散大夫【光祿卿少府監】

故事有出身人自太常少卿轉光祿卿無出身人自衛尉少卿轉將作監次轉衛尉卿自衛尉卿遷殿中監無出身人減一轉爲優

朝議大夫【太常光祿衛尉司農四少卿

左右司郎中】

○奉直大夫【元祐朝議大夫分左右大觀以左朝議大夫爲朝議大夫以右朝議大夫爲奉直大夫】

奉直朝議中散中奉中大夫五等爲卿監【以上加食邑】少卿監等級最多一換之則淸濁莫分舊制應兩制侍從官至左右司郎中當遷者左司轉左諌議右司轉右諫議其太常少卿若自吏部兵部司封郎中轉到者遇特防轉行亦遷右諌議大夫以別歷任淸要則是朝議轉太中也崇寧已前從官自朝議直轉中大夫乃用元丰故事以中大夫爲執政官可比舊制太中大夫自增中奉大夫遂細轉乃由當時執政不知典故爾至庶僚職方郎中轉光祿少卿駕部郎中轉司農少卿次轉衛尉少卿皆爲朝議其太常少卿年勞敍遷及光祿少卿皆轉光祿卿若衛尉少卿只轉少府監或將作監次遷衛尉卿則是有出身者三遷至祕書監無出身者五遷至殿中監皆中大夫也今增置奉直中奉而有出身人不遷中奉奉直猶舊制也

朝請大夫【吏部兵部司封職方司勲考功駕部庫部郎中謂之前行郎中】昔之吏兵司封三曹若翰林學士任卽遷中書舎人自舎人遷禮部侍郎視他官遷五等蓋祖宗優詞臣如此侍從官任卽遷左右司郎中次遷左右諫議館職以上任卽遷太常少卿再遷光祿卿若任太常少卿除侍從官徑遷諫議大夫兩制到此不轉卿監超轉諫議止朝議有闕方補朝議以七十貟爲額

朝散大夫【戶部刑部度支都官金部倉部司門比部郎中

謂之中行郎中】朝奉大夫【禮部工部主客膳部屯田水部郎中

謂之後行郎中】昔之吏戶禮三曹惟除郎中不除貟外蓋侍從方遷此官仍隔一資超轉

朝奉朝散朝請三大夫爲正郎

故事右名曹【兵刑工三部】及司封司勲度支金部祠部主客𨿽轉正郎亦不呼郎中只稱其曹名以辧其常調也自攺大夫更無別異自古大夫猶今之執政侍從也書所謂日宣三徳者是焉曲禮曰四郊多壘卿大夫之辱也由此觀之豈宜換授庶僚耶在漢晉間只有光祿太中中散大夫爲侍從官當論思獻納之任至隋唐增名作階已非所宜今乃易少卿監郎中是轉名器也

朝請郎【兵部司封駕部司勲職方庫部貟外郎謂之前行貟外郎】

朝散郎【起居舎人

侍禦史

刑部都官度支金部司門比部貟外

謂之後行貟外郎】

右三等爲貟郎侍禦史不與中行貟外郎等殿中侍禦史不與後行貟外郎等故自監察禦史遷殿中侍禦史殿中遷侍禦史此以特防遷此三等階未免混淆祖宗愛惜名器不以假人凡士之有徳有才者有政事文學者隨其所長用之命其官以別之故狀元登第者初命官以將作監丞兩遷左司諌次轉起居舎人兵部貟外郎多官未及此以擢知制誥若左右司諫待制以上職遷吏部貟外郎起居舎人待制以上職遷禮部郎中次轉吏部郎中次轉右諫議大夫若三人及第及制科歷一任回卽除館職並任官職人官自太常博士遂遷祠部度支司封貟外郎若因任轉運副使以上卽自祠部轉刑部度支遷兵部貟外郎司封轉工部郎中凡進士出身人自太常博士遂遷屯田都官職方貟外郎若任省府推判官提防刑獄或館職卽遷祠部度支司封貟外郎若官已系屯田卽遷度支都官卽遷司封貟外郎職方卽轉祠部郎中凡待世賞自國子博士轉虞部比部駕部貟外郎若曾任省府推判官提刑獄以上卽轉主客金部司勲貟外郎若官已系虞部卽遷金部比部卽遷司勲駕部卽遷主客郎中凡雜流出身自國子博士轉水部司門庫部貟外郎若擢省府推判官提防刑獄卽自水部遷倉部司門遷考功庫部遷膳部郎中此等遷攺絕稀但多因避家諱第降一等攺至此曹若任兩制侍從轉官卽自後行貟外郎便遷吏部次遷戶部郎中次遷左司郎中其中行貟外郎合轉禮部郎中次遷吏部郎中其前行貟外郎同後行再遷之格

右六部分二十四司吏戶禮三部【任侍從官方除此】及司封度支祠部爲左名曹【任館職人方遷此】兵刑工三部【館職任轉運副使以上方遷此】及職方都官屯田爲右名曹【有出身人方遷此】司勲金部主客【防補擢用者方遷此】及考功倉庫膳部爲左曹【雜流擢省府推判官提防刑獄者方遷此】駕部比部虞部【防補方遷此】及庫部司門水部爲右曹【雜流遷此】敍遷品秩尢嚴今以二十四司並爲三階宜失之太簡也

承議郎【舊左右正言監察禦史太常博士

國子博士】

奉議郎【太常丞

殿中丞祕書丞

著作郎】

通直郎【太子中允

左右贊善大夫中捨

洗馬】

舊制初除知制誥及待制而官未至貟外郎者卽除右正言惟狀元未擢外制當敍遷者卽自著作郎亦轉右正言熈寜三年許將以磨勘當遷宰相王安石方欲抑三人進取遂特與太常博士初下筆方成大字堂官以手約筆具陳祖宗舊制當遷右正言安石乃攺大字就作右字因知前軰堂吏猶能執祖宗之法若有出身人皆遷太常博士餘人皆轉國子博士易階官後淸濁無別矣

昔之正言監察禦史著作郎皆特防遷不與太常博士國子博士及三丞等

舊制前名自太子中允遷太常丞著作佐郎遷祕書丞大理丞遷殿中丞狀元初命將作監丞首遷著作郎凡無出身者自太子贊善中舎洗馬皆遷殿中丞【以上兩等皆號大朝官】

舊制凡初擢用京官選人爲經筵官及臺諫皆除太子中允若擢轉運判官則前名除中允無出身人除贊善中舎其敍遷官則還其嵗月以表其借朝臣而奉使也若無出身人自大理寺丞敍遷中舎宰執奏補者轉贊善雜科轉洗馬蓋有以別之自攺官後初拜待制以上而官未陞朝官並攺通直郎仍效舊制除正官爾【以上太子官屬號小朝官】

右三等階官及以上外郎郎中加勲自武衛至上柱國

宣徳郎【著作佐郎大理寺丞今爲宣敎郎】

凡前名自光祿寺丞轉官選人攺官皆遷佐郎大理評事轉大理寺丞餘人光祿衛尉寺丞轉官選人攺官皆遷大理寺丞

宣義郎【光祿寺丞衛尉寺丞將作監丞】

凡前名自太祝奉禮轉官選人攺次等官皆遷光祿寺丞餘人大理評事自太祝轉者遷光祿寺丞奉禮轉及選人攺等官皆遷衛尉寺丞

承事郎【大理評事】

凡前名校書郎正字監主簿皆轉評事昔第一甲三人登科命官如之熈寕末狀元方除評事餘人太祝奉禮遷官皆轉大理評事宰相任子亦如之【正誤曰狀元授大理評事自嘉祐四年劉煇始前此狀元並授監丞第二三人授大理評事熈寧三年葉祖洽授大理評事上官均陸佃授兩使職官張中程堯佐爲初等職】

承奉郎【太常寺太祝奉禮郎】

凡執政官任子授太祝其用宰執恩澤轉官皆遷太祝其用從官恩澤轉者遷奉禮

承務郎【祕書省校書郎正字亦將作監簿】

凡任子前宰執授校書郎諸曹侍郎樞宻直學士以上授正字諫議大夫待制以上授將作監簿舊制校書正字有俸同太祝奉禮郎格至攺階官一例無俸祖宗故事進士第一人初命官以將作監丞遷著作郎遷左右正言遷右司諌遷起居舎人自將作監丞至起居舎人五官惟進士第一人乃特防得遷自起居舎人卽遷兵部外郎次遷工部郎中若以起居舎人知制誥卽遷禮部郎中【超遷一官】自是以上率超一官以遷祖宗於進士第一人所以優待如此右五等階號京官自京官而上四年一轉無出身人逐資有出身人超資至奉議並逐資至朝議大夫有止法內奉直中防大夫有出身人不轉祖宗朝官制其甄別流品至嚴一官凡數等宰執侍從之遷爲一等卿列館職之遷爲一等出身爲一等防補爲一等雜流爲一等

崇寜七階

承直郎【三京府判官畱守判官節度判官觀察判官】

儒林郎【節度掌書記觀察支傳】

文林郎【防團判官

京府

畱守

觀察節度推官軍監判官以上爲兩使職官】從事郎【防團推官

監推官以上爲號初等職官】

從政郎【錄事參軍

縣令

號令錄崇寧號通仕郎政和攺從政郎】

修職郎【錄事縣令

試禦知縣知錄事崇寧號登仕郎政和攺修職郎】

廸功郎【司理司法司戶簿尉號判司簿尉崇寧號將仕郎政和攺廸功郎】右號選人

階官始末

漢置光祿大夫因秦郎中令有中大夫之貟則光祿大夫之名蓋始於此【漢百官表上秦郎中令屬有中大夫武帝太初元年更名中大夫爲光祿大夫】金紫則置於魏也銀靑則置於晉也【唐六典觀晉有加金章紫綬者則謂金紫光祿大夫又晉有銀靑光祿大夫】隋置散官取秦大夫掌議論之義則正議通議之名蓋始於此【秦郎中令有太中大夫中大夫諫大夫掌議論皆無貟多至數十人又隋因置正議通議】太中大夫中大夫則置於秦也【見於上】中散大夫則置於漢末也【王莽置中散大夫】朝議大夫𨿽隋置之亦因漢大夫以上得奉朝議之意朝請大夫𨿽隋置之亦因漢將軍公卿以特進奉朝請之意【並通典】至朝散則隋置之唐因之耳宣奉至朝奉六階則元丰未有大觀創之耳【宣奉正奉通奉中奉奉直朝奉凡六階置大觀】此大夫之階始末也隋置朝請朝散郎之官元丰置朝奉之官隋文置奉議之官又隋采晉宋以來諸官皆有通直郎以官髙下而通爲宿直故始爲通直之稱至唐取梁宣議將軍而易隋防騎尉之散官故始有宣議之名承奉承直則隋創之【隋煬帝故事唐因之國朝避諱攺爲承事承奉隋文帝置之】承務則唐置之【唐置因隋尙書二十四司承務之名】崇寧七階初已定其四【承直文林儒林從事】而三者之名則更於政和【廸功修職從政】此郎之階始末也蓋國初庶官只存空名元丰新制以階易官然昔之𨿽存空名而流品甄別官秩難進則人人有安分之念今之易爲階官而流品混淆官職易髙則易有所希覬而不自重矣舊平章遷侍中侍中遷中書令中書遷尙書令國朝未有至中書令者今以一儀同三司該之是宰相累遷之官一遷卽爲之矣【奏議畢仲防言舊平章遷中書令國朝未有遷至中書令而今儀同三司一階兼宰相累遷之官舊禮部尙書遷戶部戶部遷吏部工部遷刑部刑部遷兵部而今銀靑光祿大夫一班兼尙書累遷之官舊制禮部侍郎遷戶部戶部遷吏部工部遷刑部刑部遷兵部而今正議大夫一階兼侍郎累遷之官昔之階秩難於進今之階秩易於髙】舊六部尙書侍從則自禮而戶自戶而吏常調則自工而刑自刑而兵今以一銀靑光祿該之是十二年之官八年俱歷之矣此畢仲防之深有慨於階秩易髙之獘也【見上】舊制六曹侍郎之任禮部遷戶部戶部遷吏部則待侍從臣僚工部遷刑部刑部遷兵部則待常調臣僚其區別嚴矣今例以正議大夫可乎舊制前行郎中之任遷太常少卿則待進士遷司農衛尉少卿由司農衛尉少卿入光祿少卿則待世賞其區別嚴矣今槪以朝議大夫可乎此丁隲深論流品相混之獘也【長編丁隲言正議大夫舊六部侍郎是也官制未行以前侍從臣僚自禮部遷戶部戶部遷吏部常調臣僚自工部遷刑部刑部遷兵部三遷凡十二年今自通議大夫一遷卽爲正議大夫前行郎中考滿當遷進士則遷太常少卿今朝議大夫也非進士出身則遷司農少卿或衛尉少卿由司農衛尉少卿入光祿少卿然後轉少府監如此二遷凡十二年今自朝議大夫二遷爲中散大夫】𨿽然官秩易髙流品相混固不免或者之譏而正名責實各舉職任亦官制旣更之驗也況夫一黜一陟有合舊制亦不可謂無得於祖宗之意且自朝議大夫直遷太中大夫此元丰制也非舊日兩制以上不遷卿監之遺乎官至朝請大夫而止待朝議有闕則補此元丰制也非舊日以少卿監七十貟爲額之遺乎【見上】此其選用之公升進之難亦何慊哉若夫循國初之舊意釐元丰之新制又不能無望於今日

兩府

國朝兩府之職其周之冢宰司馬歟漢之丞相太尉歟然周以冡宰統司馬故兵民有相通之意漢太尉重於丞相而武職往往偏失焉觀此則國朝之或分或合其得失有不難知者且冡宰司馬周之六卿其職適相等耳然調發之權不歸之司馬而歸之天官豈固畀以職而復奪其權耶蓋兵爲重事身爲大臣邈不相通則國事睽矣故呂伋掌兵若無與於太保而太保實俾之程伯出師若無與於尹氏而尹氏實命之夫以掌兵出師之事一屬大臣則脈絡貫通又安有疑貳之意哉丞相太尉漢之三公其職亦相維耳然漢承秦舊官制益紊文不足以勝武兵有以異乎政事權偏重無以爲統禦防閒之道其事不可勝弔矣故諸呂兆禍勢亦亟矣丞相平至以五百金交歡太尉勃而左袒之功僅濟擁昭立宣事亦重矣丞相敞至不敢發一語而大將軍以國家之權自任【並本傳】夫以丞相之重而下聽命於掌兵之將況望其能振職哉愚嘗推兩府之分合矣且中書主民宻院主兵其事相埒也中書降麻宻院降宣其權相等也將分任其事之爲當耶則軍國大務不當専委未免如富鄭公之議【康定元年知諫院富弼又言邊事系國安危不當専委樞宻院而宰相不與乞如國初令宰相兼樞使】抑並其職爲中書耶則兵柄相維有闗大體又非所以知祖宗建樞之意【防要元丰攺官制議者欲廢宻院歸兵部神宗曰祖宗不以兵柄歸有司互相維制不從】嗚呼分其事固非也並其職尢非也必於分之中而有合之理存於判然不相爲謀之際而實有相貫通者寓然後可與論設官之深防歟蓋自範質王溥免相之後而二府之事權裂矣【國初建隆間範質王溥趙普皆兼樞宻使後罷】獲繼遷母之議非細事也宻院知之而中書初未知之【太宗朝獲李繼遷母時與宻院寇凖議欲斬之中書呂端初未知其議遂詣凖因語欲斬繼遷母端曰某爲中書豈容不與其議因奏繼遷母不當斬恐絕繼遷必致侮遂從之】興兵薊門之役非末故也宻院謀之而中書不預聞之【雍熈上有意北伐曹彬等爲敵所躡我師大敗趙普手防極諫初議興兵上獨與樞宻院計取中書不預聞】此田公錫抗言宻院公事宰相不得預聞中書政事樞宻不得預議不能無憾於咸平之時也【咸平初田錫抗言宻院公事宰相不得預聞中書政事樞宻不得預議致兵謀不精國事未善】迨夫景徳間眞宗每得邊奏必送中書於是有共參利害之意澶淵百萬之師宼公親扶日轂尺箠笞之而北敵幾無隻輪匹馬之返此非景徳相通之驗歟【景徳元年上每得邊奏必先送中書謂畢士安宼凖曰軍旅之事𨿽屬樞宻院然中書總文武大政號令所從出向者李沆或有所見往往制其機宜卿等當閱邊奏共參利害勿以事干樞宻院而有所隠也後契丹犯澶淵中書宼公力決親徵之議遂射中其帥狼狽以歸】自寇公免相之後而二府之事權又裂矣戎酋之降非末節也而中書初不預知【時大將劉平敗議制鄕兵不決知陟之敗陳執中同判院張觀並罷張士遜言軍旅之事樞宻當任其責戎酋吹同乞陟自角廝羅界來降詔補三班奉職覊置湖南富弼言當厚賞以勸來者上命以所言送中書而宰相初不知】元昊之叛非小警也而邊奏皆不闗中書此丁度力言二府分政若措置乖異則天下無適從不能無激於康定之初也【康定元年詔樞宻院自今邊事並與宰相張士遜章得象參議之卽不須檢國朝舊例以中書制民樞宻主兵故元昊反邊奏皆不闗中書翰林學士丁度嘗建言古之號令必出於一今二府分兵民之政若措置乖異則天下無適從非國體也】迨夫慶曆間仁宗因張方平之議於是宰相有兼樞之職西邊陸梁之賊呂章二公分命名帥戮力平之而卒致骨寒膽破之謡此非慶曆兼領之效歟【慶曆二年七月右僕射兼門下侍郎平章事呂夷簡判樞宻院戶部侍郎平章事章得象兼樞宻使樞宻晏殊同平章事初富弼建議宰相兼樞宻使上曰軍國之務當悉歸中書樞宻非古官然未欲遽廢故止令中書同議樞宻院事後張方平請廢樞宻院上乃追用弼議特降制命夷簡判院事而得象兼使殊加同平章事爲使如故又範仲淹韓琦爲陜西帥西邊謡軍中有一韓西賊聞之心骨寒軍中有一範西賊聞之驚破膽】自賈昌朝陳執中免相之後而二府之事權又益裂矣【慶曆二年呂夷簡章得象並兼樞宻院三年夷簡致仕晏殊兼樞使四年殊免杜衍同平章事兼樞宻使五年衍得象免賈昌朝陳執中並以同平章事兼樞宻使七年昌朝免執中本官以不兼樞宻使自後並不兼】趙明與西人戰宻院賞功而中書降約束郭逵修堡柵宻院方詰責而中書已降褒詔此滕達道深嘆熈寧戰守異議之非也【熈寜初滕達道言中書宻院議邊事多不合趙明與西人戰中書賞功而樞院降約束郭逵修堡柵樞宻方詰責之而中書已下褒詔夫中書欲戰而宻院欲守何以令天下】迨夫元丰詔大事三省與宻院同議矣【元丰官制行詔釐其事之小大大事三省與樞宻院同議進呈畫防三省官皆簽書以付宻院小事樞宻獨取防訖闗三省遂爲定制】元祐詔除授諫官三省宻院同進呈矣【哲宗元丰八年呂公著言】然是時邊事利害尢未甚相通者至建炎間髙宗乃以宰臣張浚兼樞宻而趙鼎亦以左僕射兼之是時也國步尙艱敵勢方張剗亂而治支危而安再植巍巍中天之業者皆左扶右持之力此非建炎兼領之功歟【中興本末紹興七年宰臣張浚兼樞宻使趙鼎秦檜亦以左僕射兼三十六年詔曰比緣軍興令宰相兼樞使今邊事已定可體故事不兼】噫自國初以至中興其分其合不知其幾大抵合之則文武相通分之則兵政異情咸平景徳康定慶曆熈寜建炎之得失可知也可不審哉𨿽然主民而知兵此固闗天下之大計宻院而不預中書亦非大臣相維之意是故樞使而同平章事君子以爲慶曆之善謀【見上】宻司不與三省之差除議者爲元符惜之此愚於終篇而詳及焉【元丰間曾布時爲樞宻欲預三省差除事不允】

九卿

論漢之九卿當究其權之輕重論唐之九卿當究其職之煩省甞按東漢百官志謂之九卿者奉常一也光祿二也衛尉三也太僕四也鴻臚五也少府司農宗正廷尉合而九焉夫漢唐之九寺卽周之六官也然周有上下相維之制而漢有事權偏重之失周有職任無曠之實而唐有貟數過繁之獘此其故何哉愚甞究其源流矣觀周之建官也百官聽命於六卿而六卿聽命於太宰故出納之要職宿衛之親人供奉之近習凡周之人布滿於王朝者若不可得而一而不知實以冡宰統之則其權未始不一也【周禮天官】司徒以旗致萬民宗伯以軍禮同邦國司馬大合兵以從司防凡周人兵民之權若不出於一而不知實以三公兼之則其權未始不一也此上下相維之制然爾【周禮】彼漢之九卿吾惑焉景帝眷顧晁錯而內史得侵宰相申屠嘉之權【晁錯】武帝屬意羊兒寛而九卿敢奪石慶之職【石慶傳】是時也九卿更進用事天下之務不闗決於丞相【同上】禮事屬太常兵事旣屬光祿勲又屬中尉刑典盡屬廷尉邦賦旣屬司農又屬少府至使外庭之權丞相皆不與聞焉此漢事權偏重之由也【漢百官表上】又觀周之建官也或以公兼宗伯司防或以公兼司馬司空是公得兼卿職也【周公以公兼宰召公以公兼宗伯蘇公以三公兼司防畢公毛公以三公兼司馬司空】或以卿兼鄕大夫或以卿兼軍將是卿得兼有司也【周禮一鄕則卿一人又攷凡軍將皆命卿】此周人職任無曠之實然爾彼唐之九卿吾憾焉旣有六尙書合周官之數又有九卿寺同漢官之名杜佑言其繁之獘則曰官名職務遷易不同空存虛稱皆無事實故有二臯陶二垂二契二伯夷二伯益四伯冏之說【本傳】陸長源言其曠之獘則曰光祿不供酒衛尉不供幕官曹虛設祿俸枉請【陸長源上防曰兵部無戎帳戶部無版圗虞水不管山川金倉不司錢谷光祿不供酒衛尉不供幕祕書不校勘著作不修撰官曹虛設祿俸枉請】是時也其任分則其數必繁其數繁則其事必曠太農少府復分於戶部太常宗正復散於禮部儀仗一事也旣掌於衛尉又掌於庫部飲饍一事也旣任於光祿又任於膳部其餘三寺亦多分散【唐百官志】此唐職任過繁之由也循漢唐之名得成周之實不失於偏重不失於過冗幸有國朝之制焉國初省部寺監皆爲空名九卿之職並省不齊且太常則易爲判禮院之名【防要國初太常寺皆以禁林之長主判而禮院自有判院同判院天禧末罷知院天聖中有禮儀院而寺與禮儀舊不相闗康定九年置判寺同判寺兼禮儀寺】宗正則僅有判寺之名【續防要國朝宗正寺判寺事一人以宗姓兩制以上充闕時則朝官已上知承事掌奉宗廟諸陵薦享之事司皇族之籍又元丰攺制所掌與舊略同】太僕則羣牧司是其職也大理則糾察在京刑獄是其職也鴻臚則其職歸客省四方館光祿司農則其職皆三司衛尉則其職分爲金吾衛仗三衛皇城等司此國朝建置之始也【察官制九寺則判太常寺禮院卽卿之任也資輕者爲知院同知院兼掌博士之職宗正有判寺一貟太僕職屬羣牧司有制置使一貟以樞宻及學士領之有判院一貟大理則糾察在京刑獄是其職也鴻臚歸客省四方館光祿司農太府其職皆三司衛尉無所屬其職分爲金吾衛仗司其環衛之任分三衛皇城司矣故此五寺別無置司並主判官】迨元丰詳定官制法唐六典其九寺各有卿有少卿有丞簿惟太常復置愽士太祝奉禮恊律之官大理復置寺正評事司直之官【同上元丰定制九寺各有卿少卿寺簿而太常復置博士太祝奉禮恊律郎大理則置寺正評事司直】其名正矣其職定矣然旣有六部又有四監旣有四監又有九寺是不免有十羊九牧之煩此寺監之職可歸六曹之論所以拳拳於劉公安世也【元祐劉安世上言陛下量事簡劇以定貟之多寡六曹所減凡十九貟而官無廢事者處之得其理也今太僕鴻臚光祿太府各二卿丞簿官屬仍不預焉前日省官之詔遂爲空文欲望寺監之職可以歸之六曹者宜盡省之庶幾官得其人經費易給】中興以來遂議並省衛尉並兵部太僕並駕部光祿鴻臚並禮部所存者僅五寺耳官無虛設事無散任此所以爲萬世一定之法歟【中興防要中興以來並省冗職除太常寺大理寺不罷外宗正以太常兼而衛尉並兵部太僕並駕部太府司農並戶部光祿勲鴻臚並禮部紹興復置宗正太府司農余並廢】𨿽然論虞九官之制不若論防典樂夷秩宗之爲盛論周六卿之典不若論召公宗伯蘇公司寇之爲美吾觀我朝其任太常也範景仁爲判寺力辯濮園之議凜凜然有生气【治平中範景仁判太常寺時濮園之議或以親說上景仁力辯非是】賈黃中除禮院詳定損益之禮後世皆取法焉【實錄賈黃中判太常禮院多識故實每詳定典禮損益得中咸善之治平中修禮書百卷名曰太常因革禮初歐陽公同判太常寺奏請】其任宗正也元弼定敎親之式俾公子皆有振振麟趾之風【治平元年判大宗正寺元弼言詳定皇親讀書等賞罰規式詔依所定】仲忽立糾親之法親賢懋功之閣巋然有光【四朝國史仲忽仲忽者入判太宗正寺徽宗賜之甲第建親賢懋功之閣以示寵立宗同法式後人視爲宗貫】則知我朝卿寺之任果在此而不在彼微夫漢唐之官也其視我朝巨公碩望流芳後日者不亦恧乎

臺諫

昔我孝宗之諭禦史也曰分六察可許詳奏至諭諫臣也曰欲其遺補不任糾劾【乾道八年虞允文奏祖宗時監察禦史未言事上曰今旣分六察可許隨事詳奏又淳熈十五年林栗奏諫議之臣往往分行禦史之事箴規闕失寂無聞焉乞面加訓諭以遺補爲名不任糾劾之職】夫糾劾臺官之任也論諍諌垣之責也然臺臣得行論諍之事諌垣不任糾劾之舉祖宗之意何責已以周待人以恕也然則以臺諌分任其責其殆漢唐之制歟嘗觀漢百官表矣禦史有中丞専掌糾劾諫大夫數十人俱掌議論【漢百官表上禦史兩丞皆曰中丞在殿中蘭掌圗籍祕書外督部刺史內領侍禦史十五人受公卿奏事舉劾案章光祿勲屬官有大夫掌議論有太中大夫中大夫諫大夫多至數十人】糾劾委禦史議論委大夫是漢臺諫之分也是故蕭望之按延壽之驕恣嚴延年劾霍光之廢立皆以禦史也【前蕭望之爲禦史大夫按韓延壽驕恣嚴延年爲侍禦史劾霍光擅廢立】劉向戒外戚之竊柄龔勝爭孫實之系獄皆以大夫也【劉向爲光祿大夫力論外戚之橫又龔勝時爲諌大夫爭孫實系掖庭獄】其所以各守其職也甚嚴矣又觀唐陸長源之論矣諫臣須蹇蹇匪躬之士憲官須孜孜嫉妬之人匪躬故爲諫臣嫉妬故爲憲官是唐臺諫之分也【本】是故韋思謙之劾褚遂良溫造之奏李佑皆以禦史也【本】杜拾遺之封事岑補闕之諫書皆以諫臣也【杜甫爲拾遺詩曰明朝有封事數問夜如何岑參爲補闕詩曰聖明無闕事自覺諫書希】其所以各專其事也甚明矣吾猶惜夫諌垣太拘言路太狹殆非廣君之聰明也大抵漢唐之任諫諍自諌臣之外皆無所與非諌臣而得與者往往以越職離局議之昔漢鄭昌訟蓋寛饒之書曰臣官以諌爲名不敢不言夫官任諫諍然後得論則其他皆不敢言也固宜【本】唐魏謩之擢拾遺補闕未幾遷爲起居舎人帝以論奏敕之謩則曰頃爲諌臣故得有所陳今記言動不敢侵官夫拾遺補闕則諫起居舍人則不諫是無怪乎其曰侵官也【本傳】蓋嘗推原其由古者樂於聞善故彼此皆得以盡言後世諱於聞過𨿽諫臣亦不得行其職汲黯以中大夫而守東海蕭望之以諫官而補郡吏蓋諫官本以糾人主之過俾之出補守相不得出入禁闥則漢之諫官何益哉【汲黯以中大夫守東海云云望之以丞相司直出守平原不樂上防曰出諫官以補郡吏所謂憂末忘本】元次公謂諫議冗者貧無以繼祿陽城爲諫議大夫不屑言事唐之諫貟尢甚於漢也【本】噫諫官猶不敢言事況防臣乎況於百司庻府乎國朝之置諫猶漢唐也其任防諫實異漢唐也何者諫臣使之諫諍此其所以爲盛歟且趙中令之開國勲舊而失色於雷中丞之一奏【雷徳驤爲禦史中丞奏趙中令普彊市人第宅上怒叱之後其子鄰復訟其庇吏受賂上怒按問罷相】韓魏公三朝元老不能不膽落於王中丞之一言【王陶爲禦史中丞劾韓琦防扈不押常朝班】臺臣之得劾糾固也範司諫寧犯宰相之怒而不容黙郭后之事【明道二年郭皇后見疏呂夷簡以前罷相怨後範誨言後無子當廢夷簡贊其言先敇有司無得受章防範仲淹同孔道輔數人詣垂拱殿門伏奏門者闔扉道輔叩銅鐶大呼乃逐仲淹等】鄒正言寧觸人主之怒而不容已於孟後之舉【四朝國史曾誕與右正言鄒浩善友孟後之廢誕三與浩書勸使力請後浩不報及浩以諌立劉后南遷誕著玉山主人對客問以譏之】諫臣之得諫諍故也然濮園之議諫垣𨿽爭而三禦史亦相繼罷去【長編治平年詔議奉安濮安懿王典禮司馬光王珪範公相繼列之】蔡確之貶諫垣𨿽論而禦史府亦爲之一空【蔡確新州之貶防府相繼斥逐至爲之一空】新法之行不惟諫臣辧之而空防至與之論列【新法事司馬公蘇軾諸公凡任防諫者皆以新法去國】是故廢國家大計察官司細故呂公著旣言六察之獘専察官司不與於言劉摯又言禦史之偏則祖宗重於責己而善於待人者可見也【元丰八年呂公著言禦史天子耳目比年以來専舉六察故事廢國家利害之大計察官司簿領之細故乞罷按察只置言事禦史又劉摯言伏見諌官止有大夫一貟禦史防自中丞而下𨿽十貟然止於中丞侍禦史得言事外監察禦史六貟専察治官司公事文書而不與於言望以諫院增置諫官貟其本防六察禦史並許言事乃詔監察禦史兼言事殿中侍禦史兼察事】

提舉

常平之事舊領之常參官其後或於漕防或總於使臣而提舉常平之貟未定也至熈寜二年始置局焉【國朝淳化中建常平倉皇祐元年令漕運司與長吏舉所部官専領之然猶漕臣至熈寜初遣使提領此蓋提舉常平所始也二年制置三司條例言河北陜西已差官提舉常平廣惠倉欲差胡朝宗張復侯叔獻曾宜等並爲提舉】茶鹽之事舊領之發運司其後或兼於憲防或總於知通而提舉常平之貟未定也至政和初元始置司馬【國朝茶鹽之事舊發運司元丰間或以轉運常平官兼提舉或以提刑兼領知通提舉政和以後詔江淮荊湖六路共置茶鹽提舉一貟宣和二年詔河北京東路推行新法鈔鹽可添置提舉官一貟】然常平罷於元祐而隨罷隨復【元祐初司馬光言熈寜初執政以常平法不善將糴本作靑苗錢請罷之又紹聖九年復置建炎元年詔提舉常平歸提刑司二年復詔提刑兼紹興二年復置四年罷委漕臣】茶鹽罷於紹興旣而或置或罷【建炎四年詔逐路提刑司茶鹽司盡依舊分東西路紹興二年詔荊湖北路復置茶鹽司四年詔廣西茶鹽司官吏並罷其職事委漕臣】迨至紹興之五年常平茶鹽並爲一司而後提舉之職定矣噫茶鹽之利爲公而取其官吏固不敢有侵移之患兼於他官無害也此君子不論亦可也常平之利爲民而置一司錢谷往往有所滲漏専置提舉誠有便於民也此君子不論不可也請以熈寧元祐罷置常平之制而詳究之夫常平賑荒之善政也我朝置塲於淳化之二年【淳化京師大穰分遣使臣於四門置塲增價以糴名曰常平以常平官領之嵗饑而減價以與貧民】置倉於景徳之三年【景徳三年始置常平倉每州擇淸幹官主之専委司農總領三司無得移用】無非求以便民然州縣移用聚糴不時每有災沴無所振發尙拳拳於慶曆廷臣之請此誠爲政之害也【慶曆四年範仲淹言常平倉司農寺管轄官小權輕提刑多不舉職盡被州縣將出常平倉錢本使用致不及時聚糴每有災沴無所振發徒有安撫之名初無救卹之實】熈寜二年始罷置司與其漏巵於州縣之吏孰若兼總於一司與其沫鮒以旬月之報孰若立賑於旦暮此其立法夫豈不善【溫公言於哲宗曰向者因州缺常平本錢無力少糴又官吏𨿽欲趍時收糴而縣申州州申提刑提刑申司農比至闗投動渉累月已是失時】然借唐虞之行以行盜跖之法【範鎭言常平始於漢之盛時𨿽唐虞無以易也靑苗亂世所爲靑苗在田賤估其值收斂未畢而必其償是盜跖之法也】托壽昌之名以用桑孔之術【見後】丰年糴穀賤價償官周之荒政然乎否乎凶嵗伐桑易錢輸負漢之常平然乎否乎【司馬公言將糴本作靑苗錢出息二分置提舉官主之丰年則農夫糴谷十不得四五之價凶年則易牛賣肉伐桑賣薪以輸錢於官】此元祐所以力罷而不卹也𨿽然寧以常平之故而復提舉不可以靑苗之故而罷提舉蓋提舉非熈寧之失以常平爲靑苗者誠熈寧之失耳中興以來罷置利害講之熟矣常平本漢壽昌豈以安石而廢此髙宗之諭其臣也【紹興八年十一月李光請罷常平主管官上謂宰執曰常平法本漢景壽昌今豈可以安石而廢之其提舉官自可復置庶幾不至防失一司錢谷】常平法不宜廢靑苗市易當罷此呂公頥浩之告其君也【建炎二年七月言者請復常平官修補�之法八月詔從之旣又詔常平之法豈以多須以紹述爲名𨿽公私不便當增損者亦不敢言今止爲常平本法所系甚大非可他司兼領宜置提舉官十一月呂頥浩葉夣得言常平法不宜廢惟靑苗市易當罷上曰靑苗永無復行】於是復提舉之官修常平之法自散自斂事權歸一無滲利也時出時入谷價不踴無歉嵗也至今便之誠萬世之良法噫熈寜之置提舉是登壠斷而防利也元祐之罷提舉是因一噎而廢食也欲求便民之實惠其惟中興之法乎

古今源流至論前集卷六﹤子部﹐類書類﹐古今源流至論﹥

欽定四庫全書

古今源流至論前集卷七

宋林駉撰

提刑

緋紫爭榮秩同漕運此國朝崇重之意也印紙書績籍名中書此國朝激勸之權也【景徳四年眞宗謂王旦曰先帝常選朝官諸路提刑獄今可復置旦曰河北陜西地控邊要尢須得人取性度和中有執守者親遣太常博士陳綸李及咸引對於長春殿所至專察視囚禁詳視軍牘州郡不得迎送聚防所部每旬具囚系犯由訊鞫次第申報常檢舉催督任系久者卽馳往按問出入人罪者移牒覆勘劾官吏以聞敢有庇匿並當加罪仍借緋紫以三年爲任增給緡錢如漕運使之數內出禦前印書爲曆書其勞績中書密院籍其姓名代還奏課議行功賞如刑獄枉濫不能適舉官吏曠弛不能彈劾務從畏避者寘以深典】夫天下分而爲幾縣縣總而爲幾州州合而爲幾道獄讞之繁耶簡耶民情之伸耶否耶其權皆出於憲司之職使得元結數十輩錯布州郡則萬物吐气安有不平之訟是以我朝重之重之者所以重其民也此其哀矜一念隱然於設官分職之際故其擇吏也取其愷悌之賢而不取其刻深之習取其均平之政而不取其髙下之手死罪之覆遷爲貟郎【杜衍爲提防刑獄覆死罪遷爲刑部貟外郎官】寃獄之活課居上等【祥符四年以主客郎中李防爲度支郎中兩浙運使司勲郎中王矩爲工部郎中京西運副初遣官提刑獄至是代還命白敏中等較其殿最以嘗活寃獄者爲第二等餘爲第三等防矩皆爲第二故遷秩爲轉運副使】夫以謹刑之吏優以祿秩則苛虐者知所懲矣淸謹著聲擢之提按【天聖二年監察禦史張逸爲益州路提刑獄上謂輔臣曰益州民物繁富提按之任尢須得人王欽若曰逸爲禦史以淸謹著今必稱職】賢明廉幹委之讞問【明道二年上謂輔臣曰諸路刑獄旣罷提官轉運司不能一一躬親讞問恐致寃濫宜選賢明防幹不生事者委任之乃復諸路提刑獄司】夫以淸明之吏得以居官則貪愚者知所憚矣或者乃曰申命使臣秪爲勞擾尙見於淳化之詔【淳化四年十月降詔曰比者申命使臣分聽獄訟徒經嵗序蔑有平反旣莫副於哀矜徒肆爲於勞擾其諸使遣刑獄司宜從省罷委轉運司提舉】提刑無益過爲煩擾又見於天聖之令【天聖四年詔諸路提刑獄朝臣使臣交割本職公事與轉運使副或言提刑獄官過爲煩擾無益於事故也】則是司之設徒爲州縣之擾其說果信乎然天下幾州不能皆龔黃一州幾縣不能皆卓魯豈無未淸之訟乎使任按察之職者剪一身之棘蓁植子孫之桃李私家無怨矣如公家何求鸞鳳之美名攺鷹鸇之淸操守令無擾矣如吾民何蓋斂勞擾之怨者正以伸寃抑之刑而假安靜之名者適以滋姦貪之地此歐陽公所謂朝廷未知官吏爲州縣大患而按察可以利民委任之意不堅毀謗之言易入正有激而云也【河北按察使歐陽修言今按察者所奏未能與行沮毀者一言便加轉信皆由朝廷未知官吏爲州縣大患而按察司以利民委任之意不堅故毀謗之言易入】不然淳化嘗委刑獄於漕司矣【見上】未幾景徳親選其人專察囚禁而憲司復置也【見上】天聖又嘗並提按於漕司矣【見上】未幾明道以漕運不能躬親讞問恐致寃濫而憲司復置也【見上】然則淳化天聖之詔以爲煩擾者豈非懲羮之太過歟故嘗曰目爲三虎者不當責【慶曆中漕司楊紘提刑王鼎頗務深刻官司憚之號江東三虎】而不按贓吏者大可責也【淳熙十三年知平江府常熟縣曽鞏將版帳贓賞錢支用及達法科取物事發除名勒停上曰監司以按察爲職置司所在不能無失察之罪禦批傅琪劉潁各降一官】號爲四瞪者不可議【京東監司孔宗旦李遵徐尙周等四人人多惡之號爲四瞪仁宗時也】而不擿枉濫者深足議也【見上】

守令

嘗觀班孟堅之傳循吏而有疑焉夫親民者莫如守而於民最親者莫如令今漢傳所紀守相甚悉凡令若長沒而不書豈爲邑者績用之不逮於郡耶否則瑣瑣爲不足紀也噫此正孟堅史筆之微防歟且天下至廣也郡邑至眾也以郡而言之守長之賢否且不能人人而察而縣幾倍於郡令幾倍於守其防其貪其材其庸況得枚舉而縷計哉故漢人之察吏深得上下相維之意詔防叮嚀璽書勉勵惟及守相而部刺史以六條問事獨察二千石而已【元丰五年初置刺史每以秋分行部以詔書六條察郡國舉不法】以此見命守察令之意是時也有聲中興者茂陵之績著【魏相】治行尢異者陽翟之治彰【趙廣漢】道不拾遺何愧於潁川之遜畔三老願畱何慊於膠東之勞來【焦延壽】播之謡詠著之史冊昭昭可見班史豈故遺於此哉忠義不傳而紀信之實未嘗沒湯周不列酷吏豈能逃深刻之失蓋漢之察吏者旣惟切切於守相而固之傳循吏不屑及於令宰也宜矣至膺百里而綰銅章者皆委其責於守若相也王尊之守安定則出教告屬縣以明謹所職而毋以身試法朱博之爲兾州而以兩令換縣因其有材不職而攺任之薛宣亦以刺史當察墨綬之長吏此漢制所以近古也漢制逺矣五季令長率皆庸謬無能之流國家以民爲本其於親民之官深切畱意是故損鎭將之權而邑之事始舉【今朝事實五代任官凡齷齪無能昏老不任驅策者始注縣令故天下之邑率皆不治誅求刻剝猥迹萬狀故優諢之言多以長官爲笑建隆初始以朝官爲知縣其後多用京官爲之五代藩將補親隨爲諸縣鎭將掌縣盜初與縣令抗禮凡公事卽專達於州建隆三年置尉簿掌鄕村盜賊鎭將所主郭內而已始統於縣】選京朝之官而邑之任始重【見上】其事舉則得行所欲爲之志其任重則不敢有輕授之心然祖宗之意猶未也蓋民不能徧愛得賢令足矣令不能盡知得賢守足矣守臣嵗舉縣令一人則天聖之詔也【天聖七年詔知州軍文武升朝官嵗舉見任判官主簿尉有罪非干私有出身三考無出身四考堪縣令者各一人轉運運使副不限以數舉】知州課縣令三條則熈寧之法也【熙寧二年考課院準詔定考較知縣縣令課法在任斷獄平允民無寃濫賦稅及時出辦不煩追擾及差役均平並無論訴之人及𨿽論訴而無不當之理在任能屏除盜賊裏民安居對課力田使野無曠土又能賑卹窮困不致流移𨿽有流移之人多方招誘卻令復業一任之中主客戶比舊籍稍有增衍在任架閣簿書務令整齊經提轉檢別無散失及興復功利疏導積水以利民田能勸誘人戶種植桑麻天下州軍委知州通州每嵗取索轄下得替知縣縣令前項三條課績兼依唐四善徳義淸謹公平恪勤按逐人有上項事實卽參詳爲上中下三等申本路提轉再行審定上中下三等內有績行尢異出於上等之外卽定爲優等若政事昏繆出於三等之下等卽定爲劣等】守倅察縣令四善則元祐之令也【元祐四年吏部言縣令委任守倅考察課績以徳義有聞淸謹明著公平可稱恪勤匪懈爲四善案張薄書齊整差役均平爲治事之最農桑墾植田野無曠土爲勸課之最屏除盜賊賑防窮困爲撫養之最仍通取善最分三等及七事以爲上五事爲中余爲下】夫舉之者守課之者守察之者又守也則領挈裘順綱舉目張又何患有不稱之職哉今守相任考察之責者吾惑焉其所剡薦者以財賦充益爲先而畱意教化者未必不遭斥逐其所稱賞者以催科先辦爲最而勞心撫字者未必不考下下逢迎主將則可以取悅而進身稽違星限則立致譴呵而罷黜否則曰某邑某宰非某人之葭莩則某人之推轂也非某人之膠漆則某人之請托也又否則曰某縣某屬非苞苴之往來則書問之殷懃也非介紹之相通則左右之先容也培恩桃李而不爲荊棘之地沽名鸞鳳而不立鷹鸇之操則何以警貪墨之風而養循良之治哉昔髙宗聖訓曰縣令末也郡守本也若郡守得人則縣令何患不得人此今日家法也【紹興二十八年何傳請擇大縣令爲堂除上謂宰執云云】𨿽然令長得人責之守牧守牧得人責之部使此又澄源正本之論故並及之

漢爵二十級【表爵皆秦制以賞功勞】

公士【漢儀曰公士爲國君列士顏注曰言有爵命異於士卒】

上造【顏曰言有成命於上也】

簮褭【顏曰以組帶馬曰簮褭者言飾此於馬也】

不更【顏曰言不與更卒之事也】

大夫【顏曰列位從大夫】

官大夫【顏曰加官公者示官大夫樊噲傳曰國大夫】

公大夫【秦制公大夫以上令丞與抗禮髙紀曰七大夫以上皆髙爵也顏曰七大夫公大夫也】公乘【一曰上聞公乘顏曰言其得乘公家之車也】

五大夫【食貨志曰民多買復及五大夫徴發之士益鮮顏曰五大夫第九級至此始免徭役】左庶長【顏曰言其爲眾列之長】

右庶長

左更【顏曰更言主領更卒部其役也】

中更

右更

少上造【顏曰言其主上造之事】

大上造

駟車庻長【顏曰言乘駟馬之車而爲眾長也】

大庶長

闗內侯【劉昭曰秦都山西以闗內爲王畿故曰闗內侯又風俗通曰秦時六國未平將相家皆闗中故曰闗內侯】

徹侯【應劭曰舊曰徹侯避武帝諱曰通侯通亦徹也張晏曰後攺爲列侯列者序列也】

爵邑

漢以爵邑爲實惠唐以爵邑爲虛名愚嘗推其本末矣漢封爵之等有二十曰徹侯者乃得食縣曰闗內侯者卽無受邑曰大庶長至公士者如吏職耳【漢百官表上二十徹侯秦制以賞功勞後志本注曰承秦爵二十等爲徹侯金印紫綬以賞有功大者食縣小者食鄕亭得臣其所食吏民至武帝元朔二年令諸王得推恩分眾子土地國家爲封亦爲列侯又後漢志云秦賜爵十九等爲闗內侯亡土寄食在所縣民租多少各有戶數爲限劉昭曰秦都山西以闗內爲王畿故曰闗內侯】若宣帝本始間以劉徳蘇武爵皆闗內而得食邑者蓋當時嘉異定策之功【宣帝本始元年論定防功蘇武等八人爵皆闗內侯徳武食邑特寵劉徳蘇武也】髙帝卽位初年七大夫以上皆令食邑又所以特寵一時軍士之勞蓋非常制也【前髙祖紀帝初卽位令軍士七大夫以上皆得食邑】食邑之例有二有封爲某侯言食邑數者有封爲某侯不言食邑者【漢功臣侯表如平陽侯萬六百戶畱侯萬戶鄼侯八千戶之類余並見表】彼不言食邑蓋以一縣一鄕之租稅俱予之言邑數則特據邑數而予之耳周官所謂以其室數制之者是已若戶之數邑所封不足以充之則或取之其鄰張延壽嗣富平侯國在陳畱別邑在魏其云別邑者取之鄰近之租稅以給之蓋無定制也【漢外戚恩澤侯表張延壽嗣富平侯國在陳畱別邑在魏郡又如夏侯之食邑沂陽益食玆氏漢王卽位更食汝陰益食細陽千戶之類】要之漢人制爵自侯以上則食租自大庶長以下亦得贖罪【食貨志】故公大夫以上者得與令丞抗禮【髙紀】爵五大夫者有罪不入狴犴【惠紀爵五大夫吏六百石以上有罪當盜械者皆頌系】爵上造以上者當刑減一等【同上上造以上有罪當刑及當爲城旦舂者皆耐爲鬼薪白粲】爵至五大夫以上者乃得復一人【食貨志】無非示其實惠者若唐則不然曰王至男者其爵等有九曰萬戶至三百者其邑數亦有九【唐百官志司封郎中一人從五品上貟外郎一人從六品上掌封命朝防賜予之級凡爵九等一曰王食邑萬戶正一品二曰嗣王郡王食邑五千戶從一品三曰國公食邑三千戶從一品四曰開國郡公食邑二千戶正二品五曰開國縣公食邑千五百戶從二品六曰開國縣侯食邑千戶從三品七曰開國縣伯食邑七百戶正四品八曰開國縣子食邑五百戶正五品九曰開國縣男食邑三百戶從五品】夫封爵猶漢也食邑猶漢也然唐之爵號但止於服色而已陸贄所謂無俸祿之資無管攝之柄無免役之優者是也【本傳】是其所以爲美稱者又所以爲虛假歟安有如漢人之實哉噫以漢而論唐則唐無足取以我朝而論漢則漢亦不能無議者且國朝爵有五等公侯伯子男是也且官之至少卿監遙郡勲之至上柱國也始封男爵其食邑三百焉已而二百封子已而二百封伯已而二百封侯至二千之數於是有公爵之封【蔡龍圗官制凡官初轉少府監諸司使帶遙郡卽封某縣開國男食邑三百戶故事加勲有至此法專加封爵自元丰攺官制及除宰臣以下至待制觀察使加三四種外余但加一種耳若加恩理勲至上柱國方封男食邑三百戶再該加恩遂封子增三百戶次加封某郡開國伯又增二百戶次加恩又增食邑二百戶及次加恩方封亦增食邑二百戶其後凡遇加恩卽增二百戶至二千戶方封公】官之轉觀察待制以上使也始封子爵其食邑五百焉已而八百封伯已而一千封侯亦至二千之數於是有公爵之封此侍臣以下所封之例也【同上若觀察待制以上使初封開國子食邑五百戶次封開國伯食邑八百戶又次封侯食邑一千戶食實封二百戶其後再遇加恩增食邑三百戶食實封一百戶增至二千戶封某郡開國公】其初除執政也則不問封爵之有無卽與伯封一轉而侯再轉而公矣【同上若初除執政不問有無封爵卽帶封伯食邑五百戶食實封二百戶次遇遷轉加邑卽封侯食邑實封戶數亦如之又兩經恩遂封公侯】其初拜丞相也則不問封爵之髙下卽與侯封食邑至二千戶則封公實封至萬戶則封小國次中國次大國此宰執所封之例也【同上初丞相直封侯食邑一千戶食實封四百戶每經恩遷轉官或美罷相皆加食邑實封戶邑亦如之及二千石封公若累加食邑通食邑封及萬戶侯封小國公次封中國公次封大國公若因小國中國及大邦不願封大國者聽如文潞公是也】國朝所以逺過於漢者蓋漢之爵封有以宦官而封如張釋卿者【髙後紀八年封中謁者張釋卿爲列侯諸中官宦者令丞一皆賜爵闗內侯食邑注釋卿宦者】有以方士而封如欒大者【武帝欒大以方士封爲樂道侯】而我朝爵與徳稱未嘗濫受也漢有累爵至列侯而未有食邑如樊噲者有累賜食邑而後封侯如王商者【本傳】而我朝爵與邑等未嘗虛假也此唐之不如漢而漢之不如國朝歟

資格

以法徇朝廷則待朝廷之意固厚而待士夫之意亦厚也以法徇士夫則待士夫之意固薄而待朝廷之意亦薄也何者法所以奔走天下士夫也上下取必於例而不權乎理之可否大小相沿於情而不核乎事之名實前者勉彊以相從後者展轉而循習譬如金石珠璣茍道路階庭處處有之則與瓦礫無異若爵祿一一如意則何以奔走天下之士不惟朝廷之法輕而士夫之自待者亦薄矣嘗觀漢之資格莫善於漢初莫不獘於武帝漢初之除相也灌嬰薨而除禦史大夫蒼蒼免而相禦史大夫嘉嘉薨而相禦史大夫靑是相之除拜皆以序遷矣【百官表】方漢初之拜爵也樊噲以舍人而賜大夫已而加列大夫已而賜上聞已而賜五大夫【本傳】夏侯嬰以太僕而賜爵五大夫已而賜執帛已而賜執珪已而得印匱是爵之遷轉亦皆以階進矣間有超越遷轉出於上之特恩而未聞指是以爲例也夫何武帝之不念及此哉公孫徒步數年至宰相封侯【本傳】田千秋亦以一言悟意旬月取宰相【本傳】嗚呼相者百官之本也超資越次略無等級況其餘乎蓋法之所在天地鬼神不能易而易之者人也然則果法耶人耶愚嘗切論我朝之政逺過於前代者以寛恩待士夫之厚也我朝之政時有不及於前代者以法例徇人情之過也蓋嘗推其由矣方太祖卽位之初也朝廷未有事例之行士夫未有稽習之病是時也川班比例妄訴威防赫然謂朕之所與卽爲恩澤豈有例耶若是則泛例無有也【上收蜀得將士之精者置川班殿直廩賜所給與禦馬直等開寶四年南郊禮畢行賞以扈禦馬直從特命增給錢人五十至川班爭訟不得如例擊登聞鼔陳乞上怒遣中使謂之曰朕之所與卽爲恩澤又焉有例哉命斬妄訴者四十人余悉配諸州】元臣宿將以平蜀大勲𨿽已許之爵未嘗輕授若是則濫恩無有也【曹彬平蜀上始許以使相及還上曰今方隅尙有未服者汝爲使相品位至矣肯復力戰耶更我取太原因賜錢五十萬】張齊賢以布衣上書其言𨿽可取而亦未授以官若是則冗爵無有也【東軒筆錄太祖謂太宗曰我幸西都惟得張齊賢耳不欲官之異時使輔汝爲相】列聖以來資格甚嚴其用某人也必曰嘗歷某資也由守而憲由憲而漕由漕而三路使由三路使而三司副使至是方除待制焉由正將邊守州鈐由邊守州鈐而邊帥路鈐由邊帥路鈐而都鈐總管至是方選管軍馬其遷轉不輕也如此【官制舊典祖宗用人必嚴資格三人賜第制科入等自不待次而舉猶試以民事故三人皆擢通判制科除簽判一任還試館職或擢言路因其帖職遂除省府擢判官循至三司副使言官歷防諫循至侍禦史知雜事乃不次任用所致自餘各論資序一兩任升通判歷兩任升初任知州資序可爲正運判若除提刑知節鎭帶權字第二任可正知節鎭而權知大藩次升初任提刑資序可正知大藩而權轉運副使第一任正除運判轉升運使幾三路使各髙一等兩任提刑外轉運使資序若除三路及發運副使帶權字方領帥兩任升三路使資序若除發運使帶權字一任升三司副使資序正此方平除待制及三路帥也朝廷每除藩府監司必有理某資序指揮至王安石喜引新進號能集事遂權知縣資序人爲監司郡守至有初攺官選人亦預峻防者又奏議政和三年呂頤浩奏祖宗時將臣資深者除正將其次除副將自正將分以路升都監不可任民事者除防邊知州無才者除州鈐轄三者一等資格若功顯者升路鈐及防邊安撫知州有勞績方除提刑邊功多而資未深者除都鈐轄資深者除路總管遷副總管至是方除遣管軍四廂】自循習旣久不便從狹舊比新例日衍一日前仿後承事增一事其來非朝夕耳故有司守法不思國體但徇人情歐陽公修己言於慶曆之始【言行錄】爵位品秩若一稱滿其意將無以役使羣臣司馬光復極論於治平之初【治平初司馬光上防今爵位品秩譬如金玉珠璣茍道路階庭處處有之則與瓦礫無異若一稱滿其意將無以役使羣臣】名器祿爵人所奔趍必積勞而後遷則不敢躁求茍開驟進之門使有意外之得則何所不至蘇公軾又嘗力陳於熙寧之初【奏議】然橫恩四出援例日至猶未至後來之極也迨夫安石用事喜引新進有知縣資序而爲監司郡守者有初攺官而亦預峻防者【同上】有爲判官而遽除臺職者【長編前秀州判官李定攺太子中允除監察禦史裏行宋敏求封還詞頭復下蘇頌次至呂大臨皆封還並補外天下謂之三舍人】嗟夫示天下以寛大之意納士大夫於寛裕之途玆豈不美然屈吾國之紀綱而便人情之所願欲沿人之情至於無已則法制舒肆而難收其末流之獘有不勝言者然祖宗以全盛之天下當久安長治之餘用四方事力之廣則涵容眾獘無傷大體今以東南一隅之力收勞筋苦骨之賦未有舒伸轉移之術上方慮其事力之易窮下猶謂其志願之未滿豈可曲循姑息不求總核之時乎且隨事設官一官所以治一事也今添差益貟至於無節一壺而百挈十羊而九牧慮其害政而病民也於是有不釐務之法謂寧給以優閒之廩而不假以州縣之權今也釐務十五六矣政安在乎薦舉用人保之以親民之名而必責之以親民之實今多端經營求於幸免指州縣爲徒勞之官視繁劇爲煎熬之地慮其民事之不歷也於是有必試邑之法謂不限以治民考績之途則勞逸有不均之嘆今也舉貟具而不試邑者其端復開矣法安在乎若此等獘未昜縷數朝廷之爵祿旣輕士夫之自待亦薄平居無事用此規模猶不可以立規況庶政方新圗事揆策之時乎然又論之待常材以資待非常之材以望捨資而用望則狂謬之流矯抗之士或以虛名而濫進然徒以資而待士則盛徳尊行瓌奇俊偉之賢或拘格遲回有沈陸下僚之嘆是故畢士安以侍讀學士兩遷而正端揆【增釋景徳元年宰相李沆薨時王旦王欽若參政四年矣馮拯陳堯叟在樞密不於見任參知樞密中求相而畢士安時爲侍讀學士冦準以故輔爲三司使乃先以士安參知政事準由計司階士安同平章事】宋琪以兵部貟外三遷而居端揆【同上興國八年正月以兵部貟外郎宋琪爲右諫議大夫同判三司以琪參知政事十一月拜同平章事】近例左右史次補知制誥而陳襄以右史遷臺諫【言行錄】舊制中書舍人止遷後行而王祐以舍人而遷兵部【事略】王化基以大言自薦而擢知制誥王顯以閣使兩遷而至兩府【增釋興國八年正月以東上閤門使王顯爲宣徽南院使兼樞密副使六月拜樞密使余見事略】初未始以常法拘也嗚呼韓忠獻力言蘇東坡未可遽入翰林且請培養使天下之士畏慕降服然後用【蘇文忠以賢良致身英宗久聞其名以唐故事召入翰林韓公琦力請朝廷培養之使天下之士畏慕降服然後取而用之】夫如是而後可用資司馬溫公舉李擇爲戶部議者𨿽以爲駭而溫公不謂之躐等夫如是而後可用望【事略】今之二三大臣儻以韓忠獻司馬公之所以待士者待士尙何資望之可疑哉

職田

職田之制尙矣王制之論圭田釋者謂其厚賢孟子之言圭田釋者謂其供祭祀嗚呼古者待士夫之意厚矣蓋衣食旣足而後養廉潔之行廩餼或闕將不能安職守之常此培養气節封植人材所以特拳拳於圭田之制歟井田旣壞美意間斷秦漢而後寡廉鮮恥沿歷至唐內外庶官始有職分之田【唐凡京諸司各有公廨田內而自司農寺二十六頃至率更府各二頃所給有差外而自大都督府四十頃至中戍下戍各一頃亦各有差諸京官文武職事各有職分田一品十二頃二品十頃三品九頃四品七頃五品六頃六品四頃七品三頃五十畝八品二頃五十畝九品二頃並去京城百里內給百里內地少欲外給者亦聴之諸州及都防府親王府宗人職分之田亦各有品二品十二頃三品十頃四品八頃五品七頃六品五頃七品四頃八品三頃九品二頃五十畝諸職分田田限三月三十日稍田限四月十三日以前上者並入後人以後上者入前人其賫用田以九月三十日爲限各前人月耕未種後人馴其功直自種若準租分法】然貞觀方給未幾以侵漁而罷【太宗貞觀十一年以職田侵漁百姓詔給逃還貧戶視職田多少每歳給粟二十謂之地是歳以水旱復罷之】開元再復未幾以匱乏而寢【自代宗以來闗中匱竭時物價騰貴內官不給乃裁外田及田二分之一以給京官俸如前肅宗上元十一年令官給職田其後借爲兵糧矣至是復行】嗟夫同此制也亦同此意也周人行之爲良法唐人行之多獘政此其故何哉蓋古者授田於民蓋借民以給祿也故愛護其民常如一日唐以此田爲自耕之地則勢家巨室百計豪取於是有侵漁之獘古者公卿大夫食其賦以爲祿初不以田爲私屬也故圭田之制可行終世唐則以此田爲私屬之物則官日益繁地有常限於是有匱乏之獘周唐之制所以若同而實異也吾觀國朝職田之制蓋始於眞宗之時方國初承五季凋瘵之後土曠人稀人不樂仕祿猶可以自給也承平日久官繁物踴蒞官之日淺閒居之日長而往往有溫飽不給之憂祖宗憫其然也咸平之際遂給職田【二年給內外京職官田】天聖之際隨罷隨復【天聖七年上封者言職田不均又貪吏多取嵗租以害細民請廢之命晏殊與三司使議皆以爲然詔天下職官悉以嵗租送官具數上三司以時估價與給之九年詔職田所以養防也貪污之人侵於細民比詔停罷命三司裒公田嵗入之數計直而均給之未能卽行如聞勤事之吏祿薄不足自養其復卽多占佃戶及無田令出租者以枉法論】熙寧之制均及四川元丰之制均及熙河元祐中變限嵗之法而以月元符中變限月之法而以日此其沿革大略然耳【熙寧中以四川職田嵗收子利稻梁桑麻等納隨處皆同遂召呂晦劉述均定計實谷穡一色每計中價百有二十而梓夔利三路數少均分不足已定到成都一路以髙下均給之元丰以後復熙河等路以其地給弓箭手而郡縣官職田每頃嵗給錢鈔十千元祐中復推廣神宗均定四川遺意以限月之法變而均給焉元符新敕一人變限月而貪冒者或窮一日以赴限期】然旣有俸祿又有職田俸祿則隨其官之髙下職田則隨其地之有無此不均之患喋喋於諸臣之論也【慶曆二年範仲淹疏近日臣僚乞罷職田以其有不均之謗有侵民之害臣謂職田本欲養賢緣而侵民者實比之衣食不足壊其名節豈止職田之害耶自古常患重內而輕外唐外官月俸尢丰請兩制同議外官職田有不均者均之有不給者給之然後可以責其防節】是故當其有之之地𨿽一邑之微毋慮千頃當其無之之所𨿽大藩之雄不及一邑或櫛風沐雨而愁困之不給或玩嵗愒日而鮮醲之過奉其不均何如哉【古文方職田不均當其有之之地藩鎭大者至四千頃下及一縣亦無慮十頃及其無之之所𨿽大藩求有縣百分之一亦不可得或又州自守貳以下嵗動數百縣自令佐以下亦不下數十於其間又有在令佐之職而反過於守貳者亦有居簿尉之官而反過於令佐者又有一命之吏獨無職田之入者冒風沭雨負星戴月一月所得不過數十少者不過十餘千】階州之髙苑凡九百斛常州之江陰凡八百斛下而或四五百或二三百至於閩廣咸無焉或處優逸而所得丘山或任繁劇而不得圭撮其不均又何如哉【政和末言者謂天下圭租多寡不均縣令所得多至九百斛如階州之髙苑八百斛如常州之江陰至是而降或四五百或二三百而閩廣有自來無圭撮處遂詔縣令職田有未及格者促令標撥】然旣言之遂罷之旣罷之又復之豈故循習其獘耶大抵事育之不及甚於多寡不均之患名節之自壊又不止於頃畝不平之憂然則如之何而可曰天下公田在在而有地之多者斂之以入官地之無者出之以供官此慶曆廷臣之議也今獨不可行乎【見上】今天下職田皆有定數斂其租之直於上均其租之直於下此天聖詔防之諭也今獨不可行乎【見上】此法旣行無尊卑不倫之獘無丰嗇不平之患其周人圭田之遺意歟噫孰知侵漁之酷尢甚於不均之苦乎夫田以圭名爲其潔也授之以田而名之以圭者古人之意欲使夫仕享是祿而思潔其行也今以養廉之具而爲濟貧之媒守晉州者私增租入守絳陜者遣私斂獲【杜子充請復元祐均給之法從之初晉州守臣李君卿以所得職田諭意屬邑令增租入比舊數倍後防陵縣令周政力陳其獘郡守符彥嵗減十七八佃戶始脫苛斂之苦而晉韓絳三州圭腴素多守臣多苛法昜其種子或遣子弟監獲貪污猥賤無所不有建中靖國初知延安範純粹乞令監司究情治之】寧不負上人責望之意哉故曰不均之患其責在朝廷侵民之患其責在士夫

閩中人材

自常衮興學校而閩人始知文章之重【唐常衮爲閩觀察使時閩人未知學衮至爲建學校訓教諸生而人遂知學】自歐陽詹登進士而閩人始知科第之榮【韓退之文集送歐陽詹序時詹與退之等同登進士第時人謂之龍虎榜云閩人知學自詹始】愚嘗徧閱圖志熟究史牒蓋騶駱爲姓閩中是居遂爲無諸國時漢初五年也【史記閩越王無諸姓騶氏從諸侯滅秦漢五年立無諸爲閩越王又索隱贊曰句踐之裔是曰無諸旣席漢寵寔因秦餘騶駱爲姓閩中是居】其地僻陋其俗鄙朴其人物希疏寂寥自唐以來駸駸與上國齒曼胡之纓化爲靑衿【閩中記林藻泉山銘云曼胡之纓化爲靑衿】有闕下髙風鄕人敬慕者【林蘊】有龍虎同榜天下稱重者【歐陽詹】有苜蓿賦詩後世仰慕者【薛全之爲補闕賦詩曰曉日上團團照見先生盤盤中無一物苜蓿長欄桿遂去本福州長溪縣人也】天運旣回地靈毓秀前躅髙古後代景仰嗚呼美哉然唐之風土未盡變至我朝而始大榮盛唐之人材未盡出至我朝而始大繁衍此𨿽風俗轉移之效抑亦人文成化之朝黙有以薫陶涵毓也然嘗論之夫靈而爲人業而爲士非特區區功名利祿之計其爲文也必欲潤色皇猷不循時好其爲學也必欲窺造道閫有補治道其操履則以端方直亮爲尙其言論則以鯁介慷慨爲髙立人之朝則處事不撓其气槪可慕也任君之責則竭忠自效其忠藎可敬也處國之難則視死如歸其忠義可服也否則鳴珂名裏衣錦榮鄕科第相望衣冠雜遝亦何足爲榮且盛哉此君子攷論人物蓋取其數大節耳是故名重禁林詞學無比時與楊劉同譽者【隆平集楊億建州浦城人眞宗謂億詞學無比多所法時與劉筠同聲譽有正元元和風自億始】職居西掖文學知名時與楊陳並稱者是其爲文不徇時好也【隆平集陳從昜泉州人與楊大雅同在西掖文學知名時謂之楊陳】得體用之學者精及道徳粗及水利【劉彞福唐人從胡安定學熙寧二年召對上問從學何人對曰臣少從胡瑗以道徳仁義教東南諸生今學者明體用之學以爲政教之本皆師之功彞又長水利】著尊堯之集者學問淵源議論謹嚴是其爲學有補治道【聞見錄陳瑩中南劍人著尊堯集辧誣後得瑩中尊堯集遂攺神宗實錄蓋蔡卞據王安石日錄妄修神宗實錄也】气髙行古人皆化之不曰迂闊而自變【陳防與鄕士陳烈周希孟鄭穆四人者气髙行古以天下之重爲己任時學者溺於篆籕之文所謂知天盡性之學指爲迂闊四人卒不變人卒信而化之時人謂之四先生】孝友質直必稽孔孟不爲曲謹以求名其操履正矣【隆平集王回字深甫福建侯官人孝友質直博學知要王安石謂回造次必考孔孟不爲小防曲謹以求名於世其學問自漢儒林者罕及也】諫垣論事權幸退斂而新除三諫之詩至今膾炙人口【墓志仁宗任蔡防爲諫官遇事感激無所回撓權幸畏斂不敢幹撓時有詩曰禦筆新除三諫官欣然朝野盡相歡襄乃興化仙逰人也】檢院抗章不懼勢要而直論新法之疏聞者爲之縮頸【王安石行新法時鄭俠者詣檢鼓院上章力攻其獘遂繪圗上神宗嘆息翌日詔罷靑苗免役俠乃福州福淸人也】其言論直矣力沮濫賞不避外怨非褊心也【隆平集吳育字春甫建州人章憲太后升祔眞宗廟言者謂覃恩給賞力諫旣而上語輔臣曰外甚怨執政宜謹之育曰臣旣以身許國何避耶】不由銓考封還詞頭非沽名也此其气槪何如哉【事略蘓頌字子容泉州人秀州判官李定攺太子中允除監察禦史宋敏求封還詞頭敏求罷蘇頌當制奏定不由銓考擢授朝列不緣禦史防至憲防未敢具艸次至大臨大臨亦封還並左遷知制誥天下謂之三舍人】君相予久予嘉君伐則見於聖徳之詩【石介聖徳頌汝得象殊重謹微密君相予久予嘉君伐得象乃建州人也】薦賢報國莫非名士則見於古靈之槁【陳防福州侯官人號古靈先生哲宗元祐初薦司馬溫公而下凡三十三人皆節義忠正之士謂之古靈槁】受遺詔於治平之初【曽公亮泉州人治平初與韓琦同輔英宗時謂可比張安世】陳規模於中興之日此其忠藎何如哉【系年錄李丞相綱字伯紀邵武軍人相髙宗言中興規模當有先後之序】儂智之變事勢亟矣寧死其身而不忍辱其國【事略曹覲建州人知封州儂智髙反鄰或勸使之去覲叱之曰吾家以忠義自將豈茍生耶率州兵禦賊力不勝遂爲所執賊諭欲用之曰犬彘敢爾耶遂殺之】渡江之際國步艱矣寧死其節而不忍偸其生此其節義又何如哉【系年錄劉珙建安人以忠顯公死節補承務郎蓋忠顯公劉韐者靖康中守眞定有功京城失守敵人得之欲爲將忠義不辱而死】酌幽馨而起敬想遺迹而興嗟凜然起髙山仰止之想如其捨是不論而縷縷功名富貴之徒特遼東之豕耳嗚呼孰知有大於此者乎蓋顯名於一時者不若傳道於異日有功於耳目者不若淑教於人心彼伊洛正學爲天地立心爲生民立極爲前聖繼絕學爲天下開太平蓋有與風雨晦防流行於天地間而不可磨滅者自黨籍一嚴禁錮日久中更變故道脈如綫一傳而得遊定夫胡文定楊山之流靈光屹立疏瀹源派碩果不食元气復春講明經學於建炎之初培植人材於熙寧之後此三君子之功大矣【遊酢字定夫建安人胡安國建州崇安人楊時字中立南劍人從學伊川之門後黨禁嚴諸弟四散至髙宗建炎初召楊山胡安國在經筵後浙閩學者皆出其門盡知性命之學】再傳而得仲素五峯致堂延平晦翁之流故老道徳賴此典刑晚輩學問視此模楷責權臣以尊主攘狄之義示後人以中庸大學之教此數君子之功大矣【羅仲素南劍人淸介絕俗從學於楊山後劍浦人李延平先生諱侗者又從仲素學受春秋中庸語孟之說晦庵朱先生從學延平先生盡得其學皆伊洛性命之學也又胡五峯胡致堂皆胡安國文定先生之子秦檜以金助胡寅省親寅謝曰願公修政任賢尊主攘狄以開後功檜以其諷已始大惡之】此又閩中之山斗照映古今後學敢不欽於景仰哉噫𨿽百昌黎作歐陽序林藻作泉山銘何足形容其萬一歟【見上】

蜀中人材

昔我髙宗之論蜀士也曰當以徳行爲先文章乃其餘事大哉王言其品藻人物之鑑歟【系年錄紹興二十六年沈該進呈蜀中人材上曰蜀人多能文然士人當以徳行爲先文章乃其餘事】愚嘗登岷峨之山望巴江之水捫參歷井縱觀四望山川蔥鬱气象宏富其爲物也有靑金丹砂之良其爲人也皆光明俊傑之習然世之論者曰模寫風物有聲詞壇是蜀士之長也馳騁古今持論文苑是蜀士之盛也噫徳行首科文章末枝由漢至唐光映史牒能文之士固不少而碩徳重望者抑何寥寥間見耶黃門奏賦飄飄淩雲似也然失節臨卭至虧終身之大節【西漢司馬長卿奏賦黃門武帝嘆曰飄飄有淩雲之气又與卓氏因撫琴有滛奔之聲】白首艸元甘心寂寞固也然劇秦美新爲名教之罪人【楊子云艸太元又作劇秦文以諷莽】作頌漢庭誇詡君臣善文辭也而彭祖喬松之語識者陋之【王褒】賦詩沈香笑謔風月善詩章也而騎鯨捉月之疏君子惜焉【李白作沈香亭數章又後遊江騎鯨捉月而死】故漢之所可取者惟嚴君平唐之所可稱者惟陳子昂甘心肥遁不事王侯忠孝一言有禆風教【嚴君平居蜀肆以賣卜爲業爲臣者教以忠爲子者教以孝】秉心立朝有意規諫奏論數章皆切大體【陳子昂】此又表表於漢唐數君子之上尙論蜀之人材果在此而不在彼也自五季根據人物雕陋我宋混一日薰月染偉人碩徳相望先後不特區區於翰墨蹊徑之末自今觀之詞賦有聲人曰範景仁之能君子曰首決大議其勇決不可及也【範景仁成都人爲舉子塲屋有聲賦作彩霓理識勤翻來如雲云注又隱作平音去之景仁不之辧後仕仁宗時仁宗三十五年在位未有繼嗣景仁上疏曰太祖捨其子而立太宗天下之大公也某王旣薨眞宗取宗室子養之天下之大慮也願陛下以太祖心行眞宗故事章十九上待罪不肯去須髮爲白其後仁宗感悟遂立英宗君實作傳曰景仁之勇決予所不及也】著論權衡人曰蘇老泉之能君子曰辧姦未形其先見不可及也【鑿表蘇洵字明允眉州人歐陽永叔一見權書衡書嗟嘆目爲荀卿子又聞見錄王安石名始盛歐陽修勸老泉與之遊先生曰吾鄙其人作辧姦一篇以譏之】稱坡公者皆曰天下奇材不知儋耳之遊其气可以沮金石而淩雪霜【事略王偁曰東坡斥之嶺海之外而不爲之慍也】稱潁濵者皆曰制策翩翩不知新法之疏其言可以質天地而感鬼神【遺老傳轍舉直言極諫得失司馬公第以三等範景仁難之蔡君謨曰吾三司使也司會之言吾愧之而不敢怨胡武平請去之上曰以直言召人而以直棄之天下謂我何卒兩寘之下第王介甫意其右宰相韓公曰此人策語謂宰相不足用欲得婁師徳郝處俊用之尙以谷永疑之乎後神宗嗣立介甫得幸急求財利轍議事而多詆介甫及靑苗法行極論之】範淳夫之經學非學也色和气柔開悟上意此其學粹矣【家傳範祖禹字淳夫成都華陽人弱不好弄博學彊記範忠文每器之曰天下士也元祐初伊川謂溫公曰經筵若得範淳夫尢好頤自度乏溫潤之气淳夫色溫而气柔可以開陳是非導人主之意其後除侍中】田公錫之奏議非文也憂治世而危明主此其文雅矣【隆平集田公錫本京兆人唐末徙蜀因居嘉州蘇越序公奏議曰自太平興國至於咸平可謂大治而田公之言常若有不測之憂近在朝夕何哉古之君子必憂治世而危明主明主有絕人之資治世無可畏之防此君子所深懼也】以孝事親甘露降祥彭公乘之孝人曰今之曽子也【隆平集彭乘益州人天禧初遷集賢校理懇求便親得知普州父卒旣葬甘露降墓栢上人以爲孝感】以廉律己上悟帝意孫公抃之防人曰今之伯夷也【孫抃眉州人皇祐中權禦史中丞諫官奏抃非糾繆才抃言今士趨進者多謙退者少以善求上爲精神以能訐入爲風采若然臣誠不能也仁宗察其言趣視事抃居侍從屈久而短於進取人以爲長者】苗劉之變事勢倉卒張公忠獻親扶日轂洗日虞淵其功何如哉【張忠獻公浚成都人髙宗卽位星夜馳赴劉正彥作亂公唱義師平之】河南之擾人心危懼孫公昭逺忠气激烈聞者生气其節何如哉【建炎二年金兵攻河南府畱守孫昭逺戰不利其下擁昭逺南去避兵昭逺罵之曰若等衣食縣官不以此時報國南去何爲昭逺抃孫也】之數君子者上則信於其君次則信於其友下則信於其人蓋一世所共知者至若山顚水涯頽墻敗壁之下不逐時好不徇世祿不求人知此其淸操髙節照映流俗君子尢當表而出之不阿匪人終身退藏王子思之逸節也【事略王子思眉州人廷對不避權貴蔡京知成都府舉爲學官不聽後京爲相遂不復仕】不從僞命守節肥遁尹和靖之髙義也【建炎初劉豫僞命召尹焞焞不肯因居蜀後髙宗因召居經筵】張兪一布衣也力舉祖訓勸勉大臣【康定中益州隱士張兪上宰相呂夷簡書閣下且舉太祖太宗之故事開導天子之聰明云云呂夷簡謂兪所言郭元振不及】何羣果州一艸澤也後學起敬目曰禦史【長編至和三年賜果州艸澤何羣安逸處士慶曆中石介在學諸生來者數千人羣自蜀至介以爲學長羣與人言未嘗下意曲從同捨目曰布衣禦史】嗚呼蜀士有聲於上國也久矣然在漢唐則先文學在國朝則先徳行此又天涵地育之教歟不然由漢以來踵秦陋習文翁修起學宮人始知學又不專於岷峨巴江之精气也今塲屋之下嵗貢傑出泉石之間芝詔屢聘則孰不爲明時用哉嚴王陳李司馬揚一翁二季對相望必有續後山之詩【陳后山見二蘇詩曰岷峨之山中巴江異人間出駭四方嚴王陳李司馬楊一翁二季對相望】

古今源流至論前集卷七

欽定四庫全書

古今源流至論前集卷八

宋林駉撰

儒吏

古者以仁義爲儒以教化爲吏而儒與吏爲一後世以章句爲儒以法律爲吏而儒與吏爲二嗟夫周官九兩曰道與治孔門四科文學政事又曷嘗有異致哉此愚深嘆後人之不古也夫惟儒與吏爲一也詩書禮樂皆潤澤生民之具功名事業亦吾道之緒餘是故臯夔伊傅雍容於廟堂之上而君民相忘於道化之中寂寥於都兪之頌而天下交通於泰和之治周召毛畢以帝王制作施於邦國都鄙之間以孝悌睦婣書比閭族黨之民是時也內而賡歌外而嶽牧皆剛簡直寛之徳出而使長入而使治無非俊造秀乂之士後世指臯夔伊傅周召之倫以爲儒之效吏之循者不過仁義教化之學耳夫惟儒與吏爲二也儒則從事於誦說章句之末而目吏爲俗也吏則從事於法律刀筆之陋而目儒爲腐也是故假春秋以濟欺【公孫學春秋及對策以旱爲桀之餘烈上防武帝】托論語以文姦者【張禹不言天變及帝問之以子不語怪力亂神爲對】往往以詩書爲發上尊管晏下煽申商者又甚於功利之場【晁錯羊張湯杜周等傳】儒術飾吏似濟時也如多詐何惠文從事似振治也如太刻何【見上】是時也視腐儒爲敗事【酈食其】視尙書爲朴學而儒之效泯【武帝】指申韓爲家學【景帝】指雜伯爲制度而吏之實壊【宣帝】當時謂寛杜張之徒以爲儒之術吏之能者不過章句法律之習爾嗚呼儒與吏之名固對立於古今也然天下亦豈有捨儒而可以爲吏哉儒道與天地並上之扶天經立人紀次之定社稷安國家曷嘗一日無所待於儒至其列之官爵著之行事居天職而治天民者夫是之謂吏而非有二也烏可以壁間蠧簡爲無用之藏徒與民相處於三尺間哉第恐儒而非眞曾俗吏之不若所以起後人輕鄙之議甚矣天下不可無儒者之功也吾觀唐虞三代之時此固享吾道之福若周而秦秦而漢漢西而東儒者之效固間闗於羣咻眾吠之中天下亦陰受吾道之賜異端橫流吾道如綫大造幾不立矣吾孟子奮力而排之我是以有仁義之道秦火旣熾孔壁不傳大造復不立矣吾董氏首尊孔氏我是以有六經之教姦雄竊睨染指漢鼎大造又不復立矣而若陳元方鄭康成之徒且聲大義於一隅我是以有孔孟之澤【本傳】若然者果儒之功耶抑吏之功耶文不防天道未墜地藝祖立極天下文明以讀書勉大臣【太祖曰宰相必用讀書人】以文吏代鎭將【太祖謂趙普曰儒臣有武幹者何人普以辛仲甫對徙益州都監】以士人治刑獄【開寶六年詔攺馬步院爲司寇院以新及第進士九經五經及選人資序相當者爲司寇參軍】以儒人典藩方【太祖因命郎曹卿監官出典藩方懲武臣之獘】趙普一代勲臣也東徵西討無不如意求其所學自論語之外無餘業【趙普曰論語二十篇吾以一半佐太祖定天下】盧多遜當代名儒也博學彊記該貫古今用而爲相藹然於太平興國之治【太祖問盧多遜事善對帝曰宰相必用讀書人後太宗拜爲相】一掃五季刻薄之習隱然正道之規模此列聖所以守爲家法也故三司錢谷之任蓋吏職之至難我祖宗必擇徳望儒臣如陳恕冦凖程琳蔡齊之倫相望於前蓋不敢付之庸常之吏也【蔡龍圗官制祖宗舊制選除執政侍從必先選歷錢谷伯祖文忠公欲擢參大政先除擢三司使數月乃拜樞宻副使呂申公嘉祐中朝廷欲置之禁掖乃除戶部判官數月進修起居注旋召知制誥○陳晉公恕爲三司使十八年精於吏事晚年薦寇萊公自代眞宗用萊公爲三司使景祐元年程琳爲三司使禁中有所取輙復奏之又蔡齊爲三司使見上】京尹繁劇之任尢吏事之至冗我祖宗必用賢明碩望如範仲淹杜衍包拯歐陽修之流歡然政聲蓋不敢委之刻薄之吏也【範仲淹除侍郎卽任開封府時與呂夷簡不恊欲以此困之仲淹爲尹數月京師稱治○杜衍知開封府權貴不敢幹以私○包孝肅知開封府京師爲之語曰闗節不到有閻羅包老○歐陽修嘉祐二年除開封府】此吏之所施未嘗不源流於儒也歐公之倡古文吾儒之領袖也其與曽南丰蘇東坡之所講明者不但區區於操觚弄翰之末耳以犯顏敢諫爲忠以濟時行道爲賢東坡之有聲杭郡南丰之六秉州麾皆有補於吏政【蘇軾序歐公文集曰天聖景祐間歐陽子出天下爭自濯磨以通今學古爲髙以救時行道爲賢以犯顏敢諫爲忠長育成就至嘉祐末號稱多士歐陽之力居多○南丰歐公門下士東坡歐公所取○南丰行狀公自求補外轉徙六州東坡守爲蘇堤浚三河杭人徳之】胡安定之明經學吾儒之山斗也其與劉彞範純仁錢藻之所議論者不特屑屑於訓詁句讀之習爾講經義有齋明時務有齋劉彞之明水利純仁之明治道皆有益於吏治【呂氏家塾記湖學以經義及時務學中有經義齋治事齋經義齋者擇疏通有器局者居之治事齋者各治一事又兼一事如邊防水利之類云李廌記安定甄別人物因其所好而類聚別居之故好尙經術者好談兵戰者好文藝者好尙節義者使之以類羣居○劉彞對神宗曰錢藻之淵篤孫覺之純明範純仁之直溫錢公輔之簡諒其餘政事文學不可數皆安定之門人也劉彞學水利】何熙寧之臣言道徳而心功利親羣小而疏老成天下爲之開闔動揺彼六七年中數十使者徒貪城社之可憑不思竈突之炎上孰知寛之一分民受一分之賜矣諸賢固已隨事苴補於防防之中及其焦頭爛額於元祐七八年問者又向時排擯廢逐不可得一日安於朝廷之人也當是時𨿽百惠卿其將焉施惜乎君子防制之太疏小人報復之反肆積至政宣無可爲矣【見新法條】天運循環陰剝陽復山先生巋然如靈光之獨存出其眇然之驅支山嶽萬鈞之壓以啟趙鼎張浚諸賢弼成建炎撥亂之功此吾道之一伸也【山行狀】晦翁先生屹然如泰山之具瞻福星外臨以蘇生靈荒旱之餘復成淳熙太平之治此吾道之再興也【晦翁行狀】嗚呼二公所學爲天地立心爲生民立極爲前聖繼絕學爲天下開太平豈一時吏治究其萬一哉此愚於終篇推廣儒學之盛云

才徳

忠肅懿恭徳也而古謂之才【左傳】徳行道藝賢也而古亦謂之能【周禮】嗟夫以徳養其才則才泯於徳之中徳不足而惟以才自見則始判於徳之外且人才之在天下若十指然彊者奮發敏者輕銳辧者縱橫是其才稟於天者然也先王以君師之責自任作成長育以全天地父母所不可及之功九徳之辧【書】典樂之教皆所以治其偏而成其全禮樂射禦敬敏任卹皆所以達其才而成其徳【禮】迨夫陶和毓粹气質變化朝廷比閭人人君子是故司馬論材卽曰秀曰俊之賢鄕老賔興卽月書季攷之行【禮】奔走禦侮疏附先後夫豈其才之不用而赳赳武夫公侯幹城無非兔罝好徳之人虎賁趣馬左右擕僕夫豈其才之不任而淠彼涇舟烝徒楫之亦無非奉璋峩峩之士其徳度足以收世望其風流足以成習俗其器識足以達事幾此古者未嘗有才徳之分也自尾生之行一棄而徳爲無用【漢陳平傳】自跅之詔一下而才爲有濟【漢武帝紀】弄車織薄不齒鄕井【衛綰周勃】黥卒亡命闖伺山澤【黥布】非不足與集事也然叛者九起不顧盟血之未幹【韓信傳又彭越傳】奉命絕域唇辧如流【張騫】宣威沙漠開拓土宇【衛靑霍去病】非不足與謀功也然本根蠧耗索然元气之已秋於是君子始有才徳之辧曰徳如大圭不割也才如利刄不缺也【唐白居昜傳】曰徳勝才謂之君子也曰若才勝徳謂之小人也【司馬溫公】嗚呼謹重寛厚者固足壽國脈而敏銳奮發者亦豈不能辦事哉全徳粹行固足以服人心而一藝一能亦豈爲棄物哉惟隨宜而器使之各謹視其所用而已蓋鸞輿在前屬車在後淸道而後行則非稱徳之驥不足以駕君之車及用之戰陳施之馳逐則非駿足疾駈超軼而絕塵者不足以獲多而取勝然則曰賢與能亦不容偏廢也愚獨惜教養之制不明剛柔緩急不能無偏而世之所謂才者往往淪於頑鈍無恥之流此才之所以不如徳也歟世更五季人物雕陋天生聖明陶冶一世治獄必用士人【開寶詔以新及第進士九經五經及選人資序相當者爲司理參軍】固也宰相必用讀書【太祖因盧多遜善對曰宰相必用讀書人】而左右前後無非儒學之選【見後】典郡必用儒臣【太祖問趙普曰儒臣有武幹者何人趙普以辛仲甫對徙益州都監】將閫必擇無過固也【太祖命將必用謹厚無過者】而堂後官亦必參之以士人之任【舊堂後官皆胥輩至太祖參用士人】是𨿽斬艾蓬蒿削平僭僞之初使愚使貪使智使勇固不能免而天下旣定非鎭重老成之人不用也嗚呼其爲天下慮後世慮也逺矣是故亂世用材治世用行太宗有意於用徳也【端拱二年上曰爲臣之道治平之代𨿽收功效亂世止用其才不用其行如陳平韓信頃刻可立功業治平之世卽此輩無以施其謀略孔子四科以徳行爲首】夫惟以徳爲可重故李沆以風範端凝相【李沆侍宴太宗目送之曰李沆風範端凝眞貴人也】韓丕以衝澹自處進【韓丕起寒素以衝澹自處不奔競於名宦太宗甚重之命守本官左諫議大夫知制誥爲翰林學士】用士安而不用張洎者以洎有文學而士安有徳行也【太宗淳化二年以畢士安爲翰林學士初執政欲令張洎上曰極知洎以文學資仕不下士安第徳行不及爾】用敏中而復用張詠者以敏中大耐而詠素有徳望也【淳化四年一日禦筆飛白書向敏中張詠姓名付宰相曰此二人名臣也朕將用之餘見言行錄本傳】太宗之用捨如此風俗其有不厚乎才幹則不乏徳行則罕見此眞宗有意於尙徳也夫惟以徳爲可敬王旦以深沈有徳相【張詠嘗謂人曰吾榜中得人最多謹厚有雅望無如李文靖深沈有徳鎭服天下無如王公】李諮以苦學奉親用【景徳二年李諮中進士第上親閱試卷謂宰相曰李諮亦有可觀聞其防年母爲父所棄歸其舅諮日夕號泣求還其母至乃絕葷茹以禱祈又能刻苦爲學自取名級亦可喜也】寧取文行之趙安仁而不取盛元【景徳元年七月先是上召翰林梁顥夜對詢及臺閣人物顥曰晁迥篤於詞學盛元敏於吏事上不答徐問曰文行兼著如趙安仁有幾顥曰安仁才識兼茂未見其比以安仁爲翰學】寧用他人輔仲舒而不用致堯【眞宗朝時梅詢曽致堯以才名自負嘗遣致堯輔溫仲舒安撫陜西致堯於閤門疏論仲舒言不足與共事李沆在中書不喜因用他人輔仲舒而還致堯】眞宗之去取如此人才其有不盛乎貽厥孫謀以燕翼子丰芑之仁數世用之吾觀䢐徠之頌也潞公重望弼亮數世小範老子純乎王道以率履予衍以謹厚予殊比弼以夔契比琦以周勃凡見於一頌者皆君子人也【維仲淹弼一夔一契予早識琦而有奇骨可屬大事重厚如勃曰衍予來汝予黃髮心如一兮率履不越汝得象殊謹重防密】又觀古靈之槁也司馬名相首擢第一孫覺純仁可列侍從以可備風憲舉明道以可屬危難舉王存以張子厚爲學行修明以吳育爲端良吳恕爲器識凡見於一槁者亦皆君子人也【長編熙寜九年古靈陳防薦司馬溫公而下三十三人章槁司馬光韓維呂公著乞詔還詞苑或居經幄蘇頌宜居編修孫覺李常範純仁可充侍從王存顧臨可屬危難程顥可備風憲張載學行修明孔文仲性醇行粹吳育端良質實吳恕器識深醇云云】吁有由也𨿽然用舍人材在人主權衡人才在大臣昔李文靖當國冦公屢以丁公薦而文靖則曰才則才矣使在人上不可也【東軒筆錄冦準屢薦丁晉公之才於李文靖而終未用一日語文靖曰比屢言丁謂而終不用豈其才不足用耶文靖曰如斯人者才則才矣顧其爲人可使在人上乎萊曰如謂者相公終能抑之使在人下乎文靖曰他日後悔當思吾言】王文正品藻人物楊文公亦以丁謂告而文正則曰才則才矣使獨當權不可也【遺事楊文正輿王文公評品人物文公曰丁謂久逺果何如對曰才則才矣語道則未他日在上位使有徳者助之庶得終吉若獨當權必爲身累】惟二公之所取者不在於區區之小才則自眞宗而後多得重厚名流者亦大臣擢用之公也【李沆爲相眞宗問治道所宜先沆曰不用浮薄新進喜事之人此最爲先故自眞宗之世至仁宗初年多得厚重之士】陳升之才智才也安石曰是可用也司馬公曰是不能臨大節也【神宗問司馬光曰今中外大臣獨升之有才智曉達政事光曰升之才智誠如聖諭恐不能臨大節而不可奪耳安石用事引升之自代】呂惠卿之明辧才也安石曰是可用也司馬公曰是用心不端也【神宗歷問羣臣至惠卿光曰惠卿憸巧致安石負謗皆惠卿所爲也上曰惠卿明辧亦似有才光曰惠卿文學誠如聖旨然用心不端安石後力引惠卿代已】惟安石之所用者惟取其才智明辧之人則自熙丰以來大抵皆少年新進輕躁浮薄之流皆安石之咎也嗚呼安得李王司馬二三君子與之評品人物哉

士風

諛佞成風漢道不西淸虛相習晉其東矣噫豈惟漢晉然哉𨿽唐虞三代而有此未有不敗者也國朝立三綱以爲綱張四維以爲維護風俗如護元气重名節如重鬼神何厚耶好事盡輸純與直謾勞頰舌湧如泉此太宗戒欺誕之詩也士夫其不爲誠實乎【太宗作七言詩示學士卒章云好事盡輸純與直謾勞頰舌湧如泉】臣守但當守公法馳騖茍進何可取此眞宗疾奔競之詩也士夫其不爲恬退乎【眞宗作詩示羣臣云云】李昉子弟並從罷黜懲攘奪也【雍熙二年宰相李昉之子宗詩參政呂正之弟亨舉進士試皆入等上曰比至勢家與孤寒並進但以藝升人亦謂朕有私皆罷之】溫叟子孫特加甄錄戒貪墨也士夫其不爲推遜淸防乎【劉溫叟至淸防太宗嘗賜以錢五百千不敢辭貯於別室明年復因重午以角黍遺之使人至見前所送錢扃鎖如故還白其事上曰我錢尙不用況他人乎後溫叟薨太宗錄其後曰使名節者知所激勸】嗚呼有君如此其忍負之此國朝所以人人有士君子之行胡宿白首不忍欺君詳議不敢得也【嘉祐元年胡宿知審刑院詳議官闕判院者當擇人以薦於上宿與同列得二人一人者監稅河北以水災虧課同列曰虧課小失不足白上以累才宿不可至上前白之同列曰詳議在得人公固欲白上緣是不得柰何公曰得與不得一詳議官爾宿以誠事主上今白首矣不忍絲髮欺君】冦公初進不可欺君科第不足計也【冦忠湣時年方十九舉進士時太宗取人多問其年年少者往往還遣或教公增其年公曰吾初進取可欺君耶】不預宴集館閣盛徳晏公曰非不宴遊直以貧故無飾辭也【晏殊爲館職時天下無事士大夫多爲宴集公時貧不能出獨家居與昆弟講習一日選東宮官忽中批除晏殊旣受命上面諭除授之意公曰臣非不樂宴遊者直以貧無可爲具臣若有錢亦須往但無錢耳上益嘉其誠實】私入市肆宮僚失徳宗道曰飲酒常情欺君大罪無妄語也【魯宗道昜服飲仁和肆一日眞宗急召使者入門移時行自仁和肆歸中使先入白與公約曰上怪公來遲當以何事對公曰但以實告曰然則當得罪公曰飲酒人之常情欺君臣子之大罪使者如公對眞宗問何故私入酒家公曰臣貧無器皿酒肆具備適有親客遂與之飲眞宗曰卿爲宮臣恐爲禦史所彈然自此奇公】噫匹夫至愚尙知以誠況諸君子乎其誠實之風著矣年方彊仕請解機務急流勇退人也【至道三年眞宗卽位錢若水以母老請解機務章再上乃得請君請云云又麻衣僧謂若水曰公急流中勇退人也】年未知命表求掛冠知止求退人也【咸平四年韓見素爲監察禦史表求致仕時方年四十八上問輔臣曰見素髮齒尙壯遽爾致仕何也呂端曰見素性恬退上難之李至曰近世朝行中躁競求進者多知止求退者少若允其請亦足以激勸風俗上黙然乃授刑部貟外郎致仕年八十餘卒】父任執政不就廷試非韓維之安於靜退乎他日之遷監學正以旌擢之【韓維嘗以進士薦禮部父億任執政不就廷試仁宗患縉紳奔競諭近臣曰恬退守道者旌擢則躁求者自當知愧於是宰相文彥愽等言公好古嗜學安於靜退乞加甄錄召試學士院辭不赴除國子監主簿】禮部第一不肯自陳非範景仁之恬於進取乎他日之除袐閣正以勸激之【範鎭舉進士禮部奏名第一故事唱第過三人則禮部第一人越次抗聲自陳因擢置上第鎭不肯自言至第七十九人乃出拜退就列無言龎籍言鎭有異才不汲汲於進取特除直祕閣】噫虞非其招猶不屑往況諸君子乎其恬退之風盛矣張公詠之試大名也將以張公首薦而公推張覃爲第一【太平興國四年張詠與冦準同赴大名舉義將首薦詠詠以同郡張覃素有文行卽率冦公以覃爲薦士論多之】蔡公齊之試萊州也將以蔡公首薦而公推史方爲第一【蔡齊萊州人舉進士第一以書薦其里人史方而已居其次】畢文簡之除相可喜也曰臣以駑朽請薦相才【畢士安參政入謝帝曰未也行且相卿公曰臣材駑朽不足勝任惟冦準兼資忠義善防大事此宰相材也不閱月並拜平章事】杜祁公之去相甚郁也曰某以非材久妨賢路【杜衍門生嘗謂公曰公在相位未期年而出天下甚郁望曰衍以非材久妨賢路遽得解去深遂乃心然獨有一恨平生聞某人之賢可某任未薦】嗚呼攫金逐鹿者聞此寧不有愧心乎其推遜何如哉有官鼎鼐無地樓臺萊公之儉徳也是詩也肯移爲他人誦耶【聞見錄萊公居家儉魏野贈公詩曰有官居鼎鼐無地起樓臺後北使曰此無地相公耶】馬諳舊路龜放長江趙公之淸徳也肯私爲外人贊耶【趙抃初知成都擕一龜一鶴自隨其再任也屏去龜鶴止一蒼頭執事張公祐送詩云馬諳舊路行來滑放長江不再來】歸自南海不載一物何防耶【余靖爲廣西安撫戒當任官吏不得市南藥及公北歸不載南海一物】歸自西蜀僅有數卷何薄耶【太祖初立命王全斌等伐蜀沈倫爲水陸轉運使諸將爭取金帛子女倫一無所取東歸之日惟圗書數卷耳太祖知之擢爲戶部侍郎兼樞副使】嗚呼囊帛匱金者知此寧不汗顏乎其淸廉何如哉是𨿽諸賢律身之嚴亦祖宗激勸之微權也𨿽然授以翰林力辭不已【神宗卽位擢司馬光爲翰林學士力辭上諭以卿有文學何辭公曰臣不能四六上曰如西漢制誥可也公曰本朝故事不可上曰卿舉進士髙第而云不能四六何也公移出內臣彊公受吿以告置懷中不得已受】授以館職固辭不就【溫公家語至和中召王安石試館職固辭不就乃除羣牧判官又辭不許乃就職嘉祐中召除館職三司度支判固辭不許未幾命修起居辭章至十上焉】溫公荊公之推遜一也然議者以溫公爲是而荊公爲非議法不合請歸西洛【溫公與安石論新法靑苗不合章屢上請歸洛】用法未便投老鐘山【初呂惠卿爲荊公所知驟引至執政荊公去惠卿背之值荊公再相於是起華亭獄而使徐禧王古蹇周輔之輩按之惠卿請不得然後以語中子雱荊公不快遂投老金陵鐘山】溫公荊公之恬退一也然議者以溫公爲得而荊公爲失溫公之不事生產【公忠信孝友恭儉正直出於天性不事生產買宅洛中僅庇風雨】荊公之不自奉養【上言安石不好官職不自奉養可謂賢者光曰安石誠賢但性不曉事而復庇其短也】均之爲淸防也議者亦以溫公爲眞淸而荊公爲詐淸何耶大抵重厚之士其處已也以誠好名之士其處已也不以誠溫公重厚之士而荊公特好名之士也是則三者習尙又闗於誠不誠之間未可以笑貌聲音求之矣不然溫公平生以誠嘗語之劉安世【元城先生曰安世從公遊學十年問其立身之要公曰其惟誠乎公平生行之俯仰無愧】而安石詐人我仁宗已心薄之【仁宗朝安石知制誥一日賞花釣魚宴內侍各以金盞盛釣餌藥置幾上安石食之盡明日謂宰輔曰王安石詐人也使誤食釣餌一粒則止矣食之盡不情也】君子於此可以覘二公之終身也噫相在爾室不愧屋漏中庸之學君子不可不書諸紳

幸學

古者以學爲維持風教之地故視學爲常典後世以學爲粉飾太平之具故視學爲曠儀嗟夫學者化民成俗之本不可一日不明於天下也是以三代盛時取士論政莫不在是卜禘而後視學所以遊其志也未見其輕於禘也士不變而視學所以重其教也未見其嫌瀆也春入學秋頒學一嵗而再學未見其繁且數也以謂不如是則無以維三綱五常之具示作人重道之心爲禮樂教化之本此所以視爲常典歟後世以先王化民之地而指爲美觀之文平日常行之事而視爲創舉之禮漢明臨雍拜老此先王大合樂之舉而史筆紀之以爲美談【凡入學以齒將入學小胥大胥小樂正簡不率教者以告於大樂正大樂正以告於王王命三公九卿大夫元士皆入學不變王親視學不變三日不舉屏之逺方終身不齒大樂正論造士之秀者以告於王而升於司馬曰進士記王制又漢明帝紀永平中帝臨雍拜老諸生圜橋門者億萬計執疑問難又班固賦辟雍湯湯聖皇蒞止】唐太宗數幸釋菜此先王春入學之常唐人嗟異以爲偉觀【唐儒學傳序太宗召天下純儒老徳以爲學官數臨幸觀釋菜命祭酒博士講論經義優以束帛廣學捨千二百區三學益生員復置書算二學皆有博士大抵諸生員至三千二百𨿽三代所未聞也】嗚呼明帝太宗當文治雕落之餘士類湮郁之後一旦舉行駭人耳目爼豆生輝冠帶增气此所以視爲曠儀歟嘗謂王者以一身膺天地社稷之托禮樂綱常之任其不可輕之地有三曰天地曰宗廟曰學校夫以萬機之繁未必皆其身與惟天地之祀宗廟之祠與夫學校之幸非萬乘親幸未見其所以致敬之意是故蠲大報於天地之郊灌鬯薦獻於宗廟之享承師問道於親臨學校之幸此無他天地萬物之始宗廟國家之本而學校教化之基國之大務未有捨此而先者韓退之謂天下通祀惟社稷與夫子社稷壇祭不若夫子用王者事嗟夫夫子豈止與社稷爭雄長而已哉【韓文】國家以禮義淑人心人文化天下方太祖肇造之初蓬孛未豁也我太祖元年正月幸監二月又幸至四年四月又幸故其贊先聖曰尼父挺生河海標異祖述堯舜有徳無位是舉也其視武王克商封先聖之後者同一意也【太祖建隆元年正月幸國子監二月又幸四年四月又幸又作文宣王贊曰王澤下衰文武將墜尼父挺生河海標異祖述堯舜有徳無位哲人其萎鳳鳥不至云云】髙宗中興之始國步甚艱也我髙宗親謁聖祠師道日隆命講周易經學有光故其贊先聖曰維時載雍戢此武功肅昭盛儀海宇聿崇是舉也其視光武興漢先建太學比日臨享者同意也【聖政紹興十四年三月幸太學謁先聖先師登降步趨執爵灌獻天容肅恭禮畢乃命司業髙閱講周易復幸養心持正二齋上幸畢觀太祖太宗徽宗所制贊文因禦制文宣王贊後又制七十二子贊文宣王贊曰大哉宣聖斯文在玆帝王之式古今之師志則春秋道由忠恕賢於堯舜日月其譽維時載雍戢此武功肅昭盛儀海宇聿崇】夫當太祖之初興髙宗之再造庶事艸創未暇他舉一則曰幸學二則曰幸學飾禮容奉籩豆周旋進退興降俯伏汲汲然爲尊師重道之舉此固百世而下聞風興起者祖宗躬行之於前子孫潤色之於後此道術所以顯行教化所以興隆也是故列聖相承盛禮日舉自太祖而後則端拱幸國學而玩易之泰卦【寶訓太宗端拱元年幸國子監將出顧見講堂左右言博士李覺方聚徒講書卽詔覺講易泰卦翌日語近臣曰昨聽泰卦文理深奧足以爲君臣監戒淳化五年又幸國子監召孫奭講堯典說命】淳化又幸講書之堯典【見上】此太宗舉行之典也景徳二年幸國子而覽書庫明年又謁先聖以展拜此眞宗舉行之典也【寶訓眞宗景徳二年幸國子監歷覽書庫觀羣書鏤板曰國家崇尙儒術然非四方無事亦何以防此又防要景徳中幸西京謁先聖詔河南府營建國子監又幸四月又謁文宣王廟帝展拜以表嚴師崇儒之意】自髙宗而後則淳熙之禮行釋奠吾道有光義闡中庸聖學髙明此孝宗親幸之禮也【孝宗淳熙四年二月幸太學詔略曰朕躬釋奠闡中庸之義云云士大夫其念哉當爲君子之儒母慕小人之徳則無負於樂育在汝等勉之是時龔遂良等奏命儒臣講經上曰禮記中庸爲天下國家有九經一叚最益治道】嘉泰之詔命司成防繹周官束帛戔戔寵及靑衿此寧宗親幸之禮也【寧宗嘉泰壬戌幸學講周官賜諸生束帛】貽厥孫謀以燕翼子祖宗之爲謀逺矣𨿽然祖宗之所以屢行幸禮者豈以是爲漢唐美觀之文哉吾觀呂大防曰古者天子視學蓋常事也徳意在焉小惠何足道嗚呼大防之言其欲祖宗常行是禮之意深矣欲觀國家之美意當求諸辟雍之章【元祐中哲宗幸國子監詔文宣王殿行釋奠禮畢禦端化堂命國子祭酒丰稷講尙書無逸或謂呂大防曰祖宗視學非有爵命之賞則有金帛之賜今皆無之何也大防曰古者天子視學蓋常事也徳意在焉小惠何足道哉吾固欲天子時一幸金爵之賞後日何可繼也正恐惜費而止耳聞者乃服】

學政

有學教有學政詩書薰染禮樂和平鼓舞於鳶飛之下者教也檢柅私心防閒非習折旋於蟻封之地者政也教者所以長養之政者所以規正之政寓於教而無偏廢之失而聖人之責塞矣然政教果自行乎蓋天下之尊有三覆載我者天地也鞠育我者父母也而導迪作成者𨿽天地父母亦無所用其力故有師教之義焉聽禮義之誨如臨深淵視規矩之嚴如畏簡書目擩耳染無非教也手舉足履無非政也而師儒之功爲大尙論古今政教之善安得不歸於教者之責哉且成周盛時人人君子長育如陵潤澤如沚旣教以射禦又教以詩書旣習以諷誦又習以羽籥而教之之意詳矣然撻以記之而侯明之徳不可無否則威之而承之庸之不可廢於禁制防遏之法有隱然訓迪誘諭之意嗚呼盡之矣不知成周之政教所以施之成均用之鄕黨而無一人之不被者伊誰之功蓋嘗考之成均學政專待國子政也而樂音導迪使人有易直子諒之心非教乎而政教之施非大司樂之責而誰責【大司樂掌成均之法以詔建國之學政而合國之子弟焉凡有道者有徳者使教焉死則以爲樂祖祭於瞽宗以樂徳教國子中和祗庸孝友以樂語教國子興道諷誦言語以樂舞國子舞雲門大捲大咸大防】鄕黨禁令専待秀民政也而屬於掌教無非示道藝之美非教乎而政教之行非地官之責而誰責【卿大夫】噫有政教以淑其心有師儒以任其責則學校爲扶天理立人極之地歟國家自慶曆以來建立學校元丰宏之南渡新之其知學校爲扶持世教之本蓋不可一日忽【天聖五年晏殊知應天府大興學慶曆四年詔州縣皆立學十一月餘靖言興建學校以育俊秀由是廣學官頒學田又熙丰間中書言近制增廣太學益置生貟請分三等以初入學爲外舍不限員上捨以百員內捨以二百員爲限又建紹間再新學捨】然觀安定胡先生之在湖學也談經學以明理義而學之教爲甚詳補正錄以明規矩而學之政亦不廢體用之學封植人材榱桷之詩膾炙人口孰不曰政教並舉之善君子觀錢藻範純仁劉彞之流講明經學議論治道皆知有政教之學者無非胡先生之功也【墓志先生爲蘇湖教授嚴條約以身先之𨿽大暑必公服終日以見諸生嚴師弟子之禮懇懇爲諸生言所以治已而後治人者後爲太學四方歸之又呂氏家塾記荊公詩曰先收先生作梁棟以次收拾桶與榱又李廌書熙寧二年劉彞召對上問從學何人曰少從安定上曰其人文章與王安石孰優彞曰瑗以道徳仁義教東南諸生時安石在塲屋修進士業累朝取士不以體用爲本當寶元明道間明體用之學授諸生始自蘇湖終於太學出其門者無慮二千餘人上曰門人在朝爲誰曰錢藻之淵篤孫覺之純明範純仁之直溫錢公輔之簡諒又職略仁宗朝胡安定掌太學其正錄第補諸生熙寧末興三捨始遣官爲正錄學正五人凡諸生之戾規矩者待以五等之罰學錄五人掌佐學正糾不如規者】今以經義詞章課士固非古者樂正之教以學令學規待士固非古者大胥之政因仍舊習其來尙矣然文已中程而選考不預則不聽選已書籍而程試不預則不許試此兼考行藝之意又出於經義詞章之外諸生外有顯過亦許糾治捨選有犯重罰亦必舉行此申明規矩之意又出於學捨學規之外亦何慊於政教乎然愚所以不滿者意蓋有在也蓋今之司成所掌者學教正樂正之遺意今之正錄所糾者規罰亦大胥小胥之舊然師儒之於生徒適然而值如浮萍之不相闗博士月一詣齋教導之意第爲具文而教安在哉士之視規矩指爲不切如屋壁之陳迹間有毅然不卹眾議以師道自任而羣謗蝟興而反退縮矣而政安在哉此愚不咎政教之制不如古而咎師儒之不如古之得伸其志也𨿽然豪傑之士𨿽無文王猶興待文王而興者凡民也忠信仁義是爲天爵則教在我也淸議所臨嚴於簡書則政在我也士以綱常自任以言行自守表儀不足而後誨訓形焉誨訓不足而後繩墨及焉寧不有靦面目將何自立於俯仰間哉抱琴而歌鼓篋而遊采芹藻於泮水之間詠道徳於橋門之下此士君子自修之學也敢不以是而自勉

繪功臣

昭勲崇徳閣記

朝散大夫守太常少卿麋【漂】朝請郎太常丞兼權尙左郎官畱【幾英】朝奉郎太常博士林【惟孝】宣教郎太常寺主簿許【儀】宣教郎行太社令程【源】宣教郎行籍田令余【天錫】臣等恭惟皇帝陛下躬上聖之資誕膺駿命嗣守鴻圗尊賢尙功厲志求治固已緝熙十三朝之令緒培植億萬載之丕基矣屬時社稷尊安海宇淸晏慨艱難之積累思左右之勤勞永惟寧考在禦嘗有崇顯配享勲臣之防經始未成乃寶慶元年八月申命奉常闡基建閣自趙韓王【普】而下二十有三人悉登繪而表異之親灑宸翰寵以隆名曰昭勲崇徳之閣云章炳耀下飾萬物臣等整襟肅容端拜聳觀切謂羣公先正遭遇聖時濟業於平定之初圖義於惟機之日次策於危疑之頃扶景運而致中興輔潛徳而定大計曰文曰武咸有丕績可謂協明良之防矣貂纓儼飾烝徒祫侑可謂極始終之榮矣至若視功載於奕葉崇傑閣於頌臺具昭盛典以示永藏斯千古之曠儀一人之厚錫也陛下欽承先志防宇聿新扁揭昭回輝映層漢猗歟漢之麒麟唐之淩煙其舊義無所取意以名之於恩重事殊豈惟元勲故老精爽飛動潛孚於肹蠁之中而嗣臣志士修名砥節亦莫不思奮於激勸之下龍吟虎嘯事業益閎乾淸坤夷邦家永輯其自今日始臣等猥以譾薄欽厥攸司幸際明時目擊盛舉防奉奎翰刻之翠瑉敢稽首拜手恭書於下用對揚丕顯休命謹記

元祐初我哲宗嗣服之始也首行鄭公配享之法【元祐三年神廟侑食時欲從安石配享鮮於侁奏疏以富公訪落之初功徳第一合配神廟】隆興初我孝宗卽政之初也首從嶽侯祠宇之典【孝宗初年江西守臣乞建嶽侯祠宇從之】夫當人君臨禦之元國家之利害民生之休戚豈無一二急務所當講明者而祖宗拳拳於報功之典者蓋人心觀瞻莫新於初政士气激昂莫切於初政衡茅之下垂名自奮者有人縉紳之列以身任責者有人是時也茍無褒崇勸勉之意孰肯以功名自見哉此祖宗之寵表臣節特行於初政之時也此今日之繪畫盛儀正得祖宗之意也且人臣之所謂大勲者非曰尺寸之防勞也絲粟之小材也或開國於斬艾蓬蒿之秋或保治於重熙累洽之日或翊日月於人心危疑之頃或作霖雨於舊學登庸之後他如仗天威伸皇靈以驅馳於介冑間者皆國家所倚賴豈車服爵祿所能報其萬一哉是必傑棟崢嶸聳人瞻視麗筆黼藻示世典刑上以發九泉忠義之馨下以感一世豪傑之念則報功之責塞矣夫圗繪之典漢唐非不講也甘露之麒麟【前宣帝甘露間因單於來朝建麒麟閣繪霍氏而下十一人屬國蘇武】永平之雲臺【顯宗永平二年於雲臺圗建武名將自鄧禹而下二十八人】貞觀之淩煙【太宗貞觀中淩煙閣繪長孫無忌而下】侈然於史牒之間亦一代之偉觀然寵其創守者未必及其中興念其徵伐者未必思其規誨此君子惜其有遺也又孰若今日前後之輝映哉今日仰紹燕謀慨念鴻勲乃命奉常有翚其宇衣冠冕服之儀洋洋如在也功勲庸多之美凜凜不忘也自趙中令而下二十三人見其形而思其人因其人而慨其功嗚呼盛矣哉然先正之功何如哉方藝祖之開國也以仁興武與壺漿百姓請命於上天削百年之根據合諸國之分西顧而誅李筠【李筠周朝爲昭義節度在鎭防扈太祖卽位舉兵反遣石守信攻其城赴火死】南盼而戮重進【李重進鎭楊州李筠反重進密書與筠相結太祖遂平之】平蜀而孟昶俘【前蜀王建唐僖宗授西川節度至子衍唐莊宗滅之以孟知祥爲後唐昭宗封爲蜀王尋卽帝位其子昶】逾越而劉鋹縛【梁封劉隱爲南海王弟巖襲位國號南漢傳巖防玢晟鋹開寶三年潘美伐之】浮梁東渡天下爲家蓬孛軒豁悉主悉臣當是之時非趙薛沈呂諸公之功而誰功【見前】至列聖之承休也興國之下太原【太平興國四年冬駕親徵太原漢主降北漢遂平】景徳之徵澶淵【景徳元年契丹侵澶眞宗用冦萊公親徵之策遂徵之射其帥遂請和】嘉祐之太平【嘉祐間天下富庶不知兵革時和嵗丰】元祐之革獘【元祐初司馬溫公當國盡革熙丰新法天下咸謂快活條貫】節紀綱於治安之餘修禮文於藩飾之後結人心植國本凜凜不能一日安以爲泰山四維之地當是之時非張冦王呂文富司馬諸公之功而誰功【見前】治平嗣服正人心易惑之際呼吸之間有雷有風有存有亡大臣親扶日轂晏然如山神閒气定垂紳搢笏使中外餔啜嬉遊而無竊義之警天地亮其心鬼神鑑其誠則定策如韓如曽亦難矣【慶曆聖徳詩予早識琦而有奇骨可屬大事重厚如勃又事略曽公亮謹畏周密受遺輔政有始有卒可方張安世余見言行錄】隆興潛邸正聖心培養之機歷試之始方知諸難潛飛之日正思施普大臣者朝規夕誨言箴行銘干進剛徳防養聖功異日登進揆席蓋念舊學之勲社稷享其福生靈防其恩則舊學如史文惠亦難矣【史越王言行錄】不特此耳方僣僞之未平九縣飈回三精霧塞趙薛贊謀畫策固有功矣而曹潘仰仗威靈糾率義旅亦創業之奇勛也方敵國之肆侮鼎社陸沈神人共憤趙張居中運策固有功矣而韓劉虎視江上洗滌鮏羴亦中興之偉績也夫此數公者先朝褒崇之典錫之爵秩祿之子孫曰未也勤之鼎彞銘之竹帛曰未也而又淸廟有像大烝有享而猶未也迨於今日矢棘壯觀偉儀精神侈其典也奎畫陸離鴻名赫奕榮其舉也盡祖宗所未盡之禮報先正所難報之功其所以激勸後來使人有悠長之思又何如哉抑又論之周禮司勲一職自王功國功而次其等有六祭之大烝銘之太常均之爲報典也而所謂王功國功特冠於諸功之上抑何也蓋有功於民者不若有功於君有勞於事者不若有勞於國此正周公之輔相成王甘盤之舊學商宗也然則司勲烏可不首舉哉不然麒麟之繪如丙魏之輔佐充國之徵伐皆煥然於其列獨霍氏之名首冠諸公者蓋擁昭立宣對越無愧其功尢偉也淩煙之像如李靖之善戰魏徴之能諫亦燦然於丹靑之下而房杜二公特列其上者亦秦府舊臣啟沃日久其功尢卓也此愚於定防舊學之勲故表而出之

任舊臣

貽厥孫謀以燕翼子此前人儲材之意也不愆不忘率由舊章此後人仍舊之意也夫人材之在天下其養也非一日其用也亦非一日何者木之蔽云調惜拱把是必養於卵翼之時用於登進之始禮樂防恥以維之寛大樂易以待之如護元气如愛重寶以爲不如是則無以流久長之仁備緩急之用也是故髙帝末年重念安劉之計特拳拳於勲舊之絳侯武帝以遺詔而任霍光正以爲擁昭立宣之地其儲材之意深矣【並本傳】龜惟千年可決大疑是必以老成爲柱石以重厚爲腹心不爲新進之所移不爲異說之所揺如待上賔如對嚴師以爲不如是則無以任付托之寄慰在天之靈也是故文帝之用將相莫非舊臣是𨿽洛陽年少紛紛之請曽不爲之轉移太宗之用房杜秦府舊人從遊日久不啻若僚友然其任舊之禮至矣【並本紀】甚矣舊臣有闗於天下之治也其閱世也久其歷事也熟則智老識逺有蓍之見其受恩也深其感徳也厚則與國終始有嵗寒之操議論重厚無少年之紛更也忠槪眞純無流俗之鍥薄也可以托六尺之孤可以服羣心之望可以決大事之危疑可以翊社稷之靈長此舊臣之所以可仗也如此故天之祚人國家也使二三元老左扶右持森然斗杓之橫漢壽考康寧福祿未艾屹然華嶽之不揺否則參辰不合典刑汩沒晚輩後進紛更百出則國之爲國也危矣昔曽子有言孝可能也其不攺父之臣爲難能也誠哉是言矣愚嘗拜觀國朝委任之意我藝祖之開基也柴周三相保全寵禮心腹相孚邊幅盡略此與成湯之相伊尹武王之待箕子蓋同一意夫以異代之舊臣且用之而不疑則我藝祖之丰芑詒後者子孫其忍忘之哉【通略上待周三相並以優禮範質司徒平章事昭文館大學士加侍中王溥左僕射平章事監修國史加司空魏仁浦中書侍郎平章事集賢殿大學士】太宗承之沈薛並任不廢舊職【事略任沈倫薛居正九年】中令三入追念故績【記聞昭憲太后敕太祖曰汝萬嵗後以次傳之二弟太祖曰敢不如母教太祖爲約誓書趙普書於紙尾藏之金匱後太宗因見藏書卽召普再相】張齊賢之相以輔汝爲相之言而相之也【東軒筆錄太祖謂太宗曰我幸西都惟得張齊賢耳不欲官之異時使輔汝爲相也】盧多遜之相以儒者宰相之言而相之也【長編盧多遜言對精敏太祖曰宰相不可無儒者】我太宗之所任者非藝祖之遺後歟眞宗嗣位仰法太宗齊賢之復入也凡二年防正之復入也凡三年呂端之卽居相位也亦一年此眞宗之任舊臣然也仁宗之繼眞廟也登庸元老布置揆席景祐之相李迪卽天禧之相也【記聞章獻上仙迪名復相呂夷簡譖之嵗余罷相迪謂人曰迪不自量】天聖之相王欽若亦天禧之相也【事略天禧間王欽若作相至仁宗嗣位天聖初復相】如張如王前朝參樞追念不忘相繼秉軸【長編王曽張知白眞宗朝曽爲相知白爲參政仁宗初年相曽又相知白】英宗之繼仁廟也治平初元廟堂權重受遺輔政無愧古人韓公親扶日轂晏然太山人心無警重厚如勃【䢐徠聖徳詩予早識琦而有奇骨可屬大事重厚如勃】曽公謹畏周密內外無隙有始有卒可方安世【長編曽公亮謹畏周密內外無間言受遺輔政有始有卒可方張安世】吾觀列聖相承委任勲舊無新進以撓國政無讒言以間故老堂堂相位尊嚴謹重以持守家法爲本以維持治體爲尙百餘年間天下享安靖和平之福皆元老故臣相與扶持輔贊之功此固前人儲數世之仁抑亦後之子孫愛惜保護之至此也熙寧大臣徳不勝才大言闊論驚駭人聽韓公元勲一去不畱【治平四年九月韓琦罷相】富公大臣相繼去位【富弼熙寧二年十月罷相】而前朝之耆舊一网盡去所與共事者非新進之惠卿則少年之曽布【熙寧七年四月安石薦惠卿代已曽布終始守新法安石之門人】浮躁輕薄自相傾軋元丰末年方用正人慨然有革去熙寧之意惜乎有志不及就也中更元祐嗣守先志退二大姦曽不逾時【元祐元年二月蔡確免三月韓縝免】潞公碩徳首防師禮【元祐相司馬溫公呂公以潞公舊相遂居二相之上師禮之】司馬呂公相繼召用呂大防繼之範純仁又繼之劉摯蘇頌又繼之【並元祐人材門】之數君子皆端人也皆先朝之徳望也環列左右風采頓異嗚呼累朝之所相者皆故臣之重厚故天下享持守安靜之治熙寧大臣之所用者盡少年之輕躁而國家紛紛之獘未已也嗚呼可不鑑哉

古今源流至論前集卷八﹤子部﹐類書類﹐古今源流至論﹥

欽定四庫全書

古今源流至論前集卷九

宋林駉撰

錄賢裔

嘗觀漢人之表列侯也先敍爵邑後敍子孫則知漢人像賢之意【漢列侯功臣表先姓名次諡號次爵邑又次子孫】又觀唐人之表宰相也先列職名後列譜系則知唐人世祿之典【唐宰相表上列職名次書譜系】嗟夫喬木舊望見者興念甘棠遺愛去之見思則席勲業之舊著閥閱之英者可無悠長之念哉然嘗論之爲國家宣力者固可重爲生民立極者尢可敬爲當時立勲者固可嘉爲後世開太平者尢可尙此有國家者不可一日不續吾道之脈也何者以誠敬爲入門以踐履爲實地者此道也以正心格物爲本原以治國平天下爲功用者此道也風雨有晦防而此道無變遷世變有污隆而此道無轉移周公之迹陳矣魯之子孫崇尙文學𨿽列國紛紜而不變孔子之筆絕矣後世見禮不觀諸他而觀之子思然則續其統振其緒上之人安得不任其責哉故周公之後與姬室相爲無窮而夫子之裔歷漢唐猶一日信矣夫不可一日不續吾道之脈也我國家崇尙文治維持道統念故家之餘澤起遺笏之舊愛上以接先賢之正傳下以發潛徳之幽光故劉溫叟以淸節著名太宗特錄其子所以示天下之名節【劉溫叟以淸節自守溫叟沒太宗特錄其子曰所以表其淸節】司馬公以誠實立身哲宗特召子康所以表名臣之行業【司馬公元祐二年歿哲宗召其子康爲崇政說書】此象賢之意固隆矣至若道學宗後代山斗濂溪先生導其源伊洛橫渠浚其流楊遊胡馬諸君子助其瀾自元祐至今日其間或興或廢不知其幾而人心天理不泯於頽靡之中國脈元气終有賴於維持之力道學固無負於國家而國家亦無負於道學也自今觀之紹聖末年唱爲黨禍名儒故老海隅嶺表而吾道之絕矣我髙宗雨露洗濯善類萌蘗龜山大儒靈光獨立胡氏父子相繼擢用而伊洛之傳始振此髙宗錄賢之功也【紹聖間以程伊川洛黨放歸田至四年十一月送涪州編管又崇寧初元祐學有禁又中興本末建炎初崇政殿說書程頤以道學爲天下倡其門人髙第有故監察禦史遊酢與今徽猷閣待制楊時是時以時爲工部侍郎年七十九矣及入對有言聖賢之君未有不以講學爲務者尋詔時兼侍講是時如右丞許景衡右文殿修撰胡安國左司郎中吳給殿中侍禦史馬伸皆各得時之學又未幾召胡安國及其子寅俱在位】秦氏當國忘讎忍恥髙視闊步訕笑大儒而吾道之脈微矣我孝宗天涵地育諸儒生气屈致文公講道翠幄其他苗裔收拾殆盡而伊洛之傳復振此孝宗錄賢之功也【秦檜主和趙鼎之黨劉大中之徒相繼求去○又慶元初孝宗以朱熹安貧樂道召爲侍講】權臣用事倡爲僞學排逐正人響息影滅而吾道之灰冷矣我寧宗攺弦昜轍推明理學節惠有諡讀書有人閩中江右家傳人誦而伊洛之傳至今源源光盛此寧宗錄賢之功也【嘉定間諡橫渠節惠又詔陸氏子孫讀書祕閣】嗚呼𨿽無老成人尙有典刑在祖宗固已尊顯矣丰水有芑武王豈不仕今日能無加培植歟主上初政未遑他務伊川道學之宗旣錄其後朱張道學之復顯其裔卽此一意人心興起使天下知格物致知之學非迂闊道徳性命之書非髙逺其所以立天地心繼前聖學也不淺又不但爲泉壌之輝也𨿽然司馬公一相主盟吾道而伊洛之正學始明【元祐初司馬公爲相召河南布衣程伊川爲說書一時門人朱光庭諸君子皆擢用】趙忠簡求去正人勢孤而伊洛之門人復散【紹興張魏公敗劉猊於濠州上曰卻賊之功盡出右相之力於是趙鼎皇懼求去時鼎旣去補外董朱繼去】此愚又不能不拳拳於君相相與扶持之功云

定策大臣

召公之托聞顧命漢相之謀應大橫此非韓魏公之制乎【華陽授韓魏公門下侍郎制曰惟召公之托嘗聞顧命之言惟漢相之謀終應大橫之兆蓋懷先見者識之邃決至慮者材之英天相不防之基神贊非常之輔】子孟之承先帝召公之保三朝此非曽魯公之制乎【華陽授曽魯公授門下侍郎制曰大火基宋實開五聖之符六龍乘幹遂致中天之運又授君僕射制曰子孟之承先帝預定大謀召公之保三朝率躬一徳】甚矣大臣勲業莫重於定策也夫外懾彊敵內伸國威獻凱奏勲以紓神人之共憤者勇略之臣也出入禁闥陪奉丹陛朝夕雍容格君心於無過之地者侍從之臣也正色立朝奮身抗議凜凜風采以破姦雄之膽者諫諍之臣也然乘鴈雙鳬無闗多寡毛髮絲粟僅效防勞其於天下之大計社稷之重寄彼蓋未之知也方國論洶洶之秋人心危疑事勢倉卒呼吸之間有雷有風進退之間有存有亡斯時也曰勇略曰侍從曰諫諍舉不能以容其力此非大臣之責而誰責陳祖宗之訓於新嗣之初啟金縢之書於流言之日不動聲色措國泰山天地鑑其誠宗廟諒其心天下其福此伊周事業鏗鏘於千百載之下者其惟定策之功歟不然吳起齊之名將也東徵西討勲塞一時盛矣然當國疑主少之初扶持社稷遂不若田文之功【通鑑魏置相田文吳起不悅謂田文曰請與子論功可乎田文曰可起曰將三軍敵國不敢謀子孰與起文曰不如子起曰治百官親萬民實府庫子孰與起文曰不如子起曰子皆出吾下而位居吾上何也文曰主少國疑大臣未附百姓未信方是之時屬之子乎屬之我乎起黙然曰屬之子矣】陳平漢之謀臣也誅秦慼項蓋出漢庭之右盛矣然當代邸奉立之時親握天子璽又不及周絳侯之勲【周勃傳】嗚呼尙論大臣之大節不觀諸國勢危貳之秋則伊周之事業泯矣天開有宋偉人間生社稷元勲鼎彞弗泯是故開國勲舊宏濟艱難蓋以天下爲己任金匱之藏首禆國論慈闈之訓仰決聖謨其弼亮之美可以對越乎穹壌【記聞昭憲太后敕太祖曰若萬嵗後以次傳之二弟則並汝之子亦獲安矣太祖曰敢不如母教太后因召趙普於榻前爲約誓書普書紙尾藏之金匱】三朝元老乃心王室躬蹈不測之深淵伏奏懇切首唱大義扶翊日月使中外之人餔啜嬉遊而無驚視竊語之警【韓琦】定策亞傅責重節堅可以托六尺之孤謹畏周密內外無間言有始有卒可方安世其感動人主者實先孚於眾論【長編曽公亮謹畏周密內外無間言受遺輔政有始有卒可方張安世】此二三君子身佩安危忠扶宗社神閒气定垂紳搢笏而定國祚於泰山四維之地丰功茂績載在盟府嗚呼盛矣哉然又論之定一時之大策固難正異日之君心尢難方國本未定事勢殆矣而能談笑廟堂親決大議此固有賴弼亮之休至國本已定事勢安矣而君心方善而未固君徳方進而未純其可無輔贊彌綸之力歟是周召訪洛之時作書誦詩警戒日聞而成王終爲令主平勃於錢谷之間浹背莫對文帝之治幾疵焉【前陳平傳】此大臣拳拳不能自已之忠尢當見於異日也噫呂端本眞宗之顧命大臣奏事雍容未嘗喜懼以輔咸平之治者端之力居多【眞宗初卽位毎見呂端必肅然拱揖不以名呼端再拜以請上曰公等顧命元老朕安敢上比先帝又趙普嘗曰呂公奏事毎得嘉賞未嘗喜遇挫未嘗懼眞臺輔之器也】韓公乃神宗之定策元老新法之疏懇切再三猶能寛一分之賜者韓公之功歟【神宗初韓公奉英宗之遺命以立之至行新法韓公再三力疏後乞補外特授守司徒兼侍中鎭安武勝節度使判相州】書曰罔俾阿衡專美有商愚深望於今之大臣

功臣配享

予享先王爾祖與之此侑食之始制也【書盤庚玆予大享於先王爾祖其從與享之】有功太常祭於大烝此侑食之定制也【周禮夏官司勲凡有功者銘書於王之太常祭於大烝司勲詔之】嗟夫甘棠微木見者興詠故笏細物中心惻然況覽竹帛之舊迹觀鼎彞之遺銘其可無慨慕逺想之典歟此商周所以拳拳於淸廟之享者見仁之至義之盡也商周逺矣其待臣之禮吾憾焉晉文公間闗在外十有九年之推從亡日久蓋同甘苦共患難者比其反國乃不及祿【左傳】韓淮陰誅秦蹙項蓋漢庭之第一功盟血未幹狗烹弓藏終不能老死牖下【韓信傳】此固鍥薄少恩之人固不足與語君臣始終之義若夫漢之霍子孟唐之魏鄭公此千載魚水之防然能榮其身於前而不能全其名於後能俾厚秩於一時而不能播幽馨於異日此君子深爲之浩嘆方子孟未央之奏親握天子璽以授宣帝受遺托孤無負先朝蓋三代而下所未有麟閣崢嶸遺像凜然位次第一氏而不名若無負於子孟矣然霍氏之肉未寒而赤族之誅己及使光之元勲茂績不再傳而盡泯何刻哉【本傳霍光與諸臣議立孝武曽孫未央列奏遂卽帝位至甘露元年遂建麒麟閣光居其一特曰霍氏不書其名後光薨人告顯禹有變遂赤其族】觀此則漢人祭功臣於庭之制特具文耳【通典漢制祭功臣於庭生特燕於堂死則降於庭與士庶爲列】方魏公立朝之日引入臥內好同心腹諫行言聽措世太平亦三代而下所未有丰碑嵯峨大書深刻鋪陳功迹若有光焉亦無負於鄭公矣然萋斐之言一入而僕碑之悔遽形使鑑逝之後反於墟墓有譴焉何薄哉【魏徴傳太宗拜諫議大夫或引至臥內訪天下事徴亦以不世遇乃展盡底蘊後薨帝嘆曰今魏徴卒一鑑亡矣後帝登淩煙閣觀畫像賦詩悼痛聞者媢之毀短百爲帝不悅乃停叔玉昏僕所爲碑顧其家衰矣】觀此則唐人享功臣於禘祫之日特虛設耳【通典唐貞觀十六年有司言禮祫享功臣配享於廟庭禘享則不配後令禘祫之日功臣並配享請集禮官學士等議】噫論漢之君臣不若宣帝子孟之相得論唐之君臣不若太宗魏公之始終不替猶不能得事死如事生之禮況其餘乎我國朝以忠孝爲家法以禮義爲國維元勲碩徳旣保全於土龍旣禱之餘縟儀盛典復追報於喬木見思之日然侑食之典庸可輕乎哉議集縉紳愜公論也冊告宗廟無愧辭也【蘇東坡札子自祖宗以來釋擇元勲重望始終全徳之臣以配食列聖蓋自天子所不敢專必命都省集議其人非天下之公議所屬不預此選奏議旣上詔防恭依冊告宗廟然後敢行】愚嘗拜觀盛朝歷數舊勲凡侑於淸廟祭於大烝當時無異論後世無私說至今言之猶使人有起敬起愛之意我藝祖之開國也中令元勲宏濟艱難【記聞太祖叱雷徳驤曰鼎鐺尙有耳汝不聞趙普吾之社稷臣乎】侍中重望削平僣僞是用侑享於藝祖【澠水燕談曹彬徵伐前後凡降四國王江南四川廣南湖南也】我太宗之繼統也輔新政於太平之初則有居正【薛居正太平興國初入相後配享太宗廟】揚天靈於混一之日則有潘石【潘美石熙載輔太祖太宗平定天下二人後並配享太宗廟庭】是用侑享於太宗其在眞宗時也文靖文正凝逺深沈【李文靖沆風範凝逺又王文正旦張詠曰深沈有徳鎭服天下無如王公】李公威名天下知之【李繼隆】其在仁宗時也沂公大節險夷一致【王曽有天下之大節】申公持權見逺謀偉【事略夷簡相仁宗美功立名主治防之禮其見逺矣消監兵之策其意深矣請建都之議其謀偉矣斯善持宰相之權者歟】在英廟則琦有奇骨重厚如勃【䢐徠慶曆聖徳詩予早識琦而有奇骨可屬大事重厚如勃】曽公輔政可方安世【長編曽公亮謹畏周密內外無間言受遺輔政有始有卒可方張安世】在神廟則鄭公秉心端方直亮歷事四世計安宗社【長編元祐三年禮部言神宗配享功臣合命尙書以下議孫永等議富弼秉心直亮歷事三世計安宗社以配享神廟廟庭實爲宜稱】蓋不特國初以來之禮也髙宗中興是時也呂趙韓張俱有名績淳熙廷議侑食宜稱【要括淳熙十六年宇文價議仰惟髙宗天錫勇智紹開中興一時將相名臣宜列侍太室序於大烝伏見呂頤浩再登鼎司能斷大事主盟大舉取日虞淵厥功茂焉趙鼎智慮湛明學識純固北邊受警力贊親徵國本未正建萬世之長策韓世忠身歷百戰義勇橫秋建炎勤王投袂奮發連營淮楚直視無前名聞羗夷至今膽落張俊贊翊霸府披棘以立朝廷禦侮蘄川靖寇江左而秉心忠勤終始一節四人皆有名績見稱於世俱宜配享聖防依】孝光授受是時也文惠忠亮培養聖徳葛公爲揆效忠訪洛【史文惠公輔孝宗潛邸後卽位再入相遂配享廟庭又葛卿輔光宗初年亦配享】其報稱之公取予之當蓋質諸鬼神而無疑闗諸百世而無憾者【類苑趙普曹彬配享太祖薛居正潘美石熙載配享太宗李沆王旦李繼隆配享於眞宗王曽呂夷簡配享仁宗韓琦配享英宗王安石富弼配享神宗蔡確配享哲宗韓忠彥配享徽宗又長編元丰元年曽公亮卒贈太師中書令配享英宗廟庭又淳熙十六年議呂頤浩趙鼎韓世忠張俊配享髙宗廟庭】若神宗侍侑之人或行或罷紛紛不一君子不能無議也鮮於侁曰宜以富鄭公也【鮮於侁曰勲徳第一惟富弼耳本朝舊制𨿽有二人且如唐朝止用郭子儀故事只以弼一人配享議遂定】曽布曰宜以王安石也【長編紹聖元年詔王安石配享神宗三年詔罷富弼配享神宗初元祐富弼配食天下以爲宜至是謂弼得罪先帝罷之翌日布對上問罷富弼配享如何布曰臣自元祐中聞之故已訝其不當先帝以王安石爲相君臣相得近世所未有捨安石而用弼豈先帝之心哉但元祐中人持偏見不卹義理所安耳】然王安石之變更家法終不若富弼之計安宗社【見上】曽布之曲持私說終不若鮮於侁之允愜眾論人心之公議千載終不泯也是故安石之享能倡於曽布而不能不罷於趙鼎【言行錄王安石紹聖初配享神宗崇寧三年詔配祀文宣王廟靖康初用楊時言停文宣王廟配享列於從祀建炎中用趙鼎言罷配享神宗】曽布之議能行於紹聖而不能不沮於建炎君子幸其宗主公議有人矣𨿽然太室之禮腆矣侑食之人常矣然追崇一意而有出於大烝之外傑閣像形頌防鐫碑遺風舊迹凜乎如存丰功茂績昭然不磨此愚三詠三嘆於今日【見繪功臣條】

薦賢

幹興初年仁宗卽位之始也而王曽首薦呂夷簡之相【長編仁宗謀相王曽薦呂夷簡】熙寧九年哲宗卽位之元也而陳防首薦司馬光之用【長編熙寧九年陳防薦司馬溫公而下三十三人】夫人主臨禦之初興起事功寤寐人材毛髮絲粟寸能不遺爲人臣者不念公家榱桷之用徒爲私門桃李之計寧不負初政側席之意哉然嘗論之人臣以報國爲念則所薦無非公人臣以植恩爲念則所薦無非私夫親固可疑也茍有材之可舉則不以親而疑讎可嫌也茍有徳之可擢則不以讎而嫌吾以公而薦賢而謝恩私門則無也吾以賢而後薦而以求後舉則無也此無他人臣以報國爲念而他不暇顧矣夫茍公道不行於上而公論不明於下則短牘朝馳長牋暮進其舉曰覓親故交求彼此相薦其舉曰互綢繆托契夙有恩惠其舉曰私白晝大都與姦爲市其舉曰鬻此無他人臣以植恩爲念而國不暇卹矣吾觀國朝知人之明薦人之公爲大臣者惟知薦賢報國爲事爲士夫者惟知行已律身爲常上以公取下以公進蓋不特如王曽陳防所薦也噫盛矣曹彬一代名將也教子登壇韜略世授卒以二子薦之【記聞曹彬將薨太宗親問以後事對曰臣二子璨與瑋材器皆堪爲將又問其優劣曰璨不如瑋】呂蒙正一代賢相也衣鉢相傳勲業無愧卒以猶子夷簡薦之【聞見錄呂防正爲相致仕眞宗問諸子孰可用公曰臣子不足用有侄夷簡宰相材也】是不以親爲疑也廢後之事範仲淹嘗攻呂夷簡而夷簡復薦仲淹【長編呂夷簡景祐執政因仁宗廢郭後事仲淹同孔道輔諸人扣門大呼攻夷簡落職知饒州夷簡入相言於仁宗曰仲淹賢者豈可但除舊職仲淹謝曰向以公事忤相公不意相公乃爾夷簡曰夷簡豈復以舊事爲念哉】燈籠錦之事唐介嘗劾文彥愽而彥愽復薦唐介是不以讎爲疑也【言行錄文彥愽爲唐介燈籠錦所劾介出知潭州彥愽亦罷相後彥再入相首薦唐介復召用焉】李文正之用賢以爲大臣之職業而不市私恩【言行錄本傳】王文正之防賢未嘗顯防一人而恐恩自已出【魏公別錄韓琦言王公曽當國未嘗顯防一人範仲淹諷之曽曰恩自己出怨將誰歸仲淹嘆曰眞宰相也】蓋不敢樹恩私門也呂文靖之薦包孝肅以其同巷而不求見【呂文靖與包拯同巷拯未嘗一見文靖以此薦之】司馬公之薦劉元城取其無書抵政府蓋不待有求後舉也【語錄溫公薦劉安世充館職因謂白知所以相薦乎安世曰獲從公逰舊矣曰非也光居閒足下時節問訊不絕位政府足下獨無書此所以薦也】論薦若此其視祁奚之於午【祁奚請老晉侯問嗣焉曰午也可君子曰舉其子不爲比】解狐之於荊伯抑【趙簡子問解狐孰可爲上黨守曰荊伯抑王曰非子之讎乎曰舉賢不避仇讎】婁師徳之於狄仁傑【狄仁傑爲相婁師徳實薦之仁傑不知數擠師徳武后以告仁傑嘆曰婁公盛徳我爲所容】亦何愧哉不然李師錫乃王徳用之甥而薦者凡三十餘人【政要增釋慶曆中流內銓引還人李師錫攺京官其歷任薦者三十餘人上曰此誰之子弟左右對曰王徳用外甥上曰薦之者多蓋以徳用之故且與循資】陳琪乃龎籍之壻而薦者至二十四人徒以權貴之故而薦也夫何取【至和二年流內銓引對雍丘縣陳琪攺京官上謂判銓賈黯曰琪𨿽無他過而歷三任皆因緣陳乞不由有司奏擬琪乃龎籍女壻今保薦者多至二十四人得非專欲諂附大臣故爾邪且與恭城縣知縣】王安國本荊公之親弟也至托公以力薦之【王安國荊公之弟荊公薦之於上】呂惠卿本荊公之同已也至犯眾怒以力薦之【呂惠卿巧憸附安石極論新法之便荊公薦之自代司馬公極口排之以爲江充李訓之徒】徒以親故之私而薦也夫何取嗟夫呂文穆謂我爲相無能但有一能善用人【呂文穆防正曰我爲相無能但有一能善用人耳】唐質肅言吾輔政何功惟薦二臺官無愧耳【言行錄】前輩之薦賢報國以此爲稱職之賢彼循權貴私親故者不亦恧乎𨿽然薦賢者固無負國家而被薦者亦不曽負舉主範仲淹之於晏殊蓋有知己之恩也稱壽一疏聞者縮頸而毎以不稱爲羞若此者可以受所薦【長編天聖七年上率百官上皇太后壽乃受朝仲淹奏虧君體損國威初晏殊薦仲淹爲館職聞之遂詰仲淹曰仲淹繆辱公舉毎懼不稱爲知己羞不意反以忠直獲罪殊愧謝】荊公之於文潞公亦有知己之恩也新法一奏識者稱快而反以異已爲嫌若此者適以負所薦【仁宗朝文彥愽薦韓維王安石張瓌防恬退後安石用事行新法文彥愽極諫其非王安石不聽反斥彥愽補外】不然繆舉同坐之令不愧國家寧不愧所知乎昔前輩有詩曰先收先生作棟梁其次收拾桷與榱愚敢誦此於初政急賢之世以爲二三大臣勉【歐公贈胡安定詩】

舉廉

虞朝設教曰簡而廉周典計吏曰獘以廉夫廉者百行之本也以此律身以此正家以此化風俗此士夫職分之常而非卓絕之行尙何待教之獘之而後爲哉大抵回天下之勢者在機而不在力淑天下之心者在上而不在下蓋千駟弗視萬鐘何加足以厲天下之風俗者固有之矣醉醲飽鮮傾囷倒廩者豈盡無也四知自懼一物不載足以激天下之節義者固有之矣乞墦取媚登壠罔利者豈盡無也是必新采芑之田興孤竹之節者而後可以美士心嚴媢賄之誅儆殉貨之刑而後可以回士心卻羨余之貢推金錢之賜而後可以服士心不然則士心轉移不以宮室之美妻妾之奉而爲之則以人生之萍梗世運之污隆而爲之可不畏哉嘗怪文帝之舉防而萬家之縣無有應令【本紀】武帝之舉防而闔郡之廣不薦一人【本紀】是何防吏之艱耶蓋簠簋不飭旣不如賈誼廉恥四維之勸【賈誼策】而犬馬嬉遊至使魏其武安窮力而肆爲之【本傳】則縣不應而郡不薦也亦宜矣國家以節儉化天下以廉恥勸風俗卽此一意已見於藝祖立國之初則人人稷契家家夷齊有不煩人言者且平蜀東歸惟有圖書沈倫之淸節可貴也於是有樞宻之命【太祖初立命王全斌等伐蜀沈倫爲水陸轉運使諸將爭取金帛子女倫淸潔一無所取東歸之日惟圖書數卷太祖知之擢爲戶部侍郎兼樞密使】身平江南惟載圖籍曹彬之廉潔可尙也於是有玉音之嘆【曹彬平江南倉廩府庫悉委轉運司收籍檢視彬一不問及歸舟中無他物惟圖籍衣被而已上嘆賞之】惟其得勸廉之道則廉吏其不勉乎符彥卿之羨余未昜革也而必出粟以愧其心【太祖聞大名部民輸租節度使符彥卿加量收其羨余詔命朝臣掌庾反出公粟賜彥卿以愧其心】王晉卿之貪黷未昜化也而必還錦以愧其心【幹徳四年前陜州刺史王晉卿獻重錦十匹白金十兩上曰晉卿貪黷無厭此獻不可納亟還賜以愧之】惟其得律貪之道則貪吏其不愧乎是故有官鼎鼐無地樓臺【聞見錄萊公居家儉素所臥靑帷二十年不易或以公孫刺之公笑曰彼詐我誠尙何愧魏野贈公詩曰有官居鼎鼐無地起樓臺後遼使目公曰此無地相公耶或曰公頗奢縱非也蓋公多典藩於公防宴設則甚盛亦退之所謂甔石之儲常空於私室方丈之食毎盛於賔筵】何簡薄也田園貧相惟富詩書何沖淡也【人有贈富鄭公詩曰田園貧宰相圖籍富詩書】身爲中丞不受遺錢無貪心也【太宗在晉邸嘗以五百千錢遺中丞劉溫叟不敢辭貯於別室明年重午復以角黍遺之使人至見前所送錢扃鎖如故還白其事上曰我錢尙不受況他人乎】身判棘寺不受賜錢無利心也【向敏中判大理寺時沒入祖宗弼錢分賜法吏公引鐘離意委珠事獨不受云云】嗟夫食前方丈侍妾數百爲卿相者誰獨無是心哉而今也不貪不黷無愧於心其表厲之功多矣守杭之日愧市白集非矯俗也【幹興九年三月以李及知杭州及性淸介所治簡嚴惡錢塘風俗輕靡不事宴逰一日冒雪出郊眾謂當置酒召客乃獨造林逋淸談至暮而歸居官數年未嘗市吳物比去惟市白樂天集至後深以爲悔】入蜀之時龜鶴自隨非彊淸也【趙抃初在成都擕一龜一鶴以行其再任也屏去龜鶴止一蒼頭執事張公裕學士贈以詩云馬諳舊路行來滑龜放長江不再回】出判端城不持一硯有善政也【包拯知端州嵗貢硯前守緣貢數十倍以遺權貴拯命制者僅足貢數嵗滿不持一硯】出帥南海不載一物有淸節也【余靖爲廣西安撫戒當任官吏不得市南藥及公北歸不載南海一物】嗟夫囊錦櫃金笑與秩終爲守令者誰獨無是心哉而今也以昜虐難欺而自畏其勸勉之道至矣嘗謂天下之廉吏有三曰自然之廉曰矯激之廉曰勉彊之廉胡質之淸惟恐人知自然之廉也時苗爲令去官畱犢矯激之廉也楊湛貪鄙聞薛宣之名而攺節勉彊之廉也噫矯激之廉君子不取自然之廉不可多得欲使天下之吏皆自勉於廉節蓋必有虞之九徳周之六計以起其愧恥之心庶無歉於先正之髙風昔者隆興初年玉音有曰收召賢士可擢廉潔以律貪鄙夫以我朝嗣服之初必拳拳於舉廉之令者蓋新天下之習俗一乘其機則有頑廉懦立之風一失其機則有噬臍不及事之悔今日新政首舉廉吏其感動人心多矣細書一頒聞者興起精白一意以承休徳詠布衾之銘【司馬公】歌無宅之詩【冦萊公】愚何幸親見之

財計

利權宜合不宜分利源宜公不宜私此國朝建置三司之美意也夫斂散及時出納由已此利權也若十羊九牧徒費事功則彼此不通矣視人猶已損上益下此利源也若丘夷淵實不知本末則上下俱困矣之二事者國朝講之也審矣夫夏官之冑案秋官之磨勘衙司冬官之修造河渠自唐五代以來而他官皆所不與我國朝悉屬三司故造作軍器屬之冑案土木之工屬之修造河防之設屬之河渠國家財用之出莫大於三者而三司皆得總焉【蔡官制唐地官設度支金部倉部戶部唐末省官分置使五代專以鹽鉄爲理財之要分在三省之屬今之金部也度支主用度戶部主版籍故次之其子司磨勘在比部衙司乃今部官皆秋官冑案乃今庫部屬夏官修造乃今工部河渠乃今水部歸正冬官地官不得統焉皇朝盡付三司者可見立功以實不以文也開折司兼管綱運衙司考所掌之財勘磨財用檢察憑由悉歸磨勘造作軍器則冑案主行土木之功則修造河渠之役則河渠行之國家之費無大於三事而諸員必三司案之】外之諸道轉運內之私帑儲蓄自唐五代以來而地官未必盡焉我國朝悉歸三司故漕臣督集財賦必由三司勸沮內庫取索金帛必經三司出納國家財用之入無要於此三者三司皆得統焉故曰利權宜合不宜分者此也【蔡官制本朝分路設漕運使副判官付以按核之權皆督集財賦集肄三司凡經費羨余轉運官獻之三司盡輸都城積於左藏庫別有科名次貯內庫者皆三司所統之也】自昔計臣未有不興利而富國者斂民房錢閹宦曰可而三司堯臣曰不可夫不以困民爲念則國用宜乏今主計三年而償前後所貸內庫錢至數百萬而財用沛然有餘也【慶曆三年四月王堯臣爲戶部郎中權三司使事堯臣始受命言於上曰今國與民皆獘矣在陛下任臣者如何因請自擇僚屬上納其言堯臣果以治辦聞五月入內都知張永和建議請收民房錢十之三以給軍費事下有司堯臣持不可因上言曰此衰世事唐徳宗所以致朱泚之亂者鹽鉄副使林維畏永和勢助之甚力堯臣奏維維議乃定堯臣主計凡三年前後姚仲孫借內藏錢數百萬久不能償堯臣悉按籍償之而軍國之用猶沛然有餘蓋未嘗加賦於民也益梓夔三路轉運皆乞增鹽井課嵗可得錢十餘萬堯臣固不從上問其說曰西蜀僻逺恩澤鮮及而貢入常倍民力由此困朝廷旣未有以卹之而又求益焉是重困也上善其說】河北榷鹽廷臣曰可而三司張方平曰不可夫不以規利爲重則國計難辦今再任未期而京師有五年之蓄而公帑愈厚也【慶曆六年十二月議榷河北鹽張方平見上問曰河北再榷鹽何也上曰始議立法非再也方平曰周世宗榷河北鹽犯輙處死世宗北伐父老遮道泣訴願以鹽課均之兩稅而弛其禁世宗許之今兩稅鹽錢是也豈非再榷乎上大悟曰卿語宰相罷之方平曰法𨿽未下民已知之當直以手詔罷之不可自有司也下詔河北父老相率拜迎於路及爲佛老防七日以報上恩且刻詔書北京其後父老過其下必稽首流涕又嘉祐元年八月張方平爲三司使始方平主計京師有三年糧而馬粟倍之至是馬粟僅足一嵗而糧亦減半其財用大不及舊方平遂畫漕運十四策宰相富弼讀方平奏上前上太息稱善弼曰此國計大本非常奏也悉如所啟施行其後未及期年而京師有五年之蓄】自昔計臣未有不重租而榷民者景徳茶商所條三等使王涯處此未必不喜上等也三司宋太初取其公私之俱便而不取其榷利之太深異時公用足而民富者非公其誰與之【長編景徳二年茶商條三等茶租三司使宋太初不敢深取於民只從中等之說】慶曆議臣欲合稅名爲一使楊炎處此未必不厭其多名也三司程琳寕取其名件之繁碎而不肯鹽麯之並合異時不至沒舊名而增新額者非公其誰賴之故曰利源宜公不宜私者此也【景祐元年程琳爲三司使先是三司並合田賦公納諸名品爲一物程琳謂借使牛皮倉鹽地錢合爲一穀麥豆合爲一昜於勾校可也然後世有興利之臣復有舊名增之是重困民無已時也】噫利權合矣利源通矣然不重其職而口談元理者以財谷爲迂手校鈆黃者以籌算爲浼其肯盡職耶是以國朝呂申公之在禁掖必先除戶部蔡文忠之參大政必先除三司使此古者冡宰理財之意也【蔡官制祖宗舊制選除執政侍從必先歷錢谷蔡文忠公由進士第一亦嘗自三司度支副使權拜起居舍人知制誥乃至翰林學士仁宗方親決萬機卽欲權參大政尙書除權三司使數月乃拜樞密副使元祐宰相呂申公在政和間任館閣禮官已有賢名嘉祐中朝廷欲寘中禁從按其歷任未嘗經錢谷乃先除戶部判官居數月進修起居注】不久其任則求遷仕途者以公宇爲傳捨速化職任者以簿書爲假途其肯究心耶是以國朝陳晉公之爲三司使十有八年號眞鹽鐡李士衡之任筦計至二十年才智過人此古者倉庫爲民之意也【陳晉公恕爲三司使十八年精於吏事晚年薦寇萊公自代眞宗用萊公爲三司使檢尋晉公前後事件類爲方冊及所至榜示躬至其第請晉公判押自是計相無不循其舊貫長編李士衡前後筦計之任至二十年才智過人】夫如是國用安得不裕民力安得不丰哉今之任財計者有祖宗家法在

荒政

救荒之政尙矣言者腐聽者厭然君子審先後緩急之宜則以察時變爲先以保民命爲急以簿書期防之間爲寛緩不急之故權度三者則荒政之論得矣夫陰陽之在天地間騰降而相推不能無所愆伏如人之一身有血气不能無所凝滯水旱流行勢必代有故古者於三年之耕則餘一年之食是於三年之間慮一年之必歉也其斯謂之察時變以三十年之通而凶荒水旱民無菜色甚者不舉膳不祭肺馬不食粟馳道不除上下皇皇相與並力以救之惟恐一民之不有其生也其斯之謂保民命至於文務調度之日上下文具之觀則皆姑置之以俟時平無事然後可議其斯之謂知所緩急先後故天下之政非一而荒政獨以救言夫謂之救則其勢奚以異於焚溺之類也揖遜救焚無益於焚念慮不可緩也徐行救溺無補於溺講畫不可後也昔者嘗讀云漢之詩蓋深悲宣王之遭時適變而亦深嘆宣王之能捍災禦患也切想其於兢兢業業如雷如霆之時此心隱然於流離轉徙之民不啻若已推之若夫朝廷上下盡瘁戮力曽不敢須防寧也其曰鞠哉庶士則庶官之長勤於事也其曰疚哉冡宰則大臣之尊勞於職也其曰趣馬師氏則趣馬不秣而師氏弛其兵也其曰膳夫左右則膳夫徹膳而左右置而不問也而又繼之曰靡人不周無不能止嗚呼盡之矣是無一人不周急於民也是無一不急之物不之去也夫如是上足以銷天變下足以保民生王化復行非偶然之故也若酒榷鹽鐵可罷於民所疾苦之時而兩府之士不以告至貽汝南次公之譏【前霍光傳】稅錢艸粟可寛於闗中饑旱之時而羣臣之間未嘗言至煩昌黎禦史之奏【韓文集】嗚呼陋矣漢唐君臣也其視周人之政逺矣祖宗勤卹民隱周行於平時無事之暇而捄災美意不能自己於天變上聞之日且常平之法行於淳化之二年【淳化二年京師大穰分遣使臣於四門置塲增價以糴名曰常平以常參官領之嵗饑卽減價糶與貧民】義倉之法行於幹徳之元年【幹徳元年令州縣置義倉所收稅一石毎輸一斗以備凶荒】救荒之策似矣而祖宗猶未也上供者國用所自出也吾寧卹於江淮而無卹於國用【祥符九年詔江淮運司畱上供米五十萬而備饑年賑濟】軍儲者邊備所需也吾寧卹於揚泗而無卹於邊儲【沈倫使吳越奏揚泗饑饉中軍儲尙有百萬斛可貸於民卽命發廩糶】救荒之策至矣而祖宗猶未也諸道租稅悉從蠲免恐其有以困吾民【幹徳元年詔水旱作沴民俗流離委諸道長吏預告有災傷處並放今年租稅】劍州羣盜捕逐不置慮其有以擾吾民【雍熙二年西劍州谷貴詔以官粟賑民仍命使捕賊上曰盜賊之起皆由饑饉可預爲防備】嗚呼此其仁之至義之盡歟此特上人之責耳而羣公百辟其能無上體愛民之意乎其任運使也漕兩浙者則發廩減直以濟貧民【祥符六年兩浙運使陳堯佐言杭閏等州米鬥錢六十蓋江陰不稔行於販鬻致有增價宜勿禁以濟小民仍令發廩減其價糶之】漕梓州者則出祿米以賑饑民【扈稱爲梓州路運使嵗饑出祿米以賑民貧富家大族皆以米輸官全活者數千人】其秉州麾也活靑州四十萬人則毎自喜言之【邵伯溫言富鄭公使遼功甚偉毎不自以爲功至知靑州活饑民四十餘萬毎自言之曰過於中書令二十四考矣】活京東百萬口而人至今賴之【蔡齊治京東租弛其鹽禁民得以賈昜人至今賴之皆曰使吾人百萬之口活而不饑者蔡公也】詩曰靡人不周無不能止亦何慊於云漢之章𨿽然觀祖宗之心於天變上聞之時不若觀祖宗之心於平時無事之日賜貧婦以茶防賜耕者以茶防是無念而不在民也【政要仁宗駐駕觀道左耕者賜以茶防天聖三年觀刈麥聞民捨有機杼聲召問之乃一貧婦因曰其勤如此賜以茶防】旣觀農刈麥又觀農刈禾是無念而不在農也【政要增釋開寶六年駕出觀民刈麥刈禾八年又觀種稻興國二年幸景風門外觀刈麥九月又出南薫門觀稼】夫惟存於平居見於荒政閭閻疾苦上徹旒冕戶庭洞達無間鰥寡此祖宗之心其堯湯之用心乎

古今源流至論前集卷九

欽定四庫全書

古今源流至論前集卷十

宋林駉撰

卹刑

淑气一動艸木皆春暘谷方升萬物仰照是知初政不可無卹刑之心上醫調護元气流暢良農不力稂莠害禾又知初政不可無卹刑之吏夫當大化圖新之初天下望澤之始窮閻蔀屋之下遐陬僻壌之所一動一植欣欣然有更生之願況吾民乎然仁出於君心而入於人心豈自能發越而自能充滿也哉推而廣之而在下不可慼狹也勤而施之而在下不可廢沮也爬搔其痛癢洗濯其瘡痍如雨澤周流於焦涸之地如陽和宣暢於沍寒之谷則仁心仁聞浹洽彌匝而無匹夫不被其澤矣且舜於嗣位之始而申之欽哉卹刑之訓孰不曰虞之卹刑者然民協於中之治則有由矣伯夷降典折民惟刑臯陶作士惟明克允此其充廣好生之徳也博矣成王於立政之初而發庶獄庶謹之訓又孰不曰周之卹刑者然囹圄空虛之治則有由矣司冦蘇公欽爾由獄君陳用辟爾惟厥中此其發達忠厚之仁也廣矣或者且謂四凶之誅凜然秋霜之殺物妹邦之罰又雷霆之不及掩耳者似不免爲帝王盛世之累嗚呼孰知虞周深仁厚澤之意其在於此乎何者四凶不去則導其民於非善是縱姦也羣飲不執則滛斯民於非辜是滋惡也虞周之刑不施於民而施於吏正以警奉承宣布之職歟【並書】不然文帝後元元年卽有決獄之問【本紀】太宗貞觀初年而議決罪之誅【刑法志】其視虞周之初意蓋異世而合轍者然釋之守法力持寛恕方推廣帝無窮之意【張釋之傳釋之爲廷尉持法平恕】而晁錯刑名者流已蹙其脈矣【晁錯傳錯習申韓刑名之學勸帝親事法宮削七國】鄭公仁義潤澤生民方欲勸帝力行之功而徳彞小人鍥薄之習已截其軌矣【本傳】吾觀虞周忠厚之治而漢唐僅有幾致之風此其刑之煩省吏之寛猛識者可以觀世道之盛衰嗟夫虞周逺矣仁意間斷五季苛虐民不見徳我太祖開國之初未遑他務一洗舊習而新之立折杖之法寛常刑之典【南丰太祖總序太祖立折杖法脫民榜笞死禍定著常刑一本寛大】法有縱故可罪也而緩其誅罪有誤入可恕也則重其辟【奏議曽鞏云宋興以來所用者鞭朴之刑然猶詳審反覆故於緩故縱之誅重議入之罪蓋未嘗用一刑也】猗歟休哉此帝王初政之用心然所以充吾仁心廣吾徳義者又有人矣京師鞫獄攺用士人【長編開寶六年上畱意聽防專事欽卹畿左右軍院典司案鞫開封府舊選牙校分掌其職上哀欽庶獄始詔攺用士人】州郡重辟覆以刑部【長編建隆三年上謂宰臣曰五代諸侯防扈多枉法殺人朝廷置而不問刑部之職幾廢乃令諸州自今決大辟訖錄按聞奏委刑部詳覆之】上有寛明仁恕之心下有慈祥惻怛之念良法一定萬代遵守是故仁宗卽政四月庚子之詔一意卹刑然考之當時我仁宗不徒以卹刑之語見於詔令之空言獄有稽畱無大過也而必劾其吏自今天下無滯獄矣【類苑仁宗嘗問近臣曰比屢下約束州縣令其能盡體朝廷卹刑之意乎王欽若曰獄事之重諸路使者職在按察其稽慢者自當糾劾仁宗曰卿言甚善更以此意戒之】讞有不當有常法也而不罪其吏自今天下無寃民矣【寶訓天下有疑獄聽奏讞大理厭其煩以不應奏坐之自是官吏不敢復讞上奏應大辟有疑皆令奏讞讞而不當官吏不坐】故休養生息一世於祥風和气之下而使田夫野叟吟詠於山林壠畝之間孝宗嗣位三月乙卯之詔詳議寛卹然參之信史我孝宗不徒以寛卹之語見於十八事之頒【聖政嗣位三月下詔有寛卹十八條】巧持多端者必寘於罪【聖政乾道二年詔曰比年以來治獄之吏大率巧持多端隨意援引而重輕之卿等其革因習之獘明審克之公使姦不隱情罰必當罪】奉行不防者警以常刑【乾道間詔部使者奉行上意不防定以常刑云云】故隆興幹淳之間東南之生齒繁庶吏稱民安熙然有慶曆嘉祐之治是則卹刑不寛無以推仁心飭吏不嚴無以行仁政此祖宗拳拳於訓敕之命也其亦我藝祖詒謀之善也主上新紹燕謀仁聞四達今日下詔卹刑明日下詔飭吏垂髫戴白鼓春風而沐和气然不知奉行之吏果無愧於詔防丁寧乎且酷暑隆凍按囚疏決法也今日秉憲節者奉法日少慢法日多不分牒於貳車則委責於丞佐按行分部而不問事情之曲折受成吏手而不知訟牒之始末其可憾一也毎嵗告終例行按察法也今之典獄訟者賢明日少酷虐日多髙下輕重而與吏爲姦饑寒瘐死而簿歷不明其可憾二也有犯者固已伏辜必令妄及於無罪平民之家以爲誅求之計私販者不卽疏決必令妄稱興販於亭戶富厚之室以爲計囑之媒其可憾者三也嗟夫六條有戒禦制有銘湯湯乎江河之難犯昭昭乎日月之昭布士大夫其忍負之必也朝廷操信必之權臺諫公耳目之寄監司任彈劾之責則朝綱以肅吏治以振民瘼以蘓將復見太平盛觀書曰欽哉欽哉惟刑之卹哉聖天子已盡心矣又曰式敬爾由獄以長我王國士大夫盍自勉焉

新法

新作南門聖人所貶新開阡陌君子懼焉甚矣國家不可輕變法人臣不敢輕議法也愚嘗拜觀國史熟究新法未嘗不撫捲而興嘆焉國家自建隆至嘉祐天下似有舒緩不振之勢而根本所在則泰山而四維之猶之巨室焉上下和睦財用充足所少者屋宇未備器用未精臧獲遲鈍不及事而鄰墻有時而肆侮悶悶之政誠有不快人意者【元城語錄神廟必欲變法者蓋有說矣祖宗以忠厚治天下至於嘉祐天下之事似乎舒緩委靡不振當時士大夫亦有厭之其實根本牢固至神廟卽位天資絕人見朝廷州縣多舒緩不及漢唐毎與大臣議論竦然有不悅色當時有識者以謂方今天下正如大富家上下和睦田園開辟屋宇牢壯財用充足但屋宇少設飾器用少精巧僕妾椎魯不敢作過但有鄰捨來相侵侮不免以物贈之其來已久遂不敢承當上意攺革法度王金陵揣知上意以身當之】是時也何郯以總覽威柄之說進【增釋慶曆中何郯言今之政令不舉蓋失於寛之漸也以陛下聖明之資加有祖宗典法具在但當總覽威柄以乾綱之防】余靖以自覽威權之說進【增釋余靖言當今爲陛下計但能天子自覽威權大臣公行賞罰沮蠻夷之气】宋綬曰覽威柄綬猶郯也【長編明道二年宋綬言帝王禦天下在總覽威柄頃太后朝識者謂恩出太后今恩賞𨿽行又謂自大臣出非人臣罔工何以致此】歐陽修曰執威權修猶靖也【長編慶曆二年歐陽修言內外臣庶尊陛下如天若一旦猝然執威權以臨之則萬事皆辦】我仁祖深執謙徳不敢自用其爲天下根本慮也至矣熙寧大臣承事勢委靡之餘奮起而更張之未爲不切時者然事之未舉者舉之而已矣勢之未振者振之而已矣何至棄其本根而他圖哉輸錢免役以便民也而寛剰之求多則民始以爲不便矣【熙寧四年十月頒募役法鄧綰言利路役錢嵗用九萬六千六百餘緡而李瑜率十三萬緡有奇均役本以裕民而瑜乃聚斂積寛剰】靑苗取息似未病民也而抑配之過擾則民始告病矣【熙寧二年正月李常孫覺言敕防散靑苗錢聽民從便而提舉官務以多散爲功又民富者不願取而貧者乃欲得之卽令隨戶等髙下品配又令貧富相兼十人爲保首民間諠然以爲不便】保甲固民兵之遺意也而團教之妨農責罰之太峻果古意乎【元丰八年四月司馬光乞罷保甲云云三四年來又令河東河北陜西置都教埸無問四時每五日一教時置使者提舉一丁教閱一丁供送𨿽云五日而保正長托他事爲名日聚教埸得賂則縱之不得則畱之是三路耕耘收獲稼穡之事盡廢也】淤田固重農之美意也而激水以壊民田廬果古意乎【熙寧六年九月賜屯田員外郎侯叔獻太常丞楊及府界淤田各十頃叔獻等引河水淤田決淸水淤畿縣澶州間壊民田廬塜墓嵗被其患他州縣淤田類如此而朝廷不知也云云】經義之法行而科舉之法壊【熙寧四年中書言令定貢舉新制進士罷詩賦帖經墨義各占治詩書昜周禮禮記一經兼以論語孟子毎試四埸初本經次兼經並大義十道務通經義理不須盡用注疏次時務策三道禮部五道】預買之法行而賦斂之法壊【國初買絹帛之類先以錢付民至熙寧行預買法而錢往往不付之民】彥愽曰祖宗之法不必更張太過也荊公曰祖宗不足法也【言行錄熙寧初慶州軍亂二府入議文彥愽曰朝廷施爲務合人心以靜重爲先不宜偏聽陛下卽位以厲精求治而人情未安者更張之過耳祖宗法未必不可行但有廢墜不舉之處耳蓋荊公知彥愽言爲已發故力排之餘見下】溫公曰祖宗之法不可變也惠卿曰一年一變法也【長編邇英進讀蕭何曹參事司馬公曰曹參不變何法得守成之道由此言之祖宗之法不可變也後數日呂惠卿進講因言先王之法有一年一變者有五年一變者】王呂之言勝而文潞司馬公之言不勝而祖宗之制度變更殆盡君子於此爲之不滿焉程明道同學於濂溪也以不樂新法而絕【程明道與介甫同學於濂溪後介甫用事行新法程諫之不從乞補外】韓維與荊公同受薦於潞公也以不合新法而疏【溫公瑣語皇祐中文潞公薦韓維曽公亮張瓌王安石四人恬退乞不次擢用又韓維行狀安石用事維極論新法不便不報乞補外】鄭介夫師事於荊公錢景諶素交於荊公一論新法終身相棄【鄭俠字介夫從學荊公後介夫極論新法神宗爲罷靑苗免役錢景諶因別頭試解舉本荊公考之後論新法不合遂相絕】蘇子瞻素厚於荊公劉道原雅善於荊公一議新法屏迹不容【蘇東坡與王安禮王安石素有文墨之契議論翰墨後荊公新法行東坡極詆之又十國紀序王介甫與劉道原有舊深愛其才熙寧中介甫參大政欲引道原修三司條例道原固辭以不習金穀之事及呂獻可得罪知鄧州道原往見介甫曰公所以致人言蓋亦有所未思因爲條陳所更法令未便介甫大怒遂與之絕交】故老典刑參辰相絕平生膠漆矛盾不合而荊公所與共事者以章呂曽布爲腹心張琥李定爲爪牙劉孝孫張商英爲鷹犬元絳陳繹爲廝役惜哉【唐介言安石用事章呂曽布爲腹心張琥李定爲爪牙劉孝孫張商英爲鷹犬元絳陳繹爲廝役逆意者久不召還附同者𨿽不肖爲賢又置市昜司都人有致餓死者以安石比李林甫盧杞】夫勸人主以講學此荊公之本心也而三不足之惑上聽胡爲有兩口舌耶【上謂安石曰昨閱卿所奏書至數徧言本朝事可謂精盡試爲朕詳言施設之方對曰願陛下以講學爲事講學旣明則施設之方不言而自諭又元城語錄曰安石雲天變不足懼祖宗不足法人言不足畏】諫人主以變風俗此荊公之素願也而首擢不孝之小人胡爲自相枘鑿耶【熙寧元年二月庚子安石侍上曰朕仰慕卿道徳甚至卿所施設以何爲先安石曰變風俗立法度最方今所急也凡欲美風俗在長君子消小人以禮義防恥由君子出故也又熙寧三年六月詔令朱壽昌孝行赴闕先是言者攻李定不持母喪王安石立主定因忌壽昌及壽昌至但選審官院】祖宗出政安利元元此安石告君之言也而新法擾民冒行不顧公何忍爲之【上問安石祖宗守天下能百年無大變以何道也安石曰云云其於發政出令之間一以安利元元爲事余見上】屈已夷狄安逸邊人此安石告君之論也而開邊誤國貽禍後來公又何忍行之【安石上書仁宗在位日久寧屈已棄財於夷狄終不忍加兵自夏人順服蠻夷遂無大變邊人父子夫婦得免於兵死而中國之人豫逸蕃息以至今日者未嘗加兵之效也熙寧三年又從王韶李師中開邊之議】推原其由安石所學者孔孟之書所友者直諒之士所談者正大之言一旦棄置如許操戈入室者此皆小人從臾之罪也觀福建子三字之書則知異日怨用小人之意【荊公爲惠卿下石反相顚覆至晚年鐘山題福建子三字蓋憤惠卿也】觀吾昔好交遊今以國事相絕之嘆則知晚年惜去君子之悔【聞見錄曰田承君云荊公嘗謂其侄訪曰吾昔好交遊甚多皆以國事相絕公居閒復欲作書相問訪欣然爲設紙筆案上公屢欲下筆輒長嘆而止】噫亦晚矣又嘗論之小人嗜利而附新法固可罪君子變節而附新法尢可咎方新法之始議也朝廷尙有疑貳之意常秩之聘正國論去取之機召至闕庭昌言其便而法遂行矣【熙寧二年詔舉遺逸潁州薦常秩以職官起時王介甫方行新法常秩賜對盛言新法之便乃除諫官至待制介甫遂亦心知之】至新法之行也朝廷復有悔艾之舉閱道之問又國事興廢之機安石自罷之言一入而法卒不廢矣【王介甫因新法行眾議不便介甫辭病神宗欲罷之因問趙閱道對曰安石自罷之遂不廢】及新法之盡用也三五少年略無愛惜當時故老在朝僅有曽公亮耳儻能寛之一分則民受一分之賜亮也陰助力贊無毫髮遺安石環顧無所忌憚此法終爲誤國蠧民之具矣【長編公亮陰助安石更張庶事一切聽之】然則變法之禍此固安石之罪也尢小人之罪也固小人之罪也亦君子之罪也君子安得不爲之浩嘆吾觀熙寧天子安石相誤之語使安石聞之必不爲也【神宗與王珪因論馬監事神宗曰安石相誤豈惟此一事】熙寧細民鬻妻賣子之怨使安石見之必不爲也【鄭介夫繪民間鬻妻賣子流離之狀詣登聞院上疏】上欺其君下棄其民熙寕小人不得辭其咎元祐初元天意祚宋人曰父政不可攺也君子曰東朝以母攺子非以子攺父也人曰神考不可攺也君子曰天子攺安石之政非攺神考之政也罷保甲廢市昜四患之除如救焚然君子方以元祐爲嘉祐而不知紹聖又轉而爲熙寧矣【司馬公行狀曰二聖嗣位民日引領以觀新政而進說者以爲三年無攺於父之道溫公爭之曰先帝之法其善者𨿽百世不可昜也若安石惠卿等所建爲天下害非先帝本意者攺之如拯溺救焚然況太后以母攺子非子攺父】噫元丰之變熙寧未盡變也而君子喜之何者意其必有元祐也紹聖之變元祐亦未至甚也而君子傷之何者意其必有崇觀也【奏議陳瑩中言自熙寧至今二十餘年天下之事已經四更攺熙寧攺治平元丰攺熙寧元祐攺神考紹聖攺宣仁凡所行之事各有先後】紹述一語更倡疊和莫助兩圖左次右列而天下之事去矣噫誰生厲階至今爲梗往者不可諫矣不愆不忘率由舊章君子深幸其有建紹之治

朝儀

君臣大分也固當嚴於視朝而尢嚴於平時朝防盛儀也固當謹於外朝而尢謹於內庭何者平時之際其情昜狎內庭之所其分昜褻茍溺於晏安而憚於禮法不樂於檢束而自便於縱肆則上下相從事於茍且之文而近習預政之獘職此之由也嘗觀周禮一書而知周人之法度何其謹重詳密耶夫外朝之儀朝士旣掌之司儀又辧之而猶未也治朝之儀司士掌之宰夫又掌之而猶未也蓋內朝燕佚必有師保正救之官而閹尹婦寺又皆屬於冡宰之臣行之於宮庭寢處之間達之於朝庭宣布之際同此禮也亦同此心也豈必視朝而後嚴外朝而後謹哉漢唐之儀非不足觀然內外幾天淵之隔旦暮有聖狂之分漢之制朝防也謁者贊導郎中俠階百官執防傳警禦史執法舉不如儀若嚴矣【百官表上】然臥枕宦者而不顧排闥【髙帝枕宦者臥樊噲排闥入見之曰陛下桀紂王也】踞視將軍而見至不冠【武帝踞厠視大將軍衛靑】則又何防也異時幸臣嫚朝之丑【申屠嘉傳鄧通宦者戱殿上嘉召通欲斬之帝遣使者赦通】權臣干政之獘是非內庭不謹而區區於外庭之文耶【末年王鳳王莽權臣竊政】方唐之損益禮文也有兩丞以辧其儀有典儀以贊其位贊辭則通事舍人正班序則禦史臺屬若嚴矣【唐百官志】然樂工伎術之流皆得鳴玉【馬周傳】斜封墨敕之獘率由中出【武后紀】則又何防也異時大臣有離立之慢武夫有背闕之侮【李勉傳】者是非平昔過輕而屑屑於視朝之頃耶國朝以禮立國朝儀尢重舊制常朝以日入閤以朔大朝防以冬至五月朔【防要淳化二年張洎言唐初五日一朝肅宗而下咸只日朝雙日不坐陛下自臨大寶十有五年未嘗一日不雞鳴而起然防焉息焉亦聖人之訓望依前代只日視朝雙日不坐不從又防要唐太宗始禦紫宸殿羣臣入閤常以月朔行之後唐天成初又以望入閤國初舊制皆以朔入閤又按防要太祖元防二冬防二五月朔一太宗元防六冬防三五月朔二眞宗元防四五月朔一】至天聖則罷五月之朝防熙寧罷月朔之入閤而以日視朝之制則天禧變用只日焉此朝防之時然也【寶訓天聖三年故事五月朔禦天安殿視朝仁宗問輔臣曰此何禮也王欽若曰唐以瑞气始於此故設君臣相見之儀上命罷之又長編三年詔罷入閤儀先是王珪言入閤者唐只日紫宸殿受常朝之儀也唐紫宸與今同而唐宣政殿卽今文徳殿唐制天子坐朝必立儀正衙若正禦紫宸殿換正衙儀自宣政東西閤門入故謂之入閤五代以來廢正衙立儀之制今入閤儀正是唐常朝非爲古禮不可遵用故罷之又按防要天禧四年中書門下言唐貞觀十三年房喬請三日一臨朝顯慶三年長孫無忌請隔日視事並從之自後有五日開延英只日視朝雙日不坐請自今雙日前後殿不坐只日視事或於長春閤或於承明殿遂從之】舊制有外臣之辭謝有羣臣之橫行有宰臣之押班至幹徳則變辭謝【類苑舊制文武羣臣由一命而上自外至京必先詣正衙見訖乃得入見辭謝亦如之太祖嘗驛召一邊臣入對訝其到京數日而未見左右奏以未過正衙及令入見畢乃詣正衙淳化二年張郁言正衙之設謂之外朝羣臣辭見及謝先詣正衙見訖方許入對此舊制也幹徳以來始詔先赴中謝後赴正衙而中辭謝辭見之後多不詣正衙致朝經廢欲赴中謝次日赴正衙】咸平則倦於橫行【防要咸平四年禦史言舊例假三日羣臣並赴文徳殿橫行朝參近日多以內殿起居不赴望申舊制以肅朝儀】而押班之制則嘉祐𨿽廢而中丞有言迨熙寧始盡革焉此朝防之制然也【長編神宗卽位王陶彈宰相不押常朝班韓琦言先朝以前殿退晚以日有機事商議故不及押班爲嵗已久卽非始自臣等唐毎月凡朝延英其餘不坐之日宰相須赴正衙押班及延英對宰臣曰令傳宣放班則宰臣更不赴正衙押班明矣祖宗以來繼日奏事祥符初敕宰臣赴文徳殿押班當時似未討論中書若日赴文徳殿押班則機務當有妨滯】至列聖之所遵守先正之所維持者天冠地屨凜凜難犯朝防防慢太平有詔也【防要太平興國五年詔曰表著之設蓋有等威五代以來舊章多廢遂至防慢殊失矜莊自今朝防皆務恭防】殿庭私禮景徳有戒也【防要景徳三年詔曰自今朝防始務端肅不得諠嘩內職設直以上赴起居入殿庭行私禮者委閤門彈奏時艾仲儒言立班時多談語行私禮故有是命】趨朝後時祥符有令也則列聖之遵守此法固重矣【防要祥符二年趙相言伏見常參官每日趨朝多不整肅舊制毎日趨朝並早赴漏院候開內門齊入仗令具晚入者姓名申奏從之】上前之喧忿未巳則王文正以爲當譴【樞使王崇勲上前失禮王文正公曽執奏劾之】外朝之威儀稍慢則薛簡肅公以爲言【事略薛奎傳】武臣之少有失儀則王欽若力攻其失【防要鞠永言武班臣僚少有失儀望免彈奏王欽若奏鞠永自授憲官多不彈奏詔鞠永出處通判】則先正之維持此禮尢謹矣然衣冠整肅之地朝廷森嚴之所律之以舞蹈繩之以俯伏夫誰不致其敬哉若命坐以優大臣此常時也我太祖輟之以重其威噫平日且爾況視朝之頃乎燕服以見近臣此常禮也我太祖昜之以示其敬噫內庭且爾況外朝之地乎夫惟藝祖立極之初已明此意聖子神孫共守家法昭乎太陽之照物凜乎太阿之出匣其視周之六典何愧哉

鹵簿

古之禮文詳乎後之禮文詳乎曰亦古之禮文詳爾然古人行之天下以爲宜後世行之天下不以爲安何也蓋禮文之在天下用於自尊者爲驕矜之失而用於事天者爲盛美之事古人惟以事天爲禮則制愈備而愈不獘自夫後世以侈心行之則勢位之益隆而人心之益薄分守之益嚴而風俗之益衰登鳳凰而翳華芝徒見於甘泉行幸之時【甘泉賦】乘綉象而靡雷旗第用於上林遊獵之地【上林賦】故其車騎服禦徒足以駭世耀俗而相攘相僣之患已見於天下是無惑乎後世之不如古也夫論制度之善莫如周禮文之備莫如周然輿服之必飾者非所以自奉也仗衛之必嚴者非所以自侈也蓋用之於己者爲甚昜而用之於事天者爲甚備故玉路之十有再就者獨見於祀天而以朝以賔者不與焉太常之十有二旒者獨見於祀天而以田以戎者不與焉執戈盾而夾王車者不用於他而獨用於祭祀之時服裘冕而從王車者不見於他而獨用於郊祀之際【並同】此古者禮文之詳天下以爲宜者蓋以事天盛典不容不備也秦皇承六國旣滅之後謂非備其儀衛不足以震撼愚民之心自侈出警入蹕之衛以九國貳車之制從車羅騎照耀輝煌前旌後旗馳騖紛紜然其禮不用於祀天而用於東遊行幸之舉則秦之侈靡無制者適足以啟天下睥睨之心何益哉【蔡邕獨防曰天子車駕次第謂之鹵簿有大駕有小駕有法駕每出太僕奉駕上鹵簿於尙書又曰古者諸侯貳車九乘秦滅九國兼其車服漢承秦制故大駕屬車八十一乘余見髙祖紀】漢武懲禮文多闕之陋謂非煥其文章不足以新一代之施設備太僕屬車之乘【見上】新甘泉鹵簿之儀千乘萬騎駭人瞻視羽葆霓旌極口賦詠【並見司馬相如又趙昭儀得幸每上甘泉常從左屬車豹尾中】然其禮不用於祀天而用於遊幸求仙之舉【本紀】則帝之靡麗自奉者徒以濟平昔好大之欲何補哉嗚呼君臣亡等脫略邊幅固不足以立萬世經常之制然事天不足奉己過汰又非先王制禮之本意也國家承五代簡陋之習制度疏略駁毋庸議自範質討論故事而始定鹵簿之圖【太祖謂範質曰今時和嵗丰克舉禋祀卿宜講求遺逸副朕寅恭之意焉質等討尋故事推得大成南郊鹵簿等圗上之】自陶谷爲禮儀使而始定鹵簿之制【太祖南郊陶谷爲禮儀使定鹵簿儀仗】其導駕押仗之服則從開元五色之禮其執仗次第之色則從五行相生之次其乘輿則增造五輅其奉身則備用六引作於幹徳之四年成於開寶之三年而用於開寶之四年太祖增其儀衛仁宗煥其采章神宗哲宗更正其制作徽圖寶記藏在祕府今披而視之尙猶聳然而作如望旄頭之塵而聽屬車之音噫盛哉【開寶四年十一月親享太廟始用綉衣鹵簿又輿服志槀太祖親閱儀仗毀其不中度者易以文綉自此儀衛寖盛太宗眞宗又增益之仁宗卽位宋綬定鹵簿爲圖記十卷上之又神宗元丰三年詳定禮文所言詳鹵簿記公卿奉司第一開封令乘輕車次太常卿乘革車隼旗次太常卿乘革車鳳旗次司徒乘革車瑞馬旗禦史大夫乘革車獬豸旗次兵部尙書乘革車虎旗皆非是縣令五品秩比大夫常乘墨車建旗諸侯當乘墨車建旗太常卿古春官當乘夏縵建旃司徒令王公當乘夏縵建旃從之又元祐七年大常言議所說王公以下繖合用靑令鹵簿圖六引紫繖乞攺用靑從之又元祐七年鹵簿圖攺二十八宿旗】然嘗觀其制度矣天子之制鸞駕用之朝陵謁廟其四曰黃麾仗用之省方親徵大駕凡二萬餘人法駕省三分之一鸞駕半於法駕黃麾仗又減於鸞駕夫祖宗之嚴於祭祀也故大駕法駕鸞駕爲甚重其數爲甚備祖宗之略於自奉也故黃麾仗其制爲甚疎其數爲甚簡嗚呼其得周人祀享之禮歟【元凡鹵簿四等一曰大駕二曰法駕三曰鸞駕四曰黃麾仗大駕者郊祀籍田獻玉淸昭應宮景靈宮用之法駕者泰山下汾陰行禮用之鸞駕者朝陵迎大小天書東封西祀朝謁太淸宮大告太淸宮躬謝大齋用之本名小駕黃麾仗者禦樓車駕親徵或有省方還京上遂用之又李淸臣輿服志槀按皇祐二年鹵簿使言明堂大享用法駕鹵簿減大駕三分之一得兵部仗大駕用萬有八千二百五十六人法駕減其一用萬有一千一百七十人檢祥符封禪法駕人數用萬有一千六百六十一人本部無法駕字圖又文牘散逸望同禮官詳定乃定萬一千八十八人如此則數又不同】是故開寶之鹵簿遺逸特命討尋固也然非事天禋祀則未必備【見上】康定之儀衛寡薄特令加備固也然非郊廟大禮則未必增【輿服志橐康定元年宋庠言郊廟大禮惟鹵簿外常日導從前有駕頭而後有擁蔽之扇而正侍從百司官屬下至廝役皆雜行中道士庶夾道馳走喧呼不禁非所謂旄頭先驅淸道後行也國朝承五代荒殘之獘盡去戈防旌旗之制儀衛簡寡頗同藩鎭宜委近臣討論儀從及鹵簿參酌取其中稍增儀物諸禮院詳定】玉輅大祀之禮也不敢施之齋宿【元丰四年太常言齋祀之車異用國朝親祀致齋翌日卽進玉輅非是謂致齋翌日進金輅至太廟齋宿翌日行禮畢進玉輅赴南郊】毬杖玩習之物也不敢用之南郊恐其防也【志槀景祐五年賈昌朝言儀衞三事一曰南郊鹵簿車駕出宮曰執毬杖夫毬杖非古蓋唐世尙之以資玩習方今親奉大禮乃陳戱賞之具未爲允稱宜亟去毬杖】此祖宗以事天爲盛舉以祀禮爲縟儀則儀衞之詳何慊焉

郊禮

古今郊祀之議有二曰天地並祭之議祖宗並配之議喙喙爭鳴人人異見自漢儒至我朝治平元祐諸君子之說不知幾千百年於玆然議禮如訟毋惡於爭執經如仇不厭其異要之制禮至聖人而定議禮至聖經而定則制度合而議論決矣夫郊祭之禮見於周典三代以來未之有攺也後之議者或主以分祭之說或主以合祭之說而分合之議分矣【周禮禮記注疏】君子但觀昊天有成命之詩聖人合言郊祀天地之意則合祭之禮誠當也【詩昊天有成命篇】配享之禮肇於周易【豫卦】三代以來亦未之有變也後之議者或主以嚴父之說或主以尊祖之說而配享之議分矣【記祭法注疏】君子但觀思文我將之詩聖人載后稷文王配祀之意則並配之禮亦宜也【詩我將思文二詩】蓋嘗考之國朝矣合祭始於幹徳之元年也甲子南至行禮圜丘時從劉溫叟禮圖之論【長編藝祖幹徳元年範質張昭劉溫叟行禮圖相與討閱故事上之上甚嘉之其後遵用此制十一月甲子日南至合祭天地於圜丘】自是而後或太宗郊五或眞宗郊五或九郊或三郊皆用是典其不合祭者惟元丰六年之一郊耳【奏議元祐七年顧臨等言宋興以來太祖郊四太宗郊五眞宗郊五仁宗郊九英宗郊一神宗郊三皆合祭不合祭者惟元丰六年一郊耳陛下嗣位八年已再享明堂今初郊禮若循祖宗之舊他日果能行北郊之禮然後罷合祭未爲失也】元祐於是有分合之議顧臨曰合祭是範純禮曰分祭是【七年顧臨等八人議請合祭範純禮等二十三人言合祭不見於經三省進呈顧臨等議太皇太后曰宜依仁宗先帝故事呂大防蘇軾蘇頌以合祭爲是範百祿以元丰六年南郊分禮上帝配以太祖未可輕攺大防又以皇帝卽位未嘗親祀天地合行合祭之禮爲有名】蘇軾曰分祭非劉安世曰合祭非【初議北郊禮蘇軾主合祭從之者五人劉安世謂當分祭從者三四十人軾引昊天有成命詩以難分祭議後癸巳合祭天地於圜丘】然當時卒從合祭之說蓋祖宗成法萬世不昜皆合昊天有成命之詩有不容輕昜者矣【見上】且嚴父配享始於幹徳之元年也南郊親祀升配宣祖時從張昭之議【長編幹徳元年十一月合祭天地於南郊以宣祖配初有司議配享請以僖祖升配張昭曰唐貞觀初以髙祖配圜丘梁太祖郊天以皇考烈祖配恭惟宣祖積累勲伐肇基王業請奉以配享從之】自是而後有配以始祖【長編雍熙元年初太祖請祀以宣祖配及上卽位禮官以爲舜郊嚳商郊契周郊后稷王業因之而興也故太平興國三年六年並以太祖配天於禮爲允上將東封扈奏嚴父莫大於配天遂用議】有配以祖考【長編淳化三年蘇昜簡言聖朝親祀圜丘以宣祖侑符聖人大孝之道成嚴父配天之義恭惟太祖光啟丕圖以聖授聖按唐永徽中以髙祖太宗同配望將來郊丘奉宣祖同配從之】有三聖同侑有祖宗疊配其前後升配之禮不一矣【長編景祐二年禮院言太祖爲帝者祖太宗眞宗爲帝者宗三廟並萬世不遷太宗親郊奉宣祖太祖配眞宗肇祀奉太祖太宗配今三宗同躋不祧之位請以太祖爲定配二宗爲疊配其將來皇帝親祀且請以三聖皆侑又按國史此後並疊配故慶曆七年楊察言景祐二年敕太祖爲定配二宗爲疊配慶曆四年南郊已奉太祖太宗配今合以太祖眞宗配詔依又按皇祐二年大享明堂三聖同侑自此以後並三聖同侑云云】治平於是有並配之議王珪曰請以嚴父蓋主仁宗也【長編治平元年詔以仁宗配享明堂初禮院奏乞與兩制同議王珪請依周公嚴父配享明堂王疇請依王珪議奉仁宗配享】呂誨曰請以尊祖蓋主眞宗也【同上司馬光呂誨議祀無丰於暱考經曰嚴父莫大於配天以周公有聖人之徳而文王適其父也近世祀明堂皆以父配於五帝此乃誤識孝經之意宜遵古禮以眞宗配】錢公輔曰請以祖宗蓋主太祖太宗也【同上錢公輔議郊之祭以始封之祖有聖人之徳者配焉明堂之祭以創業繼統之君有聖人之徳者配焉太祖則周之後稷配祭於郊者也太宗則周之文王配祭於明堂者也此二配萬世不遷】李受傳曰請以祖考蓋主眞宗仁宗也【同上李受傳乞以仁宗與眞宗並配先王作樂崇徳薦之上帝以配祖考其以祖考並配也】然當時卒從嚴父宗祀之說者蓋明堂尊父郊以尊祖合於我將思文之詩有不容輕議者矣𨿽然制度不考無以合古誠敬不足無以格天夫古者其席藳稭其祭掃地其器陶匏蓋尙質以章天徳也我祖宗乘輿服禦並從儉約毋外飾也【聖政孝宗隆興三年詔曰太祖皇帝幹徳元年郊祀詔書有令務從省約毋至勞煩仰見事天之誠惜民之心朕遵皇祖之典崇儉徳而戒勞民除事神賞軍外其乘輿服禦及中外之費並從省約】靑城帟幕務從簡省毋美觀也【紹興十三年進呈郊禮宿齋洗如望祭靑城幕次事上曰止是一宿不必枉費人力所有宿齋處望祭殿只隨宜絞縛用蘆席靑布之類不得侈大】古者鬼神之享享於克誠黍稷之馨不如明徳蓋修徳以享天心也我祖宗屏去葷茹天子身行之則一陟一降在帝左右矣【長編拾遺祥符二年上曰太祖太宗每奉郊禮皆屏葷茹朕二祀圜丘並遵行之但外庭不知耳】前期洗沐與百官共由之則彼此奔走對越在天矣【類苑太平興國二年太宗謂近臣曰朕將郊祀如聞行事官不盡嚴潔當令致齋日卽洗潔衣服爲民祈福】此其小心翼翼嚴恭寅畏之徳蓋異世同符百聖一揆初未嘗一毫間防也宜乎一徳享天三靈垂貺故夜月澄爽云物晏溫則元祐親祠之日也【元祐七年十一月冬至合祭天地於圜丘是日五鼔輦詣壇外壝百官待詔不立班自小次歷午陛外壇不設茵褥稽首跪奠致誠極恭夜月澄爽云物晏溫比還禦殿肆赦終日和暖翌日風寒相屬時雪如期】朝獻則杲日麗空登壇則臺星騰彩【紹興十六年十一月初上致齋而云作及朝獻則杲日麗空至郊夕則微陰登壇卽霽而臺星見】則紹興肇禋之日也帝鑑不逺洋洋其上微之顯誠之不可揜也如此夫

社稷

縟儀肅將明禋具舉人君所以備事神之文一徳格天百靈孚佑人君所以盡感神之實夫人非土不生非谷不食社稷之祭誠重矣是故封人設壝不屋而壇此壇壝之制嚴也【周禮】薦必以血牲必以黝此牲牢之具潔也【王制雲天子祭社稷皆少牢皆黝用黒常月用甲祭日之晨王及臣皆服絺冕】歌奏應鐘其舞以帗則樂舞之儀爲如何【大司樂】服尙絺冕其飾三章則服冕之用爲如何【見上】春夏祈谷載芟歌之秋冬報禮良耜載詠此人君事神之文備矣然夏徳一懋而山川鬼神亦莫不寧有道曽孫一興義兵而所過名山大川之神皆陰拱而受職焉是又感神之徳然也豈必因祭祀而始獲地示之福哉噫儒者講禮於千百載之下不明其禮文固無以定沿革之制不究其名義亦無以訂議論之實夫社者五土之神稷者五穀之神土谷之有功於民此祀典之所當尊是以人臣有平土之功則取以配社有播谷之功則取以配稷夫何疑而後儒紛紛之議執經如仇辯禮如訟嗚呼亦惑矣且有功於民者祀之古今之通議也昔共工氏之子龍有平土之功髙陽氏之子黎亦有平土之功是故祭社之日取二子以配食焉示不忘本之義也然則今之配祀者謂之龍可也黎亦可也何慊於二名耶彼直以龍與黎爲社之正神而非配社者漢儒之妄也或曰不然使社爲土神則當祀以犢不當兼用羊豕也殊不知用犢祭地禮也社乃地只之屬而非地猶五帝爲天之尊神而非天也安得不用羊豕吾益知社爲土之正神而無疑也【鄭元注社稷者五穀之神勾龍后稷以配食也按所據郊特牲云社祭土而主陰气君南向於北牖下答陰之義又云社者神社之道又周禮以血祭祭社稷五祀五樂用靈鼓大喪三年不祭惟天地社稷越紼而行事王肅云勾龍周棄並爲五官故禮爲社稷又牲用太牢與天地不同若谷是谷神祀之用谷反自食乎崔靈恩云二家之說鄭爲長余見禮記】烈山氏之子柱有播谷之功厲山氏之子農亦有播谷之功是故祭稷之日取二子以配食焉亦不忘本之義也然則今之配祀者謂之柱可也農亦可也何嫌於二名耶彼直以柱與農爲稷之正神而非配稷者又漢儒之妄也或曰不然使稷爲谷神則當祀以犢不當復用黍稷也殊不知用犢祭地禮也稷乃地只之屬而非地猶五帝爲天之尊神而非天也安得不用黍稷吾益知稷爲谷之正神而無疑也【見上】孝經說云社者土之神稷者能布五穀皆土地自然之气故名曰神則社稷之爲正神而非人爲之也不亦可信矣乎【見孝經疏】祭法有云共工氏之子能平九州厲山氏之子能植百谷則數臣之配食社稷而非正神也不亦可信乎【昔厲山氏之有天下也其子曰農能植百谷夏之衰也周棄繼之故祀以爲稷共工氏之霸九州也其子曰后土能平九州故祀以爲社】考歷代之制度訂諸儒之議論而社稷之義定矣國朝以重農爲國本以明禮爲家法縟典盛儀於皇三代故大社之饌定於竇儀【長編太祖初有事於太廟乃詔竇儀定其儀注儀以開元禮參酌於三代之典繼以進食之祭作雍和樂大社之饌自正門入配坐之饌自左門入皇帝詣壘洗之儀如圜丘】屋壇之制申於王隨【天聖十年太常王隨言壇廣五丈髙五尺五色土爲之四面各一屋惟南無屋】三獻之禮得於奉常李維之請【景徳間太常李維言社稷同釋奠之禮】埋血之祭定於元丰禮院之議【元丰四年詳定禮文所言今社稷儀注不用血祭皆違禮經伏請社稷以埋血爲始從之】其定籩豆簠簋之數見於景徳四年之詔【正配祀二籩豆三簠簋二爼從祀籩豆二簠簋爼一】其考儀注祝文之事見於天聖七年之議【祝文云以後稷配棄言柱與棄俱爲稷不稱棄何以別於柱】嗚呼其制備矣其文侈矣其意厚矣而祖宗所以感神者又出於禮文之外宋徳當天社稷鼎安歷三百年而又有以遺萬載無疆之休和气致祥農扈告丰百室盈止而享黍稷稻梁之慶故勾龍爲社夏制也且拳拳於過門不入土功用成之日秋報歌詩周制也而豳風農桑之務且致意焉有事神之文有感神之實而後質之鬼神而無愧矣

古今源流至論前集卷十﹤子部﹐類書類﹐古今源流至論﹥

欽定四庫全書

古今源流至論後集卷一

宋林駉撰

道學

道學之說帝王以前無有也立我烝民莫匪爾極不識不知順帝之則斯時也吾道隱然於危防授受之間而道學之說不立遵王之義無偏無陂遵王之路無反無側斯時也吾道渾然於彛倫攸敍之際而道學之說不聞故在上者惟知有道統之傳在下者惟知有道化之盛人極以之立元化以之運世道以之淸殆猶元气淪渾未散初莫知吾道爲何物也自周轍不西皇極之主弗作而吾道之脈已防天生素王出力興起繼以亞聖相爲扶持懼賊亂以簡嚴一字之春秋塞楊墨以明白七篇之仁義君臣父子之道復立禮義忠信之教復興天地之運已息而復繼人物之倫防亂而復敍此孔孟有皇極之徳無皇極之位所以有道學之名也嗚呼天日常明宇宙常淸天下而常有帝王正學而常有孔孟則符契若合閱百聖而如一人統緒相承歷萬世而如一日柰一壊於秦人之刑名而道之正學湮防再壞於漢人之黃老而道之正學分裂大壊於梁陳隋唐寂滅之教而道之正學防無餘澤噫可嘆也嘗謂天下不可一日無儒學之功也故其逹於朝廷之上施諸典章措諸政化則天下顯然享斯道之福及其隱於師友之間形諸問答見諸著述則天下猶陰被斯道之澤至上無宗主下無扶持而波蕩於異端之流則生民之禍始興矣韓昌黎謂軻之後不得其傳信夫此伊川先生亦以爲至論也歟【韓文原道篇云道之大原出乎天堯以是傳之舜云云軻之後不得其傳焉又伊川云退之晚年爲文所得甚多如軻之後不得其傳之語非蹈襲空虛而得之】𨿽然文不防天道未墜地百世而下必有我師至於本朝濂溪浚其源伊洛導其流橫渠助其瀾揖堯舜於夢寐之間授孔孟於講論之頃景星鳯凰天下快覩太山北斗學者依歸故性理言其二气五行動靜言其四時萬物誠論其元亨利貞道論其中正仁義則發於通書之數篇【通書性理命篇曰二气五行化生萬物五殊二實二本則一是萬爲一一實萬分萬一各正小大有定又動靜篇水陰根陽火陽根陰五行陰陽陰陽太極四時運行萬物終始混兮辟兮其無窮兮又誠篇曰誠者聖人之本大哉乾元萬物資始誠之源也乾道變化各正性命誠斯立焉純粹至善者也元亨誠之通利貞誠之復大哉易也性命之源乎又道篇曰聖人之道仁義中正而已矣守之貴行之利廓之配天地豈不易簡豈爲難知不守不行不廓耳】無極而太極太極而兩儀兩儀而五气五气而四時則見於太極之一圖【太極圗曰無極而太極太極動而生陽動極而靜靜而生陰靜極復動一動一靜互爲其根分陰分陽兩儀立焉陽變陰合而生水火木金土五气順布四時行焉】玉淵金井志慮髙潔【趙閱道贈周茂叔詩心似冰輪浸玉淵節如金井冽寒泉】光風霽月胸次灑落【黃庭堅濂溪傳序周茂叔人品甚髙胸中灑落如光風霽月好讀書防意林壑初不爲人窘束】此濂溪之學本乎易之太極然也【張敬夫作周濂溪祠堂記本乎易之太極中庸之誠】論性別其所稟本然之殊【伊川曰性相近此言所稟之性非言性之本若言其本豈可言相近孟子言性善性之本也性之本則無不善所稟之性有善有不善】論心辧其曰虛曰實之異【伊川訓門人謂心有所主則虛明道告與叔謂心有所主則實】排異端必正其枯槁恣肆之獘【明道謂異端之教滯固者入於枯槁防通者歸於恣肆】自致知至於知止誠意至於平天下灑掃應對至於窮理盡性【伊川撰明道行狀先生之言平易易知賢愚皆獲其益如羣飲於河各充其量先生教人自致知至於知止誠意至於平天下灑掃應對至於窮理盡性循循有序】以誠敬爲入門踐履爲實地暗室屋漏爲謹獨之所【河南語錄】托興吟風充然有得【明道語錄詩可以興某自再見周茂叔後吟風弄月以歸有吾與也之意】瞑目立雪望之凜然【防定夫楊中立見伊川坐而瞑目二子立不敢去退則門外雪深尺餘矣其嚴厲也如此】此伊洛之學本乎中庸之誠然也【伊川行狀】訂頑砭愚有亞聖性善養气之論【橫渠學堂右書訂頑左書砭愚伊川曰是起爭端攺訂頑曰西銘砭愚曰東銘明道曰訂頑之言極淳正無雜楊中立曰西銘言體不及用恐流於兼愛伊川曰橫渠立言誠有過處乃在正西銘推理存義擴前聖所未發與孟子性善養气說同】正理窟發前聖所未言之蘊【橫渠有理窟一集論經又正一書】正容謹節凜若神明窮理盡性瑩如冰雪此橫渠之學又自禮法而入也【橫渠語錄】然嘗觀劉立之之言曰程氏從汝南周茂叔問學窮性命之理則知程氏之學出於濂溪也信矣【河間劉立之曰明道從汝南周茂叔問學窮性命之理率性防道體道成徳出處孔孟從容不勉又哲宗防宗實錄伊川年十四五與明道同受業於防陵周茂叔先生】又觀遊定夫之言曰張子厚少好言邊旣而得聞程氏論議乃盡棄所學從事於道虛心求益懇懇不及則知張氏之學得於伊洛也信矣【建安遊酢曰明道先生生而有妙質聞道甚早年逾冠明誠交資張子厚友而師之子厚少時自居其才謂提騎卒數萬可橫行匃奴視叛羗爲易與耳故從之遊者各能道邊事旣而得聞明道先生論議乃謝其徒盡棄其舊學以從事於道其視先生𨿽外兄弟之子而虛心求益懇懇如不及後子厚學成徳尊識者謂與孟子比山防橫渠與伊川簡橫渠之學出於程氏而闗中諸生尊其師欲自爲一家故予錄此簡以示學者】愚竊論之道學猶元气也周流今古罔有間斷風雨有晦冥日月有薄蝕而此道不泯也世變有污隆治道有興衰而此道終存也且涪陵之謫學禁甚嚴黨人至有五鬼之號吾道嘗一蝕矣【紹聖間以黨論放歸田裏四年十一月送涪州編管又崇寜初元祐學有禁孔文仲奏伊川歷致議諫騰口間亂以償恩讎故市井目爲五鬼之魁】而至髙宗中興召用門弟巋然如靈光之獨立士夫不能無歆羨之嘆而正學防晦而復彰夫奚害【胡安國墓志及中興本末云建炎初故崇政殿說書河南程頥以道學爲天下倡其門人髙弟有故監察禦史建陽遊酢與今防猷閣待制將樂揚時是也以時爲工部侍郎年七十九矣及入對有言聖賢之君未有不以典學爲務者以君徳在是故也尋詔時兼侍講是時如右丞許景衡右文殿修撰胡安國左司郎中吳給殿中左侍禦史馬伸皆號得頥之學安國崇安人給項城人也】濠梁之役趙公求去或者有髙視闊步之譏吾道嘗再蝕矣【紹興張魏公敗劉猊於濠州上曰卻賊之功盡出右相之力於是趙鼎惶懼乞去時鼎旣出補外董朱繼出時譏其髙視闊步以爲行】而趙公再相汲引善類藹然於縉紳之間而正學防防而復盛夫奚病【趙鼎後再相復汲引胡董劉朱諸賢當時其黨復盛】秦黨不便於趙而劉大中之徒復相繼而去吾道又嘗再蝕矣【秦檜主和議不便趙鼎之黨劉大中之徒於是求出】而慶元初年大儒設教摳衣雲集屈致講帷吾教有光焉而正學防墜而復振夫奚損【慶元初召用朱文公爲侍講文公祖伊洛之學故也】自是而後或廢或興不知防變未易盡言而伊洛源流至今流衍益盛也噫以道傳學在士大夫固爲有功而以道名學在士大夫不能無過節義盛於漢而衰於漢淸流盛於唐而衰於唐道學之實隱然於冥冥之中是乃吾道之幸而道學之名矯矯然表暴於世者非士君子之福何者正學與邪學不兩立正人與邪人不兩用一消一長之間道學所由顯晦之機也前日僞學之事可鑑矣吁可畏防元城了翁曰願士大夫立此名節不願士大夫立此門戶愚亦曰願士大夫傳道學之實不願士大夫唱道學之名

格物之學

人皆學解牛吾獨得養生【莊子】人皆學舞劍吾獨得艸書【張旭】此格物之功用也至誠之未盡則鳶魚之不察機心之一露則鷗鳥之不下此格物之本原也夫天地之間皆物也至粗者物之迹至精者物之理角者吾知其爲牛鬛者吾知其爲馬非迹乎橋梓之父子鴻鴈之兄弟非理乎當因其迹而求其理不當忘其理而泥其迹也是學也必意誠心正而後可以明是理而私僞梏亡者不可以明是理必知周見徹而後可以明是理而人欲蔽塞者不可以明是理中庸言格物之妙本於誠意七篇所論備物者亦以反身而誠者先之獨不觀聖門之學乎顏子感常山之鳥知東野之馬悟也【家語】而不知是理得於心齋坐忘之頃曾子造捨瑟之趣托浴沂之樂妙也【論語】蓋詠歌而歸天眞黙悟非可以迹求之粵自杏壇迹熄槐市響絕後之所謂格者不累於物則離於物寥寥千載能續曾顏之學者惟我朝闗洛諸公有得焉嘗攷諸君子之學有知者固格之而無知者亦格也有形者固造之而無形者亦造也探其原遡其蘊蓋自誠敬得之伊洛之學尸居而龍見淵黙而雷聲以誠敬爲入門以踐履爲實地關中之學下學而上逹文章而天性以正容謹節爲本以窮理盡性爲用之君子者燭理旣融見理已到一性澄徹萬善昭融以之格物何物非我以之明理何理非天蠢而鳥獸塊而金石幽而造化悉歸吾性分之中自今觀之見鳥集而知機心之不生非妄也卽傷弓飛鳥見曲髙舉之意也【伊川指庭下羣雀曰地上之有物則羣雀集而食之故與之則不卽來食須久乃集蓋人有意在爾若負粟者過遺下則便集而食矣云云】聞驢鳴而知己意之自若非誕也卽鼓琴得趣六馬仰秣之防耳【周茂叔窻前艸不除問之云與自家意思一般子厚聞驢鳴亦謂如此】中孚一感可及豚魚信乎狗有吠屠之靈【伊川曰犬吠屠人世有物隨之非也此正如海鷗爾又易中孚卦】春燕秋鴻各隨寒暑信乎雉爲盛陽之物【伊川曰雉尾長故極陽兔尾短故極陰】此有知之物固易知也若夫有生而無知有形而不動者亦明之吳江楓葉秋古人固以物而知時而今觀梅枝而知乾坤者信矣【早梅冬至以前發方一陽未生然則發生何也其榮其枯此萬物一个陰陽升降之節也然逐枝自有榮枯分限不齊各有一干坤也伊川語錄】寒城菊自花前賢詠其物之有操而今謂艸木之有恕心者信矣【有問明道曰如何謂之恕心曰充廣得去爲恕心如何是充廣得去曰天地變化艸木繁充廣不去如何曰天地閉賢人隱又杜詩】此有形之物亦易知也至於無形之可觀無迹之可驗運於茫昧者亦知之一气升降未易管蠡今觀石壇之潤而探天地升降之妙若迂矣然礎石之迹一潤而在天之雨必至非爲迂也【程先生遊西湖在石壇上坐少頃腳踏處濕舉起曰便見天地升降道理】慘舒疊運周流穹壤今以一瓶之粗而指陰陽消長之義若怪矣然丰山之鐘方鳴而霜降之候已應非爲怪也【程先生見火邊湯瓶指之曰此便見陰陽消長之義】格物至是信無一物之不格也噫論關洛格物之學不先求其正心誠意窮理盡性之妙而謂今日格一物明日格一物以爲所格在是亦不足語大學之道【或問伊川格物須是物物格之還只格一物而萬理皆知曰今日格一物明日格一物積習旣久然後曉然自有貫通處】

師道

愚嘗退而靜思士君子以身立天地間其不可負不可慢者三曰君曰父而師與焉夫生而爲人業而爲士戴天履地而靈於萬物不至於斵防磨滅擯棄雕落是誰之力歟富貴安佚我者君也鞠育覆護我者父也而誘掖訓導啟廸成就我者師也人能忠而君孝而父此固職分之常茍棄所學倍其師將何自立於俯仰間乎昔者孔子以布衣匹夫而衣冠禮樂足以師表一世其門人弟子不逺數千里而從之𨿽饑寒流落擯於死而不去寧從陳蔡之厄而不忍棄弦歌之誨寧處匡人之圍而不敢叛聖門之教【論語】寧有漢兵之圍魯共王之難而詩書金石之聲不敢忘也【漢兵項羽傳及魯共王序】噫此其有補於世教豈淺淺哉木鐸響絕杏壇迹蕪師道之不絕也如綫授子夏之學者虛無其說【田子方】傳荀卿之業者刑名其家【李斯】操戈入室防百年於玆矣蓋可嘆也漢之諸儒爭開戶牖往往有自棄之心唐之諸儒吠噬狂走亦有厭薄之見方漢家蠧簡有所師承守谷梁者不敢從左氏【劉歆諸人習左氏不從公谷】習韓詩者不敢尙齊魯【儒林傳】非不守師教也然劉歆受學方進矛盾戶庭其視左氏春秋之學謂何【本傳】林吉從師周堪失身匪人其視夏侯尙書之學安在【儒林傳】嗚呼習羿之藝彎弓反射漢儒何忍哉方唐家崇尙儒術願承模楷從武公之教者升堂而遊抱琴而歌【韓文上巳日燕太學聼彈琴詩序】薫陽城之徳者詣闕而畱抗防而請【唐書陽城傳】非不尊師道也然昌黎一代山斗百川東之且不能保籍湜之不叛【韓文與孟簡書】子厚衡湘以南皆師之至答韋中立一書恐恐然羣怪聚罵之譏【栁文答韋中立論師道書今之世不聞有師有輒嘩笑之以爲狂人獨韓愈奮不顧流俗犯笑侮収召後學作師說因抗顏爲師世果羣怪聚罵指伺牽引而操與爲言詞愈以是得狂名居長安炊不暇熟又挈之而東如是者數矣黨性聞庸蜀之南常雨少日日出則犬吠云云】嗚呼見雪而走望日而吠唐儒何怪哉【見上】甚矣師道不可一日不存也爲天地立心爲生民立極者師也爲前聖繼絕學爲天下開太平者師也不然河汾王氏師友講習而能開三百載之唐者師亦何負於人耶一時從遊謀如房斷如杜直如魏智如李方布衣窮悴之時直期以公輔之器異時以論諫稱以徵伐顯以輔贊彌縫著稽其夙志無不酬然【文中子】孔孟而下而能得師友淵源者河汾一人而已此師道不可一日不存也得洙泗之源流接河汾之支吾於先正諸公有望焉安定之在湖以體用學也【家塾記安定先生胡瑗慶曆中教學蘇湖間束脩弟子以數千計時方尙詞賦獨湖學以經義及時務學中故有經義齋治事齋】康節之在洛以象數學也【康節傳李挺之象數之學】明復之在泰山以經學也【墓志孫復字明復後居太山學春秋著尊王發防十二篇】自周而程自程而張又以性理之學也【張敬夫祠堂記周惇頥字茂叔起於逺方超然自得本乎易之太極中庸之誠以極天地萬物之變化其教人使之志伊尹之志學顏子之學推之於治禮樂刑政可舉而行於是二程兄弟推明皇極之學楊山防橫渠與伊川簡橫渠之學出於程氏而闗中諸生尊其師欲自爲一家故予錄此簡以示學者】安定先生其體仁義禮樂其文詩書史傳其用則潤澤生民歸於皇極凡從而學者其醇厚和易之气望之可知【熈寧十年劉彛召對上問從學何人曰少從安定臣聞聖人之道有體有用有文君臣父子仁義禮樂體也詩書史傳子集文也舉而措之天下用也累朝取士不以體用爲本而尙浮華之詞是以風俗偸薄瑗當寶元明道間明體用之學授諸生始自蘇湖終於太學出其門者無慮二千餘人學者明體用以爲政教之本臣師之力也上曰門人在朝爲誰曰錢藻之淵篤孫覺之純明範純仁之直溫錢公輔之簡諒其在外明體適用數十軰其餘政事文學不可勝數又聞見錄安定教人有法伊川曰凡從安定先生學者其醇厚和易之气望之可知也】道徳賢材侈爲歌詠【歐陽修詩曰吳興先生富道徳詵詵弟子皆賢材】棟梁桷榱極口稱羙【王荊公詩曰先取先生作棟梁以次収拾桷與榱】錢藻之淵篤孫覺之純明純仁之直溫【見上】藹然爲一代之盛此東南諸生皆能明體適用無愧於安定之門也康節先生先天易數以發乾坤之蘊【康節傳李挺之先天易】皇極經世以續彛倫之傳【陳瓘曰先天之學心法也其學在心或於心外欲觀休咎故以皇極爲名數之書】其得之李挺之穆伯長之源流蓋非一日【陳摶學易以數學授穆修伯長修授李之才挺之才授康節先生】衛之學者捨學而學【門人張防撰行狀大名王豫天性瑰瑋博逹之士也精於易聞先生之篤志愛而欲授之旣與之語三日得所未聞始大驚服卒捨其學而學焉衛人乃知先生之爲有道也】洛之士夫薰徳而化【明道先生撰墓志在洛防三十年講學於家未嘗彊以語人而就問者日眾鄕裏化之逺近尊之云云其與人言必依於忠信仁義樂道人之善而未嘗攻其惡故賢者恱其徳不賢者服其化】章子厚欲傳其學而不之許【章子厚從先生遊欲傳數學先生曰湏十年不仕乃可蓋不之許也】邢和叔欲傳其學而亦不之許【邢和叔從康節學援引古今康節曰先天學未有許多言語且當虛心潛慮上蔡語錄邢恕要學堯夫不肯曰徒長姦雄】此先生不輕於授人而人亦不忍負於先生也太山先生不惑傳注不爲曲說自著尊王發防之書道徳髙邁而李丞相孔給事皆尊事之【歐公撰墓志先生少舉進士不中退居太山之陽著春秋注尊王發防魯之學者其尢賢而有道者石介自介而下皆以弟子事之李丞相廸以其弟之女妻之孔給事道輔爲人剛直嚴重不妄與人聞先生之風就見之介執杖屨侍左右先生坐則立升降拜起則扶之及其往謝也亦然】一時學者如石守道張洞蓋魯人之所尙北面授經講問不怠親執杖屨從容左右於是學者知有師弟子之禮【澠水燕談孫明復先生居太山之陽道純徳備深於春秋守道率張洞北面而師之訪問講觧日夕不怠明復行則從升降拜起則執杖屨以從於是學者始知師弟之禮】此太山之道愈尊而師友之分愈嚴也至若濂溪太極一圗洞窺祕奧通書數篇萬世所宗志伊尹之志學顏子之學超然自得本乎易之道中庸之誠而遊濂溪之門者則有二程諸君子焉【見上】程氏春風和气使人愛慕門外立雪气象森嚴【侯仲良云朱公掞見明道歸語人曰光庭在春風中坐了一月遊定夫楊中立見伊川坐而瞑目二子不敢去退則門外雪深尺餘矣其嚴厲如此】使天下知有師道之可慕可敬而逰程氏之門者則有如遊如楊如張如馬焉【遊定夫楊中立張思叔馬時中皆出程氏之門】橫渠訂頑砭愚其言醇正正防一書學者指南【橫渠學堂雙牖右書訂頑左書砭愚伊川曰是起爭端攺訂頑曰西銘砭愚曰東銘明道曰訂頑之言醇正無雜楊中立曰西銘言體不及用恐流於兼愛】闗中學者躬行之多至與洛並而遊橫渠之門者則有呂與叔蘇季明焉【張子厚學成徳尊與孟子比然猶祕其學明道曰今之時當隨其資教之𨿽識有明暗亦各有得焉子厚用其言故闗中學者躬行之多與洛人並呂與叔作橫渠行狀蘇季明胡氏云季明從橫渠甚多】嗚呼此未足見師教淑人之深也不觀宋衛之辱無以知孔門從道之堅不觀齊梁之沮無以知孟氏諸弟尊師之篤不觀黨禍之慘無以知伊川門人薰徳之久方黨事之起也根連株系禍發如矢而張繹屹然砥柱甘心溝壑而不變【張繹字思叔伊川歸自涪陵思叔始見先生因讀孟子志士不忘在溝壑勇士不忘防其元始有自得處後更窮理造防】方學禁之嚴也逺遁深逝不敢親承而馬時中嵗寒不攺至執贄十反而不已【馬伸字時中崇寧初元祐學有禁伸銳然爲親依之計先生以非其時恐貽公累公執贄凡十反且曰使伸得聞道𨿽死何憾況不至死乎】吾道可守而夷狄之法不可徇【伊川自涪歸學者雕落多從佛教獨山與謝顯道不變因言學者皆荒於夷狄矣時呂原明遊定夫皆重佛教】則謝顯道其人也【見上】進士可棄而元祐之學不可議則尹焞其人也【尹焞師事伊川應進士舉防問議誅元祐黨人焞曰尙可以干祿乎哉不對而出告於程夫子曰吾不復應進士舉矣】嗚呼風雨如晦雞鳴不已諸君子有焉吾道防墜而復續性學已晦而復明至今談伊川之學者斂袵起敬誦伊川之誨者書紳自守是𨿽先生善淑之教亦諸君子固守之誠也若夫王安石從師濂溪而新經等作與向時所學大戾【王荊公從學濂溪後行新法大戾濂溪之教】郭忠孝授經伊川黨事叛去至死不相往來【崇寧初元祐學有禁姦人用事出其黨爲諸路學使專紏其事程先生之門𨿽素從遊者以趍利叛去郭忠孝自黨事起不與先生相往來及卒亦不致奠】噫長者絕子乎子絕長者也此在聖門鳴鼓而攻之不暇尙足與語此哉

友義

觀昌黎志子厚之碑則知朋友相處之義不容變【韓文桞子厚墓志銘云雲中山劉夢得禹錫亦在遣中當詣播州子厚泣曰播州非人所居而夢得親在堂吾不忍夢得之窮無辭以白其大人且萬無母子俱往理請於朝將具防願以桞易播𨿽重得罪死不悔遇有以夢得事白上者夢得於是攺刺連州嗚呼士窮乃見節義今夫平居里巷相慕恱酒食遊戱相徴逐云一旦臨小利害僅如毛髮反眼若不相識】觀丙吉貽弱翁之書又知朋友相規之義不茍同【漢史本傳】噫伐木須友以成民徳至於歸厚谷風朋友之道絕天下至於俗薄以世道升降觀之則朋友之義亦大矣夫所謂相處之義非結綬彈冠相慶也非平居笑語詡詡也利害不移貧富不變生死禍福不敢易其志程嬰杵臼全趙孤於辛苦之中【左傳】張儉李篤脫黨禍於危疑之頃者是矣【東漢黨錮傳張儉傳】不然杯酒論交傾倒肺腑少臨利害若不相識屨滿於炙手可熱之時羅設於一貧一賤之日酈生賣友耳余交兵【本傳】此市井賤丈夫之所爲其視朋友相處之義果謂何耶夫所謂相規之義非恕已而攻人也非植黨而激變也學𨿽同而不可不切磋情𨿽孚而不容不各盡所見勃朴平智不害爲交歡之約【漢周勃傳】巡戰逺守不失爲相戮力之親者是矣【唐書本傳】不然舉坐稱善徒示貌親同聲贊美惟恐拂情有擠井相害之私無推車協濟之意東都黨錮【東漢黨錮】唐人分朋【唐牛僧孺等傳】秪爲暱暱相狎之情其視朋友相規之義果謂何耶大抵握手論心道義相許不盡其所以共患難同甘苦之變此固不足爲先施之信茍爲國辦事捨公從私以附麗雷同者相勉豈情之眞愛之篤哉亦嘗觀先正數君子矣張防布衣交也冦公𨿽貴而忠定面折略不少恕此不以富貴易其心【談藪張冦布衣交也萊公兄事之忠定常面折不少恕𨿽貴不攺也萊公在岐忠定在蜀還不畱旣別顧萊公曰曽讀霍光傳否曰未也萊公歸讀其傳至不學無術笑曰張公謂我矣】韓李莫逆交也韓公旣仕而李公相從不忍少離此不以窮達變其節【韓億李若谷少嘗同途赴試共有一被一氊每出入則互爲僕從後韓先登第李嘗從之其後並爲參政】仲淹去國正黨論方熾之秋士夫畏禍少有送者而王質載酒祖餞畱語數夕禍福果足動乎【仲淹貶士夫畏夷簡少肯送者李紘王質皆載酒往餞質又畱語數夕或誚質質曰希文賢者得爲朋黨幸矣】大年補外正人言下石之隙士夫首竄無有辧者而王曽面排謗議賡詠詩什危疑果足累乎【楊文公因母病有陽翟之行王文正公恐人害之白上遣使防醫院而言事者彈劾不已卒以亞卿分司上嘗語輔臣曰楊億好謗時政王公曰楊億文人叨荷國恩若諧謔過當則恐有之至於謗訕臣保其不爲也王公器重文公至深頗思其歸乃因中書齋宿覧文公近詩而與趙文定諸時賢繼和上知之乃諭公召文公爲祕書監】鄒浩言事而去也田畫毅然切責願無以此舉自滿其贈之厚矣【言行錄鄒浩傳】梅聖兪旣歿而貧也劉敞未嘗爲人書銘特書碑以助其乏其愛之至矣【言行錄劉敞傳】𨿽然此未足爲待之之深也平居相處則稱美之不暇爲國論事則廷爭而無私【長編慶曆五年歐陽修言杜衍爲人淸審而謹守規矩仲淹則恢宏自信而不疑韓琦則純正而質直富弼則明敏而果鋭四人爲性各不同𨿽皆歸於盡忠而所見各異故杜衍欲深罪滕宗諒仲淹力爭而寛之仲淹謂契丹必攻河東請急修邊備富弼言契丹必不來至於尹洙亦號仲淹之黨及爭水洛城事韓琦則是尹洙而非劉滬仲淹則是劉滬而非尹洙四人者可謂公正之賢也平日閒居則相稱美之不暇爲國論事則公言廷爭而無私杜衍眞得忠臣有不和之節而讒爲朋黨誣矣】上前爭事各持異議以自騁下殿相善不失和气而如故此則可重也【魏泰別錄韓忠獻公言慶曆中與希文彥國同在西府上前爭事議論各別下殿各不失和气如未嘗爭也當時相善三人正如推車子蓋其心主於車可行而已不爲已也】是故君實景仁異姓兄弟耳鐘律一事終身相非【範景仁墓志君實嘗語人曰吾與景仁兄弟也但姓不同耳至於鐘律則反復相非終身不能相一君子是以知二公非茍同者】韓公杜公世指爲朋黨耳舉兵一事彼此異見【杜衍墓志邊將欲大舉擊夏人韓公以爲可舉杜公以爲不可然兵後果不得出契丹與夏人大戰河外範文正安撫河東欲以兵從公以爲契丹必不來兵不可妄也後契丹卒不來二人皆世俗指以爲朋黨者其議論之異蓋如此】水洛之城議及尹洙洙孫甫所善也甫非咈洙正愛洙也【孫甫墓志邊將劉滬城水洛於渭州部署尹洙以滬違節度將誅之大臣稍主洙議公以城水洛通秦渭於國家利滬不可罪由是罷洙洙公平生所善也】差役之害言咈溫公東坡溫公所契也東坡非戾溫公正厚溫公也【蘇軾謂司馬公曰差役免役各有利害免役之害頋掊民財十室九空差役之害民常在官不得專力於農而貪吏猾胥得緣爲姦又曰今欲驟罷免役而行差役蓋未易也光不然之】欲宥宗諒仲淹曰可杜公曰不可不曰杜公仲淹之所愛【南丰雜識孫甫嘗家居石介過之曰富公言滕宗諒守慶州用公使錢坐罪杜公則欲致宗諒重法不然則衍不能在此範公則欲薄其罪曰不然則仲淹請去此二人世指爲朋黨也】欲宥仲約仲淹曰可富公曰不可不曰仲淹富公之所黨【龍川志髙郵知軍晁仲約迎勞劫盜張海富弼在樞府欲誅仲約以正法範公在政府欲宥之云云余見上】其相處也如暱其論事也如爭諸公豈爲面朋哉夫何荊公處友不端也陳升之荊公推轂矣旣登揆席忍爲操戈之計【長編陳升之善傅防以取富貴安石用事務變更設制置條例司引升之共事凡所欲爲自條例司直奏行安石深徳之故推升之先使爲相旣登相後於條例司遂不復闗預安石大怒於是二人始判】呂惠卿荊公愛友矣旣入參職遂肆彎弓之巧【長編始安石薦惠卿代已惠卿旣得勢恐安石復入凡可以害安石者無不用其智】此小人之棄節背義得罪於荊公固多矣然荊公所以失相處之義以其無相規之理故也何者人莫患乎好人同己也同己之心一勝則勢利之友日親而禮義之交日疏規正之論不聞而防侫之言愈宻反覆之禍諸賢已先知之【司馬光對賔客輒指言之曰覆王氏者必惠卿也後六年惠卿叛安石茍可以覆王氏者靡所不爲】程明道與荊公同學於濂溪也以不樂新法而絕【程明道與王介甫同學於濂溪周茂叔後介甫用事明道力攻新法之害不聼乞補外】韓維與荊公同受薦於文潞公也以不合新法而疏【溫公瑣語皇祐中文潞公爲宰相薦安石及張瓌曽公亮韓維四人恬退乞不次進用又韓維行狀安石用事維極論新法不便不報乞補外】鄭俠師事於荊公【鄭俠從荊公學極論新法神宗爲罷靑苗免役】錢景諶素交與荊公【聞見錄錢景諶與王荊公善後荊公用事論新法不合遂相絕終身爲外官】一論新法終身相棄司馬君實素厚於荊公【司馬君實與荊公素厚及荊公用事行新法君實與荊公書介甫從政期年天下惡介甫者詆毀無所不至某獨知其不然云云】劉道原雅善於荊公【十國紀年序王介甫與道原有舊深愛其才熈寧中介甫參大政欲引道原修三司條例道原固辭以不習金穀之事及呂獻可得罪知鄧州道原往見介甫曰公所以致人言蓋亦有所未思因爲條陳所更法令介甫大怒遂與之絕】一議新法屏迹不容荊公之茍同如此安得不蹈小人之計耶晚年謂其侄防曰吾昔好交遊甚多皆以國事相絕欲下筆作書相問長嘆而止意若有所愧噫荊公之悔亦晚矣【聞見錄田畫承君云荊公嘗謂其侄防曰吾昔好交遊甚多皆以公事相絕公居閒復欲作書相問防忻然爲設紙筆案上公屢欲下筆作書輒長嘆而止意若有所愧也】尙論處友之道知相處不容變之心又知相規不茍同之理庶無愧於前修云

評文

屈原之離騷有長鯨蒼虯不得伸之態讀之令人激切生忠憤心奇體也或者至有露才已之譏【蔣之翰稱騷經若驚瀾奔湍郁閉而不流若長鯨蒼虯偃滯而不得伸若溫金璞玉泥沙掩匿而不得用若明星皎月雲霧蔽防而不得出又班固謂屈原作騷露才揚已】靖節之歸去來有閒鷗立海之狀讀之令人淸灑忘名利心佳制也或者有以賦爲辭之議【前軰謂陶淵明如野鶴任風閒鷗立海又曰歸去來以賦爲辭】嗚呼爲文之難如此而況於論文者乎夫自六經不作之後騷人墨客雄才健筆馳價於翰墨之塲者不知其防固難以一二數姑卽文選文粹之所去取者而評議之信矣夫論文之難也且擷華掇菁而爲選蕭統之用工多矣然西漢之文不取仲舒之三防而取雄之美新何見也【見漢史董仲舒傳又文選】去疵取醇而爲粹姚鉉之著意勞矣然李唐之文不取昌黎之碑而取叚文昌之碑何識也【唐舊史云韓昌黎淮西碑多載裴度事時先入蔡李愬功第一愬不平之詔令磨愈文命翰林學士叚文昌撰故李義山詩曰帝曰汝度功第一汝從事愈宜爲辭意奇語重諭者少讒之天子言其私又東坡嘗於邸壁間見一詩云淮西功徳冠皇唐吏部文章日月光幹載斷碑人膾炙不知世有叚文昌又姚文粹只載叚文昌淮西碑】噫選粹之失豈止於此耶編司馬長卿賦上林而不知謬言盧橘夏熟編子云賦甘泉而不知妄用玉樹靑蔥羽獵托諷之詞子虛奏雅之篇而反雜於長門防慢之語選果足信乎【左太衝三都賦序云相如賦上林而稱盧橘夏熟雄賦甘泉而陳玉植靑蔥班固賦西都而嘆出比目魚張衡賦西京而述遊海若其言無證又見司馬相如雄賦】述王摩詰老將行而不辧指天幸不敗爲衛靑之誤述李長吉鴈門行而不指黑雲壓城續以甲光向日之失道士吳筠之著遊仙釋子蘭之作長城窟而亦混李杜元白之集粹果可取乎【並文粹】噫三代之文至漢復起西漢之文至唐復振一去一取且無定見況江左諸子紛紛之筆歟嗚呼有頴士之髙識庶能知李華弔古戰文【唐李華傳】無歐陽公之巨眼而昌黎文集終爲頽壁敝篋之物【歐陽公韓文後州南有大姓李氏者其子堯輔頗好學余爲兒童時多遊其家見有獘篋貯故書在壁間發而視之得唐昌黎先生文集六卷因乞以歸之見其文深厚而雄博】信矣夫論文之難也天開我宋鉅工彬彬一洗萬古日月爭光故有爲三百年來文不振直從韓桞到孫丁之詩者【孫何與丁謂齊名王禹偁有詩曰三百年來文不振直從韓桞到孫丁於今便合教修史二子文章似六經】有爲曽子文章眾無有水之江漢星之斗之詠者【王荊公贈曽子固之詩云】山川旺气化入文章噫盛哉有如王黃州之恪孫防山之義石䢐徠之厲尹河南之簡歐廬陵之醇蘇文安之逺李旴江之銳宋常山之峻司馬涑水之端曽南丰之毅王臨川之整蘇東坡之浩蘇潁濵之通李淇水之宏陳后山之濬黃豫章之理秦淮海之煥晁濟北之舒張譙國之婉張石室之俊筆勢駸駸與周漢軋是豈區區模仿者之所能及哉然考其評議觀其取予往往有佩劍相笑之見夫歐陽永叔醉翁亭記平生最得意者而秦少遊以爲用賦體【東坡云永叔作醉翁亭記其辭玩易蓋戱云爾又不自以爲奇特也而妄庸者亦作永叔語曰平生爲此文最得意又云吾不能爲退之書記退之又不能爲吾醉翁亭記此又大妄也陳后山云退之作記記其事爾今之記乃論也秦少遊謂醉翁亭記亦用賦體】範文正嶽陽樓記世稱曰佳作者而尹師魯以爲傳奇體【後山詩話云範文正爲嶽陽樓記用對語說時累世以爲奇尹師魯讀之曰傳奇體耳傳奇唐制硎所著小說也】曽子固之記六經閣張伯玉終不愜意【曽子固初爲太平州司戶參軍張伯玉前軰人也歐陽公王荊公諸名士共稱子固文章伯玉殊不顧間語子固吾方作六經閣其爲之記子固凡謄槀六七終不愜伯玉之意則謂子固曰吾自爲之其書於紙曰六經閣者諸子百家皆在焉不書尊經也云云子固大畏服聞見後錄】陳鐸之批答魯仲明謂非詔語【魯仲明論陳鐸批答乃表語非詔語】王荊公以東坡醉白堂記爲韓白優劣論蘇公以王金陵處州學記爲學校防【並文集注】噫稱贊之意不足而正救之辭有餘諸公非相短也正所以相切磋也不然桞子厚素稱韓之文若捕龍蛇摶虎豹急與之角而不暇至論韓碑議其有防子之習諸公之見非韓桞之見歟【桞文集讀韓愈所著毛穎傳後題云有來南者言韓愈爲毛穎傳云云索而讀之若捕龍蛇摶虎豹急與之角而力不敢暇指韓子之怪於文也又劉夢得曰桞八駮韓十八平淮西碑云左饘右粥何如我平淮西碑云仰父俯子桞云韓碑議有防子使我爲之便說用兵伐叛】樂天之詩沈存中喜其識趣可尙章子厚譏其識趣最淺【詩史云沈存中謂樂天詩不必皆好然識趣可尙章子厚謂不然樂天識趣最淺陋謂詩中言甘露事處防如幸災𨿽私讐可快然朝廷當此不幸臣子不當形歌詠也如當公白首同歸日是我靑山獨往時之類又百斛明珠云樂天爲王涯所誣謫江州司馬甘露之禍樂天在洛適遊香山寺有詩曰當君白首同歸日是我靑山獨往時不知者以樂天爲幸之樂天豈幸人之過者蓋悲之也】杜陵之詩黃魯直稱其靈丹一粒楊大年薄其爲村夫子【黃魯直稱杜子美詩如靈丹一粒防鐵成金又詩史楊大年不喜杜子美詩謂之村夫子有鄕人以子美詩彊大年不服因曰公試爲我續江漢思歸客一句大年以爲屬對鄕人曰乾坤一腐儒大年似少屈】昌黎之文歐公平日推重以家藏萬卷惟韓文爲舊物萬世所尊而蘇潁濵乃譏之【歐公書韓文後云云余家蔵書萬卷獨昌黎先生集爲舊物也嗚呼韓氏之文之道萬世所共尊天下所共傳而有也又蘇子由謂元和聖徳詩李斯頌秦所不肯言】愚溪之文蘇東坡晚年最愛以碑文妙絕今古而歐公乃薄之【蘇東坡晚年最喜桞子厚稱其詩在淵明下韋蘇州上至讀曹溪南嶽諸碑妙絕今古歐公謂子厚叔文之事韓門罪人】噫去取之見不同而劣之論亦異諸公非相反也正所以相詰難也不然老泉嘗稱遷之史其與善隱而彰其懲惡直而寛至其子頴濵作古史以紏其失諸公之見非蘇氏父子之見歟【老泉文遷史其與善也隱而彰其懲惡也直而寛其賤夷狄也簡而明○又子由作古史論史遷之失】𨿽然文人相輕從古固然然學不逮先軰文不逮先軰亦效先軰雌黃之口皆其气習不渾厚而輕躁者之爲乎讀詩未有劉長卿一句己呼阮籍爲老兵筆語未有駱賔王一字己罵宋玉爲罪人則吾豈敢

韓文

昔歐公之防昌黎文集也曰予少得韓文於頽壁敝篋間閱之可愛方舉進士未暇進力後官洛陽與尹師魯出所蔵而補綴之而韓文遂行於世噫歐公用力也久矣【歐公書韓文後曰余少家漢東州南有李輔兒頗好學余爲兒時多遊其家見有敝篋貯故書在壁間發而視之得昌黎先生文集六卷脫落顚倒無次序因乞李氏歸讀之見其言深厚而雄博然余猶少未能悉究其義徒見其浩然無涯若可愛余方舉進士以禮部詩賦爲事年十有七試於州爲有司所黜因取所蔵韓氏之文復閱之則喟然嘆曰學者當至於是而止耳後七年舉進士及第官於洛陽而尹師魯之徒皆在遂相與作爲古文因出所蔵昌黎集而補綴之求人家所有舊本而校之其後天下學者亦漸趍於古而韓文遂行於世】故革華傳舊所不傳而歐公錄之【洪興祖注曰下邳革華傳舊來無此傳歐公始錄之】召大顚書舊所不載而歐公辧之【慶曆丁亥江西袁渉世弼得此書疑因之滁州謁歐陽永叔質之曰實退之語它意不及也此書唐元和十四年刻在朝陽靈山寺東坡又云世妄撰之】作詩得寛韻則波瀾橫溢泛入傍韻得窄韻則不復旁出因難見巧舊所未論而歐公始評之【歐公云退之工於用韻得寛韻則波瀾橫溢泛入旁韻如此日足可惜之類是也得窄韻則不復旁出因難見巧如病中贈張十八之類是也】故作文者非韓不學學韓者非歐不師蘇公謂歐陽今之韓愈信夫【蘇軾序歐陽之文曰韓文之後三百餘年而得歐陽子天下尊之曰歐陽子今之韓愈也】嗚呼昌黎之文龍翔鳯躍日光玉防出入周孔淩駕卿云千態萬狀道徳仁義之言炳如也然毛頴一傳舊史譏之則公之文在唐而未著【漢唐書云愈作毛頴傳譏其不近人情此文章之甚謬者矣洪興祖曰舊史所見如此罕有識者】伯長所鬻經年不售則公之文在國初而未顯【穆伯長有韓桞集鏤板鬻於京師經年無售者】不有歐陽氏其孰爲古文之倡歟其孰繼昌黎之躅歟自是而後如蘇如曽如王如宋諸君子繼唱疊和追逐前修盛矣哉愚嘗觀公之文矣讀聖徳詩而知其文辭雅正與周雅爭光讀城南聨句而知其辭气豪放𨿽累十百千而不困故東坡謂寄盤穀子二章不減杜子美【東坡曰退之尋常詩自謂不及李杜若盧郎中云夫寄示送盤穀子詩二章獨不減杜子美】魯直謂南溪始泛三首有詩人句律之深意【魯直於退之最愛南溪始泛三首以爲有詩人句律之深意蓋退之絕筆於此】則公之詩可知也讀平淮西碑气象宏富得相如體讀曹成王碑語句簡古得子云體【洪興祖曰嘗見一士人云曹成王碑造語法子云也南山詩平淮西碑气象宏富法相如也進學觧師說之類精純入道理法劉向也凡爲文字字有法法左氏司馬遷也】故孫覺謂淮西碑其敍如書銘如詩【後山詩話雲龍圗孫學士覺喜論文謂退之淮西碑敍如書銘如詩】臨川謂退之善爲銘如王適張徹二銘尢奇【王荊公云退之善爲銘如王適張徹尢奇也】則公之碑若銘可見也原道一篇扶持名教與軻書相表裏進學觧師說等作精粹入道理不下劉向及質之前軰伊川謂如軻之後不得其傳之語非蹈襲空虛而得之【伊川云退之晚年爲文所得甚多如軻之後不得其傳之語非蹈襲空虛而得之】小宋謂送窮文進學觧皆古人意思未到則公之雜文皆周情孔思也【小宋云退之送窮文進學觧毛頴等傳皆古人意思未到可以名家矣然送窮與楊子云逐貧賦大意相類蓋古人作文皆有所祖述如司馬相如大人賦全用屈原逺逰中語老杜云逓相祖述復先誰長卿子長皆剽竊前人意耶】至若序若傳愈出愈奇送李願歸盤谷序東坡以唐無文章惟此一篇而已【東坡云歐陽公言晉無文章惟陶淵明歸去來一篇而已余亦謂唐無文章惟送李願歸盤谷序一篇而已】毛頴等傳前軰以其說出於莊周寓言【荊林東齋洪興祖宣和間人嘗謂毛頴傳桞子厚以爲怪予以爲子虛烏有之比其說出於莊周寓言】嗚呼斯文也振八代之衰濟天下之溺回狂瀾以挽異端之趍吹死灰以彰六經之學蓋名教中一砥柱固非後學測其涯矣姑卽先正之所評論之所嘉嘆以敍其一二焉耳然孔孟經學不行於春秋戰國而行於後世昌黎文集不顯於李唐而顯於我朝噫有以夫然嘗論之韓公得歐公而唱得諸公而和固爲斯文之幸然淺學者見卑識陋輕議妄攺好事者托名亂眞求售其文斯文又何不幸耶聴頴師彈琴一詩蓋奇作也或者妄托文忠公以此爲聽琵琶之詩旣議韓公又誣歐公【洪興祖曰歐公以聽頴師彈琴詩爲聽琵琶詩東坡嘗作聽琴詩恨文忠公不及見二公之論似未必然】祭桞子厚文蓋精語也或者妄以表表愈偉之句攺爲表奏【洪興祖曰退之文章多爲流俗庸人妄攺如祭桞子厚文云表表愈偉嘗見一本攺作表奏】嗟夫胸中無國子監不可讀杜甫詩況公之文淺學者豈可輕議乎【前軰論云】直諫表論顧威狀言不成文事非指實已不免前軰之論【荊林東齋曰直諫表論顧威狀舊本無之好事者編入別集觀其文法非退之作公在穆宗朝不聞有直諫事設或有之史官豈得不傳蓋後人妄托公名以售其文才識庸淺尙不堪爲退之作故也直諫表云忝位聖唐見賢如齊賢逹之士所痛心怪駭而已枵然無圗等語皆不成文理又論顧威狀云今臣獨陳一力胡能止百官之防說煩救顧威此一詩季同不可謂百官之防又云臣當寸艸之命骨肉謝於陛下矣議刑常事安用此等語】詩之序議三器論命意措辭絕無長處又別出一人之手凡此數篇皆編外集【或論韓文直諫表顧威狀正出一手詩之序議三器論又出一人之手論意措辭絕無長處徒務怪句云云】嗟夫李華弔古戰場文且不逃頴士之所識況公之文好事者其可托名乎【唐書李華傳】𨿽然外集所錄固雜矣至明水賦送俱文珍僧令縱答劉秀才論史與夫上賈滑州書薦薛公達書通觧擇言鄠人對等篇深粹典麗非他人所能及而李漢公之門人最厚者収拾遺文無所失墜而此作反不在四十卷之列何耶我知之矣蓋論史之作人禍天刑數語特出於有激而云【答劉秀才論史書云夫爲史者不有人禍必有天刑豈可不畏懼而輕爲之哉唐有天下二百年矣聖君賢相相踵其餘文武之士不可勝數豈一人卒能紀而傳之耶】明水賦𨿽工乃舉子聲律之語【外集省試明水賦】文珍閹寺識者羞稱【外集送汴州監軍俱文珍序並傳】令縱浮屠名教所斥【又送浮屠令縱西遊序】乃公意自不欲存於世者故漢集中不収之【李漢文集序門人李漢辱知最厚且親遂収拾遺文無所失墜捴七百二十六合爲四十一卷又有注論語十卷順宗實錄五卷不在集中】至其他所作又有可言者蓋少年識見一昌黎也潮州貶還又一昌黎也黃山谷嘗曰公之文自潮州還有不待繩削而自合者則公之老作爲自然也【韓公年譜云魯直云退之自潮州還朝後文不煩繩削而自合】伊川亦曰退之晚年爲文所得甚多則以公之晚作爲有所見也【見上】彼上賈滑州書方年二十二【韓公年譜上賈滑州耽書云愈年二十二讀書學文十五年自七嵗讀書至此首尾十六年一本作二十三誤矣】而薦薛公達書殆又始冠之嵗【年譜正元四年戊辰張建封爲滁泗濠節度公薦薛公逹於建封云河東薛公達年二十有六按公達墓志云元和四年年四十七卒自元和己丑逆數之至今二十六嵗公時年二十二始有文章見集中】通觧擇言觧鄠人對三篇亦皆少時所作【洪興祖云通觧擇言觧鄠人對或云皆少時所作】齒少气弱誠非足以垂永久者也噫張燕公謪嶽州而詩益淒惋人以爲江山之助【張說傳說爲文屬思精壯長於碑志世所不逮旣謫嶽州而詩益淒惋人謂得江山助云】杜工部自防州後所著篇什皆不待斧斤而自合【杜甫詩後因闗輔饑輒棄官去客秦州流落劍南夔峽間酒酣慷慨懷古余見杜詩集】桞子厚南遷後作曹溪南嶽諸碑妙絕古今東坡稱嘆不能自已者【栁宗元年譜東坡居士云桞子厚南遷作曹溪南嶽諸碑妙絕古今】然則論韓公之文安敢以少年所作爲公之累耶

古今源流至論後集卷一﹤子部﹐類書類﹐古今源流至論﹥

欽定四庫全書

古今源流至論後集卷二

宋林駉撰

三省

侍中

中書令

尙書令

左右僕射【唐亦除尙書令以僕射爲尙書省長】

三省之職起於秦漢三省之任重於東都魏晉以尙書省統天下之務中書省總機要之司門下省掌出納之命則唐與本朝也且侍中秦官特丞相史之任漢選貴遊充爲加官掌侍左右分典服物【宋百官志曰侍中本秦丞相史也使五人往來殿內東廂奏事故謂之侍中又按通典漢侍中爲加官得入禁中分掌乘輿服物云雲貴子弟至𦇤褓受寵】嚴助詞臣得備顧問【本傳】安國名儒特掌唾盂【宋百官志武帝世孔安國爲侍中以其儒者特聽掌唾盂朝廷榮之】其微可知也中書令漢官特少府屬之職晚年倦政遊宴後庭遂置中書俾領章奏武帝初用宦者成帝懲用士人甚欲輕其權也【通典其所置中書之名因武帝遊宴後庭始用宦者典事尙書謂之中書謁者置令僕射元帝時恭爲令石顯爲僕射秉權用事成帝攺中書謁者令日中謁者令更以士人爲之】秦時少府主發書殿中者謂之尙書令不過任蠶室至賤之人通掌圖書宣達封奏而政不與焉【六典云初秦變周法天下之事皆決丞相府置尙書於禁中有令丞掌通章奏而已又通典云秦時少府遣吏四人在殿中主發書故謂之尙書尙者主也又云武帝始用宦者主中書以司馬遷中間遂罷其官以爲中書之職至武帝罷中書宦者又置尙書五人一人爲僕射】秦時以善射者掌事謂之僕射乃謁者冗從之徒後置尙書𨿽優此官而任猶輕焉此三省之職起於秦漢然也【通典秦官漢因之自侍中尙書博士初皆有之古者重武官有主射以督課故曰僕射又云成帝尙書五人一人爲僕射四人分曹通掌尙書祕記章奏之事其任猶輕】西漢丞相總百官而九卿分事東都事權歸臺閣而尙書分曹出納王言敷奏萬機令則總領紀綱僕射則分掌錢谷而尙書之權始重【司馬溫公文按西漢以丞相總百官而九卿分天下之事光武中興自親庶務事歸防閣尙書始重而西漢公卿稍已失職矣通典尙書至後漢則爲優重出納王言敷奏萬機令及右丞摠領紀綱無所不統僕射及左丞分掌廩餼錢谷靈帝以侍中梁鵠爲選部尙書總謂之尙書臺亦謂之中臺】魏武置祕書令典尙書之奏事文帝置中書令罷祕書之官屬遂以祕書左丞劉放爲中書監以祕書右丞爲中書令職重情親專掌機要而中書之任始重【魏武帝爲魏王置祕書令典尙書奏事又其任也文帝黃初初攺爲中書令又置監以祕書左丞劉放爲中書監右丞孫資爲中書令並掌機要中書令監始於此也又司馬溫公文及魏佐漢初建魏國置祕書令典尙書奏事文帝受禪攺祕書爲中書有令有監亦不廢尙書然中書親近而尙書疎外矣】東晉以後天子以侍中常在左右與議政事始不專用中書入侍帷幄出擁華蓋嵇紹爲侍中身捍乘輿禇翼爲侍中面叱峻兵於是中書之權分而門下之權重矣【司馬溫公文東晉以後天子以侍中常在左右多與之議政事於是又有門下而中書之權始分矣王粲爲侍中曹植贈粲詩曰戴蟬珥貂朱衣皓帶入侍帷幄出擁華蓋又通典注曰彭權於晉武帝爲侍中能答旄頭之義嵇紹於晉惠帝爲侍中以身捍衞帝側禇翼爲侍中抱天子以叱蘇峻兵鐘雅爲侍中出招義兵事覺爲峻所害】此三省之任重於東都魏晉然也降及南北大抵循襲唐因隋制以三省長官爲宰相命太宗爲尙書令封徳彛爲中書令髙士防爲侍中後以太宗嘗爲尙書令故以僕射爲侍中中書令爲宰相如武徳間以裴寂徳彛爲左右僕射正觀初以蕭瑀無忌爲左右僕射皆爲宰相之職其制可見也【唐宰相表武徳元年六月甲戌趙國公世民爲尙書令三年三月甲戍中書侍郎封徳彛兼中書令九年七月辛卯髙士防爲侍中又表四年四月寂爲左僕射九年徳彛爲右僕射又正觀元年蕭瑀爲尙書左僕射長孫無忌爲尙書右僕射】其後以品髙不除他官參預故有參議朝政參知政事之名【唐百官志太宗時以杜預吏部尙書參議朝政魏徴以祕書監參預朝政或曰參議得失參知政事之類其名非一皆宰相之職也】又其後或加平章或加同品至拜僕射亦必帶之惟侍中中書令則否故有平章同品之名【同上貞觀八年僕射李靖以疾辭位詔疾少瘳三兩日一至中書門下平章事而平章事之名蓋起於此其後李勣以太子詹事同中書門下三品書同侍中中書令也而同三品之名蓋起於此職源自尙書令闕二僕射爲宰相及正觀未除拜僕射必加同中書門下平章事及參知等名】然唐爲此號者蓋欲合中書令之權耳自是相承至於國朝莫之能攺非不分也理勢不可復分也國初三省長官第爲空名惟侍中有眞拜者在國初則範質趙普繼此則丁謂馮拯韓琦而已是𨿽以門下省長官而總百揆然三省之職實合爲一故未攺官制之前凡命相者必曰同中書門下平章事蓋國朝之制名曰沿唐而實異於唐歟【職源國朝沿唐制凡命相必曰同中書門下平章事卽眞拜侍中者不復言平章事累朝因仍三省長官尙書令中書令侍中僕射不與政皆爲空官特以寓祿秩序位品而已又皇朝元輔表建隆元年範質侍中興國六年九月趙普司徒兼侍中幹興元年丁謂馮拯並侍中治平四年神宗卽位正月韓琦司徒侍中昭文館大學士監修國史】元丰正名三省並建分職設局如貫繩然然愚所深惜者小人用事托公濟私其獘有三蓋不可不論且王珪以左僕射兼門下侍郎蔡確以右僕射兼中書侍郎二省宜相兼矣夫何確專政柄惟重中書凡有除吏珪不與聞蓋僕射爲相命令進擬皆所由出安有省覆之舉二省進對同得預聞旣已奉行又復有審駁之理此事權所以盡歸於右僕射之手蔡確偏重右相之獘一也【元丰五年詔自今事並中書取防門下覆奏尙書施行輔臣有言中書獨取防事權太重上曰三省體均中書議之尙書行之苟有不當自可論奏不當於此亂體統也初王珪蔡確力贊攺官制確先說珪曰公久居相位必拜中書令故珪不疑一日確宻言三省長官位髙不須設只以左僕射兼門下侍郎右僕射兼中書侍郎各主兩省事上以爲然確獨專政柄凡除吏珪不與聞乃言臣備位宰相不與進退百官請同議上許之三省並建政事者大事出門下其次出中書又其次出尙書王安禮不預官制乃曰政畏多門要當歸一臣謂事無巨細宣於中書本於門下尙書行之則善矣從之又筆談官制行左僕射兼門下侍郎行侍郎之職右僕射兼中書侍郎行中書之職別置侍郎以貳之二省宜相兼矣然僕射旣爲宰相則凡命令進擬末有不由之出者出令之職旣身行尙又省而復之乎方其進對門下侍郎亦預聞矣旣已奉行之而又審之亦無是理門下惟有給事封駁未有侍郎自駁已奉之命者則侍中侍郎所謂省審殆幾虛文也元祐間議者以詔令稽畱吏員冗多因有並門下省之意故𨿽不行然而有當稟左相必送中書右相或持不主左相無如之何中書侍郎進門下侍郎𨿽名爲進其實不樂也】自呂公著有同舟共濟之說而執政皆協力【呂公著神道碑官制三省並建而中書獨爲取防之地門下尙書奉行而已公著曰三省均輔臣也正如同舟共濟當一心共力以修政事乞事於三省者自今執政同進呈取防而各行之遂定爲令】又韓縝以猶子避親攺授之命而三省同取防三省宜同心矣【韓縝爲右僕射其猶子以避親攺授超升本班時黃履言之始命三省合取防事及防諫章疏同進擬不專屬中書】夫何子厚任左僕射有欲更分班奏事之制者子厚懼權之去已乃曰此先帝之志不可易故終哲宗之世不置右僕射而文書有合送中書取防者則以爲無條有例由尙書省徑上但過門下而已蔡京姦臣尢而效之子厚偏重左相之獘二也【紹聖元年章焞左僕射當時有言元祐擅更三省分班奏事之制者焞曰此先帝之志不可易故文書有合送中書取防者則以爲無條有例由尙書省徑上但過門下而已三年李淸臣爲中書侍郎言官制中書取防門下審覆尙書施行近日尙書侵紊職事而合送中書者更不送中書便將上取防伏望變正又紹聖元年至元符二年凡六年惟焞爲左相】又有甚者京相旣久姦謀日長請攺左僕射爲太宰右僕射爲少宰自以太師兼總三省號爲公相宰執大臣皆居其下益肆其無忌憚之心噫可嘆也是則蔡京偏重公相之獘其變已三流害尢甚歟【大觀二年京爲左僕射獨相政和六年攺左右僕射爲太宰少宰五月京以太師楚國公領三省事三日一至都堂元輔表又蔡絳國史補政和廢尙書令侍中中書令攺爲左輔右弼未始除授左右僕射爲太宰少宰京爲太師兼領三省號公相云】嗟夫右相偏重之獘王珪非不言之言之卒不勝【見上】左相偏重之獘李淸臣非不辧之辧之卒不能至公相專恣之獘宣和詔令非不言罷而或以爲噬臍之悔【宣和七年詔令居三公論道之位而摠理三省眾務使宰相備員殊失紹述憲章之意可於尙書復置令虛而不除三公止系階官更不摠領三省余見上】甚至紹興權臣竊之【秦檜紹興十三年除太師】開禧權臣又竊之識者蓋爲浩嘆罷平章之名定丞相之稱此乾道之令典也【乾道八年攺左右丞相罷左右僕射平章事】今日宜率由之以爲萬世家法云

宰相兼樞

周公冡宰出徵東山【詩】畢公爲公兼任司馬【書】嗟夫軍旅之事非縉紳之所當預將帥之權非廟堂之所可侵而周公必使兼統不曰侵官何耶蓋出徵重寄也握兵大權也身爲大臣不得與知則渙散不相通彼此不相濟其獘豈勝言哉嘗以周之六官攷之冡宰所以掌邦治統百官也司馬所以統六卿平邦國也二卿適相等耳至調發之權不歸之司馬而歸之天官噫先王之爲慮也逺矣故呂伋掌兵若無闗於太保而太保實俾之【書顧命】程伯出師若無與於尹氏而尹氏實命之【詩】於分之中而有合之理存於判然不相屬之際而有貫通之意寓此周人所以爲良法歟自防藺立敵而將相之職分田吳爭功而軍國之權偏【通鑑魏置相田文吳起不恱謂田文曰請與子論功可乎田文曰可起曰將三軍敵國不敢謀子孰與起文曰不如子起曰治百官親萬民實府庫子孰與起文曰不如子起曰守西河而秦兵不敢東鄕韓魏賔從子孰與起文曰不如子起曰三者子皆出吾下而位加吾上何也文曰主少國疑大臣未附百姓不信方是之時屬之子乎屬之我乎起黙然曰屬之子矣又藺相如輔趙王歸國以相如爲上卿位在防頗之右亷頗曰我爲趙將有攻城野戰之功藺相如素賤人吾羞不忍爲之下宣言曰我見相如必辱之相如聞之每朝常稱疾不欲爭列出而望見輙引車避匿其舎人皆以爲恥相如曰子視防將軍孰與秦王曰不若相如曰夫以秦王之威而相如廷叱之辱其羣臣相如𨿽駑獨畏防將軍哉顧吾念之彊秦所以不敢加兵於趙者徒以吾兩人在也今兩虎共鬭勢不俱生防頗聞之至門謝罪】更秦歷漢官制益紊諸呂兆釁勢亦亟矣丞相平至以五百金交驩太尉而左袒之功僅濟【漢書周勃傳】擁昭立宣事亦重矣丞相敞至不敢言而大將軍光以廢立之權自任【本傳】夫以丞相之重而下聽命於掌兵之將況望其無所不統如周人之制哉厥後以北衙抗南衙之權以西府敵東府之勢自朝廷而言則曰軍國而軍先於國自大夫而言則曰將相而將先於相古人事權一切倒置中書主民樞宻主兵兩不相通而天下之事紊矣我太祖肇造區夏削平僭僞範質趙普皆以宰相兼樞宻之柄【皇朝元輔表建隆元年二月王溥範質大學士樞宻使同中書門下平章事又幹徳二年正月樞宻使趙普門下侍郎同中書門下平章事】家法相傳至今不易故時方有事則參議機謀之祕時方無事則各任兵民之寄太宗朝獲繼遷母之議非細事也而宰相呂端告樞使冦公曰邊鄙常事端不敢與軍國大計不可不知於是覆奏養視招徠繼遷果動九重撫髀之嘆【保安軍獲李繼遷母是時冦凖爲樞使呂端爲宰相上召凖與之謀端邀凖曰邊鄙常事樞宻院之職端不敢與知若軍國大計端備位宰相不可以莫之知也凖以獲繼遷母告端曰君何以處之凖曰凖欲斬以戒防逆端曰此非計之得也端將覆奏之卽具奏曰陛下今日殺繼遷之母繼遷可擒乎若不然徒植怨讎益堅其叛心耳以臣之愚謂宜置於延州使善養視之以招徠繼遷上撫髀稱善曰微卿幾誤朕事】眞宗朝契丹冦邊之舉非細故也而眞宗謂宰相冦凖曰中書總文武大政宻院𨿽專兵須本中書於是建議親徵尺箠笞之果三十餘年無北顧之憂【景徳元年上每得邊奏必先送中書謂畢士安冦凖曰軍旅之事𨿽屬樞宻院然中書摠文武大政號令所從出向者李沆或有所見往往別其機宜卿等當詳閱邊奏共參利害勿以事干樞宻院而有所隱也未防契丹犯澶淵宰相防準力主親徵之役果契丹請和】當是時也二府𨿽有同議之公未有兼任之職迨慶曆間西事方興因富弼之言而以張士遜同議宻院事【康定元年詔樞宻院自今邊事並與宰相張士遜章得象參議之卽不須簽樞國朝舊例以中書主民樞宻主兵故元昊反邊奏皆不關中書知諫院富弼言邊事系國安危不當專委樞宻院而宰相不與乞如國初令宰相兼樞宻使翰林學士丁度言今之六府分兵民之政若措置乖異則天下無適從非國體也請軍旅重務二府得通議之上參取其言而降是詔士遜等以詔納上前曰恐樞宻院謂臣等奪權弼曰此宰相避事耳非畏奪權也】因張方平之言而以呂夷簡章得象皆兼樞宻使【慶曆二年七月右僕射兼門下侍郎平章事呂夷簡判樞宻院戶部侍郎平章事章得象兼樞宻使晏殊同平章事初富弼建議宰相兼樞宻使上曰軍國之務當悉歸中書樞宻非自官然未欲遽廢故止令中書同議樞宻院事及張方平請廢樞宻院上乃追命富弼議特降制命夷簡判院事而得象兼使殊加平章事爲使如故】未防邊事旣寧而兼職遂罷於慶曆之五年【慶曆五年從賈昌朝陳執中之言罷兼樞宻以邊事寧故也】建紹間國步多艱乃以宰相範宗尹兼樞宻於建炎之時【建炎四年六月以宰相範宗尹兼樞宻院事罷禦營使議者以爲宰相之職無所不統本朝沿五代分爲兩府兵道付於樞宻比年又置禦營使是政出於三也於是以其事歸樞宻院爲機務房焉自慶曆後宰相不兼樞宻者八十餘年而後兼蓋自此始】復以張浚趙鼎兼樞使於紹興之日【紹興七年宰臣張浚兼樞宻使趙鼎秦檜亦以左僕射兼】未防和議旣成而兼職復罷於紹興之二十六年【紹興二十六年詔曰比緣軍興令宰相兼樞宻使今邊事已定可依祖宗故事更不兼領】然亦觀慶曆紹興兼樞之效乎方夷簡判樞院之職命範公仲淹出撫陜西相約平賊而趙元昊送欵哀鳴終身膽破而西邊晏然矣【呂夷簡自許州召還除平章門下事兼判樞宻院時範仲淹亦召還二人歡然相約戮力平賊範公出陜西未幾元昊請和復還】張魏公都督兵馬之事命張韓劉嶽分屯江淮大敗劉猊僅以身免而敵人始懼矣【名臣事實本傳】此見兵民相通之驗歟不然雍熈議徵幽州獨與宻院詳議中書不得預聞卒不能成幽薊之功【雍熈三年正月先是賀令圖等相繼上言取幽薊上始有意北伐曹彬等爲虜所躡我師大敗趙普手防諫曰蠢玆獯鬻誠非我敵自古帝王置之度外云云願頒明詔速議抽軍初議興兵上獨與樞密計中書不預聞】康定戎人歸附諫官方爾論列而中書初不預知不免有區處之失【康定初時吹同乞沙自唃廝羅界來降詔補之班奏職覊置湖南富弼言當厚賞以勸來者上命以所言送中書而宰相初不知】其獘亦可見矣甚至熈寧初趙明與西人戰中書賞功而樞宻約束郭逵修堡柵宻院詰之而中書褒詔滕達道之言其深知事情歟其有感祖宗舊制歟【熈寧初滕達道言中書宻院議邊事多不合趙明與西人戰中書賞功而宻院降約束郭逵修堡柵宻院方詰之而中書已下褒詔夫中書欲戰而宻院欲守何以令天下願敕大臣凡戰守議同而後下神宗善之】

宰相臺諫

秉鈞當軸宅揆代工坐廟堂而進退百官此宰相之職烏府深嚴豸冠威肅振紀綱而警風采此臺諫之職噫孰謂天子耳目之官尢重於股肱之任歟何者廊廟之謀謨未必盡合於事情賢否之升黙未必盡愜於公論況權門一登炙手可熱相府潭潭趍者如市使非白簡霜飛之嚴何以動其警畏之心哉然敢於論人主之過而不敢於忤權臣之意敢於陳宮闈之非而不敢於指廟堂之失茍不奬其勁直之節借其容納之意則孰肯盡言耶且霍光廢立權在掌握𨿽宣帝亦憚之嚴延年以侍禦史之微劾奏其罪而朝廷肅然起敬【嚴延年傳宣帝時爲侍禦史帝初卽位劾奏霍光擅廢立無人臣禮不道奏𨿽寢朝廷肅然敬憚余見霍光傳】王鳳竊柄根據中外𨿽成帝亦憚之劉向以大夫之卑公陳其咎而權貴爲之縮頸【劉向陳延光祿大夫是時帝元舅陽平侯王鳳爲大將軍乘政以太后專國權兄弟七人皆封爲列侯時數有大異向以爲外戚貴盛兄弟用事之故】震霆一驚聽者掩耳威望若此廟堂其不警乎李義府取昭儀擅殺六品髙宗且不問其枉法之罪王義方一爲侍禦對仗呵叱昌誦彈文之過【通鑑髙宗記李義府恃寵用事洛陽婦人淳於氏美色系大理獄義府囑寺丞畢正義枉法出之將納爲妾大理卿叚寶疑而奏之上命給事中劉仁執等鞠之義府恐事泄逼正義自縊於獄中上知之原義府罪不問侍禦史王義方欲奏彈之先白其母曰義方爲禦史視姦臣不紏則不忠紏之則身危而憂及於親爲不孝二者不能自決母曰若王陵之母殺身以成子之名汝能盡忠以事君吾死不恨義方乃奏義府於輦轂之下擅殺六品寺丞如此則生殺之威不由上出於是對仗叱義府令下三叱義府始出乃讀彈文】裴延齡怙恩老姦舉朝側目徳宗方有白麻之拜陽城身爲諫官守閣慷慨卒沮其右相之命【裴延齡譛陸防與李充張滂等失勢怨望四月貶贄爲忠州別駕初陽城自處士爲諫議大夫人皆想望風采及至日夜痛飲韓愈作爭臣論以議之城亦不以屬意及贄等貶上怒未解中外惴恐無敢救者城聞而起曰不可令天子信用姦臣殺無罪人卽帥拾遺王仲舒歸登右補闕熊執易崔邠等守延英門上防論延齡姦邪贄等無罪上大怒欲加城等罪太子爲之營救上意乃解張萬福聞諫官伏閣往至延英門大言賀曰朝廷有直臣天下必太平遂徧拜城與仲舒等已而連呼太平萬歲太平萬歲萬福武人自此名重天下時朝夕相延齡陽城曰脫以延齡爲相城當取白麻壞之慟哭於廷】嚴霜在望睹者毛寒言論若此權要其不懼乎不然黃閣森嚴紫府榮耀喬嶽峻天魁斗橫漢縉紳不敢言給捨不敢論而任風憲者若猶首防自黙仗馬不鳴則事權不振國勢不立亦豈廟堂之福哉嘗觀國朝宰相臺諫輕重之由矣自禦史劾趙中令反以見斥而臺諫之言輕【太祖寵待趙韓王如左右侍禦史雷徳驤劾奏普彊市人第宅上怒叱之後其子有鄰復訟其庇吏受賄上怒按問罷相】自諫官論丁謂卒不見聽而臺諫之言沮【蘇子由云使丁晉公之時臺諫言事必聽其敗已久矣至於申公非諸公並攻其短其害必有甚也】卒之中令其子不能逃庇吏受賕之失而謂之姦邪他日自敗則知人言有益於國家也多矣【並見上】至於仁祖以政事付宰相以公議委臺諫政事之出少有愆失而公議之誅略不少貸是故晏殊爲政傾身諫官張方平蓋指仁宗時言也【子由龍川志云張安道爲予言國朝自眞宗以前朝廷尊嚴私說不行好奇喜事之人不敢以事揺惑朝廷故士知爲詩賦取科第而不知其他自設六科以來士之翹翹者爭論國政長短其始也範諷孔道輔範仲淹以才能爲稱首其後晏元獻爲政富鄭公參政事多置諫官乃用歐陽修余靖蔡襄孫沔爲諫官諫官日橫鄭公尢傾身下士上以謙虛爲賢下以傲誕爲髙於是私說遂勝而朝廷輕矣予以爲張公之論得其一不得其二徒見今世朝廷輕思曩日之重不知大臣恣爲非橫其害亦不細也蓋朝廷重輕則不在此誠使正人在上舉動皆當下無以議而朝廷重矣】富弼爲相奉防臺諫汪輔之亦指仁宗時言也【嘉祐四年汪輔之以書誚責富弼曰公爲宰相但奉臺諫風防而已】是𨿽朝廷之勢若輕而議論之權若橫然失在廟堂救在臺諫亦不過維持公議而已自今觀之景祐之際丞相呂夷簡也納賂市恩抗疏力爭夷簡之勑𨿽峻而仲淹之气愈厲【國朝元輔表天聖七年夷簡同中書門下平章事至明道二年二月免三年再相景祐四年免仁宗廢郭后夷簡以前罷相怨後範諷言後無子當廢夷簡直其言先勅有司無得受防諫章防仲淹孔道輔孫祖徳蔣堂郭勸馬絳叚少連宋郊劉渙詣垂拱殿門伏奏斥夷簡納賂市恩罷相判許州】寶元之際執政王隨陳堯佐也不才多私極口深詆韓琦之章屢上而王隨之黨隨罷【寶元元年三月平章王隨陳堯佐參政韓億石中立皆罷初呂夷簡宻薦隨與堯佐二人爲相其意引援非才居已下者用之覬他日上意見思而復相已及四人議政數僨事於中書隨復屬疾堯佐復年髙多不舉事災異仍見右司諫韓琦論隨等不才多私凡防十上於是四人俱罷】文彥博取媚宮闈唐介劾之𨿽介有別駕之除而彥博亦有罷免之命況猶遣使護介乎此見於皇祐之時也【皇祐三年唐介劾文彥博知益州日作間金燈籠錦因中人入獻宮掖緣此爲執政及恩州賊平幸防明鎬成功遂叨宰相昨除張堯佐宣徽節度使蓋彥博姦謀迎合乞斥罷彥博以富弼代之上怒甚召二府示曰介言他事乃可至謂彥博因貴妃得執政此何言也介面質曰彥博宜自省卽有不可隱於上前彥博拜謝不已梁適斥介下殿介辭益堅上令送防劾介彥博言臺官言事職也願不加罪不許上怒不可測羣臣莫敢諫右正言蔡襄獨進言介誠狂直然容受直言帝王盛徳也必望矜貸之王舉正復言介責太重攺英州別駕復取其奏以入遣中使護送介至英州且戒必全之無令道死彥博罷爲吏部尙書觀文殿大學士知許州】梁適求援閹寺馬遵彈之𨿽遵有補外之行而適終負去位之愆況上久知淸議弗平乎【至和元年五月平章梁適罷先是殿中侍禦史馬遵等彈適姦邪貪黷任情狥私上知淸議弗平乃罷之馬遵等皆出補守倅適之得政中官有力焉及遵等極言其過左右或言禦史捃拾宰相自今誰敢當其任者】此見於至和之時也劉沆挾私趙抃力沮【劉沆在相疾言官屢加裁抑出範師道其趙抃張鼎言沆挾私出禦史罷相知應天府】執中剛愎蔡襄面斥【蔡襄言執中剛愎不才不可任以政】甚者富鄭公一代名臣初年拜麻士夫相賀且不免韓絳之議則淸議凜凜於朝廷之上誠可畏也【嘉祐六年歐陽修言景祐中範仲淹言宰相呂夷簡貶知饒州皇祐中唐介言宰相文彥博貶英州別駕至和初呂中復呂景初馬遵言宰相梁適並罷職出外其後趙抃範師道言宰相劉沆亦罷職出外前年韓絳言富弼罷知蔡州今又唐介五人言陳升之得罪自範仲淹貶饒州後至今二十年臺諫未聞有規諫人主而得罪者臣蓋謂方今諫人主則易言大臣則難】蘇子由嘗曰申公非諸賢並攻其短其害必有甚則臺諫不惟有益於人國其於相業亦不爲無助【見上】自議者以私說日勝輕議臺諫而風采言論非復前日之舊【見上子由龍川志云云】妄行新法此宰相之過也臺諫爭之宜矣而反補外焉【熈寧間王安石爲相行新法臺諫相繼論列盡出補外臺中爲之一空】邊事失實此宰相之尢也禦史論之當矣而反左遷焉【見下】鳴呼諫官禦史敢攻人主不忤權臣傅公此言誠有激而云也【元祐二年禦史張舜民因論邊事言文彥博照營劉奉世失實罷判登聞鼓院自古諫官禦史之患在敢攻人主之短不敢忤權臣之意如舜民者宜被擢賞而反廢黜豈所以勸忠義之節哉傅堯兪傳】吾觀後來之事則知仁祖之爲國慮豈不逺哉𨿽然仁宗盛時臺諫所以敢言者𨿽曰人主崇奬之誠亦大臣優容之公夷簡非仲淹所斥乎夷簡復相且曰仲淹賢者朝廷將用之此言豈易發耶【康定元年範仲淹復舊職防夷簡復入朝言於仁宗曰仲淹賢者朝廷將用之豈可但除舊職耶卽除龍圖閣學士陜西安撫使仲淹謝曰向以公事忤相公不意相公乃爾奬防夷簡曰夷簡敢以舊事爲念】彥博非唐介所攻乎彥博復相乃曰召臣未召唐介臣不敢行此言豈易得耶【元丰中潞公畱守西京唐介之子義問元運判潞公謂義問曰仁宗時先參政爲臺諫以言某謫官某亦罷相未防復召還相位某上言唐某所言正中臣罪召臣未召唐介臣不敢行仁宗以某言起參政通判潭州尋至大用】之二君子者其眞古大臣用心歟愚觀䢐徠之頌蔡襄之詩因三詠三嘆於慶曆宰相臺諫云【石介作聖徳詩誦慶曆諸賢如衍殊昌朝仲淹修靖得象襄弼王素蔡襄作諫官詩云禦筆新除三諫官紛然朝野盡相歡素修靖三諫官也】

參政

黃樞貳職侍講金華紫府宏深參謀玉鉉【陳希烈制詞云】是職也豈非師尹之副歟按漢表禦史大夫掌副丞相則今參貳之意也【漢百官表上禦史大夫秦官位上卿銀印靑綬掌副丞相】按唐表參預參議得管朝政則今參貳之名也【唐宰相表魏徴以祕書監參預朝政褚遂良以黃門侍郎參預朝政】夫惟貳於相職則小大相通長貳合議盡推車協力之忠效同舟共濟之義相曰可參曰不可參曰然相曰不然則天下無不舉之事矣嘗觀宣帝之任禦史大夫也本始地節四五年間丞相韋賢禦史大夫魏相也是爲長寛而貳嚴地節神爵八九年間丞相魏相禦史大夫丙吉也是爲長嚴而貳寛神爵五鳳三四年間丞相丙吉禦史大夫蕭望之也是爲長寛而貳嚴【並漢百官表上】同異相濟寛嚴相用不過適中而已此所以成中興之績又嘗觀太宗之任參預等官也正觀三年房元齡爲尙書左僕射魏徴以祕書監參預朝政元齡謂創業爲難徴謂守成爲難故彼此異議而不嫌【房元齡傳帝問創業守成孰難元齡曰創業則難魏徵曰守成爲難帝曰元齡從我定天下見創業則難徴與我安天下見守成爲不易】正觀四年元齡尙爲僕射蕭瑀以禦史大夫參議朝政蕭瑀偏駁則元齡裁正元齡過失則蕭瑀痛劾故議論相規而不恕此所以成造業之功【蕭瑀傳正觀四年瑀爲晉州都督遷禦史大夫參預朝政瑀意或偏駁不通用法深房元齡魏徴溫彥博頗裁正之防元齡等小過失瑀卽痛劾】然漢之禦史大夫不副丞相皆有覬覦謀防之心【杜佑通典漢禦史大夫不求副丞相多陰毀丞相欲代之】唐之參議參預名曰副貳實無異宰相之任【錢若水曰按唐故事裴寂參知政事杜淹參議朝政魏徴蕭瑀參議政事劉洎參知政事劉幽求參知機務並宰相之任今陶谷不能逺引乃以參政下丞相一等失之】然則名實相副長貳協濟者其惟國朝乎國初相權太重擇官爲副仿唐參知參議之名而立參知政事之官遂命薛居正呂餘慶爲之時幹徳二年因陶谷之言也【職略國朝乾徳二年太祖已相趙普畏其專將擇官以爲副而難其名稱召陶谷問曰下丞相一等有何官對曰唐有參知機務參知政事今可用之遂命薛居正呂餘慶爲參知政事】舊制不押班知印自開寶中宰相趙普與薛居正輪知於是有押班知印之命【初不宣制不押班不知印不升政事堂上令就宣徽院使防上事殿庭別設磚位於宰相後勑尾書銜降宰相數字月俸雜給皆半之此幹徳之制也至開寶六年詔押班知印及祠祭行香令宰相趙普與薛居正輪知】舊制不升政事堂自咸平中宰相呂端與寇凖同事於是有得升都堂之例【至道元年詔宰相使相視事及商議軍國政事並得升都堂先是呂端寇凖並爲諫議大夫參知政事至是端相而凖尙參政端慮凖不平且言兄餘慶任參政曰悉與宰相同願舉行之從其請】至元丰以門下中書侍郎尙書左右丞爲參知政事之職至建炎罷左右丞而門下中書侍郎卽爲參知政事之名此事權輕重制度沿革之由也【元丰官制罷參知政事以門下中書侍郎尙書左右丞爲執政建炎三年呂頥浩請將元祐司馬光並省奏召侍從參議孫覿等請以門下中書侍郎並參知政事而咸罷尙書左右丞焉職略及中興防要】愚之所以深喜者有協同而無扞格有相維而無相激相有舉事之非則爲參者抗議正救不曰越職參有建議之失則爲相者廷爭力辧不曰侵官此非古者相規之意歟故景徳魏州之守此時蓋無方略可展中書萊公以一言勉參政欽若則卽日就道不敢辭難【東軒筆錄眞宗之次澶淵也語萊公曰敵騎未退何人可爲朕守魏萊公曰當此之際無方略可展古人有言智將不如福將臣視參政王欽若福祿未艾宜可爲守於是卽時進語出勑遂召欽若諭以上意欽若茫然自失未及有言公遽曰主上親徵非臣子辭難之日參政爲國柄臣當體此意遂酌大白飲之命曰上馬杯欽若不敢辭飲訖拜別】卒能成勝敵之功者伊誰之力【同上或云王公數進疑辭於上前故萊公出之以成勝敵之績耳】慶曆西事之興此時諸臣皆有退避呂夷簡復相範仲淹除參政行邊二公相歡戮力平賊卒能受元昊之欵者伊誰之功【範仲淹神道碑呂公復相公亦再起被用於是二公歡然相約戮力平賊又公安撫陜西欲爲取云夏之謀夏人已請臣公以疾請鄧州】元祐初年司馬拜僕射公著除左丞熈寧獘法同心力革而不卹朋黨之禍【言行錄】元祐四年純仁爲僕射王存除左丞竄逐蔡確合力固爭而不顧罷黜之命【名臣事實王公存傳云云】此數公相恊之效然也至所見或異所議不同則互相正救不敢爲茍同之習是故範公焚書之事參政宋庠謂可深罪而呂文靖曰止薄責之是相得詰其參之非也【記聞範文正知延州移書諭元昊以利害元昊復書語極悖慢文公具奏其狀焚其書不以聞時宋庠爲參知政事一日許公從容言曰希文大臣擅與元昊書得其書又焚去不奏它人敢爾邪宋公以爲許公深罪範也時朝廷命文正分析文正奏臣聞敵有悔過意以書誘諭之防任福敗敵勢益振故復書悖慢臣以爲使朝廷見之而不能討則辱在朝廷乃對官屬焚之奏上兩府共進呈宋公遽曰範仲淹可斬杜祁公爲樞副曰仲淹之志出於忠果欲爲朝廷相勑厲爾何可深罪上問許公何如許公曰杜衍之言是也止可薄責而已】王守忠空頭之簽韓公出勑只令參書參政趙公槪難之是參得難其相之行也【聞見錄有入內都知王守忠者姦邪反覆間諜兩宮司馬溫公等請誅之韓魏公一日出空頭勑一道參政歐陽修已簽書矣參政趙公槪難之問歐公曰何如歐公曰第書之韓公必自有說魏公坐政事堂以頭子勾守忠立庭下數之曰汝罪當死責蘄州團練副使安置取空頭勅塡之差使臣卽日押行其意以謂少緩則中變矣】六曹吏額之議呂丞相則置房都省劉門下則錄黃過門能使上意曉然者劉之力也【名臣事實劉摯傳】蒲宗孟尙書之命三省則奏除蘇執政則力爭不可能使朝廷稍安者蘇之言也【名臣事實蘇轍傳】嗚呼一謀議之當則恊力胥濟不爲築室之疑一舉動之失則相規無私不爲濟水之同賢矣哉先正用心也若夫丁謂除參萊公推轂也親拂相須狗茍取萊公所宜面責未防怨忍爲下石之謀【遺事萊公嘗語所親曰丁生誠奇材惟不堪重任公爲丞相謂參知政事嘗防食都堂羮染公須謂起拂之公正色曰身爲執政而親爲宰相拂須耶謂慙不勝公性正直不恱巧佞故卒爲所防】惠卿除參荊公力薦也稍至得意反覆防穽荊公再相於是詔獄忍爲彎弓之計何慘耶【初呂惠卿爲荊公所知驟引至執政荊公去惠卿遂背之洎荊公再相於是起華亭詔獄而使徐禧王古蹇周輔三輩按之惠卿情不得練亨甫呂嘉問以鄧綰所修惠卿事交聞其間復爲惠卿取中語連荊公子雱雱時已病坐此憂憤而卒荊公再求罷去】噫丁呂小人也始之比周以勢利而附後之立異以勢利而叛其視諸賢相恊相正之風亦少愧哉

三司

嘗觀三司沿革之由矣度支本唐戶部之郎耳自宰相兼判系以使名而度支之權始重此其一變也【百官志度支郎中員外郎各一人掌天下租賦物產丰財之宜又呂諲傳乾元二年擢諲同中書門下平章事三月知門下省兼判度支唐宰相兼度支自諲始】鹽鐵亦唐戶部之郎耳自禦史分務吏至萬員而鹽鐵之權愈重【吳武陵傳諫曰云云鹽鐵度支亦戶部郎爾今三分其務吏萬員皆禦史員外郎爲之今又加使權其務是禦史員外郎久於事反不可信】此其再變也接於五代鹽鐵度支戶部皆專使總領曰三司而鹽鐵又升戶部度支之上此其三變也【鹽鐵戶部度支在唐五代皆專使領皇朝方設副使以三司使總之故號三司鹽鐵副使其度支戶部亦如之】然則戶部之職一變而判以宰相再變而主以他官三變而爲三司而所謂三司使者乃其三變之餘爾國朝立極五季獘政掃除殆盡而獨一二僅存殆有深意焉蓋我朝以宰相主民樞府主兵三司主財國家大務莫重三者故不得不專其職也有正使位亞執政官稱省主有副使位亞待制者稱省副外此有判官其員有二資序視轉運有子司其員有六資序視提刑通稱曰省判吏員之多寡然也【國朝沿五代後唐之制置三司使以總國計應四方貢賦之入朝廷未嘗預焉一歸三司總鹽鐵度支戶部號計省使位亞執政目爲計相官稱省主其恩數廩祿與參樞並鹽鐵度支戶部本唐五代皆專使領皇朝方分設副使以三司使總之位亞待制及稱省副恩數同夫卿監逐司各置判官二員號三司鹽鐵判官三司度支戶部判官以佐副使視轉運使資序又有三司判官六員謂之子司視提刑資序各主一司謂開折司勾覆磨勘司兼憑由冑案兼刑案修造案河渠案各號三司判官管勾開折司或衙司公事之類以專職也乃通判省判】在太平興國則分而爲三【太平興國八年始分三司爲三部各置使王明爲鹽鐵使陳從信爲度支使郝正爲戶部使雍熈三年詔三司錢谷公事自今並預計定合行與否具狀聞奏不得復持兩端】在淳化則合而爲一【淳化三年五月詔罷鹽鐵度支戶部等使三司但置使一員】至至道因陳恕之奏復有三部之分【至道二年陳恕奏分爲三部各設主司從之】又咸平命冦凖之充復有一使之置【咸平六年先是三司各置使局不相總統彼此自求充濟至於出納移用則專名指執動相違戾六月始並鹽鐵度支戶部爲一使命寇凖充】官職之分合然也曰長若屬皆不輕授蔡文忠之在仁廟進士第一欲擢政府先除正使呂申公之在英廟館閣有聲欲寘禁從先除判官長貳之選用然也【蔡龍圗官制祖宗舊制選除執政侍從必先選歷錢谷蔡文忠公由進士第一亦嘗自三司度支副使權拜起居舎人知制誥乃至翰林學士權禦史中丞章獻明肅皇后遺詔令楊太後繼垂簾同聽是時仁宗年二十四文忠公力諍之方親決萬機卽欲權參大政尙書除權三司使數月乃拜樞宻副使元祐宰相呂申公在至和間任館閣禮官已有賢名嘉祐中朝廷欲寘之禁從按其歷任未嘗經錢谷乃先除戶部判官居數月進修起居注旋召試知制誥可見待三司使曁僚屬之意】至事權之不分利源之歸一隱然有周官理財之意又豈唐與五代所能髣髴萬一哉夫夏官之冑案秋官之磨勘衙司冬官之修造河渠自唐五代以來而地官之所不與我朝悉屬三司故造作軍器屬之冑案土木之役屬之修造河防之役屬之河渠國家財用之出無大於三者而今皆得總焉均節制度檢柅耗蠧而不爲他司之所用此財之所出者三司得統之矣【蔡官制唐地官設度支金部倉部戶部唐末省官分置使五代專以鹽鐵爲理財之要分在二省之屬今之金部也度支主用度戶部主版籍故次之其子司磨勘在比部衙司乃今都官皆秋官冑案乃今庫部屬夏官修造乃今工部河渠乃今水部之冬官地官不得統焉皇朝盡付三司者可見立功以實不以文也開拆司兼管綱運衙司考所掌之財勾磨財計檢察憑由悉歸磨勘造作軍器則冑案主行土木之工修造河防之役則河渠行之國家之費無大三事爲蠧矣必三司按之】外之諸路轉運內之私帑儲蓄自唐五代以來而地官未必盡與我朝盡歸三司故漕運督集財賦之權三司制之內庭分貯羨余之財三司亦領之國家財用之入無大於二者而今皆得總焉公私通融內外統一而不爲他司之所分此財之所入者三司得統之矣【蔡官制本朝分路設漕運使副判官付以按劾之權皆督集財賦悉三司凡經費羨余轉運官獻之三司盡輸都城積於左藏庫別有科名決分貯內庫者皆三司使總之】自熈寧變新法而三司之職已壞自元丰攺官制而三司之權盡失噫惜哉【同上以此論之三司使之職不待攺官制而失其權自熈寧更變新法之時已壞矣況政和之後以勾當爲承受實領邦計以便宣取而戶部尢難守其職掌焉】是故方雍熈之變法也所遣使者盡出相門皆務聚斂取恱廟堂而三司不得制禦前置簿盡籍總數帑藏盈溢侈心易生而三司不得防外則常平免役坊塲河渡之資皆號朝廷封樁內則嵗課上供之數皆別創庫藏貯而三司並不相關故漕司之趣辦而不三司之勸沮內庭之積貯而不關三司之參攷向之三司皆總財之所入者安在哉此在龍圗嘆其熈寧變法三司無權勸沮漕司無案關防用度者此也【蔡官制曰熈寧遣使盡出於宰相之門皆務聚斂以恱廟堂要重賞而取美官非若三司撫此權以動人則漕臣亦不敢橫斂也邦計所入有常可絕人主之奢費安石乃置房通籍於禦前盡籍國帑之數在神宗恭儉郡國帑藏率皆盈富至崇寜後蔡京自號制禮作樂往往蠧國勸以奢廣而又宦者各專局應奉及滛巧繕修與夫除戎器修河渠凡此之類皆不先關戶部非若三司有專案以關防也同上又安石爲相與三司分權凡賦稅常貢徵之利方歸三司摘山煮海坑冶貨戶部沒納之財悉歸朝廷其立法與常平免役坊塲河渡禁軍關額地利之資皆號朝廷封樁又有嵗科上供之數盡運入京師別創庫以貯之三司不預焉】方元丰之攺制也三司之冑案爲軍器監而繕治械仗之費戶部不得聞三司之修造案爲將作監而百工興作之用戶部不得攷三司之磨勘歸於比部並刑曹鉤考戶部皆不得知故他司辦事爲效而不卹財之有無戶部以給財爲功而不論事之當否向之三司得攷財之所出者安在哉此司馬公言其攺官制以來五曹得以自專而戶部不能制者此也【南窓記談嘉祐中大水取三司河渠案置都水監元丰官制以三司冑案之事歸之軍器修造案之事歸之將作三監皆工部於是戶部所掌版籍財用三事而已元祐中蘇子由爲戶部侍郎請都水將作軍器三監皆戶部凡三監有所爲戶部定其事之當否裁其費之多寡而工部監其工之良楛程其作之遲速朝廷從之按唐度支使杜佑奏營繕歸之將作木炭歸之司農染練歸之少府計司兼領他職自唐已然不得云出於祖宗之意凡子由所諫者皆佑之釐正也豈時移事異固不聞耶又溫公言戶部尙書三司使也而左曹尙書右曹不尙書矣天下之財分而爲二無專主之者誰爲國家愛惜乎又云自攺官制以來置尙書六曹二十四司及九寺三監將舊三司所掌散在六曹及諸寺監應支用錢物五曹得以自專百司得符卽時應副而戶部不能制】𨿽然今之戶部尙書卽昔之三司使也左右曹之侍郎卽昔之副使也郎中貟外卽昔之判官子司也國初因仍五代第爲權宜之舉今之復唐舊制正爲經久之謀豈得以罷三司歸戶部爲非古哉第事權之分合利源之通塞如何耳使其能久其任有如陳晉公之爲三司十有八年號眞鹽鐵萊公之在三司前後事件類爲方冊何患事之不舉【陳晉公爲三司使十八年精於吏事晚年薦寇萊公自代眞宗用萊公爲三司使以晉公爲集賢學士萊公檢尋晉公前後事件類爲方冊及所至榜示躬至其第請晉公判押自是計相無不循其舊貫至李爲三司使始攺茶法而晉公規模漸革向之榜示亦除削矣】能重其職有如程琳爲使禁中有取覆奏罷之【景祐元年程琳爲三司使禁中有所取琳覆奏罷之內侍言琳專琳曰三司財用皆朝廷有也臣爲陛下惜爾】王堯臣之爲使閹寺橫斂輙奏止之何患其獘之不革【慶曆三年四月王堯臣爲戶部郎中權三司使事堯臣始受命言於上曰今國與民皆困矣在陛下任臣者如何因請自擇僚屬上納其言堯臣果以治上聞五月入內都知張永和建議請収民房錢七之三以給軍費事下有司堯臣持不可因上言曰此衰世事唐徳宗所以致朱泚之亂者鹽鐵副使林維張永和勢助之甚力堯臣奏鐵維議乃定】能專其事有如鄭戩居省半載而得羨餘四百萬緡【康定元年鄭戩在三司未半嵗復漕運考課格分別殿最又勾校三司出入得羨錢四百萬緡】張方平主計未期而京師有五年之蓄何患其用之不丰【嘉祐九年八月張方平爲三司使遂畫漕運十四策宰相富弼讀方平奏上前晝漏盡十刻侍衞皆跛倚上太息稱善弼曰此國用大本非常奏也悉如所啟施行退謂方平曰自慶曆以來公論食貨詳矣朝廷損益必以公奏爲本其後未期年京師有五年之蓄】不然亦徒動元祐諸賢拳拳之請也【司馬溫公蘇子由奏見上】

侍從

昔歐陽修進言曰侍從之臣論思爲職【嘉祐三年三月歐陽修言學士待制號爲侍從之臣所以奉閒宴備顧問以論思獻納爲職自祖宗以來尢所精擇苟非淸徳美行藹然眾譽髙文博學獨出一時則不得與其選是以選用至難員數至少官以難得爲貴人以得職爲榮縉紳人望旣隆則朝廷之體增重而後用人亦易員數不少今自觀文殿大學士至待制並立定員】範純仁抗防曰侍從之官是亦論思【熈寧二年四月同知誎院範純仁言今兩府之下則有侍從官實古九卿之職是亦朝夕論思同國休戚今朝臣將主判司存使爲己之職事寵亞四輔報同庶僚人情旣習因循朝廷不加考校或有時政得失惟能退有後言處之不疑自同胡越乞降詔督責凡朝廷闕失並須論列有所上章疏付政府銓定量加賞罰上與安石爲然】嗟夫佩持荷槖對立松堦承淸燕之雍容親龍光之宻勿莫親於侍臣之職固也然潤色典誥主判司存謀議政事參決疑難孰非侍臣責也二公者置而不言一則曰論思二則曰論思何耶我知之矣夫人主深宮退處之時侍左右者雜薫腐便嬖之習恱耳目者多綺羅妖冶之色使王所皆居州而誰與爲不善無人於穆公之側則退而寒之者至膺是選者其可不以正捄君心切劘聖徳爲己任哉昔漢之侍中大夫非侍從之選乎出入禁闥掌直承明謀議辧論中外相應似也夫何俳優不根之論莫能勝義理之文詞賦虛誕之作不過狀陸離之景卒使神仙之心方啟而徵伐之志益銳者司馬相如嚴助東方朔之流不能論思之失也【嚴助傳後得朱買臣吾丘壽王司馬相如主父偃徐樂嚴安東方朔枚臯膠蒼終軍蔥奇等並在左右是時徵伐四夷朝廷多事上令助等與大臣辧論中外相應以義理之文大臣數詘其尢親幸者東方朔嚴助枚臯吾邱壽王司馬相如朔臯持論不根上頗俳優畜之】唐之學士待制非侍從之職乎晨趍靑瑣夕宿嚴衞上備顧問次典議論似也夫何應制摛辭者【李白】第以靡麗之文賦詩估酒者【張洎】殊失操修之行卒使梨園之樂汨亂聰明沈香之章轉移心術者李白張洎之流不能論思之過也【並本傳】國朝責任之意蓋與漢唐異矣王鬷之爲待制忤意季良杜衍之爲待制不志薛顏可以言侍臣之任乎曰未也【天聖九年閏十月王杜衍並爲天章閣待制初馬季良建言京師賈人常以賤價居茶鹽引請官置務取市之季良方用事有司莫敢忤其意鬷獨不可曰與民競利豈國體耶他日上見鬷勞之曰官市交引賴卿力言罷之甚善有司臨事當如此薛顏死其家屬衍爲墓志衍卻之及在三司因奏事上謂衍曰薛顏有愧行卿不與志墓誠淸職也】楊億之爲翰林揮翰如飛陳彭年之爲翰林詞筆優長可以言侍臣之任乎曰未也【楊億眞宗朝爲翰林學士揮翰如飛文不加防又祥符六年陳彭年爲翰林學士上曰彭年詞華優長人鮮及者】蔡齊之爲學士不媚近習劉筠之爲學士不奉權貴可以言侍臣之任乎曰未也【天聖六年以學士蔡齊知河南府羅崇勲趣上修景徳寺記曰參政可得也齊不上崇勲讒於太后命齊出又天禧二年丁謂復相召學士劉筠艸復相制筠不奉詔乃更召晏殊殊遇筠側面而過蓋有愧也】吾觀熈寧之詔曰侍從自今視朕過失極言無隱【熈寜因範純仁之請乃詔侍從官自今視朕過失與朝廷事之闕略具章極言無隱噫言善而不用朕有闕咎道久而弗言爾爲不恭將用此考察在位所以事君之實而爲黜陟焉】又觀淳熈之詔曰侍從自後事有過舉盡忠極言【淳熈八年八月壬子召侍從官王希以下頒示禦札曰朕謂侍從之臣當以論思獻納爲任自後事有過舉政有缺失卿等卽宜盡忠極言或求對或入奏務在當理而後已】嗚呼聖朝責望之意蓋如此縉紳其可不以是自勉歟是故司馬溫公之除翰林也修心之諫首論仁勇治國之諫歷陳賞罰溫公獻納之意切矣觀其不拜樞宻之言曰臣爲侍從於天下事無不言者可見也【溫公行狀神宗卽位除公爲翰林學士公上防論修心之要三曰仁曰明曰勇治國之要三曰官人曰信賞曰必罰其說甚備且曰臣昔爲諫官卽以此六言獻仁宗其後以獻英宗今以獻陛下余見言行錄公拜樞宻副使上章力辭至六七曰誠能罷置條例司𨿽不用臣臣受賜多矣上遣人謂樞宻兵事也公言臣未受命則猶侍從也於事無不可言者】範文正公之除待制也百官之圗不忌時宰四論之獻極指獘政範公論諫之意厚矣觀其諷丞相之言曰論思侍臣之職予敢不勉可知也【景祐元年徙蘇州爲天章閣待制仲淹自還朝言事愈亟宰相使人謂之曰待制侍臣非口舌任也仲淹曰論思侍臣職也余敢不勉景祐六年時呂夷簡執政進者往其門仲淹上百官圗夷簡不恱又爲四論以獻一曰帝王好尙二曰選賢任能三曰斥名四曰推委大抵譏指時政夷簡大怒以仲淹語上於帝前訴仲淹越職言事】怨女三千放出宮死囚四百來歸獄李昉之爲侍臣誦此以規其君何忠也【太宗語侍臣曰朕何如唐太宗李昉誦白居易七徳舞詞怨女三千放出宮死囚四百來歸獄上聞之曰朕不及朕不及卿言警朕矣】玉輦經年不遊幸上林花好莫爭開歐公之居從臣詠此以諷其君何直也【髙宗時綦崇言歐陽修立朝以諫諍爲心若春日帖子蓋臨禁門戶祓除祈祝之辭異時作者不過頌徳歌福而已至修乃中含規諷嘗讀修之詞有曰陽進升君子陰消退小人勸上以用威斷也有曰玉輦經年不遊幸上林花好莫爭開戒上以節盤遊也】不然寵亞四輔報同庶僚寧不愧熈寧諫官之言乎【見上】抑又論之箴規闕失縉紳責也奬借風采廟堂責也蔡襄直言有補時政多矣一爲至和權臣中傷甘心請外以求避【至和二年六月趙抃言天子南面之尊左右前後須得正人賢士爲之羽翼朝廷有大賞罰可以訪有大闕失可以禆益有大急難可以謀議有大禮法可以質正抃蓋論蔡襄吳奎等請外以避權要中傷不當聽其去】範希文賢者有禆君徳多矣景祐大臣且戒其侍臣非口舌之任【見上】殆何啻欲書掣肘乎此愚又拳拳於廟堂之責

兩制

天子私人世以爲貴榮矣哉鑾坡之選也【五代職官志選用益重號爲內相又以爲天子私人入院一嵗遂知制誥】宰相判官世所推重榮矣哉鳳閣之選也【呂陶言中書舎人前世推重謂之宰相判官豈曰序遷】然嘗究設官之源流矣承明直廬侍中爲文是西都制誥第以侍中掌之【漢嚴助厭承明之黨補外郡召歸侍中復使爲文本傳】明光奏事尙書爲誥是東都誥令但以尙書郎職之【通典注漢尙書郎直宿建禮門奏事明光殿下筆爲詔誥出語爲誥令】是時翰學中舎尙未置員至魏設中書之官南朝以來相仍不攺出則宣命入則參決於是有中書舍人之職【通典魏置中書通事舎人東晉省宋初復置通事舎人四員入直閣內出宣詔命凡有陳奏則舎人持入參決於中梁用人殊簡以才能不限資地多以他官兼領後除通事字直曰通事舎人自是詔誥之任舎人專之唐武徳攺中書舎人置六員】至唐立學士之官開元以來攺稱翰學備待顧問發演絲綸於是有翰林學士之職【通典自太宗時召名儒學士艸制然猶未有名號幹封以後始號北門學士元宗初置翰林待詔掌四方表疏執答應和文章繼以詔勑文誥悉由中書多壅滯始還朝官有詞藝學識者入居翰林供奉別防然亦未定名制勑書詔猶分在集賢開元二十六年始以翰林供奉攺稱學士則建學士院於翰林院之南俾掌內命其後又置東翰林院於金鸞殿之西隨上所在選用益重職林】此制度沿革之由也嗟夫發揮白麻稱曰內相【見上】典掌紫泥號爲一佛【神宗重內外制之任嘗謂左右曰詞臣之選古今所重朕早聞人言朝廷命一知制誥六姻相賀以謂一佛出世】誠古今淸華之選若非徳望隆重才猷頴防其何以稱是職哉正諫自任閹宦知懼【李絳爲翰林學士孜孜以正諫爲己任中官縱肆皆憚之】艸詔一下士卒感泣【陸贄爲學士從幸奉天下詔山東士卒感泣】固無愧於翰學之任然騎鯨之怪孟浪之檢豈不爲謫仙之累【唐李白傳白爲翰林學士帝愛其才後浮游四方於采石騎鯨捉月而死】解事舍人明練事機【齊澣援凖古誼時號解事舎人】文場元帥獨擅聲價【張九齡】固無歉於中書之除然集蠅之揮輕鄙見斥豈不爲元稹之辱若人也其有負寵任之意多矣【憲宗用元稹知制誥朝論鄙之會同僚食於閣下有靑蠅集其上中書舎人武元衡以扇揮之曰適從何來集於此】國朝未攺官制之前翰林學士帶知制誥者乃其爲內制之職而他官帶知制誥者爲外制之職若不帶知制誥而但爲翰林中書者是特寄祿官之稱官制旣行則翰學中書自爲職官不復帶知制誥之銜然國朝所選兩制名儒彬彬實異於唐且畢士安之與張洎均之爲才士也我太宗之選翰林用士安而不用洎以士安有徳行而洎特有文之士爾【太宗以畢士安爲翰林學士初執政欲用張洎上曰極知張洎文學不下士安第徳行不及爾】楊億之與梅詢均之爲文人也我眞宗之選知制誥用億而不用詢以億望實素著而詢特險薄之人爾【咸平四年三月禮部郎中薛映兵部員外梁鼎左司諫楊億並知制誥初上欲用梅詢宰相李沆言詢險薄億實望素著遂與薛映梁鼎並命云云】北門深嚴非可輕任寧用竇儀而不用杜韡蓋酣酒無取也【乾道二年上謂宰相曰北門深嚴當擇審重士處之範質曰竇儀淸介謹重上曰禁中非此人不可時宰相欲用杜韡質曰近王著以酒失罷去韡之嗜酒尢甚豈當用邪】西掖典司非可序遷寧用劉攽而不用曽肇肇蓋操履偏詖也【元祐元年十一月曽肇爲中書舎人王巖叟言未行官制以來謂之知制誥專行誥詞不預政事自攺官制遂爲中書屬官肇之凡材何以稱職及劉攽除中書舎人巖叟又言近劉攽命下之日無賢不肖莫不稱爲得人今旣有中書舎人兩員肇可汰去呂陶又言肇操履偏詖藝文浮淺今乃擇居西掖外則典司誥命內則分押諸房前世推重豈可序遷輙以虛授】範杲獻記擢以翰學可矣然躁競求進則拒之而不入【知制誥範杲數致書宰相求入翰林嘗出一篇示李昉曰先公謂杲才任學士故付杲於是獻玉堂記請備其職上惡其浮躁不使居內】林希有文處以中書可矣然謟附無恥則斥之而不容【元祐元年九月林希爲中書舎人王覿言希𨿽博有文藝素號險巧當王珪用事希意謟附無所不至復爲韓縝鷹犬與張璪交結何可代言禁掖詔中書時暫闕官】噫祖宗之選用固嚴矣而兩制之所自處者將以文學爲貴耶抑亦職位爲榮耶否則以踐履操守爲重也且文章典雅有三代風【張方平在翰林上手札羨之曰卿文章典雅煥然有三代之風】文詞醇深有西漢風【溫公年譜云無所不通文詞醇深有西漢風神宗初擢爲翰林學士】何粹也史館進碑驚爲神速【國初王祐拜中舎受史館詔普照王碑經宿上進中外驚其神速】西垣視艸嘆曰奇材【蘇軾】何奇也然文藻之粹詞翰之奇未可爲兩制之盛四字寵名禦筆親書【淳化二年蘇易簡續翰林誌二卷以獻上嘉之飛白玉堂之署四字付易簡榜之防額永爲翰林美事】七言賦詩禦筆親制【學士楊億疾在假禦筆七言詩有副予側席待名賢之句】何寵也王呂父子俱掌紫誥【春明退朝錄父子掌誥國初至熈寧元年凡九家李文正昌武王兵部文正王思讞安簡鼎文元文莊錢希白修懿梁翰林莊肅呂文靖公夷簡宋宣獻公敏求蘇儀甫子容此九家也】韓曽兄弟親艸黃麻【本朝弟艸兄制惟韓氏與曽子固無他比也公論榮之】何貴也然恩禮之寵家世之貴未可爲兩制之重切嘗求翰學之榮矣冊妃之命所當從也而宋祁不肯艸【宋景文初入翰林當張貴妃制初行冊禮而祁以誥進妃怒抵於地曰何學士敢輕人落職知許州】冊後之命所當奉也而楊億不肯艸【眞宗議冊皇后上欲得楊億艸制使丁謂諭防曰大年勉爲此不憂不富貴億曰如此富貴非所願也乃命他學士艸制之】丁謂再相之麻筠不奉詔【丁謂復相詔學士劉筠艸復相制筠不奉詔乃更召晏殊殊遇筠側面而過蓋有所愧】崇勲招提之記齊不進槁【天聖六年以翰林學士蔡齊知河南府羅崇勲趣上修景徳寺記曰參政可得也齊隱其記不進崇勲怒讒於太后命齊出守】夫內制翰學之責也今防以利祿而不從迫於權貴而不徇其操守何如哉非榮乎又嘗求中捨之榮矣丁謂除參中書告以降麻舍人反以艸制𨿽拂權勢不卹也【丁謂自保寧軍節度使知江寧召爲參政中書以爲當降麻盛文肅爲學士以爲當艸制竟以制除丁衘之】呂弼罷樞丞相力請命詞舍人力請用麻𨿽拂廟堂不顧也【舊制執政罷政樞宻使除宣徽使轉一兩官除藩府其次除觀文殿學士皆宣麻熈寧間呂惠公弼因爭新法求去王安石陰沮之乃選舍人院命詞蔡齊掌外制繳詞頭舉典故論之安石勸上內批今後樞宻罷更不宣麻元丰中馮京以樞宻使攺除節度使乃宣麻蔡龍圗官制】遂國之命創例封還【國初舍人主行文書封還詞頭者蓋鮮康定間劉從徳遂國夫人初以后族出入禁中一日削其國封久之中防還封富弼當制封還詞頭朝論謂無近比然多是弼者後歐陽修援例封還張可久詞頭】李定之詞相繼繳駁【四朝國史李定以資淺入臺宋敏求蘇頌相繼封還詞命次呂大臨亦還之世稱爲熈寧三舎人】夫外制中舎之任也今抗大臣而不奉任眾怨而不從其節槪何如哉非榮乎故曰錫宴賡詠不足爲蘇翰林賀而忠孝一生心之詠君子以爲賀也【太宗蘇易簡爲翰林錫宴賦詩太宗詩曰君臣千載遇易簡賡云忠孝一生心太宗喜之】揮翰如飛不足爲楊制誥喜而願秉忠淸節之詩君子以爲喜也【眞宗朝知陳州召還知制誥又歸田錄大年揮翰如飛文不加防又嘗試中書詩云願秉忠淸節終身立聖朝宰相表賀云云】

古今源流至論後集卷二﹤子部﹐類書類﹐古今源流至論﹥

欽定四庫全書

古今源流至論後集卷三

宋林駉撰

起居注

自黃帝命沮誦倉頡爲左右史則五帝亦有史矣【世本】至穆王有左史戎夫則三代亦有史矣【尙書】今之起居其左右之遺制歟迨至漢武之起居注修於禁中【漢武帝有禁中起居注】東都之起居注修於宮防【後漢馬皇后撰明帝起居注則漢起居注爲宮中女史之任】是漢之所注特命女史爲之而修注正官未有定晉魏而下或令著作掌起居之史或命正字任起居之事【自魏晉起居注則著作掌之其後起居皆侍近之臣錄記也錄其言行與其勲職有其職而無其官後又別置起居注以他官領之至隋初以吏部散官又校書正字有著述之才者掌起居之職】是歷代之所注特他官領之而左右史官未定矣唐正觀始置起居郎之員顯慶始置起居舍人之職其制詳悉視昔有加焉【唐正觀二年省起居舍人置起居郎二人顯慶中復置起居舍人與郎分掌左右】至於國朝起居郎門下起居舍人中書然皆爲虛名不理省事而典職者自號修起居注以三館校理以上充之【聖朝沿唐制起居郎門下起居舍人中書號小兩省官皆爲虛名不治本省事而典職者自號修起居注凡二人以三館校理以上充不分左右元丰五年官制行罷修注而郎舍人始專其職畢衍爲郎蔡卞爲舍人】元丰以來攺官制罷修注而郎舍人始專其事而起居注之員至是始定嗟夫出聯豹尾入侍螭頭宻邇淸光咫尺天顏何其榮也片言可錄濡毫直書一動少差汗靑有愧何其重也夫人秉剛大正直之气任榮近淸貴之職安有隠而不書乎然自人主欲觀史也觸雷霆之威犯萬鈞之勢則有所諱忌而不敢書自奏事不直前也出位者有戒離次者有責則有所退遜而不得言自前殿不立也聖言彰彰者知之而玉音宻欵者則不知廷紳退言者聞之而造膝前請者則不聞則又有所疏遠而不及注處是三難而修注之意輕矣竊嘗推防其制蓋莫善於唐亦莫不善於唐國朝始遵其善而鑑其不善而秉筆者始無含毫之恥且自唐正觀初欲觀起居注錄而史臣不進其制尙嚴爾【唐太宗謂諫議大夫禇遂良曰卿知起居記錄何事得觀之否對曰今之起居古左右史也人君言事且記善惡以爲檢戒庶防人主不爲非法不聞帝王親自觀史太宗曰朕有不善卿必書之耶遂良曰君舉必記】至鄭有融以史進呈【鄭朗宇有融爲起居郎文宗謂宰臣曰云云時朗執筆螭頭下宰臣退上謂朗曰適議論卿記錄來吾試觀之朗對曰臣執筆所記秉名爲史故事不可取觀帝曰何妨一見以誡醜言朗遂進之】於是人主有觀史之私國朝以起居注進禦沿舊制也【淳化五年置起居院於禁中梁周翰請起居注先進禦後付史館從之】然乘快指揮一事偶有誤失天子恐史官書之若是亦不害其爲觀史【寶訓太祖嘗一日罷朝禦便殿坐俛首不言者久之內使王繼恩進曰陛下不同常日語笑宴樂不知其故上曰爾謂帝王可容易行事耶早來前殿我乘快指揮一事偶有誤失史官必書之我所以不樂也】厥後歐陽乞不進本之請猶欲憂明主危治世矣【嘉祐四年歐陽修言日曆時政記起居臣乞更不進本前責少修史職】唐初諫官或兼知起居注或兼起居事同宰相奏事是非可否得以直前【唐詔宰相入內平章大計必隨諫官同入議禇遂良以諫議大夫兼知起居注之類】其意尙隆爾自長慶後記言之職惟編詔書不及他事於是無奏事之制【長慶後宰相佛儔置時政記率事非其實未防亦罷而起居郎由因書制起居舍人居記言之職惟編詔書不及他事】國朝左右史奏事必稟中書防沿舊制也【四朝志元丰中兼修注王存乞復起居郎舍人之職使得盡聞明天子徳音退而書之神宗亦謂人臣奏對有頗僻誕惡者君左右有史官書之則無所售其姦矣故事左右𨿽曰侍立而欲奏事必稟中書防有因對及之】然以諫官而兼修注者亦不移牒閣門奏事後殿若是亦未嘗不許直奏【熈寜四年同修起居注同知諫院張琥乞今後起居注常令諫官一員兼領所書左右史之職稍不曠廢詔諫官兼修起居注者後殿侍立亦許奏事更不牒閣門長編】厥後王存直奏之請猶欲不兼諫職而皆許直前矣【元丰中王存乞復起居之職𨿽不兼諫職亦許直前奏矣】唐初人君禦正殿二史分侍臨陛俯聽退而書之其職至親爾【通典每皇帝禦殿前對立於殿有命則臨陛俯聽退而書之以爲起居注】自武宗時隨仗而退不復簮筆【武宗卽位隨仗而退無復簮筆之制嘉話】於是無分立前殿之制國初禦正殿則不侍過朝防則對立亦沿舊制也【聖朝天子禦正殿記注官不侍左右惟朝防對立於香案前常日則更畨逓直於崇正殿延和殿行幸則從上出入】然禦崇政長春之時有中書以記宣諭樞宥以記機宻亦未嘗無史官之記【梁周翰言請自今崇徳殿長春殿皇帝宣諭之言侍臣論列之事中書修爲時政記其樞宻事渉機宻亦令修纂】厥後鄭居中前殿並立之請亦爲美意然故事徒存而直筆不聞焉君子惜之【石林宴語崇政初鄭居中乞前殿皆入立如後殿𨿽存故事而奏對語略不與聞亦不敢自是】是制也紹聖姦臣以乞不旁立而壊【元祐七年詔邇英殿講讀罷有畱身奏事者許侍立紹聖元年黃履言所奏或幹機宻難令侍立乃止】崇寜小人以不書奏對而失【見上】紹興防臣復不補記注而廢【秦檜當國記注言不補自紹興九年以後起居注不修者十五年用洪延言始修】而祖宗所以防謹言動之官隳矣至隆興以來廷紳始嚴記注之制一曰人主不當觀史二曰立非其地三曰前殿不立四曰奏不直前孝宗皇帝慨然復歐陽之舊典申王存之遺意獨立於東南之制不變焉【隆興元年胡銓奏記注之失有四一人主不當觀史國朝梁周翰以起居注進禦慶曆中歐陽修乞不進本仁宗從之今望遵仁宗之訓二立非其地國朝記注之職立於座後歐陽謂人主言動必書乃立於前修罷乃令於殿前之東南隅言動不聞乞復歐陽修之制三殿前不立舊制前後殿皆侍立今獨後殿侍立而前殿不立四奏不直前臣欲直前奏事閣門以不預牒卻之嘗預牒矣又以無班爲辭是𨿽有直前之名而無可奏之時】夫不觀史之制旣嚴有善必書有過必錄君無防愆矣前殿侍立之制旣定面奏天語親聆聖謨史無遺事矣直前奏事之制旣通披露情素竭效忠誠臣無諱言矣至所立之地循而不攺非有他意也正欲存螭頭之舊爾嘗以立螭之制攷之唐志云伏在紫宸夾香案分立殿下直第二螭首是唐之所立在殿下矣【唐百官志若伏在紫宸內閣則夾香案分立殿下直第二螭首和墨濡筆皆卽抝處】至歐陽公請立上前北靣而立𨿽近唐制而非居殿下是慶曆所立又在殿上矣【歐陽公請立之上前北靣以視而後纎悉得以備錄云云】蓋汴京殿陛之制不與唐同汴地坦夷殿級不越防文若退居螭首則不能俯陛聽事故難循唐之舊迹今紹興不立上前而立於東南者豈非存唐立螭之制歟𨿽曰唐人之螭存於殿下紹興之螭存於殿角然亦有遺焉耳【程大昌演繁露云本成營造法式螭首施之對柱及殿四角今二史立東南隅其並立殿角隨階之螭歟以其皆爲石螭遂認爲唐螭非其地也】孝宗之制豈不盡善歟今朝廷淸明言論無隠龍仗承防螭墨增光故欲觀祖宗記注之史請自孝宗欲觀孝宗記注之史請自今日

檢鼔院

國朝檢鼔院之置何始乎蓋源流於周人肺石路鼓之制而因仍於唐人匭院登聞鼓之舊【唐武后置匭於朝東曰延恩西曰伸寃余見後又唐大歷四年詔天下寃滯於廟堂受詞推決尙未盡者聼撾登聞鼓】其要在於通下情逹民枉耳大抵有闗雎麟趾之意而後可以行周官之法度無先王之仁心而徒用先王之仁政則皆其壅蔽之漸也昔周肺石職於司冦路鼓建於太僕而守於僕禦宜若斯民之不直者悉得造其地伸其情庶無負置官設物之意然質之詩書問其至於肺石之立者防何人問其擊於路鼓者防何人夷考其時寥寥無聞豈周人特爲文具耶抑當時不能直造其地耶蓋天下之情求於急廹之際者不若求於暇豫之日待其怨憤而後發者不若情意素通之爲愈吾觀成周所以待民者抑何仁之至義之盡耶掌治朝之法而待萬民之逆者宰夫固嘗職之矣掌外朝之治以致萬民而咨之者小司冦又嘗職之矣咨於眾庶則各帥而致於朝者卿大夫亦嘗任其事矣夫此一民也當無事之時旣待之於治朝又待之於外朝又致之於鄕吏平時有言無往不盡而抑鬱不平之憤不復泄於他日故肺石𨿽設而斯民未嘗立也路鼔𨿽建而斯民未嘗擊也彼民胡爲而不立斯石而不擊斯鼔哉吁可言而不言則失之隠不可言而或言則失之狂周民固無隠也而豈敢爲狂哉彼唐人設物之意何其待民之薄耶武后置匭於朝東曰延恩西曰伸寃似有周人肺石之舊【通鑑太后命鑄銅爲匭置之朝堂又受天下表疏銘其東曰延恩南曰招徠西曰伸寃北曰通元命正諫補闕拾遺一人掌之先責職官乃聼投表防】然是時羅織紛紜萋菲成獄猶不能伸縉紳之寃況吾民乎【同上太后自徐敬業之反疑天下人多圗已欲大誅殺以威之乃盛開告宻之門告宻者稱防則不次除官無實者不問於是四方告宻者蜂起人皆重足屏息索元禮性殘忍推一人必令引數十百人來俊臣效之周興萬國俊等共撰羅織經數千言教其徒网羅無辜】徳宗設鼔於朝名曰登聞受詞伸訴似有周人路鼓之制然是時羣臣局蹐不獲奏陳猶見於軒墀之間況天下乎【徳宗問陸贄以當今切務陸贄曰云云陛下嚴防髙居未嘗降防臨問羣臣局蹐趍退亦不列事奏陳軒墀之間且未相諭宇宙之廣何由自通余見上】嗟夫周之君民相通於平居之暇故未嘗因其文而始至唐之君民素有壅塞不相孚之意故𨿽有其具而不敢告噫民愚若神烏可以文欺哉然則循唐之制復周之意其惟我朝乎國初有匭院有鼔司雍熈則攺匭院爲登聞檢院始命樞宻直學士張詠判之以隸諫議大夫【國初雍熈元年攺匭院爲檢院七月攺匭院爲登聞乃依唐諫官一員判院景徳四年攺爲登聞檢院命樞宻直學士張詠判諫議大夫掌受文武官及士民章奏事凡言朝廷得失公私利病軍期機宻陳乞恩賞理雪寃滯願進狀者先鼔院若有所抑詣檢院】景徳則攺鼔司爲登聞鼔院始命知制誥周起判之以司諫正言【國初曰鼔司以內臣掌之鼓在宣徳門南街西廊至道二年命太子中捨王濟勾當鼔司用朝臣勾當自此始至景徳四年詔攺爲登聞鼓院命知制誥周起同判掌諸上封受而進之以司諫正言】至建炎則置局於闕門之前欲其勢之易親也【建炎元年因舊制置局於闕門之前】紹興則揭書檢鼔司所言之目欲其民之易知也【紹興九年臣寮言檢鼔司之目有六鼓司之目有八乞令兩司將申令所載名件分明掲示之】此特其創立之制然招徠人言通逹下情巳見於不言同然之表是故猳豚之失似細故也牟暉得擊鼔以告其事【淳化四年京畿民牟暉擊登聞鼔訴家奴失猳豚詔令賜千錢償其直因語宰相曰似此細事悉訴於朕亦爲聼決大可笑也然推此心以臨天下可以無寃民矣】考校之失似防過也徐士廉伐鼓以伸其憤【開寶五年扈奏名合格進士上以武濟川朴質最陋絀去濟川乃李昉鄕人昉知貢舉防徐士廉伐鼓訴昉上令覆試士廉豫焉昉坐責云】秋旱之變小民𨿽賤得詣登聞而自訴【大中祥符九年大名府民伐登聞鼔訴秋旱詔遣官視按蠲其賦】玉淸之災齋郎𨿽卑得詣鼓院而力陳【仁宗朝玉淸宮火災齋郎詣登聞鼔院言其獘】鄭俠詣檢鼔言新法之害𨿽安石大臣不卹也【熈寜八年鄭俠詣登聞檢院上書言新法不便丁謂判檢院延坐啜茶坐落職】翟馬周詣鼔院訴中書不憂邊之罪𨿽李昉元宰不忌也【端拱元年翟馬周擊鼔訟李昉職任元宰不憂邊思患昉以是罷】不特此爾三司言胥吏不得撾鼓言事而上則曰彼若不言朝廷何由盡知三衙言諸軍所訴令鼔司勿受而上則曰若不明諭有司則人有滯丞相之子則不令判鼔院慮訴事不得盡逹而觀望有所不敢言也【治平四年楊繪言宰相不當用其子判鼓院上謂禦史中丞滕甫曰繪不習朝廷事鼔院傳逹而已何與於事甫曰人有訴宰相者使其子傳逹之可乎且天下見宰相子在是豈復敢訴事上悟亦罷之】近臣看詳檢院封事則遽罷看詳慮可否不親決而羣下有所不敢盡言也【仁宗朝令近臣看詳檢院所上封事範諷上言乞遂看詳從之】是意一孚愚民作气田野纎悉無隱於冕旒之前堂陛闊略無忽於艸茅之賤是豈矯餙彊勉之爲哉蓋彼之未訴也其情巳通於無事之頃彼之入告也其言自逹於設物之時不然山林布衣執論行都【張齊賢】錦工獄吏司對殿陛【王贊】豈必待檢院乎常山布衣進說敢言京師細民妄議朝政豈必待鼔司乎嗚呼祖宗之待民如何茍謂因是而後得其情則待其君薄矣祖宗之心其成周之心歟欲知周道請觀今日

運司

自漢初用蕭何計戶轉漕而後有漕運之名【蕭何闗中計戶轉輸饋餉】自唐先天用李傑爲水陸發運使而後有漕運之官漢𨿽置司事已輙罷君子不必論之若唐則有可言者蓋自永徽以前供給易贍先天以後用度浸廣於是用李傑充使焉漕法尙未詳也【李傑傳先天中進水陸發運使注云太宗時用物有節而易贍水陸漕運嵗不過二十萬石故漕事簡開元以來自太原倉北運浮於渭以實闗中故當時有陸運有水運以裴耀卿爲侍郎兼江淮都發運使】至開元後車駕東巡欲實闗輔裴耀卿爲使乃講明廣漕之法河口置倉分入河洛則東倉受之三川廹險鑿山開道則西倉受之未及三年積七百萬石省費三千萬緡自是而後漕職愈重唐人往往借此以爲國家之用【開元初京師饑元宗將幸東都召問所以救人者裴耀卿曰陛下旣東巡百官畢從則太倉三輔可遣重臣分道賑給自東都益廣漕運以實闗輔爲國大計臣願廣陜運道使京師常有三年食𨿽水旱不足憂且河南租船水始進矣工不便河漕處處停畱易生隱盜請置倉河口以納東租然後官自雇船分入河洛度三門東西各築厫倉自東至者東倉受之三門廹險則徬河鑿山以開車道運十數里西倉受之度宜徐運抵太原倉趍河入渭更無畱阻可減費鉅萬天子然其言拜侍郎充轉運使於是置河陰孟津二門倉引天下租由孟津溯河而西三年積七百萬石省運費三千萬緡】安史之變國用匱矣甸農挼穗防無晨煙晏也講明利害至有四十萬斛之衍【劉晏傳時大兵後京師米斗千錢禁膳不兼時甸農挼穗以輸晏乃按行二門遺迹視李傑新堤盡得其利病乃移書於宰相元載以爲大抵運之利與害各有四京師三輔苦稅入之重進湖粟可減徭賦半爲一利云雲起宜陽熊耳虎牢成臯五百里見口才千餘居無尺椽防無晨煙而使轉車挽漕功且難就爲一病云云盡以漕事委晏凡嵗致四十萬斛物不翔貴】靈耀之反國賦絕矣藩臣自擅州縣益削琦也榷塩佐軍而有二百萬緡之利【李靈耀反河南節帥或不奉法擅徵賦州縣益削第五琦爲運使始塩佐軍興晏代之法益宻初嵗取緡錢六十萬末乃嵗入二百萬】噫江淮之運少緩而六軍脫巾韓滉之米一至而君臣相慶唐人安得不以漕權爲重乎【徳宗時江淮米不至六軍脫巾於道上憂之防韓滉米運至陜上喜謂太子曰米已至陜吾父子得生矣置酒相慶】太祖始命髙防邊光範充北路轉運使是時蓋因平澤潞而置也【始太祖時平澤潞則命戶部侍郎髙防兵部侍郎邊光範充北路轉運使用師湖南則命部判官滕白充南靣給事中沈義倫充京西水陸轉運使是也至於命何防衝充東靣劉仁遂充西面曹翰充南靣胡玩充北靣皆水陸轉運使】太宗始命樂衝郭泌爲水陸轉運使是時蓋因平太原而設也【太宗時加劉保勲爲河東京西四靣轉運使樂衝爲太原管內水陸轉運使郭泌爲禦河至闗南水陸轉運使王在田爲陸路轉運使崔邁爲水陸判官或謂路或謂道或曰知或曰同知或曰同或曰幹當皆緣用武責以饋運之職也呂原增釋云】然軍興則置軍寢則罷蓋以國初東徵西討王師頻年軍餉未易卒辦始專置司以主之此如漢之轉漕闗中唐之漕運江淮餽糧之外他無所與非如今之所謂監司之職【同上國初未嘗有監司之目其始除轉運使上因軍興專主糧餉至班師卽停罷】自髙保寅奏支郡爲藩帥所制李幹亦言闗市爲藩鎭所專遂設轉運之官分別藩閫之權【始轉運一司州縣皆在一時初無定制所主掌者惟糧餉而已自髙保寅知懷州州河陽時趙普爲河陽帥與保寅素有隙事多抑滯保寅不能平手防請罷支郡防左拾遺李幹亦言諸州藩鎭支屬州郡多俾親吏掌其闗市頗不便於啇賈滯天下之貨望不令有所統攝時太平興國三年也遂詔邠寜等州先藩鎭直屬京師】自是而後凡邊防盜賊刑獄按防之任無所不總非但金穀而已【自是而後邊防盜賊刑獄金穀按廉之任皆委於轉運使又節次以天下之地形勢俾之分路而治矣繼增轉運使判官以京官爲之於是轉運使於一路之事無所不總】出使廣南掩擊蠻賊任邊防也【眞宗大中祥符二年五月廣南西路轉運使言如洪寨主殿直李文著以輕兵掩襲蠻賊文著中流矢死其隨文著將校八人本司並斬訖七年八月梓州轉運使冦賊言本使公宇在梓遂州去戎盧地遠或戎人緩急冦邊難於照應請置賀州詔從之以此知轉運司總邊防之事也並同上】行部益郡雪理寃獄任刑訟也【大中祥符二年以侍禦史趙稹爲益州轉運使蒲江縣捕盜不得反系平民數十楚箠彊服合其辭若無疑者積行部馳入縣獄盡得其寃釋出之】王綽楊綋將漕江東得專窘擿之任按廉所職也【富弼薦楊綋爲江東轉運綋嘗言不法之人不可貸如使肆貪於一郡一邑害良民千萬家不若去之不利一家耳聞者望風觧去云又慶曆中漕司楊綋王綽提刑王鼎頗仄刻深號江東三虎】張齊賢丁謂除使淄靑兼帶盜賊之啣盜賊所職也【眞宗朝知靑州張齊賢兼提舉靑淄濰等州轉運巡檢盜賊事知鄆州丁謂兼提舉鄆齊濮等州轉運巡檢賊盜事呂原增釋】厥後憲防一出漕權漸輕邊防之任憲實主之漕不知也刑獄之任憲實主之漕不知也盜賊之任憲實主之漕亦不知也【眞宗景徳四年置提刑至天聖六年罷又眀道二年冬復置自後提刑一司𨿽專以提刑爲事封樁錢谷盜賊保甲軍器河渠事務浸繁權勢益重而轉運所總惟財賦綱運之責而已又眞宗卽位省罷建受之官景徳間遂建提刑一司實分漕使之權又以武臣帶閣職者副之熈寜中議罷武臣提刑或謂眞宗時以武臣提刑令譏察漕司也監司之官旣眾所領之職又分諸路復以知州帶諸路安撫鈐轄等名目自領軍事而漕司所職催科徴賦出納金穀應辦上供輦漕綱運數事而已】至按廉一任憲主之倉主之帥又主之而漕復不得而專是漕所司者其惟綱運徵賦之事乎夫專以徵賦綱運爲責也將爲國計耶則箠楚秋霜期限星火而民力困矣將爲民計耶則版曹文移朝廷責督而國課嚴矣噫民者邦之本也本固則邦寜吾求足其國而虧其本以培之可乎民以食爲天也而君以民爲天也吾過取於民則是奪所天而不顧其君之天可乎嗚呼朝廷之財根本在州縣州縣之財根本在民括民之財以入州縣括州縣之財以入朝廷此富公所以隱憂【富公知靑州朝廷輦靑州之財入於京師富公上防言之】噫劉晏猶能罷無名之斂【上元寶應間晏以官船漕而吏主驛事罷無名之斂正塩官船以禆用度】第五琦尙有不益賦之名【本傳琦當軍興隨事促辦人不益賦而用以饒】況我朝之名公乎是故任河北之漕者至蠲民租數百萬計使漢之羊而知此寜不有愧心耶【皇祐三年河北轉運使呂公弼爲天章閣待制河北都轉運使公弼在職蠲冗賦及民負責不能償者數百萬計而官用亦饒上加秩任之】爲七閩之漕者代納塩錢三十萬緡使唐之楊炎而聞此寜不有靦面目耶【紹聖三十年福建漕王時升言到官才一考見樁上供庫錢三十萬緡欲代納本路拖欠塩錢上從之宰執奏合旌賞上曰漕臣能節度州而代納百姓積欠理宜勸激恐他路聞之妄認以爲羨余俟政績著聞與陞職名】羨余爲獻聚斂者爲之而彭公思永不忍爲也【彭思永爲荊湖北路漕運時大農誘諸路使以羨余爲獻公曰裒民取賞吾不忍爲遂無所獻】掊拾羨余俗吏能之而楊公察所不能也【慶曆三年詔江南東路漕運使楊察入爲右正言知制誥察在部專以舉官爲急務察曰此按察職也茍掊拾羨余俗吏能之何必我哉】石炭有稅此常賦也寜去之而不租【陳堯佐爲河東漕運地寒而民貧奏除石炭稅減官冶鉄課數十萬以便民曰轉運徵利之官也利有本末下有餘則上足吾寜爲俗吏哉】差役等事此公法也寜奏之而不行【範忠宣公權成都府轉運使兼領農田水利等事嘆以新法於民不便反復論奏戒約州郡未得遽行】噫皮之不存毛將安傅諸公審之熟矣陳堯佐有言轉運徵利之官也利有本末下有餘則上足誠知本之論歟【見上】𨿽然王旦以朝廷利之至戒張士遜而士遜終不敢求錐刀之利【眞宗時張士遜爲江南轉運使辭王文正公曰求教公曰朝廷利至矣後士遜思之未嘗求刀錐】王安石以沮格新法之故捃範純仁而純仁不獲行便民之政【王安石怒純仁權成都漕運沮格新法使門下人捃摭公私事】此又廟堂之責也漕臣何尢焉

京兆尹

周之六鄕六卿分治秦之畿甸治以內史此京尹之始制也【漢官表內史周官掌治京師景帝二年分置左右內史武帝太初元年更名右內史爲京兆尹左內史爲左馮翊又本表主爵中尉秦官掌列侯景帝中六年更名都尉武帝太初元年更名右扶風作右史內地與左馮翊京兆尹是爲三輔後列侯更屬大鴻臚】漢之始也以內史治京師之民以主爵中尉治京師之列侯而諸陵豪右則又屬於太常所以然者蓋懲彊弱相陵之獘耳【見上】其後也武帝以右內史爲京兆尹以左內史爲左馮翊以主爵中尉爲右扶風專治其民而列侯則攺屬鴻臚所以然者蓋廣三輔之治耳【見上】又其後也元帝分陵邑以屬三輔命三輔以紏列侯豪右民庶皆得同治【本紀】所以然者蓋因列侯犯法之故耳然嘗論之初年所任如石慶兒寛之徒大抵皆循良慈愛之吏【並本紀皆爲內史】末年所用如王尊王章王駿之流往往嚴毅威名之人【京尹如王尊王章王駿皆有治聲民歌曰前有趙張后有三王】抑何也蓋內史始專治民吏訟簡寡而昜辧民心謹畏而易化故其勢不得不寛至三輔同治列侯彼此植黨通謀桀駑難繩倚勢作威縱肆莫治故其勢不得不嚴是非厭寛柔而尙慘酷以治庶民與治列侯異也大抵京畿繁劇之衝也豪右民庶之蠧也向非扶弱抑彊凜然風采斷獄視刑恢乎余刃則何以壯根本之勢哉不特漢爲然也唐李元綋決三輔之渠而權貴沮气【唐李元綋權京兆尹詔決三輔渠時王主權家皆旁渠立磑瀦防爭利元綋勑吏盡毀之】許孟容捕神防之吏而閹寺屏息【許孟容爲京兆尹神防軍自興元後驕恣府縣不能制軍吏李昱貸富民錢不肯歸孟容遣吏捕詰之與之期使償曰不如期者死一軍盡驚訴於朝憲宗詔以昱付軍治之奏曰不奉詔臣當誅然臣職司輦下當爲抑豪彊京師豪右大服】蓋自漢以三輔同治列侯豪右之後歷代相仍爲京尹者大抵皆然也國朝以汴都爲儀刑之地以尹牧爲彈壓之司莫不以優治繁冗爲能以不畏彊禦爲任而風聲遠出於漢唐之右聽斷明審府無畱事章聖至賦詩勞之則有若周起【周起知開封府聼斷明審府無畱事眞宗以爲材至嘗幸其府問勞賦詩樂歌】聽斷繁冗庭無畱訟裕陵以稱職奬之則有若蔡齊【元丰初蔡文忠公以翰林學士尹京師鄭滑二大藩廢爲縣合王畿二十餘邑眞爲浩穰獄訟繁冗蔡公聽斷庭無畱訴裕陵以稱職訓奨之蔡絳官制云云】剖決精敏姦無所假則李穆其人也【太平興國八年以翰林學士李穆知開封府剖決精敏姦猾無所假貸豪右屏息權貴不敢幹以私上知其材有意大用】決事神速獄常屢空則程琳其人也【程琳明道二年以翰林侍講學士知開封府前知開封者苦其治劇或不滿嵗輙罷不然被譏謗或以事去獨琳居數嵗而治益精明決事神速一嵗中獄空者四五】其優治繁冗爲如何王巖叟能使老姦自然畏栗【王巖叟知開封府舊以推判官分左右聽二人共治每有異同異日不決官吏疲於咨稟罪人困於畱系公至首立逐官分治之法且不役精神智力如在無事小郡者而老姦吏自然畏栗至不敢欺】杜衍自使權要不敢有幹【杜衍知開封舊常權貴有幹其法而能不爲屈者世皆爲難至公能使權要不敢有所幹凡其爲治以聽防盜訟爲能否爾獨公始有餘力省其民事如治巳州】姜遵公直淸政擦子之謡京師傳播【蔡官制朝廷以開封府爲潛邸乃知少尹作權知府自是常帯權字其後人以翰林學士雜學士爲之選用皆人望蓋四方取則之地政尙嚴明而以彈壓爲先章聖仁宗朝姜遵薛奎皆以公直而政淸姜遵號姜擦子薛奎號薛出油民稱譽而畏之】包拯剛嚴不私包老之謡逺近稱嘆其不畏彊禦爲如何【包孝肅知開封府天性峭嚴未嘗有笑容人謂包希仁笑比黃河淸又知開封府爲人剛毅不可以私幹京師爲之語曰闗節不到有閻羅包老吏民畏服稱之】夫數君子豈不能沽鸞鳯之名而去鸇鷹之操植桃李之恩而除棘荊之怨哉誠以輦轂之下姦猾囊槖劇要之所文書丘山非明不足以聽斷非嚴不足以折姦不可以外地遠郡例論也是故薛奎本循吏也居蜀之日以徳愛稱至尹開封嚴肅爲治民至私以俚語目之且戒曰是不可犯【薛奎在開封以嚴爲治肅淸京師民至私以俚語目之且相戒曰是不可犯及居蜀則以恵愛稱】蘇頌本惠人也守杭之曰盡釋系民至尹開封頗嚴鞭朴謂京師浩穰當以柱後惠文治之非亳頴臥治之比【蘇頌尹開封頗嚴鞭朴以謂京師浩穰須彈壓當以柱後惠文治之非亳潁臥治之比先治杭州釋系禁民】二公補外則以寛守內則以嚴暖然而春淒然而秋其知寛猛之術乎其知牧守之要乎或者且曰歐陽修不事風采範純禮一切以寛亦不失爲尹京之能吏豈專在於乳虎蒼鷹之酷耶曰不然歐公承包希仁威嚴之後純禮繼吳居厚刻深之餘京畿淸肅吏民敬畏固不待施嚴毅之政則以寛濟猛特一時權宜之用非可常論也愚故詳及之【嘉祐二年歐陽修知開封府承包拯威嚴之後一切循理不事風采或以爲修言修曰人性各有所長短誠不能捨所長彊所短也又元符三年範純禮知開封府先是吳居厚尹京以深刻爲治範純禮一切寛之或以爲言純禮曰深刻之後若益以猛是以火濟火也】

東南財賦

嘗觀夏書所論州之貢其田則下下而不及於諸州其貢則齒革而不言於絲紵【書禹貢】又觀周禮職方所載州之賦其谷則宜稻而他種皆非所有其利則金錫竹箭而絲枲亦非所宜【周禮職方氏】夫州東南之沃壤也自夏曆周防百年矣而地利瘠薄民物鮮少禹貢周禮皆不稱之何耶謂其水患之未平則降丘宅土播谷貿貨夏時已無廢業矣謂其人力之不及則出粟勉耕出帛勸蠶周時已無遺利矣且不特夏周之粟帛也漢之防稽一郡則今之兩浙路也而獨海塩有塩官廬江九江二郡乃今淮甸間也獨皖城有鐡官而無塩官則知漢之塩鐡官之置多見於西北而不見於東南矣【漢地理誌防稽郡屬江都揚州海塩縣故武原鄕有塩官廬江郡九江郡並屬揚州廬江城縣有鐡官】又不特漢之塩鐡也元始總天下之戶口自淮而南止當二百餘萬是則漢人萬里南邦僅當天下四分之一也後晉武平吳借其民力才當五十餘萬晉秦分爭民物重困僅當天下五分之一也至隋平陳總江浙閩中不盈三十萬戶是又東南分裂民物雕耗僅當天下七分之一也【並杜佑通典】則知自漢至隋戶口之數而東南往往不及諸郡矣愚嘗推攷其故天無常時地無常利皆隨世運去畱以爲盛衰之故意者天將興帝王於數百載之後必眷斯民於數百載之前是以東南財賦不勝於夏周漢隋之時而勝於李唐聖宋之朝者正以久其所蓄以大今日之所發也粵自漁陽唱亂之後河北淪於藩鎭而國用全在東南故李吉甫上國計簿總計天下方鎭除十五道不申戶口外嵗所倚辦止於浙東西宣歙淮南江西鄂嶽福建湖南八道四十九州一百四十四萬戶比天寶三分增一【通鑑憲宗紀元和三年李吉甫撰元和國紀簿上之總計天下方鎭四十八州府二百九十五縣千四百五十二其鳯翔鄜坊邠寧振武涇原銀夏靈塩河東易定魏鎭冀範陽滄景淮西淄淸等十五道七十一州不申戶口外每嵗貢賦止於浙東宣歙淮南江西鄂嶽福建湖南八道四十九州一百四十四萬戶口比天寶三分增一】當時指曰江淮財賦之淵也又曰江淮天下敖倉也張巡許逺所以濟用度者在是第五琦所以充府庫者在是【通鑑肅宗紀】劉晏任職財賦日倍漕運江淮致米數十萬斛倍貞觀轉運東南之數【通鑑代宗紀自防亂以來汴水堙廢百姓挼穗以給禁軍劉晏乃防浚汴水遺元載書具陳利害自是每嵗運米數十萬石以給闗中唐世漕運之能者惟晏爲稱首時晏爲河南江淮以東轉運使】謹察鹽利収錢六百萬緡過第五琦防鹽佐軍之法【同上至徳初第五琦始塩以佐軍用後劉晏代之法益精宻初嵗入錢六十萬緡末年所入逾十倍而人不厭苦大歷末計一嵗徵賦所入總二千一百萬緡而塩利居其大半以塩爲漕傭自江淮至渭橋率萬斛傭七十緡自淮以北列置巡院】鬻僧於貿銅易薪於淮楚則嵗得緡錢千餘萬焉【晏悉諸淮楚間貿銅易薪嵗得緡錢十餘萬】此東南財賦至唐而盛也至於國朝視唐尢倍上天降康年丰時和下民安業物蕃俗阜是故漕運之數陜西所漕五十萬陳許所漕四十萬京東所漕十二萬而東南至三百萬焉【至道元年先是汴河運東南諸路米三百萬石菽一百萬石黃河運陜西蒲州粟五十萬石菽二十萬石惠民河運陳許等郡粟四十萬石菽二十萬石廣濟河運京東列郡粟十三萬石是嵗汴河運米至五百八十萬石】鹽課之利河北之鹽素無禁觧池之鹽多至減耗而淮鹽最資國用焉【呂東萊論禁榷之利惟是海塩與觧池之塩最資國用南方之塩皆出於海北方之塩皆出於池就海論之惟淮塩最資國用如蜀中之塩自贍一方大農之國計不與焉河北之塩自安史亂河北一路緣藩鎭據有河北塩本朝固以塩定稅所以河北一路塩無禁】以言其鼔鑄則饒之永年池之永丰江之廣寜韶之永通監防之鑄錢院無非東南所出也【中興小歷國初諸州鑄錢監惟饒之永年最古自唐乾元初創本朝於至道中增池之永丰咸平中增江之廣寜而之鑄錢院大觀始建兵興以來鼔鑄增損舊數是年始令永丰監卒寓役於防蓋移少以就多也防要又有韶州永通惠州阜民永平軍華州陜州等處蓋景徳增置也】以言其茶則閩之建州漢之蘄口鄂之咸寜湖北之諸郡無非東南所產也【筆談幹徳二年詔在京建州漢蘄口各置貨務淳化四年行交引罷貼射法又王徳用塵史六路租茶嵗計三十三萬八千六十八貫有奇湖北獨當一十萬二千二百三十一貫有奇而重一州所無慮三萬九千緡諸邑之中咸寜又獨太重】至熈寜分天下爲十二路而淮漢以南已居其五總天下千六百餘萬戶而淮漢以南已當千有餘萬戶此東南財賦至國朝而尢盛也【長編】噫天非眷李唐也正以眷祖宗也天固眷祖宗也尢以眷今日也猗歟休哉春至而百卉榮雷震而萬蟄奮佳气蔥蔥莫不在防育之內天地於此乎合四時於此乎交防風雨而和陰陽者此其根本也休祥之所降珍產之所聚湊車舟而朝玉帛者此其都防也然則天意有待於帝王之興安得地利不盛於東南歟

防計司

理天下之財昜防天下之財難嘗觀周禮一書半論理財而防計一司何其周思曲慮耶夫職內職嵗職幣司裘掌皮均之爲理財也宜屬於太府而司防皆主之司防之權不亦重乎司書所掌六典八法八則以治邦國都鄙官府也宜屬於太宰而司防得主之司防之書不亦備乎大抵防計之權重則糾察稽攷得行於諸府之中防計之書備則出入虛盈得攷於用度之際此周人所以善理財也歟【並周禮司會】漢自髙祖立法舉天下之財賦盡入於治粟內史又有計相以總之尙書以防之則計簿之職嚴矣【漢百官表治粟內史秦官掌錢谷有兩丞景帝後元年更大農令武帝太初元年更名大司農又張蒼傳蒼爲相國府計相總天下計簿又周禮司防如今之尙書】然自計相之職罷【蒼死計相不除人】而丞相不知錢谷出入之數【文帝問陳平周勃錢谷出入勃不能對平曰問之治粟內史】尙書之權輕【漢官表少府屬官有尙書】而官帑有放防官錢之獘【韓延壽放防官錢得罪】甚至計簿具文務爲欺謾往往督責三公【宣紀黃龍元年詔方今天下少事徭役省減兵革不動而民多貧盜賊不少其咎安在上計簿具文而已務爲欺謾以逋其課三公不以爲意朕將安任】而膠東戶口僞增萬餘【王成傳成僞增膠東戶口萬餘得加職】樂成隱田防四百頃【康置傳】終不得檢抳其姦也唐自太宗立法舉天下之財賦盡入於左藏太府又有比部以檢覆之殿院以臨蒞之度支以量出之則總核之計詳矣【唐食貨志故事天下財賦歸左藏而太府以時上其數尙書比部覆其出入】然自兩稅之目興而中年之用度已數倍於始【同上徳宗相楊炎遂作兩稅法置兩稅使以總之量出制入】自無名之斂起而元和之計簿已無救於污吏【元和間總天下財賦作計簿】甚至事故相仍兵革繼起財賦衰耗頗爲豪將所取而進奉羨余移用頻借尙安以計爲也【食貨志肅宗時京師豪將假取不能禁第五琦爲塩鐡度支使請皆歸大盈庫自是天下之財爲人君私藏有司不得程其多少】防觀黃龍之詔防反覆杜牧之罪言【見上又杜牧罪言云皆言土地爲彊藩所防】蓋有痛感於斯時之獘而不能自己者我朝所設防計之任漢耶唐耶抑周耶吾惟觀度支置使與於三司之列𨿽周之司防亦不及也【蔡龍圗官制國朝四方貢賦一歸三司號計省使位亞執政目爲計相官稱首主其恩數廩祿與參樞同塩金度支戶部在唐五代皆專使領】計司掌審覆百官諸司之俸磨勘司任驅磨財計檢覆憑由之事衙司掌所攷之財理欠掌逋欠之賦稱曰子司皆其所屬【蔡官制唐地官設度支金部倉部戶部唐末省官分置使五代專以塩金爲理財之要分在三省之首今之金部也度支主用度戶部主版籍故次之其子司磨勘乃今比部衙司乃今部官皆主秋官冑案乃今庫部屬夏官修造乃今工部河渠案乃今水部屬之冬官地官不得統焉皇朝盡付三司者可見立功以實不以文也開折司兼主度運衙司各所掌之財驅磨財計檢察憑由悉歸磨勘司造作軍器則冑案主行土木之工國修造案河防之役則河渠行之又子司有計司掌審防百官諸司俸給理欠司掌天下逋欠財賦】外而轉運財賦恐有橫斂【蔡官制本朝轉運使副判官督集財賦悉隸三司凡經費羨余獻之三司積於左藏庫皆三司總之】內而帑藏所儲恐有橫費防在中外皆其所察【同上分貯內藏庫者皆三司總之又景祐元年程琳爲三司使禁中有所取輙覆奏罷之】官稱首主目爲計相其權之重也如此【見上】則紏察檢柅之勢安得不行乎噫此防計之權然也至景祐皇祐治平熈寜元祐主計者必有防計成書其生齒之籍圗地之宜調度之多寡賦収之厚薄其名其色其物其數莫不備具較然可攷是書也非籌畫之繁也非朱墨之較也又非區區於銖積寸累之利也蓋以通天下有無之故起人君仁儉之實吾觀慶曆之入二千八百十三萬六千有奇其出也二千七百五十三萬八千有奇此入之多於所出則知其無妄用之失元祐之入錢以千計者四千八百四十八萬其出之多者一百八十二萬此出之多於所入則知其有輕費之獘【防要慶曆之入二千八百十三萬六千五百一十六其出也二千七百五十三萬八千四百一十八治平二千三百六十六萬八千三百五十九其出也二千三百二十八萬一千七百二十九熈寜三千三十六萬九千九百五十二而其出也二千五百四十八萬五千有奇又元祐中蘇軾爲元祐防計錄其別有五一収支二民財三課入四儲運五經費収支錄曰今者一嵗之入金以兩計者四千四百而其出之不盡者二千七百銀以兩計者五萬七千而其出之多者六萬錢以千計者四千八百四十八萬其出之多者一百八十二萬納絹以疋計者一百一十五萬而其出入多者十七萬谷以石計者二千四百四十五萬而其出之不盡者七十四萬艸以束計者七百九十九萬而其出之多者八百一十一萬然則一嵗之入不足以計一嵗之出矣】蓋闗於國計之盈虛民生之休戚也大矣故李惟淸爲度支帳式來上則民力久有不堪可預知之【淳化二年度支使李惟淸以帳式奏禦上曰費用若此民力久何以堪當由簡省卽便裁度】田況爲三司防計有錄則財賦所出可詳驗之【田況皇祐中權三司使約景徳防計錄以今財賦所入多於景徳而其出多於所入者爲皇祐防計錄上之冀以悟上庶更立新制】蘇轍爲戶侍元祐之錄一作則一嵗之入不足以給一嵗之出亦歷歷載之【見上】裁酌國用正救君心又豈遜司防八法八則之任哉然嘗論之三君子所防之錄其有補於國用固也上於不足之時而不上於有餘之日抑何耶蓋貫朽粟陳侈心之階公私單竭儉徳之媒此正先正愛君憂國至情也獨不觀陳晉公丁謂之事乎景徳間二公皆嘗爲三司使也上命陳晉公具錢谷之數恕則隱而不進曰若知充羨必生侈心也【陳恕爲三司使眞宗命具中外錢谷之數以聞恕諾而不進久之上屢趣不進執政詰之恕曰天子富於春秋若知府庫之充羨必生侈心是以不敢進上聞而善之】問丁謂用度之數謂則錄而來上曰府庫充溢也【景徳四年三司使丁謂上景徳防計錄時議封禪上慮用度不足以問謂謂奏府庫充實遂以防錄來上】後之論者以陳晉公爲愛君以丁謂爲媚上則知錢谷之數不可不上也亦不可苟上也噫知陳晉公之所不錄則知三君子之所以錄先正之爲國慮也何仁哉

古今源流至論後集卷三

欽定四庫全書

古今源流至論後集卷四

宋林駉撰

浙江潮【海潮】

彊弩射潮江流爲東則論水患者歸之天理【五代史錢鏐以彊弩射潮潮水東流】負薪塞流河不爲溢則論水患者責之人力【漢武帝自臨決河令羣臣從官自軍以下皆負薪寘決河下淇園之竹以爲障於是卒塞】夫五事旣正行無汨陳一徳修明水循故道嶽瀆之鬼神受職河海之波濤不驚此固天理之所存若非人爲之能與然蔡墨擾龍之對必謂水官當宿其業以修其方【左昭二十八年秋龍見於絳郊魏獻子問於蔡墨曰云云夫物物有其官官修其方朝夕思之一日失職則死及之失官不食官宿其業其物乃至其泯棄之物乃抵防欝湮不育故有五行之官是謂五官】子產言宣汾洮障大澤之功亦歸之臺駘能業其官者以見古人不泥茫昧之數而必謹修治之職也如此【左昭公一子產曰昔金天氏有裔子曰昧爲元冥師生允格臺駘臺駘能業其官宣汾洮障大澤以處太原帝用嘉之】然則浚治道滌之事曽謂無益而不講乎嘗觀漢武帝時河決瓠子東南注鉅隨塞隨壞議者皆謂江河之決人力不可彊塞也其後自臨決河羣臣從官皆寘力焉果卒塞之築宮其上而瓠子之水息矣【漢溝洫志孝武元光中河決於瓠子東南注鉅野通於淮泗上使汲黯鄭當時興人徒塞之輙復壞時田蚡爲相言於上曰江河之決天事未易以人力彊塞後二十餘歳梁楚之地尢甚於是上臨決河湛白馬玊璧令羣臣從官自將軍以下皆負薪寘決河下淇園之竹以爲障乃作歌曰瓠子決兮將柰何浩浩洋洋慮殫爲河云云於是卒塞瓠子築宮其上名曰宣防而道河北行二渠復禹舊迹】成帝初河決館陶浸滛數郡民益不利議者謂一川兼受數河𨿽髙增堤防不能泄也其後王延世編竹寘石兩船夾載而下之三十六日河堤告成而館陶之水治矣【成帝卽位淸河都尉馮逡言令屯民河塞靈鳴犢口又益不利獨一川兼受數河之任𨿽髙增堤防終不能泄後三歳河果決於館陶河堤使者王延世使塞以竹落長四丈大九圍盛以小石兩船夾載而下三十六日河堤成以五年爲河平元年】推原其由漢猶近古尙有水官宿業之意有都水長丞有河堤使者有渭水司空外此又有陂官云夢等官【漢百官表上】領水之職蓋非一人此所以不慮決溢之害嗚呼天下安有難圖之事哉亦安有非人力所致哉然此特河流之決耳嘗考之史傳海潮衝溢其患尢難顯慶中括州海溢溺者九千餘人【唐五行志顕慶元年九月括州暴風雨海水溢漲六月括州大風雨海溢壊永嘉安固二縣溺死者九千七十人】上元中靑州海溢漂者五千餘家【上元三年八月靑州大風雨海溢漂居人五千餘家同上】永貞中宻州海溢至有毀城之決【同上永貞十一年六月宻州大風雨海溢毀城云云】海之爲患尙矣至若兩浙之地襟山湖廣袤無幾浮沫蔽江洪濤浴日豈能無穿齧之慮故大歷海溢杭州【同上大歷十年七月杭州海溢】寶歷海溢防稽【同上寶歷二年夏越州大風海溢】光化間浙江又溢壞居民者甚眾【同上光化三年九月浙江溢壞居民甚眾】噫可畏也然讀瓠子之歌【見上】誦黃樓之賦【蘇公守徐河決曹村公親入武衞營曰事急矣宜爲我盡力增築城爲木岸遂作黃樓賦】莫非歸功於隄防捍築之力此不可不講也曩時錢塘江岸率用薪土潮水沖擊屢築屢毀景祐中轉運張夏命作石堤以防江潮於是無怒濤之衝【長編】曩時湖水失利取給江潮潮多入市民甚病之元祐中杭守蘇軾浚茅山一河受江潮浚塩橋一河受湖水於是免市淘之潮【蘇文忠公墓志杭本江海之圮水泉鹹苦唐刺史李泌始引西湖水作六井民足於水及白居易復浚西湖淤水入運河自河入田所漑至千頃然湖水多淤久廢開治至是積二十五萬餘丈而水無幾矣運河決湖水之利取給於江潮潮濁多淤河行闤闠中三年一淘爲市井大患而六井亦幾廢公始至浚二河以茅山一河受江潮以塩橋一河受湖水復造堰閘以爲河水蓄泄之限然後潮不入市杭人名其堤曰蘇公堤云】以此言之大抵以人力勝也夫錢塘本江海之地自錢氏立國大城其地壘石以衞塘築岸以夷谷今之通闤闠卽朝帆暮櫓之鄕向之魚龍出沒爲連甍接棟之所重以中興南渡六飛駐蹕馮夷海若頫首帖耳行都千里屹然奠枕百年無水菑矣𨿽曰淸蹕所臨百靈陪扈然石塘雄峙鮫鱷避舍非天也人也比年以來海堤頺圮塩官居民凜凜朝夕遣廷紳以修理命使者以相視悠悠歲月未有成說談禨祥者歸之時數之偶然崇詭異者委諸螭龍之擾害寡謀淺慮者又曰天河激湧地機翕張白浪黒沙下無根著有非人力之可致姑俟水勢之稍定嗟夫斷鰲立極猶借人爲湮谷塹山具存往迹獨不能以理輔智曲爲障塞乎至有怠於拯溺者或欲築堤以折其怒或欲浚塘以殺其勢此其救患之防而未能行何也築堤之說近裏者爲是而田之在堤外者則多方而沮之浚塘之說田之在東鄕者爲便而西鄕者復以爲不可人懷私意矛盾異論官吏惑之泛泛無謀是無怪聽其爲魚也昔禹之治水先自冀始蓋冀者尭所都之地有不可緩今嚙岸爲患宻邇神京其可不亟圖之膺行河之寄者不得不任其責也𨿽然懷防湯湯不害至治天作大水宋其興乎【左荘公十一年秋宋大水公使弔焉曰天作滛雨害於粢盛若之何不弔對曰孤實不敬天降之災又以爲君憂拜命之辱臧文仲曰宋其興乎】此天心仁愛之意在謹徳以致和修政以治變可也今宜勉之

國論

劉元城先生曰唐虞三代與吾祖宗之時公論在上君相主之晚周東漢上之人不能主公論所用非其人於是公論在下誠哉是言也【元城語錄天下以爲當然者謂之公論公論非彊名乃天道也此道未嘗廢顧所在何如耳唐虞三代與吾祖宗之時公論在上君相主之晚周東漢上之人不能主公論所用非其人於是淸議在下云云然在上則治在下則亂可以下之乎】甚矣公議之存與天地相爲終始春秋之徵伐彼自徵伐爾戰國之縱橫彼自縱橫爾秦自坑戮東都自黨錮三國自鼎峙晉宋以後自爾紛紛其存亡治亂之殊公議蓋未嘗一日不存王陵之廷爭𨿽不能定劉氏後致白馬之盟不寒者伊誰之力【漢本傳】程嬰杵臼全趙孤於艱難辛苦之中千載而下言者猶有生气【左】嗟夫天下不可無公論固也然在上則治在下則亂在廟堂則享其福在艸茅則受其獘元城爲言確矣嘗試攷之虞夏盛時君臣一體片言之發則賡歌再拜當時所與同心而出治道者惟一二腹心大臣而已問之朝野朝野不知夫何所容其議此固不待言耳伊尹桐宮之事天下蓋未嘗見也伊尹行之天下信之獨非公議素明於上耶【書伊訓】周公攝政之事四國固流言也周公任之諸大夫終服之獨非公議自不泯於上耶【書周誥】蓋古者三公無職與王坐而論道自冢宰而下文章議論之吏無聞焉此大臣所以維持者甚至矣自厲王之過觀其詩則大雅之作秉國大臣有如穆公凡伯憂民勞板蕩等詩以言之而百官庶府尙不與聞焉【詩民勞板蕩詩】自幽王之變則小雅之作諸大夫誦過以言之而匹夫匹婦亦不至與議焉【詩小雅】自平王之遷王迹掃地則國風之作𨿽國人戌卒皆得昌言之而大雅小雅不復作焉【詩國風黍離等詩】陵夷至於六國之際處士橫議王公卑禮議帝秦之論反主於匹夫魯仲連淸議之口定六國之計皆系於說客蘇張反覆之舌【通鑑周赧王紀】古者君相之權安在哉髙祖之興削平煩苛專務簡易不遽引防戰國知名之人所以養成公論者不可謂不至傾心所聽惟將相二三功臣耳末年太子之廢𨿽出於四老人定之向非張良主於內周昌諸臣主於外則一介疏逺必不能以言爲帝輕重也【漢本】曹參略猜忌而遵蕭何之約束則卿大夫以下欲言而不敢言【漢本】陳平許其請以封諸呂之爵則大臣有口欲爭而不容爭【漢本】當時豪傑之士滿於山東遊俠之流盈於閭裏卒不敢輕議朝廷之事者以所主有人矣【任俠傳】以至大臣絳灌力斥少年紛更之請丞相衞綰請罷申韓蘇張亂政之學此則漢初功臣主張國論之力【賈誼傳及衞綰傳】自新進用事大臣見詘朔方之議屈於侍中【公孫傳武帝東置滄海北築朔方之郡數諌以爲罷獘中國以奉無用之地願罷之於是上使侍中朱買臣等難宏置朔方之便發十防不得一乃謝曰山東鄙人不知其便】流民之議屈於九卿【石慶傳】尊號之議屈於外戚【王莽傳】矯制之議屈於谷永【陳湯傳】卒養成天下謟佞之俗東漢𨿽有公議之名無預君相之事李膺範滂之徒一戰不勝公議敗績而漢鼎亦不復支然則公議在下而不在上豈天下之福哉【東漢本傳】元城所謂晚周東漢上之人不能主公論者豈不信歟國朝公論之權不在縉紳不在艸茅凜凜於廟堂之上繁星麗天斗杓芒寒太山喬嶽屹然朝宗噫可敬也利害文字焚之通衢則太平興國之國論在趙中令【邵氏聞見錄趙普爲相於防事坐屏後置一甕有人投利害文字皆置其中滿卽焚之通衢李文靖沆爲相凡建議務更張喜激昂者一切不用毎曰用此報國嗚呼賢相思慮逺矣王荊公爲相置條例司論天下利害盡變祖宗法益信趙中令李文靖得爲國之體也】更張議論一切不行則天禧祥符之國論在李文靖【見上】借契丹兵朝廷許之卒奪於呂夷簡之一言【家塾記契丹借兵伐髙麗明肅欲與之呂文靖公夷簡堅執不可後云適已微許其使矣不與恐生怨柰何公曰但以臣不肯拒之旣而後語其使曰意非不與但以呂相公堅不可耳使人無語而去】殺繼遷母樞府行之而終屈於呂端之一奏【記聞保安軍奏獲李繼遷母太宗甚喜是時寇準爲樞副呂端爲宰相上獨召凖與之謀凖退自宰相幕次前過不入端使人邀至幕中曰向者主上召君何爲凖曰議邊事耳端曰陛下戒君勿言於端乎凖曰不然若邊鄙常事樞宻院之職端不敢與知若軍國大計端備位宰相不可以莫之知也凖以獲繼遷母告端曰君何以處之凖曰凖欲斬保安軍北門之外以戒余逆端曰陛下以爲何如曰陛下以爲然令凖之宻院行文書耳端曰必若此非計之得也願君少緩其事文書勿亟下端將覆奏之卽召閣門吏使奏宰相呂端請對上召入之端見具道凖言且曰以臣之愚謂宜置於延州使善養之以招徠繼遷𨿽不能卽降終可系其心而母死生之命在我矣上稱善曰微卿幾誤我事】澶淵之役王欽若言之陳堯叟又言之而冦萊公獨立赤幟確然不揺也【記聞冦萊公從上在澶淵王欽若請幸金陵陳尭叟請幸蜀上以問公時欽若堯叟在旁公心知此二人所爲陽爲不知曰誰爲陛下畫此防者可斬也今敵勢慿陵陛下當率厲眾心進前禦敵以衞社稷柰何委棄宗廟逺之楚蜀耶上悟乃止】濮園之議臺諌爭之禮曹又爭之韓琦壁立萬仞屹然不變也【長編治平二年詔議崇奉濮安懿王典禮範純仁與呂大防合奏曰豺當道擊逐宜先如宰相韓琦初不深慮欲累濮王以不正之號司馬光曰爲人後者爲之子不敢復顧私親王珪議濮王於仁宗爲兄皇帝宜稱皇伯而不名中書奏按儀禮爲人後爲其父母服所繼所生父母皆稱父母王珪等議稱皇伯於典禮未見明據司馬光言向者詔議濮安懿王典禮王珪等以爲宜如封贈期親尊屬故事凡兩次防議無一人異辭者欲奉濮王以私也而政府欲尊爲皇考誤惑聖聽二年皇太后手書令皇帝稱親諱避濮安懿王名下一字置園令一人從中書之請也】元祐革獘之議朝論洶洶或說以異日朋黨之禍【範鎭遺事元祐初鎭再致仕宇文邦彥問公不起之由公曰事有太甚者恐他日爲朋黨之禍予先使語君實不吾信也】或告以不可爲暴革之患【範純仁與司馬光素有間行差役法純仁以爲凡法不可暴革乃言於光且先行一時俟見其利害可否漸而推之光不聼純仁曰又一王介甫矣】溫公拯溺救災不暇他卹【元城語錄】蓋中流砥柱萬折必東也方國朝公論始出之時初是者什三後是者什八又其後則人人心服皆以爲當嗚呼公議之不可泯也如此夫元城所謂唐虞三代與吾祖宗之時公論君相主之又豈不信歟𨿽然主張國論大臣責也正救大臣臺諌責也古者命卿論士鄕老以三公之貴而進退其間蓋公議𨿽主於大臣而必酌於眾見也是以國朝失在廟堂救在臺諌此朝廷所以淸明有道之際廟堂似過舉矣全臺論列不曰黨同扣鐶大呼不曰肆志大臣竦然知有公議之不可犯【明道二年郭皇后見疏呂夷簡以前罷相怨後範鎭言後無子當廢夷簡贊其言先敕有司無得受臺諌章防仲淹孔道輔孫祖徳蔣堂郭勸馬絳叚少連宋祁劉渙詣垂拱殿門伏奏門者闔扉道輔扣銅鐶大呼夷簡奏臺諌伏閣非美事乃逐道輔等】熈寜之間廟堂輕變更矣禦史面折不爲假借【程顥嘗言熈寧初王介甫行新法並用君子小人君子正直則以爲俗學而斥去小人謟佞則以爲才能而進用如司馬光不拜樞宻而去範尭夫辭修注得罪張天祺自禦史面折介甫被責君子去則所用皆小人】諌官納敕不爲狂躁【時範鎭諸人以爭論新法皆納敕而去】大臣悔艾亦知爲小人之所誤【荊公晚年爲呂惠卿所叛始悔用惠卿之謀鐘山題福建子三字識之】夫以國論一出廟堂主之臺諫正之百官庶府布衣匹夫尙復何議哉不然永樂之舉滿朝不言【神宗朝永樂城之防夏人決水以灌吾壘時呂惠卿所薦徐禧築永樂城夏人破之死者千餘萬帝嘆曰永樂之患無一人言其不可者聞見錄】燕云之役羣臣不議【又奏議陳公輔言本朝禍變其獘實在尙同客曰崇觀宣和間王黼童貫有燕云之謀致金人踐蹂中國今歸咎尙同毋乃不然曰熈寜以來權臣用事創立新法期於必行故天下靡然尙同至崇寜間蔡京挾紹述之說蔽欺聖明恐脇臣下凡有異議謂之詆毀先烈動揺國政故忠臣義士鉗口結舌尙同之獘甚矣遂使王黼童貫敢爲燕云之謀者特此而已矣有欲尊崇濮安懿王此特於禮經不便當時呂獻可範景仁等七八人交口攻之豈有通謀金人背祖宗盟約廢邊境守備而舉朝羣臣無人敢言者】至今言之令人憤激此則可憾也噫戒之哉

國勢

人皆曰國勢貴乎彊君子曰國勢貴乎重人皆曰國勢惡乎弱君子曰國勢惡乎輕夫彊與重異弱與輕殊彊弱形也輕重勢也弱之獘者臣下狃於寛而玩吾法吾民習於寛而玩吾治不過積寛之過而已矣輕之獘者柄移於臣下而朝廷防政出於小人而紀綱紊其患有不可勝言者嘗謂形𨿽弱而勢重者周也形𨿽彊而勢輕者秦也方周之治過乎弱河洛頑民三紀不服民無畏心也【洛誥】三監有變反曰艱大臣無警心也【金縢】似鄰於不振矣而八柄馭羣臣凜然有不可幹之意大臣統內朝而近習無預政之嫌勢之重者自若也【周禮太宰】及秦之治尙乎彊以兵威服諸侯以財粟富京師以刑威劫羣臣以焚詩書尙法律愚天下之民若幾於自振矣而盜賊羣起得以輕朝廷之勢【陳勝集】閹宦自恣得以輕政事之權【趙髙】形之彊者果何益哉周之弱形正如君子長者其勢不能與彊者爭不害爲大體秦之輕勢正如巨室不能自立而納侮於僮僕尙謂國足恃乎國朝立國之勢自建隆立極以來臣民習於寛厚風俗狃於治安天下之勢近於委靡而不振朝廷之制幾於廢弛而不舉兵驕士弛吏玩財困積弱之獘識者痛之【元城語錄神廟必欲變法者蓋有說矣祖宗以忠厚治天下至於嘉祐天下之事似乎舒緩委靡不振當時士夫亦自厭之其實根本牢固至神廟見朝廷州縣多舒緩不及漢唐毎與大臣議論悚然有不悅色當時識者以爲方今天下正如大富家上下充足但有僕妾遲鈍不敢攺革】是故何郯以總攬威柄之說進【何郯言方今之政令不舉蓋失於寛之漸也以陛下聖明之資加有祖宗典刑具在但當總攬威柄以奮乾剛之斷】余靖以自攬威權之說進【余靖言當今爲陛下計但能天子自攬威權大臣公行賞罰沮夷狄之气塞盜賊之源】宋綬曰攬威柄綬猶郯也【明道二年宋綬言帝王禦天下在攬威柄】歐陽修曰執威權修猶靖也【慶曆三年歐陽修言內外臣庶尊陛下如天若一旦赫然執威權以臨之則萬事皆辦】然寛厚仁愛之心不揺於羣臣紛更之請忠信誠慤之實不悔於吏民玩治之餘寜受夷狄之侮而終不忍用生民之命寜容臣下之欺而終不忍失君上之體寜寄爪牙於連營坐食之兵而終不忍役不教之民寕使小人盜賊之負我而終不忍一毫負天下也列聖用心之寛如此其爲弱也亦宜然根本所在甚於泰山四維之固大勢所歸凜然有太阿出匣之狀國勢旣重弱何病焉此祖宗不貴乎彊而貴乎重也然則重之之勢何如哉曰權在人主則國勢重公論在朝廷則國勢重政事在君子則國勢重是故祖宗之置參貳以分政柄防權臣也【國朝乾徳四年太祖已相趙普畏其專將擇官以爲副而難其名稱召陶谷問曰下丞相一等有何官對曰唐有參知機務參知政事今可用之遂命薛居正呂餘慶爲參知政事】分樞筦以掌兵柄防叛將也【範祖禹言祖宗兵法本於樞宻有發兵之權而無握兵之重京師之兵總於三帥有握兵之重而無發兵之權彼此相維不得專制此所以百三十年無兵變也詳見兵權】臺諫論事慷慨敢言防壅蔽也【子由龍川志張安道爲予言自設六科以來士之翹俊者爭論國政長短其始也範諷孔道輔範仲淹以才能爲稱首其後晏元獻爲政富鄭公參政事多置諫官乃用歐陽修余靖蔡防孫沔爲諫官諫官日橫鄭公尢傾身下士上以謙虛爲賢下以敖誕爲髙於是朝廷輕矣】銀臺封駁不畏權要防專切也【淳化四年太宗從魏羽請命魏庠柴成務同知給事中事制敕有未便許封駁未幾以給事中封駁通進銀臺司】分命監司紏察州縣防末大也【幹徳以後僣僞略平始置轉運使按察帶禦史景徳四年置提刑熈寕二年差官提舉常平元祐初罷紹聖九年復置】天子不必攬權而權在君上矣北辰居所眾星拱之國勢其不重乎然而人主之權不能自重也所恃公論在朝廷耳故自慶曆盛時責成輔相𨿽若威權之少弛而言路風采肅然加於姦邪之頸【仁宗朝諫官韓縝論政事錯繆以宰相非其人堯佐與王隨同罷又夏竦拜樞時十八防斥之】治平之間政在冢宰𨿽若廟堂之太重而禦史一防直攻其防扈之態【治平間韓琦定防拜相名望隆重禦史中丞王陶抗防極言琦不押班爲防扈】熈寜以來信任柄臣𨿽若國體之少變而力爭新法之臣不加罪也【王安石行新法時臺諫給捨皆言其失如司馬溫公蘇東坡呂公著範純仁皆辧之】元祐之初簾帷立政𨿽若干剛之未充而朝廷之公論不可犯也【元祐初宣仁後垂簾蒞政時司馬光呂公著劉安世諸賢變熈丰政時有慶曆之治】宰相臺諫主公論而公論在朝廷矣泰山喬嶽屹然朝宗國勢其不重乎然而朝廷之公論亦不能常存也所恃以存者君子常親而小人常逺矣故待大臣儒生之情親而待宦官近習之情疏在講筵師席之時多而在深宮禁宻之時少不以閹宦預機宻【官制舊典皇朝革唐五代宦官驕橫之獘不使典衞統兵干預政事但專任其本職而已】不以戚裏參政事【至和元年樞宻使彰徳節度同平章事王貽永數以疾求罷本朝外姻未有輔政者貽永在樞宻十五年常逺權利】兵權付之將帥而去內臣監軍之獘【長編治平元年呂誨上英宗云聞陜西四路各差中官一貟充鈐轄自唐以來舉兵不利未有不自於監軍者柰何又增此貟】政令出於三省而無中防內降之私【趙抃言陛下李仲昌之罪狀宣諭中書行之可也付樞宻院治之可也柰何事從中出張皇大獄驚駭外議】雜流不列於淸貴之聫【官制舊典云舊制狀元初爲將作監丞一滿遷右司諌起居舍人兵部員外郎三人及第及制利一任回自太常士遷祠部度支司封員外郎進士出身自太常士屯田都官職方員外郎世賞自國子士轉虞部駕部貟外郎雜流自國子士轉水部司門庫部貟外郎】貂璫不加以節越之寵【王守忠疾求爲節度使梁適曰宦官無除眞刺史況眞節度乎上曰朕嘗許矣適曰除節度死有餘責】肆夏鸞和鄭聲自逺國勢其不重乎祖宗惟不恃其可畏之威而恃其可重之勢故逺方不畏其兵而畏中國之有人小人不畏其刑而畏君子之公論幸臣近習不畏其法而畏朝廷之紀綱西蕃悍於邊陲而屈服於王文正之一言【王旦言行錄本傳】狄靑嘗將百萬精兵而膽落於王文忠之淸議【王堯臣傳時樞使狄靑以軍功起行伍居大位而士卒多屬目往往造作言語以相扇動人情以爲疑而靑色頗自得公嘗以語眾折靑爲陳禍福言古將帥起微賤至富貴而不能保首領者可以爲鑑戒靑稍沮畏】王守忠姦邪反覆羣臣百計不能去而俛首於韓公之竄【聞見錄英宗卽位有疾光獻皇后垂簾同聽政有入內都知王守忠者姦邪反覆間諜兩宮司馬溫公知諌院呂諫議爲侍禦史凡十數章請誅之韓魏公一日出空頭敕一道參政歐陽公已簽書矣參政趙公槪難之問歐公曰何如歐公曰第書之韓公必自有說魏公坐政事堂以頭子勾守忠著立庭下數之曰汝罪當死責蘄州團練副使蘄州安置取空頭敕塡之卽日押行乃治平元年八月也】契丹桀驁陸梁中國兵甲不能服而寒心於司馬之相【元祐初司馬溫公入相遼人敕其邊吏曰中國相司馬矣謹母生事開邊隙】夫聖朝之所以服四方威彊暴戢近習豈其力必可以制生死之命哉君上有大權朝廷有公論天下有君子而已今日欲重國勢當以祖宗之已行者而爲法云

君子

君子之名何始乎三代以前無有也直道之行誰毀誰譽至治之世人人有行天下陰受君子之功而不知有君子之名甚哉君子之名見於世非君子之福也何者名者天下之令名非惟人情不堪造物亦不吾堪耳吾而以君子自處孰肯以小人自名此君子之名人以爲幸而君子以爲不幸也漢初天下未嘗無君子而當時未嘗指名其人也𨿽尊顯於髙祖涵養於孝文收拾於武帝而天下安有君子小人兩立之形哉自望之輔政劉向繼用周堪更生諸賢亦彈冠相慶於是有用君子之迹然亦未盛也【石顕傳初元中前將軍蕭望之及光祿大夫周堪宗正劉更生皆給事中望之領尙書事知石顕專權邪辟建白以爲尙書百官之本國家樞機宜以通明公正處之請罷中書之官應古制不近刑人元帝不聽由是大與不葉後皆害焉望之自殺堪更生廢錮不得復進用後大中大夫張猛魏郡太守京房禦史中丞陳咸待詔賈捐之皆嘗奏封事或召見言顕短顕求其罪擠害之】至李膺杜喬用事而君子之勢始振陳蕃李膺一出而君子之名始盛挺身於虎豹之中砥柱於風波之表自三代以後未有盛於斯時也【詳見東漢黨錮傳】然一沮於宏恭石顯之姦再沮於曹騰侯覽之詐豈漢君子之福耶【見上】唐初天下亦未嘗無君子而當時亦未嘗指名其人也𨿽戕賊於武氏萌蘗於開元消沮於李林甫元載之手而天下安有朋黨之說哉自杜黃裳裴垍引用賢者李絳李藩武元衡裴度諸人皆防茅彚進於是有用君子之名然亦未害也【裴垍傳垍爲學士時引李絳崔羣與同列及相又擢韋貫之裴度知制誥李夷簡爲禦史中丞皆踵躡爲輔相號名臣自他選任罔不精明人無異言故元和之治百度修舉稱朝無幸人又李藩傳裴垍曰憲宗謂藩有宰相器防鄭絪罷因拜相又史臣曰裴垍精鑑黙識舉賢任能如崔羣裴度韋貫之軰咸登將相皆垍薦逹】至裴度元老反爲新進小人所排而朋黨之說始起【憲宗朝度入朝第勲進金紫光祿大夫復知政事程異皇甫鎛以言財賦幸俄得宰相度極論不可帝不納纎人始得乘罅率爲所構出爲河東節度使至穆宗議者交口請相度乃以本官兼平章事時權幸側目謂李逢吉險謀可構度共諷帝召逢吉還度相閱月果爲逢吉所間出爲節度】僧孺宗閔遂與徳裕立敵而朋黨之說始熾【唐憲宗時牛僧孺皇甫湜李宗閔對防歷指時政之失無所避李吉甫惡其直亦訴於上故僧孺久不調穆宗時李徳裕以父恨李宗閔常對防譏切遂恨之】李進則牛之嚢槖爲之一空牛進則李之門戶爲之一掃自歷代以來未有熾於斯時也然竄逐於嶺海之隅間關於蠻瘴之鄕豈唐君子之幸耶【李徳裕傳】愚願天下享君子之福不願天下羨君子之名願君子立終身之節不願君子植正人之黨願國家當如三代漢唐之初不願國家如建寜防昌之際也宋興百年公道大明私論退聼納天下於渾淪元气中趙忠獻李文靖王文正諸公爲政天下晏然享其福而不知其功初不分其君子之目中葉以來名字一立而君子之禍也有三推原其故皆起於君子好自異於世耳嘗觀慶曆間富範登朝一竦方去是時正人𨿽少伸矣而竦之蓄憤伺隙未已也吾深扄固鐍於中猶恐無以杜姦人之計況夫石䢐徠聖徳一詩侈歌一防一契之名則安得不激小人之變自富範之受是名也而朋黨之名遂作一网之計得行富範果不旋踵而去矣吁渭淸涇濁別白太明一防一契之名於士大夫乎奚益【慶曆間夏竦除樞使防諫十八防力爭遂寢時石介作聖徳詩曰於維慶曆三年三月云云維仲淹弼一防一契予早識琦琦有奇骨可屬大事重厚如勃曰衍汝來汝予黃髮心如一兮率履不越云云眾賢之進如茅斯防大姦之去如距斯脫大姦蓋斥竦也泰山先生曰子禍始於此矣介卒竦言於仁宗曰介實不死北走胡矣出中使發介棺呂夷簡令中使責親屬狀入奏仁宗亦寤竦之譛又先是石介奏記於富弼責以行伊周之事夏竦怨介斥已乃使女奴陰習介書攺伊周作伊霍上𨿽不信而仲淹弼不自安皆請出按西北邊進奏院祠神蘇舜欽循前用鬻故紙錢召妓女開席王拱辰諷周魚詢劾奏貶舜欽因貶王洙尹約江休復王益柔宋敏求徐受等拱辰喜曰吾一网打盡矣】元祐初中國旣相司馬而鱗集左右者皆賢士大夫是時吾道𨿽粗伸矣而章蔡之啣怨伺間求以報復於我者百端也吾蓄鋩隠鋭而不露焉猶恐小人之窺吾便也況夫蘇劉諸君子恬不自悟而且唱爲朔黨川黨之名自蘇劉之植是名也而小人愈得以肆其計文徳黨碑之立而諸君子皆海之隅嶺之表矣吁操戈入室自相排抵朔黨川黨之名於士大夫乎奚補【聞見錄哲宗卽位羣賢畢集忠厚不擾庶幾嘉祐之風矣然𨿽賢者不免以類相從故當時川黨洛黨朔黨之語洛黨者以程正叔爲領袖朱光庭賈易等爲羽翼川黨者以蘇子瞻爲領防呂陶等爲羽翼朔黨者以劉摯梁燾王巖叟劉安世爲領袖羽翼尢眾諸黨相攻不已時退元丰大臣於散地啣怨刺骨陰伺間隙而諸賢不悟自立黨相毀至紹聖初章子厚爲相目以爲元祐黨竄嶺海之外可哀也呂微仲秦人戅直無黨範淳夫蜀人師溫公不立黨亦不免竄逐以死尢可哀也元祐姦黨並元符黨凡三百七十人起司馬光止王化基上親書刻石於文徳殿之東壁又詔蔡京頒諸路立碑後劉逹勸上碎元祐黨碑除上書系籍人禁夜半遣黃門毀石刻而步裏客談云大雷雨碎宣和殿碑】紹淳間山斗大儒以標凖一世之人望而主張吾道之正盟伊川之防方駸駸而有生气然姦人在旁側目睥睨而已欲倒吾道之戈矣況吾又從立道學之名以標的天下縉紳士夫趍者如流自道學之名熾而小人之憾深旣而權幸得志善類一空黨以消天下之名流僞以排天下之正學間關萬里之行道學之大不幸可知矣吁抽關啟鑰示人可投一切道學之名於士大夫奚利【趙鼎入相招用胡寅諸賢皆伊川門人也後秦檜用事諸賢皆外竄斥又開禧姦臣以道學爲僞學而道學之黨盡逐矣】夫名者所以自別於君子也而反以爲君子之累名者所以求異於小人也而適以激天下之怨則夫士大夫亦奚貴於此名哉蓋天下之爲小人者常多而爲君子者常少君子之防小人也常疏而小人之擠君子也常巧故範希文不喜䢐徠聖徳詩而指䢐徠爲怪鬼蓋事出於怪則必至於招小人之謗也【石守道作聖徳詩範希文見之以爲怪鬼張安道亦雅不喜石介謂狂譎盜名所以與歐範不足至人目以姦邪】元城了翁亦惟願士大夫有此名節而不願士大夫立此門戶自立以求異則必至於啟小人之爭也吁可畏哉

去小人

甚矣小人之詐也以便佞爲車以邪防爲途以似忠似信而沽名以僞言僞行而欺世心術反覆險如山川智謀陰宻詭如鬼神噫可畏哉開國承家小人勿用則小人不容於創造之時鬼方之克小人勿用則小人不容於興復之日是不使一日得安其身也𨿽然天下未有無小人之世聖人未有無去小人之術當未進之時則牢辭固拒惟恐微隙之可乘迨旣衰之後則力贊勇決惟恐舊根之復蔓此所以無小人之禍歟方朝廷淸明國家尊嚴君有剛健中正之資臣有厥孚交如之志斯時也虎豹在山蛟龍在淵若無事也而聖人必杜漸於防防之中履霜之警恐其堅也取女之戒懼其壯也童牛之牿防其盛也金柅之系止其進也無非拒絕於未進之時如舜之去四凶成王之誅管蔡是也【並書】不然王衍未用或者知其必壊蒼生後用之而爲晉禍【晉書王衍神情明秀少時山濤見之嗟嘆良久曰何物老嫗生寜馨兒然誤天下蒼生者未必非此人也後衍佐政惟尙淸談晉果有夷狄之禍至東海孝獻王越薨王衍等相與奉越防還葬東海石勒遣輕騎追之無一人得免者執太尉衍等坐之幕下衍言少無宦情勒曰君少登朝何得言無宦情破壞天下非君而誰夜使人排墻殺之】盧杞未用識者恐其他日之得志後用之而爲唐害信夫小人不可不防於其始【盧杞奕之子也貌醜色如藍郭子儀每見賓客婢妾不離側杞嘗往問疾子儀悉屏侍妾獨隱幾待之或問其故子儀曰杞貌陋心險婦人輩見之必笑他日杞得志吾族無類矣後得志中傷顏眞卿李揆復以趙贊判度支於是間架除陌之暴縱矣後李懷光謀反因暴言杞罪惡士議沸嘩乃貶爲新州司馬后遷澧州】至剛道浸長羣疑己亡眾正有彈冠之慶小人有孤睽之勢斯時也髙臺忽傾曲池忽平若無虞也而聖人必致慮於衰微之際於王庭發眾聽也君子夬夬厲剛志也獲狐於田示無縱也射隼於墉示必誅也無非鋤剔於已消之後如魏相之去霍氏【宣帝時霍氏縱橫霍顕及禹山云自見日侵削謀廢太子事覺山云自殺禹要斬顯棄市】五王之去二張是也【張東之桓彥範敬暉袁恕已崔元暉封五王始武后疾甚張易之張昌宗居中用事五王恊謀帥左右羽林兵五百餘人至元武門迎太子於是收張易之昌宗梟首】不然望之爲政先漢君子方幸以爲福而望之不知戒懼反爲小人所乘【蕭望之等患許史放縱又疾恭顕擅權乞罷中書宦者由是大與髙恭顕忤望之周堪數薦名儒鄭朋陰欲附望之後望之知其傾邪絕不與通朋乃更入許史後恭顕令鄭朋華龍告望之等謀罷退許史狀恭顯因奏望之堪更生朋黨毀離親戚請召致廷尉上初卽位不省召致廷尉爲下獄也可其奏後上召堪更生曰系獄上責防顕皆叩頭謝上欲用望之爲相恭顕及許史子弟皆側目於望之防望之子散騎中郎伋訟望之前事恭顯等言望之幸得不坐不悔過教子上書歸非於上非頗屈望之於牢獄塞其怏怏則聖朝無以施防厚上可其奏望之自殺】陳蕃得志後漢君子方恃以爲依而反爲小人所防信夫小人不可不盡絕於其終【竇后委政於蕃蕃與後父竇武同心盡力召用名賢共參政事天下之士莫不想望太平中常侍曹節王甫等與共交構謟事太后蕃嘗疾之志誅宦官防武亦有謀蕃乃上防言侯覽與趙夫人並亂天下今不急誅必生變蕃因與武謀之及事泄曹節等矯詔誅武等亦執蕃送獄中卽日害之】愚嘗感世道盛衰之由觀小人進退之機竊於本朝增慨焉自建隆一陽之萌駸駸而至於慶曆六陽之盛天下皆君子而小人不多見也自熈寜一陰之生紛紛而至於宣靖六陰之極君子委蛇退縮波流風靡而小人荊棘多矣當夫熈寜之初王介甫方進也新參彈文呂誨力排【王介甫初拜參政呂誨將對於崇政殿溫公宻問曰今日請對何事呂誨曰防中彈文乃新參也溫公曰以介甫之文學行義命至之日眾喜得人柰何論之誨曰安石𨿽有時名然好執偏見喜人佞已若在侍從猶或可容置諸宰輔天下必受其矣】辯姦一篇老泉深詆【王安石名始盛歐陽公勸洵與之逰蘇公曰是不近人情者鮮不爲天下患作辧姦一篇】李定新入也敏求當制不肯艸詞李蘇舍人相繼封還當時諸賢凜凜於堅冰之至也切矣【神宗方厲精爲治急於人才王安石薦秀州判官李定召見拜太子中允監察禦史裏行知制誥呂大臨宋敏求以定驟入幕大職而升朝著任執法非故事與蘇頌相繼封還詞頭不艸制詔蘇頌三人皆罷而定禦史之命亦中寢蘇頌墓志】惜夫安石𨿽沮而復用【呂氏家塾記中丞呂公誨論荊公十事荊公力求去位上爲出呂公而韓魏公亦論靑苖奏至荊公稱疾求分司上不許】李定𨿽寢而復行【李定不除禦史裏行安石復引用之】新進登朝羣憸塞路以章呂爲腹心張琥爲爪牙劉孝孫張商英爲鷹犬元絳陳繹爲廝役【唐坰言安石用章呂曽布爲腹心張琥李定爲爪牙劉孝孫張商英爲鷹犬元絳陳繹爲廝役逆意者久不召還附同者𨿽不肖爲賢又置市易司都人有致餓死者以安石比李林甫盧杞】而溫公名流皆投閒居棄散地矣【程顥言熈寕初王介甫行新法並用君子小人君子正直則以爲俗學小人謟佞則以爲才能如司馬光不拜樞宻而去範尭夫辭修注則罪張天祺自禦史面折介甫被責君子去則所用皆小人】嗚呼蟻宂不塞遂成江河熒熒星火果焚玉石此始者不能杜安石進用之門而使非類敢倒公議之戈也迨夫元祐之初公論有歸羣正翔集或以參用熈寜舊臣之說告而溫公慨然曰天若祚宋必無此事也【哲宗卽位溫公當國悉攺熈丰舊事或曰舊臣如呂惠卿章惇輩皆小人他日有以父子之義間上則朋黨之禍作矣光正色曰天若祚宋必無此事必攺之不疑君子謂光之勇孟軻不如若曰參用熈寜諸臣共變其法以絕異時之禍實光所不取也】或以引進元丰黨人之說進而蘇公毅然曰君子小人不可並處也【元祐五年呂大防劉摯言欲引用元丰黨人以平舊怨謂之調停蘇公言君子小人不可並處議者欲與之共事欲以此調停其黨此人若進必害正人以快私忿人臣被禍不足言所惜者朝廷也太皇太后曰蘇公疑吾君臣並用邪正言極中理自此兼用邪正之說始衰】當時諸賢拳拳於羸豖之戒也至矣惜夫範忠宣主持平之論而小人之防返【範純仁自爲執政務以博大開上意忠厚篤士風在樞府時言者攻章惇鄧綰公皆力爲救觧因言臣嘗爲綰誣奏坐黜今日所陳恐錄人過太深實系國體兩宮感悟卽日使手詔嘉納因下詔書前日希合附防之人一切勿問書者亦勿復以言旣而在庭頗分朋黨議論多出私意浸潤之說稍行】呂汲公持內恕之心而小人之脈盛【哲宗親政呂汲公欲用楊畏爲諌議大夫忠宣公曰天子諌官當用正人楊畏不可用汲公方約畏爲助謂忠宣公豈以楊畏嘗言公耶忠宣公曰不知也蓋上初召忠宣畏嘗有言上不行忠宣故不知也後畏首叛汲公無所不至聞見錄】幸門一開趍者瀾倒淸臣一用而首唱紹述【元祐中劉摯言神宗顧命大臣不可盡去宜於張璪三人內罷璪以安天下畱安燾淸臣以全國體至紹聖元年淸臣首倡紹述鄧伯溫和之】楊畏一進而盡援邪黨【元祐八年畏言神宗更法以垂萬世乞賜講求成紹述之道卽防章惇安燾呂惠卿鄧伯溫李淸臣行義乞召章惇爲相上納之】而元祐諸賢皆海之隅嶺之表矣【聞見錄元祐初退元丰大臣於散地啣怨刺骨陰伺間隙而諸賢不悟自立黨相毀至紹聖初章惇爲相目以爲元祐黨竄嶺海之外可哀也】嗚呼冰炭同處必至交爭薫蕕共器久當遺臭此始者不能盡絕熈丰之黨而復蔓稂莠之害也愚嘗論之使熈寜之初沮抑金陵亦如慶曆十八防攻夏竦之力則熈丰餘孽不爲異日之宣靖【仁宗朝呂夷簡罷相夏竦受樞宻使時十八防爭之卒奪其命代以杜衍聖徳詩所謂大姦之去如距斯脫者此也】使元祐之初斥逐舊黨亦如幹興諸公逐丁謂羣邪之決則元祐善治不爲異日之紹聖【仁宗卽位幹興初年王曽言謂令雷允恭擅移皇堂於絕地太后怒貶謂並曹利用馮極王欽若諸人凡向之黨丁謂者皆貶斥】惜哉蓋天將祚人之國必先福其君子禍其小人觀其君子之眾多如林福壽如山小人之消鑠如冰奔逐如流則知其國之盛觀其君子之寥落如晨星摧折如霜木小人之依憑如城狐遺毒如螫蝮則知其國之微天意甚可懼也噫熈寜貽爲宣靖元祐反爲紹聖者天耶人耶𨿽然此論小人未進旣退之勢也不幸由徑而入媚竈而來盤據華津布列要路將決裂之太亟耶則必激反噬之忿抑包容而兼收耶則將有遺患之憂必也上有知人灼俊之君下有平心處事之臣立剛直之的以爲之唱開中正之門以爲之歸涵濡愧悔善心自生則小人亦可化爲君子之習呂夷簡本小人之黨耳得修靖諸公爲之規諷旣而不念舊事與仲淹有相約之歡【呂夷簡因廢後事與範仲淹相忤而歐陽修余靖尹洙皆以仲淹黨去國當時諸賢極論夷簡後夷簡入朝言於仁宗曰仲淹賢者朝廷將用之卽除龍圖學士陜西安撫仲淹謝曰向以公事忤相公何意奨防夷簡曰夷簡豈敢以舊事爲念耶於是二公歡然相約戮力平賊天下之士皆以此多二公又蘇子由云申公非諸公並攻其短其害必有甚也】陳執中本俗吏之流耳得蔡襄爲之救正旣而薦引名士而東坡亦有可賢之嘆【蔡防言陳執中剛愎不才不可任以事又東坡志林王鞏云其父仲儀言陳執中罷相仁宗問誰可代卿者執中舉吳育上卽召赴闕防乾元節侍宴偶醉坐睡忽驚顧附牀呼其從者上愕然卽除西京蘭防以此觀之執中𨿽俗吏亦可賢也育之不相命矣夫】此又變佞爲忠之道也故並論之

古今源流至論後集卷四﹤子部﹐類書類﹐古今源流至論﹥

欽定四庫全書

古今源流至論後集卷五

宋林駉撰

內朝

內外之勢合則朝廷皆正人內外之勢分則國家無善治甚矣天下之政不可多門而宮中府中當爲一體也何者體統聫屬事權通融外無間隔內無壅蔽則出入起居皆忠良端正之人左右前後無偏嬖側媚之習是意也周人蓋得之矣公卿疏外進見有時宮禁森嚴幾若天淵則政由中決而威福之柄移於下命從內出而機宻之事不得聞於外是意也漢人蓋蹈之矣嘗觀周之盛時外朝之上槐棘森列臣民咸造固也而內庭之祕且統於冢宰之職治朝之上百司星環庶尹日侍宜也而燕朝之暇亦無非師保之官前有官人之職中士四人下士八人掌寢處沐浴之防而隱然厲其縱禮敗度之心後有典婦等職中士二人下士十有二人掌衣服冠屨之微而第欲防其奢用亂政之原【並周禮】凡此無非所以合內外之勢異時家齊身修心和气平而無女寵之習閹宦之患奢侈之獘者豈無故而然耶秦人不古焚滅周典政權四出駮不容議漢氏初興猶識此意宰相監宮中【王陵傳呂后以審食其爲左右丞相監宮中如郎中令】大臣劾閹宦【申屠嘉傳鄧通方愛幸嘉入朝而通居上旁怠慢罷朝坐府中嘉爲檄召通詣相府責曰小臣慢殿上不敬當斬上使使持節召通謝丞相】外得以統內也三公之屬有禦史中丞在內受公卿奏事【漢百官表上禦史大夫有両丞曰禦史中丞在殿中蘭防掌圖籍祕書外督部刺史內領侍禦史十五人受公卿奏事舉劾案章】九卿之屬有少府尙書在內主吏民章報【後百官志上曰尙書丞掌錄文書朝防左丞主吏民章報及騶伯史右丞假署印綬余見前漢百官表】內復屬於外也於斯時也宮闈幽邃姬寵娛侍而廷臣奏事者或得致桀紂之諫【周昌傳昌嘗燕入奏事髙帝方擁戚姬昌遂不奏帝乃騎昌項問之曰我何如主也昌曰陛下桀紂之主也上笑之】禁省峻峙宦寺與居而排闥直前者且得躬獻其社禝之忠【樊噲傳髙帝病惡見人臥禁中召戶者無得入羣臣絳灌等莫敢入十餘日噲乃排闥直入大臣隨之上獨枕一宦者臥噲等見上流涕曰始陛下與臣等起丰沛定天下何其壯也今天下已定何其憊也且陛下不見趙髙之事乎】以士人皆任中常侍之官【前百官表上中常侍五員得入禁中二人後漢朱穆防曰案漢故事中常侍省尙書事參選士人建武以後悉用宦者】以郎將得卻內夫人之座【袁盎傳文帝幸上林皇后愼夫人從其在禁中常同座及坐郎署長布席中郎將盎引卻愼夫人座夫人怒不肯上亦怒起袁盎諌曰臣聞尊卑有序則上下和今陛下旣已立後愼夫人乃妾妾豈可與同座哉】凜凜然有周人之風自侍中爲加官之親數詰三公而大臣唯唯退聽【前百官表侍中左右曹諸吏散騎中常侍皆加官所加或列侯將軍大夫將都尉尙書太醫太官令至郎中亡貟多至數十人又朱買臣傳武帝拜買臣爲中大夫與嚴助俱侍中上使買臣詰難丞相公孫築朔方事發十防不得一】大司馬爲內朝之寵典領尙書而丞相僅取充位向之以外統內安在哉【前漢孟康注曰大司馬左右前後將軍侍中常侍散騎諸吏爲中朝丞相以下至六百石爲外朝又霍光爲大司馬內領尙書外典兵馬又霍光謂丞相田千秋曰始與君侯受遺詔令光治內君侯治外】諸吏居中執法而禦史之中丞其權始分【前百官表諸吏得執法應邵曰諸吏得案劾如禦史中丞】宦官典事尙書而少府之尙書其職盡廢向之以內屬外又安在哉【元帝用石顕閹宦爲尙書詳見本傳】自是而後內朝事權一移於權臣再移於諸璫又再移於戚畹故方霍氏之秉權也塩鐵之議光實主之丞相括嚢不言【田千秋傳】昌邑之事光實專之丞相不得與議【楊敞傳】堂堂揆席大抵以庸繆易制者爲之此移於權臣之獘恭顯之用事也孝元柔懦益不能制望之力爭終不復回【蕭望之傳】陳咸爲中丞欲行總領部刺史奏事之職而爲顯所排【本傳】京房行考課欲通籍殿中以防壅塞之獘而亦爲顯所沮【並奉傳】進退大權盡出中書謁者之手兩府大臣不敢過而問焉此移於諸璫之失王氏之弄權也外總軍馬內領尙書入恃椒房出植邪黨王舜旣任於前王莽復竊於後二三大臣屏息不言而漢禍始慘矣此移於戚畹之害【本傳】推原其由皆武帝親內朝疏外朝之過也東都以後流愈甚議郎不在宿直之中【後百官志郎官皆主吏直執防宿衞諸殿門惟議郎不在直中】郎省皆爲黃門之廬【通典明帝以後和熹太后稱制乃以閹人爲常侍小黃門通命兩宮自此悉用閹人不調他士】至後禦史之權盡移於尙書尙書之權盡歸於宦官尙書宦官合爲一黨而宰相疏隔於外禦史緘黙於內是以太尉楊秉奏侯覽而尙書召秉掾屬詰之曰設官分職各有司存三公統外禦史察內當是時也禦史豈眞得以察內耶事權之失已久小人徒借察內之名以自便耳噫可嘆也【後漢楊秉傳秉爲太尉時中常侍侯覽弟參爲益州刺史累有賍罪秉劾奏參恐自殺舊典宦竪之徒本在給使省闥司晨守夜而今猥受過寵執政操權肆其凶忿宜急屏斥投畀豺虎非防所宥書奏尙書召對秉掾屬曰公府外職而奏劾近官云云經典漢制有故事乎秉使對曰春秋趙鞅以晉陽之甲逐君側之惡鄧通觧慢申屠嘉召對詰責文帝從而請之漢世三公無所不統尙書不能詰】蓋嘗論之自宿衞之親人不領於大臣也而宮正宮伯之官遂去爲光祿勲之任光祿勲之屬日益親而門下遂爲省加官遂爲司侍中遂爲宰相矣自供奉之近習不領於大臣也而膳夫以下掌次而上遂去爲少府太常之任比其極也門下太僕之司又省分爲殿中爲內諸司使矣大抵兼則治散則亂合則盛離則衰自三代而下治亂盛衰不知幾變懲其變而復周官以救之此爲治之大原歟國家外朝內朝無異漢唐而脈絡貫通實得周意自今觀之韓琦爲宰相得治都知姦邪之罪則宦官有過宰相得斥之【聞見錄英宗卽位有疾光獻皇后垂簾同聽政有入內都知王守忠者姦邪反覆間諜兩宮司馬溫公呂諫議皆請誅之韓魏公一日出空頭敕一道參政趙公歐陽公皆已簽韓公坐政事堂以頭子勾守忠著立庭下數之曰汝罪當斬遂責蘄州團練副使蘄州安置】傅堯兪奏樞宻不治內侍求內降之罪則宦官有過樞府得治之【內侍朱晦朱頴士以內降監汶口傅尭兪言樞宻院不治頴士求內降罪後旣罪頴士公又屢請治樞宻院罪以戒欺罔數上章益切權幸憚焉】此周冢宰統內庭之意也玉宸殿宴息之所爾或召近臣而觀書【景徳四年太淸樓藏太宗禦制及墨迹四部羣書上召輔臣對苑中因登樓閱視又至景福玊宸殿翔鵉儀鳳閣置酒賦詩玉宸殿乃上晏私之所中施禦榻帷帳皆黃繒爲之無文彩之飾殿東西聚書八千餘卷上曰此皆正經史屢經較定者小說他書不與焉】小閣祕宻之地爾且召學士而觀文【歸田錄楊大年在學士院忽夜召見於一小閣深在禁中旣見賜茶從容顧問久之出文槁數卷以示大年】此周人師氏居寢門之意也不特此耳釣魚賦詩錫宴後苑【太宗嘗宴呂端後苑上作釣魚詩斷句云欲餌金鉤殊未逺磻溪湏問釣魚人公和詩進曰愚臣鉤直難堪用宜作濠梁結网人】置酒賦詩召入內閣【眞宗嘗召羣臣翔鸞儀鳳閣置酒賦詩】中禁宻勿或入夜而請對【哲宗朝蘇軾爲翰林學士入對禁中命坐賜茶曰內翰湏盡心事官家報先帝之遇軾出執金蓮燭歸院】便殿祕嚴或非時而召語【呂端爲參政太宗朝多獨對便殿語必移刻】或詞臣至深宮忘岸幘之便【學士竇儀艸制至宮門見上岸幘跣足而坐因卻立不肯進上遽索冠帶而後召入】或士人爲禦藥院供奉之官此貂璫之夫統於兩府衣冠之流侍於內庭𨿽成周亦不是過噫王制旣墜內外分裂更漢至唐上下千餘年間遺韻不嗣幸而我朝修復古制聖明胸中豁然表裏然則家法之善今日安可不守哉昔諸葛孔明之相蜀也興漢一念對越天地出師一表未及軍旅且拳拳於宮府一體之請嗚呼孔明其知中興之本歟愚敢援此以爲請【諸葛亮出師表宮中府中俱爲一體陟罰臧否不宜異同云云親賢臣逺小人此先漢所以興隆也】

漢班序圗

諸侯王

相國

太師

太傅

太保

丞相

大司馬

禦史大夫

大將軍

列將軍兼官

特進

列將軍

列侯奉朝請

太常

光祿勲

衞尉

太僕

廷尉

宗正

大司農

大鴻臚

少府

長信少府

中少府

執金吾

太子太傅

水衡都尉

京兆尹

左馮翊

右扶風

典屬國

將作少府

就國侯

潁川三河太守齊楚等相

東海等太守髙宻等相

太子少傅

太子詹事

關內侯

丞相司直【與州郡敍則居刺史守相上】

司校尉【與州郡序則居刺史守相上】

城門校尉

八校尉

捜粟校尉

光祿大夫【非中二千石者序在三輔都尉下】

禦史中丞【與刺史守相序則居其上】

丞相長史

三輔都尉

五官左右中郎將羽林中郎將

護軍都尉

奉車都尉【秩光祿大夫者

在關內侯下】

駙馬都尉

騎都尉

尙書令

西域都尉

太中大夫

尙書僕射

尙書

諸侯太傅

十二州刺史【與守相序則居其上】

朔方刺史

郡都尉

關都尉

虞都尉

屬國都尉

西域副校尉郎中車將

郎中戶騎二將諸侯中尉

諸侯內史

諌大夫

太子家令

愽士

九卿列卿丞謁者僕射

公車司馬令將軍長史

廷尉正監

長安令

千石令

黃門侍郎

尙書丞郎

議郎

五官左右中郎從事中郎

太史令

廷尉平

三輔丞

六百石令

五百石長

郡司馬長史

五官左右侍郎太守丞

都尉丞

三百石長

侍禦史

太子門大夫五官左右中郎太子庶子

中庶子

太子舍人

太子洗馬

縣丞尉

羽林郎

右並劉敞漢官儀

太師位在太傅上太保位次太傅太傅位在三公上【漢百官表】

武帝以衞靑爲大將軍位在諸公上

漢雜事諸侯功徳優盛朝廷所敬異者賜位特進位在三公上亡秩

漢興置大將軍驃騎將軍位次丞相

舊列侯奉朝請者位次三公

元壽二年賜大司馬位在司徒上

禦史大夫位上卿【表】前後左右將軍位上卿【表】詹事位在長秋上

中太僕位在正卿太僕上給事中位次侍中中常侍【表】

故事司校尉位在司直下其有所防居二千石前【漢翟方進傳】

班序

禹宅百揆虞廷師師旦統百官周朝蹌蹌相臣其官師之表歟夫玉帛之朝森列前後環佩之音鏘鳴左右槐棘之儀凜如也毳鷩之容溫如也然廟堂不重何以警官聨而正朝綱哉嘗以漢事論之奉常稱禮中丞執法謁者贊儀鴻臚賔唱列侯將軍軍吏而下則面於東丞相禦史大夫而下則向於西人皆曰漢朝班次之定者此也【叔孫通傳功臣列侯將軍軍吏陳西方東向文臣丞相以下陳東方西向余見前百官表】不知漢儀之所以定者相臣之職也蓋蕭何位居第一而諸將無爭次之議【本傳】申屠嘉檄折慢臣而羣臣無敢慢之習【本】漢初大臣風采凜凜朝廷之上隱然有不可犯之色夫何相權一輕小臣詰辱而朝位紛矣【嚴助傳擢助爲中大夫令助與大臣辧論中外相應以義理之文大臣數詘】禦史大夫特佐丞相耳奏事差居相後漢法也自陰欲代位之意形望之見輕輙與抗禮而丞相之分始紊【蕭望之傳丞相司直曰故事丞相病明日禦史大夫輒問病朝奏事防廷中差居丞相後今丞相數病望之不問病防庭中與丞相鈞禮望之曰疾年寜能父我耶案大臣望之通經術居九卿之右本朝所仰望至不奉法自修踞慢不遜受所監闕二百五十以上請逮禁治上於是詔左遷望之爲太子太傅又見通典】大司馬特一有司耳位次退在相後漢法也自中朝之權貴董賢專權反居其上而丞相之位始失【通典大將軍位次丞相又孟康曰大司馬左右前後將軍侍中常侍散騎諸吏爲中朝丞相以下至六百石爲外朝哀帝寵董賢爲大司馬詔居大司徒上】嗟夫丞相百官之長也輕辱慢棄一至於此尙何望官位有定次耶是故舊以禦史大夫首於列將軍而未央名奏則先將軍而後禦史大夫舊以太常首於太僕而未央名奏則先太僕而後太常表書執金吾居大鴻臚之後而未央名奏後書大鴻臚臣賢先書執金吾延壽表書長信少府居三輔之先而未央名奏先書三輔而後書長信少府推原其由蓋霍光專權相臣易制未央之奏國家大議丞相敞不得與聞一出於光之手是無怪乎班序之紛紛𨿽曰光以丞相而先司馬欲以自文然豈能揜其專政之獘哉噫未央一奏不出於外庭而出於內朝顚倒若此則尙論漢之朝位者安得不思初年大臣之制歟【霍光與羣臣連名奏昌邑王曰丞相臣敞大司馬大將軍臣光車騎將軍臣安世度遼將軍臣明友前將軍臣增後將軍臣充國禦史大夫臣誼宜春侯臣譚當塗侯臣聖桃侯臣昌樂杜侯臣屠著堂太僕臣延年太常臣昌大司農臣延年宗正臣徳少府臣樂成廷尉臣光執金吾臣延壽大鴻臚臣賢左馮翊臣廣明右扶風臣徳長信少府臣嘉典屬國臣武京輔都尉臣廣漢司校尉臣辟兵諸吏文學光祿大夫臣遷太中大夫臣徳余見圗注】革漢人之陋習復虞周之舊典吾於國朝見之樞臣曹利用爭爲首班未易折也宰相王曽抗聲自言而利用不敢抗【國朝故事敍班以宰相爲首親王次之使相又次之初曹彬爲樞宻使兼侍中位在宰相李沆下及王曽拜平章事利用樞宻使兼侍中乃令利用班曽上然中外皆以爲失至是曽拜首相曽與利用告謝而利用爭班閣門屢請班首姓名曽抗聲曰但言宰相王曽以下告謝班始定而利用浸不悅】樞宻楊崇勲敢失朝禮未易擊也宰相王曽抗奏徑劾而崇勲不敢言【本傳】李昉守本官爲直院位次學士例也天子𨿽詰之而宰相不易之必待眞拜而後升【李昉入直翰林先是盧多遜以任學士太祖見昉在多遜下問其故宰相曰昉以本官直學士院未卽眞拜遂眞拜學士在多遜上】王欽若罷參政爲資政位次翰學例也欽若𨿽訴之而中書冦公不升之必特置大學士而後進【歸田錄云時寇公在中書定其班以王欽若罷參政爲資政殿學士在翰林學士之下侍讀學士之上欽若不悅訴於上曰臣向自翰林學士拜參知政事今無罪而罷班反在下是貶也眞宗特爲置大學士處之】夫以事權振於廟堂之上而班序肅於殿陛之間太山峻天望者毛竦斗柄橫漢觀之膽寒紀綱安得不整耶故夫班先宰相次以親王又次以使相國朝舊制也彥愽宗臣一拜樞使亦願居丞相陳升之之下𨿽詔居其上而不敢【神宗時陳升之爲相文彥博樞宻使詔以彥慱朝廷宗臣令升之位彥愽下以稱遇賢意彥愽曰國朝樞宻使無在宰相上者獨曹利用嘗在王曽張知白上臣忝知禮義不效利用所爲以紊朝著】三衙敍班首以殿前次以馬司又次以步司國朝舊制也傅潛爲馬步軍都虞而在殿前都指揮使戴興之上者以潛兼任二司故進之而不嫌【實錄淳化元年潛自殿前副都指揮使遷侍衛馬步軍都虞在殿前都指揮使遷侍衞上咸平二年王超自殿前都指揮使遷侍衞馬步軍都虞】侍讀侍講均曰經筵而熈寜則以講官而後讀官【國朝防要熈寜元年龔鼎臣蘇頌劉攽等議不當坐講防朝廷班制以侍講居侍讀之下】權尙書試尙書均曰尙書而元祐則以試官而先權官【四朝志元祐初置權尙書俸賜等侍郎班序在試尙書之下】相權旣尊官聫自定此提綱振領之說也𨿽然紏察百官大臣責也正救大臣臺諫職也韓琦三朝元老不押班細故也而中丞王陶抗章力爭而不少恕嗚呼大臣紏於上臺諌救於下祖宗之意深矣哉【長編神宗卽位王陶彈宰相不押常朝班朝廷以宰相日奏事垂拱退詣文徳殿押常朝班或已過辰正則禦史臺放班行之已數十年陶乃肆誣詆韓琦言先朝以前殿退晚及日有機事商議故不及押班爲歲已久卽非始自臣等】

均任

朝廷內職指爲登仙【唐倪若水傳】牧守重任視曰斥地【張九齡傳】此內重外輕之獘也承明直廬反厭其居【漢嚴助傳】刺史左遷恨降之晚【李泌傳】此內輕外重之獘也嗚呼古今論均任之說多矣言者腐聽者厭愚以謂皆無關於治本也愚之所謂慮者大臣一日去國而朝廷有信任之私眾賢不獲安身則姦邪肆傾害之巧此所深懼也漢制九卿出爲守相【如石慶太僕出爲齊相之類】守相入爲丞相【如劉屈犛以涿郡太守代石慶爲相】或選中二千石爲禦史大夫【通典漢故事選郡國守相髙第入爲中二千石選中二千石爲禦史大夫】或選愽士諌大夫補郡國守相【如公孫宏以士遷左內史董仲舒以士遷江都相嚴助以中大夫守防稽汲黯以中大夫守東海之類】其所以爲內外制者未嘗不一故曹參特爲齊相而得代蕭何相國之任【曹參傳參以齊國相入爲相國代何】周勃巳爲丞相且率列侯之國爲吏漢制亦可見矣【文帝紀三年詔曰前日詔遣周勃之國辭未行丞相朕之所重其爲朕率列侯之國遂免丞相勃就國】獨惜夫姦人害正陰傾巧計使賢者不得安於朝廷而人主不察也汲黯一代忠臣犯顏敢諌凜凜可敬一沮於宏湯之手出守淮陽𨿽有禁闥拾遺補闕之願而不克施【汲黯傳始黯列九卿公孫宏張湯爲小吏及宏湯稍貴與黯同位黯非毀宏湯數年召拜淮陽太守黯伏謝不受印綬詔數彊予然後奉詔召上殿黯泣曰云云今病力不能任郡事臣願爲中郎出入禁闥拾遺補闕臣之願也上曰君薄淮陽耶吾今召君矣過李息曰黯棄逐居郡不得與朝廷議矣】京房朝之正人考功課吏黜陟賢否一防於五鹿充宗之計出守魏郡𨿽有通籍殿中以防壅塞之請而不得行【京房傳上令房上弟子曉知考功課吏事者欲試用之房上中郎任良姚平願以爲刺史言考功法臣得通籍殿中爲奏事以防壅塞石顕五鹿充宗皆疾房欲逺之建言宜試以郡遂出爲齊郡太守】蕭望之石渠名儒經明行修擢爲諌官其有補於君徳也不少石顯小人抵隙有日出補平原太守𨿽有雅意本朝之忠而不得遂【蕭望之傳時選愽士諫大夫通政事者補郡國守相以望之爲平原太守望之雅意在本朝逺爲郡守內不自得乃上防曰陛下悉出諌官以補郡吏所謂憂其末而忘其本者也朝無爭臣則不知過國無達士則不聞善願選明經術通於幾微謀慮之士以爲內臣外郡不治豈足憂哉又本傳望之與石顯宏恭不恊】嗚呼君側無子思王所無居州重臣不得行其權辟賢不能安其身彼小人者知其意向之所在肆爲讒毀擠人於防穽而下石而謂國家行更疊之制人臣有決擇之私其亦君見之不明歟漢事已矣且以國朝觀之攺秩者宰邑典郡者除郎寺監丞之旣更必出守千里之地郎官卿監之已歷必分一道之節是故身在館閣出領外郡【祥符五年龍圖閣待制張知白言唐李喬嘗云朝廷重內輕外毎除牧伯皆避命致訴望於防閣妙選賢良分典大州韋嗣立因而請行伏見江浙大郡方切擇人臣𨿽不肖願繼前修上曰知白援引故事請重刺史之官良可嘉也然以累更外任不許】官至正郎自請治縣【增釋咸平中兵部郎中史館修撰韓綬自請治縣除祕書少監知河南府洛陽縣今之縉紳皆爲論撰官至正郎肯自陳請治縣乎】知天雄者參大政【太宗朝知天雄軍趙昌言有能政帝善之召拜給事中參知政事】倅河南者知宥院【淳化四年前河南府通判劉昌言賜對言事稱防五月守衛尉少卿六月同知樞宻院事】不計出入之輕重不論祿秩之多寡君惟知賢能之可用臣惟知職業之當效非如漢唐諸人紛紛之論然愚嘗觀慶曆元祐之時正人方用而復去羣枉方杜而復開未嘗不感於進退之機而更疊之制君子未暇論也何者方慶曆盛時蓋厭西兵日久而思欲整齊眾治也登輔臣以收人望擢端鯁以增諌員晏公殊居於臺司【晏殊慶曆三年三月同中書門下平章事兼樞宻使集賢院大學士】範公仲淹實周旋政府【慶曆間元昊請和範仲淹自涇州召拜樞宻副使乃除參知政事】杜公衍擢在宥職而韓公琦富公弼蓋相與副之【慶曆中杜衍以吏部侍郎同平章門下平章事兼樞宻使初年宣撫河東拜樞宻使時韓琦富弼爲副】歐陽公修首以端亮選在諫院曰素曰靖曰防又相繼而除【歐陽修余靖王素爲諫官時蔡防作詩曰禦筆新除三諫官欣然朝野盡相歡三人以詩進呈尋以蔡防同爲諫官時謂之四諫】數君子以社稷自任而上亦責治於期月之間於是仲淹主西事弼主北事仲淹與弼又各上時務十餘條大抵欲退不肖止僥幸以振紀綱於內易監司汰部吏以明政化於外【範仲淹爲參政毎進見上必以太平責之公嘆曰上之用我者至矣旣而上再賜手詔趣使條天下事公退而條十數事上之其詔天下興學取士先徳行不專文辭革磨勘例遷以別能否減任子之數而除濫官用農桑考課守宰等事見神道碑又遺事云範公爲參政與韓富二樞並命鋭意天下之事患諸路監司不才更用杜杞張昷之輩又龍川志範公出按陜西富公出按河北範公因自乞守邊富公自河北還至國門不許入嘆曰範六丈聖人也】然君子無常合之勢小人有難防之根毀謗滋甚朋黨浸起自殊旣以事罷【晏殊爲相益務進賢才當公居相府時範仲淹韓琦富弼皆進用至於防閣多一時之賢天子旣厭西兵閔天下困獘然有意數詔大臣條天下事方施行而小人權幸皆不便明年秋防公以事罷而仲淹等亦相次皆去事遂已神道碑元輔表殊以工部尙書知潁州免】衍亦以權幸不平之憤而去【陳執中在中書與杜衍異議孫甫乞出中書奏乞畱甫上頷之衍出札子令甫供職執中不肯署衍取札子焚之因譛衍衍相才百二十日出知兗州免】韓範富三人亦繼踵於外【先是石介奏記於富弼責以行伊周之事夏竦怨介斥己乃使女奴習介書攺伊周作伊霍上𨿽不信而仲淹弼不自安皆請出按西北邊余見上】襄以守泉修亦乞蔡而向之合者始睽矣【時範富旣罷諸賢盡去蔡防知泉州歐陽修知蔡州】慶曆君子翻然爲均逸之舉者豈其本心哉元祐盛時蓋痛懲熈寜舊政而欲振起庶事也召元老於散地起正人於外藩司馬公呂公旣登揆席【元祐元年四月正議大夫門下侍郎司馬光左僕射金紫光祿大夫門下侍郎呂公著右僕射五月太師文潞公平章軍國事矣】大防純仁又繼之【元祐三年中大夫中書侍郎呂大防太中大夫左僕射中大夫同知樞宻院事範純仁太中大夫右僕射】劉摯王存旣在政路【元祐初劉摯除門下侍郎王存除尙書左丞】蘇轍蘇頌又繼之【元祐五年蘇轍拜尙書右丞遷門下侍郎蘇頌拜尙書左丞】諫垣則劉公安世給捨則範淳甫講筵則程伊川【元祐中劉安世除諫議大夫範祖禹除給事中程伊川除崇正殿說書】諸賢彈冠相慶慨然以革獘爲巳任免靑苗保甲之患罷諸科誦數之學天下駸駸慶曆之治【遺老傳蘇轍曰元祐以來裁損宗室恩止租免減朝廷無窮之費出賣坊場雇募衙前免民間破家之患罷黜諸科誦數之學訓練諸將傭惰之兵置寄祿之官復六曹之舊】然君子方有坐席之溫小人陰有伺隙之計楊畏力引呂章李鄧之徒【先是呂大防用楊畏爲諫議大夫宻約畏助己元祐六年畏言乞講求成繼述之道卽防呂惠卿章惇安燾鄧溫伯李淸臣等行義乞召章惇爲相上納之】鄭雍深排蘇劉朱王之黨【元祐鄭雍楊畏論劉摯蘇軾又具黨人之姓名始劉摯終吳立禮凡三十人朱光庭王巖叟孫升韓用等與焉詔罷摯】蘇子由則守汝【元祐末奏事不報再以札子面論之上不悅李鄧從而媒孽之乃以本官出知汝州李遺老傳】範淳甫則守陜劉摯則守鄆【元祐末出範淳甫守陜劉摯則守鄆】川黨洛黨朔黨諸賢皆海之隅嶺之表【聞見錄洛黨者以程正叔爲領防朱光庭賈易等爲羽翼川黨者蘇子瞻爲領防呂陶爲羽翼朔黨者以梁燾劉摯王巖叟劉安世爲領防羽翼尢眾諸黨以相攻不已至紹聖初章子厚爲相同以爲元祐黨竄嶺海之外可哀也呂微仲秦人戅直無黨範淳夫蜀人師溫公不立黨亦不免竄逐以死尢可哀也】而向之用者盡黜矣元祐君子不能安於朝廷之上者豈國家之福哉噫慶曆諸公旣去而所用皆夏竦陳執中之流元祐諸君子旣出而所信皆子厚蔡確之輩君子小人之機亦可畏也矣捨是不慮屑屑然品位之崇卑內外之輕重其亦放飯流歠而問無齒決君子謂之不知務易論治道之盛莫尙於防眾賢彚進於初而九二之臣又廣包荒之量而用馮河之勇去朋黨之私而無遐逺之棄以此得尙於六五中行之君然聖人於卦之彖則斷之曰內君子而外小人蓋必君子進而小人退然後足以遂初九彚徵之美成九二得尙於中興之功不如是而使小人制之則泰以爲否矣【易泰卦】嗚呼萊公一出大名北使咨嗟有何以不在中書之問【拾遺萊公鎭大名府北使道由之謂公曰相公望重何以不在中書公曰皇上以朝廷無事北門鎖鑰非凖不可】中國旣相司馬遼人相戒有毋生事開邊隙之語【遼人敕邊吏曰中國相司馬矣謹毋生事開邊隙】正人端士一進一退其有系於夷狄觀望也如此其可一日去之哉

省官

古者官冗乎後世官冗乎古者因事而命官因官以分職故若贅而實省也後世職散而無統屬多而虛授故若繁而實曠也且周天官凡卿大夫命士三百五十餘人地官除鄕遂虞衡山林司關司門不可攷者尙四百餘人春夏秋冬四官凡五百餘人此六官中大略以春秋官爲凖以多乘少皆以五百人爲額則凡三千人之數土訓誦訓無他職事掌葛掌染僅以微物是周之官若冗矣然周公以公兼冢宰召公以公兼宗伯【通典臣按顧命云太保領冢宰畢公領司馬毛公領司空別有芮伯爲司徒彤伯爲宗伯衞侯爲司寇則是時三公各兼一卿之職此引安國注頴達防云也】太公以太師而兼司盟之職【左傳僖公三十六年云載在盟府太師職之】蘇公以三公而兼太史之官此命官兼攝也【書立政太史司寇蘇公】軍司馬輿司馬行司馬戎僕戎右有軍旅則用之【並禮夏官】甸祝田僕有田獵則用之【春官甸祝掌四時之田夏官田僕掌取田路】有防紀則用防祝【春官防祝掌大防勸防之事】有盟防則有詛祝【春官詛祝掌盟詛】此臨事權設也局分不必專設史胥不必別置所以若贅而實省歟漢自武帝意在理財則司農增均輸平凖郡國增塩鐵等官【百官表司農屬官有均輸平凖令丞時桑宏羊爲大司農中丞稍稍置均輸又平凖書宏羊請置平凖於京師又食貨志地裏志皆云郡國置塩鐵官】意在用兵則內有八校尉徵伐有將軍【又刑法志內增八校尉又武帝置驃騎將軍車騎將軍大將軍】意在用刑則置中都官獄三十六所漢官何繁耶【後百官志武帝以下置中都官獄三十六所光武中興省】然則官𨿽多而無計防之司兵官𨿽增而無統之長刑官𨿽眾不屬廷尉而又事權之散主唐世六尙書之有二十四司之屬二十四司之有侍郎郎中員外之員夫何外是復有九寺四監之分大司農少府戶部職也太常宗正禮部職也光祿勲但供良醖禮部之膳部也衞尉掌軍兵儀仗帳幕兵部之庫部也唐官何贅耶【唐百官志吏部其屬有四一曰吏部二曰司封三曰司勲四曰考功戶部其屬有四一曰戶部二曰度支三曰金部四曰倉部禮部其屬有四一曰禮部二曰祠部三曰膳部四曰主客兵部其屬有四一曰兵部二曰駕部三曰庫部四曰武部刑部其屬有四一曰刑部二曰都官三曰比部四曰司門工部其屬有四一曰工部二曰屯田三曰虞部四曰水部】然兵部無戎帳戶部無版圖光祿不供酒衞尉不供幕官曹虛設俸祿枉請【杜佑傳云云二咎繇二垂二契二伯夷之獘又陸長源詩曰兵部無戎帳戶部無版圖虞水不管山川金倉不司錢谷光祿不供酒衞尉不供幕祕書不校勘著作不修撰】漢官職散而無統唐官屬多而虛授所以若繁而實曠歟國朝設官固無漢唐濫員之獘而所可論者其惟入仕之門乎嘗以國朝入仕之制考之眞宗以前入流尙少仁宗以後入流始冗此不可不論也太平興國詔曰今封疆盡辟縣邑猥多動皆缺員歷年未補【太宗太平興國詔云云】咸平中詔曰如聞州縣闕多貟少可選朝官各舉所知【眞宗咸平詔曰如聞州縣闕多貟少可選朝官各舉所知以補貟闕】夫入流如是其少何也謂其恩澤之吝而選舉之艱歟則當時郊祀行慶百僚不待攷而遷官誕節推恩從官不郊而任子【並呂源增釋云】諸科但量試墨義取士之數甚優【國初科舉未備諸科但量試墨義】張齊賢之賜第也通榜並與通判【言行錄云太祖幸西都張齊賢獻十防還語太宗曰我幸西京惟得張齊賢耳不欲官之汝異時收以自輔也興國二年齊賢舉進士有司第其名在數十人後上不悅一榜盡與通判齊賢不十年至相】錢若水之到選也三人各遷朝官【言行錄錢若水傳】夫寛恩如此而官不冗者有由矣仁宗慶曆中張方平上言謂在銓近萬人【言行錄張方平云云】嘉祐中蘇軾進防謂一官而三人共之【東坡云近歳以來吏多而闕少率一官而三人共之居者一人去者一人而伺之者又一人是一官而有三人無事而食也】夫入流如是其冗何也謂其恩澤之泛而選舉之濫歟則當時罷從官毎嵗任子之法【仁宗詔自今從官毎嵗不得例任子】削諸科間歲取士之數【嘉祐二年上封者言四年一貢舉四方士子待試者六七千人往往廢學遂至困窮】以磨勘則增保舉之員【舊制知縣幕職皆得薦舉後遂監司郡守得保舉乂增員數】以防補則嚴銓選之限【熈寜中罷身言書判立銓試出官之法】官無大小付之格法羔鴈不至巖谷峻加夫裁抑如此而官冗者有由矣蓋嘗觀上官均論祖宗入流之多也在特奏胥吏資防之濫則知仁宗以後所以致冗者其三者入流獘歟【元祐元年上官均言今之自文職入流者凡四進士補防與夫納粟得官百司胥吏也自武職入流者凡三武舉補防與百司胥吏也四者之冗其可罷者納粟也有可裁抑者特奏資防胥吏也】且特奏之法眞宗以前未設也嘉祐始數十人治平三百人熈寜五百人而況於後乎【上官均云嘉祐四年以後特奏才數十人治平至熈寜三年三百餘人熈寕三年毎次推恩不減四五百人欲乞四等以上限以人數可革特奏之獘】嗚呼龍鐘楡景一該恩免求田問舍欲免韲塩所入若此安得而不濫乎胥吏之任眞宗以前尙嚴也景祐中遂有三司諸吏老疾不汰之冗廟堂揀斥投瓦自肆甚者或以減年而出官或以坐理資任而典郡而況於後乎【景祐中詔揀汰三司吏之老疾者三司優幸朱正等聚眾諠訴詣中丞杜衍第投瓦礫肆醜言又上官均云百司胥吏積勤累日大率及二十餘年方得出仕惟三省人吏尢爲優幸毎以防撿文書酬奨減年出官最速其不願出官者坐理資任至爲郡宜加裁抑則可以損雜流之獘】嗚呼騖鴈老吏寡亷鮮恥玩弄文法不易故態所入若此安得而不濫乎若夫資防之恩其滋甚建隆初禮部補齋郎才十五人兵部補洗馬才十二人太平興國初文武朝臣班簿才二百人咸平初才四百人而朝臣又非皆得以任子至於慶曆則有任學士二十年而一家兄弟子孫入京官者二十人矣【上官均曰建隆之時禮部補齋郎時十五人耳兵部補洗馬才十二人云云慶曆三年範仲淹言毎歲奏薦積成冗官有任學士以上官才及二十年則一家兄弟子孫出京官者二十人仍次第升朝此濫進之極也】況國初無致仕之制後有易簀而請者有停服而請者致仕之恩何濫也【呂源云興國六年給事劉載致仕賜其子宗古同學究出身天禧元年知制誥胡旦致仕以其子戣試校書郎三丞以上爲太廟齋郎夫給事中者今之通議大夫也知制誥今之中書舍人也皆曰侍從員外郎三丞郎今之朝奉奉議郎推防至此可謂廣矣崇寜以前新受致仕乃推恩因疾篤而請者非有恬退之志不足賞也其後有司計地裏逺近爲事府之制遂有停防待命攺日移時之獘】國初無遺表之制後有妻族外生悉皆沾恩門生僕亦甄錄遺表之恩何濫也【同上開寶七年相州節度韓重贇卒子崇訓爲西京作房副使淳化二年左諫議大夫劉蟠卒子錯爲大理評事祖宗時無遺表之制如韓重贇劉璠皆一時特恩也眞宗以後臣寮遺表旁及妻弟外生門客奴皆望沾恩也】嗚呼未離𦇤褓已列縉紳不限賢愚槪居祿仕安得不動先賢之念三冗未去欲淸庶職何異決水於不流之澤哉然則論省官之防於今日者當淸其所入之流不當汰其所置之職何者在內之官自宰執而下三省院宥官十有七玉牒聖政講筵所官十有五不必皆專其官也學士院三人諫垣六人臺職十一人不必備其貟也尙書六部自長貳郎官當五十人今長貳尙有闕者大理一寺自卿至主簿當二十四人祕書一省自監至正字當二十人今卿監尙有不除者其餘館閣學校倉場庫局人各有官官各有守皆所當設也在外之官漕司昔有使副今有使而無副矣憲司昔有文武今有文而無武矣州縣有添差今罷之矣逺郡有辟差今嚴之矣有守則有倅州之小者則無倅矣有令則有丞縣之小者則無丞矣無簿則兼之以尉矣其餘幕職州曹倉場庫務人各有官官各有守此所當備也𨿽曰外有一官之缺居者一人去者一人而伺之者又一人然居者一人而已𨿽有官而未祿也內有一官之缺延頸望遷者眾廟堂之所進擬者半之侍從臺諫之所論薦者半之人主之所欲親自召擢者又必有一二人焉然得之者止於一人而已是數人者𨿽有欲得之心而無可得之地也此今日有周人兼攝之意無漢唐虛設之獘何得以議其冗故不必汰其職也然入仕之源若特恩之多胥吏之眾資防之濫在今日不可不淸也

幕府奏辟

謹簡乃僚書有明訓遙聞辟召傳爲美談此蓋周以鄕舉取士而府史惟長所辟之制噫辟召之法尙矣漢制公府之掾佐郡邑之屬吏諸侯王國之內史以下皆得辟於其長故曹參爲相國擇郡國吏召除爲丞相史【前曹參傳】匡衡爲丞相署陸賜集曹掾【匡衡傳】此相府所辟也何武以大司空辟鮑宣爲西曹掾【鮑宣傳】史髙以大司馬辟匡衡爲議曹史【匡衡傳】此大司空大司馬府所辟也屬吏之辟於郡縣則如周景以刺史而辟陳蕃爲別駕【後陳蕃傳】王渙以考城令而辟仇香爲主簿是也【仇香傳】內史以下之辟於諸侯王國則如趙王張敖以田叔爲郎中【田叔傳】齊王防以魏勃爲將軍是也【齊王防傳】是必素履先飭於家庭聞望藹聞於桑梓而後辟書交至幣禮爭馳下之從上必明去就之誼上之求下必盡尊禮之誠東都盛時此風愈髙有奉書一歲而後至者【後任延傳吳有龍邱萇者隱居太末志不降辱掾吏自請召之延曰龍邱先生躬徳履義召之不可遣功曹奉謁修書積一歲萇乃詣府門郡中賢大夫皆往觀焉】有公府九辟而不就者【後鐘皓傳皓前後九辟公府召爲廷尉正愽士林慮長皆不就時皓及荀淑並爲士夫所歸慕】有政事不問投劾而去者【崔寔傳太原閔仲叔者世稱節士𨿽周黨之防淸自以弗及建武中應司徒侯霸之辟旣至霸不及政事徒勞苦而已仲叔恨曰以仲叔爲不足問邪不當辟也辟而不問是失人也遂辭出投劾而去】有諌爭不合投傳而往者【陳蕃傳刺史周景辟別駕從事以諫諍不合投傳而去】特設一榻敬爲上賔【徐穉】盛陳厚禮如待神明諸賢髙標照映千古此漢人辟置一付公議未嘗有妄求茍進之心噫是特公府郡國所辟也若疆埸之事甚重兵戎之寄至難尢當聚天下之英材以共圖閫外之大計料敵制勝參畫貴詳呼吸應酬講求必熟其可以爲私門桃李之地乎唐之節度方面行軍用師肇開幕府爭辟名流贊畫奏功歷歷可攷子儀之置府朔方也主畱則杜黃裳判官則張鎰所辟六十餘人後皆爲將相顯官削平盜賊平復兩京寜非杜張諸賢之功歟【杜黃裳傳郭子儀辟杜黃裳佐朔方府子儀入朝使主畱事諸將驕蹇難制者黃裳皆以子儀令易置眾不敢亂又張鎰傳子儀表鎰爲判官又子儀傳子儀幕府六十餘人後皆爲將相顕官其取士得材類如此】馬燧之出使三城也張建封爲幕佐事多諏訪齊映爲判官練達軍情大破靈曜威震北方豈非張齊二人之功歟【張建封傳馬燧伐李靈曜時爲三城鎭遏使雅知張建封表爲判官軍中事多諏訪又齊映傳馬燧辟齊映爲判官映練達軍情論奏稱意】裴度之節度淮蔡也韓愈爲參謀皇甫湜爲判官元濟就縛蔡城悉平又非若人贊戎之謀歟【韓愈傳度平淮蔡奏辟愈爲參謀又皇甫湜傳度辟湜爲判官】不特此也李石所辟四鎭凡有徵伐必爲畱後【李石傳李石辟李聴幕府從歷四鎭有才略爲吏精明聽毎徵伐必畱石主後事太和中爲司馬聽以兵北渡河令石入奏占對華敏】叚秀實凡佐三府募士益馬皆知威名【本傳秀實佐嗣業荔並元禮白孝徳三府益知名募士市馬以助軍】光弼僚屬如李抱玊田神功韓遊瓌輩皆章章可稱列者【李光弼傳光弼僚佐如李抱玉哥舒曜田神功韓遊瓌等皆章章可稱者】建封幕賔如許孟容韓愈李藩皆人傑以風流談笑折衝【張建封傳贊又李藩傳】武元衡節度劍南而開府極一時之選【武元衡傳】史筆書之侈爲盛事嗚呼唐之戎幕得人故也然帥府之所招致名公之所參佐彼此不聞有輕召屑就之意是故石洪閒居東都重嗣懼不肯來敬具書幣邀辟是上之所召不輕也【石洪傳】溫造𨿽從建封招禮但與咨謀不敢縻以執事是下之所就不屑也【溫造傳】昌黎作序極談二公之髙致【韓文送石洪處士序】一去一就惟義之適宜乎隨所幕府藹然有聲歟本朝西事之興韓範二公出鎭陜府亦許自辟其屬韓之幕則皆尹洙之流【尹師魯墓志元昊反陜西用兵大將葛懷敏奏起爲經略判官師魯𨿽用懷敏辭而尢爲經略使韓公所深知其後諸將敗於好水韓公降知秦州師魯亦從通判濠州久之韓公奏得通判秦州】範之佐則皆狄靑之儔【韓公範公爲帥狄靑其麾下咸奇之曰此國器也文公嘗以左氏春秋授靑】西賊知懼送欵請和至有骨寒膽破之謡𨿽韓範之功亦尹洙狄靑之助也南徵智儂武襄總帥矣凡所辟置素有人望皆平日所與以爲可用者於是成破賊之績【智髙叛命孫沔招撫沔大受請托所與行者朱從道鄭續歐陽乾曜之徒皆險薄無賴於有所避免邀求沔引之自從逺近莫不嗟異狄公靑所辟取者皆靑之素所與以爲可用者人望固已歸矣】西鎭陜蜀張魏公出帥矣尢以總攬豪傑爲務劉子羽善謀吳玠善戰趙開善理財一時名士皆集麾下於是成中興之業【張魏公西行任陜蜀之計辟劉子羽參議軍事尢以搜攬豪傑爲先務一時奮勇義气之士皆集麾下吳玠爲統制弟璘領帳前親兵趙開爲轉運善理財治茶塩酒法而民不加賦】今之三邊正急材之秋也諸豪鷹附正勞鎭撫遺黎蟻慕方切安集運籌畫防非已見之所能制敵禦戎豈獨力之所任唐諸鎭召賢之禮本朝帥閫辟屬之書今日用之宜也然巧於營進者指謂防徑志在速化者因生妄心扳援肺腑未免委曲之私勢要夤緣至歷經營之計剡削未足姑從寄徑考任旣滿復生他圖未施贊畫之勞復以宛轉而去嗟夫邊陲地重非應酬之物軍國務劇豈致曲之階必也增重厥選謹擇其材庶無負朝廷責望之意若昔狄武襄有因貴近而從行也靑則曰從能擊賊不敢不請往而不能則軍中法重靑不敢私聞者遂沮【初朝廷命狄靑平廣南始受命有因貴近求從靑行靑曰從靑之士能擊賊有功者往不能擊賊則軍事法重不敢私也聞者大駭】範文正辟歐陽公於幕下也修則曰吾嘗論救範公豈爲已利遂竟不往【言行錄歐陽修傳】今之總戎佐幕均以二公爲念則奏辟公矣仲連飛書燕將自殺陳琳艸檄魏祖愈風必有若人者出矣【白氏六帖】

流品

漢科目未立流品無別似雜矣而任用未嘗不嚴也唐科目旣詳流品已分似淸矣而任用未嘗不混也漢制子弟能自修則以爲舞人【周禮大胥注漢大樂律曰除吏二千石至六百石及關內侯到五大夫子先取嫡子七尺以上年十二到年二十二顏色和順身體修理者以爲舞人】郡國好文學則以爲士弟子【公孫宏建議爲士官置弟子五十人令郡國縣官有好文學敬長上肅政教順鄕裏出入不悖二千石謹察可者當與計偕詣太常受業如弟子一歲皆輙課補掌故】或以孝悌力田賢良方正【髙後元年初置孝悌力田二千石者一人文帝置賢良科自晁錯始】或以資算得官入粟拜爵【如張釋之以貲爲騎郎卜式輸財封侯之類】或以父兄保任公卿薦舉【如汲黯以任爲太子洗馬又田蚡薦人起家至二千石之類】其他注曹縣吏【趙廣漢尹翁歸皆以郡吏獄吏】紹事幕府【如蔡義任霍光幕府之類】上書公車者皆足爲進取之計【東方朔嚴助皆上書待詔】蓋是時不爲科目故流品所以無別也然入仕之始亦自有品節存乎其間嚴助朱買臣防廣以明經文學進則除愽士大夫侍中【嚴助傳郡舉賢良對防百餘人武帝嘉助權爲中大夫朱買臣傳召見說春秋言楚辭甚說之拜爲中大夫與嚴助俱侍中防廣傳少好學明春秋召爲士太中大夫平當傳當明經爲學士】夏侯嬰公孫賀衞綰以材武勇猛進則除太僕中郎驂乘【夏侯嬰傳以縣令史爲髙祖使爲太僕嘗奉車公孫賀傳少以騎士從軍數有功武帝卽位遷至太僕衞綰傳以戱車爲郎事文帝功次遷中郎將云云】張湯以法律進身則先以法

官處之故湯爲內史丞相掾薦補侍禦史復爲廷尉皆法官也【本傳先使書獄後爲長安吏給事內史爲寗城掾武安侯田蚡爲丞相召湯爲史薦補侍禦史後爲廷尉云云】黃霸入粟補官則先以財賦處之故霸始以卒史領郡谷錢計簿正察補河東均輸長皆掌財也【本傳武帝末以待詔入錢賞官補侍郎謁者坐同產有罪劾免後復入谷沈黎郡補左馮翊五百石卒右馮翊以霸入財爲官不書右職使領郡錢谷計簿以亷稱察補河東均輸長】此任用未嘗不嚴者也唐制由學館者曰生徒由州縣者曰鄕貢由天子自詔者曰制舉【唐選舉志唐制取士之科其大要有三由學館者曰生徒由州縣者曰鄕貢皆升於有司而進退之禮歲舉之常選也其天子自詔曰制舉所以待非常之才焉】他如子儀除左衞長史則自武舉異等進【本傳】李朝隱擢大理則自明法中第【本傳】裴耀卿遷祕書則自童子中選【本傳】蓋當時皆由科目故流品若淸也然任用之際無所區別調馬賤工鳴玉於縉紳之間【馬周傳士長通白明達本樂工韋槃提斛斯政本無他材獨觧調馬今超受髙賞與外庭朝防鳴玉曵履臣切恥之】伎藝雜術濫進於翰苑之所【唐翰林院有碁工畫工皆待詔】普思方士玷名祕監【桓彥範傳云俄墨敇以方士鄭普思爲祕書監葉靜能爲國子祭酒彥範言不從】朝恩蠶室濫職國子【魚朝恩傳朝恩中人爲國子祭酒】王毛仲特牧耳至爲開府【本傳毛仲善牧馬后爲開府儀同三司】王叔文本棊工耳得入戶侍【本傳叔文善棊待詔後得寵爲戶部侍郎】此任用未嘗不混也甚矣流品不可不嚴也國朝閹宦不預機務之職雜流不厠貂蟬之列世賞不任儒科之選其視漢唐何如哉漢能嚴於終不嚴於初唐能別於初不別於終此所以不及國朝逺矣是故衞得仁不與授上佐曰彼伶官也不可處士人資望也【開寶八年教坊使衞得仁求領郡上曰伶人爲刺史乃荘宗失政止授大樂令】陳舜封不與授殿直曰彼倡優也不可任淸望官也【淳化五年大理評事陳舜封爲殿直舜封父爲伶官舜封舉進士及第佐望江主簿轉運使言其通法律宰相以補廷尉屬因奏事言辭防給舉止類倡優上問誰之子舜封言其父上曰此其雜類豈可任淸望官宰相不爲國家澄汰流品之所致也遂攺殿直】唐之樂工曵履得無愧乎【見上】寜置宣政而不予宣徽曰吾不寵內侍也【昭宣使王繼防平蜀賊有功議爲宣徽使上曰宣徽執政之漸別立宣政使序位在昭宣使之上以授之】寜置崇班侍禁而不予供奉殿直曰吾不私近臣也【淳化三年詔置內殿崇班在供奉之上左右侍禁在殿直之上以供奉殿直有四十年不遷者故特置崇班侍禁之目以授之】漢之宦官典中書不亦恧乎【漢宣帝置中令僕命宦官爲之時恭顯任職】劉明恕走吏也𨿽爲望郎不與陞階【言行錄云堂吏劉明恕宰相以其服勤歲久官爲望郎引樞宻使都承防例將異其禮王旦以政府表則之地不宜隳舊典且諸羣吏晨謁之際獨俾不升復援恩例攺二品服公皆以爲不可】趙自化醫工也𨿽爲醫長不與遙郡【景徳初雍王元份洎晉國公主並上言趙自化藥餌有功請領遙郡眞宗以自化爲尙食使居太醫之長不當復請令樞宻裁之】伎術無得佩魚別士類也【天聖二年翰林待詔王元度纂勒眞宗禦書得紫服求佩魚上曰先朝伎術官無得佩魚所以別士類也後又乞正官出職曰伎術人若除正官則紊流品】伎術官有止法別淸流也【嘉祐三年詔嘗爲中書樞宻諸司吏人及伎術官出職者無得任提刑及知州軍軍班出身至正任方得知邊要軍州】噫此固雜流之別耳若進士第一人遷司諌三人及第並制科遷祠部進士出身遷屯田世賞遷虞部夫司諫祠部屯田虞部特今之一朝奉郎也而甄別若此何嚴耶【官制舊典云舊制狀元初爲將作監丞一任遷右司諫起居舍人兵部員外郎三人及第並制科一任同自太常愽士遷祠部度支司封員外郎進士出身自太常愽士由都官職方員外郎世賞自國子愽士轉虞部駕部員外郎又左右司諫侍禦史工部祠部主客屯田虞部水部員外郎後爲朝奉郎】六曹侍郎其遷不等侍從臣寮自禮部遷戶部戶部遷吏部常調臣寮自工部遷刑部刑部遷兵部夫六曹侍郎特今之一正議大夫也而甄別若此何嚴耶【王隲言正議大夫舊六部侍郎是也官制未行以前侍從臣寮自禮部遷戶部戶部遷吏部常調臣寮自工部遷刑部刑部遷兵部三遷凡十二年今日通議大夫一遷卽爲正議大夫】噫祖宗立法固嚴矣其亦大臣維持之功歟堂吏除貟郎赴慶節之防此細事耳而王公旦以爲不可【天禧元年詔金部員外郎提防中書制敕五房劉明恕自今遇大禮慶節許依樞院都承防例上壽仍赴宴防如更舊制注云祥符六年王旦言不可】閹宦帶遙郡預殿上之宴此末節耳而何剡以爲不可【何剡上仁宗曰聞閣門進紫宸殿宴坐圖入內都知王守忠在任景宗下預坐閣門儀制惟正刺史遇宴防許列殿上今以守忠帶兩使畱後便依正官例預宴自今凡帶遙郡皆合殿上預坐僣壞莫甚】嗚呼一進退出處之末等級品節凜然難犯況於名器假人乎漢唐陋政視此有愧

古今源流至論後集卷五

欽定四庫全書

古今源流至論後集卷六

宋林駉撰

敬臣

古之待臣也貌敬而心亦孚後之待臣也貌親而心實疏嗟夫君臣相處不可有一毫之僞也夫茍畜之如犬馬視之如土芥疾之如冦讎此固不足語接下思恭之道若外有出門見賔之禮而內懷疑忌之心陽爲盥手納防之誠而陰有沮抑之意其視犬馬土芥冦讎之見相去一間耳豈其本心哉是故古者攺容而見三公無矯情也下車而拜昌言無薄心也齋戒受諫登拜賢書又非區區笑貌也蓋臣鄰賡歌溫乎家人之惟諾詩書勸戒甚於師弟之告語平時防遇精神無間故於降接之際無往非誠初非有所矯飾也所謂古之待臣貌敬而心孚者非歟自尊君卑臣之分嚴而情不通【秦紀】自騎項踞洗之意形而禮愈薄【漢髙祖騎周昌項溺酈生冠】間有溫顏降體之施又非中心之誠然噫可嘆也劍履上殿非不誠也而械系之辱且不能免【蕭何】朝禮益荘非不重也而詔獄之嫌至不能脫【周勃】長沙之謫已行而前席之問徒切【賈誼】淮陽之驛旣遣而避帷之敬徒施【汲黯】麟閣不名大臣之禮厚矣胡爲有赤族之慘【霍光】淩煙賦詩諫臣之寵至矣何爲有僕碑之咎【魏徵】山南夜詔喜見顏色卒莫去其追仇盡言之恨【陸贄】曲江召宴愛形詩章終莫逭其信讒投閒之譴【裴度】所謂後之待臣貌親而心疏者非歟嗚呼尊事黃耇行葦有詩敬體臣下中庸有訓此三代聖人之家法秦漢而下泯矣不有聖世其誰嗣之乎我朝曹彬諸公終始眷禮垂絕之頃至親幸其第而不怠其視盟血未幹狗烹就戮者逺矣【言行錄曹侍中彬將至絕太宗親臨幸之問以後事對曰臣無事可言固問之對曰臣二子璨與瑋材器可取臣若內舉皆堪爲將】魏公定防兩朝略無疑隙至不容中丞之輕議其視顧命少主驂乘致疑者異矣【見上】士自一命以上不輕誅戮言者得罪且有遣使護送之禮其視縉紳有過髠鉗相望者不可同年語矣【唐介爲防諫論文潞公燈籠錦事謫居英州潞公亦判許州仁宗遣使護介至謫所】趙中令開國勲舊鼎鐺有耳小臣萋斐則出之左遷曰不如是非所以尊國政也【雷徳驤劾奏普上叱之曰鼎鐺尙有耳汝不聞趙普吾之社稷臣乎遂黜徳驤】文潞公累朝徳望三至中書廷臣輕毀則出之外郡曰不如是非所以重元臣也【見上】一疾之瘳則爵賞醫者【建隆三年王溥範質相繼臥疾上命翰林醫官王襲宋瓊視之溥質皆愈上喜以襲爲光祿丞瓊爲都水監主簿】一疾之療則親剪其須【慶曆二年呂夷簡感風手詔曰古者須可療疾朕以賜卿】以君見臣有定儀也而肅然拱揖敬之不亦至乎【言行錄呂端傳眞宗初卽位每見公肅然拱揖不以名呼常召見便殿訪軍國大事皆有條理上甚嘉納】以臣拜君有常禮也而特命毋拜愛之不亦篤乎【治平元年詔曰自今視事畢不進食卽禦經筵故事講讀畢拜而退上命勿拜後遂以爲常】呼學士而不名重經筵也【丁度在經筵仁宗每呼學士而不名】呼侍中而不名重宰臣也【韓琦見上未嘗呼名只呼侍中】半夜親幸示殊恩也【開寶元年一夕大雪久而聞叩門聲甚異亟出則上立雪中普皇恐拜迎上曰已約吾弟矣已而太宗至卽普室設重裀地坐熾炭燒肉普妻行酒】三日一朝示異禮也【呂申公三日一朝】噫君臣相處豈爲是不切之虛文哉禦宴賦詩脫略邊幅【仁宗朝嘗賜侍臣宴或賦詩釣魚爲樂】講筵論經誠意交孚相與之無間則相待之愈厚內心之無疑則外貌之益敬與後世矯情飾容者萬萬不侔矣嗚呼盛哉抑又論之孟子曰君之視臣如手足則臣視君如腹心蓋君臣報施之禮然也神宗以師臣待安石蓋非常禮也毋使上知至形私書豈毫髮不敢欺之意耶【王安石除相神宗常以師臣待之後呂惠卿反覆王氏以安石嘗有私書有毋令上知之語遂呈上上亦疑之】髙宗以太師處秦氏亦非輕禮也和議誤國至今非之豈犬馬報君之忠耶【秦檜自敵中歸敵以船載其家屬後檜除相力主和議遂害嶽劉之將敵使通好有毋昜首相之約中興本末】噫若人也其不愧有君如此其忍負之之戒乎

全功臣

龍蛇一章君子所悲【晉文公反國賞從亡者介之推不言祿祿亦弗及縣書宮門曰龍欲上天五蛇爲輔龍已升天四蛇各入其宇一蛇獨怨終不見處】狗兔數語識者憾焉【韓信因防云夢曰狡兔死走狗烹】甚矣功名之難全也噫有由矣蓋君之視臣固不可有始敬終慢之心而臣之保身亦不可無急流勇退之節君臣相處未能兩盡其義此誅戮竄逐之禍相望於後世也夫當國步多艱之秋爲君者促席而問謀握手而畫防封以大都名城而不靳啖以厚祿丰爵而不吝迨夫禍亂旣平遂起厭薄疑忌之心小則爲介子推之不及祿【見上】大則爲蕭相國之械系【本傳】嗟夫天下無事名爲功臣必至屠戮不幸有卒然之警緩急之際誰實賴之此爲君不可無保全之仁也夫欲垂名於竹帛之時爲臣者冒矢石而不辭處風波而自任瞿然君之不吾信戚然君之不吾用迨夫稍有微勞常有要朝廷之心輕則爲光弼之不朝【魚朝恩程元振用事日謀有中傷李光弼及來稹爲元振防死光弼愈恐吐蕃犯京師代宗詔入陜光弼畏禍遷延不敢行及帝幸陜猶倚以爲重數發問其毋以觧嫌疑】重則爲黥布之怨望【本傳】嗟夫立人本朝以功名自見乃臣子之職分其可防功矜能自貽伊慼耶此人臣不可無自全之智也嗚呼三代而下駢首就戮不得老牖下者此𨿽其君疑忌之過亦其臣之不能脫然自保也歟惜哉且勾踐臥薪嘗膽誓雪吳恥蠡種相與戮力蓋同甘苦共患難也吳國旣沼之後範蠡扁舟五湖蕭然逺遁不失爲陶朱公之樂大夫種不能見幾與長頸鳥喙爲終始卒至一死而後已𨿽勾踐固不足與同逸樂惟範蠡能免而大夫種不能者亦其明哲不足矣【史記本傳】漢髙祖百戰間關誅秦蹙項韓張比肩漢庭蓋左右手之不容釋也南宮行封之後畱侯尋盟黃石從遊赤松甘爲辟穀之怪淮陰不能斂隠陳兵出入卒至僞遊之劫𨿽髙祖固少恩人然畱侯無恙而韓信就擒者亦其自啟疑心矣【西漢本傳】大抵土龍芻狗重於方禱之初而賤於旣禱之日爲君者固以是而自戒養虎馳熊咆哮聲勢於指獵之時而削落爪牙於無事之頃爲臣者其可不以是而自儆哉不然文帝能詔獄於木彊之周勃而不能及於多智之陳平孝宣能赤族於驕蹇之霍氏而不能加於謹重之安世豈獨其君之失耶【並本傳】不觀國朝保全之義乎石守信斬艾蓬蒿芟夷根據蓋平亂勲臣也我太祖陪宴京師眷畱邸第老死無憾焉噫太祖之恩固厚矣而守信等乞觧兵權兩無猜嫌其自全亦智也【本朝事實太祖召石守信王審琦等飲酒酒酣上曰汝曹何不釋去兵權擇便好田宅市之爲子孫立永久之計君臣之間兩無猜疑不亦善乎明日皆乞觧軍權以散官就第又蔡氏官制皇朝革方鎭之患召諸鎭於京師欵陪遊宴各賜邸第以畱之】趙中令金匱藏書鼎鐺有耳蓋開國勲舊也我太宗追念故績召居揆席始終無怠焉噫太宗之恩固厚矣而趙中令臺論斥劾略不敢肆其自畏亦甚也【雷徳驤劾奏普上叱之曰鼎鐺尙有耳汝不聞趙普吾社稷臣乎又昭憲太后敕太祖曰汝萬嵗後以次傳之二弟則並汝之子亦獲安矣太祖曰敢不如母教太后具召普於榻前爲約誓書普書紙尾藏之金匱後太宗開金匱得書復召爲相】曹彬平江南之功偉矣寜賜數萬緡之鏹毋寜除使相之職抑之所以全之也彬亦謹畏自喜不敢過望終有二子將壇之登【曹彬平江南太祖謂之曰朕欲以卿爲使相然今敵尙多卿爲使相安肯復爲朕盡死力卽賜錢二十萬緡而已後彬二子皆登將壇】狄靑破嶺南之績厚矣寜賜諸子之官毋寜任樞使之寵靳之所以愛之也靑亦晚節喜書尢好節義終不爲童謡之惑【狄靑平嶺南智儂還上欲以爲樞使同平章事龎籍曰今靑𨿽有功未若曹彬之大若賞以此官則富貴極矣異日復有冦盜靑更立功將以何官賞之陛下若謂賞功未盡宜更官其諸子後靑除樞使是時範蜀公爲諫官人有相語童謡云漢似胡兒胡似漢攺頭換面總一般只有汾河非子岸以靑爲汾河人面有刺字不肯滅去又姓狄爲漢人此歌爲是人作也爲不疑矣欲予言之予應之曰此唐太宗殺李君羨事上安忍爲適以啟君臣相疑耳後範文正公以左氏春秋授武防武防晚節益喜書史尢好節義】不特此耳張魏公走烏珠平湖冦破劉豫渡江之所恃而無恐者異時和議一唱百計中傷而髙宗且曰朕待魏公有加終不爲浮議所惑此言豈昜發耶然魏公今日上表而待罪明日奏防而乞骸未嘗貪心於功名也【本傳】韓忠武王殱苖劉鏖大儀拓東海中興防勲之爲第一者異日權臣當國舉朝所憚而髙宗召防禁苑情同家人嵗時賜予相踵不絕此禮豈昜得耶然韓王從燕於杖屨之樂放意於林泉之間若未嘗有權位也【髙宗云韓王起西陲布衣杖劍從我不十數年功名與日月爭光平全蜀夷江西剪湖湘殱苖劉摧烏珠鏖大儀拓東海扞陽楚震淮所當無非勍敵而功益不可及秦檜用事舉朝憚檜權力皆附麗爲自全計獨王於班列一揖之外不復與親又髙宗數召王同家人燕於苑中眷禮深篤數賜名馬寶劍其他賜予勞問相踵晚以王公奉朝請尢能以道捲舒絕口不言功名蓋自罷政居都城髙臥十年杖屨幅巾放意林泉壺觴自樂若未嘗有權位者】夫惟祖宗之所以待臣下者旣無一毫厭薄之心勲舊之所以自待者復有退然不矜之意宜乎勒功鼎彛光映千古指誓山河延及後嗣三代以下所未見也詩云錫山川土田於周受命祖宗有焉又曰明哲君子以保其身先正有焉

吏責

不卹緯而憂王室野人食芹猶念至尊嗟夫士夫儋人之爵立人之本朝而不以國家爲任不愧於古君子豈不愧於若人乎自夫人以任怨爲嫌也栽培桃李不植荊棘而國家之事不樂爲自夫人以嗜利爲念也當愁醉醲當饑飽鮮而國家之事不肯爲自夫人之畏事也仗馬緘黙轅車局促而國家之事不敢爲三者日錮於中而愛君憂國之念薄矣嗚呼曷不觀伊周之存心乎桐宮之事天下所未見也而伊尹處大疑而不卹任重責而不顧攝政之舉當時所駭聞也而周公居流言而不嫌坐羣謗而不變異時眾論退聽上天震怒而伊周之心對越無愧蓋天下之利害其怵迫乎吾前者何其多也而惟捐其身則足以當之而無懼天下之議論其動揺乎吾聽者何其不一也而惟守其心則足以居之而不疑伊周之所以任此者惟所捐者身所守者心而已縱使流俗未能知之有識之士其不知之乎天下未能諒之天地鬼神其不鑑臨之乎夫如是何憂何慮而不任其責哉伊周逺矣漢唐臣子其負人國家事者何多耶王氏染指漢鼎正臣子死事之日數千士夫爭獻符命無一人敢言其非而能抗虎狼之勢者惟劉宗老一二臣而已【通鑑平帝紀王莽簒政士夫如劉歆之健以宗室爭獻符命又劉向傳向嘗顯訟宗室譏刺王氏爲王氏居官者所持不遷】祿山唱亂漁陽正臣子赴難之秋二十四郡望風披靡無一義士敢抗其敵而能禦犬羊之醜者惟顏魯公一人而已曽謂國有人乎【通鑑元宗紀時海內承平百姓累世不識兵革猝聞範陽兵起逺近震駭河北皆祿山統內所過州縣望風瓦觧或開門出迎或棄城竄匿或爲所擒戮無敢拒之者初平原太守顏眞卿知祿山且反因霖雨完城浚濠料丁壯實倉廩祿山以其書生昜之及祿山反牒眞卿以平原平兵七千防河津眞卿遣平原司兵李平間道奏之上始聞祿山反河北郡縣皆風靡嘆曰二十四郡無一義士耶及平至大喜曰朕不識顏眞卿何狀乃能如是】此無他任怨嗜利畏事之念切是無怪乎視已爲重視國爲輕也我朝諸公處事何其有勇爲而無退避耶澶淵之役中外震驚欽若堯叟輩第保身而不暇他計萊公親扶日轂屹然山立卒使遼人幾無匹馬隻輪之返萊公何勇哉【契丹冦河北諸郡震動天子北巡至澶州敵騎已過魏府矣上不欲渡河駐南澶州陳堯叟勸之蜀王欽若勸之金陵冦凖勸上北渡髙瓊贊之旣至澶州士气百倍防有飛矢射其統軍殺之契丹遂請和和議成諸將請設伏邀擊可使敵匹馬不返萊公勸帝勿從縱敵歸國以保盟好至三十九年不敢窺邊】蕭英之聘敵情叵測夷簡殊軰第畏首而不敢輕議富鄭公啣使北庭片言伐之而活南北億萬生靈之命鄭公何壯哉【慶曆二年契丹聚兵境上遣蕭英劉六符來聘仁宗命擇報聘羣臣皆莫敢行乃命富鄭公報聘見遼主曰北朝與中國通好則人主專其利而臣下無所獲若用兵則利歸臣下而人主任其禍故北朝勸用兵者皆其身謀非國計也遼主大悟令歸以誓書來富公再使以國書與口傳之詞不同還奏仁宗召夷簡問之曰恐是誤當令攺定富公益辯論不平仁宗問晏殊殊曰夷簡決不肯爲恐誤耳富公曰晏殊姦邪黨夷簡富公晏公之壻也其忠直如此蘇公頌之曰北至燕然南至於河億萬維生公手撫摩】慶曆天子銳意太平範公陜西召還慨然以整飭紀綱爲任寜薄任子之恩而不卹僥幸者之謗寜宻磨勘之法而不顧朋黨之論【陜西用兵天子以仲淹人望所屬防用護邊及夷簡召還賴以爲治然規模閎大論者以爲難行任子之恩薄磨勘之法宻僥幸者不悅於是毀謗浸甚而朋黨之論滋不可觧】元祐天子變更新法司馬洛中召用奮然以拯溺捄焚爲意寜逐熈丰之黨而不念異日之禍寜罷靑苖之法而不忌小人之怨【範鎭遺事元祐初範鎭語宇文邦彥曰事有太甚者恐他日爲朋黨之禍予先語君實不吾信也又聞見錄哲宗卽位溫公當國悉攺熈丰舊事或曰舊臣如呂惠卿章子厚軰皆小人他日有以父子之義間上則朋黨之禍作矣光正色曰天若祚宋必無此事遂攺之不疑君子謂光之勇孟軻不如若曰參用熈寜舊臣共變其法實光所不取也】夫以冦公鄭公處國勢危疑之秋廷臣畏避之際力如此其艱也範公司馬當黨論方熾之時小人伺隙之日勢如此其逆也然四君子不忌不嫌以身當國初不知其艱且逆噫彼美人兮西方之人兮愚意諸賢其伊周之流歟又有甚於此者凡人之告老而歸也優防晚齡顧戀私計固無預乎時政之議而杜祁公𨿽謝事家居憂念世故見於顏色夜不能寐殆有甚於居朝之日【言行錄及東都事略】凡人之罹防而去也放意林泉陶情麯糵往往有抑欝不平之气而劉莘老方竄逐中惟謂當途者能顧人國事絕不言人之擠排而已之困躓初無異於守官之初【言行錄】凡人處生死之變也悲嗚躑躅未有不念身後者而呂獻公忍死謂平生故人以天下尙可爲曽不念其身之病而子孫之貧也【言行錄】嗚呼前軰或於休退或於竄逐或於生死之際而其積心措慮皆無頃刻而不念國家事況於居官任責得行其事乎今之君子嘗加意於此否也噫髙若訥不救仲淹之貶而歐陽修終不貸若訥之過【仲淹因論劉後事貶饒州歐陽修移書責司諫髙若訥不救仲淹若訥言仲淹貶職臣不敢妄有營救今歐陽修移書責臣不能辯仲淹非辜恐中外聞之謂天子以意遷逐賢人所損不少貶爲夷陵令西京畱守推官蔡防作四賢一不肖詩四賢指仲淹靖洙修不肖斥若訥】鄒浩未辯孟後之事而曽誕已不恕鄒浩之譏【四朝國史曽誕與右正言鄒浩善友孟後之廢誕三與浩書勸使力請後浩不報及浩以諌立劉后南遷誕著玉山主人對客問一篇以譏之論者或以比韓愈諌官論】然則士大夫不能以身任責其能逃天下之公議者寡矣可不勉哉

諫諍

甚矣諫之多端也犯顏逆鱗叩頭流血其名曰直宜也鄒浩極諫得罪世疑其賣直【程氏遺書張粹曰鄒浩以極諫得罪世疑其賣直也伊川曰君子之於人當於有過中求無過不當於無過中求有過】引裾折檻之人範公之所憂【東軒筆錄歐陽修余靖蔡防王素爲諫官四人立引石介範公曰介性好異爲諫官必以難行之事責人君少拂其意則引裾折檻叩頭流血主上無失徳朝政亦自修舉安用如此諫官也】是直或議其激也和容愉色微言婉辭其名曰諷可也李文靖以宻啟爲防佞深切惡之【山語錄眞宗問李文靖曰人皆有宻啟而卿獨無何也對曰臣待罪宰相公事則公言之何用宻啟夫人臣有宻啟者非防則佞臣常惡之豈敢效尢】心知其非而辭辯不及者𨿽趙公槪不免於譏【長編範純仁遺荊公書曰參政鄙老誠爲因循之人棄公論爲流俗之語曽相公惟務雷同一切詭隨趙參政心知其非而辭辧不及凡事不能力救此皆朝廷大臣所爲安得政令之無失】是諷又疑其佞也嗚呼直旣不可諷又不可然則君子將安從哉曰臣子之存心貴乎忠進言貴乎誠吾其果忠且誠乎則直者必諒其披肝露膽之眞諷者必鑑其遇巷納牖之道否則借忠自文托誠自效是二者皆不免或者之議昔龍逢比干之諫也有過必面折有失必力指不顧其剖心之誅以此爲直夫奚疑傅說周公之諫也不直逹其隱不明指其事隱然於詩書規諷之防以此爲諷夫奚譏噫有傅周龍幹之志則可無傅周龍幹之志則爲激爲佞也後之爲臣者吾懼焉以直自許者斬錯之爭聞者毛竦或疑其爲復讎之舉【袁盎】折絳之訐言者生气又疑其不忘呂祿舊時舍人之恩【袁盎】越職抗議似慷慨也陰爲黨王氏之謀【谷永傳】叩墀死爭若髙亢也第欲附逢吉之意【劉棲楚】嗚呼勸秦鑿渠意在利韓曽謂直言足信乎能如汲長孺面折廷爭者幾人哉【本傳】以諷自名者子虛之作鋪張景物適啟神仙之想【司馬相如】羽獵之賦僞言車騎反滋遊樂之心【楊雄】通西南有書未必助君宣化而窮兵之念已動【司馬相如】得寶鼎有對未必規君修徳而封禪之舉已萌【吾丘壽王】嗚呼曲終奏雅不免於勸曽謂諷諫可聽乎能如魏鄭公嫵媚規正者幾人哉【本傳】噫析圭儋爵立人本朝俯伏於冕旒之前愛敬泯於廟堂之上天地鬼神昭布森列不可誣也愚謂進諫之道不問其直不問其諷而一念之誠對越無愧可矣正容極口直而不激托辭寓意曲而不倨若人不昜得也我思古人實獲我心其惟國朝諸公乎伏閣奏事叩鐶呼聲非好名也【明道二年郭皇后見廢司諫範仲淹孔道輔孫祖徳蔣堂郭勸馬絳叚少連宋祁劉渙詣垂拱殿門伏奏門者闔扉道輔叩銅鐶大呼夷簡奏防諫伏閣非美事乃逐之】挽衣苦諍叩榻抗論非褊心也【記聞太宗時冦萊公爲員外郎奏事忤上防上拂衣起公手引上衣令上復坐決其事然後退上由是嘉之嘗曰朕得冦凖如唐文皇得魏鄭公也又石介聖徳詩惟修惟靖立朝讞讞言論磥砢忠誠特逹素相之後含忠履潔昔爲禦史幾叩於榻】寜爲英州之行而必奪寵臣之命【名臣傳張堯佐以侄女有寵一日驟遷四使唐介引楊國忠爲戒又與諫官論列卒奪兩使又言宰相文彥愽以燈籠錦媚貴妃而致位宰相仁宗大怒後謫英州】寜爲雪堂之遊而力沮新法之行【蘇軾論新法事與王荊公不恊出守黃州團練使作雴堂】一竦未去凡十八防言之而不已【夏竦受樞宻使凡十八防爭之奪其命代以杜衍】一確未竄至十餘章詆之而愈厲【言行錄吳處厚上蔡確安州所爲謗詩劉安世論奏曰確詩十篇多渉譏訕大不敬時彭汝礪及肇在中書爲舍人亦皆救確劉公曰上自執政下至堂吏確之黨與殆居其半又與梁燾吳安闕詩同上防力爭防十餘上始竄確於新州】風力愈勁者目爲擊鶻【王素居臺諫風力愈勁帝曰眞禦史也議者目公爲獨擊鶻】廷爭不回者稱爲殿虎【言行錄劉安世正色立朝其面折廷爭至雷霆之怒赫然則執簡卻立伺天威少霽復前極論一時奏對且前且卻或至四五殿庭觀者皆汗泚竦聼公退則咨嗟嘆服目之曰殿上虎】此其風采壁立𨿽鼎鑊不避也昜曰直方大不習無不利數君子有焉侍從規諫不爭口舌非循黙也【寶訓歐陽修爲翰林學士仁宗一日見禦閣春帖子讀之曰歐陽之辭也及悉取宮中帖子閱之舉筆不忘規諌眞侍從之臣也】經筵開陳色溫气和非容悅也【元祐初伊川謂溫公曰經筵得範淳夫來尢好頥自度乏溫潤之气淳夫色溫而气和可以開陳是非】辧錫王勇智之語聞之爲戒【神宗禦經筵呂公著講天乃錫王智勇上曰何以獨言勇智公曰仲虺稱湯能伐夏救民故以勇智言之然聖人之徳當如昜所謂聰明睿智神武而不殺者時上富於春秋故公以好勇黷武爲戒】論酣酒嗜音之句聽之首肯此借經而諭也【範祖禹講尙書內作色荒外作禽荒酣酒嗜音峻宇雕墻有一於此未或不亡講畢再誦此六句卻立云願陛下畱聽哲宗首肯再三】論蘇秦約縱則曰無益於治【熈寜元年光讀通鑑至蘇秦約縱事上曰蘇張掉三寸舌乃能如是乎光曰秦儀縱橫無益於治臣存其事於書者欲見當時以辯說相髙所謂利口覆邦家也上曰卿每有幾諫】論嗇夫利口則曰惡其覆邦【三年讀張釋之論嗇夫利口光曰孔子稱利口之覆邦家夫利口何至覆邦蓋人能以是爲非以非爲是則君從其言是則邦家之覆誠不難矣時惠卿在坐公専以此斥之】此托史而箴也宮禁之帖特祓除祈祝之辭耳因詩章而含規諷何婉耶【髙宗時綦崇禮言歐公立朝以諫諍爲心若春日帖子蓋宮禁門戶祓除祈祝之辭異時作者不過頌徳歌功而已至修乃中含規諷嘗讀修之辭有曰陽進升君子陰消退小人勸上以用威斷也云云】告老之章特休退辭謝之意耳因身疾而諭朝政何誠耶【呂獻可病自艸章乞致仕曰臣無宿疾遇爲醫者用術乖方率任情意差之精辧禍延四支非但於盩之苦又將虞心腹之疾𨿽然一身之微固未足卹其如九族之托良以爲憂蓋以一身之疾諭朝政之獘也】此其旁入曲諭𨿽風雅不過也詩曰言之者無罪聞之者足以戒數君子有焉嗟夫先正之善諫固也然天子信其心當時服其誠天下後世知其忠所以與後世自文者異矣不然王金陵議事上前如朋黨爭辯不少降气直矣【司馬光與王介甫書介甫素剛直每議事於人主前如朋黨爭辧於私室不少降志气】呂惠卿進讀布法象魏以爲變法之說婉也【呂惠卿進讀正月始和布法象魏此先王之法有一年變者】然私書欺君【王介甫有毋令上知之書後惠卿以此呈上】新法誤國其沽直貢防之詐識者以先知之噫有君如此其忍負之王呂豈能逃萬世之議哉

隠逸

古者逸民之行有三上焉者出處進退關系天下𨿽萬乘不得而臣其次髙舉逺遁不累利祿使天下常髙其風又其下托隠自媒詭祿求顯故始爲人喜而終爲人厭也嗟夫逸民一舉天下歸心不事王侯髙尙其志遁之時義大矣哉未可以一二而疑天下士矣故方埋光而隱英風淸節可以激頑薄之習如西山薇蕨照映千古至春秋末造猶知有君臣之義桐江一絲扶漢九鼎𨿽姦雄終身垂涎不敢染指及脫迹而進碩徳重望可以救衰微之俗如莘郊之耒方釋而云霓之望已蘇渭水之釣方投而塗炭之苦已拯所謂出處進退關系天下者此也若適意江湖艸芥功名陶情畎畆浮雲富貴詠詩扵霸陵之鄕【東漢梁鴻與妻孟光共入霸陵山中以耕織爲業詠詩書彈琴以自娛】采藥於武安之山【防修隱於武安山采藥自給建初中州辟不就】擲楯而嘆恥役亭長【逢萌家貧給事縣爲亭長旣而擲楯嘆曰大丈夫安能爲人役哉遂去之長安時王莽殺其子岸萌曰禍將及人卽觧冠掛東都城門光武詔書召不起】觧綬而歸羞爲折腰【陶淵明】四明狂客𨿽貴宦而不顧【賀知章棄官徒步歸鄕裏自號四明狂客】少室山人至三詔而不起【唐李渤三詔不起自號少室山人】隱於一室掩耳世事𨿽不鉛刀一割不猶愈於朝扣秦關暮遊燕壁奔競於利祿之場者乎所謂髙舉逺遁不累利祿者此也至放利之徒以遁迹爲假途以逃名爲媒身足崖壑而志城闕迹泉石而心軒冕元纁方聘坐索髙價蒲輪旣至浸渝初心故隱居終南者有防徑之言【盧藏用】號曰處士者有盜名之陋【東漢】此軻書所謂鄕原唐史所謂假隱者寜不爲夷齊之罪人乎【唐隱逸傳序放利之徒假隱自名以詭祿仕肩相摩於道至號終南嵩少爲仕途防徑髙尙之節防焉】故曰托隱自媒詭仕求顯者此也𨿽然舉秀才不知書舉孝防濁如泥自古誠不免有此然不可以此例薄之國朝以禮賢爲家法束帛安車相望於巖穴之下而諸君子或出而濟世澤民或隱而徳修行淸風凜凜萬世可敬王昭素若行怪之人也愛民一語銘書禦屏【開寶三年召處士王昭素見便殿訪以民事所言無隱又問治民飬身對曰莫若愛民寡欲上書之屏幾】陳希夷若幻惑之流也致治數言有禆君政【雍熙元年召華山隱士陳摶入見上加禮重送至中書宋琪問曰先生修飬之道可以化乎摶曰摶不知黃白之事吐納之理主上眞有道之主正是君臣恊心同徳興化致治之秋勤行修煉無出於此琪上其言上喜號希夷先生】魏野逸行見於烹茶鶴避煙之詩【章聖遣使詔魏野野聞使至畱詩一聫於壁而遽去云洗硯魚吞墨烹茶鶴避煙使還以壁間詩對章聖曰野不來矣遂不召】林逋髙節寓於曽無封禪書之句【林逋居西湖二十年未嘗入城臨終賦詩有茂陵他日求遺槁尢喜曽無封禪書之句】關於國體則種放之時議有奏宋唐之建儲有諷【淳化三年召終南山種放景徳四年復召祥符二年放歸上作詩賜放羣臣皆賦杜鎬誦北山移文譏之時有嘲之者曰不把一書禆萬乘只義兩手揖三公八年卒錄其姓學究出身先是有譏放循黙上曰放言事甚眾但外庭不知耳因出所上時議十三篇又嘉祐元年艸澤宋堂爲助教堂雙流人性宕蕩擬陳子昻感遇詩諷上建儲事】益於經學則孫復之春秋發微代淵之周易防要【慶曆二年以孫復爲國子直講復居泰山學春秋著尊王發微十二篇又皇祐四年以代淵爲祠部員郎淵嘗進士甲科遂致仕著周易防要】南山三友縉紳力薦【髙澤從種放隱終南山與張堯許邵勃號南山三友冦萊公薦之辭不起】白衣禦史學校起敬【慶曆中石介在太學召之州艸澤何羣爲學長羣與人言未嘗下意曲從同捨目爲白衣禦史】益州逸士力舉故事之當行【康定中益州隱士張兪上宰相呂夷簡書云閣下宜舉太祖太宗之故事開導天子之聰明云云呂夷簡謂兪所言郭元樞不如】河南布衣屢有僞命而不應【靖康初召河南布衣尹焞授和靖處士劉豫僣位招以厚禮焞逃去蜀髙宗召授崇政說書】艸澤之間緼袍之內淸節榮耀至今猶起人歆慕之想嗚呼孰知尢有大可重者乎康節先生當世重望也皇極經世繼續彛倫先天昜圖啟鑰奧蘊異日新法之行州縣騷然諸賢能寛一分之言門生故人皆行好事豈非學道愛人之術歟【嘉祐中康節先生以遺逸命官辭之不從河南尹遣官就第送誥敕朝章康節服以謝卽褐衣如初至熈寜初再命官三辭又不從先生嘗著皇極經世書先天昜圖傳於世至熈寜三年新法行天下騷然州縣殆不可爲矣門生故舊仕宦四方者皆欲投劾而歸以書問康節康節答曰正賢者所當盡力之時能寛一分則民受一分之賜投劾而去何益】伊川先生天民先覺也講筵之論君徳日進經學之傳後進世守異日渡江之際國勢如綫門人如楊如尹發揮正傳復壽國脈巋然如靈光之獨立豈非講明道學之功歟之二公者退則有夷齊髙尙之節進則有伊呂格天之業豈可以晨門荷蕢者比耶【元祐元年三月至京師除宣徳郎又以通直郎除崇政殿說書先生因乞令講書以參六日上殿問起居因得從容納誨以輔上徳性又明道語錄初明道先生曰異日能使人尊嚴師道者吾弟也若接引後學隨人才而成就之則予不得辭焉又靖康攺元建炎髙宗卽位召楊時尹焞二人皆先生之髙弟】若夫常秩之未至也人期之旣至也人鄙之新法之行秩與有力𨿽介甫亦心知其爲人其有負側席之意多矣【熈寜二年詔舉遺逸吳充祖無擇薦康節穎州薦常秩康節辭不起常秩以職官起時王介甫方行新法常秩賜對盛言新法之便乃除諫官至待制介甫亦心知之】愚故曰康節伊川二先生之行上也魏野林逋諸君子之操次也而常秩則下焉耳

文行

徳行一科首居文學卓行等傳特先文蓺【唐史】嗚呼文行之有別也尙矣蓋自學術大明正論不欝比屋皆可封之人人人有君子之行凡發而話言詠而情性皆出於中心之誠故康衢之謡發於童子之口風雅之什出於閭巷之間則後世老師宿儒之所不及斯時也有徳行而無文章吾道未墜叔世疊興東魯聖人爲文主盟後之議論不本於孔氏則厭常喜異不足以垂後世之訓文章不祖於六經則誇多鬭靡不足以該天下之理故軻書七篇貴仁尙義蘭陵一書尊王黜伯莫不謹守其家之法度斯時也先徳行而後文章迨一變於戰國縱橫之學再變於焚熖之禍文气煙欝學術淺陋間以能文鳴於世者用工靡麗無補踐履又君子所惡也且漢士登文章之籙者賈之賦鵩司馬之子虛公孫之奏大對雄之善詞章晁錯主父偃王褒枚乘以文詞顯劉歆谷永以經學著【並漢本傳】豈不橫鶩逺駕爲漢之翹楚由今觀之興悲湘水適防良心【賈誼傳】失節臨卭侵虧細行【司馬相如】脫粟濟姦何明經之足尙【公孫宏】投閣招辱何艸元之自勞【雄】刑名【晁錯】縱橫之學曷齒於儒流辭賦頌歌之作亡禆於諷諭【王褒枚乘】黨王鳯而名節蔑聞【谷永】附新莽而忠義掃地【劉歆】大節不謹他美莫贖焉唐士馳翰墨之場者辭章則栁河東劉中山酬奉則宋之問沈佺期制策則楊炎徳裕言詩則李白元稹豈不聲價增重爲唐之巨擘【唐文藝大歷貞元問羙才輩出扵是韓愈唱之桞宗元皇甫湜李翺等和之此其極也若侍從酬奉則李嶠宋之問沈佺期王維制策則常衮楊炎陸贄權徳輿王仲舒李徳裕言詩則李白杜甫元稹白居易劉禹錫譎怪則李賀杜牧李商隠皆卓然以所長爲一世冠然嘗言之夫子之門以文學爲之科何哉】由今觀之叔文詀詀小人傾身納交蠅營狗苟卒至竄逐而後悔【劉禹錫栁宗元】易之怙寵憸夫甘心媚附奴顏婢膝必至取敗而後已【宋之問沈佺期】誘殺忠良朝野側目【楊炎】植立朋黨縉紳貽害【李徳裕】統禦寡謀無弦鳴鴈落之能【元稹】孟浪不檢爲挺身騎鯨之怪【李白】言不顧行文章奚工焉若漢之董仲舒唐之韓退之當扵古人求之敷陳三策切中帝心【董仲舒】佐佑六經有光帝範【韓愈】使夫人慕山斗之爲髙遡淵源之自出則不專扵文而已嗚呼漢唐諸子猶不免後人之議則晉宋齊梁蛙鳴蟬噪尙何足論哉故嘗論之文獘扵戰國暴秦至漢董仲舒則繼道統扵垂綫文獘扵三國六朝至唐韓昌黎則回狂瀾扵旣倒文獘扵五代末習至國朝則諸公震春霆扵已蟄天之未防斯文也昭昭矣奎星開宋文風振古六十年來旺气消文章化入山川手文人才士項背相望祥符間時則楊億劉筠二公爲文宗主耳筆力宏壯天下仰慕翰染如飛門人錄此文之始唱也【祥符間劉筠與楊億齊名時謂之楊劉又石介祥符詔書記楊翰林少知古道筆力宏壯楊大年每欲作文揮翰如飛文不加防每盈一幅則門人錄頃刻之際或數千言眞一代之文豪也歸田錄】然因其言而觀其行冊後之舉富貴可立俟也而楊億不奉詔【眞宗議冊皇后上欲得楊億艸制使丁謂諭防曰大年勉爲此不憂不富貴億曰此富貴非所願也乃命他學士艸之】丁謂之畱權要所當奉也而劉筠不奉詔【天聖三年丁謂復相召學士劉筠艸復相制筠不奉詔乃更召晏殊殊遇筠側面而過蓋有所愧也】气節如此則其文宏壯也宜哉天聖間時則尹洙歐陽公爲文宗主耳尹之文則簡而有法約千言爲五百在六經惟春秋可當【天聖眀道間錢文僖守西都起雙桂樓命永叔與師魯作記永叔先成近千餘言師魯曰洙只用五百字可記文成永叔服其簡古又聞見錄歐陽修志師魯墓論其文曰簡而有法自謂人曰在六經中惟春秋可當則歐扵師魯不傳】歐之文得之自然非學所至其自負要似韓愈【墓志景祐初以古文相尙得之自然非學所至蘇公序歐陽之文曰韓愈之後三百餘年而得歐陽子天下尊之曰歐陽今之韓愈也】然此文之方變也因所學而觀所養防窮達臨禍福無愧扵古君子則歐公能言之【歐陽公曰尹洙天下之士識與不識皆稱曰師魯蓋其名重當世而世之知師魯者或推其文學或髙其議論或多其材能至扵忠義之節防窮達臨禍福無愧扵古君子則天下稱師魯者未必盡知之】以救時行道爲賢以犯顏敢諫爲忠則蘇公能言之【天聖景祐歐陽子出天下爭自濯磨以通今學古爲髙以救時行道爲賢以犯顏敢諫爲忠長育成就至嘉祐末號稱多士歐陽之功居多蘇軾序歐陽公之文集】義槪如此則其文簡嚴也宜哉慶曆景祐間眉山之蘇南丰之曾間見層出爲文宗主耳讀東坡之文如駕千里之駒而馭以王良造父𨿽豪縦奔逸不失疾徐進退之宜【山谷稱東坡文云云】讀南丰之文如三軍之鼓气猛獸之抉江湖之波濤煙雲之姿狀有慓鷙奔放雄渾瓌偉之气【王震序南丰文曰南丰先生以文章名天下久矣異時齒髮壯志气鋭其文章之慓鷙奔放雄渾瓌偉若三軍之鼔气猛獸之抉江湖之波濤煙雲之姿狀一何奇也】此文之益盛也然二公所謂踐履者始而金馬石渠不自知其東坡赤壁中而東坡赤壁不自知其朱崖儋耳扶海上風濤之壯气益厲文益髙此東坡之所以爲東坡【蘇子瞻中進士第稱中制第優等除判官召試直史館通判杭州知宻徐湖三州未幾以黃州團練副使安置汝州元祐初復朝奉郎召爲禮部郎中起居舍人一年爲中書舍人翰林學士兼侍讀出知杭州又召爲翰林承防出守穎復以兵部尙書召還兼侍讀尋遷禮部兼端眀殿翰林侍讀二學士紹聖元年以本官知闕州貶出恵州安置又貶瓊州別駕昌化軍安置從恵州再徙本州】始而挺立朝廷逺迹權貴凜然有不可犯之色中而間關補外六州郡麾泰然無三慍之意晚而言事不合小人乘間晏然有不爲之動之勇終身大節表裏無瑕此南丰之所以爲南丰【公自爲小官至扵朝廷挺立無所附逺迹權貴由是愛公者皆爲編校書籍積九年自求補外轉徙六州三十餘年人皆爲公凜然而公防之自若也公扵是時就與任事者不合自小人乘問又欲擠之一時知名者往往坐譏刺語廢逐公扵慮患防防絕人逺甚政事張弛操縦𨿽出乎已而未嘗廢法自便以其故莫能中傷公亦不爲之動也】而區區文墨間豈足盡二公哉不然晉公之文蓋自韓桞而後一見也【孫柯與丁謂齊名王禹偁以爲唐韓栁後三百年有孫丁也】拂須之媚君子惡之【丁謂爲參政與冦丞相防食都堂染公須謂起拂之公正色曰身已爲執政而親爲宰相拂須耶】臨川之文蓋與三蘇二曾相伯仲也新法之害識者羞之【王安石時與三蘇二曾相論文又神宗朝行新法人皆苦之】嗚呼節義大閒文章末技聖賢立身行已誠千百世典刑而枝辭蔓說又特其說鈴者也後之君子宜加決擇焉

气節

陳咸之父教其子以讇【本陳咸父萬年嘗病召咸教戒扵牀下語至夜半咸睡頭觸屏風萬年怒欲杖之咸謝曰大要教咸讇也】範滂之母教其子以義【本建寧二年大誅黨人詔下急捕滂等滂白母曰仲博孝敬足以供養滂從龍舒君歸黃泉存亡各得其所惟大人割不可忍之恩勿增感戚母曰汝今得與李杜齊名死亦何恨旣有令名復求壽考可兼得乎滂跪受教而別】觀咸之父滂之母則兩漢風俗可知矣噫有由也周能貴士唱義尊周【楊子周之士也貴秦之士也賤周之士也賢秦之士也荀文春秋末管仲列國大夫皆唱義尊周】秦燔詩書防狗媚秦【叔孫通】上人之趨向其士習之權輿也歟嗚呼君者綱常之主君不能防養作成則無以副上天付托之意士者吾道之表士不能自愛自重則無以盡上天稟賦之厚然士有不待而興此固當然之責而君爲天下國家計其可無崇奨之術耶嘗觀兩漢士气伸屈之由矣昔髙祖以孝行爲無益【陳平】以儒者爲可辱【酈食其】封項伯以啟亡節之臣【項羽】名鄭籍以沮盡忠之士【鄭當時】卽此一意士气掃地是無怪乎防佞成習也袁盎以諸侯王相不爲卑賤矣而拜申屠嘉扵車下【袁盎】爲魏其賔客自丞相而下皆在一見田蚡則趨席防地不敢仰視者【田蚡】至爲衛靑之揖客獨一汲黯黯之外皆拜也【汲黯】孔光身爲帝師名位第一且屈膝扵閹人之董賢【孔光傳】異時厥角稽首甘獻符命【劉歆傳】劇秦羙新取媚權要【掦雄傳】而漢鼎爲人所移者伊誰之咎嗟夫子卿仗節單於起敬汲黯在朝淮南寢謀【並本】士亦何負扵漢而漢往往沮抑卒使賣國以求媚漢亦何利哉若光武尊禮嚴光起救獘俗以羊裘見天子而不爲慢以口書授三公而不爲傲巖巖釣臺照映千古桐江一絲扶漢九鼎此風一唱爭持名檢是無怪乎節義相望也【嚴光】陳蕃竇武唱扵前李膺林昱和扵後【並本】張儉以南郡督郵舉劾中常侍【本儉爲東都督郵時中常侍侯覧殘累百姓儉舉劾覧及其母罪惡請誅之由是告儉爲黨】王允以太原郡吏捕殺小黃門趙津【本傳】皇甫規掾上計而上防討羌【皇甫規𨿽在布衣見馬賢將諸郡兵擊羌不卹軍事乃上書言狀郡將知規有兵略乃命爲功曹其後攻隴西規乃上防求乞自效】周舉令平邱而上書奏事【周舉順帝時舉賢良茂材爲平丘令上書言當時得失辭甚切辧】異時設席尊禮如待神眀淸議所臨姦雄宿頸而漢鼎終不敢染指者伊誰之力嗟夫禍黨株連甘戮如飴【東漢黨錮】三國鼎沸唱義尊漢士之不負扵漢亦漢有尊尙名節之功豈非漢之福歟西漢所尙如此東漢所尙如彼咸父滂母亦其耳濡目染非自爲之屈伸也是气也東都以後沮扵晉人輕賤名檢之習汨扵梁人崇尙寂滅之風淪扵李唐相習佛老之教大壊極獘扵五代亂離之世吹死灰扵已冷回狂瀾扵旣倒幸有國朝封植之恩祖宗張三綱以爲綱立四維以爲維洗磨故習砥礪士心釋北漢之衛融喜其不負劉氏而有臣得死所之言【劉承鈞臣衛融被執至京師太祖問融承鈞所以助李筠反狀融言不遜太祖命以鉄撾擊其首流血被面融呼曰臣得死所矣太祖顧左右曰此忠臣也釋之命以良藥傅其瘡遣融致書扵承鈞】召前代之李昉喜其不朝而有惟知事周之語【李昉在周初知開封府人望已歸太祖昉獨不附王師入京昉又獨不朝貶道州司馬徙延州別駕在延州三嵗當徙昉不願內徙後宰相薦其可大用召判兵部昉五辭行至長安移疾六十日中使促之行至洛陽又移疾三十日旣至上勞之昉曰臣前日知事周而已今以事周之心事陛下上喜曰宰相不謬薦人】陶谷之詞翰誠在所取而懷中之文太祖終薄之【陶谷傳記羙詞翰太祖將受禪未有禪文谷在旁出諸懷中曰成矣太祖甚薄之】範質之防節誠在所重而欠世宗一死太宗終惜之【太祖爲軍士擁逼叱之不退範質頗誚讓太祖且不肯拜王溥先拜質不得已從之太祖卽位先命溥致仕蓋薄其爲人也又嘗稱質之賢曰惜也但欠世宗一死耳】噫豪傑之士𨿽無文王猶興天下不可謂無若人而俯仰一世爲人桔橰若此者亦不少人主之好惡天下仰望而終身焉身爲貟外輙挽帝衣【冦凖】昔爲禦史幾扣予榻【石介慶曆聖徳詩素相之後含忠履防昔爲禦史幾扣予榻】石介布衣也濃墨大字直詆大臣之夏竦【石介聖徳詩曰眾賢之進如茅斯拔大姦之去如距斯脫大臣斥夏竦也泰山先生曰子禍始扵此矣】仲淹司諫也伏閣大呼敢論宰相之夷簡【眀道二年郭皇后見疎呂夷簡以前罷相怨後範諷言後無子當廢夷簡贊其言先敕有司無得受臺誎章奏仲淹孔道輔孫祖徳蔣堂郭勸段少連宋祁劉渙詣垂拱殿門伏奏門者闔扉道輔扣銅鐶大呼夷簡奏臺諫伏呼閣非羙事乃逐道輔等】此固平居暇豫之時然也有如呼吸之頃有雷有風進退之間有存有亡而能視死如歸者此則可重西夏之難劉平以冒賊死任福以身報國死敵之所以不敢踐環慶而窺秦鳯者二公之力居多焉【元昊反康定元年劉平戰沒黃徳和誣奏平降賊富弼奏云平引兵赴援以姦臣不救故敗竟罵賊亟食而死又慶曆元年任福敗有小校劉進者勸福自免福曰吾爲大將兵敗以死報國耳挺身決鬭鎗中左頬絕其喉死】南儂之變趙師旦以叱賊死曹覲以不受羙官死賊之所以不敢沿欝江而蹂番禺者二公之力居多焉【趙師旦守亷州儂智髙起陷城賊令拜叱曰恨不斬此賊以報國家豈有太守而助賊卽遂害之又曹覲皇祐五年守封州儂智髙叛爲賊所執賊知其名臣子屈令拜任以羙官覲慢罵不顧賊尙不敢殺復說曰我王番禺汝堪宰相覲叱曰狗彘死在旦夕尙敢狂誖語卽遂害之】此處祖宗全盛之時然也有如霜降水涸涯涘乃見疾風凜凜勁艸自若而能挺身不變者此尢可敬伏覩建炎之詔曰河北億萬眾寧死鋒刃無一人負國以民庶觀之其士夫守節可知此𨿽吾國中否之世漢唐盛時豈有此耶精忠之節動揺山嶽剛大之气淩逼云漢祖宗培植之功大矣哉

淸和

自忠肅共懿之風息而淸之名始形自宣慈惠和之徳泯而和之名始彰嗚呼淸和之名立天下無全徳似也然觀夷之淸惠之和出防進退莫窺其際不聞有一偏一曲之失而所以偏曲者後之效夷惠而不至者之過也夫以夷齊之不立扵惡人之朝不與惡人言其不屑就之風疑扵隘矣而夫子稱其不念舊惡其心量之廣大如此然則夷齊豈有淸之獘哉以下惠之不羞污君不卑小官其不屑去之風疑扵不恭矣而孟子稱其不以三公易其介其所守之不可奪如此然則下惠豈有和之獘哉甚矣後世制行之失也偏見詖說熟扵天下之耳目詭行曲學足以移人之气習而淸和之敗績也多矣自夫世之士以爲傲睨世故可隆聞望軒挺物表可掠聲稱防修不污尙防隅也倜儻不羣崇气槪也肥遁自守重道義也反乎此則防韋防踖其名爲佞詭隨曲徑其名爲偸委靡遷就其名爲懦扵是矜嶄崖絕異之行而曰髙尙其志此大易之道也伯夷嘗行之矣自夫世之士以爲皦皦之志久則難全皓皓之行終則易污和光同塵爲貟機也隨波逐流爲通賢也雷同一談爲達權也反乎此則骯髒殊好是之謂誕宏闊持論是之謂迂矯拂立情是之謂譎扵是事將順容與之行而曰凡民不協而受之者此皇極之道也下惠嘗行之矣嗚呼學步邯鄲至失邯鄲學顰西子反失西子是則學夷惠而失夷惠者其獘必至扵此歟且西都之風非不尙和也然將相不能正誼盡瘁而臨難交歡猶相與求容悅扵五百金之態【周勃陳平】禦史不能抗色立朝而垂沒教諂且形扵父子之間【陳咸】朔方良策難詰隨對如誤國何【公孫宏傳】畱屯集議初是什三如昧事何【趙充國】甚至坐視漢鼎之移而目不加瞬者則在相位【張禹】甘心天祿之投而心不愧者則在臺閣【揚雄】若是者阿順而已果和之聖乎東都之俗非不尙淸也然抗志扵攬轡之秋而忘戰國處士橫議之戒【範滂傳】要譽扵龍門之登而忘智者偃息衡門之諭【李膺】名目相髙重慕淸裁屣履相先爭畏貶議【黨錮】甚至西州豪傑之不預至自訟以爲髙生徒錄牒之未破至自表以爲防【同上】若是者驕亢而已果淸之聖乎淸不流扵隘和不流扵不恭有夷惠之髙行無兩都之流獘吾扵國朝諸公見之平居相稱若尙同也而議事則公言無私不害其爲同【長編慶曆五年歐陽修言杜衍爲人精審而謹守規矩仲淹則恢宏自信而不疑韓琦則純正而質直富弼則眀敏而果鋭四人爲性各不同𨿽皆歸扵盡忠而所見各異云云四人者可謂公平之賢也平日閒居則相稱羙之不暇爲國議事則公言廷爭而無私杜衍眞得忠臣有不和之節而小人防爲朋黨誣矣】上前爭事若好異也而下殿則如未嘗爭不害其爲異【魏泰別錄韓忠獻公言慶曆中與希文彥國同在西府上前爭事議論各別下殿各不失和气如未嘗爭也當時相善三人正如推車子蓋予心主扵車可行而已不爲已也】範公之與呂夷簡𨿽立異扵伏閣奏事之時而不能不相歡扵平賊之舉【眀道二年郭皇后見疎呂夷簡以前罷相怨後範諷言後無子當廢夷簡贊其言先敕有司毋得受臺誎章疏範仲淹孔道輔等詣垂拱門防奏門者闔扉道輔扣銅鐶大呼夷簡奏臺誎伏閣非羙事乃逐道輔等又範仲淹神道碑自公坐呂公貶羣士大夫各持二公曲直呂公患之凢直公者皆指爲朋黨或坐竄逐及呂公復相公亦再起被用扵是二公歡然相約戮力平賊天下之士皆多二公】君實之扵景仁𨿽相得扵異姓兄弟之情而終不相下扵鐘律之事【範景仁墓志熈寧元丰間士大夫論下賢者必曰君實景仁二公蓋相得歡甚曰吾與子生同志死當同傳而天下之人亦無敢優劣之者故君實嘗語人曰吾與景仁兄弟也但姓不同耳至扵論鐘律則反覆相非終身不能相一君子是以知二公非苟同者】邵康節之自處則退遁山林不屑富貴至語門弟則寛民新法投劾何益又非髙亢也【嘉祐中康節以遺逸命官辭之不從河南尹遣官就第迎告敕朝章康節服以謝卽褐衣如初終居洛陽至熈寧再命官三辭又不從再服以謝且曰吾不復仕矣至熈寧三年朝廷初行新法所遣使者皆新進少年天下騷然康節閒居林下門生故舊仕宦四方者皆欲技劾而歸以書問康節康節答曰正賢者所當盡力之時新法固嚴能寛一分則民受一分之賜矣投劾而去何益】程眀道之誨人若坐春風溫厚可想至對執政則面排新法執論不撓又非容順也【朱公掞見明道於汝州逾月而歸語人曰光庭在春風中坐了一个月又熈寧間判武學新進者以先生言其新法之初首爲異論罷復舊任又嘗被防赴都堂議事荊公方怒言者厲色待之先生曰天下非一家私議願公平气以聴荊公爲之愧屈】毀方瓦合人曰杜衍示門人之教然也而歐公乃以忠臣不和稱之【杜公語錄有門生爲縣令公戒之日切當晦韜無露圭角毀方瓦合求合扵中可也門生曰公平生以直亮忠信取重天下今反誨某以此何也公曰予所以欲毀方瓦合求合扵中也又歐陽公稱公眞得忠臣有不和之節見上】勤謹和緩人曰劉安世得李若谷之教然也而蘇公乃以眞鐡漢褒之【呂氏雜錄器之云安世初登第與二同年謁李若谷參政三人同起身請教李曰若谷自守官以來嘗持四者曰勤謹和緩其間一後生應聲曰勤謹和旣聞命矣緩之一字某所未聞李正色作气曰世間甚事不因忙後錯了又言行錄昔有與蘇子瞻論元祐人才者至劉安世則曰器之眞鐡漢不可及也】萬馬能駐確不可奪王公存之不徇流俗固也然平居恂恂不爲詭激之行【王公墓志公性寛厚儀狀偉然平居恂恂不爲詭激之行至有所守確不可奪議論平防無所向背司馬溫公曰並馳萬馬中能駐足者其王存乎】赤幟自立屹不可向溫公之好持異論故也然不才自防常歉扵勇決之人【丁未錄熈寧三年初上有防用司馬光安石曰光𨿽好異論然其才豈能害政如光者異論之人倚光爲重耳今陛下置光扵人上是爲異論之人立赤幟也又溫公行狀公知永興軍到官上章曰臣之不才最出羣臣之下先見不如呂誨公直不如範純仁程顥敢言不如蘇軾孔文仲勇決不如範鎭】夫同流滔滔而立砥柱不移之操嚴霜凜凜而有和气溫厚之習以此制行亦何歉扵夷惠之聖哉抑又論之尙淸之獘則流而爲激爲訐尙和之獘則流而爲庸爲佞二者胥失也然流之激訐弗顧身害不失爲扶持名教之地流扵庸佞蠅營狗苟必至防恥掃地而後已噫可畏哉昔眞宗嘗謂管仲之仁不如召忽之忠【景徳四年上曰孔子言管仲如其仁豈非召忽以忠死管仲不能固其節耶爲臣之道當如是乎】仁宗嘗謂蘧伯玉之君子不若史魚之直【家皇祐中楊安國講直哉史魚仁宗曰蘧伯玉信君子矣然不若史魚之直據孔子所言則史魚不若蘧伯玉仁宗之言人君之言也人君惟欲臣下切直故言蘧伯玉不若史魚也】其爲士夫者寧爲其方毋爲其圎寧爲其淸毋爲其和可也不然熈丰大臣好人同已諸賢異論斥逐殆盡異時此風復熾胚胎不測之禍則亦可爲尙和同者之戒【王荊公】昔人有言曰效伯髙不得不失爲謹飭士效季良不得則陷爲天下輕薄子【東漢馬援傳】愚則曰學伯夷不得不失爲名節學下惠不得必流爲詭隨

古今源流至論後集卷六﹤子部﹐類書類﹐古今源流至論﹥

欽定四庫全書

古今源流至論後集卷七

宋林駉撰

歷代徳運

五行相勝鄒衍說也五行相生劉向說也夫執相勝之說曰夏得木徳商得金徳周得火徳是也立相生之說曰帝出乎震故伏羲氏始受木徳其後以母傳子是也嗟夫五行固有相勝相生之義矣然帝王授受天命人心未嘗相勝愚不敢信衍之說五徳之運其說𨿽不見於六經以古帝王建號推之則其說驗矣【漢律曆志三代旣沒五伯之末史官防紀秦兼天下未遑暇及亦頗推五勝而自以爲獲水徳以周爲火用水勝之謂有黒龍之瑞以十月爲正色尙黒蓋從鄒衍所勝爲行說也余見下】自今觀之神農氏之時以爲炎帝者爲其尙火也黃帝氏以爲黃帝者爲其尙土也少昊氏以爲金天者爲其尙金也非其所尙之徳則其號特爲虛設五行用事始本於東方萬物之所自起焉王者則而象之首以木徳王天下其次一以所生之行而轉相承也以建號而推自神農而上爲伏羲則知其爲木徳也自少昊而下爲髙辛則知其爲水徳也自伏羲以至髙辛則五行之運一周矣又自尭以至於商則五行之運再周矣皆繼繼承承取其相生之義則劉向父子之說爲足信矣【漢律曆志孝成世劉向總六歷列是非作五紀論向子歆究其微眇作三統歷及譜以說春秋推法密要故述焉云云炮犧繼天而王爲百王先首徳始於木故爲帝太昊取犧牲故號曰炮犧氏共工氏伯九域言𨿽有水徳在火木之間非其序也炎帝以火承木故爲炎帝號曰神農氏黃帝火生土故爲土徳與炎帝之後戰於阪泉號曰軒轅氏少昊帝考徳曰少昊曰淸淸者黃帝之子淸陽也是其子孫名摯立土生金故爲金徳號曰金天氏顓頊帝金生水故爲水徳號曰髙陽氏帝嚳水生木故爲木徳號曰髙辛氏唐帝帝系曰帝嚳四妃陳丰生帝尭封於唐蓋髙辛氏衰天下歸之木生火故爲火徳號曰陶唐氏虞帝帝系曰顓帝生窮蟬五世而生瞽叟叟生舜尭嬗以天下火生土故爲土徳號曰有虞氏伯禹舜嬗以天下土生金故爲金徳號曰夏后氏湯伐桀金生水故爲水徳號曰商後曰殷武王伐紂水生木故爲木徳號曰周室】若以相勝而言則舜受尭之天下是有勝尭之心禹受舜之天下是有勝舜之心非獨舜禹不然𨿽三代而下亦不然也湯之纉夏出於不得已如其以商之金而克夏之木則是彰湯之得天下出於本心矣武王伐商亦出於不得已如其以周之火而克商之金則是彰武王之得天下亦出於本心矣謂相勝之說出於秦之意則可出於帝王之意則未可也徒見夫商尙白故以爲尙金周尙赤故以爲尙火欲以附防相勝之說嗚呼若從其相勝之說則夏之木徳胡從而尙黒【記檀弓有虞氏之瓦棺云云夏后氏尙黒商人尙白周人尙赤】徒見夫夏有靑龍之瑞遂以爲尙木商有銀山之祥遂以爲尙金欲以附防相勝之說嗚呼若從其相勝之說則周之火徳胡爲有白魚之瑞耶則鄒衍之說不足信矣【前董仲舒策武王白魚入於王舟】由周而降相生之義千載未嘗不符契也且秦本西戎余分閏位不足繼周班固削而不取焉夫秦不足繼周則繼周者漢也周以木而漢以火宜矣不然彊華奉赤符亦謂以火爲主何耶【漢律曆志秦以水徳在周漢木火之間周人略其行序故易不載又王莽傳贊莽非命之運紫色防聲余分閏位又光紀彊華奉赤伏符曰劉秀發兵捕不道四七之際火爲主防莽傳注𨿽無明音但顏注云紫間色防邪音又云樂之淫聲則防字與蛙字同義哇音蛙淫鄭之音】自魏至隋皆非正統不足繼漢崔昌議去而不用焉夫自魏而隋皆不足繼漢則繼漢者唐也漢以火而唐以土宜矣不然伊川謂唐土徳而少河患何耶【唐天寶九載崔昌議自魏晉至周隋皆不得爲正統欲唐逺繼漢統衞包扶李林甫行之又伊川語錄唐土徳偏少河患本朝火徳多水災】君子觀漢之承周唐之承漢相生正理異世一揆則知秦用水徳之治而行刻深之法其相勝之說背戾於聖人也多矣自是而後莊宗中興唐祚同爲一代則土運未絕也一傳而晉以金再傳而漢以水又再傳而周以木天開我宋運膺火徳徐鉉之言信矣【長編徐鉉曰荘宗中興唐祚重新土運自後相傳晉以金漢以水周以木皇宋運膺火徳國初便祀火帝】且我宋以火王天下也豈非上天所眷命乎受命宋分星應大辰火之祥也【通略嘉祐元年知並州韓琦乞復本州爲節鎭胡公宿以爲尭遷閼伯於商丘王以火徳又京師爲宋之分野而並爲晉地參商相讎之星宋興平僣僞並最後服太宗削之不使列於方鎭宜如舊制不從乃復並州爲太原府】收復河東日在重午火所旺也【元城語錄溫公曰太祖初爲歸徳軍節度使實在宋國故號宋且河東晉地也昔髙辛遷閼伯於商邱主辰今應天府是也遷實沈於大夏主參今太原府是也參商不相能久矣國初但曰並州不加以府號蓋有深意也又本朝収河東在戊寅年重午日乃火土旺日此參水所忌故克之宋受命已十九年而晉始服是以本朝盛則後服衰則先陷後靖康元年丙午重九日太原陷噫先生可謂先知矣僕妄意測之曰丙午爲天水火最大忌九爲陽數之極故太原以重九日陷】赤烏報蕃昌之兆【長編至道九年知通利軍錢昭獻赤烏白兔各一云烏稟陽精兔昭陰瑞報火徳蕃昌之兆示金方馴服之證上謂侍臣曰烏色如渥丹信火徳之符也】紅光彰誕育之祥【系年錄大觀元年髙宗生於東京大內之宮中紅光照室】噫盛哉是故赤帝有祭也【長編幹徳元年聶崇義言皇家以火徳承正統請奉赤帝爲感生帝毎別尊而祭之尙書省集議遂如崇義奏爲壇於南郊奉宣祖升配當以正月上辛奉祀感生帝者卽五方上帝之一也】歳正月商丘

有祠也【胡宿墓志南京鴻慶宮災胡宿言南京聖宋所以受命建號太火主於商丘國家乘徳而王者也比年數災宜修火祀事下大常歳以長史奉祀商邱自公始】色尙赤也臘用戌也【長編建隆元年國家受周木徳以火徳王色尙赤臘用戌】火徳彰彰其與尭比隆歟彼趙垂慶因羽毛之白而欲用金徳矣然越數代而紹唐此不可也【長編雍熈元年布衣趙垂慶言皇家當越五代而上承唐統爲金徳自禪代以來羽毛之白者不可勝紀皆金徳之應也集百官議徐鉉曰五運相承間不容髮豈可越數姓之上繼百年之運此不可之甚也乞聖徳承木爲火徳從之】噫太原後服胡公言之並不加號溫公言之彼曷不知乎【並見上注】謝絳因日抱黃珥而又欲用土徳矣然越唐而承於隋此又不可也【長編天禧四年謝絳言神農以火徳聖祖以土徳國家以黜五代紹唐土徳以繼聖祖臣聞太祖生而包洛黃及受命五緯聚奎而鎭星是主陛下升太山日抱黃珥朝祀太淸有星曰含譽色黃而澤非土徳之瑞乎惟勿以變古爲疑時董行父請用天爲統以金爲徳詔兩制議皆言用土徳則當越唐上承於隋用金徳則當越五代紹唐而太祖實受終於周室豈可弗遵傳繼之序絳行父議皆不用】噫水患多應伊川言之火祀宜修胡宿言之彼曷不審乎【並見上注】不然南京卽政建炎紀元何天意猶眷眷於中興之後耶【中興本末宗澤請開封府南京曹隕進道君禦札曰便可卽眞來救父母上由是趍應天府耿南仲議攺元宜仿藝祖建隆之號且本朝以火徳王請曰建炎上初卽位用漢光武故事爲壇於宋之陽名曰中興受命之壇】嗚呼宋徳當天歷年萬億赫然炎精奕葉有光愚尢有望於今日也

歷代世譜

能言其祖郯子見稱【左昭公十七年郯子來朝昭子問曰少昊氏鳥名官何也郯子曰吾祖也我其知之矣】不識其先籍談貽笑【左昭十五年晉荀躒如周籍談爲介王曰諸侯皆有鎭撫王室晉獨無有何也談曰諸侯之封皆受名器於王故薦彛器晉居深山王靈不及其何以獻王曰叔氏其忘諸乎密須之鼔闕鞏之甲唐叔受之女司典之後何故忘之籍談不能對】甚矣世系不可不明也夫世系明逆順之理別親疏之分封侯之所以久長統緒之所以繼述其有關於世教也至矣古者別生分類而作汨作時則有著姓氏之書奠世系敍昭穆而命小史時則有姓氏之官璇源仙派繩繩有序金枝玉葉秩秩可考故訂正甚易也自諜譜久廢源流無據掘起艸野之夫而求附聖明之後生長夷狄之部而僭紊帝王之裔噫可嘆矣竊嘗論之且五帝之相承三王之繼禪無非出於黃帝之後攷之史遷世表黃帝二世而顓帝三世而髙辛四世而唐尭至舜則八世焉此帝之世系出於黃帝明矣【史記世表黃帝生昌意昌意生顓頊顓頊生窮蟬窮蟬生敬康敬康生句望句望生蟜牛蟜牛生瞽瞍瞽瞍生舜】四世而禹二十世而湯至武王則二十一世焉此王之世系出於黃帝又明矣【同上黃帝生昌意昌意生顓頊顓頊生鯀鯀生禹又世表從黃帝至湯二十世從湯至紂三十世從黃帝至紂四十九世又世表從黃帝至武王二十一世】是𨿽史遷世掌天官能知諜譜之詳而亦帝王盛世歷歷有書若官也世之執茫昧之說者曰契生於卵后稷人迹世系無可考也【史記契因元鳥卵而生稷因履巨人迹而生】泥五徳之說者曰髙辛以水生木夏禹以土生金世系又不必信也【漢劉向及子歆論帝王相授以五行相生】噫稷契之事特經傳欲以見天命精微之意【史記禇先生云】五徳之說又特起於漢儒附防之私皆不可以實論也【見上】吾惟觀史遷世表一書而知帝王源流之傳耳彼秦起西戎特一醜類托於栢翳之所出若難信也況呂政受命寄身不韋而亦玷栢翳之後可乎【史記大費生大防大防元孫曰中衍中衍元孫曰中潏生蜚防蜚防生惡來李勝惡來之後爲秦又秦本西戎之裔又史記秦記始皇荘防王子也名子楚爲質於趙見呂不韋姬悅之不韋陽翟大賈也其姬有娠而獻於子楚生始皇】漢起沛中特一亭長本於唐尭之所出似無疑也況鄙哉劉裕亦冒元王而亦玷唐堯之後可乎【漢髙祖贊漢承唐運又髙祖紀髙祖少爲亭長又宋紀劉裕稱漢楚元王之後】曹魏之興肇於宦者曹騰而以爲曹叔振鐸之裔夫何僭矧嵩本養息姓氏無考耶【曹操本嵩子嵩本曹騰養子蓋騰後漢時宦官又魏武作家傳自云曹叔振鐸之後周武封母弟振鐸於曹】唐祖之始肇於隴西北道而以爲出於臯陶夫何僞矧以理爲李尢爲不經耶【唐紀髙祖諱淵隴西人也又唐宗室世系李氏出自嬴姓帝顓頊髙陽氏生大業大業生女華女華生臯陶字庭堅爲堯大理歷虞夏商世爲大理以官命族爲理氏至後利正逃難於伊侯之地食木子得全攺理爲李氏唐蓋其後也】甚者晉之敬塘西夷裔也而攺姓石氏可乎【五代史晉紀石敬塘其父臬棙雞本出於西夷其姓石氏不知其得姓之始也】唐之克用朱邪族也而冒姓李氏可乎【五代史唐紀李克用其先蓋出於西突厥本號朱邪後伐黃巢賜姓爲李氏】嗚呼杜正倫求齒於城南諸杜君子所鄙【唐杜正倫與城南諸杜昭穆素逺求同譜不許銜之諸杜所居號杜固世傳其地有壯气故世衣冠世倫旣執政建言鑿杜固川流如血自是南杜稍不振】郭崇韜哭子儀之墓識者羞之【五代史郭崇韜傳崇韜以其姓郭因以爲子儀之後崇韜伐蜀過子儀墓下馬號慟而去聞者頗以爲笑】況帝王正統使醜類卑族混而無別君子安得不辧之哉此無他自秦以後姓氏無書毋怪乎夷夏貴賤之混噫掃歷代附防之說接上世統傳之正吾於我朝見之昔太祖之肇開區夏應明宗天生聖人之禱【五代史明宗焚香禱於宮中朕本夷人願天早生聖人爲天下主或以太祖應之】太宗之克紹先烈驗玊帝薦祉之祥【開寶九年上曰晉王必爲太平天子十月有神降於盩厔縣自言黒煞將軍玉帝之輔也云太上宮闕已成晉王有仁心上崩太宗卽位】誠天命之所眷然仙源積慶天派分潤君子不可不求源流之出愚嘗觀李攸景命萬年之錄也謂始基之祖曰平水有勞皁遊銘功則知出於伯益也尙矣【紹興中李攸作景命萬年錄趙氏之先於秦共祖大費與禹平水土舜曰咨爾費贊禹功其錫皁遊爾後嗣將大費佐禹調駒鳥獸是爲栢翳栢翳生大亷大亷元孫曰仲衍其後季勝季勝三世造父以功封趙城子孫因氏焉】又觀蘇轍聖祖之記也謂始基之祖曰惟我聖祖肇自皇世則知本於栢翳也又明矣【蘇轍筠州聖祖殿記周制天下都邑立后稷祠而唐澧州祀老子蓋二祖之徳光配天地凡有社有民不可以弗享維我聖祖肇自皇世知越周唐威神在天靈徳下降禪符癸丑始詔四方萬國咸建祠宮】嗟夫舜以孝而育虞禹以功而孕夏契之後爲商稷之後爲周獨益未也天之報益其在我朝乎或者且曰邵愽言今之章奏不當名廣漢則本朝廣漢之後也君子曰是益之後在漢爲京兆也【聞見錄今章奏不當名廣漢按國史防要本朝廣漢之後也】或者又曰吳處厚言廟食宜及程嬰杵臼有功社稷則本朝趙武之後也君子曰是益之後在春秋爲趙氏也【魏泰東軒筆錄元丰中吳處厚上書云昔程嬰公孫杵臼全趙氏之孤最有功於社稷而皆死忠義廟食弗顯宜有崇厲願訪塜墓飾詞加封詔封嬰爲誠信侯杵臼爲忠智侯】然溯其流測其源其在奏鮮粒民之始歟昔益始封之日帝舜曰爾後嗣將大信矣夫噫帝王世系皆出於黃帝吾得之遷史世表國朝世系實出於伯益吾得之李攸蘇轍夫何疑哉

世冑

世冑之說尙矣傳曰八元八凱世濟其美此虞制也【左傳】詩曰王命山甫纉戎祖考此周制也【毛詩】嗟夫故國喬木見者興思甘棠遺澤愛之勿敗況所謂世臣者箕裘之業不墜詩書之澤猶存民望之所歸屬國勢之所倚重聖人其可不加任用之誠乎然富貴者侈之階逸樂者驕之府蒞而不學動成過咎持祿自滿鮮克由禮虞周聖人之所慮也是故後夔教冑子必示以直溫剛簡之徳師氏教國子特拳拳於三徳六行之訓夫惟教於未用之初用於旣教之後此徳業有肖於前人也歟噫世臣之親軻書所重仕不世祿詩人刺之成周以後未嘗不重世冑之選華元子罕宋公族也史魚寧武衞卿族也子良子皮子產太叔鄭公族也鬭辛鬭禦疆防賈楚卿族也晉之範欒郤趙魯之季孟叔孫齊之晏嬰吳之季札分布列國相輝麟筆無非用人以世者愚獨惜夫作成善教浸不如古尹氏立王子朝而階亂【公羊昭公二十三年】崔氏出奔衞而怙權【宣公十年】故公羊有世卿之譏【見上】吁非譏其以世也蓋譏不以賢也然則王教不如古而人才亦不如古宜矣是教也一變於春秋再變於漢三變於唐教愈壞而愈失材愈趍而愈下可嘆也漢自任子之令旣除而世冑之無聞【王吉上言曰今使俗吏任子弟率皆驕驁不通今古此伐檀所爲作也宜明選求賢除任子之令】唐自刺史世襲之議不行而世臣之不用【唐史戴冑傳】況無教養之道乎陵之敗義有沗於李將軍之威望【李陵傳】禹之驕縱卒壞霍愽陸之勲伐【霍光霍禹傳】漢之世冑安在哉虞世南之後而至於爲匠【本傳】房杜之後而敗於子之不肖【本傳】唐之世冑安在哉攷論漢唐之事君子深爲之於邑噫人材非有古今之異也特後世之教有靦於帝王者多矣春秋之教𨿽不古猶幸其有風聲气習之遺漢唐以來往往捨法而無教則人材消蝕又何尢焉國朝重象賢之禮嚴世祿之制衣冠陸續相望後先勲業赫奕不替云仍噫有由也旣嚴以監冑之教又嚴以較試之法旣重以覆試之實又重以引對之命【國初建國子監教養公卿大夫子弟又建隆之制所補齋郎進監以三事覆試之曰身曰年曰誦書覆而不實主者坐之故稀與王貽孫坐補齋郎失實貶官趙元拱髙元緒坐補齋郎貶官又祥符三年詔門資二十五以上求差使者令於國學所習以二年爲限令審官院與判監考試旣而引對錢象中陳宗紀並以學業未精且令習讀次年引對】此慶曆之詔所謂周大司樂掌學政以六藝教國子則官材蓋本於世冑者其有意於作成冑子也至矣【慶曆三年十一月詔曰周大司樂掌學政以六藝教國子則官材蓋本於世冑而今之防法受防太廣以致疏宗防恩拜焉未知率身之道從政之方今設考課之格立保任之條云云】宜乎世有賢臣者文靖相慶曆之治【呂夷簡仁宗卽位拜參知政事知戶部侍郎同平章事出判陳州歳中復相封申國公出判許州未幾復入相徙封許國公拜司空平章事明道二年章獻崩上始親政事公手防爲治之本以諷於上後呂公與範公俱出又再入相二公相歡約討西賊至元昊納欵遂與和焉】申公新元祐之風呂氏之家聲不替也【元丰五年出知定州徙揚州哲宗卽位召兼侍講拜尙書左丞遷門下侍郎拜尙書右僕射元祐三年拜司空兼平章事力除新法之害詰靑苗之害責興利之戒用兵之失救官制之滯與司馬光輔政於是民歡呼鼓舞又公在潁歐公爲守以公爲相家令子弟待公厚及與劉敞學始愛公學識】忠獻輔景祐之政【仁宗初韓忠憲公億爲禦史知雜事景祐三年除工部侍郎同知樞宻院事拜參知政事範文正公知開封府獻百官圖陰薦公可用文正旣貶仁宗以諭公遂除參知政事又蘇氏談訓云教子嚴肅不可犯第二子舍人持國有過必欲撻之家法之嚴如此】持國正熈寜之法韓氏之世業不墜也【神宗朝維除翰學承防時京師旱上防曰近日畿內縣督索靑苗錢甚急往往鞭撻取足至伐桑爲薪以易錢貨旱災之餘重罹此苦望陛下自奮英斷行之因奏對面論神宗感悟有防根究圖易免行利害權住方田編排保甲罷議東西門市易命公艸制求直言其略曰朕之聴納有不得於理歟獄訟非其情歟賦斂失其節歟詔出人情大悅是日大雨】一範之謡聞者破膽而純仁之事業益盛焉【範文正公仲淹知陜西邊人謡曰軍中有一韓西賊聞之心膽寒軍中有一範西賊聞之驚破膽又範純仁文正公之次子以恩補太常寺太祝中皇祐元年進士第後元祐初拜尙書右僕射宣仁曰卿父仲淹可謂忠臣卿當似之】一韓之謡聞者骨寒而忠彥之忠望尢著焉【言行錄本傳】此相業之彰卽商之伊陟也三覆以待北戎授首楊延昭之爲有功而其父業前朝之名將也【政要咸平中敵寇代州莫州刺史楊延昭伏鋭兵於羊山西自此掩擊且戰且退及西山伏發敵大敗獲敵將凾首以獻又長編咸平二年眞宗駐蹕大名莫州刺史楊延昭入奏邊事上指示諸王曰延昭父業爲前朝名將延昭兵防塞復有父風可嘉也】一矢加遺西蕃驚遁曹寶臣之爲有功而其父彬開國之勲舊也【記曰曹彬將薨太宗親臨其第問以後事對曰臣二子璨與瑋皆將材上問其優劣對曰璨不如瑋已而果然西蕃犯塞瑋望敵陣前有僧往來問左右曰敵貴人也遣李迢射之一發而斃於是敵遁以大軍乘之敵大敗西蕃慴服毎言及瑋則加手於頂呼之爲父】馬全義之力戰已有勞於太祖者也其子知節嚴飭見憚焉【言行錄馬知節父全義從太祖定天下力戰有功公年十八監彭州兵馬以嚴飭見憚如老將】王超之禦敵已有勲於太宗者也其子徳用夷狄知名焉【同上王徳用父武康公超事太宗眞宗有勞公以父任爲官至道二年討繼遷公從武康公出鉄門爲先鋒軍至烏白池公告其父曰歸師過險必亂乃令曰亂行者斬士卒無敢先後武康嘆曰王氏有子矣又王徳用神道碑公善撫士雄偉動人𨿽裏婦夷狄皆知者】此將材之良卽周之召虎也噫遺風余澤目擩耳染豈一朝一夕之積哉詩曰凡周之士不顯亦世國朝有焉又曰無忝爾祖聿修厥徳先正有焉

氏姓

子長之序司馬氏所出也其先司馬適晉後復奔魏【司馬遷傳遷論司馬氏之所自出於顓帝時則爲重黎在宣王時則爲程伯休父其後官失其守爲司馬氏惠防之間司馬氏適晉晉中軍隋防奔魏而司馬又入梁】子云之序楊氏所出也其祖食采晉陽後爲陽侯二公之序詳矣【揚雄自序楊氏所自出其先出自於周伯僑食采於晉之楊因以爲氏周末時而楊氏或稱侯防六卿爭權韓魏趙興而範中行智伯斃當是時爲偪楊侯者】然按之春秋隋防奔秦後自秦入魏入魏而還晉豈有自晉而奔魏之理則知子長之說也妄【按春秋左氏傳隋防奔秦復自秦入魏而還晉未嘗自晉奔魏】考之張衡言晉士大夫食采於楊爲楊氏食我有罪而楊氏滅無有所謂楊侯者則知子云之說也疏【張衡言晉之士大夫食采於楊爲楊氏食我有罪而楊氏滅無有所謂楊侯】嗚呼子長子云漢大儒也所序又復自姓也本末源流錯繆無據愚欲以一已之見而論他人之譜諜噫難矣哉𨿽然亦不可不論也古者姓氏之權出於上故姓氏易明後世姓氏之權出於下故姓氏難考夫爲齊爲魯爲宋爲衞賜氏以國也爲戴爲武爲宣爲穆賜氏以謚也賜氏以官則若司寇司馬賜氏以爵則若王孫公孫賜氏以字則若孟孫叔孫賜氏以居則若東門西門三烏五鹿以志賜也巫氏匠陶以事賜也籍談之籍以其司晉之典董狐之董以董晉之史凡此皆上所命也【風俗通氏姓篇序曰凡民之興也事賜氏於國齊魯宋衞也賜氏於謚戴武宣穆也賜氏於號唐虞夏商也云云】自夫王制不明私意妄攺往往有紛錯變亂之失嗟夫表功徳厚親族者姓也制婚姻明人倫者姓也其可輕乎哉邾子之後去邑而爲朱氏【本自髙陽後周封於邾後爲楚所滅子孫乃去邑氏朱焉】邢叔之後去邑而爲於氏【本周武王子邢叔子孫以國爲氏其後去邑單於氏】疏氏至束晳去足以爲束【束晳字廣微疏廣之後曽祖避難去足爲束】橋氏至周文帝去木而爲喬【周紀文帝本橋氏後去木姓喬】此以字而訛其姓也夏啟封支子於莘而其後爲辛氏【唐書辛替否傳注辛姓夏啟封支子於莘莘辛聲相近遂爲辛氏漢初辛滿爲趙魏名將徙家隴西便爲隴西人】周武王封虢叔於西虢而其後爲郭氏【蔡伯喈作郭林宗碑曰郭林宗其先出自周王季之穆有虢叔者實有懿徳文王咨焉建國命氏或謂之郭卽其後也】步揺氏訛爲慕容【前燕錄云魏初莫防防率部落入居遼西時燕代多冠步揺冠防好之乃斂髮襲冠諸部因謂之步揺後音訛爲慕容焉防孫陟歸進拜單於遵循華俗自云慕二儀之徳繼三光之容以爲氏】奚氏訛而爲嵇【嵇康本奚氏後康易而爲嵇】此以聲相近而訛其姓也趙奢因封馬服君其後轉爲馬氏【趙奢本自伯益之後奢封馬服君後遂氏焉秦滅趙徙奢孫興於咸陽爲右內史遂爲扶風人望】田千秋因乘小車其後轉爲車氏【車千秋本齊田氏後至千秋以年老得乘小車出入省中時人謂之車丞相子孫因以爲氏焉】京房本李姓也推律而姓京【京房本姓李后因進律攺姓爲京】陸羽不知所出也筮易而姓陸【陸羽復州人不知所生或曰有僧得之水濵蓄之旣長以易自筮得蹇之漸曰鴻漸於陸其羽可用爲儀吉因以陸爲氏名而字之】慶純因避安帝諱轉爲賀氏【賀氏本齊之公族慶封之後漢侍中慶純避安帝諱攺爲賀氏出防稽河南二望】禿髮賀以魏太武謂與同源轉爲源氏【唐源乾曜傳注源姓禿髮傉檀之子賀入後魏魏太武謂之曰與卿同源可爲源氏源乾曜蓋其後也】楚人以項籍之故而易籍爲席【唐席豫傳席姓出安定其先姓籍避項羽名攺姓席氏】閩人以王審知之故而易沈爲尢【尢本沈姓以沈與審同音後易尢姓】是數者非更姓之私乎灌孟本張姓也爲灌嬰舍人而冒爲灌氏【漢灌孟本張氏後爲灌嬰舍人冒爲灌姓】貟凝之本劉姓也慕伍貟忠烈而冒爲貟氏【貟半千傳其先本彭城劉氏十世祖凝之事宋及齊受禪奔元魏以忠烈自比伍貟因自姓貟】李元諒本安姓也養於閹尹而冒爲駱氏【唐李元諒安息人本安氏少爲宦官駱奉先養息冒姓駱名元光】衞靑本鄭姓而冒姓衞【前漢衞靑本鄭姓後爲衞家奴僕因冒姓衞】鄭注本魚氏而冒姓鄭【唐鄭注本姓魚冒爲鄭故當時號魚鄭及用事人瘦謂白水族】是數者非冒姓之僞乎切嘗深究其自族別而爲姓姓別而爲望望別而爲房故姓多則訛其族望多則訛其姓房多則訛其望必然之理也今夫劉氏一族自堯陶唐氏至秦爲劉氏而其姓有六【自陶唐氏旣衰至夏別爲禦龍氏至商別爲豕韋氏至周別爲唐杜氏至晉別爲範氏至秦別爲劉氏凡六姓】三子別嬀氏一族自舜別爲姚氏至齊王建爲王氏而其姓有四若是則姓多而訛其族【嬀氏舜爲姚氏至胡公別爲陳氏至敬仲奔齊別爲田氏至齊王建之子別爲王氏凡四姓】杜氏一姓自枝伯之後爲杜城杜氏王赫子威之後爲濮陽杜氏一姓而五望【枝伯之後不近者則爲杜誠杜氏至漢建平侯延平之後則爲京兆杜氏晉當陽侯預之後則爲防陽杜氏恕子寛之後則爲旦水杜氏赫子威之後則爲濮陽杜氏是杜氏一姓五望】張氏一族自常山王耳之後爲河間張氏至唐相亮爲鄭州張氏一姓而十望若是則望多而訛其姓【張氏自常山王耳之後則爲河間張氏畱侯良之後則爲東武城張氏北平侯蒼之後則爲中山張氏後漢太守綱之後則爲馮翼張氏後漢蜀郡太守睦之後則爲吳郡張氏晉司空華之後其一徙居河東則爲河東張氏其一徙居河南則爲始興張氏漢相安世居繄水則爲魏郡張氏唐祖鎬世居平原則爲汲郡張氏唐相亮又爲鄭州張氏凡有十望】淸河崔氏一望而三房愽陸崔氏一望而四房趙郡李氏一望而六房隴氐李氏一望而四房若是則房多而訛其望【並唐宰相世系】王制不明私意妄攺其一至於此歟惜哉噫孰知我朝先正嚴於氏姓之別乎希文少依母氏冒朱姓已稱朱學究也旣長知其世家泣從範氏嗚呼其視滕公隨外家而姓孫所見逺矣【範仲淹字希文生二歳而孤母夫人貧無依再適長山朱氏旣長知其世家感泣去之始範公少冒朱姓舉學究姜遵引入中堂謂其夫人曰朱學究年𨿽少奇士也年二十餘始攺科舉進士又漢滕公隨母外家因姓孫】武襄逺祖狄梁公已有誥身可驗也公以一時遭際不敢凂梁公之後嗚呼其視郭崇韜哭子儀之墓所得多矣【筆談云狄靑爲樞宻使有狄梁公之後持梁公畫像及誥身十餘通詣靑獻之以謂靑之逺祖靑謝曰一時遭際安敢自附梁公厚贈而還之比之郭崇韜哭子儀之墓靑所得多矣】若夫司馬之呼聳聞大遼【狄遼敇邊吏曰中國相司馬矣謹毌生事開邊隙】小範之稱驚動西夏【名臣傳仲淹領延安夏人聞之戒曰今小範老子腹中自有數萬甲兵】則知姓氏以人物而榮子厚無行有玷郇公【聞見錄章惇者郇公之疏族介甫用事李承之薦惇介甫曰聞惇大無行】京卞憸人借名端明【蔡端明名襄蔡京蔡卞皆效其名】則知姓氏以人物而辱或榮或辱皆由人物彼區區攺姓冒姓何益哉

名諱

楚臣名籍義士所鄙【鄭當時傳髙祖旣滅項籍令楚舊臣皆名籍】霍氏不名後世榮之【宣帝圖麟閣十二人惟霍光不名】甚矣哉名諱之重也何者以諱事神古人以爲正禮聞人之過如聞父母之名蓋以明尊尊親親之義正三綱五常之理誠扶世之要道歟昔孔子作春秋也內而君臣之朝聘外而兵師之徵伐公侯之盟好與國之防姻榮增華衮辱過斧鉞特寓於名字之間且齊曰齊侯宋曰宋公列國之君書爵宜也而衞滅同姓之國則特書名以譏之小國之君未拜王命而不書爵則書名可也而邾婁之君與公同盟則特書字以褒之聖人立天地之常經人道之大倫皆於是乎賴後世豈可輕乎哉然嘗論之古人之以諱也狥公而合乎禮後世之以諱也狥私而背乎禮且古之臣爲君諱子爲親諱此當然之理然詩書不諱也臨文不諱也廟中亦不諱也若文王諱昌而箕子爲武王陳洪範曰使羞其行而邦其昌厲公諱胡而其子宣王時詩曰胡不相畏者詩書不諱也春秋僖公名申而書戊申定公名宋而書宋仲幾莊公名同而書同盟者臨文不諱也周公成王詩曰克昌厥後又曰駿發爾私者廟中不諱也此非徇公而合禮乎後之爲漢帝諱者徹侯攺爲通侯【武帝諱徹諸將徹侯皆攺爲通侯】秀才攺爲茂材【光武諱秀班固作史如武約詔令州郡察吏民有茂材者蓋秀攺爲茂也】荘助攺爲嚴助【嚴助本姓荘班固避明帝諱易爲嚴】此固尊其所當尊彼呂后名雉以雉字易爲野雞豈非尊耶【呂后紀諱雉令臣下呼雉爲野雞】爲唐帝諱者劉淵易爲劉元海戴淵易爲戴若思【唐髙祖之祖諱虎李延壽唐人作南北史故名季龍易爲石虎韓擒虎者只稱韓擒又髙祖諱淵亦以劉淵爲元海戴淵爲戴若思】名季龍者石虎名韓擒者擒虎此避其所當避彼漢元後之父名禁攺禁中曰省中豈宜避耶【漢元後之父王禁貴顯時避其諱呼禁中曰省中】董仲舒受業之徒名曰步舒【臣步舒受業於仲舒亦因名舒】司馬長卿以慕藺而名曰相如豈有尊之而復名之乎【前漢司馬相如字長卿少名犬子旣學慕藺相如爲人也更名相如】衞侯諱惡而衞有石惡【左傳衞侯諱惡其臣亦有石惡者】父稱羲之而子名獻之豈有君父可同諱乎【晉王羲之子名獻之】甚者劉歆當世儒宗竊防自欺易歆爲秀【漢防曰劉秀發兵捕不道故劉歆欲合防攺名爲秀】唐世名臣其名隱而字顯者乃以字行又何取於父母之名其子乎此皆徇私背禮之失也【唐史論唐臣徳彛元齡士亷師古皆以字行其名曰倫曰喬曰籀曰儉余見歐陽集古防】若夫國朝先正一姓字之稱一名諱之論何其不輕耶識與不識皆稱師魯兒童走卒皆誦君實是以字稱之也【尹洙字師魯天下之士識與不識皆稱曰師魯又東坡詩云兒童誦君實走卒識司馬】豈非春秋書字之褒乎市井相語指元城曰劉待制閨婦相呼指魏公曰張都督是以官稱之也豈非春秋書爵之褒乎【劉安世在宋市井細民以謂若過南京不見劉待制如過泗州不見大聖又張浚凡閨婦細民皆呼曰張都督】稱寇萊曰冦老稱包拯曰包老示其尊敬之義也豈非春秋書郭公之褒乎【冦萊公貶外故天下謡曰欲得天下好莫如召寇老又包拯知開封府語曰關節不到有閻羅包老】噫是特下之相敬不敢以諱也有如以君名臣亦何不可呼學士而不呼丁度【丁度在經筵仁宗毎呼學士而不名】呼侍中而不呼韓琦此尢敬之至愛之篤矣【英宗呼韓侍中不以名】至姓宋而不名郊爲時諱也此如姚元崇以開元尊號之故而獨名崇之意【宋祁公初名郊字伯庠有忌其先達者譛之謂其姓符國號名應郊天又曰郊者交也交者替代之名也宋郊其言不祥仁宗遽命攺之公乃攺名庠字公序又姚崇字元之初名姚元崇後元宗攺爲開元恐犯開元尊號獨名崇】父諱林而不除翰林爲親避也此如李賀以父名晉而不應進士之義【唐李賀父名晉肅賀不應進士以父名晉與進同音後韓退之作諱辧觧之又名臣傳有以父諱林除翰林不受詔】先正所稱皆有古誼豈若後人紛紛徇私之失歟愚詳論之以俟君子續歐陽公集古錄之跋

聞望

周人用賢之法因民之所自擇而遂使之入長出治孟子用賢之術必徇國人之所共賢而徐加采擇蓋眾望所向不可不順也夫世所謂人望者固有父天下而號天下之大父者有能子一邑而得冠天下之名者景星鳳凰覩者爲快太山北斗望之悚然坐於廟堂則姦雄縮頸處於方面則夷狄望風故一鄕一國之望一鄕一國向之矣天下之望天下向之矣彼其向是人也以謂是惟無用用之決能表治而福民吾其咈之彼謂我遏膏澤使不流也云行於天雷震於地𨿽未遽雨而槁苗已有生意意期之故心向之也是以君子乘此機而用此人則功𨿽未效而形已著於事先矣舜之用賢也元凱先焉元凱非能不施功而水土自平也不用力而五教自行也選用之初天下固已爲有功何也是十六族者世濟其美斯民注其耳目久矣是所謂以民治民以天下治天下因其向而答之之謂也【左傳昔髙陽氏有才子八人蒼舒隤敳檮演大臨龎降庭堅仲容叔逹齊聖廣淵明允篤誠天下之民謂之八凱髙辛氏有才子八人伯奮仲堪叔獻季仲伯虎仲熊叔豹李貍忠肅恭懿宣慈惠和天下之民謂之八元此十六族也世濟其美不隕其名以至於尭堯不能舉舜臣尭舉八凱使主后土以揆百事莫不時序地平天成舉八元使布五教於四方內平外成】是故以已用人庸或不宜因眾用望無往不濟眾望在循吏則用召父杜母吏民稱誦郡國向治焉【前召信臣爲南陽太守吏民親愛信臣號曰召父後杜詩傳爲南陽太守號爲杜母】眾望在舊士則用顧榮賀循以結人心而江東皆歸焉【晉王導說瑯琊王睿曰顧榮賀循此士之望宜引之以結人心二子旣至則無不來矣睿乃使導躬造循榮以循爲吳國內史榮爲軍司加散騎常侍故江東歸心焉】眾望以節義爲重李固風裁士夫多慕用之而盜賊請降【李固結父英賢四方有志之士多慕其風而來學京師咸嘆曰是爲李公矣永和固爲荊州刺史賊自縛歸首】李膺龍門登者爲榮用之而閹宦屏息【李膺士夫慕之被其容接號曰登龍門爲司校尉諸黃門常侍皆鞠躬屏气休沐不敢出宮省】眾望以徳勲爲重裴度碩徳若位巖廊而幽鎭自臣【唐本傳長慶四年王庭湊屠元翼之家敬宗羞惋嗟宰相非其人使凶賊熾肆學士韋處厚上防曰臣聞汲黯在朝淮南寢謀幹木處魏諸侯息兵裴度元勲巨徳若位巖廊委決必使戎敵畏威幽鎭自臣】子儀元勲一見回紇而下馬列拜【郭子儀永泰中懷防盡說吐蕃等掠涇邠京師大震子儀以數十騎見回紇大酋曰何忘防誼而至是耶回紇捨馬下拜曰果吾父也子儀卽召與飲結歡好如初】舉逸民則天下歸心是重望在逸民也故諸葛起艸廬謝安起東山卒成伯蜀興晉之功【諸葛亮臥南陽艸廬先主枉駕起之遂伯蜀地以抗吳魏謝安髙臥東山後起爲宰相舉謝破符堅之師】用世臣則天下所慕是重望在世臣也故山甫纉戎召虎出師卒成中興之勲【詩】彼以所欲向之我以其所向用之天下欣欣如有獲焉寜不慰蒼生而寜吾國哉嗚呼汲黯在朝淮南寢謀幹木處魏諸侯息兵【見上注】士君子以一身系天下觀望也大矣嘗以國朝觀之文富天下聞名久矣一旦並拜相麻而縉紳之流至相慶賀䢐徠之詩膾炙人口宜乎天下向治也【至和初並用文富二公宣麻之際上遣小黃門密聴論議二公久有人望一旦復用朝士往往相賀黃門具奏上大恱又石介作聖徳詩維仲淹弼一夔一契】韓範天下知名久矣一旦出鎭陜府而骨寒之謡傳播軍中小範之名聞者起敬宜乎人樂爲用也【韓公與範公在兵間最久二公名重當時人心歸之樂爲之用天下稱曰韓範軍中謡曰軍中有一韓西賊聞之心膽寒軍中有一範西賊聞之驚破膽又西夏相語曰小範胸中數萬甲兵】元祐之初國事攺弦之日也溫公入朝人皆望治何者兒童走卒皆識司馬久矣【東坡作溫公獨樂園詩兒童誦君實走卒識司馬】渡江之際國勢綴旒之秋也張公登揆再植中天何者小兒婦女皆知都督素矣【張浚爲相與趙鼎共起事功時天下小兒婦女皆稱曰張都督】噫國吾國也民吾民也而敬之亦宜也若夫蠻夷狄不知禮義一聞盛名斂袵起畏此尢可嘉也無地起樓臺之詩流布北敵至勤諮問【魏野贈寇公詩曰有官居鼎鼐無地起樓臺北使至賜宴兩府預坐北使歷視坐中問曰誰是無地起樓防相公丁謂曰寇公暫撫南邦】長嘯卻胡騎之賦傳誦髙麗至問安否嗚呼若人而在朝廷朝廷其不尊乎【範鎭少賦長嘯卻胡騎賦及奉使髙麗敵相目曰此長嘯公也其後兄子百祿使敵敵亦問鎭安否】曹公在天雄敵使一過不敢疾驅【曹公威震西鄙及鎭天雄契丹使過必戒其下無敢疾驅】王公蒞大名敵使入境沐浴潔服嗚呼若人而在藩閫藩閫其不壯乎詩曰如珪如璋令聞令望吾於諸君子見之今日欲寛天下之憂而起中外之治惟在急收人望耳豪傑歸附正覘吾所以駕馭之術必得人如裴度而後可以用蔡人【裴度平吳元濟用蔡人】遺黎南來正望吾所以鎭撫之策必得人如馮異而後可以慰關輔【光武徇河北遣異乘傳循撫屬縣錄囚徒存鰥寡】新敵慕義正觀吾所以區處之方必得人如祖逖而後可以制石勒【祖逖鎭兵黃河以南皆爲晉土石勒遣使奉幣請和於逖】朝無重臣天下何賴昔宣和末向子諲謂惟起劉安世陳瓘則尙可支持使朝廷得聞其語及二臣之尙在起而用之則立國豈但江左而已何者劉安世在宋市井細民皆知有劉待制陳瓘過越田夫野老皆知有陳瑩中二公人望所向如此豈難扶宣和之治耶【劉安世在宋杜門屏迹然田夫野老市井細民以謂若過南京不見劉待制如過泗州不見大聖又陳瓘遷謫以來杜門三十年所至人情向慕𨿽田夫野老咸知名自天臺道由防稽知越州王丰甫具舟於郊越人聞公赴府爭競觀瞻比肩輿歸道路遮擁幾不可行】不然眼釘之謡天下所惡【天下謡曰欲得天下平須防眼中釘欲得天下好莫如召寇老時丁謂譛貶寇公也】距脫之詩士夫鄙之【石介聖徳詩曰如茅斯防如距斯脫距蓋指夏竦也】知眾之所惡者如此又知所好者如彼今日其可不謹哉

古今源流至論後集卷七

欽定四庫全書

古今源流至論後集卷八

宋林駉撰

儲材

嘗怪漢髙帝屈用羣策駕馭英豪當時未嘗無材也而猛士之思已見於大風之歌【髙紀髙帝至丰而作大風歌曰大風起兮雲飛安得猛士兮守四方】孝武廣開數路收召賢俊當時盛稱得人也而跅弛之求且見於末年之詔【武帝紀】是何得其效於前而不獲其用於後耶蓋嘗論之方蓬蒿未刈讐敵未服也登壇而拜【韓信傳】揮洗而聽【酈食其傳】臨軒策士【董仲舒傳】下詔求賢【武帝紀】於此之時偏禆行伍皆欲自勉山林艸澤聞者作興不聞有乏材之憂迨干戈旣定事功已集也元勲宿將葅醢相望【韓信黥布傳】丞相大臣誅譴相繼【公孫賀劉屈犛傳】於此之時朝廷之上故老凋零衡茅之下豪逸退遁無怪乎有拊髀之嘆此無他蓋二君愛惜培養則臨難有可仗之人輕棄厭薄則處事無可任之士不是之思而徒謂天下乏材是誣天下也不然二君晚年旣悔之後降心招禮作意收召遺一周勃而能成誅呂安劉之功【周勃傳】儲一霍光而果定擁昭立宣之策者是果乏材哉【霍光傳】詩曰丰水有芑武王豈不仕貽厥孫謀以燕翼子信乎人材不可無培植之功也世更五代士气骩髀巖穴緼袍韜光晦迹此正六陰之極我朝開基磨洗作新科目网羅學校收拾此方一陽之萌三朝相承日培月長至於仁廟雲集霧滃此際六陽之極故增葺冑監鑾輿親幸我太祖作興之始也【太祖旣受禪卽詔有司增葺國子監祠宇車駕一再臨幸】三館增置書籍充棟我太宗涵養之時也【淳化元年二月國家因唐制建昭文史館集賢院於禁中昭文集賢置大學士其學士史館置監修國史修撰直館昭文亦置直館賢院又有修撰校理之職】深矣哉祖宗之仁歟慶曆之初天地嘉吉眾賢之進如茅斯防【石介聖徳詩】至此始見丰芑之效此髙宗謂太宗置三館養天下之士至仁廟人材輩出爲國名臣信夫【紹興十一年上謂宰執曰學校人材自出人才須素養太宗置三館養天下之士至仁廟人才輩出爲國名臣】自今觀之可屬大事重厚如勃非溢美也【石介聖徳詩予早識琦琦有奇骨可屬大事重厚如勃】億萬維生公手撫摩非侈辭也【蘇東坡傳公神道碑北至燕然南至於河億萬維生公手撫摩】中庭拜麻相慶相賀有令聞也【文彥同富弼拜相宣麻之日士夫以得人相慶天下謂之文富上曰吾得二相賢於夢卜矣】受遺輔政有始有卒無間言也【曽公亮謹畏周宻內外無間言受遺輔政有始有卒可方安世】非宰輔之得人乎契丹入賀稱嘆得人【仁宗朝王徳用再入樞宻是時富公相契丹使來徳用伴射使者曰天子以公典宻而用富公作相可謂得人】元昊納欵酌酒相賀則徳用仲淹典樞之勞也【慶曆初元昊納欵遂召韓琦範仲淹爲樞宻副使天下聞之而士夫酌酒相賀曰上用韓琦非惟社稷之幸乃天下生民之幸】忠純可紀玊音稱賞【仁宗曰朕命參知政事忠純可紀者惟蔡齊魯宗道薛奎而已】忠鯁自任貴戚深憚則薛奎宗道佐政之功也【拾遺錄魯宗道爲參政忠鯁自任時人謂魚頭公又歸田錄時曹利用恃權驕橫公折之貴戚用事者莫不憚之目爲魚頭參政】非參樞之得人乎諌官叩鐶不曰沽名【明道二年仲淹孔道輔孫祖徳蔣堂馬絳叚少連宋祁劉渙詣垂拱殿門伏奏門者闔扉道輔叩銅鐶大呼】禦史叩榻不曰好異【石介聖徳詩惟修惟靖立朝讞讞言論磥砢忠誠特達素相之後含忠履潔昔爲禦史幾叩予榻】四賢之稱指以爲榮【蔡防作四賢一不肖之詩四賢謂範仲淹余靖尹洙歐陽修一不肖謂髙若訥也】三諫之詩傳者爲快【仁宗用歐陽修余靖王素爲諌官蔡防作詩曰禦筆新除三諌官宣傳朝野盡相歡云云三人以詩進上復用防爲諫官】臺諫之風采可想也貴妃之冊權寵可奉祁爲翰林不以冊進【宋祁入翰林當作貴妃制初行冊禮而祁以誥進妃怒抵於地曰何學士敢輕人遂落職知許州東都事略】招提之記政府可得齊爲學士不以記上【天聖六年以翰林學士蔡齊知河南府羅崇勲趍上修景徳寺記曰參知政事可得也齊故隱其記不上崇勲怒防於太后命齊出守】翰苑之節操可羨也敕出唐介而何郯封還【嘉祐五年唐介知荊南敇過門下知封駁事何郯封還之言介爲諌官有補朝廷不當出詔介復知諫院如故】詔除懷敏而胡宿繳駁【皇祐元年楊懷敏除副都知知制誥胡宿不艸制封還上謂宰相曰前代有此故事否文彥曰唐給事袁髙不艸盧相制書近來富弼亦封還詞頭上乃意觧】其給捨之持正論也如此前代亂亡反覆規諷【孫奭毎講書前代亂君亡國必反覆規諷】前代治亂再三熟復【王舉正進諫及前代治亂之際必再三熟復以盡規諷也】其經筵之格君心也如此不特此也以言其邊帥則黒王相公見者驚心【王徳用狀貌魁偉而面色正黒𨿽匹夫下卒閭巷小兒外至邊夷君長皆知其名稱之曰黒王相公北敵常呼其名以驚小兒】小範老子聞之破膽【名臣傳仲淹領延安閱兵選將日夕訓練夏人相戒曰無以延州爲意小範老子腹中自有數萬甲兵不比大範老子可欺也戎人呼知州爲老子大範謂雍也又邊上謡曰軍中有一範西賊聞之驚破膽】以言其郡守則成都淸節以一琴自隨【趙抃在成都攜一琴一鶴以行其再任也屏去琴鶴止一蒼頭執手神宗嘗謂曰聞卿匹馬入蜀以一琴一鶴自隨爲政簡易亦稱是耶】端溪美政一硯不持【包拯知端州歲貢硯前守緣貢率數十倍以遺權貴拯令制者才足貢數歲滿不持一硯歸】以言其縣令則閹寺索牛以理拒之【仁宗時吳育知防城縣宗室宦寺上冡過縣或夜索牛駕車公曰牛不可得】衞士縱馬以法杖之【範純仁始知防邑縣民有訴衞士縱馬食術者公捕杖之】項背相望爲國名臣噫盛哉吾觀慶曆人材之眾如此豈一朝一夕之積耶然遺波余澤用之不盡猶足爲異日之觀治平之初主少國疑之秋也當時天下呼吸之間有雷有風有存有亡韓魏公屹然中立親扶日轂垂紳搢笏神閒气定而天下不敢言不敢議韓公本慶曆之碩輔【言行錄韓琦傳】熈寜之際陽消陰長之時也新法之行趨者瀾倒同已者進異議者斥富公首立赤幟臺府繼論至爲一空而小人終知公議之不可奪富公本慶曆之名相【富弼與安石議法意不合公稱疾求去司馬公言於神宗曰富弼老成有人望其去可惜上曰朕畱之至矣彼堅欲去時蒲宗孟範伯祿範公呂公諸賢皆以爭新法去】元祐之元攺弦易轍之日也程範二公慮有朋黨【聞見錄程顥曰君實晦叔作相當與元丰大臣同若先分黨與他日可憂君實忠直難與力爭範公遺事公與乎文邦彥曰事有太甚者恐他日朋黨之禍】章呂小人窺伺隙間【時呂惠卿語章子厚投問皆抵伺間聞見錄】而溫公極溺救災不暇他卹而天下知太平之有日溫公本嘉祐之名臣【劉安世曰溫公當揆路日蓋知後有反覆之禍拯溺救焚何暇論異日事溫公在嘉祐時修起居注同知諫院】禁廢不盡者猶足以支靖康之變【伊川東坡劉安世諸黨崇寕初謂之元祐學皆禁廢】源派相傳者且能致建紹之功【楊時馬伸皆伊川弟子建炎初召用】社稷靈長終必賴之祖宗涵養之功大矣書曰罔俾阿衡專美有商愚不能無望於今之士君子

隆儒

漢立士人心尊經【孟子序漢文廣遊學之路而天下眾書往往頗出論語孝經孟子爾雅皆置士】唐召學士天下崇文【唐太宗於門下別置文館召用十八學士時謂登瀛洲】甚矣天下不可一日無儒者之功也人主亦不可一日不重儒者之學也夫禮義之所以興分守之所以立紀綱之所以張耕鑿之所以安者非儒之功耶爲天地立心爲生民立極爲斯道明正統爲萬世開太平者又非儒之功耶吾儒功用與天地並其可不加崇重之誠乎自士之置官也孔壁簡編家傳人誦太常弟子文學彬彬【儒林傳序丞相公孫與太常臧愽士平等議因舊官而興焉爲士官置弟子五十人云云自此以來彬彬多文學之士】師儒講論於石渠之間【孝宣詔諸儒於石渠講五經同異】冠帶雜遝於橋門之外【孝明帝臨辟雍冠帶濟濟圜橋門者億萬計】漢固無負於儒異時桐江髙風可扶漢鼎於危疑之際北海淸議凜然誅姦雄垂涎之心【嚴光及孔融傳】則儒術之澤可見乎自學士之召用也踵堂授經濟濟八千【唐選舉志太宗益崇儒術云云自天下初定增築學捨至千二百區遣士爲授經四夷若髙麗百濟新羅髙昌吐蕃相繼遣子弟入學遂至八千餘人】金鑾玉堂招集名勝【唐開元置翰林皆選文學之士又李白金鑾論當世事又翰林謂之玉堂】以制科待非常之才【唐選舉志】以進士爲龍虎之榜【韓愈歐陽瞻諸人登進士科稱爲龍虎榜】唐亦無負於儒異時名儒事業皆出於科舉之中【唐選舉志大抵眾科之目進士尢貴得人亦最爲盛焉方其取以辭章類若浮文而少實及其臨事施設其事業藹然爲國名臣者不可勝數】奮書生正色屹然爲六館之唱【朱泚叛何蕃唱義六館】則儒學之功可見矣噫吾儒有益於人國家也大矣哉世更五季吾道荊榛天開我宋五星應奎方太祖太宗之立國也倥傯不給未遑他務特拳拳於東魯聖人其爲吾道計至厚也我太祖之贊文宣曰尼父挺生河海標異【太祖作文宣王贊曰尼父挺生河海標異祖述尭舜有徳無位哲人其萎鳯烏不至】我太宗之贊文宣曰肅昭威儀海宇聿崇【太宗作文宣王贊曰維時載雍戢此武功肅昭威儀海宇聿崇】昭回之光炳耀河漢褒讚之文千古不磨噫貽厥孫謀以燕翼子後之繼志述事者其不自斯道發揮乎是故儒行一篇親賜孫何何而非儒其肯賜乎【淳化三年詔刻儒行篇賜大臣並賜孫何等爲座右之誨】崇儒一論親示王旦旦而非儒其肯示乎【祥符二年以崇儒術爲君難爲臣不易論二篇示王旦曰先是陳彭年因奏對上曰儒術污隆其應甚大國家崇贊何莫由斯秦息則儒術息漢興則學校興彭年曰陛下聖言足以爲天下訓可著之篇翰】召康節以祕書而不爲過以道義可重也【聞見錄熈寕二年詔舉遺逸吳充祖無擇薦康節康節除校書郎徴以推官辭不就】賜伊川以座講而不爲傲以經術可尊也【舊講讀官賜坐仁宗富於春秋乃命儒臣立就禦案便於指示神宗時王安石爲侍讀請賜坐韓維以下三人以爲當坐劉摯以下十人以爲不當坐乃不行元祐初程頥爲侍講請坐講從之】玉堂四字以寵翰林重詞翰也【淳化三年太宗飛白玉堂之署四字賜蘇易簡榜於防額上曰此永爲翰林中美事】祕閣二字以寵祕書重經籍也【淳化四年李玉言願比玉堂之署賜以新額乃飛白祕閣二字賜之】師儒之當敬則錫以章服賜以宴防以爲經筵之盛事【慶曆七年開延英閣講孝經賜曽公亮三品服帝曰以此賜異於他日又曰自古帝王皆有師今賜師儒之臣講筵之榮也又元祐元年賜宰臣執政經筵官晏於東宮】進士之當褒則宴以瓊林給以騶從以爲儒科之美觀【太平興國二年呂正等給第賜宴開寶寺上自爲詩賜之八年宴防始就瓊林以爲定制又祥符八年蔡齊居第一上曰得人矣特詔金吾給七騶出而節傳呼】不特此也石經嵯峨屹立冑監【淳熈四年臨安府建閣安頓太上皇禦書石經以光尭禦書石經之閣爲名】法駕雍容親幸祕省【淳熈五年九月車駕幸祕書省禦右文殿從駕官及館職起居畢宣宰執以下於祕閣觀累朝禦制禦書及圖畫古器等】其隆儒美意至中興以後有加焉噫生聖明之世爲聖明之士其鳶飛魚躍之情何如耶霜降水涸涯涘乃見嵗寒凜凜始知松栢吾觀變故艱難之書而知諸儒之所養新學之興黃茅白葦幾變天下儒道幾晦【蘇東坡論王荊公欲天下爲黃茅白葦】然有直詆時政而甘居在下者【熈寜二年初以策取士時蘇軾爲考官以舉子希合爭言祖宗法制乃擬答以對韓維呂惠卿主考阿附者皆在髙等言直者皆下等葉祖洽言祖宗多因循苟簡之政陛下革而新之陸佃初第五以附新法陞第二範鉞直詆時政皆在下】有不阿主司而力排新法者新學能變之乎【聞見錄錢景諶與荊公善論新法不合絕交其答趙度文書云僕爲進士時彼主別頭試取僕於數百人之中及參大政僕見於新第問靑苗助役如何僕對利少害多彼不樂】學禁之嚴名儒碩望間關海隅儒道幾墜矣【元祐學在崇寜時有禁故伊川有涪陵之行】然有執贄求學而不卹禁錮者【馬伸字時中崇寜初元祐學有禁伸鋭然從伊川爲親承之計先生曰非其時恐爲公累公執贄凡十反且曰使伸得聞道𨿽死何憾況不至死者乎】有讀策問而不應進士舉者【尹焞事伊川應進士舉策問議誅元祐黨人焞曰尙可以干祿乎哉不對而出告程夫子曰吾不復進士舉矣】學禁能止之乎靖康之事儒道幾如綫矣然學校之士艸茅之儒寜死於鋒鏑而不忍負吾國寜守節義而不肯辱北廷此其抗節守義之心果能易之乎【紹興十年上曰學校人材自出須素養太宗置三館養天下之士至仁廟時人材輩出爲國名臣秦檜曰國朝崇道重儒變故以來士人𨿽陷敵者往往亦能守節】祖宗培植之功深矣嗚呼吾道何負人國家哉

抑奔競

朝扣秦關暮遊燕壁此奔競之風始唱也上書公車曳裾王門此奔競之風益熾也嗟夫奔競誠可薄也然非士夫得已也何者井田法行學校政舉故人安分守而爲恬靜之習井田制壞學校政廢故人無定向而甘爲僥幸之態此蘇秦遊說六國日夜皇皇而嘆無負郭之田也【史記蘇秦嘆曰使我有負郭之田二三頃安得佩六國印乎】然則豈士夫之得已哉是故權在於左右則爲之掃門權在於嬖寵則爲之控馬權在於貴戚則爲之主事朱扉一開燕雀駢集潭潭相府趍者如市小而望一顏之借大而望終身之庇噫可嘆也甚者子云漢之大儒求媚取容甘有美新之作【本傳】昌黎一代山斗一不得志至三上宰相之書【韓文】自余何望焉國家上以禮義礪其俗下以亷恥律其身英風義槪凜凜相望故玉堂獻記不入翰苑【知制誥範杲數致書宰相求入翰林又嘗出制誥一篇示李昉曰先公謂杲才任學士故以此付杲於是獻玉堂記請備其職上惡其躁競終不使居內署】河平獻頌不畱蘭臺【右補闕胡旦進河平頌太宗覽之曰胡旦凶憸蹂憤文辭率繆安可置之蘭臺遂黜商州副使】不以私書至京師則擢之禦史【唐介攺侍禦史知復州未至召充言事禦史介至仁宗曰知卿被謫以來未嘗以私書至京師可謂不易所守矣介頓首謝退就言職無所避】不以私事干朝廷則處之諌諍【王舉正】天子以此礪風俗風俗其不歸厚乎兩及相門則卻以素定【王旦謂向文簡曰累於上前說張師徳名家子有士行不意兩及吾門狀元及第榮進素定但當靜以待之耳若復奔競使無階而進將如何】一謁大資則卻以不求【伊川云頥與韓持國大資泛舟潁昌客將云有一官員上書謁見大資乃是求知己頥云大資居位卻不求人乃使人倒來求己持國曰正執求薦章常事也頥曰只謂曽有不求者不與來求者與之遂致人如此持國便服】韓維安於靜退而彥愽薦之【仁宗患縉紳奔競諭近臣曰恬退守道者旌擢則躁求者自當知恥於是宰相文彥宋庠等言韓維好古嗜學安於靜退乞加甄錄以厚風俗】劉器之不通問訊而溫公薦之【司馬公薦劉安世充館職因謂公曰知所以相薦否公曰獲從公遊舊矣溫公曰非也光居閒足下問訊不絕位政府足下獨無書所以相薦也】大臣以此化士夫士夫其不安守乎天子明此道於上大臣明此道於下所以養成恬靜退讓之俗也方登彊仕脫然勇退則有如錢若水【至道三年眞宗卽位若水時方年四十以母老請觧機務章再上乃得請陳希夷謂錢若水急流中勇退人也】未及掛冠遽爾請老則有如韓見素【咸平元年監察禦史韓見素表求致仕時年四十八上問輔臣曰見素齒髮尙壯遽求致仕何也呂端曰見素性恬退上難之李至曰近世朝行中躁競求進者多知止求退者少若允其請亦足以激勸薄俗上黙然乃授刑部員外郎致仕見素退居華山年八十餘乃卒】有十年不求磨勘者【慶曆八年祠部員外郎祕閣校理張瓌爲兩浙轉運瓌十年不磨勘遷官朝廷奨其退靜】有十五年退居者【宇文之邵退居十五年不易其志時論稱之】禮部第一人庭唱抗聲舊例也而範鎭不肯自陳【寶元元年範鎭禮部奏名爲第一故事禮部第一人賜第時有第二甲者近下猶升之吳育歐陽修殿庭唱第過三人亦抗聲自陳鎭獨黙然至第七十九人乃出拜退就別無一言眾以是賢之禮部第一人在第二甲自鎭始】進士第一科求試館職舊例也而安石不肯召試【皇祐三年宰臣言殿中丞王安石進士第四人及第舊制一任還進所業求試館職安石凡數任並無所陳朝廷特令召試亦辭以家貧親老乞特賜甄擢召安石赴闕俟試畢別取防安石辭不就】嗚呼孰非我朝涵養作成之功哉好事盡輸純與直謾勞頰舌湧如泉此太宗嫉躁競之詩也【太宗毎念躁競之輩不循理道作七言詩示學士卒章云好事盡輸純與直謾勞頰舌湧如泉】臣下但當守公法馳騖茍進何可取此眞宗喜恬退之詩也今之士夫當以此書紳云

排異端

問禮老聃問樂萇此孔子之恕也禽獸楊墨妾婦儀衍此孟子之嚴也嗟夫孔孟家法源流則一同師帝王同用仁義同尊六經至處異端之學或恕或嚴矛盾異見抑何耶蓋夫子之勉人爲善也言足以庶幾於道識未至於甚悖乎理海防春育不至皦皦是在蠻貊而引之之意孟子之爲世衛道也售僞以假眞似是而實非痛懲深詆惟恐不力是以門墻而麾之之見先輩謂夫子猶元气渾然有四時之象孟子猶太山有巖巖不可犯之狀者正此意也然夷子竊仁貽禍萬世老氏道徳流爲少恩【孟子又史記太史公曰申韓之學雜於老子道徳之義】其爲吾道害也烈矣故夫子𨿽曰小道可觀而攻乎異端一言與門人弟子警戒提撕甚切也然則學孔孟之學者其可不以衞吾道排異端爲家法哉自孔孟不傳之後而黃老之學唱於蓋公【曹參傳】和於賈誼【本傳】大熾於司馬談之父子【司馬談與其子遷世爲史官以爲出於老子蓋老子爲周之柱下史故也】而吾道又一厄矣董仲舒推明孔氏力挽正學淸淨之說方息而賢良之科始盛百氏之術旣罷而六經之學益彰文章彬彬煥然有三代之風者董氏之力也【董仲舒傳自仲舒對策推明孔氏抑黜百家立學校之官州郡舉茂才孝亷皆自仲舒發云又武帝贊慨然罷黜百家表章六經號令文章煥然可述也】自仲舒旣沒之後而釋氏之學漢明帝無故開其端【後西域贊】梁武無識宗其教【通鑑梁紀武帝齋素奉佛屢設無量大齋】唐憲又從而實其怪異之迹【唐憲宗迎佛骨韓愈上防諫之】而吾道又再厄矣韓昌黎火其書廬其居欲巾澄觀【韓文僧澄觀詩我欲收拾加冠巾】欲冠靈師【韓文靈師詩方欲缺其道且欲冠其巾】原道一篇名教砥柱佛骨一防羣疑冰釋障百川而東之回狂瀾於旣倒者昌黎之功也世更五季吾道湮欝甚矣異論邪說爭鳴競吠宋興七十餘年而舊染未洗也自歐陽公攻於前石䢐徠排於後而先正諸公羣起而斥之後學免擿埴之惑吾道增杲日之輝自今觀之仁義之說勝則楊墨之學廢歐陽公之本論然也本論一出而天下始知勝之之道【六一文本論曰佛老爲中國患千餘歳世之卓然不惑而有立者莫不欲去之已嘗去矣而復大集攻之暫破而愈堅撲之未滅而已熾至於無可柰何果不可去耶蓋亦未知其方也然則將柰何曰莫若修其本以勝之昔戰國之時楊墨交亂孟子患之而專言仁義之說仁義之說勝則楊墨之學廢漢之時百家並興董子患之而退修孔氏之學孔子道明而百家自息此所謂修其本以勝之之效也】遷四民之常居毀中國之衣冠石䢐徠之經說然也經說一出而天下又知可怪之害欲除其獘先從其徒非李方叔浮圖之論乎讀其論者則知銷之有道矣【李廌浮圖論浮圖初入中國英睿之君忠義之臣欲除其終亦不能何哉銷之不以其道也今不必推罪於佛惟治其徒曰吾將使汝不出戶治其佛之說而躬行之禮部署以爲令刑部防以爲法】欲非其非必反其是非李泰伯廣潛之書乎觀其書者則知彼說必窮矣【李泰伯廣潛書昔之排浮屠徒非其非而弗及其是胡不窮之曰爾之慈悲普濟而不以禮節之是不知父子之可親而他人之可疏也爾之報應而不以信行之土木媚佛則反禍爲福是招權鬻獄污吏事也】明道極推其教之失則曰滯固者入於枯槁防通者歸於恣肆是說也其中異學之膏肓歟【明道語錄佛氏之教滯固者入於枯槁防通者歸於恣肆云云】伊川推其難辯之獘則曰楊墨之禍慘於申韓釋氏之禍慘於楊墨是說也其爲吾道之大閒歟【伊川語錄】昔東坡之序歐陽公也謂愈之後三百有餘年而後得歐陽子其學推韓愈孟子以達於孔氏且曰歐陽子今之韓愈嗚呼豈特歐陽子哉凡先正有功於吾道者皆韓愈也請廣東坡言外之意【蘇軾序公之文曰自漢以來道術不出於孔氏而亂天下者多矣晉以老荘亡梁以佛亡莫或正之五百餘年而後得韓愈學者以愈配孟子蓋庶幾焉愈之後三百有餘年而後得歐陽子其學推韓愈孟子以達於孔氏其言簡而明信而通引物連類折之於至理以服人心故天下翕然師尊之曰歐陽子今之韓愈也】

經學

聖經不幸於後世者三曰議經曰僭經曰叛經而秦人焚焰之罪不與焉噫可嘆也嚴矣哉聖人之經天地鬼神不能易而易之者諸儒也嗚呼諸儒之輕易聖經自若也而諸儒之罪豈能逃於後世哉自其有議經之說也書則疑伯益之事【史通疑伯益之死爲啟所誅】記則辧月令之非【鄭康成云名曰月令者以其記十二月政之所行也本呂氏春秋十二月紀之首章也又云其中官名時事不合周法】指易爲卜筮之數【秦人以易爲卜筮之書故不焚之】指詩不當暴醜亂之迹讀禮未知篇數已謂爲戰國之書讀春秋未知十二公已議三傳之失【子由文周公治周莫詳於周禮以吾觀之秦漢諸儒以意損益者眾矣非周公之全書也又司馬溫公上書近歳新進後生未知臧否讀易未識卦爻已謂十翼非孔子之言讀禮未知篇數已謂周官爲戰國之書讀詩未盡周南召南已謂毛鄭爲章句之學讀春秋未知十二公已謂三傳可束髙閣循守注防者謂之腐儒穿鑿臆說者謂之精義】夫以聖人作經猶不敢議夏五郭公之疑而況於後儒乎噫以蠡測海妄窺涯涘君子知議經者之過自其有僭經之說也論禮樂者誕【荀卿】賡華黍者贅【東晳】作太者妄【楊雄】史遷之實錄司馬彪之九州春秋麟筆之玷耳王通之續書孔衍之漢魏尙書典謨之累耳夫以遊夏髙弟猶不敢一辭之措而況於後儒乎噫效顰西子反失西子君子知僭經者之咎自其有叛經之說也受業公羊多詐不情【公孫】傳業左氏自獻符命【劉歆】以從事易學之人而投閣取辱【雄】以不語怪力之言而欺君自誣【張禹】以六典井田之法而助莽簒政【劉歆】夫以莊周異端之流猶知尊聖人之教而況於後儒乎【東坡文】噫操戈入室自相背戾君子知叛經者之罪嗚呼使彼而知曽經聖人議論安敢之諷則必獨抱遺經深究終始而不敢議【韓文詩曽經聖人手議論安敢到又云寄盧仝詩春秋三傳束髙閣獨抱遺經究終始】彼而知誰能書閣皓首太之詩則必束閣臆說覆瓿淺言而不敢僭【杜詩誰能書閣下皓首太經】彼而知荘周之書發冢之譏則必佩服聖言書紳遺訓而不敢爲彎弓之叛【荘子】惜哉文不喪天道未墜地振遺經之絕響起吾道之如綫吾於先正諸公有望焉泰山之孫明復【墓志孫復字明復後居泰山學春秋著尊王發微十二篇用範富薦除國子直講】䢐徠之石守道【石介字守道耕䢐徠山以易教授於家後爲直講學者從之甚眾】南城之李泰伯【墓志李遘字泰伯南城人有易禮二論周禮論五十首天子聞之以將仕郎試太學助教又召入太學說書】湖學則有胡安定【家塾記安定先生胡瑗慶曆中教授湖蘇間束脩弟子以數千計時方尙詞賦獨湖學以經義入時務學中故有經義齋治事齋】閩中則有周希孟陳述古之流【墓志蔡防知福州閩士專用賦應科舉公得周希孟以經學傳授學者嘗數百人又有陳防字述古以經學名】周子之在濂溪【周茂叔】張橫渠之在關中【張載字子厚設教關中】康節二程之在洛【邵雍謚康節先生程顥程頥在洛陽】道徳之言藹如也於易則先天之學以心爲本【聞見錄陳瑩中答楊中立遊定夫書康節云先天圖心法也詩曰身在天地後心在天地先天地自我出自余惡足言然則先天之學以心爲本其在經世者康節之餘事耳】經世之作以中自名【童訓邵康節以十二萬四千五百年爲一防自開辟至尭時正當十二萬年之中數故先生名雍字尭夫名雍取黎民於變時雍也其居洛陽亦取天地之中】因數窮理也一兔之微可起八卦【遺書因見賣兔者曰聖人見河圖洛書而畫八卦然何必圖書只看此兔亦可作八卦數便從中起古聖人只取神物之至者耳】梅枝之粗可知乾坤【遺書早梅冬至已前發方一陽未生然則發生何也其榮其枯此萬物一个陰陽升降大節然逐枝自有一个榮枯分限不齊此各有一干坤也】因理達數也太極一圖天地之本【周茂叔太極圖五行一陰陽也陰陽一太極也太極本無極也五行之生各一其性無極之眞二五之精妙合而凝乾道成男坤道成女二气交感化生萬物萬物生生而變化無窮】潛虛一書萬物之府又理數相推也【溫公潛虛萬物皆祖於虛生於气气以成體體以受性性以辧名名以立行行以俟命故虛者物之府也气者性之戶也體者質之具也性者神之賦也名者事之分也行者人之務也命者時之遇也】於記則六經門戶自中庸入【鄒浩曰六經幹門萬戶何從而入其要在於中庸之謹獨】學識波瀾自檀弓入【蘇東坡學識波瀾自檀弓入】物我兩盡自曲禮入【張橫渠物我兩盡自曲禮入】以大學爲入徳之門【伊川語錄唐棣見伊川問學如何曰入徳之門無如大學今之學者賴有此篇僅存】以少儀盡進退之事【呂氏童訓後生學問須防曲禮少儀儀禮小學灑掃應對進退之事】其言近道吾得樂記焉【童訓禮記除中庸大學惟樂記爲最近道學者深思之禮記之表記其迹近矣乎其言正】其事可備吾得禮運禮器焉【橫渠正防書禮器則藏諸身吉無不利禮運云者語其運也禮器云者語其成也逹與成體與用之道合體與用大人之事備矣】其於書與周禮也論洪範而辧五事參極之鑿【老泉洪範論歆向之惑始於福極分應五事遂彊爲之說故其失浸廣今其傳以極之惡福之攸好徳歸諸貌極之憂福之康寜歸諸言極之疾福之壽歸諸視極之貧福之富歸諸聽極之凶短折福之考終命歸諸思所謂福止此而已所謂極則未盡其弱焉遂曲引皇極以足之皇極非五事而其不建之咎豈止一理之弱哉】傳禹貢而別三江入海之味【聞見錄東坡傳禹貢三江旣入曰自豫章而下入於彭蠡而東南流爲南江自蜀岷山至於九江彭蠡以入於海爲中江自嶓冡導漾東流爲漢過三澨大別以入於江匯於彭蠡以入於海爲北江自三江自彭蠡以上爲二自夏口以上爲三江漢合於夏口與豫章之江皆匯於彭蠡則三爲一過秣陵京口以入於海不復三矣禹貢猶曰北曰中者以味別也蓋此三水性不相入江𨿽合而水味異故至於今有三泠之說古今稱唐陸羽知水味三泠相雜而不能欺不可誣也予讀唐史髙宗問許敬宗書稱浮於濟漯今濟與漯絕不相屬何故而然許敬宗曰禹導沇水東流爲濟入於河今自漯至滎而入河水自此洑地過河而南出爲滎古者水官能辧味與色潛而出合而分皆能識之蓋江河以味別敬宗先言之矣東坡不表見之者嫌其姓名污簡冊耳】辧稽古爲作史之辭【元城語錄元城謂馬永卿曰今之書乃漢所謂尙書自作尭典以上書序也舊與他序同在一處孔氏修於諸篇之首尭典兩字乃篇題也其下當爲粵若稽古粵若發語之辭也稽古者言史官考古有此事也今孔氏以若爲順古道而行之非也永卿曰粵若者所謂越若來三月是也所謂稽古者則所謂惟稽古是也先生曰然今按藝文志注秦延君說曰若稽古三萬言則是曰若稽古當作四字句今乃以堯典曰爲一句若稽古帝尭爲一句非也】解放勲爲稱堯之道【伊川語錄放勲非尭號蓋史稱尭之道也謂三王而上以神道設教至尭方見於事功也後人以放勲爲尭號故記孟子者遂以尭曰爲放勲非也若以尭號爲放勲則臯陶當號允廸禹自文命下言敷於四海有甚義理】講周官經世之務當知三代致治之意【龜山語錄熈丰君子皆通世務而所取爲證者漢以下之事而已有爲秦漢以上之說者與之爭取不勝今之論事多以三代爲言實未必曉有能以三代之徳與之剖析是非有不戰而自屈者然須深知三代致治之意方可若周官之書先王經世之務也不可不講】行周官之法度當有關睢麟趾之仁【龜山語錄明道常曰有關睢麟趾之意然後可以行周官之法度蓋深達乎此】論象魏之布法當有周家舊法之說【司馬溫公辧呂惠卿一月變法一歳變法謂周禮正月布法蓋布周家舊法也】其於詩與春秋也自從刪後更無詩其知詩也達【邵康節詩曰須信畫前元有易自從刪後更無詩】置心平易始知詩其論詩也明【呂童訓橫渠讀詩詩云置心平易始知詩楊中立曰如此詩則可以讀三百篇矣】靈臺之詩非文王之受命理窟辧之【橫渠理窟靈臺民始附也先儒指以爲文王受命之年此極害義文王之於紂而事之盡道矣先儒觧經如此君臣之道一不明何有義理哉】破斧之詩非周公之眞破斧正駁之【橫渠正訓旣破我斧又缺我斨言四國亂離烏能有爲徒破缺我斧斨而已周公徵而安之愛人之至也】究春秋之始於王道迹熄之餘【龜山語錄春秋始隱其說紛紛無定論孟子有言王者之迹熄而詩亡詩亡然後春秋作平王之崩在隱公三年則隱公卽位實在平王時平王東遷黍離降爲國風則王詩亡而春秋作】窮春秋之終於聖人感麟之因【伊川入關語錄孔子感麟而作春秋或謂不然如何曰春秋不爲感麟而作然麟不出春秋豈不作孔子之言蓋亦有素因此一事而作故其書亦於此終如畫卦因圖書果無圖書八卦亦作】五伯功罪莫逃於觀物之一書【康節觀物篇五伯者功之首罪之魁也春秋者孔子之刑書也聖人先立其功後定其罪人有功必俱錄之不可不知也】文姜罪戾莫逭於遺書之數語【遺書問禘於太廟用致夫人是哀姜否曰文姜也文姜與桓公如齊終啟弒桓之惡其罪大矣故聖人止曰夫人而去姜氏夲朝太祖立法極合春秋之意有夫因婦而被殺以婦爲首正與此合】噫諸儒議之僭之叛之之後使非先正諸公尊信講明之篤則言語之禍甚於煨燼之慘也夫何呂王者流復蹈前失千機百穽紛紛不已觀卦之畫指爲老鸛小大之雅指爲老鴉非議經而何【聞見錄東坡答劉道原書云方新學經觧紛然日夜摹刻不暇近見京師經義題有其善喪厥善其厥不同何也又說易觀卦本是老鸛大小雅本是老鴉此類甚多王氏之學穿穴至此】新義之行求附六籍字說之作繆戾不經非僭經而何【王荊公作新義字說爲科舉取士之業】記經粹學謂非法言春秋直筆謂非聖經又何其叛耶【熈寜元年詔講筵罷講禮記先是王安石數難禮記之非上曰禮記旣不皆法言擇其中有補者講之如何安石曰陛下必欲聞法言宜攺他經故有是詔又熈寜四年進士罷詩賦安石作詩書易周禮禮記一經兼以語孟毎試四塲初本經次兼經並大義十道次論次策春秋不與焉】噫王氏之經皆唱於呂蔡之徒而不能不譏於蘇程之黨能亂於熈丰之間而不能不絕於元祐之後吾聖經昭昭日星萬世不泯蛙鳴蟬噪者豈足爲輕重哉後之諸儒當以先正爲依據云

傳注

三傳束髙閣遺經究終始觀此則傳注之學爲可略寜道孔聖誤諱言鄭服非觀此則傳注之學爲可用嗟夫同異黨伐者𨿽不足以造聖經之純全而獵渉鹵莽之患尢甚於黨伐捃摭訓詁者𨿽不足以極聖經之精奧而髙談闊論之病尢深於訓詁何者侯國棄籍咸陽焚經使孔壁之簡不傳愽士之官不立師友之學不講訓注之書不作則間斷殘缺人誰知經安得不賴補綴百孔之功吾能因經以考傳之得失因傳以遡經之本原此其所學果何所負而殆欲盡略之乎夫易𨿽以卜筮存而實亡考經觧所援差之毫釐繆以千里之語而易初無此文則不全也甚矣使非田焦費髙開其原陳元王弼導其流後人何從見易乎噫讀易未識卦爻已謂十翼非孔子之言此溫公所深憂也【司馬溫公曰讀易未識卦爻已謂十翼非孔子之言讀禮未知篇數已謂周官如戰國之書】詩自春秋作而已失觀論語所援素以爲絢偏其反而之句而詩初無其辭則所亡者多矣使匪申公毛韓爲之訓鄭賈逵爲之注後人何從知詩乎噫讀詩以先儒爲非則啟後學之穿鑿此元城所極論也【元城語錄元城謂馬永卿曰某嘗讀韓詩有雨無極篇序云正大夫刺幽王也首雲雨無其極傷我稼穡浩浩昊天不駿其徳因曰詩中云正大夫離居豈非序所謂正大夫乎凡此事但欲吾友知耳若又以先儒爲非則啟後生穿鑿害愈大矣】旣脫酒誥復失武成書非全也設非伏生受業孔氏爲注何所取而爲軌範乎兒寛一篇聞者喜色夏侯一言已知變事烏可謂無用之學【並前漢本傳】嗚呼學書未精而效伊川疑金縢元城疑稽古者皆自文之說耳【伊川語錄問金縢周公代武王死何如曰此只是周公之意其辭則不可信只是本有此事後人自作文是此一篇尙書文顚倒處多如金縢尢不可信又元城語錄元城謂馬永卿曰今之書乃漢所謂尙書自作尭典以上書序也其舊他序同在一處孔氏移於諸篇之首尭典兩字乃篇題也其下粵若發語之辭也今孔氏以若爲順古道而行非也】旣失月令又失王制禮非全也【月令呂不韋作王制漢儒作】設非髙堂後蒼大小二戴何所取而爲儀文乎傳一大學學者賴之【伊川雜錄唐棣見伊川問學何如入曰入徳之門無如大學今之學者賴有此篇僅存】得一中庸終身所用【伊川語錄善讀中庸者只得此一卷書終身用不盡也】烏可謂無益之書嗚呼學禮未盡而曰晁氏議曲禮泰伯議儒行者皆輕薄者之言耳【晁氏客語曲禮曰毋不敬毋不敬則焉有傲欲傲不可長欲不可縱疑注防之言非經也又李泰伯儒行非孔子言也蓋戰國時豪士所以髙世之節耳其條十有五然防意重復要其歸不過三數塗而已一篇之內𨿽時與聖人合而稱說多過或曰哀公輕儒孔子有爲而言曰多自誇大以揺其君豈所謂孔子者哉】學官不立周禮最闕所賴者河間之獻康成之箋而是書不至絕響此龜山謂周官經世之務不可不講必有見也【龜山語錄須深知三代致治之意方可若周官之書先王經世之務也不可不講】麟筆旣絕策書不存所賴者左氏公谷之傳賈誼諸儒之訓而是學不至如綫此明道謂經不通求之傳傳不通求之經蓋有防也【龜山語錄伯淳先生嘗云看春秋若經不通當求之傳傳不通當求之經如左氏君氏卒君氏乃惠公繼室聲子也而公羊書曰尹氏傳云夫人也聲子書曰君氏是何義須以尹氏爲正以所得求之經】噫六經不全諸儒補葺固爲聖經之幸諸儒未備先正推廣豈非聖經之大幸歟夫莘老易傳遊酢所序【孫莘老易傳遊酢爲序】東坡易傳晁氏所敬【聞見錄晁以道問東坡曰先生易傳當傳萬世曰尙恨某不知數學耳】或發於太極之圖【周茂叔作太極圖】或廣於先天之說【邵康節先天易】此易之學益明也雨無極之章必參韓詩【見上】淇水之章必推逸詩【捫虱集今書傳所載逸詩何限惟琴書載衞女之詩所謂思歸引者獨見全篇云防防流水流於淇兮有懷於衞靡日不思執節不移兮行不詭隨坎坷何辜兮離厥茨是詩始言淇水有似乎竹竿次言離厥茨有似乎墻有茨則逸詩之言類乎此者多惟有不純故不見取於孔子】或論黍離則知人心之不變【元城語錄曰黍離之詩嘗見老先生言惟劉銘說最善其說謂人之情於憂樂之事初遇之則人心變焉次遇之則人心微變三遇之則人情如常矣君子則不然其行役也往來非一見之也初見稷之苗又見稷之穗又見稷之實而感傷之心終始如一不少變焉此詩人之意也若謂視苗以爲穗視穗以爲實則失之逺矣】或觧狡童而知人心之已離【龜山語錄問正叔曰詩比其君狡童碩防則已甚其說如何曰此理舊疑來因學春秋遂別其意春秋書突之奔及其歸皆曰鄭伯突其書忽止曰鄭怱蓋不以忽爲君也不以爲君故目之爲狡童魏之碩防魏之重斂則人心之離亦可見矣人心離則爲獨夫】此詩之學益明也書一也老泉有論東坡有觧【老泉文有洪範論東坡作書觧】禮一也泰伯有論橫渠有觧【墓志李遘字泰伯南城人有易禮二論又橫渠有禮記觧】以言其周禮則子由論三者之疑【子由文論周禮王畿之疑諸侯封國之疑公侯鄕遂之疑】泰伯著五十篇之論【泰伯有周禮禮論五十首】以言其春秋則泰山著尊王之書【孫復學春秋著尊王發微十二篇】康節著觀物之論【康節先生觀物篇全論春秋】他如五經口義【胡安定有五經講筵口義】經學理窟【橫渠有經學理窟】講於經帷藏於祕閣非可一二數嗚呼諸公之有功於聖經賢傳也多矣至若伊洛之門防繹奧義講明正訓其論議精粹儼如面命後學又有依歸之地易觧一部親筆所撰中庸講議不滿復著於禮之數𨿽定於陜西諸公而禮文未詳非自爲不可也於春秋之傳𨿽成於劉質夫而說或未盡非自爲不可也於樂也書也𨿽分撰於閩中諸公而非親說亦不可也噫曽經先生之手無遺議矣【遺書問先生聞有五經觧已成否曰惟易須親撰諸經皆關中諸公持去以頥說撰成之禮之名數陜西諸公刪定已送與呂與叔與叔今死矣不知其書安在也然所定只禮之名數若禮之文若非親作不可也又尹和靖語錄劉質夫作春秋傳未成有問伊川答曰已令劉絢作自不湏頥費工夫也劉傳旣成門人請觀伊川曰須頥親作又陳長方見尹子於姑蘇問中庸觧尹子曰先生以不滿意焚之矣】中興以來家傳人誦故朱氏之易傳【晦庵遺文朱震進易說謂太極圖傳自陳種放穆修】胡氏之春秋【紹興七年趙鼎曰胡安國昨進春秋必經聖覽上曰安國所觧朕置之座右𨿽間有傳注頗能發明經防朕喜春秋之學率二十四日讀一過】蓋得凾丈謦欬之餘列於祕府萬古有光觀髙宗進讀胡氏春秋謂安國所觧朕置座右間有傳注頗明經防吁傳注之學其不可略也如此夫前輩有詩曰讀書未到康成處安敢髙聲議漢儒敢誦此以爲後學之戒

古今源流至論後集卷八﹤子部﹐類書類﹐古今源流至論﹥

欽定四庫全書

古今源流至論後集卷九

宋林駉撰

史學

論史於麟經絕筆之後至司馬遷史記而止論史於麟經成書之後至歐陽公唐史而止甚矣作史之難也班史失之同範史失之誕陳壽之志三國失之誣陸機幹寶諸人之史晉失之謬其餘諸家紛紛蓋不足論大抵作史有法論史有體觀史之表取其抑揚之大義而不當取其登載之年月觀史之書志史歷代則述歷代之沿革史一代則著一代之可否觀史之紀傳當得褒貶直筆是非公論而未暇較其異同也嘗攷遷史之表矣三代世表所以觀百世之本支攷黃帝之初先列譜系以祖宗爲經以子孫爲緯則五帝三王皆出於黃帝此帝王授受之正統可見也【史記三代世表自黃帝以後至周其譜系皆出黃帝】六國年表所以示天下之名分故齊康公之十九年爲田和遷居海上而書田齊太公卒且系之康公二十年康公旣卒始書田齊此尊卑逆順之正理可見也【六國年表齊年表曰田常曽孫田和始列爲諸侯遷康公海上食一城時康公十九年也又齊年表康公二十年曰田和卒康公二十一年曰田桓公午立康公二十五年田齊伐燕取桑丘按康公𨿽遷海上然田齊有大事皆系於康公之年至康公二十六年康公卒其齊年表乃書田公遂並齊而有之】十二諸侯年表以下以地爲主故年經而國緯所以觀天下之大勢也髙祖功臣年表以下以時爲主故國經而年緯所以觀一時之得失也秦楚年表上尊義帝而漢居其中明大義也將相年表上系大事之記明職分也【並本表所載如此】至唐之表猶有遷之遺意焉表宰相則書杜如晦爲侍中仍監東宮兵馬之事蓋言宰相不當下行有司之職【唐宰相表正觀二年正月辛亥兵部尙書如晦檢校侍中攝吏部尙書仍監東宮兵馬事】魏徴爲祕書監反帶參豫朝政之銜蓋言他官不宜上任宰相之權【貞觀四年二月蕭瑀爲禦史大夫參議朝政貞觀三年二月魏徴以祕書監參議朝政】唐之宰相稱號如此豈不爲後人之戒表宰相世系則書裴氏之房有五而宰相十七人劉氏之房有七而宰相十二人唐之諸臣能修家法如此豈不爲後人之勸【唐宰相世系表云】此馬遷歐陽之表其寓抑大義深矣哉嘗攷遷史之書矣封禪一書固述帝舜以下也正以著當時求仙之詐平準一書固述歷代也正以譏當時徵利之非於禮書則載孫卿禮論而不載叔孫通綿蕞者以見野儀之失而古禮之得也於曆書則載古歷九百四十分之法而不載太初八十一分之法者以見太初之疏而古歷之宻也【並遷史八書】至唐史之志猶有遷之遺防焉董仲舒劉向子歆以春秋洪範論災異之證班固合三說而志五行【前五行志董仲舒治公羊春秋始推陰陽爲儒者宗劉向治谷梁春秋數其禍福傳以洪範與仲舒錯至向子歆治左氏傳其春秋意亦已革矣云云】範史因之晉史又因之歐公自立特見考武徳以來著其災異削其事應而不徇漢儒之論此志五行之得體也【唐五行志不載漢儒之論俱載武徳以來證應】馬遷考經星常宿纎悉不遺爲天官之書【天官書歷論經星緯星諸宿及天文風雨日月皆述之】班固因遷舊說而志天文晉史因之隋史又因之歐公獨以一代天文災異者從事考武徳以來某星爲祥某星爲異而不泛言彼蒼之象此志天文之得體也【唐天文志】此遷之論歷代歐之論一代其沿革大防微矣哉又嘗攷遷史之紀傳世家矣子長以事之系於天下則謂之紀秦始皇已並六國事異於前則始皇可紀也項羽政由己出且封漢王則項羽可紀也孝惠髙後之時政出房闥君道不立𨿽紀呂后亦可也子長以事之有大於列傳則系之世家夫子在周則臣道在後世則師道故以世家別之陳涉在夏商則爲湯武在秦則爲陳涉故以世家系之蕭曹良平𨿽曰通侯而勲烈冠於羣後皆社稷之臣則亦列於世家也列傳褒貶尢有深意以伯夷居於列傳之首重淸節也以孟荀冠於淳於之徒尊吾道也以莊周附於老子以申不害附於韓非別異端也他如佞幸酷吏日者龜防滑稽貨殖遊俠皆爲當世而發吁有防哉至唐之紀傳視遷亦不多遜紀太宗而譏以牽於多愛之言非妄也蓋得於讀等慈之碑【等慈寺碑等慈寺在鄭州汜水唐太宗破王世充竇建徳乃於戰處建寺云爲陣亡薦福太宗不世之主而牽惑習俗崇信浮屠豈以其言浩愽爲可喜耶余於本紀譏其牽於多愛者此也】紀武宗而責以好惡不同之語非誕也蓋得於讀防昌之文【會昌投龍文余修唐本紀至武宗以謂奮然除去浮屠鋭矣而躬受道家之籙服藥以求長年以此知非明智不惑者特好惡不同爾及得防昌投龍文見其自稱承道繼元昭明三光弟子南嶽炎上眞人則又益以前言爲不謬矣】韓愈使王庭湊之節舊史沒其事今乃書其實蓋以明忠臣之義陽城諫延齡之相舊史寘於隱逸今乃列於卓行蓋以表君子之功入秦系於隠逸出劉蕡於文苑皆所以示善褒徳之意【新史記傳有條不紊如陽城昔在隱逸今書之於卓行秦系昔人不傳今書之於隠逸韓愈使王庭湊之節舊史不書今乃書之所以明君子之節太宗拒魏徴之諌有殺田舍翁之語舊史則書今乃不書所以掩人君之闕此新史之得也舊史以髙智周薛季朝王方翼之功業而槪之以良吏以陳子昂之諌諍劉蕡之切直而槪之於文苑以吳叔之忠義而槪之於外戚以陽城之卓異而槪之以隱逸以孫思邈之髙尙而槪之以方技是略其大行而取其小節此舊史之失也】此遷史唐史之紀傳世家眞得褒貶直筆是非公論歟嗚呼世無馬遷無以示後人作史之例世無歐公無以洗諸子作史之陋然自固而下亦不可不辧也且以言其表則王子侯表遷則斷自建元以武帝始有分封之制也而固則自髙文以來敍之何昧耶【武帝從主父偃之請始令諸侯王子分封遷作王子侯表特始建元者此也按班固亦作王子侯表不始於建元自髙文以來皆表之】公卿百官表遷則系以大事以驗大臣賢否之職也而固則削去不錄止書拜罷年月而已何略耶【遷史作漢興將相名臣表上記大事次相次將次大臣至固作百官表上表載官制沿革下表載拜表年月】古今人物表以區區一夫之見而欲定生民以來賢聖愚智之差等又何其不知量耶【固作古今人物表分爲上中下九等自三皇至秦皆錄之】以言其志則髙祖之創南北軍武帝之置羽林軍此一代大政也固則不志兵使節度無所攷光武之三十稅一和帝之縱民煮鑄此一代之急務也曄則不志食貨使丰耗無所稽【西漢無兵志東漢無食貨志】志郊祀者不計巡幸里數之逺【聞見錄舜一歲而巡四嶽南方多暑以五月至衡山北方多寒以十二月至常山世頗疑之漢書郊祀志武帝自三月出行封禪又並海至碣石又巡遼西又歷北邊又至九原五月還甘泉僅以百日行萬八千餘里尢荒唐矣】志天文者反略當代災祥之事【班史晉史誌天文大抵不言當代災祥事】以言其紀傳則範史紀皇后而不知尊卑之分【東漢皇后有紀如光武郭皇后光烈陰皇后明徳馬皇后和熹鄧皇后是也】三國紀曹魏而不辧逆順之理【三國誌以魏爲帝紀】甚者晉史之紀繆誤愈甚貶晉之亡也且有鰲墜三山鯨吞九服之言卽恊夫歌詠之辭貶惠皇之失禦也且有溽暑之气方聞淫哇之音罕記卽恊夫表奏之語此諸史著紀之失然也【並晉紀云云】固論蕭何之理家而不思記載之反覆【聞見錄蕭何傳先言民上書何彊賤買民田宅數千人後言何買田宅必居窮僻處曰令後世賢師吾儉其反覆不可信如此】論釋之之不調而不思表傳履歷之乖誤【洪邁續筆漢書紀傳志表矛盾不同非惟一張釋之爲甚本傳云釋之爲騎郎事文帝十年不得調袁盎請徙補謁者後拜爲廷尉逮事景帝歲餘爲淮南相而百官表所載文帝卽位三年釋之爲廷尉至十年書廷尉昌廷尉嘉又二年凡歷十三年景帝乃立而張歐爲廷尉則釋之未嘗十年不得調又未嘗以廷尉事景帝也】曄以忠義董宣列於酷吏之儔以直諒鄭眾列於宦者之徒【見東漢酷吏宦者傳董宣在酷吏傳首鄭眾在宦者傳首】壽因私忿未復而訾諸葛瞻之失【陳壽父與諸葛有忿因作傳訾瞻之失】索米不獲而不立丁儀之傳【壽因丁廙索米當立丁圭傳後不獲遂不立丁儀傳】他如南北紛錯陳隋乖謬蓋未能縷數者此諸史立傳之過然也世之好議論者曰蘇子由古史之作而遷史無直筆【蘇子由作古史議遷史之非】吳縝糾謬之出而歐史無全美【哲宗朝吳縝進唐史糾繆凡二十條一以無爲有二似實而虛三書事失實四自相違舛五年月時世差互六官爵姓名謬誤七世系鄕裏無法八尊敬君親未嚴九紀志表傳不相符合十一事兩見而異同不壹十一辭義疏略十二事狀叢復十三宜削而反存十四當書而反闕十五義例不明十六先後失序十七編次未當十八予奪不常十九事有可疑二十字書非是】往往以微失細過吹毛求疵噫亦苛矣議遷史者以遷之妄述宰我常從田常而不知左氏所述闞止爭政之由【伊川語錄史記載宰予被殺孔子羞之嘗疑田氏不敗無緣被戮若爲齊君而死是乃忠義孔子何羞之有及觀左氏乃是闞止爲陳常所殺亦字子我謬誤如此又潁濵文太史公言宰我爲臨淄大夫與田常作亂夷其族孔子恥之餘以爲宰我之賢列於四科不至於從叛逆也蓋田常之亂本與闞止爭政闞止亦字子我也】遷之妄稱子貢一出變易五國而不知左氏所載伐魯伐齊之故【子由文太史公稱子貢一出而存魯亂齊破吳彊晉伯越予觀左傳齊之伐魯本於悼公之怒季姬而非陳常吳之伐齊本怒悼公之反覆而非子貢凡太史公所記皆非也蓋戰國說客誤爲子貢之辭而太史公信之耳】遂以是爲遷史之失嗚呼盍亦究史遷傳信之誤乎蓋遷承秦滅籍之後左氏不立學官經傳無傳始誤於遊說之辭若後儒知其闞止爭政知其伐魯伐齊者以左氏歷歷可防也遷何尢焉【漢左氏不立學官劉歆遺書太常請立亦未顯至後漢鄭賈諸人皆習左氏而左氏始盛】議唐史者以穎達之字傳云仲達碑云衝逺字畫之訛也【集古錄孔穎達碑其文磨滅今以其可見者質於唐書列傳傳云字仲達碑云字衝逺碑字多殘缺惟其名字特著可以正傳之謬不疑以衝逺爲仲達以此知文字轉易失其眞者何可勝數幸而因集錄所得以正其訛舛者亦不少也】裴光庭之謚傳云忠憲碑爲忠獻字音之訛也【同上裴光庭碑張九齡撰元宗禦書唐書傳雲光庭素與蕭嵩不平及卒孫琬希嵩意謚曰克平帝聞特賜謚曰忠憲云碑後題額皆爲忠獻傳云撰揺山往則而碑云往記此碑元宗自書不應誤碑如是】其傳子儀則不書微時之所徵討【郭子儀廟碑髙參文其序子儀功業不甚詳而載異姓處宻討沙陀處宻事則唐書列傳無之蓋子儀微時所歷其後遂立大勲宜乎史略不書也然唐書有處宻處月朱耶孤注等皆是西突厥薛延陀別部名號余於五代史求沙陀種類卒不見本末參謂處宻爲沙陀不知何所防也】其傳張巡則不書大小數百戰之功【張中丞傳嗚呼張巡許逺之事壯矣秉筆之士皆喜爲之稱述然以翰墨所記考唐書列傳及韓退之所書皆互有得失而列傳最爲防略蓋云史家當記大節然而大小數百戰屢敗賊兵其智謀才力亦有過人可以示後者史家滅而不著可惜也】遂以是爲唐史之誤嗚呼盍以考紀傳分撰之始乎蓋歐公所修者紀志宋公所修者列傳時慮其體不一命歐公修而一之公受命而退一無所易見公愛人以徳也公何病焉若夫子由吳縝所作是又前輩互相正救之意不然溫公作通鑑猶自爲考異三十卷則作史安有無遺論歟此二公非所以短司馬歐陽正所以愛司馬歐陽也

論詩

觀詩之爲美爲箴原於虞廷君臣之詠觀詩之爲譏爲諷原於夏人昆弟之歌嗟夫周詩三百蓋經聖人手也一歌一詠尙有源流則後之騷人墨客與盟詩壇者其可不祖風雅之體乎是故詩言志歌永言後世效之以爲歌一曰風二曰賦後世擬之以爲賦吟詠情性轉而爲吟故嗟嘆之易而爲嘆自詩變爲樂府之後孔子作山操【韓文孔子以季桓子受齊女樂諫不從望山而作操】伯奇作履霜操【尹吉甫子名伯奇無罪爲後母譛而見逐自傷作履霜操】牧犢子作雉朝飛【齊牧犢子七十無妻見雉防飛感而作雉朝飛操】卽或憂或思之詩自詩變爲離騷之後賈誼之弔湘【賈誼在長沙作弔湘賦】楊雄之畔牢愁【本傳】卽或哀或愁之詩凡此皆詩之體制源流也振振鷺三言之所起關關睢鳩四言之所起維以不永懷五言之所起魚麗於罶魴鯉六言之所起交交黃鳥止於棘七言之所起我不敢效我友自逸【劉馮事始云詩三字至八字皆自毛詩如三字若鼔淵淵醉言歸之類四字若關關睢鳩在河之洲之類五字若誰謂雀無角何以穿我屋之類六字若俟我於庭乎而充耳以靑乎而之類七字若交交黃鳥止於棘之類八字若節南山云我不敢效我友自逸】八言之所起【注見上】凡此皆詩之句讀源流也然自己刪之後詩雅蕭條有如蘇李之髙妙嵇阮之衝澹曹劉之豪逸謝鮑之淸奧徐陵庾信之靡麗華藻白樂天栁宗元之放蕩嘲怨此數子非不可與言詩嘲詠風月亡禆風教誇耀煙雲無關政體其視詩人愛君憂國之情無有也此邵康節謂其刪後無詩宜矣【邵康節詩云須信晝前原有易自從刪後更無詩】𨿽然諸葛武侯出師一表尙有傅說訓誨之辭陸宣公論諌之奏猶有孟子仁義之談孰謂周詩以後絕唱寡和之甚邪愚嘗謂晉之淵明唐之杜甫非可與刻繪者例論當以古人求之可也且淵明處世優遊自適桑栗裏閭得酒輙醉蓋不可以名利羈絆故發而爲詩和平自然無纎毫累太羮元酒澹乎無味一唱三嘆邈乎希聲隱然有至味至樂之妙讀命子等詩虛靜平淺有孤鶴任風之態歸去來一辭蕭然物外有閒鷗忘海之勢至若自晉以前皆用義熈年號入宋以後惟書甲子【並見陶淵明詩集】讀之者自能扶綱常於紛亂之餘起風教於陵遲之後豈可以後之詩論耶杜甫流落劍南放散沅湘往來夔陜之間奔走寇亂之際飲食言笑歡愉嘆戚無一息而忘夫君北徵之篇蓋倉卒問家室而作也使或者處之對童稚語妻子他不暇顧而終篇諄復惟及國事山谷喜之謂退之南山不必作登慈恩塔寺此正陪諸公遊遨而作也固宜笑談戱謔傲視八極以樂其心而措意立辭意在言外荊公謂其譏天寶時事則其憂國之意果何如哉【並杜詩注】杜防之詩忠愛之念天地實臨北徵之詩忠毅之色秋霜之嚴與栢舟考槃之詩異辭同體豈可以後之詩論耶【並杜詩】世之論者謂韓昌黎以淵明嗜酒有所托而逃者似未許之不知退之當元和之際思欲致君不幸有嶺表之行故進李杜而退淵明亦愈自諭之言又謂歐公平生不愛杜詩必有短者不知歐公方倡古文以抑末學不好杜詩所以權時而救也【貢父詩話歐公平生不甚愛杜詩而謂韓吏部絕倫又歐公變昆體以古文爲後學倡】不然東坡喜淵明之臒而實腴謂曹劉鮑謝皆所不及【東坡喜淵明詩臒而實腴𨿽曹劉鮑謝李杜皆所不及山谷謂東坡飽喫惠州飯細和淵明詩】山谷亦以子美之詩爲靈丹一粒何耶【黃魯直謂子美之詩如靈丹一粒防鐵成金】噫金屑𨿽貴著眼成病文章𨿽多於性有害論淵明之詩當取其有補風教論子美之詩當取其愛君憂國外是不論徒工於文墨章句間豈深知二公哉陶杜之後而得美刺箴規之防吾於楊歐蘇黃見之夫自宋興以來名公鉅卿馳騁翰墨固不可一二數求其備政治裨風教者四君子有功焉楊文公超出於岐防防稚之時觀其願秉忠淸節終身立聖朝之句則知有致君堯舜之意【楊文公年十一送中書再試執政令賦喜朝京闕詩立就且有願秉忠淸節終身立聖朝之句宰相表賀見湘山野錄】讀其介推母子伯夷兄弟之句則知有綿上首陽之風異時範文正公因文而知其道至躋之大雅大忠之列可見矣【範文正公讚楊公像曰昔王文正天下謂之大雅冦萊公天下謂之大忠樞宻扶風馬公天下謂之正直此三公一代偉人也公與三君子深相交許情如金石則公之道其正可知矣】歐公以歌詠爲諷諌之首其曰玊輦經年不遊幸上林花好莫爭開節盤遊也其曰君王念舊憐遺族當使無權保厥家抑外戚也【髙宗時綦崈禮言歐陽修立朝以諌諍爲心若春日帖子蓋宮禁門戶祓除祈祝之辭異時作者不過頌徳歌福而已至修乃中捨規諷嘗讀修之詞有曰陽進升君子陰消退小人勸上以用威斷也有曰玊輦經年不遊幸上林花好莫爭開勸上以節盤遊也有曰聖主本無聲色惑宮花不用妬新妝諷上以逺女色也於溫成皇后閣乃曰君王念舊憐遺族當使無權保厥家又有所謂焉是時溫成薨上念之不已其叔父尭佐且將用矣公議未然故修因是申諷】異時蘇公以犯顏敢諌爲公序之確矣【蘇軾序歐陽修之文曰自歐陽子出天下爭自磨濯以通經學古爲髙以救時行道爲貴以犯顏敢諌爲忠長育成就至嘉祐末號稱多士歐陽之功爲多】繼而蘇黃間見疊出蘇之正節勁气傲雪淩霜黃之風韻灑落光風霽月【見道學傳授門】則形於歌詠尙可想見英風淸節之美是中惟可飲醇酒意則在於詆新法閒送苕溪入太湖意則在於譏水利【見坡詩集】嗚呼沔彼流水不在於水而在於規鶴鳴九臯不主於鶴而主於誨蘇公之詩蓋得比興而爲詩也東坡防漁父則取其淸新婉麗之作【東坡防山谷漁父詩云云】東坡送孟容詩則起堅城受我降之語【山谷云子瞻詩句妙一世乃云送孟容詩效庭堅體蓋退之效孟郊樊宗師之比以文滑稽耳故詩云我詩如曹鄶淺陋不成邦公如大國楚吞五湖三江赤壁風月笛玉堂雲霧牕句法提一律堅城受我降】嗚呼韓昌黎詩豪矣未必熟李太白詩深矣未必暢山谷之詩蓋兼數子所長而爲詩也故論東坡之詩爲得於淵明論山谷之詩爲得於子美誠至論歟噫聶夷中四月賣絲五月賣谷之詠或者猶以周詩許之【聶夷中詩曰四月賣新絲五月賣新谷醫得眼前瘡括卻心頭肉或謂有三百篇之防】況晉之淵明唐之工部我朝之楊歐坡谷四公其有補於風教也不少君子安得不進於三百篇之列也

字文

王荊公之辧字說以觀爲鸛以雅爲鴉君子以爲怪【聞見錄東坡答劉道原書云新學說易觀卦本是老鸛大小雅本是老鴉此類甚眾王氏之學穿穴至此】王聖美之治字學以水之小者曰淺金之小者曰錢君子以爲鑿【筆談王聖美治字學演其義以爲古文古之字說皆從左文凡字其類在左其義在右如木類其左皆從木所謂古文者如淺小也水之小者曰淺金之小者曰錢反而小者曰殘見之小者曰賤如此之類故以淺爲義也】甚矣字學不可不講也亦不可過用其心也何者閱字未盡偏傍固世儒所不予而苦於奇字或者議其艱深以不識字而見譏者固不足道而人譽其多識且以爲終身之恨此荊公聖美之說宜夫君子不與也夫古者虫書鳥迹象形指事凡假借轉注姑以代結防記遺忘耳故其字有省文有借用後世皓首防畫勞心偏傍好異過奇往往以巳見合古文故其字有篆之變有傳寫之訛此古今字文之所以異歟彊可爲彊則如記南方之彊【記中庸】遲可爲遲則如詩之行道遲遲匹可爲鴄則如軻書之匹雛【並本書】是所謂省文之字呂令言載靑旂則載通爲戴【記月令】漢史言神爵則爵通爲雀借此字而彼用可也【漢書宣帝紀】漢文紀云祝釐是借釐爲禧矣禮樂志云熈事是又借熈爲禧矣借一字而兩用可也【並本書】漢髙紀繇咸陽則與徭通文紀無繇教訓其民則與由通百官表臯繇則與陶通李尋傳繇俗則與謠通韋孟詩犬馬繇繇則與悠通班固賦摸先聖之大繇則與猷通借一字而六用亦可也【並本出處】是所謂借用之字若此數者豈非古者制字之正乎自夫有篆之鑿也糺亂兩字初非通用而古之初冩用混淆至糺變爲亂灋法兩字亦非通字而書之後多倦防畫至灋轉爲法棗字從朿不從來古文也後儒觧漢書先生來來而爲棗劉字從丣【音酉】從金古文也後儒論漢史書姓劉爲卯金【筆談古文自變其法已錯亂後轉爲楷字愈益訛舛如兩漢篆文尙未廢庶有可疑者如漢武帝以隱語召東方朔云先生來來觧云來來棗也按棗字從束音刺不從來此或是後人所傳非當時語如卯金刀爲劉貨泉爲白水眞人此則出於緯書乃漢人之語按劉字從卯從金如桺駵畱皆從丣非卯字也不知緣何如此字書余見周禮諸書】自夫有傳寫之訛也榷酒漕運則以榷而從木救以砭劑則以而從金【吳縝作新唐書辧疑凡二十條至字書亦本如唐承訓傳載婦弱持陬則以棷爲陬張建封傳困�不起則以蹙爲�救以砭劑以而從金榷酒漕運以榷而從木如此類甚多】互字則易而爲牙【筆談牙儈本唐人以牙爲互字如互市類是也後人互字傳冩爲牙遂爲牙矣】臘字則易而爲獵【唐史蕭炅不學讀伏臘爲伏獵挺之言於九齡曰省中豈容有伏獵侍郎】書魚爲魯冩帝爲虎【抱朴子曰書之寫以魚爲魯以帝爲虎】若此數者豈非後人論字之謬乎嗚呼三豕渡河非子夏莫之辧【左傳】石鼓聱牙𨿽昌黎亦未之曉【韓文石鼓歌】信矣夫字學之難也𨿽然古今之文𨿽變而所以爲理者未嘗變增損之畫𨿽異而所以爲說者未嘗異吾嘗觀先正諸公講明經史推究傳注其有補於後學也多矣而區區篆傳寫之過一洗萬古而空之劉邠之刋誤漢書也侯表之紅縣則易而絳縣【侯表載侯戶封紅縣刋誤曰非紅縣絳訛爲紅】侯表之票客則易而典客【侯表韓信入漢爲連敖票客刋誤曰按史記功臣表作連敖典客卽非票客票典二字轉冩之訛故也】吳縝之糾謬唐史也唐承訓傳載婦弱持陬則以掫爲陬張建封傳困�不支則以蹙爲�【見上注】二公之刋誤糾謬如是等類未易縷數姑以一二言之以辧傳寫者之失若程伊川讀論語曰子在齊聞韶音不知肉味【聞見錄今世所傳宰予晝寢以晝作畫三月不知肉味以三月作音浴乎沂以浴作防至爲淺陋伊川取之何耶回何敢死死字自有意義伊川門人攺云子在回何敢先學者類不服也】蘇東坡讀尙書曰思日贊贊防哉二先生蓋出新意也說者且以三月之近音子曰之曰近日月之日疑其爲不知篆嗚呼先生所讀者古文所論者古意豈若俗儒腐唇於篆間哉是時字說方熾先生極力排之必不蹈或者之非愚意必有源流不可以私見議先輩也【東坡書觧云云又時王荊公作字說程蘇力排之】噫蒼頡之制字蓋以關天地參造化也天粟書雨市妖夜哭萬物由之以著綱常由之以立百官萬民由之以治則古文誠不可廢矣惜夫後之諸儒寡識者失之愚過奇者失之鑿必如楚子因止戈爲武以知武之非己功晉伯宗因反正爲乏以知酆舒之必可伐因三虫食皿爲蠱如醫和知晉侯之疾因亥有二首六身如史趙知絳老人所生日數之積【並左傳】庶無失古人制字之本意吁此唐人所以設明字之科有以夫

字音

昔前輩沈存中之論音韻也曰玖與李異其韻而詩則恊投我以木李報之以瓊玖梁與慶異其音而詩則恊黍稷稻農夫之慶求其說而不得且謂意別有理也【沈存中筆談音韻之學自沈約爲四聲及天竺梵學入中國其術漸宻觀古人諧聲有不可觧者如玖字有字多與李字恊用慶字正字多與平字章字恊用如詩或羣或友以燕天子彼畱之子貽我佩玖投我以木李報之以瓊玖終三十里十千維耦自今以始嵗其有君子有谷貽孫子陟降左右令聞不已膳夫左右無不能止又如孝孫有慶萬壽無疆黍稷稻梁農夫之慶惟其有章矣是以有慶矣如此亦多今廣韻中慶一音卿然如詩之未見君子憂心怲怲旣見君子庶幾或臧不止慶字恐別有理也】夫學識如存中愽洽如存中猶不能曉古詩之韻況後學乎然嘗觀上世之書易近世之詩歌皆有叶韻者而後知詩無有不葉第古今之字異耳音韻異耳以今字而防古音則律度不諧宜其差以古字而尋古音則宮商相應宜其葉蓋詩之言其字多與音異者字古也字古則音亦古也如言題彼脊令則題音大叱鱣鮪發發則發音補末若泉源在左佩玊之儺以儺之音爲乃可淸人在彭駟介旁旁以旁之音爲補彭說一字也曰與子成說曰不可說也又曰召伯所說莫一字也曰維葉莫莫曰莫其徳音又曰歲聿云莫夫同是字也或通用或借用則自古而音異也多矣【並毛詩注】豈有古者塗歌裏詠之言如是不葉哉且書曰元首明哉股肱良哉庶事康哉則曰明曰良曰康不同韻也易曰西南得朋乃與類行東北防朋乃終有慶則曰行曰慶不同聲也借曰明之於良與康固恊鄰韻而行之於慶烏得而恊耶蓋廣韻中以慶音卿若班固賦東都用慶字與成葉【班固東都賦彰皇徳兮牟周成永延長兮膺天慶】楊雄艸太用慶字與疆莊葉往往比而用之則知古人蓋用古音也【太元居卦次三長防序序子克父測曰子克父乃能有興也次四見豕在堂狗系之女測曰見豕在堂其體不慶也次五軸轤調安安和富眞測曰軸轤安和順其疆也次六外其井竈三歲見背則曰外其井竈三歲不享也次九老夫擐車少女提壺利考家測曰老父擐車其體乃壯】噫書與易猶或相恊矧所謂古之詩乎此猶曰居古宜用古也髙馳兮衝天羌愈思兮愁人天與人韻異也以音推之天之反鐵因也屈原非用古音耶【離騷經】皎皎霞外屣萬乘其如脫外與脫音殊也以音推之脫之音退也徳璋非用古音耶房中歌曰象來致福多與國葉【漢郊祀志】明堂詩曰允懷多福亦與職葉【班固傳】聲若相逺也以賈誼防觀之福之音福則漢人非用古福音耶【前賈誼傳注】不特此耳韓昌黎最後出者也濃墨大字作元和聖徳之詩旣韻於雨而旁見疊出或曰魚魚雅雅又曰濡及九有此詩配吉甫而作是必不茍然者毋乃退之倔彊得寛韻則波瀾橫溢泛入傍韻得窄韻則不復旁出因難見巧歟非也退之平日所習者皆古文故其所作者皆古音【韓文元和聖徳詩曰皇帝卽阼物無違拒曰暘而暘曰雨而雨云雲駕龍十二魚魚雅雅云云浹於族親濡及九有云云作爲歌詩以配吉甫余見韓文注】噫後人著詩猶或相葉矧所謂古之詩者乎嗟夫尋古人之音不能求古人之字反以沈約四聲西域七音後來紛紛等作以彊律之古豈不過哉然嘗論古者字音之失有由矣變於四方言語之不同鑿於諸儒學識之不廣南方之都音豬【禮記污其宮而豬焉注南方以都爲豬】宋人以來音離【左傳宋人歌曰於思於思棄甲復來注來音離】邾曰邾婁【公羊齊人鄒邾皆曰邾婁故禮記亦謂之邾婁蓋齊人語如此耳】得來曰登來在齊有焉【登來亦出公羊曰得來齊人語也】以居爲姬【檀弓何居注音姬齊魯之間語助也】以但爲地在魯有焉【丙吉傳吉魯人吉曰西曹地忍之注地但也】曰馮曰羗楚何陋也【楚詞憑不厭乎求索羗內恕以及人皆楚人語也】以一爲蜀蜀何訛也【楊子方言曰一蜀也郭璞注蜀與獨同】吳人稱浦爲步韓碑有之【韓文碑步有新收注吳人謂浦爲步】夷人以玆爲丘慈或爲屈沮漢書言之【玆國者西漢音丘慈東漢音屈沮】此變於四方言語不同也白樂天題坐隅詩曰俱化爲餓殍殍非孚也而押之可乎杜牧杜秋娘詩曰厭飫不能飴飴乃餳也而訛之可乎【沈存中筆談晚唐士人專以小詩著名而讀書滅裂如白樂天題座隅詩曰俱化爲餓殍殍作孚作押韻杜牧杜秋娘詩云厭飫不能飴飴乃餳耳若作飲音當音飲】吁音況於古也而楊雄賦翰林主人曰吁顏師古乃鑿而音於【本傳注】梧音訛胡反古也而張良傳贊魁梧項籍傳枝梧顏師古乃鑿而音悟【並本傳注】此鑿於諸儒學識不廣也嗚呼孰知方言之變諸儒之鑿其猶循習於後歟閩人之舉進士也省試詩題至以髙與歌同韻此見四方言語之失【國初省試考官取一卷省題詩以髙與歌同押取在入等乃閩中士人時考官亦閩人蓋閩音以髙歌同音也】範景仁之舉進士也詩用彩霓考官以沈約郊居賦雌霓連蜷讀霓爲入聲而黜之此見後儒學識不廣之過【範景仁少舉進士善文賦屋師之參政王公薦召試學士院詩用彩霓字學士以沈約郊居賦雌霓連蜷讀霓爲入聲謂景仁爲失韻殊不知約賦但取聲律便美非霓不可讀爲平聲也】噫安得昌黎諸人與之論古者哉嗟夫深於奇字方言世儒所師【楊雄】閱字未盡偏傍識者譏之信矣夫音韻之學不可不講也𨿽然君子寜爲範景仁之從古音毋爲沈存中之疑古韻寜讀賈元公之音辧毋讀王荊公之字說

後徳

易著家人詩首關睢嗚呼聖人作經何拳拳於此耶大抵宮庭𨿽隱風俗攸化寡妻是刑邦家所關故私謁不行則椒房無預政之嫌外戚無竊柄之而朝廷淸矣嫉忌不生則禁宻有肅穆之風子孫有眾多之慶而本支彊矣晏朝有箴則無宴遊逸豫之習無聲色嗜欲之好而君徳進矣舜之歷試不在於親總萬機而在於汭之化【書舜典】禹之典則不在於予臨兆民而在於塗山之徳【史記】文王姜任太姒所以成肇造之基【毛詩】宣王得助姜後所以致中興之業【史記】噫盛哉推原其由古者彤管有史雅頌有訓【毛詩】以冢宰總內朝之政宰夫任宮教之職【周禮天官】是以無後世干請之私奢縱之過竊弄之失者職此之故也自關睢之化不行內庭之教不講而一家之紀綱視昔有訓焉漢自呂后之橫不能制政出房闥而產祿有封王之僭【呂后紀】自愼夫人同坐之禮不能正【袁盎傳】尊卑亡度而倡優有後飾之習【賈誼策】迨至末年許史專寵鳳莽竊權染指漢鼎舉朝不問而漢之宗社危矣【並本傳】唐自昭儀立後革命爲周而諸李有殱滅之禍【髙宗立武昭儀爲後後武后廢中宗潛謀革命稍除宗室欲悉誅韓魯等諸王命監察禦史蘇珦按其宻狀珦詢問皆無明驗或告珦與韓魯通謀太后召珦詰之珦抗論不回太后曰卿大雅之士此獄不必卿也使周興等按之於是韓魯等諸王皆自殺親黨皆誅死】韋氏專國政事無章而五王有就戮之慘【武三思因上官婉児與韋後私通武氏之勢復振日夜譛五王貶敬暉崖州司馬桓彥範龍州司馬張柬之新州司馬袁恕已賔州司馬崔元瑋白州司馬遣大理正周利用害五王於貶所初敬暉爲平陽王彥範爲扶風王柬之爲漢陽王恕已爲南陽王元瑋爲陵王號五王】迨至中世牽愛祍席胡雛唱亂漁陽鼙鼓動地而來而唐之國祚殆矣【宗寵祿山聼其出入宮掖不禁或與貴妃對食或通宵不出頗有醜聲聞於外上亦不疑後祿山求兼河東節度旣兼領三鎭有輕中國之心遂自漁陽唱亂逺近驚駭河北皆祿山統內】陋矣哉漢唐家法也漢之風俗至有姑婦相稽之嫌【賈誼策魏祖防】唐之風俗至有婦駕其夫之失伊誰之咎【通鑑】然則家人之卦關睢之詩其有補於風教也大矣我祖宗以仁義立國以綱常齊家以人倫化天下內言不出於外私恩不容於公蓋與唐虞三代比隆焉漢朝椒房恃寵至有戚裏撓權之患【呂后紀王莽傳】聖朝杜絕私情髙氏修宅請置濳火太后因戒二髙不得干請是後族未嘗私請也【英宗宣仁聖烈皇后髙氏嘗修北宅以奉親母兩國太夫人入謝旦請置潛火一鋪後曰但令公紀公繪省事豈觧失火太夫人不樂復曰曹家亦是聽政時南宅創添潛火太后變色曰姐姐殊不思之甚也二姐豈敢比娘娘娘娘於趙氏大有功不可引之因手札戒二髙不得干請其家至今寶藏之】唐朝宮闈不肅入閣圖至有昭容之位聖朝內外整嚴曹佾至老視疾禁中太后曰此非若所當畱是後族未嘗得入也【神宗事光獻太后極誠孝所以娛悅後無不至本朝故事外家男子未嘗得入謁後旣年髙多疾弟佾亦老上固爲之請得入謁與佾同至後閣坐少頃上先起令佾先申親意遽謂佾曰此非若所當畱輙隨上出】冊命太后文徳親受舊典可援也而宣仁自謙故只就崇政【元祐三年宣仁太后受冊有司檢用章獻明肅皇后故事受策當禦文徳殿後不許謂只就崇政殿令學士具詔未進入蘇軾艸詔中有曰且予涼薄常慕謙沖況敢躬禦治朝自同先後處之無過之地乃是愛君之深意後三日內批付三省所進詔本自常慕而下二十六字不免有今是昔非之議可敍述太皇太后顧徳實不及章獻不敢依文徳殿故事於是三省重定進入丁巳太皇太后手詔祥禫旣終典冊告具而有司遵用章獻故事予當受策文徳殿𨿽皇帝孝愛之意務極尊崇而朝廷損益之文務從宜稱云云所有將來受策可只就崇政殿】建立長秋東朝降詔故事可遵也而顯仁後自謂不預外庭【紹興十三年上曰數日來太后趣行中宮之禮朕乞太后降一指揮太后不肯曰我但理家事豈預外庭】英宗推恩元舅太后持其制不下【治平元年知宣徽北院節度使曹佾同平章事初議除拜上問韓琦琦曰陛下推恩元舅非私外戚也遂降制太后持其制不下上固請乃許】髙氏舉故事加恩太后輒欲裁損【元祐七年三省言景祐七年李用和等攺官移鎭恩例今髙氏朱氏皆舉故事加恩太皇太后曰章獻垂簾初無此例呂大防曰太皇太后以髙氏故深自抑畏如故事何后曰外家恩澤方欲除損可又增長乎大防曰此盛徳事】此猶可也孰知元後賢徳維持宗社其功尢大歟父以子繼豈非古今相授之常乎而昭憲切然逺慮且曰四海至廣必立長君是言也不惟社稷之福亦生靈之幸【杜太后問太祖曰汝自知所以得天下者乎上曰此皆祖考及太后餘慶也後曰不然政由柴氏使防兒主天下羣心不附故爾使周有長君汝安得至此汝後當傳位汝弟田海至廣能立長君社稷之福也上曰敢不如教】母以子貴豈非家庭相慶之時乎而昭憲愀然不樂且曰治得其道此位可尊是言也不惟子孫鑑之而天地亦臨之【宣祖昭憲皇后杜氏太祖旣卽位拜後於堂上眾皆賀後愀然不樂左右曰臣聞母以子貴今子爲天子胡爲不樂後曰吾聞爲君難且天子者置身兆庶之上若治得其道則此位可尊茍或失馭則求爲匹夫不可得是吾所憂也爾其勉之太祖再拜曰謹受教】不特此耳元祐初元正小人伺隙之秋宣仁召申公於外郡起司馬於散地拯溺救災革去姦藹然有慶曆之風此其功爲如何【宣仁後元祐初垂簾召申公相司馬盡革熈寕政一時政治人謂有慶曆風】建炎渡江正國祚綴旒之日隆祐掃淸劉苗再植中天剗危而安芟禍而福赫然中興之烈此其功又如何【隆祐太后手詔立康王卽位後宣問國殱苗劉】詩之思齊徽音螽斯不妬其我朝賢後之謂歟

齊家

夫子述詩上起關睢鵲巢之風而下終於陳靈之亂序書本於父子之底豫而慨然絕筆於秦穆不憾其爲崤之師噫聖人品節裁成所以立國之規模何其正大深逺耶蓋宮庭祍席之防而系於邦國都鄙之治父子兄弟之倫而關於上下內外之分推而至於國可以安治而無憾極而及於天下可以平靖而無隙變故而不能移危疑而不能亂此六經之格言孔孟之大訓三代聖人之家法也愚嘗誦五子之歌讀盤庚之書深切有感焉夫以太康洛表之畋十旬弗反神怨民怒之時也而五子者方且憂懇惻怛不忍自利至援萬姓之仇以身當之而不辭盤庚遷都之舉安土重遷民咨胥怨卿士浮言之日也而王宮宗室貴後之寵者顧乃從上所命而不煩片辭之告戒是知禹之立夏湯之造商專以齊家爲本其純粹和輯之風乃至於此歟文武造周此意尢厚麟之趾振振公子重宗族也常棣之華鄂不韡韡友兄弟也思齊不瑕樛木無嫉嚴閫教也典禮以維之雅頌以播之仁義禮樂以化之異時我周東遷晉鄭焉依【左傳】姜後脫簪輔成中興【史記】皆祖宗家傳之法吾觀三代有道之長久安長治羿浞稔亂而不叛商都七遷而不擾春秋戰國綿綿而不絕者蓋對越之義常尊而肅穆之風不絕也至漢歷唐此風泯如漢自杯之語一形削滅恩義而父子之倫缺【髙祖紀】呂后之橫莫制紊亂舊約而夫婦之義乖【呂后紀】漢之風俗染而成習母子之誶語婦姑之相稽儒者之深憂【賈誼傳】子弟殺父兄妻殺夫一歲至數百人中興名相以爲不可一日安者【魏相傳】國之不亡岌岌哉唐自兄弟不相忍而蹀血於禁門父子不相安而逼奪於神器【太宗紀】唐之子孫無所取則子攝兵叛其父【太宗太子承幹懼廢謀變事敗太子言爲齊王太所圖】臣專兵叛其君【祿山朱泚之變】婦駕其夫而兄戕其弟【韋後】凜凜然自立於危亡困厄之中尙何取於憑藉扶持之法哉前輩謂漢大綱正唐之大綱固未正也而漢之大綱又安在耶惟我宋立國大體兵力𨿽不及於漢唐而家法實無愧於三代是故傳授一語鬼神森列金匱藏書千古不磨神器大寶舉而委之不啻脫屣然則太祖太宗之相授堯舜揖遜也【太后疾太祖侍藥太后曰汝萬嵗後當以次傳之二弟則並汝之子亦獲安矣太祖曰敢不如母教因召趙普於榻前爲誓書藏之金匱】終日畱侍天顏自怡冒雨扶駕孝心不已冷泉堂詩之防萬機之暇父子杯酒相屬則髙宗孝宗之相得王李文王惟諾也【淳熈五年史浩奏陛下事親之懿二典所載誠有不能及者或畱侍終日或恭請宴遊凡所以盡子之道以天下養者無不極其至又紹興三十一年太上移徳壽宮皇帝攀戀垂泣出祥曦殿門冒雨扶駕太上麾謝再三令左右扶掖以還又髙宗作冷泉堂孝宗古風雲聖心仁智倩優閒壺中天地非人間蓬萊方丈眇空闊豈若坐對三神山髙宗防之曰此就寛閒之地疊石爲山因湖爲泉作小亭於其傍用爲娛老之具吾兒萬機之暇時來遊豫父子杯酒相屬挹山光而聼泉流濯喧埃而發淸興恍若徜徉乎靈隱天竺之間其樂可勝計耶】聖朝虎闈有訓世世不忘親近儒臣之時多暱比嬖幸之時少賔護名賢歷陳忠孝【寶訓太宗命李至李沆爲太子賔客啟謝之日上曰賔護之任非名賢不可卿等皆久服大僚語及經借當爲陳忠臣孝子事】師傅重任深戒順從【長編至道九年以李至李沆兼太子賔客見太子如師傅之儀太子見必先拜太宗謂至曰太子仁賢當賴正人輔之以道卿等可盡心調防若動皆由禮則宜贊成事或未當必須力言勿因循而順從也】則見於太宗之世元良有箴副以詩歌【天禧二年立皇太子上作元良箴賜皇太子又作詩分賜賔客】資善有記戒及戱玩則見於眞宗之朝【長編祥符九年詔築室於元符觀南爲皇子就學之所名曰資善上作記刻石堂中命楊懷玉爲王伴讀仍面戒不得於堂中戱笑及陳玩弄之具】此子孫世有哲王也聖朝宮禁嚴宻出入整肅內之風防不傳於外外之請謁不通於內宮人服銷金以迎駕眞宗卻之貴妃衣蜀錦以侍宴仁宗責之【長編】此閨門世有哲後也聖朝開國承家小人勿用慮肺腑之怙勢而不授以政慮薫腐之挾寵而不假以權駙馬柴宗慶求爲使相王曽執議不可【天聖四年仁宗曰駙馬都尉柴宗慶求爲使相何如王曽曰先帝時石保吉魏咸信皆歷行陣有功晚年方除使相之任豈容私情】宦官王守忠求爲節度梁適死爭不已【王守忠疾求爲節度使梁適曰宦官無除眞刺史況眞節度乎上曰朕嘗許守忠矣適曰臣今日備位宰相明日除內官爲節度死有餘責翌日守忠卒】此國家世無幸習也我宋家法之善尭舜三代而下誠未之聞也伊川謂三代之後本朝有超越古今者五事誠至論也然伊川所言歸本於大體以忠孝廉恥爲之綱紀故能如此伊川之言信矣【伊川詔錄嘗觀三代之後本朝有超越古今者五事如百年無內亂四聖百年相授受命之日市不易肆百年未嘗誅殺大臣至誠以待夷狄此皆大體以忠孝亷恥爲之綱紀故能如此蓋睿祖開基規模自別大綱不正萬目卽紊】呂微仲謂自三代後惟本朝百三十年中外無事亦至論也然微仲所言推原於家法最善歷舉其事親敬長治內勤身之法微仲之言驗矣【元祐八年上讀寶訓畢呂大防等進曰祖宗家法甚正自三代後惟本朝百三十年中外無事蓋由祖宗家法甚善臣請舉其略事親之法事長之法治內之法外戚之法尙儉之法勤身之法尙禮之法寛仁之法】詩曰貽厥孫謀以燕翼子祖宗有焉又曰不愆不忘率由舊章今日有焉

睦族

周之王業何以興吾觀麟趾而知周之所以興周之王業何以成吾觀行葦而知周之所以成麟趾之信厚不惟公子而止也而且及公族不惟公族而止也而且及公姓何其才之多也行葦之親睦旣肆之筵矣又設之席旣設之席矣又授之幾何其恩之厚也然則周人之過歷有由矣是故版蕩之餘常棣缺矣而共和行政周召是賴荒媟之習角弓作矣而我周之東晉鄭焉依綿綿葛藟在河之滸兄弟之義何在也而糾合宗族以蕃王室載之麟筆班班可攷焉噫霜降水涸涯涘乃見至文武成康已逺而周以宗彊屹若盤石君子是以知同姓之有功於周歟自周以後享國長久惟漢唐而已然其始固有周人封爵之典而其後不免蹈秦人孤立之失此吾有感於世變也方漢懲前日之獘大者旣嗣世而襲封而其苗裔支別則置宗正官以糾合之此其敬宗之意厚矣【前諸侯王表懲戒亡秦孤立之敗於是剖裂疆土二等之爵功臣侯者百有餘邑尊王子弟大啟九國又前百官表上宗正卿掌親屬】朱虛列侯輝映王室【朱虛侯劉章與周勃誅諸呂】河間獻樂譜系增重亦何負於漢哉【河間獻王獻】夫何王子分封之令下而侯國削弱【武帝施主父偃之防下推恩之令使諸侯王得分戶邑以封子弟而藩國自析】侯國不得宿衞之禁嚴而宗室無有在位【自景武間嚴忌鄒陽枚乘之徒皆官事吳梁迨淮南衡山不軌之謀覺天子懲艾作左官之律則天下之士不得仕諸侯矣主父偃齊人而齊爲郎中韓安國梁人而入位大司農迨成帝世彭宣遷廷尉以王國人出守太原龔勝學者亦以王國人不得宿衞則王國之久不許畱京師矣又按髙後紀誅諸呂勃令典客劉愒說呂祿劉章急入宮衞帝始皆宿衞自武帝不與諸國人宿衞宗室無有在京師者至昭帝詔劉辟彊其養仕於朝自是辟彊之子徳爲宗正徳之子向向之子歆並在朝俱楚元王之後耳】異時劉龔諸人畔漢獻符者豈非有所激耶【王莽傳莽曰嘉新公國師以符命爲予四輔明徳侯劉龔率取侯劉等凡三十二人皆知天命或獻天符或貢昌言或捕告反虜厥功茂焉諸劉與三十三人同宗共祖者勿罷嘉新公劉歆也】吾觀漢諸侯王表有所謂莽知殫微生其姦心之言信夫【前諸侯王表哀平之際親屬疏逺是故王莽知漢中外殫微本末俱弱亡所忌憚生其姦心究其終始彊弱之變明鑑戒焉】唐有天下之後親者固寵殊恩疏者亦防王爵此其親愛之意厚矣江夏定難玉牒有光河間立功宗室標的亦何負於唐哉【唐太祖諸子贊襄髙祖禳除四方河間之功江夏之略可謂宗室標的者也始唐興防屬畢王至太宗稍稍降封又見江夏郡王道宗河間元王孝恭二傳】夫何未及再傳而降封之禮已薄【見上】迨至親盡而仕宦之制無別【唐宗室世系表唐有天下三百年子孫蕃衍可謂盛矣然其初皆有封爵至其世逺親盡則各隨其人賢愚與異姓之臣雜而仕宦或至流落於民間甚可嘆也】異時劉秩名儒因武氏之禍欲行封建者豈非有所感耶【唐太祖諸子贊至名儒劉秩因武氏之禍則建論以爲設爵無上署官不職非古之道故權移外家宗廟絕而更存存之之理在取順而難逆絕之之原在單弱而無所憚至謂郡縣可以小寜不可以久安大抵與曹元首陸士衡之言相上下】吾觀唐宗室世系表有所謂流落民間甚可嘆也之言信夫【見上】噫厚敍九族臯陶有謨立愛惟親伊尹有訓斯道也帝王相傳之家法漢唐其可忽諸國朝睦族之恩與周比隆公族之賢亦與周比隆分王之爵天聖制也【奏議天聖四年司諫劉隨言皇家謙抑宗族親王之子不封郡王親王旣沒不立嗣王闕典未行屬在繼聖又寶訓仁宗謂輔臣曰自荊王沒而祖宗之後未有封王爵者三代皆建宗戚乃以皇叔徳文爲東平郡王皇兄濮安懿王爲汝南郡王允弼爲北海郡王皇弟允良爲華原郡王侄從藹爲潁國公宗說爲沂國公】南班之恩景祐制也【景祐二年南郊太祖宗室並與轉官仍自諸司使以下至殿直皆換西班官諸司使鎭諸州刺史者十二人換諸衞大將軍領諸州刺史諸司副使以下十九人換諸衞大將軍內殿承制以下一百三十人並爲將軍率府率副先是宗子無遷官法惟遇稀曠大禮則普遷一官及南郊並侑三聖宗子並上表乞推恩故爲此制按實錄會要正史並稱換西班官百官表獨稱南班官當考又職源天禧元年定制宣祖太祖太宗初命授諸衞將軍曽孫右侍禁元孫授右班殿直景祐中初定南郊緣入禮乞惟恩遂有南班之授】至和二年遷官有法也【寶訓仁宗謂輔臣曰宗室久不推恩今悉遷官可乎宰相等曰睦九族尭舜之道陛下推恩宗室此新政之美也又長編至和二年詔曰任職之臣則有考課遷官之法而宗姓不與吏事先朝著格使十八年一遷所以隆族示愛也朕尙念有耆老久次者令中書樞宻第其服屬自明道覃防後且十年咸與進官】熈寧初元出補有法也【奏議元丰元年趙彥若言熈寜初始命宗子出補外官封事任列於有職之臣此盛徳至公之事昔漢之取人不限疏近而宗正有郡國歳計上籍之文劉向以髙才進唐宗正寺歲送進士二十人李程李肱皆爲舉首今宗正寺不預薦士切恐臣職有所未稱謂宜俾諸教官依國子監外官學例爲課試法毎遇秋試就宗正寺鎖院試別立人數頗示優異】其防封之恩誠篤矣睦親有宅【寶訓仁宗詔以玉淸宮地爲潞王等宅賜名睦親上旣建睦親宅徐國公承節願得美名榜其所居之宅賜名廣親】睦宗有院【職官崇寜元年蔡京置惇宗院光宗卽位攺爲睦宗院】意何勤也分賜有銘【防要大中祥符三年帝作宗室座右銘並注分賜元渥等以申誨導】賡詠有詩【祥符元年召宗室從官及宮僚射於密王元偓宮賜以禦詩及衣幣有差元渥能自修勵嘗曰讀書日記兩事歲月滋久爲益多矣上毎稱其好學禦詩出必令繼和焉】情何宻也其厚遇之禮誠至矣然祖宗之意不以是而止也蓋生長侯王之第不知政事稼穡之難豢養富貴之勢不知詩書禮樂之訓是以記室之除必擇良士【寶訓太宗以王龜從王素畢士元張茂貞充諸王府記室參軍謂之曰諸王生長深宮未知世務必資良士贊導爲善使日聞忠孝之訓卿等皆謹恪有行各宜勉之】翊善之命必戒迂儒【元儼年少尢資訓導翊善成維迂儒循黙崔昈性頗嚴以之代維庶有補益】王府侍講謹選徳行之人【四朝國史鄭穆爲岐嘉二王侍講府僚缺員陳防請擇人神宗曰如勤修徳行乃宜左右王也任三年一滿非公事不至執政之門講說有法可爲勸戒】宮院教授亦須端慤之士【仁宗嘗曰諸宮院教授非止講習經防亦須選行端慤者於是以張維翰充】則善心日長也一大長宗正之職旣有宗正又有同知【職源國朝宗正寺掌敍宗派紀屬籍以昭穆定親疏元丰六年詔宗正事長二不專用同姓蓋自有大宗正寺掌皇族乂皇祐三年初置宗正司以寧江軍節度允遜知大宗正事章化軍畱後守節同知大宗正事時諸王孫眾多旣聚居睦親院故於祖宗後各擇一人訓導糾違失凡宗族之政皆令關掌崇寧元年增置同知大宗正事一員以宗惠領其職】一外宗正之職旣有宗丞又有宗簿【職原崇寕元年蔡京申請宗室旣許分居兩京輔郡乞於兩京置外宗正司擇宗室之賢管幹於本州通判職官內選二人兼領丞簿中丞南外置司泉州西外置司福州丞系倅兼簿系僉判兼紹興亦有宗司乾道七年省紹興宗司行在置四門宗司】則畏心日生也夫示之恩寵以養其身加之訓督以養其心則陶和毓粹皆漢河間唐江夏也自今觀之其勤於學問則有手抄經史百家者【興國團練使徳文少好學凡經史百家手自抄王爲文雅上以其刻勵如諸生嘗因進見戱呼之曰王秀才由是宮中悉稱之上封祀徳文表賦頌上毎賜之詩】有上詩賦十卷者【寶訓夏竦擬試詩賦論十卷上之請與進士赴廷試上曰宗子好學亦朝廷美事命學士院召試三題】有以文章第進士者【寶訓皇祐中叔韶所爲文召試學士院賜進士及第入謝上曰宗子好學無幾爾獨以文章得進上第前代宗子無有也】其忠於規諫則有所獻多忠言者【荊王元儼性喜儒學在宮中時孫奭爲侍講平日與論經藝王病上親至臥內屏人語久之所獻多忠言】有所上關治原者【寶訓右神武大將軍宗諤上治原十五卷上曰宗諤采實錄祖宗所行善事而爲書意在規諫亦宗室之良也】有論新法而感泣者【聞見錄神宗岐王至太皇太后宮太皇太后曰吾聞民間甚苦新法宜因赦罷之王安石怨之者眾不若出之於外帝曰羣臣推安石能橫身爲國家當事耳峧王曰太皇太后之言是也帝怒曰是我壞天下耶汝自爲之岐王泣曰何至是皆不樂而罷】其嚴於律己則有自奉儉薄者【從積奉已儉薄嵗時祿賜置珍異物獻於禦廚動以萬計】有性謹寡欲者【荊王元龍多蓄書好爲文性謹約寡嗜欲長編】有事親至孝者【新平郡王宗保奉母康氏至孝母或遣人至𨿽賤必衣見之康氏好方書毎歲以錢十餘萬爲藥以施疾者母死宗保歲歲爲之每制藥必涕泣追慕】至若國步多艱之秋策勲社稷中興有功伸威絕域聞者起畏屹然有宗彊之勢此尢爲宗籍之榮也信王忠義堅如金石擊敵慰民兩河響應猶系人心於如綫【中興本末二聖北狩諸親王皆從獨信王榛至慶原府遁歸趙邦傑馬曠率兵擊敵奉信王爲首兩河響應榛奏曰邦傑與曠忠義之心堅若金石臣陷敵中頗知其虛實賊今稍隳皆懷歸心望朝廷早遣兵來援】其气槪之英發威望之赫奕豈一朝一夕之所致哉噫凡今之人莫如兄弟此上人之責也懷徳惟寜宗子維城此臣下之責也

戚畹

周因申伯而戚畹始有任職之選是時也以賢而不以親【詩】秦任穰侯而戚畹始有竊政之獘是時也以親而不以賢【穰侯太后之弟秦昭王之舅時用爲相專政用事通鑑】嗟夫扳援肺腑未免縱侈之習依憑城社或有專恣之權苟不痛懲力革則其有不可勝言者故漢自呂氏顓權產祿怙勢白馬盟寒爭防王爵棯成北軍之變【呂后紀及王陵陳平傳】王氏根據莽鳳長姦垂涎漢鼎舉朝不問卒致簒奪之患【王莽傳】此𨿽呂王之罪亦漢人抑制無法也唐自三思鄙夫怙恩昭儀气使縉紳勢傾朝野於是有諸李殱滅之禍【武后髙宗立爲昭儀髙宗崩武后聽政武三思日橫後武后盡誅諸王宗室】國忠小人托愛貴妃中外傾附倚爲太山於是有胡雛唱亂之兵【楊國忠以貴妃故爲右相公卿以下莫不震慴張彖曰君輩以楊右相如太山吾以爲冰山耳初安祿山以李林甫狡猾故畏服之及國忠爲相祿山以是有隙遂反】此𨿽武楊之罪亦唐人寵任太盛也推原其由其亦秦人作俑之過乎嗚呼竇長君少君其質甚美彼灌絳猶選士之有節行者爲之師傅賔客【竇嬰傳】東都四姓小侯立學且拳拳於姻戚之教【後顯宗立四姓小侯學教導國戚】然則外戚其可無訓導裁抑之法歟嚴矣哉國朝之法也魏咸信更立行陣本功臣也而晚年方有使相之除【天聖四年上謂輔臣曰駙馬都尉柴宗慶求爲使相何如王曽曰先朝石保吉魏咸信皆歷行陣有勞晚年方除使相將相之任豈容私情上曰卿等可召諭之】向傳範典郡有聲本賢守也而當時且靳鄆州之命【治平四年十一月知潭州向傳範攺知鄆州諌官楊繪言傳範後族不當領安撫樞使文彥愽曰傳範累典郡有政績故授此非緣外戚上曰諌官如此言甚善可以止他干請也】其吝於用賞如此不獨上之人爲然張尭佐遷宣徽使包希仁抗防力爭【皇祐二年三司使戶部侍郎張尭佐爲宣徽南院使淮康節度使景靈宮使又加同羣牧制置使知誎院包拯乞追還恩命王舉正爲中丞亦言尭佐一日而除四使乂賜二子科名不當以後宮疏漏庸常之才過受寵渥不報舉正畱百官班庭爭尭佐亦辭宣徽景靈使乃詔學士貼麻處分】曹佾拜中書令呂公著執奏不可【元丰三年上以慈聖光獻故大推恩曹氏於後爲兄弟行轉三官子行兩官孫行一官且欲以佾爲中書令呂公著言正中書令宋興以來未嘗除人況不節度使卽宰相也上曰此誠闕典第不如是不足以稱厚防公著固爭乃以節度兼中書令】是其臣吝於用賞亦然也杜彥圭販易免徵未害也至有鄱陽之行【饒州防禦使杜彥圭太宗時圭遣親吏於秦隴間市竹木過度免其役旣至又多其直市於官卽責授饒州刺史彥圭乃昭憲皇太后之侄也】王繼勲或有戕暴未甚也且有登州之貶【王繼勲孝明皇后之親弟官至彰徳軍節度觀察畱後太祖以戕殺奴婢削奪官爵乃配登州】其嚴於用法如此不獨上之人爲然思永有過有司奏之【紹興元年宰執奏有司勘到僞造告身事連知閤門潘思永上曰𨿽戚裏旣有過安可廢法於是令罷閤職】士曈落職宰相論之【紹興三年宰執奏戚裏髙士曈乞落階官及差遣詔除客省四方館公事仍轉一官上曰士曈宣仁近親故優異之然不可躐等朕於外戚未嘗假以恩澤今後宮之家未有過保義郎者】是其臣嚴於用法亦然也用賞旣吝則驕汰之習戢用法旣嚴則敬畏之心生君臣上下更相告戒其爲慮逺矣不特此爾自古椒房未有不私其親今也外家有求髙後手札曰二髙不得干請也【英宗宣仁皇后髙氏嘗修北宅以奉親其母兩國太夫人入謝且請置潛火一鋪髙後手札戒二髙不得干請其家至今寶藏之】元舅加恩太後面諭曰外家不可增長也【元祐七年三省言景祐七年李用和等攺官移鎭防例今髙氏朱氏皆舉故事加恩太皇太后曰章獻垂簾初無此例呂大防曰太皇太后以髙氏故深自抑畏如故事何后曰外家防澤方欲裁損可又增長乎大防曰此盛徳事也】又不特此耳自古戚裏未有不自榮其家今也李遵勉奏請納祿力辭錫賚【駙馬都尉李遵勉屬疾奏請納祿車駕臨問賜白金五千兩不受】王貽永求罷輔政欲逺權利【至和元年樞宻使彰徳節度同平章事王貽永數以疾求罷去本朝外姻未有輔政者貽永在樞十五年常逺權利歸第則杜門謝賔客人稱其謙靜】噫椒房抑逺裁制旣無私親之心戚畹謙靜退抑復無貪祿之態宜乎陶和毓粹折節卑禮有古人之風歟

古今源流至論後集卷九﹤子部﹐類書類﹐古今源流至論﹥

欽定四庫全書

古今源流至論後集卷十

宋林駉撰

勸農

嘗觀諸史而知周人重農之意厚矣詩曰曾孫來止以見君之尊嚴出入田畝而不爲屈也又曰嘗其防否以見田畯之官相忘豆觴而不爲恥也夫櫛風沐雨莫勞乎農沾體塗足莫賤乎農周之君臣從事扵襏襫之間交孚扵閭裏之所則當時爲農者安得不相勸勉哉然周人之意不止此也天子所命者農命官所先者農朝廷所加恵者農官府所分作者農下至州鄕閭巷婦人女子賤小夫歌詠讚頌亦無一不在農者噫盛矣夫自民不裏居農非前世之農勸相之方視爲末務去而爲遊手棄而爲末作散而爲諸侯之食客聚而爲山澤之盜賊漢復古意多方勸率免其租以優之【文紀賜民田租之半】設其科以貴之【呂后元年初置孝弟力田二千石一人】民未知種麥則勸之種麥【仲舒說上曰今關中俗不好種麥願陛下詔大農使關中民益種宿麥】民未知養苗則教之養苗【食貨志以趙過爲捜粟都尉遣令長三老力田及田父老善爲田者受田器各耕種養苗】春事欲作則鑄以耕種之器【終軍傳徐偃曰偃矯制教種者欲及春耕種贍民器也】田務正殷則不行發卒之令【發巴蜀卒相如爲檄曉論百姓以發卒之事方今田時重煩百姓已親見近縣】至其法之最良者則自天子而下無不以農爲務躬耕借田率勸民耕天子勸農也【徵和四年上耕扵鉅鹿又昭帝始元六年上耕扵上林】分府計吏告郡勸農宰相勸農也【後百官志注漢舊儀曰哀帝元壽二年以丞相爲大司徒郡國守長吏上計事畢遣歸告二千石帥勸農桑思稱厚恩】司農諸丞部州分勸【大司農部丞十三人各部一州勸農桑事】少府水衡各置農官則九卿勸農也【前百官志水衡少府並置農官】刺史行部必問墾田【何武武爲刺史行部必問墾田頃畝五穀羙惡】博士巡行舉奏野荒則監司勸農也【武紀元符六年分遣博士六人分巡行天下野荒治苛者舉奏】渤海太守勸趨田畝【龔遂遂爲渤海太守勸民農桑民有持刀劍者使賣劍買牛賣刀買犢曰春夏不得不趨田畝秋冬課収斂郡皆有蓄積】南陽太守出入阡陌則州郡勸農也【召信臣爲南陽太守出入阡陌勸農】嗚呼漢人勸相之意亦至矣愚之所不滿者漢當去古未逺之日不能正其經界均其田裏或爲外戚之所占【孫寶帝舅紅陽侯立使客因南郡太守李尙占艸田數百頃頗有民所假少府陂澤略皆開發上書願以入縣官有詔郡平田予直有價萬萬以上寶聞之遣丞相史按驗發其姦劾奏立尙尙下獄死】或爲豪民之所侵【食貨志豪民侵陵分田勸假】有仁心仁聞而民不被其澤者有由也噫自漢以後世道愈趨經界之制固若難行而勸勉之令獨不講乎五代以來民無常業萬目聧聧其不聊生甚乎田稅三鬥錢氏獘政而兩浙之農病【兩浙田稅畝三鬥錢氏國除朝廷遣王方贄均兩浙新稅方贄令畝出一斗使還責擅減租稅方贄以爲畝稅一斗者天下之通法兩浙旣爲王民皆當循爲國之法上從之至今畆稅一斗惟江南福建猶循舊額當時無人論列】牛輸稅米馬氏橫斂而湖湘之農病【咸平三年李允則知潭州初馬氏暴斂營田戶給牛輸稅米四斛牛死猶輸謂之枯骨允則除之】田器有稅五代相承而河北之農病【河北五代末揶算田器呂文靖嘆曰王道本扵農此何名哉因表除之朝廷推其法他路自是農器無徵】夫田也牛也耕器也蓋農民所恃以爲生養之地暴徵虐斂一至扵此尙何望其無惰農哉天生聖人爲天下主以務農立國以足食爲政凢一毫有便扵農者極力行之因王方贄之請而減田賦因李允則之請而去牛租因呂夷簡之請而不稅農器【並見上】夫惟優農之仁旣行則勸農之政得施矣上而天子之勸相則田中刈麥法駕親視【政要增釋開寶六年駕出觀民刈麥刈禾興國二年出南薫門觀稼從臣列坐田中令民刈麥】民間機杼淸問勤劬【同上天聖二年觀刈麥聞民間有機杼聲召問之乃貧婦因曰其勤如此尙不免貧賜茶防】賜田婦以坐席勤者知勸【太宗逰金明池召田婦數十人賜席使坐問以民間疾苦】賜耕者以茶防惰者知愧【政要增釋仁宗駐駕觀道左耕者賜茶防】下而官吏之勸相則長吏勸墾田數悉書印紙見扵至道之詔【至道元年詔募民請佃諸州曠土仍蠲二嵗租州縣勸民墾田之數悉書扵邙紙以施賞】知通漕臺勸農並令入銜見扵景徳之命【景徳六年二月丙子權三司使丁謂等曰今諸州長吏職當勸農知州者並兼管內勸農使余及通判並兼勸農事諸路運使副使兼本路勸農使詔可勸農入銜自此始】勸農置司嵗終賞罰見扵皇祐之令【皇祐元年右司諫錢彥逺本朝轉運使提防刑獄知州通判皆帶勸農之職拜敕結銜所在督課而徒有虛文無勸導之實謂宜置勸農司設法勸課俟嵗終農隙運司考較賞罰從之】不特此耳念農之歌置之坐側【眞宗制貴廩食吟珍農民吟念農歌皆置之座右】耕田之繪置之左右是無往而不在農也【紹興十一年上曰朕聞民間乏牛皆以人耕田其勞可閔令晝以人耕田之象置之左右庶不忘稼穡之艱難】民食野豆天語惻然【咸平五年上謂輔臣曰河北谷𨿽登民間尙有食野豆者】民食麻滓帝心恧然是無念而不在農也【咸平四年上詔輔臣以諸州物價曉示之又出麻滓蓬實曰民已食此可速賑濟】此周官分井之意豳詩七月之情溫乎可想也今之爲官吏者果無負九重念農之仁乎聞有帶勸農之銜矣木鐸方聞東郊有作不過設供帳以爲園林防樂之舉聞有示勸農之文矣老氓玩視胥吏循常不過掛墻壁以爲里巷無用之物是豈有眞情實意哉嗚呼吾農願無催稅打門之聲不願有防酒彘肩之賜願無黃放白催之文不願有連篇累牘之語朝廷以此責州縣州縣以此寛吾民則不至爲具文爾若夫復成周耕鑿之農無漢人兼並之害則今日經界不可不講也

戶口

愚嘗歷觀古今民數登耗之由矣自其有兵革之禍也雕耗扵戰鬭之場枕藉扵干戈之役而民始不堪其命自其有形役之害也根連株系扵羅織之獄勞筋苦骨扵營繕之工而民始不聊其生自其失農桑之業也亡而爲盜賊去而爲浮屠而民始不安其居噫可嘆也夫世道之盛衰系扵夫家之眾寡夫家之眾寡系扵君政之善否此任生靈之寄者可不謹歟夫自春秋戰國而至漢版籍莫盛扵漢之元始戶凢千二百二十三萬三千六十二【漢志元始民戶千二百二十三萬三千六十二口五千九百五十九萬四千九百七十八】自三國六朝而至唐版籍莫盛扵唐之開元戶凢八百九十一萬四千七百九【通鑑隋煬帝大業二年戶八百九十萬七千五百三千六此隋之極盛也唐元宗戶總八百九十一萬四千七百九口總五千二百九十萬九千三百九此唐之極盛也】吁有由矣蓋漢承累代戰爭之餘加以劉項相持盜賊蜂起轉輸徵伐曾無寧嵗觀曲逆一縣秦尙三萬戶間者兵起僅至五千其耗可知也【陳平傳髙祖南過曲逆顧問禦史曲逆戶口幾何對曰始皇時三萬餘戶間者兵數起多亡匿今見五千餘戶】扵是髙帝講和親而民始息肩文帝勸農桑而民始安業【本紀】然而猶未也至宣帝懲海內減半之後極力撫摩膠東相勞來流民而賜爵【膠東相王成勞來流民自占八十萬餘口賜爵關內侯】南陽守戶口增倍而賜金【召信臣爲南陽太守戶口增倍賜黃金十斤】所以元始戶籍之登者此也唐承南北紛亂之餘加以隋人不网莽爲盜區內劉外夷十耗八九觀隋大業尙有八百萬餘戶至唐初僅有三百萬其耗可知也【唐食貨志唐正觀初戶不及三百萬絹一疋易米一斗餘見上】扵是太宗卹刑而死罪絕少【同上是嵗天下斷死罪者二十九人號太平】髙宗承平而天下乂安【同上髙宗承之海內乂安】然而猶未也元宗懲役費並起之後厲精爲治蠲徭給符而免苦役之勞【李義甫許敬宗用事役費並起初以武氏之亂民不勝其毒元宗初立遂立蠲徭給符之令州縣上戶口之登耗以爲殿最】髮僧爲農而無防手之病【開元初姚崇爲相髮僧歸農至萬二千人】所以開元戶籍之登者此也嗟夫受民數者必拜見負版者必式古人重民之意拳拳不能自己也如此然則牧民者可不加意乎五代紛紛生齒凋獘天生聖人爲民父母方建隆之元年也版籍來上嚴定陞降【長編建隆元年有司請據諸道所具版籍陞降天下縣令以四千戶以上爲望三千戶以上爲緊二千戶以上爲上千戶以上爲中不滿千戶爲下仍請三年課責戶籍別定陞降從之】至眀年也戶口增耗申嚴殿最【長編建隆二年先是按令文州縣官撫摩有方戶口增益者各凖見戶每上分加一分刺史縣令各進考一等若撫摩乖方戶口減耗各凖增戶法亦減一分降考一等主司因循例不進考至是有司上言自今請以減損戶口一分科納余欠三分並降考】夫開基立極豈無急政一則曰定版籍之陞降二則曰嚴戶口之殿最者深知本固邦寧之意歟列聖相承天防地育故梅詢之告仁宗曰二聖相承休養百姓今之戶數至倍扵前【長編寶元二年上謂侍臣曰今天下戶籍幾何梅詢對曰自五代之季生齒凋耗太祖受命而太宗眞宗繼聖承祧休養百姓今天下戶口之數蓋增扵前矣詔三司及編修院檢閱】王安石之告神宗曰戶口之盛無如今日本朝百年不見兵革【長編熈寧六年上論戶口之數王安石奏戶口之盛無如今日本朝太平百年生民未嘗見兵革上曰累聖以來咸以愛民爲心旣未有徵役又無別館離宮營繕之事生齒蕃庶蓋不足怪】是知我朝無兵革之禍無刑役之苦無農桑之棄則生太平之世爲太平之民無怪乎不蕃息也是故以太宗視太祖加百餘萬以眞宗視太宗加五百萬【長編寶元二年編修院上歷代戶口數太祖朝二百五十萬八千九百六十五太宗朝三百五十七萬四千二百五十七眞宗朝八百六十六萬九千七百九十七寶元元年一十一十二萬四千二百九十】自祥符而視景徳已增百餘萬【太中祥符元年是嵗天下戶七百九十萬八千五百五十五口一千七百八十萬三千四百又景徳四年權三司使丁謂言景徳三年新收戶三十三萬二千九百九十八流移者四千一百五十總舊管七百一千一萬七千五百七十一戶一千六百二十八萬二百五十四口比咸平六年計增五十五萬三千四百一十戶二百萬二千二百一十四口】自寶元而視祥符已增三百餘萬【寶元二年戶部上天下主戶六百四十七萬九百九十五口千四百二十九萬九百五客戶三百七十萬八千九百九十四口六百一十九萬五千四百二】其在治平視國初凢十有五倍【治平四年主戶九百七十九萬九千三百四十七客戶四百三十八萬二千一百三十九】其在元丰視國初凢十有八倍【元丰六年主戶千一百三十七萬九千一百七十四客戶五百八十三萬二千五百三十九】至於紹興蓋二十倍有奇【紹興四年主戶千一百六萬八千七百四十一客戶六百二十六萬六千百二十九】噫至此始見深仁厚澤之功嘗謂自古規恢大業維持國本未有不加防養扵數年之前越報夫差十年生聚【越王困扵會稽而歸乃嚴不產子之令產一子者賜酒肉產二子者與保主姬后十年生聚十年教訓卒平吳國】濬平吳亦用此術【晉王濬傳】況𦇤負子來雲集鱗附宜亟爲生聚教訓之計今日中興欲侔周徳當觀諸鴻鴈之詩

民心

民心國之命脈也國家之安危系焉嗟夫人心有神非可文欺眞徳實義可以系其心而非虛辭矯情所能誘深仁厚澤可以感其心而非小術淺恵所能畱此有天下者所深畏也夫自周迄於五代上下二千年間釐爲十有六代惟周餘八百年漢四百年唐亦垂三百年其餘十有三代乃不能五百載是何修短如是之相絕耶豈非周人本扵仁義漢唐近扵仁義而余亦不足論歟昔者周之興也散財發粟懷民以仁也下車釋囚感民以義也分田爲井教民以相生養也拯救扵文武防養扵成康勞來安集扵宣王之世其愛戴當如何耶黍離之歌涕泗欷歔【毛詩】葵丘之防感激奮發【齊威公】噫此猶可也末年威王以盟向予鄭而盟向之民不肯事鄭襄王以陽樊予晉而陽樊之民不肯事晉【左】豈有求而應有利而爲也哉聖人有至公之施而自得至公之報其民亦不自知其何以使之然無他此皆本扵仁義之功也漢髙祖之得天下人皆曰法令章程也君子曰仁義公恕也唐太宗之維天下人皆曰制度憑藉也君子曰仁義旣效也𨿽遭扵武宣兵刑之禍而終不忘髙文寛仁之恩𨿽罹扵肅代干戈之慘而終不棄太宗愛民之心是故呂氏之禍七國之亂漢幾亡矣而左袒爲劉【周勃】堅壁從漢【周亞夫】凜然有不敢犯之色新莽之簒三國之爭漢幾去矣而三輔流涕【光武紀】荊楚雲從【三國誌蜀先主興自蜀荊楚之士從者如雲】猶起人悠長之思漢何以得此哉漁陽之叛藩鎭之彊非小變也而河朔死義【顏眞卿顏杲卿】山東感泣天下復爲唐【陸贄】奉天之幸關陜之狩非細故也而戎狄送欵京輔掃淸天下復爲唐【郭子儀李光弼】唐何以得此哉無他此皆近扵仁義之效也嗚呼天下之生久矣然治安之日少亂亡之日多可嘆也戰國以兵革禍天下秦以刑威戕天下至漢而有所依曹魏以簒奪取天下南北以戎狄亂天下至唐而有所歸噫孰知唐亡之後其禍尢慘歟五代紛紛干戈亂離民生斯時如刈艸菅向使天不興聖眀之世則吾民其將疇依然我國家彊不如秦富不如隋機變不如齊楚事力不如漢唐所恃以爲千萬世無窮之基者惟結人心而已立極以來掃除苛撓革命之日市不易肆獨王彥升之專殺終身惡之而不用【康節先生謂國朝五事自唐虞而下所未有者一革命之日市不易肆二克復天下在卽位後三未嘗殺一無罪四百年方四葉五百年無心腹患又王彥升專殺太祖終身惡之】削平僣僞不戮一人獨王全斌之平蜀暴掠十年廢之而不錄【曹武恵初與王全斌同伐蜀殺降卒三千餘人武恵諫不聴及歸上惡其暴不錄用之】太原違命勦而絕之可也不殺爲誓天地實臨之【開寶二年王師伐河東至上黨佛寺上焚香自誓曰吾取太原終不殺一人】江南奏捷喜而受之可也而垂泣一意鬼神實聞之【江南平捷至太祖覧奏泣下曰攻城之役必有橫遭鋒刃此實何罪】此一念也𨿽堯舜不戰之兵湯武仁義之師殆不是過噫此未見其至者前代降王皆以逐鹿而不免爭肉之誅前代將帥皆以兔死而不免狗烹之患前代三恪之子孫屠滅芟夷略無遺種而我祖宗天地之恩咸使覆育夫豈厚施而求報哉蓋謂吾之立國自當如此而非以爲仁也夫惟吾祖宗之專務愛民也是故養兵𨿽驕而終不忍以兵煩吾民理財𨿽乏而終不忍以苛取困吾民寧建都扵四平無險之地而終不忍疲吾民轉餉之力寧捐金繒以屈已扵慢侮之敵人而終不忍苦吾民干戈之禍臣下忍扵負吾國將帥忍扵負吾法而終不忍如前代之誅戮也嗚呼爲吾宋之民者將何以報之哉霜降水涸涯涘乃見故君子每扵靖康之際觀之爲臣者甘受誅夷之慘而不負扞守之節爲民者甘從刀鋸之死而不污鮏羴之俗嘗觀建炎之詔曰河北億萬之眾無一人忍負國者以此而論則我朝之社稷𨿽扵萬世猶未足以報吾祖宗之萬一也今之民心何如哉兩淮之民罷扵轉徙困扵饋餉以遺黎之來忠義之附已安者難恃方來者難保是兩淮之民所當卹也襄漢之間軍兵踐蹂气象蕭條戕扵兵革死扵盜賊呻吟者未起塗炭者未蘇是襄漢之民所當卹也西蜀之地去天一方臯郊失守忠義反戈犬羊之侵掠方興鴻鴈之離散未集是西蜀之民所當卹也內地之民樂嵗之禾場方築而富室並之凶年之四壁赤立而重斂困之凜凜乎朝夕之不相保是內郡之民所當卹也京畿之民一室湫隘而居之者數家一夫經營而仰食者數口皇皇乎一飽之未期是京畿之民所當卹也矧邊郵騷繹匪曰常程疆埸多憂已勞逺算則夫謀所以壯吾命脈者可不加意哉

常平義倉

古今救荒之策多矣成周都鄙委積之政上也漢唐常平義倉之法次也外此臨期趣辦移民移粟最下也噫激西江之水不足捄涸轍之魚則捨一時濟用之謀以圗三十年制用之法君子以爲迂求三年之艾以攻其疾苟爲不蓄終身不得則苟簡應變倉卒就食君子以爲疏逺則行濟用之策而爲經久之圖者其惟常平義倉歟且常平之法何始乎自李悝已有平糴之說至壽昌始定常平之策此其始也【漢食貨志李悝謂魏文侯曰善平糴者必謹觀嵗有上中下熟上熟其收自四餘四百石中熟自三餘三百石下熟自倍餘百石小饑則收百石中饑七十石大饑三十石故上熟則上糴三而捨一中熟則糴二下熟則糴一使民適足價平則止小饑則髮小熟之所斂中饑則發中熟之所斂大饑則發大熟之所斂而糶之故𨿽遭饑饉水旱糴不貴而民不散取有餘而補不足也行之魏國國以富彊又同上宣帝卽位歲數丰穰谷至石五錢農人少利時大司農中丞耿壽昌行漕事果便遂白令邊郡皆築倉以穀賤時增其價而糴以利農谷貴時減其價而糶名曰常平倉民大便之】厥後罷於元帝【同上元帝卽位天下大水二年齊地饑谷石三百餘民多餓死諸儒多言鹽鐵官及比假田官常平倉可罷上從其議】復扵顯宗【通典顯宗復常平倉】隨罷隨復無有定制至於我朝淳化之二年京師置場有其法也【淳化二年京師大穰分遣使臣扵四門置場增價以糴名曰常平以常參官領之嵗饑卽減價糶與貧民】景徳之三年諸路置倉有所積也【景徳三年始置常平倉每州擇淸幹官主之專委司農總領三司無得移用】然增價以糴分命使臣減價以糶專命司農隨時遣用未有定職至熈寧以來提舉常平之官始定焉【司馬光言熈寧初執政以常平法不善將糴本作靑苗錢出息二分置提舉官督之】夫祖宗之始置常平也出內庫之儲以爲糴本【仁宗嘉祐七年給內庫及三司錢以助糴本】頒三司之錢以濟常平【見上】粒米狼戾之時民艱扵錢官則增價以入之菜色隠憂之日民乏扵食官則減價以出之夫何舉糴本而爲靑苗之錢鬻廣倉以求二分之息【見上】伐桑易鏹官帑厚矣如民貧何鬻田輸官公家利矣如私害何此常平救荒之實政壊矣【見上丰嵗則農夫糶谷十不得四五之價凶年則屠牛賣肉伐桑賣薪以輸錢扵官】義倉之法何始乎自隋始置扵鄕社至唐攺置扵州縣此其始也【隋食貨志開皇五年長孫平奏令諸州百姓及軍人勸課當社共立義倉収獲之日隨其所得勸課出粟及麥熟當社造倉窖貯之若時或不熟當社有饑饉者卽以此谷賑給自是諸州儲峙委積又唐食貨志太宗時戴冑建議自王公已下計墾田秋熟所在爲義倉嵗凶以給民】厥後弛扵永徽壊扵神龍隨罷隨復亦無定制【同上太宗置義倉及常平倉以備凶荒髙宗後稍假義倉以給他費至神龍略盡元宗卽位復之】至於我朝乾徳創之未幾而罷元丰復之未幾亦罷迨紹聖復以石輸五升大觀又以石輸一斗至於今日而義倉輸官之法始定焉【幹徳元年令州縣置義倉所収二稅石每輸一斗以備凶荒幹徳四年詔朝廷置義倉以卹百姓訪聞重疊供給復成勞攘俾從停罷又熈享元年錢顗言乞扵州縣各置社倉主三等人戶量出斛防以備賑濟擇有物力一戶充甲頭所斂至輕所濟至博唐齊同三州守臣王廣淵趙尙寛髙賦皆乞置義倉卽詔行之旣而上與王安石論其法安石意主靑苗故言而罷元丰復詔行義倉蔡承禧言二石輸一斗所取至輕乃令畿甸皆立倉京東西如畿邑法仍所就縣倉輸自是義倉又縣倉矣又紹聖著令斗取五合卽元丰法也大觀初增令斗取一升以備賑荒至今有焉】夫古人始置義倉也自民而出自民而入丰凶有濟緩急有權名之以義則寓至公之用置之扵社則有自便之利夫何社倉轉而縣倉民始不與而爲官吏之移用縣倉轉而郡倉民益相逺而爲軍國之資費官知其斂未知其散民見其入未見其出此義倉之實政廢矣【自義倉不畱諸倉而知縣倉悉爲官吏移用始也縣倉與民猶近厥後三等戶皆令輸郡義未旣入郡倉轉充軍食或資煩費豈復贍民】中興以來講明荒政常平錢谷專委一司而無陷失之獘【建炎二年言者請復常平倉詔常平本法所系甚大非可他司兼領宜復置常平倉然盧襲前又至害民令葉夢得同議夢得等言常平法不宜廢如免役易功亦可行惟靑苗市易可罷請選實歷州縣通世務者爲提舉從之紹興八年李光請罷常平主管官上曰常平本漢耿壽昌今豈可以王安石廢之而提舉自可復置庶幾不陷失一司錢谷】建民騷繹置倉長灘已有社倉之遺意天下豈有難革之獘【紹興二十年建州甌寧縣有洞曰回源與建陽接境乃範汝爲竊發之地去嵗凶民杜八乘時嘯聚張大一李大二復扵洞中作過進士魏掞之謂民之易動緣扵艱食請於提舉袁得一得米千六百石以貸鄕民至冬而取遂置倉扵邑之長灘鋪民得以濟不復思亂人謂掞之所爲乃社倉之遺意也】今日常平義倉之儲𨿽有羙名本無實恵不惟州縣有侵借之患而支撥至有淹延之憂城邑近郊尙可少濟鄕落少民瘽身從事彼知官長皂吏爲何人一旦藜藿不繼又安能扶持百里取糴扵場以活其已餓之莩哉是有之與無其理一也嗚呼孰知有甚者焉常平出扵官義倉出扵民出扵官者官自斂之官自出之其獘𨿽不足以利民亦不至扵病民出扵民者民實出之官實斂之其獘不但民無給而官且病之文移星火指爲常賦籮頭斛面重斂取嬴噫可嘆也愚謂民不必甚予特無取之足矣民不必甚利特無害之足矣平時奪其衣食之資一旦徒啖以濡沫之利樂嵗不爲蓋蔵之地凶年始思啼饑之民何益哉寧願爲不取蠒絲之尹鐸毋願爲矯制擅發之汲黯寧願爲催科政拙之陽城不願爲發粟賑饑之韓昭則裕民實政隱扵常平義倉之外昔邵先生有言諸賢能寛之一分則民受一分之賜有官守者其勉之

抑貢獻

愚嘗讀禹貢一書而有疑焉夫西旅底貢召公有戒蓋人主不可有一毫玩好之私今之貢金雍之琳瑯不幾如漢人酎金之誅乎【武帝八月獻酧金服防曰八月獻酎宗廟時使諸侯各獻金來助祭也】荊之大梁之熊皮不幾如漢人天馬之求乎【武帝遣使往大宛求天馬作天馬歌】靑之海錯楊之橘柚不幾如唐人貢荔之病乎【唐眀皇楊貴妃好荔枝令蜀郡貢之坡詩曰一騎紅塵妃子笑誰人知是茘枝來】曰古者以貢爲賦正什一便民之法後世常賦之外復求方物此所以爲困民之獘政歟且禹貢之冀州獨不言貢篚者蓋畿甸之內旣眾且大賦其總秷稭粟米也是食爲土貢之用也兗州之貢蠶絲豫州之貢絺紵其地則宻邇扵畿甸焉是衣服亦爲土貢之用也自服食之外則器用次之器用之外寶玉玩好又次之故貢金琳瑯大熊皮海錯橘柚之屬皆爲土貢之物也皆償田賦之輕也聖人初何心過求哉不然賦出扵田貢以其土所宜而禹書總謂之貢孟子所謂夏后氏五十而貢亦以田賦爲貢何耶及周之衰荊貢金之地已陷吳楚金不入貢而天王求之扵魯蓋以魯通扵吳豈不失聖人禹貢貢篚之本若荊貢菁茅時屬扵楚王祭不供無以縮酒管夷吾佐威公以伐之可謂知先王制貢之意然則禹之所謂貢卽後世之所謂賦初何害扵貢篚歟厥後常賦不足誅求無厭自夫有酎金之誅也色惡者罰少斤兩者罰列侯廢黜郡國蕭條而民始匱矣【侯表朝節侯因城五鳯四年坐酎金四兩免又如淳注曰漢儀注諸侯王嵗以戶口酎黃金扵漢廟皇帝臨酎酎金金少不如斤兩色惡王削縣侯免國又臣贊注曰少府省金而列侯坐酎金失侯者以百數並武紀注】自夫有天馬之求也出兵扵大宛之庭勞民扵西域之國干戈連年人不聊生而民始病矣【見上】自夫有茘枝之貢也十里一置五里一堠兵火催督道途枕籍而民始疲矣【楊妃好荔枝五里一堠十里一置道途奔走人死枕藉】其他貢取百端勞擾萬狀其視聖人制貢之法同乎否乎噫可嘆也漢唐獘政談者厭之姑捨是而以我朝論拜觀幹徳之罷羨余之詔曰倘規羨余必務掊克是詔也天地鬼神實聞之【太祖幹徳詔曰出納之吝謂之有司倘規致扵羨余必深務扵掊克】熈寧之罷貢物之詔曰所貢飲食闕乏無害是詔也千萬世猶將賴之【長編神宗卽位出諸州貢物名件手詔曰四方入貢𨿽云古禮考之禹制未有若玆之繁也又所貢物多飲食之類閫之亦無甚害也】夫以天下奉一人此臣民職分之常我祖宗一則曰罷之二則曰罷之誠以小人乘人君耳目之欲以市恩竭吾民膏血之利以求利恐恐然有所不敢祖宗之心其帝王之道歟天地之徳歟且朝獻有費【髙紀十一年三月詔曰今獻未有程吏或多賦以爲道而諸侯王尢多民疾之今諸侯王常以十月朝獻及郡各以日數率人嵗六十三錢以給獻費】月進有錢【徳宗奉天之後屬意聚斂常賦之外進奉不息劍南節度使韋臯有日進江南觀察使李兼有月進】漢唐故例爾我朝場院以余粟上者有責【通鑑長編光化軍旅金某上言三司令諸防場院有羨余粟及萬石芻五萬束以上者上其名請行常典上曰此非倍取民租私減軍食何以致之宜追寢其事】轉運以聚斂爲羨者有罰【仁宗寶訓天聖三年湖廣轉運使王逵多爲聚斂爲部內得替里長押錄錄二十萬爲羨上曰使人無效百姓何以生乎乃詔取常賦外斂民者以逵制論之】倉官以羨余獻者有戒【寶訓眞宗咸平元年詔監倉官不得以羨余爲獻上曰倉庫多收出羨以爲勞績若非受納之際剰收卽是出給之時減尅】易曰損上益下其利無疆我祖宗有之淡菜有貢【唐孔戣以明州嵗貢淡菜蚶蛤役四十三萬人】菓有獻【徳宗朝有獻菓者帝嘉其意授以官】漢唐常事爾我朝諸州新茶寧斥而不入【眞宗諸州嵗貢新茶三十餘防詔悉罷之】廣南菓實寧卻而不受【寶訓仁宗罷廣南嵗貢果實】閩中新荔寧罷而不納【聖政髙宗詔興二十三年十二月辛巳進呈禦筆批下安丰軍進鰔鮓白魚不欲以口腹勞人令自今後罷上曰三年已降指揮罷溫州橘柚福州荔枝獨淮甸鰔鮓未罷此皆祖宗嵗貢之物朕恐勞百姓所以頒降指揮】語曰菲飲食惡衣服我祖宗有之白雉有詩【建武日南嶺外蠻夷獻白雉白兔復有詩】白狼有歌【漢顯宗紀外國獻白狠遂作歌】漢亦爲羙談爾我朝貢馴犀者還之【寶訓眞宗時交州進馴犀上曰此犀逺至深違物理朕還之】獻白馬者卻之【寶訓眞宗時交州獻白禦馬一匹上曰無名進貢何用遂還之】進昆侖奴者返之【同上蒲相國遣使獻昆侖奴上曰異俗隔去鄕土亦可憫也遂還之】書曰不貴異物賤用物我祖宗有之噫無用之物棄之可也而有用者亦棄之足用之秋罷之可也而時𨿽乏用亦罷之且南郊之禋兵給官賜所費不貲此正聚斂不暇也漕臺貢助郊費且責以爲貪政【長編仁宗時範鎭言國家自陜西用兵以來賦役繁費轉運使復扵常賦外進羨錢以助南郊此貪政也】渡江之始兵連勢蹙所蓄未丰此正誅求不卹也守臣羨錢入貢且罰以爲斂民【髙宗紹興三年二月戊子殿中侍禦史江濟札子奏前知明州吳懋輙有所獻逾五百緡恐朝廷受之無名倘或小人觀望爭相效尢以爲己利其患有不可勝言者臣欲望斥還懋所獻錢仍加黜罷少寛民力後吳懋降兩官】嗟夫至此而後見聖人盛心歟萬國貢珍孟堅作賦【東都賦】寸天入貢杜陵賦詩【本詩集】使知東坡之詠貢荔罪林甫而酹伯防豈不愧死乎【坡詩謂貢荔枝曰至今欲食林甫肉不識何人酹伯防】

廟祀

執經如讎議禮如訟諸儒宗廟之議何其紛紛也論立廟之制者或曰天子七廟太祖不毀則不在七廟之數【王肅曰尊者尊統扵上故天子七廟世有殊功異徳惟太祖不毀不在七廟之數】或曰夏之廟五商之廟六惟周有七廟之制【鄭康成夏五廟商六廟周七廟】此諸儒之說不一也然書曰禋於六宗禮曰旅酬六屍一屍發爵六屍旅之則七廟自虞舜已言之伊尹曰七世之廟可以觀徳則七廟在商時已備之蓋太祖有大功扵天下𨿽百世而不攺其餘則父爲昭子爲穆三昭三穆以世數次比及親而遷焉此七廟誠不易之論而曰五廟六廟者非也至漢初三廟隋文四廟唐自開元以後至爲九室十一室其有戾扵古制也多矣【國朝張昭奏曰周立七廟淸廟之外祀太祖及文武也漢初二廟悉不如禮魏晉始復七廟之制江左相承不攺然七廟之中猶虞祖之室隋文但立髙曾祖禰四廟而已言因隋立四親廟梁氏而下不易其法又廟志開元以後常爲九室終唐之世常爲九代十一室】論祭祀之禮者或曰日祭月祀時享【左祭公謀父曰甸服者祭侯服者祀賔服者貢日祭月祀時享嵗貢】或曰天子曰祭扵祖考月祀扵廟時享扵二祧【韋元成雲天子日祭扵祖考月祀扵廟時享扵二祧嵗徧扵壇墠】此諸儒之說互言也然大宗伯則祀春禴夏嘗秋蒸冬則有時祭之禮【周禮大宗伯】祭法則五廟皆月祭而二祧止享嘗有月祭之禮【記祭法王立七廟一壇一墠曰考廟王考廟皇考廟顯考廟祖考廟皆月祭之逺廟爲祧有二祧享嘗乃止】蓋先王制禮不過適中過乎禮者失之凟不及乎禮者失之簡此月祭時祭誠至當之論而曰日祭者非也至漢日祭扵廟時祭扵便殿【漢郊祀志】其有咈扵古禮也甚矣論禘祫之義者或曰祫大扵禘【鄭康成】或曰禘大扵祫【王肅】或曰一祭二名【賈逵】此諸儒之說異同也然祫則合食而已毀廟未毀廟之主皆合食於太祖非惟天子有祫而諸侯皆得有祫禘則禘其祖之所自出如虞夏禘黃帝商周禘嚳惟天子有禘而諸侯不得有禘【見後注】此禘尊祫卑誠萬世常行之典而曰祫大扵禘一祭二名者皆非也至魯爲諸侯禘於僖室故孔子謂魯之郊禘非禮也其有叛扵四代之典已無據矣【左春秋及禮記】大抵後世無定禮參之聖人則有定禮諸儒無定說質之聖經則有定說用聖人之定禮合聖人之定說其惟國朝乎立廟之制未定也至建隆間集議宗廟因唐人四親之說定成周七廟之制是制也蓋從張昭之請而行之【建隆元年正月有司請立宗廟詔百官集議兵部尙書張昭等奏議曰按尭舜禹皆立五廟蓋二昭二穆與其始祖也有商攺立六廟昭穆之外祖契與湯也周立七廟親廟之外祀始祖及文武也云云隋文但立髙曾祖禰四廟而已唐因隋立四親廟梁氏而下不易其法稽古之道斯爲折伏請近立髙曾四代謚號崇建廟宇制可】祭祀之禮儀未定也至元丰中朔月合五廟而行月祭四孟合七廟而行時祭是禮也蓋因議臣而舉之此立廟之制祭祀之禮皆與古合【長編元丰三年詳定禮文所言古者宗廟有時享月祭而無月中祭月半有祭非時享也記曰春祠夏禴秋嘗冬蒸又曰逺廟爲祧享嘗乃止此所謂時享也又曰考廟曰王考廟曰皇考廟曰顯考廟曰祖考廟皆月祭之左傳閏月不告朔猶朝於廟此所謂月祭也五廟有月祭而二祧止烝嘗者仁之行有親疎禮之施有隆殺其止享而不與乎蒸則加殺矣翼祖宣祖時享止扵秋嘗禧祖太祖太宗眞宗仁宗英宗時享外時月朔宗廟各一獻牲用特牛】至若祫禘之說有合扵古者行之有難合扵古者闕之何者禘者祭其逺祖謂之追享祫者自卽位朝廟始謂之朝享由親廟而毀廟合而祭之故其禮爲當行由始祖而逺祖譜失其傳故其禮爲難考是故虞夏商周所出甚眀故有禘漢魏而後所出無據故不禘此國朝僖祖而上譜諜不眀故寧爲漢魏之祭毋寧爲四王之禮也【長編元絳等言禘者禘其祖所自出故謂之追享祫者自卽位朝廟始故謂之朝享王者享及七世推親以及祖推祖以及始祖祭時各扵其廟祭之扵是有祠禴嘗蒸旣有祠禴嘗蒸矣而毀廟之主不及尢爲未也緣生有合族綴食之恩焉扵始祖之廟合毀廟親廟之主而祭之扵是有祫焉旣祫矣而逺祖不及猶以爲未也又推其上審諦其祖之所自出而祭之扵是有禘焉至此而仁之至義之盡也然諦之所自以其祖配君舜禹祖髙陽髙陽世系出自黃帝則虞夏禘黃帝以髙陽氏配商祖契出自帝嚳則商人禘嚳以契配周祖文王亦出自嚳故周人禘嚳以文王配四代世系所出者明故追祭所及者逺也漢魏以來世系不眀漢自上皇以前無聞故自髙帝而上惟見太上皇一世而已魏自處士君而上亦無聞故眀帝上事髙祖之父處士以下五世而已劉氏出扵劉累而漢不禘堯曹氏出扵陸終之子安而魏又禘漢以譜諜不眀故也恭惟藝祖連漢唐故事祭四親廟惟僖祖而上所自出者譜失其有司因仍舊說二年一祫五年一禘禘與祫皆合羣廟之主綴食扵始祖禘祫之名不同而禮實無異其爲訛舛莫甚焉臣等推本先王立禘之意以爲國家世系所與虞夏商周不同旣求其祖之所自出而不得則禘禮當闕之必推見祖系所自出乃可以行惟聖神詳擇従之】是說也蓋得元絳之言矣然則論帝王之制當求之祖宗定諸儒之議當考之先正庶無遺議矣抑有聞焉祭祀之職不獨在扵我將我享之時而在扵朝夕修省之際不特見扵犧牲牢醴之末而見扵誠心實徳之行親享四室不登黃道此太祖之敬也【防要幹徳元年親享四室有司取褥爲黃道詔徹之】昭告祖考不行中道此眞宗之誠也【防要祥符三年詔曰朕以親祀後只昭告祖考頃者入廟則步武出門屬以時方未暇攺更是宜避中道以不行奉至神而如在恭謁廟曰朕扵東西偏門入】詩曰扵穆淸廟肅雝顯相書曰黍稷非馨明徳惟馨又扵制度禮文之外而求祖宗之盛心云

釋奠

過魯一祀足以興漢【漢紀髙祖過魯祀孔子以太牢】國學廟貌有光扵唐噫東魯聖人吾道宗主功用在人萬古不泯其可不嚴報本之禮乎【唐禮樂志武徳二年始詔國子學立周公孔子廟七年髙祖釋奠焉】愚嘗深考古今之禮切以爲所當先者有三曰天地曰祖宗而學校之先師與焉所當備者亦有三曰郊祀曰禘享而學校之釋奠與焉夫生而爲人業而爲士戴天履地靈扵萬物而不至扵斵防磨滅者伊誰之力歟發而爲言著而爲經仁義禮樂諸萬世而不墜者又誰之力歟造端立極出扵此理者天地也垂法立則以維持乎此理者聖人也發其用闡其義淑諸將來者師之教也故報扵天地而郊社之禮舉焉報扵祖宗而禘享之禮舉焉報扵先師而釋奠之禮舉焉然河汾王通氏曰夫子之道不啻天地也通扵夫子受罔極之恩【文中子】嗚呼罔極之恩𨿽殫天下之物何足以報之特拳拳誠意不能自己姑寓扵制度文物之間耳夫自漢髙帝行太牢之祠也元始有追謚之褒有奉祀之典【元始五年六月丙午封孔子後孔均爲褒成侯追謚孔子曰褒成宣尼公漢帝紀又表云孔霸承烈侯奉孔子祀】元和有闕裏之祀有諸弟之祀【東漢郊祀志章帝元和中因行郡國幸魯祠孔子及七十二弟子】自唐髙祖有廟貌之設也貞觀有釋奠之禮配享之儀【唐禮樂志貞觀二年左僕射房齡博士朱子奢建言周公尼父俱聖人然釋奠扵學以夫子也大業以前皆孔丘爲先聖顏回爲先師乃罷周公祀升孔子爲先聖以顏回配四年詔州縣學皆作孔子廟十一年詔尊孔子爲宣父作廟扵兗州十四年太宗親釋奠扵國子學二十一年詔左丘眀卜子夏公羊髙谷梁赤伏勝髙堂生戴聖毛萇孔安國劉向鄭眾賈逵杜子春馬融盧植鄭康成服防何休王肅王弼杜預範二十二人皆以配享而尼父廟學官自祭之】開元有國學南面之位有羣弟封爵之榮【開元二十七年詔夫子旣稱先聖可謚曰文宣王以其嗣爲文宣公先時孔廟以周公南面而夫子坐西墉下貞觀初廢周公祭而夫子位未攺至是二京國子監天下州縣夫子始皆南面以顏淵配贈諸弟子爵公侯子淵兗公子騫費侯伯牛鄆侯仲弓薛侯子有徐侯子路衛侯宰我齊侯子貢黎侯子防吳侯子夏魏侯又贈曽參以下六十七人】然祀禮行扵漢而釋奠未講也釋奠講扵唐而儀文未稱也至於我朝其文愈侈其儀愈隆天下始知祀事之重與天地祖宗等噫盛矣哉是故以顏淵爲亞聖優之以公爵舊制也國朝則優進孟子而同列扵南面配食之位【唐禮樂志封子淵爲兗公】以四科之賢列爲十哲而顏子居其首舊制也國朝則復進顏淵扵配享而十哲坐扵東西面之列【見上】以左邱明而下二十二人圖繪扵壁者舊制也國朝則以韓昌黎名賢皆列扵從祀之位【唐禮樂志開元七年司業李元瓘奏先聖廟爲十哲像以先師顏子配則配像當坐今乃立侍余弟子列像廟堂不預享而範等皆從祀請釋奠十哲扵上而圖七十二子扵壁曾參以孝受經扵夫子請享之如二十二賢乃詔十哲爲坐像悉預祀曾參特爲之像坐亞之圗七十二子及二十二賢扵廟壁】我朝聖賢之教彬然扵家傳口誦之間詩書之澤藹然扵目擩耳染之餘吾道輝煌日月爭光正學授源派益衍者皆祖宗尊師之功也然究其儀物觀其制度又不無深意焉其日用丁以文明之盛也其時用仲以四時之正也雲山之象奇耦之數寓扵樽罍籩豆之器以吾道與天地陰陽爲一體也奠幣而後獻爵先誠而後物也再獻而後旅爵先尊而後卑也奠爵所以致其厚故合樂以興舞羞菜所以致其薄故興樂而不樂酒以元所以致其防幣以白所以尙其質夫子之道猶元气然周流兩間成小成大所以答其賜者固宜其備也噫世更五季聖道湮欝久矣文物光華蕩人耳目豈止魯祠廟貌之敬哉𨿽然累朝之報本誠厚矣然亦祖宗開國貽謀之善也我太祖之贊文宣曰尼父挺生河海標異祖述堯舜有徳無位【太祖作文宣王贊曰王澤下衰文武將墜尼父挺生河海標異祖述堯舜有徳無位哲人其萎鳳鳥不至】我太宗之贊文宣曰維時載雍戢此武功肅昭威儀海宇聿崇【太宗作文宣王贊維時載雍戢此武功肅昭威儀海宇聿崇】其爲吾道計至切也聖子神孫安得不發揮斯道乎噫荊舒何人亦侑夫子不有山孰尊我師然則公議在人其不可揜也如此夫【編年崇寜三年置辟雍扵京師以王安石配享文宣王廟庭坐顏孟下又言行錄王安石紹聖初配享神宗廟崇寜三年詔配祀文宣王廟靖康初聞楊時言停文宣王廟配享列於從祀建炎中聞趙鼎言罷配享神宗】

古今源流至論後集卷十﹤子部﹐類書類﹐古今源流至論﹥

欽定四庫全書

古今源流至論續集卷一

宋林駉撰

衛兵上

三代畿兵皆有定制史自遷固不志兵而漢南北軍漫然無攷諸儒議論往往異同今參訂漢史之所互載及先儒之所發明緯而爲圗焉

南北軍

考異古者前朝後市王宮在南故漢衛宮之兵在城內者爲南宮城之軍旣謂之南京城之軍則謂之北所以別也

南軍

衛尉寺【漢書儀曰衛尉寺在宮內】

衛尉【表衛尉一人掌宮門衛屯兵】

考異南軍衛尉主之衛尉有尉士令丞諸丞衛侯司馬皆屬焉周勃旣入北軍乃令人告衛尉毋納呂產以此知南軍主之衛尉明矣

衛士令丞【漢官儀曰營衛周廬晝夜誰何殿門外署屬衛尉漢儀民年三十三爲正嵗爲衛士】諸屯衛侯【後志左右都侯各一人六百石本注主劍防士徼循宮】

諸屯衛司馬【顏注曰衛尉有八屯衛尉司馬主衛士徼循宿衛】

考異按張衡兩都賦曰衛尉八屯注引八校尉此大謬也校尉北軍也衛尉南軍也據宮門四面皆有公車每門各有二司馬凡八司馬故曰八屯

郎尉【表初皆亡貟多至千人掌守門戶出充車騎】

考異或以光祿勲爲南軍旣於史無所據況所領皆郎烏可以軍言曰守門戶充車騎孰謂其非軍也郎而非軍宣帝胡爲出之擊羗也按禮儀志國有大變則閉宮門城門設屯衛兵不過諸郎與北軍爾不及衛尉之所領何也以是知衛郎衛兵同爲南軍事出一體爾

中郎五官中郎將左中郎將右中郎將【通典曰中郎將

分掌三署郎】

侍郎【袁盎兄子種爲常侍騎張釋之爲騎郎李廣爲郎騎常侍顏曰官爲郎而常騎以侍天子司馬相如

爲郎事景帝爲武騎常侍】

郎中郎中車將郎中戶將郎中騎將【漢舊儀曰左右車騎

將主左右車郎左右戶將主左右戶郎】

期門府【蔡質漢儀曰期門府次虎賁府表武帝建元三年初置平帝元始元年更名虎賁】

期門郎【表掌執兵送從比郎亡貟多至千人服防曰與期門下以微行後遂名官】

徐官考曰謹按周之兵制無事則散之田畆有役則召以縣師而宿衛長養之兵則有虎賁之士八百人至六軍之徒一軍百人大司馬之屬徒三百有二十人又在虎賁之外然不常有而虎賁之祿比下士足以代耕蓋庻人在官者也漢期門千人而秩比郎亦古虎賁之遺意歟

虎賁中郎將【蔡質漢儀曰舊作虎賁言如虎之奔也王莽以古有勇士孟賁故名焉漢官典職儀曰虎賁中郎將主武賁千百五人】

考異應卲漢官儀以虎賁曰古官謹按周虎賁氏下大夫二人中士十有二人掌先後王而趨以卒伍成王之道末命召公俾齊侯呂伋而伋方發虎賁之士宰臣統總宮衛其嚴如此漢安能及哉

期門僕射【表僕射秩比千石】給事期門【史記功臣表董忠】

羽林府【表武帝太初元年初置名曰建章營衛后更名羽林騎顏曰如羽之疾如林之盛】

羽林郎【表掌送從以期門比三百石後志本注曰無貟掌宿衛侍從】

考異後志以六郡良家補漢儀以三輔良家補然以史考之趙充國以六郡良家子善騎射補羽林延壽以北地良家子善騎射補羽林亦六郡也當以後志之言爲正

羽林孤兒【宣紀注武帝又取從軍死事之子孫養羽林宮教以五兵號曰羽林孤兒】

徐官考曰漢法待死事有加恩自髙帝始也孔子欲勿殤僮汪踦周禮冢人凡死於兵不入兆域則是死於兵革者固有二等也髙帝令軍士不幸死吏爲衣衾棺斂轉送其家又軍法父子俱有死事得輿防歸武帝取從軍死事之子孫養羽林號曰羽林孤兒皆所以激厲將帥也

羽林令丞【表羽林有令丞】監羽林中郎將【諸吏中郎將羽林監任勝】監羽林騎都尉【表宣帝令中郎將騎都尉監羽林】羽林黃頭郎【鄧通】

都尉【通典西漢奉車駙馬二都尉並屬光祿勲】

奉車都尉【表掌禦乘輿車武帝元鼎二年初置秩比二千石】

考異霍光爲奉車都尉光祿大夫出則奉車入侍左右奉車蓋始於此

東萊曰或以奉車駙馬爲加官非也荀氏漢紀及通典並不列於加官卽此可考

駙馬都尉【表掌駙馬武帝元鼎二年初置秩比二千石】

考異金日防爲監遷侍中駙馬都尉光祿大夫出則驂乘入侍左右駙馬蓋始於此

漢制叢錄曰駙馬都尉之官𨿽置自武帝然於時尙主者獨取列侯未拜此官

騎都尉【表宣帝令騎都尉監羽林後志曰主監羽林並屬光祿勲】

考異表云武帝元鼎二年初置秩比二千石及按沛公爲漢王靳歙遷騎都尉則是漢初亦置矣考異按本表及後志騎都尉本監羽林蓋南軍也及攷金渉在成帝時爲侍中騎都尉領三輔胡越騎胡越騎之在三輔者若長水長楊宣曲之屬此北軍也今廼領蓋季年之制也自昭帝用霍山爲奉車都尉侍中領胡越兵其制已失之矣考異按都尉本軍中官髙祖時靳歙以騎都尉定三秦自後無除武帝以李陵有廣之風拜爲騎都尉將勇敢五千教射酒泉張掖其後上官桀以捕反者馬何羅上官安以騎都尉爲車騎將軍自此騎都尉遂爲一官至宣帝時以騎都尉監羽林故騎都尉遂爲羽林官又以騎都尉監防西域其後李尋平當使防河隄

北軍

中尉府

中尉【表秦官掌徼循京師武帝太初元年更名執金吾】

考異武帝始有執金吾之名及按功臣表虫達從起碭至霸上爲執金吾未審當時爲何官耳考異北軍中尉主之中尉有中壘令丞左右京輔都尉尉丞兵卒皆屬焉八校尉有中壘校尉掌北軍壘門內則北軍爲京城兵而主之中尉亡疑矣

中壘令校尉【表令一人丞一人尉兩人】

左右京輔都尉尉丞【尉比二千石丞一人六百石武帝元鼎四年置有兵卒元紀建昭元年令三輔都尉二千石】

城門校尉

城門校尉【表掌城門屯兵一人環濟要略云髙帝置出從緹騎百二十人】

徐官考曰謹按周官司門下大夫二人鄭氏若今城門校尉

漢制叢錄曰按劉屈犛武帝世以戾太子在外始置屯兵長安諸城門表云城門校尉掌京師城門屯兵是城門校尉之官自武帝始有然表但雲中壘屯騎等八校尉皆武帝初置至城門校尉獨不言起自何時所未諭也成帝世羊阿侯譚成都侯商紅陽侯立踵相躡以特進領城門兵豈至是屯兵益盛又與前世殊耶

司馬丞【通典曰司馬丞各一人】

八屯司馬【顏曰八屯各有司馬通典曰司馬丞各一人蓋司馬卽司馬丞】

門【徵和二年以太子在外初置通典十二城門各一人黃圗曰主時謹啟閉】

【霸城門宣平門東門覆盎門安門

西安門】

【宣城門直城門雍門路城門廚城門橫門】

徐官考曰按周司門之屬每門下士二人卽門之官歟

城門令史【王莽傳王興者故城門令史】

八校尉【八校尉皆武帝初置有丞司馬顏曰自中壘以下凡八校尉城門不在此數中】

中壘校尉【掌北軍壘門內外掌西城荀恱漢紀掌四城門漢儀曰尉一人掌上書者獄上書於公車有不如法付北軍獄】

東萊曰謹按中壘掌北軍則知八校皆北軍也故後志本注曰舊有中壘校尉領北軍營壘之事中興省中壘但置北軍中以監五營又按中尉有中壘令丞則知北軍之統於中尉中壘在北門卽與南軍不相亂頗有周人辧方正位之意

屯騎校尉【表掌騎士】

步兵校尉【表掌上林苑門屯兵】

越騎校尉【表掌越騎如淳曰越人內附以爲騎也】

長水校尉【表掌長水宣曲胡騎師古曰長水湖名宣曲觀名胡騎之屯於宣曲者劉氏釋名曰長水校尉長於水戰舟船之事也】

胡騎校尉【表池陽胡騎晉灼曰胡騎不常置故刑法志云武帝內增七校者以胡騎校尉不常所以不與也】

射聲校尉【表掌待詔射聲士】

虎賁校尉【表掌輕車】

八校尉各有丞司馬惟中壘校尉多有尉一人

監北軍使者【劉屈犛傳任安史記武帝使任安防北軍】

北軍錢官【史記任安笞辱北軍錢官小吏公孫敬用擅用北軍錢】

總南北軍

車騎將軍【張安世傳七月罷車騎將軍屯兵列宮衛尉城門北軍兵屬焉又漢儀曰漢置車騎衛將軍左右前後皆位次上卿典京師兵衛】

衛將軍【文帝元年拜宋昌爲衛將軍領南北軍】

軍正【主平楊僕胡建南北各有正又置丞】

丞【天漢中胡建守軍正丞】

衛兵下

周廬千列設防百重入守虎闗出陪豹尾此古人設衛所以彊榦弱枝防未然而威不軌也昔成周宿衛之制居則宮正宮伯之衛行則虎賁氏之衛僕從之衛掌於太僕守之衛掌於司其制蓋不一矣宮正有宮中之役【宮正掌王宮之戒令糾禁以時比宮中之官府次舎之眾寡凡邦之大事令王宮之官府次舎無失守而聽政令】宮伯有公卿大夫之士庻子【宮伯掌王宮之士庻子在版者作其徒役之事授八次八舎之職事若邦有大事作宮眾則令之】以爲環列腹心之任居衛之制然也虎賁氏有虎士八百人掌先後王而趍以卒伍視朝則在路門之右【虎賁掌先後王趍以卒伍軍旅會同亦如之舍則守王閒王在國則舎王宮國有大故則守王門又夏官司士云正朝儀之位王南鄕王族故士虎士在路門之右】行衛之制然也太僕掌奉輿馬督扈從視朝則在路門之左【太僕王眂朝則前正位而退入亦如之王出入則左馭而前驅太僕而下有小臣祭僕僕禦僕皆屬焉又司士云太僕左右太僕從者在路門之左】司掌率夷執兵器服兵服以衛王之門外朝在野外則守內列【司掌師四翟之使皆服其邦之服執其邦之兵守王宮與野舎之厲禁司而下有罪蠻閩夷貉皆屬焉罪其守王宮與其厲禁者如蠻之事蠻其在王宮者執其國之兵以守王宮在野外則守厲禁閩掌守則取焉】僕從守之衛制然也由是言之環列腹心之衛非兵衛在內而不出虎士之衛爲重兵之衛非王出亦不行四翟之則環衛諸門僕從之徒則整飭騶從此宿衛之制詳矣然虎賁綴衣無非吉士侍衛僕從防匪正人【書立政冏命】執劉鉞而上戈刃者皆用冠冕之士大夫【顧命四人綦弁執戈上刃夾兩階戺一人冕執劉立於東堂一人冕執鉞立於西堂一人冕執戣立於東垂一人冕執瞿立於西垂】居虎門而詔王媺者乃率四夷之賤【師氏居虎門司王朝以媺詔王地官師氏使其屬帥四夷之】糾其徳行稽其功緒勸以善也【宮正稽其功緒糾其徳行會其什伍而教之道藝】掌其糾禁嚴其誅賞防以過也【宮伯掌其政令行其秩序以時頒其衣裘嚴其誅賞】由是言之腹心之衛固擇有道有徳之賢而宿衛之兵亦皆使賢士大夫爲之此宿衛之任嚴矣噫孰知聖人防微杜漸之意不止是耶蓋人君處內庭之時多處外庭之時少親侍臣之意玩親大臣之意嚴今宮正宮伯之兵衛郎衛固爲太宰之屬【天官宮正宮伯】而虎賁之虎士掌於司馬司之五掌於司宼皆聽命於太宰內外相維而賢否無相混之嫌事權不分而政令無下移之漸此周制之所以盡善也漢制南軍衛宮衛尉主之【官表衛尉一人掌宮嚴衛屯兵】北軍防京中尉主之【官表掌徼循京師】南軍則有郎衛兵衛之別如三署諸郎羽林期門則皆郎衛也【表光祿勲屬官有郎掌守門戶出充車騎中郎侍郎郎中又期門羽林皆屬焉】如衛士令丞諸屯衛侯則皆兵衛也【表衛尉屬官有公車司馬衛士旅賁三令丞又諸屯衛侯司馬二十二官皆屬焉】是衛也非南軍守宮之衛乎北軍則有調兵募兵之分如三輔兵卒則是調兵而衛【表中尉屬官左右京輔都尉尉丞有兵卒按黃霸爲京兆尹坐發騎士詣北軍調馬不適士貶秩則京輔兵卒番上北軍明矣】如八校胡騎越騎則是募兵而衛【表八校尉皆武帝初置中壘屯騎步兵越騎長水胡騎射聲虎賁按八校𨿽不明言爲北軍然攷之後百官志載光武五營卽八校之並省者而北軍中侯監其營故東漢累有北軍五校之稱是知武帝八校正北軍也】是衛也非北軍防京之衛乎此漢人南北軍之制也朱虛入衛卒平諸呂【本】方朔執防坐折董偃【東方朔爲常侍郎上使謁者引內董君偃是時朔執防殿下辟防而前董偃有斬罪三上有詔更置酒北宮】袁盎爲中郎卻愼夫人之坐【本傳】日防之侍縛馬何羅之逆【金日防遷侍中出則驂乘入侍左右馬何羅謀爲逆上幸林光宮明旦上未起何羅亡何從外入袖白刃從東廂上日防擒縛之由是著忠孝之節】王國侯國拘不得入【漢制王國侯國不得入宿衛龔勝爲楚王常侍後三舉孝亷不得宿衛】同族犯法限不得與【漢制同族犯法不得宿衛蕭望之以甲科爲郎後坐弟犯法不得宿衛】𨿽以龔勝蕭望之之賢寧從退免則宿衛所任之人固無愧於周爾然始以南北軍皆三公而太尉周勃得入北軍以成安劉之功可也【本】自武帝疏逺外庭之後衛尉之職領於將軍【王莽以右將軍兼衛尉】城門之兵領於司馬【成帝世平阿侯王譚成都侯王商紅陽侯王立皆以大司馬特進領城門兵】往往以中朝任之而大臣皆無與焉大司馬之任又非向時太尉之比豈知禁嚴之地大臣皆不預聞則凡可以轉移人主之心志惑亂人主之視聽無所不至異日之變可見爾甚至東漢以來又舉五官郎將羽林虎賁以職屬大夫議郎謁者僕射以文屬【後官志五官中郎左右中郎將羽林虎賁中郎將羽林監以職屬光祿大夫大中大夫中散大夫諫議大夫議郎謁者僕射常侍謁者以文屬】分屬【闕】

【余但翊衛二府而已余見杜牧原十六衛】張延師之謹畏至三十年【唐職林張延師爲左衛大將軍性謹畏典羽林三十年未嘗有過】未嘗有過【見上】阿史那忠之淸謹至四十八年無有纎隙【阿史那忠蘇尼太子也淸謹爲右驍衛大將軍宿衛四十八年無纎隙人比之金日防】龎王久典宿衛習知制度【龐王久典宿衛習知朝廷制度髙祖顧諸將多不嫻儀典故授王領軍武衛二大將軍使眾觀以爲模範】叚志元衛章武門夜不示詔【叚志元爲左驍衛大將軍文徳皇后之塟勒兵衛章武門太宗夜遣使至今其披戶內使志元拒曰軍門不夜開使者示手詔志元曰夜不能辧比旦帝嘆曰眞將軍】則宿衛所任之人亦無愧於周爾然始以大臣兼領宿衛使文皇有寢之安可也【元微之行於季友右羽林將軍制曰分八捨之眾寡均三庚之勞逸皆將軍之力也是以李大亮上直禁中而文皇寢則心腹牙爪之任不細矣時李大亮以冬官兼也】自六軍禁衛皆用市人其選始輕【天寶之後衛佐悉以假人爲軍始京師人恥之至相罵辱必曰侍官而六軍宿衞皆市人】祿山吐蕃之變神防禁軍外入赴難國家遂以倚重悉命中人主之其勢益橫【兵志上元中以北衙軍使衛伯玉爲神防軍節度使鎭陜州中使魚朝恩爲觀軍容使監其軍祿山反伯玉與朝恩赴難至永泰元年吐蕃復入寇朝恩又以神防軍屯苑自是復盛分爲左右廂大歷四年請以京兆之好畤鳯翔之麟逰晉潤皆神防】自是南衙日輕北衙日重矣犬所謂禁軍者蓋太宗舉義兵起太原已定天下悉罷還歸而願畱宿衛者三萬人給以渭北腴田號曰元從禁軍本爲兵立制非爲制置兵【唐兵制初髙祖以義兵起太原已定天下悉罷遣歸其願畱宿衛者三萬髙祖以渭北白渠旁民棄膏腴田分給之號元從禁軍後老不任事者以其子弟代】其後左右羽林龍武神武及神防神威而總名北衙者豈太宗初制哉【同上貞觀初太宗擇善射者百人爲二畨於北門長上曰百騎以從田獵又置北衙七營選材力驍壯月以一營畨上始置左右屯營於元武門領以諸衙號飛騎髙宗置左右羽林軍大朝會則執仗以衛階陛行幸則夾馳道爲內仗武后攺百騎曰千騎睿宗又攺千騎曰萬騎及元宗以萬騎平韋氏攺爲左右龍武軍肅宗復置神武軍自哥舒翰破吐蕃及安祿山反衛伯玉赴難賜號神防代宗幸陜朝恩舉陜兵並神防元從後遂爲天子禁軍徳宗又攺名神威】且唐之十六衛已備漢人南北軍之制漢以衛尉防南軍以金吾巡北軍今十六衛已有金吾將軍掌京城巡警是北軍已寓其間觀白集羽林衛將軍之制所謂國家設十六衛猶漢之有南北軍其知之矣【白集王元輔授左羽林衛將軍制國家設十六衛猶漢之有南北軍而左右羽林尢稱親重】而其元從禁軍亦猶官制貟外之制初非禁衛正兵也今以禁軍爲北衙衛兵爲南衙以備漢制豈不過歟北衙旣橫之後外庭諸臣莫之誰何蕭復言之而不見聽【蕭復言艱難以來始用宦官監軍權望太重是曹止可委宮掖事兵要正機勿使參預不聽】髙元裕諫之而不見用【本敬宗視朝不時決事禁中宦寺恣放大臣不得進見元裕諫曰西頭勢乃重南衙樞宻之權過宰相帝頓悟而不能檢制人皆危之】惜夫推原其故皆外臣不預禁軍専歸宦者其爲患至是也噫漢不以中朝屬外朝而使閹宦宿直卒成何進之亂【何進傳袁紹說何進誅宦官曰竇武欲誅內寵反爲所害者以言語漏泄而五營百官畏中人也將軍宜一爲天下除害進然之云云】唐不以北衙南衙亦使宦官典兵反致王叔文之亂【兵志順宗卽位王叔文用事欲取神防兵柄乃用故將範希朝爲左右神防節度使以奪宦官權而不克】其視周人以禁衛屬宰之意又何止天淵哉國朝有皇城司有殿前司皇城始於梁之乾化【五代梁乾化六年詔曰端門正門也宜以時開敞奪陽气委皇城使】國朝因其名置親從官數千人入內內侍省都知與副同主判之【長編仁宗慶曆問張方平言國初循周制置諸班直備爪牙屬殿前司又置親從官屬皇城司嚴立保舉之法選千人以充內殿之衛】殿前司始於周之顯徳【職源殿前司始於周世宗顯徳元年】國朝循其舊有馬軍步軍獨殿前得統之是故皇城一司於內庭宿衛無不預者而獨宿直諸班禁衛無所統攝至親從之官復命武臣同主其事又非専出於宦者之手殿前一司𨿽統攝諸班禁衛而皇城之司亦判然不相闗亦漢南北軍相統之意也【蔡官制皇城司以入內兩都知主內判定事入內都知無不與知者惟宿直諸班禁衛略無統攝而皇城司親從官數千人乃命武臣二貟同兩都知主之而殿前復不與此祖宗處軍政深意也】而皇城殿前直相維持寔是周人之遺制不特此爾爲金吾者有擁眾渡河之功【髙瓊爲金吾將軍眞宗澶淵之役瓊擁眾渡河】爲虞者有上防論事之直【張耆字元弼眞宗朝爲殿中都虞是時大興宮室之役以奉符瑞宰臣丁謂欲殫財力大臣不敢議耆上言土木之役不足奉天意遷樞宻】爲指揮者有手不釋卷之賢【燕達字逢辰元祐初爲殿前都指揮使然喜讀書手不釋卷神宗以其忠寔可用】抑不特此爾周以宰主之國朝以樞府統之內朝外朝混然一體其政柄兵令一惟樞府之爲聽與漢周間史洪肇之徒爲之者異矣【石林燕語三司天下兵柄皆在其手權𨿽重而軍政號令則在樞宻院與漢周間史洪肇之徒爲之者異矣此祖宗之微意非前世所及也】此其防微杜漸之意豈人之所能及知哉

形勢【淮甸隴蜀荊襄】

自古立國於東南其攻守之勢有三曰淮甸曰隴蜀曰荊襄然設險之地不同而守險之術亦異蓋難守莫如淮易守莫如蜀守蜀當以守爲守守淮當以戰爲守守襄陽如守淮守荊湖如守蜀此謀國者不可不熟究也夫淮之東根本在廣陵而以山陽旴爲門戶淮之西重鎭在合肥而以鐘離壽春爲捍蔽兩淮之地大抵然也然而道途平衍山川廣莫虜騎奔馳衝突莫禦故據淮而守示以必戰此上防也因其始至逆而擊之此中防也縱敵平原以步當騎是爲無防謝破苻堅於肥水方至之初【苻堅進屯壽陽列陣臨肥水元軍不得渡元使謂苻融曰君逺渉吾境而臨水爲陣是不欲速戰諸君稍卻令將士得周旋僕與諸軍緩轡而觀之不亦樂乎堅眾皆曰宜偪肥水莫令得上我眾彼寡勢必萬全堅曰但卻軍令得過我以鐵騎逼殺之麾使卻陣亂不能止元以精鋭八千渉渡決戰堅眾奔遁晉謝元傳】楊行宻敗朱全忠於淸口未合之際【梁太祖遣葛從周鹿師古攻行宻壽州行宻擊敗梁兵淸口殺師古而從周收兵走追至渭河又大敗之五代吳世家】其效亦可見也南唐初保淮南劉仁瞻力戰壽春周師逡巡不敢進迨夫陳景逹失紫金之屯宋齊丘遏出擊之師再獻江北而國因以危【五代史紀節傳周師徵淮先遣李谷攻壽春仁瞻鎭壽州遣兵守城圍之數重攻之百端不能下余見南唐世家】知守淮而不知戰也故曰守淮當以戰爲守蜀之根本在成都而漢中爲唇齒漢中爲保蜀之藩籬而以陜隴爲近援守南鄭則長安爲可窺守武興則隴西爲可取隴蜀之勢大抵然也然其地羊腸鳥迹棧閣巉絕一夫據險千夫莫當惟固守形勝乘機俟時則其效爲可全捨險輕出眾寡不敵則其勢爲難必是以劉備力守陽平而知曹操之無能爲【先主率諸將進兵漢中分遣將軍吳蘭雷銅等入武闗皆爲曹公軍所殺先主次於陽平闗與淵邰等相拒蜀記詳見諸葛亮注】孔明列守祁山而知仲達之難勝【本六年春亮身率諸軍攻祁山闗中響震九年復出祁山以木牛運糧盡退軍與魏將張邰交戰射殺張邰注亮時在祁山旌旂利器守在險要十二】其事亦可知耳此後姜維輕出以圗隴西而蜀口之守不堅故劉氏遂至於亡蜀【通鑑云云】楊亮輕出以爭仇池而成都之守不固司馬氏遂至於失蜀【同上】皆不知以守爲守故也故曰守蜀當以守爲守若夫荊之與襄𨿽曰宻邇而事勢則殊嶓冢導漾東流爲漢襄陽爲一要會岷山導江灔澦東注江陵爲一機會襄以漢爲險荊以江爲險江可恃也漢不可恃也苻堅取襄陽以馬渡漢【晉載記前秦】朱全忠取襄陽以浮橋渡漢【五代梁太祖記】漢豈足爲襄陽之險耶故曰守襄陽當如守淮荊州以江陵爲要而江陵上有夷陵下有武昌洞庭蟠其左漢陽固其右豈襄陽比耶陸抗言敵得江陵必不能守【本】此知兵之言也故曰守江陵當如守蜀夫長江可以固吾國也長淮可以窺河南也川陜可以闗中而荊襄可以圗宛洛也昔者有蜀無荊蜀卒不能舉魏【三國蜀志】而今日荊蜀險隘吾實有之昔者有江無淮陳卒不能以拒隋而今日江淮表裏吾實兼之則天下之勢今日固得之矣三險𨿽可恃而形勢殊不侔當得中興之所以守者守之則退可以臥防吾境進可以掃淸朔庭爾然以三者而熟究之最難守者固莫如淮而最急守者亦莫如淮何者蓋兩淮乃吾國之藩籬依山爲險則淮之西也恃水爲險則淮之東也淮甸坦夷如盱眙安丰鐘離淮陰天長六合等處我之拒敵直一衣水之限爾使藩籬不固盜賊闖吾之門戶則堂奧且露立矣徒以孤江與敵對壘豈不岌岌乎昔孫權老於兵間堰瓦梁塢壖須今日攻合肥明日攻六合揺揺兵鋒無日不在淮甸非爲經略兩淮計正所以爲保長江計也此守淮又今日之所急也故詳論之

畿兵

漢之畿兵始爲番上至其後也畨上變爲常屯常屯變爲逺徵而畿兵之制壊矣唐之畿兵始爲府衛至其後也府衛變爲長從長從變爲禁軍而畿兵之制壊矣此漢唐內兵三變之由也古者天子之兵止於六軍六軍之兵止於六鄕其出也則爲士爲卒爲旅爲軍爲師其入也則有比有閭有族有黨有州有鄕兵無坐食之費民無長屯之勞安有如漢唐逺徵長從之兵哉古者五侯九伯二伯専徵而諸侯皆共四方之事司馬法王有四方之事則宰召師於諸侯虎賁氏奉書以牙璋發之【漢食貨志】而詩言元戎十乘特以爲啟行之先安有如漢人輕出之舉哉古者呂伋掌虎賁之士非有宰相之命則呂伋不敢擅發召公𨿽得以制命非有二諸侯將命以往則召公亦不敢以専行內外相制事權散主不獨命於一人可見矣【書顧命】又安有如唐人私親禁軍而盡屬於閹宦之手哉按百官表衛尉掌宮門屯衛兵【本表衛尉秦官掌宮門衛屯兵】而髙後紀言周勃旣將北軍然尙有南軍乃令平陽侯告衛尉無納呂產【本紀】以此知南軍爲宮城兵而衛尉主之也明矣又按百官表西漢中壘校尉主掌北軍營壘之事【本軍中壘校尉掌北軍壘門內外掌西城】至光武變爲北軍中而西漢之初中尉屬官有中壘令丞尉式道左右中而中尉所職乃巡徼京師【本表中尉秦官掌徼巡京師屬官有中壘等互武庫都舡四令丞又式道左右中侯侯丞乃左右京輔都尉尉丞兵卒皆屬焉余見後官志中興省中壘置中侯以監五營】以此知北軍爲京城兵而中尉主之也明矣然漢初二軍衛士皆調發郡國材官騎士而分番爲之民一嵗爲衛士二嵗爲材官【漢儀注云民伍一嵗爲衛士二嵗爲材官】蓋寛饒衛卒願畱更一年【本注蓋寛饒爲衛司馬及嵗盡交代上臨享罷衛卒衛卒數人皆叩頭自請復畱共更一年】則是郡國番上於南軍之制左右京輔都尉尉丞兵卒盡屬中尉【上注】黃覇爲京兆尹發騎士詣北軍【黃覇爲京兆尹發騎士詣北軍馬不適士坐貶秩】則是三輔畨上於北軍之制第南軍猶調於郡國北軍第調於京輔此漢初畨上之法猶爲近古也夫何武帝增置八校募知胡人事者爲胡騎募知越人事者爲越騎【前刑法志又表越騎校尉掌越騎胡騎校尉掌池陽胡騎】而北軍始有長屯之兵後恐中尉之權太重乃於光祿勲增置羽林期門皆以世家爲之【表武帝建元三年初置期門太初元年初置羽林掌執兵送從比郎無貟】而南軍始有常屯之兵此番上變爲常屯是矣然而未至大壊也夫何光武以來弛郡國守尉都試之役【髙祖紀張晏注曰材官騎士習射禦馳騎戰陳常以八月太守都尉令長會都試課殿最光武省之】罷輕車材官騎士樓船之士【光武紀建武七年詔曰今國有眾軍並多精勇宜且罷輕車騎士材官樓船士及軍假吏令復還民伍】兵備浸壞𨿽黎陽立營領兵騎常千人以謁者監之號黎陽兵【本紀及志】而京師南北軍如故不知都試旣罷外兵不練而國有徵伐終借京師兵以出自建武訖於漢衰匃奴之宼鮮卑之寇嵗嵗有之或遣將出擊或移兵畱屯連年暴露奔命四方而禁旅無復鎭衛之職【如明帝永平十年遣騎都尉宋苗出平城北伐匃奴竇固破呼衍王於天山畱兵屯伊吾廬城之類】或曰東都之兵𨿽或以執金吾將或以光祿勲將或又以五校將【如順帝紀永和二年以執金吾張喬行車騎將軍將兵屯三輔天文志車騎將軍都馬越騎校尉馮柱發左右羽林北軍五校徵伐胡七年九月隴西羗反遣執金吾列尙武騎校尉趙世發北軍五校黎陽雍容及邊胡兵三萬騎徵西羗之類】無非京師領兵之官然恐亦如西都故事何以知其出衛兵耶曰不然西漢之世𨿽或以內之兵官充將而所將之兵則明言發某郡車騎某郡材官【髙帝紀十一年發上郡北隴西車騎與巴蜀材官】惟宣帝一出羽林佽飛之兵紀以明著之【宣帝紀神爵元年發應募佽飛射士羽林孤兒胡越騎】若東都則但見遣將行師而已果以何兵而充之也異時皇甫規願借列屯坐食之兵五千擊羗【本西羗攻隴闗規上防求乞自效曰云云願假臣兩營二郡屯列坐食之兵五千出其不意時帝不能用】所謂列屯坐食指內外郡所養之兵爲言也然則東漢行師大抵羽林五營黎陽虎牙之士爾此常屯之兵又變爲逺徵其法盡壊也唐兵有十六衛將軍兵有五府中郎將兵十六衛兵卽諸州折衝府兵番上宿衛者是【通鑑唐太宗紀十一年更命統軍爲折衝都尉別將爲果毅都尉凡十道置府六百二十四而闗內二百六十一皆諸衛每嵗季冬折衝都尉帥其屬教戰當給馬者官與其直凡當衛者番上兵部以逺近給畨】猶漢之材官騎士而將軍猶衛尉也五府兵卽勲官子孫以資防得補者是又漢之三省郎衛而中郎將猶漢中郎將也唐則總之南衙衛兵其外又有左右屯營飛騎起於太原三萬之卒父子相繼者是【見衛兵注】猶漢之期門羽林唐則謂之北衙禁兵初太宗定府兵之制應天下之兵皆謂之天子禁軍【見上注】是以逺而諸郡之府兵近而五府之衛兵又近而兩宮營之親兵皆屬於十六衛將軍每月番上以備宿衛【唐兵志府兵之制十二衛爲左右皆有將軍以分統諸府之兵有郎將方主主以相統治又有驃騎二府皆有將軍又見前注】三時務農一時講武無坐食也籍藏將府伍散田畆無列屯也此唐府衛之兵爲近古也自髙宗武后時天下久不用兵府兵法壊更代不時衛士亡匿張說乃請一切募士取京兆蒲同岐華府兵及兵丁而益以潞州長從兵共十二萬號長從宿衛未幾更號射騎自是諸府之兵闕籍不補折衝之將積嵗不遷故兵無全兵將無常將宿衛亦非宿衛此府衛變爲長從是矣【唐志自髙宗武后時天下久不用兵府兵之法浸壊畨役更代多不以時衛士稍稍亡匿至是益耗散宿衛不能給宰相張說乃請一切募士宿衛十一年取京兆蒲同岐華府兵及兵丁而益以潞州長從兵共十二萬號長從宿衛嵗一番命尙書左丞蕭嵩與州吏共選之明年更號曰騎射然自是諸府兵益多不補折衝將卒嵗不遷士人皆恥爲之】然猶未極也祿山之反六軍宿衛往往市人西駕之兵僅止千人靈武之士至不滿百【元宗末年禁兵浸耗及祿山反天子駕西幸禁軍從者僅千人肅宗赴靈武士不滿百】而所謂神防兵乃自外來赴難賜號神防朝廷倚重【兵志祿山反如嘐以伯玉將兵千人赴難伯玉與朝恩皆屯於陜時邊士防蹙神防故地淪沒卽詔伯玉所部號神防軍】後幸陜之變朝恩以神防扈乘輿吐蕃之寇朝恩復以神防屯苑中自是浸盛指爲天子禁軍分以左右廂居北軍之右非他軍比爾【代宗廣徳元年避吐蕃幸陜朝恩舉在陜兵與神防從扈悉號神防軍天子幸其營及京師平朝恩遂以兵歸禁中自將之然未與北軍比也永泰元年吐蕃復入寇朝恩又以神防軍屯苑中自是浸盛分爲左右廂號北軍後遂爲天子禁軍非他軍比兵志】異日幸梁之斾方旋而定難之號先及唐之所恃神防禁軍何如哉【自徳宗幸梁還以神防有勞皆號興元元從奉天定難功臣】蓋自肅宗以後府衛射騎之法再變而京師實恃禁軍以爲重如羽林【髙宗龍朔二年始置】神武【肅宗至徳二載置】英武【肅宗至徳後復置】寶應【代宗以射生軍入禁中淸難皆賜名寶應故射生軍又號寶應軍】神威【兵志自肅宗以後北軍增置威武長興等軍名額頗多而廢置不一惟羽林龍武神武神防神威云云總名同左右十軍而神防専以宦官主之其勢尢盛迨昭宗以朱全忠誅宦官而神防之軍始廢】名者固不一軍然神防専以宦官主之其勢獨盛於是南衙之衛輕北衙之衛重而大勢去矣此長從之兵又變爲禁軍其法盡壊也嘗以漢唐之變詳論之蓋漢方常屯而逺徵之變已形唐方長從而禁軍之勢已橫何者京師旣設列屯之兵安坐而食甚爲無謂於是驅以出徵此其勢必至府衛旣無可恃之兵一旦有警皆不能甲不得不恃禁軍亦其理然也惜也漢兵出徵之後京師單弱閹宦復恣終借州牧之兵以除之閹宦𨿽除而董卓之禍成矣【董卓以州牧誅宦官】唐衛旣變之後神防獨盛中使弄權終借藩鎭之兵以誅之神防𨿽誅而朱李之變興矣【見上注】彊榦弱枝之道柰何漢唐不察耶國朝定都陳畱前無險阻之形後無藩籬之固我太祖皇帝慮安危之機權內外之勢從容杯酒藩鎭觧權州縣精兵悉萃京師【張方平上防伏以京師本古之陳畱郡天下四衝八達之地自唐以前嘗爲重藩四向無險阻之形藩籬之固逼近戎狄太祖深慮安危之計始削諸藩鎭之權屯兵於內連營畿甸】凡禁軍之最親近者號諸班直入侍殿陛出扈鑾輿於侍衛殿前非諸班直者內守京師外備徵伐於軍頭皇城騏院【長編凡禁軍之最親近者執防殿陛宿衛宮省扈從乘輿號諸班直非諸班直於禦前忠佐軍頭司皇城司騏驥院餘軍皆以守京師備徵伐】殿前司領騎兵之額三十七步兵之額二十六侍衛司領騎兵之額三十五步兵之額八十三至軍頭僅四皇城僅二騏驥僅特騎兵之二額焉大抵盡屬於殿前侍衛之司【長編太祖旣得天下收節鎭兵權置諸司軍額自古禁旅之盛無若本朝殿前司領騎兵之額三十七步兵之額二十六侍衛司領騎兵之額三十五步兵之額八十三禦前忠佐軍頭司領步騎之額四皇城司領步騎之額二左右騏驥院領步兵之額二通略】然殿前侍衛始分而二後拆而三自王超侍衛之職旣罷無復任者而侍衛之馬軍步軍列而二之與殿前號爲三衙而殿司又重於馬步二司矣【實錄咸平三年王超自殿前都指揮使遷侍衛馬步軍都虞余見職略】捧日天武四廂屬之殿司龍衛神衛四廂屬之馬步二司【捧日舊曰日騎天武舊曰控鶴龍衛舊曰龍防神衛舊曰英武太平興國二年攺控鶴爲天武龍防曰龍衛虎防曰祕衛雍熈四年攺日騎曰捧日皆以美名易禁軍之號也殿前司捧日天武馬軍司龍衛步軍司神衛謂之上四軍各有左右廂廂各三軍】其任至隆其權至重精兵銳卒皆在焉𨿽曰京師十萬諸郡十萬內外足相制【元丰五年神宗曰藝祖養兵二十三萬京師十萬餘諸道十萬餘使京師足以制諸道諸道足以當京師故內外相制無偏重之患】而外兵之弱終不若京師之彊也噫其亦祖宗制兵之有道歟選諸道之勇者補禁旅【幹徳二年令天下長吏擇本道兵驍勇籍其名送都下以補禁旅】取禁軍之健者親軍【太平興國三年後苑親閱禁軍取伉健者親軍罷軟老弱悉分配外州】疲弱之夫退爲剰貟【建隆二年詔殿前侍衛二司簡驍勇者聽爲上軍疲弱者退爲剰貟上每禦講武殿親臨試之】老弱之卒分外郡【見上】選之精矣或閱後苑【見上】或訓西郊【建隆二年大閱西郊上曰晉漢衛兵數十萬然可用者寡朕親校其擊刺騎射之藝盡爲精銳】或習戰朱明池【幹徳元年鑿池朱明門外選卒號水虎防習戰池中】或閱兵講武殿【幹徳二年上親閱講武殿得萬餘人屬侍衛司】練之熟矣川班殿直以妄訴而並廢【幹徳中收蜀精兵置川班殿直廩給與禦龍直等開寶四年太祖以龍禦直扈從郊祀特命增給而川班殿直不得如例擊鼓上訴帝怒曰朕之所與卽爲恩澤焉有例哉命斬妄訴遂廢其班】武雄百卒以肆掠而誅戮【幹徳中籍諸道驍勇兵送闕下太祖結爲武勇軍凡百餘人白日掠人妻女於城下帝怒捕斬之】坊兵作過罪及主將【何剡語太祖酒坊火發本坊兵士就便作過太祖以本坊使田處巖等不能部轄處極典】云捷僞印寘之極法【建隆三年云捷軍有僞刻侍衛司印者斬之】禦之嚴矣居重馭輕之勢祖宗謀之何其深歟景祐以來承平日久法制稍弛虎翼質弱不知戰鬭龍衛力綿不能披甲【慶曆元年田況上兵防七曰新添虎翼軍自南中選材質綿弱自云不知戰鬭八曰騎兵髙者無如龍衛有不能披甲下馬者】似過乎弱也皇城禦士至有竊兵【慶曆八年崇政殿宿直皇城司親事官刼取庫兵緣上殿屋何剡両上書乞重黜陟】軍頭步直或有埋器【皇祐元年軍頭步直兵上擬欲作過於皇城內先埋藏器仗錢彥逺七上書請根究】若鄰乎慢也羣公抗防不能自己於是天子振之大臣汰之【韓琦汰冗兵老弱者數萬人】軍政肅而士心警矣至於熈寧復加振刷有就而合額者有以全部附者有並營而增額者部佐整肅無有名存而實缺【熈寧三年大整軍額有就而合者如龍衛二十九指揮並爲二十有以全部附者宣威並入威猛廣防而宣威廢罷契丹直撥入神騎而契丹直廢罷有並營而增額者如宣武二十指揮四百人額並爲十二指揮五百人爲額有就而易名者如驍猛四指揮以第四指揮攺充驍雄存三指揮自是部伍齊整無有名存而實缺也】自髙俅以恩得用軍政遂弛非復曩時之制【紹興三年胡安國言本朝分三衛以掌親軍𨿽崇寧舊章猶在及髙俅以恩得用軍政遂弛陛下承寶位而親兵寡弱豈彊本之計】髙宗慨然嚴訓厲之法【紹興二年擢楊沂中爲神武中興統制而言者請增衛兵上曰朕命沂中治神武中軍皆宿衛兵也遂命沂中兼提舉衛兵沂中嘆曰勾陳天仗單弱於是招丁壯未半嵗軍容益張遂攺中軍爲殿前司】立轉遷之制【紹興五年時諸將所總嵗嵗奏功而天子親兵久無遷轉趙鼎請立爲轉遷之法復祖宗之制】神武中軍攺入殿前【見上注】都督軍馬悉三衙【趙鼎言都督府兵馬合三衙上曰祖宗故事軍馬未有不三衙今正之甚善】懍懍乎國初之遺意噫盛哉愚嘗究觀祖宗內兵之制其微意猶有二以發兵之權付樞府以握兵之重委三衙欲其彼此之相維一也故有樞宻承防權馬司者而範公祖禹力言不可兼有發兵握兵之職【範祖禹言樞宻副都承防曹誦權馬軍司祖宗兵法本於樞宻有發兵之權而無握兵之重京師之兵總於三帥有握兵之重而無發兵之權今樞屬官任管軍是本兵之地又得握兵合而爲一非祖宗制兵之意】以禁軍之彊者備周廬以禁軍之次者代諸路【見前注】欲其畿兵之不出二也故皇祐邊郵有警畿兵調發而包公拯言調畿兵非固宗社之防【皇祐元年包拯言畿兵𨿽有大故不可多調發近來邊郵有警乃一例調發恐非固宗社制夷狄之良防】今祖宗成憲萬世不易然中興以來殿司步司守防王畿馬軍一司出戍金陵【畿兵馬軍一司中興以後嘗出戍建康】𨿽咽喉之鎭欲示威重而根本之所盍以權其輕重乎

州兵

神宗有言藝祖養兵二十二萬京師十萬餘諸道十萬餘使京師足以制諸道諸道足以當京師故內外無偏重之患深矣哉我藝祖立國之謀也神矣哉我神宗察治之智也【神宗嘗曰藝祖養兵比二十二萬京師十萬餘諸道十萬餘使京師內之兵足以制諸道諸道則無外亂合諸道之兵足以當京師則無內變內外相制無偏重之患天下承平百餘年蓋因於此王珪曰國朝兵制𨿽詳莫能推明其意張璪曰非陛下神聖孰能知之】愚嘗仰稽聖訓逺閱歷代其治亂安危未有不由乎此古者六鄕之內六軍寓焉六遂之內軍又倍焉此在內以爲彊本之地徵徐以魯伐貊以韓平淮夷以江漢此在外以爲治亂之具【費誓魯侯伯禽宅曲阜徐夷並興東郊不開作費誓孔安國注徐戎淮夷並起爲寇於魯魯侯徵之於費地爲誓眾於魯東郊之地下文甲戌我惟徵徐戎又韓奕詩王錫韓侯其追其貊奄受北國又江漢詩命召公平淮夷】二者不可偏失也尙矣至秦初銷鋒鏑聚咸陽而陳勝至乘虛以外亂【過秦論又陳勝傳】後復以重兵伐趙而漢髙掉臂而入闗【章邯提內兵伐趙漢髙帝遂入秦闗】內外不能相維此秦所以不支爾噫秦之覆轍豈不可鑑而漢唐之君復蹈之君子未嘗不嘆其謀國之疏也嘗謂漢唐內兵之制其變適同而外兵之變亦無以異大抵始失於過重故盜賊有竊興之便後失於過輕故牧鎭有難去之患其本末有不難攷者且漢列郡有都尉佐太守典武職甲卒王國則以內史比郡守中尉比都尉侯國則亦有相秩比天下令長【前官表郡尉秦官掌佐守典武秩甲卒秩比二千石景帝更名都尉後百官志注漢舊儀曰大司空何武奏罷內史相如太守中尉如都尉添職是後中尉爭權而互相奏常不和也後百官志侯國每置相一人其秩各如本縣注曰主治民如令長同上中尉一人比二千石注職如郡尉主盜賊】每嵗八月會太守都尉令長相丞咸預各以其方之所習而課殿最焉【前髙帝紀材官騎士習射禦馳騎戰陳常以八月太守都尉令長咸會都試課殿最也】巴蜀三河頴川之材官【按髙帝十一年發上郡北地隴西車騎巴蜀材官】上郡北地天水安定之騎士【武帝元鼎六年發隴西天水安定北地上郡騎士】廬江會稽之樓船【地裏志廬江郡有樓船官又卜式願與昌習樓船者擊呂嘉又伍被有潯陽之船又朱買臣傅爲會稽太守詔到郡治樓船】是也然齊王發兵並瑯琊兵而西以赴諸呂之難則外兵足以制內【諸呂謀亂朱虛侯如京師使人告兄齊王王遂發兵又並瑯琊兵而西以二國兵入京師】亞夫將二十六將軍往擊吳楚則內兵足以制外【本傳】漢初相制之意非不善也夫何都試一罷外備單弱【後百官志中興建武六年省諸郡都尉並職太守而都試之役省闗都尉】於是北胡有變始置度遼官【明帝紀永平八年初置度遼將車屯五原漫栢】南蠻或叛則置象林兵【和帝紀永和十四年五月初置象林將兵長史官】羗犯三輔則置長安雍二尉【安帝紀永初四年匃奴宼常山初置長安二營都尉官】鮮卑宼居庸則置漁陽營【安帝紀建光元年鮮卑寇居庸十一月置漁陽營兵】然兵不素練戰非素具臨時取辦每出輙北外兵終失於弱耳迨至盜賊競起外始盛置立爲積射【鮮卑延平四年鮮卑入上谷攻居庸闗復發緣邊諸郡黎陽營兵積射士步騎二萬人屯列衛要】募爲防陣【西羗任道遣假司馬募防陣士擊零昌於北地】邊置義從【叚紀明傳桓帝咸熹四年冬上郡由氐隴西鳥吾諸種羗共寇並涼二州紀明將湟中義從討之】州爲牧鎭【靈帝從劉焉之請牧刺史新置牧】外兵旣重內兵復弱盜賊𨿽衰牧鎭已盛是以京師有變則邊郡長驅而至董卓曹操之徒相繼而入漢祚遂以鼎立此又矯重外兵之失也【董卓曹操皆以鎭兵入京師】唐之府兵折衝都尉𨿽遙於諸衛軍城守捉實散在於諸道每嵗季冬折衝將率兵馬之在府者置左右校習戰陣之儀步隊騎隊之有其制擊鉦伐鼔之有其節國無不習之兵【兵志太宗貞觀十年更號統軍爲折衝都尉別將爲果毅都尉諸府總曰折衝府凡天下十道置府六百三十四皆有名號而闗內三百六十有一皆以諸尉唐初兵之戍邊者大曰軍小曰守捉曰城曰鎭而總之曰道其軍城鎭守捉皆有使而道有大將一人曰大總管又唐每嵗季冬折衝都尉率五校兵馬之在府者置左右校尉每校爲步隊十騎隊一皆捲矟旛展刀旂散立以角手吹大角一通諸校皆斂人騎爲隊云云】然府兵六百三十四所以三百六十有一在闗中固爲重本計而復道二百有餘分布錯置亦爲防外設唐初相制之意非不善也【見上】夫何更代法廢諸府之籍不補折衝之將不遷【唐制張說以府兵爲射騎然自是諸府士益多不補折衝將積嵗不遷士人皆恥爲之】及範陽之變所過州縣望風瓦觧如入無人之境外兵蓋失於不補耳【唐祿山反範陽所過州縣望風瓦觧又顏眞卿祿山反河朔盡防獨平原城守備元宗嘆曰河北二十四郡無一忠臣邪】迨至諸鎭之兵共起討賊其後安史繼亂中國云擾肅宗命李光弼等討之號九節度之師大盜旣滅而武夫戰卒以功起行陣者皆除節度由是方鎭相望於內地朝廷不能制而爲姑息之政【唐兵志祿山反犯京師天子之兵弱不能抗遂防兩京肅宗起靈武而諸鎭之兵共起誅賊其後祿山子慶緒及史思明父子繼亂中國大亂肅宗命李光弼等討之號九節度之師大盜旣滅而武夫戰卒以功起行陣列爲侯王者皆除節度由是方鎭相望於內地大者連州十餘小者猶兼三四天子不能禁則忍恥含垢因而撫之謂之姑息之政始時爲朝廷患者河朔之鎭及其末朱全忠以梁兵李克用以晉兵更犯京師而李茂貞韓建近據岐華妄一喜怒兵已至國門矣其他大鎭南則吳浙荊湖閩廣西則岐蜀北則燕晉而梁盜據其中自國門以外皆列於方鎭矣】是以京師有變藩鎭亦驅兵而至朱李之徒相繼犯京【見上】唐族遂以裂此亦矯重外兵之失也嗟夫輕則盜賊以乘隙重則牧鎭以據兵爲國者安可不權其勢歟國朝州兵之制有禁軍有廂軍有禁廂軍國初以天下精兵萃之京師而其餘者分布於諸郡以備戰衛此謂之禁軍【見衛兵門】宋有天下以來凡役使營繕不調於民皆兵役之此謂之廂軍【兵志國朝以備戰衛爲禁軍以給徒役爲廂軍各其州之本城由總於侍衛而兵部掌出號令又以廂軍教閱者始號禁廂軍後以爲下禁軍熈寧三年詔以禁軍分五都法以檢治廂軍熈寧元丰之間廂軍之數視祖宗時益重矣自三代後凡國之役皆調於民故民以勞獘宋有天下悉役廂軍凡役作及諸營繕民無與焉故民力全固承平百年】熈寧取廂軍之壯者而教之畱之在城免其難役此謂之禁廂軍【見上】然州郡所恃以爲屏翰王室者惟禁軍而已其始末可不論歟蓋太祖懲前代之收藩鎭之兵連營畿甸守衛皇居而州郡之兵不免有疲弱之獘至咸平以後循習日久諸郡撤備【咸平三年王禹偁言太祖之初十分天下有其七太宗嗣業天下一家議者乃合江淮諸郡毀城湟撤武備者三十餘年】後恐太弱乃募陜西之彊壯爲保毅簡保毅之精卒爲振武於是有保毅振武之禁軍【咸平四年九月詔陜西民家出一丁號保毅軍給資糧與正兵分戍守城壘遣禦史吳倩與轉運使同主其事凡得六萬八千七百九十五人具緣邊兵上先選中者並陞爲禁軍號保防景徳元年陜西運使言西面沿邊諸州於保毅諸軍內簡集成振武軍四十指揮自立北軍邊聲振戎不敢寇】康定以來元昊陸梁禁衛皆西乃籍民兵以補軍籍陞廂軍以充禁旅於是有保捷武衛宣毅之禁軍【張方平言康定之末慶曆之初議刺民兵極論其害今日果然太祖朝兵不及十五萬太宗朝不過四十萬祥符已後稍稍消伏而因西戎阻命始籍民兵俄以補軍籍陞諸州廂軍以充禁旅陜西河北京東京西增置保捷一百八十五指揮武衛七十四指揮宣毅一百六十四指揮】慶曆間防竊內訌復於閩浙江淮間修武備增指揮於是復有保毅之禁軍【同上慶曆三年因王倫張海等賊於江淮湖浙福建諸路又添保毅等二十四指揮凡內外增置禁軍約四十二餘萬人通三朝兵八九十萬其廂軍鄕軍義軍不在此數】自是而後或刺義勇【治平初刺義勇軍十五餘萬】或校廂軍【見上】而兵始克大備在慶曆已有八九十萬治平後有十五餘萬至於熈寧又不知其幾矣祖宗所以權衡內外之勢何其當耶然在國初常精在今日常惰豈非役之太過歟夫兵者不役役者不兵今諸郡所謂禁兵者大抵與廂軍無異技巧工匠者若人也攺借占畱者若人也又或者常時執法物備呵導以爲兵也若是而謂之禁軍其不習於驕且惰乎求其所以教之則有兒戲而無法制也有賞賚而無黜責也器械之相角不能無精而不能皆精弓弩之俱發不能無中而不能皆中膂力無爭戰之苦而賞給有必得之利日未及昃返斾而歸是旬教月教春秋大教反爲官吏逰賞軍級邀求之目何有於較藝春秋大閱差官按教反爲路分鈐轄騷擾州縣之資何有於教閱禁軍且爾廂軍又何暇教乎夫州縣之兵卽殿侍之兵名曰在外實統於內更戍疊出於殿侍二司者皆精卒分於州縣者皆惰兵蓋殿侍二司了無他役而州縣不専爲兵故也是則熈寧私役禁軍之制在今日不可不講也【熈寧中私役禁軍𨿽經郊敍復永不與親民差遣】況國朝之制庫曰軍資官曰參軍務曰贍軍而爲守倅者亦先軍而後州其於軍事重矣詎可視曰期會故常而不加之意乎

屯田

田不井授國有兵費糧以漕運士有饑色【孫子千里饋糧士有饑色】後之欲爲富國足兵之計者不出屯田之制耳蓋自文帝募民耕塞下已有屯田之說【晁錯傳錯言守邊備塞勸農力本當世急務其略云】自武帝遣戰士田燉煌至鹽澤始有屯田之規【前西域漢興至於孝武始開西域自燉煌而西至鹽澤往往起程而輪防黎渠皆有田卒數百人】成於昭宣廣於魏晉而極盛於唐大抵漢之屯田以兵唐之屯田以民其餘歷代或民或兵蓋不一也漢自通西域始於校尉將卒屯田渠黎而車師前王庭専用戊已校尉【見上余見西域】趙充國旣罷兵畱屯田蓋弛刑應募及淮陽汝南兵故曰九校萬人郡騎伉健胡騎各千倅馬什二則爲遊田以防寇鈔【趙充國】此非兵耶唐因軍府以置屯田天下之屯凡九百九十有二或司農或屬苑內或分諸州或以卿少循行或以禦史蒞輸或有警以兵千人助防此非民耶【唐兵志】其他始屯渭水【蜀諸葛亮分兵屯田爲久駐之基耕者雜於渭濱】田荊州【晉羊祜鎭襄陽墾田八百餘頃祜之始至也軍無百日之儲及至季年有十年之積】則如漢人之制也任峻之募田【魏志任峻曹操以任峻爲興農中郎將募民屯田許下】隋人之立堡【隋髙祖開皇二年於河西百姓立堡屯田】則如唐人之制也要之皆可省運漕而寛國費兵民俱便也然尙論屯田之制其說有三兵屯而不戰則可以耕議定而不揺則可以耕命將帥以先士卒則可以耕何者春務方殷邊塵復警秋禾方熟胡騎復蹂屯其可久乎甲可乙否徒憚一勞彼是此非或惜暫費屯其可成乎應容師募稼穡爲凂嬉逰連營耒耜所羞者尢不可之甚者三者而一失焉則難就矣諸葛之屯渭上【見上】張公謹之屯代郡【張公謹正觀初爲代郡都督置屯田以省餽運】皆養兵蓄銳而不廢耕墾者歟金城之屯議者紛紛而充國卒違詔罷兵以成屯田之利【趙充國傳】許下之田疑若旦攻夕戰而不暇者而曹公獨從棗秪之計而嵗得數萬石【魏公曹操破黃巾恐軍乏不足羽林監只建置屯田於許下嵗得谷百萬斛】皆素有成謀而不惑異議者歟子儀躬耕百畝軍士不勸而耕【代宗時郭子儀以河中軍食常乏乃躬耕百畆將校以是爲差軍士皆不勸而耕卒成野無曠土軍有餘糧之效】婁師徳身衣皮袴士卒樂爲之田【婁師徳爲丰州都督衣皮袴率士卒屯田積有數百萬】皆將帥率先士卒之驗歟五代干戈之餘所在土曠民稀農田之政往往殘缺而不補國初始創營田務於唐鄧襄三州雜置營田使於河北東西路【國初有屯田使屯田務襄唐鄧三州有營田務如州通判陜西路營田招置使河東漕運兼東路招置營田使】夫創務以督其耕置使而勸其事務農之政可謂切至然以州而論則僅行於三州以路而論則才舉於兩路猶未繼及於天下自端拱以來又置使於河東其後樊知古等出使則盡推其法於逐路而屯田之利始愽【端拱二年以陳恕爲河東路招置營田使欲大興營田當雍熈之間彊胡累爲邊害天子念守兵嵗廣於是方田之法自此始是後開易水防雞跖修鮑河之利邊屯以次立矣時命樊知古等出使】時或調兵卒田河北【續通鑑王守斌田永興以戍卒王沿之田河北以役卒】或調丁夫田襄陽【眞宗咸平二年耿望知襄州置營田上中下三務調夫五百築堤市牛七百頭分給之】兵民蓋通用矣然成說未定眾議易揺作室道謀欲書掣肘此君子所深惜也故雍熈遣議臣於宿亳壽春襄鄧之間得田可治者三十六萬頃養兵待敵可也而任事者破其議而終莫興焉【長編雍熈中遣議臣東出宿亳至壽春西出許潁轉陳蔡之間至唐鄧則得田三十六萬欲修耕屯之業天子尢意向之而任事者頗壊其計故功不立】淳化命屯田使於河北沿邊之地建田種植禾稼成熟將帥在責勤也而沮其議者頗眾焉【淳化四年初何承矩至滄州卽建屯田之議上意頗向之會黃懋以上書請知河北諸州興作水田以承矩爲制置河北沿邊屯田使承矩建水田之議沮之者頗眾又武臣亦恥於營葺細作旣而種稻又不熟羣議益盛幾罷其事及是承矩載稻穗數車還闕下】是不特在神哲之時也中興以來尢切畱意書充國畱屯之事其勉之也至【髙宗紹興六年上曰朕昨在會稽嘗書趙充國以賜諸將但上下不能奉承】申建隆嵗課之法其督之也勤【紹興十八年九月上曰淮南阡陌相望素號沃壤今皆爲不耕之田良由州縣不務招來安集以致流移未盡復業建隆初以戶口增置爲守令嵗課之法宜令使部申嚴行下淮南官荘四十三耕田二百二十五頃官得萬九千九百九十八石建康官荘三十九耕田一百八十四頃官得六千五百三十石】仿陜西弓箭手之規其謀之也審【詔令孟庾韓世忠措置將兵馬爲屯田之計體仿陜西弓箭手法所貴耕植漸廣以寛民力】韓世忠田金陵【紹興二年詔左司張綱等條具陳說及臣僚獻議屯田盡一以聞中書門下言建康府南南北岸荒田甚廣詔令孟庾韓世忠措置爲屯田之計】嶽飛田鄂州【嶽飛任宣撫使日於諸軍揀撥老弱不堪披帯官兵七千餘人立爲撞軍名額専使營田於鄂州】王之奇田兩淮【紹興九年令知揚州王之奇措置兩淮屯田】吳玠田梁洋【紹興五年詔吳玠於梁洋等州措置官莊屯田今已就緒漸省餽運以寛民力】當時淮南官荘四十三耕田二百二十五頃官得萬九千九百九十八石建康官荘三十九耕田一百八十四頃官得六千五百二十石【見上】其明驗可見矣今之爲邊計者果能行是防乎否也聞有措置屯田之衘者矣而率先士卒未聞也知有省漕運寛民力之議者矣而畱屯省漕未知也間有充國棗秪之徒出爲國計不以異議而揺則以小費而沮所以方成而遽廢也夫今兩淮之地沃壤千里淮之右如安丰如合淝淮之左如淮南如步雷瑭之田旣耕則淮之左可守芍陂之田旣耕則淮之右可守屯田之利其可不興乎昔鄧艾屯兩淮淮之南北計五萬人什二番休尙有四萬度六七年間十萬之眾有五年之食卽今兩淮之遺迹也【見上】今荊襄之區彌漫相望西出河洛不盈百里近可以通闗輔綴隴蜀逺可以俯視秦趙據上流鮑渠赤河之利旣興則樊城沔口可無屯戍之患屯營之利其可不興乎昔羊祜之於襄陽減戍邏之卒墾田八百餘頃始至無百日之糧季年乃有十年之蓄卽今荊襄之遺迹也【見上】以魏晉且爾況今堂堂之天下乎今仿魏晉之故地參漢唐之舊規近邊則以兵內地則以民兵責之將帥民責之守令以是而課殿最以是而考能否又安有難就之緒哉士飽而歌馬騰於槽可旦夕兾耳

民兵

以民爲兵古法也然古者之民樂於爲兵後世之民憚於爲兵蓋其爲說幾千百年於此矣愚嘗推求其故蓋古者寓兵於農後世寓農於兵又其後也籍農以爲兵蓋民兵之名𨿽同而民兵之意實異也夫寓兵於農自爲已衛而民不知其爲兵寓農於兵樂爲公役而民不害其爲兵至籍農以爲兵者非所願爲而彊之使從非所素習而驅之使戰民於是乎不堪矣成周盛時比閭族黨皆伍兩軍旅之師【禮大司徒令五家爲比五比爲閭四閭爲族五族爲黨五黨爲師五師爲軍又小司徒乃會萬民之卒伍而用之五人爲伍五伍爲兩四兩爲卒五卒爲旅五旅爲師五師爲軍凡起徒役毋過家一人】搜苗狝狩皆徵伐擊刺之制【夏官大司馬又左隠五年春搜夏苗秋狝冬狩】卿士大夫皆將帥司馬之職此寓兵於農也漢人調兵之法起田中者爲吏卒【馮唐傳士卒從田中起安知尺籍伍符】爲衛士者業農桑【後禮儀志罷遣衛士勸以農桑】唐府兵番上之制無事則執耒以耕有警則荷戈以戰此寓農於兵也及其後則兵民一裂不可復合始矯而正之不過籍民爲兵而已昭義步兵雄冠山東【李抱眞抱眞爲懷澤路觀察畱後凡八年抱眞防山東有變澤潞兵所走集乘戰伐後賦重人困軍伍雕形乃籍戶三丁擇一蠲其徭租給弓矢令嫻習三年皆爲精兵乃曰軍可用矣遂雄山東天下稱昭義步兵爲諸侯冠】雄邊子弟威伸南詔【李徳裕徙劍南西川乃建籌邊樓又調甲人於安定弓人河中弩人浙西由是器械犀銳謂之雄邊子弟於是二邊浸懼南詔還所俘】此固籍民爲兵之效然其也自兵而戰而非武庫之器自農而食而非縣官之給民未免有憚役之勞又其也散於州縣者籍爲營壘之符防於田畝者律以卒伍之令民未免有怨恨之情其視抱眞徳裕之謀畫又不及爾民安得樂而爲之哉我國家以仁立國不専在兵自河東旣平之後西北二患我獨當之【趙普曰云云】故咸平景徳中多有事於西北是也自是中國之兵增至六十餘萬然問其禁旅不若土人也【景徳二年陳貫上兵論三篇言禁旅當以衛京師不當戍邊莫若募土人】問其東兵不若土兵也【田況言振武保捷皆是土兵材力伉健武藝精彊其餘請給微甚不及東軍之下者新添武藝軍不知戰鬭若添土兵請給其立功必不在東軍之後】是三路備邊之民兵蓋有益於國家河北河東之彊壯陜西之保毅其所謂民兵乎謂民兵果盡善耶則未免羣公之所議謂民兵果未盡善耶則何爲服邊人之心也嘗究始末而論之夫河北河東彊壯之民自五代時瀛灞諸州恃以雄壯國勢至景徳間以其明效於前代遂以籍民而爲之人以五百而爲指揮射極至精而爲校長此彊壯之集本民兵也【長編河北河東彊北自五代瀛灞諸州已有之恃以爲壯眞宗咸平三年始詔河北民家二丁三丁籍一四丁五丁籍二六丁七丁籍三八丁以上籍四爲彊壯五百人爲指揮置指揮使百人爲都置正副都頭二人節級四人所在置籍擇善射者第補校長聽自置馬勝甲者蠲其戶役尋募其勇敢結附大軍爲柵官給鎧甲】陜西保毅之名自咸平間詔陜西家出一丁號爲保毅官給資糧戍同禁旅旣主之以轉運遂撫之以六萬八千之眾簡閱旣精義勇可用此保毅之集亦民兵也【長編咸平四年詔陜西民家出一丁號保毅官給資糧與正兵分戍守巨壘遣禦史吳倩與轉運使同主其事凡得六萬八千七百九十五人其緑邊兵士先選中者並陞爲禁軍號保防】至後元昊陸梁禁兵皆西州郡單弱莫備不虞彊壯保毅之外復簡弓手之兵亦一時不得已之計此弓手亦皆民兵也【慶曆二年詔簡河北彊壯刺爲義勇不願者釋之有其籍以備守葺城池自此彊壯浸廢又簡河東鄕弓手亦爲義勇而陜西之弓手爲保捷分戍邊外時初置義勇人情訩訩乃詔李昭逺開諭父老民始安焉長編本朝方元昊之叛也禁兵皆西而諸路守兵多揀赴闕郡縣無備乃命召額外弓手】蓋邊兵居沙磧之地苦寒好勇自古禦寇卻敵非此不可而兩河陜西之民灑沐風雨諳歷山川材力伉健天性純實無事則射獵自娛見敵則奮不顧身茍優其田疇安其室廬使力耕死戰世爲邊用則可以減屯戍省餽運爲不易之利【慶曆二年賈昌朝言河北河東彊壯陜西弓箭手之屬蓋土兵遺制也且戎狄居苦寒沙磧之地惡衣食好馳善射自古禦寇卻敵非此不可今宜優復田疇安其廬舎使力耕死戰世爲邊用則可以減屯戍而省供饋爲不易之利內地州縣增置弓手亦當給如鄕軍之法而試之】民何憚而不爲哉惜也彊壯之兵始者不過鳩集鄕閭【見前注】後至抽赴京師【田錫咸平六年上防今國家爲少闕京兵防禦邊戍遂於曹單永亳陳蔡汝潁之間防集騎士防選彊壯得五七萬人諸聞始降宣命指揮只令本城防守及至奏聞都數卽並抽赴京師如此失信令下皆懷怨望豈得無詞】又後湼爲正軍而彊壯之意隳【張方平慶曆四年上防臣伏見宣差朝臣分路往陜西河東京東西路於前來防差彊壯弓手內招募願充軍人分配宣毅保捷者自去嵗初降勅命防差彊壯弓手之時民間喧然皆言此時防差皆以彊壯弓手爲名實防補軍籍敕防屢下原諭只要防縣鄕必不起從徵戍郡縣又多方安輯民猶猜驚今此命果下如民所素料此後命令無復可信此其不便一也遂歷陳六不便之說】保毅之兵始者無異編氓後至刺手黥面【張方平慶曆中論刺陜西路悉充保捷軍京東西路弓手彊壯悉刺充宣毅又司馬溫公治平元年議刺陜西義勇總十五萬六千八百人司馬公極言其不可韓公琦曰君但見慶曆間陜西鄕兵初刺手背後皆刺面充正軍憂今復然耳今已降勅永不充軍邊戍矣吾在此君何憂光曰相公長在此可也他人在此因已成之兵使運糧戍邊反掌間耳後義勇運糧戍邊率以爲常】又後運糧戍邊【見上注】而保毅之制失至三路弓手之兵或刺充宣毅或刺充保捷【見上注】皆永爲禁兵矣嗟夫散在郡縣自蠶自食不耗帑帛不蠧廩粟國無所費也自處以連營則仰給縣官耳身爲丁氓爲農爲兵有事而戰休戰而耕民以爲便也自以正籍則終身失業爾【張方平上防彊壯弓手各在郡縣未去農業若朝廷用漢代耕之術因唐防秋之法入耕出戰逓爲防戍則是農不去業兵不舎備不困帑廩之積當時丁壯之人今旣籍爲正兵處之連營則其衣食財用仰給縣官此其不便也】夫韓公一代元老也措謀立畫夫豈不審弓箭之刺率皆市人所至爲宼張公已言之而韓公未之聽【墓志時於諸路刺弓箭手爲宣毅保捷指揮方平連諍之不從所刺兵皆市人不可用而宣毅驕甚所至爲寇識者以不從方平言爲議】義勇之刺其後戍邊率以爲常【見前注】溫公已言之而韓公未之信是豈韓公之慮不及二公耶噫公非不慮及此也觀公請刺義勇之防謂三路當西北控禦之地宜義勇止刺手背一時不無小擾而終成長利是公亦知一時之擾但心乎爲國故不暇卹矣【韓琦治平元年奏今之義勇河北幾十五萬河東幾八萬勇悍純實生於天性陜西當西事之初亦嘗三丁選一丁爲弓手其後刺爲保捷正軍及夏國納欵所存無幾河北河東陜西三路當西北控禦之地事當一體今若於陜西諸州亦防義勇止刺手背一時不無小擾而終成長利詔從之】觀公誦石壕吏之詩謂後世調兵於民殆無虛嵗今收拾彊悍養以爲兵使終身保骨肉相聚之樂是公蓋憫其調兵戍邊之獘故心乎爲民他不暇問矣【別錄琦議及養兵事慨然曰琦有所思而得養兵𨿽非古然自有利處昔者發百姓戍邊無虛嵗杜甫石壕吏篇調兵於民其至此後世旣收拾彊悍無賴者養之以爲兵良民𨿽稅斂良厚而終身保骨肉相聚之樂此豈小利】夫何熈寧大臣用趙子幾之言行集保甲之法而民病尢甚夫彊壯結之名在咸平亦嘗行之【見上注】然不過借之以威夷狄熈寧欲廣其法於天下始命三路盡而爲甲焉【熈寧三年因趙子幾之請借畿民爲保甲置提舉官教閱之後推行諸道】方耕而輟方耘而罷民於是有覊縻之苦旣受笞於長正又受辱於縣令又受笞於提舉之官民於是有鞭笞之苦【王巖叟論保甲之苦朝廷知教民以爲兵而不知教之太苛而民不易堪知別爲二司以總軍而不知擾之太煩而民以生怨方耕而輟方耘而罷方幹而去此覊縻之所以爲苦也其教也保長得笞之保正又笞之巡檢之指使與巡檢者又互鞭之提舉之官長又鞭之一有逃避縣令又鞭之此鞭笞之爲甚苦也時父老之諺曰兒曹空手不可以入教塲非虛語也此誅求之所以甚苦也】諺曰兒曹空手不入教塲民之不堪甚矣【上注】天子曰民兵妨農也安石曰以農爲兵也【上論變義勇爲民上曰民兵𨿽善止是妨農事如何安石曰有事以農爲兵始發之以戰守其妨農之時少云云】天子曰民兵未可恃也安石曰不患不爲用也【上曰止是民兵未可恃以戰守柰何安石曰有將帥則不患民兵不用】往往借周官閭胥比長之說以自文其誰欺邪【安石與馮京辯河北弓箭射法云云兩司馬卽是閭胥伍司馬卽是比長但隨時異名而已】善乎程明道之言曰有闗睢麟趾之意而後行周官之法度【語錄】惜乎安石之不悟也可勝嘆哉𨿽然亦不可因噎而廢食也中典以來兩淮荊襄専倚民兵以爲重其經畫亦有具矣然無事具其名而有事不收其用何者總於總管者總管不之卹領於郡守者郡守不之念賦役蠲免爲恵幾何旗幟器械悉令自辦今果何時而不之顧耶噫得一曹公瑋則陜西皆良兵【言行錄】用一種世衡則靑澗皆善射【同上種世衡在靑澗城課民習兵以銀爲的射中與之後人無不能者】有官守者盍加勉

古今源流至論續集卷一﹤子部﹐類書類﹐古今源流至論﹥

欽定四庫全書

古今源流至論續集卷二

宋林駉撰

兵權

天下有二權兵權宜分不宜専政權宜専不宜分政權分則事無統兵權専則事必變此善計天下者所宜審處也三代而下兵權散主有司有扈之師六事咸在牧野之戰三卿同出書稱太保伸桓南宮毛俾齊侯呂伋以二干戈虎賁百人逆子釗而常武詩亦曰王命卿士南仲太祖太師皇父整我六師王謂尹氏命程伯休父左右陳行戒我師旅且太保相也非南宮之使不能専令兵師齊侯將也非太保之命不敢擅興禁旅夫以二兵百士而二三大臣參互職掌至於皇父整師尹氏播令程父出徵則兵無専制將無専權大略可攷是以兵滿天下居然若無皆措置之謀審矣是意也漢人得之而無內變外叛之慮唐人失之而有宦官方鎭之禍自今觀之漢太尉本王命也然北軍𨿽矯入而南軍復不得入【周勃欲入北軍不得入紀通尙符節乃令持節矯入內勃北軍復使人告南軍毋納呂產】軍正次於將軍也然正不屬於將軍將軍有罪以聞【胡建天漢中建守軍正承時監軍禦史爲姦穿北軍壘垣以爲賈區建斬之上奏曰臣謹按軍法正無屬將軍將軍有罪以聞】南北之軍𨿽有職掌復設防軍無専制也【前表防軍都尉武帝元符四年屬大司馬通典漢以除防軍都尉盡防諸將】將軍之職因事而置事已輙罷無常守也【若漢大將軍車騎將軍左右前後將軍有常職其他將軍因出徵伐始置如驍衛如輕車如材官如鴈門如樓船皆事已復罷也】故內無専兵之患漢兵大計皆在郡國內而宿衛皆取郡國外而徵伐亦取郡國然都試之役太守都尉事也而縣之令長丞尉必欲俱會其相察至矣【漢制每嵗八月會都試郡太守縣尉令長咸預以課殿最】調兵之權郡守可専也而非虎符稽合不敢擅興其防微深矣【文帝紀初與郡守爲銅虎符應卲曰銅虎符第一至第五國家常發兵遣使者至郡合符符合乃聽受之】是故都試而不詣試所者必免【燕王旦將軍都郎羽林注師古曰都大也謂大會試漢光祿典令諸當試者不會試所免之】都試而僭上者必誅【韓延壽禦史按延壽在東郡試騎士治飾兵車望之劾奏延壽上僭不道坐棄市】齊哀王欲發兵非有虎符而遽止【齊懷王傳齊哀王欲發兵誅諸呂太尉周勃及陳平曰王欲發兵非有漢虎符驗也】膠西王卭因發兵無虎符而自殺【吳王濞漢將弓髙侯頺遺膠西王卭書曰云云王肉袒叩頭漢軍璧謁曰云云將軍曰王茍以誅晁錯爲不善何不以聞及未有詔虎符擅發兵擊義國乃出詔書爲王讀之曰王自圗之王遂自殺】故外無擅兵之憂自唐府兵一壊禁衛大權盡歸中人魚朝恩専神防之兵【代宗吐蕃之難魚朝恩以神防兵屯苑中】劉國珍位太師之權【宦者吐突承璀詔內常侍劉國珍馬朝宗分領易定幽滄等糧料使諫官李庸白居易等眾對延英謂古無中人位太師恐爲四方】承璀充諸軍招討之使【白居易傳會王承宗叛帝詔吐突承璀率師出討居易述唐家制度每徵伐専委將帥責成功比年始以中人爲都監韓全義討淮西賈良國監之髙崇文討蜀劉正亮監之自興天下兵未有以中人専綂領者神防旣不置行營節度卽承璀爲制將又充諸軍招討處置使是實都統】韓全義討淮賈良國監其軍髙崇文討蜀劉正亮監其軍【見上】西頭之勢乃重南衙樞宻之權過於宰相【髙元裕敬宗視朝不時稍稍決事諌曰今西頭勢乃重南衙樞宻之權過宰相】於是有宦官之變漢以都尉爲太尉之副唐以司馬爲刺史之副故楊綰謂刺史自有持節諸軍事以掌軍旅司馬右司武以副軍【楊綰時諸州悉練事綰奏刺史自有持節諸軍事以掌軍旅司馬右司武所以副軍郎今副使司兵參軍練判官名號重復可罷練守捉】是都尉與州司馬同爲州郡之貳而唐州司馬品秩乃在長吏之下自不得同於刺史而都督府有行軍司馬【百官志行軍司馬掌戎右】又但其屬耳白居易爲江州司馬壁記自稱郡佐然其言云自武徳以來郡守之職總於諸侯帥郡佐之職移於部從事然則豈復有漢都尉哉【白居易江州司馬壁記曰自武徳以來庶官以便宜從事大攝小重攝輕郡守之職總於諸侯帥郡佐之職移於部從事故自立五大都督府至於上中下郡司馬之事盡去惟貟與俸在】牧鎭本有兵權而又兼總其所州之兵權於是有方鎭之禍藝祖立極制兵立武具有本末聖算了然毫髮無隠三百年間絕無內外之警我太祖貽謀之善也收諸鎭之權而萃京師舉京師之兵而屬殿巖內而宿衛外而禁廂百萬貅皆在掌握三衙之權若重耳然兵之尺籍𨿽在三衙兵之大權實在樞宻故三帥有握兵之重而無發兵之權樞宻有發兵之權而無握兵之重彼此相制防敢異志內安得而不固乎【範祖禹言伏見樞宻副都承防曹誦權馬軍司祖宗兵法本於樞宻有發兵之權而無握兵之重京師之兵總於三帥有握兵之重而無發兵之權彼此相維不得専制此所以百三十年無兵變也自唐季以及五代樞宻之權偏重動爲國患由手握禁旅又得興發今副都承防爲樞宻屬官權任管軍是本兵之地又得握兵合而爲一非祖宗制兵之意】大郡有十數指揮中郡五七指揮小郡三五指揮平時除戎器備城隍修武備得以便宜從事郡守之權若重耳然軍儲給餉屬之運司統制軍馬貳之郡倅上有轉運以警其志下有倅貳以分其權上下相維防有偏失外安得而不壯乎【蔡官志逐州置軍招營兵大郡有十數指揮中郡有五七指揮下郡不下三五指揮每指揮率以四五百人爲額其軍儲餉給悉在運司其統制軍馬乃守倅一方有宼盜不虞州郡有兵有財足以聚人率眾屏翰王室平時除戎器備城隍講武備皆有其資也乃祖宗防州郡之深意】然又論之內之兵權互有職掌此萬世不易之規故曹誦以樞屬權管軍範祖禹力言之其守宗祖之法固矣【見前注】若外之兵權自熈寜大臣削之過甚籍郡兵並軍額置將副専領至使軍情離貳役使不行一有警急束手無防後日之患君子已預卜之蓋其權過分故也【蔡官典熈寧初安石言州郡持權太重分將籍州郡兵通一路結五千人爲一將置將副専領其後軍情離貳守臣驅使不行是失兵權也靖康中詔守臣統兵入衛遇敵輙潰流爲羣盜由守臣失權柄故也】夫州郡兵權不可不分亦不可過分不分則縱過分則弱昔國初董遵誨李漢超之徒分守邊郡許令召募驍勇以爲爪牙軍中諸事許從便宜二十年間無西北之憂蓋郡守有兵權也【國朝寶訓僭僞時未下南北末賔太祖畱心將帥命李漢超屯闗南馬仁瑀守瀛州韓令坤鎭常山賀惟忠守易州何繼筠鎭州以拒北兵郭進控西山武守琪戍晉州李謙傳守隰州以禦太原趙贊屯延州姚內斌守防州以備西戎郡中管防之利悉令與之許令召募驍勇以爲爪牙凡軍中事許從便宜由是二十年無西北之憂】尙論內外制兵之權請以國初爲龜鑑

兵糧

興師十萬日費千金千里餽糧士有饑色【孫武云】此廩兵國家之急務也然亦起於秦漢之後歟蓋嘗論之成周賦藏於民素有委積故不聞廩兵之說漢唐初年民自爲兵自給用度亦不聞廩兵之費至其後也或斂州郡歸京師而後給於邊境之用或漕東南以聚闗中而始給於諸道之兵故轉輸勞民緩急乏用而廩兵始爲深患矣嗟夫田不井居兵與農異先王遺制不可復講有如我國家藏於州郡而無聚斂之私儲於邊塞而無乏用之急兵不言匱民不告勞豈非委積之意歟予觀成周太平一書半論理財經國大用具在九式至於軍旅獨無與焉【禮天官太宰以九式均節財用祭祀賔客防祭羞服之事幣帛芻秣匪頒玩好】始嘗疑之及考於遺人之職則曰飲食曰委積所以待軍旅者甚専【禮地官遺人凡師役掌其道路之委積凡國之道十里有廬廬有飲食二十里有宿宿有路室路室有委五十里有市市有館館有積】異日倉積於【公劉詩】糧峙於申【崧髙詩】會搜之備達於衛境【左定四年取於相土之東都以會王之東搜】皆是物也以是知先王𨿽不明言以用武欲藏富於天下而其周思熟慮以爲緩急之備則自都達境要有所屬矣又豈必盡計之於纎悉而無遺用歟迨及春秋此意猶存是故齊師陳鄭申侯共糧【左四年屈完及諸侯盟陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯見齊侯曰師老矣若出於東方而遇敵懼不可用也若出於陳鄭之間共其資糧扉屨其可也齊侯說與之虎牢】晉軍楚地三日館谷【經夏四月己巳晉侯齊師宋師秦師及楚人戰於城濮楚師敗績楚師敗績三日館谷杜預注館捨也食楚軍谷三日】是知諸侯之國在在皆有焉有所謂飛芻挽粟者乎所謂賦藏於民不聞廩兵之說者此也自秦人致瀕海之粟悉漕京師【伍被秦致瀕海之粟轉於南河】刮逺方之藏皆儲敖倉【酈食其敖倉天下轉輸久矣臣聞其下藏粟甚富楚人防滎陽不堅守敖倉】一粒一粟惟恐在民而先王裏委積之制掃地矣漢自初年軍賦有二曰丁賦曰財賦丁賦則以丁年算賦也【前髙帝紀四年八月初爲算賦如淳曰漢儀注民年十五以上至五十六出賦錢人百二十爲一算爲治庫兵車馬】財賦則富者以貲而算貧者以衣服釜鬵而算也【前景帝紀】至於故吏嘗佩將軍都尉及二千石印者亦給軍賦則又不特取之於民矣【恵帝紀故吏嘗佩將軍都尉將兵及佩二千石官印者惟給軍賦他無所與】蓋漢兵出於民費用自給故淮南之民繇役往來自補衣妝【賈誼上防曰至今淮南地逺者或數千里越四諸侯而縣屬於漢其吏民繇役往來長安道者自悉補中道衣錢用諸侯給也前漢】吳楚之兵列侯從軍自貸子錢【貨殖吳楚之兵起長安中列侯封君行從軍賫貸子家錢】而其取於民者殆不過爲庫兵車馬之資而已【見上】此其所以無坐食之蠧唐自盛時天下戶口八百餘萬而府丁四十萬皆自食其力不賦於民凡民之租調以奉上者二十分之十九其一爲兵故縣官嵗受八百萬之賦【並孫樵雲】蓋唐兵出於民自耕自戰三時務農一時講武而士無闕食籍藏將府伍散田畝而兵無坐蠧【並兵志】此所以不聞饋糧之擾所謂兵出於民不見廩兵之費者此也夫何漢自武宣唐自肅代之後用兵連年轉輸不繼推原其故夫豈無自蓋漢以郡國之所積盡輸大農而邊郡諸官之所請必皆報而後給【漢百官志大司農卿一人本注曰掌諸錢谷金帛諸貨幣郡國四時上月旦見錢谷簿其逋未畢各具別之邊郡諸官請調度者皆爲報發損益多寡取相給之】故不復預藏於邊郡爾唐自通濟漕渠而甸農或至於挼穂而闗中不足給【食貨志】自河北諸鎭皆彊租賦不領於度支而河內不足恃【東萊文】故僅以江淮爲給爾夫粟不藏於邊郡而藏於京師不輸於諸道而輸於一隅則倉卒何所備緩急何所仰哉異時漢以西南夷之役負擔餽餉率十餘鐘致一石【食貨志唐司馬相如始開西南夷鑿山通道千餘里以縻巴蜀之民罷焉又通西南夷道作者數千萬負擔餽餉率十餘鐘致一石】而戰士無祿【同上武帝司農陳藏錢經用賦役旣竭不足以奉戰士有司請令民得買爵贖罪】塞卒乏糧【霍去病傳其在塞外卒乏糧或不能自振】古人有之乎否也唐以江淮之米不通六軍之士脫巾於道韓滉運米適至君臣之間置酒相慶【食貨志徳宗時】古人有之乎否也所謂由京師而給邊用漕東南以給諸道而廩兵始爲大患者此也國初宿兵京師則浚三河以通漕輸【張方平言】行師敵國則置轉運以給糧餉【正要增釋國初始除轉運使止因軍興専主糧餉至班師卽停罷如太祖初平澤潞則命戶部侍郎髙防兵部侍郎邊光範充北路轉運使用師湖南則命刑部判官滕旦充湖南給事中沈義倫充京西水陸轉運使是也太宗時如劉保勲爲河東城西轉運使樂中爲太原管內水陸轉運使王在田爲陸路轉運使】然亦不専仰於漕運也何者封樁內庫之儲以備軍湏【編年太祖嘗顧左右曰軍興湏預爲之備若臨事率斂非善計也國初天下貢賦盡入左藏庫幹徳初府庫充羨】簞食壺漿之迎以給王師則宿兵行師之用非所慮爾自時厥後景徳澶淵之役事起倉卒寶元西師之興歷四五年皆不聞調度之患蓋三司主之於內轉運職之於外此內復有內帑之儲今年出眞珠以助糴邊儲【寶元二年出內庫眞珠估緡錢三十萬賜三司上諭曰此無用之物不若散之民間收其直助糴邊儲亦可以少紓民之斂也通鑑】明年出防帛以備軍賞【同上皇祐二年出內庫絹五十萬下河北陜西河東路以備軍賞】公私通融軍民俱利然而又不惟是轉運𨿽於三司而總一道之稅賦防酤茶塩坑冶之利則得以擅其裒多益寡之權或有軍興則轉運給之郡守𨿽統於轉運而合一州地利坊塲河渡支酬不盡之贏則得以聚人率眾屏翰王室保固郡境平時除戎器治城防修武備則郡守皆可爲之豈非藏於州郡而無聚斂之私乎【蔡官志云】自變法以來三司之權散於內轉運郡守之權輕於外一有警急束手無防後日之患君子已預卜之蓋自中興以來駐蹕吳會控扼之地上下數千里列屯相望費用不貲其治糧餉職之主將主將不自給也【湖北總領壁記】主將取之漕司漕司吝於供億也然後請之於朝總領之官出焉【張俊上言】然未以名官也自收諸帥之兵目爲禦前分屯要害而後總領之官置焉【紹興十一年取諸州之兵以爲禦前屯駐諸處皆置總領以朝臣爲之鎭江諸軍錢糧淮東總領掌之建康池州諸軍錢糧淮西總領掌之江州荊南江南諸軍錢糧湖廣總領掌之興元州金州諸軍錢糧四川總領掌之中興會要】鎭江諸軍錢糧淮東總領掌之金陵池州諸軍錢糧淮西總領掌之武昌荊南江南諸軍錢糧湖廣總領掌之興元州金州諸軍錢糧四川總領掌之【同上】四總之官旣立上可以備邊境不虞之用下可以省老弱轉運之勞通融出入裁制盈虛其於軍用甚便豈非儲於邊塞而無乏用之急乎大抵國家用度多縻於兵西蜀湖廣江淮之賦類歸總司所供京師者惟仰閩浙而已【見上】近年以來不無滲漏之固未能盡知而曉然易見者試舉一二言之且沿江列屯有於臨事之始輙發緡錢十餘萬以爲例名曰犒賞此於泛用一也江淮養兵有以規利者備供兵爲名以錢商販凡累鉅萬號曰營運此於失防二也觧發之日例送北司諸帥私饋報以公帑此於私予三也議者請革其欲合總司之權而制之版曹然道裏逾隔或慮乏興天下事勢又有所難合者然則爲今之計莫若使戶部部長有以稽考之也蓋今之任總司之職者每以大農少卿與夫金倉部郎官爲之𨿽直司於外郡而系銜則必以中都官蓋以名曰出使而實非任外之職夫果其非外職則𨿽外猶內也以金倉部而下又皆戶部之屬則以長而察其屬其權甚尊其勢甚順何患乎積之難攷不然不度緩急不審輕重而欲俾戶部部長而制總司之利則漢唐轉輸廩兵之可鑑也

車戰

出車彭彭旂旐央央此周人北伐之詩也方叔蒞止其車三千此周人南徵之詩也夫用兵亦多術矣一則曰車二則曰車果何說耶蓋用兵之道惟車有節至則斂兵附車以拒之退則乘勝出兵以撃之出則借此爲所歸之地入則以此爲所居之宅誠良技也誠周人之所急也𨿽然亦嘗遡其所自來矣蓋古者作車以行陸未始用之於戰自夏啟誓禦以正而勝有扈湯以龍旂十乘以克有夏至於成周其法大備臨衝閒閒伐崇之舉也戎車三百牧野之戰也周宣之南徵北伐皆用是制然先王之車戰不求大勝求爲不可敗而已春秋諸侯節制不謹逐利於艸莽之間始爲徼利之兵自鄭荘公始多用徒兵自中行穆子始毀車以崇卒自右師展始乘馬自趙武靈王始用胡騎先王車制由是幾廢然春秋去古未逺其法未盡掃地仿其遺躅者亦往往以之取勝戎車孔愽遂克淮夷非魯僖乎【泮水詩戎車孔愽徒禦無斁旣克淮夷孔淑不逆】矜其車甲西戎就討非秦襄乎【小戎詩備其兵甲以討西戎西戎方彊而徵伐不休國人則矜其車甲婦人能閔其君子焉】大搜於紅革車千乘【左昭八年大搜於紅自根牟至於商衛革車千乘】治兵於邾甲車數千乘【昭十三年治兵於邾南甲車四千乘遂合諸侯於平丘】楚子之遊闕且四十乘【宣十一年使潘黨率防車四十乘】宋華元之甲車猶不下四百六十乘【宋華元甲車六百六十乘】齊之會諸侯有兵車有乘車【前郊祀志桓公曰寡人兵車之會三乘車之會五】鄭之賂諸侯有廣車有軘車【左襄十一年鄭人賂晉侯廣車軘車淳十五乘甲兵備】此車制至春秋猶有存者秦漢而下亦間有之夏侯嬰以兵車而破李由【本紀】公孫賀以輕車而出雲中【本傳】馬燧以戰車而威北方【唐馬燧爲戰車冒以狻猊象列戰於後云云威振北方】衛靑之撃匃奴也以武剛車【本靑擊胡單於以精騎當之靑以武剛車自環爲營縱兵出擊單於遁去】魏田豫之平代郡也以貟陣車【魏田豫徵代郡北虜以騎擊之豫以車爲貟陣弓弩持滿於內胡不得進遂舎而去】扁箱車用之足以擒頡利【長編神宗朝取兩河民車以爲戰備沈括曰云云李靖於扁箱車以擒頡利】大車用之足以觧虜敵【李陵傳陵之入胡卒與虜遇陵以大車爲營引士於內千弩俱發虜觧去云云】兩翼以進方軌徐行宋武以是削平僭亂【本紀】總召扁箱別爲鹿角馬陵以是破羗戎【本傳】此皆用車之利也然有制敵之長技有制敵之奇謀長技手足也彊弱之形系焉奇謀心術也成敗之機系焉是故艸淺地堅可馳可突【誌書唐太宗李靖問對云云】而江湖洳沮則不可也【髙宗紹興三年上曰近有獻車戰者朕謂在人不在車旣江湖洳沮之地𨿽有車騎亦何用】平原曠野可進可退【前晁錯傳】而川徑險阻則不可也【同上】彼徒我車鄭人有侵軼之慮此審勢之隘也【左隠九年彼徒我車懼其侵軼我也】毀車爲行晉人有敗狄之功此察機之阨也【昭元年晉中行穆子敗羣狄於太原魏舒曰彼徒我車所遇又阨以什共車必克請皆卒自我始乃毀車以爲行敵人之未陣而薄之大敗之】若夫車不得方軌之言不見用於成安君而泜水之戰隨敗【前韓信趙成安君聚兵井陘李左車說曰井陘之道車不得方軌騎不得成列願假奇兵三萬人絕其後成安君儒者不用詐謀奇計信遂斬成安君泜水上】車戰雜以馬牛一用於房琯而斜濤之兵莫支【房琯】此又不審地利之失然則用以長技濟以奇謀始爲善兵矣國初用於西北制敵取勝車戰爲利澶淵之戰李徳隆以大車環壘步騎處中戎馬因是而遁去【景徳初契丹入寇大將李徳隆以澶淵不足守命士卒掘壕塹以大車數千乘重壘環之步騎處中戎馬數萬來攻其營禦之遁去】陽城之勝符彥卿以拒馬爲行寨虜騎因是而莫禦【咸平四年吳叔請復古車戰之法曰衛靑李陵田豫馬隆皆以車而勝近符彥卿破虜陽城亦拒馬爲行寨夫匃奴所長者騎兵也茍非連兵以制之則何以禦其奔突哉故用車戰爲便其制取當用者接其衡軛駕以牛車上致槍以刄外向間列士卒於車外賊至射之乃出騎兵擊之此制虜要術也戰之用車一陣之甲鎧也故可以行止爲營陣賊至則斂兵附車以拒之賊退則乘勝出兵以擊之出則借此爲所歸之地入則以此爲所居之宅故人心有依不懼胡騎之陵突也】行載兵甲止爲營陣郭固之式馬燧之舊制也【至和二年韓琦言郭固就民車約古制爲之臨陣禦敵緩急易集其車前銳後方上置七槍爲前後二拒此馬燧戰車行載兵甲止爲營陣也又以民車之籍增爲重箱髙四尺四寸用革挽之吳起所謂革車掩戶挽輪籠轂是也琦以爲可用於平川之地臨陣人拆奔衝下營以爲寨腳今令固自賫車式進呈試之以固爲衛尉寺丞】駕以牛車上置槍刃吳叔之法衛靑之故智也【見上】此固國朝用車之明驗也然亦不輕用也若山徑之蹊可用小車而不用大車其察形熟矣【範仲淹上仁宗議政云延安之西廣川之東有賊界百餘里侵入漢地唐馬燧造戰車行載甲兵止爲管陣此路山坡大軍難進當用小車二十輛銀絹錢二十萬賞有功將吏】干戈之際宜用兵車而不籍民車而度用審矣【北兵將入詔遣中貴人取兩河民車爲備民大驚擾一日沈括立禦座側神宗曰卿知借車之事乎括曰車戰之利見於歷世臣但未知一事古人所謂輕車者兵車也今之民車重大以牛挽之日不能行三十里少雨雪則跬步不進故俗謂之太平車恐民間不可用耳神宗喜曰無人如此語朕遂罷借民車】今由南而北直趨中原欲禦衝突之勢誠不可無車也然有米守信之智而後可極寨腳車之利【米守信知禮州遣李錫持新樣流星弩拒馬牌寨腳車山字甲八種來進】有韓魏公之謀而後能察箱車之用【至和二年初韓琦言郭固嘗造車陣法以民之箱增爲重箱髙四尺四寸前後二尺髙與箱等用革挽之云云】用車勝敵其別有八六韜言之詳矣宜踵其軌轍云

舟師

江漢湯湯武夫洸洸此水戰之始也嗟夫波濤洶湧敵人興嘆出沒如神望者膽落自古國於東南者皆恃此以收制敵之功然鼓棹而一進退之勢逐流而爭上下之利非熟於舟師者不能也自周以後吳楚之爭衡漢唐之平難三國六朝之戰爭未有不用乎此朱買臣治樓船而破東越【武帝時東越數反覆朱買臣因言發兵浮海直指泉南陳舟列兵席捲南行可破滅也上拜買臣會稽太守詔買臣到郡治樓船備糧食水戰具嵗余買臣受詔破東越】楊僕發水軍而平南越【元鼎五年南越反遣伏波將軍路徳出桂陽下湟水樓船將軍楊僕出豫章下滇水歸義越侯嚴爲戈船將軍出零陵下漓水卑爲下瀬將軍出蒼梧咸會番禺】漢舟師之效也孝恭大治舟艦水陸並進遂平江陵【唐河澗王孝防乃大治戰艦水戰圗下江陸俄逰荊湘道總管統水陸十三軍破越】曹成王選步艦二萬人卒平希烈【韓文曹成王廟碑王姓李氏諱臯字子蘭李希烈及授節帥江西聚兵大選江州能者教之步艦二萬人卒平之】唐舟師之效也然漢不志兵制莫得聞唐以志兵水戰復闕愚嘗推原其由蓋漢唐之都逺在闗中固非舟師履歷之地𨿽或取勝亦間有之非若東南常用之技此史氏所以略之也然漢以北方之將而能用東南之技唐以中原之人而能收功於窮陬者亦平時之素閱爾蓋漢昆明有池所以爲習戰之所而唐人亦踵其故事以訓兵焉所以得志於水戰也噫以西北而用舟師非其所恃也而猶能成其功以東南而用舟師乃其所長也其可不加之意乎然用舟師之謀有二襲之以伏則必敗窒之以堅則必敗故善用兵者於二者之間而深究其利害耳試以東南所用之事而觀之長岸之戰吳𨿽敗衂猶有後圗楚惟恃上流之險詫余皇之獲狃於小勝以弱視吳故長鬛之伏一呼而已得之舟復失【左昭十七年】江上之戰吳𨿽首兵略不爲備越惟枚以分屯鳴鼓以駭敵因其不誡夜以乘之故中軍之襲繼進而江北之師悉奔【吳語】楚以遇伏而虧軍實越亦用伏而成駿功不然吳見舟以惑楚而求勝於潛師【定二年】非此術歟故曰師有潛伏則其謀在察微方曹公順流而東也船艦彌望首尾相接扞敵非不固也而周公瑾以衝一進而船艦空於烈熖【三國誌言劉豫州爲曹公所破欲引兵渡江與魯肅遇於當陽遂合兵因進注夏口遣諸葛亮詣權權瑜及程普等與備並力逆曹公於赤壁曹公軍引次江北瑜等在南岸瑜部將黃蓋曰今寇眾我寡難與持久然觀操軍相連船艦相接可燒而去也遂同時發火操軍大敗】方吳人之禦晉師也江磧要害鐵鎖橫截禦敵非不堅也而王濬炬筏一施而鐵鎖截於長江【通鑑晉伐吳太康元年杜預向江陵王濬唐彬擊破丹陽監盛紀吳人於江磧要害之處並以鐵鎖橫截之又作鐵錐長丈餘暗置江中以逆拒舟艦濬作巨筏數十長百餘步縛艸爲人被甲持杖令善水者以筏先行遇鐵錐輙著筏而去又作大炬在船前遇鎖炬燃之湏防融液斷絕於是船無所礙濬克西陵吳孫皓曰北來諸軍乃飛渡江也】不然董襲沔口之役突入斷紲而破之【三國誌董襲傳】非此術歟故曰勢有窒礙則其謀在攻堅愚謂有必勝之將無必勝之兵有可恃之謀無可恃之技此用兵者不可不審也國朝舟師之技未嘗不講而舟師之技未嘗輕用何者用於西北非其所長也非其所長而冒用之終非可恃之具爾越逸川澤習性已久遂立平河之軍【江浙發運使楊允防捕海寇四十九人送闕下上悉貸之顧左右曰此等越逸川澤習性已久可團爲水軍以備舟楫之役以平河爲名】江淮士卒素習於水遂立水虎翼之軍【祥符六年詔諸道選江淮習水卒於金明池按試戰立爲水虎翼軍初太祖立神衛水軍及江淮平定不復振舉上復置焉】其選之精矣興國幸金明池以試戈棹之利【太宗太平興國九年上幸金明池觀習水戰曰戈棹之戰南方所利今萬方平定無所施用習之示不忘戰】祥符又詔金明池以試習水之卒【見上】其閱之勤矣然伐蜀之舉捨舟而用步騎卒以勝蜀【太祖徵西川命劉光義出防州路伐蜀上出防峽地圗示光義曰防州有鎭江至此我軍溯流而上謹勿以舟爭勝當先以步騎陸行出其不意擊之俟其少卻以戰艦夾攻之光義等至防卒如上所計】采石之役捨舟而立檣木卒以擒全贇【開寶七年閏十月太祖使郝守濬造黃黒龍船於采石磯跨江爲浮梁先試於石碑口十一月移浮梁於采石系防三日而成不差尺寸王師過之如履平地吳將全贇領眾十萬將焚浮梁戰櫂正明入奏請造戰艦三百艘上曰全贇朝夕至若俟艦成固不及矣不若於洲浦間多立檣木全贇疑我師襲其後必不敢進明如詔防果擒全贇】豈非自用所長而不防其所短耶

馬政

馬政之說古今凡幾變以官民通牧者周也牧於民而用於官者漢也牧於官而給於民者唐也至於國朝始則牧之在官後則蓄之於民又其後則市之於戎狄其得失利病有不難攷者成周以民牧者如丘甸嵗取馬四匹之類【前刑法志四邑爲丘四丘爲甸有戎馬一匹】平時則官給芻秣有警則民供調發然而在天子之都諸侯之國士大夫之家未嘗不自蓄焉此蓋在官養之爾何以知之如周禮以天子有十二閒先儒論數謂不過三千餘匹衛文公承夷狄所滅之後新造之國末年亦至騋牝三千【定之方中詩】若以制度論之衛以諸侯之國又當殘亂之餘其他固未及論安得遽如成周全盛乘馬之數蓋所謂天子有十二閒是養之於官者衛文公謂騋牝三千舉官民通數而言之此成周官民通牧之制也阡陌開井田廢兵車不復取田賦戎馬各從官給於是馬政日廢而外患生矣漢初稍復古制勸民養馬有一匹者復卒三人蓋居閒則免三人之算有事則當三人之卒此內郡之制也【前食貨志今令民有車騎馬一匹者復卒三人車騎者天下武備也故爲復卒注當爲卒者免其三人不爲卒者復其錢耳】至於邊塞則縱民蓄牧而官不禁烏氏居塞則致馬數千羣橋桃居塞則致馬千匹【貨殖】於時內郡之盛則眾庶有馬阡陌成羣【食貨志武帝初】邊郡之盛則三十六苑分置西北【前百官表牧師諸苑三十六所養馬二十萬又漢儀注曰太僕牧師諸苑三十六所分布四邊北邊以爲朗苑馬三十萬】自武帝徵伐馬大耗乏行一切之令自封君而下以次出馬則內郡庻民有馬者欲望復卒難矣令民得蓄邊者縣官假民馬每三嵗歸其息什二則邊郡之欲廣蓄牧者難矣【食貨志諸北地太守以下而令民得蓄邊縣官假馬母三嵗市歸息什一以除告緡用充入新秦中車騎馬乏縣官錢不買馬難得乃著令令封君以下至三百石吏以上差出壯上天下髙之在蓄字馬嵗課息】故內郡不足則借民馬以補車騎【武帝紀太初二年二月借吏民馬補車騎馬】邊郡不足則發驢槖駞負食出玉闗輪臺之悔始修馬令吁亦已晚矣【出西域傳又渠黎國輪防詔曰當今務本力農修馬政以補缺毋乏武備而已郡國二千石各上進蓄馬方略云云】此漢牧於民而用於官之制也唐府兵之制當給馬者官與其直市之每匹錢二萬五千刺史折衝果毅嵗周不任戰者鬻之以其錢更市不足則府供之此給錢以市也至府兵漸壊兵貧難致乃給以監牧之馬此給馬以用也大抵唐之馬政皆編於官民無與焉【唐兵志自髙宗武后府兵之法更號曰彍騎詔諸州府馬缺乏官私共補之今兵貧難致乃給以監牧馬余見兵志】始唐接周隋亂離之後承天下徵伐之獘鳩括殘驢僅得牝牡三千匹於赤岸澤徙之隴右始命太僕張萬嵗葺其政焉肇自貞觀訖於麟徳四十年間馬至七十萬餘匹於時天下以一縑易一馬秦漢之盛未始聞也垂拱以後馬耗大半開元始命王毛仲爲內外閒廐使牧養有法云錦成羣復與麟徳馬數相等耳此唐牧於官而給於民之制也【兵志唐初得突厥馬二千匹又得隋馬三千匹於赤岸澤徙之隴右命太僕張萬嵗主之善於其職自貞觀至麟徳蕃息及七十萬六千匹分爲八坊四十八監各置所以領之是時天下以一縑易一馬垂拱後馬耗大半元宗初年牧馬有二十四萬匹以王毛仲爲內外閒廐使至開元十三年有馬四十萬匹上之東封以牧色從色別爲羣望之如雲錦唐制天子十二閒爲三廐曰鳯苑其後又增飛龍廐凡馬五千爲上廐三千爲中廐餘下廐】國朝馬政蓄於監牧者曰官馬散於編戶者曰戶馬市於邊郡者曰戎馬然與其蓄之於民孰若市之於戎與其市之於戎孰若養之於官何者民間蓄養指爲外廐非不可也【王旦對仁宗曰聽民間蓄養官中緩急以本直市之猶外廐耳馬知節曰馬多不精多蓄駑弱其費愈甚上然之】然馬爲不精多蓄駑弱況民至受其害乎【見上】沿邊等郡估買蕃馬非不可也【余靖言國家自來於河東陜西沿邊守處估買蕃馬自西賊不庭買馬數少不足國用】然市費益增牧數不加況戎反享其利乎【端拱中李覺上言曰議者以爲欲國之多馬在防戎以利使重譯而至然市馬之費嵗增而廐牧之數不加蓋失其生利之理也】此國朝所以重於監牧也騏驥有院天駟有監天廐有坊【國初有左右飛龍院太宗興國五年攺爲天廐院雍熈四年攺爲左右騏驥院左右天駟監左右天廐坊皆屬焉雍熈中太宗嘗幸天駟監閱焉】旣置羣牧司又置牧使此在內監牧之制【咸平二年置羣牧司景徳四年以樞宻陳堯叟兼郡牧制置使】自河北至許州已有十八監【長編自河北至許州軍鎭凡有一十八監始置羣牧司總內外馬政】兩河陜西有都總管處復置一監【治平四年羣牧司言乞於河北河東陜西有都總管處皆置一監令陜西監牧司以所市馬選上京年額外余分撥諸監則本路軍馬可以自辧】太原交城又復置馬監【唐介知太原請於交城縣置馬監詔催占符相視遂得汾川故牧地三千餘頃其千二百餘頃民佃租以給芻豆】旣委羣牧司又委守倅兼領【天聖四年祖宗舊制以羣牧司總天下馬其屬有左右騏驥院分領左右天駟監左右天廐坊諸廐之在外者知州通判兼領之各據芻地並課士卒春夏出牧秋冬入廐】此在外監牧之制故陳堯叟作羣牧議勒石於監信知監牧爲便且急也【陳堯叟議羣牧之設國家巨防作羣牧議以獻勒石大名監遂命堯叟爲羣牧使】熈寧大臣何人哉誤聽曾孝寛之說而棄文潞公之議舉祖宗七八十年營成之制一旦盡壊【熈寧七年曾孝寛言慶曆嘗詔河北諸州每戶養破甲馬一匹乞檢會施行戶馬始此又文彥愽上神宗言賦牧地與農民斂其租課獻國馬於編戶責其孳息不知所賦之地皆可耕乎戶散一馬縶之維之皆可蕃息乎坊廐監庫柵穿井泉官廨營房七八十年經營成就廢罷之後蕩然一空】賦農民以牧地散國馬於編戶每一都限馬五十匹十五年而足謂之保馬而郡縣茍附不一二年而足之天下騷然不勝其擾至煩天子有安石相誤之嘆噫其忍負之乎【彥博言不用元丰時其獘乃見神宗嘆曰朕有愧於文彥博王珪曰罷祖宗馬監自是王安石上曰安石相誤豈獨此一事云云】夫養馬於民在成周未嘗不行在祖宗未嘗不用聽民蓄養市以本直祥符制也【祥符四年上馬及十萬當且止也王旦曰聽民間蓄養官中緩急以本直市之】詔能蓄馬與免二丁嘉祐令也【嘉祐中令河東京東京西淮南籍丁壯爲兵處有能蓄一戰馬者與免二丁仍不並戶等以備緩急丁度上言】如是民何憚而不牧之夫何熈寧大臣急於爭利一槪取民民始不堪爾迨至民病已極國用復闕於是求之戎狄而設茶馬之職焉市馬於戎𨿽不求牧之於官亦猶愈牧之於民此尙有可言也愚嘗攷之國朝市馬戎馬之制始易以銅錢戎因獲其器次易以銀絹戎復獲其用【國初河東川陜諸路買馬給以銅錢而戎人皆鑄錢爲器興國五年乃以布帛凖其直又元丰四年郭茂詢言欲専以茶愽馬以采帛愽糧谷及以茶馬並爲一司竊聞昔時亦用茶縑金帛近嵗始専用銀絹及錢鈔等況賣馬買馬事實相湏乞買馬通管茶場從之】今以摘山之利而易充廐之良戎人得茶不能以爲我害中國得馬足以爲我利亦濟用之良防初命李杞川蜀市茶蒲宗閔秦鳯易馬始蓋分任其事【成都記熈寧七年詔李杞蒲宗閔經畫川茶充秦鳯熈河路愽馬杞於秦州宗閔於成都置司後攺名都大提舉茶馬事】至郭茂詢言茶司立法以害馬政後遂専任其事【元丰中郭茂詢言茶司旣不兼買馬遂立法以害馬政乞並爲一司從之】是職旣設茶課百萬獲馬萬匹其效亦可見爾【舊蜀茶額三十萬至李稷加爲五十萬陸師閔代稷爲百萬紹聖中程之郡以羨茶轉入熈秦市戰騎故馬多而茶息厚馬至萬匹】不然元祐變法更革殆盡獨茶馬不廢者亦有謂矣【司馬光元祐初相罷諸路塩錢法後復其舊獨川陜茶以邊用未卽罷遣使相視去其甚者】今日𨿽仍熈寧茶馬之事而亦當行祖宗監牧之制圉師以蓄之校人以視之秣飼以時部轄有方則以渥窪之種耳否則貴市於外夷而賤棄於中國此李公覺之所以慮也【端拱元年李覺言市易之馬至於中國縶之維之飼以枯槁離析牝牡制其生性因而減耗是貴市於外夷而賤棄於中國也】

國用

成周以冢宰制國用漢初以相國任會計故利權有所總至漢以財用分掌於大農少府水衡閹宦唐以財用分掌於諸使郎官故利權無所總至國朝始以三司主之後以戶部専之此古今財用虛盈之故也且以周之外府而論王后世子衣服之用則共之祭祀賔客會同軍旅又共之賞賜給勞之用邦布者又復共之職若繁矣而不知以九賦九貢之貨賄而授之外府者太宰也【外府掌邦國之出入以共百物以待邦之大用共王及後世子之衣服之用凡祭祀賔客防紀防同軍旅共其財用之幣賫賜予之財用凡邦之小用皆受焉】以王府而論王之金玉則藏之王之玩好則藏之凡有精美貨賄則莫不藏之任若専矣而不知以貨賄收藏總而歸之者亦太宰也夫財之所出太宰旣總之財之所入太宰復總之以至大而太府次而泉府又次而司會皆冢宰得會之節之則利權安得不一乎【並周禮本官王府掌王之金玉玩好兵器凡良貨賄之藏余見太宰官】漢制以執盾襄爲內史軍正咸延爲少府【漢官表下漢初元年內史執盾襄少府軍正咸延】而當時給軍食納獻費正名數治宮室等事皆未嘗闗與於其人所謂給餉修治與夫防計之任者皆歸之相國【蕭何爲相國闗中給餉餽又治未央宮室又有計相在相府爲會計】則𨿽內史少府有公藏私藏之分而亦未始有所別異【漢制內史掌諸錢谷金帛諸貨幣少府掌山海江澤之利以給供養】嘗觀漢表自文帝卽位以後未嘗除內史非掌財之無人蓋漢初會計事専在相府是時張蒼爲禦史大夫則所爲會計者特此耳蒼蓋舊秦主計者而漢初嘗在蕭相國府領計矣自蒼爲禦史大夫至相凡十五年不易則文帝之世所以無領財之任者其謂之此歟則利權安得而不専乎【按漢表文帝時郎無內史官又按陳平對文帝云錢谷問內史蓋平勃比皆失對妄指是爲言耳直至景帝世始攺內史爲大農令繼年而恵實爲之髙帝世則執盾襄爲內史景帝田郎恵實爲大農文帝未嘗除人也又張蒼傳蒼受計相居相府領郡國國計】不然周世圜法流通泉布充足而人主無侈用之心漢初餉饋不乏陳腐相因而國家有富庻之效者是孰使之然哉夫漢郡國上計相府領之此良法也自平勃失對之後漢之大臣類以出納爲有司之任往往不屑爲之司農少府之掌始分而二上林水衡之置又裂而三供養勞賜出少府供帳牲事屬水衡而軍國大計歸司農財皆異掌費皆異供【前漢表內史至景帝更爲大農武帝更名大司農掌谷貨又毋將隆奏言武庫兵器天下公用國家武備繕治造作皆度大司農又前官表少府秦官掌山澤之稅以給其養又表水衡都尉武帝初置掌上林苑又龔遂傳供帳諸館爲宗廟取牲】不量多少費用無度西羗一役此大農事也乃以少府禁錢續之【賈捐之往者以羗軍言之暴師曾未一年兵出不逾千里費四十餘萬若大司農錢盡乃以少府禁錢續之】降胡數萬亦大農事也一旦不給則禦府禁錢亦始補贍【武帝元光年】修治第宅非水衡事也亦間出水衡錢以爲縣官工作之支【宣帝本始三年】𨿽曰移用補助以權事宜而調度紛紛越官躐事使一代財制幾乎無攷則皆利權散主之失此猶未足見其甚也異時光武並禁錢掌之大農【後百官志承秦凡山澤陂池之私名曰禁錢屬少府世祖攺屬司農】將以絕一己之私制非不善而不知適以啟閹人之獘【章帝章和元年宮中別立一監専用閹人領之其屬有尙方考工諸曹】反使子孫嘆無私財而開鴻都賣爵後園自爲己藏矣至是財計之任安在哉【靈帝光和元年初開西邸賣官聚財以爲私藏】唐以度支郎掌嵗計所出而支調之與中書門下議定乃奏此亦唐人良法也【百官志度支郎中貟外郎各二人掌天下租賦物產丰約之宜水路道塗之利嵗計所出而支調之以近及逺與中書門下議定乃奏】自呂諲領度支之使系以使名親行其事於是裴度以宰相不可領度支韋宏質亦言宰相不可兼錢谷於是相臣不與均節之任【呂諲傳肅宗乾元二年擢諲同中書門下平章事三月知門下省兼判度支唐宰相兼度支自諲始又裴度傳未幾判度支文宗加門下侍郎陳調兵食非宰相事請罷度支歸有司奏可又李徳裕傳時韋宏質建言宰相不可兼治錢谷徳裕奏言云云宏質賤臣豈得以非所宜言妄觸天聽是輕宰相】夫財用之計本闗宰相使戶部治其繁而已總其要亦周人冡宰會財之意今必系以使名而下行其事或者得以煩碎屑而議罷之矣未幾使名旣罷分委諸郎【吳武陵傳諫曰云云塩鐵度支一戶部郎事今三分其務至萬貟皆禦史貟外郎爲之始命若實可信今又加使權其務是禦史貟外郎久於事反不可信也今更旬月又將以郎中之爲不可信】或云權判【徳宗時陸贄請以前湖南觀察使權判度支從之】或云専判【楊國忠傳元宗召見入供奉主簿計等均分銖不誤帝曰度支郎才天寶七年専判度支】故吳武陵言塩鐵度支一戶部郎耳今分其務至萬貟【見上注】則戶部之職至是盡廢此猶未足見其變也接於五代後唐遂以戶部度支塩鐵爲三司使加塩鐵於戶部度支之上至是財計之任又變矣【見上注】然則以三司之使而寓以周人冢宰之任者豈非國朝歟夫夏官之防案秋官之磨勘冬官之修造河渠自唐及五代以來而地官皆所不與我朝悉屬三司故造作軍器屬之防案土木之役屬之修造河防之役屬之河渠國家財用之出無大於此三者而今皆得總焉稽考帳籍均節費用斂散及時縱捨由己而不爲他司之所制此財之出者三司皆得兼制矣非成周太宰以貨賄授外府之意乎【蔡官制唐地官設度支金部倉部戶部唐末省官分置吏五代専以塩鐵爲理財之要分在三省之首今之金部也度支主用度戶部主版籍故次之其三司磨勘在比部衙司乃今刑部皆秋官防案乃今庫部屬夏官修造乃今工部河渠乃今水部之冬官地官不得統焉皇朝盡付三司者可見立功以實不以文也開拆司兼管网運衙司考所掌之財勘磨財計檢察慿由悉歸磨勘司造作軍器則防案主行土木之工修造河防之役則河渠行之國家之費無出三事爲蠧耗之大者必命三司使總之】外之諸路漕運內之私帑儲蓄自唐至五代以來而地官未必盡與我朝盡歸三司故轉運使副判官督集財賦之權三司統之內庭分貯錢帛之私三司亦總之國家財用之入無要於此二者而今皆得總焉公私通融內外統一利權所屬防有渙散而不爲他司之所分此財之所入三司皆得兼主矣非成周太宰總玉府之意乎【南丰文戶部之於中防爲周官司徒之職掌財賦之調度金穀之出入以待邦國之用歷唐五代徵斂煩興而吏名雜出地官之職蓋存虛號而已又蔡官制宋朝轉運使副判官督集財賦悉三司凡經費羨余獻之三司積於左藏庫及分貯內藏庫者皆三司總之立勸阻之法】自熈寧變法之後使者出於相臣之門皆務聚斂而三司不得制旁通簿置於人主之前盡籍國帑之數而三司不敢與外則常平免役坊場河渡地利之資皆號朝廷封樁內則常課上供之數皆別創庫藏貯而三司皆不相闗故漕司之趣辧而不三司之勸沮內庭之積貯而不闗外司之參攷財之所入者安得而有驗耶【蔡官制自熈寧遣使出於相臣之門皆務聚斂以恱廟堂非若三司使有此權以動漕臣亦不敢橫斂也云云安石乃置旁通簿於禦前盡籍國帑之數在神宗防儉君國帑藏率皆富溢崇寧後蔡京蠧國奢廣百端皆不先闗戶部非若三司有専案以闗防也同上王安石爲相與三司分權凡賦稅常貢徴之利方歸三司摘山煮海坑冶貨戶絕沒納之財悉歸朝廷與常平免役坊場河渡禁軍闕額地利之資皆號朝廷封樁又有嵗課上供數盡入京師別創庫以貯之三司不與】自元丰攺官制之後三司之防案爲軍器監而繕治械杖之費戶部不得聞三司之修造案爲將作監而百工興作之用戶部不得攷三司之磨勘歸於比部並刑曹鉤考戶部皆不得知故他司以辦事爲效而不卹財之有無戶部以給財爲功不論事之當否財之所出者安得而有攷耶【南窻紀談嘉祐中大水取三司河渠案置都水監元丰官制以三司會案之事歸之軍器修造案之事歸之將作三監皆隸工部於是戶部所掌版籍財用二事而已元祐中蘓子由爲戶部侍郎請都水將作軍器三監皆戶部凡三監有所爲戶部定其事之當否裁其費之多寡而工部任其工之良苦程其作之遲速朝廷從之按唐度支使杜佑奏營繕歸之將作木炭歸之司農染練歸之少府計司兼領他職自唐已然不得云出於祖宗之意凡子由所請者皆佑之釐正也豈時移勢異固不同耶】𨿽然愚以三司戶部而參攷之今之戶部尙書卽昔之三司使也左右曹之侍郎卽昔之副使也戶部之諸曹郎卽昔之三司判官也有能推而行之則亦祖宗之法爾國初猶能仍五代之陋制而寓周冢宰之意今獨不能沿唐之美名而求祖宗三司之實乎且官制未攺之前副使判官多自諸轉運而遷入則爲兩制出則爲都漕久其任則爲三司之長朝廷防省之官皆自此而遷焉後之戶部旣不以理財待之矣而況外府司農之長貳哉昔之三司所謂理財也何者國朝呂申公之在禁從必先除戶部判官蔡文忠之參大政必先除擢三司使此理財之任重矣【蔡官制祖宗舊制選除執政侍從必先選歷錢谷伯祖文忠公欲推參大政先除權三司使數月乃拜樞宻副使呂申公嘉祐中朝廷欲置之禁從乃除戶部判官數月進修起居注旋詔知制誥】今口談元理財谷爲迂手校鉛黃籌算若凂視國朝之重其任者何如耶國朝陳晉公之爲三司使十有八年號眞鹽鐵宼萊公之爲三司使前後事件類爲方冊此理財之任専矣【陳晉公爲三司使眞宗曰眞鹽鐵使陳恕十有八年精於吏事晚年薦萊公自代萊公檢尋晉公前後事件類爲方冊所至榜示請晉公書押】今假途望遷舊例厭視公宇舎胥吏浮萍視國朝之専其任者何如耶噫有由矣昔天下之財歸之一使事權所在幾半天下諸州之財聽於一道之轉漕而主漕計者得以通諸州之有無諸路之財聽之發運之司而爲發運者得以通諸路之多寡三司統發運發運統諸路一路之漕臣統諸州上下相維之勢也今版曹所仰止於閩浙其他則撥餉所版曹不知也此外則朝廷樁積版曹不知也今將重其權也則舉天下之財莫若使版曹皆得通融而責之以昔者三司之任至將作軍器比部之司亦版曹得與之其任重其權専任重則在此無不盡其能權専則在彼無以分其事則錢流貫朽嵗月可兾耳噫何世無劉晏特在任之如何耳

古今源流至論續集卷二﹤子部﹐類書類﹐古今源流至論﹥

欽定四庫全書

古今源流至論續集卷三

宋林駉撰

內帑

古者藏富於民後世藏富於國又其後藏富於府庫世儒皆有是言矣噫亦嘗觀其用之之意乎夫內庭之費外朝之所不及知宮掖之藏有司之所不敢問固也然使其均節之有人出入之有度則𨿽籍而在內內猶外也名而爲私私猶公也何歉乎嘗觀古今公私之意矣周人制於冢宰冢宰大臣也故不敢有侈用之心漢初屬於少府少府外朝也故亦無滲漏之至東漢歷唐率以閹人主之而財用始専爲私用爾我朝舉內帑之財而屬於三司之使其亦成周之意歟嘗觀周官之書有太府有玉府有天府有外府有內府皆王之府藏也凡頒其貨於受藏之府頒其賄於受用之府則太府掌之凡良貨賄之藏以共王之珠玉則玉府掌之凡藏國之寶鎭寶器則天府掌之而外府之職則掌布之出入以共百物之用內府之藏則受九貢九賦之貨賄以待邦之大用別而言之府庫之名不同合而言之皆聖人之所藏也然而內府之藏所以待邦之大用者尢異於他府【內府掌受九貢九賦之貨賄以待邦之大用凡四方之幣獻金玉齒革兵器凡良貨賄入焉凡王及冢宰之好賜予則共之】而受九貢貨賄又出於太宰之手以此知周人之積所用者邦用所受者太宰又安有一己之私乎漢人財賦分爲二品其一以給國家之公用則司農之所掌其一以給天子之私養則少府之所掌至其財之所入則田租均輸司農事陂澤市租少府事也【官表大司農掌谷貨屬有均輸官少府掌山海池澤之稅以給共養】嘗觀哀帝發武庫兵送董賢毋將隆奏武庫兵器天下公用國家武備繕治造作皆度大司農錢大司農錢自乘輿不以給共養共養勞費一出少府是不以本藏給末用不以民力共浮費【毋將隆哀帝卽位遷執金吾時侍中董賢方貴上使中黃門發武庫前後十軰送賢及上乳母王阿舎隆奏言武庫兵器天下公用國家武備繕治造作皆度大司農錢大司農錢自乘輿不以給共養共養勞賜一出少府蓋不以本藏給末用不以民力共浮費別公私也】及觀元帝世賈捐之言往者暴師曾未一年兵不逾千里費四十餘萬大司農錢盡乃以少府禁錢續之【見國用條注】是又以私藏爲公用以內帑爲外費夫大農公用也而天子不敢私用之少府私用也而大農得公用之私不得以傷公而本得以資末亦良法也況少府外朝之臣而得主內庭之物故宮掖無橫出之私閹宦無干預之獘尢漢人之美意又安有一己之私乎東漢始以山海塩鐵而歸之郡縣出少府禁錢而屬之司農非不可也【後百官志郡國鐵官本屬司農中興皆屬郡縣余均輸官等皆省又漢承秦凡山澤陂池之私名曰禁錢屬少府世祖攺屬司農】然宮中私用一切皆於司農取之而司農又不盡應其求章和以來不能堪此於是別自立監而用閹人領之【章帝章和元年宮中別立一監命閹人主之】而桓靈諸君每嘆天子無私財而開鴻都賣爵以爲私藏矣【靈帝光和元年初開西邸賣官初帝每嘆桓帝無私財故賣官聚財以爲私藏自闗內侯虎賁羽林入錢各有差】夫宮掖之費在內所不能免而使一切取辦於外庭則固有其制而不得爲者此所以計出於亡聊而有爲庫之私也唐始以財賦所入皆在左藏盈虛之數太府上之出納之數比部覆之非不可也及第五琦不能禁豪將之求取乃悉納之內帑天子以給取爲便而天下公賦皆爲天子私藏有司不敢計而獘端舞弄於孺宦之手至楊炎請出內帑以歸有司當時方喜有貞觀之風未幾盧杞一用而炎卒貶死前日之法盡變異時瓊林大盈第爲己蓄而不計邦用之虛盈矣【楊炎傳徳宗卽位拜門下侍郎同平章舊制天下財賦皆入左藏庫而太府四時以數聞尙書部覆出納舉無姦欺及第五琦爲度支塩鐵使京師豪將求取無節琦不能禁乃悉租賦進大盈內庫天子以給取爲便故不復出自是天下公賦爲人君私藏有司不得計贏少而宦官以冗名持簿者三百人及炎爲相言於帝曰財賦者邦國大本而生人喉命先朝權制以中人領其職五尺宦防操邦之柄豊儉盈虛𨿽大臣不得知則無以計天下利害請出之以歸有司度宮中經費一嵗幾何量數奉入不敢以闕帝從之後炎貶死嶺表盧杞用事而瓊林大盈復命宦者主之】夫東漢之別監唐人之大盈是亦周漢內府少府之制然不歸於大臣而歸於孺宦不屬於外朝而屬於內庭帳籍無攷姦獘肆出以啟異時宦官之恣此其所以爲失也成周之意一失於東都再失於唐寥寥千載而能追其意者其惟國朝乎昔我藝祖皇帝斬刈蓬蒿混一版圗梯來索引之國奉琛相望嶺表海嶠之邦入貢不絕府庫充盈林積山阜遂別建內帑以藏之時幹徳之初年也【編年國初天下盡入左藏庫幹徳初府庫充溢太祖嘗顧左右曰軍興饑饉湏預爲之備若臨事厚斂非長計也於講武殿別爲內庫以貯金帛】夫上不歸於有司下不散於爾民而第藏於府庫之私我祖果何意哉噫孰知聖人深長慮歟太祖嘗語左右曰軍興饑饉須預爲備臨事厚斂非長計也遂別爲內庫以貯金帛我祖之意爲民計也則內帑之立私耶公耶【見上】又嘗語近臣曰朕憫八州之民久防契丹俟蓄滿五百萬緡以贖山後諸郡我祖之意爲國慮也則內帑之立私耶公耶【寶訓太祖別庫曰封椿庫每嵗國用之餘皆入焉嘗語近臣曰石晉割幽燕諸郡以歸契丹俟蓄滿五百萬緡以贖山後諸郡】聖人用心與天地同其公與民臣同其情於此可見矣列聖相承銖積寸累爲民而守無毫髮私貨泉金帛分命有司専職守也【長編太平興國二年命賈黃中程能馮瓉分掌左藏二庫先是貨泉與金帛通掌久儲蓄盈羨始分命之】牙錢匣藏參驗定數防防漏也【熈寧二年神宗謂輔臣曰太宗時內藏財貨每千用二牙錢記之名物不同所用錢色亦異他人莫能曉也嘗匣而置之禦閣以參驗帳籍中定數晚年嘗出錢示眞宗曰善保此足矣今守內藏臣皆不曉帳籍闗防之法當更擇人領之】不特此爾金帛𨿽多不敢私用眞宗訓之【五朝寶訓眞宗嘗幸景徳殿庫閱所積金帛謂左右曰每念四方輸賦不易金帛𨿽多朕亦不敢私用】朕於宮中一無所費仁宗戒之【長編慶曆二年罷左藏月進錢千二百緡語輔臣曰此周公所謂供王之好用者朕宮中無所費並以賜將官】在上之訓戒爲如何宮中私費孫甫有諫【慶曆二年孫甫言景福內庫祖宗以備非常之用近嵗諸路物帛多入內庫內外盡疑宮中之私費唐置瓊林大盈二庫率供燕侈今日景福之積頗類唐之二庫】近幸侵漁呂誨有諌【治平元年呂誨言內帑奉宸庫非有司闗掌外臣莫得知具登耗如聞禁中取用尙未節加之近幸因緣侵漁一旦有事何以枝梧】在下之規儆又如何異時三十庫之羨侈爲歌詩皆歷聖積累儉約之所致【元丰元年上每憤契丹倔彊慨然有復幽燕之意卽景福殿庫聚金帛爲兵費是年始更庫名制詩以揭之曰五季失圗玁狁孔熾藝祖造邦思有懲艾爰設內庫期以募士曾孫保之敢忘厥志凡三十庫後積羨贏又揭以詩曰每幹夕惕心妄意遵洪業顧予不武姿何以成戎防】至有軍國經常之費又皆取而爲吾國吾民之用非徒爲是蓄積也明道出禁錢以賜三司【仁宗明道二年以內藏錢百萬賜三司初三司以用度不足假於上上曰國家禁錢本無內外蓋以助經費也】慶曆罷月進錢以賜縣官【見上】此則爲經費之助也皇祐出內藏庫絹以糴軍糧【通鑑仁宗皇祐二年冬出內藏庫緡錢四十萬防絹六十萬下河北使糴糧艸四年又出內藏庫錢三十萬緡絹十五萬疋下河北助糴軍糧】至和又出內藏庫錢以糴軍儲【通鑑至和初出內藏庫錢三十萬助軍儲】此則爲軍食之費也陜西愽糴以濟饑民則賫奉宸銀三萬兩【寶訓慶曆四年遣內侍賫奉宸銀三萬兩下陜西愽糴糧麥以濟饑民】河北水災欲行賑貸則出內藏絹三十萬疋【嘉祐元年出內藏庫絹三十萬疋銀十萬兩賑貸河北水災】非爲民用乎河北賞軍此公費也而亦出內庫之帛【皇祐二年出內藏庫絹五十萬下河北陜西河東以備軍賞】河北買馬此外帑也而亦賫奉宸之珠【神宗熈寧元年詔出奉宸珠二千三百四十萬付河北四防鬻之別封樁以備置馬】此非兵用乎以至平荊湖則用之祠郊丘則用之【眞宗出陳彭年所撰內藏庫記示王曾太祖以來有景福內庫先帝攺此名所儲金帛以備軍國之用非自奉也二帝之平荊湖西蜀嶺表江左河東親祀郊丘所費巨萬皆出於是寶訓】皆非爲一己私奉爾噫此猶未足見聖人之公心也自漢唐以來內帑蓄儲一出閹寺而外庭不得過而問焉景徳中眞宗令內庫取索必經三司【眞宗幸景徳殿庫曰此庫金帛最多不敢私用自今非時取索必經三司出納】景祐中程琳爲三司使禁中所取輙覆奏罷【景祐元年程琳爲三司使禁中有所取輙覆奏罷之內侍言琳専琳曰三司財賦皆朝廷有也臣爲陛下惜耳】財之所用旣爲國費財之所主又歸大臣此與周人冢宰之意均爾漢唐之君得無有靦面目乎今天子仁儉有菲食澣衣之徳宮闈簡約無金瑰珠礫之侈累累丘山浩浩江海不待言耳然祖宗之內藏爲幽燕設也今日之內藏亦爲祖宗計可也昔神宗歌景福庫之詩曰五季失圗玁狁孔熾藝祖造邦思有懲艾爰設內府期以募士曾孫保之敢忘厥志愚願聖天子以此爲訓【見上注】

州縣財

井田之法行而財藏於民漢承秦阡陌之後加之武帝多事之餘取民之目愈悉已不在民矣而猶在郡縣不至盡輦京師是亦漢人之良法也是故魚鼈葦蒲之利郡得取之以爲饒則山林陂澤之利亦不盡歸少府矣【翟方進傳】田租之入以待朝廷軍興之用則租賦之入不盡歸之司農矣自武帝置鹽鐵官之後塩鐵之利𨿽已行官而所畱於郡國者猶有餘藏則塩鐵之利亦不盡輸之上林之官矣【據郡國出鐵者皆置鐵官而常山郡蒲吾縣有鐵山而不置若郡國置鐵官之外則越嶲郡定筰朔方縣與夫鴈門之祈陽東平之無塩此數地者皆塩澤塩亭所在而當時不置官】所以一有軍興用度大農調郡國以給之郡國災荒朝廷亦取旁郡錢谷以助之其三輔所在廩犧官錢至百餘萬【蕭望之傳】而櫟陽一縣其錢亦不下數千萬【薛宣傳】財之所在郡縣果何如耶𨿽然斂收錢谷州縣事也稽收計簿朝廷事也則財之所以散於天下亦未嘗茫然無所攷是以調發不給者加以乏興之刑【趙廣漢傳尉吏禹劾蘇賢爲騎士屯覇上不詣屯所乏軍興】用度無據者臨之以放散之律【韓延壽延壽坐放散官錢百萬得罪】此又漢人之良法也沿歷至唐此意失矣彊藩陸梁者不申戶口而州縣所租歸於藩臣之手【唐至中後河北十路不申戶口】守臣貢佞者復獻羨余而州縣所蓄又爲京師之貢【李絳傳方鎭有地則有賦或嗇用度易羨余以爲獻臣爲陛下謹出納烏有羨贏哉又自淮西用兵以來度支塩鐵及四方爭進奉謂之助軍錢賊平進奉謂之賀禮後又進奉謂之助賞上加尊號又進奉謂之賀禮】稅間架算除陌爲國計足矣如斯民何【徳宗貞元後趙贊請復稅間架算除陌而民益愁怨】設大盈立內庫爲公積厚矣如斯民何【楊炎傳舊制天下財賦皆入左藏第五琦悉財賦進大盈內庫天子以給取爲便而宦官以冗名持簿者三百人】又其極也私家無銅鑪平地無銅山而民之錢空於官耳【唐人詩】二月賣新絲五月糶新谷而民之衣食竭於官耳【五代聶夷中詩二月賣新絲五月糶新谷醫得眼前瘡剜卻心頭肉】至國家肇造之初海內分裂天下賦入不上於版曹者大半建隆三年始出師平湖南已而湖南平又三年平蜀又六年下江南又四年收嶺南師旅嵗興皆仰縣官當是時也外而邊郡分命將師鎭禦西北郡中管之利悉以與之恣其回易不責其上供也【三朝寶訓國朝僭僞未下命李漢超屯闗南郭進控西山趙贊屯延州凡列郡禦北虜太原西戎之郡管之利悉以與之恣其回易免所過徵稅由是邊臣多致克防二十年間無西北之憂】內而州郡轉運𨿽於三司而總一道稅賦之利則得以擅其裒多益寡之權郡守𨿽統於轉運而合一州地利支酬不盡之贏則得以爲屏翰保固之資亦不盡責其上供也【國初一路賦稅防酤商稅茶塩坑冶之利轉運得以裒多益寡以給邊郡其二稅定例分數屬州縣及系官廓稅以地利坊場河渡支酬衙門不盡者盡歸本州其系省經費錢帛貯之軍資庫轉運總之若屬州縣之財別有州府庫貯藏聽知通備用非常其犒饋燕設則有公使庫仍許回易收息支費其量分方鎭財用付郡守其防逺哉州郡足以聚人率眾屏翰王室皆有其資】是故爲三司者不敢斂州縣之財以厚公帑爲漕使郡守者不敢輦州郡之財以入京師陳晉公恕嘗任三司使矣茶法之定止從中防以求公私之兼濟而取利太深者置而不用焉【陳恕爲三司使將立茶私召茶商數十人俾條利害第爲三等副使宋太祖曰吾觀上等之說利取太深此可行於商賈不可行於朝廷下等因滅裂無取惟中等之說公私皆濟世言三司使之才惟恕爲稱首】張方平亦嘗任三司使矣拱辰塩之請公乃具陳本末立止其事且請下免之詔焉此爲三司使者然也【王拱辰請河北塩張方平見上曰河北再塩何也仁宗驚曰始立法非再也公曰周世宗河北塩犯輙處死世宗北伐父老遮道泣訴請以塩課均之兩稅而弛其禁世宗許之今兩稅塩是也豈非再乎仁宗大悟曰卿語宰相立罷之遂下詔】張士遜嘗爲江西轉運矣王文正以利之至告之而士遜未嘗求錐刀之利【眞宗時張士遜爲江南轉運使辭王文正公曰求教公曰朝廷利至矣後士遜思公之言未嘗求錐刀之利】富公弼嘗知靑州矣朝廷輦靑州之錢以入而富公力言其害此爲漕使守臣然也【富弼知靑州朝廷輦靑州之財入於京師公上防力言之】豈非州郡之地其財用之根本歟王金陵何人哉取祖宗培植根本之地而斧斤之茶塩坑冶有使者而茶塩坑冶之利州縣不得私坊場河渡募衙前而坊場河渡之利州縣不得取二稅分數舊屬州縣也至是歸運司以備經費矣軍資錢帛舊與州縣也至是亦歸運司以備經費矣昔聽其回易也今禁之昔許其醖造也今限之【熈寧初安石言郡守持權太重以坊場河渡戶絕之產召人買僕斷佃量破雇直以募衙前余以助常平靑苗取息二分爲抵當市易以抑兼並其舊例二稅分數房廓地利盡歸運司以屬經費只有公使庫限額正使錢爲守臣之施設又禁其回易限其醖造行之十年州郡饋犒幾乏其資此守臣無財也余見上】甚至行均輸市易之法而商賈之民困【時安石爲均輸市易靑苗保馬保甲鄭俠至爲流民圖】行寛剰役錢之法而下戶之民困【安石行雇役法舊行差役下戶不與今行雇法下戶皆輸錢雇直之外謂之寛剰錢】行靑苗放息之法而天下之民困【安石行靑苗法二分取息範鎭曰靑苗者唐亂世所爲是盜跖之法也】噫三頃荒田都賣盡要錢凖備納靑苗公獨不聞此詩乎【撫州饒竦詩云】噫作法於涼其獘猶貪作法於貪獘將若何異時紹聖崇觀姦臣復用其法其尢慘皆金陵作俑之罪也中興以來痛務剗革然版章未厚所出者微兵革方興所用者廣仁政之發不逮仁心矣酤徵商契紙頭子已有定額也後以官兵無給復增一分名曰經制焉【建炎二年初宣和因方臘之亂官兵無所給乃詔發運使陳亨伯經制東南亨伯始設比較酒務量添酒價及商稅額亦增一分並賣契紙錢公家出納每緡二十三文並號經制錢靖康罷之至是葉夢得言經制之法添商價增嵗額並賣契紙頭子錢皆求於民之所欲非彊其所不欲望復行之】運司經制以爲贍軍已有經制也後以軍用不贍復就數內逐月樁辦名曰月樁焉【七年先是諸路贍大軍錢令運司於經制酟徵商等數內逐月樁辦號月樁錢所出不能什之二三餘則州縣之吏臨時措置未免取之百姓】民戶出錢本爲雇役也今復拘入贍軍與夫抵常庫之四分轉運司之移用當平之七分茶塩之貸息悉歸上供名曰總制焉【建炎五年令章誼措置財用初州縣出納錢物每名收二十三文作經制錢至是加爲定數除舊合得外余並拘法以助軍需旣又拘耆戶長雇錢並抵當庫四分息錢及轉運司移用常平司七分茶塩司之貸息錢悉歸總制司而總制錢自此始矣】不特此耳降本和買法也今本錢不給又爲折帛矣【紹興九年謝祖信言和預買爲民之病有司變爲折易又甚病者也祖宗時官俵錢於春民輸縑於夏公私兩利其後官無本可俵則名爲預買其實白著軍興行一切之政數嵗前縑價髙折錢或十千八千今減價而有司猶執前直一例折錢使民鬻絹而求錢此又甚病者】降本和糴法也今本錢不給又有要索矣【紹興二十八年自紹興攺元以後每嵗降本錢下江浙湖南和糴以備軍儲閏八月宰執奏乞與蠲免上曰朕向在河朔見民以爲苦朝廷所降本錢州縣移用不卽時給縱有給處又爲吏多需今幸軍儲粗足豈得已不已也】諸路上供之外復有無額上供錢耳【紹興二十五年時諸路上供數外又有無額上供錢及一百貫以上】川蜀明告激賞絹之外又有陰取激賞錢耳【紹興二十七年趙逵奏四川激賞絹官以所納揭之通衢此明告而取之如給賞錢之類總領以數下州縣必陽戒之曰無損嵗計無傷民力此陰取而不告也】朝廷之費用莫支而州縣之根括無已況又有歸名有宗室有添差有離軍揀汰眾口嗷嗷衣食縣官一有不給謗讟隨之上旣輦京師爲上供之數下復有諸邑爲衣食之給爲州縣者亦難乎哉爲今之計先裕大農而州縣自裕耳經常錢物閱兩嵗而未發者大農之錢也今則拘催所拘之場務嵗終所餘與夫乳香度牒等錢大農之錢也今則封樁庫樁之南庫舊於大農者也今則提領有官大農無與焉誠以是三者歸之大農則夫有名無實虛樁而不可指擬者可以次第捐之州縣州縣旣裕則民力亦少寛矣不然捕蛇說猛虎行亦徒爲喋喋也

漕運

觀禹貢所載入於渭亂於河之類所輸不過九州之方物【書禹貢】則知漕運之法三代之時未立也觀管子所載粟行五百里之類所漕不過一時之挽卒【管子】則知國都之漕春秋之時亦未聞也予嘗推原其故蓋古者天子中千里而爲都公侯中百里而爲都天子之都漕運所貢入者不過五百里之地諸侯之都漕運所貢入者不過五十里之地乘輿服制之用宗廟百司之給自足以供𨿽春秋戰國以來行師千里間行漕挽然事已兵休猶未至於甚病而所以輸於國都者不出五百里五十里爾自秦罷侯置郡漕法始講致瀕海之粟輸北河之倉【伍被傳秦致瀕海之粟轉於兩河】蓋以三十餘鐘而致一石而民始病矣然則秦爲漕運之俑乎【通與秦欲攻匃奴瑯琊負海之粟轉輸北河率三十鐘而致一石】迨至漢唐其事愈詳方其初年邊事未興兵役未煩故漕運之費省至其後也徵伐日勞供役日廣故漕運之費多自今觀之漢初京師之用止仰近郡諸侯之粟不歸天子當時闗東之漕僅數十萬石而已【食貨志漢初漕闗東粟以給中都官嵗不過數十萬石】其省何如也及武帝以後山東漕益而爲百餘萬石【溝洫志武帝時河東守潘系言漕從山東上嵗百餘萬石】旣而縣官度食者眾則河漕又益而爲四百萬石【食貨志武帝時其沒入奴婢諸苑養狗馬禽獸官益雜置多徒婢眾而下河漕發四百萬餘石及官自糴乃足】繼而言利之臣愈請增益則山東之漕且至六百萬石焉【食貨志宏羊請山東益六百萬石】迨至軍旅旣息之後每嵗漕谷爲石猶不下四百萬【食貨志五鳯中耿壽昌言嵗漕闗東谷四百萬石以給京師】向者諸侯自殖之粟至是削弱皆轉輸於中都爾唐初府兵之法未壊平時無事身居田畆一有徵行自爲調度當時闗中之漕不過十萬而已【唐食貸志】其省何如也及明皇以後天寶每嵗二百五十萬【通典天寶中嵗每水陸二百五十萬石】廣徳嵗轉亦不下百一十萬【代宗廣徳二年以劉晏専領東都河南淮西江南東西運漕嵗轉粟百一十萬石無升斗溺者唐志】甚至江淮之運少緩六軍脫巾於道韓滉之米一至君臣舉酒相慶【徳宗時江淮米不至六軍脫巾於道而上憂之會韓滉運米至陜上喜謂太子曰米已至陜吾父子得生矣置酒相慶】則唐人所以倚辦於此可謂急矣噫引渭穿渠之謀不見於髙文之時而見於武帝之世【溝洫志武帝時鄭當時爲大司農言異時闗東漕渠從渭上渡六月罷師古曰計度其上八月而後可罷也而渭水道九百餘里時有難處引渭穿渠起長安旁南山下至河三百餘里徑易漕渡二月罷發卒穿渠以漕大利】溯河入渭之說不用於太宗之日而見於代宗之後【代宗廣徳二年以劉晏領漕江南之運積揚州汴河之運積河陰河船之運積渭口渭船之運入太倉唐志】蓋漢唐中年以兵費之故所以屢講而屢詳其勢不得不然也噫兵役漕運相爲消長其他朝廷用度百官廩祿十不費一大槪多糜於兵爾予獨謂漢以用兵而費財唐以養兵而蠧粟養兵者未可遽息用兵者朝罷而夕安此唐之漕運又加詳於漢也大抵漢漕皆仰於山東唐漕皆仰於江淮故武帝時潘系言漕者山東也宏羊益漕者亦山東也【並見前注】蓋江淮漕米去長安逾逺諸侯自爲封殖而已吳王之反自謂聚糧食三十餘年【吳王濞】而枚乘之說亦云漢家轉粟西向不如海陵之倉【枚乘】故江淮之漕未通而多仰於山東矣天寶以後劉晏所漕者江淮也韓滉所漕者亦江淮也【並見前注】蓋自開濟漕渠而甸農或至挼穂而闗中不足給【唐食貨志】自藩鎭不申戶口者十五道而河北不足給【同上】故諸道之漕不通而皆仰於江淮矣此漢唐漕法之本末也國家定都於汴四方輻湊逺近俱便過於漢唐是時漕運之法分爲四路東南之粟自汴河而至【會要國朝水運自江淮南兩浙荊湖南北路運每嵗租糴至眞揚楚泗州置轉船倉受納分調舟船計网溯流入汴至京師發運使領之】陜西之粟自黃河而入【會要陜西諸州芻粟自黃河三門沿流入汴至三門防白波發運判官催綱領之】陳蔡之粟自恵民河通之【會要恵民河與蔡河一水卽閔河也建隆元年始命陳承昭導閔河自新鄭與蔡水合貫京師南歷陳潁達壽春以達淮右舟楫於是以河西爲閔河東南爲蔡河至開寶六年三月始攺閔河爲恵民河】京東之粟自廣濟河通之【會要廣濟河自都城歷漕濟及鄆共廣五文舊云五文河開寶六年攺廣濟河】然論四河之利害汴河爲重黃河次之而恵民廣濟又其次也何以言之視至道所漕之數廣濟十二萬恵民四十萬黃河五十萬而汴河至三百萬於此可見矣【至道元年先是汴河嵗運江淮米三百萬石菽一百萬石黃河粟五十萬石菽三十萬石恵民河粟四十萬石菽二十萬石廣濟河粟十三萬石是嵗汴河運米至五百八十萬石】故汴河以發運使副領之黃河以運使判官領之而恵民特命催綱廣濟特用使臣【防要國朝置淮南兩浙江湖路都大發運使副都監以朝官以上充或諸司使充國朝有三門白波黃河汴河水路發運使三人在三門以朝官充三門判官一人白波判官一人以京朝官充陳潁許蔡光壽諸州之粟芻自石唐恵民河沿溯而至置催綱領之河北衛州東北有禦河至幹寧軍饋食邊亦有使臣主之】然本朝所謂嵗漕六百萬石【景徳三年上供六百萬石永爲定制出防要】専倚辦於江淮其他三河所入非大農仰給之所惟是江淮最重故獨於汴河漕法爲詳也今以汴漕本末而論之自轉般之法行漕益富而人亦便自直達之法用漕益空而人愈病且國家以東南六路之粟載於眞泗轉般之倉江船之入至此而止無稽滯也汴船之出至此而發無覆溺也江船不入汴汴船不入江豈非國家之良法歟【國史國家定都大梁尢宿重兵故嵗漕東南米麥六百萬斛漕運以儲積爲本故置三轉般倉於眞泗二州以發運官董之江船不入汴者卽於三倉卸納回運官塩量給舟人汴船不出江往來轉運無復畱滯而三倉常有數年之儲州縣告歉則折納上等優劣謂之額斛計本年最嵗額以倉儲代輸京師謂之代發後於豊熟以中價收米穀賤則官不至傷農饑歉則納錢民以爲便故範旻去淮南江淮之間輦運相繼太宗稱其功而奨異之淳化中康定中江淮嵗漕不給京師之軍儲範仲徳薦許元爲發運判官元曰以六路七十二州之粟不能足京師者吾不信也至行命瀕江州縣畱二月糧余悉發之逺近以次相補引千餘艘轉運而西京師足食】故範旻主漕計江淮之間輦運相繼天子加奨許元爲判官瀕江之粟千艘而西京師足食其效驗蓋不誣爾【並見上注】自發運以嵗額不敷之故而拘舟卒江船不至汴船出江而漕法一變矣【會要許元比年諸路轉運司年額不敷發運司不放兵卒歸仍令出外江邊沿江州軍截頭運故諸路糧船太半爲籍綱發運司搬塩往遂運米而還且汴船不諳沿江風水沈失者多旣從許元議會元罷不卽行】自閉口之制不行而通冬運役夫冰凍死者眾而漕法再變矣【會要舊制有閉口十月則舟楫不行王安石欲通冬運不令閉口水淺澁舟不行於是以船艘數十前設巨椎以冰役夫苦寒死者甚眾】然發綱發運未罷而猶未至大壊也夫何崇觀姦臣以糴本數萬緡爲羨余之貢本錢旣竭而無可增糴積粟旣空而無可代發於是孝緒說行以轉般之制變爲直達之法而漕法至是而三變矣【國史崇觀姦臣用事始求美財以供侈費用所親胡師文爲大漕以糴本數萬緡充貢而除戶侍自是繼者效尢時有進獻而本錢竭矣本錢旣竭不能增糴而漕儲旣空無可代發而三倉無用矣乃用曾孝緒之說立直達之法六路郡縣各縂嵗額𨿽湖南北至逺之地亦直抵京師豊不加糴歉處湏見米方米綱之來也立法甚峻船有損壞所至修整不得逾時州縣共運皆以費給之以至沿流驅役至必騷擾兼以塩法旣變廽舟無所得舟人逃散舊法盡廢】噫孰知直達之法而爲吾國吾民之深害歟始者由江而淮由淮而汴人以爲便也今綱運直至文移星火而獘壊之外不及修整矣始者以船回塩以塩償費人以爲利也今塩法旣變絕無錐刀而廻船之夫多有逃移矣始者稔嵗則發運收糴公私俱濟也今公帑垂罄糴不得增外郡告荒粟難取辦將何以堪耶【並見上注】蔡京小人不得不任其咎爾此東京漕法之本末如此今駐蹕吳會蜀漢之粟順流而下以供荊襄之軍閩浙之粟水運而上以供中都之用無復有難致之險然比年以來風濤之突蕩道裏之逗畱郡之所費不知其幾矣況間嵗不登州以歉告議者又深慮焉將以廣漕歟則東南民力竭矣未易廣也將以省漕歟則六軍百司仰給於此亦未易省也是將何術而可噫木牛流馬不若渭南之屯爲可久【諸葛亮傳】闗東轉漕不若三輔之糴爲省費【食貨志五鳯中大司農中丞耿壽昌言故事嵗漕闗東谷數百萬石以給京師用卒六萬人通糴三輔引農河東上黨太原郡谷足給京師又以省闗東漕卒】今獨不能效其故智乎且荊之區淮之甸田畆相望荊棘未啟者甚眾誠能招徠流民籍之給以田器予以牛種委守令以督其事遲之數年則一嵗之入必倍於今日矣浙之東吳之防舳艫相啣商販奔湊者甚眾誠能捐內帑數百萬以糴之略其譏徵廣爲儲蓄無拘其限以寛其集無抑其價以誘其來付郡守以領其事以吳越而入京師其勢甚便則轉運之米可以盡計而省之矣捨是不講而泛求廣漕省漕之防𨿽劉晏復生無以爲謀矣

賦稅

孟子曰有布縷之徵有粟米之徵有力役之徵君子用其一緩其二用其二而民有莩用其三而父子離然則明王之法固不出於斯三者就三者之中猶必有緩急以權之則爲良法矣欲論成周漢唐徵賦之制其可不參酌於此乎今按小司徒云乃均土地而井牧其田野九夫爲井四井爲邑次而爲丘爲甸爲縣爲都以任地事而令貢賦此皆以田而出賦其所謂粟米之徵歟康成以小司徒令貢賦之文謂貢嬪婦百工之物則指爲布縷之徵者非也按載師之凡任地國宅無徵園防二十而稅一近郊十一逺郊二十而三甸稍都鄙卽無過十二此自近郊而下蓋冒園防之文爾古者五畆之宅植墻下以桑今園防可以植桑於其中則布縷之徵蓋出於此其間有植艸木亦必計其所有而賦之以代布縷所以輕近而重逺此皆以園防而出賦其所謂布縷之徵歟康成以載師近郊逺郊謂之國徵而爲米粟者非也按均人云凡均地徵以嵗上下丰年則公旬用三日中年則公旬用二日無年則公旬用一日此皆以力而任事其所謂力役之徵歟考諸康成之說亦然也然而周之所以任民者有九職如百工商賈之徒𨿽亦授田其數鮮矣粟米之徵其取旣輕布縷均及亦非過取欲進而等之農夫什一之法則夫泉府之入門闗之徵有廛人司闗以掌之固其宜矣是以太宰有九賦之斂自一以至六卽載師所謂園廛之賦自七以至九則工商之徒各隨其職而賦之者也康成誤以載師之文而爲田稅而太宰之九賦無以當之乃謂九賦計口出泉【太宰以九賦斂財貨一曰邦中之賦二曰四郊之賦三曰邦甸之賦四曰家稍之賦五曰邦縣之賦六曰邦都之賦七曰闗市之賦八曰山澤之賦九曰幣余之賦康成注云賦口率出其泉也今之算泉或謂之賦此其舊法歟】然則孟子三者之外又將有所謂泉算乎周公之法豈若是其煩哉夫算泉之法近出漢世前未之聞康成以當時法度而推測周法漢家自有制度柰何謂周亦漢耶若夫裏布屋粟與夫家之徵載師亦掌旅師所聚皆防惰之罰耳非取民之正法也太宰九貢之法侯國以其所取於民者貢之天予然後得以用其餘非王令貢之也至於他官之所掌如閭師縣師遂人之所斂卽是三者而分職以參治之非有他取也觀周公制度之稅役之多者則輕乎什一役之少者則厚乎什一截長補短欲使其均之爲什一而無有幸不幸之嘆至於力役之徵時有丰凶而損益焉吾乃今知孟子之說爲深得周公之意矣康成談經而不知聖人制法之意有如後人按其成說而行之得無暴取於民而深戾於古歟【並周禮小司徒載師均人注】至漢之田賦唐之田租正周人米粟之徵也漢之更賦唐之庸役正周人力役之徵也漢之口賦似有不合而唐之調法正周人布縷之徵也且以漢唐租賦而論之漢量吏祿度官用以賦民於是什五稅其一文帝始行賜租之令至十三年之六月乃盡除而不收焉及景帝元年行半租之令而半租之明年則又有三十稅一之令故終漢之世三十稅一者自景帝始也【前食貨志漢輕田租什五而稅一量吏祿度官用以賦於民云云至文帝晁錯復說上云云上乃下詔賜民十二年租稅之半明年遂除民田之租稅孝景二年令民半出田租三十而稅一也】唐因口分世業之田而立租賦之法田以二百四十步爲畆一丁以百畆受之平嵗爲米可百二十石而租粟止於二石而唐世以百餘而稅一者自太宗始也【食貨志唐制凡民始生爲黃四嵗爲小十六爲中二十爲丁六十爲老授田之制丁及男年十八以上者田一頃共八十畆爲口分二十畆爲世業凡授田者毎嵗輸粟二斛稻三斛謂之租】夫什一天下之中制也輕之入於貉重之流於桀漢唐𨿽不忍取民必不忍以貉道治天下二十取一百餘稅一可以足乎如其足於此也則景帝太宗果貉道也如其不足於此也則是必有他取於民也何以知之漢自田賦之外有口賦有算賦口賦者民自年三嵗出口錢二十至年十四而止自年十五嵗出算錢百二十至五十六而止自武帝增口錢之三以補車騎馬而口賦始二十三爲率是口賦已重於田賦爾【漢志髙祖四年爲口賦算賦注漢儀注民年三嵗出口錢二十至十四而止年十五出算錢百二十爲一箄至五十六而止又志漢武帝增口錢錢補車騎馬云】此猶可也至更賦正率之更以月代邊戍之更以三日代而不得行者月爲錢二千日爲錢百王莽以爲漢租𨿽輕而更賦之重至使罷癃之不免其言不爲無據然則漢之更賦爲民病則輕租僅足以償之爾【漢紀注如淳曰三月一更中嵗雇者月二千是爲踐更戍邊三日亦名爲更食貨志王莽下令曰漢氏減輕田租三十而稅一常有更賦罷癃咸出而豪民侵陵分田劫假厥名三十實什稅一也】唐自田租之外有調有庸調者隨家以出爲絹二匹綿三兩無綿絹則爲布二丈五尺是調賦又重於田租爾【唐志丁隨鄕所出嵗輸絹二匹綾絹二丈布加五之一麻三斤非蠶鄕則輸銀十四兩謂之調】此猶可也至庸法以身爲役嵗以二十爲率是已七倍於古其爲法以丁身爲本案開元赦文有戶髙丁多父母在而別籍居者迹其故豈不由丁口增多給田有限而庸役有加所以致此馬周防言今之戶口不及隋十一而徭役者兄去弟還道路相繼其言亦不爲無據然則唐之庸役爲民病則輕租亦僅足以償之耳【唐食貨志用人之役以二十日閏加二日不及者日爲絹三尺謂之庸有事而加役二十五日免調三十者租調皆免止役不過五十日余見馬周及元宗紀】不特此爾古者授田於官八家百畆是民皆有田也漢爲豪民之所占【見上注】唐以貧民之所鬻【食貨志貧無以葬者得賣世業田】則𨿽輕租薄賦民何賴焉古者輸賦於官各供所有是民無他費也漢之算賦則以錢【見上】唐之兩稅亦以錢【貞元四年詔天下兩稅始用楊炎嵗爲之夏輸無過六月秋輸無過十月自初定兩稅貨重錢輕乃鬥錢而輸綾絹旣而物價愈下所納愈多𨿽賦不增舊而民愈困矣】則𨿽輕租薄賦民何賴焉此漢唐之賦往往倍於成周也𨿽然以漢唐而論則漢又逺過於唐漢法𨿽有害於民而實優於農減租之詔無嵗無之故流民免【元帝紀初元元年】貲錢不滿二萬免【平帝】行所過免【武宣元成紀】初郡免【食貨志武帝】災郡免【於定國及昭宣元成紀】軍事勞苦免【髙紀二年】假田免【元紀初元元年】而新田則稍入【武帝時河東渠田廢令賦稍入】逋租之民又時貸焉【成紀建始二年河平四年】其待農之意何如哉是𨿽他賦過重而農尙亡恙也武帝費用百出利析秋毫直至海內虛耗而後已然輪臺之詔一下而民遽有息肩之意者蓋當時取民之法固爲甚苛在商賈均輸平準塩鐵之賦而已而漢家三十稅一之法猶存不攺於農無加損也若唐之租調亦爲良法柰何徳宗從楊炎之請遽變爲兩稅使他賦有出於商賈園林之徵亦皆取給於田是𨿽曰省賦而農民之蠧甚矣【見上注】此終唐之世民生無聊之由也五代以來橫斂四出國朝立極已加蠲免而舊嵗之額視唐爲加重熈寧以來新法一行元祐𨿽變紹聖復開而名色之多視國初爲加重渡江以來賦入日少時復多事而一切之賦視熈丰爲復重噫民病矣其可不思所以寛之歟且輸米一石加錢百餘舊無是也而廣南行之【開寶三年詔廣南州縣嵗輸米稅每石加率錢百六十今每石上十文余並仿】未納國租先遭率斂舊無是也而漢晉創之【雍熈二年上謂宰臣曰晉漢未納王租先遭率斂近年以來頗革此獘亦可謂之小康矣】畆稅三鬥錢氏獘政也【兩浙田稅畆三鬥錢氏國除朝廷遣王方質均兩浙雜稅方贄令畆出一斗使還責擅減租稅方贄以謂畆稅一斗者天下之通法兩浙旣爲王民豈循僞國之法上從之惟江南福建猶循舊額】人出地稅絹馬氏橫斂也【咸平三年李允則知潭州初馬氏暴斂州人嵗出絹謂之地稅及潘美定湖南計屋每間輸絹丈三尺謂之屋稅營田戶給牛輸嵗米四斛牛死猶輸謂之枯骨允則請除之】福歙有重稅之額【五代方鎭多於舊賦之外重取於民國初悉皆蠲正稅額一定其間或有輕重未均處隨事均之福歙州稅額太重福州則令以錢二貫五百折納絹一匹歙州輸官之絹止重數兩太原府輸賦金乃令減價糴米補之後人往往疑福歙折絹太貴太原折米太賤蓋不見當時之意也】秀州有別租之課【秀州言錢俶千六百戶嵗納二稅外別輸租眞宗曰重加租稅課納於錢氏是橫賦也若錢俶族滅別加優卹】此皆五代額外之取也國朝掃五代之煩苛還三代之簡易天下之田二十稅一猶下蠲減之令寛租之意何如哉然江南沿徵至祥符而始去【祥符元年陳靖言江南僞命日於夏稅正稅外有沿徵錢物凡十四件乃溫父僣竊江淮物力不充徵斂欺暴太祖克復之初舊不去者蓋樊知古怨僞朝不與名第旣任轉輸防思鼎革私怒其上流毒其民使我皇朝只得伐罪之名未見弔民之實上作供徵數內有可仍舊有可從新有可推爲國恩有可推爲民便願陛下察之】江西外增一斗之米至慶曆而始除【慶曆七年諸路轉運廣要出剰厚有加耗謂之閏官江南諸州納米一石出剰一斗往往有聚斂之臣加耗之外要一斗以江西路嵗百萬石若每石米一斗出剰已及十萬石上曰聚斂之臣過於盜賊遂止之】何者蓋五代苛政過多積獘難去故耳至慶曆以來始定矣夫何熈寧大臣借周官之書文管商之術坊場河渡昔歸州縣今充爲上供焉【蔡官制熈寧間取坊場河渡戶絕之產召人買僕斷佃量破雇直以募衙前余以助常平靑苗取息三分爲抵當】茶塩坑冶昔在州縣今歸使者焉【熈寧間置提舉茶塩司提坑冶司】靑苗取息公帑𨿽厚而屠牛市肉如民病何【司馬光言熈寜作靑苗取息二分凶年則屠牛賣肉伐桑賣薪以輸錢於官】寛剰過敷公府𨿽丰而拆屋賣木如民困何【國初差役至熈寧行雇役下戶亦出錢謂之剰錢定州民有拆屋賣木免役錢】均輸市易不貸秋毫商者苦矣【熈寜立靑苗免役市易均輸保甲保馬法鄭俠進流民圗】諸色賦斂皆輸以錢農者傷矣【元祐元年蘇轍言自熈寧以來民間出錢免役又出常平息錢官庫之錢貫朽而不可較民間之錢捜索殆盡】此皆熈寧新法之獘也元祐以拯溺救焚之仁爲攺弦易轍之舉罷靑苗免役之法去市易均輸之政吾民至是始有慶曆之望未幾紹聖諸人復之而崇觀姦臣又重之而祖宗之仁政幾失矣中興以來非不復舊然土宇半於全盛之時而兵費倍於全盛之時不雨於天不輸於鬼其勢求斂於民然大抵多縻於兵而他用不及什之一焉自今攷之諸路之嵗入𨿽爲錢三千五百四十餘萬緡而歸於版曹者一千九百餘萬緡歸於淮東之總者二百六萬歸於淮西之總者三百七十八萬歸於湖廣者五百七萬歸於四川者五百三十萬且猶未足也又於三務嵗入二千四百萬之中捐五百五十萬以給版曹捐四百八十萬以給淮東捐八百九十三萬以給淮西其得供於朝廷者不過五百餘萬緡耳此安平無事之時所出之數如此況渡江兵革方殷之時乎是故以酒務商稅州縣出納等錢而入經制似過取耳然廹於給軍不得不取也【建炎二年初宣和因方臘之亂官兵無所給乃詔發運使陳亨伯經制東南亨伯始設比較酒務量添酒價及商稅額亦增一分並賣契紙錢公家出納每緍收二十三文並號經制錢靖康罷之至是葉夢得言經制之法添酒價增嵗額並賣契紙頭子錢皆求於民之所欲非彊其所不欲望復行之】以耆戶雇役茶塩貸息等錢而入總制若過斂爾然時方用兵不得不斂也【建炎五年令章誼措置財用初州縣出納錢物每緡收二十三文作經制錢至是加爲定數除舊合得外余並拘發以需軍需旣又拘耆戶長雇錢並抵當庫四分息錢及轉運司移用常平司七分茶塩司貸息等錢悉歸總制司而總制劣自此始矣】月樁而非贍軍未必取也【七年先是諸路贍大軍錢今運司於經制酤徵商等數內逐月樁辦是月樁錢所樁不能什之二三餘則州縣之吏臨時指畫未免斂之百姓耳】折帛而非給士未必有也【紹興元年謝祖信言和豫買爲民之病有司變爲折帛錢又甚病者也祖宗時官俵錢於春民輸絹於夏公私兩利其後官無本可俵則名爲豫買其實白著軍興行一切之政數嵗前縑價髙折錢或十千八千今價減而有司猶執前直一例折錢使民鬻縑而求鏹此又甚病也】無額上供【紹興二十五年時諸路上供數外又有無額上供錢及一萬貫以上推賞有差其後言者又乞二千貫以上卽無推賞】陰取給賞【紹興二十七年趙逵奏四川取民之途有二如給賞絹之類官以民所納者揭之通衢此明告而取也如給賞錢之類總領以數下州縣必陽戒之曰無損嵗計無傷民力此陰取而不告也】攺鈔軍衣等錢儻非爲三軍之用亦何忍而求之乎【乾道三年臣僚言郡守下車首請屬邑督責財賦如數方許還邑此之謂獻助錢委郡丞職幕官下邑官認發錢物抑無爲有增少爲多此之謂剗刷錢二稅就州輸納旣倍收合耗重增折科又率其合零就整一寸納一尺一合納一升謂之奇零錢酒稅不照國初額止從重數謂之逓年課利錢至於催到上供錢物之類申發鈔狀到州多行截畱先塡舊欠別行催發謂之攺鈔錢及當支散春夏衣賜拋降數目拘催謂之軍衣錢又有無額鈔總制錢之類不一而足籍爲定數按月觧發曰版帳曰綱目曰格目又有所謂月樁並淸冊子數所在州縣名數不同是皆州汨於縣之色目也】今日賦目𨿽視紹興而陰取之數視紹興又重矣何者賦有常時時有常數今乃重權大量以取贏餘旣有加耗又有折色吾民何以供賦入有限限與民宜今乃妄意科斂非時追索民方勤農先赴星限未攷官課先辦吏需吾民何以供國家蠲免之令墻掛壁粘朝廷寛卹之詔黃放白催吾民何以告𨿽常賦定數未易遽革而額外剰斂獨可不省乎昔邵先生有言曰諸賢能寛之一分則民受一分之賜爲士夫者盍致思焉【卲康節曰云云】

古今源流至論續集卷三

欽定四庫全書

古今源流至論續集卷四

宋林駉撰

防酤

酒之有禁尙矣自古至今大略有三以民之傷徳敗性而禁者一也以民之糜谷耗粟而禁者二也借古人酒禁之名而爲規利之術者三也予嘗究其始末而論之未嘗不嘆後世風俗之不古也夫酒之爲物古人惟以供祭祀而君臣之間以彛酒相戒凡羣飲者執拘以歸於周予其殺【酒誥周王誥羣臣曰矧汝剛制於酒厥或告曰羣飲汝勿佚盡執拘以歸於周予其殺又惟殷之廸諸臣惟工乃湎於酒勿庸殺之姑惟教之】刑之至重莫此爲甚然聖人豈有他意哉惟懼其沈湎浸漬黷亂風俗不過導廸民彛防閉私欲而已至於地官有司虣以掌市飲之禁秋官有萍氏以掌幾酒謹酒之禁皆是意也是禁也豈非爲傷徳敗性之故歟漢初酤酒有禁而時有酺賜蓋因秦法之舊蕭相國作爲律令羣飲者罰金四兩著之法令亦頗有古意【文紀注漢有酒酟酤有禁三人以上無故羣飲酒罰金四兩】至漢文以卽位而賜民酺【文紀帝卽位賜民酺五日元年詔云爲酒醪以糜谷者多十六年九月令天下大酺】景帝以嵗旱而禁民酤【景紀中元五年夏旱禁民酤】懼以有用爲無用之舉糜耗米谷民食不足爾後元酒醪糜谷之戒可見也是禁也豈非爲害谷耗粟之故歟吁古之酒禁爲亂徳也漢之酒禁爲糜谷也糜谷而禁似若非古然猶有崇本抑末之意至其後也三變而爲爭利之術宜乎國政之日蕃而風俗之不古也自其未防之初猶有吏捨歌呼之習【曹參】其旣防之後光祿之郎醉污殿陛九卿諸吏仰天嗚嗚【楊惲】朝廷之間且有此則鄕黨小民何所不至耶甚矣宏羊之作俑也方武帝多事用度不足宏羊以商賈之習不卹民計置官防酒考其嵗月至天漢之三載而初防蓋春秋暮年利源益浚自是以後惟恐民之不彛酒也【武紀天漢三年春二月初防酒酤】始元賢良文學之徒願罷鹽鐵防酤方發議之初以鹽鐵均輸與酒防並議而桑大夫答之尙猶以皆便爲辭及再詰之後姑専以均輸鹽鐵爲請而酒防之法已置而不敢防則酒防之設其義蓋悖歟賢良旣議之後鹽鐵均輸尙無恙而防酤一法首從剗去亦幾乎古矣【昭紀始元六年召郡國文學賢良問民所疾苦皆對願罷酒防均輸等官無與民爭利宏羊難之於是丞相田千秋奏宜罷郡國防酟令民得破律酤租賣酒升四錢】霍光大臣不學亡術未能取康誥之書以嚴羣飲之禁乃且令民得自酤酒而官稅升四錢其月攘一雞者乎其後長安三輔每有私酤之【趙廣漢宣帝時廣漢長安吏自將與俱至光子愽陸侯禹第直突入其家捜索私酤初廣漢客私沽長安而丞相史逐去客】而他日百寮用度不給大臣又有賣醪之請【翟方進傳制誥下云乞賣酒醪後請止】𨿽未竟行而言利之徒因取爲六筦之令民始病於此矣【王莽初魯康言鹽鐵錢布皆斡惟酒酤獨未斡復設六筦之令命縣官酟酒義和置酒郡一人乘督酒利云】厥後相仍指爲常制陳文帝以國用不足而行防酤【南史陳文帝天嘉中虞荔等以國用不足奏請防酤從之】唐肅宗以廩食方屈而禁酒酤【唐初無酒禁肅宗乾元二年京師酒貴帝以廩食方屈乃禁京城酟酒】代宗令酤戶而納月租【唐代宗廣徳二年定天下酟戶以月收稅大歷中兼定三等逐月稅錢】徳宗以防錢而隨兩稅【憲宗元和六年罷京師酤肆以防酒錢隨兩稅靑苗斂之】皆指此爲規利之媒也五代以來其法愈酷私酒防滴犯者至死況不止於防滴乎【東萊文五代之時如王章之徒提酒防滴處死太祖自防滴至一石其法甚寛】私麯勺合論者棄市況不止於勺合乎【漢初犯私麯者棄市周祖令至五斤死上以法禁宻詔民犯私麯至十五斤者始處極典】藝祖立極痛懲前獘𨿽未能盡弛一時之利然易嚴而寛其革有漸爾向以防滴而至死今而寛至於一石【見上注】向以勺合而棄市今而寛至於十五斤【見上注】或者茍不觀前代行刑之慘而妄議祖宗立法之意是不知本之論自後列聖相承日減月尅而酒禁並無死刑皆太祖貽謀之善【東萊文自後列聖相承漸漸蠲減所以後來酒禁都無死刑正如孔子所謂爲之兆也】是故益州麯錢寧除而不課【太宗太平興國二年詔除諸州官措置防酤舊造曲鬻仍除益州嵗增麯錢六萬貫寶訓】江南酒課寜罷而不取【寶訓眞宗咸平六年秦義畫防增防酟課以助軍旅之費遣朝臣乘傳諸州初增防酤之課景徳元年江南諸州頗爲煩擾屬嵗歉罷之二年李昉言江淮兩浙荊湖亦望停寢俟嵗稔如故上見奏亟罷仍詔義等自今防酤課勿復增益】江淮防酤第從中制恐下無遺利也【寶訓時江淮制置秦義上言防酤遺利望增課上曰防酤之設本以經費之廣故助國用若使下無遺利非常久之道第詔酌中而務於通濟】諸路防酤立爲定規恐言者增課也【長編景徳四年因宰相王旦言淮南諸路防酟增益課利煩擾特甚乃詔三司取一年中數立爲定額自今中外勿得言增課以圗恩奨】然則酒之有防豈祖宗之得已哉特以國用寖廣未能遽弛仁心不獲寓於仁政爾噫此猶未足以見聖人之用心也學士酒失斥而不用近臣酣飲去之不容【幹徳二年令竇儀爲翰林學士時宰相有欲復用韋曄者質曰近王著以酒失罷去曄之酣飲尢甚於著豈當復用耶乃止】有周人正徳之意幹徳之詔糜谷有戒【幹徳四年詔古者倉廩實禮節興所宜禁民飲愽勿致遊惰戒其崇儉免於糜谷】慶曆之令羣飲有禁【仁宗初詔鄕村不得增置酒塲初上封者言天下酒課月比嵗增無有底極非古者禁羣飲欲節用之意故條約之】卽漢初重本之意此祖宗之酒禁又不専在於區區之利蓋以正徳重本之美意並行其間矣自王安石開利門增酒課於靑苗方散之時而爲防民之舉張肆設樂惑亂民心果何俗也設法命名籠取市利果何義也【東萊文自王荊公置斂散靑苗法一時新進苛刻之徒布在州縣靑苗因收利息於散靑苗之時官司又多張酒肆廣爲聲樂耀人之耳目今俗謂之設法蓋自此始】嗚呼古者懼民之爲過自設法之後反納於有過古者恐民之羣飲自設法之後惟慮其不飲桑宏羊防酒之法【見前注】至是又變矣向非中興以來深鑑其失罷蜀中隔槽之防【建炎二年張浚趙鼎大變酒法自成都始先罷公帑罷酒卽舊坊場所置隔槽設官主之聽釀戶以米赴官司自釀凡米一石輸錢三千紹興二十六年費庭論隔槽酒防之事上曰此張浚趙鼎濟一時之急耳今休兵旣久自合更也】弛七閩萬戶之禁【紹興二十七年上曰中間福建用鈔鹽未幾復罷若可行祖宗已行之正如萬戶酒前後欲防者甚多然竟不可行大扺法貴從容不然不可經久】於國用不得已之中弛利寛法明示此意於天下愚恐末流之獘又不止於設法矣噫始作俑者其無後乎宏羊小人安得不執其咎昔先正翰林蘇公論酒誥一書以爲漢武帝以來至於今皆有酒禁刑者或至流賞者或不貲未嘗少縱至於私釀終不能絕周王獨何以禁之曰周王無所利於酒也以正民徳而已【東坡書觧】然則欲明酒禁之法當以祖宗正徳重本之美意毋但爲取利設可也

防茶

嘗觀禹貢任九州土地所宜而無茶一字周禮列祭祀賔客之名物亦無茶一字以至漢唐以來史所載皆不言之夫茶充於味而饒於利何盛於今而不用於古乎抑有說焉按本艸茶本名茗一名一名菽今通謂之茶蓋茶近故呼之末之乃可飲與古所食殊不同【本艸】而茶譜云雅州山中頂之茶獲一両卽能袪疾二兩無疾三兩固以換骨四兩卽爲仙矣其他頂茶園采摘不廢惟中峯雲霧散鷙獸時出故人迹之所不到是茶也本藥品之至良也【茶譜雅州山中有五頂頂有茶園其中頂曰上淸峯昔人有遇老父謂曰之中頂茶獲一兩卽能袪疾二兩無疾三兩固以換骨四兩卽爲仙矣其四頂茶園采摘不廢惟中頂艸木繁宻雲霧所蔽鷙獸時出人迹不至】至唐人茶飲序云釋滯消壅一日之利暫佳瘏气侵精終身之累斯大則知自山之外他土所產其性極冷故多雜以艸木食之是茶也本艸食之相混也【唐毋榮茶飲序云】及其後也智者創物制作愈精亦可以少易其性譬如易牙先得口之於味而俾天下之人皆知所嗜而有國家者因以爲財賦之原焉究其所由來貴於唐而盛於我朝也亦猶含桃薦廟而盛於漢【漢以含桃薦寢廟】荔子萬錢而重於唐【唐貴妃嗜荔子時至萬錢】蓋物之所尙各有其時爾自唐陸羽隠於茗溪性酷嗜茶乃著茶經三篇言茶之原之法之具尢備【陸羽上元初更隠茗溪自稱桑薴翁性嗜茶著經三篇言茶之原之法之具尢備天下益知飲茶矣時鬻茶者至陶羽形置煬突間祖爲茶神有常伯熊者因陸羽論復廣煮茶之功李卿知伯熊善煮茶召之】如常伯熊嗜之【見上】玉川子嗜之【盧仝性嗜茶至飲七椀曰覺兩腋生淸風】江湖散人嗜之【陸龜防號江湖散人嗜茶置園顧渚山下嵗取租茶自判品第】故天下益知飲茶回紇入朝亦驅馬市之矣【回紇入朝驅馬市茶】習之旣久民之不可一日無茶猶一日而無食故茶之有稅始於趙贊【唐志徳宗時趙贊議稅天下茶漆竹木十取一以爲常平本錢】行於張滂【通典上元九年初稅茶凡州縣產茶山外要路皆估其直什稅一從張滂之請也】至王播則有增稅【唐志穆宗時王播增天下茶稅率百錢增五十】至王涯則有防法【同上王涯置防茶使使徙民植茶於官場】迨至我朝往往與鹽利相等賔主設禮非茶不交而私家之用皆仰於此防商市馬入銜置使而公家之利全辦於此茶至是而始重矣然嘗以國朝防茶之法而觀之曰防務曰貼射曰交引曰三分曰三說曰茶賦紛紛不一然論其大要不過有三鬻之在官一也通之商賈二也賦之茶戶三也幹徳之防務【筆談太祖幹徳二年詔在京建州漢蘄口各置防貨務五年始禁私賣】淳化之交引【太宗淳化四年行交引法置防務】咸平之三分【咸平五年王嗣宗始立三分法以十分茶價四分給香藥三分犀象三分茶引六年又攺支六分犀象四分茶引】景徳之三說【景徳二年許入中錢帛金銀謂之三說並筆談】此鬻之在官者淳化二年貼射置法【淳化二年令商賈就園戶置茶於官場貼射始行貼射法至四年行交引罷貼射同上】此通之商賈者嘉祐三年均賦於民【嘉祐四年韓絳及三司言茶課嵗二百四十四萬八千嘉祐三年才及一百二十八萬又募人入錢皆有虛數實八十六萬而三十九萬有奇是爲本錢才得子錢四十六萬九千而已其贊運給費不與焉宜納至和之後一嵗之數以所得息錢均賦茶戶恣其買賣詔弛茶禁以三司嵗課均賦茶戶嵗輸三十三萬八千有奇謂之租錢惟臘茶禁如舊余茶肆行天下矣】此賦之茶戶者然防茶之法官病則求之商商病則求之官二法之立𨿽曰不能無然彼此相權公私相補則亦無害也惟夫均之於民則民病始極噫豈惟民病哉𨿽在官在商亦因是而有爾愚嘗推原其法自幹徳置防茶之務定私買之禁然利額未甚多場務未甚眾而民之有茶猶得以自折其稅是官鬻猶有遺利也【太祖幹徳二年諸州民有茶附折稅外官悉市之許民於京師輸金銀錢帛官約劵就防務以茶償之時在京建州漢蘄口置務他處皆未置自後有十三場六防務之立】至淳化許商賈置鬻茶之場而行貼射之法然大商之利多而國家之課減未幾復罷其制是通商猶有遺法也【國初許商賈就園戶置茶於官場貼射謂之貼射法太宗淳化三年始行之四年罷仁宗天聖元年復行之行之三年利歸大商又曰邊糴償以見錢京師府藏不足以繼爭言不便孫奭言商人貼射則善茶入商人入官者皆粗惡詔罷行三稅法】商納芻粟於邊郡官給文劵於茶務此交引之法爾然鬻引之具一興而所給之茶不充此利復在商而不在官也【西北用兵又募商人入中粟麥材木於邊郡給文劵謂之交引許就沿江防務自請射茶郡所入直千五六千至三十千而給券百千謂之加臺然商人入中者不知茶利至京皆以茶引鬻於茶商百千才得二十餘緡謂之實錢輦下坐賈遂専交引以射利謂之引鋪嵗月滋深沿江茶務交引紛至茶不充給計嵗入雜茶三年不能償其獘如此】始以茶錢與香藥犀象爲三分之法邊糴未充而商人爲便後以轉糴便糴直便爲三說之法邊粟𨿽足而商人折閱此利徒在官而不在商也【熈寧四年吳充曰茶法初立許商人入芻粟之郡入交錢至京師或使銀金防絹或香藥犀象惟所欲商人便之後以邊糴未定遂以三分之法定立分數不許從便又茶官多置茶之下者茍足課額商人得之往往折閱所以大壊又筆談舊傳茶有三說見錢爲一說犀牙香藥爲一說茶爲一說此乃三分法謂緣邊入納糧艸價折爲三分一分折見錢一分折犀象雜貨一分折茶爾後又並折塩爲四分法予在三司求得三說乃是轉糴爲一說便糴爲一說直便爲一說轉糴者極邊糧艸嵗入必欲足常額三司先封樁見錢便錢茶錢然後召人入中便糴者沿邊糧艸商人先入之詣京師請慢便錢慢茶鈔及雜貨直便者商人取便於沿邊入納見錢於京師請領轉糴數足然後聽便糴直便以此商人就趍極邊轉糴】之二法者官無全利亦無全害商無全得亦無全失蓋彼此疊相救矣夫何韓絳以三司所得之息而均於茶戶之民舊納茶稅今變租錢民甚困之【見上】甚者稅不多登而官有浸虧之課販者日寡而商有不通之患此官之與商商之與民交受其獘【歐陽言民舊納茶稅今變租錢一害也小商所販至少大商絕不通行二害也茶租不登浸虧國用三害也往時官茶容民入雜故茶多而賤今民自賣湏要眞茶眞茶不多其價遂貴四害也河北和糴實要見錢京師嵗輦於河北五害也】歐陽五害之說豈欺我哉【見上】噫此猶未至極病者茶戶均賦固也異日均賦之外復有防之之法民堪之乎【靖康元年楊時言陛下復祖宗之舊崇寧紛更惟茶塩二法最爲民害仁宗防防茶爭利均爲茶租戶輸之弛其禁令茶租錢輸如故而防戶愈宻是防之又防也】茶地出租可也異日無茶之所亦例有租錢之輸民堪之乎【王徳用塵史嘗試攷之其茶凡三名一名供軍稅茶蓋江南李氏所取以助軍也二曰酒茶乃景徳之前因撲賣縣酒課其利計茶以納後因敗欠遂以數敷出於民三曰市茶景徳三年嵗荒官許額外課茶以濟艱食後不復減湖北二路淮安復漢陽三州軍無茶租蓋民不種以資利耳嘗按茶之起謂之根租以茶株均敷其多寡而已今水湖田宅之地無茶株而有茶稅】噫民病矣其可不爲之慮耶昔開寶中有司請髙茶價我太祖曰茶則善矣無乃困吾民乎詔勿增價噫是言也將天地鬼神實聞矣豈惟斯民感之哉愚願今之聖天子法之【太祖開寶七年有司以湖南新茶異於常嵗請髙其價以鬻之上曰茶則善矣無乃重困吾民乎卽詔第復舊制勿增價直寶訓】景徳中茶商俱條三等利害宋太初曰上等利取太深惟從中等公私皆濟噫是言也將民生日用實賴之豈惟國用利之哉【陳恕爲三司使將立茶法召茶商數十人俾條利害第爲三等副使宋太初曰吾觀上等之說利取太深此可行於商賈不可行於朝廷下等固滅裂無取惟中等之說公私皆濟吾裁損之可以經久行之數年公用足而民富實世言三司使惟陳恕爲稱首】愚願今之賢大夫法之

防鹽【古今鹽法之沿革】

昔禹貢以靑州貢鹽而鹽用始興當時鹽𨿽入貢而與民通用也【禹貢靑州厥貢塩絺】周官以鹽人掌鹽而鹽用始重當時鹽𨿽有官而未始不在民也【鹽人掌鹽之政令以共百事之鹽】蓋古者名山大澤不以封天子使吏治之而入其貢賦或稅取焉以待時發夫其不封也非徒利之九兩藪以富得民而系之於太宰將與百姓共矣【太宰】至管仲以魚塩富國以功利相君著海王之篇興塩防之利【通典齊桓公問管仲何以爲國對曰惟防山海爲可耳桓公曰何謂山海曰海王之國謹正塩防】舉三代聖人正大之用而爲後世自私之謀至使禁防之法與古人相爲終始仲其作俑之尢也仲何人哉秦之塩利至二十倍於古【漢食貨志秦攺帝王之制塩利二十倍於古】漢之山澤以爲私奉養【漢表少府掌山澤之租以共奉養】則塩之不在民可知矣然漢初隄防未宻搜取未悉吳王煮海雄視一方【吳王濞東煮海水以爲塩以故無賦國用饒足】猗頓之富與天子埒【前猗頓用塩起富與王者埒】漢初猶有遺利在民也自鄭當時一旦薦齊之大鬻塩者而塩之在官始悉【前食貨志咸陽齊之大鬻塩承僅南陽大治故鄭當時進言云云大農上塩鐵丞孔僅咸陽言賴募民自給費因官器作王塩官與牢盆】於是懼其無所職掌也郡國置官三十有九而鴈門沃陽有長丞焉【同上元封五年宏羊爲大農丞乾天下塩鐵請置大農部及數十人分部王郡國各在往置塩鐵官又地理誌郡國塩官有三十九鴈門沃陽有長丞】又懼其無所監臨也塩官之上又有塩長官焉【表司農屬官幹官有兩長丞斡官郡斡塩鐵者注云】又懼其無所稽考也則又舉而一之於司農水衡之職焉【表大司農屬官有斡官又後漢志郡國塩官本屬大司農又水衡都尉有均輸官主塩鐵事】上下相統一孔不遺宏羊孔僅之徒鞭算殆盡而民始病苦矣𨿽然剝利固切而猶未竭澤也以史攷之塩官之置多見於西北而東南之郡特少如防稽一郡則今之兩浙路也而獨海塩有塩官廬江九江二郡乃今淮甸間也獨睆城有鐵官而無塩官【地裏志】又觀終軍詰徐偃以爲膠東南近瑯邪北接北海魯國西枕泰山東有東海二國食塩悉取於鄰郡塩鐵郡有餘藏【終軍軍詰徐偃矯制曰膠東南近瑯邪北接北海魯國西枕泰山東有東海二國食塩悉取於鄰郡塩鐵郡有餘藏正一國廢國家不足以爲利害而以安社稷爲辭何也】縱膠東魯國廢不取當時諸郡相通彼此相補𨿽以東南財賦之淵以武帝之多欲行之且猶有不盡取者其後昭帝議弛禁而不果【昭帝時舉天下賢良文學之士願罷塩鐵防酤於是丞相奏賢良文學不明縣官猥以塩鐵爲不便宜罷郡國防酟酒闗內鐵奏可時塩防不罷】至元帝𨿽嘗罷之未幾復置【食貨志元帝時罷塩鐵官三年而復之】是以終漢世而不變此君子重始立法也自是而後魏因衛現之言而置塩官【三國時衛現議曰塩者國之大寶宜依舊制使者監塩賣魏武帝於是遣謁者僕射監塩官】陳因虞荔之言而立塩稅【陳文帝天嘉元年虞荔孔奐以國用不足奏立煮海塩稅從之】沿歷至唐始爲軍國大計焉塩之池十有八塩之井六百四十皆度支【見食貨志】第五琦劉晏講明備盡【乾元初第五琦初變塩法就海井竈之池置塩院後劉晏以爲因民所急而稅之則國用足於是上塩法輕重之宜】天下財計塩利居半官兵諸費皆仰給之其後軍費日滋塩價日踴有以數斗之粟而易一升之塩民有不勝之病【大歷末六百餘萬緡天下之賦塩利居半宮闈服禦軍鎭百官皆仰給焉其後軍費日增塩價浸貴有以谷數斗易塩一升私糶犯法未嘗少息唐志】以此知天下利源不可開一開而不可復塞推原其故管氏子不能逃其咎也捨是而以我朝塩法論之塩之種類蓋不一品有出於池出於海出於井者有出於地出於山出於木石者北方之塩盡出觧池防爲畦隴決水以灌南風以播塩始成熟此池之顆塩也南方之塩產於海西蜀之塩產於井煎熬出素烹煉成咸此海井之末塩也河北所產成於鹵地永康所產出於山崖此出於地出於山之塩也胡中之塩或生於木或生於石此出於木出於石之塩也【東萊文世所共知者有三如出於海出於井出於池三者塩之尢多世共知之如靑州出於井幽薊北海嶺南南海皆出於海劍南西川出於井如河東塩出於池如觧池塩之尢著者大略三種三種之外所出亦多如河北有鹵地此出於地者如永康軍塩出於崖此出於山者又有出於石出於木品類不一大抵南方所出是海塩自漢以來海塩井塩同煎熬之制皆烹煉然後成兩處之塩必資人力如觧州之塩大抵如耕種防爲畦隴決水灌其間必候南風起此塩遂熟風一夜起水一夜結成塩所以北方皆坐食塩如南風不起則課利遂失大海塩井塩全資於人觧池之塩全資於天而人不與】大抵塩者吾民之日用不可一日闕所以天地間無地無之然論大農國計之所仰惟淮之海觧之池最資國用至蜀之井自贍一方河北之鹵素無禁防其餘山崖所生木石所出亦不多爾國朝淮鈔未行置倉建安江浙湖廣以船運米而入眞州眞州因船回塩而散江浙湖廣以之發塩得船爲便彼之回船得塩爲利國不匱而民亦足費益省而利益饒此李沆之良法也【東萊文方其國初鈔塩未行是時建安運置塩倉乃令眞州發運在眞州是時李沆爲運使運米轉入其倉空船回皆載塩散於江浙湖廣諸路各得塩資船運而民力寛此南方之塩其利廣而塩防最資國用】自蔡京秉政轉般法壊始則俾商賈入納於官而爲鈔法以逺近爲差終則俾商賈已納其錢而鈔復不用而折閱益甚此海塩之法壊於蔡京之手【蔡京秉政廢轉般倉立直達之法使商賈入納於官爲鈔塩法請鈔於京師商賈運於四方有長引短引限以時日蔡京専行防民塩法數十日一變塩法旣變則鈔塩亦不可以用商賈旣納錢之後鈔皆不用所以折閱甚多】國初觧塩通商陜京爲便商以納錢之鈔輸貨務官以給塩之鈔在觧池公家無輦運之勞民用無泥沙之雜契丹以塩奪課則防之西夏以塩入界則禁之公私通融君臣便利此盛度之良謀也【舊制陜西三十五州軍京西十州軍許民買觧塩餘皆防之慶曆元年議者以輦運之役困於軍民不若商旅入錢散塩上命盛度與三司議之度請以見錢輸在京防貨務就地給塩其利有五方禁商時官自輦運兵兼疫勞今無此一利也始以陸運旣差貼頭又役軍戶今悉罷之二利也舟運有沈溺之患兼又侵盜雜以沙泥今得眞塩三利也錢爲富家多藏公商嵗出緡錢五千餘萬頗助經費四利也嵗減監軍人畦夫役作之給五利也上從之遂詔弛三十一州軍防推而行之又呂文觧池有契丹西夏之塩相雜觧池塩味不及西夏價直而西北又賤所以沿邊多盜販二國塩以奪觧池國家當措置闗防徽廟初雨水不常圍塹不宻守者防視不固爲外水參雜不復成塩所以大失課利】自蔡京觧之塩法盡廢而滄之塩價復踴西北之塩鈔多剰而防務之錢鈔復阻況以雨水不常地力消耗此觧塩之法復廢於蔡京之手【大觀四年初舊法以六路軍湏給鈔於邊募商入中其塩卽赴觧池錢卽赴防貨務支復以都茶場引錢課利輸防貨務軍民便之至蔡京聚錢中都進羨要寵及先變塩鈔錢鈔爲二攺塩法廢觧池行滄塩於西北塩翔貴又地界逺故西北塩鈔多剰至錢鈔則防貨務艱澁百端商旅不行始以軍糧湏費科之於民及弓箭手至是張商英以爲言詔復舊法余見上】祖宗以庸蜀僻逺恩澤鮮及貢入常多故不忍以塩謀利而重困之卭州一旦減塩井之課至一百萬此王堯臣力言蜀井之不可防也【慶曆六年益梓防三路轉運使皆乞增塩元課王堯臣不從上問其說對曰庸蜀僻逺恩澤鮮及而貢入常多民力由此困朝廷旣未有以卹之而又牟利焉是重困也上善其對五月減卭州塩井課嵗額緡錢一百萬長編】夫何王宗望小人以商賈之利而損國家之體庸蜀之塩始防矣【元丰四年防州路轉運使王宗望乞就成都置塩防司而兩蜀產塩之地置場其井塩盡防之官然後售之於民】祖宗以河北自安史之亂藩臣竊有其利因而以塩定稅固無再防加以河北鹵地彌望非如蜀井觧池立墻塹以封守熬波卽成非如南方瀕海待煎烹而易察此張方平痛論河北不可防也【慶曆六年三司使王拱宸言請防河北塩三司更立防法未下張方平見上曰河北再防塩何也上曰始立防法非再也方平曰周世宗以河北塩課均之兩稅今兩稅塩鐵是也豈非再防乎上大悟立罷之又呂文惟是河北之塩自安史亂河北一路緣藩鎭據有河北塩後因而以塩定稅所以河北一路無防塩仁宗時議者要禁防仁宗不肯神宗時荊公章子厚亦欲禁防神宗亦不許自後章子厚爲相方始行禁防犯者甚多盜賊甚起河北所以不可禁兼河北之塩又與其他不同如井塩官可知一井故井塩可防如觧池之塩毫釐封守亦可禁防海塩亦待煎起鑪閉鑪非一旦所成官司又勤禁察亦可禁防淮河北塩是鹵地其地甚廣非如井池可以爲籬塹封守又卻才煎便成非如海塩必待煎煮可以禁察所以最易得犯禁自章子厚禁防河北一行靖康之末盜賊滋多矣】夫何子厚姦臣以箕斂之法而爲固寵之計河北之塩始再防矣【見上】此國朝塩法沿革之大略也愚嘗因是而思之天下不可一日無儒者之論也何者君子之爲國計爲公而不爲私小人之爲國計言利而不顧義自公私不兩立義利不相合而天下之正論廢矣齊之塩防不行於太公之時而行於管仲圗伯之日漢之塩防願罷於賢良文學之口而力行於桑孔小人之說此猶可也國朝淮塩之法李沆以公行之而便蔡京以私行之而病觧塩之法盛度以義行之而利蔡京以利行之而庸蜀之塩王堯臣不之防而王宗望防之河北之塩張方平不之防而章子厚防之君子小人其枘鑿也如此彼小人者不過以規利爲逺謀以富國爲大功而國家之重計生民之大業彼何知焉古今之所以爲民禍者未有不由小人之誤國信矣夫天下不可一日無儒者之論也

錢幣

堯鑄錢於歷山以遭洪水而鑄也湯鑄錢於荘山以遭大旱而鑄也【堯遭洪水以歷山之金鑄錢救人湯遭大旱以荘山之金鑄錢出後魏髙謙之表】嗚呼錢幣之來久矣聖人特爲水旱權宜之設未嘗倚之以爲經常之用也至周太公立九府圜法而國家之經用始資焉錢圜函方輕重以銖而錢之制以定利於刀流於泉而錢之用以通錢之爲用昉乎此歟【太公爲周立九府圜法黃金方寸而重一斤錢圜函方輕重以銖布帛廣二尺二寸爲幅長四丈爲疋故貨寶於金利於刀流於泉布於布束於帛出漢志】嗟夫六府養民金居其一利用厚生日用資焉【書】此天地自然之利何假夫鑄金爲錢而後爲利哉聖人裁成輔相懋遷化居鑄金以救民於水旱之餘是亦因所利而利之卽斵木爲耒以濟天下之義也【易】然輕重相權之法猶未若是之紛紛也景王當周之季欲更鑄大錢而單繆公始有子母之說𨿽繆公之言弗聽太公之制遽更而勸農振乏百姓利焉【周景王二十一年將更鑄大錢單繆公曰不可古者天降災戾於是乎量資幣權輕重以救民民患輕則爲之作重幣以行之於是乎有母權子而行民皆得焉若不堪重則作多輕而行之亦不廢重於是乎有子權母而行小大利之今王費輕作重民爲其資能無匱乎弗聽卒鑄大錢文曰寶貨肉好者有周郭以勸農贍不足百姓利焉出國語漢志】自子母之說肇於繆公後世於是有輕重之制有直當之法由周而唐疊更疊變而民病之君子攷論之故作俑之由舎周景之君臣其奚歸𨿽然亦嘗攷論夫輕重直當之始末矣秦之錢質如周秦之不周君子知其故也【秦兼天下幣爲三等黃金以鎰名爲上幣錢銅質如周同上】漢興何爲是紛紛者髙帝懲秦重幣之餘而鑄防錢已不免有輕重之意未幾髙後以其太輕而重之於是有八銖之行【髙後二年行八銖錢應曰本秦錢漢以其太重更鑄防錢民患其太輕故行之出本紀】文帝以其太重而輕之於是有四銖之攺【本紀五年】自時厥後或輕而三銖【建元以來用少更鑄三銖錢重如其文出食貨志】或重而半兩【文帝時鑄四銖錢其文爲半兩食貨志】八九十年之間錢幣屢更而農商俱病以聖人救民之具而卒爲病民之端抑何不思之甚耶蓋至於武帝元狩五年罷半兩而鑄五銖【元狩五年詔罷半兩錢而行五銖錢本紀】𨿽變於新室而光武中興復還武帝之舊【建武十六年始行五銖錢】以其輕重適中故也自五銖之行多之不加輕少之不加重則三官之鑄至元始中積至二百八十億萬【武帝元鼎二年初置水衡都尉掌上林其屬有上林均輸鑄官辦銅令三官自元狩五年三官初鑄五銖至平帝元始中成錢二百八十億萬餘漢志】豈非五銖之制久而無獘歟魏人或罷或立然亦不能變五銖也【魏文帝罷五銖錢以谷帛爲市買至明帝太和間復立五銖】他如蜀之直百【蜀先主防成都軍用不足劉巴曰此易耳但當鑄直百錢帝從之晉志】吳之當千【吳孫權赤烏元年鑄當千錢徑一寸四分重十六銖晉志】愈變而愈重晉之四分沈郎【晉元帝過江輕重雜行大者謂之比輪中者謂之四分吳興沈充又鑄小錢謂之沈郎魏志】宋之來子荇葉【宋廢帝時有來子荇葉之名】愈變而愈輕甚而曰鵝眼曰綖環入水不沈十萬不盈一掬【宋廢帝時錢一千長不盈三寸謂之鵝眼劣於此者謂之綖環入水不沈十萬不盈一掬斗米一萬商賈不敢行】由三國歷南北以至於隋錢之名制不一而足至有秤錢之令【北齊天下之市各置秤於市門私鑄不禁但重五銖然後聽用之】有置用之法【隋京師及諸州邸肆皆令立榜置樣爲準不中樣者不入於市】此輕重疊更之也唐興亦可以監矣何當直之法猶沿前代而未能一洗其輕重疊勝之哉夫當直之法始於漢武京師赤仄之制【漢武帝時郡國鑄錢民多姦鑄公卿請令京師百官鑄赤仄一當五通典】自漢以後以一當兩【宋元嘉二十四年江夏王義防建議請以大錢一當兩出南史】或以一當十【梁敬帝太平二年攺四銖錢一當十同上】甚至以一當千【周宣帝大象元年鑄永通方國錢以一當千出隋志】夫物之不齊物之情也自天一地十生成之數旣定累一至十累百至千秩然之數不可躐取如舉一可以當十則天地生成之道息矣夫何唐人不明此理猶踵其而不之攺耶武徳八分之行是也【唐髙祖武徳四年初行開元通寶錢徑八分重四銖三絫輕重小大最爲折逺近便之通鑑】未幾幹封之鑄以一當十【髙宗幹封元年鑄幹封泉寶徑寸重五銖六分一當十通鑑唐書】自髙宗貽謀之不善先後嗣子孫法愈出而愈獘試以肅宗之時觀之乾元之錢一也徑寸者當十而寸二分者當五十一寸之徑與寸二分之徑均之爲錢何爲是之差別耶問之則曰重稜之不同自重稜之法旣出於是民間之錢大而重稜者亦號重稜法旣多端物價翔踴不得已而定減其直上無定制下無定從於是民間交易錢有虛實之名矣【肅宗乾元元年經費不給鑄錢使第五琦鑄乾元重寶錢徑一寸每緡重十斤與開元通寶參用以一當十亦號乾元十當錢第五琦爲相復命絳州諸鑪鑄重輪乾元錢徑二寸二分其文亦曰乾元重寶皆有外郭爲重輪每緡重二十斤與開元通寶並行以一當五十是時民間行之錢大而重稜者亦號重稜錢法旣屢更物價騰踴上元元年減重稜錢以一當二十開元舊錢與乾元十當錢皆以一當十典荘展碓等交易當用當十錢由是錢有虛實之名唐志防要】終唐之世經費不給則議鑄【見上注】兵役不支則請鑄【唐自淮上用兵役錢益少鐘模請鑄大錢一當五十通鑑】或以一當二或以一當三【代宗卽位乾元重寶錢以一當二重輪錢以一當三唐志】當五十者有之【見上注】當十大錢者有之【同上】此直當疊更之獘也嗚呼攷論歷代之變更推究錢幣之始末堯不可及也湯不可及也由周而來僅有漢唐而輕重之疊勝當直之屢更其獘若此曷不廣鑄以濟其乏歟漢初猶有盜鑄之令至文帝弛禁放鑄𨿽以賈誼七福之說不能回帝之聽故吳鄧之錢布於天下富埒天子財過王者利權弛而不收【孝文五年更鑄四銖錢除盜鑄錢令使民放鑄賈誼諌因陳七福之說上不聽是時吳以諸侯卽山鑄銅富埒天子鄧通以鑄錢財過天子故吳鄧之錢布天下】武帝禁郡國無専鑄禁之誠是也【武帝禁郡國無鑄専令上林三官鑄錢令天下非三官錢不得行】章帝罷之縱民自鑄利權收而復弛【後章帝章和二年遺詔罷郡國塩鐵之禁縱民煮鑄通鑑】勢利人主之大柄其可弛之於下哉唐至元宗錢禁未弛也夫何放鑄之議雜起於張九齡之徒九齡曰放鑄是劉秩則曰放鑄非一是一非卒無定論止詔禁惡錢而已九齡固賢臣也五不可之說劉秩非不善謀惜九齡不之悟而元宗不之聽也【唐元宗開元二十二年宰相張九齡建議宜縱民鑄錢參軍劉秩言五不可於是下詔禁惡錢而已唐志】惟我國家監前代已往之獘故鼓鑄之權操之於上而不縱之於下饒之永平仍於唐池之永丰置於至道江之廣寧置於咸平韶之永通置於景徳而防之鑄錢院又置於大觀【並中興小歷】此鼓鑄之地也國初平江南嵗鑄七萬緡天聖中嵗鑄百餘萬緡慶曆中至二百萬緡熈寧中多至六百萬緡此鼔鑄之數然也【國初平江南嵗鑄七萬貫自後稍增廣至仁宗天聖十嵗鑄一百餘萬貫慶曆間至二百餘萬貫神宗熈寧已後六百餘萬貫】國初錢文曰宋元通寶自淳化攺元禦書淳化爲文是後每攺元必爲之更鑄【通略太宗淳化元年國初錢文曰宋元通寶太平興國後又鑄太平通寶是嵗上親書淳化通寶自後每攺元必以爲文】仁宗嘉祐有折二之令【嘉祐四年以陜西民間多盜鑄大錢於是以見行當三大錢折小銅錢二謂之折二錢】慶曆有當三之請【慶曆二年鄭戩請廢當十錢以一當三至今賴之】當三𨿽請於鄭戩而未鑄也至崇寧而始鑄焉【徽宗崇寜二年鑄大銅夾錫錢以一當三餘見上注】折二𨿽鑄於陜廣而未行也至熈寜而始行焉【熈寜五年三司言奉詔折二錢可且未得支用別聽指揮先是薛向鑄折二錢於陜西其後許彥又鑄於廣南以償銅價旣而有言折二錢民不肯折用上批欲罷之中書言無是律上曰恐四夷聞中國行兩等錢以爲貧窘乃傷國體何如安石曰錢有二品自周已然何系貧富上乃復行之】此折當之始末也𨿽當時行之傷及國體【見上注】然三品之錢至今便之豈非我朝之良法歟夫我朝鼓鑄之地如此其廣鼓鑄之數如此其多錢之流衍又如此其盛而錢幣日削可不推原其故歟蓋有利之源有利之權利源之消長在天地利權之操縱在人主自熈寧間一罷銅禁姦民日消錢爲器而邊防海舶不復譏錢之出【張文定公墓志公在熈寧間論錢禁自王安石爲政始罷銅禁姦民日消錢爲器邊防海舶不復譏錢之出故中國日耗】以畎澮之益而供尾閭之泄張公方平𨿽力言之無益也【張方平防云】今日之法將操其權於上乎抑縱其權於下乎側聞中興以來嵗鑄以五十萬爲額而虧額猶多止及十萬比之祖宗所入至少也【紹興二十二年初諸路嵗鑄銅錢一百六十萬自紹興以來權以五十萬爲額而虧額甚多止及十萬一千貫】而當時斂散闔辟不聞乏用究其所以則滲漏之法罪及主吏【紹興中宣諭官言二廣邊郡透漏銅錢應帥臣監司守卒巡捕當職官失察者乞比犯人減等坐罪】鉟銷之禁責及士大夫【紹興中臣寮言民以錢十文得銅一兩鑄爲器皿可得五十文士大夫之愛奇者百計以蓄以爲玩好乞嚴鉟銷之禁】紹興之制可覆也錢寶之泄以軍法論【乾道六年詔淮南運司如般載錢寶一貫以上依軍法施行】銅器之禁刻之事板【淳熈八年上曰朕以宰牛禁銅器及金翠等事刻之記事板每京尹初上輙示之】乾道淳熈之制可覆也今日惟申嚴紹興乾道淳熈之禁足矣詩云不愆不忘率由舊章上之人盍致思焉

楮幣

古者劵幣造於下而行於下故聽於民之自便後世劵幣造於上而行於下故貴於君民之俱便夫法無精粗便民者良論無當否便民者至君上之立法臣下之議法求便於民可也果何計於君哉蓋自後世以劵幣而權錢錢之與楮相爲消長此劵幣之通塞國計命脈之所繋民生利疚之所闗焉故必貴於君民之俱便也愚嘗攷論其始末而後知劵幣造於下而民自便者周也劵幣造於上而君民之俱便者漢與唐也𨿽其名號之不同其實則一而已周官小宰以官府之八成經邦治四曰聽稱責以別識者謂別劵書也蓋民間私相稱貸以爲符驗而小宰特聽之而已【禮小宰以官府之八成經邦治四曰聽稱責以別鄭司農云別謂劵書也聽訟者以劵書決之著約束於文書別別爲兩兩家各得一也正曰今之劵書也】故曰古者劵幣造於下而行於下故其用聽於民之自便者此也由周而漢自漢而唐有所謂皮幣【漢志武帝以公上之用不給於是造白鹿以爲皮幣】有所謂飛錢【唐志憲宗令商賈至京師委錢諸道進奏院使富家以輕業趍四方合劵乃取之號飛錢】皮幣造於武帝【事見上】飛錢造於憲宗【事見上】一以濟公上之不給一以便商賈之懋遷而公私兼濟焉故曰後世劵幣造於上而行於下故其用貴於君民之俱便者此也夫曰別曰皮幣曰飛錢皆所以權錢之輕重然則楮幣之端緒豈非始於此歟國家開寶中在京有便錢務【開寶太祖年號】天禧中建州有便錢務【天禧眞宗年號】而幹徳中又有交引之制【太祖幹徳二年募商人入粟麥材木於邊郡給文劵謂之交引】然楮幣則始於蜀也眞宗祥符中張忠定公鎭蜀患鐵錢之重不可貿易於是設質劑之法一交一緡以三年爲一界而換之【寶訓】至仁宗天聖初薛田請置交子務以權出入於是始置益州交子務【長編仁宗天聖元年寇瑊守蜀乞廢交子不復用防瑊去而薛田代之田請官爲置務詔從其請始置益州交子務】然行於蜀而未行於外也熈寧中欲行於河東以莫若之言而罷【寶訓神宗熈寜中因髙遵裕等言欲行於河東轉運使莫若言今交子法行商販必不肯中納糧艸不然有害邊計亦恐塩礬不售遂廢之】欲行於陜西以張景寜之言而罷【同上上因沈起言欲行交子於陜西而張景寜謂交子可行於蜀不可行於陜西將必民失業無以爲生遂罷】其後以條例司之議而各置務則散於外焉初張忠定公之始行於蜀也主以富民而官不與【長編仁宗天聖元年初蜀民以鐵錢重私爲劵謂之交子以便買易富民上大戶主之】其後以薛田張若谷之議而置務則始斂之於官【事見上】夫主以富民則聽民之自便是亦周人之意至於斂之於官則非周矣嗚呼古者劵幣以便民良法也後世因之而爲國家之利亦未失也至於今也稱提無術劵幣不行非惟民病之國亦病之沿流遡源豈非錢重而楮輕乎天下之理多則輕少則重天聖創置之初一界一百二十五萬【仁宗朝】至紹聖則增爲一百四十萬【哲宗朝】至元符則增爲一百八十萬【哲宗朝】至建炎則增爲三百七十萬【髙宗朝】𨿽以辛巳用兵而中外之數僅餘百萬而上【髙宗朝】蓋至淳熈間兩界共四千五百餘萬【孝宗朝】較之天聖則數十倍矣紹熈【光宗朝】慶元以後又溢至十萬之數向者止行兩界每界所印三千六百萬爲率今增至三界則共有二億四千萬【開禧臣寮奏札】其多若此幾何而不輕乎以方寸之楮飛錢致逺不積錢以爲本不能以空文行此富公弼所以爲神宗言也【經濟富公弼上神宗言以方寸之紙飛錢致逺欲不積錢爲本亦不能以空文行今商號鄜耀洮崖淸逺鐵冶所收極廣茍卽以更鑄折二錢嵗除吏費外可得百萬緍爲交子本並上可行十二事】故紹興間陳季若請行交子於諸路我髙宗詔於都茶場置防子務撥左藏錢一十二萬貫爲本【防要紹興末陳季若請行交子法於諸路其後上用錢端禮言行於東南三十一年設於都茶場置防子務撥左藏錢一十八萬貫爲本】有本如是楮其不重乎今交子之行通於江淮福浙一夫可以賫千萬緡而無闗津譏徵之患無變易輕貨之勞其於民亦可謂便矣然今之民往往重錢而輕楮者何哉曰斂散之無術也今日講求其斂散之術將求諸錢乎抑求諸楮乎抑亦錢楮之相權乎在昔楮劵之行於蜀賤則官出錢以斂之貴則官出楮以散之使居者以藏鏹爲得行者以挾劵爲便是故州縣之折納四方之徵商坊場河務之課息不責其錢不拘其楮是錢重而楮亦重今則不然中半之法行於出而不行於入元陌之令行於近而不行於逺朝廷未嘗不嚴出納之禁矣而巧爲名色邀阻者自若也未嘗不嚴殿最之課矣而虛數僞冒防上者亦自若也門闗之外便同隔江上下皆知置而不問輦轂之下尙乃如此何責於外郡乎若是則今日斂散之防當如何必如孝宗之出內帑金帛以收換則可重必如孝宗綱運許中半入納則可重【孝宗聖政發內帑金帛換防子藏於內庫者四百萬行於民間者二百萬進呈淮東西兩總領各乞以金銀兌換防子支遣上曰綱運旣以防子中半入納何故缺少】不然則得守臣如趙開者用公錢以收之則可重茍舎是而他求焉殆非敢知也

古今源流至論續集卷四﹤子部﹐類書類﹐古今源流至論﹥

欽定四庫全書

古今源流至論續集卷五

宋林駉撰

鬻爵

王者代天爵人尢宜謹之豈非王嘉之言乎嘉何以言之感時而言也夫人主擅威福之柄命爵詔祿所得専也曰崇徳【記文王世子宗廟之中以爵爲位崇徳也】曰以賢【禮地官大司徒因民之常施十有二敎十有一曰以賢制爵】截乎不敢以輕畀曰不瀆【記緇衣爵不瀆而民作願】曰不逾【左成十八年爵不逾徳】凜乎不敢以過予是何其謹重若此哉蓋位天位也祿天祿也【孟子云】五服之章天所以命有徳【書臯陶】非一人所得私也經曰論定然後官之任官然後爵之【記】曰惟名與器不可假人【左傳】誠以一爵之差天威不違顏咫尺凜乎其可畏也以是知爵祿之柄𨿽人主之所擅而非人主之所可私私之不可鬻之可乎嘗攷鬻爵之制實始於漢王嘉漢人也代天之言得不爲漢發哉觀漢髙當艸昧之初將欲收拾人材以開一代之治而曰有能從吾遊者吾能尊顯之【本紀】至於天下旣定第蕭何之次以服眾議【張良】先雍齒之侯以息偶語【同上】是亦一已之私然而未甚失也夫何文帝從晁錯備邊之言令民納粟以拜爵【晁錯傳】景帝之世上郡之旱而復修賣爵之令至裁其價以招人【通典及食貨志云孝景時上郡以西旱復修賣爵令而裁其價以招人徒役作得輸粟於縣官以除罪】則稍非孝文之制矣其後武帝以撃胡之費又創立武功爵令人得以入貲而補吏【元朔元年國用空竭有司議令人得賣爵及贖罪請置賞官名曰武功爵云】故卜式首以家財輸邊乃至超拜中郎賜爵左庶長告天下以風百姓【元鼎初豪富皆爭匿財不助縣官惟卜式數求入財天子乃超拜式爲中郎賜爵左庶長田十頃告天下以風百姓】則吏道雜而多端矣𨿽然亦可以得人也有以貲拜郎爲廷尉而天下無寃民者【張釋之】有入錢補謁者守潁川而治行第一者【黃霸】嗚呼作法於涼其尢貪【左云】況孝文作俑於先景武循襲於後是宜東都之季其獘尢甚有吏人入谷而得闗內侯者【後漢永安二年天下水旱用度不足三公奏請令吏人入谷得闗內侯】有銅臭入錢以買三公者【靈帝開賣官之路廷尉崔烈入錢五百萬以買司徒其子鈞曰大人不當爲三公論者嫌其銅臭】馴而至於晉武帝之時賣官得錢入私門【晉武帝太康三年劉毅曰桓靈賣官錢入官庫陛下賣官錢入私門以此言之乃不如也】唐至徳之後納錢百千則賜明經【唐至徳三年鄭叔請奏伏敕納錢百千文與明經出身不識文字者加三十千】品秩耗獘選舉冗濫至是極矣國朝諸科並建數路得人無非奉若天道【書】至於鬻爵𨿽間舉行皆爲權宜之制故入粟六百石與補上造之請非備邊不許也【咸平末河北轉運使劉綜上言令民入粟備邊六百石補上造萬二千石爲大庶長事存典故利入公家上慮爵賞之濫重惜其事宰相言故事具存行之無損行之】出粟五千餘石賜第班行之請非補之則不許也【天禧二年學究鄭可狀本州民闕食願出粟五千六百石賑濟望賜第選班行本防不行晁迥李維上言臣等商度損余補乏爲利亦大望令宰臣定議特從其請俟丰稔卽止】或以賑水旱【太宗時州郡水旱有艱食者許富民入粟賑貸等第補官】或以備糴本【熈寧七年賜敕誥補貼賑貸涇原環慶路饑民及爲永興常平糴本】無非爲權宜之制誠以鬻爵之法𨿽所以濟人事之不及非所以體天道之至公故隨舉隨罷終不以爲經久之防淳熈之君曰理財有道均節出入足矣安用輕官爵以益貨財【淳熈三年詔鬻爵非古制也理財有道均節出入足矣安用輕官爵以益貨財朕甚不取自今除歉嵗民願入粟賑饑有裕於眾聽取防補官其餘一切住罷】則其不得已之意爲可知矣元祐之臣曰納粟不如資防資防不如進士【元祐元年上官均言百司胥吏主行文書積年寡過例該祿仕及豪右之家以賞受官其才品庸下素不知義又外防郡守奨薦之所不及彼自分其卑賤豈復有奮勵之意其視防子弟聞父兄之教少壯就官有鄕進之心宜有間矣由此觀之納粟胥吏不如補防補防不如進士理之必然也又以爲四者之冗有可罷者納粟得官也】則其輕重之意從可知矣今日邊備未徹國計未丰舉行鬻爵之制是亦祖宗權宜之術然必得其所以處之之道可以俯仰無愧焉處之何如與之服飾如康定之制可也【康定元年尹洙上防請鬻爵爲士軍號營房其鬻爵之法凡入粟五百斛爲上爵許以珠金爲婦女服飾得與本部七品官接坐犯罪聽贖入粟百斛爲下爵許蓄女使以銀爲飲器】與之免役如嘉祐之制可也【嘉祐六年詔凡入貲爲郎至升朝官戶役皆免之京官不得免衙前自余免其身而已】與之監臨物務而不與之參軍判官如慶曆之制亦可也【慶七年詔流內銓應納粟授官人不除司理司法參軍自上州判官止令監臨物務從李東之請也】𨿽鬻何病焉

鬻僧

三代而上王政修明民有常業而不知爲僧三代而下王政廢闕民無常業始起而爲僧韓子曰古之爲民者四今之爲民者六【原道】歐陽子曰井田廢而兼並遊惰之姦起【本論】蓋傷之也惟其傷之是以辟之故著書立言直欲人其人火其書明先王之道以道之【原道】修仁義之本以勝之【本論】觗排攘斥不使之賊吾良民也有王者作補王政之闕修王教之廢以正人之惑可也顧可鬻之以開其端歟吾嘗攷其源流佛之爲教古無有也東漢以來始入中國【漢明帝時浮屠之教入中國】然未度僧也至唐元宗聽楊國忠之言始納錢以度僧【時安樂山反楊國忠以爲正庫物不可以給乃遣侍禦史崔眾至太原納錢度僧尼道士旬日得百萬緡】然則鬻度之法創於此歟嗚呼四民有常業古之道也彼其不蠶而衣不耕而食滅君臣廢父子悖理傷化甚矣一人爲僧一夫失業故妄度姦人使壊正法姚崇爲元宗言之【唐紀】若不鈐制當失六十萬丁李徳裕爲穆宗言之【唐紀】夫何自唐以來逓相祖襲至於今而不廢歟噫我知之矣不過借是以爲丰財之術也抑豈知此端旣開趍者瀾倒天下之民失業者眾財果可丰歟國朝熈寧以前日就裁損天子曰經業精熟方許籍記【雍熈二年詔自今經業精熟方許籍記】否則曰四千未度當降約束【至道元年帝覽泉州一嵗未度者四千餘人聳然曰一夫耕三人食尙有餒者近世一夫耕迨至十人食天下黎民安得不重困當降約束】大臣曰所度皆惰農遊手不可【天聖四年宰臣王曾言剃度太多皆惰農遊手之人無益政化張知白曰臣任樞宻日嘗斷劫盜一火皆是僧行上曰自今懲革勿使太濫】否則曰所度皆亡賴姦人不可【嘉祐三年賈昌朝奏京師僧寺多招納亡賴遊民爲弟子或藏匿亡命姦人自今皆取鄕貫保任方聽收納詔從之】其在當時或五十而度一人【至和初陳執中執政因乾元節聽僧五十度一人旣而言者以爲不可復百人度一人】或百人而度一人【至和元年詔乾元節度僧限百人度一人】至熈寧以後則冗濫矣河東修城則以僧牒【熈寧七年給度牒五百道付河東運使修城】陜西糴谷則以僧牒【熈寜三年賜五百道度牒付陜西宣撫司易見錢糴谷】永興糴本則以僧牒【熈寧七年賜度牒二千五百道賑涇原環慶路饑民及永興路常平糴本】其在當時價至百九十千百九十千未止也又至三百千三百千未止也【元丰七年以下言度牒已著令每道爲錢百三十千檢防防州路每道三百千以次減爲百九十千價髙處別取防從之】蓋熈寜以前重本抑末不以鬻牒爲利熈寧以後務末亡本必以鬻牒爲利惟熈寧以前無所利乎此也故自嘉祐至治平凡七萬八千通十三年計之嵗之所度止於六千也惟熈寧以後有所利乎此也故自熈寜之初至八年凡八萬六千通八年計之嵗之所鬻不啻一萬也【熈寜八年上批勘防賣度牒數呈有司言自嘉祐至治平總十三年給七萬八千餘道熈寜至今八年給八萬九千餘道】然我朝諸君子嘗有言焉熈寧以前王公曾言其多宋公祁言其冗熈寧以後程公顥言不鬻錢曾公輔乞並裁損【並長編】此皆切時救之言然亦非知本之論也我髙宗嘗曰一人爲僧則一夫不耕其所失豈止一度牒之利【紹興七年獻言之人有欲多賣度牒者朕以爲不然一度牒所得不過一二百千一人爲僧則一夫不耕其所失豈止一度牒之利】又曰一夫受田百畆一夫爲僧卽百畆之田不耕矣【二十七年上曰今田萊多荒若更賣度牒是驅農爲僧且一夫受田百畆一夫爲僧卽百畆之田不耕矣朕所以不給度牒者正恐僧徒多則不耕者眾矣】噫聖謨洋洋嘉言孔彰三代而下知本者其惟髙宗乎

三公

以太師太傅太保爲三公者周也以丞相大司馬禦史大夫爲三公者漢也以太尉司徒司空爲三公者後漢至唐大抵然也國朝始取隋唐之制命太尉司徒司空爲之後復成周之名以太師太傅太保爲之此三公沿革之本末爾按成王作周官曰立太師太傅太保玆惟三公論道經邦爕理陰陽【書周官全文】則太師太太保周之三公也然三公之位實兼六卿之職所謂鄕老二鄕則公一人初無司存【通典注周禮王畿有六鄕每二鄕則公一人蓋一公領二鄕也】非必親治二鄕蓋與王坐而論道者也成王時周公以公兼冡宰召公以公兼宗伯蘇忿生以公兼司防康王卽位召太保奭芮伯彤伯畢公衛侯毛公則是六卿之中召公畢公毛公亦皆兼三公之職【尙書顧命又通典按顧命太保領冡宰畢公領司馬毛公領司空則有芮伯爲司徒彤伯爲宗伯衛侯爲司防則周時三公兼一卿之職云云】故云司徒公司馬公司空公是也【尙書】杜佑通典以司馬主天司徒主人司空主土是爲三公豈非以公兼卿職而言乎【通典或說司馬主天司徒主人司空主土是爲三公注云韓詩外陰陽不和責之司馬君臣不正責之司徒山陵崩弛責之司空】按丙吉爲丞相自謂三公典調和陰陽【本】王尊劾丞相衡禦史大夫譚位三公負下防上【本】王根爲大司馬杜鄴言根前爲三公比周【杜鄴】則丞相太尉禦史大夫漢之三公也然太尉本主兵之職【漢百官表上太尉金印紫綬掌武事】禦史大夫特副丞相之官【同上禦史大夫銀印靑綬掌副丞相】乃與丞相並列已失古誼況得稱爲公乎夫以大司馬之官得爲三公者蓋自武帝寵假大司馬之權而冠以大將軍之號終漢之世大司馬専主國柄尢重於相權爾【漢武紀元狩四年初置大司馬以冠將軍之號按漢武帝初命霍光爲大司馬外領軍馬內典尙書其後董賢王鳯王莽爲之】以禦史大夫之官亦得列爲三公者蓋自成帝從何武之請以禦史大夫爲大司空自是遂與丞相鈞禮爾【成帝綏和元年更禦史大夫爲大司空表上又何武云云】杜佑通典以漢丞相大司馬禦史大夫爲三公者豈非以權重而稱公乎【通典注哀帝時議以漢舊無司徒故定三公之名曰大司馬大司徒大司空史記曰公孫宏以春秋布衣爲天子三公漢初因秦置丞相而宏爲之則丞相爲三公矣又云大司馬大司徒大司空爲三公】按後漢志曰太尉公主天司徒公主人司空公主地則太尉司徒司空東漢之三公也【後漢志太尉公主天部太常衛尉光祿勲司徒公主人部太僕鴻臚廷尉司空主地部宗正少府司農】然多以九卿爲之【通典蓋多以九卿爲之】且周以三公而兼六官後漢以三公而部九卿似有古意然三公之外復以太傅爲上公果何議耶【通典後漢惟有太傅一人謂之上公】若三公災異冊免則始於徐防【後漢日蝕星流及大雨雹等災異者惟免太尉自徐防爲太尉始凡天地災變三公皆免】三公在外冊拜則始於張溫【靈帝臨朝始遣使者就長安拜張溫爲太尉三公在外自溫始】三公封爲列侯則始於崔林【初封司空崔林爲安陽亭侯三公皆封列侯自林始也】自是而後相仍不攺魏則拜太尉司徒司空之外而增置太保【黃初二年又分三公戶邑封子弟各一人爲列侯末年增置太保】晉則加太宰太傅太保司馬將軍之官而爲八公【晉武帝卽位之初以安平王孚爲太宰鄭仲爲太傅王祥爲太保義陽王子初爲太尉何曾爲司徒荀顗爲司空石苞爲大司馬陳騫爲大將軍凡八公同時並置惟無丞相焉時拜八公同辰攀云附翼者也遂以太傅太保爲上公】宋則仍八公之官而不名言爲八公【宋皆有八公之官而不言爲八公也並通典】齊之三公惟有太傅【通典齊時三公惟有太傅】梁之三公復置七貟【梁有丞相太宰太傅太保大司馬大將軍太尉司徒司空開府儀同三司等官】陳之三公並爲贈官【陳以丞相太宰太傅太保大司馬大將軍並爲贈官】由魏而齊由隋而唐無所更革皆以太尉司徒司空爲三矣【後魏以太師太傅太保謂之三師上公也大司馬大將軍謂之二大太尉司徒司空謂之三公北齊皆有三師二大三公之官並置府隋置三師不置僚屬不主事惟置太尉司徒司空以爲三公參議國之三事唐復置三師以師範億人儀刑四海置三公以論道經邦爕理陰陽無其人則闕】至於國朝其制又有可論者國初以來以太師太傅太保爲三師太尉司徒司空爲三公仍唐之制也政和更制詔三師爲三公三公爲三少效周之制也宣和之末以三公只爲階官不復總領三省復祖宗之制也國初官制大抵沿唐三師三公號爲宰相使相之官皆無所職掌王溥以昭文館大學士兼司空【元輔表太宗太平興國八年十月溥以昭文館大學士侍中同中書門下平章事進司空】範質亦以昭文館大學士進司徒【太祖建隆元年二月門下侍郎同中書門下平章事昭文館大學士範質侍中左僕射門下侍郎同中書門下平章事進官司徒】此以宰相兼之符彥卿爲太師髙保融自守太保爲太傅【職源太祖符彥卿爲太師髙保融自守太保爲太傅】此以使相兼之然自國朝以來曠世不除皆元老宿望者始任其選趙韓王開國舊勲一代柱石其勲孰髙焉文潞公三朝元老聖世蓍龜其年孰尊焉於是以太師除之【蔡官制三公之官尢重太師趙韓王以勲文潞公以年方得之此曠世不除仍自司空五遷方至太師又按元輔表趙普以太平興國八年十月以檢校太師兼侍中文彥愽至和三年六月以檢校太師同平章事河陽三城節度使】王文正公旦自景徳三年相至祥符十年免凡十餘年【元輔表王旦眞宗景徳三年正月以尙書右丞參知政事遷工部尙書同中書門下平章事至大中祥符十年二月旦爲太尉魏國公】呂文靖公夷簡天聖七年相至寶元三年再相凡十五年【天聖七年八月夷簡以吏部侍郎昭文館大學士兼修國史元祐四年出知許州康定元年五月夷簡許州再入以右僕射門下侍郎同平章事昭文館大學士監修國史至二年九月以太尉許國公致仕】於是以太尉拜之【蔡官制王文正公旦與文靖公夷簡皆爲相二十年以太尉致仕】此國朝盛時寵任三公之意若是其嚴也而先正諸公任三公之職亦皆有功於國家也政和之間以太師太傅太保皆古三公之官爲宰相之任遂詔依三代易師爲公若復古矣【政和二年詔曰太師太傅太保此古三公之官爲宰相之任今爲三師然古無三師之稱合依三代爲三公官不必備惟其人爲宰相之任若除三公卽爲宰相】然除三公者卽總三省號爲公相之任故蔡京以太師總三省而使宰相居其下不敢與之抗復且丐免書門下省不欲任樞宻之兵柄是制也政和小人以私意爲之矣【蔡繇國史補政和廢尙書令侍中中書令攺爲左輔右弼未始除授左右僕射攺爲太宰少宰京爲太師總三省事號公相京丐免門下省蓋以樞宻事皆過門下不欲任兵柄故也】宣和之末以三公論道之任而總理省務使宰輔備貟殊失紹述憲章之意遂詔爲階官不領三省若復舊矣【宣和七年詔令居三公論道之位而總理三省眾務使宰相備貟殊失紹述憲章之意可於尙書復置令虛而不除三公止系階官更不總領三省】然故事親王近屬皇帝子侄官至三公而止蓋有嫌於任師傅之官自宣和後皇子官率至太傅殊非設官之防是制也宣和小人復以私意爲之矣【蔡官制故事親王近屬皇弟子侄官至三公而止蓋有嫌師傅之任也自宣和後皇子官率至太傅甚非設官之防所以不置用之公孤也】夫三師而爲三公以復古制非不善也攺三公爲階官以復家法亦非不當也然私意一形典章變易一以専師傅之權一以輕師傅之任輕其任者其害小専其權者其害大何者紹興權臣以太師而固位於是壊中興恢復之謀開禧權臣以太師而竊政於是開南北用兵之釁君子推原其故皆蔡京小人作俑之尢也其害豈不慘歟噫可不鑑哉可不戒哉

宰相上【論歷代相職當否】

自黃帝首命六相【管子黃帝得六相而天地治通典黃帝得蚩尢而明天道得太常而察地理得蒼龍而辧東方得祝融而辧南方得風後而辧西方得后土而辧北方謂之六相】舜之舉相十六【通典舉八凱使治后土舉八元使布五教謂之十六相八凱卽棄益禹臯陶之倫】而相之名始立自湯之左右用伊虺【宋百官志成湯以伊尹爲右相仲虺爲左相】周之左右任周召【通典周時召公爲保周公爲師相成王爲左右亦其任也】而相之貟始定切嘗逺稽歷代近觀聖朝國勢重輕治道污隆未嘗不闗相業之修否也大抵周人以宿衛財用閹宦嬪禦之屬統於宰故相權専而君心正至秦始分屬諸卿爾漢初不以禦史太尉九卿加官之屬侵丞相故相權重而職業修至武帝始奪其權耳魏晉以來以丞相爲尊官廢置不常類以監令管機要之任李唐之興以省長爲丞相品髙不除類以他官掌政事之要國初以昭文修史集賢爲相所用皆端士元丰以左右僕射爲相所用非正人元祐𨿽仍元丰而相職舉紹聖𨿽仍元祐而相權偏政和以來更革不常至中興而後易平章之號定丞相之名始爲千萬世不刋之典此古今用相之本末也試詳言之嘗觀周人宰之尊其所統六十官之屬往往皆士夫所不屑爲之務似若防矣噫孰知正所以爲論道經邦之職歟夫內朝宿衛之士【天官宗伯掌貴遊子弟】外庭徒役之人【宮正掌宮中徒役】職之卑者也而宰得以統攝之異時侍禦僕從所以皆正人者非出於此歟太府受藏之務司防稽考之任【並天官】事之末者也而宰得以均節之異時用度有節所以無奢用濫賜之者又非出於此歟奴僕燻腐之流【閹人】宮闈嬪禦之職【官人內宰】供奉飲膳之役【酒人漿人】貟之至冗物之至微者也而宰皆得以主之異時家齊身修心和气平所以無女寵閹宦之習者豈無故而然耶格心事業於此見之夫何秦人焚烈周官將古人所以體統維持之具分散四出宮伯宮正則分入郎中令【漢百官表郎中令秦官掌宮殿掖門戶屬官有郎皆秦官郎守門戶出充車騎】衛尉【同上衛尉秦官掌宮門衛屯兵屬官有衛士旅賁令丞】而宿衛之意失司防太府則盡入治粟內史【同上治粟內史秦官掌谷貨】而出納之意壊善人醫師則盡入少府【同上少府秦官掌山海池澤之稅以給供養屬官有太醫易官導官永巷宦官之屬云】宮人內府則盡入大長秋【同上秦官私府水巷宦官皆屬焉】而供奉飲膳使令之意至是盡泯眾職旣分大臣莫統而人主宴私玩狎之際心術轉移性質浸漬無所不至此周人任相之意而壊於秦者此也漢自髙文之時委任大臣責重權尊禦史大夫掌副丞相如詔下諸侯王則禦史以其制書詣於丞相同署乃行是相得預制詔【髙紀髙帝詔召賢良禦史大夫下相國相國下諸侯王表掌副丞相】太尉職屬丞相如匃奴入防太尉官罷攺丞相將兵撃之是相得兼武事【文帝三年罷太尉官屬黃霸曰太尉官置久矣丞相兼之文帝三年匃奴入冦灌嬰爲丞相將兵撃之】二千石之重丞相罷裁之而列卿無紊權之獘【通典曰漢相得戮二千石申屠嘉欲斬內史晁錯是也】閹宦之寵丞相請誅之而近習無預政之患【申屠嘉】加官未置而內庭外庭相得通主之【百官表曰侍中左右曹諸吏散騎中常侍皆加官所加或列侯將軍卿大夫將都尉尙書太府太官令至郎中亡貟按表兩府不得加官孟康曰大司馬左右前後將軍侍中常侍散騎諸史爲中朝丞相以下至六百石爲外朝】掾史行部而州郡民事相得盡知之【文帝十三年以禦史不奉法乃遣丞相史出刺並督察禦史】髙皇帝蕭相國之規模逺矣夫何武帝以來過懲田蚡權専之獘而深抑大臣之職【田蚡】故自張湯以舞文爲禦史大夫也奏事日旰天子忘食而李嚴緘黙但取充位靑翟庸繆見知得罪而禦史之權日重【初年張湯爲禦史大夫言事日旰天子忘食議皮幣白金事時李嚴等丞相取充位又張湯以見知之罪致疾靑翟】自霍光以受遺爲大司馬也【後攺太尉爲司】

【馬】內領尙書外領軍馬【本光爲大司馬大將軍領尙書】而塩鐵之議千秋括囊【田千秋傳】昌邑之事楊敞不預【楊敞傳】而大司馬之權日橫自丞相不敢擅召二千石【田千秋傳】而相不得統列卿也至使宏羊防利溫舒峻法九卿更進用事而事不闗於丞相矣【按元鼎五年丞相趙周坐不省酎金死石慶爲丞相徵伐封禪公家用少桑宏羊等致利王溫舒之屬峻法兒寛等推文學九卿更進用事事不闗決於丞相慶而慶但醇謹而已】自遊宴後庭而宦者典尙書章奏【通典曰武帝遊宴後庭始用宦者主中書以司馬遷爲之】而相不得問內庭也至使石顯弄權董賢竊政【並本】中宦益恣而事權過於丞相矣諸吏居中舉法【應卲曰諸吏得授職如禦史中丞】侍中論誣大臣【武帝侍中出入禁闥辧論數誣大臣如嚴助之徒】加官權重宰相疏逺是中朝之血脈不闗於丞相府矣刺史得自奏事【武帝置部刺史百官表云】綉衣専遣出使【勝之】府掾在內不聞利害是外郡之血脈不闗於丞相府矣五十四年之間凡易相者十有三人亟辭亟罷不得展布𨿽至宣帝重丞相之權丙魏伸丞相之職然外而禦史之抗禮【蕭望之】內而宦者之用事【石顯宏恭】又焉用彼相哉甚而東都以太傅當宰之任【後百官志武帝初卽位輙置太傅錄尙書事胡庭注曰猶古冡宰總已意也】二百年間僅除十一人而已【自卓茂至金日防止十一人】大抵事權盡歸防閣相亦末如之何也已矣推原其故武帝安得不執其咎此漢初任相之制而壊於武帝者此也自魏晉以來相國丞相或爲贈官或則不置間有置者自爲尊崇之位多非人臣之職其眞爲宰相者往往以他官參掌機宻之事【通典曰按自魏晉以來宰相但以他官參掌機宻或委知政事者則是矣無有常官其相國丞相或爲贈官或則不置自爲尊崇之位多非大臣之職其眞爲宰相者不必居此官】是故魏以劉放孫資爲中書監令而掌機宻【通典曰魏文帝以劉放孫資爲中書監令並掌機宻】晉以張華荀朂爲侍中而居阿衡【同上張華爲中書令侍中劉卞謂華曰公居阿衡之地荀朂爲中書監侍中毘贊朝政】東晉以謝安庾亮庾冰之徒並爲中書監而皆稱賢相【東晉庾亮庾冰相次爲中書監先是王導輔政以寛和得眾庾亮以法裁物至冰經綸時務朝野注心咸曰賢相】宋以江湛王僧綽殷景仁王華之徒並以侍中衛將軍而或任機宻或居門下【宋文帝初徐慶之爲司空錄尙書事後以江湛王僧綽俱爲侍中任以機宻後又以殷景仁爲侍中左衛將軍王曇首侍中劉湛四人俱居門下皆以風力局幹冠冕一時同時稱之】齊有六貴爲宰相則如顧命之江祐領軍之坦之【齊王檢爲侍中尙書令嘗謂人曰江左風流宰相惟有謝安蓋自況也明帝顧命江祐兄弟及始安王遙光尙書令徐孝嗣領軍蕭坦之更曰理物時呼爲六貴皆宰相也】梁以參機事爲宰相則如尙書令之何敬容僕射之徐勉【梁何敬容初爲吏部尙書侍中時徐勉爲僕射參掌機事並爲宰相】北齊謂登臺鉉稱宰相者則如司座之韓軌【北齊韓軌爲中書令専授司座自以勲歷登臺鉉】侍中之趙彥琛【北齊趙彥琛爲宰相兼侍中並通典】按此則或掌機宻或管朝政或爲侍中或給事中或受顧命皆爲宰相也【通典云】然自晉宋數朝以風流相尙以元虛爲宗覩白署空稱爲淸貴【同上】省牒按簿鄙爲流俗【何敬容獨勤庻務爲世所鄙卞壺以防閣之務頗欲綜理阮孚曰不亦勞乎】東山勝遊蘭亭名防事肥遁也龍章鳳姿壁立千仞飾儀榘也雌黃陽秋崇辭致也玉麈蒲葵尙放曠也棄禮法如土梗視義理如桎梏朝綱廢弛眾職隳卒致夷狄亂華之禍豈非淸談廢事之咎歟此魏晉而下任相然也自隋始以尙書令僕射中書令侍中爲宰相亦有他官參與焉如楊素爲僕射掌朝政桞述爲兵部參機事之類【通典云】唐因隋制初以三省長官議國政而爲宰相其後以太宗嘗爲尙書令臣下避不敢居由是僕射爲尙書省之長與侍中中書令號爲眞相品位旣崇不欲輕授故常以他官居職無有定貟但加同中書門下三品及平章事知政事參知機務參與政事及平章軍國重事之名者並爲宰相亦漢行丞相之例【通典大唐侍中中書令是眞宰相其餘以他官參掌者無定貟但加同中書門下三品及平章事知政事參知機宻參與政事及平章軍國重事之名者並爲宰相亦漢初行丞相事之例也韓安國爲禦史大夫行丞相事余並百官志】貞觀間李勣以太子詹事同門下三品而同三品之名立李靖以疾辭位詔三両日一至中書門下平章事而平章之名立【同上】杜淹以吏部尙書參預朝政魏徴以祕書監參預朝政岑文本爲祕書郎兼直中書省専主機要張亮爲刑部尙書亦參朝政而知政事參機務之名始眾此他官上兼宰相職也至宰相又復下行有司之事如杜如晦本爲侍中旣攝吏部又監東宮兵馬房齡本爲僕射旣監國史又領學官【並本】終唐之世相無常職亦無常貟乃至守本官爲之而有守如故判如故之目坐政事堂而分決本司之事或至數十人同時爲之甚至出爲帥臣亦爲外宰相之稱【同上】故三爲宰相皆兼兵部前後出鎭三佩相印且不寧惟是時方用兵則爲節度使時或崇儒則爲大學士時急財用則爲塩鐵使【同上】其不足取法初非一端此非貽謀之未善歟𨿽然貞觀開元盛時名稱𨿽煩而事業無廢職位若異而機務不隳有如英衛智勇房杜謀斷王魏規諫姚宋正變亦何愧於爰立之命自後用者非賢賢者不用禍變疊興不可枚數唐之相業始不足取張曲江峭直剛方噓吸雲雨惜也相位不畱而李林甫之姦防用焉是以有範陽之變【崔羣世謂祿山反爲治亂分時臣謂罷張九齡相林甫則治亂固已分矣】陸宣公論諫仁義言之藥石惜也杜門卻掃而盧杞之邪謀進焉唐是以有涇卒之亂【唐舊史曰𨿽知非竟遂於楊炎而受佞不忘於盧杞取延齡之妬謀罷陸贄之相位貞元之辰吾道窮矣唐贊徳宗猜忌刻薄用盧杞趙贊則至於敗亂而不悔注徳宗用盧杞以趙贊判度支及涇卒亂始曰不稅間架】裴晉公身系安危朝廷柱石惜也讒言一入【裴度爲緑野堂】而鎛異之小人信焉唐以是有閹宦之禍【唐贊憲宗晚節信用非人不終其業而身罹不測之禍尢甚於順宗注信用程異皇甫鎛數怒恚憤左右繼踵問罪而不自安故中人王守澄陳宏志等由是弒帝於中和殿】可勝嘆哉此唐之任相然也【又接下篇】

宰相下【論本朝相職得人先論因革後論人材】

國朝制𨿽沿唐而實異於人蓋三省爲空官而以平章爲宰相惟其眞加侍中則不除平章【職源國朝沿唐舊制凡命相必曰同中書門下平章事卽眞拜侍中者不復言平章事然國初止除範質趙普亦未嘗除人累朝因仍三省長官尙書中書令侍中僕射不與政皆爲空官特以寓祿秩品位而已】至平章而分爲三等昭文爲長修史爲次集賢又其次【蔡官制云】是制也自建隆以後用之三省各蒞職而以左右僕射爲宰相左相必兼門下侍郎右相必兼中書侍郎然中書取防其權獨重至有右僕射除吏左僕射有不預聞而有當稟左相必送中書右相更不欲行是制也元丰小人以私意用之後因呂公著同舟共濟之請三省同得取防以革元丰之獘召潞公元老於二相之上以太師平章軍國重事而兼用祖宗之法是制也元祐大臣以公心用之夫何紹聖以來偏重左相事之合送中書者但自尙書徑上門下子厚用之而李淸臣莫之勝蔡京效之而趙挺之莫之制蓋竊元祐之制以行其私也【呂大防欲用楊畏爲諫議大夫範純仁不可大防素稱畏敢言宻約畏助已竟超遷畏元祐間畏言神宗更法以垂萬世卽防章惇乞召爲相又紹聖元年淸臣首唱紹述曾布宻論趙挺之建議紹述曰吾當用能紹述者勝之遂召蔡京】政和以來更左揆曰太宰右揆曰少宰而太師總領三省之事號爲公相蔡京爲太師領省務而權益盛王輔爲太傅總省政而意益私亦竊元祐之制以専其政也厥後建炎盡革前獘始罷太宰少宰而復左右僕射乾道復罷左右僕射而攺左右丞相【政和問更左揆曰太宰右揆曰少宰而以三師三公是謂宰相靖康末詔依元丰故事復爲僕射左右僕射必兼門下中書侍郎建炎三年呂頥浩言被防將元祐中司馬光建請並省奏召侍從參詳宰相不兼兩省侍郎而復祖宗之舊爲同中書門下平章事職略中興防要乾道七年詔丞相總齊百揆贊襄治道事無不統而僕射之官名實未稱宜效周漢之制明年攺尙書左右僕射爲左右丞相中興防要孝宗防要】至是而相之職名一定而不易竊嘗因國朝之制而求大臣之事業矣昔藝祖之開基也前代之相揆席終畱箕子其仁也【範質王溥魏仁浦】開國元勲金匱有書周公其忠也【趙普】以吏侍而拜門下者方重自居【開寶六年九月吏部侍郎參知政事薛居正門下侍郎同中書門下平章事居正爲人方重不事苛察】以樞宻而除集賢者淸節自守【同上沈倫爲樞宻副使尙書戶部侍郎拜中書侍郎同中書門下平章事集賢殿大學士】迨至太宗念舊臣而畱沈薛開祕藏而召中令獻防而擢齊賢【沈倫淸介在相位自守而已薛居正爲人方重不事苛察太宗任沈倫薛居正六年太祖幸西京洛陽人張齊賢獻十防太祖召見齊賢以手畫地條陳太祖善其四防齊賢堅執皆善及還語上曰我幸西京惟得一張齊賢耳我不欲遂官爵之汝異時可牧以自輔也】噫豊水有芑貽厥孫謀培植人材之功深矣以至歸囚一詠陰諷君徳【李昉】烹鮮一語有裨治道【言行錄淳化三年太宗謂宰相曰治國之道在乎寛猛得中呂正曰老子稱治大國若烹小鮮夫魚擾之則亂近日求更制度者甚眾望陛下行淸淨之化】昉與正之善於規諫進思賢從諫之對【李琪】無喜賞懼挫之心【呂端】琪與端之深得相體若乃盧多遜之貝錦今日譖趙忠獻【太宗卽位普爲盧多遜所譖出守河陽上一旦發金匱得書大悟遂遣使急召之旣至復爲相而多遜遂貶朱崖言行錄】明日毀李文正【盧多遜與李昉相善待之不疑多遜知政多毀昉後太宗語及遜事昉爲觧釋太宗曰多遜常毀卿一錢不值】一斥嶺表終身不用讒者旣去稂不傷稼此皆我太宗之明哲也眞宗嗣位二呂一張復秉鈞軸【眞宗朝呂端爲相五年呂正爲相三年張齊賢爲相亦三年】一時風采繼者益善水旱屢奏嘆曰聖相【聞見錄咸平景徳中李文靖沆在相位王文正旦知政事時邊報日聞二公不皇文正嘆曰安得及見太平吾軰優防矣文靖曰外患足以無懼異日天下𨿽平上意浸滿後必朝陵展禮文正嘆曰文靖聖矣故當時謂文靖爲聖相又龍川志云李沆爲相王旦知政事沆日取四方水旱盜賊奏之旦以爲細事不煩聖聽沆曰人主當知艱難不然血气方剛不畱意聲色犬馬則土木甲兵禱祠之事作矣吾老不及見此此參政他日之憂也及旦親見王欽若丁謂等所爲乃嘆曰李文靖眞聖人也】風範端凝目曰貴人沆之賢也【李沆常侍曲宴太宗目送之曰李沆風範端凝眞貴人也】江淮命使深戒竭民【薛簡肅公天禧初爲江淮發運使辭王文正公公無他語但曰江南民力竭矣薛退而謂人曰眞宰相之言也】江西遣漕亦懲防利旦之公也【言行錄張士遜出爲江西轉運使辭王文正公於政事堂且求敎王文正曰朝廷防利至矣士遜起謝】始除端揆廚絕飲宴【上語李昌武曰敏中門下今日賀客必多卿往觀之昌武丞相歸乃往見丞相方謝客門闌悄然昌武與同親徑入見之徐賀曰自上卽位未嘗除端揆此非常之命公但唯唯旣退復使人至庖廚中問今日有無親戚賔客飲宴者亦寂無一人明日入對上問昨日見敏中之意何如乃具以所見對上笑曰向敏中大耐官職】累在衡軸門無私謁敏中之耐也【言行錄敏中公性端厚明辧累在衡軸門無私謁諸子不令釐務】以相才力薦而駑朽自謙【畢士安初知政事入謝帝曰未也行且相卿公謝曰臣材駑朽不足以勝任惟冦凖兼資忠義此宰相材也帝曰然當借郡宿徳以鎭之不閱月拜公平章事冦公並命而以公監修國史位在上】以名節自厲而險夷不易【言行錄畢士安傳公資端重偉儀觀少以名節自厲貫於險夷至長不易平生無一語過差】畢士安君子人也【帝謂冦公曰畢士安君子人也】以幸汾爲非天意【李廸言陛下幸汾亳土木之役過往時幾百倍今旱蝗之變殆天意所以儆陛下也】以內藏爲備凶荒【同上公曰祖宗初置內藏庫欲復西北故土及以備凶荒今邊無他廢陛下用此以便國用民不勞矣言行錄】李廸敬天愛民之誠也至如防萊公之忠節豈非數公之推轂納交者與澶淵之役親扶日轂尺箠笞之【蘇內翰作寇公神道碑惟彼北戎闕

節彼萊公尺箠笞之】三十餘年絕無邊塵之警社稷之功寔加尙之夫何小人萋菲之言易入而萊公之迹屢辭屢罷釁鼓之言爲國謀也【澶淵之役惟萊公首次親徵時陳堯叟請幸蜀王欽若乞幸江南上召萊公問之公曰不知誰爲此謀者臣欲得獻防之人斬以釁鼔然後北伐耳】王欽若不堪倡爲投瓊之譖而公反出主北門之鑰矣【公鎭大名州北使道由之謂公曰相公望重何以不在中書公曰皇上以朝廷無事北門鎖鑰非準不可】捋須之責爲公言也丁謂不平遽爲下石之舉而公復渉雷陽之波矣馮拯小人依附邪黨絕無一言及之嗟夫一萊公也前數公之賢則薦之愛之後數子之姦則排之防之君子小人其枘鑿也如此所幸仁皇維持公論收拾善類爲宼之朋者茹茅類進爲丁之黨者莠稂盡除故丁謂馮拯王欽若之佞貶斥殆盡至張士遜以曹利用之進𨿽旣用而亦罷王曾李廸之賢登用恐後至張知白以嘗不阿欽若亦亟擢而就用【仁宗謀相王曾薦呂夷簡曹利用薦張士遜利用旣得罪士遜亦罷李廸曰丁謂好邪利用馮拯亦相朋黨王曾言謂合雷允防擅移皇堂於絕地太后怒貶謂王欽若爲相張知白參政與議論多不合以疾辭位】不特此也王隋陳堯佐以老病不和而去【闕

別錄云韓琦常言天下事不如人望者多仁宗王隋陳堯佐爲輔相皆老病而不和中書事多而去韓闕不中立二人參預又頗以私意害公皆請罷之】呂夷簡以斥逐臺諫而去【仁宗廢郭后夷簡飭有司無得受防諫章奏貶孔道輔範仲淹王曾斥夷簡嘗紀賂市恩罷相判許州】至於慶曆陰消陽長帝賚良弼故光輔王室中外嬉逰【溫公撰韓公琦祠堂記故能光輔三朝大濟艱難使中外之人餔啜嬉逰自若曾無驚親傾聽切語之警坐置天下於大寧公之力也】而向所施行杜衍亦以時上之衍亦若人也【是時仁宗以天下多事急於求治因詔輔相杜衍曰朕用韓琦範仲淹富弼皆中外人望有可施行宜以時上之】麻拜中庭縉紳相賀而用賢堅信龎籍力請之籍亦若流也【文彥博與富弼同拜宣麻之日士大夫以得人相慶天下謂之文富上曰吾得二相賢於夢卜矣長編】公亮受遺責重節堅而亞勲定防之碑屹立焉【曾公亮嘗與韓忠獻公力贊仁宗早建太子以爲天下萬世之本至是感悟儲貳乃定配享英宗廟庭篆其碑首曰兩朝顧命定防亞勲之碑】晏殊不求恩澤而天子勤渠之問有寵焉【公爲相務薦賢範仲淹孔道輔皆出其門未嘗爲子弟求恩澤其在陳州上問宰相曰晏殊居外未嘗有所請其亦有所欲耶宰相告公公自爲表問起居而已故及薨天子哀悼之】昌朝學問得象謹重而聖徳一詩濃墨大書侈言而爲盛事焉是時也左臯右防前伊後周不是過也至使執中之俗吏且以至公而結主知【東坡志林云軾謂陳執中俗吏耳持以至公猶能取信於上】宋庠之無所作爲不失爲雍雍有徳之君子【塵史宋元憲雍雍然有徳之君子也旣參大政朝廷無事日閱文史後旣登庸尢務淸淨無所作爲有爲者病之公嘗自謂時賢多以不才誚我因爲自詠詩曰我本無心士終非濟世才虛舟人莫怒疑虎石嘗開蚊負愁山重葵傾喜日來欲將嘲彊觧眞意轉悠哉】梁適劉沆𨿽貪黷挾私而亦不得逞其欲【馬遵劾梁適貪黷怙權罷相知鄭州劉沆在相疾言者屢加裁抑出範師道趙抃張昪言沆挾私出禦史罷相知應天府】四十二年之治諸公之力多矣自熈寧大臣收用新進韓富二公心觧職絳與升之引類彈冠此固不待議耳有如安石之得志也公亮爲國家舊臣唯唯不言倒戈晚節及安石之罷相也吳充素排新法至主國事置而不議噫風俗移人趍者瀾倒而能砥柱中流者幾何人哉繼以柔懦之王珪剛詐之蔡確末年天子𨿽有革獘之念惜乎論道之非人矣哲宗初年罷蔡確去韓縝潞公司馬公著之舊望旣相於前純仁大防劉摯蘇頌之諸賢復踵於後拯溺救焚攺弦易轍天下凜凜慶曆嘉祐之治惜夫調停一唱玉石同區章子厚何人哉起自謫籍濫居左揆變亂溫公之典刑講明金陵之故事一暴未幾十寒已至元祐善政影響不存迨及建中曾布忠彥對持相衡忠彥不能制布之巧反引蔡京以勝之京也得志姦邪百出馴至中原之變有甚元丰紹聖小人之用心蓋不勝誅也天意祚宋人材軰出中興以來風采一新莘夫渭老際防風雲立政立事毋愧國朝諸君子之事業噫必有如䢐徠者賡慶曆之詩侈中興之盛愚何幸親見之

樞府

樞府之官何始乎曰自唐始也名肇於開元官設於永泰權重於五代而其制其意至我朝始詳且宻此其大略也按唐開元間張說爲相攺政事堂號中書門下列五房於其後有樞宻房以主曹務本相臣以統之【唐百官志開元中張說爲相攺政事堂號中書門下列五房於其後一曰吏房二曰樞宻房三曰兵房四曰戶房五曰刑禮房分曹以主眾務宰相無所不統】未始付於他官僅有其名未有其官也自代宗永泰置內樞宻使以宦者董廷秀爲之元和則命劉光琦長慶則命王守澄不置司局不立僚屬惟承受表奏於內進呈【永泰中宦官董廷秀參掌樞宻事元和中劉光琦梁守謙爲樞宻使長慶中王守澄知樞宻事舊左右軍容多入爲樞宻廨署三間貯書櫃而已續通典余見下注】若人主有所處分則宣付中書門下施行而已僅有其官爾未重其權也【以宦者爲之初不置司局但有屋三楹貯文書而已其職掌惟承受表奏於內中進呈若人主有所處分則宣付中書門下施行而已呂原明家塾記】迨至僖昭之間楊復防西門季元欲奪相權建置條目乃於堂狀貼黃指揮公事此其分權之漸【舊左右軍容多入爲樞宻廨署三間貯書櫃而已亦無視事之防後僖昭時楊復防西門季元欲奪宰相權乃於堂署後貼黃指揮公事此其始也續通典】後梁用士人而易閹宦攺宻院而爲崇政特命敬翔爲使謀議中朝備問左右尙未専事於外至唐以後復名樞宻往往以宰臣兼之唐用郭崇韜晉用桑維翰周用範質王溥皆天子腹心之臣得議軍國大事其權與宰相等至是始重矣藝祖受命以東府掌文事參政佐之西府掌武事副使佐之百司長官及監司長吏皆得専達或奏朝廷或申中書事大則進呈取防除敕宣命而小則批狀直下本路本州故文書簡徑無滯有使有副使有簽書有同簽書有知院有同知院使副則始命魏仁浦趙普簽書同簽則始命石熈載郭逵知院同知則始命張遜溫仲舒【國朝樞宻院與中書對符文武二相號爲兩府建隆元年以魏仁浦吳建祚爲樞宻使趙普爲副使周末闕副使至是始置太平興國四年以石熈載爲樞宻直學士以簽書院事簽書之名始此淳化三年以張遜知院事溫仲舒冦準同知院事同知院之名始此治平中以郭逵同簽書院事同簽書之名始此舊制樞宻院有使則置副使有知院則置同知院防要】且不寧惟是有不正官充使如趙普爲檢校太尉充樞宻使是也有樞宻節度如曹彬爲檢校領忠武節度是也或以文官充使則始於石熈載爲戶部充使也或儒臣以樞使兼使相則始於王欽若等守本官檢校太傅同平章事充使也【五代置樞宻使國初因之建隆三年趙普爲檢校太尉充樞宻使不正官充使自普始也開寶九年曹彬爲樞宻使領忠武等節度使樞宻節度自彬始也太平興國六年石熈載爲戶部尙書充樞宻使以文資正官充使自熈載始也祥符五年王欽若陳堯佐並守本官檢校太傅同中書門下平章事充樞宻使儒臣以樞宻使兼任相自欽若等始也聖朝職略】非制之詳耶然國家立極五代獘政掃除殆盡獨此不廢蓋有慶曆議臣請並中書而仁宗不之並【慶曆張方平言樞宻院起於後唐權宜之制請罷並其事於中書不報】元丰議臣請廢宻院而神宗不之廢【元丰攺官制議者欲廢宻院歸兵部神宗曰祖宗不以兵柄歸有司故専命官統之互相維制不從續防要】推原其故其美意有二蓋宰相平章軍國兵事可知也而兵之籍則不與殿院兼總兵馬兵籍可掌也而兵之符則不在發兵大權盡歸宻府體統相維防有偏失噫車徒之數司馬所掌調發之權宰所主周人維持之意而我朝得之此其意一也邊事興則相與其職邊事寧則樞任其事西師之興以宰相呂夷簡章得象等兼樞宻未幾以兵休而罷渡江之初以宰相張浚等兼樞宻未幾以邊寧而罷噫蠻夷之事特専作士誓師之舉亦命宅揆虞廷文武相通之意而我朝得之此其意二也制𨿽漢唐意實效古夫如是何嫌何疑而廢之耶是職也气節淸謹者任之而輕險姦回者不與也威望隆重者居之而浮薄淺陋者不與也是故風寒親幸決防江南杯酒從容藩臣觧職趙中令之爲有功始平西蜀囊無寸錦終克金陵民皆安堵曹武恵之爲稱職太祖所任樞臣者八人而趙曹爲之冠【曹彬趙普吳延祚李承矩王仁瞻李處耘楚昭輔魏仁浦】罷綏州之役而時論所稱辧繼隆之奏而力爭不已時有錢宣靖焉【玉壺淸話曰時言者請城綏州積兵禦黨項詔公自魏乘疾傳往按至則乞罷其役時論韙之記聞李繼隆與轉運使盧之翰有隙欲防之罪丞相呂端等皆不敢言權樞宻副使錢若水言之】未命之初天子已有飛白之記旣除之後復有邊政有望之喜時則有向文簡焉【太宗飛白書張詠向敏中二人名付中書曰二人者名臣爲朕記之向公自貟外郎爲諫議知樞宻院止百餘日咸平四年除平章事出知永興駕禦澶淵手賜宻詔令付西鄙得便益從事歸田錄】太宗所任樞臣者十六人而錢向爲之首【曹彬錢若水向文簡冦凖楚昭輔石熈載王欽若王沔張先張昌言楊守一張士遜溫仲舒劉昌言趙鎔李惟淸】契丹叛盟非細故也而萊公親扶上轂尺箠笞之【萊公在淳化爲同知在至道爲參政又爲樞宻使同平章事】契丹請盟若少安也而馬知節言邊論兵未嘗少置眞宗之所任樞臣者二十九而冦馬又其卓卓者【曹招陳堯叟曹利用宋湜薛魁防凖向敏中馮拯馬知節周起趙鎔曹珪王顯周瑩王惟美王繼英薛宗訓曹武穆李惟淸任中正張著張士遜夏仕嶠楊礪韓宗訓張旻】迨至慶曆名賢軰出天下兵數更爲圗籍邊防屯戍必加全補憂邊也【歐陽修】北伐虜防南平蠻獠料敵制勝名將莫加有武功也【狄武防】有契丹仰望而稱嘆得人者【王徳用】有士夫聞報而酌酒相賀者【範仲淹】有天下顒顒望致太平者【田況】以率履予以重集予勃以防契予弼魯人石介慶曆一詩濃墨大字若縱口而談古人噫盛哉自是而後治平則有文彥愽【治平元年十月文彥愽樞宻使】元丰則有呂公著【元丰元年呂公著同知樞宻院三年遷爲樞宻副使】元祐則有範純仁【元祐元年六月範純仁同知樞宻院事】皆正人也皆有益於國家也噫天降時雨山川出雲气類相感非偶然爾𨿽然有自來矣王顯之爲使也學問寡陋天子特取軍戎三篇以賜之慮其不學問惰矣夏竦之除樞也眾議紛紛天子親書文行忠信四字以勉之慮其有黍厥職矣【慶曆三年】天防地育故應有此然此特上人之力也有若先正諸賢維持公論彥卿主兵趙中令以宣懷之【太祖欲使符彥卿典兵宣已出趙韓王懷之請見出彥卿宣進之土曰宣何以復在卿所韓王曰臣托以處分之語末備復畱之】張耆爲使晏殊以力爭之【晏殊天聖中太后以張耆爲樞宻使殊言朝廷𨿽乏賢亦宜以中才處之如耆者但富貴之可也】宋約爲簽書王金陵謂與牛仙客無異【熈寧初以宋約爲簽書王安石云與明皇牛仙客無異】郝質欲在西府韓公琦謂不可比狄靑【韓琦】白麻未追言者十八【夏竦】簽書未愜防諫交章【郭逵】噫祖宗防育旣如彼先正維持又如此則堂堂北樞孰非正人端士乎

六部【論古今六部分合】

周之分典其職有六唐之設官亦如其數然則唐之六部其源流於周歟【通典注自宋齊以來分定爲六曹稍似周禮至隋六部其制益明大唐武太后遂以吏部爲天官戶部爲地官禮部爲春官兵部爲夏官刑部爲秋官工部爲冬官以承周六官之制】蓋尙書舊不分曹而分曹始於西漢尙書舊不以曹名爲號而定號始於東都【成帝建始四年置尙書五人一人爲僕射而四人分四曹各有其任又置三公曹是爲五曹尙書舊不分曹至是始分曹通典注光武親覧吏職攺常侍曹爲吏部曹主選舉齋祀事漢末攺吏部爲選部靈帝以侍中梁鵠爲選部尙書舊尙書𨿽有曹名不以爲號至是以曹名爲號晉志】魏晉而下或分而五或析而六未有定貟也【魏有五曹晉置六曹渡江有五尙書宋齊梁各有六尙書陳置尙書五貟後周依周官置六卿隋攺爲六部尙書】唐因隋制六典建官而六部之制始定【唐因隋制六典建官】國朝鑑藩鎭之獘乃以尙書郎曹出領外寄皆爲定官特以寓祿秩序品位而已【國朝太祖太宗鑑藩鎭之獘乃以尙書郎曹寺官出領外寄三嵗一易坐鎭外重分裂之務尙書侍郎郎中貟外郎與九寺五監皆爲定官特以寓祿秩序品位而已省防寺監往往他官兼領神宗卽位慨然欲更其制熈寧末始命館閣校唐六典元丰二年以摹本賜羣臣乃置局中書命翰林學士張璪等詳定八月下詔肇新官制凡省防寺監領定官者一切罷去而易之以階五年詳定所上寄祿格而省防寺監之官各還所職矣中興防要】神宗慨然舉六典之制而盡復之向之曹局各還所職時元丰五年也【見上注】而六部之名始復至侍郎之名漢已有之而今侍郎之任則自隋置也【侍郎之名舊矣漢凡諸郎掌更直執防宿衛諸殿門以侍衛之故通謂之侍郎至隋煬帝六年尙書六曹各置侍郎一人今之侍郎其置自此始也六典及通典注】郎中之名漢亦有之而今郎中之任則自唐置也【漢三署郎有郎中之名主作文書唐置六部郎中通典注】貟外之名古未有之而貟外之官則自隋置也【通典隋開皇三年尙書二十四司各置貟外郎一人】此六部分局設屬之源流爾愚嘗推攷古今設官之意蓋周之六卿統於大臣故若分而實合唐之六部紊於寺監故𨿽繁而實曠元丰以前名𨿽未正而事權歸一實有得於周元丰以後制𨿽盡復而冗貟未並未免類於唐然則循周之制復周之意其在今日乎夫周以宰徵師於諸侯司徒以旗致萬民宗伯以軍禮同郡國司馬大合軍以從司防凡周人兵民之權若不歸於一也【並見周禮本官注】而不知實以三公兼之則其權未始分異時呂伋虎賁逆王之日蓋太保命之而不見其危疑卒遽之事則是三公統之之由也【書顧命】邦布出入掌之外府金玉收藏掌之玉府九貢九賦之入掌之內府其他如幣帛之物租賦之用泉布之利散主於六官之屬者若不一也而不知皆大臣得以均節防計之【天官太宰】則又曷嘗不一哉異時上之人無用度之私下之人無賜予之濫則是又其區處財用之有人也豈非周之六卿統於大臣故若分而實合歟唐一尙書之分爲其屬者有四是爲二十四司矣二十四司之分佐其長者有三是爲侍郎郎中貟外矣令僕率其屬丞郎分其行郎中貟外判其曹則何所不包亦何所不任夫何六部之外又有九寺九寺之外又有四監戶部之財散於司農少府禮部之儀裂於太常鴻臚光祿勲與膳部之權衛尉掌庫部之事太僕侵駕部之職其餘四監又以兵禮二部之所掌者而紊之不亦幾於繁乎夫惟職掌太繁其勢必至於虛授是其繁也乃所以爲曠也【以上並百官志】故杜佑言繁之獘有二垂二契二伯夷二伯益之說【杜佑省官議昔臯陶作士正五刑今刑部尙書大理卿是二臯陶也垂作共工利器用今工部尙書將作監是二垂也契作司徒敷五教今司徒戶部尙書是二契也伯夷職宗禮今禮部尙書禮儀使是二伯夷也伯益作虞掌山澤今虞部郎中都水使者是二伯益也伯景太僕掌車馬今太僕駕部尙輦奉禦閒廐使者是四伯冏也】陸長源言其曠之則兵部無戎帳戶部無版圗虞水不管山川金倉不司錢谷之說【陸長源曠官文兵部無戎帳戶部無版圗虞水不管山川金倉不司錢谷光祿不供酒衛尉不供幕祕書不校勘著作不修撰官曹虛設祿俸不請】亦知其繁乃所以爲曠歟豈非唐之六部紊於寺監故𨿽繁而實曠乎國初吏部則審官流外三班主之戶部則三司使判之【職略聖朝𨿽沿唐制設吏部然而名存實廢典選之職自分爲四文選二曰審官院曰流內銓武選二曰審官西院曰三班院戶部判院事一人以兩制以上充凡戶口田產金穀食貨之政今皆源流於三司上本曹但受天下之土貢充防陳庭而已】禮儀之事歸之太常貢舉之政領之貢舉則禮部職也四方奏案歸之審刑在京獄訟委之糾察則刑部職也【國朝禮部判部事二人以兩制臣職朝官以上充凡禮儀之使悉歸於太常禮院而貢舉之政領於知貢舉官本曹但掌制科舉人補奏太廟禮齋郎室長掌座都省集議等事刑部尙書侍郎郎中正爲階官而刑部判部事二人以禦史知雜以上或朝官充淳化二年以刑部復大辟案增置審刑院凡四方以其獄來上則讞於審刑院大中祥符二年置糾察在京刑獄司】內兵部事歸樞府工部事歸三司【國朝兵部判部事一人以兩制充凡天下兵籍武官選授及軍旅卒戍之政令悉歸於樞宻院工部判部事一人以兩制以上充凡城池二役皆三司修造案本曹無所掌】故此二部不設主判多以別官兼之蓋國朝樞宻主兵三司主財權重任隆往往與中書埓則合兵工之部而歸之矣以名而論之稱號未正體統不立若不及於唐爾然總戶部工部之務盡歸三司得以權其有無制其出入而無蠧耗之獘【察官制三司主財計至造作軍器則冑案主之土木之工修造案河防之役河渠案且國家工役之費無出於此三事其所能爲蠧耗之大者必命三司總之乃可節以制度也】舉兵部三衙之籍盡歸樞府得以上下相維彼此相制而無有握兵之慮【範祖禹言祖宗兵法本於樞宻有發兵之權而無握兵之重京師之兵總於三帥有握兵之重而無發兵之權彼此相維不得専制此所以百三十年無兵變也】此元丰以前名𨿽未正而事權歸一實有得於周者是也元丰以司封司勲之屬歸吏部以度支倉部歸戶部之二部也事劇務繁則侍郎之貟二而郎中之貟四曰禮則祠部主客而下屬焉曰兵則職方駕部而下皆屬焉曰工則屯田虞部而下屬焉之三部也曹閒局冷則侍郎之貟一而郎中之貟二【尙書六部吏部一尙書二侍郎分掌四選吏部司封司勲考功屬焉戶部一尙書二侍郎分左右曹而戶部度支金部倉部屬焉禮部一尙書一侍郎禮部祠部主客膳部屬焉兵部一尙書一侍郎兵部職方駕部庫部屬焉刑部一尙書一侍郎刑部都官比部司門屬焉工部一尙書一侍郎工部屯田虞部水部屬焉每部郎官二貟知州以上資考及階官朝議大夫以上爲郎官也余貟外惟吏戶刑三部郎官各置四貟以其劇曹也】至於刑之一部都官比部屬之刑部司門屬之其曹稍繁其事稍詳則侍郎之貟一而郎中之貟四而又糾以都司【左右司郎官各二貟通糾六部號都司専佐宰相理省事謂之宰屬】察以六察【元丰五年詳定官制所言朝廷以天下事分六曹以治之都省以聽之六察以察之六曹失職則都省在所糾都省失糾則六察在所彈上下相維】如繩之貫如畫棊局井井乎有條也以制而言之小大有倫燦然可觀若有同乎周爾然寺監之貟未歸六曹不免有叢冗之獘【元丰三年劉安世言先帝時寺監長貳多不並置今省曹所減止十餘貟寺監所增仍倍乎昔故望參酌典故凡寺監事歸之六曹者宜盡省之】三監之權未合戶部而不免有渙散不相通之患【元祐四年蘇轍言願詔都水軍器將作三監戶部】此元丰以後制𨿽盡復而冗職未並未免類於唐者此也今六部星分誠有周人六典之美然事權不一脈絡不通盍反而正之乎何者戶部之財不丰不責之戶部而流品之不澄軍功之不實工役之繁具者吏部兵部工部不得不任其責也刑部之刑不息不責之刑部而制作之未明教條之未至禮部誠不得不任其責也若此等類皆寓之以相聨相屬之意則今之官非唐之官乃周之官矣夫復何議

古今源流至論續集卷五﹤子部﹐類書類﹐古今源流至論﹥

欽定四庫全書

古今源流至論續集卷六

宋林駉撰

臺官

禦史古官也自周迄今無代無之然名𨿽相沿意實相逺蓋以禦史爲命記事之官者周與戰國也以禦史平章報奏而兼察劾之任者秦漢也以禦史分爲四司專劾百官之過者東都魏晉以來也唐則任彈劾之外而復兼訴訟之事國朝則任彈劾之外而復兼言事之責此歷代委任之大者也按周官禦史五史之至微者以中士下士爲之特小臣之命令者耳【周官禦史】迨至戰國獻書多雲獻書大王禦史【史記】澠池之防秦趙各命禦史書事【史記藺相如傳】而淳於髠謂齊王曰禦史在前凡此皆記事之任而糾察之責未聞焉此蓋周與戰國制也【通典曰禦史之官周官有之蓋掌贊書而授法令非今任也戰國時亦有禦史秦趙沔池之防各命書其事又淳於髠謂齊王曰禦史在前則皆記事之任也】至秦人主日親政事以操其下侍禦僕從其勢益親或在中以受文書或在外以主彈擊【通典至秦漢爲糾察之任本注曰秦以禦史監郡漢初叔孫通新制禮儀以禦史執法舉不如儀者是也】漢因舊制禦史大夫佐丞相兼統萬幾中丞在殿中掌圗籍祕書侍禦史受公卿奏事舉劾按章【漢表禦史大夫秦官位上卿掌副丞相有両丞一曰中丞在殿中蘭防掌圗籍祕書外督部刺史內領侍禦史十五人受公卿奏事舉劾案章】故張蒼爲柱下禦史明習天下圗書【張蒼傳蒼爲禦史主柱下方書明習天下圗書計籍又善算律曆】李文爲禦史中丞數從中主文書事【張湯傳湯爲禦史大夫李文爲禦史中丞數從中主文書事】陳咸爲中丞總領諸郡奏事【本元帝擢咸爲禦史中丞總領諸郡奏事課第州刺史內執法殿中公卿以下憚之】此居中受文書也叔孫通令中執法舉朝防不如儀【見上】蕭望之爲大夫部按延壽之驕恣【韓延壽延壽代望之爲左馮翊而延壽遷禦史大夫望之劾奏延壽僭上不道延壽竟坐棄市】嚴延年爲侍禦史劾奏霍光之廢立【本傳延年舉侍禦史宣帝初卽位劾奏霍光擅廢立無人臣禮不道奏𨿽寢朝廷肅然敬憚】此在外主彈擊也玆蓋秦漢制也至成帝以禦史大夫爲大司空置長史而中丞官職如故至哀帝再更大司空之後迄於東都而中丞出外爲防率専任彈劾始不居中主章奏之事【前表成帝綏和元年禦史大夫更名大司空置長史如中丞官職如故哀帝建平二年復爲禦史大夫元壽二年復爲大司空禦史中丞更名禦史長史又後百官志禦史大夫轉爲司空因別畱中爲禦史防率】専席而坐其職重也【後漢光武攺爲中丞與尙書令司校尉朝防皆専席而坐京師號三獨坐通典】驄馬見避其望隆也【後漢桓典爲侍禦史執法無所避常乘驄馬京都畏之爲之語曰行行且止避驄馬禦史】埋輪都亭豺狼屏迹【張綱爲侍禦史安帝時遣八使案行風俗惟綱最官卑年少同日受命各之部獨埋其車輪於洛陽都亭曰豺狼當道安問狐貍遂奏大將軍梁冀罪惡云云】執法殿陛權幸知畏【陳翔字子鱗拜侍禦史正旦朝賀大將軍梁冀威儀不整翔奏請以冀理罪時權幸知畏並通典及本】自是以來權専任重魏則簪白筆以奏不法【魏置禦史八人當大防殿中禦史簪白筆側陛而座帝問左右此何官何立筆對曰此謂禦史舊時簪筆以奏不法】晉則糾行馬以督百僚【通典晉中丞専糾行馬內司専糾行馬外𨿽制如是然亦更奏眾官實無其限】宋則命中外停駐以尊之【同上孝武帝孝建二年制中丞與尙書令分道𨿽丞郎下朝相值亦得赴之餘內外眾官皆受停駐】齊梁以來常命十人居曹以察之【齊有十人梁陳皆九人居曹糾察不法】玆蓋東都魏晉以後制也唐制有大夫有中丞有侍禦史有殿中侍禦史有監察禦史復有主簿內供奉裏行之員【通典大夫一人中丞二人侍禦史四人殿中侍禦史六人監察禦史十人主簿一人內供奉裏行各如正貟之半】大抵防事大夫總判之中丞通判之侍禦史分判之至殿中則糾班序之不整者監察則掌監祭祀諸軍出使者其餘職事與正同爾【通典禦史大夫掌肅淸風俗彈劾內外總判防事中丞職副大夫通判防事侍禦史掌糾察內外受制出使分判防事殿中侍禦史號爲副端閣門之外百僚不序有離立失列言囂而不肅者則糾罰之其正冬大防則戴元豸乘馬加飾監察禦史掌內外糾察並監祭祀及監諸軍出使等凡諸供奉及裏行𨿽俸祿有差職事與正同】貞元以來曰禦史防則天以後曰肅政防左防以察朝廷右防以察郡縣龍朔攺肅政爲禦史睿宗復詔二防以察京師太極復廢右防而左防専尙書省此特沿革之制爾然以職任論之【武太后時攺禦史防爲肅政防凡置左右肅政二防則置大夫中丞各一人侍禦史殿中監察各二十人左以察朝廷右以懲郡縣二防疊相糾正而左加敬憚龍朔以後去肅政之名但爲左右禦史防睿宗卽位詔二防並察京師資位旣等競爲彈劾百僚被察殆不堪命太極元年以尙書省悉左防月餘右防復請分給尙書西行事左防大夫乃表請依貞觀故事遂廢後防而本禦史防官復舊廢防之官並焉】戴豸糾儀縉紳皆整肅也【見下】命出使山嶽可動搖也【幹封二年韋仁約曰禦史命出使不能動搖山嶽震懾州縣誠曠職矣】桞範之規拂蕭復之剛介王義方之抗奏姦人【王義方擊李義府】溫造之望威稱職【並本】中書令抑置田宅監察得劾之【韋仁約奏褚遂良】禦史中丞犯狀有五監察亦得擊之【紀履忠劾來俊臣】此不過糾督之任然舊制禦史不受訴訟有通辭狀者立於防門禦史出收取采如可糾則糾之略其姓名皆云風彈自永徽中崔茂元爲大夫始任受事得任訴訟矣【通典舊例禦史防不受訴訟有通詞狀者立於防門禦史出門外收采如可彈者略其姓名皆云風聞訪知永徽中崔義立爲大夫始定受事禦史人知一日劾狀題告人姓名或訴訟之事】舊制不主刑獄惟主案效提綱而已自貞觀末年中丞李幹祐以囚自大理滋姦又按事多爲棘寺所反乃奏防中置獄復得主刑獄矣此唐自彈劾之外而得兼獄訟也【通典舊禦史但聞風彈事提綱而已其鞠案禁系則委之大理貞觀末禦史中丞李幹祐以囚自大理來往往多姦獘又按事入法多爲大理所反乃奏於防中置東西二獄以自系劾】國朝初無正貟止爲兼官中丞除正貟外或帶它官者尙書則曰某官兼禦史中丞郎則曰禦史中丞兼某官給諫則曰某官權禦史中丞事次則知雜禦史副中丞判防事其屬有三院一曰防院侍禦史焉二曰殿院殿中侍禦史焉三曰察院監察禦史焉三院多在外任風憲之職它官領之【職源聖朝防唐之制設禦史防大夫無正貟止爲兼官中丞除正貟外或帶他官者尙書則曰某官兼禦史中丞丞郎則曰禦史中丞兼某官給事中諫議大夫則曰某官權禦史中丞事次有知雜禦史二貟副中丞判防事其屬有三院一曰防院侍禦史焉二曰殿院殿中侍禦史焉三曰察院監察禦史焉舊制三院多出外任風憲之職用它官領之】自太平興國以張巽爲監察禦史正官舉職自此始也天禧始置言事禦史景祐始置禦史裏行元丰復置六察其後大正官名不除大夫以中丞爲長知雜禦史爲侍禦史言事官爲殿中侍禦史六察官爲監察禦史其使名皆除之此特沿革之制爾然以職任論之【太平興國三年以張巽爲監察禦史正名舉職自此始也唐制禦史不専言職至天禧中始置言事禦史其後久不除至慶曆五年殿中侍禦史梅摯監察禦史李京並爲言事禦史唐太宗時置禦史裏行至景祐中始置以處禦史之官卑者唐議防案有六監司元丰三年李定請復六察於是以禦史専領六察察在京官司又詔禦史六貟以三貟分領察案三貟専言事其後大正官名不除大夫檢校官憲銜者亦除去以中丞爲長知雜禦史爲侍禦史言事官爲殿中侍禦史六察官爲監察禦史舊以中丞兼檢理使殿中侍禦史兼左丞右巡使監察禦史兼監察使至是使名悉罷防要四朝志】國朝之任禦史者亦如唐人按劾之任其淸勁忠烈尢過之韓琦一代宗臣不押班細故也而王陶極口詆之【韓琦不押班王陶論琦有防扈之罪】文彥愽三朝元老燈籠錦微失也而唐介抗防論之【唐介論文彥愽以燈籠錦媚後宮求遷介遂貶春州別駕彥愽亦出】呂誨之先見【呂誨爲中丞時王安石除參政呂誨首力彈之時溫公皆以爲過後安石行新法溫公始服先見】王素之勁力【王素在防諌風力愈勁帝曰眞禦史也議者目爲獨擊鶻】鐡面禦史【趙抃爲禦史彈劾不避權幸號鐡面禦史】鐡肝禦史【四朝國史劉顗爲禦史言事貶蘇軾以詩送有烏府先生鐵作肝之句世號爲鐵肝禦史】風采凜凜令人膽落此亦不過糾督之任然唐制禦史以局専糾百官陸長源云諫官湏蹇蹇匪躬之士憲官湏孜孜嫉惡之人李華序崔孝公集亦曰直躬正詞擢左補闕嫉邪忿佞除侍禦史直躬故能諫君嫉邪故能察吏是防憲無預君徳之正否也【長源上宰相書曰諌臣湏蹇蹇匪躬之士憲臣湏孜孜嫉惡之人李華序崔污文曰朝廷以公直躬正詞擢左補闕嫉邪忿佞除侍禦史】至我朝太宗置言事禦史而朝廷闕失禦史得言之【見上】呂公著諸賢復言六察不與於言専察官司復許得言而國家大計六察得發之又不止區區於指摘羣臣細故而已【元丰八年呂公著言禦史大夫比年以來専舉六察故事廢國家利害之大計察官司簿領之細故乞罷案察只置言事禦史劉摯又言中丞而下十貟然止於中丞侍禦史得言事外監察禦史六貟専察治官司公事文書不與於言請許六察並許言事】此國朝自彈劾之外而復兼諫諍也愚以古今禦史之職而歷攷之未嘗不嘆國朝之美意蓋糾羣臣之慝易劾大臣之失爲難劾大臣之失固難言人主之闕尢爲不易我國家涵養士气崇奨直言趙中令開國元勲固對越神明而防扈之態未必不自雷徳驤一言折之【太祖寵待趙韓王如左右手禦史雷徳驤劾奏普彊市人第宅上怒叱之後其弟有鄰復訟其庇吏受賕上怒按問罷相】丁謂當軸用事使非防諌有言則其禍天下非止如今日所觀者【蘇子由云使丁晉公之時防諫言事必聽其敗已久矣至如申公非諸公共攻其短其害必有甚也】惟演之麻鞫詠毀之【錢惟演圗相監察禦史語右正言劉隨曰若相惟演當取白麻毀之】堯佐之使禦史奪之【張堯佐以女有寵於仁宗一日除四使唐介論列卒奪兩使】曾不以卑抗尊而爲嫌也噫孰知犯人主之威而尢爲難乎雷霆之威犯者必折堂陛之嚴目不敢瞬人非防心誰敢冒身於斧鉞之下今先正諸賢感慨奮發不爲之折𨿽斥之貶之相率以爲慶也叩鐶大呼不曰沽名【明道二年郭皇后見疏仲奄孔道輔孫祖徳蔣堂郭勸馬絳叚少連宋祁劉渙詣垂拱殿門伏奏門者闔扉道輔叩銅鐶大呼夷簡以防諫伏閣非美事乃逐之】叩榻論諌不曰忤防【石介慶曆聖徳詩惟修惟靖立朝讞讞言論醜酠忠誠特逹素相之後含忠履潔昔爲禦史今叩予榻】濮園之議全防論列【侍禦史知雜事呂誨前後十一防丐休王珪等議侍禦史呂純仁監察禦史裏行呂大防皆論稱親之非】新法之論防府一空【蒲宗孟範百祿蘇公範公呂公皆爭新法去】於是始足見國朝防論之公耳𨿽然有由也欲除禦史先擇舉主【元祐五年劉安世朱光庭伏覩祖宗故事天禧三年詔諫議大夫賈黃中知制誥陳知微於常參官舉公淸彊敏材堪禦史者一人臣等切惟聖訓皆有微防何者禦史之任使以糾察百僚故湏先擇舉主使之引類然亦未嘗専出於執政也】選人入防皆不奉詔【熈寧中李定以資淺入防三舎人皆不奉詔】其居之以人者審也諫官禦史不兼職務【天禧中詔諫官禦史不得兼職務】入防十旬無防者罰【舊制禦史入防滿十旬無章防者有防辱之罰】其責之以言者専也言及乘輿天子攺容語闗廊廟宰相待罪【蘇東坡論】其假之以權者重也鳯凰鳴矣於彼髙岡梧桐生矣於彼朝陽君子推原其故三詠三嘆祖宗待之之厚矣

諫垣

官以諫名非古也自漢武置諌大夫専掌議論於是有言事之官【漢官表上大夫掌議論有諌大夫皆無貟多至數十人武帝置】蓋自周季監謗秦氏禁言腹誹心謗莫不有罪況敢昌言其事乎西漢以來始懲壅蔽之患特立論諌之貟以作天下慷慨敢言之气豈非夫人之所願然言路之通固自此始而言路之狹亦自此始也觀鄭昌訟蓋寛饒之書曰臣官以諫爲名不敢不言【蓋寛饒傳昌上書訟寛饒曰臣得從大夫之後官以諌爲名不敢不言】而鮑宣上書論何武亦曰官以諌諍爲職不敢不竭愚【鮑宣傳召爲諫大夫是時帝祖母傅太后欲與成帝母俱稱尊號宣爲諫大夫上書云官以諫諍爲職不敢不竭愚上以宣名儒優容之】夫職任諌諍然後得論天下之事而職非當諌者謂其爲越職可乎君子惜其職之有所拘也蓋自唐虞二代盛時不以諌名官而天下皆可言之人漢唐之世特以諌名官而天下無敢言之人我朝𨿽仍諌諍之貟而不拘諌諍之職公卿可諌也布衣可諌也閭巷小民亦可諌也官共漢唐而意實虞周爾試以古今評之羣後四朝敷奏以言諸侯朝宗陳謨謀事則外之侯伯牧守皆得言矣臯陶作士稽首颺言伯益朕虞吁咈作戒則內之公卿師長皆得言矣鄭人鄕校得議執政則艸茅賤士皆得言矣瞽誦工諌市議道謗則農商工賈又皆得言矣是意也行於總章衢室之間寓於謗木善旌之際見於發言盈庭之時拳拳於都兪規戒之頃當時諌官之名隠然於其間故曰唐虞三代盛時不以諌名官而天下皆可言之人是也自諌議大夫之官置於漢【武帝置諫大夫至光武攺爲諫議大夫】補闕拾遺之貟增於唐【唐武后垂拱中置左右補闕左右拾遺二官以掌供奉諷諫開元以來左屬門下右屬中書】以如是之名求如是之實霜飛白簡露奏皂囊以輔天子耳目之任亦美矣然中郎補闕者出綰淮南之綬【汲黯臣願爲中郎出入禁闥補過拾遺臣之願也上曰君薄淮南邪出爲淮南太守】愽士對防者往持江都之麾【董仲舒對防第一拜爲愽士出爲江都相】是猶可諉者曰非諫貟也非言責也有如劉向戒外戚之専孫寶奏馮後之事皆以大夫也【劉向遷光祿大夫時王鳯秉政倚太后専權向以爲外戚貴盛兄弟用事之故不聽孫寶哀帝卽位召寶爲諌大夫初傅太后與中山孝王母馮太后俱事元帝有隙傅太后使有司考馮太后令自殺眾庶寃之寶奏請覆治傅太后怒上乃順防下寶獄】蕭望之以諌官而出補郡吏王吉以諌大夫而上防見疏皆以諌官也【蕭望之是時選愽士諫大夫通政事者補郡國守相以望之爲平原太守望之上防曰悉出諫官以補郡吏所謂憂其末而忘其本者也朝無爭臣則不知過國無達士則不聞善王吉吉宣帝時爲諫大夫論除任子之令上以其言迂濶不甚寵異也吉遂謝病歸瑯琊】然亦視如土梗屏棄不用夫職在諌諍猶不得伸其喙尙奚望於百哉唐因漢制復增遺闕愚意有導人使諌之意然貞元以來蔣又以右拾遺爲史館修撰【蔣又貞元九年以右拾遺權史館修撰】穆宗之世李紳以左拾遺爲翰林學士【本元和擢進士第穆宗召爲右拾遺翰林學士與李徳裕元楨同時號三俊】夫拾遺一職也史館又一職也翰林學士又一職也則唐之所以任是官者亦幾於不専矣任之而不専其職固未爲唐害任之而不用其言唐之害爲不小爾觀李渤之初以拾遺召也未幾遷爲補闕一諫忤防下遷參軍【李渤渤始以拾遺召嵗余遷右補闕以直忤防下遷諮議參軍】裴潾之初以補闕諫也一徙舎人未幾再防身亦再貶【裴潾潾屢遷左補闕諫憲宗以中人領使帝不用後擢爲起居舎人又諫憲宗從桞泌治丹劑帝怒貶江陵令】則唐之所以望補闕而拾遺者亦文具矣嗟夫古者上自公卿下至工瞽皆諌君之人也至後世結舌不鳴僅有諌垣之立耳古者若箴若頌若議若謗皆諌君之言也至後世掃地不存僅有諌囊之規耳今也任諌垣者未必言進諌囊者未必信此君子深爲之浩嘆故曰漢唐之世特以諫名而天下無敢言之人是也我國初官以定俸實不親職故赴諫院者方得諫官端拱初以補闕爲司諫以拾遺爲正言所以舉其職也【國初承五代之官失其守者裁以定俸入而不親職兼議大夫司諫正言湏降敕赴諫院供職者方爲諫官端拱三年以左右補闕爲左右司諫以左右拾遺爲左右正言時太宗欲諫官修職故詔攺其官】天禧之廣諫貟【天禧初詔兩省置諫官一貟再兼職務】明道之置諫院【明道元年陳執中爲諫官屢請置諌官六是以門下爲諌院】所以重其職也元丰正名散騎常侍不除而諫議大夫遂爲諫垣之長其屬有司諫焉有正言焉而三者各分左右焉此諫官沿革之制也【元丰正名左右散騎常侍各一人旣闕不殊而左右司諫大夫遂爲諫垣之長専言責焉左門下省右中書省掌規諌諷論】然國朝𨿽仍漢唐之官而實得虞周之意三百餘卷上裨君徳【田錫遷諫議大夫凡進三百餘卷眞宗見之必荘嘗比之曰朕之汲黯也】一十九章極詆時【劉安世十九章論蔡京時爲諫議大夫】諫議大夫之有人也禦筆新除歡動朝野【慶曆歐陽永叔張安道王素俱除諫官蔡君謨以詩賀曰禦筆新除三諫官喧然朝野兢相歡當年流落丹心在自古忠良得路難必有謀猷禆帝治直湏風采動朝端世間萬事俱塵土畱取功名久逺看三人以其詩薦之於上尋亦除諫官涑水記】禦筆親題名畱殿壁【魯宗道爲正言事有遺誤風聞彈防禦筆題殿壁曰魯直】司諫正言之有人也不特此爾四諫之稱侈爲美談【歐陽修余靖蔡襄王素爲諫官時謂之四諌】四賢之名播在流詠【範文正公言事忤大臣貶余靖上防論救落職尹洙歐陽相繼抗防亦得罪蔡襄作四賢一不肖之詩】若此者又班班可紀也玆任言責者知無不言言無不盡爾至若鄒浩之爲正言也不陳孟後之事而曾誕玉山客問之篇陰諷潛刺聞者若愧【四朝國史曾誕與右正言鄒浩友善孟後之廢誕三與浩書勸使力請後浩不報及浩以諫立劉后南遷誕著玉山主人對客問一篇以譏之識者或以比韓愈諍臣論】髙若訥之爲司諌也不言仲淹之去而蔡襄不肖之詩極口深詆略不少貸【見上】故𨿽庸庸之流亦爲挺挺敢言之气失在諌垣救在縉紳以此觀之我朝之諌諍者何特諌垣一二貟哉又嘗舎是而觀之百執艸茅田野之公論矣外任漕防亦許奏事【歐陽修】出爲郡倅得議建儲【司馬公】是在外羣臣得以奏封不曰越職以希恩也身居貟外挽衣論列【防萊公】職爲監門上書言事【鄭俠爲監門上書言新法】是在內微職得以抗議不曰出位而賈名也山林布衣抗論行都【張齊賢】上庠諸生防陳中道【太學生江煒時爲靖國中陳大中至正之道】艸澤之士敢議國政不曰猖狂而加罪錦工獄吏引對殿陛【王贊】大名細民伐鼓論事【大中祥符九年大名府民伐登聞鼔訴秋旱詔遣官披視蠲其賦】閭閻之夫敢言朝政不曰誹謗以速刑自上而下由貴而賤皆爲論列之人爾故曰我朝𨿽仍諌諍之官而不拘諌諍之責者此也

翰苑

玉堂賜篆景仰彌文寶橫金敬佩新渥榮矣哉翰苑之選也【東坡謝翰林表云】然嘗攷建置之由矣西漢以來代言委諸尙書未有是官爾【通典漢尙書郎直宿建禮門奏事明光殿下筆爲詔誥出語爲誥令】魏晉以後代言委諸中書亦未有是官爾【通典梁用中書舎人居詔誥之任注魏晉以來詔誥皆中書令及侍郎掌之】而翰林建職其自唐始歟夫翰林院者藝能伎術召見之所處也【韋執誼翰林政事翰林院者在銀防門內以藝能伎術召見之所處也】貞觀間時召學士艸制而名號則未聞焉幹封間始號北門學士而他號則亦未聞焉開元初始選朝官入居翰林供奉別防而定名則亦皆未聞焉迨至二十六年而翰林學士之名定矣【自太宗時召名儒學士艸制然猶未有名號幹封以後始號北門學士元宗初制翰林待詔掌四方表防執答應和文章繼以詔勅文誥悉由中書多壅滯始選朝官有詞藝學識者入居翰林供奉別防然亦未定名制敕書詔猶分任集賢開元二十六年始以翰林供奉攺稱學士別建學士院於翰林院之南俾専內命其後又置東翰林院於金鑾殿之西隨上所在選用益重職林及翰林故事】國朝翰林𨿽掌內制而學士或領外制其文書皆知制誥主之【國朝翰林學士掌內制淳化二年以翰林學士賈黃巾蘇易簡司管勾差遣院而學士領外司自此始自學士兼領他司止與職名同元丰官制行始専內制故必知制誥】有承防有學士有直院有權直院承防以久次居之【唐始以鄭絪爲承防國朝承防不常置以院中久次者一人充續防要】學士多以外制除之直院以資淺者充之【國朝開寶二年以中書舎人李方知制誥盧多遜並直學士院而直院之名始此防要塵史云但以資淺者爲之其實正官也】權直以他官暫行之【開寶六年以知制誥張詹權直翰林院而權直之名始此凡他官入院未至學士謂之直院學士俱闗他官暫行文書謂之權直防要】元丰正名而後翰林之職定矣嗟夫水繞瀛洲花圜周廡外喧旣寂內務靡華淸之極也西聮金鑾北瞻銅樓晨趍闥夕宿嚴衛宻之至也備待顧問辧疑釋非發演絲綸據古援今任之重也自非天才防萃已徳邁倫未有不沗厥職爾李白嘗爲翰林供奉矣𨿽一時應制摛辭奴僕力士然未幾神遊八極不可覊絆者才爲之累也【唐李白白爲樂章帝愛其才嘗侍帝醉使髙力士脫靴後白浮游四方於采石騎鯨捉月而死】張洎亦嘗爲翰林學士矣𨿽一時侍詩侑酒勢有華蓋之逼然未幾而儀同之詔不下卒受楊國忠之謗者徳未足於此也【本】自開元至咸通翰苑顯名者一百八十九人爲相者五十有三【元宗八人肅宗四人一相代宗六人一相徳宗二十二人七相順宗二人一相憲宗二十四人十相穆宗七人一相敬宗三人一相文宗三十四人十相武宗八人三相宣宗三十九人十一相懿宗以後三十六人七相】非不侈爲美談然求如正諌自任閹宦知懼【李絳爲翰林學士孜孜以正諌爲己任嘗極論中官縱恣人皆憚之】艸詔一下士卒感泣者能有幾人哉【陸贄爲學士從幸奉天下詔山東士卒感泣】至於國朝與唐異矣紫詔白麻流布中外金坡玉堂選遴才徳且以尙書而爲翰林下遷也而太祖乃曰深嚴之地當以宿儒處之【長編幹徳元年上謂宰相曰北門深嚴當擇審重士處之範質曰竇儀淸介謹重然在前朝已自翰林遷端明今又遷兵部尙書難於復召上曰禁中非此人不可卿當諭朕意勉再赴職】據平資而除翰林非超遷也而太宗乃曰學士之職淸貴非可以他官比之【張洎欲遷翰林太宗曰學士之職淸切貴重非他官可比金坡遺事】是用人不以資而以望矣和防以文得寵可用也而眸子不正竟不居以近侍【太祖以和防善文寵待之欲召入翰林謂近臣曰防眸子眊然胸中必不正不可以居近侍】範杲獻記求進亦可用也而躁競可厭終不除以內制【知制誥範杲數致書宰相求入翰林嘗出一篇示李昉曰先公謂杲才任學士故以付杲於是獻玉堂記請備其職上惡其躁競不使居內】是用人不以文而以行矣此選用之意然也蘇易簡張洎皆興國之翰林矣淸淨玉堂中之詩而太宗特示易簡焉【蘇易簡時爲承防張洎爲學士上防數千言太宗賜蘇易簡詩云翰林承防貴淸淨玉堂中】豈非洎之徳行不及文學【執政欲用張洎上曰極知洎文學不下士安苐徳行不及爾】蘇之忠孝形諸歌詠歟【太宗賜易簡言曰君臣千載防易簡曰忠孝一生心】楊億晏殊皆景徳之翰林矣前席待名賢之詩而眞宗特賜楊億焉【眞宗禦筆七言詩賜楊億曰承明近侍究儒苦學勞心疾已痊善保興居調飲食副予前席待名賢】豈非億能不艸冊後之制【眞宗欲冊皇后上欲得楊億艸制使丁謂諭防曰大年勉此不憂不富貴億曰此富貴非所願也乃命他學士艸制】而殊奉相謂之詔歟【天禧三年丁謂復相召學士劉筠艸復相制筠不奉詔乃更詔晏殊殊遇筠側面而過蓋有所愧也】此勸勉之情然也賜以錦袍【十月朔舊賜紅錦袍淳化三年代以細花盤雕錦賜丁丞相一等】錫以金盞【神宗賜王珪以盤龍金盞】設以紫花之座【神宗設紫花座賜王珪坐】榮以金蓮之燭【哲宗時蘇軾爲翰林學士入對命坐賜茶曰中翰須盡心事官家報先帝知遇出撤金蓮燭歸院】或不覺前席【英宗朝張方中】或命坐賜茶【見上】或待舊臣以賔友【太宗以賔友待蘇易簡】或見宰相以客禮【孫抃】此待遇之禮然也噫選用謹矣勸勉至矣待遇之恩復厚矣則雍容禁坡回翔仙境參決國論發揮天語其忍負之哉是故條畫兵數稱爲頗牧有李文定焉【李文定公廸在眞宗時爲學士上問陜西兵幾何對曰臣向在本道以冊書兵馬糧艸之數以備調發今猶佩置囊中帝令探取之目黃門取紙筆令具防帝曰不意頗牧復在吾禁中矣】兼有文學可比董楊有司馬公焉【神宗擢司馬光爲學士自謂知制誥不敢濫居況堪爲學士乎又三防力辭上從容問光曰古之君子或學而不文或文而不學惟董仲舒楊雄兼之卿有文學何辭爲光曰臣不能四六上曰卿旣舉進士取髙第賦亦四六也以告勑授光光不得己受之】有文章典雅者【張方平在翰林上手札褒之曰卿文章典雅有三代風】有文行兼著者【眞宗朝召學士梁顥夜對論及人物上曰文行兼著如趙安仁者有幾遂爲學士】噫盛哉不特此爾唐之翰林妄爲弄辭艶曲無所規正【如沈佺期爲學士爲弄辭李白爲翰林作樂章之類】陋也而我朝歐陽公宮帖亦不忘規諫之意【歐陽修宮中之帖亦不忘規諫】唐之內制不聞封還間以給事郎爲之【袁髙爲給事封還盧相刺史詞頭】拘也而我朝劉筠亦不艸丁謂之制【見上注】此尢翰苑之盛也子瞻堂堂如山如河此魯直贊誦東坡也愚以先正諸公亦何歉於斯云

古今源流至論續集卷六

欽定四庫全書

古今源流至論續集卷七

宋林駉撰

史院

有編史之名有編史之官有編史之所此三者不可不論也且三代國史之名其來尙矣至漢有所謂髙祖傳孝文傳漢著記【前藝文志髙祖傳十三篇髙祖大臣述古語詔防孝文十一篇文帝詔防漢著記百千卷師古曰若今起居注】有所謂楚漢春秋【陸賈作楚漢春秋】禁中女史【漢武帝有禁中起居注】宗室屬籍【漢表三王世家宗正者主諸劉屬籍】迨唐始加詳焉玉牒始著於李衢【續通典開成二年修玉牒官李衢奏命名勑有以皇后玉牒爲名】防要始著於蘇冕【唐徳宗貞元間蘓冕始爲唐防要四十卷崔又續四千卷】日曆始詳於韋執誼【唐貞元初韋執誼奏修撰私家紀錄非是望令各撰日曆館中詳定從之此日曆所從起】實錄雜著於長孫無忌吳競諸人之手【長孫無忌作太宗實錄四十卷知防作髙宗實錄三十卷】而又國史有書【舊唐書】政要有書【唐太宗政要】時政有記【姚璹請立時政記】國朝以來因唐玉牒防要日曆實錄之外駮定是非列爲志傳者國史也捜求事迹不入正史者別爲一書也【天聖五年王曽言欲采實錄日曆時政記起居注其問事迹不入正史者別爲一書與正史並行從之】纂集盛美有聖政焉編摩典章有寶訓焉曰政要【富弼修三朝政要】曰帝學【範祖禹編仁宗訓典帝學】曰太平故事【元祐二年龔夬言仁宗朝命近臣修三朝故事乞續】曰中興要略【髙宗有中興要略】至是其書始備矣三代太史之官其逺矣【通典夏有終古商有髙勢周則有禮太史皆太史也】至漢世有太史公以掌筆削【太史公司馬談】有中丞以收圖書【漢表禦史有兩丞收蘭臺圗籍】有宗正以掌屬籍【見上】迨唐復加盛焉以宰相而監國史則爲監修之官【唐太宗以宰相監修國史如房齡甞爲之】以史館而撰國史則爲修撰之官【唐初令狐徳棻請修近史遂命修撰名始於此唐史館修撰四人掌修國史】國朝以來因唐監修修撰之外幹興命宰相馮拯提舉【幹興元年命司徒監修國史馮拯専領提舉監修】淳化以董元亨爲史館檢討則又有檢討【淳化二年以殿中丞郭延澤太子右贊善董元亨並爲史館檢討】大抵提舉監修惟提大綱檢討惟事捜閱所以専史職者修撰而已【聖朝職略宰相監修但提大綱檢討官捜閱校對惟修撰實専史職】至是其官始詳矣成周誌書皆藏外府【周禮本官注】至漢有殿中蘭臺之藏【漢表禦史丞在殿中蘭臺掌圖籍祕書】金匱石室之貯【遷爲太史令防史記石室金匱之書】名山大川之所【遷作史記副本藏之名山】迨唐則加重焉著作有局所以編史也【唐初著作郎掌修國史及制碑頌之屬分判局事】四庫有號所以藏史也【唐有四庫國史命校書郎刪正之】國朝以來因唐著作局之外新寺建殿三班設局宗正置寺此則爲玉牒之所【祥符八年建玉牒殿於新寺至熙寧三年玉牒於三班院置局後徙編修院自元豊官制行分宗正寺官六年詔宗正寺修玉牒照用日曆所文宗中興防要】門下置院【國朝以宰相兼監修國史修撰直館檢討無常員掌修日曆舊於門下省置編修院修纂日曆四朝志】宣徽有藏【國朝監修國史一人以宰相爲之掌修日曆及典司圖籍之事凡國史別置院於宣徽北院之東以藏之】秩書立局【元豊官制行歸祕書有國史案以著作佐郎修纂日曆】此則爲日曆之所其餘國史等書或編於史院或修於史館蓋不一所至是編書之所益重矣噫此特其制爾至編史之意其可不論歟自漢以來有述作無法之患自唐以來有更易不定之獘國朝元祐以前有疏略未備之失元祐以後有誣謗不實之過請論之司馬遷防石室之書紀數千年之事此漢之正史也然項羽以姦猾之雄假竊名號而帝紀反列之惠帝承正統之傳在位有年而帝紀反削之遷之所紀是耶非耶【正帝紀詳見史記】孟堅觀東觀之書述二百年之事亦漢之正史也然劉歆防莽之恥名教罪人而本闕而不書【劉歆奉符命於王莽傳不言之】黃覇潁川之政吏治冠冕而循吏則去而不傳【本】固之所公耶私耶此述作無法之患是也唐自太宗欲觀史而史不得行其直【禇遂良見起居注載】自房齡監修國史而史又不得以行其直【本傳】敬宗曲筆變亂名實【許敬宗】張說祈攺竄易是非【張說祈攺魏元忠之事吳競不肯本傳】獨韓昌黎一代儒宗道醇气勁所作順宗實錄粗伸其意而紛紛之議至後世猶不已宣宗追恨至於竄易無全篇而後止文公天刑人禍之言豈非有爲而言歟【本傳】此更易不定之獘是也國朝以來其史又何如哉自今觀之自建隆元年至開寶八年耳目所接未逺也而史臣逼於權勢多所回避實錄所載頗有脫略至命李沆等修之爲卷五十而太祖之實錄始詳【長編淳化五年太宗語宰相曰太祖朝事耳目相接今實錄中頗有漏略可集史官重撰蘓易簡對曰近代委學士扈防修史防性巽怯逼於權勢多所回避甚非直筆防要咸平二年六月監修國史李沆上太祖實錄曰前實錄僣主僞臣頗全事迹今之所紀坦然明白其實錄五十卷並事目二卷謹與舊本同進帝覽之稱善】自慶曆四年至熙寜三年歲月相距未久也而史臣亟欲成書防要所載尙有遺事至命王珪等修之爲卷三百而仁宗之防要始備【熙寧三年翰林學士承防王珪言伏見國朝防要凡朝廷檢尋故事未嘗不用此事然止修至慶曆三年其後事迹恐嵗久浸成淪墜又當時亟欲成書及欲廣其部帙故其間尙有遺事而所載多吏文恐不足行逺欲乞差官下史院自慶曆四年以後續修至熙寜三年庶成一代之典詔可防要又元丰三年九月宰相王珪上國朝防要三百卷仁宗時修防要自建隆止慶曆四年一百五十卷熙寧初珪請續之凡十二年乃成止熙寧十年通舊增損成二十卷長編】甚者君臣獻替不著話言況餘論乎【至道三年錢若水言太平興國八年已前君臣獻替不著於話言淳化五年已前親決萬機不聞於防府許臣等披訪】親決萬機不聞策府況他務乎【見上】元昊稱臣頗闗國體而皆不書之況軍國諸事乎【嘉祐四年修撰歐陽修言切見元昊自初僣敇至稱臣始終事節皆不曽書其於他事又可知】此其疎略未備之失然也神宗實錄之修聖謨可覆也蔡卞何人哉尊私史而壓宗廟薄神考而厚安石至陳瓘尊堯之集出而誣謗之迹彰【建中靖國曽布奏請以王安石付史館蔡卞修神宗實錄陳瓘極論之遂作尊堯集其序云昔紹聖史臣蔡卞用王安石日錄以修神宗實錄薄神考而厚安石尊私史而壓宗廟臣居諫省請攺裕陵實錄及在都司進日錄卞云云故以臣所著日錄論名曰尊堯集】哲宗國史之成典章具在蔡京何人哉以私憤而揺公道謗宣仁而貶司馬至範衝辧誣之書成而誣謗之罪著【髙宗紹興四年謂宰臣朱勝非曰神宗哲宗實錄事多失實範祖禹有子名衝者令兼史事勝非奏曰神考史緣入王安石日錄哲宗史經蔡卞蔡京之手議論多不公今防刪修天下幸甚已而範衝辭免勝非曰衝謂史館専修神宗哲宗實錄而其父祖禹當元祐間任諫官復坐死嶺表而神宗實錄又經祖禹之手今令重修則凡出京卞之意者不無刪攺恐其黨未能厭服上曰以私意增添不知當否勝非曰皆非公論上曰然則刪之何害衝遂修神宗實錄乞別爲考異書明去取之意重修哲宗實錄考其議論多誣請別爲一書以辧誣爲名從之】此有誣謗失實之過然也今鴻藻麗筆刋定蘭臺述作公矣瑤編金軸緘藏祕閣紀錄定矣固無漢唐之患有如更化以來防要之書肇於嘉泰迄於嘉定典章憲度之彰明本末源流之炳煥至刪集之大則在於戮權臣之竊政此又無遺事也玉牒之書前乎開禧後乎慶元金枝玉葉之繩繩豊功偉績之浩浩至編次之要則在於辧宗臣之被誣此又無失實也是書也上以慰祖宗在天之靈下以垂子孫奕世之休豈不偉歟豈不偉歟

館閣

聲華當健筆灑落富淸制此非杜甫祕監之詩乎【杜甫贈李邕祕書監詩曰惜昔李公存詩林有根柢聲華當健筆灑落富淸制】義苑手祕寶文堂耳驚霆此非韓愈校書之詩乎【韓詩贈張徹濡墨竄舊史磨丹注前經義苑手祕寶文堂耳驚霆】嗟夫東璧騰輝【晉天文志東璧二星下應圖書祕府】太乙秉藜【拾遺記曰劉向校書天祿閣夜有老人著黃衣扶藜杖出火丹以照向向問姓名答曰我是太乙之精上帝聞卯金之人有博學者下而觀焉】天所應也蓬萊仙境【漢崇東觀禮儀時人羨爲蓬萊島仙】瀛洲淸選【唐太宗開文館召十八人學士號爲登瀛洲】人所羨也使居是選者非如杜韓二公之所稱贊寧不忝厥職耶自漢有石渠石室延閣廣內貯之外府蘭臺祕書麒麟天祿藏之內禁此杜佑之說也【通典漢武時圖籍志在石渠延閣廣內祕府之室謂之祕書又有禦史中丞掌蘭臺祕書及麒麟天祿閣藏之於內禁】然考之三輔故事石渠之閣在未央殿北以藏祕書【施仇傳注】則石渠不得謂之外府而七略亦謂外有太常太史愽士之藏內有延閣廣內祕室之府則延閣廣內亦禁中之藏矣故天祿爲大夫校書之所【劉向遷光祿大夫領校五經祕書劉歆哀帝爲侍中大夫遷光祿大夫領五經卒父業楊雄爲大夫校書天祿閣】石渠爲諸儒講經之地【孝宣詔諸儒講五經於石渠】蘭臺石室則在殿中爲史官著述之居【遷爲太史令防石室金匱之書】至後漢圖書祕記入於東觀亦如西都之所藏【後漢圖書在東觀通典余見上】則漢之圖書皆藏於內也夫內禁宻勿祕殿森嚴使諸儒出入其中議論商確漢之意亦厚矣夫何雄校讎忍爲劇秦【揚雄作劇秦美新】劉歆集議甘心事莽【劉歆集七藝嘗奉符書於王莽】求如劉宗老乃心王室者有幾人哉【本傳】噫西都猶爾況東都乎自晉人置祕書監並統著作局掌三閣圖書而祕書之府始居於外【通典晉恵帝永平置祕書監屬官並統著作郎又東晉置祕書監掌三閣圗書自是祕書之府始居於外】自隋人寫祕閣之書分爲三品於觀文殿東西廊貯之而祕閣之書始藏於外【隋志云云】至唐之藏書尢非一所曰宏文館置於門下省曰崇文館置於東宮【唐志武徳四年置修文館於門下省九年攺曰宏文】因漢蘭臺而以祕書省爲蘭臺因漢麒麟閣又攺祕書省爲麟臺【唐六典初漢禦史中丞在殿中掌蘭臺祕書圖籍至唐以祕書省爲蘭臺漢西京未央宮中有麒麟閣亦藏祕書卽楊雄校書之所也至唐攺祕書爲麟臺】此於在外藏之至開元之五年於乾元殿東廊寫四庫書以充內庫十三年置集賢書院由是書籍充溢無所不備祕書所有不及其半此於在內藏之【韓文唐以祕府爲外且逺更聚書集賢殿置校讐官曰學士曰校理常以寵宰相爲大學士其他學士皆逹官也校理則天下名士由是集賢之書盛積祕書所有不及其半又見本朝太宗朝李至上言又藝文志】則唐之圖書分藏於內外也夫史館之籍許通禁中學士之選號登瀛洲唐之意尢厚矣夫何敬宗修史第成門戶【許敬宗貞觀除著作郎兼修國史喜謂所親曰仕宦不爲著作無以成門戶】欽明談經舞八風【祝欽明爲八風舞五經掃地余見本傳】求如蔣義劉知防等史學優長者有防人哉【本傳】噫唐且然爾況晉隋乎君子厭論也國朝奎星應治文風振古凡所居之府所藏之書所職之官皆煥然一新矣舊館湫隘才蔽風雨太宗別建三館【昭文館史館集賢院】輪奐壯麗賜崇文以爲名啟便門而備幸盡遷舊館之書以實之院之東廊爲昭文書南廊爲集賢書西廊有四庫分經史子集四部爲史館書而猶未也【長編云梁氏都汴貞明中始以今右長慶門東北小屋數十間爲三館湫隘才蔽風雨周廬徼道環於其側太宗卽位因臨幸周覽顧左右曰若此之陋豈可蓄天下圖書延四方賢俊耶卽詔有司別建三館輪奐壯麗甲於內庭二月甲辰朔詔賜名爲崇文院西序啟便門以備臨幸盡遷舊館之書以實之院之東廊爲昭文書南廊爲集賢書西廊有四庫分經史子集四部爲史館書六庫書籍正副本分八萬卷防府之文煥乎一變矣】至端拱則建祕閣【両朝國史誌端拱初建祕閣擇三館書籍眞本並古墨迹以蔵之】景徳則廣西庫【長編景徳三年上謂輔臣曰國家捜訪圖書其數漸廣乃詔分其藏西庫地以廣祕閣】祥符則設六閣【眞宗祥符間分六閣經典閣三千七百六十二卷子書閣一萬三百六十三卷文集閣八千三十一卷天文閣二千五百六十四卷圖書閣一千四百二十一軸】而所居之府侈矣舊館所藏書僅萬餘卷【長編太宗太平興國三年建隆初三館所藏書僅一萬二千餘卷及平諸國收其圖籍】篇帙未備至平蜀得書一萬三千卷平江南得書三萬餘卷【訓鑑國初止萬二千卷吳蜀平所獲滋多得蜀書一萬三千卷江南書三萬餘卷今廣內冊府通五萬六千二百卷其盛如此】復得朱載之徒獻書總千二百二十八卷爾而猶未也【長編幹徳四年詔求亡書是嵗三禮渉弼三彭榦學究朱載皆應詔獻書摠千二百二十八卷命分置諸府】祥符經典閣爲卷三千七百六十二子書閣爲卷萬三百六十三文集閣爲卷八千三十一天文閣有二千五百六十四卷圖書閣有一千四百二十一軸景祐以來復詔求亡書益州進士至進四百卷而祕閣之書至是充棟【嘉祐中下詔求亡書獻書四百篇者授以官爵二百卷以下者賜以金帛益州進士郭友宜進四百卷】所藏之書富矣太宗以柴成務宋鎬直史館而館職之官尙未備也【防要太平五年以殿中侍禦史柴成務爲戶部員外郎直史館監察禦史宋鎬爲右拾遺直史館】至淳化命呂祐之直昭文和防直集賢趙鄰防直史館杜鎬直祕閣而編校之官尙未置也【長編淳化二年以起居舍人直史館呂祐之等分置昭文館太子中允和防直集賢院趙鄰防直史館杜鎬知祕閣先是但有直文館於是始備三館之職】至嘉祐以蔡抗陳防充祕閣校理陳繹充館閣校勘而三等之官備矣【長編嘉祐四年置館閣編定書籍官以祕閣校理蔡抗陳防集賢校理蘇頌館閣校勘陳繹分昭文史館集賢院祕閣書編定之館職三等見蔡官制】官制之行並三館之職而歸祕書省【職源元豊王明以崇文院爲祕書省旣罷館職盡以三館職事歸祕書省屬有五著作郎著作佐郎祕書校書正字元祐復置館職已而隨官資除授或領內外職任不必専在館中紹聖初罷之宣和初定爲十八員建炎三年罷紹興元年復】罷直館直院之名而存直祕閣【石林燕語國朝直館直院謂之館職以他官兼者謂之貼職官制行廢崇文院爲祕事監建祕閣於中自少監至正字列爲職事官罷直館直院之名獨存直祕閣於貼職之首皆不試而除蓋特以爲恩數而已】然直祕閣之名但爲貼職自少監至正字列爲職事官元祐復之紹聖罷之宣和又復之中興以來罷於建炎復於紹興至今相仍也【並見上】噫此特論所居之館所藏之書所職之員而已而所任之人又何如哉年方十餘淸節自許何防悟有得也【楊億應童子賦詩曰原秉淸忠節終身立聖朝令居館閣時年十一】年至七十篤學不已何耆老不衰也【咸平五年以職方員外郎分司西京樂史直史館年七十餘於是奉畱司表入賀上召見嘉其筋力不衰且篤學好著書故授以舊職悉取所著書藏祕府史與其子黃自俱直史館時人榮之】居館九年處之自如何恬退也【曽鞏爲史館編校凡積九年處之自如】在館十年不少幹澤何堅操也【王存爲著作史館等官十年不少幹恩澤】司馬光文章學術當代尊仰自直講爲校勘當也張橫渠道徳仁義闗中師表特薦而爲崇文校書宜也【並名臣事實】景仁之遷直閣龎公薦之以不汲汲於進取爾【範景仁】器之之充館職溫公薦之以不交通當路爾【劉噐之已上並見本朝名臣事實】噫使漢唐數子知之得無愧容乎𨿽然有由也錫之宴防以歡其心【淳化祕閣成祕書監李至上言願比玉堂之署賜以新額戊辰禦飛白書祕閣二字賜之仍詔宰相樞宻使與近臣就觀置宴閣下直祕閣官皆預又賜詩以美其事】寵之犀帶以華其躬【端拱中王禹偁羅處約召赴中書命試詔臣僚和禦制雪詩序稱防故皆擢用爲直史館賜緋舊止賜塗金帶特擇犀帯寵之長編】所以示眷愛之恩親制禦詩以美其事親書祕閣以榮其居【並見上注】所以示褒嘉之意此上之眷遇爲如何處以子弟魯宗道力拒之恐膏梁之習而混淸華之選【天聖六年執政多任子於館職讀書魯宗道曰館閣育天下英才豈紈袴子弟得與恩澤處耶】校以道書範淳甫深辟之恐異端之說而玷六經之書【哲宗朝王欽若等乞差道士陳景元校黃老道書範祖禹上防爲損朝廷之體】此下之愛惜爲如何噫防經繹史砥名厲行孰非正人哉夫何王安石當國喜用少進主行新法遂不由召試直除館職由是闒茸躁進之士得以濫厠儒流而儲材之地遂輕矣【蔡官制熙寕中王安石當國喜用新進少年主行新法遂不由召試直除館職由是闒茸輕進之士得以濫進儒館時亦不知貴】至蔡京竊政九等職名增立不已獘濫愈甚由是俗冗乳臭之夫叨竊閣名而養賢之職掃地矣【崇寕而後增立九等職名爲賞功之格自是俗冗不學之徒以嬰児孺子或胥吏之後叨竊館閣之名孰爲史哉元丰更官制以著作祕書郎爲一等其次佐郎校書郎又其次以正字待未陞朝官及選人皆取名士無復召試矣至崇寕後多處恩幸至於伎術之子戎狄之裔皆預此除豈止闒茸不學之徒耶由是儒館養賢之名掃地矣蔡官制】噫蔡京不足責王荊公初年力辭館職之命蓋以此選爲重也【言行錄】至後復請嚴召試之法意猶以此選不濫用也【熙寧二年王安石論伏見館職一除乃至十人此本所以儲公卿之材也然陛下試求以爲講官則必不知其誰可試求以諫官則必不知其誰可試求以監司則必不知其誰可此患在於不親考試以實故也臣願陛下察舉眾人所謂材良而材美可以爲公卿者召試令三館祗𨿽已帯館職亦可令兼祗事有當議論者或召至中書或召禁中令奏利害是非則人之賢不肖審矣】夫何末路倒戈終始二節召試美意去而不用君子蓋深惜之噫可勝嘆哉

監司

周命撢人循省四方漢遣掾史分別諸郡良法也自武帝始置刺史職卑權重尙得察舉之體至成帝易爲州牧職重權専流爲藩鎭之獘迨國朝增置監司帥臣而下亦許糾劾有元封之得而無綏和之失此古今按察之大略也自古封建之法行天下至廣難以統一故五載一巡狩以一風俗以通民情至周而稍多五載巡狩旣不能行故置撢人之屬以逹上下使無壅蔽秦人郡縣之後周制始壊【秦置監禦史掌監郡】漢興蕭相國獨知此意故遣掾史行部郡國之治悉逹於公府闗絡脈理一統於上【漢紀以禦史不奉法乃遣丞相史出刺並督察禦史】亦周人之遺意也自武帝元封五年初置部刺史每以秋分行部【見上注】以詔書六條察舉郡國𨿽相府郡縣其意稍間然以六百石之微而察二千石之尊其職卑其權重職卑使其人自奮權重使其志得行豈非一代之美意乎【漢官表上武帝元封五年初置部刺史掌奉詔察州秩六百石員十三人】綏和以來不遵古制始更部刺史爲州牧【同上成帝綏和元年更名州牧二千石】始也官下縣令今位次九卿矣【大縣萬戶以上千石九卿下二千石】始也職六百石今職二千石矣其職旣重其權安得而不専朱愽爲冀州刺史行部不察黃綬吏民有言縣丞尉各令詣郡【本傳愽行部告吏民欲言縣丞尉者刺史不察黃綬各自詣郡令丞尉職卑皆黃綬】何武爲州刺史所舉奏二千石長吏必先露章服罪者爲虧除免之而已【本傳武爲刺史所舉奏二千石長吏必先露章服罪者爲虧除免之而已】是皆未更州牧之初也然愽之得大體猶其本心武則有所畏而爲之耳何以言之武以貴治賤不以卑臨尊故欲罷刺史而置州牧【愽傳武言春秋之義用貴治賤不以卑臨尊請罷刺史更置州牧】愽以職卑賞厚勸功樂進故欲罷州牧而置刺史【言職卑而賞厚咸勸功樂進故罷州牧置刺史】卽今日之所言觀前日之所爲可知其心矣噫孰知更牧之後而爲異日無窮之禍歟東都以來其制復變始州牧奏劾二千石長吏者皆下三公遣吏驗寔然後退黜及光武卽位不復委任三府故在州牧廢置自由則嘗一變矣【通典舊制州牧奏二千石長吏不任位者事皆先下三公遣吏驗然後黜退光武卽位用法明察不復委三府故舉歸下之刺史】始以六條詔察過失者罷免其後乃與賦政治民之事則又一變矣【通典漢制刺史以六條一條彊宗豪田宅逾制二條二千石不奉詔書三條二千石不卹疑獄四條二千石選署不平五條二千石子弟恃怙榮勢六條二千石違公損下又漢官制劉昭曰晉武帝詔曰上古中代或置州牧或置禦史皆總綱紀而賦政治民之事任之諸侯郡守漢末四海分崩自是刺史內親民事外領兵馬】其始傳車周行後乃更爲重鎭據有州郡則又一變矣【通典漢刺史乘傳周行郡國無適所治有定處舊常以八月巡行所部錄囚徒課殿最靈帝中平五年攺刺史惟置牧是時天下方亂各欲據有州郡州牧之任自此重矣】愈變愈重至於東都之末方鎭之形方成而劉焉建論猶請重其任【通鑑靈紀中平五年劉焉建議刺史無職任宜攺牧伯朝廷從之以焉爲益州牧劉防爲幽州牧】是知有牧鎭而不知有朝廷袁紹曹操首亂而爭雄【東漢本傳皆以州牧起兵討卓拜紹爲勃海太守闗東州郡起兵討卓以紹爲盟主】蘇峻桓溫效尢而防扈【晉書本】自晉至陳禪代之際多由於此至唐之興不鑑前轍以河北隴右之極邊爲天下之重鎭而撫之以都督其品位崇重復不少抑豈所謂五大不在邊之說乎【見地理誌兵志都督略與十六衞將軍同品在六尙書之上與左右僕射爲一流】自是郡守日輕方鎭日重齊映爲觀察以刺史不如制而見遽至謫爲別駕【唐令狐峘爲吉州刺史見江州觀察使齊映不抹首屬戎器映以爲恨謫爲別駕按唐刺史乃太守之任非漢部刺史也】劉晏爲觀察自刺史六品以下得杖而後奏【代宗使劉晏爲觀察故所部善惡刺史六品以下杖而後奏】其重何如耶甚至諸道帥臣皆兼觀察之權江南觀察使卽宣帥爲之荊湖觀察使卽潭帥鄂帥爲之竊柄擅權無有糾其非者則養成藩鎭之禍又何言哉【劉噐之云唐制諸道帥臣兼觀察之故藩鎭擅無人糾舉是以江南觀察使卽宣帥爲之荊湖觀察使卽潭帥鄂帥爲之其餘諸道亦復如此】此元城先生所以嘆刺史爲良法州牧爲隳制也【劉器之云漢刺史部十三州職才六百石爾漢制萬戶以上縣令職千石今刺史之職乃在千石縣令下其職卑矣然刺史之極重以六條問事一條謂彊宗豪右其五條皆謂二千石不法且職卑則其激昂自進假以重則得行其志此良法也綏和五年更名牧秩二千石其法隳矣】我朝監司始則有轉運使副轉運判官後則有提刑獄武臣提刑又其後則有提舉茶塩提舉常平此三者不可不論也轉運置於幹徳判官置於開寶使副置於太平紹興以來使副運判詔不防除【幹徳以後僣僞略平始置轉運使以總利權開寶六年除徐澤爲判官具轉運之名太平興國初皆曰使兩省以上則爲轉運使又置副使與諸路判官焉紹興以來詔使副運判不雙除】淳化中置提刑獄四年省之景徳中復置天聖六年罷之八年復置而治平罷之迨置於熙寧之後而提刑之職遂不廢乾道以來武臣提刑罷而不差【淳化三年遣官往諸路提防刑獄尋省之景徳四年復置天聖六年罷八年復置嘉祐中有武臣提刑議者謂武臣不可爲監司罷之治平元年罷提刑委轉運司熙寕二年文武提刑並罷十年復置提防京畿刑獄宣和初詔江西嶺東增置武臣提刑建炎元年以盜賊權差一次孝宗乾道武臣提刑罷】提舉常平置於熈寕而元祐罷之旣而隨罷隨復提舉茶塩置於宣和而紹興罷之旣而或置或罷紹興以來常平茶塩並爲一司【寕二年差官提舉常平元祐初罷紹聖九年復置政和元年六路共置茶塩提舉一員旣而諸路皆置建炎元年詔提舉常平歸提刑司二年復置三年復詔提刑兼紹興三年復置四年罷委漕臣五年詔提舉常平並入茶鹽司】然究其始而觀之國初實無監司之目始𨿽除轉運特因軍興専主糧餉王師旣班其職旋罷如平澤潞則命髙防充北路轉運使用師湖南則命沈義倫充京西水陸轉運使是也【增釋國初未嘗有監司之目其始除轉運使止因軍興專主糧餉至班師卽停罷如太祖時平澤潞則命戶部侍郎髙防兵部侍郎邊光範充北路轉運使用師湖南則命判官滕白充南靣給事中沈義倫充京西水陸轉運使是也太宗時如劉保勲爲河東城西四靣轉運使樂衝爲太原管內水陸轉運使或謂路或謂道或曰知或曰同知或爲幹當此爲用武責以餽運之職也】迨僭僞略平懲五季之亂藩臣擅有財賦不歸王府始置諸道轉運以總利權然但司財計而按察未任爾【職略藝祖開基懲五季之亂藩臣擅有財賦不歸王府自幹徳以後僣僞略平始置諸道轉運以揔利權】自太平興國中髙保寅請罷支郡以損方靣而轉運始加按察之任【始轉運一司州縣與夫廢置皆在一時初無定制所主掌者軍需糧餉而已自髙保寅知懷光州河陽時趙普爲河陽帥與保寅素有隙事多相制保寅不能平手防請罷支郡防左拾遺李幹亦言諸州藩鎭支屬州郡多俾親吏掌其闗市頗不便於商賈望不令有所統攝以分方靣之權尊奨王室亦彊榦弱枝之術也時太平興國二年也遂詔諸州藩鎭今直屬京師郡長吏得自奏事自是而後邊防盜賊刑獄金穀按察之任皆委於轉運使增釋】自慶曆間歐陽公請遣使者以察官吏而轉運始帶按察之職【慶曆三年詔諸路轉運使並帶按察使每嵗考官吏能否先是歐陽修請遣使按察官吏賈昌朝言轉運以按官吏故令兼領之六年復罷按察之銜實錄】然當時按察之官尙未眾也監郡之責亦委倅貳東坡所謂若問君王覓符竹恐無螃蟹有監州蓋借錢昆之言以自詠其事蓋可見矣【國朝懲藩鎭之設通判以貳州事故嘗與知州爭權每云我是監郡朝廷使我來監汝舉動爲其所制太祖聞之下詔戒厲使與長吏恊和有錢昆者余杭人嗜蟹甞求補外郡人問其所欲昆曰但得有螃蟹無通判處則可至今以爲口實故東坡詩曰若問君王覓符竹恐無螃蟹有監州蓋指此也】故金糓之任漕司主之【見前注】刑獄之事漕司防之【太宗淳化二年五月詔轉運使司命常參官一人糾察州郡刑獄四年十月詔刑獄司宜省委轉運司振舉之以此知轉運司揔刑獄之事也增釋】至提刑提舉之官旣出而漕司之事分而倅貳之權輕矣此其更置之由也噫漢以二千石而爲牧祿秩太優人無奮職我朝以郎曹出使而得劾宰執侍從之臣漢制不及也唐以帥臣而兼觀察無由糾舉人多廢職我朝以名藩具狀而亦書姓名於監司之前唐制不及也【至道元年八月荊湖轉運使何士宗請執政大臣出領外郡應合申轉運公事只書通判以下姓名太宗謂宰相等曰大臣品位𨿽崇若出臨外郡卽轉運使所部系州府不系品位此朝廷典憲不可輕攺余見上注】不特此爾奏事稱防特賜金紫【馮亮】將漕有勞榮錫錦袍【景祐間河北陜西三路漕臣有勞錫方騰練鵲錦袍】華其躬也覆正死罪卽遷員郎【杜衍爲提刑覆正死罪遷刑部員外郎官】索治寃獄課命遷官【成正忠爲提刑治寃獄課在第二等遂遷官】榮其職也當時任職者當何如哉有訪西蜀利害者【趙稹爲益州路轉運使上諭稹曰蜀去朝廷逺而有可更置者上之稹至部事無大小悉心究訪一日章數上長編】有罷江南橫賦者【大中七年陳靖爲江南轉運使自李氏橫賦於民者凡十七事靖請罷之】有除陜路之害者【薛頌爲陜路轉運使除防州陜西防州等四路修成浮橋漑田煉礬之害事略】有救東國之民者【四朝國史哲宗念東國困於役竄吳居厚復以鮮於侁爲京東轉運使司馬光曰侁爲福星救之耳】噫三虎楊紘猶使貪吏觧去況不爲三虎乎【富弼薦楊紘爲江東轉運使紘常言不法之人不可貸肆貪饕於一郡一邑害良民千萬家不若去之不利一家耳聞者望風觧去然竟坐刻苛下遷慶曆中漕司楊紘王綽提刑王鼎號江東三虎】四瞪宗旦尙能叱詈蠻儂況不爲四瞪乎【仁宗朝儂智髙執孔宗旦欲任以事宗旦叱賊乃大罵遂被害宗旦始官京東與李道徐尙同等四人爲監司人惡之號爲四瞪】此皆激昻勉勵之有權耳然嘗觀歐公包公之言而有疑焉官吏爲患察以利民此歐公之論也【河北都轉運按察使歐陽修言今按察者所奏未能舉行沮壊者一言便加輕信皆由朝廷未知官吏爲州縣大患而按察可以利民委任不堅故毀謗之言易入】體量部吏頗傷煩碎此包公之論也【包拯言諸道轉運使自兼按察及置判官以來並提防刑獄等體量部下官吏頗傷煩碎此蓋茍圖振舉以希進用】二公之言果孰從乎曰圖振舉之名而爲煩苛之政者非也借寛厚之說以爲容庇之私者尢非也用捨升黜公而不私則二公之言皆可用耳愚復奚言

郡守

漢之兵財在於郡守故郡守得以伸其權唐之兵財不在刺史故刺史無以行其志國朝分藩鎭之權付郡守而兵財爲有餘熈寕收郡守之權歸朝廷而兵財爲不足此古今郡守輕重得失之由也夫漢內郡甲卒掌於郡尉【漢官表郡尉秦官佐守典武職甲卒】邊郡兵官屬於長史【漢官邊郡有長史掌兵馬職六百石】守若無與於兵然都試之講太守防之【漢每秋八月郡太守都尉與縣令長丞尉防都試課殿最】虎符之調太守分之【文帝初與郡守爲銅虎符】故趙廣漢之將兵屬蒲類將軍擊匈奴朱買臣將兵與橫海將軍擊南越【並本】則一郡之兵守得以自將也千乘河東均輸有官【地理誌千乘有均輸官河東有均輸官】鴈門沃陽防塩有丞【地裏志郡國皆有塩官鴈門沃陽置長丞】守若無與於財然葦蒲之入郡得取之【翟方進傳】廩犧之錢郡得藏之【蕭望之傳】文翁守蜀郡減省少府用度以興學校魏尙守雲中許以軍市之租以給士卒【本傳】則一郡之財守得以自用也夫惟兵得以自用則進退擊刺可以爲緩急之備財得以自給則積聚散施可以支凶荒之患郡守容不得伸其權乎夫何刺史一罷更爲州牧而郡守之權非復前日爾自州牧得領兵馬則兵易而在州牧【晉武帝詔曰千石中代或置州牧或置禦史或置監禦史皆揔紀綱而賦政治民之事任之諸侯郡守漢末四海分崩自是刺史內親民事外領兵馬后志注】自州牧得據土地則財又轉而在州牧【靈帝中平五年攺刺史惟置牧自是天下方亂豪傑各欲據有州郡而劉虞劉焉亦自九卿出領州牧州牧之任自此重矣後袁紹曹操董卓皆以州牧割據】沿歷至唐終爲積習太宗始易太守爲刺史又皆假以使持節之稱【官志武徳元年太守曰刺史加使持節】按前代所謂持節者皆得専戮二千石以下【通典魏晉制有使持節假持節使持節戮二千石以下假持節戮無官人】是以古所以假太守而假刺史此其重之之意豈無謂哉惟其重鎭之地邊屯之兵歸於都督又品秩得居六尙書之上【見兵志】故郡守日輕而藩鎭日重白居易江州壁記云自武徳以來庶官皆便宜從事郡守之職統於諸侯帥郡佐之職移於部從事【白居易江州司馬壁記自武徳以來庶官以便宜從事大攝小重攝輕郡守之職統於諸侯帥郡佐之職移於部從事故自立五大都督府至於上中下郡司馬之事盡去惟員與俸在】則牧鎭總郡守之權在初時已然爾夫刺史本以職租賦也諸鎭旣彊自擅租賦不領度支刺史何有於財乎【唐自肅宗代宗之後如河北諸鎭租賦不領於度支】刺史持節正以掌軍旅也後諸鎭兼總所州之兵權刺史何有於兵乎【楊綰時諸州悉帯練使綰奏刺史自有持節諸軍事以掌軍旅余見兵志】兵財旣専於牧鎭之手內地相望皆爲廣區趙魏燕齊同日而起梁蔡吳蜀躡而和之【藩鎭序地益廣兵益彊僣擬益盛侈心益昌趙魏燕齊同曰而起梁蔡吳蜀躡而和之】此其措置之失豈但唐人之罪蓋其所從來者逺矣始嘗疑之兵財之在郡守固能守衞邦境也兵財之在藩鎭猶其在郡守也然在郡守則可以已亂而在藩鎭往往至於召禍何耶曰守之所治不過千里鎭之所屬支數郡兵益彊財益富土地益廣所以有頡頏難制之患非若守權之適中耳彊不至縱弱不至削盍觀諸國朝乎皇朝立極首革前獘解彊藩之權於杯酒之間去積世之患於談笑之頃錢糓之利入於王府精兵之彊收於京畿【太祖召趙普曰唐季以來兵革不息何也普曰自唐以來戰闘不息節鎭太重而已惟稍奪其權制其錢谷收其精兵天下安矣上因召石守信王審琦等飲酒酒酣上曰汝曹何不釋去兵權擇便好田宅市之爲子孫立永久之業君臣之間兩無猜疑不亦善乎明日皆乞觧軍權以散官就第見本朝事實】然猶恐未盡也髙保寅以州事制於河陽之帥李幹以闗市掌於藩鎭之吏復以諸路邊防金糓之任皆委於轉運之官向之支郡於雄藩者今直屬京師耳向之郡吏制於帥臣者今得自奏事耳【增釋髙保寅知懷州州河陽時趙普爲河陽帥與保寅素有隙事多相制保寅不能平上防請罷支郡防左拾遺李幹亦言諸州藩鎭支屬州郡多禆親吏掌其闗市頗不便於啇賈望不令有所統攝以分方靣之權尊奨王室亦彊榦弱枝之術也時太平興國二年遂詔邠寕涇原鄜坊延丹陜虢防均房復鄧唐澶濮宋亳鄆濟滄徳曹單靑淄兗沂貝兾滑衞鎭深趙定祈等州先藩鎭令自屬京師郡長吏得自奏事自是而後邊防盜賊刑獄金糓兼按之任皆委於轉運使又節次土地俾之分治】此蓋分方鎭之權十之二三以付守倅也【見下注】當時郡守兵可以用財可以給無復有掣肘之患鳴呼聖人爲千萬世之謀逺矣哉是故以山澤之利歸於轉運轉運不自私也盡給逐郡以用之經費之錢總於轉運轉運不自有也皆聼知通以支之二稅分數旣屬郡坊等利又歸本州此外犒饋燕設又有公使庫以回易朝廷非不知州郡防利均厚其權若重也蓋以聚人率眾修城講武於此爲之資耳【國初以一路賦稅防酟商稅茶鹽坑冶山澤之利轉運司官得以裒多益寡移用以給逐郡其二稅有定例分數屬州郡及系官房廊雜收地利坊場河渡支酧衙前不用者盡歸本州其系省經費錢帛貯之軍資庫轉運司捴庫若屬州郡之財別有府庫貯藏聽知通備用非常其犒饋燕設則有公使庫仍許回易收息助費是量分方鎭財利以付郡守其防逺哉蔡官制】不然趙贊董遵誨之徒以郡中筦防悉與貿易而卒得捍禦之力者非其驗歟【三朝寶訓國初太祖畱心將帥命趙贊屯延州董遵誨屯環州以備西戎李漢超屯闗南馬仁瑀守光州以禦太原郡中筦防之利悉與貿易免所過徵稅計令召募驍勇以爲爪牙凡軍中事許從便宜由是邊臣多克防二十年無西北之憂】守知軍事之銜軍政得制也倅帶通判軍事之職軍政得貳也大郡指揮數十中郡指揮五七小郡亦不下三五平時犒勞得其歡心一旦有警可忘其死此人知郡守爲千里之長朝廷非不知州郡得専軍政其權若重也蓋以屏翰王室保固邊境以此爲之備耳【逐州置軍營招兵大郡有數十指揮中郡有五七指揮小郡亦不下三五指揮每指揮率以四五百人爲額其軍餉給悉在運司其統制軍馬乃守倅如曰知某州軍州事通判某州軍州事軍乃軍政也州乃民事也兵民皆守臣得専制而通判二其權平時飾饋犒勞各得其歡心一旦有警使之犯難可忘其死此久知守臣爲千里之主也時朝廷非不知州郡防利均厚但欲倚付防虞不輕蓋分方鎭之權十之二三以付守倅也一方或有冦盜不虞州郡有兵有財足以聚人率眾屏翰王室保固邦境應將鄰州平時除戎噐治城防講武備皆有其資此乃祖宗時待郡守之深意】不然李漢超馬仁瑀之徒軍事許從便宜召募驍勇以爲爪牙而多有克防之功者非其效歟【見上注】熈寕大臣變法過當以郡之兵權太重而輕之郡之財用太専而收之舊例軍額守所主也並額以後於憲司守不敢過而問焉舊例兵馬守所制也團結以後領於將副守不得過而問焉是守無兵權也二稅之數悉入經費正使之錢已禁醖造問其茶鹽茶鹽有使問其坑冶坑冶有司靑苖取息免役輸錢星火文移秋毫不貸是守無財用也噫兵去則無以備非常財乏則無以支不給異日之患安石獨不慮及此乎【至熈寕初王安石建言郡守兵權太重於是刮四方地利籍州府禁軍罷招塡而掇並軍額又防其逐利闕額兵食衣樁嵗計其口數上供京師乃提刑目爲朝廷封樁立免役法悉斂民財而官爲差募收坊河渡戶絕沒官之產召人買朴斷佃量破雇直以募衙前借其餘資以助常平設斂散之法初號靑苗錢取息二分嵗積巨萬又爲抵當市易以抑兼並措置常平使者専董一司其舊例屬州一稅分數房廊地利盡撥入轉運司以備經費州郡只有公使庫限額正使錢爲守臣之施設而又禁其回易限其醖造行之十年州郡饋犒防乏其資此守臣無財也分將籍州郡兵通一路結五千人爲一將置將副専領其後軍情離貳守臣驅使不行是失兵權也旣無兵權又無財用一旦冦盜何以禦之靖康中詔守臣統兵入衛遇敵輙潰流爲羣盜由守臣失兵權無財用故也】今郡縣之兵有禁兵有廂兵有弓兵系於廂者郡可私以役使而禁兵弓兵之籍見在帥司以備宣撫徵伐攻戰之役所謂兵者特兵籍而已一郡之財有贍軍有系省有上供爲系省者州可畱以廩給用度而贍軍上供之數悉輸轉運司以備戶部總司俸給賞犒之費所謂財者特應期防而已母乃太弱乎臂指拘牽气象蕭條朝廷之詔責則曰民之父母不能任責也牧帥之文移則曰吏之師帥不克稱職也爲守者亦難矣噫藝祖廟謨中令祕畫刋諸琬琰萬世可覆舉而行之愚有望於今日

縣令附【丞簿尉】

前漢詔書言守不及令至明帝詔不得繆舉黃綬始言之矣【本紀】班史傳循吏言守不及令至範史載卓魯諸人始及之矣【後漢循吏】夫西漢之所以不及者豈以其職甚卑耶否則政未必賢耶又否則待令甚輕不及太守耶然嘗攷之漢有自孝亷舉者【趙廣漢王尊劉輔尹賞平當】有自賢良舉者【魏相貢禹】有自直言【王尊】方正【房鳯】舉者有自茂材【薛宣龔勝尹賞】四行【何武】舉者不特此耳以詐禦史者至於棄市【魏相】以侍中犯法者至於斷頭【何並】胡建捕客於蓋主之家【本】義縱不少貸於太后外孫之罪【本】舉選之法旣不輕任誅戮之權復無所制則職亦不輕矣治劇有功【何並原渉陳遵尹賞】將漕有最陽翟之課治行尢異【趙廣漢】外黃之政上書願畱【焦延壽】自虢令轉守槐裏王尊之能也【本傳】由櫟陽徙云陽平陵朱博之最也【本】則吏亦未甞不賢矣或遷刺史【朱愽】或遷諌大夫【劉輔】或遷京輔都尉【趙廣漢】或遷禦史中丞【薛宣】上之寵擢爲如何瑯琊太守不肯令掾下縣曰縣自有長吏【朱】馮翊京尹不肯出縣行曰縣皆有賢令長【韓延壽】下之待遇爲如何又不可以待令爲卑而議之也然詔書不之及循吏不之傳何哉我知之矣養民之道郡疏而縣親除吏之法郡少而縣多令之親民固不可輕也天下防郡一郡防縣君門萬里必欲人人而擇之不防屑屑乎漢法太守得自除吏而刺史行部但察二千石一守得人則諸縣得人矣此西漢法簡而易用也東都詔書之下督及黃綬𨿽曰丁寧切責欲皆卓魯然非執要禦詳之道智力所及察者可以得知情僞耳目所不及知者必有不如人意耳何東都之不憚煩耶嗟夫豈惟東都然哉唐明皇以縣令理人之策召試於後庭而韋濟獲第一之擢【開元初韋濟爲甄城令旣謝有詔問所以安人者對凡二百人惟濟居第一不能對者免官】宣宗聞醴泉考滿之政預得於父老而李君奭被刺史之除【本傳】審察於未用之先奨勵於已試之後委任縣令之意亦篤矣然當時吏治不如所望是豈徒爲美名而未聞吏治之實乎將所察未必周而徒自惑於聰明乎善乎姚崇之言曰擇十道使患未盡得人安得縣令皆稱職則知二君𨿽以縣令爲意未得其所以審擇奨勵之術噫母惑乎漢詔之不及班史之不傳歟此猶可也五季令長率以齷齪老耄者爲之所在不治猥迹萬狀【本朝事實五代任官凡齷齪無能昏老不任驅防者始注縣令故天下之邑率皆不治誅求刻剝猥迹萬狀故優諢之言多以長令爲笑建隆初始以朝官爲知縣其後多用京官爲之五代藩侯補親隨爲諸縣鎭將掌警盜刼與縣令抗禮凡公事専逹於州建隆二年置尉簿掌鄕村盜賊鎭將所主郭內而已始統於縣】推原其故蓋令長之權制於鎭將之官而鎭將之任又出於藩侯之屬所以局促委頓不獲展用而士流皆不屑任之也【政要後周用人爲令濫雜由是士流恥居之餘見上】國朝立國之初首重親民之職始邑之事權牽於鎭將今別置尉簿悉統於縣其權重矣始邑之令長委於無能今京朝等官始令受職其選淸矣其權重則皆有奮志其選淸則罔有庸才然猶未也按察郡守監司任之按察縣令郡守任之一則曰縣有課最知通考察也【元祐四年吏部言縣令罷任知通考察課績以徳義有聞淸謹明著公平可稱恪勤匪懈爲四善從之】二則曰令難盡擇精選郡守也【髙宗謂輔臣曰近時士大夫數言縣令多有不稱其任者朕再三思之亦難盡擇莫若精選監司郡守似爲要道正如朕深居九重豈盡知百職能否當畱意相體】此國家之美意西都之遺制爾是故循良政迹著在國史今可覆也宦寺索牛以理拒之【吳育知防城縣宗室宦寺上冢過縣或夜索牛駕車公曰牛不可得也】衞士縱馬以法杖之【範純仁知防邑縣民有訴衛士縱馬食田者公捕杖之】靑苖不請寧棄官去【姜潛以民不願請靑苖拂府寺意稱病棄官而去】免役不議寧投劾去【劉防知湖陽縣初行免役法使者詔諸令防議防以爲不便不肯防議卽投劾去】民田植桑存名著作【純仁知防城民鮮種桑公因民之有罪輕重者使植桑人得其利號爲著作林著作公作宰時官也】縣庭植栢畱號萊公【冦凖知巴東縣每期防賦役不出符移惟具鄕裏姓名掲縣門民莫敢後手植防栢於縣庭民比甘棠謂之萊公栢】不奉行茶法𨿽忤使者民所利也【唐恕不行茶法忤使者意而謝病免歸】不髙價估絹𨿽拂轉運民所便也【宇文之郡爲曲水令不肯髙價估絹拂轉運使意遂致仕】治簿書卹孤寡非朐山之範乎【熙寕二年劉彛爲朐山令治簿書卹孤寡通陂池教種藝平賦斂抑豪猾振遊惰凡所以惠民者無不至式其事爲一書名曰法範】淸如水平如衡非糓城之謡乎【四朝國史葉康直傳康直知光化縣丰稷爲谷城令人歌之曰葉光化丰谷城淸如水平如衡】皆國家考察勸勉之有術矣噫盛哉抑又論之自朝廷而州郡州郡則親於民也自州郡而縣縣又親於民也然縣之吏有丞焉有簿若尉焉皆親民也國家以坑冶之利常平之倉命丞職之【國史外補云縣丞昔大邑有之至是不以邑之大小皆得置丞使主常平坑冶農田水利】邑版之稽地力之教命簿職之【胡文恭行呂英制云善勾邑版之稽能盡地力之教】檢覆之事巡捕之責命尉職之【四朝志尉掌巡捕及檢覆之事】豈不重歟然今日上而監司郡守之監臨次而令長之切責又次而蓮幕之伺察斂板趍庭借書求庇舉手移足惴惴譴呵噫親民之官百里所依顧輕之至此耶盍不以國家崇重之意而觀之丞之一職置於熈寜罷於元祐厥後隨罷隨復其事固未得聞【國初不置丞皇祐但赤縣有之熈寜增置縣丞一員元祐初省熈寜三年復大觀復】若尉與簿自開寶三年置之【見前注】其職未嘗不振爾裴明允一慈谿尉耳親詣闕庭力陳世事不曰越職也【寶元初有明州慈谿尉裴明允倜儻不羣𨿽處賤官有憂天下之心屢上書言事復詣闕上書漢梅福上書言災異求假詔傳】吳擇仁一雍丘簿耳得詣朝堂親白河事不曰凟尊也【擇仁字智夫爲開封雍丘主簿元祐中金水河隄壊十八縣皆選屬佐役擇仁詣朝堂白事宰相範純仁異之領簿中乃有是人耶】元城之尉以有追捕功也而國家特除令尹勉之至矣【幹徳元年以大名府元城縣尉張義元爲本縣令賞捕盜之功也天下縣尉久廢是嵗復置義元首該賞典】楚丘之簿以有公輔器也而畱守爲之加禮重之至矣【四朝國史張升字杲卿爲椘丘主簿南京畱守王曽識其有公輔器重之】祖宗之所褒寵先正之所優禮亦以親民之選在所當重爾噫脫身簿尉中始與箠楚辭【杜詩】此唐之極獘在今日固不至此極然亦當體祖宗先正之意可也愚因縣令之親民故並以屬論之

將帥

將帥之名古也然周官將與帥並置而將之職大於帥漢唐之初置將不置帥而帥之名泯國朝中葉以來置將統以帥而帥之權重愚嘗攷其始末歷代之將帥可得而論矣周設六官而兵掌於司馬司馬之職其制軍有六曰軍曰師曰旅曰卒曰兩曰伍萬二千五百人爲軍軍有將二千五百人爲師師有帥五百人爲旅旅亦有帥軍將命卿師帥皆中大夫旅帥皆下大夫【禮夏官司馬乃立夏官司馬使帥其屬而掌邦政以佐王平邦國政官之屬大司馬卿一人小司馬中大夫二人軍司馬下大夫四人凡制軍萬有二千五百人爲軍王六軍大國三軍次國二軍小國一軍軍將皆命卿二千有五百人爲師師帥皆中大夫五百人爲旅旅帥皆下大夫百人爲卒卒長皆上士二十五人爲兩兩司馬皆中士五人爲伍伍皆有長】卽是而觀將之職重而帥之職輕將之所統者眾而帥之所統者寡下至春秋之世此制猶存秦之伐鄭有三帥之遣【書秦誓秦穆公伐鄭注遣三帥帥師往伐之事見左】齊之內政亦有鄕帥縣帥焉【伍鄙之法三十家爲邑邑有司十邑爲卒卒有卒帥十卒爲鄕鄕有鄕帥三鄕爲縣縣有縣帥】故曰將帥並置而將之職大於帥也漢初有大將之拜【前韓信傳】而帥則未聞也唐興以府衛制兵析闗中爲十二道皆置府後更爲軍軍置將副【武徳初始置軍府以驃騎車騎兩將軍領之析關中爲十二道道皆置府二年更十二道曰軍軍置將副各一人唐志】而帥之名亦未聞也故漢之名將前有韓彭【韓信彭越】後有衛霍【衛靑霍去病】至於唐也靖之與勣【李靖李勣】功著於前光弼子儀【李光弼郭子儀】名播於後不特此爾云防圖畫【漢明帝時圖畫中興二十八將於南宮雲臺贊】榮耀一時帝室勤功【唐興其名將曰英衞皆擢於罪亡之餘遂能依乘風雲勤功帝室本贊】垂傳萬世曽不見以帥而顯者𨿽唐之中世節度使之置亦謂之帥然府兵壊而方鎭唐室以衰君子無取焉【詳見唐兵志】故曰置將不置帥而帥之名泯也國初僭國未下西北未賔服太祖命諸將出鎭邊地卽帥之職而未有定名【國初諸僣國未下西北未賔服太祖畱心諸帥命李漢超屯江南馬仁瑀守瀛洲韓令坤鎭常山賀惟忠守易州何繼筠守棣州以拒北虜郭進控西山武守琪戍晉州李謙傅守隰州李繼勲鎭昭義以禦太原趙贊屯延州姚內斌守慶州董遵誨屯環州王彥升守原州馮繼宗鎭靈武以備西戎寶訓長編】至神宗始置諸路將官陜西四十二將河北三十七將東南一十三將各有正副調發賞罰皆決於將副【宣和六年詔】然未有以統其權也宣和間詔杭越等州守臣並帶安撫掌總護諸將統制軍【防要】而未有帥府也至建延初李綱請於沿河沿江要郡置帥府其帥府文臣一員帶安撫使爲都總管武臣一員爲副總管遇朝廷起兵則副總管爲帥至紹興二年諸路並置【中興防要】則是帥府統諸將矣故張公浚之帥興元得以節制平江常秀兵馬【事實】吳公玠之帥涇原得以兼陜西諸路都統【事實】豈非帥之權重於將乎夫將帥並置者周也置將不置帥者漢唐之初也而我朝中葉以來獨以帥而總夫將者何哉吾知其爲禦將之法也今夫泛駕脫啣之馬亦在所馭之而已禦得其道則狙詐咸作使禦失其道則狙詐咸作敵況爲命爲威【董賢爲大司馬衛將軍冊】將之所系爲甚重嚴霜時雨【怒如嚴霜喜如時雨魏事】將之喜怒爲不常自非神武祕略【景祐四年禦制】有帥以總其權而制其命寕保其無陸梁之患哉𨿽然我祖宗亦未甞無禦將之法也伐蜀之役因大雪而脫所服之裘防以賜之【將帥發京師時大雪上設氈帷於講武殿衣紫貂裘防曰我被裘如此尙覺寒念西徵諸將衝犯雪霰何以堪處卽觧裘防遣中黃門驛賫以賜王全斌全斌拜賜感泣長編】此禦之以恩也江南之役以匣劍授曹彬曰不用命者戮【帝大言諭彬曰所謂大將者能斬出位犯分之副將則不難矣彬汗下不敢仰視言行錄】此禦之以威也恩以使人愛威以使人畏此藝祖所以爲善禦也方今邊防繹騷戰勝攻取正有賴於爪牙之任誠能法藝祖之道恩威並行而又有中興帥府之法以節制之可謂善將將矣

古今源流至論續集卷七﹤子部﹐類書類﹐古今源流至論﹥

欽定四庫全書

古今源流至論續集卷八宋

林駉撰

宦官上

周以冢宰統閹寺漢初以丞相監宮中於是無近習之獘東漢用佞幸與政唐命中人典兵於是有內庭之變此本末源流之論君子不可不究也嗟夫爲閹而稱士【周禮閹人上士四人注閹稱士者異其賢】爲巷伯而疾惡【巷伯詩】勃貂管蘇有功於晉楚【勃貂卽寺人披也左曰呂郤畏逼將焚公宮弒晉文公披見公以難告遂殺呂郤新唐曰楚恭王告諸大夫管蘇範我以文逹我以禮】景監繆賢著庸於秦趙【商君入秦因秦孝公寵臣景監以求見又繆賢曰臣舍人防相如可使也著庸謂薦鞅及相如也】玆皆有益於人之國君子必欲絕之去之而後已何耶蓋燻腐之徒無所愛惜退而視其室則無妻妾之情俛而顧其後則無子孫之親所以爲妻妾子孫者聚則成一室散則行道之人耳【侯元叔小臣論古之閹寺非若後世之燻腐童稚而養畜也蓋因刑余之人而擇其可任者使之給役於宮寢之內其待之猶輿臺爾刑余之人何所顧借退而觀其室則無妻妾之情俛而顧其後則無子孫之親其所以爲妻妾子孫者聚則成一家而散則皆行道之人爾如此而欲進徳修業不亦難哉】是以依勢怙寵竊柄弄權爲勃貂管蘇者百不一二爲竪刁伊戾者十已七八故君子患之【左傳恆公卒易牙入與寺人刁殺羣吏而立公子無虧又客聘晉過宋太子請享之寺人伊戾請從之至刑牲加書偕坎之騁告公曰太子將爲亂公使視之言有之太子死公聞無罪烹伊戾】𨿽然在周漢盛時不聞有蠧政害事之漸而在漢唐末世往往有之者豈盡歸閹宦之罪哉亦不能善處閹寺者之失也攷之成周閹人守中門之禁【天官閹人掌守王宮中門之禁】寺人掌女宮之戒【寺人掌女宮之戒令】內小臣四人王之正內五人【天官內小臣閹人上士四人寺人主之正內五人】一以冢宰領之夫以論道經邦之臣而下統微賤卑防之職似非大臣之體爾然周人格心之學大抵源流於此何者便僻側媚之習易以移君徳讒譖防佞之言易以惑君聽自非統於大臣鮮有不至恣肆使人主以外庭之屬不得以私意眤內臣以冢宰之尊不敢以非道幹此其預防之意豈不深矣哉漢初猶有古意以宰相得監宮中如郎中令禁闕之內皆其所屬【王陵呂后以審食其爲左右丞相監宮中如郎中令】至文帝時宦官猶知宰相爲可畏鄧通之幸其寵已極小有怠慢丞相嘉檄召詣府折辱垂死而不敢言【申屠嘉傳鄧通方愛幸嘉入朝而通居上旁怠慢罷朝坐府中嘉爲檄召通詣相府責曰小臣慢殿上不敬當斬上使使持節召通謝丞相】自武帝疏逺朝士宰相不得加官內朝若有間矣然以少府統中書【表少府屬官中書令謁者中黃門】宰相統少府其脈絡猶得相屬況以司馬遷儒者爲中書令【司馬遷以腐刑爲中書令】亦不無正救之益旣而石顯用事康衡甄譚猶得條奏言其舊惡【康衡傳元帝時中書令石顕用事自前相韋賢及衡皆畏顯不敢失其意至成帝卽位衡乃與禦史大夫甄譚共奏顯舊惡】則宰相𨿽無曩日之權而宰制之意猶在也此周漢盛時所以無近習之獘者寧非大臣統治之功歟自東都至唐寵任宦者其禍始慘然宦官寵任𨿽同而所以任之亦異東都以宦官専領其事【光武以宮中私用守之外有司章和後別立監領於閹人】是政權歸之矣唐以宦官専典禁衛是兵權歸之矣政權歸之則賢否混淆而其亂在朝廷兵權歸之則變生肘腋而其亂在宮禁夫政權必有所假其寵固然後其權専向使人主一旦省悟則反亂爲治亦易之耳若夫兵權在其掌握能使人主覺悟欲謀去而不可得蓋至於長吁飲恨而後已【文宗露之變】此典兵尢慘於與政也然要之以無所愛惜之人而得以與政典兵以爲心腹之患皆非國家之福爾且西漢之制侍郎皆用明經【如楊雄位執防新安日掌禦唾盂之類】常侍參用士人【表少府中常侍注參用士人】人主朝夕宴逰之頃不但刑腐之流而已誠美意也夫何章和以後議郎不在宿直之中【後百官志郎官皆主吏直執防宿衛諸殿郎惟議郎不在直中】郎省皆爲黃門之廬【通典明帝以後和熹太后稱制乃以閹人爲常侍小黃門通命兩宮自此悉用閹人不調他士】別自立監専以閹人領之自是閹人不領於外朝耳【見上注】夫惟外無所統內無所制手握王爵口含天憲非復閨牖房闥之任【東漢宦官傳序竇后以女主臨朝而萬機殷庶且逺朝臣不得不委用刑人寄之國命手握王爵口含天憲非復閨牖房闥之任也】曹節王甫無所顧忌【陳蕃謂竇武曰中常侍曹節王甫自先帝時操弄國柄濁亂海內武乃白太后曰故事黃門常侍但當給事省中今乃使與政事而任權重子孫布列肆爲貪暴宜誅以淸朝廷後事寢宋瑀刼太后奪璽書令中謁者守南宮門使鄭侃特節及禦史謁者捕收武等武不受詔殺使者王甫將千餘人與武對陳后武軍歸甫兵降悉收武親姻誅之竇武傳】竇武陳蕃誅伐之謀一泄自殞其身何進袁紹不勝其忿舉義兵以除之漢於是危矣【何進袁紹與進素有志誅宦官後張讓等率常侍成珪畢嵐數十人持兵斬進於嘉徳殿前紹乃引兵屯朱雀闕下捕得趙忠等斬之進素有仁恩士卒皆流涕願致死吳康遂引兵與董卓殺弟苗棄其屍於苑中紹遂閍北宮勒兵捕宦者無少長皆殺之苖何進弟也】唐初之制內侍省不至三品官黃衣廩食守門傳命而已誠良法也【唐宦官傳序太宗詔內侍省不置三品官以內侍爲之長階卑而不任以事惟周廬守禦庭內掃除廩食而已】夫何肅代以後或命魚朝恩管神防兵【祿山反伯玉與朝恩赴難至永泰元年吐蕃復入冦朝恩又以神防屯苑中自是復盛】或使承璀爲招討使【白居易防王承宗叛帝詔吐突承璀率師出討居易諫曰唐家制度每徵伐専委將帥比年始以中人爲都監韓全義討淮賈良國監之髙崇文討蜀劉正亮監之且興天下兵未有以中人専統領者神防旣不置行營節度卽承璀爲制將又統諸軍招討處置使是實都統恐四方聞之必輕朝廷帝不聽】韓全義討淮賈良國監其軍髙崇文討蜀劉正亮監其軍【見上注】西頭之勢過於南衙樞宻之權甚於宰相【髙元裕傳敬宗決事禁中宦官恣放大臣不得進見元裕諫曰今西頭勢乃重南衙樞宻之權過宰相帝悟而不能制人皆危之】蕭復嘗爲徳宗言之而不見聽【本復言艱難以來始用宦者監軍權望太重是曹止可委宮掖事兵要政機毋使參決帝不聽】柳伉因防程元振及之而不能用【程元振傳柳伉上防曰天下乃恨陛下逺賢良任宦寺必欲存宗社計斬元振首馳告天下悉出內史諸州持神防兵付大臣防聞帝顧公議不與下詔盡削元振官爵】髙元裕言其勢重南衙白居易言不當位大帥【見上注】然天子𨿽知之而不能制之亦徒爲是喋喋之論其禍豈不慘於東都歟王叔文等欲奪其權終不可得【兵志順宗王叔文用事欲取神防兵柄以奪宦者權而不克】始借朱全忠以族之【朱全忠起兵殺神防兵】唐於是不嗣矣推原其故東漢三公擁虛位以在上無復向時總領九卿之職唐以北衙尢重南衙無復周人以尊統卑之意所以稔成厲階爾此漢唐末世而有內庭之變者寧非典兵預政之失歟

宦官下

國朝懲五季閹宦橫肆之獘不典兵不預政【見下注】子孫守之永爲家法舊制內臣將命於外不預公事此不使之預政也【長編祥符六年詔內臣將命於外干預州縣公事及所在官吏不卽以聞並寘於罪凡內臣出使責知委狀敢妄奏他事者當伏軍令祖宗舊制也】舊制宦官専任本職不得典衛此不使之典兵也【蔡官制舊典皇朝懲唐五代宦官橫驕之獘不使典衛摠兵干預政事但専任本職而已】噫何嚴耶是故史崇眞言縣令貪亷可信也乃命監司以審察【景徳四年內侍史崇眞使嘉州還言平知縣王昭度亷幹犍爲知縣王固貪濁眞宗曰內臣將命乃察善惡固亦可奨然湏轉運審察】楊繼凝奏苑卒自溺可從也乃付外司以鞫劾【侯元臣小臣論甞聞史崇眞自嘉州還言二縣貪亷不同乃命監司審察楊繼凝奏苑卒自溺付外鞫劾此不輕信也】彼安得而與政乎黃徳和之爲監軍少牽西帥用呂文靖之謀而永罷監軍【洓水記聞景祐中西鄙用兵大將劉平死之議者以朝廷委宦者監軍主帥節制有不得専者詔誅監軍黃徳和或請罷帥監軍仁宗以問宰相呂文靖公公曰不必罷但擇謹厚者爲之仁宗委公擇之對曰臣待罪宰相不當與中貴私交何由知其賢否詔都知押班保舉有不稱職者與同罪仁宗従之翌日都知叩頭乞罷監軍宦官士大夫嘉公之有謀】王守忠之爲鈐轄恐循唐獘從富公之言而永罷鈐轄【王守忠爲陜西都鈐轄富公弼言用守忠鈐轄乃與唐中官監軍無異且黃徳和覆車之轍可復蹈乎詔罷守忠鈐轄】彼安得而典兵乎不特此也張守忠本近侍爾以役夫斃於木下而抵極法王繼恩有大功爾以交結中外而謫筠州是又不輕免其罪也【侯賢良論張守忠以役夫斃於木下而抵極法王繼恩以交結中外謫筠州又眞宗大中祥符中杖殺入內髙品張守恩守恩𨿽近侍上不貸以法論者以謂朝廷至治行罰不私又繼恩有平蜀大功】內侍押班𨿽曰遷官然年未滿五十者不許之【長編祖宗舊制內臣年未五十不得爲內侍省押班長編】內侍磨勘𨿽曰當得然仕未三十年者不與之【長編初沙苑缺馬內侍李繼和領職不數月得馬十數梁適薦之詔減磨勘三年舊制內侍入仕三十年始得磨勘】是又不輕進其官也蓋罪不輕免則彼無縱肆之念官不輕進則彼無驕佚之心不肆不縱不驕不佚此所以不敢萌與政典兵之職矣噫亦有由也周以宰統閹寺而侍禦皆正人漢初以丞相監宮中而宦孺無非習國家所以統屬宦官者蓋樞府任其權夫尊以臨卑則卑有所攝外以屬內則內無所隱此防微杜漸之深防我祖宗其得之觀傅堯兪奏樞宻不治內侍求內降之罪則宦官有過樞宻得治之矣【內侍朱晦朱穎士以內降監汶口傅堯兪言樞宻院不治頴士求內降罪後旣罷穎士公又屢請治樞院罪以戒欺罔章數上每上益切權幸憚焉】觀髙若訥爲樞使不除內侍畱後之官則宦官進職樞宻得専之矣【至和元年王守忠罷延福宮使爲武信畱後使毌得援例故事未冇眞爲畱後者守忠蓋東官舊恩數求之上亦欲與之先是髙若訥爲樞宻使持不可故止及是守忠病復求節度使宰相梁適曰宦官無除眞刺史況眞節度乎上曰朕蓋甞許守忠矣適曰臣今日備位宰相明日除一內臣爲節度使臣𨿽死有餘責禦史中丞孫抃亦諫乃罷不除】夫有過則治有勞則遷或賞或罰一聽大臣宜乎謹願抑畏而不敢肆也噫樞宻固職分之當爾有如都知之罪韓公竄之【邵氏聞見錄英宗卽位有疾光獻皇后垂簾同聽政有入內都知王守忠者姦邪反復間諜兩宮司馬溫公知諫院呂諫議爲侍禦史凡十數章請誅之韓魏公一日出空頭敕一道參政歐陽公已簽書矣參政趙公槪難之問歐公曰何如歐公曰第書之韓公必自冇說魏公坐政事堂以頭子勾守忠著立庭下數之曰汝罪當死責蘄州練副使蘄州安置取空頭敕塡之差使臣卽日押行其意以爲少緩則中變矣】節度之求梁適沮之【見上注】是宰相復得治也兼判二省韓絳力言【長編仁宗皇祐五年王守忠爲入內內侍省都知諫官韓絳言宦寺兼判二省國朝所未有也禦史兪希孟乞自今更不除前後省都都知奏可】妄圖押班呂誨極辯【長編嘉祐六年皇城使果州練使張茂則爲內侍省押班司馬光呂誨言祖宗舊制年未五十不得爲內侍省押班茂則年方四十八恐茂則一開此例內臣攀例者多】是臺諫復得言也全彬誥詞劉敞不撰【至和元年石全彬爲入內副都知知制誥劉敞封還詞頭奏全彬三月不得換職從之後三月全彬卒爲入內副都知】惟簡誥詞蘇轍封還【元祐元年詔內侍押班梁惟簡有勤績今可特與帶遙郡刺史中書舍人蘇轍封還言惟簡旬月之間三加超擢所有誥詞臣未敢撰】是給捨復得駁也嗟夫以區區薰腐之流旣受察於樞宻復受察於丞相又復受察於臺諫給捨祖宗深思曲慮之意周矣夫何元丰大臣不遵典章河東總兵非無帥也而乃使王中正領之熈河用事非無人也乃使李憲専之大而將帥皆聽節制次而官吏悉由廢置募兵用師敕於其口威福柄令出於其手而祖宗不許預政典兵之法安在哉【範祖禹論熙寕元丰間內臣之中李憲王中正宋周臣三人者最爲魁傑憲摠兵熈河兼領三路中正摠兵河東兼領四路其權勢震動內外口敕募兵州郡不敢違此三人者𨿽加誅戮未足以謝萬姓惟憲已死中正周臣猶存又除押班乞追罷余見下注】鄧潤甫周尹言之蔡承禧彭汝礪又言之【通略熙寕九年上遣內使李憲措置邊事諸將聽憲節制卒丑中丞鄧潤甫禦史周尹蔡承禧彭汝礪言自詩書以降上下數千載不聞以中人爲帥者】司馬公劉莘老又極言之【司馬公言近聞王中正往陜西黜陟守鈐中正弄權已有其驗劉摯上哲宗曰李憲於熙河貪功生事威福柄令持於其手廢置用捨出於其口】至使押班李舜舉亦曰四郊多壘此卿大夫之辱不宜內臣掌將帥之任【長編元丰五年李憲奏駐兵討賊朝廷悉力應副近李舜舉奏財糧未備人夫難行朝廷以舜舉所言忠實遂聽信舜舉退謂執政王珪迎勞之曰朝廷以邊事屬押班及李憲可忘西顧之憂矣舜舉曰四郊多壘此卿大夫之辱也相公當國而以邊事屬二內臣可乎內臣止宜供後庭灑掃之職豈可當將帥之任耶聞者代珪發慙長編】噫舜舉本閹人也時亦任邊事也且能責王珪以內臣不當任將帥之事珪也不自知愧迎勞問之至使聞者爲之發慙豈不有忝厥職乎鳴呼以堂堂揆度之任反不若一閹人之謀又焉用彼相哉異時童貫握兵權於外以典兵爲常梁師成擅文柄於內以預政爲例陶鑄將相垂二十年君子推其末流之禍固蔡京王黼爲之之罪亦元丰大臣作俑之失也【楊時上欽宗云自古閹人用事未有無禍者比年以來此曹尢盛皆由蔡京王黼首爲亂階童貫握兵權於外梁師成擅文柄於內陶鑄將相垂二十年原其禍根皆蔡京王黼爲之也】中興以來盡掃宿獘率由舊章內侍之官不許兼職恐失於檢察也【聖政錄髙宗建炎罷內寺官一員兼鈐轄教坊且曰朕近錄內侍官更代失於檢察仍帶前領兼官更不差置】都知之親非時不見恐眤於近習也【防要上因論大金內侍有用事者曰朕今在宮中都知押班禦藥院素號最親宻者非時未嘗見亦未嘗不正秦檜等曰有以仰鑑聖見髙逺不眤於近習防微杜漸如此】此社稷之福生靈之幸祖宗成憲愚幸於中興以來見之

祿秩上

漢官秩【漢表祿秩之數與諸家之所載大抵異同今參攷之】

三代而上官至周而備三代而下秩至漢而詳然漢表祿秩之數與諸家所載大抵異同今參訂之緯而爲圖

萬石

東萊曰按史記燕王噲遜國於子之噲收印自三百石以上而效之以石計祿始見於此

太師

太傅

丞相

太尉【孝武定令驃騎將軍祿秩與大將軍同】

禦史大夫

前後左右將軍

考異按漢制三公號稱萬石今攷賈誼新書曰漢丞相之尊亡秩又攷茂陵中書曰禦史大夫秩中二千石未知孰是

中二千石

太常

光祿勲

衞尉

太僕

廷尉

大鴻臚

宗正

大司農

少府

執金吾【已上並表】京兆尹

左馮翊

右扶風【已上如淳注漢表謂二千石誤】

漢官錄曰王尊爲京兆尹禦史大夫奏尊不宜備位九卿如淳曰三輔皆中二千石號爲卿然孟堅表自太子太傅至右扶風總云皆二千石則三輔非中二千石如淳之言何所據歟及攷後漢志乃曰京兆尹左馮翊右扶風三人漢初都長安皆秩中二千石謂之三輔中興都洛陽以河南爲尹以三輔陵廟所在不攺其號但減其秩【按通典又稱減秩與太守同】然則如淳不爲無據而孟堅之論蓋習見東都以後事故云耳非西都之制也

眞二千石【表不載此秩】

詹事【茂陵中書秩眞二千石荀恱漢紀秩比二千石】

諸侯王相【初眞二千石後吳楚反減爲二千石系汲黯傳如淳注】

徐氏曰按外戚傳傛華秩視眞二千石在中二千石之下二千石之上師古曰眞二千石月得百五十斛一嵗凡得千八百石又按如淳注汲黯傳亦曰諸侯相秩眞二千石月得百五十斛臣瓉注詹事引茂陵書秩眞二千石而百官表乃亡此秩至東京則有此秩通典以爲眞二千石卽郡二千石皆所未諭也

丞相司直

護軍都尉

光祿大夫【亡印綬增秩者爲中

二千石】

五官中郎將左右中郎將

虎賁中郎將監羽林中郎將西域都防

奉車都尉

駙馬都尉

騎都尉

郡都尉【以上並表】闗都尉

農都尉

防羌校尉【以上漢官儀】諸侯內史防烏桓校尉【後烏桓傳】

侍中【後漢比二千石漢官秩云千石】

屬國都尉

千石

丞相長史

大司馬長史禦史丞長史

將軍長史

九卿丞【六典注又曰衞尉丞比千石】

中尉丞【本表云自太常至執金吾皆千石漢官秩雲中尉丞六百石當考按後志本注又曰執金

吾七千石】

萬戶縣令【侯國相以上並表】

太子衛率長【漢儀注】

太子率更長【後志令千石】內者令【丁孚漢官】中書謁者令【漢舊儀】

比千石

太中大夫

郎中車戶騎三將

謁者僕射

期門僕射【以上並表】

九百石【荀恱漢紀充依良人秩視九百石謹按史漢並亡此秩】

八百石【成帝陽朔二年除吏八百石秩李奇曰除八百就六百】

太子家令【茂陵中書】太史令【元鳯中太史令壽王非太初歷有司劾壽王史八百石古之大夫云考異議論見六百石條】

比八百石

諫大夫【貢禹傳諫大夫比八百石表比八百石顏注俸月九千二百】

六百石

將作少府監詹事丞

水衡都尉丞

廷尉左右平三輔丞

三輔都尉

郡長史

州刺史

郡太守丞

郡都尉丞

萬戶縣令【侯國

以上並表相】太子門大夫朔方刺史

太子庶子【以上表注】

公車司馬令【漢官儀】

大廐令【後志本注舊有大廐皆六

百石】

未央令

家馬令

車府令

路軡令

騎馬令

式道左右中【後志注】

廩犧令【漢舊儀秩六百石】

外史

閭師【以上孝平紀】黃門侍郎【六典】禦史大夫史公主家令

武騎常侍【司馬相如傳顏注曰秩六百石】

太史令【漢儀注六百石】

考異漢儀注曰太史令屬太常秩六百石司馬遷云僕甞厠下大夫之列臣瓉因謂太史令千石故比下大夫至元鳯中太史令張壽王非太初歷有司劾壽王吏八百石古之大夫作妖言亂制度三者之說皆不同以事理攷之當以六百石爲正何者九卿之屬凡以令稱者皆六百石太史不應獨異就使其秩加於諸令漢表豈應軼而不錄又宣帝黃龍詔曰吏六百石位大夫有罪先請秩祿上通何武翟方進曰刺史位下大夫刺史亦六百石耳以此推之太史所以稱下大夫者豈非以六百石之故歟奚必千石八百石而後可稱也補志亦云太史令一人六百石如此則知漢儀之言不妄耳

太常掌故【晁錯以文學爲太常掌故應邵曰掌故六百石史本傳】

考異漢書注引應劭之言以爲六百石唐張守節史記正義引應劭之言乃云百石二說不同按晁錯以掌故遷太子舍人太子舍人才二百石豈有自六百石而爲二百石猶謂之遷乎當以正義百石爲正漢書六字蓋衍文也

下大夫

考異朱愽曰刺史位下大夫謹按刺史秩六百石而以比下大夫者六百石尊爵也叔孫通朝儀吏六百石以上入賀邴曼容仕不肯過六百石宣帝詔曰吏六百石秩祿上通則比周之下大夫不爲過矣又按孝恵詔曰爵五大夫吏六百石則又以比五大夫者蓋爵自公士至五大夫凡九級吏自百石至六百石亦九等爵秩尊卑適相等也王莽仿周制建官乃以千石爲下大夫六百石爲元士不相協矣

比六百石

愽士

議郎

五官中郎

左右中郎

謁者

戊巳校尉【以上表】太子洗馬【長注】丞相召事【漢儀注】

五百石【成帝陽朔二年除吏五百石秩李奇曰除五百就四百】

縣長【侯國相成帝綏和元年長相皆墨綬哀帝建平二年復黃綬】

四百石

丞相史

太尉史

大將軍史

丞相少史

太子中允【以上漢儀注】

符節令【漢官】縣丞

縣尉【以上表】

長安左右部尉【六典】

比四百石

五官侍郎

左右侍郎【以上表】丞相東曹掾西曹掾【漢官儀注云或曰後爲百石】

三百石

縣長【侯國相表】

比三百石

五官郎

左右郎中【以上表】丞相掾【舊漢儀志】

中黃門【後志比百石注曰後增比二千石】

二百石

廷尉史

太子舍人【以上漢官】左右馮翊卒史【黃覇傳】

縣丞

縣尉【以上表】

比二百石

丞相屬【漢舊儀注】

百石

丞相屬

丞相令史【以上漢舊儀注】

禦史屬【匡衡傳】左右內史卒史郡國王經卒史

廣行卒史【以上儒林傳】

部從事

治事別駕【以上漢官儀】

廷尉文學卒史【兒寛傳】長安遊徼

長安獄吏【以上趙廣漢傳】

太常掌故【見六百石條注】

計食佐史及諸府屬

祿秩下

論古人制祿之意有三優外官一也優小吏二也優故老三也夫外官加優則勉於治民而無侵漁之患小吏加優則亷於處已而無喪節之恥故老加優則來者知勸而勉於事功矣古制內諸侯則畀之以祿而不以世嗣外諸侯則得以世嗣而不止於世祿其爲優外秩可知也【王制天子之縣內諸侯祿外諸侯嗣也又孔穎逹正議云云】方五百里者其半入於天子則方百里者亦如之今其所食者極於七十里是入於天子者將四之一而已其爲優小吏可知也【同上】自卿已下必有圭田五十畆而使農治之則特免其徵稅之入是又優老重賢之恩也【孟子】噫古人之意何其仁之至義之盡耶是意也漢人蓋得之矣夫上自三公下至百石吏載見於百官表之注者固莫不有差等【萬石中二千石月俸百八十斛二千石百一十斛比二千石百斛千石八十斛六百石七十斛四百石五十斛比四百石四十五斛三百石四十斛比三百石三十七斛二百石三十斛比二百石二十七斛百石十六斛自四百石至二百石爲長吏百石以下有計食佐史之秩是爲小吏師古注及通典云按漢表不載眞二千石師古注又眞二千石月得一百五十斛一嵗凡得千八百石又按如淳注汲黯亦云諸侯相秩眞二千石月得百五十斛臣瓉注詹事引茂陵書秩眞二千石而百官表不載此秩所未諭也至東京百官志則有此秩爾】其分秩之名有四如二千石之秩有中二千石有眞二千石有二千石有比二千石曰比者嵗得千二百石曰眞者嵗得千八百石曰中者嵗得二千一百六十石至其直謂之二千石者嵗得千四百石而已凡言中滿也比言不及數也其餘則不滿二千石【並漢官表顏師古注中言滿也比言不及數也】夫漢人所以爲是四等之別者蓋漢三輔事浩繁皆秩中二千石選用二千石髙第入守滿嵗稱職乃得爲眞者所以勉之也【按王成爲膠東相秩眞二千石後以流民多自古增秩爲中二千石其他趙廣漢尹翁歸皆然】此曰中者比四者之名然爾其制秩之權有三或陞秩以答一時之勲勞或加秩以示一時之恩意或貶秩以責後日之功效蘇武爲典屬國能守出使之節乘馬延爲將作大匠能董土木之役皆陞中二千石【按前表載典屬國本二千石後志載將作大匠亦本二千石武帝時乘馬延又秩中二千石以帝多興土木故增之宣帝時蘇武畱匈奴十九年亦陞中二千石】蓋陞秩之例霍光增符璽郎秩二等【霍光就符璽郎取璽郎不肯光遂加秩二等】元帝加司諸葛丰秩光祿大夫【本傳】蓋加秩之例黃覇爲京兆尹遂貶秩還潁川太守官以八百石居京兆尹趙廣漢賊殺不辜防赦貶秩一等蓋貶秩之例【並本傳】此或陞或貶之權然爾噫孰知漢人制祿又有得古人之遺歟漢制侯相眞二千石郡守二千石【汲黯傳如淳注諸侯相秩眞二千石漢官表郡守二千石】太中大夫中大夫諫大夫士特千石八百石比六百石而已【官表太中大夫比千石貢禹傳諫大夫秩八百石官表又云比八百石漢表士比六百石】然公孫董仲舒本士秩爾至遷左內史則爲中二千石補江都相則爲眞二千石【公孫以博士爲左內史董仲舒以士爲江都相並本傳】嚴助主父偃本中大夫秩爾至出守防稽則爲二千石補齊相則爲眞二千石【嚴助爲中大夫守防稽主父偃爲中大夫補齊相本傳】蓋漢人以內秩之卑而當外秩之崇所以使之樂於治郡而無輕外之心此優外秩何如也漢以中二千石而至於百石所以祿守令者如此然號二千石者月得俸百二十斛計之一年止於千餘號百石者月俸十六斛計之一年防於二百內而鄕令丞亦如之足見大吏之數虧而小吏之數優【見上】故部刺史秩六百石而縣令至秩千石中郎侍郎不過三百四百石而五官三將車戶騎乃秩比二千石或比千石者皆漢人以養小吏亷潔之操【表刺史六百石萬戶縣令千石五官侍郎左右侍郎比四百石五官郎中左右郎中比三百石五官中郎將左右中郎將虎賁中郎將監羽林中郎將比二千石郎中車戶騎三將皆比千石】不然宣帝之益吏俸何以自百石以下光武又何以六百石而下乃增於西京舊制乎此優小吏何如也【宣紀益天下吏百石以下俸十五後光武紀建武二十六年增百官俸其百石以上減於西京舊制六百石以下增於舊制】至於公卿辭祿歸老於家往往亦賜之祿者有如石奮自諸侯相以下大夫祿歸老周仁自郎中令以二千石祿歸老張歐自禦史大夫以上大夫祿歸老貢禹爲諫大夫秩止八百石以光祿大夫養病乃享二千石之厚秩【並本傳亦見致任條】夫歸老於家至過其祿以與之其爲優老重賢之意又何如也唐之制祿柰何其不然乎太宗減冗汰煩約爲中制官之省至七百三十史臣以爲不濫而易祿若可取爾【百官志】今以制觀之其有愧於古多矣漢之縣令千石而唐一品乃七百石漢刺史六百石而唐從一品亦六百石唐二品者五百石而漢之士乃比六百石唐從二品者四百六十石而漢之縣長乃五百石【通典京官正一品七百石從一品六百石正二品五百石從二品四百二十石正三品四百石從三品三百六十石正四品三百石從四品二百六十石正五品二百石從五品一百六十石正六品一百石從六品九十石正七品八十石從七品七十石正八品六十七石從八品六十二石正九品五十七石從九品五十二石漢志見上】然則以此爲唐人之失歟曰非也此固失爾而猶未甚也職分之田尋遷貧戶稅給粟其制隨紊公之田寺監闗鎭各有頃數其費太冗【唐自王公以下各有職田貞觀十一年以職田侵漁百姓詔給還貧戶視職田多少每給粟二斗謂之地予又凡京諸司各有公田內而自司農寺二十六頃至率更府各二頃亦各有差外而自大都督府四十頃至中戍下戍各有差云云各前人自耕未種後人酬其功直已自種者準租分】公之錢任居市肆恣其回易其法甚悖【禇遂良上防近許諸司命史捉公本錢諸司取此色人號爲投錢令史不簡性識但令身能慣販卽依擬大率入捉五十貫以下四十貫以上任居市肆恣其販易每月納利四千一年凡輸五萬云云】然則以此爲唐人之失歟曰非也此固失爾而亦未至甚也國子博士啼饑托諷【進學觧國子先生晨入太學云云冬暖而兒號寒年登而妻啼饑】廣文先生無氈賦詩【杜甫甞贈鄭防詩曰才名四十年坐客寒無氈】唐之待小吏太薄非漢人之制矣州郡刺史月俸千緡藩鎭帥臣動加十倍【唐自中興以後方鎭益恣州刺史月俸千緡而大鎭十倍京官祿甚薄】唐之待外太重又非漢人所以待外之意矣𨿽致仕半祿見於建中【職官分紀建中三年敕致仕官所請半俸及賜物】歸老半料見於貞元【唐徳宗正元五年蕭昕以工部尙書致仕仍給半料初致仕官只給半祿無料上加之以待老臣】然間見於元老舊臣又非若漢人之有常制此所以有愧於漢也國家制祿之法周漢同意前代俸給未有實數也雍熈則給之【雍熙四年詔俸給之數宜從優厚應百官俸錢給他物以八分爲十者自今給其實數】前代俸給未有實錢也祥符則給之【祥符五年詔加文武職官月俸初後唐以軍儲不充百官月俸折支非實請減半數而支實數後所去半實俸復虛折三年復給實錢皇朝之制有一分實錢三分折支景徳之後俸始全給】前代俸給未有職田也至咸平則給之【眞宗咸平二年給內外京官職田】不惟此爾省冗員之費而益職官之俸則開寶制也【開寶三年詔吏員冗多而求其治者難也俸祿鮮薄而責以亷者無謂也與具冗員而重費不若省官而益俸諸道宜差減其員舊俸外增給五十】省宮掖之費而優官吏之祿則寶元制也【寶元元年詔比省浮費自乘輿服禦及宮掖所須務從儉約若吏兵俸賜母得裁減時欲捐吏兵俸帝曰祿廩有定制無變更云云】抑不惟此爾曰外秩曰小吏曰故老此三者尢祖宗之所加意其爲士大夫慮至矣自今觀之外官供給按月而支【紹興二年上語及戢贓吏不可不禁然州縣官合得請給宜按月支與使之食足然後可以養亷上曰然】外官職田隨地而均【慶曆二年詔兩府同議外官職田有不均者均之有不給者給之】何優也蓋歷嵗彌月於訟牒之勞負星戴月於巡警之役坐受餽遺不若中都之官非時賜予不若近侍之臣祖宗所以優之者此也噫出鎭太原念其領外尙加總管以增給況小郡蕞邑乎【眞宗遣溫仲舒鎭太原仲舒曰藩方重鎭非敢有辭晚有兒息年皆防稚若得攺官端揆許攜家而往賜都總管添給敢不承命】選人之職增以祿米【熈寕四年中書言選人俸薄不足以勵亷今欲月增俸米麥從之】巡尉之官給以全俸【寶訓仁宗慶曆中詔巡檢縣尉捕盜巡警其職至勞以全俸給之】何厚也蓋閒居俟闕於數年之久扶老攜防於千里之宦朝虀暮鹽之願未償仰事俯育之計曰廹祖宗所以厚之者此也噫職爲制誥憫其居貧猶特賜錢以償逋況小吏薄秩乎【李文靖公沆知制誥太宗知其負人息錢曰沆爲制詰俸入防何家貧不給豈暇償逋耶特賜錢一百三十萬】淳化致仕俸半本官【職源淳化中致仕官給半俸以示敬賢隆老之意】景祐致仕俸同分司【景祐三年詔致仕官舊皆給半俸而仕未顯有或貧不能自給非所以優髙年養亷恥詔自今兩省大臣監司以上致仕給俸如分司官】又何其賞之醲也蓋脫簮公府有不忘畎畆之懷歸伏私第而尙馳魏闕之念此養老優賢之念所以不能自己噫掛冠鄕閭猶赴公宴況區區俸給乎【政和中孫鄰言諸州致仕官居鄕者乞降令赴貢士宴擇其年彌髙者而敬事之使長防有序獻酬有禮人知裏選之法孝弟之義從之】此愚三詠三嘆祖宗之盛典也𨿽然俸祿鮮薄責亷無謂此開寶天子之語是語也天子言之可也【見上】衣食不足安肯理事此元祐大臣之語是語也大臣言之亦可也【髙宗讀寶訓至司馬光爲相每詢士大夫私計足否人怪而問光光曰倘衣食不足安肯爲朝廷理事服聖訓曰今之俸祿不按月支非養亷隅】爲士夫而介之於此得無不可乎出任之初不念溫飽王公曽未嘗以祿秩爲意【王公曽初爲狀元或曰狀元一生喫著不盡曽曰曽平生不在溫飽】梓州之俸推濟窮民扈稱未嘗以外請爲念【扈稱爲梓州運使嵗饑出祿米以賑民】歸第之日納還俸劵富鄭公亦未嘗容心於祠祿【富弼辭疾歸第以其俸劵還府】天下夫豈無若人哉風雨如晦雞鳴不已此蓋豪傑之士有非區區爵祿所能易其節耳愚故曰養亷之禮在朝廷不可不厚自養之學在士大夫不可不勉

兼官

禹爲司空兼宅百揆羲和四人兼任四時然則兼官行事其唐虞之制歟【書】夫兼而行之則有餘專而行之則不足以有限之官難以處無窮之事此官不必備亦惟其人官事不攝未爲知禮也成周設官寔法唐虞成王之時周公以三公兼宰召公以三公兼宗伯蘇公以三公兼司寇畢公毛公以三公兼司馬司空至成王季年芮伯彤伯衛侯實専領司徒宗伯司馬之職其餘大抵皆兼官也【書蔡仲之命周公位冢宰正百官余並見立政周官顧命通典注按頋命太保領宰畢公領司馬毛公領司空別有芮伯爲司徒彤伯爲宗伯衛侯爲司寇則同時三公各兼一卿之職此引安國注穎逹防云也詳見頋命注】夫百官之中六卿爲重而皆得兼之況於羣有司乎嘗以周禮攷之二鄕則公一人是六卿兼鄕大夫也【同上卿大夫每鄕卿一人】不惟此也太史下大夫爾蘇公以三公兼之太史司冦蘇公是也【周禮太史下大夫二人立政太史司寇蘇公】司盟命士爾太公亦以三公兼之載在盟府太師職之是也【左傳僖二十六年】抑不惟此也軍司馬輿司馬行司馬戎僕戎右有軍旅則用之【並夏官】甸祝田僕有田獵則用之【春官甸祝掌四時之田夏官田僕掌禦田輅】有喪紀則用夏采喪紀【天官夏采掌大喪之冕服復於太祖春官喪祝掌大喪勸防之事】有盟祝則用詛祝【春官詛祝掌盟記】是皆有事則兼無事則闕矣故夫六官之中以春夏秋冬率以多少相乘除大約一官凡五百人則六官凡三千人而兼攝者意其必相半焉𨿽然官𨿽兼領而人未有不稱職𨿽並行而事未有不當三公爲卿道揆法守皆舉也【見上】六卿出將軍政民事皆通也【司馬凡制軍軍將皆命卿】古人設官豈不簡而盡歟漢唐以來官非不攝也然闕者未必當兼兼者未必皆當所以有歉於唐虞成周之治漢制以本官而任它職者固謂之兼以髙官而攝卑職者又謂之領王尊轉守槐裏兼行美陽之令【本傳王尊爲虢令轉守槐裏兼行美陽令事】常惠以右將軍兼典屬國【本傳】此兼職也桑羊以治粟內史領大司農【漢百官表下】劉向以光祿大夫領校書【劉向傳以光祿大夫領校祕書天祿閣子劉歆亦領校書】此領職也夫兼縣令兼屬國領司農領校書亦常制爾有如車騎將軍張安世度遼將軍範明友而兼光祿勲後將軍趙充國右將軍王莽而兼衛尉或以左將軍兼太僕【上官桀以上並漢表下】或以後將軍兼少府【趙充國爲後軍兼衛尉水衡少府見本傳】且將軍中朝也光祿勲衛尉太僕少府外朝也【孟康曰大司馬左右前後將軍侍中常侍散騎諸吏爲中朝丞相以下至八百石爲外朝】舉外朝之職悉並於中朝至使公卿亡所職掌而事權皆屬於諸將軍之手此皆武宣以後疏逺外庭而陰奪其職也漢之兼官其果周意乎霍光爲大司馬大將軍領尙書自是而後【霍光傳武帝以光爲大司馬大將軍內領尙書】張安世以車騎將軍領蕭望之以前將軍領師丹以左將軍領異時王鳯諸人皆以將軍領之【並本傳】內領尙書外領兵馬軍國之制専於一人所以基漢家之禍者蓋在此漢之領官其果周意乎唐制有所謂攝如侍中之攝吏部【杜如晦職檢校侍中攝吏部尙書總監東宮兵馬進位尙書右僕射】有所謂領如平章之領度支【肅宗寶應元年元載同平章事領度支轉運使如故廣徳元年劉晏同平章事領度支等使如故】有所謂兼如宰相之兼兵部【通鑑姚崇三爲宰相皆兼兵部尙書】然以宰相下行有司之事有司上侵宰相之權未免有紛紛變更之獘夫宰相兼有司而有司攝宰相周人亦未嘗不然爾然周公之統六官不過持其大要未有如房杜之徒日閱訟牒之煩且勞也【元齡傳帝曰公爲僕射當助朕廣耳目比聞閱訟牒日數百豈暇求人哉】周公之兼冢宰蓋以三公兼之又豈有如岑文本之徒以侍郎微賤得専機要哉【魏徴以祕書監預朝政岑文本以侍郎専典機要張亮以刑部尙書預朝政】此猶可也在外之官大攝小重攝輕郡守之職總於諸侯帥郡佐之職移於部從事【白居易江州司馬壁記自武徳以來庶官以便宜從事大攝小重攝輕郡守之職總於諸侯帥郡佐之職移於部從事故自立五大都督府至於上中下郡司馬之事盡去惟員與俸在】甚至諸道帥臣兼觀察之使江南觀察使卽宣帥兼之荊南觀察使卽潭帥鄂帥兼之【元城先生曰唐制諸道帥臣兼觀察使之權故藩鎭無有紏舉是以江南觀察使卽宣帥爲之荊湖觀察使卽潭帥鄂帥爲之其餘諸州亦復如此】兵眾地廣無有糾其非者卒爲唐家三百年之患止由兼權太重耳嗟夫漢以將軍兼九卿領尙書而有外戚之禍唐以帥臣總郡守兼察使而致藩鎭之變後之爲國者可不鑑哉國朝兼官之制何如也中書主民樞宻主兵若不相屬爾然慶曆興師章得象以宰相兼樞宻院【元輔表慶曆二年七月夷簡得象並兼判樞宻院又慶曆二年二邊用兵富公言邊事系國安危不當専委樞宻國初範質王漙宰相兼知樞宻院事今兵興宜使宰相以故事兼領仁宗遂以夷簡判樞宻院章得象兼樞宻使又紹興七年宰臣張浚兼樞密使趙鼎秦檜亦以左僕射兼】紹興用兵張浚亦以宰相兼樞宻使【見上】卽畢公領司馬也宰臣論道史官修史若不相闗爾然咸平李沆以平章兼修國史【元輔表咸平元年十月李沆同中書門下平章事兼修國史】紹興呂頥浩以僕射兼修國史【中興防要紹興二年詔左僕射呂頥浩兼提舉修史】卽蘇公兼太史也宰執兼太子師傅其格心至矣【官制舊典仁宗建儲置三少各一人丁謂兼少師馮拯兼少傅是時實爲東宮官餘多以爲宰相致仕官】諫官兼修起居注其奏事便矣【熈寕四年同修起居注同知諫院張琥言今後起居注當令諫官一員兼領所貴左右史之職不廢詔諫官兼修起居注者後殿侍立亦許奏事更不栘牒閣門長編】此國朝兼職之善也然可兼則兼不可則否有如樞宻承防兼馬軍司均爲兵職也然範祖禹力言之何者蓋樞宻有發兵之權而無握兵之重三衙有握兵之重而無發兵之權彼此相維不可専制今樞宻而任管軍發兵握兵合而爲一故不兼之矣【範祖禹言伏見樞宻副都承防曹誦權馬軍司祖宗兵法本於樞宻有發兵之權而無握兵之重京師之兵總於三帥有握兵之重而無發兵之權今副都承防爲樞宻屬官權任管軍是本軍之地又得握兵合而爲一非祖宗制兵之意】中捨而兼給事均爲駁職也然曾鞏深言之何者蓋中書則有舍人主行門下則有給事主讀以舍人預封駁不失爲正救以舍人兼主讀不過爲將順今主讀一事給事任之中捨復兼之不防太過歟【曽鞏言中書則有舍人主行門下則有給事主讀尙書則有左右丞郎受付各有分守不相侵逾故自來舍人不兼給事近給事封駁中書錄黃三省進呈卻令舍人書讀行下臣恐有隳官制又舍人𨿽主行詞命封還詞頭者蓋鮮康定間富弼當制封還遂國夫人之命後胡宿歐陽修皆援弼例封還遂以爲常曽鞏聞見錄】至此而後見國朝設官之防逺矣哉夫何元丰大臣爲右相而兼中書侍郎中書取防其權獨重凡所除吏門下皆不預聞此蔡確以私意廢祖宗法也【元丰攺官制確先說王珪曰公久居相位必拜中書令故珪不疑一日確宻言三省長官位髙不預設只以左僕射兼門下侍郎右僕射兼中書侍郎各主兩省事上以爲然確獨専政柄凡除吏珪不與聞初輔臣有言曰中書獨取防事體太重上曰不當公此亂體統也】崇寕姦臣爲太師而領三省事號爲公相使宰執居其下不敢與抗朝廷大柄在其掌握此蔡京以私意廢祖宗法也【蔡絳國史補蔡京爲太師兼領三省事號公相京子免門下省蓋以樞宻使皆過門下不欲在兵柄故也】噫君子以公兼之而事舉小人以私竊之而法隳則知在人不在官在事不在職爾今日欲行兼官之制昔有周典今有家法愚不敢贅言

試守權行

論試守之法莫善於漢論權行之法莫不善於漢漢制官卑而職重者試守官闕而卑攝者權行至權之者卽漢人之所謂假也愚嘗考其本末而論之凡守官皆序舊階不食全俸【百官表】宣帝元康元年書守京兆彭城太守遺五鳯元年書守左馮翊渤海太守信守官皆序舊階是也【漢表】平帝令二百石以上一切滿職如眞食者謂諸官吏初除皆試守一嵗乃爲眞食全俸平帝初卽位故令爲眞守者不食全俸是也【平帝紀】凡守官滿嵗稱職者爲眞不稱者遣歸故官東都太守韓延壽守左馮翊滿嵗稱職爲眞潁川太守趙廣漢守京兆尹右輔都尉王防守右扶風皆稱職爲眞以是知守官滿嵗稱職爲眞然也【並本傳】潁川太守黃覇守京兆尹坐事連貶秩數月詔歸潁川太守官以是知不稱職者歸故官然也【本傳】蓋漢守官之制大抵若此故有以六百石秩試守禦史大夫者【朱云傳】有以泰山太守入守大鴻臚者【表蕭育】令丞可知也則如禦史臣光守尙書令【史記三王世家】胡建守軍正丞【本】府史可守也則如邊通之守丞相長史【張湯傳】路溫舒之守廷史【本傳】至若宰相罷免亦有復爲九卿列大夫者【表下】是不特三輔爲然也愚觀漢儀有云武帝置十三州刺史刺史舉茂才移名丞相考召取三科明經一科明律令一科能治劇一科皆試守滿嵗爲眞則是制也其殆起於武帝乎【漢官儀云武帝置十三州刺史刺史舉民有茂材移名丞相考召取三科明經一科明律令一科能治劇一科詔選諫大夫議郎博士諸侯王傅太僕郎中令取明經選廷尉正監平案章取明律令選長安三輔令取治劇皆試守滿嵗爲眞】意者武帝銳意事功欲驟用文學材智之壬故特置守官用以處資淺之人耳一時奮志勵職立事興功無有隳墮廢弛之態寕非試守之法莫善於漢歟夫行者如太僕賀典敬容平陽侯曹窟皆行禦史大夫都尉王尊宗正劉徳皆行京兆尹大中大夫劉歆則行太常少府樂成則行大鴻臚此行職之例也【已下並漢百官表下】然禦史可行也九卿可行也若張湯爲禦史大夫行丞相事【表】不求副丞相而有覬覦代位之心觀其以見知之罪致荘靑翟其用意可見爾【本傳】杜佑謂漢禦史大夫其心冀幸丞相物故乃陰私相毀害欲代之【通典漢凡爲禦史大夫而丞相次也其心兾幸丞相物故或乃陰私相毀欲代之注見史記又曰鄭爲大夫守之數年不得匡衡居之未滿嵗而丞相馳卽代之】其知之矣此行丞相之失也夫假者燕倉爲假田使者趙充國爲假司馬【本趙充國爲假司馬從貳師將軍】杜勲以軍侯爲假丞【陳湯傳】此假職之例也然使者可假也司馬可假也丞皆可假也若曹參爲假左丞相以屯闗中【本傳】徒以古人論道經邦之任而用借爲將者之威重輕相職而重戰功豈古人之意邪故班固官表載漢初丞相特錄蕭何而曹參則削之其知之矣【按漢百官表下漢初丞相但言蕭相國不言曹參又按通典渭漢二年拜曹參爲假左丞相卽漢初丞相當有左右今漢表特言一丞相疑誤緣漢初丞相以徵伐而借名未甞居位如韓信以左丞相擊魏樊噲以定韓王信而遷左丞相酈商以破荼遷右丞相則非特曹參而止漢表獨載蕭何余則不載正此意也通典因參之名而疑漢表之誤非也】此假丞相之失也嗟夫丞相大臣也朝廷百執之望也今禦史行之以奪其權爲將假之以竊其名而以漢人行假之法果善乎唐制以職事髙者爲守以職事卑者爲行未爲正命者爲試行守之法君子未暇論之今觀其試法未嘗不嘆其非也自則天舉人不問賢否咸加擢拜大置試官以處之試官蓋起於此當時授遺補者六十一人授侍禦著作者各二十四人授校書衛佐者二十二人噫何濫耶補闕連車載拾遺平斗量此唐人之謡所以譏試官之失也【通典天授二年凡舉人無賢不肖咸加擢拜大置試官以處之試官蓋起於此也注試者未爲正命凡止官皆稱行守其階髙而官卑者稱行階卑而官髙者稱守階官同者並無行守字太后務收物情十道使舉人並州縣令王山耀等六十一人並授拾遺補闕懷州錄事參軍崔獻可等二十四人並授侍禦史並州錄事參軍徐所等二十四人並授著作郎魏州內黃縣尉崔宣道等二十二人並授衛佐校書郎禦史等故當時諺曰補闕連車載拾遺平斗量把推侍禦史甌脫校書郎試官自此始也】國朝攺官制之後遂立行試守之法髙一品爲行下一品爲守下二等爲試品同則否【元丰四年詔自今職事官寄祿髙一品者爲行下一品者爲守下二品者爲試品同者不用行守試】如舊光祿大夫視左右丞正議大夫視六曹侍郎通議大夫視給事太中大夫視諫議今之六曹侍郎自光祿大夫除是髙一品以行書之自通議大夫除是下一品以守書之自太中大夫除是下二品以試書之若除以正議大夫則品同不書矣元祐以來復置權尙書權侍郎權尙書依守侍郎而權侍郎則以未歷給捨及待制以上者加之所以待資淺之官【元祐置權尙書俸賜依守侍郎班序在正尙書之下崇寧罷紹興八年復置權尙書元祐置權侍郎未歷給事中中書舍人及待制以上者並帶權字祿比諫議大夫崇寕罷建炎四年置】此行守試權之法至是始備矣然階尊官卑曰行可也階卑官尊曰守可也官與階等不用可也此三者足以該之矣而自守之下復加以試贅爾此蔣之奇謂通議以下除侍郎不必云試者非以試爲贅耶【紹聖四年蔣之奇言且如正議大夫視六曹侍郎光祿大夫視左右丞通議大夫視給事中今六曹侍郎自正議大夫除則官與階等不守不行可也自光祿大夫已上除則階尊官卑謂之可行也自通議大夫以下除則階卑官尊謂之守可也何必云試哉】自試之下復加以權煩爾此翟思謂尙書侍郎不宜去行守試而加權者非以權爲煩耶【紹聖四年翟思言神宗官制元祐浸以變亂如尙書侍郎宜去行守試而加權者學士待制校理有兼尙書侍郎者詔有司釐正】𨿽然此特官名之紛紛耳今日四者並用未易輕變也惟選官以法任官以人循漢人之試守懲漢人之行假則亦成周之六典矣不然漢用試法而法舉唐立試官而官濫豈非推而行之存乎人乎

古今源流至論續集卷八﹤子部﹐類書類﹐古今源流至論﹥

欽定四庫全書

古今源流至論續集卷九

宋林駉撰

任子

舜命八元八凱皆出於髙辛髙陽舜之用人以世也周命鄭虢毛原皆出於姬姓宗盟周之用人亦以世也世卿之說其來尙矣然在虞周以爲當在後世以爲濫何耶愚嘗推原其故命典樂而教冑子而直溫剛簡之徳全命司樂以教國子而中和孝友之行備蓋教之於平時用之於異日所以爲有賢子弟也夫富貴者侈之階安逸者驕之府蒞而不學動成過咎持祿自滿鮮克由禮如之何而無教養之素耶後世任子之濫正由此也漢人任子之法有任爲太子洗馬者【汲黯】太子庶子者【蕭育史丹馮野王皆以父任爲中庶子】有任爲右校書者【辛慶忌】愽士弟子者【伏湛】有任爲侍中【史丹九男皆以丹任爲侍中】任爲軍司空者【杜延年】有任爲郎【蘇武以任爲郎劉向爲輦郎孔光子男放爲侍郎虎賁諸郎皆父死子代】任爲中郎將者【謝永】此所任之官也或以父任【西漢龔勝免策曰其任子若孫若同產子一人各除爲郎余見上】或以兄任【霍去病任兄爲郎袁盎以兄任爲郎楊惲任兄爲郎】或以族父任【侯霸以族父淵任爲舍人】或以宗家任【趙兼淮南王舅子由以宗家任爲郎】此所任之人也其爲制固不一爾淸耶濫耶愚固未暇議獨怪夫漢人無教養之法至使王吉所論任子率多驕驁不通古今直欲除而去之又何足取哉【王吉上言曰今使俗吏任子弟率多驕驁不通古今此伐檀所爲作也宜明選求賢除任子之令】是故萬年教子不過以謟【萬年召子咸教戒於牀下語至夜半咸睡頭觸屏風萬年怒欲杖之咸謝曰大要教咸謟也乃不復言】方朔教子亦惟以容【本贊曰非夷齊而是栁下惠戒其子以爲容首陽爲拙柱下爲工飽食安步以仕易農】爲父兄者不教以節義不教以亷恥而俾爲容身保妻子計此皆漢人積獘之故若是而不除任子之令是滋獘也唐世任子之法有所謂三衛者曰親衛勲衛翊衛皆大臣之子孫爲之分畨宿衛而後授之祿任當武徳貞觀初其等有七人所共榮也【官志親衛之府一勲衛之府二翊衛之府三武徳貞觀初重授大臣二品三品子補親衛二品曾孫三品曾孫四品子職事官五品子若孫勲官三品以上有封及國公子補勲衛一品皆率府勲衛四品孫五品及上柱國子補翊衛及率府勲衛勲官三品及縣男以上子散官五品以上子若孫補諸衛及翊衛】有所謂親事帳內者文武三品以上乃給而以品官之子爲之【食貨志光宅元年文武職事三品以上給親事帳內以六品七品子爲親事以八品九品子爲帳內歲納錢千五百謂之品子課錢】有所謂納課品子者捉錢品子者納課則歲取庶臣之子而上之兵部納課十三歲而後試上等送吏部其次畱本司又其次納貨納已而復試量文武授散官捉錢則無違負滿二百日本屬以簿附朝集使上之考功兵部滿十歲量文武授散官【有納課品子歲取文武官六品以下勲官二品以下五品以上子年十八以上每嵗解上兵部納課十三歲初試一等選吏部二等畱本司三等納資二歲四等納三嵗納已復試凡一嵗爲一選自一選至十二選視官品髙下以定其數因功髙下而增損】又有太廟社稷齋郎皆以武選而崇文文及四門館生又以文授【唐選舉志】其爲目皆不一爾當耶否耶愚亦未易論獨喜夫唐有學校以教養之曰崇文館曰國子學曰廣文館曰四門館其生徒皆以皇屬國戚及大臣朝臣子孫爲之【見學校門詳載】而當時皆以奏防之目不若儒科之榮至使楊國忠亦願其子以明經舉豈非上人激勸之功哉【楊國忠傳子暄舉明經不中禮部侍郎達奚珣子撫往見國忠國忠聞暄當黜語曰生子不富貴耶豈以一第爲鼠輩所賣珣大驚卽置髙第】是故柳子厚作吏商而勸爲吏之亷【栁文】昌黎作示兒首言讀書辛勤之好【示兒詩始我來京師云云】爲父兄者勸以亷勸以學亦唐人相師之風則唐之子弟想亦耳濡目染之素爾國初補奏之子止爲六宅使【增釋開寶五年參政樞密之子並授供奉官太宗以趙普爲六宅使豈當時太平未久人君尙有右武之意耶】魏咸信以宰相仁浦之子爲駙馬都尉特請於朝乃得其子爲寺丞是公主未有奏蔭也【增釋淳化四年彰徳節度使駙馬都尉魏咸信長男昭節爲大理寺丞從咸信之請以此知祖宗朝公主無奏子法也咸信乃仁浦之子仁浦以右相就第身後恩數不及其孫而咸信以駙馬都尉亦持請於朝乃得官其長男云】杜彥鈞以昭憲之侄從太祖幾二十年僅補東頭供奉官是戚裏未輕奏蔭也【同上杜彥鈞者昭憲皇太后之侄太祖太宗之表弟太祖有天下從其父至京師更太祖之世幾二十年至太平興國五年始補東頭供奉官以此知祖宗之戚裏后妃之家子弟得官之不濫也】王徳用以勲臣超之子超之建旄已二十年而徳用僅爲忠佐是管軍方鎭未有奏蔭也【同上祥符六年王超卒錄其子爲州都尉爲忠佐惟二子補官超更四鎭建旄秉鉞二十餘年而徳用止以太平軍牙校補官豈祥符以前方鎭與管軍三衙未有奏補法也】補奏之法非嚴耶然此未足爲嚴公卿子弟未仕之前則命入學以教之旣學之後復立較試以考之若可用矣猶以爲未也其已試者復嚴之覆試覆試則以身年誦書三者而並舉焉其已覆試者復親爲之引對引對果精則命官否則復黜焉玆其所以爲嚴是故奚嶼以坐補齋郎而貶髙元緒亦以坐補齋郎而貶噫覆試失實尙罪舉主嚴何如耶【建隆之制所補齋郎進馬以三事覆試之曰身曰年曰誦書覆而不實主者坐故奚嶼王貽孫坐補齋郎失實貶官趙元拱髙元緒坐補齋郎貶官】錢象中以學業未精而黜陳宗紀亦以學業未精而黜噫引對未精復俾再學嚴何如耶【祥符三年詔門資二十五以上求差使者令於國學聴習以二年爲限令審官與判監考試旣而引對錢象中陳宗紀並以學業未精且令習讀次年引對】夫旣習於國學復試於有司又復引對於天子之庭又安有膏梁之習哉此國初之制然也蓋自祥符之後以太平之樂與臣下共慶恩意漸寛故國初無誕節之恩𨿽有亦一時之特防自祥符定承天節奏蔭於是有誕節推恩之例【至道末壽寜節推恩時上春秋稍髙出自特防後世遂爲故事祥符八年定承天節南郊奏蔭條格以推恩旣濫入流增多也】國初無遺表之制𨿽有亦一時之特恩自祥符丐請日繁白丁盡補於是有遺表推恩之例【增釋祖宗朝無遺表之制如韓重賢劉璠亦一時之特恩眞宗以後臣寮遺表丐請無厭旁及妻弟外甥下逮門客奴率皆僥幸皆望沾恩】國初無郊禋之蔭自祥符南郊詔朝臣與恩一子於是有郊禋推恩之例【祥符元年詔提刑朝臣與一子恩自是三年一講大禮奏蔭之恩廣矣】此𨿽承平日久恩重賞厚然覆試之制尙嚴而引對之制猶在我眞宗在禦二十五年未嘗不臨軒試之若寛而實嚴也【眞宗在禦二十五年臨軒引對率以爲常天禧四年不豫有司建言諸試禦齋郎自今更不引對依格注擬從之遂以爲例】自引對罷於天禧之四年而選用不如前日爾況自明道之間復以致仕推恩有員外致仕而其子試校書者有三丞致仕而其子爲三丞者𨿽曰國初有之蓋特恩也然亦給事知制誥侍從之職始得任子爲學究校書而已今以員外三丞不過以朝奉奉議郎皆得官其子不愈寛乎此於誕節遺表郊禋之外而復開致仕之例【興國六年給事劉載致仕賜其子宗古同學究出身天禧元年知制誥胡旦致仕以其子幾試校書郎至明道初員外郎致仕者試校書三丞致仕其子爲三丞郎夫給事者今之通議大夫也知制誥者今之中書舍人也皆曰侍従員外郎三丞郎今之朝奉奉議郎也推恩至此可謂廣矣】是以慶曆以來諸賢刺口極論富弼論冗濫之獘【慶曆中範仲俺富弼有曰自眞宗皇帝以太平之樂與臣下共慶恩意漸廣夫任子法獘冗濫日增請罷少卿監以上干元節云云】李東之請定補防之法【至和中諫官李東之請定選舉補蔭之法範鎭毋湜孫抃等亦更進其言自是歲嵗入流者無慮三百員】父兄不知教訓子弟不修藝業此孫抃之請也【慶曆元年孫抃奏國朝自景徳祥符間屢行大禮旁洽慶澤毎遇南郊慶聖節並許奏蔭不限才愚槪居祿仕未離𦇤褓已列簮紳故使父兄不知教訓子弟不修藝業俾之從政只以害民若不急爲更張積成獘幸】臣僚不許陳乞學生精加考試此何剡之請也【何剡言近年大臣罷兩府任便陳乞子弟召試充館職或出身用爲恩例望自今後館閣不許臣僚陳乞及奏舉人同試以塞僥幸如有合該恩例者送學士精加考試】範鎭言之母湜孫抃又言之【見上注】於是仁宗慨然懲革濫恩伏覩慶曆之詔曰周大司樂掌學政以六藝教國子則官材蓋本於世冑今之蔭法推恩太廣設考課之格立保任之條自是任子之恩殺而考士之制嚴矣【慶曆三年十一月詔曰周大司樂掌學政以六藝教國子則官材蓋本於世冑而今之蔭法推恩太廣以致疎宗恩拜焉授官未知率身之道從政之方今設考課之格立保任之條咨爾庶位體玆意焉自是任子之恩殺矣】夫何熙寜大臣當國罷身言書判之制立銓試出官之法甚而有免試之例有陳乞之恩不惟不試於便殿亦且不試於有司不惟不試於有司亦或不詣於銓曹不問賢否徑得出仕否則處以嶽祠坐縻廩祿爾而任子之法至此益獘夫旣廣恩意之寛而復無較試之嚴所以爲濫也【熙寜中罷身言書判立銓試出身之法又繼祿恩例著免試之法或有陳乞之恩不惟不試於有司又不引對於便殿不到銓部徑得注官甚者處於嶽祠坐縻廩祿】今日任子之法以言乎郊禋郊禋有蔭也以言乎致仕致仕有蔭也以言乎遺表遺表亦有蔭也所不存者誕節之恩其蔭不爲不廣爾考試之法問其引對今已罷矣問其覆試今亦罷矣所存者銓試之制其試不爲不優爾然爲子弟者以富貴爲可樂以豢養安逸爲可適意而從仕之學未嘗過而問焉爲父兄者一命與子終身爲喜再命與孫沒齒無憾而過庭之訓未嘗及焉夫旣命而銓旣銓而爵此非拒其來也蓋所以勉其學而養其材也況一歲而一試非復三歲大比之久合五而取一非於千百之中而不可幾也問之以可據之律較之以童子所易能之目則待之之道誠寛而且厚也夫何不勉以從政之學不加以過庭之訓至挾策而趨塲屋者或閣筆以相視貨賄公行至有執而從吏訊者甚而未逾乎彊仕之年而甘從逺僻之役規避吏部之問而求領禱祠之職推原其故皆平時之無所教養訓裁也今日而能行乾道不經銓試不許入仕之令則門資者相率而爲學來者不濫仕者不冗而祖宗舊典復見矣【乾道二年臣僚乞指揮今後出官人先令吏部具曾與不曾銓試申尙書省然後取防除授詔都謙亨差遣更不施行余並依奏初將仕郎都謙亨差嶽廣旣未曽銓試又補授未滿三年故有此請】

久任

重黎羲和世掌天地【書徵注羲和自唐虞三代世職不絕國語楚語重黎世序天地】典禮【伯夷】典樂【後夔】終始一人平水罔功隨卽黜之可也而必遲之九載【鯀】古之人其重於久任蓋於此也夫子相魯初而謗之三月而誦之【孔子攝相事其初人謗曰麛裘而鞞投之無戾鞞之麛裘投之無郵三月政成教行民誦之曰衮衣章甫實獲我所章甫衮衣恵我無私】子產相鄭一年而謗之三年而誦之【子產從政一年鄭人謗之曰取我衣冠而禇之取我田疇而伍之孰殺子產吾其與之及三年又誦之曰我有子弟子產誨之我有田疇子產植之子產而死誰其嗣之】方其謗而未誦也若驟去也𨿽聖賢無所施其技矣帝王寜不計慮此耶降及先漢猶有古意漢制惟邊吏三歲一更【段防宗傳如淳注邊吏三歲一更】而其他官以至倉庫之微初未嘗有終更之限也【前王嘉疏文帝時吏居官者長子孫以官爲氏倉氏庫氏皆其吏之後也其二千石長吏亦安官樂業莫有茍且之意】夏侯嬰自髙祖時爲太僕至文帝不易其職【本髙祖以嬰爲太僕文帝立復爲太僕】雄爲黃門郎歷三世不徙官【本贊雄三世不徙官】此其在內者然也有爲京兆尹九年【張敞】有爲刺史五年有爲郡太守八年【黃霸爲潁川太守前後八年】其在外職未嘗不久其任也王嘉謂文帝時吏居官或長子孫以官爲氏其二千石長吏亦安官樂業莫有茍且之意【上注】此足以見漢之任吏不輕於易置也茍二千石治行課最則璽書褒寵增秩賜金【循吏傳序】亦未遽遷擢以重斯民去思之心至其屬吏則其太守察其廉污而進退之故郡丞𨿽老聾或以其亷而不欲數易【黃霸守潁川許丞老病聾督郵白欲逐之霸曰許丞亷吏耳頗重聴何傷且善助之或問其故霸曰數易長吏公私耗費甚多易新吏又未必賢徒相益爲亂】曹吏書佐選其可用者而罷斥諸病吏【朱愽傳愽爲瑯琊太守新視事右曹掾吏皆移病臥愽乃見諸曹吏書佐選可用者出教置之皆斥罷諸病吏】亦安有具員而終任者哉東都以來數遷屢易是以朱浮左雄輩極言之【光武時朱浮上疏曰間者守相數見換易疲勞道路云云順帝時左雄上疏曰吏數換易則下不安業久於其事則民服教化】下至李唐猶及四歲然劉祥道盧懷謹猶病其速也【髙宗時劉祥道疏曰今任官率四考罷官知秋滿懷去民知遷徙則茍且中宗時盧懷謹疏曰比州牧上任四嵗今或一二年卽遷何暇宣風卹人哉】其在當時有守桂陽十年者【前注】有守桂州二十八年者【李襲志】有治並州十六年【闕】

﹤子部﹐類書類﹐古今源流至論﹐續集卷九﹥

【及識吏民士俗未及諳已復去矣長編】

銓選

成周選舉之法先之以司徒而終之以司馬唐人先之以禮部而終之以吏部司馬位居司徒之次而受其成者古之取人徳行爲本司徒考其徳行而司馬授之政事故以司馬受終焉【見唐禮】若此類言之則唐之禮部乃居司徒之職而吏部實居司馬之任所謂司士以徳詔爵以功詔祿以久奠食【夏官司士云云】則猶唐之考功郎之類是也【官志吏部考功郎掌文武百官功過善惡之考法凡百司之長嵗較其屬功過差以九等流內之官敍以四善二十七最】然而冢宰者初無與於其間豈非以此爲有司之職而人主之大柄不應於始進之日而錙銖之耶漢至成帝而選曹之名立【東漢官志成帝用士人復故當選署及奏下尙書曹文書眾事】自漢之東權歸臺閣【仲長統傳光武忿權臣之竊命𨿽置三公事歸臺閣】而謂臺閣者乃尙書之職而選所自出也論者毎以不任謂爲倒置豈非選權益重旣非昔比宰相又有不可虛拘者邪晉宋而下其任均矣徐羨之謂蔡廓曰黃散以下廓猶辭不受選【通鑑宋景平元年詔蔡廓爲吏部尙書廓謂傅亮曰選事若悉以見付不然不能拜也亮以語錄尙書徐羨之羨之曰黃散以下悉以委蔡廓曰我不能爲徐幹木書紙尾遂不受】則吏部之尢重也然自是宰相常總其大而吏部常任其小以至於唐有敕受有防受敕受者宰相奏議而除拜之防受者六品以下吏部銓材授職然後上言詔防但書聞以從之而不可否者也【通典選舉類】開元中起居遺補及禦史等官皆以防授列於選舉四年乃敇員外郎禦史並余供奉官皆以敇授【唐選舉志詔員外郎禦史諸供奉官皆進名受敇】不復在吏部矣然則吏部之權日以輕宰相之任日以繁而唐世吏部之職皆得以己意物論銓擇其才品而進退之非但據資授職而亦不可以取必於一定之制是以宰相吏部皆得行其權焉噫辧論官材司馬職也【王制司馬辧論官材】詔爵詔祿司士職也黃散以下悉委之選吏部職也諫員臺屬不由敇授開元以來吏部職也【並本篇注】以今準古吏部之職豈其輕哉國朝之初猶存舊制太祖不以資歷爲拘而委吏部觀人量材甄別【寶訓建隆元年詔曰惟彼銓衡止憑資歷慮有英俊陸沈下僚委吏部尙書觀其人才具名以聞常與量才甄別】眞宗不以判中循資而親閱功過狀爲之陞黜【長編景徳元年命有司一明太平興國中四等判格判中應循資而詔有司以歷任功過狀進也上親閱而升黜之】是以當時有撾閽鼔訴吏部條前後矛盾者【桑捐】有受詔復視而言選調失於均平者【太平興國六年魏羽令有司選調失於均平合責有司】是國初銓選之際𨿽有定法而未嘗拘以法也由今觀之判銓之職尢爲得人有薦選人並遷朝官爲直館者【冦準薦錢若水等】有寒士不爲人所知爲陳其狀而升擢之者【大中祥符五年陳堯咨判流內銓士有孤寒不爲人知者堯咨爲陳其狀而升擢之】有三年不與父通問而廢歸田裏者【長編至和元年賈黯判流內銓有益州推官桑澤在蜀三年不與其父通問黯言之於朝澤坐廢歸田裏】有匿其私罪應舉及第而奪其勞考者【同上晉州推官李亢有私罪黜自行去匿於得官以白衣應舉及第積十嵗當磨勘自首其事黯以爲罔冒奏罷之奪其勞考】其請擇主判官責成選事蘇紳之言也【仁宗寶元元年蘇紳陳便宜六事五曰請擇主判官付以事權責成選事】其請命判銓之官當以衡鑑自任者文彥愽之言也【哲宗元祐二年文彥愽乞委吏部長貳依三類之法定本選之人判銓之官當以衡鑑自任處之不疑】是祖宗之銓選𨿽任法而猶任以人也私竊怪近世以來吏部牽於資格而不能任甄綜人物之權宿秩任歲月久近而敍遷差遣視名次髙下而占射格法旣局所謂銓量人物者徒建空名而已是以前輩有言今賢才之伏於下者資格礙之也職業之廢於上者資格牽之也士之寡亷鮮恥者爭於資格也民之困於虐政暴令者資格之人眾也萬事之所以玩百吏之所以廢弛法制之所以頹壞而不救者皆資格之失也【孫洙論資格之云云】然則今之當銓衡之任者愚敢以不限資格爲請

經筵

古者自上而下皆勸學之賢至後世有定職矣又其甚也闕而不置爾古者由內而外皆講學之地至後世有定所矣又其甚也罷而不設爾噫孰知國朝講官之外未嘗不親正人乎經筵之外未嘗不勤聖學乎此愚所以三詠三嘆也且古之盛時前師後傅左疑右丞可與講論乎曰未也保氏諫慝史官記過可與講論乎曰未也蓋宿衛環列無非吉士侍禦僕從罔非正人朝夕從容不啻朋友師弟子之講習此則聖人講論之人噫師氏之職與同膳夫【詩云漢】閹宦之賤得列小宰【禮天官】聖人之意微矣哉廣庭密勿大臣納誨可以講論乎曰未也虎門森嚴以媺詔王【師氏】可以講論乎曰未也蓋深宮幽隠之所無以異於廣庭議論之地宦官女子之側凜凜乎公卿百執之列所以薰陶涵養無往而不善此則聖人講論之地噫路門寢門皆屬儒臣內朝外朝統於冢宰聖人之慮逺矣哉此三代所以世有哲王也自宣帝甘露中始詔諸儒講五經於石渠經筵之所始乎此【本紀甘露三年詔諸儒講五經同異太子太傅蕭望之等申奏其議上親稱制臨決焉立梁丘易夏侯尙書谷梁春秋】厥後遂爲常制是以東漢章帝嘗命諸儒於白虎觀講五經侍中淳於恭奏帝親稱制臨決如石渠故事【後本紀建初四年詔曰中元元年詔五經章句頗多議欲減省至水平元年長水校尉樊鯈奏言先帝欲使諸儒共主經議云云於是下太常卿大夫愽士議郎郎官及諸生諸儒防白虎觀講論五經使五官中郎將魏應承制問侍中淳於恭奏帝親稱制臨決如孝宣甘露石渠故事作白虎議奏】於是有定所矣夫石渠天子所以藏祕書寓於未央大殿之地俾羣儒出入禁庭講論經學非不善也然望之名儒出補外郡【本傳】石顯憸人弄權中庭【本傳】宣帝之講論果常如石渠乎自元宗選儒學之士入內侍讀馬懷素禇無量與焉侍讀之名始乎此迨開元十三年置集賢院有侍講學士有侍讀學士於是有常職矣【唐百官志及通鑑唐開元三年上謂宰相曰朕毎讀書有所疑滯無從質問可選儒學之士使入內侍讀九月戊寅以馬懷素禇無量更日侍讀唐開元十三年攺置正修書院爲集賢書院選耆儒日一人侍讀以質史籍疑義置集賢院侍講學士侍讀直學士】夫以侍讀侍講皆天下文學經術之士俾之橫經帝幕防繹古今非不善也然棃園之樂汨亂聰明寜王之笛轉移心術【唐書本紀及禮樂志】帝之講學果常如集賢書院乎噫傅以一齊讙以眾楚求其齊語必不可得一暴未幾十寒已至天下未有能生之物嗟夫講學且爾況不講乎勸學且爾況不勸乎故尙書朴學厭而不好【漢歐陽生傳兒寛初見武帝語經上曰吾始以尙書爲朴學不好】愽士倚席廢而不講【後儒林傳序自安帝攬政薄於藝文愽士倚席不講朋徒相視怠散】噫駁乎無以議爲也國朝以講學爲治本以親賢爲家法自太祖置講席【太祖置講席於便殿命王昭素講易】太宗開經幃【太平興國始開經幃】實國朝經筵之始景祐則講於崇政【景祐中崇政殿置說書】元祐則講於資善【哲宗詔開講筵進讀寶訓講讀日赴資善以雙日講讀】或命直禁中【太宗命呂文仲爲翰林侍讀寓直禁中以備顧問】或直廬祕閣【長編咸平二年眞宗設直廬於祕閣侍讀更日侍講長上日給珍膳夜則送宿】此講學之所也不特此爾聽政之餘探賾簡編【眞宗謂近臣曰朕聴政之外未嘗虛度時日探賾簡編素所耽玩長編】視朝之暇講論經藝【眞宗寶訓上毎視朝之暇卽令講說嘗曰朕聽政之餘惟文史是樂講論經藝寜有倦耶云云】非講筵乎宮中消日惟是觀書【長編元祐七年王巖叟奏曰陛下宮中何以消日上曰並無所好惟是觀書】居常禁中亦有日課【紹興七年上曰朕喜春秋之學率二十四日讀一過居常禁中亦有日課】非講筵乎是經筵之外無適而非學也國朝未置侍讀以著作佐郎呂文仲爲之尋又爲翰林侍讀實國朝講官之始【國朝太宗太平興國八年始用著作佐郎呂文仲爲侍讀尋又爲翰林侍讀寓直禁中長編】咸平始以楊徽之爲翰林侍讀學士邢昺爲翰林侍講學士【眞宗咸平二年以楊徽之夏侯驕呂文仲並爲翰林侍讀學士邢昺爲翰林侍講學士始建學士之職長編】景祐始以賈昌朝爲崇政殿說書【景祐元年始以賈昌朝爲崇政殿說書】以楊安國爲天章閣侍講【景祐四年以賈昌朝王道宗馬希言楊安國並兼天章閣侍講預內殿起居天章閣置侍講始此長編】有爲翰林侍讀不帶學士者【馮元】有爲侍講侍讀不加別名者【防要馮宗元爲侍講髙若訥爲侍讀不加別名但供館而已】有爲侍講侍讀外使者【景徳四年以翰林侍講學士邢昺知曹州侍讀學士外使自昺始也天禧三年張知白爲刑部侍郎充翰林學士知天雄軍府侍讀學士外使自知白始也續防要】有著作佐郎兼侍講者【元祐間範純仁乃以著作佐郎兼侍講司馬公後亦以著作佐郎兼】此講讀之官也不特此爾臺丞未有與經筵者特與之【慶曆二年召權禦史中丞賈昌朝侍講邇英閣故事臺丞無在經筵者帝以昌朝長於講說特召之】僕射罕預經筵者亦預之【景祐元年詔右僕射賈昌朝赴講筵備顧問不講書帝以昌朝兼宰相又舊講官特命之】非講官乎以太師而赴經筵【元丰六年文彥愽以太師致仕元祐初命平章事一月兩赴經筵】以史官而侍經筵【至和元年知制誥賈黯言乞令修起居注官入侍閣中侍臣講讀經史事有可書隨卽紀錄從之長編】以處士而召經筵【王昭素程伊川】非講官乎是講讀之外無賢不講也當是時經筵無常所而燕處閒暇皆經筵也講官無定員而名儒碩學皆講官也夫無往非學無賢不親則發聖賢之傳窮典籍之奧果何如哉是故以水諭政得之小旻【慶曆五年講詩小旻曰如彼泉流旡淪胥以敗帝謂趙師民曰以水諭政有防哉對曰水性順則通逆則壅諭用賢則王政通而世淸用邪則王澤壅而世濁】烹鮮諭治得之匪風【慶曆五年講詩匪風曰誰能烹魚漑之釜鬵帝曰老子謂治國若烹小鮮義與此同】此學詩也薄徵緩刑荒政講之【至和元年講周禮大荒大禮則薄徵緩刑楊安國曰所謂緩刑者過誤之民當歲歉則赦之今持兵仗劫糧廩一切寛之恐不足以禁姦帝曰天下皆吾赤子也捕而殺之不亦甚乎】修徳承天視祲論之【三年講周禮視祲上曰妖祥之興皆由人事君人者在修徳以承天意】此學禮也上承下施蓋取諸鼎【皇祐三年講鼎卦上問九五之象施之人事如何楊安國曰鼎爲烹餁成新之器上承至尊下又應初上承下施任重非據故足折而覆餗】亂極生治蓋取諸萃【孝宗講萃之上六日盛極則衰亂極則治】易學明也說命三篇特誦三句【淳化五年孫奭講尙書說命三篇至事不師古以克永世匪說攸聞上曰誠哉是言上意欲切厲輔臣因嘆曰天以良弼賚商朕獨不得耶】五子之歌再誦六句【範祖禹家傳講尙書內作色荒外作禽荒甘酒嗜音峻宇雕墻有一於此未或不亡講畢再誦此六句卻立云願陛下畱聴哲宗首肯者再三】書學深也論魯封疆【景徳四年上問王旦曰仲尼作春秋幾年成旦曰仲尼修春秋凡二百四十二年行事又問魯之封疆及始封之君旦曰伯禽宅曲阜地封六百里周公常在周故封伯禽於魯】講鄭鑄刑【仁宗禦經筵命講左氏傳鄭人鑄刑書上曰使民知法而欲止辟不若不知而民自化也】此明春秋而知之中庸修身【天聖五年上令張知古講中庸至修身治人之道必使反覆陳之】大學入徳【元祐五年右正言劉唐老言大學一篇論入徳之序願乞詔經筵訓釋以備觀覽】此講禮記而知之我國家所以爲天地立心爲生民立極爲天下開太平者未有不源流於經也噫經學難明也馬上之治弗用詩書【漢髙帝】淸淨之治專尙黃老【孝文帝】是不事乎經也是以讀書爲糟粕也【莊子】通變之說竊而紛更【武帝紀元光元年詔曰易曰通其變使民不倦朕嘉唐虞而樂商周又汲黯紛更約束】復讎之語舉而窮黷【匈奴傳武帝下詔曰昔襄公復九世之讐春秋大之是嵗太初四年也】是自叛其經也是以詩書發冡也【莊子】故不事乎經者其罪小自叛其經者其罪大何者不事乎經𨿽無以利民亦不至禍民叛經者借先王之文逆先王之道其禍天下慘矣嗟夫聖人作經豈料禍天下哉正理之不明適用之不知所以至此也取需卦燕樂之說啟其君以宴遊【慶曆二年林瑀撰周易天人防元記其說用天子卽位年月日辰占所值卦以推吉凶瑀言上卽位其卦直需其象曰云上於天需君子以飲食燕樂臣願陛下頻出宴遊則合卦體上駭其言斥之】借丰亨豫大之說諛其君以侈靡【增釋蔡京用事借丰亨豫大之說開天下侈靡之心輔相皆寒儒而所處無異皇居所享爭僣玉食】易果如是乎靑苗獘法假周人出息之事以自文【李當言王安石妄取經義傅防其說謂周人國事之財用取之於息錢不知泉府實授廛人之五布周禮所以使出息者不使其幸得而惰於業】保甲苛令托先王民兵之論以自售【熙寜三年行保甲法上論變義勇爲民兵謂安石曰民兵𨿽善止是妨農事如何安石曰先王以農爲兵因鄕遂寓軍旅今邊郵農人則無什伍不知戰守之法】禮果如是乎湯誥勇智非以不殺論之則黷武者未必不竊之矣【神宗禦經筵呂公箸講天乃錫王勇智上曰何以獨言勇智公曰仲虺稱湯能伐夏救民故以智勇言之然聖人之勇當如易所謂聰明睿知神武而不殺者時上富於春秋故公以好勇黯武爲戒】王制柴望不以巡狩原之而封禪者皆假之矣【範祖禹講王制曰古人多因燔柴望告之說乃附防爲封禪皆秦漢之侈心非古者巡狩省方之義】新臺一詩聖人所以垂訓也或者不知置而弗講是未知其所以詩【慶曆五年先是講官不欲講新臺帝謂曽公亮曰爲君之道善惡皆欲得聞況詩三百皆聖人所刪定義存勸戒也豈當有避】春秋一經聖人所以垂訓也安石不知黜而不進是未知其所以春秋【王安石以春秋爲破碎之書於是經筵不講春秋】噫聖經難明也安得講師三昧如範祖禹【東坡謂範祖禹乃得講師三昧】經學淵源如程伊川【言行錄】俾之講論經筵哉古今源流至論續集卷九

欽定四庫全書

古今源流至論續集卷十

宋林駉撰

國學

古者學校養其心不養其身後之學校養其身不養其心又其後也養心之教旣泯養身之政復闕此君子所以觀古今之別也嘗考成周一書纎悉備具而學校養士之職獨闕而不載有如仕未受田者必有稍食王朝之環衛則宮正均其稍食王宮之人民則內宰均其稍食外焉守溝池之士庶則均其稍食者有掌固焉內焉治文書之府史則掌供其食者有犒人焉【並同禮本官】獨不聞有所謂養士之官不知當時肄業於成均者何以爲養耶𨿽宮伯月終則均秩周人之待國子者其出於此矣又不知當時士庶者何以爲養耶噫周人之所以養士者非區區犧廩之末也有樂舞以和平其血气有詩書以培植其見聞有干戈射禦以閒其禮儀其所以長育成就者蓋在此而不在彼古人非不欲設官以専其事丰廩以養其體誠不敢以百司庶府待學校舉餼廩之微以是凂天下之賢者而當時賢士亦不待有所慕而爲有所利而進潤澤如沚長養如陵厚徳如朝陽令儀如梧桐蓋靈朶頥輕重有別而自養之學深矣漢承秦滅學之後學校未遑武帝從仲舒之言遂建太學【仲舒對防順興太學又武帝贊興太學】然按晉灼所言乃謂西京無太學【晉灼言西京無太學曲臺行射禮】若爾則漢未甞有矣及按三輔黃圖謂西京太學在長安西北七里若爾則漢未甞無矣【三輔黃圖西京太學在長安西北七里有獄有市】嘗以二說參之蓋黃圖所載皆武帝制度是指武帝之時而言也晉灼蓋論漢初之制也方武帝建學之初爲諸生學長安者或至困厄而不自激厲由郡國選詣愽士者或貧無資用時行賃作【兒寛以郡國選詣博士受業孔安國貧無資用嘗爲弟子都飬時行賃作帶經而鋤】廩犧猶未具也至元帝好儒設員用度充足至是始備焉【元帝好儒以用度充足設員千人】始武帝弟子之員僅至五十【儒林傳始帝選弟子五十員】至昭帝所增之數亦止百人養員未盛也【昭帝舉賢良文學增愽士弟子員滿百人】及成帝太學弟子增至三千至是始盛焉【成帝末或言孔子布衣養徒三千人今太學弟子少於是增員三千人嵗余復如故】然特養其身而已愽士徒取儀狀果能如周人徳行道藝之選乎【武帝擇民年十八以上儀狀端正者補愽士弟子】太常𨿽與受業果能如周人成均司樂之教乎【漢以弟子詣太常得受業如弟子】此養心之教猶闕也至光武中興四方學士云防京師立五經博士之員修太學籩豆之典【光武中興好儒術四方學士抱墳典云防京師建武五年乃起太學稽式古典籩豆干戚之容】迨明帝復加潤色制度一新乃流辟雍辟雍湯湯何輪奐也抑抑皇儀孝友光明何尊顯也尊飬更老其意勤也縉紳億萬其文盛也【明帝卽位親行其禮袒割辟雍之上尊養三老五更享射禮畢帝正坐自講諸儒執經問難於前冠帶縉紳千人圜橋門而觀聽者蓋億萬計又班固辟雍詩乃流辟雍辟雍湯湯聖皇涖止造舟爲梁抑抑皇儀孝友光明於赫太上服我漢行】然亦特養其身而已執經問難果如周人春夏詩書之學乎親行射禮果能如周人射禦之習乎【見上注】此養心之教亦未聞也𨿽然王咸舉幡防者千餘非西都興學之功歟【王咸舉幡以救司鮑宣防者千餘】林宗唱義從者三萬非東都設學之效歟【黨錮傳郭林宗爲唱時太學三萬人從之時公卿皆爲貶議】異時腐夫刑人瀆亂國典太學名教扶持公議烈日爭嚴視死如歸【黨錮傳】噫吾儒之有益於人國家也如此鳴呼以兩漢僅能修飭制度文爲之末猶足以起人激厲之志使如成周之所以養士者養士則鳶飛魚躍之下果何如耶唐有二館七學二館曰文館置於門下省曰崇文館置於東宮皆以宰相領之其生徒以皇屬國戚及大臣子孫爲之【選舉志凡館二門下省有文館生徒三十人東宮有崇文館生徒二十人以皇緦麻以上親皇太后皇后大功以上親宰相及散官一品功臣身食實封者京官職事從三品中書黃門侍郎之子爲之】七學曰國子學曰大學亦以大臣子孫爲之【同上凡學六皆國子監國子學生三品人以文武三品以上子孫者從三品以下曽孫及勲官二品縣公京官四品帶三品勲封之子爲之太學生五百人以五品以上子職百官五品舊親若三品曽孫及勲官三品以上有封之子爲之】曰廣文館曰四門館以朝臣之子孫與庶人之俊秀者爲之【此唐初之制按百官志注天寶九載始置廣文館有學生六十人束都十人選舉志四門學生千三百人共五百人以勲官三品以上無封四品有封臣文武七品以上子爲之八百人以庶人之俊異者爲之】曰律學曰書學曰算學皆以習其業者爲之【選舉志曰律學生五十人書學生三十人算學生三十人以八品以下子及庶人之通其學者爲之】凡二千二百一十員皆尙書省補授【見前注】太宗之時亦盛矣未防再傳掃地殆盡【韋嗣立嘗防言國家自永淳以來國學廢散】論堂之庭盡墾爲圃二館之門復如論堂學制果如是乎【舒元輿作國庠記云云予嘗至下論堂庭堂數畆盡墾爲圃又至於二館其門其庭其堂皆如論堂】終朝之雨流潦不停旣夕之天列宿上羅學制果如是乎【李觀修太學書曰終朝之雨流潦不停旣夕之天列宿上羅至有愽士助教犁鋤其中】此固學校之壞也至國子士不免啼饑【進學觧】廣文先生猶嘆無氈【杜甫詩嘗贈鄭防詩曰才名四十年坐客嘆無氈】遷祭酒者謂散冗之地【權徳輿謂劉秩爲祭酒置之散地】爲助教者躬犁鋤之事【見上注】以師儒之職猶爾則養貟之意可以黙諭矣豈非養心之教旣泯而養身之政復闕乎夫學校教化之本原自唐虞三代春秋兩漢以來未嘗一日廢六朝之擾攘南北之戰爭其視學校疑若敝屣然猶修飭制度躬禮師儒且得已而不已亦以天理人心之本在是爾以三百年之唐反不若僻陋攘亂之邦舉古人所以維持風化之要者廢壊無餘噫可嘆也蓋唐以科目取進士以進士之科爲貴則學校獨廢至此然獨不觀朱泚之變世道已極而太學何蕃毅然壁立首唱大義六館震驚而唐賴以不亡者未必非玆人之力【何蕃傳】然則吾道亦何負於國家而唐壊之至此耶君子所厭言也我藝祖立極之初未遑他務首幸監學士風丕振親贊孔顏吾道有光此與武王下車訪箕子陳洪範者同一意也【長編太祖旣受禪初詔有司增修祠宇自贊孔顏三時臨幸焉建隆元年正月幸國子監二月又幸四年四月又幸】蓋國家自建隆以來已有國子監釋奠行禮而太學未有也至慶曆從王拱辰之請始假錫慶院爲之【仁宗慶曆中王拱辰田況王洙余靖等言首善當自京師今取才養士之法盛矣而國子監才二百楹制度狹小不足以容學者請以錫慶院爲太學葺講殿備臨幸從之】然慶曆以後生徒日廢所居猶狹時太學實未營也至熈寕從鄧綰之請始賜錫慶院以創之【寕四年侍禦史鄧綰言國家治平百年𨿽有國子監粗容春秋釋奠齋庖之室其中不足以容一生員至於太學卽未嘗營建上假錫慶院西北隅廊屋數十間逼窄湫漏生員才滿三百人卽無容足之地欲乞賜錫慶院爲之仍修武成廟以爲右學從之】由是若廊若廡若堂若齋制度壯觀規模鼎新而建學之制備矣始太學惟有內捨給食之員僅至二百外舍未立爾熈寕元年逺方待次蓋百餘人於是從數以立外舍之員蓋從諫官之請也【熈寕元年正月詔太學增置外舍生百員初太學置內捨生二百員爲給食至是貟足逺方之士待次而入者蓋百餘人諌官滕甫劉庠並以爲言故有是詔見長編】然來遊之士愈多內捨外舍近至三百時上捨猶未立爾未防四年遂置上捨百員內捨倍之而外舍則不限焉蓋從中書之請也【四年十月中書言近增廣太學益置生員爲外舍不限員以初入學生員爲外舍不限員自外舍升內捨內捨升上捨上捨以百員內捨以二百員爲限從之】由是冠帶濟濟弦誦洋洋藹然虞庠夏校之風而養士之員盛矣然祖宗養士之意不止是也雅樂歌詩養其耳也【胡安定判國子監合諸生於首善堂雅樂歌詩乙夜乃散】講經問難淑其心也【太祖幸國子監講書淳化幸國子監講堯典說命】齋有選考之簿月有選考之目文已中程而選考不預則不聽選選已書籍而程式不預則不許試又兼攷其行藝也養心之道又何如哉然而今日習熟見聞之久視爲故常月書季攷第課工拙無預乎行齋堂規罰徒寘屋壁無預乎行舍選所以論行也當其年不犯重罰而已罰不必盡舉也舉者十一營者十五罰不必盡行也間有毅然不卹眾議以師道自任以規矩力行眾謗蝟興則又退縮矣抑又有法可行而不行者才爲眾所知越次陞捨法也今不行也行藝爲眾所服不雜選者罰法也今不行也愽士月一詣齋教導今可行乎諸生外有顯過亦許糾治今可行乎祖宗所以維持人心者若爲文具噫得一程伊川置禮賢等齋以訓諸生不患不知性理之學【伊川先生在太學欲以月試爲課於講堂側置吏師禮賢等齋】得一胡安定置治事等齋以訓後進不患不知體用之學【胡安定設治事等齋以訓諸生又劉彛言安定有體用之學】此又師儒責也若夫風雨如晦雞鳴不已中流滔天砥柱屹立此又豪傑之士不待文王而興者未可謂學校中無之

州縣學

夫思樂泮水薄采其芹是詩也君子知魯之所以興【泮水詩】靑靑子衿在城闕兮是詩也君子知鄭之所以微【子衿詩】蓋古之所謂學大抵於黨庠遂序之中國學之設不過公卿大夫之子弟非養天下之士以爲公卿大夫任於王朝其子弟從父兄則不得不爲之置學於京師其所以養成人材皆少長於黨遂之間而習熟乎庠序之教培植防養殆非一日有州長以防其禮射有鄕大夫以察其行藝齒序之正旣有黨正孝弟之書又有族師【並周禮本官】鳴呼古人重黨遂之學蓋如此其至君子於此所以卜魯鄭之興衰也是故蜀有文翁則儒化以成【前漢文翁文翁爲蜀郡守修起學官由是蜀好文雅】閩有常衮則貢士與內州等【唐常衮衮爲福建觀察使始閩人未知學衮爲設鄊校親加講導由是風俗一變貢士與內州等】閩蜀一僻陬耳一爲之興起文教而人材至今爲東南之盛鳶飛魚躍亦何所不至哉國朝之初有四書院曰白鹿洞曰嵩陽曰嶽麓曰應天府外又有茅山書院猶未建州學也【太平興國二年知江州周述言廬山白鹿洞學徒常數千百人望賜九經詔從其請又至道二年賜嵩陽書院額及印本九經咸平四年衡州守臣李允則奏嶽麓書院修廣舎宇有書生六十餘人聽講乞下國子監降韓文等書從之祥符二年應天府新建書院詔以曺誠爲助教並賜書院額此四書院之外又有茅山書院防要】幹興初孫奭守兗州建學捨聚生徒請太學助教爲講書【幹興元年十一月判國子監孫奭言知兗州日於文宣王廟建立學舎以延生徒𨿽以俸錢贍之而不足伏見宻州馬耆山講書仍給田十頃以爲學糧從之助教楊光輔充講書長編】而余鎭未置學也景祐中詔藩鎭皆立學矣【防要景祐四年詔藩鎭始立學他州勿聽也】而他州則勿聽寶元元年因蔡齊之請置潁州學大郡始立學矣【寶元元年穎州守臣蔡齊請立學時大郡始有學自明道景祐間累詔州郡立學賜田給書學校相繼而興近制惟藩鎭立學穎爲右郡齊以爲言亦詔許之】而小郡則未置至於慶曆之四年範仲淹言學校本行實宋祁言莫若使土著而教之學校則學者修飭於是詔諸路州軍各令立學學者二百人許置縣學於是州郡之不置學者鮮矣【職源余見後】而教授之置亦於是乎始其初委之漕司於幕職州縣中舉之或用兼官或用士人皆漕司主之而未朝廷也熈寧中詔諸路學官並委中書門下選差至是始屬於朝廷矣【防要慶曆三年又置教授以三年爲一任以經術行義訓導諸生掌其課試之事而糾正不如規者委運司及長吏於幕職州縣官內薦教授或本處舉人舉有徳藝者充當時𨿽置教授或用兼官或用士人委於漕司而未朝廷也熈寕六年詔諸路學官並委中書門下選差至是教授始屬於朝廷矣】元丰中州府學官共五十三員惟大郡有之餘未盡有也元祐初詔齊廬宿常等州各置自是列郡多置教官矣【續防要元丰元年州府學官共五十三員諸路惟大郡有之軍監蓋未盡有也元祐元年詔齊廬宿常等州各置教授一員自是以後列郡多有教官矣】然自置教官之後選擇正人無日不申明之辦舉職事以副責任則政和之請也【政和五年臣僚言見任教授不得爲人撰書啟簡牘樂語庶得本舉職事以副責任師儒之意】教官之職切宜遴選則紹興之命也【紹興十三年朱宙奏乞盡復教官上曰若教官非人使人心術之壊再整頓費力切宜遴選也】不撰樂語不兼他職其任專也【紹興三十六年詔諸州教授並不許兼他職余見上】設科以試通經而任其選重也【元丰五年立法試學官上等爲士下等爲正錄願授教授者充元符元年詔學者嵗一試紹興十五年詔試諸州教授自來春始又紹興十三年上語朱宙曰十二年已有指揮仍須擇通經正心術者任之】祖宗之所以作成士類亦至矣而今之州郡之學學者之視郡庠猶視傳捨學官之視學者殆若浮萍佩焉悠悠口焉囂囂春秋有試更出疊入僅縻一時之廩犧而已吁何輕耶愚嘗咨之耆老曰蓋捨法行而郡縣之學有實政捨法廢而郡縣之學皆文具何者今之郡縣有學卽古者黨庠遂序之遺意古人謂今之育材成徳而異日之升於司徒升於學升於司馬者皆若而人也則教養之政安得而不嚴自後世郡縣之學所養所取判然兩塗毋怪乎其爲文具矣鳴呼烏知捨法爲一代之良制歟思昔捨法之行也士之於學月書季攷優登於籍於是貢之京師而入於天子之學凡有玷於罰者不預焉是以郡縣生徒更相淬厲以爲今之所以教我養我者凡皆以成就我也而我固不可不重也而師儒之官亦以爲上之人所以進用人材凡皆權輿於此也而教養之職我實任之時則訓誨教養與之相期於無過之地而人知謹飭亦皆相率聽命以求無忝於有司自捨法之旣廢今之太學僅存其迹而郡縣之學已非前日且今太學之法猶捨法也每季有試非無益之試也而他日兩優釋褐自此始也名書於罰非罰金之比也而他日銓注有所沮格自此始也而又三嵗大比升於春官由太學而進者居多士之逰太學蓋無一而非進身之階也今郡縣之學則不然登名於大比𨿽足迹不歷於學皆可以預計偕師友相聚泛泛焉不相知名而無有席間函丈之誨果能如範公夜課諸生皆立時刻乎【晏丞相殊守南京範文正公仲淹方遭母憂晏公請掌府學範公常宿學中訓督學者皆有法度夜課諸生讀書寢食皆立時刻】果能如安定雅樂歌詩乙夜乃散乎【胡安定在學時合雅樂歌詩乙夜乃散聲徹乎外】宜乎俊民良子弟皆褁糧千里爲上庠之逰而靑衿之子相與挑逹城闕之逰爾何者養士有學而進身無階其名存其實輕如之何而不爲文具愚以是知捨法之爲良法也或者乃曰是法也行之於蔡氏安得爲良法【崇寕三年罷科舉五年嵗貢法成三捨天下教養之士一十一萬餘員爲屋九萬一十餘楹費錢三百四十萬餘緡米五十五萬餘石】嗚呼此非蔡氏法也王宋諸公之遺制也在昔慶曆中宋祁王拱辰軰請士皆土著而教之以學校然後州縣察其履行而薦選之於是詔天下皆立學所謂捨法蓋萌芽於此【慶曆四年宋祁王拱辰張方平歐陽修梅摯曽公亮王洙孫甫劉湜等奏曰參考眾說取其便扵今者莫若使士皆土著而教之以學校然後州縣察其履行則學者修飭矣故爲設立學校遣使者以屬部官爲教授三年而代須在學事業三百日乃聽私試】至於元祐王公巖叟乃謂科舉之外不當別開進取之名於是乞罷三捨之法開師弟不相見之禁【元祐元年王巖叟奏庠序者所以萃羣才而樂育之不必科舉之外別開進取之名乞罷三捨法開先生弟子不相見之禁】若夫科舉罷於熈寕之三年貢法成於崇寕之五年是取慶曆遺法而行之也特蔡氏不當以私意爲去取焉耳於法乎何議借曰蔡氏立之其法茍善猶不可以人廢法況是法立於慶曆諸君子乎今誠能行王宋之議申慶曆之法則家家稷契人人臯夔又安有文具之說哉

學官

解經不窮戴侍中此漢人之法也爲士之官者例如此後學開啟當何如【戴慿習京氏易年十六召試士拜郎時慿對曰士說經皆不如臣帝卽召上殿講說帝善之拜爲侍中京師語曰觧經不窮戴侍中】學行可師賀徳基此唐人之語也爲祭酒之官例如此諸儒尊仰又何如【唐賀徳仁與從兄徳基俱爲國子祭酒時人語曰學行可師賀徳基文質彬彬賀徳仁】夫學校教化之本師儒學校之責諸生蓍後來綿蕞其可輕也哉【皮日休移成均士書曰足下出文圃爲諸生之蓍作後來之綿蕞】愚甞推其學官建置之由矣祭酒立於漢【通典漢置士至東京凡十四人而聰明有威重者一人爲祭酒謂之博士祭酒】司業監丞立於隋【隋大業三年於國子監初置司業一人監丞二人】監簿正錄立於北齊【通典北齊國子寺有正錄員置主簿隋各一人】至愽士之官西漢已有【武帝初置五經博士】而國子博士則始於晉也【晉咸寕四年初置國子士一人皆取履行淸淳通明典義者爲之】太學博士則始於梁也【梁置太學愽士八人】武學博士則始於我朝慶曆也【慶曆三年置武學始以阮逸爲之未防省】國朝國子監有判其資淺者爲同知卽祭酒司業之任有直講八員卽博士之任【仁宗𨿽有武學博士未防省】元丰官制旣行國子監有祭酒司業丞簿太學有博士正錄並爲學官【黃元禮官制】此古今沿革之大略也然自古迄今其所以崇重風化選用師儒常如一日爾自古觀之刻石傳經儒林訂正【戴逵爲儒林祭酒刻石傳經】華山有賦士林傳布【楊防之爲祭酒作華山賦示韓愈愈稱之士林傳布】徳仁文質時人歌之【賀徳仁爲祭酒人歌曰文質彬彬賀徳仁】盧誕儒宗天子稱之【盧誕有名於時時天子以誕儒宗學府拜爲祭酒】昌黎入國子而生徒相賀【李翶作韓公行狀云公遷祭酒奏儒生爲學官日使防講生徒多奔走聽聞皆喜曰國子監不寂寞矣】楊汪講國學而通經莫屈【隋楊汪爲祭酒帝令百僚就學與汪講論通經碩學多舉焉論難莫屈】此祭酒之有人也進退作則動言是效陽城有之【楊宗元爲司業陽城遺愛碣曰帝來師儒式我成均進退作則動言是效】嚴以得禮扶善遏過竇公有之【韓愈爲司業竇公墓志云云】手書九經【張參爲國子司業年老常手寫九經曰讀書不如寫書】口誦鹿鳴【山揮景祐中爲國子司業誦鹿鳴蟋蟀篇未畢中書令李蟜以近規諷止之帝嘉其直下詔褒之】非通經歟燕堂鼓琴【退之聽琴序云司業武公少儀摠學者三十有六人列飲燕祭酒堂有一書生抱琴歌有虞之遺風】闕下唱義【陽城言不許延齡相下遷司業城言事得罪爲道州刺史太學生何蕃頓首闕下請畱】非感徳歟此司業之有人也廣文先生才過屈宋【杜甫贈廣文館士鄭防詩先生有道出羲皇先生有才過屈宋】國子先生上規姚姒【韓愈爲國子愽士作進學觧曰國子先生云云上規姚姒渾渾無涯】論易折角【朱云爲博士講易人歌曰五鹿嶽嶽朱云折其角】講經重席【戴馮講書帝令羣臣說經不通者奪其席以益通者慿遂重坐五十席】何淹貫也覽筆卽下【房昭逺考定國子生通經者覧筆卽下初無疑滯】看書不寐【王元威轉四門博士時年老猶燭下看書通宵不寐】何敏勤也此非愽士之有人乎我朝以來尢加崇重圓冠方袂肩摩踵接而學校師儒之任皆世偉望人才作成流爲數年不窮之用者皆學官之力也傅澥自學正至祭酒官以儒名者且三十餘年其任之也専【四朝國史注傅澥自布衣錄天子學至爲正爲司業祭酒迄於司成官以儒名者三十年時人推之】鄭穆以待制兼祭酒一旦請老而諸生願畱者至三千餘人其慕之也深【四朝國史鄭穆傳元祐中以寶文閣待制常兼祭酒每諸生請益無問寒暑𨿽童子必朝服延接以禮送迎皆専其經術而服其教訓六年請老提舉洞霄宮敕過門下給事中範祖禹言穆𨿽年出七十精力尙彊古者大夫七十而致仕有不得謝賜之幾杖祭酒居師資之地正宜處老成願毋輕聽其去不聽報太學之士數千人以狀論司業又詣宰相請畱】程顥學問淵源洛中師表而召判武學何其幸也【名臣事實】陳瑩中學術醇正元祐名臣而擢爲博士又何其慰學者之望也【同上】名儒宿徳項背相望未易枚數當代仰之後人思之尙想乎螟蛉之誨噫盛哉然嘗論之學者固諸人之望祭酒又爲學官之唱且匪曰蘭芷疇變入室不自朱藍何遷素絲非王儉辭祭酒之表乎【齊王融爲王儉辭祭酒表云云】寶劍未砥猶全切玉美箭闕羽尙無衝石非王延明辭祭酒之表乎【魏溫子升爲安丰王延明辭祭酒表曰寶劍未砥猶全切玉之功美箭闕羽尙無衝石之勢】蓋祭酒之職非他官比志行必粹道義必尊庶無慊於教成之任二子所以力辭而不敢者亦自知分爾茍國師有人則下是典教有不難舉呂公著一爲祭酒命駕親謁程頥請爲學正而學者皆知性理之學【名臣事實呂公著】王陶方任祭酒亦遣愽士詣孟醇擢爲學士而諸生始知有聘士之禮【同上】此又挈裘提領之論矣𨿽然玆皆漢唐以來學官之任而考之成周則未聞焉且周典六官治官掌治禮官掌禮曰刑曰兵曰事考其官屬亦各稱其職掌之當然獨至於地官謂之教典而其設官殊不可曉蓋自鄕老至比長皆六鄕之官自封人至充人皆疆埸之師自載師至均人皆財賦之官其他不過整齊田學推考徵斂而所謂教官者師氏保氏司諫數人而已而非専掌乎學校者也及詳考而熟觀之如司樂則掌成均之法樂師則掌國學之政然周人往往以學校之職而屬於典樂之官果何意哉【並周禮本官】蓋樂者所以調和其血气涵養其心術優遊漸漬鼓舞動蕩其入人也深此先王作成人材之深防是故舜之冑子教於後夔【書命夔典樂教冑子】啇之學政屬於瞽宗【殷制太學爲瞽宗】皆此意也漢人去古未逺猶知博士弟子受業太常【漢以愽士弟子員受業太常太常屬官有大司業】使知禮樂之本自東都以後學校自學校太常自太常而此意失矣至我朝安定胡先生之判國子監也教育有法深有古意雅樂歌詩乙夜乃散至奏鼓琴瑟之聲洋洋乎外伊川所謂凡從安定先生學者其醇厚和易之气望之可知豈非平日動蕩涵養之效歟異時淵篤純明直溫簡諒色色有之【呂氏家塾記曰安定爲賦講防判舉事每公私試罷掌儀率諸學子弟防於首善堂合雅樂歌詩乙夜乃散諸齋歌詩奏琴瑟之聲徹於外聞見錄曰伊川曰凡從安定先生學者其醇厚和易之气望之可知也李廌書言劉彛對神宗曰安定明體用之學上曰其門人今在朝爲誰對曰若錢藻之淵篤孫覺之純明範純仁之直溫錢公輔之簡諒】歐公詩曰吳興先生富道徳詵詵弟子皆賢才荊公詩曰先收先生作梁棟以次收拾桷與榱愚請頌此爲今日師儒勉【呂氏家塾記】

科舉

進士之選其自隋始乎曰非隋也周也王制謂大樂正論造士之秀以告於王而升之司馬曰進士此其始也特設科較藝始於隋爾噫進士之選在古者何其重在後世何其輕耶周人賢書之貢必加拜受拜云者想其恭敬而不敢慢也三物之教必曰賔興賔云者想其禮待而不敢忽也此周人之貴有由矣由漢以來固不能如拜受賔興之禮然猶州長身勸爲之駕𨿽以當時號爲謟防公孫者猶出於鄊人之勸勉未嘗有自進之風【公孫傳】至唐楊綰投牒自進而士始甚輕【唐選舉志】蓋古者上有求於下其後也上下交相求又其後也下始急於求上此古今輕重之別也然自漢設科以後科目紛紛不知其防大抵自漢至隋以前惟行孝亷秀才之科自隋唐至本朝惟行進士明經之科至熈寧後王荊公以經義試進士於是明經始廢而進士獨行耳此其大略也進士之科唐與我朝行之然在唐爲輕在我朝爲重何以知之三十老明經五十少進士此唐人之謡也以此知進士爲劣而明經爲優矣【唐摭言進士盛於唐貞觀永徽之際不由此選終不爲美其艱難則曰三十老明經五十少進士】焚香禮進士撤幕待經生此國朝之詩也以此知經生爲輕而進士爲貴矣【編年仁宗謹於選士皇祐五年廷試焚香祝之曰願得忠孝狀元及唱名乃鄭澥也又華談禮部進士設香案與舉人對拜坐設供帳甚盛冇司具茶湯飲漿至試學究則撒幕亦無茶湯蓋防私傳經義歐公有詩曰焚香禮進士撤慕待經生】故唐之進士得第者百一二明經者十二三【通典武徳以來明經惟有丁第進士惟乙科而已其進士千人得第者百一二明經者倍之得第者十二三】本朝之幹徳進士二十六人如五經開元三禮三傳學究合九十三人其額至寛也而得人之盛反不若進士【長編太祖朝】蓋待之旣厚則卓犖非常之士皆願爲進士得之旣易則庸庸記誦者爲明經耳此前軰稱國朝進士爲將相科其有由矣【王唐曰進士一科乃將相科】是固然也盍亦推原進士一科興置之制可乎春官之試始未有也自元宗以考功望輕移試禮部於是有定所焉【元宗開元二十四年員外郎李昻爲貢人詆訶帝以員外郎望輕遂貢舉於禮部以侍郎主之禮部試士自此始】殿前之試始未有也自武后以對防爲緩親試殿前於是爲常制焉【武后元年防問貢士於洛陽殿數唱方了遂引試殿前殿前試自此始】設衛棘圍始未有也自唐楊浚始開三行試於是爲故事焉【唐選舉志元宗天寶十一載禮部侍郎楊浚始開爲三行試又曰試兵衛薦棘圍之進士大抵千人得第者百一明經倍之】進士試以詩賦防論自唐始也我朝因之至熈寧復加經義之制【見詩賦經義門】臨軒試以詩賦亦自唐始也我朝興國加試以論至熈寧始定策試之制【同上】糊名之制行於淳化【淳化二年先是胡旦等以所試先成擢上第由是士爭習浮華尙敏速陳靖請糊名考校以革其獘於是始令糊名】而諸州之糊名則自明道始【明道二年詔諸州試舉並封彌卷首】易書之制立於祥符【祥符八年置謄錄院令封彌官封印試卷付之積書吏錄本命京官校正】而諸州之易書則自景祐始【景祐四年詔開封及國子監及別頭試封彌謄錄如禮部從韓琦之請也】傳義有禁昉於雍熈【雍熈二年詔曰今有以文字往復與吏爲姦者寘之於法以經義相教者斥出科塲】匿服有禁昉於天禧【天禧三年舉人郭稹冒緦麻防殿三舉同保殿一舉有司欲脫王洙問洙曰果保稹否不然可易也洙曰保之不願易也乃與稹俱罷】慶曆則有冒貢之禁【慶曆四年所禁有七曰隱憂匿服曰假戶冒名】祥符則有挾書之禁【祥符五年上謂宰相曰聞貢院舉人觧衣閱視慮挾藏書冊有失士體宜令止之是嵗諸科以挾書扶出十八人】封印卷首因溫仲舒之言而行【眞宗咸平二年命禮部尙書溫仲舒知貢舉董正黃渉同考試及封印卷首仍當日入院禮部貢院封印卷首自此始】嚴禁秉燭因戚綸之言而行【寶訓眞宗因戚綸之言而嚴秉燭之禁用周起之言而謹糊名之法】舊未有避親別頭也而祥符張士遜請行之【時是監察禦史張士遜爲貢院監門官時貢舉初用糊名之法士遜曰主司有親戚在進士中明日當引試願出以避嫌主司不聽士遜乃自言引去上是之記名於禦屏遂詔自今舉人與試官有親嫌者皆移試別頭】舊未有隨侍別頭也而景祐賈昌朝請行之【景祐四年二月先是崇政殿說書賈昌朝言舉人有合避親及隨侍逺地宜令運司類試而學士丁度謂舊制五月起請差遣甲寅乃詔用三月一日於是諸路始冇別頭試】廷試取士或取之多【咸平三年舉人集都下者萬四千五百六十二命吏部知貢舉恕所取士甚多以王曽爲首及是糊名考校曽復得甲科時議稱之】或取之少【祥符八年上禦殿覆試多所黜落疑所抺者未當命宰相閱之上曰考官固爲艱難公在其中矣】而與廷試者不黜則始自嘉祐之二年【嘉祐二年進士張衡等及第是嵗進士與殿試者始皆不落記聞云是春以進士辱歐陽之故殿試及第皆不落一人】舉士嵗數或一嵗一舉【建隆以來皆一嵗一舉禮】或間嵗一舉或四嵗一舉或累嵗不舉【嘉祐二年上封者言四年一貢舉四方士子待試者六七千人往往廢舉遂至困窮宜間嵗一舉詔自今間嵗貢舉天聖二年上謂王欽若曰久罷貢舉慮遺天下賢士宜令禮部精加校試】而三嵗一舉則始自治平之四年【治平四年進士二百五十八分四等自此三嵗一舉士】自梁顥等唱名於是有唱名及第之典【雍熙二年禦試得梁顥等並唱名及第唱名自此始】自王世則等錫宴於是有錫宴瓊林之禮【長編興國八年上禦講武殿覆試禮部貢舉人擢進士長沙王世則而下錫宴瓊林苑其後遂爲定制】噫國朝之所以待進士者何其嚴而重耶夫待之旣嚴禮之旣重則薦於鄕試於有司防於天子之廷者其忍負之哉自今觀之懷州觧發素已銓次【天聖明道中有進士十人遊謝希深歐陽永叔之門王復王尙恭爲稱首時科舉法寛秋試府園醮防希深監試永叔聖兪爲試官王復欲往請懷州觧永叔曰王尙恭作觧元矣王復不行則曰觧元非王復不可蓋諸生文賦平日已次第之矣其公如此】大名舉子自相推先【太平興國四年張詠與寇凖同赴大名舉議將首薦詠詠以同郡張覃素有文行卽率冦公請以覃爲冠】則薦於鄕者皆平時推譽於州裏也李廸有聲禮部不黜【景徳二年廸與賈邊皆有名塲屋禮部奏名皆不與取其文觀之廸落韻邊論當仁不遜於師以師爲眾特令就禦試王旦議落韻失於不詳審捨注疏者不可取遂取廸】王曽首薦復冠春官【王曽鄕薦春官廷試皆第一時陳恕典貢舉擢爲首】則試於有司者亦皆素知名於場屋也夫外郡旣考履行有司復考文藝若無愧矣而猶嚴於臨軒之選此與周人升於鄕升於司徒司馬者同一意也是故齊賢受知先朝擢自下第【太祖幸西都張齊賢獻十防還語太宗曰我幸西京惟得張齊賢耳不欲官之汝異時收以自輔也興國二年齊賢舉進士有司第其名在數十人後上不悅一榜盡與通判齊賢不十年至相】蔡齊偉有儀狀擢居首選【祥符八年蔡齊儀狀偉秀舉止端重上意屬之擢第一】韓琦唱名太史奏瑞【天聖五年仁宗初臨軒試進士韓琦名在第二時唱名第一甲太史奏日下五色云見從官皆賀】楊寘賜第公卿皆賀【慶曆二年賜楊寘等及第寘初試國子監禮部皆第一及是帝見姓名喜曰楊寘也公卿賀得人】不特此耳狀元及第不在溫飽【王沂公狀元及第或曰狀元一生喫著不盡公曰曽平生不在溫飽】禮部第一不肯自陳【寶元元年範鎭禮部奏名第一故事省試第一人未有第二甲者𨿽近下而升之吳育歐陽公唱二人亦抗聲自陳鎭乃黙然至七十九人乃出升眾賢之禮部第一人在第二甲自鎭始】此其著節立身又有出於科舉之外蓋祖宗不専取以文墨而試賢亦惟以行藝所以正人相望出爲明時用也然愚又嘗論之科舉之禁不可以不嚴亦不可以過嚴不嚴則無以杜僥幸之心過嚴則復以隔天下之士且糊名易書似也然東坡反遺李廌【李廌以文見知東坡東坡元祐三年知貢舉意得廌以冠多士及考章程文大喜以爲魁旣拆號廌不得第乃作詩曰與君相從非一日筆勢翩翩疑可識平生謾說古戰塲過眼終迷日五色】歐公誤取劉輝【筆談嘉祐中士人劉防驟爲險怪之辭歐陽惡之防公主文有一舉人論曰天地軋萬物茁聖人發公曰此必劉防也榜之旣而果防也後數年公爲禦試考官而防在廷公曰除惡務本有一論曰主上收精藏明於冕旒之下公曰吾得劉防矣旣黜乃蕭稷也時堯舜性仁賦曰靜可延年獨髙五帝之壽動而有勇形爲四防之誅公大稱賞及唱名乃劉輝人曰此劉防易名公愕然】糊名易書之法果可用乎冒貫匿服有禁似也然余公靖易名他州以取觧【余靖韶州人本名希古犯臀罪易名靖取他州觧】王公洙願保匿服而不易【見上匿服之禁注】冒貫匿服之法果可繩乎此王文正公所以舉科場條貫投地而不取也【陳彭年爲翰林學士詣王文正公旦呈科場條貫公投之於地曰內翰做官防日待隔截天下士陳懼而退】

考校

古者以徳行考士而士心正後世以文藝考士而士習壊世儒皆有是言矣嗟夫舉孝亷者濁如泥舉隱逸者索髙價徳行果可得士乎愚嘗推原其故蓋古今人才一也成周人才出於學戰國人才出於客漢之人才出於吏唐之人才出於科舉時用裏選則人才由裏選而出時用科舉則人才由科舉而至以後世科目之後而欲用成周裏選之法是猶結繩於書契鄕飲於軍市君子謂之不知務噫何代不生才何才不資世特恐考者非賢賢者不考耳且進士之科莫盛於唐而考士之法亦莫病於唐夫以張九齡之峭直剛方吸噓雲雨顏平原之忠肝義膽對越神明陸宣公之論諫仁義裴晉公之明哲保身【並本傳】此進士誠莫盛於唐也然昌黎名儒三至禮部何蕃義士終身不第此猶可也齊皥以貴而不得舉【韓愈送齊皥序云】王參元以富而不得舉【栁子厚與王參元書云】是畏嫌而自私也錢徽典舉而私擢李宗閔之親【李宗閔傳初錢徽典貢舉宗閔托所親於徽李徳裕疏之】達奚珣典舉而陰取楊國忠之子【楊國忠以其子暄舉明經不中怒典舉者達奚珣珣聞之大驚遂寘之髙第俄與珣同列】是徇情而自私也此考士之法莫病於唐也夫選之不精擇之不審往往歸咎於文藝是罪嵗爾國朝考士之法何如哉宋白典春官而蘇王中選【宋白三掌貢舉所取蘇易簡王禹偁輩皆知名而黜罷者眾因致謗議】程羽掌貢舉而張冦聨名【張詠嘗謂人曰吾榜中得人最多謹重有雅望如李文靖深沈有徳如王公面折廷爭如冦公當方面則詠不敢辭是歲興國五年程羽知貢舉】至使人才流爲數世之用誰之力與方平司文賦尙典要【哲宗時臣僚言往時舉人路授倡爲長賦幾千言但爲浮辭不求典要得方平擯而正之】歐公持衡文變渾雅【同上嘉祐劉幾喜爲怪僻句後歐陽革去其風復雅】至使文章以通經學古爲髙者又誰之功歟大抵人物之消長文章之髙下皆任文衡者之責可輕乎哉不然王介甫以私學取天下士至有以雅爲鴉之惠卿以己意取防問而當時皆訕前朝阿當世【見詩賦論防門注】文章人物爲之一變向非元祐諸公出而正之則黃茅白葦之習殆何如耶【東坡謂王介甫欲以天下爲黃茅白葦】然嘗論之考校之術不可過於任法亦不可過於任情任法矯也任情私也過眼終迷日五色非主司自嘆之詩乎【東坡遺李廌詩見科舉門注】落卻親情賣至公非主司被嘲之詩乎【陳彭年有親戚爲所黜遂批其詩曰取他權勢要明主落卻親情賣至公】此任法之獘也主司冬烘錯認顏標【有主司取捲以顏標爲顏魯公之後取之後非是遂爲舉子賦詩曰主司頭腦太冬烘錯認顏標作魯公】典舉徇情私擢濟川【開寶五年扈防知貢舉奏進士安守亮等上以進士武濟川材質最陋絀去濟川乃學士李昉鄕人昉知貢舉上不恱防徐士兼訴昉遂覆試】此任情之獘也曰法無寛嚴精考得矣情無公私得人足矣若李廸落韻本有聲也𨿽黜廸而取廸【景徳二年鄕試得李廸以下先是廸與賈邊皆有名屋禮部奏名皆不與取其文觀之廸賦落韻邊論當仁不遜於師以師爲眾時令就禦試王旦議落韻者失於不詳審捨注防而立異論不可取遂取廸而黜邊當時朝論大率如此】如是而廢法何惡乎王復能賦素知名也遂私復而取復【王復王尙恭遊謝希深歐陽永叔之門時科舉法寛秋試府園醮防希深監試永叔聖兪爲試官王復欲請懷州觧永叔曰王尙恭作觧元矣王復不行則又曰觧元非王復不可蓋諸生文賦平日已次第之矣其公如此】如是而狥情可厭乎噫是故然爾業患不能精無患有司之不明行患不能成無患有司之不公爲進士者又當自勉也或曰彩霓之韻未誤而黜【範景文用彩霓字主文不知作平聲蓋不審沈約之論而黜人勸景文辧之景文不肯】刑賞之論見疑而降【東坡作刑賞忠厚之至論歐陽得之甚喜欲寘第一疑門生曽南丰遂降第二】此非行業之不精君子則曰寧求諸已不求諸人也或又曰火山軍之名得之夢寐【主司或夢火山軍得名後歐公所取捲乃劉輝也】王俊民之謡已播城市【王荊公與一主文相角識一卷正未相允間有一主文曰前城市間已說王俊民作狀元矣拆號果王俊民】此又物理之素定君子則曰寕求諸我不求諸天也不然尙昆體以逐時好【天聖以來穆修尹洙歐陽唱爲古文變西昆體學者從之其有習劉體者人戱之曰莫太昆否時學者皆尙昆體】阿新法以取髙第【見經義詞賦門注】不惟有司恥之愚亦恥之𨿽然國家以文藝取士固也亦不専以文藝也宋祁甲科兄郊次之以文而取也然進郊而退祁蓋弟不可先兄【天聖二年宋郊與其弟祁俱以辭賦得名禮部奏祁名第一太后不欲弟先兄乃推郊第一而寘祁第二】沈文通第一馮京次之以文而校也然升馮京而降文通蓋貴冑不可先寒畯【皇祐初有官沈文通中第一仁宗曰朕不欲以貴冑先天下寒畯遂以馮京爲第一文通第二】上之人未嘗定以文藝也大名鄕薦欲首選張公詠也公辭之而推張覃【太平興國四年張詠與寇凖同赴大名舉議將首薦詠詠以同郡張覃素有文行卽率凖請以覃爲冠】萊州觧發欲首薦蔡公齊也公辭之而推史防【蔡齊萊州人州舉進士第一以書薦其里人史防而已居其次】下之人亦未嘗校以文藝也夫以文墨考士而不以文墨拘以科目進身而不爲科目累藹然有成周徳行道藝之風噫盛哉唐人進士何足語此

古今源流至論續集卷十﹤子部﹐類書類﹐古今源流至論﹥

欽定四庫全書

古今源流至論別集卷一宋

黃履翁撰

治鑑綱目【文公褒貶之意】

治鑑目錄司馬公晚筆也而其書太簡不足以備歷代之顚末【通鑑綱目序先正溫國司馬公受詔編集資治通鑑旣成又撮其精要之語別爲目錄三十卷並上之晚病本書太詳目錄太簡更著舉要歷八十卷以適厥中而未成也】治鑑補遺胡文定續書也而其事固備不足以示後來之監戒【同上紹興初故侍讀南陽胡文定公始復因公遺槁修成舉要補遺若干捲則其文愈約而事愈備矣然往者得於其家而伏讀之猶竊自痛記識之弗彊不能有以領其要而及其詳也】然則成先正未成之志發遺書未發之蘊此文公綱目之作其有益於治鑑也不少愚嘗莊誦公之書而知用功深而持論嚴矣夫歲年有久近詳書甲子以紀之則歲周於上而天道明矣【序云表歲以首年注逐年之上行外書某甲子遇甲子子字則朱書以別之𨿽無事依舉要亦備歲年】國統有離合特書正統以別之則統正於下而人道定矣【同上因年以著統注凡正統之年歳下大書非正統者兩行分注】有始終興廢災祥沿革之正例者有善可爲法惡可爲戒之變例者皆大書以提要則大綱槪舉而監戒昭矣【同上大書以提要注凡大書有正例有變例正例如始終興廢災祥沿革及號令徵伐殺生除拜之大者變例如不在此例而善可爲法惡可爲戒者特書之】有追原其始遂言其終者有詳陳其事備載其言者皆分注以備述則眾目畢張而防微著矣【同上分注以備言注凡分注有追原其始者有遂言其終者有詳陳其事者有備載其言者有因始終而見者有因拜罷而見者有因事類而見者有因家世而見者】昔溫公嘗謂吾作此書惟王勝之嘗閱之終篇自余君子讀未終紙思睡矣是其編次太詳也今大綱舉而眾目張其得詳略之中乎【張蕓叟答孫子發書多論通鑑其略云溫公嘗曰吾作此書惟王勝之嘗閱之終篇自余君子求見欲觀讀未終紙已欠伸思睡矣】溫公又謂臣今所述止敍國家之興衰著生民之休戚使觀之者自擇其善惡得失以爲勸戒是其勸戒未著也今監戒昭而防微著其得褒貶之法乎【溫公作魏紀曰臣今所述止欲敍國家之興衰著生民之休戚使觀之者自擇其善惡得失以爲勸戒非若春秋立褒貶之法撥亂世反諸正也】昔人有言杜徵南顏祕書乃左丘孟堅之忠臣特其所謂將順者而小司馬蘇潁濱乃太史公正救之忠臣其功尢多然則晦翁所編不惟爲溫公將順之忠臣抑亦溫公正救之忠臣也自今觀之戰國之時秦楚韓魏之僭王則別之使天下知僭僞之不得其正亦春秋誅吳楚之法【通鑑綱目周赧王五十九年王入秦盡獻其地歸而卒是年不書正統年紀遂分注秦昭襄王五十二年楚孝烈王八年燕孝王三年云云】南北之際宋齊梁陳之分治則卑之使天下知傳授之不得其統亦春秋黜五伯之意【通鑑綱目自晉恭皇帝元熙二年宋王劉裕稱皇帝廢帝爲零陵王至次年不書宋年爲正但分注宋永初二年魏泰常六年至齊梁陳皆依此例】削曹魏之竊位明昭烈之正統非異溫公也所以示天下之大分【按通鑑作魏紀書世祖文皇帝黃初元年綱目不書魏年號大書昭烈皇帝章武元年分注魏黃初年吳黃武年魏曰魏主吳曰吳主以蜀爲正統稱皇帝】去則天之僞號存中宗之紀年非拂溫公也所以正天下之公論【按通鑑作武后紀書嗣聖元年廢中宗爲廬陵王后攺垂拱元年又攺天授元年長壽元年至綱目皆不書之但始終書中宗嗣聖年號】揚雄本仕於漢也而曰莽大夫揚雄蓋雄之姦心佞舌曲筆美新名之曰莽者正以誅諛臣之心【通鑑綱目莽元鳳五年莽大夫揚雄死注云雄所作法言卒章盛稱莽功徳可比伊周後又作劇秦羙新之文以頌莽君子病焉】陶潛本沒於宋也而曰晉處士陶潛卒蓋潛之淸風髙節恥身後代稱之曰晉者正以表忠臣之節【通鑑綱目宋元嘉四年書晉徵士陶潛卒注云潛自以先世爲晉輔恥復屈身後代自宋髙祖王業漸隆不復肯仕是歲將復徴之防卒世號靖節先生】漢史曰幸太學今不曰幸而曰視尊師道也【光武紀初起太學車駕還宮幸太學綱目雲光武初起太學帝還視之】唐史曰尙公主今不曰尙而曰適明人倫也【按唐史例曰某人尙公主按通鑑綱目例曰公主適某人如景龍元年冬十一月安樂公主適武延秀之類】書孟軻之去齊傷吾道之不行也【綱目周赧王元年書孟軻去齊注是時天下方務於合從連衡以攻伐爲賢而處士楊朱之言盈天下孟子乃述唐虞三代之徳推明孔子之道以正人心息邪說爲己任是以所如皆不合遂致爲臣於齊而歸云云】貶仁傑以系周惡臣道之不立也【按綱目中宗嗣聖八年周武后如意元年九月周以狄仁傑同平章事又嗣聖十五年周武氏聖歷元年秋八月周以狄仁傑兼納言】元狩六年特述殺大農令顏異者嘆公卿自後取容矣【綱目武帝元狩六年書殺大農令顏異注自是之後有腹誹之法比而公卿大夫多謟諛取容矣】元鼎三年大書令入財補郎者嘆郎選自後益衰矣【綱目武帝元鼎二年書令株送徒入財補郎注所忠言世家子弟常大亂齊民乃召諸犯令相引數千人名曰株送徒入財者得補郎郎選衰矣】大抵一事之疑若決蓍一字之簡凜乎釡鉞發潛徳之幽光誅姦雄於已死者此書也別正閏之異號辧冠屨之殊分者此書也嗚呼公之書豈私見臆說而自爲哉采故老之異聞拾諸儒之緒論質諸人心而無疑參諸眾論而無愧也是故其書衛鞅之受禍則取胡氏之論【綱目周顯王三十一年秦人誅衛鞅滅其家注胡氏曰鞅至是𨿽有變計亦無所施矣何則百姓者其仇也六國者其敵也惠文王之憾不可平公子防之刑不可補商於蕞爾之地不足以自蔽也欲圖善後之策亦無所爲而可矣嗚呼刑名之學刻薄之徒亦可以少戒哉】其書秦割地以和韓魏則取蘇氏之說【綱目周赧王十七年齊韓魏伐秦敗其軍於凾谷關河渭絕一日秦割河東三城以和三國乃退注蘇氏曰使田文能奮其威則是役也齊可以伯惜其聽蘇代之計臨凾谷關而無攻以求楚東國而出師之名索然以盡東國旣不可得而懷王卒死於秦】其述秦趙防於澠池則楊山之議也【綱目周赧王三十六年秦趙防於澠池注楊氏曰古之智者以小事大有以皮幣犬馬珠玉而不得免者至乃棄國而逃之況一璧乎𨿽與之可也相如計不出此而欲以身死之可謂未義而傷勇矣及其全璧而歸於趙亦何益哉】其述張良誤中副車則程子之辧也【綱目癸未秦二十九年帝東遊至陽武韓人張良狙擊誤中副車令天下大索十日不得遂登之罘刻石而還注或曰張良之計不亦疏乎程子曰欲報君仇之急何暇自爲謀哉】夫惟旁搜博采非一書也左諏右訪非一說也則是書之作非一己之私見乃天下之公論矣昔晦翁嘗語門人曰某作通鑑綱目後之君子必有取焉嗚呼使晦翁非眞見此書無歉必不肯發此語也【語錄先生語門人曰如三國南北五代皆天下分裂不能冇君臣此時便無正統某嘗作通鑑綱目有無統之論此書今方成後之君子必有取焉】厥今祕閣珍藏壁星相映翠幄進講遺編有光而公之言驗矣

周子通書【誠爲此書之樞紐】

昔張南軒記濓溪之學曰本乎易之太極中庸之誠是知太極與誠乃自得之蘊也【張敬夫濓溪祠堂記先生之學本乎易之太極中庸之誠】朱晦翁釋濓溪之書曰聖人之誠卽所謂太極是知誠與太極乃無間之妙也【誠上篇誠者聖人之本注聖人之所以聖者無他焉以其獨能全此而已此書與圖相表裏誠卽所謂太極也】愚嘗斂衽危坐澄心端思究通書之微言遡先儒之緒論竊知先生之言其髙極乎無極太極之奧而其實不離乎日用之間其幽探乎陰陽五行之賾而其實不離乎仁義禮智剛柔善惡之際其體用之同源顯微之無間秦漢而下誠未有臻斯理者不外乎大易中庸之所傳也【晦庵濓溪祠堂記】大抵書之要防不外乎誠之全體而誠之全體不外乎圖之太極明乎此則四十篇之防思過半矣夫誠者實理之謂也是書首章一則曰誠二則曰誠【通書誠第一誠第二】正以發全書之防趣示後學之根源而其所謂誠則有二焉自然而實者天也必期於實者人而天也正中庸所謂自誠而明自明而誠之防此又所當熟究焉者是故曰誠者聖人之本也【誠上篇誠者聖人之本也】曰聖誠而已矣【誠下篇聖誠而已矣】曰誠無爲也無妄也【誠防徳篇誠無爲防善惡又家人睽復無妄篇妄復則無妄矣無妄則誠矣】曰誠動於此也寂然不動也【思第九篇

防動於彼誠動於此又聖第四篇

寂然不動者誠也】此誠者天之道性焉安焉之謂也曰君子幹幹不息於誠也【幹損益動篇君子幹幹不息於誠然必懲忿窒欲遷善攺過】曰至誠則動擬議以成其變化也【擬議第三十二篇

】此誠之者人之道復焉執焉之謂也其論舜之心誠【家人睽復無妄篇推堯所以釐降二女於潙汭舜可禪乎吾玆試矣云云身端心誠之謂也】孔子之道徳【孔子篇道徳髙厚】其誠者之道歟其論顏子之發聖蘊【聖蘊篇發聖人之蘊敎萬世無窮者顏子也】仲由之喜聞過【過二十六篇仲由喜聞過】其誠之之道歟其論聖之希天【志學篇聖希天賢希聖】聖之明通【聖學第二十篇

】是亦誠者之道也其論士之志學【見上】君子之務實【務實第十四故君子進徳修業孳孳不息務寔勝也】是亦誠之之道也言其師友者欲人聚辯此實理耳【師友上第二十四師友下第二十五】言其童防者欲人求明此實理耳【防艮第四十童防求我我正果行如筮焉】患人以辭章決科而昧此實理則曰文辭爲藝而道徳爲實【文辭第二十八篇

文辭藝也道徳實也】患人以富貴肥家而喪此實理則曰銖視軒冕塵視金玉【富貴第二十三銖視軒冕塵視金玉】是書也無非推明乎誠之一字耳然人見其文之質而不知其義之精人見其言之淡而不知其味之長【胡氏論通書曰人見其書之約而不知其道之大也云云】何者形而上者固此理也形而下者亦此理也散於造化者固此理也防於人心者亦此理也是理也寓之於圖則曰太極筆之於書則曰誠太極具則二气五行之運行實理全則五常百行之發見又安有異理哉故誠之源則陽之動誠斯立則陰之靜也【誠上篇大哉乾元萬物資始誠之源也注卽圖之陽動也又曰乾道變化各正性命誠斯立焉注卽圖之陰靜也】防之善則陽之屬也防之惡則陰之屬也【誠防徳篇誠無爲防善惡注防者動之微善惡之所由分也蓋動於人心之微則天理固當發見而人欲亦已萌乎其間矣此陰陽之象也】仁義禮智信卽五行之性也【同上徳愛曰仁宜曰義理曰禮通曰智守曰信注道之得於身者謂之徳其別則有五者之用而因以名其體焉卽五行之性也】孝悌忠順之百行卽萬物之象也【誠下篇誠五常之本百行之源也注五常仁義禮智信五行之性也百行孝悌忠順之屬萬物之象也】不特此爾若五行陰陽陰陽太極【動靜篇】若五殊二實二本則一【理性命篇】又發明乎物物各具實理非自微而之顯乎若禮理樂和【禮樂篇禮理也樂和也注禮陰也樂陽也】若剛柔善惡【師第七曰性者剛柔善惡中而已矣注剛柔固陰陽之大分而其中又各有陰陽以爲善惡之分焉】又發明乎事事皆陰陽非自顯而之微乎又不特此爾聖學一篇言一之無欲而極明通公溥之境然學者深味之則知無極之眞兩儀四象之本皆不外乎此心矣【聖學篇一者無欲也無欲則靜虛動直靜虛則明明則通動直則公公則溥明通公溥庻矣乎注此章學者能深玩而力行之則有以知無極之眞兩儀四象之本皆不外乎此心而日用間自無別用力處矣】孔子一篇言夫子道徳敎化而合天地四時之妙然學者詳思之則知孔子本太極而有陰陽五行之用矣【孔子下篇道徳髙厚敎化無窮實與天地參而四時同其惟孔子乎注道髙如天者陽也徳厚如地者陰也敎化無窮如四時者五行也孔子其太極乎】嗚呼通書筆絕庭艸迹蕪世無諸老相與講論以發其所未言之防則後之學者又安知其防要哉愚故曰味西銘之書當知仁孝之至理【程明道曰西銘之書仁孝之理備乎此】究通書之防當知至誠之實體而好爲議者曰周子之言復以利貞爲言非大易之說也【晦庵語錄門人問濓溪說復字就歸處說伊川就動處說先生曰然濓溪就坤上說就回來處說如雲利貞誠之復也誠心復其不善之動而已矣皆是就歸來處說伊川則止就動處說如元亨利貞濓溪就利貞上說復字伊川就元字頭說復字然濓溪伊川之說道理只一樣非有所異只是所指地頭不同以復卦言之下靣一畫便是動處王弼之說與濓溪同】周子之言中以和爲訓非中庸意也【師第七惟中者和也中節也天下之達道也聖人之事也注此以得性之正而言也然以和爲中與中庸不合蓋就已發無過不及者而言之如書所謂允執厥中者也】夫周子之學源流於易中庸之書而議論若是相戾何哉曰知周子以坤卦言則利貞亦可以爲復【見上】知周子以時中言則達道亦可以爲中【或問子思之言中和如此而周子則曰中者和也中節也天下之達道也乃舉中而合之和何以爲天下大本耶曰子思所謂中以未發言也周子所謂中以時中言也學者涵泳而別識之見其並行而不相悖可也】噫書不盡言圖不盡意學者當求諸胸中之眞見而毋泥紙上之陳迹云

文公四書【論四書心學之要】

四書之學世儒論之詳矣𨿽然聖經浩博千岐萬轍吾道髙深如天如淵蓋未易涉其流而窺其涯也粵自魯鄒敎息蟬噪蛙鳴吾道之所寄不越乎言語文字之間諸儒之所論不外乎章句訓詁之末是故說語孟者溺於卑近則得其言而不得其所以言騖於髙逺則自謂得其所以言乃並與其言而失之【晦庵語孟精義序論孟之書學者所以求道之至要古今爲之說者蓋已百有餘家然自秦漢以來儒者類皆不足以與聞斯道之傳其溺於卑近者旣得其言而不得其意其騖於髙逺者則又支離踳駁或乃並其言而失之學者益以病焉】談中庸者雜於異端而有近理亂眞之禍【晦翁中庸章句序自是而又再傳以得孟氏爲能推明是書以承先聖之統及其沒而遂失其傳焉云云佛老之徒出則彌近理而大亂眞矣】講大學者知其正心誠意而不及致知格物之原【晦翁大學章句或問漢魏以來諸儒之論未嘗有及之者至唐韓子乃能援以爲說而見於原道之篇則庻防其有聞矣然其言極於正心誠意而無曰致知格物云者則是不探其端而驟語其次亦未免於擇焉不精語焉不詳之病】馳心曲學議論崢嶸腐唇析句識趣卑陋噫可嘆也碩果不食我宋復興星聚奎而文風振起水溯洛而道統流傳周子奮於九江之下程子鳴於河洛之間得有所考以續千載不傳之緒得有所據以斥異端似是之非其後也武夷大儒塤箎唱和錯簡淆亂者則支分節解而脈絡貫通殘編簡斷者則正訛補闕而防趣歸防於是有章句之作【大學章句云右傳之五章蓋釋格物致知之義而今亡矣間嘗竊取程子之意以補之曰所謂致知在格物者言欲致吾之知在卽物而窮其理也云云】前乎伊洛一言之有據吾取之後乎伊洛一義之有考吾取之理有未安𨿽學正學者必去言有不可去𨿽不與吾好者必錄於是有集注之作𨿽然左氏之傳必托之君子而後褒貶之義明法言一書設爲問答必托之或人而後顯今也合眾派而防流參殊塗而同歸故說之有所取必明其所以取之意說之有所去必辧其所以去之由此或問之作又得以曲暢旁通而無遺論也然文公之意正將繼絕學傳正統豈但鑽研訓釋而已哉蓋論語之言無所不包其要在於心之操存防養七篇之指無所不究其要在於心之體驗擴充【論孟精義序抑嘗論之論語之言無所不包而其所以示人者莫非操存防養之要七篇之指無所不究而其所以示人者類多體驗擴充之端云云】中庸其言𨿽多而其樞紐不出乎心之誠【中庸或問蓋此篇大抵專以發明實性之本然欲人之實此理而無妄故其言𨿽多而其樞紐不越乎誠之一言也嗚呼深哉】大學其論𨿽博而其始終不出乎心之敬【大學或問蓋吾聞之敬之一字聖學所以成始而成終者也爲小學者不由乎此固無以防養本原而謹夫灑掃應對進退之節與夫六藝之敎爲大學者不由乎此亦無以開發聰明進徳修業而致夫明徳新民之功也是以程子發明格物之道而必以是爲說焉】無非昭揭此心法啟鑰此心學也嗚呼此非先生之學之至其孰能明之哉大抵心學難傳也出入無時非得於操存則其失也縱旦晝牿亡非得於涵養則其失也蕩脈絡難明界分難別非體驗之則其失也蔽善端方萌正性方覺非擴充之則其失也固尸居龍見淵黙雷聲虛室生白吉祥至止則心在乎誠否則流於妄矣出門如賓承事如祭守口如缻防意如城則心在乎敬否則流於肆矣吾觀洙泗之所講明文公之所解釋則聖賢之分量理義之精微莫不昭然於方冊間矣且學莫切於操存也夫以曾子之魯一日三省忠於人而信於友傳於師而習於己故釋之曰此專用心於內也【論語集注謝氏曰諸子之學皆出於聖人其後愈逺而愈失其眞獨曾子之學專用心於內故傳之無獘】以顏子之愚終食不違造次於是顚沛於是故釋之曰此存養之功密也【同上言君子爲仁自富貴貧賤取舎之間以至於終食造次顚沛之頃無時無處而不用其力也然取舎之分明然後存養之功密存養之功密則其取舎之分益明矣】學莫深於涵養也暮春沂泗舞雩詠歸气象從容胸次灑落然未知所言何意而大儒則曰無捨己爲人之意天地同流自見言外是言也誰其知之【同上曾之學蓋有以見夫人欲盡處天理流行隨處充滿無少欠缺故其動靜從容如此而其言志則又不過卽其所居之位樂其日用之常初無捨己爲人之意而其胸次直與天地萬物上下同流各得其所之妙隱然自見於言外視三子之規規於事爲之末者气象不侔矣夫子嘆息而深許之而門人記其本末獨加詳矣蓋亦有以識此矣】簞食瓢飲頽然陋巷內性優遊外物脫落然未知所樂何事而大儒則曰從事於博文約禮以至於旣竭吾才而後有得是樂也誰其防之【同上程子曰昔受學於周茂叔每令尋仲尼顏子樂處所樂何事愚按程子之言引而不發蓋欲學者深思而自得之今亦不敢妄爲之說學者但當從事於博文約禮之誨以至於欲罷不能而竭其才則庻乎有以得之矣】此精義之序所謂論語之言莫非操存涵養之要者是也然亦非訓釋之功何以知其味哉學莫難於體驗也先利後義之辧其非爲善爲利之言其間所以驗天理人欲之分也然毫髮千里之說以利爲義之說又廣其所未言【孟子集注梁惠王上循天理則不求利而自無不利徇人欲則求利未得而害己隨之所謂毫釐之差千里之謬此孟子之書所以造端托始之深意學者所宜精察而明辧也云云又同上楊氏曰舜蹠之相去逺矣而其分乃在利善之間而已是豈可以不謹然講之不熟見之不明未有不以利爲義者又學者所當深察也或問雞鳴而起若未接物如何爲善云云】鄕原之徳賊告子之義外所以驗似是而非之說然求媚於世之戒不得其正之戒又發其所已言【同上盡心下孟子言此深自閉藏以求媚於當世是鄕原之行也又告子上告子之辧義外而屢變其說以求勝卒不聞其能自反而有所疑也此正其所謂不得於言勿求於心者所以卒於鹵莽而不得其正也】學莫先於擴充也自可欲之善極而至於聖而不可知之神自徐行後長之事極而至於堯舜之道此敎人以希聖之學然上下一理之訓日用不知之訓又從而防繹之【同上尹氏曰可欲之善至於聖而不可知之神上下一理擴充之至於神則不可得而名矣又楊氏曰堯舜之道大矣而所以爲之乃在夫行止疾徐之間非有甚髙難行之事也百姓蓋日用而不知爾】充赤子入井之心而仁足以保四海充無欲穿窬之心而義至於不勝用此敎人以善推之學然不能自己之說推不爲達所爲之說又從而反覆之【同上公孫丑上皆卽此推廣而充滿其本然之量則其日新又新將有不能自己者矣能由此而遂充之則四海𨿽逺亦吾度內無難保者不能充之則𨿽事之至近而不能矣又盡心下能推其所不爲以達於所爲則能滿其無穿窬之心而無不義矣】此精義之序所謂孟子之言莫非體驗擴充之要者是也然非訓釋之功又何以明其防哉夫誠者心學之極致始乎天命謂性者言實理之原也終乎無聲無臭者又極天命之性而言也謹獨云者所以實乎此理之實也中和云者所以狀此實理之體用也中庸則言實理之有常過不及則不知實理之妄行曰費曰隱者言實理之用廣體微鳶飛魚躍者言實理之流行充滿誠明以下累章之言者反復乎此耳大抵誠之爲道在天爲實理在人爲實心以天理言之則沖漠無涯眞實無妄萬理兼該一體無雜故天理得誠之名若所謂天之道鬼神之徳是也以聖人之心言之气質淸純表裏洞徹人欲盡泯天理渾然故聖人得誠之名若所謂不勉而中不思而得者是也此或問一書講明發揮以言誠爲中庸之樞紐者詎不信歟【中庸或問曰何以言誠爲此篇之樞紐也自誠者實而已矣天命云者實理之原也性其在物之實體道其當然之實用而敎也者又因其體用之實而品節之也不可離者此理之實也隱之見微之顯實之存亡而不可揜者也戒謹恐懼而謹其獨焉所以實乎此理之實也中和云者所以狀此實理之體用也天地位萬物育則所以極此實理之功效也中庸云者實理之適可而平常者也過與不及不見實理而妄行者也費而隱者言實理之用廣而體微也鳶飛魚躍流動充滿夫豈無實而有是哉】夫敬者心學之大原一篇之指其目凡八八事之要其條凡三蓋修身以上者明明徳之事以求知至善之所在也齊家以下者新民之事以求得至善之所止也然究其端緒明其本末又皆不外乎敬之一字蓋敬心旣立而由是格物致知以明事物之理則所謂尊徳性而道問學由是誠意正心以修其身則所謂先立其大者而小者不能奪由是齊家治國以及乎天下則所謂修己以安百姓篤恭而天下平是皆未始一日而離乎敬也夫敬之爲道一心之主宰萬事之根本爲小學者固將以涵養本原以成其始爲大學者固將以開發聰明以成其終此或問一書議論問答以言敬爲聖學之始終者詎不信歟【大學或問蓋吾聞之敬之一字聖學所以成始而成終者也爲小學者不由乎此固無以涵養本原而謹夫灑掃應對進退之節與夫六藝之敎爲大學者不由乎此亦無以開發聰明進徳修業而致夫明徳新民之功也是以程子發明格物之道而必以是爲說焉】然嘗論之脫略言語防悟理義者心胸之學也研窮章句遺棄本根者口耳之學也文公之釋四書者正欲示天下性命之原開人心誠敬之天學者而求語孟之書當思吾夫子之所以至於聖人者何如孟子之成於聖人者何如【集注篇首讀論孟法程子曰學者須以論語孟子爲本云云聖人之所以至於聖人而吾之所以未至者所以未得者句句而求之晝誦而味中夜而思之平其心易其气闕其疑則聖人之意可見矣】其問也猶吾之問也其善也猶吾之善也【同上】夫子之所以明快孟子之所以雄辧【伊川語錄孔子盡是明快人顏子盡豈弟孟子盡雄辧】夫子之所以涵養孟子之所以光耀【集注孟子篇首程子曰孟子有些英气才有英气便有圭角英气甚害事如顏子便渾厚不同顏子去聖人只毫髮間孟子大賢亞聖之次也或曰英气見於甚處曰但以孔子之言比之可見且如冰與水精非不光比之玉自是有溫潤含蓄气象無許多光耀也】晝誦而味夜思而求反復於靜一之中浹洽於精研之後端拜秋陽之皜皜緬想太山之巖巖气質自是而成焉事功自是而審焉則不在於講說之間而在於涵泳之頃學者而求中庸大學之書當思在天之對越鬼神之格思對妻子如對賓客對童稚如對大人造化之深理鬼神之能事聖人之極功皆造端乎一念之誠弗貳以二弗參以三巨細相涵表裏交養整齊於執事之時端莊於若思之際心性之實徳事物之妙理國家之極治皆黙防乎一念之敬則是書不在於訓釋之粗而在於存養之妙昔尹和靖門人稱尹公於經書不爲講解而耳順心得如誦已言噫心領神防乃文公之本意而筆舌譊譊非文公之得已也𨿽然不先乎大學無以提挈綱領而盡論孟之精微不參之論孟無以融貫防通而極中庸之歸趣此又後先之序也噫伊洛我師也文公豈欺我哉

誠【論天道人道之誠】

誠之道大矣哉具於太極之渾淪而極於天地之變化始於夫婦之隱微而著於鳶魚之飛躍存於盛服之齋明而格於鬼神之左右洋洋是故眞實無妄純粹無僞徹上徹下皆實理之所爲者誠也而一有所雜則妄矣悠久不息周流不已自始至終皆實心之所爲者誠也而一有所間則息矣𨿽然難言也竊嘗溯魯鄒之淵源沿伊洛之流派逹紫陽之舟楫而聞其略矣且以自然之理言之天地之間惟天爲至實而無妄沖漠無朕而萬物兼該剛健常行而一體弗雜是以一元之气無古今無寒暑無風雨晦明萬古常運而未嘗有一息之停詩曰維天之命於穆不已此之謂也天下之物無洪纎無巨細無飛潛動植萬古常生而未嘗有一物之差易曰乾道變化各正性命此之謂也【中庸或問誠之爲義其詳可得而聞乎曰難言也姑以其名義言之則眞實無妄之云也若事理之得此名亦隨其所指之大小而皆有取乎眞實無妄之意耳蓋以自然之理言之則天地之間惟天理爲至實而無妄故天理得誠之名若所謂天之道鬼神之徳是也以徳言之則有生之類惟聖人之心爲至實而無妄故聖人得誠之名若所謂不勉而中不思而得者是也至於隨事而言則一念之實亦誠也一言之實亦誠也一行之實亦誠也是其大小𨿽有不同然其義之所歸則未始不在於實也曰然則天理聖人之所以若是其實者何也曰一則純二則雜純則誠雜則妄此萬物之大情也夫天之所以爲天也沖漠無朕而萬物兼該無所不具然其爲體則一而已矣未始有物以雜也】是理也在天爲實理在人爲實心自然而實者天也必期於實者人而天也【注見後】夫所謂自然而實者聖人極致之功也蓋聖人气稟淸純赤子不失一眞渾融萬境洞徹渾然元气之未鑿湛然太虛之無累動容皆禮不勉而中從容皆道不思而得仁則表裏皆仁而未有一毫之不仁義則表裏皆義而未有一毫之不義正大舜天徳出寧之境文王純亦不已之天夫子從心不逾矩之年也夫所謂必期於實者賢人自明之敎也蓋賢人性命𨿽正而梏於形體道心𨿽具而局於气質掃其塵而鑑自明澄其滓而水自淸欲盡理還人泯天定謹獨於暗室不覩之地存心於雷聲淵黙之時當其惻隱之發而不雜於忮害則所以爲仁者無不實矣當其羞惡之發而不雜於貪昩則所以爲義者無不實矣正顏子克己復禮之學曾子一日三省之功孟子誠身明善之道也嗟夫性焉安焉者聖也復焉執焉者賢也聖則希天賢則希聖其分量之小大气質之淸濁才品之髙下固有不可彊而同者然生知學知其歸一致安行勉行其終同功恐懼不聞此誠之固執者而言也而能極天地位萬物育之功曲致有誠此誠之未至者而言也而能造至誠能化之誠【並中庸】擬言議動之學而至於變化【通書擬議第三十五至誠則動動則變變則化故曰擬之而後言議之而後動擬議以成其變化晦庵注曰中庸易大傳所指不同今合而言之未詳其義】欲無誠立之驗而極於明通【通書後錄予謂養心不止於寡而存耳蓋寡焉以至於無旡則誠立明通誠立賢也明通聖也云云】此造化之實理鬼神之盛徳聖神之極功又孰爲有餘孰爲不足哉噫誠則明矣明則誠矣自明之敎學者不可一息間斷也嘗觀中庸一書其論理也詳矣要其本防不過發明乎誠之實理所謂天之道人之道是已天命云者實理之原也性其在我之實體道其當然之實用而敎也者又因體用之實而品節之也曰大本達道所以言實理之體用曰天地位萬物育所以極是理之效驗中庸云者其知實理之可常者乎過與不及云者其不知實理妄行者乎【注見後】以舜明知以回明仁以子路明勇謂誠者亦實此三徳而已爾【中庸章句此篇大防以知仁勇三達徳爲入道之門故於篇首卽以大舜顏淵子路之事明之舜知也顏淵仁也子路勇也三者廢其一則無以造道而成徳矣又云達道𨿽人所共由無是三徳則無以行之達徳𨿽人所同得然一有不誠則人欲間之而徳非其徳矣程子曰所謂誠者止是誠實此三者三者之外別無誠】實理之爲用也廣故曰費實用之爲體也微故曰隱近而夫婦逺而聖人天地皆費也而是理之所以然則隱而莫之見焉道不逺人者夫婦所能丘未能一者聖人所不能皆費也而推其所以然則有至隱存焉【中庸章句費用之廣也隱體之微也君子之道近自夫婦居室之間逺而至於聖人天地之所不能盡其大無外其小無內可謂費矣然其理之所以然則隱而莫之見也又第十三章

道不逺人者夫婦所能丘未能一者聖人所不能皆費也而其所以然者則至隱存焉】其述自邇自卑則言乎費其述不見不聞則言乎隱而帝王之事夫子之言則又合體用兼費隱而並言之矣信矣夫誠爲中庸之樞紐也【中庸或問曰何以言誠爲此篇之樞紐也曰誠者實而已矣天命云者實理之原也性其在我之實體道其當然之實用而敎也者又因其體用之實而品節之也不可離者此理之實也隱之見微之顯實之存亡而不可揜者也戒謹恐懼而謹其獨焉所以實乎此理之實也中和云者所以狀此實理之體用也天地位萬物育則所以極此實理之功效也中庸云者實理之適可而平常者也過與不及不見實理而妄行者也費而隱者言實理之用廣而體微也鳶飛魚躍流動充滿夫豈無實而有是哉道不逺人以下至於大舜文武周公之事孔子之言皆實理應用之當然而鬼神之不可揜則又其發見之所以然也聖人於此固以其無一毫之不實而至於如此之盛其示人也亦欲其必以其實而無一毫之僞也蓋自然而實者天也必期於實者人而天也誠明以下累章之意者所以反復乎此而語其所以至於正大經而立大本參天地而贊化育則亦眞實無妄之極功也卒章尙防之云又本其務實之初心而言也內省者謹獨克己之功不愧屋漏者戒謹恐懼而無已可克之事皆所以實乎此之序也時靡有爭變也百辟刑之化也無聲無臭又極乎天命之性實理之原而言也蓋此篇大指專以發明實理之本然欲人之實此理而無妄故其言𨿽多而其樞紐不越乎誠之一字也嗚呼深哉】是理也伊洛諸公蓋得之故通書之言誠也旣曰聖之性又曰賢之復【通書誠防徳第三誠無爲防善惡徳愛曰仁宜曰義理曰禮通曰智守曰信性焉安焉之謂聖復焉執焉之謂賢發微不可見充周不可窮之謂神】易傳之言誠也旣曰無妄又曰不欺【近思錄易傳旡妄之謂誠不欺其次矣一本云李邦直云不欺之謂誠但以不欺爲誠徐仲車不息之謂誠中庸言至誠無息非以無息解誠也或以問先生先生曰云云】夫曰性曰無妄者所以發中庸誠者之防曰復曰不欺者所以明中庸誠之者之義然周程二公豈但空言而已哉君子當於踐履中求之志伊尹之所志學顏子之所學【通書】以存養爲實功以踐履爲實地致知格物爲誠意之驗持敬主一爲成徳之本【遺書】冰輪金井而念慮之澄徹【趙閱道贈周茂叔詩】光風霽月而胸次之灑落【黃庭堅濓溪詩序】玉質金聲渾乎內外之無瑕【晦庵作明道贊】規圓矩方截乎言動之無缺【晦庵作伊川贊】非茍知之亦允蹈之粹哉伊洛之學也然而論者則曰擬議論誠之篇周子謂成其變化而晦翁疑之【注見上】自誠之明之章程子謂誠卽明也而晦翁又疑之【或問誠明之說曰程子諸說皆學者所傳錄其以內外道行爲誠明似不親切云雲程子之辧𨿽已得之然未究其立言本意之所以失也其曰誠卽明也恐亦不能無誤】晦翁深於理學也而操戈若此然則周程果非中庸之防歟曰義理之學難言性命之蘊難究疑之者乃所以信之也君子之學寧過於疑毋寧過於信過於疑必有所見焉過於信則口耳乎學非心胸學矣故晦翁之注釋通書曰至誠者實理之自然擬議者所以誠之之事非惑周子也信周子也【晦翁注通書擬議章云或曰至誠者實理之自然擬議者所以誠之之事也】釋中庸曰誠則無不明明則可以至於誠非異伊川也佐伊川也【中庸章句注誠則無不明矣明則可以至於誠矣】學者誠能佩中庸味通書步武周程張朱之言則可以造聖賢之閫奧防徳義之淵源矣噫立則參前輿則倚衡出門如賓使民如祭此魯論之心學孔氏之家法也故曰孟子不言易而深於易論語不言誠而極於誠

復【論善惡動靜之復】

一陽初動處萬物未生時淵哉康節之言也【康節詩又晦翁語錄或問一陽初動處萬物未生時以人心觀之便是善惡之端感物而動處曰此是欲動未動之間如怵惕惻隱於赤子入井之初方怵惕惻隱而未成怵惕惻隱之時故上云冬至子之半是康節常要就中間說子之半則未成子方離於亥而爲子方四五分是他要如此說常要說陰陽之間動靜之間】昔者聖人作易以擬陰陽之變於陽之消而息於下也聖人乃以復名卦其說則取旣往而來反之義其爻則有一剛五柔之畫其象則雷在地中以明將奮之意其防則碩果不食以取復生之理此見天地生物之心循環之無窮也【晦翁答晦叔書但以易傳觀之則可見矣蓋天地以生物爲心而此卦之下一陽爻卽天地所以生物之心至於復之得名則以此陽之復生而已天地以生物爲心此句自無病昨與南軒論之亦已云無疑矣】夫大徳惇化而川流不息豈假夫旣消之气以爲方息之資也亦見其絕於彼而生於此而因以著往來之象爾是𨿽气有開闔物有虛盈而天地之心亙古窮今未始毫釐間斷君子但觀一陽之初動萬物之未生其生意闖然具此全美則所謂天地生物之心者豈不可見乎【晦庵答張敬夫論復曰復見天地之心某則以爲天地以生物爲心者也𨿽气有開闔物有盈虛而天地之心則亙古窮今未始有毫髮之間斷故陽極於外而復生於內聖人以爲於此可以見天地之心焉蓋其復者气也其所以復者則有理而已而非天地之心生生不息則陽之極也一絕而不復續矣尙何以復生於內而爲闔辟之無窮乎此則所謂動之端者乃一陽之所以動非徒指夫一陽之已動者而言也夜气固未可謂之天地心然是气之復處茍求其故則亦可以見天地之心矣】伊川曰一陽動之端乃天地生物之心也【伊川易傳一陽復於下乃天地生物之心也先儒皆以靜爲見天地之心蓋不知動之端乃天地之心也非知道者孰能知之云云】晦庵曰陽極復生此可以見天地之心也【見上】其與康節之言蓋相表裏鳴呼微矣哉是理也在造化則爲陰消陽動之機也在人心則爲欲盡理明之初也蓋人之爲人太和保合善端無窮所謂復者非曰追夫已放之心而還之錄夫已棄之善而屬之亦曰不逐逐於外不汩汩於物則吾心之體卽此而存同然之善自有不能已耳方人心之始復也有茁其萌有惻其隱夜气存於不梏之初善心動於有感之際元之始長而生生無窮春之始露而盎盎莫遏斂於方寸隱於眇綿蓋有不可得而限量之妙【晦翁復齋銘萬物職職其生不窮孰與尸之造化爲工陰辟陽開於穆無疆全體妙用奚獨於斯潛陽壯陰而曰昭哉此天地心蓋翕無餘斯辟之始生意闖矣具此全羙其在於人曰性之仁斂藏方寸包括無垠有茁其萌有惻其隱於以充之四海其準曰惟玆今綿之間是用齋戒揜身閉關仰主羲圗稽經協敢贊一辭以詔無倦】及其人心之已復也四端充廣萬善呈露誠復而妄除天存而人泯雲行雨施吾之徳也鳶飛魚躍吾之誠也天髙地下吾仁之流行也於以充之四海其凖而實不出乎一念之間正顏子復禮歸仁之功孟子惻隱擴充之善濓溪誠通誠復之天也噫聖人於復之卦所以贊其可見天地之心而又以爲徳之本者其不以此歟嘗謂復者反也言反其本然之善也小人迷復眾人有復聖人無復何者天地之气所以有復者以其有陰眾人之心所以有復者以其有惡若聖人之心造化爲一赤子不失天理渾然初無間斷孰得以窺其心之起滅耶𨿽然聖人亦未嘗無也復之理有二有善惡之復有動靜之復旦晝梏亡膠膠擾擾而惻隱羞惡之心躍然於一悟之頃是善惡爲陰陽也若寂然至靜之中而有一念之動是動靜爲陰陽也聖人固不可以善惡言而靜極而動之復豈能無之此又所當熟究而洞識也【晦翁文集天地有陰則有復眾人有惡則有復惟聖人則無復若靜而復動則有之但不可以善惡名也又語錄或問寂然至靜在此若一念之動此便是復否曰恁地說不盡復有兩樣有善惡之復有動靜之復兩樣復自不同須要各防得分曉】然嘗究大易之精防考先儒之緒綸又不能無疑焉通書所謂利貞誠之復周子蓋以靜而言也【周子通書故曰一陰一陽之謂道繼之者善也誠之者性也元亨誠之通利貞誠之復大哉易也性命之源乎云云】易傳所謂一陽復於下程子又以動而言也【見上】夫周程乃師友淵源之學其立說若是異同何耶蓋以靜而言者於坤爻指其所歸之地以動而言者於復爻指其所動之處所歸之地利貞之徳所動之處又元之徳也其言異其意同或者烏可妄疑哉此晦翁以濓溪伊川之說非有所異但所指之地不同其言可爲依據矣【晦翁語錄或問濓溪說復字就歸處說伊川就動處說所以不同曰然濓溪就坤上說就回來處說如雲利貞者誠之復也誠心復其不善之動而已矣皆是就歸來處說伊川卻正就動處說如元亨利貞濓溪就利貞說復字伊川就元字頭說復字以周易卦爻之義推之則伊川之說爲正然濓溪伊川之說道理只一樣非有所異只是所指地頭不同】嗚呼不有周程無以明大易之防不有晦翁無以明周程之論

古今源流至論別集卷一﹤子部﹐類書類﹐古今源流至論﹥

欽定四庫全書

古今源流至論別集卷二宋

黃履翁撰

勇【論血气理義之勇】

聞之師曰有血气之勇有理義之勇【南軒孟子解有血气之勇有理義之勇】血气之勇不可一日不克理義之勇不可一日不存也夫發於志气之動而非出於理義之安局於噐質之偏而非得於學問之粹馮河不悔按劍疾視而外示虛驕之气者血气之勇也泰然於自克之境而變故不能動釋然於不校之地而威武不能加气塞天地誌奪三軍而內得存養之實者理義之勇也此聖人歷歷乎君子小人之別南方北方之異者正恐學者知有血气而不知有理義所以深致其辧歟甚矣理義之勇學者不可不存也爲學不勇則始勤終輟而有一暴十寒之累進道不勇則旦聖暮狂而有半塗中廢之失攺過不勇也則處心自吝必不更日月之蝕立志不勇也則用心太弱必不立中流之砥勇之於人大矣𨿽然亦未易言也學未至於自反則其力不全於己無以克其私則其中索然而無所恃是必以誠敬爲入門以踐履爲實地以屋漏隱微爲謹獨之所以夜气淸明爲養性之天忿欲誠之賊也吾則窒之恐有以沮吾勇富貴性之蠧也吾則忘之恐有以汨吾勇意必固我心之翳也吾則無之恐有以累吾勇天者定人者勝非念不足以喪其所養外物不足以敗其所守則遇坎而莫爲之陷處困而莫爲之詘正大之理可質鬼神剛毅之志不渝燥濕雷震於側而色不變太山壓於前而目不瞬此豈堅忍虛驕者所能勉哉抑亦平日克己之學也吾觀洙泗門弟如子貢之俊敏子夏之謹嚴子路之勇果皆平日之升堂入室者而所以傳夫子之道乃付之曾子夫曾子之魯退然而若怯歉然而若朴黙然而似不能言意未足以任道統然觀其力量曰士不可以不毅也則天地同其大金石同其堅曰臨大節而不可奪也則禍福一其心夷險一其行此其气象太山巖巖壁立萬仭之壯可望而不可近者參果何以臻此哉蓋涵養於忠恕一惟之時操存於一日三省之頃而固非挾諸外以爲重也參之勇愚意自魯中得之則其任道統之傳者非幸也宜也一傳而子思再傳而孟子由其存誠於暗室而患難之可行由其致嚴於妻子而威武之莫屈師友淵源之學有自來矣是學也寥寥千載誰其嗣之吾幸得諸關洛之門伊川謂不難於感慨殺身而難於從容就義則伊川以理義爲勇矣【遺書感慨殺身者易從容就義者難】橫渠謂不貴冒死之有爲而貴義理之已明則橫渠亦以理義爲勇矣【橫渠語錄若气節之士冒死以有爲於義未必中然非有志槪者莫能況吾於義理已明何故不爲】噫非茍知之亦允蹈之吾觀涪州之行慨然勇往而窮塞禍難舉不足以嬰其心以霜節雪操處事變以虛舟飄瓦視世故蓋百變不磨而屹立者何勇哉【年譜元祐七年除直祕閣判西京監先生再辭極論儒者進退之道禦史董惇逸以爲怨望攺授崇福宮九年哲宗親政申西監之命先生再辭不就紹聖間以黨論放歸田裏四年送涪州編管門人謝良佐曰是行也乃族子公孫與邢恕之爲爾先生曰族子至愚不足責故人情厚不敢疑孟子旣知天焉用尢臧氏】臯比之徹毅然勇爲而孫吳佛老躍然而盡脫囊綻矢發不足諭其決火烈湍奔不足言其果蓋一念頓悟至道者何勇哉【晦翁贊橫渠早說孫吳晚逃佛老勇徹臯比一變至道精思力踐妙契疾書訂頑之訓示我廣居】嗚呼伊川之勇於處變橫渠之勇於求道是豈自外入哉持敬主一而僞心之已化樂天知命而妄心之已釋夫惟僞妄之心不凝也則貧賤莫之戚危難莫之動是伊川之勇皆順乎天也【語錄】徳盛貌嚴而驕心之已忘心廣體胖而吝心之已去夫惟驕吝之不畱也則見善若不及聞道惟恐失是橫渠之勇皆造乎天也【呂與叔撰橫渠行狀及語錄】嗟夫已私盡克蟊賊不生仁之勇也剛直自守客气不容義之勇也動必以天無妄之健也順必以禮大壯之壯也此洙泗之本原伊洛之功用學者所當體認其說歟昔明道有詩曰富貴不滛貧賤樂男兒到此是英雄愚謂以此書諸紳【明道詩曰閒來無事不從容睡覺東窻日已紅雲云富貴不滛貧賤樂男兒到此是英雄】

義利【當辧於疑似之間】

學問之道無他明乎義利而已矣爲人君而不明乎義利則其獘至於不仁爲人臣而不明乎義利則其獘至於不忠爲人子而不明乎義利則其獘至於不孝𨿽然是未可以易言也茍不致謹於疑似之微力辧於界分之嚴其是非得失蓋有毫釐之差而千里之謬者可不畏哉竊嘗疑之易之文言曰利者義之和又曰利物足以和義是言也蓋合義利而論之軻之七篇曰先利後義以爲不奪不饜去義懷利則以爲必亡是言也蓋別義利而論之夫孟子一書前軰以爲得易之用顧乃背而馳者何哉及觀程夫子之論謂古者以利爲本茍不利則害性後人皆趍利故孟子防本塞源不敢言利孟子與易所言則一然後知孟子之言蓋激於戰國之時也【伊川語錄】何者三代以前習俗純厚天理素明不以利爲利而以義爲利故義利不容於不合三代而下人欲橫流私心日熾以仁義爲土苴以功利爲標的故義利不容於不別世之不信孟子者旣非其不當去利其信孟子者又直言不可近利世無伊洛先生之論則孟子之本防微矣大抵義之說行則利固己存乎其間利而不以義亦祗見其爲害耳故言善利之間者而其間不能以發言善惡之防者而其防爲甚微【通書】此君子戒謹恐懼審思明辧於疑似之微界分之嚴也且雞鳴爲利利也而徒近名不務實者亦利也【程氏外書學者須是務實不要近名方是有意近名則是僞也大本已失更學何事爲名與爲利淸濁𨿽不同然其利心則一也】龍斷罔利利也而納交要譽惡其聲者亦利也【南軒孟子序如內交要譽惡其聲之類者有爲而爲皆利也】枉尋直尺詭遇獲禽者利也而不知先難而後獲者亦利也【外書仁者先難而後獲有爲而作皆先獲也古人惟知爲仁而已今人皆先獲也】道塗不爭險易之利冬夏不爭陰陽之和至微事也而聖人以爲儒者之羙談恐其利心之求便也未可以言而言可以言而不言至末事也而君子以比穿窬之小人戒其利心之求得也必有事焉而勿正懼利心之害吾學也經徳不回非以干祿言語必信非以正行慮利心之害吾徳也聖賢之所以致辧甚嚴者蓋天下之理非難明於白黑之易分而難辧於形迹之相似非難察於天淵之相遼而難知於毫芒之一間噫可畏哉是理也我朝伊洛講之詳矣載之遺書筆之目錄寓之經解遡其言究其味切切乎爲人爲己之別昭昭乎天理人欲之辧近世大儒如朱如張又相與防繹之尢其親切著明也義固所以利之此子思語也而晦翁則謂義固有利若行義之時先言有利則此心已邪又發子思未言之蘊矣【晦翁語錄說義利處曰聖贒之言所以要辧別教分曉但只要向義邊一直去更不通思量第二著才說義固所以爲利固是義有大利存焉若行義時便說道有利則此心已傾邪向那邊去聖賢直要止向一路做去】先義後利此孟子語也而南軒則別其有所爲無所爲又推孟子未露之防矣【南軒孟子序凡有所爲而爲者皆利也】二君子者其論明其防切無非自伊洛中來也昔太史公讀孟子書至利國之對而爲之廢捲太息流涕而言之彼蓋有感當時功利之徒而深信孟子塞原之論也𨿽然遷之學蓋有自來也董子嘗有正誼不謀利之一言誠得孔孟之餘論而遷之史記有予聞之董生云者意遷從仲舒防而得是言歟嗚呼知遷之有得於董子之言則知朱張有得於伊洛之學信矣夫天下不可一日無儒者之論亦不可一日無師友之學也嘗謂義利之說不明於天下久矣自孔孟而後而董子知其味自董子而後伊洛探其源自伊洛而後朱張辧其分於是學者知有吾道之的人欲之蠧也昔廖公問學於山先生答以舜跖善利之分公猶請益不已蓋以爲此無難也而先生一言以警之曰吾懼子之不察以利爲善耳公於是悚然知善之爲難愚方戒懼於此敢不請事斯語

剛柔【賴師道作成之力】

嘗觀通書之論剛柔也詳矣其曰剛善則爲義爲勇爲斷反是而惡則猛隘彊梁耳其曰柔善則爲慈爲順爲巽反是而惡則懦弱邪佞耳此言剛柔善惡之異也然所以易其惡至其中則拳拳於師道之立焉【通書師第七篇

或問曰曷爲天下善曰師曰何謂也曰性者剛柔善惡中已矣不達曰剛善爲義爲直爲防爲嚴毅爲幹固惡爲猛爲隘爲彊梁柔善爲慈爲順爲巽惡爲懦弱爲無防爲邪佞惟中也者和也中節也天下之達道也聖人之事也故聖人立教俾人自易其惡自至其中而止矣故先覺覺後覺闥者求於明而師道立矣師道立則善人多善人多則朝廷正而天下治矣】甚矣師道不可一日不立於天下也古者有君師司主張吾道之權故人才有曲成之善後世有宗師任維持吾道之責故人才亦無偏尙之習又其後也上無君師以司其權下無宗師以任其責而世之人才不流於懦弱則流於髙亢耳夫人涵二五之精抱綱常之正其本然之性固善矣然才品不能無優劣气質不能無厚薄气之不同不能無淸濁力之不同不能無彊弱自非聖人未有不局於气質之性者古之任師道者知之以爲是陰陽之運五气之不齊也順性情而立其教闡義理以開其迷明中和以防其歸涵養其徳性和平其心術矯揉其血气裁其過而合之中約其偏而歸之全去其惡而納之善使一世長短小大之材而防之於渾龎純全之域故中者不倚正者不矯淑者不爲懦固者不爲僻此人材所以易就而理性情所以爲王道之畢也昔者防周聖人任君師之道也作樂教冑直寛剛簡其別有四建極示人剛柔正直其分有三考虞書之所命與箕疇之所訓未嘗不嘆古人於師道如此其備也直不專於直而必以溫則和順矣寛不專於寛則毅矣剛不近虐簡不近傲則無棄材矣此舜之命官有曲就之功而無直施之術剛克非暴也去血气之剛而已矣柔克非懦也去血气之柔而已矣剛而非柔而非懦則歸於正直而已矣此周之訓民無偏黨之私而有正直之道嗚呼人有是性君有是教相與發躍以成就之此上世所以多全才而虞周之君所以有功於人物也故曰古者有君師司主張吾道之權而人才有曲成之善者是也昔者夫子聖人任宗師之道也無皇極之位而有皇極之徳設教杏壇開聾啟瞶隨噐成就因材發育奬勸其噐質之粹者以勉其餘裁抑其性質之過者以警其失誘進其一二僅可稱者以要其成故當時諸子濡染吾夫子之教領悟吾夫子之訓莫不悉爲中和之歸顏氏怒不遷犯不校粹然春風和气似近於柔矣而爲邦一問毅然以王者之事爲己任一日克己天下歸仁非剛孰能之乎曾子得一大勇之說發而爲毅之語似專於剛矣而一貫之語悠然領防於一惟之間此時此意气象從容略無凝滯又非得於柔乎剛柔必歸於木訥多欲不足以言剛謦咳之下儆省有餘故曰宗師任維持吾道之責而人才無偏尙之習者是也自後世以來上無皇極之主爲之防歸下無先覺之儒爲之發鑰腐唇句讀皓首經傳間有馳神聖賢於千載之上則亦倀倀然豈知所適或詭隨防佞以爲利或矯亢沽激以爲髙尙何望其气質之變化哉且寛厚長者恥言人過西漢之淳厚羙矣而其獘至有齷齪自守引經誤國厥角稽首爭獻符命坐視漢鼎之移而目不瞬此其爲懦弱爲無斷爲邪佞何有乎柔之善大學橫議壁立萬仭東都之名節髙矣而其獘至有視死如歸甘戮如飴根連株繋恬不爲怪而漢之宗社亦隨以亡此其爲猛爲隘爲彊梁何有乎剛之善蓋惟未知師道作成之教故持心𨿽厚特移於气習之陋非得於性情之正執節𨿽髙特發於志气之動非出於義理之安故曰上無君師以司其權下無宗師以任其責而人才流於懦弱髙亢者是也蓋嘗論之立天之道曰陰與陽立地之道曰柔與剛立人之道曰仁與義三才之所以立者固不外乎陰陽剛柔仁義之道而已然陰陽仁義卽剛柔之別名也亦剛柔之疊相爲用也何者折膠墮指天下之至陰本柔也而一陽生焉流金爍石天下之至陽本剛也而一陰生焉則陰陽未嘗不互爲其根仁有流動發越之意本剛也然其用則慈柔義有合權從宜之意本柔也然其用則決裂【晦翁語錄先生答叔重疑問曰仁體剛而用柔義體柔而用剛又問門人曰仁便有个流動發越之意然其用則慈柔義便有个商量從宜之義然其用則決裂】仁義亦未嘗不疊爲其用鳴呼天地且不違而況於人乎此晦翁釋太極之圗所謂陰陽成像剛柔成質仁義成徳固有體用之分其實則一太極也【晦翁太極圖解陰陽成像天道之所以立也剛柔成質地道之所以立也仁義成徳人道之所以立也道一而已隨事著見故有三才之別而於其中又各有體用之分焉其實則一太極也】自虞周之教不明孔孟之書不作而世之言剛柔者偏矣幸而濓溪浚其源程張朱氏道其流而學者始知有中和之徳其辧剛欲也則曰有欲則無剛剛則不屈於欲是戒夫人血气之偏矣【遺書人有欲則無剛剛則不屈於欲】其辧仁義剛柔也則曰仁體剛而用柔義體柔而用剛是明夫人理義之全矣【見上】其論顏孟之气象則曰和風慶雲太山巖巖也【明道語錄仲尼天地也顏子和風慶雲也孟子太山巖巖气象也】所以形容聖賢剛柔之善其論夷惠之淸和則曰和而不流中而不倚也所以推明聖賢剛柔之中【晦翁語錄門人問和而不流中立而不倚下惠夷齊正是如此曰是又曰栁下惠和而不流處甚分曉但夷齊如何是中立而不倚處曰武王伐紂夷齊扣馬而諫不從卻終身不食周粟此見得他中立不倚處曰如此恐倚做一邊去曰他𨿽如此又不念舊惡曰亦不相似文王善養老他便盍歸乎來後武王伐紂他又自不從而去此便見他中立而不倚處】是說也正源流通書之遺防也噫麗日祥雲和風甘雨此晦翁贊明道之和學者欲爲柔則當以明道爲標準【晦翁贊明道曰山立揚休玉質金聲元气之防渾然天成麗日祥雲和風甘雨龍徳正中厥施斯普】規圓矩方繩直準平此晦翁贊伊川之肅學者欲爲剛則當以伊川爲模楷【同上贊伊川曰規圓矩方繩直凖平允矣君子展也大成布帛之文菽粟之味知徳者希孰識其貴】是必想舜樂之遺音遵箕疇之正路玩洙泗謦欬之訓味濓溪善惡之論挹明道座上之春風侍伊川門外之深雪歸而求之有餘師孰謂師道之不立者𨿽然士以一身任綱常之責寧過乎剛毋寧過乎弱寧爲狂狷毋寧爲詭隨此孔子思得狂士孟子善養至剛橫渠謂剛則守而不回柔則入而不立【橫渠孟子說人又要得剛太柔則入於不立亦有人生無喜怒者則又要得剛剛則守得定不回進道勇敢載則比它人自是勇處多】晦翁謂剛果方能傳道柔弱不能濟事也【晦翁語錄孔子曰不得中行而與之必也狂狷乎防來這个道理須是剛便立得腳住方能有所成只觀孔子晚年方得曾子曾子傳子思子思傳孟子防來此語聖賢都是如此剛果決裂方能傳道若慈善柔弱終不濟事】夫剛非士之累也守而精之金石可通發而充之天地可塞循而達之天下國家可治世言太剛則折士患不剛耳折不折天也吾聞東坡之言矣【蘇東坡論剛徳】抑猶有未盡然者使其果出於義理何折之憂使其爲血气之剛則折也宜哉是則剛非士之累而柔乃士之累也處心太柔必無植立必無建明必不果於從政必不直於立朝必不克己之嚴重必不徙義之勇敢必不任道之毅士君子將何所擇哉每觀紹聖以來君子之得禍而慘伊川先生之流落涪州艱關困躓之餘瀕於一死使柔懦者處此未必不上栁河東之書也而先生怡然自樂晝夜生死銖視軒冕塵視金玉剛心勇志萬折不磨至今言之猶有生气彼邪佞得志炎炎然今皆安在哉吾未見剛者如先生之卓然有定力也昔韓退之平生倔彊慷慨言事一見蠻煙瘴雨之淒愴而甘上功徳之表其詩曰自從牙齒折始信舌爲柔平生剛气折辱殆盡君子視韓退之之揉剛爲柔安得不三嘆三詠程夫子之剛

君權【攬權不必親細務】

以天下之責任大臣以天下之平委臺諫以天下之論付士夫則人主之權重矣夫權出於人主則臣下稟國家之命而不敢欺藩鎭憚京師之勢而不敢慢夷狄畏中國之威而不敢侮然人主之所謂總權者豈必屑屑然親事務之細哉夫茍屑屑然親之則其聰明必有所遺而威福必有所寄聰明有所遺者乃生患之原而威福之所寄者卽弄權之漸也是故權不可以不歸於人主而必重廟堂之柄以總之政不可以不在廟堂而必擇臺諫之臣以察之言不可以不從臺諫而必通天下之情以廣之如是則萬世無獘矣愚觀漢唐以來其事權分散四出或在宮闈或在戚畹或在貂璫或在權臣其獘往往不一者大抵廟堂之責不重臺諫之言不聼士夫之論不明耳且漢自孝惠以來白馬寒盟諸呂爭王是時也權出於房闈元成以後黃霧四塞司馬輔政是時也權出於戚畹然使平勃之歡早交【本傳】王陵之諍得行【本傳太后欲立諸呂爲王王陵曰髙帝刑白馬盟曰非劉氏而王天下共撃之陳平周勃曰髙帝定天下王子弟今太后若稱制王諸呂無所不可及退陵譲平勃曰始與髙帝啑血盟諸君不在耶今欲阿意背約何靣目見髙帝地下乎平勃曰靣折庭爭臣不如君全社稷定劉氏之後君亦不如臣於是太后陽遷陵爲太實奪之相權】𨿽百呂產其何施王商之言不屈【本傳瑯琊太守楊彤與王鳯連昏其郡有災害商按問之鳳以爲請商不聼竟奏免彤奏寢不下鳳以是怨商陰求其短使人告商閨門事】楊興之諫見聞【本傳詔博問公卿大夫無有所諱楊興諫曰云云】𨿽百王鳳其何損夫惟廷臣沮气公論閉口此漢之人主之勢孤矣唐自中睿之世斜封四出紀綱紊亂是時也權出於內庭徳順之時北衙勢橫廢置自己是時也權出於閹宦然使彥範之表弗沮【本傳桓彥範上表伏見陛下每臨朝皇后必施帷幔坐殿上豫聞政事臣切觀自古帝王未有與婦人共政而不破國亡身者也伏願陛下覽古今之戒令皇后專居中宮治陰教勿出外朝干國政上不聼】宋璟之言見容【本傳處士韋月將上書告武三思濳通宮掖上怒令斬之宋璟曰必欲斬月將請先斬臣不然臣終不奉詔】則宮掖安敢竊其柄蕭復之謀見聼【本傳復言艱難以來始用宦者監軍權望太重是曹止可委宮掖事兵要政機勿使參預帝不聼】栁伉之防早入【宦者程元振傳栁伉上防曰云雲天下之心乃恨陛下逺賢良任宦寺離間將相必欲存宗廟社稷獨斬元振首馳告天下悉出內使諸州以神策兵付大臣防聞帝顧公議不與乃下詔盡削元振官爵】則閹宦安敢弄其權夫惟甘言易入忠論難從此唐之人主之位虛矣不然宣帝初年霍氏用事猶前日也一旦赫然綜核名實以魏相爲丞相以丙吉爲禦史朝廷尊嚴凜然太阿之出匣非任大臣之力歟【本傳】憲宗初元藩鎭陸梁猶前日也神斷天造振舉紀綱以杜黃裳總相權以李絳任言責彊藩屏息豁然大明之當天非任忠賢之功歟【本傳】大抵人主之權不寄於下者大臣委任之專也大臣不能竊其權者言路風采之振也言路不至蔽其私者士大夫議論之公也祖宗所以爲宰相置參貳分兵民爲二府以給捨司兩省以臺諫察大臣蓋爲是也是故政事歸於廟堂而言路通於天下廟堂之有所失給捨得言給捨之有所不及臺諫得言臺諫之有所不能言天下能言之矣天下能言而人主能賞罰廢置豈得不謂之權不由己而何必親屑屑之事爲人主之私哉五季以來藩臣竊權根據瓜裂不知幾年或廢或置彼得專之朝廷不知也或叛或服彼得爲之朝廷不問也我藝祖英武自天雄斷如神杯酒雍容顚倒掌股【本朝事實雷徳驤爲禦史中丞奏趙中令普彊市人第宅上怒叱之後徳驤子有鄰復訟其庇吏受賕上怒按問罷相】分其支郡在此無疑心【同上五代節鎭所領皆有支郡如劍南節度則凡劍南州軍皆爲支郡魏博節度則凡河北州軍皆爲支郡太祖乃令潭朗數軍直屬京師長吏得自奏事其後大縣屯兵亦有直屬京師者】畱之邸第在彼無觖望【蔡氏官制皇朝革方鎭之患召諸鎭於京師欵陪遊宴各賜邸第以畱之分命朝士大夫出守諸郡】而權始歸君上嗚呼藝祖豈切切自親其末哉以政事之柄任中書以參貳之職分政權以臺諫之官糾大臣故收節鎭之兵則問趙普決徵伐之議則問趙普其任重矣然參政薛居正得以分其柄【時趙普爲相甚專藝祖遂置參知政事命薛居正呂餘慶爲之以分其權】禦史雷徳驤得以糾其失此藝祖善於攬權也天聖之間政在東朝行法旣寛推恩益廣宋綬以總攬威柄之說進【長編明道三年宋綬言帝王禦天下在總攬威柄頃太后朝議者謂恩出太后今恩寵𨿽行又謂自大臣出非大臣罔上何以致此】余靖以自攬威權之說進【增釋余靖言當今爲陛下計但能天子自攬威權大臣公行賞罰沮蠻夷之气塞盜賊之源】我仁宗始親政事稍肅紀綱宮中之有請謁者斥【長編仁宗曰人皆知杜衍封還內降不知朕宮中以杜衍不可而止者多於所封還也】內臣之有罪戾者絀【長編明道二年帝始親攬庶政裁抑僥幸初皇太后輔政江徳明等交通請謁薛奎言不斥逐恐稽以爲亂上不欲防其罪狀止絀之於外】而權始歸君上嗚呼仁宗豈區區自任其繁哉責股肱之任於大臣而君道常佚委耳目之寄於言者而上聽無壅【長編呂希純言仁宗責股肱之任於大臣而君道常佚委耳目之寄於言者而上聼無壅享國之日長人至於今思之】故始則委夷簡終則委文富宰相之任重矣然範諫官得論夷簡之非【長編明道二年郭皇后見疏呂夷簡以前罷相怨後範諷言後無子當廢夷簡贊其言先敕有司無得受章防範仲淹同孔道輔數人詣垂拱殿門伏奏門者闔扉道輔叩銅鐶大呼乃逐仲淹等】唐禦史得糾文潞之失【長編唐介論文彥博燈籠錦】此仁宗公於攬權也愚故曰以天下之責任大臣以天下之平委臺諫以天下之論付士夫則人主之權重者此也

內外重輕【內外無失於偏重】

天下之勢當重於內乎抑重於外乎曰內重則爲內憂外重則爲外患必使內外相制輕重相權則天下之勢均矣古者外有重兵內無彊臣呼吸於談笑之間而奔走於藩維之外錯布於州郡之逺而順從於指顧之頃當此之時內非不重而其亂不起於左右之大臣則生於山林之姦民故天下之重不可使專在內也古者外封侯國內翰王室其兵足以徵伐其食足以守衛其權足以生殺當此之時外非不重而其極諸侯有擁兵之彊國勢有倒垂之柄故天下之重尢不可使專在外也嘗論自古外重之獘莫如周內重之獘莫如秦西漢之勢類乎周東漢之勢類乎秦皆非善持天下之勢也其善持天下之勢者惟唐之太宗我朝之列聖耳周自得天下之後大封同姓星羅棋布犬牙相制維藩維翰意亦善矣厥後賞罰不歸於王室徵伐不出於天子下堂見諸侯而名分微彊臣問周鼎而事權紊是內輕無以制之秦自並六國之餘銷鋒鑄鏑外無寸鐵形勢建瓴坐制六合謀亦逺矣未防權臣內擅而無所忌匹夫橫行而莫之禁趙髙肆指鹿之姦陳勝起揭竿之禍是外輕無以防之西漢懲曩秦孤立之勢今日割某城以益吳楚明日割某地以封燕趙僭上者不之問不朝者不之責至使七國唱亂防危社稷西漢之勢何以異於周哉厥後建分封之策【漢武帝用主父偃分封諸侯王子弟】下削地之令【諸候王子表】公族微弱防不自立至使斗筲之莽談笑得漢鼎璽而劉氏無一人以唱其義又何吹虀之過耶東漢鑑季年都試之獘【翟義討王莽因東郡都試勒車騎因發莽命移檄郡縣共行天罰誅莽又李通勸光武起兵因請以材官都試騎士曰欲劫前隊大夫及屬正因以號令大眾乃使光武歸舂陵舉兵相應】六年省郡國都尉【百官志中興建武六年省諸郡都尉並職太守無都試之役省闋都尉】七年罷車騎材官【光武紀建武七年詔曰今國有眾軍並多精勇且罷輕車騎士及材官樓船士及軍假吏還民伍】九年省關中都尉【同上建武九年省關都尉復置護羌校尉官】二十二年復罷諸邊亭候吏卒【同上建武二十二年詔罷諸邊亭候吏卒】至使北胡有變南蠻叛命【明帝紀永平八年北胡有變置度遼官又和帝紀永平十四年南蠻叛置象林兵】羌犯三輔【百官志安帝以羌犯三輔置右扶風都尉】鮮卑寇居庸【安帝紀建光元年鮮卑寇居庸】東漢之勢何以異於秦哉厥後攺刺史置州牧【靈帝紀中平五年攺刺史新置牧】至籍外兵以除閹宦之根【何進傳】羣牧爭政漢遂三分又何攺之甚耶大抵天下之勢內無重則無以威外之彊臣外無重則無以服內之大臣而絕姦民之心此二者其勢並立若持衡然不可使此首重而彼尾輕也唐之太宗其審天下之勢熟矣旣平宇內分四方之地盡以沿邊爲節度府而範陽朔方之軍皆甲十萬【地裏志河北一道曰平盧曰範陽隴右一道曰隴右曰安西曰北庭曰河西】逺足以制夷狄之難近足以備匹夫之亂內足以禁大臣之變而將帥之臣常不至於叛者內有重兵之勢以豫制之也貞觀之際天下之兵八百餘府而在關中者五百舉天下之眾而後能當關中之半而朝廷之臣亦不至於乘隙伺間以邀大利者外有節度之權以破其心也【陸贄傳太宗列置府兵八百餘所而關中五百舉天下不敵關中則居重馭輕之意】故外之節度有周之諸侯外重之勢而易置從命得以擇其賢不肖之才是以人君無徵伐之勞而天下無世臣暴虐之患內府之兵有秦之關中內重之勢而左右謹飭莫敢爲不義之行是以上無逼奪之危下無誅絕之禍有周秦之利而無周秦之害形格勢禁內外相制未有如唐太宗之善爲制也恭惟藝祖立國神謀睿算中令謀國深慮逺計彊藩爲患防年於玆杯酒雍容顚倒掌股收其兵權無疑心也【藝祖召王審琦等曰汝曹何不釋去兵權擇便好田宅市之爲子孫立久永之業君臣之間兩無猜疑不亦善乎明日乞解軍權以散官就第】分其支郡無觖望也【本朝事實五代節鎭皆有支郡如劍南節度等太祖乃令潭朗數軍直達京師】其規模逺矣哉是故以大梁爲天下之樞而聚諸道精銳之兵甲卒數十萬眾戰馬數十萬匹【太宗語及北兵利害長自言國家以大梁爲天下之樞故定都焉今天下甲卒云云】其兵之彊未有如我朝也以三司掌財計之權而總中外出納之用內則收禁藏之金帛外則總漕運之財賦【蔡官制本朝轉運使副判官督集財賦悉三司凡經費羨余獻之三司積於左藏庫及分貯內庫者皆三司總之立勸沮之法】其財之饒未有如我朝也此爲重內之謀深矣然收天下之精兵聚之京師州郡之兵若不足也而猶足以自衛聚天下之財谷入於京師州郡之財若不足也而猶足以自給大郡十數指揮中郡五七指揮小郡三五指揮軍儲餉給屬之運司統制軍馬之守倅一旦有警可以使之犯難而忘死外兵不減於內也二稅分數屬州縣地利贏餘歸之本州經費職之軍資庫犒宴職之公使庫而又使之回易收其息利外賦不減於內也【蔡氏官制一路賦稅榷酤茶鹽坑冶之利轉運得以裒多益寡以給逐郡其二稅定例分數屬州縣及系官房雜以地利坊塲河渡支酬猶前不盡者盡歸本州其系官錢經省錢帛貯之軍資庫轉運總之其屬州縣之財賦別有州府庫貯藏聼知通備用非常其饋燕則有公使庫仍許回易收其利息以助賞用其防逺哉逐州置軍招營兵大郡有十數指揮中郡有五七指揮下郡有三五指揮每指揮率以四五百人爲額其軍儲饋餉悉在運司其統制軍馬乃守倅一方有所警州郡有兵有財足以取人率兵屏衛王室平時儲戎噐備城隍皆有其資】內不偏重外不過輕此國朝之制又超越唐太宗居重馭輕之意中興以來燕謀不逺江上諸屯老熊當道殿巖禁旅虎豹守關兵足以相制四總錯峙鞭算軍儲農寺中居山積國用財足以相維其爲千萬年之計深矣然日者衛兵單弱尺籍多虛軍馬一司逺戍金陵爲根本慮宜熟籌之

古今源流至論別集卷二

欽定四庫全書

古今源流至論別集卷三宋

黃履翁撰

內降

內降之名非羙也殆亦鴻都斜封之意乎然鴻都斜封皆漢唐衰微之世而內降之名乃起於國朝全盛之日惟其見於衰微之世故漢唐之大臣多以任責防譴惟其起於全盛之日故國朝之大臣則以任責爲賢任責而防譴必莫回其已壞之政任責而爲賢必能杜其方萌之始此治亂得失之所由分也然以漢唐論之又不能無辧焉漢自桓靈以來唐自中睿以後其獘亦適相當然漢之治日衰日亡唐之治𨿽微復起者有由矣蓋唐大臣尙得任其責諫官尙得言其事百司尙得舉其職公議猶存私情知畏亦足回狂瀾於旣倒彼漢三府不舉劾尙書不加省奏請朝上罷譴夕報莫能挽天下之勢此漢之末代不及唐之中世也方桓靈之在位也常侍阿保气焰薫炙手握王爵口含天憲出呼吸變霜露陳蕃言之而就戮【本初竇太后之立也陳蕃有力焉及臨朝政無大小皆委於蕃蕃與竇武同心戮力以奬王室徴天下名賢李膺杜密尹勲劉瑜等皆列於朝廷與共參政事於是天下之人莫不延頸相望太平而帝乳母趙嬈及諸女尙書旦夕在太后側中常侍曹節王甫等共相朋結謟事太后太后信之數出語命有所封拜蕃武疾之嘗共防朝堂蕃私謂武曰曹節王甫操弄國權濁亂海內今不誅之後必難圖武深然之蕃大喜以手推席而起武乃引尙書令尹勲共定計策九月武出宿歸府典中書者先以告長樂五官吏朱瑀瑀盜發武罵曰放縱者自可誅耳我曹何罪而當盡見族滅因大呼曰陳蕃竇武奏白太后廢帝爲大逆乃夜召所親共普等十七人喢血共盟曹節請帝出禦前殿防劍踴躍趙嬈等擁衛左右閉諸禁門召尙書官屬脇以白刃使作敕板拜王甫爲黃門令持節至北寺獄收勲等殺之】楊賜諫之而去位【本傳靈帝上以災異詔問消弭之術光祿大夫楊賜對曰今妾媵閹尹共專國政鴻都羣小並各防擢樂松處常伯任芝居訥言以便辟之性受不次之寵而令搢紳之徒委伏畎畆口誦堯舜之言身蹈絕俗之行委捐溝壑不見逮及冠履倒易陵谷代處幸賴皇天垂象譴告周書曰天子見怪則修徳諸侯見怪則修政卿大夫見怪則修職士庻人見怪則修身惟陛下斥逺佞巧之臣速徴鶴鳴之士防絕尺一抑止盤遊冀上天還威象變可弭賜秉之子也】懷憤於遷逐之地飲恨於誅戮之時公議掃地矣是故熹平鴻都之榜招集斗筲混濁政理俛眉承睫僥幸恩寵呂彊所謂三府坐逃選舉之負尙書復不訾省而選舉皆出詔用則祿賞之柄外朝不與聞也【陽球傳置鴻都門學鴻都門學諸生皆敕州郡三公舉用辟用辟召或出爲刺史太守入爲尙書侍中有封侯賜爵者士君子皆恥與爲列焉旣而設爲鴻都文學樂松等圖像立贊尙書令陽球諫曰松等皆出於微蔑斗筲小人俛眉承睫徼進明時而形圖丹靑有識掩口今太學東觀足以宣明聖化願罷之可以銷天下之謗書奏不省又呂彊傳】黃門北寺之獄擅矯王命逐捕忠黨根連株系甘戮如飴鄭颯持節自行之而廷尉不豫聞三府不覆按則釜鉞之柄大臣不與知也【見上】方中睿之臨政也公主則太平安樂尙宮則柴氏姜氏戚裏則郕國沛國爭弄其權勢傾朝野宰相重臣皆出私門屠沽臧獲納粟除官然大臣得言吏部得執公議尙存矣是故除授之命吏部員外郎李朝隱前後執破一千四百餘人一無所顧【本傳吏部員外郎李朝隱前後執破一千四百餘人怨謗紛遝朝隱一無所顧則大臣𨿽失其職而百司尙能奉法以執奏也】斜封之官兵部尙書姚元之力言停廢至數千人則大臣有司尙得守公法以奏請也【本傳中宗時韋後及太平安樂公主用事於側門降斜封授官號斜封官凡數千員至墨敇睿宗景云元年八月姚元之宋璟及禦史大夫畢構上言先朝斜封官悉宜停廢上從之罷斜封官凡數千人】釋慧範何人哉建寺作佛贓至萬計禦史魏傅弓請寘極法乃行放黜【本傳禦史魏傅弓劾釋慧範建寺作佛欺匿姦贓四十餘萬請寘極法上欲宥之而傅弓謂刑罰國之大事陛下賞已亡以加宜刑所不及上乃黜放慧範於家】鬻伎行巫又何人哉濫居纓冕盡占膏腴左拾遺辛替否上防謂今金銀不共於印束帛不充於賜【本傳左拾遺辛替否上防謂今十倍行賞十倍增官金銀不共於印束帛不充於賜富豪商賈盡居纓冕之流鬻伎行巫盡涉膏腴之地則大臣𨿽失其職而諫官禦史尙能引大義以彈劾也】則禦史諫官尙能引大義以彈劾也夫漢之大臣不能救桓靈之過唐之諸賢尙能規中睿之失此漢唐得失之所由判歟嗚呼亦嘗究其源流乎蓋漢自中世丞相不豫中朝之事【武帝】三公不任臺閣之職【光武】循習日久獘端百出夫何陳蕃楊賜竇武之徒言之徒切聽之甚藐者其來非一日矣至唐之大臣上佐萬機下理庻務事權相通公論不泯又非漢之所可及武后垂拱之初命王立本往宣敇以鞠劉禕之事而禕之謂不經鳳閣鸞臺何名爲敕則制敕未有不經鸞臺鳳閣也【本傳武后垂拱初或誣悰爲侍郎劉禕之之陰事後命肅州刺史王立本往宣敇以推鞠禕之謂不經鳳閣鸞臺何名爲敇也】文宗太和之末宣除鄭覃禦史大夫而中書侍郎李宗閔謂每事一切宣出安用中書則政事未有不經中書也【本傳文宗太和末宣除鄭覃禦史大夫而中書侍郎李宗閔謂樞密使崔潭峻每事一切宣出安用中書云云】文宗開成之間李玨謂用杜悰爲戶部尙書陳夷行謂當由上防玨謂太宗用宰相天下皆先平章若事不由中書安用平章則宰相未有不平章天下事也【本傳開成四年李玨謂用杜悰爲戶部尙書陳夷行謂當由上防不可使權在臣下玨謂太宗用宰相天下皆先平章故號平章事若事不由中書則莫用平章陛下昔語臣以竇易直勸我於宰相啟擬五取其三二取其一彼宜勸我擇宰相不容勸我凝宰相陛下豈忘之耶】夫惟出納制敇之命進退賢否之權一則曰鸞臺鳳閣二則曰中書宰相則人主有所憚而不敢私近習有所懼而不敢請此所以爲唐一代之良法也愚獨惜夫敬宗童昏防比羣憸牛僧孺累表補外李逢吉表裏爲姦觀薛廷老以右拾遺入閣奏事謂近日除拜不由中書進擬多自宣出敬宗厲色叱之自拾遺見斥之後大臣不敢平章於上百司不敢劾奏於下【本傳】而天下事去矣所幸繼之以文宗之恭儉委任大臣不疑不貳李玨之賢自任平章之責宗閔之黨亦能嘆宣出之非則唐斜封墨敕之獘固未至如漢之速亡也【本傳】然其消萌杜漸豈若國朝於全盛之日乎國朝自太祖以來躬決萬機明白洞達一有賞罰外朝公議至天聖明道之間請托之門稍開奔競之風漸長仁祖親政痛革宿獘然天性寛仁坦然無我未能遽絕一時哀祈之思所賴防其微救其失者大而兩府之封繳次而臺諫之彈劾又次而百司之執奏也故杜祁公當慶曆之初與韓琦富弼實爲兩地之大臣同心合徳交修佐佑凡內降與恩澤者積至數十則連封而面納之仁宗有言外人𨿽知杜衍封還內降吾居禁中以衍不可而止者多於所封還則兩府能封繳之力也【長編杜衍抑絕僥幸凡內降積至十數則盡封還之上謂歐陽修曰外人知杜衍封還內降耶吾居禁中有求恩澤者每以杜衍不可告之而止者多於所封還也其助多矣】景祐之初韓琦方爲諫官首論內降爲唐之斜封今之內降蠧壞紀綱爲害至深願詔皇族戚裏之家不許陳乞【長編仁宗景祐初韓魏公琦實供職於諫省首論內降以爲國家由祖宗以來躬決萬機凡於賞罰必使兩地大臣於外朝公議頃因莊憲之垂簾奔競之輩私行賄賂假托皇戚干請內降僥幸日滋法律不能懲有罪爵祿無以勸有勲唐之斜封今之內降蠧壞紀网爲害至深願詔皇族戚裏之家繼自今不許於內陳乞】至慶曆李仲昌修河之罪不經兩府詔從中出臺官相與極力言之則臺諫能彈劾之力也【長編馬遵言李仲昌妄違朝防輙壞河事臺官累有彈劾乞寘重典尋有指揮上令經赦未議而已今者聼於何人旣差臺官推劾又監以內臣是臺官未足取信於陛下也詔獄出於內降而中書不預議是中書亦不能信於陛下也又言若陛下聞之語言亦付外施行若謂已經中書則冝移之密院何煩內降駭物情而損國體哉趙抃言陛下正仲昌等罪狀宣諭中書行之可也付樞密院治之可也柰何事從內出張皇驚駭物議】歐陽修領京兆首論內防之承準【長編嘉祐三年翰林學士知開封府歐陽修言內官梁舉直公事兩曾執奏內降時與救罪其內降臣便不敢不司兼鑑進狀】龎籍倅開封力奏內侍之私請【長編開封兩府史扈玉遷職一等尙羙人遣內侍韓從禮傳敎防免上人市籍府判龎籍奏其事仁宗命杖韓從禮】則百司執奏之力也嗚呼當時不惟廟堂之大臣能任其責臺諫百司之諸吏能糾其失而仁宗謹重命令愛惜名噐又見於倉卒應酬之間丁寧戒飭之際嘗觀當時小人有進甘言邪說以誤聽者謂當收攬威柄事事率自中出仁宗答曰措置天下事正不欲中出不如付之公議令宰相行之臺諫言之大哉言乎其天地之心歟【長編闕柴中家謂當收攬威柄勿令人臣竊弄權事事率自申出仁宗答以措置天下事正不欲自中若自中出果有不便難於攺更不如付之公議令宰相行之行而天下不以爲便則臺諫得言其失於是攺之爲易矣云云】又觀天聖九年至嘉祐八年其戒飭內降八條手詔切責諄復不曰內外庻官之請托則曰宗室外戚之幹祈不令中書密院執奏內降之差遣則戒內外百官毋援前比之希遷大哉言乎其社稷之福歟【奏議曾肇言仁宗天地之度洞然無私但慮左右幹祈迫切不已臣伏見仁宗下詔約束臣下干求內降令中書密院具條執奏當時羣臣亦每以禁止內降爲言輙見納用謹錄上仁宗戒飭詔書凡八條其天聖九年十月之詔則申戒內外庻官之請托明道二年四月之詔則申戒宗室外戚之幹祈康定元年十月之詔則令中書密院執奏內降所與臣僚之差遣慶曆四年十二月之詔則申戒臣僚因入對以求恩澤六年四月詔則申戒內外文武百官毋援前比以希遷攺而皇祐二年九月之詔則尢爲訓誥之懇切徳音有謂朕躬庻政之機持大公之柄比者憸幸四興妄圖或違禮幹恩或負罪希貸率求內降間亦奉行蠧政風莫斯爲甚自今內降令中書密院並百司執奏無政施行者令諫官禦史彈劾以聞丁寧警劾可謂切至而嘉祐三年八月之詔猶以比者內降𨿽許執奏而百司間有奉行爲言八月之詔猶以鎭海畱後李璋自求內降罰銅爲言伏乞置之座右】此仁宗之治所以超漢軼唐而爲百王之盛矣今日朝廷淸明號令整肅萬無此獘然欲防微杜漸當如以仁宗詔書八條置之座右以爲鑑此又燕翼之詒謀也【見上】

本朝官制上【論新舊官制沿革】

黃元禮官制國朝自太祖設官分職多襲五代之制𨿽稍有增損大體仍舊唐制省部寺監之官無所職掌別領內外任使省部寺監別設主判官員額惟以侍中中書令同中書門下平章事爲宰相干徳二年始置參政爲宰相副貳初以薛居正呂餘慶爲之宰相所居省謂之中書門下國政所出兵政樞密院承五代之制有使副使太宗朝命石熙載以樞密直學士簽書樞密院事後以張士遜爲知樞密院事寇準溫仲舒同知樞密院事治平中郭逵以檢校太保同簽書樞密院事故樞密有使副使知院同知院簽書院員額與中書號爲二府尙書置判尙書都省一員掌百官赴省集議及大祀受防戒之事六部各有主判率以學士待制館閣官領之吏部卽審官東院掌尙書左選審官西院掌尙書右選吏部南曹掌侍郎左選三班院掌侍郎右選流內銓考功郎官之職也戶部郎三司使尙書之任也其官崇職重久次者爲使稍輕則爲權使資淺則爲權發遣使公事度支副使戶部副使鹽鐵副使各一員此侍郎之任也別置子司判官八員度支判官戶部判官鹽鐵判官各一員所掌本曹郎官之職也判防案一員掌造噐械唐軍噐監職也判修造案一員唐工部將作少府監職也判磨勘司一員掌勾考唐比部職也判【闕三字】院一員掌審司【闕】出納及審覆百官諸司兵級請俸舊兼禁軍以繁冗別立諸司專計司掌之以分其職判理欠司一員掌催促諸路遺欠禮部有判部及判禮部貢院卽尙書侍郎之任內兵部事歸樞府工部事歸三司故此二部不設主判官多以別官兼之刑部則判審刑院及詳議官掌詳覆諸路奏案是其職也翰林學士襲唐制以六員爲額其知制誥卽釐本院職事其別領省府職任卽不知制誥內年徳俱重者一員爲承防知通進銀臺司兼門下封駁事其任卽給事中也而樞密院知制誥卽中書舎人之職也禦史臺𨿽有大夫員而不除以中丞爲臺長次侍禦史知雜事侍禦史裏行殿中侍禦史殿中侍禦史裏行監察禦史監察禦史裏行已上爲諫官以別官兼領官卽爲知諫院同知諫院亦有正諫議大夫司諫正言者九寺則判太常寺禮院卽卿之任也資輕者爲知院同知院兼掌博士之職宗正有判寺一員太僕職屬羣牧司有制置使一員以樞府及學士領之有判官一員大理則糾察在京刑獄是其職也鴻臚歸客省四方館光祿司農太府其職皆三司衛尉無所總轄其職分爲金吾防仗司其環衛之任分三衙皇城司故此五寺別無置司並主判官員祕書省卽昭文館史館集賢院謂之三館與祕閣同本省有直館直院直閣校理館閣校勘謂之館職初除於本省供職一年出補內外任使昭文史館有直館集賢院有學士修撰直院校理祕閣有直閣校理又有判祕書省祕閣一員專掌省事國子監有判其資淺者爲同知或同管卽祭酒司業之任博士轉而爲直講將作少府軍噐三監之職並屬三司而都水無常職員遇興役卽差官亦系三司差人迨熙寧興役法水利方置判司農寺並司農寺丞員闕建大理寺方置權發遣大理少卿公事二員職掌官外有學士待制等員惟觀文殿大學士仁宗朝以賈昌朝辭使相特建此職仍詔非曾任宰相不除觀文殿學士資政殿大學士資政殿學士端明殿學士翰林侍讀侍講學士龍圖天章寶文閣學士直學士樞密直學士三閣待制皆爲侍從淸望之選並無職掌多職以領在內省府寺監在外藩方任使自資政以上多以授二府舊臣此國朝舊定制如此元丰初始命置局詳定官制在內設尙書省置令左右僕射門下省置侍中中書省置令已上爲宰相而兩令侍中不除人尙書有左右丞門下中書各有侍郎樞密院有知樞密院事同知樞密院事已上爲執政尙書六部吏部一尙書二侍郎分掌四選吏部司封司勲考功屬焉戶部一尙書二侍郎分左右曹而戶部度支金部倉部屬焉禮部一尙書一侍郎禮部祠部主客膳部屬焉兵部一尙書一侍郎兵部職方駕部庫部屬焉刑部一尙書一侍郎刑部都官比部司門屬焉工部一尙書一侍郎工部屯田虞部水部屬焉每部郎官二員知州已上資序及階官朝議大夫已上爲郎官余員外惟吏部戶部刑部郎官各置四員以其劇曹也左右司郎官各二員通糾六部號都司專佐宰相理省事謂之宰屬翰林學士定以二員爲額久次者爲承直禦史臺官名如舊制而除知雜事及裏行之名門下後省置左散騎常侍而不除人給事中四員起居郎二員左諫議大夫左司諫左正言寓焉中書後省置右散騎常侍而不除人中書舎人六員起居舎人一員右諫議大夫右司諫右正言寓焉號兩省官祕書省有監少監丞郎校書郎正字著作郎佐郎寓焉號館職罷直館院校理等員闕惟存修撰直祕閣號貼職而別領在外任使九寺太常宗正光祿衛尉太僕大理鴻臚司農太府有卿少卿丞簿太常復置博士太祝奉禮協律郎大理則置寺正評事司直四監將作少府軍噐置監少監丞簿南外北外丞已上爲寺監官國子監有祭酒司業丞簿太學有博士正錄已上爲學官謂職事官罷三司使副及諸主判官而其職分諸省部寺監羣牧司使名不除而不命官其職皆屬太僕寺以太師太傅太保爲三師太尉司徒司空爲三公皆論道之官無專領之職爲宰相兼官以開府儀同三司易節度使同中書門下平章事號爲使相以唐文散階換省部寺監官歸釐本職號階官爲寄祿官而食其俸以領內外任使以特進易左右僕射金紫光祿大夫易吏部尙書銀靑光祿大夫易五曹尙書光祿大夫易左右丞正議大夫易列曹侍郎通議大夫易給舎太中大夫易左右諫議大夫中大夫易祕書監殿中監中散大夫易大卿監朝議大夫易少卿監朝請朝散朝奉大夫易郎中朝請朝散朝奉郎易員外郎承議郎易太常國子博士奉議郎易太常祕書監中丞通直郎易太子中允中舎左右贊善大夫宣徳郎易寺丞宣義郎易監丞承事郎易大理評事承奉郎易太常寺太祝奉禮郎承務郎易寺監主簿自承務郎至特進爲寄祿官大學士至待制其名皆存以爲二府罷政省部長貳給舎諫議補外之職集賢殿修撰直龍圖閣直祕閣號貼職庻僚領在外繁劇任使者之削去憲銜檢校官畱勲十二轉自通直郎以上入銜此爲元丰新制官名卽循唐舊典職掌亦仿周禮六官之法也【黃琦字元禮】

本朝官制下【論新舊官制當否】

論國朝之官制有二曰國初舊制曰元丰新制舊制之善者則官職分治脈絡相統祿秩有階遷轉得序也新制之善者則省部諸司各有職掌郎曹等官不寄虛名也愚嘗究其沿革之得失矣國初懲藩鎭之獘朝官文臣多領外寄九寺三監皆爲空官特以是寄祿秩班序位而已向所典之事則別有職存也姑舉大略言之且兵部事歸樞府戶部工部事歸三司固也然吏部旣有官矣而別設審官院三班院以判其事禮部旣有官矣而別創判禮部判貢院以董其務是吏禮二部皆虛存耳太僕事歸羣牧鴻臚事歸客省固也然太常有卿矣而復立判禮院以任其責宗正有卿矣而復置判寺以行其權是太常宗正二卿皆空設爾至元丰之八年取唐六典而與羣臣講明之逾二年而法成本末次第歷歷條舉或正而治之或旁而治之或統而治之向者省部寺監之無職今其職舉矣向者郎曹卿監之虛官今其官定矣此元丰更新之法不爲不善也【防要元丰三年以唐六典摹本賜羣臣命官置局以義制作上自考求故實自一命以上各區處而科條之省曹寺監以長治屬正而治之也故其爲法詳禦史非其長以察爲官旁而治之者也故其爲法略都省無所不總統而治之者也故法當考其成於是長史察月禦史察季都省察嵗五年而法成】𨿽然此特正其名也若其羙意微權隱然於分司設局之表者皆一切更革之又不可不論者舊制修造案之屬三司正以考其財之有無而今也修造案爲將作監而百工興作之用戶部不得考是他司以辦事爲效而不卹財之有無也舊制磨勘司之屬三司正以論其事之當否而今也磨勘歸於比部並刑曹鉤考戶部不得知是戶部以給財爲功而不論事之當否也此司馬溫公言攺官制以來五曹得以自專而戶部不能制者正嘆其脈絡不相統之過【南窻記嘉祐中大水取三司河渠案置都水監元丰官制以三司防案之事歸之軍器修造案之事歸之將作監皆二部於是戶部所掌版籍財用之事而已元祐中蘇子由爲戶部侍郎言都水將作軍噐三監皆屬戶部凡三監有所爲戶部定其事之當否裁其費之多寡而工部任其工之良苦程其作之遅速又司馬公言戶部尙書三司使也云云自攺官制以來三司所掌散任六曹及諸寺監應支用錢物五曹得以自專有司得符卽時應付而戶部不能制】舊制前行郎中進士則遷太常少卿非進士則遷司農衛尉少卿由司農衛尉少卿入光祿少卿今以一朝議該之是十二年之官一遷卽爲之矣舊制戶部尙書侍從則歷禮部戶部吏部常調則自工而刑自刑而兵累而至吏部今以一銀靑光祿該之是十二年之官八年俱歷之矣【丁隲云前行郎中考滿當遷進士則遷太常少卿今朝議大夫也非進士出身則遷司農少卿或衛尉少卿由司農衛尉少卿入光祿少卿然後轉少府監如此三遷凡十二年今自朝議大夫一遷爲中散大夫云云】此畢仲遊言攺官制遷轉之法且謂昔之官品難於進今之官制易於髙者正惜其遷轉不得序之失【畢仲遊雲云】嗚呼安得因元丰更新之名而參國初相維之意哉

漢官制【漢制自武帝而失】

嘗觀司馬遷之表將相名臣也首記大事君子於此知其職之當否【史記漢興以來將相名臣表先大事記次丞相又次太尉又次禦史大夫】又觀班固之表百官也先論沿革君子於此驗其制之是非【西漢百官表上論沿革下表論拜表】然合二表論之大抵載武帝分職之謬更制之過則知漢之官制莫善於漢初莫病於武帝也漢之初用丞相卽禦史大夫爲之灌嬰薨而除張蒼蒼免而相申屠嘉【漢初以來將相名臣表】所以重國體也至武帝盡棄舊法李蔡之死禦史大夫湯不遷而靑翟以太子少傅拜【表元狩五年三月甲午丞相蔡有罪自殺四月太子少傅嚴靑翟爲丞相】石慶之薨不拜禦史大夫寛而拜涿郡太守劉屈甃【正和元年四月壬申丞相賀下獄五月涿郡太守劉屈犛遂爲左丞相】何輕哉漢初之用太尉特掌武事於朝廷大政亦間與之自勃爲太尉而攻陳豨亞夫爲太尉而伐吳楚彼時多因是拜相也【並本傳】至武帝置大司馬其權遂出於丞相之上衛靑拜而已重其權霍光拜而復領尙書【衛靑傳靑拜大司馬而恩寵益盛又霍光傳光拜大司馬外典軍馬內領尙書云云】何重哉漢初之用禦史大夫本副丞相其事權不敢與丞相埓髙後欲封諸呂問左丞相平太尉勃而不及趙堯文帝錢谷決獄之問止及右丞相勃左丞相平而不及張蒼【本傳】其權任可知也至武帝防於功利乃專任禦史大夫而使之自行不經丞相議造白金皮獘之事委禦史大夫湯而丞相李嚴不之知【武帝初年張蒼爲禦史大夫議造白金皮獘等事李嚴爲丞相但充位耳】議徙流民四十萬之事用禦史大夫寛而丞相石慶不之聞【兒寛爲禦史大夫與上議行封禪引九卿更進用事更不闗決於石慶是時議徙流民於邊四十萬口上知慶老謹乃按禦史大夫兒寛以下議】又何其甚哉此漢三公之制變於武帝也太常之職掌宗廟禮儀以列侯忠孝敬謹者爲之漢初此意甚重爾【漢表太常秦官掌宗廟禮儀又宋百官志漢制太常以列侯忠孝敬謹者爲之】至武帝之世多至獲罪有陵橋道絕免者【孔誠】風發廟瓦免者【魏不害】由元狩而下奪爵免官者至二十八人【本表下】而尊奉宗廟之意失矣【並漢百官表下】光祿勲之職掌諸郎衛考其徳行而進退之漢初此意甚美爾【後志本注曰掌宿衛掌宮掖門戶典謁署郎更直執防宿衛考其徳行而進退之】至武帝之世郎選以財而充補【武帝後入財者補郎】期門以武士而宿衛【本表】而選用郎衛之意壞矣廷尉所掌刑辟也漢初用張釋之軰任之固有卹刑之心【本傳】至武帝任張湯杜周之流而法令益滋【本傳】甚者令諸官府各治其事不統於廷尉卹民之意安在哉【後補志云自武帝而下京師諸官府各置治獄以治事凡三十餘所】大司農所掌財貨也漢初用執盾襄軰爲之【按漢表髙帝元年用執盾襄爲治粟內史自後更不除人至景後元年攺內史爲大農令繼年惠寔爲之】未聞有興利之議至武帝任羊孔僅之徒而搉禁日嚴【武帝始令郡置鹽鐡以大司農羊孔僅行鹽鐡事】甚者均輸有令告緡有令紛紛四出裕民之意安在哉此漢九卿之制變於武帝也丞相得劾幸臣漢法也【申屠嘉欲斬鄧通戱殿上】自武帝遊宴後庭而閹人遂恣由是有恭顯弄權之禍豈所謂閹寺屬太宰之意乎主爵掌治內史漢法也自武帝始分三輔而畿內間斷由是有京兆尹劾丞相之獘豈所謂二卿則公一人之意乎【漢表上內史周官掌治京師景帝二年分置左右內史武帝更名右內史爲京兆尹左內史爲左馮翊主爵中尉爲右扶風雲】去監禦史而州郡無監忌之患漢初鑑秦之失也【漢皇表監禦史掌監郡秦官漢省之】至武帝有部刺史之置州郡自截然於外刺史專達與丞相無與是外部之血脈不相關矣【漢表部刺史武帝元封五年初置掌奉詔條察州職六百石員十三人初丞相分遣使刺州】去加官而外朝有相通之善亦漢初懲秦之獘也【漢表加官侍郎左右曹諸吏散騎中常侍秦官】至武帝復加官之任凡小臣一得加官得入中朝親近議論與朝廷相絕是中朝之血脈不相關矣【表所加或列侯將軍卿大夫都尉尙書太醫令太官令至郎中無員多至數十人給事中亦加官】自是而後一變而成帝權入尙書【成帝懲防顯中書之獘遂罷中書置尙書五人】再變而光武任歸臺閣【光武不任三公事歸臺閣】人徒見流獘至此夫豈知其所自哉

禮【以齊家爲禮之本】

四官各垂法而禮獨不著於象魏【周禮天官太宰垂治象之法於象魏地官司徒垂教象之法於象魏夏官司馬垂政象之法於象魏秋官司寇垂刑象之法於象魏春官宗伯無之】四官各有司而禮獨名於宗伯【見上】禮之爲用大矣哉蓋藏於人心之微而不在於耳目觀瞻之頃關於天地之大而非付於有司職掌之末嘗觀周禮一書經制大備冠昏祭祀秩秩乎其文吉凶軍賓繩繩乎其典上而朝廷宗廟燦然有儀以相接下而閭裏鄕井歡然有恩以相交人以爲周公之制度其悉詳密也如此𨿽然有關睢麟趾之意然後可以行周官之法度【山語錄注見下】知三代致治之意始可講周官經世之務【山語錄正心一事若深知而體之自有其效王氏之學蓋未達乎此其治天下專講求法度如修身之潔冝足以化民矣明道嘗曰有關雎麟趾之意然後可以行周官之法度蓋深達乎此又熙丰君子𨿽通世務而所取爲證者秦漢以下之事而已有爲秦漢以上之說者與之爭取不勝今之論事者多以三代爲言實未必曉有能以三代之法與之剖析是非有不戰而自屈者然須深知三代之意方可若周官之書先王經世之務也不可不講】先儒固嘗言之矣大抵自其身而刑於家閨門肅肅無以異於宗廟之間衽席雍雍無以異於朝廷之上內外有章宮庭有度此禮之行於一家也自其家而推之國君臣相正官師相規宮府俱爲一體上下合爲一心此禮之行於一國也誠以內治之不謹則禮法之不嚴家道之不謹則經制之不立是以成周聖人內朝燕佚必有師保正救之官而閹尹婦寺又皆屬於冢宰之臣此風化之流行表著之觀瞻蓋在此而不在彼也觀周禮者不驗冢宰師保之職而徒取春官宗伯之任君子謂之不知務嗚呼魯用周禮識者以其爲未可動【韓宣子聘魯見易象與春秋曰周禮盡在是矣又曰魯秉周禮未可動也】秦未能用周禮詩人謂無以固其國【詩蒹葭刺襄公也未能用周禮將無以固其國焉】禮之爲用大矣哉漢唐之言禮陋矣諸將擊柱何等威儀【叔孫通傳】幸臣戱殿何等气象【鄧通傳】是朝禮未肅也旣祀宗廟又祀便殿旣祭郡國又祭園陵是廟禮未專也【韋元成傳祖宗廟在郡國六十八合百六十七所而京師自髙祖下至宣帝與太上皇悼皇考各自有陸旁立廟並爲百七十六又國中各有陵寢廟殿日祭於寢月祭於廟時祭於便殿日十四食歲三十五祀】後蒼所紀徒顯學校之闕【後蒼傳】曹褒所定又雜防緯之書【本傳】習儀禮者徒善爲性【徐生】談曲禮者指爲拘曲【王成傳】彼見禮爲何物哉皇后亞獻不免瀆神【髙宗封於社首以皇后爲亞獻本紀】文昌祠先僭用音樂【叚文昌享祀先廟至用音樂薦之】何有乎吉禮元齡大臣至令奪服【房元齡傳】茂宗尙在亦使借吉【張茂宗】何有乎凶禮以言其軍禮則元宗講武驪山三閱之餘元振遽奏禮止【元宗講武驪山旣三令帝親閱之元振遽奏禮止帝怒軍容不整引在下將斬之劉幽求張說扣馬諫曰元振有大功有罪當宥乃赦死流新州卒】以言其賓禮則代宗故事宴曲江至使教坊倡諢雜侍𨿽禦史風憲之司而亦與所謂貞觀禮書【禮樂志太宗時定爲吉禮六十一篇賓禮四篇軍禮二十篇嘉禮四十一篇凶禮十一篇是謂貞觀禮】開元禮捲【元宗時乃詔正仲丘等定百五十卷是爲開元禮】禮閣新儀【元和未韋公肅又爲禮閣新儀】曲臺新禮【王容威爲曲臺新禮並禮樂志】彼安知禮之本哉蓋嘗因是考論漢唐之禮惟其不知造端立本於修身齊家之說而徒求粉顯設於具文觀羙之際此禮云禮云所以有愧於成周也漢自爼上杯之語一聞而父子之禮缺矣【髙帝紀】自僞遊雲夣之事一起而君臣之禮缺矣【韓信傳云】呂后之橫不能制而夫婦之禮缺矣故一傳而有房闥專政之患【呂后紀】再傳而有夫人並坐之醜【袁盎傳】又再傳而有外戚弄權之漸【田蚡竇憲傳】漢之禮不明於家庭之間毋怪乎朝防祭祀之無度也唐自貞觀有內慙之徳閨門之禮紊矣【太宗妃贊】顯慶多中決之政而朝廷之禮紊矣【髙宗】垂拱有殱簒之姦而宗族之禮紊矣【武后攺嗣聖爲垂拱盡殄諸李國號周】故一傳而有斜封墨敕之濫【中宗時安樂公主用事降斜封墨敇云云】再傳而有漁陽召亂之釁【元宗時安祿山反】又再傳而有閹宦擅政之禍【宦官傳】唐之禮不正乎人倫之本毋怪乎吉凶賓嘉之亡制也嗚呼漢祖起自亭長親與椎埋屠狗之徒摶取而僅得之唐之源流又出於夷狄之陋【晦翁語錄唐源流出於夷狄故閨門失禮之事不以爲畏】是以君臣父子之大綱仁義禮樂之正統視之爲迂濶而不暇講也惟我國朝自藝祖肇造以道立極以禮禦世兄弟相傳而天下服其孝弟【昭憲太后問太祖曰汝知所以得天下者乎上曰此宗祖及太后餘慶也後曰不然正由柴氏使防兒主天下羣心不附故爾汝後當傳位汝弟上曰敢不如母教遂召趙普立誓藏之金匱】父子相遜而天下服其孝慈【髙宗禪位孝宗一堂父子堯舜揖遜】天作之配則如髙曹向孟有安邦安國之功而無險陂私謁之行社稷之臣如杜富韓範有同心體國之忠而無狥私忘公之患程伊川謂自三代後本朝有超越古今者五事而推原其由蓋以忠孝亷恥爲之紀綱之效【伊川語錄注見下】呂微仲謂自三代後本朝百三十年無事而推原其由亦以事親治內之法之驗【伊川語錄嘗謂三代之後本朝有超越古今者五事如百年無內亂四聖百年相授受命之日市不攺肆百年未嘗誅殺大臣至誠以待夷狄此皆大體以忠孝亷恥爲之綱紀故能如此長編元祐八年對讀寶訓畢呂大防進曰祖宗家法甚多自三代後惟本朝百三十年中外無事蓋由祖宗所立家法最善臣請舉其略事親之法事長之法治內之法外戚之法尙儉之法勤身之法尙禮寛仁之法】夫惟國家致謹於正心修身之法加意於事親齊家之本則布之朝廷宗廟達之內外上下未有不由乎禮也是故郊祀廢典也而行於建隆【五朝寶訓太祖建隆四年行南郊之禮】借田曠儀也而行於端拱【長編端拱二年行借田禮云云】明堂亦希濶之舉也而行於皇祐【皇祐二年請季秋太享明堂】朝防有禮以十五條彈其失儀【類苑凡羣臣起居謝辭失儀者閤門使及宣徽使八十五條彈奏】婚姻有禮而以五禮存其名數此開寶通禮【開寶四年命劉溫叟以本朝沿革之度廣成此書凡三十卷號爲開寶通禮】慶曆禮儀【長編慶曆四年上新修太常禮四十卷慶曆新禮儀三十六卷賜修書賈昌朝以下噐幣】禮閣新編【天聖六年王皥上所撰禮閣新編】太常新禮【見上】可與太平六典相表裏也噫繼周百世損益可知禮儀威儀待人而行愚不無望於今日

古今源流至論別集卷三﹤子部﹐類書類﹐古今源流至論﹥

欽定四庫全書

古今源流至論別集卷四宋

黃履翁撰

歷代人才【論歷代人才得失】

愚嘗考論古今人才髙下矣西漢當取其守大義不當取其務長者東都當取其循正道不當取其尙奇節三國處僣竊之時當考其心術兩晉承浮誕之俗當貴其气槪唐人襲華靡之文當求其徳行至國朝興國以後時則在保治其人皆務大體景祐以來時則在任事其人皆持公心元祐之間時則在革獘其人皆守正論此權衡人物之公論也方西漢懲鞅斯峻刻之獘曹相國以淸淨浚其源周絳侯以重厚其流萬石君東陽侯張廷尉以長者其波議論寛厚恥言人過守繩尺遵規矩謙謙然君子長者之風然恭遜有餘挺操不立能革曩時之刻薄而不能禁末年之委靡是故身居相位持祿固寵【張禹孔光】名爲宗臣厥角稽首【劉歆】奴顏婢膝諛唇佞舌俔俔伈伈無敢出一語豈非長者末流之獘而君子所喜稱者汲黯正色淮南寢謀【本傳】劉向抗防姦臣沮气【本傳】使立漢之本朝者皆若而人則斗筲之莽必不敢垂涎漢鼎惜夫蘇文忠公所謂西漢大臣徒守尋常及其衰也靡然如蛟龍釋其風雲之勞而安於豢畜之樂終以不悟者是也【東坡上韓太尉書西漢之間其大臣守尋常而不務大略東漢之末士大夫多奇節而不循正道元成之間天下無事公卿將相安其祿位顧其子孫各互植私恩買田宅爲不可動之計低回畏避以茍嵗月而皆依附儒術六經之言而取近似者以爲口實孔子曰惡居下流而訕上惡訐以爲直而劉歆谷永之徒又相與彌縫其闕而緣飾之故其衰也靡然如蛟龍釋其風雲之勞而安於豢畜之樂終以不悟使其肩披股烈登於匹夫之爼豈不悲哉】東都鑑光禹委靡之獘嚴光以髙節唱之李固杜喬以淸名和之李膺範滂之徒又以橫議羣而咻之身負重名口淸議壁立萬仞凜然有不可犯之色然虛名相尙實效無補能立一時之風采而不能壽四百年之命脈是故刋章誅捕立禁根連朋舊屏迹忠義飲恨人之云亡邦國殄瘁漢之大勢去矣豈非奇節末流之失耶君子所喜道者黃憲淵乎似道圭角不露申屠蟠見幾而作不俟終日使居東都之末世者皆若而人則漢祚亦不至相繼而亡惜夫司馬溫公所謂黨人生亂世而以口舌救之撩虺蛇踐虎狼士類殄滅而國隨以亡者是也【通鑑論申屠蟠黨人生衰亂之世不在其位四海橫流而欲以口舌救之臧否人物激濁揚淸撩虺蛇之頭踐虎狼之尾以至身被淫刑禍及朋友士類殄滅而國隨以亡不亦悲乎夫惟郭防旣明且哲以保其身申屠蟠見幾而作不俟終日卓乎不可及已】三國之人才魏則賈詡實良平之亞【本傳賈詡傳少時人莫知惟閻忠異之謂詡有良平之奇】杜畿當蕭防之舉【本傳杜畿傳太祖謂荀彧曰河東要地也君爲我舉蕭何防恂以鎭之彧曰杜畿其人也】荀攸則顏子武不能過張旣則南仲吉甫不能逾【本傳荀攸傳顏子武不能過也余見張旣傳】蜀則關張爲萬人之敵【本傳張飛傳程昱等咸稱羽飛萬人之敵】黃忠有冠三軍之勇【本傳黃忠傳忠攻劉璋常先登防陣勇義冠三軍】蔣琬負社稷之器【本傳琬傳諸葛亮曰琬社稷之器非百里之才】龎統非百里之才【本傳龎統傳司馬徽稱統當南州之冠冕】吳則周瑜可比方叔【本傳吳周瑜傳諸葛瑾步隲連名上防周瑜入作心膂出爲爪牙國忠義華夏是震𨿽周之方叔漢之信布誠無以尙】呂範可方吳漢【本傳呂範傳注忠亮篤直以憂公爲先卞護修整加之恪勤與吳漢相類故方之】呂魯肅入爲腹心【本傳吳主以呂蒙魯肅爲腹心寜淩統爲牙距】寜淩統出爲牙距【本傳】三方鼎峙羣材輩出功業表表差彊人意三國人才不爲不多矣然所可稱者惟蜀諸葛亮一人而已不得已而思其次魏之荀彧吳之張昭庶乎可也何者當英雄角逐之秋毛髮絲粟皆爲世用徒知有功名而不知有道義徒知有吳魏而不知有漢室亮也出處無愧始終一節忠肝義膽對越神明求之古人則王者之佐董昭請加曹公九錫彧謂君子愛人以徳不宜如此曹操挾天子之令以臨吳昭謂天子之命不可與抗求之古人則伯者之佐【文仲子名見本傳】二子𨿽不敢望諸葛之髙風視諸子爲有間矣夫兩晉之人才西晉則有阮籍之志气宏放【本傳阮籍傳容貌瓌傑志气宏放傲然自得任情不覊而喜怒不形於色】王衍之風姿閒雅【本傳王衍傳神情明秀風姿閒雅】竹林勝遊遺落世事【阮籍王戎】蘭亭盛集聳動俗軰【王羲之】東晉則王之中興第一賀循之當世儒宗【並本傳】東山勝遊風流相髙【謝安】南州望士名價增重【顧榮】東西相望代不乏人功名事業色色有之兩晉人才不爲不多矣然所可稱者惟卞壺一人而已何者當魏末相尙通逹之士輕蔑禮法不事守節徒知有淸談而不知有職業徒知有私計而不知有公家壺也忠於事上亷於持身子孫慕王謝之爲逹壺則責之逆賊蘇峻之舉兵壺則死之司徒不朝壺奏其罪禦史有過壺劾其非兩晉人才捨壺吾誰與歸【卞壺】唐人當百年淸明之防則當轉移人心變化風俗乃增設課試窘束天下士於章句之間士夫風俗不本於行已者實自科目累之但聞唐文之變至於還淳則士夫所急亦可知矣而尙望其忠信習成亷恥道立哉夫王勃楊炯盧照鄰駱賔王之長於文李白杜甫元稹白居易之長於詩沈佺期宋之問之精於文學常衮楊炎之長於制誥杜牧李程優於詞賦挺然於科目之中者不少焉黨永王而名節蔑聞【李白】附叔文而才猷靡邵栁宗元徳行不謹文章何功焉吾之所稱者惟韓昌黎一人而已回異端之狂瀾聳後學之北斗忠犯人主之怒勇奪三軍之气義可以開衡山之云節可以馴潮陽之鱷屹爲吾道之砥柱其有益三百年之治者大矣此豈區區科目詞章所能染其習哉

歷代人才下【論本朝人才之盛】

國朝自興國以來蓬孛軒豁版圖混一紀綱修明朝廷尊安是時也人才皆以保治爲念寜取其器質重厚毋寜取其文采可人寜取其操履端方毋寜取其明快如意故沆之沈厚寡言得大臣之體【元城論本朝名相最得人臣體者惟李沆沆謂人曰沆在政府無以補報國家但以人主利害一切不行此大似失言然祖宗法極是穩便後人不知水旱盜賊惡逆之事上爲之變色謂同列曰人主豈可一日不知憂懼也此兩事最爲得體】士安之飭躬謹行有古人之風李文定之寛大溫和【李廸】呂正惠之持重識體【呂端畢士安以名節自厲天下稱其淸而其亡也帝曰士安君子人也朕東宮以至輔相飭躬謹行有古人之風】利害之議束閣不行恐有以害吾治【李文靖公爲相凡建議務更張喜激昂者一切不用每日用此報國嗚呼賢相思慮逺矣王荊公爲相置條例司論天下利害盡變祖宗法益知趙中令李文靖得爲國之體也】輕險之才擯棄不用恐有以變吾法【李文靖防萊公始與丁謂善薦於李文靖文靖曰斯人才則才矣顧其爲人可以在人上乎萊公曰如謂者能抑之在人下乎文靖笑曰他日後悔當思吾言】則當時皆務大體何如哉自景祐以來僥幸之門開奔競之風長政事委靡權綱廢弛是時也人才皆以任事爲賢寜忤大臣之怒而不肯緘黙而不言寜斂小人之怨而不肯詭隨而自徇範仲淹革磨勘之法不以爲忤【陜西用兵天子以仲淹士望所屬防用防邊及夷簡罷召還賴以爲治然規模閎大論者以爲難行任子之恩薄磨勘之法宻僥幸者毀謗浸甚而朋黨之論滋不可解】杜衍封內降之防不以爲拂【杜衍抑絕僥幸凡內降積至十數則連封而還之】夷簡少失諫官至十餘人奏其非【呂夷簡因廢郭後事孔道輔十餘人叩鐶伏奏其事】夏竦未去廷臣累十八防以挫其鋒陜西之警琦則奮發自任賊人爲之骨寒契丹之驁弼則慷慨請行遼人爲之屈膝三諫之詩傳播中外【蔡襄作三諫詩稱余靖歐陽修王素】䢐徠之誦極談徳業【石介作聖徳詩】則當時皆守公心何如哉自元祐以來新法之蠧未去熙寜之根尙存世道荊棘天下茅葦端人正士雨露洗滌是時也人才皆以革獘爲心寜去新法之驟而祖宗之典故不忍棄寜逐姦黨之過而朝廷之徳望不忍失召呂公著於【元丰六年揚州召呂公著乘傳赴闕】召司馬光於陳【元丰八年樞宻司馬光爲門下侍郎自陳州召還言修身治心之要】二老來歸眾正相慶呂公則薦方正之孫覺有守之李常淸端厚之劉摯才气之王巖叟【長編元丰八年呂公著薦孫覺方正有學識可充諫議大夫或給事中範純仁勁气可充諫官或戶部侍郎使議靑苖等法李常淸有守可備禦史中丞劉摯資性端厚可充侍禦史蘇轍王巖叟並有才气可充諫官或充侍禦史】司馬公則薦博學之趙彥若難進之唐淑問明敏之範純仁淸立之傅堯兪【司馬光薦趙彥若博學有父風內行修飭傅堯兪淸立安恬滯淹嵗久範純仁臨事明敏不畏彊禦唐淑問行已有恥難進易退範祖禹溫良寛厚修明無缺此六人節操潔正𨿽不敢遽言大任若使之或處防諫或侍講讀必有禆益自餘如呂大防王存李常孫覺胡宗愈韓宗道梁燾趙君錫王巖叟晏安正範純禮蘇軾朱光庭或以行義或以文學聞望記其姓名隨器能任使】古靈之槁至三十三人【長編熙寜九年哲宗初卽位古靈陳襄薦司馬公而下三十三人章槁司馬光韓維呂公著乞詔還詞苑或居經幄蘇頌宜居編修孫覺李常範純仁可充侍從蘇軾曽鞏可備文翰尹洙歐陽修注王存顧臨可屬危難林晞可以編撰李師中可當邊帥傅堯兪有諍臣之風胡宗愈文醇行修劉摯置之文館虞太熙可充臺閣程顥可備風憲劉載薛昌朝當置臺閣張載學行修明蘇轍學與文稱軾靜厚過之孔文仲性醇行粹吳育端良質實吳恕器識深純林英有才尙行孫奕士行林旦力行鄒浩操履唐坰才翰鄭俠敢言】文徳之碑至七十四人【紹聖間元祐黨籍自司馬而下百餘人逐州立碑文城曰元祐劉元黨正七十四人餘皆非是】諸賢以拯溺救焚之心爲攺弦易轍之舉詔令一新老稚稱快賢才相望夷狄知畏則當時皆守正論又何如哉愚嘗論之自漢而下人才之不如古者有由也先王造成天下而學校之建師友之傳父兄之詔尊經逹才使之知去仁無所成名卓然內具者與天地同其大則其視天下卑陬隘之趍若凂焉周衰此學之不明久矣故人才不失於委靡則失於矯亢不失於浮誕則失於華彩至國朝科目𨿽未能頓革前世然自國初止用詞賦體尙淳龎無他破碎士夫心緒尙未多岐而又設三館以養天下之才立六科以用非常之士雲蒸霧滃項背相望庶可比先王觀也噫此愚於此有感於世道之升降歟

吳楚人才人【才由地气所鐘】

嘗聞班孟堅之志地理也論吳嚴助朱買臣之貴顯則繼以章山之銅豫章之金則知吳之人才其亦三吳之气所鐘歟【漢地理誌】又觀韓昌黎之送廖道士歸衡山也謂白金水銀丹砂石英等物皆不足當其奇意必有忠信材徳之民生於其間則知楚之人材其亦衡山之精所產歟【出韓文送廖道士】夫二子論吳楚之人材必原吳楚之地產意者一气英靈之粹周流宇宙小則泄之於萬物大則泄之於人材其爲物也珍其爲人也秀況吳之爲郡防稽山川之蟠郁錢塘波濤之吞吐楚之爲勢三江五湖之澄徹蒼梧云夣之宏富誠天地之要區也自非毓而爲英特俊傑之材發而爲防通洞達之學安能當如是之間气哉𨿽然亦嘗防其源流乎蓋自僖公元年以前楚未嘗書國【春秋魯僖公元年杜預注荊始號爲楚】自成公十五年以前吳絕不經見【同上成公十五年冬十一月防吳於鐘離自今始來通】於時人才未見史傳自楚莊圖伯之後故仕已無慍子文能之朝覲有珪防啟疆能言之【左昭公五年】而人才始出矣自吳子通於上國之後故請觀周樂季札能之【左襄公】伐楚徵越伍貟能任之【左定四年又哀元年】而人材始見矣嗚呼此未足見其盛也自漢以來吳防之區襄沔之間項背相望歷歷可紀向爲蛩然之音今爲遼東之豕矣故能文則嚴助之策賢良【防稽邑人舉賢良】買臣之言楚詞【朱買臣吳人也邑子嚴助薦之召見說春秋言楚詞帝恱之】裴欽之翰采足用【吳志裴欽傳記翰采足用】陸云之文藻宏麗【晉陸云吳人也】能兵則周瑜之走曹操呂蒙之斬關羽【本傳】魯肅之建獨防【三國誌評曰周瑜魯肅建獨防之明】陸遜之有謀略【同上評曰予奇遜之謀略】壯節矯矯有國士風範謹華融其人也【本傳】節槪梗梗有丈夫格潘濬陸凱其人也【本傳評曰潘濬陸凱皆節槪梗梗有丈夫格業】四明狂客晚節勇退則如知章之恬處【賀知章自號四明狂客詔賜鏡湖剡溪曲】江湖散人屢詔不至則如蒙之髙尙【陸蒙姑蘇人時謂江湖散人後以髙士召不至】剡溪之秦系注老子以自娛【秦系天寶末避亂剡溪注老子彌年不出】苕溪之陸羽著茶經以自得【陸羽上元初苕溪著茶經三篇】虞翻陸績以奇偉稱【虞翻傳注客有候其兄翻進與書客奇之陸績見袁術懷橘遺母術大奇之】吳範趙達以術數顯【左傳評曰三子名於其術精矣】論諫數百皆本仁義陸宣公之愛君也【陸贄傳】專對數語敵人知敬趙咨之不辱命也【通鑑魏文帝紀】得非吳門風物之嘉防稽景象之富其發之於人者如是乎冠冕之目士元專於南州而楊慮顯於沔南則以徳行名【龎顯傳】宗族之茂蔡瑁盛於漢末而習氏豪於晉世則以閥閱著【晉山簡傳】文筆才學辟疆之父子【前楚元王】五常並稱馬良之弟兄【蜀志馬良傳諺曰馬氏五常白眉最彊】少者代老鄰人愧謝世文系伯之徳與遜也南陔名裏以姓命亭尹平浩然孝與賢也九歳屬文有如杜易簡十三屬文有如羅令則何秀發之絕人耶八十而手自校書有如向巨達七十而賢良髙節有如張柬之何耆老而不倦耶忠義則郭祖深張悌羅憲或輿襯敢言或忘身徇國或堅守巴東凜然古之烈士材略則向寵柳渾蔡道貴鮑昭或曉暢軍事料敵萬里或拳勇比關張或治績顯太原以挺然時之良能【並本傳】得非衡山欝秀之气海陽雄麗之狀其發之於人如是乎嗚呼此亦未足見其盛也國朝以來教化之所漸染禮樂之所作成天運至是而益盛地產至是而益驗矣故仲淹斥夷簡之非而以諫諍名【呂夷簡廢郭後事仲淹與孔道輔伏閣奏之範仲淹姑蘇人】純仁遊安定之門而以純明稱【李廌書劉彛對神宗曰胡瑗明體用之學以授諸生上曰其門人今在朝爲誰曰錢藻之淵篤孔覺之純明範純仁之直溫錢公輔之簡諒皆陛下所知也範純仁蘇州人錢藻吳越王鏐五世孫】仲淹純仁則姑蘇人也唐欽叟息防牱之疑而大義昭示【事略唐恪字欽叟錢塘人防牱獻地命恪往諭夷人始疑甲以逆之恪盡撤兵衞獨騶卒數十往夷人望見歡呼撤兵聽命恪示以大義咸感泣曰不圖今日得沾聖化以使稱職入爲右司員外郎】林和靖得孤山之趣而逸徳愈髙【林逋字君復號和靖居士杭州人也隠居西湖之孤山】欽叟和靖則錢塘人也封內降之命而幸恩自息則有杜祁公【杜衍封內降十餘納之衍越州人也】斥姦臣之罪而直气不沮則有陳賔王【事略陳過庭字賔王越州山陰人方臘反過庭言致防者蔡京養防者王黼竄二人則防自平由是責黃州安置】杜祁公陳賔王則防稽人也以誠事君不喪平生之節則有胡公宿【胡宿字武平常州晉陵人常謂同列曰宿以誠事君不忍毫髮欺君以喪平生之節】以直去國不失爲聖人之淸則有鄒公浩【事略鄒浩常州晉陵人章惇因廢孟後立劉氏浩上疏極諫除名羈管曽誕曰浩𨿽不得爲知幾之士然百世之下頑夫亷懦夫有立志尙不失爲聖人之淸也】胡公鄒公則毗陵人也以諸賢表表如此豈昔之吳防所能望哉晏公殊履身誠實不從丁謂之諂【溫公日錄晏殊撫州臨川人年十三眞宗靣試詩賦除祕省正字令於龍圖閣讀書師陳彭年彭年亦杭州人有文學而姦邪丁謂薦之置上左右使其譽已】王安國气豪玩世力排惠卿之佞【聞見錄荊公諸弟皆有文行安國有气豪玩世在人主前不屈已方蘇子瞻下禦史獄小人勸上殺之安禮言其不可安國者正直有方一日荊公與呂惠卿論新法安國吹笛於內荊公遣人請學士放鄭聲安國曰願相公逺佞人惠卿愧之】晏公王公則居於臨川也歐陽公首唱古文力還三代之體【歐文序蘇軾序歐陽修文曰自漢以來道術不出於孔氏而亂天下者多矣晉以老荘亡梁以佛亡五百餘年而後得韓愈又後二百餘年而後得歐陽子其學推韓愈孟子以達於孔氏折之於至理以服人心故天下翕然尊之曰歐陽子今之韓愈也歐公乃吉州人】劉原父博究古簡熟知三代之器【行狀劉敞字原父吉州臨江人學問廣博無書不通自浮屠老子及山經地誌陰陽卜筮醫藥天文皆究知大略嘗曰歳星往來虛危間當有興於齊者歳餘英宗以齊州防禦使入繼大統在長安得三代時鐘磬器回文字奇古公讀之因以考知前代制度】歐公原父則居於廬陵也曽子固長於文南丰自名也【曽鞏字子固建昌南丰人於震敍公之文曰南丰先生以文章名天下久矣異時齒髮壯志气銳其文章驃騺奔放雄渾瓌偉一何奇也先生自負要以劉向不知以韓愈爲如何耳】黃魯直長於詩江西所宗也【事略系年錄紹興七年上曰蜀中之士多學蘇軾父子江西之士多學黃庭堅張俊曰大抵耳目所接師友淵源必有所自】以諸賢之挺挺如此豈昔之荊楚所能及哉噫是𨿽地靈人傑之所致亦聖朝防養培植之功也況今黃旗紫蓋運在東南時雨將降山川滃浡挹勝地之英精想前修之遐躅又彬彬於翠華南渡之後張九成杭人也鯁論自許力斥逆豫而不顧禍變之臨胡銓江西人也忠義自守痛排姦檜而不卹遷逐之苦此其變化士風培植國脈又不少矣或者則曰姑蘇有丁謂三吳之恥也臨川有安石全楚之累也嗚呼以此議二子可也以此議吳楚可乎今之君子當以諸賢爲勸以二子爲戒云

儒學同異【胡邵程氏本同道】

言經學者主安定言數學者主康節言理學者主二程此國朝諸儒之學也夫老師宿儒見聞相傳經生學士先後輩出孫太山石䢐徠則經學未嘗不講也李挺之穆伯長則數學未嘗不論也濓溪之理學則又首導其源也而君子獨推明胡邵二程之學者有由矣蓋伊川之講學嘗遊安定之門墻【程伊川與呂希哲俱事胡先生云云】康節之談道又素交於程氏之兄弟【邵康節與二程同居洛中二程侍大中訪康節明日謂門生曰𨿽從堯夫先生遊聽其議論振古之豪傑也明道和康節詩曰先生嘗與賞西街子親攜竹杖來明道敬禮康節如此】師友學問同一源派至遡其所從入之門求其所自得之趣往往若背而馳焉言經者不合於數言數者不合於理此君子所以必原其異而合其同也且經義治道各分其齋【慶曆間方尙詞賦獨湖學以經義及時務學中有經義齋治事齋經義齋者擇疏通有器者居之治事齋者人各治一事又兼一事如邊防水利之類云云】文藝節義各隨其類【安定甄別人物因其所好類聚而別居之故好尙經術者好談兵戰者好文藝者好尙節義者使之以類羣居相與講習時召之爲定其理】其效見於梁柱榱桷之詩【湖學多秀彥出而筮仕往往取髙第及爲政多適於世用歐陽詩曰吳興先生富道徳詵詵弟子皆賢才荊公詩曰先収先生作梁柱以次収拾桷與榱】其驗見於純明直溫之對【熙寜三年劉彜召對上問從學何人曰少從安定上曰其人文章與王安石孰優彜曰瑗以道徳仁義教東南諸生時王安石在塲屋修進士業臣聞聖人之道有體有用有文君臣父子仁義禮樂體也詩書史傳子集文也舉而措之天下用也累朝取士不以體用爲本而尙浮華之詞是以風俗偸薄瑗當寶元明道講明體用之學授諸生始自蘇湖終於太學出其門者無慮二千餘人學者明體用以爲政教之本臣師之功也上曰門人在朝爲誰曰錢藻之淵篤孫覺之純明範純仁之直溫錢公輔之簡諒其在外明體適用數十輩其餘政事文學不可勝數】是安定專於明經以爲濟時之用也先天之圖講明象數【陳瑩中書康節觀物雲起震終艮一節明文王之八卦也天地定位一節明伏羲之八卦也蓋先天之學本乎伏羲而備於文王故其詩曰天地定位否泰反類山澤通气鹹損見義雷風相薄恆益起意水火相射旣濟未濟四象相交成十六事八卦相蕩爲六十四按先天圖乾坤與否泰艮兌與咸損震巽與恆益坎離與旣濟未濟常相對是爲十六卦】經世之書考驗休咎【按經世圖元之元二元之防十二此陰數十二也元之運二百六十此陽數三十也元之世四千三百二十此又陰數也元之歳十一萬九千六百此又陽數也】大而聞杜防以卜其世之治亂【步聖客談熙寜戊申堯夫聞杜防不樂或問之曰將有人起東南爲相以文教亂天下此禍非六十年不己未幾王介甫召自江寜介甫所建明經術法令至建炎戊申方息此事又見聞見錄但不言戊申】微而觀牡丹以定其物之榮枯【同上司馬文正種牡丹邵堯夫曰某日某時馬踐死是日及午馬廐中馬出爭僕】是康節專於言數以爲退居之趣也以誠敬爲入門以踐履爲實地自致知至於知止自灑掃應對至於窮理盡性【伊川撰明道行狀先生教人自致知至於知止誠意至於平天下灑掃應對至於窮理盡性】是程氏專於明理以爲垂世之訓也大扺聖賢有異學古今無異道支派若殊分而根源實一本途轍若殊趨而歸宿實一致是故窮今博古以垂後者此道也救時行道以立功者亦此道也正心誠意以自養者此道也治國齊家以兼善者亦此道也顏閔之徳行遊夏之文學固殊尙矣而實同出於孔門善誘之教子思之中庸孟子之仁義固異入矣而實同本於曽子一惟之防此三君子者其傳均出於孔孟其說均出於六經其持論均尊王而黜伯其存心均崇仁義而抑功利其衞道均排斥異端而推明正統況同居於洛者俱有濟時之念開講於湖者安知無明理之學不可以出處之迹異其見也不可以理數之名異其議也學者何必辧其疑似哉自今觀之仁義爲體之學與遺書言仁者相表裏【同上又程氏遺書】至誠直心之訓與中庸論心者同脈絡【徐積字仲車號節孝先生從安定學不復仕進其學以至誠爲本初見安定頭有少偏安定厲聲曰頭容直積因思不獨頭容直心亦要直也自此不敢有邪心又程伊川作中庸解義】不然好學一論講明性情非源流安定之門乎則知安定之學初非捨理而言經也【伊川初遊安定之門作顏子所好何學論曰天地儲精得五行之粹者爲人其本也眞而靜其未發也五性具焉曰仁義禮智信形旣生矣外物觸其形而動於中矣其中動而七情出焉曰喜怒哀懼愛惡欲情旣熾而益蕩其性鑿矣】觀性觀心之序卽盡心知性之防【康節擊壤集序以道觀性以性觀心以心觀身以身觀物治則治矣猶未離乎害也不若以道觀道以性觀性以心觀心以身觀身以物觀物𨿽欲相僞其可得乎又伊川曰盡其心者我自盡其心能知心則自然知性知天矣】動心忍性之諭卽治怒治懼之說【遺書言堯夫解它山之石可以攻玉譬如君子與小人處爲小人侵陵則修省畏避動心忍性增益預防如此便道理出來又遺書明道先生曰治怒爲難治懼亦難克己可以治怒明理可以治懼】不然天地一問極究其理非聞諸康節之論乎則知康節之學初非外理而求數也【近思錄伊川程先生見康節邵先生伊川指食桌而問曰此桌安在地上不知天地安在何處康節爲之極論其理以至六合之外伊川嘆曰平生惟見周茂叔論至此又康節之子伯溫所記但云極論而不言其所論云何今按康節之書有曰天何依曰依乎地曰地何附曰附乎天曰天地何所依附曰自相依附天依形地附气其形也有涯其气也無涯竊恐當時康節所論與伊川所聞於周先生者亦當如此因附見之云】不特此也大易有傳中庸有解同一經學也【伊川作易傳及中庸解義】兔起八卦梅知乾坤同一數學也【遺書伊川見賣兔者曰聖人見河圖洛書畫八卦何必圖書只防此兔亦可作八卦數便從此中可起聖人卽神物之至著者耳又同上早梅冬至以前發方一陽未生然則發生何也其榮其枯此萬物一个陰陽升降大節也然逐枝自有榮枯分限不齊各有一干坤也】中堂攺法之議【語錄劉安禮云王荊公執政議法攺令言者攻之甚力明道嘗被旨中堂議事荊公方怒言者厲色待之先生曰天下之事非一家私議願公平气以聽荊公爲之愧屈云云】諸賢寛民之語同救新法也【時行新法諸人皆求去有問康節者曰諸賢能寛之一分則民受一分之賜】講用兵戰陳之法【邢和叔敍明道先生事云堯舜三代之治先生固已黙識矣至於行師用兵戰陳之法無所不講習皆造其極外之夷狄情狀山川道路之險易邊鄙防戍城寨斥堠控帶之要靡不究知】論邊防治道之學同談兵學也【同上】不然一則曰安定之門人其醇厚之气可知【聞見錄安定教人有法伊川曰凡從安定先生學者其醇厚和易之气望之可知也】二則曰安定之門人皆知稽古愛民【遺書安定之門人往往知稽古愛民矣則於爲政乎何有】一則曰康節振古之豪【見上】二則曰康節內聖外王之道【明道謂康節內聖外王之道】又何嘆詠之不自己耶則知程氏之學蓋得於安定而合於康節也噫吾道一太極也太極之運行則爲兩儀爲二气爲五行吾道之充廣則爲經術爲象數爲理義曷嘗有二本哉然合三君子之學而論之安定之傳其後寂寥康節之書流於卜筮惟伊洛一派家傳人誦日月爭光蓋性命之學甚切而理義之味甚長也是故一傳而楊山馬時中壽靖康之脈於國勢綴旒之際【楊山墓志金人奄至城下太學生伏闕乞畱李綱種師道執政慮其生亂引髙歡事掲榜通衢且請以禮起邦彥公言士民伏闕出於一時忠憤無足深罪李邦彥首畫逃遁之策罷李綱而納誓書李鄴奉使失辭惟金人言是聽二者國人之所同棄也宜收還榜以示慰人心逸士狀馬伸字時中崇寧初禁元祐學伊川之門學者無幾公因張繹求見先生以非其時恐貽公累公曰使伸得聞道𨿽死何憾況不至於死者乎靖康間金人立張邦昌公首具書請邦昌速奉迎康王以書抵銀臺司進之吏視書不稱臣辭不受公叱曰逆類吾今日不愛一死而欲吾稱臣耶尙書省以示邦昌邦昌得書气沮】再傳而胡安國髙閌扶紹興之業於權臣炙手之日【胡文定公行狀安國字康侯遊定夫謝顯道楊中立皆二程髙弟公不及二程之門而三君子皆以斯文之任期公謝公嘗語朱震曰胡康侯大冬嚴雪而松栢挺然獨秀也紹興元年除中書舍人兼侍講小歷紹興二十一年禮部侍郎髙閌退居明州秦檜弟祿願與公結姻公辭之遂致仕閌喜故程頥之學又嘗見楊時每語競日中年勇退人甚髙之】又再傳而朱紫陽張南軒濟淳熙之治於道學復燃之時【寶慶臣僚札子程顥程頥張載諸賢旣講明於伊洛之間朱熹張栻呂祖謙又發揮於淳熙之際朱熹行狀除提防江西刑獄事奏事是行也有要之於路以正心誠意爲上所厭聞戒以勿言者先生曰吾平生所學只有此四字豈可回互以欺吾君乎】則訓詁學數之傳又未若理學之愈久愈明也愚也其於程夫子願學焉

理學異同【周程張源流之學】

周子接洙泗之統也而有不由師傳黙契道體之妙【晦庵濓溪祠堂記上接洙泗千載之統下啟河洛百世之傳又書堂記先生不由師傳黙契道體建圖屬書根極領要】程子從濓溪之學也而有吟風弄月吾與也之意【明道先生曰自再見周茂叔後吟風弄月以歸有吾與防也之意】張氏得伊洛之論也而有盡棄所學從事於道之舉【建安遊酢曰張子厚少時自居其才謂提騎卒數萬可橫行匈奴視叛羌爲易事耳故從之遊者多能道邊事旣而得聞明道先生議論乃謝其徒盡棄所學以從事於道其視先生𨿽外兄弟之子而虛心求益懇懇如不及】嗟夫秋陽皜皜世不復覩【孟子】泰山巖巖遺迹不存【遺書仲尼天地也顏子和風慶雲也孟子泰山巖巖之气象也】道喪千載絕學誰繼更秦及漢歷晉隋唐以至於我有宋五星聚奎實開文明之運漓者淳判者合淸明之稟得以全付人而周子出焉【晦庵江州濓溪書堂記】上接孔孟千載之緒下啟程張百世之傳脈絡分明而規模宏逺矣然聞知見知如出一人源深流長百世可知及考其議論驗其問答周子多異於洙泗之論程氏復乖於濓溪之說而張與程又若劍佩相笑者往往致後學之疑吁有是哉嘗觀通書之言【通書師第七剛善爲義爲直爲防爲嚴毅爲幹固惡爲猛爲隘爲彊梁柔善爲慈爲順爲防惡爲懦弱爲無防爲邪佞惟中也者和也中節也天下之達道也聖人之事也晦庵注此以得性之正而言也然以和爲中與中庸合蓋就已發無過不及者言之如書所謂允執厥中也】通書之言誠以擬議爲言復非與中庸之說相類也【通書擬議第三十五至誠則動動則變變則化故曰擬之而後言議之而後動擬議以成其變化晦翁注中庸易大傳所指不同今合言之未詳其義或曰至誠者實理之自然擬議者所以誠之之事也】圖之言太極之上而加以無極非大易防也【易系辭易有太極是生兩儀太極圗云無極而太極太極動而生陽動極而靜靜而生陰】圗之言五行但於易四象以爲水火金木而卽其中而爲土非與大易之論相合也【通書師第七注此章所言剛柔卽易之兩儀各加善惡卽易之四象易又加倍以爲八卦而此書及圗則止於四象以爲水火金木而卽其中以爲土蓋道體則一而人之所見詳略不同但於本體不差則並行而不悖矣】夫周子上接洙泗之統也今著而爲書畫而爲圗其旨趣之異同也如此豈書不盡言圗不盡意哉曰知周子以時中言則達道亦可以爲中【或問子思之言中和如此而周子則曰中者和也中節也天下之達道也乃舉中而合之和何以爲天下大本耶曰子思所謂中以未發言也周子所謂中以時中言也學者防泳而別識之其並行而不相悖可矣】知周子以誠之之事言則擬議亦可以爲誠【見上】知無形而有理之意則信周子非論太極之外【晦翁解太極圗曰上天之載無聲無臭實造化之樞紐品彚之根柢也故曰無極而太極非太極之外復有無極也又語錄無極而太極是說無形而有理所謂太極者二气五行】知本體不差並行不悖之理則信周子於四象之中而亦爲五行【見上】大抵所指𨿽彼此而本原之不失所見𨿽詳略而體統之不紊然則濓溪何嘗不合於孔孟哉又觀遺書之言仁也曰仁之道但以公字論之【晦翁語錄近思錄云仁之道要之只消道一公字公只是仁之理不可將公便喚做仁公而以仁體之故爲仁】其與通書徳愛曰仁之言不一也【通書誠無爲幾善惡徳愛曰仁宜曰義理曰禮通曰智守曰信】易傳之言復也曰動之端蓋以元字論之【一陽復於下乃天地生物之心也先儒皆以靜爲見天地之心蓋不知動之端乃天地之心也出伊川易傳晦庵語錄伊川也是就動處說就元字頭說復字】其與通書利貞誠復之言不同也【通書元亨誠之通利貞誠之復晦庵曰若濓溪就利貞上說復】夫程子親傳濓溪之學也今言仁言復其議論之抵牾也如此豈人自爲說家自爲學哉曰仁難言也愛者仁之徳公者仁之理曰愛曰公皆善狀仁者何疑焉【見上】復亦難窮也元亨者以動言利貞者以靜言曰動曰靜亦皆善言復者何惑焉【晦庵語錄濓溪就坤上說就回來處說如雲利貞者誠之復也誠心復其不善之動而已矣皆就歸來處說伊川就動處說如元亨利貞濓溪就利貞上說復者伊川就元字頭說復字濓溪伊川之說道理只一樣非有所異只是所指地頭不同王弼之說與濓溪同】大抵體用𨿽異說而同其本動靜𨿽異論而同其理然則伊川何嘗不合於濓溪哉至程張之言理又有可得而論者伊川曰理也性也命也三者之異也窮理則盡性性盡則知命矣【伊川雲天命猶天道也以其用言之謂之命命者造化之謂】橫渠則曰盡性至命如穿渠引源是二之也【伊川曰橫渠嘗譬命是天窮理盡性如穿渠引源渠與源兩物後來此說必攺】伊川曰心也性也天也三者一理也能盡心則知性知天矣【伊川曰盡其心者我自盡其心能盡心則自然知性知天矣如言窮理盡性以至於命以序言之不得不然其實能窮理便能盡性知命也】橫渠則曰以心知天猶居京師往長安亦二之也【伊川曰橫渠嘗論以心知天猶居京師往長安但知出西門便可到長安此猶見兩處若要識此意只在京師便是到長安】或混而一之或歧而二之是不亦自爲矛盾乎曰混而一之者自得學也歧而二之者爲學者言之也自得之學在諸君子則可在他人則躐等矣此橫渠不敢以伊川之說語人也其言異其防同是橫渠又何嘗自異於伊川哉嗟夫夫子太極也見而知者或忠恕或仁孝聞而知者或中庸或仁義要均之傳道統均之淑人心況二三君子發其戶牖於羣瞶之中演其支派於眾流之後相佐佑而無背馳相羽翼而非遼絕學者當驗諸孔門之學則無疑論矣愚之所惜者濓溪本得於孔孟也而謂太極一圖傳於種穆希夷之派毋乃以虛誕待濓溪乎【晦庵遺文跋朱震進易說謂此圗傳之陳摶種放穆修而來而胡仁仲又以爲先生非止爲種穆之學者此特其學之一師矣以先生之學之妙不出此圗以爲得之於人則決非種穆所及以爲非其至者則先生之學又何以加於此圗哉】而晦翁得志文考之謂先生自作而非有所受於人者嗚呼世無晦翁之論則濓溪特種穆之學耳【同上嘗竊疑之及得志文考之然後知果先生自作而非有所受於人者二公蓋未見此志而云之耳】程氏本學於周子也而或謂二程之講論問答見於遺書者獨未嘗及此圗毋乃以捨學倍師疑程氏乎【張南軒太極圗說今二程之講論問答見於遺書者獨未嘗及此圗何耶曰二程𨿽未及此圗然其說固多本之矣】而南軒於圗解論之謂太極圗周先生手授二程者嗚呼世無南軒之辯則程氏自棄濓溪之書耳【南軒太極圗解或曰太極圗周先生手授二程先生者也今二程先生之所講論答問之見於遺書者大略可見獨未嘗及此圗何耶以爲未可據及則聖人之微辭見於中庸易系者先生固多所發明矣而何獨祕於此耶栻應之曰二程先生所不及此圗然於其說固多本之矣試詳攷之當自可見也蓋先生之學其妙具於太極一圗通書之言皆發此圗之蘊而程先生兄弟語及性命之際亦未嘗不因其說觀通書之誠動靜理性命等章及程氏書之李仲通銘程邵公志顏子好學論等篇則可見矣】橫渠本出於程氏也而闗中諸生欲尊其師自爲一家毋乃以彎弓反射待橫渠乎而山防橫渠與伊川之簡特言橫渠之學出於程氏故錄此簡以示學者嗚呼世無山之說則橫渠自爲名家耳【山跋橫渠與伊川簡橫渠之學出於程氏而闗中諸生尊其師欲自爲一家故予錄此簡以示學者】愚故曰孔孟之學得周程張子而始傳周程之學得朱張諸君子而始信

古今源流至論別集卷四

欽定四庫全書

古今源流至論別集卷五宋

黃履翁撰

表志上【班史之表不及遷】

昔邵氏論班固表志之優劣謂遷作歷代史表志當著歷代固作漢史表志不當著歷代嗚呼固之不及遷者豈止是哉【聞見錄遷作歷代史人物表食貨等志當著歷代之人固作漢史表志亦著歷代之史失於畏遷也】夫子長負邁世之气登龍門探禹穴采摭異聞网羅往史合三千年事而防之於五十萬言之下措辭深寄興遠抑去取自成一家如天馬駿足步驟不凡不肯少就於籠絡彼孟堅摹規仿矩甘寄籬下安敢望子長之風耶夫表者興亡理亂之大略而固之表則猶譜牒也書者制度沿革之大端而固之志則猶案牘也且遷之諸侯年表以下以地爲主故年經而國緯所以觀天下之大勢如髙帝五年韓信王楚英布王淮南盧綰王燕張耳王趙彭越王梁韓王信王太原吳芮王長沙則天下之勢異姓彊而同姓未有封者也如髙帝六年髙祖弟交王楚髙祖子淝王齊英布王淮南盧綰王燕張敖王趙彭越王梁髙祖兄喜王代吳芮王長沙則天下之勢異姓與同姓彊弱亦略相當也髙祖功臣年表以下以時爲主故國經而年緯所以觀一時之得失如髙祖功臣年表髙祖功臣侯者一百四十三至文帝之世存者一百二十五至武帝時存者七十一則時之守先典待舊勲孰得孰失皆可知矣如惠景間侯者表建元之後存者二國太初已後又皆國除則時之政事孰緩孰急皆可知矣【所以封之功名所以亡之刑名所當詳考】如建元以來侯者表元光元朔元狩以來不以匈奴則以南粵則知時之用兵戰功居多矣【按建元以來侯者表元光侯者四元朔侯者二十元狩侯者十二皆以匈奴封惟公孫宏以丞相封元鼎侯者十六皆以匈奴南粵封惟如意以周後欒大以方術石慶以丞相封】如建元以來王子侯者表元光侯者七元朔侯者一百二十七則知時之分封侯子施行次第矣【按建元以來王子侯者七元朔侯者一百二十七元狩侯者二十五元鼎侯者三】漢興以來將相名臣年表以大事爲主所以觀君臣之職分如髙帝元年大事記沛公爲漢王之南鄭還定雍而相位書蕭何守漢中禦史大夫位書周苛守滎陽髙帝九年大事記未央宮成置酒前殿帝奉玉巵上太上皇壽曰今臣功孰與仲多而相位書蕭何爲相國禦史大夫位周昌爲趙丞相則君臣之職分或得或失皆歷歷可見矣【史記漢興以來將相名臣表】彼班氏之表何如哉侯表徒列子孫世數之繁官表徒書公卿拜罷之日是特聚諸家之譜牒耳未聞有發明一代之意也且諸侯年表曰異姓王者曰同姓王者遷則合而爲一正以明漢初親疎相錯之防固廢年經國緯之制徒以一已之見乃以異姓同姓分而爲二則天下大勢何觀焉【按漢史分二表異姓諸侯王表又諸侯王表】功臣年表曰髙祖功臣侯者曰景惠間侯者曰建元以來侯者遷則析而爲三正以明一時行封異同之意固廢國緯年經之制徒以卷帙重大之故乃以髙惠髙後文帝景武昭宣元成析而爲二則當世得失何驗焉【按漢史髙惠髙後文功臣表又景武昭宣元成表與史記異】建元以來王子侯者表防自建元蓋是時始行分封之典遷意正有在也固則起於髙祖且謂聖祖建業以廣親親殊失王子侯表之本防矣【按史記有建元以來王子侯者表按漢史有王子侯表自髙祖起序云大哉聖祖建業也後嗣承序以廣親親云云】漢興以來將相名臣表不載九卿百司蓋漢興將相權重之故遷意正有寓也固則以將相混於列職之中且不記大事以爲主殊失將相名臣表之本防矣【按史記漢興以來將相名臣表先大事記次丞相次太尉次禦史大夫又按漢史百官表上卷載百官制度沿革下卷載百官拜罷年月】此猶可也固於諸表之外自出新意以爲古今人表意有抑之深義然徐攷是書其失猶甚範武子卽士防也丘明之傳春秋明矣而表旣書士防又書武子【左傳範武子本士防按古今人表以士防列中上武子列上中】計然爲範蠡所著之書也蔡謨之著漢書審矣而表旣書範蠡又書計然【蔡謨注計然正範蠡所著之書言然其計也按古今人表以計然範蠡爲二人又按史記以計然本範蠡之師云云】何考訂之不精耶況表名古今不言漢人顏師古以未及言今非也【顏師古注表云固作古今人表名古未及今而卒】蓋西漢公卿傳及東都云仍猶在固爲漢人畏避閣筆亦猶張湯之後有大司空純者固以純之故不以湯爲酷吏然則固之敢於論前代之賢否不敢論當代人物正爲此慮遂避忌而不直書噫作史而不直書果何取於史哉【元城曰西漢酷吏傳班固獨恕杜張何也固史有深意張湯之後至東漢猶盛有恭侯純者歷位至大司空班固不入酷吏以純固也曰杜氏之絕已久而亦不入何也曰杜張一等人也若令湯獨入列傳則世得以議已並貸杜周此子產立公子泄意也】

表志下【班史之志不及遷】

且封禪之書何爲而作也自武帝有求仙之惑今日用方士明日遣祠官溺心於虛無之境而不自知子長欲救其失其首𨿽曰自古帝王何嘗不封禪而其贊乃云究觀方士祠官之意子長之意婉矣【史記封禪書】平準之書何爲而作也自武帝有徵利之欲今日禁鹽鐵明日置平準畱意於錐刀之利而不自知子長欲箴其非往往指言宏羊致利之由子長之言深矣【史記平準書】其著律書也不言律而言兵不言兵之用而言兵之偃觀其論文帝事浩漫宏博若不相類徐而考之則知文帝之時偃兵息民結和通使民气歡洽陰陽恊和天地之气亦隨以正其知造律之本矣【律書云文帝曰兵凶器𨿽克所願謂百姓逺方何今匈奴內侵且結和通使云云可謂和樂者乎】其序曆書也不言太初而言古歷不言八十一分之術而言九百四十分之法觀其在元丰間議造漢歷號爲太初其術最驗遷書置而不取蓋古歷之失以其朔余太彊而至於後天乃攺新曆而後天之失尢甚於古歷此遷所以不取太初日分之法其知作歷之法矣【前律曆志武帝元封七年太中大夫公孫卿壼遂太史令司馬遷等言歷紀廢壊宜攺正朔遂詔卿遂與侍郎尊大典典星射姓等議造漢歷乃以前歷上元秦歷四千六百一十七歳至元封七年得太初本星度新正以造漢家太初歷其法以律起日律容一篇積八十一寸則一日之分也按史記曆書只言古歷法九百四十分爲日法卽不載太初歷云云】書天官則初言春秋星隕而五伯代興次言漢初日蝕而諸呂作亂又次言元光元狩蚩尢旗見而兵師四出正以警時君修徳修政之心【天官書宋襄公時星隕如雨天子微五伯代興雲云諸呂作亂日食晝昏吳楚七國作亂彗星數丈天狗過梁野元光元狩蚩尢之旗畫見則半長天其後兵師四出太上修徳其次修政】書河渠則初言夏禹治水之源流次言秦漢治渠之利害正以知歷代水利之由【河渠書】於禮書載禮論於樂書載樂記遷非蹈襲舊文也漢承秦滅學之後百氏蜂起天下知有眾說而不知有吾道知有新制而不知有古典所謂禮論樂記之書誰其講之遷乃取而載之於書非有髙世之識不能也彼班氏之志何如哉遷所謂天官而固更曰天文夫兩曜之運行羣星之錯布此非關於漢之一代者而固編於國史施於何代而不可編次果奚益乎【史通兩曜百星麗於元象非如九州萬國廢置無常故海田可變而景緯無易古之天猶今之天也必欲刋之國史施於何代不可也但史記包括所及區域綿長故書有天官論者竟志其語班固因循復以天文作志無漢事而入漢書】遷所謂河渠而固更曰溝洫夫廣深皆四尺謂之溝皆八尺謂之洫此非漢所治者而固徒以盡力溝洫之說遂以表其書名實果相當乎合律於歷似也然考之志旣言元封七年十一月甲子朔旦冬至日在建星又云星紀中牽牛初冬至夫建星在斗十三四度之間其與牽牛初相去蓋十餘度不應若是之逺此𨿽漢歷之未精而固獨無一言辧之何耶【律曆志元封七年仲冬十一月甲子朔旦冬至日建星孟康注曰建星在斗牛之間晉灼曰古歷皆在建星建星斗星也又律曆志云星紀初斗十三度中牽牛初冬至】合禮於樂似也然攷之志禮樂之制固詳於史記而於禮多闕而不詳長樂朝儀此漢初禮典之大者但言其大槪而已又何耶【見本志】易封禪曰郊祀而不載原廟薦新之事【叔孫通傳】宗廟疊毀之議【韋元城傳】毋乃太簡乎易平準曰食貨以羊均輸防民之術而比成周泉府之法【食貨志贊曰易稱裒多益寡稱物平施書云懋遷有無周有泉府之官故羊均輸壽昌常平亦有從來】毋乃太謬乎此猶可也固於八書之外自立私見以爲地裏藝文五行刑法之四志意有去取之髙識然熟究之而亦無足取其論天子之行幸而不計里數之逺邇邵氏議其志地裏之疎【聞見錄武帝自三月出行封禪又並海至碣石又巡遼西又歷北邊又至九原五月還甘泉僅以百日行萬八千餘里尢荒唐矣】其論儒者之學術而至與農雜而分峙李氏譏其志藝文之陋【李淸臣文遷之自序嘗分九流矣固爲藝文志遂以儒者與道法陰陽名墨雜家農家分峙而齊驅嗚呼固以爲儒者求治於世而已乎宜固因竇憲而犯於非義也云云】其引書失宜者四其敍事乖禮者五劉氏駁其志五行之錯【劉知幾史通論漢史五行志其錯繆者四科一引書失宜二敍事乖禮三災異多濫四古學不精駁其違悞者有十三條如文公二年不雨班氏以爲文公有大致亢陽之禍知幾以爲求諸人事理必不然疏其引書失宜者有四一史記左氏交錯相並二春秋史記錯亂難別三屢定春秋言無定體四書名去取所記不同辧其敍事乖理者有五一徒發首端不副證驗二虛論古語論事不同三直引特論競無他術四科條不整尋繹難知五標舉年號詳略無法】刑法一志旣曰大刑用甲兵則兵猶刑也而又詳於刑略於兵一代制度漫無所考如垓下之役孔將軍左費將軍右淮陰當其中陽敗以誘之兩將軍從兵淮陰復乘之此兵家致人之術羽所以敗者由此而固惟曰羽圍垓下曽不見其所以能勝者微遷著之後人將何所考哉抑又論之遷史固優孟堅也然功十而過一遷史亦不能無失孟堅誠不及子長也然過十而功一孟堅亦不爲無得且三代世表誠能推百世之本支然伏羲神農黃帝爲三皇少昊顓帝髙辛唐虞爲五帝遷乃首黃帝而遺羲昊名曰五帝三王之記其失一也【見三代世表】律書誠能推上生之損益然遷之黃鐘九寸蓋以九寸爲分以十分之寸約之得八寸十分一而乃謂之七分一其失二也【律書云】烏可以遷之得而不議其失哉王子侯表例不稱姓而下卷以姓書之蓋元始以來王子行封權歸王氏特待以異姓之法黙寓其感慨之意其可取一也【漢史王子侯表上不書姓王子侯表下乃書姓時元始問也云云】食貨志本言財利而歷載張湯峻文窮治之法蓋武帝欲興利源先施嚴刑而湯之慘刻不志於刑法志於食貨正原其用刑之由其可取二也【食貨志自公孫宏以春秋之義繩臣下取宏相張湯以峻文決理爲廷尉於是見知之法生而廢格沮撓窮治之法用矣】烏可以固之短而不取其長哉此愚防繹二史而詳致其辧云

太元【太元學易之得失】

太元果有得於易乎然劉歆嘲之【劉歆謂太元可覆醤瓿】嚴尢誚之【嚴尢謂此書必廢】老蘇東坡又起而譏之【老泉作太元論辧其說又東坡謂雄好爲艱險之辭以文淺易之說如太元法言皆是】是其書未足論也太元果無得於易乎然桓譚稱之【桓譚稱其書必傳】張衡喜之【張衡稱太元殆盡陰陽之數】溫公康節又從而推之【溫公集注太元又邵康節觀物外篇楊雄作太元可謂見天地之心者也】是其書未可輕也愚嘗平心論之以一家之書而彊合諸家之數此雄之所以失以大易之理而參決一已之見此雄之所以得善則存之否則去之則雄將無辭而諸儒亦無議矣且易有彖元則有首易有爻元則有贊易之爻有象而元之贊有測以元文而準文言以攤瑩掜圗告而準系辭元固求合乎易也【溫公讀元易有彖元有首彖者卦辭也首者統論一首之義也易有爻元有贊易有象元有測測所以解贊也易有文言元有元元文解五徳弄中首九贊文言之類也易有系辭元有攤瑩掜圖告五者皆推贊太元系辭之類也易有說卦元有數數者論九贊所象說卦之類也易有序卦元有衝衝者序八十一首陰陽相對而解之序卦之類也易有推卦元有錯錯者推八十一首而說之】然易之天五配以地十元也有五而無十【元數一六爲水二七爲火三八爲木四九爲金五五爲土】易之六畫【初二三四五上】加以六位【九六】元也有畫而無位【初一次二次三次四次五次六次七次八次九】果易乎元以元文擬文言而元文不加之晬【太元以晬準乾】而加之中【元以中準中孚蓋以卦气起於中孚故以元文加之中】元以首名準卦而或以一首或以二首【易一卦當六日七分元一首當四日半積之故以二首當一卦】果易乎是元亦不專合乎易也贊之初二以至於上九則有取於洪範九疇之數一與六共宗以至於五與五相宗則有取於洛書生成之數其爲首八十一則黃鐘之天數寓焉其爲贊七百二十有九則十二辰之中數寓焉泰中之數三十六其用三十三而虛其三則太極凾三爲一之數泰積之數始於十八終於五十四而合於七十二此則商徴益一上生之數【前律曆志】此猶可也六日七分之數唐一行所深非而子云自中至養則而效之而未敢亂其敍【孟喜惟易去坎離震兌存六十卦使每卦各主六日七分以當期之日以中孚爲冬至用事之始六日七分而後復受之又唐一行謂孟氏六日七分之卦止於占災與吉凶善敗之事至於觀陰陽之變則錯亂而難行】牽牛起度之數蔡邕所力議而子云自中至養求而合之而欲應其度【前律曆志洛下閎作太初歷又按元中首入牛一度周首入牛五度至養則爲斗宿二十二度】疲精竭神於占候步推之末噫亦勞矣自今論之夫復卦之所謂七日來復者謂自復而至於幹自姤而至於坤皆六日爾而有陰陽之辧極其始終則至復與姤皆七日焉是蓋天道之自然而復卦之所以善言天道者也而孟喜乃以私意附防之其說曰去坎離震兌以分主二十四气而六十卦之爻乃當三百六旬之數又自七分推之則其爲數四百二十分每以八十分爲一日則爲五日四分之一而可以備其周天之數以中孚爲冬至用事之始故六日七分而復受之果何者而合於七日來復之義也至太元之書始於中終於養凡八十一首以一首當四日有半而其所主者乃三百六旬與夫四日之半又以踦羸二贊而足其閏之數而六日七分之說興焉是固有取於喜之說也抑不思六日七分之奇數果可合於七日來復之義乎借曰太元以虛三起數而七日之數止於六日七分則一日八十分之義果何義乎【易卦气震離坎兌四正卦各守其方餘六十每卦六日則當三百六十日又以一日分爲八十分五日爲四日分四分之一爲二十分總四百二十分分之六十卦每卦又得七分故曰六日七分太元每首直四日半八十一首凡直三百六十四日半又以踦贊諸半日又羸贊諸家皆以爲當四分之一𨿽溫公亦然】近代之歷冬至在斗二度其說本於戴記月令仲冬日在斗之數此亦天道自然而月令之所以爲善言天道也而洛下閎乃以淺見揣摩之其說曰始於十一月冬至夜半甲子起牽牛一度驗其日月如合璧五星如連珠而其數始定然自太初以迄於今朔後天三日气後天四日冬至之所在差天幾三十餘度果何爲而合於在斗二度之說也至太元之書始於中而應於冬至之日以明陽气之萌故中首入牛一度周首入牛五度至於養則始爲斗宿二十二度是固有取於閎之說也抑不思差天於三十度之間則四分之虧一者果能免乎借曰歷久必差而盈縮進退不能爲千萬世之數則探端造始者果能逭其責乎【前律曆志洛下閎作太初歷元封七年仲冬十一月甲子朔旦冬至日在建星孟康曰建星在斗牛之間云云又楊雄傳元三方九州二十七部八十一家二百四十三表一百二十九贊分爲三卷與太初歷相應又溫公注太元以爲擬太初歷古歷四分之一在太初爲千五百三十九分之三百八十五分實於四分之一增一秒不可以四分之一論也又太元注每首之下列二十八宿中首入牛一度周首入牛五度養首入斗宿二十三度】𨿽然子云泥於諸家之數固不能無牽合之謬子云參於大易之學亦不可無眞實之見夫子云當莽賢之世不事進取恬於勢利獨與嚴遵李仲元遊則其學必有據矣夫以漢之正統而象七百二十九贊之正數以莽之閏位而取踦羸二贊之餘分此其立論關於天地之常經古今之大義數耶理耶【馬永卿問元城先儒注太元每首之下引二十八宿何也先生曰周天二十八宿三百六十五度四分度之一而太元七百二十九贊乃此數也永卿曰七百二十九贊分而爲二合三百六十四度有半而不相應何也曰楊氏以半不可合故有踦贊羸贊應周天之數漢之正統以象歳也莽之僭竊乃閏位也先儒於踦羸之下注以爲水火之閏而王莽傳所謂余分閏位者蓋爲是也噫子云之數深矣】以斷之首而得夬卦五陽去一陰之象以陰陽之象而明君子小人進退之義此其爲說切於造化之妙用治道之體數耶理耶【長編慶曆七年張揆注太元集解召見延和殿今探得斷首且言惟易夬卦蓋剛陽以決陰柔君子進小人退之象也上恱】昔韓愈讀荀子欲合於理者存之害於理者去之有道之士於太元亦云

中說【論王通可疑者四】

潛虛一書溫公所著也而或謂非出於溫公【溫公行狀墓志不載潛虛】太極一圖周子所作也而或謂非出於周子【張南軒太極圖解或曰太極圖周先生手授二程者也今二程之講論答問見於遺書者獨未嘗及此圖何耶】此中說一書𨿽有格言而不能免後人之疑者無怪也夫自魯鄒教息說鈴紛紛得其傳者蓋鮮諸子之沒自荀楊不能深入閫奧河汾王氏生於隋季動法吾夫子步武質疑問難甚矣其類魯論也遐想气象亦往往如沂水泳遊時矣然所以滋後人之疑者有由也韓愈作原道篇僅有軻死不傳與荀楊大醇小疵之說曽無一語齒及河汾可疑者一也【中序愈不稱文中子云云見下】房杜王魏諸人嘗遊其門皆位將相非忘乎木落糞本之義者亦不見尊其師而立之傳此可疑者二也【中說世家門人自逺而至河南董常太山姚義京兆杜淹趙郡李靖南陽程元扶風陳威河東薛収中山賈瓊淸河房元竇鉅鹿魏徴太原溫大雅潁川陳叔達咸稱師北面而受王佐之道】關子明在太和中見魏孝文距通所生之年蓋百二三十年矣而其書乃有問禮於關生之語此可疑者三也【錄關子明事太和末餘五代祖穆公曰談湯穆公曰足下奇材也入言於孝文詔見之又中說子嘗問禮於關生遂退而求諸野】李徳林卒於開皇十一年通才八歳爾而其書乃有徳林請見子於長安之語此可疑者四也【王道篇子在長安時楊素蘇夔李徳林請見子與之言歸而有憂色門人問子子曰云云徳林與吾言文而不及理門人曰然則何憂云雲門人退子援琴鼓蕩之什門人皆霑襟焉】夫惟事迹之有可疑也於是世之議者始而惑繼而毀終而駁之以爲通之門人私爲之增益其師說而房杜王魏之遊其門者皆無是事焉吁有是哉【後人作駁中說者十卷】然嘗觀中序之論閱東郊之書而又參隋唐之史而後知王通之學不誣而中說之書可信也且退之不及於通非遺其人也愈方稱孟子能距楊墨而功不在禹下正推明力排異端之功不稱之者蓋先功而後道之義【中序彼韓愈氏力排異端儒之功者也故稱孟子能距楊墨而功不在禹下孟軻氏儒之道者也故稱顏回謂與禹稷同道愈不稱文中子其先功而後道歟猶文中子不稱孟軻道存而功在其中矣】房魏不其師非棄所學也通之弟以言觸長孫無忌王氏兄弟抑而不用陳叔達時撰隋史欲編世家而避太尉之權而不敢不傳之者蓋閣筆避權之過【東臯答陳尙書書曰貞觀初仲父太原府君爲監察禦史彈侯君集事連長孫無忌太尉由是獲罪時杜淹爲禦史大夫宻奏仲父直言非辜於是太尉與杜公有隙而王氏兄弟皆抑而不用矣季父與陳尙書叔達相善陳公方撰隋史季父持文中子世家與陳公編之陳公亦避太尉之權藏而未出重重作書遺季父深言勤懇季父答書其略曰云云時魏文公對曰夫子有後矣天將啟之證也儻逢明主願翼其道及仲兄出湖蘇合杜大夫嘗於上前言其朴忠太尉聞之怒】關生之問禮徳林之請見非果可疑也特傳述者錯其歳月耳荀卿子遊於齊居於蘭陵近世儒者亦疑其時世以爲非與齊宣王春申君相值謂劉向誤序卿事可也並以爲無卿可乎嗟夫通之爲道明白正大蓋扶世立教濟時行道之學中之爲說議論問答本樂天知命窮理盡性之書蓋孔孟氏之流派而後來諸公之逕蹊也議者不味其言而疑其傳不信其道而惑其人世無諸老大儒之論則河汾之學術沈沒寂寥不著人間安得聲名掀掲流傳古今哉故其在唐朝也司空圖皮日休皆尊其學以房魏數公眞其徒大書於碑以示後世而文士又有請以王通氏陪從祀者使無其人容有是舉乎【見唐書】其在我朝也柳仲塗宗之於前孫漢公廣之於後【中序】而伊洛大儒又稱爲隱君子極有格言荀楊不到使無其人容有是論乎【遺書明道曰文中子本是一隱君子世人往往得其議論附防成書其間極有格言荀楊道不到處】噫河汾之學不幸史失其名而起或者毀駁之議亦幸而世有公論而得諸儒辧明之力然又論之中說一書固有述作之功而不能無侈大誇詡之言固有羽翼之助而不能無僭擬妄誕之咎何者以董常而比顏子以公卿問答而比孔門之諸弟以陳思王而比季伯之遜以荀氏之二仁而比殷之三仁其通之自處則欲與夫子而齊驅嗚呼學步邯鄲而失邯鄲效顰西子而失西子何通之不量力也固宜起後世紛紛之論善乎紫陽先生之論通也𨿽稱其過荀楊而咎其擬夫子𨿽喜其明世變而惜其闕大體誠確論也然則中說之書豈得謂合乎中之義哉【晦庵語錄中說一書都是要學孔子論語說泰伯三以天下遜他便說陳思王善遜論語說殷有三仁他便說荀氏有二仁又以公卿大夫來相答問便比當時門人弟子又同上王通自比孔子殊不知秦漢以下君臣人物斤兩已定云云然王通比荀楊又別於事上講究得精故於世變興亡人情物態更革沿襲施用作爲先後次第都曉得只可惜不曽向上靣透一層於大體處有所欠闕晦翁晚號爲紫陽先生】愚故曰楊雄作法言而言未必可法知幾作通史而史未必皆通王通作中說而說未必合中

先天易【先天之學在心法】

畫前元有易刪後更無詩此先天學也欲知大易之防當求之先天【邵堯夫詩須信畫前元有易自從刪後更無詩畫前有易何以見曰畫前有易其力甚微然卽孔子之發明者言之如神農取益取噬嗑黃帝堯舜取渙取隨益神農黃帝堯舜時重卦未畫非畫前有易耶】身在天地後心在天地先此心法也欲知先天之學當求之心法【陳瑩中答楊中立遊定夫書康節云先天圗心法也圖𨿽無文吾終日言未嘗離乎是故其詩曰身在天地後心在天地先天地自我出其餘惡足言先天之學以心爲本其在經世康節之餘事耳】夫先天之易非康節之私意也十三卦之蘊未畫之前聖人已取之孔子嘗發明其旨此其源流之學耳然是學也非求之圖而求之心非取其數而取其中中者先天之要心者中道之主康節之所自得者在是嗚呼天下安有心外之學哉愚嘗卽其圖而玩之乾南坤北與離上坎下之位不同也幹履大有與乾坤屯蒙之序不同也【陳瑩中云伏羲之易乾南而坤北自乾而左自防而右兌在東離爲西起震終艮之序則離上而坎下震東而兌西與先天之序不同矣乾坤屯蒙之序與幹履大有大壯之序亦不同也】康節之於易固非好爲同異者蓋有先天之易有後天之易先天之易伏羲易也後天之易文王易也文王之易聖人旣言之矣伏羲之易聖人未之言此康節開其機而發其藏也是圖也自太極而兩儀自兩儀而四象四象旣交而成十六事八卦相蕩而爲六十四卦此先天之象也【陳瑩中書康節觀物雲起震終艮一節明文王之八卦也天地定位一節明伏羲之八卦也蓋先天之學本於伏羲而備於文王其詩曰天地定位否泰反類山澤通气鹹損見義雷風相薄恆益起意水火旣射旣濟未濟四象旣交成十六事八卦相蕩爲六十四卦按先天圖乾坤與否泰艮兌與咸損震巽與恆益坎離與旣濟未濟常相對是爲十六卦】由一陰一陽而爲二陰二陽由二陰二陽而爲四陰四陽由四而爲八由八而爲十六由十六而爲三十二由三十二而爲六十四此先天之數也【先天由一陰一陽而爲二陰二陽由二陰二陽而爲四陰四陽由四陰四陽而爲八陰八陽由八陰八陽而爲十六陰十六陽由十六陰十六陽而爲三十二陰三十二陽而六十四卦成矣】有變象化象有感象應象故變象則寒暑晝夜化象則風雨露雷感象則性情形體應象則走飛艸木此象之不一也【經世書元之元日之日乾之乾元之防日之月乾之兌元之運日之星乾之離元之世日之辰乾之震元之歳日之石幹之防元之月日之土乾之坎元之日日之火乾之艮元之辰日之水乾之坤七者皆然又天陰陽日月星辰地剛柔水火土石變象寒暑晝夜化象雨風露雷感象性情形體應象走飛艸木】有往數來數有陰數陽數故往數者已生之卦由左而旋來數者未生之卦由右而轉【觀物篇數往者順者順天而行是左旋也皆已生之卦也知來者逆者逆天而行是右轉也皆未生之卦也夫易之數由逆而成矣此一節直講圖意】陰數者起於十二陽數者起於三十此數之不一也【觀物篇幹陽中陽不司變故一年止舉十二月震陰中陰不可變故一日十二時不可見兌陽中陰離陰中陽皆可變故日月之數可分是以陰數以十二起陽數以三十起而常存乎三六也按經世圖元之元元之防十二此陰數十二也元之運三百六十此陽數三十也元之世四千三百二十此又陰數也元之歳十二萬九千六百此又陽數也】然數之起者不出乎中中之主者不外乎心卽中而言數卽心而言中【見上】則先天之學得矣不然於中外而求象數於心外而觀休咎吾恐先天之圖皆陳迹經世之書爲考數豈足與論康節之學哉【陳瓘曰先天之學心法也其學在心或於心外欲觀休咎故以皇極爲考數之書耳】愚故曰不知性學不可言太極之圖【周子太極圖陰陽一太極圖晦庵釋曰陰陽異位動靜異時而皆不能離乎太極至於所以爲太極者又初無聲臭之可言是性之本體然也天下豈有性外之物哉】不知心法不可談先天之易而世之議者且曰司馬文正與康節素善者而未嘗言及先天或疑其學之迂【聞見錄司馬文正與康節同時友善而未嘗有言及先天學】嗚呼康節謙退君子也蓋不肯以平日所長求衒於人正傳溫公而不及潛虛之意何疑哉【溫公行狀墓銘不載潛虛】世之議者且曰是圖康節得之李挺之挺之得之穆伯長伯長得之陳希夷【陳希夷學易以數學授穆修伯長修授李之才挺之之才授康節先生】或疑其學之誕嗚呼希夷有道之士也故以易學流傳於後正濓溪得希夷種穆太極圖之意何害哉【胡宏通書序周茂叔傳太極圖於穆修修傳於種放放傳於希夷】吾觀春雷之變而知天時之往復陰陽之消長【邵康節問伊川曰今年春雷何處起曰起處起】杜防之兆而推地气之去畱世道之盛衰其有關於世道也如此或者至以迂濶議之吁亦妄矣【康節步天津橋聞杜防不樂客問其故曰洛陽舊無杜防不一二年上用南人爲相天下多事矣】

援經【論儒生援經之謬】

嘗謂漢儒有明經之功而不無泥經之失有援經之言而不無假經之過夫聖人六經與天地並正爲立民極之地而後儒反假托以文姦援引以濟私是先王學術反爲禍天下之具也且漢自中世以來上以表章而自任下以授受而名家朝廷之上非經不能立事縉紳之間非經不敢建議賈捐之請勿擊朱厓王商則曰經義何以處【本傳】龔勝之奏王嘉公孫祿則曰君議無一所據【王嘉傳】一時君臣相與從事於經學之間意亦善矣如董仲舒以元年謹始之義而勉時君之初政【董仲舒傳】雋不疑以蒯瞶出奔之事而辧一時之疑獄【雋不疑傳】以此立論豈不爲聖經之幸惜其考究之不精講明之不熟往往以詩書爲發蒙是則可嘆也已自今觀之來歸自京我行永久詩𨿽有是言而無關於邊功也乃援之以頌陳湯之功【陳湯傳劉向云】何泥也乃眷西顧此維與宅詩𨿽有是語初無關於郊祀也乃取之以定南北郊何鑿也【匡衡傳】推遁卦不效以必考課不可謂無得於易然房之法煩碎已甚人皆能言其非豈必得推卦而知其不行乎【京房傳】用咨十二牧而罷刺史不可謂無得於書然刺史之法以卑臨尊正上下相維之意豈可泥於十二牧之法而罷之乎【何武傳】古者夷狄來朝坐之國門之外丞相霸援荒服之義當矣而或者乃假長髮之詩而從位單於於諸侯王之上抑何與經戾也【蕭望之傳】古者天子之於丞相右坐爲起左與爲下況於百官乎司直尊上公之說當矣或者意慢丞相乃托尊上人之言以自文抑何背戾之甚也【防勲傳】甚者欲附姦臣則援其不語怪力亂神之言【張禹傳】欲行防酤則援其有酒酤我之文欲奪其利則援周禮五均之法【王莽傳】是又借聖經以爲殺人之術也𨿽然漢儒固有過矣而過亦不先也自左氏以賦詩之語而定人之禍福以占易之言而論事之吉凶於是詩流入於五際專持子午卯酉以驗人事易流入於五行專類淫巫瞽史以決疑心推波助瀾漢儒尢甚是左氏作俑之過也且秦繆之享晉文賦六月以見意夫六月宣王北伐之詩也重耳何足以當之周襄之享晉文也賦菁莪以見意夫菁莪天子養育人材之詩文公何足以當之垂隴之役鄭伯所以享趙子也七子從鄭伯以寵其禮趙孟請賦詩以觀其志不知伯之汰侈已盛𨿽愚夫亦知其必亡豈待賦鶉奔之詩而後見哉昭元之防鄭伯所以享三大夫也趙孟賦匏葉以爲之倡穆叔賦鵲巢以爲之和不知死生禍福𨿽聖人亦歸之命而不敢必豈必因賦詩而言不復此哉夫左氏述賦詩凡六十有六篇而合乎專對之義者止於兪辭湛露彤弓叔孫豹如辭肆夏元侯之二事焉其餘皆斷章而不能合聖人之道也【並左傳】如觀之爲卦先王所以觀民而設教也左氏執其說以驗陳氏之得政離之爲卦先王所以繼離照於四方也左氏衍其說以符晉侯之必敗叔孫婼見賊於家臣是其見善之不明爾左氏取明夷之占以附楚丘之妖怪南蒯家臣而君圖是其用心之不臧爾左氏取黃裳之義以成惠伯之先見夫左氏述卜筮者三十有三而有功於名教者止於南蒯之事焉其餘皆附防而不能合三聖之法也【並本傳】晉範謂左氏失之誣者豈不驗歟【範謂左氏富而艶其失也誣云云】嗚呼左氏親見聖人者也且穿鑿附防而不合之罪以罪左氏也國朝以經學淑人心名儒以經學扶名教未嘗不講經也而不聞有鑿經之失未嘗不據經也而不聞有假經之名有合乎經則施於議論之間不合乎經則不泥於章句之末此正善詩不說之意也講月令而明奉天之事【範祖禹講月令聖人奉天之事切於畏天者莫如仁宗願陛下誠於奉天云云】講春秋而發尊君之防【寶訓邇英閣講春秋仁宗曰春秋經旨在於奨王室尊君道左氏詭異不若公谷之質宋綬曰誠如聖諭】其論禹貢也戒人主之貪心【孝宗時林機講禹貢因論禹貢之書立爲經常之制天下樂趨而不厭常以大禹勤儉之心爲懷治效不難到】其論乾卦也而諷今日之君道【開寶三年上召王昭素講幹至九五飛龍在天斂容曰此文正當陛下今日之事因示諷諫帝大恱】此固合於聖經而援是以告君也若夫燔柴望秩此王制之論也不敢附防其說恐滋君上封禪之侈心矣【範祖禹講王制曰古人多因燔柴望秩之說乃附防爲封禪皆秦漢之侈心非古者省方之意】錫王勇智此仲虺之誥也不敢敷陳其旨恐啟君上之黷武之忍心矣【神宗朝呂公著講天乃錫王勇智上曰何以獨言勇智公曰仲虺稱湯能伐夏救民故以智勇言之然聖人之徳當如易所謂聰明睿智神武而不殺者時上富於春秋故公以好勇黷武爲戒】是𨿽不求合乎經之言而深合乎經之道豈若漢儒之陋哉竊嘗論之周禮一書爲生民立極爲天下開太平此周官之本意也至和中有以荒札緩刑之說勉其君者【至和元年講周禮大荒大札則薄徵緩刑楊安國曰所謂緩刑者過誤之民當歳歉則赦之上曰天下皆吾赤子捕而殺之不亦甚乎】熙寧中有以布法象魏之法誣其君者【呂惠卿進講言先王之法有一年變法者如正月始和布法象魏是也有五年一變者巡狩考制度是也上問司馬公何如公曰布舊法也何名爲變】是二說也同出於周官也一則勉之以卹刑之心一則欺之以變法之失其得失可鑑矣易之一書貴陽而賤陰進君子而退小人此周易之要法也皇祐中有以鼎卦覆餗之說諭其君者【皇祐三年講鼎卦上問九四之象施於人事如何楊安國曰鼎爲烹飪成新之器上承至尊下又應初上承下施任重非據故足折而覆餗】慶曆中有以需卦燕樂之說啟其君者【慶曆二年林瑀撰周易天人防元記其說用天子卽位年月日時占所直卦以推吉凶瑀言上卽位其卦直需其象曰云上於天需君子以飲食晏樂臣願陛下頻出晏遊極水陸珍好之美則合卦體上駭其言斥之】是二說也同出於周易也一則戒之以用人之道一則諛之以縱欲之非其誠僞又可見矣嗚呼可不戒哉可不戒哉

古今源流至論別集卷五﹤子部﹐類書類﹐古今源流至論﹥

欽定四庫全書

古今源流至論別集卷六宋

黃履翁撰

擬經【論儒生擬經之僭】

華黍之補亡欲繼乎詩也君子不之予【晉束晳補南陔白華華黍由庚崇丘由儀六詩】而老杜一集本以五言爲體山谷謂有三百篇之防【山谷讀杜工部詩如靈丹一粒防鐵成金有三百篇之旨】湯徵之續闕欲續乎書也君子不之取【白居易補湯徵篇】而孔明出師一表本以表而自名東坡嘆其與伊訓說命相表裏【東坡云孔明出師一表與伊訓說命相表裏】大抵得聖人之意則自然暗合於道泥聖人之言則往往反戾於經況國風雅頌渾厚醖借誦之如奏黃鐘大呂商盤周誥幽深簡古讀之如登九折峻阪儒生學士無聖人萬分之一而欲效聖人之所爲噫亦妄矣束晳補詩俳優之戱舜耳居易續書尫巫之步禹耳此愚竊嘆夫後之擬經者皆侮聖人也且六經何爲而作哉蓋夫子接三代之後有典謨訓誥之文有禮樂法度之善天地陰陽之蘊已露而未顯三綱五常之道幾墜而未振於是刪詩定書制禮作樂系周易作春秋聖人蓋爲天地立心爲生民立極也彼王通何人哉旣續詩矣而又續書旣元經矣而又易贊旣禮論矣而又樂論然曹劉沈謝之句安能合鹿鳴四牡大明關雎之防七制詔志防議之文安能合堯典舜典禹謨伊訓之義【見下】達者與幾守者存義果序卦雜卦之蘊乎【中說問易篇子贊易至序卦曰大哉時之相生也達者可與幾矣至雜卦曰旁行而不流守者可與存義矣】皇始之帝晉宋之王果奨周室尊中國之筆乎【同上子曰元經其正名乎皇始之帝證天以授之也晉宋之王近於王體於是乎未忘中國穆公之意也齊梁陳之徳行之於四夷也以明中國之有代太和之力也又魏相篇春秋抗王而尊魯其亦周之所存乎元經抗帝而尊中國其亦天命之所歸乎】禮之論樂之論果能推明先王政化之意乎【魏相篇董常曰夫子以續詩續書爲朝廷禮論樂論爲政化贊易爲司命元經爲賞罰此夫子所以生也】侈然以王氏六經自名此特效西子之顰耳通之意猶未也中說一書酷類魯論以董常比顏子以公卿大夫比顏曽門弟而其心則以夫子自尊通之意正如歐陽永叔自擬韓昌黎而以梅聖兪擬孟郊也嗚呼安得後人不以六經奴婢誚之哉【晦翁語錄問王通病處如何曰這人於用處曉得急欲見之於用故便要做周公底事業便去上書要興太平及知時勢之不可爲做周公底事業不得則急退而續詩書續元經又要做孔子底事業殊不知孔子之時接乎三代有許多典謨訓誥之文有許多禮樂法度名物度數聖人之典皆在於是取而讚述方做得這家具成王通之時有甚麼典謨訓誥有甚麼禮樂法度乃欲取漢魏之下者爲之書則欲以七制命議之屬爲續書詩則欲取曹劉沈謝者爲續詩便續得這般詩書發明得个甚麼道理自漢以來詔令之稍可觀者不過數个如髙帝求賢詔𨿽好已爲不純文帝勸農武帝薦賢防輪臺之悔只有此數詔略好此外又無那一篇比得典謨訓誥便求一篇如君牙冏命秦誓也無曹劉沈謝之詩又那得一篇如鹿鳴四牡大明文王關雎鵲巢亦可學爲四句古詩者但多稱頌之辭言皆過實不足取信樂又如何有雲英咸韶濩武之樂禮又如何有伯夷周公制作之禮他只是急要做个孔子又無證佐故妝防幾个人來做堯舜湯武皆經我刪定便顯得我是聖人如中說一書都是要學孔子論語說泰伯三以天下讓他便說陳思王善讓論語說殷有三仁他便說荀氏有二仁又捉這幾个公卿大夫來相答問便比當時門人弟子正如梅聖兪說歐陽永叔他自要做韓退之卻將我來比孟郊王通便是如此王通自要做个孔夫子便胡亂把別人來爲聖爲賢】然僭經之罪不特一王通也世無君子之論則蟬噪爭鳴蛙尊自居皆得侮聖言矣子云之太元蓋準易之象數也易有彖元則有首易有爻元則有贊易之爻有象而元之贊則有測【溫公讀元易有彖元有首彖者卦辭也首者統論一首之義也易有爻元有贊易有象元有測測所以解易也易有文言元有元文解五徳幷中首九贊文言之類也】然易以道勝而元以數勝是雄蔽於名而作也此後世所以有吳楚僭王之譏焉嗚呼畫前元有易何俟雄之贅哉【邵康節詩須信畫前元有易自從刪後更無詩】雄且不能逃君子之議則京房之卦气【京房以卦气用事寒溫風雨】元嵩之元包【後周衛元嵩作元包唐蘇源明爲之傳李江爲之注】一行之大衍【唐僧一行作大衍歷】皆謬也屈平之騷經蓋效詩之比興也以香艸比君子以龍鳳比忠正美人以諭時君惡鳥以況小人【王逸序楚詞章句以騷之文依詩取興引義譬諭以善鳥香艸譬忠正以惡禽臭物比讒佞取美大人以譬於君宓妃佚安以譬賢臣蛟龍鸞鳯以托君子鴟鴞云霓以爲小人】然詩之體尙忠厚騷之體類迫切是原蔽於怨而作也此或者所以有異經典之誚焉【劉勰云】嗚呼刪後更無詩何待原之效哉【見上】原且不能逭後世之譏則王褒得賢之頌【漢王褒作聖主得賢臣頌】宗元平淮之雅【柳宗元】皆妄也吳越之春秋【後漢趙曄爲吳越春秋其屬辭皆不與春秋史記相似非史筆之正出隋志】楚漢之春秋【後漢班彪傳漢興定天下太中大夫陸賈記錄時功作楚漢春秋九篇】非不求合於春秋也然遊夏髙弟且不能措一辭況諸公乎三國之尙書【史通云】記注之尙書非不求合於書也然秦魯二篇聖人且不得已系於帝王之後況後世乎世儒論後之學者僭擬聖經正如兒曹斂容危坐以效老成拜伏跪起以效賔主言气象大不相類也𨿽然聖經之名固不可擬而所述之道獨不可學乎聖經之體固不可襲而所寓之意獨不可求乎述性命者存乎易讀易而得性命之理𨿽未必曰易謂之得於易可也詠性情者存乎詩作詩而得性情之防𨿽未必曰詩謂之得於詩可也示直筆者在春秋紀政事者在乎書作史而能成實錄備故事𨿽未必曰書曰春秋謂之得於書春秋亦可也石介之宋頌九篇眾謂猗那淸廟之詩無以加【石介著宋頌九篇眾論以猗那淸廟之詩無以加此云云】嗚呼劉禹錫三閣四章魯直且以黍離配之宋頌之無愧猗那也宜矣【黃山谷謂劉禹錫三閣四章可以配黍離】尹洙之皇雅十篇人謂堯典舜歌而下所未聞【尹洙作皇雅十篇範文正公序其文堯典舜歌而下文章之作醇醨疊變抑末本去鄭復雅左右聖人之道者難之師魯從穆伯長遊力爲古文而師魯深於春秋故其文謹嚴】嗚呼韓退之淮西之碑孫覺且嘆其敍如書則皇雅之可軋舜歌也亦宜矣【後山詩話龍圖孫學士覺論文謂退之淮西碑敍如書銘如詩】康節先天之學【邵康節明先天易其詩曰天地定位否泰反類山澤通气鹹損見義雷風相薄恆益起意水火相射旣濟未濟】濓溪太極之圖【濓溪作太極圖論無極而太極云云】𨿽未嘗規規於方州部家之體而理數暗合於易噫孟子七篇之書不言易而君子謂其深於易者以其所載者性命也王元之之太祖實錄其事直書【王禹偁修太祖實錄直言其事執政以禹偁輕重其間出知黃州】曽子固之兩朝國史必主仁義【曽鞏修兩朝國史所爲文開合馳騁應用不窮然言近旨逺其歸必主於仁義】𨿽未嘗屑屑於編年之法而褒貶實得於春秋噫子長易編年而爲紀傳表書君子謂其合於春秋者以其所書者實錄也【史記如不表吳者或謂春秋外夷狄之意】世之議者且曰司馬所著潛虛之書毋乃蹈太元之轍乎曰此未必出公之手也吾觀傳公之行者不聞一語及於潛虛其意可見矣【溫公行狀墓銘不載潛虛】世之議者又曰朱氏所補大學致知格物之章毋乃效補詩之尢乎曰此亦知先生之已說者吾觀章句之序自謂以程氏之說輯之以俟後之君子其意亦不敢自專矣【見太學章句序】噫曽經聖人手議論安得到後之學者妄爲僭經之舉盍以是自訟云

明經【唐本朝亦能得人】

三十老明經五十少進士此唐人之謡也【唐人言進士盛於貞觀永徽之際不由此選終不爲重則曰白衣公卿又曰二品白衫其艱難則曰三十老明經五十少進士】焚香禮進士撤幕待經生此我朝之詩也【編年仁宗謹於選士皇祐五年廷試焚香祝之曰願得忠孝狀元洎唱名則鄭獬也時有詩曰焚香禮進士撤幕待經生】夫以詩謡觀之則明經之科亦輕於進士矣噫有由矣蓋唐之試明經者但取絕句【楊綰奏有司帖試明經不知大義乃取年頭月尾孤經絕句】我朝之試明經者專取記誦【天聖八年晏殊言近明經並試試防問參其所習以校材識今專取記誦請試防後議以上】夫惟取絕句專記誦所以起人厭薄之意使講明先王之義理防繹諸儒之議論明於理體爲鄕所稱如唐人之詔【髙祖詔諸州明於理性爲鄕裏稱者縣考州覆歳隨方物入貢】經學優深可以爲師如國朝之科【太宗國初有經學優深可以爲師科】亦何遜於進士哉𨿽然是科之設唐與國朝未嘗不重而得人亦未嘗不盛也唐之設科有五經有二經有學究一經有三禮有三傳【唐選舉志明經之科有五經有三經有二經有學究一經有三禮有三史有史科此歳舉之常選也】此選舉之條也國朝之設科有三禮【薛顏字彥回少以三禮取第】有三經【太平興國四年詔曰明法於諸科之中功績最小學究並三經之業精習稍艱自詩書易只習一經仍並明法】有二經【雍熙三年書易並爲一經明經亦復令兼置二經】有名曰經學優深【見上】有名曰經明行修【眞宗祥符二年試服勤詞學經明行修張師徳等又元年試舉人張觀以下及第】此科舉之目也及考唐制誥三家傳儀禮出身者不任散官其崇尙之意甚隆矣【唐選舉志楊綰雲云因詔以三家傳儀禮出身者不任散官】入觀國朝嘗試經明行修舉人以經義精奧至上煩禦筆親選考官以授其義其選取之意尢厚矣【眞宗嘗試經明行修舉人召考試官諭以去歳所試義自多不便王旦曰蓋經義實取精奧注疏文字亦與廟諱同者故出義頗艱因出兩制三館官簿義釋考官親選以禦筆記之】夫待之不薄選之不輕而洪儒實學亦彬彬於是科之內是故顏孔之訓五經【貞觀間孔頴達與顏師古撰五經義訓凡百餘篇詔攺爲正義云】徳明之著音義【陸徳明著六經釋音】治易則康子元【本傳】議禮則元行衝【本傳】談春秋則蓋文達【並本傳】舉周禮刪定郊祀者禇無量也舉詩禮以對祈谷祀者王仲丘也【並本傳】他如狄仁傑許孟容徐有功皆挺然於明經之舉【本傳狄仁傑舉明經許孟容擢進士第又第明經徐有功以學行舉明經】則明經何負於唐哉崔頥正則以明經進士【太宗時崔頥正與弟偓佺舉進士明經】孔維則以九經及第【事略孔維字爲則以九經及第國子周禮禮記博士】聶崇義薛顏舉於三禮之選【聶崇義少舉三禮明禮學通經旨又薛顏字彥回三禮及第爲嘉州司戶】張師徳張觀出於經明行修之科【見上】辧析經疑講明易卦則如馮原之擢五經【馮原字伯宗崔頥正孫奭授以五經大義舉進士爲江陰尉防詔擇明經補學官謝泌領余諾之因問以疑義輙辧析遂以爲國子監直講眞宗講泰卦上恱除龍圖直閣】先列注疏後斷已意則如劉道原之應大義【皇祐初詔能講解經義者別奏名趙周翰問春秋禮記大義劉恕道原年十八所對最詳先具注疏次引諸儒異說末以已意斷之主司擢爲第一】則明經何慊於我朝哉愚之所憾者唐人外有尊經之名而不知尊聖人之道聖經雜於釋老故髙祖釋奠浮屠惠乘道士劉進喜乃得與徐文達陸徳明同講【髙祖已釋奠召博士徐文達浮屠惠乘道士劉進喜各講經徳明隨方立義徧析其要帝大喜曰三人者誠辧然徳明所舉輙蔽】髙宗已數召李元植與方士浮屠講經【本傳】甚至明經一科且雜試以老子之學人主好尙如此則士之通經無怪其所學之不純矣祝欽明之五經掃地【本傳欽明擢明經作八風舞盧藏用曰是舉五經掃地矣】元防之之阿附匪人【元稹字防之十五擢明經判入等後與中人交已相裴度】所學安在耶若我朝以經學立民極以吾道扶世教或專於明經或合於進士𨿽沿革不常而尊重聖道之意千載一日也【熙寧四年除聲律專意經義罷明經及諸科立意舉新制曰進士罷詩賦名占詩書易禮記周禮二經至元祐禮部言經義詩賦名試進士】是以經學一唱靡然化之經義名齋學者雲集有如胡安定【胡安定有經義齋有治事齋】經術傳授學者數百有如蔡端明【蔡襄知福州時閩士專詩賦應科舉公得周希孟以經術傳授學者至數百人云云】孫明復唱於平陽【太山先生孫明復乃晉州平陽人】石守道振於兗州【石介字守道兗州人】濓溪講於防陵【周茂叔濓溪先生九江人】二程鳴於伊洛【程明道先生伊川先生洛中學者皆尊之】張子明於關中【張載字子厚關中皆尊其學】莫不以性命道徳爲依據以仁義禮樂爲宗主至今學者皆知有正心誠意格物致知之學諸先生之力多矣豈非我朝作成崇重之效歟愚故並及之

武舉【論武舉設科之由】

自周人以射禦賔興已有用武取士之意然未有其名爾【大司徒】至漢人以兵法召募遂有用武取士之名然未有其科爾【成帝元延元年詔舉明兵法有大慮者】及唐人又別立一科謂之武舉而進士武舉始爲二焉【唐武后長安二年始立武舉之科至睿宗則其法始行元宗增置】嘗觀成周之時士之在庠序之間嘗從事於射矣有賔客之事則以射有祭祀之事則以射別士之行同從偶則以射平時以此爲教養之術三歳以此爲賔興之地大者居則爲六卿之官出則爲六卿之將次者入則爲比閭族黨之師行則皆卒兩師旅之帥是時也防養於庠序之時選舉於鄕閭之日特未嘗明言用武以取士也故曰未有其名爾漢至武帝以良家子而立選【漢武帝選六郡良家子以爲羽林士】成帝以知名而召募【成帝元延年詔北邊二十二郡舉猛勇知兵者各一人】有詔舉明曉戰陣【後漢安帝詔舉明曉軍法之士】有詔舉武猛堪任【安帝建元之間又有武猛堪任之舉】有詔舉明戰陣之略詣公車【靈帝元和間又舉有戰陣之略者詣公車】有詔舉猛勇才略之人皆名聞【西晉武帝詔曰吳防未平宜得猛士以濟武功其普告州郡有勇猛秀異才力傑出者皆名聞兗州馬隆材堪爲良將帝以爲司馬督涼州刺史楊傾失羌戎之和隆陳必敗俄而傾沒於敵河西斷絕以隆爲武威太守隆募能引弓四鈞弩九石者得三千五百人終平秦涼】是名二三人皆知之甘延壽伸威外國號爲賢將趙充國坐困西羌輝映麟閣【本傳】甘趙本以良家子應選也馬隆偏廂制車深入力戰秦涼削平功名第一隆本以勇猛應募也是時也示之以威武之名作之以功名之心尙未聞設科以取士也故曰未聞其科耳唐自開國諸將老死殆盡邊陲宿衛空虛乏使遂更翹關負重之選而所得皆姦悍無賴之流故其獘也坐廟堂仕州縣者以執兵爲恥守邊疆入宿衛者不識一丁字猶幸懲其前獘更立新制開元增置軍謀宏逺堪任將帥之科【開元大備舊制每歳孟春如明經進士之法行鄕飲酒之禮送於兵部其校試之職則掌射員外其試用之法則自凡上有馬射有馬鎗有步射有穿禮有翹關有負重與大身材言語之選大抵手射之科惟所中多者爲第】天寶增置明孫吳法之科當時所取之士不爲無補於國家故開元一舉而得裴端復天寶再舉而得郭子儀裴之事業固未多見而子儀當版蕩之秋祿山思明繼踵爲亂吐蕃回紇輕視中國唐祀幾絕而復續者皆子儀剪滅定撫之功是賴【出本傳】是時也進士則取文辭武舉則取勇智故曰進士武舉始兩立者是也五季之末諸將大抵多務鬭力彊弓勁弩以徹堅中的爲奇利刀長槊以回鋒挫銳爲功而古今成敗陰謀奇計了莫識爲何等事直姦悍之匹夫耳藝祖思移其習以収其效於是盡敕諸將讀書史閱義理而復設武舉之科申敕諸道解送此武科之始設也【要覽太祖開寶元年太祖令諸道解武舉者命李昉扈蒙試問所習之業皆無乃罷之】自後眞宗有軍謀深逺武藝絕倫之科咸平制也【咸平三年眞宗北徵趙安仁上言當今有至要者五其三求軍謀合武舉已議復行其軍謀深逺武藝絕倫伏望復唐室故事復開此選】至景徳初更詔兩制三館復詳定武舉條貫焉仁宗有步射馬射策試之法天聖制也【天聖七年置武舉應三班院使人文武子弟實有軍謀武藝許詣兵部投牒取應先投軍機防論三卷每卷三道召人保委先試步射一石弓力馬射七斗弓力問防一道合格卽引見召試】至寶元間復詔兵部試武舉以防論定去畱以弓馬定髙下焉【聖政編年】夫我眞宗仁宗之畱意是科者豈徒徇虛名亡實用哉蓋自當時太平全盛之後應制科者樂爲賢良方正而恥爲將帥邊寄之名【天聖七年置制科其名曰賢良方正直言極諫科博通典墳明於教化科才識兼茂明於體用科詳明典吏可使從政科識洞韜略運籌決勝科軍謀宏逺材堪邊寄科凡以得京朝官之被舉及應選者】應武舉者徒知蹶張馳射而不知有智謀韜略之祕【富弼獻閱將議於景祐曰今選將之道或列制科或設武舉其應制科者必樂爲賢良方正恥爲將帥而應武舉者蹶張馳射擠於卒伍所得皆妄庸鄙淺蓋今重文雅以輕武節也】於是旣取武藝又取軍謀旣考騎射又考防試而異人傑士往往間出於是科之下是故景徳設科之初髙志寧出焉天聖攺紀申命之後令狐挺出焉方元昊之未發也志寧請兵欲覆其巢穴謀不獲售元昊因以背逆何料敵之精耶韓琦謂志寧可比淮陰其美之深矣方智髙之梗化也挺教狄靑以蕃落騎搗其虛靑果取勝何知兵之熟耶畢仲遊謂挺觀敵制變籌度萬里外猶矢破的當其稱之極矣二人𨿽未中選不盡其用然平日閒習是科非但區區於鞍馬弓矢之末也【長編】𨿽然今日有武學養之於未用之初有武舉擢之於將用之日其法誠善矣然復能意气以感召之精神以招徠之或出於大臣之論薦或選於世家之傳習又出於是科之外可也昔蘇洵謂弓馬防試未盡可使兩制舉所聞方略弓馬勇而有謀者待以不次之任【蘇老泉文請爲新制以革其獘弓馬不過麄才防試亦爲無用可使兩制舉所聞弓馬勇而有謀者待以不次之任】範文正亦謂今可於忠孝之門挾智勇之器堪將材者宻授兵略試邊任一朝用之不甚顚沛【範文正公曰將門出將古有言焉今可於忠孝之門挾智勇之器堪將材者宻授兵略試邊任其議山水之向背歷星霜之艱難宜用之不至顚沛】今於有司程度之外復爲一術以籠絡天下不羈之士則出是科者可以爲郭子儀不出是科者亦不失爲韓淮陰而天下無遺材矣

宏詞【唐本朝設科得人】

唐人嘗行是科矣而韓昌黎謂古之豪傑必慚是選【韓答崔立之書僕聞禮部有以博學宏詞選者人尢謂之才退因取所試讀之乃類於俳優者之辭顏忸怩而心不寧者數月】國朝亦行是科矣而楊山謂古人得已似不如此【山云試宏詞乃是以文字自售古人得已似不如此】嗟夫設科本得士而反以累士又果何取哉然自鄕舉裏選之法壞士之抱寸長挾一藝者其肯與艸木俱腐不得不奮於科目之中況潤色皇猷黼黻王言非老於文墨者誰能任之此唐人因隋國朝因唐於科舉之外而設是科未可執二公之說以議詞學也愚請先論沿革之制而後及於得人之盛則亦無負於人國家矣夫宏詞之創於隋盛於唐見於志選舉之詳固不必論若我朝始於何時哉蓋國初有宏詞防萃科【陳彭年言流內銓選人許應宏詞防萃科云云】有服勤詞學科【丁度程琳皆中服勤詞學科】或者此其兆歟夫是科之復蓋起於紹聖罷詩賦之時也於時議臣建言采唐人宏麗秀異之目而謂詞賦旣罷求天下應用之文故特復此科焉【神宗十三年髙冏白神宗以經術造士遂罷詩賦又慮不足以盡人才乃設詞學一科試以雜文又余見長編紹聖三年】其目有記序箴銘有表章露布有檄書戒頌每歳必試而所試特四題爾至於大觀四年則以紹聖爲未備而攺爲詞學兼茂【建中靖國元年應試中宏詞人不拘有無考任並除學官大觀間謂之詞學兼茂紹興初謂之博學宏詞】紹興之二年則又以大觀爲未備而攺爲博學宏詞其除去檄書而增入制誥者大觀之法也其再復檄書而演爲六題者紹興之法也𨿽然此沿革之制也自唐以至今日其人材彬彬相望蓋爲是科之榮爾且論諫仁義其篇數百搜次成敗其種五十規諫可尙也【唐陸贄傳中博學宏詞又贊曰贄論諫數百篇譏陳時病皆本仁義李絳傳擢進士宏詞又云詔絳搜次君臣成敗五十種爲列屏帳便坐帝乃閱視】防勲淮蔡彊藩屏气收功兩河唐室中興事業可嘉也【裴度傳以宏詞補校書郎又云時討蔡數不利度親身督戰縛元濟以歸杜黃裳傳中宏詞又云黃裳言王者之道在修己任賢而已帝納之由是平夏剪齊滅蔡復兩河自黃裳啟之】文塲弄權深摧其鋒回紇恃功力沮其气其志節髙矣【鄭絪傳擢進士宏詞竇文場詩功陰諷宰相進擬如統軍比絪當作制奏罷統軍用麻蕭昕傳再中博學宏詞科大歷中持節使回紇恃功廷責昕昕曰云云回紇大慚因厚禮遣使者約和】典司文衡無卑弱气掌直制誥有典誥風其文學純矣【髙錯傳連中進士宏詞科開成元年權知貢舉帝曰比年文章卑弱今所尙差勝於前鄭覃曰陛下矯革文獘以正頽俗而錯乃能爲陛下得人崔元翰傳舉宏詞知制誥其文粹溫厚有典雅風】噫得人如唐之數子亦何有於昌黎必慚是選之說哉論事不及已之私則有丁度【事略丁度祥符四年中服勤詞學科侍從十五年數論天下事未嘗及其私】事君不發人之私則有李熙靖【長通鑑云云】何正大也程琳則不屈於繼明【祥符四年程琳登服勤詞學科持重不撓不屈於李繼明】譚世勣則不附於蔡京【事實】何剛方也段少連伏閣於明道【明道二年】晁詠之上書於元符【晁詠之少有異才蘇軾曰此奇才也後舉宏詞】何鯁介也噫得人如我朝之諸公亦何有於山古人得已之論哉或者又曰王涯劉禹錫本博學宏詞也而阿附匪人君子羞之【王涯劉禹錫應中博學宏詞科涯附李訓禹錫附王叔文】秦檜本辭學兼茂也而姦謀誤國後世有憾焉【宣和五年】若是適爲詞科之累而又何足尙者嗟夫舉秀才不知書舉孝亷濁如泥自古皆不免有此然不可以一髽而譏百冠也然嘗論之有宏詞之名者必其有宏詞之實夫穿貫古今网羅散失其學如此而後謂之博閎中肆外矢口成章其詞如此而後謂之宏上之艱其選者所以重其選也下之疑其薄者毋乃自處於薄乎學問無窮文章無盡科目不可以茍得爵祿不可以濫取是必思若湧泉如蘇頲【蘇頲傳元宗平內難書命塡委頲所占授輕重無少差李嶠曰舍人思若湧泉吾所不及】气備中和如許景先【許景先傳辭旨丰美得中和之气】援準古誼如解事舍人【齊幹傳論議及詔誥皆援準古誼號解事舍人】文章顯名如燕許手筆【蘇頲傳頲與張說以文章顯號望略等故時號燕許大手筆】然後可以展詔誥必敷奏機辯如新丰布衣【馬周傳周入關捨新丰逆旅又曰周敷奏機辯】通達國體如洛陽年少【前漢賈誼贊通達國體又本傳洛陽之人年少初學】以論議則郎顗之於災異【郎顗傳順帝時災異屢見公車召顗乃詣闕拜章】以薦賢則孔融之稱一鶚【禰衡傳孔融上疏薦之曰鷙鳥累百不如一鶚】然後可以爲章表淸激濁褒善貶惡莫大乎誥誡觀夫寧慰父老之心明諭天子之意則得體焉【選司馬相如諭蜀父老文云云】運幕府之機奏武功之捷者莫大乎露布觀夫馬上占辭敏若宿成則有法焉【唐薛攸傳云云】條陳利害警肅邇遐莫大乎檄書觀夫千里論事若對面語則中度焉【房元齡傳居府出入十年軍符府檄駐馬卽辦髙祖曰若人每謂吾兒陳事千里外猶對面語】托當時之事實垂銘鏤以無窮者莫如銘必若華山之作髙標赫世半壁飛雨之辭可誦也補衮職之將闕防機微於未然莫如箴必若口戒之作室本無暗垣之有耳之言可佩也翼乎如鴻毛遇順風沛乎如巨魚縱大壑斯可以言頌襟三江而帶五湖控蠻荊而引甌越斯可以言記李商隱所謂皇王之道盡識聖賢之文盡知然後可以爲博學宏詞

堂除【唐國朝沿革之由】

自銓曹之獘滋而堂除之法始立自敍遷之意拘而堂除之權始重又其後也堂闕稍正而堂除之事簡堂簿復創而堂除之事繁此先後沿革之由也嘗試考之蓋東漢權歸臺閣不任三公而尙書之選所由出【仲長統傳光武恐權臣之竊命𨿽置三公事歸臺閣】晉宋而下沿襲舊制晉以山濤爲吏部尙書中外品員多所啟擬【晉山濤爲吏部尙書居選部十餘年每官闕輙啟擬中外品員多由之濤所奏甄別人物各爲題號山公啟事】宋以蔡擴爲吏部尙書黃散以下悉以付之擴猶以爲失職而不拜【宋蔡廓爲吏部尙書廓至謂左丞傅隆曰選皆出我乎隆言之執政徐羨之曰黃散以下專以相委過此則與眾參之廓聞之曰我不能爲徐羨之書紙尾遂不就案黃紙錄事尙書與吏部尙書連名故云書紙尾】則吏部之職上自卿大夫下自州縣之吏無所不總而宰相尙不肯於除吏至唐中葉吏部無所黜陟而後宰相得以任除用之責有敕受有旨受敕受者五品以上宰臣奏議而除拜之旨受者六品以下吏部得銓材授之開元初起居遺補及禦史等官皆以旨受而列於選曹四年乃敕貟外郎禦史並余供奉官皆以敕受而不在吏部【通鑑徳宗記陸贄請令臺省長官各舉其屬署其名於詔書異日考其殿最並以升降舉者五日詔行贄議未幾或言於上曰諸司所舉皆有情故或受貨賄不得實才上宻諭贄自今攺除卿宜自擇勿任諸司贄上奏其略曰國朝五品以上制敕命之蓋宰相商議奏可者也六品以下則旨受蓋吏部銓材書職詔旨蓋聞而不可否者也開元中起居遺補禦史等並列其選曹其後幸臣專朝捨僉議而重已權廢公舉而行私意】宰相總其大而吏部任其小此堂除之法始立也五代之際文武諸臣考滿則遷敍遷之法遂爲獘政我藝祖欲革其習故舉而委之大臣俾之進退百官總理眾職【政要故事文武常參官名以事著於月限考滿則遷太祖籍名責實非有勞者未嘗遷秩自是歳滿敍遷之法頗不復常】自卿監而下號寄祿官至中散大夫始由堂除而吏部不敢專自元士而下合從常調者悉歸銓綜而中書不可侵【政和三年呂頥浩奏祖宗故事除監司知州及舊格堂除通判外如監司屬官鹽坑冶錢監等闕一切撥還吏部自監察禦史省郎以上及祕書省官書諌議編修官堂除外始寺監丞法寺官外路學官亦令吏部注擬士人旣有入仕之路則自知亷恥矣】惟銓曹不得堂除之次故吏部之法嚴惟中書不可侵吏部之權故廟堂之權重呂端方拜平章而太宗勉以進賢爲稱職【寶訓至道元年四月呂端拜平章事太宗曰廟堂之上固無虛授但能進賢退不肖便爲稱職卿宜勉之】馮拯訟尙書除授不公而防萊公因而罷政【事略本傳】天子嚴其法大臣嚴其選此堂除之權始重也元丰間肇新官制首欲革一時冗濫之獘乃詔有司俾造選格凡部闕之在堂者稍歸正於銓衡一時士論號爲至公【蘇頌行狀神宗謂三代至漢未嘗有文武之制蘇頌言唐吏部有三銓之法分品秩掌選事今若文武一歸吏部莫若分左右曹以掌兩選從之於是吏部有四銓之法文臣之升朝者尙書左選掌之自初任幕職州縣官侍郎右選掌之武官之升朝者有尙書右選掌之自副尉至從義侍郎左選掌之】元祐初年韓縝在政府復罷選格請取繁劇之地六十餘闕竟歸中書而禦史王陶力詆其不可正所以止覬幸而尊廟堂當是時堂除之事稍簡矣【長編】崇觀間始創堂除之簿以籍其歲月注其考任述其初過立法以防之廟堂失論道之體而除授日冗士夫艱仕進之路而奔競日長政和三年呂頥浩言近世堂除多侵注擬士人失職望下吏部正所以養亷恥而尊廟堂當是時堂除之事益繁矣【政和三年呂頥浩奏祖宗時內外差遣並付審官院流內銓堂窠窠闕不多士大夫自有調官之路故奔競風息近世堂除多侵注擬士人失職亷恥道喪望下吏部考矣】𨿽然此法也蓋廟堂乃官人之源堂除非用法之地茍較量銖尺謹守程度自可付之有司則奚取於道揆故田蚡薦人起家至二千石【田蚡傳薦人起家至二千石武帝曰君薦吏未吾亦欲除吏】李吉甫防士引用凡三十人【李吉甫始執政以情謂裴垍曰此日人物吾之不及知且宰相職當進賢任能君精鑑爲我言之垍卽簡求疏三十許人吉甫防以薦於朝天下稱得人】未足多道而後世以爲美談者以大臣職業所當然也太宗謂宰相曰中書職任進賢退不肖卿在中書何由盡知他人舉薦各以類進卿更審詳可否大哉帝王之言眞知任輔相之體矣【寶訓太宗謂宰相曰中書職任進賢退不肖但一郡一邑得良吏卽民受其賜卿在中書何由盡知中外官吏賢否他人舉薦各以類進卿更審詳可否亦致理之道也】防準爲相每用人材有持例簿以進者準曰宰相用人是安有例懿哉先民之言眞能得輔相之體矣【章聖嘗謂兩府擇一人爲馬步指揮使吏以例簿進公叱曰朝廷用一牙官尙須檢例安用我輩哉】且寅亮天工非賢罔乂坐居廟堂進退百官然終無意必則好惡正心無適莫則取捨公藏用貴宻而下情貴孚多門貴塞而公道貴廣惟淸心以照羣動惟虛已以納萬類惟誠則維明定則應則以之官使庶工總理眾務如鑑之明水之淸眾影畢陳而萬象俱見矣張師徳以兩造王旦之門是以緩其遷【王文正公旦傳張師徳兩詣王旦相公門不得見公語向文簡曰師徳名家子有士行不意兩及吾門狀元及第榮進素定但當靜以待之若復奔競使無階而進者當何如也】劉安世以不通溫公之書是以驟其用【溫公薦劉安世充館職因謂曰知所以相薦乎安世曰獲與公遊舊矣曰非也光居閒足下時節問訊不絕位政府足下獨無書此所以薦也】呂蒙正之薦夷簡而不以爲私【呂蒙正爲相致仕眞宗問諸子孰可用公曰臣子不足用有侄夷簡宰相材也】夷簡之擢仲淹而不以爲嫌【呂夷簡景祐執政範仲淹屢攻之落職知饒州後夷簡復入相言於仁宗曰仲淹賢者豈可但除舊職仲淹謝曰向以公事忤相公不謂相公乃爾夷簡曰夷簡豈復以舊事爲念耶】抑升黜惟合公道此輔相之體也嗟夫堂除之說天子托大臣以選擇人材無資格之拘無關鍵之限所恃公心之取予耳薦賢自任力求報國對客來訪隨錄嚢中【呂蒙正】庶毋負大臣之責然而沓來踵至相禪於無窮寡亷鮮恥舉期於必得大言未必底績虛譽每多誤人防佞類忠鯁亮似激異論工於先入邪說易於抵防故陳篇獻記適以長奔競之風乘權借勢無非爲僥幸之舉宰邑無聞競圖院轄分教將終希望掌故中書之地不知崇嚴而一命以上皆得以納約於賔吏卑陬罄折語言周遭殊無愛君憂國之忠而動有幹榮嗜進之請噫可嘆也𨿽然以先輩而處已以報國而存心旌恬退則躁求者知恥擢重厚則浮薄者自退才可用也而親讎之不問徳可采也而資敍之不拘則東閣之開何患無董汲之賢哉

吏部【論古今任人】

選部之設尙矣尙書之有選部則始於漢【後漢百官志成帝初置尙書有尙書侍曹主公卿事後漢攺爲吏曹主選舉祠祀後又爲選部】尙書而爲吏部則始於魏【通鑑魏攺選部爲吏部主選事云云】吏部之有侍郎則始於隋【同上隋吏部尙書一人正二品侍郎二人正三品】此設官之由也縣令以上始赴尙書則漢吏部之職【前漢張敞傳膠東吏追捕有功上名尙書調補縣令者數十人】黃散以下悉委之選則宋吏部之職【通鑑宋營陽王紀蔡廓爲吏部尙書廓謂傅亮曰選事悉以見付亮以語尙書徐羨之羨之曰黃散以下悉以委之】諫員臺屬皆以防敕則唐開元以前吏部之職【同上徳宗紀陸贄奏曰國朝五品以上制敕命之蓋宰相商議奏可否也六品以下則旨受蓋吏部銓材授職】此除吏之由也然以歷代論之則銓綜之法莫宻於唐亦莫疎於唐蓋綱維所系不過兩端一曰試法二曰集法試以訂其實集以限其來也已集而試察其書判旣集而銓察其身言此試法也【唐選舉志選人之法有四一曰身體貌丰偉二曰言言辭辯正三曰書楷法遒美四曰判文理優長五品以上及臺省官皆三考餘四考五品以上始集而試觀其書判已試而銓察其身言】期以十月畢以三月此集法也【同上貞觀二年侍郎劉林甫言隋制以十一月爲選始至春乃畢今選者眾請四時至十九年馬周以四時爲勞乃復以十月爲選至三月畢】始者制度方新人情未玩觀徳考行𨿽未見其平生諮事考言猶可見其梗槪及夫仕者旣眾入流益蕃僞主符誥以爲官接承他姓而應調旁坐而假手詭貫而冒名𨿽差逓選期繁設等級開紏告之令增譴犯之科較藝至用糊名命題時引僻事防禁𨿽具獘端益滋而試法壞矣【同上】始者兵革方休人不樂仕至符移以速其集續食以資其行畱放以時注擬斯速故應選者暫集而遐邇無聚糧之費合退者歸而長安無索米之勞自後集法不常或四時擬注或三年一集眞僞易於混淆文牘不可尋勘十年不入官員闕莫之補而集法壞矣【同上干元後天下兵興率三年一補吏員稽壅則案牘叢淆僞冒蒙眞吏緣爲姦廢置無綱至十年不被調者散員或累嵗不舉】裴光庭作循資格以矯試法之獘陸宣公立計闕例以救集法之偏然而躡級限年賢愚一槪於是有四十而從仕六十而未離一尉者也方試法未壞尙可因是以求才及其壞也一切用資格矣【裴光庭爲吏部尙書始作循資格而賢愚一槪必與格合乃得銓授限年躡級不得逾越於是久淹不收使之謂之聖書及光庭卒蕭嵩以爲非求才之方奏罷之乃下詔曰凡人年三十而出身四十乃得而從事更造格以分寸爲差若循新格則六十年未離一尉自今選人才業優異有操行及逺郡下僚名迹稍著者考吏部隨材甄擢之又見選舉志】然唐人銓選不實則除名【鄭善果】除官不當則奪俸【鄭絪】詭冒資防則坐以流罪【時選者盛集有詭冒資防冒牒取調者獄具戴冑以法當流】典選納賂則終於斥去【崔湜傳武徳以來父子同爲侍郎與鄭愔同典選納賂遺爲禦史劾奏云云】上惟以法而責人下亦以人而任法其升黜進退尙有出於微文之外也是故有設榜引注悉有差次者【裴行儉髙宗時爲司列太常伯始設長名榜引銓引法復定州縣升降爲八等具三品五府都防都督府悉有差次量官資授之】有裁抑僥幸奏停斜封者【李朝隠中宗時爲吏部員外郎時政出權幸不關兩省而內授官但斜封其狀付中書侍郎宣所司朝隠執罷千四百員怨誹喧騰朝隠脫然無避】況又有如削李下之蹊【李義睿宗時爲吏部尙書仍知制誥請謁不行時人語曰李下無蹊徑】賜金背之鏡而請托不得行乎【髙季輔太宗時爲吏部侍郎善銓序人物帝賜金背鏡一況其淸鑑】有姓歷銓歷裁綜無獘者【李敬宣爲少常伯委事於員外郎張仁偉仁偉又造姓歷攺狀樣銓歷等程式而銓總之法宻矣】有僞牒詭功擿檢無遺者【盧從願睿宗時爲吏部侍郎吏選自中宗後耗蕩願精力於官僞牒詭功擿檢無所遺銓總六年以平允聞】況又有如裴馬有聲於臺閣【馬載爲司列少常伯與裴行儉並掌選事言者皆稱裴馬】盧宋俱髙於銓次而號稱平允者乎【宋璟爲吏部尙書先是崔湜鄭愔典選爲歳近予奪至逆用二歳闕猶不能給更置冬選流品淆並璟與侍郎李義盧從願澄革之由是銓總平允】若是者無非所以救法意之不善而濟之以人者也國朝銓選之法不知幾變矣其始也文臣屬中書武臣屬樞宻三班屬宣徽院當是時大臣之權重而有司無與矣【呂源云太宗末置審官三班】其後也置審官院以分中書之權置審官東院以分樞宻之權以宣徽所掌而歸三班院以幕職州縣考課而歸流內銓當是時大臣之權分而有司參舉矣【實錄太宗置磨勘京朝官院又實錄淳熙四年】又其後官制之行也合東西審官之事而歸之左右尙書合流內三班之事而歸之左右侍郎當是時大臣之任輕而有司專職矣【蘇頌行狀神宗謂三代至漢未嘗有文武之制蘇頌言唐吏部有三銓之法分品秩掌選事今欲文武一歸吏部莫如分左右曹以掌兩選從之於是吏部有四選之法文臣之升朝者尙書左選掌之自初任幕職州縣官侍郎右選掌之武官之升朝者尙書右選掌之自副尉至從義侍郎左選掌之】然權在大臣之時磨勘未立敍遷不行而百官遷轉惟視功績之優劣權在有司之後磨勘旣立敍遷旣舉而百官注擬惟拘拘於資格之一定然國朝盛時條例𨿽主於故常而黜陟則付之長吏寒士寡援者陳狀升擢【太中祥符五年陳堯咨判流內銓士有孤寒不爲人知者堯咨爲陳其狀而升擢之】匿事應舉者奪考奏罷【長編晉州推官奎亢有私罪匿以白衣應舉及第積十餘歳匿磨勘自首其事賈黯以爲罔冒奏罷之奪其勞考】是吏部尙得專其去畱也自熙寧以來循至今日其權一委吏部天子不之問大臣不之與以歳月久近而遷轉以名字髙下而注授資歷髙深盜跖而必予閥閱未應顏閔而不庸科目斯升而任子亦升恩免者獲進而雜流者亦進覃霈之所霑者旣予而僥幸之所及者亦予吏胥爲姦獘源鼠穴並緣循習之例不用出入之文毛舉細數而倍費符移摘拾小節而淹延歳月其末流獘極矣猶不思所以變而通之乎今宜重吏部之權專吏部之責法之所當行者則據法以選用不害其爲守法否則如唐人欲任牛仙客至越資而不暇顧則法豈可棄哉【張九齡傳】法之所不必拘者則捨法以進退不害其爲超法否則如唐人李元紘拘於法而不得行則法豈可泥哉是必選法不更輕重無欺如王質【神道碑王質判流內之日選法備員如權銓選法未嘗更或問衡在執者不欺其輕重何必更法】科條掲示姦獘莫容如魯宗道【仁宗判銓魯宗道知吏姦狀悉書科條掲於廡下以便選人】則善於守法也是必賢者許別論奏如防準選薦人錢若水等爲朝官【長編防準薦錢若水等十三人皆遷朝官爲直館者】不才者則如賈黯廢桑澤之不肖【長編至和元年賈黯判流內銓有交通問黯益判推官桑澤在蜀三年不舉具言之於朝坐廢歸田裏】則善於超法也人與法而並行資與望而兼用尙何患選曹不淸而賢否難辧哉

古今源流至論別集卷六

欽定四庫全書

古今源流至論別集卷七

宋黃履翁撰

備邊

漢之邊防簡於髙文而詳於武帝之世唐之邊防宻於太宗而疏於元宗之後夫自簡而詳者非曰得率然首尾相應之勢也武帝喜功之過也自宻而疏者非曰得護風寒數處之要也元宗而下不知備邊之道也蓋漢自髙祖平城之圍以匈奴數侵代地遂北置雲中郡以備之【髙帝十六年詔代居常山之北與夷狄邊趙乃從山南有之逺數有胡冦難以爲國頗取山南太原之地益屬代】迨至髙後孝文匈奴知北邊有備於是自隴西北地入【髙後六年匈奴冦狄道道屬隴西又文紀二年匈奴入北地】然漢之邊防亦不過此爾自夫武帝好大喜功始自遺禍而入冦之路始廣不出上谷【元朔二年元狩六年徵和二年】則出定襄代郡【自馬邑軍後五嵗之秋漢使四將各萬騎擊胡闗市下將軍衛靑出上谷公孫敖出代郡明年李息出代郡其明年春復遣衛靑將六將軍十餘萬騎仍再出定防數百里】其後又通西域欲以防其右臂【西域贊孝武開玉門闗通西域以防匈奴右臂】而單於之兵反自其所置之郡而入然後漢兵往來於秦涼之北而不得息夫東之於遼西北平西之於張掖酒泉中之於定襄鴈門疆場廣莫靡有定所有不勝其爲防者豈非武帝有以速之耶唐世匈奴之患莫甚於吐蕃太宗之初爲之防患矣天下十道分置都督而隴右一道乃居其八【地裏志秦渭涼西四州中都督府鄯流沙四州下都督府】天寶之初昜爲節度【天寶元年置十節度經略以備邊】而隴西節度之兵凡七萬五千又附以劍南三萬九百人【通鑑隴右節度治鄯州兵七萬五千人劍南節度治益州兵二萬九百人】其爲西戎之患豈不極至自夫河北難作兵皆東徙其後吐蕃乘虛內侵【唐肅宗卽位吐蕃助討祿山大掠東都代宗卽位以十萬向塞】不數年間隴右數十州相繼防沒豈非謀事之疏以至是邪然嘗論之漢之失於喜功唐之失於寡謀固不免有備禦之難而能經略邊事使夷狄尙不敢輕視中國亦不爲無防也本始中匈奴常帥十餘萬騎南旁塞以冦而趙充國乃將四萬騎屯沿邊九郡單於聞之引去夫以四萬騎分屯九郡而充國乃總領於其間非老將爲謀之審耶【趙充國傳古曰九郡者五原朔方雲中代郡鴈門定防右北平上谷漁陽也四萬騎分屯之而充國總領】太和中李徳裕建籌邊樓於劍南四川按南道與蠻相入者圖之左西道與吐蕃按之右而弓弩甲冑人皆其素備總十一軍而作仗義城作禦侮城作柔逺城二邊浸懼南詔東服夫以十一軍皆雄邊子弟而制二邊非徳裕之善謀殆不能也【李徳裕傳徳裕知劍南西川蜀自南詔入冦民失職徳裕至則完城創治乃建籌邊樓按兩道山川險要與蠻相入者圖之右與吐蕃接者圖之右又請甲人於安定弓人於河中弩於祁西由是蜀之器械皆犀利率戶二百人取一人使習戰謂之雄邊子弟總十一軍築仗義城禦侮城柔逺城於是二邊浸懼南詔請還所俘掠四萬人】嗚呼使漢唐任禦邊之寄皆如趙充國李徳裕之謀又何西北之足憂哉然觀漢之單於鳴鐘渭橋貢琛漢廷不至如前日陸梁之態而唐之吐蕃南詔相挺爲患卒與唐終始者豈非漢之備邊之防周思曲慮不若唐之疏略耶夫發武庫以贍邊兵【食貨志邊兵不足乃發武庫二官兵以贍之】發少府以給邊費【賈捐之傳臣切以往者羗車之暴師大司農錢盡乃以少府禁錢續之】北邊諸郡特藏兵器【漢成帝紀注如淳曰漢北邊郡庫官之邊器所藏欲置令】西北二邊分養苑馬【漢儀注太僕牧師諸苑三十六所分布西邊北邊】其備甚悉矣徙邊之民廩給衣食【晁錯傳陛下幸憂邊境予冬夏衣廩徙民實邊】北邊騎士軺車不算【前食貨志率緡錢四千算一非吏比者北邊騎士軺車不算】邊民被害饑寒相失則天下共給其費【蕭望之傳金布令甲日邊郡數被兵難饑寒天聖六年父子相失令天下共給其費】六郡良家子則給以期門羽林之選【地理誌漢興六郡良家子送給期門羽林以材力爲官將多出名焉】其卹邊優矣內郡有守有丞而已邊郡又有長史以掌兵【百官表上郡守秦官掌治其郡秩二千石有丞邊郡有長史掌兵馬】內郡之縣有令而已邊縣則又置障塞尉【後百官志邊縣有障塞尉】其設官又備矣彼唐之區畫備禦果若漢之詳且盡歟毋怪乎唐之邊患三百年間之無寧嵗也

舉主【擇於先而責於後】

擇舉主於未用之先責舉主於已用之後此古今薦舉之良法也方人才之未用某才之可使歟某徳之可任歟固難知其賢否之實吾惟擇舉主於其先俾盡其推轂之誠則得矣及人才之已用其果賢歟未賢歟某果效歟未效歟固當施其升黜之權吾惟責舉主於其後以嚴其連坐之法則得矣擇之於其先而人知所勉責之於其後而人知所懼則舉親舉讎但守公道不敢以名器爲房奩之物薦賢報國願盡臣職不敢以私恩爲桃李之地夫如是安有所薦之不實哉嘗觀漢唐盛時薦舉之法最爲得體尙髣髴古人之遺意漢法郡國可薦【終軍傳濟南人太守聞其材甚奇之】公府可薦【叚防宗傳五府舉爲西域都護騎都尉】爲師者亦可薦【叔孫通傳通爲奉常通曰通有諸弟子儒生隨臣久矣願陛下官之帝悉以爲郎】其薦賢之路亦寛矣夫薦賢之路寛意其有冗濫之獘然吳公薦賈誼【賈誼傳河南太守吳公聞誼秀才召置門下】王商薦鮑宣【鮑宣大司馬衛將軍王商辟宣薦爲議郎】叔孫通薦兩生【本傳】皆不失爲獵獵聲名之士抑何耶唐法有薦舉餘四十人者【出唐書杜淹參預朝議所薦嬴四十人後皆知名】有薦疏至三十人者【李吉甫執政謂裴垍曰此日人物吾不知爲我言之垍卽薦略疏三十人吉甫薦於朝天下稱得人】其薦賢之數亦多矣夫薦賢之數多意其有混淆之失然杜淹所薦而後皆果爾知名【見上本傳】李吉甫所薦天下稱爲得人【見上】往往無幸位之獘又何邪愚嘗熟考其由切觀貢禹上疏元帝曰首相選舉不以實及有贓者輙行其誅亡但免官【本傳云云則爭盡力爲善進眞賢舉實應而天下治矣】其責舉主之罪爲甚嚴又觀元宗敕京官刺史四府上佐各舉縣令一人視其政善惡爲舉者賞罰【通鑑元宗九年敇京官五品以上外官刺史四府上佐各舉縣令一人視其政善惡爲舉者賞罰】其責舉主之法爲甚詳夫惟罪之甚嚴責之甚詳爲舉主者將盡心於薦賢之職此無妄舉彼無幸進又何疑其路之寛而數之多也然合漢唐論之而漢法又嚴於唐舉獄吏有贓者貶秩【嚴顏年傳】舉茂才不實者削戶【張湯傳張湯與張勃交髙其能元帝詔舉茂才勃舉湯司奏湯無行勃選舉故不以實坐削戶】舉方正失禮者左遷【何武傳武坐舉方正所舉者召槃辟雅拜有司以爲詭眾虛僞武坐左遷】此漢之得人也有由矣國朝用人之法一則曰舉主二則曰舉主視漢唐又逺過焉太宗嘗語大臣曰若更不擇舉主何由得賢【太宗寶訓上謂輔臣曰若不擇舉主何由得賢人】眞宗嘗語近臣曰不若先擇主以類求人【眞宗謂李至曰凡所舉官多聞謬濫不若先擇舉主以類求人】此祖宗之明訓也富鄭公曰有徳者然後知人之徳有才者然後知人之才歐陽公曰廉者舉淸廉贓者舉貪濁此先正之格言也【仁宗朝歐陽公論法舉者廉者舉淸廉賍者舉貪濁私者舉請求余見仁宗朝經濟錄】上以是告乎下下以是請於上其講明薦賢之道盡矣舉京朝委之蘇昜簡陳恕【淳化四年詔蘇昜簡陳恕冦凖等采之於幕職州縣官由舉堪充京朝官一人】舉禦史委之樂黃自陳知微【天僖二年詔樂黃自陳知微於常參官舉材任禦史者一人】舉三司判官則委李昉【太宗太平興國八年】舉監司則委張知白【天僖四年詔張知白等十二人舉監司】夫以薦賢之責而切之平時素所稱重之人其得人可知也然祖宗非徒輕委也嘗觀幹徳之詔曰除授之制書舉主姓名或不如舉者並連坐也【幹徳五年詔翰林學士及常參官舉堪充陞朝官一人除授之制書舉主姓名或不如舉者並連坐之】其切責之意甚嚴也是故呂祐之舉東野日宣坐徇親而貶【太平興國四年舉主許陳首詔呂祐之舉堪充朝官各一人先是祐之坐舉妻弟東野日宣貶秩上曰此可原前過取之】夏侯或舉曹利渉坐徇勢而劾【曹利渉乃利用之弟爲趙州都監倚勢誅劾始夏侯彧等三十二人薦上命劾之後贖金以戒繆舉】崔能之任卽墨未滿嵗移職則罪舉者之欺蔽【太平興國六年魏羽上言曰瀛州錄事郭進十年不代河間令崔能言前任卽墨未滿嵗移秩選任失於平均願罪主者以肅欺蔽太宗曰上言若此可貴也】路垣之令余杭貪墨敗露則劾漕司之妄薦【仁宗朝大理寺丞路垣之爲余杭令貪墨上命追官運使等薦垣爲京官並劾之】連坐之法嚴則薦賢之意公正澄源正本之論𨿽然責之固重矣而褒之未嘗或後也太宗曰濫舉者旣懲其過所得實者當議酬奬【皇朝要覽淳化四年太宗曰云云呂正曰陛下分功過明賞罰盡至公之道足以激勸】以此諭下人誰敢私舉乎陳堯叟曰所舉之人若任用後顯有器能其舉主特與酬奬【防要咸平四年馮拯陳堯叟曰所舉之人若任用後顯有器能明著績用其舉主特與酬奬不如舉主卽依法科罪】以此告君人孰不知勸乎陳升之任執政不敢私薦一士【職方郎中胡枚除知興元府殊自失歷幹執政皆不及復謁升之求薦升之辭以備位執政不當私薦一士】謝泌爲諫議未嘗妄薦一人【諫議謝泌居官不妄薦士或薦一人則焚香捧表望闕再拜所薦𨿽少無不顯名】罰以懲其過賞以旌其能是以人人自勉不至植私恩而廢公道也抑以論之薦人者固當任乎公被薦者尢不當幹以私劉器之不通書政府乃所以能擢【溫公薦劉器之充館職因謂曰知所以相薦乎器之曰獲從公遊舊矣曰非也光居閒足下時節問信不絕位政府足下獨無書此所以薦也】呂舜從惟勤於職事乃所以求知【呂希哲語人曰自少守官未嘗幹人薦舉仲父舜從守官防稽或議其不求知者仲父曰勤於職事乃所以求知也】噫薦人者旣公所薦被薦者不私所幹又何患薦舉之失職也昔陳防薦司馬溫公而下三十三人剡章遺墨炯炯不磨紹興天子特爲賞音嗚呼安得薦人如古靈被薦如溫國以爲異日之美談哉【紹興元年詔曰近得陳防薦章艸起司馬光而下三十三人徳行言語政事文理皆所具備今宣示百辟卿士可亦各舉所知得其人當受上賞其或不當宜坐罰】

章服【論古今章服異同】

西漢輿服之制史不立制一代制度漫不可考故後世莫傳焉然觀夏侯勝傳經術茍明取靑紫如拾地芥顏注以此爲卿大夫之服【本傳顏注】又觀張敞傳自謂備皂衣二十餘年如注以此爲朝臣之服【本傳敞謂備皂衣二十餘年如淳注曰羣臣𨿽有五時服至朝皆有皂衣】及按百官表有金印紫綬有銀印靑綬【百官表上丞相太尉金印紫綬秩比二千石以上銀印靑綬】曰靑紫者蓋謂此顏氏豈以印綬亦可言服耶是則朝用皂衣蓋漢人之定制而謂靑紫者非也正戰國防所謂得補黒衣之數鄭國風注所謂緇衣卿士之服漢之所用源流已久矣不然谷永自太常擢光祿大夫自言擢之皂衣之吏厠之羣臣之末又曷以是言哉【戰國防左師觸龍見趙太后云老臣賤息舒祺最少願補黒衣之數以衛王宮又云國風緇衣云緇黒衣卿士朝之正服又谷永奏正謝王鳳云云】漢制簡矣姑舉大略且以唐與我朝章服之制論之唐制其服則三品紫四品五品朱六品七品緑八品九品靑【馬周傳先是品官舊服止黃紫於是三品服紫四品五品朱六品七品緑八品九品靑】其魚袋則髙宗時五品以上用銀三品以上用金【唐車服志髙宗給五品以上隨用銀魚袋以防詔命之詐出內必合之三品以上金飾袋】中宗時郡王始佩魚特進亦佩魚【中宗初罷袋復給以魚郡王嗣王以佩金魚袋景祐中令特進佩魚自此始】舊檢校試官不佩至開元亦給之【中宗時員外郎試檢校官給玉佩矣開元初五品以上檢校試官皆佩矣】舊致仕者不佩至張嘉正亦賞之【中書令張嘉正奏致仕者佩魚終身】自是百官賜緋紫必兼魚袋謂之章服【同上張嘉正致仕亦佩魚自是賞緋紫必兼魚袋謂之章服賞時服朱紫佩魚者矣】此沿革之制然也國朝之制其服則舉子以白紵品官以緑衣章服以緋紫【石林燕語國朝以緋紫爲章服故官品未應得服者𨿽燕服亦不得用紫太平興國中李昉請禁品官緑袍舉子白紵下不得紫色衣】其魚袋則故事學士得服金帶而非學士得服始於薛師正【石林燕語故事惟學士得服金帶熙寜初薛師正以天章閣待制權三司使上以爲能詔賜金帶非學士得金帶自此始】故事武弁不佩金魚而武弁亦佩始於陳堯咨【通鑑國初升朝官服緋緑後二十年者敍賜緋紫內出金魚以賜近臣親王武臣內職將校皆不帶又澠水燕談陳堯咨以龍圖閣學士換觀察使曰諫臣本儒生今昜武弁願佩金魚以示優異詔從之】學士而重戴淳化制也【楊文公談苑重戴者大裁防也淳化初宰相學士五品以上皆令服之王元之謝表雲頭有重戴謂爲翰林學士也燕語謂公卿旣有繖又有戴謂之重戴】學士而重金元丰制也【燕語舊制學士以上賜禦仙花帶不佩魚惟二府服笏頭帶佩魚謂之重金官制行始詔佩魚故蘇子瞻謝表玉堂賜篆仰淳化之彌文寶帶重金佩元丰之新渥】罷政而仍舊服大觀制也【防要大觀元年吳居厚數請老不許以爲資政殿學士東太乙宮使故事罷政當時所賜髙品今特恩許仍舊服遂著爲令自居厚始】此沿革之制然也然嘗論之明庶以功車服以庸古人所以重報功之典彼其之子不稱其服詩人備譏其無徳焉吾觀唐初之所辭受我朝之所予奪其意猶古也溫璋爲大理丞賜以緋衣以審獄得情也【溫璋傳累官大理寺除平吏盜官物而焚其帑璋刺得其情賜緋衣遷婺州刺史】牛叢爲睦州刺史力辭金紫以越等不宜也【本傳叢以司勲員外郎爲睦州刺史賜之金紫叢以爲越等不敢當於是賜緋】陽城以處士而賜緋衣非過也所以旌逸徳之髙【陽城傳徳宗召拜城右諫議大夫城褐衣至闕下辭帝遣中人持緋衣衣之】李泌以山人而賜金紫非僭也所以表異能之美【肅宗卽位靈武泌謁見眾指曰著黃者聖人白者山人帝聞因賜金紫拜元帥廣平王行軍司馬】夫受之者不以爲防恩辭之者不以爲矯情正唐人別功過之美意也以三品服賜楊安國以五品服賜趙師民重儒臣也【通鑑慶曆四年侍講楊安國爲直龍圖賜三品服崇政殿說書趙師民爲天章閣侍講賜五品服】以三品服賜王素以五品服賜余靖歐陽修蔡防寵諫臣也【同上慶曆三年賜知諫院王素三品服余靖歐陽修蔡防五品服面諭之曰卿等朕所自擇故有是賜】曽致堯之浮躁不可錫以章紱則奪之【寶訓曽致堯爲經略判官賜金紫上言願不受章紱之賜眞宗曰致堯辭防狂躁不可不責仍奪其服】王文度之伎術不可加以佩魚則抑之【寶訓天聖三年翰林待詔王文度摹勒眞宗禦書得紫服且求佩魚仁宗曰先朝命伎術官無得佩魚所以別士類也宜必明之】夫予之者不以爲徇情奪之者不以爲少恩正我朝寓勸懲之微權也愚之所惜者唐之後代不守舊典以章徳寵功之制輕舉妄用而良法掃地矣沈佺期以弄辭而假牙緋【沈佺期傳佺期兼修文館學士旣侍宴詔學士等舞回波佺期爲弄辭帝悅遂假以牙緋】路應以有恩於李泌而賜金紫何濫哉【本傳】永穆公主生子潛三日而賜緋衣銀魚【本】魚朝恩養息令防服緑不候帝賜而令服紫以謝【本】何防哉此唐之不及我朝逺矣愚故並論其始末云

變更持守【變更持守不可偏】

爲治之術有二喜作爲者尙變更樂因循者貴安靜嗚呼何其持論之偏處心之私耶蓋天下之治非其蹈常襲故之爲難而以運用變通之爲不昜非其紛更多事之爲可喜而以救獘而歸於中道之爲可尙有攺制之名而亡變道之實因更化之術而得善治之道夫如是能革一時之獘而不失立國之意矣大抵天下當無事之時國家之法度昭如日星祖宗之人民固如磐石於於此時而爲攺弦之舉君子謂之疏天下當積獘之後變更起於意料之不及而獘源防穴事功隳於上下之偸安而世變波流於此時而爲膠柱之說君子謂之陋是以善守法者不見其垢玩因仍之習而自足以享經久悠逺之利善革獘者不見其紛更變亂之迹而自足以致安彊平定之功以鳬鷖持盈守成之規模而爲車攻興滯補獘之事功則爲治之術得矣漢唐陳迹類能言之請以國朝之事詳述焉我朝自建隆以來其論有四興國以後持守之論甚堅而不聞變更之術景祐以來變更之議𨿽紛而力爲持守之道熙寧則以持守爲可厭而過爲變更之說元祐則以變更爲可鑑而不失持守之意此二百年間爲治之術然也昔我藝祖削百年之根據合數世之瓜分社稷乂安紀綱修明官莫重於三省而置給捨兵莫重於殿巖而歸樞府財用布中外而總三司吏治在州縣而置監司貂璫謹畏無唐人監軍之獘戚畹防恪無漢人預政之嫌臺諫持天下之平士夫守天下之論國家尊嚴凜然太阿之出匣天下鞏固屹若泰山之四維太宗以道治天下眞宗以文安天下大臣以重厚鎭風俗士夫以安靜守家法更張之議一切不用李文靖以此報國也【李文靖公沆爲相凡建議務更張喜激昂者一切不用毎曰用此報國嗚呼賢相思慮逺矣王荊公爲相置條例司論天下利害盡變祖宗法豈如趙中令李文靖得爲國之體也】攺作之戒務作故事王公旦以此爲相也【長編王旦言宋興三世祖宗之法具在故其爲相務行故事愼所攺作眞宗信之所言無不聴】呂公正曰制度不可更也【長編淳化三年上謂宰相言治國之道在乎寛猛得中呂正曰老子稱治大國若烹小鮮擾之則亂近日上封求更制度者甚眾望陛下漸行淸淨之化】胡公宿曰庶事不可更也【長編嘉祐六年胡宿爲樞宻副使宿謹重而當重任願惜大體羣臣方建利害多更張庶事宿曰變法古人所難不務守祖宗成法而徒紛紛無益於後也】是時也持守之論甚堅而不聞更變之術仁宗景祐以來簾帷𨿽預事而臺諫之公論不少恕內降𨿽幹恩而大臣之封還不少假儂賊𨿽擾而人心之本愈固西北𨿽警而邊帥之威甚伸庶官求恩澤則戒之內之紀綱未嘗不正也【杜衍抑絕僥幸凡內降積至十數則節封而面還之上謂歐陽修曰外人知杜衍封還內降耶吾居禁中有求恩澤者毎以杜衍不可告人而止者多於所封還也其助多矣】監司有不才則去之外之紀綱未嘗不嚴也【範文正公爲參政患諸司監司不才更用杜杞張昷之輩公取班薄視不才監司姓名一筆勾之富公曰則是一筆安知一家哭矣公曰一家哭何如一路哭耶】然大而廟堂次而縉紳又次而艸茅往往悼法制之不立傷政事之少弛而我仁宗寧處於舒緩之勢而不敢有嚴刻之政寧拂變更之請而不敢傷積累之業法制不立富弼言之【富弼作政要序云近來紀綱甚紊蓋法制不立而淪胥至此也】法令不行劉敞言之【知禮院使吳充坐謫罰禮生去官劉敞奏朝廷久安吏困因循稍激厲盡職未知如何而使充得罪大臣依勢作威政事不平如此望陛下且收攬威權無使聰明下蔽法令不行】蘇軾則有蕩滌之請【蘇文】何剡則有威柄之說【長編】仁宗以治體爲念而一切置之是時也變更之說𨿽紛而力爲持守之道熙寧以來大臣不念家法而爲紛更之舉謂祖宗不足法而輕昜百年之舊章謂一月一變法而妄立一時之新政【呂惠卿】雇募之法行而役法壊保甲之法行而兵法壊經義之法行而科舉之法壊靑苗之法行而賦斂之法又壊天子有變法之悔而安石不之悟同列有變法之譏而安石不之悟是時也以持守爲可厭而過爲變更之舉元祐以來大臣拯溺救焚而力還祖宗之舊詔彥博居平章而鑑前日少年之輕銳【元祐元年詔文彥博曰卿踐更二府弼亮三朝名聞四夷功在天下注想元老渴見儀刑宜疾其驅副我虛寧詔書到日可肩輿赴闕特授太師平章軍國事】用李常爲戶部而革前日俗吏之徵防【元祐元年吏部侍郎李常爲戶部尙書用文士掌邦計則天下知朝廷非急於徵利】去保甲而軍心安罷新學而士心正除靑苗而民心固窒邊隙而夷狄之心服是時也以變更爲可鑑而不失持守之意切嘗論之興國間國勢方彊治體方定如人處富盛之初規模尙新器用尙精不過安居堂奧優遊嵗月而已此變更之說不行也景祐間國勢𨿽弱而人心和治具𨿽弛而邦本彊猶人席富庶之餘上下和睦用度充足特其屋宇朴陋臧獲遲鈍耳未敢撼揺其本根此變更之說亦未行也熙寧間固不能堪其悶悶之政然事之未舉者舉之而已矣勢之未振者振之而已矣豈容伐其本根此如人處積痞之餘精神不運風采不足特以良劑徐理之一旦遽投烏喙之藥幾何不傷其壽哉元祐間蓋不勝其紛紛之病一獘之未去必去之一害之未除必除之不暇爲揖遜救焚之謀此如人之痼疾必使疾根之盡除茍或謂勿使遽愈姑畱其根幾何不貽其患哉嘗謂景祐守興國之規模𨿽過於安靜不害其爲景祐元祐革熙丰之法令𨿽遽於變更不害其爲元祐愚之所惜者元祐變爲紹聖紹聖變爲崇觀紹述一語甲唱乙和莫助兩圖左序右列天下之事去矣所幸天意祚宋聖君中興紹興淳熙相繼復舊駸駸有景祐元祐之風不愆不忘率由舊章愚不勝惓惓於今日

古今源流至論別集卷七﹤子部﹐類書類﹐古今源流至論﹥

欽定四庫全書

古今源流至論別集卷八

宋黃履翁撰

將權【禁衛共權不可專】

古者典兵之職分爲將者無吝權後世典兵之職專爲將者多貪權夫有攻取之將有守衞之將攻取之將出入於行伍之間奔走於矢石之下兵無常聚將無常職固無徘徊吝權之意守衞之將從容於殿陛之際循徼於朝夕之頃兵有常守將有專權昜有負固要上之心古之聖人所以防微杜漸之意甚微矣是故兵非不聚也而不得以調其兵權非不專也而陰有以制其權此成周盛時周廬淸肅王宮尊嚴而無意外之虞者有由也夫何漢唐之慮不及此耶嘗觀周之兵制無事則散之田畝有役則召以縣師而宿衛常養之兵則有虎賁之士八百人至六軍之徒一軍百人大司馬之屬徒三百有二十八又在虎賁之外然不常有而虎賁之祿比下士足以代耕蓋庶人在官者也夫宿衛有常兵虎賁有常守似若漢唐禁衛之制然攷之書稱太保命仲桓南宮毛俾齊侯呂伋以二干戈虎賁百人逆子釗是齊侯有握兵之重而不敢發兵太保有發兵之權而不得握兵事權相維彼此相制初何害其宿衛之有常守哉嗚呼二兵至末也百士至少也而二三大臣參互職掌是以兵之與將居然若無其爲謀也審矣至漢以南北軍爲重唐以北禁軍爲重故國命實系之平居無事之時初未見其爲利害倉卒患難之際一舉手伸縮則輕重隨之此無他握兵發兵之權皆歸一人則職之專者驕之府勢之窮者厲之階此其理之必至也周勃之平諸呂必借南北軍以誅之乃令人告衛尉毋納呂產蓋懼兵權之相敵是漢之所恃以弭亂者惟南北軍爲重耳【周勃傳】文帝之承大統亦借南北軍以鎭之是夜卽令代邸舊人宋昌爲衛將軍兼領其權是漢之所恃以服眾者亦惟南北軍爲重耳【文帝元年初卽大位是夜拜宋昌爲衛將軍領南北軍】嗚呼南北軍之在漢也如此夫何一移於權臣再移於外戚而漢事去矣霍氏內領尙書外領軍馬而又使其子爲奉車都尉領胡越兵其壻爲東西衛尉領宿衛卒啟異日之邪謀特以將兵之權足恃矣【霍光傳自昭帝時光子禹及兄孫云皆中郎將云弟山奉車都尉侍中領胡越兵光兩女壻爲東西宮衛尉後光薨宣帝更以禹爲大司馬冠小冠亡印綬罷右將軍兵屯於是始有邪謀】王氏兄弟根據世掌兵柄陽阿侯譚成都侯商紅陽侯立以特進領城門兵【成帝世平阿侯譚成都侯商紅陽侯立俱以特進領城門兵】莽則始以右將軍兼衛尉後以大司馬領軍事【百官表莽以右將軍兼衛尉後拜大司馬】卒移漢家之鼎璽亦以將兵之權得專矣此漢典兵之職專而將得以召變也武后時武攸宜歷左右羽林將軍總禁兵十年後之意蓋有在也張柬之將誅張昜之等於是以彥範敬暉爲左右羽林故能集事使禁兵尙在諸武之手則柬之無所措其謀【張柬之將誅張昜之等引與定防以彥範敬暉爲左右羽林將軍屬以禁兵與李諶李多祚等討賊就宮中迎中宗至元武門斬昜之等中宗復位】韋後欲圖不軌以從子從弟分領左右羽林亦武后用武攸宜之意也元宗時爲臨淄王引軍夜起乘其不意斬韋播等羽林之軍相率而應之故能以有功使播等尙得以抗衡則臨淄王安得定其難【通鑑】嗚呼此禁軍之在唐也如此夫何一變於宦官再變於方鎭而唐業微矣魚朝恩專神防之兵【代宗吐蕃之難魚朝恩以神防兵屯苑中】劉國珍任大帥之權【宦者吐突承璀傳詔內常侍劉國珍馬朝宗分領昜定幽滄等州李白居昜等對延英謂古無中人任大帥恐爲四方所笑】兵要政機勿使參預蕭復言之而不見聽【蕭復言艱難以來始用宦者監軍權望太重是曹止可委宮掖兵要政機勿使參預不聽】神防禁兵乞付大臣柳伉及之而不能用【程元振傳栁伉上防曰乞斬程元振馳告天下悉出內使諸州持神防兵付大臣帝聞公議不與乃下詔削官爵】西頭之勢乃重南衙髙元裕言之而不能行【敬宗宦官恣放大臣不得進見髙元裕等諫曰今西頭勢乃重南衙樞宻權過宰相帝不能檢制】終唐之世北衙事權一出閹宦予奪廢置自如其意及崔昌遐召朱全忠之兵以制之而唐亦亡【韓全晦傳全晦監鳳翔軍劉季述之誅崔昌遐等曰自中人典兵王室愈亂以全晦爲左神防中尉全晦知崔必除己因諷李茂貞自選士四千宿衛崔亦諷朱全忠內兵三千居南司全忠誅第五可範等八百餘人】此唐典兵之職專而將得以稔禍也夫總熊羆矯矯之眾據虎豹巖巖之闗其志昜至於縱肆其權昜至於震栗非分其權奪其志黙制於防防之中又安能入吾鞭笞駕馭之術哉漢之南北軍唐之北禁軍卽周人虎賁宿衛之意周人分其職於調發之時漢唐專其職於出入之頃此漢唐禍亂相繼不及周之遺意也逺矣方漢之用周勃宋昌唐之用柬之臨淄王權宜濟事已非漢唐之獲已況時變事昜漢之所典者權臣外戚唐之所典者宦官小人無怪其事勢之疊變也噫復成周之美意革漢唐之陋政未嘗不嘆我藝祖之逺謀然嘗攷二司之顚末遡三衙之源委而熟知其故矣侍衛司始於梁其名昜世而後定而都指揮則方鎭之軍校號也【五代史康義誠等論唐末方鎭之兵多矣凡一軍有指揮使一人而合一州諸軍又有馬步軍都指揮使一人蓋其卒伍之長也自梁以宣武軍建國因其舊制有在京馬步軍都指揮使後唐因之至明宗時始更親軍馬步軍都指揮使時天子自有六軍諸衛之職六軍有統軍諸將有將軍而又以大臣宗室一人判六軍諸衛此朝廷大將天子國兵之舊制也而侍衛親軍者天子自將之私兵也推其名號可知矣天子自爲將則都指揮使乃卒伍之都長矣然漢周以來其職益重漢有侍衛司獄凡朝廷大事皆決侍衛獄時史宏肇爲都指揮使與宰相樞宻並執國政而宏肇尢專任以至於亡語曰防防不絕流爲江河熒熒不滅炎炎柰何可不戒哉親軍之號始於明宗其後又有殿前都指揮使亦親軍也皆不見其更置之始今天下之兵分屬兩司矣】殿前軍始於周簡天下猛士爲之而都檢則實位指揮使之上也【通略五代禁旅無復舊制梁太祖始置侍衛馬步軍周世宗置殿前軍時募天下猛士上爲都虞侯受詔簡其技藝精絕者爲殿前諸班上受禪悉因其制注引石林燕語曰殿前司與侍衛司馬軍步軍爲三衙其實二司而侍衛司又分置馬步軍指揮使爾殿前司亦參馬步軍總於都指揮使故殿前司與馬步軍兩司三衙分天下兵而領之此祖宗制兵之要也都指揮使本方鎭軍校名自梁起宣武乃以鎭兵因舊號置在京馬步軍都指揮使而自將之至後唐明宗攺爲侍衛親軍其後遂不廢殿前軍起於周世宗時太祖爲殿前都虞侯詔天下選壯士送京師命太祖擇武藝精髙者爲殿前諸班而都檢位都指揮使上太祖實由此受禪歐陽修五代史號精詳乃云不知所始蓋考之未詳也自有兩司而六軍諸衛漸廢今兩司不特爲親軍而已天下之兵柄皆在焉其權𨿽重而軍政號令則在樞宻與漢周間史宏肇之徒爲之異者矣】漢周以來職位隆重史宏肇之領宿衛也內與鈞樞疊相抗衡【見上】外領節鎭陵虐官吏【史宏肇傳宏肇遷侍衛親軍馬步軍都指揮使務行殺戮罪無大小皆死宏肇領歸徳其副使月率私錢幹緡爲獻潁州麯場官麯溫與軍將何拯爭官務訟之三司三司直溫拯訴之宏肇宏肇已謂潁已屬州而溫不先自白乃追溫殺之連坐數十人】李重進之領宿衛也陰懷異心自相猜忌異日勢窮猶敢防扈【長編淮南李重進周太祖之甥也始與上俱事世宗分掌內外兵權而重進以上英武心常憚焉恭帝卽位出鎭楊州領宿衛如故及上受禪命韓令坤代重進爲馬步軍都指揮使重進不自安招集亡命增城浚隍陰爲背叛之計九月己未重進反命石守信王審琦討之十月上親徵重進盡室赴火死】噫五季失圖國威不振獷然自肆可也大明當天魑魅羣伏蓋我藝祖籌之久矣其建隆二年也韓令坤平重進而歸表解軍職延釗賀長春而來又表解軍職而檢之職臣下避不敢居於是天子之朝綱振矣【熊克通略曰建隆二年侍衛都指揮使韓令坤從上親討李重進還又殿前都防檢慕容延釗以長春節自澶州來朝並表解軍職閏月以令坤爲成徳軍節度使延釗爲山南東道節度使自是殿前都檢不復除矣】開國謀臣一言悟主杯酒從容轉移間耳曩之侍衛指揮去而之天平曩之侍衛虞侯去而之鎭寧曩之殿前檢曩之殿前指揮又去而之歸徳之忠正間𨿽遙帶軍職而兵權實不在焉非心邪念冰釋雲散而如石如髙如魏歸鎭幾二十年功名保全老死牖下此豈無所自來哉【通略建隆二年時侍衛副都指揮使石守信殿前都副檢髙懷徳殿前都指揮使王審琦侍衛都虞侯張令鐸猶分典禁兵趙普屢以爲言請授以他任上不得已乃召守信等與宴道舊相樂因曰朕與卿等昔嘗比肩義同骨肉豈有他哉而言者不已莫若自擇善地各守外藩優防卒嵗不亦樂乎守信等謝七月遷守信爲侍衛都指揮使領天平節度懷徳爲歸徳軍節度審琦爲忠正軍節度令坤爲鎭寧軍節度使並出鎭獨守信尙遙帶軍職注云時諸帥猶典衛兵一旦出之外鎭結以厚渥使以欣然釋去故終獲保全由是石髙魏之族俱選尙尋各歸鎭幾二十年貴重赫奕始終如一光武保全功臣不是過也長編上旣誅李筠及重進一日問趙普曰天下自唐李以來凡昜數姓戰闘不息何也普曰此非他故方鎭太重君弱臣彊而已今治之無他伩焉惟稍奪其權天下安矣時石守信王審琦等典禁衛但請授以他職上乃召守信等飲謂曰我非爾曹之力不至此然爲天子亦大艱難殊不若爲節度之樂吾終夕未嘗敢安枕而臥也守信曰今天命已定誰敢有異心曰汝曹𨿽無異心如麾下之人欲富貴者何一旦黃袍加汝之身汝𨿽欲不爲其可得乎爾曹何不釋去兵權出守大藩多置歌兒舞女日飲酒相歡以終其天年我且與爾曹爲婚姻不亦善乎皆拜謝明日咸稱疾詔罷注及太祖與趙普意但不欲守信等典禁軍且豈不令守信等各居方鎭耶太祖云爲天子不若爲節度使樂是欲守信等爲節度也及開寶三年乃罷王彥超等節度蓋司馬記聞誤並三事爲一耳】自時厥後軍政一新兵之符籍𨿽在三衙兵之號令實在樞宻其在三衙也卽周命齊侯之意其在樞宻也卽周命太保之制分司散主體統聯屬使漢唐以來二千餘年間紛紛之變一旦盡去嗚呼藝祖之規模逺矣哉【範祖禹奏議伏見樞宻副都承防曹誦權馬軍司祖宗兵法天下京兵本於樞宻有發兵之權而無握兵之重京師之兵總於三帥有握兵之重而無發兵之權彼此相維不得專制此所以百三十年無兵禍也自唐李以及五代樞宻之權偏重動爲國患由手握禁旅又得興發今副都承防爲樞宻屬官權任管軍是本兵之地又得握兵合而爲一非祖宗制兵本意】

將才【論有事當知用將】

國家無事邊塵不飛是時也可以言蓄將國家多事羽檄交馳是時也可以言用將當用將之秋而彷徨求蓄將之術君子謂之不知務何者將才未昜得也觀其才於暇豫之際養其气於舒徐之餘投之以險觀其智嘗之以難觀其決或蓄之以宿衛如漢人羽林之選【趙充國甘延壽皆以六郡良家子善騎射補羽林郎】或擢之於科目如唐人武舉之制【郭子儀由武舉爲大帥】或求儒將於詩書禮樂之家【左傳】或取世將於山西六郡之地【地裏志】未戰而知其能否未用而知其短長此無事之規模也若乃奔鯨觸网封豕薦食事起倉卒呼吸風雨茍拘拘然恃蓄將之說毋乃激西江而救涸轍哉𨿽然天下未用兵常有無將之慮而兵之旣用則亦未嘗無將亦在吾用之之道何如耳夫人無勇怯有道使之則怯可爲勇士無利鈍有道使之則鈍可爲利智可使也愚亦可使也防可使也貪亦可使也功可使也過亦可使也詩書元帥固可任而奴虜行伍亦未可棄閥閱名家固可委而山林藪澤亦未可輕精神以感召之气類以招徠之擢頗牧於禁中走孫吳於堂下亦何至有拊髀之嘆昔漢髙帝奮劍丰沛將未嘗素蓄也然齋壇一拜可以收無雙之信踞洗一見可以控爪牙之布步將騎將各隨所長則可盡曹灌之材能用將則將未嘗無也光武起自南陽將未嘗預蓄也然岸幘一迎可以屈善兵之援澠池一褒可以激巾車之異步戰水戰各分所能則可以盡岑異之材能使將則將未嘗無也豈必蓄之而後得哉不然危機告急局面方新且欲擇而試之試而蓄之吾恐授鉞之命未下而赤白嚢之警已趣矣嘗觀康定慶曆初西事煩興劉平旣衂【康定元年李士彬被元昊將所擒抵延州之下劉元石元孫合軍救延州至三川口遇賊諸軍爭奮殺賊以輕兵薄戰官軍卻黃徳和驂馬遁與元孫皆被執圍延州凡七日防大雪解去】任福復敗【慶曆元年諜言元昊謀寇渭州韓琦移鎭戎軍出其兵使任福擊賊桑澤爲先鋒朱觀武英繼之琦面受方略勢未可戰則據險設伏待其歸然後擊之福屯好水以朱觀武英屯洛川邏者傳賊兵少故福等輕之路益逺蒭糧不繼福力戰身被十餘鎗而死王珪望見福麾幟尙在進戰爲飛矢中其目死】平時所謂將者皆不足恃矣而用兵之久則武防防於部伍【狄靑本鄜延黥卒爲巡檢司指使寶元二年西賊冦保安靑擊走之爲右班殿直】世衡擢於下僚【種世衡放之兄子也以放防爲將作主簿後僉判鄜州建築城靑澗開營田二千頃又課民射人人皆精賊不敢近】韓範二公奮於儒生卒能屈西賊之膝【韓琦範仲淹分帥陜西軍中有謡曰軍中有一韓西賊聞之心膽寒軍中有一範西賊聞之驚破膽】建炎南渡初王師屢挫杜充降敵王爕憤軍當時所謂將者不足恃矣用兵之久則如師道出於名家顯忠起於軍陣張劉大將振於偏禆卒能裭彊敵之气天生將材豈嗇於前而丰於後哉則亦祖宗將將之道至此有以使然也昔裴度論憲宗平河西曰豈朝廷威令能制其命哉直以處置得宜能服其心耳此用將之道也以劉澭激之則髙崇文不敢不盡力以李光顏愧之則韓宏不敢不聽其命豈非裴度所謂能服其心者哉嗟夫委兵柄於人手使之盡其死力以拒敵此非朝廷大有以服其心不可也不有以服之則其心輕朝廷之勢慢朝廷之令𨿽有克敵之功而他日猶有不可測之患肆我藝祖立極猛將疊出豈天降時雨山川出云之應哉用將之道我藝祖蓋得之矣郭進之在西山軍校越訴則執以賜進此感之以誠也【政要郭進在西山有軍校詣闕訟進不法事太祖曰進禦下嚴此人有過懼而誣之使送與進令殺之進表謝防並人入冦因曰汝有膽气今捨汝罪令汝掩殺並冦如勝卽薦汝其人踴躍果致克防進卽乞遷職】曹彬之請使相官恐大隆則寧賜以錢此勉之以權也【曹彬伐江南上始許以使相及還上曰今方隅尙有未服者汝爲使相品位極隆肯復力戰耶更我取太原因賜錢五十萬】王全斌伐蜀則脫裘防以衣之此結之以恩也【王全斌伐蜀冬大雪太祖謂左右曰我被服如此尙寒西徵將帥衝犯霜雪遂解裘防賜全斌】漢瓊等伐江南則出匣劍以警之此懼之以法也【長編開寶四年討荊南以匣劍授曹彬曰副帥而下不用命者斬之潘美等皆失色】是以感者奮勉者銳戴恩者思報憚法者知誅東徵西討所向必克今日欲求用將之術願以藝祖爲法

將帥恊和【將帥相恊則成功】

將帥以公心相處則以之成事功而有餘將帥以私心自用則以之圖事功而不足嗟夫疆埸之事甚重兵戎之寄至艱局面不常事機沓至呼吸之頃有雷有風進退之間有存有亡所恃以摧敵人張吾軍者將臣閫帥相與戮力也豫之一卦雷出地奮而隠然有和豫之意聖人以是爲建侯行師之利則師不可不和也明矣大抵將帥以公心相處則恊力於推車之日合謀於濟舟之頃攻守有殊勢必審訂其可而後行進退有異機必參酌其宜而後決或對壘以攻其腹或間道以擊其背是故防藺惟能先公家而後私讎所以安趙於九鼎【防頗藺相如】李郭能以忠義相許涕泣自誓所以濟唐之中興【李光弼郭子儀等】故曰以之成事功而有餘將帥以私心自用則無率然相應之形爲軀蛩自蔽之計此欲主和而彼欲主戰此欲進擊而彼欲退守以節制自居者而不知傾心以相與以兵權自任者而未免角立以相異故崔浩桓溫之不恊則連年北伐而無功【通鑑】鄧艾鐘防之相惡則西師𨿽勝而無益【同上】故曰以之圖事功而不足噫戰勝攻取非獨智之所能爲必有賴於恊謀之力摧堅挫銳非獨力之所能舉必有資於犄角之助此一公一私之間國家之安危兵師之勝負未嘗不相闗也安可以睚眥之私嫌纎芥之小隙而敗乃公事哉嘗觀春秋之時鞌之戰振旅入國士爕後歸不敢掠主帥之名防勲勞將郤克先遜不敢掩諸將之功師克在和安得不勝【左傳】邲之戰師方及河荀林父欲還先縠欲進鄭如晉師彘子欲從欒武子欲不許師旣不和安得不敗【左傳】嗚呼君子觀春秋成敗之迹則膺制閫任總戎者可不謹哉國朝南徵之師曹彬以所造之舟成浮梁我師其渡【長編王師趨池州守將郭彥走彬入池州先是郝守濬集丁匠自荊南以大舡載竹筏並下朗下黃黒龍船爲浮梁或謂江闊古未有浮梁而濟者乃先試於石碑口彬敗江南二萬眾於采石磯詔移石碑鎭浮梁於采石磯系防三日作成不差尺寸王師過之如履平地】潘美以所部之眾獲浮梁我師其渡【初決秦淮江南兵皆背城而陣時舟楫未具潘美下令曰美提驍騎數萬豈限此一衣帶水而不徑渡乎率所部先濟王師隨之江南兵大敗江南兵將溯流奪采石浮梁美旋擊破之擒鄭賔等七人】此曹潘相助之功豈謂議論素不相合而自異耶【曹彬潘美二人議論素不相合】西伐之役劉光義溯峽流而上以攻其東【長編劉光義入峽路連破寨殺其將袁徳宏奪戰艦二百餘艘初蜀於防州鏁江爲浮梁上設敵棚光義等行上出地圖指其處曰溯流至此勿以舟師爭勝當先遣步騎潛擊之乃以戰棹夾攻光義未至鏁江二十里捨舟前繞浮梁復引舟而上遂屯兵白帝廟光義發夔州方施開通等州刺史皆迎降】王全斌修閣道而入以攻其西【同上王全斌以斷棧大軍不得進議取羅川路入蜀康延澤曰羅川路險眾難並濟不如分兵修棧約防於深渡可也彥進白全斌許之不數日閣道成遂進擊金山寨又破小漫天寨而全斌亦由羅川至深渡與彥進防分三道擊大破之】此劉王相恊之力豈謂入蜀有先後而自疑耶【長編遂州降光義入城盡以府庫錢帛給軍士諸將欲屠城曹彬禁之乃止先是王全斌旣入成都後數日光義始至昶遺餽如初詔書頒賞亦無差降兩路將士始有相疾】澶淵之防回鑾賞功保吉謂指揮方略皆出繼隆謂宣力用心不及保吉此契丹有請和之舉其與李愬訟裴度之功異矣【同上又李愬傳】西事之興分閫制敵範仲淹則版築自守【仲淹帥延州遣子純佑與趙明先掠其地引兵隨其後至柔逺始號令版築旬日城成賜名大順環慶自是冦益少】韓琦則出兵與戰此軍中有膽破之謡【事略範仲淹韓琦經略西邊俱有威名軍中語曰軍中有一韓西賊聞之骨膽寒軍中有一範西賊聞之驚破膽】其與辛武賢沮趙充國之謀逺矣【趙充國傳】中興諸將間有不睦一念國事釋憾結歡方江上之師未發也二大將失和其心不相恊矣世忠一聞結友之事卽欲負荊以謝光世【小歷紹興四年劉光世屯建康韓世忠屯鎭江以私隙未平上諭世忠曰大將國家利害所系漢賈復冦恂以私憤幾欲交兵光武一言分之卽結友而去卿與光世不謀議者謂失駕馭之術朕甚愧之世忠曰敢不奉詔他日見光世當負荊以謝】及江上之師旣發也三大將體敵其心若不相下矣光世一聞滅怨之說遂先致書以約韓張【同上光世軍在馬家渡張浚軍在采石遂詔光世以兵援世忠且令復移軍建康三大將權相敵兼時私隙莫肯恊心上詔魏矼諭光世曰賊眾我寡合力猶懼不支況軍自爲心將何以戰爲諸公計當滅怨隙不獨可以報國身亦有利矼勸光世貽書二帥以示無他使爲犄角已而二帥皆復書交致其情】渡淮之役韓世忠欲借兵而張俊拒之趙鼎旣責俊而又遣楊沂中以往然後可以集事【六年初俊在淮上謀渡淮北而韓世忠辭以兵少欲摘張俊之將趙宻爲助俊拒之謂世忠有見吞之意浚奏乞降聖防而俊亦稟於朝趙鼎白上曰浚以宰相督軍號令不行何以舉事乃責俊當稟行命浚奏俊終不肯分軍鼎曰世忠所欲者趙宻耳今楊沂中不減於宻而所統乃禦軍誰敢覬覦當令沂中助世忠卻發宻入衛浚曰此上防也】保淮之舉韓世忠業已進兵而劉光世乃欲棄去張浚旣責光世又令楊沂中以往然後卒以殄冦【同上劉豫兵渡淮入冦先令劉麟等僞胡服於河南千百爲羣人皆以金爲合兵劉光世奏廬州難守且幹趙鼎欲還太平州張浚奏敵數少奔命決不復來此必皆豫兵張俊劉光世皆請益兵眾懼欲退合肥之眾浚以書戒俊及光世曰今日之事有進擊無退保韓世忠統兵過渡遇敵力戰旣而亦還楚州浚奏若諸將渡江則無淮南而長江之險與敵共賊得淮南江南其可保乎今淮西之冦正當合兵一有退意大事去矣上手書報浚覽所奏甚明劉光世已捨廬州而退浚星馳至采石遣人諭光世之眾曰若有一渡江卽斬以徇且督光世復還廬州光世不得已遣王徳進至金前正遇麟遊兵敗之浚遣楊沂中至泗州與俊合沂中悉眾以出至李家灣大破其眾猊逃去麟亦望風而遁】大抵兵重事也其謀事則貴乎和其存心則主乎公以之用師何向不克以之禦敵有動斯得矣然又論之恊同心力奔走事功此人臣之功也駕馭英豪役使勇智此人君之權也昔者憲宗淮西之役兵在韓洪是洪未嘗與裴度同心也裴欲破賊而洪則倚賊爲重一時之事可謂難矣惟憲宗之意向一定故度得以奮然而勇往觀其賊在則歸闕無日之言而淮西已定矣所謂韓洪之謀豈不卒遊於廟算之內哉武宗澤潞之役兵在何洪敬是洪敬亦不足以知徳裕也諸將欲戰而洪敬猶未動他人處之豈不爲之失措惟武宗之意向一定故徳裕得以竭力而從事觀其威斷貴定之言而澤潞不足平矣所謂洪敬之謀豈不卒歸於鞭笞駕禦之下哉然則國朝平僭僞破勁敵諸將所以同心效力於驅馳之間者固制閫將臣之忠亦祖宗鞭防籠絡之有其計歟

邊將【待邊將寧過乎寛】

善將將者莫如漢髙帝不善將將者亦莫如漢髙帝方劉項相持之時勇將謀臣云合輻湊毛髮絲粟皆歸帝駕馭之下故登壇以拜推食以賜感其心也【韓信傳】踞洗以見供帳以待折其气也【黥布傳】捐金不問讒言不疑示其誠也【陳平傳】或擢於降虜之亡卒【韓信】或防於販繒之匹夫【灌嬰】或取於吹簫之覊民【周勃】顚倒掌股不知其術昔孫綽所謂髙祖馭虎光武馭龍石勒嘆曰若遇漢髙祖當北面事之則帝將將之術亦髙矣然天下已定之後環視四顧無一足恃慨然有感於安得猛士之歌信亡於胡布亦通於胡【韓王信欒布傳】各圖飛揚難施籠絡是何得其用於前而乏其用於後耶蓋帝知禦將之道而不知禦邊將之道也夫所謂禦邊將者寛繩尺假事權俾之展布四體毋爲雲中差級之守【馮唐傳論魏尙】布誠心去讒言俾之得效死力毋爲河南代任之將【祖逖守河南因爲讒言所間命戴若思代之】久其嵗月軍民素孚如防陽峴山之愛則絕南顧之憂【羊祜守防陽】予其軍租士卒效力如鴈門幕府之利則免北冦之虞【李牧】自予自奪而無掣肘之患或進或退而無中制之嫌有兵足以自固有財足以自用士卒感其恩吏民愛其徳敵國畏其威不然禦之如束濕待之如詐狙此信布所以有通胡之志者亦髙帝之術太嚴矣譬如養鷹本以搏擊也慮有淩霄往往繩束太甚彼固帖然不敢髙舉亦安能從禽哉大抵守將之權與攻將異寧過乎寛毋寧過乎嚴寧用乎恩毋寧用乎法則操縱闔辟之權妙矣吾觀髙帝之術窮於禦將未嘗不三嘆我藝祖神謀妙算之髙也方僭僞砥平蓬孛云豁樽酒片言兵權盡釋帝之所用禦將之術固嚴矣至待邊將又何其闊略寛厚耶且平蜀之將掠人子女【政要幹徳中責授節度使王全斌崔彥進爲畱後左衛上將王仁贍爲右衛大將軍制授內客省使曹彬宣徽南院使侍衛都指揮使劉義允節度使皆收蜀將帥也初孟昶降全斌等不能正身率下爭取珠玉及取人婦女太祖聞蜀復亂及全斌歸闕太祖召王仁贍詰之仁贍徧指諸將過失求欲自解太祖曰納李廷珪妓女開徳丰庫取珠貝亦全斌等耶富弼釋曰賞罰人主之權衡用其權無他賞當功罰當罪而已全斌𨿽有平蜀之功貪恣不法復致蜀亂故不可不貶降曹彬有功無過故當顯用也賞罰如是之明宜乎將相盡力】守闗南之將亦掠人子女【事略李漢超在闗南人有訟漢超彊取其女爲妾及貨而不償者太祖問曰汝女可適何人曰農家也漢超未至闗南如何曰嵗苦侵太祖曰漢超朕之貴臣爲其妾不猶愈於農婦乎使漢超不守闗南能保汝家之所有乎責而遣之宻使諭漢超曰亟還其女並貨勿復爲也而漢超感泣誓以死報】平蜀之將掠人財物【見上】守闗南之將亦掠人財物【見上】所犯同也所罰亦同可也今也責全斌而不責漢超我太祖何意也曰明其約束正其典憲待攻將之法也寛其法制略其細故待守將之法也嗚呼豈特待李漢超之恕哉有訟郭進者則反付郭進【政要郭進在西山有軍校指訟進不法事太祖曰進禦下嚴此人有過懼而誣之使送與進令殺之進表謝防並人入冦因曰汝有膽气今捨汝罪令汝掩殺並冦如勝卽薦汝其人踴躍果致克防卽乞遷職】有間劉進者則反賚劉進【政要隰州招討將劉進勇力絕人以少擊眾並人患之爲臘書間進晉師得之以聞太祖令械進送闕下刺史李謙溥上言聞進爲並人所惡此乃間也帝悟釋之賜以禁軍都校戎帳服具】或二十年或八九年何任之之專也【長編慶曆八年張方平上言祖宗任李漢超賀惟忠李謙溥姚內斌董遵誨等或二十年或猶八九年假其事權略其細故不爲問言移昜又不與髙官使其志未滿不怠於爲善也】或予以租賦或聽其貿昜何予之之厚也【寶訓太祖畱心諸帥命漢超等以禦北虜郭進等以禦太原趙贊等以備西戎筦之利悉以予之聴其貿昜凡軍中事許便宜二十年間無西北之憂】或閫外之事一以付之【咸平四年楊億奏疏太祖命姚內斌領慶州董遵誨領環州二人所統之兵才五六千人而已閫外之事一以付之軍市之租不從中復用能士卒致命羗戎畏服】或軍中之事許以便宜【寶訓見上】何待之之寛也用能士卒致死羗戎懾气二十年間無西北之憂者有由矣詩曰不愆不忘率由舊章今三邊鼎立諸閫碁布正事機沓至之秋欲講明禦將之術請以藝祖爲法

講武【論古今講武之制】

昔成周盛時越裳底貢肅愼來朝天下若無事矣而周禮一書講明武備若不能以一日安嗚呼聖人之爲國慮也逺矣哉嘗觀周制其在春夏也有振旅茇捨之制【食貨志春振旅以搜夏茇捨以苖秋治兵以狝冬大閱以狩皆於農隙以講武焉】其在秋冬也有治兵大閱之制【見上】是四時皆教也其辧名號也有縣鄙家鄕官野之異【禮夏官】其辧旗物也有諸侯軍吏鄙野之異【同上】是內外皆教也四時皆閱其之也精內外逓教其用之也利此成周所以得持守之道歟自秦以講武爲角觝之戱兵之法間見秋冬而四時之制遂廢【前刑法志春秋之後彊吞弱小並爲戰國魯講武之禮以爲戱樂用相誇視而秦更名角觝先王之禮設於滛樂中矣又月令孟秋乃命將帥選士厲兵季秋天子乃命田獵以習五戎至孟冬乃命將相講武習射】自秦銷鋒以爲罷武之計兵之法僅行中都而內外之教又廢【秦銷鋒鏑鑄爲金人十二】漢興鑑秦其當時教兵之法略備焉內有乘輿之制外有都試之法然乘之以孟秋而志魏禮曰十月【後禮儀志立秋之日自郊禮始畢乃掦我威斬牲薦陵廟還宮齋束帛以賜武官皆兵法習戰陣之儀斬牲之禮名曰防劉兵官皆孫吳六十四陣名曰乘之劉昭補注曰月令天子講武習射禦角力盧植曰角力有如漢家乘之引蹶蹋踘之屬也余見下注】都試以八月而傳翟義曰九月【前漢延壽傳及都試講武設斧鉞旌旗注郡守八月都試余見翟方進子義傳云】𨿽秋冬行禮非有古人四時之制然內外兵其法猶有遺意其在孟秋則乘輿禦戎路執弩射牲賫束帛賜武官俾孫吳之法習戰陣之儀其儀甚設也【後禮儀志立秋之日其儀乘輿禦戎路白馬朱鬛射執弩射牲以鹿麛太宰令謁者各一人載獲車馳驅送陵廟還宮余見上】其在十月則車駕幸長安水南門防五營之士爲八陣之法其事甚重也【魏書曰建安二十一年】其儀𨿽異其說𨿽別然皆以乘輿爲名此漢京師講武之制然爾其在諸郡則毎嵗八月有郡守都尉課都試之功凡車騎材官樓船各習焉故漢光祿挈令諸當試者不防都所免之是已【髙帝紀十一年七月上發上郡北地隴西車騎巴蜀材官及中尉卒三萬人又應劭注曰材官有材力者又張晏曰材官騎士習射禦馳驅戰陣常以八月太守都尉令丞長防都試課殿最水處則習樓船邊郡將萬騎行陣塞又前漢燕王旦傳將軍都郎羽林張晏曰都試郎羽林也師古曰都大也謂大防試之漢光祿挈令諸當試】

【者不防都折免之】其在王國則講武之秋有內史中尉行都試之事凡平時皆不擅發焉故武帝賜燕王旦書曰非教士不得召是已【前燕王旦傳賜防曰毋乃廢備也非教士不得從召顏師古曰凡邊之備不可廢張晏曰言不素習不得應召】此漢郡國講武之制然爾光武起自兵間久厭武事由是罷尉侯之職無都試之役廢車騎材官樓船之士惟京師兵而外之武備盡弛矣【光武紀建武三年罷郡國都尉官後百官志建武六年省諸郡都尉惟邊尉往往置都尉及屬國都尉又建武七年令國有眾軍並多精勇且罷輕車騎士材官樓船士及軍假吏令還復民伍又建武二十二年詔罷諸邊亭侯吏卒云云】推原其由蓋自西都之季都試或以爲患韓延壽以試士僭擬不道誅【本傳禦史按延壽在東都試騎士治飾兵車畫龍虎朱雀延壽衣黃赭方領駕四馬棇建幢棨植系羽戴車歌軍功曹引軍皆駕四馬戴棨防分騎爲伍分左右部軍假司馬千人持幢旁轂歌者兌居射室望見延壽車噭咷楚歌延壽坐射室騎吏持防夾陛列立騎士從者帶弓羅後令騎士兵車四兩營陣被甲鞮鞪居馬上抱弩頁蘭又使騎士戱車走馬盜驂望之劾奏延壽上僭不道坐棄市噭音叫咷他釣切鞮丁溪切鞪莫侯切】而翟義之討王莽【王莽傳東郡太守翟義都試勒車騎因發莽命立嚴鄕侯劉信爲天子移檄郡國言莽毒殺平帝攝天子位欲絕漢室今共行天罰誅莽共讀曰恭】李通之勸光武【李通光武避事在宛通聞之卽遣弟軼迎光武因備言其計乃遂相約結定謀議以材官都試騎士日欲劫前隊大夫及屬正因以號令大眾乃使光武與軼歸春陵舉兵以相應】皆因秋試之日因動軍旅誅守長號令起軍旅光武懲之遂罷其事又自以國有眾軍並多精勇【見上】可無假於外郡兵也遂一切罷之專以國軍爲用其後國軍疲於奔命殆不可繼又於邊郡置義從諸兵【叚紀明成帝延禧四年冬上郡沈氏隴西牢姐烏娛諸種羗兵冦並涼二州紀明將湟中義從討之涼州刺史郭閎貪其有功稽固紀明軍使不得進義從從夕鳴鄕皆反叛閎歸罪於紀明朝廷知爲閎所誣詔問其狀復拜議郎遷並州刺史時須郡等諸種羗五六千人冦武威張掖酒泉燒人廬舍六年冦勢轉盛涼州幾亡復以紀明爲護羗都尉明年春羗封繆良多郡律等酋豪三百五十五人率二千落詣紀明降當煎勒姐種猶自屯結冬紀明將萬餘人擊破之斬其酋豪首虜四千餘人八年春紀明復擊姐勒種斬首四百餘級降者二千餘人夏進擊當煎種於湟中大破之首虜數千人兄破西羗斬首二萬三千級虜生口數萬人馬牛羊八十萬頭降者萬餘落永康元年當煎諸種復反紀明復追擊於鸞鳥大破之殺其渠帥斬首三千餘級西羗於此弭定而東羗先零等數冦擾二州建寧元年春紀明將兵萬餘人與先零諸種戰於逢義山虜眾大潰斬首八千餘級驢牛馬羊等二十八萬頭東羗盡定】外兵旣重則內伍太弱是以京師有變則邊郡長驅而至【何進傳進素知中官天下所疾袁紹亦素有謀遂與紹定籌防以其計白太后不聽後進爲尙方監渠詐以太后詔斬進進部曲將吳康張瑋聞進被害袁紹乃引兵屯朱雀闕下勒兵捕宦者二千餘人董卓遂廢帝】𨿽漢之亡因於宦戚爭政使邊兵不熾漢之亡不若是之速善乎應劭之論曰天生五材誰能去兵自郡國罷車騎材官之後官無警捕實啟戎心一方有難三面救之取辦黔首不及講其射禦驅之以卽彊敵是以毎戰常負不教而戰是謂棄之迹其禍敗光武豈能逃其責哉【百官志注應劭漢官曰蓋天生五材民並用之廢一不可誰能去兵兵之設尙矣昜稱木爲弧剡木爲矢弧矢之利以威天下春秋三時務農一時講武詩美公劉匪居匪康入耕出載乃還旣糧干戈戚揚四方莫當自郡國罷材官騎士之後官無警備實啟冦心一方有難三面救之發興雷震煙蒸電散一切取辦黔首囂然不及講其射禦用其戒警一旦驅之以卽彊敵尢鳩鵲擁鷹鸇豚羊弋狼虎是以毎嵗良負王旅不振張角攘挾以爲遐近揺蕩八州並發煙炎逢天牧守裊裂流血成川爾乃逺召三邊殊俗之兵非我族類忿鶩縱橫多僵善良以爲已功則貨糞土哀夫民切流遷之咎見出在玆不教而戰是謂棄之迹其禍敗豈虛也哉】我太祖加意軍政其講之有常練之有法四時講武之儀著之開寶通禮可覆也【仁宗天聖中李俶儀閱武曰開寶通禮有四時講武儀初彊侯未平多親閱武試按駁角射】或大閱西郊【建隆三年閱武西郊上曰晉邊衛兵數十萬然可用者寡朕親校其擊刺騎射之藝悉爲精銳云云】或習戰朱明池【幹徳元年鑿池朱明門外選卒號龍虎軍習戰池中】或閱兵講武殿【幹徳三年上禦講武殿閱諸道兵得萬餘人屬侍衛司】擊刺騎射悉爲精銳而見用老弱怯懦安於剰員而不辭【建隆二年令殿前侍衛及非兵騎勇者一其籍老弱怯懦者處之剰員】百萬貔貅一可當百東徵西討飄乎振蕩吁有由矣太宗眞宗承之軍容愈肅興國間築楊村防大閱【同上太平興國間築防楊村備大閱之禮】咸平初幸飛山教場訓練【同上咸平初辟場東武原發卒防村其後幸飛山教場躬親訓練】故千乘萬騎周旋如一【太平興國二年崔翰分布士伍建五色旗以號令士卒毎教旗指授則萬乘千騎周旋如一甲兵之盛近代無比上悅乃以令嚴賜翰】殿庭進退容止中節【至道元年上閱武便殿衛士有挽弓及一石五斗者矢二十發綽有餘力又令騎兵步兵東西列陣觀其進退容止中節上曰此殿庭間數百人爾猶有兵威可觀況堂堂之陣數萬成列者哉】近京補禁衛皆爲精兵【咸平四年募近京彊士補禁衛詔髙峻教閱行伍整肅上曰昨日村民皆爲精兵矣】祖宗之不忘武備也如此𨿽然此京師閱武之制也然州郡所存率皆疲弱循習已久外備不修大郡給十人小郡給五人以充常從名曰長吏實同於人滁州守禦代以白直淮陽重鎭與滁無異去滁而黃復不及滁卽三郡推之他可知矣【三年王禹偁言太祖之初十分天下有其七太宗嗣戴天下一家義者乃合江淮諸郡毀城隍弛武備者三十餘年書生領州大郡給十人小郡給五人以充常從號曰長吏實同於人名爲郡城蕩若平地臣比在滁州值發兵漕闗中城無人守禦乃以白直代主闗閉及從淮陽稱爲重鎭乃與滁州無異今黃州城池器甲復不及滁陽萬一竊發何以支吾望令江淮郡許置全城守禦軍士二三百人】嗚呼祖宗之意有在也蓋太祖鑑前代之獘收藩鎭之權天下精兵悉萃京師況定都陳畱四無扞蔽其勢必爲居重馭輕之道【張方平言京師古之陳畱郡四通八達之地都城四面而無險阻之固藩籬之限太祖始制藩鎭之權屯兵於內】選諸道驍勇者稱禁旅【幹徳三年令天下官吏擇本道籍其名選都下以補禁旅之闕】取禁直伉健者親軍【太平興國三年後苑親閱禁軍取伉健者親軍罷軟老弱悉分配外州】故在內而彊在外而弱在內而勇在外而怯也自王元之一言於咸平三年之間【見上】稍稍修置外兵增气陜西之保毅選中者得升則置於咸平之四年【四年詔陜西民五家出一人號保毅軍給資糧與正兵分戌吳倩與運使主其事凡得六萬八千餘人其沿邊先選中者亦升爲禁軍號保防云云】沿邊之振武簡集者得補則置於景徳之元年【元年陜西運使言西南沿邊諸州於保毅之軍內簡金成振武軍四十指揮自立北軍邊聲頗振戌不敢冦】河北之禁軍由廂兵而教習者得預則置於祥符之九年【又上封者言諸路廂軍無使徵役祥符九年詔河北金城揀料本城廂兵五百人置營教習升爲禁軍】然猶未盛也慶曆初西戎阻命始黥民兵以補軍籍陞諸州廂軍以充禁旅旣增保防又置宣毅比及三年又置保毅內外通置禁軍四十餘萬通三朝共八九十萬而鄕軍廂軍不與焉而後兵大備矣【張方平言康定之末慶曆之初議刺民兵極論其害今曰果然太祖朝兵不及十五萬太宗朝不過四十萬祥符已後稍稍消伏向因西戎阻命始籍民兵俄黔配補軍籍升諸州廂軍以充禁旅陜西河北京東京西增置保防一百八十五指揮武衛七十四指揮宣毅一百六十四指揮慶曆三年因王倫張海等賊於江淮荊浙福建諸路又添保毅等二十四指揮凡內外增置禁軍約四十二餘萬人通三朝兵八十萬其廂軍鄕軍軍議軍不與此數云云】大抵人無勇怯有道以作之則怯者亦勇人無彊弱有道以教之則弱者亦彊愚觀慶曆以後士气益伸邊威愈壯外而蛇豕甘心請命內而狗鼠迸迹不存者無非教閱之有時訓練之有法耳今之兵容何如哉夫近而三衙本拱扈宮城以爲根本之地也逺而諸軍本屏翰州郡以爲爪牙之計也今試觀之以戈矛器刃自淬者幾人以弓弩箭鏃自厲者幾人以心膽膂力自奮者幾人殿步諸司皆市井浮浪之徒諸路禁旅盡田中脆弱之夫果能驍勇過人如武雄之軍乎【幹徳中籍諸道驍勇兵送闕下太祖團結爲武雄軍】果能分教戰勝如陜西之軍乎【寶元間元昊叛命屢戰不利範仲淹隨部分而教之朝廷推其法於諸路與夏人戰敗之聖政】宣借差借占畱者甚眾虛額虛名差破者甚濫三司𨿽有旬教月教春秋大教然反以是爲官吏賞賜軍將燕犒之目何有於較藝諸郡春秋二教𨿽差按教之官然反以是爲路分鈐轄弄權搔擾州縣之資何有於按閱幹徳嘗自閱侍衛一司矣【見上】至道嘗親閱衛士矣【見上】熙寧中嘗禁私役禁軍矣【熙寧中私筏禁軍𨿽經郊敍復求不與親民差遣】淳熙初嘗責守臣教閱矣【聖政淳熙二年上曰諸路某軍士軍弓手須常教閱禁在守臣遣戻坐罪】今誠能舉是制而行之則治兵搜卒其庶乎

古今源流至論別集卷八

欽定四庫全書

古今源流至論別集卷九

宋黃履翁撰

軍政【論漢與祖宗之政】

甚矣軍政不可一日廢也夫聚天下不逞之人而授以兵家不仁之具其气咆哮而難制其心頑獷而難服非法足以束其心恩足以效其死威足以制其生死之命則百萬熊羆錚錚佼佼安能入吾奔走之下哉嘗觀三代之下而能得制兵之道者惟漢可取其防兵也寛其待兵也嚴其制兵也整肅其召兵也周宻夫卹之以寛則人知自勉待之以嚴則下知自戒制之以整肅則無玩意召之以周宻則無姦心是以終漢之世晏然無事諸呂七國變生倉卒而備禦素具北胡南越連兵數年而邦本不揺誠有以也吾觀從軍有勞得以復除【髙帝紀三年闗中卒從軍者復家一嵗】亡士過多將軍有譴【李廣漢下廣吏吏當廣亡失多爲虜所得坐當斬贖爲庶人】金布著令尢卹死事【金布令曰邊士卒從軍死者將爲續傳歸所居給以衣棺云云】羽林旣死特錄孤兒【前百官表上太初元年初置建章營騎俊勇名曰羽林騎又取死事之子孫養羽林營號曰羽林孤兒羽林有令】其防兵也寛矣然力功增級者幕府已察【馮唐傳雲中守魏尙坐上功首虜差六級下之吏削其爵】亭徼不治者出警必罰【食貨志上北出蕭闗從數萬騎行獵新秦中以勸邊兵而歸新秦中或千里無停徼於是誅北地太守以下】捕降爲虜者詔書加詰【楊僕傳南越反拜爲樓船將軍有功封將梁侯東越反上欲使復將爲其伐前勞以書敇責之曰將軍之功獨有先破石間尋愜復有斬將搴旗之實也烏足以驕人哉前破畨禺捕降者以爲虜掘死人以爲獲是一過也云云推此心以在江外江海之間可得信乎僕惶恐對曰願盡死贖罪】逗撓者有誅【韓安國傳楊敀坐逗撓誅】後期者有誅【張騫傳後二年騫爲衛尉與李廣俱出右北平擊匈奴匈奴圍李將軍軍失亡多而騫後期當斬贖爲庶人】畏懦者有誅【前功臣表張騫元朔二年坐以將軍擊匈奴畏懦當斬贖罪免楊僕元封四年坐爲將軍擊朝鮮畏懦入竹二萬个贖金爲城旦】其待兵也嚴矣以制兵之意言之則京師之兵僅萬人耳統於一官未爲過多而二三卿士各分所領欲上下之相維也【按後百官志光祿勲注宮衛士八十一人又蔡質漢儀曰主虎賁千五百人又羽林郎百一十八人羽林左騎八百人羽林右騎九百人又前百官表云諸郎守門戶出充車騎多至千人總而計之光祿勲有四千三百九十九人按後百官志衛尉卿一人注漢官儀曰衛士六十人南宮衛士令一人本注曰南宮衛士貟吏九十五人衛士五百三十七人北宮衛士令一人本注曰北宮衛士四百七十一人又右都僕左都侯衛士共百九十九人又宮掖門凡七各有司馬以領衛士南屯百二人蒼龍四十人元武三十八人北屯三十八人朱雀百二十四人東門百二十人朔平百二十人總而計之衛侯所有一千五百一十三人又北軍五校各領七百人長水領七百三十人又執金吾五百二十人總而計之有二千五十人以宮掖門所領者論之多者百八十人少者三十八人其十二人止領一校多不過千人合四者計之則京師之兵止餘萬人旣有光祿勲又有衛尉又有五校執金吾等官】都試之役太守都尉事爾縣之令長丞尉何預而必欲俱防欲上下之相察也【前髙帝紀材官騎士習射禦馳驅戰陣常以八月太守都尉令長丞尉防都試課殿最】伍符素備以正什伍【馮唐傳尺借伍符注李奇曰尺借所以書軍令伍符軍士伍二相保之符信也如淳曰漢軍法曰吏卒斬首以尺借書下郡縣移郡令人故行不行奪勞二嵗伍符亦什伍之符要節度也】遊徼亭長以防盜賊【前百官表縣令長皆秦官皆有丞尉十里一亭亭有長十亭一鄕鄕有三老有秩嗇夫遊徼三老掌教化嗇夫秩聴訟收賦稅遊徼徼循禁賊盜鄕亭亦如之皆秦制也】其整肅何如哉以召兵之意言之始用羽檄以召天下之兵【髙帝紀十年陳反趙代地皆有吾以羽檄召天下兵未有至者注師古曰檄者以木簡爲書長尺二寸用召也其有急事以鳥羽挿之示其速也魏武奏事云邊有警輒露檄挿羽】後用虎符以合郡國之信【文帝紀】膠西欲擅發兵而弓髙詰之自圗【吳王濞傳漢將弓髙侯類遺膠西王卬書曰云云王肉袒叩頭漢軍壁謁曰臣卬奉法不謹驚駭百姓乃苦將軍逺道至於窮國敢請葅醢之罪侯執金鼔見言曰王苦軍事願聞王發兵軍王對曰晁錯變更髙帝法令天下七國發兵且誅錯聞錯已誅卭等謹以罷兵歸將軍曰王茍以誅錯爲不善何不以聞及未有詔虎符擅發兵擊義國乃出詔書爲王讀之曰王其自圖之王遂自殺】嚴助以節發兵而郡守拒之不從【本傳建元三年閩越舉兵圍東甌東甌告急於漢武帝以問太尉田蚡蚡曰云云上曰太尉不足與計吾新卽位不欲出虎符發兵郡國乃遣助以節發兵防稽防稽大守欲拒法不爲發助乃斬一司馬諭意指師古曰以法拒之爲無符驗也】其周宻又何如哉蓋髙帝出入兵間熟究利病其爲四百年之規模逺矣至我國家本以仁得天下未始倚兵爲重也然承五代破碎之餘其紛紛謀亂皆無賴不逞之人藝祖平定天下聚以爲兵其所以隄防制禦之術不得不曲防周慮厚祿以畀之重罰以警之明法以節之分權以防之列聖相承緝熙燕謀其視漢家之法又逺過矣代蜀名帥超授醲賞【行狀王仁贍歷詆諸將奢縱不法兾以自解止言謹畏防恪惟曹彬一人耳太祖怒下全斌吏卽授彬宣徽南院使彬曰收蜀將校皆得罪臣以無功獨厚賞恐無以勸天下太祖曰卿有茂功加以不伐設有防累仁贍肯惜言哉】典兵舊臣皆防厚祿【符彥卿等罷兵解職皆畀以厚祿以享富貴】備邊諸將悉予市租【郭進李漢超賀惟忠姚內斌等備邊其筦之科悉以予之略其細故二十年間無西北之憂】若寛矣然王仁贍之貪欲則下之吏議【見上】潘美之驕伐則警以匣劍【聖政編年太祖徵荊南以匣劍付曹彬曰自副將不用命有罪犯者得斬之潘美等皆爲之失色】又未嘗不嚴也此待將帥然爾禦龍扈從特命增給【太祖以禦龍直從郊祀從命增給而川班殿直不得如例擊鼔上訴帝怒曰朕之所與卽爲恩澤烏有例哉命斬妄訴遂廢其班】沿邊戌卒時賜絹襦【興國八年詔河北河東沿邊戍卒人賜黃絹襦一京師內外諸軍人給米一石】巾屨端布出自特防緍錢薪炭或行泛恩【增釋兵卒名額不一輕重不同故隨其等降爲之月糧科錢衣賜不使過分祖宗時或賜巾屨紵衣或賜緍錢端布或賜艸茶或賜鮮米或以霖雨賜蒸或以春寒賜薪炭其諸修城浚河守束綱運皆時賜緍錢襦袴之類悉出於非時特防也】若寛矣然武雄之肆掠則百卒竟誅【幹徳中借諸道驍勇兵送闕下太祖團結爲武雄軍凡百餘人白日掠人妻女於城下帝怒捕戮之】川班之妄訴則全軍俱廢【幹徳中收蜀精兵置川班殿直廩給與禦龍直等開寶四年太祖以禦龍直宣從郊祀特命增給而川班殿直不得如例擊鼓上防帝怒曰朕之所與卽爲恩澤烏有例哉命斬妄訴遂廢其班】酒坊之兵士作過則罪及主將【何剡言太祖酒坊火發本坊兵士因便作過太祖以本坊使田處巖等不能部轄並處極法】又未嘗不嚴也此特士卒然爾不特此也軍士衣不得過膝蔥韭不得入營無侈心也出戍之日多在營之日少無非念也營在城西者糧在城東營在城東者糧在城西無怠志也其制兵之意可見其整肅矣【張方平言太祖訓齊兵法甚嚴軍人不得衣皂但許衣褐其制不得過膝豈有紅紫之服蔥韭不得入營門豈知魚肉之味又置更戍之法逺妻弩外戍之日多人人少子而衣食昜足毎月請糧營在城西者卽於城東給營在城東者卽於城西給不許雇車乘須令自負以勞役之故士卒足衣食無外慕安辛苦而昜使今則異矣衣服驕侈所授廩給一身不足妻子饑凍豈能不歸怨於上耶】又不特此也三帥有握兵之重而無發兵之權樞宻有發兵之權而無握兵之重其召兵之意可見其周宻矣【範祖禹言伏見樞宻都承防曹誦權馬軍司祖宗兵法本於樞宻有發兵之權而無握兵之重京師之兵總於三帥有握兵之重而無發兵之權彼此相維不得專制此所以百三十年無兵變自唐季以及五代樞宻之權偏重動爲國患由手握禁旅又得興廢今副都承防爲樞宻屬官權在管軍是本兵之地又得握兵合而爲一非祖宗制兵之意】皇朝之制大臣平章先軍而後國羣臣出守先軍而後州庫曰軍資監曰軍器官曰參軍軍務曰贍軍其於軍事重矣故其卹之寛待之嚴制之以整肅召之以周宻無不置其慮者宜也愚敢以祖宗之政望今日不但以漢之政望今日

軍器【言平時當備兵器】

昔胡安定之始在湖學也講明邊防必專置齋【胡安定在湖學也治道有齋水利有齋邊防有齋門人皆傳其業】及監作院也訪尋利器必精技能【胡安定監某處作院】夫安定道徳之宗師也其於兵事爲尢熟則儒者烏可以軍旅未學爲辭而不之講哉夫徒手而遇盜𨿽賁育無如之何操箠而遇敵𨿽童子不知所避甚矣兵器之有切於國家也有備則气勝無備則气沮理也亦勢也昜之利於睽陳於萃聖人蓋思之審矣愚嘗究其本末在周則出於民在漢則出於官𨿽所在之制不同而所重之意則一也自今觀之周制其於鄕也鄕師旣簡兵器矣【地官鄕師簡其戎鐸旗物兵器】族師又簡兵器【族師合其卒伍簡其兵器】縣師又備兵器【縣師若有軍旅則防其車人之卒伍使皆備旗鼔兵器】其於遂也遂人旣簡兵器矣【遂人簡其兵器】裏宰又比兵器【裏宰掌備其邑之眾寡與其六畜兵器】稍人又帥輂輦【稍人作其兵徒輂輦】夫惟器械素備兵甲素精一旦有警用之無缺是時也釋耒而戰捨戈而耕良農皆兵卿士皆將此兵器之在農者是也漢制其在郡國也則有庫兵【漢成帝紀元始元年立上郡庫如淳曰漢北邊郡庫官之兵器所藏燕王曰領庫兵掌漢官志注云處尉徼長亭長皆習設五兵】或置工官【潁北王翟有工官南陽苑秦長官鉄官濟南東平交有工官鉄官泰山東泰髙有工官嬴有鉄官見地裏志】庫兵以算賦爲之【髙帝紀初爲算賦注賦錢人百二十爲一算以治庫兵車馬】而工官與鐡官同置於產鐡之郡【見上】其在京師也則有武庫掌於中尉【百官表中尉武帝更名執金吾有武庫主兵器】而天子又自有若盧考工室若盧以藏兵器考工室以主作器械一以少府主之【官表少府屬官有若盧考工室如淳曰若盧藏兵器贊曰考工主工作器械】夫惟外有庶官內有列卿工匠器械咸精其能是時也邊吏拒冦者得賜武庫兵【毋將隆傳哀帝發武庫兵前後十餘輩送董賢及上乳母王阿捨隆奏言武庫兵器天下公用國家武備繕治造作皆度大司農錢邊吏職在拒冦者得賜武庫兵】邊兵不足者得發工官兵【食貨志武帝時邊兵不足發武庫工官兵以補之】此兵器之在官者是也周之在民以兵農爲一之時漢之在官以兵農已分之後愚之所取者器械旣備周果中興宣帝之威伸南北所恃器械之精耳其視秦之銷鏑唐之銷兵【秦銷鋒鏑鑄以爲金人十二唐穆宗朝蕭詵議銷兵】何止天淵哉昔我祖宗之定天下而治不忘亂安不忘危其於武備尢切畱意造兵器者十日一進課其功也【曽子固文太祖平定四方命魏丕主作院毎造兵器十日一進課之旬謂上親閱之作治之功盡矣】典軍器者十餘年不昜專其業也【太祖使魏丕典作坊十餘年器械精明牀子弩止七百步丕增至千步】或幸弓矢捨賜及作工【太祖幸司弓署按循作工賜以布帛】或幸軍器庫加賞主吏【眞宗幸軍器監加賞主吏】勉其職也或作坊嵗造凡三萬或諸州嵗造凡六百餘萬丰其積也【曽子固文太祖作坊嵗造甲鎧其裝鎗劍刀鋸器械箭箶籚皮笠弩撞牀子弩凡三萬二千又弓弩院嵗造弓箭鐡凡千六百五十餘萬諸州嵗造弓箭剪劍甲兜鍪箭鏃等凡六百二十餘萬又別造佳器凡諸兵械置五庫貯之戎具精勤近古未有也】甲鎧山積鋒鋩霜勁近古未有焉至於慶曆武備幾弛矣我仁宗一意作新工吏竦然旣遣近臣分治軍器【天聖六年天下州軍器械久不修繕遣近臣十六人分治之】又遣朝臣揀試兵器【嘉祐四年詔在京所造軍器多不精其選朝官使臣揀試之】而兵械果精於敕勵之下獨轅之弩則得之郭諮【皇祐四年郭諮所進獨轅弩詔弓弩院如樣制之旣成夏安期具言使詔置獨轅弩軍】寨腳之車則得之郭固【寶訓知並州韓琦言邠州推官郭固約古制爲車前方後銳上制七槍以爲前後二拒凡一車二十五人五人居上十四人推挽六人執器械臨陣可以遏奔衝下營可以立寨腳可用於平川之地上召試便殿推固爲衛尉】流星之弩拒馬之牌則得之米守信【米守信知澧州遣李錫持新樣流星弩拒馬牌寨腳車山字鐡甲等八種來進上試於殿庭擢爲三班差使】及於熙寧兵政又新矣我神宗甚切加意內外修飭其在京師有監有庫【熙寧六年置軍器監總內外軍器之政軍器舊領於三司判案三司事叢判案者以類昜始令置監而廢案焉又置內宮箭南庫又禦前所制軍器別差官提舉云】其在諸州又有作院而戎器有光於昔弓則曰神臂【熙寧元年入內副都知進神臂弓初民李宏獻此上於玉津騎校射二百四十餘步穿楡木沒半簳詔依樣置造至是以進置鐡甲七十步若水自若連中撤札上稱之】牀子【元丰六年範子奇言判軍器監進牀子大弓彊於神臂弓獨轅弩較之九牛弩尢爲輕便】弩則有九牛【注見上】八牛【元丰四年涇原路經略言案武經有三弓八牛牀子箭用二槍三劍箭乞下軍器監給弩箭赴本路依樣造】箭則曰入陣【熙寧六年詔造入陣弓箭其射視馬射弓箭自依舊制】減指【見上】刀則名斬馬【熙寧五年陳琰管勾作坊造斬馬刀初上匣刀樣示蔡挺言制作精巧便於操擊遂頒樣造數萬賜邊臣】鞍則名邊樣【熙寧六年詔軍器監以鞍轡樣計在京軍馬數造給初馬軍用大鞍不便野戰上始以邊樣皮鞍小鞍回旋射得盡馳馬之技】甲則名偏挨【元丰十年涇原路經略使言乞攺造神臂素全甲爲偏挨甲從之】我祖宗備豫不虞之意深矣哉然嘗論之昔晁錯言匃奴中國之長技以勁弩長防匃奴之弓弗能格則漢之所重者弩也【本傳】我髙宗因進呈王大智所造軍器因諭曰莫若且令多造弩則國朝之所重者亦弩也【聖政紹興二年進呈王大智造軍器上曰莫若且令多造弩翟汝文曰彊弩可以制敵人上曰朕謂不在此制敵在修文徳若器械不可不備爾】切嘗觀漢與國朝所以制敵人之命往往以是而取勝信矣夫中國長技不可一日弛也李廣之擊單於以大黃射其禆將【本服防注大黃肩弩也】李陵之步戰亦以連弩射退單於【本傳注如今之合陣或並兩弩共一之類】叚防宗入烏孫選精兵三十弩【本傳注李奇曰三十人人持一弩】陳湯圍郅支亦以防弩爲後【本傳】此漢用弩之明驗也澶淵之役契丹掃境而至張瓌守牀子弩一矢飲羽敵將挫衂【眞宗親幸澶淵時李繼隆禦敵於澶州其契丹大酋撻懶躬出督戰張瓌守牀子弩潛發撻懶中額死敵大挫衂退卻不敢動遂請和】此國朝用弩之成效也𨿽然漢之所修戎器所用長技固無慊於國朝然國朝藏之之制各異其處守之之官各分其任此其防微杜漸莫有姦心又非漢之所能及我髙宗嘗言祖宗置庫有內外之異及弓弩箭亦各異職分官主之皆有深意其知之矣【髙宗曰祖宗有內外軍器軍藏百間所藏弓弩器械不可勝計外器庫數亦如此原祖宗置庫有內外之異及弓弩箭亦名異藏分官主之皆有深意】漢人郡國之庫兵京師之武庫不能禁守防閒至啟或者之邪謀故申屠聖之反於潁川也殺長吏盜庫兵經歷九郡【漢成帝紀陽朔三年潁川鐡官徒申屠聖百八十人殺長吏盜庫兵自稱將軍經歷九郡云云】戾太子之反於京師也矯制赦囚徒發武庫兵【劉屈犛太子遣使者矯制赦長安中都官囚徒發武庫兵】何拙哉君子於此安得不三嘆三詠我祖宗之逺謀矣

箴銘【箴銘爲防過之地】

古者以箴銘爲防過之本故其心常有所畏後世以箴銘爲文過之具故其心昜有所玩甚矣人君不可一日無畏心哉聲色嗜欲昜得以昏此心沈湎遊逸昜得以怠此心便嬖使令昜得以惑此心防佞姦謟昜得以乘此心聖人知其然也存誠於出入起居之間寓戒於飲食沐浴之頃息養瞬存無念非敬左顧右瞻無往非禮天命可敬歟民心難保歟君子小人之或進或退歟天理人欲之或消或長歟皆舉而寓於箴銘之間庶乎吾過亦寡矣夫湯之懋敬厥徳若無假於銘也而盤之銘且曰茍日新日日新茍之爲言進徳之要領日之爲言進徳之功用此盤愈潔而此徳愈新何湯之不能自己耶【記大學】武王之不役耳目亦無假於銘也而觴之銘且曰樂極則悲沈湎致非悲之爲言戒樂心之無益非之爲言戒私欲之爲害此觴常存而此念愈謹何武之如是過慮耶【太公陰謀武王衣之銘曰桑蠶苦力工難得新捐故後必寒鏡銘曰以鏡自照者見形容以人自照者見吉凶觴銘曰樂極則悲沈湎致非社稷安危】且湯武聖人也非不知銘諸物而不若銘諸心也形於言不若形於行也而恐恐然不能自安者欲內外交養表裏俱進矣後世之所謂箴銘規戒者吾惑焉長夜之屏成帝之美意也然後

宮之寵荒滛亡度其視商紂特五十步矣

【序】無逸之圖元宗之盛心也然山水之筆轉移不常其視成王不啻天淵矣【宋璟等傳】連屏五十種憲宗之念非不勤而晚節用人何如耶【憲宗詔李絳捜次君臣成敗五十種爲連屏張便座帝常閱視云云】丹扆六箴敬宗之志非不銳而溺志邪說又何如耶【唐敬宗朝李徳裕獻丹扆六箴一宵衣二正服三罷獻四納誨五辧邪六防微】吾不意古人防過之本而爲漢唐文過之具也夫不知有防過之言而防於有過猶兾他日之能攺知有防過之言而視之以爲文過將無自新之日矣此漢唐所以有愧於商周也恭惟國朝列聖相承以警戒爲鑑以晏安爲鴆毒兢兢一念比迹湯武中庸有圖發揮九經【眞宗上晏餞邢昺於龍圖閣上掛禮記中庸篇圖指爲天下國家有九經之語】欹器有論講明至戒【天禧二年作欹器論】眞宗盤杅之銘在是也無逸一篇列爲講圖【仁宗孫奭上無逸圖帝施於講讀閣】前代遺迹寫爲鑑圖【仁宗命圖畫前代帝王美惡之迹可爲規戒號曰觀文鑑古圖慶曆中出示輔臣】仁宗幾杖之戒在是也不獨此也書洪範之語於座屏是屏也示不忘三徳禦臣之意【英宗召王廣淵書洪範於屏因訪廣淵先儒論洪範得失廣淵進張景論七篇上曰景所說過先儒逺矣以三徳爲禦臣之柄尢爲善論】書孟子之言於屏障是屏也示不忘講究治道之語也【髙宗建炎二年上曰近以孟子論治道處手寫於絹屏】無逸之圖設於殿壁是燕息之地亦不替艱難之訓【紹興五年範仲乞寫無逸圖設於講殿之壁趙鼎曰仰見從善汲汲之意】敬天之圖列於經幄是出入之際常不愆敬畏之戒【孝宗】夫祖宗之敬天保治用人聴言已無愧於帝王之盛然猶采古人之成訓摭前代之往事或施之屏障或寓之坐銘者是非爲是過謹也蓋無過之可防不失爲規警之意忘其所可戒安保異日之無過哉是以凜凜於太平無事之日業業於退朝燕居之時想帝王於夢寐之間監治亂於觀瞻之下其爲慮逺矣夫今日寫無逸之圖成王之勤也述防酒之箴大禹之儉也日者聖心過謙復爲箴戒條列門分輝映丹扆又湯之盤銘武之觴銘也彼漢唐視此不亦恧乎

藏書【論古今聚散之由】

成周小史掌邦國之志外史掌三皇五帝之書則國之藏書也尙矣夫典籍之府上映奎壁圖書之文下溯河洛其所以振文風昭世教者在是立人極續聖傳者在是豈但充棟汗牛爲太平之美觀哉愚嘗稽往古閱方來其斯文之或盛或衰或存或亡不知其幾變矣然文不喪天道未墜地幾散而復合幾斷而復續綿綿延延至今日尙亡恙也嗚呼天耶人耶自秦人焚烈之餘尺籍不收其所存者特愽士之書耳至項氏咸陽三日火亦皆煨燼惠帝除挾書之律而書始出武帝建藏書之防而書始集【藝文志孝武世書缺簡脫禮壊樂崩聖上喟然而嘆曰朕甚憫焉於是建藏書之防置寫書之官下及諸子傳說皆充祕府】成帝復求遺書於天下輯羣書總之而爲七略而漢之書始備矣外有太常愽士之藏內有延閣廣內祕室之府劉向校經傳諸子詩賦任宏校兵書尹咸校術數李柱國校方技經傳則有昜詩書禮樂春秋論語孝經小學之九種諸子則有儒道陰陽法名墨縱橫雜農小說之十種詩賦其種有五兵書其種有四術數則曰天文歷譜五行蓍雜占刑法也方技則曰醫經經方房中神仙也【同上詔光祿大夫劉向校經傳諸子詩賦步兵校尉任宏校兵書太史令尹咸校術數特醫李柱國校方技其七略故有輯略有六藝略昜詩書禮樂春秋論語孝經小學九種一百三家三千三百二十三篇有諸子略儒道陰陽法名墨縱橫雜略小說十種百八十九家四千三百二十四篇有詩賦略五種百六家千三百一十八篇有兵書略權謀刑法陰陽技巧四種五十三家七百七十篇有術數略天文歷譜五行蓍雜占刑法二種百九十家二千五百二十八卷有方技略醫經經方房中神仙四種三十六家八百六十八卷】光武中興復好典籍明章繼軌又加潤色石室蘭臺充積彌盛東觀仁壽纂集尢多而班固傅毅又依七略而爲書部此秦之焚滅至漢始備也【隋經籍志兩漢石室蘭臺彌以充積又於東觀及仁壽閣集新書班固傅毅等典掌焉並依七略而爲書部董卓之亂獻帝西遷圖書縑帛軍人皆取而爲惟囊】自獻帝西遷之餘圗書縑帛皆爲帷嚢四百餘年所積之文棄置殆盡魏氏采掇遺逸藏在祕書分爲四部總括羣籍東晉之來𨿽幾散失元嘉諸人復克補亡【同上魏氏采掇遺亡鄭黙始置中經荀朂又因中經更著新簿分爲四部總括羣書一曰甲部紀六藝及小學等書二曰乙部有古諸子家近世子家兵書兵家術數三曰丙部有史記舊事四曰丁部有詩賦圖譜及家書大凡四部合三萬九千九百四十五卷東晉之初李充以勉舊簿校之其見存者但有三千十四卷】謝靈運有目錄四部王儉又撰述七志一曰經典志以紀六藝史記二曰諸子志以紀今古諸子三曰文翰志以紀詩賦四曰軍書志以紀兵書曰陰陽曰術藝曰圖譜又紀圖緯方技圖書之書【宋元嘉八年謝靈運造四部目錄大凡六萬四千五百八十二卷元徽五年王儉又造目錄大凡萬五千七百四卷又別撰七志一曰經典志紀六藝小學史記雜傳二曰諸子志紀今古諸子三曰文翰志紀詩賦四曰軍書志紀兵書五曰陰陽志紀陰陽圖緯六曰術藝志紀方技七曰圖譜志紀地域及圗書其書散見合九條】齊任王亮梁用任昉相踵部集其爲捲不下二萬三千餘爾【齊永明中祕書丞王亮又造四部書目大凡一萬八千三十卷梁初任昉躬加部集大凡一萬三千一百六卷而釋氏不與焉】此漢末之散逸至歷數代始備也自是而後一失於周師之入郢而江陵之典籍盡焚再失於爾朱之唱亂而洛陽之經史復散【元帝克平侯景收文徳之書及公私經籍歸於江陵大凡七萬餘卷周師入郢咸自焚之後魏都燕代南略中原租收經史孝文始都洛邑聚書於齊祕府曁爾朱之亂防落民間】三失於唐初砥柱之覆溺而東都之卷帙盡亡【唐藝文志初隋嘉則殿書三十七萬卷至武徳初有書八萬卷王世充平得隋書八千餘卷太府卿宋遵貴監運東都浮舟近河西致京師經砥柱舟覆盡亡其書】貞觀間命魏徴虞世南顏師古典祕監請求天下所藏其書開元間命馬懷素禇無量修圖書借錄民間未見之文修書有院集書有院名儒實學出入校讎經史子集分爲四部藏書之盛莫盛於開元【唐藝文志唐分爲四類曰經史子集其著錄者五萬三千九百一十五卷而唐學者自爲之書者又二萬八千四百六十九卷云】至祿山之亂寸牘不藏而斯文復遺矣【同上祿山之亂寸簡不蔵元載爲相奏以千錢求書一卷】後苗發等使江淮發遺書又後鄭覃請祕閣采經籍四庫儲書至是復全分藏於十二庫之下至黃巢之亂存者已少昭宗遷洛而是書又蕩然無餘矣【唐藝文志後命苗發等使江淮采訪至文宗鄭覃侍講進言經籍未備因語祕閣捜采於是四庫之書復令分蔵於十二庫黃巢之亂存者益少昭宗徙洛陽蕩然無餘】嗚呼斯文夫豈終厄耶天開我宋五星聚奎典籍山積籖軸鱗集方建隆之始其書卷僅萬一千耳幹徳二年南徵北伐稍稍間出史館充備然藝祖猶切畱意也求書之詔毎嵗下之【幹徳四年】未幾王禮渉弼等獻千二百二十八卷江南李氏獻圖書二萬餘卷【開寶中並防要】太平則建三館矣【見下】端拱則建祕閣矣【太平興國中始建三館東廊爲昭文館書庫西廊爲集賢館書庫南廊爲少館書庫書籍正副端拱二年就院中堂建祕閣】祥符詔求書得卷萬五千七百餘【乾符三年火燔崇文院及祕閣下詔求書得萬五千七百四十卷】嘉祐詔求書得卷五百者與官【嘉祐五年詔曰今祕閣所蔵比唐開元舊錄尙多逸篇士庶家上所闕書及五百卷者與官並國朝防要】祕閣崢嶸名山輝映繩繩乎星緯之聯絡也炳炳乎云漢之昭回也上以闡吾道不傳之統下以壽斯文幾息之脈文風自是而振起焉經學自是而發揮焉猗歟盛哉竊嘗觀世道之盛衰慨聖文之興廢毎於漢初有憾焉其他損益存亡皆未有闗於世教之大者何者聖經功用與天地並非諸子百家雜記小說之比方祖龍焚天下之書而愽士官所掌固自若也使髙帝入闗之始捨館僅定而挈愽士所掌之書悉歸防上與秦府圖書並蔵之正第一機防也此時一失遂蕩然於咸陽之火至孔壁壊伏生老方切切然求已脫之簡吁已晚矣此愚不究祖龍焚書之日而咎漢祖入闗之始也𨿽然髙帝乃不事詩書之主蕭何又舊日刀筆之吏又安知聖經功用哉

使【使命系國勢彊弱】

國勢之彊弱使命之重輕系焉使命之重輕敵情之敬忽系焉何以言之方漢帝之初興也與項氏相持百戰間其事無難於歸太公者辯士如酈生隋何陸賈數子最號善口伐者帝嘗於數子中遣之使楚楚傲然不聼迨侯生朝往楚壁暮歸漢庭又何談之昜也謂三子不足用耶則下淮南下南越亦非拙於詞者謂侯生詞鋒說刃果異於人耶則史傳寂寞絕無可書者嗚呼此豈可以口舌爭哉蓋陸賈之使正劉項雌雄未決之時侯生之往乃楚弱漢彊之日夫帷楚弱而漢彊也則楚气已索固將求媚於漢之不暇是固侯生之所可以拱揖恐喝而動也譬如千金之家防奴弱婢人亦不敢昜其言至販夫販婦之徒𨿽得烏獲爲之用告人以言人猶得以侮之此彊弱之勢殊而敬忽之心變也吾觀春秋以來三軍暴骨罪在行人一言退師功在使命其倚重於說詞也重矣然晉韓起羊舌之使楚也楚視中華藐若無人欲宮韓子而刖叔向以張其長蛇封豕之威能使楚子裭气專爲之禮二子初無刧敵之論是孰使之然哉意晉國天下莫彊而鄰國爲之側席也不然防啟疆對楚子之辭謂晉未昜侮侮將有悔則知非二子之力乃晉之勢也【左傳】鄭得燭之武髙子產禆諶之善言也今日掉三寸以退秦師【燭之武髙】明日仗一語以沮晉國【子產】鄭固賴以僅免而鄭之爲國卒至削弱而不能自振是何無濟於事哉意鄭國居小則秦楚昜至於交侮不然前日之鄭乞盟逃盟豈無一言之足以中人心則知非數子之咎乃鄭之削也大抵國勢未張則奇辯無所施其巧國勢已立𨿽微多言下大敵如發防耳不特此耳蘇中郎一介行人耳衛律刧刺耳語不知其幾單於百計欵畱亦不知其幾而中郎不懼不屈卒能寒氈裘之膽何也蓋武帝犁庭掃穴之威戎心素懾則中郎仗漢之威靈必有所恃而無恐單於豈能久屈哉【出本】鄭元璹特一辯士耳以孑然單車之身而往數百萬精騎之敵而唇辯如流終能造太原之師何也蓋太宗電掃霆擊之兵气吞羣雄則元璹賴唐之甲兵得以折其鋒而奪之气突厥豈難服哉我國朝國勢如太阿之出匣人心如太山之四維人才如斗柄之橫漢其自爲國也彊矣是以皇華之車一出原隰布中國之威聲伐夷狄之姦計毎毎至於成功方景徳北伐之時也曹利用一出果不敢違三十萬之約【長編契丹冦河北州郡震動天子北巡至澶州敵騎已過魏州矣上不欲渡河駐南澶州陳堯叟勸之蜀王欽若勸之金陵冦凖勸上北渡髙瓊贊之旣至澶州士气百倍防有飛矢射其統軍殺之契丹遂請和云云】慶曆全盛之日也提封萬里精兵萬騎將相一心法令素明富弼一語終不能加獻納之字【長編慶曆二年契丹聚兵幽薊遣蕭英劉六符求闗南十縣選可使敵者羣臣皆行富弼曰主憂臣辱臣不敢愛其死弼爲接伴英稱足疾不拜弼曰吾嘗使北病臥車中聞命輙拜今中使至而君不起此何禮也英起使人掖而拜弼與之日開懷盡言英宻以主所欲告弼弼具以聞弼報聘見遼主曰北朝忘章聖之大徳乎澶淵之役若從諸將之言北兵無得脫者且北朝與中國通好則人主專其利而臣下無所獲若用兵則利歸臣下而人主任其禍今中國提封萬里所在精兵以萬計法令修明上下一心北朝能保其必勝乎曰不能曰就使其勝士馬羣臣當之歟抑人主當之歟遼主首肯者久之曰寡人所欲得者以其地爾弼曰北朝欲得十縣不過利其私賦今以金帛代之可以坐資國用遼主曰卿再至其以誓書來弼再往中使賫書授弼恐書詞異同宻啟副封果如所料遂急奏上召呂夷簡問之夷簡曰此誤爾昜書而行遼主曰須於誓書加一獻字弼曰不可曰攺爲納字弼曰自古惟唐髙祖借兵突厥當時所遺或稱獻納不可知其後頡利爲太宗所擒豈更有此理遼主黙然於是畱所許二十萬誓書】加號自尊吳奎不賀彼自退聽非畏吳奎之善辭也畏朝廷之分義也【吳奎墓志公使契丹遼加其主稱號謁公使入賀公自以爲使事有職賀無預也不爲往遼主畏其守義甚重之】俳優侮聖道輔斥之悚然知愧非懼道輔之虛言也懼吾國之禮義也【長編天聖四年孔道輔使契丹契丹燕使者優人以文宣爲戱道輔正色曰中國與北朝通好以禮文相接今俳優之徒侮慢先聖而不之敬北朝之過也遼君臣黙然酌大巵謝曰天寒飲此可致和气道輔曰不和固無害】嗟夫使之有職尙矣詩有皇華之章語有專對之責周禮有象胥行人之官或下詔而求才【武帝紀】或設科而取士【武帝】或應募而爲使【張騫】其擇之甚精用之甚重也然吾之朝廷有可服之道吾之甲兵有可畏之實吾之將帥有可震之名𨿽無趙咨代魏之辭亦足以挫敵人之气昔我太祖擇用武臣不識文字者待江南之辯使而卒臣江南富弼鏈金煆鐡言傾人聽而使契丹日無損於無厭之求終身恥道其事天下之事勢大略可覩矣𨿽然此言立國者所當自重耳若使於四方不辱君命爲使者宜加勉焉

律法【諸家言律法同異】

世之論律法之善者莫如司馬遷而論律法之失者亦莫如司馬遷夫遷世爲太史最精律法以律之一龠而推日分以律之九寸而得甲子此非善知律者不能也【前津歷志遷言歷記廢壊乃語與方士唐都洛下閎等議造漢歷其法以律起日律容一龠積八十一分則一日之分也與律相終律長九寸百七十一分而終復之而復得甲子】然攷之律書其所議論其所推算而其失滋甚且遷之黃鐘九寸蓋以九分爲寸以十分之寸約之得八寸十分一而乃謂之七分之其失一也【史記律書】遷之鐘分醜三之下有二其實位生之法而妄論余分其失二也【同上】夫以遷之長於律學尙不免有異同之疑況紛紛諸子乎若記禮六十日皆用五音而京房用七音隋史乃謂房與康成同其數何疎耶【隋律曆志梁武帝作鐘律緯論按京馬鄭蔡至防賔並上注】遷之律至防賔重上生而固則以次下生晉史乃謂遷固同其律何繆耶【史記應鐘上生防賔之又上生爲仲呂至前漢律曆志則不然應鐘上生之法云云下生仲呂又晉志云云】至後世影響之論道聽塗說同聲是非又烏知其得失哉善乎沈存中之說曰漢志言數乃律呂長短立成法耳爲史者見其數浩愽乃曰陰陽合徳化生萬物是猶得幣帛杵指爲防鳳脛骨而立脛廟也嗚呼指爲脛廟而尊敬之猶可言也妄爲可否而寘議焉豈若闕其所不知者乎求聲以律造律以黍此古今不昜之論者【唐禮樂志】而世之議者何其紛如也蓋有正聲有子聲有五聲有七聲如遷如固如房如沈重【沈重依京房之法作三百六十律】皆用正聲也【前律曆志云云又本朝陳暘曰五聲十六律樂之正也】如康成【注禮記】如鄭譯【作八十四調百四十四律終於十八聲】如孝孫皆兼用子聲也【唐禮樂志祖孝孫等定樂云云】遷之著書固之作志康成之釋禮皆用五聲焉【史記並前志與周禮注云】房之六十律重又廣之爲三百六十律譯與孝孫之八十四調而廣之爲百四十四律皆用七聲焉【唐禮樂志鄭譯牛宏彥之之徒爲三百六十律又祖孝孫考以古聲凡八十四調用七聲】此聲之不同所以致辧也至於絫黍之法地有肥磽不同也年有丰耗不同也此黍之所以爲難定也【皇祐四年範鎭上書云云此秬黍爲非是一也】於是有更用粟者有用禾秒者有以蠶絲有以馬尾者而又有用人指者此絫黍之法旣廢所以致辧也【同上此律之爲非是二也又見後】國朝景祐中李照損鐘磬之十六而爲十二馮元從而駁之元之議不勝於是正聲五聲用焉【長編仁宗景祐二年李昭言鐘磬十六枚止資十二馮元等駁之】元丰中劉防合四淸聲而爲十六楊傑因而贊之防之議得行於是子聲七聲復用焉【同上元丰三年劉防言十二律之外有四淸聲也楊傑云云】然昭之樂欲減和峴之制而鑄工私減不之知昭號爲洞曉音律而其所制或雜鄭衛是其聲未始有定也【同上厥後李昭參考和峴之徒則是和峴失之於淸而李昭失之於濁其洞曉如此昭所學多】李昭以縱黍胡安定以橫黍房庶以一稃二米之黍而阮逸又以量楊傑又以八升魏漢又以聖人三指甚至景仁君實莫逆之交也而鐘律之辧終其身莫之定是其法未始有定也【編年皇祐三年房庶言云云範鎭與劉防言曰李昭以縱黍胡瑗以橫黍房庶所用一稃二米之黍也又皇祐四年範鎭上書云云司馬光數與之論難】然則如之何曰古今律術𨿽難辧而律本尙可言也嘗觀遷之序律書不言律而言兵不言兵之用而言兵之偃【律書】其論文帝事浩漫宏博若不相類者徐而考之則知文帝之時偃兵息民綏和通使而民气歡洽陰陽洽和天地之气亦隨以正此誠造律之本也【同上】因天地之正气以定一代之正律律其有不定者乎古人謂天地之气合以生風風气正而十二律定正爲此耳【前律曆志】歐陽公之論皇祐樂曰一代之制鼎新大備蓋由先和民心後正律呂而然也【六一文】嗚呼其知之矣

古今源流至論別集卷九

欽定四庫全書

古今源流至論別集卷十宋

黃履翁撰

方鎭【論方鎭叛服之由】

藩鎭之爲唐患也尙矣其根萌於武徳十道之置使其勢成於至徳九節度之分封其禍見於乾元平盧主帥之自立此廢置叛服之由也方太宗平定之後旣分天下爲十道【地裏志太宗因山川形便分天下爲十道一曰關內二曰河南三曰河東四曰河北五曰山南六曰隴右七曰淮南八曰江南九曰劍南十曰嶺南】而於軍鎭城戍之兵爲十二道而置使處之總之以都督者【同上武徳初始置軍府以驃騎車騎両將軍府領之分天下爲十二道云云】此其爲方鎭已成之兆特待時而張耳且河北隴右此皆極邊之地天下之府六百餘所而在河北者不過三十在隴右者不過二十九而又皆於衛將軍矣此何足以系廢興大致觀其總軍而置使河北一道則析而爲二曰平盧曰範陽隴右一道則析而爲四曰隴右曰安西曰北庭曰河西而其曰軍曰守捉曰城曰鎭焉者大者二十餘小者亦不下十餘以天下之極邊爲天下之重鎭而撫之以都督其品略與十六衛將軍同乃在尙書之上而其左右僕射爲一流所謂五大不在邊者果若是乎漁陽鞞鼓掃境而來亦其勢之必至者此府衛之法壊而方鎭之根形矣嗚呼易封建而爲郡縣論者知其無叛國【桞文】攺刺史而置州牧識者料其郡牧之爭政【靈帝紀中平五年攺刺史新置牧後董卓袁紹爭起】太宗何不鑑其覆轍耶故曰其根萌於武徳十道之置使者是也方肅宗卽位之初安史父子相挺爲禍尙賴諸鎭勤王之師共起誅戮而九節度之號立焉大難旣平蓬孛軒豁是時也正當申朝廷之紀綱明節鎭之形分君臣幸安茍且歳月河北瓜分方鎭碁布大者連州十餘小者毋慮三四成肱髀難削之形效輔車相依之勢使人視之若羗戎然此節度之名立而方鎭之勢成矣【唐兵志肅宗起靈武而諸鎭之兵共起討賊其後安史父子繼起中國大敝肅宗命李光弼等討之號九節度久之大盜旣成而武夫戰卒以功起行陣列爲侯王皆除節度使由是方鎭相望於內地】嗚呼割梁以封越所以啟叛者之九起舉吳以予濞而變狀不待異日見之【漢傳】肅宗乃不思及此耶故曰其勢成於至徳九節度之分封者是也乾元初侯希逸帥平盧軍士實爲之此一機也尢彊弱安危之分也夫天子所恃以鼓舞天下者以爵祿廢置在上不在下焉耳命將帥統藩維事之最大者而遣一介之使徇行伍之情此而可爲夫孰有不可爲哉士卒得以陵偏禆偏禆得以陵將帥則將帥之慢朝廷自然之勢也此自立之生而唱亂之禍起矣嗚呼賞罰不出於天子而春秋諸侯得以抗衡守相不置於漢庭而七國侯王得以僭上又何不是之思耶故曰其禍見於乾元平盧之自立者是也【乾元元年平盧節度使王元志薨上遣中使往撫慰將士且就察軍中所欲立者授以旌節髙麗人李懷玉爲禆將殺元志子擁侯希逸爲平盧軍副節度使由軍士廢立自此始】自是以來茍安之念生姑息之政成且承嗣一黠虜耳重斂虐民亦何能爲而代宗惟恐少拂其意自置官吏弗之問也私入賦稅弗之詰也兼宰相則就加平章增以鴈門之封重以天雄之號州爲督府子尙公主其寵之不已過乎頔亦一黠虜耳黷貨滛刑果何能爲而徳宗惟恐少咈其意愛惡予奪惟意是徇旣奏元洪流端州矣而復請輕之攺爲長史旣奏薛正倫貶峽州矣而復自悔之畱爲判官其縱之不已過乎諸州相視往往以匹夫而要朝廷以卒伍而抗天子由代徳姑息之過也大抵芽蘗之未萌則片言折之而有餘間隙之已開則干戈取之而不足可不深慮而早計乎【並本傳】至憲宗之削平諸藩方有太阿出匣之狀然軍士有犯上之罪以天子之命殛之何所不可而乃紿之以賞實之以刑繼自今以往誰敢以信必待朝廷者【通鑑元和十四年沂海交宻觀察使王遂最酷後卒王弁斬之自稱畱後八月朝廷乃除弁開州刺史遣中使紿之曰開州已有迎道路畱後宜速發弁當日發近州六月腰斬東市】武宗之宣慰河北方有江漢朝宗之意然郭誼就降縱不舉賞流之逺方可也而乃戮之以刑繼自今以往誰敢以信義望朝廷者【昭義節度使劉從謙卒其子稹不發防請爲畱後李徳裕曰澤潞事體與河朔三鎭不同若遣重臣往諭王元逵何敬兩鎭聼命則稹成擒矣上喜決意討稹遣李回宣慰河北三鎭無不奉詔後郭誼斬稹歸朝上曰郭誼如何處之徳裕曰劉稹騃孺子耳阻兵拒命皆誼爲之謀主及勢孤力屈又賣稹以求賞宜並誼等誅之遂斬之溫公曰董重質之在淮西郭誼之在昭義吳元濟劉稹如木偶人在技兒之手耳彼二人者始則勸人爲亂終則賣主規利其死固有餘罪然憲宗用之於前武宗誅之於後臣以爲皆失之何則賞姦非義也殺降非信也失義與信何以爲國如誼等免死流之逺方沒齒不還可矣殺之非也】大抵韓信之叛心不生於假王之時而生於云夣之僞遊竇融之內附不畏漢兵之彊而畏河西之璽書惟義可以起人之敬畏惟信可以使人之悅服失義與信何以立國此藩鎭與唐三百年相爲終始也五代紛紛其敝尢甚噫有由也上聖龍興羣雄防伏惟正月乙巳以詔諭諸鎭越翼日戊午又別以詔賜諸鎭王言如綸其出如綍誰敢有異心者【長編建隆元年正月甲辰太祖卽位乙巳遣中使乘傳賫詔諭諸節度使戊午又別以詔賜焉】鎭安之韓令坤自北還聼命鎭寧之慕容延釗自眞定聼命【同上先是鎭安節度韓令坤鎭兵巡北邊太祖徵契丹鎭寧節度慕容延釗帥前軍至眞定上旣受禪遣使諭延釗令坤各以便宜從事兩人皆聼命】彥卿之在天雄則表請而名稱【天雄節度魏王符彥卿表請呼名詔不允】王景之在雄武則治裝而入朝【長編二年雄武節度王景每朝廷遣使𨿽卑位亦送迎自是來朝】建雄之廷璋驛詔朝馳單車夕至矣【通略十月建州軍節度王廷璋防詔赴闕卽日單車就道】成徳之郭崇朝發信使夕無違命矣【元年初成徳節度郭崇聞上受禪遣使偵之崇聞使至卽命吏郊迎已而崇請入朝】袁彥之凶率以潘美諭之而至自保義承信之渉嫌以魏丕直之而安於防國【同上元年保義節度袁彥性凶率聞禪代日夜繕甲兵使潘美監其軍美單騎入城諭令朝覲彥遂治裝上道上喜曰潘美不殺袁彥成我志耳忠正節度使承信爲防國節度承信至河中或言其謀反上遣魏丕賜承信生辰禮物因察之還言承信無反狀承信因是獲沒於家】一旦以息兵爲問趙公普以方鎭太重對片言之發適當帝心聚天下之精兵收天下之財谷皆入京師隱然有虎豹在山之勢而又支郡長吏得自奏事而長吏得以舉其權鎭將職屬悉委之縣而縣官得以行其職轉運旣以扼其私別乘又以制其專彊藩巨鎭皆顚倒於掌股之上吾觀開寶之二年守劇鎭者各罷而歸環衛杯酒易置如制嬰兒自非規模宏逺何以至是嗚呼我藝祖一舉而去數百年之患仁矣哉

吏胥【論漢唐吏胥得失】

文中子曰古者士登乎仕吏執乎役吏初登仕非古也其秦之餘酷乎【文中子】然蘇老泉又論漢有天下平津侯樂安侯軰皆號爲儒宗而卒不能爲漢立不世大功而其卓絕俊偉震耀四海者廼其賢人出於胥吏中者耳【老泉文】是何王氏深加排擯而老蘇若是喜談耶愚嘗防其由矣蓋六王未畢之初而人才出於諸侯之客秦削封建之後而人才隱於郡縣之吏漢興以來科目未興往往有由郡縣吏至二千石將相者射防爲掌故廼爲廷尉視蓄之官【兒寛傳】甲科爲官廼爲抱關擊柝之吏【何武馬宮】趙廣漢河間之郡吏也尹翁歸河東之獄吏也張敞太史之卒史王尊涿郡之書佐也鮑宣縣之鄕嗇夫丙吉魯之獄吏也【並夲傳】是皆雄俊明博外可以將而內可以相者此老泉稱其俊傑卓絕能立大功是也自朱博以吏才陵轢掾史而諸生始有爲吏之恥【夲傳】自世祖以名節厲世俗於是有不肯爲令史所居之郎沿歷隋唐以吏爲辱而明俊奇異者大抵進身於科目之間所謂執役爲吏者特姦猾亡恥之流耳間有積勞登仕厠迹朝著而搢紳亦羞之不曰名器不可假也則曰流品所當別也故唐之周興自尙書吏而遷秋官侍郎【酷吏傳周興世習法律遷秋官侍郎屢決刑獄】鐘紹京夲胥吏而後爲中書令【夲傳】牛仙客由縣小吏至大丞相【仙客初爲縣小吏李明甫稱其才後以工部尙書同知門下事】若此曹者小而習律令長而習獄訟姦謀詭計甚爲淸流之玷夫唐以書史縣胥之流而得居卿相之地其視漢之趙尹張王之先後履歷亦同此意也然漢不以爲嫌而唐以爲怪者蓋漢所用皆奇士而唐所進皆俗軰此王通所以深嘆後世吏仕之非古也𨿽然漢代人才多出吏胥而超越後代者又不無所夲也蓋武帝世公孫宏奏請俾廣行卒吏太守卒吏皆通一藝自是以來公卿大夫士吏彬彬多文學之士【儒林傳】夫公孫宏一言於孝武之時而人才鼎盛於宣元之世然則漢代人才多自吏胥者皆從事於文學禮義之中非若後世區區之法律獄訟之習所能及耳國朝之所謂吏者固不如漢之有材亦不至如唐之輕任故堂後之官參用士人懲其獘也【太祖命堂後官參以士人用之】二司之胥必汰老疾澄其源也【景祐中詔揀汰三司吏之老疾者三司後行朱正等聚眾諠嘩詣於丞相衍第投瓦肆言】魯宗道之判銓悉書科條揭於廡下防吏姦也【仁宗初判銓魯宗道知吏姦狀悉書科條揭於廡下人便之】杜祁公之典曹悉自予奪俾無升堂革吏欺也【景祐二年杜衍判銓先是長吏多爲姦敕更取銓法問曰盡乎曰盡矣乃閱得其夲末明日曉諸吏無得升堂各坐曹名行文書吏不能爲姦】夫我朝之防閒禁制使之不得肆其情者蓋生長於法律之中出入於簿書之間前比後例任意據援甲令乙科隨手髙下非明足以燭其姦力足以抑其彊鮮有不貽其害也然又論之第書紙尾一聼吏手固非善於處吏者而典法自守不肯徇私亦未可輕絕也昔冦萊公議擢指揮使吏以例簿進公曰用一衙官尙須檢例安用我軰此固不肯徇吏之請【章聖嘗謂兩府擇一人爲馬步指揮使吏以例簿進公叱曰朝廷用一衙官尙須檢例安用我軰哉】王安石欲書除許將太常博士吏以手約筆具陳祖宗舊制當遷右正言安石不得任私卽從其請是堂吏能執祖宗之法又安可遽棄之【官制熈寧三年許將以磨勘當遷宰相王安石方欲抑三人進取遂特與太常博士初下筆方成大字堂後官以手約筆具陳祖宗舊制當遷右正言安石乃攺大字就作右字因知前軰堂吏猶能執祖宗之法】噫孰謂我朝之吏果不能及漢之足法哉

田制【論歷代田制異同】

井田之成於周乎曰畫於黃帝而大備於周也井田之壊於秦乎曰廢於戰國而極變於秦也蓋井田之議維持甚周纎悉畢備其成非一日其壊亦非一日也方其田制之始創也經土設井立步制畆【通典黃帝始經土設井以塞爭端立步制畆以防不足使八家爲井井道四通而分八宅鑿井爲井】其成豈一日耶至周公因上世帝王之規立一代太平之制自五家爲比積而爲鄕【周禮大司徒】自五家爲鄰積而爲遂【禮遂人】相友於烹葵剝棗之業自得於衣帛食肉之樂此所以大備於周及其田制之始變也貢助莫聞其詳【孟子】井地姑舉大略【同上】其壊亦豈一日耶至商鞅乘經界不正之餘爲阡陌決裂之制富則跨邑貧亡立錐逐逐於爭奪之場汲汲於兼並之利此所以大壊於秦自秦變周之後其田制又不知其幾變曰代田曰限田曰均田曰永業之制曰司均之官曰口分世業之法自今觀之代田之制起於趙過一畆三甽歳代其處善田者令學養苖之狀亡牛者教以人耕之法命卒於官而教民於邊郡此代田之制漢武行之也【漢食貨志武帝未備徵伐之事下詔曰方今之務在力農以趙過爲搜粟都尉過能爲代田一畆三甽歳代處故曰代田古法也使教田太常三老大農置工巧好與從事爲作田器二千石遣令長三老力田及裏老善田者受田器學耕種養田狀是後邊城河東大農三老太常民皆便代田用力少而得粟多】限田之議出於石苞謂王公以國爲家宜不復有田宅今可限之自國王公侯以至於丁男丁女皆有降差此限田之制晉武行之也【通典】均田之法男子四十畆婦人二十畆戶絕者以爲公田刺史十五頃縣令以上六頃其田則更代相付此李安仁之議而行於後魏孝文之時也【通典後魏孝文太和元年三月詔曰一夫制田四十畆中田二十畆無令人有餘力地有遺利時李安仁上防曰今𨿽桑井難復宜更均量審其經制令公藝有凖力業相爲細人獲資生之利豪右靡餘地之盈又所爭之田宜限年防事久實明帝深納之均田之制起於此矣】永業之制男子十五皆有田畆婦人十五皆有營業又令男子十八而受田六十而免役此北齊孝成之制而行之於河淸之時也【通典北齊武皇帝河淸二年詔令男子十八受田輸租條二十充兵六十免役力六十六退田免租調京師四面諸方之外二十里內爲公田受公田者三縣攺遷戶役事官一品以上逮於羽林武賁各有差其外畿郡縣人官第一品以下羽林武賁以上各有差職業及百姓請墾田者各爲永業田】後周伯政之初置司均之官掌田裏之丁者止百畆是之謂司均【通典後周文帝伯政之初創置大宮司均掌田裏之政令凡人口十以上宅五畆口七以上宅四畆口五以下宅三畆有室者田百四十畆無者百畆】歷貞觀之始度田以步畆百爲頃男年十八以上受田一頃八十畆爲口分二十畆爲世業貧無以得鬻世業自狹鄕徙寛鄕者並鬻口分已鬻者不復受夫是之謂口分世業【唐食貨志制度田以步其闊一步其長二百四十步爲一畆百畆爲頃度田之制丁男年十八以上者人一頃其八千畆爲口分二十畆爲永業老及篤疾癈疾者人四十畆寡妻妾一十畆當戶者增二十畆皆以二十畆爲永業其餘爲口分凡庶人徙鄕及貧無以者得賣世業田自狹鄕而徙寛鄕者得並賣口分田已賣者不復授死者收之以授無田者凡收授皆以歳十月授田先貧永徽中買賣世業口分田其後豪富兼並貧者失業於是詔賣者還地罰之】愚觀歷代所立之制封疆非不正也貧富非不等也然往往奪富與貧民不相安攺舊從新勢或不便者多矣且以漢唐論之漢得天下之初民亡名數逃保山澤是時土曠人稀可以行古人授田居民之制其理甚適其事甚順世儒皆有是言也不知其勢有不得行者蓋古者萬夫之地三十二里有半而其間爲川爲路者一爲澮爲道者九爲洫爲塗者百爲溝爲畛者千爲遂爲徑者萬此數者非塞溪壁平澗谷夷邱陵壊廬舍徙城邑不可爲也縱使能盡得平曠之地行之亦當驅天下之人竭天下之糧窮數百年專力於此而後可望天下之地盡爲井田盡爲溝洫已而又爲屋廬於其中以安其居而後可豈不迂哉此漢初𨿽有可爲之機而無可爲之地也愚之所惜者仲舒限民名田之說不行於時至使紅陽侯占墾艸田至數百頃【漢孫寶傳帝舅紅陽侯立使客因南郡太守李尙占墾艸田數百頃立王立也師古曰占隱度而取之也艸田荊田也占之瞻】張禹買田皆極膏腴【夲傳禹爲人內殖貨財家以田爲業及富貴多買田至四百頃皆涇渭灌漑極膏腴上賈賈讀曰價】匡衡爲丞相多取縣田以爲封邑【夲傳】哀帝私寵宦官之田多至二千頃【哀帝紀】而貧富始相逺矣方太宗平天下之後爲口分爲世業毎年十月里正造簿縣令應給脫戶者有禁言之則可聼書之則可觀世儒皆以爲善也【唐食貨志】不知其勢亦有不可行者蓋三代之世天子所以自治者甚狹而其所以治之者甚親而甚專王城之外二百里爲鄕遂鄕遂之外爲都鄙則已付之都鄙之長都鄙之外爲邦國則五等諸侯分治之而天子所自治者鄕遂之民耳數之生耗皆可以歳比田之升降皆可以家數今唐爲授田之制盡使合古而其眾寡生耗進退之數不能不責成於官吏鄕升之縣縣升之州州升之朝不能不取信於簿籍而內外官吏更易之不常逺近之相隔新故之相襲豈無隱欺之患哉古人行之於二百里之間唐人欲行之於萬里之逺其獘也皆以空文上之豈不惑哉【唐食貨志歳終其民之年與地之闊狹爲鄕帳鄕成於縣縣成於州州成於戶部又有計帳具來歳課役以報度支】此唐初𨿽有能爲之力而無能爲之術也愚之所甚恨者太宗貞觀末年伐遼之舉正田制旣定之日以田二十頃賜徵遼之功【元仁基】是太宗初年已自敗其制況口分世業之法不合於古乎至使公主田園或徧畿甸【太平公主】宦官名田防半京畿睿宗於劉幽求賜之田千畆【夲傳睿宗立幽求侍中下詔曰國家之復幽求是賴宜加賜實封千畆云云】武宗於鄭光賜之鄠雩陽二縣良田【夲傳】而兼並抑又甚矣噫漢唐之盛一處於勢而不可爲一泥於法而不善爲況魏晉紛紛之時耶然則不用井田之制而享井田之利者其惟國朝乎建隆初嘗行均田之法均田之大名不實者有罰括田於鄭州殘暴者有貶【政要建隆初命常參官往諸道均田大名府館陶縣民郭贇詣闕訴括田不均詔令他縣官審視所隱頃畆皆實太祖怒夲縣令程廸決杖徒流海島括田使給事中冦鄭削兩任免又度支判官刑部員外郎崔遜坐括田於鄭州殘暴苛急所按失實爲民所訴貶伊陽令】是時也百姓無不均之患官吏無或隱之欺而田制定矣紹興初又嘗行經界之法羣議紛紛令下之初吾民便於法成之後是時也版圖無不革之獘稅役無不均之法而田制又定矣【紹興年間嘗行經界之法令下之初羣議紛然法成之後民盛便之詭名挾佃皆無所逃其姦玆誠萬世之利也然所在州縣有可行者有不可行者此爲未均焉滿軒筆錄】今日畫田之制固不可行而浙右經界獨不可廣推乎井田之制固不可曉而荊襄閒田獨不可誘耕乎老蘇田制之論潁濵民政之說正愚有望於今日者敢以此爲獻

水利【古者不與水爭利】

論古今水利之制莫善於周莫不善於漢夫水利之在天下猶人之血气然一息之不通則四體非復吾有大而江河川澤防而溝洫畎澮其小大𨿽不同而其防通導逹不可使一日之壅閼則一也成周之盡力於溝洫西漢之用功於河渠不貪小利以害大謀不急近功以遺逺害田畆有灌漑之益川澤無壅塞之憂此周禮述溝洫遷史書河渠之利歟且成周匠人之職方井之廣四尺者謂之溝十里之成廣八尺者謂之洫百里之同廣二尋者謂之澮夫自四尺之溝積而至於二尋之澮一同之間其捐膏腴之地以爲溝洫之制者凡幾畆也【禮冬官匠人爲溝洫九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仭謂之澮】小司徒之經土地而井牧其田野說者論田稅之所出則百井之地出田稅者六十有四而三十六井則治洫也萬井之地出田稅者四千九十有六井而三千有奇則治溝與澮也夫自一成之地積而至於一同萬夫之眾其捐賦稅之入以治溝洫之利者凡防人也【地官小司徒注】成周之君豈不愛膏腴之地賦斂之入而棄以爲無用之溝洫哉誠以所棄者小而所利者大所捐於公上者不能毫髮而所以福斯民而澤天下者無窮已也自經界不明而先王溝洫之治漫無可考以九河之地猶失其八支而莫得其迹【東坡辧九河云以漢許商之言考之徒駭最北鬲津最南蓋徒駭是河之夲道東出分爲八齊小白塞之爲今河間弓髙以東至平原鬲津往往有其遺處蓋其八支並歸徒駭也】則細而溝洫之屬可知矣天下所謂有才之士始出而以私智經營𨿽其利澤不博未及古人徧利天下之意不猶愈於後世與水爭地貪尺寸之利而遺無窮之害哉自春秋戰國浚其源西漢導其流而河渠之水利詳矣孫叔敖起芍陂楚受其惠文翁穿腴口蜀以富饒【史記】鑿漳水於魏者鄴旁有稻梁之詠【魏襄王時史起爲鄴令日魏氏行田以百畆鄴獨二百畆是田惡也漳水在其旁西門豹爲鄴令不知用於是引漳水灌田鄴以富民歌之曰鄴有賢令兮爲史公決漳水兮灌鄴旁終古瀉鹵兮生稻梁】導涇水於秦者谷口有禾黍之謡【班固西都賦又前溝洫志自秦用鄭國鑿涇水爲渠號鄭國渠至武帝中大夫白公復奏穿引涇水一起谷口以灌池陽名曰白渠民歌之曰鄭國在前白公在後云云且灌且漑長我禾黍】此見於春秋戰國之時也自漢以來講明尢備內而京師外而列郡又逺而邊地源流分原隰碁布歷歷可見【漢武帝時嚴熊言臨晉民欲穿洛以漑重泉於是發萬人穿渠穿得龍骨故曰龍首泉渠】兒寛穿六輔渠於左內史之制【武帝元鼎間兒寛爲左內史奏請穿六輔渠】白公引涇水於池陽之區【見上】決渠降雨荷臿成云衣食京師億萬之口豈非京師之利乎【西都賦】其他渠縣泰山則引汶東海則引鉅定海南九江則引淮朔方西河酒泉諸郡則皆引河及川谷以漑田【溝洫志用事者爭言水利朔方西河河西酒泉皆引河及山谷以漑田而關中靈救成國障渠引諸川汝南九江引淮東海引鉅定泰山不引汶水皆穿渠漑田各萬餘頃他小渠及陂山通道者不可勝言也】陂山通道在在相望豈非諸郡之利乎輪臺以東有渠漑田五千頃【桑羊奏故輪臺以東坡渠黎皆故國地廣饒水艸有漑田五千頃以上溫和田美可益通溝渠種五】而鮮水左右亦有橋七十所【趙充國屯田奏云願畱邊二千人屯要害處繕鄕亭浚溝渠治陸陿以西道橋七十所令鮮水左右】是𨿽極邊之地水道源流無不加意又豈非邊地之利乎西漢之君不計地利之廣狹不論費役之多寡不一勞者不永逸不暫費者不永寧此漢人得享漑灌之利也然周漢之所以得水利者治之者非一官領之者非一人得以盡心於溝洫河渠之間是故周官營溝行水之制則職之匠人俾任浚導之功也【匠人爲溝洫凡溝必因水勢防必因地勢】止水蓄水之令則領之稻人俾專儲蓄之利也【地官稻人以儲蓄水以防止水以溝瀦水以遂均水以蕩捨水以澮防水】夫惟浚之於其始積之於其終又安有旱澇之患哉漢之京師則少府總禁池之事其屬則有池監【百官表少府掌山海陂澤之稅其屬有上林卜池監有都水長丞】有都水【見上】水衡掌林苑之事其屬則有水司空【百官表水衡都尉水司空長丞屬焉】有都司【前百官表奉常注如淳曰都水治渠隄水門又按太常少府水衡皆有都水長丞】三輔以行京師之職太常以領巴陵之渠【並百官表】郡國則九江有陂湖官南海則有淮浦官南郡江夏則有云夣官夫惟旣任於其內又分於其外又安有壅閼之憂哉【地裏志九江郡有陂官湖官南海郡中有淮浦官南郡江夏郡有云夣官】國朝惠養元元畱心水利三司則有都水監【夲朝官制都水監屬三司貟無常職興役則差】諸路則有提舉【淳七年臣僚乞委提舉常平築陂塘修堰門瀦水爲備】州有倅貳邑有丞佐【淳七年又臣僚札子乞委諸路常平司籍定所郡縣公私陂塘川澤之教專責縣丞因民暇日勸率防道聖防依令專一督責縣丞於農隙日浚治防導廣行儲蓄】而又郡有守邑有令皆得以行其浚導瀦蓄之利故修蕭何之故堰則若許景山而廢壊之地復大利【眞宗朝知興元府許景山嘗修漢蕭何所爲故堰頋其屬曰鄼侯方佐天下乃暇爲此以灌農田今吾豈憚一時之勞而廢萬世之利於是因其壊堰大修之】正鄭公在前白公起後之意也【見上】修召信臣之舊渠則若趙尙寛而荒瘠之場變爲沃壤【仁宗朝有唐州太守趙尙寛者修復召信臣渠與境內陂堰向爲荒瘠之地變爲沃壤三司使包拯上其事上嘉其能命畱再任且有雄擢之諭】正前有召父後有杜母之遺也【後漢杜詩復修召信臣南陽渠人歌之曰前有召父後有杜母】築海堤以衛田而民享其利則如範文正【範仲淹監西溪倉建白於朝請築海堤於通泰海州之境長數百里以衛民田以文正爲興化令專掌役事發通泰楚海四州民夫治之旣成民享其利興化以範爲姓】興水利有功而治累得聲則如劉彛【安定胡先生有治事齋如治兵水利之類嘗言劉彛善治水後累爲政皆興水利】得人如是則其利可勝旣耶今日聞有論水利之事矣而不其利聞有任水利之官矣而不行其勞夫湖藪陂澤水之所瀦而河渠畎遂水之所泄豪民墾之以獲丰殖之資官司仰之以享租輸之入及其日增歳衍而水利之故地皆爲創置之良田曩之仰其水利以耕者今不勝旱溢之害是固不可以悉舉也姑以越之鑑湖言之自漢永和中始開其廣三百餘里而灌漑之利及於民者爲田八千餘頃及寧中盜耕其中者九百頃至近歳又甚矣至取其田以歸之公上此未害也而不知所剩者僅數百畆而利之所入復未必盡歸之官所害者凡數千頃而駸駸不已則越三郡將受其獘矣儻今日公上不利絲毫之賦守令不卹豪右之民毋惑於紛紛之議毋付於悠悠之事則何患乎利不興害不除而使周漢專其利哉𨿽然水利固當舉也亦非易輕舉也才不辧者不足任心不盡者不足任茍且順從者不足任上糜帑庫下奪農田隄防一開水失故道則有指鄰國以爲壑說禹貢而行河者益以滋其繆耳不然閒送苕溪入太湖東坡何托此以諷熈寧興水利者哉【東坡詩議王安石興水利】

古今源流至論別集卷十

