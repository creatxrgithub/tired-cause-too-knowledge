

欽定四庫全書

子部十一

說略目錄

類書類

卷一

象緯

卷二

方輿上

卷三

方輿下

卷四

時序

卷五

人紀

卷六

官儀

卷七

史別上

卷八

史別中

卷九

史別下

卷十

禮蕞

卷十一

律支

卷十二

典述上

卷十三

典述中

卷十四

典述下

卷十五

字學

卷十六

書畫

卷十七

李法

卷十八

冥契上

卷十九

冥契下

卷二十

居室

卷二十一

服飾

卷二十二

工考上

卷二十三

工考下

卷二十四

諧志

卷二十五

食憲

卷二十六

珍格

卷二十七

卉牋上

卷二十八

卉牋下

卷二十九

虫注上

卷三十

虫注下

【臣】等謹案說略三十卷明顧起元撰起元字太初江寧人萬曆戊戌進士官至吏部右侍郎諡文莊明史藝文志載說略六十卷考起元自序全書實止三十卷蓋志偶悞也其書雜采說部件系條列頗與曽慥類說陶宗儀說郛相近故明史收入小說家類然詳考體例其分門排比編次之法實同類書但類書事此則纂言耳𨿽其中旁及二氏及參以怪異詭瑣之事不免駁雜特明代坊行類書最多大抵剽竊餖飣無資實用起元學問較諸家爲淹貫故所作尙有體裁其史別典述諸門尢有益於攷證裒輯彚稡之功良亦未可盡冺也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

說略原序

昔在甲午乙未之間予端居多暇案上庋說部書數十種隨手取一卷諷之以代藼蘇陶日月遇有可備攷質者苦其性善忘輙取赫蹏識之以類黏尺二鉅冊上時自哂其有掌錄而無舌學已離而爲二十卷名曰說略藏諸笥中中間曽一屬友人半埜李君糾其錯亂浙門張君釐其防畫凡再易艸始克成編乙巳自京師請告歸舟敗於南陽之決河而此書亡矣舊槁尙存張君處防其人又物故予惋惜者久之旣而其家從敝笥中檢以歸予予頗有珠還之喜因念門類差分涉獵未廣更欲釐正而附益焉而病復未果僅蕞爲三十卷錄而存之或謂就一類之中多有缺遺就數類之中多非闗要或或引可有可亡重言𨿽連犿而無傷璅事實荒唐而莫辧愛奇自可語怪何爲予亦爽然自疑不能定也兩弟時從旁慫慂梓於家塾以示兒軰自顧無力荏苒數年頃新安袐書吳君徳聚博古通微耽耆佚典偶過金陵訪予探得數卷讀而好之請事剞劂因念曩時排纘之勞與漂沒之感舉以付焉用成其義先是文學朱君君器見而心賞捐貲爲之繕寫刻旣竣乃並記其所繇如此嗟乎世之閎覽博物君子且囊括昔之爲海爲郛者以大其畜何以略爲顧有如予之好臆而善忘者時探而諷之亦可借以備丹陽之鈔補河東之篋𨿽六藝鍵鈐九流津涉原原本本之論未極於斯至於考驗是非綜校名實兼資前識用廣異聞古今賢喆之用心往往可以槪見是在覽者擇之而已若曰斷截美組織纎細則予豈敢避偃鼠飲河之誚哉萬曆癸丑嘉平江寧顧起元書於遁園之懶眞艸堂

欽定四庫全書

說略卷一

明顧起元撰象緯

廣雅雲天圍南北二億三萬三千五百里七十五步東西減短四步周六億十萬七百里二十五步從地至天一億一萬六千七百八十七里下度地厚與天髙等二十八宿間相距積一百七萬九百一十三里段成式酉陽雜俎玉格雲天地相去四十萬九千里四方相去萬萬九千里貝編又云色界天下石經十萬八千三百八十三年方至地晉天文志云地上去天八萬一千三百餘里後漢地理誌注周天積一百七萬九百一十三里徑三十五萬六千九百七十一里張衡靈憲云八極之維經二億三萬二千三百里南北短減千里東西廣增千里自地至天半於八極地之深亦如之或曰地廣東西二萬八千里五億十萬九千八百八步南北二萬六千里河圖括地象曰東西二億三萬三千里南北二億三萬一千五百里夏禹所治四海內東西二萬三千里南北二萬六千里淮南子言四海之內東西二萬八千里南北二萬六千里水道八千里東極至西極二億三萬三千五百里七十五步北極至南極二億三萬三千五百里七十五步管子言地四極出水者八千里受水者八千里或曰地厚七萬二千二百里下至泉壤第一壘上至星天九萬七千二百里下至九幽洞淵上至星天一千二百一十八萬里

四時天名春爲蒼天夏爲昊天秋爲旻天冬爲上天見爾雅九方天名東方皥天東南方陽天南方赤天西南方朱天西方成天西北方幽天北方天東北方變天中央鈞天見廣雅中央鈞天東方蒼天東北變天北方天西北方幽天西方昊天西南方朱天南方炎天東南方陽天見淮南子

釋氏所載諸天有四天王天帝釋天夜摩天兜率陀天化樂天他化自在天梵眾天梵輔天大梵天少光天無量光天光音天少淨天無量淨天徧淨天福生天福壽天廣果天無想天無煩天無熱天善見天善現天色究竟天無邊空處天無邊識處天無所有處天非想非非想處天日月星宿天常防天持鬘天堅首天見因本經又忉利天焰摩天摩身天梵迦三天果實三天無造天大善天空處天識處天不用處天有想無想天見阿含經

道家所載諸天有太黃皇曾天大明玉完天淸明何童天胎平育天元明文舉天七耀摩夷天虛無越衡天太極蒙翳天赤明和陽天明恭華天曜明宗飄天竺落皇笳天虛明堂曜天觀明端靜天明恭慶天太煥極瑤天元載孔升天太安皇崖天顯定極風天始皇孝芒天太皇翁重天無思江由天上揲阮樂天無極曇誓天皓庭霄度天淵通元洞天翰寵妙成天秀樂禁上天無上常融天玉隆騰勝天龍變梵度天平育賈奕天又大赤天無上大羅天見元始度人經又無景無色郁單無量天無形淸微天無精波羅摩褥天色水無量億羅天無極洞淸上上禪善無量壽天微自然上虛禹余天淸上炁那首約淨天梵行上淸炁稽那遏淨天無窮洞虛極上須延天梵玉虛無精無羅迦淨明天無元逹上靈赤天大梵元炁離和天無極上虛玉空洞寂然天梵無色上眞炁潘羅妙天飛梵行眞上芩謾福徳天云梵流精中元近懿渟天上洞極無崖不驕樂天大梵天元精答惒近蒢天行梵紫虛上元首帶快見天虛梵上淸化靈須陀結愛天上極無景洞微化應聲天大梵九中元阿給道徳天行梵元淸下靈炁須逺天極梵洞微九靈炁須帶阿那天無名至極洞微梵寶天微梵天炁帶扇給道徳天虛梵天炁蟬然識慧天空梵中天續元伊擅天太極無崖紫虛洞幽梵迦摩夷天錄梵自然識慧入天梵大行無景無所念慧天云梵上行維先何擅天無色淸洞微波黎答惒天洞微上梵炁阿竭捨那天上祿梵滅然天極色上行梵泥維先若那天見道經

日名朱明一名靈耀一名東君一名大明一名陽烏見廣雅一名翔陽見木華海賦方諸山眞天呼日爲圓羅耀外國人呼日爲濯羅耀見眞誥羲和者帝俊之妻是生十日浴日於甘泉見山海經郁儀奔日之仙郁儀赤文與日同居見雞跖集日中有三足烏名踆烏見漢天文志及五經通義日出暘谷浴於咸池拂於扶桑是謂晨明登於扶桑是謂胐明至於曲阿是謂朝明臨於曾泉是謂早食次於桑野是謂晏食臻於衡陽是謂禺中於昆吾是謂正中靡於鳥次是謂小遷至於悲谷是謂晡時回於女紀是謂大遷經於泉隅是謂髙舂頓於連石是謂下舂爰息六螭是謂懸車薄於虞泉是謂黃昏淪於蒙谷是謂定昏日入崦嵫經細栁入虞泉之地蒙谷之浦垂景在樹端謂之桑楡見淮南子占日法气形直微起在日上爲戴靑赤气抱日上小如冠爲冠靑赤气小而交於日下爲纓靑赤气小而圓交日左右爲紐靑赤气如小半暈狀在日上爲負皆有喜靑赤气長而斜倚日旁爲防靑赤气圓而小在日左右爲珥有暈日旁如半環向日爲抱背日爲背靑赤气如帶在日四旁爲璚靑赤气長而立日旁爲直气成形在日四方爲提靑赤气橫在日上下爲格日下有黃气三重名曰承福人主有喜且得地靑白气如履在日下曰履見晉天文志

月中嫦娥之說學齋占畢嘗論其妄云漢志黃帝使羲和占日常儀占月周官注云儀俄二字古皆音娥毛詩實惟我儀協在彼中河樂且有儀恊在彼中阿太經各遵其儀協不偏不頗以是例之儀俄二字本同音所謂常娥卽常儀也予謂儀之作俄此誠可據或後人轉寫爲娥羿妃竊藥奔月之說從而傅防之耳楚詞天問安得夫靈藥不能固藏則其妄已久又攷之通鑑前編常儀乃帝嚳之四妃是知後人謂爲月娥者以有常儀占月事而又惑於帝妃之文故也

月有形無光日照之乃有光日似彈丸月似鏡體或以爲日亦似鏡體見京房占月禦曰望舒亦曰纎阿見淮南子月中有物婆娑者乃山河影其空處海水影亦見淮南子須彌山有閻扶樹月過樹影入月中見佛蔵經冬至後月養魄於廣寒宮見東方朔十洲記月宮榜曰廣寒淸虛之府見龍城錄月中有兔與蟾蜍見五經通義羿妻嫦娥竊藥奔月托身於月是爲蟾蜍見後漢天文志有逺飛雞朝往夕還常啣月中桂實歸於南土見洞防記月中有桂樹髙五百丈又月乃七寶合成常有八萬二千戶修之見雜俎又考佛典言日爲火珠月爲水珠其廣徑各有由旬數皆七寶琉璃所成宮殿日天子月天子居之而道藏經又載日姓張名表字長史日中靑帝名圓常元字照龍韜赤帝名丹靈峙字緑虹映白帝名皓郁將字廻金霞黑帝名澄潧渟字緑炎黃帝名壽逸阜字飊暉像月姓文名申字子光月中靑帝夫人名娥隠珠字芬艷嬰赤帝夫人名翳逸寥字婉延虛白帝夫人名弄素蘭字郁蓮花黑帝夫人名結連翹字渟屬金黃帝夫人名靑營襟字炅定容此等又與釋典所言異且日月何以有姓氏名字紛紛傅防可爲拊掌也

王勃益州夫子廟碑帝車南指遁七曜於中階華蓋西臨藏五云於太甲楊用修丹鉛總錄以爲晉天文志華蓋杠旁六星曰六甲太甲恐是六甲按帝車北斗也太防垣北七星曰北斗魁四星爲璿璣杓三星爲玉衡漢輿服志聖人觀於天視斗周旋魁方杓曲以攜龍角爲帝車夏五月建午斗柄指南南方之宿曰星七星爲賢士明則道化行暗則賢良不起魁下六星曰三能一曰三臺爲天階一名泰階在太防垣西次二星曰中臺爲中階上一星爲公侯下一星爲卿大夫華蓋七星在紫防垣杠九星柄合十六星在勾陳上覆蔽大帝之座西臨西方畢宿有五車五星凡此五車各以五寅日之金車庚寅木車甲寅火車丙寅土車戊寅水車壬寅有云各具其色者賢人隠其下也以甲寅爲五候之首故曰太甲如雲太乙遁藏意似謂孔子不得居公卿大夫之位而終身遁藏也

周將伐殷五星聚房齊桓將霸五星聚箕漢髙入秦五星聚東井五星聚於冀方魏有天下五星聚箕尾安祿山反於燕宋太祖啟國五星聚奎太宗卽位五星在奎四星聚栁張而光武興復於雒四星聚尾箕魏文受禪四星聚牛女而元帝中興土宋武北伐四星聚奎及西伐秦四星聚井四星聚參渤海始霸四星聚危文宣受終四星聚張周太祖代漢

五星二十八宿皆有異名木星故曰歳星張衡復名曰攝提曰應星曰紀星蓋以木乃東方之精蒼帝之子故以名之火星本曰熒惑廣雅謂之罰星又謂之執法土星本曰塡星鄭氏曰塡讀如鎭張衡復名曰地候以土義名之耳金曰太白詩又曰啟明曰長庚蓋以先日而見謂之啟明後日而沒謂之長庚又昏見於西方西方庚位故名爾雅又謂明星亦此意也又名火政大皥太爽威星梁星殷星太正營星觀星官星明堂大衰大澤終星大相天浩序星月緯水星曰辰星北方屬水之故亦有數名曰小正天攙安周星細爽能星鉤星防星伺星角亢二星爾雅謂之壽星以其長於列宿數起於此也氐曰天根爾雅解曰角亢下系於氐猶木之有根也故國語曰天根見而水涸房曰天駟天閒以主馬也國語曰農祥晨正以立春之日房晨見農有事也然房心尾三星總而名之大辰按左傳昭十七年宋曰大辰之墟蓋以正屬房心二星故耳郭璞又曰龍星明者以爲時候故曰大辰心星一名三星具體而言也故詩曰三星在天注心宿一名大火以三星之中最明之故七月流火注云大火西流是也箕星詩稱爲南箕晉志又名天雞亦名天津又箕斗總名曰漢津蓋箕乃龍尾斗爲南斗乃天漢之津梁故云牛星一名牽牛爾雅又名星紀郭璞曰牽牛斗者日月五星之所終始故謂之星紀又名河鼓荊楚人呼爲擔鼓擔荷也女星一名嬃女嬃女之卑者也以織婦女工之卑故名石氏又名婺女虛曰枵蓋乃黑色虛位正北故云枵猶言耗也又曰顓頊顓頊旭也亦以水徳位北之意又曰北陸國語曰天黿故左氏疏曰天黿枵別名也室星詩稱營室爾雅謂之定郭璞曰定正也作宮室皆以營室爲正詩曰定之方中作於楚宮是也晉志曰一名淸廟一名宮壁曰東壁又營室東壁總名娵觜之口蓋以室四星相對四方如口之故娵觜亦名豕韋春秋襄十八年歳在豕韋是也奎爲封豕爾雅曰降婁以奎主溝瀆之事故名降婁爲聚眾胃爲天倉昴一名大梁一名西陸皆以屬西方之故別名髳頭以其主胡也又名畱史記索隠曰畱也畢星詩稱天畢爾雅謂之濁郭璞曰或呼爲濁以星形名也一名四幹車參爲白虎一名參伐甘氏名鈇鉞主殺伐義也井名東井以其義也鬼爲楡鬼以義名之也栁謂之咮郭璞曰咮朱鳥之口也按左傳襄九年咮爲鶉火疏曰栁謂之咮鳥口也又名鶉火蓋鶉鳥名朱乃火色皆屬南方故也又漢天文志僕鳥注注作喙爾雅曰鳥喙謂之栁翼軫一名鶉尾亦名鳥帑注傳襄二十八年禆竈曰歳棄其次而旅於明年之次以害鳥帑注南爲朱鳥鳥尾曰帑疏曰人妻子爲帑妻子爲人後鳥尾亦鳥之後故俱以帑爲言也

凡五星所行所直之辰其國爲得位者歳星以徳熒惑有禮塡星有福太白兵彊辰星陰陽和其所主人事者歳主福主大司農主齊魯主司天下人主之過主歳五穀熒惑主大鴻臚主死喪主司空又爲司馬主楚吳越以南主司天下人臣之過主歳成敗塡星主司天下女主之過太白主大臣上公大司馬辰星主刑主廷尉主燕趙主夷狄其盈縮失位元精降於地爲人歳星降爲貴臣熒惑降爲童兒歌謡嬉戲塡星降爲老人婦女太白降爲壯夫處於林麓辰星降爲婦人

二十八宿分屬國朝之郡縣角亢屬河南之開汝氐屬汝尾屬北直之順河眞保永隆萬箕屬順河保斗屬南直之應鳯蘇松常鎭廬安太寧池徽廣和滁淮浙江之杭嘉處湖溫江西之吉瑞袁臨撫建南康廣饒南昌南安贛九江牛屬中都之淮江西之九江浙江之溫湖嚴金衢紹寧臺福建之福泉延汀興邵漳廣東之廣潮南肇髙雷瓊廣西之梧女屬廣東之廣南肇髙雷瓊恵福建之建福泉延汀興邵漳浙江之溫嚴金衢紹寧臺廣西之梧虛屬山東之靑濟登萊東昌室屬山東之東昌北直之大名河南之彰衞懷奎婁屬兗州昴屬北直之順徳廣平眞保定山西之大同畢屬北直之眞保山西之大同觜屬山西之平澤四川之松藩壘溪參屬山西之平潞澤汾遼太原貴州四川之順慶松藩壘溪井屬貴州之普安四川之成都保寧敍潼眉嘉瀘雅永隆順慶天全陜西之西鳳漢平鞏臨慶延寧洮文雲南之臨楚澂曲武山西之大遼解鬼屬陜西之西鳯漢平鞏臨洮文四川之馬雲南之臨楚澂曲武貴州之普安栁屬河南一府星屬貴州之銅仁張屬河南之南陽翼屬貴州之黎平廣西之平南慶潯栁桂廣東之亷四川之防湖廣之郴安沔永辰常衡長嶽荊黃徳襄武陜西之漢中軫屬四川之平防陜西之漢湖廣之靖武襄徳黃荊嶽長衡常辰永沔安廣東之亷廣西之栁平慶予觀分野之說如上所屬有一星而屬數府有二星而共屬一府者況中國則有屬東夷朔方西域俱無屬或星在南而屬在北或星在東而屬在西其理殊不可解也

瑞星曰景星亦名徳星曰周伯星曰含譽曰格澤妖星曰彗星世名掃星曰孛星曰天鋒曰燭星曰星曰長庚曰四塡曰地維蔵光曰女帛曰盜星曰積陵曰端星曰昏昌曰莘星曰白星曰莬昌曰歸邪曰蒙星以上見司天考又歳星所生妖星曰天槍曰天根曰天荊曰眞若曰天榬曰天樓曰天垣熒惑所生妖星曰天陰曰晉若曰官張曰天惑曰天雀曰赤若曰蚩尢鎭星所生妖星曰天上曰天伐曰從星曰天樞曰天翟曰天沸曰荊翟太白所生妖星曰若星曰帚星曰若彗星曰竹彗星曰墻星曰榬星曰白雚辰星所生妖星曰天美曰天毚曰天杜曰天麻曰天林曰天髙曰端下見京房集星章又嵗星之精流爲天棓天槍天猾天衝國皇反登熒惑之精流爲析旦蚩尢旗昭明司危天攙塡星之精流爲五殘六賊獄漢大賁炤星絀流茀星旬始擊咎太白之精散爲天杵天柎伏靈大敗司姦天狗天殘卒起辰星之精散爲枉矢破女拂樞滅寶繞廷驚理大奮祀見河圖又客星曰周伯老子王絮國皇溫星流星有曰地鴈天鴈梁星飛星有曰頓頑曰解銜曰大滑曰天刑又流星曰天狗見中興天文志

余嘗疑天有五行星有五緯地有五嶽人有五事而二十八宿何獨無中央之宿也後觀石氏星經雲中宮黃帝其精黃龍爲軒轅首枕星張尾掛栁井體映三臺司四季司中嶽司中土黃河江漢淮濟之水司黃帝之子孫司倮虫三百六十則固有所謂中宿矣又按張衡靈憲蒼龍連蜷於左白虎猛據扵右朱雀奮翼扵前靈圈脊扵後軒轅黃龍於中則是軒轅一星與蒼龍白虎朱雀武四獸爲五矣世之言星者惟知四獸而不知黃龍是求之未盡也亦猶民俗惟知四時而不知夏之後有土位素問所謂長夏月令所謂中央五時取火夏季取槐檀之火也軒轅本市垣之星而在張宿之分野分爲土徳寄王鶉火亦由是也

埤雅雲天地之气噓而成云噫而成風莊子云大塊噫气其名爲風又雲騰水上溢故爲霧又云陰伏於黃泉陽气上通於天陰陽分爭故爲電董仲舒云陰陽之气上薄爲雨下薄爲霧風其噫也云其气也雨乘空而墜風多則合速故雨大而疎風少則合遲故雨細而密淮南子雲天之精雷電風雨也又云電激气也雷以鞭筞大戴禮云霜陰陽之炁也陰气則凝而爲霜王充論衡雲云霧雨之微也夏則爲露冬則爲霜溫則爲雨寒則爲雪雨霧凍凝者皆由地發不由天降蔡邕云露者陰之液也五經通義云和气精凝爲甘露河圖雲赤水之炁上蒸爲霞曾子云陰陽之气則爲霧爾雅云地气發天不應曰霧霧謂之晦釋名云虹陽气之動也虹攻也純陽攻陰之气也鄭注考靈曜云日旁气白者爲虹元命苞云陰陽交爲虹霓侯鯖錄雲雨气成虹朝陽射之則在西夕陽射之則在東詩云漢箋雲天河水气也精光轉運於天

冬至初陽云出箕如樹立春少陽云出房如積水春分正陽云出軫如白鵠谷雨太陽云出張如車蓋立夏初陰雲出觜赤如珠夏至少陰雲出參如水波寒露正陰雲出井如冠纓霜降太陰雲出鬼上如羊下如蟠石見易通卦驗韓云如布趙雲如牛楚云如日宋云如車魯云如馬衛云如犬周云如輪秦云如美人魏云如鼠齊云如絳楚云如龍蜀云如囷見晉書山云艸莽水雲魚鱗旱雲煙火涔雲波水見淮南子又見呂氏春秋又濯魚云見相雨書礟車云見國史補卿云見拾遺記矞云之色外赤內靑見太經油云見西京雜記景云見竹書紀年雕云見文選三素云見道書梢云見孫氏瑞應圖香雲見拾遺記

八節有八風立春條風春分明庶風立夏淸明風夏至景風立秋涼風秋分閶闔風立冬不周風冬至廣莫風見易緯東北焱風又融風東滔風東南薰風南巨風西南淒風西飂風西北厲風北寒風見呂氏春秋東北條風東方明庶風東南淸明風南方景風西南涼風西方閶闔風西北方不周風北方廣莫風見廣雅幹不周風坎廣莫風艮融風震明庶風巽淸明風離景風坤涼風兌閶闔風見服防注東北炎風東條風東南景風南巨風西南涼風西飂風西北麗風北寒風見淮南子初春至夏五日曰花信風梅花風先楝花風後凡二十四畨見歳時記五月落梅風見風俗通六月黃雀風見風土記九月鯉魚風見提要錄三月鳥信風五月麥信風見國史補仲秋蓼花風見月令章句八月裂葉風見洞防記又雄雌風見宋玉賦離合風見陸機要覽鄭公風見防稽記上行曰扶搖風曲上曰羊角風見莊子梅雨後涼風一月曰舶趠風見瑣碎錄颶母風發時先緩後急曰錬風見嶺南錄及畨禺雜記八月風曰葡萄風見金樓子又祛塵風在昆侖山見拾遺記又南風爲凱風東風爲谷風北風爲涼風西風爲泰風見爾雅春晴日出而風曰光風秋冬餘風曰緒風見楚詞

謂風曰孟婆舊以爲宋勾欄中語捷詞雲春雨如絲繡出花枝紅裊怎禁他孟婆合皂宋徽宗詞云孟婆好做些方便吹个船兒倒轉江南七月間有大風甚扵舶防野人相傳以爲孟婆發怒按北齊李騊駼聘陳問陸士秀江南有孟婆是何鄕也士秀曰山海經帝之女遊於江中出入必以風雨自隨以帝女故曰孟婆猶郊祀志以地神爲泰媼此言𨿽鄙俚亦有自來矣

豳風一之日觱發二之日栗烈按說文觱羗人吹角也其聲悲栗故名觱栗冬日寒風驟發其聲似之所以風寒謂之觱發也吳下田家志引諺云三九二十七籬頭吹觱栗正謂風吹籬落其聲似觱栗與詩意合論語注栗至罅發之時將墜尢有戰栗之象由是觀之觱發栗烈初皆實字而毛已以風寒气寒言之蓋影響之見也集韻凇凍也三蒼解詁液也其字音送俗曰霧凇漢書五行志雨木冰亦曰樹介又曰木稼稼卽介之訛耳寒甚而木冰如樹著介冑也曾南丰集云齊地寒甚夜如霧凝扵木上日出飄滿庭階尢爲可愛遂作詩云園林初日淨無風霧凇花開樹樹同記得集英深殿裏舞人齊挿玉籠齊地以爲丰年之兆諺云霜凇如霧凇窮漢備飯甕然凇之極則以爲樹介木冰諺云木若稼逹官怕蓋寒淺則爲霧凇寒極則爲木冰霧凇召丰而木冰召凶也

二月杏花雨見提要錄淸明爲潑火雨見退齋雅聞三月楡莢雨見汜勝之書四月薇香雨見李賀集五月三日畱客雨見陸機要覽夏至黃梅雨三月迎梅雨五月送梅雨見風土記五月分龍雨見續博物志五月濯枝雨見風土記暴凍雨見爾雅七月灑淚雨七月六日洗車雨見歳時雜記八月荳花雨見歳時記九月黃雀雨見提要錄立冬入液雨見瑣碎錄又旦日雨爲月額雨見金樓子又蜀中以常雨爲爛雨見侯鯖錄

史皇作書天雨粟燕丹畱秦天雨粟呂后時雨粟光武末年陳畱粟大禹時雨稻梁武成八年雨黍於齊梁八年雨黍於薛漢武帝時廣陽雨麥宣帝時江淮谷三日建武三十一年陳畱雨谷吳桓王時金陵五穀五代時閩雨豆趙宋南渡後舒城雨米又雨木實如沐莢子大禹時天雨金三日周成王時咸陽雨金顯王時櫟陽雨金襄王時雨金於晉秦二世元年宮中雨金漢恵帝時宮中雨黃金黑錫漢翁仲孺貧天雨金十斛於其家唐垂拱三年廣州金王莽時宮中五銖錢至地爲梁恵成七年碧於郢梁大同中雨雜色寶珠隋仁壽四年陜雨金銀花又仁壽二年宮中雨水銀花紂末年雨石魏時鄴中雨五色石漢成鴻嘉四年秋信都雨魚長五寸李期時雨大魚於宮中皆黃色又赫連鳳朔元年唐光啟二年元和十四年皆嘗雨魚元至正二十五年六月大都雨魚漢武帝天漢間大雨白釐晉太始八年雨毛於蜀隋開皇六年雨毛於京師如馬尾至三尺唐神龍二年四月雨毛於鄮熈寧戊申雨白毛於巴陵長二三尺紂時天雨血永康元年雨血尉氏後齊河淸二年血於太原唐武徳初血於突厥貞元二十一年血於京師隋仁壽中宮中花如楡莢周秦間河內雨酸棗今酸棗縣是也魏武時河內雨栗漢元帝時雨艸宋太始四年艸於行宮唐貞元中雨木於陳畱大如指長寸許有孔其立如植唐垂拱四年三月天臺雨桂子旬餘咸通八年下邳雨湯殺鳥獸梁王十二年齊地冰廣者六尺漢桓帝京師雨冰涼張駿二年二月冰片如纊宋紹興戊午太康縣雨冰首足卦文皆具

雪兩字音義皆異字以防音屑說文雨防爲徐注訂說文誤以防爲肖遂爲臆說雲霄雪著物則消此說可笑雪豈有著物不消者乎霰雪與片雪同一性也防卽霰也爾雅防爲注冰雪雜下謂之雪說文霰稷雪也陸佃云閩俗謂之冰雪今名濇雪與音相近也詩補傳曰粒雪郭璞爾雅注謂雨雜下也雪初作未成花圓如稷雪撒而下杜子美詩所雲帶雨不成花俗諺雲夾雨夾雪也春秋緯曰盛陽之气溫暖爲雨陰气薄而脇之則合而爲電盛陰之气凝滯爲雪陽气薄而脇之則散而爲霰韓詩相彼雨雪先集維霰薛君曰霰霙也夏侯孝若寒雪賦曰集洪霰之浙瀝煥摧磊之霍索謝希逸雪賦曰霰浙瀝而先集雪紛糅而遂多古詩詠霰云雪花遣汝作先鋒是也以此証之與霄迥不同矣霄以肖近天气也雄賦騰淸霄而軼浮景陶潛詩川滌餘靄宇靉防霄道書所稱九霄靑霄赤霄紫霄絳霄霄之屬與霰字音義何啻千里

霜絳雪仙藥見漢武內周穆王時西王母貢嵰州甘霜甜雪廣延國雪霜皆紺碧見拾遺記吉云國有五色露畢勒國亦有五色露見洞防記水之美者有三危之露露之美者有掲云之露其色紫見呂氏春秋王者施徳恵甘露降一名膏露一名天酒見瑞應圖善飲國人飲丹露云日初出時有露如珠見洞防記又炎帝時有香露昆侖山有朱露見拾遺記

諺云日出雨落公姥相撲謂陰陽不和也蔡邕曰陰陽不和則气爲虹虹見有靑赤之色常依陰雲而晝見於日衝無雲不見太陰亦不見輒與日相互朝陽射之則在西夕陽射之則在東諺云東鱟日頭西鱟雨信然大率與霞相映朝霞不出市暮霞走千里是也莊子曰陽炙陰成虹禮疏云日照雨滴則虹生蓋云心漏日日腳射云則虹特明耀異常或能吸水或能吸酒人家有此或爲妖或爲祥朱子云旣能吸水亦必有形質詩謂之蝃蝀其字以虫俗謂之鱟其字以魚俗又謂之旱龍依其形質而名之也

今人以返照爲倒景非也司馬相如賦貫列缺之倒景謂人在天上下向視日故日景倒在地下也陵陽子曰列缺气去地一千四百里倒景气去地四千里谷永曰登遐倒景如淳曰在日月之上反從下照故其景倒服防曰列缺天閃也魏瓘賦淩倒景而將越莊子言野馬塵埃乃是兩物古人卽謂野馬爲塵埃如吳融云動梁間之野馬韓渥云窻裏日光飛野馬皆以塵爲野馬恐不然也野馬乃田間气耳逺望如羣羊又如水波佛典謂如熱時野馬陽熖卽此物也雀味𨿽甘色則白濁其臭如松脂嚼之膠舌甘露色防紅凝結如脂珠馨香而有酒味食之百竅皆爽也如醴泉有正味甘而飲之愈疾者若漢中元元年京師醴泉湧出飲之痼疾皆愈惟眇蹇者不瘳此方謂之醴泉若唐云韶殿前穿井得甘泉止謂之甘泉耳

凡气自華以南气下黒上赤嵩髙三河之郊气正赤恆山之北气靑勃碣海岱之間气正黑江淮之間气皆白東海气如員簦附漢河水气如引布江漢气勁如杼濟水气如黑防渭水气如狼白尾淮南气如白羊少室气如白兔靑尾恆山气如黒牛靑尾東夷气如樹西夷气如室屋南夷气如闍臺天子气如城門如華蓋如龍馬猛將气如龍如猛獸如火煙如白粉沸如火光夜照人如山林艸木如張弩軍勝气如堤如阪如火光如虵舉首如覆舟負气如馬肝如死灰如偃蓋如偃魚如羣羊羣豬如轉如灰如雙虵如系牛如飛鳥如決隄垣如壞屋如驚鹿

每見史傳稱百六陽九而不得其說按洪景盧續筆云以歷志攷之其名有八初入元百六曰陽九次曰陰七又有陰七陽七陰五陽五陰三陽三皆謂之災歳大率經歳四千五百六十而災歳五十七以數計之每及八十歳則值其一然則陽九卽當承百六而言所謂災歳蓋不止陽九也及攷張世南遊宦紀聞所載王湜太乙肘後備檢則云四百五十六年爲一陽九二百八十八年爲一百六陽九奇數也爲陽數之窮百六偶數也爲陰數之窮與景盧所記不同而甚有理又曰后羿寒浞之亂得陽九之數七赧王衰防得陽九之數八桓靈卑弱得陽九之數九帝滅亡得陽九之數十周宣王父厲而子幽得百六之數十二敬王時吳越相殘海內多事得百六之數十三秦滅六國得百六之數十四東晉播遷十六國分裂得百六之數極而反於一五代亂離得百六之數三此所謂應者也舜禹至治得百六之數七周成康得百六之數十一小甲雍己得陽九之數五而百六之數九庚乙武丁得陽九之數六不降得百六之數八盤庚小辛得百六之數十漢明章得百六之數十五唐貞觀得百六之數二此所謂不應者也又有元二之厄不可曉或云卽元元也訛而爲二耳又云楊孟文石門頌中遭元二西夷虐殘孔耽碑元二坎軻人民相食趙明誠云若作元元不成文理然徧攷歷數書無之竊謂恐卽入元百六而爲陽九次爲陰九詞人深晦陽九陰九之語爲元二耳

說略卷一

欽定四庫全書

說略卷二

明顧起元撰方輿上

周禮均人以土圭之法測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中乃建王國焉則周都潁川陽城所謂地中也艸木子云昆侖天下山之頂也其東面中原也所以江淮河海水皆東流也其西面西域諸國也自流沙以西水皆西流也南則吐蕃兩廣水皆南趍也北卽沙漠又天下岡脊至髙之處直北虎林至海都木鉢子田地地勢又逐漸而低水皆北流昆侖乃其結頂處四下之檐乃四方之國土考其流水可見道經雲海外萊閬苑有五嶽靈山一曰廣乘之山天之東嶽也在東海之中居九气靑天之內二曰長離之山天之南嶽也在南海之中居二气丹天之內三曰麗農之山天之西嶽也在西海之中居七气素天之內四曰廣野之山天之北嶽也在北海弱水之中居五气天之內五曰昆侖之山天之中嶽也在八海之間上當天心形如偃蓋東曰樊桐西曰圃南曰積石北曰閬苑居扵中元一气天中焉又按宋沙門慧嚴與南蠻校尉何承天共論華梵中邊之義引周公測景之法謂此土夏至之日猶有餘陰天竺則無也言測景者周公攝政四年欲求地中而營王城故以土圭測景得潁川陽城於是建都土圭長尺有五寸夏至日晝漏半立八尺之表表北之景尺有五寸景與土圭等此爲地中鄭司農云凡日景扵地千里而差一寸當知陽城蓋就此土自爲中耳旣有表景豈非余陰邪故歷有大小二餘增損積算時輒差候明非中也天竺夏至之日日正中時竪晷無影所謂天中承天無所措難文帝聞之乃勅任豫受焉後婆利國人來果同嚴說成光子雲中天竺國東至震旦國五萬八千里震旦卽神州之號也南至金地國西至阿拘遮國北至小香山阿耨逹池各五萬八千里釋迦方域志云池名阿那陀答多唐言無熱惱也在香山南雪山北居山頂上池周八百里分出四河各隨地勢而注一海故蔥嶺以東水注東海逹以南水注南海雪山以西水注西海大海以北水注北海水經云無熱丘者卽昆侖山山海經云流沙之濱赤水後黑水前有大山名昆侖丘扶南傳云阿耨逹山卽昆侖山山海經雲海內昆侖墟在西北帝之下都方八百里髙萬十洲記云昆侖陵卽昆山也在北海亥地去岸十三萬里此指佛經蘇迷山也故昆侖近山則西涼酒泉之地穆後見西王母之所具彼圖經若昆侖逺山則香山雪山之中也河源出焉攷三教所紀以地理而言𨿽未必如成光子之說然以水與日景而言參之眾論則昆侖當爲天地之中正天竺大千之界也潁川陽城特中國之中周公宅中圖大必於是求之然未可以盡通方之巨觀耳

爾雅云東方有比目魚焉不比不行其名鰈南方有比翼鳥不比不飛其名鶼鶼西方有比肩獸焉與卭卭蚷虛比爲卭卭蚷虛齧甘艸卽有難卭卭蚷虛負而走其名蹷北方有比肩民焉疊食而疊望中有枳首虵焉此四方中國之異气也廣雅又云東方有魚焉如鯉六足鳥尾其名曰鮯南方有鳥焉三首六目六足三翼其名曰鷩鮒西方有獸焉如鹿白尾馬足人手四角其名曰玃如北方有民焉九首虵身其名曰相繇中央有虵焉人面豺身鳥翼虵行其名曰化虵此五方之異物也所載之不同如此

伏羲都陳今河南開封府陳州有陵存焉神農都陳同上或曰曲阜晉志曰都陳而別營扵曲阜也今山東兗州府曲阜縣黃帝都鹿今順天府涿州括地誌又曰涿鹿故城在嬀州今朶顏之地少昊都曲阜同上顓帝都帝丘今山東濮州舊有陵碑尙存帝嚳都亳今河南偃師縣唐堯都平陽卽今山西平陽府也有唐城虞舜都蒲阪卽今山西平陽府蒲州夏都安邑卽今山西平陽府夏縣春秋疏曰堯治平陽舜治蒲阪禹治安邑三都相去各二百里俱在冀州蓋九州之冀也括地誌又曰自禹至太康與唐虞皆不易都汲書曰禹都陽城漢志曰陽翟乃受封避舜子之所商都亳同上後盤庚遷都亦曰亳者書曰不常厥邑於今五邦蓋自湯至盤庚五遷也祖乙遷景盤庚復遷於亳周都丰鎬卽今陜西西安府長安縣關中也徐廣曰丰鎬相去二十五里皆在長安南詩曰文王有聲作邑於丰宅是鎬京維正之武王成之蓋都丰而遷鎬也又曰都洛陽卽今河南府洛陽縣也太史公曰學者多稱周伐紂居洛邑其實不然武王營之成王使召公卜之居九鼎焉而復都丰鎬至平王乃遷洛公羊傳又曰王城者何東周也成王旣卜營洛邑建明堂朝諸侯復還丰鎬蓋以洛居中土故曰京師秦都咸陽卽今陜西西安府咸陽縣故古迹阿房宮長信宮俱在此也西漢始都洛陽五年因婁敬說而復遷都長安東漢都洛陽同上魏都洛陽同上諸書或曰長安曰譙曰許昌曰鄴者水經注曰魏因漢祚復都洛陽以譙爲先人本國許昌爲漢之封居長安爲西京遺迹鄴爲王業本基故號五都時一幸焉而吳初居鎭江都武昌卽今湖廣武昌府也後遷建業卽今南京應天府也蜀都成都卽今四川成都府西晉都洛陽同上東晉都建康同上宋齊都建康同上梁都建康同上陳都建康同上元魏初居雲中卽今山西大同府懷仁縣後遷洛陽同上北齊都鄴卽今河南彰徳府西魏都長安同上關中也後周都長安同上隋始都長安以城狹小水醎與蘇威髙熲共議移去城北三十里龍首山都焉後帝常徙都洛陽爲巡幸故也唐都長安同上梁都汴卽今河南開封府唐都汴同上漢都汴同上周都汴同上宋都汴同上南宋都臨安卽今浙江杭州府元都大都卽今北京順天府時至上都乃宣府之外之地國朝都應天永樂以北平爲行在後爲北京順天府輿地東界朝鮮境東西二千里東瀕海則朝鮮之外亦濱海也西至嘉峪自嘉峪而西南則爲西域河源蔥嶺天竺在焉南濱扵海海之南則爲安南占城佛齊暹羅東則爲日本東南則爲大琉球西南則爲浡泥西洋彭亨諸夷北連沙漠則九邊之外東爲防慶府則金上京與女直相鄰地北爲舊開平則元上京越沙漠爲威鹵鎭殺狐鎭成祖北徵所至之地南望北斗北則爲和寧元初建都扵此自和寧北行四千餘里則爲大澤又東則爲北國云

戰國策注辧證東西二周詳矣而宋劉忠定元城語錄曰東西二周通封畿宗周鎬京也地方八百里八八六十四爲方百里者六十四也洛邑成周也方六百里六六三十六爲方百里者三十六也二都得方百里者百爲方千里也故詩曰邦畿千里東西長而南北短短長相覆爲千里此周武王時也至幽王時宗周滅所謂方八百里失之矣及平王東遷洛邑則方六百里爾明卲文莊簡端錄又曰昭公二十六年天王入扵成周成周下都也王旣入成周矣曷不遂入王城也子朝之餘黨在焉故也故萇之建議城成周也謂之遷都蓋其任怨也大矣非忠之至者其孰能如此或者不知王城成周爲二遂以入成周爲入於京師使遷都之說卒無所歸而之忠不白於後世洛誥曰我卜澗水東瀍水西是謂王城又曰我又卜瀍水東是謂成周嗚呼地之不考乃害於義如此哉均可以補前注也

禹曰天下名山五千三百七十居地六萬四千五十六里出銅之山四百七十六出銕之山三千六百九十與管子同管子地數篇地之東西二萬八千里南北二萬六千里其出水者八千里受水者八千里

八埏東少海東南元澤南浩澤西南丹澤西泉澤西北海澤北寒澤東北通澤又八紘東北荒土東桑野東南眾女南反戶西南火土西沃野西北沙所北委羽又八極東北蒼門東開明門東南陽門南暑門西南白門西閶闔門西北幽都門北寒門見淮南子八陵東陵阠南陵息愼西陵威夷中陵朱滕北陵鴈門又加陵溴梁河墳見爾雅九府東方之美者有醫無閭之珣玗琪焉東南之美者有會稽之竹箭焉南方之美者有梁山之犀象焉西南之美者有華山之金石焉西方之美者有霍山之珠玉焉西北之美者有昆侖墟之璆琳瑯玕焉北方之美者有幽都之防角焉東北之美者有斥山之文皮焉中有岱嶽與其五穀魚鹽生焉見爾雅淮南子周禮職方掌天下之圖以正南荊州其鎭曰衡今名南嶽卽舜南巡至扵南衡者是也【今湖廣衡山縣】漢武元封五年巡南郡霍山禮天柱峯遂以南衡逺阻此地亦名衡山遂號爲南嶽【今南直六安州】至隋復祀扵湖廣之衡山至今不攺周禮以正北並州其鎭曰恆山今名北嶽卽舜北巡至於恆山者是也【今山西大同府渾源州】唐貞觀間眞定曲陽縣恆山忽爾飛石下縣朝廷以地亦名恆山遂因建祠爲北嶽【爾雅亦以此爲北嶽】五代裂宋地又不至於大同因之以祀到今治中兵書馬文升備奏唐宋之故今京師在北南行以祀恆山爲非禮當復於渾源之恆事下禮部禮書倪嶽乃禱曲陽而生者因執志必可信而神已飛於曲陽遂寢

東嶽廣乘山在東海中南嶽長離山在南海中西嶽麗農山在西海中北嶽廣野山在北海中中嶽昆侖山在九海中爲天地心此大五嶽也方壺山在北海扶桑山萊山沃焦山在東海連石山在東南鐘山在北海方丈山員嶠山岱輿山俱在大海中酆都山在九壘之下洲在北海中瀛洲生洲祖洲在東海中鳯麟洲聚窟洲流洲俱在西海中炎洲在南海中長洲一名靑丘在南海中滄海島在北海中髙五萬里皆神仙所居五帝所理中國五嶽東嶽泰山羅浮括蒼爲佐命蒙山東山爲佐理南嶽衡山霍山潛山爲儲副天臺句曲爲佐理中嶽嵩山少室武當爲佐命太和陸渾爲佐理西嶽華山地肺女幾爲佐命西城靑城峩眉嶓冢西戎山吳山爲佐理北嶽恆山河逢抱犢爲佐命隴崆峒陽洛爲佐理又三佐命山靑城山天柱山廬山又有十大洞天則王屋委羽西城西靑城赤城羅浮句曲林屋括蒼三十六洞天則霍林朱陵總眞總司眞虛陵大妙洞虛詠眞丹山赤水極陽明徳天寶極好生上元天柱司升眞化貴司眞容城太王太秀法樂長耀寶光太上寶秀樂長眞玉闕寶圭湘眞太虛洞陽隱觀眞太元大酉華妙金庭崇妙丹霞仙都祈仙靑田大鶴大滌蓋朱湖太生良常方防白馬光金華洞光紫洞盟皆有眞仙主之七十二福地則地肺仙源玉璢靑嶼崆峒郁木坑武當君山桂源靈墟沃洲天姥岑若耶溪巫山淸逺東白安山馬嶺鵞羊洞眞壇洞宮玉淸壇靈源陶山爛柯龍虎勒溪靈應白水源金精閤皂始丰逍遙東北源鉢池論山毛公壇九華桐栢平都緑蘿章觀抱犢大面虎溪元晨徳山雞籠玉峯【在藍田】商谷張公洞長白中條霍山雲山四明緱氏臨卭少室翠防大隱白鹿天柱大若巖山西白天印金城三皇井沃壤三十六精廬綿竹紫蓋瀘水丹陵守靈淨送仙契靜淩虛鳯凰子眞性契啟出谷君平斗山光天眼徳尋得一啟靈宗華朝眞黃堂迎眞招隠紫虛啟聖啟靈鳯臺東華祈仙元陽東蒙貞陽右皆有仙眞修煉之迹按記事者可謂詳悉矣然滇詔之地碧雞金馬蒼山洱水勝甲天下又自廣而西山皆聳秀黛碧洞多深窈宏靚寧無仙眞總理蓋記者當其時中國版圖未備無所攷證耳

昆侖山一名昆岑君山一名媧宮武當山一名篸嶺普陀山一名梅岑靑城山一名天谷大復山一名胎簪衡山一名芝岡東海一名岱淵【岱淵見隨巢子】

太史公自敍言著書蔵之名山名山蔵書自古多有之按穆天子傳羣玉之山阿平無險四徹中繩先王之所謂防府嵩髙山記一石室有自然書及飲食九土文括略禹禪防稽山一石穴委曲黃帝蔵書於此禹得之又水經注石山有金簡玉字書禹發之得治水之理吳地記包山中有洞庭深逺吳王夫差使靈威丈人入洞穴十七日得玉葉上列靈寶經二卷使示孔子曰禹書也吳越春秋九山東南曰天承山號宛委承以文玉覆以藍石其書金簡靑玉爲字編以金銀禹登衡山有赤繡衣男子自稱夷蒼水使者謂禹曰欲得我簡書知道水當齋於黃帝之嶽禹乃齋登石簣山果得其文周行天下使伯益記之爲山海經荊州記小酉山石穴中書千卷相傳秦人於此而學因畱之梁湘東王云訪小酉之逸典是也武陵記天門山巖中有書數千卷見而不可取伏滔北徵記皇天塲古陶穴藏書二千餘卷何仲黙二秦志曰自秦入蜀有三谷四道三谷者其西南曰褒谷南曰駱谷從洋入東南曰斜谷從郿入其所從皆殊舊志謂首尾一谷非是其棧道有四出從成和階文出者爲沓中陰平道鄧艾伐蜀由之從兩當出者爲故道漢髙帝攻陳倉由之從褒鳯出者爲今連云棧道漢王之南鄭由之從城固洋縣出者爲斜駱道武侯屯渭上由之此四道三谷者關南之險阨攻取所從來固矣

張翠微考異南嶽有三一衡陽之衡山二廬江之霍山三舒州之山漢武帝以衡陽遼曠故移其神於廬江今俗皆號爲南嶽又九域志舒州懷寧縣有灊山爲漢之南嶽一名天柱山卽漢武帝登灊天柱山是也按廬江古廬子國卽春秋舒國之地張揖廣雅曰天柱謂之霍山地理誌曰天柱在廬江潛縣漢武帝移嶽神於天柱天柱亦爲霍山是則霍山與天柱一而已南嶽安得三耶首陽山有三一蒲阪二隴西三洛陽論語注以蒲阪爲夷齊所餓之地按考之洛陽者爲是阮瑀弔伯夷曰適彼洛師瞻彼首陽敬弔伯夷謂蒲阪者非也歷山有四一河中府一齊州歷陽縣三冀州四濮州雷澤縣皆有舜之遺迹翠防考異以濮陽之歷山正舜畊之所塗山亦有四一會稽二渝州三濠州鐘離縣四宣州當塗縣皆立禹廟翠防考異以宣之當塗正禹之娶所則其它皆謬托也又按禹娶於塗山防稽志塗山在山陰縣西北四十五里蘇鶚演義塗山有四一防稽二渝州三巴南舊江州四當塗縣按左氏昭公四年傳穆有塗山之防哀公七年傳禹合諸侯於塗山杜預解並云在壽春東北說者曰今濠州也栁宗元塗山銘序曰周穆遐追遺法復防於是山然則禹與穆王皆嘗防諸侯於塗山矣然非必皆壽春也若禹之所娶則未詳何地水經注江州縣水北岸有塗山南有夏禹廟塗君祠廟銘存焉常璩廋仲雍並言禹娶扵此越絕書吳越春秋乃云禹娶於防稽塗山應劭曰在永興北永興今蕭山縣也又與防稽志所載不同蓋防稽乃禹防諸侯計功之地非所娶之國也

防稽臨安金陵三郡皆有東山俱傳以爲謝安攜妓之所按謝安本傳初安寓居防稽與王羲之許詢支遁遊處被召不至遂棲遲東山唐裴冕與呂謂等鑑湖聨句有興衰還尋戴東山更問東此防稽之東山也本傳又云安石嘗往臨安山中坐石室臨濬谷悠然嘆曰此與伯夷何逺今余杭縣有東山東坡有遊余杭東西巖詩注云卽謝安東山所謂獨攜縹緲人來上東西山者是也此臨安之東山也本傳又謂及登臺輔於土山營墅樓館林竹甚盛每攜中外子姓游集今土山在建康上元縣崇禮鄕載建康事迹云安石於此擬防稽之東山亦號東山此金陵之東山也然南史載宋劉勔經始鐘嶺以爲棲息亦號東山金陵遂有兩東山矣

山海經太行山一名五行山列子作太形則行本音也河圖括地象云太行天下之脊郭緣生述徵記太行首始河內自河內至幽州凡有八陘崔伯易感山賦上正樞星下開冀方起爲名丘妥爲平岡巍乎甚尊其名太行蓋趂韻之誤耳

左傳成公二年晉郤克戰扵鞍齊師敗績逐之三周華不注相傳讀不字俱作卜音防琛齊記引摰虞畿服經不跗之注於水其說甚異而有徴又按水經注雲華不注山單椒秀澤孤峯刺天靑崖翠發望同防黛九域志云大明湖望華不注山如在水中李太白詩昔我遊齊都登華不注峯玆山何峻秀防翠如芙蓉比之芙蓉蓋因華不之名也以數說互証之伏氏音不爲跗信矣蜀山之大者曰岷山其川曰岷江岷字說文作防省作岷漢人書作汶多與汶相混列子貉不逾汶謂川江也非汶土也殷敬順已辧之史記冉駹爲汶山郡司馬溫公類篇曰汶音岷據史記引禹貢岷嶓旣藝及岷山之陽及岷山導江皆作汶蓋古字通用也三國誌蜀後主至湔登阪觀汶水之流王右軍與周益州撫書曰要欲一遊目汶嶺五代史蜀主王建貶衛尉少卿李鋼爲汶川尉徐無黨注汶讀作岷而今汶川縣誤呼作問音也

赤壁山乃吳破曹處湖廣赤壁有五漢陽漢川黃州嘉魚江夏皆有之惟武昌嘉魚縣西南八十里大江濱北岸烏林南岸赤壁是也唐屬蒲圻故云去縣西百四十里今屬嘉魚宋謝枋得猶於石崖見赤壁二字蘇子瞻所遊乃黃州西下津江百步赤壁磯土人訛爲赤鼻非故地也可謂賦而失實張文潛但知辧其誤而亦不識此山之名子瞻所遊自名石鐘山也驩兜崇山今以爲湖廣之慈利縣非也沈佺期詩集有從崇山向越裳詩其序云按九眞圖崇山越裳四十里杉谷古崇山竹谿從道明國來於崇山北二十五里合水欹缺藤竹明昧有三十峯夾水直上千餘仞諸仙窟宅在焉其詩云朝發崇山下暮坐越裳陰西從山谷變北上竹谿深竹谿道明水杉谷古崇岑以此証之崇山乃在交廣之域爲是

裴氏廣州記云五嶺大庾始安臨賀桂陽掲陽鄧徳明南康記云五嶺者臺嶺之嶠五嶺之第一嶺也在大庾騎田之嶠五嶺之第二嶺也在桂陽都龎之嶠五嶺之第三嶺也在九眞萌渚之嶠五嶺之第四嶺也在臨賀越城之嶠五嶺之第五嶺也在始安都龎水經注作部龍萌渚輿地誌作明諸徐廣曰五十萬人守五嶺淮南子曰始皇利越之犀角象齒翡翠珠璣乃使尉屠睢發卒五十萬爲五軍一軍塞鐔城之嶺一軍守九嶷之塞一軍處畨禺之都一軍守南野之界一軍結餘幹之水注鐔城接郁林九嶷在零陵畨禺在南海南野余幹在豫章其說五嶺又不同

天山雪山祁連山白山四名其實一也明帝紀擊破白山虜扵蒲類海上章懷注曰山冬夏有雪故曰白山匈奴謂之天山過之皆下馬拜之又杜詩注天山卽祁連山在伊州一名雪山

昔人文章用北方事多言黑山黑山在大幕之北宋謂之姚家族有城在其西南謂之慶州沈括云予奉使嘗帳宿其下雲山長數十里土石皆紫黑似磁石有水出其下所謂黑水也土人言黑水源下委髙水曽逆流予臨視之無此理亦常流耳山在水之東大抵北方水多黒色故有盧龍郡北人謂黑爲盧水爲龍盧龍卽黒水也

杜少陵愁坐詩云葭萌氐種迥左擔犬羊屯葭萌左擔皆地名葭萌人皆知之左擔人罕曉也按太平禦覽引李充蜀記云蜀山自綿谷葭萌道徑險窄北來擔負者不容易肩謂之左擔道也

地誌金陵爲古云陽氏之都按遁甲經雲沙土之福云陽氏之虛也可以長往可以隱處卽今茶陵之云陽山攷之皇甫紀實爲少昊之封云陽氏之蹤固在甘泉甘泉之山本曰云陽以故黃帝以來每大祀必於甘泉然則長沙之地其亦爲始封乎若丹陽曲阿則秦世之云陽嶺也吳地記錄曲阿正秦代之云陽嶺太史時言東南有天子气在云陽間秦人於是發赭徒三千鑿云陽之北岡曲之因曰曲阿則今之丹徒也昔吳岑昏鑿丹徒至云陽杜野小辛間而陳勲屯田鑿句容中道至云陽西城則今之破岡瀆也故杜佑以丹陽爲古云陽而學道傳謂是茅山若絳北之陽石者非其址矣

地有空桑在東窮桑在西歸蔵啟筮云空桑蒼蒼八極旣張乃有羲和是主日月蓋指隅夷之地故記孔子生於空桑春秋演孔圖云徴在遊於大冢之陂夢黑帝謂己汝產必於空桑而幹寶所記徴在生於空桑之地今名孔竇在魯南山之穴故孔廟禮器碑云顏育空桑空桑魯北孔子魯人故說者指云空桑南山穴之說已自戾矣若共工氏振鴻水以薄空桑則爲莘陜之間伊尹莘人故呂氏春秋古史攷俱言尹產空桑空桑故城在今陳畱固非魯也地記言空桑南杞而北陳畱各三十里有伊尹村而所謂窮桑則非此矣拾遺記言窮桑者西海之濱也地有孤桑千尋蓋在西垂少昊之居梁雍之域顓頊繼少昊者故世紀亦自窮桑遷商丘而杜預遽以窮桑爲在魯北至釋例地名乃云地闕故穎逹云言魯北者相傳言爾蓋以定四年傳封伯禽於少昊之墟逆之而史之所記乃在曲阜又因預而妄之也郡國志云少昊自窮桑登帝位非空桑明矣

蕭何封防侯今世家作酇侯字相似之誤也防七何切班孟堅十八侯銘文昌四友漢有蕭何序功第一受封於防又唐詩麒麟閤上識防侯按防在沛酇在南陽何起沛封邑必近之且孟堅去何未逺所聞必眞師古云何封南陽之酇疑未深考也

楊用修以方城爲萬城陳伯晦引史記阻之以鄧林緣之以方城又我悉方城外及服防杜預之說以正之然不如盛之荊州記之明切也其云葉東界有故城始犨縣東至瀙水逹泚陽界南北聨聨數百里號爲方城一謂之長城南北𨿽無基築皆連山相接而漢水流其南故屈完云云何其易曉也郡國志葉縣有方城郭仲產曰苦萊於東俱有方城又楚狂接輿耕扵方城之南蓋皆傍此長山方城而名者也

語云鴈門紫塞地皆在北今人稱北爲鴈塞非也荊州記鴈塞北接梁州汶陽郡其間東西嶺屬天無際鴈飛翥至此卽回翼惟一處稍下每鴈飛逹則矯翮裁度下處而過故名鴈塞地在蜀漢間也

錢唐二字其來甚逺按史記始皇本紀至云夢浮江下丹陽至錢唐臨浙江上防稽立石刻頌秦徳西漢地理誌亦有錢唐縣今唐字從土則誤矣蓋以錢易土及捐錢築塘等事皆傅防之辭也

楚章華臺亳州陳父縣陳州商水縣荊州江陵長林監利縣皆有之幹谿亦有數處據左傳楚靈王七年成章華之臺與諸侯落之杜預注章華臺在華容城中華容卽今之監利縣非嶽州之華容也至今有章華臺在縣郭中與杜預之說相符亳州陳父縣有幹谿其側亦有章華臺故臺基下往往得人骨云楚靈王戰死於此商水縣章華臺之側亦有幹谿薛綜注張衡東京賦引左氏傳乃云楚子成章華之臺於幹谿皆誤說也左傳實無此文章華與幹谿元非一處楚靈王十二年王狩於州來使蕩侯潘子司馬督囂尹午陵尹喜帥師圍徐以懼吳王次於幹谿此則城父之幹谿靈王八年遷於夷者乃此地十三年公子比爲亂使觀從師於幹谿王眾潰靈王亡不知所在平王卽位殺囚衣之王服而流諸漢乃取之以靖國人而赴以干谿靈王實縊於芊尹申亥待他年申亥以王柩告乃攺之而非死於幹谿也昭王二十七年吳伐陳王帥師救陳次於城父將戰王卒於城父而春秋又云弒其君於幹谿則後世謂靈王實死於是理不然也

康成以三亳阪尹共爲一事云湯舊都之民服文王者分爲三邑其長居險故言阪尹蓋東成臯南轘轅西降谷也皇甫士安以蒙爲北亳谷熟爲南亳偃師爲西亳蔡注立政用士安說注盤庚又用康成說二書亳同康成說是

載籍中所言地理訛舛甚多姑數其一二漢文帝封淮南長子陽周侯賜爲廬江王應劭曰廬子國廬子國卽盧戎之地按左傳盧戎自在容城山中劭誤以中廬之廬爲廬江之廬矣舜漁雷澤正城陽之雷澤而周處風土記乃以吳之太湖大雷山小雷山爲舜漁之所子胥之胥山在嘉興東南而張晏乃以太湖之承胥二山爲子胥之山李白讀書於匡山正綿州大匡山小匡山之處而寰海記舊注乃指江州匡廬山爲白讀書之所楚之云夢跨江南北左傳曰王以田江南之夢則知云在江北而郭璞注爾雅乃以嶽陽巴丘湖爲楚之云夢後漢樊丹封謝陽侯正詩所謂申伯畨畨旣入於謝之謝地也而傳乃以爲射陽按射陽在山陽西卽漢髙祖封項纒之地非丹封地也樊毅碑曰謝陽之孫此可驗也鄒衍言九州之外復有九州載於史記按其說曰東南神州曰旦土【旦音與晨同】正南卭州【隋書作迎】曰深土西南戎州曰滔土正西弇州【隋書作拾州】曰升土正中冀州曰白土西北柱州曰肥土正北州【隋書作營州】曰成土東北咸州曰隠土【尸子作急土】正東陽州曰信土其言本荒唐漢人作河圖括地象全祖其說隋作郊天遂以其名入從祀之位史炤通鑑釋文曰此九州其昆侖統四方之九州乎或曰神農地過日月之表蓋神農之九州也又按淮南子載九州東南神州曰農土正南次州曰沃土西南戎州曰滔土正西弇州曰並土正中冀州曰中土西北臺州曰肥土正北濟州曰成土東北薄州曰隠土正東陽州曰申土與前小異

司馬子長自敍云上防稽探禹穴此子長自言徧遊萬里之目上防稽總吳越也探禹穴言巴蜀也後人不知其解遂以爲禹穴在防稽而作地誌者以禹廟旁小坎如舂臼者當之按蜀之石泉禹生之地謂之禹穴其石杳深人迹不到明巡撫儀封劉逺夫修蜀志捜訪古碑刻有禹穴二字乃李白所書始知防稽禹穴之誤水經注石泉縣有石紐村禹所生也

唐詩春云生嶺上積雪在囂間山凹之地堪爲墟市者曰囂尙書序仲丁居於囂其地在陳畱浚儀之間秦之敖倉也敖卽囂也三川爲天下之朝市故名曰敖云左傳有囂氏之隧史記注靑陽在靑之陽囂在之囂梁宣帝七山寺賦神囂嵒嵒而特立仙的皎皎以孤臨皆以囂爲地名也周禮司市之文云禁其鬭囂注鬭以力爭囂以口爭交市之地必多爭故禁之此益可證囂之爲市其義所從來逺矣後世市謂之墟歸市曰趂墟言有人則囂無人則虛也

漢地理誌有胊忍縣顏師古注音劬誤也按說文胊臘挺也其俱反字旣從句與地名何干通典作胊防胊音如順切防如尹切讀如閏蠢通典之音得之矣而字作胊則因漢志而誤也當從乃葉閏字之音防虫名防州地多此虫遂以爲名又謂防屬漢中亦誤檢地誌漢中實無此縣云安之西三十里萬戶驛下橫石灘上土人云驛之左右防故地也

詩曰民之初生自土漆沮齊詩作自杜漆沮言公劉避狄而來居杜與漆沮之地杜水名卽杜陽也據文義作杜爲長耳

銅柱不獨馬援吳黃武二年程普闗雲長分界鑄銅柱爲誓在衡山縣西北一百二十里又五代晉與楚王馬希範立銅柱爲界學士李臯銘在辰州西北一百十里防溪對又涪陵江口名銅柱灘也

史記齊世家魯伐我入陽關徐廣曰在鉅平括地誌兗州博平縣南二十九里西臨汶水唐陽關在安西詩西出陽關無故人是東西兩陽關也

宋潤州丹楊館書從木其屬縣丹陽書從或者疑之考晉地理誌謂山多赤栁故名丹楊江南地誌謂郡北有赭山故名丹陽二說皆有據也抑又考之兩漢丹陽郡治宛陵而丹陽縣則今建康也至移郡治扵建康而元帝又徙都焉扵是以建康守爲丹陽尹至唐天寶初始以今京口爲丹陽郡而以曲阿爲丹陽縣然則今潤之丹陽正非漢丹陽之故治也丹陽凡有數處楚鬻熊始封丹陽則在今歸州秭歸縣後楚文王徙都江陵府枝江縣亦曰丹陽漢於宛陵置丹陽郡隋於丹州置丹陽郡唐於京口置丹陽郡其地不一而西漢志乃以曲阿之丹陽爲楚所封誤矣

說略卷二﹤子部﹐類書類﹐說略﹥

欽定四庫全書

說略卷三

明顧起元撰方輿下

有兩石頭一在金陵一在豫章在金陵者所謂鐘山龍蟠石頭虎踞王處仲蘇峻所據之地也在豫章者卽韓退之次石頭驛詩也有兩石城一在金陵一在竟陵在金陵者卽左思所謂戎車次於石城是也在竟陵者卽莫愁所居之城也有三西塞一在金陵一在霅川一在武昌在金陵者乃石城西北之處在霅川者張志和所稱願爲浮家泛宅往來苕霅間者也在武昌者乃曹武成王用師之城今黃州上有西塞山是也

越絕書柴辟亭到語兒就李吳侵以爲戰地又云語兒鄕故越界名曰就李吳彊侵越地以爲戰地至於柴辟亭又云女陽亭者句踐入臣於吳夫人從道產女此亭養於就李鄕句踐勝吳更名女陽更就李爲語兒鄕水經注云東逕禦而鄕萬善歷曰吳黃武六年正月獲彭綺是嵗由拳西鄕有產兒隨便能語雲天明河欲淸腳折金乃生因是詔爲語兒鄕非也國語曰句踐之地北至禦兒韋昭曰越北鄙在嘉興是也今嘉興志語溪在崇徳東南一名語兒中涇又名沙渚塘爲吳棲兵之地又錢塘有女兒橋亦此前漢書封榬終古爲語兒侯孟康曰越中地名後漢書南粵傳東粵使狥北將軍守武林樓船軍卒錢塘榬終古斬狥北將軍爲語兒侯師古曰錢塘防稽縣榬音袁孟康曰語兒越中地今吳南亭是也師古曰語或作禦或作篽音同侯鯖錄語兒梨果實之珍因其地名也

髙宗伐鬼方之事惟見於易鬼方極逺之國卽莫靡之屬也蒼頡篇云鬼之爲言逺也世本黃帝娶於鬼方氏漢匡衡疏云成湯化異俗而懷鬼方意者湯時鬼方已內屬扵式圍之中而復叛於中衰之日故髙宗伐之以中興殷道也又西羌傳曰殷室中衰諸侯背叛至扵武丁徵西戎鬼方三年乃克故其詩曰自彼氐羌莫敢不來王是其證也竹書紀年周王伐西落鬼戎按今貴州有羅鬼夷楚辭得人肉而祀以其骨爲醢紂醢脯九侯亦效夷虐也

岑參詩苜蓿峯邊逢立春葫蘆河上淚沾巾皆紀塞上之地也唐三藏西域志塞上無驛亭又無山嶺止以烽火爲識玉門關外有五烽苜蓿烽其一也然則今作峯者非也

漢史言匈奴漠南無王庭謂陰山之南黃河之北也陰山在山西陜西之北繞河流南折橫亙千里西出賀蘭東逾燕薊而抵醫無閭重山連阜峻嶺懸崖隔閡北狄過此山後南北數千里東西數千里皆是砂礫無水艸名爲大磧虜駐此人畜皆乏食若不得據陰山之南必須逾此石磧而居其北北卽漠北也漠南無王庭者石磧之南陰山前後也

張良對髙祖言長安形勝曰南有巴蜀之饒北有胡苑之利史記漢書皆不解胡苑之義後人或攺苑作戎非也按漢官儀引郎中侯應之言曰陰山東西千餘里單於之苑囿也又有歌謡曰失我燕支山令我婦女無顏色失我祁連山令我六畜不蕃息所謂胡苑之利當是此義也

牧誓微盧彭濮汲冢周書伊尹爲四方獻令正南百濮鄭語楚蚡冒始啟濮劉伯莊曰濮在楚西南左傳糜人率百濮伐楚通典有尾濮木綿濮文面濮折腰濮赤口濮黑濮爾雅南至於濮鉛周書王防篇卜人以丹砂注云西南之蠻蓋濮人也諸濮地與哀牢相接今按哀牢卽永昌濮人今名蒲蠻其色黑折腰文面是其飾也濮與蒲字音相近而訛爾

宣和畫譜中載有佛林圖或作拂林又作拂菻不知所謂後考杜環經行記拂林在苫國西一名犂靬其人顏色白婦人皆服珠錦善織絡琉璃妙天下菻音力甚切董北苑畫跋云拂林圖自唐有之其人類中國婦人皆衣胡綾紺文雜錦戴金花步搖綴以木難靑珠盧肇雙柘枝舞賦云拂菻妖姿西河別部蓋如唐人之胡旋女元末之天魔隊耳

易井卦朱子解云井者穴地出水之處不曰鑿井而曰穴地何也按中山經云帝囷山有井焉名天井孫子兵法云地防曰天井穴地出水蓋此類耳穴地之井天所爲也鑿地之井人所爲也先天上古穴井後天中古鑿井也

市井二字人有謂古者城分九區如井字公宮後列爲市井者按後漢循吏傳中云白首不入市井注引春秋井田記曰井田之義有五一曰無泄天時地气二曰無費一家三曰同風俗四曰合巧拙五曰通財貨因井爲市交易而退故稱市井也

左傳鄭伯肉袒牽羊以逆楚子曰云云使攺事君夷於九縣注楚滅九國以爲縣願得比之正義謂息鄧黃防江六蓼庸權申息凡十一國不知何以言九沈重謂權是小國庸先屬楚自外爲九也皆曲說不通竊意九爲陽數之極故書傳凡言九者皆指其極也楚辭九歌乃十一篇亦止言九也如九陵九淵九攻九守皆可以此例推之後漢書云九縣飈回正用此語

左傳九丘八索九丘卽九州也八索卽八澤也見淮南子或以八索爲八卦謬矣通鑑外紀云人皇氏依山川土地之勢財度爲九州謂之九囿各居其一而爲之長人皇居中州以制八輔此引春秋命歷敍文也九囿取育艸木爲義卽後世所謂九州也中州則人皇之都石鼓文所謂寓逢中囿也八輔則餘八囿也囿亦作有古字省文書書以有九有之師詩九有有截又奄有九有作九囿解之義尢明暢左傳謂之九藪陽紆云夢之屬周禮九藪州具區荊州云夢豫州圃田靑州孟豬一曰望諸兗州大埜雍州蒲幽州貕養冀州陽紆並州昭余祁爾雅又有十藪魯大野晉大陸秦楊陓宋孟諸楚云夢吳越具區齊海隅燕昭余祁鄭圃田周焦獲淮南子九藪曰越之具區楚之云夢秦之陽紆晉之大陸鄭之圃田宋之孟諸齊之海隅趙之鉅鹿燕之昭余盛與周禮所載不同也

王子年云禹治水所穿鑿處皆有泥封記使熊升其上此封堠之始按北堂書抄引山海經黃帝遊幸天下有記裏鼔道路有記裏堆則堠起黃帝非始於禹也詩町疃鹿毛萇云鹿迹也說文曰町疃禽獸所踐處蓋因町疃下有鹿字遂以鹿迹獸踐附防之鹿迹獸踐可以解鹿不可以解町疃也原詩人之意謂徵夫久不歸家町疃之地踐爲鹿非謂町疃卽鹿也且說文以町疃字載扵田部曰凡田之屬皆以田若町疃果爲獸踐則非田之屬也考之他訓左傳町原防井衍沃千寶注平川廣澤可井者則井之原阜堤防不可井者則町之町小頃也張平子西京賦徧町成篁注町謂畎畝王充論衡町町如荊軻之廬石鼓文原隰旣垣彊理疃疃毛伯惇銘予旣疃商莊子舜舉於童土之地其疏云童土疃也皆說田野並無鹿迹之說也

四海之邊中國者在山東則爲東海在廣南則爲南海人人聞見若禹迹所及西境流沙而不言西海東北嘗至碣石而北海之名不著於經則謂外薄四海訖於四海者如之何而四也漢武帝使命方行四表故西北二海遂有身歷而目擊之者扵是條支之西有海焉先漢使命固嘗見之而入諸史矣後漢班超又嘗遣甘華輩親至其地至於西海之西又有大秦國焉【卽波斯也】夷人之與海商皆嘗往來若夫北海則又其甚逺者而霍去病之封狼居胥山也其山實臨瀚海者北海也蘇武郭吉皆爲匈奴所幽寘諸北海之上而唐史所載又曰突厥部北海之北更有所謂骨利榦之國焉在海北岸然則諸書所稱四海者實皆環夷夏而四之非寓言矣若夫西北二邊有西海栢海靑海蒲類海蒲菖海居延海白亭海鮮水海皆嘗並海立稱然要其實致則眾水鐘爲大澤如洞庭彭蠡之類故借海以名之非眞海也李吉甫辧白亭海而曰河北得水便名爲河塞外有水便名爲海其說確也班固敍張掖之水曰羌水出羌中東北至居延入海則眞以居延爲海矣

楚辭天問東流不溢孰知其故栁子之對朱子之注大抵以歸墟爲說夫水由气而生亦由气而滅今以气墟物則得水又以气吹水則卽幹由一滴可知其大也歸墟尾閭是水之大窮盡气之大升降處山海經云汜天之山赤水窮焉不姜之山黑水窮焉防【音朽】塗之山靑水窮焉不庭之山滎水窮焉成山甘水窮焉則眾流各有窮處至此卽化气而升不必至歸墟也又莊子云日之過河也有損焉風之過河也有損焉風日皆能損水但甚微而人不知覺若襮衣於日中摽濕扵風際則立可驗此隨時而消息也覆杯水於坳堂則立而幹灑激泉於焦原則立而涸此隨地而消息也

禹貢載敷淺原蓋江鄂之間孔氏謂一名博陽山顏師古云博當爲傅漢志豫章歷陵縣南有博陽山傅陽川在南古文以爲敷淺原音爲敷陽誤爲博爾水經注云敷淺原地在豫章歷陵縣西南水經所載禹貢山水澤地凡六十山指名曰山水指名曰水而稱地者四流沙九江東陵敷淺原也孔顏以爲山者異矣按通典云蒲塘驛漢歷陵縣有敷淺原西十里有博陽山以今縣南十三里有陽居山舊經依固以爲敷淺原名博陽山然縣境惟有一水流入大江人謂傅陽川乃在此山東北與志不合杜佑復析敷淺原傅陽山爲二蓋以敷淺原之水也【十道四蕃志敷淺原博陽水俱在饒州九江新舊潯陽錄記顏魯公過蒲塘驛辧土俗所呼蒲淺水蒲敷音之轉南有博陽山土人呼濮陽山濮博亦音之訛則又以爲博陽矣】博陽之山不得而實爾按驛西數十里惟有一望夫山蓋望敷爾潯陽志博陽山在徳安縣南十三里望夫山在徳安縣西北十五里髙一百丈謂升此望敷也隋志湓城望夫山或曰望君是也方輿記謂夫行役妻每髙登而望箱土積髙而爲名然寰宇記巴陵當塗黎徳安皆有望夫之山俱以婦人爲說謬矣志言邑人或謂縣古有敷淺原登此可以望之故名望敷以今山下近村猶以敷裏敷外爲名斯得之矣蓋望都之類爾今崇陽之西二百二十里有雲溪山峭峻淸流界道如帶卽所謂敷淺原也非博陽山

州文有三江而導水之文乃有中江北江釋者於是紛紛孔謂江自彭蠡分三以入震澤而鄭復以東迆爲南江歷代不決不知所謂三江非中北之江中北之江初無三江之名而三江元不入震澤也職方三江州之川郡國志韋昭等以吳郡南松江浙江浦陽江爲之按此皆自防稽入海者自班固冒以南中北之名遂與岷漢入滙之名文相亂故或者疑南松等爲是吳中小水不足名川於是以岷漢充之故志林云江於彭蠡分爲三以入海然江自夏口合漢以入彭蠡卽合爲一自蕪湖出繇秣陵京口至崇明入海何嘗有三桑欽許愼謂江至彭蠡石城而分爲二一爲中江今大江一爲北江浙江也然浙出於黟至余姚定海而入海與長江正自隔絕故漢注又爲岷爲大江至九江爲中江至徐陵爲北江是一源而三目豈其然邪夫贛源於西章本曰豫水豫章之名始此而西章明有江南之號則亦可謂三江特此一江禹所不至禹貢不見學者有不之知夫以震澤在吳彭蠡在楚略不相及今乃謂江自彭蠡分入震澤爲北江是誤以州之文解之也三江旣入震澤底定者謂三江旣入於海而震澤亦以致定此自二事非謂其入震澤此鄭所以謂三江分於彭蠡爲三流東入海然謂分爲三流則愈疎矣且雷夏旣澤灉沮防同雷澤在兗灉沮在雍兗東雍西亦自二事而安國亦以爲二水防同扵此澤蓋不知地理之所至也然又攷之海內東經防稽之山在大楚南三江之首大江出岷山海江出蔓山南江出髙山髙山在城都西皆入於海故郭景純以岷江易浦陽今人特不知其處爾學者又何可妄引淺證而罔之哉

蔡沈黃震說三江皆於下流求之名以地訛號隨世攺恐非禹貢之三江也按徐鉉注說文云江出防山至楚都名南江至潯陽爲九道名中江至南徐州名北江入海郭璞山海經注岷山大江所出也崍山南江水所自出也崌山北江水所自出也三江皆發源於蜀禹貢紀其源而及其委耳

導山之文自岷山至衡山過九江至於敷淺原而導江自岷山至於澧過九江至於東陵東迆北防於滙東陵今之巴陵與夷陵相對出爲東西以夷陵曰西陵則巴陵爲東陵信矣故唐志以今鄂州巴陵爲是九江蓋在東陵而上顧不在彭蠡下也按荊州文九江孔殷鄭氏以爲殷者多也謂九江從山溪所出其孔甚多以言治之之難九江各源其下流合於江而非大江孔安國言江於荊界分爲九道應劭遂以爲自潯陽分班氏之志則以爲在潯陽縣南皆東合於大江而以東陵爲在廬江金蘭水經亦云金蘭西北以廬江郡有東陵鄕也不知金蘭乃在滙之下流非大江之所至許叔重云迆邪行也今江水過洞庭至於巴陵而後東北邪行入於彭澤所謂至於東陵東迆北也豈潯陽之區哉且以大水受小水謂之過二水相受大小均謂之防河水東過洛汭北過洚水洚洛之水入河河水過之而已漾過三澨渭過漆沮亦猶是也自江分爲九道則經當云播爲九江不云過矣九江舊說一畝二白蜆三嘉靡四烏土五六七麏八沙提九廩爲之或百里或五十里始於鄂陵而會於京口桑落州三百餘里而張須元九江圖乃有三里五洲白菌州之名五洲卽蜆而三里卽畝也潯陽記則以爲一烏二白蚌三烏土四嘉靡五畝六源七廩八提九菌源或作浮烏土一作烏臼水經書疏莊子義等往往皆引爲正晁百揆以爲方俗所名於經無當桑落州今在宿松西南百餘里十道四畨志云江自鄂陵分派爲九於此合流謂之九江口又云潯陽江有八洲一沙二人三九江四葛五象六鳥七感八曲折爲九江洲與江洲潯陽中流分界東武林洲洲之下尾故程大昌謂荊境至潯陽以東卽爲州孔應所以附防屬之別無古據安國言爲九派未有其名至張僧鑑張須元賈耽名而不同蓋出俗傳江何嘗九分哉逮之奇乃以九江爲今洞庭宜亦有所見矣竊考漢志東陵之間自有沈漸沅辰敍酉澧湘資九水皆合洞庭東入於江山海經云洞庭之山是在九江中而博物志君山爲洞庭山故張勃吳錄云嶽之洞庭荊之九江也若潯陽則爲境非荊地矣水經注言九江在長沙國下雋縣西北楚地乃今嶽之巴陵洞庭在其西北則荊之九江爲洞庭審矣𨿽然秦漢以壽春置九江郡殊失所謂及英布爲九江王而王莽更以豫章爲九江郡劉歆以爲湖陵九江入彭澤禹貢爲辭也太史公云予登廬山觀禹迹九江口安得古之九江而觀之蓋自秦漢說者指潯陽爲九江爾惠逺記廬山在潯陽南南濱宮亭北對九江而潯陽志九江在州西北二十五里皆率然之說爾太康地記以爲湖漢元水入彭蠡者則又入贛之九水也益遼隔矣

又攷九江蔡注據水經以沈水漸水沅水辰水敍水酉水澧水資水湘水爲九江仁山金氏辧之以爲此九水惟澧水自入洞庭餘皆合沅水北流然禹貢東至於澧過九江則是澧又當在九江之外乃考朱子文集漢史江陵新志更定九江謂一曰瀟江二曰湘江三曰蒸江四曰澬江五曰沅江六曰漸江七曰序江八曰辰江九曰酉江近世方麓王氏又以爲九江爲洞庭禹貢至於澧過九江澧水出今嶽州慈利縣嶽州卽古巴陵郡江水過澧州始經洞庭之口今荊州之水莫大於洞庭而爾雅十藪惟云楚有云夢而不及洞庭周禮職方氏荊州其藪澤曰云夢而亦不及洞庭戰國策載吳起言左洞庭右彭蠡又秦與荊戰大破之取洞庭五瀦則洞庭之名戰國時已有之然旣言洞庭又言五瀦則是洞庭山之側有此五瀦分而爲五亦可以證其未合而爲一也想因九江同此入江故名九江後旣瀦九而爲五又防五而爲一則九江遂皆入湖而洞庭之名始著九江五瀦之名隠矣

曲江有三枚乘七發云觀於廣陵之曲江今蘇州也廣東有曲江今韶州也司馬相如弔二世賦云臨曲江之隑州卽長安也按唐劉餗京師傳記云京師芙蓉園本名曲江園隋文帝以名不正攺之故杜子美詩云曲江翠幙排銀牓又云春日潛行曲江曲七發所謂曲江弭節也

碣石有二一在廣東南海口一在冀州北海口北碣石在海中如河中砥柱當河入海之衝鎖中國水口眞天造也河旁地淪於海碣石遂去岸五百里其地今爲遼東西南小海其西卽冀河入海故道山海關至薊州丰潤一帶是也未有小海時遼東亦不屬兗者蓋須入山海關從永平薊州方至兗逺矣若屬靑州片帆可達故唐虞時遼東今遼陽屬靑遼西今廣寧屬冀自九河淪海而兗地甚狹矣

黃河援神契黃河者水之伯上應天河酈道元水經注河源出昆侖之墟山海經昆侖縱橫萬里髙萬有一千里有靑白赤黑河環其墟其白水出東北陬屈向東南流爲中國河百里一小曲千里一大曲發源及中國大率常然爾雅河出昆侖墟色白由此言之今之黃河所謂白河也而物理論乃云河色黃赤何也又黃河九曲其說出河圖絳象云河導昆侖山名地首上爲權勢星一曲也東流千里至規其山名地契上爲距樓星二曲也邠南千里至精石山名地肩上爲別符星三曲也邠南千里入隴首間抵龍門首名地根上爲營室星四曲也南流千里抵龍首至捲重山名地咽上爲捲舌星五曲也東流貫砥柱觸閼流山名地喉上爲樞星以運七政六曲也西距捲重山千里東至雒防名地神上爲紀星七曲也東流至大岯山名地肱上爲輔星八曲也東流至絳水千里至大陸名地腹上爲虛星九曲也元學士潘昻霄河源志黃河九折胡地有二折蓋乞兒馬出及必赤裏也禹貢導河自積石以此參攷之絳象圖及河源志與禹貢一一皆合

禹貢導河止自積石而漢使張騫持節通西域度玉門見二水交流發蔥嶺趨於闐滙鹽澤伏流千里至積石而再出唐薛元鼎使吐蕃訪河源得之於悶磨黎山皆歷歳月渉艱難而其所得不過如此世之論河源者又皆推本二家其說怪誕總其實皆非本眞意者漢唐之時外夷未盡臣伏而道路未盡通故其所往不無迂回艱阻不能直抵其處而究其極也元有天下薄海內外人迹所及皆置驛傳使驛往來如行國中至元十七年命都實爲招討使佩金虎符往求河源都實旣受命於是歳至河州州之東六十里有寧河驛驛西南六十里有山曰殺馬關林麓窮隘舉足寖髙一日至其巓西去愈髙凡四閱月始抵河源是冬還報並圖其城傳位置以報其後翰林學士潘昻霄從都實之弟濶濶出得其說撰爲河源志臨川朱思本又從八里吉思家得帝師所蔵梵字圖書而以華文譯之與昻霄所志互有詳略今取二家之書考定其說有不同者附注於下按河源在吐畨朶甘思西鄙有泉百餘沮洳散渙弗可逼視可方七八十里履髙山下瞰燦若列星名火惇腦兒卽星宿海也【朱思本曰河源在中州西南直四川馬湖蠻部之正西二千餘里雲南麗江宣撫司之西北一千五百餘里帝師撒思加地之西南二千餘里水從地湧出入井其井百餘東北流百餘里匯爲大澤曰星宿海】羣流奔輳近五七里匯二巨澤名阿刺腦兒自西而東行一日迆邐東鶩成川曰赤賓河又三日水西南來曰亦裏出與赤賓合又四日水南來曰忽蘭又東南來曰也裏術合流入赤賓其流寖大始曰黃河然水猶淸可渉【忽蘭河源出自南山其地大山峻嶺綿亙千里水流五百餘里注也裏河也裏出河源亦出自南山西北流五百餘里與黃河合】又二日岐爲九股曰也孫榦倫卽九度通也廣六七里可渡馬又五日水渾濁土人抱革囊騎過之聚落糾木乾象舟傅髦革以濟僅容二人自是兩山峽束廣可一里二里或半里其深叵測矣朶甘思東北有大雪山名亦耳麻不莫刺其山最髙譯言騰乞裏塔卽昆侖也山腹至頂皆雪冬夏不消土人言逺年成冰時六月見之自九股水至昆侖行二十日【自渾水東北流一百餘里與懷裏火禿河合懷裏火禿河源自南山正北偏西流八百餘里與黃河合又東北流一百里卽麻哈地又正北流一百里乃折而西北流二百餘里又折而正北流一百餘里又折西而東流過昆侖山下畨名亦耳麻不剌其山髙峻非常山麓綿亙五百餘里河隨山足東流過撒思家卽濶濶提地】河行昆侖南半日程地又四五日至濶卽及濶提二地相屬又三日至哈剌別裏赤兒四逹之衝也多冦盜有官兵鎭之近北二日河水過之【河過濶提與亦西八思今河合亦西八思今河源自鐵豹嶺之北正北流凡五百餘里而與黃河合】昆侖以西人簡少多處山南山皆穹峻水溢散漫獸有髦牛野馬狼麅防羊之類其東山益髙地亦漸下岸狹隘有狐可一躍而越之處行五六日有水西南來名納鄰哈剌卽細黃河也【哈剌河自白狗嶺之北水西北流五百里與黃河合】又二日水南來名乞兒馬出二水合流入河【自哈剌河與黃河合正北流二百餘里過河以百站折而西北流經昆侖之北二百餘里與乞裏馬出河合乞裏馬出河源自威茂州之西北岷山之北水北流之古當州境正北流四百里折而西北流又五百餘里與黃河合】河水北行轉西流過昆侖北一向東北流又半月至貴徳州地曰必赤裏始有州治官府州吐畨等處宣慰司司至河州又五日至積石州卽禹貢積石又五日至河州安鄕關一日至打羅坑又東北行一日至洮河水南來入河【自乞裏馬出河與黃河合又西北流與鵬拶河合鵬拶河源自鵬拶山之西北水正西流七百餘里過禮塞塔失地與黃河合折而西北流三百餘里又折而東北流過西寧州貴徳州馬嶺凡八百餘里與邈水合邈水源自靑唐宿軍谷正東流五百餘里過三巴站與黃河合又東北流過土橋站古積石州來羌城廓州搆米站界都城凡五百餘里過河州與野龎河合野龎河源自西傾山之北水東北流凡五百餘里與黃河合又東北流一百餘里過踏白城銀川站與湟水浩舋河合湟水源自祁連山下正東流一千餘里注浩舋河浩舋河源自刪丹州之南刪丹山下水東南流七百餘里注湟水然後與黃河合又東北流一百餘里與洮河合洮河源自羊撒嶺北東北流過臨洮府凡八百餘里與黃河合】又一日至蘭州過北卜渡至鳴沙河過應吉裏州正東行至寧夏府南東行卽東勝州大同路自發源至漢地南北澗溪細流旁貫莫知紀極山皆艸石至積石方林木暢茂世言河九折彼地有二折蓋乞兒馬出及貴徳必赤裏也【自洮水與河合北流過逹達地凡八百餘里過丰州西受降城折而正東流過逹逹地古天徳軍中受降城東受降城凡七百餘里折而正南流過大同路云內州東勝州與黒河合黒河源自漁陽嶺之南水正西流凡五百餘里與黃河合又正南流過保徳州及興州境又過臨州凡一千餘里與喫那河合喫那河源自古宥州東南流通陜西省綏徳州凡七百餘里與黃河合又南流三百餘里與延安河合延安河源自陜西蘆子關亂山中南流三百餘里過延安府折而正東流三百里與黃河合又南流三百里與汾河合汾河源自河東朔武州之南亂山中西南流過營州冀寧路汾州霍州晉寧路絳州又西流至龍門凡一千二百餘里始與黃河合又東南流二百里過河中府過潼關與太華山綿亙水勢不可復南乃折而東流大槪河源東北流所歷皆西畨地至蘭州凡四千五百餘里始入中國又東北流過達達地凡二千五百餘里始入河東境內又南流至河中一千八百餘里通計九千餘里焉】

祝穆方輿勝覽曰天下之大川以漢名者二班固謂之東漢西漢而黎州之漢水源於飛越嶺者不與焉固之所謂東漢則禹貢之導漾自嶓冡山徑梁洋金房均襄郢復至漢陽入江者也西漢則蘇代所謂漢中之甲徑舟出於巴乘夏水下漢四日而至五渚者其源出於西和州徼外徑階沔與嘉陵水合俗謂之西漢又徑大安利劍果合與涪水合入於江

宋劉裕遣朱齡石伐蜀冦譙縱眾軍悉從外水取成都臧僖從中水取廣漢老弱乘髙艦從內水向黃虎史炤通鑑釋文曰巴郡【今之重慶】正對二水口右則涪內水左則蜀外水自渝上合州至綿州曰內水自渝上戎瀘至蜀謂之外水按外水卽岷江自重慶上敍州嘉定是也內水卽涪江自重慶上合州遂寧潼綿是也中水卽沱江自瀘州上富順資簡金堂漢州是也曰四川者則取岷江沱江黑水白水四大川以爲名爾【沈約宋書資江爲中水涪江爲內水】五湖之說有二周禮州其浸五湖國語與我爭三江五湖之利者非吳耶史河渠書扵吳則通渠三江五湖貨殖傳曰夫吳有三江五湖之利太史公自敍曰登姑蘇望五湖此五湖者卽具區也其派有五故曰五湖一名震澤一名笠澤張勃吳錄云五湖者太湖之別名以其周行五百里三萬六千頃故以五湖名義興記太湖射湖貴湖陽湖洮湖爲五湖酈道元水經注謂長塘湖射貴湖上湖滆湖太湖爲五張守節史記正義云茭湖遊湖漢湖貢湖胥湖皆太湖東岸五灣爲五湖虞翻云太湖有五道東通長洲松江南通安吉霅溪西通宜興荊溪北通晉陵滆湖西南通嘉興韭溪陸魯望云太湖上稟咸池之气一水而五名其名大同小異皆禹貢之所謂震澤也王勃文襟三江而帶五湖則總言南方之湖洞庭一也靑艸二也鄱陽三也彭蠡【一名亭湖卽禹貢滙澤】四也太湖五也

黑水諸儒之說不一程泰之辯之甚悉其一孔穎逹援酈道元所釋水經有曰黑水出張掖雞山南流至燉煌過三危山南流入於海程尙書以爲此說出於許叔重而增益以入南海者道元也蓋南海者交趾二廣之海漢張掖者唐之甘州而燉煌者沙州也甘州之水皆入積石河河流竟東則其水已非南向況積石旣在其南亦自無緣可以截河南過也程氏之言似爲有據然水之在雍州今名黑水者有六若以爲入積石河則是平涼及寧夏衛之黑水而非張掖之黒水也今輿地圖肅州有黒水南流去積石幾及三百里不與積石河相通此爲禹貢之黒水無疑但其去南海遼逺而交南久棄無從考其入海之道咸通中樊綽宣慰安南親行西南諸夷著爲蠻書以載其所親見山川曰蠻水之南入於南海者凡四區江西珥河麗水彌渃水皆羅絡西南諸夷西南入海其間有麗水者古黒水也但綽所案行者西南諸夷而未及於西北其所稱麗江程氏以爲西行入驃始得至南海是得其下流而不知其上源之爲何如乃程又不取其所稱麗水而指其所稱西珥河謂與漢志楡葉澤相貫楡葉漸漬成黒又引古黒水祠在益州者爲證不知此黒水乃成都安縣南之黑水而非禹貢之黒水也至元金仁山又謂西南諸水合而爲瀘水夷人謂黒爲瀘瀘水卽黒水也經過雲南但名瀘水至交趾又名歸化水廣處如江東南入海而海道圖自名黒水口按四川行都司城南有瀘山卽瀘水所出今雍州多黒水尙不知的在何處而乃欲以瀘爲黒又考交趾海口並無所謂黒水口則金氏之言尢不足信也禹貢貢道皆曰浮於惟冀州無貢道止書島夷皮服夾石碣石入於河蓋島與碣石字相聨書知爲海夷貢道若梁州厥貢惟璆鐵銀鏤砮磬熊羆狐貍織皮西傾因桓是來當作一節浮於潛四句是一節梁州是今四川兼有陜西漢中金沔鞏昌西和成縣秦州湖廣施州等地若貢物俱從西傾而來是東南至西北登舟矣西傾因桓是來止言織皮出處與所由來也潛亦非一梁州三十六江皆是隨處登舟都到沔車行入渭又舟行也雍州厥貢惟球琳瑯玕織皮昆侖析支渠捜西戎卽敍當爲一條浮於積石四句爲一條西傾在今臨洮府一云洮卽桓西戎卽敍猶靑州厥貢條中有萊夷作牧也夏書兗水東流爲濟入於河溢爲滎又東出陶丘北此伯禹所知也【歷古地書皆知濟自河北溫縣入河自河南滎陽而溢】兗濟二郡正以是名濟源縣在河東濟南濟北濟陽濟陰皆在河南自杜預謂濟繇滎陽東過魯之西至樂安入海兗出王屋入河始釐爲二而杜佑李吉甫樂史竇革鄭樵輩遽援後志謂濟自莽末旱塞不復截河南度而以水經依取禹貢爲疏故唐髙宗問許敬宗禹浮濟漯逹於河何今濟漯斷不相屬對曰兗濟自溫入河洑地南出爲滎澤又洑而出曹濮之間汶水從南入之故書又言浮汶達濟不言合漯漯自東武陽至千乘入河也【漯自濟派至東武陽入河今莘縣北此水入河非濟水入河也】敬宗蓋亦本孔與河並驅而截河溢出之意不知其時無復滎水汨出滎口者【滎陽水受河流石門防之滎口○滎澤在今滎澤縣北四十里】謂濟南諸名爲出不審是一蔽也佑說河南之濟使禹所命或以性同或一時眾流湊泛濟適溢從河南以出而名又奚必洑流之說然禹必不以一時暫溢之名移疑後世夫水之所出自以不同固有入而不合行而復出者昔郭緣之於河上源遇書生問之何知濟與河上源通生曰洛水淬劍正與河水上源不異物之不同猶鈆錫也北濟旣入於河性與河別不能合混滲漉入地洑行達滎陽而遂溢爲滎爾今之歷下等處發地悉是流水濟所過也東阿之井正濟所溢故今阿膠止濁住吐下膈而疏痰以濟之性趨下淸而下重故治淤濁逆上之屙以今油水固不同情九夏之辰冷熱之風亦各爲隧豈爲必無水過水哉涇渭分曹南零防地此理不少鄭樵謂山過山則分水過水則合世無山過山水過水之理謂漢入於江其文止此下有脫文兗入於河其文亦止於此而溢爲滎之上當更有道渷水數句說經不通不以爲脫必以爲誤此書生之篤疾也林之奇以爲漢入江濟入河皆合而流大禹導水自此開以支引之故猶蒙上之名亦以淺鄙測聖人者庭州覇水金鐵皆漏【庭州防水滴滴以手及金鐵器承之皆漏惟瓠葉則否拘夷山中有流水下如飴亦然服之毛落而仙曰駝溺去屯防二萬里道安西域記云石駝溺其國有婆羅門守視】延之河日夜流脂【延境內有石油舊說髙奴縣出脂水卽此水際河石間與泉雜出以雉尾裛之乃采入缶似淳漆然之如麻煙甚濃重沈括取掃爲墨松脂不及所謂延川石液者石炭煙亦大黒人衣延川詩所謂二郎山下雪紛紛石煙多似洛陽塵】弱水溺毛黑溪髕悉唐制角【西海島間出如脂而黑金鐵承皆滲去惟角可貯南人以塗木上象至輒不去昆侖以塗身卽乘之如家畜】畔怯腐手【婆羅門有畔荼怯水出山石坎中七色或冷或熱能消金石艸木手探亦腐取以駝骨石人守之】蓋亦謂之無哉

孔明出師表五月渡瀘今以爲瀘州非也瀘州古之江陽而瀘水乃今之金沙江亦曰黑水其水色黑故以瀘名之耳沈黎古志孔明南徵由今黎州路黎州四百餘里至兩林蠻自兩林南瑟琶部三程至嶲州十程至瀘水瀘水四程至弄棟卽姚州也今之金沙江在滇蜀之交一在武定府之江驛一在姚安之左卻據沈黎志孔明所渡當是今之左卻也瑟琶一作虱琶兩林今之卭部長官司也

荊州府誌載夷陵州有浣紗河其說云昔伍子胥奔吳道遇浣紗女卽其地也其水色班白若浣紗之色後人立子胥廟於此按吳越春秋伍員初逃楚難聞太子建在宋奔往就之旣而奔鄭防鄭人殺建乃與建子勝奔吳越昭關至江漁父渡之遂行入吳疾於中道乞食溧陽防女子系綿於瀨水之上筥有飯女子長跪而與之子胥已餐而去顧謂女子曰掩夫人之壺漿無令其露女子嘆曰嗟呼妾獨與母居三十年自守貞明不顧從適何宜餽飯與丈夫虧越禮儀妾不忍也乃自投於瀨水而死後員入郢而還過溧陽瀨水之上欲報女子以百金而不知其家乃投金水中而去又按張勃史記注子胥乞食在丹陽溧陽縣丹陽爲今應天府溧陽其屬邑也邑有投金瀨緣伍員投金而得名唐時立貞女祠其上李太白爲之記

陳陶詩可憐無定河邊骨猶是春閨夢人按無定河在靑潤縣東六十里南入黃河一名奢延水又名銀水輿地記唐立銀州東北有無定河卽圁水也後人因潰沙急流深淺無定故更今名又唐陳祐詩無定河邊暮笛聲赫連臺畔旅人情函關歸路千餘里一夕秋風白髮生

韓文步有新船不知者攺爲涉朱子考異己著其謬蓋南方謂水際曰步音義與浦通孔戣墓志蕃舶至步有下碇稅卽以韓文證韓文可也栁子厚鐵鑪步志云江之滸凡舟可縻而上下曰步水經贛水西岸有盤石曰石頭津步之處也又曰東北逕王步蓋齊王之渚步也又云鸚鵡洲對岸有炭步今湖南有縣名城步靑箱雜記嶺南謂村市曰墟水津曰步罾步卽漁人施罾處也張勃吳錄地名有步魚步州有步任昉述異記上虞縣有石駞步羅含湘中記有靈妃步金陵圖志有邀笛步王徽之邀桓伊吹笛處溫庭筠詩妾住金陵步門前朱雀航樹萱錄載臺城故妓詩曰那看回首處江步野棠飛東坡詩蕭然三家步橫此萬斛舟元成原常有寄紫步劉子彬詩云紫步於今無士馬滄溟何處有神仙字又作埠今人呼船儈曰埠頭律文私充牙行埠頭東海中有弱水不勝鴻毛至則必溺故名又西海中亦有弱水西海今西寧衛西三百里弱水在甘州之西秦乞伏熾磐討吐谷渾覓地於弱水南大破之覓地降署爲弱水護軍又道經廣野山在北海弱水中

洪水滔天鯀竊帝之息壤以堙洪水【山海經云帝怒令祝融殺之羽山】息生之土長而不窮【如出入息息肉息錢息婦云者】故有息石【髙子勉息石詩字在江陵莊嚴寺或云韞玉】漢元帝時臨滁地湧六里崇二丈所哀帝之世無鹽危山土起覆章如馳道狀蓋息壤也江陵之壤鏁鎭水旱【江陵圖經引別錄云子城南門地隆起如伏牛馬去之一夕輒復如故在昔傳爲息壤牛馬騰踐或死】昔髙從誨鎭渚宮出經其處【萬勝門外】問書記孫光憲對以伯禹治水自岷至荊定彼泉源之穴慮萬世下有或泛溢爰以石屋鎭之蓋本之防洪錄裴相歐獻之事也【元和初裴宙鎭荊掘之六尺得一石規模樓櫓悉仿荊城其中空徑六尺八寸甚工致命徙之藩籬間是春淫雨四月不止潦漲莫遏人抱爲魚之憂防歐獻乘居楚山馳問之對以事迫鑿石弗及令陶範爲江陵城內廣六尺八寸樓堞門閾無少差於南門外八十步掘深六尺埋之當止宙始驚嘆昔人所塡從之旣瘞祭之夕復隆起獻乃洛中道士博學多聞亦見江陵志】王子融修臧丙之事雷雨驟集爰屋而記之貽救畱者焉【慶曆甲申尙書郎王子融涖渚宮自春不雨徧走羣祀五月壬申與郡僚及此以今地無復隆起而石屋檐且露請掘取驗𨿽召水沴亦足爲快因具畚鍤寘土數百石以備俟旦從事是夕雷雨大至逺近沾洽亟以馨俎薦答醫博士張若水者年逾七十因言兒時見臧大誎丙嘗以久旱發之數尺巨石如屋四面爲柱爲牖其南隱出門闥之象百夫莫動乃糜以巨索率水兕二百蹄出之大雨而止未及窮其石城者因覆以屋後更爲敝累壇繪爲風雷之象陳堯佐不宜之易以龍神皇祐二年子融致仕始爲記俾曹呂刻寘之】蘇軾言其屢應然矣【息壤詩序云旁有石記謂不可犯畚鍤所及輒復如故又頗致雷雨歳旱屢發有應】栁子所言龍興寺地天地之間自多有此【記是永州云負甕而起者尺有五寸夷之復髙鍤者皆死云】然鮌以堙水殛禹復用之彼以障汨而此以塡後禍也【淮南子云禹以息壤堙洪水以生土封之意有後泄也】

岑參熱海行雲蒸沙爍石然虜云沸浪炎波煎漢月按奘西域記云淩山蔥嶺北隅坎雪積淩春夏不解懸釡而炊席冰而寢七日出山有一淸池亦曰熱海以其對淩山不凍故得此名也

江左今有莫愁湖在西城南按古樂府有莫愁樂石城樂唐書樂志曰石城有女子名莫愁善歌謠石城樂第二歌云陽春百花生摘挿環髻前捥指蹋忘愁相與及盛年莫愁樂云莫愁在何處莫愁石城西艇子打兩漿催送莫愁來尙未詳也莫愁盧家女子善歌唱嘗入楚宮李商隱詩如何四紀爲天子不及盧家有莫愁是也莫愁村今在承天府漢江西石城在州西北晉羊祜所建鄭谷詩石城昔爲莫愁鄕莫愁防散石城荒江人依舊掉舴艋江岸還飛雙夗央王橫詩村近莫愁連竹塢人歌楚些下蘋洲又沈佺期詩盧家少婦郁金香卽此也按通考載梁武帝詩洛陽女兒名莫愁雲莫愁盧家女洛陽人則莫愁又有兩人矣

吳泉卽虞淵見河圖絳象云邠之隘上爲扶桑日所升宣陸之阻上爲吳泉月所登此僞書也虞綽逃難易姓名作吳卓唐髙祖諱淵後易作泉詩云酣歌一夜送泉明是也

湖州有餘英溪余不溪不今秋韻作方鳩切非也當作虞韻風無切本作柎說文鄂足也艸木房爲柎一曰華下蕚通作不詩棠棣之華鄂不韡韡鄭云承華者鄂不當作柎鄂足也卽今言花蔕也此地有梅溪苕溪其泥相通故曰餘英余不其義可見矣若作方鳩切則本注說文云不鳥飛上翔不下來與溪水全不相干涉也易澤中有火素問云澤中有陽焰如火煙騰騰而起於水面者是也蓋澤有陽乃山气通澤山有陰靄乃澤气通山木華海賦陰火潛然唐顧況使新羅詩陰火暝潛燒是也東坡遊金山寺詩云是時江月初生魄二更月落天深黒江心似有炬火明飛照山棲鳥驚悵然歸臥心莫識非鬼非仙竟何物注引物類相感志山林藪澤晦明之夜則野火生焉散布如人秉燭其色靑異乎人火按拾遺記東海有浮玉山山下有穴穴中有大水蕩潏火不滅爲陰火正此類也

禮運地出醴泉注王者政平醴泉湧出十洲記瀛洲有玉膏山出泉如酒味名爲玉酒飲數升輙醉令人長生應劭漢官儀曰酒泉城下有金泉泉味如酒故曰酒泉述異記海上十洲一曰瀛洲有靑丘翠水地生玉酒飲之長生白孔六帖南昌國有酒山山有泉其味如酒飲之甚美醉則經月不醒方輿記曰漢宣帝聞谷口縣泉味如酒故以醴泉名縣醴泉縣誌泉在縣東南三十里周圍數十步深不可測圖經曰醴泉在扶風鄕唐貞觀中復湧出其味如醴飲之可以愈疾又漢光武中元元年明帝永平十一年隋開皇二年唐天寶三年宋大中祥符元年熈寧元年政和五年並有醴泉出

野語曰邵康節曰世有溫泉而無寒火昭徳晁氏解云陰能順陽而陽不能順陰也水爲火防則沸而熟物火爲水沃則滅矣晉紀瞻舉秀才陸機策之曰陰陽不調則大數不得不否一气偏廢則萬物不能獨成今有溫泉而無寒火其故何也白虎殿諸儒講論班固纂爲白虎通五行篇亦曰有溫水無寒火然今湯泉往往有之如驪山尉氏駱谷汝水黃山佛迹匡廬閩中等處皆表表在人耳目坡詩云自憐耳目隘未測陽陰故郁攸火山烈觱沸湯泉注安能長魚鱉僅可燖狐兔朱氏晦庵詩云誰然丹黃防此玉池水蓋謂溫泉之下必有硫黃礜石故耳獨未見所謂寒火按西京雜記載董仲舒曰水極陰而有溫泉火至陽而有涼又抱朴子曰水性純冷而有溫谷之湯泉火體宜熾而有蕭丘之寒又劉子從化篇曰水性宜冷而有華陽溫泉猶曰泉冷冷者多也火性宜熱而有蕭丘寒猶曰火熱熱者多也然則寒火亦有之矣特以耳目所未及故以爲無耳水之異者句容縣半湯湖其水同一壑而半冷半熱熱可瀹雞皆有魚魚交入輒死石陽縣有井水半靑半黃黃者如灰汁取作粥飲悉作金色气甚芬馥崇寧一大井以片石開二竅羃其上一竅汲以造餳一竅汲以爲染若易竅汲之皆不能成其用恆山有雙龍泉相去僅丈許而一甚甘一甚苦壽州有咄泉人至其旁大叫則大湧小叫則小湧咄之則湧彌甚無爲州有笑泉湧出石底人有笑聲則泉益滚沸西寧衛有泉聞人足音卽沸

司馬相如上林賦敍上林諸水曰丹水紫淵防滻涇渭八川分流相背而異態灝溔潢東注太湖八川自入大河大河去太湖數千里中間隔太山及淮濟大河何緣與太湖相涉郭璞江賦云注五湖以漫漭灌三江而漰沛墨子曰禹治天下南爲江漢淮汝東流注之五湖孔安國曰自彭蠡江分爲三入於震澤從爲北江而入於海此皆未嘗詳考地理江漢至五湖自隔山江乃繞出五湖之下流徑入於海何緣入於五湖淮汝徑自徐州入海全無交渉禹貢云彭蠡旣瀦陽鳥攸居三江旣入震澤底定以對文言則彭蠡水之所瀦三江水之所入非入於震澤也震澤上源皆山環之了無入川震澤之委乃多大川亦莫知孰爲三江也

水以漳名洛名者最多今略舉數處趙晉之間有淸漳濁漳當陽有漳水灨上有漳水鄣郡有漳江漳州有漳浦亳州有漳水安州有漳水洛中有洛水北地郡有洛水沙縣有洛水此槪舉一二耳其詳不能具載考其義乃淸濁相揉者爲漳章者文也別也漳謂兩物相合有文章且可別也淸漳濁漳合於上黨當陽卽沮漳合流灨上卽漳合流鄣郡卽西江合流亳漳渦合流云夢則漳鄖合流此數處皆淸濁合流色理如防蝀數十里方混洛與落同義謂水自上而下投流處也

人有疑水肥石墨事者按地理誌言髙奴縣洧水上有肥可用之博物志言酒泉南壽縣南山出泉水大如筥注地爲溝水有肥如肉汁取著器中始黃後黑如凝膏然極明與膏無異膏車與水碓甚佳北方謂之石漆又雲水肥水經注銅雀臺北曰冰井臺髙八丈上有冰室室有數井深十五丈藏冰及石墨焉石墨可書又然之難盡亦謂之石炭陸士龍貽兄書三臺上曹公藏石墨數十萬斤云燒此消後可用然煙中人不知兄頗見之今送二螺卽此物也

唐六典述五行有命祿驛馬湴河之目按沈存中夢溪筆談曰余在鄜延見安南行營諸將閱兵馬籍有稱過範河損失問其何謂範河乃越人謂淖沙爲範河北人謂之活沙人馬履之百步之外皆動然如人行幙上其下足處𨿽甚堅若遇其一陷則人馬駝車應時皆沒至有數百人平陷無孑遺者或謂此卽流沙也又謂沙隨風流謂之流沙湴字書亦作埿【蒲濫反】按古文埿深泥也因知術書有湴河者蓋謂陷運如今之空亡也

說略卷三﹤子部﹐類書類﹐說略﹥

欽定四庫全書

說略卷四

明顧起元撰時序

嘗攷易疏稽覽圖京氏以坎離震兌四正卦爲方伯監司之官每卦一爻統兩卦半兩爻綂五卦成一月六爻統十五卦分爲六气成三月爲一時一年十二月有十二中气則置十二公卦以主之倂辟侯卿大夫凡六十卦每爻別主一日凡三百六十日余有五日四分日之一每日分爲八十分分起於夜半五日分爲四百分四分日之一又爲二十分六十卦分之六七四十二卦別各得七分而气盈朔虛十九年一章七置閏之法靡有不合以一歳言之冬至起於中孚初爻大雪終於頥之上爻亦靡有差忒說者謂羲和歷法本之先天之易京氏卦气本之後天之易故與洛下閎歷數相通宜有之又歷家有章蔀紀元四法邵子皇極經世因之爲元防運世歷家十九章四章爲一蔀二十蔀爲一紀三紀爲一元通記四千五百六十年皇極經世之數元於一會於三百六十故一元十二會爲三百六十運一會三十運爲三百六十世一世三十年爲三百六十月一月三十日爲三百六十時一日十二時爲三百六十分卦以掛一爲序起於泰終於明夷每卦六爻共得一千五百三十六爻爻以四爲用凡一運一世一年一月一日一時皆得四爻則三百六十數得一千四百四十爻分爲二十四气每气減閏四爻而一千五百三十六爻二百五十六卦爲一周矣其於歷數亦靡有不合

立春正月節立建始也五行之气往者過來者續於此而春木之气始至故謂之立也立夏秋冬同東風解凍凍結於冬遇春風而解散不曰春而曰東者呂氏春秋曰東方屬木木火母也火气溫故解凍蟄虫始振蟄藏也振動也宻藏之虫因气至而皆蘇動之矣鮑氏曰動而未出至二月乃大驚而走也魚陟負冰陟升也魚當盛寒伏水底而逐暖至正月陽气至則上游而近冰故曰負汲冡書作魚上冰

雨【去聲】水正月中天一生水春始屬木然生木者水也故立春後繼之雨水且東風旣解凍則散而爲雨水矣獺祭魚獺一名水狗賊魚者也埤雅曰西方白虎之屬似狐而小靑黑色膚如伏翼水居食魚援神契曰謂多賴故不使超賴才也膽分巵飲酒卽斃淮南子曰獺穴知水之髙下祭魚取魚以祭天也所謂豺獺之報本歲始而魚上游則獺初取以祭埤雅云獺取鯉於水裔四方陳之進而弗食世謂之祭魚徐氏曰獺祭圓鋪圓者水象也豺祭方鋪方者金象也候鴈北鴈知時之鳥熱歸塞北寒來江南沙漠乃其居也孟春陽气旣達鴈自彭蠡而北矣汲冡書作鴻鴈來月令漢書作鴻鴈北艸木萌動天地之气交而爲泰故艸木萌生發動矣驚蟄二月節夏小正曰正月啟蟄言發蟄也萬物出乎震爲雷故曰驚蟄是蟄虫驚而出走矣桃始華呂氏春秋作桃李華淮南子作桃李始華桃菓名花色紅是月始開倉庚鳴庚亦作鶊黃鸝也詩所謂有鳴倉庚是也章龜經曰倉淸也庚新也感春陽淸新之气而初出故名其名最多詩云黃鳥齊人謂之摶黍又謂之黃袍僧家謂之金衣公子其色鵹黑而黃又名鵹黃諺曰黃栗畱黃鶯鶯兒皆一種也鷹化爲鳩鷹鷙鳥也鷂鸇之屬鳩卽今之布谷章龜經曰仲春之時林木茂盛又喙尙柔不能捕鳥瞪目忍饑如癡而化故名曰鳲鳩

春分二月中分者半也此當九十日之半故謂之分秋同義夏冬不言分者蓋天地間二气而已方氏曰陽生於子終於午至卯而中分故春爲陽中而仲月之節爲春分正陰陽適中故晝夜無長短云鳥至鳥燕也齊魯謂之乙春秋運斗樞曰瑤光星散爲燕淮南子曰燕入水爲蛤中記曰千歲之燕戶北向髙誘曰春分而來秋分而去也雷乃發聲陰陽相薄爲雷至此四陽漸盛猶有陰焉則相薄乃發聲矣乃者韻會曰象气出之難也注疏曰發猶出也始電電陽光也四陽盛長值气泄時而光生焉故歷解曰凡聲陽也光亦陽也易曰雷電合而章公羊傳曰電者雷光是也徐氏曰雷陽電陰非也蓋盛夏無雷之時電亦有之可見矣

淸明三月節按國語曰時有八風歷獨指淸明風爲三月節此風屬巽故也萬物齊乎巽物至此時皆以潔齊而淸明矣桐始華桐木名有三種華而不實者曰白桐爾雅所謂榮桐木是也皮靑而結實者曰梧桐一曰靑桐淮南子曰梧桐斷角是也生於山崗子大而有油者曰油桐毛詩所謂梧桐不生山崗者是也今始華者乃白桐耳按埤雅桐木知日月閏年每一枝生十三葉與天地合气者也今造琴瑟者以花桐木是知桐爲白桐也田鼠化爲鴽【音如】按爾雅注曰鼫鼠形大如鼠頭似兔尾有毛靑黃色好在田中食粟豆鴽一曰鴾母蓋靑州呼防【音安】鶉爲鴾母鮑氏曰鼠陰類鴽陽類陽气盛故化爲鴽蓋陰爲陽所化也虹始見【去聲】虹虹蜺也詩所謂防蝀俗謂之也注疏曰是陰陽交會之气故先儒以爲云薄漏日日照雨滴則虹生焉今以水噀日自側視之則暈爲虹朱子曰日與雨交倐然成質陰陽不當交而交者天地淫气也虹爲雄色赤白蜺爲雌色靑白然二字皆從防說文曰似防蝀狀諸書又云嘗見虹入溪飲水其首如驢恐天地間亦有此種物但虹气似之借名也

谷雨三月中自雨水后土膏脈動今又雨其谷於水也讀作去聲如我公田之蓋谷以此時播種自上而下也故說文云本去聲今風之在上聲雨下之雨在去聲也萍始生萍水艸也與水相平故曰萍漂流隨風故又曰漂歷解曰萍陰物靜以承陽也鳴鳩拂其羽鳩卽鷹所化者布谷也拂過擊也本艸云拂羽飛而翼拍其身气使然也蓋當三月之時趨農急矣鳩乃追逐而鳴鼓羽直刺上飛故俗稱布谷戴勝降於桑戴勝一名戴鵀爾雅注曰頭上有勝毛此時恆在於桑蓋蠶將生之候矣言降者重之若自天而下亦气使之然也立夏四月節夏假也物至此時皆假大也螻蟈鳴螻蟈小虫生穴土中好夜出今人謂之土狗是也一名螻蛄一名碩鼠一名【音斛】淮南子曰螻蛄鳴丘螾出陰气始而二物應之夏小正三月則鳴是也且有五能不能成一技飛不能過屋緣不能窮木泅不能渡谷穴不能掩身走不能先人故說文稱鼫爲五技之鼠古今注又以螻名鼫鼠可知埤雅本艸俱以爲臭虫陸徳明鄭康成以爲蛙皆非也蚯蚓出蚯蚓卽地龍也一名曲蟺歷解曰陰而屈者乘陽而伸見也王生圖經云王處處有之生平野田宅及墻垣葉似栝樓烏藥圓無丫缺有毛如刺蔓生五月開黃花花下結子如彈丸生靑熟赤根似葛細而多糝又名土一名落鵶今藥中所用也禮記鄭注曰卽萆本艸作菝葜陶隱居辯其謬謂菝葜自有本條殊不知王亦有本條也

小滿四月中小滿者物至於此小得盈滿也苦菜秀埤雅以荼爲苦菜毛詩曰誰謂荼苦【荼卽茶也故韻會茶注本作荼】是也淩冬不雕一名遊冬顏氏家訓曰葉似苦苣而細斷之有白汁花黃似菊鮑氏曰感火之气而苦味成爾雅曰不榮而實者謂之秀榮而不實者謂之英此苦菜宜言英也蔡邕月令以謂苦蔓菜非靡艸死鄭康成鮑景翔皆云靡菜葶藶之屬禮記注曰艸之枝葉而靡細者方氏曰凡物感陽而生者則彊而立感陰而生者柔而靡謂之靡艸則至陰之所生也故不勝至陽而死麥秋至秋者百谷成熟之期此於時𨿽夏於麥則秋故云麥秋也汲冡書作小暑至

芒種五月節謂有芒之種谷可稼種【去聲】矣螳螂生螳螂艸虫也飲風食露感一陰之气而生能捕蟬而食故又名殺防曰天馬言其飛捷如馬也曰斧虫以前二足如斧也又曰蟷蠰莫貈蛑石蜋拒斧說文又名蚚父深秋生子於林木間一殻百子至此時則破殻而出藥中桑螵蛸是也鵙【音局】始鳴鵙百勞也本艸作博勞朱子孟注曰博勞惡聲之鳥蓋梟類也曹子建惡鳥論百勞以五月鳴其聲鵙鵙然故以之立名似俗稱濁溫故埤雅禽經注云伯勞不能翶翔直飛而已毛詩曰七月鳴鵙蓋周七月夏五月也反舌無聲諸書以爲百舌鳥以其能反復其舌故名特注疏以爲蝦防蓋蛙屬之舌尖向內故名之今辧其非者以其此時正鳴不知失考也易通卦驗丹鉛余錄俱卽名爲蝦防無聲若以五月正鳴殊不知初旬見形後形亦藏矣陳氏曰螳螂鵙皆陰類感微陰而或生或鳴反舌感陽而發遇微陰而無聲也夏至五月中韻會曰夏假也至極也萬物於此皆假大而至極也鹿角解【音駭】鹿形小山獸也屬陽角支向前與黃牛一同麋形大澤獸也屬陰角支向後與水牛一同夏至一陰生感陰气而鹿角解解角退落也冬至一陽生麋感陽气而角解矣是夏至陽之極冬至陰之極也蜩【音調】始鳴蜩蟬之大而黒色者蜣蜋脫殻而成雄者能鳴雌者無聲今俗稱蜘蟟是也按蟬乃總名鳴於夏者曰蜩卽莊子云蟪蛄不知春秋是也蓋蟪蛄夏蟬故不知春秋鳴於秋者曰寒蜩卽楚辭所謂寒螿也故風土記曰蟪蛄鳴朝寒螿鳴夕今秋初夕陽之際小而緑色聲急疾者俗稱都了是也故埤雅各釋其義然此物生於盛陽感陰而鳴月令注疏作蟬始鳴半夏生半夏藥名居夏之半而生故名也

小暑六月節說文曰暑熱也就熱之中分爲大小月初爲小月中爲大今則熱气猶小也溫風至至極也溫熱之風至此而極矣蟋蟀居壁一名蛬一名蜻蛚卽今之促織也禮記注曰生土中此時羽翼稍成居穴之壁至七月則逺飛而在野矣蓋肅殺之气初生則在穴感之深則在野而鬭鷹始摯摯搏擊也應氏曰殺气未肅鷙猛之鳥始習於擊迎殺气也禮記作鷹乃學習

大暑六月中腐艸化爲螢螢又名曰丹良曰丹鳥曰夜光曰宵燭離明之極則幽陰至微之物亦化而爲明也詩曰熠燿宵行另種也形如米防尾亦有火不言化者不復原形也土潤溽暑溽濕也土之气潤故蒸鬱而爲濕暑俗稱齷齪熱是也大雨時行前濕暑之气蒸鬱今則大時行以退暑也

立秋七月節秋揫也物於此而揫斂也涼風至西方淒淸之風曰涼風溫變而涼气始肅也周語曰火見而淸風戒寒是也禮記作盲風至白露降大之後淸涼風來而天气下降茫茫而白者尙未凝珠故曰白露降示秋金之白色也寒蟬鳴寒蟬爾雅曰寒螿蟬小而靑紫者馬氏曰物生於暑者其聲變之矣

處暑七月中處止也暑气至此而止矣鷹乃祭鳥鷹義禽也秋令屬金五行惟金气肅殺鷹感其气始捕擊諸鳥然必先祭之猶人飲食祭先代爲之者也不擊有胎之禽故謂之義天地始肅秋者陰之始故曰天地始肅禾乃登禾者谷連槁稭之總名又稻秫苽粱之屬皆禾也成熟曰登

白露八月節屬金金色白陰气漸重露凝而白也鴻鴈來鴻大鴈小自北而來南也不謂南鄕非其居耳詳見水節下淮南子作鴈來鳥歸鳥解見前此時自南而往北也燕乃北方之鳥故曰歸羣鳥養羞三人以上爲眾三獸以上爲羣羣者眾也禮記注曰羞者所美之食養羞藏之以備冬月之養也淮南子作羣鳥翔秋分八月中雷始收聲鮑氏曰雷二月陽中發聲八月陰中收聲入地則萬物隨入也蟄防壞【音培】戶淘瓦之泥曰壞細泥也按禮記注曰壞益其蟄穴之戶使通明處稍小至寒甚乃墐塞之也水始涸禮記注曰水本气之所爲春夏气至故長秋冬气返故涸也

寒露九月節露气寒冷將凝結也鴻鴈來賓鴈以仲秋先至者爲主季秋後至者爲賓通書作來濱濱水際也亦通雀入大水爲蛤雀小鳥也其類不一此爲黃雀大水海也國語云雀入大海爲蛤蓋寒風嚴肅多入於海變之爲蛤此飛物化爲潛物也蛤蚌屬此小者也菊有黃花艸本皆華於陽獨菊華於陰故言有桃桐之花皆不言色而獨菊言者其色正應季秋土旺之時也霜降九月中气肅而凝露結爲霜矣周語曰駟見而殞霜豺祭獸祭獸以獸而祭天報本也方鋪而祭秋金之義月令作豺乃祭獸戮禽艸木黃落色黃而揺落也蟄虫咸俯咸皆也俯垂頭也此時寒气肅凜虫皆垂頭而不食矣

立冬十月節冬終也萬物收藏也水始冰水面初凝未至於堅也地始凍土气凝寒未至於坼也雉入大水爲蜃雉野雞鄭康成淮南子髙誘俱注蜃爲大蛤玉篇亦曰蜃大蛤也禮記之注曰蛟屬埤雅又以蚌蜃各釋似非蛤類然按本艸車螯之條曰車螯是大蛤一名蜃能吐气爲樓臺又嘗聞海中蜃气成樓垣章龜經曰蜃大者如車輪島嶼間吐气成樓與蛟龍同也則知此爲蛤明矣況爾雅翼引周禮諸家辯蜃爲蛤甚明禮記之注以謂雉由於蛇化之說故以雉子爲蜃埤雅旣曰似蛟而大腰下盡逆鱗知之悉矣然復疑之一曰狀似螭龍有耳有角則亦聞而識之不若本艸章龜經爲是卽一物耳大水淮也晉語曰雉入於淮爲蜃

小雪十月中雨下而爲寒气所薄故凝而爲雪小者未盛之辭虹藏不見禮記注曰陰陽气交而爲虹此時陰陽極乎辧故虹伏虹非有質而曰藏亦言其气之下伏耳天气上升地气下降閉塞而成冬天地變而各正其位不交則不通不通則閉塞而時之所以爲冬也大雪十一月節大者盛也至此而雪盛矣鶡鴠不鳴禽經曰鶡毅鳥也似雉而大有毛角鬭死方休古人取爲勇士冠名可知矣漢書音義亦然埤雅云黃黑色故名爲褐據此本陽鳥感六陰之極不鳴矣若郭璞方言似雞冬無毛晝夜鳴卽寒號虫陳皓與方氏亦曰求旦之鳥皆非也夜卽鳴何謂不鳴耶丹鉛余錄作鴈亦恐不然淮南子作鳱鳴詩注作渴旦虎始交虎猛獸故本艸曰能辟惡魅今感微陽气益甚也故相與而交荔挺出茘本艸謂之蠡實馬薤也鄭康成蔡邕髙誘皆云馬薤況說文云茘似蒲而小根可爲刷與本艸同但陳皓注爲香艸附和者卽以爲零陵香殊不知零陵香自生於三月也

冬至十一月中終藏之气至此而極也蚯蚓結六陰寒極之時蚯蚓交相結而如繩也麋角解說見鹿角解下水泉動水者天一之陽所生陽生而動今一陽初生故云耳

小寒十二月節月初寒小故云小月半則大矣鴈北鄕【去聲】鄕向導之義二陽之候鴈將避熱而回今則鄕北飛之至立春後皆歸矣禽鳥得气之先故也鵲始巢喜鵲也鵲巢之門每向太歲冬至天元之始至後二陽已得來年之節气鵲遂可爲巢知所向也雉雊【音垢】雉文明之禽陽鳥也雊雌雄之同鳴也感於陽而後有聲

大寒十二月中雞乳乳育也馬氏曰雞木畜麗於陽而有形故乳在立春節前也徵鳥厲疾徵伐也殺伐之鳥乃鷹隼之屬至此而猛厲迅疾也水澤腹堅陳氏曰冰之初凝水面而已至此則徹上下皆凝故云腹堅腹猶內也

今之僧尼戒牒云知月黑白大小及結解夏之制皆五印度之法也多未詳其說按佛藏中國以月晦爲一月而天竺以月滿爲一月唐西域記雲月生至滿謂之白月月虧至晦謂之黑月又十二所建各以所宜二十八宿名之如中國建寅之類是也故夏三月自四月十六日至五月十五日爲額沙茶月卽鬼宿名也自五月十六日至六月十五日謂之室羅伐拏月卽栁星名也自六月十六日至七月十五日謂之婆達羅鉢陀月卽翼星名也黑月或十四日或十五日月有大小故也中國節气與印度遞爭半月中國以二十九日爲小盡印度以十四日爲小盡中國之十六日乃印度之初一日也然結夏之制宜如西域記用四月十六日蓋四月十五日乃屬逝瑟叱月乃印度三月盡日也

唐張喬詩逺公窻下蓮花漏猶向山中禮六時按佛藏逺公弟子惠要患山中無刻漏乃於水上制十二銅葉芙蓉因波隨轉分別旦夕以爲行道之節名蓮花漏何兆詩芙蓉十二池心漏薝卜三千灌頂香是也六時僧規以六時經行六時燕坐經行六時曰幽谷時寅也髙山時夘也日照髙山平地時辰也可中時已也正中時午也鹿苑時未也至申則旦過而退劉長卿詩亦云六時行徑空秋艸

夏書曰怠棄三正謂觀此則子丑之建唐虞前已有之按伊尹謂商革夏正汲冡周書亦謂湯攺正朔以建丑之月爲正則攺正自商始董仲舒謂舜承堯攺正朔此則謬妄觀堯老而舜攝也書曰正月上日受終於文祖舜老而禹攝也又曰正月朔旦受命於神宗則舜始終用堯之正朔也明矣至於禹承舜亦以建寅爲正未聞其疊建子丑三正並用也

月令孟春之月言蟄虫始振在東風解凍之下仲春之月言始雨水桃始華則雨水宜爲二月節疏云漢時以驚蟄爲正月中雨水爲二月節劉歆作三統歷攺雨水爲正月中驚蟄爲二月節祝子經亦云驚蟄本在雨水之前考工記注冒皷以啟蟄之日曰孟春中气也唐一行攺在水之後周禮考工記注啟蟄正月中太卦气亦以驚蟄在水前舊圖於水下注云律夾鐘今雨水在驚蟄前未知劉歆所攺抑亦一行所攺也正月本音政周正履端舉正之義也自避秦始皇諱乃音徵詩人多不能攺正如嚴維海上新正逢故人皇甫冉客裏新正阻舊歡岑參正月今欲半李建勲更堪正月過孟浩然新正柏酒傳杜審言欲向正元歌萬壽韓退之共驚爛熳開正月薛逢相逢但祝新正壽又王十朋答賀正啟賦椒花之頌獻𨿽後於元正占茅茹之爻亨必同於他日是也獨晉王沈正會賦伊月正之元吉兮應三統之中靈髙常侍十月朝宴詩歲時當正月甲子入初寒則撥亂反正矣

後漢陳寵傳云十三月陽气已至天地已交物皆出蟄虫始振人以爲正夏以爲春又隋書牛傳云今十一月不以黃鐘爲宮十三月不以太簇爲宮便是春木不旺夏土不相則正月亦可稱十三月也

歲旦爆竹於庭世謂庭燎之禮非也神異經云西方山中有人長尺餘人見之卽病寒熱名曰山臊以竹著火中爆烞有聲則驚遁逺去又春日秋千楚俗謂之施釣涅槃經謂之骨索人亦未之知也

上元然燈或云沿漢祠太一自昏至晝故事梁簡文帝有列燈賦陳後主有光壁殿遙詠燈詩影燈記正月十五日宗於長春殿臨光宴有白鷺轉花黃龍吐水金鳬銀燕浮光洞攢星閣等燈奏月分光曲明皇雜錄曰上在東都正月望夜移仗上陽宮設蠟炬連屬不絕巧匠毛順爲上結防繒爲燈樓三千間髙百五十尺垂以珠玉風至鏘然成韻其燈爲龍鳯虎豹之狀文宗開成中遣燈迎三宮太后是唐以前歲不常設宋朝太宗時三元不禁夜上元禦乾元門中元下元禦東華門後罷中元下元二節而其十七十八夜據宋野史俱以錢王入賀疏買兩夜按貽謀錄載幹徳五年正月甲辰詔書上元張燈舊止三夜朝廷無事區宇乂安方當年谷之丰登宜縱士民之行樂其令開封府更放十七十八兩夜燈

正月十六日古謂之耗磨日張說耗日飲詩云耗磨傳玆日縱橫道未宜但令不忌醉翻是樂無爲又云正月今朝減流傳耗磨辰還將不事事同醉俗中人相傳必飲酒如今之社日此日但謂之耗日官司不開倉庫而已又正月二十日江東俗號爲天穿日以煎餅置屋上謂之補天穿

荊楚記曰去冬至一百五日卽有疾風甚雨謂之寒食節又謂之百五節齊人呼爲人煙節又謂禁煙節夢華錄曰京師以冬至後一百五日爲大寒食用麫造棗錮飛燕以栁條串之挿於門楣謂之子推燕觀子美杜合等詩是詩人例以百五日爲寒食也或者乃謂自冬至淸明凡七气至寒食止百三日殊不知歷家以余分演之也司馬彪續漢書云介子推焚林而死故寒食不忍舉火至今有禁煙三日子美淸明詩云朝來新火起又人家鉆火用靑楓皆在寒食三日之後則知禁煙止於三日也而韓翃有寒食卽事詩乃云春城無處不飛花寒食東風禦栁斜日暮漢宮傳蠟燭靑煙散入五侯家不待淸明而已傳新火何耶元微之連昌宮詞云初過寒食一百六店捨無煙宮樹緑念奴覓得又連催特勅宮中許然燭一百六者淸明前寒食之後是時店捨已無煙而宮燭然乃一時之權宜爾按周禮司烜氏仲春以木鐸修火禁於國中注云爲季春將出火也又丹陽集雲龍星木之位也春屬東方心爲大火懼火盛故禁火是以寒食有忌之禁則所謂禁煙又未必爲子推設也桓譚新論曰太原民爲介子推故隆冬不火食陸翽鄴中記云並州俗冬至一百五日爲子推斷火冷食三日作幹粥範曄後漢書周舉遷並州刺史移文介子推廟云春中寒食一月老小不堪今則三日而已琴操云介子綏焚死文公哀之令民五月五日不得發火所謂隆冬及五月者恐記聞之誤今以百五日爲正耳

續齊諧記晉武帝問尙書郎摯虞三月曲水義對以漢章帝時平原徐肇以三月初生三女至三日俱亡一村以爲怪乃相攜之水濱盥洗束晳引周成洛邑引流水以泛酒故逸詩曰羽觴隨波秦昭王三月置酒河曲二漢相沿以爲盛集帝賜晳金五十斤而左遷虞爲陽城令虞所謂曉人不當如是也及風土記所載大略與虞同而云後漢末郭虞三女一女以三月上辰一以上已二日而三女產並亡時俗大忌故到是日婦人不復止家皆適東流水上祈祓自潔沈約宋志亦云然按周禮女巫掌歲時以祓除疾病韓詩鄭國之俗上已溱洧之間招防續秉蘭艸祓除不祥漢書禮儀志三月上已官民潔於東流水上自洗祓濯除去垢爲大潔潔者言陽气布暢萬物旣出始潔之也然則上已水濱之會蓋不始於後漢其事亦不起於徐肇郭虞二人祓濯之原束晳亦一時附會不能知也然祓禊有春禊秋禊論語浴乎沂注上已祓除王右軍蘭亭暮春修禊此春禊也馬融西第頌云西北戌亥石承輸蝦蟇吐瀉庚辛之域又觀漢書八月祓於灞上故劉楨魯都賦曰素秋二七天漢指隅人胥祓除國子水嬉此用七月十四日指秋禊也

風土記仲夏端五烹鶩角黍端始也謂五月初五日也今日多書午字其義無取焉按玉燭寶典端午用術羮艾酒以花絲樓閤挿鬢贈遺辟瘟扇荊楚歲時記曰屈原此日投江死後人以舟楫救之遂因以爲俗越地傳曰競渡起於越王勾踐今龍舟是也大戴記曰午日以蘭湯沐浴謂之浴蘭節漢郊祀志五月五日爲梟羮以賜百官劉昭曰桃印符漢制以止惡气今世以防綫繒篆符置屏帳之間抱朴子曰佩赤靈符心前以辟五兵今頭符是也風土記又曰午日以五防絲系臂辟兵鬼气一名長命縷一名辟兵繒今百索是也歲時記又曰午日楚人采艾掛於戶上以禳毒气泗人鬭百艸又曰宗測文常以五月五日未雞鳴前采艾灸瘡夏小正曰此日采雜藥以蠲陰毒之气天寶遺事雲宮中端午造粉團角黍飣盤中以小角弓射之中者得食孔氏六帖曰端午日中尙署進百索綬帶異聞錄揚州天寶中進水心鏡云老人以五月五日於揚子江心鑄之東京夢華錄端午節物百索艾花銀樣皷兒花花巧扇香糖果子粽子白團紫蘇菖蒲木並皆茸切以香藥相和用梅紅匣子盛裹酉陽雜俎曰北朝婦人五日進五時圖五時花施之帳上又進長命縷宛轉繩皆結爲人像帶之

伏日無定日曆忌釋曰防者何也金气伏藏之日也四時代謝皆以相生立春木代水水生木立夏火代木木生火立冬水代金金生水立秋金代火金畏火故至庚日必防庚者金也陰陽書言從夏至第三庚爲初伏第四庚爲中伏立秋後初庚爲末伏故謂之三伏史記注云六月上伏秦始皇所置又云秦穆公始爲伏荊楚歲時記云伏日進湯餅名爲辟惡泗人月令曰初伏薦於祖禰東京夢華錄云都人最重三伏蓋六月中別無時節往往風亭水榭峻宇髙樓雪檻冰盤浮沈李流杯曲沼苞鮓新荷逺邇笙歌通夕而罷此出於事林廣記所載按漢書武帝伏日賜侍臣肉東方朔割之以遺細君典略袁紹三伏日河朔有避暑飲魏正始中鄭公慤三伏日飲有碧筩杯則伏日之重自漢以來大都然矣

七夕續齊諧記曰桂陽城武丁有仙道忽謂其弟曰七月七日織女當渡河吾向已被召弟問織女何事渡河答曰暫詣牽牛今人妄云織女嫁牽牛也傅擬天問曰七月七日織女牽牛會天河也周處風土記曰七月七夕夜灑掃中庭施幾筵設酒脯牽牛織女相會守夜者咸依私願或云見天漢中有奕奕白气光曜五色以此爲徴應荊楚歲時記云七夕女人結防縷穿七孔鍼或以金銀鍮石爲鍼陳果於庭中有蟢子羅於果上則以爲得巧淮南子曰烏鵲塡河而渡織女風俗記云織女七夕渡河使鵲爲橋故古詩云寂然香滅後鵲散渡橋空開元天寶遺事云明皇與妃子每七夕宴華淸宮宮女輩陳花酒饌列於庭以乞恩於牛女也夢華錄云七月七夕京城內外瓦子街巷皆賣磨喝樂乃小塑土偶耳悉以防裝欄座紅碧紗籠飾以金珠牙翠有一對直數千者本佛經云摩防羅俗誤稱也玉燭寶典云七夕乞巧使蜘蛛結萬字造明星酒裝同心膾又按西京雜記戚夫人七月七日臨百子池作於闐樂樂畢以五色縷相羈謂爲相連愛又云漢防女七夕皆穿鍼於開襟樓則七夕其來古矣

中秋玩月盛行於今考古人始事龍城錄云唐明皇曾於此夜遊月宮東京夢華錄雲中秋夜富家結飾臺榭民間爭占酒樓翫月它無所考段成式酉陽雜俎載婆羅遮八月十五日行像及透索爲戲則知殊域亦作此日又考詩人所詠惟杜子美有中秋望月作戎昱登樓望月冷朝陽與空上人宿華嚴寺對月陳羽鑑湖望月張南史和崔中丞望月武元衡錦樓望月皆在中秋又歐陽詹有翫月詩在長安貞元十二年八月十五夜江左如梁元帝江上望月唐太宗遼城望月朱起舟中望月庾肩吾望月而其子信亦有舟中望月𨿽各有詩不皆爲中秋宴賞而作也

九月九日以重九爲陽數之重故曰重陽按魏文帝書云歲往月來忽復九月九日九爲陽數其日與月並應故曰重陽登髙事則載始於費長房續齊諧記曰汝南桓景隨費長房遊學謂曰九月九日汝家當有災異急令家人縫絳囊盛茱萸系臂上登髙飲茱萸酒此禍乃消景從其言舉家登山夕還而雞犬一時暴死仙書云茱萸爲辟邪翁菊花爲延壽客故假此二物以銷陽九之厄爾然按西京雜記戚夫人九月九日佩茱茰食餌飲菊花酒令人長壽菊華舒時並采莖葉雜黍米釀之至來年九日飲焉則茱茰事亦不始於長房也晉陽秋曰陶潛九月九日無酒遂於籬邊采菊花盈把望見白衣人至乃王送酒飲醉而歸孟嘉傳曰嘉爲桓溫參軍九日遊龍山僚佐畢集嘉醉有風吹落嘉帽而不覺夢華錄曰重陽都下賞菊酒家皆以菊花縛成洞戶都人出郊登髙前三日各以粉麫蒸糕饋送上挿剪防小旗糝飣果實如石橊子栗子銀杏松子之類玉燭寶典曰重九用迎涼脯羊肝餅佩癭木符水衡記曰黃河水九月名登髙水

冬至賀節而夏至則否何也漢雜記曰冬至陽气生而君道長故賀夏至陰气生而君道衰故不賀東京夢華錄曰京師最重冬至節更易新衣備飲食享祀先祖官放閒慶賞往來一如年節陰陽書曰秋分晝夜各五十刻冬至而短極自冬至後日又漸長故曰長至玉燭寶典冬至陰陽百物之始日極南影有履長之慶又曰冬至煎防珠戴一陽巾崔浩女儀曰北朝婦人常以冬至日進履襪及鞾

臘無定日說文曰冬至後三戌爲臘祭諸神也風俗通曰臘者獵也因獵取獸以祭先祖或曰臘接也新故交接大祭報功也蔡邕獨斷曰臘者歲終之大祭但送而不迎也常言伏臘者皆所以祭祀也又曰漢祭曰臘臘合也合祭諸神也按數說皆祭之名歲終以報本者今以十二月爲臘者正以說文謂冬至後第三戌爲臘耳然必於戌者何漢以火徳王火終於戌故歲終之祭於戌日此說載魏臺訪議曰王者各以其行之盛日爲祖終日爲臘火始於寅盛於午終於戌故火行之君以午祖戌臘木始於亥盛於卯終於未故木行之君以夘祖未臘金始於已盛於酉終於丑故金行之君以酉祖丑臘水土皆始於申盛於子終於辰故水土行之君以子祖辰臘今魏以土徳王宜辰日爲臘也又按廣雅曰夏曰嘉平殷曰淸紀周曰大蠟秦初曰臘已而更爲嘉平是臘之名𨿽曰始於秦然左傳曰虞不臘矣則又在周世也又道書曰正月朔爲天臘端午日爲地臘七夕爲道徳臘十月朔爲民歲臘十二月正臘日爲王侯臘今俗稱十二月爲臘月初八日爲臘八日夢華錄曰十二月都城賣撒佛花至初八日僧尼作浴佛會送七寶五味粥謂之臘八粥又考玉燭寶典臘日造脂花餤酉陽雜俎唐以臘日賜北門學士口脂蠟脂盛以碧鏤牙筩杜子美臘日詩曰口脂面藥隨恩澤翠管銀罌下九霄此也

除夕除除去之除詩曰何福不除卽此義也呂氏春秋曰歲前一日擊皷驅疫癘之鬼謂之逐除李綽秦中歲時記云歲除日儺皆作鬼神狀二老人爲儺翁儺母唐輦下歲時記明皇晝寢夢虛耗二鬼怒呼武士俄有大人頂帽衣袍捉鬼擘而啖之問其姓名乃終南山進士鐘馗也至今祠鐘馗乃食虛耗也荊楚歲時記曰除日家家具殽蔌備宿歲之儲以迎新年相聚眠飲畱宿歲飯至新年則棄街衢以爲去故故閩中風俗除日以食物送窮想此義也神異經雲山臊鬼犯人則病其鬼畏爆竹聲故今人作火爆南部新書云歳除日太常卿領官屬樂吏並防童侲子千人晚入內至夜於寢殿驅儺燃蠟炬燎沈檀熒煌如晝上與親王妃主以下觀之其夕賞賜甚多今人除夜滿室防燈照歳其故事也夢華錄云除夜大設儺儀用紙假面裝將軍門神判官之屬自禁中驅祟出南薰門外士庶之家圍鑪團坐達旦不寢謂之守歳玉燭寶典曰除夜銅刀刻門埋小兒硯防照水盆燈韓文公紀夢詩百二十刻須臾間方氏舉正載董彥逺云日夜間只百刻百二十刻以星紀言之也朱文公考異云星紀之說未詳其旨但漢哀帝嘗用夏賀良說行之兩月而攺且衰世不典之事韓必不引用按古之漏刻晝有朝禺中晡夕夜有甲乙丙丁戊至梁武帝天監六年始以夜晝百刻布之十二時辰每辰得八刻仍有餘分故今世歷皆有百刻舉成數耳實九十六刻也每時分別爲初初正初刻一日合二十有四每刻居六分刻之一總而計之爲四刻始合百刻之數刻須有大小其名則百有二十韓詩恐只取此耳

漢舊儀中黃門持五夜之法謂甲乙丙丁戊也故宋子京夜宿詩云宵開甲乙遲按顏氏家訓云或問一夜立五更何所訓答曰漢魏以來謂爲甲夜乙夜丙夜丁夜戊夜又謂之五皷亦謂之五更皆以五爲節張衡西京賦亦云重以虎威章溝嚴更之署所以爾者假令正月寅斗柄夕則指寅曉則指午矣自寅至午凡歷五辰冬夏之月𨿽復長短參差然辰間遼濶盈不至六縮不至四進退常在五者之間也又嘉話云韋詢問於劉公曰五夜者甲乙丙丁戊更相送之今惟言乙夜子夜何也余嘗笑其言之失按漢天文志六月戊戌甲夜客星居左右角間正月戊午乙夜月蝕熒惑崔豹古今注云建武八年三月庚子日星不見丙夜乃解又蔡質漢儀曰衛士甲乙徼相傳甲夜畢傳乙夜相傳盡五更晉天文志懷帝永嘉五年三月丙夜月蝕旣丁夜又蝕旣夏統傳云甲夜之初撞鐘擊皷又宋諸王傳云前一日甲夜太史奏東方有急兵梁本紀中大通五年正月丙夜南郊所忽聞異香又云帝燃燭測光常至戊夜豈止言乙夜而已哉韋詢獨不見漢晉諸史何邪其曰子夜益繆也蓋晉時有子夜者善歌故李義山云鸎能歌子夜又云心酸子夜歌沈文季歌子夜來又太白有子夜歌韋詢乃以子夜爲五更之數又何邪或有謂之午夜者謂半夜時如日午也故李長吉七夕詩云羅幃午夜愁杜少陵所謂五夜漏聲催曉箭者正謂戊夜耳

俗以上澣中澣下澣爲上旬中旬下旬蓋本唐制十日一休沐故韋應物詩曰九日驅馳一日閒白樂天詩公假月三旬然此乃唐制而今猶襲用之則無謂矣文選古詩十九首非一人之作亦非一時也其曰玉衡指孟冬而上云促織下云秋蟬蓋漢之孟冬非夏之孟冬矣漢襲秦制以十月爲歲首漢之孟冬夏之七月也其曰孟冬寒气至北風何慘栗則漢武帝已攺秦朔用夏時後詩也三代攺朔不攺月古人辧證博引經傳多矣獨未引此耳又唐儲光羲詩夏王紀冬令殷人乃正月此亦一證也

說略卷四﹤子部﹐類書類﹐說略﹥

欽定四庫全書

說略卷五

明顧起元撰人紀

計然曰人受命於天地變化而生一月而膏二月而脈三月而胚謂如水泡之狀四月而胎謂如水中蝦蟆胎也五月而筋六月而骨七月而成形八月而動九月而躁十月而生又按寶積經云是諸眾生托胎在母腹中三十七个七日有二十九種業風所吹次第成就第一七日狀如酪醬第二十日狀如凝酪第三七日狀如藥杵第四七日狀如鞵楥第五七日分頭臂防第六七日肘膝相見第七七日手足掌現第八七日二十指現第九七日九孔方現第十七日聲音俱足第十一七日九孔開通第十二七日生腸節孔第十三七日生饑渇想第十四七日生九萬觔第十五七日生八萬脈第十六七日通出入息第十七七日食道漸寛第十八七日並十九七日六根俱足第二十七日徧生骨節第二十一七日並二十二二十三七日生血肉皮第二十六七日生毛髮爪第二十七七日分善惡相第二十八七日妄生八想第二十九三十七日黑白隨業第三十一至三十六七日身相俱足第三十七七日念欲出生第三十八七日滿十个月向母產門倒卓而生

太平廣記中載一女子飲小吏盥水因情感有素遂懷孕生男又枝山野記中載一婦人因思夫成病家人令男子手摩其腹遂孕生一手事誠怪異然攷法苑珠林云有七事受胎一相觸受胎如人月水去時喜樂男子若男子以身觸其身分卽生貪著而便懷胎二取衣受胎如優夷共婦出家愛欲不止各相問欲精污衣尼取防之復取內根卽便懷胎三下精受胎如鹿母齅道士精欲心而飲遂便懷胎四手摩受胎如睒菩薩父母俱盲出家爲道不合陰陽手摩臍下卽便懷胎五見色受胎如有一女人月華水成不得男子合欲情盛惟視男子如宮女亦復如是卽便懷胎六聞聲受胎如白鷺鳥悉雌無雄春陽時節雷鳴初發一心聞聲卽便懷胎七齅香受胎如秦母牛但齅犢气卽便懷胎

華胥履大人之迹而生伏羲一曰感靑虹繞身而生庖犧女媧感瑤光而生顓頊慶都與赤龍合而生唐堯女登見大虹而生虞舜修已見洞流星而生夏禹簡狄感鳥而生契夫都見白气貫月而生殷湯大任夢見長人而生文王顏徴在感黑帝而生孔子劉媼感赤龍而生漢祖又髙辛亦感巨迹后稷亦然神農亦感赤龍黃帝亦感大虹少昊亦感流星老子感火星防子感牽牛星顏淵感中臺星蕭何感昴星張良感弧星樊噲感狼星東方朔感太白星李白感長庚星若此之類皆聖賢受天瑞相感而生不得謂其誣也

漢髙醉臥酒家其上常有龍怪隋文幼在母懷忽見其鱗角郭璞睡時有人見形變鼉云是鼉精杜預醉臥郡齋而嘔小吏窺見大蛇垂頭於牀蔡君謨臥病夢憑鼓而睡譙卒夜見大蛇盤於鼓上周詢醉而假寐園吏見大蛇垂於欄楯祿山醉臥化爲異豬而龍首尙書鄭愚因醉眠左右見一白豬錢武肅臥有一大蜴翕油缸將竭韓世忠宿直梁夫人見一黑虎蹲踞楊大年初生徧身羽毛宛然一鶴宋中貴楊戩臥牀上盜入室中見之乃一蝦蟆大可如牀兩目金精光彩射人米芾知楚州嘗問鼓吏何以不打三更吏曰鼓有大白蛇圍繞故不敢打芾笑諾人知芾爲蟒精也

張衡乃蔡邕後身見語林羊祜乃鄰人李氏子後身見本王練乃胡沙門後身見防祥記顧總是劉楨後身見怪錄嶽陽王詧乃許度後身處州什知威乃徐陵後身並見髙僧房琯乃永公後身見明皇雜錄韋臯乃諸葛亮後身見宣室志江南邊鎬乃謝康樂後身見玉壺淸話潘佑乃顏延之後身見南唐書劉沆乃牛僧孺後身見宋史範祖禹乃鄧禹後身見家傳張安道乃瑯琊僧後身見侯鯖錄馮京乃五臺僧後身見談圃蘇東坡乃五戒和尙後身見志林又爲鄒陽十三世後身見春渚紀聞王介甫乃秦王后身見貴耳集黃山谷乃女子後身見春渚紀聞趙鼎乃李徳裕後身見坦齋筆衡王十朋乃嚴伯威闍黎後身見文集眞西山乃艸庵和尙後身見癸辛雜識

古云陸終氏娶鬼方氏之女孕而不育十一年開其左脇而出三人又開其右脇而出三人曰昆吾已姓曰參胡董姓曰彭祖彭姓曰防人妘姓曰安曹姓曰季連姓譙周古史考以爲妄記廢而不論幹寶論曰前志所修已背坼而生禹簡狄胸坼而生契獨異志言禹妻化石剖腹而生啟魏黃初五年汝南屈雍妻王氏生男從右脇下水腹上出而平和自若數月創合母子無恙李勢末年馬氏妊從脇生子母無恙宋武帝時武寧楊歡妻妊女從股中生李宣妻樊氏義熈中懷妊過期不孕而額上有創兒穿之以出長爲將後魏肅宗熈平二年並州人韓僧眞女従母右脇而出胡太后令付掖廷養之宋莆田尉舍有人妻生男従股髀出創合母子無恙祝允明野記亦載徐州婦人事然佛典稱釋迦生於摩耶夫人之右脇神仙老子母懷之七十歲生時剖其左腋理固有之不足怪也太平禦覽又載異苑晉時常山趙宣母妊身如常而髀上癢搔之成瘡兒從瘡出母子平安唐志大順元年資州兵王全義妻孕漸下至股入足拇指痛坼生珠漸大如柸此又抑奇矣

古有生育之多者漢中山靖王勝男女百二十人梁鄱陽王恢男女百人宋張耆四十二男子馮行已兒息二十二人本朝慶成王生子一百人皆隆準每防紫玉滿座至不能相識古今所未有之奇也

古帝王之相貎如天皇頎贏三舌驤首鱗身碧盧禿楬地皇馬踶妝首泰皇龍軀驤首達腋黃神氏黃頭大腹辰放氏渠頭四乳皇覃氏兌頭曰角倉帝史皇氏龍顏侈哆四目靈光伏羲女蝸蛇身人首一曰伏羲長頭修目齒龍唇睂有白毫須垂委地一曰龍身牛首渠肩達腋山凖日角奯目珠衡駿毫翁巤身長九尺有一寸女媧一曰虵身牛首宣髮神農人身牛首戴玉英玉勝一曰長八尺七寸身牛額龍顏大唇懷成鈐戴玉理黃帝身逾九尺附函挺朶修髯花癅河目隆顙日角龍顏少昊秀外龍庭月縣通顓頊渠頭並榦通睂帶午帝嚳方頥龎珠庭仳齒戴幹帝堯身侔十尺丰下兌上龍顏日角八采三眸鳥庭荷勝琦衣射出握嘉履翌竅息洞通帝舜長九尺龍顏日衡方庭大口面亡髦懷珠握褒形捲婁色黑重瞳禹虎鼻大口兩耳三漏首戴鉤鈐胸有玉斗足文履已又雲長頸鳥喙湯丰下兌上珠庭晳而有髯倨身而揚聲臂有四肘文王龍顏虎肩胸有四乳武王駢齒秦始皇蜂凖長目鷙鳥膺豺聲漢髙祖隆凖龍顏美須髯左股有七十二黑子光武隆凖日角大口美須睂昭烈臂垂過膝顧見其耳晉武帝炎髮委地手過膝齊太祖道成龍顙鐘聲鱗文徧體梁武帝衍兩骻駢骨頭頂上隆起有文在左右手曰武陳武帝霸先日角龍顏垂手過膝齊神武歡目有精光長頭髙顴齒白於玉文宣帝洋鱗身重踝周文帝泰方顙廣額美須髯髮長委地垂手過膝背有黑子宛轉若龍盤之形隋髙祖龍顏長上短下額有五柱入頂目光外射有文在手曰王唐太宗龍鳯之姿天日之表虯須可以掛弓宋太祖正黑色方面大耳其閏位方隅者項羽目重瞳子力能扛鼎喑嗚叱詫千人皆廢王莽侈口蹷顄露眼赤睛大聲而嘶長七尺五寸反膺髙視瞰臨左右孫權紫髯方頥大口長上短下劉淵子聰俱猿臂淵須長三尺餘當心有赤毫毛三根長三尺六寸聰左耳毫長二尺非常光澤聰又生而睂白須四尺餘劉曜須百莖皆長五尺慕容皝龍顏版齒慕容垂手垂膝苻堅背有赤文隱起成字曰艸付臣又土王臂垂過膝面有紫光慕容徳額有日角偃月圭文魏什翼犍隆準龍顏立髮委地臥則乳垂至蓆

徐偃王之狀目可瞻焉仲尼之狀面如倛周公之狀身如斷菑臯陶之狀色如削閎夭之狀面無見膚傅說之狀身如植鰭伊尹之狀面無須麋見荀子周公背僂臯陶馬口孔子反羽蒼頡四目重耳仳脇蘇秦骨鼻見王充論衡子產日角晏平仲月角尾生犀角柳下惠史魚反角見天中記衛靈公臣曰公孫呂面長三尺濶三寸爲衛國賢臣見荀子與曹植相論東漢趙翁伯晝寢羣孫戲納李於其臍中後李爛流出核數之凡得七枚見獨異志司馬懿目顧見背見魏史唐大歷中洛陽尉苗登有尾長二尺餘見獨異志毗騫王身長二丈頭長三尺見杜佑通典

祖庭廣記先聖生有異質凡四十九表反首窪面月角日準河目海口龍顙斗唇昌顏均頥輔喉駢齒龍形脊虎掌胼脇修肱參膺圩頂山臍林背翼臂注頭阜脥堤睂地足谷竅雷聲澤腹上趨下末僂後耳面如倛手垂過膝耳垂珠庭睂二十彩目六十四理立如鳯坐如龍蹲手握天文足履度字望之如僕就之如升視若營四海躬履謙譲胸有文曰制作定世符身長九尺六寸腰大十圍又按先聖四十九表采於萇之所談姑布子卿之所稱老萊弟子之所識與荀卿司馬遷輩之所述者蓋云備矣然緯書曽載胸應矩舌理七重及鈞文在手等處又弗及焉是足以盡聖人之儀觀歟舜嘗重瞳而帝天下矣項羽亦重瞳而霸西楚卒刎烏江李煜太子目有重瞳自有以爲必統一天下不修武備敗降於宋臣亦有重瞳者沈約左目重瞳腰有紫痣梁武帝受禪拜爲尙書僕射後梁康王友敬目重瞳謀作亂梁主覺之伏誅魚俱羅相表雄異目有重瞳隋帝忌之被誅廬山智常禪師目有重瞳遂以藥摩目眥俱赤號赤眼歸宗和尙

周靈王生而有髭髯魏崔琰須長三尺晉王育須長三尺元胡天淵髯長數尺唐李光弼母有須數十長五寸許唐髙祖太后竇氏生而髮垂過頸梁簡文帝髮垂委地文王四乳宋範鎭之兄鎡四乳鎡子亦四乳南齊王敬則兩腋下生乳各長數寸唐吳元濟山首燕頷垂頥鼻長六寸梁武帝身映日無影老子生而發盡白元余闕生而髮盡白

古之長壽者伏義年百九十有四女媧在位百三十年神農年百六十有八黃帝年百十有七少昊年百有一帝嚳年百五嵗一云九十三也見路史堯年百一十八歲舜年百有十歲一云百十有一也禹百歲一云百有六湯年百歲見帝王世紀益百八十餘歲伊尹百三十餘歲見宛委編廣成千二百嵗見南華經彭祖八百嵗見仙傳周太王百二十而沒王季百年而沒見六韜太公望年百三十六歲九十而封齊見說苑召康公年百有八十見路史周公百歲又殷髙宗周穆王享國百年皆出百三十四十歲見王充論衡畢公百餘嵗季札亦百嵗余見宛委編漢張蒼百餘歲而卒見史記漢文時有魏文侯樂人竇公年百八十歲見桓譚新論魏武帝時皇甫隆年百餘嵗又道人蒯京年百七十八嵗見孫眞人養性序論晉範長生前後仕凡百年見小史魏鉅鹿張臶百五歲並州刺史送故度遼將軍範明友奴二百五十歲見魏志元魏羅結年百二十歲爲侍中總三十六曹事一百一十始歸老見魏書隠士趙逸年五百嵗是晉武時人正光初來京師見伽藍記梁時鐘離人顧思逺爲散騎侍郎年百二十卒見南史荊州上津鄕人張元始年一百一十六嵗又穰城人年二百四十嵗不能食穀惟飲曽孫婦乳簡文帝勞以束帛並見梁書開元東封太原人於伯龍年一百二十八嵗精爽不衰孫思邈年百餘歲見唐史甄權精究醫術年一百三歲見談賓錄曹憲爲文館學士撰文選音義年百餘歲乃卒見唐世說李元爽年一百三十六嵗見白居易九老圖序瓊州楊遐舉年八十一與李守忠見其父曰叔連年一百二十二又見其祖曰宋卿年一百九十五又有九代祖如小兒在雞窠中不知其年見洞防志譙定百三十嵗見小說洛陽賣藥黨翁年一百七八十見邵伯溫集宋尢時泰嘗舉博學宏詞科年百二十餘嵗而終見尢玘萬柳溪邊舊話

世有男子𨿽娶婦而終身無嗣育者謂之天閹世俗則命之曰黃門晉海西公嘗有此疾北齊李庶生而天閹按黃帝鍼經人有具傷於陰陰气絕而不起陰不能用然其須不去宦者之獨去何也岐伯曰宦者去其宗筋傷其衝脈血冩不復皮膚內結唇口不榮故須不生又大殷若經載五種黃門云梵言扇半釋迦唐言黃門其類有五一曰半釋迦總名也有男根用而不生子二曰伊利沙半釋迦此云妬謂他行欲卽發不見卽無亦具男根而不生子三曰扇半釋迦謂本來男根不滿亦不能生子四曰博義半釋迦謂半月能男半月能女五曰畱拿半釋迦此云割謂被割刑者此五種黃門名爲人中惡趣受身處又醫書載五不男天犍妬變半五不女螺紋角鼓綫然周禮閹人鄭氏注云閹眞气藏者宋趙忠惠帥維日幙僚趙參議有婢慧盡得儕輩之歡趙暱之婢拒不従疑有異彊卽之則男子聞於有司蓋身二形前後姦狀不一遂寘極刑近李安民嘗扵福州得徐氏處子年十五六交際一再漸具男形蓋天眞未破則彼亦不自知然小說中有池州李氏女及婢添喜事正相類而此外絕未見扵古今傳記等書豈以爲人妖而污筆墨不復載乎晉五行志謂之人屙恵帝時京洛有人兼男女體兩用人道而姓尢滛此亂气所生也玉曆通政經男女兩體主國滛亂而二十八宿眞形圖所載心房二星皆兩形與丈夫婦人更爲雌雄此又何耶異物志云靈貍一體自爲陰陽故能媚人禇氏遺書曰非男非女之身精血散分又曰感以婦人則男脈應診動以男子則女脈順指皆天地不正之气也嘉靖戊申七月邸報云大同右衛參將馬繼宗家舍人祿之女年十七將嫁化男子余按魏襄王十三年魏有女子化爲丈夫漢末閩中徐登本女子化爲丈夫括異志廣州蕭某女大娘子晉元康中安丰女子周世寧寧康初江陵女唐氏劉聰時內史女人唐光啟二年春郿縣女子宋乾道三年四月永州支氏女慶元三年袁州黃念四女並化爲男客座新聞成化間金齒有人無子止一女以酒肆爲業一日有道人來乞食其女聴道人啖足而去不責其直明日又來如此及二旬女敬禮不衰問其姓曰我家兩口臨去謝女曰施多矣恥無爲報有藥一丸奉謝小娘子待嫁日臨行以藥噙口中至夫家咽下我珍重以此相報幸勿忽女信而藏之及嫁如其言就寢夫狎之則已化爲男子夫家訟謂女家見誑官追問女備言其故人始異知兩口之言爲呂仙也父母遂得有嗣又蜀王本紀武都丈夫化爲女子蜀王納以爲妃漢建安七年越雋男子劉曜武功男子蘇撫陜男子武長平並化爲女子而漢哀帝建平中豫章有男子化爲女子嫁爲人婦生一子其事尢異

陜西防城正徳十三年六月四日初昏時陰黯忽大明有巨人長三丈餘見撫臺東足長四尺許衣袂飄揺須髯如叢防睂目莫辧已而大風遂失所在街人王大貴及更卒並見按春秋敗狄於糓梁傳曰長狄喬如兄弟三人一者之魯一者之齊一者之晉皆殺之身橫九畮長五丈四尺或曰長十丈斷其首而載之睂見於軾史記秦始皇二十六年有大人長五丈足履六尺皆夷狄服凡十二人見於臨洮又史云阮翁仲安南人長二丈三尺爲始皇將兵守臨洮死鑄其像又博物志言臨洮人長三丈五尺曰東北極人長九丈又說得一布衣從海浮出兩袖長二丈僬僥氏長三丈晉史元帝咸寧二年八月襄武縣言有大人見長三丈餘迹長三尺五寸又魏志言咸熈二年有大人見襄武縣長二丈餘腳迹長二尺二寸述異記禹防塗山防風氏後至禹誅之其長三丈其頭專車蜀王本紀秦襄王時宕渠郡獻長人長二十五丈六尺苻健皇始四年有長人見身長五丈語百姓張靖曰今當太平俄而不見新平令以聞健以爲妖妄召靖系之防大霖雨河渭泛溢蒲津監宼登於河中流得大屐一隻長七尺三寸足迹稱屐指長尺餘文深一寸健嘆曰覆載之中何所不有張靖所見定不虛也乃赦之北齊書盧曹率其徒自薊入海島得長人骨以髑髏爲馬皂脛長丈六尺以爲二矟南史陳武帝永定三年有人長五丈見羅浮山通身潔白衣服楚麗隋書仁壽四年有人長數丈見於應門其迹長四尺五寸元周致中異域志長人國人長三四丈國朝有使往遼陽舟被風至其國其人來挐舟斬其一指大若人臂紀載歷歷豈必都妄又河圖玉版雲龍伯國人長三十丈大秦人長十丈佻人國長三十丈五尺天之東南西北極各有銅頭鐵額兵又有金剛敢死力士天中太平之都有都甲食鬼鐵面兵皆長三千萬丈神異經云西北海外有人焉長二千里兩腳中間相去千里腹圍一千五百里又東南隅上大荒之中有朴父焉夫妻並立其髙千里腹圍百輔又雲南方有人焉其長七丈腹圍如其長以朱蛇繞頸以鬼爲食以露爲漿洞防記云支提國人長三丈二尺

東方小人國名曰竫長九寸見山海經西北荒中有小人長七寸朱衣冠鶴國男女皆長七寸海鵠吞之腹中不死見神異經東郡送一短人長七寸曰巨靈見漢武故事光武時潁川張仲師長二寸【寸似當作尺】見續博物志

文身見汲周書蓋周官有墨刑罰五百故曰刀墨皂巾之民後世謂之曰黥古稱勾吳乃文身斷髮注以象龍子吳王夫差曰我文身不足以責禮後漢書南蠻雕題注題額也雕之謂刻其肌以丹靑涅也又云哀牢夷皆刻畫其身象龍文衣著尾見風俗通唐書疏勒人文身碧瞳卽碧眼胡雛也今雲南之羅鬼夷亦文面又可見文身之俗不止於勾吳也

人有善走者山海經丁靈國人馬蹄善走自鞭其蹄日行三百里抱朴子杜子防服天門冬八十年日行三百里趙佗子服桂二十一年毛生日行五百里三國時虞翻能步行日三百里孫防躍馬翻能隨之魏楊大眼驍捷跳走如飛以長繩三丈許系髻而走繩直如矢馬馳不及隋麥鐵杖日行五百里獨異志云一夕行一千里五代王進走及奔馬仕至節度使又有唐彬走及奔鹿又遼陳州有一婦人爲賊帥號白頸鴉日可行二百里今人有運气逆流采戰之說曰房中術而盲道人遂以女鼎誘世之好滛者彼家西鄰至爲淸淨服食者所唾棄要之房中自有道非如上所云云也按史周有房中樂漢書禮樂志髙祖時有房中詞樂唐山夫人所作武帝時有房中歌禮記曽子問喪主人卿大夫士房中皆哭注房中婦人也漢書藝文志序云房中者情性之極至道之際是以聖王制外樂以禁內情而爲之節文樂而有節則和平壽考及迷者弗顧以生疾而殞性命上古修身之道以房中爲首故黃庭經雲長生要眇房中急他所紀尢非一端孫思邈千金翼中亦具論之至三丰采戰若旣濟眞經等書其說最爲猥鄙其原以爲起於黃帝素女而容成氏彭祖能精行之後東方朔及其妻與列仙所言女幾左放皆修此道者蓋栽接補益理自非虛然非以道制情築基鏈已工夫已到嘗試爲之必至顚僕老子所謂輕敵者必喪吾寶也頃馬仲履天都載辟此說卽弇州亦深以此齮陳上陽之解悟眞篇均之未及窮其本趣耳

前代宦者亦有妻石顯丞相禦史條奏顯舊惡免官與妻子徙歸故郡憂死元魏時禦史蕭忻疏云髙軒和鸞者閹官之嫠婦胡馬鳴珂者黃門之養息髙力士河間男子呂晤吏京師女國姝力士娶之晤擢刀筆吏至少卿李輔國傳帝爲娶元擢女爲其妻擢故以梁長史朱子語類梁師成妻死蘇叔黨範溫皆衰絰臨哭

娘字俗書也古無之當作娘按說文頻擾也肥大也從女襄聲女良切其義如此今乃通爲婦女之稱故子謂母曰娘而世謂穏婆曰老娘女巫曰師娘都下及江南謂男覡亦曰師娘娼婦曰花娘達旦又謂曰艸娘苗人謂妻曰夫娘南方謂婦人之無行者亦曰夫娘謂婦人之卑賤者曰某娘曰幾娘鄙之曰婆娘考之風俗通漢何敞爲鬼蘇珠娘按誅亭長龔壽隋書韋世康爲絳州刺史與子弟書云況娘春秋已髙溫凊宜奉教坊記北齊時丈夫著婦人衣行歌傍人齊和云踏揺娘南史梁元徐妃與帝左右曁季江私通季江曰徐娘𨿽老尙猶多情又梁臨川王宏侵魏魏遺以巾幗歌曰不畏蕭娘與呂姥但畏合肥有韋虎謂韋睿呂僧珍也大業拾遺記隋煬帝宮婢曰雅娘唐史張旭艸書見公孫大娘舞劍器而通神又武承嗣聞喬知之婢窈娘美奪取之杜工部詩耶娘妻子走相送又黃四娘家花滿蹊白樂天詩吳娘暮蕭蕭曲韋應物詩春風一曲杜韋娘柳子厚下殤女墓磚記始名和娘樂府雜錄張紅紅唱歌丐扵市韋靑納爲姬敬宗召入宮號記曲娘又望江南曲始自朱崖李太尉鎭浙西日爲姬謝秋娘所制明皇雜錄呼白鸚鵡爲雪衣娘甘澤謡武三思晚獲一妓曰綺娘狄仁傑至遂逃壁隙中曰我天上花月之妖也樊川集杜秋娘金陵女也年十五爲李錡妾錡敗入宮後坐譴歸故里又竇桂娘父良建中初爲汴州戶曹掾李希烈破汴州取桂娘去李賀集賀撰申胡子觱篥歌成翔客喜擎觴起立命花娘出幙徘徊拜客劉賓客集泰娘本韋尙書家主謳者河東記唐進士何臥病遇妊娘畱詩曰妊娘相托不論錢何疾日退傳奇崔氏鸎鸎婢曰紅娘霍小玉傳長安中有媒氏鮑十二娘薛蒼駙馬靑衣也余媚娘敍錄陸希聲娶余媚娘媚娘約媒曰陸郎中若必得兒侍巾櫛須立誓不置側室及女奴圖經蠶神謂之馬頭娘杜陽雜編南海貢奇女盧媚娘工巧無比麗情集陳敏兄妾越娘貌美兄死遂與欵狎續齊諧記齊穎寓山陰夜見前宰妾萬文娘墨莊漫錄李后主令宮嬪窅娘以帛繞腳令纎小右略舉一二不能悉載是則今之云云皆有所本然都下自庶人妻以及大官之國夫人皆曰娘子未嘗有稱夫人郡君等封贈者載考之史唐柴紹妻平陽公主起兵應李淵與紹各置幕府號娘子軍開元天寶遺事太眞入宮宮中皆號娘子花蕋夫人宮詞諸院各分娘子位韓昌黎有祭周氏二十娘子文以此推之古之公主宮妃已與民間共稱娘子則今之不分尊卑亦自有來矣此陶九儀輟耕錄所紀也然眞娘吳名伎也墓在虎丘山下鄭嵎津陽門詩迎娘歌喉玉窱李昌符詩春娘愛上酒家樓又孫棨有題妓王福娘墻詩又李章武傳有楊六娘北裏志有牙娘劉泰娘又教坊記上召入賜食因謂之曰今日娘子不須唱歌又妓裴大娘又張少娘又竿木家範大娘此皆顯著者而陶不之引何也

南宋蕭齊崇尙佛法閤內夫娘悉令持戒麾下將士咸使誦經【見法琳辧正論】夫娘之稱本此謂夫人娘子蓋是美稱也是時北則胡後卻扇於曇獻南則徐妃贈枕於瑤光玆王女納於鳩摩羅什反以爲榮千金公主偶於滛毒丐僧不以爲恥後世以夫娘爲惡稱緣此東坡戲語有和尙宿夫娘相牽正上牀云云陶九成乃謂爲罵語蓋未多見六朝雜說耳

國憲家猷論婦人以姓爲稱故周之諸女皆言姬猶宋言子齊言姜也自漢以來不復辧類以爲婦人之名非也史記言髙祖居山東好美姬漢書外戚云所幸姬戚夫人之類固以失矣注漢書者見其言薄姬虞姬戚姬唐姬等皆妾而非後則又以爲眾妾之稱南朝人士皆謂姬人形之歌詠皆沿習之誤予按稱婦爲姬不獨漢以後如詩陳風曰彼美淑姬可與晤言非必是姬氏女秦紀呂不韋娶邯鄲姬絕美與居有身亦槪爲婦人稱也

禮五十乃加伯仲白虎通五十知天命思慮定也能順四時長防之序故以伯仲號之伯長也大也仲中也次也季少也末也風俗通曰氏於字伯仲季是也或稱孟仲季孟亦長也始也或稱伯叔季叔本拾也收拾之也周之有太伯仲雍季歷也魯之有孟孫叔孫季孫也文王時南宮氏之有二伯二仲二叔二季所謂周有八士也然重仲叔而不重伯孟者明長之不可二也伯夷仲遼而曰叔齊叔卽季也猶叔世曰季世也伯牛仲弓之稱未必皆五十而後加也

漢孔安國字安國晉安帝名徳宗字徳宗恭帝名徳文字徳文防稽王名道子字道子乃至北史慕容紹宗馮子琮魏蘭根南史蔡興宗唐孔穎達郭子儀辛京杲戴休顏張忠尙可孤孟浩然顏見逺田承嗣田承緒張嘉貞宇文審李嗣業皆以名爲字也

晉王惇曰可兒司馬髙曰羅兒唐白居易曰兒謝靈運曰客兒杜甫長子曰熊兒宋蘇子由子曰虎兒是皆小字也後賈復稱其子曰大宛兒崔暹曰獺田兒人稱者漢東方朔曰偸桃小兒金日防其子曰弄兒曹操呼孫防曰猘兒呂布呼先主曰大耳兒蜀譙周曰長兒晉王衍呼裵邈曰白眼兒山濤稱王衍曰寧馨兒後魏長孫業諸子曰鐵小兒祖瑩曰聖小兒唐楊儉蘇特曰黃面兒五季李業曰僂防兒李存信曰牧羊兒

晉桓嗣曰豹奴王蒙曰阿奴石崇曰齊奴潘嶽曰檀奴周謨曰阿奴陳任中曰蠻奴北齊孫騰曰僧奴唐汝陽王璡曰花奴李林甫曰哥奴皆小字也光武謂嚴光曰狂奴客謂鄧彪曰守錢奴陸機人罵曰駱奴明帝人號曰鮮卑奴溫嶠姑女謂嶠爲老奴宋廢帝稱父武帝曰�奴後齊古弼帝稱曰筆頭奴唐顏杲卿罵安祿山曰牧羊羯奴宋梅聖兪呼謝師直曰錦衣奴

昔人有父字其子者曹丞相操每下教稱子桓右軍與人書謂子敬飛白大有勢子字其父者胡母謙之見父輔之暑月揺扇視事呼之曰彥國胡爲自貽伊慼従子字其叔父者袁種謂盎曰南方卑濕絲能日飲亡何說王母反而已有臣字其君者光武幸章陵宗室諸母酣恱相謂曰文叔少時謹信與人不欵曲惟直柔耳今乃能如此

諱名起於周人秦漢沿而用之廟諱甚嚴而祀文王之頌曰克昌厥後是廟諱不嫌也一名者諱而漢韋孟之詩曰總齊羣邦以翼大商犯髙祖諱是獨諱不嫌也子宜諱其父而曹志爲植子上奏武帝曰榦植不彊是父諱不嫌也臣宜諱其君孫權有吳時張承與呂岱書云功以權成是君諱不嫌也

柳少師與弟帖末云誠懸呈人多疑之以顏籕注漢書丞相衡傳云字以表徳豈人所自稱柳不當稱字然觀逸少敬謝帖自云王逸少白廬山逺公集盧循與逺書云範陽盧子先叩頭則古人稱字蓋或有之矣

古人致書於人亦有不稱名而稱君者如徐陵與王僧辯書稱孤子徐君頓首與周處士書末亦云徐君白文苑英華注云君疑是古人自稱如王績書中亦作王君然則古人或有如此體未可知也

周寶龢鐘銘曰走作朕皇祖文考寶龢鐘走其萬年子子孫孫永寶用享走之名扵經傳無見蓋昔人自以稱謂猶孤寡不谷臣僕愚鄙皆謙損之辭故司馬遷自稱曰太史公牛馬走班固自稱曰走亦不任厠技於彼列然則走之號非獨始扵漢蓋亦上矣

余讀屈原書以朕自居周秦六國間凡人相與言皆自臣也他如左氏書子皮卽位叔向言罕樂得其國葉公作顧命張永謂其父柩大行屇道孫盛謂父登遐蕭恵開語劉成具如慈防竟陵語顧憲之曰非君無以聞此徳音鮑照於始興王則謂不足宣贊聖防後世禁忌日嚴此等稱遂絕矣

父命得爲敕後漢樊重焚券諸子従敕是也母亦可稱大人前漢淮陽獻王傳張博云王遇大人亦解後漢範滂就誅與母訣曰大人割不忍之恩勿增感慼是也叔可稱大人疏受對疎廣云従大人議是也父可以稱聖善楊修答曹植書有聖善之教注謂武帝也人臣不嫌稱萬嵗馬援釃酒享軍士皆伏稱萬嵗也上父母壽可稱萬壽潘嶽閒居賦稱萬壽以獻觴是也屋之髙嚴通謂之殿前漢霍光鴟鳴殿前樹上黃霸郡國上計長吏一輩先上殿是也白事丞相亦可謂之奏事魏相傳帶劍奏事是也造謁人亦可謂之朝司馬相如傳臨卭令日往朝相如是也人臣得言垂拱薛宣自言垂拱成是也人臣得言端拱謝孚言端拱嘯詠謝鯤言端拱廟堂是也人臣得言諒闇山濤武帝詔雲山太常𨿽居諒闇是也人臣得稱聖君賢君晉曹攎一縣號曰聖君薛宣屬縣各得賢君是也男子無妻亦稱寡左曰崔杼生成及彊而寡是也

君稱寡人而凡人亦可稱王右軍論字假令寡人耽之若此婦人亦可稱寡人詩風莊姜云以朂寡人婦人稱夫曰良人而君子亦可稱黃鳥之詩曰殱我良人莊子文王曰昔者寡人夢見良人黑色而晉庾翼疏臣所以輙發良人不顧怨咎呂氏紀良人請問十二紀是也

王楙野客叢書引緗素雜記云歐陽永叔代王狀元謝啟陸機閱史尙靡識於撐犁枚臯屬文徒自成扵骫骳沈元用啟讀撐犁而靡識敢謂知書問祈招而不知尙慚寡學陸機不識撐犁事竟不知載何書及見晏春秋曰予讀匈奴不識撐犁孤塗之事有胡奴執燭顧而問之奴曰撐犁天子也言匈奴號撐犁猶漢人稱天子也於是曠然發寤其事亦著藝文類聚類要諸書然則謂不識撐犁者乃皇甫謐非陸機也歐公謂陸機應別有所據耳按杜氏通典云匈奴謂天爲撐犁謂子爲孤塗然則言撐犁天子者得其語而猶未詳也

今人謂丈人爲泰山或者謂泰山有丈人峯故云據雜俎明皇東封以張說爲封禪使及事已三公以下皆轉一品說以壻鄭鎰官九品因說遷五品宗怪而問之鎰不能對黃番綽對曰泰山之力也與前說不同又按陳后山送外舅詩丈人東南英注謂丈人字俗以爲丈人之稱然字則逺矣按三國誌裴松之注獻帝舅車騎將軍董下謂古無丈人之名故謂之舅松之宋元嘉時人呼婦翁爲丈人已見此時矣

今人以居士自號者甚多考之六經中惟禮記玉藻有曰居士錦帶注謂道藝處士也吳曾能攺齋漫錄云居士之號起扵商周之時按韓非子書曰太公封於齊東海上有居士任矞華士昆弟二人立議曰吾不臣天子不友諸侯耕而食之掘而飲之吾無求於人無上之名無君之祿不仕而事力云然則居士之名故自古也祭義曰明命鬼神以爲黔首則內經曰黔首共飲食莫知之也李斯刻石頌秦徳曰黔首康定太史公因此語遂於秦記謂秦名民曰黔首朱子注孟子亦曰周言黎民秦言黔首蓋因太史公之語也然祭義內經之書實先秦世黔首之稱古矣恐有不因秦也或古不以稱民秦必以稱民故太史公云然耳

今人謂賤丈夫曰漢子按北齊魏愷自散騎常侍遷靑州長史固辭文宣帝大怒曰何物漢子與官不就又段成式廬陵官下記韋令去西蜀時彭州刺史被縣令宻論訴韋前期勘知屈刺史詣府陳謝及日諸縣令悉逺迎所訴者爲首大言曰使君今日可謂朱硏益丹矣刺史笑曰則公便是研朱漢子也

凡婢役於婢者俗謂之重臺按左氏傳昭公五年日之數十故有十時亦當十位自王以下其二爲公其三爲卿注云日中爲王食時爲公平旦爲卿雞鳴爲士夜半爲皂人定爲輿黃昏爲日入爲僚晡時爲僕日昳爲臺禺中日出闕不在第尊王公曠其位又昭公七年天有十日人有十等故王臣公公臣大夫大夫臣士士臣皂皂臣輿輿臣臣僚僚臣僕僕臣臺則所謂臺者十等之至卑今豈亦本是與然加以重字尢有意也古樂府有邯鄲才人嫁爲廝養卒婦前漢書張耳傳廝養卒注蘇林曰廝取薪者也養養人者也又云乃歸趙王養卒爲禦而歸左莊王伐鄭廝役扈養死者數百人注養馬者曰扈炊烹者曰養則廝養卒當作廝扈卒爲是也

隨筆云今呼蒼頭爲將軍其事本彭寵爲奴所防謂妻曰趣爲將軍治裝注呼奴爲將軍欲其赦已也此說固是然觀陳勝傳將軍呂臣爲蒼頭軍是則語蒼頭爲將軍亦已久矣又衛靑爲奴後爲大將軍唐至徳後官爵虛濫大將軍告身才易一醉至有朝士僮僕衣金紫而身執賤役者故岑參歌曰紫紱金章左右趨問著卽是蒼頭奴李商隠詩曰廝養爲將軍則知蒼頭奴爲將軍事甚多又按前漢鮑宣傳蒼頭廬兒注漢名奴爲蒼頭知此名起扵漢矣觀後漢注秦人呼爲黔首謂奴爲蒼頭者以別扵良人又知蒼頭之名自秦已然又讀戰國防魏有蒼頭軍三十萬又知蒼頭之名不但秦也越絕糧告糴於吳使素忠爲信晉武帝炎報帖末云故遣信還南史晨起出陌頭屬與信防古者謂使者曰信眞誥云公至山下又遣一信見告謝宣城云荊州信去待陶隠居帖云明旦信還仍過取反虞永興帖云事以信人口具凡言信者皆謂使者也今人流俗遂以遣書饋物爲信故謂之書信而謂前人之語亦然謬矣王右軍十七帖有云往得其書信遂不取答謂昔嘗得其來書而信人竟不取回書耳而世俗遂誤讀往得其書信爲一句遂不取答爲一句誤矣古樂府云有信數寄書無信心相憶莫作瓶墜井一去無消息包佶詩去札頻逄信回帆早掛空此二詩尢可證也

韓退之上詩云衙時龍戶集上日馬人來吳坰雲長安有龍戶見水卽知有龍或引出但如鰍魚按此是潮州時上廣帥作非長安也馬人程大昌演繁露引燈錄毗奢利王時其國有一類人如馬裸露王運神力分身爲彼乃得衣王復生中印度馬人感戀悲號以爲入中國而上日有馬人恐亦非也按兪益期牋云馬文淵立銅柱岸北出有遺兵十餘家居壽洽岸南對銅柱悉姓馬婚姻至今二百餘家言語飲食尙與中華同號曰馬畱恐此亦是馬畱之類耳又記得一小說龍屍在儋耳珠崖其人目睛皆靑碧入水能伏一二日蓋卽所謂昆侖奴也

每見人稱前者伍伯晉書賈充戲庾純云君行常在人前今何以後蓋純之先人有爲伍伯者按古今注云一伍之長也五人爲伍曰伍伯一曰戶伯漢制兵吏五人一戶一竈每竈四直一伯故曰戶伯又曰大伯諸王公行戶服赤幘纁衣韋韎率其伍以導引也

患說文憂也從心上串串亦聲也徐曰患之言貫也貫於心也又病也慮也惡也苦也禍也恙說文亦曰憂也從心羊聲一曰虫入腹食人心古者艸居多被此毒故相問無恙神異經北方有獸曰防防恙也黃帝殺之由是人無憂疾謂之無恙通誌無患子曰噤婁曰桓其子勻圓如漆今人貫爲數珠纂文曰無患木名也實可以去垢核黑如漆古今注雲程雅問櫨木曰無患何也答曰昔有神巫曰滛眊能符劾百鬼得鬼則以此木爲棒棒殺之世人相以爲器用厭鬼故曰無患齊卞敬家有無患枕贊然則恙之與患一爲虫而一爲木也世人瘧疾將作謂可避之他所閭巷不經之說也然自唐已然髙力士流巫州李輔國授謫制時力士方避瘧功臣閤下杜子美詩三年猶瘧疾一鬼不銷亡隔日搜脂髓增寒抱雪霜徒然潛隙地有靦屢鮮妝則不特避之而且塗抹其面矣

周官醫疾四時皆有癘疾春時有痟首疾鄭注痟酸削也司馬相如消渴則所謂消中之疾也痟首消中二疾異而其字亦自不同後漢李通素有消疾此正如相如渇疾也太子賢注消中之疾是已乃復引周官爲證是以痟首消中爲一義以至玉篇廣韻皆以痟爲消病惟禮部韻痟字下注酸痟頭痛是爲得之張孟楫韻注酸痟頭痛又渴病𨿽明知二疾爲不同是認二字爲一體矣

婦人之脈惟以尺脈之常盛常弱與男子爲相反而脈訣謂反此背看及觀褚澄尊生經曰脈分兩手手分三部隔尺寸者命之曰關去寸度尺曰尺闗前一寸爲寸左手之寸極上右手之尺極下男子陽順自下生上故極下之地右手之尺爲受命之根本如天地未分元气混沌也旣受命矣萬物從土而出惟脾爲先故右手尺上之闗爲脾脾土生金故闗上之寸爲肺肺金生水故右手之寸越左手之尺爲腎腎水生木故左手尺上之闗爲肝肝木生火故闗上之寸爲心女子陰逆自上生下故極上之地左手之寸爲受命之根本如天地未分元气混沌也旣受命矣萬物從土而出惟脾爲先故左手寸下之闗爲脾脾土生金故闗下之尺爲肺肺金生水故左手之尺越右手之寸爲腎腎水生木故右手寸下之關爲肝肝木生火故關下之尺爲心男子右手尺脈常弱初生防眇之气也女子右手尺脈常彊心火之位也非男非女之身感以婦人則男脈應診動以男子則女脈順指不察乎此難與言醫褚澄尙主爲劉宋駙馬都尉察脈如神著書十篇曰尊生祕經此其一也夷門廣牘有朱彥修怪屙單一書非朱作也所紀怪證多端然憶往記中有尢異者因略筆之魏時一女子美麗不嫁右膝常患一瘡膿水不絕華佗使人乘馬牽一栗色狗走三十里歸而熱截右足柱瘡上俄有一赤虵従瘡出入犬足中疾遂平見佗別傳漢末有人得心腹瘕病晝夜切痛臨終勅其子曰气絕後可剖視之子不忍違言得一銅鎗容數合許後華佗出巾箱中藥以投鎗鎗卽成酒焉見誌怪宋明帝宮人患腰痛牽心發卽气絕徐文伯曰此髮瘕也以油灌之吐物如髮稍稍引之長三尺頭已成蛇能動懸柱上水滴盡一髮而已見談藪有人患腳跟痛醫莫能識徐之才曰蛤精疾也當由乘船入海腳水中割之得蛤子二个如楡莢見太原故事洛中有士人患應病語卽喉中應之張文仲令取本艸讀之皆應至雷丸卽無聲和爲丸吞之卽止見朝野僉載有一少年眼中常見一小鏡子醫工趙卿診之與少年期來日以魚鱠奉及少年赴之坐久止施一甌芥醋卿故久不出少年饑甚且聞醋香啜之至盡眼花豁然卿乃出語少年曰郎君因喫鱠太多有魚鱗在胸中故也見北夢言永徽中有崔爽者每食生魚三斗乃足後饑作鱠未成忍饑不禁遂吐一物狀如蝦蟇自此之後不復能食鱠矣見朝野僉載大歷中和州劉錄事食兼數人尢能食鱠常言鱠味未能果腹客乃网魚百斤防扵野庭觀其下筯劉初食鱠數楪忽似小哽因欬出一骨珠子大如豆乃寘扵茶甌中以楪覆之食未半甌楪傾側舉視之骨珠子已長數寸如人狀客競觀之隨視而長頃刻長及人遂捽劉因相毆流血良久各散走一循防西一循防左俱及後門相觸而翕成一人乃劉也神已癡矣半日方能語訪其所以皆不省之劉自是惡鱠見酉陽雜俎句容佐史能啖鱠至數十斤恆不飽縣令聞其善啖乃出百斤史快食至盡因覺气悶久之吐出一物狀如麻鞋底以置鱠中鱠卽成水後有胡人買之云此是銷魚之精亦能銷腹中塊病有病者以一片如指端繩系之置病處其塊卽消見廣異記伶人刁俊朝妻項癭者初防若雞卵漸巨如三四升缻盎積五年大如數斛之鼎其中有琴瑟笙磬塤篪之響數年癭外生小宂如鍼芒不知幾億每天欲則穴中吹白霏霏如絲縷漸髙布散結爲屯云則立降俊朝磨淬利刃將剖決之癭中軒然有聲遂四分披裂有一大猱跳躍而去後卒愈見續怪錄天寶中隴西李生病左乳痛不可忍一日癰潰有一雉自乳中突而飛出不知所止見宣室志大歷中卭州城將魏淑膚體洪壯年四十忽中異疾無所酸苦但飲食日損身體日消寒暑未周卽如嬰孩不復能行坐語言其母與妻更相提抱復遇生日妻以釵股挾食以哺須臾盡一小甌自是日加所食身亦漸長不半嵗乃復其初見集異記皇甫及者咸通壬辰年十四矣忽暴長逾時而身越七尺帶兼數圍長啜大嚼三倍扵昔明年秋無疾而逝見三水小牘李言吉左目上臉忽癢而生一小瘡漸長大如鴨卵恆壓其眼不能開其舅金州防禦使崔堯封飲言吉酒大醉遂割去之言吉不知覺也贅旣破中有黃雀鳴噪而去見聞奇錄處士蒯亮言其所知額角患癅醫爲割之得一黑石碁子巨斧擊之終不傷缺復有足脛生癅者因至親家爲猘犬所齚正齧其癅其中得鍼百餘枚皆可用疾亦愈見稽神錄呂縉叔以知制誥知揚州忽得疾但縮小臨終僅如小兒松滋令姜愚無它疾忽不識字數年方稍稍復舊又有一人家妾視直物皆曲弓界尺之類視之皆如鉤醫僧奉眞親見之江南逆旅中一老婦啖物不知飽徐徳占過逆旅老婦愬饑其子恥之對徳占以蒸餅啖之盡一竹簣約百餅猶稱饑不已日飯一石米隨卽痢之饑復如故醴泉主簿蔡繩有美行博學有文亦得饑疾每饑立須啖物稍遲則頓僕悶絕懷中常置餅餌𨿽對貴客遇饑亦便齕啖以上見夢溪筆談有人飲茗至一斛二斗忽飲量過數升吐出一物如牛肺以茗澆之容一斛二斗因名曰斛二瘕見續搜神記陳子直主簿妻有異疾每腹脹則腹中有聲如擊鼓逺聞於外行人過門者皆疑其家作樂也腹脹消則鼓聲亦止一月一作醫莫能名其疾見宋張季明醫說傅舍人忽得腸癢之疾至劇時往往對眾失笑喫喫不止此疾古人所未有見遁齋閒覽興國初有任氏美色聘進士王公甫因公甫不遂寸祿愁郁面漸變黑自慚而歸母家求醫後遇道人以黃丹女萎二物爲末以酒下二錢日二服面防防白一月如舊見名醫錄

漢末關中大亂有發前漢時冡女人猶活旣出如舊魏郭后愛念之錄置宮內常置左右問漢時宮中事說之了了皆有次序後後崩哭泣過禮遂死焉漢末發範明友冡奴猶活明友霍光女聓說光家事多與漢書相似大司馬曹休所統中郎將謝璋部曲義兵奚儂恩女年四嵗病死埋五日復生見博物志晉元康中梁國女子許嫁而夫戌經年不歸女家彊以適人尋病亡夫還問女所在夫徑至墓開棺女遂活與俱歸後壻詣官爭之王導曰此非常事不可以常理斷之宜歸前夫惠帝世杜錫家塟婢誤不得出後十年開冡祔而婢尙生初婢之埋年十五六及開冡更生猶十五六嫁之有子又魏太和中太原人破棺得一生婦視其墓木可三十嵗見續博物志幹寶父塟婢閉墓中後祔塟開冡婢猶活言其父常以飲食詒婢與寢處如平生寶因此作搜神記顏含兄畿死於醫家迎喪引者顚僕言畿不死但服藥傷五臟耳開棺气息甚防飲食所須托之以夢含侍養不出戶者十三年畿乃死又漢獻帝初平中長沙有人姓桓氏旣死棺斂月餘母聞有聲出之遂生見集異志又建安四年武陵女子李娥死斂埋十四日有聲開棺遂活見後漢五行志南陽縣民蘇調女死三年自開棺還家言大將軍事赤小荳黃荳死有持此荳一石者無復作告又言可用梓木爲棺見酉陽雜俎

說略卷五﹤子部﹐類書類﹐說略﹥

欽定四庫全書

說略卷六

明顧起元撰官儀

古官之名伏羲以龍紀爲龍師龍名春官靑龍夏官赤龍秋官白龍冬官黑龍中官黃龍又設九庖之官共工以水紀爲水師水名神農以火紀爲火師火名春官大火夏官鶉火秋官西火冬官北火中官中火黃帝云師云名春官靑雲夏官赤云秋官白雲冬官黒雲中官黃雲置六相曰當天曰常平曰士師曰司徒曰司馬曰李立四監置四史置五官曰天曰地曰神曰祗曰物一曰士師行人司徒祝宗使人置大醫樂師少昊摯以鳥紀爲鳥師鳥名曰鳳鳥氏鳥氏伯趙氏靑鳥氏丹鳥氏祝鳩氏睢鳩氏鳲鳩氏爽鳩氏鶻鳩氏又五雉爲五工正九扈爲九農正顓帝置五行之官春官木正曰勾芒夏官火正曰祝融秋官金正曰蓐收冬官水正曰中官土正曰后土唐制百揆四嶽州牧侯伯置謁者射官弓正虞置九官曰司空曰后稷曰司徒曰士曰共工曰虞曰秩宗曰典樂曰納言夏后氏置六卿又有三公九卿二十七大夫八十一元士商制曰大宰大宗大史大祝大士大卜曰司徒司馬司空司士司冦曰司土司木司水司艸司器司貨曰土工金工石工木工獸工艸工又五官之長曰伯又設方伯五國以爲屬屬有長十國以爲連連有帥三十國以爲率率有正二百一十國以爲州州有伯八州八伯五十六正百六十八帥三百三十六長八伯各以其屬屬於天子之老二人分天下以爲左右曰二伯周官有成書不具載

古官員之數唐虞尙書曰一百員鄭云六十員夏尙書曰倍唐虞則二百鄭曰百二十員殷明堂位曰二百鄭曰二百四十周內二千六百四十三員外六萬一千三十三人前漢十三萬二百八十五員後漢七千五百六十七員晉六千八百三十六員宋六千一百七十二員齊二千一百三員後魏七千七百六十四員北齊二千三百二十二員並內官後周二千九百八十九員並內官隋內官二千五百八十一外官九千五百九十五唐內二千二百六十外一萬六千一百八十五宋景徳一萬員皇祐治平二萬四千員紹熈三萬二千一十六員慶元四萬二千有奇嘉泰三萬七千八百餘員漢之職官太尉卽今之本兵左右前後將軍卽今之五府其各置長史卽今之參軍大夫太中大夫中大夫諌大夫卽今之六科期門卽今之錦衣廷尉卽今之大理治粟內史卽今之戶部少府掌山海地澤之稅卽工部之都水虞衡尙書符節卽今之尙寶太醫卽太醫院導官卽今儀仗司樂府卽今太常諸屬考工室卽今工部鐵作局與內官監諸屬大官卽今之精膳司與內之禦膳監東織西織卽今之織染局而庖人以下又與光祿寺大官諸司相參矣典客掌歸義蠻夷一名大行今國家設行人專以使四方歸義蠻夷則以屬禮部之主客司郎中令中書謁者以下今玆爲內官諸屬矣【導官乃擇米者云卽今儀仗司恐誤】

今之官名疏其始太師太傅太保少師少傅少保周成王置也給事中秦置也知起居注漢武帝禁中官也中書舍人漢有之學士北齊文林館學士昉也翰林待詔宗置也其攺稱翰林學士掌內命唐制也其掌制誥赦勑國書及宮禁所用之文辭宋制也光學之重自宋始侍讀後魏有之開元三年命馬懷素禇無量更日侍讀其建侍讀學士則十三年置集賢院始稱翰林侍讀學士宋咸平二年始也侍講自漢顯宗朝張酺靈帝楊泗始其帶學士亦自開元十三年始稱翰林侍講學士亦宋制也經筵官自隆興攺元昉大學士宋集賢院始也修撰檢討其事久逺矣而立員宋制也編修自宋慶曆中編修例冊始其殿學士大學士後唐天成端明殿學士宋初觀文殿大學士昉也閣學士宋制也典簿典籍司直元更制也東宮官太子太師太子太傅太子太保殷周已有之其三少漢有少傅而備三則魏制也太子賓客自唐顯慶始也詹事秦官開府置官屬自齊始詹事少詹事唐所官其庶子洗馬漢制也置坊自北齊始左右二春坊唐置府例也中允諭徳贊善錄事等官並唐府屬也主簿晉始制也正字齊祕書省始有之尙書秦官侍郎秦黃門侍郎其貳六曹則隋置也郎中秦官員外自晉太始中散騎常侍昉其稱員外郎隋開皇中始主事隋所置禦史之名周官有之掌贊書授法令非後世任也秦漢始爲糾察之任稱監察禦史隋攺檢校禦史爲之曰察院開元八年置也太常漢更秦奉常爲之其置卿少卿丞北齊也其主簿博士奉禮郎協律郎唐神龍初昉也光祿漢太初中名卿自梁始少卿自魏始也大官珍羞良醖掌醢四署署丞唐神龍初置主簿宋元丰始也太僕周官卿少卿北齊置也其屬有丞主簿唐神龍初署也大理古李官秦官名廷尉景帝中元六年更今名有卿其置少卿北齊昉丞正評事唐神龍初始也鴻臚漢太初始更名後漢大鴻臚卿有寺少卿自北齊置其置署名司儀隋開皇十二年也其置丞漢劉徳始爲之主簿則漢官儀鴻臚駕四馬主簿也國子監祭酒孫卿在齊三爲祭酒置國子祭酒晉武帝咸寧四年也司業隋帝大業三年置監丞隋置助教咸寧四年置博士秦官也五經博士漢武建元五年置學正見禮記王制學教授唐府郡置也司曆保章正靈臺郎挈壺正等官唐乾元元年始五官正宋制也遊擊前漢以來將軍有之指揮都指揮使唐長興前有之大將軍戰國時官都督自魏文帝以大將軍曹眞都督中外諸軍始元帥唐制始也宣撫使唐元和中戶部侍郎楊於陵始監軍齊莊賈監穰苴昉也駙馬都尉漢元鼎中置其專爲尙公主者官自宋齊梁陳昉也巡檢宋有之畱守漢和帝南巡祠園廟以張禹兼衛畱守其昉也運使唐先天二年李傑爲水陸運使運使名自此始提舉漢耿壽昌常平之任也經略貞觀邊州別置提刑按察司宋初置副使僉事經歷知事照磨元大徳後例也都轉鹽運使司宋初立其同副判經歷知照至元中始也京尹漢太初更內史名之治中漢官名判官唐天寶後有之推官長興中始見於史知府知州知縣宋以來有之也

國朝文資四十六階第一階特進光祿大夫上柱國是正一品加贈資凡加贈資不實授特進光祿大夫並漢官名柱國楚官名第二階特進光祿大夫是正一品陞授資第三階特進榮祿大夫是正一品初授資榮祿因元舊資銜第四階光祿大夫柱國是從一品加贈資第五階光祿大夫是從一品陞授資第六階榮祿大夫是從一品初授資第七階資徳大夫正治上卿是正二品加贈資第八階資政大夫是正二品陞授資第九階資善大夫是正二品初授資資徳資政資善三銜並因元舊制惟正治上卿爲新設第十階正奉大夫正治卿是從二品加贈資十一階通奉大夫是從二品陞授資十二階中奉大夫是從二品初授資正奉通奉中奉三銜並因宋大觀舊制惟正治卿爲新設十三階正議大夫資治尹是正三品加贈資十四階通議大夫是正三品陞授資十五階嘉議大夫是正三品初授資正議通議二銜並因隋舊嘉議則因元制惟資治尹爲新設十六階大中大夫資治少尹是從三品加贈資十七階大中大夫是從三品陞授資十八階亞中大夫是從三品初授資大中大夫資銜並因唐制亞中大夫則因元舊制資銜惟資治少尹爲新設十九階中議大夫贊治尹是正四品加贈資二十階中憲大夫是正四品陞授資二十一階中順大夫是正四品初授資中議中憲中順資銜並同元舊制惟贊治尹爲新設二十二階朝請大夫贊治少尹是從四品加贈資二十三階朝議大夫是從四品陞授資二十四階朝列大夫是從四品初授資朝請朝議資銜並同隋舊朝列則因元舊資銜惟贊治少尹爲新設二十五階奉政大夫修正庶尹是正五品加贈資二十六階奉政大夫是正五品陞授資二十七階奉議大夫是正五品初授資奉政奉議資銜並因元舊惟修正庶尹爲新設二十八階奉直大夫協正庻尹是從五品加贈資二十九階奉直大夫是從五品陞授資三十階奉訓大夫是從五品初授資奉直因宋舊資銜奉訓因元舊資銜惟協正庻尹爲新設三十一階承徳郎是正六品陞授資因元舊制三十二階承直郎是正六品初授資因宋舊銜三十三階儒林郎是從六品陞授資因唐舊制銜三十四階承務郎是從六品初授資因宋舊銜三十五階文林郎是正七品陞授資因唐舊銜三十六階承事郎是正七品初授資因隋舊制三十七階徴仕郎是從七品陞授資攺隋徵事之銜作徵仕郎三十八階從仕郎是從七品初授資亦攺從事之銜爲從仕也三十九階修職郎是正八品陞授資四十階廸功郎是正八品初授資並因宋舊銜四十一階修職佐郎是從八品陞授資四十二階廸功佐郎是從八品初授資並系新設四十三階登仕郎是正九品陞授資四十四階將仕郎是正九品初授資並因唐舊銜四十五階登仕佐郎是從九品陞授資四十六階將仕佐郎是從九品初授資因元舊銜內上柱國等皆勲級也武階四十四其正從一品六階並與文階同正二品初授驃騎將軍自漢霍去病始唐宋爲從一品階陞授金吾將軍加授龍虎將軍勲上護軍因元舊也從二品初授鎭國將軍陞授定國將軍加授奉國將軍護軍皆元舊止攺輔國爲定國以上六階元皆有上字正三品初授昭勇將軍陞授昭義將軍加授昭武將軍上輕車都尉皆元舊止以陞授爲初授耳昭武唐爲校尉正六品上階從三品初授懷逺將軍加授定逺將軍宋正五上階陞授安逺將軍輕車都尉皆元舊也上六階元皆有大字定逺是唐正五品銜護軍漢初陳平爲之韓安國爲護軍將軍都尉漢官名輕車輕去聲漢李蔡公孫賀皆爲輕車將軍也正四品初授明威將軍陞授宣威將軍加授廣威將軍騎都尉皆元舊宣威唐宋從四品上階明威唐宋從四品下階也從四品初授宣武將軍陞授顯武將軍加授信武將軍騎都尉皆元舊正五品初授武徳將軍陞授武節將軍皆元舊加驍騎尉漢李廣爲驍騎將軍又齊受李廣爲驍騎都尉從五品初授武略將軍陞授武毅將軍皆元舊加飛騎尉正六品初授昭信校尉陞授承信校尉皆元舊加云騎尉從六品初授忠顯校尉陞授忠武校尉皆元舊加武騎尉漢司馬相如爲武騎常侍梁丘賀爲武騎郎正七品初授忠翊校尉陞授忠勇校尉從七品初授惇武校尉陞授修武校尉正八品初授進義校尉陞授保義校尉從八品初授進義副尉陞授保義副尉皆元舊副尉唐宋階有之漢列侯不與政而勲重者位特進後以大將軍鄧隲辭位加同三司之儀以後得開府辟僚屬又與三公俱開黃閣故曰開府儀同三司羊徵南位開府謙讓不肯辟召是也魏晉之際太保王祥以睢陵公太保衛瓘以蘭陵公司徒魏舒以劇陽子老就第太保同保傅司徒同三司亦此意但不入官耳晉宋齊梁陳俱不輕授北魏爾朱世隆辭太保加同三司在三公上後周及隋攺爲勲官在柱國下有三等曰上開府曰開府曰儀同至唐而始復故文皇之世惟尉遲敬徳辭都督乃得加之位次房司空以後復爲階官之最其次特進國初亦因之然官至太尉司徒司空而曰儀同三司名實抑何舛也國初去開府儀同以特進光祿大夫冠正一品是矣然以公卿而稱大夫如尙書再滿考階曰資徳大夫勲曰正治上卿其勲階亦自相矛盾矣

相國丞相皆秦官秉政者太師太傅太保古三公後以爲三師位上公以太尉司徒司空爲三公故也相國自呂不韋蕭曹后罷不設至司馬昭父子以此簒魏後遂因之東漢有三公而無丞相曹操父子以此簒漢亦遂少置渡江之後惟王導防稽王昱以序遷者三師惟太師爲尊晉避司馬師諱攺爲太宰髙齊並置而以太宰位太師上左右丞相位太宰上然董卓以相國遷太師孔光以丞相宇文泰以大丞相遷太師大冡宰則又以太師爲尊也元帥卽漢太尉晉都督中外諸軍職也金爲都元帥權甚重而位在三公丞相下元則至輕僅若今之指揮使耳至加以天下爲稱則亦非人臣所宜當也

官制曰冡宰之職自漢以來分裂四出不可收拾宰相之職分而爲尙書中書後來收拾不得遂爲尙書中書省宮正宮伯之職分而爲光祿勲衛尉後來收拾不得遂成門下省自膳夫至臘人凡鳥獸魚鱉烹庖之事自酒正至掌次凡酒漿醯醢幕幄之事分入少府自醫師至獸醫分入太常亦入少府自太府而下至掌皮內一項則分入少府外一項則分入大司農自內宰至司服以下凡宮中使令之人分入大長秋只冡宰一官自分而爲六矣宋朝則自膳夫庖人而下盡收入禦前供奉官自醫師食醫而下盡收入禦藥院自宮人掌捨而下盡收入修內司自玉府內府而下盡收入內藏庫翰林之設前代隆重其選今以唐宋兩朝舊事略記之一職制唐制乘輿所在必有文詞經學之士以備宴見而顧問而文書詔令則以中書舍人主之自太宗時名儒學士時召以艸制未有名號至幹封以後始號北門學士宗初翰林待詔掌四方表疏批答又以中書務劇乃選文學之士號翰林供奉掌制誥開元末又攺供奉爲學士別置院專掌內命其後選用益重而禮遇益親至號內相又以爲天子私人【韋執誼翰林誌】唐憲宗始命鄭絪爲承防居諸學士上居東第一閣凡大詔令凡上所甚注意莫不專授【元稹翰林承防記】宋翰林學士謂之內制中書舍人謂之外制其後並雜學士待制通謂之兩制【事實】至徳後天子召集賢學士於禁中艸書詔𨿽宸翰所揮亦資其檢討謂之視艸【翰林誌】翰林學士掌內制制誥赦勑國書及宮禁所用之文辭凡后妃親王公主宰相節度使除拜則學士艸詞授待詔書訖以進赦降徳音則先進艸大詔命及外國書則具本稟奏得畫亦如之凡拜宰相或事重者則宣召面諭防給筆札書所得防稟奏歸院具詞以進余遣內侍授中書省熟狀亦如之若已畫防而有未盡則論奏貼正乘輿行幸則侍從以備顧問有所獻納則請對或奏對凡初命爲學士皆遣使就第宣詔防召入院【宋續防要】學士所著撰拜免公王將相妃主曰制賞賜恩宥曰赦書曰徳音處分事曰勑曰禦札五品以上曰詔六品以下曰勑批羣臣表曰批答奨勲勞曰奨諭賜外國曰蕃書醮曰靑詞曰宻詞釋曰齋文教坊致語曰白話土木興建曰上梁文宣賜曰口宣此外有祝文祭文碑銘神道碑樂章詩頌春帖子之類撰訖進入故事遇有除拜以雙日鎖院只日降麻故學士以雙日至【萬花谷】郊禋行慶制命塡委必聚防分艸之【蘓易簡續翰林誌】一印信晉開運中賜學士院書詔金印一【翰林誌】宋翰苑印以翰林學士院印六字爲文背防景徳二年少傅監鑄上兩字微刓南渡後百司印無如此久者【周必大玉堂雜記】一官署開元二十六年別建學士院於翰林院之南俾掌內命【韋執誼翰林誌及翰林故事】元和以後院長一人別勑承防居北壁之東閣故事駕在大內卽於明福門內置院駕在興慶宮則於金明門內置院今在右銀臺門之北第一門牓曰翰林之門其制髙大重復入門直西爲學士院卽開元十六年所置也引鈴於外惟宣事入其北門爲翰林院有南防北防南庫北庫有畫堂虛廊曲壁多畫怪石松鶴院內古槐松玉蕋藥樹柿子木庵羅峘山桃杏李櫻桃紫薔薇辛夷蒲桃冬靑玫瑰淩霄牡丹山丹芍藥石竹紫花蕪菁靑菊商陸蜀葵萱艸紫苑諸學士至者雜植其間時以居翰院皆謂淩玉淸遡紫霄豈止登瀛洲哉亦曰玉署玉堂焉【李肇翰林誌】翰林院在禁中乃人主燕居之所玉堂承明金鑾皆在焉【沈存中夢溪筆談】玉堂上東閣承防居之西閣第三防居之玉堂後東西各二閣第三防而下分處之玉堂後東北一室二間大中祥符中王相居之入參大政李相廸又自此閣拜命其後入者多求居之此室常不空前檐有大槐樹意以爲祥【澠水燕談】太宗以玉堂之設虛傳其號而無名乃於紅綃上禦書飛白四字題曰玉堂之署以賜焉本院掛於玉堂之上【職官分紀】學士院玉堂太宗常親幸至今學士上日許正坐他日皆不敢坐堂中設視艸臺每艸制則具衣冠據臺而坐【筆談】唐翰林壁畫海曲龍山詩云憶昔唐家扃禁地粉壁曲龍開古記承明景象今頓還永與鑾坡爲故事【宋宣公詩】玉堂兩壁有巨然畫山董羽畫水宋宣獻公爲學士時燕穆之復爲六幅山水屏寄之乃置於中門【萬花谷】玉堂東西壁延袤數丈待詔董羽畫水以布之風濤浩渺蓋擬瀛洲之象也修篁皓鶴悉圗廊廡奇花異木羅植軒砌每外喧已寂內務不至風傳禁漏月色滿庭眞人世之仙境也【翰林續志】元丰末旣移院玉堂中屏乃郭熈所作春江曉景坡詩云玉堂晝掩春睡間中有郭熈畫春山【詩話】學士院舊號北門今在行宮和寧門內蓋沿北門之制兩閣中有小龜頭榜曰摛文堂蓋在京徽宗因廣直廬禦書以賜彊淵明今乃汪藻所篆太上又嘗書玉堂二字賜學士周麟之刻石防上又東閣窻下甃小池傍植金沙月桂之屬又有海棠郁李玉繡毬各一株西偏植金橘花開時香滿院結實𨿽小而甘浙中未易得也【皆玉堂雜記】有唐學士院深嚴非本院人不可遽入𨿽中使宣事及有文書必先動鈴索立於門外俟小判官出授授訖授院吏院吏授學士自五代以來其制久廢蘓易簡因召對言上可其奏復置鈴索焉【續翰林誌】玉堂後廡建二閣悉畫煙嵐曉景【同上】一寵禮唐翰林初選者試制書批答二首賜宴營幕使宿設帷幕圓褥尙食供饌酒坊使供美酒是爲勑設就宴又賜衣一副絹二十疋飛龍司借馬一疋旬日內庫給靑綺錦被靑綺方撘靑綾單帕漆通中枕銅鏡漆奩象箆大小象梳漆箱銅桬羅銅觜椀紫緑履白布手巾畫木架牀罏銅案席氊褥之類畢備內諸司供飲膳之物主膳四人掌之內園官一戶三人以供役使其所乘馬送迎於一仗門內擴門之西度支月給手力資四人人錢三千五百四品以上加一人每嵗內賜春暑服物各三十疋綿七屯寒食節料三十疋酒飴杏酪粥屑肉餤淸明火二社蒸端午衣一副金花銀器一事百索一軸靑團鏤竹大扇一柄角糉三服沙蜜重陽酒餹粉糕冬至嵗酒兔野雞其餘時果新茗新曆是爲經制直日就授下直就第授賜凡內宴坐次宰相居一品班之上別賜酒食珍果與宰相同賜帛二十疋金花銀器一事毎遇晦日上已重九賜節錢一百千其日奏選勝而防賜酒脯茶果忌日進名奉慰賜茶十串【李肇翰林誌】學士舊規十月初別賜錦長襖子國初以來賜翠毛錦太宗攺賜黃盤雕錦【金坡遺事】乘輿奉郊廟承防得乘廐馬自浴堂殿由內朝以從【續翰林誌】學士之盛事有七新學士謝恩日賜襲衣金帶寶鞍名馬一也十月朔攺賜新樣錦袍二也特定艸麻利物三也攺賜內庫法酒四也月俸並給見錢五也特給親事官隨從六也勑設供帳之盛七也【李昉禁林防防詩序】中興後凡除拜節鉞以上多由中書進熟狀預可知之惟艸后妃太子宰相麻則不容知快取數十輩來宣召云鎖小殿子旣至便殿上服防帶諭以除授之意禦前列金器如硯匣壓尺筆格糊校水滴之類幾二百兩旣書除目隨以賜之隆興初猶用此例乾道以後止設常筆硯而已退則有防打造不及例賜牌子金百兩立後升儲倍之一體貎百司申中書皆用狀惟學士用咨報不出名但當直學士一人押字而已謂之咨報此唐學士舊制也【歸田錄】咨報見於金坡遺事元丰中詔於尙書省樞宻院用咨報至今守之𨿽權臣用事官失其職此制不廢又三省宻院於百司例用札付惟學士院云札送他官司得省札必前連片紙書所受月日乃敢押字惟學士院徑判押其首又吏魁有錄事曹案白房皆稍擬中書尊內庭也【玉堂雜記】朝殿日皇太子宰相親王使相參政各有朱衣吏二人自下馬處前導至殿門此外惟翰林學士有之又禁門內許以茶鐐擔子自隨與執政等【同上】滿宗孟爲學士神宗曰學士職淸地近而官儀未寵自今宜佩魚【事略】學士每白事中書不具靴笏公服靸鞋坐玉堂使院吏入白丞相出迎後皆具靴笏章惇直學士院力欲行之而卒不果【翰苑羣書】

劉熙釋名曰尙書者何也尙上也言最在上總領之也韋昭辯釋名云尙猶奉也百官言事當省案平處奉之故曰尙書也尙衣尙食亦然按春秋傳曰百官承事朝而不夕承事者言事而奉其文書也漢世官名尙書義實取此如淳漢書注曰主天子文書曰尙書如主壻曰尙主漢制娶天子女曰尙公主娶諸侯女曰承翁主則尙猶承也尙猶奉也韋昭之解上合左傳下協漢制比於劉熙依字音杜撰逺矣

朱文公語錄引禮云僕人師扶左射人師扶右卽周官太僕之職僕射之名蓋起於此以其朝夕近君後世承誤以爲宰相之號據此則射字音赦不當作夜音也古今官名國朝因置多有用以稱謂者卒未解其義漫考而著之司空昔禹作司空孔安國曰司空主空土以居人按空六也古者穴居詹事秦官掌皇后皇太子家應劭曰詹省也給也言給事皇后太子庶子禮記曰古者周天子有庶子之官職諸侯卿大夫之庶子掌其戒令與其教理別其等正其位秦因之置中庶子官洗馬國語云夫差爲勾踐洗馬漢太子少傅屬官有太子出則當直者一人在前導威儀蓋洗馬之義也祭酒後漢以博士聰明威重者一人爲祭酒韋昭辧釋名曰祭酒者凡防饗必尊長老以祭酒爲先故曰祭酒徐廣曰古人具饌則賓中長舉酒祭地示有先也太僕周禮有太僕下大夫二人穆王命伯冏爲太僕正漢書百官表云太僕秦官掌輿馬爲秩中二千石中書漢除挾書律文籍往往而出並藏之書府內有延閣廣內石渠之藏又禦史中丞在殿中堂蘭臺祕書圖籍又未央宮中有麒麟閣天祿閣亦庋書猶今言內庫書也桓帝延熹二年始置祕書監今以中書爲善書之稱非也太史左傳曰天子有日官卽太史也漢書百官表司馬談爲太史令一人掌天官星律祥瑞妖災凡嵗將終奏新年曆而已今以稱修史之官非也修史自有史館史官著作郎及佐郎專掌國史

刺史漢初丞相遣史分刺諸州武帝元封五年初置部刺史掌奉詔條察州秋冬入奏後漢則屬官皆自辟除以刺眾官及萬人非違故古謂之刺史與太守不同觀後漢郡國志可見漢制自三輔之外分九州九州控郡國州部有刺史郡國有太守如豫州刺史部則潁川汝南六郡國冀州刺史部則魏郡而下九郡國畿內則河南尹京兆尹而以司校尉部之外則刺史部之郡國則太守治之州部則自河南京兆兩尹至豫冀兗徐靑荊益梁並幽交爲尹二刺史十一而已郡國則自河南至日南爲郡國凡一百十有二太守亦百十有二人今州旣異漢所分置則知州亦不得稱刺史也

古人官有別稱者詹事曰儲端給事中曰夕郎中書舍人久次曰閣老又曰老鳯又曰小鳯光祿曰飽卿鴻臚曰睡卿司農曰走卿宗正曰冷卿衛侯曰暖卿太常少卿曰淸卿別駕曰半刺駙馬都尉曰粉侯禮部儀郎曰大儀員外郎曰中儀又曰小儀唐詩紀事李徳鄰自右史拜小戎王極自小版拜小勲又羅衮爲小天王冕任小賓又尙書故實杜紫微求小儀小秋不遂後爲比部員外注雲杜自敍不曾歷小比又幽閒鼔吹李徳裕爲兵部尙書杜邠公呼爲大戎後爲太尉人呼爲掌武北夢瑣言周寶爲侍中人呼爲大貂右補闕張曙人呼爲中諌唐禦史久次一人知雜事謂之雜端次一人知西雜三司號副端職林吏部爲省眼戶部曰版使祕書監曰大蓬丞曰小蓬

史記臯陶爲大理一本大李又天官書曰熒惑爲李徐廣注云外則理兵內則理政又黃帝有李法一篇顏師古曰李者法官之號總兵刑故名李法北史敍傳李氏先爲堯之理官因爲氏後攺曰李則李理其義自通又人行曰行李蓋人將有行必先治裝如孟子之言治任鄭當時之言治行理亦治也左傳曰一介行理又曰行理命之

司徒以五典教民樂正以樂教國子自虞書分命防契王制周禮尙遵其法王制以樂正列於冡宰司徒司馬司冦司空爲司徒者修六禮以節民性明七教以興民徳齊七政以防淫一道徳以同俗爲樂正者崇四術立四教順先王詩書禮樂以造士王太子王子羣後之太子卿大夫元士之適子國之俊選皆造焉司徒論選士之秀者升之學以王制言之則司徒所教之成材僅得升於樂正教國子之學周禮大司樂卽樂正之官掌成均之法成者如簫韶九成均者如樂律十二均蓋以樂取名其僚屬有樂師大小胥大師鐘師磬師笙師籥師等官皆以明樂爲國子師惟師氏保氏非專以樂官教國子保氏教六藝樂亦在其中以周禮言之則司徒卿也大司樂中大夫也或者殷周官制不同爾契之爲司徒其教民專以五教爲主孟子所謂人倫之教然師氏以三行教國子未嘗不用五典也防之爲樂正其教冑子專以樂爲主卽周禮所謂成均之法然司徒以六樂教民亦未嘗不用樂也古樂旣廢而國子之官不知樂冒其官稱而已自漢以來尙以國子之官爲太常之屬猶存典樂教冑之意至隋開皇十三年罷太常別爲國子寺後攺曰學又曰館曰監不相統攝矣司徒掌教而以戶部擬之太常國子之官俱不知樂司徒亦不知教古人設官初意盡廢矣司徒之失其職由周禮誤之此兪壽翁所以作復古編也司徒之職宜當首言五典而其間多司空之事僅三物五物五禮六樂數條可爲司徒本文爾自宇文周立周禮六官隋唐因之今吏部禮部兵刑工之目實始於隋以吏戶禮爲左司兵刑工爲右司則自唐神龍元年始也後人因考工記補司空遂以工部擬之因司徒詳於土地遂以戶部擬之自六典多錯簡莫覩其全書隋唐變官制愈失其本職教民教國子之官豈復虞周之舊王制出於漢儒不足深信司徒樂正之教則虞書周禮可證也

古史官見於經史者武王時太史辛甲封上黨長子成王時有太史尹佚及太史司寇蘇公蘇公卽太史故稱公是時蘇公以太史領司寇耳它如世本黃帝以沮誦倉頡爲左右史六韜禹有史疇呂氏春秋桀之時太史令終古出其圖法奔商湯時大旱七年殷史卜曰當以人禱淮南子記論訓殷紂時太史令向藝先歸文王向藝漢古今人表作向摯史通則呂氏春秋及通典俱作髙勢漢古今人表有史扁周書穆王有左史戎又有史豹史良夫書前代興亡之數又論語周任莊子釋文彭祖世本雲姓籛名鏗在商爲守藏史在周爲柱下史又左氏傳周內史叔興又內史過郊祀志有萇隋志有叔服伯儋史雍魯太史氏克左丘明外史齊太史南史子余晉史董狐史蘇墨趙龜太史屠餘一曰屠黍左史楚左史倚相左史老衛太史栁莊華龍滑鄭太史秦內史廖虢史嚚又太史公自敍云司馬氏世典周史蕭何以文無害爲沛主吏掾趙禹爲丞相亞夫吏府中皆稱其廉平然亞夫不任曰極知禹無害然文深不可居大府張湯給事內史爲寧氏掾以湯爲無害言大府師古注無害言最勝又曰傷害也言無人能傷害之者觀後漢百官志秋冬遣無害都吏案訊諸囚注案律有無害都吏如今言公平吏漢書音義曰文無所枉害蕭何以文無害爲沛主吏掾正如此也乃知無害吏亦漢律中語也

出銜之名當時選曹補授湏存資歷開奏之時先具舊官名品於前次書擬官於後使新舊相銜不斷故曰官銜亦曰頭銜如人口銜物取其連續之義如馬有銜以制其首前馬已進後馬續來相次不絕古人謂之銜尾相屬卽其義也

漢制以本官任他職者曰兼常惠以右將軍兼典屬國是也以髙官攝卑職者曰領劉向以光祿大夫領校書是也唐制有曰攝者如侍中之攝吏部是也又有官序未至而以他官權攝者曰直如許敬宗直記室是也又有行守試之別職事髙者爲守職事卑者爲行未正名命者爲試宋制則髙一品爲行下一品爲守下二等爲試元祐以後又置權官如以侍郎權尙書之類漢制趙充國爲假司馬則又有假職矣

除拜官職謂除其舊籍不然也除猶易也以新易舊曰除如新舊嵗之除謂之嵗除天保詩何福不除易除戎器戒不虞以新易舊所以備不虞也堦謂之除者自下而上亦更易之義也

唐制服色不視職事官而視階官之品至朝散大夫方換五品服色衣銀緋封贈防子未至五品𨿽職事官髙未許易服色封贈之制𨿽宰相止許封一代其封二代非特恩不可光祿大夫許門設棨防吏三十考轉銀靑此其大略也白樂天爲中書舍人知制誥元簡爲京兆尹官皆六品尙猶著緑其詩所謂鳯閣舍人京兆尹白頭猶未脫靑衫南宮啟事無多日朝散何時復入銜劉夢得賀給事加五品詩曰八捨郎官換緑衣元微之作武儒衡陞朝散大夫制曰今由是級則服色驟加誠足貴矣樂天授朝散大夫制曰防子封妻豈惟腰白金而已權徳輿罷相爲檢校尙書興元節度使攺其父因表納檢校尙書回贈祖任不許特贈禮部郎中呂溫代鄭相公謝防十二枝表曰吏考三十始秩銀靑戰勲十二乃號柱國

唐誥勑宰相復名者皆不出姓惟單名則出姓宋誥勑宰相𨿽單名亦不出姓我朝誥勑俱無宰相姓名外各衙門題奏本皆書姓名惟諸閣臣每有封擬題本掲帖進禦𨿽官至師保尙書亦不具僉其於上並僉大學士臣某臣某僅存古制者此耳

起復者喪制未終勉其任用所謂奪情起復者也如歐公晏元獻神道碑明年遷著作佐郎丁父憂去官已而眞宗思之卽其家起復爲淮南發運使及史嵩之喪父經營起復是也今人不考例以服闋爲起復誤矣宋制鈐銜上亦帶書如起復左僕射中書門下平章事臣趙普是也

今之有功於國家者槪曰功勲曰功勞蓋以勞定國曰功輔成王業曰勲殊不知亦自有辧也周官司勲掌六卿賞地之法以等其功王功曰勲謂輔成王業若周公也國功曰功謂保全國家若伊尹也民功曰庸謂法施於民若后稷也事功曰勞謂以勞定國若夏禹也治功曰力謂制法成治若臯陶也戰功曰多謂克敵出奇若韓信陳平也則勲功庸勞力多六者各自有辧不可槪稱也

古有稱金貂者常侍侍中挿貂以金爲柱也漢稱金紫者金印紫綬也其後江左入銜曰金紫光祿銀靑光祿猶此意也唐所謂金紫者紫衫金帶也又賜紫及金魚袋後元復以金紫銀靑入銜國初亦因之印在秦漢以爲佩服之章至六朝尙因之故至小其丞相列侯不過寸餘不以施奏牘也唐用龜魚以代印而印用之奏牘矣至明而印之寸分加大矣明之所謂綬非綬制也芾也其牙牌則以代印及龜魚也古王公列侯皆金印丞相將軍亦金印今法親王金寶一二品銀印餘皆銅印古印列侯存者多銅印人不能曉所謂按古賜印外許得自制銅木牙印蓋仿印制而爲之金銀印不能存而銅獨得存故也

唐時將相告身用金花五色綾紙至宋則用織成花綾以品次有差宋勑俱艸書後用三省長官僉押尙書印然無禦寶當時每授官則有之至國朝考最始給與一品至五品皆誥六品以下勑花色殊異公侯一品玉軸駙馬伯及二品犀軸三品四品鍍金軸余角軸內惟禦寶加於年月之上其特使則有勑勑用小龍墨欄黃紙而已此宛委余編所載余曽見宋範忠宣公加僕射誥命眞書不盡爲艸也

東漢以九卿官府皆名曰寺與臺省並稱鴻臚其一也本以待四夷賓客故摩騰竺法蘭自西域以佛經至捨於鴻臚今洛中白馬寺摩騰眞身尙在或云寺卽漢鴻臚舊地摩騰初來以白馬負經旣死屍不壊因畱寺中後遂以爲浮圖之居因名曰白馬今僧居槪稱寺蓋本此也

漢書中載有諸官如湯官導官均官食官鐘官之類意是當時設局主辦遂以其地名之非卽爲官名也今考其地如鄭夏陽雍漆農宜陽安邑皮氏平陽絳大陵隆慮河南陽城西平宛皖山陽沛武安都鄕涿郡千乘東平陵歷城嬴瑯邪臨淄東牟鹽瀆堂邑下邳朐沔陽臨卭武陽南安隴西漁陽夕陽平郭北平郁秩莒東平魯彭城廣陵皆有鐵官安邑太原晉陽堂陽章武千乘都昌壽光曲成東牟防昌陽當利海曲計斤長廣海鹽臨卭南安連然隴西三水弋居獨樂龜玆富昌沃壄成宜樓煩泉州【屬漁陽】平郭巫番禺髙要皆有鹽官太原有家馬官懷河南宛東平陵泰山郡奉髙廣漢雒成都皆有工官嚴道有木官胊忍魚復皆有橘官千乘有均輸官九江有陂官湖官廬江有樓船官南郡有發弩官南海有圃羞官有洭浦官羸有羞官襄平郁郅皆有牧師菀官襄邑臨淄皆有服官

漢書功臣表紀諸功臣初起官名及功封多有傳中所不載者今略紀之有以中涓以令史以舍人以騎將以刺客將以防軍以廐將以客以郎以將軍以職志【主旂幟也】以都尉以執盾以特將以卒以連敖【楚官名】以長鉟都尉以戶衛以城將【將築城之兵】以隊帥以戶將以隊將以重將【將輜重者也】以票客【票疾而賓客禮之故云韓信也】以門尉以謁者以執盾隊史以塞路【塞要路也】以亞將以愼將【謹愼爲將】以中謁者以駢鄰【並兩騎爲軍翼也】以稅衛【軍行舍止之時主爲衛也】以郎騎將以中郎騎以郎中騎以騎士以林將【猶言羽林之將也】以弩將以客吏以代大與【大與主爵祿之官】以內史以上隊將以中廐令以令尹以羣盜長以騎司馬以車司馬以中尉以越連敖以軍匠以家車吏【主漢王之家車也】以執矛以郎中柱下令以家吏

漢制三公食祿號萬石謂一嵗共食萬斛然考漢志三公俸月三百五十斛以嵗計之四千餘斛耳成帝時益大司馬大司空俸注丞相大司馬俸錢月六萬禦史大夫俸錢月四萬延平間定制中二千石月俸錢九千米七十斛眞二千石錢六千五百米六十五斛比二千石錢五千米三十四斛其視前漢米減三之二錢減大半當時士大夫罕以俸薄爲言者唐初祿制正一品米七百石錢九千八百正二品米五百石錢八千正三品米四百石錢七千大率如此自艱難以來增置使額大歷中權臣月俸有至九千貫刺史無大小皆千貫其視兩漢不啻數倍而兩漢職田無聞唐一品十二頃二品十頃以下皆有差唐之俸祿多於兩漢如此宋初俸入益薄景徳四年詔折支者京官給見錢六分外任給四分元丰中行加俸至我朝則一品者月不過百餘石而五品以下往往有俯仰不足之憂矣

石奮號萬石君後漢馮勤曽祖父宣帝時爲農太守有子八人皆爲二千石號萬石君東漢秦襲與羣從同時爲二千石者五人三輔號萬石秦氏唐張文瓘髙宗時爲侍中四子皆至三品人謂之萬石張家又西漢嚴延年兄弟五人皆至大官東海號其母曰萬石嚴嫗馮父子九人皆二千石幾二萬石矣前書不載蘓秦佩六國相印漢五利將軍佩六印謂五利天士地士大通天道五將軍樂通侯凡六印戰國犀首亦佩五國相印唐王忠嗣爲河西隴右節度使權朔方河東節度使佩四將印

周禮三夫人九嬪二十七世婦八十一女禦秦並天下官備七國爵列八品謂皇后夫人美人良人八子七子長使少使也漢興因秦之號至武帝又置偼伃娙娥傛華充依各有爵位而元帝加昭儀之號凡十四等昭儀視丞相爵比諸侯王倢伃視上卿比列侯娙娥視中二千石比關內侯傛華視眞二千石比大上造美人視二千石比少上造八子視千石比中更充依視千石比左更七子視八百石比右庶長良人視八百石比左庻長長使視六百石比五大夫少使視四百石比公乘五官視三百石順常視二百石無涓共和娛靈保林良使夜者皆視百石上家人子中家人子視有秩斗食後漢光武中興六宮稱號惟皇后貴人貴人金印紫綬奉不過數十斛又置美人宮人采女三等並無爵秩嵗時賞賜充給而已魏多沿漢制間有增益晉武帝采漢魏之制置貴嬪夫人貴人是爲三夫人位視三公淑妃淑媛淑儀修華修容修儀媫妤容華充華是爲九嬪位視九卿其餘有美人才人才人爵視千石以下宋髙祖省二才人余仍晉制夫人魏武帝初建魏國所制貴嬪淑媛修容魏文帝所制淑妃修儀魏明帝所制也建武三年省夫人修華修容置貴妃位比相國進貴嬪位比丞相貴人位比三司以爲三夫人又置昭儀昭容昭華以代修華修儀修容又中才人充衣以爲散位昭華魏明帝所制泰始元年又省淑妃昭華中才人充衣復置修儀修容才人良人三年又省貴人置貴姬以備三夫人之數又置昭華增淑容承徽列榮以淑媛淑儀淑容昭華昭儀昭容修華修儀修容爲九嬪媫妤容華充華承徽列榮凡五職班亞九嬪美人中才人才人三爲散役其後又擬外百官備位置內職自後宮通尹紫極戶主光興戶主爲一品以下各有名品位次雲南齊置貴嬪夫人貴人爲三夫人修華修儀修容淑妃淑媛淑儀媫妤容華充華爲九嬪美人中才人才人爲散職永明元年有司奏貴妃淑妃並加金章紫綬佩於闐玉淑妃舊擬九棘進同貴妃以比三司夫人之號名殊蕃國降淑媛以比九卿七年復置昭容位在九嬪焉梁武深鑑奢侈配徳早終長秋曠位定令制貴妃貴嬪貴姬爲三夫人九嬪五職制同宋氏以美人才人良人爲三職陳氏文帝天嘉之後詔宮職備員無攺梁舊後魏孝文攺定內官左右昭儀位視大司馬三夫人視三公三嬪視三卿六嬪視六卿世婦視中大夫禦女視元士又置女尙書女侍中等官齊文襄承前制兩宮自余姬侍稱娘而已文宣河淸新令準漢制立左右昭儀比丞相徳正徳崇徳爲三夫人比三公光猷昭訓隆徽爲上嬪比三卿宣徽凝暉宣明順華凝華光訓爲下嬪比六卿正華令則修訓曜儀明淑芳華敬婉昭華光正昭寧貞範徽芳猷婉華明範艷儀暉則敬信爲二十七世婦比從三品穆光茂徳貞懿曜光貞凝光範令儀內範穆閨婉徳明婉艷婉妙範徳暉章敬茂靜肅章穆華愼儀妙儀明懿崇明麗則婉儀靜修閒修靜明愼艷光猗容徽淑秀儀芳婉貞愼明艷穆容修範肅容茂儀英淑艷正信凝婉英範懷順修媛良則瑤章茂成潤儀寧訓淑懿柔則穆儀修禮昭愼貞媛肅閨敬順柔華昭順敬寧明訓儀崇敬修敬承閒昭容麗儀閒華思柔媛光懷徳良媛淑猗茂範良信艷華徽娥肅儀妙則爲八十一禦女比正四品武成好內具員如文置才人采女以爲散號後主又置左右娥英比左右丞相降昭儀比二大夫尋又置淑妃一人比相國後周率由姬制隋開皇三年著內官之式嬪三員視正三品世婦九員視正五品女禦三十八員視正七品又采漢晉舊儀置六尙曰尙宮尙儀尙服尙食尙寢尙工視從九品六司曰司令司樂司食司醫司筵司制視勲品六典曰典琮典贊典櫛典器典執典防視流外二品後又置貴人三員時有宣華容華夫人之號煬帝防詳典故令貴妃淑妃徳妃爲三夫人品正第一順儀順容順華修儀修容修華充儀充容充華爲九嬪品正第二媫妤品正第三美人才人品正第四是爲世婦寶林品正第五禦女品正第六采女品正第七是爲女禦總一百二十以敍於宴寢又有承衣刀人皆趨侍左右並無員數視六品以下時又增置女官準尙書省以六局管二十四司每司又置典及掌以貳其職六尙品從第五司品從第六典品從第七掌品從第九女史流外無定員各有司存焉唐制皇后而下有貴妃淑妃徳妃賢妃是爲夫人昭儀昭容昭媛修儀修容修媛充儀充容充媛是爲九嬪媫妤美人才人各九合二十七是代世婦寶林禦女采女各二十七合八十一是代禦妻自餘六尙分典乘輿服禦凡設六局二十四司凡一百九十人女使五十餘人後世攺復不常開元時以後下復有四妃非是乃置惠妃麗華三妃六儀四美人七才人而尙宮尙儀尙服各二參合前號大抵踵周官相損益云宋內命婦之品五曰貴妃淑妃徳妃賢妃曰大儀貴儀淑儀淑容順儀順容婉儀婉容昭儀昭容昭媛修儀修容修媛充儀充容充媛曰媫妤曰美人曰才人貴人其外又有禦侍押班紅霞帔紫霞帔之制眞宗時有宸妃蓋似特加者大儀自五代時有之宮詞所謂大儀前日暖房來也

白樂天作類書名六帖通典選舉門載唐制曰開元中舉行課試之法帖經者以所習經掩其兩端中間惟開一行裁紙爲帖凡帖三字隨時損益可否不一或得四得五得六者謂之通此六帖之名所從起也六帖云者取中帖之數以名其書期於必中選也

今選舉之法進士隋制卽古制科法第專用對策舉人漢制卽古孝廉第彼以行此以文嵗貢意緣周禮而參以漢明經之制武舉唐武后制試以兵書宋仁宗天聖中行韓億之言也官生卽漢任滿三嵗得任同產若子一人爲郎自吏二千石以上今亦止於三品而已吏員卽西漢試吏入官之法然今特不能取大位援例監生卽錯入粟補爵之意加納官卽漢以貲爲郎之制天文生卽古方伎諸科國朝用人其途盡於此若古賢良方正博學宏詞書算童子直言極諌諸科悉格不行矣漢時射策對策其事不同蕭望之傳注云射策謂爲難問疑義書之於策量其大小爲甲乙之科列而置之不使彰顯有欲射者隨其所取得而擇之以知優劣射之言投射也對策者顯問以政事經義令各對之以觀其文詞定髙下也

泥金帖子報新進士及第之名謂之喜信始於唐至文宗時革之宋則復用也似在南宋不用【見中吳紀聞】然考其制用黃紙塗金大書姓名於上下有兩知舉官花押仍用白紙爲貯之亦題姓名於上登第者隨附家書於中云

士人初登榮進士遷除慰賀歡宴謂之燒尾嘗有人言虎變爲人惟尾不化須焚除乃得成人以初授如得爲人本尾猶在一云新羊入羣爲諸羊所觸不相親附火燒其尾則定又云魚化爲龍惟尾不化須雷火焚之此說較前爲勝也又按談賓錄唐景龍中公卿大臣初拜官者例許獻食名曰燒尾蘇瓌拜僕射不燒尾則知燒尾之說不獨進士爲然矣

進士題名成式曰慈恩寺題名自張苔於寺中題其同年人因爲故事栁氏序訓又謂韋肇初及第偶於慈恩寺塔下題名後進慕效之按封氏記神龍已來杏園宴後慈恩塔下題名同年中推善書者紀之他時有將相朱書之及第後知聞或過未及第時題名則添前字故李紵不加前字到老恨焉則題名自唐神龍初有之矣

國憲家猷載衣鉢二字始自佛氏五祖傳心印於盧行者謂之衣鉢五代和凝應舉自以榜首期待後乃第五【他書云十三非】及知選舉見範質之文尢爲驚賞卽以第五處之語範曰欲君傳老夫衣鉢爾後範歷官皆與和同因而塲屋間謂之傳衣鉢唐人摭言中載貢舉謝恩主司禮訖主事云請狀元曲講名第第幾人謝衣鉢注云衣鉢謂得主司名第其或與主司先人同名第卽謝大衣鉢按此則衣鉢之名唐人已有之不始於和凝矣試三塲自唐天寶中始糊名自唐武后始覆試自宋開寶六年始禦試不許稱門生於私門自宋太祖始賜詩自興國八年呂正榜始分甲第自興國八年王世則榜始賜袍笏自祥符姚華榜始賜宴自呂正始賜同出身自王世則榜始別科出身自咸平三年陳堯咨榜始唱名自雍熈二年梁顥榜始賜封彌謄錄覆考編排皆自大中祥符八年始殿試不黜落自仁宗嘉祐二年始進士第一人金吾司差七人導從兩節前引自大中祥符八年始

唐世舉人呼已第者爲先輩其自目則曰前進士按魏文帝黃初五年立太學初詣學者爲門人滿嵗試通一經補弟子滿二嵗試通二經者補文學掌故不通者聽須後試故後試稱先試而得第者爲先輩由此也前進士云者亦放此猶曰早得進士而其輩行在先也此皆演繁露載通典語按容齋續筆載詒子錄云同年小錄是雙只先輩各一人分冩宴上長少分雙只相向而坐以東爲上儭以西爲首給捨員外遺補多來突宴東先輩不遷而西先輩避位又紹聖間王聖塗澠水燕談云蘓徳詳漢相禹珪之子建隆四年進士第一人登第初還鄕裏太守置宴以慶之樂作伶人致語曰昔年隨侍嘗爲宰相郎君今日登科又是狀元先輩又司馬溫公勸學歌云一朝雲路果然登姓名亞等呼先輩詳味溫公之言則登雲路者方呼先輩如今黃甲並呼狀元一般先輩猶言前名也又葛常之丹陽集云小說載優人有以李義山服藍防之衣而出或問曰先輩之衣何在曰爲館中諸學士撏將去矣人以爲笑又王直方詩話云蕭貫常夢至宮庭中賦詩有一人曰先輩異日必貴又春渚紀聞載棊待詔劉仲甫聞祝不疑先輩名品髙著人傳今秋來試南省若以二家所載觀之則以先輩爲稱呼決非前輩之比又韋莊浣花集有癸丑年下第獻新先輩詩又墨客揮犀言今人於榜下擇壻號曰臠壻有一新先輩少年爲貴家所慕欲以女妻之又彭應來有賀新先輩二十八人及第詩結句云回頭應念差池者重待陽和振羽毛言新先輩則謂狀元爲前名明矣若以爲長上先生則安得加一新字又曰少年摭言載牛僧孺應舉時韓愈皇甫湜見之於靑龍寺稱牛爲卽先輩又田表聖錫咸平集與胡旦書云秀才卽先輩乃卽日可爲先輩也其義甚明今人詩集中因見唐詩有先輩二字不深考其故皆誤作前輩近時有稱道士爲先輩尢可笑也【此吳枋宜齋野乘所紀也】

說略卷六﹤子部﹐類書類﹐說略﹥

欽定四庫全書

說略卷七

明顧起元撰史別上

帝王世紀云黃帝次妃女節生少昊則少昊乃黃帝子也是傳位與子自黃帝始而非起於夏禹家語五帝徳及書序注顓帝紀並通歷皆云顓帝爲昌意子則亦黃帝孫也是少昊傳位於侄史記家語皆云帝嚳祖元囂父蟜極又髙辛紀書序注與帝王世紀載嚳爲黃帝曾孫則顓頊傳位與從侄大戴禮並史記云帝嚳下妃生摯則髙辛又傳位於子髙辛次妃慶都生堯則摯又傳位與弟史記並舜典疏以舜爲黃帝八代孫則堯傳位於五世侄孫前漢律曆志載顓帝五世生鯀則舜傳位於六世祖之從兄弟如是則五帝亦可謂家天下今遡五帝之上而觀之禮記注云女媧承伏羲而淮南子覽訓注古天子姓風則亦伏羲之子孫也禮記國語皆云炎帝少典之子而家語與史記云黃帝有熊國君少典之裔子國語又云黃帝炎帝之弟則二君同是少典之子以此而觀家天下其來逺矣或曰夏之十七君皆姓姒商之三十君皆姓子周之三十七君皆姓姬非如五帝之異姓曰不然五帝之時世變不同人各自爲一姓故黃帝姓公孫而少昊黃帝子也攺姓巳顓帝亦黃帝孫也乃姓姬堯寄於伊長孺家從母所居故姓伊耆舜生姚墟故姓姚稷契與堯同父兄弟也而稷姓姬契以簡狄吞鳥卵而生故姓子若以異姓而論謂黃帝與少昊非父子而堯與稷契非同父之兄弟可乎或曰家以傳子今五帝獨黃帝髙辛傳位於子少昊顓帝皆與侄而摯則與弟蓋已非傳子矣堯傳之曾侄孫而舜又傳之同六世祖之從兄弟服紀尢爲差逺曰不然長子考監明旣以罪死而放齊固嘗薦次子朱啟明矣堯未嘗不欲傳子朱之不肖不足以嗣位堯則擇同宗之侄孫而授之舜亦不敢遽然以爲君而猶避朱於南河舜亦未嘗不欲傳子商均不肖不能以繼緒舜則擇同宗之從兄弟而傳之禹亦不敢冒然以爲君猶避商均於陽城堯舜豈以異族而授之天下哉且如商之外丙傳弟仲壬仲壬傳侄太甲小甲傳帝雍巳祖辛傳弟沃甲沃甲傳侄祖丁祖丁傳堂弟南庚南庚傳堂弟陽甲祖庚傳弟祖甲廩辛傳弟庚丁而周懿王傳弟孝王康王傳弟定王則商周亦有傳弟侄者其後如漢惠傳弟文帝昭帝傳侄孫宣帝成帝傳侄哀帝哀帝傳從弟平帝東海殤帝傳堂兄安帝若衝帝傳質帝則同髙祖之從兄弟質帝傳桓帝則又同五世祖之從侄比之舜禹蓋無異也且以祭法觀之周則祖文而宗武商則祖契而宗湯夏則祖顓帝而宗禹而舜則祖顓帝而宗堯若舜爲異姓之國奚必宗堯哉蓋曰弟曰侄曰侄孫旣皆吾之族類不謂之家天下不可也

世言神農生而九井自出按九井在賴山荊州記云江夏隨縣北界厲鄕村南重山也井在山北重塹周之廣一頃十一畝內有地云神農宅神農生此神農旣育九井自穿舊說汲一井則八井皆動寰宇記在縣北百里人不敢觴按今惟存一穴大木旁防人卽其處爲神農社年常祀之亦引荊山記所言厲鄕村厲山下之穴神農所生穴口方一步容數人上有神農廟卽荊州圖永陽縣西北二百三十里厲鄕山東石穴也髙三十丈長二百丈謂之神農穴神農生於厲鄕者老子亦生於此故崔氏瀨鄕記以爲老子教堂之故處只今眞源老子祠北三里有李母祠門內東院有九井述徵記云汲一則八動然當塗南十里又有九井山伏滔記丹陽山南有九井五幹四通大江寰宇記穰之九井與江寜三井皆汲一則余俱震而廣濟之靜林院亦有九井攷之院記乃開成中宗義所鑿爲陰竇使相通引東巖水注之卽今之九井寺因之巖井之相通附防者非一矣且若江寜三井在城南五里三井岡而縣復有烈山烈洲臨江中流上有神祠記或以爲烈山氏之故迹乃伏滔記云栗洲也其上有小山如栗王惇舉兵所至者輿地誌云吳之舊津是矣內有小水商客停舟以避烈風而名亦曰溧洲非古之烈山也

羅泌路史云予遊炎陵過西陽之鄕值云陽老期我山中觀赤松軒轅之壇寺後山之頂爲嵗祈所赤松子者炎帝之諸侯也旣耄移老襄城家於石室故齊孔稚館碑云赤松家於石室之下神農行弟子之敬今襄陽之境也而說者乃以爲東陽之石室山故東陽記北山去郡三十里有赤松廟赤松澗云昔徐公遇赤松於此而酈氏水經亦謂赤松子逰金華山自燒而化故今山上有赤松壇載稽非也乃皇初平爾初平亦赤松子也炎世赤松迹在襄陽不在於此按習鑿齒襄陽傳蔡陽界有赤松子亭下有神陂卽南都賦所謂松子神陂者也神仙傳云赤松子者服水玉神農時爲雨師教神農入火炎帝少女追言與之俱仙髙辛之時復爲雨師而列仙傳有赤松輿子者在黃帝時啖百艸華不谷至堯時爲木工故傳爲帝俈師之又云堯師之道家亦有黃帝問赤松子中戒等經此張良所以願從之遊非末代之數矣然今西蜀峨眉衡陽在在俱有赤松壇墺豈其所寓耶云陽之迹邇於炎陵可得而詳也

囂少昊靑陽三人也說者以囂爲靑陽或以靑陽爲少昊或合以爲一人皆非也按春秋緯黃帝傳十世𨿽未足信然竹書紀年黃帝至禹爲世三十以今考紀亦十有二世昔漢杯育治始終黃帝而來至元鳯之三年凡三千六百二十九載黃帝後有帝鴻有帝魁有靑陽有金天而後乃至髙陽金天少昊俱爲靑陽之子攷之書則無疑質之世則不詭靑陽囂自二人明矣司馬遷作史記不紀少昊略不識其所出而言囂不得居帝位夫少昊矩度顯在人目三代以來皆所尊用祀於五帝之位正於月令之次徳之在人如是之著而囂不得居帝位則囂非少昊明矣史記云黃帝生囂是爲靑陽降居江水此太史公之誤也黃帝之子二十五宗賜姓十二惟紀有二餘十有三皆姬姓也靑陽與夷彭同爲紀姓囂與蒼林同爲姬姓少昊生於靑陽循其紀姓帝嚳出於囂循其姬姓世本紀姓出於少昊而帝嚳之子帝堯猶襲姬姓氏姓之來各有別則囂靑陽又不得爲一明矣夫囂降居江水靑陽安得有降居江水之事蓋太史公統紀二人皆出黃帝而並列其文稍錯誤宜曰生囂靑陽囂降居江水爾曹子建之贊少昊也亦稱祖自軒轅靑陽之裔則少昊爲黃帝之孫而靑陽之後矣惟帝徳攷云黃帝之子少昊曰淸又曰淸者靑陽也其子曰摯玆太史公所以致學士之疑者蓋取乎此少昊二字自是傳者之誤贅也是以張衡條遷固違誤謂帝系說黃帝產靑陽昌意與周書異而郭璞亦云少昊金天氏帝摯之子也然以摯爲靑陽之名則又誤矣

禳架之事從古而有今人家正旦門設神荼郁壘爲說漫汗按風俗通引黃帝稱上古有兄弟二人曰荼曰郁律在度朔山桃下簡百鬼妄滑人者援葦索執以食虎而漢舊儀乃引山海經云神荼郁壘二神人主執惡害之鬼黃帝乃立桃人於門戶畫荼壘與虎索以禦鬼其爲說蓋如此獨風俗通作郁律戰國防又作余與郁靁厥義同也故集韻中壘音爲律蓋神荼者伸舒也而郁律者苑結之謂也周代多以荼爲舒如公子荼夏后荼是也西京賦云靁郁律於巖突聲郁屈也沈休文云郁律構丹巘形郁屈也而黑深又爲王充亦云禮刻尊爲雷形一出一入爲相校較之狀蓋律郁者防防之類也相校較則鳴分裂魄然若敝裂者气射之聲也郁律忽發中人則死其引山海經郁壘與舊義同惟括地圖言二神曰郁曰律則失之矣且黃帝內傳云黃帝始儺而莊子有遊島問於雄黃逐疫出魅擊皷呼噪與黃帝立巫咸之事則神荼郁壘爆竹之事可知矣

世本云蒼頡作書司馬遷班固韋誕宋忠傅皆言蒼頡黃帝史官崔瑗曹植蔡邕索靖言古之王也徐整言在神農黃帝間譙周言在炎帝時衛氏言當在包犧蒼帝之世愼到言在庖犧前張揖言其爲帝王生於禪通之紀路史亦云然按元命包倉帝史皇氏名頡姓侯岡治百有一十載河圖玉版云倉頡爲帝南巡狩登陽虛之山臨於扈洛汭之水靈龜負書丹甲靑文以授之此皆言倉頡是帝王世紀言黃帝史官倉頡孔甲呂氏春秋說文通誌略皆同世紀迄未有的論也今蒼頡墓白水縣南樂縣祥符縣壽光縣皆有之元命包言衙之利鄕亭衙卽白水述異記倉頡墓在北海壽光亦北海地未知孰是

漢孔氏注九黎之君號蚩尢史記蚩尢在炎帝之末楚語九黎在少昊之末孔注又言蚩尢爲黃帝所滅與史記同孔見楚語而爲此說蓋以蚩尢是九黎之君黃帝𨿽滅之種類尙在故至少昊末復作亂康成曰九黎學蚩尢蚩尢霸天下者孔氏三朝記曰蚩尢庶人之貪者應劭云蚩尢古天子諸說不同今考黃帝滅蚩尢於涿鹿之野在北鄙南蠻多黎種九黎三苗皆南蠻蚩尢九黎非一種也楚語云三苗復九黎之惡苖與黎同種康成亦云三苗卽九黎之後顓頊誅九黎其子孫爲三國髙辛衰復爲亂堯又誅之舜攝位又竄之禹攝位又徵之

蚩尢天符之神狀類不常三代彜器多著蚩尢之像爲貪虐者之戒其狀率爲獸形傅以肉翅蓋始於黃帝龍魚河圖云黃帝之初有蚩尢氏兄弟七十二人銅頭鐵額食沙石制五兵之器變化雲霧演義云漢武時太原有蚩尢神晝見龜足虵首疾其里人遂立祠齊魏間太原村落中祭蚩尢神尙不用牛頭述異記冀州有蚩尢神俗謂蚩尢人身牛蹏四目六手涿鹿間往往掘得髑髏如銅鐵蚩尢骨也齊梁間尙有蚩尢齒長二寸堅不可碎秦漢間說蚩尢牛耳鬢如劍防有角與軒轅鬭以角觝人人不能向冀州舊樂名蚩尢戲其人兩兩三三戴角而相觝卽蚩尢之制又按俗稱闗羽死後爲神有破蚩尢於鹽池事今山西解州是寰宇記云蚩尢之封域有鹽池之利王冰黃帝經序云其血化爲鹵今之解池是也方百二十里鹵色正赤故呼解池爲蚩尢血則俗稱雲長云云亦有自來矣

蜀記杜宇末年遜位鱉令鱉令者荊人也舊說魚鳬畋於湔山仙去後有男子從天墮曰杜宇爲西海君自立爲蜀王號望帝徙都於郫或瞿上自恃功髙諸王乃以褒斜爲前門熊耳靈闗爲後戶玉壘峨眉爲城郭江潛綿洛爲池澤岷山爲蓄牧南中爲園苑時鱉令死屍隨水上荊人求之不得至蜀起見望帝望帝以之爲相後防以國去之隠於西山民俗思之時適二月田鵑方鳴因號杜鵑以志其隠去之期一云宇防之而淫其妻恥之死爲子雋故蜀人聞之皆起曰我望帝也杜甫每每起嘆所謂杜宇曾爲古帝王者據風俗通等鱉令化從井出旣死屍逆江至岷山下起見望帝時巫山擁江蜀洪水望帝令令鑿之蜀始陸處以爲刺史號曰西州自以徳不如令從而防焉是爲蜀開明氏年號萬通生蘆保亦號開明時武都出五力士輔之開明子孫八代都郫九世至開明尙始去帝號稱王治成都自開明五世開明尙始立宗廟於蜀則猶在五帝時以今蜀記望帝逺記周襄王至鱉令王蜀十一代三百五十年當始皇時號蜀蘆子霸王夫始皇時蜀滅久矣記言儀錯伐蜀蜀王開明拒戰不利退走武陽獲之樂史云在彭山縣則是張儀滅之也鱉水名也字一作鄨音別縣在牂牁集韻音幣而刺史乃秦官故王充劉知幾以子云之紀杜魄荊屍爲妄鱉令亦作龞靈墓在郫西五里

外紀有十日並出之說羿射落其九人以爲誕古今通占鏡云眾日並出天下分裂百官名設政令不行三日並出諸侯爭洪水出晉建興二年正月辛未三日出西方而東行後江東攺元劉聰李雄作亂四年三日復出其年帝塵平陽五年正月庚子三日又見占曰三四五日見天下兵王者如其數建武元年亦嘗三日並矣見晉陽秋而太興三年五日且出後前秦後趙乘時並起貞觀之初突厥亦記五日並見乾符六年十一月朔兩日出鬭三日乃沒夫天有十日居於陽谷在黑齒之北一日居上枝九日居下枝次以甲乙疊運中土君有失道則兩日並鬭三日出爭以至十日並出大亂之道山海經云日浴溫原谷上扶桑一日方至一日方出皆戴於烏夏桀之亂兩日並出商紂之世兩日又見其一將沒一方出故攷靈曜云黑帝之亡二日並照𨿽然興亡必並有徳則興無徳則防此不易之道也顯徳七年正月癸卯兩日固嘗見矣是時苗從訓從太祖出師見日上復有一日久相摩蕩曰天命也及夕六軍推戴繇此觀之甲之事蓋有之矣歷代之書志更有多月者梁太淸二年正月兩月相承見西方唐志貞觀初突厥言有三月連明攷之乃是當時推爲突厥頡利之應𨿽云分域然日月正爲中國之占顧得云頡利哉

書中握河紀云堯卽政十七年仲月甲日至於稷沈璧於河靑雲起回風揺落龍馬銜甲赤文綠色自河而出臨壇而止吐甲廽遰甲似龜廣九尺有文言虞夏商周秦漢之事帝乃冩其文藏之東序而世紀言堯與羣臣沈璧於河乃爲握河紀今中是也王元長云握河沈璧孫氏瑞應圖云帝堯卽位坐河渚神龍赤色負圖而至備載山澤河海之形國土之分域【云篇雲龍飛何婉婉鳯翔何噦噦昔在唐與虞時見靑雲際此也】帝舜只徳欽象有光至於稷興榮光疊至黃龍負圖捲舒至水畔置舜前舜與三公大司空禹等三十人集發圖周公踐阼理政與天合志萬序咸得休气充塞【見孝經援神契】藩侯陪位羣公皆就立如舜周公差應【差應邪錯在後聖當受神位故近之】至於日昃榮光汨河【汨覆】靑雲浮至靑雲仰甲臨壇止濟止圖滯【靑龍靈仰之使甲所以褁圖】周公視王公視【聖人精明故先視】其文言周世之事五百之戒與秦漢事【中摘洛戒云若稽古周公旦欽惟皇天順踐阼卽攝七年鸞鳯見蓂莢生靑龍銜甲龍背書以上野王符瑞圖】故中又云周成王舉堯舜之禮沈璧於河白雲起而靑雲浮乃有蒼龍負圖臨河然據攷之亦黃帝之事爾以按野王符瑞圖云黃帝軒轅氏東巡省河過洛又沈握事將加沈璧集歷並臻皆臨諸壇河龍負圖出赤文象文以授命【象字象時代出握河紀】龍魚河圖雲天授帝號黃龍負圖鱗甲光耀從河出黃帝命侍臣寫以示天下河圖又言黃帝云予夢兩龍授圖乃齋往河洛求之有大魚溯流而至泛白圖帝跪受之而河圖挺輔佐曰黃帝持齋七日七夜天老皆從以迎河洛之書至翠嬀之泉大鱸溯流而至問五聖莫見獨與天老迎之蘭葉朱文五色畢見沈白圖以授帝【見兔園防】又云黃帝遊於河洛之間至澤鴻之泉鱸魚負圖以授帝蘭葉朱文名曰錄圖前河圖亦云黃帝遊洛水有鯉長三丈身靑無鱗赤文成字故世紀言黃帝時大震三日帝遊洛水上見大魚三牲醮之天甚雨七日魚流而得圖書則非止握河之說也

世紀云堯時蓂莢夾階而生每月朔則生一莢至月半而十五莢十六後日落一莢至晦而盡若月小盡則餘一莢厭而不落王者以之占歷應和气而生舜亦如之一名仙茅故田俅子云堯爲天子蓂生於庭爲帝成歷瑞圖云葉圓而五色日生一莢至十六則落一莢及晦而盡白虎通義云攷歷得度則生書中摘洛戒云堯舜時皆有之周公攝政七年又生亦見伏書大傳或云朱艸大戴禮云朱艸日生一莢至十五日後日落一葉周而復始按孝經援神契云朱艸生蓂莢孳則二物也注朱艸者百艸之精狀如小桑栽子長三四尺枝莖如瑚生名山石巖之下刺之如血其葉生落隨月晦朔亦如蓂莢則蓂莢之類爾三禮義宗云朱艸赤艸也可以染絳爲服以別尊卑王者施徳有常則應徳而生光武中元年羣臣奏言地祗應靈而朱艸萌生又有赤艸生於水涯則非蓂莢矣云仙茅者誕矣【抱朴子亦云又名仙茅今西山諶母所種者頗異它處少年湯飲輒致口鼻出血仙茅方云明皇服鐘乳不效婆羅門僧進之】

唐國今中山之唐縣按輿地廣記堯爲唐侯於此漢屬中山國今中山之新樂皆故漢之唐也有堯山唐水南有望都城望都裏東北有中山故城一曰廣唐城張曜中山記雲中人城也望都城東有堯故城俗呼爲堯姑城世紀以爲慶都山在望都南張晏皇父謐皆謂以升堯山南望都山因曰望都相去爲五十里今在唐縣東北五十四里俗呼孤山一曰豆山而十三州誌唐故城在盧奴北七十五里盧奴今之唐也酈元云城去望都城八十去中山城七十推驗宜爲唐城北去堯山五里與七十五里之說合然城南無山以擬都山於是欲以唐城爲望都城而北又無城以應唐城乃以唐城東南十五髙昌城爲望都城蓋不知道裏之誤也唐之爲名在在有之平陽安邑亦皆曰唐平陽卽晉之臨汾正乃詩之唐國有姑射山按九域志唐水之上地正名翼一曰絳而總曰平陽成王滅之以封叔虞後更曰唐安邑今解故綘之翼城城西二十里有唐城又並於晉北二里有故唐城寰宇記爲唐堯所築夫平陽乃丹朱之封也徐才國都城記及元和郡縣誌皆云翼城唐國帝堯裔子所封而晉陽縣北二里亦有故唐城云堯所築卽爕父之所徙而河北縣南百二十八又有故堯城九域志威勝軍之臨漳城風土記亦云堯築而邢之堯山縣漢之柏人西十二有南蠻古城今相有古柏人城九域記引世紀爲堯都縣東北二十二有柏鄕城故與趙都柏鄕縣東西中分城記言堯所置有堯廟謂堯於此贈洪水訪賢人者又河東之南二十八亦有堯山上有堯城水經以爲唐堯所理而雷首亦謂之堯山有堯祠唐之堯山亦有堯祠張朏齊地記以爲巡狩所登而河淸西南八十五瑕丘東南七里洙西與滑之靈祠皆有堯祠上黨長子亦有堯水堯祠集古錄記堯祠碑二皆在濟陰九域志濟陰乃今有堯溝而九州記曹爲堯廟堯之所開而名若寰宇所記堯迹尢多堯舜之祠天下不勝多矣皆以爲巡狩之所記有所不得盡有如東海縣西北三里謝祿山上堯廟乃太始七年刺史劉崇之所立自以爲堯後爲之此類尢多今荊湖南北江西兩浙桂陽永明二水以來祠不可勝紀

堯之冡在濟陰成陽堯母靈臺在南漢章帝元和二年使奉太牢祠堯於成陽靈臺是其處也今皆在濮之雷澤東南【元和郡縣誌堯母廟縣東南四里堯陵縣西三里堯卽位至永嘉三年二千七百二十一年紀載於碑貞觀十一年禁樵采春秋奠酹】而王充乃云崇山墨子則謂北教入狄道死南巳之市而蛩山之陰蓋儀墓爾【論衡曰堯冀州或云崇山儀墓如漢世逺郡園陵與蒼梧舜墓之類非實所山海經云堯狄山之陽酈善長以爲非亦此類】按歐陽文忠公集古錄言靈臺碑以爲史記地誌水經諸書皆無堯母處粵稽地誌及範曄志則云成陽有堯冡靈臺而此碑云堯母玆欲人莫知名曰靈臺又郭緣之述徵記成陽城東南九里有堯陵陵東有中山夫人祠在城南二里蓋堯妃也東南六里有慶都上有祠廟而水經注言成陽城西二里有堯陵陵南一里有慶都陵於城爲西南稱曰靈臺鄕曰崇仁邑號修義其處明白若此惡得云無言邪然述徵記在成陽東而今之所識乃在成陽西北四十里谷林則古今疆相出入有不同者郭氏所記乃小成陽小成陽在成陽西北五十里於河南有山曰成陽谷林在其下【髙誘注呂氏春秋云成陽山下有谷林是】小成陽以山得名乃堯所在有堯之故名焉卽庸俗所謂囚堯城者

堯母冢在濮州雷澤縣有碑蓋建寜五年廷尉臣所建濟陰守宋晃允讓成陽令管遵君臺遣大掾輔助以成其說感赤龍而生堯則本春秋合誠圖謂慶都生於斗維之野常在三河東南天大雷電則血流潤大石之中生慶都爲黃雲覆蓋蔑食不饑許愼嘗爲之論曰堯親慶都蓋天帝之女寄伊長孺家年二十九無夫出觀於河有赤龍負圖而至曰赤龍受天下之圖有人赤衣光面八采鬢髯長赤命帝起成元寶及生堯視如圖故眉有八采之色以帝王世紀考之堯爲帝嚳子則豈爲無父漢人尙防緯其論每若此彼以漢髙祖爲雷電感大澤中以生則追敍堯事相配且爲堯之後𨿽帝王之興必有徵祥不應怪詭至此劉焯嘗謂左氏稱在夏爲陶唐氏其處爲劉氏非原史本文乃漢儒欲其傳特爲此語以漢出堯後獨左氏爲有明文以此求重於是孔穎達特信其說觀此碑與許愼之論則焯之說有所推考之矣

尙書中握河紀云舜爲太尉故帝王世紀云命爲司徒太尉正月以太尉行事按月令命太尉贊桀俊鄭注太尉秦官漢志亦云獨應氏官儀以爲周官而康成中注首從其說與禮注相異故束晳據中以追難之正義且因中之言謂三王有司馬無太尉以爲堯置之而三王不置予攷春秋元命苞云堯遊於河赤龍負圖與太尉舜等百二十人發視之而合誠圖言堯坐舟中與太尉舜等臨觀鳳凰負圖授於堯赤玉爲匣長三尺廣八寸厚寸黃玉檢白玉繩封兩端章曰天赤帝符璽而春秋運斗樞亦云舜以太尉之號卽天子五年二月東巡狩舟中與三公諸侯臨觀河黃龍五采負圖出置舜前防入水而前去黃玉爲匣長三尺廣八寸有戶白玉檢黃金繩芝泥封兩端章曰天黃帝符璽鳥文舜與大司空禹臨侯博望等三十人集發圖色綈長三十二尺中有七十二帝地形之制天文位度之差藏之大麓而河圖所云與此略同則其爲說久矣然呂氏書孟夏命大封贊桀不云太尉黃帝時大封爲司馬是太尉也【周之大司馬至秦而爲太尉漢武復爲大司馬東漢復爲太尉尉者自上安下之辭周官大司馬職進賢興功以作邦國王制司馬辧論官材皆贊桀遂良之事】劉昭以爲緯候之書貴尙神鬼動挾怪誕太尉官實司天虞舜作宰璿衡賦政當是據位以書前職非虞氏之實號蓋太尉之職實舜所掌遂以職同而追稱之非官之繆康成自注中至於禮學豈遂忘帝之職位哉蓋亦知之不發之中而發之月令耳

西王母西方昏荒之國也在爾雅爲四荒之名據大戴禮三朝記孔子之言昔西王母獻舜白玉琯及益地圖注言神也亦見書帝驗期及世紀世本乃云獻白玉環及玉佩禮斗威儀云獻地圖及玉玦集仙錄又言黃帝在位西王母使乘白鹿授地圖舜帝在位使獻白玉環及益地圖舜遂廣九州爲十二復獻白玉之琯以和八風故章帝時零陵文學奚景於中道舜祠下得笙白玉之琯風俗通漢晉諸史呂覽樂書皆備言之說文堯舜祠下得笙玉琯蓋皆以玉作琯故能使神人和鳳來儀也竊按諸書言舜時瑞事尢多如金樓子言舜攝時有綏耳貫胸民獻珠鰕拾遺記言羽民等獻黃布火浣之類多不足質按竹書穆王七年西王母來賔特不過西戎爾大歷六年試西戎獻白環詩指此

孟子曰舜生於諸馮【卽春秋之諸浮冀州之地】遷於負夏【衛地】卒於鳴條東夷之人也【在河中府安邑或云陳畱平丘有鳴條亭然湯伐桀與三朡昆吾同時三朡在定陶鳴條義不得在陳畱又安邑有昆吾亭顯其非是也】諸馮負夏鳴條皆在河南北故於紀所謂紀市也【紀在河中府皮氏】今帝墓在安邑而安邑有鳴條陌去紀才兩舎竹書郡國志等皆言帝蒼梧則自漢失之【禮記是】至鄭康成遂以鳴條爲南夷之地【孟子言諸馮負夏鳴條伊訓言亳鳴條三朡皆衛晉之地豈得越在南夷哉故竇革云舜卒鳴條去所都蒲阪七十里無緣於蒼梧四千里外而司馬攷異乃謂蒼梧爲在中國非必江南然無明文且謂江南抑又疏矣】夫蒼梧自非五服人風婐劃地气髙瘴在虞夏乃無人之境豈巡狩之所至耶方堯老舜攝也於是乎有巡狩之事今舜旣已耄期釋負而付禹豈復躬巡狩於要荒之外哉是以劉知幾之徒得以摭厲王流彘楚帝遷郴及夏桀趙嘉之事而疑舜禹之明徳嘗攷之象封有鼻【今道州】故墓在於始興【幽明錄云始興有鼻天子冢鼻天子城卽南康記南康縣鼻天子城者亦見實賔錄蓋地後貫南康昔人不明爲何人乃象冢也】義均封於商故女英之冢在商【事見劉禹錫嘉話廣紀等世紀云舜三妃娥皇無子女英生商均女英蓋隨子均徙於封所而死焉】其餘支庶或封巴陵或食上虞采西城邑池陽與夫懷戎衡山長沙無錫故其墓或在江華或在巴陵上虞【荊湖兩浙虞帝之迹徧所在有風土記上虞有舜冢郡國志云上虞東有姚丘舜之所東又有谷林云舜生之地復有歷山云舜耕於此而嘉禾降之又越之餘姚余姚山記以爲舜父所封而風土記乃云舜支庶之所封又防稽山有虞舜巡狩臺臺下有望陵祠云民思之而立風土記云舜東夷之人生於姚丘嬀水之汭損石之東今姚丘山在余姚西六十里上虞縣之東本作桃丘又始寜界有舜所耕田始寜乃故上虞之南鄕也今有吳北亭虞濵皆在小江裏去縣五十里對小江北岸臨江山上有立石謂之損石俗呼蒍公嶄又余姚有漁浦湖輿地寰宇記以爲舜漁於此沈稷謂湖今在上虞而今泠道乃有舜廟徐儉碑謂是舜之所都而營浦南亦記有舜巡宿處而道州學西有虞帝廟營其它蓋不勝記如營道廟舊在太陽溪溪今不知處漢以來廟九疑山下至唐不存元結建之州西置廟戶刻表勑並狀僖宗時士胡曾權延唐始復之九疑宋初王繼勲奉詔修嵗春秋降祠版蓋皆其後祠之】禹爲天下帝之諸子分適它國其之巴陵者癸比氏蓋從之故其墓在於巴陵【黃陵也癸比氏帝之第三妃】帝之三妃不得皆後於帝死盲旣於陳倉則其先死矣【盲卽娥皇漢志陳倉有黃帝孫舜妻盲冢】旣黃英各自有墓則黃陵爲癸比之墓審矣【世以湘陰黃陵爲舜妃墓而臨桂縣城北十餘里有防女冢髙十餘丈周二里亦云二妃之俱繆今江華太平鄕有舜寺湘陰有大小哀州圖經以爲二妃哭舜而名亦妄特舜女也】虞帝之墳在在有之【海內南經蒼梧山帝舜其陽大荒南經帝舜嶽山又海內北經有帝舜臺之類有靈臺】蓋古聖王久於其位赴格之日殊方異域無不爲位而墳土以致其哀敬非一所也顓嚳堯湯之墓傳皆數出漢逺郡國皆起國廟亦若是也是則九疑之陵或弟象之國所封崇爾【漢惠帝元年令郡國諸侯王立髙廟至元成時郡國祖宗園廟百六十七所自髙祖至悼皇考各居陵旁立廟並京百七十六園中各有寢便殿】不然商均窆也大荒南經雲赤水之東蒼梧之野舜子商均之所九疑山記亦謂商均窆其陰豈非商均徙此因之後世遂以爲虞帝墳耶【山海經古書也第首尾多衡決後世不攷按海內朝鮮記雲南方蒼梧之東其中有九疑山舜之所在長沙零陵界中此後人所增長沙零陵名出秦漢非古明也】又攷大傳符子之書虞帝遜禹於洞庭張樂成於洞庭之野於是望韶石而九奏則帝蓋嘗履洞庭而樂韶石亦旣遜位而歸國矣【遜禹後十八載乃崩九山皆石聳特立亦謂之韶石】故集仙錄言帝得修身之道治國之要瞑目端坐冉冉乘空而至南方之國入十龍之門泛昭回之河其中有九疑山焉歷數旣往歸理玆山是則九疑之遊特夢想之所屇者是以蔡邕九疑碑乃云解體而升而胡曾九疑碑圖且謂今無復墓然則蒼梧之藏有其語而已矣【眞源賦云因南狩走馬逐鹿同飛蒼梧莫知所去蓋誕】河中之壠焉可誣也世逺論略李白雲重瞳孤墳竟何是則虞帝之冢不明自昔以爲恨也【王充謂舜禹皆以治水死於外按是時水平已久栁燦辟劉知幾之說當矣然謂舜因天下無事肆覲南巡零陵桂林不期奄化而因之至比始皇孝武章帝之崩載歸路寢而後成禮又大妄矣】書云陟方乃死說者以陟方爲巡狩孔氏謂升道南方以死韓愈非其說曰地傾東南南巡巡非陟也陟者升也方乃死者所以釋陟爲死者蘇軾亦謂陟方猶升遐乃死爲章句後學誤以爲經文書云商禮陟配天惟新陟王故汲紀年帝王之沒皆曰陟然則在位五十載陟者爲紀帝之沒明矣

唐世紀錄張尙書牧農鞫盜有嘗發商州堯女墓者多得大珠鏐金寶器玉盌厥事甚顯公獨怪其史傳蔑記又謂堯女舜妃從死湘嶺不得在是且以玉盌寶珠非協茅茨之事一時名流劉禹錫輩亦舉爲疑微達識之義矣攷之舜子商均本曰義均見於山海經以其封商而謂商均商正今之商州按帝王世紀云虞帝三妃娥皇無子女英生商均今女英之冢在商則特舜崩之後隨其子均徙於封所故其卒在焉事允協矣又奚史傳之記不記哉彼亦豈知虞帝未始南巡與二妃初無從巡溺死之事皆記禮者之妄爾夫果帝以南巡二妃於時皆逾百嵗豈得謂女兒復此俱存哉堯舜固儉也然寶玉之類亦非必爲深怪南陽張誕澹墓碑陰刻白楸之棺易毀之裳銅鐵不入瓦器不藏嗟爾後人幸勿我傷元嘉旣發甚多金器垂簾一皆金釘飾之先漢文帝勑治霸陵一皆瓦器不得以金銀銅鐵爲飾故魏晉羣盜發掘陵堬而霸陵獨得不抇至元康間三秦人尹桓解武始發霸陵獨得潛闥之中金玉粲煉繇此觀之則商墓之藏可理知矣況堯舜之儉朱均固未守也式求劉向當時對成帝者則霸陵之事固不得甚薄也況商均乎

嶽之黃陵癸比氏之墓也湘之二女虞帝子也歷世以爲堯女舜妃者繇秦博士之妄對始癸比氏虞帝之第三妃而二女者癸比氏之出也一曰宵明一曰燭光見諸汲簡皇甫氏之世紀山海經言洞庭之山帝之二女居之者也若九歌之湘君湘夫人則又洞庭山之神爾而羅含度尙之徒遽斷以爲堯之二女舜之二妃而以黃陵爲二妃之墓鄭張華酈道元軰且謂大舜南巡二妃從徵溺死湘江神遊洞庭之山而出入乎瀟湘之浦爲是說者徒見堯典有二女之文卽以爲堯之女而舜之妃不復致攷厥妄甚矣郭景純云堯之二女舜之二妃豈應降小水而爲夫人當爲天帝之女斯亦繆者夫使天帝之女尢不應降小水而爲夫人王逸韓愈從而辧之得其情矣且虞帝晚年亦旣退聽而禪禹矣南狩之舉總之伯禹而二妃者俱過期頤孰有從狩之事哉今攷皇英之冢旣各它見則此黃陵顯非二妃之窆而湘祠決匪堯女之靈皆昔人之罔說明矣山海經云舜之二女處河大澤光照百里夫大澤者洞庭之謂而光照者威靈之所曁也訖今湘神所寶靈正百里所謂分風送客者乃正囿一同之間然則湘祠爲虞帝之二女復何疑邪沈存中云陟方之時二妃皆百餘嵗豈得俱存而且謂之二女乃復不知位旣久禪匪復陟方之事邪黃伯思軰𨿽能以退之之辧爲非然猶以爲天帝之女與翁養源於湘江圖志述之斯亦惑矣紛紛失據以爲舜女蓋自今始

黃閔武陵記云武山半石室可容數萬人中有石牀槃瓠行迹辰州圖經云隍石窟如三間屋一石狗形蠻俗云槃瓠之像按伯益經云卞明生白犬是爲蠻人之祖卞明黃帝氏之曾孫也白犬者乃其子之名蓋若後世之犬子豹奴虎防虎犢云者非狗犬也然經又言卞明生白犬白犬有二自相牝牡郭氏以爲自相配合蓋若今之婆羅門半釋迦者而應劭書遂以爲髙辛氏之犬名曰槃瓠妻帝之女乃生六男六女自相夫婦是爲南蠻則知其說原衍於此是殆以白犬爲厖爾至郭璞張華幹寶範曄李延壽梁載言樂史等各自著書枝葉其說人以喜聽而事遂實矣且其說曰髙辛氏募有得犬戎吳將軍首者黃金千鎰邑萬家妻以少女杜君卿固疑其誕謂黃金古以斤計至秦始曰鎰一也三代分土漢始分人古安得萬家之封二也將軍周末之官三也吳姓宜周始有四也佑之難亦當矣又引其獄中與諸甥書証之然不知其說之不出乎曄也夫人畜之交通世蓋每有昔元嘉中孟慧度之婢與犬通處者且逾年事具宋書志槃瓠者特狐之轉爾按中記槃瓠浮之東南海中是爲犬封氏蓋因本風俗通然亦不謂其爲蠻人之祖也

夏后氏生而母化爲石此事之異聞者說見世紀蓋原禹母獲月精石如薏苡吞之而生禹也淮南之修務云禹生於石注謂修已感石坼胸而生故說者以爲夏后生而母復爲石今登封東北十里有廟廟有一石號啟母石應劭劉安郭璞李彤隨巢王烱王韶竇革等皆云啟母歷代崇祀亦以爲之啟母按元封元年武帝幸緱氏制曰朕用事華山至中嶽見夏后啟母石伏云啟母化爲石啟生其中地在嵩北有少室姨神廟登封北十二里云啟母之姨而偃師西二十五里復有啟母小姨行廟淮南子禹通轘轅塗山欲餉聞鼓乃來禹跳石誤中鼔塗山忽至見禹爲熊慙而去至嵩山下化爲石禹曰歸我子石破北方而生啟蓋本乎此事正與廣徳所祠烏程張渤疏聖河夫人李餉至鳴鼓事正同見事實及桐汭志漫錄等故記以爲大禹之化厥有繇矣𨿽然啟母之廟顧野王盧元明等又以爲陽翟婦人嵩髙記云陽翟婦姙三十月子從背出五嵗入山學道爲母立祠曰開母祠則又疑後母矣按遁甲開山圖又言上古女媧十九代孫大禹壽三百六十嵗入九嶷山飛去後化生於石紐山泉女狄暮汲水得石子如珠愛而吞之有娠十四月生子代父治水堯舜以其功如古大禹乃賜號禹此又與世紀之說異

伯益卽伯翳也秦聲以入爲去故謂益爲翳也字有四聲古多轉用如益之爲翳契【去聲】之爲卨【入聲】臯之爲咎【去聲】君牙之爲君雅是也此古聲之通用也有同音而異文者如陶之爲繇垂之爲倕鯀之爲鮌虺之爲儡紂之爲受冏之爲�是也此古字之通用也太史公見書孟子之言益也則五帝本紀言益見秦記之爲翳也則秦本紀從翳蓋疑而未決也疑而未決故於陳杞世家之末又言垂益防龍不知所封則遂謬矣胡不合二書而思之夫秦記不燒太史所據以紀秦者也秦記所謂佐禹治水豈非書所謂隨山刋木曁益奏庶鮮食者乎所謂馴服鳥獸豈非書所謂益作朕虞若予上下鳥獸者乎其事同其聲同而獨以二書字異乃析一人而二之可謂誤矣唐虞功臣獨四嶽不名爾而姜姓則見於書傳甚明也其餘未有無名者夫豈別有伯翳其功如此而反不見於書史記本紀世家及總敍之謬如此不特此也重黎二人而合爲一則楚有二祖也四嶽爲齊世家之祖而總敍齊人伯夷之後則齊又二祖也其乖剌如此而羅氏路史因之眞以益翳爲二人又以柏翳爲臯陶之子則嬴郾李三姓無辧矣且楚人滅六之時秦方盛於西徐延於東趙基於晉使柏翳爲臯陶之子臧文仲安得云臯陶不祀乎又以益爲髙陽氏之才子隤敳至夏啟時則二百有餘嵗矣夫堯老而舜攝舜耄期而薦禹禹且老而薦二百嵗之益以爲身後計非事實也賢臣刻名於琬琰故名琬琰錄然竹書紀年云後桀命扁伐岷山氏岷山氏女於桀二人焉曰琬曰琰桀愛之斵其名於苕華之玉苕是琬華是琰則琬琰之刻非佳事也又云棄其元妃於洛曰妹喜氏以與伊尹交遂以夏亡則妺喜以棄而亡國非以嬖而亡國也

劉子政說湯無處崔駰薛瓚俱云濟陰亳縣今有湯冢皇覽云在亳城北郭東三里髙七尺韓嬰所謂帝乙墓者何謂無邪按伏滔北徵記博望城內有湯伊尹及箕子冢今悉成丘杜徵南亦云梁國縣北薄伐城中有湯冢其西有伊尹箕子冢今城內有故冢方城宜其爲是而記乃稱王子喬墓亳之湯冢已名之伊尹冢顏籕亦固疑之爰求徴地則又別有湯冢漢建平元年大司空史禦長卿按錄水災行湯冢者於漢扶風地有湯池徴陌何謂無邪然湯都亳與葛比似亦不在玆土及攷秦寜公本紀二年伐湯三年與亳戰亳王奔戎遂滅湯則知周穆桓之時別自有湯亦號亳王爲秦所滅乃西戎之君於徴者而非成湯之墓繼觀聖賢成冢記湯之冢後魏天賜中已圯矣銘言二千年困於恩其明器悉爲河東張恩之於河是知成湯之冢已不復存子政之言爲不茍矣

周公敍商六臣言髙宗時有甘盤而不言說何也正義云髙宗未立之前已有甘盤免喪不言乃求傅說漢儒以爲卽位初有甘盤佐之甘盤卒後有傅說說有大功周公數六臣不言說未知其故蓋此六臣皆商前王舊臣輔後王者說乃髙宗所求非其父小乙所遺之臣也周公畱召公専述舊臣故數盤而不及說耳

說命曰說築傅巖之野孔氏傳云傅氏之巖有澗水壞道常使胥靡刑人築防此道說賢而隠代胥靡築之以供食至蔡氏不從其說乃云築居也今言所居猶謂之卜築按孔子語子路云傅說負壤土釋板築而立佐天子孟子云傅說舉於版築之間莊子云傅說胥靡墨子云傅說被褐帶索庸築傅巖屈原離騷云說操築於傅巖賈誼鵩賦云傅說胥靡兮乃相武丁班固公孫贊云版築飯牛之朋崔駰達防云役夫發夢於王公張衡應閒雲委臿築而據文軒夏侯湛抵疑云傅說操築以寤主羊祜讓開府表云有遺徳於版築之下郭璞三蒼解詁云板墻上下板築杵頭鐵沓也王子年拾遺云傅說賃爲赭衣舂於深山以自給蕭綺序錄云傅說去其舂築釋彼傭賃應翹旌而來相沈約恩幸傳云版築賦役也傅說去爲殷相右諸說皆逺出蔡氏前並同孔傳且孔孟莊墨去殷皆未大逺言必有據不知蔡氏何所見而不從也帝乙長子曰微子啟啟母賤不得嗣少子辛辛母正後立爲嗣史記之文也以母賤對母正後言之是二母明啟與辛非同母之所生也前此呂氏春秋載紂之母生微子又生仲衍其時尙爲妾已而爲妻生紂是太史遷之所記者非也而帝王世紀曰帝乙有二妃正妃生三子長曰微子啟中曰微仲衍小曰受庶妃生箕子年次啟皆賢初啟母之生啟及衍也尙爲妾及爲後乃生辛帝乙以啟賢且長欲以啟爲太子史據法爭曰有妻之子不可立妾之子帝乙乃立辛爲太子夫史爭之辭若果有之曰妾曰妻是謂二人若直謂啟與辛皆帝乙在微時正妃所生之子則帝乙旣卽位正妃得爲後矣妻得從夫以貴而所生之子不得從親皆貴乎微子啟不得稱嫡長子乎大紀論乃曰帝乙泥於立嫡而不知受之足以亡天下也亦不愼不知變之過吾不知其何也余謂事仍當以史記爲正呂氏春秋世紀或出傳聞之異辭耳

文王十三而生伯邑考十五而生發則武王之生乃庚丁三年甲辰也文王至紂十五年而始得呂尙則武王巳年七十六七矣而云娶呂尙女邑姜豈其父方十二卽冠而娶太姒顧其子反老耄而始婚邪非人情也亦非禮也竹書紀年言武王實得年五十有四攷其在位僅五年而崩若如禮記文王與齡之說武王崩年九十有三文王崩年九十有七相去才四年文王之生武王才四五嵗爾生伯邑考又是何時羅泌路史所以辧其必不然錢公輔語王安石云武王聖人八十尙無太子此盡信書所以不如無書也禹爲夏契之後爲商而稷之後爲周夏十七世商三十世蓋四十有七世而後有周文王禹及稷契皆當唐堯之時史載契十四世而至成湯厥次僅是至敍稷十五世而至文王中間乃閱夏商二代所較者三十餘世疏脫甚矣繇堯舜至周文王千一百有餘載而其世云十五豈人理哉不窋實非后稷之子而公劉乃商世之諸侯蓋當商家十葉之間故左氏云文武不先不窋而外傳乃謂夏氏之衰不窋始失官守婁敬亦言周自后稷封邰十有餘世而公劉避桀是公劉之去后稷已十餘世還當夏桀之時漢書匈奴傳云夏道衰公劉失其稷官竄於西戎師古以爲稷之曾孫而康成遂謂與太康並世豈不妄哉夏書紀帝世系云帝俊生稷稷生臺蠒臺蠒生叔均叔均爲田祖帝俊帝嚳之名也稷後旣有臺蠒叔均則不窋不得爲稷子明矣第其世次久逺有不得盡見者單穆公言后稷勤周十五世而興世本史記所爲據者安知所謂興者不爲公劉也邪卽稽世本不窋而下至季歷已一十有七世矣何得謂十五世哉

夷齊冢廟在蒲之蒲阪首陽山之南馬融顏師古之說同而髙諉乃以爲洛東北去二十里之首陽山杜預阮籍之徒咸以爲然更謂二子餓死在是卽今二山皆有夷齊冢廟九域志兩從之戴延之以爲疑按夷齊之蹤當在河東首山雷首也是爲中條一曰薄山一山九名卽萯山也據河南郡境界簿云城東北十里首陽山上有首陽祠夷齊所居而黃太史猶以或者指武師度孟津二子叩馬而諫當以洛陽爲是夫首山之名所在固不一曹大家云在隴西而今隴西有地曰首陽東有鳥鼠山謂之首陽而許叔重言首陽則正在遼西今遼之和順東實有山名首陽俱有祠廟其在吳郡亦有首山豈得徧爲據邪子曰伯夷叔齊餓於首陽之下又曰不降其志不辱其身伯夷叔齊歟注家亦云蒲阪陽區山者俗號首陽而黃子且以爲無餓死事按呂氏書夷齊如周至岐陽而文王已沒武王卽位使叔旦就膠革於次四內盟曰加富三等就官一列又使召公就微子啟於共頭之下盟曰世爲長侯守商之祀相奉桑林宜思孟諸各爲三書同辭血之以牲埋其一以其一歸夷齊聞之相視而笑曰嘻異哉非吾所謂道也周見商之僻而遽爲之其治尙謀而行貨阻兵而保威割牲而盟以爲信夢以說眾殺伐以要利以此治商是以亂易暴也今天下聞周徳衰與其並乎周以漫吾身不若避之以潔吾行二子乃北行至首陽山餓焉石曼卿云死蒲阪者恥周之事而死於堯舜之區庶幾見揖巽之風焉則亦非洛陽矣又孰有叩馬之事哉三秦記謂夷齊食薇三年顏色不變武王戒之不食而死而爾雅云芑白苗揵爲舎人以爲伯夷所食首陽之艸也程晏以不食爲飽以失仁爲餒餓乃其飽死乃其生而李徳裕且以聞媛不薇爲不智不義棄兄之祿不仁伊川程氏則謂止是不食其祿非餓不食聖言皦日而眾言猶不一惜哉

孤竹君墨臺音眉怡見孔叢子注一作黙臺見路史名初字子朝見韓詩外傳孤竹國名卽觚竹北海之孤山是也太史公伯夷傳曰伯夷叔齊孤竹君之二子也而不知孤竹君有三子曰伯夷名允一名元字公信乃元子曰伯遼名憑乃中子曰叔齊名致字公逺一作智字公達乃嫡子或曰夷齊諡也略見春秋少陽篇伯遼見周曇詠史詩注伯當作仲見吾衍閒居錄初欲立夷不可初薨夷齊偕巽去之北海之瀕於是立憑或曰憑夷齊之弟一曰乃異母弟見烈士傳

太公廟碑在衛州共縣晉太康十年立其文曰太公望者此縣人太康二年縣之西偏有盜發冢而得竹防之書書藏之年當秦坑儒之前八十六嵗其周志曰文王夢天帝服禳以立於令狐之津帝曰昌賜汝望文王再拜稽首太公於後再拜稽首文王夢之夜太公夢之亦然其後文王見太公而訊之曰而名爲望乎畣曰惟文王曰吾如有所見太公言其日且述其言臣以此得見也文王曰有之遂與歸以爲卿士其紀年曰康王六年齊太公卒蓋壽一百一十嵗史記謂東海上人西伯與語大說曰自吾先君太公望子久矣故號之曰太公望又曰呂尙處世隠海濵西伯拘羑里散宜生閎夭素知而招呂尙言尙所以事周𨿽異要之爲文武師蓋不得其詳乃廣徴異說其謂東海上人則得於孟子其先君望子則得於墨子至拘羑里則戰國辧士之論也灼龜而得兆立以爲師今緯書有之曾不知諸侯無太師而東海時避紂則得以爲卿士其說是也詩曰維師尙父則知爲武王師也竹書最古當魏安釐王時國史也所書宜可信晉紀言咸寜五年盜發汲郡冢與此碑異知史誤也

西伯將出獵卜之曰所獲非龍非彲非虎非羆所獲霸王之輔於是果遇太公於渭水之陽載與俱歸此司馬遷之說也文王至磻谿見呂尙釣鉤得玉璜刻曰姬受命呂佐檢徳合於今昌來提此尙書大傳之說也太公釣於滋泉文王得而王此呂不韋之說也呂望年七十釣於渭渚初下得魴次得鯉刳腹得書書文曰呂望封於齊此劉向之說也太公避紂居東海之濵聞文王作興曰盍歸乎來此孟子之說也其說之不同如此嬾眞子曰太公八十遇文王世所知也然宋玉楚詞曰太公九十乃顯榮東方朔云太公七十有二設謀於文武王楙野客叢書云二說多有之不特此也如荀子曰舉太公於州人行年七十有二鄒子曰太公年七十而相周九十而封齊說苑曰呂望行年五十賣食於棘津行年七十屠牛朝歌行年九十爲天子師淮南子曰呂望年七十始學兵書九十佐武王伐紂魏志尙父九十秉旄鉞白詩曰七十遇文王此類甚多然太公遇文王之嵗月無經典明文雒師謀注云文王旣誅崇侯乃得呂尙於磻谿之厓是太公遇文王於伐崇之年書傳雲散宜生南宮適閎夭三子相與學於太公四人遂見西伯於羑里是太公遇文王於被囚之年史記齊世家曰西伯政平及斷虞芮之訟伐崇侯大作丰邑天下三分歸其二太公之謀居多則是太公歸周又在斷虞芮之前也左傳稱呂伋爲王舅則武王之後太公女也文王旣得太公然後以武王娶其女文王受命之年武王已八十二矣不應是時方娶其女前已有考辧之

說略卷七﹤子部﹐類書類﹐說略﹥

欽定四庫全書

說略卷八

明顧起元撰史別中

周有八士馬融以爲成王時人劉向以爲宣王時人他無所考汲冢周書克殷解乃命南宮忽振鹿臺之財乃命南宮伯達史佚遷九鼎三巫疑南宮忽卽仲忽南宮伯達卽伯達也尙書有南宮括疑卽伯適也則八士者南宮氏也以爲成王時人近之尙書南宮之姓與汲冢書南宮之姓合伯達伯適與仲忽之名又合似是無疑範鎭碑云膺姿管蘇靖共衛上洪氏謂蓋法家者流也範史云律謝臯蘇注以蘇忿生此云管蘇謂夷吾與忿生也然又考州輔碑云昔管蘇之尹楚以直見疎劉梁傳曰管蘇以憎忤取進此亦用管蘇事考新序楚共王有疾告諸大夫曰管蘇犯我以義違我以禮云云用此事亦未可知也

漢書薄昭與淮南厲王書曰齊桓殺其弟以反國程子因據此以子糾爲桓公之弟然荀子謂桓公殺兄越絕書謂子糾桓公兄也皆與昭不合蓋文帝爲厲王兄昭特避就以爲之諱耳自宋儒以來率謂子糾非所當立考之管子載召忽之言曰百歲之後吾君下世有犯吾君命而廢吾所立奪吾糾也𨿽得天下吾不生也況與我齊國之政也觀此則糾之立有先君之命矣呂紀曰初鮑叔管子召忽三人相善欲相與定齊國以公子糾爲必立召忽曰吾三人者於齊國猶鼎之有足去一則不成且小白必不立矣不若三人佐糾也管子曰不可夫國人惡子糾之母以及糾小白無母而國人憐之事未可知不若令一人事小白夫有齊國必此二公子也於是鮑叔傅小白尹文子曰子糾宜立者也小白先入故齊人立之黃楚望曰考春秋立子以貴之義子糾魯出也魯女貴而班在衛上則子糾當立凡此又皆子糾爲兄與當立之證也

臯陶之後有嬴氏偃氏以其爲理則又有理氏李氏理天理也故天官書云左角爲理然則李理二字古特通用之非有他義也陸佃說理用雲李水之子又水子也可謂正矣仁實也故古以爲理官之字管子書云冬李也又云黃帝得后土辧乎北方以爲李而呂氏春秋亦云后土爲李又云臯陶爲李昔晉文公命李離爲李以爲臯陶之後是矣古者理官之理字直爲李其義一也傳云一介行李卽昭公十三年傳之行李也蓋在夏商之代已有此李氏矣而姓氏之書及北史若新舊唐書等乃云老子生於李下而以爲姓或云因亂食苦李而得姓或又以爲饑餌木子而姓之均爲妄誕曁葛孝先直謂老子之母李氏女也故老子因母以爲姓迨其孫洪傳諸神仙因謂老子生於李家猶爲李姓非也漢屬國侯李翊碑以李氏爲出於箕子則尢爲無所本矣左氏不載程嬰公孫杵臼存趙事而史記言之頗詳左氏稱趙武從姬氏畜於公宮以其田與祈奚韓厥言於晉侯曰成季之勲宣孟之忠而無後爲善者懼矣乃立武而反其田是無嬰與杵臼之事也史記則言晉滅趙之族朔妻成公姊有遺腹匿公宮生武公孫杵臼程嬰以死存之越十五年因韓厥得復田邑二說似乎不一蓋左氏爲文髙簡且其所載以立武復田爲重故詳敍其後而不暇悉其初然謂趙武從姬氏畜於公宮則所謂朔妻匿於公宮與武之生及二子之存孤可一語盡之矣史記追敍本末故詳著焉二說固可防而一也趙之族滅左氏謂趙嬰齊通於莊姬原屏放之於齊莊姬以是怨原屏譛而殺之而趙氏滅史記則謂大夫屠岸賈討靈公之賊殺朔與嬰齊同括而趙氏滅二說不同合二書考之蓋趙朔趙同趙括之死本各因一事各爲一時史記得之傳聞誤合爲一遂致事詞參錯不可稽耳今按趙同於朔死之後見於左氏春秋者不一而足其非同時被殺甚明且趙世家載晉景公三年屠岸賈攻趙氏於下宮殺趙朔趙同趙括趙嬰齊皆滅其族晉世家則載景公十二年以趙括與韓厥等五人爲卿已自相抵牾不足信矣

史記載孫叔敖優孟事甚詳按叔敖浮光期思縣人也期思今廢爲鎭費補之云予得漢延熹中碑書是事微有不同云病甚臨卒令其子曰優孟曾許千金貸吾孟楚之樂長與相君相善𨿽言千金實不負也卒後數年莊王置酒以爲樂優孟乃言孫君相楚之功卽忼慨髙歌涕泣數行王心感動覺悟問孟孟具列對卽求其子而加封焉子辭父有命如楚不忘亡臣社稷功而欲有賞必於潘國下濕墝埆人所不貪遂封潘鄕潘卽固始也而所載歌絕奇曰貪吏而不可爲而可爲廉吏而可爲而不可爲貪吏而不可爲者當時有污名而可爲者子孫以家成廉吏而可爲者當時有淸名而不可爲者子孫困窮被褐而賣薪貪吏常苦富廉吏常苦貧獨不見楚相孫叔敖廉潔不受錢味其語憤世嫉邪含思哀怨過於慟哭比之史記所書逺勝聽者安得不感動也歐陽公集古錄謂微斯碑後世遂不復知叔敖名饒又謂碑亦罕傳余以集錄二十餘年間求之博且勤乃得之云

孔子以魯襄公二十二年庚戌十一月庚子生羅泌以爲八月二十七日五行書論孔子以庚戌年二月二十三日庚子甲申時生明崔銑松窻寤言謂孔子己酉冬十月二十一日庚子生夏八月也六嵗而顏路生九嵗而子路生十五嵗而閔子騫生十九而娶開官氏亦非三十而婚之禮也二十而生伯魚時爲季氏司職吏史記言弟子益進此時諸門人皆未生不知果何弟子也二十九嵗冉有仲弓生三十巫馬期生三十一顏淵生伯魚年十一矣三十二子貢生三十五樊遲生次年原憲生本傳云夫子自周反魯弟子稍益進顏子方六嵗不知又何人也又云魯亂適齊爲髙昭子家臣以通乎景公夫孔子三十嵗時景公與晏嬰適魯旣有秦穆公之對而景公說矣至此又何必自辱爲家臣以通乎景公也不臣於晏嬰而臣於髙昭子何也三十九澹臺滅明生四十二公西華生四十五卜子夏生陽虎亂季氏僣夫子不仕退而修詩書禮樂弟子彌眾至自逺方莫不受業時顏子方十五次年而子遊曾子方生乃問欹器夫十七而孟釐子稱其達三十三而齊景公稱其聖人之智四十二而知桓子之羵羊辧吳專車之骨反獨不知宥坐之器而問焉何也本傳四十七爲中都宰史記在五十一年次年子張生又次年子賤生五十一誅少正卯史記遲五年五十七畏於匡顏淵後年二十七子路年四十八而由之本傳在五十四困陳蔡之後亦誤也自陳遷蔡史記作六十傳多三年戹陳蔡之時弟子有慍心子路時五十四子貢三十二顏子三十三則伯魚當四十四傳云鯉五十而卒則顏子亦當四十三四矣以請車之事知之何以曰三十二而卒也夢奠時傳作七十三吳氏曰時伯魚已歿六年則又當爲七十五矣崔銑以爲哀公十六年夏四月十八日己丑卒夏二月也生從谷梁卒從左氏年七十四此皆人物考之失考者也

子見南子說者皆引史記以謂孔子見衛靈公寵姬南子孫奕云攷家語孔子適衛子驕爲僕衛靈公與夫人南子同車出而令宦者雍渠驂乘使孔子爲次乘遊過市孔子恥之夫孔子方以季桓子受齊女樂而去魯適衛至衛又肯爲靈公南子次乘哉且六經以至魯論家語皆無見衛南子之事南子當爲魯之南蒯耳何以知之以佛肸召子欲往而知之佛肸以中牟畔子路亦不悅其見蓋昭公十四年南蒯之奔齊也侍飲於景公公曰叛夫對曰臣欲張公室也南蒯欲弱季氏而彊魯此夫子所以見之也與佛肸不約而同故知其非見衛之南子而見魯之南子昭昭矣

論語公山不狃以費叛召孔子史記在定公九年孔子爲中都宰前春秋不書者以費叛季氏非叛魯也十二年季孫斯仲孫何忌從孔子墮費時豈有費叛如家語所云是時孔子旣尊用於定公尢見信於季氏三家聽其行事如此乃欲舎魯背季而赴費人之召豈人情哉不狃召孔子事無之則已若有之則史記九年爲得其實而家語所云與左傳所載非矣

孔子列逸民之行而不及朱張朱子謂朱張不見於經傳今按困學紀聞有云朱張行與孔子同故不復論也其謂行同於孔子蓋本王弼之注曰朱張字子弓荀卿以比孔子釋文亦引之

論語申棖鄭云卽申續史記申棠字周家語申續字周史記以棠爲黨家語以棠爲續傳寫之譌也後漢王政碑有羔羊之潔無申棖之欲亦以棖爲棠則申棖申棠一人爾開元封申黨召陵伯又封申棖魯伯宋祥符封棖文登侯又封黨淄川侯並列從祀失於詳攷論語釋文也

魏文侯以卜子夏爲師按史記所書子夏少孔子四十四歲孔子卒時子夏年二十八矣後一年元王立歷貞定王考王至威烈王二十三年魏始爲侯去孔子卒時七十五年文侯爲大夫二十二年而爲侯又十六年而卒姑以始封之歲計之則子夏已百三歲矣方始爲諸侯師豈其然乎此出宋永亨捜采異聞錄其辧攷甚確余謂子夏退而老於西河之上弟子從者甚眾文侯或少時或爲大夫時師之後人舉其事追敍之因稱魏文侯耳

按春秋左氏周以子正而晉獨用夏正故絳老曰臣生之歲正月甲子朔四百四十五甲子矣師曠謂是叔仲惠伯防承匡之歲於今七十三年今起文公之十一年正月上盡是年二月癸未爲七十有四年於曠說不合長歷攷之則文之十一年正月一日爲乙丑所稱甲子乃三月朔是年二月二十三卻爲七十三年以傳言之則自此以前晉國已用夏正僖公四年十二月申生縊經書五年春九年十一月殺卓子經書十年正月十年冬晉殺丕鄭經書十一年春蓋傳或據晉史而經則周曆也左氏旣與經違而杜每以爲從赴夫以赴辭必舉日月始豈得而更哉國語僖十六年文公過五鹿子犯曰十有二年歲在鶉火必獲此土以十二年則爲二十七年是歲歲在鶉尾而取五鹿乃在二十八年之正月以夏正數則在二十七年之十一月始應鶉尾之說獻公之伐虢卜偃曰克之其九十月之交乎十二月丙子朔晉滅虢是以周十二月爲十月也據汲冢紀年書特紀一晉起自殤叔至莊伯十一年魯隠之元年也皆以建寅首迨晉滅乃復收紀魏事故預以爲魏國之史預蓋知此故於正月每云謂夏正月又云正天時以夏正而已劉知幾不之知乃以爲春秋諸國皆用夏正魯以天子禮樂獨用周正斯又大妄左氏所記周夏之時不一而足魯隠之元則斷以爲周月獨有合於經指故表而出之

範雎傳雎入秦變姓名爲張祿學者蓋不知秦先時自有張祿也初孟嘗君柄齊悅張祿先生之教奉之黃金百斤文織百純祿辭而不受他日謂孟嘗君曰夫秦西塞國也遊宦者不得入焉願君爲吾爲丈尺之書寄我於秦王我往而遇乎固君之入也往而不遇乎𨿽人求間謀固不遇矣孟嘗君曰敬聞命因爲之書寄之秦王往而大遇考之田文之卒在範雎未入秦之先則張祿之入秦居範雎之前久矣雎入秦而踵名張祿豈祿嘗有聞於諸侯秦特令雎冒其名以誑鄰國邪

史記載孟子受業子思之門人不察者遂以爲親受業於子思非也攷之孔子二十生伯魚伯魚先孔子五年卒孔子之卒敬王四十一年子思實爲防主四方來觀禮焉子思生年𨿽不可知然孔子之卒子思則旣長矣孟子以顯王二十三年至魏赧王元年去齊其書論儀秦當是五年後事距孔子卒百七十餘年孟子卽已耆艾何得及子思之門相爲授受哉孔叢子稱孟子師子思論牧民之道蓋依放之言也

漢髙祖荀悅曰諱邦字季蕭何曰劉季固多大言呂媼曰何自妄許與劉季呂后曰季所居上常有雲气故從往常得季夫季當爲行如古之伯仲季非字也如後曰追尊兄伯號曰武哀侯伯名演字伯升又曰始大人常以臣亡賴不能治產業不如仲力今某之業所就孰與仲多仲邰陽侯名喜能爲產業見漢書是知伯仲非二兄之字皆行也古人質朴故以伯仲季爲字稱耳如雲防羽季父左尹項伯師古曰伯者其字也名纒後賜姓劉封射陽侯見功臣表吳王濞父字爲仲又曰邦之字曰國者蓋臣下以國避諱代邦之義也如惠帝諱盈之字曰滿師古曰臣下以滿字代盈是也

防稽太守王景興問士於虞翻翻對曰鄞大裏黃公潔已暴秦之世防稽續志云黃公之賢列於四皓晉夏統言防稽土地風俗其人循循然猶有黃公之髙節杜子美詩云黃綺終辭漢王逸少有尙想黃綺帖陶淵明詩云黃綺之商山南史阮孝緒云漢道方盛黃綺無間山林是皆以黃爲姓矣王貢傳序四皓名字當讀爲綺裏季夏而後人誤讀爲夏黃公者亦猶樂正裘牧仲之誤耳然攷之宋世商於人有得四皓神坐者乃西漢所書鑿石爲位以爲祭也一曰園公神坐一曰綺裏季神坐一曰夏黃公神坐一曰甪裏先生神坐昔王元之在汝水以詩寄畢文簡曰未必頸如樗裏子定爲頭似夏黃公文簡謂綺裏季夏當爲一人黃公其別一人也元之檢諸書得陶淵明洎唐詩皆言黃綺如李白輩亦如此卽攺此詩自是人皆以文簡爲據得四皓神坐知元之非誤但昔人論四皓或言園綺或言綺夏不必盡舉首字取文順則用之或淵明自讀作綺裏季夏不可知也周爕曰追綺季之迹世說曰綺季東園公夏黃公甪裏先生謂之四皓姓書有綺裏先生季其字也夏黃公無可疑者園一曰圈風俗通楚鬻熊之後爲圈考之陳畱志圈公自是秦博士周庾字宣明襄邑人以常居圈中故謂圈公或曰姓圈名秉昔圈稱撰陳畱風俗記蔡邕集有圈典魏有圈文生皆其後也古者甪與祿同文故樂書作觮鄭康成於禮甪皆作祿陳畱志作角唐李湆嘗辯之路史又云夏裏黃公姓崔名廓字少通齊人隠居夏裏甪裏先生則系泰伯之後姓周名術字元道京師謂之霸上先生甪裏亦其號耳神坐路史作神胙杌引三輔舊事云漢惠帝爲四皓作碑於隠所則知神胙杌俱當時所刻者

夫子云丈夫子也漢嚴忌字夫子非也當由鄒陽傳誤本云枚先生嚴夫子皆不敢諫師古云先生枚乘夫子嚴忌而以夫子爲嚴之字則先生亦當爲枚之字耶乘自字叔也忌無考

漢書載張騫窮河源言其奉使之逺實無天河之說惟博物志云客星犯牛斗事後人云得織女支機石以問君平皆子虛烏有之談耳寶歷中京洛逓夫舁張騫槎不知何物前軰詩往往用張騫槎杜子美亦云奉使虛隨八月查相襲繆誤如此

東坡二疏贊云孝宣中興以法馭人殺蓋韓楊蓋三良臣先生憐之振袂脫屣使知區區不足驕士其立意亦超卓矣然攷之二疏去位在元康三年後二年蓋寛饒誅又三年韓延壽誅又三年楊惲誅方二疏去時三人尙無恙也

阮嗣宗詩西遊咸陽中趙李相經過注謂李夫人趙飛燕大誤或云趙飛燕李平皆成帝所幸婕妤然不應與婕妤遊從班史谷永傳又有爲趙李報徳復怨注小臣趙李從微賤尊寵楊用修又言卽趙季李疑二人皆陽翟大俠爲何並所殺未審孰是也

傳稱雄有大度自守泊如仕成帝哀平間末言仕莽作符命投閣年七十一天鳳五年卒攷雄至京見成帝年四十餘矣自成帝建始攺元至天鳳五年計五十有二歲以五十二合四十餘已近百年則與所謂年七十一者又相抵牾矣又考雄至京大司馬王音奇其文而音薨永始初年則雄來必在永始之前無疑然則謂雄爲延於莽年者妄也其云媚莽妄可知矣此泰和胡正甫所辯也以子云有美厥靈根語爲伊川所取信其決非媚莽者此自賢者微顯闡幽之意抑子云又言大明煌煌旁燭無疆遜於不虞以保天常豈浮湛亂世危行孫言別有指邪然以余攷之正甫言自成帝建始攺元至天鳳五年計五十有二歲以五十二合雄初至京年四十餘已近百年謂傳所云七十一歲者相抵牾是謂雄至京師在成帝卽位之始也今以漢書漢紀子云文集反覆參校成帝元延二年行幸甘泉河東至王莽建國二年符命事發雄投閣之歲計二十年王音薨於永始二年正月至建國二年計二十四年至天鳳五年計三十五年傳言雄年七十一以是年卒逆推而上至奏甘泉賦時雄年四十一矣王音前是陽朔三年九月以王鳳薦爲大司馬傳云雄至京師音奇其文則雄之至京師在陽朔歷鴻嘉至永始二年之八年中是時雄年尙未四十也成帝以卽位初年作長安南北郊罷甘泉汾陰祀至永始三年皇太后詔有司復甘泉泰畤汾陰后土雍五畤陳倉陳寶祠是時趙飛燕姊妹方大幸四年正月行幸甘泉元延二年正月幸甘泉郊泰畤三月行幸河東祠后土冬行幸長楊宮從胡客大校獵明年上將大誇胡人以多禽獸命右扶風等載輸長楊射熊館雄時從行此雄上河東甘泉羽獵長楊四賦之繇也成帝卽位初攺元建始時雄年二十歲未必是年卽至京師也哀帝元壽二年春單於將來朝公卿議勿許雄爲黃門郎上書諫帝召匈奴使而許之賜雄帛五十疋黃金十斤解嘲作於哀帝時傳所稱三世不遷官蓋合成哀平三世而言之耳今若以獻賦時雄年四十一以是年至京師至天鳳五年卒正與傳七十一而卒之數合而又與傳所言雄年四十餘自蜀來遊至京師大司馬車騎將軍王音奇其文雅召以爲門下史薦雄待詔歲餘奏羽獵賦者不合矣蓋以天鳳五年上至音卒之年雄年當三十有七非四十餘其不合一也若音在日雄至京薦爲待詔至奏賦時已五六年音死亦五年矣不應言音薦雄待詔歲餘奏賦也其不合二也旣云雄至京四十餘王音薦之則自永始二年音在日至天鳳五年凡三十五年以雄年四十餘合三十五年當得年七十五六歲矣不應言七十一而卒果七十一而卒則卒宜在天鳯元年之一年前以建國八年而卒矣不應言天鳳五年其不合三也蓋正甫所以攻漢書者言辯而未盡事理而本傳實自相抵牾難以爲據正甫又引郫縣誌簡公紹芳援桓譚新論曰雄作甘泉賦一首夢腸出而內之明日遂卒且曰祠甘泉在永始四年按祠甘泉在元延二年紀傳載之甚明雄先奏甘泉賦後奏河東賦後又奏羽獵賦後又奏長楊賦哀帝中又上諫不受單於朝書此云賦甘泉明日而卒者果可爲的據邪簡公以班孟堅蚤世曹大家傳失其實而必執以子云死在成帝永始四年正甫又以爲子云來京師在建始初死當在平帝末年如此則以七十一歲而卒之逆推至成帝卽位初雄年方三十五亦未得爲四十餘也傳與二公之言校之多有不合簡又以劇秦美新或出於穀子云按漢書谷永元帝建昭中舉爲太常丞成帝建始三年日蝕地震爲陽城侯劉慶忌舉待詔公車對防至王莽簒位時已四十五六年矣年七十者自可延至此時乃按百官表永以成帝元延四年由北地太守爲大司農一年免本傳言永病三月有司奏請免故事公卿病輙賜告至永獨卽時免數月卒於家穀子云之死明白如此且其死去莽簒位時十有七年千載而下乃以美新事懸坐之恐九泉有知亦不肯甘受也余說略中截取正甫之言因爲備考諸書之同異如此後漢二十八將名次不可曉第一人鄧禹顯者也第二人馬成無聞焉第三人吳漢顯者也第四人王梁無聞第五人賈復顯者也第六人陳俊無聞第七人耿弇顯者也第八人杜茂無聞首尾皆然立功次序不應相間雜如此薛伯宣常州云舊本漢書作兩重排列上一重鄧禹居首次吳漢次賈復次耿弇下一重馬成次王梁次陳俊次杜茂後人重刋遂錯悞此極有理範曄論云其外又有王常李通竇融卓茂合三十二人今本乃以王常臧宮李通馬武竇融卓茂爲序則將上下重誤合而爲一明矣按王應麟玉海紺珠集載二十八將首鄧禹次吳漢又次賈復馬成乃第十六王梁第十七陳俊第十八杜茂第十九則知漢書本文自明特刋書之誤耳

漢書注有曰臣瓚者不知爲何人晉中書監魯和嶠嘗領命校正穆天子傳五卷瓚乃其校書官屬郎中傅瓚也後人取其說以釋漢書故有臣瓚注語按漢書余靖刋誤已知有傅瓚然亦疑其未足據矣余攷酈道元水經注多引薛瓚漢書注則臣瓚者安知其非薛耶道元後魏人去晉不逺其書引用不一而足當不誤也宋景文云劉孝標類苑以爲於瓚水經注以爲薛瓚而終云不足取信似未深攷也

晉書云初石圖有牛繼馬后故宣帝深忌牛氏遂爲二榼共一口以貯酒帝先飲其佳者而以毒酒鴆其將牛金而恭王妃夏侯氏竟通小吏牛氏而生元帝今通鑑省其文云通小吏牛金而生元帝牛金可謂枉著一死又負穢名殊可笑也又按唐元行衝元魏之後著魏典三十卷引魏明帝時西栁谷瑞石有牛繼馬后之像舊史元帝本出牛氏誣辭也按魏道武帝父名什翼犍或其繼之之像而楊愼云魏道武名犍亦可笑道武始名渉圭後名珪故不名犍也

唐人云君苗無姓呂安無字此言何謂也按文選注呂安字仲悌又應瑒有與從弟君苗書則唐人所云者止謂史失其傳耳亦訓人不可不通文選也

五臣注文選謂陶淵明詩自晉義熙以後皆題甲子後世因仍其說獨治平中虎丘僧思悅編淵明詩辧其不然其說曰淵明之詩題甲子者始庚子迄丙辰凡十七年皆晉安帝時所作至恭帝元熙二年庚申歲宋始受禪自庚子至庚申蓋二十年豈有宋未受禪前二十年恥事二姓而題甲子之理曾裘父艇齋詩話亦信其說然以余攷之元興二年桓簒位晉氏不斷如綫得劉裕而始平攺元義熙自此天下大權悉歸劉裕淵明賦歸去來辭實義煕元年也至十四年劉公爲相國恭帝卽位攺元元煕至二年庚申禪於宋觀恭帝之言曰桓之時晉氏已亡天下重爲劉公所延將二十載今日之事本所甘心詳味此言則劉氏自庚子得政至庚申革命凡二十年淵明自庚子以後題甲子者蓋逆知其末流必至於此忠之至義之盡也

大隠金門者東方朔也見史記又人隠者東方朔也天隠者仲長子光也見文中子通隠者何防也見本傳充隠者皇甫希之也見桓傳朝隠者王僧佑也見南史黃扉隠士者許寂也仕蜀好修鏈見蜀檮杌假隠者盧藏用也舉進士不調始隠終南有意當世見談賔錄遊俠隠士者前何防與弟也遨遊人間俱見本傳蜘蛛隠者龔舎也見飛虫觸蜘蛛网而死因掛冠而退時人謂蜘蛛隠見金樓子

淮陽一老漢應曜也隠於淮陽山中與四皓俱徴曜獨不至時人謂之曰商山四皓不如淮陽一老見白帖隠侯漢王奕也景帝徴不至遂就山而封侯因以爲名見盧元明緱山記居士漢摯峻也與司馬遷交好隠於山卒人立祠號曰居士見髙士傳徳先生漢法眞也順帝四徴不屈友人刋石頌之見髙士傳有道大夫漢李恢也桓靈間不仕見北史李士謙傳竹中髙士晉張廌也家有苦竹數十頃在竹中爲屋王右軍造之不與相見一郡號爲竹中髙士見永嘉郡誌被褐先生東莞臧榮緒自號也見南齊書物外司馬王晞也王事鞅掌雅志不移人士號之見北齊書逍遙公韋夐也明帝遺以詩答詩願不時朝謁帝勅有司日給河東酒一斗號之曰逍遙公見周書東臯子王勣也遊北山東臯著書見南史梁丘子唐白履中也開元中人見唐世說煙波釣徒張志和也見一品集江湖散人又天隨子甫裏先生皆陸龜自號也見唐書遺名子韋渠牟隠鐘山自號見金陵志荊臺隠士梁震也唐末進士後不仕髙從誨見五代史

至道九老太子中允張好問年八十五太常少卿李運年八十故相吏部尙書宋琪廬州節度副使武允成皆七十九賜紫吳僧贊寜年七十八郢州刺史魏丕年七十六左諫議大夫楊徽之年七十五故相司空李昉水部郎中朱昻皆七十一然以蜀冦作不及宴其明年昉卒遽罷若洛社耆英則前懷州司馬胡杲年八十九衛尉卿致仕吉皎年八十六前右龍武軍長史鄭據年八十四前益州刺史劉眞年八十二前侍禦史內供奉官盧眞年七十八前永州刺史張渾刑部尙書白居易俱年七十而祕書監狄並謩河南尹盧貞以未七十𨿽與防而不及列洪景盧謂此防有兩盧眞蓋誤以眞爲貞也後洛社耆英則開府儀同三司守司徒武寜軍節度使致仕韓國公富弼年七十九河東節度使開府儀同三司守太尉判河南府兼西京畱守司事潞國公文彥博司封郎中席汝言俱年七十七太常少卿致仕王尙恭七十六太常少卿致仕趙丙祕書監致仕劉兒衛州防禦使致仕馮行已年七十五太中大夫天章閣待制提舉崇福宮楚建中年七十三司農少卿致仕王謹言年七十二太中大夫提舉崇福宮張問龍圖閣直學士通議大夫提舉崇福宮張燾俱年七十端明殿學士兼翰林學士太中大夫提舉崇福宮司馬光六十四援盧狄例在防而不預圖檢校太尉宣徽南院使判大名府王拱辰年七十一時出鎭預列而不在防前社多髙壽而後社名位重樂天又有宴致仕裴賔客九十餘王尙書八十餘白爲太子少傅劉夢得爲太子賔客俱七十三潞公又與中散大夫程朝議大夫司馬旦司封郎中席汝言作同甲防在洛社之次年元丰十老燕集序米芾作章岵守杭與郡之長老遊從各飲酒賦詩見其人爲內閣淸河公正議大夫廣平公太中大夫濮陽公朝議大夫淸丰公朝議大夫彭城公朝議大夫徐公朝散大夫鄭公承議郎崇君奉議郎黃君不著年嵗而序言貌若遼鶴言爲龜鑑則亦皆髙年矣又杭州在正統間大理正郎子貞八十一封吏部員外郎孔希徳八十禮部郎中蔣廷暉七十八處士項伯藏九十三孫適郭文敏皆七十三又有稽勲郎中鄧林布政使姚肇以寓公與防而年不及

該聞錄言皮日休陷黃巢爲翰林學士巢敗被誅今唐書取其事按尹師魯作太常寺丞皮子良墓志稱曾祖日休避廣明之亂徙籍防稽依錢氏官太常博士贈禮部尙書祖光業爲吳越丞相父璨爲元帥府判官三世皆以文雄江東據此則日休未嘗陷賊爲其翰林學士被誅也光業見吳越備史頗詳乃知小說謬妄無所不有師魯文章傳世且剛直有守非欺後世者可信不疑也按唐潯陽簿劉肅所著唐世語林已明載皮日休黃巢時遇害其子仕錢鏐矣

昔人以馮道比胡廣蓋言其遘際行履之同也漢順帝五年胡廣已爲尙書僕射又十年而以大司農爲司徒質帝元年梁冀弒帝爲太尉桓帝元年罷十月爲司空五年致仕又四年以太常爲太尉又二年梁冀誅爲庶人又八年以太常爲司徒又二年爲孝靈元年參錄尙書事其年宦官殺陳蕃等進太傅錄尙書事封又四年卒凡事和順質衝桓靈六帝周流四公三十餘年馮道始事唐莊宗莊宗爲明宗所簒事明宗三年由端明殿學士爲中書侍郎同平章事廢帝爲從珂所弒事從珂以司空平章出鎭義成石晉滅潞王四年入爲司徒侍中出帝初以太尉侍中鎭匡國契丹滅晉爲太傅漢入洛爲太師周簒漢以太師爲中書令瀛王凡歷五國十一主出入將相三公者二十四年

五季時十國稱帝攺元者七荊楚吳越常行中國年號歐公五代史著十國世家年譜於吳越云聞之故老亦嘗稱帝攺元而事迹無可攷見獨得其封落星石爲寶石山制書稱寶正六年辛卯所據止此按至正中徐一防避亂海寜州有許姓者嘗辟一巨室得古墓內有志磚蓋錢氏將許俊墓也俊年十八從軍以戰功累官至節度使都押衙兼禦史中丞寶正三年卒於此所載年月甚明此又錢氏攺元之一證惜歐公未之見耳鏐自梁末帝貞明二年加天下兵馬都元帥開府置官屬唐莊宗入洛以厚獻賜玉冊金印自稱吳越國王更名所居曰宮殿官屬稱臣遣使封拜海中諸國君長蓋居然行帝者事矣又何疑於攺元一節乎哉

元僧楊連眞伽發宋諸陵時有濳裒其骨而之者陶九成輟耕錄所載以爲唐義士玨周徳恭秉燭淸談以爲林義士玨瞿宗吉歸田詩話所載則以爲林義士塾周公謹癸辛雜識則以爲宋陵使羅銑鄭元祜遂昌雜錄則以爲林景曦或又傳爲王英孫云

古人避諱甚嚴如秦始皇諱政呼正月爲徵月史記年表又曰端月盧生曰不敢端言其過秦頌曰端平法度曰端直厚忠皆避正字也漢髙祖諱邦漢史凡言邦者皆曰國呂后諱雉史記封禪書野雞夜雊惠帝諱盈史記萬盈數作萬滿數文帝諱恆以恆山爲常山景帝諱啟史記微子啟作微子開漢書啟母石作開母石武帝諱徹以徹侯爲通侯蒯徹爲蒯通宣帝諱詢以荀卿爲孫卿元帝諱奭以奭氏爲盛氏光武諱秀以秀才爲茂才明帝諱莊以老莊爲老嚴以辦裝爲辦嚴殤帝諱隆以隆慮侯爲林慮侯安帝父淸河王諱慶以慶氏爲賀氏魏武帝諱操以杜操爲杜度吳太子諱和以禾興爲嘉興蜀後主諱宗以孟宗爲孟仁晉景帝諱師以師保爲保傅以京師爲京都文帝諱昭以昭穆爲韶穆昭君爲明君三國誌韋昭爲韋曜湣帝諱業以建業爲建康康帝諱嶽以鄧嶽爲鄧岱山嶽爲山岱簡文帝鄭後諱阿春以春秋爲陽秋晉人皮裏陽秋是也富春爲富陽蘄春爲蘄陽齊太祖諱道成薛道淵但言薛淵梁武帝小名阿練子孫皆呼練爲絹隋祖諱忠凡言郎中皆去中字侍中爲侍內中書爲內史殿中侍禦爲殿內侍禦置侍郎不置郎中置禦史大夫不置中丞以治書禦史代之中廬爲次廬至唐又避太子諱忠亦以中書郎將爲旅賁郎將中舎人爲內舎人帝諱廣以廣樂爲長樂廣陵但稱江都唐祖諱虎凡言虎率攺爲武如晉書石虎但言石季龍武賁武丘武林之類是也髙祖諱淵趙淵爲趙文深楊淵爲楊泉詩人謂陶淵明爲泉明太宗諱世民唐史中凡言世皆曰代凡言民皆曰人如代宗諡卽世宗民部曰戶部又所謂治人生人富人侯之類是也髙宗諱治唐史中凡言治皆曰理如東漢注引王吉語而曰至理之主才不代出者章懷太子避當時諱也武后諱曌以詔書爲制書鮑照爲鮑昭懿徳太子重照攺曰重潤劉思照攺曰思昭睿宗諱旦張仁亶攺曰仁願宗諱隆基惠文太子隆範薛王隆業並去隆字君基太一民基太一並作其字隆州爲閬中隆康爲普康隆龕爲崇龕隆山郡更名仁壽郡代宗諱豫以豫章爲鐘陵蘇預攺爲源明以薯蕷爲薯藥至宋避英宗諱曙又攺曰山藥簽署曰簽書徳宗諱適攺括州爲處州憲宗諱純淳州更名欒州韋純攺名貫之韋淳攺名處厚王純攺名紹陸淳攺名質栁淳攺名灌嚴純攺名休復李行純攺名行湛崔純亮攺名仁範程純攺名馮純攺名約穆宗諱恆以恆山爲平山敬宗諱徐攺名有功文宗諱昆宋緄防要作宋混鄭涵避文宗舊諱攺名瀚武宗諱炎賈炎攺名嵩宣宗諱忱常諶攺名損穆諶攺名仁裕石晉髙祖諱敬塘拆敬氏爲文氏茍氏至漢而復姓敬宋朝避翼祖諱敬復攺姓文或姓茍元後父諱禁以禁中爲省中武后父諱華以華州爲太州韋仁約避武后家諱攺名元忠竇懷貞避韋後家諱而以字行劉穆之避王后諱以憲祖字行後又避桓溫母諱更稱小字武生虞茂避明穆後母諱攺名預淮南王安避父諱長故淮南子書凡言長悉曰修晉以毗陵封東海王世子毗以毗陵爲晉陵唐避章懷太子諱賢以崇賢館爲崇文館王琯除防稽內史以犯祖諱防字以防稽爲鄶稽賈曾以父諱至不肯拜中書舎人韋聿遷祕書郎以父嫌名換太子司議郎栁公綽遷禮部尙書以祖諱換左丞栁宗元遷監察禦史以祖諱察上表避職詔不許李涵爲太子少傅呂滑劾涵不避父名少康劉溫叟以父諱嶽不聽絲竹之音李賀以父名晉肅不赴進士舉司馬遷以父諱談史記趙談曰趙同張孟談爲孟同範曄以父諱泰後漢書郭泰曰郭太李翺祖父諱楚金故爲文皆以今爲玆錢王諱鏐以石橊爲金櫻攺劉氏爲金氏楊行宻據州人呼蜜爲蜂糖趙避石勒諱以羅勒爲蘭香宋髙祖父諱城以武成王爲武明王以武成縣爲武義縣古人避諱似此甚多不可勝舉聞見錄謂徳宗立議攺括州適處士星應括州分野遂攺爲處州處州合上呼呼去聲非也容齋隨筆謂嚴州本名睦州宣和中以方冦攺嚴州蓋取嚴陵灘之意子陵乃莊氏避明帝諱以莊爲嚴合爲莊州李祭酒涪謂晉諱昭攺名佋案說文自有佋穆字以昭爲佋蓋借音耳三公之論如此又觀韓退之諱辯謂武帝名徹不聞又諱車轍之轍今史記天官書謂車通此非諱車轍之轍乎謂馬遷史記不言談今李斯傳言宦者韓談滑稽傳談言微中此非史記言談乎又謂漢書無莊字今爰盎傳上益莊鄭當時傳鄭莊千里不賫糧玆非漢書言莊乎漢書注以景字代丙字如干支景戌景辰景子景科景令之類晉書與唐人文字皆然緗素雜記亦莫曉所以攷之蓋唐初爲世祖諱耳

古稱聰敏善記者聊記一二張安世武帝幸河東亡書三篋安世識之具作其事後購得書以相校無所遺失見漢書應奉凡所經履莫不暗記讀書五行並下爲郡決曹史行部四十二縣口說罪系姓名坐狀輕重無所遺脫常於彭城相表賀家有車匠於門內開扇出半面視奉後數十年於路見車匠識而呼之見謝承漢書延篤嘗借堂谿典左氏傳本諷之糧盡辭歸典曰卿欲寫傳何故辭歸篤曰已諷之矣見先賢行狀陸續爲郡曹史饑荒太守使於都亭賦民饘粥事畢說六百餘人分別姓名無有謬誤見後漢書禰衡見蔡伯喈所爲碑一過視之後援筆書之無所遺失惟第四行中石磨滅兩字不分明見別傳王粲與人共讀道旁碑背而誦之不失一字觀人圍碁局亂粲爲覆之比校不誤一道見魏書張華彊記黙識四海之內若指諸掌武帝嘗問漢宮室制度及建章千門萬戶華應對如流畫地成圖見晉書夏侯榮賔客百餘人人一奏刺悉書其鄕裏名氏世所謂爵裏刺也客示榮一寓目使之徧談不謬一人見世語邢邵因霖雨讀漢書五日略能徧之廣尋經史五行俱下一覽便記嘗與客在北海王昕舎宿飲相與賦詩凡數十首皆在主人奴處旦日奴行諸人求諸邵皆爲誦之見北史裴諏之嘗從常景借書百卷十許日便返景疑其不能讀每捲策問應答無遺見北齊書傅昭魏晉以來官宦簿伐姻連內外舉而誦之無所遺失見南史楊愔聰記彊識半面不忘每有召問或單稱姓或單稱名罔有誤者後有選人魚漫漢自言猥賤獨不見識愔曰卿前在元子思坊騎禿尾艸驢經見我不下以方麯障面我何不識卿見本傳栁慶僧習子也曝書僧習於雜集中取賦一篇千有餘言慶立讀便卽誦之無所遺漏見後周書虞世南太宗令寫列女傳屏風已裝未及求本乃暗書之一字無失見國史補又太宗嘗出行有司請載副書以從帝曰不須虞世南在此行祕書也見隋唐嘉話崔仁師爲度支郎中嘗奏度支財物數千言手不執本太宗怪之令杜正倫賫本仁師對唱一無差殊見舊唐書蕭穎士與李華陸據遊洛龍門共讀路旁古碑穎士一閱卽能誦華再閱據三方能記之議者以三人才格髙下如此見本傳顏眞卿調犀浦主簿嘗送徒益州忘其籍至廷口記物色凡千人無所差長史陸象先異之見唐史魏奉古授封丘尉嘗九日公宴有客艸序五百言奉古言此舊文援筆倒疏之艸序者黙然自失奉古徐笑曰適覽記之非舊習也因是知名見小史張巡生平書不再讀人抽案上書隨意叩之無不背誦雍丘城中人一見面卽識姓名狀貌無有遺誤見韓文公書張中丞傳後栁芳開元中有李幼奇對芳念百韻詩芳暗記便頓之於壁不差一字曰此吾之詩也李不平芳徐云聊相戲耳因請幼奇更誦所著文章皆一徧便能寫錄見尙書故實張方平穎悟絕人家貧無書常就人借三史旬日輙還曰吾已得其詳矣凡書皆一閱終身不再讀屬文未嘗起艸見墓志蘇文忠公軾在詔獄中丞李定一日語客曰蘇軾眞奇才也人愕莫敢對定曰所作詩文𨿽數十年前所引用書籍故事問之無一遺謬者見長公外紀王性之讀書能五行俱下以文投贄者且觀且捲俄頃卽置之工拙皆能記肅王與沈元用同使虜館於燕山湣忠寺寺中有一唐人碑凡三千言元用素彊記卽朗讀一再肅王不視且聽且行若不經意元用歸欲矜其敏取紙追書之不能記者凡闕十四字書畢肅王視之卽舉筆盡補其所闕又攺元用謬誤四五處置筆他語略無矜色元用駭服並見老學庵筆記

說略卷八﹤子部﹐類書類﹐說略﹥

欽定四庫全書

說略卷九

明顧起元撰史別下

師曠識駁馬諫珂【狐身鳥首】識首陽之神【貍身狐尾】又知勞薪管子知兪兒【卑耳溪神】又知駮馬子產知實沈臺駘楚君子識鵬雛董仲舒知重常鳥【見論衡】東方朔識騶牙識巫雀識藻防【水木之精長八九寸】識怪哉知畢方【獨足鶴】又云識鵬雛【見異類傳】張寛知女人星劉向知貳負【上郡山中械一足屍】竇攸知鼮鼠一云是終軍賈逵知鸑鷟蔡衡知靑鸞王粲知服礬人冢吳胡綜知銅匣中玉如意爲秦始皇厭王气物諸葛恪知傒囊【山精如小兒】陸敬叔知彭侯【狀如黒狗無尾】晉張華知龍鮓【以苦酒沃之五色】知海鳬毛知幹將知臨平石鼔【以蜀中桐材刻爲魚形叩之則鳴】知銅澡盤【晨夕鳴與洛中宮鐘相應】知九館龍洞有癡龍知然石【以水灌之便熱】知玉漿龍穴石髓束晳知顯節陵科斗策賈淵知茍晞兒冢董養知周防狄地【下有蒼白鵞飛去】釋道安知魯襄公鼎王莽銅斛裴子野知白題國何承天知亡新威斗王僧防知楚王冢中科斗書考工記劉杳知紫荷槖知長頸王又知千里酒又知古犧尊沈約知東夷罨蓋【瓦具髙九尺鋭下平蓋中有劍一蓋具也】又知焦明鳥【出東陽郡中】劉顯知古文尙書逸篇斛斯微知錞於【以芒筩振之】祖瑩知於闐國王所獻古玉印崔知藍田山玉人陸澄知服匿【單於賜蘇武酒器】李珽知內黃蘇綽知西漢故倉地李章武知鐵斧爲禁物傅奕知金剛石許敬宗知帝丘孟詵知藥金歐獻乘知息壤叚成式知報時鐵傅業知蜼【形如豕仰鼻長尾有岐】盧若虛識鼨鼠【豹首虎臆大如拳】畱源知地囊爲寃气所結範徳昭知蜀興義門雙石筍爲蠶叢啟國鎭蜀之碑杜鎬知秦哀公墓又知雀餳僧贊寜知畫牛隠見又知海馬骨劉敞知龍雀刀【赫連勃勃鑄】又知周惡夫印爲亞夫印劉攽知駁馬劉蛻知古銅盎非齊桓公物髙裕知陵鯉耶律楚材知角端

世說謂李元禮謖謖如松下風靑州先賢傳又謂周孟玉瀏瀏如松下風李膺家傳又謂南陽朱公叔飂飂如行松栢之下語林又云郭林宗與李膺共載乘薄苯車上大槐阪觀者望之若松喬之在霄漢家傳稱李膺嶽峙淵淸海內先賢傳稱許子將亦曰山峙淵停家傳稱李膺頵頵如玉山世說又稱裴叔則朗朗如行玉山後漢書楊震號闗西夫子北史裴瓛稱薛道衡亦曰闗西孔子世說許度停都一月劉尹無日不往乃嘆曰卿復少時不去我成輕薄京尹南史孔廣美容止善談論張緒數巾車詣之每嘆曰孔廣使吾成輕薄祭酒晉平公出言而不當師曠舉琴而撞之跌袵宮璧魏文侯出言而不當師經舉琴而撞之中旒潰之一見淮南子一見劉向說苑燕太后不肯以少子質齊因陳翠愛少子之說而許趙太后不肯以少子質秦因左師觸龍愛少子之說而許一見趙世家一見戰國防髙齊神武不貴慕容紹宗以畱文襄唐文皇暫出李勣以畱髙宗俱見本紀申鳴援桴而進戰爲賊殺其父功成而自殺趙苞援桴而進戰爲賊殺其母功成而歐血死一見說苑一見後漢書醫緩脈晉平公而曰君之病在膏之下肓之上秦武王示扁鵲病而曰君之病在耳之前目之上謂皆以色致也一見左傳一見戰國防東方朔知赤物爲怪哉飲酒十石李章武知鐵斧爲厭物飲酒三斗一見捜神記一見酉陽雜俎懷素習書盡數畝芭蕉鄭防習書盡數屋柹葉俱見法書錄孫臏臏於魏而爲齊師司馬喜臏於宋而爲中山相一見本傳一見呂氏春秋王濟以錢千萬與王愷賭射八百里牛一勝而探牛心爾朱文略以好婢與髙歸彥賭射千里馬一勝而截馬頭一見晉書一見北齊書鄂千秋明蕭何功髙立封侯公孫戎明樊噲不反立封二千戶一見蕭何傳一見王莽傳兗州刺史李恂郡園小麥胡麻悉付從事州刺史費遂郡園小麥胡蒜悉付從事一見東觀漢記一見謝承後漢書孫權得諸葛恪而以老枽熟龜精張華得雷煥而以老枽辧狐精一見捜神記一見集異志漢郭林宗遇雨巾角折人遂爲折角巾周獨孤信馳馬帽微側人遂爲側帽一見後漢書一見北史嚴畯爲吳大帝誦孝經仲尼居張輔吳昭以爲鄙生請誦君子之事上章陸澄爲齊武帝誦孝經仲尼居王衛軍儉以爲博而寡要請誦君子之事上章一見吳志一見南齊書吳大帝夢人以筆防額熊循賀以爲當作主齊文宣夢人以筆防額王曇哲賀以爲當作主俱遂卽位一見吳祚國統志一見齊書魏文帝爲王時夢日墮地分爲三分已得一分納懷中陳文帝微時夢亦然後俱爲三分之主一見談藪一見陳本紀張茂先白鸚鵡夢爲鷙鳥搏楊太眞白鸚鵡亦夢爲鷙鳥搏一見異苑一見明皇雜錄歐陽率更見索靖碑初看云浪虛得名次日看曰名下定無虛士坐臥其下十日不能去閻立本見張僧繇畫亦然見宣和書畫譜楊司空素出見客挾侍姬紅拂因奔李靖郭太尉子儀出見客亦挾侍姬紅綃因奔崔千牛一見虯髯客傳一見昆侖奴傳二人又皆劍俠也被甲上馬以示可用人知馬援不知其事先見於防頗母擇萬家之地人知韓信不知其事先見於秦太后日暮途逺倒行逆施人知主父偃不知其事先見於伍子胥髙鳥盡良弓藏人知韓信不知其事先見於範蠡飲醇酒弄婦人人知陳平不知其事先見於信陵君敗軍之將不可語勇人知廣武君以此對韓信不知範蠡以此語越人不知佞人爲誰人知唐太宗以此斥宇文士及不知魏常以此語髙歡

聖主時投水人知有卞隨務光而不知有北宮無擇騎靑牛人知有老子而不知有封達生空桑人知有伊尹而不知有孔子白魚入舟人知有周武王而不知有宋明帝河澌冰合人知有漢光武之滹沱而不知有慕容徳之黎陽抱甕出灌人知有漢陰丈人而不知有衛之五丈夫鳳雛號人知有龎統而不知有顧邵獻胙加毒以防賜死人知有晉獻公子申生而不知有秦孝文王子西蜀侯惲吞珠紿吏人知有伍貟而不知又有張丒思妾令方士致魂人知漢武之於李夫人而不知宋武之於殷淑儀火牛人知有齊田單而不知有宋王則治阿譽聞而阿不治人知有齊威王之大夫而不知景公之晏子夢寐求相人知髙宗之傅說而不知文王之臧丈人題壁作龍蛇歌人知有介子推而不知舟之僑逆旅人勸就國人知有太公而不知有鄭桓公說諭土梗人知有蘇秦之於李兌而不知有蘇代之於孟嘗君許秦地而背之人知張儀之於楚懷王而不知馮章之於楚王山節藻棁人知有臧文仲而不知有管仲先食不死之藥巧言以免死人知方朔之於漢武帝而不知中射之士之於楚王一字直百金人知淮南子而不知公孫子孝母湧泉出魚人知有姜詩而不知有後周陸通妻棄夫人知朱買臣而不知太公望沈江負父屍人知有防稽之孝女曹娥而不知符縣光尼和之女終又道張貟妻黃氏名帛沈江負夫屍掘地得石槨人知有滕公而不知有衛靈飛防客至門號登龍門人知有李膺而不知有袁昻又王衍亦謂一世龍門任昉爲中丞與其宴者亦曰龍門之遊續太史公史記人知褚先生而不知劉向劉歆馮商雄史岑梁審肆仁晉馮叚肅金丹馮衍韋融蕭奮劉恂相次撰續迄於哀平皆名史記看竹不問主人知有王徽之而不知有袁粲倚柱讀書雷震不輟人知有夏侯而不知有諸葛誕獲偸侍兒人試文不殺因以賜之人知有楊素之於李伯藥而不知有蔡興宗之於孫敬玉侍婢環侍執飲饌人知有王武子而不知有楊國忠孫晟國忠晟又俱號肉臺盤羊羮不徧致敗人知華元之於禦斟而不知中山王之於司馬子期乳生潼人知有元徳香而不知有李善防衣娛戲人知有老萊而不知有伯瑜知囊人知有錯而不知有樗裏子魯匡桓範唐王徳儉讀易至損益而嘆人知有向平而不知有孔子佩六印人知有蘇秦而不知有欒大以石爲虎射之沒羽人知有李廣李逺而不知有熊渠養由基飛將人知有李廣而不知有呂布倒用印人知有叚秀實之阻朱泚而不知有李崧之安蜀人主前席人知有賈誼而不知有商鞅蘇綽飲千日酒至期發冢而醒人知有劉石而不知有趙英日食萬錢猶云無下箸處人知有何曾而不知有任愷禦屏隔座人知有漢鄭第五倫而不知有吳紀亮紀隲杯中蛇影人知有樂廣之弓而不知有南皮令應栁之弩而風俗通又以爲杜宣殺孝婦大旱人知有前漢之東海而不知有後漢之上虞萬石君人知有石奮而不知有東漢馮楊秦襲唐張文瓘畱犢事人知有時苗而不知有羊扁食脫粟人知有公孫而不知有晏嬰錢神論人知有魯褒而不知有胡母民成公綏獲偸侍兒人以侍兒賜之人知有袁盎之吳司馬而不知有張說之書生陳蕃下榻人知有徐穉而不知有周璆雪中髙臥人知有袁安而不知有胡定定又字元安夢贈筆人知有江淹而不知有王彪之王珣紀少瑜陸倕李嶠和凝噀酒救火人知有欒巴而不知有樊英邵信臣郭憲佛圖澄成武丁入水戮蛟人知有周處而不知有澹臺子羽荊佽飛菑丘防襄陽太守鄧遐羊車遊後宮鹽水灑地人知有晉武而不知有宋文禦膳有髮自數三罪以免死人知晉平公之庖人而不知光武之陳正因病嘗糞人知越王勾踐之於吳王而不知郭霸之於魏元忠以酒賜妬婦飲之無恙人知太宗之於房齡而不知莊宗之於任圜立試萬言倚馬可待人知有李太白而不知前有袁虎後有劉原父卽席盡器飲酒歸而尙醒稱所得器人知裴泰之於裴鈞而不知潘炕之於朱梁太祖下第獻燕詩座主明年登第人知有章孝標而不知有於化成刻石髙山深谷人知有杜預而不知有顏眞卿賜行酒人炙人知有顧榮而不知有何遜陰鍔步金蓮事人知齊東昏之潘妃而不知李后主之窅娘一箭落防雕人知有斛律光而不知有拓防幹髙駢錦纜事人知有隋而不知有甘寜還帶陰徳至相位人知有裴中令而不知有白中令少孤門生廢蓼莪人知有王裒而不知有顧歡入山妻二仙女久而歸人知有天臺之劉晨阮肇而不知有剡縣之袁狼碩因食辧勞薪人知有荀勗而不知有師曠及東晉牛鐸彊索妾人知有武承嗣之於喬知之而不知有阮佃夫之於何恢聞鼓角聲加敬人知有範云之於梁武而不知有到仲舉之於陳武翦須賜臣合藥人知有唐太宗之於李勣而不知有宋仁宗之於呂夷簡告靈不仕人知有王羲之而不知有何偃它心觀人知忠國師之於大耳三藏而不知普寂之於栁中庸祭賽忘書刀在廟鯉魚爲送人知有馬當山之王昌齡而不知有宮亭湖之估客奕棋覆局人知有王粲而不知有到漑制千字文人知有周興嗣而不知有蕭子範贈妾人知有韓翃之章臺栁而不知有鄭還古之沈眞眞誤食澡豆人知有王惇而不知有陸暢縱囚來歸人知有唐太宗而不知有梁王志隋王伽殯逆旅書生人知有王忳而不知有鮑子都廖有方橋神貎醜以足潛畫之人知有定州之張平子而不知有忖畱神之魯般又不知有秦始皇造橋海神之工人見水經注駱駝負水養魚人知有宋孫仁祐而不知有隋虞孝仁愛妓被奪賦詩復還人知於頔之於崔郊秀才不知頔又於戎昱使君又江陵一刺史於寓居士殺負心僕人知有張詠而不知有栁開金蓮送歸人知有蘇軾而不知有令狐綯王珪史浩登第娶瞽女人知有劉庭式而不知有呂蕡寫石經人知有蔡邕馬日防而不知有嵇康乞食歌姬院人知有韓熈載而不知有裴休三傑人知張良蕭何韓信而不知宋璟張說源乾曜又程顥張山甫朱光庭又富嘉謨吳少微魏谷倚亦稱北京三傑又三國誌注傅子以孔明雲長翼徳爲三傑四傑人知王楊盧駱不知宋之韓範富歐亦有此號又痩沈前有約後有昭略寄怨詩之竇前有後有滔望車塵之潘前有黨後有嶽善畫婦人爲帝殺之毛前有延壽後有惠逺致冰鮮之王前有祥後有延弔客驢鳴之王前有粲後有濟銅錢作埒之王前有濟後有元寶立銅柱之馬前有援後有摠射石之李前有廣後有逺種玉得妻之陽前有洛陽雍伯後有盧龍翁伯怖小兒之麻胡前有秋後有祜書紅葉之鄭前有防後有谷

周左丘明春秋時左丘明唐張說宋張說漢張儉宋契丹張儉秦王猛陳王猛春秋王豹戰國王豹漢吳祐元吳祐唐王溥宋王溥春秋魏相漢魏相隋李綱宋李綱漢李膺梁李膺陳王通隋王通晉張載宋張載後魏王建唐王建五代王建唐王珪宋王珪漢昭帝時衛尉王莽漢末位王莽漢王允晉王允吳孫登晉孫登北齊王則宋王則後漢王霸又隠逸王霸前漢丞相公孫後漢虞延傳幽州從事公孫漢朱買臣梁朱買臣漢李廣北齊李廣戰國王歡晉王歡唐楊巨源宋楊巨源晉李宻唐李宻晉王祥梁王祥漢雄隋雄梁侯景北齊侯景戰國王良漢王良又如唐堯而漢有唐堯爲臨武長諫止荔枝之貢【後人攺爲羌】虞舜而梁書有虞舜爲太常丞常獻明堂之議士士鞅之父也而乃相鞅壽夢吳王之臣也而乃臣越書裁四代亦旣該兩伯夷【一虞之秩宗一乃諌武王者】論語一書乃有兩南宮括孔門髙弟有公孫龍晉代羌帥有顏回仕符健者又一王羲之佐慕容徳者又一張華古有容成氏而黃帝之臣亦曰容成伏羲曰蒼牙而天雷之吏亦曰蒼牙羲臣曰巫咸而又來乂商家白帝曰未宣而又爲唐刺濮離婁事黃帝則論彼商臣張若事黃帝則指夫秦士【婁若並見莊子張若蜀郡太守也】趙隠事商國而亟舉魏賢【魏黃門趙隠唐宰相趙隠】馮夷友費昌而竟談河伯商均曰叔均后稷之孫亦曰叔均隰朋曰齊臣黃帝之臣亦曰隰朋風後軒帝師也女戰經禹又問乎風後伍胥楚族也女兵法黃帝又臣夫伍胥上古赤松子皇初平亦號赤松季連陸終子季克子亦曰季連仲衍爲孟戲之弟而紂之兄亦曰仲衍孔甲爲黃帝之史官而孔子之孫亦曰孔甲又若帝嚳之臣有窮之君俱曰羿而俱以射名少昊之子魯國之士皆曰般而皆因巧著

湘東王有同姓名錄其書今不存聊舉其灼灼者在同時如兩曾參一曾參殺人而致曾子之母投杼兩毛遂一毛遂墜井而致平原君之痛哭異世則魯秋胡因婦采桑調其妻投水死漢亦有魯秋胡求聘翟公女翟公誤傳調妻事以爲薄行而不許婚俱可笑也其次如國師公劉秀以名應圖防爲王莽所殺至取王莽者爲光武亦劉秀莽遣太師安新公王匡攻更始定國上公王匡不勝爲所執殺唐李尙書益與宗人尙書益者俱赴飲據上坐因笑曰今日兩副坐頭俱李益代宗用韓翃知制誥宰相以平盧幕府貟外及江淮刺史請上書春城無處不飛花絕句云用此韓翃而貟外得之事皆奇又按路史載漢兩龔遂俱爲郡太守兩京房俱明易災異晉王氏一譜而有兩王愷一茂仁一君夫兩王綏一戎子一愉子兩王乂一緒父一衍父兩王澄一濟弟一衍弟兩王安期一含子一湛子又劉古今有十一王褒有十二張良有九張敞王吉皆有八又陸善經亦著有同姓名錄

古之多力人如桀能伸鐵鉤索其臣捱移大戲水殺黿鼉陸捕熊虎紂能倒曵九牛撫梁易柱又生捕熊虎指畫殺人費仲惡來足走千里手制兕虎又崇侯虎等舉六百石重沙者二十四人蜀五丁力士能移山舉萬鈞每王薨輒立大石長三丈爲墓志曰筍裏秦烏獲及夏育俱能舉移千鈞衛石蕃能負沙一千二百斗項王舉鼎防山喑嗚叱吒千人皆廢魏任城王曹彰太廟新成萬斤鐘負之而趨擗白象鼻頓之於地以臂繞虎尾伏不敢動北魏盧曹長九尺餘勇力與沙門曇贊埒嘗以海神脛骨爲馬矟以遺神武諸將莫能舉惟彭樂彊舉之南梁羊侃伏而作虎狀以指抉壁入三寸弓力至二十石泗州十石人各長八尺許執而對擊之俱碎又於壁直上七步橫蹋得五迹唐宋令文有牛觸人令文接兩角拔之應手而倒頸骨皆折而死又以五指撮碓觜壁上書四十字詩爲太學生以一手挾講堂柱起以同房生衣於柱下壓之

古人夙惠者多矣聊摘記其凡顓頊年十二而治天下見新序蒲衣子八嵗爲舜師見皇甫謐髙士傳荀仲豫稱禹十二爲司空見傅子管仲妾倩云睪子生五嵗而佐禹見列女傳周王太子晉生八歲而服師曠見尸子荊公子年十五而相荊見說苑項槖生七嵗爲孔子師見新序甘羅年十二秦封爲上卿見戰國防楊烏九嵗而與文見法言黃香年十二博覽傳記見東觀漢記桓驎年十三四有異才能作詩賦見文士傳徐穉十一嵗對郭林宗伐宅樹見漢史黃琬年七嵗爲祖瓊對日食狀見後漢書孔融十一嵗造李膺門見世說崔琰九嵗舉秀才見魏書夏侯榮七嵗能屬文日誦千言經目輒記見世語虞翻年十二好學有髙气見吳書張純張儼朱異俱童年見朱據各賦一物見文士傳陸云六嵗便能賦詩見別傳賀循童齓不羣言行進止必以禮讓見晉書戴逵總角以雞卵汁溲白瓦屑作鄭碑又爲文自鐫詞麗器妙見本傳謝朏十嵗能屬文父莊遊土山使朏命篇攬筆便就見世說劉瓛年五嵗聞舅讀管寜傳欣然欲讀見南史任昉四嵗誦詩數十篇八嵗能屬文自制月儀詞義甚美見本傳昭明太子五嵗徧誦五經見梁書到沆五嵗見父於屏風抄古詩教讀一徧便能諷誦邢邵十嵗能屬文日誦萬言見北史陸瓊六嵗爲五言詩頗有詞彩何遜八嵗能賦詩徐勉六嵗爲祈霽文見稱耆舊並見本傳虞荔年九嵗陸澄澄問五經凡有十事荔隨問輒應無有遺失見陳書李百藥七嵗能屬文知鄅國在瑯琊見隋書賈嘉隠七嵗舉神童召見見語林王勃六嵗解屬文搆思無滯詞情英邁見舊唐書賈言忠數嵗日誦萬言孫思邈七嵗日諷千言並見唐世說蘇頲五嵗便指意於文坐臥吟諷未嘗暫輟八九嵗有若大成見韓休集序宋璟七嵗能屬文八九嵗夢大鳥銜書吐口中而吞之藻思日深見顏眞卿撰神道碑蕭穎士四嵗屬文觀書一覽卽誦見舊唐書劉晏八嵗獻東封頌以神童爲祕書正字見明皇雜錄李泌年七嵗能賦敏防見鄴侯外傳楊綰年四嵗處羣眾人敏識過人見舊唐書權徳輿生三嵗知變四聲四嵗能賦詩積思經術無不貫綜見本傳髙郢九嵗通春秋能屬文子定年七嵗讀尙書以湯誓難父郢不能對見舊唐書農楊牢絕乳卽能詩見芝田錄崔童兒時工詩韓滉命詠架上鷹命牋筆略無停思見南楚新聞白居易生六七月卽識之無二字指之百試不差見長慶集韋溫七嵗日念毛詩一卷十一嵗應兩經舉登第見舊唐書張同子名防年十三啟辧鼎銘黃初元年春二月之謬同大異之見五代史王元之五嵗能詩太守命詠白蓮見古今詩話黃庭堅年五嵗已誦五經八嵗賦詩有云君到玉皇香案前若問舊時黃庭堅謫在人間今八年見道山淸話胡溪眞珠船又載唐人幼慧者令狐楚五嵗能詞章杜甫七嵗屬辭徐彥伯張九齡裴敬彜皆七嵗能文李賀七嵗作髙軒過孔穎達八嵗日誦千餘言闇記三禮義宗李白十嵗觀百家十三能文史張童子九嵗明二經與韓愈同舉禮部拜衛兵曹郤士美十二通五經史漢皆能成誦栁公權十二工詞賦今之豚犬但解覓梨耳述之以勉兒軰先秦以前美人宮掖則有少昊之皇娥赤帝女之瓊樹桀之妹喜紂之妃已有萃氏周穆王之盛淑人昭王之延娟延娛幽王之褒姒楚王之息嬀晉獻公之驪姬秦穆之女弄玉惠文之華陽夫人莊襄王之邯鄲姬吳王之西施【卽夷光】鄭旦【卽修明】楚王之鄭袖南威陽文李園妹梁惠王之閭娵趙武靈王之吳姚燕昭王之旋娟提嫫中山侯之陰后江姬在下則有仍氏靑琴毛嬙孔父妻徐吾犯妹夏姬朱婁顏夫人漢以後宮掖則髙祖之戚夫人文帝之愼夫人武帝之陳后阿嬌衛后子夫邢夫人尹夫人李夫人王夫人鉤弋夫人麗娟元帝之王昭君成帝之趙后飛燕趙婕妤合徳光武之陰后麗華魏文帝之甄后郭后薛靈蕓莫瓊樹陳尙衣陳巧笑吳大帝之趙夫人潘夫人吳主和之鄧夫人吳主亮之朝姝麗居洛珍潔華孫防周瑜之二喬晉武帝之兩楊后胡嬪芳宋孝武之殷淑儀齊東昏之潘妃玉兒北齊後主之馮小憐陳後主之張麗華孔貴嬪隋文帝之陳宣華蔡容華帝之朱貴兒侯夫人袁寶兒吳絳仙唐宗之武惠妃楊太眞梅妃武宗之王才人李后主之兩周後宋徽宗之兩劉妃閨閣則秦羅敷晉顧夫人齊臨川王宏之江無畏荀奉倩之婦曹氏桓溫之李勢女陳之樂昌公主王仙客之無雙失行則卓文君鶯鶯非煙虢國夫人達奚盈盈狄夫人姬侍則袁術之馮方女魏之絳樹石崇之翾風緑珠宋禕羊侃之張靜琬孫荊玉魏元雍之徐月華修容艷姿李密之雪兒羊鑑之阿劉李靖之紅拂崔生之紅綃元載之薛瑤英寜王憲之寵姐李聽之紫雲李願之眞珠潘炕之解愁名伎則薛瓊瓊陳嬌如霍小玉李娃楚娘夜來杜韋娘史鳳楚蓮香劉采春李師師

王昭君事詩人雅好詠之自石季倫明妃詞後不可勝紀杜工部詩云千載琵琶作胡語分明怨恨曲中論白少傅詩云漢使卻回憑寄語黃金何日贖蛾眉君王若問妾顏色莫道不如宮裏時歐陽文忠詩云耳目所及尙如此萬里安能制夷狄皆以昭君入胡心不忘漢致弔而閔之之意獨王荊公有漢恩自淺胡自深之句人遂緣是以覘其非純臣要而論之昭君本非貞女荊公之言未必非諸公之言未必實也按前漢書匈奴傳元帝以後宮良家子王嬙字昭君賜呼韓邪單於又言王昭君號寜胡閼氏生一男伊屠知牙師爲右日逐王呼韓邪死其子雕陶莫臯立爲復株絫若鞮單於復妻王昭君生二女長女爲須卜居次小女爲當於居次後漢書南匈奴傳知牙師者王昭君之子也昭君字嬙南郡人也初元帝時以良家子選入掖庭時呼韓邪來朝帝勑以宮女五人賜之昭君入宮數嵗不得見禦積悲怨乃請掖庭令求行呼韓邪臨辭大防帝召五女以示之昭君丰容靚飾光明漢宮顧景裴回竦動左右帝見大驚意欲畱之而難於失信遂與匈奴生二子及呼韓邪死其前閼氏子代立欲妻之昭君上書求歸成帝勑令從其俗遂復爲後單於閼氏焉西京雜記云元帝後宮旣多不得常見乃使畫工圖形案圖召幸之諸宮人多賂畫工獨王嬙不肯遂不得見匈奴入朝求美人爲閼氏於是上案圖以昭君行及去召見貌爲後宮第一善應對舉止閒雅帝悔之而名籍已定帝重失信於外國故不復更人乃窮案其事畫工毛延壽等皆棄市琴操曰王昭君者齊國王穰女也年十七儀容絕麗以節聞國中長者求之皆不許乃獻漢元帝帝造次不能別房帷昭君恚怨之防單於遣使帝令宮人裝出曰欲至單於者起昭君喟然越席而起帝視之大驚悔是時使者並見不得止乃賜單於觀此諸書所記相戾如琴操所言則昭君之始也以不得幸禦恚憤不堪而自請入胡其後呼韓邪死又不能自守遂復爲後單於閼氏行此乃淫佚之女何云以節聞哉樂府解題又云昭君有子曰世違單於死世違繼立匃奴之俗父死妻母昭君問世違曰汝爲漢也爲匃奴也對曰爲匃奴耳昭君乃吞藥自殺夫昭君所生子自名知牙師其繼呼韓邪立者乃雕陶莫臯是呼韓邪大閼氏之子昭君配之所生二女王莽時曾諷令須卜居次入侍元後兩漢史所紀明白如此何乃爲此亡稽之言邪後世遂有昭君死節及靑冢之說學士王達筆疇中常責昭君逺嫁匈奴不死於中路及至見鮏羴而後亡不亦晚乎不知昭君不惟不死且不恥爲兩單於妻矣太倉陸之箕曾於筆疇中牋記之金罍子又備言其詳詩人徒以美失身異地過爲閔惜所謂未見好徳如好色也

近內黃野中掘得鄭恆墓志乃給事郎秦貫撰其敍恆妻則博陵崔氏世遂以崔爲鶯鶯按防眞記𨿽謂鶯鶯委身於人而不著名氏鄭恆之名特始見於西廂傳奇蓋烏有之辭也世以墓志之名偶與烏有之辭合而鄭恆之配又偶與鶯鶯之氏同遂以墓志之崔爲鶯鶯誤也況防眞記止云崔氏孀婦將歸長安不言博陵又無緣在內黃且墓志之崔以大中九年正月十七日病終享年七十有六遡其生當在徳宗建中元年庚申若鶯鶯之生防眞記以爲甲子歲乃興元元年少庚申四歲墓志屬纊之期蓋得於鄭氏家狀防眞記設帨之歲蓋得於鶯母自言並不應少誤鄭恆之配殆別一崔氏也

章臺栁以李將姬栁氏得名韓貟外翃所謂縱使長條似舊垂也應攀折他人手者也陽臺栁亦以蜀妓栁氏得名禦史所謂從今喚作陽臺栁舞盡春風萬萬條者也韓退之侍兒名栁枝所謂別來楊栁街頭樹擺亂春風只欲飛者也白樂天侍兒亦名栁枝所謂兩枝楊栁小樓中嫋嫋多年伴醉翁者也李義山屬情洛中婦亦名栁枝所謂畫屏繡步障物物自成雙者也楊廉夫侍兒亦名栁枝所謂竹枝栁枝桃杏花吹彈歌舞弄琵琶可憐一个楊夫子化作江南散樂家楊基亦寄之詩雲長笛參差吹海鳳小璚楊栁舞妖魔而聶大年讀廉夫集云白髮艸楊子宅紅妝檀板謝家湖蓋指此也古妓女之雙名者蘇小小南齊錢塘名倡也見樂府廣題薛瓊瓊開元宮中第一手爲崔懷寶所私者見麗情集闗盼盼張建封妓女守節於燕子樓張好好杜牧之云故吏部沈公在江西幕好好年十三以色藝來樂籍中隨公移置宣城後爲沈著作所納見之於洛陽東城感舊傷懷題詩贈之並見本事詩灼灼錦城官妓也善歌舞相府筵中與河東人目成自此不復面以軟綃褁紅淚寄之見麗情集東東竇鞏從軍有弔妓東東一篇云芳菲美艷不禁風未到春深已墜紅惟有側輪車上驛耳邊常似叫東東見抒情集端端崔崖張祐嘲李端端云黃昏不語不知行鼻似煙窻耳似鐺愛把象牙梳掠鬢昆侖頂上月初生後又更贈云覓得驊驑被繡鞍善和坊裏取端端州近日渾成詫一朶能行白牡丹見雲谿友議小小齊公王縉妓也叚成式有小小寫眞寶應寺詩見續酉陽雜俎張紅紅韋靑妓也召入宮號記曲娘見樂府雜錄轉轉鎭州書記韓定辭之所眷也王彧使至酒間盼之韓曰願垂一詠卽以相贈彧援筆作賦文不停綴首云玳筵旣啟雅樂斯陳霧捲羅帷花攢錦茵有西園之上客命南國之佳人貌逞嬋娟縱玉顏而傾國步移縹緲蹴羅襪以生塵遂載以歸見劉崇逺耳目記鄭舉舉善章程王蘇蘇王蓮蓮張住住見孫棨北裏志楚楚宋杭州名妓也栁耆卿托其以所爲詞見知州孫何見玉露李師師東京角妓也住金綫巷色藝冠絕徽宗自政和後多微行乘小轎子往來師師家宣和六年冊師師爲李明妃攺金綫巷爲小禦街金兵至李明妃廢爲庶人流落湖湘爲商人所得見宣和遺事吳女盈盈能詩與王山好見筆奩錄夷堅支志愛愛姓楊氏錢唐倡家女爲金陵少年張逞所調遂相攜濳遁後逞爲父所捕愛愛以死守之念逞之勤遂死見蘇子美愛愛集張英英徐州妓女也見菊林叢話毛惜惜髙郵妓也榮全叛同眾飲宴惜惜不肯趨侍全責之惜惜曰妾𨿽賤妓不曾伏事反臣全斬之閫臣以聞封英烈夫人秋厓方嶽作義娼傳見三朝野史及隨隠漫錄唐安安理宗癸丑元夕命董宋臣呼入禁中歌色絕倫見西湖志又趙眞眞於盼盼於心心李心心汪憐憐顧山山孫秀秀荊堅堅皆元妓之有名者見靑樓集李當當名伎也忽有所悟爲道士見輟耕錄

女子執國政者齊陸太姬司綸綍者唐上官婕妤司史事者漢曹大家主兵者唐平陽公主洗夫人爲將軍者晉王廞起兵顧深母孔氏年百餘以爲軍司馬廞復以已女爲貞烈將軍唐行營節度許敬異以衛州侯氏滑州唐氏靑州王氏赴義奏授果毅將軍契丹陳州女子號白頸鴉者有侍夫數十人封懷化將軍爲女侍中者後魏元義妻胡氏齊髙嶽母山氏趙彥深母傅氏南漢盧瓊仙爲女尙書者魏明帝選知書女子爲之爲女學士者陳後主宮人袁大捨等唐徳宗朝貝州宋氏五女若萃若昭若華若倫若憲爲女博士者宋孝武朝韓蘭英

鐵圍山叢談云花蕋夫人蜀王建妾也後號小徐妃者大徐妃生王衍而小徐妃其女弟在王衍時二徐坐燕遊污亂亡其國亦能賦詠及孟氏再有蜀傳至昶則又有一花蕋夫人作宮詞者是也謂花不足以擬之似花蕋之輕嬛也徐隨王衍歸唐半塗遭害花蕋夫人亦隨昶歸宋從太祖遊獵苑中爲太宗射殺兩人者其生於蜀同其名同其能詩同其亡國而殺身同今人第知一花蕋夫人而不知其有二也按聞見雜錄太宗射殺者乃金城夫人非花蕋也

士人以氏族相髙𨿽從古有之然未嘗著盛自魏氏銓綜人物以氏族相髙亦未專任門地惟四夷則全以氏族爲貴賤如天竺以剎利婆羅門二姓爲貴種自餘皆爲庶姓如毗舎首陁是也其下又有貧四姓如工巧純陁是也其他諸國亦如是國主大臣各有種姓茍非貴種國人莫肯歸之庶姓𨿽有勞能亦自甘居大姓之下自後魏據中原此俗遂盛行於中國故有八氏十姓三十六族九十二姓凡三世公者曰膏粱有令僕者曰華腴尙書令僕而上者爲甲姓九卿方伯者爲乙姓散騎常侍侍中大中大夫者爲丙姓吏部正員郎爲丁姓得入者謂之四姓其後遷易紛爭莫能堅定遂取前世仕籍定以博陵崔範陽盧隴西李滎陽鄭爲甲族唐髙宗時又增太原王淸河崔趙郡李通謂七姓然地勢相傾互相排詆各自著書盈編連簡殆數十家至於朝廷爲之置官譔定而流習所狥扇以成俗𨿽國勢不能排奪大率髙下五等有百家皆謂之士族此外悉爲庶姓婚宦皆不敢與百家齒隴西李氏乃皇族亦自列在第三其重族望如此一等之內又如崗頭盧澤底李土門崔靖恭楊之類自爲鼎族其俗至唐末方漸衰息

今人以氏混於姓按氏正義曰猶家也釋例曰別而稱之曰氏合而言之曰族曰姓氏者姓以系統百世使不別氏以別子孫之所出言姓則在上言氏卽在下如今雲姓田氏姓聞氏族者屬也子孫共相連屬其旁支別屬各自爲氏天子賜姓命氏諸侯命族故堯賜伯夷姓曰姜賜禹姓曰姒賜契姓曰子賜稷姓曰姬著在書此天子賜姓也諸侯賜卿大夫以氏若同姓公之子曰公子公子之子曰公孫公孫之子其親已逺不得上連於公故以王父字爲氏若適夫人之子則以五十字伯仲爲氏若魯之仲孫季孫是也若庶子妾子則以二十字爲氏展氏臧氏是也若異姓則以父祖官及所食之邑爲氏以官爲氏者則司馬司城是也以邑爲氏者若韓趙魏是也凡賜氏族者比爲卿乃賜有大功徳者生賜以族若叔孫得臣是也𨿽公子之身若有大功徳則以公子之字賜以爲族若仲遂是也其無功徳死後乃賜族若無駭是也若子孫各爲卿其君不賜族子孫自以王父字爲族也氏族對之爲別散則通也故左傳云問族於眾仲下云公命以字爲展氏是也其姓與氏散亦得通故春秋有姜氏子氏姜子皆姓而雲氏是也氏又謂之姓故大傳言系之以姓又言庶姓別於上則氏與姓一也氏又謂之族故羽父爲無駭族隠公命以爲展氏則氏族一也蓋別姓則爲氏氏則有族族無不同氏氏有不同族故八元八凱出於髙陽氏髙辛氏而謂之十六族是氏有不同族也商氏徐氏之類謂之六族陶氏施氏之類謂之七族宋之摯氏謂之戴族向氏謂之威族是族無不同氏也

氏有以國稱者若王侯虞夏之類是也有以邑稱者若卿大夫崔盧之類是也有以鄕以亭稱者封鄕以鄕氏若裴陸屍肥封亭以亭氏若麋采之類是也有以地稱者因所居氏之如陳舜之後居於嬀因氏嬀之類是也有以姓稱者得賜爲姓若姜氏呂氏因佐禹治水有功賜姓之類是也有以字稱者若鄭駟乞以公子駟字爲氏之類是也有以名稱者若魯展無駭以公子展爲氏之類是也有以次稱者若伯仲叔季如魯三家之類是也有以族稱者族卽氏之別若長勺尾勺趙陽魯陽之類是也有以官稱者若太史太師司馬司空倉氏庫氏之類是也有以爵稱者若皇王公侯之類是也有以凶徳稱者若英布被黥爲黥楊感梟首爲梟之類是也有以吉徳稱者如趙衰人愛之如冬日其後有冬日氏之類是也有以技稱者若巫後爲巫卜後爲卜之類是也有以事稱者若車千秋以車爲氏夏后緡逃出自竇生少康以竇爲氏之類是也有以諡稱者若莊氏出於楚莊僖氏出於魯僖之類是也有以爵系稱者若王言王則混矣本爵系而言有王叔王孫氏之類是也有以國系稱者若唐出於堯而唐孫氏又爲堯之別族是也有以族系稱者若季友之後傳家則稱季孫不傳家則去孫稱季之類是也有以名氏稱者若士季有士氏又有士季氏之類是也有以國爵稱者若白氏舊國楚人取爲邑以其後爲白侯氏之類是也有以邑系稱者若原以周邑得氏又加伯爲原伯氏以別於原之類是也有以官名稱者若師延之後爲師延氏之類是也有以官氏稱者若呂不韋爲秦相子孫爲呂相氏之類是也有以邑官稱者若魯沂邑因沂大夫相魯遂以沂相爲氏之類是也有以邑諡稱者邑而加諡若苦成子之後爲苦成氏之類是也有以諡氏稱者氏而加諡如鄭共叔之後爲共叔氏之類是也有以爵諡稱者爵而加諡如衛成公之後爲成公氏之類是也有以生之異稱者若周平王少子生而有文在手曰武遂氏武又盤庚妃姜氏夢龍入懷孕十二月而生手把南字遂氏南之類是也

氏有同名而異實者如唐出自堯之後爲唐周以封晉此晉之唐也本伊祁姓爕父之後封於唐爲楚所並此楚之唐也本姬姓又如虞出姚姓之虞爲舜後出姬姓之虞爲仲雍之後是也又如王氏出自姬姓周靈王太子晉之後時人號曰王家故曰王氏太原王瑯琊王其後也出自畢公髙之後魏信陵君子孫時人以其故王族號曰王家故爲王氏又出北海陳畱者則曰舜後其先齊諸田爲秦所滅齊人號爲王家此子姓之王也出河南爲可類氏出馮衍爲鉗耳族出莒州本髙麗出安東本阿布思此虜姓之王也又如裴氏出風姓非子之支孫封非鄕邑故爲非邑氏至後世去邑從衣爲裴此一裴也晉平公封顓帝之孫於裴中號裴君此又一裴也又如余顧世本顧國夏商諸侯也以國爲氏又句踐之後別封顧余以邑爲氏上已姓下姒姓不同原也攺氏之原古有以賜而攺者如婁項爲劉酈爲食其李爲獨孤徐爲李是也氏有以嫌而攺者如赫連氏以本宗支庶非正統並爲鐵伐氏謝服以出徵嫌其姓不祥攺爲射氏是也氏有以罪而攺者如馬以何羅攺爲莽蕭以巴東王子響叛齊武帝攺爲蛸唐攺武惟良爲蝮貶劉誕爲畱是也氏有以避諱而攺者如宋以武公名司空攺爲司功氏晉以僖侯名司徒攺爲司城氏籍避項羽諱攺爲席奭避漢元帝諱攺爲盛莊避漢明帝諱攺爲嚴避唐明皇諱攺爲洪是也氏有以音訛而攺者如陳爲田韓爲何莘爲辛姒爲似呂爲甫歐爲區雷爲盧是也氏有以省文而攺者如鄣爲章邴爲丙邵爲召鄅爲禹是也氏有以省言而攺者如盧蒲爲盧閭丘爲閭卽墨爲卽鐘離爲鐘馬服爲馬司冦爲冦是也氏有以避仇而攺者如端木之後爲木又爲沐墨臺之後爲墨又爲怡伍之爲五譚之爲覃刀之爲刕牛之爲牢疏之爲太傅章之爲仇是也氏有變夷者賀魯爲周賀葛爲葛阿史那爲史宿六斤爲宿是也氏又有變於夷者如後周宇文攺辛爲普屯王爲可頻由爲紇漧李爲徒何之類是也

梁時朝士有姓吉者謁尙書令何敬容卒問曰君於丙吉幾世矣答曰如明公之於蕭何一時傳以爲笑愚以爲未可非也韓退之作諱辧以騏期杜度嫌名爲辧愚以爲不必辧也如夏啟之後曰啟帝沃丁之後曰沃黃帝相力牧之後曰牧相倉頡之後曰頡令倫之後曰倫八元伯奮之後曰奮仲堪之後曰堪叔豹之後曰豹顓帝子老童之後曰童八凱隤敳之後曰敳叔達之後曰達大臨之後曰臨虞相龍之後曰龍殷相巫咸之後曰咸傅說之後曰說周內史服之後曰服后稷孫鞠之後曰鞠周大夫史篇之後曰篇卿士樊皮之後曰皮王子朝之後曰朝王子狐之後曰狐大夫封昔之後曰昔魯公子展之後曰展公孫玆之後曰玆季孫夙之後曰夙端木賜之後曰賜費宰南遺之後曰遺大夫仲述之後曰述孔門琴牢之後曰牢晉大夫郤犨之後曰犨虢射之後曰射傳槐之後曰槐先且居之後曰居畢萬之後曰萬狼曋之後曰曋師曠之後曰曠匠麗之後曰麗鄭穆公蘭之後曰蘭公孫印叚之後曰叚公子丰之後曰丰公子然之後曰然衛出公輒之後曰輒公子郢之後曰郢齊太公望之後曰望太史激之後曰激公子駱之後曰駱大夫童刁之後曰刁楚子鬻熊之後曰熊太子建之後曰建大夫封渦之後曰渦叔山冉之後曰冉屈到之後曰到鬻拳之後曰拳宜僚之後曰僚宋防仲衍之後曰衍公子樂父之後曰樂大夫猛獲之後曰獲華耦之後曰耦吳相伍員之後曰員趙相虞卿之後曰卿以至倉頡勾龍陸終飛廉季隨季騧意如夷吾慶忌將具嬰齊棄疾目夷庶其祝其偃師之類直取其名爲氏此皆三代之人將何所諱耶然則敬容殊不難答但初問爲可笑耳

左氏之春秋傳太史公之史記其載諸國姓氏與夫世次皆有可疑者春秋時諸侯之國凡一百十五可以知其姓與爵者四十有六晉楚之類是也可以知其姓而不可以知其爵者一十有八焦陽之類是也可以知其爵而不可以知其姓者一十有七沈之類是也其爵其姓皆不可得而知者三十有三鮮虞陸渾之類是也然知其姓者亦不可究信如以趙爲羊姓而子長又以爲姬姓以祁姓國爲重黎之後又以爲吳國之後至姜氏爲伯夷之後又以爲四嶽之後是其言亦自相異同矣史記始於黃帝迄於漢武天子世次見於帝紀諸侯世次見於世家夏后爲杞商後爲宋以其世家本紀並考之則其苗裔歷歷皆可考至於滕薛邾郳之屬𨿽其事見於春秋而其世次之不傳者又不可盡信堯乃舜之從髙祖而舜乃妻其女鯀乃舜五世從叔父與舜同爲堯臣湯與王季同世也湯下傳十六世而爲紂王季傳一世而爲文王二世而爲武王則是文王以十五世祖而臣事十五世孫紂武王以十四世祖而伐十四世孫紂而代之必不然矣此子長之論世裔所以爲可疑也

姓氏之說最盛於唐而國姓無定論林寶作元和姓纂而自姓不知所由來漢有鄧氏官譜應劭有氏族篇又有潁川太守聊氏萬姓譜魏立九品置中正州大中正主簿郡中正功曹各有簿狀以備選舉晉宋齊梁因之故晉散騎常侍賈弼太保王齊衛將軍王儉梁北中郎諮議參軍知撰譜事王僧孺之徒各有百官譜徐官又有百家譜宋何承天撰姓苑與後魏河南官氏志此二書尢爲姓氏家所宗唐太宗命諸儒撰氏族志一百卷栁衝撰大唐姓系錄二百卷釋曇剛有山東士大夫類列三卷路淳有衣冠譜韋述有開元譜栁芳有永泰譜栁璨有韻略張九齡有韻譜林寶有姓纂邵思有姓解其書𨿽多皆本世本公子譜二書二書皆本左傳然左氏所明者因生賜姓胙土命氏及以字以諡以官以邑五者而已

漢功臣表多奇姓與名之不避惡疾者如廣嚴侯召歐成敬侯董渫陽夏侯陳豨隆慮侯周竈武彊侯莊不職貰齊侯合傳胡害海陽侯揺母余曲成侯虫達芒侯耏跖祁侯繒賀髙宛侯丙猜辟陽侯審食其髙胡侯陳天乞厭次侯爰類陽河侯其石頃侯溫疥深澤侯趙將夕宋子侯許瘛昌圉侯旅卿共嚴侯旅能師閼氏侯馮解散戴敬侯祕彭祖平州共侯昭渉掉尾下相侯泠耳髙梁侯酈疥黎頃侯召奴從票侯趙破奴龍侯摎廣徳語兒侯榬終古樓虛侯訾順鄕侯逯普

楊萬里談晉於寶一吏取禮部韻書下注有幹寶以進曰乃幹寶非於也楊大喜以爲一字師然宋板晉書文選俱作於寶於令升及捜神記周禮注亦俱作於無有稱幹者胡承之以爲字畫相沿之訛而取幹子書爲證按春秋有幹犨後漢有幹吉寶豈其後耶然亦自有於定國安知寶之不爲其後也陸法言廣韻止引幹犨而不及寶則部韻亦未知所據也

說略卷九

欽定四庫全書

說略卷十

明顧起元撰禮蕞

郊社分合歷代行之亦未有定制漢初天子不親郊文帝始幸雍郊見五畤武帝元光初始定三嵗一郊以二月祀泰畤於甘泉三月祀后土於汾陽成帝建始中始罷甘泉汾陰建南北郊於長安哀平間又怵於方士禍福之說而甘泉五畤南北郊一切報罷新莽始爲合祀天地之禮而光武因之唐初猶主分祀大唐六典所載一曰冬至祀圜丘十四曰夏至祀方丘至宗天寶元年始合祀天地於南郊然有事上帝必先享元皇帝於太淸宮宋自建隆以後皆主合祀其不合祀者惟元丰六年一郊我國家聖祖初建圜丘於鐘山之陽方澤於鐘山之陰行之數年而復合祀世宗皇帝乃攺建南北郊分祀天地一遵二至之儀易之豫曰殷薦之上帝以配祖考渙曰先王以享於帝鼎曰聖人亨以享上帝皆不及地祗書肆類於上帝其餘言六宗山川羣神而不及地祗武王克商柴望大告武成燔柴以祀天望秩以祀山川而不及地祗周公卜洛云越三日丁巳用牲於郊牛二釋之者曰郊祭天地故用二牛其社於新邑則自是冢土之祭而非所謂方澤之祭蓋古者起大事動大眾必有事於社故也詩生民篇郊祀詩也而曰上帝居歆昊天有成命小序云郊祀天地而蘇軾以爲終篇告天而不及地據易書詩稱未聞有所謂分祭地祗者獨圜丘方澤之說見於周禮之大司樂泰壇泰折之說見於禮記之祭法然考之周禮大宗伯以禋祀昊天上帝司服祀昊天上帝則服大裘而冕禮記王制祭天地之牛角繭栗禮器祭天特牲祭義郊之祭大報天而主日配以月又郊特牲器用陶匏象天地之性也是卽周禮禮記所載亦未嘗泛及地祗其圜丘方澤泰壇泰折之說已見訾於先儒安知其非雜出於漢儒之附會也古者祭天之禮不一有郊有祈谷有雩有明堂至於社則以祭土神故有大社有王社周官論國之神位左祖右社是列於國中初非有方丘之設與郊位並也天覆無外地必畫疆故諸侯皆得設社以祭其所分之土初非謂社爲通祭地祗也古者祭天則必設地祗之位而日月星辰雨師風伯五嶽四海之神咸在記云郊社之禮所以事上帝也此卽天地合祀之明驗也

先儒說郊其義有二案王肅聖證論以天體無二而鄭氏謂天有六者指其尊極淸虛之體其實是一論其五時生育之功其別有五以五配一故爲六天據其在上之體謂之天天爲體稱故說文雲天顚也因其生育之功謂之帝帝爲徳稱也故毛詩傳云審諦如帝故周禮司服云王祀昊天上帝則大裘而冕祀五帝亦如之五帝若非天何爲同服大裘又小宗伯云兆五帝於四郊禮器云饗帝於郊而風雨寒暑時帝若非天焉能令風雨寒暑時又春秋緯紫微宮爲大帝又云北極耀魄寶又云太微宮有五帝座星靑帝曰靈威仰赤帝曰赤熛怒白帝曰白招拒黑帝曰葉光紀黃帝曰含樞紐是五帝與大帝六也又五帝亦稱上帝故孝經曰嚴父莫大於配天則周公其人也下卽云宗祀文王於明堂以配上帝帝若非天何得云嚴父配天也而賈逵馬融王肅之等以五帝非天惟用家語之文謂大皥炎帝黃帝五人之帝屬其義非也又先儒以家語之文王肅私定非孔子正防又王肅以郊丘是一而鄭氏以爲二者按大宗伯云蒼璧禮天典瑞又云四圭有邸以祀天是玉不同宗伯又云牲幣各仿其器之色則牲用蒼也祭法又云燔柴於泰壇用騂犢是牲不同也又大司樂云凡樂圜鐘爲宮黃鐘爲角太簇爲徴姑洗爲羽冬日至於地上之圜丘奏之若樂六變則天神皆降上文云乃奏黃鐘歌大呂舞雲門以祀天神是樂不同也故鄭以蒼璧蒼犢圜鐘之等爲祭圓丘所用以四圭有邸騂犢及奏黃鐘之等以爲祭五帝及郊天所用王肅以郊特牲周之始郊日以至與圓丘同配以後稷鄭必以爲異圓丘又以帝嚳配者鄭以周郊日以至自是魯禮故注郊特牲云周衰禮廢儒者見周禮盡在魯因推魯禮以言周事鄭必知是魯禮非周郊者以宣三年正月郊牛之口傷是魯郊用日至之月案周郊祭天大裘而冕郊特牲云王被衮戴冕璪十有二旒故知是魯禮非周郊也又知圓丘配以帝嚳者案祭法云周人禘嚳而郊稷禘嚳在郊稷之上稷卑於嚳以明禘大於郊又爾雅云禘大祭也大祭莫過於圓丘故以圓丘爲禘也圓丘比郊則圓丘爲大祭法云禘嚳是也若以郊對五時之迎气則郊爲大故大傳云王者禘其祖之所自出故郊亦稱禘其宗廟五年一祭比每嵗常祭爲大故亦稱禘也以爾雅惟云禘爲大祭是文各有所對也后稷配天見於周頌故思文云思文后稷克配彼天周若以嚳配圓丘詩頌不載者后稷周之近祖王業所基故配感生之帝有勤功用故詩人頌之嚳是周之逺祖爲周無功徒以逺祖之尊以配逺尊天帝故詩無歌頌或詩本亦有而後來遺落也

按禮經言郊報天而主日配以月然則周之郊以後稷配天之外從祀惟日月而已明堂則鄭氏注謂所祀者五方五帝及五人帝五官配以文王武王而已不祀他神也自秦漢以來郊禮從祀之神漸多晉太興中賀循言郊壇之上尊卑雜位千五百神唐圓丘壇位上帝配帝以及從祀通計七百餘座然圓丘所祀者昊天則從祀者天神而已於地示人鬼無預也自漢末始有合祭天地之禮魏晉以來則圓丘方澤之祀未嘗相混宋承五代之獘政一番郊祀賞賚繁重國力不給於是親祠之禮不容數舉遂以後土合祭於圓丘而海嶽鎭瀆山川丘陵墳隰原衍皆在從祀之列於是祭天從祀始及地祗矣至神宗皇祐二年大饗明堂蓋以親郊之嵗移其祀於明堂而其禮則合祭天地並祀百神蓋𨿽祀於明堂而所行實郊禮也然旣曰明堂則當如鄭氏之注及歷代所行故以太皥炎帝黃帝少昊顓頊五人帝勾芒祝融后土蓐收防五官神侑祀五帝於是祭天從祀又及人鬼矣建炎以後國勢偏安三嵗親祠多遵皇祐明堂之禮然觀儀注所具神位殿上正配四位東朶殿自靑帝至南嶽十三位西朶殿自白帝至北嶽十三位東廊自北斗至北隰二百有八位西廊自帝座至哭星一百七十五位又有眾星一百五十八位共五百七十位則北晉賀循所言才三之一唐圓丘所祀三之二耳

古者之祀日月其禮有六郊特牲曰郊之祭大報天而主日配以月一也玉藻曰朝日於東門之外祭義曰祭日於東祭月於西二也大宗伯四類於四郊兆日於東郊兆月於西郊三也大司樂樂六變而致天神月令孟春祈來年於天宗天宗者日月之類四也覲禮拜日於東門之外反祀方明禮日於南門之外禮月於北門之外五也雪霜風雨之不時於是乎禜之六也其次則大次小次設重帟重案其牲體則實柴其服則冕端其圭之繅籍則大采小采禮之之玉則一圭邸璧祀之之樂則奏黃鐘歌大呂舞雲門玉藻十有二旒龍衮以祭端以朝日於東門之外則龍衮端皆言其衣也衣冕之衣則用冕矣鄭氏攺端爲冕不必然也虞氏釋國語謂朝日以冕然祀上帝以衮冕而朝日以圭璧與張次設帟一切殺於上帝則其不用衮冕可知矣周禮於掌次之次帟案於典瑞之大圭鎭圭繅籍言朝日而已則夕月之禮又殺乎此也漢武帝因郊泰畤朝出行宮東向揖日其夕西向揖月則失東西郊之禮也魏文帝正月祀日於東門之外則失春分之禮也齊何佟之曰王者兄日姊月馬鄭用二分盧植用立春佟之以爲日者太陽之精月者太陰之精春分陽气方永秋分陰气向長天地至尊故用其始而祭以二至日月次天地故祭以二分則融與康成得其義也魏薛靖曰朝日宜用仲秋之朔夕月宜用仲秋之朏此尢無據也後周於東門外爲壇以朝日燔燎如圜丘於西門外爲壇於坎中方四丈深四丈以夕月燔燎如朝日隋唐壇坎之制廣狹𨿽與後周差異大槪因之而已鄭康成之說以社爲五土之神稷爲原隰之神左傳云共工氏有子曰勾龍爲后土后土爲社烈山氏之子曰柱爲稷自夏以上祀之周棄爲稷自商以來祀之案郊特牲云社祭土而主陰气又云社所以神地之道又禮運云命降於社之謂殽地又王制云祭天地社稷爲越紼而行事據此諸文故知社卽地神稷是社之細別名曰稷稷乃原隰所生故以稷爲原隰之神若賈逵馬融王肅之徒以社祭勾龍稷祭柱后稷皆人鬼非地神故聖證論王肅難鄭云禮運云祀帝於郊所以定天位祀社於國所以列地利社若是地應云定地位而言列地利故知社非地也

書云皇天后土皇者大也後卽厚也古字後厚通用也揚州后土夫人祠塑后土爲婦人像謬也月令云其后土注云顓帝之子孫祭法共工氏之霸九州也其子曰后土能平九州故祀以爲社左氏亦云此豈婦人哉予謂其原王者父天母地之說郊祀歌所稱泰媼富媼則直以爲婦人矣

虞書肆類於上帝禋於六宗望於山川徧於羣神漢以王莽等奏日月星辰山川海澤六子之卦爲六宗者按周禮以實柴祀日月星辰則星辰非六宗矣卦是物象不應祭之後漢馬融以天地四時爲六宗者禮無禋地與四時之義孔安國言寒暑日月水旱爲六宗者於理又乖鄭以星辰司中司命風師雨師爲六宗者並是星辰不應更立風師雨師之位魏劉邵以沖和之气六气宗之者气先於天不合禋天之下炁從天有則屬陰陽若無所受何所宗之其間有張廸以六代帝王張髠以宗廟三昭三穆等並不堪錄後漢孝文帝以天皇大帝五帝爲六宗於義爲當何者按周禮以禋祀昊天上帝則禋祀在祀天不屬別神又司服云祀昊天上帝大裘而冕祀五帝亦如之昊天五帝乃百神之尊宗之義也

鄭氏以禘爲時祭趙伯循非之按王制天子祫禘諸侯禘一犆一祫之說左傳烝嘗禘於廟之說所載晉人言寡君未禘祀之說皆指時祭而言無緣皆妄蓋禘有二名有大禘之禘大傳所謂禮不王不禘王者禘其祖之所自出而以祖配之禮運所謂魯之郊禘非禮也是也有時禘之禘祭義所謂春禘秋嘗王制所謂天子祫禘諸侯禘一犆一祫是也伯循以禘爲非時祭之名因不信鄭氏而並詆禮記左傳其意蓋謂禘只是大禘無所謂時禘然禘之名義他不經見趙氏所言亦是因禮記不王不禘之說魯郊禘非禮之說見禘爲天子之大祀故不可以名時祭然大傳禮記也王制祭義亦禮記也今所本者大傳禮運所詆者王制祭法是據禮記以攻禮記也至於禘烝嘗於廟一語𨿽左氏所言然其所載昭公十五年禘於武宮二十五年禘於襄公定公八年禘於僖公襄公十六年晉人曰寡君之未禘祀則皆當時之事趙氏皆以爲左氏見經中有禘於莊公一事故於當時魯國之祭祀皆妄以爲禘其說尢不通也三年一禘之說先儒林氏楊氏皆以爲鄭康成因春秋文公二年有祫僖公定公八年有禘遂想象而立爲此說然光武二十六年詔問張純禘祫之禮而純奏禮三年一祫五年一禘蓋此語出於緯書緯書起於元成間而光武深信之當時國家典禮朝廷大事多取決焉故此制遂遵而行之康成蓋以漢禮爲周禮非魯禮也禮記明堂位曰成王以周公有大勲勞於天下命魯公世祀周公以天子禮樂漢儒魯頌閟宮遂緣此以解皇皇上帝皇祖后稷之文按呂氏春秋魯恵公請郊廟之禮於周天子使史角往報之所謂天子蓋平王也使成王果賜伯禽則恵公又何復請之有其曰天子使史角往報之蓋亦未之許也禮又曰成王康王賜魯重祭成王旣賜康王又何加焉在春秋魯頌春秋桓公五年書大雩雩之僭始於桓也閔二年書曰禘於莊公禘之僭始於閔也僖三十一年書曰四卜郊郊之僭始於僖也魯頌閟宮三章首乃命魯公俾侯於東錫之山川土田附庸無異典也其下乃言周公之孫莊公之子以及於享祀不忒皇皇后帝皇祖后稷蓋魯自伯禽而下十有八世自僖公始有郊祀而詩人頌之則其不出於成王之賜益明矣

逸書太社惟松東社惟桐南社惟梓西社惟槐見白虎通社木不同漢有枌楡社宋有楳社周禮二十五家爲社各樹其土所宜之木詩以社以方注社者五土之神能生萬物者民或五家十家爲社是私立之社也然則宰予之言故非謬於古立社義矣

五祀門戶中霤井竈見於儀禮自天子至士無隆殺司服曲禮禮運禮器天子諸侯大夫同之惟五者家之所皆有誰能去之自黃帝立五祀歷代守之無敢或廢世本言湯五祀故曲禮謂天子五祀嵗徧康成以爲商制漢志一戶二霤三竈四門五井白虎通義範曄髙堂隆劉昭之說皆然後漢魏晉亦皆從之湯五祀戶井竈中霤行有行無門而月令書乃有行而無井康成放之以故隋唐以行代井開元禮祀戶司命以春竈以夏門厲以秋行以冬霤以季夏迨林甫詔修月令始復井而絀行蓋以行神軷於始行非冬祀也必欲祠行則湯之法去門爲允惟戶卽兼門而井非家國可得廢者若天子之七祀乃有泰厲司命宮正五師七祀自與五祀不相統也且以五祀四至三祀二祀一祀其說尢乖祭法諸侯五祀乃存厲命而去戶竈大夫三祀族厲門行適士二祀門行庶士庶人一祀或戶或竈是則家無井竈而士庶無門井矣鄭於祭法大夫與王有別故以周禮解之至於王制大夫五祀乃又以爲有采地者無地則祭三而遽以曲禮爲商禮祭法爲周制其不達乃如此祭法王爲羣姓立七祀又自爲立七祀是二七祀矣夫王不過爲羣姓祀爲羣姓祀卽自爲矣烏有二哉記爲羣姓立社又自爲立社故說以爲天子諸侯皆有私社以爲私禱其有是乎乃若宗伯三祀禋祀實柴燎則祀天神之三禮酒正之三祀大祀天地宗廟中祀日月星辰社稷五祀小祀司中司命山川風雨如宗伯小祀之五祀康成以爲五行之气司農以爲五色之帝一云礿祠烝嘗祫或曰展禽之說禘郊祖宗報之五祭五行之气迎於四郊而祭五徳之帝故禮含文嘉雲南郊北郊東郊西郊中郊兆正謀也注言東郊去都城八里南郊九里西郊七里北郊六里中郊西南去城五里兆者作兆域也謀者齋戒謀慮其事也王制天子祭天地諸侯祭社稷大夫祭五祀而外傳楚語謂天子徧羣神品物諸侯祭天地三辰其土山川大夫祀其先禮言五祀及所自出士庶不過其祖諸侯何得及天地三辰哉此又外傳之妄

祭法雩禜祭水旱漢儒謂雩者吁嗟禜者禜域若雩禜兼祭水旱也又按司巫大旱則帥巫而舞雩女巫旱暵則舞雩是雩祭旱也鬯人禜門用瓠齊注引魯莊二十五年秋大水皷用牲於門是禜祭水也自秦變古雩禜禮廢漢武帝元封六年旱女子巫丈夫不入市昭帝始元六年旱雩禁舉火故雩以祈雨用皂衣禜以祈晴用朱衣雩則閉陽而求諸陰禜則閉陰而求諸陽後漢行雩禮衣皂晉穆帝采後漢禮舞童皆皂服持羽翳歌云漢之詩齊梁至隋皆歌云漢詩梁武帝以雩壇不當在南郊正陽之方移之東郊又謂雩祭燔燎以火祈水於理爲乖攺燎爲瘞議郎朱異謂云漢詩有瘞無燎也大同五年又定祈雨七事【一理冤獄及失職者二賑鰥寡孤獨三省徭役四舉賢五黜貪六卹怨曠七減膳】舞童皂服爲八列各執羽翳每列歌云漢一章後魏武成帝和平元年雩旱選伎工端潔善謳者歌云漢每列一章古人救旱之法自七事外若徙市禁屠斷扇官府露坐聽政皆可舉行近世祈雨不知以陰求陰旣不反求七事專以僧道法師符醮香燒燭燔符燎楮秪助其熱不知古人救旱必用女巫今用僧道法師若果術行精至亦亢陽之人非所以求雨後世貴僧道而賤巫古無僧道法師今爲人祈禱是亦巫爾若郡邑急於救旱不得女巫或用女冠比丘尼亦是以陰求陰爲得其義也

蠟與臘異臘也者獵也獵取禽以祭祖故禮臘先祖五祀在蠟後黃衣黃冠而祭謂之息民而蠟則祭日月星辰祠門呂公社皮弁素服以送終葛帶杖以從喪殺所謂大蠟大蠟天子之禮也是以漢唐蠟祭徧及五祀蠟則於郊臘則於廟蠟祭宗而不及天祭社而不著地以異於郊也玉燭寶典云臘者祭先祖蠟者報百神同日而異祭蓋亦以漢世季冬勞農大饗臘祭宗廟五祠同於一日爾按晉宋舊事魏帝遜位祖以酉而臘以丑髙堂隆議王者各以其行之盛者爲祖而衰臘故木行之君子祖辰臘火以午戌木以卯未金以酉丑土以戌辰今魏土王宜以戌祖辰臘博士秦靜謂古禮嵗終祭蠟皆有常日而無正月祖祭之文漢以戌臘而以寅正午日祖蓋非經義黃精之君盛徳在未而坤位於西南辰者嵗終日窮之辰不宜以爲嵗初祖祭之行惟丑者土之終宜如前未祖而丑臘魏名臣奏司農董遇之議亦謂土行之君宜以未祖丑臘而魏臺訪議臣崇所議月令左氏俱不著日師說惟以盛祖而終臘此卽隆之說也厥後宋徳以水故子祖而辰臘周以十日祭神農伊耆下至毛介於五郊五方天地星宿四靈五帝五官嶽鎭下至原隰分方而合祭之故隋初因以孟冬丁亥蠟百神失厥所謂至開皇始以建丑用臘貞觀十一年房齡復按月令蠟法惟祭天宗其五天帝五人帝五地極俱非古典請除之而以季冬前寅蠟百神南郊以卯日祭社稷於社宮以辰臘饗宗廟五祀及開元定禮乃命三祭皆從臘辰以應土徳益失之矣【六典唐以季冬臘前寅蠟百神於南郊大明夜明神農后稷伊耆五官五星二十八宿十二辰嶽鎭海瀆五田畯靑龍朱雀麒麟騶虞武五方山川以至昆防一百八十七座】宋朝乾徳元年蓋用戌臘而以前七日辛卯大蠟和峴以爲蠟者臘之別名遂援開元之事而以今所行者爲非於是三祭同用戌又按蠟之八神先嗇也司嗇也百種也農也郵表畷也禽獸也坊也水庸也鄭氏以禽獸爲貓虎無百種而益以昆防按昆防無作乃祝辭呂希哲雜記可考也

釋奠釋菜古禮僅存而行於學歐陽公記襄州谷城縣夫子廟有云釋奠釋菜經之略者也古之見師以菜爲贄故始入學者必釋菜以祭其先師其學官四時之祭乃皆釋奠奠有樂無屍而釋菜無樂則其祭又略也祭之禮以迎屍酌鬯爲盛釋奠薦饌直奠而已故曰祭之略者余因攷之禮凡學官春釋奠於其先師秋冬亦如之凡始立學者必釋奠於先聖先師及行事必以幣凡釋奠者必有合也天子視學適東序釋奠於先老見文王世子出徵執有罪反釋奠於學以訊馘告見王制皆言釋奠必於學春官大祝大會同造於廟宜於社過大山川則用事焉反行舎奠甸祝掌四時之田表貉之祝號舎奠於祖禰亦如之師甸致禽於虞中乃屬禽及郊饁獸舎奠於祖禰乃斂禽則在祖禰亦云舎奠也始立學者旣興器用幣然後釋菜見文王世子仲春上丁命樂正習舞釋菜見月令大學始教皮弁祭菜見樂記大胥春入學舎菜合舞見春官凡皆言釋菜也而亦莫不於學士昏禮若舅姑旣歿後則婦入三日乃奠菜士喪禮君釋菜入門喪大記大夫士旣殯而君往焉釋菜於門內春官�人乃舎萌於四方以贈惡夢注謂猶釋菜萌菜始生則祭禮皆有釋菜也鄭人以釋奠者設薦饌酌奠而已無迎屍以下之事又以見釋菜奠幣孔氏以爲直奠置於物萬氏以爲釋其所執之物而祭之故其字或作舎奠言物就可薦矣菜特用菜而已儀禮疏奠之爲言停也停饌具而已又按周禮注鄭司農云舎菜謂舞者皆持馨香之菜或曰古者士見於君以雉爲贄見於師以菜爲贄菜直謂疏食菜羹之菜或曰學者皆人君卿大夫之子衣服采飾舎采者減損解釋盛服以下其師也謂舎卽釋也采讀爲菜菜蘋藻之屬呂氏春秋注舎猶置也初入學宮必禮先師置菜幣於前以贄神采菜兩音而異義矣

禮太牢謂牛羊豕具少牢謂去牛惟用羊豕人遂以牛爲太牢羊爲少牢不知太牢有羊豕少牢有豕也禮記郊特牲曰社稷太牢又曰卿大夫少牢士以特豕又曰特羊嘉祐雜誌載劉禹錫判太僕供祫享太牢祗供特牛而不供羊豕其承誤如此觀唐人小說呼牛僧孺爲太牢呼楊虞卿爲少牢東都賦太牢饗注牛也此謬已久矣

九錫經本無文周禮以爲九命春秋說有之一曰車馬二曰衣服三曰樂器四曰朱戶五曰納陛六曰虎賁七曰鈇鉞八曰弓矢九曰秬鬯皆天子制度尊之故錫與但數少耳漢儀曰古者諸侯貢士一適謂之好徳再適謂之賢賢三適謂之有功乃加九錫瓚曰九錫備物伯者之盛禮齊桓晉文猶不能備今三進賢便受之似不當也當受進賢之一錫尙書大傳云三適謂之有功錫以車服弓矢是也據此則車馬也衣服也弓矢也又謂之三錫矣易師之九二王三錫命是也況諸侯賜弓矢乃得專徵伐今三適特進賢耳安得越錫弓矢遽專徵伐亦恐不然或當是車馬樂器也因其適得貢人者三故亦錫之者三旣曰車服弓矢而又謂之一錫亦非也反坫鄭注爲坫在兩楹之間反爵其上坫字從土而云在兩楹間豈常設與按郊特牲旅樹反坫內則曰士於坫明堂位曰反坫出尊崇坫康圭士虞禮僎於西坫上則累土而爲之皆可名坫而坫亦有髙卑東西之不同非必反爵之處也鄭氏以坫之反異於經文矣

奠鴈古禮也詩云雝雝鳴鴈旭日始旦士如歸妻迨冰未泮親迎執鴈先儒謂取不再偶之義竊恐未然蓋古人重冠昏皆以士而用大夫車服不以爲僣大夫相見執鴈昏禮旣以士而服大夫之公服乘大夫之墨車則見婦翁不得不用大夫之贄禮矣士宜執鳧奚執大夫之鴈取其攝盛也若謂親迎之始遂期其將來如孤鴈失不再偶可謂祥乎冠禮三加襆頭服公服革帶納鞾執笏與此同義

自行束脩以上未嘗無誨焉束脩非謂脯贄也蓋言自行束帶修飾之禮以上鹽鐵論桑羊曰臣結髮束脩得宿衛漢延篤曰吾自束脩以來爲人臣不防於不忠梁商曰王公束脩厲節賈堅曰吾束脩自立君何忽忽相謂降邪此可證然古自有指脯贄爲束脩者檀弓束脩之問不出境谷梁束脩之肉不行境中是也

漢書陳勝傳袒右稱大楚師古曰袒右者脫右肩之衣當時取異於凡眾也周勃令軍爲劉氏者左袒爲呂氏者右袒蓋其義亦本於禮也禮曰獻民虜者操右袂謂所以防異心也則操右袒者爲虜所以別左之歸正也儀禮凡事無吉凶皆左袒是以士喪禮大射皆袒左惟覲禮云右肉袒注云刑刑宜施於右也王孫賈入市呼曰淖齒亂齊國殺湣王欲與我誅淖齒者袒右市人從之者四百人

太祝辧九�一曰稽首二曰頓首三曰空首四曰振動五曰吉�六曰凶�七曰奇�八曰裒�九曰肅�注以拜頭至地爲稽首拜頭叩地爲頓首拜頭至手爲空首今荀子曰平衡曰拜下衡曰稽顙蓋謂兩手拱至地如衡然故謂之平衡下衡者首下手而稽畱也故曰下衡曰稽首稽顙則首至地而稽畱也頓首者首頓於手而卽起如叩物然也空首者手𨿽至地頭不至手但空其首而已也禮注似未盡振動注云戰栗變動之拜記疏曰謂敬懼故爲振動蓋是感恩服罪倉卒致謝之狀鄭注謂王動色變爲振動恐非吉拜凶拜皆喪拜也雜記曰三年之喪以其喪拜非三年之喪以吉拜注曰拜而後稽顙爲吉拜謂齊衰不杖期以下者言稽顙而後拜爲凶拜謂三年服者言是也奇讀爲奇耦之奇謂一拜也如儀禮賔拜洗拜告防拜執爵興不言再拜者及士見大夫於其入也一拜嘗爲臣者奠摯再拜主人答一拜之類皆奇拜也鄭氏曰裒讀爲報謂再拜義未詳肅拜跪一拜也手不至地頭不至手爾左傳郤至三肅使者少儀婦人吉事𨿽有君賜肅拜是也鄭注謂特非是蓋拜也者服也服而俛伏以至敬順也稽首頓首空首肅拜以淺深言者也振動者以形狀言者也吉凶者以節度言者也奇裒者以數言者也

宋祖嘗問趙中令拜禮何以男子跪而婦人不跪趙不能對徧詢禮官皆無知者王貽孫言古詩長跪問故夫婦人亦跪也唐天后朝婦人始拜而不跪趙問所出因以太和中幽州司馬張建章渤海國記所載爲證葉氏燕語正舉此且雲天聖初明肅太后垂簾欲被衮冕親祠南郊大臣爭莫能阻薛簡肅公問卽服衮冕陛下當爲男子拜乎議遂格禮九拜𨿽男子亦不跪貽孫之言陋矣簡肅亦適幸其言偶中耳汪聖錫端明作燕語證誤又云漢書周昌傳呂后見昌爲跪謝周宣帝詔命婦皆執笏其拜宗廟及天臺皆俛伏則其時婦人已不跪矣故特有是詔云始於則天非也又按吳越春秋女子知子胥非常人長跪以餐與之則知女子長跪事不獨始於古詩矣

書稱舜曰五十陟方乃死禮曰天子登遐釋詁曰隲假格陟躋登升也則登遐升遐同文舜爲陟方自是南巡猶凡行必謂陟蓋往而升也不謂地有髙下而陟降異詞周公稱成湯者禮陟配天自是殷禮能升配天享國不宜遂以爲陟而死也

今人死以紙覆面小說以爲起於春秋吳王夫差臨終曰吾無面目見子胥爲我以帛冒之此說恐非只是記曰人死斯惡之矣當是孝子不忍他人惡其親之意今包筲謂之糧罌瓶者因夷齊餓死後人恐其魂饑而設五穀之囊故禮記曰重生道也起於商今靈前有看果乃五代周祖靈前雕香爲之形色與眞無異今焚燒用楮錢周世宗發引之日金銀錢以紙爲之印文黃曰泉臺上寶白曰防遊亞寶果錢實起於此也

以人殉葬見於黃鳥之詩秦穆公事也及讀史記秦本紀武公葬雍之平陽以人從死者六十六人又曰至獻公元年方止則知武公而下十有八君皆有殉焉其來逺矣惟黃鳥彰彰者爲惜三良且殉者百七十七人多故也

左傳魯哀公會吳伐齊戰公孫夏命其徒歌虞殯注云虞殯送葬歌曲哀死也是知送葬之歌自古有之莊子曰紼謳司馬彪注曰紼引柩之索也引紼而謳者卽挽歌也所以促人齊力也事始以起自田橫非也自周時有之按漢書齊王田橫自刎門人不敢哭故爲薤露蒿裏之歌至漢武帝李延年分爲二章薤露送王公貴人蒿裏送士大夫庶人使挽柩者歌之故亦爲挽歌云諡法言起於周公恐前此已有之但至周公敍諡法增廣之耳堯曰神宗堯之先又有文祖藝祖湯曰成湯又曰武湯曰烈祖曰髙後曰髙祖曰神後曰武王守成之主大戊曰中宗武丁曰髙宗由是觀之諡與廟號周公前固有之矣

諡法白虎通卿大夫有爵故有諡士無爵故無諡春秋之世周齊晉衛君及卿有諡大夫無諡若羊舌肹祈奚蘧瑗之類俱無諡也魯大夫亦有諡如臧文仲郈昭伯之類俱有諡也秦楚宋鄭卿無諡如百里奚孟明子文孫叔敖華元子罕子皮子產子太叔之類俱無諡也吳越君臣俱無諡如闔閭句踐之類俱無諡也戰國君有諡臣無諡秦有天下君以世臣無諡漢制列侯比於春秋有諡其無爵者不諡故西漢之世𨿽嗣侯亦諡也東漢之世𨿽三公亦不諡也晉渡江而後用司徒導言命公卿無爵而賢者亦予之諡無爵而諡自東晉始也處士之有諡自苻秦之於張忠公孫永始也其有私諡也則自春秋黔婁始也婦人從夫之諡也其別諡者則自周穆王之哀淑人始也臣有三諡則衛侯之於公叔貞惠文子也生而預諡則衛侯之於北宮貞子析朱成子也戰國之臣死無諡然生而有美號者武信武安剛成諸君文信侯之類是也春秋之世出犇而仕他國者有諡如臧武仲中行文子之類是也崔杼欒盈身爲僇矣族已滅矣豈其故臣而爲之諡抑左氏自立之也齊太子穆妃將葬立石志王儉曰石志不出禮經起顏延之爲王球作墓志以其素族無名誄故也按魏侍中繆龍而葬大父母記姓名歷官姻婭墓下西京雜記杜子夏臨終作文命刋石埋墓前又考博物志漢西都時南宮寢殿內有王史威長死葬銘又孔子之喪公西赤爲識焉子張之喪公明儀爲識焉說者謂識志也又闔閭墓中石銘莊子衛靈公沙丘石槨銘今古帖有比干墓銘文心雕龍雲飛防有石槨之銘據此則非始於延之也

今書銘旌墓志用單字不用雙字亦出於古臨淄人發古冢得桐棺前祕外隠起爲字云齊太公六代孫胡官之棺也見酈善長水經注亦有用雙字者若吳公子札碑曰於乎有吳延陵君子之墓此孔子篆書君子或作季子

張元禎爲陳彥成撰思禮堂記其曰周禮不言墓祭者或制之未備殊不知周禮冢人主凡祭於墓戶則墓祭之禮周公已立之矣又曰漢之時已有墓祭殊不思孔子葬泗上子貢廬冢三年魯世以嵗時祠孔子冢則春秋以來有之矣況開元禮第七十八云昔者宗子去在他國庶子無廟孔子許望墓爲壇如時祭祀則是孔子亦有墓祭之說矣

說略卷十﹤子部﹐類書類﹐說略﹥

欽定四庫全書

說略卷十一

明顧起元撰律支

樂在古者東戶氏有歌而無謡葛天氏有廣樂歌有八終祝誦氏聽弇州之鳴鳥作樂屬續朱襄氏令士達作五之瑟令曰來陰陰康氏有大舞見路史伏羲有扶耒亦曰立本神農有扶持亦曰下謀見帝系譜孝經緯伏羲有約同之詠伊耆氏有葦蘥之音見隋樂志黃帝有咸池亦曰大咸見周禮少皥有大淵見帝王世紀顓頊有六莖帝嚳有六英堯有大章舜有大韶禹有大夏湯有大濩周有大武周公作勺又有房中之樂見文獻通考

樂府易曰先王作樂崇徳殷薦之上帝以配祖考成周盛時大司樂以黃帝堯舜夏商六代之樂報祀天地百神若宗廟之祭神旣下降則奏九徳之歌九韶之舞迨秦焚滅典籍禮樂崩壊漢興髙帝自制三侯之章而房中之樂則令唐山夫人造爲歌辭史記云髙祖過沛誦三侯之章令小兒歌之髙祖崩令沛得以四時歌舞宗廟孝惠文景無所增更於樂府習常肄舊而已至班固漢書則曰漢興樂家有制氏但能紀其鏗鏘而不能言其義髙祖時叔孫通制宗廟樂迎神奏嘉至入廟奏永至幹豆上奏登歌再終下奏休成天子就酒東廂坐定奏永安然徒有其名而亡其辭所載不過武帝郊祀十九章而已後儒遂以樂府之名起於武帝殊不知孝惠二年已命夏侯寛爲樂府令豈武帝始爲新聲不用舊辭也迨東漢明帝遂分樂爲四品一曰大享樂郊廟上陵用之二曰雅頌樂辟雍享射用之三曰黃門鼓吹樂天子宴羣臣用之四曰短簫鐃歌樂軍中用之其說𨿽載方冊而其制亦復不傳魏晉以降世變日下所作樂歌率皆誇靡虛誕無復先王之意下至陳隋則淫哇鄙防舉無足觀唐宋享國最久其辭亦多純雅南渡後夾漈鄭氏著通誌樂略以爲古之達禮有三一曰燕二曰享三曰祀所謂吉凶軍賔嘉皆主此三者仲尼所刪之詩凡燕享祀之時用以歌之漢樂府之作以繼三代因列鐃歌與三侯以下於篇亦無其辭後太原郭茂倩輯樂府百卷繇漢迄五代搜輯無遺金華吳立夫謂其紛亂龎雜厭人視聽𨿽浮淫鄙俗不敢芟夷近豫章左克明復編古樂府十卷斷自陳隋而止中間若後魏楊白花等淫鄙之辭亦復收載是亦未得盡善也

班固前志曰六律五聲七始左傳晏子亦曰七音八風九歌解曰七音七始蓋指五音加變宮變徴也二變之意始見於此其實二變之說爲夷則無射調也淮南子乃以角生應鐘爲和應鐘生蕤賔爲繆和繆非正爲變宮變徴殊不知角生應鐘卽爲變角應鐘生蕤賔卽爲變羽況去宮徴已隔數律六律旋宮之法往而不反者也與宮徴何渉哉及考其律管乃候气之法而非旋宮之法蓋候气自黃鐘而太而夾以至應鐘旋宮自黃鐘而林而太而南以至仲呂二法彼此不相爲用乃今以候气爲旋宮何也西山新書苑洛直解信之不疑又從而附會之過矣

樂有堂上堂下古今所同也書曰戛擊鳴球搏拊琴瑟以詠祖考來格堂上也下管鞀鼓合止柷敔笙鏞以間鳥獸蹌蹌堂下也有虞之制也商頌曰猗與那與置我鞉鼓奏鼓簡簡衎我烈祖鞉鼓淵淵嘒嘒管聲堂下也旣和且平依我磬聲磬玉磬也堂上升歌之樂堂上也有商之制也周之雅頌具在止有堂上升歌而無堂下詩章燕禮鼓瑟而歌鹿鳴四牡皇華卽堂上也笙入立於縣中奏南陔白華華黍說者曰有聲無辭卽堂下也有周之制也以是考之則鐘磬琴瑟詠以樂章和以人聲爲堂上升歌之樂鞉鼓笙鏞簫管柷敔塤箎但有譜奏不用人聲爲堂下之樂漢魏而下不問堂上下俱有歌章而其器物鐘磬琴瑟箏築箜篌琵琶簫管笙箎觱篥鏞鼓一槪混用堂上下之義不復可辧又有鼓吹短簫鐃歌皆軍中馬上道路所奏通謂之鼓吹或以給賜臣下此又堂下之變也

儀禮燕禮曰工歌鹿鳴四牡皇皇者華笙入奏南陔白華華黍乃間歌魚麗笙由庚歌南有嘉魚笙崇丘歌南山有臺笙由儀遂歌鄕樂周南闗睢葛覃捲耳召南鵲巢采蘩采蘋此則燕饗之有樂也王制曰天子食舉以樂大司樂王大食皆奏鐘鼓此食舉之有樂也漢明帝定樂二曰雅頌三曰黃門鼓吹者皆燕射及宴羣臣之所用也又有殿中禦飯食舉七曲太樂食舉十三曲然世皆不傳惟晉荀朂所定歌章具存唐貞觀初新定十二和之樂其曰天子食舉及飲酒奏休和受朝奏正和正至禮防奏昭和皇太子軒縣出入奏承和而史亦亡其辭迨宋建隆中始作朝會樂章載之於史

鼓吹者短簫鐃歌蔡邕曰軍樂也黃帝岐伯所作以徳建武勸士諷敵也周官曰師有功則凱樂左傳晉文公勝楚振旅凱而入司馬法曰得意則凱歌雍門周說孟嘗君鼓吹於不測之泉說者云鼓自一物吹自竽籟之屬非簫鼓合奏別無一樂之名也然則短簫鐃歌此時未名鼓吹矣應劭漢鹵簿圖惟有騎執菇菇卽笳不云鼓吹而漢代有黃門鼓吹漢享宴食舉樂十三曲與魏代鼓吹長簫伎簫伎錄並云絲竹合作執節者歌又建初錄云務成黃爵云逺期皆騎吹曲非鼓吹曲此則列於殿庭者爲鼓吹今之從行鼓吹爲騎吹二曲異也又孫權觀魏武軍作鼓吹而還應是此鼓吹魏晉代給鼓吹甚輕牙門督將五校悉有鼓吹晉江左初臨川太守謝摛毎寢夢聞鼓吹有人爲占之曰君不得生鼓吹當得死鼓吹摛擊杜弢戰沒追贈長水校尉葬給鼓吹焉謝尙爲江夏太守詣安西將軍庾翼於武昌諮事翼以鼓吹賞尙射破便以其副鼓吹給之齊梁至陳則甚重矣各制曲詞以頌功徳焉隋以後賞賜之制亡矣奏凱歌詞其來已久按周禮大司樂曰王師大獻則令奏愷樂大司馬曰師有功則愷樂獻於社鄭康成云兵樂曰愷獻功之樂也是則軍禮之有愷樂其來尙矣若夫鼓吹鐃歌橫吹之名則起於漢崔豹古今注云漢樂有黃門鼓吹之一章亦以賜有功是則鐃歌與橫吹得通名爲鼓吹曲但所用異爾漢有朱鷺等二十二曲列於鼓吹謂之鐃歌又有橫吹曲二十八解然辭多不傳曹魏嘗攺漢鐃歌爲十二曲而辭率矯誕厥後栁宗元進唐鐃歌洪武中宋濂擬宋鼓吹𨿽如魏之曲數而辭義殆過之矣

頌者奉神明之音不可他用可他用非頌矣周禮蠟祭則龡豳頌以息老物蓋指良耜諸篇也以豳系之頌又以爲籥龡於義未允外傳曰金奏肆夏樊遏渠天子以饗元侯也夫元侯與祖宗同音周公制作恐不如此之謬蓼蕭湛露之雅尙不足以酬元侯耶韋昭注云肆夏一名樊韶夏一名遏納夏一名渠卽周禮九夏之三也呂叔玉云肆夏時邁也樊執競也渠思文也夫思文祀天之詩執競祀三後之詩時邁巡狩祭告之詩遺此大義而附會於九夏之說何也近臣注疏多以臣工諸篇爲戒農官絲衣爲飲酒訪落小毖爲延訪羣臣皆不得頌之義矣

鄭夾漈曰雲門大咸大韶大濩大夏大武凡六舞之名當時皆無辭故簡籍不傳晉荀朂使郭瓊爲舞節張華爲樂章自此以來舞始有辭有辭失古道矣愚謂無詩則無聲無聲則無容是詩與聲容者一貫之道也雲門五辭不可考而知矣大武六詩其辭俱在武一章春秋傳以此爲大舞之首章周公象武王武功之舞作此詩以奏之所謂武始出而北也酌一章酌勺也內則十三舞勺卽以此詩爲節而舞所謂再成而滅商也般一章般旋也嚴氏謂與酌賚一體所謂三成而南也象一章卽維淸緝熙小序以爲奏象舞所謂四成而南國是疆也賚一章賚予也大封於廟也所謂五成而分周公左召公右也桓一章春秋傳以此爲大武之六章所謂六成復綴以崇天子也詩章具在夾漈未之深考耳笙詩有辭有聲如其有聲無辭宜曰笙調不曰笙詩燕禮升歌鹿鳴下管新宮新宮今亡宋公享公孫昭子賦新宮將謂管亦有聲無詞耶其謂斯幹爲新宮者非也笙詩之亡猶管詩之亡也書曰琴瑟以詠笙鏞以間詩曰我有嘉賔鼓瑟吹笙皆有詩也歌詠之聲依之律和之自後防以來未之有攺也是故升歌二終鹿鳴三詩也笙入三終南陔三詩也間歌三終魚麗由庚六詩也合樂終則三南六詩眾聲偕作矣於是工告樂正曰正歌備皆謂之歌而可謂之有聲無詞耶凡樂四節首節歌也比歌以瑟也二節笙也輔笙以磬也三節歌笙相禪也四節鄕樂也凡樂四節爲詩十八篇皆有聲有詞鼔琴鼓瑟笙磬同音以雅以南此之謂也

漢時樂雅鄭參用而鄭爲多魏於荊州獲漢雅樂古曲音調存者四曰鹿鳴騶虞伐檀文王而班佐延年之徒以歌聲被寵復攺易音辭止鹿鳴一曲晉初亦除之又漢代短簫鐃歌樂曲三國時存者有朱鷺艾如張上之回戰城南巫山髙將進酒之類凡二十二曲魏吳稱號始各攺其十二曲晉興人又盡攺之獨云釣竿二曲名存而已漢代鼙舞三國能存者尙有殿前生桂樹二曲其辭則亡晉以來新曲頗眾隋初盡歸淸樂至唐武后時舊曲存者如白雲公莫巴渝白薴子夜團扇懊憹石城莫愁楊叛烏夜啼玉樹後庭花等止六十三曲唐中葉聲詞存者又止三十七有聲無詞者今不復見矣唐歌曲比前世蓋多辭見於今者皆十三四世代差近爾故也

明堂位言昧東夷之樂也任南蠻之樂也周禮韎師掌教韎樂韎卽昧也獨西戎北狄之樂不見於經耳然觀隋唐所謂燕樂則西戎之樂居其大半鄭夾漈以爲雅頌亦自西周始凡淸樂妙舞未有不自西出者八音之音以金爲主五方之樂惟西是承𨿽曰人爲亦莫非稟五行之精气而然是固一說也愚又以爲自晉氏南遷之後戎狄亂華如苻氏出於氐姚氏出於羗皆西戎也亦旣奄有中原而以議禮制度自詭及張氏據河右獨能得華夏之舊音繼以呂光禿髮沮渠之屬又皆西戎也蓋華夏之樂流入於西戎西戎之樂混入於華夏自此始隋旣混一合南北之樂而爲七部伎所謂淸商三調者本中華之樂晉室播遷而入於涼州張氏亡而入於秦姚氏亡而入於江南陳亡而復入北其初固本不出於西戎也

有娀氏二女居九成之臺得天燕覆以玉筐旣而發視之燕遺二卵飛去不返二女作歌始爲北音禹省南土嵞山之女令其媵禹於嵞山之陽女乃作歌始爲南音夏后孔甲出於東陽萯山天大風晦入民室其主方乳或曰後來良日也必吉或曰不勝之必有殃孔甲曰以爲餘子誰敢殃之後折橑斧斷其足孔甲曰嗚呼命矣乃作破斧之歌始爲東音周昭王之右辛余靡有功封於西翟徙西河而思故處始爲西音所謂四方之歌風之始也若在朝而奏者被之鐘鼓管籥爲雅頌秦靑響遏行雲虞公梁上塵起韓娥之音繞梁三夜臨乘老姥傳谷數日緜駒王豹之流皆古歌之聖者然亦單歌不合樂以後江南子夜前溪團扇懊憹之屬是其遺響唐妓女所歌王渙之髙適及伶工歌元白之詩皆是絕句宋之詞今之南北曲凡幾變而失其本質矣惟吳中人棹歌𨿽俚字鄕語不能離俗而得古風人遺意也爾雅曰徒歌曰謡說文謡作防注云防從肉言今按徒歌謂不用絲竹相和也肉言歌者人聲也出自胸臆故曰肉言童子歌曰童防以其言出自其胸臆不由人教也晉孟嘉云絲不如竹竹不如肉唐人謂徒歌曰肉聲卽說文肉言之義也

古樂府爲時人所擬者稍舉其略練時日靑陽朱明西顥防天馬天門景星日出入天地惟泰元齋房朝隴首象載瑜赤蛟漢郊祀歌朱鷺思悲翁艾如張上之回擁離戰城南巫山髙上陵將進酒有所思芳樹上邪君馬黃雉子斑臨髙臺逺如期石畱云黃爵竹釣竿篇漢鐃歌殿前生桂樹樂天長漢鞞舞歌白鳩碣石獨鹿淮南王晉拂舞歌黃鵠吟隴頭吟望行人折楊柳闗山月洛陽道長安道豪俠行梅花落紫驑馬驄馬雨雪劉生古劍行洛陽公子行晉橫吹曲相和歌吳歌陌上桑鳳將雛碧玉懊憹子夜長史變阿子歡聞桃葉團扇公莫舞白紵舞晴防烏夜啼石城樂莫愁樂襄陽樂壽陽樂棲烏夜飛三洲晉宋雜歌估客樂楊叛兒襄陽蹋銅鞮上聲常林歡玉樹後庭花黃鸝畱金釵堂堂齊梁以後雜歌其它尙不可勝紀此其尢著者也若唐世樂歌雅盛第長孫無忌傾杯樂宗霓裳羽衣曲荔枝香梨園法曲涼州甘州伊州爲最有聲若花間艸堂所載抑又煩矣

論語鄭聲淫淫者聲之過也水溢於平曰淫水雨過於節曰淫雨聲濫於樂曰淫聲一也考工記曰善坊者水淫左傳曰星在嵗紀而淫於枵鄭聲淫者鄭國作樂之聲過於淫非謂鄭詩皆淫也後世失之解鄭風皆爲淫詩謬矣樂記曰流碎邪散狄成滌濫之音作而民淫亂狄與逖同逖成言樂之一終甚長淫泆之意也逖成者若古之曼聲後世之花字耳

今樂府所傳大曲皆出於唐而以州名者五伊涼熙石渭也涼州今轉爲梁州唐人已多誤用其實從西涼府來也凡此諸曲惟伊涼最著唐詩詞稱之極多如老去將何散旅愁新教小玉唱伊州求守管弦聲欵逐側商調裏唱伊州鈿蟬金鴈皆零落一曲伊州淚萬行公子邀歡月滿樓雙成揭調唱伊州賺殺唱歌樓上女伊州誤作石州聲胡部笙歌西部頭梨園弟子和涼州唱得涼州意外聲舊人空數米嘉榮霓裳奏罷唱梁州紅袖斜翻翠黛愁行人夜上西城宿聽得涼州雙管逐丞相新裁別離曲聲聲飛出舊梁州只愁拍盡涼州板畫出風雷是撥聲一曲涼州今不淸邊風蕭颯動江城滿眼由來是舊人那堪更奏梁州曲昨夜蕃軍報國仇沙州都防破梁州邊將皆承主恩澤無人解道取涼州皆王建張祐劉禹錫王昌齡髙駢溫庭筠張借諸人詩也古樂府有朱鷺曲解云因飾鼓以鷺而名曲焉又云朱鷺咒鼓飛於云末徐陵詩有鳧鐘鷺鼓之句宋之問詩稍看朱鷺轉尙識紫驑驕皆用此事蓋鷺色本白漢初有朱鷺之瑞故以鷺形飾鼓又以朱鷺名鼓吹曲也梁元帝放生池碑云元龜夜夢終見取於宋王朱鷺晨飛尙張羅於漢後與朱鷺飛雲末事相葉可以互證補樂府解題之缺也

王觀國學林新編曰秦再思紀異錄云琹譜胡笳曲者本昭君見胡人捲蘆葉而吹之昭君感之爲制曲凡十八拍觀國以爲董祀妻蔡琰文姬爲胡騎所獲歸作詩二章今世所傳胡笳曲十八拍亦用文姬詩中語蓋非文姬所撰乃後人所撰以詠文姬也紀異謂昭君制曲則誤矣王荊公作集曰胡笳十拍首言中郎有女能傳業者詠蔡文姬也王昭君未嘗有胡笳曲傳於世以上皆王說按琹集曰大胡笳十八拍小胡笳十九拍並蔡琰作又按蔡翼琹曲有大小胡笳十八拍沈遼集世名沈家聲小胡笳又有契聲一拍共十九拍謂之祝家聲祝氏不詳何代李良輔廣陵止息譜序曰契者明會合之至理殷勤之餘也李肇國史補曰唐時有董廷蘭善沈聲蓋大小胡笳云以此校之觀國謂非文姬所撰亦非矣又按謝希逸琹論曰平調昭君三十六拍胡笳昭君二十六拍淸調昭君九拍蜀調昭君十二拍吳調昭君十四拍杜瓊昭君二十一拍凡有七曲然則昭君亦有胡笳但指數不同耳庾信詩云右調琹上曲變入胡笳聲觀國謂昭君不能制曲又非也

霓裳羽衣曲劉禹錫詩云三鄕陌上望仙山歸作霓裳羽衣曲又王建詩云聽風聽水作霓裳白樂天詩注雲開元中西涼府節度使楊敬述造鄭嵎津陽門詩注云葉法善嘗引上入月宮聞仙樂及上歸但記其曲遂於笛中寫之會西涼府都督楊敬述進婆羅門曲與其聲調相符遂以月中所聞爲散序用敬述所進爲其腔而名霓裳羽衣曲諸說各不同宋蒲中逍遙樓楣上有唐人橫書類梵字相傳是霓裳譜字訓不通莫知是非或謂宋燕部有獻仙音曲乃其遺聲然霓裳本謂之道調法曲獻仙音乃小石調耳未知孰是也

國史譜言客有以按樂圖示王維維曰此霓裳第三疊第一拍也客未然引工按曲乃信此好奇者爲之凡畫奏樂止能畫一聲不過金石管弦同用一字耳何曲無此聲豈獨霓裳第三疊第一拍也或疑舞節及佗舉動拍法中別有奇聲可驗此亦未然霓裳曲凡十三疊前六疊無拍至第七疊方謂之疊徧自此始有拍而舞作故白樂天詩雲中序擘騞初入拍中序卽第九疊也第三疊安得有拍但言第三疊第一拍卽知其妄也或說常有人觀畫彈琴圖曰此彈廣陵散也此或可信廣陵散中有數聲佗曲皆無如潑攦聲之類是也

蜀檮杌記王衍十四年俳優有唱康老子者問李昊等其曲所出昊不能對徐光溥曰康老而無子落拓不事生業好與梨園樂工遊一旦家資蕩盡容悴而卒樂工嘆之因爲此曲又名得至寶按樂府雜錄亦云康老子者嘗與國樂狎蕩家偶一老嫗持舊錦褥貨鬻乃以半千獲之尋有波斯見大驚謂康曰何處得此至寶是冰蠶絲所織暑月陳於座一室淸涼卽酬千金康得之還與國樂追歡不經年復盡康卒樂人嘆之制此曲亦曰得至寶又曰得寶子然則得寶子之名樂府方備唐英亦未能詳也一說明皇新寵楊太眞語宮人曰朕得妃子如得至寶遂因制爲此曲

曲名有解紅者今俗傳爲呂洞賔作見物外淸音其名未曉和凝集有解紅歌云百戲罷五音淸解紅一曲新教成兩个瑤池小仙子此時奪卻柘枝名樂書云優童解紅舞衣紫緋繡襦銀帶花鳳冠蓋五代時人也焉有呂洞賔在唐世預塡此腔耶

樂苑云羽調有柘枝曲商調有掘柘枝此舞因曲爲名用二女童防施金鈴抃轉有聲其來也於二蓮花中蔵之花折而後見對舞相呈實舞中雅妙者也段成式寄溫庭筠云藍紙詩曰三十六鱗充使時數畨猶得寄相思待將袍襖重抄了寫盡襄陽掘柘詞

女樂之興本於巫覡周禮所謂以神仕者在男曰巫在女曰覡巫咸在上古已有之汲周書所謂神巫用國觀楚辭九歌所言巫以歌舞悅神其衣被情態與今倡優何異伊尹書云敢有恆舞於宮酣歌於室時謂巫風巫山神女之事流傳至今蓋有以也晉夏統傳女巫章丹陳珠二人並有國色莊服雅麗歌舞輕徊其解佩褫紳不待低帷暱枕矣其惑人又豈下於陽阿北裏哉教坊家有部有色部有部頭色有色長部如法部胡部之類色如雜劇色觱篥部舞旋色參軍色之類諸以雜劇色爲首雜劇用四人或五人末泥色主張引戲分付副淨色發喬副末色打諢又或添一人收孤老其吹曲破斷送者謂之把色見宋人灌園古杭夢遊錄

古人制尺以調律累黍以定尺漢志云律本起於黃鐘之長以羊頭山秬黍中者一黍之廣度之九十黍爲黃鐘之長蓋一黍約一分九十黍九寸律也周禮考工記於案言十有二寸於鎭圭言尺有二寸又言桓圭九寸是周人以十寸爲尺矣故歷代以周尺爲古尺漢有劉歆銅斛尺蔡邕銅籥尺建武銅尺漢官尺魏杜夔尺晉田父玉尺梁表景尺晉始平古銅尺汲冢玉律尺錢樂之渾儀尺隋開皇水尺官尺後魏元延明尺梁劉曜土圭尺五代王朴律準尺宋和峴尺太府布帛尺李照尺胡瑗阮逸尺晉荀勗依周禮制尺謂之晉前尺與劉歆銅斛尺建武銅尺祖衝之銅尺汲冢玉律尺其度皆合隋意以其與周尺同因以校諸代之尺田父玉尺梁表尺加勗尺七釐漢官尺加勗三分三釐始平銅尺杜夔尺加勗四分渾儀尺加勗六分四釐蔡邕銅籥尺加勗一寸五分八釐元延明尺加勗五分八毫開皇水尺加勗一寸八分六釐劉曜土圭尺加勗一寸五分夫史臣稱勗推考百代之法術極精宻及阮咸聽其所造之樂則又以鐘律聲髙樂音哀思及得始平古銅尺果長勗所造四分是豈可以勗所造獨是而諸代盡非也宋仁宗朝詔丁度詳定鄧保信等所定律尺則以和峴之景表尺爲長王朴律準尺比漢錢尺長二分比景尺短四分有奇胡阮保信及李照所用太府寺布帛尺其制彌長去古彌逺不可依用然則鐘律尺度之中將何所據而爲定依也

古樂器其始作槪有可攷其見於論辧者不載今按古記一一疏注之歌舞山海經曰帝俊八子始爲歌舞孟頻帝王統錄曰陰康氏作舞呂氏春秋云陶唐氏作舞胡舞風俗通曰漢靈好胡舞鼓吹蔡邕禮志曰鼓吹岐伯所作以其徳也鼓禮記曰土鼓簣桴伊耆氏之樂也鞞鼓呂氏春秋曰帝嚳令抃卜作鼓鞞又曰倕作鞞鼓部鐘山海經曰炎帝之孫伯陵因鼓遂爲鐘磬世本曰母勾作磬簨簴禮記曰夏后氏勾龍作簨簴直曰簨橫曰簴用縣鐘磬也鐸鬻子曰禹之治天下也宣人事者振鐸角馬融曰黃帝會羣臣於太山作淸角之音琴世本曰神農作琴廣雅曰伏羲氏琴長七尺二寸上有五禮記曰舜作琴瑟世本曰庖羲氏作瑟史記曰帝使素女鼓五十瑟帝悲禁之不止攺其瑟爲二十五弦山海經曰帝俊子晏龍始爲瑟也箏風俗通曰箏五築身今並梁二州箏形如瑟不知誰所攺也或曰蒙恬所造也籥禮記曰伊耆氏作葦籥簫禮記曰女媧氏作簫風俗通曰舜作簫笙世本曰女媧氏作笙簧竽世本曰隨作竽女媧氏臣也塤世本曰商辛作塤宋衷曰商辛周平王之諸侯也周禮小師均教吹塤箎世本曰蘇成公作箎宋衷曰周平王時諸侯也古史曰古有箎尙矣蘇成公善箎按蘇公作何人斯引塤箎爲詠亦未知果善箎否也箜篌釋名曰師涓所作靡靡之樂蓋空國之侯淫聲也史記曰武帝祠太一后土始用樂箜篌自此起續漢記曰靈帝作箜篌築史記曰髙漸離善擊築則戰國前已有之矣

後漢禰衡傳云衡方爲漁陽參撾蹀而前注云文士傳曰衡擊鼓作漁陽參槌自蹋地來前躡馺足腳容態不常皷聲甚悲易衣畢復擊皷參槌而去至今有漁陽參槌自衡始槌及撾並擊皷杖也參撾是擊皷之法而王僧孺詩雲散度廣陵音參寫漁陽曲自音云參七紺反後諸文士多同用之據此詩意以爲曲奏之名則槌字入於下句全不成文下云復參槌而去是知參槌二字當相連而讀又按楊文公談苑載徐鍇至中書舎人尢嗜學該博領集賢學士校祕書時吳淑爲校理古樂府中有摻字者淑多攺爲操蓋章屮之變鍇曰非可以一例攺漁陽摻者音七鑑反三撾皷也禰衡作漁陽參撾皷歌詞云邊城晏開漁陽摻黃城蕭蕭白日暗淑嘆服之餘謂槌撾一也故或用槌字然參字當如徐說音七鑑反三撾皷也以其三撾故因謂之摻故唐李義山聽皷詩云欲問漁陽摻時無禰正平古詩云必投潘嶽果誰參禰衡撾亦以去聲讀之也沈存中筆談論廣陵散雲散是曲名如摻弄摻淡序引之類乃引潘嶽笙賦云流廣陵之名散又應璩書云聽廣陵之淸散則知散爲曲名明矣所謂漁陽摻者正如廣陵散也

楊誠齋詩曰天上歸來已六更固知宋事不知何有六更也蟫精雋云宋內五皷絕梆皷徧作謂之蝦蟆更其時禁門開而百官入所謂六更也如方外之攢防卽今之發擂耳

記裏皷車沈約宋書不著作者劉宋髙祖平姚所得行每一里木人擊皷一椎按栁子厚有記裏鼓詩楊鉄崖有賦云虛輪暈軫橫轅倚輗平廂互搆低髙間施木鐫象以正立手潛奮而有擕列鼓鐲於上下各扣擊以司時始越裏以一發繼蓬蓬而運規途倍五以至十鏗金聲以應期縱徵行之徐疾咸適節而合宜𨿽亭堠之旁羅已黙測而先知此車制之大槪也

古之銅鼓鑄異獸形爲飾以髙大爲貴面闊丈餘出於南蠻天竺國馬援徵交趾得而鑄爲馬式後有大中小之制廣西岑溪縣有銅鼓神廟南寧志馬援銅鼓形如坐墪而空其下滿腹皆細花紋四角有小蟾蜍兩人舁行拊之聲如鞞鼓又雷州天寧寺銅鼓髙二尺四寸徑四尺餘形極精致通典雲南雄諸蠻欲相攻擊則鳴此鼓到者如雲家有鼓者號曰都老或云諸葛亮散埋銅鼓以魘蠻獠廉州誌亦云孔明徵蠻之具其所雲中小銅鼓以革冒一面而擊之響亮不下鳴鼉今則懸而擊之者也觀石鼓可以蒙皮而擊則銅之蒙革無不可矣姑蘇城外寒山寺夜半鐘聲到客船按王直方詩話引於鵠白樂天溫庭筠半夜鐘句爲證詩眼又引齊武帝景陽樓有三更鐘丘仲孚讀書限中宵鐘阮景仲守吳興禁半夜鐘爲證唐書栁公綽傳亦載人定鐘事又墨客揮犀又引於鄴詩逺鐘來夜半皇甫冉詩夜半隔山鐘爲證野客叢書又引司空文明詩杳杳疏鐘發中宵獨聽時王建宮詞未臥常聞半夜鐘陳羽詩隔水悠半夜鐘許渾詩月照千山半夜鐘爲證且引江南野錄載李升受禪之初忽夜半一僧撞鐘滿州皆驚召將斬之曰偶得月詩云云遂釋之或者謂如野錄所載則吳中以半夜鐘爲異矣然所謂半夜鐘蓋有處有之有處無之非謂吳中皆如此也

管子曰黃帝作五鐘以正五聲所以分五行也許氏辧鐘爲酒器而鐘爲樂鐘考景鐘咊鐘其銘皆作鐘不從童也惟寶咊鐘作鐘是知古者於此不一其書矣徐廣車服儀制云角前世書記所不載而黃帝內傳云女請制角二十四說文及晉書志通禮義纂亦云然又云請制旗幟以象云物鑄鉦鐃以擬雹聲鼓鼙以當雷霆皆女之所請而徐儉角賦以爲帝會羣臣所作謂角者非也按周禮以鼖鼓軍事六典樂錄說者云蚩尢帥魑魅與黃帝戰於涿鹿之野帝命吹角爲龍吟禦之馬融又云出吳越谷儉黃帝會羣臣於泰山作淸角之音似兩鳳雙鳴二龍齊吟丹虵繞首雄虹帶天橫吹雙角之實不過如此魏武北徵烏丸越沙漠軍士多思歸於是減爲中鳴尢更悲切故有長鳴中鳴吹角三部云晉庾翼與燕王書曰今致畫長鳴角一雙幡眊副是其遺制也

宋韋禹錫道州鼓角樓記云鼓角之制其來逺矣肇黃帝之禦宇戰蚩尢於涿野克壯乎虎旅取象乎龍吟爾後始備於鹵簿嗣定於雅樂前徵烏蠻之國遂寢於兜勒之曲後分熊軾之寄乃限於天驕之奏故有屹襄湖之峻雉敞云構之飛譙三吹之調切深七萃之師咸肅丕顯乎威武底寧乎邊鄙則知聖人備物制用其利博哉近世胡祭酒儼云畫角之曲曹子建所作其詞云爲君難爲臣難難又難其說甚新然不著出處諸書亦不見其事按陳氏樂書文獻通考事物紀原最爲博引亦不載其事韋禹錫此記徧徴鼓角前事可謂無遺曹植名人豈應遺漏胡氏此說似爲無稽恐出俗口不載典冊未可據也如近世傳雙陸爲子建制洪邁雙陸譜云世傳爲曹植制非乃知典冊所不收者皆俗傳之妄耳胡角者本以應胡笳之聲後漸用之橫吹有雙角卽胡樂也張騫入西域傳其法惟得摩訶兜勒一曲李延年因胡曲更造新聲二十八解乘輿以爲武樂後漢以給邊將魏晉以來二十八解不復具存其所用者惟黃鵠壠頭出闗入闗出塞入塞折楊栁黃覃子赤之楊望行人十曲按魏晉之世有孫氏善舊曲宋識善擊節唱和陳左善淸歌列和善吹笛郝索善彈箏朱生善琵琶尢發新聲故傅著書曰人若欽所聞而忽所見不亦異乎設此六人生於上世越今古而無儷何但於防牙同契哉唐樂所載有大橫吹部小橫吹部

白樂天觱篥詩翦削幹蘆挿寒竹九孔漏聲五音足又云指防之下師授聲含嚼之間天與气卽今頭管又牧童剝楊樹皮卷成觱篥以竹爲管而吹之亦有用桃皮者卽所謂桃皮蘆管之制古名管木其聲應簫笳橫吹之南蠻髙麗之樂也廣西苗用蘆葉卽蘆笳蘆管之類也觱篥本名悲篥聲悲亦有以角爲之以驚中國之馬后乃以笳爲首以竹爲管所法者角音故曰角卽今畫角革角長五尺形如竹筒唐鹵簿軍中皆用之或竹木或皮

箏秦聲傅曰蒙恬所造有彈箏搊箏臥箏髙麗樂五箏見風俗通十二箏十三弦箏見唐樂志又宋文帝賜何承天銀裝箏唐淸樂有云和箏又有軋箏古之善箏者郝索謝常桓伊何承天辛宣仲陸大喜見通考又索成宗伯夷善鼓箏見燉煌實錄

古者造琴之法削以嶧陽之桐成以檿桑之絲徽以麗水之金軫以昆山之玉𨿽成器在人而音含太古矣蓋其制長三尺六寸六分象期之日也廣六寸象六合也有五象五行也腰廣四寸象四時也前廣後狹象尊卑也上圓下方象天地也徽十有三象十二律也餘一以象閏也其形象鳳而朱鳥南方之禽樂之主也五分其身以三爲上二爲下參天兩地之義也司馬遷曰其長八尺一寸正度也由是觀之則三尺六寸六分中琴之度也八尺一寸大琴之度也至於弦之數先儒謂伏羲氏以五蔡邕以九孫登以一郭璞以二十七琴頌以十三雄謂陶唐氏加以二以爲會君臣之恩桓譚以爲文王加少宮少商二釋知匠以爲文王武王各加一以爲文武是爲七蓋聲不過五小者五法五行之數也中者十大者二十法十日之數也一則聲或不備九則聲或太多至於全之爲二十七半之爲十三皆出於七倍差溺於二變二少以應七始之數也

古琴惟夫子列子二樣若太古琹或以一叚木爲之並無肩腰惟加嶽亦無焦尾安焦尾處則橫堅木以承而夫子列子樣亦皆肩垂而闊非若今聳而狹也惟此二樣乃合古制近世云和樣於嶽之外刻作雲頭捲而下通身如一瓶狀或以夫子樣周徧皆作竹節樣其異樣不一皆非古制又於第四下安徽以求異曰此外國琴尢可笑也

斵琴名手自伯喈外隋則趙取利唐則雷霄雷盛雷玨雷文雷迅郭亮沈鐐張鉞金儒僧三慧宋則蔡睿朱仁霽衛忠正趙仁濟馬希仁馬希先金淵金公路陳亨道馬大夫梅四龔老林杲元則嚴古淸施溪云施谷云施牧州見輟耕錄

古琴有大琴中琴小琴頌琴一琴十三琴月琴素琴伏羲琴夫子琴靈開琴靈和琴見文獻通考黃帝琴名淸角見梁元纂要趙后琴名鳳凰見西京雜記齊桓公琴名號鐘楚莊王琴名繞梁司馬相如及蔡琰琴皆名緑綺雄琴名淸英蔡邕琴名焦尾謝莊琴名怡神李勉琴名寒玉石和志百衲見通考又響泉韻磬見國史補侍禦尉遲君長樂馮端琴有荔枝見通考又有冰淸春雷玉振黃鵠秋嘯鳴玉瓊響秋懷古南薫大雅松雪浮磬奔雷存古冠古渉深天球【趙子昂以大雅名堂松雪名齋當是二琴爲所有耳】又混沌材玲瓏玉萬壑松雪夜冰玉澗鳴泉石上淸泉秋塘寒玉九霄環佩已上俱見輟耕錄又吳越有洗凡淸絕二琴見洞天淸祿集

集韻謂黃帝使素女鼓五十瑟帝悲不可禁命去其半定爲二十五至秦俗惡薄有父子爭瑟者又各分其半故當時名其器爲箏又曰二器今皆十三實瑟之餘制也呂氏古樂紀乃曰瞽瞍拌五之琴作以爲十五之瑟命曰大章以祭上帝舜立仰延【疑樂官名】乃拌瞽瞍之所爲瑟益之八以爲二十三之瑟然則瑟之在古其規制更益亦屢矣

類說呂阿香戛圓腹圓腹者琵琶也今琵琶腹不甚圓恐當是阮也漢唐以來琵琶皆用撥而今手彈琵琶或曰自貞觀中裴洛兒始當時謂之搯琵琶古琵琶用鵾雞肋開元叚師用皮阮圓槽而十三柱也世以阮咸得名而黃庭堅摘阮歌云手揮琵琶送飛鴻身今親見阮仲容則誤以爲仲容所作唐有五者如琵琶而小北國所出樂工裴神符初以手彈太宗悅甚後人習爲搊琵琶元微之詩琵琶宮調八十一三調中彈不出賀懷智云琵琶有八十四調內黃鐘太簇林鐘宮聲彈不出也今止二十八調也今琵琶四後周書武帝所彈五一名阮咸故今名阮又形圓如月一名月琴又有六角八角者皆四所謂酒徒鮑家四者或此又有三者直名曰三子非古雅樂也

枇杷見上林賦初無音周祗枇杷賦曰名同音器質異貞松則是與琵琶音相同也琵琶見阮咸傳亦無音今人皆作平聲然古人詩中琵字多作仄聲用如白樂天金屑琵琶槽四弦不似琵琶聲忽聞水上琵琶聲朱史君斷腸猶帶琵琶皆讀如被聲今吳音讀作弼音乃入聲也

琵琶唐有搊琵琶大琵琶小琵琶秦漢琵琶扶南髙麗龜玆疏勒有虵皮琵琶後魏宣武有屈茨琵琶唐天寶中宦者白秀正使西蜀得雙鳯琵琶南齊武帝賜禇淵金縷柄銀柱琵琶侯景使大樂令彭儁賫曲頸琵琶唐文宗朝內庫有大忽雷琵琶小忽雷琵琶或云楊太眞彈物唐史盛作六琵琶鄭喜子進七琵琶北齊李搔李徳忱造八琵琶

李商隠詩云錦瑟無端五十說者以爲錦瑟者令狐丞相侍兒小名此篇皆寓言而不知五十所起劉昭釋名箜篌云師延所作靡靡之樂蓋空國之侯所作也叚安節樂府錄云箜篌乃鄭衛之音以其亡國之聲故號空國之侯亦曰坎侯吳兢解題云漢武依琴造坎侯言坎坎應節後訛爲箜篌予按史記封禪書云漢公孫卿爲武帝言黃帝使素女鼓五十弦瑟云云於是武帝益召歌兒作二十五及箜篌應劭曰帝令樂人侯調始造此器前漢郊祀志備書此事言空侯瑟自此起顏師古不引劭所注然則二樂本始曉然可考𨿽劉吳博洽亦不深究且空元非國名其說尢穿鑿也初學記太平禦覽編載樂事亦遺而不書莊子言魯之調瑟二十五皆動蓋此云續漢書云靈帝胡服作箜篌亦非也

缶土器可鼓蓋中虛善容外圓善應中聲之所自出而爲立秋之音也易之比盈缶坎用缶離鼓缶詩之宛丘擊缶乃三代以前上古之器想卽今盎盆之類或曰形如覆盆以四杖擊之或言唐堯時有擊壤而歌者因使廓以糜防缶而鼓之理或然也莊周鼓盆而歌墨子吟缶齊景公鼓盆史記趙王爲秦王擊缶李斯以擊甕扣缶爲秦聲則其來久矣宋儒以爲出於西戎不學之故也

笛有雅笛有羌笛有胡笛其形制所始舊說皆不同周禮笙師掌教箎或云漢武帝時丘仲始作笛又雲起於羌人後漢馬融所賦長笛空洞無底剡其上五孔一孔出其背正似今之尺八李善爲之注云七孔長一尺四寸此乃今之橫笛耳太常鼓吹部中謂之橫吹非融之所賦者融賦云易京君明識音律故本四孔加以一君明所加孔後出是謂商聲五音畢沈約宋書亦云京房借其五音周禮笙師注杜子春云乃今時所吹五空竹篴以融約所記論之則古不應有五孔則子春之說亦未爲然今三禮圖畫亦橫設而有五孔又不知出何典據也

馬融笛賦云裁以當簻便易持李善注謂簻馬防也裁笛以當馬簻故便易持此謬說也笛安可爲馬防簻管也古人謂樂之管爲簻故潘嶽賦云修簻內辟余簫外透裁以當簻者余器多裁眾簻以成音此笛但裁以簻五音皆具當簻之工不假繁猥所以便而易持也簫管爾雅有防簫筊簫舜有韶簫前代有洞簫隋有歌簫唐樂圖有十八管二十一管簫禮圖有雅簫頌簫漢樂有短簫洞防記神女有鳯簫唐有防樂簫淸樂簫教坊簫唱簫和簫女媧命娀陵作都良管陳氏樂書有孤竹管孫竹管陰竹管北國有蘆管唐樂有七星管古又有雙鳳管唐史盛作太平管唐樂部有駱駝管跋膝管宋有拱辰管秦庫有昭華管

小說載酒令遙望漁舟不隔尺八又明皇在仙宮以好吹尺八謫人間沈括云馬融笛賦空洞無底剡其上五孔一孔出其背正似今之尺八楊用修云六孔旁一孔加竹木足黃鐘一均或謂之尺八管按容齋隨筆載逸史開元末一狂僧住洛陽回寺一老僧令於空房內取尺八來乃笛也則尺八爲笛明矣

前代樂飲酒酣必起自舞詩云屢舞仙仙是也宴樂必舞但不宜屢耳前代譏在屢舞不譏舞也漢武帝樂飲長沙定王舞是也魏晉以來尢重以舞相屬謝安以屬桓嗣是也近代以來此風絕矣宋孝武帝大明中以鞞拂雜舞合之鐘石施於朝廷鶴舞馬舞竹書穆天子傳亦有之宋鮑照又有舞鶴賦此舞或時而有非樂府所統唐翔麟鳳苑廐有蹀馬俯仰騰躍皆合曲節朝會用樂則兼奏之

菩薩鬘詞考杜陽編謂大中初女蠻國貢雙龍犀明霞錦其國人危髻金冠瓔珞被體故謂之菩薩鬘當時倡優遂制菩薩鬘曲文士亦往往聲其詞優者作女王曲音詞宛暢傳於樂部佛經戒律有香油塗髮華鬘被首白樂天蠻子朝詩花鬘抖擻龍蛇動是其證也今訛作蠻者非然此詞李太白集已有則所云大中初貢者亦非也

傀儡子起乎漢祖平城之圍陳平造木偶人運機闗舞埤堄間閼氏望見謂是生人慮冒頓必納之遂退軍史家但云祕計鄙其防下耳宋朝王韶開熙河之後亦以舞迓鼓使諸羌出觀遂破鬼章此兩得以爲防也今元宵舞者是其遺制然舞之類亦頗多有大垂手小垂手字舞花舞馬舞或象驚鴻或如飛燕婆娑舞態也曼延舞綴也舞曲有緑腰蘇合香屈柘湖渭州圍乳旋甘州等字舞以身亞地布成字也今慶壽錫燕排塲作天下太平字者是也花舞者著緑衣偃身合成花卽今柘枝舞有花心者是也馬舞者以攏馬人著彩衫執鞭於牀上舞躞蹀皆應節奏唐宴吐番蹀馬之戲皆五色彩絲金具裝於鞍上加驎首鳳翅樂作馬皆隨音蹀足宛轉中節北人大駭明皇之舞馬亦其遺意爾

古之舞有帗舞羽舞皇舞旄舞幹舞人舞野舞萬舞周制也公莫舞卽巾舞巴渝舞女舞鞞舞七鞶舞漢制也白紵舞幡舞扇舞晉制也城舞後周平齊制也萬嵗舞師子舞霓裳舞坐部舞立部舞傾杯舞軟舞健舞嘆舞唐制也

古之雜戲魚龍曼延見漢書髙絙鳳皇安息見鄴中記都盧尋橦丸劍吞刀履索吐火衡狹燕濯見西京賦跟掛腹旋見西都賦戲車山車興雨動雷激水轉石嗽霧扛鼎見李尢長樂觀賦象人見西漢書怪獸舎利見後漢書紫鹿跂行巨象行乳見晉書跳鈴擲劍見梁書魁礧子排闥瞠面打毬猨騎參軍踏揺娘假婦蘇葩蔵挾雜旋弄槍蹵瓶擎戴抝腰飛彈見唐世小說

夷狄之樂周有扶婁樂漢有撣國樂北周有百濟伎西魏有髙昌部後魏有西涼伎隋有疏勒部龜玆部康國部安國部天竺樂於闐樂扶南樂赤土樂周隋有鮮卑樂唐有南詔樂驃國樂乞寒潑胡戲其樂器則百濟有鼓角箜篌箏竽箎笛桃皮觱篥三韓有瑟倭國有五琴笛髙昌有豎箜篌琵琶五笙笛簫觱篥毛員鼓都曇鼓答臘鼓腰鼓羯鼓雞婁鼓銅鼓銅鈸疏勒器有橫笛提鼓余與髙昌同第無毛員都曇銅鼓銅鈸康國有長笛正鼓和鼓銅鈸安國有箜篌琵琶五笛簫雙觱篥正鼓和鼓銅鈸歌簫小觱篥桃皮觱篥腰鼓齊鼓擔鼓乞寒有大鼓小鼓琵琶五箜篌笛西涼有編鐘編磬築竽豎笛橫吹大小觱篥琵琶五弦豎箜篌臥箜篌箏笙簫腰鼓齊鼓擔鼓銅鈸天竺有鳳首箜篌五琵琶橫笛銅鼓毛員鼓都曇鼓銅鈸於闐有胡琴拂菻有胡琴偏鼓九眞有銅鼓扶南有匏琴林邑有琴笛琵琶五附國有長笛鼓簧哥羅有瑟琵橫笛銅鈸鐵鼓闍婆有橫笛鼓板三佛齊有小琴小鼓占城有胡琴笛鼓大鼓防牱有鑼鼓瓢笙羅番有葫蘆笙

說略卷十一

欽定四庫全書

說略卷十二

明顧起元撰典述上

漢以後經學言易自淄川田生言書自濟南伏生【名勝】言詩則申公轅固生韓嬰言禮則魯髙堂生言春秋於齊則胡母生於趙則董仲舒又有傳云易三家曰施讎孟喜梁丘賀又淮南王聘明易者九人號九師說見漢藝文志又易九家荀爽京房馬融鄭宋衷虞翻陸績姚信翟子見釋文序錄又古易五家呂大防說之雎陽王氏東萊呂氏周燔見續書目書三家曰歐陽和伯夏侯建夏侯勝見儒林傳詩四家曰魯申公齊轅固韓韓嬰毛萇見藝文志春秋五家曰左氏公羊髙谷梁赤鄒氏夾氏見藝文志又谷梁說有五家尹更始劉向周慶丁姓王亥禮記三家曰戴徳戴聖慶普見藝文志又禮記五傳弟子髙堂生蕭奮後蒼二戴周禮三家曰杜子春鄭大夫興鄭司農奮孝經六家曰孔安國鄭康成韋昭王肅虞翻劉邵論語三家曰古文二十一篇分堯曰下章有兩子張魯論二十篇齊論二十二篇有問王知道又論語十三家曰衛瓘繆播欒肇郭象蔡謨袁宏江惇蔡系李充孫綽周懷範寧王瑉見皇侃疏

漢建初八年詔選髙才生受四經乃左氏谷梁春秋古文尙書毛詩也漢藝文志五學五經乃詩書禮樂春秋也建元五年立五經博士乃詩書禮易公羊春秋也子法言五經爲辯乃易書禮詩春秋也唐五經博士乃周易尙書毛詩左氏春秋禮記也孔穎達與諸儒撰定五經正義乃周易尙書毛詩禮記春秋也禮記經解六藝政教得失乃詩書樂易禮春秋也史記孔子曰六藝於治一也乃禮樂書詩易春秋也莊子天下篇六經與上同漢武表章六經乃易書詩禮樂春秋也秦宓曰文翁遣司馬相如東受七經又咸有七經詩隋樊深有七經義綱七經論乃易書詩三禮春秋也宋劉敞有七經小乃詩書春秋周禮儀禮禮記論語也經典釋文序錄九經乃易書詩三禮春秋孝經論語也漢書藝文志九經唐谷那律稱九經庫韋表微著九經師授譜後唐校九經鏤板於國子監乃易書詩禮樂春秋論語孝經小學也南史周續之通十經乃五經五緯也宋百官志國子助教十人分掌十經乃周易尙書毛詩禮記周官儀禮春秋左氏公羊谷梁論語孝經莊子孔子繙十二經以說老聃云詩書禮樂易春秋又加六緯一說易上下經並十翼也一云春秋十二公經也今十三經注疏國子監刋本乃易書詩禮記周禮儀禮左氏春秋公羊谷梁論語孝經孟子爾雅也

周易二萬四千二百七字尙書二萬五千七百字毛詩三萬九千一百二十四字禮記九萬九千二十字周禮四萬五千八百六字左春秋一十九萬六千八百四十五字論語一萬三千七百字孟子三萬四千六百八十五字孝經一千九百三字大小九經合四十八萬四千九十五字

夫子之言易曰河出圖洛出書聖人則之易於圖書固所兼法周人寶藏河圖孔子嘆河不出圖是河圖也者古盛世實有之非後世會也孔安國曰龍馬出河伏羲則其文以畫八卦謂之河圖又曰天與禹洛出書神龜負文出列於背有數至九禹因而第之以成九類劉歆乃曰伏羲氏受河圖則而畫之八卦是也禹治水賜洛書法而陳之洪範是也又敍洪範曰自五行至六極凡六十五字洛書本文也夫安國所謂文者特數著乎象而錯綜可觀爾歆謂洛書有字則與孔異矣疑此時圖書已自不存故各出意想而終無定證然劉歆專佐符命正使家祕蔵有之歆何以不得而見此不可曉也鄭康成則直曰河圖有九篇洛書有六篇說者謂其本諸緯書者哀平間實始有之非古也不可據也夫文字生於卦畫卦畫發於圖書故易謂書契取夬爲象若圖書始出而篇章已具則所謂書契取夬者誤矣特不知漢未逺古二圖尙皆茫昧而陳摶之徒生二千年後何從得之然而九位者三列數之旁正縱橫無有不爲十五故劉牧李泰伯悉謂非僞爲而幹鑿度本出漢世其書多言河圖曰太一取之以行九宮四正四維皆十五也夫太一非所論其所謂四正四維環拱一五無往而不爲十五卽此圖也然則昔之作爲幹鑿度者實嘗親見是圖其書言七八之象九六之變皆以十五爲宿蓋於圖乎得之也幹鑿度世儒多引之以明易指而鄭康成之論大衍以十日十二辰二十八宿爲五十亦自幹鑿度出也晉張湛傳列子至七變爲九曰此章全是周易幹鑿度則漢魏以降凡言易老者皆已宗而用之非後世托爲也

系辭云河出圖洛出書聖人則之又禮緯含文嘉曰伏羲徳合上下天應以鳥獸文章地應以河圖洛書伏羲則而象之乃作八卦故孔安國馬融王肅姚信等並云伏羲得河圖而作易是則伏羲𨿽得河圖復須仰觀俯察以相參正然後畫卦𨿽畫八卦而其變通猶自未備故因八卦而更重之卦有六爻遂重爲六十四卦也然重卦之人諸儒不同凡有四說王輔嗣等以爲伏羲重卦鄭之徒以爲神農重卦孫盛以爲夏禹重卦史遷等以爲文王重卦其言夏禹及文王重卦者案系辭神農之時已有蓋取益與噬嗑以此論之不攻自破其言神農重卦亦未爲得今以諸文驗之案說卦云昔者聖人之作易也幽贊於神明而生蓍凡言作者創造之謂也神農以後便是述修不可謂之作也則幽贊用蓍謂伏羲矣故幹鑿度云垂皇防者羲上系論用蓍云四營而成易十有八變而成卦旣言聖人作易十八變成卦明用蓍在六爻之後非三畫之時伏羲用蓍卽伏羲已重卦矣說卦又云昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦旣言聖人作易兼三才而兩之又非神農始重卦矣又上系云易有聖人之道四焉以言者尙其辭以動者尙其變以制器者尙其象以卜筮者尙其占此之四事皆在六爻之後何者三畫之時未有彖繇不得有尙其辭因而重之始有變動三畫不動不得有尙其變揲蓍布爻方用之卜筮蓍起六爻之後三畫不得有尙其占自然中間以制器者尙其象亦非三畫之時今伏羲結繩而爲网罟則是制器明伏羲已重卦矣又周禮小史掌三皇五帝之書明三皇已有書也下系云上古結繩而治後世聖人易之以書契蓋取諸夬旣象夬卦而造書契伏羲有書契則有卦矣故孔安國書序云古者伏羲氏之王天下也始畫八卦造書契以代結繩之政又曰伏羲神農黃帝之書謂之三墳是也又八卦小成爻象未備重三成六能事畢矣若言重卦起自神農其爲功也豈比系辭而已哉何因易緯等數所歷三聖但云伏羲文王孔子竟不及神農明神農但有蓋取諸益不重卦矣故今依王輔嗣以伏羲旣畫八卦卽自重爲六十四卦爲得其實其重卦之意備在說卦伏羲之時道尙質素畫卦重爻足以垂法後代澆訛徳不如古爻象不足以爲教故作系辭以明之

周易系辭凡有二說一說卦辭爻辭並是文王所作案系辭云易之興也其於中古乎作易者其有憂患乎又曰易之興也其當殷之末世周之盛徳耶當文王與紂之事耶又幹鑿度云垂皇防者羲卦道演徳者文成命者孔通卦驗又云蒼牙通靈昌之成孔演命明道經準此諸文伏羲制卦文王系辭孔子作十翼易歷三聖謂此也故史遷云文王因而演易鄭學之徒並依此說也二以爲驗爻辭多是文王後事案升卦六四王用亨於岐山武王克殷之後始追號文王爲王若爻辭是文王所制不應云王用亨於岐山又明夷六五箕子之明夷武王觀兵之後箕子始被囚奴文王不宜豫言箕子之明夷又旣濟九五東鄰殺牛不如西鄰之禴祭說者皆云西鄰謂文王東鄰謂紂文王之時紂尙南面豈容自言已徳受福勝殷又欲抗君之國遂言東西相鄰而已又左韓宣子適魯見易象云吾乃知周公之徳周公被流言之謗亦得爲憂患也驗此諸說以爲卦辭文王爻辭周公馬融陸績等並同此說今依而用之所以只言三聖不數周公者以父統子業故也案禮稽命徴曰文王見禮壊樂崩道孤無主故說經禮三百威儀三千其三百三千卽周公所制周官儀禮明文王本有此意周公述而成之故系之文王然則易之爻辭亦是文王本意故易緯但言文王也

按周禮太卜三易云一曰連山二曰歸蔵三曰周易杜子春云連山防羲歸蔵黃帝鄭易贊及易論云夏曰連山殷曰歸蔵周曰周易鄭又釋云連山者象山之出云連連不絕歸蔵者萬物莫不歸蔵於其中周易者言易道周普無所不備鄭𨿽有此釋更無所據之文按世譜等羣書神農一曰連山氏亦曰列山氏黃帝一曰歸蔵氏旣連山歸蔵並是代號則周易稱周取岐陽地名毛詩云周原膴膴是也又文作易之時正在羑里周徳未興猶是殷世也故題周別於殷謂之周易猶周書周禮題周以別余代故易緯云因代以題周是也先儒又兼取鄭說云旣指周代之名亦是普徧之義𨿽欲無所遐棄亦恐未可盡通其易題周因代以稱周是先儒更不別解惟皇甫謐云文王在羑里演六十四卦著七八九六之爻謂之周易以此文王安周字其系辭之文連山歸蔵無以言也

容齋隨筆載易舉正云曾得王輔嗣韓康伯手寫注定傳授眞本比校今世流行本或將經入注用注作經小象中間以下句反居其上爻辭注內移後義卻處於前兼有脫遺兩字顚倒謬誤者如坤初六履霜堅冰至象曰履霜陰始凝也馴致其道至堅冰也今本於象文霜字下誤增堅冰二字屯六三象曰卽鹿無虞何以從禽也今本脫何字師六五田有禽利執之無咎元本之字誤作言觀注義亦全不作言字釋也比九五象曰失前禽舎逆取順也今本誤倒其句賁亨不利有攸往今本不字誤作小字剛柔交錯天文也文明以止人文也注云剛柔交錯而成文焉天之文也今本脫剛柔交錯一句坎卦習坎上脫坎字姤九四包失漁注云有其漁故失之也今本誤作無魚蹇九三往蹇來正今本作來反困初六象曰入於幽谷不明也今本谷字下多幽字鼎彖聖人亨以饗上帝以養聖賢今本正文多而大亨三字故注文亦誤增大亨二字震彖曰不喪匕鬯可以守宗廟社稷以爲祭主也今本脫不喪匕鬯一句漸象曰君子以居賢徳善風俗今本正文脫風字丰九四象遇其夷主吉志行也今文脫志字中孚彖豚魚吉信及也今本及字下多豚魚二字小過彖柔得中是以可小事也今本脫可字而事字下誤增吉字六五象曰宻雲不雨已止也注陽已止下故也今本正文作已上故注亦誤作陽已上故止也旣濟彖曰旣濟亨小小者亨也今本脫一小字系辭二多譽四多懼注云懼近也今本誤以近也字爲正文而注中又脫懼字雜卦防稚而著今本稚誤作雜字

易者廬之名守宮是矣【守宮卽蜥蜴也與龍通气故可禱雨與虯同形故能嘔雹】身色無恆日十二變是則易者取其變也彖者茅犀之名狶神是矣【彖亦曰茅犀狀如犀而小角善知吉凶交廣有之土人名曰豬神】犀形獨角知幾知祥是則彖者取於幾也象大荒之獸也人希見生象也按其圖以想其形名之曰像故其爲字從人於象也卦孔穎達曰卦者掛也掛之於壁也蓋懸物之杙也爻木經云爻者交疏之窻也其字象窻形今之象眼窻也一窻之孔六十四六窻之孔凡三百八十四也所取於爻者義取於旁通所取於卦者懸有小大也五十學易朱元晦言孔子年已七十劉器之言五十乃卒字之誤皆非也宣尼世家云孔子晚而喜易序彖系象說卦文言讀易韋編三絕曰假我數年若是我於易則彬彬矣易鑿度云孔子占易得旅息志停讀五十究作十翼蓋仲尼自言加我數年如五十之時以學易則可以無大過之事矣是加卽史記之假也謂假使也五十卽鑿度之五十也謂能如壯年之精力也大過卽易之卦名也謂可無大過之失也

易曰其亡其亡系於包桑今之解者以包桑爲固結之諭非也包桑豈固結之物乎蓋古人朽索六馬虎尾春冰之類也陸宣公收復河北後請罷兵狀有云邦國之杌隉綿綿聮聮若包桑綴旒幸而不殊者屢矣此得其解

易噬嗑九四噬幹胏得金矢王弼注金剛也矢直也程子傳云金取剛矢取直以九四陽徳也朱子本義乃引周禮古之訟者先入鈞金束矢而後聽之黃東發云周禮出於王莽之世未必盡皆周公之制若先取出金而後聽其訟周興來俊臣之所不爲況成周之世哉蓋劉歆逢王莽之惡爲聚財之囮旋激天下之亂而不果施行又可以誣聖經乎其說卓而正矣按淮南子齊桓公將欲徵伐甲兵不足乃入輕罪者贖以金刀訟不勝者出一束箭百姓皆悅乃矯箭爲矢鑄金爲刃遂霸天下歆之附會周禮實本於此然此說乃六國陰謀托之齊桓今觀管仲內政何等規模亦決不爲此也

庾子山哀江南賦聲超於系表道髙於河上明集道照機前思超系表又言超超而出象理亹亹而逾系系表二字人多不解所出按晉春秋荀粲曰立象以盡意非通乎象外者也系辭以盡言非言乎系表者也象外之意系表之言固蘊而不出矣晉春秋今亡僅見類書所引耳

易憂虞之象也虞與憂對蓋言樂也孟子驩虞如也魏相傳君安虞而民和睦匡衡傳未有遊虞弋射之宴字又作豫易曰豫樂也孟子一遊一豫雄傳反五帝之虞注虞與豫同或借作譽左氏傳季氏有嘉樹韓宣子譽之服虔注譽豫同遊其下也

易大傳方以類聚物以羣分鄭注水火也至解樂記則曰方謂行虫也物謂殖生也孔穎達曰二注不同各有以也方者行虫有性識道理故稱方也羣分稱物者殖生無性但一物而已按虫之名方不見於訓詁但字書有解谷虫名虸蚄見齊民要術又張有復古編虸蚄古只作子方是方爲行虫之原也鄭之解方爲行虫蓋緣字之音生義頗亦僻左矣

楚倚相能讀三墳五典八索九丘之書孔子求古之史記自二典九丘外三墳八索已不得而見矣後世不知其何書也孔安國以爲羲炎黃帝之書曰三墳少昊顓嚳唐虞之書曰五典康成從之而賈逵亦以三墳爲三皇時書五典爲五帝常典至馬融始以三墳爲陰陽始生天地人之三气五典爲五行之說豈其然哉安國又以八卦之說曰八索九州之志曰九丘賈逵以八索爲八王之法九丘爲九州亡國之戒張平子以八索爲法之八議九丘爲周之九刑亦復紛紜不一按道家有所謂洞神祕錄者謂是三墳小有經下記云三皇治世各受其一以治天下是曰三墳後有八帝繼三皇而起亦以神靈爲治各受其一是曰八索至黃帝歷得其所謂三皇內文者此也三洞敍目云小有三皇文本出大有天皇地皇人皇各一卷上古三皇所受書也字似符篆蔵在名山多不具足惟峨眉山備有之晉武帝時南海太守晉陵鮑靚於元康二年二月二日登嵩髙石室見古三皇文皆刻石爲字靚授之葛洪是爲三墳其陸修靜所得者則以授弟子孫遊嶽本止四卷至陶景分折枝流稍至十一卷與今皇文小異然觀三皇經文𨿽號三墳多是符架等事黃蘆子西嶽公之所傳者於逢掖之言戾矣今世所有三墳書以山气形爲之三墳山墳言君臣民物陰陽兵象謂之連山气墳言生動長育止殺謂之歸蔵而形墳則言天地日月山川雲气謂之坤乾復有河圖紀姓與天皇防辟地皇政典之類大率假羲炎黃帝爲言以遷就於孔說元丰中毛漸使西京得之南陽逆旅僞書也今觀其書有云伏羲作易而君民事物陰陽兵象始明焉是豈隆古庖氏語哉三墳之說前所載羅泌路史亦旣辧而覈矣後人又有說曰三墳書近出僞書也世言防羲本山墳而作連山神農本气墳而作歸蔵黃帝本形墳而作坤乾無卦爻有卦象文鄙而義陋與周官太卜所掌三易異三易者一曰連山二曰歸蔵三曰周易唐藝文志連山十卷唐始出今亡歸蔵三卷晉薛貞注今或雜見他書頗類焦贛易林非古易也方孔子未刪書之先周官外史掌三皇五帝之書楚左史倚相又能讀三墳五典孔安國尙書序以伏羲神農黃帝之書謂之三墳墳者大也言大道也茍言大道孔子刪之誠太史公所謂文不雅馴者矣外又有紀姓者敍上古帝王之世襄陽羅泌頗加采用以著路史泌乃據丹壺名山記呂梁碑及輶軒使者方言疑三墳書膚淺不可徴亦但差錯其世次攺易其名號而已紀旣括提合雒連通敍命之類姓三姓六姓四姓二十一姓之類大率與路史合也莆田鄭樵謂東漢諸儒尙喜防三墳書𨿽近出庸不猶愈於防乎乃引柴霖之傳而上寘諸古易經之列以爲非後世所可及終亦不能掩其僞也

陳氏曰考之儒林傳孔安國以尙書古文授都尉朝第第相承以及塗惲桑欽至東都則賈逵作訓馬融鄭作傳注解而逵父徽實受書於塗惲逵傳父業𨿽曰逺有源流然而兩漢名儒皆未嘗實見孔氏古文也豈惟兩漢魏晉猶然凡杜徵南以前所注經傳有援大禹謨五子之歌徵諸篇皆曰逸書其援泰誓則云今泰誓無此文蓋防生書亡泰誓泰誓後出或云武帝末民有獻者或曰宣帝時河內女子得之所載白魚火烏之祥實僞書也然則馬鄭所解豈眞古文哉故孔穎達謂賈馬輩惟傳孔學二十三篇卽伏生書也亦未得爲孔學矣穎達又云王肅注書始似竊見孔傳故於亂其紀綱以爲太康時皇甫謐得古文尙書於外弟梁栁作帝王世紀往往載之蓋自太保鄭衝授蘇愉愉授梁栁栁授臧曹曹授梅賾賾爲豫章內史奏上其書時已亡舜典一篇至齊明帝時有姚方興者得於大航頭而獻之隋開皇中搜索遺典始得其篇夫以孔注歷漢末無傳晉初猶得存者𨿽不列學官而散在民間故也

國子學正梅鷟曰尙書惟今文四十二篇傳自伏生口誦者爲眞古文十六篇出孔壁中者盡漢儒僞作大抵依約諸經論孟中語並竊其字句而緣飾之其補舜典二十八字則竊易中文明詩中溫恭允塞等字成文其作大禹謨後克艱厥後臣克艱厥臣等句則竊論語爲君難爲臣不易成文惟精惟一允執厥中等句則竊論語允執厥中等語成文徵苗誓師贊禹還師等原無此事舜分北三苗與竄三苗於三危已無煩師旅僞作者徒見舜典有此文遂模仿爲誓召還兵有苗格諸語益稷賡歌亦竊孟子手足腹心等句成文其外五子之歌竊孟子忸怩之語泰誓三篇取語孟百姓有過在餘一人若崩厥角稽首之文其外徵仲虺之誥湯誥伊訓太甲咸有一徳傅說武成諸篇文多淺陋必非商周之作相傳共王壞孔子宅欲以爲宮而得之不知竹簡漆書豈能支數百年之久壁間絲竹八音是何人作乃獻書者之飾辭耳梅作有成書

齊魯燕趙四詩土音不同訓詁亦異故孔穎達曰三家之詩字與毛公異者動以百數及証之他書三家之學非徒字異亦並與文義俱異矣當武帝時毛詩始出自以源流出於子夏其書貫穿先秦古書惟河間獻王好古博見異書深知其精時齊魯韓三家皆列於學官獨毛氏不得立中興後謝曼卿衛宏賈逵馬融鄭眾康成之徒皆宗毛公學者翕然稱之今觀其書所釋鴟鶚與金縢合釋北山烝民與孟子合釋昊天有成命與國語合釋碩人淸人皇矣黃鳥與左氏合而序由庚六篇與儀禮合當毛公之時左氏傳未出孟子國語儀禮未甚行而毛氏之說先與之合不謂之源流子夏可乎漢興三家盛行毛最後出世人未知毛氏之宻其說多從齊魯韓氏迨至魏晉有左氏國語孟子諸書証之然後學者捨三家而從毛氏故齊詩亡於魏魯詩亡於晉韓詩𨿽無存之者【五十篇今但存其外十篇而已】從韓氏之說則二南商頌皆非治世音【以二南作於周衰以商頌作於宋襄公之世】從毛氏之說則禮記左氏無往而不合此所以毛詩獨存於世也詩有六義一曰風五曰雅六曰頌三者非特意義相屬亦其音律相比故風者歸之風雅者歸之雅頌者歸之頌夫子所謂吾自衛反魯然後樂正雅頌各得其所者以此季札聞樂於魯時尙未經夫子刪定而詩序已大略與今相似則知其掌之樂官者蓋已有素魯摯奔齊楚曠適晉猶能抱其舊器自咸陽之火旣熾而三家之學遂興於是轉相師述習爲訓詁而鏗鏘鼓舞之節不道於儒生然猶傳於瞽史再經董卓赤眉之亂禮樂淪亡魏人得漢雅樂郎僅能歌文王鹿鳴騶虞伐檀四篇大和末又亡其三獨存鹿鳴至晉復亡自鹿鳴亡後而聲詩之道遂絕後之講求律呂者𨿽於闗雎淸廟等詩尙能辧其爲某宮某調而繁音促節已不可得矣然殘篇斷簡中尙有可考者周禮凡射王以騶虞侯以貍首爲節大夫以采蘋士以采蘩爲節今所亡者獨貍首一篇而三詩則具在左氏以文王大明緜爲兩君相見之樂鄕飲酒禮歌魚麗南有嘉魚南山有臺而燕禮升歌則歌鹿鳴享則歌鹿鳴皇皇者華其笙詩四篇南陔由庚崇丘由儀於鄕飲酒燕射用之管奏則有新宮金奏則有四夏三夏九夏絲奏則有鵲巢騶虞伐檀白駒四操房中之樂則有闗雎此足以徴詩之爲樂章無疑也詩有南雅頌無國風其曰國風者非古也夫子嘗曰雅頌各得其所又曰人而不爲周南召南未嘗有言國風者左氏記季札觀樂歷敍周南召南小雅大雅頌凡其名稱與今無異至列敍諸國自至豳其類凡十有三率皆單紀國土無今國風品目也蓋南雅頌樂名也若今樂曲之在某宮者也南有周召頌有周魯商本其所從得而還以系其國土也二雅獨無所系以其純當周世無用標別也均之爲雅音類旣同又自別爲大小則聲度必有丰殺防肉亦如十二律然旣有大呂又有小呂也若夫衛王鄭齊魏唐秦陳檜曹豳此十三國者詩皆可采而聲不入樂則直以徒詩著之本土故季札所見與夫周工所歌單舉國名更無附語知本無國風也

魯頌是僖公已歿之後序中明言季孫行父請命於周而史克作頌是頌有四篇皆史克作明矣閟宮曰新廟奕奕奚斯所作蓋奚斯作新廟耳非作頌也而漢班固西都賦序王延壽靈光殿賦反謂魯頌是奚斯所作商頌明言正考父得商頌十六篇於周太師而太史公曰宋襄修行仁義其大夫正考父美之而作商頌此蓋出於韓詩小序未出宜乎言詩者之抵牾也二頌之作當以序爲正

張華博物志曰聖人制作謂之經賢者著述謂之傳鄭氏注毛詩而曰箋不解此意孔穎達雲箋表也識也鄭氏以毛詩悉備遵暢厥防所以表明毛意紀識其事故特稱箋余注無所遵奉故謂之注歐陽永叔深排鄭學以爲多喜攺字永叔未深考耳漢時四詩並作文字各有不同𨿽三家不如毛詩之宻然不可謂無所長也鄭氏箋詩傳意有不同者以已說易之經文有不安者以三家易之証之他書則可知矣吉蠲爲饎鄭氏以蠲爲圭吉圭爲饎韓詩也素衣朱襮鄭氏以襮爲綃素衣朱綃齊詩也其耕澤澤鄭氏以澤爲釋其耕釋釋爾雅也舟人之子鄭氏以舟當作周周人之子朱育集字也艷妻扇方處鄭氏以艷爲閻閻妻扇方處漢杜欽傳也當鄭氏箋詩三家俱存故鄭氏𨿽解釋經文不明言攺字之由亦以學者旣習詩則三家之詩不容不知也後世三家旣亡學者惟見其攺字而不見詩學之所由異此鄭氏之所以獲譏也

詩學失傳其鏗鏘鼓舞之節旣已淪亡而至於艸木鳥獸虫魚之學亦廢而不講爾雅以後若許愼陸璣張楫曹憲邢昺陸佃之流𨿽各有傳疏而非復風人之防今於斷簡殘牘中尙有一二可稽者如燕之爲鳥入則相向而宿出則相背而飛故戴嬀大歸賦燕燕於飛雀之性淫鼠之性貪故行露之詩曰誰謂雀無角誰謂鼠無牙韓昌黎云禮鼠拱而立故相鼠之詩曰人而無禮芍藥之別名爲可離故溱洧之詩曰贈之以芍藥葛以三月而伐故采葛曰如三月兮蕭以三秋而成故采蕭曰如三秋兮艾以三年爲久故采艾曰如三嵗兮蓋莫不各有意義不特雎鳩之闗闗鹿鳴之彼有取爾已也

詩吁嗟乎騶虞說者因前篇麟趾爲闗雎之應故誤以騶虞爲獸因擬之爲鵲巢之應或以爲不殺或以爲義獸白虎黑文不食生物今攷周禮射人以射法治射儀王以六耦射三侯三獲三容樂以騶虞九節五正禮記射義亦雲天子以騶虞爲節樂備官也則騶虞蓋指此詩而謂之備官則非獸明矣說文騶廐也月令天子教於田獵以習五戎班馬政命僕及七騶咸駕注謂僕戎僕也此卽周禮掌佐車之政設驅逆之車令獲者植旌及獻比禽者是也又云天子馬有六種各一騶主之並總主六騶者爲七騶也卽周禮辧六馬之屬六系爲廏廏一僕夫六廏成校校有左右者是也左傳晉悼公初立使程鄭爲乘馬禦六騶虞焉使訓羣騶知禮則騶爲掌廏之官無疑矣舜典咨汝益作朕虞周禮山虞掌山林之政若大田獵則萊山田之野及獘田植虞旗於中致禽而弭焉澤虞掌國澤之政若大田獵則萊澤野及獘田植虞旗以屬禽者是也則虞爲掌山澤之官無疑矣詩衛風淇奧篇曰倚重較兮毛萇曰重較卿士之車孔穎達曰倚此重較之車實稱其徳也周禮輿人云較兩輢上出軾者今之平隔也詩話云車廣六尺四寸深四寸軾去輿髙三尺三尺較去式又髙二尺二寸較式通髙五尺五寸蓋古人乘車立乘非如今人之坐也論語曰升車必正立列女傳曰立輜無軿是其明證故乘車平常則憑較若應爲敬則落手憑下式而頭得俯較在式上若兩較然故曰重較輢是兩邊植木較橫輢上輢兩而較一說文車騎上曲銅也蓋較在軾上恐其墜故以曲銅闗之古謂較爲車耳古諺云仕宦不止車生耳三國誌吳童謡云黃金車斑防耳闓閶門見天子符曲銅之說矣後漢輿服志金薄繆龍爲輿輢較徐廣曰繆交錯之形崔豹古今注文武車耳古重較也文官靑耳武官赤耳又曰重較在車藩上重起如牛角故曰重較考工記曰參分式圍去一以爲較圍參分較圍去一以爲軹圍林希逸曰較小於式軹又小於較說文較本作防從車爻聲古車制與今不同重較之義故晦耳詩之水戍申也申平王母家周語曰申呂𨿽衰徐許猶在此四國皆姜姓四嶽後也言甫許者以其同姓重章變文因借甫許以言申其實不戍甫許也申被楚害故戍之朱傳曰並戍甫許且曰甫卽呂皆非也

東山詩四章倉庚於飛熠燿其羽言倉庚鳴春嫁娶之候也歸士始行之時新昏今還故極序其情以樂之皇駁其馬車服盛也親結其縭縭婦人之褘也邪交絡帶系於體示系屬於人也卽所謂纓也士昏禮親脫婦之纓纓必有結脫者解其結也古語多倒脫而曰結猶治而曰亂也此於昏禮東席北枕之際出燭屏媵之後又極序其情而戲之也九十其儀九爲陽天之成數十爲陰地之成數言男女天下之大道陰陽之生成也其新孔嘉其舊如之何唐人所謂逺將歸勝未別離時在家相見熟新歸歡不足也舊說以縭爲脫巾傳又以親結縭爲母命非詩防矣

惠於宗公神罔時怨恫注言宗公宗廟先公也箋云宗公大臣也晉語云文王詢公虞度閎夭謀南宮諏蔡原訪辛尹重之以周召畢榮以寧百神而和萬民故詩云惠於宗公神罔時恫神者聰明正直依人而行人能行善則神明欣悅也

前攷言魯詩亡於晉按宋丰稷魯詩正音明丰熈魯詩正說云石經有數種在古惟竹帛秦焚書孔子甲蔵之屋壁靈帝光和中詔蔡邕楊賜堂谿典馬日防等以八分勒石至魏正和中諸儒復言古文不可泯滅乃詔虞喜摹孔壁古文於石而邯鄲淳以小篆鐘會以八分附其後蓋當時尙此二體故以爲古文之釋文也唐貞觀時專尙毛鄭而魯詩遂廢蜀永年之十一經南唐升元之十三經宋熙寧之九經紹興之五經皆宗唐注疏而已光和石經周大象中徙洛舟敗而沈正和石經隋大業末薶於祕省唐時不貴石刻然猶取蔡邕書儀禮典書公羊蔵之禁中宋王韶開河乃得賜書魯詩日防書尙書獻之蔡京修禦史臺又得三體七經之石及光和論語爾雅徽宗詔貯祕書省丰稷爲禦史中丞與趙明誠黃長睿董彥逺陸農師相繼入祕書省皆有搨本洪景伯摹三體刻於家塾胡元質摹光和遺字刻於雅州陸務觀序之女直入汴遺經不毀今石蔵內庫搨本在內閣魯詩爲子貢傳申公說多與毛異所載石經出宋時他傳記絕無載者不知丰氏何自得之也

說略卷十二﹤子部﹐類書類﹐說略﹥

欽定四庫全書

說略卷十三

明顧起元撰典述中

左傳士會自秦歸晉繞朝贈之以防云子勿謂秦無人吾謀適不用也防如布在方防之防蓋書也其下云云卽防文也蓋士會將歸繞朝諫止之而秦君不聽及其行也又難顯言故贈以防書云云見秦之有人使歸晉而不敢謀秦也今以爲鞭防非也劉勰文心雕龍曰繞朝贈士會以防子家與趙宣以書巫臣之遺子反子產之諫範宣詳觀四書辭若對面據此則豈鞭防乎李白詩臨行將贈繞朝鞭詩人趂韻之誤耳

劉歆曰左氏丘明好惡與聖人同親見夫子而公羊在七十子之後司馬遷曰孔子作春秋丘明爲之傳班固藝文志曰丘明與孔子觀魯史而作春秋杜預序左傳亦云左丘明受經於仲尼詳諸所說皆以左氏爲丘明無疑矣至唐啖助趙匡獨立說以破之啖助曰論語所引丘明乃史佚遲任之類左氏集諸國史以釋春秋後人謂左氏爲丘明非也趙氏曰公谷皆孔氏之後人不知師資幾世左丘明乃孔子以前賢人而左氏不知出於何代今以左氏傳質之則知啖趙非妄也左氏中紀韓魏知伯之事又舉趙襄子之謚則是書之作必在趙襄子旣卒之後若以爲丘明自獲麟至襄子卒已八十年矣使丘明與孔子同時不應孔子旣沒七十有八年後丘明猶能著書今左氏引之則左氏爲六國人在趙襄子旣卒之後明驗一也左氏戰於麻隧秦師敗績獲不更女父又云秦庶長鮑庶長武帥師及晉師戰於櫟秦至孝公時立賞級之爵乃有不更庶長之號今左氏引之是左氏爲六國人在秦孝公之後明驗二也左氏云虞不臘矣秦至惠王十二年初臘鄭氏蔡邕於周卽蠟祭諸經並無明文惟呂氏月令有臘先祖之言今左氏引之則左氏爲六國人在秦惠王之後明驗三也左氏師承鄒衍之誕而稱帝王子孫按齊威王時鄒衍推五徳終始之運其語不經今左氏引之則左氏爲六國人在齊威王之後明驗四也左氏言分星皆凖堪輿按韓魏分晉之後而堪輿十二次始於趙分曰大梁之語今左氏引之則左氏爲六國人在三家分晉之後明驗五也左氏云左師展將以公乘馬而歸按三代時有車戰無騎兵惟蘇秦合從六國始有車千乘騎萬匹之語今左氏引之是左氏爲六國人在蘇秦之後明驗六也左氏序呂相絕秦聲子說齊其爲雄辯狙詐眞遊說之士捭闔之辭此左氏爲六國人明驗七也左氏之書序秦楚事最詳如楚師慚猶拾沈等語則左氏爲楚人明驗八也據此八節亦可以知左氏非丘明是爲六國時人無可疑者

三代正禮殘缺無復能明禮記一書出自孔氏七十二子各撰所聞或錄舊禮之義或述變禮之由或兼記體履或雜敍得失編而錄之以爲此記漢興記數萬言於後蒼號曲臺雜記河間獻王得舊禮一百三十一篇集而上之又有明堂陰陽記三十三篇孔子三朝記七篇王氏史氏記二十一篇王史二氏戰國時人樂記二十三篇凡五種合爲三百十四篇大戴刪爲八十五篇小戴刪爲四十六篇至馬融又益以明堂位月令樂記三篇爲四十九篇行於世謂之禮記禮記一書曲禮論撰於曲臺而不及五禮之大本述於博士而盡失先王之大意月令摘於呂覽而錄秦世之官緇衣本乎尼子而攺魯論之文而增損之禮運載夫子之說有虧於名教經解引易之緯書而嘗禘之說多牽夫子之諸論明堂位論周公踐阼世世祀以天子禮樂檀弓載舜葬蒼梧夫子墓馬鬛封之類皆流俗妄語儒行如後世遊說之士所誇大者玉藻一篇顚倒錯亂且不可以句讀內則載養老三十餘語其文全與樂記同

儒行不隕獲於貧賤晏氏曰隕如籜之隕而飄零獲如禾之獲而枯槁獲之從禾是矣而隕之爲籜則何取乎隕從阜員聲從髙而下也易曰有隕自天公羊星霣如雨此隕字之義也若曰如阜之隕而頽落斯得其義矣禮記前有車騎則載飛鴻魏鶴山云六經無騎字禮記亦漢世書耳又左傳昭公二十五年左師展將以公乘馬而歸公徒執之注展魯大夫欲與公俱輕歸乘如字騎馬也輕遣正反正義曰古者服牛乘馬馬以駕車不單騎也至六國之時始有單騎漢初猶有車戰見夏侯嬰傳髙祖之敗彭城去滎陽出成臯皆以數十騎遁去而鴻門之會棄車騎獨騎一馬樊噲四人步從以免其非危廹時往往夏侯嬰中禦車髙祖在左樊噲驂乘爲右未嘗廢車也方萬里古今考反覆千餘言今撮其要如此

大戴禮武王踐阼三日召師尙父而問曰黃帝顓頊之道存乎意亦不可得而見與師尙父曰在丹書其言曰敬勝怠者吉怠勝敬者滅義勝欲者從欲勝義者凶注不解丹書爲何物按左傳襄公二十三年欒豹也著於丹書注犯罪沒爲官奴以丹書其罪近世魏律緣坐沒配爲工樂雜戶者皆用赤紙爲籍其捲以鉛爲軸此亦古人丹書之遺法據此則丹書古人之法律書名也禮記緇衣引葉公之顧命曰毋以小謀敗大作毋以嬖禦疾莊後毋以嬖禦士疾莊士大夫卿士注以葉公爲沈諸梁按汲冢周書此文在祭公解蓋祭公疾革時告穆王之言祭字誤作葉耳

孔穎達禮記疏案鄭目錄云名曰月令者以其記十二月政之所行也本呂氏春秋十二月紀之首章以禮家好事抄合之後人因題之周公所作其中官名時事多不合周法今申鄭防什之按呂不韋集諸儒著爲十二月紀名爲呂氏春秋篇首皆有月令與此文同是一證也又周無太尉惟秦官有太尉而此月令乃云命太尉是官名不同周法二證也又秦以十月建亥爲嵗首而月令云爲來嵗受朔日是九月爲嵗終十月爲朔此是時不合周法三證也又周有六冕郊天迎嵗則用大裘乘玉輅建太常日月之章而月令服飾車旗並依時色此是事不合周法四證也故鄭氏云云然按秦始皇十二年不韋死二十六年並天下然後以十月爲嵗首嵗首用十月時不韋已死十五年而不韋不得以十月爲正又周書先有月令何得云不韋所造又秦並天下立郡縣何得云諸侯又秦好兵殺害毒天下何能布徳行惠春不興兵旣如此不同鄭必謂不韋作者以呂氏春秋十二月紀正與此同不過三五字別且不韋集諸儒所作爲一代大典但秦自不能遵行耳栁子厚曰夏后周公之典逸矣信然哉

五代廣順中髙麗進別敍孝經一卷記孔子所生及弟子從學事又有孝經雌圖說日之環暈星之彗孛宋乾道中南詔使者見廣南人言其國有五經廣注春秋後語三史加注張孟押韻集聖歷諸書歐陽公日本刀歌徐福行時經未焚逸書百篇今尙存令嚴不許傳中國舉世無人識古文由此觀之則尙書全文日本國尙有之也可見古書有在四夷者

蔡邕以漢靈帝熹平四年與五官中郎將髙堂谿典禪議郎張訓韓說太史令單颺奏求正定六經文字靈帝許之邕乃自書丹於碑使工鑴刻立於太學門外此初刻也魏正始中又立古篆隸三體石經古文用鳥迹科斗體篆效史籀李斯胡母敬體用程邈體晉永嘉中王彌劉曜入洛焚毀過半魏世宗神龜元年從崔光之請補石經唐天寶中刻九經於長安禮記以月令爲首從李林甫請也五代孟防在蜀刻九經最爲精確是時僭據之主惟防有文學而蜀不受兵又饒文士故其所制獨善朱子論語注引石經者謂孟蜀石經也宋淳化中刻於汴京今猶有存者考舊說有云漢靈帝光和六年刻石鏤碑載五經文於太學講堂之前此初刻也而以蔡邕書丹刻石爲再刻按袁宏漢紀止載熹平四年春三月五經文字刻石立於太學之前後六年方攺元光和而光和六年無刻經事此乃以光和爲初刻熹平爲再刻知其所記之誤矣

蔡邕石經今已堙滅按邕鐫刻七經著於石碑有所檢據隠括其失而周盡當時號鴻都三字其異文者附見才三十年繼遭兵火碑亦損缺魏正始中又立一字石經相承以爲七經正字後魏遷石經於鄴魏末齊神武自洛陽徙於鄴都河陽岸崩遂沒於水其得至鄴者殆不得其半周大象中詔徙鄴城石經於洛時爲軍人破毀至有竊載還鄴者船壞沒溺不勝其眾也其後得者盡破爲橋基隋開皇六年自鄴京載入長安置於祕書內省議欲補緝立於國學會亂遂廢營造之司用爲柱礎貞觀初魏徴始收聚之十不一存其相承傳拓之本猶在祕府按石經在元魏時尙書公羊傳十六碑存十二碑毀禮記十五碑悉壞但存諫議大夫馬日防議郎蔡邕名是石經不盡爲邕如馬日防輩相與成之又按嵇紹趙至敍曰至在太學看先君寫石經古文是嵇康亦有石經不知卽魏一字石經否世第知邕不知日防且不知嵇康有書石經事亦缺典也

緯書之作說者以爲孔子旣刪述六經以明天人之道知後世不能稽同其意故別作緯書以遺來世今考其書易緯則有乾鑿度坤靈圖稽覽圖通卦驗辯終備是類謀凡六篇書緯則有考靈曜璇璣鈐刑徳放帝命驗運期授凡五篇詩緯則有推度災紀歷樞含神霧凡三篇禮緯則有斗威儀含文嘉稽命徵凡三篇樂緯則有動聲儀稽耀嘉葉圖徵凡三篇孝經緯則有援神契鉤命訣凡二篇春秋緯則有元命包說題辭保幹圖漢含孶演孔圖運斗樞文耀鉤感精符合誠圖考異郵佐助期握誠圖潛潭巴凡十三篇是爲七緯共三十五篇則於漢儒所傳孔子演七經之緯三十六篇者已逸其一太平禦覽諸書所載又有論語緯摘輔象撰考防書緯帝驗期禮緯稽命耀春秋緯命歷序孝經緯左方契威嬉拒及河圖九篇洛書六篇與七緯共爲八十一篇然幹鑿度外又有乾坤鑿度魏伯陽所作參同契亦爲易緯而說者以其入於道家遂不列於緯書之目而尙書中候論語防亦不與八十一篇之數則漢之爲緯書者不止八十一篇已也其書實不出於孔子蓋漢武購求遺書當時儒者多僞作以應命孔安國毛公輩皆目以爲妖妄哀平之世夏賀良之徒又增爲之王莽謀簒漢因符命以濟其姦光武中興復以赤伏爲援於是其書始行當時張衡桓譚力爭之而不能也賈逵以此論左氏曹褒以此定禮樂京房翼奉以此言易鄭何休又以此談經末流旣濫不可復障先是毛公孔安國諸人因魯恭王河間獻王所獻表而章之謂之古學至魏王肅注釋孝經推引古學王弼杜預從而和之宋大明中始禁防緯之書及隋末搜天下書籍與防緯相渉者悉焚之而緯書稍戢至唐以來則李淳風輩專明防學而孔頴達作九經正義亦多引緯書以證其說是時唐志所存緯書尙有九部四十八卷蓋亦不能障其流也至宋歐陽公魏鶴山輩刪而正之而緯學始息然鶴山所作九經要義多引孔頴達正義之說則亦豈能盡斥而逺之哉本朝王子充以爲緯書盡亡今所存者惟易緯幹鑿度不知六經緯書世尙有繕寫之者不止一干鑿度已也

按防緯前所記未備者易又有坤鑿度運期防乾元序制記書又有期中候洛罪級春秋又有演義圖玉版防孝經又有中黃防論語又有素王受命防比考防河圖有會昌符括地象稽曜鉤握拒起帝通紀葉光篇著命篇揆命篇洛書有甄曜度寶號命錄運期共二十一種大都此等多系漢人僞作東漢人所著書如參同契之名皆三字其爲假托者多難可斷決也

諸子儒家則有晏子春秋【齊晏嬰】荀子【楚荀況】羊子四篇【秦博士羊百章】徐子四十二篇【宋外黃人】魯仲連子漆雕子十三篇【開之後】宓子十六篇子思子二十三篇景子三篇子華子曾子十八篇【參】世子【名碩陳人七十子之弟子】公孫尼子芊子【齊人芊嬰】寧子一篇【越】公孫子一篇【固】王孫子孔叢子侯子或作侔子董子李氏春秋虞氏春秋陸子【賈新語】劉子【敬】賈子【誼】秦子何子劉子【梁劉勰一曰乃劉晝字孔昭撰】賈山子董子【仲舒】兒子【寛】公孫子【】終軍八篇吾丘壽王六篇新序說苑【二書俱劉向】子法言【雄】韋卿子【彪】潛夫論【後漢王符】申鑑【荀悅】魏子【後漢會稽魏朗】牟子【後漢太尉融】中論【魏徐榦】王子正論【王肅】萬機論【蔣濟】去伐論【王粲】體論【魏杜恕】篤論志林【虞喜】述政論【裴元】誓論【張儼】顧子新語【吳太常譚】新言【裴元】新義【劉廞】袁子正論【袁準】華譚新論顧子義訓【晉州主簿夷】崔子至言文中子【王通】賈子【開元中藍田尉】元子【結】元和子【杜信】伸防子【唐林愼思】冀子【冀重】傅子【晉司校尉】鯫子【趙鄰幾】素履子【唐張】東莞子樊子【樊宗師】道家則有伊尹五十一篇太公二百三十七篇辛甲二十九篇廣成子老子莊子鬻子列子文子蜎子老成子長盧子王狄子公子牟田子黔婁子宮孫子闗尹子鶡冠子老萊子十六篇孫子捷子曹羽郎中嬰齊十二篇臣君子鄭長者楚子淮南鴻烈解莊成子蹇子唐子【吳唐滂】蘇子【晉中郎參軍彥】宣子【晉宜城令聘】陸子【云】幽求子【杜夷】抱朴子【葛洪】符子【東晉員外郎】賀子【宋太學博士道養】少子【齊司徒長史張融】無名子【張太衡】子亢倉子【唐世說庚桑子代無其書開元末襄陽處士王源著二卷以補之】無能子同光子【劉無待】眞子【張志和】達觀子淨住子【蕭子良】天隠子【司馬承楨】元中子【杜登暉】元筌子【珞琭子】黃石子齊丘子法家則管子李子三十二篇商子愼子【到】處子【趙】韓非子遊棣子氏新書【漢禦史大夫錯】崔氏政論【漢尙書寔】劉氏法論【魏劉劭】桓氏世要【魏大司農桓範】陳子要言【吳豫章太守融】譙子法訓【周】名家則有鄧析子【春秋鄭大夫】尹文子【周處士】公孫龍子成公生五篇惠子一篇黃公四篇毛公九篇墨家則有尹佚墨子隨巢子胡非子【二子皆墨翟弟子】董子【戰國董無心】我子田俅子縱橫家則有蘇子張子龎暖二篇闕子國筮子蒯子鄒陽主父偃鬼穀子補闕子【梁元帝】雜家則有大禹孔甲盤盂伍子胥子晚子由余尸子【秦相衛鞅上客屍佼】呂氏春秋淮南子東方朔吳子公孫尼子解子金樓子【梁元帝】農家則有神農野老宰氏範子計然董安國尹都尉書趙氏王氏蔡葵汜勝之【漢議郎】農子【王瑉】小說家則有伊尹說鬻子說周考師曠務成子宋子黃帝說虞初周說燕丹子靑史子宋王子郭子【晉中郎澄】猗犴子【元結】幹子【溫庭筠】兵家則有司馬穰苴子孫子吳子【起】尉繚子【魏惠王時人】樵子韋子

楊龜山云述而不作信而好古竊比於我老彭老老子也老子五千言以自然爲宗謂之不作可也朱子曰某亦疑此語只以曾子問中言禮數叚証之卽述而不作信而好古皆可見聃周之史官掌國之典籍三皇五帝之書如五千言亦或古有是語而老子傳之未可知也蓋列子引黃帝書卽老子谷神不死章也此說見朱子大全答汪尙書書按佛經三教論曰五千文者容成所說老子爲尹談蓋述而不作又按莊子引容成氏曰除日無嵗無外無內則容成氏固有書矣老子述而不作此其明證

老子服文采帶利劍厭餘食而資貨有餘此之謂盜竽韓非解云竽也者五聲之長也竽唱則眾樂皆和大盜唱則小盜和故曰盜竽今本誤作盜誇則無意義矣內篇斷非莊生不能作外篇雜篇則後人竄入者多之噲讓國在孟子時而莊文曰昔者陳恆弒其君孔子請討莊子身當其時而胠篋曰陳成子弒其君子孫享國十二世卽此推之則秦末漢初之言也豈其年逾四百歲乎曾史盜跖與孔子同時楊墨在孔後孟前莊子內篇三卷未嘗一及五人則外篇雜篇多出後人可知又封侯宰相等語秦以前無之且避漢文帝諱攺田恆爲田常其爲假托尢明矣

文中子動以孔子爲師其見地甚髙志甚大或以摸擬太過病之非也此如世人有所慕悅則其舉止言動不覺盡似之以其精神所注故也不然詩祖李杜文祖遷固未有非之者獨訾文中子之法孔子宋咸作駁中說謂文中子乃後人所假托實無其人則幾於瞽說矣王績有負苓者傳陳叔達有答王績書曰賢兄文中子恐後之筆削防於繁碎宏綱正典暗而不宣乃興元經以定眞統陸龜防送豆盧處士序亦曰昔文中子生於隋代知聖人之道不行歸河汾間修先君之業後司空圖皮日休俱有文中子碑五子皆唐人言之鑿鑿如此咸獨臆斷其無可乎宋龔鼎臣嘗得唐本中說於齊州李冠家蓋中說之行久矣陳同父類次文中子云十篇舉其端二字以冠篇篇各有序惟阮逸本有之又阮龔二本時有異同如阮本曰嚴子陵釣於湍石爾朱榮控勒天下故君子不貴得位龔本則曰嚴子陵釣於湍石民到於今稱之爾朱榮控勒天下民無得而稱焉龔本曰出而不聲隠而不沒用之則成舎之則全阮本則因董常而言終之曰吾與爾有矣豈逸不無增損於其間遂啟後世之疑邪

莊子曰各有義則之謂性此卽詩烝民之防也後人未易可到賈誼曰少成若天性又曰性者神气之所會性立則神气曉曉然發而通行於外矣與外物之感相應故曰潤厚而膠謂之性其所謂潤厚而膠者今人名物之堅者曰有性不堅者曰無性之謂也王輔嗣曰不性其情何以久行其正禮運記曰六情所以扶成五性也孝經緯曰魂者蕓也情以除穢魄者白也性以治內趙臺卿曰性情相與表裏啖助曰情本性中物韓嬰曰卵之性爲雛不粥不孚則不成爲雛繭之性爲絲不防不練則不成爲絲陳曰情者性之影也其諸說與宋儒異而特妙矣

爾雅詩訓詁也子夏傳詩者也子夏輩六十人纂先師微言爲論語論語中言詩者多矣子夏獨能問逸詩晦庵讀詩綱領述論語十條而終之子夏傳記中言子夏嘗傳詩今所存者詩大小序小序又非盡出子夏故曰爾雅卽子夏之詩傳也疏言釋詁周公所作今其中一字二字者姑弗論謔浪笑傲變風詩焉得周公釋乎支幹九州五方四極狒狒猩猩之類詩無其文者或叔孫通所益梁文所補要之傳詩者十九且爾雅有釋詁釋訓毛公亦以其傳詩也故其解詩錯取爾雅之名題曰詁訓傳則爾雅之傳詩毛公固謂其然矣

爾雅疏云爾近也雅正也謂其近於正也此妄說也雅可以訓正爾不可以訓近邇可訓近而爾非近也按說文爾從爲義從爾爲聲麗爾也麗爾之爲言猶靡麗也漢人有此語三蒼解詁云爾雲華繁也詩曰彼爾維何維常之華本艸紫藄一名月爾卽今紫蕨也其芽拳曲繁盛故名月爾雅之爲言取義於烏烏有善徳曰雅也古人以嗚呼爲嘆辭則雅爲正音可知然則爾雅之云猶麗則之云也漢書文章爾雅訓辭深厚以爾雅與深厚爲對固知當解爲麗則而不可解爲近正也世說之名不起於臨川劉向六十七篇中已有此目其書今亡臨川因錄後漢至江左名士佳語亦謂之世說本題爲世說新書劉子史通中以此名叚成式引王惇澡豆事以證陸暢事爲虛亦云近覽世說新書而今本謂之新語不知孰更名之也

劉子史通所載古今正偏史今多不存澹園先生筆乘常載之中如晉春秋竹書紀年陸賈楚漢春秋譙周古史考荀悅漢紀張璠漢紀謝沈漢書司馬彪續漢書袁宏後漢紀華嶠後漢書東觀漢記習鑿齒漢晉春秋晉孔衍漢尙書後漢尙書魏尙書王沈魏書項峻吳書韋曜吳書魚豢魏略孫盛魏氏春秋王隠刪補蜀紀張勃吳錄王隠晉書沈約晉書孫盛晉陽秋幹寶晉紀何法盛晉中興書陸機晉書臧榮緒晉書鄧粲晉紀檀道鸞續晉陽秋徐廣晉紀王劭晉書裴子野宋略沈約齊紀吳均齊春秋何之元劉璠梁典姚察梁書姚最梁后略書裴政梁太淸實錄蕭韶太淸紀蔡允恭後梁春秋公師彧十六國史鄴都紀和苞漢趙紀杜輔全錄燕紀董統燕史王景暉南燕錄常璩蜀李書索綏涼國春秋張重華涼紀索暉涼書劉昞涼書又有燉煌實錄裴景仁秦記馬僧虔秦史衛隆景秦史姚和都秦紀崔鴻十六國春秋王劭北齊志杜臺卿齊紀牛周書王劭隋書顏師古隋書張太素隋後略皇覽晏帝王世紀韋昭洞記陶景帝王年曆虞世南帝王略論梁武帝通史元魏濟陰王暉業科錄晉樂資春秋後傳孔衍春秋後國語司馬彪九州春秋梁世子蕭方等三十國春秋幹令升史議漢武帝禁中起居注馬皇后撰明帝起居注樂資山陽公載記王韶晉安陸記姚梁后略王粲漢末英雄記劉向列女傳神仙傳杜預列女記梁鴻逸民傳趙采忠臣傳徐廣孝子傳嵇康聖賢髙士傳皇甫謐髙士傳戴逵竹林七賢論雄蜀王本紀圈稱陳畱耆舊傳周斐汝南先賢行狀陳壽益部耆舊傳張方楚國先賢傳梁元帝懷舊志盧思道知已傳郎余令孝子後傳梁元帝同姓名人錄妍神記蕭大圜淮海亂離志汲冢璅語和嶠汲冢紀年葛洪西京雜記三輔黃圖宋孝王闗東風俗傳宋南徐州記晉宮闕名隋東都記之洛陽伽藍記馬溫鄴都故事趙岐三輔決錄沈臨海水土記周處陽羨風土記桑欽水經盛之荊州記常璩華陽國誌虞溥江表傳虞預會稽典錄辛氏三秦志羅含湘中記潘嶽闗中記陸機洛陽記建康宮殿記姚察西徵記撰茗酪記雄家諜謝承家語荀氏家傳摯虞姓族記兩主百家譜殷敬世傳孫氏譜記陸宗系傳楊子山哀牢傳顧協瑣語謝綽拾遺劉義慶世說新書裴榮期語林孔思尙語錄楊松珍談藪郭子橫洞防記王子年拾遺記劉劭人物志祖鴻勲晉詞記陸景典語劉勰文心雕龍李充翰林論摯虞文章流別集阮孝緒七錄祖臺之志怪幹寶搜神記劉義慶幽明錄劉敬叔異苑邯鄲淳笑林劉芳周官音禮記音

劉孝標注世說自漢魏吳諸史子傳地理之外如晉氏一朝諸史及諸公列傳譜諜文章凡一百六十六家皆出正史之外此又齊梁以上書也譜諜別傳姑不暇及余書亦疏其目已見史通者不載薛瑩後漢書劉向別錄環濟吳紀梁祚魏國綂紀曹瞞傳魏末傳朱鳳晉書虞預晉書劉謙之晉紀後略曹嘉之晉紀晉惠帝起居注晉安帝紀晉百官名晉諸公贊摯虞世本車頻秦書趙書袁敬仲正始名士傳又海內名士傳劉義慶江左名士傳魏明帝時撰海內先賢傳皇甫謐逸士傳蕭廣濟孝子傳張隲文士傳華嶠譜敍晉世譜杜篤新書郭頒魏晉世語盧綝晉八王故事髙逸沙門傳名徳沙門題目衛禹永嘉流人名周祗隆安記漢南記荀綽兗州記三秦記丹陽記諸葛穎州記陳畱志萬震南州異物志襄陽記雷次宗豫章舊志張僧鑑潯陽記張資涼州記西河舊事鄭緝之東陽記永嘉記賀循會稽記鐘離岫會稽後賢記洛陽宮殿簿神農書劉向五經通義文字志文章敍錄摯虞文章流別誌殷淳婦人集虞通之妒記靑烏子相冢書相牛經

又裴松之注三國誌亦旁引諸書史稱與孝標之注世說可爲後法今觀其所載如孫盛異同雜語孫盛雜記袁暐一名曄獻帝春秋魏武故事獻帝起居注李氏海內先賢行狀衛恆四體書勢序傅子魚豢典略劉艾靈獻二帝紀張華博物志魏文帝典論顧愷之啟蒙注孔衍漢春秋後漢春秋魏春秋傳暢漢諸公贊獻帝記漢末名士錄司馬彪戰略零陵先賢傳魏末傳山濤啟事皇甫謐列女傳荀綽九州記袁氏世紀博物記陸氏異林胡衝吳歷列異傳陰澹魏紀袁子摯虞決疑要注魏名臣奏事管輅鳥鳴書易林風角書陳壽益州耆舊雜記葛洪神仙傳李軌晉泰始起居注諸葛氏集吳大鴻臚張儼黙記蔣濟萬機論譙周定法訓五經論蜀本紀殷基通語楊戲季漢輔臣贊虞喜志林王隠交廣記韋昭官職訓辯釋名以上皆正史之外采擇入注酈道元水經注亦多引異書備疏之如山海經春秋說題辭釋名春秋考異郵春秋元命苞管子莊子孝經援神契桓譚新論徐榦齊都賦應劭風俗通班固白虎通爾雅楊泉物理論郭緣生述徵記括地圖穆天子傳命歷序握河紀淮南子釋氏西域志郭義恭廣志康泰扶南傳法顯傳支僧載外國事竺枝扶南記竹書紀年周處風土記東方朔十洲記東方朔神異經遁甲開山圖成公子安大河賦西河舊事涼土異物志史記應劭地理風俗記黃義仲十三州記叚國沙州記秦州記劉向神仙傳晉書地道記範曄後漢書闞駰十三州誌世本徐廣史記音義魏土地記禮三朝記虞氏記東觀漢記博物志汲郡古文京房易妖占谷梁春秋傳晉太康地記潘嶽西徵賦三秦記雄河東賦公羊春秋傳衛恆敍篆漢晉春秋太原地記左傳戰國防搜神記司馬彪郡國志袁崧郡國志帝王世紀郭頌世語論衡張景陽武觀賦呂氏春秋應瑒虛河賦曹大家東徵賦劉澄之永初記續漢書幹鑿度京房易傳劉楨黎陽山賦孟氏記戴氏西徵記晉八王故事桑欽地理誌圈稱陳畱風俗傳李朏三齊略記廣雅王肅喪服要記詩譜孔叢子神農本艸盧諶徵艱賦皇覽馬淵郡國志應劭漢官儀孫子荊故臺賦家語袁宏北徵賦伏韜北徵記車頻秦書晏謨齊記伏琛齊記繁休伯避地賦韓詩外傳魚豢典略袁彥伯竹林七賢傳墨子上黨記劉歆遂初賦韓詩外傳趙記盧綝四王起事班叔皮遊居賦燕書魏文帝述徵賦陸翽鄴中記獻帝春秋魏武登臺賦左思魏都賦劉劭趙都賦晉劉或長沙舊傳傅逮述遊賦中山記王隠晉書李上古聖賢冢地記謝承漢書王粲英雄記河圖玉板孫盛魏春秋傅毅反都賦摯仲治三輔決錄注司馬彪續漢書管輅別傳陸機洛陽記語林石季倫金石詩集序文士傳晉中州記竹林七賢論傅暢晉書河南十二縣簿漢官典職鹽鐵論李尢平樂觀賦華嶠漢書東京賦晉宮閣名蔡邕月令章句洛陽地記百官志晉後略潘嶽闗中記皇甫士安髙士傳列異傳春秋後傳三輔黃圖繁欽建章鳳樓闕賦漢武故事傅子燕丹子韓子曹瞞傳張衡溫泉賦世本闗中圖劉向烈士傳常璩華陽國記漢中記魯連子呂忱字林周斐汝南先賢傳信陽先賢畫贊春秋外傳馮衍顯志賦張顯逸民傳嵇康髙士傳春秋佐助期郭緣生續述徵記陳畱志應徳璉西徵賦崔季珪述初賦從徵記抱朴子玉防記鄒山記春秋孔演圖劉公榦魯都賦沈約宋書陸機行思賦尸子論語撰考防來攻本蜀論盛之荊州記郭景純江賦郭之美羅浮山記楊修五湖賦吳記神異傳樂資九州誌庾仲雍漢記江記荊州圖副記嵇氏譜馬融廣成頌郭仲產襄陽記左吳八公記隋李充益州記雄蜀都賦益部耆舊傳習鑿齒襄陽記宜都記周書武昌記中記袁休明巴蜀志武陵先賢傳林邑記範泰古今善言劉欣期交州記王氏交廣春秋楊氏南裔異物志兪益期牋尙書大傳交阯外域記宋沈懷逺南越志羅含湘中記王歆始興記郭景純南郊賦孫放廬山賦雷次宗豫章記逺法師廬山記尋陽記錢唐記異苑越絕書萬善歷謝康樂山居記嵩髙山記孫暢之述畫孫綽髙士傳長沙耆舊傳京相璠春秋土地名晉輿地圖楚漢春秋裴淵廣州記鄧徳明南康記薛瓚漢書注

漢書中多用古字或假借用字暇日讀之因疏出以資考覽酒讎數倍所從買家輒大讎之讎【卽售字】繇咸陽之繇防竹皮爲冠之防【古以字】公巨能入乎之巨【卽詎字】項它之它羽亨周苛之亨漢王病創臥之創【瘡】疾瘉之瘉甚亡謂也之亡地執便利之執擇寛惠修絜者王齊荊地之絜規摹逺之摹欲除三族辠之辠【古罪字】呂祿產顓兵秉政之顓俳佪往來之俳佪喋血之喋【當作蹀】西鄕讓者三南鄕讓者再之鄕未有防志之防嬗天下之嬗上下驩欣之驩祠官祝釐之釐【音僖】防山澤之防無踐之踐【跣也】大紅小紅之紅【功也】罪人不帑之帑農桑畜之【系也】坐臧爲盜沒入臧縣官之臧訾算之訾【與貲同】罔宻文峻之罔受鬻之鬻【卽粥字】氐羗徠服天馬徠之徠待命加嫚之嫚雍於上聞之雍東夷薉君之薉【薉古字】修天文防之防【古禪字】天地況施之況覂駕之覂勃海之勃倢伃之倢伃【或從女】共養省中之共蜀郡犇命之犇流庸之庸以叔粟當今年賦之叔閭裏姧邪之姧減天下鹽賈之賈六蓺之蓺賜功臣適後黃金之適【音嫡】鸞鳳萬舉蜚覽翺翔雉蜚集於庭之蜚畜產大耗什八九之什海外有之媮合茍從之媮殷周法行而姦軌服之軌【與宄同】三光晻昧之晻【音暗】婁敕公卿之婁正气湛掩之湛【與沈同】甘延壽陳湯撟發戊己校尉屯田吏士之撟【與矯同】百姓勠力自盡之勠待詔掖庭王檣之檣窮極幼眇之幼【音要】黨與廣之又劇之天著變異以顯朕郵之郵【與尢同】申敕百寮之寮【卽僚也】票騎將軍之票未皇寧息之皇義陵寑之寑捕蝗詣吏以石防受錢之防呼沲之沲辟廱之廱用力如此其囏難也之囏適戍之適偪於戎狄之偪烏虖之虖姍防三代之姍子弟爲疋夫之疋厥角防首之防揤裴之【卽也】之【卽瓠也】泰山若厲之厲饗共已之治之共【音恭】遴柬布章之柬視化勸後之視【與示同】宓羲之宓【音伏】五教之咎繇作士之咎繇�作朕虞之�【古益字】牧槖昆蹏令丞之蹏騪粟都尉之騪輯濯之輯【與楫棹同】亡懷氏之亡母之【卽嫫母也】鬼區之防【防容聲相近】泠淪氏之泠淪【卽伶倫也】又作泠綸簡逷之逷【卽狄字】王兒之兒【卽倪字】許繇之繇【卽許由】劉絫之絫【卽累字】末嬉之嬉有防氏之防【卽莘字】中之【卽忽字】輪邊之邊【卽扁也】粥拳之粥【卽鬻拳】祝佗之佗何蕢之何厥黨童子之厥尾生髙之尾【卽微生髙也】禽屈釐之屈【屈卽滑也】知過之過【卽知果】防戲之戲萬物棣通之棣【音替】秋也之燥濕之濕炮犧之炮哉生霸防死霸之霸【卽古魄字】壄人舉凷而與之之壄之凷莫譱於禮之譱【古善字】宴娭之娭【音戲】四極爰轃之轃【音臻】靁震之靁放之放【音髣弗】興文匽武之匽旉與萬物之旉屮木零落之屮須揺之揺【音】雙飛常羊之常羊【卽徜徉】紛云之云寂漻之漻假狄合處之假【音遐】惇昆侖之惇【音屯】鴹吉時之鴹【音翔】燻鬻之燻【卽獯育也】籋浮雲之籋【卽躡也】紛員之員巴兪之兪左止右止之止【卽趾字】梏拲之拲【卽共字】田畮之畮【卽畞字】或蕓或芓之芓臧繦千萬之臧必取澹焉之澹【音膽】官職秏廢之秏【音耗】底柱之底墆財之墆【音滯】氐首仰給之氐【音低】秋豪之豪鬻鹽之鬻【古煮字】大氐之氐【氐讀曰抵】旗織之織【卽幟字】河東不辯之辯【乃辦也】幺錢之幺元龜岠冉之岠【至也】百姓兪病之兪【愈也】野有餓之欲防夏社之防【古遷字】畺內名山大川之畺虙羲之虙【音伏】地螾之螾【音蚓】防人之防【古仙字】齊之西竟也之竟泲水之泲鴻漸於般之般搤掔之掔【古腕字】鬺亨上帝鬼神之鬺百姓卬望之卬腏食之腏【與綴同】崈髙之崈【古崇字】三能之能【臺也】畢尞堂上之尞【古燎字】泰液之泰后稷封於斄之斄【音邰】大王建於梁之【岐字】怱明上通之怱【音聰】興輕舉之【古遙字】先之【驅也】天下說憙之憙靡有解怠之解天墬之墬【地字】萬福降輯之輯【與集同】鶴之【古髓字】毒冒之毒冒【玳瑁二字】蜺之【卽虹字】衿北一星曰�之�【古轄字】出入趮疾之趮作詻之詻【卽噩字】云摶而耑銳之耑雷電赮辟歷之赮【卽霞也】辟歷【卽霹靂也】防俗之防【卽謡也】彜倫逌敍之逌【攸字】旪用五紀之旪【音叶】艾用三極之艾【乂也】數其福之【古禍字】防仲舒之防【與同引也】知人則悊之悊濫炎妄起之炎【焰字也】祝之【古詛字】思曰�之�【古作睿】子贛之贛【音貢】混肴無別之肴王子鼂之鼂【卽朝字】宮門銅鍰之鍰【與環同】髙後掖之掖【腋也】頭有頿防之頿墯水之墯見巢防盡之防【古然字】佞讇之讇【古謟字】冬雷桃李華常奧之罰之奧【燠也】鬲閉門戶之鬲【與隔同】螕有翼之螕【蚍蜉也】豕人立而嗁之嗁豕出圂之圂銜其鬴之鬴【古釡字】刑僇之僇【古戮字】無防之防【射字】王心弗之【古堪字】荒沈於酒之沈【耽字】褱山襄陵之褱【古懷字】厥棐織文之棐【與篚同】大壄旣豬之豬【瀦字】蠙珠魚之【曁同】瑤瑻篠簜之瑻【琨同】渠叟之叟【搜同】曰五湖之【古浸字】五方雜厝之厝【古錯字】四臷小戎之四臷【駟鐵也】淇奧之奧【澳】貪遴之遴【吝】遭我虖嶩之間之嶩【崜】臨甾之甾李冰鑿離之【古堆字】湛白馬玉璧之湛窴決河之窴【塡】魚弗郁兮柏冬日之柏【迫】漕船五百防之防【艘】孔子篹焉之篹【撰】大之【禹】蹵之春秋說訞之訞【妖】百藥齊和之齊【劑】亭長檥船之檥【艤】饟王離之饟【古餉字】相背之盭也之盭【古戾字】及其蠭之蠭【鋒】隃謂布何苦而反之隃【遙】以畫姦澤之姦【與幹同】狧糠及米之狧【古字】絫足之絫【古累字】營或天子之營或【熒惑字】方洋天下之方【房】飴我釐麰之飴【詒】歙歙訿訿之歙豤豤之豤【音懇】爰盎之爰【袁】趣亨之趣【促】上嫚娒士之娒【古侮字】道引不食穀之道【導】大王資防人之防【古侮字】司馬之【音夷】伏質之質【鑕】廉謹之【齪】握齱之握齱【卽齷齪也】好荷禮之荷【與苛同】魋結之結【髻】張旗志之志【與幟同】骫天下正法之骫【古委字】剸懷邪辟之計之剸【專】事刃之事【本作倳】景向之向【響】仄目之仄【古側字】僕遫不足數之遫【古速字】嘄謼之嘄【古叫字】押至之押【音狎】星茀於河鼓之茀【與孛同】涕泣流兮萑蘭之萑蘭【汍瀾】出稱警入言防之防【蹕】儗於天子之儗【擬】梁孝王有尊之【古雷字】異物來崪之崪【音萃】屈信之信【伸】倒縣之縣【懸】繦抱之繦抱【卽𦇤褓】妃色之妃【配】趣中肆夏之趣【趨】笞防之防【罵】頑頓之頓【鈍】者不可復屬之【古絕字】取蟁成靁之蟁【古蚊字】善司之司【伺】數與虜確之確【角】莫府之莫【古與幕通用】吶口少言之吶【訥】爰臂之爰【猿】礝石武夫之武夫【碔砆也】巴且之且【苴】仰艸橑而捫天之艸【古攀字】答遝離支之離支【卽荔枝】解廌之解廌【獬豸】統楫羣元之楫【與集同】小冠髙廣財二寸之財【與才同】小卞之卞【弁】燻轑天下之轑【燎借用】翖侯之翖【翕】進孰之孰【熟】石室金鐀之鐀【與匱同】猶與之與【豫】黨得削國之黨【儻】負黼依之依【扆】買臣歌嘔道中之嘔【與謳同】蜉蝤之蝤【蝣】水多防魚之防【蛙】館陶公主胞人之胞【與庖同】敖弄之敖【傲】弁嚴子之弁【卽卞也】鴒之【脊】魁然無徒之魁【讀曰塊】雕瑑之瑑【篆】囹圉之圉【圄】脛脛者未必全也之脛【悻】奮褏低卬之褏【古袖字】豪彊執服之執【讀曰慹】靡財單幣之單【殫】攝登堂之【音咨】後將軍數畫軍冊之冊【防】以馬自佗負之佗【防】壍壘之壍【塹】木樵之樵【譙】避慊之慊【嫌】風寒之所匽薄之匽【偃】媠謾亡狀之媠【惰】漿酒霍肉之霍【藿】咢咢黃髮之咢【諤】鬋茅作堂之鬋【剪】規橅之橅【摹】西曹地忍之之地【猶第也】敖蕩之蕩【蕩】仿佛一端之仿佛蠭气之蠭【鋒】尹翁歸字子兄之兄【讀曰況】眉憮之憮【嫵】耎弱之耎【軟】湧趯邪陰之趯【躍】惟財畱神之財【與裁同】蕩滌濁濊之濊【穢】廋索私屠酤之廋【搜】嗛退之嗛【古謙字】噭咷楚歌之咷【音滌】亶容之亶【但】踞慢不遜攘之攘【古讓字】率意亡諐之諐【古愆字】犬馬齒臷之臷【耋】無悐憂之悐【惕】壹關爲樂之關【古笑字】罷菀之菀【古苑字】因江潭而記兮之【往】防睂之睂【古眉字】上天之縡之縡【載】�華蹈衰之�【古掌字】眽隆周之眽【卽覓字】云防防而來迎之防【古霏字】西馳闛闔之闛【與閶同】摼象犀之摼【古牽字】紭中之紭【古紘字】騎京魚之京【鯨】其廑至矣之廑【古勤字】橐它之它【駝】分梨單於之梨【與同】扶服蛾防之蛾【與蟻同】棍於世俗之棍【同也】時人皆之之曶【與忽同】條侯至貴居也之居【與倨同】趙禹爲人廉裾之裾【與倨同】義縱少溫籍之溫【韞】咸宣之咸【減】抱闗擊�之�【柝】山不茬蘗之茬【古槎字】千石魚波【讀曰陂】千章之萩之萩【卽楸字】陳夏千畞桼之桼【漆】千畞巵茜之巵【梔】醯醬千瓨之瓨【缸】踆鴟之踆【蹲】嗇之【與纎同】耤友報仇之耤【古借字】濯舩之濯【讀曰櫂】麗山之麗【驪】流離之流離【卽璢璃】褢誠秉忠之褢【古懷字】班倢伃蛾而大幸之蛾【與俄同】不畏彊圉之圉不隧如髮之隧【墜】斖斖翼翼之斖【亹】恐猲良民之猲【喝】皃佷自臧之兒【古貌字】不齅驕居之餌之齅隗嚻之嚻楶棁之楶【卽節字】愇世業之愇【與韙同】鱻生民之鱻【古鮮字】防取後之防【栗】欥中龢爲庶幾之欥【聿】之龢【和】東厸之厸【古鄰字】閹尹之呰之呰【疵】耽耽浟浟之浟【滌】手秦之【遁】伏於海隝之隝【島】善之【與幻同】烏秅國之烏秅【音鷃拏】翔實之翔【卽詳字】下之【音麾字】

漢書所載地名多奇字後世讀之倉卒不辧今略記之剻成【上音陪】【音旬】沶陵【上音直夷反】南【下音貞】南奅【下音普孝反】膫【遼】蓹兒【卽語兒】澅【獲】祋祤【上丁活反下音詡】盩厔【音周至】斄【音邰】瓡讘【上與狐同下音之渉反】葰人【上音璅】防彊【上音於謹反】鮦陽【上音紂紅反】【與鞠同】龒【古龍字】邔【音忌】【音徒系反】鄳【音萌又莫耿反】秺【音拓】【音貢卽虹也】南防【下音良全反】�虜【上音朔】�【音若麼反又差梟反】題【上古莎字】�【古遒字】朸【音力】猇【音由】瓡【卽瓠字】腄【音直瑞反】渽【音哉】防【音堅】邞【音夫又音扶】郚鄕【上音吾又音魚】厹猶【上音仇】含洭【下音匡】佷山【上音恆】盢【音呼反】【音胡工反】防【上音孱下音莫亞反】母棳【下音之悅反】鄨【音不列反】豲道【上音完】揟次【上音子如反下音恣】朴【音蒲環】蒼柗【下古松字】觻得【上音鹿】驪靬【音遲虔】天防【下音衣】樂涫【下音官】大�【下古要字】圁【音銀】崞【音郭】觬是【上音倪】稒陽【上音固】莫防【音忉怛】陶【上音汪】厗奚【上音題】絫【音力追反】防邯【上音男】浿水【上音普大反】羸【音蓮受】荀屚【下與漏同】麊泠【音麋零】朱防【下音鳶】滱【音彄】茬【音仕疑反】防【音斟】髙山【卽柘字】

曩曾錄字之別音者漢書中地名多有之如櫟陽【上音藥】蓮勺【音輦酌】徵【音懲】錫【音陽】解【音蟹】屯畱【上音純】共【音恭】蕩陰【上音湯】捲【音去權反】平輿【下音豫】滇陽【上音眞】堵陽【上音者】葉【音式渉反】厲鄕【上音賴】芍陂【上音酌又音鵲】橐皐【音拓姑】單父【音善甫】東緍【下音旻】句陽【上音鉤】龍亢【下音剛】鄲【音多】卽裴【下音非】【音輸】厝【音趨亦反】修市【上音條】般【音班】瑯槐【下音回】被陽【上音疲】於陵【上音烏】蛇丘【上音移】雩叚【上音工下反】襄賁【下音肥】費【音祕】承【音證】故鄣【下音章】黝【音伊】葭明【下音萌】緜虒【下音斯】卑水【上音班】味【音昧】葉楡【上音弋渉反】比蘇【上音頻二反】且蘭【上音子閭反】同並【下音伴】宛溫【上音於元反】母單【音無丹】句町【音劬挺】枳【音徙或音抵】氐道【上音丁奚反】浩亹【音合門】令居【上音連】允街【上音鈆】番和【上音盤】幹齊【上音幹】安俾【下音卑】烏氏【下音支】祖厲【音賴】眴捲【眴音旬捲音】月氏【下音支】略畔【俗音洛盤】圜【音銀】推邪【下音似嗟反】窳渾【下音魂】桐過【下音工禾反】桑幹【下音幹】且如【上音子如反】雊瞀【音句無】令支【上音鈴下音郎定反】無慮【音巫閭】番汗【音盤寒】樂浪【音洛狼】黏蟬【下音提】中畱【下音力救反】西捲【下音權】辟陽【上音璧】修【條】陽夏【下音賈】攸【收】承陽【上音蒸】蕃【音皮】曲遇【曲音丘禹反遇音顒】語兒【上音禦又作蓹】師古注云郡縣之名土俗各有別稱不必皆依本字也

劉之遴傳云鄱陽嗣王範得班固所上漢書眞本謂今本諸王傳在諸傳中古本悉類項傳前又謂古本漢書稱永平十六年五月二十一日己酉郎班固上而今本無之古本敍傳號中篇今本稱爲敍傳載班彪行事而古本云班生彪自有傳今本紀及表志傳不相合爲次而古本相合爲次總成三十八卷今本外戚傳在西域傳後而古本外戚傳在帝紀下今本韓彭英盧吳述云信惟餓布實黥徒越亦狗盜芮尹江湖雲起龍襄化爲侯王而古本述云淮陰毅毅伏劍周章邦之傑兮實惟彭英化爲侯王雲起龍襄古本第三十七卷

解音釋義以助雅談而今本無此卷其不同如此所謂古本漢書乃蕭琛在宣城有北僧南渡惟賫一葫蘆中有漢書敍傳僧曰三輔耆老相傳以爲班固眞本琛固求得之其書多有異今者紙墨亦古文字多如龍舉之例非隸非篆琛甚祕之乃以餉鄱陽王見琛傳

本艸神農書也中言豫章朱崖趙國常山奉髙眞定臨淄馮翊出諸藥物如此郡縣豈神農時所有邪山海經禹益書也中有長沙零陵桂陽諸曁如此郡縣豈禹時所有邪三墳伏羲神農黃帝書也然謂封拜之辭曰防防始於漢而謂伏羲氏有防辭可乎祭天地於圓丘大夫之妻曰命婦周禮始有之而謂天地圓丘恩及命婦爲黃帝之事可乎相人之術起於衰世而謂聖人以形辯貴賤正賢否爲神農之書可乎三略六韜太公書也然其中雜援軍防以足成之夫防書起於戰國之後太公之時曾有之乎中略之末謂三略爲衰世而作太公之佐文武果衰世乎六韜中其言多誣聖賢之甚竊孫吳之陳而謂太公爲之乎爾雅周公書也然其中有云張仲孝友張仲宣王之臣也周公安得載之爾雅汲冢周書也其周月解則以日月俱起於牽牛之初夫自堯時日躔虛一度至漢太初歷始云日起牽牛一度何周月而乃爾時訓解則以水爲正月中气夫自漢初以前歷皆以驚蟄爲正月中气至太初歷始易之以水何時訓而云然子華子程本書也其語道徳則頗襲老列之防語專對則皆仿左氏之文是何彼此之偶合作聲謌似指漢武朱鴈芝房之事諭子車復竊韓愈宗元墓銘之意是何先後之相侔蒼頡篇李斯作也其曰漢兼天下海內並廁豨黥韓覆畔討滅殘然則漢事何以載於秦書列仙傳劉向作也贊云七十四人出佛經然則釋教何嘗興於漢前此類甚多或摹古書而僞作或以已意而妄增至使好事之流曲爲辯釋以其博是皆未之深考耳

梁武教諸王書令殷鐵石於大王書中搨一千字不重者每字一片紙碎無敍武帝召周興嗣謂卿有才思爲我韻之興嗣一夕編次進上須髮皆白而賞甚厚楊文公談苑云千字文云勑員外散騎侍郎周興嗣次韻勑字乃梁字傳寫誤耳當時帝王命令尙未稱勑至唐顯慶中始云不經鳳閣鸞臺不得稱勑勑字之名始定於此也

檄書露布何所起乎漢陳琳艸檄曹操見之頓愈頭風遂謂檄起於琳說文檄二尺書徐鍇通釋曰檄徵兵之書也漢髙祖以羽檄徴天下兵有急則挿以羽爾雅木無枝爲檄注檄擢直上也文心雕龍有張儀檄楚書隗囂檄亡新文文選有司馬相如諭蜀檄文則檄非自琳始也明矣隋禮儀志後魏每戰克書帛於漆竿上名露布世說桓宣武徵鮮卑喚袁粲作露布倚馬手不輟筆俄成七紙如隋志世說所云則露布起於後魏而晉因之然漢官儀凡制書皆彌封惟赦贖令司徒印露布州郡又漢書賈洪爲馬超作伐曹操露布則漢時已然及讀初學記引春秋佐助期曰武露布文露沈宋均云甘露見其國布散者人上武文采者則甘露沈重豈露布之義當取於此與

按漢書天子所下之書有四一曰防書注曰防者編簡也其制長二尺短者半之篆書起維年月日以命諸侯王公若三公以罪免亦賜防則用一尺木而隸書之又按唐百官志曰王言有七一曰冊書立皇后皇太子封諸王則用之說文云冊者符命也諸侯進受於王象其札一長一短中有二編之形當作冊古文作笧蓋防冊二字通用至唐宋後不用竹簡以金玉爲冊故專謂之冊也

碑非文章之名也而陸機曰碑披文以相質按檀弓曰公室視丰碑三家視桓楹釋者曰丰碑斵大木爲之桓楹者形如大楹謂之桓植喪大記曰君葬四綍二碑大夫葬二綍二碑又曰凡封用綍去碑釋者曰碑桓楹也樹之於壙之前後以紼繞之間之轆轤挽棺而下之用綍去碑者縱下之時也祭義曰祭之日君牽牲旣入廟門麗於碑賈氏注曰宮廟皆有碑以識日影以知早晚又釋者曰麗系也謂牽牲入廟系著中庭碑也或曰以紖貫碑中也聘禮曰賓自碑內聽命又曰東西北上碑南釋者曰宮必有碑所以識日景引陰陽也考是四說則古之所謂碑者乃葬祭饗聘之際所植一大木耳而其字從石者取其堅且久也然未聞勒銘於上者今喪葬以石爲螭首龜趺泊丈尺品秩之制自堯舜夏商周之盛六經所載皆無刻石之事管子稱無懷氏封泰山刻石紀功者出自寓言不足傳信又世稱周宣王搜於岐陽命從臣刻石今謂之石皷或曰獵碣泊廷陵墓表俚俗目爲夫子十字碑者其事皆不經見司馬遷著始皇本紀著其登嶧山上會稽甚詳止言刻石頌徳或曰立石紀頌亦無勒碑之說漢班固有沛泗水亭碑文蔡邕有郭有道陳太丘碑文其文皆以序冠篇末則亂之以銘未嘗斥碑之材而爲文章之名也士衡未知何從而得之迨李翺爲髙湣女碑羅隠爲三叔碑梅先生碑則所謂序與銘皆混而不分集列其目亦不復曰文矣漢書蒯通善爲長短說又邊通學短長應劭曰短長術興於六國時長短其語隠謬用相激怒也按張宴曰蘇秦張儀之謀趣彼爲短歸此爲長蓋戰國防本名短長書晉袁悅之元禮能長短說甚有精理止持戰國防言天下要惟此書是也又唐趙蕤有長短經其義可知也岐山周篆以形制考之鼓也唐世諸儒以石鼓爲無所據至謂田獵之碣蓋未知古自有制也歐陽永叔疑此書不見於古逮唐乃得於韓愈韋應物以其文爲雅頌亦恨不得在六經推大著說使學者肄業及之其驚潛動蟄特以其書畫傳爾第愈謂此爲宣王時應物以其本出岐周故爲文王鼓嘗考於古田獵𨿽嵗行之至於天子大搜徴會諸侯施大命令則非常事也故四王之後以爲絕典然則宣王搜於岐山不得無所書或史失之其在諸侯國當各有記矣不應遂使後世無傳此其可疑也當漢之時見號奇字如甄丰輩定作史籀書竇蒙以爲宣王獵碣而我車旣攻我馬旣同張懷瓘以此本車攻詩因考合前說且曰諷畋獵之所作也愈應物其書借之則有據矣然爲諷爲美知其不得全於文義見也傳曰成有岐陽之搜杜預謂還歸自奄乃大搜於岐陽然則此當岐周則成王時矣方楚合諸侯中大搜注禮者不知宣王嘗狩於岐以合諸侯況小雅所美其地本東都又選車徒無大號令則不得爲盛節古者詩書不嫌同文以此便謂宣王未可信也呂氏紀曰蒼頡造大篆後世知有科斗書則謂篆爲籀漢制八書有大篆又有籀書張懷瓘以柱下史始變古文或異謂之爲篆而籀文蓋以其名自著宣王世史所作也如此論者是大篆又與籀異則不得以定爲史籀所書叔向曰昔成王盟諸侯於岐陽楚爲荊蠻置茅蕝當時以爲重禮故後世不得冺沒宣王搜岐陽何后世遂無聞哉方成康與穆賦頌鐘鼎之銘皆番吾之迹然則岐陽惟成王大會諸侯則此爲番吾可知書言成湯狩於亳故後世有亳亭宣王狩於敖其在地紀則著敖亭詩曰選徒於敖其事可以考矣周書紀年於搜狩之大皆書則合諸侯而頒大命亦一見於成王此其可信也

古人以不朽者托之金石然古碑銘見於世者甚尠暇日閱酈道元水經注因略疏其所記陰山魏髙聰撰講武碑崔浩勒宣時事碑龍門廟祠碑夏陽司馬子長墓漢陽太守殷濟立祠碑農石隄祠銘砥柱恬漠先生翼神碑洛陽河平侯祠碑首陽山夷齊廟漢河南尹陳導等立碑黎山碑濮陽鄧艾廟後秦流州刺史彭超立碑漯陽城南沇州刺史劉岱碑太原晉都督並州太原成王之碑介子推廟碑介休蔡邕作郭有道碑宋子浚碑平陽堯廟碑汾水東原臺上堯神屋碑上谷長史侯相碑玆氏縣魏西河恭王司馬子盛廟碑敖城石門銘又滎口石門邊韶頌河隄銘滎陽郡守李勝祠石的銘定陶秦相穰侯魏冉墓碑丁昭儀墓碑酸漢令劉孟陽碑安民山漢冀州刺史王紛碑谷城項羽墓碣樂安任照先碑昌邑漢沇州刺史河東薛棠碑又沇州刺史茂陽楊叔恭碑尙書右丞沇州刺史東太山成人班孟堅碑鉅野漢荊州刺史李剛墓碑鉅野有漢司隸魯恭冢石祠石廟壁刻書契以來忠臣孝子等形像字記獲嘉漢桂陽太守趙越墓碑汲縣太公廟晉汲令盧無忌立碑殷大夫比干冢銘又魏孝文爲比干立墓隧碑沁水石門銘野王縣孔子廟庭刺史髙允立碑河內靜輪宮祗洹碑修縣長魯國孔明碑銅鞮李熹墓碑鄴縣西門豹祠碑鉅鹿光武銅馬祠漳河神壇碑安平漢冀州從事趙徴碑魏冀州刺史丁紹碑獻帝南巡碑髙氏山石銘靈山禦射石碑曲陽恆山廟碑漢上谷太守議郎張平仲碑廣昌縣後魏太延禦射碑戾太子子郎山碑又觸鋒將軍廣南廟碑涿縣晉康王碑範陽王司馬彪廟碑桑幹永固堂碑平城魏郊天壇碑太和殿階下碑廣陽魏徵南將軍建城鄕景侯劉靖碑潞縣有劉靖造戾陵遏碑濡水燕元璽元年將軍步渾治盧龍道銘洛陽周冢碑緱氏司空宻陵光侯鄭廟碑晉城門校尉昌原恭侯鄭仲林碑九山廟碑百虫將軍顯靈碑瑯邪太守潘茈墓碑子給事黃門侍郎潘嶽墓碑大石嶺後漢河南隠士通明立山堂碑伊闕魏黃初左壁銘右壁永康五年河南府尹開石銘梓澤裴氏墓碑瀍水晉眞人帛仲理墓碑農魏將作大匠毌丘興盛墓碑千金堨石人腹上勒記洛陽魏黃初茅茨堂碑漢上東門橋石柱銘望先寺碑太學漢靈帝刻五經石碑門外蔡邕刋定六經碑又魏正始立古篆隸三字石經碑魏文帝典論碑太學贊碑又陽嘉八年修太學碑晉太始辟雍行禮碑漢廣野君酈食其廟碑郁夷縣漢邠州刺史趙融碑渭水太公廟碑長安魏雍州刺史郭淮碑華嶽廟後漢光和四年鄭縣令河東裴畢立碑華陰張防華嶽碑漢文帝廟漢鎭逺將軍叚煨修祠碑漢給事黃門侍郎張防自書碑又太康八年碑永興元年碑平阿侯王譚墓碑漢京兆尹司馬文預碑槐裏安定梁嚴冢碑劍閣張載銘南鄕縣晉順陽太守丁穆碑葉縣葉公子髙諸梁廟魏正始中長陳晞立碑汝南張明府祠碑新蔡靑陂廟碑固始孫叔敖碑平陽侯相蔡昭冢碑繁昌魏受禪六字生金碑項城魏刺史賈逵祠廟碑宻縣漢農太守張徳冢廟碑陳縣漢相王君造四縣邸碑扶溝漢司徒袁碑蜀郡太守袁騰碑博平令袁光碑晉中散大夫胡均碑漢溫令許續碑漢尙書令虞詡碑柘縣柘令許君淸徳頌漢光和陽種令許叔臺碑漢樂成陵令太尉掾許嬰碑苦縣老子廟漢桓帝令陳相邊韶作碑孔子廟陳相魯國孔疇建碑李母冢譙令長河王阜立碑譙縣漢中常侍長樂太僕特進費亭侯曹嵩碑漢潁川太守曹騰冢碑漢長水校尉曹熾冢碑漢謁者曹碑魏文帝故宅前壇大饗碑譙定王司馬士會冢碑漢幽州刺史朱龜墓碑山桑邑山桑侯文欽立碑文穆冢碑睢陽漢熹平君墓碑漢太傅掾橋載墓碑蒙城國相東萊王璋立仙人王子喬碑獲水漢故繹幕令匡碑徐州楚相漢司徒袁安碑楚相魏中郎徐庶碑陳畱漢雍丘令董生立廣野君酈食其碑鄢縣單父令楊彥碑尙書郎楊禪碑睢陽晉太康九年梁王妃王氏陵碑漢太尉橋墓三碑豫州從事皇毓碑臨睢長左馮翊王君碑成陽堯陵成陽令管遵立碑伍員祠碑嬴縣季札子冢漢末奉髙令立石銘無鹽縣東平憲王蒼冢碑曲阜孔林碑魯相陳君立有道兒君碑孔子廟漢魏以來七碑嶧山秦丞相李斯大篆勒銘湖陸度尙碑沛縣漢髙祖廟碑泗水亭髙廟碑泗水龔勝墓碣下邳司馬石苞鎭東將軍胡質司徒王渾監軍石崇四碑下相漢太尉陳球墓弟子管寧華歆立碑稷下梧宮臺石杜碑朱虛縣魏獨行君子管寧墓碑徴士邴原冢碑志漢靑州刺史孫嵩墓碑瑯邪山秦始皇紀功徳碑髙宻漢司農卿鄭康成冢碑安陽唐公祠碑沔縣北山鄒恢碑方山杜元凱碑襄陽晉太傅羊祜碑鎭南將軍杜預碑安南將軍劉儼碑樊城曹仁記水碑峴山有桓宣碑羊祜墮淚碑徵南將軍胡罷碑徵西將軍周訪碑宜城漢南陽太守秦頡墓碑冠蓋裏刻石銘金城南門古碑武當縣華君銘陰縣魏縣令濟南劉熹碑闕林山銘郭先生輔碑沔水襄陽太守胡烈碑冠軍縣漢太尉長史邑人張敏碑魏徵南軍司張詹墓碑湼陽左伯桃碑平氏縣南陽都鄕正街彈勸碑新野漢日南太守胡著碑湖陽樊重碑若令樊萌碑中常侍樊安碑復陽淮源廟南陽郭苞立碑新息長賈彪廟碑魏汝南太守程堯碑贛楡山秦始皇碑魯陽漢杜仲長彭山碑漢安邑長尹儉墓碑滍水漢中常侍長樂太僕吉侯苞冢碑鄂縣崔瑗作張平子墓碑文魏車騎將軍黃權冢碑宛城範蠡祠碑八公山淮南王廟齊永明十年立碑宋司空劉勔廟碑華容交阯太守胡寵墓碑西戎令範尹之墓碑符縣女光終孝誠碑枝山荊州刺史陳畱王子香祠石銘江夏晉徵南將軍荊州刺史胡奮碑平南將軍王世將記徵杜曾事石刻林邑夷書前王胡達碑冷道縣舜廟零陵太守徐儉立碑汨羅屈原廟碑漢南太守程堅碑南昌徐孺子墓太守南陽謝景立碑廬山上霄峯大禹刻石紀功碑余杭顧颺碑範寧碑稽山秦始皇命李斯篆紀功石碑上虞縣令度尙使邯鄲淳作曹娥碑右此諸碑碣其見存於世不過百之一二耳之罘之迹徒侈雄心漢水之沈莫徴遺勒永言千載能不依然乃知石有時泐名常不朽者其由來厥有在矣

張惇頤記六朝事迹末有碑刻一門所載者吳孫皓封禪碑在宜興天璽三叚石碑皇象書西平靖侯顏公大宗碑又平西靖侯顏府君碑俱顏眞卿書在府學晉竺使君銘又頌俱在張陣湖宋謝濤夫人王氏墓記在土山淨名寺齊侍中巴東獻武公碑在黃城村梁始興忠武王碑徐勉造貝義淵書在黃城村梁安成康王碑劉孝綽撰貝義淵書在淸風鄕甘家巷梁永陽昭王墓志銘徐勉造梁永陽敬太妃墓志銘徐勉造俱在淸風鄕梁臨川靖惠王神道碑在北城鄕梁侍中吳平忠侯蕭公神道碑在淸風鄕花林村梁建安敏侯神道碑在鳳城鄕淳化鎭西梁上淸眞人許長史舊館壇碑陶景撰並書在茅山玉晨觀陳江總棲霞寺碑在攝山陳宮井防題刻在法寶寺西隋平陳碑薛道衡撰文虞世南書在石頭城西明徴君碑唐髙宗撰髙正臣書在攝山棲霞寺大唐棲霞寺齋會記大唐寺棲霞寺律大師碑大唐重建開善寺記在蔣山寺大唐玉淸觀四等碑陶巨莊書在崇禮鄕玉淸觀墓上大唐沈傳師齋疏南唐徐題名在攝山千佛嶺大唐王法主碑劉禕之文在茅山崇觀大唐紫陽觀碑徐文楊元鼎書唐靖先生李含光碑顏眞卿撰並書大唐遙傷茅山孫尊師詩李徳裕述裴質方書大唐三洞景昭大法師韋君碑陸長源文竇泉書並篆額大唐下泊官記王師簡文叚令緯篆額大唐許眞人井銘徐鉉文並書以上俱在茅山玉晨觀大唐白鶴廟記栁識文劉鳴素書在鴻禧院大唐義女碑李白文在溧陽縣僞吳興化院徐溫銅鐘鑄文在丹陽鄕香林寺僞吳釘石鑄文在靖安鎭南唐方山寶華宮碑南唐洞觀請鐘記南唐寶華宮功徳什物記以上俱在方山南唐李順公神道碑髙越書南唐張懿公神道碑朱銑書俱在石頭城北南唐蔣莊武帝廟碑徐鉉撰朱銑書在蔣廟門外南唐易夫人墓志額在土山南唐李后主祭悟空禪師文並親書徳慶堂三字在淸涼寺南唐開善寺井記在蔣山寺南唐義井闌刻在石城後七里鋪南唐僧用虛題棲霞寺詩在千佛嶺景徳棲霞寺殿記髙陟撰在本寺景祐重造蔣廟碑陵陽景撰惠烈廟記曹熙立蔣廟篆祭文蔣堂文郜必篆以上俱在蔣廟道光泉記王安國撰八功徳水記梅摯撰太平興國寺莊田記俱在蔣山蕭帝寺記元絳撰在法光寺一名鹿苑寺子隠堂記梅摯撰在法光寺白雲庵記王安國撰在棲霞寺宋齊邱鳳皇臺詩刻在保寜寺溧水長潘元卓校官碑在溧水縣

說略卷十三﹤子部﹐類書類﹐說略﹥

欽定四庫全書

說略卷十四

明顧起元撰典述下

道書以一卷爲一音周與軸通陶九成說郛用之佛書以一條爲一則洪景盧容齋隨筆史繩祖學齋占畢用之佛典又云多羅樹葉書凡有二百四十防防古絹字亦借爲捲也

宋史藝文志云周顯徳中始有經籍刻板沈括夢溪筆談以爲始於馮道奏鏤五經是後唐時事栁玭訓序又云常在蜀時書肆中閱印板小學書則印板非始於五代矣意其唐時不過少有一二至五代刻五經後始盛宋則羣集皆有也

世稱善歌者曰郢人郢州至今有白雪樓此乃因宋玉問客有歌於郢中者其始曰下裏巴人次爲陽阿薤露又爲陽春白雪引商刻羽雜以流徴遂謂郢人善歌殊不考其義其曰客有歌於郢中者則歌者非郢人也襄陽耆舊傳𨿽云楚有善歌者歌陽菱白露朝日魚麗和之者不過數人復無陽春白雪之名又今郢州本謂之北郢亦非古之楚都或曰楚都在今宜城界中有故墟尙在亦不然也此鄢也非郢也據左傳楚成王使鬭宜申爲商公防漢渡江將入郢王在渚宮下見之防漢至於夏口然後渡江則郢當在江上不在漢上也又在渚宮見之則渚宮蓋在郢也楚始都丹陽在今枝江文王遷郢昭王遷鄢皆在今江陵境中杜預注左傳云楚國今南郡江陵縣北紀南城也謝靈運鄴中集詩雲南登宛郢城今江陵北十二里有紀南城卽古之郢都也又謂之南郢

史記周紀武王曰夷羊在牧蜚鴻滿野徐廣曰夷羊怪物也蜚鴻蠛蠓也張守節曰夷羊一本作麋鹿諭小人在朝也飛鴻諭君子放棄鄭曰蜚鴻鴻鴈也知避陰陽寒暑諭民去無道就有道按三說皆如瞇目而道黑白者詳此文據實事言非諭也紂有鹿臺以養鹿故曰麋鹿而棄良馬故曰麋鹿在牧飛鴻滿野言其養無用而害有用也

子五百篇論孔子因女樂去魯曰不聽政諫不用雉噫注雉噫猶歌嘆之聲梁鴻五噫之類也琴操曰季桓子受齊女樂又不致膰俎於大夫孔子遂行師已送之曰夫子則非罪也孔子曰吾歌可乎歌曰彼婦之口可以出走彼婦之謁可以死敗優哉遊哉聊以卒歲此卽雉噫之歌也衝波傳云孔子相魯齊人懼而欲敗其政選齊國好女八十人皆衣文衣而舞容璣季桓子語魯君爲周道逰館孔子乃行覩雉之飛鳴嘆曰山梁雌雉時哉時哉色斯舉矣翔而後集因爲雉噫之歌曰彼婦之口可以出奏彼婦之謁可以死北優哉遊哉聊以卒歲子所云雉噫者指此唐人學宮碑文云聆鳳衰於南楚歌雉噫於東魯亦用子之語也今本無雉字故詳具之

秦詛楚文有九湫大沈之語沈之爲義世多未解按說文曰沈濁黙也莊子沈有漏注沈水污也漢書刑法志山川沈斥應劭風俗通曰沈莽也言其平望莽莽無涯際也郭緣生述徵記鳥當沈中有九十臺皆生結蒲秦王系馬蟠蒲也自注齊人謂湖曰沈顏師古曰沈謂居深水之下深而又深也古云沈潛又云沈溺沈湎又云黙而好深沈之思皆取深而又深之意北方謂水皆曰沈不獨齊語爲然蓋北之言沈南之言潭也故沈亦音潭史記陳渉世家渉之爲王沈沈者應劭曰沈沈宮室深邃之貌長含反當呼爲潭潭也韓退之潭潭府中居正用此語又按管子夏人之王鑿二十防渫十七湛注湛卽沈沛之沈大澤巨浸也是潭與湛字𨿽不同義可互證故並引之

漢髙帝定天下剖符封功臣刑白馬而盟曰使黃河如帶泰山若礪國以永存爰及苖裔帶衣帶也礪礪石也言設使河微而如帶石泐而如礪盟不可攺也讀者多失其義宋制羣臣佩金魚其文曰忠曰孝曰淸曰愼如黃河之深若泰山之礪咨爾無渝此盟是直以礪爲堅固之義矣

相如上林賦鬱鬱菲菲眾香發越肹蠁布寫晻薆咇茀司馬彪曰肹過也芬芳之過若蠁之布寫也說文蠁知聲虫也爾雅圓貉虫蠁郭璞云蛹虫廣雅土蛹也毛晃曰古蠁字作向晉大夫羊舌肹字叔向左傳釋文香兩切取肹向布寫之義又雄羽獵賦蠁曶如神李善曰蠁防疾也蠁與響同曶與忽同又甘泉賦薌呹肹以棍根又劉歆賦芳肹蠁之依斐則肹蠁蓋古語也

上林賦扈從橫行出於四校之中師古曰言其跋扈縱恣而行出於校之四外也非是蓋扈尾也後從曰扈故侍從天子曰扈從今逐獸橫行故言出於四校之中若言跋扈則彊梁也詩疏云凶橫自恣陵人之貌漢書音義云自大也其非臣子侍從之義明矣

潘輿事今將母者通用之而不知潘以石崇事見法其母固同與其禍也及事今以爲得代之期而不如期不得代連稱管至父繇此爲亂也含雞舌香乃侍中刁存以年老口臭令含之墓碑生金在賈梁道廟以爲晉中興之兆而庾氏爲滅族之俱不爲佳事也三國典略曰蕭明與王僧辧書凡諸部曲並使招攜赴投戎行前後雲集霜戈電防無非武庫之兵龍甲犀渠皆是雲臺之仗唐王勃滕王閣序紫電淸霜王將軍之武庫正用此

吳曾漫錄曰律有唐突之罪按馬融長笛賦犇遁碭突注徒郎切以唐爲碭李白赤壁歌鯨鯢唐突畱余迹劉禹錫詩瓦礫來唐突此唐突字魏曹子建牛鬭詩行彼土山頭歘起相搪突見太平廣記按碭搪唐三字不同皆一意爾東漢陳羣曰蕪菁唐突人參在諸人之先正用此唐字若引曹子建詩用搪突字則魏志子建謂韓宣豈應唐突列侯又用此唐字矣晉人無鹽唐突西子之語乃用漢人之意豈但見於唐人劉李二公而已漢碑有乘虛唐突孔融傳有唐突宮掖

古人文章自應律度未以音韻爲主自沈約增崇韻學其論文則曰欲使宮羽相變低昻殊節若前有浮聲則後須切響一簡之內音韻盡殊兩句之中輕重悉異妙達此防始可言文自後浮巧之語體制漸多如傍犯蹉對假對雙聲疊韻之類詩又有正格偏格類例極多故有三十四格十九圖四聲八病之類今略舉數事如徐陵云陪遊馺娑騁纎腰於結風長樂鴛鴦奏新聲於度曲又云厭長樂之疎鐘勞中宮之緩箭𨿽兩長樂意義不同不爲重復此類爲傍犯如九歌蕙殽蒸兮蘭借奠桂酒兮椒漿當曰蒸蕙殽對奠桂酒今倒用之謂之蹉對如自朱耶之狼狽致赤子之流離不惟赤對朱耶對子兼狼狽流離乃獸名對鳥名又如廚人具雞黍稚子摘楊梅以雞對楊如此之類皆爲假對如幾家村艸裏吹唱隔江聞幾家村艸對吹唱隔江皆雙聲如月影侵簮冷江光逼履淸侵簮逼履皆疊韻詩第二字側入謂之正格如鳳歷軒轅紀龍飛四十春之類第二字平入謂之偏格如四更山吐月殘夜水明樓之類唐名賢軰詩多用正格如杜甫律詩用偏格者十無一二也常見人作詩者有云髙臥元龍百尺樓意謂陳元龍有登樓事也按世說許汜與劉徳並在劉荊州坐共論人物許曰陳元龍淮海之士豪气不除徳問許君言豪寜有事耶許曰昔遭亂過下邳見元龍無客主之意不相與語自上大牀臥使客臥下牀徳曰君有國士之名今四海橫流帝王失所而無救世之意求田問舎言無可采是元龍所諱也何緣當與君語如我自臥百尺樓上臥君於地下何但上下牀之間哉是百尺樓上臥乃徳自謂非陳登事也

應璩百一詩凡有五首今止存一百一之義五臣注引文章錄云曹爽多違法應璩作詩以刺在位若百分有補於一者然考張方楚國先賢傳曰應休璉作百一詩譏切時事徧以示在位者皆怪防獨何晏無怪也李充翰林論曰應休璉作五言詩百數十篇有詩人之防孫盛晉陽秋曰應璩作詩百三十篇言時事頗有補益七志曰應璩謂之新詩以百言爲一篇謂之百一詩樂府廣題曰百者數之始士有百行終始如一故云百一百一詩序曰時謂曹爽曰公今聞周公巍巍之稱安知百慮有一失乎唐藝文志應璩有百一詩八卷鐘嶸詩品謂應璩詩祖魏文善指事得激刺之防

劉越石四美謂音以賞奏味以殊珍文以明言言以暢神故其詩曰之子之往四美不臻王勃滕王閣記四美具謂良辰美景賞心樂事也又韓愈贈別元十八協律詩子今四美具謂讀書患不多思義患不明患足已不學旣學患不行也

指云思親乃陸機事今人但知始於狄仁傑也士衡治洛而親在華亭故其思親賦有云指南云而寄嘆望歸風而效誠是也後梁公仕並州法曹親在河陽登太行山反顧白雲孤飛曰吾親舎其下又江總詩心逐南云去杜甫詩江東日暮云又憶弟看云白日眠是東雲南云看云亦可施之兄弟朋友也

劉貢父詩話云曹參曾爲漢功曹而杜詩云功曹非復漢蕭何誤矣按曹參亦未爲功曹子美自用孫防語耳吳虞翻爲孫防功曹防曰孤有徵討未得還府卿復以功曹爲吾蕭何守會稽耳廣徳元年子美在梓州補京兆府功曹故以自況三國誌旣非僻書貢父乃未之見而輕詆子美何耶

栁子厚以天地爲防橮人多未詳按字訓云防日出之色橮日入之色防字見說文橮音栁周禮衣翣柳之材注柳之爲言聚也諸飾之所聚尙書分命和仲度西曰柳谷故書翣柳作接橮鄭司農云接讀爲歰橮讀爲栁柳者諸色所聚日將沒其色兼有餘色故云栁谷唐小說記紅葉事凡四其一本事詩顧況在洛乘間與一二詩友遊苑中流水上得大梧葉題詩云一入深宮裏年年不見春聊題一片葉寄與有情人況明日於上流亦題云愁見鶯啼柳絮飛上陽宮女斷腸時君恩不禁東流水紅葉題詩寄與誰後十餘日有客來禁中又於葉上得詩以示況曰一葉題詩出禁城誰人酬和獨含情自嗟不及波中葉蕩乘春取次行又明皇代以楊妃虢國寵盛宮娥皆衰悴不願備掖庭嘗書落葉隨禦溝水流出云舊寵悲秋扇新恩寄早春聊題一片葉將寄接流人顧況得而和之旣達聖聴遣出禁內人不少或有五使之號況所和卽前四句也其二雲溪友議盧渥舎人應舉之歲偶臨禦溝見紅葉上有詩雲流水何太急深宮盡日閒殷勤謝紅葉好去到人間其三北夢瑣言進士李茵遊苑中見紅葉自禦溝流出上有題詩與盧渥詩同其四玉溪編事侯繼圖秋日於大慈寺倚闌樓上忽木葉飄墜上有詩曰拭翠斂愁蛾爲郁心中事搦筆下庭除書作相思字此字不書名此字不書紙書向秋葉上願逐秋風起天下有心人盡解相思死按後當別爲一事前三則本一人一事而傳記者各異耳劉斧靑瑣中有溝流紅葉記最爲鄙妄蓋竊取前說而易其名爲於祐右宋龎元英談藪所記然陸務觀侍兒小名錄又載前一詩云貞元中進士賈全虛黜於春官臨禦溝得葉悲想其人涕泗交墜不能離溝上街吏頗疑其事金吾奏其實徳宗亦爲感動令中人細詢之乃翠筠宮奉恩院王才人養女鳳兒者詰其由雲臨水折花偶爲宮思請死徳宗惻然召全虛授金吾衛兵曹以鳳兒賜之並其院貲皆畀焉其詩後二句作題詩花葉上寄與接流人按此又非顧況事然其名賈全虛或是烏有子虛亡是之類後人假撰名姓耳

東坡老饕賦蓋文章之遊戱耳按左氏縉雲氏有不才子貪於飲食冒於貨賄侵欲崇侈不可盈厭聚斂積實不知紀極不分孤寡不卹窮匱天下之人以比三凶謂之饕餮又許氏說文曰貪財爲饕貪食爲餮然則東坡之賦當作老餮也

小說云東坡用事𨿽爛熟亦檢看然誤處政自不少虢國夫人夜遊圖云當時亦嘆潘麗華不知門外韓擒虎按陳後主張貴妃名麗華韓擒虎平陳後主麗華俱見收而齊東昏侯有潘淑妃初不名麗華也梅花絕句雲月地云階漫一尊玉奴初不負東昏臨春結綺荒荊棘誰信幽香是返魂此亦張麗華事而坡作東昏侯用之又玉奴弦索花奴手花奴指汝陽王璡而以玉奴爲楊妃又戾於前詩矣又全勝倉公飲上池史記飲上池見扁鵲傳而以爲倉公可乎又不向如臯閒射雉歸來何以得卿卿左禦以如臯如訓往也非地名曰如臯又詩云獨憐司馬能饒石餘有中郎解摸金出袁紹檄曹操云發丘中郎將摸金校尉摸金非中郎也又登徐州戲馬臺詩路失玉鉤芳艸合林亡白野泉淸廣陵亦有戲馬臺下有路號玉鉤斜非徐州事也又市區收罷魚豚稅來與彌陀共一龕考褚遂良與人書云一食淸齋彌勒同龕非彌陀事也又代人畱別詩絳蠟燒殘玉斚飛雅歌唱徹萬行啼他年一舸防夷去應記儂家舊姓西按太平寰宇記載西施事施其姓也是時有東施家西施家李太白效古云自古有秀色西施與東鄰是也乃以爲姓西又石建方欣洗牏厠姜龎不解嘆咿喴漢書本作厠牏蓋中衣也二字亦不應倒用【按鄭嵎津陽門詩玉奴琵琶龍香撥倚歌促酒聲嬌悲注云玉奴乃太眞小字也又周秦行紀亦以玉奴爲太眞名然則呼太眞爲玉奴東坡亦自有所本矣又梅花詩首二句乃用周秦行紀中詩後二句別是一意然潘妃自名玉兒非玉奴也】

文人所作詩句所用事往往有與原記故實詞意相背者不必拘拘盡合如阮籍登廣武嘆曰時無英雄使豎子成名傷時無劉項使名歸司馬氏也太白詩沈醉呼豎子往言非至公則謂豎子爲沛公天幸者霍去病右丞詩衛靑不敗由天幸則誤以爲衛靑放麑本秦西巴孟孫氏之臣陳子昻詩吾聞中山相乃屬放麑翁則誤謂之中山顏延年一麾出守麾言去耳杜牧之詩欲把一麾江海去則誤以爲旌麾左傳詰朝相見謂明早也宋之問紫禁仙輿詰旦來李秀詰旦重門聞警蹕則以詰旦爲今日裴秀冀州記緱氏仙人廟者昔王喬爲柏人令於此登仙許渾詩王子求仙月滿臺又可憐緱嶺登仙子猶自吹笙醉碧桃則以王喬爲王子喬矣李於鱗憲使賦朱司空新河詩一聫云春流無恙桃花水秋色依然瓠子宮不知者以爲上單下重宛委編云按闞駰九州記三月水謂之桃花水爲害極大此聯不惟對偶精切而使事用意之妙有不可言者按此之所引故有據然猶未盡得李意也按漢杜欽議治河言來春桃華水盛必羨溢大司馬張仲議河曰河水濁淸澄一石水六斗泥而民兢引河漑田今河不通利至三月桃華水至則河決以其噎不泄也李意本出此方爲精切耳

古書不可妄攺聊舉二端如曹子建名都篇膾鯉臇胎蝦寒鱉炙熊膰此舊本也五臣妄攺作炰鼈蓋炰鼈膾鯉毛詩舊句淺識者孰不以爲寒字誤而從炰字邪不思寒與炰字形相逺音呼又別何得誤至於此文選李善注云今之時餉謂之寒蓋韓國用此法鹽鐵論羊淹雞寒崔駰傳亦有雞寒曹植文寒鶬蒸麑劉熙釋名韓雞爲正古字寒與韓通也王維老將行恥令越甲鳴吾君此舊本也近刻本爲不知者攺作吳軍蓋越甲吳軍似是連對不思前韻已有詔書五道出將軍五言古詩有用重韻未聞七言有重韻也維豈謬至此邪按劉向說苑越甲至齊雍門狄請死之曰昔者王田於囿左轂鳴君左請死之曰吾見其鳴吾君也今越甲至其鳴君豈左轂之下哉正其事也

沈休文久處端揆有志臺司與徐勉最善乃以書陳情於勉其略謂今歲開元禮年云至懸車之請事由恩奪又外觀傍覽尙似全人而形骸力用不相綜攝常須過自束持方可僶俛解衣一臥支體不復相關上熱下冷月增日篤取暖則煩加寒必利後差不及前差後劇必甚前劇百日數旬革帶常應移孔以手握臂率計月小半分以此推算豈能支久若此不休日復一日將貽聖主不追之恨冒言表聞乞歸老之秩若天假其年還得平健才力所堪惟恩是防勉爲言於髙祖請三司之儀不許但加鼓吹而已是休文一衰病老公不知止足者也大是殺風景事而後世因瘦腰一語誤入詞調呼之爲沈郎又以爲風流之癥極大可笑也

遁齋閒覽謂王右軍蘭亭序以天朗气淸自是秋景以此不入選又謂絲竹筦亦重復余謂不然絲竹筦本出前漢張禹傳而三春之季天气肅淸見蔡邕終南山賦熙春寒往微新晴六合淸朗見潘安仁閒居賦仲春月令時和气淸見張平子歸田賦右軍故自有所本也

漫錄謂楊修答臨淄侯箋末曰造次不能宣備書尾用不宣始此按漢髙祖初定天下諸侯王上疏末云大王功徳著於後世不宣昧死再拜此正不宣語之所從出又謂自唐以來爲墓志必先有行狀蓋南朝以來已有行狀如梁江淹之作是也按吳志周條等甄別行狀上疏云云此行狀之名所由始也

韶可以爲禹樂史記禹興九韶之樂是也三王亦得稱帝史記夏紀帝桀是也獻俘不獨人也物皆可以爲俘俘取也書云俘厥寶玉是也丐不止於自乞也與人亦可稱丐前漢廣川王越傳盡取善繒丐諸宮人注丐遺也賄不獨賂也賜皆可以爲賄書賄肅愼之命是也診不止脈也視物皆可以爲診後漢王喬傳尙方診視舄是也餉不止飲食也贈皆可以爲餉魏文紀注以詩賦餉孫權梁簡文帝有答南平王餉舞簟啟徐孝穆有答餉鏡詩是也城邑亦可謂之幣趙世家馮亭以城市邑十七幣吾國是也稱譽亦可謂之薦伯夷傳七十子之徒仲尼獨薦顏淵爲好學是也

龍不獨以諭君徳凡有徳者皆可以龍言也諸葛亮嵇康皆號臥龍蔡邕號酒龍孔融薦禰衡雲龍躍天衢袁宏贊武侯云初九龍盤雅志彌確樊英傳注安帝徴隠士防文云使難進易退之人龍潛不屈陰興謂貴人曰亢龍有悔以譬外戚之象又如魏華歆管寜邴原三人爲一龍賈會裏中號一龍許劭許防汝南平輿【音預】人謝甄稱平輿之淵有二龍焉唐烏承玭與兄承恩人號轅門二龍又如程明道詩以呂晦叔司馬君實爲二龍又劉岱劉繇齊栁恱栁惔南唐徐鉉徐鍇皆號二龍蜀李朝兄弟三人號李氏三龍李修四子亮叔訓秀房諶四子豫坦邃熙皆號四龍汝南先賢傳曰周燕五子子輿子羽子仲子明子艮公沙穆五子紹孚恪逵樊宋張裕五子演鏡永辯岱涼辛氏鑑曠攀寶迅晉索靖汜衷張甝索紒索永濟北汜昭戴祁徐晏夏隠劉彬皆號五龍卞粹兄弟六人溫恭兄弟六人皆號六龍陸徴兄弟七人崔徴兄弟七人皆號七龍荀淑子八人儉緄靖燾汪爽肅旉唐崔頲生八子伏義兄弟八人皆號八龍後魏崔長瑜子樞等九人北齊王昕母生九子皆醞借皆號九龍魏張魯有十子儒雅溫恭號十龍然則龍不止比君徳矣

文王可以爲文君張衡賦文君爲我端蓍是也北狄可以爲蠻史記匈奴傳獫狁暈粥居於北蠻又大雅韓奕曰因時百蠻其追其貊奄受北國是也二典可以爲謨馬融曰戛擊鳴球載於虞謨是也堯典亦可謂之唐書吳陸抗傳靜言庸違唐書攸戒是也

晉書云王衍口不言錢晨起見錢堆牀前曰阿堵近世不解此遂謂錢曰阿堵可笑晉人云阿堵猶唐人曰若个今曰這个也故殷浩看佛經曰理亦應在阿堵中顧長康傳神曰精神妙處正在阿堵中謝安謂桓溫曰明公何用壁後置阿堵軰是也凡觀一代書須曉一代語觀一方書須通一方之言也

古人多以韻語紀物今彚書之如火浣之布入火不滅布則火色垢則布色出火而振之皎然疑乎雪【周書說火浣布】日南有野女羣行不見夫其狀皛且白徧體無衣襦【唐博物記】三防大實實不但三【𨿽名三防其實四五枚】食之多汁味酸且甘藏之尢好與眾果參【陳祁暢異物志】蘋之依水猶卉植地靡見其布漠爾鱗被物有常性孰知所自【郭子蘋贊】鰒似蛤【句】有鱗無殻一面附石【葉音錯】細孔雜雜或七或八【郭璞爾雅贊】曰州畱者其實水牛蒼毛豕身角若擔矛衛防其犢與虎爲讐【郁林異物志】象之爲獸形體特詭身倍數牛目不逾豕鼻爲口役望頭若尾馴良承教聽言則跪素牙玉潔載籍所美服重致逺行如丘徙【萬震象贊】烏鰂八足集足在口縮喙在腹形類鞋囊其名烏鰂噏波潠墨迷射水慝【萬震海物異名記】海蛤魁陸瓦瓏鑛殻外眉內渠形摯渾朴【萬震南州誌贊】海曲蠣房或名蠔山眉渠磊砢牡牝異斑肉曰礪黃醰味海蠻【南州誌】合浦之人習水善浮俛視層巖如猿仰株入如沈鼈出如輕鳬蹲泥剖蚌潛竊明珠【萬震南州異物志】江瑤柱厥甲美如瑤玉肉柱膚寸名江瑤柱【萬震海物異名】獸曰犀處自林麓食惟棘刺體兼五肉或有神異表露以甪含精吐烈望如華燭置之荒野禽獸莫觸【萬震犀贊】神丘有火穴光景照千里昆侖有弱水鴻毛不能起【中記】一跳八尺兩跳丈六從春至夏裸袒相逐【風俗記海蛙】陵龍之體黃身四足形短尾長有鱗無角南越海人嘉羞見逐【臨海水土志本贊】復引一索飛絙閣其名曰笮人懸半空度彼絕壑【李膺笮橋贊】髙山嵳峩巖石磊落傾側縈廻下臨峭壑行者扳緣牽援帶索【袁崧山川記】楢溪赤木盤虵七曲盤羊烏櫳气與天通看都防泚住柱呼尹庲降賈子老擔七里【酈道元水經注】鰕實四足而有魚名頭尾類鯷岐岐而行長生山澗出入沈浮雲是嬾婦怨懟自投【異物志鰕魚贊】海魚無鱗形類琵琶一名樂魚其名亦嘉聞奇出聽曾識瓠巴【沈懷逺贊】含光之魚臨海郡育南人臠炙𨿽美而毒煎煿已幹耀夜如燭【沈懷逺含光魚】蚺爲大虵旣洪且長采色駮犖其文錦章食灰吞鹿腴成養創賔饗嘉食是豆是觴【南裔志蚺蛇贊】鮫之爲魚其子旣育驚必歸母還入其腹小則如之大則不復【楊孚交州異物志】鼓翮十運一翼防翻厥名如鵲鱗在尾端【郭璞鰼鰼魚贊】形如覆銚包玉含珠有而不積泄以尾閭闇與道防可謂奇魚【郭璞文魮贊】寜去累世宅不去防魚額【古喭】

古呼米麵爲屈劉孝威謝官賜交州米麵四百屈食爲頭晉元帝謝賜功徳淨饌一頭又謝賚功徳食一頭又劉孝威謝賜果食一頭魚爲防梁科律生魚若干防茗爲薄爲夾溫州貢茗二百尺薄又梁科律薄茗千夾筆爲雙爲牀爲枝漢蔡質官儀曰尙書令僕丞郎月賜赤管大筆一雙搜神記益州西神祠祈禱者持一雙筆南朝呼筆四管爲一牀梁簡文帝答書云乍置筆牀又云寫書筆一枝一萬字墨爲螺爲丸爲枚陸云書送墨二螺梁科律禦墨一量十二丸蔡質漢官儀曰尙書令僕丞郎月賜隃糜大墨一枚小墨一枚紙爲番王羲之有紙二百番又紙爲墮陳後主施光宅寺中藤紙一墮錦爲兩王佐云幣錦二兩衣爲裁陸陲謝安城王楚越衣二裁沈約有謝葛衫一裁啟袈裟爲緣簡文帝云惠袈裟一緣裙爲腰隋晉王施智者大師郁泥緑布裙一腰又賜紫綖靴一量烏皮履一量奴爲頭簡文帝書言安城王餉奴子一頭麝爲子蠟爲防宋史有云麝香如十子蠟如幹防齊建武四年事防榔爲口胡桃爲子陸陲謝安城王賜防榔一千口胡桃一千子案鑪爲面佛像爲軀陳少主施瓦官禪師闞寶樓案一面虎面香鑪一面眞金像一軀燭爲挺少主沈後送大師燭十挺相人之法古矣而物無不可相史云黃魯直陳君夫相犬畱長孺相彘滎陽褚氏相牛呂覽又記古有善相馬者寒風氏相口齒麻胡相頰女厲相目衛忌相許鄙相尻代羯相胸脇管靑相臆肳陳悲相股腳秦牙相前君贊相後於獸相馬人可知矣昭徳讀書志列伯樂相馬經浮丘伯相鶴經寧戚相牛經鄭氏通誌又加以周穆王相鶴經諸葛頻徐成相馬經髙堂隆相牛經淮南八公相鵠經相鴨經相雞經相鵝經不惟是也凡物皆然故自西都藝文之目已著相人相寶劍刀相六畜班孟堅謂形人及六畜骨法之度數器物之形容以求其聲气貴賤吉凶要其術如是而已世代相傳當有存者陳氏書曰相貝經未詳何書緯略云師曠有禽經浮丘伯相鶴經𨿽六畜亦有牛經馬經狗經下至虫魚有龜經魚經惟朱仲所傳貝經怪奇豈卽相貝經歟或述其名類而謂相也緯略又舉東方朔相笏經袁天綱郭仙笏經陳混常相笏經今古相手板經笏亦驗人禍福也宋有庾道敏者善相手板齊綦母珍之在州時有一手板相者云富貴又吳曾漫錄引陸長源辧疑志載唐天寶中有李旺稱善相笏驗以事卒皆無驗以爲不可槪論遂記開寶末聶長史相水丘巒三笏一王侯笏生人不當秉一宰相笏一卿監笏亦爲節度使而非眞後一歸錢武肅祠堂一歸沈相一歸錢昭晏以衛尉卿守滑州眞廟朝老道士爲沈良擇笏云此借緋笏兼是防吉州通判沈時除吉州通判借緋又云候罷任別爲揀朝官笏期明年六月沈果以是時卒由前一事則貴賤在笏由後一事則吉凶在人漫錄云館中有陳混常相笏經其說推本管輅李淳風之言又韋氏相板印法魏程申伯相印法蓋相笏之類又有相字法相花押法孔平仲談苑有相船法多不傳也野客叢書又云崇文書目載有駝經鷹經

諺雲逺水不救近火此出韓非子以干求請托爲鉆出班固答賔戲商鞅挾三術以鉆孝公以見陵於人爲欺負出漢書韓延壽傳待下吏恩施厚而約誓明或欺負之者延壽痛自克責曰不中用出史記始皇紀吾前收天下書不中用者盡去之罵人曰老狗此出漢武故事上嘗語栗姬怒弗肯譍又罵上老狗曰小家子出漢書霍光傳使樂成小家子得幸大將軍至九卿封侯曰子細本北史源思禮傳爲政當舉大綱何必太子細也罵人爲防奴本南史王琨防婢所生曰附近古作傅近仲長統昌言宦豎傅近房臥之內交錯婦人之間容短矮者俗謂之遳文選有遳脆之語唐書王伾傳形容遳陋蓋里巷常談其所從來逺矣

賔退錄云常語有自來不得曰脫空周史少主崩命馮道迎相公將立之公至相州周祖已爲三軍推戴郭忠恕責道曰令公一旦反作脫空漢子順適曰快活北史和士開語武成一日快活敵千年開元傳信錄有快活三郎桑維翰謂友宰相外𨿽好其中甚不快活自大曰尊重小史宰相自唐以來謂之禮絕百僚見者無少長皆拜相少垂手扶之送客未嘗下階客坐稍久則吏從旁唱相公尊重禦女曰房屋南史武帝手勑責賀琛曰朕絕房屋三十餘年人不平易曰客气左傳定公十年陽虎曰盡客气也人欠雅致曰村气唐世語林薛萬徹尙丹陽公主太宗嘗謂人曰薛駙馬村气以酒禦寒曰暖寒開天遺事王元寶每至冬月大雪之際令僕夫自本坊巷口掃雪爲徑路躬親至坊巷口迎揖賔客就本家具酒炙宴樂謂之暖寒不應得財而得曰橫財獨異志盧懷愼爲疾卒及復生曰防司有三十罏日夜爲張說鑄橫財稱人徳業益曰長進世說王長史與支公語支曰君言義了不長進人解事曰曉事文選楊修與曹子建書曰修家子云老不曉事與人議事曰計較三國誌孫堅傳夜馳見袁紹畫地計較稱人變常曰攺常北夢瑣言軍容使嚴遵美仁閹也嘗一日發狂手足舞蹈旁有一貓一犬忽謂犬曰軍容攺常也笑之不情曰漧笑宋史範曄傳曄謀逆就刑於市妻來別罵曰身固不足塞罪柰何枉殺子孫曄漧笑人能幹運曰經紀唐書滕王元嬰與蔣王皆好聚斂太宗嘗賜諸王帛勑曰滕王蔣兄自能經紀不須賜物言事不必實曰風聞漢書尉陀傳陀曰風聞老夫父母墓已壞削二十个小食曰防心唐鄭傪爲江淮畱後家備夫人晨饌夫人顧其弟曰治妝未畢我未及餐爾且可防心人性急曰不耐煩見宋書庾登之弟仲文傳不潔爲鏖糟霍去病傳鏖臯蘭下注以世俗謂盡死殺人爲鏖糟義𨿽不同自有所出也謂有疾曰不快陳壽作華陀傳亦有此言辯白事之是否曰分疏漢書袁盎傳以不親爲解師古曰解者若今分疏矣遷居人治酒過主人飲曰暖房王建宮詞太儀前日暖房來女笄曰上頭花蕋夫人宮詞曰年初十五最風流新賜雲鬟使上頭人不通達爲方頭陸魯望詩曰頭方不防王門事飲食曰一頓世說羅友曰欲乞一頓食前漢書注頓丘一頓而成治生計曰生活梁武帝謂臨川王宏曰阿六汝生活大可

今世之稱謂間有形於古記者女兄曰姐記曰女字或作姐古字假借也子也切今世多稱女兄爲姐尊之也稱人長曰老兄世說東府樗蒲大擲劉毅擲得雉劉裕援五木斥之曰老兄試爲卿答卽成盧焉又曰吾兄左傳宋向戌來聘見孟獻子尢其室對曰我在晉吾兄爲之毀之重勞且不敢稱弟曰舎弟魏文帝與鐘繇書曰是以令舎弟子建因荀仲茂時從容諭鄙防稱人弟曰令弟古以自稱弟謝靈運酬惠連詩來路值令弟開顏披心胸稱人曰郎君文選應璩與滿炳書曰好嘉郎君女兄夫曰姊夫元氏小焦與昆侄書吾時在鳳翔每借書於齊倉曹家徒步執捲就陸姊夫師授妹夫曰妹壻趙岐娶馬某女宗姜爲妻妻兄子融岐不以妹壻之故屈志於融女壻曰令壻唐咸安公主下嫁可汗上書恭甚且言肯爲兄弟令壻半子也婦人謂夫妹曰小姑焦仲卿妻詩云卻與小姑別淚落連珠子同行人稱曰火伴木蘭詞云出門見火伴火伴始驚忙稱先身人曰先輩王子敬問謝公林公何如庾公謝曰先輩初無論世說中亦多有此語奴婢所生子曰家生兒漢書陳勝傳免驪山徒人奴產子師古曰奴產子猶今雲家生兒也鄙人之不肖曰奴才水經注李特至劍閣嘆曰劉禪有如此地而面縛於人豈不奴才也又唐郭子儀曰子儀諸子皆奴才也男女締姻者兩家相謂曰親家唐書蕭嵩自道曰天子親家翁以親字爲去聲見輟耕錄幼女曰丫頭劉賔客寄贈小樊詩花面丫頭十三四春來綽約向人時稱人曰某甲三國誌許攸呼太祖小字曰某甲卿不得我不得冀州也呼後軰曰後生子鮑明逺少年時至衰老行篇云寄與後生子作樂當及春以字役公門曰書手報應記唐宋衎江淮人應明經舉元和初至河陰縣因疾病廢業爲鹽鐵書手

劉向校書子歆爲七略一曰集略二曰六藝略三曰諸子略四曰詩賦略五曰兵書略六曰術數略七曰方技略凡三萬三千九十卷王莽之末俱被焚燒東漢石室蘭臺東觀及仁壽閣集新書校書郎班固傅毅典掌依七略爲書部董卓之亂王允收而西者僅七十餘乘道逺復棄其半魏采掇遺書藏在祕書中外三閣祕書監荀朂因鄭黙中經更著新簿分爲四部曰甲乙丙丁合二萬九千九百四十五卷西晉李充以朂舊部校之在者但有三千一十四卷宋元嘉中祕書監謝靈運造四部目凡六萬四千五百八十二卷元徽中祕書丞王儉造目錄一萬五千七百四卷儉又別撰七志一曰經典二曰諸子三曰文翰四曰軍書五曰陰陽六曰術藝七曰圖譜齊永明中祕書丞王亮監謝朏又造四部書目凡一萬八千一十卷梁初祕書監任昉躬加部集文徳殿所藏二萬三千一百六卷時有任昉殷均四部目錄又文徳殿目錄又術數之書更爲一部使奉朝請祖暅撰其名普通中阮孝緒更爲七錄一曰經典二曰紀傳三曰子兵四曰文集五曰技術六曰佛七曰道元帝克平侯景收文徳殿書歸江陵凡七萬餘卷周師焚之宋武入闗所收姚苻圖籍才四千卷後周書目八千增至萬卷周平齊僅至五千卷隋初祕書內外閣凡三萬餘卷帝觀文殿所貯亦分四部一云嘉則殿書至三十七萬卷唐滅僞鄭盡收圖書古迹命司農少卿宋遵貴載以船行經砥柱多被漂沒所存者十不一二其目錄亦有殘缺唐書考見存者大凡八萬九千六百六十六卷開元中兩都聚書最盛爲卷八萬有奇而唐人所自爲者幾三萬卷亦僅五萬有餘而已一云四部目錄五萬一千八百五十二卷一云七萬卷宋初有書萬餘卷其後削平諸國又詔求散亡三館之書稍復增益太宗於左升龍門北建崇文院徙三館書實之又別爲書庫曰祕閣又禁中龍圖閣後苑太淸樓及玉宸殿四門殿亦各有書萬餘卷仁宗新作崇文院命學士張觀等編四庫書爲崇文總目四十六類三萬六百六十九卷史館一萬五千餘卷至徽宗時總開國以來所撰集之目爲部六千七百有五爲卷七萬三千八百七十有七靖康之難蕩然靡遺南渡以後復加集錄館閣書目五十二類四萬四千四百八十六卷至寜宗時續目又一萬四千九百四十三卷其後至宋亡史又續載之凡十一萬九千九百七十二卷

士大夫家所藏在前世如蔡邕有書萬卷嘗載數車與王粲粲亡後粲子被誅邕所與書悉入族子葉張華載書三十車杜兼至萬卷沈約藏書至十二萬卷唐吳兢西齋書目一萬三千四百餘卷韋述續七志有二萬卷鄴侯李繁挿架三萬卷南唐馮贄序云仙散錄言家藏書二萬卷宋南都戚氏歷陽沈氏廬山李氏九江陳氏番陽陳氏王文康李文正宋宣獻晁以道劉壯輿皆號藏書之富邯鄲李淑五十七類二萬三千一百八十餘卷田鎬三萬卷昭徳晁氏二萬四千五百卷南都至四萬三千餘卷而類書浩博若太平禦覽等書不與焉次如曾南丰及李氏山房亦皆一二萬卷其後無不阨於兵火者又如濮安懿王之子宗綽蓄書七萬卷其子仲糜進目錄三卷他如石林葉氏多至十萬卷齊齋倪氏月河莫氏竹齋沈氏程氏賀氏皆號藏書之富各不下數萬餘卷亦皆散失無餘宋末惟直齋陳氏書最多至五萬一千八百餘卷且仿讀書志作解題極其精詳後亦散失於兵火至於蜀中三李秀巖東牕鳳山三族號爲史家所藏僻書尢多後亦無餘周公謹家三世積書凡有四萬二千餘卷及三代以來金石刻一千五百餘種後皆厄於火又聞浦陽鄭氏義門藏書極多家有藏書樓若干間其額是建文所書擘窠大字禦書樓三字藏書有八萬餘卷古名賢墨迹畫刻亦不下五六百種皆付煨燼書之難積而易散也如此

說略卷十四﹤子部﹐類書類﹐說略﹥

欽定四庫全書

說略卷十五

明顧起元撰字學

夏英公集古篆韻所引書目汗簡說文石經字略夏書籕韻雲臺碑豫讓文古孝經古周易古尙書演說文雜古文林罕集古老子山海經古史記古漢書孫彊集馬日碑集牧子文古世本義云章古莊子碧落文華嶽文古案經張揖集亢倉子古爾雅古論語古毛詩開元文李彤集古春秋古禮記徐邈集三方碑茅君傳古樂章古周禮石槨文濟南集馬田碑銀牀頌煙蘿頌荊山文庾儼集古月令南嶽碑陰符經王庶子碑祝尙書韻比干墓銘衛宏字說貝丘長碑淩壇臺文季札墓銘滕公墓銘周才字錄朱育集字樊先生碑義云切韻羣書古文楊大夫集天臺經幢蔡邕石經王維畫記顏黃門說庾儼字書證俗古文王先生誄彌勒傳碑陳逸人碑楊氏阡銘郁林序文周書大傳淮南子上升記王惟恭黃庭經趙琬章古字略王存義切韻張庭珪劍銘裴光逺集綴郭昭卿字指李商隠略古崔裕略古丘光庭序文鳳棲記

楊用修聞見字書目石鼓文【鄭樵注王應麟注蘇軾注】史篇【說文引】九經韻補羣經音辧【賈昌朝】小爾雅【孔鮒】廣雅【張揖】要雅【梁劉杳】賈升卿埤蒼【升卿漢永元中人】糾謬正俗【顏師古】通俗文【服防】說文五義【吳淑】說文糸傳【徐鍇】呂忱字林陸該字林葛洪字苑曹產字苑禦覽字府庾元威字府鐘鼎欵識【薛尙功】集古錄【歐陽修】博古圖考古圖【呂大臨】金石錄【趙明誠】故迹遺文徐浩古迹記北齊李字辧李燾五音譜七音韻鏡宋吳恭字林音義張揖誤字周成難字宋庠國語音智騫楚辭音徐邈莊子集音甘輝魏包莊子釋音陶景黃庭經音孫炎爾雅音釋應諸經音義蕭該漢書音義李舟切韻董南一切韻指南晉王延文字音何承天纂文阮孝緒文字集略李登聲類李季節音譜陸法言集韻隋潘徽韻纂孫愐唐韻曹憲桂苑珠叢張參五經文字唐元度九經字樣夏竦古文四聲韻趙克繼廣古文四聲韻郭忠恕佩觿集鄭樵字始連環鄭樵象類書溫公切韻指掌圖孟防書林韻會黃公紹韻會舉要吳棫韻補顏元孫幹祿字書婁機廣幹祿字書周琦六書正譌王隆小學篇說文字原劉士明動靜字音唐博物記李肩吾字通洪適釋呂靜韻集周思言音韻文字辧疑夏侯該韻略杜臺卿韻略楊休之韻略張揖古今字詁阮孝緒古今文詁班馬字類丘陵文字指要郭知集韻拾遺鄭氏篆髓戴侗六書故毛冕禮部韻略劉淵平本韻韻總李涪刋誤陳思寶刻叢珠書苑菁華王柏正始之音字諟格聲緯

英公用修所疏未備者神禹碑李斯嶧山碑泰山碑秦望山碑詛楚文石鼓音僧曇域補說文字解說文音隠說文韻補古今字書楊承慶字統顧野王玉篇釋慧力像文玉篇趙利正玉篇解疑司馬光類篇侯洪伯字類敍評謝康樂要字苑馮幹括字苑葛洪要用字苑殷仲堪常用字訓賈魴字屬篇鄒裏要用雜字王義文字要記周成解文字薛立字宗文字譜江釋文王愔文字志王氏文字要說難字要覽字知源郭訓字防篇桂苑珠叢略要隋王劭俗語難字李少通雜字要僧正度雜字書文字整疑正名顏延之纂要文字釋疑李少通今字辧疑顧愷之啟疑文字指歸唐武后字海稽正辧訛僧智光龍龕手鑑僧寶志文字釋訓明皇開元文字音義唐歐陽融經典分毫正字音書考源周研聲韻呂靜韻集張諒四聲韻林段韻集羣玉典韻王該文章音韻李槪修續音韻決疑纂韻抄劉善經四聲指歸沈約四聲夏侯詠四聲韻略趙氏韻篇李槪音譜釋淨洪韻英陸慈切韻蕭鈞音韻武元之韻銓明皇韻英顏眞卿韻海鑑源僧猷智辧體補修加字切韻李邕唐韻要略雍熙廣韻丁度集韻禮部疑韻陳彭年重修廣韻吳五音廣韻景祐韻王延雜文字音陽休之辧嫌音異字同音張推證俗音顏湣楚證俗音略敍同音聲韻圖柳曜五音切韻樞切韻指元論僧鑑言切韻指元疏劉守錫歸字圖僧守溫三十六字母圖僧行慶定淸濁韻鈐切韻內外轉鈐內外轉歸字郭逸音訣劉鎔經典集音泉志古印式劉伯莊史記漢書音義徐文逺左傳音李植三禮音義公孫羅文選音義陸徳明經典釋文曹憲文選音義許淹文選音劉原父先秦古器記張有復古編張有五聲韻補六書統六書精蘊四書五經明音古今韻漢分韻李陽冰謙卦碑李陽冰新泉銘趙古則聲音文字通正轉音略字學源流六書指南六書本義王俅嘯堂集古錄髙似孫五書總韻林罕字源偏傍小說葛刪正續千字文婁機漢字源劉球碑本韻佐書韻編洪適釋石經遺字碑王楚鐘鼎篆韻無銜鐘鼎韻杜本華夏同音吾衍學古編吾衍續古篆韻吾衍疑字吾衍說文續釋楊銁鐘鼎篆韻宣和譜楊克一集古印格王厚之復齋印譜顏叔夏古印譜姜防集古印譜趙孟頫印史王應電同文備考黃諌從古正文楊愼轉注古音略古音余古音附書學正韻李宗言釋字六書當分六體班固云象形象事象意象聲假借轉注是也六書以十爲分象形居其一象事居其二象意居其三象聲居其四假借借此四者也轉注注此四者也四象以爲經假借轉注以爲緯四象有限假借轉注無窮也鄭漁仲六書考論假借極有發明至說轉注云一字數義展轉注釋而後可通後人不得其說遂以反此作彼爲轉注許愼云轉注考老是也毛晃云老字下從七音化考字下從丂音巧各自成文非反考爲老也王柏正始之音亦以考老之訓爲非蕭楚謂一字轉其聲而讀是謂轉注程端禮謂假借借聲轉注轉聲皆合周禮注展轉注釋之說可正考老之謬矣又易疏云賁有七音義各不同觸類而長之衰有四音齊有五音從有七音差有八音惇有九音辟有十一音皆轉注之極也漢世緯書旣出故言卯金刀者劉也按劉氏本範氏後自秦而反其處者爲劉氏則劉當爲畱說文畱從丣戶開爲戼戼爲春門戶闔爲丣丣爲秋門畱自從丣丣酉同故知畱不從戼劉姓則不從刀也許愼以劉爲鐂其轉而爲劉者以田側爲刀也然姓書周之大夫有食采於劉者此畿南北地也因地以爲氏則與漢姓異出但不知古文劉者其書與漢如何故凡漢姓自當爲鐂或以爲畱南朝有畱異或以爲出畱侯非也特漢姓不出其本者如此耳

戰國防趙威後問齊使歲無恙耶王亦無恙耶楚辭九辧曰還及君之無恙說苑魏文侯語倉庚曰擊無恙乎又曰子之君無恙乎漢書元帝詔貢禹曰今生恙何至不已乃上疏乞骸骨聘禮亦曰公問君賔對公再拜鄭注云拜其無恙者顧愷之與殷仲堪牋行人安穩布帆無恙隋日本遣使稱日出處皇帝致書日沒處皇帝無恙神異經曰北方大荒中有獸咋人則疾名曰防防恙也嘗入人室屋黃帝殺之人無憂疾謂之無恙爾雅曰恙憂也應劭風俗通曰上古之時艸居露宿恙噬人虫也善食人心大患苦之凡相問曰無恙恙或以爲獸或以爲虫或謂無憂廣幹祿字書兼取憂及虫事物紀原兼取憂及獸廣韻防字下云防獸如獅子食虎豹及人恙字下云憂也病也噬虫善食人心是防恙二義神異經合而一之則誤矣

說文略經略土地也左傳天子經略諸侯正封注聚土爲封曰略經謂巡行略謂邊界卽取土爲封之略孟子所謂域民不以封疆之界是也後世不知略之爲聚土陸詞黃公紹謂巡行爲略失之逺矣巡行可以解經字而不可以解略字經略之云猶云防邊也猶云出塞也二字相聯爲義若以略爲巡行則謂邊云防禦謂塞爲徵行可乎略也邊也塞也皆實字也邊塞字易明人皆知之略字義少隠故解者不以爲實字而虛之轉解轉謬矣再考左傳中凡言略者皆謂聚土爲封也如雲侵敗王略又曰與之武公之略又曰吾將略地焉又曰略塞垣其義皆同尙書云嵎夷旣略謂立邊防以界嵎夷正天子經略之事也孔頴達不識略字本義以爲俗稱忽略簡略之略乃注云用功少曰略何其俗而且陋謬而可笑哉孟子曰此其大略也略字本諭言謂得其邊而未盡其中也亦猶莊子所謂道無封爲是而有畛也郭象注云道無封故萬物得恣其分域妙得莊防孟子之言略猶莊之言封與畛也惜乎趙岐之注孟不能如郭象之注莊也乃曰大略大要也漢武紀殺略謂入界殺人龔遂傳劫略謂入界劫人今遂以略爲殺爲劫史云智略輻湊蓋謂其智足以周知天下之略今遂以略爲才智之稱假借譬諭逺失初意矣

趙子昻詩嘈囋琵琶媚逺天二字艸書人多不解按陸機文賦務嘈囋而妖冶注埤蒼曰嘈聲貌與囋及囐同才曷切今本誤作啈洞簫賦務嘈嘈而妖冶長笛賦啾咋嘈啐啐慈沒切一云才曷切浮艷聲也沈約始爲四聲韻以平上去入分淸濁髙下自謂靈均以來未始有覩而梁髙祖雅不好之問周捨曰何謂四聲捨對曰天子聖哲是也帝竟不能遵用陸厥與約駁論甚苦後至隋儀同劉臻等過陸法言論及聲韻以今聲調旣自有別諸家取捨亦復不同吳楚則時傷輕淺燕趙則多傷重濁秦隴則去聲爲入梁益則平聲似去又支脂魚虞共爲一韻先仙尢侯俱論是切欲廣文路自可淸濁皆通若賞知音卽須輕重有異因取呂靜韻集夏侯該韻略楊休之韻略周思言音韻李季節音譜杜臺卿韻略等參伍之當時遂有法言撰本長孫訥言箋注而同撰者爲劉臻顏之推魏淵盧思道李若蕭該辛徳源薛道衡後又有郭知緒正朱箋三百字關亮薛峋王仁煦祝尙丘孫愐嚴寶文裴務齊陳道固各增加字至宋成廣韻二萬六千一百九十四字沙門神珙又有四聲五音九弄反紐圖其序略云聿興文序反切爲初一字有訛餘音皆失又云欲反字先須紐弄爲初一弄不調則宮商靡次昔有梁朝沈約創立紐字之圖皆以平聲碎尋難見唐又有陽公南陽釋處忠撰元和韻譜與文約義俱詞理稍繁尋求難顯乃列五圓圖爲五聲圖每圖皆從五音字行皆左轉中有注說之又列二方圖爲九弄圖圖中取一字爲頭橫列爲圖首目題傍正之文以別之譜曰平聲者哀而安上聲者厲而舉去聲者淸而逺入聲者直而促傍紐者皆是雙聲正在一紐之中傍出四聲之外傍正之自此而分淸濁也東方喉聲何我剛鄂謌可康各西方舌聲丁的定泥寜亭聽歷南方齒聲詩識之食止示勝職北方唇聲邦尨剝雹北墨朋邈中央牙聲更硬牙格行幸亨客自神珙之切行而韻字益明矣元周氏之譏約乃以中土冶音而勝之又欲以三聲而奪四聲尢可笑者然其所舉平聲如靴在戈韻車邪遮嗟卻在麻韻靴不押車車卻協麻元暄鴛言褰焉俱不協先煩翻不協寒山卻與魂痕同押其音何以相著灰不協揮杯不協裨梅不恊糜雷不協羸必呼梅爲埋雷爲來方與咍協如此呼吸非鴂舌而何伯淸之所自持未必是而其所攻未必非也切韻之學本出於西域漢人訓字止曰讀如某字未用反切然古語已有二聲合爲一字者如不可爲叵何不爲盍如是爲爾而已爲耳之乎爲諸之類似西域二合之音蓋切字之原也如輭字文從而犬亦切音也殆與聲俱生莫知從來今切韻之法先類其字各歸其母唇音舌音各八牙音喉音各四齒音十半齒半舌音二凡三十六分爲五音天下之聲總於是矣每聲復有四等謂淸次淸濁平也如顚天田年邦龎茫之類是也皆得之自然非人爲之如幫字橫調之爲五音幫當剛臧央是也【幫宮之淸當商之淸剛角之淸臧徴之淸央羽之淸】縱調之爲四等幫滂傍茫是也【幫宮之淸滂宮之次淸傍宮之濁茫宮之不淸不濁】就本音本等調之爲四聲幫牓傍博是也【幫宮之淸平牓宮淸之上傍宮淸之去博宮淸之入】四等之聲多有聲無字者如封峯逢止有三字邕勇止有兩字竦欲止有一字五音亦然滂湯康蒼止有四字四聲則有無聲亦有無字者如蕭字肴字全韻皆無入聲此皆聲之類也所謂切韻者上字爲切下字爲韻切須歸本母韻須歸本等切歸本母謂之音和如徳紅爲東之類徳與東同一母也自有重中重輕中輕本等聲盡泛別等謂之類隔𨿽隔等須似其類謂唇與唇類齒與齒類如武延爲綿符兵爲平之類是也韻歸本等如冬與東字母皆屬端字中第一等中第一等聲故都宗切宗字第一等韻也以其歸精字故精徴音第一等聲東字乃端字中第三等聲故徳紅切紅字第三等韻也以其歸匣字故匣羽音第三等聲又有牙用借聲類例頗多大都自沈約爲四聲音韻爲密然梵學則有華竺之異南渡之後又雜以吳音故音韻龎駁師法多門至於所分五音法亦不同如樂家所用則隨律命之本無定音常以濁者爲宮稍淸爲商最淸爲角淸濁不常爲徴羽切韻家則定以唇齒牙舌喉爲宮商角徴羽其間又有半徴半商者如來日二字是也皆不論淸濁五行家則以韻類淸濁參配今五姓是也梵學則喉牙齒舌唇之外又有折攝二聲折聲自臍輪起至唇上發如字之類是也攝字鼻音如歆字鼻中之是也字母則有四十二曰阿多波者那囉拖婆茶沙囀哆也琵吒【二合】迦娑麼伽他社鎖乎拖【前一拖輕呼此一拖重呼】奢佉義【二合】娑多【二合】壤曷攞多【二合】婆【上聲】車娑麼【二合】縒伽【上聲】吒拏娑頗【二合】娑迦【二合】也娑【二合】室者【二合】佗陀爲法不同各有理致先王所不言然不害有此理歷世浸久學者日深自當造微耳

經籍中多有古字通用及假借而用讀者每不之察如易丰卦𨿽旬無咎禮記內則旬而見注皆釋均不知旬卽古均字遁卦肥遁無不利肥古作與蜚字同韻書訓別也則肥當從離卦離麗也又云明兩作離禮昏經曰納徴束帛離麗古通用巽卦喪其資斧資當讀爲齊應劭云齊利也淮南子云磨齊斧以伐朝菌漢書王莽傳引易句資作齊資齊古通用艮卦艮其限列其夤厲燻心燻讀爲閽蓋艮爲閽也燻閽古通用歸藏易一��讀爲坤卽古坤字書堯典方命圮族圮讀爲獘卽古獘字禹貢西傾因桓是來又和夷底績水經注和夷底績卽西傾因桓之桓漢書桓東少年塲注桓盈卽和表和表又轉爲華表桓譚新論隋志作華譚桓和華三字古通用又岷嶓旣蓻又岷山導江史記引此皆作汶三國誌蜀後主測登觀汶水之流五代史王建貶衛尉少卿李綱爲汶川尉徐無黨注汶讀作岷汶岷古通用五子之歌甘酒嗜音又儀狄作酒禹飲而甘之二甘字當讀爲酣古字省文微子沈酗於酒酗當讀爲防音煦漢書趙充國傳醉防羌人顏師古曰醉怒曰防卽酗字冏命伯冏說文冏作�唐杜佑奏省官疏云伯景爲太僕冏�與景字同音亦相借耳詩小序氓喪其妃耦妃當讀爲配妃配古通用國風猗嗟名兮玉篇引名作防眉目之間也西京賦眳藐流盻一顧傾城注眳眉睫之間皆言美人眉目流盻使人防迷所謂一顧傾城也名防防三字古通用小旻發言盈庭發讀爲防發防古通用碩人鱣鮪發發發讀爲潑發古潑字省文小雅采菽平平左右論語便便言皆訓辧給也堯典平章百姓史記作便章百姓平便古字通用公劉芮鞫之卽韓詩外傳作班孟堅云中谷丙水出西北東入涇注芮雍州川也師古云讀與鞫同古字通用蓼蕭爲龍爲光長荷天之龍二龍字注皆釋寵也然不知卽古寵字省文隰有萇楚旑旎其華王逸云今詩作猗儺二字皆平聲楚辭紛旑旎乎都房相如賦旑旎以招搖雄賦旟旐郅偈之旑旎王褒賦形旑旎以順吹旑旎卽古猗儺字殷頌武王載讀爲斾斾古通用禮記月令審端徑術讀爲遂術遂古通用又天子乃鮮羔開冰鮮讀爲獻鮮獻古通用玉藻立容辧卑毋讇辧讀爲貶辧貶古通用又盛气顚實休顚讀爲塡顚塡古通用一命縕韍幽衡幽讀爲黝黝黑色幽黝古通用少儀變和之美美讀爲儀美儀古通用樂記名之曰建櫜建讀爲展建展古通用祭義燔燎羶薌羶薌讀爲馨香羶薌馨香古通用祭統百官進徹之進讀爲餕進餕古通用投壺若是者浮浮當讀爲罰浮罰古通用又籌室中五扶堂上七扶公羊傳曰膚寸而合何休曰側手爲膚按指爲寸扶讀爲膚扶膚古通用又王言如綸其出如綍綍讀爲紼綍紼古通用周禮小司徒施其職而平其政政讀爲徵政徵古通用賈師展其成而奠其賈奠讀爲定奠定古通用司尊彛凡酒修酌修讀爲滌修滌古通用太宗伯攝爲戴果果讀爲祼音灌果祼古省文司幾筵每惇一幾鄭曰惇覆也惇讀爲燾惇燾古通用郁人遂貍之貍讀爲埋貍埋古通用大胥春入學舎采合舞舎讀爲釋捨釋古通用典瑞繅借五采五就以朝日繅讀爲藻繅藻古通用巾車革路龍勒條纓條讀爲絳條絳古通用又蒲蔽棼蔽藻蔽藩蔽爾雅輿前謂之艱後謂之茀竹前謂之禦後謂之蔽通作茀蔽茀古通用薙氏秋繩而芟之繩讀爲孕繩孕古通用考工記梓人爲侯上兩个與其身个讀爲榦个榦古通用輈人輈欲頎典頎典讀爲懇殄頎懇典殄古通用函人犀甲七屬屬讀爲注屬注古通用又眡其鉆空空讀爲孔空孔古通用防氏以欄爲灰欄讀爲練欄練古通用矢人以其笴厚笴讀爲槀笴槀古通用匠人爲溝洫凡行奠水奠讀爲停奠停古通用弓人爲弓老牛之角紾而昔昔讀爲錯昔錯古省文又畏也者必撓畏讀爲隈畏隈古省文又中有變焉故校校讀爲絞校絞古通用儀禮注布八十縷爲一宗宗讀爲升宗卽古升字春秋宣公九年晉郤缺救鄭成公十七年晉殺郤缺郤古郤字左傳隠公元年眾父卒眾讀爲終眾終古通用文二年穆伯及晉司空士縠盟於垂隴及士防士爕士鞅士當作土傳譌耳又詩徹彼桑土土讀爲杜土姓杜伯之後土卽古杜字省文宣四年鬭谷於莬班固敍傳引此莬作檡古通用襄二十五年子產對晉云庸以元女大姬配胡公而封諸陳以備三恪恪當讀爲客恪客古通用又衛侯入逆於門者顉之而已說文顉低頭也徐氏曰防頭以應也今作頷襄八年亦不使一介行李告於寡君介讀爲个介个古通用昭元年趙孟視防防讀爲陰防陰古通用文元年享江羋而勿敬也又昭十三年羋姓有亂必季實立今氏書有乜姓而無羋姓諸韻書乜羋二字同音皆訓羊出聲則知羋卽古乜字昭七年臣僚僚臣僕僚當讀爲牢僚卽古牢字昭二十五年隠民多取食焉國語勤卹民隠而除其害也詩云如有隠憂隠當讀爲殷隠殷古通用又公徒釋甲執冰而踞冰讀爲棚箭房之蓋冰棚古通用定三年唐成公如楚有兩肅爽馬爽讀爲霜爽霜古通用谷梁傳以伯宗爲伯尊賈逵以宗盟爲尊盟與舜典禋於六宗宗亦爲尊宗尊古通用國語王乃秉枹親鼓之離騷援玉枹兮擊鳴鼓枹讀爲桴枹桴古通用論語多見其不知量也多當爲祗正義云古祗字孟子河海之於行潦潦讀爲澇潦澇古通用素問脈泣而血虛又云寒气入經而稽遲泣而不行又云多食鹹則脈凝泣而變色泣讀爲澀泣澀古通用莊子膠膠擾擾膠讀爲攪膠攪古通用賈誼過秦論信臣精卒陳利兵而誰何問之也漢書有誰何卒注誰與髙帝譙讓項羽之譙同何與呵同譙呵如今闗城盤詰之例誰譙何呵古通用史記庾死獄中說文束縛捽抴爲臾防古通用又盧綰之孫他人封亞谷侯亞漢書作惡漢條侯周亞夫有玉印其文曰周惡夫印亞惡古通用又尉佗曰使我君中國何渠不若漢長安狹斜行丈夫且徐徐調渠未央淵明詩壽考豈渠央黃魯直木穿石槃未渠透渠字班史及古樂府王融三婦艷詩俱作遽字宋王楙引庭燎詩注云夜未渠央渠當呼作遽謂夜未遽盡也渠遽古通用漢紀紅女下機紅卽古工字太史公論英布曰禍之興自愛姬殖生於妬媚以至滅國又漢書外戚傳亦云成結寵妾妬媚之誅二媚字並讀爲媢媢亦妬也五宗世家云常山憲王后妬媢王充論衡云妬夫媢婦生則忿怒鬭訟媚媢古通用漢書兵難隃度隃讀爲遙卽古遙字又察讀爲防覘視之義卽古防字呂紀未敢訟言誅之訟讀爲公古公字又孟光舉案齊眉張平子四愁詩何以報之靑玉案二案字卽古椀字又思賦顝覇旅而無友兮顝讀爲獨顝獨古通用百卉含蘤蘤讀爲花卽古花字言辯而確確讀爲確確確古通用又白頭如新傾蓋如故說苑作白頭而新傾蓋而故而如古通用秦方士徐市又作徐福實一人也市讀爲黻古黻字黻福聲相近司馬長卿大人賦上仙仙有淩雲之气仙讀爲飄仙飄古通用論衡云五員帛喜帛喜讀爲伯嚭帛伯通喜古嚭字省文又旱火變也湛水異也天官書一湛一旱時气也淮南子旱雲煙火涔雲波水又云𨿽有涔旱災害之殃民莫困窮已也湛涔古通用淮南子人間訓置之前而不錯之後而不軒讀爲輊古輊字泰族訓無隠士無軼民又車有勞軼軼讀爲逸軼逸通又經誹譽以導之齊俗訓聽失於誹譽誹讀爲毀誹毀古通用又鳥窮則噣獸窮則噣讀爲喙噣喙通讀爲觸卽古觸字兵略訓吏民不相憀憀讀爲睦憀睦古通用又進退屈伸不見朕讀爲垠卽古垠字又昧不給撫呼不給吸給讀爲及給及通韓詩內傳已北耕曰由呂氏春秋管子皆云堯使稷爲由錢譜神農幣文農作由由農通風俗通怪神女新從聓家來聓讀爲壻卽古壻字束晳補亡詩鮮侔晨葩莫之防辱左思唐林兄弟贊二唐潔己乃防乃污陸厥答內兄希叔詩旣叨金馬署復防銅龍門防卽古玷字析裏橋碑跋云醳散闗之漯史記張儀傳杖而醳之韓信傳醳兵北首燕路洪氏載漢碑文有云農夫醳耒又云辭榮醳黻醳卽古釋字管子君臣上篇緷絻卽古衮冕字又輕重甲篇防卽古鴇字唐蘇頲朝覲壇頌乩虞氏乩讀爲稽古稽字白樂天詩云誰教不相離相字讀爲廝相廝古通用金大定中題燕靈王之柩作舊柩舊古通用此類甚多不可殫述茍讀如其字誤亦甚矣

苕溪漁隠謂老杜借問大將誰恐是霍嫖姚漢朝頻遣將應拜霍嫖姚將軍只數霍嫖姚按漢史師古注並去聲呼此作平聲蓋從服防之音爾聞見錄亦譏子美用嫖姚字爲失不知二字作平聲古人已用之如梁蕭子顯詩夫壻仕嫖姚十八賈登朝庾信詩寒衣須及早將寄霍嫖姚王褒詩樓蘭校尉稱嫖姚唐人以前多如此而唐人如李嘉祐身逐嫖姚幾日歸髙適每逐嫖姚破骨都李白將軍兼領霍嫖姚張祐二十逐嫖姚羅隠尊罍合伴霍嫖姚李益君逐嫖姚將韋應物嫖姚恩顧下中有霍嫖姚張籍曾將順防佐嫖姚爲佐嫖姚未得歸杜牧之鏖兵不羨霍嫖姚李商隠五年從事霍嫖姚郎士元壯心竟未嫖姚知不獨子美然也又考漢志歌曰五音六律依韋響昭雜變並防雅聲逺姚注嫖姚也則作平聲有自來矣

孟子滄浪之水濁兮濁音獨與足葉史律書濁者觸也白虎通瀆者濁也漢書潁水濁灌氏族古樂府獨漉獨漉水深泥濁枚乘七發輸冩淟濁發皇耳目張君祖詩風來詠愈淸鱗萃淵不濁斯乃中子所以矯逸足俗謂不明曰濁以酒爲諭也

韻略宿音繡亢音剛氐音低觜音訾皆非也二十八宿謂之二十八舍又謂之二十八次次者捨也皆有止宿之義今乃音秀此何理也爾雅云壽星角亢也注云數起角亢之長故有髙亢之義今乃音剛非也爾雅天根氐也注云角亢下系於氐若木之有根其義如周禮四圭有邸漢書諸侯王邸之邸音低誤矣西方白虎而參觜爲虎首故有觜之義音訾誤矣

天子萬乘諸經音訓皆作去聲傅漢髙祖畫贊曰赫赫漢祖受命龍興五星協象神母祥徴討秦滅項如日之升起從側陋光據萬乘亦可以平聲用也

司馬君實嘗論九旗之名旗與旂相近緩急何以區別小雅庭燎夜向晨言觀其旂左傳見伏辰取虢之旂當爲芹音耳

晉避司馬昭爲韶音至唐尙呼昭穆作韶穆宋始攺正耳東漢都洛陽火徳王避洛字水尅火故爲雒陽隨以魏周齊不遑寜處文帝惡之故去走爲隋見李涪刋誤楊用修獨云昭穆之昭本音韶亦有據也涪又云近歲精用文者以僅爲近書舅甥之甥不從男止書生字旁求爲傍求繆爲謬馬廏作廐薦作廌隨今作隋如故洛雒繆謬尙通他不爾也

陸龜詩賴得伍員騷思少夫差剛免似荊懷宋人小說云以龜之博學而誤呼伍員之名豈趂韻邪按員之音運本無前訓惟唐員半千傳云半千本宋劉凝之十世孫初凝之因齊受禪奔元魏自北伍員故攺姓員唐世謡云令公四俊苗李崔員以後證先知伍員之員音運也如巢縣之巢音勦朴胡之朴音浮濡水之濡奴官反古賢相傳自有此一種音韻今不悉見耳

說文欸乃噟也集韻作唉或從口或從欠如嘯之作歗嘆之作嘆字𨿽殊義一也史項羽紀亞父拔劍擊玉斗而破之曰唉子法言始皇方獵六國而翦牙欸注欸絕語嘆聲楚辭欸秋冬之緒風楚辭用之於句首子用之於句終蓋噫嘻嗚呼之類也朱子辧證云欸乃棹船相應聲元結有欸乃曲栁宗元詩欸乃一聲山水綠注欸乃一本作襖靄按欸音靄乃音襖近日倒讀之誤矣項氏家說云劉蛻文集有湖中靄乃歌劉言史瀟湘詩有閒歌曖乃深峽裏靄乃也曖廼也欸乃也皆一事但用字異耳欸本音哀亦轉作上聲後人因栁集中有注云一本作襖靄遂欲音欸爲襖音乃爲靄不知彼注自謂別本作襖靄非謂欸乃當音襖靄也

四皓中甪裏先生甪音祿今呼爲覺裏則發笑然考之祿亦角也古詩盤中詞曰與其書不能讀當中央周四角是亦以角爲祿也按玉篇廣韻注二音皆通用羣經音辧古嶽切獸角也禮黃鐘爲角音祿如字資暇錄謂孔氏祕記慮將來之誤直書爲祿裏漢魏之人多然如繁欽祿裏先生訓亦書爲祿孔氏卽孔安國祕記不可得而聞其事見抱朴子又按毛詩麟之角葉公族雀無角葉穿我屋有捄其角葉以似以續皆已作祿音矣馨字晉人以爲語助辭王衍傳何物老嫗生此寜馨兒世說劉眞長語桓溫曰使君如馨地寜或鬭戰求勝王導與何次道語舉手指地曰正自爾馨王朝之雪中詣王摛持其臂摛撥其手曰冷如鬼手馨彊來捉人臂劉惔譏殷浩云田舍兒彊學人作爾馨語合此觀之其爲語辭了然唐劉禹錫詩幾人雄猛得寜馨得晉人語意矣

說文蠲馬蠲也從防引明堂月令腐艸爲蠲明也洗也潔也除也尙書圖厥政不蠲烝馬音圭詩吉蠲爲饎左傳蠲其明徳古有防圭二音東坡醉翁操瑯然淸蠲誰彈黨懷英題黃彌守吳江新霽圖詩修蛾新妝翠連娟下拂塵鏡窺明蠲又題采蓮圖紅妝秋水照明蠲又轉音絹唐太宗詩水搖文蠲動浪轉錦花浮唐世有蠲紙一名衍波牋蓋紙文如水文也

今文語辭朅來聿來不知所始按楚辭車旣駕兮朅而歸不得見兮心傷悲注朅去也又按呂氏春秋膠鬲見武王於鮪水曰西伯朅去無欺我也武王曰不子欺將伐殷也膠鬲曰朅至武王曰將以甲子日至注朅何也若然則朅之爲言盍也若以解楚辭則謂車旣駕矣盍而歸乎以不得見而心復悲也意尢婉至則今文所襲用朅來者謂盍來也非是發語之辭矣文選注劉向七言曰朅來歸耕永自疏顏延年秋胡妻詩曰朅來空復辭義皆謂盍來始通

漢志川塞谿垘水澹池長澹音潭水溢也文選澹淡浮澹音潭淡音琰澹臺滅明亦音潭管子淮南子注皆音潭今誦文選者澹淡作一音雌霓謬呼久矣

詩膚如凝脂凝去聲唐詩日照凝紅香白樂天詩落絮無風凝不飛又舞繁紅袖凝歌切翠眉愁又舞急紅腰凝歌遲翠黛低徐榦臣詞重省別時淚漬羅巾猶凝張子野詞蓮臺香燭殘痕凝髙賔王詞想蒓汀水雲愁凝閒蕙帳猿鶴悲吟栁耆卿詞愛把歌喉當筵逞遏天邊亂雲愁凝今多作平音失之音律亦不協也

霓說文屈虹靑赤或曰陰气也雄曰虹雌曰霓研奚切又五結切南史沈約作郊居賦以艸示王筠讀至雌霓連蜷沈撫掌曰僕嘗恐人呼爲平聲按謝靈運山居賦霓字已作五結切矣範蜀公召試學士院用彩霓作平聲考試者判郊居賦霓五結切範爲失韻當時學者爲之憤郁司馬文正公曰約賦但取聲律便美非霓不可讀爲平聲也按韻書此類甚多有兩音三音而義同者皆可通用

顏之推稽聖賦魏嫗何多一孕四十中山何夥有子百廿廿音入而集反說文二十並也俗音念者誤三十並爲卅音撒先合反四十並爲卌音錫先立反史記秦始皇諸刻石文四字爲句正用此今刻本一字攺作二字黃花老人詩招客先開卌雙郤一字讀作二字皆可笑也

唐彥謙詩燈檠昏魚目薰鑪咽麝臍檠作去聲王建贈李翺僕射詩每日城南空挑戰挑作上聲贈田侍中歸鎭詩緑窻紅燈酒初新燈作去聲劉夢得贈日本僧智藏詩爲問中華學道者幾人雄猛得寜馨以寜字爲平聲李山甫赴舉別所知黃祖不憐鸚鵡客志公偏賞麒麟兒以麒字爲去聲杜荀鶴哭賈島墓詩謫宦自麻衣衘怨至死時怨去聲今作平聲矣元微之春遊篇欲終心慢轉恐意防散以散爲平聲矣今時人稱諸樂工謂之散樂指散爲上聲余謂不然唐梨園樂欲所放散之樂工也此時各給據放散如此則散乃去聲矣唐詩三十六所臨春殿一一香風透管弦白樂天緑浪東西南北水紅闌三百九十橋劉禹錫春城三百九十橋夾岸朱樓隔栁條又煩君一日殷勤意示我十年感遇時陳郁云十音當爲諶謂之長安語音非也十當音旬古人以十日爲旬故如此讀也

甄有三音一在眞韻之人切漢書甄表門閭靈貺自甄之甄一在先韻稽延切左傳左甄右甄軍之兩翼也一在震韻之刃切周禮典同薄聲甄注掉也鐘病也殷寅元皇帝應見賀聖壽無疆詩應歷生周日修祠表漢年無由同拜慶竊抃賀陶甄是先韻旁入眞韻矣繇有六義黃履翁云漢髙祖繇咸陽則與徭同文紀無繇教訓其民則與由同百官表咎繇則與陶同李尋傳繇俗則與謡同韋孟詩犬馬繇繇則與攸同班固賦謨先聖之大繇則與猶同

惇有九音禮惇厚以崇禮音墩詩惇彼獨宿音堆樂記樂者惇和音純詩惇彼行葦賈誼賦何足控惇並音團詩惇弓旣堅廣韻天子弓也音雕周禮每惇一幾惇覆也音幬周禮度量惇制注惇布帛幅廣也音凖周禮珠槃玉惇明堂位有虞氏之兩惇音對爾雅惇丘如覆惇音鈍

離有十六義黃離倉庚也見說文離麗也離也者明也見易雉離於羅見毛詩大琴謂之離見爾雅釋流離鳥名見詩注前長離而後矞皇注長離鳳也見相如賦纎離馬名見李斯書陸離參差也見文選侏離夷語也見漢南蠻傳株離西夷樂名又設服離衛注陳也見左傳又離木名塋冡中之樹見孔子世家又水名零離水東南至廣信入郁林見地理誌又姓離婁見孟子又轉去聲不離飛鳥不可須防離也見禮記又轉力爾切輪囷離奇又離靡廣衍見漢書

苴有十四音七閭切麻也子閭切苴杖也又子旅切履中薦也又布交切天苴地名在益州見史記注又天苴與巴同又子邪切菜壤也一曰獵塲又似嗟切苴咩城在雲南又鉏加切詩傳曰木中傳艸也水艸曰苴字一作又作浾今作渣非又都賈切土苴不精細也又側下切糞艸也又側魯切說文曰酢菜也酢古醋字又莊俱切姓也漢有苴氏又則吾切茅借祭也又將預切糟魄也又子余切苞苴囊貨也

字有別音者如三紅下音絳妖蠱下音冶星宿音星秀二十八宿是也畨禺音潘愚廣州縣名欸乃音靄襖天苴下音巴平反下音翻牢愁下音曹瀧水音雙徳慶府縣名萬侯卨音木奇屑句讀音句豆防句音讀褒餘下音斜風裁下音采朝請下去聲袒免音但問五世親汨羅一音博羅縣名一音宻羅江名防牁音臧歌蜀江名單於上音蟬提撕下音西服匿上音避冒頓音沒突漢時匈奴名可汗音克寒漢唐時虜國王號閼氏音煙脂莫囂下音敖濡水上音丸休屠下音儲甪裏音祿裏四皓之一玆音丘慈曹大家下音姑端下音冕酒鎗攙槍下俱音鐺戲下上音麾月支音肉支身毒音天竺魯般下音班樊於期於音烏允吾音鉛牙彳亍音躑躅汴防音什方日防音宻低咎繇音臯陶茶首音蔡茂兩頭鹿也方良音防兩斯沾音賜覘控防音空忽盧維音雷雍水也翿音犀比隆慮音林閭畏佳音隈摧嶧隗音摧頺蠏螺音傴僂梁闇音諒陰辟倪音睥睨魁結音椎髻慮虒音慮夷縣名朱提音殊時縣名取慮音趨閭縣名枹罕音夫謙狋氏音拳精縣名格澤音各鐸闗龍上音豢嫪毐音澇靄酈食其下音異饑寜馨兒寜去聲僕射下音夜姑射下音益無射下音斁滹池音烏防河名疆埸下音益旁魄下音薄旖旎音婀娜受釐下音僖盟津上音孟國土下音度陶甄音眞矰繳下音勺日施下音移枹鼓上音敷瑯邪下音耶郡名邪谷上音耶綸巾上音闗郁隆上音蘊都龎下音龍邑名臯比下音皮徙縣下音斯犧樽上音梭率更上音律盤飱下音孫熟食也矛盾食蠢切黃能下音柰三足鱉委蛇下音移於戲音嗚呼嘆辭尸解下音斚般若音鉢惹釋經眾生上音中釋經落魄下音托隠幾隠去聲野燒燒去聲毌丘上音貫見今濟陰縣南龍兌下音奪趙地方與音房豫趙縣名糊塗音鶻突逺去聲逺害全身逺市朝涯音牙詞押音移須搖下音防伊帆下音祈旖施下音旎柴池下音差�差上音參斗獻下音希無慮下音閭義臺上音儀遁巡上音逡烰人上音庖翩幅下音翻涒漢下音灘井榦下音韓闗弓上音彎羨門上音延溠水上音蹉茄下上音荷烏秺上音鴉不羮下音郎僕區下音歐余汗下音幹烏亙下音桓輪邊下音扁揣靡下音摩華聊下音驑中盾下音允淫澦上音灩團焦下音標川欄下音練爚下音耀倜倡下音悵郁壘下音律沙羨下音夷費禕上音蜚防劉下音盧宛句下音劬負尾上音陪山名些息个切楚詞襖音軒胡神也扁音貶牌額也殷鳥闗切赤黑色溺奴料切尿也沛公溺儒冠宿畱音秀澑相穵上音掘掘壤下音地穵壁讓君與臣射讓地尺許揖厭下音叶推手曰揖引手曰讓亡慮上音無倒景下音影耐可上音能詐諼下音亦詐也郎罷下音擺閩人稱父隆凖下音拙休告下音嘷骨朶下音都阿訶上音兀齊衰咨衰赤市下音芾令居上音連邑名選懦下音軟扶服匍匐曲逆去遇睚眥豸谷蠡祿梨墨屎眉癡康居下音渠函谷上音咸不其下音箕邑名裴音肥邑名先零下音憐獻尊上音荷

唐史載武后制字十二�【天】埊【地】曌【照】【日】囝【月】○【星】�【君】【臣】�【防】�【戴】�【年】缶【正】卻無什文而後山叢談中又多�【初】【證】�【授】【人】【聖】圀【國】【生】七字及讀通誌止是十六字而無君仁幼三字卻又益以庫【戴】字重一防【正】字總計則又十八字矣書且不同六書本義亦以此字爲武后星字似此增損書訛恐後人所傳之不一且天作�日作並篆文也年作�正作缶亦有作防者授作�亦有作��者國作圀亦有作者地字籕文亦有作埊者星字崔希裕纂古而作然又非武后所創可知或武后當時所用人自不考遂以爲其創也若以據史止十二字則黃林雲華嚴經跋云武后有證經等字乃桓彥範署名親校者是出十二字之外矣

餘冬序錄云吳主孫休創八字名其子【灣】【迄】【觥】【此字音何音礦王文音賢】壾【莽】昷【舉】�【褒】防【擁】武后命宗秦客攺十二字行之制以曌爲名取日月當空之義南漢劉巖亦制防【儼】字爲名取飛龍在天之義其妄如此魏江式言世易風移文字攺變篆形錯繆體失眞談辧之士加以意說惑於時乃以追來爲歸巧言爲辯小兒爲防神虫爲蠶如斯甚眾顏氏家訓云北朝喪亂之餘書迹鄙陋加以專輙造字乃以百念爲憂言反爲變不用爲罷更生爲蘇先人爲老如此非一徧滿經傳二公之言其有感於同文之盛乎唐君臣正論武后攺易新字如以山水土爲地千千萬萬爲年永主久王爲證長正主爲聖一忠爲臣一生爲人一人大吉爲君然考之但有埊�四字合證作君作�與正論所言不同宋人記其時有上俗書者爲矮防爲齋防爲穩亦爲穩仦音嫋小兒也奀音勒人瘦弱也音終人亡絕也音臘人不能舉足也音大大女及姊也音磡山石之巖窘也閂音�門橫闗也汆音酋言人在水上也氼音魅言沒人水下也閄和馘切言隠身忽出驚人之聲也音胡言多髭也東敢切以石擊水之音也如此者不一而足字義𨿽甚淺鄙而偏傍亦有依附今雲南夷俗諜訟彼欲誣陷人動曰【灌】賴之事字惟見雲南耳

【音兜】踏取桔橰取水之義上以手而入下以腳踏而出謂其轉轉不散亂也借人之難理會意邋【音臘】遢【音塔】海篇云行歪貌借爲人鄙猥糊塗意也【歇字平聲】【音遮】二字𨿽海篇亦不載今俗字集上有之謂作事軒昻太過之意按宋時雜字冊此等語皆出宋時故山谷集中有�【音烈】【音挈】防【拿讀上聲】苴【音鮓】塌【音塔】【音靸】銃【充甲反】防【蒲並反】等字多謂蜀語也義皆如今時之解但塌謂物不蠲也

說略卷十五﹤子部﹐類書類﹐說略﹥

欽定四庫全書

說略卷十六

明顧起元撰書畫

庖羲氏獲景龍之瑞始作龍書炎帝因嘉禾八穗乃作穗書黃帝史蒼頡變古文寫鳥迹爲文字作鳥迹篆少昊金天氏作鸞鳳之書顓頊髙陽氏以科斗之形作科斗書帝堯因軒轅靈有圖作書夏后氏象形篆銘鐘鼎殷時仙人務光作倒薤葉書周文王時作鳥書周時媒氏作塡書【卽分勒字塡墨】周宣王史籕作大篆秦相李斯作小篆刪古文又作刻符鳥頭云腳用題印璽也程邈作書王次仲作八分書宋司馬子韋作轉宿書漢詔版作鶴頭書漢武帝作芝英書司馬相如作气候直時書又後漢東陽公徐安子搜史籕得十二時書史遊作章艸曹喜作薤葉篆又作垂露篆蔡邕作飛白書張芝作艸書鐘繇作楷書衛瓘作栁葉篆韋誕作剪刀篆劉徳升作瓔珞篆晉元帝作鳳尾書王羲之作龍爪書齊武帝作花艸書王僧防作虎爪書庾亮作反左書段成式所載有秦王破冡書金鵲書信幡書籕書繆篆書制書列書日書月書風書署書胡書蓬書天竺書橫書鐘鼓龍虎篆麒麟篆魚篆虫篆鳥篆鼠篆牛書兔書龍艸書狼書犬書雞書震書行押書檝書景書半艸書蜹腳書又西域書有驢唇書蓮葉書節分書大秦書防乘書防牛書樹葉書起屍書右旋書覆書天書龍書鳥音書

書古文蒼頡舊體書有六體指事象形諧聲會意轉注假借此造字之本蒼頡以後字文𨿽變字體皆同周宣王以前皆蒼頡體宣王時史籕始有大篆十五篇號曰篆籕惟篆與蒼頡二體而已衛恆曰蒼頡造書觀於鳥迹因而遂滋故謂之字字有六義至於三代不攺及秦用篆書焚典籍而古文絕許愼說文言秦有八體一大篆二小篆三刻符四虫書五摹印六署書七殳書八書王莽攺定古文使甄丰校定六書一古文孔子壁內書也二奇字卽古字有異者三篆書卽小篆下杜人程邈所作也四佐書秦書也五繆篆所以摹印也六鳥虫書所以書幡信也蓋秦罷古文而八體非古文矣出於篆然其用亦異焉篆通而僻故有左無右有阜【今作阝音阜】無【音阜】於篆則左向右爲左右向左爲右獨向爲相向爲篆明而晦故有王無玉有未無朱於篆則中一近上爲王中一居中爲玉中一直爲朱中一不直爲未篆巧而拙故有冖【音覓】無冂【音坰】有丶【音柱】無丨【音衮】於篆則上冒爲冂不冒爲冖上加丶爲主加丨爲衮篆縱而拘故有刀無匕有禾無未【音稽】於篆體向左爲刀向右爲匕向左爲禾向右爲未辟篆之於猶筮之於也

陳魏大覺寺碑陰題銀靑光祿大夫臣韓毅書蓋今楷字也庾肩吾曰書今之正書也張懷瓘六體書論亦云書程邈造字皆眞正亦曰眞書自唐以前皆謂楷字爲歐陽集古錄誤以八分爲書也自張懷瓘以十體斷書一曰古文二曰大篆三曰籕文四曰小篆五曰八分六曰書七曰章艸八曰行書九曰飛白十曰艸鄭昻論文字之大變八一曰古文二曰大篆三曰小篆四曰書五曰八分六曰行書七曰飛白八曰艸書其意蓋取程邈以後之與鐘王之今楷合而一之不然則是取漢碑之皆屬之於八分而單以爲楷也歐陽永叔以八分爲洪適因之而丰道生直斥其妄據道生之意以爲八分以眞爲也是卽所疑張鄭之後說也夫以分爲歐陽氏之誤小以爲分以眞爲丰氏之誤大也爲丰氏之說大約與張鄭同其一曰書者程邈爲禦史以奏事繁多篆字難成乃用人佐書以赴急速官司刑獄用之其二云次仲作八分書謂入篆八分存二分是先有而後有分固矣其三據淳化閣帖有邈天得一以淸數語爲據此皆所不敢信也閣帖所存邈數十字略無二鐘古意止是稍增一防一畫以行怪如亢倉元命包假書塡難字類耳此李懷琳輩之所不爲而可據爲邈書乎又明言漢因行之獨符印幡信題署用篆則此外皆用眞書矣而何自漢末以前無一筆也歐趙所書之碑又何無一眞而皆分書也各碑旣謂之分書則其法正存今何嘗入篆二分也以吾所見惟皇象天發神防有五分之篆蔡邕夏承有四分之篆疑此卽所謂八分而八分以其不易習故少傳耳衛恆所贊勢如砥平繩直規旋矩折修短相副奮筆輕舉離而不絕等語亦自與正書不甚應其爲古無疑者陸子淵書輯云秦興同天下之書而李斯遂爲世宗時則趙髙胡母敬攺省籕篆程邈所上務趨便捷謂之書王次仲分取篆之間謂之八分自邈以降謂之秦賈魴三倉蔡邕石經諸作謂之漢鐘王變體謂之今合秦漢謂之古庾元威造爲散羲獻復變新奇別以今謂之楷法黃庭樂毅謂之小楷史遊解散體謂之章艸張伯英之法謂之艸書衛瓘復采芝法兼乎行書謂之槁艸羲獻之書謂之今艸構結微者謂之小艸復有所謂遊絲之艸宋蔡襄爲飛艸謂之散艸劉伯升小變楷法謂之行書兼眞謂之眞行帶艸謂之艸行蔡邕所作輕微大字謂之飛白自余諸體以類生矣蓋自是篆與八分之說始明然謂羲獻復變新奇別以今謂之楷法此語覺贅蓋受禪勸進卽鐘氏之古也尙書宣示墓田丙舍戎路表卽鐘氏之今也羲獻不過增華耳古亦非鐘造東漢以後碑刻皆如之特鐘氏入妙耳飛白卽古今蕭子云頗作篆皆大書用箒筆輕拂過或有帶行者其體若白而勢若飛今亦不傳矣後世有以艸書作雙絲中露白者爲飛白極可笑今人稱眞艸篆𨿽失作者之意然古今方圓勁婉體自難合拆爲眞似亦未爲不通也

吾衍曰秦者程邈以文牘繁多難以用篆因減小篆爲徑用之法故不爲體勢若漢欵法篆字相近非有批法之也卽是秦權秦量上刻字人多不知亦謂之篆八分則漢之未有挑剔者比秦則易識比漢則微似篆若用篆筆作漢則得之矣由此而言則次仲所成八分恐存八分就篆二分也衍之此論一洗懷瓘千古之疑盡辟丰氏恣談之陋

水經注載晉世河決胡公石槨上有八分書考其時蓋周也故知八分不始於秦矣又考莊子云丁子有尾李頤注云謂右行曲波爲尾今丁子二字𨿽左行皆有曲波亦是尾也審如李說八分不始於秦又一證也觀唐度十體書因思張懷瓘雲飛白全用法蓋八分之輕者今世人爲此書乃全用艸法正與古背馳矣又鮑照飛白用毫筆乃能成字或輕或重也蓋或輕若絲髮或重若雲山濃淡相錯乃成字若不用毫筆書之則不能如此今觀十體中飛龍二字作飛白書正用毫筆作與散相近但增縹緲縈舉之勢又全用楷法浯陽唐恭陵孝皇帝睿徳之紀及牛口紀功碑唐太宗飛白此作皆有毫筆防掃濃淡之勢而近世相承飛白皆用木爲片板若髹刷然以書殊不用毫筆故作字無濃淡纎壯之變亦非古也當蔡邕於鴻都下見二人以堊帚成字歸而爲飛白之書非便爲堊帚蓋用筆效之而已今人便謂所用木筆爲堊帚謬矣又雲飛而不白又云白而不飛蓋取其若絲髮處謂之白其勢縈舉謂之飛而語又謂蔡中郎見帛飛空中因作此字以帛爲白此尢無稽也

要錄謂章艸本漢章帝書也今帖有海醎河淡其書爲後世章艸宗其取名如此以書考之非也此書本章奏所用以便急速惟君長吿令用之臣下則不得建初中杜伯度善艸見稱於時章帝詔使艸書上奏然則章奏用艸寔自章帝時不可謂因章帝名書也元帝世史遊急就章解散體粗書之其後用於章奏爾蕭子良不知其初乃謂杜操始變字書謂之章艸然伯度在史遊後實二百年矣不可謂其書始於操也

墨池編論字體有擘窠書今書家不解其義按顏眞卿集有云防畫稍細恐不堪久臣今謹據石擘窠大書王惲玉堂嘉話云東坡洗玉池銘擘窠大字極佳又云韓魏公書杜少陵畫鶻詩擘窠大字此法宋人多用之墨札之祖也

書自蔡中郎雝伯喈於嵩山石室中得八角垂芒之祕遂爲書家授受之祖後傳崔瑗子玉韋誕仲將及其女琰文姬文姬傳魏相國鐘繇元常元常初從闗枇杷學書抱犢山師曹喜劉得升後得韋誕塜取藏書突過於師無以爲此繇傳庾徵西翼衛夫人李氏及其猶子防衛夫人傳晉右將軍王羲之逸少逸少世有書學先於其父枕中窺見祕奧與徵西相師友晚入中州師新立碑兼崔蔡艸並杜張眞集韋鐘章齊皇索潤色古今登峯造極典午之興書家之盛若張丞相華嵇侍中康山吏部濤阮步兵籍向侍中秀軰翰墨奇秀皆非其匹故庾徵西始疑而終服謝太傅得片紙而寶藏冠絕古今不可尙已右軍傳子若孫及郤超謝朏等而大令獻之獨擅厥美大令傳甥羊欣欣傳王僧防僧防傳梁蕭子云研孔琳之子云傳隋永欣師智永智永傳唐虞永興世南伯始伯始傳歐陽率更詢信本褚河南遂良登善登善傳薛少保稷嗣通是爲貞觀四家而孫防禮過庭獨以艸法爲世所賞少保傳李北海邕與賀監知章同鳴開元之間率更傳陸長史柬之柬之傳猶子彥逺彥逺傳張長史旭旭傳顏平原眞卿李翰林白徐會稽浩眞卿傳栁京兆公權零陵僧懷素藏眞鄔彤韋玩崔邈張從申以至楊少師凝式凝式傳於南唐韓熙載徐兄弟宋興李西臺建中周膳部越皆知名其後蘇太師軾黃太史庭堅米南宮芾蔡端明襄卓然爲時名家蘇舜欽薛紹彭繼之以逮南渡小米友仁傳其家法盛行於世王庭筠以南宮之甥擅名於金傳子淡遊至張天錫元初鮮於樞伯機得之獨吳興趙文敏公孟頫始事張卽之得南宮之傳而天資英邁積學功深盡掩前人超入魏晉當時翕然師之康裏平章子山得其奇偉浦城楊翰林仲得其雅健淸江範文白公得其灑落仲穆造其純和及門之徒惟桐江兪和子中以書鳴洪武初後進猶及見之子山在南臺時臨川危素太朴饒介介之得其傳授而太朴以教宋璲仲珩杜環叔循詹希元孟舉孟舉親受業子山之門介之以授宋克仲溫而在至正初揭文安公亦以楷法得名傳其孫樞在洪武中仕爲中書舍人與仲珩叔循聲名相埒云

書家者流稱鐘張羲獻古雅之士往往左袒鐘張華俊之儔則必服膺羲獻今合諸家之論可以類推王羲之云頃尋諸名書鐘張信爲絕倫其餘不足存又云吾書比之鐘張鐘當抗行或謂過之張艸猶當雁行然張精熟池水盡墨假令寡人耽之若此未必謝之羊欣云羲之便是小推張不知獻之自謂云何又云張字形不如右軍自然不如小王謝安嘗問子敬君書何如右軍答云故當勝安云物論殊不爾子敬答云世人那得知梁武帝云世之學者宗二王元常逸迹曾不睥睨羲之有過之之論後生遂爾雷同元常謂之古肥子敬謂之今瘦張芝鐘繇巧趣精細殆同機神肥瘦古今豈易致意逸少至學鐘書勢巧形宻及其獨運意疏字緩又子敬之不迨逸少猶逸少之不迨元常學子敬者如畫虎也學元常者如畫龍也陶貞白答梁武帝云伏覽書論使元常老骨更榮造子敬懦肌不沈泉夜逸少得進退其間則玉科顯然可觀又云比世皆髙尙子敬海內非惟不復知有元常於逸少亦然今奉此論自舞自蹈未足逞泄日月願以所摹竊示洪逺思曠此二人皆是拘思者必當仰贊踴躍有盈半之益蕭子云上武帝啟云臣昔不能防賞隨世所貴規模子敬多歷年所始見勅防論書一卷商略筆勢洞達字體又以逸少不及元常猶子敬不迨逸少因此硏思方悟式始變子敬全法元常庾肩吾云張工夫第一天然次之鐘天然第一工夫次之王工夫不及張天然過之天然不及鐘工夫過之唐太宗云鐘𨿽擅美一時亦爲防絕論其盡善或有所疑至於布纎濃分疏宻霞舒云捲無所間然但其體則古而不今字則長而逾制語其大量以此爲瑕獻之𨿽有父風殊非新巧觀其字勢疏痩如隆冬之枯樹筆蹤拘束若嚴家之餓其枯樹也𨿽槎枿而無屈伸其餓也則羈羸而不放縱詳察古今研精篆素盡善盡美其惟王逸少乎觀其防畫之工裁成之妙煙霏露結狀若斷而還連鳳翥龍翔勢如斜而反直翫之不覺其倦覽之莫識其端心摹手追此人而已孫過庭云元常專工於書伯英尢精於艸體彼之二美而逸少兼之擬艸則余眞比眞則余艸又云以子敬之豪翰擅右軍之筆札𨿽復初傳楷則實恐未克箕裘是知逸少之比鐘張則專博斯別子敬之不及逸少無或疑焉

世傳黃庭眞帖爲逸少書非也按陶隠居眞誥翼眞檢論上淸眞經始末云晉哀帝興寜二年南嶽魏夫人所授弟子司徒公府長史楊君使作字寫以傳防軍長史許君及子上計掾掾以付子黃民民以傳幹黙後爲王興先竊寫之度江飄淪惟有黃庭一篇得存蓋此經也按甲子逸少以晉穆帝升平五年卒是年嵗在辛酉後二年卽哀帝興寜二年始降黃庭於世安得逸少預書之又按梁虞龢論書表雲山陰曇村飬鵝道士謂羲之曰久欲寫河上公老子縑素早辦而無人能書府君若能自居書道徳經兩章便合羣以送於是羲之便停半日爲寫畢攜鵝去而晉書本傳亦著道士云爲寫道徳經當舉羣相贈耳初未嘗言寫黃庭也以二書考之卽黃庭非逸少書無疑然陶隠居與梁武帝啟云逸少有名之迹不過數首黃庭勸進告誓等不審猶有存否蓋此啟在著眞誥前故未之考證耳至唐張懷瓘作書估云樂毅黃庭但得幾篇卽爲國寶遂誤以爲逸少書李太白承之作詩山陰道士如相見應寫黃庭換白鵝茍欲隨之耳

瘞銘世謂王右軍書歐陽公疑華陽居士唐顧況道號然逸少逋翁其書可見不與此類嘗考次其年羲之生晉惠帝大安二年癸亥歲至穆帝升平五年辛酉卒當三十九年而太歲在甲午逸少當三十二歲逮四十八年辛亥始去會稽其時未嘗至朱方華陽又非其郡邑所望不得以此爲稱顧況卒於貞元末當元和七年爲壬辰九年爲甲午良不及也上推壬辰歲爲天寶十一載況當兒穉其號華陽子蓋自貞元以後皆不合於此昔陶景嘗以其居華陽觀故號華陽隠居貞白平時善書不稱建元直以甲子紀其歲今曰壬辰歲得之山陰甲午歲於朱方壬辰當天監十一年甲午則其十三年也隠居以天監七年東遊海嶽住防稽來永嘉至十年還茅山十一年弟子周子良仙去貞白作傳卽十一年在華陽此其可知也或曰茅山碑前行貞白自書與今銘甚異則不得爲陶隠居所書然華陽眞逸特其撰銘若其書者上皇山樵也則四人各以其號自別固不得識其姓名疑皆隠君子也

梁武帝評王僧防書如州王謝家子弟縱復不端正奕奕皆有一種風气子敬書如河朔少年皆悉充悅舉體沓拖而不可耐羊欣書似婢作夫人不堪位置舉止羞澁終不似眞阮研書如貴曹失品次不復排突英賢王儀同書如晉安帝非不處尊位而都無神明殷鈞書如髙麗人抗浪乃不有意气而姿顏自足精神徐淮南書如南岡士夫徒尙風軌不免寒乞陶隠居書如吳興小兒形狀𨿽未長成而骨气峭盛吳休尙書如新亭傖父一往似州人共語便音態出栁彥書如深山道士見人便欲退縮曹喜書如經論道士言不可絕王右軍書字勢雄逸如龍跳天門虎臥鳯閣故歷代寶之永以爲訓蔡邕書骨气洞達爽爽如有神力程廣平書如鴻弄翅頡頏布置紅雲之見白日蕭思話書如舞女低腰仙人嘯樹李鎭東書如芙蓉之出水文防之鏤金桓書如快馬入陣隨人曲屈豈須文譜範懷約眞書有力艸行無功故知簡牘非易皇象書如韻音繞梁孤飛獨舞孔琳之書如散花空中流衍自得李巖之書如鏤金素月屈玉自照薄紹之書如龍遊九霄繾綣可愛崔子玉書如危峯阻日孤松一支邯鄲淳書應規入矩方圓乃成師宜官書如鵬羽未息翩翩自逝梁鵠書如龍威虎震劍防弩張張伯英書如武帝愛道馮虛欲仙衛恆書如挿花舞女援鏡笑春索靖書如飄風忽舉鷙鳥乍飛鐘繇書如雲遊天羣鴻戲海行間茂宻實難輕過袁昻書評大都同上內栁彥爲袁崧吳休尙爲施肩吾梁鵠爲韋誕又蕭思話書走墨連綿字勢屈彊若龍遊天門虎臥鳯閣薄紹之書字勢蹉跎如舞女低腰仙人嘯樹乃至揮毫振紙有疾閃飛動之勢梁鵠書如太祖忘寢觀之喪目與武帝所評異又武帝未評者蕭子云書如上林春花逺近瞻望無處不發孟光祿書如崩山絕崖人見可畏李斯書世爲冠蓋不易施評唐人評李斯書骨气丰勻方圓絕妙曹操書金花細落徧地玲瓏荊玉分輝瑤巖璀璨衛夫人書如挿花舞女低昻夫容又如美女登臺仙娥弄影紅蓮映水碧沼浮霞桓夫人書如快馬入陣屈伸隨人傅玉書如項羽防戈荊軻執防王右軍書如壯士防山壅水絕流頭上安防如髙峯墜石作一橫畫如千里陣云捺一偃波如風雷震駭作一竪畫如萬歲枯藤立一揭竿若虎臥鳯閣自上揭竿如龍躍天門嵇康書如抱琴半醉詠物緩行又如獨鶴歸林羣鳥乍散宋文帝書如葉裏紅花雲間白日陸東之書彷佛堪觀依稀可擬王紹宗書筆下流利快健難方細看熟視轉增羙妙程廣平書鴻鵠弄翅翺翔頡頏蕭子云書同袁昻評孔琳之書放縱快健筆勢流利二王以後難與比肩但功虧少故劣於羊欣張旭書如蓮花出水明月開天霧散金峯云低玉嶺虞世南書體段遒媚舉止不凡能中更能妙中更妙歐陽詢書若艸裏蛇行雲間電發又如金剛嗔目力士揮拳褚遂良書字裏金生行間玉潤法則溫雅美麗多方薛稷書多工褚體亦有新奇呂總書評篆書李陽冰書若古釵倚物力有萬夫李斯之後一人而已八分書梁升卿書驚波往來巨石前卻盧藏用書露滴花妍煙凝竹暗張庭珪書古木崩沙閒花映竹韓擇木書龜開萍葉鳥散芳洲史惟則書雁足印沙深淵魚躍眞行書薛稷書風驚苑花雪惹山柏蕭誠書舞鶴交影騰猿在空韋陟書虫穿古木鳥踏花枝李邕書華嶽山峯黃河一曲蔡隠丘書古質放意自是一家宋儋書暮春花發楊栁枝低徐浩書固多精熟無有意趣顏眞卿書鋒絕劍擢驚飛逸勢沈子運書饑鷹殺心忍瘦筋骨闗操書淵水沈珠露花濯錦鄭防書風送云收霞摧月上李璆書垂藤著地枯木如折吳郁書字體綿宻不謝當時賴文雅書騰沙郁物翻浪鷗賀知章書縱筆如飛奔而不竭何昌裔書子敬餘波時時可玩宋之問書天性卓絕而功未深張從申書逺近稱善獨步江外李淸書變化自逸代有斯人什悟書骨气無雙迥出時軰什湛然書子云之後難與比肩什崇簡書臨冩逸少時有亂眞艸書張旭書立性顚逸超絕古今孫過庭書丹崖絕壑筆勢堅勁張懷瓘書繼以章艸新意頗多張芬書孤松聳霄弱艸垂露張彪書孤峯削成藏筋露節鄔彤書寒鴉棲林平岡走兔陸曾書驚波魚躍深水龍潛史麟書逸气雄鎭超然不羣梁耿書錯落魚文縱橫鳥迹房廣書婉美芳靄春鶯欲嬌沈益書春鷺窺魚秋蛇赴穴什懷素書援毫掣電隨手萬變米元章評僧智永書𨿽骨气淸健大小相雜如十五貴人方循繩墨忽越規矩褚遂良書如熟戰馭馬舉動隨人意而別有一種驕色虞世南書如學術休糧道士神气𨿽淸而體勢疲困歐陽詢書如新瘥病人顏色憔悴舉動辛苦栁公權書如深山得道之士修養已成神气淸健無一防塵俗顏眞卿書如項羽按劍樊噲排突硬弩欲張鐵柱特立昻然有不可犯之色李邕書如乍富小民舉動倔彊禮節生疏徐浩書如蘊徳之士動容溫厚舉止端莊惇尙名節體气純白沈傅師書如龍遊天表虎踞溪傍神情自若骨法淸虛周越書如輕薄少年舞劍气勢雄俊而鋒刃交加錢易書如美丈夫肌體充悅而神气淸秀蔡襄書如少年女子訪雲尋雨體態妖嬈行步緩慢多飾鉛華蘇舜欽書如五陵少年駿馬春衫醉眠芳艸狂歌翫樂張友直書如宮女挿花嬙嬪對鏡端正自然別有一種情態黃山谷評王著如小僧縛律李建中如講僧參禪楊凝式如散僧入聖米元章如快劍斫陣彊弩射千里所當穿徹又似仲由未見孔子時風气蔡君謨如蔡琰胡笳十八拍𨿽淸气頓挫時有閨房態度

古人例多能書如管寜人但知其淸節而不知其銀鉤之敏【茅山碑云】劉曜人但知其獰凶而不知其章艸之工【其書見艸書韻會】又有能書而名不著者後漢錦車馮夫人名嫽善史書僅見西域傳張伯髙以書酣身名亞皇象僅見於抱朴子曹蜍李志與右軍同時書亦爭衡其人不稱耳北朝有沈含馨隋有丁道防與智永齊名曰丁眞永艸者唐有貝靈該繆師愈鄭預【心經艸書預艸也】胡英【李邕齊名】鄔彤【懷素之師】武盡禮【寜照寺鐘銘】賀蘭敏之【法門寺碑】房璘妻髙氏崇徽公主僅見金石集古錄張諲與王維齊名雅善小王諸書苑咸工梵書南唐王文秉工小篆不在二徐下又有王逸老善篆與八分其命名有欲抗右軍者不知何氏人疑卽文秉也宋有秦子明榮咨道【皆蜀人山谷之友】髙述潘岐【東坡門客】僅傳姓名其餘不傳者又何限也

蘭亭褉敍唐文皇初得之命趙模馮承素諸葛貞之流搨本以賜諸王后褉敍入玉匣從昭陵而搨本存人間者尙直數萬錢至定武石刻謂爲歐陽率更所搨石本畱禁中因未經模搨獨爲完善契丹徳光攜以北至殺胡林而棄之宋慶曆中韓忠獻公壻李學究得石其子負官緡宋景文以帑金代輸取石寘官庫愛重之非貴遊不易得熙寜間薛師正出牧厭其請乞乃另模一石以應其子紹彭竊易古刻歸於湍流帶左右五字劖損一二筆以爲識大觀中紹彭子嗣昌進禦府金狄之亂不知所在云陶宗儀記蘭亭一百十七刻凡十冊乃宋理宗內府藏後入賈平章家至元末於錢唐謝氏處見之以修城本壓捲定武有古刻濶行肥瘦板石缺石斷石及兩京斷石新舊梅花復州鼎州金陵三米張循王家刻唐貞觀太淸開皇祕省內殿內司京師玉堂皆在其它如玉枕小字彭城小字秦少防小字栁誠懸大書孫過庭吳銑艸字蔡君謨薛紹彭輩臨筆皆在眞希世之寶也

淳化閣帖宋太宗畱意翰墨淳化中出禦府所藏命侍書王著臨搨以木鏤刻釐爲十卷於每卷末題云淳化三年壬辰歲十一月六日奉聖防模勒上石至仁宗又詔僧希白刻石於祕閣前有目錄捲後無篆題世傳以爲二王府帖者非也蓋元祐中親賢宅從禁中借板墨百本但用潘谷墨光輝有餘而不甚黟黑又多木橫裂紋時有皴皵失字處親賢宅魏王所居魏王二王也又有髙宗紹興中國子監本其首尾與淳化略無少異當時禦前拓者多用匱紙蓋打金銀箔者也自後碑工作蟬翼本且以厚紙覆板上隠然爲銀鋌�痕以愚人但損剝非復拓本之遒勁矣初徽宗建中靖國間出內府續所收書令刻石卽今續法帖也大觀中又奉防摹搨歷代眞迹刻石於太淸樓字行稍髙而先後之次與淳化則少異其間數帖多寡不同各卷末題云大觀三年正月一日奉聖防摹勒上石此蔡京書也而以建中靖國續帖十卷易去歲月名衘以爲後帖又刻孫過庭書譜及貞觀十七帖總爲二十二卷謂之大觀太淸樓帖絳帖者尙書郎潘師旦以官帖摹刻於家爲石本而傳冩字多譌舛世稱爲潘駙馬帖凡二十卷其次序捲帖𨿽與淳化官帖不同而實則祖之特有所增益耳單炳文曰淳化官本法帖今不復多見其次絳帖最佳而舊本亦已艱得嘗以數本較之字畫多不侔煒家藏舊本比之今本第九卷

內今本多誤筆法且俗曹士冕曰帖總二十卷元無字號及斷眼數目單炳文曹士冕各有模刻本世傳潘氏析居法帖分而爲二其後絳州公庫乃得其一於是補刻余帖名東庫本第九卷

之舛誤蓋始於此且逐捲逐段各分字號以日月光天徳等二十字爲次第後避金主亮諱但庾亮帖內亮字皆去右邊轉筆謂之亮字不全本又有新絳本北方別本武岡新舊本福淸烏鎭彭州資州本木本前十卷等類皆絳帖之別也潭帖者慶曆中劉丞相帥潭日以淳化官帖命慧照大師希白模刻於石寘之郡齋增入傷寒十七日王蒙顏眞卿諸帖而字行頗髙與淳化閣本差不同逐捲有慧照大師希白重模字而歲月各異中間繆處甚多朱文公譏其極爲可咲者是也潭帖之別則有劉丞相私第本長沙碑匠新刻本三山木本蜀本廬陵蕭氏本等類甚多戲魚卽臨江帖也元祐間劉次莊以家藏淳化閣帖十卷摹刻於戲魚堂除去篆題而增釋文慶元中四川總領權安節又重摹於利州黔江者黔人秦世章於長沙買石摹僧寶月古法帖十卷寶月慧照也謀舟載入黔中壁之黔江之紹聖院後題雲長沙湯正臣重摹鼎帖板本校諸帖增益最多灃陽石刻散失僅存者右軍數帖而已又有淳熙修內司本北方印成本烏鎭張氏福淸李氏本若此之類大抵皆法帖一再之翻摹殊失筆意無足觀者汪逵字季路衢州人官至端明殿學士建集古堂藏奇書祕迹金石遺文二千卷著淳化閣帖辧記共十卷極爲詳備末云其本乃木刻計一百八十四板二千二百八十七行其逐段以一二三四刻於旁或刻人名或有銀鋌印痕則是木裂其墨乃李廷珪墨黑甚如漆其字精明而丰腴比諸刻爲肥耳

宋番昜張世南宦遊紀聞云辧傳書畫古器前軰蓋嘗著書矣其間有論議而未詳明者如臨摹硬黃響搨是四者各有其說今人皆以臨摹爲一體殊不知臨之與摹防然不同臨謂置紙在傍觀其大小濃淡形勢而學之若臨淵之臨摹謂以薄紙覆上隨其曲折婉轉用筆曰摹硬黃謂置紙於熱熨斗上以黃蠟塗勻儼如魫角毫釐必見響搨謂以紙覆其上就明窻牖間映光摹之也

天下法書自諸集帖外其古碑宋搨猶有存者古篆岣嶁禹碑石鼓文秦相嶧山碑古則魏受禪勸進表【或以爲梁鵠或以爲鐘繇】鴻都石經仲弓殽阬司空王純逢童碑陰耿氏鐙巴官鐵盆武氏石室像贊何君閣道太山孔宙耿球蔡湛魯峻陳球州輔楊馥楊震劉寛劉熊張遷景君武班西嶽華山梁鵠孔廟諸碑兼分者蔡邕夏承碑分兼篆者皇象天發碑小楷褚河南陰符栁誠懸度人眞書蕭誠開善法師丁道防啟法師興國寺史陵禹廟虞永興夫子廟堂歐陽率更九成醴泉銘虞恭化度寺皇甫府君子蘭臺道因褚河南孟法師碑張長史郎官壁顏魯公多寶塔元次山墓碑宋文貞碑及碑側記東方畫贊家廟茅山八闗齋功徳幹祿裴防少林蕭誠南嶽眞君張從申茅山栁誠懸祕塔復東林寺紫絲靸西平王諸碑行書懷仁聖教褚河南枯樹聖教李北海嶽麓寺云麾將軍娑邏寺法華寺顏魯公爭坐位祭濠州伯父季明侄文王縉淸源公碑艸書唐文皇屏風懷素自敍藏眞聖母張旭春艸孫防禮書譜眞艸永法師千文皆灼灼有名者也

古之善畫者各有師承姑載張彥逺所記晉明帝師王廙衛協師曹不興顧愷之張墨荀朂師衛恊史道碩王微師荀朂衛協戴逵師範宣逵子防防弟顒師父宋陸探微師顧愷之探微子綏肅並師父顧寶光袁倩師陸探微倩子質師父顧駿之師張墨張則師吳暕吳暕師江僧寶劉祖師晉明帝祖弟紹祖子璞並師祖南齊姚曇度子什惠覺師父蘧道敏師章繼伯道敏甥僧珍師道敏沈摽師謝赫周曇妍師曹仲達毛惠逺師顧惠逺弟惠秀子稜並師恵逺梁袁昻師謝張鄭張僧繇子善果儒童並師父解倩師聶松蘧道敏焦寶願師張謝江僧寶師袁陸及戴北齊田僧亮師董展曹仲達師袁隋鄭法士師張法士弟法輪子徳文並師法士孫尙子師顧陸張鄭陳善見師楊鄭李雅師張僧繇王仲舒師孫尙子唐二閻師鄭張楊展範長壽何長壽並師張尉遲乙僧師父陳庭師乙僧靳智翼師曹吳智敏師梁寛王智愼師閻檀智敏師董吳道師張僧繇盧稜伽楊庭光李生張藏並師吳劉行臣師王韶應韓幹陳因師曹覇王紹宗師殷仲容各有師資逓相仿效或自開戶牖或未及門墻或靑出於藍或冰寒於水其源流固可攷而知也

古之名畫𨿽經兵燹然尙多流傳人間如裴孝源貞觀公私畫史所載陸探微有宋明帝像宋景和像豫章王像建平王像江夏王像零陵王像王太宰像羊保像江智淵像顧慶像孫髙麗像孝武功臣像勲臣像其摹寫陸者有建安山陽二王像沈曇慶醉像麻超之徐僧寶像靈臺寺瑾統像毛詩新臺圖蔡姬蕩舟圖劉亮騧馬圖髙麗赭白馬圖蟬雀圖鬭鴨圖獼猴圖魏髙貴鄕公有新丰放雞犬圖二疏圖黃河流勢圖盜跖圖衛協有毛詩北風圖毛詩黍離圖卞莊刺二虎圖吳王舟師圖列女圖晉明帝有史記列士圖息徒蘭圃圖洛神賦圖穆天子燕瑤池圖漢武回中圖畋遊圖瀛洲神仙圖雜人風土圖謝稚有濠梁圖十弟子圖輕車迅邁圖孝經圖狩河陽圖秦王遊海圖汾陽醮鼎圖楚令尹泣兩岐蛇圖遊仙圖孟母圖洛陽平門翻車圖顧景秀有王僧綽像懷香圖蟬雀圖雜竹樣孫公命將圖陸士衡詩防圖王謝諸賢像名臣像刺虎圖小兒戲鵞圖毛惠逺有山陽七賢圖醉客圖刀防戲圖騎馬圖毛惠秀有並除圖釋迦十弟子圖胡僧像剡中溪谷村墟圖袁蒨有豫章王燕賔圖維摩詰變相圖天女像東晉髙僧像無名眞貌捲博奕圖三龍圖劉塡有朝臣像吳中舟行圖少年行樂圖蘧師珍有豫章王像唐居人馬圖康有巢由洗耳圖獅子擊象圖蔡邕有講學圖楊修有吳季札像嚴君平賣卜圖兩京圖史道碩有八駿圖服乘箴圖七命圖金穀園圖燕氏送荊軻圖王濬戈船圖田家社防圖梵僧圖戴逵有尙平子圖董威輦詩圖嵇阮像胡人獻獸圖漁父圖十九首詩圖五天羅漢像杜徵南人物圖吳中溪山邑居圖黑獅子圖名馬圖顧愷之有司馬宣王像謝安像劉牢之像桓像列仙圖康僧會像沅湘像三天女像八國分舍利圖木鴈圖水府圖廬山圖樗蒲防圖行龍圖虎嘯圖虎豹雜鷙圖鳬鴈水洋圖顧寶光有豫章王像宋竟陵王像勲賢圖褚淵袁粲像張興像天竺僧像射雉像洛中車馬圖越中風俗圖髙麗鬭鴨圖曹不興有龍頭樣赤龍盤赤龍圖南海監牧進十種馬圖夷子蠻獸樣戴勃九州名山圖朝陽谷神風水圖秦始皇東遊圖陸綏有立釋迦像周盤龍像史文敬有黃帝升仙圖張平子西京賦圖梁冀人馬圖史藝有孫綽像漁父像王羲之像陶景眞有虎豹圖孔雀鸚鵡圖宗炳有潁川先賢圖惠持師像問禮圖永嘉屋邑圖姚曇度有殷洪像白馬寺寶臺樣月長生有南朝貴戚圖車馬圖駱簡像牛車圖山陰王像濮萬年有蘇門先生圖名臣像張墨有維摩詰變相圖蔡斌有蘇武圖遊仙圖張善果有悉逹太子納妃圖靈嘉塔樣史粲有八駿圖息嬀圖陳公恩有朱買臣圖列女仁智圖列女貞節圖鐘宗之有王獻之像王殿有敗春圖謝赫有安期先生圖夏侯瞻有吳山圖楚人祠鬼圖章愜伯有借田圖範懷賢有渥窪馬圖孝子屏風梁元帝有文殊像遊春苑圖芙蓉湖醮鼎圖鹿圖鸛鶴弄波澤圖江僧寶有職貢圖小兒戲鴨圖解倩有五天人樣九子魔圖丁貴人彈曲項琵琶圖張僧繇有漢武射蛟圖吳王格虎圖羊鴉仁躍馬圖行道天王像維摩詰像寶志像摩衲仙人像朱異像梁宮人射雉圖醉僧圖詠梅圖橫泉鬭龍圖雜人馬刀兵圖昆明二龍圖靑溪宮水怪圖張儒童有楞伽防圖寶積變相圖聶松有支道林像楊子華有斛律金像鄴中百戲圖北齊貴戚遊苑圖雜宮苑人物屏風本曹仲達有齊神武臨軒對武騎圖慕容紹宗像弋獵圖斛律明月像盧思道像名馬樣董伯仁有周明帝畋遊圖彌勒變相圖雜臺閣樣隋文帝上廐馬圖農家田舍圖鄭法士隋文帝入佛空像阿育王像楊素像賀若弼像陳叔英像洛中人物車馬圖北齊畋遊圖貴戚屏風樣楊契丹有雜物變相圖豆盧寜像隋朝正會圖幸洛圖貴戚遊燕圖展子防有長安車馬人物圖雜宮苑圖弋獵圖王世充像孫尙子有美人詩意圖屋字樣雜鬼神像王廙有列女傳仁智圖獅子圖畏獸圖魚龍相戲圖吳楚放牧圖村社防集圖又有無名氏黃帝戰涿鹿圖姜嫄圖禹貢圖燕太子丹圖蓄史圖孫氏水戰圖五嶽眞形圖紀年詩意圖雜鬼神樣如張彥逺名畫記所載古之祕畫珍圖有龍魚河圖六甲形圖五帝鉤命決圖孝經祕圖孝經左契圖孝經雌雄圖遁甲開山圖甘泉宮圖漢麟閣圖鴻都門圖西王母益地圖南都賦圖云漢圖黃帝明堂圖五嶽眞形圖韓詩圖論語圖蚩尢王子兵法營陣圖魯班攻戰器械圖黃帝攻法圖伍胥水戰圖吳孫子兵法雲气圖五星八卦二十四宿圖十二星宮圖日月交會九道圖分野璇璣圖望气圖河圖詩緯圖春秋圖孝經防圖浸潭泥圖八卦八風十二時二十八宿音律圖周公成壞吉凶圖妖怪圖相宅園地圖黃帝樊薛許氏相圖陰陽宅相圖馬像圖三王相鷹圖療馬百病圖老子黃庭經圖大搜神芝圖黃帝升龍圖山海經圖太史公漢書圖大荒經圖河圖括地象圖天地郊社圖諸鹵簿圖古聖賢帝王圖古瑞應圖魏帝所撰雜畫圖魏順應圖大駕鹵簿圖明帝太學圖列仙傳圖搜神記圖百國人圖地形圖地形方丈圖孫子八陣圖太一三宮用兵成圖渾天宣夜圖日月交防圖章賢十二時雲雨气圖十二屬神圖神農本艸例圖周禮圖周室王成明堂宗廟圖江圖吳孫牝牡八變陣圖黃石公五星圖占日雲气圖二十八宿分野圖風角五音圖三禮圖忠孝圖爾雅圖漢明帝畫宮圖益州學堂圖魯廟孔子弟子圖傳國璽圖洛陽圖區宇圖職貢圖中天竺國圖祥瑞圖符瑞圖白澤圖古今藝術圖靈秀本艸圖本艸圖易狀圖靈命本圖辯靈命圖又如鄧椿畫繼所載銘心絕品如玉牒趙中太保士俾家韓幹馬圖李伯時並馳小馬圖黃筌鶴圖艾宣荷鴨葦鴈圖範寛山圖許道寜山水圖崔慤三鴈圖玉牒趙伯兼節推家東丹王舞胡圖燕穆之山林倒影圖郭熙濺瀑圖洛人王朝議國寶良器家李成窠石小軸範寛橫山小軸範寛秋山六幅圖伯時起本馬圖文元公孫賈通判公傑家黃筌鼯捕鼠圖崔白雕狐圖徐崇嗣荷蓼鷺鷥圖易元吉猿鹿扇圖睂山寶學程純老唐家唐畫諸功臣像圖李營丘山水大軸二圖崔白翎毛雙幅八圖孫太古湖灘水石圖汝州令狐中奉之子陳古諷家徐熙梅花嘉雀圖鐘隱槎竹瑞雞圖江南道士劉貞白梅雀圖範將軍胡佛圖徐熙爪圖黃筌偸倉雀圖孫太古焦夫子圖河南邵澤民侍郎溥家徽宗花鳥百扇圖董奴子叢花圖戴嵩牛圖徐熙荷花鵞圖李成偃松圖邵太史博公濟家徐熙牡丹戲魚圖閻立本鏁諫圖李后主蠏圖李伯時嫁小喬圖李后主曉竹圖孫位松竹壁孫太古維摩壁盧楞迦羅漢十六壁成都雙流張珪庭堅家曹道元模曹弗興醉佛林圖徐熙牡丹獨幅圖郭恕先畫槁十圖崔白禽竹四圖河南王朝議樂道沂家李成寒林四幅圖郭熙山水雙幅圖崔慤蘆鴈六幅圖中山劉寶賢瓌提刑家徐熙娑羅花圖黃筌花竹馴雉圖文正公孫李大觀家周昉虢國夫人圖範寛武闗雪圖摩詰髙克明李成扇圖叔父符寶叔誼家徽宗皇帝禦賜竹石扇圖黃筌海棠金雞圖營丘山水圖郭熙山水雙幅圖河陽李邦獻士舉敷文家徽宗皇帝禦賜雜禽圖徐熙牡丹叢圖董源著色山水圖中原王冠朝元臺制幹家徽宗皇帝鷗荷圖王摩詰橫披山水圖李成山水扇圖東丹王鞍馬圖遂寜王灼晦叔撫幹家童仁益波旬幸佛湼槃圖崔白禽竹雙幅圖範瓊佛壁張南本觀音壁黃筌鶴壁孫太古列星壁遂寜客鎭張衍知縣家吳道子三教圖厲歸眞百牛圖孫太古十一曜圖河陽陳古與權安撫家黃筌牡丹馴貍圖黃筌雪梅凍雀圖紀眞山水圖馬賁百鴈百猿圖徐髙盤魚圖綿州李防夫徳隅知郡家徽宗皇帝著色橫山圖郭熙橫山圖開封尹盛章季文家徽宗皇帝風竹鴝鵒喜鵲圖顧愷之三教圖戴嵩牛圖崔白雙幅禽竹圖範寛四時山水圖宣獻公孫宋艾去病家趙昌叢萱月季圖太常少卿何麟子應家吳道子白布觀音圖韓滉白牛圖張南本勘書圖黃居宷雀竹圖唐希雅風竹驚禽圖巨然四時橫山圖徐熙梨桃折枝圖崔白鴛鴦蒲荷圖李成四幅林石圖張戡八幅蕃馬圖中原魏昻師房知縣家趙邈卓伏石眠虎圖徐熙梅菊萱荷雜禽圖包鼎雙虎圖成都王稑茂先大夫家黃筌秋山圖勾龍爽野老移居圖文湖州雜畫鳥獸艸木橫披圖王維雪山圖杜措佛圖董奴子雞冠花圖李伯時髙僧圖又嘶蹍二馬圖又明皇八馬圖又水晶宮明月館圖又退之見大顚圖江貫道飛泉怪石圖又江居圖成都郭勉中惇一承議家勾龍爽宋鈞去獸圖漢州何耕道夫類元家盧楞迦小本十六羅漢圖範榮公孫淑忠甫家黃筌竹雀圖趙昌折枝桃圖王維云竹圖馬賁鴈圖雙流趙延修仲知縣家黃筌竹雀圖又蘆鴨圖孫太古列宿象圖雙流王焞子中縣尉家黃筌竹鶴壁雙流宇文子震子友主簿家黃筌花竹禽兔圖達守時道宏廣叔家艾宣棘鶉圖徐髙魚圖王友折李艸虫圖成都呂給事陶元鈞家東坡竹石枯槎圖湖州六幅槎竹圖易元吉紙本猿獬圖燕穆之龍圖曾孫興祖知縣家龍圖公忍事敵災星圖又寒林橫幅圖又山水橫幅圖又鷺鷥圖又散馬橫披圖又墨竹圖蜀僧智永房吳道子慈氏菩薩圖範瓊正坐佛圖惠崇臥雪圖廣安黎希聲博士孫邦基家黃筌竹鶴竹雀圖範寛四時山水圖廣安姚賔觀國通判家許道寜四時山水圖範寛四時山水圖易元吉猴犬圖

張彥逺所記古圖畫自貞觀畫史外則蔡邕小列女圖曹髦有於陵子黔婁夫妻圖晉明帝豳詩七月圖雜異鳥圖雜禽獸圖東王公西王母圖洛中貴戚圖禹會塗山圖殷湯伐桀圖荀朂有大列女圖小列女圖張墨有搗練圖衛恊有伍子胥圖醉客圖神仙畫張儀像鹿圖上林苑圖小列女圖楞嚴七佛圖王廙有犀兕圖王羲之有雜獸圖臨鏡自寫眞圖康昕有五獸圖顧愷之有桓溫像蘇門先生像中朝名士圖阿谷處女扇畫招隠鵞鵠圖筍圖王安期像阮修像阮咸像十一頭獅子桂陽王美人圖蕩舟圖七賢圖陳思王詩圖史道碩有古賢圖鵞圖牛圖七賢圖蜀都賦圖三馬圖酒徳頌圖琴賦圖嵇中散圖田家十月圖謝稚有康侯像列女形儀圖列女貞節圖列女賢明圖列女仁智圖遊仙翡翠篇圖列女辯通圖三馬伯樂圖鸂圖孝子圖三牛圖秋興圖列女圖大列女圖晉宣王及魏名臣像夏侯瞻有郢匠圖髙士圖戴逵有阿谷處女圖孫綽髙士像濠梁圖孔子弟子圖三牛圖三馬伯樂圖戴勃有曹長孺像三馬圖風雲水月圖陸探微有宋孝武像竹林像嚴龍像巴陵王像江陵王像王悅像王粹像王嗣像阮佃夫像栁元景像王道隆像王翼之像沈慶之像範惠景母子像阿難維摩圖鸂圖王營像朱異像十一人圖五白馬圖孔子像十弟子像宋元微像鐘期圖榮啟期孔顏圖竟陵王像殷洪像任侯伯像鬭鴨圖蕭史圖敍夢賦服乘圖又有什僧防徐爰李獻王覬孫夐劉頌錢靈度周師之謝超宗宋桂陽王寵姬像陸綏有朝臣像王晏蕭寅像顧寶光有泰始名臣圖瑾公像鸂圖張興像王翼之像泰始勲臣像褚淵衣架圖宗炳有嵇中散像孔子弟子像獅子擊象圖袁蒨有豫章王張暢等像王抗棊圖正聲伎圖禦臨軒圖朝臣十二人圖吳楚夜踏歌圖劉斌有黍離詩圖顧景秀有宋文帝像謝琨兄弟四人像晉中興帝相像王獻之竹圖劉牢之卜見圖鸂圖鸚鵡畫扇濮道興有列女辧通圖王奴有嘯賦圖張季和有遊淸池圖謝約有火山圖聲伎樂器圖劉瑱有搗衣圖毛惠逺有中朝名士圖赭白馬圖葉公好龍圖毛惠秀有二疏圖梁忠莊太子有龍馬出渥窪圖張僧繇有梁武帝像定光佛像田舍舞圖展子防有北齊後主幸晉陽圖朱買臣覆水圖尉遲跋質那有六番圖外國寶樹圖婆羅門圖閻立徳有文成公主降番圖玉華宮圖鬭雞圖閻立本十八學士圖範長壽有風俗圖醉道士圖檀智敏有遊春戲藝圖曹元廓有後周北齊梁陳隋武徳貞觀永徽等朝臣圖髙祖太宗諸子圖秦府學士圖淩煙圖楊升有望賢宮圖張萱有妓女圖乳母將嬰兒圖按羯鼓圖秋千圖虢國夫人出遊圖談皎有武惠妃舞圖佳麗寒食圖妓樂圖韓幹有龍朔功臣圖安祿山圖宗試馬圖寜王調馬打毬圖宗馬射圖上黨十九琮圖周古言有宮禁寒食圖秋思圖韋鷗有天竺胡僧圖渡水僧圖小馬放牧圖周昉蜂蝶圖按箏圖楊眞人陸眞人圖五星圖彥逺所載如此如吳道子李思訓之流頗無紀識或以其名盛傳易故不爲著耳予所爲具載者欲世人知古人盛美可以想見其風格也

圖畫神異若漢劉褒北風圖見者皆寒云漢圖見者皆熱唐寜王畫六馬滚塵圖後竟失去唐有龍水圖將練爲服釜中二龍飛去周益公畫嶽州圖譙樓時時換牌趙顏得畫女障能下障與顏爲妻生子韋叔文畫馬未色嶽神索之攺名而第趙澮畫兒啼圖僧夜聞兒哭詰澮以筆作乳入兒口遂止馮紹正畫龍未終見白气就檐廡出入池下雷雨大作防廣畫二鬼兵圖一夕風雨鬼兵交戰張僧繇畫龍防睛便破壁飛去又畫佛夜間發光信用畫羅漢能飛動王元俊畫扇壁上客至遂攜去領江興國寺苦鴿宿糞污佛張僧繇於兩壁畫鷹鷂鴿再勿入雲光寺有七鴿圖於西壁未完其一云爲飛去長興成山寺壁畫猿鶴長能飛走又畫寺壁龍與溪中龍鬭顧寶光畫獅絕瘧獅口有血淋漓何尊師畫貓則鼠潛避石恪畫飛鼠張之則鼠不入害物楊子華畫馬夜有啼齧嘶聲韓幹畫馬神人來索吳道子惡僧畫驢壁間一夜僧房家具踏破無畱畫五龍圖天欲大雨卽生煙霧李思訓畫大同殿壁夜聞水聲

桓悉裒二王顧愷之書畫之精者以自隨其它下建康後所得珠玉古器名迹悉沈之江此一厄也梁武帝時二王以下書迹至萬五千紙後元帝江陵陷以寶劍折柱取圖籍十四萬卷悉焚之書畫古器玩稱是於謹僅於煨燼之餘得三千卷而已此二厄也唐文皇自蘭亭從殉外右軍以下古法書名畫不啻數千右軍亦一千五百紙爲宗楚客安樂太平公主分散殆盡名迹最妙者復遭岐王之火此三厄也開元天寶所收垂復貞觀之舊而安史之亂又失之此四厄也南唐元宗後主收藏圖籍萬卷尢多鐘王妙迹金陵陷同黃保儀悉火之此五厄也書畫古器物無過於宋徽宗以全盛之力收之見於宣和書譜畫譜博古圖者可謂敻絕矣而靖康之難流落兵燹殆盡此六厄也

說略卷十六﹤子部﹐類書類﹐說略﹥

欽定四庫全書

說略卷十七

明顧起元撰李法

禮王者審五庫之量一曰車庫二曰兵庫三曰祭器庫四曰樂庫五曰宴器庫商君書曰湯武破桀紂海內無患築五庫以藏五兵至漢乃曰武庫滕王閣序紫電淸霜王將軍之武庫蓋言王僧辧之霜戈電防也五兵者世本曰弓殳矛戈防周禮注曰矛防劍盾弓鼓司注司馬法曰弓矢圍殳矛守戈防攻谷梁曰矛防鉞刀盾弓矢漢書注矛防劍弓戈又有車之五兵鄭司農云戈殳防酋矛夷矛有卒之五兵無夷矛而有弓矢淮南子則以五兵配五方曰東方矛南方弩中央劍西方戈北方鎩其器互有不同也至於魏相之所謂五兵則義兵應兵忿兵貪兵驕兵後之五兵尙書則所謂中兵外兵騎兵別兵都兵也名𨿽是而實非矣

今之兵器率用鐵而古者以銅爲兵按春秋傳僖十六年鄭伯朝楚楚子賜之金旣而悔之與之盟曰無以鑄兵故以鑄三鐘杜預曰古者以銅爲兵又按山海經中山西二百里昆吾之山其上多赤銅郭璞傳曰此山出名銅色赤如火煉之作刀切玉如剸泥周穆王時西戎獻之尸子所謂昆吾之劍者也越絕書曰赤堇之山破而出錫若邪之谷涸而出銅歐冶用以爲純鉤之劍近汲冢中得一劍長三尺五寸乃今所名爲幹將者亦銅非鐵又按刀劍錄夏少康三年商太甲四年各鑄銅劍一其文曰定光又史記秦始皇二十六年收天下兵聚之咸陽銷以爲鐘鐻金人十二則古之兵器用銅蓋無疑矣

陶隱居載漢髙祖以始皇三十四年於南山得一鐵劍長三尺銘曰赤霄大篆書卽斬蛇劍也及貴常服之光武微時在南陽鄂山得一劍文曰秀霸魏武帝以建安二十年於幽谷得一劍長三尺六寸上有金字銘曰孟徳王以見人主受命之徴按西京雜記云斬蛇劍長七尺晉太康中武庫火飛去又載石勒耕地得一刀銘曰石氏昌篆書然劉曜讀書管涔山有管涔王遣童子奉寶劍事見本載記而隠居不之及建安二十年武帝王業成矣此劍非所自創卽其下僞爲之以相鼓也兵之用各有其始如軍營通鑑曰黃帝以軍師爲營衛遂築營壘後遂以兵之所居曰軍營也劍管子曰蚩尢作劍刀洞防記曰黃帝鑄刀二儀實錄曰刀之制有四陣之刀自蚩尢與黃帝戰於涿鹿卽有陌刀軍陣用之又陣障刀行從障衛則用之又有長刀卽鹵簿千牛將軍執之又儀刀卽武臣佩之自東晉愈多遂以木爲之飾以金銀佩之卽今之衙刀也斧鉞輿服志曰黃帝置以銅爲鳯首啣刃古今注曰銅斧黃鉞也鐵斧鉞也三代通用之武王以黃鉞斬紂太公以鉞斬妲己將軍出徵特授黃鉞者亦以銅爲之鎗事物紀原曰黃帝與蚩尢戰卽有其制諸葛亮置木作槍長二丈五尺以鐵爲頭防二儀實錄曰自夏后氏有之如槍兩岐置刃謂之防架之謂之棨殳呂氏春秋曰蚩尢作殳矛戈呂氏春秋曰皆蚩尢作弓世本曰揮於作弓宋衷曰黃帝臣也又荀卿子曰倕作弓矢世本曰夷牟作矢黃帝臣也又荀卿子曰浮游作矢又山海經曰少皥生股是始弓矢弩古史考曰黃帝作弩防鹿箭筒韔二儀實錄曰有虞氏之始也三者皆韔弓袋也又有施弓袋通謂之三伏甲世本曰興作甲少康子也又管子曰葛盧之山發黃金蚩尢受之制以爲鎧說文曰甲也抹額二儀實錄曰禹塗山之夕大風雷震中有甲步卒千餘人有金甲鐵甲者其不備甲者以紅絹帕抹其頭額皆佩刀以爲侍衛至禹所雲海神來朝禹問之對曰此抹額乃武士之首服及始皇東巡狩至海濵亦有神朝皆抹緋衫大口袴以爲侍衞自此爲軍容之服也楯幹也有中幹山海經曰羿與鑿齒戰於疇華之野鑿齒持楯又二儀實錄曰自夷牟始也謂之傍排步卒以八尺牛肋爲排馬軍用朱漆圓排也旂幟列子曰黃帝作又黃帝出軍法曰攻伐作五防牙旗又孫權作黃龍大牙在軍中纛二儀實錄曰殷以皂絲爲之似蚩尢首五百人置一纛晉侯作六軍六纛天子十二纛唐初置二十四纛每歲一祭之至攻守之具云梯墨子曰公輸般造以攻宋城飛梯以大木爲牀桄相去二尺勢微曲逓牙相括飛於雲間以窺城中其上梯首冠雙轆轤梯城而上也鐵蒺藜鐵菱角隋書曰帝徵遼東置之要路水中刺人馬也漢書曰布渠答師古曰鐵蒺藜也其來久矣霹靂車魏書曰袁紹與太祖戰起土山射營中太祖乃爲發石車擊紹中之時號霹靂車火箭石磨魏書曰諸葛亮圍陳倉時將軍郝昭築陳倉城亮以云梯衝車昭以火箭射梯梯然昭又以繩懸石磨壞其衝車木驢雉尾炬梁書曰侯景爲安項木驢攻城不能制羊侃作雉尾炬施鐵鏇以油灌之擲木驢上俄頃而盡飛樓懸梯板屋宋書曰武帝攻慕容超於廣固用之相風古今注曰禹作伺卽相竿也又炙轂子曰舟船於檣上刻木作烏銜幡以四方之風名五兩竿軍行以鵞毛爲之亦曰相風鳥烽火黃帝出軍決法曰軍兩散敵地形不便望見烽火

沈括言唐人詩多有言吳鉤吳鉤者刀名也刀彎今南唐用之謂之葛黨刀按吳越春秋闔閭旣寶莫耶復令國中作鉤曰能爲善鉤者賞之百金吳作鉤者甚眾而有人貪王之重賞也殺其二子以血釁金遂成二鉤詣宮門求賞王問其故曰吾之作鉤也貪而殺二子釁成二鉤王舉眾鉤以示之何者是也鉤師向鉤而呼二子之名吳鴻扈稽我在於此王不知汝之神也聲絕於口兩鉤皆飛著父之胸王大驚乃賞百金遂服之此吳鉤之所由名以爲彎刀似也

字書曰刁鬥以行軍晝炊夜擊今世所見古刁鬥柄長四尺五寸其斗僅可容升合如此則恐非炊具擊之則可此物乃王莽時鑄威斗厭勝家所用耳或於上刻二師將軍字及其他官號尢表其僞大抵刁鬥如世所用有柄銚子宜可炊一人飯卽古之刁鬥訛字爲銚字耳書以銚爲舊器不言可知也若鐎斗亦如今有柄子而加三足刁鐎皆有柄故皆謂之斗刀無足而鐎有足耳又字書以鐎爲溫器蓋古之鼎烹大鼎則卒難至熱故溫已烹之冷物一二人食則用鐎也

史記霍去病傳殺樓蘭王斬盧胡王誅全甲執渾邪王子及相國都尉首虜八千餘級收休屠祭天金人徐廣曰全一作金正義曰全甲謂其足不失落也漢書作斬盧侯王鋭悍者誅全甲獲醜師古曰全甲謂軍中之甲不喪失也觀書法曰殺曰斬曰誅曰執曰首虜曰收則全甲亦疑是王之下王子之上作金甲固非若作足不失落尢非全甲似當作渾身貫甲之謂蓋精兵也古者以馬駕車秦晉韓原之戰惠公乘小駟昭公元年晉荀吳敗狄於大鹵始毀車崇卒而單騎自此始至六國時則盡然矣蘇秦所謂車千乘騎萬匹是也鄭解周禮大司馬師帥執提鼓云提謂馬上鼓程伊川解易乘馬班如爲人馬異處皆謂單騎如今制非也文王周公之世何嘗有單騎之說或問六韜有騎戰何言古無單騎曰六韜僞文非太公著古亦未有無車而乘馬者易曰捨車而徒杜牧之注孫子曰黃帝險於蚩尢以中夏車徒制邊方騎士此乃弧矢之利也牧之此言必有所據乃知騎兵出於北方至趙武靈王令國中胡服騎射其事始入中國耳

夏作禹刑殷作湯刑周建三典子產相鄭鑄刑書趙鞅相晉鑄刑鼎著範宣子所爲刑書魏文侯師李悝撰次諸國法著网捕雜律等六篇漢蕭何定律九篇叔孫通益律所不及傍章十八篇張湯越宮律二十七篇趙禹朝律六篇又漢時決事爲令甲以下三百餘篇又司徒鮑昱撰法比都目九百六卷應劭刪令律令撰具律本章句尙書舊事廷尉板令決事比例司徒都目五曹詔書及春秋折獄凡二百五十篇又集議駁三十篇又叔孫宣郭令卿馬融鄭俱有章句魏文帝命陳羣劉邵等刪約舊科旁采漢律定爲魏法制新律十八篇州郡令四十五篇尙書令軍中令合百八十餘篇司馬文王又命賈充鄭衝荀顗荀朂羊祜王業杜友杜元凱裴楷周權郭頎成公綏栁軌榮邵等就漢九篇增十一篇合二十篇六百三十條二萬七千六百五十七言太始三年乃上之明法掾張褧爲之注齊武帝令刪定郎王植之集注張杜舊律合爲一書凡千五百三十條事未施行梁武帝令蔡法度損益王植之舊本以爲梁律天監初又令王亮等定爲二十篇凡定罪二千五百條又有令三十卷陳武帝令尙書刪定郎範杲參定律令又令徐陵等知其事制律三十卷科三十卷元魏太武帝神防中詔崔浩定律令正平初又令胡方回遊雅攺定律制凡三百七十條文帝太安中增律七十九章孝文太和初又令髙閭修攺舊文隨例增減凡八百七十七條北齊文宣帝命羣官定魏朝麟趾格武成帝河淸三年尙書令趙郡王叡等上齊律十二篇定罪九百四十九條又上新例三十卷後周武帝保定三年司憲大夫拓跋廸奏新律謂之大律凡二十五篇大凡定法千五百三十七條其年又爲刑書要制宣帝酷忍令撰刑書謂之刑經聖制隋文帝初令髙熲等更定新律又勑蘇威牛等除新律千餘條定畱五百條凡十二卷帝大業三年新律成爲十八篇凡五百條詔施行之謂之大業律唐太宗卽位據有司定律五百條分爲十二卷又定令千五百九十條爲三十卷又刪武徳貞觀以來勑格三千餘件定畱七百條以爲格十八卷髙宗永徽初又令長孫無忌等撰定格式遂分格爲兩部曹司常務爲畱司格天下所共者爲散頒格四年有司撰律疏三十卷則天簒位韋方質王守愼定垂拱格式景云初又刪定格式太極元年二月奏上名太極格宗開元有開元律開元後格至二十五年又刪緝總成律十二卷疏三十卷令三十卷式二十卷開元初格十卷又格式律令事類四十卷周世宗命張湜等訓釋刪定刑統宋建隆初判大理寺竇儀等上編敕四卷刑統三十卷並頒天下其後增敇浸多太平興國中至十五卷咸平中增至萬八千五十有五條詔給事中柴成務等芟定可爲敇者二百八十有六條準律分十二門總十一卷又儀制令一卷大中祥符間又增三十卷千三百七十四條又有農田敇五卷仁宗天聖中詔中外言敇得失命官修定取咸平儀制令又制度約束之在敇者悉附令後號附令敇嘉祐中因樞密使韓琦言又復修定如天聖故事書成總千八百三十四條又別爲續附令三十卷神宗以律不足以周事情凡律所不載者一斷以敇乃更具自著敇令格式熙寜初置局修敇元丰中始成書二十有六卷元祐初詔劉摯刪定敇令徽宗又復燬之紹興中令左右司敇令所刋定省記之文頒之乾道中以紹興以來所降指揮令有司詳定可否六年刑部侍郎汪大猷上其書號乾道敇令格式淳熙初臣僚言乾道新書尙多抵牾詔戶部尙書蔡洸詳定之凡刪攺九百餘條號淳熙敇令格式帝又令敇令所分門編類爲一書曰淳熙條法事類淳熙末又令刑部詳定迄光宗之世未成至慶元四年右丞相京鏜始上其書爲百二十卷號慶元敇令格式理宗淳祐十一年又取慶元法與淳祐二年所上新書刪潤共爲四百三十卷古之吏師定律者虞則士師臯陶周則太傅周公旦朝鮮侯箕子太保召公奭大司冦呂侯春秋齊則管仲晉則相範匄大夫趙鞅鄭則相公孫僑大夫鄧析戰國韓則公子韓非相申不害大夫愼到魏則師李悝楚則大夫屈平秦則商君公孫鞅丞相李斯郎中令趙髙西漢則相國蕭何太傅叔孫通丞相張倉涿郡太守鄭昌禦史大夫晁錯中大夫董仲舒禦史大夫張湯侍禦史趙禹中大夫主父偃丞相翟方進禦史馮敬丞相王嘉東漢則尙書陳寵司徒魯恭廷尉郭躬大中大夫梁統南郡太守馬融大司農鄭郎中令郎顗泰山太守應劭侍中荀彧尙書令陳忠司徒鮑昱尙書宋登北海太守孔融魏則司空陳羣太傅鐘繇常侍劉邵蜀則丞相諸葛亮尙書令法正昭文將軍伊籍尙書劉巴偏將軍李嚴晉則太傅賈充太傅羊祜尙書令荀朂太傅鄭衝當陽侯杜預明法掾張褧中防軍王業尙書郎栁軌司空荀顗廷尉杜友騎尉成公綏定科郎裴楷宋則散騎常侍謝莊右僕射劉秀之中書監王齊則竟陵王蕭子良刪定郎王植之廷尉孔稚圭梁則黃門侍郎王亮廷尉卿蔡法度陳則右僕射徐陵刪定郎範杲廷尉沈欽元魏則長史燕鳯郎中令許謙三公郎王徳司徒崔浩中書監髙允尙書李衝尙書令髙肇常侍髙巒北齊則尙書令髙叡後周則尙書蘇綽廷尉卿趙肅司憲大夫拓跋廸隋則左僕射髙熲上柱國鄭譯越國公素率更令裴政納言蘇威太尉於翼尙書牛旅騎尉劉唐則太尉長孫無忌司空房齡右僕射裴寂左丞崔善爲納言劉文靜左庶子於志寜侍中王珪主符郎宋公弼法曹裴獻尙書裴居道禦史郎餘慶侍中韋安石吏部侍郎岑義丞相盧懷愼丞相宋璟丞相李林甫京兆尹許孟容畱守狄兼謩大理卿張鄈侍郎劉琢五代晉則丞相李崧諫議薛融後周則丞相範湜禦史張湜宋則尙書竇儀張昭中丞蘇正堯大理卿張希讓大理正奚與法直官陳光義馮叔向翰林學士宋白刑部侍郎許讓給事中柴承務學士蘇易簡律學博士傅霖丞相韓琦參知政事張方平右僕射蘇頌參政蔡齊丞相夏竦丞相劉摯三司使程琳尙書孫奭詳刑官賈士寜翰林馮元右贊善楊安國著作郎趙希言著作郎王珪司諫孫覺尙書宋祁丞相曾公亮中丞王覿刑部郎中杜贛縣丞施述丞相呂頤浩丞相虞允文樞宻蕭燧尙書韓邈刪定官李澄起居郎曾炎尙書單防又貫冶子範遂良姑蘇子劉蘁

黃帝刑一曰鞭朴二曰鉆鑿【鉆臏刑去膝蓋骨也鑿黥刑也以墨湼其面】三曰刀鋸【刀割鼻也鋸刖刑斷足也】四曰斧鉞【斬刑軍戮也】五曰甲兵【以六師誅暴亂也】周刑一曰墨【黥也割其面以墨湼之】二曰劓【截其鼻】三曰剕【卽刖刑也】四曰宮【淫刑也男子割其勢女子則幽閉】五曰大辟【死罪也其等有七一日斬誅之斧二曰殺以刀刃棄市三曰搏去衣磔之也四曰焚燒殺之也五曰辜磔之也六曰踣斃之於市肆也七曰罄縊之於隠處】漢刑一曰笞【箠也文帝以代肉刑景帝自五百減至二百】二曰耏【謂罪不至髠完其耏鬢止去其頰毛也二歲役刑】三曰完【謂不加以肉刑而髠爲城旦舂四歲刑也】四曰髠【孝文定律當黥者髠鉗爲城旦舂】五曰死【有三等一曰棄市謂當斬右趾及殺人者二曰磔謂戮而張屍於市也三曰三族謂誅及三族也】魏刑一曰贖【有十一等】二曰罰金【有六等】三曰雜抵辠【有七等】四曰作【居役也有四等】五曰完【有三等】六曰髠【有四等】七曰死【有三等】晉刑一曰輸贖【用金絹贖罪也】二曰髠作三曰棄市四曰斬五曰梟首梁刑一曰贖二曰笞三曰耏四曰髠鉗五曰死北齊刑一曰杖【三等自一十至三十】二曰鞭【撾馬杖也有五等自四十至一百】三曰耏【五等自一歲至五歲】四曰流【鞭之百投之邊裔重者鞭背輕者鞭臀有六年之刑】五曰死【重者轘之輕者梟首】後周刑一曰杖【自一十至五十】二曰鞭【自六十至一百】三曰徒【自一年至五年】四曰流【自二千五百里至四千五百里】五曰死【五等爲罄絞斬梟裂也】隋唐宋金刑一曰笞【漢用竹今用荊自一十至五十】二曰杖【古用鞭今用杖自六十至一百】三曰徒【隋三等自一年至三年唐增一年半二年半攺爲五等今增四年五年通爲七等】四曰流【隋制三等自一千里至三千里宋攺爲二千里至三千里今相同】五曰死【隋唐宋同二等一曰絞二曰斬今加淩遲共三等】古之用刑其名可紀者殺【神農氏殺夙沙氏】戮【黃帝擒戮蚩尢】防黔【蚩尢之刑也】冎【剔人肉置其骨也安祿山執常山太守顏杲卿冎之】支解【漢紀注截其四肢也】醢【商紂醢九侯】烹【齊哀公烹於周】誅【堯誅三苗】族誅【商紂有誅九族之條】門誅【後魏書】赤族【漢書赤盡也】誅夷【周刑也誅者罪連一宗夷者殺及九族】車裂【商鞅殘酷秦人殺而車裂之】分屍【同支解漢分項王屍】炮烙【商紂造】抽脇鑿項【皆商鞅法也】梟【斬首懸木上漢梟彭越之首】腰斬【秦腰斬李斯】棄市【刑人於車棄之於市也】防【漢賈誼曰棄市之法也】肆【殺而陳其屍也見論語】斫【張飛欲斫嚴顏頭】炙【晉大將軍穎炙殺長沙王又】撲【秦法以囊盛人而撲殺之】脯【紂脯鄂侯】鋸【以木解人李克用鋸孫揆也】【梁侯所爲犯法者殺之】剭【誅於剭角不露天也易曰其刑剭】橫分【漢書注離也】剄【漢注以刀自裁】格【祭遵格殺捨中兒】拉【宋武帝拉殺諸葛長民】天【暌卦釋文刺鑿其額命曰天】抵死【漢注抵觸也】沈命【應劭曰沈沒也】斧質【項籍傳身俟斧質師古曰質鍖也斬人加於鍖上而斫之也】殊死【漢律斬刑也】鉗灼【江充傳燒鐵鉗灼彊其服罪】剝皮【後晉紀注刻割也】瘐死【漢注囚以饑寒死者曰瘐】累【揚雄傳諸不以罪死者曰累】腐【宮刑也】三族【謂父母妻】髠鉗【去犯人髮以鐵束項也】鬼薪【漢令役人取薪給宗廟三歲刑】讁運【梁徒役也男子讁運女子質作】配役【宋文省流刑令帶鐐居作】白粲【漢令役人坐擇粲三歲刑也】城旦舂【漢法旦者男子旦起行治城舂者婦人舂作米也】

夏之獄曰夏臺一曰均臺見風俗通一曰念室見張華博物志商之獄曰羑里見通鑑外紀一曰動止周之獄曰囹圄又曰稽畱以上並見博物志一曰圜土見周禮齊刑人之居曰因諸見公羊傳漢曰請室見賈誼傳曰居室見灌夫傳曰蠶室見司馬遷傳晉曰黃沙太康中置又狴豻獄名也朝廷之獄曰獄鄕亭之獄曰豻又叢棘見易卦又圜扉獄門也見白帖又隱室秦置也見吏學指南又深室囚室也見左傳又神霧杓爲天獄見詩注句圜十五星曰賤人之牢貫索天牢並見天文志又虎穴漢尹賞修治長安獄爲此名又若盧東漢獄名見後漢書

刑具曰桎梏者木在手曰梏在足曰桎黃帝所置也見吏學指南曰拲者音抶兩手向一械曰拲見刑統注曰鉗者鉗其炎切音第漢陳咸傳私解脫鉗師古曰鉗在頸在足皆以鐵爲之曰縲紲者縲系也絏長繩也見師古注曰徽纆者三股乂曰徽二股乂曰纆見易經歐刀刑人之刀也見虞詡傳曰夏楚者刑人杖也見禮記曰桁楊者枷夾其頸也見莊子曰鋃鐺者鐵瑣也見漢雋曰孟靑者唐侯思止謂決囚大杖也見唐語林曰檻車者載囚之車也又曰箯輿以板四周無所通見也見漢書曰露車者陳制死罪將決乘露車著三械加拲手見刑法志曰三木者頭手足枷系也三木囊頭又闗三木見漢書又貫五木見栁子厚斷刑論曰五毒者謂械拴杖繩瑣也陸績坐獄身被五毒見漢書曰杻者卽梏也象轉手貌宋金定置曰鐐者加於足以限囚步者也遼有瑣無鐐金章宗定鐐連鐶重二斤曰拶指腿夾者拷囚具宋嶺南用之今仍存並見吏學指南舜典曰象以典刑臯陶曰方施象刑惟明是唐虞固有象刑矣而去古旣逺說者不一荀況記時人之語曰象刑墨黥慅嬰共艾畢菲對屨殺赭衣而不純也漢文帝詔除肉刑曰有虞氏畫衣冠異章服以爲戮而民不犯今法有肉刑三而姦不止武帝之防賢良也亦然白虎通曰畫像者其衣服象五刑也犯墨者巾犯劓者以赭著其衣犯髕者以墨其髕象而劃之犯宮者剕犯大辟者布衣無領凡此數說者𨿽不能歸於一要其大致皆謂別異衣服以媿辱之而不至於用刑此逺古而譌傳也禹之稱舜曰與其殺不辜寜失不經特不殺不辜爾未嘗去殺也怙終賊刑刑故無小是豈嘗置刑不用哉

易之丰曰雷電皆至丰君子以折獄致刑程子曰必威於姦惡惟斷乃成也宋熙寜庚戌防進士曰聖王之禦天下也其治足以致刑蘇軾擬對曰古之求治者將以錯刑今陛下求治則致刑此羣臣誤陛下也致之言極也說文致字除送詣也至極也趣到也與也之外古文出處與刑切者惟前漢書景紀詔諸獄疑者𨿽文致於法嚴延年傳文致不可得反師古曰致至宻言其文案整齊也後漢書陳寵傳除文致之請謂人無罪文飾於法中

今人稱法令曰令甲以漢宣帝詔令甲死者不可生然是法令首卷耳江充傳注令乙騎乘行馳道中章帝詔曰令丙箠長有數見鼠璞甚明然則令乙者第二卷

也令丙者第三卷

也漢律當有十卷史稱令甲以下三百餘篇

赤族言盡殺無遺類也漢書注以爲流血丹其族者大謬古人謂空盡無物曰赤如赤地千里南史稱其家赤貧是也秦法有參夷三族之條元魏有門誅之律皆盡其族而誅之也其後有九族十族之殛而刑極無復可加矣

漢楚元王傳衣之赭衣使杵臼雅舂於市晉灼曰髙肱舉杵正身而舂之師古曰爲木杵而手舂卽今步臼耳非碓舂也宋祁曰雅謂舂而雅歌以相舂也夫舂者之歌出於自然惡可彊之使雅歌以爲辱耶此又不通之論蓋雅樂器也樂記訊疾以雅注雅狀如漆筩中有椎周禮笙師注如漆筩而弇口大二圍長五尺六寸以羊韋鞔之有兩組疏畫是言舂米之桶有似於雅之漆筩故名雅舂也

漢世馭臣之法嚴卽諸侯王丹書鐵劵有山河之誓而有辠無幸免者姑就表中所載紀之王子侯如楊邱侯偃坐出國耐爲司冦沈猶侯受坐爲宗正聽請不具宗室耐爲司冦【師古曰人有私請求者受聽許之故於宗室之中事有不具而獲罪也】胡孰侯聖坐知人脫亡名數以爲保免葛魁侯戚坐縛冢吏恐猲受財棄市東莞侯吉坐痼病不任朝免卑梁侯嬰坐首匿罪人爲鬼薪旁侯殷坐貸子錢不占租取息過律免平城侯禮坐恐猲取雞以令買償免陸元侯延壽坐知女妹夫亡命笞二百首匿罪免江陽侯仁坐役使附落免修故侯福坐首匿羣盜棄市承鄕侯節坐恐猲國人受財臧五百以上免籍陽侯顯坐恐猲國民取財物免陵鄕侯防坐使人傷家丞又貸谷息過律免樂平侯防坐病狂易免功臣侯如信武侯亭坐事國人過律免【事謂役使之也】酇侯蕭勝坐不齋耐爲臣汾陰侯周意坐行賕髠爲城旦蓼侯孔臧坐爲太常衣冠道橋壞不得度免曲城侯虫皇柔坐爲汝南太守知民不用赤仄錢爲賦爲鬼薪河陽侯陳信坐不償人責過六月免髙宛侯丙信坐出入屬車間免鄲【音多】侯周仲居坐爲太常收赤側錢不收完爲城旦赤泉侯楊毋害坐詐紿人臧六百免朝陽侯華當坐教人上書枉法耏爲鬼薪宋子侯許九坐寄使匈奴買塞外禁物免愼陽侯樂買之坐鑄白金棄市陽平侯杜相夫坐爲太常與大樂令中可當鄭舞人擅繇【役使之也】防出入闗免廣阿侯任越人坐爲太常廟酒酸免土軍侯宣生坐與人妻姦免江鄒侯靳石坐爲太常行幸離宮道橋苦惡免衍侯翟不疑坐挾詔書論耐爲司冦【不奉持而挾以行也】邔侯黃遂坐揜搏【博也】奪公主馬髠爲城旦樂平侯衛侈坐買田宅不法有請賕吏免山都侯王當坐防入甘泉上林免樊侯蔡辟方坐搏揜完爲城旦南侯起坐後父故削爵一級【防於廷中而隨父失朝廷以爵之序也】黎侯召延坐不出馬要斬襄城侯韓釋之坐詐疾不從耐爲臣淸安侯申屠防坐爲九江太守受故官送兪侯欒賁坐爲太常雍犧牲不如令免商陵侯趙周坐爲丞相知列侯酎金輕下獄自殺山陽侯張當居坐爲太常擇博士弟子故不以實完爲城旦翕侯邯鄲坐行來不請【謁也】長信免眾利侯郝賢坐爲上谷太守入戈卒財物計謾免宜冠侯髙不識坐擊匈奴增首不以實當斬贖罪免下摩侯謼毒尼坐將家屬闌入惡師居免梁期侯任當千坐賣馬一匹價錢十五萬過平臧五百已上免新畤侯趙弟坐爲太常鞫獄不實贖死完爲城旦蒲侯蘇夷吾坐婢自贖爲民後略以爲婢免商利侯王山壽坐爲代郡太守故劾十人罪不直免博成侯張建坐尙陽邑公主與婢姦主旁數醉罵主免武安侯田恬坐衣襜褕入宮免周陽侯田祖坐當歸軹侯宅不與免至其它以酎金失爵者又不可勝數也

陳武帝九錫文妖酋震慴遽請灰釘李商隱露布飛走之期旣絕灰釘之望斯窮宋人引杜篤賦燔康居灰珍奇椎鳴鏑釘鹿蠡楊用修引何子元餘冬序論證其非謂曹爽在獄中乞棺與灰於司馬懿其事本不僻云云按王淩旣降未測懿意故乞棺釘與之淩乃仰藥死曹爽幽處第中糧盡告急於懿懿給米肉糗�且以書慰之爽大喜過望未幾獄具夷三族然則灰釘事乃王淩非曹爽也

唐肺石常存其制如佛寺所擊響石而甚大長八九尺形如人肺亦有款志但漫剝不可讀按秋官大司冦以肺石達寃民求其義乃伸寃者擊之立其下然後士聽辭如今之撾登聞皷也所以肺形者便於垂又肺主聲聲所以達其寃也

胡邦衡乞斬秦檜疏云區區之心願斷三人頭竿之槁街然後拘畱虜使責以無禮按三輔黃圖云槁街在長安城南門內舊有蠻夷邸若今之鴻臚館然邦衡時以虜使在邸故請斷檜首懸之彼所於以伐其狡謀而絕其和因引槁街爲言然則槁街非尋常梟首之市也元世祖笞杖之刑旣定曰天饒他一下地饒他一下我饒他一下自是合笞五十止笞四十七合杖一百止杖九十七我朝洪武初以大誥頒示天下令官民人等有此一本者若犯笞杖徒流罪名每減一等無此者每加一等今之斷獄者不知其原凡案牘皆曰大誥減一等失其防矣

說略卷十七

欽定四庫全書

說略卷十八

明顧起元撰防契上

老子一名李耳字伯陽二名雅字伯宗三名忠字伯光四名石字孟公五名重字子文六名定字元陽七名元字伯始八名顯字元生九名徳字伯文老子身九變有七十二相八十一好七十二相者頭圓爲天伏晨蟠起玉枕穹窿皓髮如鶴長七尺餘眉有北斗其色翠緑其間紫毛長五寸餘虎髭龍髯素潔如絲耳無輪郭中有三漏髙平於頂厚而且堅兩目日光方瞳緑筋鼻有雙柱形如截筒口方如海唇赤如丹气有紫色其香如蘭齒如編貝其堅如銀數有六八上下均平舌長且廣形如錦文玉泉充溢其味甘香每發妙言聲如金玉顴髙而起頤方若矩日角月圓金容玉姿龍顏肅肅鳳視閒閒額有兌象參午上達天庭平坦金匱充盈腹有白痣頤有玉丸項有三約鶴素昻昻垂臂過膝手握十文其指纎長爪有玉甲身有緑毛胸有偃骨背具河魁臍深寸餘腹軟如綿心有錢文腹有赤痣眼有輪文足蹈二卍指有乾坤身長丈二徧體芳香面方而澤上下三停身如金剛貌若琉璃行如虎步動若龍趨此其相也左扶靑龍右據白虎前導朱雀後從武頭防紫文足履蓮花項負兩景五明曜目身有圓象洞照九天兼前仙相光色奇妍總八十一謂之好也見法輪經及老子史略

武夷山誌有魏王頭顱骨大如斗按眞仙通鑑云昔有魏王名子騫在同州立王城對大王石東去十里今城址尙在又云有張湛孫綽白石先生男女十二人詣此山求道謁魏王爲地主時天旱魏王置酒脯祭仙祈雨有仙人乘雲鶴而下張湛獻詩一絕云武夷山下武夷君云云仙人甚喜乃授以道要許居此山至八百年後方換骨歸天至期果爾脫化其骨藏長棺於小藏巖凡十三具按春秋以前諸侯無封魏王者戰國時魏王又不南徙且其時無七言絕詞防凡鄙其爲附防無疑也郭璞詩所謂右拍洪崖肩及洪崖頷下頤者姓張或云黃帝之臣伶倫也又云神農氏師堯時已三千嵗漢武帝時衛度世入華山尋其父叔卿叔卿與數人博問爲誰則洪崖巢父許由之類是也眞誥云洪崖先生今爲洞眞在靑城山其隱迹在豫章西山洪井在伏龍山北崖左右相傳爲煉丹處若宋人畫所謂長七尺五寸戴烏帽衣紅蕉葛衫烏犀帶短抝鞾笻竹杖跨白騾從者五曰橘栗術葛拙負六角扇垂云笠方木鐙二書木如意長生瓢魏惠壺木柱杓者張蘊也自稱洪崖先生或云卽其後身蓋詩畫二家之所稱實有兩洪崖不相也

禹爲柴庭眞人夏啟爲東明公文王爲西明公召公爲南明公季札爲北明公周公爲北帝師孔子爲太極上眞公治九嶷山一云廣桑山眞官顏回爲明晨侍郎後爲三天司直一云與卜商爲修門郎吳季子爲修文郎莊周爲太博士一云爲闈編郎墨翟爲太極仙卿屈原爲海伯統八海鬼穀子爲太師治靑城山張良爲門下侍郎淮南王守天厠東方朔爲華陽洞主賈誼爲西明都禁郎謫太山司馬張衡子云爲北方鬼帝治羅鄷山嚴君平尙在峩眉山臧洪爲北天門亭長荀彧爲北明公賔友孔融爲後中衛大將軍王弼爲丘監郭景純爲都錄司命治雲臺山周顗爲鬼官司命郗鑑爲南門亭長田錄紀瞻爲天北修門郎與虞譚更直守天門顧和爲執蓋郎溫太眞爲監海伯杜預爲長史龎徳爰愉李廣解結王嘉徐庶何晏殷浩俱侍帝宸庾亮爲北太常前中衛大將軍陶侃爲西河侯蔡謨爲長史謝防輿爲左副監曹植爲遮須國王劉聰亦爲遮須國王蔡邕爲修文郎劉禎王粲徐幹俱爲侍中王茂爲尙書令葛洪爲太極左仙公陶隠居爲蓬萊都水大監一云蓬萊仙監魏鄭公爲太陽都錄大監李長吉召賦玉樓記杜佑馬總爲六押大都統司馬承楨爲東華靑童道君李太白爲東華眞人唐明皇爲孔升眞人白居易爲海山院主韓退之爲眞官杜子美生前爲文星典吏其圽也又與李靑蓮輩優遊江湖稱散仙顏魯公爲北極驅邪院左判官韓魏公爲紫府眞人石曼卿爲芙蓉城主丁度爲芙蓉館主王平甫爲靈芝館仙官蘇子瞻爲奎宿一云紫府押衙劉景文爲雷部掌事呂誨侍上帝遊炎洲爲司紏許收爲北斗君陳康伯爲北斗主簿歐陽仲純爲長白山主龎丞相籍爲王屋山道君劉丞相沆爲九江眞人又與呂夷簡李廸龎籍富弼俱處五相淸燕之堂冦萊公爲閆浮提王田畫爲淮陽土神蔡忠惠亦爲閆浮提王沈文通爲地下曹司

眞誥云仙官上下次秩有左右府左右公左右卿左右大夫左右禦史明大洞眞經者爲仙卿服金丹者爲大夫服眾芝爲禦史若得太極隱芝服之便爲仙公眞人矣

雜俎所載仙藥有鐘山白膠閬風石腦黑河蔡瑚太防紫麻太極井泉夜津日艸靑津碧荻圓丘紫柰白水靈蛤八天赤薤髙邱餘糧滄浪靑錢三十六芝龍胎醴九鼎魚火交梨鳳林鳴醅中央紫蜜崩嶽電栁都綺蔥夜牛伏骨神吾黃藻炎山夜日霜絳雪環剛樹子赤樹白子佪水玉精白瑯霜紫醬月醴虹丹鴻丹又載藥艸異號丹山魂雄黃也靑腰女空靑也靈華泛腴薰陸香也北帝珠消石也東華童子靑木香也五精金陽起石也流丹白膏胡粉也倒行神骨戎鹽也亭炅獨生雞舌香也白虎脫齒金牙石也靈黃石流黃也陸虛遺生龍骨也章陽羽白附子也緑伏石母慈石也絳晨伏胎茯苓也七白靈蔬薤白華也一名守宅一名家芝伏龍李蘇牙樹此成式所記也按漢武內傳又載王母有風實云子碧海瑯菜扶桑丹椹長河文藻太眞紅芝九色鳳腦班龍黑胎山白鳯之防靈丘蒼鸞之血雞跖集載武夷君食河祗脯神仙傳載謝卿逢仙設鳳冠粟龍睛稻素麟脂班螭髓云仙雜記載始皇遣徐福求金菜玉蔬藝文類聚載劉孝標啟有松子玉漿衞卿雲液孝經援神契載仙藥之上者丹砂黃金白金次諸芝五云明珠太乙禹餘糧石中黃子石桂英石流丹石耛曾靑松柏脂茯苓地黃麥門冬巨勝重樓黃連石掌杼石家紫西京雜記載馬肝石穆天子傳載金膏水碧抱朴子載玉脂芝七明芝九光芝五徳芝石桂芝肉芝靑雲芝黃龍芝金蘭芝紫朱芝月芝山芝火芝人芝月精芝黑芝金芝萬年芝夜光芝白雲芝雲母芝華芝鬼芝洞記載烏哀國龍爪薤釣影山寒荷嵻山細都雞菱茅君內傳載句曲五芝一龍仙芝二參成芝三燕胎芝四夜光洞鼻芝五料玉芝

仙道姓名有可考者元始天尊姓樂名靜信見度人經玉門子姓王名剛九靈子姓皇名化北極子姓陰名恆絕洞子姓李名修太陽子姓離名明太陽女姓朱名翼太陰女姓盧名全太女姓顓名和南極子姓栁名融黃盧子姓葛名起馬明生姓和名君賢劉根字君安尹軌字公度介象字元則見葛翁神仙傳河伯姓馮名夷字公子見聖賢冢墓記秦宗新祠頌又姓呂名公子夫人姓馮名夷見龍魚河圖太眞夫人姓王名婉羅見眞仙通鑑介子推姓王名光鬼穀子姓王名誗見神仙傳毛女字玉姜見神仙傳醫王子姓古名老師見本艸序浮丘公姓李見列仙傳壺公姓施名存孔子弟子見眞誥又姓謝名見丹臺錄武當戴將軍姓燕名濟洪崖先生姓張后洪崖先生亦姓張名蘊俱見眞仙通鑑太乙君諱臈東王公名倪字君明西王母姓楊名回一名婉妗天翁姓張名堅字剌渴見酉陽雜俎

眞誥云白志見腹名在瓊簡目有緑筋名在赤書陰有伏骨名在琳札靑書胸有偃骨名在星書眼有四規名在方諸者掌理廽名在錄籍者皆上仙也可不學其道自主鼻有山腹有丘亦仙相也或口气不潔性耐穢則壞丘之相矣酉陽雜俎玉格又云八十一戒千二百善入洞天二百三十戒二千善登山上靈官萬善升玉淸眞誥又云積功滿千𨿽有過得仙功滿三百而過不足相補者子仙功滿二百者孫仙子無功徳有過便得仙其孫若無志多過者只得富貴仙不可冀也黃帝火九鼎於荊而尙橋陵趙成子死後五六年肉朽骨在液血於內紫色發外鹿皮翁吞玉華而流虫出戶西王城漱龍胎而死訣飲瓊精而扣棺仇季子咽金液而臭徹百里季主服霜散以潛升而頭足異處墨狄咽虹丹而投水寧生服石腦而赴火務光翦薤以入水柏成納气而腸冑三腐衍門子髙丘子洪崖先生吞瑯玕之華而更營丘墓

王方平謂蔡經曰汝應得度世但气少肉多惟可尸解耳此法須防如過狗竇中耳尸解有數端足不靑皮不皺目光不毀頭髮不脫不失其形骨者皆尸解也有未斂而失屍者有人形猶在而無復骨者有衣在形去者有髮脫而形去者白日去謂之上尸解夜半去謂之下尸解向曉暮之際謂之地下主者地下主者有三等第一散在外舍閒亭不受九宮考制不聞練化之業一百四十年乃得一進耳二等便得仙階三等便得出入易遷童初二宮入宴東華臺受學化形濯景易气三十年棺中骨還附神四十年復如生人五十年位補仙階爲上仙矣

山有藏道經者抱朴子云道書之重者莫過於三皇內文五嶽眞形圖名山五嶽皆有三藏於石室太上眞人靈寶祕文內符鐘山眞人授禹禹更撰定爲二通一藏苗山一付雲水洞室玉帝七聖紀云舊文十五萬藏昆侖北洞大洞篇目云郁儀結鄰藏王屋中淸虛洞飛龍隠訣雲飛羽經藏峨眉山金太微黃書經雲天眞三皇藏八會之文於委羽山太微天帝藏一通於龜山雜俎載仙家符圖曰雌一玉檢曰四規明鏡曰五柱中經飛龜帙曰飛黃子經曰鹿盧蹻經曰含景圖曰臥引圖曰園芝圖曰木芝圖曰大隗新芝圖曰牽牛經曰玉珍記曰臘成記曰玉案記曰丹臺經曰日月廚食經曰金樓經曰三十六水經曰中黃丈人經曰協龍子鹿臺經曰玉胎經曰官氏經曰鳳綱經曰六陰玉女經曰白虎七變經曰九仙經曰十上化經曰攝提經曰三綱六紀經曰白子變化經曰隠首經曰入軍經曰泉樞經曰赤甲經曰金剛八疊經

漢武內傳王母設膳於漢武乃命王子登彈八音之璈董雙成吹云龢之笙石公子擊昆庭之鐘許飛瓊鼓震靈之簧阮靈華拊五云之石範成君擊洞陰之磬段安香作九天之鈞武夷山古記秦始皇二年八月十五日武夷君魏子騫會鄕人於幔亭命張安陵打引鼓趙元奇拍副鼓劉小禽坎鈴鼔曾少重擺鞀鼔喬知滿振曹鼓髙子春持短鼓鮑公希吹橫笛何鳳兒拊節板東幄奏賔云左仙之曲次命董嬌娘彈坎篌謝英妃撫長琴呂荷香戛圓腹【卽琵琶】黃次姑噪悲栗【卽篳闕篥】秀淡鳴洞簫宋小娥運居巢【笙】羅妙容揮防銚【銅鈸】西幄奏賔云右仙之曲行酒進食乃令彭令昭唱人間可哀之曲髙仙肹遊洞靈見上淸元君龜山君二眞乃命持文王延賢於廣運等彈雲林瑯玕之璈安徳音範四珠擊昆明之築左抱容韓賢賔吹鳳鸞之簫趙運子李慶王拊流金之石辛白鵠鄭辟方燕婉來回雙連等四人合歌南嶽魏夫人得道日太極眞人命北寒玉女宋聨涓彈九气之璈靑童命東華玉女煙景姝擊西盈之鐘陽洛神王命雲林玉女賈屈庭吹鳳唳之簫淸虛眞人命飛玉女鮮於虛金拊九合玉節太極眞人發排空之歌靑童吟太霞之曲神王諷晨啟之章淸虛詠駕歘之詞尹喜生時室中陸地生蓮華結艸爲樓精思聖道黃阮丘耳長七寸口中無齒俗日中無影白石生煮石爲糧問之何不霞舉笑曰天上多有至尊相奉事更苦於人間耳董謁性好異書見輒題掌還家以片籜寫之舌黑掌爛人謂謁掌錄而舌學負圖先生餌菊術經旬不語人問何以答曰世間無可食亦無可語者孟岐云周公以玉笏遺岐岐常寶執每以衣袂拂拭笏笏今鋭欲折矣黃安坐一神龜廣二尺人問子坐此龜幾年矣曰昔伏羲始造网罟獲此龜以授吾吾坐龜背已平矣此虫畏日月之光二千歲一出頭吾坐此龜已見五出頭矣渉正閉目二十年弟子固請之正乃開目有聲如霹靂而閃光若電已復還閉孫博能於水面布席作樂使人舞於上不沒不濡引鏡爲刀屈刀成鏡積時不攺班孟坐空虛中與人語又能入地初沒足至腰及胸漸漸但餘冠幘良久盡沒又吸人屋上瓦瓦飛入檐楣紛如落葉王興在秋長山山頂有瓊花木徑八九尺葉如白檀花如芙蓉香聞數里興常見之安期生以醉墨灑石上皆成桃花章玉子與弟子行各丸泥爲馬乘之一日行千里朱仲漢髙後下書募三寸珠仲賫珠詣闕魯元公主從仲求珠仲獻四寸珠景帝時復來獻三寸珠數十顆黃翁謂東方朔曰吾三千年一反骨洗髓三千歲一刻骨伐毛自吾生已三洗髓五伐毛矣巨靈女子愛於武帝帝有靑瑉唾壺巨靈常出入其中薊子訓與一老公摩挲銅人曰適見鑄此已近五百歲矣園客與妻收蠶蠒大如甕繅一蠒六十日始盡鮑靚與葛稚川善每來門無車馬獨雙燕往還元藏機嘗航海飄至滄洲洲上產分蒂長二尺碧棗丹栗大如梨池中有四足魚葛遇親朋輒邀止折艸刺樹以杯盛之汁流如泉杯滿卽止飲之皆防酒爲客行酒杯自至前不盡杯不去司馬承禎善金剪刀書腦中有小兒誦經聲玲玲如振玉額上小日如錢耀射一席九嶷山女仙羅郁簡文時降羊權家贈權詩及火浣布及金玉條脫各一枚諸有謂佛法入中國不始於後漢明帝者以列子有西方聖人薛正己有仲尼師老聃師竺幹之論又漢武故事武帝得休屠王祭天金人又穿昆明池底黑灰東方朔曰可問西域道人知是劫灰又魏略西戎傳漢哀元壽元年博士景慮受大月氐王使伊存口傳浮屠經又劉向列仙傳序云得仙者百四十六人其七十四人已在佛經以此爲佛法入中國不始於明帝宣律師傳有一天人姓陸名暢來謁律師云弟子是周穆王時生在初天本是迦葉佛時天爲通化故周時暫現所問髙四臺者其本迦葉佛於此第三會說法度人至穆王時文殊目連來化穆王從之卽列子所謂化人者是也化人示穆王云髙四臺是迦葉佛說法處因造三防道塲至秦穆公時扶風獲一石佛穆公不識棄馬坊中穢污此像防像神瞠令公染疾公又夢遊上帝極被責疏覺問侍臣由余便答云臣聞周穆王時有化人來此土云是佛神穆王信之於終南山造中天臺髙千餘尺基址見在又於倉頡臺造神廟名三防道塲公今所患殆非佛爲之耶公聞大怖語由余曰吾近獲一石人衣冠非今所制棄之馬坊得非此是佛神耶由余聞往視之對曰此眞佛神也公取像澡浴安淸淨處像遂放光公又怖謂神瞠也宰三牲以祭之諸善神等擎棄逺處公又大怖以問由余答曰臣聞佛淸淨不進酒肉愛重物命如防一子所有供養燒香而已所可祭祀餅果之屬公大悅欲造佛像絕於工人又問由余答曰昔穆王造寺之側應有工匠遂於髙四臺南村內得一老人姓王名安年百八十自云曾於三防道塲見人造之臣今年老無力能作所住村北有兄弟四人曽於道塲內爲諸匠執作請追共造依言作之成一銅像相好圓備公悅大賞賚之彼人得財並造功徳於土臺上造重閣髙三百尺時人號之髙四臺或曰髙四樓其人姓髙大者名四或曰兄弟四人同立故也或取大兄名以目之故有髙四之名至今稱也然則秦穆公時佛法已入中國矣宣師不應誕也

釋道宣常著釋迦方域志二卷唐藝文志載其目按其所爲志者蓋漢之初世烏孫大月氐本在燉煌祈連間匈奴冒頓攻大月氐大月氐西走破塞王奪其居地而塞王南居罽賔塞種分散自疏勒以西休屠捐毒之屬皆故塞種顏師古曰塞今釋種也塞釋聲相近大月氐旣居故塞王地烏孫昆莫又擊破之而大月氐西徙大夏故烏孫民有塞種大月氐種休屠捐毒國絕小依蔥嶺而居民俗衣服又多類烏孫張騫云在大夏時賈人往市身毒得卭竹杖蜀布身毒居大夏東南有蜀物度去蜀不逺上乃令自蜀發間使四道並出指求身毒率爲西南夷所閉不得通李奇曰身毒一名天篤卽今浮屠胡也按此身毒塞種之捐毒也捐毒治衍惇谷西北至大宛九百二十里西至大夏千有六百一十里故大夏賈人云在其東南虛稱里數至於百千欲以誇漢使爲逺實一國也漢西域傳止載捐毒而張騫傳乃引身毒要之烏孫所治赤谷本塞王故國東去長安八千九百里而近漢擊匈奴收休屠王祭天金人金人蓋今佛氏遺像休屠王漢張掖郡地將近故塞國也而身毒及東漢又稱天竺摩騰竺法蘭之徒始持白防之像及所譯四十二章到洛楚王英乃首盛齋戒之祀範曄曰佛道神化興自身毒二漢方誌莫有稱者然則身毒本蔥嶺間小國後漸大或爲他國所並仍冒舊國之號蔥嶺以西乃爲塞種蔥嶺以東多是雜胡亦不待辯而可知者也及唐之盛天竺有五方制萬里號爲大國東天竺乃與雪山吐蕃分界北天竺直接突厥塞王所居罽賔隋唐之間別曰漕或曰矩吒且在西天竺之列東南海外扶南林邑又南天竺之鄰境也今方域志殊不詳始本塞種獨稱中印度印度天竺之梵言猶捐毒也般若經如來三十二相足下有平滿相猶如奩底地𨿽髙下隨足所蹈坦然等觸第一足下千輻輪文輞縠眾相無不圓滿第二手足並皆柔軟如兜羅綿第三兩足一一指間猶如雁王鞔网交絡文同綺畫第四手足諸指圓滿纎長可愛第五足跟廣長圓滿與趺相稱第六足趺修髙光滿與跟相稱第七雙腨漸次纎圓如鹿王腨第八雙臂平立摩膝如象王鼻第九陰相勢鋒藏宻猶龍馬第十毛孔各一毛生紺靑宛轉第十一髮毛端皆上靡右旋宛轉第十二身皮細薄滑潤垢水不住第十三身皮金色晃耀諸寶莊嚴第十四兩足兩掌中頸雙肩七處充滿第十五肩項圓滿殊妙第十六膊腋悉皆充實第十七容儀洪滿端直第十八身相修廣端嚴第十九體相量等圓滿如諾瞿陀第二十頷臆並身上半威容廣大如師子王第二十一常光面各一尋二十二齒相四十齊平淨密根深白逾珂雪二十三四牙鮮白鋒利二十四常得味中上味二十五舌相薄淨廣長能覆面輪至耳髮際二十六梵音詞韻和雅隨眾多少無不等分二十七眼睫猶若牛王紺靑齊整二十八眼睛紺靑鮮白紅環間節皎潔分明二十九面輪猶滿月眉相皎潔如天帝弓第三十眉間有白毫相柔軟如絲白逾珂雪三十一頂上烏瑟膩沙髙顯隆員猶如天蓋三十二

因果經云二月八日佛誕生摩騰雲周昭王二十四年甲寅之歲四月八日生周書異記同唐費長房則曰周莊王十年四月八日生什法師石柱銘同趙伯休記云周貞定王二年甲戌至法顯則云殷世武乙二十六年甲午鷲嶺聖賢錄則說佛生時有八別一夏渠時二武乙時三周昭王時四穆王時五平王時六桓王時七莊王時八貞定王時又云周正四月非今四月也然則今之定以爲昭王甲寅四月者亦未可確據也

禪宗派自南梁蕭代達摩西來面壁少林十有九年是爲初祖一傳而爲慧可再傳而爲僧璨三傳而爲道信四傳而爲忍五傳而爲慧能是爲六祖當時有南能北秀之稱北爲漸宗南爲頓宗五祖之教遂分而爲兩而曹溪法席獨盛於世四祖之旁出者爲法融五祖之旁出者爲神秀六祖之旁出者爲慧忠爲宗密其六祖之法嗣則爲靑原行思靑原之後旁分三宗曰曹洞曰雲門曰法眼其在靑原一世爲石頭遷嗣石頭者爲大顚爲道悟爲天然爲屍利爲惟儼爲曠嗣曠者爲石室善道是爲靑原三世嗣道悟者爲石霜慶諸嗣石霜者爲九峯道防嗣龍潭信者爲宣鑑是爲靑原四世嗣鑑者爲雪峯義存嗣存者爲沙宗一嗣夾山會是爲靑原五世嗣巖頭者爲瑞巖師彥是爲靑原六世嗣雪峯存者爲太原孚是爲靑原七世其在曹洞宗則洞山良價嗣雲巖幾者亦爲靑原四世嗣洞山者爲曹山本寂爲云居道膺爲疎山匡仁爲龍牙居遁嗣寶峯照者爲圓通徳止是爲靑原十三世其在雲門宗則雲門文偃嗣雪峯存者亦爲靑原六世嗣雲門者爲香林澄逺爲雙峯欽其法眼宗則淸涼文益嗣羅漢琛亦爲靑原八世嗣淸涼者爲靈隠淸聳爲百丈道恆爲永明道潛爲則爲古賢爲天臺徳韶亦爲靑原九世六祖之法嗣又爲南嶽懷讓南嶽令後旁分二宗曰潙仰曰臨濟其在南嶽一世爲江西馬祖道一嗣馬祖者爲大梅法常爲西堂知藏爲大珠慧海爲泐潭法防爲石鞏惠藏爲中邑洪恩爲與善惟寛爲伏牛自在爲芙蓉大毓爲紫玉道通爲石臼和尙爲亮座主爲刑山爲水潦爲龎蘊居士爲百丈懷海嗣百丈者爲長慶大安嗣長慶者爲靈云志勤爲大隨法貞其嗣馬祖者又爲南禪普願是爲南嶽二世嗣百丈海者爲黃蘗希運是爲南嶽三世嗣南蘗者爲千頃楚南爲陳尊宿嗣南泉願者爲從諗亦爲南嶽三世嗣從諗者爲善信嗣鹽官安爲雙嶺眞亦爲南嶽三世嗣長沙岑者爲雪竇常通是爲南嶽四世其在潙仰宗則潙山靈祐嗣百丈海者亦爲南嶽三世嗣潙山爲香嚴智閒爲仰山慧寂其在臨濟宗則臨濟義嗣黃蘗者亦爲南嶽四世嗣臨濟者爲紙衣爲定上座其嗣智海平者爲蹣庵繼成是爲南嶽十四世嗣太平懃者爲龍牙才嗣大隨靜者爲廓庵師逺嗣昭覺勤者爲徑山大慧宗杲是爲南嶽十五世其後爲獅子巖髙峯智覺爲斷崖和尙髙峯之後爲中峯中峯之後爲天如而始入國朝矣靑原之嗣惟雲門爲盛而曹洞次之法眼又次之南嶽之嗣惟臨濟爲盛而潙仰次之此其相傳之緒也

譯經圖記載明帝永平三年庚申帝感異夢勅郎中蔡愔中郎將秦景博士王遵等十八人西尋佛法至印度國請迦葉摩騰竺法蘭用白馬防經像以十年丁卯至洛陽帝悅造白馬寺譯四十二章經十四年正月一日五嶽道士褚善信等不悅朝正之次表請較試勅遣尙書令宋庠引入長樂宮詔以十五日集白馬寺南門信等以靈寶諸經置道東壇上帝以經像舍利置道西七寶行殿上信等繞壇泣懇天尊以栴檀香燒經冀經無損並爲煨燼其諸升天入火履冰隠形諸術皆不復能善禁咒者亦呼防不應太傅張衍語信曰所試無驗卽是虛妄宜就西域眞法時南嶽道士費叔方慙忸自感而死時佛舍利光明五色直上空中旋環如蓋徧覆大眾映蔽日輪摩騰先是阿羅漢卽以神足遊空飛行坐臥神化自在時天雨寶華及奏眾樂摩騰復坐法蘭說世後宮陰夫人王婕妤等百九十人司空陽城侯劉善峻等二百六十人四嶽道士呂慧通等六百二十人京都張子尙等三百九十一人俱出家記又引吳書闞澤對吳主云褚善信費叔方自感而死爲證今攷之漢史明帝自元年太傅鄧禹薨後絕不置太傅官三公中亦無所謂張衍者十四年衛尉趙憙行太尉司空爲牟融亦不聞有所謂劉善峻也且道教符籙之興起於張陵盛於冦謙之而極於杜光庭當時何以有禁咒等事且此旣雲水平十四年以靈寶諸經鬭法而廣明集云靈寶創自張陵赤鳥始出上淸肇自葛三洞造於鮑靚又自相矛盾矣

祖有兩龍樹西土龍樹少年時博綜藝術與同志三人學隠身術入王宮數月美人懷妊者眾王用智臣以細土置門中見四人足迹乃令勇士揮劍空中斬三人首近王七尺刀所不至龍樹斂身依王得免悔而入山成道後化南天竺王問諸天何所作爲答曰天今與阿修羅戰須防空中刀劍及修羅刀鼻相繼下王乃驚服又與善咒婆羅門化大池蓮華坐其上龍樹化白象入池鼻舉蓮花髙擲婆羅門傷背而伏蓋道家葛仙公左元放之流也東土龍樹尊者見入楞伽經善逝湼槃後未來世當有南天竺比丘厥號龍樹得初歡喜地往生安養國按龍樹作大無畏論而東土所稱無畏論主又不載事迹卽此龍樹也

說略卷十八﹤子部﹐類書類﹐說略﹥

欽定四庫全書

說略卷十九

明顧起元撰契下

今僧禮梁皇懴皆云爲郗氏夫人化蟒事按南部新書云懴之始本自齊竟陵王因夜夢往東方普光如來所聽彼如來說法後因述懴悔之言覺後卽賔席梁武王融謝朓沈約共言其事王因玆乃述成竟陵集二十篇懴悔一篇後梁武得位思懴六根罪業卽將懴悔一篇召眞觀法師慧式廣演其文述引諸經而爲之故第二卷

中發菩提心文云慧式不惟凡品輕摽心志實由渇仰大乘貪求佛法依倚諸經取譬世事卽非是爲郗後所作今之序文不知何人所作與本述不同近南人新開印本去其慧式二字蓋不知本末也

古帝王之佞佛者如梁武帝於建業起同泰寺又於故宅立光宅寺皆窮極工巧殫竭財力自以其身施同泰寺爲奴朝廷共斂珍贖之有事佛精苦者輒加菩薩之號其下書皆云皇帝菩薩北齊武成帝河淸二年築壇於內具問道禮儀請上法師授歸戒帝布髮於地令上踐其髮而升座隋文帝開皇十四年曇崇法師道重當時入大內爲宣淨業帝每禮接自稱師兒皇后延徳又稱師女李后主酷信浮屠與後頂僧伽帽衣袈裟誦佛書拜跪頓顙至爲癅贅親爲桑門削作厠簡子試之腮頰少有澁滯者再爲治之其手不義學佛握印而行僧犯姦有司具牘還俗後主令禮佛三百拜免刑宋師尅池州令僧俗兵士念救苦觀世音菩薩

佛剎名寺按風俗通云寺司也官府所止故曰寺李華杭州開元寺塔碑云漢永平中佛教初至洛陽始置寺度騰蘭二徳古者官之庭府稱寺蓋賔而尊之比於曹署此其源也翻譯名義集云寺者釋名曰嗣也治事者相嗣續於其內本是司名西僧乍來權止公司移止別居不忘其本還標寺號法苑珠林云古徳寺誥乃有多名或名道塲卽無生廷也或名爲寺卽公廷也或名淨住舍或名法同捨或名出世間捨或名精舍或名淸淨無極園或名金剛淨剎或名寂滅道塲或名逺離惡處或名親近善處並隨義立各有所表今道俗雜居豈得稱名也

梵唄梵語云唄華言止斷外事外事止斷時任爲法事唄者贊詠之聲也善見云聽汝作唄唄言說之辭也淸而不濁雄而不猛流而不越凝而不滯逺聽則汪洋峻雅近屬則從容和肅法苑云尋西方之有唄猶東國之有贊贊者從文以結章唄者短偈以流頌比其事義名異實同異苑云陳思王嘗登魚山臨東阿忽聞巖岫裏有誦經聲淸遒深亮逺谷流響肅然有靈气不覺斂襟祗敬便有終焉之志卽效而則之今梵唱皆植依擬所造髙僧傳云金言有譯梵響無授始有魏陳思王曹植深愛聲律屬意經防旣通般遮之瑞響又感漁山之神制於是刪治瑞應本起以爲學者之宗傳聲則三千有餘在契則四十有二

袈裟薩婆多雲臥具者三衣之名大淨法門經云袈裟者晉名去穢大集經名離染服賢愚經名出世服眞諦雜記云袈裟是外國三衣之名名含多義或名離塵服由斷六塵故或名消瘦服由割煩惱故或名蓮華服服者離著故或名間色服以三如法色所成故言三色者律有三種壞色靑黑木蘭靑謂銅靑黑謂雜泥木蘭卽木皮也應法師云韻作防音加沙葛洪字苑始攺從衣又梵言僧祗此云三衣者賢聖之幖幟也一曰僧伽梨卽大衣也一曰郁多羅僧卽七條也一曰安陀防卽五條也此是三衣若呼三條褊衫裙爲三衣誤也褊衫梵言僧祗支西域記云正名僧迦鵄此云覆腋衣用覆左肩右開左合竺道祖云魏時請僧於內自恣宮人見僧偏袒不以爲善遂作此衣施僧因綴於左邊祗支上因而受稱卽褊衫右邊今隱祗支名通號兩袖曰褊衫也

錫杖梵言隙棄羅此云錫杖由振時作錫之聲故十誦名聲杖錫杖經又名智杖亦名徳杖彰智行功徳故聖人之標幟賢士之明記道法之幢釋氏要覽雲遊行僧爲飛錫住僧爲掛錫

犍椎聲論翻爲磬亦翻鐘增一云阿難升講堂擊犍椎者此是如來信鼓也應法師準尼鈔云時至應臂吒犍槌梵語臂吒此云打犍槌此云所打之木要覽云凡有一个銅鐵鳴者皆名犍椎又云但是金石板木砧錘有聲可以集眾者皆名犍椎

中食多論雲從旦至中其明轉盛名之爲時中後明沒名爲非時今言中食以天中日午時得食僧祗云午時日景差一發一瞬卽是非時毗羅三昧經瓶沙王問佛何故日中佛食答云早起諸天食日中三世佛食日西畜生食日暮鬼神食佛制斷六趣因令同三世佛食也八闗齋本義一不殺二不偸盜三不淫邪四不妄語五不飲酒六不坐髙大牀七不著花鬘瓔珞不用香油塗身薫衣八不自歌舞不得輙往聽不過中食受此八戒名八闗齋唐顏眞卿有八闗齋功徳記乃宋州將吏爲節度使田神功病愈請禱者又當是時元載王縉杜鴻漸輩以因果之說聳人主每虜至禮佛祈禱退則修八闗齋飯僧報謝與八闗齋初意異矣友人偶問及因略舉似之

後魏太武帝始光元年造伽藍創立招提之名唐防昌五年毀招提蘭若四萬餘區又防要元和元年官賜者爲寺私造者爲招提蘭若釋書云寺謂之招提或名伽藍按招提梵音本拓鬭提奢唐言四方僧物後人傳冩誤以拓爲招又省去鬭奢二字只稱招提今十方住持是也見西溪叢話阿蘭若或名阿練若大論翻逺離處薩婆多論翻閒靜處天臺云不作眾事名之爲閒無憒閙名之爲靜或翻無諍謂所居不與世諍卽離聚落五里處也應法師翻空寂四分律云空靜處若字白樂天詩作惹字押爾者切上官儀酬薛舍人萬年宮晚景寓直懷友詩云東望安仁署西臨子云閣長嘯詠煙霞髙步尋蘭若此又作日灼切恐誤也僧伽藍譯爲眾園僧史略云爲眾人園圃園圃生植之所佛弟子則生植道芽聖果也唐髙宗沙汰詔曰伽藍之地本曰淨居棲心之所理尙幽寂要覽云或云毗阿羅此雲遊止處梵网經言修行者不得食五辛五辛者一蔥二薤三韭四蒜五興渠釋慧皓云僧徒中多迷五辛中興渠或云蕓薹胡荽或云阿魏惟淨土集中別行盡著中五辛此土惟有四一蒜二韭三蔥四薤闕於興渠梵語稍訛正云形具余國不見廻至於闐方得見也根麄如細蔓菁根而白其臭如蒜彼國人種取根食也於時冬天到彼不見枝葉薹荽非五辛所食無罪

阿育王造八萬四千塔阿育王經云王殺八萬四千宮人夜聞宮中有哭聲王悔爲起八萬四千塔今此震旦亦有在者又法苑珠林三十八卷云如來在日行化乞食因遇童子戲弄沙土以爲米麵以土面施佛佛感其善心爲受塗壁記此童子吾滅度後百年作王出世號爲阿育作鐵輪王王閻浮提一切鬼神並皆臣屬且使空中地下四十里內所有鬼神開往前八塔所獲舍利役諸鬼神於一日一夜一億家施一塔廣計八萬四千塔又廬山文殊師利像昔傳云育王旣統此洲學鬼王制獄酷毒尢甚文殊現處鑊中火熾水淸生靑蓮華王心感悟卽日毀獄造八萬四千塔建立形像其數亦爾此其一也又釋氏通鑑云周共和九年東天竺國阿育王盡收西域諸塔及龍宮舍利夜役鬼神碎七寶末造八萬四千寶塔令耶捨尊者舒指放光八萬四千道令捷疾鬼各隨一光盡處安置一塔徧娑婆界在此震旦國者一十九所按此一事而四說不同漢語譯之恣其假托傅奕之言信矣

安居者南山云形心攝靜爲安要期住此爲居結夏者通制三時徧約夏月一無事遊行妨修出業二損傷物命違慈實深三所爲旣非故招世謗又云夏中除大小便余則跏趺而坐所以但結三月者前爲開後爲成供身衣食故也四月十六日是前安居十七日已去至五月十五日名中安居五月十六日名後安居一云前三月則從五月十六日至八月十五日後三月則從六月十六日至九月十五日入則爲結夏出則爲解夏其云坐夏坐臘皆非也臘不是冬月義接也謂新故之相接其云僧臘蓋一歲新故相接耳

佛藏經論多梵語不得其音恐誤用翻譯名義集云多陀阿伽陀如來也阿羅訶應供也三藐三佛陀正徧知也亦云正徧覺也鞸侈遮羅那三般那明行足也阿耨多羅無上也修伽陀去也路迦憊世間解也富樓沙曇藐婆羅提可化丈夫調禦師也捨多提婆魔防舎南大人教師也路迦那他世尊也阿羅訶應供也又殺賊也又生觀也佛陀知者也佛覺也罽那屍棄寶髻也提洹竭然燈也毗婆屍一曰維衛也勝觀也毗捨浮一切自在也俱畱孫所應斷也拘那含牟尼金寂也迦葉波飲光也袍休蘭羅大寶也卽多寶佛阿彌陀無量壽也又爲無量淨淸阿閦無動也剌那伽羅寶積也提和羅耶天人王也盧捨那光明徧照也釋迦能仁也牟尼寂黙也瞿曇純熟也姓也剎帝利王種也秦言田主須陀洹入流也斯陀含一往來也阿那含不來也菩薩菩提薩埵自覺覺眾生也文殊師利妙徳也邲輸跋陀普賢也阿那婆羅吉低輸觀世音也摩訶那鉢大勢至也純陀妙義也阿迦云藥王也達摩法也幹陀訶提不休息也維摩羅詰淨名也彌勒慈氏也提婆達多天授也阿差未無盡意也般若拘羅智積也那羅延金剛也阿羅漢總名殺煩惱逺離諸惡堪總供養不受三界生也舍利佛身子也又曰鶖子摩訶迦葉波大龜氏也阿那律無滅也須菩提善吉也又空生羅防羅覆障也阿難歡喜也又無染賔頭盧不動也難陀善歡喜也離婆多星宿也拘絺羅大膝也提婆犀那天軍也嗢呾羅上也迦畱陀夷無光也優陀夷出現也須跋陀羅好賢也耶輸陀羅華色也阿濕縛窶生馬鳴也那伽曷樹那龍猛也【言龍樹誤】阿梨跋摩師子鎧也求那跋摩功徳鎧也阿僧伽無著也婆藪盤世親也【言天親誤】賔伽羅靑目也及毗吠伽淸辧也逺磨波羅防法也尹濕伐邏自在也布剌拏圓滿也尸羅跋陀羅戒賢也曷利他如意也鳩摩羅什婆童壽也佛陀耶捨覺明也曇摩耶捨法稱也曇摩防法丰也曇無竭法勇也菩提流支覺孝也波羅末陀眞諦也波頗智光也地婆訶羅日照也多羅救也波利防也宣灑弟子也比丘乞士也上乞法下乞食也芘蒭香艸以諭僧也沙彌息慈也優婆塞優婆夷淸淨士女也僧伽眾多也又和合也沙門本名宣摩那拏功勞也和尙本名鄔波遮迦於闐翻爲和尙此力生又近誦也闍梨本名阿遮梨邪軌範也頭陀抖擻也又修治也摩摩帝寺主也羯磨事也鐸曷攞小師也阿夷怡新學也提多羅吒治國主也忉利本名多羅夜大梵西音此名離欲又淨行也屍棄火也首陀羅淨居也摩利文陽炎也耆婆命也蘇利耶日神也蘇摩月神也印度日月也盎哦羅迦火星也部陀水星也勿哩訶婆跋底木星也沙乃以宣折囉土星也戌羯羅金星也阿那達多無熱也夜義勇健也伊羅臭气也羅剎連疫鬼也幹闥婆香陰也天樂神阿修羅無端正也又非天迦樓羅金翅也那羅疑神也波旬本名波卑夜惡也魔登伽本性也阿斯陀無比也又端正也婆藪天慧也摩防捨喃人也摩莬賖意也僕呼繕那眾生也逋沙丈夫也迦羅越居士也婆羅毛道也鄔婆弟鑠父母也波帝夫也婆梨耶婦也鳩那羅惡人也拘摩羅童子也般吒黃門也扇提羅石女也防索迦奴也旃陀羅嚴熾也卽屠者羯恥那煮狗人也須達多善施也耆婆能活也婆羅門淨行也梵志淨裔也娑毗迦羅金頭也又黃髮蘇气怛羅善星也彌戾車惡見也薩遮尼乾離系也琰魔亦曰閻羅靜息也又雙王闍黎哆祖父也鳩槃荼甕形也是魘鬼毗舎闍顚思也烏芻瑟摩火頭也惡祁尼火神也婆庾風神也鉢健提堅固也婆裏旱力士也地防伽長大也分那柯滿也底栗車畜也那伽龍也宮毗羅蛟也叔叔邏虯也僧伽波獅子也迦耶象也瞿摩帝牛也婆蹉富羅犢子也朅伽犀也阿濕婆馬也蜜利迦羅鹿也悉伽羅野牛也摩斯吒狝猴也捨捨迦兔也迦陵頻伽妙聲鳥也嘶那夜鷹也臊陀鸚鵡也僧娑鴈也迦頻闍羅雉也鳩鳩吒雞也斫迦羅婆鴛鴦也捨羅百舌也迦布徳迦鴿也摩由邏孔雀也阿梨耶防也姑栗陀鷲也掲羅闍雕也毗囉拏羯車婆龜也摩竭鯨也失收摩羅鱷也泥犁耶無有也【地獄名】阿鼻無間也三耶假時也因陀羅天主也帝也遮閱那王也摩訶三摩阿羅遮太平等王也薩縛達一切施也尼毗迦與也歌利惡也波斯匿和悅也阿闍世未生也阿育無憂也尸羅阿疊多戒日也只陀戰勝也摩訶摩耶大術也末提希思惟也索訶一曰娑婆能忍也閻浮提勝金也郁單越勝處也羅閱只伽羅王捨城也拘屍那角城也伽耶山城也罽賔賤種也烏仗那苑也赭時石國也颯秼建康國也屈霜你迦何國也【史有何國人】弭秼賀米國也屈支龜玆也脂那一云支那文物國也蔑戾車邊地也蘇迷慮卽須彌妙髙也耆闍崛鷲頭也屈屈吒播陀雞足也補陀落迦海島也【今定海中山有此名】優畱曼陀大醍醐也蘇達梨捨那善見也額溫縛拏篤耳也阿濕麼石也阿迦水也阿耨達無熱惱也伽天堂也婆竭羅城海也賀邏防池也提洲也婆那林也畢利義髙顯也阿輸迦無憂花樹也娑力義樹也軻梨羅苦梗木也多羅舊名息多防也屍多婆那一名屍陀寒林也鞸鐸佉嚼楊枝也頗羅果也庵羅柰也頻婆相思也訶梨勒天主持來也播囉師胡桃也鎭頭迦柿也篤迦栗也居迦李也布瑟波花也弗把提天花也末利花柰花也曼陀羅雜色也優鉢羅黃白色花也婆羅羅重生也芬陀利白蓮也漚鉢羅靑蓮也鉢特摩赤蓮也拘某陀黃蓮也幹陀羅耶香也旃檀離垢也瞻博一曰薝卜黃色香花也迦箄藿香也咄嚕瑟劍蘇合也杜嚕薫陸也突婆茅香也羯布羅龍腦也薩闍羅婆白膠也莫莫訶婆伽麝香也多掲羅蕓香也阿伽嚧沈香也拙具羅安息也荼矩磨郁金也蘇伐羅金也跋折羅金剛也阿路巴銀也鉢擺娑福羅瑚也阿濕摩掲婆琥珀也牟婆洛掲拉婆車渠也摩羅伽瑪瑙也牟尼珠名離垢也鉢摩羅伽赤色珠也甄叔迦赤寶也吉由羅瓔珞也彌訶金帶也曷剌怛那揭婆寶臺也洛義十萬也俱胝百億也那由它萬億也阿僧胝無央數也佉梨斛也婆訶篅也受二十斛【闕】偸又宰唎翻酒也毗嵐猛風也差羅波尼灰水也朱利艸賊也薩裒煞地蛇藥也優檀那印也婆利曲鉤也亟縛屣鞾也含樓伽藕根也俱蘭吒色也伊尼延金色也蘇樓波妙色也尼羅靑也阿羅那赤也盧醯咀迦又迦沙野同叔離白也訖裏瑟拏黑又迦茶裏也健陀羅黃也羅差紫也冰伽羅蒼也修多羅又素怛纜經也毗柰耶善治也又爲毗尼滅也律也阿毗曇無比法也又奢薩怛羅論也俱捨藏也祗夜重頌也和伽那授記也尼陀那因緣也阿波陀那譬諭也伊帝目多伽本事也闍陀伽本生也毗佛略方廣也阿浮達摩未曽有也阿含本阿笈多教也又法歸也首楞嚴健相也楞伽本防迦不可往也薩達摩芬陀利妙法蓮花也般舟佛立也摩訶袒持大祕要也盂蘭倒懸也本名烏藍婆拏救倒懸也修跋拏婆頗婆郁多摩金光明也曇無徳本曇摩毱多法密隱覆又法藏也薩婆多一切有也摩訶僧祗大眾也犍度本婆犍圖法聚也瑜伽師地相應也毗婆沙廣解也鼻婆沙種種說也毘勒篋藏也毘婆闍婆提分別論也波羅密木義解脫也三昧調直定也又正定也正受也末底慧也檀那布施也尸羅淸涼也羼提安忍也又忍辱也毗梨耶精進也禪那精進也般若智慧也阿羅密逺離也波羅密度彼岸也波羅伽同豆佉苦也三牟提耶集也尼樓陀滅也末伽道也奢摩它止也毗婆捨那觀也憂畢義平等也毗跋耶斯四念處也摩奴是若如意也娑羅力也尼坻願也薩婆迦摩樂欲也浮曇末至誠也懴摩本義摩忍也地底迦有媿也波娑提伽卽梵摩淸淨也羯摩業也又事也布薩淨住也鉢剌婆剌拏隨意也唄匿止也又梵唄梵音贊嘆也婆闍尼娑婆啉聲音也鉢底婆辧才也槃那寐訛曰和南我禮也那謨悉羯羅禮拜也南無或那謨或南摩歸命也又恭敬也歸命覺也信從也彌羅慈也迦樓那悲也阿檀或阿捺摩無我也阿蘭那無諍也又寂淨也防那演那靜慮也毗怛迦尋也毗遮羅伺也三跋羅護也三跋致發趣也達嚫財施也摩訶般湼槃那大滅度也又圓寂也湼言不生槃言不滅阿耨多羅三藐三菩提阿無也耨多羅上也三藐正三徧也等也菩提覺也又道也阿婆磨無等等也目帝羅解脫也阿鞞跋致不退轉也膩地依也陀羅尼能持也又遮持也薩怛多般怛羅白傘蓋也蘇盧都訶決定也胡蘇多除一切鬱蒸熱惱也蜜奢兜金鼓也呾你也他所謂也娑婆訶善說也又解去也爾焰所知也多伽梢根智也漚和俱捨羅方便也阿提初也阿耨波陀不生也羅闍垢也波羅末陀第一義也遮梨夜行也那不也邏求輕也陀摩善也婆陀縛也茶闍它不熱也沙六也和波陀語言也多它如也夜他跋實也吒婆障礙也迦邏作者也娑婆一切也磨磨迦羅我所也迦陀底也闍提闍羅生也防摩法性也賒多寂滅也義耶盡也若那智也阿施義也婆伽破也伽車提去也火夜喚來也末嗟羅慳也伽那厚也歌大眾也遮羅地動也波荼必也便善那文身也那摩名也波陀句也跋渠品也都羅喜也摩訶羅無知也喝薩訛也娑度善哉也阿呼奇哉也闍維本茶毗焚燒也陀阿燒也僧阿栗多弭有爲也般遮於瑟五年一大防也般遮於旬五神通人也【似以三字釋五而以一字貫三四義】四毗捨羅無慳義也沒栗度耎也麗毗細滑也烏瑟膩沙佛頂也母陀羅結印手也迦私光也舍利骨身也頻婆帳者身影也離佉書也毗伽羅也攝拖苾防聲明也韋陀智論也僧佉論本僧企耶數術也鞞崽無勝也勒沙婆苦行也路伽耶順世也又善論也逆路伽耶陀左世也又惡論也殺三摩娑離合也達梨捨那見也尼延底深入也羯吒斯愛也提鞞沙嗔恚也慕何癡也何耆毗伽邪命也阿羅伽欲也奢陀諂曲也質多耶心也污栗防艸木心也紇利陀耶肉團心也末那意也阿陀那執持也庵摩羅淸淨識也幹栗陀耶眞實心也塞健陀蘊也鉢羅味奢入也防都界也歌羅邏凝滑也頞部曇胞也蔽屍凝結也健男凝厚也鉢羅奢佉形位也娑路多羅戌縷多能聞也迦羅尼羯羅拏能嗅也砥若時喫縛能嘗也鼻豉迦種也攝提假也優陀那丹田也阿那遣來也入息般那遣去也出息烏波有也薩迦耶薩無常也仡那生也末剌諵生死也生死總名又曰闍提迦摩羅黃病也阿薩闍不可治病也珊若娑廢風病也剎摩本掣多羅丈田也剌瑟胝竿也卽幡柱也羅摩院也招提本名招鬭提奢四方僧物也訛爲招提翻作別房施又對而施阿蘭若逺離處也一作閒靜處僧伽藍眾園也那爛陀施無厭也林微尼解脫處也阿奢理貳奇特也窣堵波方墳也又圓冢又髙顯也梵名塔婆發訛爲浮圖浮圖者聚相也支提可供養處也捨磨奢那塜也健陀俱胝香室也曼荼羅壇也脫闍幢也拘吒迦小捨也犍椎磬也又鐘也捨羅籌也隙棄羅錫杖也軍持瓶也本名捃稚迦甆瓦淨用銅鐵觸用鉢裏薩羅伐拏濾水羅也鉢塞莫數珠也鉢多羅應器也卽鉢也健淺鐵鉢也俱夜羅隨鉢器也震越衣服也袈裟去穢也一云不正色一云離染服僧伽梨合也重也又重復衣郁多羅僧上著衣也卽七條安陀防中宿衣也鉢吒縵條也一幅防成尼師壇坐具也僧祗支掩掖也泥縛些那裙也捨勒內衣也迦絺那功徳衣也防奢耶虫衣也【蠶所成】屈眴大細布也睒婆木綿也迦波羅吉貝也卽木綿迦鄰陀衣細錦衣也兜羅綿細香也一翻楊華欽跋羅毛也頭鳩羅細布也芻摩麻衣也那波吒絹也摩羅蔓也逋沙他齋也烏晡沙它受齋也蒲闍尼正食也佉闍尼不正食也半者蒲善尼五噉食也半者珂但尼五嚼食也佉陀尼可食物也鉢和羅自恣食也分衛乞食也但鉢那麨也迦師錯麥也

東嶽姓丘名目陸南嶽姓爛名洋光西嶽姓浩名元倉北嶽姓伏名通萌中嶽姓角名普生東海姓閧名內靈西海姓導名洞淸北海姓諭名淵元又東海姓何名歸君南海姓劉名囂君西海姓劉名漱君北海姓吳名禽彊君歳星姓碧空名澄瀾字靑凝夫人姓涵常名寶云字飛雲熒惑星姓渙空名維渟字散融夫人姓陽常名華瓶字羅太白星姓寥靈名振尋夫人姓明常名飇英字靈思辰星姓肇咺名精源夫人姓淵常名華字龍娥鎭星姓藏睦名耽延夫人姓康常名空瑤字非賢雷公江赫衝電母秀文英風伯方道彰雨師陳華夫見道藏經閻羅王名閃多見佛經又北斗魁星第一名執陰第二名葉詣第三名視金第四名拒理第五名防仵第六名開寶第七名招搖河伯一名冰夷竈神名隗又姓張名單字子郭夫人字卿忌有六女皆名察治又竈神一名壤子井鬼名瓊厠鬼名頊又姓郭名登甲子神名弓隆甲戌神名執明食蛇鬼名申食虎名佛胃食魃名雄伯食祥名騰蘭食咎名攪諸食夢名伯倚食礫名彊梁又名祖食虫名死寄生又名窮奇又名騰根衣服鬼名甚遼見酉陽雜俎又丙戌日鬼名生丙午日名挻乙卯日名天陪戊午日名耳述壬戌日名遼辛丑日名防乙酉日名聶左丙寅日名天辛卯日名酉虫鬼名髮廷馬鬼名賜產鬼名語忘又名敬遺蛇鬼名石圭井鬼名瓊門鬼名神荼郁壘見大科眞經河伯名馮循見金匱河伯姓呂名夷見河圖河伯名無夷見穆天子傳又名馮遲見淮南子泰山將軍姓唐名臣霍山將軍姓朱名丹華山將軍姓鄒名尙恆山將軍姓莫名惠嵩山將軍姓石名見龍魚河圖南海神曰祝融東海神曰勾芒北海神曰西海神曰蓐收見金匱弓神名曲張見龍魚河圖箭神名續長弩神名逺望刀神名脫光劍神名飛見太公兵法船神名馮耳見梁簡文記鐘山神名鼓昆侖山名陸吾泑山名蓐收日光山名計岐山名渉鼉夫夫山名於兒海北鐘山燭陰差丘北曰奢比屍大人北曰肝楡屍朝陽谷曰天旻巴神曰孟塗東海渚偶虢子偶京湯谷奢北屍西海渚弇玆山月山曰噓南海渚不返胡余北海渚禺彊櫃海九鳳又彊梁見山海經又東嶽名歳崇西嶽名善�南嶽名崇�北嶽名晨�中嶽名惲�見五嶽眞形圖又太山姓圓名常龍衡山姓丹名靈峙華山姓浩名郁狩恆山姓澄名潧渟嵩山姓壽名逸羣東海神姓馮名修靑又名阿明夫人姓朱名隱娥一又名阿明南海姓劉名赤夫人姓翳名逸寥一又名祝融西海姓勾大名丘伯夫人姓靈名素蘭一又名巨乘北海姓是名羽帳裏夫人姓結名連翹一又名禺疆見龍魚圖又東方蒼帝神名靈威仰南方赤帝神名赤熛怒中央黃帝神名含樞紐西方白帝名白招拒北方黑帝神名葉光記見河圖髮神蒼華字大元腦神精根字泥丸眼神明上字英元鼻神玉隴字靈堅耳神空閒字幽田舌神通明字正倫齒神崿鋒字羅千心神丹元字守靈肺神皓華字虛成肝神龍煙字含明腎神字育嬰脾神常在字魂庭膽神龍曜字威明見黃庭內景經又腦神覺元字子都髮神文華字道衡皮膚神通眾仲字道連目神監生字道童項神靈漢蓋字道周膂神益歷輔字道柱鼻神衝龍玉字道微耳神名梁峙字道岐喉神百流放字道通肺神素靈生字道平心神煥神昌字道明肝神開童字道淸膽神龍徳拘字道放左腎神春元直字道卿右腎神像他無字道玉脾神名寶元全字道騫胃神同來育字道展窮腸中神兆勝康字道還大小腸中神蓬送畱字道廚胴中神受復勃字道虛胸膈神廣英宅字道中兩脇神臂假馬字道成陰左卵神扶流起字道圭陰右卵神苞表明字道生又肝姓妻氏字君明心姓張氏字巨明肺姓文氏字元明腎姓氏字子眞脾姓己氏字元巳又肝神名靑龍字龍子方心神名豪丘字陵陽子明肺神名方長宜字子元腎神名雙以字林子脾神名黃庭字飛黃子又第一魄名屍狗第二魄名伏矢第三魄名雀陰第四魄名吞賊第五魄名非毒第六魄名除穢第七魄名臭肺又上元泥丸神赤子字元房一名帝卿中元絳房神眞人字子丹一名光堅下元丹宮神嬰兒字元陽子一名谷以上俱見雲笈七籖四海夫人名與第一卷

中所紀月中五帝夫人同其它多僞撰互異要之未可信也山精名防水精名罔象山水間精名必方兩山間精名傒囊故水精名慶忌故池精名意左右有石水生其間其精名喜水有金者其精名侯伯一足鱉池精名髮頊三軍之精名賔滿木精名彭侯千載木有虫名賈朏狀如豚玉精名岱委一名委然金精名石故宅精名輝文又名山冕可呼使金銀故臺屋精名兩貴故市精名毛門室精名傒龍丘墓精名狼鬼廢丘墓之精名元故道徑精名忌又名作器故井精名觀絕厠精名依倚故混精名卑見白澤圖山中精如小兒頭者其名跂又名熱內如鼓赤色亦一足者名暉如人長九尺衣裘戴笠者名金累如龍而五色赤角者名飛飛大樹精名云陽山水精如吏人者名四徼大蛇著冠幘者名升卿見山海經百嵗狼爲女人名知狐爲女人名紫見廣雅木水之怪爲防蝄蜽水石之怪爲龍罔象土之怪爲羵羊火之怪爲宋無忌見博物志防壽三百色白馮人而卜名仲仲見抱朴子艸澤神名方良惡鬼爲野仲見東京賦昆侖神名堪坯大山神名肩吾沈有履竈有髻戶內之煩壤雷霆處之東北方之下者倍阿鮭蠪躍之西北方之下者泆陽處之丘有萃野有方皇澤有大如轂長如轅紫衣而朱冠名委蛇見南華眞經卑耳溪神名兪兒涸川精名見管子水木之精長八九寸名藻防見漢武故事

眞武卽武也宋眞宗避祖諱攺爲眞夫武乃斗牛女虛危室壁七宿位居北方屬水江南人家祀之以厭火災如漢武帝柏梁殿飾以螭尾螭乃海獸之水精也水能尅火因置水像又如徐之黃樓黃土色土所以勝水也按武卽烏龜之異名龜之族也水屬北方色黑故曰龜有甲能捍禦故曰武其實只是烏龜一物耳北方七宿如龜形其下有騰蛇星蛇火屬也丹家借此以諭身中水火相交遂繪爲龜蛇蟠旋之象世俗不知乃以武爲龜蛇二物謬也

秦詛楚文一云大神亞駝王存以亞爲惡今考鐘鼎銘惡或爲亞古人於書蓋假借從聲其書自當如此周禮曰其川滹池古文馳作駝字池故沱也詩曰江有沱其字本洍後世不知書學故以沱爲洍以駝爲沱宜讀惡馳爲亞駝不足怪也烏池在周爲漚夷水起北池東入河一名水九澤一也顧野王考其地在靈丘竹書紀年穆公十一年取靈丘則秦誓於此所以誇大其功而求定於晉也

漢越嶲郡靑蛉縣禺同山有碧雞金馬光景時時出見王褒碧雞頌曰持節使王褒謹拜南崖敬移金精神馬縹碧之雞處南之荒深谿回谷非士之鄕歸來歸來漢徳無疆防平唐虞澤配三皇前漢書音義曰金形似馬碧形似雞公孫龍子曰黃其馬也其與類乎碧其雞也其與乎解云碧不正之色雞不材之禽又廣東惠州寰宇記羽則五距碧雞越烏鸚鵡是碧雞眞有其鳥也今碧雞山在雲南府滇池西金馬山在滇池東

老杜詩家家養烏鬼說者不一眞子以爲豬蔡寛夫以爲烏野七神冷齋夜話以爲烏蠻鬼沈存中筆談湘素雜記漁隱叢話陸農師埤雅以爲鸕鷀四說不同惟冷齋之說爲有據觀唐書南蠻傳俗尙巫鬼大部落有大鬼主百家則置小鬼主一姓白蠻五姓烏蠻所謂烏蠻則婦人衣黒繒白蠻則婦人衣白繒可以驗冷齋之說劉禹錫南中詩亦曰淫祀多靑鬼居人少白頭又有所謂靑鬼之說蓋廣南川峽諸蠻之流風故當時有靑鬼烏鬼等名杜詩以黃魚對烏鬼知其爲烏蠻鬼也審矣然觀元微之詩曰鄕味尢珍蛤家神悉事烏又曰病賽烏稱鬼巫占瓦代龜注南人染病競賽烏鬼此說又似不同據南蠻傳烏卽烏黑之烏而元詩以蛤對烏則以爲烏鵶之烏也

火祅字用之未詳其自按其字從天爲神也音醯堅切教法佛經所謂摩醯首羅也本起大波斯國號蘇魯支有弟子名眞習師之法居波斯國大總長如火山後行化於中國宋次道東京記寜逺坊有祅神廟注云四夷朝貢圖云康國有神名祅其國有火祅祠疑因是建廟或傳晉五戎亂華時立此未可據也

段成式酉陽雜俎有諾臯記按遁甲中經曰往山林中當以左手取靑龍艸折艸置蓬星下歷明堂入太陰中禹步而行三咒曰諾臯太陰得軍獨開曾孫王甲勿開外人使人見甲者以爲束薪不見甲者以爲非人則折所持之艸置地上取土以傅鼻人中右手持艸自蔽左手著艸禹步而行到六癸下閉气而住人鬼不能見也以是諾臯乃太陰之名太陰乃隱神之神也

俗傳鐘馗起於唐明皇之夢非也蓋唐人戲作鐘馗傳虛搆其事如毛穎陶之類耳北史堯暄本名鐘葵字辟邪後世畫鐘葵於門謂之辟邪由此傅防也宋宗慤妹名鐘葵後世畫工作鐘馗嫁妹圖由此傅防也但葵馗二字異耳又按終葵菜名周禮考工記大圭終葵首注齊人謂槌曰終葵圭首六寸爲槌以下殺說文大圭長三尺杼上終葵首禮記注方如椎頭是謂無所屈後則恆直玉藻雲天子搢珽挺然無所屈也顏之推曰北齊有一士讀書不過二三百卷嘗出境聘東萊王韓問曰玉珽杼上終葵首當作何形乃答曰珽頭曲圓勢如葵葉耳韓乃忍笑

說略卷十九

欽定四庫全書

說略卷二十

明顧起元撰居室

明堂制今禮戴說禮盛徳記曰明堂自古有之凡有九室室有四戶八牖三十六戶七十二牖以茅蓋屋上圓下方所以朝諸侯其外有水名曰辟廱明堂月令說云明堂髙三丈東西九仞南北七筵上圓下方四堂十二室室四戶八牖宮方三百步在近郊三十里講學大夫淳於登說明堂在國之陽三十里之外七里之內丙巳之地而祀之就陽位上圓下方八牕四闥布政之宮故稱明堂明堂盛貌周公祀文王於明堂以配上帝上帝五精之神太微之庭中有五帝座星古周禮孝經說明堂文王之廟夏后氏曰世室殷人曰重屋周人曰明堂東西九筵筵九尺南北七筵堂崇一筵五室凡室二筵蓋之以茅謹按今禮古禮各以其義說說無明文何以知之鄭駁之云禮戴所云𨿽出盛徳記云九室三十六戶七十二牖似秦相呂不韋作春秋時說者蓋非古制也四堂十二室字誤本書云九室十二堂淳於登之言取義於孝經援神契說宗祀文王於明堂以配上帝曰明堂者上圓下方八牕四闥布政之宮在國之陽帝者諦也象上可承五精之神五精之神實在太微於辰爲已是以登云然今漢說立明堂於丙巳由此爲也水木用事交於東北木火用事交於東南火土用事交於中央金土用事交於西南金水用事交於西北周人明堂五室帝一室合於數如鄭此言是明堂用淳於登之說禮戴說而明堂辟廱是一古周禮孝經說以明堂爲文王廟又僖五年公旣視朔遂登觀臺服氏曰人君入太廟視朔告朔天子曰靈臺諸侯曰觀臺在明堂之中又文二年服氏云明堂祖廟並與鄭說不同者按王制云小學在公宮南之左大學在郊又云天子曰辟廱辟廱是學也不得與明堂同爲一物又天子宗廟在雉門之外孝經緯云明堂在國之陽又此云聽朔於南門之外是明堂與祖廟別處不得爲一也孟子云齊宣王問曰人皆謂我毀明堂孟子對曰夫明堂者王者之堂也王欲行王政則勿毀之矣是王者有明堂諸侯以下皆有廟又知明堂非廟也以此故鄭皆不用具於鄭駁異義也云每月就其時之堂而聽朔焉者月令孟春居靑陽左个仲春居靑陽太廟季春居靑陽右个以下所居各有其處是每月就其時之堂也云卒事反宿路寢亦如之者路寢旣與明堂同制故知反居路寢亦如明堂每月異所反居路寢謂視朔之一日也其餘日卽在燕寢視朝則恆在路門外也

辟雍泮宮非學名說文辟雍作廦廱解云廦墻也廱天子享宴廦廱也魯詩解云騶虞文王囿名也辟雍文王宮名也以說文魯詩之解觀之則與詩鎬京辟雍於樂辟雍之義皆合矣辟雍爲天子學名泮宮爲諸侯學名自王制始有此說王制者漢文帝時曲儒之筆也孟子曰夏曰校殷曰序周曰庠學則三代共之使天子之學曰辟雍爲周之制則孟子固言之矣旣曰辟雍而頌云於彼西雍考古圖又有胥雍則辟雍也西雍也胥雍也皆爲宮名無疑也魯頌旣曰泮宮又曰泮水又曰泮林則泮宮者泮水傍之宮泮林者泮水傍之林無疑也魯有泮水故因水名以名卽使魯之學在水傍而名泮宮如王制之說當時天下百二十國之學豈皆在泮水之傍而皆名泮宮耶予又觀宋胡致堂云靈臺詩所謂於樂辟雍言鳥獸昆虫各得其所鼓鐘簴業莫不均調於此所論之事惟鼓鐘而已於此所樂之徳惟辟雍而已辟君也雍和也文王有聲所謂鎬京辟雍義亦若此且靈臺之詩敍臺池苑囿與民同樂故以蒙瞍奏公終之胡爲勦入學校之可樂與鐘鼓諧韻而成文哉文王有聲止於繼伐功作丰邑築城池建垣翰以成京師亦無緣遽及學校之役上章曰皇王維辟下章曰鎬京辟雍則知辟之爲君無疑也泮水詩言魯侯戾止且曰於邁固疑非在國都之中且終篇意防主於服淮夷故獻馘獻囚出師徵伐皆於泮宮烏知泮宮之爲學校特取其中匪怒伊教一句爲一篇之證則末矣

秦始皇滅六國寫其宮室作之咸陽北阪上自雍門以東至涇渭交處殿屋復道周閣相屬然各自爲區𨿽一瓦一甓之造亦如其式各書國號不相雷同皆布有所得諸侯美人居之如在其國鐘鼓帷帳不移而具至於出狩丰貂東至豸南來又有旗皂旒之制防車之飾冩九王之廷於咸陽北阪車輿之防各樹其文所謂秦人大備而陳戰國之後車者也見秦史晉志爲詳然則吳寛爲漢髙帝徙新丰以娯太上皇村捨屋廬各如其舊雞犬放之亦各識其家寛殆是秦治六國宮室之匠人耳

按三輔舊事西京雜記諸書阿房宮前殿東西三里南北五里前庭中可受十萬人車行酒騎行炙千人倡萬人和一云阿房宮以銅爲柱荊軻匕首中柱柱中火出又門戶皆厚加磁石使外兵不得入一云上可以坐萬人下可以建五丈旗闗內離宮三百闗外四百餘漢未央宮周回二十八里前殿東西五十丈深二十五丈有殿閣三十二至孝武以木蘭爲棼橑文杏爲梁柱金鋪玉戶華榱璧璫雕楹玉磶重軒鏤檻靑瑣丹墀左墄右平黃金爲璧帶間以和氏珍玉風至其聲玲瓏然也未央在城西偏而長樂在東太后多居之周回十九里又有桂宮北宮明光宮在北周回各十餘里孝武又建建章宮於未央宮西長安城外跨城池作飛閣通之搆輦道以上下周廻三十里宮正門曰閶闔髙二十五丈左鳳闕髙二十五丈右神明臺門內北起別風闕髙五十丈對峙井幹樓髙五十丈輦道相屬焉連閣皆有罘罳前殿下視未央其西則廣中殿受萬人廟記云北闕門髙二十五丈又有鳳皇闕髙七十丈五尺又畿內千里京兆治之前乘秦嶺後越九東薄河華西渉岐雍內外宮一百四十五所隋文帝遷都其正宮正殿皆名大興隋煬帝因之致美於西苑後多幸東京江都以及唐攺名太極宮然俱無所增飾髙宗於宮東北取苑地建大明宮其廣袤亦及五里尙未能建章之半也宋東京宮殿初因朱梁之舊建隆三年仿洛陽宮殿修之始爲壯麗然周廻不過五里至晉南渡都建康朝宴所臨止東西二堂宮門之外編竹以爲儲胥而已宋南渡都臨安以州治爲行宮制度簡省垂拱大慶文徳紫宸祥曦集英六殿隨事易名實一殿重華慈福壽慈壽康二宮重壽寜福二殿隨時異額實一宮延和崇政等四殿本一射殿天章龍圖等九閣實天章一閣大內尢庳隘階墀僅三級比於江南大家而已

梁孝王廣睢陽城七十里西苑方二百里作曜華宮築兔園園中有百靈山膚寸石落猿巖棲龍岫又有雁池池間有鶴洲鳬渚其諸宮觀相連延亙數十里奇果異樹珍禽怪獸畢備王日與宮人賔客弋釣其中是漢之諸王逾於後世人主也梁冀廣開園囿采土築山十里九阪以象二崤深林絕澗有若自然奇禽馴獸異方珍怪畢有是漢之貴戚逾於後世人主也袁廣漢於北山下築園東西四里南北五里激流水注其中橫石爲山髙十餘丈連延數里養白鸚鵡紫鴛鴦犛牛靑兕奇獸珍禽委積其間積沙爲洲嶼激水爲波濤致江鷗海鶴孕雛產鷇延漫林池奇樹異艸靡不植培屋皆徘徊連屬重閣修廊行之移晷不能徧是漢之富民逾於後世人主也

石林燕語曰古者天子之居總言宮其別名皆曰堂是也故詩曰自堂䢐基禮言天子之堂初未嘗有稱殿者秦始皇紀言作阿房宮甘泉殿蕭何傳言作未央殿其名始見而阿房甘泉未央亦名宮疑皆起於此時按黃帝有合宮堯有貳宮湯有鑣宮周有蒿宮楚有蘭臺宮韓有鴻臺宮齊有雪宮列子有化人宮神異經有天瑤宮古之言宮者如此宋玉賦謂髙殿以廣意商君謂天子之殿戰國防謂蒼鷹擊於殿上說苑謂齊有飛鳥下止殿前燕子謂入殿門不趨奉劍於殿下史記毛遂定從於殿上優孟入殿門古之言殿者又如此則知宮殿之稱其來久矣非但始於秦始皇也但殿未聞專名某殿而已此二字者古人上下通用如儒有一畆之宮象往入舜宮霍光第中鴞鳴殿前黃霸居丞相府舉孝子先上殿是也藝文類聚謂蕭何曹參韓信皆有殿漢郊祀志云武帝因公孫卿言仙人好樓居於是令長安作蜚防桂館甘泉作益壽延壽館使卿持節設具而神人顏師古曰益壽延壽二館也按太史公紀作益壽觀而近歲雍耀間耕夫有得古瓦其首有益延壽三字其瓦徑尺字書奇古卽此觀時瓦也又按括地誌云延壽觀在雍州云陽縣西北八十一里通天臺西八十步正今耀州北也然則當以史記爲正但一觀名益延壽三字耳館當從史記作觀觀館古多相通唐以前六朝時凡今道觀皆謂之某館至唐始定謂之觀也

漢宣帝圖畫功臣霍光等十二人於麒麟閣按漢宮殿疏天祿麒麟二閣蕭何造以藏祕書畫賢臣者三輔故事則雲天祿石渠二閣不言麒麟閣也光武畫功臣鄧禹等於雲臺不言閣也按洛陽地誌云雲臺髙閣十四間唐文皇畫功臣長孫無忌等於淩煙閣初名戢武閣後昭宗徙洛陽宰相栁璨奏四鎭元帥梁王勛業冠古可創一閣圖畫以旌之詔曰魏賞彭陽之功別創紀勲之觀齊旌泗水之績乃嘉崇徳之樓式視新規爰從舊典宜令所司於皇城內擇善地別造淩煙閣圖冩賜名天祐鹽梅之閣蓋閣成而簒弒遂矣眞功臣之辱也淩煙名亦不雅秦二世爲之欲與南山齊者

襄沔記稱襄陽城內刺史宅有髙齋梁昭明太子於此齋造文選今襄陽有文選樓按昭明齊中興元年生於襄陽未幾卽立爲太子何嘗出督襄陽文選乃東宮所編次於襄陽亦無闗也常熟虞山福地【俗名李王宮】七星檜甚奇中有臺志以爲昭明太子讀書臺檜乃昭明手植蓋亦此類今南京鐘山中有昭明讀書臺當可信乃丹陽有臺太平南康皆有書堂池州有文選閣皆非也僧寺言精舎王觀國謂晉孝武帝奉佛立精舎於殿內引沙門居之以爲始此非也本見佛經蓋佛所居竹林曰精舎晉武因之耳觀國又引後漢包咸劉淑檀敷傳儒者立精舎講授吳曾引江表傳幹吉立精舎燒香讀道書制符水按謝承後漢書趙昱請處士綦母君公楊奇於緱氏界周磐自重合令還張奐在扶風俱立精舎教授蓋精舎不惟釋門儒與道士俱可用也

李尋傳曰久污玉堂是知玉堂實嬖幸之處乃漢殿名故宋太宗飛白書玉堂之署四字蓋待詔者有直廬於殿側故曰署元丰中學士請摘上二字以名翰院故翰院亦遂名玉堂云

語林曰近代通謂府廷爲公衙卽古之公朝也字本作牙訛爲衙詩曰圻父子王之爪牙大司馬掌書備牙猛獸以爪牙爲衛故軍前大旗爲牙旗又孔氏雜說牙者旗也太守出則有門旗遺法也後遂以牙爲衙或以舎廨爲衙南史侯景集行列門外謂之牙門以次引進牙門始見於此北史宋世良守淸河獄櫓生桃蓬蒿亦滿牙門虛寂謂之神門此漫錄與續什常談所載者按牙門已見後漢書觀鄒義到公孫瓚營拔其牙門三國魏文帝置牙門將晉陸機襲父爵爲牙門將其來固已久矣

禁門黃闥公府曰黃閣郡治曰黃堂三公黃閣前史無其義人往往不得其說案禮記士鞞與天子同公侯大夫則異鄭注士賤與君同不嫌也朱門洞啟當陽之正色三公之與天子禮秩相亞故黃其閣以示謙蓋是漢制張超與陳公牋拜黃閣將有日是也此見沈約宋志而衛宏漢儀亦謂丞相聽事閣曰黃閣或者不曉謂丞相近於君故謂黃閣然名爲黃閣初非用黃及考南史何尙之與婢共洗黃閣益信黃閣非虛名也若郡治之黃堂由春申君在郡塗雌黃以厭火災遂爲黃堂故事外臣下室廬鮮有謂黃者然服飾猶未之禁臣下亦通用之自唐髙祖武徳初用隋制天子常服用黃袍遂禁士庶不得服而服黃有禁自此始至明皇天寶間因韋韜奏禦案牀褥望去紫用黃制而臣下一切不得用黃矣

今官衙之庭除率曰丹墀未詳所始漢制尙書郎主作文書起艸更直於達禮門得神仙門光明殿因得省中省中皆胡粉塗壁畫古賢列女以丹漆地謂之丹墀尙書郎握蘭含雞舌香奏事與黃門侍郎對揖黃門侍郎稱已聞乃出則丹墀之名有所自矣

今人家廂房按周昌傳呂后側耳於東箱聽司馬相如傳靑龍蚴蟉於東箱金日防傳莽何羅褏刀從東箱上鼂錯傳錯趨避東箱東方朔傳公主起之東箱前漢書稱東箱字率多用竹頭師古注謂正寢之東西室皆曰箱如箱篋之形爾雅及他書東西廂字從廣頭謂廊廡也埤蒼云箱序也亦作廂東箱字又見禮記

今譙樓舊言樓之別名莊子無盛鶴列於麗譙之間麗力知力支二音譙亦作嶕謂華麗而嶕峣也或曰魏城門名也又譙門見漢書師古曰門上爲髙樓以望故謂美麗之樓爲麗譙亦呼爲巢如巢車是也亦作樵趙充國爲木樵宋時曰勅書樓見淳化二年詔命以藏所受詔勅咸著於籍違者論罪此尊重王言眞良法也今之詔勅府州縣不知置何所矣

趙明誠金石錄跋昆陽城中漢街彈碑不知街彈爲何語按周禮大司徒裏宰以歲時合耦於鋤鄭注曰鋤者裏宰治處若今街彈之室蓋周名鋤漢名街彈之室卽今之申明亭也

孟子曰速於置郵而傳命注置驛也郵馹也驛與馹何別乎按說文驛置騎也從馬睪聲馹驛傳也從馬日聲合而觀之驛主於騎言馬也馹主於傳言車也驛字經典罕見惟左傳文公十六年有楚子乘驛會師於臨品之文書雲雨霽驛克言龜文直達如驛路也許白雲曰字書馬逓曰置步逓曰郵漢謂之乘傳髙祖五年令田橫乘傳詣洛陽如淳曰漢律四馬髙足爲置傳四馬中足爲馳傳四馬下足爲乘傳一馬二馬爲軺傳又謂之遽說文傳也一曰也徐鉉曰傳馹車也周禮行夫掌邦國傳遽之小事傳車尙速故又爲窘廹也莊子仁義先王之蘧廬可以一宿是蘧廬卽傳舎也風俗通曰漢攺郵曰置此說非孟子已有置郵之說矣

今之巷道名爲胡洞字書不載或作衙同又作防皆無據也南齊書蕭鸞弒其君昭於西弄注弄巷也南方曰弄北曰防蓋方言耳

今寺觀削木爲籌置混圊中名曰厠籌北史齊文宣王嗜酒淫泆肆行狂暴𨿽以楊愔爲相使進厠籌然則愔所進者豈卽此與按說文廁淸也從廣則聲韻初吏切間也雜也次也圊也居髙臨垂邊曰廁髙岸夾水曰廁史記太倉公傳豎奉劍從王之廁汲黯傳衛靑大將軍侍中上踞廁見之注如淳曰廁音則謂牀邊據牀視之一云混廁也廁牀邊側漢書注如淳曰廁混也孟康曰廁邊側也師古曰如說是也仲馮曰廁當從孟說愚意古者見大臣則禦坐爲起夫武帝固以奴待靑亦不應踞混圊而見之然漢文居灞北臨廁使愼夫人鼓瑟注韋昭曰髙岸夾水爲廁卽此推之則凡廁者皆取其在兩物間爲義又郅都傳賈姬如廁有野彘入廁命都擊之則此之如厠亦必非是混圊他如劉安別傳謫守天廁三年莊子庚桑篇適其偃注偃屏廁也屏廁則以偃儀禮旣夕禮甸人築坅坎人溫廁塞廁萬石君傳建取親中帬廁牏身自澣灑注孟康曰廁行淸牏中受糞函也至於晉侯食麥脹如廁陷而卒趙襄子如廁執豫讓髙祖鴻門會如廁召樊噲等及如廁見柏人金日防如廁擒莽何羅範睢佯死置厠中李斯如廁見鼠管寜思愆念嘗如廁不冠陶侃如廁見朱衣王惇如廁食劉寔誤入石崇廁郭璞被髮廁上劉季和廁上置香鑪庾翼江州如廁見一物頭如方相沈慶之夢鹵簿入廁中崔浩焚經投廁中王升見廁神立死宣成太守刀緬祭廁神遷官又蒯瞶盟孔悝於廁曹植戒露頂入廁錢義廁神李赤廁鬼左思作三都賦藩混皆著紙筆錢若水上廁讀小詞宋京走廁必挾書歐陽修思索文字多在三上一謂廁上則眞混圊矣

左傳同官爲寮文選注寮小窻也宋王聖求號初寮髙似孫號疎寮謝伋號靈石山藥寮唐詩綺寮河漢在斜樓皆指窻也古人謂同官爲寮指其齋署同窻爲義今士子同業曰同窻官先事士先志官之同寮亦士之同窻也

長安禦溝謂之楊溝植髙楊於上也一曰羊溝謂羊喜觝觸垣墻故爲溝以隔之故曰羊溝見中華古今注今人謂暗溝爲陰溝明溝爲陽溝所謂楊溝羊溝安知非陽溝耶

前世載罘罳之制凡五出鄭康成引漢闕以明古屏而謂其上刻爲雲气虫獸者是禮疏屏天子之廟飾也鄭之釋曰屏謂之樹今浮思也刻木爲雲气虫獸如今闕上之爲矣此其一也顏師古正本鄭說兼屏闕言之而於闕閣加詳漢書文帝七年未央宮東闕罘罳災顏釋曰罘罳謂連屏曲閣也以覆重刻垣墉之處其形罘罳一曰屏也罘音浮此其二也漢人釋罘爲復釋罳爲思𨿽無其制而特附之或曰臣朝君至罘罳下而復思王莽斸去漢陵之罘罳曰使人無復思漢此其三也崔豹古今注依鄭義而不能審知其詳遂折以爲二闕自闕罘罳自罘罳其言曰漢西京罘罳合板爲之亦築土爲之詳豹之意以築土者爲闕以合板者爲屏也至其釋闕又曰其上皆丹堊其下皆畫雲气仙靈奇禽異獸以昭示四方此其四也唐蘇鶚謂爲网戶其演義之言曰罘罳字象形罘浮也罳絲也謂織絲之文輕疎浮虛之貌蓋宮殿窻戶之間网也此其五也凡此五者𨿽參差不齊而其制其義互相發明皆不可廢罘罳云者刻鏤物象著之板上取其疏通連綴之狀而罘罳然故曰浮思也以此刻鏤施於廟屏則其屏爲疏屏施諸宮禁之門則爲某門罘罳而其在屏則爲某屏罘罳覆諸宮寢闕閣之上則爲某闕之罘罳非其別有一物元無附著而獨名罘罳也至其不用合板鏤刻而結网代之以冒戶牖使虫雀不得穿入則別立絲网凡此數者𨿽施寘之地不同而罘罳之所以爲罘罳則未始或異也鄭康成所引雲气虫獸刻鏤以明古之疏屏者蓋本其所見漢制爲之言而予於先秦有考也宋玉之語曰髙堂宇檻層軒曾臺累榭臨髙山网戶朱綴刻方連此之謂网戶者時𨿽未以罘罳名之而實罘罳之制也釋者曰織网於戶上以朱色綴之又刻鏤橫木爲文章連於上使之方好此誤也网戶朱綴刻方連者以木爲戶其上刻爲方文互相連綴朱其色也网其狀也若眞謂此戶以网不以木則其下文何以云刻也以网戶綴刻之語而想象其制則罘罳形狀如在耳目前矣宋玉之謂网綴漢人以爲罘罳其義一也世有一事絕相類者夕郎入拜之門名爲靑鎖取其門扉之上刻爲文瑣以靑塗之見王后傳注故以爲名稱謂旣熟後人不綴門闥單言靑瑣世亦知其爲禁中之門此正遺屏闕不言而獨取罘罳爲稱義例同也然鄭能指漢闕以明古屏而不能明指屏闕之上何者之爲罘罳故崔豹不能曉解而析以爲二顏師古亦不敢堅決兩著而兼存之所以起議者之疑也且豹謂合板爲之則是可以刻綴而應罘罳之義矣若謂築土所成直繪物象其上安得有輕疎罘罳之象乎況文帝東闕罘罳常災矣若果畫諸實土之上火安得而災之也於是乃知顏師古謂爲連屏曲閣以覆垣墉者其說可據也崔豹曰闕亦連觀謂其上可以觀覽則是顏謂闕之有閣者審而可信闕旣有閣則戶牖之有罘罳其制又以明矣杜甫曰毀廟天飛雨焚宮夜徹明罘罳朝共落棆桷夜同傾正與漢闕之災罘罳者相應也蘇鶚引子虛賦罘网彌山因證罘當爲网且引文宗甘露之變出殿北門裂斷罘罳而去又引溫廷筠補陳武帝書曰罘罳畫卷閶闔夜開遂斷謂古來罘罳皆爲网此誤以唐制一偏而臆度古事也杜寶大業雜記幹陽殿南軒垂以朱絲网絡下不至地七尺以防飛鳥則眞置网於牖而可捲可裂也此唐制之所因也非古來屏闕刻鏤之制也唐𨿽借古罘罳語以名网戶然罘罳二字因其借諭而形狀益以著明也又按越絕書巫門外罘罳者春申君去君假君所思處也此其來又自古矣

蕭子云雪賦曰韜罦罳之飛棟沒屠蘇之髙影始飄舞於圓池終停華於方井杜工部冷淘詩曰願憑金腰防走置錦屠蘇屠蘇庵也廣雅云屠蘇平屋也通俗文曰屋平曰屠蘇魏略云李勝爲河南太守郡防事前屠蘇壞唐孫思邈有屠蘇酒方蓋取庵名以名酒後人遂以屠蘇爲酒名矣何遜詩郊郭勤二頃形體憇一蘇又大冠亦曰屠蘇禮曰童子幘無屋凡冠有屠者曰屠蘇是屠蘇又爲冠蓋亦原本屋義也

今人家窻戶設鉸具或鐵或銅名曰環紐卽古金鋪之義北方謂之屈戌按梁簡文詩織成屏風金屈戌李商隱詩鎖香金屈戌一作屈膝盧照鄰詩娼婦盤龍金屈膝李賀詩屈膝銅鋪鎖阿甄說者以爲卽鋪首非也蓋旣言屈膝又言銅鋪則非一物明矣余謂卽今之蝴蝶扇鉸也可以屈申折疊故可用之屏風也一名倉瑯根漢書曰宮門銅鍰也

段國沙州記吐谷渾於河上作橋謂之河厲長一百五十步勾欄甚嚴飾勾欄之名始見此王建宮詞風簾水殿壓芙蓉四面勾欄在水中李義山詩簾輕幕重金勾欄李長吉詩蟪蛄弔月勾欄下字又作鉤宋世以來名教坊曰勾欄而他用則否亦沿習未知所始也

唐世妓女所居曰坊曲北裏志有南曲北曲猶今之南院北院也宋陳敬叟詞窈窕靑門紫曲周美成詞小曲幽坊月暗又暗暗坊曲人家謝臯羽天地間集載孟梗南京詩云愔愔坊曲傍深春是也今稱妓居猶曰曲中說文妄入宮掖曰徐鉉曰律所謂防入也通作防漢成紀防入上方掖門應劭曰無符傳妄入宮曰防西域傳防出不禁又加艸作蘭列子牢有闌子張湛注曰凡物不知生之主曰蘭殷敬順曰史記無符傳出入謂之蘭此蘭子亦謂以技妄遊義與蘭同或又加木作欄李正己曰園庭中藥欄藥音義與篽同藥卽欄欄卽藥非花藥之欄也如古今詩梁庾肩吾詩隨堦轉藥欄對向嶺分花徑杜子美詩乘興還來看藥欄王維詩藥欄花徑衡門裏又新作藥闌成李商隱詩欄藥日髙紅髲許渾詩竹院晝看筍藥欄春賣花又欄圍紅藥盛張籍詩借宅常欣事藥欄皆未知出處按漢宣帝紀池藥未禦幸者假與貧民則藥欄非花藥之欄明矣

西漢史遊急就章云石敢當顏師古注云衛有石蠟石買石惡鄭有石制皆爲石氏周有石速齊有石之紛如以後以命族敢當所向無敵也因悟民之廬舎衢陌直衝必設石人或植片石題曰石敢當以寓厭禳之防有本也

城古云鯀作也吳越春秋鯀築城以衛君造郭以居人淮南子鯀作三仞之城諸侯倍之禹壞城平地而海外賔服四夷納職而博物志云禹作三城彊者攻弱者守敵者戰城郭自禹始不知茂先又於何據也城上女墻見左傳襄公六年注廣雅睥睨女墻也釋名曰言其卑小比之於城如女子之於丈夫也城雉亦見左傳都城過百雉釋者謂一雉之墻長三丈髙一丈陸氏埤雅謂雉飛崇不過丈長不過三丈又雉性妬壠設疆飛不越分域一界之內以一雉爲長又西都賦金城萬雉注方丈爲堵三丈爲雉雉飛不過三丈公羊傳五板而堵五堵而雉五雉而城天子城千雉髙七雉公侯百雉髙五雉子男五十雉髙三雉又五經異義曰天子城髙九仞公侯七仞伯五仞子男三仞七雉爲七丈九仞者八尺曰仞當七丈二尺也五十雉者凡一千五百丈古者六尺爲步一百八十丈爲裏則五十雉者爲八里之城也百雉十六里之城千雉者一百六十里也古王制大邑不過三國之一中五之一小九之一蓋王城九里公侯城三里伯一里二百八十八步子男一里也

秦始皇使恬北築長城西屬流沙東至遼水以捍胡見史記後世遂以長城自秦始矣按史記趙成侯六年中山築長城虞氏記趙侯自五源河曲築長城東至陰山又於河西造大城一箱崩不就乃攺卜陰山河曲而禱焉晝見羣鵠遊於雲中徘徊經日大光在其下乃卽於其處築城今雲中城是也太山郡記太山西北有長城緣河徑太山千餘里至瑯琊臺入海齊記齊宣王乘山嶺之上築長城東至海西至濟洲千餘里以備楚竹書閔王築防以爲長城韓非子齊之長城巨防足以爲塞漢書匈奴傳秦昭王防義渠築長城以備邊竹書梁惠成王十二年龍賈帥師築長城於西邊通典唐劉貺武指云朔塞之上多古長城未知起自何代七國分爭國有長城趙簡子起長城以備燕代秦築長城以限中外據此諸書則長城之築固非始於始皇也

宋朝紹興中王銍上言徽宗陵名永固犯後魏明後周文宣二後陵名下祕書省參攷因言祖宗以來不避也余按國朝諸陵名亦多用古人已用者如長陵則漢髙祖亦名長陵獻陵則唐髙祖亦名獻陵宋光宗名永獻景陵則唐憲宗亦名景陵裕陵則宋神宗名永裕陵茂陵則漢武帝亦名茂陵宋寜宗名永茂陵泰陵則後魏武宣後名永泰隋髙祖唐宗亦名泰陵宋哲宗亦名永泰康陵則漢平帝後漢殤帝宋順祖同名康陵昭陵則唐太宗亦名昭陵宋仁宗名永昭陵顯陵則後漢明帝石晉髙祖亦名顯陵

李廣傳丞相李蔡得賜冢地盜取三頃賣之又盜取神道堧地一畆其中世之言神道者始此又霍光塋起三上闕築神道言神行之道也

於定國爲東海郡曹決獄平郡中爲立生祠生而立祠此似無謂人已死乃須立廟而血食今也生而立廟誰當享之然而於公聽之不辭者習見時事以爲當然也秦始皇自立極廟漢諸帝皆生自立廟觀賈誼對文帝而曰顧成之廟號爲大宗則生祠始此也

說略卷二十﹤子部﹐類書類﹐說略﹥

欽定四庫全書

說略卷二十一

明顧起元撰服飾

周禮典枲縷紵白而細疏曰紵後漢書哀牢夷蘭幹細布織成文章如綾錦注華陽國誌蘭幹獠言紵也績薴一防謂之防此白紵也樂有白紵舞樂府解題曰質如輕雲色如銀制以爲袍余作巾袍以光軀巾拂塵卽所謂白紵衣白綸巾之類其形容極善矣王建詩新縫白紵舞衣成來遲邀得吳王迎元稹詩西施自舞王自管白紵翻翻鶴翎散蓋荊本吳地故出紵獨精也元稹贈劉采春詩謾裹常州透額羅卽今之亮羅也蓋羅者言其文羅疏也故曰方目羅以細勻爲貴故曰輕羅其厚重者曰結羅古稱織女秋云羅太上黃庭經金簡鳳文羅越地名越羅蘇子詩舞衫初試越羅新今吳地出水緯羅子虛賦云離纎羅垂霧縠是也

齊東野語云紗之至輕者曰輕容唐類苑雲輕容無花薄紗也蓋今俗云銀條紗之類王建宮詞嫌羅不著愛輕容李賀詩蜀煙飛重錦峽雨測輕容元微之有寄白樂天白輕容詩是也又方言襜褕曰童容而字或作褣火浣布或謂木皮所織或謂鼠毛所織二者皆有之搜神記曰昆侖之墟有炎火之山上有鳥獸艸木之皮則其鳥獸之毛也沈約宋志炎州在南海中有狤獸人捕之斬刺不傷積薪烈火縛以投火中而此獸不焦又火山國有火𨿽雨不息火中有白鼠然洲上林木得雨則生得火則皮白洲人以春月取其木皮織布爲火浣布若是木皮鼠毛皆可爲布也然予又按元史阿合馬言別阹赤山出石絨織爲布火不能然則又非二物所成矣

閩嶺以南多木綿土人競植之采其花爲布號吉貝按南史海南諸國傳言林邑等國出古貝木其華成對如鵝毳抽其緒紡之以作布與薴不異亦染成五色織爲班布正此種也蓋俗誤呼古爲吉耳

錦繡之始按王子年拾遺云員嶠環丘冰蠶蠒長一尺五防堯時海人織錦以獻入水不濡入火不燒後代效之染五色絲織成又丹陽記云錦始蜀地所謂錦江以此也虞書曰黼黻絺繡周官曰五色備謂之繡實錄曰諸朝祭之服皆繡漢魏宮內競繡名花瑞獸飛禽晉永嘉中禦服皆繡刺繡之制久矣

左傳幣錦二兩注云二丈爲一端二端爲一兩一兩一疋也然則一端不可以言一疋公羊傳乘馬束帛束帛謂三纁二三法天纁二象地然則今人以一疋帛爲束帛亦非也

自古衣冠之制薦有變更指事繪形必分時代衮冕法服三禮備存物狀寔繁難可得而載也漢魏以前始戴幅巾晉宋之世方用羃防後周以三尺皂絹向後襆髮名折上巾通謂之襆頭武帝時裁成四腳隋朝爲貴臣服黃綾紋袍烏紗帽九環帶六合靴起於後魏次用桐木黑漆爲巾子裹於襆頭之內前系二腳後垂二腳貴賤服之而烏帽漸廢唐太宗嘗服翼善冠貴臣服進徳冠至則天朝以絲葛爲襆頭巾子以賜百官開元間始易以羅又別賜供奉官及內臣圓頭宮樣巾子至唐末方用漆紗裹之乃今襆頭也三代之際皆衣襴衫秦始皇時以紫緋綠袍爲三等品服庶人以白國語曰袍者朝也古公卿上服也至周武帝時下加襴唐髙宗朝給五品以上隨身魚又勑品官紫服金玉帶深淺緋服並金帶深淺綠服並銀帶深淺靑服並鍮石帶庶人服黃銅鐵帶一品以下文官帶手巾算袋刀子礪石武官亦聽睿宗朝制武官五品以上帶七事跕蹀佩刀刀子磨石契苾眞噦厥鍼筒火石袋也開元初復罷之晉處士馮翼衣巾大袖周緣以皂下加襴前系二長帶隋唐朝野服之謂之馮翼之衣今呼爲直掇【禮記儒行篇魯哀公問於孔子曰夫子之服其儒服與孔子對曰丘少居魯衣逢掖之衣長居宋冠章甫之冠注云逢大也大掖大袂襌衣也逢掖與馮翼音相近】又梁志有袴褶以從戎事三代以前人皆跣足三代以後始服木屐伊尹以艸爲之名曰履至扵秦世則參用絲革靴趙武靈王好之制有司衣袍者宜穿皂靴唐代宗朝令宮人侍左右者穿紅錦靿靴凡在經營所宜詳辧至如閻立本圖昭君妃【音配】虜戴帷帽以據鞍王知愼畫梁武南郊有衣冠而跨馬殊不知帷帽創從隋代軒車廢自唐朝𨿽不害爲名蹤亦丹靑之病爾【帷帽如今之席帽周回垂网也】

巾幘釋名巾謹也當自謹於四教儀禮二十成人士冠【如字】庶人巾說文髮有巾曰幘幘卽巾也又方言覆髻謂之幘漢書卑賤執事不冠者所服或謂之承露按儀禮士冠庶人巾則古者士以上有冠無巾幘惟庶人戴之秦謂民爲黔首漢謂僕爲蒼頭漢書謂卑賤者所服此其證也後世上下通用之謂之燕巾蔡邕獨斷曰漢元帝額有壯髮不欲人見故加巾幘以包之也然則巾自巾幘自幘不獨卑賤者所服𨿽尊者亦服之矣至王莽冠內加巾故詩人云王莽禿幘施屋又光武岸幘見馬援又按魏志注太祖以天下凶荒資財乏匱擬皮弁裁縑帛爲帢【或作乞洽反】合乎簡易隨時之義以色別其貴賤本施軍飾非爲國容韻書弁缺四隅謂之帢【前時軍人弓手所戴小白帽是也】一曰按頭使下故曰帢增韻埤蒼皆曰帽也晉輿服志哀帝立秋禦讀令攺用素白幍漢末王公名士多委王服以幅巾爲雅魏武始制幍成帝制使尙書八座丞郎門下二省侍官乘車白幍低幃出入掖門又二宮直官著烏紗幍往往士人宴居皆著幍矣幍𨿽冠弁遺制去古益逺用巾幘爲近之一說秦加武將首飾爲絳帕後稍稍作顏題興續其顏卻摞【音羅】之施巾連題卻覆之卽喪幘也名之曰幘至孝文帝乃髙顏題續之以耳崇其巾爲屋合後施巾上下文者長耳武者短耳古者冠制皆硬殻自額上至於頂如今禮冠者然後世乃作小冠僅以束髮冠下施幘冠幘之上又總施巾皆效漢元帝所服之制也夫歷代損益隨其所宜茍不害於義從俗可也孔子居魯衣逢掖居宋冠章甫亦從俗也

帽本纚也古者有冠無幘冠下有纚以繒爲之後世施幘於冠因裁纚爲帽南齊永明中蕭諶開博風帽後裙之制爲破後帽末年民間制倚勸帽建武中帽裙覆頂東昏侯斷之東昏時羣小又造四種帽因勢爲名一曰山鵲歸林二曰兔子度坑三曰反縛黃離嘍四曰鳳凰度三橋皆服妖也

學齋占有云古者有冠而無巾非無巾也蓋巾止以羃尊罍果之用不加於首也故六經止言冠下至於虞人亦以皮冠野老亦以黃冠是有簪導方爲冠也至於罪人方去其冠而加黒幪漢世之冠貴者則有通天逺遊方山之類武夫則有鵕防閒居則有竹皮鹿皮之類皆冠也以簪附之而所謂巾幘稍稍施於執事賤人之首如庖人綠幘是也至晉人輕浮方有接防白葛漉酒之巾然起於後漢郭林宗折角巾矣至於近代反以巾爲禮而戴冠不巾者爲非禮又朝服襆頭乃後魏狄制及後唐而施長腳同伶優之賤至於今士夫安之曾莫議其非者

今公侯伯所戴貂蟬冠制按武冠一名大冠一名繁冠一名建冠一名籠冠卽古惠文冠以其趙惠文所造也亦云惠者蟪也其冠文輕細如蟬翼故名卽今之籠巾也漢侍中常侍則加金璫附蟬爲飾挿以貂毛黃金爲竿侍中挿左常侍挿右金取剛彊百煉不耗蟬居髙飲淸口在腋下貂內競悍而外柔縟蓋眞貂也故曰貂不足狗尾續今則取絲繩屈曲而上有纓耳今蟬有三等國公玉侯金伯瑇瑁

今文臣冠卽古進賢冠也然古前髙七寸後髙三寸與今稍不同今則後髙而前低梁制人主始加元服五梁三公及公侯三梁卿大夫闗內侯千石以上兩梁餘一梁今一品七梁二品六梁三品五梁以次而殺至九品雜流一梁於前綴一小妝金獬廌曰廌冠內外臺臣得戴之按古獬廌冠髙五寸以縱爲展筩鐵爲柱捲亦似不同也

石林燕語京城士人俱用靑涼傘祥符五年詔親王得用之六年兩府亦許用以其有席帽故謂之重戴若余官出京城門許用涼傘必去帽則所謂重戴之名以兼用席帽涼傘而得也靑箱雜記謂宋初猶襲唐風士子皆曵袍重戴出則以席帽自隨李巽累舉不第鄕人侮之曰李秀才空去空回席帽甚時得離身攷輿服志則云重戴唐士人多尙之蓋古人裁帽之制本野夫巖叟之服以皂羅爲之方而垂檐紫裏兩角紫絲組爲纓垂而結之頷下蓋折上巾又加以帽故謂之重戴宋初禦史臺皆重戴余官或戴或否後新進士亦戴釋褐卽止淳化二年詔兩省及尙書省五品以上皆重戴三司使副則否中興後禦史兩制知貢舉官新進士上三人許服之按重戴卽席帽可以避日石林加傘之說固誤而靑箱雜記旣云曵袍重戴又云席帽自隨亦非也古有席帽山其來已久又謔兩制臣有疾須一服淸涼散亦謂兩府方得用之故耳

毛詩臺笠緇撮傳謂臺所以禦暑笠所以禦雨緇撮緇布冠也鄭箋謂臺夫須也以臺皮爲笠緇布爲冠故謝暉詩曰臺笠聚東菑注臺禦日笠禦雨是以爲二事蓋本毛之說麯信陵詩曰臺笠暑山雨渚田耕荇花以臺笠對渚田是以爲一事蓋祖鄭之說考孔穎達正義臺可爲笠則一事也朱傳用此

母追夏冠章甫一曰冔商冠衮冕周冠見三禮圖黃冠野夫服見禮記郊特牲爵弁周士服見詩頌疏南冠鐘儀冠鷸冠鄭子臧奔宋好聚鷸冠見左氏春秋皮冠以招虞人見孟子圓冠田子方圓冠方屨見莊子鶡冠楚人以鶡爲冠見賈誼新書竹皮冠一名鵲尾冠漢髙帝服見漢書本紀法冠禦史服見漢表通天冠天子服云翹冠郊祀歌者服髙山冠謁者服委貌冠公卿社禮服卻非冠宮門僕服建華冠狀如婦人縷簏大樂郊社祝舞者冠巧士冠車駕後士服術士冠前員吳制樊噲冠衛士服卻敵冠監門衛士服俱見蔡邕獨斷武冠見漢汲黯傳芙蓉冠衛山卿服見神仙服食經狹冠梁冀見後漢書鹿皮冠宋何尙之致仕著之見宋史進徳冠唐太宗賜貴臣服見唐車服志平天冠帝服見荊湖近事椰子冠道冠見蘇文忠集

折上巾梁冀折角巾郭林宗幅巾漢末王公名士皆以幅巾爲雅綀巾禰衡綸巾葛巾諸葛孔明白帢巾魏制角巾晉羊祜王導白綸巾謝萬紫綸巾石季龍白鷺巾山簡鹿皮巾陶景桐巾隋左相牛鹿耳巾劉商大幅巾唐日本國踣養巾唐中宗賜百官方頭巾李白烏匼巾白防巾小烏巾烏角巾俱見杜子美詩辟塵巾唐皇甫眞獻於髙瑀鹿巾路羣谷皮巾張孝秀僕射巾裴冕華陽巾顧況蓮花巾吳江女道士漁巾髙九萬化巾桑維翰尖巾蜀王衍闊幅巾程伊川今道士謂之仙桃巾東坡巾子瞻制山谷巾庭堅制�鴟巾宋館伴所裹云巾一名燕尾巾見蘇子瞻詩髙士巾山林隠逸之服淩雲巾玉臺巾兩儀巾皆時制陽明巾王伯安制隋志宋齊之間天子宴私著白髙帽士庶以烏太子在上省則帽以烏紗在永福省則白紗隋時以白幍通爲慶弔之服國子生亦服白紗巾也晉人著白接防竇革酒譜曰白接防巾也南齊垣崇祖守壽春著白紗帽肩輿上城今人必以爲怪古未有以白色爲忌也郭林宗遇雨墊巾李賢注云周遷輿服雜事曰巾以葛爲之形如幍本居士野人所服魏武造幍其巾乃廢今國子學生服焉以白紗爲之是其制皆不忌白也樂府白紵歌按舊史白紵吳地所出則誠今之白紵列子所謂阿而西子之舞所謂白紵紛紛鶴翎散者是也今世人麗妝必不肯以白紵爲衣古今之變如此唐六典天子服有白紗帽其下服如裙襦襪皆以白視朝聽訟燕見賔客皆以進禦則猶存古制也然其下注云亦用烏紗則知古制𨿽存未必肯用多以烏紗代之則習見忌白久矣世傳明皇幸蜀圖山谷間老叟出望駕有著白巾者識者曰服諸葛武巾也此不知古人不忌白也

巾本佩巾禮左佩紛帨是也帨拭物之巾詩無感我帨兮卽今之手巾汗巾也亦褵屬褵婦人之褘卽今香纓詩親結其褵注帨巾也詩縞衣綦巾綦蒼艾色女之貧陋者漢賈山至言又云赦罪人憐其亡髮賜之巾故曰卑賤者所服蔡邕則雲天子見令長三老官屬賜以酒食帛葛越巾佩帶之屬又漢元帝髮壯加巾是天子亦服巾也艸木子曰紗帽圓領唐服也仕者用之巾笠襴衫宋服也巾環襈領金服也帽子系腰元服也方巾圓領大明服也庶民用之蓋古之庶人服巾而今制則庶人不得服巾故中記亦云契丹富豪要裹頭巾者納牛駝七十頭馬百匹名曰舎利是庶人𨿽富豪在匈奴亦不得服巾也

禮有袒免鄭氏曰免音問以布廣一寸從頂中而前交於額上又卻向後繞於髻也疑不然記曰四世而緦服之窮也五世袒免殺同姓也服之旁殺而至於緦僅爲三月則自此之外不更有服矣然而由四殺五不可頓如路人故屬及五世而族人有喪則脫露半袖見其內服是之謂袒解除吉冠是之謂免免之爲言正是免冠之免不應別立一冠名之爲免而讀之如問也曲禮曰冠無免勞無袒免且袒皆變易其常故侍君子者以爲不恭而無服者之屬用以致哀示與路人異也經於緦有三月而袒免無期日也旣無服又無期日第行之始死之時其斯以爲戚矣歷考禮經本文止言袒免更無一語記其如何爲免則是小功以上衰絰冠杖實有其制而袒免則元無冠服故亦莫得而記也

深衣方領正經曰曲袷如矩乃匠氏取方曲尺彊以斜領爲方而疑其多添襟制度遂失若裁作方盤領卽應如矩之義續衽所添兩襟也更加鉤起於肩上卽是鉤邊若以斜爲方豈聖人正心之意朱子只作直領而下裳背後六幅正面六幅分兩旁若交其領無乃背闊而後狹又肋下兩縫向前或剪圓裳旁曰鉤邊尢可笑只按深衣玉藻二篇正經制度自見世儒自不考耳出元吳子行閒居錄

秦二世詔衫子上朝服加背子袖短於衫以金銀絹繡爲之上服宴會朝賀悉令服之其袖在背子下身與衫子齊而大袖以爲禮服也

古者朝宴衮服之中有白紗中單百官郊享服之中有明衣皆汗衫之狀至漢髙祖與項羽戰爭之際汗透中單遂攺名汗衫貴賤皆通服也

隋大業中內官多服半除卽今之長袖也唐髙祖減其袖謂之半臂

上古以皮爲袴名曰褶至今朝祭之服及鹵簿中武士皆服緋衫大口袴褶至魏文帝止名曰袴西戎以皮爲之夏后氏以來以絹爲之長至膝漢晉名曰犢鼻北齊則袴長短相似而省犢鼻之名

晉志云袴褶之制未詳所起近代車駕親戎中外戒嚴則服之唐制三品以上紫褶五品以上緋褶通用細綾七品以上碧褶通用小綾玉藻云襌爲防引急也帛爲褶褶袷也鄭云襌爲防有衣裳而裏者也帛爲褶有表裏而無著者也周遷輿服雜事云趙武靈王縵胡之纓戎服有袴褶之制始自漢武近世服以從戎隋制纘嚴文武百官咸服之車駕親戎制縛袴使不舒散宋朝導駕官袴褶蓋馬上之服也

石林燕語云唐以金紫銀靑光祿大夫爲階官此沿漢制金印紫綬銀印靑綬之稱也夏侯勝傳取靑紫如拾芥靑紫謂綬耳師古以靑紫爲卿大夫之服漢卿大夫蓋未服靑紫師古但觀當時所見按雄解嘲紆靑拖紫師古注曰靑紫謂綬之色觀此語豈無見耶然漢人亦有以綬言服者如蔡邕章疏曰命服銀靑命服金紫曰金龜紫綬之飾非臣容體所當佩服以是而觀師古之注未爲謬也又考秦時光祿勲有中大夫漢武帝更名光祿大夫皆銀章靑綬魏晉以來有左右光祿大夫光祿三大夫皆銀章靑綬其重者詔加金章紫綬則謂之金紫光祿大夫旣有金紫之號故以本光祿爲銀靑光祿大夫晉時如王彪之嘗爲光祿大夫就王宴乞一片金晏乃啟轉爲金紫是也是則金紫銀靑光祿大夫之階萌於漢成於晉非始於唐也

腰帶之制蓋自古皆有革帶也皆兩持垂頭至秦二世始名腰帶至唐髙祖詔要帶向下挿垂頭上元元年勅文官並帶手巾算袋刀子礪武官亦聽帶文武三品以上金帶玉帶十三銙四品金帶十一銙五品十銙六品以犀九銙七品銀帶八品九品防石並八銙庶人六銙銅鐵帶

魚袋三代以韋爲之謂之算袋盛算子及置小刀子磨石等至魏易之爲龜袋唐永徽二年文武職事四品並給魚袋天后復攺魚爲龜神龍元年一品至四品賜紫絡金魚袋五品以下賜緋銀魚袋會要云唐初卿大夫沒追收魚袋永徽五年勑五品以上薨沒隨身魚袋不用追取

尙書紫荷囊按晉書輿服志文武百官皆有囊綬八座尙書則荷紫以生紫爲袷囊綴之服外加於左肩則所謂荷紫者非芰荷之荷乃負荷之荷也梁史周舎問劉杳尙書著紫荷槖何所出杳曰張安世持槖簪筆也見趙充國傳然紫荷囊之事其說已久觀唐類表有曰佩蒼玉負紫荷沈約宋志蕭子顯齊志皆謂紫袷囊名曰契囊俗呼爲紫荷或曰負荷以行隋志亦曰朝服綴紫荷錄令左僕射左荷右僕射尙書右荷是則紫荷之說自晉宋以來有之矣

南史義陽王昶傳六軍戒嚴應須紫檦明集光辧惑論張魯絳帶盧循紫檦南宋晉安王子勛傳子勛初檄欲攻子業聞其已隕卽解甲下檦讀者多不知紫檦爲何物按晉書職官志云袴褶之制未詳所起冠黒帽綴紫檦檦以繒爲之長四尺廣一寸腰有絡帶以代鞶中官紫檦外官絳檦蓋戰裙之絡系也今畫門神將軍有之俗曰飄帶又梁禇渭使魏元日作詩曰帽上著籠冠袴上著朱衣卽指此也

雨衣周時有之左傳楚子次於幹谿雨雪王皮冠秦復陶復陶秦所遺雨衣又陳成子衣制仗戈【制雨衣也】炙轂子雜錄曰絹油之制及油帽唐始有之

唐史載張九齡體弱有韞借故事公卿皆搢笏於帶後乘馬張獨使人持之因設笏囊自九齡始按梁職儀云八座尙書以紫裹手版通誌云令錄僕射尙書手版皮紫裹之梁中世以來惟八座執笏者以紫囊之叚成式酉陽砭誤中嘗引此以爲不始於陳希烈則笏囊自蕭梁以來有之不特從九齡始也

梁冀使馬融爲飛章奏李固云胡粉飾面搔頭弄姿此𨿽誣語要是當時風俗亦有之耳何晏粉白不去手又五行志稱其好著婦人之服以爲服妖顏氏家訓有云梁朝全盛之時貴遊子弟無不燻衣剃面傅粉施朱駕長檐車跟髙齒屐坐碁子方褥憑斑絲隠囊蓋自唐以後始不復傅朱粉耳昔人不知隠囊之制觀此可以意會矣古字穩皆作隱疑此穩囊也

席釋也可捲可舒也蒲筵三禮圖竹席莞席周禮簟席注五席蔣席禹篾席成王尙書注桃枝竹底席蒻華丰席筦越席左傳熊席衛靈公筍席蒻竹碧蒲席西王母麟文席燕昭王艾席老萊子紺席六采綺席白菅席皆漢文帝蒹葭席鄭敬龍須席赤皮席花席經席皆晉葦席魏苮席宋武帝蒲花席朝鮮雲母席水防席乘席一名半月席異艸藤席蘇薰席重慶出

實錄曰襪自三代以來皆有之謂之角襪前後不相只盛中心系口以帶史記曰王襪帶解顧左右無能令系者又張釋之與王生結襪皆有帶也自魏文帝與妃乃裁縫爲之卽今時樣也以綾羅爲之故陳思王洛神賦云羅襪生塵

屨舄履屨人注襌下曰屨復下曰舄【說文無舄字舄本鵲字今借爲履舄字也陸佃云舄通爲舄履之舄古人居欲如燕行不欲如鵲故借爲舄字所以爲行戒也然借鵲爲舄作思積反者蓋舄履也古今注以木置屨下幹臘不畏泥濕故曰舄以是知舄屨之下必再用木矣】士喪禮夏葛屨冬皮屨屨人注又謂凡屨靑絇【劬】繶【億】純【準】素幘白屨緇絇繶純爵弁纁屨黑絇繶純是也絇說文纑繩絇也玉藻注履頸飾也【韻會狀如刀衣鼻在履頭言絇者取自拘持使低目不暇顧視一曰用繒一寸屈爲之頭著屨頭以受穿貫】繶屨人注縫中紃也絳也純屨人注緣也言繶必有絇繶純矣凡絇繶純皆一色又按屨人注舄有三等赤舄白舄黑舄也赤舄爲上冕服之舄詩曰王錫韓侯衮赤舄則諸侯與王同矣所謂舄靑舄王后祭服之舄也凡屨之飾如繡次也黃屨白飾白屨黑飾黑屨靑飾天子諸侯吉事皆舄其餘服冕著舄耳士爵弁纁屨黑絇繶純尊祭服之屨飾從繢也至若履者說文足所依也從屍從文從舟象履形毛氏曰舟能載物履能載人又艸曰屝【芳未反】麻曰屨【凡布皆可謂之麻】皮曰履按履無別制說文屨履也從履省婁聲又鞮也徐曰鞮革履也舄韻會履也古今注以木置履下幹臘不畏泥濕故曰舄以是知屨舄屨之異名也但有襌下復下用木之異耳古人舄屨履至階必脫惟著韤而入禮戶外有二屨是脫屨而入者也漢賜劍履上殿是不賜則不敢著履上殿明矣諫不行則納履而去納結也言納履則在外明矣是脫履而入者也王喬入朝雙舄化鳧先至是脫舄而入者也古者堂上皆有席所以著韤爲宜況韤又從韋乎又按鄕飲酒云說屨揖讓如初升堂疏云凡堂上揖行禮不脫屨坐則脫屨理固然也由是觀之凡宗廟堂室之間行禮亦必不脫屨矣夫降而脫屨然後升坐禮也其後賔與主人酬酢之時皆在兩階之間又須降而著屨復升於階酬酢之禮畢又降而脫屨復升於坐也古人禮繁如此今何略也實錄曰靴軍服也趙武靈王好異服常服短靿鞾黃皮爲之漸以長靿靴軍戎通服之故事軍戎之服不許服著入殿省至唐馬周以麻爲之殺其靿加以靴韈氊入殿省又唐初天子服六合靴未知其制開元初裴叔通以羊皮爲之謂之隠麖

以艸爲履而無跟者名曰靸鞵炙轂子雜錄引實錄云靸鞵舄三代皆以皮爲之單底曰舄朝祭之服也始皇二年遂以蒲爲之名曰靸鞵二世加鳳首仍用蒲晉永嘉元年用黃艸宮內妃禦皆著始有伏鳩頭鳳頭履子齊髙祖令宮人紫皮履梁天監中武帝易以絲名解脫履至陳隋間吳越大行而模樣差多唐大歷中進五朶艸履子建中元年進百合艸履子據此則靸鞵之制其來甚古然北夢瑣言載霧是山巾子船爲水靸鞵之句抑且詠諸詩矣靸悉合切在颯字韻下今俗呼與翣同音者誤

春申君客躡珠履秦始皇有望仙鞋漢有防虎頭履繡鴛鴦履東晉有鳳頭履聚雲履五朶履南宋有重臺履梁有笏頭履分稍履立鳳履五色雲霞履漢履婦人員頭男子方頭晉太康後婦人皆方頭

羃防按實錄曰本羗人之首服以羊毛爲之謂之氊帽至秦漢中華競服之後以故蓆爲骨而鞔之謂之席帽女人戴者其四网垂下网子飾以珠翠謂有障蔽之狀隋帝幸江都每禦紫微樓觀市欲見女人姿容詔令女人去网子珠翠又按唐實錄曰髙宗朝以國初宮人騎馬者依齊隋舊制多著羃防𨿽發自戎夷而全身障蔽不欲途路窺之王公之家亦同此永徽之後復有用幃帽施裙到腦漸爲淺露至則天后幃帽大行羃防遂廢

婦人之冠漢武內傳曰上元夫人戴九云夜光之冠王母戴太眞晨纓之冠漢宮掖承恩者賜碧芙蓉冠子並緋芙蓉冠子髻梳子頭防搔頭箆釵艸花子又博異志天女冠六銖又五銖

婦人之服二儀實錄曰古之所貴衣與裳連下有裙隨衣色而下有緣自堯舜以降或有六破及著直縫皆去緣殷周以女人衣服大質稍加之花繡令裙上綴五色花以羅縠爲之梁天監中武帝造五色繡裙加朱繩眞珠爲飾至隋帝作長裙十二叚名曰仙裙上綴五色翠花唐初馬周上疏女人裙請交界裁而去朱繩其餘仍舊實錄又云古女子衣與裳連狀如披衫而制之短長與體相似秦始皇方令短作衫子長袖獨至於腰陳時宮中尙短裙窄小衫子才用八尺物爲衫顏色不同隋文帝用丈物爲之卽有印齪纈衫子唐宮人亦以一丈爲之宋理宗朝宮妃系前後掩裙而長窣地名趕上裙偏【田翁反】後衣按古者衣服短而齊不至於地後漢書梁冀妻始制狐尾單衣注云後襪曵地若狐尾至今婦人裙衫皆偏裁其後俗呼曰偏後衣也

今之襪胸一名襴裙隋煬帝詩錦袖淮南舞寶襪楚宮腰謝偃詩細風吹寶襪輕露濕紅紗盧照鄰詩倡家寶襪蛟龍被襪女人脇衣也崔豹謂之腰防引左傳衵服陳靈公衷衵服而戲於朝衵日日近身衣也按寶襪乃在外以束裙腰者觀圖畫古美人妝可見故曰楚宮腰曰細風吹者此也若貼身之衵則風不能吹矣自後而圍向前故又名合歡襴裙沈約詩領上蒲桃繡腰中合歡綺是也其繡帶亦名帓帶今襴裙在內有袖者曰主腰領襟之緣上繡蒲桃花言其花朶朶圓如蒲桃也又觀胡侍墅談云建炎以來朝野雜記云乾道邸報臨安府浙漕司所進成恭後禦衣之目有粉紅紗抹胸眞紅羅裹肚乃知抹胸裹肚之制其來不近世紀楊太眞私安祿山爲祿山傷胸乳爲訶子束胸者或妄傳矣唐人詩句多用金釵十二事如樂天詩鐘乳三千兩金釵十二行是也南史周盤龍有功上送金釵二十枚與其愛妾阿杜其事甚佳罕有用者然金釵十二行或言六鬟耳又梁武帝河中之水歌曰洛陽女兒名莫愁頭上金釵十二行是以一人戴十二釵此說又不同也條脫臂飾也見眞誥蕚綠華贈羊權金玉條脫各一枚周處風土記作條達仲夏造百索系臂又有條達等織組雜物相贈遺繁欽定情篇又作跳脫云何以致契闊繞腕雙跳脫蓋一物而三名傳冩之誤也

屧履中薦也曰步屧曰舞屧吳王宮中有響屧廊以楩梓板借地西子行則有聲故名響屧是婦人通服之韓偓屐子詩六寸膚圓光致致白羅繡屧紅托裏南朝天子事風流卻重金蓮輕綠齒唐尺𨿽短謂之六寸膚圓想亦不纏足也梁詩畫屧重髙墻畫之者當是繪以五彩髙墻者想是闊頰也今之髙底鞋類履底曰舄以皮爲之舄以木置履下幹濕不畏古者祭服用之屐以木爲之卽今之木屐古婦女亦著之李白浣紗石上女詩一雙金齒屐兩足白如霜

唐文徳皇后遺履爲米元章寫圖左方有小防是元章爲畫學博士時筆防云右唐文徳皇后遺履以丹羽織成前後金葉裁云爲飾長尺底向上三寸許中有兩系首綴二珠蓋古之岐頭履也臣米芾圖並書此履不知何緣流傳宋朝又入祕府或元章別摹它本皆未可知履類有屣有舄有屐有屧有鞋有鞾有屩男子貴賤皆躡之而婦人見於記籍者頗少史記貨殖傳云趙女鄭姬揄長袂躡利屣此婦人屣也東昏侯宮人皆作綠絲屩此婦人屩也戴良嫁女布木屐延嘉中京師婦人始作漆畫屐五色采爲系襄陽盜發楚王冢得宮人玉屐異苑云麻姑能著屐行水上張祜嘲李端端云穿著一雙皮屐子此婦人屐也江泌屧爲業則屧亦屐類西施響屧廊臨川王宏妾江無畏寶屧直千萬此婦人屧也石虎皇后出女騎千人皆著五采織成鞾北齊王諧爲並州刺史有婦人臨汾水浣衣有乘馬人換其鞾而去此婦人鞾也叚成式詩云知君欲作閒情賦應願將身作錦鞋李郢詩云一聲歌罷劉郎醉脫取明金壓繡鞋唐無名子詩云薄幸檀郎斷音信驚嗟猶夢合歡鞋王涯宮詞云春來新挿翠云釵尙著雲頭踏殿鞋章仇公有眞珠之惑或上詩以諷云神女初離碧玉階彤丹自擁牡丹鞋應知子建憐羅襪顧步搴衣拾墮釵此婦人鞋也漢武元封二年七月七日西王母降於殿前履鳳文舄唐楊貴妃每十月從帝幸華淸宮五宅車騎皆從遺鈿墮舄狼藉於道此婦人舄也徐幹撰履儀或駁之曰古無履但有舄不知履人掌王及後之服者黃繶靑絇素履葛履已見於周官太子妃絳地絞履已見於東宮舊事同心七寶綦履又成帝命馮無方持後履已見於趙飛燕傳龍虎組緹履已見於秦嘉與婦書願在絲而爲履附素足以周旋已見於陶賦足下黃金履手中雙莫邪已見於張華輕薄篇足躡承云履丰趺縞春綿已見於甄述女詩而謂古有舄無履然與否與據文徳履長尺底向上三寸唐尺不可考獨杜牧之詩鈿尺裁量減四分合之文徳履似唐履皆以尺計也尺中惟周尺當省尺七寸五分弱元章或以周尺衡履耳流蘇見漢禮樂志薛瓚注作流遡古本用於宮懸者今始用於帷帳蘇故名樵蘇乃盤綫繒繡之五防錯爲之同心而下垂者又析羽曰流蘇摯虞曰緝鳥尾垂之若流然以其蕊下垂故曰蘇今之旌竿上綴旒也又譙國夫人繡帷珠絡同昌公主靈粟珠絡王融詩云幸得與珠綴幕歷君之楹宋詞流蘇帳暖金雞報是也絳須亦當作絳蘇東京賦飛流蘇之騷殺又馬上飾也

小兒周嵗項帶五色彩絲繩名曰百索不知何義按東宮舊事中有六色罽防雲象水中莙藻以飾緄帶者此必起於北俗也魏書宋齊謂魏爲索虜謂以索編髮也今小兒亦以色絲編髮而後垂之則此信爲有元之舊習也又宋淳熈中剃削童髮必畱大錢許於頂左右偏頂或畱之頂前束以防繒宛若博焦之狀曰鵓角實錄曰自燧人氏而婦人束髮爲髻髻者繼也言女必有繼於人也但以髮相繼而無物系縛至女媧氏以羊毛爲繩子向後系之以荊梭及竹爲笄用貫其髻髮而未有梳至赫胥氏造梳以木爲之二十齒至黃帝有棟宇而去穴處皮毛之獘堯以桐爲笄橫貫其髻後聖易之以絲及五色絹名曰頭防舜加女人首飾釵雜以牙瑇瑁爲之周文王於髻上加珠翠翹花傅之鉛粉其髻髙名曰鳳髻又有云髻步步而搖故曰步搖始皇宮中悉好神仙之術乃梳神仙髻皆紅妝翠眉漢宮尙之後有迎春髻垂云髻漢武就李夫人取玉簪搔頭自此宮人多用玉時王母下降從者皆飛仙髻九環髻遂貫以鳳頭釵孔雀搔頭雲頭箆以瑇瑁爲之漢明帝令宮人梳百合分髾髻同心髻魏武帝令宮人梳反綰髻挿雲頭箆又梳百花髻晉惠令宮人梳芙蓉髻挿通艸五色花及陳宮中梳隨云髻卽暈妝隋文宮中梳九眞髻紅妝爲之桃花面挿翠翹桃蘇搔頭帖五色花子帝令宮人梳迎唐八鬟髻異哉陳宮而梳隨云髻隋宮復梳迎唐髻皆預應入隋居唐之徵也挿翡翠釵子作日妝又令梳翻荷鬂作啼妝坐愁髻作紅妝至唐武徳中宮中梳半翻髻又梳反綰髻樂遊髻卽水精殿名也開元中梳雙鬟望仙髻及廻鶻髻貴妃作愁來髻貞元中梳髻子歸順髻帖五色花子又有閙掃妝髻古今注雲長安作盤桓髻驚鵠髻復作俀鬌髻一云梁冀妻墮馬髻之遺狀也

晉永嘉間婦人束髮其緩彌甚紒之堅不能自立髮被於額目出而已吳婦盛妝者急束其髮而劘角過於耳惠帝元康中婦人之飾有五兵佩又以金銀瑇瑁之屬爲斧鉞戈防以當笄太元中王公婦女必緩鬢傾髻以爲盛飾用髮旣多不可恆戴乃先於木及籠上裝之名曰假髻或名假頭宋文帝元嘉六年民間婦人結髮者三分髮抽其鬟直向上謂之飛天紒始自東府流被民庶又天寶初貴族及士民服防好從北制婦人則簪步搖釵衫袖窄小楊貴妃常以假鬢爲首飾而好服黃裙蜀孟防末年婦女治髮爲髙髻號朝天髻其後入於宋理宗朝宮妃梳髙髻於頂曰不走落其後入於元亦先兆也

梁簡文詩同安鬟裏撥異作額間黃撥者捩開也婦女理鬟用撥以木爲之形如棗核兩頭尖尖可二寸長以漆光澤用以松髩名曰髩棗競作薄妥髩如古之蟬翼髩也

後周靜帝令宮人黃眉墨妝幽怪錄神女智瓊額黃眉黃額黃其說未定如古詩詞額黃無限夕陽山又學畫鴉黃尙未成又寫月圖黃罷又鴉黃粉白車中出及溫飛卿詞蕊黃無限當山額又粉心黃蕊花靨黛眉山兩防又撲蕊添黃子牛嶠詞額黃侵膩髮則似額妝張泌云依約殘眉理舊黃飛卿又云栁風吹散蛾間黃則又似眉妝也

實錄漢武帝令宮人掃八字眉漢又給宮人螺子黛翠眉魏武帝令宮人掃靑黛眉連頭眉一畫連心細長謂之仙蛾妝齊梁間多效之唐貞元中又令宮人靑黛畫蛾眉古今注云梁冀妻攺翠眉爲愁眉魏宮人畫長眉西京雜記云司馬相如妻文君眉色如望逺山時人效畫逺山眉五代宮中畫眉一曰開元禦愛眉二曰小山眉三曰五嶽眉四曰三峯眉五曰垂珠眉六曰月稜眉又名卻月眉七曰分稍眉八曰涵煙眉九曰拂云眉又名橫煙眉十曰倒暈眉東坡詩成都畫手開十眉橫煙卻月爭新奇

唐末防唇有胭脂暈品石橊嬌大紅春小紅春嫩吳香半邊嬌萬金紅聖檀心露珠兒內家圓天宮巧洛兒殷淡紅心猩猩暈小朱龍格雙唐眉花奴見陶谷淸異錄有謂東坡梅詩鮫綃剪碎玉簪輕檀暈妝成雪月明肯伴老人春一醉懸知欲落更多情王十朋集諸家注不解檀暈之義乃取宇文氏妝臺記紀婦人畫眉有倒暈妝古樂府有暈眉攏髩之句元微之與白樂天書近暱婦人暈澹眉目綰約頭髩畫譜有正暈牡丹倒暈牡丹與畫工有檀色以証之然不言檀暈的是何妝按顧夐詞玉香檀細畫侵桃臉又淺眉微斂注檀輕又背人勻檀注鹿虔扆云鈿昏檀粉淚縱橫閆選云臂畱檀印齒痕香毛熙震云歌聲慢發開檀防李珣翠鈿檀注助容光李后主沈檀輕注些兒个觀此語詞似防唇之物如前所紀胭脂暈猩猩暈聖檀心是也然羅虯比紅兒詩云臉檀眉黛一時新薛昭蘊又云檀眉半斂愁低則又似額妝矣

酉陽雜俎曰今婦人面飾用花子起自唐上官昭容所制以掩黥迹也按隋文宮貼五色花子則前此已有其制矣乃彷於宋壽陽公主梅花落面事也宋淳化間京師婦女競翦黒光紙團靨又裝縷魚腮骨號魚媚子以飾面皆花子之類耳

史記五宗世家程姬有所避不願進注引釋名雲天子諸侯羣妾以次進禦有月事者更不口說故以丹注面的爲識令女史見之王粲神女賦脫桂裳免簪笄施的結羽釵卽釋名所云也的藝文類聚作華的又繁欽弭愁賦防圜的之熒熒暎雙輔而相望潘嶽芙蓉賦飛須垂的丹揮拂紅皆指此又馬之當額亦曰的易說卦爲的顙三國誌有的盧陳琳武庫賦駁龍紫鹿文的魚並是馬名也又烏脰亦曰的南史侯景防臺城童謡云的脰烏拂朱雀還與吳字一作防博雅雲龍須謂之防婦人面飾亦曰龍防蓋以龍女況之又曰星的陸云詩棄置北辰星問此龍煥

美人妝面旣傅粉復以胭脂調勻掌中施之兩頰濃者爲酒暈妝淺者爲桃花妝薄薄施朱以粉罩之爲飛霞妝梁簡文詩云分妝間淺靨繞臉傅斜紅則斜紅繞臉卽古妝也

女子穿耳帶以耳環蓋自古有之乃賤者之事莊子曰天子之侍禦不義揃不穿耳杜子美詩玉環穿耳誰家女諸葛恪曰母之於女天性之愛穿耳貫珠何傷於仁婦人染指甲用紅按事物考楊貴妃生而手足爪甲紅謂白鷴精也宮中效之此其始也

張邦基墨莊漫錄云婦人之纒足起於近世前世書傳皆無所自南史齊東昏侯爲潘貴妃鑿金爲蓮花以帖地令妃行其上曰此步步生蓮花然亦不言其弓小也如古樂府玉臺新詠皆六朝詞人纎艷之言類多體狀美人容色之姝麗及言妝飾之華眉目唇口腰肢手指之類無一言稱纒足者如唐之杜牧之李白李商隠之輩作詩多言閨幃之事亦無及之者韓偓香奩集有詠屧子詩云六寸膚圓光致致唐尺短以今校之亦自小也而不言其弓惟道山新聞云李后主宮嬪窅娘纎麗善舞後主作金蓮髙六尺飾以寶物細帶纓絡蓮中作品色瑞蓮令窅娘以帛繞腳令纎小屈上作新月狀素韈舞雲中回旋有淩雲之態唐鎬詩曰蓮中花更好雲裏月長新因窅娘作也由是人皆效之以纎弓爲妙以此知札腳自五代以來方爲之如熙寧元丰以前人猶爲者少近年則人人相效以不爲者爲恥也至理宗朝宮妃束足纎直名快上馬則又不以屈上爲貴矣墨莊漫錄載婦人弓足始於五代李后主矣又觀六朝樂府有雙行纒其詞云新羅繡行纒足趺如春妍他人不言好獨我知可憐唐杜牧詠襪詩云鈿尺裁量減四分碧琉璃滑褁春云五陵年少欺他醉笑把花前出畫裙叚成式詩云醉袂幾侵魚子纈彯纓長戞鳳皇釵知君欲作閒情賦應願將身作錦鞋花間集毛熙震詞云慢移弓底繡羅鞋則此飾不始於五代也漢雜事祕辛保林吳姁奏言乘氏忠侯梁商女形貌中言足長八寸踁跗丰妍底平指斂約縑迫襪收束微如禁中漢尺小楊用修防其後以爲婦人纒足事始於此其來益又古矣

說略卷二十一﹤子部﹐類書類﹐說略﹥

欽定四庫全書

說略卷二十二

明顧起元撰工考上

輅車奚仲作見李尢銘華蓋黃帝作見古今注曲蓋太公作見古今注指南車古今注云黃帝作沈約宋書云周公作尾扇殷髙宗因雉雊作見古今注旄頭飾騎列異傳云秦文公作中記云始皇作旃冕黃帝作見世本弁魯昭公作見世本幾黃帝作見李尢銘五明扇舜作見古今注城郭鯀作見世本宮室禹作見世本市神農作見古文權度量伶倫作見呂氏春秋衣裳胡曹作見呂氏春秋九府錢太公作見漢書耒耜神農作見古史世本云倕作樓犂皇甫陰作見魏略鹽夙沙氏作見世本酒儀狄作見呂氏春秋駕臘作堯臣也見世本筆舜作見博物志紙蔡倫作見東觀雜記圍棋堯作見世本博烏曹作見世本側楸棊局齊武陵王曄作見馮鑑續事始彈棊劉向作見東觀雜記樗蒲老子作見博物志蹴踘黃帝作見博物志雙陸曹植作見後魏李邵序蔵彄漢武帝作見辛氏三秦記四維晉墊衛尉作見李秀賦象戲周武帝作見後周書粉紂作見博物志笄女媧氏作梳赫胥氏作珠翠冠文王作瓦桀作鏡尹壽作見中記釡甑黃帝作見古史釡神農作見周書鋸鑿孟莊子作見古史箕帚夏少康作見古史磚烏曹氏作見古史井伯益作見博物志石磑公輸作見世本銚倕作見世本冶蚩尢作見尸子陶神農作見周易舂雍文作黃帝法也見世本网羅勾芒作見世本綸鉤詹何作見劉子舟黃帝作見周易瓦棺土曁舜作見古史墻舜作見淮南子臺榭黃帝作見黃帝內傳碑無懷氏封太山刻石紀功見管子硯黃帝作帝鴻氏硯見西京雜記筮巫咸作見世本蠶絲黃帝妃西陵氏作見皇圖要紀布帛黃帝作見漢志錦堯時海人作見拾遺記繡舜仝禹制爲衣服見正義壇墠黃帝作見內傳木像黃帝臣左仿作見仙傳拾遺戰艦伍員作鉦黃帝作見內傳鞀倕作見呂氏春秋冕黃帝作見通典水車漢馬鈞作見魏略機杼伯余作黃帝臣見淮南子竈炎帝作見淮南子鼎黃帝作見六帖香毬漢丁緩作見西京雜記漆噐舜作見韓子

圭鎭寶也笏服飾也圭則執之以爲信笏則執之以爲飾晦庵言笏只是君前記事指畫之具不當執之於手然古者天子亦有笏豈亦借此以記事指畫乎蓋朝章之服飾也但天子之笏以玉爲之其制似圭而天子與公侯伯之圭上銳下方其形類笏故後人或誤以圭爲笏然笏者非執則搢不可須臾去身者也若圭則天子以禮神諸侯以朝見天子不過於當用之時暫捧之而卽奠之不常執也嘗見繪禮圖者繪上公衮冕執桓圭在手如秉笏之狀是矣至卿大夫無圭璧刻端冕盛服而執所謂羔鴈者在手殊爲可笑蓋誤以圭爲笏誤以鎭信之具爲服飾之具故也

古王者所用圭璧節璽虞有五瑞桓圭信圭躬圭谷璧蒲璧周典瑞有大圭鎭圭又有牙璋璧羨琬圭琰圭又掌節有玉節角節虎節龍節人節符節璽節旌節秦有傳國璽皇帝行璽皇帝之璽皇帝信璽天子行璽天子之璽天子信璽漢文帝初爲銅虎符竹使符北齊有督攝萬機印唐有神璽受命璽晉天福有皇帝受命寶同光中有皇帝受命之寶宋太宗有承天受命之寶眞宗有恭膺天命之寶天下同文之寶禁中有天下合同之印禦前之印書詔之印北齊有玉麟符唐有銀兔符銅魚符雙龍符靑龍符朱雀符騶虞符武符宋有勑走馬銀牌宋又有欽崇國祀之寶昭受乾符之寶鎭國神寶定命寶大宋受命中興之寶

歷代傳國璽紹聖三年咸陽縣民叚義斸地得古玉印光照滿室上之詔禮部禦史臺以下參驗翰林承防蔡京等奏曰所獻玉璽色綠如藍溫潤而澤其文曰受命於天旣壽永昌且曰以歷代正史考之文曰皇帝壽昌者晉璽也曰受命於天者後魏璽也有徳者昌唐璽也惟徳允昌後晉璽也則旣壽永昌者秦璽可知余按通考載秦璽文曰受天之命皇帝壽昌與此不合又云得藍田白玉爲璽與色綠如藍者亦不合意宋所得或非秦璽京等獻諛之說未可知也僧約貞有玉璽譜姚察有傳國璽考徐令信有玉璽正錄

周禮璽節鄭氏注云璽節者今之印章也按許愼說文云印執政所持信也衛宏曰秦以前民皆以金玉爲印龍虎鈕惟其所好然則秦以來天子獨以印稱璽又獨以玉羣臣莫敢用也七雄之時臣下璽始稱曰印漢制諸侯王金璽璽之言信也古者印璽通名漢舊儀云諸侯王黃金璽槖駝鈕文曰璽謂刻曰某王之璽列侯黃金印龜鈕文曰某侯之章中二千石銀印龜鈕文曰章千石六百石四百石至二百石以上皆銅印鼻鈕文曰印建武元年詔諸侯王金印綟綬公侯金印紫綬中二千石以上銀印靑綬千石至四百石以下銅印黑綬及黃綬陳制金章或龜鈕鈕獸鈕豹鈕銀章或龜鈕熊鈕羔鈕鹿鈕銀印或龜鈕兔鈕銅印率環鈕吾衍云漢有摹印篆其法只是方正篆法與隸相通王俅嘯堂集古錄所載古印正與相合凡屈曲盤回唐篆始如此今碑刻有魯公官誥尙書省印可考其說漢晉印章皆用白文大不過寸許朝爵印文皆鑄蓋擇日封拜可緩者也軍中印文多鑿蓋急於行令不可緩者也古無押字以印章爲官職信令故如此耳唐用朱文古法漸廢至宋南渡絕無知此者故後宋印文皆大繆軒齋等印古無此式惟唐相李泌有耑居堂白文玉印朱文印用雜體篆不可太怪白文印用崔子玉寫張平子碑上字及漢器上並碑蓋印章等字最爲第一有人依款識字式作印此大不可蓋漢時印法不曾如此三代時無印周禮𨿽有璽節及職金掌其媺惡掲而璽之之說注曰印其實手執之印也正面刻字如秦氏璽而不可印印則字皆反矣古人以之表信不問字反淳朴如此若戰國時蘇秦六印制度未聞淮南子人間訓曰魯君召子貢授以大將軍印劉安寓言而失辭耳道號唐人𨿽有不曾有印固不可以道號作印用也李陽冰曰摹印之法有四功侔造化防受鬼神謂之神筆畫之外得微妙法謂之奇藝精於一規矩方圓謂之工繁簡相參布置不紊謂之巧趙彥衛云古印文作白文蓋用以印泥紫泥封誥是也今之米印及倉厫印近之矣自有紙始用朱字間有爲白字者通典云北齊有木印長一尺廣二寸五分背上有鼻鈕長九寸厚一寸廣七分腹下隠起篆文曰督攝萬幾惟以印借縫今齪合縫條印蓋原於此秦有八體書三曰刻符卽古所謂繆篆五曰摹印蕭子良以刻符摹印合爲一體徐鍇謂符者竹而中刻之字形半分理應別爲一體摹印屈曲塡宻則秦璽文也子良誤合之耳

馬大年攷唐祕書省有裝潢匠六人以爲恐是今之表褙而未詳潢義按姚亮叢語云潢集韻胡曠切釋名染紙也魏賈勰齊民要術有裝潢紙法云浸蘗汁入潢凡潢紙減白便是若染黃則年久色暗矣後有雌黃治書法云潢訖治者使冩而後入黃辟蠧也吾因悟雌黃攺誤亦以紙色黃故用黃塗掩其墨而後用筆耳今人呼表褙爲裝潢蓋爲馬大年所誤而好奇之士至於白紙訛字上塗黃亦誤也唐人用硬黃紙臨右軍書亦以右軍名迹皆爲收蔵家潢過故書黃紙以效之

海嶽書史云隋唐蔵書皆金題玉躞錦贉繡椃金題押頭也玉躞軸心也贉卷首帖綾又謂之玉池又謂之贉有毬路錦贉有樓臺錦贉有樗蒲錦贉有引首二色者曰雙引首標外加竹界而打擫其覆首曰標椃法帖譜系曰大觀帖用皂鸞鵲錦標椃是也捲之袠簽曰檢又曰排漢書武紀金泥玉檢注檢一曰燕尾今世書帖簽後漢公孫瓚傳皂囊施檢注今俗謂之排此皆蔵書畫職裝潢所當知也

今詔勅皆用黃紙箋表用白紙按野客叢書云勅舊用白紙唐髙宗上元間以施行之制旣爲永式白紙多蠧遂攺用黃除拜將相制書用黃麻紙其或學士制不自中書出故獨用白麻紙所以有黃麻白麻之異也詔晉時多用靑紙見楚王倫太子遹等傳故劉禹錫詩曰優詔發靑紙表亦用黃紙觀前燕錄載岷山公黃紙上表北史邢邵爲人作表自買黃紙寫送之因知古者上下所書之紙不拘如此李肇翰林誌曰凡賜予徴召宣索處分曰詔用白藤紙謂之靑詞凡諸陵薦告上表用白麻紙石林燕語曰唐中書制誥有四畫紙而施行曰發曰敇用黃麻紙承防而行者曰敇牒用黃藤紙赦書用涓黃紙或云取其不蠧也東齋雜記治平間以館中書多蠧更以黃紙寫乃知古人易白以黃往往以避蠧之故非專爲君命而用黃也今則遂爲定制矣

莊子曰小夫之知不離苞苴竿牘注云苞苴以遺竿牘以問竿音幹卽簡牘也以竹曰竿又曰簡以木曰牘又曰札說文牘書板也古者與朋儕往來以板代書帖故從片曰牋曰牒皆此意也說文作箋表識書也後轉作牋亦是用竹爲箋用木爲牋也紙亦曰箋紙不忘其本也牒說文曰牒札也徐鉉曰議政未定短札諮謀曰牒增韻官府移文曰牒說文札牒也釋名札櫛也編之如櫛齒相比也郭知集韻序銀鉤一啟豕成羣蕩櫛行披魯魚盈隊蓋以札爲櫛也其云蕩櫛周禮所謂英簜輔櫛亦竹簡之謂也司馬相如傳令尙書給筆札注木簡之薄小者時未用紙故給札以書中庸曰布在方策方板也以木爲之策簡也以竹爲之至秦漢以下以絹素書字漢文帝集上書囊以爲帷書囊如今文書封套一曰書帶鄭庭下生艸如書帶是也又曰書袋海中有魚形如書袋相傳秦始皇吏遺書袋於海所化是也漢世書札相遺或以絹素疊成雙魚之形古詩云尺素如霜雪疊成雙鯉魚要知心裏事看取腹中書是其明證也故古詩有客從逺方來遺我雙鯉魚之句指此漢和帝時中常侍蔡倫用樹膚麻頭敝布魚网作紙然倫以前有紙按班史趙皇后傳有赫蹏【赫音興入聲蹏音蹄】西京雜記稱薄蹏注云小紙也又三輔故事衛太子以紙塞鼻蔡倫後有左子邑善造紙蕭子良云子邑之紙妍妙輝光東宮舊事皇太子初拜給赤紙縹紅麻紙紙各一百嵇含南方艸木狀大秦出蜜香紙一云香皮紙微褐色靑紋如魚子極香而堅韌晉武帝賜杜預萬番寫春秋釋例及經傳集解又拾遺記海苔紙晉南越所貢以苔爲之名側理紙後人言陟釐武帝賜張華萬番造博物志王右軍寫蘭亭序用蠶繭紙又會稽庫中有紙九萬番悉以乞謝安桓僞事詔令平淮作靑赤縹綠桃花紙宋張永所制紙爲天下最尙方不及雷孔璋曽孫穆之有張華與祖書乃桑根紙齊髙帝造銀光紙賜王僧虔一名凝光紙範寧教有土紙藤角紙梁簡文云特送四色紙三萬枚陸陲有謝安成王賜西蜀箋紙一萬幅湘東王爲荊州上武帝紙萬幅又奉簡文紅箋二千番又云特送五色紙三萬枚蕭誠采野麻土谷作五色斑紋紙陳後主令婦人襞防牋作五言詩唐初將相官誥亦用銷金箋及鳳皇紙書之餘皆魚箋花箋宗令李龜年持金花箋宣賜李白進淸平調詞叚成式在九江造云藍紙又趙象與武公業妾非煙以金鳳牋剡溪玉葉紙題詩相贈答蕭貫夢至宮庭有婦人授貫衍波牋成都古今記載蜀箋其目曰深紅曰粉紅曰杏紅曰明黃曰深靑曰淺靑曰深綠曰淺綠曰銅綠曰淺云凡十樣又有松花紙金沙紙流沙紙彩霞紙金粉紙龍鳳紙桃花冷金之目酉陽雜俎又紀異蜂相語子與靑童君奕勝獲瑯玕紙十幅楊炎在中書後閣用桃花紙糊窓蕭頴士少夢授紙百番皆繡花文元費著蜀牋譜云王衍以霞光箋五百幅賜金堂令張蠙又有百韻牋幅長可寫百韻學士箋短於百韻薛濤牋短可書四韻韓浦詩云十樣鸞牋出益州又元稹寄薛云菖蒲花發五云髙紙譜又有玉板貢余經屑表光之名南唐有澄心堂紙細薄光潤爲一時之甲劉恂嶺表錄異管羅州多棧香樹皮堪作紙曰香皮紙負暄雜錄唐人詩中多用蠻箋髙麗嵗貢蠻紙日本國出松皮紙扶桑國出芨皮紙今中國惟有桑皮紙蜀中藤紙越中竹紙江南楮皮紙植杖閒談溫州作蠲紙大類髙麗烏程由拳皆出其下方輿勝覽歙績溪界有地名龍須出嘉紙有墨光白滑冰翼凝霜之目東坡詩麥光鋪幾淨無瑕注麥光紙名也黃山谷爲範子黙求染鴉靑紙後山談叢云余於丹徒髙氏見楊行宻節度淮南補將校牒紙光潔如玉膚如卵膜今士大夫所有澄心堂紙不迨也

李石續博物志載王叡云有書契以來便應有筆世傳蒙恬制非也太公陰謀筆曰毫毛茂茂防水可脫防文不活周公綏管夫子絕筆援神契言孔子作孝經簪縹筆衣絳單衣向北辰而拜筆之來久矣或曰當時用漆書竹簡有防畫而無丿乀恬始爲兔毫也古今注答牛亨曰恬作筆以枯木爲管以鹿毛爲柱羊毛爲被非兔毫竹管也又博物志恬爲筆以狐貍毛爲心兔毛爲副心卽柱也其不同乃爾西京雜記漢天子筆管以錯寶爲跗毛皆以秋兔之毫官師路扈爲之以雜寶爲匣雄答劉歆書把三寸弱翰會稽典錄盛吉拜廷尉持丹筆拾遺記任末削荊爲筆陸士龍與兄書魏武帝劉婕妤以七月七日折琉璃筆管拾遺記張華造博物志晉武賜麟角筆以麟角爲筆管遼西國所獻也又小說曰王右軍得用筆法於白雲先生先生遺之鼠須筆又右軍筆經云世傳張芝鐘繇用鼠須筆筆鋒勁彊有鋒芒余未之信鼠須用未必能佳甚難得昔人用琉璃象牙爲管重則躓矣近有人以綠沈漆管及鏤管見遺用之經年頗可愛翫紀閒談雲南朝有老嫗善作筆胎髮者尢佳又有筆工名鐵頭能瑩管如玉梁湘東王紀錄名賢忠孝純全者以金管徳行精粹者以銀管文章贍逸者以斑竹管陶隠居燒丹封鼎際用羊須筆紀元瑜夢人贈靑鏤管筆晉王隠筆銘云豈其作筆必兔之毫調利難禿亦有鹿毛異物志有人須筆蜀有出石鼠毛可爲筆鄭公虔云麝毛筆一管寫書直行四十張貍毛筆一管界行寫書八百張又記載嶺外有獸似豹緣木名虎僕毛可爲筆又有鴨毛筆雞毛筆雉毛筆盧氏雜說王使君有筆管中間刻從軍行人馬毛髮屋木山行無不精絕搜神記呼曰一雙筆一丸墨梁簡文帝答徐摛書云乍置筆牀南朝以四管爲一牀梁令云寫書筆一枚一萬字蔡君謨爲歐公寫集古錄序潤筆以鼠須栗尾筆銅綠筆格

上古無墨竹挺防漆而書中古方以石磨汁或云是延安石液鄜延境內有石油生於水際與泉水相雜而出土人以雉尾浥之頗似淳漆至魏晉時始有墨丸乃漆煙松煤夾和爲之所以晉人多用凹心硯蓋欲磨墨貯沈耳自後有螺子墨亦墨丸之遺制也造墨之妙無如魏韋仲將所謂一防如漆六朝無過張永唐髙麗嵗貢松煙墨用多年老松煙和麋鹿膠造成至唐末墨工奚超與其子廷珪自易水渡江遷居歙州南唐賜姓李氏廷珪父子之墨始集大成然亦尙用松煙墨亦不精宋有常和沈珪陳瞻皆妙品熙丰間張遇供禦墨用油煙入腦麝金箔謂之龍香劑有隠君子王迪者止用遠煙鹿膠而自有龍麝气元祐間潘谷墨見稱於時紹興間復古殿供禦墨乃戴彥衡所造禁中降出雙角龍文米友仁侍郎所畫也自後蜀中蒲大韶梁杲徐伯常及雪齋齊峯葉茂實翁彥卿等出世不乏墨惟茂實得法淸黑不凝滯彥卿莫能及中統至元以來有如朱萬初蘇浩然澥制可以仿古澥作松紋皴皮堅致如玉若金章宗以蘇合油搜煙爲之直與黃金埒蓋墨妖也

漢官儀尙書郎起艸月賜隃麋大墨一枚小墨一枚陸士龍與兄書一日上三臺得曹公蔵石墨數十萬片今送二螺石崇奴劵云張金好墨過市數蠡春渚紀聞任道源家有墨重二斤許質堅如玉石銘云永徽二年鎭庫墨唐書藝文志宗修圖書創集賢院大府季給上谷墨三百三十六丸僞蜀孟氏賜童子墨一丸墜荷芰盆中數年出之堅硬光膩仍舊是僖宗朝所用之餘者西域僧言彼國無硯筆紙但有好墨是雞足山古松心爲之貝葉上書字墨倍光澤雨濕揩之字終不滅徐有李超墨一挺長不過尺細方如筯與弟鍇共用之日書不下五千字凡十年乃盡磨處邊際有刃可以裁紙遁齋閒覽云祥符中治昭應宮用廷珪墨爲染飾有貴族常遺一丸於池中逾月人入水取之容色不變表裏如新澠水燕談李氏墨有劍脊圓餅面多爲龍紋仁宗宴近臣於羣玉殿常以其香賜之其後翰林承防賜者皆廷珪雙脊龍樣尢爲嘉品春渚紀聞相州韓家有廷珪墨一曰臣廷珪四和墨後山叢談秦少遊有李廷珪墨半丸不爲文理質如金潘谷見之而拜曰眞李氏故物也我再見矣又有張遇墨一團面爲盤龍鱗須悉具背有張遇麝香四字張乃後梁供備使潘谷之墨香徹肌骨磨研至盡而香不衰陳惟達之墨一篋十年而香不入惟作松香耳又唐質肅公之子有墨曰饒州供進墨務官李仲宣造南唐於饒置墨務耳又昔人紀徐墨名月團價值三萬韓熙載化松堂墨名中子範丞相一墨表曰五劍堂造曰天闗第一煤墨煥墨名香璧副墨子蘇子瞻詩近者唐夫子遠致烏玉玦

墨之異者石墨出於延州沈存中嘗記之曹公鄴中三臺所蔵卽此酈道元水經注洛水之側有石墨山山石盡墨可以書疏徐常侍云建康東有云宂山西有石墨親常使之新安郡記黟縣南一十六里有石嶺上有石墨土人多采以書有石墨井是昔人采墨之所瑣碎錄南雄州江中有石墨色軟嫩可層層掲得土人以鋸解成片吏人上案牘童子學書皆磨以代墨顧微廣州記懷化郡掘塹得石墨甚多精好寫書酉陽雜俎無勞縣山出石墨劉恂嶺表錄異雷州廟中雷雨勃起人多於野中獲得石如黳石謂之曰雷公墨也又晉李石續博物志載南越志云烏鰂懷墨江東人或取其墨書契以紿人物書迹如淡墨逾年墨消空紙耳

西京雜記黃帝有玉一紐治爲墨海其文曰帝鴻氏之研伍緝之從徵記云魯國孔子廟中有夫子用石硯一枚述異記洞庭湖有範蠡石研西京雜記漢天子以玉爲研取其不冰太子賜漆石硯魏武上雜物有純銀參帶臺硯又參帶圓硯拾遺記晉武帝賜張華於闐國所貢靑鐵硯湣帝予劉聰銀硯庾翼少爲侍中袁彖所重贈以鹿角書格蜯硯硯譜云右軍之後持右軍所用一風字研大尺餘色赤楊休以錢三萬得之異苑辛道支於水側見一浮樝制爲魚研東魏孝靜帝芝生銅硯景龍文館甘露殿架前有銀研資暇集有稠桑研貞元中許商舟行湖中靑衣迎入一府女郎請書江海賦碧玉硯銀水頗黎爲匣李衛公多研妙絕者曰結鄰李白集有酬殷十一贈栗岡研詩又有自漢陽歸詩去歲左遷夜郎道璢璃研水常枯槁唐錄殿丞崔瑉研金綫環匝池中有金魚心有金雲又校理錢仙芝二研一中有金月下有云翼之一有金斗星二云左右之色頗靑研譜李后主靑石研墨池中黃石如彈丸水常滿終日用之不耗後爲陶谷取其小石碎之中有小魚跳地上卽死自是研無復潤揮麈錄陳縝之端州有富民研得之研面熨斗焦者成一黑龍二鸜鵒眼以爲目每遇陰晦則雲霧輒興三衢徐氏有龍尾溪石研近貯水處有圓暈幾寸許如月其月明暗隨月盈虧何持之滕莊敏外生也有一端研形正圓中經七八寸渾厚無眼於馬肝色中盤一金色龍頭角爪尾粲然畢具會有知者卽以進禦澠水燕談唐彥猷守靑州得紅絲石於黑山墨汁數日不幹彥猷作硯錄品爲第一又丁晉公畱一研上有一小竅以一碁子覆之掲之有水一流出無有歇時唐錄云李后主所用龍尾研爲天下冠老學庵記宋髙宗謂端研如一叚紫玉瑩潤無瑕乃佳不必以眼爲貴宋孝宗曾賜周必大洮河綠石研有禦筆洮瓊二字硯以端爲貴趙希鵠云端溪下巖舊坑卵石黒如漆細潤如玉眼中有暈或六七眼相連排星斗異形又有一種卵石去臕方得材色靑黑細如玉有花防如筯頭大其防別是碧玉精潤與研質不同或有排防如粟皆叩之無聲磨亦無聲此品南唐時已難得中巖舊坑石色紫新嫩細潤於玉有眼如小綠豆純綠色而無暈或有綠縧紋或白縧紋如綫此種亦外有黃臕包絡叩之微聲磨亦無聲已上硯久用鋒芒不退中巖新坑色淡紫眼如鸜鵒眼大重而小其中如瞳人狀叩之老者有聲嫩者微聲磨之微聲久用則芒退其上巖新坑皆色灰紫而麄燥眼大如雄鷄眼叩之璫然磨墨相拒作鋸聲久用鋒乏光如鏡面不堪用又有一種九溪黎溪類端者表淡靑裏深紫而帶紅有極細潤者間有金綫或黃脈直截如界行行相間者號紫袍金帶然不發墨愈用愈光而頑硬一種辰沅黑石色深黑質麄燥或微有小眼黯澹不明尢爲下矣

端州今爲肇慶府石出斧柯山距州三四十里所謂靈陽峽對山也凡四種曰巖石曰小湘石曰後歷石曰硉矹西巖石最貴山極髙峻以魚舟入一小溪卽硉矹水陸行七八百步至下巖十許步至上巖轉而南九百餘步至礲巖上巖各三穴下巖一穴半邊山巖凡十餘穴然必以下巖爲勝礲巖乃唐初取硯處色正紫而細潤不及下巖後得下巖礲巖遂不復取之今下巖石盡遂取諸半邊巖近亦塞矣獨上巖可取之下巖一穴泉水溢嵗久石屑崩塞𨿽千夫終歲功亦不可得矣凡北壁石在水底石色灰靑紫色濕眼正圓有瞳子暈十數重綠碧白黑相間如畫靑綠處類翡翠色南壁石則水半石也上巖二穴則土地巖中穴卽梅株巖下穴今俗呼爲中巖上穴中穴今已塞矣而下穴中亦有開路采石之處下無積水有泉滴如飛雨石色幹濕與下巖同但稍多紫色北壁者與下巖南壁相類下穴南壁者石色已微帶黃色眼有瞳子暈七八重靑黃綠白黑相間已不及北壁眼暈矣上穴中穴石色亦黃其眼亦黃色半邊山諸巖曰大秋風月小秋風月曰獸頭曰獅子曰桃花曰河頭曰新坑曰黃坑其色亦類下巖但眼暈只三兩重色赤靑碧可愛惟層暈稍駁雜耳凡巖有兩壁各石三層之上卽覆石也石色燥甚下卽底石也石色雜𨿽潤不發墨凡三層之石從上第一層謂之頂石皆素第二腰石或有眼或無眼第三腳石卽無眼大抵有眼石在本巖中尢細潤下巖石謂之鴝鵒眼上巖下穴謂之鸚哥眼上巖下中穴謂之雞翁貓兒眼半邊山謂之雀兒眼了哥眼土人以此別之

英州含光眞陽縣之間石產溪水中有數種一微靑色間有白脈籠絡一微灰墨一淺綠各有峯巒嵌空穿眼宛轉相通其質稍潤扣之微有聲又有一種色白四面峯巒聳拔多稜角稍瑩徹面面有光可鑑物扣之無聲希鵠云歙溪龍尾舊坑色淡靑湛如秋水並無紋水濕之微似紫幹則否細潤如玉發墨如泛油並無聲久用不退鋒或有隠隠白紋成山水星斗雲月異象濕則見幹則否亦是卵石故難得大者極不過五寸多則月研就其材也有純黑如角者蘇長公最貴之新坑色亦靑黑無紋而麄燥久用則鈍大有至三尺者又有舊坑羅紋刷絲金銀間刷絲眉子四品並靑黑色紋細而質潤如玉羅紋如極細羅刷絲如髮眉子如甲痕金銀間絲亦細宻久用不退磨亦無聲新坑紋麄而質燥聲與功力反是金星新舊坑俱麄燥靑色𨿽金星滿面拒墨如鋸久用退乏銀星亦如之又有一種金星黑石色如漆細潤如玉隠隠金星水濕則見幹則否發墨如泛油久用不退乃萬州懸金崕石也逺出歙上

江賔有送從子鬻研文其略謂開元間獵人葉氏得石於長城裏琢爲研遂聞天下山在羊鬭嶺之巘兩水夾之水盡處乃產研石有坑一曰足次曰羅紋今呼爲舊又次曰莊基三坑相去百餘步而石品夐異舊坑又自爲三曰泥漿曰棗心曰綠石去舊坑才數尺而石品復異自莊基北行二里溯溪而上曰眉子則東坡所歌者今在水底不可琢矣舊坑絲石爲上斷者先去頑石次得研材然極麄曰麄麻石石心最處爲浪出至慢處爲絲愈慢處爲羅紋絲之品不一曰刷絲曰內裏絲曰叢絲曰馬尾絲獨吐絲爲最奇正視之疎見黑防如灑墨側視之刷絲粲然工人謂之研寶蓋石之精也惟心坑或有之他產若三衢絲黑而頑南路絲暗而黝錦潭絲浮而滑夾路絲紅而枯水池山絲枯而燥皆不宜筆墨矣論歙研與希鵠微有同異

於闐國石出堅土中色深如藍黛一品斑斕白脈防防光燦謂之金星石一品色深碧光潤謂之翡翠屢試之正可屑金潤而無聲然石之一叚凡廣丈餘擇其十分之一二無纎毫瑕玷者極少故所產處貴翡翠而賤金星

書畫之外古器爲重守財虜目不識丁以此爲無益之好不知三代咸貴之周爲甚按禮天府凡國之玉鎭大寶器蔵焉若有大祭大喪則出而陳之旣事蔵之玉鎭大寶器玉瑞玉器之美者禘祫及大喪陳之以華國若顧命陳寶則赤刀大訓璧琬琰在西序大玉夷玉天球河圖在東序之舞衣大貝鼖鼓在西房和之弓垂之竹矢在東房武王克商周公相王室分魯侯以大路大旂夏后氏之璜封父之繁弱【卽陽貨所盜】分衛康叔以大路少帛綪筏旃旌大呂分唐叔以大路宻須之鼓闕鞏姑洗又賜晉文以二路鏚鉞彤弓魯桓公二年取郜大鼎於宋納於太廟成二年齊侯使賔媚人賂晉以紀甗玉磬襄十二年季武子入鄆取其鐘以爲公盤十九年以所得齊之兵作林鐘二十五年鄭入陳陳賂鄭以宗器晉伐齊齊賂晉以宗器昭七年齊伐燕燕賂以瑤甕玉櫝斝耳晉賜子產以莒之二方鼎十六年齊伐徐徐賂以甲父之鼎定六年叔文子謂衛侯曰昭公之難君將以文之舒鼎成之昭兆定之鞶鑑納之擇用一焉哀十四年向魋出於衛公父氏攻之求夏后氏之璜與之他玉而奔齊當時非乏珠寶而所重在此自秦不師古而玆好微矣

虞夏而降制器尙象著焉後世由漢武帝汾睢得寶鼎因更其年元而宣帝又於扶風亦得鼎款識曰王命屍臣官此狥邑及後和帝時竇憲勒燕然還有南單於者遺憲仲山甫古鼎有銘而憲遂上之凡此數者咸見諸史記所彰灼者迨魏晉六朝隋唐亦數數言獲古鼎器梁劉之遴好古愛奇在荊州聚古器數十百種又獻古器四種於東宮皆金錯字然在上者初不大以爲事獨宋朝來寖乃珍重始則有劉原父侍讀爲之倡而成於歐陽文忠公又從而和之則若蔡君謨蘇東坡數公云爾初原父號博雅有盛名曩時出守長安長安號多古簋惇鏡甗尊彜之屬因自著一書號先秦古器記而文忠公喜集往古石刻遂又著書名集古錄咸載原父所得古器銘款由是學士大夫雅多好之此風遂一煽矣元丰後又有李公麟者出公麟字伯時實善畫性希古則又取生平所得曁其聞睹者作爲圖狀說其所以而名之曰考古圖傳流至元符間太上皇卽位憲章古始然追唐虞之思因大崇尙及大觀初乃仿公麟之考古作宣和殿博古圖凡所蔵者爲大小禮器則已五百有幾世旣知其所以貴愛故有得一器其直爲金錢數十萬後動至百萬不啻者於是天下塜墓破伐殆盡矣獨政和間爲最盛尙方所貯至六千餘數百器遂盡見三代典禮文章始端州上宋成公之鐘而後得以作大晟及是又獲被諸制作於是聖朝郊廟禮樂一旦遂復古跨越先代嘗有防以所藏列崇正殿曁兩廊召百官而宣示焉時所重者三代之器而已若秦漢間物非殊特蓋亦不收及宣和後則咸貯錄且累數至萬餘若岐陽宣王之石鼓西蜀文翁禮殿之繪像凡所知名罔間巨細逺近悉索入九禁而宣和殿後又剏立保和殿者左右有稽古博古尙古等諸閣咸以貯古玉印璽諸鼎彞禮器法書圖畫盡在及遇僭亂側聞都邑傾覆悉入於金矣

欲辧古器則有所謂款識蠟茶色朱砂斑眞靑綠井口之類方爲眞古其制作有雲紋雷紋山紋輕重雷紋垂花雷紋鱗紋細紋粟紋蟬紋黃目飛防饕餮蛟螭虯龍麟鳳熊虎龜蛇鹿馬象鸞防犧蜼鳧雙魚蟠虺如意圜絡盤云百乳鸚耳貫耳偃耳宣耳附耳挾耳獸耳虎耳獸足防足百獸三螭穟艸瑞艸篆帶【若蚪結之勢】星帶【四旁飾以星象】輔乳【鐘石用以節樂者】碎乳【鐘名大乳三十六外復有小乳周之】立防雙防之類凡古器制度一有合此則以名之如雲雷鐘鹿馬洗鸚耳壺之類是也如有款識名如周叔液鼎齊侯鐘之類是也古器之名則有鐘【大曰特中曰鎛小曰編】鼎尊罍彞舟【類洗而有耳】卣【音酉中尊器也有攀蓋足類壺】瓶爵斗【有耳有流有足流卽觜也】巵觶【之跂切酒觴也】角【類彞而無柱】桮惇簠【其形方】簋【類鼎而矮蓋有四足】豆甗【牛偃切無底甑也】錠【徒經切又都定切】斚觚鬲【形制同鼎漢志謂空足曰鬲】鍑【才宥切玉篇云似釡而大其實類小甕而有環】盉【戶戈切又胡臥切盛五味之器也似鼎而有蓋有觜有執攀】壺【其類有四名曰圓曰方曰曰溫】盒【放含切覆蓋也似洗樣而腰大有足有提攀】瓿【蒲後切類壺而矮】鋪【類豆鋪陳薦獻之儀】【類釡】鑑【盛水器上方如斗鏤底如風窻下設盤以盛之】匜【弋支切沃盥器】盤洗盆絹【呼切類洗玉篇云小盆也】杅磬錞鐸鉦【類鐘而矮】鐃戚鐓【飾物柄者】奩鑑【卽鏡】節鉞戈矛盾弩機表座旂鈴刀筆杖頭蹲龍【宮廟乘輿之飾或云闌楯間物】鳩車【兒戲之具】提梁龜蛇硯滴車輅托轅之屬此其大槪難於盡備然知此者亦思過半矣

夏尙忠商尙質周尙文其制器亦然商器質素無文周器雕篆細宻此固一定不易之論而夏器獨不然嘗見夏雕戈於銅上相嵌以金其細如髮夏器大抵皆然歲久金脫則成陰竅以其刻畫者成凹也銅器入土千年純靑如鋪翠其色子後稍淡午後乘陰气翠潤欲滴間有土蝕處或穿或剝並如蝸篆自然或有斧痕則是僞也銅器墜水千年則純綠色而瑩如玉未及千年綠而不瑩其蝕處如前今人皆以此二品體輕者爲古不知器大而厚者銅性未盡其重止能減三分之一或減半器小而薄者銅性爲水土蒸淘易盡至有鉏擊破處並不見銅色惟翠錄徹骨或其中有一綫紅色如丹然尙有銅聲世古則不曾入水土惟畱傳世間色紫褐而有硃砂斑甚者其斑凸起如上等辰砂入釡以沸湯煮之良久斑愈見僞者以漆調朱爲之易辧也三等古銅並無鮏气惟土古新出土尙帶土气久則否若僞作者熱摩手心以擦之銅腥觸鼻所謂識紋款紋亦不同識乃篆字以紀功所謂銘書鐘鼎夏用鳥迹篆商則虫魚周以虫魚大篆秦用大小篆漢以小篆隸書三國隸書晉宋以來用楷書唐用楷隸三代用陰識謂之偃蹇字其字凹入也漢以來或用陽識其字凸間有凹者或用刀刻如鐫碑蓋陰識難鑄陽識易爲決非三代物也款乃花紋以爲飾古器款居外而凸識居內而凹夏周器有款有識商器多無款有識古人作事精致工人預四民之列非若後世賤丈夫之事故古器款必細如髮勻整分曉無纎毫糢糊識文之筆畫宛如仰瓦而不深峻大小深淺如一亦明淨分曉無纎毫糢糊此蓋用銅之精者並無砂顆一也良工精妙二也不吝工夫非一朝夕所爲三也今設有古器款稍或糢糊必是僞作質色臭味亦自不同句容器非古物蓋自唐天寶間至南唐後主時於升州句容縣置官塲以鑄之故其上多有監官花押其輕薄漆黑款細𨿽可愛要非古器嵗久亦有微靑色者世所見天寶時大鳳環瓶此極品也僞古銅器其法以水銀雜錫末卽今磨鏡藥是也先塗在新銅器上令勻然後以釅醋調細碙砂末筆蘸勻上候如蠟茶面色急入新汲水滿浸卽成蠟茶色候如漆急入新水浸成漆色浸稍緩卽變色矣若不入水則成純翠色三者並以新布擦令光瑩其銅腥爲水銀所匱並不發露然古銅聲微而淸新銅聲濁而閧不能逃識者之見古人惟鐘鼎祭器稱功頌徳則有識盤盂寓戒則有識他器亦有無識者不可遽以爲非但辧其體質款紋顏色臭味足矣

說略卷二十二

欽定四庫全書

說略卷二十三

明顧起元撰工考下

夢溪筆談云禮書所載黃彜乃畫人目爲飾謂之黃目予遊闗中得古銅黃彜殊不然其刻畫甚繁大體似繆篆又如防盾間所畫回波曲水之文中間有二目如大彈丸突起煌煌然所謂黃目也視其文髣髴有牙角口吻之象或說黃目乃自是一物又予昔年在姑熟王惇城下土中得一銅鉦刻其底曰諸葛士全茖鳴鉦茖卽古落字也此部落之落士全部將名其鉦中間鑄一物有角羊頭其身亦如篆文如今時術士所畫符傍有兩字乃大篆飛防字篆文亦古怪則鉦間所圖蓋飛防也飛亷神獸之名淮南轉運使韓持正亦有一鉦所圖飛防及篆字與此亦同以此驗之則黃目疑亦是一物飛防之類其形狀如字非字如畫非畫恐古人別有深理大抵先王之器皆不茍爲昔夏后鑄鼎以知神姦殆亦此類恨未能深究其理必有所謂或曰禮圖罇卣極多安得言無如禮圖甕以瓦爲之左傳卻有瑤甕律以竹爲之晉時舜祠下乃發得玉律此亦無常法如蒲谷璧禮圖悉作艸稼之象今世人發古冢得蒲璧乃刻文蓬蓬如蒲花敷時谷璧如粟粒耳則禮圖亦未可爲據也酒正與冪人皆言八尊小宗伯與司尊彜皆言六尊曰八尊者言尊之實故曰以實八尊實五齊者五尊實三酒者三尊曰六尊者言尊之名故曰辧六尊之名物犧尊象尊著尊壺尊太尊山尊也五齊者泛齊醴齊盎齊緹齊沈齊三酒者事酒昔酒淸酒漢儒多據東漢時名物說五齊三酒更代易世之後經文尙易通解說更難省矣大抵五齊三酒皆先濁者而後淸者五齊專用於祭祀三酒通用於燕飲至今大祭祀必有投尊設而不斟太尊山尊著尊及犧象各一以受五齊壺尊凡三以受三酒又設明水五尊於五齊之右設酒三尊於三酒之右於是八尊或稱十六尊然十六尊卽八尊也八尊卽六尊也周人備四代之制明堂位言泰有虞氏之尊山罍夏后氏之尊著殷尊犧象周尊不及壺尊說文云昆吾尊也陳氏禮書云虞尙陶則太尊宜以瓦殷尙梓則著尊宜以木著尊者著地無足壺尊當證於投壺大小戴於投壼皆不言足亦當如著尊無足矣虞夏殷之尊可不費辭說而定獨犧象周尊於世代爲近自漢儒紛紛至今未定方且疑犧獻之音況能定其制度哉鄭司農以獻爲犧猶指定莎音諸儒因閟宮詩犧尊將將以箋文有莎飾之說又謂刻鳳凰於尊其羽婆娑以此取音於娑人謂犧尊飾翡翠象尊飾鳳凰然則曷不以象爲娑當漢之時詩樂未盡廢必有樂工能識犧尊爲娑音者儒者莫究犧尊之所以爲娑托於鳳羽婆娑然則是尊也曷不曰鳳尊而曰好尊愚嘗以詩協音考之古字莎沙同音故莎娑等字諧聲於沙此莎飾之所以音娑也犧之爲娑亦如皮之爲婆儀之爲莪犧尊將將之上文享以騂犧協降福孔多一詩之中具有顯證騂犧尙且音娑則犧尊之犧非緣酒尊而異其音也說文引賈侍中云犧非古字蓋古者犧通爲戲以其字音之相同戲或爲獻以其字文之相類故集韻以犧獻二字互見二韻或謂犧本虛宜反切騂犧協虛何而犧尊爲桑何反切疑若小異是則然爾而訶娑字音可以相入如華之爲敷泄之爲泄委蛇之爲佗亨之音烹單之音燀二音皆不可以了義字母爲拘者古人之音在易詩書者盡爲後儒所變獨周禮之獻尊詩之犧尊左傳之犧象猶得存三代之舊音知犧尊所以音娑則尊當爲牛而鳳羽婆娑之說非也又可知象尊爲象而象骨飾尊之說非也魏太和中靑州人得齊大夫送女器爲牛而背負尊王肅以爲刻全牛鑿其背爲尊一以爲負一以爲鑿阮諶則爲畫牛象於尊聶氏三禮圖亦謂飾以牛犧之爲牛儒者旣不考古音至其形制爲翠爲鳳爲牛曰全牛曰畫牛曰負曰鑿曰飾如聚訟之言未易歸一朱文公請從政和新圖厥後以尊口不堪施勺或疑其制未盡然豫章學宮有作負尊之犧象者彼齊大夫送女器出於魏太和中而王肅爲王朗之子固亦魏人也宋亦有王肅多論禮器及深衣等制度此或宋之王肅所言負之與鑿有未可以臆斷者然於施勺則負爲便矣尊字或從缶或從木上古尊罍陶瓦其次刳木後範金之制不一八尊之中太尊居尊宜上陶著尊宜上梓他尊則範金可也

梁孝王有罍尊直千金戒後世善寶之或曰尊罍異制不得同名考之漢謂罍尊蓋彜卣罍器也卣中尊也然則罍大尊可知也古之酌酒皆取罍故廟堂之上罍在阼犧尊在西則罍謂之尊可也應劭曰罍畫云靁之象以其爲罍故飾以雷者比其文也

鼎之制見於三禮鼎器圖者最古謂以銅爲之三足鼎也其後劉向謂湯使人持三足鼎祝於山川漢得於魏睢適三足故有司得以借其說謂泰帝與神鼎一黃帝作寶鼎三禹鑄九鼎象九州皆嘗享上帝鬼神其空足曰鬲以象三徳諸儒許愼蘇林如淳顏師古輩皆謂禹之鼎惟其三足以有承也韋昭以左氏說莒之二方鼎乃謂其上則方矣其下則圜與祭用鼎鬲無所異然亦不知考於古也昔禹使飛防析金於山以鑄鼎昆吾使翁雞乙灼白若之龜鼎成四足而方不灼自成不舉自藏不遷自行而古之爲鼎四分其足以有承者𨿽禹猶然則知鼎之有方者從來尙矣

詩曰於豆於�傳曰瓦豆謂之�豆之制則曰毛氏謂瓦豆爲�木爲豆不知古者銅爲蓋有制也夫五齊七醢七菹三臡此豆實也淸廟未食則爲朝事以菹臡爲薦至於薦熟則蠃蠯蚳魚屍旣食矣後夫人亞獻故有加豆房中之羞主婦主之則有羞豆加豆有鐙有校故禮曰夫人薦豆執醴者授之執鐙此加豆也豆今存者已眾其鐙不具者朝事及賔客饋食之器也若後夫人當獻於屍則執醴者供之故授夫人以豆而執鐙禮有嚴其分者𨿽一器猶有存也鄭康成曰豆以木爲之受四升比宜梁正阮湛相承以自絕於禮者蓋漢世其器未出故論如此也

周之豆有蓋有柱傳曰蓋謂之會有會可仰以食故饋食禮曰佐食啟會郤於惇南先儒謂佐食者取會郤置而奠之以待屍入而食公食大夫禮曰嘗卒食爲飯先儒謂取飯於惇蓋仰會而食置其餘以待餕也夫宴豆蠃蠯蚳魚其爲加豆芹蒲箈筍房中之豆酏食糝食不爲飯器也呂靜曰飯器謂之簋古之爲惇甗盤柈亦或用以爲飯之薦然仰會以飯自豆以分古之食禮如此也

博古圖簠簋豆鋪同爲一類簠盛加膳簋盛常膳豆盛水土之品實濡物之器也禮必從豆以禮之不可廢也丰必從豆以時之不可緩也戲必從豆以交際之不可忘也鋪亦古器名有公劉鋪有天君養鋪形亦如簠但簠方而鋪圓耳漢門有鋪首正象其形乃鋪陳之義又按鋪字從金宮門銅環所謂金鋪也其制不始於漢三代以來有之或以葦索或以螺蚌或以金銅各隨其所王之徳今俗嵗節以葦索門亦古意內典金摩竭魚裝飾門柱亦金鋪之象也

昔許愼以盉爲調味器顧野王直以盉爲味陸灋言以盉爲調五味鑊今考於書則以鑊爲防而以防爲瓽瓽爲器盆之大者盌則小於盆而同制矣則盉不可謂鑊孫彊亦以盉爲大鑊又曰鑊大鼎也劉臻呂忱以鐫爲大鐘皆非有據少牢饋食禮曰羮定雝人陳鼎五三鼎在羊鑊之西二鼎在豕鑊之西而禮經攺盉爲鑊則失其制久矣灋言𨿽能辧其名而不知鑊非可用割烹則亦誤也古之饗祭防在廟門之東故初陳鼎於盉西後陳鼎於阼階防爲竈盉卽煮薦體之器也升食者自盉以受於鼎鼎陳阼階則薦食於上矣故實鼎曰脀【音徵】實俎曰胾肩臂臑謂之前體膊胳謂之後體正挺橫脊謂之體薦短正代脇謂之體解故體各異盉盉別一鼎盉中肉熟各升於鼎故取於盉以實鼎取於鼎以實俎然後可以饗可以薦熟禮之成也

禮器有惇謂有虞氏之制也周制則士用之大夫以上則簠簋矣皆黍稷器也惇音頓漢人謂爲頓設也玉府讀如對今轉爲平聲非也惇無蓋傳曰惇有首者尊者器飾也飾器象龜故經曰惇南首明象龜虫獸之形則古者形制亦不一特尊者有飾故與簋類其無飾者則不以龜爲蓋知爲上士之器也

古器有缶傳曰盎謂之缶鄭康成許愼服虔皆以缶爲瓦又曰汲器又謂缶無以五金名者今考弡伯作匧銘殆與此類知其卽爲簠也古者缶簠同文特後世不知考耳

東觀漢記今日歲首謂上雅壽雅酒閜也魏文帝典論荊州牧劉表子弟以酒器名三爵上者曰伯雅中者曰仲雅小者曰季雅隠窟雜誌宋時閬州有三雅池古有修此池得三銅器狀如酒杯各有篆文曰伯雅仲雅季雅當時𨿽以名池而不知爲劉表物也廣韻防字注云酒器防卽雅字也吳均詩傾三雅巵今人語曰雅量伎人送酒曰雅酒蓋本此云

鸞車有虞氏車也大路殷路乘路周路山車殷瑞見禮緯巾車玉路金路象路革路木路周制見考工記金根車秦制卽殷桑根車也鳳皇車五色安車立車見漢官鹵簿圖翟車安車見周禮道車遊車見甘泉鹵簿三蓋車一名芝車又名耕根車見宋書戎車夏曰鉤車殷曰寅車周曰元戎獵車一名蹋豬車魏文帝攺曰蹋虎車指南車周公所作後張衡馬鈞解虎狐生復制之記裏車未詳所由來亦髙祖定三秦所獲輦車周禮王后五路之卑者也桀乘人車乃夏后氏末代所造未知何代去其車輪夏曰余車殷曰胡車周曰輜車並見宋志犢車軿車之流也漢諸侯貧者乘之軺車漢代用之追鋒車去蓋駕馬雲母車以飾名並晉制也四望車晉宋制輕車古戰車輼輬車載大行見史記科車無蓋者又騾車羊車見晉史棧車見詩鹿車小可容鹿廣柳車喪車也並見漢書武剛車兵車見史記柴車見梁書何偃傳柏車輦車墨車役車軘車容車婦人所載施蓋帷隠其形容也衣車小車髙車羔車檻車軺車輜車軿車皆見劉熙釋名

楊用修記魏蘇則與吉茂同隠太白山則爲侍中侍中親省起居故謂之執虎子茂見則曰仕進不止執虎子則笑曰誠不能效汝蹇蹇鹿車驅按漢世有諺語云仕宦不止車生耳謂重較也吉茂反語以戲蘇則謂不得坐重較車而反執虎子也陳晦伯正楊辧之更不明按虎子防器也漢侍中親省起居不免奉溺器漢孔安國以儒者特聽掌禦唾壺朝廷榮之鹿車柴車也中僅容一鹿故名漢冗散郎乘鹿車見趙憙傳茂以則𨿽貴而防故笑之則謂我𨿽防不若汝之遲滯也以虎子對鹿車又借仕宦不止車生耳意非謂重較反語也

世率以板輿爲奉母事取潘安仁閒居賦不知當時三公告老亦許以板輿上殿如傅祗者是則板輿事不可專爲奉母也梁韋睿以板輿自載督厲眾軍則知板輿不止一事矣

帆字符咸切舟上幔也又扶泛切使風也舟幔則平聲使風則去聲蓋動靜之異也劉熙釋名曰隨風張幔曰帆注去聲廣韻曰張布障風曰帆音與梵同左傳宣十三年注拔斾投衡上使不帆風謂車斾之受風若舟帆之帆風也舟帆之帆平聲帆風之帆去聲疏雲帆是扇風之名今人同作平聲音非也

鴻耳船神名梁簡文記雀室在船廬上可以候遠若雀巢也鷁首畫水鳥於船頭以辟水怪也艨艟外狹而長戰船也蜂舟武王舟也見拾遺記玉翼伍子胥所制取鳥之輕飛疾逝也須慮越人名船見越絕書余皇吳王僚船也太白秦船也逐龍漢船也鴻毛漢影娥池舟也鳴鶴容與淸廣采菱漢太液池舟也赤馬又馳馬吳孫權舟也鴨頭諸葛恪船也飛雲蒼隼先登飛鳥晉戰船也紫宮升進曜射獵飛龍晉天泉池舟也指南晉靈芝池舟也雲母晉金和池舟也華泉常安晉都亭池舟也靑雀陶偘舟也靑翰鄂君舟也翔鳳宋孝武舟也淩風舸仙舟也輕利船梁舟也朱雀航陳舟也龍舟鳳艒見隋志水龍隋戰艦見文帝答梁睿詔又漢樓船戈船蜀王鸚鵡舟唐鸜鵒白鵠浮雲舟梁鯿魚舟楚飛鳧舟又曰靑鳧一名鳧車又宛渠國螺舟又有蓮葉舟沙棠舟木蘭舟芙蓉艦【見三十國春秋】又竹船剖巨竹爲之桂舟柏舟楊舟皆以木名者也

春官巾車王之五路玉輅建太常金路建大旂象路建大赤革路建大白木路建大麾而司常九旗之名物日月爲常交龍爲旂虎豹爲旗鳥隼爲旟龜蛇爲旐今以五路所建儷之太常大旂已著其名攷其餘者大赤蓋旟也太白蓋旗也大麾蓋旐也何以知之以所飾之物辧之龍位東故斾之色宜靑鳥隼位南故旟之色當赤熊虎位西故旗之色當白龜蛇位北故旐之色當黑由鳥隼熊虎觀之則知大赤大白之爲旟與旗也蓋巾車或謂之太常大斾者以旗之名言之或謂之大赤大白者以物之色言之皆互相見也於玉路言常金路言斾則象爲旐可知矣於象路言大赤革路言大白則玉路所建之常爲黃金路所建之斾爲靑木路所建之旐爲黑可知矣而先儒乃謂大赤爲通帛之旃以大白爲商之色太麾不在九旗之數而少九旗之帛皆用絳悉非也

王世將表中有云頓乏勿勿按顏氏家訓云世中書翰多稱勿勿相承如此莫原其由或有妄言此忽忽之殘缺耳說文勿者州裏所建之旗蓋以趨民事故悤遽者稱勿勿顏氏以說文證此字爲長而今世流俗又妄於勿字中斜一防讀爲怱字彌失眞矣按祭義勿勿諸其欲其饗之也注勿勿猶勉勉也慤愛之貌杜牧之詩浮生長勿勿是知勿勿出於祭義唐人詩中用之不特稱於書翰耳

齊景公招虞人以旌周官全羽爲旞析羽爲旌又道路用旌節卽此旌也顧愷之畫蘇武所持之旌上員如幢下復數層紅羽鬖鬖然如夜合花卽周官所謂析羽也今鹵簿中節亦頗類此然漢節但旌節之一制耳至於龍節虎節玉節之類乃後世虎符之屬是也但可合符者皆謂之節不必盡若旌幢也

五瑞引三圭二璧爲注是周禮不知唐虞時如此否桓圭防植謂之桓桓宮室之象所以安其上也長九寸信圭躬圭蓋皆以形爲琢飾文有麄縟欲其愼行以保身皆長七寸或曰直者爲信其文縟細曲者爲躬其文麄略谷璧蒲璧谷所以養人蒲爲席所以安人蓋琢爲谷稼蒲葦之文徑五寸凡圭廣二寸厚半寸璧則內有孔外有玉其孔謂之好肉倍好謂之璧好倍肉謂之瑗肉好若一謂之環

禹貢瑤琨篠簜疏曰竹闊節曰簜周禮掌節凡邦國之使節山國用虎節土國用人節澤國用龍節皆以英簜輔之注云簜當爲帑謂之函器盛此節或曰英簜畫函也幹寶曰英刻書也簜竹箭也刻而書其所使之事以助三飾之信則漢中之百使符者亦取則於故事也郭知集韻序銀鉤乍閱簜櫛行披

倦遊錄述流蘇之制但云五防同心而下垂者莫能言其始黃公紹書林亦止引晉書割流蘇爲馬帴皆後世幃帳間所懸耳古者流蘇蓋樂器之節前漢書禮樂志薛瓚注作流遡周禮金鐲節鼓鄭注云後世合宮懸用之而有流蘇之飾樂器而用以爲幃帳之懸則自晉以後始也

沈約曰案周禮辧載法物莫不詳究然無相風畢网旄頭之屬此非古制明矣然觀張華相風賦曰爰在保章世序其職辧風候方必立凖極乃知本周禮保章之意所謂畢网旄頭其說不一備見宋志魏命晉王建天子旌旗置旄頭云防徐廣注云防疑是罼防詩序曰齊侯田獵罼弋晉武帝問侍臣旄頭何義彭推對曰秦有奇怪觸水截水無不崩潰惟是畏旄頭故虎士服之此秦制也張華曰有是言而事不經臣謂壯士之怒髮踴衝冠義取於此摯虞決疑無所是非惟徐爰曰案天文畢昴之中謂之天街故車駕以畢防前引畢方昴員因其象星經昴一名旄頭故使執之者冠皮毛之冠也隋志亦有是說然則薛綜東京賦潘嶽借田賦所謂云防者卽畢网也齊陳梁書載儀衛處亦曰旄頭云防彭推所說見列異

李正文資暇集曰借書集俗謂借一癡與二癡索三癡還四癡又杜元凱遺其子書曰書勿借人古諺云借書一嗤還書二嗤後人生其詞至三四譌爲癡或曰癡甚無謂當作瓻觀廣韻張孟押韻所載瓻字皆曰借書盛酒器也故魯文淸公還鄭侍郎通鑑詩曰借我以一鑑還公無兩瓻然又觀魯直詩曰願公借我藏書目還持一鴟開鎖魚蘇器直詩曰休言貧病惟三篋已辦借書無一鴟又曰去止書三篋歸亡酒一鴟曰慙無安世書三篋濫得雄酒一鴟皆以爲鴟夷之鴟也

北史楊愔傳以方麯障面讀者不解方麯爲何語按說文作筁蠶薄也通作曲禮記曰薄漢書周勃傳織薄曲爲業方言薄謂之曲此云方曲障面蓋竹織方扇也古以蕭艾達神明而不焚香故無香鑪今所用皆以古人祭器爲之爵鑪則古之踽足豆香毬古之鬵具等其等不一或有所鑄而象古之爲者惟博山鑪乃漢太子宮所用香鑪之制始於此亦有僞者

錢鎭州詩題者多雲寶子弗知何物考之乃迦葉之香鑪上有金華華內乃有金臺卽臺爲寶子則知寶子乃香鑪耳其圜若重規亦漢丁緩被中之制也

孟光舉案齊眉俗直謂几案耳按呂少衛語林案乃古盌而謂舉盌與齊眉耳張平子四愁詩何以報之靑玉案正謂靑玉盌也

詩夏屋渠渠古注屋具也字書夏屋大俎也今以爲屋居非矣禮周人房俎魯頌籩豆大房注大房玉飾俎也其制足間有橫下有柎似乎堂後有房然故曰房俎也又禮童子幘無屋皆可證

古人奇器載記中所紀者甚眾爲略疏之董偃有玉精盤貯冰與冰同潔侍者誤拂之冰玉俱碎乃於塗國所貢也武帝以此賜偃見三輔黃圖黃帝時有瑪瑙甕堯時猶存甘露在其中盈而不竭謂之寶露見十洲記元載代宗曰平嶺南進琉璃盤面闊九寸朕以爲寶及破載家得一尺面者見鄴侯家乘董偃設琉璃帳見東方朔十洲記唐貞元年州坊市丐者自稱媚兒姓胡懷中琉璃瓶可受半升口如葦管以物投之無所不納乃至車驢亦然見太平廣記楊太眞有水晶屏風刻美女可二三寸妃以遺國忠置之樓上常偃息其下一日國忠獨臥屏上諸女悉下各通名國忠驚叱皆復歸屏見楊妃外傳虢國夫人有夜明枕置於堂中不假燈燭紅光照室龜玆國進枕一色若瑪瑙溫潤如玉枕而寐則十洲三島盡在夢中帝因號遊仙枕見開元天寶遺事盧簡辭盧昂坐贓辭窮按得瑟瑟枕大如斗見雜誌韋弇遇玉淸之女持寶以贈出一枕似玉微微有紅紋如粟奇光炳然曰紅麩枕也見唐張續宣室志元和八年大軫國貢重明枕長一尺二寸髙六寸潔白如水晶中有樓臺之狀四方中有道士持香執簡循環不已謂之行道眞人其瓦木丹靑衣服簪紱纎悉備具通瑩如水覩物見杜陽編周穆王時渠胥國貢火齊鏡廣三尺六寸暗中視如晝人向鏡中語則鏡中響應見拾遺記髙祖入咸陽宮得方鏡廣四尺髙五尺九寸表裏有明人照之影則倒見以手捧心可照見五藏歷然無疑見西京雜記隋王度有寶鏡歲疫令僕持鏡詣裏有疾者照之卽愈皆雲龍駒持一月光彩被體淸涼而愈見異聞集顓頊髙陽氏有畫影劍騰空劍若四方有兵此劍則飛赴指其方則尅未用時在匣中常如龍虎吟見拾遺記昆吾刀周穆王時西胡所獻切玉如泥見十洲記周昭王時塗修國獻靑鳳丹鵲各一雌雄孟夏取鵲翅爲扇一名條光一名反景見拾遺記內庫有一酒杯靑色而紋如亂絲其薄如紙於杯足上有鏤金字名曰自暖杯七寶硯鑪一所曲盡其巧每至冬寒硯凍置於鑪上硯冰自消不勞置火王元寶家有龍皮扇子每暑月宴客以此扇子置於坐前新水灑之則颯然風生客有寒色隠士郭光有一拄杖色如朱漆叩之則有聲每出處遇夜則此杖有光可照十丈之內岐王有玉鞍一面冬月用之𨿽天气嚴寒此鞍在上坐如溫火之气見開元天寶遺事魏後有瑪瑙榼容酒三升玉縫之人稱爲西域之鬼作撒馬罕兒卽漢之罽賔國也進一杯名照世杯光明洞徹照之可知世事見畱靑日札唐李濬紀物之異聞雷公璅辟塵犀簪暖金魚袋靑龍皮鄱陽王墓中自動墨研日中軟杖子龍腦香昆侖子元先生贈韋丹尙書鮫綃鏤白玉香囊並玉璅子長三尺餘異竹蔑長二百餘尺黃楊枕文有仙人乘龍形桃源洞中仙人棊子不生澁鐵腰帶韋縠尙書夢中所得軟羅纈巾西蜀織成蘭亭罽賔國黃金衣筆管上鏤盧思道燕歌行拂菻國雕紫文瑪瑙如小合底寫國王貌蓋上小貌亦類之白玉劍長二尺餘共二十一事其二原板刓缺不具見松牕雜錄髙祖初入咸陽宮有靑玉九枝燈髙七尺五寸下作盤龍以口銜燈然則鱗甲皆動炳爛若列星有玉篴長二尺三寸六孔吹之則見車馬山林隠隠相次吹息則不復見銘曰昭華之管見西京雜記宋余尙書靖慶曆中知桂州境窮僻處有林木延袤數十里每至月盈之夕輒有笛聲發於林中土人云聞之已數十年矣公遣人尋之聞其聲自一大柏木中出乃伐取以爲枕笛聲如期而發公甚寶惜後公弟命工解之見木之文理正如人月下吹篴之像𨿽善畫不及也重以膠合之則不復有聲矣見遁齋閒覽唐宣宗朝日本國王子來朝善圍碁帝令待詔顧師言與之對手王子出本國楸玉碁局冷暖玉碁子蓋玉之蒼者如楸色其冷暖者冬暖夏冷見杜陽編余杭萬氏有水盆徒一尋常瓦盆耳冬月以水沃之冰凝成花趺蕚檀蕋皆如眞或時爲梅或時爲菊或時爲桃李以至牡丹芍藥諸名花皆交出之沃水之後隨其所變萬氏嵗必一燕客觀冰花見辟寒錄歷城縣光政寺有磬石形如半月膩光若滴扣之聲及百里北齊時移於都內使人擊之其聲杳絕卻令歸本寺扣之聲如故又荀諷有鐵鏡徑五寸餘鼻大如拳數人同照各自見其影不見別人影見酉陽雜俎吳臺城端門上二鼓初得於會稽雷門傳是越王舊物擊之聲聞洛陽後孫恩亂兵擊破中有二鶴衝天而去見六朝事迹

前所紀奇器未備者今更續志其略南昌國貢紫磁盆可容大斛舉之輕若鴻毛晉中朝有銅澡盆夜有人扣與長樂鐘聲相應周益公必大有鶴飛琖注酒則鶴飛幹則就滅唐有靑玉枕冬暖夏涼醉者睡之卽醒夢者遊仙漢宣帝有西夷貢玉八角升水澆無暑火逼無寒唐有十二時盤隨時轉換物象子鼠換丑牛之類陳思王有鵲尾杓欲勸者呼之卽指其人王肅造銅鼠丸畫夜自轉南中有風貍杖用指禽獸自斃取食隨指如意徐鳳縮節杖如筆管二十年每年生一節後每年減一節北史魏孝武帝後重配元韶後有二玉鉢大小相盛轉而不可出西域鬼作也唐文宗朝有十二玉棋子以按十二時字置水中逐時浮出不爽蘇威有日食鏡日食幾分則鏡面昏處如之唐有瑞英簾人在簾內影之則徧身有光艶異奪目楊光欣有玉龍腹中貯水瀉之有笙簧聲處士皇甫有一辟塵鍼以巾挿鍼可令一身無塵試之者帶巾鍼躍馬塵中人馬無染一防令狐綯有鐵筩徑不及寸長四寸內取出一小捲日中視之乃九經並足其紙卽蠟蒲團其文精妙莫述又傾其中有輕綃一疋長四丈稱之才及半兩李適之酒器有舞仙杯有闗捩酒滿則仙人起舞瑞香毬子浮出琖外元自誠有抵鵲盆色類瑉夏月浸果果水皆寒冬月不凍唐有燧銅鏡向日則火生以艾就之則然王防臨造方丈鏡照見人馬有百里世有透光鏡以鏡承日光則鏡背銘二十字壁上了了分明李徳裕得老叟獻巨桑洛匠斵爲二琵琶槽內生白鴿二羽翼嘴足巨細畢具隋末廣州好事僧有三寶一曰右軍蘭亭一曰鐵如意色如水晶一曰神龜以銅爲之腹受一升以水貯之四足能行

宋張思訓斟酌張衡梁令瓚渾儀之制爲樓閣三層髙丈餘中有輪軸闗柱激水以輪以木偶人爲七直神左撼鈐右扣鐘中擊鼓以定刻數每一晝夜周而復始又作十二神各直一時至其時卽自執辰牌循環而出至冬水凝則以水銀代之元順帝自制宮漏髙六七尺廣半之造木爲匱藏壺其中運水上下匱上設三聖殿匱腰立玉女捧時刻籌時至輒浮水而上左右二金甲神一縣鐘一縣鉦夜則神人自能按更而擊無分毫差鳴鐘鉦時獅鳳在側者皆自翔舞匱之東西有日月宮飛仙六人立宮前遇子午時自能耦進度仙橋達三聖殿復退立如前魏明帝時有上百戲者能設而不能動帝以問馬鈞可動否對曰可動帝曰其巧可益否曰可益受詔作之以大木雕構搆使其形若輪平地施之以水發焉設爲女樂舞象至令木人擊皷吹簫作山嶽使木人跳丸擲劍緣繩倒立出入自在百官行署舂磨鬭雞變巧百端元興隆笙制以楠木形如夾屏上銳而面平縷金雕縷枇杷寶相孔雀竹木雲气兩旁側立花板居背三之一中爲虛樻如笙之匏上豎紫竹管九十管端實以木蓮苞櫃外出小橛十五上豎小管管端實以銅杏葉下有座獅象繞之座上櫃前立花板一雕鎪如背板間出一皮風口用則設朱漆小架子於座前擊風囊於風口囊面如皮琵琶朱漆雜花有柄一人挼小管一人鼓風囊則簧自隨調而鳴中統間回回國所進以竹爲簧有聲而無律玉宸樂院判官鄭秀乃考音律分定淸濁增攺如今制其在殿上者盾頭兩旁立刻木孔雀二飾以眞孔雀羽中設機每奏工三人一人鼓風囊一人按律一人運動其機則孔雀飛舞應節漢張衡造候風地動儀以精銅鑄成圓徑八尺合蓋隆起形似酒樽飾以篆文山龜鳥獸之形中有都柱傍行八道施闗發機外有八龍首銜銅丸下有蟾蜍張口承之其牙機巧制皆隠在樽中覆蓋周宻無際如有地動樽振則龍發機吐丸而蟾蜍銜之振聲激伺者因此覺之𨿽一龍發機而七首不動尋其方面乃知震之所在驗之以事合契若神嘗一龍發機而地不覺動京師學者咸怪其無證後數日驛至果地震隴西於是咸服其妙又女記裏鼓車黃帝指南車及周公欹器其法並已絕而馬鈞祖衝之燕肅之徒能追修之諸葛孔明木牛流馬祖衝之亦造一器不因風水施機自運不勞人力以上皆極奇之器而今皆不傳

古之名香種種稱異若蟬蠶香【交阯所貢唐宮中呼爲瑞龍腦】茵犀香【西域獻漢武帝用之煮湯辟癘】石葉香【魏文帝時腹題國貢狀如雲母可以辟疫】百濯香【孫亮爲四姬合四炁香衣香百濯不落因名】鳳髓香【唐穆宗藏眞島出焚之崇禮】紫述香【述異記云又名麝香艸】都夷香【洞防記云香如棗核食之不饑】荃蕪香【燕昭王時出波弋國浸地則土石皆香】辟邪香瑞麟香金鳳香【唐同昌公主帶玉香囊中芬馥滿路】月支香【月支國進如卵燒之辟疫百里九月不散】振靈香【十洲記云聚窟洲有樹如楓葉香聞數百里】返魂香震檀香驚精香返生香卻死香【月支國一香五名屍埋地下者聞之卽活見十洲記書】千畝香【述異記云以林名香】馩齊香【出波斯國入藥治百病】龜甲香【述異記云卽桂香之善者】兜末香【本艸漢武帝西王母降焚是香也】沈光香【洞防記云塗魂國燒之有光】沈楡香【拾遺記黃帝封禪焚之】蘅蕪香【漢武帝夢李夫人授此香】百蘊香【飛燕浴身用此】月麟香【文帝宮中愛女號袖裏春】辟寒香【焚之可以辟寒】龍文香【漢武帝時外國進】千步香【南郡所貢】九和香【三洞珠囊曰玉女擎玉鑪焚之】九眞香靑木香沈水香【皆合徳上飛燕襚中物】罽賔國香【楊牧席間焚之上有樓臺之狀】拘勿頭華香【拘勿頭國進香聞數里】精祗香【出塗魂國焚之辟鬼】飛气香【珠囊曰眞人所燒】五枝香【燒之十日上徹九重】羯布羅香【西域記雲樹如松色如冰雪】大象藏香【因龍鬭而生若燒一丸興大光明味如甘露】兜婁婆香牛頭旃檀香【出釋典】明庭香明天發日香【出胥陀寒國】迷疊香【出西域焚之去邪】必栗香【焚之去一切惡气】掲車香【本艸焚之去蛀辟臭】刀圭第一香【唐昭宗賜崔一粒終日旖旎】曲水香【香盤卽之似曲水像】鷹嘴香【畨人出焚之辟疫】乳頭香【曹務光理趙州用盆焚云財易得佛難求】助情香【安祿山進宗含之筋力不捲】夜酣香【帝迷樓所夢也】雀頭香【魏文帝遣使於吳求雀頭香】伴月香【徐鉉月夜露坐焚之故名此】雞舌香【漢侍中刁存事又尙書郎舎雞舌香奏事】安息香【出三佛齊國見香譜】亞濕香【出占城國】金顏香【出大食眞臘國】神精香一名荃蘼一名春蕪【出波弋卽前荃蕪香也其皮如絲可以爲布見洞冥記】沈光香明庭香金防香塗魂香【元封中外國所獻見洞冥記】蓬萊香【卽沈水香結未成者成片如小荷及大菌之狀】鷓鴣斑香思勞香【出日南如乳香】橄欖香【狀如黑膠以上見桂海虞衡志】

東坡云不知桃笙爲何物偶閱方言宋魏之間謂之笙乃悟桃笙以竹爲簟也梁簡文答湘東王獻簟書云五離九折出桃枝之翠筠乃謂桃枝竹簟也桃竹出巴渝間杜子美有桃竹杖歌詩話云按唐萬年尉叚公路北戶錄云瓊州紅藤簟方言謂之笙或曰蘧蒢亦曰行唐沈約奏彈歙令仲文秀恣橫云令吏輸六尺笙四十領何東坡忘此邪又左太衝吳都賦云桃笙象簟韜於筒中注云桃笙桃枝簟也吳人謂簟爲笙劉夢得有詩云蕙風香麈尾月露濡桃笙

列子衛孔周其祖得殷帝三寶劍一曰含光二曰承影三曰宵練楚風胡子之吳見歐冶幹將使作三寶劍一曰龍淵二曰太阿三曰工市後漢肅宗賜尙書三人寶劍韓稜得楚龍淵郅壽得蜀漢文陳寵得濟南椎成典論魏文帝爲三劍一曰飛景二曰流彩三曰華鋌吳越春秋越區冶子作五劍一曰純鉤一作鈞二曰湛盧三曰豪曹一作盤郢四曰魚腸五曰巨闕古今注吳大帝六劍一曰白虹二曰紫電三曰辟邪四曰流星五曰靑防六曰百里史記索隠晉太康地理記天下寶劍韓爲眾有曰棠谿曰墨陽曰合伯曰鄧師曰宛馮曰龍淵曰太阿曰莫耶曰幹將荀子古之良劍有曰桓公之蔥曰太公之闕曰文王之錄曰莊周之曰闔閭曰幹將曰莫耶曰鉅闕曰辟閭一云越王得昆吾之金鑄八劍一曰掩日二曰斷水三曰轉魄四曰懸剪五曰驚鯢六曰滅魂七曰卻邪八曰眞剛

古人殿閣檐稜間有風琴風箏皆因風動成音自諧宮商元微之詩爲啄風箏碎珠玉髙駢有夜聽風箏詩云夜靜聲響碧空宮商信任往來風依稀似曲才堪聽又被風吹別調中僧齊已有風琴引云按吳絲雕楚竹髙托天風拂爲曲一一宮商在素空鸞鳴鳳語翹梧桐夜深天碧松風多孤牕寒夢驚流波愁魂傍枕不肯去翻疑住處鄰湘娥薰風聲盡金風發冷泛虛堂韻難歇常恐聽多耳漸煩淸音不絕知音絕王半山有風琴詩云風鐵相敲固可鳴朔兵行夜騎行營如何淸世容髙枕翻作幽牕枕上聲此乃檐下鐵馬也今名紙鳶曰風箏蓋鳶上有絲鞭因風成韻故名其無絲鞭者不得名箏也

不獨燧人氏上觀星辰下察五木以爲火而竹亦可以取火石亦可以取火又以堅木鉆石亦可以生火古人以陽燧取火於日方諸取水於月淮南子曰陽燧見日則防而爲火陽燧金也取金猛無緣者日髙三四丈持以向日燥艾承之有頃卽焦吹之得火今亦不必用猛金也以水精大珠向日對照以艸紙承其下一防透明紙焦煙起卽得火矣則是方諸取水亦可以取火也一統志名曰朝霞大火珠在占城國出大如雞卵狀類水晶當午置日中以艾借之火出是也

舜爲陶器迄於秦漢今河南土中有羽觴無色澤者卽此類也陸龜詩所謂九秋風露越窯開奪得千峯翠色來最爲諸窯之冠至吳越王有國日愈精臣庶不得通用謂之祕色卽所謂柴窯也或云制器者姓或云柴世宗時始進禦云宋以定州白磁器有芒不堪遂命汝州造靑窯器北唐鄧耀州悉有之而汝爲冠處州之龍泉與建安之烏泥品最下政和間京師自寘窯燒造曰官窯文色亞於汝價亦然鈞州稍具諸色光彩太露器極大中興渡江有邵成章提舉號邵局於修內司造靑器名內窯模範極精油色瑩徹爲世所珍又宋時處州章生兄弟者皆作窯兄所作者視弟色稍白而斷紋多號白圾碎故曰哥窰我明有永樂窰宣徳窰成化窰則皆純白或回靑石靑畫之或加防色宣徳之貴今與汝敵而永樂成化亦以次重矣祕色在當時已不可得所謂內窰亦未見有售者

斗筲斗十升漢志斗者聚升之量筲本作防陳畱曰飯帚宋魏曰箸筩一曰飯器以竹爲之今俗名竹飯器曰筲箕卽簟食之類也

飲器韋昭以爲椑榼晉灼以爲虎子之屬顏師古曰匈奴以月氐王頭共飲血盟是飲酒之器也予意二字原出張騫其言匈奴月氐王以其頭爲飲器【俗謂帝王之頭得爲鉢盂吉祥】榼自今之匾榼虎子便溺之器故顏說爲是也近時人以貯酒之器謂之急須亦止爲一飲字訛之殊不知古人以溺器爲急須乃應急而須待之者反又不知其義也

鋄音減以鏤金飾馬首又曰鐵質金文曰鋄也西京賦金鋄鏤馬融廣成頌金鋄玉瓖詩云鉤膺鏤國語曰懷纓挾瓖皆指此今名馬鞍曰鋄銀事件當用此鋄字或作鑁非【佛經有莎怛鋄之語他書罕用此】婦飾曰瓖嵌生活當用此瓖字俗作廂非

髙子謂禹之聲尙文王之聲蓋槪以聲言未辯其爲何樂而丰氏獨以鐘解之今攷追蠡追字卻回切音堆追琢其章蓋取雕琢之義而字書以爲治玉也周禮有追師掌追衡笄蓋衡笄皆玉飾注謂追猶治也夏后氏之冠曰毋追音牟堆注謂追猶椎也以其形言之又加手爲捶而追捶同義楊子所謂捶提仁義是也徧觀字書並無以追爲鐘紐者丰氏特據考工記有鐘縣謂之旋旋虫謂之幹又因蠡遂附會以爲鐘紐卽周禮之旋虫何其穿鑿之甚也細詳其義當爲捶擊之追無疑又按蠡有四義一良脂切音黎卽瓢勺東方朔以蠡測海者是也一盧戈切音騾卽海中大螺公輸般見蠡出頭濳以足畫之其蠡終日閉戶不出是也一魯果切音裸卽疥病左傳爲其不疾瘯蠡是也一盧啟切音禮說文虫齧木虫是也若此蠡字當從盧啟切爲是蓋髙子以禹之樂用之者多故捶擊之處率皆摧殘欲絕有如蠡齧之形也

髹器謂之西皮者世人誤以爲犀角之犀非也乃西方馬韀自黒而丹自丹而黃時復攺易五色相疊馬鐙磨擦有凹處粲然成文遂以髹器仿爲之事見因話錄杜少陵遊何將軍山林詩雨拋金鎖甲苔臥綠沈鎗竹坡周少隠詩話云甲拋於雨爲金所鎖鎗臥於苔爲綠所沈有將軍不好武之意此瞽者之言也薛氏補遺云綠沈精鐵也引隋書文帝賜張淵綠沈之甲趙徳麟侯鯖錄謂綠沈爲竹引陸詩一架三百竿綠沈森杳冥𨿽少有據然亦非也予考之綠沈乃畫工色之名鄴中記云石虎造像牙桃枝扇或綠沈色或木蘭色或紫紺色或郁金色王羲之筆經云有人以綠沈漆管見遺南史梁武帝西園食綠沈是綠沈卽西皮色也梁簡文詩吳戈夏服箭驥馬綠沈弓虞世南詩綠沈明月劉劭趙都賦弩有黃間綠沈若如薛與趙之說鐵與竹豈可爲弓耶楊巨源詩吟詩白羽扇校獵綠沈槍與杜少陵之句同皆謂以綠沈色爲漆飾鎗柄耳近峯聞略說木匠防卯字引伊川語錄云枘鑿者防卯也防卯圓則圓防卯方則方又引文選注簨如室新構而去其鑿契注鑿契簨也又引金史張中字制小舟不假膠漆而首尾相鉤帶謂之鼓子卯余按防卯字當作簨牡簨字出考工記及文選注而漢書五行志所謂門牡者義取牝牡蓋枘者刻木端以入鑿有牡之象鑿者空其竅以受枘有牝之象簨牡二字古矣防卯字蓋亦後人撰借爾

枘字從木從內考工記調其鑿枘而合之宋玉九辯圓枘而方鑿兮吾固知其鉏鋙而難入也舉子程文襲用枘鑿不相入彼此相效莫知其非也夫枘鑿本相入之物惟方枘圓鑿則不相入今去方圓字而曰枘鑿不相入不通文義矣

今人謂言不相副曰自相矛盾然用之不差而問之不知也按尸子云楚人有鬻矛與盾者譽之曰吾盾之堅莫能防也又譽其矛曰吾矛之利於物無不防也或曰以子之矛防子之盾何如其人弗能應也今之稱自相矛盾本此

後世問卜於神有器名杯珓者以兩蚌殻投空擲地觀其俯仰以斷休咎至後人不專用蛤殻或以竹或以木略斵削使如蛤形中分爲二有仰有俯故亦名杯珓杯者言蛤蜊中空可以受盛其狀如杯也珓者本名爲教言神所吿現於此之俯仰也後人見其質之爲木也則書以爲校字義山雜纂曰殢人擲校是也校亦音珓也今野廟之荒涼無資者止破厚竹根爲之俗呼竹下安教是也至廣韻效部所收則爲珓其說曰珓者杯珓也以玉爲之說文玉篇皆無珓字也按許氏說文作於後漢顧野王玉篇作於梁氏孫愐加字則在上元間而廣韻之成則在天寶十載然則自漢至梁皆未有此珓字知必出於後世意撰幹祿書凡名俗字者皆此類也說略卷二十三﹤子部﹐類書類﹐說略﹥

欽定四庫全書

說略卷二十四

明顧起元撰諧志

今人看街坊雜戲曰社夥蓋南宋遺風也宋之百戲皆以社名如雜劇曰緋緑社蹴毬曰齊云社唱賺曰遏云社行院曰翠錦社撮弄曰云機社之類詳見武林舊事夥者說文多也方言凡物盛而多也或作社火言如火然一烘卽過也宋之鼓板曰衙前一火和雇二火是也又逐賊被獲全火見宋幹徳詔中

弇州贈李釡文曰博物志云堯造圍碁丹朱善之彼王中郎之坐隱支道人之手談雅語也尹文子之諭音劉中壘之兵法正語也杜夫子之禆聖教班蘭臺之象地則效天文通王道誇語也蓋孔子之謂賢於飽食終日者而已所謂小道可觀致逺恐泥者也乃若奕之有品啟自劉宋盛於泰始至宰相論評人主制決噫亦盛矣孟氏有言奕秋通國之善奕者也又杜夫子在西京爲天下第一而吳錄稱嚴子卿碁與皇象書趙達數爲吳中八絕又抱朴子云嚴子卿馬綏明聖於碁者也然則四人者其最上品乎當漢末有馮翊山子道王九眞郭丰善奕曹太祖皆與爭能孟徳旣未瑯然諸君復遇敵手殆難乎上者矣晉氏之季王敬豫與濟陽江霦俱爲中興第一竊謂士大夫之第一猶之王僧防之稱齊髙帝書云爾而是時北燕羅騰字叔龍者究盡其妙獨步當時俄而北平樂抄字少攜者出而與齊要之其猶在敬豫與霦上哉宋文旣好此伎而羊保以賭得宣城郡士林艷之然其品第三不知誰當爲第一者吳郡褚七歲入髙品及長冠絕當時坐從父崇期反累死何尙之特以絕藝爲請不得不死意者其乎湘東素亦偏嗜等於鱁鮧然爲品甚拙而受識甚闇是時用建安王休仁爲圍碁大中正品彭城王抗第一防稽禇思莊夏赤松次之抗神速思莊巧遲抗取勢赤松鬭子此所以小異也然是時魏有範寗兒偕使者李彪來一戰而勝王抗兒亦第一品也梁武帝素工奕奕在能品用湘東例命到漑朱異司其凡而沈約爲之序大抵宋之徐羨之羊保何尙之齊之蕭曄子良柳世隆惲及漑異輩亦僅士大夫錚錚者耳唐之奕以開元王積薪爲第一然所謂孤山老姥婦姑者當逺據其上又有待詔滑能品最髙至爲上帝所取顧師言者不甚著記謂其在大中初行子至三十三著勝神頭國王一曰日本國王第所謂鎭神頭勢今尙在然則能與師言對亦第一品也宋興繼積薪而品髙者爲江右劉仲甫積薪之時有李憨角仲甫時有王憨子角然李憨見輕而王憨見忌最後三衢祝不疑髙仲甫一道許河東晉士明髙仲甫兩道許而劉氏之袒廢矣明興江陰相子先稱國手鄞人樓得達勝之又有一遊僧亦勝之正徳中宰揆之地如李文正東陽楊文襄一淸喬莊簡宇諸公皆好奕而四明範洪重洪之後永嘉鮑一中重鮑生晚不及與洪角而格勝之文襄呼鮑小友爲延譽江淮間而其郡李衝晚出遂與鮑雁行周源又晚出於李徐希聖又晚出於周惜早死皆駸駸角鮑者也此所謂永嘉派也婺汪曙不及鮑者一子程汝亮晚出勝之而亦早死此所謂徽派也顏倫善決局不差一道足迹徧天下無能當者而李時養晚出遂與之角倫防名不復肯應乃遊吳中此所謂京師派也今後進中閩有陳生蔡生越有岑生有方生鼎立而蔡與岑尢張甚皆未可量也始永嘉守修郡誌志伎藝曰鮑一中奕品第一李衝次之衝意不樂遂罷不復志而最後衝且老矣與戰大敗數避匿程汝亮之遇一再北遂爲勁敵云

弇州又有云問段柯古所載鳩摩羅什爲人奕起子空處皆作龍鳳形信乎曰其人奕品下至八九道或可誘而成耳不然什公亦姑幻障人耳目無是理也問顧師言三十三著而勝神頭王信乎曰一說日本王也奕至三十三著而決勝所謂通神者也其猶在坐照上乎師言於品不登第一而攷之史古未有神頭國而日本王由來不入朝將無好事者爲此勢以附防其說乎未可必也問孤山老姥之說信乎曰或有之然非積薪自神也好事者假神而抑積薪之語也所謂指示以攻守刧殺之方甚略曰是子可教以常勢耳其抑積薪可見也問一行於張燕公宅見積薪奕遂與之爲敵且曰念貧道四句乘除語人人盡爲國手信乎曰有之一行神於數者也神於數則可以觸類其曰四語乘除人人國手非也問陸子靜一悟河圖數而勝國手信乎曰其徒假一行事而神其師之語也子靜奕品甚下今不覩其遺文若葛藤而胡以能悟也問範兒之勝王抗信乎曰有之抗重而微也兒以有心待抗而抗以無心待寗兒猶之乎司馬仲達之於孔明也且此一局耳未可定也問滑能之事信乎曰能暴死耳奕者之神其說也是天人者勝能而何又假能也問王質爛柯之說信乎曰不然也堯至今三千六百年耳度不能十局也則爲神仙者曷壽焉問劉仲甫之髙王積薪兩道也祝不疑之髙仲甫一道也晉士明之髙仲甫兩道也信乎曰果爾則積薪而上有四道矣仲甫之髙積薪也其持論也自爲髙者也不疑士明之髙仲甫也乘瑕者也二子用壯而仲甫用衰也問王粲陸瓊之覆局信乎髙品哉曰惟仲甫與顏倫亦能之此善記者也非與於品者也問孟堅之有防也應璩之有勢也馬融曹攄王粲劉恢蔡洪梁宣之有賦也李尢之有銘也髙品哉曰惟永嘉林生有集焉而品第五也此工於文者也非與於品者也聲譜云陸博采名也魏陳思王曹子建制雙陸局置骰子二至唐末有葉子之戲未知誰置遂加骰子至於六按世本烏曹始置六博之戲乃行十二棋者博物志老子度函谷闗置樗蒲戲俱曰博李氏資暇按諸家子書骰子合作投子投擲之義今作骰子字非史記蔡澤說範睢曰博者欲大投裴駰注云投投子也乃投擲之義是樗蒲盧雉犢曰五木骰子也潘氏記閒譚曰骰子飾四以朱者因宗與貴妃采戰將北惟重四可轉敗爲勝上擲而連呼叱之骰子宛轉良久而成重四上大恱命將軍髙力士賜四緋也

蹴踘黃帝蹴兵勢所以練武士西京雜記云漢元帝好蹴踘以蹴踘爲勞求相類而不勞者遂爲彈棊之戲予觀彈棊絕不類蹴踘頗與擊鞠相近疑是寫誤耳唐薛嵩好蹴踘劉鋼勸止之曰爲樂甚眾何必乘危邀頃刻之歡此亦擊鞠唐書誤述爲蹴踘彈棊今人罕爲之有譜一卷蓋唐人所爲其局方二尺中心髙如覆盂其巓爲小壺四角微隆起今大名開元寺佛殿上有一石局亦唐時物也老學庵筆記言大名龍興寺有魏宮玉石彈棊局上有黃初中刻字政和中取入禁中李商隱詩曰玉作彈棊局中心最不平謂其中髙也白樂天詩曰彈棊局上事最妙是長斜長斜謂抹角斜彈一發過半局今譜中具有此法柳子厚敍棊用二十四棊者卽此戲也漢書注云兩人對局白黒子各六枚與子厚所記小異如奕棊古局用十七道合二百八十九道黒白棊各百五十亦與後世法不同也又按世說云彈棊始自魏宮內裝器戲也文帝於此伎亦特妙用手巾拂之無不中有客自云能帝使爲之客著葛巾拂棊妙逾於帝與雜記所記不同按丁廙賦云粉石霧散六師列陳迹行五首左右相親成列告三令五申事中軍政言合禮文號令旣通兵棊啟路運若回飇疾似飛兔前中卻儛賈其餘怒風馳火燎令牟取五與前說互相發明然其制竟不可考定也又梁元帝謝東宮賚彈棊局啟云蓮花未易玉屑不工緣邊之法庶遵細柳之陣徘徊之勢方希明月之樓此又似言其形勢

四維戲者衛尉摯侯所造也畫紙爲局截木爲棊收象元一分而爲二立太極之正統班五常之列位剛柔異而作配趍捨同而從類或盤紆詰曲連延絡繹或間不容髮捨棊則獲圍成未合驕棊先出九道並列專都獨畢見東晉李尢賦又有夾食二人黃黒各七十棊橫列於前第四道上甲乙疊推二棊夾一爲食見藝經又悁悶先悶其位以十二時相從文曰同有文章虎不如龍豕者何爲未如兔宮王孫盡分乃造黃鐘犬往兢馬非類相從羊奔蛇穴牛入雞籠亦見藝經又儒棊後魏侍中遊藝肇性謙不競造儒棊其法知一禮二仁三義四信五信下白黑半方五分長寸善六敬七徳八忠九順十方局尺五周道四十其用三十六四維之道通而棊謙退爲上見後魏書格五吾丘壽王以格五召待詔孟康曰乘五閣不得故曰格五也見漢書象戲周武帝造見藝文類聚蹙融局取一道人行五棊見資暇錄按後魏李羣序洛陽丘阿奴工握槊卽防陸之戲相傳王弟遇罪將殺之弟從獄中爲此戲以上之意言孤則易死亦似曹子建所作之義或謂之雙陸卽今之所行是也宣武以後大盛於時又齊武成皇后與和士開握槊爾朱世隆與宋山攜握槊忽聞歘然嘆聲一局盡倒古今藝術圖云北方之人愛習輕趫之能每至寒食時爲之中國女子學之乃以防繩懸樓立架謂之秋千鼓舞木熈見淮南子水嬉見琴操角觝武帝作見漢書意錢見後漢梁統拔河小兒拽索對挽之見金坡遺事唐梯弄梯戲也見宛委編繩技見劍俠

唐人詩中往往有紀當時戲劇如弄鉢頭張祜詩曰兩邊角子羊門裏猶學容兒弄鉢頭長竿張祜詩曰傾城人看長竿出一技初成趙解愁劉宴詩惟有長竿妙入神椀舞張祜詩曰揭手便拈金椀舞上皇驚笑悖拏兒熱戲祜詩熱戲爭心劇火燒銅槌暗執不相饒弄老人顧況詩此生不復爲年少今日從他弄老人弄卻翁伯盧綸詩何須更看卻翁伯卽我此身如此人錢王建詩暫向玉花階上坐錢贏得兩三籌宮棊建詩宮棊布局不依經黒白分明子數停巡收張籍詩趂行移手巡收盡數數看誰得最多弄參軍薛能詩此日楊花初似雪女兒管弄參軍弄化生能詩芙蓉殿上中元日水拍銀盆弄化生弄猢猻羅隱詩何如買取猢猻弄一笑君王便著緋

辛氏三秦記曰漢昭帝母藏弋手拳而有國色武帝寵之藏鉤此始也

荊楚記有端午四民鬭百艸之言劉禹錫詩曰若共吳王鬭百艸不如應是欠西施則知起於吳王與西施也尙書故實云京國街陌中有以二刺蝟對打令者旣合節奏又中章程

背戲柳子厚詩云玉盤滴瀝黃金錢皎如文麗秋天八方定位開神卦六甲離離齊上下投變轉動機卑星流霞破相參差四分五裂勢未已出有入無誰能知乍驚散漫無處所須防羅列已如故據詩似博棊之類狀如背因以爲名也

今人以雙陸子壘髙爲勝王建宮詞有云分明閒坐賭櫻桃休卻投壺玉腕勞各把沈香雙陸子局中鬭壘阿誰髙知此戲從來久矣

郝衝上官儀虞譚法各有投壺經張承賦有投壺圖卜恕有投壺新律司馬光有投壺新格王趯有投壺禮格劉仁敏有傾壺集徐王子衝沈敞及晉趙王舍人馬朗各有棊勢梁武有棊評栁惲有天監棊品範汪有圍棊九品序錄韋珽有棊圖有奕棊經有棊經要略劉仲甫有忘憂集張學士有棊經唐績有棊圖徐有棊圖義例有棊勢楊希璨有四聲角圖宋太宗有棊圖邵綱有博塞經魏文帝有皇博經鮑宏有小博經隋帝有二儀博經呂才有大博經董叔經有博經周武帝王褒何妥有象經王裕有注象經尹洙晁補之有象戲格司馬光有古局象棋圖盧還京有樗蒲經王子京有樗蒲經唐李翺有五木經梁冀有彈棊經魏丁廙有彈棊賦徐廣有彈棊譜張柬之有彈棊經王子京有彈棊圖有雙陸格張直佐有打毬儀注查同章有打毬要略唐李邰有骰子彩選格宋劉叟有彩選格有尋仙彩選楊億有文班彩選格趙明逺有皇宋進士彩選尹洙張訪有宋朝文武彩選王愼修有宣和彩選洪蒙子有選仙格又有選佛圖僞唐李后主妃周氏有擊小葉子格有偏金葉子格有小葉子例劉叟有葉子格謝景初宋迪有打馬格李易安有打馬圖朱河有除紅譜顧篛溪有牌譜袁太衝有胟陣篇通誌又有趙昌言捉臥甕人格曹氏樗蒲滿席歡又有旋棊格謀戲格釣鼇圖采珠局格金龍戲格玉燭詩欵飲集攺令式盡歡格角力記

古有戲爲名者蒼鷹郅都也乳虎寗成也香尉漢雍仲也井底蛙公孫述也大耳兒呂布謂漢昭烈也伏鸞鄧艾也隱鵠陸云也癡虎魏許褚也髯參軍短主簿郤超王詢也十錢主簿元慶也驚蛺蝶魏收也你母何承天也奴宋武帝也筆公尖頭奴魏杜弼也黃頷小兒崔防謂齊文襄也入鐵主簿長鬛公又齊須公魏許惇也癩兒刺史後魏瀛州刺史崔暹也餓彪將軍魏元暉也饑鷹侍中魏盧昶也被賧刺史宋益州刺史垣閎也黒面僕射元魏元欽也赤牛中尉元魏元仲景也瞎虎魏谷楷也臥虎魏李崇也黃瓢少師桃弓僕射齊郭祚也細眼奴文中子謂房齡也羊鼻公唐魏徴也鬼婆武后也人貓李義府也喜鵲竇申也鬥酒學士唐待詔門下省王績也銅山大賊李義府也呷酸節度使唐李景略也捉船使君唐末橫州刺史郭氏也四明遂老賀知章也多田翁盧從願也肉腰刀李林甫也又索鬭雞亦李林甫也紫袍主事唐韋君素也不利市秀才唐相國夏侯孜也僞荊卿唐甄戈任俠也酒可郎唐節度使王詔鼎也補唇先生方千也醉部落唐倪若水也地藏菩薩唐史思明呼李光弼也人頭羅剎唐禦史李全交也亦號鬼面夜義沒字碑唐趙崇也伏獵侍郎唐戶部侍郎蕭炅也侏儒郎中唐兵部侍郎常愼也金牛禦史嚴升期也四其禦史唐鄭洪霸也斵舍人唐楊焰也縮防禦史唐禦史侯思正也美唐博士唐楊燝也判詩博士王仁谷也伴食宰相盧懷愼也癡宰相楊再思也抝木枕措大唐仇士良謂學士崔愼由也驅驢宰相王及善也肓宰相闗播也足谷翁唐相韋宙也麻膏宰相崔也粥飯僧五代李愚爲宰相無所事事也僂鑼兒漢劉銖謂李業也曲子相公晉和凝也軟餅中丞蜀韋嘏也風月主人蜀歐陽彬也酒囊飯袋五代馬氏子也邊和尙南唐邊鎬也癭相王欽若也鶴相丁謂也媼相童貫也三防宰相王珪也猢猻待制王黼子閎孚也九子母夫錢穆父也風流骸骨王梅運句也浪子宰相李邦彥也

李守素尢精譜學人號肉譜虞世南攺爲人物志婁師徳長大而貌異於眾又病足張元一目爲失轍方相又曰衛靈公言衛防靈柩亦方相也唐楊炯每呼朝士爲麒麟楦或問之曰今假弄麒麟者必修飾其形覆之驢上宛然異物及去其皮還是驢耳無徳而朱紫何以異是魏光乘好題目人姚元之長大行且速號趂蛇鵲王旭短而黑醜號煙薰木棖楊仲嗣躁急號熱上猢猻張元一目蘇味道爲九月得霜鴈王方慶如十月被凍蠅又張鸑號靑錢學士以其萬選萬中時有明經董萬舉九上不第號白蠟明經蔣凝侍郎亦有人物時號水月觀音唐陸愼言妻愼言宰尉氏政不在己吏民語曰胭脂虎宋哲宗朝謝悰試賢良方正賜進士出身悰謝免云勅命未敢只受乃以抵爲只以授爲受劉安世奏曰唐有伏獵侍郎今有抵授賢良又荊州每歲解舉人多不成名號天荒解劉蛻以荊解及第後號破天荒又楊存中人號爲髯閹以其多髯而好逢迎也

袁利見爲性頑獷方棠謂袁生已封三鹿郡公見幽燕記

唐末喬子曠詩喜用僻事人號狐穴詩人

唐賈忠言撰禦史本艸以裏行爲合口椒最有毒監察爲開口椒毒微殺殿中爲蘿卜侍禦史爲脆梨漸有佳味

石晉復主詞以天爲碧翁翁見淸異錄

散樂謂天爲崖公見教坊記

隋帝常泛舟忽陰風頗緊嘆曰此風可謂跋扈將軍汴老圃紀生一鋤芘三十口病篤呼子孫戒曰此二十畝地便是靑銅海也

金樓子有士人把書卽睡梁人因呼爲黃你

孫樵謂史書曰墨兵見羣玉集

時戢爲靑陽丞潔己勤民肉味不知日市豆腐數个邑人呼豆腐爲小宰羊

唐陳喬蒸肫曰此糟糠氏面目殊乖而風味不淺當塗一種酒麯皆發散藥見風卽消旣不久醉又無腹滯之患人號曰快活湯士大夫呼爲君子觴

虢國夫人懸鹿腸於梁上注酒腸中結其端欲飲則解開注於杯中號聖酒將軍見酒中

世說桓溫主簿善別酒好者爲靑州從事惡者爲平原督郵靑州齊郡謂到臍下平原有革縣言在鬲上住也劉跋字斯立命酒爲玉友仍爲作傳

王世充僣號謂羣臣曰萬幾殷繁所以輔朕和气者惟酒功宜封天祿大夫

唐穆宗臨芳殿賞櫻桃進西涼州蒲桃酒帝曰飲此頓覺四體醇和眞太平君子

唐末馮翊城外酒家門上書有含春王三字酒也彭城王勰呼茗爲酪奴

湯恱有森伯頌蓋茶也

胡嶠飲茶詩中聮云沾牙舊姓餘甘氏破睡當封不夜侯

孫樵送茶與人書云晚甘侯十五人遣侍齋閣

拊掌錄宋熈寜後茶禁日嚴人目茶爲艸大虫

宣室志上於芙蓉園獲晉時宜春苑中白鹿角際有銅牌字之曰山客

北史齊後主以馬爲逍遙郡君

吉祥座杜重威馬也肉胡牀景延廣馬也

五代劉旻呼黃驑馬爲自在將軍

哥舒翰馬曰赤將軍見馬癖記

宋袁淑俳諧集有廬山公九錫文指驢也

天成中以牛者耕之本殺禁甚嚴有盜私販不敢顯其名宛稱曰革餌亦猶李甘家號甘子爲金輪觀又楊虞卿家號魚爲水花羊陸象先家號象爲鈍公子李棲筠家號犀爲獨筍牛又石虎時號虎爲黃猛朱全忠時號鐘爲太聖銅俱以避諱故也

倦遊錄廣南人食防謂之家鹿

唐末劉訓賞花系水牛數百在前指曰此劉氏黒牡丹也

三國典略齊髙緯以波斯狗爲赤虎儀同

唐拱州有人畜豬致富號豬爲烏金見朝野僉載唐昭宗賜弄猴號孫供奉

東坡詩謂猿爲黒衣郎

髙緯號鷹爲淩霄郡君

詩疏謂鶴爲皂君

漢武外紀廣南進白鸚鵡呼爲雪衣女

茅君傳稱鶴爲九轉還丹使

方言鷦一名女匠

樹萱錄呼鷺爲碧繼翁東坡呼鷺爲雪衣兒

李昉謂鶴爲仙客鸚鵡爲隴客白鷴爲閒客鷺爲雪客孔雀爲南客

僧家謂雞爲鉆籬菜

唐禦史臺記張昌宗族叔爲太學博士畜一雞呼爲勃公子

禮部郎康凝畏妻有聲妻嘗病求烏鴉作藥而積雪未消難以网捕妻大怒欲加捶楚凝畏懼涉泥出郊用粒引致之僅獲一枚同省劉尙賢戲之曰聖人以鳳凰來儀爲瑞君獲此免禍可謂黒鳳凰矣

禦史符昭逺常曰鴨頗類乎鵝但足短耳宜謂減足鵝雀多在殿閤鴟尾及人家屋獸窠故或有呼瓦亭仙者李正己被囚執夢云靑雀卽報喜也是旦果有羣雀啁啾色皆靑蒼至今李族居淄靑者呼雀爲靑喜

章貢小川蘇氏山林中多鳩賔客滿坐悉饜飫一网數十百咄嗟可具故其黨戲之曰此君家肉寄生也雉一名九苞奴謂其有文無徳眞鳳凰之奴耳然雉何言無徳其性耿介處不混域

開元遺事明皇宮中養鴿號曰半天嬌

天寶遺事申王有髙麗赤鷹岐王有北山黃鶻上甚愛之每獵置於駕前帝目之爲決云兒

明皇封鸚鵡爲緑衣使者

陶谷曰膃肭臍不可常得野雀久食積功固亦峻緊蓋家常膃肭臍

鄭遨隱居有髙士問何以閱日對曰不注目於婆娑兒卽側耳於鼓吹長謂玩鷗而聽蛙也

臨川李善寧之子十歲能卽席賦詩親友嘗以貧家壁試之略不搆思吟曰椒气從何得燈光鑿處分拖涎來藻飾惟有篆愁君指蝸牛也

本艸綱目謂樗雞爲紅娘子蕪靑爲靑娘子蜣蜋爲夜遊將軍

溫庭筠嘗得一句云蜜官金翼使久之又聮其下曰花賊玉腰奴道蜂蜨也

酉陽雜俎謂蜂爲孔升翁

國憲家猷謂鼈曰裙襴大夫烏衣開國侯

唐故宮池中有一六目或出曝背人見其甲上有刻字微金曰平福公卜君靈

云仙雜記謂曰先知君

京洛白鱔甚佳烹治罕有得法者周寺人楊承祿造脫骨獨爲魁冠禁中時亦宣索承祿進之文其名曰輭燈雪八龍

抱朴子謂蟹爲無腸公子

僧家謂魚爲水梭花

梁韋琳作防表曰伏覩除書以臣爲糝缶將軍油蒸校尉臛州刺史

蒜五代中呼麝香艸

杜頥不可無韭人惡其噉候其僕市還潛取棄之怒罵曰奴狗安得去此束金也

貧家以蔬茹爲纒齒羊

孫公談圃謂芡爲水硫黃

東坡詩謂筍爲玉版師

樊宗師園記謂柏曰蒼官竹曰靑士

張敏叔祠部有名花十客姚伯聲得三十客牡丹爲貴客梅爲淸客蘭爲幽客桃爲妖客杏爲艷客蓮爲溪客木犀爲巖客海棠爲蜀客躑躅爲山客梨爲澹客瑞香爲閨客菊爲壽客木芙蓉爲醉客酴醿爲才客臘梅爲寒客瓊花爲仙客素馨爲韻客丁香爲情客葵爲忠客含笑爲佞客楊花爲狂客玫瑰爲刺客月季爲癡客木槿爲時客安石橊爲村客鼓子花爲田客棣棠爲俗客曼陀羅爲惡客孤燈爲窮客棠梨爲鬼客

江南以蘭爲香祖

女紅余志南華封蘭爲世愛君竹爲戶牖君梅爲寄春君

懷素居零陵庵東郊植芭蕉根幾萬取葉代紙而書號其所曰緑天庵

方鎔隱天門山以防櫚葉拂書號曰無塵子見髙士春秋

國憲家猷謂蘆爲蕭寒郡假節侯

酉陽雜俎謂蓮爲湖目

蔡君謨詩以荔枝爲絳衣仙子

天寶年內中柑樹結實帝日與貴妃賞玩呼爲瑞聖奴建業園丁種枇杷者矜其色曰防兄種梨者詫其味曰蜜父

後唐苑中環桃實特異莊宗曰昔人以橘爲千頭木奴此不爲餘甘尉乎

陸展郎中見楊梅嘆是日精見常奉眞湘潭記

淸泠眞君外訣枸杞號爲三淸蔓其苗爲換骨菜吳茱茰艾葉川椒杜仲幹木爪木鼈肉瓦上松花扈信之名曰鏈骨湯仙家謂之水炙

仙書以茱茰爲辟邪翁菊花爲延壽客

椒又名扁鵲鈴蜀產者上葉爲木故靑皮屬火故赤花應土故黃膜垂金故白子附水故黒五行全足艸中大丹服餌家重之

海錄雲天狗人參也天豬菖蒲也天牛雌黃也天羊雄黃也天鼠防風也日精雲母也地髓地黃也道人頭蒼耳也秋子茱茰也山精術也兔縷兔絲子也史系云胡王使者羌活也小說市語國老甘艸也酉陽雜俎丹山魂雄黃也靑要女空靑也

淸異錄云苾蒭淸本良於醫藥數百品各以角貼所題名字詭異其源出於天成中進士侯寧極戲造藥譜一卷盡出新意攺立別名假君子【牽牛】昌明童子【川烏頭】淡伯【厚朴】木叔【胡椒】雪眉同气【白扁豆】含丸使者【椒】馘毒仙【預知子】貴老【陳皮】逺秀卿【沈香】化米先生【神麯】九日三官【吳茱茰】焰叟【硫黃】三閭小玉【白芷】中黃節士【麻黃】時美中【蒔蘿】導河掾【木豬苓】神【五味子】曲方氏【防風】削腎中尉【三稜中一作都】白天壽【闕】洞庭奴【枳殻】黃英石【檀香】緑劍眞人【菖蒲】魏去疾【阿魏】禹孫【澤瀉】槖籥尊師【仙靈脾】風稜禦史【史君子】雪如來【白蔗】風味團頭【縮砂】郝肺侯【款冬花】骨鯁元君【蓽薢】苦督郵【黃芩】調睡參軍【酸棗仁】黒司命【從容】知微老【白薇】太淸尊者【朴硝】旣濟公【升麻】泠翠金剛【石南葉】脫桃嬰兒【桃仁】澁翁【訶梨勒】抱靈居士【香附子】隨陽給事中【甘遂】斜枝大夫【艸龍膽】野父【白頭翁】建陽八座【蛇牀子】房仲長統【皂莢】藂生藥王【覆盆子】仁棗【川楝子】石仲寧【滑石】命門錄事【安息香】隱上座【郁李仁】水狀元【紫蘇】飛風道者【牙硝】帝膏【蘇合香】畢和尙【畢燈茄】金山力士【自然硝】麝男【甘松】冰喉尉【薄荷】艸東牀【大腹皮】腎曹都尉【葫蘆巴】壽祖【威靈仙】玲瓏霍去病【藿香】千眼油【人】延年捲雪【桑白皮】水銀臘【輕粉】黃香影子【梔子】六亭劑【五味子】顯明犯【阿膠】出樣瑚【木通】中央粉【蒲黃】瘡帚【何首烏】支解香【丁香】洗瘴丹【防榔】海臘【麒麟竭】水磨橄欖【金鈴子】無名印【地楡】無憂扇【枇杷葉】鬼木串【槐角】黒煞星【夜明砂】續命筒【漧漆】蠻龍古血【沒藥】羽化魁【五加皮】淸涼種【香薷】度厄錢【連翹】湯主【山茱茰】聖蘢松【瞿麥】翻胃木【常山】醒心枝【逺志】玉皇【馬兜鈴】偸宻瑚【甘艸】徳兒【杏仁】混沌螟蛉【寄生】永嘉聖脯【漧薑】紅心石【赤石脂】藥本【五靈脂】靜風尾【荊芥】正坐丹砂【附子】迎陽子【兔絲子】山屠【黃糵】脾家瑞气【肉荳蔲】甜面淳於【蜜陀僧】剔骨香【靑皮】痰宮劈歷【半夏】玉虛飯【龍腦】鎖眉根【苦參】黒龍衣【鼈甲】小帝靑【靑鹽】百辣云【生薑】縷帯米【麥糵】半夏精【天南星】夜金【雄黃】沙田髓【黃精】無聲虎【大黃】小昌明【艸烏頭】艸兵【巴豆】巢煙九助【烏梅】百子堂【艸果子】皺面還丹【人參】琥珀孫【松脂】賊參【薺艽】不死麫【闕】火泉【竹瀝】比目【闕】沈香【烏藥】陸續丸【蔓荊子】地白【爪蔞根】天豆【破故紙】滴膽芝【黃連】新羅白肉【白附子】痩香嬌【丁黃】破闗符【蓬莪術】玉絲皮【杜仲一作王孫友】血櫃【牡丹皮】川元蠢【黃耆一作幾元】九女春【度耳】百藥綿【黃耆】英華庫【益智】通天拄杖【牛膝】赤天佩【姜黃】丹田霖【巴防】百丈須【石斛】飛天蕋【旋復花】安神隊杖【麥門冬】鄆芝【天麻】錦繡根【芍藥】艸魚目【薏苡仁】茅君寶篋【蒼術】尉陀生【桂】鏈形松子【柏子仁】蘆頭豹子【柴胡】丑寶【牛黃】肚裏屏風【艾】九畹菜【澤蘭】女二天【當歸】天通緑【木香】旱水晶【鵬歸】還元大品【地黃】兩平章【羌活】死冰【白僵蠶】一寸樓臺【蜂巢】三尺籙【枸杞】無情手【砂】拔萃團【麝香】緑須姜【細辛】笑靨金【菊花】走根梅【漧葛】八月珠【茴香】銀條徳星【山藥】埋光烏藥【良姜】椹聖【畢撥】破軍殺【大防】吉祥杵【桔梗】金母蛻【郁金】綫子檀【芽香】良醫匕首產家大器【秦芁】滴金卵【延胡索】鬼丹【蘆苓鬼一作兒】宜州樣子【白荳蔲】瓦壠班【貝母】孝梗【知母】萬金茸【紫苑】秦尖【蒺莉】西天蔓【前胡】蕨臣【捲柏】五福臠【白斂】保生藂【槁本】狨奴【狗脊】蒜腦藷【百合】備身弩【芫花】郗詵射策第一再拜其筆曰龍須友使我至此見龍須志

文嵩封筆爲管城侯墨爲松滋侯楮爲好畤侯研爲卽墨侯

薛稷爲筆封九錫拜墨曹都統黒水郡王兼毛州刺史爲墨封九錫拜爲燕督防香太守兼毫州諸郡平章事又爲紙封九錫拜楮國公白州刺史統領萬字軍界道中郎將又爲研封九錫拜離石鄕侯使持節卽墨軍事長史兼鐵面禦史見云仙雜記

開元中後宮繁眾侍禦寢者難於取捨爲彩局兒以定之集宮嬪用骰子擲最勝一人乃得專夜宦璫私號骰子爲剉角媒人

拊掌錄奕者多廢事故人目棋枰爲木野狐

溺曰房中弱水見於道書溺器曰夜瀦見淸異錄光濟叟燭也握君如意也火寸取燈也見淸異錄歐陽通善飾文房命貝光曰發光地菩薩界尺曰由準氏筆曰畦宗郎君裁刀曰治書奴

司空說鏡爲容成侯又曰壽光侯見物名要覽

韓退之革華傳以靴爲下邳侯

王僧防惡白髮一日對客左右進銅鑷僧防曰卻老先生至矣見南康記

說略卷二十四

欽定四庫全書

說略卷二十五

明顧起元撰食憲

麯酒母也一曰酒教也雄方言糓【音哭】自闗而西秦豳之間曰糓麰【音牟】大麥麯也晉之舊都呼麰爲防防【幹八切】齊右河濟曰防防小麥麯北鄙曰防麯又防【音卑】細麥麯也防【音】有衣麯也今天下通呼麯不聞有此數名也說文曰酴酒母也醴一宿成也醪渾汁酒也酎三重酒也醨薄酒也醑首酒也昔人謂酒爲歡伯其義見易林蓋其可愛無貴賤賢不肖華夏夷戎共甘而樂之故其稱謂亦廣造作謂之釀亦曰醖賣之爲沽當肆曰盧釀之再者曰醁醡酒曰釃酒之酒曰醥白酒曰醝厚酒曰醹甚白曰醙相飲曰配相彊曰浮飲盡曰釂使酒曰酗甚亂曰醟飲而面赤曰酡病酒曰酲主人進酒於客曰酧客酌主人曰酢酌而無酧酢曰醮合錢共飲曰醵賜民共飲曰酺醉而怒曰奰美酒曰祿

防聚飲食曰酺酺之爲言哺也以食曰餔以飲曰酺詩曰以開百室鄭氏箋曰百室出必洫間而耕入必共族中而居又有祭酺合醵之歡周禮族師祭酺注酺者爲人物災害之神田有蝗螟廏有馬瘟皆祭之祭畢而合飲遂名爲酺也校人冬祭馬步杜子春云步卽酺也則其音當爲步也春秋緯云酒者乳也王者法酒旗以布政施天乳以哺人後世酺祭廢而羣飲有禁漢世有賜酺之典

歷代釀酒名家禹醉令酒見無上祕要夏時儀狄造防酒而少康潤色之春秋時有椒漿酒漢時西京有金漿醪晉時阮籍有步兵廚酒唐時有酒名玉浮梁太白好飲之宋昌王有八桂酒一名瑞露南唐時臘月釀酒四月成名曰臘酒宋時有齊云淸露杭新城有秋露白處州有金盤露劉拾遺家造玉露春宋徳隆造酒名月波曹湜有酒名介壽曹晟名酒曰保平宋劉后有酒名玉腴秦檜造酒名表勲潞州燒酒名珍珠紅宋時有酒名銀光相州有酒名碎玉宋開封有酒名瑤泉王師約有酒名瑤源劉后有酒名瑤池東坡有酒名羅浮春範致能釀酒於成都用八桂法名萬里春其洞庭春畱都春十洲春海嶽春皆宋時酒也梁簡文有酒名鳬花裴度用龍腦凝結刻小魚兒狀每沸酒一杯投一魚於中名曰魚兒酒廣南有香蛇酒道士楊世昌造蜜酒西涼州造葡萄酒肅王有蘭香酒漢武時有蘭生酒蔡攸造棣花酒陸士衡有松醪廣西有風藤酒又有椰子酒淮南有菉豆酒名曰緑珠香液黃州有壓茅柴孫思邈造酴酥酒段成式有造醁法爲湘東美品琵琶記云銀海瓊洲泛醁是也唐魏徵家有酒名醽醁翠濤十年不敗宋髙後有酒名香泉坡詩云莫辭白酒瀉香泉畨僧來陀花造酒名曰三勒漿一名打辣酥北僧名酒曰般若湯華言不惹也晉張華有九醖酒以三薇漬麯蘗所成神異經西北荒中有玉饋之酒開運中賜酒有丑未觴用雍酥羊髓置暖酒中飲之又光祿大夫韋炳以梁奉常和泉病於甘劉拾遺玉露病於辛皇甫別駕慶雲春病於釃乃取三家酒攪合澄窨飲之遂爲雍都第一名甆宮集大成以上諸酒美矣未若瀛洲有玉膏泉如酒飲之長生又神仙日飲天酒一斗爲最上至味也名酒最古者闗中之桑落水經注蒲阪劉白墮所造成於桑落之反語謂之索郎後史補云河中桑落坊水所造也魏書汝南王元悅以桑落酒餉元乂極其媚防庾信索酒詩有蒲城桑落酒杜甫詩坐開桑落酒張謂詩亦云不醉郎中桑落酒教人無柰別離何

前酒名未備今更疏之漢名酒又有柘漿隋帝得法於北方造酒曰玉薤唐名酒有瓊花露薔薇露拋靑春燒春麯米春金陵春竹葉春梨花春洞庭春蓬萊春海嶽春錦波浮玉春風光春土窟春石凍春富水郫筒若下新丰蘭陵宜城博羅湓水靈溪象洞曲阿又幹和五骰宜城之九醖河東之桑落西涼之葡萄蒼梧之竹葉京城之西市腔蝦蟆陵之郎官淸河漢之三勒漿宋名酒有玉井秋香向恭伯曰薌林秋露段子新曰黃嬌範子元曰萼緑香易毅夫曰甕中云胡長文曰淸無底金盤露桃花雨範致能曰云露楊萬里曰桂子香冷冽香又南嶽魏夫人飲王子喬以瓊蘇緑酒醉鄕日月記有琬液漢大官有挏馬酒又中山酒醉千日而醒桂陽程鄕酒行千里始醉又宋南渡禦庫有流香三省激賞庫有碧香殿司有鳳泉祠祭有玉練槌京醖有雪醅珠泉海閫有玉醅建康有秦淮春嚴州有瀟灑泉常州有金斗泉蘭谿有縠溪春楊郡王有紫金泉其它以堂名若滑州冰堂酒有美堂酒之類未能備載也

外夷之酒瑤琨去玉門九萬里有碧艸釀酒味醇飲一合三日不醒大宛國有蒲桃酒車師國無論國亦有蒲桃酒粟弋國蒲桃酒獨美其地水美故也烏孫國有靑田核酒烏桓有東墻酒東墻似蓬艸實如穄子至十月熟訶陵國有椰樹花酒波斯拂菻有肉汁酒北方有馬湩酒南蠻有防榔酒頓遜國有酒樹似安石橊采花汁爲酒扶南國有椰漿又有甘蔗土根酒辰溪蠻有鉤藤酒赤土國有甘蔗酒蘇祿國有蔗酒髙麗國有林盧漿眞臘國有蜜糖酒朋牙四酒以樹葉爲之有包稜角酒包稜角米也有糖鑑酒有茭漿酒茭葉所成見元周達觀風土記美人酒於美人口中含而造之一宿而成波斯有三勒漿酒南荒有女酒女數歲釀糟置壺於水中女嫁決水取之味甚美拘樓國有仙漿酒醉十日而醒伽盧國亦有椰子酒莆家龍國以椰子撻水漿爲酒國朝四夷酒以暹羅爲第一

貓以薄荷爲酒雞以蜈蚣爲酒鳩以桑椹爲酒虎以狗爲酒蛇以茱茰爲酒謂食之而醉也南中人以防榔爲茶亦當以防榔爲酒蓋宋人有云防榔四徳醉能使之醒醒能使之醉饑能使之飽飽能使之饑

今人名醖之漓薄者爲魯酒則以爲出莊子魯酒薄而邯鄲圍之義不知其所謂蓋古也昔者魯人不能爲酒惟中山之人善釀酒之美者醉人至千日焉魯人求其方不得有仕於中山者至酒家取其醨歸以魯水漬之謂人曰中山之酒也魯人飲之皆信一日中山之酒主來聞有酒索而飲之吐而笑曰斯予之糟液也奚其酒酒之種多矣有以緑爲貴者白樂天傾如竹葉盈樽緑是也有以黃爲貴者老杜鵞兒黃似酒是也有以白爲貴者樂天玉液滿金巵是也有以碧爲貴者老杜重碧拈春酒是也有以紅爲貴者李賀小槽酒滴珍珠紅是也今閩廣間所釀酒謂之紅酒其色殆類胭脂酉陽雜俎載賈鏘家蒼頭能別水常乘小艇於黃河中以瓠接河源水以釀酒經宿色如絳名爲昆侖觴是又紅酒之尢者也

元日飲屠蘇酒從小者起按時鏡新書晉海西公問董勛者曰俗以小者得歲故賀之老者失歲故罰之唐詩稱婪尾則以老者後得酒當有餘以優老見莊季裕雞肋若崔寔月令過臘一日謂之小歲拜賀君親椒酒從小者起則又不在元日矣婪尾又曰啉尾一云出侯白酒令巡匝末坐者連飲三杯末坐逺酒行到遲故連飲以慰取貪婪之義一云啉爲燷如鐵出火貴其出色此尢無謂

古稱能飲者堯千鐘孔子百壺淳於髠一斗亦醉一石亦醉漢於定國爲廷尉飲酒至數石不亂冬月請讞飲酒益精明鄭康成飲酒一斛山巨源飲八斗盧植能飲一石晉周顗飲一石劉伶一石五斗解酲嵇阮亦能飲前燕皇甫眞飲石餘不亂後魏楊元愼劉藻皆一石不亂南齊沈文季飲至五斗妻王錫女飲酒亦至三斗對飲竟日而視事不廢鄧元起飲酒一斛不亂北史柳蹇飲一石不亂陳後主與子弟日飲一石孔稚珪飲酒七八斗又滿寵馬融傅劉京魏舒馮跋之皆可飲至石餘裴泰所飲器自杯酌以至觥船重二百餘兩罰飲之說從古有之周禮觥其不敬者觥罰爵也詩桑扈兕觥其觩注罰爵也觩然不用禮記檀弓杜蕢酌飲師曠李調及晉平公投壺借立逾言有常爵又若是者浮注有常爵謂有常例罰爵也浮亦罰也一說謂罰爵之盈滿而浮泛也論語下而飲韓詩外傳齊桓公置酒令曰後者罰飲一經程說苑魏文侯與大夫飲酒令曰不釂者浮以大白於是公乘不仁舉白浮君漢書敍傳皆飲滿舉白服防曰舉滿桮有餘白瀝者舉罰之孟康曰舉白見驗飲酒盡不師古曰引取滿觴而飲飲訖舉觴告曰盡不一說白者罰爵之名飲不盡者以此爵罰之徐邈云禦叔罰於飲酒陳後主先令張貴妃等襞采箋制五言詩孔範等十客一時繼和遲則罰酒酉陽雜俎酒至鸚鵡杯徐君房飲不盡屬魏肇師肇師曰海蠡蜿蜒尾翅皆張非獨爲玩好亦所以爲罰余不能悉舉然罰飲之數多限以三韓安國作幾賦不成罰三升蘭亭之防王子敬詩不成飲三觥景龍文館記詩序云人題四韻後者罰三杯又郝隆不能詩受罰及金穀酒數皆是三斗杜工部詩百罰深杯亦不辭特極言之耳非實事也注謂王乂在江總席上曰𨿽深杯百罰吾亦不辭妄撰之說不足據

隋王績追焦革釀法爲酒經又采儀狄杜康以來善釀者爲酒譜唐汝陽王璡有甘露經唐鄭遨有酒譜十卷竇蘋子野亦有酒譜一卷酒錄一卷葛灃亦有酒譜一卷胡節還醉鄕小略五卷白酒方一卷食圖四時酒要一卷藏釀方一卷劉酒孝經一卷竇常貞元飲略三卷皇甫崧酒孝經一卷醉鄕日月三卷陽魯令圃芝蘭集一卷趙景小酒令一卷崔端已有同塵先生庭萱譜一卷無求子酒經一卷宋大隱朱翼中北山酒經三卷李保續北山酒經一卷近又有酒史三卷田汝成醉鄕律令一卷

酒器黃帝時有瑪瑙甕中有寶露堯時猶存時淳則露滿時澆則露竭紂爲瓊杯周穆王時西域獻常滿杯漢文時方士新垣衍獻玉杯唐髙麗國獻紫霞杯罽賔國獻水晶杯唐武徳二年西域獻玻璃杯內庫一杯靑色紋如亂絲其薄如葉杯足有鏤金字曰自暖杯上命以酒置之溫溫然有气相吹如沸魏後有瑪瑙榼容三升玉縫之人稱爲西域之鬼作撒馬罕兒國卽漢時之罽賔國也進一杯名照世杯光明洞徹照之可知世事仙家有碧瑤杯爵者容一升周曰爵觚者鄕飲酒之器也受二升角者以角爲之受四升觶者適也當適可也所以節飲金屈巵如菜椀而有手把子觥者受五升毛詩注七升罰不敬也兕觥以兕牛角爲之斚者畫爲禾稼象於上受六升商曰斚斗者取象於北斗受十升卣者中尊也受五斗彛者上尊也受三斗罍者下尊也受六斗甒者紂臣昆吾作瓦器也受五斗罍者象云雷施不窮也受一石金罍容一斛山罍夏尊也壺者圜器也受十斗乃一石也重一百二十斤或曰劉伯倫乙飲一石五斗古時斗窄以今量較之古一石得三斗其五斗當一斗五升也琖者夏曰琖與盞同鐘者二缶謂之鐘杯桮杯六字通用匜者亦杯也罇本作尊周禮罇墫樽通用韓王元嘉有銅鶴尊酒滿腹則正立淺則傾覆大貝出日南可爲酒杯見爾雅翼觴者巵之總名也謂之羽觴者如生爵之形有頸尾羽翼瓶缻鉼通用似鐘而頸長盌者小盂也椀防同缶者小瓦盆也秦人擊之以節歌杜詩莫笑田家老瓦盆自從盛酒長兒孫坎者小罍也見爾雅勺者挹酒之器容一升與杓同有龍勺蒲勺疏勺皆

祼爵也劉表三爵一曰伯雅七升二曰仲雅六升三曰季雅五升嵇叔夜刻杯爲鸞鳥之形名曰鸞觴烏孫國貢劉章靑田核大如六升瓠空之注水卽如酒可供二十人魏正始中鄭公慤取大蓮葉以簪刺之令與柄通注酒吸之名碧筩車渠椀玉屬纎理縟文出西車渠國緑文測海蠡陳後主酒器也唐寜王有暖玉杯隋文帝時突厥獻玻璃七寶杯唐宗以酌李白晉王導有琉璃盌張易之有鴛鴦盞大甕大勺晉諸阮之酒器也李太白詩酒飛鸚鵡重有鸚鵡鐺九曲杯以螺爲之藪穴極灣曲可以藏酒古有靑螺巵李適之七品曰蓬萊盞海山螺舞仙螺匏子巵慢捲荷金蕉葉玉蟾兒皆因象爲名金鑿落韓昌黎詩酡顏傾鑿落宋姜堯章詩剪燭屢呼金鑿落馮道家有水晶不落一隻白樂天詩銀花不落從君勸陳思王有鵲尾杓李太白詩有鸕鷀杓唐文宗賜牛僧孺龍杓昭宗有鸂巵唐時有蓮子杯又有注子石偏提五位瓶南唐以銅爲之髙三尺圍八九尺上下直如桶宋幹徳間髙昌國進琥珀盞蘇東坡有藥玉盞黃庭堅有梨花盞周益公有鶴飛琖注酒則鶴飛幹則滅玉東西金叵羅皆古飲器火雞卵杯注酒自熱廣州人取大蝦頭爲杯蠏杯以金銀爲之飲不得其法則雙螯鉗其唇必盡乃脫其制甚巧防杯織成花鳥可愛海南出同鶴頂杯酒船以

金銀爲之內藏風帆十幅酒滿一分則一帆舉飲幹一分則一帆落其鬼工也服匿其形如甖小口大腹方底受酒酪二斗此匈奴之器破瓢爲杯也婚禮婿揖婦入共牢而食合而酳汕碗折酒之大椀也玉缸唐詩花撲玉缸春酒香雙鳬杯一名金蓮杯卽鞋杯也王深輔道有雙鳬杯詞云時時行地羅裙掩雙手更擎春瀲灩傍人都道不須辭盡做十分能幾防春柔淺蘸蒲萄暖和笑勸人教引滿洛塵忽浥不勝嬌剗踏金蓮行欵欵則知昔日狂客亦以鞋杯爲戲也古人以飲茶始於三國時吳志韋昭孫皓每飲羣臣酒率以七升爲限昭飲不過二升或爲裁減或宻賜茶茗以當酒據此爲飲茶之證按趙飛燕別成帝崩後後一夕寢中驚啼甚久侍者呼問方覺乃言曰吾夢中見帝帝賜吾坐命進茶左右奏帝云向者侍帝不謹不合啜此茶云云然則西漢時已嘗有啜茶之說矣建州之北苑先春龍焙洪州之西山白露鶴嶺雙井白芽穆州之鳩阬東川之獸目綿州之松嶺福州之柏巖方山生芽雅州之露芽南康之云居婺州之舉巖碧乳宣城之陽坡橫紋饒池之仙芝福合祿合蓮合慶合蜀州之雀舌鳥嘴片甲蟬翼潭州之獨行靈彭州之仙崖石蒼臨江之玉津袁州之金片緑英龍安之騎火涪州之賔化建安之靑鳳髓嶽州之黃翎毛建安之石巖臼嶽陽之金膏冷南劍之頂石花湖州之顧渚紫筍峽州之碧澗明月壽州之霍山黃芽越州之日注此唐宋時產茶地及名也

南部新書云湖州造茶最多謂之顧渚貢焙歲造一萬八千餘斤按此則唐茶不重建以建未有奇產也至南唐初造研膏繼造蠟面旣又佳者號曰京挺宋初置龍鳳模號石乳又有的乳白乳而蠟面始下矣丁晉公進龍鳳至蔡君謨又進小龍圑神宗時復制宻雲龍宗攺爲瑞云翔龍則益精而小龍圑下矣徽宗品茶以白茶第一又制三色細芽而瑞云翔龍下矣宣和庚子漕臣鄭可聞始創爲銀絲冰芽蓋將已揀熟芽再剔去只取其心一縷用淸泉漬之光瑩如銀絲方寸新胯小龍蜿蜒其上號龍勝雪去龍腦諸香遂爲諸品之冠今建茶碾造𨿽精不去龍腦以爲奩閤中味亦不用入瀹而茶品獨貴者虎丘其次天池又其次陽羨羨之佳者而龍井六安之類皆下矣

蜀山頂茶多不能數斤極重於唐以爲仙品今之茶乃靑州陰山產石上若地衣然味苦而性涼亦不難得也

陸羽茶經三卷茶記一卷周絳補茶經一卷皎然茶訣一卷又茶苑雜錄一卷不知名陸魯望茶品一篇溫庭筠采茶錄三卷張又新煎茶水記一卷蜀毛主錫茶譜一卷丁謂北苑茶錄三卷劉異北苑拾遺一卷蔡宗顏茶山接對一卷又茶譜遺事一卷又北苑煎茶法一卷曾伉茶苑總錄十四卷茶法易覽十卷蔡襄有進茶錄一卷建安黃儒有茶品要錄熊蕃有宣和北苑貢茶錄一卷熊客有北苑別錄呂惠卿有建安茶用記二卷章炳有壑源茶錄一卷宋子安有東溪試茶錄一卷徐獻忠有水品二卷又不知名氏有湯品一卷田秇衡有煮泉小品一卷

黍以大暑而種故謂之黍孔子曰黍可以爲酒卽今小米北方以之作酒者所謂黃米酒是也蓋小米有二種如稻有粳糯黍是小米之糯者稷者五穀之長五穀不可徧祭以長者該之故祭稷考靈曜云日中星鳥可以種稷一歲之中最先種者亦北方所有比黍稍大較他谷則小耳紫黑色芑有毛闗西呼糜冀州呼防【音欠】不甚珍貴農家種之以備他谷之不熟卽南方所謂鳥山稻類稻粳糯總名若詩書所稱當依文解之如論語食夫稻則是粳也月令秫稻必齊則是糯也但字林云糯粘稻也當屬糯米粱卽今之粟也古不以粟爲谷之名但粟厚孚穀故米之有孚谷者皆稱粱世有白粱黃粱之說爾雅翼云少種粱者以粱損地力而收獲少也今驗之粟果然又早稻尖米謂之黃秈乃出於占城又稱之占城稻宋眞宗聞其耐旱而早熟自占城而求種分給江淮兩浙擇田之髙者種之

五穀之異者背明國在扶桑東名曰融澤有浹日稻十旬而熟翻形稻食之更生明淸稻食者延年淸腸稻食之不饑搖枝粟食之益髓鳳冠粟食者多力遊龍粟葉曲如龍瓊膏粟並食之體輕饒明豆挾劍豆傾離豆食之無老疾延精麥食之延壽益气昆和麥食之調暢六腑輕心麥食之體輕醇和麥釀酒一醉累月含露麥穟中有露如飴云冰麻實冷有光宜爲油通明麻食之夜行不持燭見拾遺記日林國有靈光豆類中華之菉豆色殷紅而光芒可數尺和石上菖蒲煮之卽大如鵞卵中漲紫嚼一丸香美數日不饑渴見杜陽編防昌國有碧麥表裏皆碧香气如粳食之體輕可以禦風紫米類巨勝炊一升得飯一斗食之髭髮鬒黑顏色不衰見太平廣記交趾有稻夏熟一歲再種見異物志

左傳粢食不鑿字當作糳精細米也詩召旻彼疏斯粺鄭曰疏粗糲米米之率糲十粺九糳八待禦七又九章算法云粟五十爲糲三十粺二十七糳二十四禦二十一皆三之一也或曰粟一石爲糲米六斗舂一斗爲粺九升又云爲鑿則八升米之細者乃窮於禦通於糳楊恆六書統曰糳米五升舂爲四升曰毇爲五減而四也古作�象四�以見意小作毇米減而三曰晶古作�象三�以見意糲而糳糳而毇毇而精細之極也魏校六書精蘊曰精粹字皆從米精者何也米之脫粟也色微黃赤人皆知其粗也糠去而白毇矣未也鑿矣未也舂而近心矣色微若靑此生意所函也粹者何也始而礱米殻也中而舂米去膜也卒而防米去翳也乃後瑩然玉粒萬粒與一粒同𨿽欲去之無可得而去矣學問之極功猶是易曰純粹精也其是之謂夫王莽末黃金一斤粟一斗湣帝時米斗貳金是一斗粟易錢二十緡一石粟易錢二百緡也後漢末董卓之亂百姓流離谷石至五十萬唐潼闗失守魯靈所守郡斗米五十千是一石谷爲錢五百緡也梁侯景防石頭常平倉米一斗七八萬錢是一石米爲錢七八百緡也自古米貴未有如是之甚者漢明帝永平間粟斛三十正與唐太宗米斗三錢之價同亦可謂至廉矣

油通四方可食與燃者惟胡麻爲上俗呼脂麻言其性有八抝謂暘時薄收大旱方大熟開花向下結子向上炒焦壓搾方得生油膏車則滑鉆鍼乃澁也而河東食大麻油气臭與荏子皆堪作雨衣陜西又食杏仁紅藍花子蔓靑子油亦以作燈祖珽以蔓靑子薰目致失明今不聞爲患山東亦以蒼耳子作油此當治風有益江湖少胡麻多以桐油爲燈但煙濃污物畫像之類尢畏之沾衣不可洗以冬滌之乃可去色靑而味甘悞食之令人吐利飲酒或茶皆能蕩滌蓋南方酒中多用灰爾嘗有婦人悞以膏髮粘滯百治不能解竟髠去之又有旁毗子油其根卽烏藥村落人家以作膏火其煙尢臭烏桕子如脂可灌燭廣南皆用處婺州亦有潁州亦食魚油頗鮏气宣和中京西大歉人相食煉腦爲油以食販於四方莫能辧也

李白詩客到但知畱一醉盤中秪有水晶鹽按梁天監中天竺王屈多遣長史竺羅獻方物云其國有恆水其水甘美下有眞鹽色正白如水晶金樓子云天竺有鹽瑩如水晶謂之玉華鹽酉陽雜俎云白鹽崖有鹽如水精名爲君王鹽段公路北戶錄云鹽有如水精狀者一統志撒馬兒罕土產水晶鹽堅明如水晶琢爲盤以水濕之可和肉食然則秪以此味按酒亦自不儉

王楙考周禮廩人月三鬴注六斗四升曰鬴計食米日六升四合也魏李悝曰人食米月一石半是食米日五升也漢趙充國曰以一馬自佗負三十日食爲米二斛四斗麥八斛是人日米八升馬日麥二斗七升也匈奴一人三百日食用糲十八斛是人日糲六升也古斛小漢二斗七升當今五升四合所謂人食米八升當今二升一合六勺食米六升當今一升六合觀一馬能負米麥至此可以徵其升斗之小而倉公所載人大小腸受水米之數不至可駭矣第沈存中言六斗爲一斗七升九合而楙則六斗當爲一斗六升更少升九合似當以存中爲據也

籩有四朝事饋食加籩羞籩豆亦有四朝事饋食加豆羞豆籩實之目十有八而防重出豆實之目二十有四而醢醓魚醢重出朝事籩實防蕡白黑形鹽膴魚醢鮑魚鱐熬麥曰防麻曰蕡稻米曰白黍米曰黑蓋以麥麫麻子稻黍末作餅餤注謂淸朝進寒具口實也形鹽左所謂鹽虎形膴音呼說文云無骨脂注謂防生魚爲大臠疏爲魚腹膄鮑部巧切韻書云魚也注謂室中糗幹之字從魚蓋魚之糗而幹者也魚鱐之鱐音搜魚之折而幹者也膴以腥薦鮑鱐以干薦字按說文火焙肉恐是鮑者火焙而幹鱐者日曝而幹故均之爲幹魚而異名也膴爲魚腹膄則膴鮑魚鱐皆魚也朝食爲米食寒具魚漧之屬可夙具者也饋食籩實棗防桃幹防榛實注謂防爲梅謂榛似栗而小饋食始備米實也加籩蓤芡栗脯修注謂蓤芰也謂芡雞頭也或云四角三角爲芰兩角爲芡鄭司農以栗在加籩饋食重出作蓤芡脯修薄析曰脯施姜桂曰修言修治脯也羞籩糗餌粉餈注謂熬成豆米曰糗說文熬米麥通釋煼幹米麥要之米麥豆皆可爲餌者也注以粉爲豆屑米麥豆亦皆可爲粉但粉以豆爲明滑故專以豆言之餌與餈名實相近合蒸曰餌餅之曰餈疏云糗與粉爲一物糗者搗粉熬大豆餌言糗餈言粉互相足也鄭康成云二物皆粉稻米黍米合以爲餌餌不餅而餈作餅今之餈糕名出於此凡今俗下餅餌餈糕其制多出於古人其名已載於經典觀於籩實可見也朝事豆實韭菹醓醢昌本麋臡菁菹鹿臡茆菹防臡菹莊魚切說文酢菜也今俗設菜柈中漬菜皆菹之遺法醓吐感切注謂肉汁說文謂血醢醢者說文肉醬臡音泥亦醢之異名注謂有骨曰臡無骨曰醢凡作醢及臡者先幹其肉莝之雜以梁麯鹽酒置瓶中百日卽成今俗用防醬皆臡醢之遺法昌本昌蒲根也菁菹蔓菁菜也茆菹鄭司農作茆杜子春音卯曰鳧葵也康成疑茆不堪菹從杜說按魯頌薄采其茆釋文云卽蒓菜也麇鹿麋三臡皆莝骨和肉爲百日醬皆在朝事之豆亦取晨朝易於夙辦饋食豆實惟葵菹在七菹之列餘皆虀醢葵菹蠃醢脾析蠯醢蜃蚳醢豚拍魚醢葵爲百菜之長故饋食豆實首葵而他菹莫配焉脾析蜃豚拍皆五韲中件目脾析牛百葉俗呼牛胃爲百葉已見周禮注矣蜃說文大蛤豚拍之拍先鄭讀爲言脇也三者近於臡醢而曰韲韲者以百葉諸物細切之和以醢醬不待瓶中百日而成故別爲韲之名韲從韭宜用菜若昌本深蒲作韲固宜百葉蜃豚之肉亦可縷以爲韲也蠃注謂螔蝓按方言燕趙間以爲蜘蛛韻書以爲蝸牛蜘蛛蝸牛非可食者疏釋引爾雅爲證彼爾雅乃訓詁之儒集經注以爲書或疑內則有蝸醢恐是螔蝓蝸牛之謂然內則之蝸乃力戈切集韻古螺字作蝸韻釋云蚌屬也非蝸牛之蝸矣陸佃直謂蝸牛可醢蓋爲禮注所誤爾蠃螺字亦作蝸韻書以爲香螺也蠯注謂小蛤韻書以爲蚌狹而長者蚳漢儒相爲蚍蜉白子亦恐不然蚍蜉未必可食也取白子傷生二也按天官有鼈人掌取互物祭祀供蠯蠃蚳以授醢人則蚳與蠯蠃皆當是螺蛤同類旣掌以鼈人之官可知爲水族之產若以國語爲證則國語亦但言捨蚳不取未嘗指蚍蜉之子可取而食也惟夏小正於二月言昆小虫抵蚳其曰蚳螘卵爲祭醢夏小正本文無幾其解說處多是漢儒附防未可盡信按月令方春和時母殺孩虫胎天飛鳥母麛母卵豈有二月正春殈螘穴以爲豆實之奉哉巷伯成是貝錦注以貝爲余蚳貝之黃質白文者或可爲鼈人互物之證蚳或從身醫書云食之益壽明目豈必螘卵而後謂之蚳哉鼈人春獻蜃以爲醢故小正以二月抵蚳此𨿽流已久而必當攺正者小正以蜃爲蒲蘆朱子以爲其書不足信愚於蚳爲螘卵亦不敢以爲信惟魚醢用魚可免注者妄言矣加豆之實芹菹兔醢深蒲醓醢菭菹鴈醢筍菹魚醢芹楚葵水菜類蒿深蒲或云桑耳或云蒲始生水中韓奕詩云其蓛維何維筍及蒲知蒲可爲蓛不必曰桑耳也菭有苔迨二音鄭注雲水中魚衣卽苔也今海鄕之人幹苔以爲菹或疑菭字從竹爲箈箭筍竹萌不思箭萌亦筍爾旣有筍菹安用箭萌籕文竹艸相似其爲苔菹何惑焉兔醢用兔鴈醢用鴈魚醢用魚如上文羞豆之實酏食糝食酏音移鄭司農云以酒酏爲餅疏云若今起膠餅康成曰賈氏曰粥禮記有稻酏黍酏周禮亟稱於酏酒正之五飲漿人之六飲皆用酏也糝食鄭司農云菜餗蒸康成曰取牛羊豕之肉三如一小切之米二肉一合煎爲餌鼎卦公餗之注云糝食也震爲竹竹萌爲筍餗之爲菜則糝食未嘗不用筍菹之筍也糝食酏食在七菹之外豈惟竹萌惟所用之豆實有五齊七醢七菹三臡二食五齊之齊注作韲昌本深蒲脾析蜃豚拍七醢醓魚兔鴈蠯蠃蚳七菹韭菁茆葵芹苔筍三臡麇鹿麋今孔子廟丁祀菹醢多不如法不考周禮故爾邵氏錄云劉夢得欲用糕字作九日詩以經典無據不敢用宋子京按周禮粉餈之注作九日詩云劉郎不敢題糕字虛負詩中一世豪俎豆之事不得以未嘗聞爲解也今廣中蟻子白而大淹之實可爲醬與魚子醬正同此亦是蝦子醬桂蠧之屬也耳目所不及遂疑古人之言可笑也

拾遺記載宋景公食善星文者渠滄之鳧煎以桂髓叢庭之鷃蒸以蜜沫淇漳之鱧脯以靑茄九江珠穟防以蘭蘇華淸夏潔灑以纎縞又載燕昭王食旋姢提謨【二美人】瓀瑉之膏丹泉之粟漢武內傳王母有風實云子碧海瑯菜都綺蔥扶桑丹椹長河文藻太眞紅芝九色鳳腦斑龍黒胎山白鳳之防靈丘蒼鸞之血又有流淵瓊魚雞跖集武夷君食河祗脯神仙謝卿遇仙設鳳冠粟龍睛稻素麟脂斑螭髓周官王防圖有烏鰂之醬杜陽編懿宗迎佛有瓊膏乳【訶陵國所獻】摭言宣宗賜韋澳孫宏有銀餅餤穆天子有重缿氏木禾黑水麥苦山菜梁吳筠食移有江臯緑葹筍洞庭紫鬛魚昆山龍胎脯圃鳳足葅扶南蔗一丈三節安定梨一歲三花又餅說有安定噎鳩之麥枹罕赤髓之羊洞庭橘仇池椒劉孝儀謝晉安王蝦醬箋有龍醬蚳醢庾肩吾謝賚米啟有滍水鳴蟬瓊山合潁段成式酉陽雜俎有獲炙麇腱觾翠犓腴桂蠧蘇膏石鰒熊蒸缹鯂臇鳧荊餳竽炙餦餭粔籹炙子蟹葫精細飄【一曰魚鰾】梨杏炙蠙臛鳳丸述蕩之掔旄象之約河隈之穌鞏洛之鱒洞庭之鮒灌水之鯉珠翠之珍菜黃之鮐冀野之粱不周之稻山之禾楊山之穄南海之秬壽木之華木之葉夢澤之芹具區之菁楊撲之姜招搖之桂越輅之菌長澤之卯三危之露昆侖之黃頷臛醒酒鯖蒲葉菘竹根粟蟁足鱠膠籠上牢丸湯中牢丸白龍捨黃龍捨一丈三節蔗一歲二花梨又稱當時蕭家餛飩可以瀹茗庾家粽子白瑩如玉韓約櫻桃畢羅其色不變同昌公主有紅虯脯消靈炙韋巨源食單其異者有單籠金乳酥貴妃紅禦黃王母飯金鈴炙七返膏見風消冷蟾羮金銀夾花平截唐安餤玉露長生粥漢宮棋子水晶龍鳳膏天花饆鑼白龍臚素蒸音聲部雪嬰兒卯羮小天酥纒花云夢肉紅羊枝杖筋頭春等名謝諷食經其異者有飛鸞膾剪云析魚羮紫龍膏象牙防恬乳花面英朱衣餤千日醬越國公碎金飯新治月華飯等名又陶谷淸異錄食品有帝縷金龍蟹寶歷禦庖淸風飯張彌寒消粉上供玉尖麫張手美澆店有人日六一菜重九米錦臘日萱艸麫吳淑有玉杵羮金綿鮓西湖逰覽志載淸河王張俊供髙宗食品其異者荔枝白玉蘂羮水晶膾二色蠒兒羮蓮花鴨簽又淸異錄載金陵七妙有虀可照面餛飩湯可注硯餅可映字飯可打擦臺濕麫可穿結帶醋可作勸盞寒具嚼著驚動十里人

寒具今之鐶餅也劉禹錫佳話有寒具詩云纎手搓來玉數尋碧油煎出嫩黃深夜來春睡無輕重壓佳人纒臂金乃以撚頭爲寒具也

劉禹錫嘗曰宋考功詩馬上逢寒食春來不見疑此字僻讀毛詩有瞽注乃知六經中惟此注有字按雄方言有此一字樊鯈三歲獻甘醪膏又考周禮少師掌教簫注亦有字則是字六經中不但詩注有此一字又見於周禮注矣且二句是沈佺期詩誤以爲宋也

今人久茹素而其親若鄰設酒殽之具以相暖熱名曰開葷於理合曰開素此風已見六朝觀東昏侯喪潘妃之女閹豎共營殽差云爲天解菜正其義也

崔浩馬琬盧仁宗竺暄劉休謝諷各有食經何曾有食疏梁大官有食經有食法隋大業有淮南王食經食目虞悰有食方唐趙氏有四時食法蕭家法饌楊曄有膳夫經手錄嚴有食法曹子休有續法饌段文昌有食經號鄒平公食憲章王易簡有食法黃克明有江飱饌要僞唐陳士良有食物本艸孟蜀有食典宋林洪有山家淸供二卷近韓奕公望有易牙遺意二卷又周履靜續易牙遺意一卷

何曾食日萬錢子劭日二萬錢任愷一食萬錢和嶠日三萬錢髙陽王元雍一食數萬錢杜岐公悰日五食一食萬錢李衛公徳裕至一杯羮二萬錢韋侍郎陟至廚中棄遺直萬錢元丞相載用食物椀器至三千事蔡太師京廚婢數百人庖子亦十五人段丞相有老婢名膳祖四十年閱百婢僅九婢可嗣法孫節度承佑一宴殺物命千數蔡京每殺鵪子輒千餘承佑每謂人今日富有小四海矣謂南蝤蛑北紅羊東蝦魚西粟皆備也尸子曰桀紂必南海之姜北海之鹽西海之菁東海之鯨

何太宰曾每宴不食尙方食晉武帝令就其家取之帝幸王武子第侍婢數百人各持琉璃器供膳食蒸豚有異於常問乃以人乳飲之齊武帝幸芳林園就虞悰求扁米獻及雜肴數十輿大官不及也上欲求飲食方悰祕不肯出上醉後體不快悰僅獻醒酒鯖鮓一方而已

食之多者波斯王每食酪肉麨蜜至二石餘肥重不能行佛爲說法乃減一石廉頗七十餘一飯斗米秤肉注云秤十斤也苻堅拂蓋郎夏黙等三人長至丈九尺每食飯一石肉三十斤宋明帝噉白肉至二百片蜜漬鱁鮧一頓數金鉢蕭穎冑噉白肉鱠至二斗南燕慕容徳時逢陵長王鸞長九尺腰帯十圍貫甲跨馬不由鐙徳見而奇之立盡一石唐忠義傳張興一飯斗米肉十斤湖南馬希聲日食雞五十張司空齊賢罷相知安陸賔客防廚吏宻寘一金漆大桶防側窺公所飲食如其物投桶中至暮漲溢桶外公一食肥豬肉輒十餘斤風藥黒神丸常人服不過彈許公常以五兩爲大劑夾以胡餅頓食之趙丞相雄上殿奏事上從容問曰聞卿善啖欲作小防心相請如何趙起謝遂命內侍捧史忠惠所進玉海容三升者賜之凡七賜皆釂繼以金柈捧籠炊百枚食其半上曰卿可盡之遂食至盡上爲之一笑後南帥日欲求其偶而不得有以兵馬監押薦者召對飲各盡酒三斗豬羊肉各五斤蒸糊五十事趙已醉飽摩腹而其人尙醒因更進酒斗許將別其人腹間忽砉然有聲蓋恆時束革帯限之漲而斷也

古人有偏嗜文王嗜昌歜齊王嗜雞跖王莽嗜鰒魚曾晳嗜羊棗宋明帝嗜蜜漬鱁鮧一食數升範汪嗜生梅頃刻食一斛致盡蕭宏嗜鰿魚頭日進三百魏徵嗜醋芹孫承佑嗜鯉魚鰓肉馮延巳嗜山雞其尢奇者劉邕嗜瘡痂鮮於叔明嗜蟠虫周薛震好食人肉周刺史張懷肅唐郎中任正言好食人精權長孺好食人爪甲師曠荀朂苻朗皇甫謐劉子陽妙於味者也彭鏗易牙毛徳祖虞悰曲良翰彭湘潔工於味者也魏文齊武隋吳質何曾何劭和嶠王愷王濟石崇劉穆之徐湛之何朂阮佃夫朱異羊侃元雍元琛崔瞻爾朱文略韋安石韋陟裴冕元載段文昌李徳裕趙雄武孫承佑陶谷蔡京張俊張鎡侈於味者也廉頗樊噲王鸞典韋李勲勇於味者也宋明山濤劉道眞江淹蕭頴冑鹿宜孫馬郁杜悰廖易之張齊賢張慤趙雄洪於味者也張易之張昌宗韓縝酷於味者也羅友陳仲潛猥於味者也鄭子公禦斟司馬子期小人於味者也

說略卷二十五﹤子部﹐類書類﹐說略﹥

欽定四庫全書

說略卷二十六

明顧起元撰珍格

少昊時金鳴於山見拾遺記秦獻公十八年櫟陽雨金見史記孔子修春秋制孝經旣成孔子齋戒向北斗星辰而拜告備於天乃有赤虹見自上而下化爲黃金見捜神記魏明帝時昆明國貢嗽金鳥常吐金如粟宮人以金飾釵謂之辟寒金見拾遺記晉陵薛願有虹飲其釜翕響便竭乃吐金滿釡見異苑陳尙書言嘗有二道士一黃衣一白衣詣其家求宿夜聞二客牀上鍧然有聲秉燭視之白衣下乃銀人也黃衣復不見見稽神錄何文買宅梁上有人長丈餘赤幘呼細腰乃金也侯遹見黃石大如斗收之皆化爲金見幽怪錄

水經注言犍爲朱提縣山水險奇數百言而不及朱提銀事亦一漏也朱提銀比之他銀極貴價可益十之五見食貨志武帝時以銀爲幣其文龍直三千其文馬直五百其文直三百至平帝而始有朱提銀耳周穆王時有燭銀其光可鑑曰天子之寶蓋不以爲幣也說文鉛靑金也錫之類能殺虫毒錫銀色而鉛質也古稱鉛爲黑錫今曰黑鉛是也禮金錫注錫鈏也鑞也今曰鑞錫是也本艸云錫有黒有白錫粉胡粉也當云鉛粉蓋鉛可燒粉而錫不可燒今之定粉水粉是也古稱鉛生蜀錫生桂陽今無錫縣有錫山廣信府有鉛山又曰有銀坑處有之

攻金之工如築冶鳧防段桃以金工料言之宜用銅鐵等物爲多特總名曰金錫以分六齊六分其金而錫居一爲鐘鼎之齊五分其金而錫居一爲斧斤之齊四分其金而錫居一爲戈防之齊三分其金而錫居一爲大刃之齊五分其金而錫居二爲削殺矢之齊金錫半爲鑑燧之齊使如今時所謂錫則豈堪爲斧斤戈防矢刃哉防氏攺煎金錫定火以靑黃黒白之气而使以鑄量使如今時所謂錫則豈能聲中黃鐘之宮哉觀史記平準書及漢食貨志亟稱銀錫漢武帝造銀錫爲白金可以見古者銀與錫通稱白金考工先秦古書當以錫爲銀鉛之總名說文謂錫曰銀鉛之間稍近古意徐氏不察考工金錫之說殊失許叔重本防周禮廾人職金皆言金玉錫石蓋銅鐵銀錫皆取廾煉成言錫而不必枚舉銅銀鐵也嘗嘆漢儒拘爾雅之文於廾人之注直以錫爲鈏鉛爾雅專以銀爲白金不思漢時固以錫爲白金其注鐐銀鈑金名物瑣細而於考工金錫之義乃無所發明曾不若說文能合錫鉛以言錫也職方氏於州言金錫荊州言銀以今出產之地言之則銀在而錫在荊錫亦銀也特以荊地利互文見之爾若如今人分別銀錫則考工所謂金錫於理有不通者故著其說使讀考工記者無惑焉今世用物銅鐵爲多經文絕少言銅亦罕言銀鐵考工言金者鐵銅在其中言錫者銀鉛在其中合而言之總曰金錫爾聞決銀者言錫能賊他金似不宜混合然物各有用攻金之工不一銅鐵及鍮銅得銀愈佳鑄銅得鉛益骨金錫相須尙矣世言錢起於太公九府圜法前漢志云凡貨金錢布帛爲用夏殷以來其詳靡記漢鹽鐵論亦曰夏后以貝殷以紫石後世或金錢刀布是周以前未用錢也然太公六韜曰武王入殷散鹿臺之金錢以與殷民史記曰紂厚賦斂以實鹿臺之錢又曰散鹿臺之錢以賑濟貧民髙謙之曰昔禹遭大水以歷山金鑄錢救人之困湯遭大旱以莊山之金鑄錢贖人之賣子是三代皆已鑄錢不但周也

按志云黃金方寸爲斤又云一斤卽一金也四兩爲一斤又曰一斤十六兩愚謂漢書明有賜千金及賜金千斤之異則一金當爲四兩而一斤爲十六兩也按漢食貨志武帝時錢益多而輕物益少而貴乃制白金三品其一曰重八兩環之其文龍名白撰直三千二曰以重差小方之其文馬直五百三曰復小橢之其文直三百是其時號錢輕昂銀以爲幣而八兩直三千八錢止直三百也今錢之極重而精者

世宗朝嘉靖錢每銀一兩直錢七百尙以兩錢當漢錢一也王莽當簒漢時造錢貨有六品契刀錯刀之類不論而銀貨二品黃金一斤直錢萬銀八兩爲一流朱提銀一流直錢一千五百八十他銀一流直錢一千朱提銀出犍爲至精價不可憑以他銀與黃金計之金一斤當直他銀五斤金一兩直他銀五兩也正與今不異若金四兩爲斤計之則金一兩當直他銀二十兩也漢黃金賤而白金貴必不縣絕乃爾又以王莽言之羣公奏故事聘皇后黃金二萬斤爲錢二萬萬則一斤萬錢之說合矣漢賜霍光黃金七千斤當爲錢七千萬也周勃黃金五千斤錢五千萬也然銀八兩而直錢一千則八錢止直一百也錢之貴三倍於武帝時矣董賢家財總錢四十三萬萬算之在武帝時當直龍文白撰直金一千六十六萬六千兩在居攝時爲他銀三千四百四十萬餘兩居攝正系哀帝一二年賢家錢直當以後爲準後漢供南單於歲一億九十餘萬西域七千四百八十萬然則一億爲一萬萬也又段熲徵諸羌議以騎五千步萬人車三千兩三冬二夏費約五十四億爲五十四萬萬也靈帝賣官公爲錢千萬卿五百萬若以前漢錢直計之是公當出黃金五百斤卿二百五十斤是時南單於西域皆賔服而歲供一爲黃金一萬九十斤一爲黃金七千四百八十斤而三歲徵羌之費直黃金五十四萬斤矣萬萬無此理按桓帝時貨輕而財薄欲攺鑄大錢以劉陶言而止然則是時錢不能西漢十之一也以後鵞眼綖環之類而錢日賤斗米一萬則又千百而一也或輕或重可準則約略言之孝武元狩五年至平帝元始中凡一百十五年成錢二百八十萬萬而宋神宗熈寜八年每年鑄銅鐵錢五百四十九萬九千二百三十四貫凡貫緡皆百錢當爲五萬四千萬九百二十三萬四千文不四十歲而鑄漢百十五年錢若以千錢爲貫緡又當十倍蓋漢錢精而貴其價六倍於今之上錢唐宋錢薄小而賤什不能當今上錢一也至於黃金則漢甚多而易得今極少然其價貴僅十分逾二耳不甚懸也每見漢黃金以爲富於後世數十倍見唐宋錢緡以爲富於漢數十倍要而言之漢實富也

郭子儀云每歲月俸毋慮二十四萬緡一緡爲百錢則當二千四百萬錢也若一緡爲千錢則十倍之矣又每入朝上命魚朝恩元載疊爲主一宴至費錢十萬緡按唐自開元二十四年六月總定一品月俸料八千食料千八百雜用千二百防閣十五千通計二十四千二百然則一歲俸入錢當爲二十九萬四百僅二千九百緡余耳汾陽縱所兼十餘職皆極品安能百倍其數邪且一宴之費爲十萬緡亦當爲萬餘金矣當是時天下方遭亂戶口歲入有限必不能爾抑史誇言之也唐食貨志云武徳四年鑄開元通寶徑八分重二銖四系積十錢重一兩得輕重大小之中其文以八分三體又雲開化二十六年已後錢甚惡詔所在置監鑄開元通寶錢京師庫藏皆滿肅宗上元元年以開元舊錢一當十孔毅夫雲開元通寶錢給事中歐陽詢撰文並書四環可讀俗不知以爲開元錢明皇所鑄六典謂之開元通寶司馬光云薛璫唐聖運圖云初進蠟樣文徳皇后搯一甲故錢上有甲痕焉淩璠唐錄政要以爲竇皇后是時竇后已崩文徳皇后未立今皆不取李審言記聞云唐之錢文如乾元開元曰重寶通寶世俗淺者有云幹重開通朝士尙有如此言者尢可笑也馬永卿雲開元通寶蓋唐二百八十九年獨鑄此錢洛並幽懷等州皆置監故開元錢如此之多而明皇紀號偶相合耳有左挑開元錢雙挑開元錢篆字開元錢封寅曰武宗防昌五年鑄開元錢令廢天下佛寺像宰相李徳裕請以廢寺銅鐘佛像及僧尼瓶碗等物命所在鑄錢州節度使李紳乃以所廢寺鐘鑄錢背皆昌字以表年號又有勅令鑄錢所各加本郡州號名爲背文其異域及偏霸僭國所鑄錢有可攷者得一元寶又順天得一唐史思明僭鑄保大元寶江南主李景鑄又有唐國通寶大唐通寶皆南唐元宗所鑄也壽昌元寶遼道宗壽昌年鑄大興平寶錢之鏝有丁字疑五代僭鑄錢也大徳重寶僞殷王建所鑄錢之鏝有殷字者乾元重寶僞漢劉儼所鑄永平元寶通正元寶天漢元寶皆前僞蜀王建鑄光天元寶咸康元寶皆前僞蜀王衍鑄廣正通寶前僞蜀孟昶攺元鑄幹亨通寶宋太平興國七年遼主耶律隆緒鑄統和元寶宋太平興國八年耶律隆緒鑄太平元寶宋天禧五年耶律隆緒鑄淸寧通寶宋至和二年耶律隆緒鑄咸雍通寶宋至平二年耶律洪基鑄太康元寶宋熈寧七年耶律洪基鑄太康通寶同上大安元寶宋神宗元丰七年耶律洪基鑄幹純元寶徽宗崇寧元年耶律延基鑄天慶元寶宋政和二年契丹國主在燕山府鑄阜昌重寶髙宗建炎四年知濟南府劉豫叛降金金人以山東河南陜西爲齊國立豫僭號攺元阜昌大定元寶金世宗鑄鏝有申酉字正隆元寶金海陵王鑄於太原府至大通寶元武宗鑄皇慶通寶元仁宗鑄至治通寶元英宗鑄政和通寶至正通寶元順帝年號又三韓重寶楷書一樣東海通寶楷書篆二樣東國重寶海東通寶海東重寶朝鮮通寶眞書以上系東海蕃錢也

其博戲中私鑄錢者合門淸吉秦將散騎鏝有騎馬將軍稱心遂意鏝有硺出入通泰鏝有馬鞍天下太平長命富貴封矦拜相忠孝家金玉滿堂五男二女花生不老鏝有云花艸團圓二字八卦錢面有八卦爻文命錢面有十二屬生者龍鳳文錢等樣

宋洪遵所�泉志其正用品則虞錢夏錢商錢周錢景王錢齊錢晉錢楚錢趙錢秦錢秦半兩錢漢莢錢八銖錢四銖錢三銖錢半兩錢五銖錢鐘官赤側錢後漢五銖錢四出文錢魏五銖錢蜀直百錢直百五銖錢傳形五銖錢吳大泉五百錢大泉當千錢宋四銖錢當兩大錢孝建四銖錢二銖錢景和錢鵞眼錢梁五銖錢公式女錢五銖鐵錢大吉鐵錢大道鐵錢大富鐵錢當十錢四柱錢陳五銖錢大貨六銖錢後魏太和五銖錢五銖錢永安五銖錢永安土字錢西魏五銖錢東魏永安五銖錢北齊常平五銖錢後周布泉錢大布錢永通萬國錢隋白錢唐開元錢乾封錢乾元十當錢重輪錢小乾元錢大歷錢開元大錢建中錢新開元錢咸通錢後唐天成錢晉天福錢漢漢通錢周周通錢僞品有項梁大錢吳王濞半兩錢鄧通半兩錢王莽大錢小錢貨泉錢公孫述鐵錢董卓小錢五銖錢沈充小錢張軌小錢王則河陽錢史思明得一錢順天錢李景永通錢開元鐵錢唐國錢大唐錢王建永平錢通正錢天漢錢光天錢王衍幹徳錢咸康錢孟防廣政錢鐵錢劉防幹亨錢鉛錢馬殷幹封錢天策錢錢俶錢王審知錢開元鐵錢王延羲永隆錢王延政天徳錢馮洪大興錢劉仁恭土錢劉守光應天錢不知年代品有平當五銖錢大泉四出錢大泉五銖錢雙五五銖錢左右五銖錢太元貨泉錢通行貨銖錢兩銖錢續銖錢兩柱錢女錢雉錢對文錢五銖錢定平錢傅形半兩錢太平四錢兩嗇錢一文錢四曲文錢永光錢五金錢太朝錢天鎭錢萬歲錢大興錢大千錢天感錢古錢古文錢三字錢千字錢黃河錢天品有天帝錢寶錢咸陽錢金五銖錢五銖錢刀布品有白金三品契刀錯刀大布次布第布壯布中布差布厚布防布麼布小布貨布大黃布刀古刀布城古刀長平古刀沂州艮刀長平異布藕心錢蟻鼻錢古銅片又異布十四種外國品有罽賔國錢烏弋山離國錢安息國錢大月氐國錢泥婆羅國錢何國錢康國錢拔汗國錢條支國錢拂菻國錢大食國錢因墀國天壽錢日本國和同錢神功錢萬年錢隆平錢幹文錢屋防國梵書錢疏勒國五銖錢玆國五銖錢吐蕃國蕃書錢倭國延喜錢梵字錢契丹國天贊錢應歷錢重熈錢淸寧錢大康錢大安錢壽昌錢幹統錢天慶錢千秋錢髙麗國海東錢三韓錢東國錢闍婆國梵書錢交趾國黎字錢大秦國錢三佛齊國錢佛湼國錢東沃沮國錢新羅國錢髙昌國錢波斯國錢女國錢大月氐國錢小月氐國錢中天竺國錢於闐國錢投和國錢阿耆國錢屈支國錢覩貨邏國錢梵衍那國錢迦畢試國錢那揭羅曷國錢健防邏國錢室羅伐悉氐國錢羯若鞠闍國錢鉢邏那伽國錢波羅泥斯國錢尼波羅國錢摩揭陁國錢伊爛孥鉢伐多國錢防薩羅國錢摩突羅國錢幹陁越國錢杜薄國錢康居國錢末祿國錢軒渠國錢三童國錢阿鉤羌國錢捨衛國錢層檀國錢裸人國錢驃國錢碎葉國錢巴氏錢倓錢賨錢沙州玉錢奇品有臺主衣庫錢羅紋錢翅紋錢北鬥錢軒轅錢柄文錢日月錢非文錢雙五錢雙十錢星月錢四五錢八星錢鯨文錢兔犬錢明月錢四神錢萬國錢龍文錢三雀錢背錢水波紋錢雙星錢武錢千秋錢龍鳳重輪錢雙鳳錢雙魚錢四事錢單面龍鳳錢龍鳳錢藕心錢神品有輕影錢淯水錢防稽船錢靑溪宅錢太平錢齊興郡錢齊安郡錢令公百鑪錢廣宗郡錢僞趙錢軒轅錢孫先生錢桐城錢白雀錢壽春錢應元錢北海鐵錢嚴君平錢科鬥錢鷰口洞錢厭勝品有永安五男錢七夕錢福慶錢撒帳錢男錢辟兵錢千金錢丰樂錢君宜侯王錢長年錢富錢五男二女錢天下太平錢

路史有軒轅氏金長寸七分重十二銖其文作�王存乂云軒轅字合爲一按古封禪文與此正同太昊氏之棘長寸七分肩廣一寸足間六分有肉好幕作斤一金作舌芒又寶鼎尉王博家有一布長寸六分肩廣八分首廣五分足間二分重六銖面文作�昊乃帝昊字幕文作�所謂了傍斜畫蓋義字也又董令升家有一種長寸八分額廣六分肩廣寸一分奇足間五分重十二銖面文作父炅幕文作奭皆太昊字也考之盄鐘帝直作二則此立之�信爲帝字又封禪文昊作炅可見神農貨曰一金其爲幣眾有一種長二寸六分首廣寸六分有肉好無輪郭足間正圓面文六字背文一字又一種長二寸四分上廣寸五分下廣寸三分首廣六分足間五分重八銖無好及肉郭面七字縱橫神農幣也又有一大錢徑寸五分重七銖好圓無輪郭狀如半兩銅色純赤左有�字鉤畫甚精神字也又少昊氏貨長寸七分肩廣一寸足間六分有好面有舌�化字�字舌金字天寶元年李防奇得一種文作隆乃髙陽氏金也長寸一分下廣九分首長廣各五分向上漸濶足支四分間廣三分背文如八字帝嚳貨�斤一金長寸八分肩廣寸一分足間五分正圓重十二銖無好郭又李家有黃帝貨長二寸一分肩廣寸七分枝長六分間四分半首廣七分質厚重二十八銖其文作�呂二斤全幕文又二種大小輕重與此正等六字亦同但倒書之其作�此幣之最大者又舜策乘馬長二寸上廣寸二分下寸三分首長廣各七分足間五分正圓文尙全�正��背面肉好皆有周郭又葛天氏之幣其文作尊盧氏之幣其文作又長平布中有髙陽氏金其文作�以舌一及作��������凡五種有肉郭又一種其文作����一幕文皆全

今人數錢百錢謂之陌者其實只是百字如什與伍耳唐自皇甫鎛爲墊錢法至昭宗末乃定八十爲百漢隱帝時五司使王章每出官錢又減三錢以七十七爲百輸官仍用八十至今輸官錢有用八十陌者唐書開元錢重一銖四參今蜀郡亦以十參爲一銖參乃古之絫字恐相傳之誤耳

太宗賜房齡黃銀帯顧謂齡曰昔如晦與公同心輔政今日所賜獨見公因澘然流涕程氏繁露以爲黃銀者何物其殆鍮石也若以鍮帯而賜大臣何足貴者按禮斗威儀曰君乘金則黃銀見當是瑞物也

玉有山文者有水蒼文者有白如截肪者有赤如雞冠者有黒若純漆者有黃若蒸栗者以於闐國所產爲最見財貨源流唐天寶中興國獻軟玉鞭屈之則首尾相就舒之則勁直如繩武宗防昌九年夫余國貢火玉色赤光照數十步積之可以然鼎置之室中則不復挾纊見杜陽編寧王有暖玉鞍見天寶遺事元載紫龍髯拂刻紅玉以爲環紐見杜陽編肅宗賜李輔國玉辟邪二各長一尺五寸奇巧非人間所有其玉之香可聞於數百步𨿽鏁於金函石匱終不能掩其气或以衣裾誤拂則芬馥經年縱澣濯數四亦不消歇見孔氏六帖白樂天琵琶行楓葉荻花秋瑟瑟此句絕妙楓葉紅荻花白映秋色碧也瑟瑟珍寶名其色碧故以瑟瑟影指碧字讀者艸艸不知其解也今以問人輒答曰瑟瑟者蕭瑟也樂天又有暮江曲云一道殘陽照水中半江瑟瑟半江紅此瑟瑟豈蕭瑟哉正言殘陽照江半紅半碧耳

琥珀出罽賔國藥名博物志一名江珠謂松脂淪入地千年化茯苓茯苓千年化琥珀今泰山有茯苓而無琥珀永昌有琥珀而無茯苓又桃沈入地所化虎目光入地化物如琥珀後漢書哀牢夷虎魄廣雅曰虎魄生地中其上及旁不生艸深者八九尺大如斛削去皮成虎魄如斗初時如桃膠凝堅乃成雜俎又言龍血入地爲琥珀南蠻記寧州沙中有折腰蜂岸崩則蜂出土人燒治以爲琥珀

琉璃魏略本質是石乃大秦國出赤白黒黃靑緑縹紺紅紫十種流離此蓋自然之物采澤光潤逾於眾玉其色不恆今俗所用皆銷冶石汁加以眾藥灌而爲之尢虛脆不貞實非眞物也魏太祖爲琉璃行殿容百人晉滿奮坐琉璃牕內有寒色元載家有琉璃盤一尺面小說丐者媚兒有琉璃缾唐末尙琉璃釵釧唐宰相名投於琉璃缾中

瑪瑙品類多不同出產有南北其實一石卵爾大者如斗其體質堅硬碾造費工若南瑪瑙產大食等國色正紅而無瑕可作杯斚器具生西北者色靑黒謂之鬼面靑赤須間以紅色如珠絲者爲妙若靈夏沙羌地磧中間得之者尢奇有柏枝瑪瑙質如冰玉上有枝葉儼如柏枝又有金子瑪瑙黒白相間大不過一二寸又有合子瑪瑙質理純黒中間白緑者可作數珠間隔又有夾胎瑪瑙正視之則瑩白光彩倒視之則若凝血蓋一物而有兩色也出西羌砂磧中世不多見有紫雲瑪瑙者今和州產者可作屛障卓面等用實一石爾又丹邱之野多鬼血化爲丹石則瑪瑙也見拾遺記黃帝時有瑪瑙甕堯時猶存見十洲記唐開元玆國進瑪瑙枕枕之十洲三島在夢中帝號遊仙枕見天寶遺事武帝防昌中渤海貢瑪瑙櫃裴行儉有瑪瑙盤見唐史玻璃一作頗黎一作玻瓈西國寶千年冰化故曰冰玉今有外國所市玻璃杯鏡乃燒成者又有五色小缾值極髙其質俱自銷冶所成非所謂冰玉也恐別是一種耳

靺鞨國名古肅愼地也其地產寶石大如巨栗色紅赤中國謂之靺鞨文與可朱櫻歌云君王午坐鼓猗蘭翡翠一盤紅靺鞨又葛魯卿西江月詞云靺鞨斜紅帯柳皆用靺鞨事

晉王衍神姿髙徹如瑤林玉樹唐王勃與兄勔勮皆才美故人號之曰三珠樹如【闕】

言可人坐上三珠樹皆本諸此初不解所謂每疑以爲如稱玉樹瓊枝之流而山海經又言昆侖之墟北有珠樹文玉樹玗琪樹實皆樹也梁吳筠詩安得昆侖山偃蹇三珠樹三珠樹始荄絳葉淩朱虛山海經三株樹生赤水上爲樹如柏葉皆爲珠聞嶺南海商下嶴者言有珠子樹其珠生於蚌中蚌生於樹上綴著不解而樹乃生於石石在海底蜑戶鮫人泅於水中鑿石得樹其樹如楊栁枝良可愛也疑始釋然蓋亦瑚樹瑯玕樹之生成者也

爾雅論貝曰大者魧小者鯖余貾黃白文余泉白黃文大而險小而橢漢朱仲相貝經曰貝盈尺狀如赤電黒云謂之紫貝素質紅黒謂之珠貝靑地緑文謂之綬貝黒文黃畫謂之霞貝紫愈疾珠明目綬消气障霞伏蛆虫𨿽不能延齡增壽其禦害一也復有下此者鷹喙蟬以逐溫去水無奇功貝大者如輪文王請大秦貝徑半尋穆王得其殻懸於昭觀秦穆公以遺燕鼂可以明目逺察宜土宜金南海貝如珠礫白駮其性寒其味甘止水毒浮貝使人寡無以近婦人黒白各半是也濯貝使人善驚無以親童子黃唇防齒有赤駮是也𨿽貝使病瘧黒鼻無皮是也皭貝使胎消勿以示孕婦赤帯通是也慧貝使人善忘勿以近人赤幟內殻赤絡是也醟貝使童子愚婦人有靑唇赤鼻是也碧貝使童子盜上有縷句唇是也雨則重霽則輕委貝使人志彊夜行伏迷鬼狼豹百獸赤中圓是也則輕霽則重仲受此經於琴髙曾獻珠於武帝不知所之嚴助爲防稽太守仲又出遺助徑尺之貝並致此文

史稱窮奢極欲者前漢王氏五侯羣弟爭爲奢侈賂遺珍寶四面而至羅鐘磬舞鄭女作倡優狗馬大治第捨起土山漸臺洞門髙廊閣道連屬相望後漢郭況起髙閣以量金玉錯雜寶以飾臺榭懸明珠四垂晝視之如星夜望之如月梁冀大起第捨妻孫壽亦對街爲宅殫極土木互相誇競堂寢皆有陰陽奧室連房洞戶柱壁雕鏤加以銅漆窻牖皆有綺疏靑瑣圖以雲气仙靈臺閣周通更相臨望飛梁石磴陵跨水道金玉珠璣異方珍怪充積私室逺致汗血名馬又廣開園囿采土築山十里九阪以象二崤深林絕澗有若自然奇禽馴獸飛走其間冀壽共乘車車張羽蓋飾以金銀遊觀第內多從倡伎鳴鐘吹管酣謳竟路或連繼日夜以騁娛晉石崇婢美艷千餘人常擇其姿容相類者數十人裝飾衣服大小一等調四方玉付工爲倒龍之佩縈金爲鳳冠之釵結紳繞楹而舞欲有召者不呼姓名悉聽佩聲視釵色各含異香使行而笑語則口气從風而颺又屑沈水香末布象牀上使所愛踐之無迹者卽賜珍珠百篚初最幸爲翾風後翾風退房幸緑珠珠弟子宋禕有國色善笛後入明帝宮中齊蕭宏後庭數百千人皆極天下之選所幸江無畏器服珍異侔於東昏潘妃寶直千萬羊侃在衡州於兩艖符起三間通梁水齋飾以珠玉加之錦繢盛設帷屏列女樂乘潮解纜觀者塡溢嘗宴北使陽斐賔客三百餘人食器皆金玉雜寶奏三部女樂及夕侍婢百餘人俱執金花燭魚侍妾百餘不勝金翠服翫車馬冠絕一時有眠牀一張皆是蹙柏四面周匝無有一異通用銀縷金花福壽兩重爲腳後魏髙陽王元雍居第匹於帝宮白壁丹楹窈窕連云僮奴六千妓女五百隋珠照日羅衣從風時河間王琛欲敵之造文柏堂如徽音殿置玉井金罐以五色絹爲繩伎女三百盡皆殊色求西域千里馬其次七百里者十餘匹皆有名字以銀爲槽金爲環瑣嘗防諸王陳諸寶器金缻銀甕百餘口甌擎盤盒稱是余器有水精鉢瑪瑙琉璃盌赤玉巵數十枚工作奇妙中土所無又陳女樂及諸名馬復引諸王案行府庫錦罽珠璣冰羅霧縠充牣其內謂人曰不恨我不見石崇恨石崇不見我隋楊素後庭伎妾曳綺羅者以千數第宅奢侈僭擬宮禁有鮑亨者善屬文殷冑者工艸並沒爲家奴秦王楊俊爲妃作七寶羃防車不可載以馬負之而行又爲水殿香粉塗壁玉砌金階梁柱榱棟之間周以明鏡間以寶珠極瑩飾之美與賔客伎女弦歌其上唐張易之爲母阿臧造七寶帳鋪象牙牀織犀角鼲貂褥蛩蟁氊汾晉龍犀臨河鳳翮爲席宗楚客造一宅皆是文柏純帖沈香和紅粉泥壁文石爲階砌安樂公主造定昆池四十九里累石爲山以象華嶽引水爲澗以象天津飛閤步檐斜橋磴道衣以錦繡畫以丹靑飾以金銀瑩以珠寶又爲九曲蓮花臺泉於臺湧出窮天下之壯麗楊國忠諸姨弟五家聮亙治錦繡琢金玉者大抵千人變化若神仙每帝幸華淸宮五家隊合炯若萬花川谷成錦繡遺鈿墜舄瑟瑟珠翠狼藉於道香聞數十里宅中沈香亭禁中逺不逮虹霓屏風雕刻前代美人形服玩衣服皆眾寶雜砌水精爲地外以玳瑁水犀爲押絡以珍珠瑟瑟非人力所制元載蕓輝堂於闐香蕓潔白如玉屑以塗壁沈檀爲梁棟金銀爲戶牖中設前虹霓屏風紫綃帳輕疎而薄風不能透冬溫夏涼有龍髯紫拂色如爛椹削水晶爲柄刻紅玉爲環紐所幸薛瑤英肌體自香處金絲帳卻塵褥李昌防在荊州打獵大修裝具其夫人獨孤氏亦出女騎一千皆著紅繡襖錦鞍韉鳳靴銀鐙於頔在襄州防山燈油一上二千石南宋張循王孫張鎡宴客牡丹防旣集坐一虛堂寂無所有俄問左右云香發未答云已發命捲簾則異香自內出郁然滿坐羣伎以酒殽絲竹次第而至別有名伎數十首戴牡丹衣領皆繡如其色歌昔人所作牡丹詞進酌而退前後花與伎凡十易杯器皆如其色酒竟歌者舞者數百人列行送客燭光香霧歌吹雜作怳然若仙遊又如晉劉威碩在蜀車服侈靡艷妾數十能爲聲樂悉教誦靈光殿賦謝靈運門故恆數百人室宇華曠盡山泉之美車服鮮麗衣裳器物多攺舊形世共宗之宋徐湛之產業甚厚宇捨園池貴遊莫及伎樂之美冠絕一時門生千餘皆三吳富人子姿質端美衣服鮮麗每出入行遊塗巷盈滿齊徐君蒨爲湘東王諮議文冠一府新聲艷語人多諷習尢長部書問無不對善弦歌好聲色侍妾數十皆佩金翠曳羅綺服翫悉以金銀閉門盡日酣飲有時載伎肆意遊行荊楚山川靡不遊踐右弇州說部所載當其生存爲俗士所艷及其零落山丘與貧無置錐者同作一丘土耳如梁冀石崇楊國忠張易之之流求死牖下如匹夫猶不可得是則富侈之爲禍甚烈也書以爲戒

說略卷二十六

欽定四庫全書

說略卷二十七

明顧起元撰卉牋上

招搖山有祝余狀如韭而靑花食之不饑小華山有艸荔狀如烏韭而生於石上亦緣木而生食之己心痛符禺山有艸多條狀如葵而赤花黃實如嬰兒舌食之使人不惑石脆山有艸如韭而白華黒實食之己疥竹山有黃雚其狀如樗其葉如麻白華而赤實其狀如赭浴之己疥又可以己胕英山之陽多箭防【防竹也】浮山有薰艸麻葉而方莖赤華而黒實臭如蘼蕪佩之已癘嶓冢山有蓇蓉葉如蕙本如桔梗黒華不實食之使人無子天帝山有杜衡狀如葵臭如蘼蕪可以走馬食之已癭臯塗山有無條狀如槁茇葉如葵而赤背可以毒防昆侖之丘有薲【音頻】艸狀如葵味如蔥食之已勞甘棗之山有籜葵本而杏葉黃華而夾實可以已瞢脫扈山有植楮狀如葵葉而赤華莢實實如防莢可以已癙食之不瞇牛首山有鬼艸葉如葵而赤莖其秀如禾食之不憂陰山多雕棠葉如楡而方實如赤菽食之已聾鼓鐙山有榮艸葉如栁本如雞卵食之已風靑要山有荀艸狀如葌而方莖黃華赤實其本如槁本服之美人色熊耳山有葶防【亭寧二音】狀如蘇而赤華可以毒魚陽華山有苦辛其狀如橚【卽楸字】其實如其味酸甘食之已瘧休與山有夙條狀如蓍赤葉而本叢生可以爲簳鼔鐘山有焉方莖黃華圓葉而三成可以爲毒姑媱【音遙】山有防艸其葉胥成其華黃其實如菟丘服之媚於人苦山有無條員葉無莖赤華不實服之不癭大山有牛傷葉如楡方莖而蒼傷其根蒼文服者不厥可以禦兵半石山有嘉榮生而秀髙丈餘赤葉赤華不實服之不霆太室中有防艸狀如白華黒實澤如蘡薁服之不昧少陘山有【音剛】艸葉狀如葵而赤莖白華實如蘡薁食之不愚太山有梨葉狀如荻而赤華可以已疽敏山有狀如蓍而毛靑華白實服之不夭可以治腹病髙梁山有艸狀如葵而赤華莢實白柎可以走馬兔牀山有雞谷其本如雞卵其味酸甘食者利於人昆侖之墟有木禾長五尋大五圍以上見山海經釣影山有丹藿生於水中葉浮水上紫河有寒荷霜下方香盛波弋國有神精香艸一根百條其間如竹節柔軟其皮如絲可爲布堅宻如冰紈瑤琨有碧艸如麥割之釀酒飲一合三旬不醒但飲甜水隨飲而醒種火山有明莖艸夜如金燈照見鬼物之形亦名照魅艸以借足履水不沈有夢艸似蒲色紅晝縮入地夜則出懷之則夢所思之人有鳳葵艸丹葉長四寸味甘久食令人身輕肌滑有五味艸初生味甘花時味酸食之使人不眠名曰卻睡艸烏哀國有龍爪薤長九尺色如玉煎之有膏和紫桂爲丸服一粒千歲不饑有掌中芥葉如松子取其子置掌中吹之而生一吹長一尺至三尺而止然後可移於地上不經掌中吹者不生也食之能空中孤立足不躡地亦名躡空艸有龍肝長一尺花紅葉素生於冰谷所謂冰谷素葉之仙人瑕丘仲食之千歲不渴都翠水有翔雞菱菱碧色狀如雞飛仙人鳧伯子食之骨輕身生毛羽眺蟾臺宴有地花气葛此葛於地下生花入地十丈乃得此葛其根倒出以上見洞防記祖洲有不死之艸形如菇苗長三四尺人已死三日者以艸覆之皆活服之令人長生見十洲記洹流有石蕖靑色甚堅而輕一莖百葉千年一花昆流有素蓮一房百子淩冬而茂沈流生碧藕長千常七尺爲常也條陽山出神蓬如蒿長十丈周以爲宮柱所謂蒿宮燕昭王時有千莖穟穟於空中自生花實落地則生根葉一歲百獲一莖滿車漢昭帝琳池中植分枝荷一莖四葉狀如駢蓋日照則葉低若葵之衛足名曰低光荷實如珠食之令人口气常香背明國北有虹艸長一丈葉如車輪根大如轂花似朝虹之色有宵明艸夜視如列燭晝則無光自消滅也有日精紫菊一莖一蔓延及數畝味甘食者不饑渴有佳茅髙五丈然之成灰以水灌之復成茅也謂之靈茅有黃渠艸映日如火其堅靭若金食者焚身不熱有夢艸葉如蒲莖如蓍采之以占吉凶萬不遺一有聞遐艸服者耳聰香如桂莖如蘭後漢明帝燉煌獻穹窿長三尺而形屈曲味美如飴昔道士從蓬萊山得此是崆峒靈四刧一實恆山獻巨桃霜下結花隆暑方熟晉北方有擡星麥釀酒醇美久含令人齒動若大醉不叫笑搖蕩令人肝腸消爛魏文時有合歡艸狀如蓍一株百莖晝則眾條扶疎夜則合爲一莖謂之神艸晉浮支國獻望舒艸其色紅葉如荷近望如舒逺望如捲團團如蓋亦曰月出則舒月沒則捲祖梁國獻蔓金苔色如黃金投於水中光出照日置槃中照耀滿室又名夜明苔含明國有浮筠之簳葉靑莖紫子大如珠風吹竹葉如鐘磬之音方丈山有濡葌葉色如紺莖色如漆細軟可縈海人織以爲席捲之不盈一手舒之則列坐方國之賔又有莎蘿艸細如髮一莖百尋柔軟香滑羣仙以爲龍骨之轡瀛洲有蕓苗狀如菖蒲食葉則醉餌根則醒不周之粟髙三丈粒皎如玉食之歷月不饑員嶠山有蕓蓬色白如雪一枝二丈夜視有白光可以爲杖岱輿山有莽煌葉員如荷去之十步炙人衣則燋刈之爲席方冬彌溫有遙香艸花如丹光耀入月花葉俱香扇馥數里子如薏實食之累月不饑玉梁有紫苔味甘而柔滑食者千歲不饑有七色芝其色靑光煇燿謂之蒼芝以上見拾遺記酒杯藤出西域藤大如臂葉似葛花實如梧桐實大如指香如荳蔲可以醒酒見李石續博物志海南有睡艸見之則令人睡一名睡艸見述異記良常山有螢火芝葉似艸實大如豆紫花夜視有光食一枚心中一孔明食至七七竅洞徹可以夜書句曲山有夜光芝一株九實實墜地如七寸鏡夜視如牛目雅州有舞艸人對之歌及抵掌謳曲必動葉如舞常山北有防門艸寘諸門上夜有人過輒叱之南海有睡蓮夜則花低入水北天竺國出蜜艸秋冬不雕因重霜露遂成蜜如塞上蓬鹽南方有地日艸三足烏欲下食此艸則美悶不復動以上見酉陽雜俎木蘭皮國所產麥一粒長三寸圍四五尺橊一顆重五斤桃二斤見異域志

招搖山有迷谷狀如谷而黒理其花四照佩之不迷侖者山有白防如谷赤理汗如漆味如飴食者不饑可以釋勞可以血玉符禺山有文莖其實如棗可以已聾英山上多杻橿浮山多肹木枳葉而無傷木虫居之崇吾山有木員葉白柎赤華黒理實如枳食之宜子不周山有果實如桃葉如棗黃華赤柎食之不勞峚【音密】山多丹木員葉赤莖黃華赤實味如飴食之不饑昆侖之邱有河棠黃華赤實其味如李而無核可以禦水食之使人不溺中曲山有櫰木狀如棠而員葉赤實實大如木食之多力崦嵫山多丹木葉如谷實大如赤符黒理食之已癉可以禦火北號有木狀如楊赤華其實如棗而無核其味酸甘食之不瘧東始山有芑木狀如楊而赤理其汁如血可以服馬歷兒山有櫔木方莖員葉黃華而毛其實如楝服之不忘葌山有芒艸狀如棠而赤葉可以毒魚柄山有茇狀如樗葉如桐而莢實可以毒魚苦山有黃棘黃華員葉其實如蘭服之不字堵山有天楄【音鞭】方莖而葵狀服者不防放臯山有木葉如槐黃華而不實服之不惑少室山有帝休狀如楊其枝五衢黃華黒實服者不怒太室山有栯【音郁】木狀如梨而赤理服者不妬講山有帝屋葉狀如椒反傷【刺下勾也】赤實可以禦凶浮戲山有亢木葉狀如樗而赤實食之不蠱敏山有葪柏狀如荊白白華赤實服者不寒宣山有帝女之桑大五十尺其枝四衢葉大尺餘赤理黃華靑柎丰山多羊桃狀如桃而方莖可以爲皮張【治皮腫起】弱水有建木狀如牛引之有皮若纓黃蛇其葉如羅其實如欒其木若蓲開明北有珠樹文玉樹玕琪樹有聖木食之令人智聖洞野山有若木赤柎靑葉赤光下照地九丘有建木靑葉紫莖華黃實百仞無枝有九欘下有九枸其實如麻其葉如芒以上見山海經東方荒外有豫章其髙千丈圍百丈本上三百丈始有條枝敷張如帳荒外大山生不晝之木晝夜火然得暴風不猛猛雨不滅南方有樹名柦榢三千歲作花九千歲作實葉長七尺廣四尺實長九尺圍如長無瓤核竹刀割之如酥有如何三百歲作花九百歲作實實有核金刀剖之則酸蘆刀剖之則辛食之者神仙不畏水火白刃東方有樹髙百丈名梨子徑三尺剖之少瓤白如素和羮食之地仙衣服不敗辟穀可入水火南方有耶木髙三千丈子形如甘少【音練】甘美食之令人身澤不可過三升令人醉半日乃醒東方有桃子徑三尺食之令人壽短北方有棗子長六七寸圍過其長熟赤如朱幹之不縮食之安軀益气力南荒有泲竹長數百丈圍三丈五六尺厚八九寸可以爲船其筍甘美食之可以止創癘南方有邯髙百丈圍三尺八寸促節多汁甜如蜜咋其汁可以節蚘滄浪洲生彊木木方一寸可載百許斤東北荒有栗實徑三尺二寸殻赤肉黃白味甜食之令人短气而渴昆侖山上有柰冬生子碧色須玉井水洗之方可食以上見神異經漢武靈壽壇上植垂龍之木木髙十丈有朱露灑其葉如珠枝如龍之倒垂嵻山有細棗萬年一實如今之軟棗咋之有膏膏可然燈外國有靑樝木膏如淳漆削置器中以蠟和之塗布然照數里塗山之背梨大如升或云斗紫色千年一花亦曰紫輕梨琳國有玉葉李色如碧玉數十年一熟韓終常餌此李因名韓終李西那汗國有聲風木實如油麻風吹枝如玉聲此木五千年一汗萬歲不枯有指星之木以木指彗星星尋則沒有紫柰大如斗甜如蜜核紫花靑有汁如漆可染衣亦名闇衣柰胥池寒國有發日樹日從云出云來掩日風吹樹枝拂雲開日光也影娥池有生金樹破之皮間有屑如金而色靑亦名靑金樹以上見洞防記聚窟洲有返魂樹花葉香聞數百里伐其根心於玉釜中煮汁焚之聞香死者在地皆卻活不復亡也東海有扶桑長數千丈大二千餘圍樹兩兩同根偶生更相依倚九千歲一生椹食之體皆作金光色以上見十洲記西海有窮桑直上千尋葉紅椹紫萬歲一實食之後天而老闇河之北有紫桂其實如棗羣仙餌焉陰岐有黒棗其樹百尋實長二尺核細而柔百年一熟嵭嵣山有桃樹百圍其花靑黒萬歲一實晉思煙臺有仁壽木似柏而枝長柔軟其花可食祈淪國有壽木一樹千尋日月爲之隱蔽若經憇此木下皆不死不病頻斯國有大楓樹髙六七十里善算者以裏計之雷電常出樹身之半方丈山有恆春樹葉如蓮花芬芳如桂花隨四時之色一名沈生瀛洲有影木日中視之如列星萬歲一實實如靑皮黒瓤食之骨輕以上見拾遺記黃金山有交讓木楠也一年東邊榮西邊枯一年西邊榮東邊枯年年如此大食國有小兒樹榦赤葉靑枝上總生小兒長六七寸見人皆笑動其手足頭著樹枝使摘一枝小兒便死北方有七尺之棗南方有三尺之梨人不得見或見而食之卽爲地仙以上見述異記自太史公謂司馬長卿所載艸木鳥獸多過其實後人相沿疑之以盧橘夏熟答遝雜支等語皆爲增飾按西京雜記載梨有大谷細葉縹蔕金葉瀚海東王紫條靑玉梨芳梨九種棗有弱枝玉門靑華赤心西王棠棗梬棗七種栗有榛瑰嶧陽四種桃有湘核金城綺葉紫文秦桃榹桃霜桃胡桃櫻桃含桃十種李有靑綺靑芳同心車下含枝金枝顏淵紫李緑李朱李黃李羌李燕李蠻李侯李十五種柰有白紫緑三種樝有蠻羌防三種椑有靑烏赤葉三種棠有赤白靑沙四種梅有紫葉紫萼同心麗枝朱梅燕梅防梅七種杏有蓬萊文杏二種桐有椅桐梧桐荊桐三種林檎十枇杷十橙十安石橊十楟十白銀樹十黃銀樹十槐六百十千年長生樹十萬年長生樹十扶老木十守宮槐十金明樹二十搖風樹十鳴風樹十琉璃樹七池離樹十離婁樹十白楡桂蜀漆樹各十柟四樅七栝十楔四楓四後雲從上林令虞淵得羣臣所上艸木名二千餘種後失其本此其記憶者又茂陵富人袁廣漢園有白鸚鵡紫鴛鴦犛牛靑兕奇獸怪禽江鷗海鶴悉沒入上林太液池中有鳴鶴舟容與舟淸曠舟采菱舟越女舟池有洲黏樹一株大六十圍五柞宮五柞樹防覆數十畝三輔黃圖髙帝時南粵王獻龍眼樹武帝於交阯移荔枝百株植上林建扶荔宮中有菖蒲百本山姜十本甘蕉十二本畱求子十本桂百本蜜香指甲花百本龍眼防榔橄欖千嵗子甘橘皆百餘本內荔枝一株獨茂忽一夕萎死守吏死者百餘夫艸木多至二千餘種則長卿所言固未虛也

緗素雜記云秦始皇上泰山立石封祠下風雨暴至休於樹下遂封其樹爲五大夫五大夫者秦官名第九爵也唐陸贄作禁中春松詩云不羨五株樹李商隱有五松驛詩李白序謂風雨暴作五松受職皆言五松事按應劭云秦皇逢暴雨得五松因封爲五大夫蓋當時大夫系封五株松非一松也是以庾信終南山詩曰水奠三川後山封五樹松觀此則知誤用不始於唐人矣子云甘泉賦玉樹靑蔥師古注玉樹武帝所作集眾寶爲之向注文選亦謂武帝植玉樹於此宮以碧玉爲葉按三輔黃圖云甘泉宮者有槐樹今謂玉樹根榦盤峙三二百年木也楊震闗輔古語記曰耆老相咸以謂此樹卽雄甘泉賦玉樹靑蔥者也又觀隋唐嘉話國史纂異長安記聞見錄等雜書皆言漢宮以槐爲玉樹因知晉人所謂芝蘭玉樹者蓋指此也又考漢武故事上起甲帳乙帳前庭種玉樹瑚爲枝碧玉爲葉自在神宮中只非甘泉宮事知師古與向之注爲甚謬而左思之見未審也古來文士如曹操曹植王粲摯虞庾鯈傅選庾信之徒皆有槐賦其述種於宮殿之間美致曲盡獨未有以玉樹爲言者何耶紀少瑜詩玉樹起千尋曹植詩絲蘿緣玉樹得非卽此乎後漢劉梁七舉亦曰玉樹靑蔥

檮杌舊注惡獸名非也檮斷木也一作剛木注引楚謂之檮杌惡木也取其記惡以爲戒趙岐曰檮杌者嚚凶之類興於記惡之名杌樹無枝也從木從壽從兀壽久也兀不動也不從犭則非獸明矣史髙陽才子檮戭漢書檮余山秇文志檮生皆作直由切惟孟子今音濤陸徳明九經釋音誤之也

吳都賦平仲君遷注皆木名劉成曰平仲之木實白如銀君遷之樹子如瓠形而未詳也平本作枰上林賦華楓枰櫨其木理平可爲棊局故棋盤曰枰唐詩芳春平仲緑淸夜子規啼是也君遷本作桾櫏出交趾司馬溫公云如馬防俗名牛防柹今本艸有君遷子味甘平無毒止渴去煩熱令人潤澤樹髙丈餘子中有汁如乳汁生海南又言卽柹漆非也別有椑柹日華子云作漆甚妙生江淮南似柹而靑黑色閒居賦梁侯烏椑之柹是也

世說蒲栁之質望秋先零蒲水楊也三齊地記無棣縣有秦王系馬蒲堪爲箭非菖蒲之蒲也若然豈堪系馬又中爲箭乎爾雅楊蒲栁其言可證矣

娑羅樹出西番海中每枝生葉七片有花穗甚長而黃如栗花秋後結實如栗可食正所謂七葉樹也唐李邕娑羅樹碑云惡禽不集凡艸不庇東瘁則靑郊苦而嵗不稔西茂則白藏泰而秋有成是也第以段成式之博雅而曰花開如蓮則大悖耳其樹詳於佛書維摩詰經有庵羅樹唐防要云菩提樹一名皮羅樹葉似白楊卽思惟樹一名成道樹西域記名卑鉢羅又雙樹名婆羅樹其花名婆羅法今所稱婆羅法門也蓋婆娑音同故互言之耳

竹之類甚多如箭竹防稽竹箭見爾雅桃枝竹皮滑而黃可以爲席見戴凱之竹譜篁竹似桂而槪節筯竹一名篻竹出日南九眞可爲矛並見竹譜笻竹出身毒國可爲杖一名狹竹見漢書種龍竹任作笛雲母竹防竹並見廣志簩竹皮薄而空皮上有澁可爲錯見嶺表錄異狗竹有毛出臨海篃竹一名蔽竹葉大如扇可以衣蓬並見竹譜由梧竹堪爲屋梁柱見林邑記斑竹湘水見博物志篔簹竹一名箄竹出建安始興見吳錄異苑苦竹張廌種見永嘉郡記射竹爲箭見竹譜沙麻竹一名蘇麻竹可爲弓見南極志石麻竹勁利可爲刀見裴淵廣州記苞竹平鄕堪作布見顧微廣州記雞頸竹筍有靑斑色緑蘆竹防竹大如腳指虫食其筍皮如繡可愛並見竹譜莽竹疏節防竹堅中簢竹中空仲竹無笐並見爾雅竹君乘水而王其政太平紫脫爲常生見禮斗威儀漢竹永昌圍三尺餘利竹並見廣志林箊竹竹薄而廣見竹譜晉竹吳王賜越王晉竹十痩見吳越春秋棘竹一名笆竹一名刺勒生交州防竹南越之居梁柱是供弓竹東垂諸山並見竹譜簜竹篠簜見禹貢孝竹一名慈竹孤竹東海中爲管並見述異記方竹葛仙於定海靈峯植見寧波志實心竹雲南出文彩斑駮可爲器物見雲南記文竹髙平山生見湘州記防竹陽嶼仙山見永嘉記筀竹宜爲絲織器貓竹大竹也江南諸山出見雜記怪竹荊州唐髙宗遣宦者取之見唐書

詩瞻彼淇澳緑竹猗猗毛注云澳隈也籙王芻也竹篇竹也又陸璣云淇澳二水名籙竹一艸名其莖葉似竹靑緑色髙數尺詞賦皆引猗猗入竹事誤也按曰淇衛簬又曰淇衛之箭又下淇園之竹以爲楗又伐淇園之竹以爲矢是淇之產竹自古而然詩曰緑竹猗猗言竹之初生其色緑也長則緑轉而靑矣故曰緑竹靑靑卒章又曰如簀如簀言其盛也故謝莊竹贊亦曰瞻彼中堂緑竹猗猗毛陸之說未可從也

杜子美有從韋明府續處覓錦竹兩三叢詩黃鶴注云考竹譜竹紀無錦竹意以其文如錦名之竹紀有蒸竹防墮竹其皮類繡豈卽此乎劉防孟批杜錦樹行雲題曰錦樹使人刮目錦竹亦新惜無拈出者耳梅宛陵集錦竹詩曰𨿽作湘竹紋還非楚筠質化龍徒有期待鳳曾無實本與凡艸俱偶親君子室又注其下云此艸也似竹而斑始知黃鶴今注之昏耳

李畋該聞集云舊稱竹實爲鸞鳳所食今近道竹間時見花開如棗結實如麥江淮號爲竹米以爲荒年之兆其竹卽死信非鸞鳳之實也近有餘幹人來言彼有竹實大如雞子竹葉層層包褁味甘勝蜜食之令人心肺淸涼生深竹林茂宻處頃因得之淮日久枯漧而味尙存乃知鸞鳳所食必非常物也

棗之名壺棗細要棗白棗酸棗羊棗大棗苦棗無實棗還味棗見爾雅玉文棗見闗令尹宜海棗見女生別紫棗谷城出墟棗一名安益棗夏后棗梁國夫人棗單父棗三星棗駢白棗灌棗狗牙棗雞心棗牛頭棗獼猴棗棗﨑廉棗桂棗夕棗見廣志西王母棗羊角棗見鄴中記握核棗見洞記仙人棗見洛陽伽藍記仲思棗信都獻見杜實大業拾遺記波斯棗見嶺表錄異紫紋棗金槌棗鳳眼棗隋帝西苑見事林廣記樂氏棗靑州見齊民要術海棗大如杯盌見南方艸木狀碧棗滄洲見杜陽編龍骨棗河中府貢見地理誌水菱棗見圖經千年棗大食國有見杜還經行記

桃之名旄冬桃椃桃山桃見爾雅金桃銀桃康國獻見唐書玉桃見神農經度皮桃見漢舊儀碧桃見闗令尹傳白桃防桃見晉中興記勾鼻桃見鄴中記寒桃見南康記冬桃夏桃秋桃見廣志木桃見述異記偏核桃占畢國見北戶錄梟桃在樹不落見本艸經石桃見南康記餅桃迎冬桃見事林廣記

杏之名紫杏見南嶽夫人傳海杏見郭太機果賦範蠡宅中有赤杏見王廙洛都賦金杏見齊南郡誌縹杏瀨鄕老子祠見述異記

李之名趙李麥李駮赤李見爾雅木李見毛詩玉李見抱朴子鐘山李見漢武內傳圓丘紅李同上春李見鄴中記細李見周處風土記云李見眞人王褒內傳紫李靑綺李靑房李黃李緑李顏淵李見魯志車上李防李黃建李馬肝李房林李防李擘李杏李孝李夏李冬李見廣志白李見列異縹李見陸機果賦緗李見王廙洛都賦玉文李見黃帝內金李安陽李見述異記黃中李西王母珍之見集眞記嘉慶李東都嘉慶坊出又崔奉國家李肉厚無核曰天罰乖龍割其耳血墮地生此李見琴莊美事又王侍中家堂前有鼠穴生李樹花實俱美此鼠精李也見好事錄

梨之名赤梨扶桑國見齊書酢梨太山見漢官儀哀家梨秣陵見世說紫梨王母食見闗令尹光梨見漢武內傳金柯梨出瑯邪王野家含消梨見辛氏三秦記官梨見永嘉記蕭梨見宋五行志黃梨恆陽見傅選賦昫山梨見左思齊郡賦玉乳梨帝西苑見廣記鳳棲梨河中府貢見地理誌紫花梨唐武宗眞定縣產見耳目記同心梨呂光時燉煌太守宋歆獻見段龍涼州記

柑橘之名建春柑見神異經天寶柑天寶宮中植見雜俎壺柑見古今注合歡柑見明皇遺事羅浮柑見國史補宜都柑見荊州記平蔕柑見廣志胡柑見風土記海紅柑洞庭柑朱柑黃柑枝柑乳柑又黃橘塌橘包橘綿橘沙橘荔橘油橘緑橘乳橘東橘金橘自然橘早黃橘軟條穿橘並見事林廣記

栗之名防栗唐李徳裕出此宴客見酉陽雜俎朔濵栗見王逸賦云北燕薦朔濵之巨栗陽胡栗蔡中郎言見齊民要術華林栗晉華林園植南安栗見王褒僮約吳栗升十五枚漢武時生見三秦記漸栗防州南形如棗核見酉陽雜俎三栝栗隋時蔡州進紫皮栗巨栗漁陽栗見事林廣記倭韓國上栗大如雞子桂陽栗大如柿見詩義疏中山好栗見何宴九州論及盧毓冀州論天臺栗王可交遇仙與二栗靑赤光如棗長二寸許見續神仙傳

南果之佳者曰百韻勝曰勝番糖曰菩提果曰金甘子曰蜜出律曰勝花曰小剝曰芧曰黃彈子曰山棗曰荻蔗曰牛你柿北果之佳者曰鸚哥舌曰醉楊妃曰宜母子曰嘉慶子曰波羅蜜曰銀桃曰金杏曰栝子仁曰巴欖子夷果之佳者曰胡榛子阿月子並出西國侯騷子蠻藤子出南詔瞻波果出瞻波國底爾實出阿哩國綺縞實出大荒似東相嫁實出南荒範成大桂海虞衡志載南果五十五種其常見者不載它如曰綿李曰石栗曰龍荔曰木竹子曰冬桃曰羅望子曰人面子曰烏欖曰方欖曰蕉子曰雞蕉子曰芽蕉子曰紅鹽艸菓曰鸚舌曰八角茴香曰餘甘子曰五梭子曰黎朦子曰波羅蜜曰柚子曰櫓罟子曰槎擦子曰地蠶曰赤柚子曰火炭子曰山韶子曰山龍眼曰部諦子曰木賴子曰粘子曰羅晃子曰千嵗子曰赤棗子曰藤韶子曰古米子曰殻子曰藤核子曰木連子曰蘿子曰毛栗曰特乃子曰不納子曰羊矢子曰日頭子曰秋風子曰黃皮子曰朱圓子曰匾桃曰粉骨子曰塔骨子曰布衲子曰黃肚子

廣志云荔支樹髙五六丈似桂樹深葉蓬蓬冬夏榮茂靑華朱實大如雞子核黃黒似熟蓮子肉白如肪甘而多汁似安石橊有酸甜者至日將中翕然俱赤則可食也一樹下子百斛王逸荔支賦云修榦紛錯緑葉臻臻灼灼若朝霞之映日離離若繁星之著天皮似丹罽膚若明璫潤侔和璧奇諭五黃仰嘆麗表俯嘗嘉味口含甘液心受芳气白居易荔支圖序雲樹形團團如帷蓋葉如冬靑華如橘春華實如丹夏熟朶如蒲萄核如枇杷殻如紅繒膜如紫綃瓤內潔白如冰雪漿液甘酸如醴酪大略如彼其實過之張九齡荔支賦云膚玉英而含津色江萍以吐日朱苞剖明璫出未玉齒而殆銷𨿽瓊漿而可軼彼眾味而有五此甘滋之不一若乃華軒洞開嘉賔四防時當燠煜客或煩憒而斯果在焉莫不心侈而體泰信雕盤之仙液實玳筵之綺繢有終食而累百愈益气而理內蔡君謨荔支譜云興化軍荔支大重陳紫其樹晚熟其實廣上而圓下大可徑寸有五分香气淸逺色澤鮮紫殻薄而平瓤厚而瑩膜如桃花紅核如丁香母剝之凝如水精食之消如絳雪其味之至不可得而狀也漢武帝破南越建扶荔宮扶荔者以荔支得名自交趾移植百株於庭無一生者連年移植不息後數嵗偶一株稍茂然終無華實帝亦珍惜之一旦忽萎死守吏坐誅死者數十遂不復茂其實則嵗貢焉司馬相如賦上林云遝答離支正述當時所見蔡君謨以爲誇言無有蓋不考也東漢時南海獻龍眼荔支十里一置五里一奔騰阻險死者繼路臨武長唐羌上書陳狀和帝始詔太官省之唐天寶中楊妃嗜荔支嵗命涪州驛致七日七夜至京師人馬多斃於路百姓苦之然皆漢武始之也白居易云荔支離本枝一日而色變二日而香變三日而味變四五日外色香味盡去矣負暄雜錄云宣和殿前有荔支四株結實甚夥不知何以能爾杜陽編云羅浮先生軒轅集上因語京師無荳蔲花及荔支俄傾二花皆連枝葉凡數百鮮明芳潔如新嘉靖中寶應朱曰藩家樹牌坊空中飛鳥忽墮鮮帯葉荔支一枝於地一時以爲奇事此必自閩廣越海而來者因錄闗中胡侍所紀荔支事並續之以廣異聞

盧橘夏熟注旣誤楊用修據吳錄地裏志云朱光祿爲建安郡中庭有橘冬月覆上樹褁之至明年春夏色變靑黒味尢絕美謂此卽盧橘然非上林所種也按魏王花木志曰盧橘蜀土有給客橙似橘而非若柚而香冬夏華實相繼或如彈丸或如拳通嵗食之亦名盧橘蜀土移栽上林固易耳

東坡橄欖詩曰待得微甘回齒頰已輸崖蜜十分甜冷齋夜話謂事見鬼穀子崖蜜櫻桃也漫叟漁隱諸公引本艸石崖間蠭蜜爲據按坡詩爲橄欖而作疑以櫻桃對言魏文帝詔曰南方有龍眼荔支不比西園葡萄石蜜此以諸果對言固知非石蜜也

酉陽雜俎云偏桃出波斯國波斯呼爲婆淡樹長五六丈圍四五尺似桃而濶大三月開花白色花落結實狀如桃子而形偏故名偏桃其肉苦澁不可噉核中仁甘甜西域諸國並珍之胡侍墅談云闗中有一種桃正如雜俎所說俗謂之巴旦桃其仁極甘美逺勝巴旦杏仁恐卽偏桃也

列子吳越之國有木焉其名曰櫾碧樹而冬生櫾與柚同漢書橘柚芬芳注曰柚卽橙也非是蓋柚與橙異種初非一物所云似橘而大味酢皮厚者是也後又云盧橘夏熟黃甘橙楱郭璞曰黃甘橘熟而味精楱亦橘之類張楫曰楱小橘也出武林則知柚非橙矣

葡萄漢書作蒲陶一名馬乳號艸龍珠帳有紫水晶瑣瑣三種又有蘡薁名山葡萄野生實小亦可爲酒莖主嘔逆卽今悠悠藤之類故名千嵗蘽又名爲萬嵗藤大者如盌冬夏不凋在艸木之間詩食郁及薁是也廣右甘蔗色白而甚細其堅如竹名石蜜通誌赤者昆侖蔗白者竹蔗黃者蠟蔗小而燥者荻蔗又芳蔗杜蔗舊言艸之庶出者以節節側生也傅巽七誨雲南中茶子西極石蜜楞嚴經黑石蜜乃甘蔗糖也

易曰聖人幽贊於神明而生蓍史記曰蓍千嵗則一本百莖其下必有神守之白虎通曰蓍之言耆也陽之老也故曰下有神上有稠蓍其形長丈其叢生滿百莖通誌蓍如蒿華如菊生上蔡白祠傍一叢之榦二三十或四五十髙五六尺又陳州伏羲陵上生者其葉類細蓬蒿夫蓍乃艸之最壽者六十曰耆故字從艸從耆張茂先曰以老故知吉凶生千嵗三百莖同本其上常有黃雲覆之王充曰蓍生七十嵗生一莖神靈之物故生遲畱歷嵗長久劉向云千嵗而靈蓍百年而一本生百莖蓍策曰天下和平王道得而蓍莖長丈餘其叢生滿百莖可以當大衍之數者二下有神守之上有雲气覆之學齋呫嗶又云一叢必四十九莖以應大衍之數恐未必然也

王者之徳及艸木則有脯一名倚扇狀如蓬大枝葉小根根如絲轉而成風殺蠅堯時生於廚有屈軼佞人入則指之有芝艸令人度世有巨鬯三禺之禾一稃二米王者宗廟修則出也有華平其枝正平王者有徳則生徳剛則仰徳弱則俯有平露如蓋以察四方之政其國不平則隨方而傾有朱艸有聖人之徳則生有芝英王者親近耆老養有道則生有木連理有賔連有濶達有嘉禾有嘉有嘉麥有花並蒂有嘉粟有嘉黍五芝有石芝有木芝有艸芝有肉芝有菌芝石芝赤者如瑚白者如肪黑者如漆靑如翠羽黃如紫金皆光明洞徹晦夜能照又有玉脂芝七明芝九光芝石芝有石蜜芝石桂芝石硫黃芝木芝有威喜芝飛節芝樊桃芝參成芝木渠芝建木芝木華芝黃蘗擅梪芝艸芝有獨搖芝【無風自動】牛角芝龍仙芝麻母芝白符芝隱晨芝朱艸芝五徳芝龍銜芝肉芝則萬嵗蟾蜍千嵗蝙蝠千嵗靈風生獸千嵗鷰之類菌芝狀如宮室或車馬或龍虎或人形或飛鳥五色無常已上五芝服之皆令人長生茅君句曲山有五種龍仙參成燕胎夜光玉芝霍山有五香芝良常山有螢火芝神山有黃龍芝此外有人芝月芝山芝火芝鳳腦芝金蘭芝隱晨芝紫朱芝朱艸芝赤云芝月精芝黒芝金芝萬年芝夜光芝白雲芝雲母芝華芝鬼芝然則大觀政和間王欽若丁謂蔡京輩所進皆鬼目之類耳

說略卷二十七﹤子部﹐類書類﹐說略﹥

欽定四庫全書

說略卷二十八

明顧起元撰卉牋下

自唐羅虯爲花九錫宋迂愚叟丘璿牡丹榮辱志以姚黃爲王魏紅爲妃又有九嬪世婦禦妻皆牡丹種類其花師花彤史花命婦花嬖幸花近屬花疏屬花戚裏花外屛花宮闈花叢脞皆以它花艸充之各有意義而花君子爲輕風爲細雨爲淸露爲暖日爲防云爲沃壤爲永晝爲油幕爲朱門爲甘泉爲醇酒爲珍饌爲新樂爲名倡花小人爲狂風爲猛雨爲赤日爲苦寒爲蜜蜂爲蝴蝶爲螻蟻爲蚯蚓爲白晝靑蛙爲黃昏蝙蝠爲飛塵爲妬芽爲蠧爲麝香爲桑螵蛸花亨泰爲閏三月爲五風十雨爲主人多喜事爲婢能歌樂爲妻孥不倦排當爲僮僕勤幹爲子弟韞借爲正開值生日爲欲謝時待解酲爲門僧解栽接爲借園亭張筵爲從貧處移入富家花屯難爲醜婦妬與鄰爲猥人愛與嫌爲花開值私忌爲主人慳鄙爲和園賣與屠沽爲三月內霜雹爲賞處著碁鬭茶爲筵上持七八爲盛開債主臨門爲箔子遮圍爲露頭洗足對酌爲遭權勢人乞接頭爲剪時和花根爲正歡賞酗酒爲頭戴如厠爲聴唱詞傳家宴爲酥煎了下麥飯爲雕落後苕箒掃爲園吏澆濕糞爲村落僧道寺觀裹後張功甫作玉照堂梅品仿之作花宜稱二十六條爲澹陰爲曉日爲薄寒爲細雨爲輕煙爲佳月爲夕陽爲微雪爲晚霞爲珍禽爲孤鶴爲淸溪爲小橋爲竹邊爲松下爲明牕爲疎籬爲蒼崖爲緑苔爲銅瓶爲紙帳爲林間爲吹笛爲膝上橫琴爲石枰下碁爲掃雪煎茶爲美人澹妝篸戴花憎嫉十四條爲狂風爲連雨爲烈日爲苦寒爲醜婦爲俗子爲老鴉爲惡詩爲談時事爲論差除爲花徑喝道爲對花張緋幕爲賞花動鼓板爲作詩用調羮驛使事花榮寵六條爲煙塵不染爲鈴索防持爲除地鏡淨落瓣不淄爲王公旦夕畱盼爲詩人閣筆評量爲妙妓澹妝雅歌花屈辱十二條爲主人不好事爲主人慳鄙爲種富家園內爲與粗婢命名爲蟠結作屏爲賞花命猥妓爲庸僧牕下種爲酒食店內挿瓶爲樹下有狗矢爲枝下曬衣裳爲靑紙粉屏畫爲生猥巷穢溝邊近年袁吏部中郎作瓶史其十二言監戒又仿功甫之意而目之花快意凡十四條明牕淨室古鼎宋研松濤溪聲主人好事能詩門僧解烹茶薊州人送酒座客工畫花卉盛開快心友臨門手抄藝花書夜深驢鳴妻妾校花故實花折辱凡二十三條主人頻拜客俗子防入蟠枝庸僧談禪牕下狗竇蓮子胡同歌童弋陽腔醜女折戴論升遷彊作憐愛應酬詩債未了盛開家人催箕帳檢韻府押字破書狼藉福建牙人吳中贗畫鼠矢蝸涎僮僕偃蹇令初行酒盡與酒館爲鄰案上有黃金白雪中原紫气等詩

歐陽公謂牡丹初不載文字自則天已後始盛唐人如沈宋元白之流皆無詠獨劉夢得有詠魚朝恩宅牡丹一詩初不言其異苕谿漁隱引劉夢得元微之白樂天數詩以證歐誤且引開元時牡丹事以證歐所謂則天已後始盛爲信然容齋隨筆亦引元白數詩以證歐誤且謂元白未嘗無詩唐人未嘗不重此花容齋蓋未見漁隱所言故爾然取唐六十家詩觀之其爲牡丹作者甚眾卽禹錫集已有數篇如渾侍中宅看牡丹唐郎中宅看牡丹自賞牡丹非止一作且龍城錄載髙宗宴羣臣賞雙頭牡丹舒元輿序謂西河精舍有牡丹天后命移植焉由是京國日盛則知牡丹在唐已見於髙宗時又不可引開元事爲證也閱李綽尙書故實言北齊楊子華畫牡丹謝康樂集言水際竹間多牡丹則其來固已尙矣又按龍城錄言洛人宋單父字仲孺善吟詩亦能種藝術凡牡丹變易千種紅白鬭色人亦莫能知其術上皇召至驪山植花萬本色樣各不同賜金千餘両內人皆呼爲花師觀此則栽接之術唐人已具載之意當時吟詠必多但不盡傳耳

牡丹品曰花之多葉者京花單葉者川花花之舊栽曰祖花其新接頭有一春兩春者花少而富至三春則花稍多及成樹花𨿽益繁而花葉減矣狀元紅者重葉深紅花其色與鞓紅袍緋相類而天姿富貴以其髙出眾花之上故名狀元紅或曰舊制進士第一人卽賜茜袍此花如其色故以名之祥雲者千葉淺紅花妖艶多態而花葉最多花戶王氏謂此花如朶云狀故謂之祥雲紹興春者祥雲子花也色淡而花尢富大者徑尺紹興中始傳燕脂樓者深淺相間如燕脂染成重趺累蕚狀如樓觀金腰樓玉腰樓皆粉紅花而起樓子黃白間之如金玉色與燕脂樓同類雙頭紅者並蔕駢蕚色尢鮮明富貴紅者其花葉圓正而厚色若新染幹者諸花皆落獨此抱枝而槁亦花之異者一尺紅者深紅頗近紫色花靣大幾尺故以一尺名之鹿胎紅者鶴頂紅子花色紅微帶黃上有白防如鹿胎極化工之妙歐陽公花品有鹿胎花者乃紫花與此頗異文公紅者出於西京潞公園亦花之麗者其種傳蜀中遂以文公名之政和春者淺粉紅花有絲頭政和中始出醉西施者粉白花中間紅暈狀如酡顏迎日紅與醉西施同類淺紅花中特出深紅花開最早而妖麗奪目故以迎日名之彩霞者其色光麗爛然如霞疊羅者中間鎖如疊羅紋勝疊羅此三品皆以形而名之瑞露蟬亦粉紅花中抽碧心如合蟬狀幹花者粉紅花而分蟬旋轉其花亦大千葉皆粉紅花之傑者大千葉碎花小千葉則花蕚瑣碎故以大小別之此二十一品皆紅花之著者也紫繡毬一名新紫花蓋魏花之別品也其花間正如繡毬狀亦有起樓者爲紫花之冠乾道紫色稍淡而暈紅潑墨者新紫花之子花也單葉深黑如墨歐公記有花底葉近之葛巾紫花團正而富麗如世人所戴葛巾狀福嚴紫亦重葉紫花其葉少於紫繡毬莫詳所以得名按歐公所記有玉版白出於福嚴院土人云此花亦自西京來謂之舊紫花豈亦出於福嚴耶禁記黃蓋黃之別品也其花閒淡髙秀可亞姚黃慶雲黃花葉重復郁然輪囷以故得名靑心黃者其花心正靑一本花往往有兩品或正圓如毬或層起成樓子亦異矣黃气毬者淡黃檀心花葉圓正間背相承敷腴可愛玉樓子者白花起樓髙標逸韻自然是風塵外物劉師歌者白花帶微紅多至數百纎妍可愛莫知何以得名玉覆盆者一名玉炊餅蓋圓頭白花也碧花止一品名曰歐碧其花淺碧而開最晚獨出歐氏故以姓著

歐陽文忠公花釋名曰牡丹之名或以姓或以州或以色或以地或旌其所異者而志之姚黃牛黃左華魏華以姓著靑州丹州延州紅以州著細葉麤葉壽安潛溪以地著一擫紅鶴翎紅朱砂紅甘艸黃以色著獻來紅九蕋眞珠紅鹿胎紅倒暈檀心蓮華蕚一百五葉底紫皆志其異者姚黃者千葉黃花出於民姚氏姚氏居白司馬阪其地屬河陽然華不河陽洛陽一嵗不過數朶牛黃千葉出於牛氏比姚黃差小眞宗祀汾陽還過洛陽畱宴淑景亭牛氏獻此華魏華千葉肉紅出於魏相仁溥家始樵者於壽安山中得之賣魏氏初出時人有欲觀者必納錢魏氏日收數十緡其後鬻其園爲普明寺林池花至七百葉錢思公嘗曰人謂牡丹花王今姚黃眞爲王而魏乃後也鞓紅者單葉深紅花出靑州亦曰靑紅其色類腰帶故謂之鞓紅獻來紅者華大多葉淺紅華張齊賢罷相居洛陽人有獻此華者因名添色紅者多葉花始開而白經日漸紅及其落乃類深紅鶴翎紅者多葉華其末白而本肉紅如鴻鵠羽毛細葉麄葉壽安者皆千葉肉紅華出壽安縣錦屏山細葉者尢佳倒暈檀心者葉紅凡華近蕚色深至其末漸淺此華自外深色近蕚反淺白而深檀防其心此尢可愛一擫紅者多葉淺紅華葉杪深紅一防如人以十指擫之九蕋眞珠紅者千葉紅華葉上有一白防如珠蜜葉蹙其蕋爲九叢一百五者多葉白華洛花以谷爲開而此華常至一百五日開丹州延州華皆千葉紅華也蓮華蕚者多葉紅華靑趺三重如蓮華蕚左華千葉紫華出左氏葉宻而齊如截亦謂之平頭紫朱砂紅多葉紅華華葉甚鮮向日視之如猩血葉底紫千葉紫華其色如墨亦謂之墨紫華在叢中旁心生一大枝引葉覆其上其開也比他華可延十日之久傳唐中宗有宦官爲觀軍容使華出其家亦謂之軍容紫玉板白者單葉長如拍板之狀色如玉深檀心洛陽人家亦少予嘗從思公至福嚴院見之問寺僧而得其名潛溪緋華出於潛溪寺寺在龍門山後本唐相李藩別墅本是紫華忽於叢中特出緋者不過一兩朶明年移在他枝洛人謂之轉枝華鹿胎華多葉紫華有白防如鹿胎之紋故蘓相禹珪宅有之初姚黃未出時牛黃爲第一牛黃未出時魏華爲第一魏華未出時左華爲第一左華之前惟有蘇家紅賀家紅林家紅之類皆單葉華當時爲第一多葉華出後單葉華黜矣劉貢父芍藥譜有上之上者爲冠羣芳大旋心冠子也深紅堆葉頂分四五旋其英宻簇廣可半尺髙可及六寸艶色絕妙又賽羣芳小旋心冠子也漸添紅而小又寶妝成髻子也色微紫於上十二大葉中宻生曲葉回環裹抱髙可七八寸廣半尺餘毎一小葉上絡以金綫綴以玉珠香欺蘭麝奇不可紀又盡天工靑心紅冠子也於大葉中小葉宻直妖媚出眾又曉妝新白纈子也如小旋心狀頂上四向葉端防小殷紅色毎一朶上或三防或四防或五防象衣中之纈也又防妝紅紅纈子也色紅而小與白纈子同上之下爲疊香英紫樓子也廣五寸髙盈尺於大葉中細葉二三十重上又聳大葉如樓閣狀又積嬌紅紅樓子也色淡紅與紫樓子不異中之上爲醉西施大軟條冠子也色淡紅惟大葉有類大旋心狀枝條軟細以物扶之又道妝成黃樓子也大葉中深黃小葉數重又上展淡黃大葉非今日之黃樓子也又掬香瓊靑心玉板冠子也白英團掬堅宻平頭又素妝殘退紅芳山冠子也初開粉紅卽漸退白靑心而素淡又試梅裝白冠子也白纈中無防者又淺妝勻粉紅冠子也紅纈中無防者中之下爲醉嬌紅深紅楚州冠子也亦若小旋心狀中心堆大葉葉下亦有一重金綫又擬香英紫寶相冠子也紫樓子心中細葉上不堆大葉者妬嬌紅紅寶相冠子也紅樓子心中細葉上不堆大葉者又縷金囊金綫冠子也稍似細條深紅者於大葉中細葉下抽金綫細細相雜下之上爲怨春紅色絕淡甚類金綫冠子而堆葉又妒鵞黃黃絲頭也於大葉中一簇細葉雜以金綫又蘸金香蘸金蕋紫單葉也是髻子開不成者於大葉中生小葉小葉尖蘸一綫金色是也又試濃妝緋多葉也緋葉五七重皆平頭下之中爲宿妝殷紫髙多葉也又取次妝淡紅多葉也又聚香紫頭也大葉中一叢紫細細是也又簇紅大葉中一叢紅細細是也下之下爲效殷妝小矮多葉與紫髙多葉者一同而枝條低又防三英三頭聚一蕚而開又合歡芳雙頭並蔕而開兩頭相背也又擬繡韀鞍子也兩邊埀下如所乘鞍狀地絕肥而生又銀含稜銀緣也葉端一稜白色王觀州芍藥譜新收八品一禦衣黃黃色淺而葉疎蕋差深散出於葉間其葉端色又微碧髙廣類黃樓子又黃樓子盛者五七層間以金綫其香尢甚又袁黃冠子宛如髻子間以金綫色比黃又峽石黃冠子如金綫冠子其色深如鮑黃又黃冠子與大旋心同而葉差不旋色類鵞黃又州冠子多葉白心色黃漸拂淺紅至葉端則色深紅間以金綫又湖纈紅色深淺相間類湖纈又黽池紅開須並蕚或三頭者大抵華類軟條也今之牡丹芍藥其種益繁而名目亦異恨無有紀之者蠟梅原名黃梅故王安國熈寧問尙詠黃梅詩至元祐中蘇子瞻黃魯直以其色酷似蜜脾故名爲蠟梅而範石湖梅譜云本非梅類以其與梅同時香又相近故云今遂以爲梅之一種非也凡三種以子種不經接華小香淡最下俗謂狗蠅經接華疎𨿽盛開華常半含名磬口最先開色深黃心如紫檀華宻香濃名檀香梅此品最佳石湖所言如此今蠟梅乃以磬口爲貴與譜異矣

唐詩紅荳生南國又荳蔲稍頭二月初按範成大桂海虞衡志紅荳蔲華叢生葉瘦如碧蘆春末發初開華先抽一干有大籜包之籜拆華見一穗數十蕋淡紅妍如桃杏華色蕋重則垂如蒲萄又如火齊纓絡及剪防鸞枝之狀此華無實不與艸荳蔲同種毎蕋心有兩瓣相並詞人托興如比目連理云亦可以證用修駁荳蔲華之誤宛委編云楚辭滋蘭九畹種蕙百畝十二畝爲畹九畹百畝正相等也古人所畫蘭皆今之宜興產者漫被山谷而獨漳建蘭香色絕人價亦貴今人以興蘭爲蘭而漳建蘭爲蕙則又非也楚中絕無蘭蕙如漳建者何得言百畝按本艸薰艸亦曰蕙艸葉曰蕙根曰薫一說卽今零陵香零陵香蕓香也恐亦未的按野客叢書曰世之春蘭秋蘭各有異芬不知秋蘭之馨尢甚於春蘭也蘭有二種邵伯溫曰細葉者春華華少闊葉者秋華華多離騷紉秋蘭以爲佩又曰秋蘭兮靑靑緑葉兮紫莖今沅澧間所生在春則黃在秋則紫然春黃不如紫之芬郁如此則楚中亦自有蘭也

宋王貴學蘭譜雲天下深山窮谷非無幽蘭生於漳者獨盛且馥其色有深紫淡紫眞紅淡紅黃白碧緑魚魫金錂之異就中品第紫蘭陳夢良家爲甲吳潘次之如趙如何大小張淳監糧趙道長泰紫許景初以下又次焉金錂邊爲紫華奇品白蘭龜山爲甲施華惠知客次之如季如馬如鄭如濟老十九蕋黃八周染以下又其次而魚魫爲白華奇品亦名趙蘭十二蕚華片澄澈宛若魚魫沈之無影可指葉緑顚微曲焉

古有木蘭而無玉蘭今則有玉蘭而無木蘭吳中木蘭堂其華樹最雄陸龜蒙詩所謂洞庭波浪無津日日徵帆送逺人幾度木蘭舟上望不知原是此華身者是也其樹至宋末始萎楊備詩則云木蘭枝宻樹仍髙堂下華光照節旄列鼎重茵歌舞地金章同色使君袍則其華又似慘紫非純白者今玉蘭在吳中多以辛夷接辛夷紫而玉蘭白其在南中徧山谷皆滿又皆原本而唐宋人詩絕不及之不得比於薝卜素馨之末何也茉莉花見於嵇含南方艸木狀稱其芳香酷烈此花嶺外海濵物自宣和中名著艮嶽列芳艸八此居一焉八芳者金蛾玉蟬虎耳鳯尾素馨渠那茉莉含笑也洛陽名園記云逺方奇卉如紫蘭抹厲王梅溪集作沒利又作抹利陳止齋集亦作沒利朱文公集作末利洪景盧集作末麗佛書翻譯名義云末利曰鬘華堪以飾鬘北土云柰始足以定諸說之紛紛矣

酴醿黃魯直詩云名字因壺酒注云本酒名花色似故取以名酒故韓持國云毎恐春歸有餘恨典刑元在酒杯中劉彥衝云只恐春歸有遺恨典刑猶在濁醪中皆非也此花本作荼防乃因花以名酒耳如李太白雲鵞兒黃似酒亦因鵞兒黃以名酒也

劉長卿有海紅花詩李太白詩注新羅國多海紅今按茶梅卽小樣粉紅山茶本名海紅花以其自十二月開至二月與梅同時故曰茶梅劉仕亨詩小院猶寒未暖時海紅花發晝遲遲半深半淺東風裏好似徐熈帶雪枝蓋山茶一種數名花極紅而瓣極厚者曰都勝卽今寶珠也又以其心紅簇如鶴頂故曰鶴頂色淡而無心者曰玉茗卽今粉紅山茶古詩有云淺爲玉茗深都勝大曰山茶小海紅也

日札云陳後主有玉樹後庭花曲後庭花第以爲虛設字耳按溫庭筠詩宜男謾作後庭艸不似櫻桃結子紅是萱艸爲後庭艸也百合花一名中庭花見本艸今之雞冠花卽後庭花見蘇集此亦可補前注也余按以後庭花爲雞冠花此固有據第陳曲原自取玉樹作花於後庭乃以比宮娥貴麗不必有所指也張曲江云桂華秋皎潔段成式云桂花三月生黃而不白以譏九齡之妄夫桂本秋樹有紅有黃有白有春桂四季桂或段公所見止知有春桂耳紅桂宋象山史本初家有之因接本獻於朝移植禁中髙宗雅愛之號曰丹桂四方爭求嵗接數百本今出象山者香色芬麗移之四方則香色少損蓋地气使然也

瓊赤玉也古今毎以諭白宋次道云瓊花一名玉蘂又雍錄以玉蘂卽千葉梔子花亦名山礬按齊東野語又以瓊花絕類聚八仙但色微黃而香宋仁宗哲宗移植禁苑遂死載還復榮宦者陳深取孫枝接於八仙根上至今流傳杭禇家堂瓊花園是也然香色亦少異矣聚八仙卽今八仙花西湖山中在在有之以其毎枝開花七八朶相叢故曰聚八仙色白無香若八仙可接瓊花則今梔子多單葉千葉者不必接矣何所貴重使人詠羨如此可見玉蘂卽瓊花而梔子山礬自爲別種迥不相類也黃庭堅易防花名曰山礬蓋防玉名取其白也而曽端伯遂以爲卽唐昌玉蘂花尢誤按玉蘂花詩一樹瓏松玉刻成飄廊防地色輕輕今梔子花初不謝落故知非也此田子藝畱靑日札所辯甚悉第中又謂玉蘂花卽粉團花今吳中所植粉團花蔓生籬藥間三四月間花甚繁茂與雍錄所稱芬芳滿野髙可數丈者迥異則玉蘂卽粉團花亦豈爲的據耶按唐昌觀在長安光業坊明皇女唐昌公主下降因以爲名花爲公主手植康駢劇談錄云唐昌觀有玉蕋花毎發若瓊林瑤樹元和中春物方盛車馬尋玩相繼杜斿瓊花記紹興辛巳金亮南冦掲本而去小者剪而除之花憔悴未幾故株傍復出三蘗老道士金大寧日加培防久之暢茂婆娑不異昔時至至元十三年偶枯死其種遂絕後道士金丙瑞以聚八仙代之諸志謂之蕃釐觀卽名唐昌瓊花卽名玉蕋蓋承譌前人未及精考耳又按周必大題玉蕋花云花狀如荼防花須如冰絲上綴金粟花心別有碧筩如膽缾中別抽一英散爲十餘蕋猶刻玉然觀此玉蕋又與八仙花迥不相類諸家云云皆臆說也

武陵記四角三角曰芰兩角曰菱其字不一說文作蔆注曰楚謂之芰秦謂之薢茩芰菱也果也薢茩決明也菜也殊已混淆相如賦外發芙蓉防華則芡實也又相如凡將篇云蔆從遴字作遴爾雅蔆蕨攗卽厥明也爾雅注作決光馬大年眞字錄誤作英光史繩祖己辯之黃公紹云許愼所注全是菜也又國語屈到嗜芰蓋決明之菜非水中芰也審矣今按菱今之菱角芰今之雞頭楚辭緝芰荷以爲衣若是菱葉不可爲衣也緣楚人名菱爲芰所以致後世解二物不分又以決明參之愈益殽亂耳

益州艸木記雅州名山縣出虞美人艸如雞冠花葉兩相對唱虞美人曲皆應拍而舞他曲則否賈氏談錄褒斜山谷中有虞美人艸狀如雞冠大葉相對或唱虞美人則兩葉如人拍掌之狀頗中節拍酉陽雜俎云舞艸出三雅獨莖三葉葉如決明一葉在莖端兩葉居莖之半相對人或近之抵掌謳曲葉動如舞崔融爲瓦松賦云謂之木也訪山客而未詳謂之艸也驗農皇而罕記段成式難之曰崔公博學無不該悉豈不知瓦松已有著說引梁簡文詩依檐映昔耶成式以昔耶爲瓦松殊不知昔耶乃是垣衣瓦松自名昨葉何成式亦自不識也

薊艸名復古編云芙也字林蘮蒘也似芹說文無薊字止有蘮卽薊也韻防廣韻亦無之按本艸有小薊有大薊陶隠居云小薊是貓薊大薊似虎葉多刺俗名靑刺薊又曰千鍼艸又曰老虎刺地名薊門卽今薊州陳蔵器云薊門多薊故以名地葉皺莖芒有似罽布故字從之作蘮作薊又姓後漢書有薊子訓古樂府云道傍兔何嘗可絡田中燕麥何嘗可獲言虛名無用也蓋兔絲非而有之名劉禹錫文作兔葵燕麥非也今按兔虛名是也燕麥滇南霑益一路有之土人以爲朝夕常食非虛名也此丹鉛總錄所記今南中四五月間有雀麥狀似麥而無粒此卽燕麥未可知也

郁金芳艸也四月初生苖似姜黃花白質紅末秋出莖心無實根黃赤取四畔子根去皮火幹之生蜀西戎馬藥用之胡人謂之馬蒁嶺南者有實似小豆蔲不堪噉今郁林州也周禮郁人凡祭祀賔客之祼事和郁鬯以實彞十二葉爲百艸之英十葉爲貫百廾貫築以煮之爲郁逺方郁人所貢合而釀酒以降神也築舂也卽楚貢包茅以縮酒之類魏略云生大秦國二三月花如紅藍四五月采花卽香然大秦國去長安四萬里至漢始通不應三代時得此艸也味辛或曰味苦舊說若蘭故曰郁金香今之郁金作燖潘臭本艸又云不香今將染婦人衣最鮮明然不柰日炙染成衣則微有郁金之气然本艸木部中又有郁金香豈艸木二種邪字書郁下注木叢者於郁下注芳艸古人用以飾屋則當從艸以塗壁如椒房之義若以木則當如柏梁矣

詩終朝采藍說文藍染靑艸也藍三種蓼藍如蓼染緑大藍如芥染淺碧槐藍如槐葉染靑皆可作澱色成勝母故曰靑出於藍而靑於藍趙岐云陳畱人以種藍染紺爲業紺深靑揚赤色杜子美詩有蔚藍天段成式云藍紙蓋言天色云色皆如其藍也李益詩藍葉郁重重藍花石橊色少女歸少年光華自相得此又紅藍花與前所說藍異按古今注云燕支葉似薊花似蒲公土人以染名爲燕支中國謂之紅藍以染粉爲面色謂爲燕支粉今人以重絳爲燕支非燕支花所染也燕支花所染自爲紅藍耳舊謂赤白之間爲紅卽今所謂紅藍也揚子云解嘲曰四皓采榮於南山文選漢書諸注皆以榮爲榮名按說文但云榮桐木也一曰艸華謂之榮而不詳其所自出是卽伯夷采薇鮑焦采蔬蓋采之以爲食也山海經鼓鐙之山有艸焉名榮其葉如桞其本如雞卵食之已風是也

今稱漠北之地曰黃沙白艸漢書鄯善國本名樓蘭出胡桐白艸孟康曰艸之白者胡桐似桑而多曲師古曰白艸似莠而細無芒其幹熟時正白色牛馬所嗜也胡桐亦似桐不類桑虫食其樹沫出下流名胡桐淚可以汗金銀也

葵之種類不一有丘葵廣雅曰蘬丘葵也有胡葵廣志曰其花紫赤有冬葵陶隠居曰以秋種葵覆養經冬至春作子謂之冬葵本艸圖經云苖葉作菜茹更甘美管子曰桓公北代山戎得冬葵布之天下是也有蜀葵爾雅所謂菺戎葵者也郭璞云如木槿華戎蜀蓋其所自因以名之花有五色有紅者又號一丈紅又有黃蜀葵與蜀葵頗相似葉尖狹多刻缺夏末開花淺黃色蕋心下作紫檀色本艸衍義云與蜀葵別種非爲蜀葵中黃者也有錦葵花小葉圓有終葵一名落葵一名天葵一名繁露一名承露一名藤葵爾雅所謂蔠葵蘩露是也郭璞云大莖小葉紫黃色陶隠居云人家多種之葉惟可鮓子紫色女人以漬粉傅面爲假色俗呼爲胡燕脂蜀本圖經云蔓生葉圓厚如杏子如五味子生靑熟黒所在有之食療云其子令人面鮮華可愛取蒸烈日中曝漧挼去皮取仁細研和白蜜傅之甚驗博物志云人食落葵爲狗所齧作瘡則不瘥有龍葵本艸唐本注云卽闗河間謂之苦菜者葉圓花白子若牛李子生靑熟黒但堪煮食不任生噉孟詵云其味苦挼去汁食之食醤心鏡雲龍葵作羮粥食之並得圖經云惟北方有之北人謂之苦葵葉圓似排風而無毛有菟葵爾雅曰莃菟葵郭璞注云頗似葵而小葉狀如藜有毛汋啖之滑廣志云兔葵瀹之可食本艸唐本注云苖如龍苪葉光澤花白似梅莖紫色煮汁極滑堪食劉禹錫所謂動搖春風者也有荊葵一名芘防爾雅曰荍蚍衃是也郭璞注云似葵紫色陸璣云似蕪菁華紫緑色可食微苦有錢葵叢低又一種千葉可愛有鳧葵馬融傳曰桂荏鳧葵葉圓似蒓生水中一名水葵有蒲葵可食葉似葵而大中作扇謝安取蒲葵扇中者捉之是也有露葵顏氏家訓云蔡朗父諱純遂呼蒓菜爲露葵王維詩雲松下淸齋折露葵意謂帶露之葵不指蒓菜蓋蒓菜非輞川所有宋玉諷賦云烹露葵之羮曹植七啟云霜蓄露葵語並在蔡朗前亦不指蒓菜有楚葵卽水中芹菜有澤葵卽莓苔鮑昭蕪城賦澤葵依井是也齊民要術又有鴨腳葵紫莖葵白莖葵春葵秋葵按葵類𨿽多鮮不堪茹古人重之故豳風七月烹葵周禮醢人饋食之豆其實葵菹儀禮贊者一人執葵菹以授主婦公儀休食葵而美魯監門女嬰謂馬佚食園葵嵗利亡半魯漆室女謂馬佚踐園葵使終嵗不厭葵味崔實云六月六日可種葵中伏后可種冬葵九月作葵菹幹葵潘嶽閒居賦菜則緑葵含露齊周顒答王儉云緑葵紫蓼荊楚嵗時記云仲冬菜經霜蕪菁葵等雜菜幹之並爲咸菹齊民要術有種葵法甚詳又謂種葵三十畝勝作十頃谷又爾雅翼云葵爲百菜之王味尢甘滑今人絕不食此是以亦鮮種之不知何故

蒟醤鄭曰浮畱劉淵林蜀都賦注緣木而生其子如桑椹熟時正靑以蜜蔵而食之辛香生巴蜀嶺南司馬相如使蜀而求之也其狀似蓽撥故有土蓽撥之號今嶺南人但取其葉及藤合防榔食之謂之蓼而不用其實按今人謂窶葉西南夷傳南越食唐蒙枸醤晉灼注枸音矩徐廣注枸一作蒟音窶木似谷樹其葉如桑用葉作醤酢羮劉徳雲實長二三寸味酢取以爲醤羮小顏云枸者緣木而生實不長二三寸味辛似姜不酢月令四月苦菜秀今人多不識其的爲何物也考神農本艸一名荼艸一名遊冬淩冬不死詩云誰謂荼苦又堇荼如飴爾雅云荼苦菜是也又顏氏家訓引易通卦驗圖云苦菜生於寒秋經冬歷春乃成一名遊冬葉似苦苣而細斷之有白汁花黃似菊又按唐王冰注素問引古月令四月吳葵華而無苦菜秀一句本艸吳葵龍葵析爲二條其形與性所說不殊孫眞人千金方治手腫亦用吳葵唐本艸注吳葵云卽闗河間謂之苦菜者亦旣曉了矣乃復分苦菜龍葵爲二條何耶俗作鵝兒菜又名野苦蕒

晉書載陸機造王武子武子置羊酪指示陸曰卿吳中何以敵此陸曰千里蒓羮末下鹽豉或者謂千里末下皆地名蒓豉所出之地而世說載此語則曰千里蒓羮但末下鹽豉耳此語似非地名東坡詩曰每憐蒓菜下鹽豉又曰未肯將鹽下蒓菜坡意正協世說然杜子美詩曰我思岷下芋君思千里蒓張鉅山詩曰一出修門道重嘗末下蒓觀二公所云是又以千里末下爲地名矣湖人陳和之言千里地名在建康境上其地所產蒓菜甚佳計末下亦必地名緗素雜記漁隠叢話皆引世說之言以謂末下當云未下而漁隠謂千里者湖名且引酉陽雜俎酒食類中有千里之蒓然末下少見出處千里蒓言者甚多如南北史載沈文季謂崔祖思曰千里蒓羮非闗魯衛梁太子啟曰吳媿千里之蒓蜀慙七菜之賦吳筠食移曰千里蒓羮萬丈名膾千里之蒓其見稱如此今建康千里湖莫知的在何處而蒓菜亦絕無生者

五加皮蜀中名白刺顚陶隠居云釀酒主益人道家用此作灰亦以煮石與地楡並無別法東華眞人煮石經曰舜常登蒼梧之山曰厥金玉之香艸朕用偃息正道此五加也又異名曰金鹽王屋仙人王常曰何以得長久何不食石蓄金鹽母又曰寧得一把五加不用金玉滿車譙周巴蜀異物志文章艸贊曰文章作酒能成其味以金買艸不言其貴文章艸卽五加皮也

杜詩江蓮搖白羽天棘蔓靑鄭樵雲天棘栁也此無所據且栁可言秪在初春若茶畱客之日江蓮白羽之辰必是深夏栁已老葉濃陰不可言矣若夫蔓云者可言兔王不可言栁此俗所易知天棘非栁明矣按本艸索隠雲天門冬在東嶽名淫羊藿在南嶽名百部在西嶽名管松在北嶽名顚棘顚與天聲相近而反名也

範子計然曰杜衡杜若出南郡漢中大者大善本艸以杜若一名杜蘅非也杜若一名杜蓮一名白蓮白芩若芝生武陵川澤及寃句葉似山姜而有文理根似髙良姜而細味辛香花黃赤子赤色大如棘子中似豆蔲又絕似旋復根殆欲相亂葉小異爾廣志曰楚蘅亦非也嵇康合歡蠲忿萱艸忘憂通誌乃曰萱艸曰合歡艸又曰無憂艸何也今萱曰忘憂花本艸云食之令人好歡樂無憂至於合歡亦曰令人歡樂無憂是其性味同也萱一名宜男丹棘萬年韭鹿蔥亦名忘歸艸陸士衡詩安得忘歸艸言樹背與襟卽詩焉得諼艸言樹之背之意而字書莣卽忘憂萱爾雅莣艸似茅可爲繩說文作杜榮則謬之甚矣惟合歡多種難辧唐注云葉如皂莢槐等極細五月花發紅白色所在山澗中有之或曰合昏秋實作莢子極細薄崔豹古今注云一名靑棠似梧桐樹枝葉繁弱互相交結風來輙自相解了不牽綴樹之階庭使人不忿叔夜種之舎前故云然也又引董子云欲忘人之憂則贈之以丹棘欲蠲人之忿則贈之以靑棠詩話云心胸塡錯爲肺灌取合歡皮煮服之其葉至夜卽合故曰合昏字書本作棔朝舒夕斂故名合棔木俗轉爲合歡又曰合婚杜子美詩合婚尙知時夗央不獨宿故圖經曰夜合也衍義曰花色如蘸暈綫上半白下半肉紅散垂如絲爲花之異其緑葉夜合又謂之夜合花卽今之烏茸樹但其花不香耳又艸有夜合花栁子厚詩夜合花開香滿庭也今水田中有艸名夜合艸又何首烏卽交藤亦名夜合見通誌艸木略又酉陽雜俎載胡椒結子兩兩相對葉晨開暮合合則褁其子於葉中是亦當爲合昏椒矣又南海有菜四葉相對夜合晝開名合歡菜見番禺雜記又武林西山舊有雙竹院名曰扶竹其筍名合歡筍

香木初一種也膏脈貫濕則能成實此爲沈水香然沈水香其類有四謂之熟結自然其間凝實者也謂之脫落因木朽而自解者也謂之生結人以刀斧傷之而後膏脈聚焉故言生結也又謂之虫漏因虫傷蠧而後膏脈亦聚焉故言虫漏也自然脫落爲上而其气和生結虫漏則气烈斯爲下矣沈水香過四者外則有半結半不結爲弄水香弄水香者番語爲婆菜者是也因其半結則實而色重半不結則不大實而色褐好事者故語之鷓鴣斑是也婆菜中則復有名水盤頭水盤頭結實厚者亦近乎沈水但香木被伐其根必有膏湧溢故亦結但數爲淫其气頗腥烈故婆菜中水盤頭爲下矣余𨿽有香气旣不大凝實若是一品號爲香大凡沈水婆菜茂香此三名嘗出於一種而毎自有髙下其品類名號爲多爾不謂沈水婆菜香各別有種也三者其產占城國則不若眞臘國眞臘不若海南諸黎峒海南諸黎峒又皆不若萬安吉陽兩軍之黎母山至是爲冠絕天下之香無能及之矣

段成式酉陽雜俎敍香木云一木五香根旃檀節沈香花雞舌葉藿香膠薫陸按旃檀與沈香兩木元異雞舌卽今丁香耳今藥品中所用者亦非藿香自是章葉南方至多薫陸小木而大葉海南亦有薫陸乃其膠也今謂之乳頭香五物迥殊元非同類也

今之蘇合香如堅木赤色又有蘇合油如黐膠今多用此爲蘇合香按劉夢得傳信方用蘇合香雲皮薄子如金色按之卽少旋卽起良久不定如虫動然者佳也如此則全非今所用者更當精考之耳

舊說薔薇水乃外國人采薔薇花上露殆不然實用白銀或鈏爲甔甑采薔薇花蒸之成水屢采屢蒸積而爲香此所以不敗但西域薔薇花其气馨非常故大食國薔薇𨿽水貯琉璃缶中蠟宻封其外香猶徹透開數十步灑著人衣袂經數十日香不歇也頃年歐羅巴國人利瑪竇居南都取此中薔薇花蒸水然香味迥不及矣有麫樹則南中桄榔也酒樹則椰也肉樹則端溪豬肉子也大如杯炙而食之味如豬肉而美椰似酒耳甘而薄亦不堪飲若遜國樹葉汁取停之數日卽爲佳酒枸樓國仙漿取之樹腹中又烏孫國靑田核以水注之少頃成酒不可久注久注則苦不可飲此乃眞酒樹也靈帝時西域獻夜舒荷大如蓋長一丈一莖四蓮夜舒晝捲亦曰月出則舒也又名望舒荷

說略卷二十八

欽定四庫全書

說略卷二十九

明顧起元撰虫注上

基山有【音敝孚】狀如雞三首六目六足三翼食之無臥靑丘山有灌灌狀如鳩其音若呵佩之不惑櫃山有鴸【音株】狀如鴟而人手其音如痺其鳴自號也見則其縣多放士禱過山有瞿如狀如防而白首三足人面丹穴山有鳳皇狀如雞五采而文飲食自然自歌自舞見則天下安寧令丘山有顒狀如梟人面四目而有耳其鳴自號也見則天下大旱松果山有防【音彤】渠狀如山雞黒身赤足可以已符禺山有鴖狀如翠而赤喙可以禦火英山有鳥狀如鶉黃身而赤喙其名曰肥遺食之已癘可以殺虫羭次山有槖狀如梟人面一足冬見夏蟄服之不畏雷天帝山有櫟狀如鶉黒文而赤翁【音甕】食之已痔臯塗山有數斯狀如鴟而人足食之已癭鹿臺山有鳧徯狀如雄鷄而人面其名自叫也見則有兵翠山有鸓狀如鵲赤黒而兩首四足可以禦火萊山多羅羅是食人崇吾山有蠻蠻狀如鳧一翼一目相得乃飛見則天下大水鐘山有欽防狀如雕而黒文白首赤喙虎爪其音如晨鵠見則縣有大兵鵕鳥狀如鴟赤足直喙黃文白首音如鵠見則其邑大旱昆侖之丘有欽原狀如蜂大如鴛鴦蠚鳥獸則死蠚木則枯玉山有勝遇狀如翟而赤食魚其音如錄見則其國大水章莪之山有畢方狀如鶴一足赤文靑質白喙其鳴自叫也見則其邑有譌火三危山有鴟一首而三身狀如【音洛】翼望山有鵸防【猗餘二音】狀如烏三首六尾而善笑服之使人不厭又可以禦凶上申山有當扈狀如雉以其髯飛食之不眴目崦嵫山有鳥狀如鴞而人面蜼身犬尾見則其邑大旱帶山有鵸防如烏五采而赤文自爲牝牡食之不疽虢山多寓狀如鼠而鳥翼其音如羊可以禦兵蔓聮山有防羣居而朋飛毛如雌雉其鳴自呼食之已風單張山有白鵺【音夜】狀如雉而文首白翼黃足食之已嗌痛可以已痸灌題山有竦斯狀如雌雉而人面見人則躍其鳴自呼也北囂山有【般冒二字】狀如鳥人面宵飛晝伏食之已暍梁渠山有囂狀如誇父四翼一目犬尾音如鵲食之已腹痛可以止同太行山有防狀如鵲白身赤尾六足善驚其鳴自詨馬成山有鶌鶋狀如烏首白而身靑足黃其鳴自詨食之不饑可以已寓陽山有象蛇狀如雌雉而五彩自爲牝牡景山有酸與狀如蛇四翼六目三足其鳴自詨見則其邑有恐小侯山有鴣【姑習二音】狀如烏而白食之不灂軒轅山有黃鳥狀如梟而白首食之不妒發鳩山有精衛狀如烏文首白喙赤足常銜西山之木石以堙東海盧其山有【音黎】鶘狀如鴛鴦而人足見則其國多土功防山有絜鉤狀如鳧而鼠尾善登木見則其國多疫北號山有鬿【音祈】雀狀如雞而白首鼠足虎爪食人首山多鳥狀如梟而三目有耳其音如錄食之已墊廆山有鴒防【鈴要二音】狀如山雞而長尾赤如丹火而靑喙服之不瞇崌山有竊脂狀如鴞而赤身白首可以禦火復州山有跂踵狀如鴞而一足彘尾見則其國大疫瑤碧山有鴆狀如雉恆食蜚【此與食蝮蛇之鴆鳥異】支離山有嬰勺狀如鵲赤目赤喙白身其尾若勺其鳴自呼堇理山有靑耕狀如鵲靑身白喙白目白尾可以禦疫醜陽山有防余狀如烏而赤足可以禦火以上見山海經勒畢國貢細鳥方尺玉籠盛數百頭形如大蠅狀似鸚防聲聞數里之間影娥池有司夜雞從夜至曉一更爲一聲五更爲五聲有喜日鵞日出時銜翅而舞有升蕖鴨赤色每止於芙蕖上不食五穀惟咂葉上垂露亦名垂露鴨以上見洞冥記羽山之北有靑鸐善鳴人面鳥喙八翼一足毛色如雞行不踐地祗支國有重明之鳥其狀如雞其鳴似鳳能搏逐虎狼大月氐國貢雙頭雞百足一尾鳴則俱鳴條支國有鳷鵲形髙七尺解人語其國太平則羣翔胥徒國有沈明石雞色如丹大如燕常在地中應時而鳴聲能逺徹掘地而得天下太平翔飛而出以爲嘉瑞昆明國有嗽金鳥形如雀而色黃飴以眞珠飲以龜腦鳥常吐金屑如粟可以爲器吳越嶲獻背明鳥形如鶴止不向明巢常對北聞鐘磬笙竽之聲則奮翅搖頭含明國有鴻鵞色似鴻形如禿鶖腹內無腸羽翮附骨而生無皮肉也雌雄相眄則生產有鴛鴦形似鴈生於石穴中萬嵗一交則生雛千嵗銜毛學飛瀛洲有蔵珠鳥如鳳身紺翼丹毎翔鳴而吐珠累斛岱輿玉梁有五色蝙蝠黃者無腸倒飛腹向天白者腦重頭垂自掛黒者如鳥至千嵗形變如小燕靑者毫毛長二寸色如翠赤者止於石穴穴上入天視日出入以上見拾遺記大食弼琶羅國有駱駝鶴長六七尺有翼能飛或燒赤熱銅鐵與之食見異域志

招搖山有狌狌狀如禺而白耳伏行人走食之善走杻陽山有鹿蜀狀如馬而白首其文如虎而赤尾其音如謡佩之宜子孫亶爰山有類狀如貍而有髦自爲牝牡食者不妒基山有猼【音博】訑狀如羊九尾四耳其目在背佩之不畏靑丘山有獸狀如狐而九尾音如嬰兒食人食者不蠱櫃山有貍力狀如豚有距其音如狗吠見則其縣多土功長石山有長石狀如禺而四耳其音如吟見則郡縣大水堯光山有猾褢狀如人而彘鬛穴居而冬蟄其音如斵木見則縣有大繇浮玉山有彘狀如虎而牛尾音如吠犬是食人洵山有防【音還】狀如羊而無口不可殺也鹿吳山有蠱雕狀如雕而有角音如嬰兒食人錢來山有羬羊狀如羊而馬尾其脂可以已臘符禺山有蔥聾狀如羊而赤鬛英山多防牛竹山毫彘狀如豚而白毛大如笄而黒端羭次山有囂狀如禺而長臂善投天帝山有谿遺狀如狗席其皮者不蠱臯塗山有如狀如鹿白尾馬足人手而四角黃山有狀如牛而蒼黒大目小次山有朱厭如猿而白首赤足見則大兵崇吾山有舉父狀如禺而文臂豹虎而善投昆侖之丘有土螻如羊而四角食人玉山有狡如犬而豹文角如牛音如吠犬見則其國大穰章莪山有猙狀如赤豹五尾一角其音如擊石陰山有天狗狀如貍而白首其音如橊橊可以禦凶三危山有【傲噎二音】狀如牛白身四角毫如披蓑食人翼望山有讙狀如貍一目而三尾其音能奪百聲可以禦凶服之已癉中曲山有駮狀如馬而白身黒尾一角虎牙爪音如鼓音是食虎豹可以禦兵邽山有窮奇狀如牛蝟毛音如獋狗食人崦嵫山有孰胡馬身鳥翼人面蛇尾是好舉人諸毗水多水馬狀如馬文臂牛尾其音如呼帶山有防疏狀如馬一角有錯可以辟火譙明之山有孟槐如貆而赤豪音如橊橊可以禦凶燻水多耳鼠狀如鼠而菟首麋身音如獋犬以其尾飛食之不防【音采大腹也】可以禦百毒石者山有孟極狀如豹文題白身善伏其鳴自呼邊春山有幽鴳【音遏】狀如禺而文身善笑見人則臥其鳴自呼蔓聨山有足訾狀如禺而有鬛牛尾文臂馬蹏見人則呼單張山有諸犍狀如豹長尾人首而牛耳一目善吒行則銜其尾居則蟠其尾灌題山有那父狀如牛而白尾其音如訆潘侯山有旄牛狀如牛而四節生毛少咸之山有窫窳狀如牛而赤身人面馬足音如嬰兒食人獄沄之山有山【音暉】狀如犬而人面善投見人則笑其行如風見則天下大風北嶽山有諸懷狀如牛而四角人目彘耳其音如鳴防食人隄山有狕【音麼】狀如豹而文首惇頭山多【音勃】馬牛尾而白身一角其音如呼鉤吾山有麅鶚羊身人面目在腋下虎齒人爪其音如嬰兒食人北囂山有獨【音谷】狀如虎而白身犬首馬尾彘鬛梁渠山有居曁狀如蝟而赤毛其音如豚太行山有防狀如麢羊四角馬尾而有距善還【旋舞也】其鳴自叫馬成山有天馬如白犬而黒頭見人則飛其鳴自防天池山有飛鼠狀如兔而鼠首以其背飛陽山有領胡狀如牛而赤尾其頸狀如勾瞿其鳴自詨食之已狂泰戲山有防防【音棟】狀如羊一角一目目在耳後其鳴自呼幹山有獂【音原】狀如牛而三足其鳴自詨倫山有羆狀如麋其川在尾上【川竅也】泰山有狪狪【音桐】狀如豚而有珠其名自防空桑山有軨軨狀如牛而虎文其音如欽其鳴自叫見則天下大水余莪山有犰狳【仇餘二音】狀如菟而烏喙鴟目蛇尾見人則眠見則螽蝗爲敗耿山有朱獳狀如狐而有翼見則其國有恐姑逢山有獙獙【音斃】狀如狐而有翼其音如鴻防見則天下大旱鳧麗山有蠪侄狀如狐而九尾九首虎爪音如嬰兒食人防山有峳峳【音攸】狀如馬而羊目四角牛尾其音如獋狗見則其國多狡客屍胡山有妴【音婉】胡狀如麋而魚目其鳴自防踇【音敏】隅山有精精狀如牛而馬尾其鳴自叫北號山有猲狙【音苴】狀如狼赤首鼠目其音如豚食人欽山有當康狀如豚而有牙見則天下大穰剡山有合窳狀如彘而人面黃身赤尾音如嬰兒食人亦食虫蛇見則天下大水太山有蜚【音翡】狀如牛而白首一目而蛇尾行水則竭行艸則死見則天下大疫甘棗山有防【音那】狀如�鼠而文題食之已癭霍山有朏朏狀如貍而白尾有鬛食之可以已憂昆吾山有蠪蚳狀如彘而有角其音如號食之不瞇蔓渠山有馬腹狀如人面虎身音如嬰兒是食人敖峯山有夫諸狀如白鹿而四角見則其邑大水扶豬山有防【音銀】狀如貉而人目釐山有犀渠狀如牛蒼身音如嬰兒有【音頡】狀如獳犬而有鱗其毛如彘鬛苦山有山膏狀如逐【卽豚字】赤若丹火善詈放臯山有文文狀如蜂枝尾而反舌善呼蛇山有狼狀如狐而白尾長耳見則國內有兵丰山有雍和狀如蝯赤目赤喙黃身見則國有大恐依軲山有獜【音吝】狀如犬虎爪有甲善駚【鞅奮二音】食者不風樂馬山有其狀如彚赤如丹火見則國大疫倚帝山有狙如狀如鼣【音吠】鼠白耳白喙見則國有大兵鮮山有【音移】卽狀如膜大赤喙赤目白尾見則邑有火歷石山有梁渠狀如貍而白首虎爪見則國有大兵卽公山有蛫【音詭】狀如龜白身赤首可以禦火白民之國有乘黃狀如狐其背上有角乘之壽二千嵗北海內有騊駼狀如馬有駮狀如白馬鋸牙食虎豹有蛩蛩狀素如馬一走百里有羅羅狀如虎而靑靑丘國有狐四足九尾朝陽谷有天吳八首人面八足八尾皆靑黃汜林有狌狌知人名其爲狀如豕而人面巴蛇之西有旄馬狀如馬四節有毛昆侖山有開明身大類虎而九首皆人面東向立昆侖上犬封國有吉量文馬縞身朱鬛目若黃金乘之壽千嵗林氏國有騶吾大若虎五彩畢具尾長於身乘之日行千里流波山有防狀如牛蒼身而無角一足出入水則必風雨其光如日月其聲如雷黃帝得其皮爲鼓橛以雷獸之骨聲聞五百里流沙東有防踼左右有首有雙雙三靑獸相並淑士國有狌鳥五彩而有冠衡天山有獵獵黒虫狀如熊南方有【音菌】狗靑獸如菟以上見山海經荒外大山不晝木火中有鼠重千斤毛長二尺細如居火中以水沃之卽死其毛可爲火浣布北方層冰厚百丈有鼠在冰下土中重千斤其毛八尺爲褥可以郤寒其皮蒙鼓聲聞千里南方有無損獸人割取肉不病其肉自復肉可作防西方荒中有訛獸狀若菟人面能言常欺人西荒有倒壽如虎豪長三尺人面虎足口牙一丈八尺北方有窮奇似牛而色貍尾長曵地其聲似狗狗頭人形鉤爪鋸牙逢忠信之人嚙而食之逢姦邪者則捕禽獸而飼之以上見神異經翕韓國有飛骸獸如鹿靑色死而頭尾及骨皆飛去大秦國有花蹄牛其色駮髙六尺尾環繞其身角端有肉蹄如蓮花善走多力迹在石上皆如花形修彌國獻駮騾髙十尺毛色赤斑背有日月之象以上見洞冥記炎洲有風生獸似豹靑色大如貍燒之薪盡而不然毛亦不焦以鐵錘鍜其頭數十乃死張口向風須臾復活火林山有火光獸大如鼠毛長三四寸或赤或白可爲布以上見十洲記魏文時屍塗國獻靑色之牛足如馬蹄日行三百里瀛洲有獸名嗅石其狀如麒麟嗅石則知有金玉吹石則開岱輿有嗽月形如豹夜噴白气其光如月可照數十畝昆吾山有獸大如兔毛色如金食土下之丹石穴地爲窟亦食銅鐵膽腎皆如鐵其雌者色白如銀以上見拾遺記海有卻塵犀然其角辟塵致之於座塵埃不入猰防龍頭馬尾虎爪長四百尺善走以人爲食封傲山中有怒毛獸若不嗔毛短三寸若嗔毛長三尺日南郡出果下牛樂浪郡出果下馬並髙三尺以上見述異記蔡荼義獸兩頭似鹿見後漢書虒虎之有角者見爾雅檮杌如虎毛長六尺人面虎足豬牙尾長一丈八尺見蟫史貀豹無前足見爾雅

怪水有旋龜狀如龜而鳥首虺尾其音如判木佩之不聾可以爲底柢山之水有鯥狀如牛陵居蛇尾有翼羽在魼下音如畱牛冬死而夏生食之無腫疾英水多赤鱬【音懦】狀如魚而人面音如鴛鴦食之不疥泿水有虎蛟魚身蛇尾音如鴛鴦食者不腫可以已痔黒水有鱄魚狀如鮒而彘毛其音如豚見則天下大旱太華山有肥六足四翼見則天下大旱招水多防魚其狀如鼈其音如羊丹水多人魚觀水有文鰩魚狀如鯉魚身鳥翼蒼文白首赤喙常行西海遊於東海以夜飛其音如鸞雞其味酸甘食之已狂見則天下大穰桃水多防【音滑】魚狀如蛇而四足食魚洛水多蠻蠻鼠身鼈首音如吠犬涴水多冉遺之魚魚身蛇首六足其目如馬耳食之使人不瞇可以禦凶蒙水有蠃魚魚身而鳥翼音如鴛鴦見則其邑大水渭水有鰠【音騷】魚狀如鱣魚動則其邑有大兵濫水有魮【如玭二音】之魚狀如覆銚鳥首魚翼魚尾音如磬石之聲是生珠玉諸毗之水多滑魚狀如鱓赤背音如梧食之已疣彭水多鯈【音由】魚狀如雞而赤毛三尾六足四首其音如鵲食之可以已憂譙水多何羅之魚一首十身音如吠犬食之已癰囂水多鰼鰼【音褶】之魚狀如鵲十翼鱗皆在羽端音如鵲可以禦火食之不癉大咸山有長蛇其毛如彘豪其音如鼓柝惇薨之水多赤鮭惇水多防防【音沛】之魚食之殺人瀤澤多防【音藻】魚如鯉而雞足食之已疣諸懷之水多鮨【音詣】魚魚身而犬首其音如嬰兒食之已狂渾夕之山有蛇一首兩身名曰肥遺見則大旱晉水多鮆魚狀如儵而赤鱗其音如叱食之不騷決水多人魚狀如防魚四足音如嬰兒食之已癡疾畱水有【音防】父之魚狀如鮒魚魚首彘身食之已嘔浴水有大蛇赤首白身其音如牛見則邑大旱食水多鱅鱅之魚狀如犁牛其音如彘鳴水多箴魚其狀如儵其喙如箴食之無疫疾山下水多堪防之魚塗水多防防【條容二音】狀如黃蛇魚翼出入有光見則邑大旱灃水有珠蟞【音鱉】魚狀如肺而有目六足有珠其味酸甘食之無癘深澤有鮯鮯【音蛤】之魚狀如鯉而六足鳥尾其鳴自叫又多蠵龜蒼體水多鱃魚狀如鯉而大首食者不疣泚水多茈魚狀如鮒一首而十身其臭如蘼蕪食之不防【止失气也】膏水多薄魚狀如鱣而一目其音如歐見則天下大旱子桐水多防魚狀如魚而鳥翼出入有光其音如鴛鴦見則天下大旱渠豬水多豪魚狀如鮪赤喙尾赤羽可以已白癬勞水有飛魚狀如鮒食之已痔同鮮水有鳴蛇狀如蛇而四翼音如磬見則邑大旱陽水多化蛇狀如人面而豺身鳥翼而蛇行其音如叱呼見則邑大水正回水多飛魚狀如豚而赤文服之不畏雷可以禦兵豪水多旋龜狀如鳥首而鼈尾其音如判木槖水多修辟之魚狀如黽而白喙其音如鴟食之已白癬狂水多三足龜食者無大疾可以已腫來需水多鯩魚黒文狀如鮒食者不睡合水多防魚狀如鱖居逵蒼文赤尾食者不癰可以爲瘻休水多防魚狀如蜼而長距足白而對食者無蠱疾可以禦兵從水多三足鼈枝尾食之無蠱疫海內南經有巴蛇食象三嵗而出其骨服之無心腹之疾以上見山海經北方有石湖有橫公魚刺之不入煮之不死以烏梅二枚煮之則熟食之可止邪病東南海中溫湖有鰩魚長八尺食之宜暑以上見神異經善苑國貢一蟹長九尺百足四螯因名百足蟹漢有丹蝦長十丈須長八尺有兩翅其鼻如鋸數過國貢能言龜長一尺二寸盛以玉匣豁一孔以通气東方朔日惟承桂露以飲之以上見洞冥記含明國有大螺名躶步負其殻露行冷則復入其殻生卵著石則軟取之則堅明王出世則浮於海際淵洞有魚長千丈色斑鼻端有角噴水爲雲輪囷五色員嶠有冰蠶長七寸黒色有角有鱗以霜雪覆之然後作蠒長一尺其色五彩織爲文錦入水不濡投火不燎有神龜八足六眼背負七星日月八方之圖腹有五嶽四瀆之象岱輿有螢火大如蜂聲如雀八翅六足以上見拾遺記東海有牛魚形如牛剝其皮懸之潮水至則尾起潮水落則尾伏南海有水虫名筯有小蟹大如楡莢筯開甲食則蟹亦出食筯合甲蟹亦還入爲筯取食生死不離龍巢山下丹水中有丹魚割其血塗足可渉水如履平地以上見述異記南方有泠虵長數尺色白不螫人執之泠如握冰見酉陽雜俎

中土有枳首之虵西方有共命之鳥康居之雞尾長三尺頻伽之鳥音徧十方海鳧毛長三丈蛺蹀翅闊四尺北冥之鵬翼若云條支之雀卵如甕鷮雉之尾六尺海蝦之湏四尺騶虞尾長於身啄木舌長於咮狻猊尾大於斗鴮鸅胡大於囊

帶無足鴹一足獂三足從從六足鼅鼄八足鱟十二足海月三十足蝍蛆四十足馬蚿百足三足之蟾气中人四足之蟹毒中人鳥八足懷板而含墨射工三足角弩而气矢

河豚以三爲部鱖鯞以三爲率雞崇朝而三唱羊一嵗而三生虎之搏物勢止三躍鼠之易腸月則三吐巫峽之猿三聲而斷腸益州之蠶三熟而充貢黿卵如雞子一產三百數丸取土作丸三百而潮至

牛曰斑特豬曰長喙參軍羊曰須髯主簿雞曰長鳴都尉鵞曰兀地奴龜曰衣督郵鼈曰河伯從事蟹曰橫行介士鮫曰河伯健兒鼉曰河伯使者燕曰天女鵲曰神女蟬曰齊女蚓曰歌女螟蛉曰戎女蜚曰香娘子鷦曰巧婦蜮曰射工烏曰哺公鴿曰飛奴鷸曰翠奴鷗曰功曹又吐綬鳥亦曰功曹黿曰長史雀曰嘉賔於菟曰山君猿曰參軍童子魚曰土父蟋蟀曰王孫又曰懶婦鼅鼄曰社公蝦蟇曰田父鳶曰風伯雝曰雪姑蚊蚋曰黍民螳蜋曰圻父鴽曰蛑母蠨蛸曰喜子鶯曰金衣公子蜻蛉曰赤弁丈人鸜鵒曰八哥烏鱡曰海若白事小吏山中辰日稱雨師者龍也山中申日稱人君者猴也山中未日稱赤吏者麞也山中卯日稱丈人者兔也虫寓屋壁者曰守宮鳥在川澤者曰澤虞或名虎爲李父或呼鳩爲郭公蠍或名爲主簿魚或名爲秦皇杜伯以尾而螫人縊女懸而自斃鳥應泰山役者或名曰催工雀自塞北來者或名曰突厥

螾入耳蛭蟣入肉短狐含沙射影則瘡蠷螋遺溺中影則疾鼷鼠口甘所嚙不痛鴞鳥聲惡所鳴不祥禺獲人而笑猦見人而慙迅頭舉石以摘人拜銜矢而反射羆熊直眼而惡人之橫目孔雀文尾而妒人之美衣天門山之封蟒以气而噏人先提山之鉤蛟以尾而鉤人蜀山之玃掠媍人而結室西方之要路人而求合龍珠在頷鮫珠在皮蛇珠在口鼈珠在足魚珠在眼蚌珠在腹孕環之兔懷於左腋文毛間包百五十年轉腦而隠形懷珠之蛇喜投暗見人張口而吐气如燼鹿戴玉而角斑魚懷珠而鱗紫通天之角戴於犀首明月之珠出於鯨目鵲喙槐實而結玉於腦麝啖柏葉而結香於臍燕識寶而羣鵲龍取珠而拏鼄嗽金如雀而吐金蔵珠如鳯而吐珠易定之水馬吐珠劉鋹之苑羊吐珠蛇報隋侯銜珠而照乘龍鬭武寧墜珠而如輪牝馬產石於咸陽大如升而有緑毛白龍吐黃金於汾州廣有尺而長五寸

螺飾器鮫飾刀蜃飾墻鵕防飾冠華虫飾衮兕皮制鎧釐尾注幹狼牙柱式鼉皮冒鼓明瓦透光鳧羽爲旌鷺翰爲縗鴻鴈之羽爲儀鸊鵜之膏瑩刀貘糞爲兵可以切玉黿脂得火可以燃鐵鷆羽制扇以辟蚊鷫羽爲裘以辟寒雕羽可以爲箭防疎角可錯石鶴糞化石鸛石歸酒蜈蚣之脊骨可爲硯海魚之腮毛可織屏風幻倭蚌之淚作畫晝隠而夜見烏鱡之墨爲劵暫存而久滅蜃脂和蠟爲燭其煙上成樓閣之狀香聞百步防皮冒鼓而擊以雷獸之骨聲聞五百里

王者有明徳而天下平世樂之鳥至有孝徳於幽逺比翼之鳥至鰥寡無棄比肩之獸至三才得所三角之獸至王道成則騶虞至獄訟平則獬廌至能用人則龍馬至能致太平則黒狐至道純則白鹿至徳盛而赤兔至貴人賤馬而白馬朱鬛集徳及幽逺而雙魚白澤臻妾媵有制白燕巢政惠不苛白虎仁刑罰得中銀馴鐘律和調玉羊見徳至鳥獸白烏下好生惡殺則烏鵲之巢可俯而窺不漉池而漁徳逹深淵則黃龍應气而遊池沼刳胎殺夭則麒麟不至摘巢毀卵則鳯皇不翔槃瓠銜戎將之首的盧脫檀溪之厄黃耳系吳洛之書羣燕塡丁姬之壙烏龍嗾張然之奴鸚鵡告楊崇之賊苻堅急難馬垂繩而出井郝經拘宋鴈系書以通元鵲窺獄門報景逸詔赦之下龜浮邾水濟毛寶孤軍之沈天寶馴象努目祿山之使舞昭宗弄猴奮擊朱溫之簒唐犬噬狄靈慶以報袁粲之孤羣蟻穴獄地以脫董昭之系龍識帝眞朝藝祖於江亭之戰虎知正气乘卓敬於晦冥之歸馬或負賊而返陳鶴或銜珠而酬防熊母負人而出坎秦吉了戀主而捐軀犬濡水濕艸以斷醉主之火路鼈銜藻繞體以解廚婢之熱疾野狐尙聽百丈法螺螄猶防金剛經十千遊魚聞佛號化爲天子五百蝙蝠聽法音總作聖賢蟒聞懴以生天龍聽經而悟道

葛介繻聞牛鳴曰是生三犧髙祜識鯪鯉曰是出三吳子產證黃熊於羽淵東方朔射蝘蜓於覆器苻朗食鵞知蒼白之處蔡衡識鸞辧靑赤之文竇攸識鼨鼠之豹文孫亮辧蚤中之鼠矢鸚鵡爲鸇掠張茂先教以喙其足而免駿馬死郭景純取類狝玃者吸其鼻而蘇龜名元緒諸葛恪烹之以老桑始無言而熟狐化美少年雷煥照以燕昭墓千年華表柱莫遁其形雉出庫中張華知其爲蛇化蝶蛻橘上陸龜蒙賦其爲蠧化婦刃夫而誣鄰管輅占鵲聲於縣閣粟覆車而載道楊宣知雀語於部行海將有災爰居避之而先至栁下惠所以詘臧孫也逺方當來歸義而騶牙先見其齒前後若一齊等無牙東方生所以爲習事也朱泚之軍貓乳鼠崔祜甫識其爲失性董生之家雞乳狗韓昌黎美之爲嘉祥漢五色鳥集殿庭賈逵以爲敵降之徴宋野象自來京師朝臣以爲廣南平之應蝘鼠出於延陵郭璞筮爲妖人稱制不久而滅大蛇出芒山胡僧無畏知其欲決水瀦洛城咒以天竺法數日而裂會孝秀而麏見孫盛以爲四科復興之祥漢章末鳯皇百四十九見何敞以爲羽孽帝崩之兆嵐州獻牡獸徐鉉防圖史以爲麟契丹產異獸劉敞證形聲以爲駁雉集漢署而不止王音疏成聽之不聰馬入鄴官而無見佛圖澄嘆石災之將及李東陽述龍生九子以對孝廟之問張升名白蟻虎而著異物之類

鵲傳枝烏茹沫鷺目成而受胎鸛形接而懷卵龜鼈相顧神交也鸛鶴相唳气交也龍卵生而風化虱气化而卵生蝦蟇聲抱鴛鴦交頸鯊魚胎生鶴胎化雀浴沙而受卵鼈隔津而望卵鰻以影漫鱧而子附其鬐鵑寄巢生子而鳥爲之哺毚兔望月孕子而口出蝌蚪聞雷脫尾而腳生蛟龍水居而卵剖於陵防防巢木而子生於穴蝮蛇生坼副母腹寒蜩生坼裂母背鮫魚之子驚入母腹防防之子飛銜母翼雀四時有子鴿逐月有子鷇將生子呼母應雛旣生母呼子應

蜉蝣三日蠶二十七日蟬三十日蟪蛄不知春秋鼠壽三百猨猴八百狐貍鹿各千鶴二千龜三千六百燕千年生胡髯龜千年解人言虎千年牙蛻而角生蟾蜍千年頭上有角額下有丹書八字千嵗樹精爲靑羊萬嵗樹精爲靑牛百嵗狐貍化爲美女百嵗蝙蝠懸爲仙鼠蛇蟠向壬鵲巢向嵗狐潛上防虱避正南燕避戊巳蝠忌庚申狼識虛實虎奮衝破蛇曉方藥鴆善禁咒啄木畫符水鸛禹步鷊行讓艸木而愛其嗉雉髙避霜雪而惜其尾防有奴而伺夜羊有頭而率羣烏鳥反哺其母蜂蟻各隨其王羚羊夜宿懸角以掛木鸂露居勑水以遠蠱虎食靑泥而解箭毒雉采地黃以擦鷹傷蚺蛇自見金瘡明瞻之無蜘蛛下擦蚓泥化蜂之螫

麞性驚而喜山麋性迷而喜澤鹿性警而喜林牛喜順風馬喜逆風駻馬喜前駑馬喜後麋喜音聲麞喜文彩烏喜閒曠鵲喜稠閙龍喜珠狻猊喜毬淫魚喜琴瑟之音河魨喜采綫之色

龍食燕肉鳳食竹實廌雕食艸犀牛食荊棘蛇食茱茰鰻鱧緣樹食藤花神龜緣樹食鳴蟬蛟食犀角蚺蛇食鹿蜃食燕子獏駝雞食銅鐵鳩鳧防食砂石

烏翼右掩左雄左掩右雌蜂尾有岐者牝鋭者牡蠏臍圓者牝尖者牡又雄曰防雌曰博帶鶉雄曰鶛雌曰痺鴆雄曰運日雌曰陰諧馬牡曰牝曰騇防雄者斑雌者褐猨雄者黒雌者黃鴿雌乘雄鱟雌負雄鳩鵽雌前而雄後舒防雄呼而雌和鹿一牡而遊數十牝海狗百牝而隨一牡鷙鳥雄小而雌大庶鳥雄大而雌小鳥之雄鷙於雌獸之牝猛於牡雄龍角昂峭目深鼻鬐尖鱗宻上壯下殺朱火雌龍角靡鼻直目圓鱗薄尾壯於腹黧黃之雌雄相儷蛤蚧之雌雄相隨兔𨿽望月而孕其實雌防雄毛孔雀𨿽聞雷而孕其實雌接雄影稀差南中之鳥雌雄繞樹而飛人食其精一毫足助一宵䰾魚孟貢江所產牡者羣多牝而遊夷人常食其肉一日能禦百女

蛟眉連蝮鼻反鳥無胃肺蜃蛤無髒蛭以空中而生蠶以無胃而育虎無小腸豽無前足鴇之指有前而無後牛羊之齒有上而無下牛目有豎瞳而無橫瞳故見物輙長臝之股有鎖骨入而不能出故不能滋息龍之聽以角牛之聽以鼻馬有耳而聾蜂蜨之屬以須當鼻蛇豸之屬以腹當足蟬蜩膀鳴響於口蠐螬背行駛於腳丹燻之山耳鼠以尾飛天池之山飛兔以背飛

金得伯勞之血則昏鐵得鸊鵜之膏則瑩石得鵲髓則化玉得蟾肪則軟銀得雉糞則枯錦得魚汁則鮮羊脂柔銀羖角縮賀翡翠屑金螃蠏敗漆駝糞爲煙可殺壁虱羚角爲擊可碎金剛鳳咮爲膠可以續黿脂得火可以然鐵

蜀騶虞見壁山而二鹿隨之漢五色大鳥見新城而眾鳥隨之唐麟見龍州一鹿引之而羣鹿隨之宋吉祥鳥見代州四黃鳥導之四鵲隨之魏白燕集於盛樂舊都而鳥隨之以千數周鳳皇集於梁州楓樹而眾鳥列代以萬數唐宋州有異鳥色靑類鳩鵲羣鳥翼衛嗛稻粱哺之晉鳳皇將九雛見於丰城而羣鳥隨之唐鳳皇集於陳州眾鳥數萬前後翊從行列整齊色別爲羣宋鳳皇集於淸遠縣之合懽樹髙六尺眾鳥隨之而東北去白州有三鳳自南來入城中羣禽周繞身長九尺冠如金杯唐武功獲大鳥狐首肉翅毛赤如蝙蝠四足有爪長四尺餘羣鳥隨而噪之陜州有雉二首向背而連頸羣雉數百來鬭殺之魏淄之境羣鳥木爲城髙三尺方十里滕縣羣鳥嗛柴爲城中有白烏一碧烏一吳兩烏銜鵲墮於東館孫權使相朱據燎鵲以祭二大鳥髙丈餘皜身朱足見於大頓隋煬命工圖形立銘頌焉晉懷時洛陽地防而二鵞出蒼者飛而白者止晉元時灊縣掘地而二犬出雌者死而雄者活唐如意中濟源水碾之柱中有鮎魚長尺餘隋煬時淮陽女垣之下中有鯉魚長七尺唐徳宗時魚或戴蚓遊於江西之溪澗金國八年龍或捧嬰戲於熙州之濼塘先天二年蛇蝦蟆鬭於朝堂蛇長逾丈而蝦蟆如盤宣和四年武見於雄州龜大如錢而蛇若朱漆筯

宋眞宗時舒州之甘虫人面緑毛紺爪嘴其聲曰甘唐懿宗時吳越之大鳥四目三足其聲曰羅平晉懷時羣鳥鳴於陳後主之山曰柰何羣鳥鳴於劉豫之內庭曰休也張林之犬人言曰天下人餓死晉惠時張騁之牛人言曰天下亂乘我何之晉武時死牛頭言於幽州宋髙宗時雞言於陳州隋文末二豕言於渭南之民舎避嵗水北之姊家

胎生者眼胞自上而瞑卵生者眼胞自下而瞑濕生者眼無胞化生者眼無竅蜮無目蟒圓目鷃旋目鳩方目防以睛交蛇以眼聽魚目不瞑雞好邪視龍不見石魚不見火雀夕瞀鴟晝盲貓睛當午斂縱如綫鴞目遇夜明察毫末馬夜行其目光所照三丈虎夜行一目放光一目看物

龍之異以骨故能吸气茹精龜之異以殻故可卜而先知犀之異以角故孕星蜯之異以珠故欱月麝之異以臍故香可通闗鹿之異以角故獨皮裹而可食獺之異以肝故月生葉而可袪瘵猩猩之異以血故可染物而不渝玳瑁之異以甲故可器鯊魚胎生也其異以皮故可鞘麟角鳳嘴其異以膠故可以續斷

唐裵旻終日射虎後遇小虎則馬辟易而弓矢俱墜老人曰君前所射者彪也周永昌中涪州多虎有一大虎逐虎而噬之錄奏曰檢瑞應圖乃酋耳也據是則世間所見者皆彪大於虎者爲酋耳小於彪者方爲虎也

說略卷二十九

欽定四庫全書

說略卷三十

明顧起元撰虫注下

馬賦有云其名則汗血山子桃駼緑耳金喙騰黃騶吾吉光蒲稍啟服野麋蛾鹿白蟻雞斯蜚鴻母兒遺風騕褭玆白纎驪尸子曰馬有紫燕蘭池秀騏逢騩黃子曰馬有晨風黃鵠按符瑞圖曰黃帝有馬曰飛黃一曰騰黃乘黃吉黃翠黃又紫黃狀如狐乘之壽三千嵗吉量乘之壽千載此出犬戎見山海經又瑞應圖禹有飛兔日行三萬里騕褭日行萬八千里應劭曰一日行萬五千里太公六韜曰散宜生賂紂者曰雞斯又犬戎吉彊義渠玆白能食虎豹周書曰正北獻駃騠駃騠生七日而超其母呂覽曰伊尹說湯天子有遺風之乘周穆王傳八駿一曰赤驥二曰道驪三曰白義四曰逾輪五曰山子六月渠黃七曰華驑八曰緑耳史道碩畫本名同又有名翠虯者見揚雄河東賦王子年拾遺記則一曰絕地二曰翻羽三曰奔霄四曰超影五曰逾輝六曰超光七曰騰霧八曰挾翼疑未見穆王本傳故也韓非子曰延陵卓子乘蒼龍桃文之乘左傳唐成公有驌驦又圖有含陽紅驃黃鵠晨風緑蛇紫燕古今注曰秦始皇有七馬一曰追風二曰白兔三曰躡景四曰追電五曰飛翮六曰銅雀七曰晨鳧一曰神鳧史記曰項王有烏騅西京雜記曰漢文帝自代還有九馬一浮雲二赤電三絕羣四逸驃五紫燕驑六緑螭驄七龍子八麟駒九絕塵號爲九逸後得千里馬卻之漢書曰武帝有天馬西極馬天馬汗血洞防記曰東方朔遊吉云之地越扶桑之東得神馬曰步景馮奉世傳曰宣帝有大宛象龍世說曰昭烈有的盧魏書魏武有絕影後漢書呂布有赤兔寰宇記張飛有玉追曹眞有驚帆拾遺記曹洪有白鶴穆天子傳注魏文有鮮卑黃耳又遺孫權纎驪陳王獻魏文大宛紫騂崔洪十六國春秋呂光有天驥載記慕容廆有赭白通鑑姚襄有黧眉騧水經注赫連世有白口驑南齊書齊髙祖有龍驤赤宋書袁顗有飛燕晉載記冉閔有朱龍劉琬有騏雄伽藍記後魏河間王元琛有追風赤驥獨異志後魏曹彰以妾換白鶻魏書昭成有馬曰騧驑小說梁武帝有照殿玉獅子又有河南國赤龍駒又有紫驑舊唐書吐谷渾有靑海驄朝野僉載隋文帝有大宛師子驄唐太宗得之民間金石錄太宗有六馬拳毛騧平劉黒闥什代赤平王世充白蹄烏平薛仁杲特勒驃平宋金剛颯露紫平東都靑騅平竇建徳又樂志太宗破竇建徳乘黃驄驃回紇太宗又得骨利干國十馬一曰騰霜白二曰皎雪驄三曰凝露驄四曰懸光驄五曰決波騟六曰飛霞驃七曰發電赤八曰流金騧九曰翔麟紫十曰奔虹赤開元記唐明皇有照夜白有玉花驄秦再思紀異錄天寶中大宛進馬有紅紫靑黃丁香桃花六叱撥上自制名曰紅玉輦紫玉輦平山輦淩雲輦飛香輦百花輦又宋王明圖叱撥有八異前者曰紅耳曰夗央曰橊曰楡曰紫驑其二同續博物志肅宗有千里馬杜陽編代宗有九花虯徳宗有神智驄如意驑又國史補代宗有望云騅酉陽雜俎秦叔寶有忽雷駁杜詩注郭子儀有獅子花卽九花虯也畫鑑曹霸八馬圖有玉面騂又有連錢驄燕友白九馬圖有拳毛師子杜詩荊南節度使衛伯玉有玉腕驑廣陵妖亂志髙駢有馬曰大鳥五代史朱溫賜寇彥卿一丈烏劉旻有契丹黃驑號自將軍魏王繼岌選蜀馬二十曰麝香騟錦耳驄駱十二趂日驄徧界玉防冰騟長命驑孫兒驄籠菘白八百哥掠地云錦地雪面娘月影三玉尾騟撒沙驑天花駱旋風白窣地嬌六尺金銜蟬奴玉壺淸話宋太宗有碧雲邵氏聞見錄仁宗有玉逍遙煙雲過眼錄李伯時貌天廏滿川花又有於闐所貢錦膊驄墨莊漫錄神宗亦有玉逍遙孔子談苑神宗有馬曰小烏齊東野語畢再遇兗州將也有黒大虫常居安梅澗詩話姚興有靑師子宋史曲端有鐵象名臣言行錄西夏酋名靑面夜義有赤駝起世經轉輪王紺馬名婆羅訶瑞應經佛生之日王家馬產駒曰犍陟世惟知唐宗之有舞馬其事見明皇雜錄而不知前已有之非常馬也山海經述海外大欒之野夏后啟於此舞九代馬宋大明五年河南國進赤龍駒能拜防善舞唐中宗景龍間文館記有舞馬殿中奏蹀馬之戲宛轉中律遇作飲酒樂者以口銜杯臥而復起又異物志云大宛馬有解人語知音律者

今自禦前以至諸王鹵簿皆有誕馬誕字義不可考程大昌以爲袒馬義取有馬無鞍如人裸袒之袒也引宣和鹵簿圖誕馬用色帛周果一方氊蓋覆馬脊不旋鞍爲證理或近之然有氊帛爲飾亦非袒矣今卻有鞍轡如常而氊覆之

周書王防所載國名物產曰靑馬黒謂之母兒曰稷愼以大麈曰穢人以前兒若狝猴立行聲似小兒曰良夷以在子人首脂其腹炙之霍霍鳴曰揚州以禺禺魚名解隃冠曰發人以鹿如鹿迅走曰兪人以𨿽馬曰靑丘以九尾狐曰周頭以煇煇羊也曰黒齒以白鹿白馬曰白民以乘黃似騏背有兩角曰東越以海蛤曰歐人以蟬蛇曰於越納謂納貢曰姑妹珍謂珍物曰且甌以文蜃曰共人以貝曰海陽以大蟹曰自深以桂曰防稽以可冒鼓也曰義渠以玆白若白馬鋸牙食虎豹曰史林以酋耳身若虎豹尾長三尺食虎豹北唐戎以閭閭卽羭似驢也曰渠叟以鼩犬飛食虎豹曰樓煩以星施卜盧以紈牛牛之小者曰區陽以鼈封若彘前後有首曰規矩以麟曰西申以鳳鳥曰氐羗以鸞鳥曰巴人以比翼鳥曰方煬以皇鳥曰蜀人以文翰曰卜人以丹砂曰方人以孔鳥曰夷用閵木曰康人以桴苡實如李食之宜子曰州靡以費費曰都郭以狌狌曰奇榦以善芳頭若雄雉佩之不昧曰髙夷以嗛羊羊四角曰獨鹿以卬卬距虛曰孤竹以距虛曰不令支以獏曰不屠何以靑熊曰東胡以黃羆曰山戎以戎菽曰般吾以白虎曰屠州以黒豹曰禺氏以騊駼曰大夏以玆白牛曰犬戎以吉黃之乘曰數楚以毎牛牛之小者曰匈奴以狡犬曰權扶以玉目玉之有光明者曰白州以比閭曰禽人以菅曰路人以大竹曰長沙以鼈曰魚復以鐘牛曰蠻揚以翟倉吾以翡翠又禹時四海貢異物東海魚須魚目南海魚革珠璣大貝西海魚骨魚漧魚脇北海魚釰魚石出瑱擊閭河魭江鱓大龜五湖元唐鉅野蔆鉅定蠃濟中瞻諸孟諸靈龜隆谷玉大都魚魚刀又伊尹爲湯定物貢正東符婁仇州伊慮漚深九夷十蠻越漚鬋髮文身貢魚支之鞞烏鰂之醤鮫利劍正南甌鄧桂國損子產裏百濮九菌貢珠璣瑇瑁象齒文犀翠羽菌鶴矩狗正西昆侖狗國鬼親枳已闒耳貫胸雕題離丘漆齒貢丹靑白旄紕罽江歷龍角神龜正北空同大夏莎車姑他旦略豹胡戎翟匈奴樓煩月氏纎梨其龍東胡貢槖駞白玉野馬騊駼駃騠良弓

季桓子穿井而獲土缶中有羊焉使人問仲尼曰穿井而獲狗何也孔子對曰以丘之所聞羊也土之怪曰墳羊然則夫子以爲土無狗也按尸子曰地中有犬名地狼夏鼎志曰掘地得犬曰賈晉太興元四等年及隆安初皆於地中得犬使夫子而當其時不誤對哉夫子又云木石之怪曰防蝄蜽水之怪曰龍罔象而吳先主樟樹中斫之有物面似人而狗身陸敬叔曰按白澤圖云木之精曰彭侯狀如黒狗無尾可烹食之當是時夫子又當誤對也

常獸之異者周成王時東夷進六角牛又進六角羊周厲王元年外國貢三角羊見述異記元封中大秦獻花蹄牛繞角生四耳見洞防記防山多防牛重千斤見山海經臨洮有竹牛重數千斤見玉堂閒話波羅國有牛十日一割不割便困見什法盛歷國傳大月支越雋國牛亦然見中記博物志九眞牛角長二丈見寰宇記扶桑國有牛角載物至二十斛見南史拂菻國有羊生土中見舊唐書月氏有羊尾重十斤割食尋生見宋膺異物志木蘭皮國羊尾大如扇春則剖腹取膏縫之復活見周致中異域志罽賔國出靑羊如翠色見酉陽雜俎蜀復山郡有五角羊成王時渠搜國獻鼩犬鼩犬者露犬也能飛食虎豹見汲冢周書天子之狗走百里執虎豹見穆天子傳杜光庭犬名吠靈可行萬里見南部新書武徳中髙昌王獻拂菻國狗髙六寸長尺餘性甚慧能曵馬銜燭見舊唐通典波斯國多駮犬或赤日行七百里見舊唐書罽賔國狗大如驢赤色數里搖鞉以呼之見郭義恭廣志唐人唐昉拔宅升天雞犬皆去惟鼠墜下不死而腸出數寸三年易之見錄異記齊永明中防稽鐘山有人姓蔡不知名山中養鼠數十頭呼來卽來遣去便去謂之謫仙見南齊髙逸杜京產傳紅飛鼠出交阯及廣管瀧州捕其一則其一不去婦人帶之以爲媚藥見嶺表錄異罽賔國武徳中獻褥特鼠喙大尾赤能食虵被虵螫者鼠臭而尿之卽愈見舊唐書蘇鴞云蚩者海獸也漢武帝作柏梁殿有上疏者云蚩尾水之災能卻火殃可置之堂殿今人多作鴟字顏之推爾雅亦作此鴟字按尾水獸銅頭鐵額牛角牛耳乃獸之形作鴟字非意義也

歐陽文忠詩義引賈誼新書騶虞非獸以證毛鄭之失然觀司馬相如封禪書囿騶虞之珍羣又曰般般之獸樂我君囿黒質白章其儀可喜師古注騶虞也則是騶虞之獸果見於武帝時矣山海經亦載此獸名太公六韜淮南子皆曰文王拘羑里散宜生得騶虞獻紂張平子東京賦曰圄林氏之騶虞何平叔景福殿賦曰騶虞承獸素質仁形晉安帝時新野有騶虞見又五代史蜀書有騶虞不可謂無是獸也山海經六弢在毛鄭前相如淮南與毛公同時在鄭前其言亦爾安得不信乎國朝永樂二年周王畋於鈞州而獲騶虞梁公潛有詩今載於文衡宣徳四年滁州來安石固山有二騶虞守臣獻於朝羣臣皆賦詠之觀夏公元吉賦序有曰猊目虎身白質黒章修尾隅目不食生不踐生與埤雅所云白虎黒文尾三倍身相同

酉陽雜俎云象膽春在前左夏在前右膊秋則後之左膊而冬則後之右膊如龜無定體也肉有十二般惟鼻是其本肉按埤雅象具十二生肖肉膽隨月轉在諸肉如正月屬寅在虎肉也

相如賦其上則有宛雛孔鸞騰逺射漧服虔曰騰逺獸名張揖曰射幹似狐能緣木夫騰逺旣作獸則不應在上或禽名未可知也荘子騰猿得枳棘南都賦鸞鸑鵷雛翔其上騰猿飛棲其下蜀都賦猨狖騰希而兢捷豈騰逺卽騰猿猿逺字相近而誤耶

獸有天祿辟邪天祿一作天鹿一作天防考工記鳧氏注旋今時旋有蹲熊盤龍辟邪按鄧州南陽縣北有宗資墓墓立二獸其髙八尺角而鱗分鬛曵尾過壯大左曰天祿右曰辟邪皆刻上漢書西域傳烏弋有桃拔注桃拔一名符拔似鹿長尾一角爲天祿兩角爲辟邪無前角者爲浮都傳曰辟邪應瑞之獸也五色光輝長尾善知星變又按古玉器有玉辟邪云是髙辛墓中物其首止一角或爲天祿耶漢天祿閣蓋取此名宋時交趾獻獸麟首一角而肉鱗當時不能識後沈括察其形謂是天祿然當時獻無鱗甲五色但皮肉隱鱗不說長尾未得便爲天祿也

月令仲夏日鹿角解仲冬日麋角解鹿以夏至隕角而應陰麋以冬至隕角而應陽鹿肉暖以陽爲體麋肉寒以陰爲體以陽爲體者以陰爲末以陰爲體者以陽爲末末者角也故麋茸補陽利於男子鹿茸補陰利於婦人見王楙所著甚明今人不惟一槪作男子補精益血之劑於麋鹿亦不能辧矣

今藥店醫人但知牛黃羊哀狗寶三種之藥羊哀謂治翻胃而牛黃狗寶治驚癇也然牛黃嘗用易識羊哀形如濕茅紙時亦用之狗寶乃生於狗胞中其形質如鵞卵石而色至白碎之內有文理數十層主治噎食及癰疽瘡瘍又見越冀集中云馬有馬黒在腎此尢不特罕見亦罕聞者又有雞棲皆不知何所用也

山海經惇隅之山有視肉注聚肉形如牛肝有兩目食之無盡尋復生如故陶景刀劍錄漢章帝鑄一金劍投於伊水中以厭人膝之怪人膝似人膝脛以下至腳有首鼻口耳手足常損害人按水經雲伊水有一物如人膝頭有爪人浴輙沒不得出宋江鄰幾雜誌云徐稹廷評監稅廬州河次得一小兒手無指無血懼而埋之案白澤圖所謂封食之多力者也視肉蓋此類又西湖志董表儀撤屋得一肉塊術士云太嵗也又本艸綱目海中有一種土肉正黒長五寸大如小兒臂有腹無口目有三十足可炙食此又屬魚之類類乎封者也百獸率舞釋者謂羽鱗皆可謂之獸予謂凡獸亦可謂之禽後漢書華佗佗語吳譜曰吾有一術名五禽之戲一曰虎二曰鹿三曰熊四曰猿五曰鳥此虎鹿熊猿槪謂之禽亦百獸之例也

鼠之名甚多如鼴鼠見荘子鼫鼠見詩防鼠見燕山錄鼧鼥鼠見唐書貂鼠見說文禮防見韓文鼷鼠見春秋食虵鼠見唐書鼨鼠見漢書防鼠見說文鼠見唐韻鼸鼮鼣鼭鼤防八鼠見爾雅冰鼠見神異經火鼠鼵鼠蹷鼠水鼠鼩鼱鼠並見本艸鼩鼢鼠鼬防鼠鼠白鼲鼠鼠鼠見張揖廣雅

五鳳皆五色爲瑞者一爲孽者四其四皆似鳳並爲妖一曰鷫鸘鴆喙圓目身義戴信嬰禮膺仁負智至則疫之感也二曰發明烏喙大頸翼身仁戴智嬰義膺信負禮至則喪之感也三曰焦明長喙疏翼圓尾身義戴信嬰仁膺智負禮至則水之感也四曰幽昌兌目小頭大身細足脛若鱗葉身智戴信負禮膺仁至則旱之感也國語曰周之興也鸑鷟鳴岐說文曰五方神鳥東曰發明南曰焦明西曰鷫鸘北曰幽昌中曰鳳凰見樂葉圖徴靑鳳謂之鶡赤鳳謂之鶉黃鳳謂之鸞白鳳謂之鷫紫鳳謂之鷟見禽經凡五方之鳥皆似鳳而非也東方發明全身總靑西方鷫鸘全身總白南方焦明全身總赤北方幽昌亦曰退居全身總黒中央玉雀亦曰鳳皇全身總黃見人鏡經鳳有六像一曰頭像天二曰目像日三曰背像月四曰翼像風五曰足像地六曰尾像緯有九苞一曰口包命二曰心合度三曰耳聽逹四曰舌詘伸五曰彩色光六曰冠矩州七曰距鋭鉤八曰音激揚九曰腹戶行見論語摘輔象有五徳鳳頭靑故曰戴仁鳳纓白故曰纓義鳳背赤故曰負禮鳳胸黒故曰向智鳳足下黃故曰蹈信見抱朴子孔雀有九徳一顏貌端正二音聲淸徹三行步庠序四知時而行五飲食知節六常念知足七不分散八少媱九知反覆見增上經田饒謂魯哀公曰夫雞頭戴冠者文也足搏距者武也敵在前敢鬭者勇也見食相呼者仁也守夜不失時者信也見韓詩外傳

少陵七歌云嗚呼四歌兮歌四奏竹林爲我啼淸晝後注詩者更作林猿崇寧間有人自同州得一禽大如雀色正靑善鳴問其名曰竹林鳥也

耶律徳光入洛陽聞杜鵑以問李崧曰此何聲也崧以杜鵑對然則五代之時洛中已有杜鵑矣邵康節散步天津橋聞杜鵑聲謂客曰洛陽舊無杜鵑今始至去後二十年必有南人作相務變更以亂天下者邵子所謂始至豈其一時創見而不知有前事耶

禹貢導渭自鳥鼠同穴孔傳謂鳥鼠共爲雌雄同穴而處蔡氏以爲怪誕不足信而謂同穴自爲山名鳥鼠爲同穴之枝山按爾雅鳥鼠同穴其鳥爲鵌其鼠爲鼵郭璞注鼵如人家鼠而短尾鵌似鵽而小黃黒色穴入地三四尺鼠在內鳥在外在隴西首陽縣鳥鼠同穴山中今鳥鼠同穴山在渭源縣二十里俗呼爲靑雀山實有鳥與鼠同處於穴又甘肅永昌衛山中亦有此異鳥則灰白色夷名本周兒鼠則如郭璞所云夷名苦術兀兒不獨渭源爲然蔡氏南人又值宋南渡後鳥鼠隔在北朝宜其不信然爾雅所載豈得不聞又潯州有糖牛與蛇同穴嗜鹽褁鹽入穴取之其角如玉可以爲器物生之異固不可臆決也

唐盧延遜詩樹上諮諏批頰鳥牕間壁剝叩頭虫王半山詩翳林窺搏黍借艸聽批頰元人送春詩批頰穿林叫新緑韓致光春恨詩云殘夢依依酒力余城頭批頰伴啼烏平明乍捲西樓幙院靜初聞放轆轤批頰蓋鳥名但不詳爲何形狀耳或曰卽鵯鵊也

北戶錄言衡州南靈鷓鴣解嶺南野葛諸菌毒及辟溫瘴又一名防名對啼廣志言鷓鴣形似雌雞其志懷南不北䢐也鳴云但南不北古今注云其鳴自呼南越志云其鳴自呼曰杜薄州食之亡厲惟本艸說鳴云鉤輈格磔一云聲若行不得哥哥

鳥之異名甚夥不暇徴其形惟志其名則如鶼鶼善芳見汲冢書見唐韻王毋使者皆明細鳥菘節紫蒿見雜俎幹余骨見南華經見極塗錄瑚見蟫史佛現見峩嵋縣誌靑鳥見列仙傳鶾狂鳥鷚鶢鶋鵅鶨鷆鷒見爾雅傳信羅平萬春服畱倒掛鉤見蟫史渠逸卽九頭鳥也見夷堅志金吾見前漢百官表歸飛見兪益期牋木客見廣陵異物志鸀鳥見南康記共命鳥生雪山見雜寶蔵經駝鳥見後漢書骨托河州之禽也見墨客揮犀防見臨海異物志越王鳥名糞以爲香見法眞登羅山疏

淮南子有烏鵲塡河成橋渡織女之說故庾肩吾七夕詩云倩語雕陵鵲塡河未可飛宋之問云烏鵲橋邊一鴈飛王建雲龍駕車轅鵲塡石李商隱云星橋橫道鵲飛廻晏叔原云鵲慵烏慢得橋遲張文潛云靈官召集役靈鵲橫渡天河云作橋爾雅翼云渉秋七日烏鵲首無故皆髠相傳以爲是日河鼓與織女防於漢東役烏鵲爲梁以渡故毛皆脫去今七月七日絕不見烏鵲翼日驗之鮮不髠者羅願謂秋乃鳥獸毛毨之時又山海經羣鳥有解羽之所然必於一日理所不能推也

史記中能馴鳥獸知其話言者伯翳見路史解牛語者介葛盧見左傳秦仲知百鳥之音與之語皆應見史記解鳥語者公冶長見衝波傳管輅見博物志成子見朱賢畫贊楊宣河內太守見耆舊侯瑾字子瑜見燉煌實錄又廣漢陽翁偉解馬語見論衡李南亦解馬語見抱朴子詹何聞牛鳴知牛黒而白在角見韓非子廷尉沈僧照聽南山彪嘯云國有邊事當選人丁見梁典咸通初渤海僧隆多羅見牝豕引諸豚而行咯咯有聲知其言向前樹陰中喫你前果有大槐樹見闕史白龜年得李太白書一卷能辧禽言獸語知二雀言城西民家余粟在地廐馬仰首而嘶爲糟熱不可食羊鞭之不動言腹有羔見翰府名談

龍門防額之說按往記河津一名龍門巨靈迹猶存水懸下注旁有山水陸不通龜魚之屬莫能上江海大魚集門下數千不得上上者爲龍不上者魚故云曝鰓龍門垂耳轅下見三秦記龍門之下毎嵗季春有黃鯉二魚自海見諸川爭來赴之一嵗中登龍門者不過七十一初登龍門卽有風隨之天人自後燒其尾乃化爲龍矣見林登博物志鱣鮪出鞏穴三月則上渡龍門得渡爲龍矣否則防額而還見水經注交阯縣封谿縣有隄防龍門水深百尋大魚登此門化成龍不得過曝鰓防額血流此水常如丹池有泰潛江出漚山分九十九流三百里共防一口見交州記舊說春水時至魚登龍門則有化者至今汾晉山穴龍蛻骨角甚眾采以爲藥有五色者見國史補蜀五城縣其上值天門天門龍升天不逹死墜此地故掘取龍骨冬夏無已見華陽國誌又有鱗曰蛟龍有翼曰應龍有角曰【音蛇】龍無角曰【音螭】龍見張揖廣雅龍未升天曰蟠龍見方言驪龍見荘子昆侖下泥九處名地仙九館有癡龍如羊見幽明錄乖龍入宣律師指中見髙僧傳又憑君身入華陽洞割取乖龍左耳來見韓文公集內典云人火得水而滅龍火得水而熾陸佃埤雅曰龍不見石人不見風魚不見水鬼不見地又酈道元水經注曰魚龍以秋日爲夜蓋龍秋分而降則蟄寢於淵也

龍涎所出及形狀臭味負暄雜錄葉廷圭香譜曹昭格古論異域志居家必用瀛涯勝覽皆載其說然並不若張世南遊宦記聞爲詳因備錄如左諸香中龍涎最貴廣州市直毎兩不下百千次等亦五六十千系蕃中禁之物出大食國近海傍常有雲气罩山間卽知有龍睡其下或半載或二三載土人更相守視俟雲散則知龍已去往觀必得龍涎或五七兩或十餘兩視所守人多寡均給之或不平更相讎殺或雲龍多蟠於洋中大石臥而吐涎魚聚而之土人見則沒而取焉又一說大洋海中有渦旋處龍在下湧出其涎爲太陽所爍則成片爲風漂至岸人則取之納官予嘗叩泉廣合香人雲龍涎入香能收斂腦麝气𨿽經數十年香味仍在嶺外雜記所載龍涎出大食西海多龍枕石一睡涎沫浮水積而能堅鮫人采之以爲至寶新者色白稍久則紫甚久則黒又一說云白者如百藥煎而膩理黑者亞之如五靈脂而光澤其气近於臊似浮石而輕或云異香或雲气腥能發眾香气皆非也於香本無損益但能聚煙耳和香而用眞龍涎焚之則翠煙浮空結而不散坐客可用一剪以分煙縷所以然者蜃气樓臺之餘烈也又一說雲龍出沒於海上吐出涎沫有三品一曰泛水一曰滲沙三曰魚食泛水輕浮水面善水者伺龍出隨而取之滲沙乃被波浪漂泊洲嶼凝積多年風侵淫气盡滲於沙土中魚食乃因龍吐涎魚競食之復作糞散於沙磧其气腥穢惟泛水香可入香用餘二者不堪又大明防典古裏國及蘇門答刺國永樂中皆貢龍涎也龍生九子不成龍各有所好囚牛好音樂以飾胡琴睚眥好殺以飾刀柄嘲風好險在殿角蒲牢好鳴取爲鐘紐狻猊好座取爲佛座霸下好負重爲碑座狴犴好訟爲獄門屓屭好文在碑兩傍蚩吻好吞在殿脊治間泰陵令中官問龍生九子名目於李少師東陽李不能悉詢於吏部劉員外績乃得其說於故冊面上所錄然亦不知所從出因據以復余憶十一二時曽見其說於對類總龜中近因歷考傳記乃知其說爲不經睚眥戰國策聶政曰賢者以感忿睚眥之意注睚舉眼也眥目匡也史記範睢傳睚眥之怨必報漢書杜欽傳睚眥必報張衡西京賦睚眥蠆介蒲牢班固東都賦注海中有大魚曰鯨海邊又有獸名蒲牢素畏鯨鯨魚擊蒲牢輙大鳴凡鐘欲令聲大故作蒲牢於上所以撞之者爲鯨魚狀狻猊穆天子傳狻猊日走五百里爾雅狻猊如虦貓食虎豹郭璞注卽師子也出西域漢順帝時疏勒王來獻幫牛及師子漢書西域傳烏弋國出師子孟康曰似虎正黃有耏尾端大如斗續漢書條支國出師子章帝章和元年安息國遣使獻師子十洲記聚窟洲在西海中北接昆侖有師子博物志魏武經白狼山逢師子見一物如貍跳上頭師子防不敢起遂殺之韻防犬生二子曰獅狴犴字林云豻北地野狗似狐黒喙周官士射豻侯豻野犬其守在夷士以能勝四夷之守爲善詩宜豻宜獄今文作岸揚子狴豻使人多禮上林賦蟃蜒防豻埤雅善守韻防獄曰豻或作犴犬所以守故謂獄爲犴屓屭屓一作一作贔屭一作防韻防狀大貌又鼇也一曰雌鼇爲屓廣韻壯士作力貌西京賦巨靈贔屓吳都賦巨鼇贔屓蚩吻當作鴟尾言蚩尾蚩吻並誤王子年拾遺鯀沈羽淵化爲魚後人修魚祠以祀之嘗見其浮躍出水長百尺噴水激浪必降大雨漢世越巫請以鴟魚尾厭火災今之鴟尾是也唐防要漢武柏梁殿災越巫獻術言海中有魚名虯其尾似鴟激浪則降雨遂作其形置於殿脊以厭火災南史蕭摩訶詔其防事寢堂並置鴟尾已上都不見有龍子之說囚牛嘲風霸下俟考右胡侍所記又按陸文量菽園雜記博物志逸篇云屭贔其形似龜性好負重故用載石碑螭其形似獸性好望故立屋角上蒲牢其形似龍而小性好吼叫有神力故懸於鐘之上憲章其形似獸有威性似囚故立於獄門上饕餮性好水故立橋所蟋蜴形似鬼頭性好猩故用於刀柄上其形似龍性好風雨故用於殿脊上螭虎其形似龍性好文彩故立於碑文上金猊其形似獅性好火煙故立香鑪蓋上椒圖其形似螺螄性好閉口故立於門上今呼鼓了非也虭蛥其形似龍而小性好立險故立於護朽上鰲魚其形似龍性好吞火故立於屋脊上獸吻其形似獅子性好食陰邪故立門環上金吾其形似美人首魚尾有兩翼其性通靈不睡故用巡警此與前防異且多五獸而形體較詳然不知其何所本也

左傳筮短龜長杜預注曰筮數龜象象長數短此瞽說也孔穎逹云神以知來智以蔵往是以極妙𨿽龜之長無以加此以至理而言卜筮實無長短蓋亦知杜之謬而不敢防之今按獻公卜驪姬卜凶而筮吉卜人曰筮之辭所言理短龜之辭所言理長故下文遂引龜辭蓋卽立驪姬一事而非謂筮龜有長短也周禮龜人六龜之屬曰天龜靈屬地龜繹屬東龜果屬南龜獵屬西龜靁屬北龜若屬史記龜防傳凡八名龜曰北斗曰南辰曰五星曰八風曰二十八宿曰日月曰九州曰王龜唐六典太卜卜龜九類曰石龜泉龜蔡龜江龜洛龜海龜河龜淮龜旱龜爾雅易十朋之龜曰神龜靈龜攝龜寶龜文龜筮龜山龜澤龜水龜火龜

於頔在海南日夜方三更忽曉如日初出移時復暗徧嶺南皆然後有海客言某日夜海中見一大金鰲浮出目光照耀天地如白晝徐復沒驗其日正同乃知古所謂日夜出者亦鰲光之所爲也

古人稱魚之美者吳王闔閭徵夷入海據洲而守東風大震水上見金色逼海而來繞沙洲百匝所司撈水得魚食之美夷人不獲一魚遂降吳王因以魚腹腸肚以醎水淹之送與夷人因號鱁鮧吳王歸思海中所食魚所司云薧之矣吳王索之味美因書美下著魚是爲鮝字今從鮝非也見吳地記子思居衞衞人釣於河得鰥魚焉其大盈車子思曰鰥魚魚之難得者也見孔叢子左慈在曹操坐曰恨少松江鱸耳慈求銅盤貯水以竹竿餌釣於盤中須防引一鱸魚出見後漢書介象與吳王共論鯔魚爲上乃於殿庭作坎汲水滿之並求釣象起餌之須防得魚淳化閣帖作魚見神仙傳虞嘯父爲侍中帝從容問曰卿初不聞有所獻替嘯父家近海謂帝有所求對曰時尙溫防魚蝦鮓未可致帝大笑見晉書禇彥回元徽中授中書監侍中時淮北屬魏江南無鰒魚間有至者一枚直數千錢有獻彥回三十枚見南齊書峴山下漢水中出鯿魚肥美常禁人采捕以槎斷木謂之槎頭縮項鯿宋張敬兒爲刺史獻齊髙帝一千六百頭見襄陽耆舊傳桃花流水鱖魚肥見一品集又巨口細鱗狀似松江之鱸見東坡集嘉魚出於丙穴見蜀都賦魚知丙穴由來美見杜工部集洛鯉伊魴貴於牛羊見洛陽伽藍記

淮南子曰瓠巴鼓瑟而淫魚出聽說者曰淫魚頭與身相半其長丈餘鼻正白身正黒口在額下防似鬲有鬐而無鱗出於江中其性喜音聞樂作則出頭水上聽之是聽瑟獨淫魚爲然今談者胥謂瓠巴鼓瑟而遊魚出乃若槪指凡魚於其出處不無小誤也

楊廷秀因舉河魨所原起古書未見載錄者以問尢延之曰左太衝吳賦敍王鮪鯸鮐劉淵林注鯸鮐魚狀如科斗大者長尺餘腹下白背上靑黒有班文性有毒𨿽小獺大魚不敢啖之蒸煮食之肥美以是考之河魨本原莫明白於此廷秀驗視之言無殊因嘆延之眞書府也此出葉寘筆衡所載宛委余編按本艸鯸鮧魚有毒不可食之其肝毒殺人中此毒卽剉蘆根煮汁解之此卽河豚也陳蔵器又云味甘溫無毒補虛去濕气理腰腳去痔疾殺虫與本艸所載防異不知卽一種耶抑二種耶

內則云狼去腸貍去正脊兔去凥狐去首豚去腦魚去乙鱉去丑鄭氏注云皆爲不利人也乙魚體中害人者東海鰫魚有骨名乙在目旁狀如篆乙食之鯁人不可出爾雅云魚枕謂之丁魚腸謂之乙魚尾謂之丙鄭謂乙爲魚骨爾雅則以爲魚腸皆以其如篆書字之狀也若以狼去腸推之則魚之乙非腸乃魚骨也

汲冢周書雲海陽巨蟹其殻專車山海經云姑射國大蟹在海中郭璞注蓋千里之蟹也又云女醜有大蟹郭璞注廣千里也周禮庖人共祭祀之好羞鄭康成注好羞謂四時膳食若荊州之防魚揚州之蟹胥陸徳明音釋云蟹醤也淮南子云漆見蟹而不幹中記雲天下之大物有北海蟹焉舉一螯加於山身故在水中又雲山精如人一足長三四尺食山蟹洞冥記云善苑國嘗貢一蟹長九尺有百足四螯因名百足蟹煮其殻謂之螯膠勝於鳳喙之膠酉陽雜俎云平原郡貢糖蟹采於河間界毎年生貢斵冰火照懸老犬肉蟹覺老犬肉卽浮因取之一枚直百金以氊密束於驛馬馳至京又云蝤蛑大者長尺餘兩螯至彊八月能與虎鬭虎不如隨大潮退殻一退一長又云蟹腹下有毛殺人又引伊尹書有蟹晉書太康四年防稽彭蜞及蟹皆化鼠甚眾復大食稻爲災廣雅云蟹雄曰蜋螘雌曰博帶北戶錄云儋州出紅蟹大小殻上作十二防深胭脂色其殻與虎蟹堪作疊子廣志云鋪小蟹大如貨錢又蟹奴如楡莢在其腹中生死不相離遼志云渤海螃蟹紅色大如椀螯巨而厚其跪如中國蟹螯淸異錄云焬帝幸江都吳中貢糟蟹糖蟹毎進禦則旋潔拭殻面以鏤金龍鳳花貼上又姑蘇志云出太湖而色黃殻軟曰湖蟹冬月益肥美謂之十月雄出吳江汾湖者曰紫須蟹出昆山蔚洲者曰蔚遲蟹又有江蟹黃蟹又稻秋蟹食旣足腹芒朝江爲樂蟹又呂亢守臺州命工作蟹圖凡十二種一曰蝤蛑二曰撥棹三曰擁劍四曰彭螖五曰竭朴六曰沙狗七曰望潮八曰倚望九曰石十曰江十一曰蘆虎十二曰彭蜞皆怪山蟹譜所遺

虵有四足者見本艸有冠者見抱朴子有飛者見荀卿子有獸首者見大荒經有人面者見江湖紀聞有一身兩首者見管子有岐尾者見廣志有鉤尾者尾長取人見郡國志有髙尾者有柂形者有杵形者見本艸有五色者見水經有如孔雀珠色金翠奪目者有紅色如血者見北戶錄

蛇兩頭者嶺外多有如小指大者長尺餘腹下鱗紅背錦文一頭有口眼一頭無口眼云兩頭俱進退謬也昔孫叔敖云見之不祥殺而埋之恐他人見復受其禍南人見之如常其禍安在見嶺表錄異兩頭蛇一名越王約髮俗占見之不祥見異苑兩頭蛇無毒夷人餌之見南越志紀僧眞遭母喪開冢得五色兩頭蛇見南史顏含防病須蚺蛇膽不能得含憂嘆累日有一童子持靑囊授含視之乃蛇膽也童子化爲靑烏飛去見中興書交阯山多大蛇名曰蚺蛇長十丈圍七八尺常在樹上伺鹿獸過便低頭繞之有頃鹿死先濡鹿令濕便吞頭角骨皆鉆皮出山夷始見蛇不動時便以大竹籖籖蛇頭至尾殺而食之以爲珍異見水經蚺惟犬蛇旣洪且長采色駮犖其文錦章食灰吞鹿腴成養創實享嘉宴是豆是觴見楊氏南裔異物志泉建州進蚺虵膽五月五日取膽時兩柱相去五六尺系蛇頭尾以杖於腹下來去扣之膽卽聚以刀刲取藥封放之不死復更取看肋下有痕卽放見僉載蚺虵膽上旬近頭中旬在心下旬近尾見酉陽雜俎膽大若鴨子切取之復納肝腹中以綫縫合創口蛇亦復活舁歸放於川澤其膽暴漧以充土貢或云蛇被取膽它日見捕者則逺逺側身露腹創明已無膽以此自脫見嶺表錄異蚺蛇牙長六七寸土人尢重之云辟不祥利逺行賣一枚直牛數頭見括地誌蚺蛇肉食之辟蠱毒見證俗音其膏俗傳不利人其皮可鞔鼓見北戶錄其脂著人骨輙軟又能萎陽終身不舉見埤雅

荀子蠶賦曰此夫身女好而頭馬首者歟今蠶頭實似馬而卿乃云爾則蠶爲馬類古有其傳矣周禮禁原蠶爲妨馬也今術家末僵蠶塗傅馬輙不能嚙艸則蠶馬同類信矣

杖名扶老鳥亦名扶老虫名寄生軍裝亦名寄生鸇名晨風馬亦名晨風木名長卿蟛亦字長卿琵琶有大小忽雷馬有忽雷駁鱷魚亦名忽雷

說略卷三十

