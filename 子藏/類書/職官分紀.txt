

禦制題職官分紀

立政惟人義豈磨股肱喜起勅幾歌古今制異難沿襲襄贊職同在協和經史歷編無不備縹緗獨弆有堪多【是書爲宋孫逢吉撰本楊侃職林而推廣之凡官職之古今異制不相沿襲者俱分目編次不彊爲附合體例防稱精審徵引史傳亦極詳博】雙松書屋東臯隠【此皆蔣曽防家藏書處旣以隠居爲志卽不必寓意扵紀職官之書因戱詰之】弗出對敭又以何

欽定四庫全書

子部十一

職官分紀

類書類

提要

【臣】等謹案職官分紀五十卷宋孫逢吉撰逢吉字彥同富春人是書前有元祐七年秦觀序陳振孫書錄解題亦載之考逢吉舉宋隆興元年進士距元祐七年凡七十二年又考朱子罷經筵直講逢吉代講詩權輿篇事在紹熈五年上距元祐七年凡一百三年逢吉至寧宗朝尙官祕書監吏郎侍郎知太平州距元祐七年則一百有餘年矣謂元祐時秦觀序之殆謬誤也其書每官先列周官典章次敍歷代制度沿革名姓故事根據經注沿考史傳搜采頗爲繁富若其引易緯黃帝與司馬容光觀於元扈引論語緯孔子爲素王顏子爲司徒之類無闗典要徒以愛博而存之然類事之書本爲詩賦啟札而設與考典之書溯歷代沿革源流以明設官分職之義者體例各殊取材亦異固未可執引緯解經之說責以泛濫也乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

職官分紀序

職官之書尙矣前世士大夫所著如漢官儀魏官儀唐六典之類幾丗家而附見於類書中者如禦覽通典防要之類又十餘家鹹平中華陰楊侃始采諸家之書次爲職林凡廿卷號稱精博而斷自五代以前不及本朝之事元丰中朝廷刺六典之文傳有司之議建文昌之府立寄祿之格制度炳然一新可謂甚盛之舉也而因時撰次尙尠其人富春孫彥同雅意斯事間因暇日取職林而廣之具載新制而又增門目之亡缺補事實之遺漏凡五十卷號職官分紀而古今之事於是備焉或曰君子之學當志其逺者大者楊氏之書獘精神於名物固已惑矣孫氏又從而廣之不亦大惑與余竊以爲不然何則昔九方臯知千里之馬而不知牝牡驪黃以臯爲善觀天機則可使臯爲天子諸侯之有司則憊矣此其所以爲黃老家之言也儒者則異於是不以內廢外不以精忘粗故上達天機之妙而不堪天子諸侯有司之則紀官之事仲尼嘗學於郯子矣何獨於二子而疑之彥同嗜學好古晚而不衰有志士也讀其書可以知其爲人元祐七年六月望日祕書省校對黃本舊籍髙郵秦觀敍

欽定四庫全書

職官分紀卷一

宋孫逢吉撰

歷代總序

前漢百官公卿表易敍宓羲神農黃帝作教化民而傳述其官以爲伏羲龍師龍名神農火師火名黃帝云師云名少昊鳥師鳥名自顓頊以來爲民師而命以民事有重黎句芒祝融后土蓐收冥之官然已上矣書載唐虞之際命羲和四子順天文授民時咨四嶽以舉賢材側陋十有二牧柔逺能邇禹作司空平水土棄作后稷播百谷卨作司徒敷五教咎繇作士正五刑垂作共工利器用益作朕虞育艸木烏獸伯夷作秩宗典三禮防典樂和神人龍作納言出入帝命夏殷亡聞焉周官則備矣天官冡宰地官司徒春官宗伯夏官司馬秋官司冦冬官司空是爲六卿各有徒屬職分用於百事太師太傅太保是爲三公蓋參天子坐而議政無不總綂故不以一職爲官名又立三少爲之副少師少傅少保是爲孤卿與六卿爲九焉記曰三公無官言有其人然後充之舜之於堯伊尹於湯周公於周是也或說司馬主天司徒主人司空主土是爲三公四嶽謂四方諸侯自周衰官失而百職亂戰國並爭事各變異秦兼天下建皇帝之號立百官之職漢因循而不革明簡易隨時宜也其後頗有所攺王莽簒位慕從古官而吏民弗安亦多虐政遂以亂亡故略表舉大分以通古今備溫故知新之義云

後漢百官志漢之初興承繼大亂兵不及戢法度艸創略依秦制後嗣因循至景帝感吳楚之難始抑損諸侯王及至武帝多所攺作然而奢廣民用匱乏世祖中興務從節約並官省職費減億計所以補復殘缺及身未攺而四海從風中國安樂者也昔周公作周官分職著明法度相持王室𨿽微猶能久存今其遺書所以觀周室牧民之徳旣至又其有益來事之範殆未有所窮也故新汲令王隆作小學漢官篇諸文倜說較略不究【案胡廣注隆此篇其論之注曰前安帝時越騎校尉劉千秋校書東觀好事者樊長孫與書曰漢家禮儀叔孫通等所艸創皆隨律令在理官藏於幾閣無紀錄者久令二代之業闇而不彰誠宜撰次依擬周禮定位分職各有條序令人無愚智入朝不惑君以公族元老正丁其任焉可以已劉君甚然其言與邑子通人郎中張平子參議未定而劉君遷爲宗正衛尉平子爲尙書郎太史令各務其職未暇卹也至順帝時平子爲侍中與校書方作周官解說乃欲以漢次述事防復遷河間相遂莫能立也述作之功獨不易矣旣感斯言顧見故新汲令王文山小學爲漢官篇略道公卿外內之職旁通四夷博物條暢多所發明足以知舊制儀品蓋法有成易而道有因革是以聊集所宜爲作詁解各隨其下綴續後事令世施行庶明厥旨廣前後率由之準增助來哲多聞之覽焉】惟班固著百官公卿表記漢承秦置官本末訖於王莽差有條貫然皆孝武奢廣之事又職分未悉世祖節約之制宜爲常憲故依其官簿粗注職分以爲百官志【臣昭曰本制旣久是注曰百官簿今昭采又異同俱爲細字如或相冒兼應注本注尢須分顯故凡是舊注通爲大書稱木注曰以表其異也】凡置官之本及中興所省無因復見者旣在漢書百官表不復悉載

晉百官誌書曰唐虞稽古建官惟百所以奬導民萌裁成庶政易曰天垂象聖人則之執法在南宮之右上相處端門之外而鳥龍居位云火垂名前史詳之其已尙矣黃帝置三公之秩以親黎元少昊配九扈之名以爲農正命重黎於天地詔融防於水火則可得而言焉伊尹曰三公調陰陽九卿通寒暑大夫知人事列士去其私而成湯居亳初置二相以伊尹仲虺爲之凡厥樞防仰承君命總及周武下車成康垂則六卿分職二公化咸樹司存各題標凖茍非其道人弗虛榮貽厥孫謀其固本也如此及秦變周官漢遵嬴舊或隨時適用或因務遷革霸王之興義在於斯旣獲厥安所謂得其時制也四徵興於漢代四安起於魏初四鎭通於柔逺四平止於喪亂其渡遼淩江輕車彊弩式遐外用表攻伐興而復毀厥號彌繁及當塗得志尅平諸夏初有軍師祭酒參掌戎律建安十三年罷漢臺司更置丞相而以曹公居之用兼端揆孫吳劉蜀多依漢制𨿽復臨時命氏而無忝舊章世祖武帝卽位之初以安平王孚爲太宰鄭衝爲太傅王祥爲太保司馬望爲太尉何曾爲司徒荀顗爲司空石苞爲大司馬陳騫爲大將軍世所謂八公同辰攀云附翼者也若乃成乎棟宇非一枝之勢處乎經綸稱萬夫之敵或牽羊以葉於夢或垂釣以申其道或空桑以獻其術或操版以啟其心臥龍飛鴻方金擬璧秦奚鄭產楚材晉用斯亦曩時之良其又昭彰者焉宣王旣誅曺爽政由已出网羅英俊以備天官及蘭卿受羈貴公顯戮𨿽復防名魏氏而乃心皇晉及文王纂業初啟晉臺始置二衞有前驅養由之弩及設三部有熊渠佽飛之眾是以武帝龍飛乘玆奮翼猶武王以周之十亂而理殷民者也是以泰始盡於太康喬柯茂葉來居斯位自大興訖於建元南金北銑用處玆秩𨿽未擬乎防拊龍言天工人代亦度防乎任官惟賢蒞事惟能者也

南齊百官志建官設職興自炎昊昉乎隆周之冊表乎盛漢之書存攺回沈備於歷代先賢往學以之雕篆者眾矣若夫胡廣舊儀半惟簡撮應劭官典殆無遺恨王郎奏議屬霸國之初基陳矯增曺由軍事而補闕今則有魏氏官儀魚豢中外官名山濤以意辧人不在位次荀朂欲去事煩惟論並省定制成文本之晉令後代承業案爲前準肇域官品區別階次蔚宗選簿梗槪欽明階次詳悉虞通劉寅因荀氏之作矯舊增新今古相校齊受宋禪事遵常典旣有司存無所偏廢其餘散在史注多已筌拾覽者易知不重述也

後魏官氏志百姓不能以自治故立君以司牧元首不可以獨斷乃命臣以佐之然則安海內正國家非一人之力也書契以外其事蔑聞至於羲軒昊頊之間龍火鳥人之職頗可知矣唐虞六十夏商倍之周過三百是爲大備而秦漢魏晉代有加減罷置盛衰隨時適務且國異政家殊俗設官命職何常之有帝王爲治禮樂不相沿海內作家物色非一用其由來尙矣魏氏世君朔逺統臣屬掌事立司各有號秩及交好南夏頗亦攺剙昭成之卽王位已命燕鳳爲右長史許謙爲郎中令矣余官雜號多同於晉朝建國二年初置左右近侍之職無常員或至百數侍直禁中傳宣詔命皆取諸部大人及豪族良家子弟儀貌端嚴機辧才幹者應選又置內侍長四人主顧問拾遺應對若今之侍中散騎常侍也其諸方雜人來附者總謂之烏丸各以多少稱酋庶長分爲南北部復置二部大人以統攝之時帝弟觚監北部子寔君監南部分民而治若古之二伯焉太祖登國元年因而攺南北猶置大人對治二部是年置都統長又置幢將及外朝大人官其都統長領殿內之兵直王宮幢將員六人主三郎衞士直宿禁中者自侍中以下中散以上皆統之外朝大人無常員主受詔命外使出入禁中國有大喪大禮皆與參知隨所典焉隋百官志易曰天尊地卑乾坤定矣卑髙旣陳貴賤位矣是以聖人法乾坤以作則因卑髙以垂教設官分職錫珪胙土由近以致逺自中以統外內則公卿大夫士外則公侯伯子男咸所以協和萬邦平章百姓允釐庶績式敍彞倫其由來尙矣然古今異制文質殊途或以龍表官或以云紀職放勲卽分命四子重華乃爰置九官夏倍於虞殷倍於夏周監二代沿革不同其道旣文置官彌廣逮於戰國戎馬交馳𨿽時有變革然猶承周制秦始皇廢先王之典焚百家之言創立朝儀事不師古始罷封侯之制立郡縣之官太尉主五兵丞相總百揆又置禦史大夫以貳於相自餘眾職各有司存漢髙祖除暴寧亂輕刑約法而職官之制因於嬴氏其間同異抑亦可知光武中興聿遵前緒惟廢丞相與禦史大夫而以三司綜理眾務洎於叔世事歸臺閣論道之官備員而已魏晉繼及大抵略同爰及宋齊亦無攺作梁武受終多循齊舊然而定諸卿之位各配四時置戎狄之官百有餘號陳氏繼梁不失舊物髙齊創業亦遵後魏臺省位號與江左稍殊所有節文備詳於志有周創據闗右日不暇給洎乎克淸江漢爰議憲章酌鄷鎬之遺文置六官以綜務詳其典制有可稱焉髙祖踐極百度伊始復廢周官還依漢魏惟以中書爲內史侍中爲納言自余庶僚頗有損益帝嗣位意存稽古建官命職率由舊章大業三年始行新命於時三川定鼎萬國朝宗衣冠文物足爲壯觀旣而以人從欲待下若讎號令日攺官名月易尋而南徵不復朝廷播遷圖籍注記多從散逸今之存錄者不能詳備焉

唐百官志唐之官制其名號祿秩𨿽因時增損而大抵皆沿隋故其官司之別曰省曰臺曰寺曰監曰衞曰府各統其屬以分職定位其辧貴賤敍勞能則有品有爵有勲有階以時考覈而升降之所以任羣材治百事其法則精而密其施於事則簡而易行所以然者由職有常守而位有常員也方唐之盛時其制如此蓋其始未嘗不欲立制度明紀綱爲萬世法而常至交侵紛亂者由其時君不能愼守而徇一切之茍且故其事愈繁而官益冗至失其職業而卒不能復初太宗省內外官定制爲七百三十貟曰吾以此待天下賢才足矣然是時已有員外置其後又有特置同正員至於檢校兼守判知之類皆非本制又有置使之名或因事而置事已則罷或遂置而不廢其名類繁多莫能徧舉自中世之後盜起兵興又有軍功之官遂不勝其濫矣故采其綱目條理可爲後法及事𨿽非正後世遵用因仍而不能攺者著於篇

宰相之職佐天子總百官治萬事其任重矣然自漢以來位號不同而唐世宰相名尢不正初唐因隋制以三省之長中書令侍中尙書令共議國政此宰相職也其後以太宗嘗爲尙書令臣下避不敢居其職由是僕射爲尙書省長官與侍中中書令號爲宰相其品位旣崇不欲輕以授人故常以他官居宰相職而假以他名自太宗時杜淹以吏部尙書防議朝政魏徴以祕書監防預朝政其後或曰防議得失防知政事之類其名非一皆宰相職也貞觀八年僕射李靖以疾辭位詔疾小瘳三兩日一至中書門下平章事而平章事之名蓋起於此其後李勣以太子詹事同中書門下三品謂同侍中中書令也而同三品之名蓋起於此然二名不專用而他官居職者猶假他名如故自髙宗以後爲宰相者必加同中書門下三品𨿽品髙者亦然惟三公三師中書令則否其後攺易官名而張文瓘以東臺侍郎同東西臺三品同三品入銜自文瓘始永淳元年以黃門侍郎郭待舉兵部侍郎岑長倩等同中書門下平章事平章事入衘自待舉等始自是以後終唐之世不能攺初三省長官議事於門下省之政事堂其後裴炎自侍中遷中書令乃徙政事堂於中書省開元中張說爲相又攺政事堂號中書門下列五房其後一曰吏房二曰機樞房三曰兵房四曰戶房五曰禮房分曺以主眾務焉宰相事無不統故不以一職名官自開元以後常以領他職實欲重其事而反輕宰相之體故時方用兵則爲節度使時崇儒學則爲大學士時急財用則爲鹽鐵轉運使又其甚則爲延資庫使至於國史太淸宮之類其名頗多皆不足取法故不著其詳

學士之職本以文學言語被顧問出入侍從因得防議謀納諌諍其禮尢寵而翰林院者待詔之所也唐制乘輿所在必有文詞經學之士下至卜醫伎術之流皆直於別院以備宴見而文書詔令則中書舍人掌之自太宗時名儒學士時召以艸制然猶未有名號幹封以後始號北門學士宗初置翰林待詔以張說陸堅張九齡等爲之掌四方表疏批答應和文章旣而又以中書務劇文書多壅滯乃選文學之士號翰林供奉與集賢院學士分掌制詔書勅開元二十六年又攺翰林供奉爲學士別置學士院專掌內命凡拜免將相號令徵伐皆用白麻其後選用益重而禮遇益親至號爲內相又以爲天子私人凡充其職者無定員自諸曺尙書下至祕校書皆得與選入院一嵗則遷知制誥未知制誥者不作文書班次各以其官內宴則居宰相之下一品之上憲宗時又置學士承防唐之學士文集賢分中書門下省而翰林學士獨無所屬故附列於此云五代職官志官非位無以分貴賤位非品無以定卑髙是以歷代史官咸有所紀皆窮源而討本期與世以作程逮乎唐祚方隆宗在宥采累朝之故事考眾職之遐源申命才臣著成六典其勲階之等級品秩之重輕則已備載於其中矣故今之所撰不敢相沿祖述五代之命官以踵百王之垂範或釐革升降則謹而志之俾後之爲天官卿者得以觀焉

職官分紀卷一

欽定四庫全書

職官分紀卷二

宋孫逢吉撰

三公【三師】

書周官立太師太傅太保玆惟三公論道經邦燮理陰陽官不必備惟其人【孔安國曰師天子所師法傅傅相天子保保安天子於徳義此惟三公之任佐王論道以經緯國事和理陰陽言有徳乃堪之三公之官不必備員惟其人有徳乃處之】逸禮太公爲太師周公爲太傅召公爲太保

前漢百官表夏商無聞焉周官則備矣太師太傅太保是爲三公蓋參天子坐而議政無不總統故不以一職爲官名又立三少爲之副少師少傅少保是爲孤卿與六卿爲九焉記曰三公無官言有其人然後充之舜之於堯伊尹之於湯周公召公之於周是也或說司馬主天司徒主人司空主土是爲三公太師太保皆古官平帝元始元年皆初置金印紫綬太師位在太傅上太保次太傅

晉職官志太尉司徒司空並一官也自漢歷魏置以爲三公及晉受命迄於江左其官相承不替

宋百官志晉初依周禮備置三公三公之職太師居首景帝名師故置太宰以代之自太師至太保是爲三公論道經邦燮理陰陽無其人則闕所以訓人主道以徳義者

宋書太師太傅太保爲三公訓防人主道以徳義天子加拜以不臣之禮非其人則闕漢制傅保在三公上號曰上公

南齊百官志太師太保太傅周舊官齊惟置太傅隋百官志梁武受命之初官班多同宋齊之舊太宰太傅太保太尉司徒司空陳承梁皆循其官制後齊多循後魏置太宰太傅太保是爲三師擬古上公非勲徳崇者不居次有大司馬大將軍是爲二大並典司武事次置太尉司徒司空是爲三公三師二大三公府三門當中開黃閣設內屏三師二大置佐史則同太尉周太祖命尙書令盧辯逺師周之建職置三公三孤以爲論道之官次置六卿以分司庶務隋髙祖旣受命攺周之六官其所制名多依前代之法置三師三公三師不主事不置府僚蓋與天子坐而論道者也三公參議國之大事依後齊置府僚無其人則闕祭祀則太尉亞獻司徒奉俎司空行掃除其位多曠皆稱行事尋省府及僚佐置公則坐於尙書都省朝之眾務總歸於臺閣及帝卽位廢三師官

唐百官志太師太傅太保各一人是爲三師太尉司徒司空各一人是爲三公皆正一品三師天子所師法無所總職無其人則闕三公佐天子理陰陽平邦國無所不統親王拜者不親事祭祀闕則攝【隋廢貞觀十一年復置與三公皆不設官屬】自髙宗以後爲宰相者必加同中書門下三品𨿽品髙者亦然惟三師三公中書令則否唐書太宗手詔曰朕觀前代明王聖主曷常無師傅哉況朕踵百家之末智不周物其無師傅何以正朕之不逮詩云不愆不忘率由舊章宜依古道置三師官

六典三師訓導之官也其名卽周之三公漢哀平間始尊師傅之位在三公上謂之上公明𨿽天子必有所師其後或置或廢大抵無所統職至後魏特稱三師以正其名然非道徳崇重則不居其位無其人則闕之故近代多以爲贈官皇朝因之其或親王拜者但存其名爾三公論道之官也蓋以佐天子理陰陽平郡國無所不統故不以一職名其官然周以來代存其任自隋文帝罷三公府寮皇朝因之其或親王拜者亦但存其名位爾【漢承秦例不置三公漢末以大司馬大司徒大司空爲三公師傅之官在三公上後漢因之師傅尊號曰上公置府寮魏晉江左皆然後魏太師太傅太保尊號曰三師後周又爲三公隋氏又爲三師皇朝因之又漢制三公府分部九卿獻帝建安十三年省三公官置丞相隋置太尉司徒司空爲三公正一品置府寮置公則尙書省上皇朝因之武徳初秦王兼之永徽中長孫無忌爲之其後親王拜三公者不視事祭祀則攝者行焉】五代職官志後唐淸泰二年制以前同州節度使檢校太尉同平章事馮道爲守司空時議者曰自隋唐以來三公無職事非親王不常置於宰臣爲加官無單置者道在相位時帶司空及罷鎭未命議者不練故事率意行之及制出言議紛然或云便可總中書門下事或云須策拜開府及就列無故事乃不就朝堂敍班臺官兩省入就列方入宰臣退踵後先退劉昫又以罷相爲僕射出入就列一與馮道同議者非之及晉天福中以李鏻爲司徒周廣順初以竇正固爲司徒蘇禹珪爲司空遂以爲例議者不復有云

國朝治平二年詔自今皇子及宗室卑屬除檢校師傅官者隨其遷序攺授三公仍俟加恩攺授

元祐令諸太師太傅太保爲三師太尉司徒司空爲三公春明退朝錄國朝歷三師三公者太祖卽位天雄節度符魏王彥卿自守太尉爲太師定難節度西平王李中令彞興自守太傅爲太尉荊南節度南平王髙中令保融自守太保爲太傅

太尉舊在三師之下繇唐以來以上公爲重李光弼自司空爲太尉薨贈太保郭子儀自司徒爲太尉薨贈太師李徳裕自司徒爲太尉皆似超拜李載義自司徒爲太保王智興自司徒爲太傅二人卒俱贈太尉是以上公寵待宗臣余𨿽有功可遷保傅而掌武之尊不可得也五代至國初節度皆自檢校太傅遷太尉太尉遷太師然無升秩明文

賈黯在翰林建言皇子不當爲檢校師傅乃止除太尉天子有爭臣【孝經古者天子有爭臣七人注謂三公及前疑後丞左輔右弼】三卿佐一公【尙書大傅古者天子三公每一公三卿佐之毎一大夫三士佐之故天子三公九卿二十七大夫八十一元士所以爲天子者若此】三事【詩雨無正大夫刺幽王也三事大夫莫肯夙夜】三槐【周禮朝士掌建邦外朝之法面三槐三公位焉】內與王論道【周禮地官注三公者內與王論道中參六官之事外與六卿之教其要爲民是以屬之卿焉】一命衮【禮王制曰三公一命衮若有加則賜也不過九命三公八命矣復加一命則服衮龍與王者之後同多於此則賜也非命服也虞夏之制天子有日月星辰周禮曰諸公之服自衮冕而下如王之服】獄成參聽【又曰大司冦以獄之成告於王王命三公參聽之三宥然後制刑】如喉在咽以理舌語【春秋合誠圖曰天理在斗中司三公如人喉在咽以理舌語宋均注曰鬥爲天之舌口主出政教三公主導宣君命諭於人則宜如人喉在咽以理舌口使言有條理】天子之相【公羊隱公元年天子三公稱三公者何天子之相也又五年天子之相則何以二自陜而東者周公主之自陜而西者召公主之一相處乎內】上賢【荀子君道曰上賢使之爲三公次賢使之爲諸侯下賢使之爲士大夫是所以顯設之也】總方而議【又王霸三公總方而議則天子共巳而巳矣】百寮之率萬民之表【漢詔曰夫三公者百寮之率萬民之表也未有樹直表而得曲影者也】通經術知大體【梁王所欲殺大臣十餘人文吏窮究其謀反端頗見太后不食日夜泣不止景帝甚憂之問公卿大臣大臣以通經術吏往治之乃可解於是遣田叔呂季主往治之此二人皆通經術知大體來還至霸昌廏取火悉燒梁之反辭但空手來對景帝帝曰何如對曰言梁王不知也造爲之者獨其幸臣羊勝公孫詭之屬爲之爾謹以伏誅死梁王無恙也景帝喜說曰急趨謁太后太后聞之立起坐食气平復故曰不通經術知古今之大體不可以爲三公及左右近臣少見之人如從管窺天也】號稱萬石【前漢百官公卿表注漢制三公號稱萬石其俸月各三百五十斛】天子攺容而禮之【賈誼曰今自王侯三公之貴皆天子之所攺客而禮之也古天子之所謂伯父伯舅也】起白屋【吾丘壽王曰今三公有司或由窮巷起白屋裂地而封者此議公孫也】於赫三事匪俊匪作【韋成詩三事三公之謂也言三公顯職以賢俊爲之】腹心【策告師丹曰夫王公者朕之腹心也輔善相過匡率百寮和合天下也】鼎足承君【彭宣爲大司空王莽專權宣上書言三公鼎足承君一足不任則覆亂美實也】丞相獨兼【成帝時何武爲九卿建言舌者民朴事約國之輔佐必得聖賢然猶則天三光備三公官各有分職今末俗之政事煩多宰相之材不能及古而丞相獨兼三公之事所以久廢而不治也宜建三公官定卿大夫之任分職授政以考功效】分職授政以考功效【上】上應臺階下同元首【後漢郎顗傳三公上應臺階下同元首注春秋元命苞曰魁下六�兩兩而比曰三臺漢書音義曰泰階三臺也又黃帝泰階六符經曰泰階者天之三階也上階爲天子中階爲諸侯公卿大夫下階爲士庶人三階平則陰陽和風雨調尙書曰君爲元首臣作股肱言三公上象天之臺階下與人君同體】三府【郎顗拜章曰選舉牧守委任三府注三府三公也】天地災變皆免【後漢本制日蝕星流及大雨雹等災變者惟免太尉自徐防爲太尉凡天地災變三公皆免至魏黃初二年始罷此例】鼎象【顯宗永平六年王雒山出寶鼎詔曰鼎象三公豈公卿奉職得其理耶】鼎司【楊秉曰三公鼎司無所不統】明糾非法【章帝二年詔春秋之義以貴理賤今自三公並宜明糾非法宣掁威風】謡言奏事【蔡邕上疏曰五年制書令三公謡言奏事是時奉公者欣然得志注漢官儀曰三公聽采長吏臧否人所疾苦條奏之是爲舉謡言也】登槐鼎之任【光武尢信讖言以王梁孫咸名應圖籙越登槐鼎之任】上則臺階下象山嶽【劉愷傳陳忠上疏薦愷曰臣聞三公上則臺階下象山嶽股肱元首鼎足居職協和陰陽調訓五品】協和陰陽調訓五品【上】臺輔之任實和陰陽【李固曰臣聞臺輔之任實和陰陽】去大名【朱祐奏宜令三公去大名以法經典光武從之】課覈【朱浮論曰光武明帝躬好吏事亦以課覈三公其人或失而其禮稍薄至有誅斥詰辱之累任職責過一至於此】股肱【崔寔政論曰三公天子之股肱也】在公臺二十餘年【謝承後漢書胡廣在公臺二十餘年曆事六帝禮任甚優每遜位稱疾及逸退田裏未嘗滿嵗輒復升進凢一履司空再作司徒三登太尉又爲太傅其所辟命皆天下之士與故吏陳蕃李咸並爲三司蕃等毎朝防輒稱疾避廣時人榮之】不敢先佩印綬【黃憲同郡陳蕃爲三公臨朝嘆曰叔度若在吾不敢先佩印綬矣】食不過一肉脫粟飯【荀悅漢紀荀爽爲三公食不過一肉脫粟飯】累世三公【續漢書楊彪字文光博覽眾書有恭孝稱位至司徒太尉見漢將終自以累世三公恥復爲魏臣乃稱腳攣不復行】雀環【續齊諧記農楊寶嘗見一黃雀爲鴟梟所搏墜樹下又爲螻蟻所困寶湣之取致中箱中養之惟食黃花百餘日毛羽成放之朝去暮還後或與羣雀俱來哀鳴繞室數日乃去爾夕三更寶讀書未臥有黃衣童子向室再拜曰我王母使臣爲鴟梟所搏防君拯濟今當使南海不得復往以白環四枚與寶曰令君子孫潔白登三公辭去遂絕寶生震震生秉秉生賜賜生彪四世爲三公】延入講論得失【魏初三公無事希預朝政髙柔上疏曰公輔之臣國之棟梁古者刑政有疑輒議於槐棘之下自今之後朝有疑議及刑獄大事宜數以咨訪三公三公朝朔望之日可特延入講論得失文帝嘉納焉】載輿上殿【魏志太傅鐘繇有疾拜起不便時太尉華歆亦以髙年疾病朝見皆使載輿車虎責舁上殿就坐是後三公有疾遂以爲故事】領兵入見交防叉頸【又舊制三公領兵入見皆交防叉頸而前曹操將討張繡入覲天子時始復此制操自此不復朝見】一代之偉人【又文帝卽王位鐘繇復爲大理及踐阼轉太尉時司徒華歆司空王朗並先世名臣文帝罷朝謂左右曰凡三公者乃一代之偉人也後日殆難繼矣】不過令吾不作三公【辛毗字佐治魏明帝時中書監令劉放孫資見信於主制斷時政大臣莫不交好而毗不與往來子敞諫毗正色曰與劉孫不平不過令吾不作三公而已大丈夫欲爲公而豈毀其髙節者卽後畢軌表言尙書僕射王思忠亮計略不如辛毗毗宜代思帝以訪放資放資對毗實亮直然性剛而専遂不用】王公相去一階【魏太尉王祥字休徵晉武帝爲晉王祥與荀顗往謁顗謂祥曰相王尊重何侯旣已盡敬今便當拜也祥曰相國誠爲尊貴然是魏之宰相吾等魏之三公公王相去一階而已班列大同安有天子三公而輒拜人者損魏朝之望虧晉王之徳君子愛人以禮吾不爲也及入顗遂拜而祥獨長揖帝曰今日方知君見顧之重矣何侯謂何曽亦三公也】三公封侯【崔林生徳孺爲司空封安陽亭侯邑六百戶三公封列侯自林始也】論道之官【徐邈字景山拜司空嘆曰三公論道之官無其人則缺豈可以老病取之哉固辭不受】八公同辰攀云附翼【晉職官志晉受魏禪以安平王孚爲太宰鄭衝爲太傅王祥爲太保司馬望爲太尉何曽爲司徒荀顗爲司空石苞爲大司馬陳騫爲大將軍世所謂八公同辰攀云附翼者也】調陰陽【又伊尹曰三公調陰陽九卿通寒暑大夫知人事列士去其私】佩刀【呂防有佩刀工相之以爲必登三公可服此刀防謂王祥曰茍非其人刀或爲害卿有公輔之量故以相與祥始固辭彊之乃受祥後果爲太保臨薨以刀授弟覽曰汝後必興足稱此刀覽後歷世多賢才興於江左矣】三公自共選一公【劉寔以世多進趨著崇讓論以一官缺擇眾官所讓最多者用之三司有缺檡三司所讓最多者用之此爲一公缺三公預送之且主選之吏不必任公而選三公不如令三公自共選一公爲詳】臨軒遣使【成帝臨軒遣使拜太傅太尉司空儀注太樂宿懸於殿庭門下奏非祭祀宴饗則無設樂之制太常蔡謨議曰凡敬其事則備其禮禮備則有樂今大拜輔相臨軒遣使宜有金石之樂從焉】致拜盡敬【文帝爲晉王時何曾與髙柔鄭衝俱爲三公將入見曽獨致拜盡敬二人獨揖而已】策拜設小防【前代三公策拜皆設小防所以崇宰輔之制自魏末以後廢不復行至石鑑拜司徒有詔令防遂以爲常】宣徳化調七政【天文志輔星傅乎開陽所以佐斗成功丞相之象也七政星明其國昌輔星明則臣彊杓南三星及魁第一星西三星皆曰三公主宣徳化調七政和陰陽之官也】和陰陽之官【上】職典天地【禮志衞瓘奏曰夫三公職典天地實掌人物國之大事取義於此故漢氏封禪非是官也不在其事臣等前奏蓋陳祖考之功天命又應陛下之徳合同四海迹古考今宜修此禮】夜聞神言知當爲公【魏舒未達時嘗詣野王主人妻夜產俄而聞車馬之聲相問曰男也女也曰男書之十五以兵死復問寢者爲誰曰魏公舒後十五載詣主人問所生児何在曰因條桑爲斧傷而死舒自知當爲公矣其後果爲司徒】不過使吾不爲三公【顧顗之爲吏部尙書出爲吳興太守幸臣戴法興權傾人主而顗之未嘗低意光祿大夫蔡興宗與之善嫌其風節過峻顗之曰辛毗有云劉孫不過使吾不爲三公爾】論道興化【庾純字謀甫而賈充宴相諷純上表自劾臣不惟生育之恩求養老父而懷祿貪榮烏烏之不若充爲三公論道興化以教義責臣是也而以枉錯直居下犯上醉酒迷荒昏亂儀度臣得以凡材擢授顯任】上應天心【鄭袤字林叔以爲司空天子臨軒遣國坦就第拜授袤上送印綬至於十數謂坦曰魏以徐景山爲司空吾時爲侍中受詔之日徐公語吾曰三公當上應天心茍非其人寔傷和气不敢以垂死之年累辱朝廷也終於不就遵大雅君子之迹可不務乎】父子居上公位【諸公讚司馬望字子初孚之長子有才偉早著名咸熙中位至司徒入晉封義陽王遷太尉大司馬時孚爲太宰父子居上公位百代以來未之有也】灼然有公輔之望【中興書謝安棲遲東山縱意遊玩弟子萬時爲西中郎將位居藩任而安在私門名猶出萬右灼然有公輔之望】血流彈壁仍作公字【異苑曰陶侃曾如厠見數十人悉持大杖有一人衣平上防自稱後帝云君長者放出相見三載莫說當富貴言訖侃便起未幾失所在有大印作公字當其穢處侃左手有丈直達中指至橫上節便絕占者以爲此文若過位無極侃鍼挑合徹血流彈壁仍作公字又取紙衮公迹逾明】具瞻所歸不用非其人【荀朂別傳曰晉司徒缺武帝問其人於朂答曰三公具瞻所歸不用非其人魏文帝用賈詡孫權笑之】我不獨拜公【世說王丞相旣拜司徒而嘆曰王喬若過江我不獨拜公爾】兼才望【光祿大夫靑州大中正劉毅卒武帝撫幾驚曰失吾名臣不得生三公卽贈儀同三司北海王宮上防曰中詔以毅忠允匪躬贈臺司臣謹按諡者行之迹號者功之表今毅功徳並立而有號無諡臣竊以春秋之事求之諡法主於行而不系爵然漢魏相承爵非列侯則皆沒而髙行不加之諡至使三事之賢臣不如野戰之將臣願舉春秋之逺制攺列爵之舊限帝出其表使八座議之多同宮議奏寢不行】口自爲鼔【齊張敬兒將拜三司謂其妻嫂曰我拜後府開黃閣口自爲鼔聲初得鼔吹羞便奏之又於新林姥廟中爲妾祈子咒神口自稱三公其鄙俚如此】以任昉爲記室【梁武帝尅建業霸府初開以任昉爲驃騎記室防軍專主文翰始梁武與昉遇竟陵王西邸從容謂昉曰我登三府當以卿爲記室至是引昉以符昔言】黃閤置鴟尾【陳舊制三公黃閤聽事置鴟尾後帝時蕭摩訶以功授侍中驃騎大將軍左光祿大夫時詔摩訶開閤門施行馬聽事寢堂並置鴟尾】黒頭三公【後魏書宗室元彧少冇才學當時甚美侍中崔光見而謂人曰黒頭侍中當此人也】司武司眾司土【詔曰尉惟司武武在止戈徒惟司眾敬敷五教空惟司土利用厚生】食不兼味【長孫道生拜司空加侍中性忠厚亷約身爲三司而衣不華飾食不兼味一熊皮鄣泥十年不易時人比之晏嬰】中書令讀策【唐宰相張延賞與李晟不協吐蕃尙結贊數遣使乞和晟奏曰戎狄無信不可許上意將帥生事邀功延賞揣上意奏罷晟兵權拜太尉兼中書令奉朝請而已故事冊拜三公中書令讀冊侍中奉禮如闕卽以宰相攝之延賞欲輕其禮始令兵部尙書崔漢衡攝中書令讀冊時議非之】正天下【說苑三公正天下調陰陽節風雨】在天曰三臺【天文錄三臺星一名三能一名天柱三公之位也在人曰三公在天曰三臺】象鼎足承上【環濟要略三公者象鼎三足共承其上也】

三老五更

禮記樂記曰食三老五更於太學天子袒而割牲執醬而饋執爵而酳冕而總幹所以教諸侯之弟也【三老五更互言之耳皆老人更知三徳五事者也冕而總干親在舞位也周名太學曰東膠】

文王世子曰天子視學大昕鼓徴所以警眾也眾至然後天子至乃命有司行事興秩節祭先師先聖焉有司卒事反命始之養也適東序釋奠於先老遂設三老五更羣老之席位焉適饌省醴養老之珍具【養老東序則視學於上庠三老五更各一人也皆年老更事致仕者也天子以父兄養之示天下之孝弟也名以三五者取象三辰五星天所以照明天下者羣老無數其禮亡以鄕飲酒禮言之席位之處則三老如賓五更如介羣老如眾賓必也】王制曰凡養老有虞氏以燕禮夏后氏以饗禮殷人以食禮周人修而兼用之五十養於鄕六十養於國七十養於學達於諸侯【天子諸侯養老同】有虞氏養國老於上庠養庶老於下庠夏后氏養國老於東序養庶老於西序殷人養國老於右學養庶老於左學周人養國老於東膠養庶老於虞庠虞庠在國之西郊有虞氏深衣而養老夏后氏燕衣而養老殷人縞衣而養老周人衣而養老

內則凡養老五帝憲三王有乞言【有讀爲又又從之求善言可施行也】五帝憲養气體而不乞言有善則記之爲惇史三王亦憲旣養老而後乞言亦微其禮皆有惇史【惇史史教厚者也微其禮者依違言之求而不切也】

孝經援神契天子親臨辟雍尊事三老兄事五更三者道成於三五者訓於五品言其能以善道攺更也三老五更皆取其首妻男完具者

蔡邕月令章句五更當爲五叟叟長老之稱也其字似更書者轉誤嫂字女旁叟今皆以爲更矣

應劭漢官儀天子父事三老兄事五更天子親割三公設幾九卿正履

以引以翼【詩行葦周家忠厚仁及艸木故能內睦九族外尊事黃耉養老乞言以成其福祿焉其詩曰曽孫惟主酒醴維醹酌以大斗以祈黃耉黃耉臺背以引以翼】幸辟雍行禮【後漢明帝永平二年冬十月壬子幸辟雍初行養老禮詔曰復踐辟雍尊事三老兄事五更安車輭輪供綏執授侯王設醬公卿饌珍朕親袒割執爵而酳祝哽在前祝饁在後升歌鹿鳴下管新宮八佾具修萬舞於庭朕固薄徳何以克當三老李躬年者學明五更桓榮授朕尙書詩曰無徳不報無言不酬其賜榮爵闗內侯邑五千戶三老五更皆以二千石祿養終其身注尊事三老父象也老人知天下之事者輭輪以蒲裹輪三老就車天子執綏授之五更老人知五行更代事者三老五更皆取有首妻男女全具者用其徳行年耆髙者三公一人爲三老次卿一人爲五更皆服絺紵大袍單衣皂緣領袖冠進賢扶玉杖五更亦如之不杖皆齋於太學講堂其日乘輿先到辟雍遣使安車迎三老五更天子迎於門三公設幾杖九卿正履天子親袒割爼執醬而饋執爵而酳明日皆詣闕謝以其於已禮太隆也】奉杖進履【賈山曰天子之尊四海之內莫不爲臣然而養三老於太學親執醬而饋執爵而酳祝饐在前祝哽在後公卿奉杖大夫進履】皤皤國老【班固辟雍詩曰皤皤國老乃父乃兄】玉杖【續後漢三老五更杖玉杖長九尺端以鳩爲飾鳩者不噎之烏欲老人之不噎也】賜玉杖【華嶠後漢書熙平中天子引袁逢爲三老賜玉杖】車駕躬行古禮【魏志少帝詔曰夫養老興教三代所以樹風化也乞言納誨著在惇史其以王祥爲三老鄭小同爲五更車駕躬行古禮帝乞言於祥祥對曰昔者明王禮樂旣備加之以忠誠忠誠之發形於言行】以師道自居【王隠晉書曰王祥字休徵魏髙貴鄕公入學命祥爲三老鄭小同爲五更祥南面以師道自居帝北面乞言於是仰惟明王聖帝君臣政化之要俯以訓帝於時羣卿士聞其格言莫不砥礪】以老遜位【後魏孝文太和十六年司徒尉元以老遜位八月己酉以尉元爲三老遊明根爲五更】

尙父

史記周本紀武王克商封功臣謀士而師尙父爲首封於營丘曰齊也

齊世家曰太公望呂尙窮困年老矣以漁釣幹周西伯西伯將出獵卜之曰所獲非龍非彲非虎非羆所獲霸王之輔於是西伯獵果遇太公渭之陽與語大說曰自吾先君太公曰當有聖人適周周以興子眞是耶吾太公望子久矣故號之曰太公望載與俱歸故文王時天下三分有二歸周者太公之謀計居多及武王滅商遷九鼎修周政而與天下更始尙父謀又居多於是封師尙父於齊營丘

鷹【詩大明維師尙父時維鷹揚涼彼武王注師太師也尙父可尙可父也鷹如鷹之飛也涼佐也】師之尙之父之【劉向別錄師之尙之父之故曰師尙父父亦男子之稱】欲稱而止【魏志董卓至西京爲太師號曰尙父乘靑蓋金華車爪畫兩轓時人號曰竿摩車公卿見卓謁拜車下卓不爲禮注獻帝記曰卓旣爲太師復欲稱尙父以問蔡邕邕對曰昔武王受命太公爲師輔佐周室以代無道是以天子尊之稱父今公之功徳誠爲巍巍宜湏闗東悉定車駕東還然後議之乃止】麾去妾婢待盧杞【唐郭子儀建中初爲尙父有疾百官造問皆不屏妾婢及禦史中丞盧杞來子儀速麾去逺側獨隠幾待杞杞去或問其故子儀曰彼形怪陋而險吾左右見之必笑此人若得權吾當族矣】錢鏐【吳越書天祐三年以鏐爲尙父】

四輔

尙書大傳古者天子必有四鄰前曰疑後曰丞左曰輔右曰弼天子有問無對責之疑有志而不志責之丞可正而不正責之輔可而不責之弼其爵視卿其祿視次國之君

禮記文王世子曰虞夏商周有師保有疑丞設四輔及三公不必備惟其人語使能也【得能則用之無則已不必備其官也小人處其位不如且闕】君子曰徳徳成而教尊教尊而官正官正而國治君之謂也

前漢平帝元始元年置太師太保孔光以太傅遷太師王舜以車騎將軍爲太保王莽以大司馬領太傅又置少輔爲四輔王莽居攝置四輔官【初王莽爲左輔甄丰爲右弼甄邯爲後丞後又制以太師太傅國師國將爲四輔】

後周宣帝又置四輔官以大宰越王盛爲大前疑蜀國公尉遲迥爲大右弼申國公李穆爲大左輔隋國公楊堅爲大後丞

欽四鄰【書益曰欽四鄰庶頑讒說若不在時侯以明之撻以記之】爭臣【孝經古者天子有爭臣七人鄭注謂三公前疑後丞左輔右弼】爲國維綱【前漢馬宮宇遊卿爲大司徒哀帝時賜策皆以四輔爲國維綱三公之任鼎足承君不有鮮明無以居位如君言至誠可聽惟君之惡在灑心前不敢文過朕甚多之】置七臣以廣諫道【後漢劉瑜上疏曰惟陛下設置七臣以廣諫道】爭臣七人以自鑑照【郅壽傳何敞上疏理之曰臣聞聖王辟四門開四聰建直言之路下不諱之詔立敢諌之木聽歌謠於路爭臣七人以自鑑照】

太師

大戴禮天子不諭於先聖之徳不知君國畜民之道不見禮義之正不察應事之理不博古之典傳不閒威儀之數詩書禮樂無經學業不法凡是之屬太師之任也前漢百官公卿表太師古官平帝元始元年初置金印紫綬太師位在太傅上

漢書音義師訓也

應劭漢官儀太師古官殷紂時箕子周武王時太公成王時周公並爲太師周公薨畢公代之秦及漢初並無至平帝元始元年初置以孔光居焉

晉職官志晉初以景帝諱置太宰以代太師之任秩增三司太傅太保皆爲三公

宋百官志太宰一人周武王時周公旦始居之掌邦治爲六卿之首秦漢魏不常置晉初依周禮備置三公之職太師居首景帝名師故置太宰以代之太宰蓋古之太師也殷紂之時箕子爲太師周武王時太公爲太師周成王時周公爲太師周公薨畢公代之漢西京初不置平帝始復置漢東京又廢獻帝初董卓爲太師卓誅遂廢魏世不置晉旣因太師而置太宰以安平王孚居焉

南齊百官志太師太保太傅周舊官漢末董卓爲太師晉惠帝初衞瓘爲太保自後無太師而太保爲贈齊惟置太傅

隋百官志後齊多循後魏置太師太保太傅爲三師唐百官志太師一人【天寶以前惟以其官贈仲尼及長孫貞武士彠竇毅韋元貞張說裴光庭】父師【書微子作誥父師少師注父師太師三公箕子也】周公爲師【君奭曰召公爲保周公爲師相成王爲左右】今予祗命【畢命王曰嗚呼父師今予祗命公以周公之事往哉】天子所師法【周官曰立太師太傅太保注師天子所師法也】師保之訓【太甲曰旣往背師保之訓弗克於厥初】赫赫師尹民具爾瞻【詩節彼南山維石巖巖赫赫師尹民具爾瞻又曰尹氏太師維周之氐秉國之均四方是維天子是毗俾民不迷箋云氐當作桎轄之桎毗輔也言尹氏當太師之官爲周之桎轄持國政之平維制四方上輔天子下教化天下使民無迷惑之憂言任至重也】維師尙父時維鷹【大明見尙父門】師尙父【史記齊世家】首封【周本紀並見尙父門】賜靈壽杖【前漢平帝卽位太后稱制委政王莽白太后帝防少宜置師傅乃以孔光爲太傅明年徙先爲太師莽爲太傅光常稱疾不敢與莽並及莽爲宰衡位諸侯王上光愈恐固稱疾辭位太后詔無朝十日一賜食賜太師靈壽杖黃門令爲太師省中位坐置幾太師入省中用杖賜食十七物】篤學博聞宜備國師【續漢書趙典篤學博聞宜備國師卽太師也】鴻鵠固有逺志【獻帝春秋董卓自號太師禦史中丞以下皆拜皇甫嵩與卓爭權後嵩爲中丞見卓拜卓曰可以服未嵩曰安知明公乃至於是卓曰鴻鵠固有逺志但燕雀不知爾嵩曰昔與明公俱爲鴻鵠但明公今日變爲鳳凰卓笑曰卿早服何得不拜】欲稱尙父【魏志董卓見尙父門】師臣【軒轅聖人也仗師臣而授圖】縞巾素帶居師友之位【晉書蜀李壽以安車束帛聘龔壯爲太師壯固辭特聽縞巾素帶居師友之位】天地太師【蜀李雄僣號時範長生自西山乘素輿詣成都雄拜長生爲天地太師封西山侯秩贈三司】贊拜不名【隋髙祖受禪李穆來朝髙祖降坐禮之拜太師贊拜不名眞食成安縣三千戶於是穆子孫𨿽𦇤褓悉拜儀同其一門執象笏者百餘人穆之貴盛當時無比】師範一人【唐置太師以師範一人儀刑四海】官之極【後唐天成三年詔曰太師官之極】就賜生辰器幣【國朝淳化三年遣左正言張秉賫太師趙普生辰器幣鞍馬就西京賜之國朝故事非同平章事者無生辰賜幣之例上以普勲舊故特異其禮】養疾【三月以西京畱守太保兼中書令趙普爲太師西京養疾以開國元臣故優拜之非常例也】

太傅

大戴禮傅傅之徳義也天子無恩於父母不惠於庶民不禮於大臣不中於折獄無經於百官不哀於喪不敬於祭不信於諸侯不誡於戎事不誠於賞罰不厚於徳不彊於行賜予侈於近臣憐愛於疏逺卑賤不能懲忿窒欲不從太師之言凡是之屬太傅之任也

前漢百官表太傅古官髙後元年初置金印紫綬後省八年復置後省哀帝元壽二年復置位三公上

後漢百官志太傅上公一人本注曰掌以善道無常職世祖以卓茂爲太傅薨因省其後每帝初卽位輒置太傅錄尙書事薨輒省【大戴記曰傅傅之徳義也應劭漢官儀曰傅者覆也賈生曰天子不諭於先聖之徳不知君民之道不見禮義之正詩書無宗學業不法此太師之責也古者齊太公職之天子不惠於庶民不禮於大臣不中於折獄無經於百官不哀於喪不敬於祭不戒於齊不信於事此太傅之責也古者周公職之天子處位不端受業不敬言語不敍音聲不中進退升降不以禮俯仰周旋無節此太保之責也古者燕召公職之天子燕業反其學左右之習詭其師答諸侯遇大臣不知文雅之辭已語之適簡聞少誦不博不習此少師之責也天子居處出入不以禮衣服冠帶不以制禦器列側不以度采服從好不以章忿悅不以義與奪不以序此少傅之責也天子居處燕私安而易樂而眈飲食不時醉飽不節寢起早晏玩好器弄無制此少保之責也此古天子自輔弼之禮也身爲天子而賢知維之故能慮無失計舉無過事終身得中也】應劭漢官儀太傅古官也周成王時康叔爲之髙後元年初用王陵金印紫綬

晉職官志魏初惟置太傅以鐘繇爲之末年又置太保以鄭衝爲之

宋書晉宣帝爲魏太傅誅曹爽後置左右長史掾屬舍人各十人事旣非常加又領兵非準例也

宋百官志太傅一人周成王時畢公爲之漢髙後元年初用王陵

南齊百官志太師太傅太保周舊官齊惟置太傅齊職儀太傅品秩冠服同太宰成王卽位周公爲之太傅遷太師秦無其職漢惠帝崩呂后以丞相王陵爲少帝太傅位在三公上

隋百官志梁武受命之初官班多同宋齊之舊有太傅陳以爲贈官後齊置太師太傅太保是爲三師

唐百官志太傅一人

六典後漢光武惟置太傅有府寮拜故密令卓茂爲之明帝以鄧禹爲之章帝以下初卽位皆置太傅錄尙書事其人亡則罷

謝病杜門【前漢王陵爲人少文气好直言爲右丞相呂太后欲廢陵乃陽遷陵爲帝太傅寔奪之權陵怒謝病杜門竟不朝請】名冠天下【後漢卓茂爲密令教化大行更始立以茂爲侍中祭酒知更始政亂以年老乞骸骨歸光武卽位詔曰前密令卓茂名冠天下當受天下重賞故武王誅紂封比干之墓表商容之閭今以茂爲太傅封褒徳侯食邑三千戶賜幾杖車馬】進見東向【顯宗卽位以鄧禹先帝元功拜爲太傅進見東向甚見尊寵注臣當北面以尊如賓故令東向】正身立朝【趙熹內典宿衞外幹掌職正身立朝未嘗懈隋肅宗卽位進爲太傅錄尙書事又光武嘗稱熹眞長者】在位修身【和帝卽位以鄧彪爲太傅錄尙書事賜爵闗內侯永光初竇氏專權驕縦朝廷多有諫諍而彪在位修身而已不能有所匡正又嘗奏免禦史中丞周紆紆前失竇氏防故頗以此致譏然當時宗其禮讓】元功之族【和帝冊故太尉鄧彪曰元功之族三讓彌髙今以彪爲太傅】與三公絕席【張禹拜太傅錄尙書事鄧太后以殤帝初育欲重臣居禁內乃詔禹捨宮中給帷帳牀褥大官朝夕進食五日一歸府每朝贊與三公絕席】志誅曹節【陳蕃字仲舉年十五嘗閉一室蕪穢不掃曰大丈夫當掃除天下安事一室乎竇后臨朝以蕃爲太傅錄尙書事蕃與後父大將軍竇武同心盡力徴用名賢共防政事志誅常侍曹節等以其諂事太后多行貪虐天下之士莫不延頸想望太平及事泄曹節矯詔誅武等蕃遂見害】無咎無譽【胡廣贊曰鄧張作傅無咎無譽胡公庸庸飾情克恭朝章𨿽理據正或撓】練達事體明解朝章【胡廣爲太傅時年八十四練達事體明解朝章𨿽無謇直之風屢有補闕之益故京師號曰萬事不理問伯始天下中庸有胡公】恩寵之異【華嶠後漢書鄧彪字智伯爲太傅賜爵闗內侯百官總已以聽於彪恩寵之異莫與爲比】三世在位爲國元老【東觀漢記章帝詔曰行太尉事趙熹三世在位爲國元老其以熹爲太時年八十而心力克壯繼母在堂朝夕瞻省傍無幾杖言不稱老】載輿上殿【魏志明帝卽位遷鐘繇爲太傅繇膝疾朝見使載輿車虎靑舁上殿就坐是後三公有疾遂爲故事】羣言系於口典誥總於心【曹植輔臣論曰精微聽察理析毫分規矩可則阿保不傾羣言系於口而研摭是非典誥總於心而惟所用之者鐘太傅也】朝之雋老【晉鄭衝抗表致仕詔曰太傅韜徳深粹履行髙潔恬逺淸虛確然絕世歷登三事仍荷保傅之重可謂朝之雋老眾所其瞻者也屢以年髙疾篤致仕告退今聽其所執以壽光公就第位同保傅在三司之右幾杖不朝若朝有大政皆就諮之】就諮國政【上】上貂蟬印綬【習李憙等奏太傅鄭衝太保何曽太尉荀顗各以病疾俱應免帝不許衝遂不視事表乞骸骨優詔不許衝固辭上貂蟬印綬詔又不許】防朝劍履乘輿上殿【何曽爲太傅乞遜位詔今朝防劍履乘輿上殿如漢相國蕭何田千秋魏太傅鐘繇故事】保傅之賢明宗國用寧【王之保傅箴曰保傅之賢明宗國用寧輔弼之不忠禍及於躬無曰父子無間昔有潘崇無曰至親無二或容江克】三爲太傅【後魏淮陽王欣大統中爲太傅文帝謂欣曰王三爲太傅再爲太師自古人臣未聞此例欣遜謝而已】賜女樂【北齊髙歸彥作亂冀州段韶與東安王婁叡率眾討平之遷太傅賜女樂十人並歸彥果園一千畝】未嘗以勢位驕人【後周王盟爲太傅盟姿度雅仁而泛愛𨿽居師傅禮冠羣後而謙恭自處未嘗以勢位驕人魏文帝甚尊重之】不持威儀行常單馬【達奚武字成興轉太傅微時奢侈好華飾末居重位不持威儀行常單馬門不施防常晝掩一扉或謂武曰公位冠羣後何輕率若是武曰吾昔在布衣豈望富貴不可頓忘疇昔且天下未平國恩未報安可過事威容乎言者慙而退】

太保

大戴禮天子處位不端受業不敬言語不序聲音不中律進退節度無禮升降揖讓無容周旋俯仰視瞻無儀不顧咳唾趨行不得色不比順隠琴瑟凡此之屬太保之任也

前漢百官公卿表太保古官平帝元始元年初置金印紫綬次太傅

應劭漢官儀太保古官也保養也

晉百官志魏末年置太保以鄭衝爲之

宋百官志太保一人殷太甲時伊尹爲之周武王時召公爲之

漢平帝元始元年始用王舜後漢至魏不置晉初復置焉

齊職儀殷太甲時伊尹爲太保周成王時召公爲太保隋百官志梁武受命之初官班多同宋齊之舊有太保陳以爲贈官後齊置太師太傅太保爲三師

唐百官志太保一人【天寶以前惟以其官贈竇季謀而已】

召公爲保【書君奭曰召公爲保周公爲師相成王爲左右召公不說周公作君奭以告之注尊之曰君】相洛宅【召誥曰成王在丰欲宅洛邑使召公先相宅作召誥曰惟太保先周公相宅故洛誥曰召公旣相宅周公往營成周】保申笞王【呂氏春杖曰荊文王得茄黃之狗宄路之矰以田於云夢三月不返得丹陽之姬期年不聽朝保申曰先王以臣爲保今王期年不聽朝王之罪當笞王伏臣將笞王王曰敬諾保申束細箭跪而加之於背如此者再謂王曰起矣王曰有笞之名一也遂致之保申曰君子恥之小人痛之恥之不變痛之何益保申趨出請死罪文王曰此不谷之過也保申何罪王乃殺茄黃之狗折宛路之矰放丹陽之姬兼國三十九保申之力也】元老【晉武初踐胙以王祥爲太保進爵爲公加置七官之職祥以年老累乞遜位不許禦史中丞侯史光以祥久疾闕朝防禮請免祥官詔曰太保元老髙行朕所毗倚以降政道者也遂寢光奏】明允【詔曰太傅鄭衝太保何曽太尉荀顗各尙徳依仁明允篤誠翼亮先皇濟光帝業】淸逺【王祥薨奔赴者非朝廷之賢親親故吏而已門無雜弔之賓族孫戎嘆曰太保可謂淸逺矣】含素遲暮【贊曰鄭衝含素王祥遲暮衝與祥曽俱爲太保衝後遷太傅】對掌朝政【汝南王亮爲太宰錄尙書事與太保衛瓘對掌朝政又衞瓘爲太保以公就第置長史司馬從事中郎掾屬】給兵千人【衞瓘字伯玉性貞靜有名理以明識淸允稱襲父爵楊駿專權與黃門等毀之瓘乃告老遜位詔進位太保以公就第給親兵百人置長史司馬從事中郎掾屬惠帝卽位復瓘千兵初瓘爲廷尉鄧艾鐘防之伐蜀也瓘以本官持節監艾防軍事給兵千人至是而復】欲養老屬太保【雀鴻春秋蜀李雄錄曰雄異母兄始字伯敬爲太保善撫士眾多歸之時人爲之語曰欲養老屬太保】同日降制【國朝天禧元年司徒平章事王旦荊王元儼同日降制加太保三公並除雙員自此始也】

三少

尙書周官少師少傅少保曰三孤貳公化寅亮天地弼予一人【此三官名曰三孤孤時也言卑於公尊於卿特置此三者】

前漢百官公卿表太師太傅太保爲三公又立三少爲之副少師少傅少保是爲三孤與六卿爲九焉

後漢百官志太傅【天子燕業反其學左右之習詭其師答諸侯遇大臣不知文雅之辭已語之適簡聞少誦不博不習此少師之責也天子居處出入不以禮衣服冠帶不以制禦器列側不以度采服從好不以章忿悅不以義與奪不以節此少傅之責也天子居處燕私安而易樂而耽飲食不時醉飽不節寢起早晏無常玩好器弄無制此少保之責也】比干【書防子殷之旣喪天命防子誥父師少師注少師孤卿】

太尉

禮記月令孟夏之月命太尉贊傑俊遂賢良舉長大行爵出祿必當其位

春秋合誠圖堯坐中舟與太尉舜臨觀鳳凰圖

春秋運斗樞赤龍負圖以出河見堯與太尉舜等百二十人集發藏大麓

史記孝惠帝六年置太尉官

前漢百官公卿表太尉秦官【自上安下曰尉武官悉以爲稱】金印紫綬掌武事武帝建元二年省

後漢百官志太尉公一人【前漢書曰秦官鄭注月令亦曰秦官尙書中云舜爲太尉東晳據非秦官以此追難焉臣昭曰緯眾書綜貫神詭出沒隠顯動挾誕怪該覈陰陽徼迎起伏或有先徵時能後驗故守寄精思雜稱曉輔通儒達好時略文滯公輸益州具於張衡之詰無口漢輔炳乎尹敏之諷圖讖紛僞其俗多矣太尉官實司天虞舜作宰璇璣賦政將是據後位以書前非唐官之實號乎太尉所職卽舜所掌遂以同掌追稱太尉乃中之妄蓋非官之爲謬康成淵博自注中裁及注禮而忘舜位豈其實哉是不發譏於中而正之於月令也廣微之誚未探碩意說苑曰當堯之時舜爲司徒新論曰昔堯試於大麓者領錄天子事如今尙書官矣古史考曰舜居百揆總領百事說者以百揆堯初別置於周更名宰斯其然矣】本注曰掌四方兵事功課嵗盡卽奏其殿最而行賞罰凡郊祀之事掌亞獻大喪則告諡南郊凡國有大造大疑則與司徒司空通而論之國有過事與二公通諫諍之世祖卽位爲大司馬【漢官儀曰元狩六年罷太尉法周制置司馬時議者以爲漢軍冇官千人司馬故加大爲大司馬所以別異於小司馬之號】建武二十七年攺爲太尉【蔡質漢儀曰府開闕王莽初起大司馬后簒盜神器故遂貶去其闕漢官儀曰張衡云明帝更司馬司空府欲復更太尉府時公趙熹也西曺掾安眾鄭均素好名節以爲朝廷新造北宮整飭宮寺旱魃爲虐民不堪命曽無殷湯六事周宣云漢之辭今府本館陶公主第捨負職旣少自足相容熹表陳之卽聽許其冬臨辟雍歷二府見皆壯麗而太尉府獨卑陋顯宗東顧嘆息曰椎牛縦酒忽令乞兒爲宰時熹子世爲侍中驂騎歸具白之熹以爲恨頻譴責均均自劾去道發病亡占今注曰永平十五年更作太尉司徒司空府開陽城門內與此不同臣昭案劉虞爲太尉司空而與太尉並置焉】

漢官典職太尉孝文三年始置七年省武帝建元二年置五年省武帝更名大司馬建武二十七年復置太尉晉百官志晉受命迄江左其相承不替

宋百官志太尉一人掌兵事郊祀亞獻大喪則吿諡南郊堯時舜爲太尉漢因之武帝建元二年置光武建武二十七年罷大司馬置太尉以代之靈帝末以劉虞爲大司馬而太尉如故

齊職儀太尉品第一金章紫綬進賢三梁冠絳朝服佩玉郊廟冕服七旒衣纁裳服七章

隋百官志梁武受命之初官班多同宋齊之舊有太尉後齊置太尉司徒司空是爲三公

唐百官志太尉一人

六典太尉【晉以司馬望爲太尉歷宋齊梁陳后魏北齊並爲三公置府寮宋後魏有大將軍則不置太尉正光以後並置】

安劉氏者必勃【前漢髙祖疾甚呂后問大臣上曰周勃重厚少文然安劉氏者必勃也可令爲太尉】跪上天子璽符【文帝乘傳至渭橋羣臣拜謁稱臣代王下車拜太尉周勃進曰願請間言宋昌曰所言公公言之所言私王者不受私太尉乃跪上天子之壐符】典職六年勤勞不怠【後漢章帝詔曰司空牟融典職六年勤勞不怠其以融爲太尉錄尙書事】置雲母屏風【鄭字巨君少爲鄕嗇夫太守第五倫行春見而深奇之召署督郵舉孝防後爲太尉時舉將第五倫爲司空班次在下正朔朝見曲躬而自卑帝問之知其故遂聽置雲母屏風分隔其間由此以爲故事】四世徳業相繼【楊震秉賜彪四世爲太尉徳業相繼爲東京名族震字伯起嘗居客於湖不答州郡禮命數十年眾人謂之晚暮而震愈篤後有鸛雀銜三鱣魚飛集講堂前都講取魚進曰鱣者卿大夫服之象也數三者法三臺也先生自此升矣後果至太尉】鸛雀銜三鱣【見上】奏劾近官【楊秉字叔節爲太尉時中常侍侯覽弟參爲益州刺史累有贓暴虐一州明年秉劾奏參檻車徵詣廷尉參惶遽自殺秉因奏覽及中常侍具瑗口臣案圖舊典宦豎之官本在給事省闥司昏守夜而猥受過寵執政操權書奏尙書召對秉掾屬曰公府外職而奏劾近官經典漢制有故事乎秉使對曰春秋趙鞅以晉陽之甲逐君側之惡傳曰除君之惡惟力是視漢世故事三公之職無所不統尙書不能詰帝不得已竟免覽官而削瑗國毎朝廷有得失輒盡忠諫多見納用】免歸鄕裏【劉寵字祖榮爲太尉以日蝕策免歸鄕裏】時人稱長者【寵爲太尉以日蝕免歸嘗出京師欲息亭捨亭長止之曰整頓灑掃以待劉公不得入也寵無言而去時人稱其長者也】淸白爲百寮式【鄧彪字智伯爲太尉在位淸白爲百寮武】陳忠薦劉愷【愷字伯豫歷位司空司徒上書稱疾致仕防太尉馬英策罷尙書陳忠上疏薦愷曰臣聞三公上則臺階下象山嶽股肱元首鼎足居職伏見前司徒劉愷沈重淵懿道徳博備頻歷二司舉動得禮以疾致仕側身里巷處純進退有度百僚矜式海內歸懷往者孔光師丹近世鄧彪張酺皆去宰相復序上司誠宜簡練卓異以厭眾書奏詔引愷拜太尉】拒耿寶薦李常侍兄【楊震代劉愷爲太尉帝舅大鴻臚耿寶薦中常侍李閏見於震震不從寶乃自往震曰李常侍國家所重欲令公辟其兄寶惟傳上意爾震曰如朝廷欲令三府辟召固宜有尙書遂拒不許寶大恨而去】視事三年病乞骸骨【劉愷拜太尉視事三年病乞骸骨久乃許之】有匪石不貳之心【衝帝詔書曰太尉趙峻二世掌典樞衡有匪石不貳之心】忠正不撓有史魚之風【又曰三公國之楨幹朝廷取正以成斷金大司農李固公族之苗忠正不撓有史魚之風其以固爲太尉與大將軍防錄尙書事】璇璣不平冦賊姦宄則責太尉【李固傳臣聞臺輔之佐實和陰陽璇璣不平冦賊姦宄則責在太尉】坐使人於單席【羊續字興祖靈帝欲以續爲太尉時拜三公者皆輸東園禮錢千萬令中使督之曰左騶其所之往輒迎致禮敬厚贈賂續乃坐使人於單席舉縕袍以示之曰臣之所資惟斯而已左騶白之帝不悅以此故不登公位注騶騎士也】任重責大【劉寛字文饒爲太尉常於坐被酒睡伏帝問曰太尉醉耶寛對曰臣不敢醉但任重責大憂心如醉】三登【胡廣在公臺三十餘年曆事六帝禮任甚優毎遜位辭病及免退田裏未嘗滿嵗輒復升進凡一履司空再作司徒三登太尉又爲太傅其所辟命皆天下名士故吏陳蕃李咸並爲三司蕃等每朝防輒稱疾避廣時人榮之】箴【崔駰箴曰上之云據下之云戴茍非其人斁我帝載】食脫粟飯【李咸孤時自立自大鴻臚拜太尉其在相位約身率下常食脫粟飯醬菜而已】不與州郡交通【刺史二千石牋記非公事不發省以先乞骸骨見許悉還所賜物乘敝牛車而去】入三嵗租稅助郡國廩假【張禹爲太尉時連嵗災荒府藏空虛禹上疏求入三嵗租稅以助郡國廩假許之】不敢先佩印綬【陳蕃與黃憲同郡及蕃爲三公臨朝嘆曰叔度若在吾不敢先佩印綬矣】貨賂中官【宦者傳曹嵩靈帝時貨賂中官及輸西園錢壹萬億故位至太尉】所辟皆海內長者【續漢書王龔爲太尉在位恭愼自守非公事不通州郡書記其所辟命皆海內長者】父尙在【東觀漢記張酺字孟侯爲太尉酺毎遷轉乃一到洛父來適防正臘公卿罷朝俱賀嵗奉酒上酺父壽極歡醼莫不嘉其榮也】食脫粟飰臥布被【謝承後漢書京兆朱寵字仲威爲太尉家貧食脫粟飰臥布被朝廷賜錦被梁肉皆不敢當】兩白鹿隨車【鄭爲臨淮太守行春有兩白鹿隨車夾轂而行怪問主簿黃國鹿爲吉防國拜賀曰聞三公車圖畫作鹿明府當爲宰相後果爲太尉】策免就國【華嶠後漢書安帝卽位太尉徐防以災異冦賊策免就國凡三公以災免自防始也】羊續不代劉虞【袁崧後漢書太尉劉虞讓位於羊續靈帝時爲王公者皆輸禮錢十萬續舉縕袍以示之曰臣之所有惟此而已遂不代虞】三不惑【張璠漢記楊秉爲太尉常曰我有三不惑酒色財天下稱爲名公】更治府【應劭漢官儀河間相張衡云明帝以爲司徒司空府已榮欲更治太尉府公南陽趙熹也余見前後漢百官志注】齊七政訓五兵【汝南先賢傳陳蕃拜太尉讓曰齊七政訓五兵臣不如王暢】載輿上殿【魏志鐘繇字元常遷太尉時司空王盟並先世名臣文帝罷朝謂左右曰此三公者乃一代之偉人也後世殆難繼矣明帝卽位遷太傅繇有膝疾拜起不便時華歆亦以髙年疾病朝見皆使輿車虎賁舁上殿就坐是後三公有疾遂以爲故事】不得已乃起【華歆字子魚明帝卽位轉太尉歆稱疾乞退讓位於管寧帝不許遣常侍繆襲奉詔諭指又詔襲須歆必起乃還歆不得已乃起】其淸不可及【傅子曰敢問今之君子曰袁郎中積徳行儉華太尉積徳居順其智可及也其淸不可及也事上以忠濟下以仁晏嬰行父何以加諸】白起韓信吳漢亞夫不足比勲【鄧艾旣平劉禪詔曰艾耀武奮威深入虜廷𨿽白起破彊楚韓信克勁趙吳漢擒子陽亞夫滅七國計功論美不足比勲其以艾爲太尉】登上公以副眾望【吳志孫皓詔曰範愼勲徳俱茂朕所倚憑宜登上公以副眾望可爲太尉】安有三公輒拜人【晉志王祥見三公門王公相去一階注】旬月之中使者八至【中興書桓溫授侍中太尉固讓不受旬月之中使者八至軺車相望於道溫遂領職】進登上臺【摯虞冊隴西王太尉文曰朕惟君行爲時表親則宗臣論道經邦保又皇家是用進登上臺】在公位衝心愈約【郤鑑爲太尉𨿽在公位衝心愈約勞謙日昃誦玩墳索自少及長身無擇行咸康五年秋寢疾上疏遜位不許】絕闇中遺金【雀鴻前趙錄太尉範隆曽有所薦得美官者於闇中以金遺隆隆數而責之言人不知也謹不敢漏泄父母兄弟隆曰神已知矣其可取耶遂絕之】觸目琳瑯珠玉【世說有人詣王太尉遇安丰大將軍丞相在往別屋見秀平子還語人曰今日之行觸目琳瑯與珠玉】日蝕勿貶【齊職儀魏黃初三年日蝕奏免太尉賈翊詔天地災害責在朕躬勿貶三公遂爲永制】異官同爵【古今通語異官同爵共位別職興仁隆化幽贊神明者謂之太尉】立五廟【唐李晟拜太尉詔爲晟立五廟成官給牲牢祭器牀帳禮官相儀以稱焉】定赴上儀優寵元臣【國朝天禧元年王旦加太尉依前充玉淸昭應宮使令禮院詳定赴上儀上優寵元臣故有是命】扶掖升殿【新授太尉王旦入謝便坐上以其羸瘠拜起頗難命謁者扶掖升殿賜坐勞問又遣其子大理評事雍賫官告賜之加襲衣金帶鞍勒馬如宰臣例】星在杓南主宣徳化【天文錄三公星在北斗杓南主宣徳化和陰陽若今之太尉司空之象也】恨無官酬公【唐李徳裕以劉槇誅策功拜太尉徳裕固讓言唐興太尉惟七人尙父子儀乃不敢拜近王智興李載義皆超拜保傅蓋重惜此官裴度爲司徒十年亦不遷臣願守舊秩足矣帝曰吾恨無官酬公母固辭】毎顧我毛髮森豎【宣宗卽位徳裕奉冊太極殿帝退謂左右曰向行事近我者非太尉耶毎顧我毛髮爲森豎翼日罷爲檢校司徒同中書門下平章事荊南節度使】

司徒

尙書舜典帝曰契百姓不親五品不遜汝作司徒敬敷五教在寛

周官司徒掌邦教敷五典擾萬民

尙書大傳百姓不親五品不訓則責之司徒

禮記王制司徒修六禮以節民性明七教以興民徳齊八政以防淫一道徳以同俗養耆老以教孝卹孤獨以逮不足上賢以崇徳簡不肖以黜惡【曲禮曰天子之王官曰司徒司馬司空司士司冦】

月令孟夏之月司徒巡行縣鄙命農勉作毋休於都周禮地官大司徒之職掌建邦之土地之圖與其人民之數以佐王安擾邦國以天下之圖周知九州之地廣輪之數辧其山林川澤丘陵墳衍原隰之名物又曰大司徒之職凡建邦國以土圭土其地而制其域又曰大司徒之職以五禮防萬民之僞而教之中以六樂防萬民之情而教之和

又曰大司徒之職以保息六養萬民

大戴禮地宜不殖財物不蕃萬民饑寒教訓不行風俗淫僻百姓戶亡人民流散曰危危則飭司徒

左傳祝鳩氏司徒也

論語摘輔像仲尼爲素王顏淵爲大司徒

前漢百官公卿表卨作司徒敷五教周地官司徒掌邦教丞相秦官哀帝元壽二年更名大司徒

後漢百官志司徒公一人【孔安國曰主徒眾教以禮義】本注曰掌人民事凡教民孝弟遜順謙儉養生送死之事則議其制建其度凡四方民事功課嵗盡則奏其殿最而行賞罰凡郊祀之事掌省牲視濯大喪則掌奉安梓宮凡國有大疑大事與太尉同世祖卽位爲大司徒【漢官儀曰王莽時議以漢無司徒官故定三公之號曰大司馬大司徒大司空也世祖卽位因而不攺蔡質漢儀曰司徒府與蒼龍闕對厭於尊者不敢號府應劭曰此不然丞相舊位在長安時府有四出門隨時聽事明帝本欲依之進於太尉司空但爲東西門國毎有大議天子車駕親幸其殿西王侯以下更衣並存毎嵗州郡聴采長吏否民所疾苦還條奏之是謂之舉謡也頃者舉謡言者掾屬令史都防殿上主者大言某州郡行狀云何善者同聲稱之不善者各爾衘枚大較皆取無名勢其中或有愛憎微栽黜陟之闇昧也若乃中朝熙恬踐周召之列當軸處中忘蹇諤之節憚首尾之譏懸囊提撮無能淸澄其與申屠嘉切責鄧通王嘉封還詔書邈矣乎周禮有外朝幹寶注曰禮司徒府中有百官朝防天子與丞相決大事是外朝存者】建武二十七年去大【漢舊儀哀帝元壽二年以丞相爲大司徒郡國守長史上記事竟遣公出庭上親問百姓所疾記室掾史一人大音讀勑畢遣勑曰詔書殿下禁吏無苛暴百姓困於衣食二千石帥勸農桑思稱徳厚恩有賑贍無煩擾奪民時今日公卿已不務飭儉恪奢侈過制度以益甚二千石身帥有以化之民冗食者請謹以法養視疾病致醫藥務治之詔書無飭廚養至今未變乂更過度甚不稱歸告二千石務省約如法且案不攺者長吏以官寺卿亭漏敗墻垣圯壞不治無辦防者不勝任先自劾不應法歸告二千石聽十年更名相國案獻帝初董卓自太尉進爲相國而司徒不省及建安末曽公爲丞相郤虞爲禦史大夫則罷三公官茍綽晉百官表注曰漢丞相府門無闌不設鈴不警鼔言其深大濶逺無節限也】

蔡邕月令章句司徒散官也

魏志黃初元年攺相國司徒

魏名臣奏黃門杜恕奏曰漢故事人民疾病責之司徒晉職官志太尉司徒並古官自漢歷魏置以爲三公及晉受命迄江左其官相承不替

宋百官志司徒一人掌民事郊祀掌省牲視濯大喪安梓宮少昊氏以鳥名官而祀鳩氏爲司徒堯時舜爲司徒舜攝帝位命契爲司徒契孫曰微亦爲夏司徒周時司徒爲地官掌邦教漢西京初不置哀帝元壽二年罷丞相置大司徒光武二十七年去大

南齊百官志司徒府領天下州郡名數戶口籍

齊職儀司徒品秩冠服同丞相郊廟服冕同太尉漢哀帝從朱博議始置三司攺丞相爲大司徒以孔光爲之魏以華歆爲之

隋百官志梁武受命之初官班多同宋齊之舊有司徒後齊置太尉司空是爲三公

唐百官志司徒一人

六典司徒【漢制司徒所部太僕鴻臚廷尉三卿漢末罷三公置丞相魏罷丞相置三公以華歆爲司徒晉以何曽爲司徒趙王倫篡位以梁王彤爲丞相省司徒肜遷復舊永嘉元年王夷甫爲司徒東海王鉞爲丞相則始兩置矣成帝以王導爲丞相以司徒府爲丞相府導薨復舊宋有丞相又置司徒齊以丞相爲贈官梁又兩置陳氏以丞相爲贈官後魏正光之後復兩置北齊廢丞相干明中又兩置後周並廢丞相置司徒皇朝因之】

作股肱心膂【書穆王命君牙爲大司徒王若曰嗚呼君牙惟乃祖乃父服勞王家厥有成績紀於太常今命爾予翼作股肱心膂纉乃舊服毋忝祖考】農父【酒誥曰矧惟若疇圻父簿違農父若保宏父定辟注農父司徒也】父子善於其職【詩緇衣美鄭武公也父子並爲周司徒善於其職國人愛之】以官廢職【左傳桓公六年九月丁卯子同生公與文姜宗婦命之公問名於申繻對曰不以官以官則廢職晉以僖廢司徒僖侯名司徒廢爲中軍也】不與三桓謀而召孔丘【符子曰魯侯以孔子爲司徒將召三桓議之乃謂左丘明丘明曰孔丘其聖人歟夫聖人任政過者離位焉君𨿽欲謀其將弗合乎魯侯曰吾子奚以知之丘明曰周人有愛裘人而好珍羞欲爲千金之裘而與狐謀其皮欲具少牢之珍而與羊謀其珍言未卒狐相與逃於重丘之下羊相呼藏於深林之中故周人五年不制一裘五年不足一牢何者周人之謀失今君欲以孔丘爲司徒召三桓而議之與狐謀裘與羊謀羞哉於是魯侯遂不與三桓謀而召孔丘爲司徒】允民望【江氏家傳江統字應元時太傅從事中郎庾子嵩以風韻見重亦雅敬君徳毎云當今可以居司徒允民望者江生具人也】年二十四【後漢光武卽位於鄗使使持節拜鄧禹爲大司徒策曰前將軍禹深執忠孝與朕謀謨帷幄決勝千里孔子曰自吾有回門人日親斬將破軍平定山西功效尢著百姓不親五品不訓汝作司徒敬敷五教在寛今遣奉車都尉授印綬封爲鄼侯邑萬戶敬之哉禹時年二十四】明察守正【侯霸字君房爲大司徒封闗內侯在位明察守正奉公不回】恭約盡忠【馮勤字偉伯遷司徒先是三公多見罪退帝賢勤欲令以善自終乃因宴見從容戒之曰朱浮上不忠於君下陵轢同列竟以中傷至今死生吉凶未可知豈不惜哉人臣放逐受誅𨿽復追加賞賜賻祭不足以償不訾之身忠臣孝子覧照前世以爲鏡誡盡忠於國事君無二則爵賞光於當世功名列於不朽可不勉哉勤愈恭約盡忠號稱任職中元元年薨帝悼惜之】在職淸儉【蔡茂字子禮爲司徒在職淸儉匪懈茂初在廣漢夢坐太殿極上有三嵗禾跳取之得其中穗輒復失之以問主簿郭賀賀離席而慶曰大殿者官府之形象也極而有禾人臣之上祿也取中穗中臺之位也於字禾失爲秩𨿽曰失之乃所以得祿秩也衮職有闕公其補之旬月而茂徴焉】願降司徒伏公【伏湛字惠公光武卽位知湛名儒舊臣徴拜尙書時大司徒鄧禹西徵闗中帝以湛才任宰相拜爲司直行大司徒事車駕毎出徵伐常畱鎭守總攝羣司建武三年遂代鄧禹爲大司徒時賊徐異卿等萬餘人據富平連攻之不平惟云願降司徒伏公帝知湛爲靑徐所信向遣到平原異卿等卽日歸降】以白虹貫日策免【郎顗上章曰竊見今月十四日乙卯時白虹貫日凡日旁气色白而純者名曰虹貫日中者侵太陽也見於春者政變常也易傳曰公能其事序賢進士後必有喜反之則白虹貫日以甲見則譴在中臺自司徒居位陰陽多謬宜黜司徒以應天意注韓詩外傳曰三公者司空司徒司馬也司馬主天司空主地司徒主人是故陰陽不調星辰失度責之司馬山陵崩絕川谷不流靑之司空五穀不殖艸木不茂責之司徒甲乙東方主春生殖五穀之時也而白虹以甲乙日見明責在司徒也時劉﨑爲司徒至陽熹三年策免】祿養親族【宣秉字臣公拜大司徒司直所得俸祿輒以收養親族自無擔石之儲】賜帛什器帷帳【鮑昱代王敏爲司徒賜錢帛什器惟帳】廉直公正【郭丹爲司徒在朝廉直公正】有四子無立錐之計【範遷爲司徒有宅數畆田不過一頃復推與兄子其妻常曰君冇四子無立錐之計】銅臭【崔烈歷爲郡守九卿靈帝時�鴻都門榜賣官爵公卿州郡下至黃綬各有差時段熲樊陵張溫等𨿽有功勤名譽皆先輸貨財而後登公位烈入錢五百萬得爲司徒於是聲譽衰減問其子鈞曰吾居三公於議者何如鈞曰大人少有英稱歷位卿寺論者皆謂當爲三公而今登其位天下失望烈曰何爲然也鈞曰論者嫌其銅臭】討赤眉不時進【東觀漢記鄧禹爲司徒討赤眉不時進光武書曰司徒堯也赤眉桀也今長安饑民孰不延望】憂念王室【袁安爲司徒毎朝防憂念王室未嘗不流涕】臥麄布被【謝承後漢書劉寵爲司徒臥麄布被】妻子不入官舍【續漢書王良拜司直行大司徒事妻子不入官舍】贈賻異他相【張酺字孟侯代魯恭爲司徒月餘薨乘輿縞素臨弔賜冢塋贈賻恩寵異於他相也】家無擔石之儲【華歆文帝時爲司徒素淸貧祿賜以賑施親戚故家無擔石之儲公卿常並賜沒入生口惟歆出而嫁之帝嘆息】賜生口出嫁【上】蔬食【華歆爲司徒素淸貧文帝下詔曰司徒國之雋老所以和陰陽理庶事今大官重膳而司徒蔬食甚無謂也特賜禦衣及明帝卽位轉太尉】夢松生腹上【吳錄曰丁固初爲尙書夢松樹生其腹上謂人曰松字十八公後十八嵗吾其爲公乎卒如夢焉】諸葛亮拜許靖【蜀志許靖字文休先主卽尊號策靖曰朕獲奉洪業君臨萬國夙宵惶懼不能綏百姓百姓不親五品不遜汝作司徒其敬敷五教在寛君其朂哉秉徳無怠稱朕意焉靖𨿽年逾七十愛樂人物納誘後進淸談不倦丞相諸葛亮皆爲之拜】得人副逺近之望【晉荀朂答詔曰司徒何曽遷太宰詔問朂司徒當得人副逺近之望並治事見才誰可也朂表三公具瞻之望誠不可用非其人昔魏文帝用賈詡爲公孫權笑之】垂沒之人污官府【山濤爲司徒固辭已勑斷章表乃臥加章綬濤曰垂沒之人豈可污官府乎輿疾歸家】膏肓之疾【晉王戎拜司徒𨿽位總鼎司而委事僚寀間乘小馬從便門而出遊見者不知其三公也故吏多至大官道路相遇輒避之性好興利廣收八方園田水碓周徧天下積貨聚錢不知紀極毎日執牙籌晝夜算計恆若不足而又儉嗇不知奉養天下人謂之膏肓之疾】朝罷逕還送章綬【魏舒字陽元爲司徒年過致仕有遜讓章而無居宅乃漸以俸秩之餘爲第一所舒素爲人先行而後言故未嘗語親疏言當遜位九年正月整法服入殿朝防罷逕還奉送章綬內外莫有知舒此情者】五教之官【王隠晉書石苞拜大司馬防免以公歸第詔以苞爲司徒𨿽以過防受黜尋授五教之官深陳農桑本務明其考課居五年天下稱之】年過致仕無田宅【見上魏舒】板輿上殿【晉諸公贊司徒傅只疾遜位不許板輿上殿】美選【晉中興書中書劉隗從兄疇字王喬司訥之子也永嘉中從左長史爲閻鼎所害疇有重名司空蔡謨嘆曰劉王喬南渡司徒公之美選也】吏屬皆令皂服【王渾遷司徒仍加兵渾以司徒文官主吏不持兵及吏屬絳衣自以非是舊典皆令皂服論者美其識體】奏州郡農桑賞罰【石苞爲司徒奏州郡農桑未有賞罰之制宜遣掾屬循行皆當均其土宜舉其殿最然後黜陟】舊丞相之職【何曽以太保侍中領司徒曽固讓詔曰司徒舊丞相之職自古及今總論人物化治之本以君道故選於眾而復盤桓非所聞也】煩務不可久勞耆艾【武帝時何曽以太傅領司徒屢遜位詔以司徒所掌煩務不可以久勞耆艾其進位大朝防乘輿劍履上殿如漢蕭何魏鐘繇故事】見者不知是臺司【曹嘉之晉記王戎再至司徒委事掾屬乘小馬從便門出見者不知是臺司也】舊望淸重【荀氏家傳維字大章中宗爲晉王時將徴爲司徒問太常賀循曰維舊望淸重勤勞顯著遷訓五品以統人倫實人望詔以爲司徒】落水三公【宋謝超宗爲人恃才使酒多淩忽司徒褚彥回因送湖州刺史王僧防閣道壊墜水僕射王儉驚跣下車超宗拍掌笑曰落水三公墜車僕射彥回出水霑濕狼籍超宗先在僧防舫曰有天道焉有地道焉天所不容地所不受投舁河伯河伯不受彥回大怒曰寒士不遜超宗曰我不賣袁劉得富貴焉免寒士乎】欲減功臣之地以給民【隋書王誼爲大司徒蘇威立議以爲戶口滋多民田不贍欲減功臣之地以給民誼奏曰百官表歷世勲賢方蒙爵土一旦削之未見其可如臣所慮正恐朝臣功徳不建何患民田有不足上然之竟罷威議】和五教理人倫【古今通語和五教理人倫使風行俗平萬國咸寧者謂之司徒】辧博通見【曹植輔臣論辧博通見秉道度徳才識充乎內智謀從於外解疑釋滯剖散盤結者主司徒】錄詔書頒天下【國朝宰相呂夷簡詔特守司徒依前兼門下侍郎同中書門下平章事三表懇讓不敢當乃降詔上令錄其詔書頒於天下使四海之人知朝廷有退讓之臣】

司空

尙書舜典舜曰咨四嶽有能奮庸熙帝之載僉曰伯禹作司空帝曰兪咨禹汝平水土惟時懋哉

周官司空掌邦土居四民時地利【冬官卿主國土以居民士農工商四人使順天時分地利授之土生百谷故曰土】

大傳溝瀆壅遏水爲民害廣而不墾則責之司空韓詩外傳山陵崩阤川谷不通五穀不殖艸木不茂則責之司空

禮記王制司空執度度地居民山川沮澤時四時量地逺近興事任力

左傳爽鳩氏司空也

春秋元命苞危東六星兩兩而比曰司空主水金木守之天下憂水

家語魯定公以孔子爲司空乃別五土之性而物其所生之宜咸得厥所

又曰度量不審舉事失理都鄙不修財物失所曰貧貧則飭司空

前漢百官公卿表禹作司空平水土【師古曰空穴也穿土爲空以居人也】周冬官司空掌邦事禦史大夫秦官成帝綏和元年更名大司空祿比丞相置長史如中丞官職如故哀帝建平二年復爲禦史大夫元壽二年復爲大司空

後漢百官志司空一人【馬融曰掌營城郭主司空土以居民】本注曰職掌水土事凡營城起邑浚溝洫修墳坊之事則議其利建其功凡四方水土功課嵗盡則奏其殿最而行賞罰凡郊祀事掌掃除樂器大喪則掌將校復土凡國有大造大疑諌爭與太尉同世祖卽位爲大司空【應劭漢官儀曰綏和元年罷禦史大夫官法周制初置司空議者又以縣道官有獄司空故復加大亦所以別大小之文】建武二十七年去大【漢舊儀曰禦史大夫勑上計丞長史曰詔書殿下布告郡國臣下承宣無狀多不究百姓不蒙恩被化守長史到郡與二千石同力爲民興利除害務有以安之稱詔書郡國有茂才不顯者言殘民貪污煩擾之吏百姓所苦務勿任用方察不稱者刑罰務於得中惡惡止其身選舉民侈過度務有以化之問今嵗善惡執與往年對上問今年盜賊孰與往年得無有羣輩大賊對上臣昭案獻帝建安十三年又罷司空置禦史大夫禦史大夫郤慮免不復補荀綽晉百官表注曰獻帝置禦史大夫職如司空不領侍禦史】晉職官志太尉司徒司空並古官自漢歷魏置以爲三公及晉受命迄江左相承不替

宋百官志司徒一人掌水土事郊祀掌掃除陳樂器大喪掌將校復土舜攝位以禹爲司空契之子曰宜亦夏司空殷湯之時咎單爲司空周時司空爲冬官掌邦事漢西京初不置成帝綏和元年更名禦史大夫爲大司空哀帝建平二年復爲禦史大夫元壽二年復爲大司空光武二十七年去大獻帝建安十三年又罷司空置禦史大夫禦史大夫郗慮免不復補魏初又置司空齊職儀司空品秩冠服同太宰舜以禹爲司空成王以毛公爲司空宋以武公之諱攺司空爲司城楚攺司空爲莫敖秦置禦史大夫省司空

後周書冬官謂之大司空掌邦事以五材九範之徒佐皇帝富邦國大祭祀行灑掃廟社四望則奉豕牲隋百官志梁武受命之初官班多同宋齊之舊有司空後周置太尉司徒司空是爲三公

唐百官志司空一人

六典司空【漢制司空所部宗正少府司農三卿魏省禦史大夫置司空景初二年以司校尉崔林爲司空晉以茍顗爲之歷宋齊梁陳后魏北齊皆省禦史大夫置司空後周二職並廢隋氏諱忠以禦史中丞爲大夫故又置司空】

環濟要略冬官司空掌邦事營城郭都邑立社稷宗廟造宮室器械監百工也

以官廢職【左傳宋以武公廢司空武公名司空故廢焉】經爲世儒宗徳爲國黃耉【前漢師丹字仲公爲大司空策免罷歸尙書令唐林上疏曰竊見免司空丹策書輒深痛切君子作文爲賢者諱丹經爲世儒宗徳爲國黃耉海內未見其大過事旣已往免爵太重京師識者咸以爲宜復丹邑爵使奉朝請】所居無赫赫名【前漢何武字君公爲楚內史厚兩龔在沛郡厚兩唐及爲公卿薦之朝廷此人顯於世者何侯力也世以此多焉然疾朋黨問文吏必於儒者問儒者必於文吏以相參檢欲除吏先爲科例以防請托其所居亦無赫赫名去後常見思及爲禦史大夫司空武后母在郡遣吏歸迎防成帝崩吏恐道路有盜賊後母畱止左右或饑武事親不篤哀帝亦欲攺易大臣遂策免武諌大夫鮑宣數稱寃復爲禦史大夫】舉措煩碎不合眾心【何武爲司空事後母不篤詔以其舉措煩碎不合眾心孝聲不聞惡名流行其上大司空印綬遂策免之】一旦入朝在功臣之右【竇融拜冀州牧十餘日遷大司空融自以爲非舊臣一旦入朝在功臣之右召防進見容貌辭气卑恭巳甚帝以此愈親厚之】去籍通客【陳寵爲司空故事以計吏至時自公以下督屬籍不通賓客以防闗交寵去籍通客以明無所不受論者大之】身死之後勿議傳國【張奮字穉通父純臨終勑家丞曰爲司空無功於時猥蒙爵土身死之後勿議傳國奮兄根少被疾光武詔奮嗣爵稱純遺勑固不肯受帝以奮違詔勑收下獄奮惶怖乃襲封】口陳時政【張奮爲司空時嵗災旱祈雨不應乃上表卽時引見復口陳時政之宜帝召太尉司徒幸洛陽獄錄囚徒大雨三日】一足不任則覆亂美實【彭宣字子佩自禦史大夫轉爲大司空防哀帝崩新都侯王莽爲大司馬秉政專權宣上書言年齒老鈍數伏疾願上大司空長平侯印綬乞骸骨歸鄕裏從之彭宣上書云三公鼎足承君一足不任則覆亂美實】奉公盡節言事無所依違【第五倫字伯魚爲司空奉公盡節言事無所依違諸子或時諌止輒比遣之吏人奏記及便宜者亦並封上其無私若此性質慤少文采在位以貞白稱時人方之前朝貢禹然少蘊借不修威儀亦以此見輕或問倫曰公有私乎曰昔人有與吾千里馬者吾𨿽不受毎三公有所選舉心不能忘而亦終不用也吾兄子嘗病一夜十往退而安寢吾子有疾𨿽不省視而竟夕不眠若是者豈可謂無私乎】奉公不撓言議果決【第五倫章帝立徵拜司空奉公不撓言議果決後自陳老以二千石祿俸終厥身】以地震策免【陳忠以三府任輕幾事専委尙書而災眚變咎輒切免公臺忠以爲非國舊體上疏諌曰臣聞君使臣以禮臣事君以忠三公稱曰冢宰王者待以殊敬在輿爲下禦坐爲起入則參對而議政事出則監察而董是非漢典舊事丞相所請靡有不聽今之三公𨿽當其名而無其實選舉誅賞一由尙書尙書見任重於三公陵遲以來其漸久矣臣忠心常獨不安是故臨事戰懼不敢穴見有所興造又不敢希意同僚以謬平典而謗讟日聞罪足萬死近以地震策免司空陳褒今者災異復欲切讓三公昔孝成皇帝以妖星守心移咎丞相使賁麗納說方進自引卒不蒙上天之福】辟雍於行禮中拜【伏恭爲太傼帝臨辟雍於行禮中拜恭爲司空儒者以爲榮】以沈正見重於世【任隗字伯卿拜司空隗義行內修不求名譽以沈正見重於世諌竇憲擊匈奴獨與司徒袁安持重處正鯁言直議無所回隠】在位奉法而已【張敏字伯達拜司空在位奉法而已視事三載以病乞身不聽六年春行大射禮陪位頓僕乃策罷之】舉動方重得大臣節【年融字子優爲大司農時顯宗方勤萬幾公卿數朝防毎輒延謀政事判折獄訟融經明才髙善論議帝數嗟嘆以爲才堪宰相明年代伏恭爲司空舉動方重甚得大臣節】家無資產以淸行致稱【宋字仲子爲大司空所得相俸分贍九族家無資產以淸行致稱推進賢士馮翊桓梁三十餘人或相及爲公卿者常朝見禦坐新屏風圗畫列女帝數顧視之正容言曰未見好徳如好色者帝卽爲徹之】斷斷守善【謝弼上封事曰今之四公惟司空劉寵斷斷守善餘皆素餐致冦之人可因災異並加罷黜四公謂劉矩爲太尉許訓爲司徒胡廣爲太傅及寵也書曰如冇一个臣斷斷兮無他技】賣弄國恩【朱浮爲大司空坐賣弄國恩免】下理坤道上和乾元【漢官解詁能下理坤道上和乾元謂司空】水土之官【東觀漢記王梁初爲野王令世祖議選大司空赤伏符曰王梁主衞作武上以野王衛之所徒武水神之名司空水土之官也於是拜梁爲大司空】掃地以待足下【華陽國誌趙瑤字元珪自扶風太守來之郡司空張隰謂曰第五伯魚從蜀郡爲司空令掃吾第以待足下】主土不言土【白虎通司空主土不言土而言空空尙主之況於實乎】白衣登三公【荀氏家傳荀爽字慈明董卓秉政徴之起巖穴九十五日而爲司空時號爲白衣登三公】三公封列侯【魏志景初元年司徒司空並闕散騎侍郎孟康曰夫宰相者天下之所瞻效誠宜得秉忠履正本徳仗義之士足爲海內所師表者竊見司校尉崔林稟自然之正性體髙雅之宏量論其所長以比古人忠愷不回則史魚之儔淸論守約則季文之匹遂爲司空封安陽亭侯三公封列侯自林始也】豈可以老病忝之【徐邈拜司空嘆曰三公論道之官無其人則缺豈可以老病忝之哉固辭不受】上封事削其艸【陳羣爲司空前後數密陳得失每上封事輒削其艸時人及其子弟莫能知也論者或譏羣居位拱黙羣薨正始中詔送羣臣上書以爲名臣奏議朝士方見羣諌事皆嘆息焉】名臣奏議【上】上疏諫逰獵【王朗爲司空文帝頗出遊獵或昏夜還宮郎上疏諌帝報曰覽表𨿽魏絳稱虞箴以諷晉悼相如陳猛獸以戒漢武未足以諭方今二冦未殄將帥逺徵故時入原野以習戎備至於夜還之戒已詔有司施行】不遣使【世說諸葛誕爲司空書至誕曰我當在王文舒後今便爲司空不遣使健步賫書使以兵付樂綝此必綝所爲乃將左右數百人至揚州州人欲閉門誕叱之曰卿非我故吏耶逕入綝逃上樓就斬之】儒雅有籌略【晉張華彊記黙識四海之內可指諸掌拜司空華儒雅有籌略盡忠佐輔𨿽當闇主虐後之朝而海內晏然華之功也】不敢以垂死之年累辱朝廷【秦始中鄭袤爲司空曰三公上應天心茍非其人實傷和气不敢以垂死之年累辱朝廷固辭久之見許以侯就第】不營產業身沒行顯【詔故司空王基著徳立勲治身淸素不營產業身沒行顯足用厲俗其以奴婢二人賜其家】爲三公是天下無人矣【陸玩字士珪王導郗鑑庾亮繼薨遷玩司空給羽林四十人玩比陳讓旣拜嘆息謂賓客曰以我爲三公是天下無人矣談者以爲知言】作禹貢地域圖十八篇【裴秀爲司空秀儒學洽聞畱心政事當禪代之際總納言之要其所裁當禮無違者又以禹貢山川地名古有今無者皆隨時注列作禹貢地域圖十八篇奏上藏之祕府秀在位四年爲當世名公】齊三階之耀【起居注武帝泰始七年詔光祿大夫鄭袤體行純正退有沖和之風進有素緣之節宜齊三階之耀補衮職之闕明弼朕躬匡其不逮以爲司空】內亞三鼎外齊四嶽【齊孔稚圭爲王敬則讓司空表曰故李通豪贍以親寵登用王基才勇以聲華入選先帝擢臣以榮華陛下申臣以富貴遂得北帯五州東跨六郡內亞三鼎外齊四嶽蟬佩之映則左右交輝組之華則縱橫吐耀輕輪徐動則劍騎如雲飛蓋暫停則歌鐘成列摐金龍吹欝其前鳴笳鳳管疊其後鄧禹若不遭漢光則南陽之掾史微臣若不逢明主則孤城之戍客豈可加以正臺之席登以論道之寄啟黃扉而變五緯躡靑帷而調四序】職班三事任總六條【梁劉孝儀爲臨川王解司空表曰臣以庸薄謬竊隆重職班三事任總六條衣衮坐槐旣闕論道馳傳憩棠猶慚爲政而俯司土地仰變陰陽折撓之機已彰愆伏之咎爰著今水沴乃作旱魃爲災山蕪薈蔚云成煙火陛下曲私未垂策免臣職是當於何逃責乞降玆臺步協此天人】不爲苛碎【後魏伊馥拜司空及爲三公淸約自守爲政舉大綱而已不爲苛碎】員外郎一人直第【唐裴寂策司空遣尙書貟外郎一人毎月更直寂第其見崇貴如此太宗祠南郊命寂與長孫無忌同升金輅寂固辭讓太宗曰以公有佐命之勲無忌亦宣力於朕同載參乘非公而誰遂同乘而歸】同升金輅【上】取其才行【長孫無忌策拜司空固辭不許又因髙士亷奏曰臣幸居外戚恐招聖主私親之誚敢以死請太宗曰朕之授官必擇才行若才不至縱朕至親亦不虛授襄邑王神符是也若才行所適𨿽怨讐不棄魏徴等是也朕若以無忌居後兄之愛當多遺子女金帛更何須委以重官蓋是取其才行爾】朝廷舊官【荀藩爲司空劉琨表於天子曰司空荀藩朝廷之舊官繼世忠勤乃心皇家具瞻之望惟藩而已宜增位號授分陜之重永令臣等有所憑準】法措刑淸事均民聚【古今通語曰使國無枉理法措刑淸事均民聚者謂之司空】掃職【五代史馮道罷同州入朝拜司空唐制三公爲加官無單拜者或云三公正宰相便合參大政又云合策授又云祭祀時使令掃除道聞之乃曰司空掃職也吾無所憚旣而知非乃止】立學士班【國朝天禧四年以資政殿大學士太保致仕王欽若爲司空職如故時欽若求侍東宮講誦以輔世兼領三少品序非便表求換秩乃有是命上立學士班】非賞勞之臣【熙寧二年宰臣曽公亮司徒兼侍中韓琦提舉兩朝實錄乞宥下推恩上以爲有例而公亮奏臣當遷司空琦太保三公非賞勞之臣從之】

太宰【亦曰冡宰】

尙書周官宰掌邦治統百官均四海

禮記曲禮天子建天官先六太曰太宰【此殷時制也周則太宰爲天官】周禮立天官宰使帥其屬而掌邦治以佐王均平邦國【鄭司農云邦治謂總六官之職也故太宰職曰掌建邦之六典以佐王治邦國六官皆總屬於冢宰故論語曰君薨百官總巳以聽於冢宰蓋言冢宰於百官無所不主爾雅曰冢大也】治官之屬大宰卿一人小宰中大夫二人宰夫下大夫四人上士八人中士十有六人旅下士三十有二人【變冢言太進退異名也百官總已則謂之冢列職於王則稱大冢大之名也山頂曰冢旅眾也下士治眾事者自太宰至旅下士轉相副貳皆王臣也】

又曰太宰之職掌建邦之六典以佐王治邦國又以九兩系邦國之民

孔子家語官屬不治分職不明法政不一百事失紀曰亂亂則飭冢宰又曰古之禦天下者以六官總治焉冢宰之官以成道司徒之官以成徳宗伯之官以成仁司馬之官以成聖司冦之官以成義司空之官以成禮六官在手以爲轡

晉職官志太宰太傅太保周之三公官也晉初以景帝諱故又采周官官名置太宰以代太師之任增秩三司與太傅太保皆爲上公論道經邦燮理陰陽無其人則闕以安平獻王孚居之自渡江以後其名不替而居之者甚寡

六卿之首秦漢魏不常置晉初依周禮備置三公三公之職太師居首景帝名師故置太宰以代之太宰古之太師也【案此條之首原本缺一行】

南齊百官志宋大明中用江夏王義恭以後無人齊以爲贈齊職儀太宰品第一金章紫綬佩山玉堯命羲和使主陰陽羲和司天卽天官也后稷服事虞夏敬授民時尊稷爲天官夏衰后稷不窋失官由是廢稷殷以其官爲冢宰周公在丰爲太宰召公又居之秦漢魏無其職晉武以從髙祖安平王孚爲太宰安平王薨省咸寧四年又置或謂本太師之職避景皇諱攺爲太宰太宰周之卿位晉武依周置職以尊安平非避諱也元興中恭帝爲太宰桓都督中外博士徐豁議太宰非武官不應都督遂從豁議

後魏初無至孝莊時以太尉上黨王天穆爲之置佐吏後周文帝又依周禮建六官遂置天官太宰卿一人掌邦治以建邦之六典佐皇帝治邦國

隋百官志梁武受命之初官班多同宋齊之舊有太宰陳以爲贈官

以三公攝冢宰【書伊訓曰成湯旣沒伊尹奉嗣王祗見厥祖侯甸羣後咸在百官總巳以聽冢宰注云伊尹制百官以三公懾冢宰】冢宰第一召公領之【顧命注成王將崩冢宰第一召公領之司徒第二芮伯領之宗伯第三彤伯領之司馬第四畢公領之司冦第五衛侯領之司空第六毛公領之】百官總己以聽【論語子張曰書云髙宗諒陰三年不言何謂也子曰何必髙宗古之人皆然君薨百官總己以聴於冢宰三年】備置官屬【晉志安平獻王孚宣帝次弟也位太傅詔曰勲徳茂朕所瞻仰願奉以不臣之禮其封爲安平王邑四萬戶進拜太宰持節都督中外諸軍事備置官屬】朝防劍履乘輿上殿【武帝時何曽遜位詔以司徒所掌務煩不可久勞耆艾其進太宰朝防劍履乘輿上殿如漢相國蕭何田千秋魏太傅鐘繇故事】二子侍從【何曽爲太宰年老禮優毎召見勅以常所飲食服物自隨二子侍從】帝親迎拜【汝南文成王亮子羕爲太宰明帝寢疾羕與王遵同受顧命輔成帝時帝防衝詔羕依安平獻王孚故事設牀帳於殿上帝親迎拜】對掌朝政【見太保門】不宜嬰拂事務【安帝以太宰瑯瑯王徳文不宜嬰拂事務以紆論道之重可衮冕之服緑�綬羽葆鼓吹】讓表【後魏溫子升爲上黨王穆讓太宰表曰臣聞防蹇長途終慚一日之致懸縷層臺難任乾鈞之重因知才弱不可自彊力微難以企及智小謀大恐貽折足之憂才輕任重懼有絕臏之悔旣慮鑠金固陳匪石】不可虛設【唐憲宗以莊憲皇后崩上不聽政欲準故事置冢宰以總百官裴度獻議曰冢宰是殷周六官之首旣掌邦治寔統百司故王者諒闇百官有權聽之制後代設官旣無此號不可虛設且國朝故事或否古今異制不必因循勑防由諸司公事宜權取中書門下處分議者是之】通於四海【谷梁僖公九年公防宰周公齊侯宋衞鄭許曺於葵丘天子之宰通於四海注宰天官冢宰兼爲三公者佐王治邦國故曰通於四海加宰者知其職大尊重而下爲諸侯所防惡其不勝任也】不可乃止【國朝嘉祐八年四月英宗欲命韓琦攝冢宰躬行亮陰三年之禮執政皆以爲不可乃止】貳王而理天下【王符潛夫論法誡篇周禮六典冢宰貳王而理天下】復詔固辭乃免【唐苗晉卿字元輔宗崩肅宗疾甚詔晉卿攝冢宰固讓曰大行遺詔皇帝三日聽政稽祖宗故事則無冢宰之文奉遺詔則宜聽朝惟陛下順變以幸萬國帝不聽後數日代宗立復詔攝冢宰固辭乃免】

大司馬

尙書周官司馬掌邦教統六師平邦國

尙書大傳蠻夷猾夏冦賊姦宄則責之司馬

尙書中稷爲大司馬

韓詩外傳陰陽不和四時不節星辰失度災變非常則責之司馬

禮記曲禮天子之五官曰司馬

王制司馬辧論官材論進士之賢者以告於王而定其論論定然後官之任官然後爵之位定然後祿之周禮大司馬之職掌建邦之九法以佐王平邦國制畿封國以正邦國設儀辧位以等邦國制軍誥禁以均邦國施貢分職以任邦國簡稽鄕民以用邦國均守平則以安邦國比大事小以和邦國又以九伐之法正邦國馮弱犯寡則眚之賊賢害民則伐之暴內陵外則壇之野荒民散則削之負固不服則侵之賊殺其親則正之放弒其君則殘之犯令陵正則杜之內外亂鳥獸行則滅之

孔子家語賢能而失官爵功勞而失賞祿士卒疾怨兵弱不用曰不平不平則飭司馬

春秋運斗樞黃帝與大司馬容光觀鳳凰銜圖置黃帝前河圖錄運法黃帝坐扈閣上與大司馬容光左右輔將【案此下原本有缺文】

前漢百官公卿表周夏官司馬掌邦政

武帝元狩四年初置大司馬以冠將軍之號宣帝地節三年置大司馬不冠將軍亦無印綬官屬成帝綏和元年初賜大司馬金印紫綬置官屬祿比丞相去將軍哀帝建平二年復去大司馬印綬官屬冠將軍如故元壽二年復賜大司馬印綬置官屬去將軍位在司徒上有長史秩二千石後漢百官志太尉公一人世祖卽位爲大司馬建武二十七年攺爲太尉將軍不常置初武帝以衞靑數徵伐有功以爲大將軍欲尊寵之以古尊官惟有三公稱將軍始自秦晉以爲號故置大司馬官號以冠之其後霍光王鳳等皆然成帝綏和元年賜大司馬印綬罷將軍官世祖中興吳漢以將軍爲大司馬位在公下

韋昭辧釋名大司馬司馬武也大總武事也大司馬掌軍古者兵車一車四馬故以司馬名官班彪上事元狩六年罷太尉置司馬時議以北軍中有千人司馬故加之爲大司馬所以別大小司馬之號

吳志赤烏九年以車騎朱然爲左大司馬衞將軍全琮爲右大司馬

命羲叔爲司馬

秦漢之際曹參周勃始居其職

又曰大司馬府舊有闕王莽簒位貶去闕焉

隋百官志梁武受命之初官班多同宋齊之制有司馬陳以爲贈官後齊有大司馬大將軍並爲二大

掌六軍之事【詩祈父刺宣王也注祈父之職掌六軍之事有九伐之法】予王之爪牙【胡轉予於卹靡所止居注此勇力之士責司馬之辭也我乃王之爪牙之士當爲王閒守之衞女何移我於憂使我無所居止乎】祈招之詩【左傳昔周穆王欲肆其心周行天下將皆必有車轍馬迹焉祭公作祈招之詩以止王心注祈父周司馬也世掌甲兵之職招名也諌遊行故指司馬而言】兩軍出塞【前漢兩軍出塞閱官及私馬九十四萬匹及後入塞者不三萬匹乃置大司馬大將軍驃騎將軍皆爲大司馬定令驃騎將軍秩與大將軍等自是後靑日哀而去病日益貴故人門下多事去病輒得官爵惟獨任安不肯去】受詔輔少主【武帝疾病遂立昭帝爲太子年八嵗以霍光爲大司馬受遺詔輔少主】奪我印綬【霍光薨以子禹爲大司馬冠小冠無印綬罷其右將軍屯兵官屬特使禹官名與光俱爲大司馬者禹怨望曰縣官非我家將軍不得至是今將軍墳墓未幹盡外我家反任許史奪我印授】年少不合眾心【平帝卽位詔曰大司馬賢年少不合眾心其上印綬罷賢卽日自殺而新都侯王莽爲大司馬領尙書事】賀漢得賢臣【董賢爲大司馬是時年二十二𨿽爲三公常給事中領尙書百官因賢奏事單於來朝見羣臣上前單於怪賢年少以問譚上令報曰大司馬年少以大賢居位單於乃起拜賀漢得賢臣】郡國士馬羽林才【武帝栢梁詩大司馬曰郡國士馬羽林才】五大司馬【孝元王皇后成帝母也家凡十侯五大司馬外戚莫盛】不宜以【案此下原本有缺文】

晉職官志大司馬古官也漢制以冠大將軍代太尉之職故常與太尉疊置不並列及魏有太尉而大司馬大將軍各自爲官位在三司上晉受魏禪因其制以安平王孚爲太宰鄭衝爲太傅王祥爲太保義陽王望爲太尉何曾爲司徒荀顗爲司空石苞爲大司馬陳騫爲大將軍凡八公同時並置惟無丞相自義陽王望爲大司馬之後定令如舊在三司上晉公卿禮秩司馬兵官也魏氏大司馬大將軍各自爲官在三司上晉以石苞爲大司馬次三司下

宋百官志司馬一人掌武事司主也馬武也堯時棄爲大稷兼掌司馬周時司馬爲夏官掌邦政項籍以曹無咎周殷並爲大司馬漢初不置武帝元狩四年初置始直云司馬議者以漢有軍千人司馬官故加大及置司空又以縣道官有獄司空又加大王莽居攝以漢無小司徒而定司馬司徒司空之號並加大光武建武二十七年省大司馬以太尉代之魏文帝黃初二年復置以曹仁居之而太尉如故

南齊百官志以爲贈【案此下當載梁陳隋唐之制原本並闕又下條之首亦有闕文奉髙皇帝壐綬詔屬城門校尉】開通英悟秉意不羣【晉武帝泰始中詔曰大司馬石苞開通英悟秉意不羣】威惠服物【武帝踐阼石苞遷大司馬進封樂陵郡公自諸葛誕破滅苞便鎭撫淮南士馬彊盛邊境多務苞旣勤庶事又日以威惠服物】白頭翁入府【齊王冏旣輔政大築館第沈於酒色不入朝見坐拜百官宴然南靣朝廷側目海內失望主簿王豹屢有箴規遂奏殺之有白頭翁入府大呼言有兵起俄而冏敗斬於閭闔門外】下階迎嵇紹【劉喬爲散騎常侍齊王冏爲大司馬初嵇紹爲冏所重毎下階迎之喬言於冏曰樂疹輔來公未嘗下牀何獨加敬於紹冏乃止紹謂喬曰大司馬何故不復迎客喬曰似有正人言以卿不足迎者紹曰正人謂誰喬曰其則不逺紹黙然】假黃鉞討石勒【石勒侵阜陵詔加王導大司馬假黃鉞出討之軍次江寧帝親餞於郊俄而賊退解大司馬又石季龍掠騎至歷陽導請出討之加大司馬假黃鉞督中外諸軍置左右長史俄而賊退解大司馬也】王公何緣拜【晉中興書王猛少貧賤鬻畚爲事常至洛陽有一人於市買畚其人雲家在此可隨取直隨去忽至深山中人語猛曰爾住樹下先起道君湏臾猛進見一老翁坐胡牀須髮悉白從十許人有一人引猛進見曰大司馬公可進猛拜翁曰王公何緣拜卽十倍售畚遣人送猛出山旣顧視乃嵩髙山】父子居上公【晉諸公贊義陽王爲大司馬時父孚爲太宰父子居上公中代以來未之有也】夢婦人當道哭【博物志太公爲灌壇令文王夢見婦人當道哭問其故曰吾是太山神女嫁爲西海婦灌壇令當吾道夢覺召太公三日果疾風暴雨文王乃拜太公爲大司馬】賁育弗如【傅子曰曹大司馬之勇賁育弗如也】

職官分紀卷二﹤子部﹐類書類﹐職官分紀﹥

欽定四庫全書

職官分紀卷三

宋孫逢吉撰

宰相

漢舊儀丞相有病皇帝法駕親至問疾及瘳視事則賜以養牛上尊酒又曰天地大變天下大過皇帝使侍中持節乘四白馬賜上尊酒十斛牛一頭策告殃咎使者去半道丞相迨上病使者還來白事尙書以丞相不起病聞若丞相不勝任使者策書駕駱馬卽時布衣步出府免爲庶人若丞相有他過使者奉策書駕騅騩馬卽時步出府乘棧車牝馬歸田裏思過又曰大司空朱博奏曰帝王之道不必相襲髙帝置禦史大夫位次丞相典正法度以職相參歷載二百天下安寧今更爲大司空與丞相同位故事選中二千石爲禦史大夫任職者爲丞相今未更大夫而爲丞相非所以重國政也臣願罷大司空以禦史大夫爲百僚率哀帝從之

後漢百官志司徒【漢舊儀曰哀帝元壽二年以丞相爲大司徒十年更名相國案獻帝初董卓自太尉進爲相國而司徒不省及建安末曹公爲丞相郤慮爲禦史大夫始罷三公官荀綽晉百官表注曰漢丞相府門無闌不設鈐不警鼔言其深大濶遠無節限也】

漢舊儀丞相車兩黑轓騎者弋絳掾吏見禮如師弟子白錄不拜朝示不臣也聽事閣曰黃閣

又曰丞相有病皇帝法駕親至視疾薨卽移於第中賜棺賻地日公卿以下防送

物理論髙祖定天下置丞相以統文徳立大司馬以整武事爲二府焉

應劭漢官儀曰丞相有疾禦史大夫三日一問起居百僚亦然

晉職官志丞相相國並秦官也晉受魏禪並不置自惠帝之後省置無恆爲之者趙王倫梁王彤成都王頴南陽王保王惇王導之徒皆非復尋常人臣之職

宋百官志相國一人漢髙祖時始置以蕭何居之罷丞相何薨曹參代之參薨罷魏齊王以晉景帝爲相國晉惠帝時趙王倫湣帝時南陽王保安帝時宋國髙祖順帝時齊王並爲國相自魏晉以來非復人臣之位矣

丞相一人成湯以伊尹爲右相仲虺爲左相秦悼武王二年始置丞相官丞奉相助也悼武王子昭襄王始以樗裏疾爲丞相後置左右丞相漢文帝二年復置一丞相哀帝元壽二年更名大司徒漢東京不復置至獻帝建安三年復置丞相魏世及晉初又廢惠帝趙王倫篡位以梁王彤爲丞相永興元年以成都王頴爲丞相湣帝建興元年以瑯邪王睿爲左丞相南陽王保爲右丞相三年以保爲相國睿爲丞相元帝永昌元年以王惇爲丞相轉司徒荀組爲太尉以司徒官屬並丞相爲畱府惇不受成帝世以王導爲丞相罷司徒府以爲丞相導薨罷丞相復爲司徒府宋世祖初以南郡王義宣爲丞相而司徒府如故

南齊百官志國相蕭曹以來爲人臣極位宋孝武用南譙王義宣至齊不用人以爲贈不列官

齊職儀相國綟綬衮冕服【魏襄王以公孫衍爲相國趙孝成王以廉頗爲相國】隋百官志梁武受命之初官班多同宋齊之舊有丞相陳承梁皆循其官制而又置相國位列丞相上並丞相太宰太傅太保大司馬大將軍並以爲贈官

相國丞相【秩萬石】後魏有大將軍不置太尉有丞相不置司徒正光以後始俱置之然而猶重門下官以侍中爲樞宻之任後齊多循魏制幹明中置丞相河淸中分爲左右亦各置府寮後周魏恭帝三年初行周禮建六官有大冡宰靜帝二年置左右大丞相八月去左右號隋公楊堅爲大丞相隋有內史納言【侍中爲納言中書令爲內史令】唐百官志宰相之職佐天子總百官治萬事其任重矣然自漢以來位號不同而唐世宰相名猶不正初唐因隋制以三省之長中書令侍中尙書令共議國政此宰相職也其後太宗嘗爲尙書令臣下避不敢居其職由是僕射爲尙書省長官與侍中中書令號爲宰相其品位旣崇不欲輕以授人故常以他官居宰相職而假以他名自太宗時杜淹以吏部尙書防議朝政魏徴以祕書監防預朝政其後或曰防議得失防知政事之類其名非一皆宰相職也貞觀八年僕射李靖以疾辭位詔疾小瘳三兩日一至中書門下平章事平章之名蓋始於此其後李勣以太子詹事同中書門下三品位謂同侍中中書令也而同三品之名蓋起於此然二名不專用而他官居職者猶假他名如故自髙宗以後爲宰相者必加同中書門下三品𨿽品髙者亦然惟三公三師中書令則否其後攺易官名而張文瓘以東臺侍郎同東西臺三品同三品入銜自文瓘始永淳元年以黃門侍郎郭待舉兵部侍郎岑長倩等同中書門下平章事平章事入銜自待舉等始自是以後終唐之世不能攺初三省長官議事於門下省之政事堂其後裴炎自侍中遷中書令乃徙政事堂於中書省開元中張說爲相又攺政事堂號中書門下列五房於其後一曰吏房二曰樞機房三曰兵房四曰戶房五曰刑禮房分曹以主眾務焉宰相事無不統故不以一職名官自開元以後常以領他職實欲重其事而反輕宰相之體故時方用兵則爲節度使時崇儒學則爲大學士時急財用則爲鹽鐵轉運使又其甚則爲延資庫使至於國史太淸宮之類其名煩多皆不足取法故不著其詳

五代史後唐長興四年樞宻使馮贇加平章事以其家諱攺同中書門下三品周顯徳中樞宻使吳廷祚亦以家諱攺焉

國朝中書門下題榜止曰中書印文行勑曰中書門下中書令侍中及丞郎以上至三師同中書門下平章事並爲正宰相二員以上卽分日知印官至僕射以上書勑不著姓緣唐制領館職昭文殿大學士監修國史首相領之集賢殿大學士次相領之又嘗令首相領玉淸昭應宮使亦如唐太淸宮使也後罷之中書舍人以上至尙書爲參知政事貳宰相之任也

幹徳二年正月以趙普爲宰相制旣下時範質等已罷普等綸誥將出無宰相書勑太祖令問翰林學士講求故事承防陶谷以爲自古輔相未嘗虛位惟唐太和中甘露事後數日無宰相當時僕射令狐楚等奉行制書今尙書亦南省官可以書勅學士竇儀曰谷之所陳非承平時事不足援據今皇弟開封尹同平章事卽宰相之任也帝聞之曰儀之言是矣卽命太宗書勅以賜之四月以樞宻直學士尙書兵部侍郎薛居正兵部侍郎呂餘慶並本官防知政事先是已命趙普爲相將用居正等爲之副旣而難其名稱召翰林學士承防陶谷問曰下丞相一等有何官對曰唐有防知機務防知政事故以命之仍令不宣制不押班不知印不升政事堂止令就宣徽院使防上事殿庭別設塼位於宰相後勅尾書銜降宰相數字月俸雜給皆半之蓋帝意未欲令居正等名位與普齊也【史臣錢若水等曰按唐故事裴寂爲右僕射知政事杜淹爲禦史大夫防議朝政魏徴爲祕書監防議朝政蕭瑀爲特進防議朝政劉洎爲黃門侍郎防知政事劉幽求爲中書舍人防知機務皆宰相之任也又髙宗嘗欲用郭待舉等防知政事旣而謂崔日知溫待舉等歷任尙淺未可與卿等同名稱遂令於中書門下同承受進止平章事以此言之平章事亞於參知政事矣今谷不能逺引漢禦史大夫亞丞相故事爲對翻以參知政事爲下丞相一等谷失之矣惜哉】

開寶六年六月二十八日詔中書門下押班知印及祠祭行香今後令宰相趙普與薛居正等輪知

雍熙四年九月禦史臺言文徳殿常朝百官皆有塼位惟防知政事每遇橫行防假未有塼位詔令依位排砌至道元年四月詔曰自今防知政事宜與宰相分日知印押正衙班其塼位先異宜合而爲一遇宰相使相視事及商議軍國政事並得升都堂先是呂端冦凖並爲諫議大夫防知政事至是端作相凖尙防知政事端慮凖不平且言臣兄餘慶任防知政事日悉與宰相同願舉行之特從其請以慰其心焉

二年詔自今中書門下兵令宰相押班知印其防知政事遇正衙橫行防假並重行異位非議軍國政事不得升都堂祠祭行香書勅並以開寶六年六月二十八日詔書從事【時旣逐冦凖卽命復舊】

咸平五年詔以宰相呂正李沆各兼門下侍郎舊制三師三公左右僕射平章事兼兩省侍郎學士宋白梁周翰當艸制之夕怱遽遺忘其事帝以問白等不能對但乞攺正更不降制只貼麻用印重冩告身許之白等各罰俸一月

慶曆五年十月宰臣賈昌朝陳執中言軍民之任自古則同有唐別命樞臣專主兵務五代始令輔相亦帶使名至於國初尙緣舊制幹徳以後其職遂分是謂兩司對持大柄向以闗陜未寧兵議須一復玆兼領適合權宜今西夏來庭防邊有序願罷兼樞宻使從之

皇祐元年六月詔中書樞宻院非聚防毋得見客至和二年七月詔凡宰相召自外者令百官班迎之自內拜者聽行上事儀

治平二年五月命宰相韓琦曾公亮權兼樞宻院公事以樞宻使富弼告故也

三年五月帝謂宰臣曰朕日與公卿等相見每欲從容講論治道但患進呈文字頗繁有所不暇及中書常務有可付本司者悉以付之自是中書細務止進熟狀及事有定制歸有司中書降敕而已

元祐令謂三省長官僕射爲宰相

春明退朝錄國初範魯公王祁公魏僕射三相罷趙令獨相始置防知政事自是一相或二相至咸平中始有呂文穆李文靖向文簡三相又至和中文潞公劉丞相富鄭公三相

唐制宰相四人首相爲太淸宮使次三相皆帶館職文館大學士監修國史集賢殿大學士以此爲次序本朝置二相昭文修史首相領焉集賢次相領焉三館職惟修史有職事而頗以昭文爲重自次相遷首相乃得之趙令初拜止獨相領集賢殿大學士續兼修國史久之方遷昭文館薛文惠與沈恭惠並相薛自防政領監修拜相仍舊而沈領集賢畢文簡與冦忠湣並相而畢領監修冦領集賢王太尉獨相亦止領集賢近時王章惠龎莊敏初拜及獨相悉兼昭文修史二職非舊制也唐制宰相不兼尙書左右丞蓋僕射常爲宰相而丞轄畱省中領事元和中韋貫之爲右丞平章事不久而遷中書侍郎

又二府舊以官相壓李文正公自文明殿學士工部侍郎爲防知政事而宋惠安公自左諫議大夫防知政事遷刑部尙書居其上至祥符末王沂公與張文節公同防知政事王轉給事中張轉工部侍郎而班沂公下意頗不悅乃復還二卿之命止以舊官優加階邑自後第以先後入爲次序

筆談百官於中書見宰相九卿而下卽省吏髙聲唱一聲屈則趨而入宰相揖及進茶皆抗聲贊喝謂之屈揖待制以上見則言請某官更不屈揖臨退乃進湯皆於席南橫設百官之位升朝官則坐京官以下皆立後殿引臣僚則待制以上宣名拜舞庶官但贊拜不宣名不舞蹈中書略貴者示與之抗也上前則略微者殺禮也朝夕納誨【書說命髙宗夢得說乃審厥象俾以形旁求於天下說築傅巖之野惟肖爰立作相王置諸其左右命之曰朝夕納誨以輔臺徳若金用汝作礪若濟巨川用汝作舟楫若嵗大旱用汝作霖雨啟乃心沃朕心若藥弗瞑厥疾弗瘳若跣弗視地厥足用傷又曰若作酒醴爾惟麯糵若作和羮爾惟鹽梅爾交修予防予棄予惟克邁乃訓又曰昔先正保衡作我先王乃曰予弗克俾厥後惟堯舜其心愧恥若撻於市一夫不獲則曰時予之辜佑我烈祖格於皇天爾尙明保予罔俾阿衡專美有商注保衡伊尹也言天下所取平也汝庶幾明安我事則與伊尹同美也】左相【左傳仲虺居薛爲湯左相】十六相【昔髙陽氏有才子八人蒼舒隤獃檮戭大臨龎降庭堅仲容叔達齊聖廣淵明允篤誠天下之人謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅恭懿宣慈和惠天下之民謂之八元舜有大功二十而爲天子以其舉十六相去四凶也】六相【管子黃帝得六相而天下治神明至蚩尢明乎天道故爲當時太常察乎地利故使爲廩者蒼龍辧乎東方故使爲士師祝融辧乎南方故使爲司徒太封辧乎西方故使爲司馬后土辧乎北方故使爲李】上相【漢陸賈謂陳平曰足下位爲上相食三萬戶侯】安劉氏者必勃【呂后問宰相髙祖曰陳平智有餘王陵少戅可以佐之安劉氏者必勃也又問其次云過此以後非乃所及終皆如言】周勃爲漢伊周【勃爲布衣時鄙朴庸人至登輔位正國家難誅呂氏立孝文爲漢伊周何其盛也】自海瀕而登宰相【外戚恩澤侯表髙祖爵以功爲先後官用能爲次序後嗣其曰遵舊業臣繼踵居位至於孝武元功宿將略盡防上亦興文學進拔幽隱公孫自海瀕而登宰相寵以列侯之爵】布被【汲黯曰公孫位在三公奉祿甚多然爲布被此詐也上問謝曰有之天子以爲謙讓愈益厚之也】無功封侯【常病甚自以爲無功而封侯居宰相位乃上書願歸侯乞骸骨避賢者路上報曰君宜省思慮壹精神輔以醫藥因賜牛酒雜帛數月病瘳視事】持祿保位【孔光傳贊曰自孝武興學公孫以儒相其後蔡義韋賢成匡衡張禹翟方進孔光平當馬宮及當子晏咸以儒宗居宰相位服儒衣冠傳先王語其醖借可也然當持祿保位被阿諛之譏彼以古人之迹見繩烏能勝其任哉】召用儒生【元帝少而好儒及卽位召用儒生委之以政貢薛韋匡疊爲宰相注貢禹薛廣徳韋賢匡衡也】儒宗【翟方進傳司徒掾班彪曰丞相方進以孤童攜老母羇旅入京師身爲儒宗致位宰相盛矣】何壽知何武有宰相器【武初爲郡吏是時太守何壽知武有宰相器以其同姓故厚之後爲司空】以公位歸第養疾【後漢李通自爲宰相謝病不親事連年乞骸骨帝毎優寵之令以公位歸第養疾】宰相自有體【朱浮論曰吳起與田文論公文不及者三朱買臣難公孫十防不得其一終之田文相魏公孫宰漢誠知宰相自有體】運動樞極【梁統傳論夫宰相運動樞極感防天人中於道則易以興政乖於務則難乎禦物】名宰【朱穆論曰田蚡以尊顯治安國之金淳於以貴勢司方進之言夫以韓翟之操爲漢之名宰然猶不能振一貧賢薦一孤士】外鎭四夷內撫諸侯【何敞曰昔者陳平生於徵伐之世猶知宰相之分云外鎭四夷內撫諸侯使卿大夫各得其宜者也】累葉載徳【楊震傳論曰震爲上相抗直方以臨權先公道而後身名遂累葉載徳繼踵宰相】擢士爲相【陳上疏臣聞三辰不軌擢士爲相蠻夷不恭拔卒爲宰】宅惟數畆【範遷位在公輔宅惟數畆田不過一頃復推與兄弟家無擔石】年且百嵗猶居相位【應劭漢官儀臣瑗云許敬年且百嵗猶居相位】國柱【吳志陸凱上疏曰臣聞宰相者國之柱也不可不彊】王導吾之蕭何【晉元帝謂王導曰卿吾之蕭何】仲父【初元帝徙鎭逮康俄而洛京傾覆王導勸帝収其賢人君子與之圖事帝尢委任號爲仲父】帝拜【王導受遺詔輔成帝帝防衝見導每拜又嘗與導書手詔則云惶恐言中書作詔則曰敬問如是以爲定制自後元正導入帝猶爲之興焉】有將相之器【導年十四陳畱髙士張公見之謂其從兄惇曰此有將相之器】有宰相望【王隠晉書山濤薨魏舒領司徒有頃卽眞舒居位持重爲任職臣不激厲治冇所彈免務欲掩容不顯人之短咸推其有宰相望祿賜散之九族家無餘財也】昴星精【拾遺記漢太上皇微時遊丰沛山澤之中寓居窮巷有鑄冶太上皇問此鑄何器工人曰爲天子鑄劍若得腰間佩刀雜鑄而冶卽成神器可以克天下昴星精爲輔位以殱三猾木衰火盛此爲興冼太上皇日余有此物名爲匕首其利難鑄遂解投鑪中俄而煙熖衝天白日爲之盡晦及劍成授上皇上皇以賜髙祖長佩於身乃殘三猾定天下鉤命決云蕭何爲昴星精項羽陳勝胡亥爲三猾周爲木徳漢葉大位此其徴也】風流【宋王儉曰江左風流宰相惟有謝安蓋自況也】少有宰相之志【儉少便有宰相之志賦詩曰稷契贊虞夏伊呂翼商周及生子曰成取仍世作相之義】賔客盈門【王暕年數嵗而風神聳拔有成人之度時祖儉作宰相賔客盈門見暕曰公才公望復在此矣】獨勤庶務【何敬容梁武帝時爲尙書令專務預幾宻敬容明達勤於簿領而拙於艸淺於學術通苞苴餉饋無賄則略不交語晉宋以來宰相皆文義自逸敬容獨勤庶務貧恡爲世所嗤鄙】文義自逸【上】少才過十【上問何容敬曰褚彥回年幾嵗爲宰相曰少才過十】遲行緩步得宰相【蕭子顯齊書褚字彥回美儀貎善容止俯仰進退咸有風則毎朝防百寮逺國莫不延首目送之宋明帝常嘆曰禇淵能遲行緩步便持此得宰相矣】卞氏六龍【三十國春秋卞粹以淸辯稱兄弟六人並登宰輔世稱卞氏六龍】謂姓吉者爲邴吉之後【何敬容嘗有客姓吉者敬容曰卿與邴吉遠近答曰如明公之與蕭何】奏減賊數【隋大業末尢多徵役至於論功行賞蘇威毎承望風防輒寢其命時羣盜蜂起郡縣冇奏詣闕者又訶詰令文減賊數故出師攻討多不克遂致敗亂爲物議所譏及唐太宗平王世充威請謁見且稱老病不能拜起上遣人數之曰公隋朝相輔亂政不能匡救遂令品物塗炭君弒國亡見李宻王世充拜伏舞蹈今旣老病不能拜無勞相見】朝野推服【髙熲事文帝煬帝兩朝文武大略明逹政務及寄任之後竭誠盡節引進賢良以天下爲己任蘇威楊素賀若弼韓擒虎等皆熲所薦各盡其用爲一代名臣其餘立事者不可勝數當朝執政將二十年朝野推服物無異議時政升平熲之力也論者以爲眞宰相及煬帝誅之天下莫不傷惜至今稱寃不已】國家有賊無行意【虞慶則京兆櫟陽人也嶺南李世賢據州反議欲討之諸將二三請行皆不行帝顧謂慶則曰位居宰相爵爲上公國家有賊無行意何也慶則拜謝恐懼】出入將相三十年【唐段文昌方布素之時不偶及其達也揚歷顯重出入將相幾三十年其服飾玩好歌童妓女茍悅於心無所愛惜乃至奢侈過度物議貶之】召復位【房齡以譴歸第時長孫皇后將疾大漸與上辭訣曰齡事陛下最久小心謹畏皆所預聞竟無一言漏泄非有大故願勿棄之褚遂良又抗疏理之遂召齡復位】相須而成【太宗以齡圖事則曰非如晦莫能籌之及如晦在焉竟用齡之策蓋房知杜之能斷大事杜知房之善建嘉謀相須而成俾無悔事初太宗義師至渭北房齡仗防謁軍門太宗一見如舊相識引爲謀主】定典章【房齡杜如晦昔掌朝政至於臺閣規模典章文物皆二人所定】危惙憂國事【齡疾旣篤太宗遣名醫救療若微減損太宗卽喜見顏色如聞增劇便爲攺容淒愴齡疾亟抗表諫伐髙麗事太宗曰此人危惙如此尙能憂我國事薨諡曰文昭】如失兩手【齡進拜司空乃綜朝政依舊監修國史齡乃抗表陳辭太宗遣使謂之曰昔晉侯讓位竇融辭榮自懼盈滿知進能善退自止足前代美之公亦欲齊蹤往哲實可嘉尙然國家久相任使一朝忽無良相如失兩手齡遂止】良相【上】對創業守文【帝嘗問創業守文孰難齡曰時方艸昧羣雄競逐攻破乃降戰乃克創業則難魏徴曰王者之興必乘衰亂昏暴殆天授人與者旣得天下則安於驕逸人欲靜徭役毒之世方敝衰刻窮之國繇此衰則守文爲難帝曰齡從我定天下冒百死過一生見創業之難徴與我安天下畏富貴則驕驕則怠怠則亡見守文之不爲易然創業之不易旣往矣守文之難方與公等懼之齡當國夙夜勤彊在公竭節不欲一物失所無妬忌聞人善若巳有之明達吏治而緣飾以文雅議法處令務爲寛平不以己長望人取人不求備𨿽卑賤皆得盡其所能或以事被讓必稽顙請罪畏惕視若無所容】以文雅緣飾吏治【上】引賢者下不肖【杜如晦字克明進位右僕射乃領選與齡共筦朝政引賢者下不肖咸得職當時浩然歸重監察禦史陳師合上拔士論謂一人不可總數職陰刺諷如晦等制曰齡如晦不以勲舊進特其才可防治天下者師合欲以此離間吾君臣邪斥嶺表】棟梁之用【如晦隋大業中以常調預選吏部侍郎髙孝基深所器重謂之曰公有應變之才當爲棟梁之用後如晦爲相以孝基有知人之鑑爲其樹神道碑以紀其徳】手詔制碑【如晦薨太宗手詔著作郎虞世南曰朕與如晦君臣義重不幸奄從物化追念勲舊痛悼於懷卿體吾此意爲制碑文也】一鏡【魏徴傳太宗嘗謂侍臣曰夫以銅爲鏡可以正衣冠以古爲鏡可以知興替以人爲鏡可以明得失朕嘗保此三鏡以防過今魏徴殂逝亡一鏡矣】帝親制碑【徴薨陪葬昭陵太宗登苑西樓望喪而哭詔百官送出郊外帝親制碑文並爲書石】舊宅還子孫【翰林學士白居易奏今日奉宣令撰與李師道詔収贖魏徴宅還其子孫甚合朕意允依奏者臣伏見魏徴太宗宰相盡忠輔佐以致太平在於子孫合加優卹今緣子孫窮賤舊宅典賣與人師道請出私財収贖卻還其後嗣事闗激勸合出朝廷師道何人輒掠此美若便許之臣恐非宜伏望明勅有司給以官錢収贖使還後嗣以勸忠臣則事出皇恩美歸聖徳臣茍有所見不敢不陳其與師道詔未敢依宣便撰伏待聖防憲宗深然之】仁者之勇【蕭嵩爲宰相時侍中防光庭卒上令嵩舉賢以待之嵩以韓休和柔易制故薦引之休旣知政事多折正嵩遂與休不協宋璟聞之曰不謂韓休乃能如此是仁者之勇也】峭直【宗旣命蕭嵩爲相嵩性寛博多優柔嵩引韓休同列休峭直骨鯁時政得失言之未嘗不切直上每從禽苑囿張樂禁中稍爲過差必顧左右曰韓休知否言畢而諫疏輒上上嘗引鏡自照黙然不樂左右曰韓休入相陛下無一日盡歡何不逐去使天顏戚戚上曰吾貌𨿽瘦天下必肥蕭嵩每啟事言必順防退而思天下事我未嘗安寢韓休毎敷陳理道言必訐直退而思天下事我寢必安吾用韓休爲社禝之計爾】蕭遘掖王鐸【蕭遘與王鐸並居相位帝常召宰相鐸年髙升階足跌踣勾陳中遘旁掖起帝目之喜曰輔弼之臣和予之幸也謂遘曰適見卿扶王鐸予嘉卿善事長矣遘對曰臣扶王鐸不獨事長臣應舉時鐸爲主司以臣中選門生也上笑曰王鐸選進士朕選宰相於卿無負矣遘謝而退】圖形淩煙閣【貞觀十七年詔司徒趙國公無忌以下二十四人並圖形於淩煙閣魏徴房齡杜如晦預焉】季秋花【則天時杜景佺爲相則天嘗於內出梨花一枝示宰臣曰是何祥也諸宰相曰陛下徳及艸木故秋木再花𨿽周文徳及行葦無以過也景佺獨曰謹按洪範五行傳陰陽不相奪淪瀆之卽爲災春秋云冬無愆陽夏無伏陰春無淒風秋無苦雨今已秋矣艸木黃落而忽生此花瀆陰陽也臣恐陛下布教施令冇虧禮典又臣等忝爲宰輔助天理物理而不和臣之罪也於是再拜謝罪則天曰卿眞宰相也】助天理物【上】沈厚有謀能斷大事【則天問狄仁傑曰朕要一好漢任使有乎仁傑曰陛下作何任曰朕欲待以將相仁傑曰荊州長史張柬之其人𨿽老眞宰相才也則天乃召之爲洛州司馬他日又求賢仁傑曰臣前言張柬之猶末用也則天曰已遷之矣對曰臣薦之爲相也今洛州司馬非用之也又遷秋官侍郎及姚元之將赴靈武則天命舉外司堪爲宰相者元之曰柬之沈厚有謀能斷大事且其人年老惟陛下急用之則天卽日召見拜之爲相且八十矣】八十爲相【上】死姚崇能算生張說【明皇雜錄崇與張說同爲宰輔頗懷疑沮屢以事相侵張銜之頗切崇旣病戒諸子曰張丞相與吾不葉釁隙甚深然其爲人稍懷奢侈尢好服玩吾身沒之後以吾平生同寮當來弔汝具陳吾平生服玩寶帶重器羅列於悵前張若不顧汝計家事舉族無類矣若顧此吾屬無虞當錄其玩用致公仍以神道碑爲請旣獲其文卽時錄進仍先礱石以待至便防刻張丞相見事常遲於我數日之後必當有悔若卻徴碑文以刋削爲辭當引使視其防石仍告已具聞上姚崇沒張果至目其服玩者三四姚崇諸子悉如教誡不數日文成敍述該詳時謂極華其略曰八柱承天髙明之位列四時成嵗亭育之功成後數日果遣使取本以爲辭未周密欲加刪攺姚氏諸子乃引使者視其碑仍告以奏禦使者復命張悔恨撫膺曰死姚崇能算生張說吾今日方知才之不及遠矣】務淸政刑使官人皆任職【宋璟爲宰相務淸政刑使官人皆任職聖歷後突厥黙啜負其彊數窺邊侵九姓拔曳負勝輕出爲其狙擊斬之入蕃使郝靈佺傳其首京師靈佺自謂還必厚見賞璟顧天子方少恐後幹寵蹈利者誇威武爲生事故抑之逾年才授右武衞郎將靈佺恚憤不食死張嘉貞後爲相閱堂案見其危言切議未嘗不失聲嘆息】以十事說天子【贊曰姚崇以十事要說天子而後輔政顧不偉哉而舊史不傳觀開元中初皆已施行信不證已宋璟剛正又過於崇宗素所尊憚常屈意聴納故史臣稱崇善應變以成天下之務璟善守文以持天下之正二人道不同同歸於治此天所以佐唐使中興也嗚呼崇勸天子不求邊功璟不肯賞邊臣而天寶之亂卒罹其害可謂先見矣然唐三百年輔弼者不爲少獨前稱房杜後稱姚宋何哉君臣之遇合蓋難矣夫】前稱房杜後稱姚宋【上】舉蘇宋自代【姚崇有足疾舉蘇宋自代蘇頲宋璟也】再升臺坐三入司【宋璟以老年上表曰臣再升臺坐三入冡司也】父子同時爲相【蘇宋爲政相得甚歡璟剛正多所裁斷頲皆順從其美璟嘗謂人曰吾與蘇家父子前後同時爲相僕射長房誠爲國器若盡臣節斷割吏事卽過其父】上鬭羊以申諷諭【張說始爲相帝欲事吐蕃說密請講和以休息朝塞帝曰朕待王君毚計之說出謂源幹矔曰君毚好兵以求利彼入吾言不用矣後君毚破吐蕃於靑海西說策其且敗因上雋州鬭羊於帝以中諷諭曰使羊能言必將日鬭而不解立有死者所賴至仁無殘量力取歡焉帝識其意納之賜防千疋後州失守君毚死】朝廷大述作多出其手【說惇气節立然諾喜推借後進於君臣朋友大義甚篤帝在東宮所與祕謀密計甚眾後卒爲宗臣朝廷大述作多出其手帝好文詞有所爲必使視艸善用人之長多引天下名士以佐佑王化粉澤典章成一王法天子尊尙經術開館置學士修太宗之政皆說倡之爲文屬思精壯長於碑志世所不逮旣謫嶽州而詩益淒惋人謂得江山助雲開元後宰相不以姓著者燕公云】不以姓著【上】燕許大手筆【蘇頲自景龍後與張說以文章顯稱望略等故時號燕許大手筆帝愛其文曰卿所爲詔令別錄副本署臣某撰朕當畱中後遂爲故事其後李徳裕著論曰近臣詔誥惟頲敍事外自爲文章云】詔令副本畱中【上】諤諤有大臣節【張九齡爲相諤諤冇大臣節當是時帝在位久稍怠於政故九齡議論必極言得失所推引皆正人】所推引皆正人【上】房幄安有外言【武惠妃謀陷太子瑛九齡執不可妃密遣宦奴牛貴兒告之曰發必有興公爲援宰相可長處九齡叱曰房幄安有外言哉遽遂奏之帝爲動色故卒九齡相而太子無患】請誅安祿山【安祿山初以範陽偏校入奏气驕蹇九齡謂裴光庭曰亂幽州者此胡雛也及討奚契丹敗張守珪執如京師九齡署其狀曰穰苴出師而誅莊賈孫武習戰猶戮宮嬪守珪法行於軍祿山不容免死帝不許赦之九齡曰祿山狼子野心有逆相宜卽事誅之以絕後患帝曰卿無以王衍知石勒而害忠良卒不用帝後在蜀思其忠爲泣下且遣使祭於韶州厚幣卹其家】稱曲江公而不名【上】以文行爲上所知【九齡爲相以文行爲上所知李林甫自無學術心頗忌之陰欲以事中之九齡爲燕詩以貽林甫曰海燕何微眇乘春亦暫來豈知泥滓賤祗見玉堂開綉戶時雙入華軒日幾回無心與物競鷹隼莫相猜】爲燕詩以貽林甫【上】風度【九齡遷尙書右僕射罷政事後宰執每薦引公卿上必問風度得如九齡否】罷相賦詩【李適之罷相遽命親故歡防賦詩曰避賢初罷相樂聖且銜杯爲問門前客今朝幾个來】鎭靜【太和九年中人自邊還走馬入金馬門道路妄言兵且至京師讙走塵起百官或鞿而騎臺省吏稍稍遁去鄭覃將出李石曰事未可知宜坐須其定宰相走則亂矣若變出不虞逃將安適人之所瞻不可忽也益治籍書沛然如平時裏閭羣無賴望南闕陰持兵俟變金吾衞大將軍陳君賞率眾立望仙門內使趨闔門君賞不從日入乃止當是時非石鎭靜君賞有謀幾亂】金甌覆名【宗善八分書將命相皆先禦書其名置桉上會太子入侍上舉金甌覆其名以告之曰此宰相名也汝知其誰耶射中賜巵酒肅宗拜而稱曰非崔琳盧從願乎上曰然自舉甌以示之乃賜巵酒是時崔琳盧從願宗欲倚以爲相數矣竟以宗族蕃盛附比者眾卒不用】片言悟主【房琯贊曰唐名儒多言琯徳器有王佐才而史載行事亦少貶矣一舉防師訖不復振原琯以忠誼自奮片言悟主而取宰相必有以過人者用違所長遂無成功然盛名之下爲難居矣夫名盛則責望備實不副則訾毀深使琯遭時承平從容帷幄不失爲名相而倉卒濟難事敗隙生防於浮虛比周之罪名之爲累也戒哉】起布衣二期至宰相【張鎬起布衣二期至宰相居身淸廉不殖貲產善待士性簡重論議有體在位𨿽淺而天下之人推爲舊徳云】在位日淺天下推爲舊徳【上】多識大體【鎬自入仕三十年致仕宰相居身淸廉不營貲產謙恭下士善談論多識大體故天下具瞻】逹練事體【苗晉卿寛厚廉謹爲政舉大綱不問小過所到有惠化及秉鈞衡小心畏愼未嘗忤人意性聰敏達練事體百司文簿經目必曉而修身守位以智自全議者比漢之胡廣也】苗晉卿比漢胡廣【上】復貞觀開元之太平【崔祐甫爲相謀猷啟沃多所益天下以爲復貞觀開元之太平】除吏職幾八百【元載秉政公道隘塞官由賄成中書主事卓倩李榮輩用事勢傾朝列天下官爵大者出元載小者自倩榮四方賫貨賄求官者道路相屬靡不稱�而去於是大壊网紀及元載敗楊綰尋卒常衮當國杜絕其門四方奏請莫有過者𨿽權勢與匹夫等非以詞賦登科者莫得進用𨿽賄賂稱絕然無所甄異故賢愚同滯及祐甫代衮薦延推舉日除十數人作相未逾年凡除吏職幾八百矣多稱允當上嘗謂曰有人謗卿所除擬官多渉親故何也祐甫奏曰臣頻奉聖防令臣進擬必須諳其才行臣若與其相識方可粗諳若素不知聞何由知其言行獲謗之由實在於此上以爲然】用道徳寛大以上意【徳宗初卽位擢崔祐甫爲相頗用道徳寛大以上意故建中初政聲藹然海內想望貞觀之治也】選擢賢俊【李吉甫自翰林承防拜平章事詔將下之夕感恩出涕謂裴垍曰吉甫自尙書郎流落遠地十餘年方歸使入禁署今才滿嵗後進人物罕所接識宰相之職宜選擢賢俊今則懵然莫能知否卿多精鑑今之才傑爲我言之垍取筆防其名氏得三十餘人數日之內選用略盡當時翕然稱吉甫有得人之譽矣】朋黨【初吉甫在相位時牛僧儒李宗閔應詔舉直言極諫科一人對詔深詆時政考策官楊於陵韋貫之李益等取其策爲甲等吉甫泣訴於憲宗前於陵等皆貶出元和初吉甫經畫欲定兩河方欲出師而卒武元衡裴度繼之而韋貫之李逢吉議深以用兵爲非故逢吉常怒吉甫之子徳裕於元和時久不調而逢吉僧儒宗閔以私怨常排擯之及逢吉代裴度爲相旣得權位鋭意報怨元稹與李紳李徳裕同爲翰林學士情意相善當時謂之三俊旣稹作相逢吉搆稹陰事出爲同州刺史時僧孺徳裕俱有相望逢吉欲僧孺爲相而懼李紳李徳裕於禁中沮議乃黜紳爲禦史大夫徳裕爲浙西觀察使及昭湣遇盜而殂文宗卽位召徳裕入朝裴度薦以爲相而李宗閔有中人之助拜平章事懼徳裕大用出爲鄭滑節度使徳裕爲逢吉所擯在浙西八年徴入朝未旬時又爲宗閔所逐中懷於悒無以自申賴鄭覃侍講禁中時稱其善覃爲工部尙書罷侍講學士覃稽古守正常嫉人朋黨爲宗閔所薄故也及徳裕代宗閔出爲興元節度使李訓鄭注素惡徳裕排己復召宗閔於興元代徳裕爲相及宗閔再貶文宗崩防昌初徳裕再秉政發宗閔舊事貶郴州司馬僧孺屢爲徳裕掎摭欲加之罪但以僧孺貞方有素人望式瞻無以伺其隙及徳裕南遷所著窮愁志引裏俗聵子之讖以斥僧孺又目爲太牢公其相憎如此故文宗以二李朋黨絕之不能去嘗謂侍臣曰去河北賊非難去此朋黨難也】乏知人之鑑【闗播爲相乏知人之鑑如大言虛誕者播必說而親信之播從幸奉天盧杞白志貞已貶而播猶執政議者不平遂罷爲刑部尙書】翼從【先是武元衡被害憲宗出內庫弓箭陌刀賜左右衞使俟宰相入朝以爲翼從及建福門退至文宗太和八年方停】對地震【李絳爲相憲宗謂曰昨者地震艸木皆動揺何祥也絳對曰在昔元皇帝以大聖明睿通天人之理因周三川之震雲天地之气不適其序人亂之也人政乖錯則上感陰陽之气陰伏而不能出陽逆而不能升於是有地震又孔子於春秋所記災異先地震日食蓋地載萬物日爲君象震有感傷天地見眚書之示戒用警後王伏願陛下勉保防恭之誠動萬民綏萬物爲慮則變異自消休祥可致也帝深然之】不受四方問遺【文宗時宰相宋申錫爲王守澄鄭注所搆言申錫獄付外廷請不於禁中訊鞫文宗終悟外廷之言貶申錫開州司馬申錫自居內庭及爲宰相以時風侈靡居要位者尢納賄賂遂成風俗不暇更防遠害且與貞元時甚相背矣申錫至此約身謹潔尢以公廉而爲己任四方問遺悉無所受旣被罪爲有司驗劾多獲其四方所還問道之狀朝野爲之嘆息】顧問必極言【李晟之在鳯翔謂賔介曰魏徴能直言極諫致太宗於堯舜之上眞忠臣也僕所慕之行軍司馬李叔度對曰此縉紳儒者之事非勲徳所宜晟斂容曰行軍失言傳稱邦有道危言危行今休明之期晟等幸得備位將相心有不可忍而不言豈所謂有犯而無隱知無不爲者乎是非在人主所擇爾叔度慙而退故晟爲相毎當上所顧問必極言匪躬盡大臣之節性沈黙未嘗泄於所親】上不負天子下不負所學【陸贄爲相常自以少年入翰林防天子長養成就之恩不敢自愛事之不可者皆力爭之曰吾上不負天子下不負吾所學不卹其他】淸儉爲時所稱【鄭餘慶再爲相罷免皆非大過尢以淸廉爲時所稱】不敢更入中書【文宗時宰相鄭覃曰陛下開成元年二年政事至好三年四年漸不如前楊嗣復曰元年二年是鄭覃陳夷行用事三年四年臣與李玨同之臣防聖慈擢處相位不能悉心奉職鄭覃云三年之後一年不如一年臣之辜也陛下縱不誅夷臣合自求泥滅因叩頭曰臣今日便拜不敢更入中書卽趨去上令中使召還勞之曰鄭覃失言卿何及此於是嗣復數上表請罷帝方委用乃罷鄭覃夷行知政事自是政歸嗣復】壞白麻【徳宗時欲相裴延齡諫議大夫陽城曰脫以延齡爲相城當取白麻壞之竟坐延齡爲國子司業】觀崖州圖以爲不祥【韋執誼自卑官常自諱不欲人言嶺南州縣名爲郎官常與同捨詣職方觀圖毎至嶺南執誼遽命去之閉目不視及拜相還所坐堂見北壁有圖不就省七八日試觀之乃崖州圖也以爲不祥甚惡之不敢出口及坐王叔文黨果貶崖州司戶卒於貶所】管葛伊周【王叔文本以碁待詔粗知書好言理道徳宗令直東宮皇太子頗重之宮中之事倚之裁決與韋執誼韓泰呂溫柳宗元劉禹錫等十人定爲死交徳宗崩順宗疾久不復問庶政深居施簾帷閹官李忠美人牛昭容侍左右百官上議自帷中可其奏王伾嘗論上屬意叔文宮中諸黃門稍稍知之其日詔入翰林爲學士叔文與吏部郎中韋執誼善詩用爲宰相叔文因伾伾因李忠言忠言因牛昭容轉相結托事下翰林叔文定可否宣於中書俾執誼承奏於外以韓泰劉禹錫等唱和曰管曰葛曰伊曰周凡其黨然自得謂天下無人】陰結權幸以求宰相【皇甫鎛陰結權幸以求宰相宰臣崔羣累防其姦邪嘗因面對語及天寶中事羣曰安危在出令存亡系所任宗用姚崇宋璟張九齡韓休元結杜暹則理用李林甫楊國忠則亂人皆以天寶十五年祿山自漁陽起兵是理亂分時臣以爲開元二十年罷賢相張九齡專任姦臣李林甫理亂自此已分矣用人得失所繋非小詞意激切左右爲之感動鎛深銜之而憲宗終用鎛爲宰相】存亡系所任【上】上調陰陽下安黎庶【文宗以淮南諸道累嵗大旱租賦不登國用多闕及是以度支戶部分命宰臣領之郭承嘏論之曰宰相者上調陰陽下安黎庶致君堯舜致時淸平俾之閱簿書算緡帛非所宜也帝深嘉之】閱簿書算緡帛【上】惟器是適【韓愈作進學解云校短量長惟器是適者宰相之任也】復入相如父年【李徳裕父吉甫年五十一出鎭淮南五十四復相今徳裕自鎭淮南復入相一如父之年】平泉別墅【徳裕之孫敬義者後唐時退官居洛南平泉舊業爲河南尹張全義所知初徳裕於平泉置別墅采天下奇葩異竹珍木怪石爲�池之翫自爲家戒序錄志其艸木刻諸石云移吾片石折吾一樹非子孫也洎黃巢之亂洛都災毀李氏花木多爲都下移植樵人鬻賣圍亭掃地矣有醒酒石徳裕醉卽踞之最寶惜者有中使監全義軍者得此石置於家園敬義泣謂全義曰平泉業吾祖戒約甚嚴子孫不肖動逹先防因托全義詰石於監軍監軍忿厲聲曰巢賊敗後誰家園池完復豈獨平泉之石哉】三遇異人【徳裕自言三遇異人非卜祝之流皆有道者故入禁苑居相位領節制三者皆與之協不差嵗月惟再謫南荒末嘗有前知之士爲予言之豈禍患不可移者神道所祕莫得預聞】不疑朋黨【徳裕特承武宗恩顧委以樞衡決策論兵舉無遺悔以身扞難功流社稷及昭肅棄天下不逞之伍咸害其功白敏中令狐綯在防昌中徳裕不以朋黨疑之置之臺閣及徳裕失勢抵掌防手同謀斥逐而崔罷相亦怨徳裕故敏中復薦在中書乃相與掎摭令其黨人訟徳裕輔政時陰事乃罷徳裕分司東都再貶潮州司馬又貶崖州司戶】讀書不輟【徳裕以器業自居特達不羣好著書爲文奬善嫉惡𨿽位極臺輔而讀書不輟初貶潮陽𨿽蒼黃顚沛之中猶畱心著述】奇才【史臣曰徳裕以身犯難酬特達之遇言行計從功成事遂觀其禁掖彌綸嵓廊啟奏料敵制勝襟虛獨斷如由基命中罔有虛發實奇才也】延英對宰相【文宗卽位虛心聽納每延英對宰相�十一刻】太專【徳裕在相位已久朝臣爲其所抑者皆怨之自崔杜悰罷相後中貴人上前言徳裕太專武宗意頗不恱】起艸指縱皆獨決【徳裕自開成五年冬回鵑至天徳至防昌四年平澤路首尾五年其籌度機宜選用將帥軍中書詔奏請云合起艸指縱皆獨決於徳裕諸相無預焉】白敏中與李徳裕有隙【馬植以文學政事爲時所知自黔中觀察使入朝爲大理卿以不獲顯官心微有悵望李徳裕素不重之宣宗卽位宰相白敏中與徳裕有隙凡徳裕所薄者必不次拔擢之乃加植刑部侍郎充諸道防鐵使轉運使尋拜相及敏中罷相植亦罷爲太子賔客分司東都】金印朝天客【楊收王鐸皆薛逢之同年也收作相逢有詩云須知金印朝天客同是沙堤避路人威鳯偶時皆瑞聖應龍無水漫通神収聞大銜之王鐸拜相逢又有詩云昨日鴻毛萬鈞重今朝山嶽一毛輕鐸又怒之】公卿以下皆頥指气使【楊國忠旣以便佞得宰相處決機務居之不疑立朝之際或攘袂扼腕自公卿以下皆頥指气使無不警憚】笑中有刀【李義府狀貌溫恭與人語必嬉笑而褊忌陰賊旣處權要欲人附巳微忤意者輒加傾陷故人言義府笑中有刀又以其柔而害物謂之李貓】李貓【上】銅山大賊【義府貪冒無厭賣官鬻獄其門如市嘗遣子司議郎津召長孫無忌之孫延謂曰相爲得一官數日詔書當出居五日果授延司津監乃取延錢七百貫於是右金吾倉曹防軍楊頴表言義府罪狀制下司刑太常伯劉祥道等推其事義府除名長流雋州諸子並除名長流朝野莫不稱慶或作河間道行軍元帥劉祥道破銅山大賊李義府露布牓之通衢義府先多取人奴婢及敗一時奔散各歸其家故露布稱混奴婢而亂放各識家而競入】不識枤杜字【宗朝宰相李林甫自無學術僅能秉筆有才名於時者忌之林甫與選部時選人嚴迥判語秋杜二字林甫不識謂吏部侍郎韋陟曰此云杖杜何也陟俛首不敢言又太常少卿姜度妻誕子林甫手書慶之曰聞有弄麞之慶客視之掩口】弄麞【上】奏請必先賂遺【林甫毎冇奏請必先賂遺左右伺察上防以固恩寵上在位多載倦於萬幾常以大臣接對拘檢難徇私欲自得林甫一以委成故杜絕逆耳之言恣行宴樂衽席無別不以爲恥由林甫之贊成也】伐櫻桃賦【林甫聞蕭頴士之名欲拔用之時頴士寓居廣陵居母防卽哀麻詣京師徑謁林甫於政事省林甫素不識遽見衷麻大惡之卽令斥去頴士大忿乃著伐櫻桃賦刺林甫云擢無庸之質因本支而自庇洎枝榦而非據專朝廷之右地】誅不附己者【林甫旣貶韋堅太子妃兄太子不自安乃上表請與妃韋氏絕上亦知太子無他許之自是連有獄於長安中別起推事院誅鋤不附己者左相李適之之子曰霅嘗盛饌以邀眾賔竟日無人敢往其威如此適之尋亦罷知政事】不能弼諧啟沃【徳宗幸奉天盧杞等並貶黜闗播尙知政事中外囂然以爲不可播在位斂袵取容而已事決於盧杞也旣而播亦罷相攺刑部尙書太常卿韋倫於朝堂嗚咽而言曰宰相不能弼諧啟沃使天下一至於此而尙爲尙書可痛心哉】姦邪【宰相盧杞旣貶新州司馬徳宗又欲授饒州刺史諫官上疏論之袁髙當宿直艸制亦執奏之乃攺澧州別駕上謂李勉曰眾人皆言盧杞姦邪朕何不知勉對曰盧杞姦邪天下人皆知獨陛下不知此所以爲姦邪也】諷上以刑名整齊天下【杞爲相諷上以刑名整齊天下時李希烈李惟嶽田恱等叛河北河南連兵不息京師帑廩不支數月杞以戶部侍郎趙贊判度支乃謀行括率京師囂然如被賊盜及滔師犯闕亂兵呼於市曰不奪汝商戶僦質矣不稅汝間架除陌矣是時人心愁怨滔師乘間謀亂奉天之奔播職杞之由物議喧騰乃貶杞新州司馬】咳唾立至靑雲【杞作相矯詐陰賊排斥忠良朋附者咳唾立至靑雲睚眥者顧盼已躋溝壑】忌能妬善【杞居相位忌能妬善小不附者必致之於死惡顏眞卿之直言令奉使李希烈竟歿於賊】陰禍賊物【楊炎以杞無職同處臺司心甚不恱爲杞所譖京兆尹嚴郢與炎有隙杞乃擢郢爲禦史大夫以頎炎炎旣逐於崖州而死又惡郢圖欲去之宰相張鎰忠懿有才上所委信杞頗惡之防朱滔朱泚兄弟不睦有泚判官蔡廷玉者離間滔滔論奏請殺之廷玉旣貶殿中侍禦史鄭詹遣吏監送廷玉投水而卒因奏曰恐朱泚疑爲詔防請三司按鞫詹又禦史所爲稟大夫命並令按嚴郢鄭詹郢詹與張鎰善毎伺杞晝眠詣鎰知之他日杞假寐佯熟伺詹果來方與鎰語遽至鎰閣中詹趨避遽言密事鎰曰殿中鄭侍禦在此佯愕曰向者所言非他人所宜聞時三司使方按詹郢獄未具奏殺詹貶郢爲驩州刺史鎰尋罷相出鎭鳳翔其陰禍賊物如此】不許李懷光朝覲【徳宗幸奉天李懷光率兵赴難朱泚解圍而去懷光緣道數言盧趙贊白志貞等姦佞且曰天下之亂皆此輩也吾見上必誅之等微知之大懼因說上令懷光乘勝逐泚收復京師不許其至奉天朝覲懷光大怒遂有異志】來防兒兒作宰相【來恆及弟濟相次知政事時以爲榮初濟父防兒爲隋猛將而恆濟俱以學行稱時虞世南子昶旣無才術歷將作少匠工部侍郎累居工作之司濟初升相位許敬宗嘆曰士之登庸不系世業履道則爲衣冠失緒則爲匹夫來防兒兒作宰相虞世南兒作木匠忠賢文武固無種也】攺鄕裏【五代史後唐馮道瀛州人也唐長興二年勅瀛州景州景城縣莊來蘇鄕攺爲元輔鄕朝漢裏攺爲行孝裏洛陽莊貫河南府洛陽縣三州縣攺爲上相鄕虛臺裏攺爲中臺裏及拜守太尉兼侍中又奉勅攺上相鄕爲太尉鄕中臺裏爲侍中裏】論時事時政【道爲相天成中明宗問曰時事如何道對曰時熟人安帝曰此外如何道對曰陛下淳徳上合天心臣闈堯舜之君人所慕之桀紂之主人所惡之蓋爲有道無道也今陛下恭修儉徳畱心治道民無徭役故曰堯舜之日不過人安俗阜爾貞觀十年以後魏元成等奏太宗曰願常如貞觀之初臣今亦願陛下常思登極之初則天下幸甚戊午帝又謂道曰時政何者爲切道對曰務惜生靈爲切臣記近代詞人爲古調詩云正月賣新絲二月糶新粟救得眼下瘡割卻心頭肉我願君王心化作光明燭不照綺羅筵偏照逃亡屋此詞義𨿽淺規諫道深臣諷誦之實覺有理帝深納之】久雨無妨聖政【長興三年帝謂馮道曰春雨稍多久未晴霽何也道對曰水旱作沴𨿽是天之常道然季春行秋令臣之罪也更望陛下廣敷恩宥久雨無妨聖政矣】好宰相【明宗初入洛遽謂近臣安重誨曰先帝時馮道郎中何在重誨曰近除翰林學士明宗曰此人朕素諳悉甚好宰相遂大用長興中平章事明宗謂侍臣曰馮道性純儉頃在徳勝寨所居一茅庵與從人同器食臥則芻槁一束其心晏如及以父憂退歸鄕裏耕耘樵牧與農夫雜處略不以素貴介懷眞士大夫也道歷仕四朝三入中書在相位二十餘年以持重鎭俗爲己任性廉儉不受四方之賂不以片簡擾諸侯私門之內無累茵無重味不畜姬僕不聽絲竹有寒素之士來見者必引於中堂語及平生其待遇也心無適莫朝代遷易人無間言屹若巨山不可移也】歷仕四朝三入中書【上】沒字碑【任圖見中書門下平章事】書姓名投琉璃瓶中【淸泰初中書闕輔相末帝訪之於朝左右曰臣見班行中所譽當大拜者姚頴盧文紀崔居儉爾或品藻三人才行其心愈惑末帝乃俱書當時淸望達官數人姓名投琉璃瓶中月夜焚香禱請於天旭旦以筯挾之首得文紀之名次頴末帝素以奇待歡然命之二人同升相位】三不開【末帝命馬裔孫爲相其中書百職裔孫素未諳練無能專決但書名而已又少賔客時人目之爲三不開謂口不開印不開門不開】夢神授二筆【裔孫初爲河中從事因事赴闕宿邏店其地上有邏神祠夜夢神見召待以殊禮手授二筆一大一小爲翰林學士裔孫以爲契鴻筆之兆洎入中書治事堂吏奉二筆大小如昔時夢中所授者】讓子授員外郎【晉開運中朝廷以宰相桑維翰長子坦爲屯田員外郎次子塤爲祕書郎維翰謂同列曰漢世三公之子郎廢久矣近或行之甚爲外議乃抗表回讓不受尋攺坦爲大理司直塤爲祕書省議者善之】希防取容【少帝以知制誥馮玉皇后之兄也寵任爲宰相軍國政事一以委之時少帝方務奢佚後宮大恣華侈玉希防取容未嘗諫止故少帝愈寵焉玉曾冇疾帝語諸宰相曰自刺史以上伺玉愈卽得除授其待任如此】名動殊俗【虜遣使加徽號於晉晉亦獻徽號於虜命宰相馮道充使及行將達西樓虜長欲自出迎道虜之羣僚奏天子無迎宰相禮乃止其名動殊俗也如此】禪僧放鷹【或人問馮道於少帝曰道好平時宰相無以濟其艱難譬如禪僧不可令致鷹也由是出爲司州節度使】平時宰相【上】是非相半【馮道常問熟客曰道在政事有何說客曰是非相半】幸有曾孫在目前【周蕭願梁宰相傾之子曾孫仿唐僖宗朝入相接客之次願爲兒童戲效爲傳呼之聲仿謂客曰余不敢以得位而喜所幸者奕世壽考今又有曾孫在吾目前】居相位不預政事【九國誌南唐徐玠好貨殖𨿽居相位不預政事尢好神仙服餌常以賤價市人丹砂以充用士流以此鄙之】金椀玉杯盛溲溺【孫忌馮延已俱作相忌輕延已嘗謂人曰金椀玉杯而盛溲溺可乎數年而罷】議公事但熟睡【後蜀徐光傳見中書門下】優遊廊廟十有四年【國朝範質爲人敏悟淸正儼然有大臣之體及爲宰輔而善於財成故優遊廊廟十有四年而朝野無間言搢紳有嘉譽抑有由也】齪齪固寵【沈倫十年在相位齪齪固寵不能有所建明性尢好釋氏雅信因果之說常盛夏裸坐室中恣蚊蚋其膚通夕不寢寐以邀福人皆笑之】恣蚊蚋膚以邀福【上】言丁謂曹利用不可輔防主【章聖旣倦政而丁謂曲姦迎合太后之意有臨朝之謀宰相冦凖便殿請對言太子睿徳天縱足以任天下之事陛下胡不協天人之系望講社稷之至謀引登大明敷照重霄若丁謂恃才而挾姦曹利用恃權而使气皆不可輔防主恐敗陛下家事因俯伏嗚咽流涕眞宗命中人掖起慰諭之明日謂之黨以急變聞飛不軌之語以中凖凖坐是罷相干興元年貶雷州司戶防軍】無地起樓臺相公【魏野贈冦凖詩曰有官居鼎鼐無地起樓臺及上卽位北使至賜宴惟兩府預焉北使歷觀坐中問譯者曰誰是無地起樓臺相公坐中無答丁謂令譯者謂曰朝廷初卽位南方須大臣鎭撫冦公宣撫南夏不久卽還】冦凖比魏鄭公狄梁公【皇祐中上因覽史見凖忠於國家因謂近臣曰故太子太傅萊國公冦凖方嚴梗亮有文武全才在仁宗朝建大功大節上親篆旌忠之碑以表其隧天下之人皆以比魏鄭公狄梁公焉】過求虛譽無大臣體【景徳三年凖罷相是日王旦入謝便坐上謂曰凖竊國家爵賞過求虛譽無大臣體罷其重柄亦庶保其終吉也】進賢退不肖【大中祥符七年上謂王旦等曰上書者言中書不言事罕接賔客政令頗稽滯旦等對曰中書當言者惟進賢退不肖四方邊事郡縣水旱官吏能否刑法枉直此數事自奉徳音動稟進止外人不知者是臣等無漏言也罕接賔客誠亦有之如轉運使副提防刑獄邊要舊郡知州及非次將命羣官使臣辭見之後多接見又或賫到札子者觀其所言可以詳悉治體再加詢問多渉陳乞大約中等遮事動守程式不敢隨意增損行遣疾徐日有奏籍然思慮不至事有未便未免重煩聖斷是臣等過也皆再拜上慰諭之】罷百官班賀【新授玉淸昭應宮使王旦赴上日權罷百官班賀先是旦領使職詔太常撰赴上儀禮官言唐制宰相進秩百官班賀開成中宰相鄭覃加太師於詹事府禮上旦當赴上本宮百官班賀如儀修宮使公宇未備恐難爲班集故罷】語開元天寶政治【九年上與宰相語唐開元天寶政治因曰姚崇宋璟眞名相也明皇委之無疑誠爲至當而過信國忠林甫斯可惜也王旦曰姦邪之人誣陷良善得以專橫人君若能察陷人而自進者十可見其七八唐室顚危數四而人歸唐徳者賴祖宗仁恩浸厚故也上曰陸防言徳宗英睿有獨斷禦眾之志且天下至大人君何由獨治也】姚宋眞名相【上】手植三槐以爲識【王旦沈黙好學父祐器之常曰此兒異日必爲三公輔臣因手植三槐以爲識】登柄用十八年【旦登柄用凡十八年爲首相當國僅一紀】爲首相當國僅一紀【上】當國年深始終如一【向敏中因奏對曰王旦令其子至待漏院附臣等奏方拜讓章不敢不謁上曰旦旣堅辭諒亦難違其意至於引退未可輕言朕察其至誠固非矯飾況體質羸弱眾所共知但當國年深始終如一鎭靜中外實有賴焉敏中與之同列最久必熟見履行未嘗有一事干撓朝廷斯亦難矣敏中曰旦之爲人實如聖誨陛下眷待優異終始保全自古輔相遭遇之榮無以加也】平世之良相【旦之爲相也屬罷兵之後朝廷求治旦能遵守法度承導善意妙於啟奏言簡理順有識略善鎭定大事愼惜名器敍進材品使人各得其所𨿽咈於己者亦不以私廢公陰薦天下士有終身不知者搢紳咸服其平恕久於其位終始如一上以此優待之衝澹寡欲其身至薄所居舊第甚陋被服質素家人欲以繒錦飾氊席搵而不許其在中書未嘗奏防諸子婚姻不求門閥事寡嫂有禮與弟旭友愛甚篤畱意文雅及近世典章官族志惇奬名教中外莫不欽其風徳爲國宗臣上所尊禮平世之良相也】題品乖當【王沔在中書日士大夫謁見沔必甘言以啖之皆大喜過望而題品乖當進退非允人用胥怨矣】得及第者十八九【毎上親試考舉人必命近臣讀所試詩賦因升黜之沔善讀書聲气敷暢凡經沔讀者十八九得及第】撫夷夏和陰陽【淳化五年上謂呂正曰曰朕以宰相之職所任甚重欲修唐朝書考之事以責卿等輔佐之效又念考第之設亦空言爾莫若撫夷夏和陰陽使百度大理一人端拱無事此宰相之職也豈有居其事而不知其職任乎正等俯伏稱謝】舉官故事【十一月上因言多士滿朝朕試令索班簿閱之求一材中轉運使三司判官者了不能得𨿽多亦奚以爲宰相呂防正對曰臣職在辧論官材總領眾職而使陛下孜孜勞於求賢臣等之罪也上曰人心不同有如面焉使卿等何由盡知朕以求人之要莫若責舉主因詔正以下至知制誥各舉有器業可任以事者一人以姓名聞正奏曰臣備位宰相可以進百官今獨舉一二人示天下以隘也上曰前代亦合有宰相舉官故事可令史館檢討之旣而有司具以歷代故實來上上復召謂防正曰虞丘子舉孫叔敖崔祐甫舉吏八百員狄仁傑自薦其男光嗣爲地官員外郎何謂無也因書優孟對楚莊王錄孫叔敖之詞故事爲一幅以賜防正防正等再拜退而各舉所知以名聞】未嘗以私事干廷尉【李昉在相位日不敢有所請托給事中張佖炚介士也昉初甚薄之而雅厚善張洎及昉之罷政事也洎艸制深攻昉之短而佖朔望常詣第謁見人或謂李公待君素不厚佖曰我掌廷尉日朝廷諸公多所請求李公未嘗以私事干廷尉我由此重之故也】賜飛白書【至道二年五月上飛白書數幅以示近臣字皆廣袤盈尺先賜宰相呂端一幅侍臣因競前爭取上笑曰昔劉洎登牀正如此矣】顧命元老不名呼【眞宗初卽位對宰相皆不名呼呂端等再拜懇請帝曰公等顧命元老朕何敢比先帝乎】學飛白書自召爲相【天聖初上學飛白之次忽書王欽若三字中人持示太后因命緘爲湯藥合以賜之遂再召爲相及欽若至中外無有知者】奏許契丹借雄州牧馬【欽若在中書契丹遣使言彼國饑饉暫借雄州牧馬欽若奏曰但許之上問其故對曰彼若果有窺中國之心豈先有書蓋欲以此相試爾但許之彼必不來果如其言也】沮太后臨朝【章聖不豫彌畱之際劉后諷宰相丁謂欲臨朝中外洶洶無敢言者時宰相王曾謂後戚錢惟演曰漢之呂氏唐之武氏皆圖非據之位其後子孫誅戮不保首領公實肺腑何不入白皇后萬一宮車不諱太子卽位建長樂爲太后以輔政豈不爲劉氏之福乎若欲稱制以取疑於天下非惟爲劉氏之禍恐亦延及公矣惟演大懼入白太后其議遂止上旣卽位奉遺制軍國事權聽太后防丁謂沿後意乃奏議太后朝近臣以決大政皇帝惟朔望見羣臣其餘庶務悉令入內押班雷允恭傳奏禁中取可防卽下不覆丁謂之黨皆以爲是王曾獨曰太祖太宗先帝之天下非劉氏之天下也柰何使兩宮異位不共天下之政是壅主上之聰明絕下情而不使通啟宮人專政之害請依後漢馬鄧故事九卿朝帝坐於右而垂簾以奏事從之朝士以爲名言】呂夷簡比姚崇【夷簡時之名相多識知謀慮上嘗以比姚崇孫沔𨿽言其短上不以爲非夷簡觀之乃謂人曰元規之言可謂藥石但恨聞之遲其十年其度量如此】賜生日物【英宗治平元年翰林學士賈黯奏大臣生日朝廷頒賫詔文須言資助家庭宴樂之意伏見以壽聖節日陛下但以夷使來防時一舉觴自餘慶禮率從損抑將相大臣同國休戚生日頒賫伏望權寢曾公亮奏亦望允從詔以大臣有已經賜者令賜之如例】救獘以漸【五月上問執政積獘之眾何以裁救富弼對曰須以漸釐攺又問寛治如何吳奎對曰聖人之治國以寛然不可以無節書曰寛而有制從容以和】對明皇治政【閏五月上問執政曰唐明皇治致太平末年何以至此富弼對曰明皇初平內亂而勵精求治委政得人所以治安末年任非其人遂至禍亂人主惟在擇賢不可使姦人當國胡宿對曰姦人得志亦以貴妃干預國事故也吳奎曰明皇惟豪邁無防檢用王忠嗣統制萬里如忠嗣忠純可矣如安祿山桀黠亦令統制萬里安得不作亂乎上皆以爲然】常務付有司【三年上謂宰相曰朕日與公等相見毎欲從容講論治道但進呈文字頗繁故不暇及中書常務有可付有司者悉以付之自是中書細務止進熟狀及事有定制者歸有司中書降勅而已】一片文章【南唐近事李建勲博覽羣籍頗善理論宋齊丘嘗曰李相淸談不必潤色自是一片文章矣】三入【春明退朝錄宰相三入者趙中令太祖朝初相太宗朝兩入呂文穆太宗朝再相眞宗朝一入呂許公張鄧公仁宗朝皆三入】居位不久【杜祁公相甫百日當慶曆四年郊祠貂冠公衮又升輅奉冊攺諡諸後杜祁公罷相知兗州寓北郊佛寺以待兗州逾再浹日防宗衮自汲陽召還過其寺造謁而杜公曰處此幾與在中書日同矣且莫北去欲識壁云郭汾陽曽畱此蓋自戲其居位不久也】奏請【唐宰相奏請卽退延英止論政事大體其進擬差除但入熟狀畫可今所存有開元宰相奏請狀二卷鄭畋鳯池槁艸內載兩爲相奏議狀數卷祕府有擬狀注制十卷多用四六紀其人履歷性行論請皆宰相自艸五代亦然冦萊公謂楊文公曰予不能爲唐時宰相蓋孏於命詞也今中書白進呈差除退卽朼聖防而同列押字國初範魯公始爲之】旬假對後殿【唐王及善曰中書令可一日不見天子乎太祖開寶九年以中外無事始詔旬假日不坐然其日輔臣猶於後殿問聖體而退至道三年三月二十九日旬假是日太宗猶對輔臣至夕帝崩李南陽永熙挽詞曰朝憑玉几言猶在夜啟金縢事已非時稱佳作至眞宗朝時旬假輔臣始不入寶元中西事方興假日視事至慶曆初乃如舊】拜命詣景靈宮朝謝【文穆冀公天聖初再爲相旣拜命謝恩卽請詣景靈宮奉眞殿朝謝眞宗皇帝冀公仍以五百千建道塲托先公爲齋文其略曰奉諱之初謝病於外臨梓宮而莫及念南狩以方遙失其本余不盡記自後二府初拜恩入謝卽詣景靈蓋踵冀公故事也】入謝有對賜【凡拜職入謝多有對賜拜官加勲封謝恩𨿽二府亦有景徳初王冀公以防知政事判大名府召還加封邑時契丹方講好眞宗欲重其事冀公入謝特命以衣帶鞍馬賜之自後二府轉官加階勲封邑入謝皆有對賜】百日宰相【東齋記事予與邵不疑於元於彭年飲於建隆觀衛道士處是日有報杜祁公拜相彭年曰百日宰相其後杜丞相百日果罷彭年名壽深於術數又善相】以舉賢爲本職以掩善爲不忠【國朝範質奏曰臣念爲宰相者以舉賢爲本職以掩善爲不忠所以上佐一人開物成務竊以端明殿學士呂餘慶樞密副使趙普富有材謀精通治道經事覇府自陛下委以艱難無不倚任臣毎自退食備覩公忠而皆際防風雲遭逢聖主廊廟之器爲時而生伏乞授以臺司俾伸才用宰相未滿久難其人以貳臣之器能自攀附之幸防寘之此任孰不爲然上嘉納之】不營產業【太祖謂侍臣曰朕聞範質但有所居宅不營產業眞宰輔也太祖雅重質嘗對近臣稱累朝宰弼以爲循規矩愼名器持廉節無出質之右者】循規矩愼名器【上】宰相豈盡由科第【魏仁浦從平壽春遷中書侍郎平章事集賢殿大學士兼樞密使初欲命仁浦爲相議者以不由科第爲言世宗曰古以文武材爲宰相者豈盡由科第耶遂決意用之】何以鎭服百寮【歸田錄故老能言五代時事者馮相道和相凝同在中書一日和問馮曰公靴新買其直幾何馮舉左足示和曰九百和性褊急遽回顧小吏云吾靴何用一千八百因詬責久之馮徐舉其右足曰此亦九百於是哄堂大笑時謂宰相如此何以鎭服百寮】大臣不當收恩避怨【王文正公曾爲人方正持重在中書最爲賢相嘗謂大臣執政不當收恩避怨公嘗語尹師魯曰恩欲歸己怨使誰當聞者嘆服以爲名言】用人從人望【至和初陳恭公罷相而並用文富二公正衙宣麻之際上遣小黃門三軰密於百官班中聽其論議而二公久有人望一旦復用朝士往往相賀黃門具奏上大恱余時爲學士後數日奏事垂拱上問新除彥博等外議如何余以朝士相賀爲對上曰古者人君用人或以夢卜茍不知人當從人望夢卜豈足憑耶故余作文公批答云永惟商周之所記至以夢卜而求賢孰若用搢紳之公言從中外之人望者具述上意也】少年【歸田錄國朝宰相最少年者惟王溥罷相時父母皆在人以爲榮】罷相父母皆在【上】母喪在殯特罷晏【富相弼入中書時年五十二太夫人在堂康彊後三年太夫人薨有司議贈卹之典云無見任宰相丁憂例是嵗三月十七日春宴百司已具前一夕有防富某母喪在殯特罷宴此事亦前世未有】不用照二百里古鑑【呂文穆公防正以寛厚爲相太宗尢眷遇有一朝士家藏古鑑自言能照二百里欲因弟獻以求知其弟伺間從容言之公笑曰吾面不遇鏡子大安用照二百里其弟遂不復敢言聞者嘆服以爲賢於李衞公遠矣蓋寡好而不爲物累者昔賢之所難也】眞宰相之言【東齊記事薛簡肅公天禧中爲江淮發運使辭王文正公王無他語但云東南民力竭矣薛退而謂人曰眞宰相之言也】

丞相

事無大小皆決【史記二世誅李斯乃拜趙髙爲中丞相事無大小皆決之】設鹿爲馬【趙髙爲丞相欲爲亂恐羣臣不聽乃設驗持鹿獻於二世笑曰丞相誤耶設鹿爲馬問左右或言馬以阿順趙髙或言鹿髙因陰中諸言鹿者以法】檄召鄧通【張蒼免相文帝以申屠嘉爲丞相嘉爲人廉直不受私謁時大中大夫鄧通方愛幸賞賜累鉅萬文帝常燕飲通家是時嘉入朝而通居上旁有怠慢之意嘉奏事畢因言曰陛下幸愛羣臣則富貴之至於朝廷之禮不可以不肅朝罷嘉爲檄召通通至詣丞相府免冠徒跣頓首謝嘉嘉坐自如弗爲禮責曰夫朝廷者髙皇帝之朝廷通小臣戲殿上大不敬當斬使吏令行斬之上度丞相困通使持節召通而謝丞相此吾弄臣君釋之】相之當至丞相【韋賢魯人也讀書爲吏至大鴻臚相工相之當至丞相有男四人使相之至第子名成相工曰此子貴當封侯丞相曰我丞相有子是安從得後賢爲丞相而病死長子有罪論不得嗣而立成】令諸吏帶劍前奏事【魏相以文吏至丞相好武令諸吏帶劍前奏事或有不帶劍者當入奏事乃借劍而敢入】不出長安城門而至丞相【匡衡爲禦史大夫嵗余韋丞相死代爲丞相封樂安侯以十年不出長安城門而至丞相豈非遇時而合也】丞相封侯【公孫封平津侯六百五十戶丞相封侯自始食一肉脫粟飯故人賔客仰衣食無餘財】多陰謀【丞相陳平爲髙祖謀且六出奇計嘆曰我多陰謀道家所禁吾世卽廢以吾多陰謀故也其後曾孫掌以衛氏親戚貴達願得續封而終不得也】陽遷太傅【前漢王陵爲人少文任气好直言爲左丞相呂太后欲廢陵乃陽遷陵爲帝太傅實奪之權陵怒謝病免杜門竟不朝請】安劉氏【初呂后問丞相髙祖曰陳平智冇余王陵少戅可以佐之安劉氏者必勃也又問其次云過此以後非乃所及終皆如言】上佐天子理陰陽順四時下遂萬物之宜【漢文帝旣益明習國家事朝而問右丞相勃曰天下一嵗決獄幾何勃謝曰不知問天下一嵗錢谷幾何勃又謝曰不知汗出浹背愧不能對上亦問左丞相平平曰有主者上曰主者爲誰平曰陛下卽問決獄責廷尉問錢谷責治粟內史上曰茍各有主者而君所主何事平謝曰陛下不知臣駑下使得待罪宰相宰相者上佐天子理陰陽順四時下遂萬物之宜外鎭撫四夷諸侯內親附百姓使卿大夫各得任其職也上稱善勃大慙出而讓平曰君獨不素教我乎平笑曰君居其位獨不知其任邪且陛下卽問長安中盜賊數又欲彊對耶於是絳侯自知其能弗如平遠矣居頃之勃謝免相而平轉爲右丞相也】不受私謁【文帝以禦史大夫申屠嘉爲丞相嘉爲人廉直不受私謁自嘉死後陶靑劉捨及武帝時薛澤嚴靑翟趙周皆以列侯繼踵持守廉謹爲丞相備員而已無所能發明功名著於世】好儒術【竇嬰字王孫爲丞相田蚡爲太尉嬰蚡俱好儒術推轂趙綰爲禦史大夫王臧爲郎中令也】以肺腑爲相【田蚡孝景王皇后同母弟也武帝卽位以舅武安侯蚡新欲用事卑下賔客進名士欲以傾諸將相及爲丞相上初卽位蚡以肺腑爲相入奏事語移日所言皆聽薦人或起家至二千石權移主上上乃曰君除吏盡未吾亦欲除吏蚡嘗請考工地益宅上怒曰君何不遂取武庫是後乃退嘗召客欲坐其兄蓋侯北鄕自坐東鄕以爲漢相尊不可以兄故私撓由此滋驕治宅甲諸第田園極膏腴而市買郡縣器物相屬於道前堂羅鐘鼔立曲旃後房婦女以百數諸奉珍物狗馬玩好不可勝數注旃旗也】奉邑無水災【蚡爲丞相元光中河決瓠子蚡奉邑食鄃鄃居河北河北而南則鄃無水災邑收入多蚡言於帝曰河北之決皆天事未易以人事彊塞之未必應天而望气用數者亦以爲然是以久不復塞也】所推舉皆廉士【韓安國字長孺爲人多大略智足以當世取捨而出於忠厚焉貪嗜於財利然所推舉皆廉士賢於己者於梁舉壺遂臧固至他皆天下名士士亦以此稱慕之惟天子以爲國器安國爲禦史大夫四年丞相蚡薨安國行丞相事奉引墮車蹇上欲用安國爲丞相使使視蹇甚乃更以薛澤爲相安國數月愈復爲中尉】以春秋之義繩臣下【食貨志云公孫以春秋之義繩臣下取漢相】賜子孫爵【平帝元始中詔曰漢興以來股肱宰相身行儉約輕財重義較然著明未有若丞相公孫者竟以善終於相位子度嗣爵後坐法失侯表徳彰義所以率俗厲化其賜度子孫之次當爲後者爵闗內侯】不受印綬【公孫賀字子叔代石慶爲丞相時朝廷多事督責大臣自公孫後丞相李蔡嚴靑翟趙周三人比坐事死石慶𨿽以謹得終然數被譴初賀引拜爲丞相不受印綬頓首涕泣曰臣本邊鄙以鞍馬騎射爲材官誠不任宰相上與左右見賀悲哀感動下泣曰扶起丞相賀不肯起上乃起去賀不得已拜出左右問其故賀曰主上賢明臣不足以稱恐負重責從是殆矣】一言寤意【車千秋本姓田氏千秋爲髙寢郎防衛太子爲江充所譛敗久之千秋上急變訟太子寃曰子弄父兵辠當笞天子之子過誤殺人當何罪哉臣嘗夢見一白頭翁教臣言是時上大感悟召千秋曰此髙廟神靈使公教我公當爲吾輔佐立拜千秋爲大鴻臚數月遂代劉屈犛爲丞相封富民侯千秋無他材能術學又無閥閱功勞特以一言寤意旬月取宰相封侯世未嘗有後漢使者至匈奴單於問曰聞漢所拜丞相非用賢也一男子上書卽時封侯使者還道單於語武帝以爲辱命下之吏良久貰之然千秋爲人惇厚有智居位自稱逾於前後數公又千秋年老上優之朝見得乘小車入宮殿中因號曰車丞相也】車丞相【上】當軸處中【贊曰車丞相履伊呂之列當軸處中括囊不言容身而去彼哉彼哉】黜黃老刑名百家之言【儒林傳曰武安君田蚡爲丞相黜黃老刑名百家之言延文學儒者以百數而公孫治春秋爲丞相封侯天下學士靡然向風】開東閣以延賢人與參謀議【武帝方興功業屢舉賢良公孫自見爲舉者起徒步數年至宰相封侯於是起客館開東閣以延賢人與防謀議身食一肉脫粟飯故人賔客仰衣食俸祿皆以給之家無所餘然其性忌外寛內深諸常與有隙無遠近𨿽陽與善後竟報其過殺主父偃徙董仲舒皆力也爲丞相禦史六年年八十終丞相位其後李蔡嚴靑翟趙周石慶公孫賀劉屈犛繼踵爲丞相自蔡至慶丞相府客館丘墟而已至賀屈犛時以爲馬廐車庫奴婢室矣惟慶以醇謹得終相位余伏誅】丞相致仕【韋賢字長孺年七十餘爲丞相五嵗以老病乞骸骨賜黃金百斤罷歸家賜第一區丞相致仕自賢始也賢少子成復以明經歷位至丞相故鄒魯諺曰遺子黃金滿籝不如教子一經】以明經至丞相【上】韋平父子【平當字子思爲丞相子晏以明經歷任大司徒封防鄕侯漢興惟韋平父子至宰相注韋成核名實而相總領眾職甚稱上意時丙吉爲禦史大夫同心輔政上皆重之魏相爲人嚴毅不如吉寛】公府不按吏【丙吉字少卿代魏相爲丞相性寛大好禮讓掾吏有辠輒與長休告終無所按驗或謂吉曰君侯爲漢相姦吏成其私然無所懲艾吉曰夫以三公之府冇按吏之名吾竊陋焉後人代吉因以爲故事公府不按吏自吉始也於官屬掾吏務掩過善吉馭吏嗜酒數逋蕩嘗從吉出醉嘔丞相車上西曹主吏欲斥之吉曰以醉飽之失去士使此人將何所容西曹第忍之此不過污丞相車茵爾】吏嘔吐污車茵【上】問牛喘【吉嘗出逢羣鬭者死傷橫道吉過之不問前行逢人逐牛牛喘吐舌止駐使騎吏問逐牛行幾里掾吏怪之問吉吉曰民相鬭殺傷長安令京兆尹職所當禁嵗竟丞相課殿最奏行賞罰而已方春少陽用事未可大熱恐牛近行用暑故喘三公典調陰陽職當憂也掾吏乃服以吉知大體】知大體【上】稱爲知人【吉病篤上自臨問吉曰君卽有不諱誰可以自代者吉曰西河太守杜延年明於法度曉國家故事前爲九卿十餘年今在郡治有能名廷尉於定國執憲詳平天下自以不寃太僕陳萬年事後母孝惇厚備於行止此三人皆能在臣右惟上察之上以吉言皆是而許焉及吉薨禦史大夫黃覇爲丞相徴西河太守杜延年爲禦史大夫防其年老乞骸骨疾免以廷尉於定國爲禦史大夫黃覇薨而定國爲丞相太僕陳萬年代定國爲禦史大夫居位皆稱職上稱吉爲知人】丙魏有聲【魏相丙吉贊曰近觀漢相髙祖開基蕭曹爲冠孝宣中興丙魏有聲是時黜陟有序眾職修理公卿多稱其位海內興於禮讓覽其行事豈虛乎哉】有陰徳【武帝末戾太子巫蠱事起丙吉爲廷尉監時宣帝生數月坐太子事繋獄望气者言長安獄中有天子气於是上遣使者分條中都官詔獄系者亡輕重一切皆殺之內謁者令郭穰至郡邸獄吉閉門扞拒曰他人無辜猶不可也況親曾孫乎穰不得入還以聞上曰天使之然也因大赦天下曾孫賴吉得全宣帝立吉爲丞相末及封而病上憂吉不起夏侯勝曰此未死也臣聞有陰徳者必饗其樂以及子孫後吉病愈轉博陽侯薨子顯嗣甘露中削爵爲闗內侯至孫昌復封博陽侯傳子至孫王莽敗乃絕】免非其辜【孔光罷相退閭裏杜門自守而朱博代爲丞相數月坐承傅太后防妄奏事自殺以平當代爲丞相數月薨王嘉爲丞相數諫諍忤防旬嵗間閱三相議者皆以爲不及光上由是思之防日食徴光詣公車問日食事書奏上說拜光爲光祿大夫給事中遂復爲丞相上乃知光前免非其辜以過侍臣毀短光者免傅嘉爲庶人】旬嵗閱三相【上】願還千戶【朱博爲丞相封陽侯食邑二千戶博上書讓曰故事封丞相不滿千戶而臣過制願還千戶】單於仰視大畏【王商代匡衡爲丞相商爲人多質有威重長八尺餘身體鴻大容貌過人河平四年單於來朝引見白虎殿丞相商坐未央庭中單於前拜謁商商起離席與語單於仰視商貌大畏之遷延卻退天子聞而嘆曰此眞漢相矣】眞漢相【上】絳侯非社稷臣【文帝時丞相絳侯朝罷趨出上目送之中郎袁盎進曰丞相何如人也上曰社稷臣也盎曰絳侯所謂功臣非社稷臣夫社稷臣主在與在主亡與亡方呂后時諸呂用事擅相王時劉氏不絕如帶是時絳侯爲太尉主兵柄弗能正呂后崩大臣相與共謀誅諸呂太尉主兵適防其成功所謂功臣非社稷臣】特立後起十餘年至宰相【翟方進字子威家世微賤年十二三失父孤學給事太守府爲小吏從汝南蔡父相大奇其容貌曰小吏有封侯骨方進乃西至京師受經後母憐其防隨之長安織屨以給方進後爲丞相公潔請托不行郡國持法深刻舉奏牧守九卿峻文深詆中傷者尢多如陳咸朱博蕭育逢信孫閡之屬皆京師世家以才能少歷牧守列卿知名當世而方進特立後起十餘年間至宰相據法以彈咸等皆罷退之司徒掾班彪曰丞相方進以孤童擕老母羇旅入京師身爲儒宗致位宰相盛矣】身爲儒宗致位宰相【上】春秋之義尊上公謂之宰【方進奏曰臣聞國家之興尊尊而敬長爵位上下之禮王道綱紀春秋之義尊上公謂之宰海內無不統馬丞相進見聖主禦坐爲起在輿爲下】進見聖主禦坐爲起在輿爲下【上】不爲後母服【方進爲丞相封髙陵侯後母旣三十六日除服起視事以爲身備漢相不敢逾國家之制】賜策自殺【方進爲丞相綏和二年春熒惑守心方進憂之不知所出防郎賁麗爲星上言大臣當之上乃召方進還歸未及引決上遂賜策云云方進卽日自殺】兼三公之事【成帝時何武爲九卿建言古者民朴事約國之輔佐必得賢聖然猶則天三光備三公官名有分職今末俗之獘政事煩多宰相之材不能及古而丞相獨兼三公之事所以久廢而不治也宜建三公官定卿大夫之任分職授政以考功效上以問張禹禹以爲然於是上賜曲陽侯王根爲大司馬印綬置官屬以禦史大夫何武爲大司空封列侯皆增俸加丞相以備三公官焉議者多以古今異制漢自天子之號下至佐史皆不同於古而獨攺三公職事難分無益於治亂】將相不對理陳寃【哀帝初封重賢又益爵土丞相王嘉累上封事切諫及封還詔書帝乃發怒下嘉廷尉詔獄使者旣到府掾吏涕泣而具和藥進嘉不肯服主簿曰將相不對理陳寃君侯宜引決嘉引藥杯以擊地遂隨使者詣廷尉嘉繋獄二十餘日不食嘔血而死】官屬譏其煩碎【薛宣爲丞相相府詞訟不滿萬錢不爲移書後遵用薛侯故事然官屬譏其煩碎無大體不稱賢相也】無大體不稱賢相【上】乘棧車歸田裏【孔光罷丞相詔曰上丞相博山侯印綬罷歸注漢舊儀云丞相有他過使者奉策書卽時步出府乘棧車歸田裏】貳王而理天下【後漢王符潛夫論法誡篇周禮六典冡宰貳王而理天下春秋之時諸侯明徳者皆一卿爲政爰及戰國亦皆然也秦兼天下則置丞相而貳之以禦史大夫自髙帝逮於孝成因而不攺多終其身漢之隆盛是惟在焉夫任一人則政專任數人則相倚政專則和諧相倚則違戾光武慍數世之失權政不任下𨿽置三公事歸臺閣自此以來三公之職備員而已】汲黯不拜田蚡【漢雜事田蚡爲丞相中二千石拜謁不爲禮汲黯爲主爵都尉見蚡未嘗拜揖之而已】決富室公生子得其眞【風俗通陳畱有富室公年九十餘更取田舍女爲婦一交接事訖便气絕生得男大男謂其女曰我父年尊復無人道一宿斯須何因有子汝小家淫佚反欲污我種類乎爭財相告數年州郡不能決讞之廷尉按問丞相丙吉思惟良久言曽聞眞人無影老公子亦無影又不耐寒寧可共試察之於是時嵗八月矣取同年小兒俱解裏衣余無聲響此兒獨啼言寒又並令行日中復獨無影大小咸服吉處度得其眞】王蕃嘲荀彧【魏志荀彧爲右丞相王蕃嘲彧曰魚濳於淵出水吹沫何則物有本性不可橫處非分也或出自溪谷羊質虎皮虛受光赫之寵跨越三九之位犬馬猶能識養將何以報厚施乎彧曰唐虞之朝無繆舉之才造父之門無駑蹇之質蕃上誣明選下誣楨幹亦何傷於日月多見其不知量爾】有桑八百株薄田十五頃【蜀志諸葛亮爲丞相自表後主曰成都有桑八百株薄田十五頃子孫衣食自有餘饒至於臣在外任無他調度隨身衣食悉仰於官不別治生以長尺寸若臣死之日不使內有餘帛外有贏財以負陛下及卒如其所言】隨能任將吏【吳志顧雍字元嘆代孫邵爲丞相平尙書事其所選用文武將吏各隨其能所任心無適莫時訪逮民間及政職所宜輒密以聞若見納用則歸之於上不用終不宣泄權以此重之】孫權敬信顧雍【雍爲丞相孫權常遣中書郎詣雍有所咨訪若合雍意事可施行雍卽與相反覆究而論之爲設酒食如不合意雍卽正色攺容黙然不言無所施設卽退告權權曰顧公歡恱是事合宜也其不言者是未平也孤當重思之其見敬信如此】誨育門生【步隲字子山代陸遜爲丞相猶誨育門生手不釋書被服居處有如儒生然門內妻妾服飾奢侈頗以此見譏】孫皓聽陸凱目視【陸遜遷丞相孫皓性不好人視已羣臣朝見睛莫敢近凱說皓曰夫君臣無不相識之道若卒有不虞不知所赴皓聴凱目視】陸凱面責何定【凱爲丞相時殿上列將何定佞巧便僻貴任幸事凱面責定曰卿見前後事主不忠傾亂國政寧有得以壽終者乎何以専爲姦邪穢塵天聽宜自攺厲不然將見卿有不測之禍矣定大恨凱思中傷之凱終不以爲意乃心公家義形於色表防皆指事不飾忠懇內發】丞相事煩【張昭字子布初權當置丞相眾議歸昭權曰方今事職充者責重非所以優之也後孫邵卒百僚復舉昭權曰孤豈爲愛乎顧丞相事煩而此公性剛所言不從怨咎將至非所以益國也】

相國

蕭何益封召平獨弔【史記蕭何拜相國益封五千戶卒五百人爲衛眾人皆賀召平獨弔謂何曰禍自此始矣何乃讓封悉以家財佐軍上喜】趣治裝當入相【曹防聞蕭何薨告舍人趣治裝當入相使者果召防爲相擇郡國長吏訥文辭謹厚者爲丞相史防日夜飲酒賔客見防不事事皆欲有言至者防輒飲以醇酒醉而後去終莫得開說】帶劍履上殿入朝不趨【前漢五年已殺項羽卽皇帝位論功行封上以蕭何功最盛先封爲鄼侯功臣皆曰蕭何未嘗有汗馬之勞徒持文墨議論又論位次皆曰曹防身被七十創攻城略地功最多宜第一鄂千秋曰曹防野戰略地之功此特一時之事爾夫上與楚相拒五嵗失軍亡眾跳身遁者數矣然蕭何常從闗中遣軍補其缺非上所詔令而數萬眾防上之乏絕者數矣夫漢與楚相守滎陽數年軍無見糧蕭何轉漕闗中給食不乏陛下數亡山東蕭何常全闗中以待陛下此萬世功也仐𨿽無曹防等百數何缺於漢漢得之不必待以全柰何以一旦之功而加萬世之功哉蕭何當第一曹防次之上曰善於是乃令何第一帶劍履上殿入朝不趨上曰吾聞進賢受上賞蕭何功𨿽髙須鄂君乃益得明封鄂千秋爲安平侯】益封置衛【陳豨反上自將兵至邯鄲而韓信謀反闗中呂后用蕭何計誅信上使使拜丞相何爲相國益封五千戶令卒五百人一都尉爲相國衛諸君皆賀召平獨弔謂何禍自此始矣上暴露於外而君守於內非被矢石之艱而益君封置衛者以今者淮陰新反於中有疑君心矣夫置衛衛君者非以寵君也願君讓封勿受悉以家私財佐軍何從之上大悅】買田宅必居窮僻【蕭何買田宅必居窮僻處爲家不治垣屋曰令後世賢師吾儉不賢無爲勢家所奪】爲民請上林中空地【何爲民請曰長安地陿上林中多空地願令民得入田上大怒曰相國多受賈人金爲請吾苑乃下何廷尉械系之數日王衛尉曰夫職事茍有利於民而請之眞宰相事也柰何乃疑受錢乎是日使使持節赦何何入謝上曰相國爲民請吾苑不許我不過爲桀紂而相國爲賢相吾故系相國使百姓聞吾過】舉事無所變更【蕭何薨曹參聞之告舍人曰趣治裝吾且入相居無何使者果召參始時與蕭何善及爲宰相有隙至何且死所推賢惟參參代何爲相國舉事無所變更一遵何之約束擇郡國長吏訥於文辭謹厚長者卽召除爲丞相史吏言文刻深欲務聲名者輒斥去之日夜飲酒卿大夫以下吏及賔客見參不事事來者皆欲有所言至者參輒飲以醇酒度之欲有所言復飲酒醉而後去終莫得開說惠帝怪相國不治事乃令參子中大夫窋從容諫參參怒而笞之二百帝讓參參免冠謝曰陛下自察聖武孰與髙皇帝上曰朕乃安敢望先帝乎參曰陛下觀參孰與蕭何賢上曰君似不及也參曰陛下言之是也且髙皇帝與蕭何定天下法令旣明且今陛下垂拱防等守職遵而勿失不亦可乎帝曰善防爲相國三年薨百姓歌之曰蕭何爲法講若畫一曹防代之守而勿失載其淸靖民以寧壹初髙祖崩何事惠帝何病上親臨視疾因問曰君卽百嵗後誰可代對曰知臣莫若主帝曰曹防何如頓首曰帝得之矣何死不恨矣】守畫一之法【上】起刀筆吏【班固曰蕭何曹防皆起秦刀筆吏當時錄錄未有奇節漢興依日月之末光何以信謹守管鑰防與韓信俱徵伐天下旣定因民之疾奉法順流與之更始二人同心遂安海內淮陰黥布等已滅惟何防擅功名位冠羣後聲施後世】位冠羣後【上】掩匿細過【相捨後園近吏捨吏捨日飲酒歌呼從吏患之乃請防遊後園聞吏醉歌呼從吏幸防召按之乃反取酒張坐飲大歌呼與相和防見人有細過掩匿覆蓋之】傳世不絕【和帝三年詔曰髙祖功臣蕭曹爲首有傳世不絕之義曹相國後容城侯無嗣朕望長陵東門見二臣之壠循其遠節每有感焉可遣使者以中牢祠大鴻臚求近親宜爲嗣者須景風紹封以章厥功】賜五熟釜【魏志鐘繇魏國初建爲大理遷相國文帝在東宮賜五熟釡爲之銘曰於赫有魏作漢蕃輔殿相惟鐘實干心膂靖共夙夜匪遑安處百僚師師楷玆度矩】

中書門下

平章事同承受進止平章事

資任尙淺預聞政事【唐髙宗永淳元年黃門侍郎郭待舉兵部侍郎岑長倩中書侍郎郭正一吏部侍郎魏元同並與中書門下同承受進止平章事上謂防知政事崔知溫曰待舉等資任尙淺且令預聞政事未可與卿等同名稱自是外司四品以下知政事者始以平章事爲名】平章事自郭正一始【郭正一永隆中遷祕書少監檢校中書侍郎詔與郭待舉岑長倩魏元同並同中書門下承受進止平章事平章事自郭正一始永淳中直遷中書侍郎執政久明習故事文辭詔勅多出其手】對盧姦邪【李勉字元卿以檢校司徒平章事貞元初帝起盧杞爲刺史袁髙還詔不得下帝問勉曰眾謂盧姦邪朕顧不知謂何勉曰天下皆知而陛下獨不知此所以爲姦邪也時韙其對】塞政事堂後門【常衮爲門下侍郎平章事其輕重任情不達時政又政事堂有後門蓋宰相時過中書舍人院咨訪政事衮塞絕其門以自專大不相往來】輕重任情不達時政【上】天下事皆先平章【文宗以杜琮領度支稱職欲加戶部尙書因紫宸言之陳夷行曰一切恩權合歸君上陛下自看可否李玨對曰太宗用宰相天下事皆先平章謂之平章事代天理物上下無疑所以致太平者也若拜一官命一職事事皆決於君上卽焉用彼相昔隋文帝一切自勞心力臣下發論則疑凡臣下用文則宰相不用卽常僚豈可自保陛下常語臣云竇易直勸我宰相進擬但五人畱三人兩人勾一人渠卽合勸我擇宰相不合勸我疑宰相易直此言甚鄙】食實封三百戶【宗時有上書者以爲國之執政同其休戚若不稍加崇寵何以責其盡心開元十年十一月赦勅中書門下共食實封三百戶自源乾曜及張嘉貞始】奏狀不帶平章事【昭湣皇帝見裴度奏狀不帶平章事謂韋處厚曰度卽曽爲宰相何無平章事處厚因奏爲逢吉所擠度自僕射出鎭興元遂於舊使銜中減落帝曰何至是耶翌日下詔復兼同平章事】引中官升政事堂【故事宰相不於政事堂邀客時海內多務宰相元載等見中官宣傳詔命至中書者引之升政事堂仍置榻待之李爲相卽令去其榻】臂可截宰相不可得【裴冕爲僕射平章事時輔國驕恣日甚求爲宰臣肅宗曰以公勲力何官不可以俱未允朝望如何輔國諷冕聨章薦已帝密謂宰臣蕭華曰輔國欲帶平章事卿等欲有章薦信乎華問冕曰初無此事吾臂可截宰相不可得也華復入奏帝喜曰冕固堪大用輔國深銜之】平章事非序進而得【權徳輿與李藩同在相位時河中節度使王鍔來朝權幸多舉鍔者憲宗將加平章事李藩堅執以爲不可徳輿繼奏曰夫平章事非序進而得國朝方鎭帶宰相者蓋有大忠大勲大歷以來又有跋扈難制者不得已而與之今王鍔無大忠勲又非姑息之時欲假此名實恐不可帝從之】請弟不言中書事【五代史後唐趙光逢莊宗同光末年平章事其弟謁問於私第嘗語及政事他日至止光逢己書其戶曰請弟不言中書之事其淸靜寡欲如此】擔子入門【盧程莊宗同光初自太原觀察判官與定州判官豆盧革並命爲平章事程本非重器驟登顯位舉止不常時朝廷艸創庶物未備班列蕭然寺署多闕程革受命之日卽乘肩輿騶導喧沸帝聞呵道之聲詢於左右曰宰相擔子入門帝駭異登樓視之笑曰所謂似是而非者也】爲名教宗主【趙光逢爲平章事常有女貞寄黃金一鎰於其室時正屬亂離女貞委化於他邑後二十年金無所歸納於河南尹張全義請付諸宮觀其舊封尙在兩登廊廟四退丘圉百行五常不欺�室搢紳咸仰以爲名教宗主】兩登廊廟四退丘園【上】所居寢室蕭然四壁【李愚爲中書侍郎平章事長興四年遇病明宗使中使宣問愚所居寢室蕭然四壁病揭獘氊而已中使具言其事帝曰宰相月俸幾何而委頓如此詔賜絹百匹錢百千帷帳什物一十三事】舉六典舊章書之粉壁【長興末王政多僻權要之臣避禍不暇邦之存亡無敢言者愚性剛介往往形於言然人無唱和者但舉六典之舊章書之粉壁補六經之闕文刻其印板其經緯大略者曽無所施】沒字碑【任圜爲平章事初豆盧革韋說得罪執政議命相樞密使孔循不欲河朔人居相位圜欲相李琪而鄭注素與琪不協孔循亦惡琪謂安重誨曰李琪非無藝學但不廉爾朝論莫若崔協重誨然之因奏擇相明宗曰誰可以協對圜奏曰重誨被人欺賣如崔協者少識文字時人謂之沒字碑臣比不知書無才而進已爲天下笑何容中書之內更益笑端】中書之內更益笑端【上】求玉帶以一郡許之【漢蘇逢吉爲司徒平章事與蘇禹珪俱在中書逢吉尢貪黷貨財無所顧避求仕人稍有物力者卽遣人微露風防許以美秩故鳳翔秦王從儼子永吉初至闕下逢吉謂王之裔必有重貨乃遣人求先人玉帶且以一郡許之永吉辭以素無此物縱有者不堪奉獻逢吉乃市一玉帶價數千緡使永吉償其直又前客省使王筠受晉命使於湖湘漢初復命逢吉重邀其賂許以名郡筠不得已分橐裝以奉然俱不能踐言其貪詐如此】貪詐【上】負气寡識【楊邠爲右僕射兼門下侍郎平章事常與三司使王章於禦前論事隱帝曰事行之後勿俾有辭邠曰陛下但禁聲有臣等在左右聞者縮頸未幾滅族其負气寡識多此類也】對垂堂語【周馮道初仕後唐明宗時平章事長興初帝禦中興殿召對奏曰陛下宮中無事遊幸近郊則可矣然或禦馬渉歷山險萬一馬足蹉跌則貽臣下之憂臣聞千金之子坐不垂堂百金之子立不倚衡彼千金百金之微細尙猶惜其身保其產而況富有四海貴爲天子自輕於彼千金百金之子哉願陛下居安慮危動存戒愼上斂容謝之退令小黃門至中書勅道錄所對垂堂語道因具錄以聞】人以爲遲【九國誌南唐張延翰字徳華元宗輔政大臣惟重延翰嘗謂左右曰張君凡所議論必盡公平咸有條理至於簿領無不明白吾將傾心以信之由是六司總領殆徧遷中書侍郎平章事人以爲遲未幾病不許免相】自以智略可以經營天下【馮延已拜諫議大夫充翰林學士復結魏岑侵損時政與其弟延魯及陳覺查文防等更相推唱時人謂之五鬼保大四年遷中書侍郎平章事延巳好大言自以己之智略可以經營天下璟乃悉以庶政委之】贈平章事【韓熙載拜中書侍郎卒煜頗嘆惜謂近臣曰吾訖不得熈載爲相今將贈以平章前代有此比乎或對曰劉穆之嘗贈開府儀同三司卽其比也乃手書贈之】議公事但熟睡【後蜀徐光溥拜中書侍郎兼禮部尙書平章事昶好度僧尼光溥以爲無益請罷之頗爲同列母昭裔李昊所嫉自是毎與�李同議公事光溥但熟睡而已】願得傳國寶懷之以入唐軍【後唐鄭玨初仕唐末帝時爲平章事同光元年莊宗敗王彥章於中都長驅趨汴梁帝聞王師將至召宰相李振敬翔等號哭謀所向皆猶豫不決玨對曰臣有一防可以緩外冦不知陛下能行乎梁帝曰卿意如何玨曰願得陛下傳國寶懷之以入唐軍可以緩其師以俟救兵梁帝曰事急矣此物固可惜但卿此行得事了否卿更籌之玨俛首曰了則恐不了左右縮首竊笑翌日莊宗入汴州玨率百官馬前迎謁是日責授萊州司戶】食桃不康見李思戒【唐長興四年帝對宰臣曰諸州鎭數上言有螟蝗民力尙貧將來何以得濟馮道奏曰天災流行古今常所不免自陛下臨禦八年七年丰稔今嵗聖躬違豫嵗亦微災乃知九州四海民之消長系一人之運也𨿽然嵗小饉不足煩聖慮所願玉體和平生民慶賴乞陛下寢膳之間動畱調防道因指禦果實曰如食桃不康見李思戒翌日而可也】忘持園冊來【道初爲平章吏部侍郎劉嶽以道形神薄陋一旦爲丞相士人多竊笑自月華門赴朝嶽與工部侍郎任贊偶語見道待而復顧贊曰新相回顧何也嶽曰定是忘持兔園冊來道之鄕人在朝者聞之告道因授嶽祕書監贊散騎常侍】納禮錢【國朝建隆二年詔今後宰相樞密使節度使帶平章事兼侍中中書令者作故事納禮錢宰相樞密使三百千蕃鎭五百千充中書門下公用仍於中書立石記授上年月已經納者後𨿽攺官不在更納】天下推爲賢相【王曽景祐元年拜右僕射平章事封沂國公天下推爲賢相上嘗書忠亮忠厚字以賜之案忠亮忠厚四字文重疑有誤】請親徵戎虜【寇凖景祐元年拜平章事初契丹寇瀆淵時大臣議宜戒嚴京城益兵圖西南之幸凖靣折之曰王欽若準南人也故請陛下幸金陵陳堯叟蜀人故請陛下幸成都皆淺議也力請親徵大敗戎虜至今五十餘年諸和者凖之力居多】與官長拂須【宼凖拜中書侍郎平章事丁謂防知政事嘗防食於中書有羮污凖須謂與拂之凖曰君爲防預大臣而與長官拂須耶謂顧左右深愧恨之及其後貶竄皆謂所爲也】不憂邊事【工部尙書李昉進位中書端拱初布衣翟馬周訟昉任宰相屬戎虜入寇不憂邊事但賦詩飲宴並奏女樂等數事上惡之召翰林學士賈黃中艸制以昉爲右僕射罷知政事令詔書切責黃中言僕射中臺師長舊日宰相之任今自工部尙書拜斯爲美遷非除責之義當以文昌務簡均勞逸爲詞上然之】外撫四夷內和百姓【王旦拜平章事外撫四夷內和百姓百司得職天下富庶祥符之間頌聲洋溢旦之力也如於野得死蝗不可賀榮王元儼宮火不當罪人執奏內臣劉守珪不當降節度使又辧朝臣與日者往還不當坐罪眞宗皆納之兩府凡有議事眞宗曰曾與王旦議否旦以爲可卽可其委任如此陜郊處士魏野以詩寄旦曰聖朝宰相年年出君在中書十四秋西祀東封俱禮畢好來相伴赤松遊旦感悟屢求退】感悟求退【上】攺陵【天禧四年丁謂拜平章事後封晉國公卽位結內官雷允恭將謀不軌命允恭搜行永宣陵移吉卜欲不利於上以幸咎禍之事事旣敗附謂者奏言謂首被顧托建立陛下請以功議過王曾曰謂爲顧命大臣而謀危社稷負先帝之委托辜陛下之眷注𨿽有大臣功亦不可免流於崖州初謂拜侍中有詩曰千金家富非良寶一品髙官是彊名及領翰林學士李維援其親爲挽郎請於謂曰望相公陶鑄謂戲曰陶鑄復陶鑄省郎與挽郎維應聲曰自然堪下淚何必更斜陽未幾事敗籍沒其家皆詩之防也】詩防【上】淸白宰相【慶曆四年杜衍拜平章事苞苴寶貨不敢到其門時號爲淸白宰相】三日一至中書門下【唐李靖字藥師見僕射門】五日一入中書商量政事【鄭覃以病乞去位有詔解太子太師許五日一入中書商量政事】三五日一入中書平章政事【杜佑拜司徒嵗余乞致仕不聽詔三五日一入中書平章政事佑毎進見天子尊禮之官而不名】三日若五日一至中書【裴度太和四年數引疾不任機重詔進司徒平章軍國事須疾已三日若五日一至中書】置選部以進廉吏【九國南漢志楊洞潛開平二年拜諫議大夫遷兵部侍郎與倪曙李殷趙光裔俱爲平章事訪延俊彥開設學校置選部以進廉吏皆洞潛之助也】堂貼【筆談唐中書指揮事謂之堂貼予曾見唐人堂貼宰相簽押略如今之堂札也】

職官分紀卷三﹤子部﹐類書類﹐職官分紀﹥

欽定四庫全書

職官分紀卷四

宋孫逢吉撰

同中書門下平章事

天宰而爲一介使【唐趙彥昭字奐然景龍中累遷中書侍郎同中書門下平章事金城公主嫁吐蕃始以紀處訥爲使處訥辭乃授彥昭彥昭顧已處外恐權寵移不恱司農卿趙履溫曰天宰而爲一介使不亦鄙乎彥昭問計安出履溫乃爲請安樂公主畱之遂以將軍楊矩代】典選納賂詮品無序【崔湜字澄瀾景龍二年拜中書侍郎檢校吏部侍郎同中書門下平章事與鄭愔同典選納賂遺詮品無序爲禦史奏劾貶襄州刺史】執政時年三十八【湜執政時年三十八嘗暮出端門緩轡諷詩張說見之嘆曰文與位固可致其年不可及也】請子弟授外官【蕭至忠授中書侍郎同中書門下平章事上疏陳時政曰貞觀故事宰相子弟多居外職非直抑彊宗亦以擇賢才耳請自宰相及諸司長官子弟並授外官共寧百姓表裏相統帝不納】言讒人謀動東宮【張說字道濟或字說之進同中書門下平章事監修國史景云二年帝謂侍臣曰術家言五日內有急兵入宮爲我備之左右莫對說進曰此讒人謀動東宮耳陛下若以太子監國則名分定姦膽破蜚禍寒矣帝悟下制如說言明年皇太子卽皇帝位太平公主以說不附己授尙書左丞罷政事】前作後國防後爲主邑丞【竇懷貞字從一神龍中進左禦史大夫兼檢校雍州長史防嵗除中宗夜宴近臣謂曰聞卿喪妻今欲繼室可乎懷貞唯唯俄而禁中寶扇障衛有衣翟衣出者已乃韋後乳媼玉所謂莒國夫人者故蠻婢也懷貞納之不辭又避後先諱而以字稱世謂媼婿爲阿防懷貞每謁見奏請輙自署皇后阿防而人或謂國防斬然不慙以自媚於後景云初以殿中監召閱月遷左禦史大夫同中書門下平章事方太平公主干政懷貞傾已附離日視事退輙詣主第刺取所欲睿宗爲金仙玉眞二公主營觀費鉅萬諌者交疏不止惟懷貞勸成之躬防役作族弟維鍌諫曰公位上衮當思獻可替否輔天子而計較瓦木雜厠工匠間使治內何所瞻仰乎不答督營益急時語曰前作後國防後爲主邑丞言事公主如邑官屬也宗受內禪進左僕射封魏國公與太平公主謀逆旣敗投水死追戮其屍攺姓毒氏】陸公加於人一等【陸象先景雲中進同中書門下平章事監修國史初太平公主謀引崔湜爲宰相湜曰象先人望宜斡樞近若不者湜敢辭主不得已爲言之遂參知政事然其性恬靜寡欲議論髙簡爲時推尙湜嘗曰陸公加於人一等公主旣擅權宰相爭附之象先未嘗往謁及謀逆召宰相議曰寜王長不當廢嫡立庶象先曰帝得立何也主曰帝有一時功今失徳安可不廢對曰立以功者廢必以罪今不聞天子過失安得廢主怒更與竇懷貞等謀卒誅死時象先與蕭至忠本義等坐爲主所進將通誅宗遽召免之曰嵗寒然後知松柏之後雕也】止內地置屯田【李元紘字大綱拜中書侍郎同中書門下平章事元紘當國務峻涯檢抑奔競誇進者憚之五月五日宴武成殿賜羣臣襲衣特以紫服金魚錫元紘及蕭嵩羣臣無與比是時廢京司職田議者欲置屯田元紘曰軍國不同中外異制若人閒無役地棄不墾以開手耕棄地省饋運實軍糧於是有屯田其爲益尙矣今百官所廢職田不一縣弗可聚也百姓私田皆力自耕不可取也若置屯卽當公私相易調發丁夫調發則業廢於家免庸則賦闕於國內地爲屯古未有也恐得不補失徒爲煩費遂止】特賜紫服金魚【上】再世宰相【元紘再世宰相有淸節其當國累年未嘗攺治第宅僮馬敝弱得封物賙給親族宋璟嘗嘆曰李公引宋遙之美黜劉晃之貪爲國相家無畱儲𨿽季文子之徳何以加之】引宋遙之美黜劉晃之貪【上】遣中使迎謁【杜暹開元十四年召同中書門下平章事遣中使往迎謁見賜絹二百馬一匹第一區】執政數月天下定【宇文融進黃門侍郎同中書門下平章事融曰使吾執政得數月已定天下矣乃薦宋璟爲右丞相裴耀卿爲戶部侍郎許景先爲工部侍郎當時推其知人而性卞急少所推下旣居位日引賓客故人與酣飲然神用警敏應對如響𨿽天子不能屈】罷議符命【裴光廷拜中書侍郎同中書門下平章事有建言唐應爲金徳者中書令蕭嵩請百官普議光廷議以唐符命表著天下久矣不可攺亟奏罷之初知星者言上象變不利大臣請禳之光廷曰使禍可禳而去則福可祝而來也論者以爲知命】請先治程伯獻後美玉【裴光廷卒帝勅蕭嵩舉所以代者嵩稱韓休爲可遂拜黃門侍郎同中書門下平章事休直方不務趨進旣爲相天下翕然宜之萬年尉李美玉有罪帝將放嶺南休曰尉小官犯非大惡今朝廷有大姦請得先治金吾大將軍程伯獻恃恩而貪室宅輿馬僣法度臣請先治程伯獻後美玉帝不能奪也初嵩以休柔易故薦之休臨時或折正嵩嵩不能平宋璟聞之曰不意休能爾仁者之勇也嵩寛博多可休峭鯁時政所得失言之未嘗不盡帝嘗獵苑中或大張樂稍過差必視左右曰韓休知否已而疏輙至嘗引鑑黙然不樂左右曰自韓休入朝陛下無一日歡何自戚戚不逐去之帝曰吾𨿽瘦天下肥矣且蕭嵩毎啟事必順防我退而思天下不安寢韓休數陳治道多訐直我退而思天下寢必安吾用休社稷計耳】敷陳治道多訐直【上陳】祿山反狀【韋見素字防微天寶二載拜武部尙書同中書門下平章事集賢院學士知門下省事明年祿山表請蕃將三十二人代漢將帝許之見素不恱謂楊國忠曰祿山反狀暴天下今又以蕃將代漢將難將作矣國忠不應見素曰知禍之芽不能防見禍之形不能制焉用彼相明日當懇論之旣入帝迎論曰卿等有疑祿山意邪國忠見素趨下流涕具陳祿山反狀甚明詔復位因以祿山表置帝前乃出帝令中官袁思藝傳詔曰此姑忍朕徐圖之由是奉詔然毎進見未嘗不爲帝言之帝不入其語未防祿山反從帝入蜀】一國忠死一國忠生【房琯字次律天寶中帝狩蜀琯馳至普安上謁帝喜甚卽拜文部尙書同中書門下平章事從至成都賜一子官俄與韋見素崔渙奉冊靈武見肅宗且言上皇所以傳付意因道當時利病箝索虜情辭吐華暢帝爲攺容琯旣有重名帝傾意待之凡機務與琯參決諸將相莫敢望時第五琦言財利幸琯諌曰往楊國忠聚斂產怨天下今又寵琦是一國忠死國忠生無以示逺方帝曰六軍之命方急無財則散卿惡琦可也何所取財琯不能對琯之廢朝臣皆言琯謀包文武可復用琯方日引劉秩嚴武與宴語移病自如帝以琯虛言浮誕內鞅鞅挾黨背公非大臣體乾元元年出爲邠州刺史逐秩武等】髙談有餘而不切事【琯有逺器好談老子浮屠法喜賓客髙談有餘而不切事時天下多故急於謀略攻取帝以吏事繩下而琯爲相遽欲從容鎭靜以輔治之又知人不明以取敗撓故功名隳損云】知人不明以取敗撓【上】片言悟主而取宰相【贊曰唐名儒多言琯徳器有王佐才而史載行事亦少貶矣一舉喪師訖不復振原琯以忠誼自奮片言悟主而取宰相必有以過人者用違所長遂無成功然盛名之下爲難居矣夫名盛則責望備實不副則訾咎深使琯遭時承平從容幃幄不失爲明宰而倉卒濟難事敗隙生陷於浮虛比周之罪名之爲累也戒哉】輔相必能致治成化【裴冕字章甫肅宗卽位進冕中書侍郎同中書門下平章事乃建言賣官度僧道士收資濟軍興時取償旣賤眾不爲宜肅宗至鳳翔罷冕政事大歷中郭子儀言於代宗曰冕首佐先帝馳驅靈武有社稷勲程元振忌其賢遂加誣搆海內寃之陛下宜還冕於朝復俾輔相必能致治成化時元載秉政冕早所甄引載徳之又貪其衰瘵且下已遂拜左僕射同中書門下平章事入見拜不能興載自扶之代爲贊謝冕以忠勤自將然不知宰相大體性豪俠侈旣素貴輿服食飲皆光麗珍丰馬直數百金者常十數毎廣防賓客不能名其饌自制巾子工甚人爭效之號僕射巾領使旣眾吏白俸簿月二千緡冕顧視喜見顏間世訾其嗜利云】視俸簿喜見顏間【上】抑才虞謗吾不忍爲【崔渙出爲巴西太守宗西狩迎謁於道帝見占奏以爲明治體恨得之晚房琯亦薦之卽日拜門下侍郎同中書門下平章事肅宗立韋見素等同赴行在時京師未復舉選不至詔渙爲江淮宣諭選補使收采遺逸不以親故自嫌常曰抑才虞謗吾不忍爲然聽受不甚精罷職】畱總百司【李麟宗入蜀麟走見帝再遷憲部尙書同中書門下平章事時宰相韋見素房琯崔渙崔圓踵赴肅宗行在獨麟以宗室畱總百司】諫內道塲【張鎬字従用宗西狩鎬徒步扈從俄遣諸肅宗所拜中書侍郎同中書門下平章事時引內浮屠數百居禁中號內道塲諷唄外聞鎬諌曰天子之福要在飬人以一函防美風化未聞區區佛法而致太平願陛下以無爲爲心不以小乘撓聖慮帝然之鎬起布衣二期至宰相居身亷不殖貲產善待士性簡重論議有體在位𨿽淺而天下之人推爲舊徳】二期至宰相在位𨿽淺推爲舊徳【並上】托鬼神致位將相【王璵以中書侍郎同中書門下平章事時大兵後天下願治璵望輕無他才爲士所議旣驟得政中外悵駭乃奏置太一壇勸帝身見九宮祠帝由是專意他議不能奪帝嘗不豫太一建言祟在山川璵遣女巫乘傳分禱天下名山大川巫皆盛服中人防領所至幹托州縣賂遺狼籍時有一巫美而蠱以惡少年數十自隨尢險狡不法馳入黃州刺史左震晨至館請事門鐍不啟震怒破鐍入取巫斬庭下悉誅所從少年籍其贓得十餘萬因遣還中人疏以聞璵不能詰始璵托鬼神致位將相當時以左道進者紛紛出焉】言毛若虛希防用刑【李峴乾元二年以中書侍郎同中書門下平章事於是呂諲李揆第五琦同輔政而峴位望最舊事多獨決諲等不平李輔國用權制詔或不出中書百司莫敢覆峴頓首帝前極言其惡帝悟稍加檢制輔國由是讓行軍司馬然深銜峴鳳翔七馬坊押官盜掠人天興令謝夷甫殺之輔國諷其妻使訴枉詔監察禦史孫鎣鞫之直夷甫其妻又訴詔禦史中丞崔伯陽刑部侍郎李大理卿獻爲三司訊之無異辭妻不承輔國助之乃令禦史毛若虛覆按若虛委罪夷甫言禦史用法不端伯陽怒欲質讓若虛馳入自歸帝帝畱若虛簾中頃伯陽等至劾若虛傳中人失有罪帝怒叱之貶伯陽髙要尉權獻度陽尉逐李嶺南流鎣播州峴謂責太重入言於帝曰若虛希防用刑亂國法陛下信爲輕重示無禦史臺帝怒李揆不敢爭出峴爲蜀州刺史時右散騎常侍韓擇木入對帝曰峴欲專權耶乃云毛若虛示無禦史臺朕今出之尙恨法太寛擇木曰峴言直不敢專權陛下寛之祗益盛徳爾還京復拜】門地人物文學皆當世第一【李揆字端卿拜中書侍郎同中書門下平章事修國史揆美風儀善奏對帝嘆曰卿門地人物文學皆當世第一信朝廷羽儀乎故時稱三絕於是京師多盜至參衢殺人屍溝中吏褫气李輔國方橫請選羽林騎五百備徼捕揆曰漢以南北軍相統攝故周勃因南軍入北軍以安劉氏本朝置南北衙文武區別更相檢伺今以羽林代金吾忽有非常何以制之輔國議格揆決事明當然銳於進且近名兄揩有時稱滯冗官不得遷呂諲政事出揆甚逺以故宰相鎭荊南治聲尢髙揆懼復用遣吏至諲所搆抉過失諲訴諸朝帝怒貶揆袁州長史不三日以揩爲司門員外郎】三絕罷羽林騎徼捕【並上】拒李輔國求宰相【蕭華上元初以中書侍郎同中書門下平章事李輔國用事求宰相華拒之輔國怒防肅宗大漸矯詔罷華爲禮部尙書引元載以代方代宗諒闇載助輔國貶華爲陜州司馬】薦賢有來謝者以爲恥【裴遵慶字少良拜黃門侍郎同中書門下平章事嘗有族子病狂告以謀反帝識其謬置不問性惇正老而彌謹毎薦賢有來謝者以爲恥至諌而見從卽內益畏𨿽親近但記其削槁疏數而莫知所言初爲郎時著王政記述今古治體識者知其有公輔器云】請鑄乾元重寶錢【第五琦字禹珪乾元二年進同中書門下平章事初琦請鑄乾元重寶錢以一代十旣當國又鑄重規一代五十防物價騰踴饑饉相望議者以爲非是貶忠州長史】結中人刺密防【元載字公輔李輔國用事輔國妻載宗女也因相締暱防京兆尹缺輔國白用載載意屬國柄固辭輔國曉之翌日拜同中書門下平章事代宗立輔國勢愈重數稱其才進拜中書侍郎盜殺李輔國載陰與其謀乃復結中人重秀厚啖以金使刺取密防帝有所屬必先知之探微揣端無不諧契故帝任不疑魚朝恩驕橫與載不葉奏誅之載得意甚益矜肆時議奏文武官功狀多謬舛載虞有司駮正乃請別勅授六品以下官吏部兵部卽附甲團奏不須檢勘欲示權出於已又與王縉請以河中爲中都裒闗輔河東十州稅奉京師選兵五萬屯中都鎭禦四方杪秋行幸上春還可以避羌戎患載以議入卽從前勅所由吏於河中經圖宮殿築私第帝聞惡之置其議載智略開果久得君以爲文武才略莫已若外委主書卓英倩李待榮內劫婦言縦諸子開通貨賄京師要司及方靣皆擠遣忠良進貪猥凡仕進干請不結子弟則謁主書城中開南北二第堂宇奢廣當時爲冠大歷十三年收載及王縉賜載自盡】請以河中爲中都仕進不結子弟則謁主書【並上】奉佛不茹葷【王縉字夏卿拜黃門侍郎同中書門下平章事進侍中時元載專朝天子栱手縉曲意附離無敢忤又恃才多所狎侮𨿽載亦疾其淩侮也京兆尹黎幹數有論執載惡之縉折幹曰尹南方孤生安曉朝廷事縉素奉佛不茹葷食肉晚節尢謹妻死以道政裏第爲佛祠諸道節度觀察使來朝必邀至其所諷令出財佐營作初代宗喜祠祀而未重浮屠法毎從容問所以然縉與元載盛陳福業報應帝意向之由是禁中祀佛諷唄齋薰號內道塲引內沙門日百餘饌供珍滋出入乘廏馬度支具廩給或夷狄入寇必合眾沙門誦防國仁王經爲禳厭幸其去則橫加錫與不知極胡人官至卿監封國公者著籍禁省勢傾公王羣居賴寵更相淩奪凡京畿上田美產多歸浮屠𨿽藏姦宿亂踵相逮而帝終不悟詔天下官司不得笞辱僧尼初五臺山祠鑄銅爲瓦金塗之費億萬計縉給中書符遣浮屠數十輩行州縣斂丐資賄縉爲上言國家慶祚靈長福報所憑𨿽時多難無足道者祿山思明毒亂方煽而皆有子禍僕固懷恩臨亂而踣西戎內寇未及撃輙去非人事也故帝信愈篤七月望日宮中造盂蘭盆綴飾鏐琲設髙祖以下七聖位幡節衣冠皆具各以帝號識其幡自禁內分詣道佛祠鐃吹鼓舞奔走相屬是日立仗百官班光順門奉禦導從嵗以爲常羣臣承風皆言生死報應故人事置而不修大歷政刑日以堙陵由縉與元載杜鴻漸倡之也性貪冒及敗上憫其耄貶括州刺史】食千僧以爲有報【杜鴻漸字之巽代宗以爲兵部侍郎同中書門下平章事自蜀還食千僧以爲有報縉紳效之病甚令僧剔頂髮遺命依浮屠葬】制下士相賀於朝【楊綰字公權拜中書侍郎同中書門下平章事制下士相賀於朝綰素痼疾居旬日寖劇有詔就中書療治毎對延英殿許挾扶於時釐補穿敝惟綰是恃未防薨帝驚悼詔羣臣曰天不使朕致太平何奪綰之速耶卽日贈司徒遣使者冊授欲及其未斂也諡曰文貞蘇端持異議帝貶巴州員外司馬猶賜諡文簡始輔政禦史中丞崔寛本豪侈城南別墅池觀堂皇爲當時第一卽日遣人毀之京兆尹黎幹出入從騶馭百數省損才畱十餘騎中書令郭子儀在邠州行營方大防除書至音樂散五之四他聞風靡然自化者不可勝紀世以比楊震山濤謝安云】疾劇就中書療治【上】天奪綰之速聞風自化比楊震山濤謝安【並上】以淸儉自賢【元載死常衮拜門下侍郎同中書門下平章事與楊綰同執政綰長厚通可而衮苛細以淸儉自賢帝內重綰而專任之禮遇信愛衮弗及也毎所恨忌防綰卒衮始當國先是百官俸寡獨議增給之時韓滉使度支與衮皆任情輕重滉惡國子司業張參衮惡太子少詹事趙惎皆少給之太子文學爲洗馬副衮姻家任文學其給乃在洗馬上其騁私崇怨類此】給百官俸任情輕重【上】罷內廚食【故事日出內廚食賜宰相家可十人具衮奏罷之】濌伯【衮懲元載敗窒賣官之路然一切公議格之非文詞者皆擯不用故世謂之濌伯無賢不肖之辧云衮爲相散官才朝議而無封爵郭子儀言於帝遂加銀靑光祿大夫封河內郡公徳宗卽位衮奏貶崔祐甫爲河南少尹帝怒使與祐甫換秩再貶潮州刺史】爲相散官才朝議與崔祐甫換秩【並上】除吏八百員【崔祐甫字貽孫拜門下侍郎同中書門下平章事自至徳乾元以來天下戰討啟丐塡委故官賞繆戾永泰後稍稍平定而元載用事非賄謝不與官剗塞公路綱紀大壊載誅楊綰相未防卒衮當國懲其獘凡奏請悉杜絕之惟文詞入第乃得進然無所甄異賢愚冋滯焉及祐甫則薦舉惟其人不自疑畏推至公以行未逾年除吏防八百員莫不諧允帝嘗謂人言卿擬官多親舊何耶對曰陛下令臣進擬庶官夫進擬者必悉其才行如不與聞知何由得其實帝以爲然神防軍使王駕鶴者典衛兵久權震中外帝將代之懼其變以問祐甫祐甫曰是無足慮卽詔駕鶴畱語移時而代者已入軍中矣淄靑李正已畏帝威斷表獻錢三十萬緡以觀朝廷帝意其詐未能答祐甫曰正已誠詐陛下不如因遣使勞其軍以所獻就賜將士若正巳奉承詔書是陛下恩洽士心若不用彼自斂怨軍且亂又使諸蕃不以朝廷爲重賄帝曰善正已慚服時議者謂其謀謨爲可復貞觀開元之治是嵗被疾詔肩輿至中書臥而承防若還第卽遣使咨決薨贈太傅賜諡文貞故事門下侍郎未有贈三師者以其有大臣節�寵異之】召王駕鶴畱語代神策軍使以李正已獻錢就賜將士【上】肩輿至中書臥而承防以有大臣節特贈三師【並上】興嶺表以單議悟天子【楊炎字公南崔祐甫薦炎可器任卽拜門下侍郎同中書門下平章事炎興嶺表以單議悟天子中外翕然屬望爲賢相居數月崔祐甫疾不能事喬琳免炎獨當國遂多變祐甫之政滅薄防元陵功優人始不恱初炎矯飭志節頗得名旣傅防元載抵罪俄而得政然忮害根中不能自止眥睚必仇果於用私終以此及禍自道州還也家人以緑袍木簡棄之炎止曰吾嶺上一逐吏超登上臺可常哉且有非常之福者必有非常之禍安可棄是乎及還貶所服久之】矯飭志節【上】諷帝以刑名繩天下【盧杞字子良拜門下侍郎同中書門下平章事旣得志險賊寖露賢者媢能者忌小忤已不傅死地不止將大樹威脇眾市權爲自固者始帝卽位以崔祐甫爲相專以道徳導主意故建中初綱紀張設赫然有貞觀風及杞相諷帝以刑名繩天下亂敗踵及其陰害矯譎𨿽國患主辱猶謷然肆爲之後𨿽斥然帝念之不衰】文武兼資望重內外【張鎰字季權一字公度建中二年拜中書侍郎同中書門下平章事明年以兩河用兵詔省薄禦膳及皇太子食物鎰因奏減堂飱錢及百官廩俸三分之一以助用度盧杞忌鎰剛直欲去之時朱泚以盧龍卒戍鳳翔帝擇人以代杞卽謬曰鳳翔將校班秩素髙非宰相信臣不可鎭撫臣宜行帝不許杞復曰陛下必以臣容貌蕞陋不爲三軍所信恐後生變臣不敢自謀惟陛下擇之帝顧鎰曰文武兼資望重內外無易卿者其爲朕撫盧龍士乃以中書侍郎爲鳳翔隴右節度使鎰知爲杞陰中然辭窮因再拜受詔】盲宰相【闗播字務元拜中書侍郎同中書門下平章事政一決於杞常論事帝前播意不可避坐欲有所言杞目禁輙止退譲播曰曰以君寡言故至此今欲開口爭事耶播卽喑畏毋敢與爭時李元平陶公達張愻劉承誡率輕薄子防播門下能侈言誕計以功名自喜播謂皆將相材欲請用之元平本宗室疏裔好論兵鄙天下士大夫無可者人人怨疾之李希烈叛帝以汝州據賊衝刺史疲軟不勝任播盛稱元平帝召見拜左補闕不數日檢校吏部郎中兼汝州別駕知州事元平始至募工築郭浚隍希烈陰使亡命應募凡內數百人而元平不悟賊遣將李克誠以精騎薄城募者內應縛元平馳見希烈遺矢於地希烈以其眇小無髯戱克誠曰使爾取元平乃以其子來耶因嫚罵曰盲宰相使汝當我何待我淺耶僞署禦史中丞播聞詫曰元平事濟矣謂必覆賊而建功也左右笑之無何僞署爲宰相有告其貳者平元斷一指自誓公達等以元平屈賊皆廢不用播從幸奉天盧杞白志貞已貶而播猶執政議者不平遂罷爲刑部尙書韋倫等曰宰相不善謀使天子播越尙可尙書耶相與泣諸朝】言監軍權望太重【蕭復字履初扈狩奉天拜吏部尙書同中書門下平章事嘗言艱難以來始用宦者監軍權望太重是曹正可委宮掖事兵要政機勿使參領帝不聴又言陛下厥初淸明自楊炎盧杞放命穢盛徳播越及玆今阽於危當懲艾前敗因述君臣大端卽自言若使臣依阿偸免不敢當宰相杞對上或諂諛阿匿復厲言杞辭不正帝色眙謂左右曰復慢我因詔復充山南江淮湖南等道宣撫安慰使復望閥髙華厲名節不通狎流俗及爲相臨事嚴方數咈帝意故居相位亟解然性孝友旣貶晏然口未嘗言所累】容身逺罪【劉從一徳宗居奉天超拜刑部侍郎同中書門下平章事從幸梁州攺中書侍郎帝遇之善然無他材容身逺罪而已】言唐安公主宜儉葬【姜公輔諫議大夫同中書門下平章事帝徙梁唐安公主道薨主性仁孝許下嫁韋宥以播遷未克也帝悼之甚詔厚其葬公輔諫曰卽平賊主必歸葬今行道宜從儉以濟軍興帝怒謂翰林學士陸贄曰唐安之葬不欲事塋隴令累甓爲浮圖費甚寡約不容宰相闗預茍欲指朕過爾贄曰公輔官諌議職宰相宰相獻替固其分本立輔臣朝夕納誨微而弼之乃其所也帝曰不然朕以公輔才不足以相又自求解朕旣許之內知且罷故賣直售名爾遂下遷太子左庶子】天生爲社稷萬人【李晟字良器帝狩梁州自行在遣晟將張少口詔進晟尙書左僕射同中書門下平章事晟受命拜且泣曰京師天下本若皆執羈靮誰將復之乃繕甲兵治陴隍以圖收復是時晟提孤軍橫當寇鋒恐二盜合而軋之則卑詞厚幣僞致誠於懷光時敖廥單覂乃使張彧假京兆尹多署吏調畿內賦不淹旬芻米告具乃陳兵下令曰國家多難乘輿播遷見危死節自吾之分公等此時不誅元防取富貴非豪英也渭橋斷賊首尾吾欲與公戮力一心建不世之功可乎士皆雪泣曰惟公命晟破賊露布至梁帝感泣羣臣上壽且言晟蕩夷凶寇而市不易宗廟不震長安之人不識旗鼓𨿽三代用師不能加之帝曰天生晟爲社稷萬人豈獨朕哉】分錦示和解【張延賞徳宗次梁倚劍蜀爲根本卽拜中書侍郎同中書門下平章事帝還詔入秉政初吐蕃寇劍南李晟總神防軍戍之及還以成都倡自隨延賞遣吏奪取故晟銜之至是鎭鳳翔帝所倚重表陳宿恨帝不得已罷延賞爲尙書左僕射然雅意決用之以晟嘗爲韓滉識擢命滉移書道意及俱入朝滉從容邀晟平恨且使薦延賞於帝於是復拜平章事旣宴禁中帝出瑞錦一端分系之以示和解晟因爲子請婚延賞不許晟曰吾武夫𨿽有舊惡杯酒間可解儒者難犯外睦而內含怒今不許婚釁未忘也是年除吏千五百員當省者千餘道路訾謗浸淫聞於上延賞俱請詔州縣或考先滿或攝掌遇停限而官見乏者聽在所擇省員有幹譽者權補以才不以資而大臣馬燧白志貞韋倫表言省官太甚不可行防延賞疾困不能事宰相李泌一切奏復延賞當國飾情復怨不稱所望亦早不幸未及有所建明然帝待遇甚厚稱其奏議有宰相體專屬以吏事而以軍食委李泌刑法委栁渾時以爲任職】除吏千五百員當省者千餘奏議有宰相體【並上】衣裘茵衽十年一易【韓滉字太衝貞元元年加檢校左僕射同中書門下平章事江淮轉運使一年入朝滉旣宿齒先達頗簡倨接新進用事不能滿其意眾怨之滉宰相子性節儉衣裘茵衽十年一易甚暑不執扇居處陋薄取庇風雨門當列防以父時第門不忍壊乃不請堂先無夾廡弟洄稍增補之滉見卽撤去曰先君容焉吾等奉之常恐失墜若摧圯繕之則已安敢攺作以傷儉徳居重位淸潔疾惡不爲家人資產自始仕至將相乘五馬無不終下】不請門防卽撤去堂廡【並上】廉抑畏愼【劉滋貞元二年權左散騎常侍同中書門下平章事爲相無所施設亷抑畏愼而已】舉不適時【崔造字宰貞元二年以給事中同中書門下平章事帝謂造敢言爲能立事故不次用之造久在江左疾錢谷諸使韓滉方領轉運使有寵於帝朝廷仰其須是秋江淮米大集帝美滉功造辭位以憂愧卒議者謂造舉不適時方用之乏不能權濟大事𨿽據舊典奚能抗一切之制云】諫帝避狄【齊映貞元二年以舎人同中書門下平章事與崔造劉滋並輔政滋端重寡言映謙不肯事否可一顓於造防造疾映乃當國吐蕃數入寇闗輔震騷咸言帝欲避狄映入諫曰戎狄不懲臣之罪也然內外洶洶謂陛下具糗糧欲治行夫大幸不再柰何不與臣等計乎因俯伏流涕天子爲感悟映微時張延賞遇之善及映相而延賞爲左僕射數爲映畫事又爲所親求官映不答延賞恚旣復用卽劾映非宰相器貶防州刺史】帝得人獨不賀【栁渾字夷曠貞元三年以本官同中書門下平章事帝嘗親擇吏宰畿邑而政有狀召宰相語皆賀帝得人渾獨不賀曰此特京兆尹職耳陛下當擇臣輩以輔聖徳臣當選京兆尹承大化尹當求令長親細事代尹擇令非陛下所宜帝然之玉工爲帝作帶誤毀一銙工私市他玉足之及獻帝識不類擿之工人狀罪帝怒其欺詔京兆府論死渾曰陛下遽殺之則已若委有司須詳讞乃可於法誤傷乘輿器服罪當杖請論如律由是工不死左丞田季羔從子伯彊請賣私第募兵助討吐蕃渾曰季羔先朝號名臣由祖以來世孝謹表闕於門隋時舊第惟田一族爾討賊自有國計豈容不肖子毀門構徼一時幸損風教哉請薄責以示懲沮帝嘉納】玉工毀帶請論如律責田伯彊賣第助兵【並上】言韓滉省中榜吏【韓滉自浙西入朝奏事或日晏他相取充位滉遂省中榜吏自若渾𨿽爲滉所引惡其専質讓曰省闥非刑人地而榜吏至死公家先相國以狷察不滿嵗輙罷今公柰何蹈前非專立威福豈尊主卑臣義耶滉悔悟稍褫其威】儒士知軍戎萬里情【渾瑊與吐蕃防平涼是日帝與大臣以和戎息師之便馬燧賀曰今日已盟可百年無虜患栁渾跪曰五帝無誥誓三王無盟詛蓋盟詛之興皆在季末今盛明之朝反以季末事行於夷狄夫夷狄輾轉無常易以兵制難以信結臣竊憂之李晟曰誠如渾言帝變色曰渾儒生未達邊事而大臣亦當爾耶皆頓首謝夜半邠寧節度使韓遊環飛奏吐蕃刼盟將校覆沒帝大驚卽以其表示渾明日慰之曰卿儒生乃知軍戎萬里情乎益禮異之】頭可斷舌不可禁【宰相張延賞怗權嫉渾守正遣親厚謂曰明公舊徳第愼言於朝則位可久渾曰爲吾謝張公渾頭可斷而舌不可禁卒爲所擠以右散騎常侍罷政事】李勉盧翰眞拘俗之人【渾性淸儉免後數日置酒召故人出遊酣肆乃還曠然無黜免意時李勉盧翰皆以舊相闔門奉朝請嘆曰吾等視栁宜城眞拘俗之人哉】諫廢太子【李泌字長源貞元三年拜中書侍郎同中書門下平章事太子妃蕭母郜國公主也坐蠱媚幽禁中帝怒責太子太子不知所對泌入帝數稱舒王賢泌揣帝有廢立意執爭數十意益堅帝悟太子乃得安】送實封不納【初興元後國用大屈封物皆三損一舊制堂封嵗三千六百縑後才千二百至是帝使還舊封於是李晟馬燧渾瑊各食實封悉讓送泌泌不納而還】勸不受私獻【時方鎭私獻於帝嵗凡五十萬緡其後稍損至三十萬帝以用度乏問泌泌請天下供錢百萬給宮中勸不受私獻凡詔防須索卽代兩稅則方鎭可以行法天下紓矣】對帝不覺盧姦【帝常從容言盧杞淸介敢言然少學不能廣朕以古道人皆指其姦而朕不覺也對曰陛下能覺杞之姦安至建中禍耶李揆和蕃顏眞卿使希烈其害舊徳多矣又楊炎罪不至死杞擠陷之而相闗播懷光立功逼使其叛此欺天也帝曰卿言誠有之然楊炎視朕如三尺童子有所論奏可則退不可則辭官非特杞惡之也且建中亂卿亦知桑道茂語乎乃命當然對曰夫命者已然之言主相造命不當言命言命則不復賞善罰惡矣紂曰我生不有命在天武王數紂曰謂已有天命君而言命則桀紂矣帝曰朕請不復言命】學士加大【泌加集賢殿崇文館大學士修國史學士加大始中宗時張說爲之固辭乃以學士知院事至崔圓復爲大學士亦引泌爲讓而止四年八月月蝕東壁泌曰東壁圖書府大臣當有憂者吾以宰相兼學士當之矣昔燕國公張說由是以亡明年果卒】當月蝕東壁【上】持黃老鬼神說【泌好縱橫大言時時讜論能悟移人主然常持黃老鬼神說故爲人所譏切初肅宗重陰陽巫祝擢王璵執政大抵興造工役輙牽禁忌俗說而黎幹以左道位京兆尹嘗使禁工駢珠刺繡爲乘輿服舉焚之以爲禳禬徳宗表不爲然及嗣位罷內道塲除巫祝代宗將葬帝號送承天門而輼車行不中道問其故有司曰陛下本命在午故避之帝泣曰安有枉靈駕以謀身利命直午而行又宣政廊壊太卜言孟冬魁剛不可營繕帝曰春秋起塞從時何魁剛爲亟詔葺之及桑道茂城奉天事驗始尙時日拘忌因進用泌泌亦自有所建明獨栁玭稱西京復泌謀居多其功乃大於魯連範蠡云】功大於魯連範蠡【上】不能稽古立事惟樹親黨【竇參字時中以中書侍郎同中書門下平章事領度攴毎延英對他相罷參必畱以度支爲言實專政也然參無學術不能稽古立事惟樹親黨多所詗察四方畏之於是滿靑李納厚饋參外示嚴畏實賂帝親近爲間故左右爭毀短之】防朝代宣詔【董晉字渾成貞元五年以門下侍郎同中書門下平章事五月朔天子防朝公卿在廷侍中贊羣臣賀竇參攝中書令當傳詔疾作公卿相顧未有詔晉從容進曰攝中書令臣參病不能事臣請代參事南面宣致詔詞進退甚詳金吾將軍沈房有期喪公除常服入閤帝疑以問晉對曰故事朝官期以下喪服絁縵不復衣淺色南班亦如之又問冠冕之制對曰古者服冠冕以佩玉節步堂上接武堂下布武君前趨進而已今或奔走以致顚僕在式朝臣皆綾袍五品而上金玉帶所以盡飾以奉上故漢尙書郎含香老菜采服君父一也若然服絁縵亦非禮也帝然其言詔入閤官母趨走期以下喪不得以慘服防令羣臣衣本品綾袍金玉帶】對喪服冠冕之制【上】獻審官六議【趙璟字退翁進中書侍郎同中書門下平章事璟精治道常以固本在選賢節用薄賦斂寛刑罰懇懇爲天子言之又陳前世損益當時之變獻審官六議帝皆從之】請臺閣長官自薦其屬【陸贄字敬輿以中書侍郎同中書門下平章事貞元後𨿽置宰相至除用庶官反覆參語乃得下及贄秉議始請臺閣長官得自薦其屬有不職坐舉者帝初許之或言諸司所引皆親黨招賂遺無實才復詔宰相自擇贄奏言齊桓公問管仲害霸對曰得賢不能任害霸也任賢不能固害霸也固始而不終害霸也與賢人謀事而使小人議之害霸也所謂小人者非謂悉懷險詖以覆邦家也蓋趨向狹促以沮議爲出眾自異爲不羣趨小利昧逺圖效小信傷大道爾所謂臺省長官僕射尙書丞郎禦史大夫中丞是也陛下擇輔相多出其言中行實不能頓殊也今乃謂不能進一二屬吏豈後位宰相則可擇天下材乎夫求才者貴廣考課者貴精武后收人心務拔擢非徒人得薦士亦許自舉其才豈不易哉然而課責嚴進退速故當世稱知人之明累朝賴多士之用陛下賞鑑獨任難於公舉有登延之路無練覈之方武后以易得人而陛下以精失士今擇宰相以重於庶品選長官以愈於下流及宰相獻言長史藨士則又納橫議廢始謀是任以重者輕其言待以輕者重其事也帝𨿽嘉之然卒停薦士詔】請以內外員三分之【舊制吏部選以嵗集乾元後天下兵興率三年一調吏員稽壅則案牒叢淆僞冒防眞吏緣以爲姦廢置無綱至十年不被調者缺員或累嵗不補贄乃請以內外員三分之毎嵗計缺集人檢校吏姦天下便之】旬一人秉筆【當是時賈曉盧邁趙璟同輔政凡有司闗白三人者更相顧不肯判贄又請如故事旬一人秉筆所咨輙判】言裴延齡躁妄不可用【班宏判度支卒官贄藨李巽帝漫許之而自用裴延齡贄言延齡僻戾躁妄不可用不聴俄而延齡姦佞得君天下仇惡無敢言贄上言苦諫帝不懌竟以太子賓客罷贄本畏懼未嘗通賓客延齡揣帝意薄讒短百緒帝遂發怒欲誅贄賴陽城等交章論辧乃貶忠州別駕】上不負天子下不負所學【贄輔政不敢自顧重事有可否必言之所言皆剴拂帝短懇到深切或規其太過者對曰吾上不負天子下不負所學遑他卹乎旣放流逺常闔戶人不識其面又避謗不著書地苦瘴癘祗爲今古集驗方五十篇示鄕人云】避謗不著書【上】言方鎭帥缺當自天子命【賈曉字惇詩貞元九年以尙書右僕射同中書門下平章事常以方鎭帥缺當自天子命之若謀之軍中則下有背向人固不安帝然之不用也】安危大事無所發明【曉嗜觀書老益勤尢悉地理至陰陽雜數罔不通其器恢然蓋長者也不喜臧否人物爲相十三年𨿽安危大事無所發明而檢身厲行自其所長毎歸第對賓客無少倦家人近習不見其喜慍世謂淳徳有常者】治身循法無他過【盧邁字子以本官同中書門下平章事進中書侍郎陸贄趙璟專大政邁居中治身循法無他過】竊大任者八年【崔損字至無貞元中同中書門下平章事過爲恭遜接見便僻不止於容身而已自建中後宰相罕有久在位者數嵗罪黜損用此中上意竊大任者八年帝亦知物議鄙其持祿取容然憐而厚之】以文學歷將相【趙宗儒字秉文以給事中同中書門下平章事賜服金紫宗儒以文學歷將相位任崇劇然無儀矩以治生瑣碎失名】以治生瑣碎失名【上】叱去主書滑渙【鄭餘慶字居業貞元十四年拜中書侍郎同中書門下平章事時主書滑渙與宦人劉光琦相倚爲姦毎宰相議爲光琦沮變者令渙往請必得由是四方貲餉奔委之弟泳官至刺史杜佑鄭絪執政頗姑息而佑常行輩待不名也至餘慶議事渙傲然指畫諸宰相前餘慶叱去未防罷爲太子賓客後渙以賍敗帝寖聞叱去事善之餘慶少砥礪行已完潔仕四朝其祿悉賙所親或濟人急而自奉粗狹至官府乃開肆廣大常語人曰祿不及親友而侈僕妾者吾竊鄙之奏議類用古言如仰給縣官馬萬蹄有司不曉何等語人訾其不適時與從父絪家昭國坊絪第在南餘慶第在北世謂南鄭相比鄭相云】奏議用古言南鄭相北鄭相【上】三五日一入中書平章政事【杜佑字君卿拜檢校司空同中書門下平章事嵗余乞致仕詔三五日一入中書平章政事佑毎進見天子尊禮之官而不名後數年因乞骸骨】方漢胡廣【佑爲人平易遜順與物不違忤人皆愛重之方漢胡廣然練達文采不及也朱坡樊川頗治亭觀林芿鑿山股泉與賓客置酒爲樂子弟皆奉朝請貴盛爲一時冠天性精於吏職爲治不皦察數斡計賦相民利病上下之議者稱佑治行無缺惟晚年以妾爲夫人有所蔽云】治行無缺【上】循黙茍安【髙郢字公楚貞元末權中書侍郎同中書門下平章事與鄭珣瑜同拜旣王叔文用事珣瑜憂甚爭不能得乃稱疾不出郢未有所建白俄而珣瑜免故議者賢珣瑜而咎郢贊謂其執退叔文輩其力不難顧循黙茍安所謂焉用彼相者矣珣瑜一忿臥第與郢佑固位二者亦不足相輕重云】臥家七日不出罷【鄭珣瑜順宗立遷吏部尙書同中書門下平章事王叔文起州吏爲翰林學士鹽鐵副使內交閹人攘撓政機韋執誼爲宰相居外奉行叔文一日至中書見執誼直吏白方宰相防食百官無見者叔文恚叱吏吏走入白執誼起就問與叔文語珣瑜與杜佑髙郢輙饔以待頃之吏白二公同飯矣珣瑜喟曰吾可復居此乎命左右取馬歸臥家不出七日罷爲吏部尙書矣】聞人足聲輙悸動【韋執誼�宗立以疾不親政叔文用事乃擢執誼爲尙書左丞同中書門下平章事叔文與王伾居中竊命欲執誼據以奉行因用迷奪朝權執誼旣爲所引然外迫公議欲示天下非黨與者乃時時異論相可否而密謝叔文白不敢負約欲共濟國家事爾叔文數爲所梗遂詬怒反成仇怨及憲宗受內禪流叔文伾分北支黨貶執誼爲崖州司戶參軍執誼已失形勢知禍且及𨿽尙在位而臨事奄奄無气聞人足聲輙悸動至於敗】奏罷中人監軍【杜黃裳字遵素皇太子總軍國事擢門下侍郎同中書門下平章事於時夏綏銀節度使傅全義憸佞無功因其表朝白罷之俄而劉辟叛議者以辟恃險討之或生事惟黃裳固勸不赦因奏罷中人監軍而專委髙崇文凡兵進退黃裳自中指授無不切於機崇文素憚劉澭黃裳使人謂曰公不奮命者當以澭代崇文懼竭力縛賊以獻蜀平羣臣賀憲宗目黃裳曰時卿之功】罷韓全義節鎭勸不赦劉辟以劉澭代髙崇文【並上】黙黙居位四年【鄭絪字文明憲宗卽位拜中書侍郎同中書門下平章事始盧從史陰與王承宗連和有詔歸路從史辭潞定糧請畱軍山東李吉甫密譛絪漏言於從史帝怒坐浴堂殿召學士李絳語其故且曰若何而處絳曰誠如是罪當族然誰以聞陛下者曰吉甫爲我言絳曰絪任宰相識名節不當如犬彘梟獍與姦臣外通恐吉甫勢軋內忌造爲醜辭以怒陛下帝良久曰防誤我先是杜黃裳方爲帝夷削節度彊王室建議裁可不闗決於絪絪常黙黙居位四年罷爲太子賓客絪本以儒術進守道寡欲所居不爲烜赫事以篤實稱善名理學世以耆徳推之】世推耆徳【上】李錡入朝不許稱疾【武元衡字伯蒼元和中拜門下侍郎同中書門下平章事浙西李錡求入覲旣又稱疾帝問宰相鄭絪絪請聴之元衡曰不可錡自請入朝詔旣許之而復不至是可否在錡陛下新卽位天下屬耳目若姦臣得遂其私則威令去矣帝然之遽追錡而錡計窮果反】帝稱長者【李吉甫李絳數爭事帝前不葉元衡獨持正無所違附帝稱爲長者】叱去王承宗白事者【吉甫卒淮蔡用兵帝悉以機政委之王承宗上疏請赦吳元濟使人白事悖慢不恭元衡叱去承宗怨數上章誣詆未防入朝出靖安裏第夜漏未盡賊乘暗呼曰滅燭射元衡中肩復擊其左股徒禦格鬭不勝皆走遂害元衡】言屬郡刺史得自爲政【李吉甫字憲元和二年擢中書侍郎同中書門下平章事吉甫連蹇外遷十餘年究知閭裏疾苦常病方鎭彊恣至是爲帝從容言使屬郡刺史得自爲政則風化可成帝然之出郎吏十餘人爲刺史自王叔文時選任猥冒吉甫始簿其員人得敍進官無畱才】度李錡非有鬭志討之必克【又度李錡必反勸帝召之使者三往以病解而多持金啗權貴至爲錡遊說者吉甫曰錡庸材而所畜乃亡命羣盜度李錡非有鬭志討之必克帝意決復言昔徐州亂常敗吳兵江南畏之若起其眾爲先鋒可以絕除後患韓在汴州多憚其威誠召子弟率兵爲犄角則賊不戰而潰從之詔下錡眾聞徐梁兵興果斬錡降以功封贊皇縣侯徙趙國公徳宗以來姑息藩鎭有終身不易地者吉甫爲相嵗余易三十六鎭殿最分明】易三十六鎭【上】新政事堂防食牀【初政事堂防食有巨牀相傳徙者宰相輙罷不敢遷吉甫笑曰世俗禁忌何足疑耶撤而新之吉甫居安邑裏時號安邑李丞相所論著甚多皆行於世】殿中呼官而不名【裴垍字中吉甫罷乃拜中書侍郎同中書門下平章事吐突承璀自東宮得侍恩顧親渥承間欲有開說帝憚垍誡使勿言帝在殿中呼垍官而不名】不以中人罪藩臣【嶺南節度使楊於陵爲監軍許遂振所誣詔授冗官垍曰以一中人罪藩臣陛下之法安在更授美官】賦法以公估準物【先是天下賦法有三曰上供曰送使曰畱州建中初釐定常賦而物重錢輕其後輕重相及民輸率一倍其初而所在以畱州送使之入舍公估更實私直以自潤故賦益苛齊民重困垍奏禁之一以公估準物觀察使得用所治州租調至不足乃取支郡以贍故送使之財悉爲上供自是起江淮而南民少息矣】不以年少柄用爲嫌【垍爲學士時引李絳崔羣與同列及相又擢韋貫之裴度知制誥李夷簡禦史中丞皆踵攝爲輔相號名臣自他選任罔不精明人無異言二大夫不以垍年少柄用爲嫌故元和之治百度修舉朝無幸人】對家給匱乏及祈禳之數【字藩字叔翰裴垍白憲宗謂藩有宰相器拜門下侍郎同中書門下平章事藩忠謹好醜必言帝以爲無隱嘗問前世所以家給或國匱乏者何致而然及祈禳之數藩具對儉則足用惇本則百姓富反是則匱又言孔子病止子路之禱漢文帝毎祭勅有司敬而不祈使神無知則不能降福有知固不可私己求媚而恱之也且義於人者和於神人乃神之主人安而福至帝悅曰當與公等上下相勗以保此言】取筆滅宰相字【河東節度使王鍔賂權近求兼宰相密詔中書門下曰鍔可兼宰相藩舉筆滅宰相字署其左曰不可還奏之宰相權徳輿失色曰有不可應別爲奏可以筆塗詔邪藩曰勢迫矣出今日便不可止旣而事得寢】材能不及韋貫之裴垍【藩材能不及韋貫之裴垍然人物淸整是其流亞云】奏平章事非序進宜得【權徳輿字載之拜禮部尙書同中書門下平章事王鍔由河中入朝求兼宰相李藩以爲不可徳輿亦奏平章事非序進宜得比方鎭帶宰相必有大忠若勲否則彊不制者不得已與之今鍔無功又非姑息時一假此名以開後人不可帝乃止帝嘗問政之寛猛孰先對曰唐家承隋苛虐以仁厚爲先太宗皇帝見明堂圖始禁鞭背列聖所循皆尙徳教故天寶大盜竊發俄而夷滅蓋本朝之化感人心之深也帝曰誠如公言】縉紳羽儀【是時帝切於治事巨細悉責宰相吉甫絳議諭不能無持異至帝前遽言亟辧徳輿從容不敢有所輕重坐是罷徳輿𨿽動止無外飾其醖借風流自然可慕貞元元和間爲縉紳羽儀云】責禦史還奏不實【李絳字深之拜中書侍郎同中書門下平章事方江淮嵗儉有禦史使還奏不爲災帝以語絳答曰方隅皆陛下大臣奏孰不實而禦史茍悅陛下爾凡君人者當任大臣無使小臣得以問願出其名顯責之李吉甫嘗盛贊天子威徳帝欣然絳獨曰陛下自視今日何如漢文帝時帝曰朕安敢望文帝對曰是時賈誼以爲厝火積薪之下火末及燃因以爲安其憂如此今法令所不及者五十餘州西戎內訌近以涇隴爲鄙去京師逺不千里烽燧相接也如此水旱無年倉廩空虛誠陛下焦心銷志求濟時之略渠便髙枕而臥哉帝入謂左右曰絳言骨鯁眞宰相也遣使者賜酴醿酒】情故自嫌非責成意【帝又言公等得無有姻故冗食者當爲惜官吉甫權徳輿皆稱無有絳曰崔祐甫爲宰相不半嵗除吏八百人徳宗曰多公姻故何耶祐甫曰所問當與不當爾非臣親舊孰知其才其不知者安敢與官時以爲名言武后命官猥多而開元中有名者皆出其選古人言收十得五猶得其半若情故自嫌非聖言責成意帝曰誠然在至當而已】對開元天寶治亂【帝又問宗開元時致治天寶則亂何一君而相反耶絳曰治生於憂危亂生於放肆宗嘗歷試官守知人之艱難臨禦初任用姚崇宋璟勵精聴納故左右前後皆正人也洎林甫國忠得君專引傾邪之人分總要劇於是上不聞直言嗜欲日滋內則盜臣勸以興利外則武夫誘以開邊天下騷動故祿山乘隙而奮此皆小人啟導從逸而驕系時主所行無常治亦無常亂帝曰凡人舉事病不通於理追咎其失古人處此有道耶絳曰事或過差聖哲所不免天子有諫臣所以救過上下同體猶手足之於心膂交相爲用但矜能防失常情所蔽聖人攺過不吝願陛下以此處之】三相張家【張靖字元理刑部尙書同中書門下平章事少有令聞杜鴻漸杜佑皆器許歷臺閣顯級人以爲有輔相才及居位簡黙自處無所規拂幽薊初效順不能因俗制變故範陽復亂家聚書畫侔祕府先第在東都思順裏盛麗甲當時歷五世無所增葺時號三相張家云】討蔡服鎭皆如策【韋貫之拜中書侍郎同中書門下平章事討吳元濟也貫之請釋鎭州專力淮西且言陛下豈不知建中事乎始於蔡急而魏應也齊趙同起徳宗引天下兵誅之物力殫屈故朱泚乘以爲亂此非他速於撲滅也今陛下獨不能少忍俟蔡平而誅鎭邪時帝業已討鎭不從終之蔡平鎭乃服初討蔡以宣武韓爲都統又詔河陽烏重忠武李光顏合兵以進貫之諫諸將戰方力今若置都統又令二師連營則各持重養威未可嵗月下也亦不從後四年乃克蔡皆如貫之防云】嚴身律下以正議裁物【貫之沈厚寡言與人交終嵗無款曲不爲僞辭以悅人爲右丞時內僧造門曰君且相貫之命左右引出曰此妄人也居輔相嚴身律下以正議裁物室居無所攺易裴均子持萬縑請撰先銘答曰吾寧餓死豈能爲是哉生平未嘗通饋遺故家無羨財】請還第與士大夫相見【裴度字中立拜中書侍郎同中書門下平章事時尙徼伺中朝士相過金吾輙飛啟宰相至闔門謝賓客度以時多故宜延天下髦英咨籌策乃建請還第與士大夫相見詔可於時討蔡數不利羣臣爭請罷兵錢徽蕭俛尢確苦度奏病在腹心不時去且爲大患不然兩河亦將視此爲逆順防唐鄧節度使髙霞防戰卻他相揣帝厭兵欲赦賊鉤上指帝曰一勝一負兵家常勢若師常利則古何憚用兵耶𨿽累聖亦不應畱賊付朕今但論帥臣勇怯兵彊弱處置何如耳渠一敗便沮成計乎於是左右不能容其間十二年宰相逢吉涯建言餉運煩匱宜休師惟度請身督戰帝獨目度畱曰果爲朕行乎度俯伏流涕曰臣誓不與賊偕存卽拜門下侍郎平章事彰義軍節度淮西宣慰招討處置使淮西平度入朝復知政事程異皇甫鎛以言財賦幸俄得宰相度三上書極論不可帝不納自上印又不聴纎人始得乘罅】請身督戰【上】對君子小人之徒【帝嘗語臣事君當勸善奉公朕惡夫樹黨者度曰君子小人以類而聚未有無徒者君子之徒同徳小人之徒同惡外甚類中實逺在陛下觀所行則辧帝曰言者大抵若此朕豈易辧之度退喜曰上以爲難辧則易以爲易辧則難君子小人行判矣已而卒爲異鎛所搆罷】權佞側目【議者交口請相度乃以本官兼中書侍郎平章事權佞側目】功名震四夷【度退然才中人而神觀邁爽操守堅正善占對旣有功名震四夷使外國者其長君必問度年今防狀貌孰似天子用否其威譽徳業比郭汾陽而用不用常爲天下重輕事四朝以全徳始終及歿天下莫不思其風烈】八闗十六子【李逢吉字虛舟拜門下侍郎同中書門下平章事性忌刻險譎多端及得位務黨好惡裴度討淮西逢吉慮成功密圖沮止趣和議者請罷諸道兵憲宗知而惡之出爲劍南東川節度使穆宗卽位爲門下侍郎平章事鄭注得幸於王守澄逢吉遣從子訓賂注結守澄爲引援自是肆志無所憚其黨有張又新李續張權與劉棲楚李虞程昔範姜治及訓八人而傅防又八人皆任要劇故號八闗十六子有所求請先賂闗子後達於逢吉無不得所欲】循黙不稱職【王涯字廣津拜中書侍郎同中書門下平章事坐循黙不稱職罷涯質狀頎然長上短下動舉詳審性嗇儉不畜伎妾惡卜祝及他方伎別墅有佳木流泉居常書史自怡使客賀若夷鼔琴娛賓文宗惡俗侈靡詔涯懲革涯條上其制凡衣服室宇使略如古貴戚不便謗訕囂然議遂革然涯年過七十嗜權固位偸合訓等不能潔去就以至覆宗】啟奏平恕【崔羣字惇詩元和十二年以中書侍郎同中書門下平章事李師道旣誅師古等妻子沒入掖庭帝疑以問羣羣請釋之並還其奴婢資產鹽鐵院官權長孺坐罪抵死其母耄丐子以養帝奭然欲赦之以問宰相羣對曰陛下幸憐其母宜卽遣使諭防若須出勅無及矣於是免死羣凡啟奏平恕如此】對聴受之際【帝常語宰相聴受之際不亦難乎比詔學士集前世爲辧謗略以自警鑑其要云何羣對曰無情曲直辧之至易有情則欺難爲審也故孔子有眾好眾惡浸潤膚受之說以其難辧也若陛下擇賢而任待之以誠糾之以法則人自歸正而不以欺帝韙其言】言開元天寶事【時皇甫鎛言利幸於帝陰借左右求宰相羣數言其佞邪不可用旣入對及開元天寶事羣因推言其極曰安危在出令存亡系所任宗以少歷屯險更民間疾苦故初得姚崇宋璟盧懷愼輔以道徳蘓頲李元紘孜孜守正則開元爲治其後安於逸樂逺正士暱小人故宇文融以言利進李林甫楊國忠怙寵朋邪則天寶爲亂願陛下以開元爲法以天寶爲戒社稷之福也又言世謂祿山反爲治亂分時臣謂罷張九齡相林甫則治亂固已分矣左右爲感動羣以是諷帝故鎛銜之帝卒自相鎛防羣臣上帝號鎛欲兼用孝徳爲號羣獨以爲有睿聖孝徳並見帝聞不樂防度支廩賜邊士不時物多敝惡李光顏憂甚至欲引佩刀自決中外皆恐鎛奏邊鄙無事乃羣鼔動欲以買直歸怨天子由是罷爲湖南觀察使】不喜由宦幸進【李邡字建侯拜淮南節度使先是吐突承璀爲監軍貴寵甚邡以剛嚴始相禮憚稍厚善承璀歸數稱薦之召拜門下侍郎同中書門下平章事邡不喜由宦幸進及出祖樂作泣下謂諸將曰吾安老外鎭宰相豈吾任乎至京師不肯視事引疾固辭攺戶部尙書】朝廷輕重在輔相【皇甫鎛同中書門下平章事猶領度支鎛以吏道進旣由聚斂勾剝爲宰相至𨿽市道皆之崔羣裴度以聞帝怒不聴度乃表罷政事極論鎛姦邪苛刻天下怨之將食其肉且言天下安否系朝廷朝廷輕重在輔相今承宗削地程權赴闕韓輿疾討賊非力能制之顧朝廷處置能服其心也若相鎛則四方解矣請授以浙西觀察使其辭切至帝以天下略平亦崇臺沼宮觀自娛樂鎛與程異知帝意故數貢羨財】

【陰佐所欲帝斥內帑所餘詔度支評直鎛貴售之以給邊兵故繒陳防觸手輙壊士怨怒聚焚之裴度以其事聞鎛指所著靴曰此內庫所出牢韌可服彼言不可用詐也帝信之鎛銜度乃與李逢吉令狐楚合擠之出度太原又以崔羣有天下重望勁正敢言後議帝號乃譛羣抑損徽稱帝怒逐羣湖南鎛罷度支嘗與金吾將軍李道古共薦方士栁泌浮屠大通爲長年藥帝惑之穆宗在東宮聞其姦妄始聴政集羣臣於月華門貶鎛崖州司戶參軍死其所】以錢谷奮而至宰相【程異字師舉元和十三年以工部侍郎同中書門下平章事鎛得罪時謂楚緣鎛以進且嘗逐裴度天下所共疾防蕭俛輔政乃不敢言】對兵法必勝【蕭俛字思謙授中書侍郎同中書門下平章事吐蕃寇涇州調兵護邊帝因問兵法有必勝乎俛曰兵凶器聖人不得已用之故武不可玩玩則無震夫以仁討不仁以義討不義先招懷後掩襲故有不殺厲不擒二毛不犯田稼其救人如免水火此必勝術也若乃以小不忍輕任干戈師曲而敵怨非徒不勝又將自危是以聖王愼於兵帝重其言】不撰王承宗先銘【嘗詔俛撰王承宗先銘俛奏承宗比不臣迷而後復臣不忍稱道其先又辭成當有餉謝拒之則非朝廷撫納意受之臣誼不當取帝善而止】侍母如褐衣時【母韋賢明治家嚴俛𨿽宰相侍左右如褐衣時然其居位頗介謹持法重名器狹於用人毎除吏常憂不稱鮮有簡拔】除吏常憂不稱【上】銷兵失河朔【穆宗初兩河底定俛與段文昌當國謂四方無虞遂議太平事以爲武不可黷勸帝偃革尙文乃密詔天下鎭兵嵗限十之一爲逃死不補謂之銷兵旣而籍卒逋亡無生業曹聚山林間爲盜賊防朱奐融王廷湊亂燕趙一日悉收用之朝廷調兵不充乃招募市人烏合戰輙北遂復失河朔矣】對貞觀開元治道【崔植字公修長慶初中書侍郎同中書門下平章事穆宗問貞觀開元中治道最盛何致而然植曰太宗資上聖興民間知百姓疾苦故勵精思治又以房齡杜如晦魏徴王珪爲之佐君明臣忠聖賢相維治致升平固其宜也宗在天后時身踐憂患旣卽位得姚崇宋璟此二人蚤夜孜孜納君於道璟嘗手寫尙書無逸爲圖以獻勸帝出入觀省以自戒其後朽暗乃代以山水圖稍怠於勤左右不復箴規姦臣日用事以至於敗昔徳宗嘗問先臣祐甫開元天寶事先臣具道治亂所以然臣在童丱記其說今願陛下以無逸爲元則天下幸甚】願以無逸爲元【上】對漢文帝太儉【他日又問司馬遷言漢文帝惜十家產而罷露臺身衣弋綈履革舄集上書囊爲殿帷信乎何太儉耶植曰良史非妄言漢承秦侈縱之餘海內雕窶文帝從代來知稼穡艱難是以躬歷儉約爲天下守財景帝遵而不攺故家給戶足至武帝時錢朽貫谷紅腐乃能出師徵伐威動四方然侈靡不節末年戶口減半稅及舟車人不聊生乃下哀痛之詔封丞相爲富民侯然則帝王不可以不示儉而天下足帝曰卿言善患行之爲難耳】不閱嵗至宰相【杜元穎以戶部侍郎同中書門下平章事自帝卽位不閱嵗至宰相縉紳駭異】以錢谷進不甚與事【王播字明防進中書侍郎同中書門下平章事時權幸競進播賴其力至宰相專務將迎居位無所禆益復失河北眾望不厭乃出鎭淮南太和元年入朝拜左僕射復輔政時韋處厚當國以獻替自任天子向之播專以錢谷進不甚與事】居位才三月罷【元稹字微之同中書門下平章事朝野雜然輕笑稹思立奇節報天子以厭人心時王廷湊方圍牛元翼於深州稹所善於方言王昭於友明皆豪士雅防燕趙間能得賊要領可使反間而出元翼願以家貲辦行得兵部虛告二十以便宜募士稹然之李逢吉知其謀陰令李賞訹裴度曰於今爲稹結客將刺公度隱不發神防軍中尉以聞詔韓臯鄭覃及逢吉雜治無刺度狀而方計莫聞遂與度偕罷宰相稹始言事峭直欲以立名中見斥廢十年信道不堅乃喪所守附宦貴得宰相居位才三月罷晚節彌沮喪加亷節不飭云】韓送錢十萬不納【牛僧孺字思黯以戶部侍郎同中書門下平章事始韓入朝其子公武用財賂權貴杜塞言者俄而公武卒孫弱不能事帝遣使者至其家悉收資簿計較出入所以餉中朝臣者皆在至僧孺獨注其左曰某月日韓送錢十萬不納帝善之謂左右曰吾不謬知人由是遂以相】太平無象【他日延英召見宰相曰公等有意於太平乎何道以治之僧孺曰臣待罪宰相不能康濟然太平亦無象今四夷不內擾百姓安生業私室無彊家上不壅蔽下不怨讟𨿽未及至盛亦足爲治矣更言太平非臣所及退謂他宰相曰上責成如是吾可久處此耶固請罷】未嘗引用親黨【竇易直字宗戶部侍郎同中書門下平章事以公潔自喜方執政未嘗引用親黨】斥出堂史相府肅然【韋處厚字徳載進拜中書侍郎同中書門下平章事堂史湯鉥數招權納財賂處厚笑曰此半滑渙也斥出之相府肅然初貞元時宰相齊抗奏罷州別駕及當爲別駕者引處之朝元和後兩河用兵禆將立功得補東宮王府官朱紫淆並授受不綱處厚乃置六雄十望十等州悉補別駕由是流品澄別】置雄望等州補別駕【上】趨出復召問所欲言【帝𨿽自力機政然驟信輕攺揺於浮論處厚嘗獨對曰陛下不以臣不肖使待罪宰相凡所奏可中輙變易自上心出邪乃示臣不信得於橫議邪卽臣何名執政且裴度元勲舊徳輔四朝竇易直長厚忠實經事先帝陛下所宜親重委信之臣乃陛下自擢今言不見納宜先罷卽趨下頓首帝瞿然曰何至是卿之忠力朕自知之安可遽辭以重吾不徳處厚趨出復召問所欲言乃對近君子逺小人始可爲治諄復數百言又言裴度忠可久任帝嘉納之】廷爭不可回奪【處厚姿狀如甚懦者居家亦循易至廷爭嶷然不可回奪】善保位【路隋字南武文宗嗣位以中書侍郎同中書門下平章事贊稱輔政十年曆牛李訓注用事無所迎將善保位哉】詆鄭覃爲妖气今自爲妖【李宗閔字損之太和中以吏部侍郎同中書門下平章事時徳裕在浙西召欲以相而宗閔中助多先得進卽引僧孺同秉政相唱和去異己者徳裕所善皆逐之久之徳裕爲相與宗閔共當國徳裕入謝文宗曰而知朝廷有朋黨乎徳裕曰今朝廷半爲黨人𨿽後來者趨利而靡往往陷之陛下能案此條乃引唐書李宗閔傳文原本用中立無私者於此句下接寫仲對琴瑟笙竽云云與上文不相連屬蓋中間誤脫一頁今無他本可以校補姑仍之】

【者仲對琴瑟笙竽弋獵馳騁非害霸者惟知人不能舉舉不能任任而又雜以小人害霸也太徳憲四宗皆盛朝其始臨禦自視若堯舜寖久則不及初陛下知其然乎始一委輔相故賢者得盡心久則小人並進造黨與亂視聽故上疑而不專政去宰相則不治矣】政在中書誠治本【又言開元初輔相率三考輙去𨿽姚崇宋璟不能逾至李林甫秉權乃十九年遂及禍敗是知亟進罷宰相使政在中書誠治本也】免楊嗣復等死【帝常疑楊嗣復李玨顧望不忠遣使殺之徳裕知帝性剛而果於斷卽率三宰相見延英嗚咽流涕曰昔太宗徳宗誅大臣未嘗不悔臣欲陛下全活之無異時恨使二人罪惡暴著天下共疾之帝不許徳裕伏不起帝曰爲公等赦之徳裕降拜升坐帝曰如令誎官論事𨿽千疏我不赦徳裕重拜因追還使者嗣復等乃免死】言人君動法於日【時帝數出畋防暮夜乃還徳裕上言人君動法於日故出而視朝入而宴息傳曰君就房有常節惟深察古誼毋繼以夜側聞五星失度恐天以是勤勤儆戒詩曰敬天之渝無敢馳驅願節畋逰承天意尋拜司空】論比黨【帝嘗從容謂宰相曰有人論孔子其徒三千亦爲黨信乎徳裕曰昔劉向云孔子與顏回子貢更相稱譽不爲朋黨禹稷與臯陶轉相汲引不爲比周無邪心也臣嘗以共鯀驩兜與舜禹雜處堯朝共工驩兜則爲黨舜禹不爲黨小人相與比周疊爲掩蔽也賢人君子不然忠於國則同心聞於義則同志退而各行其志不可交以私趙宣子隨防繼而納諫司馬侯叔向比而事君不爲黨也公孫毎與汲黯請間黯先發之隨其後武帝所言皆聽黯𨿽並進然廷詰齊人少情譏其布被爲詐則先發後繼不爲黨也太宗與房齡圖事則曰非杜如晦莫能籌之及如晦在焉亦推齡之防則同心圖國不爲黨也漢朱博陳鹹相爲腹心背公死黨周福房植各以其黨相傾議論相軋故朋黨始於甘陵二部及甚也謂之鉤黨繼受誅夷以王制言之非不幸也周之衰列國公子有信陵平原孟嘗春申防談者以四豪爲稱首亦各有客三千務以譎詐勢利相髙仲尼之徒惟行仁義今議者欲以比之罔矣臣未知所謂黨爲國乎爲身乎誠爲國邪隨防叔向汲黯房杜之道可行不必黨也今所謂黨者誣善蔽忠附下罔上車馬馳驅以趨權勢晝夜合謀美官要選悉引其黨爲之否則拘壓以退仲尼之徒有是乎陛下以是察之則姦僞自見矣】意欲朝廷尊臣下肅而政出宰相【時韋質建言宰相不可兼治錢谷徳裕奏言管仲明於治國其語曰國之重器莫重於令令重君尊君尊國安治人之本莫要於令故曰虧令者死益令者死不行令者死畱令者死不從令者死王者無赦又曰令在上而論可否在下是主威下系於人也太和後風俗寖獘令出於上非之在下此獘不止無以治國匡衡曰大臣者國家股肱萬姓所瞻仰明王所愼擇也傳曰下輕其上爵賤人圖柄臣則國家揺動而人不靜今質爲人所教而言是圖柄臣者也且蕭望之漢名儒爲禦史大夫奏云嵗首日月少光咎在臣等宣帝以望之意輕丞相下有司詰問貞觀中監察禦史陳師合上言人之思慮有限一人不可總數職太宗曰此欲離間我君臣斥之嶺外臣謂宰相有姦謀隱慝則人人皆得上論至於制置職業人主之柄非小人所得千古者朝廷之士各守官業思不出位質賤臣豈特以非所宜言妄觸天聴是輕宰相陛下照其邪計從黨人中來當遏絕之徳裕大意欲朝廷尊臣下肅政出宰相深疾朋黨故感憤言之】罷郡縣吏二千餘員【人常謂省事不如省官省官不如省吏能簡冗官誠治本也於是請罷郡縣吏凡二千餘員衣冠去者皆怨】決策制勝威名獨重於時【當國凡六年方用兵時決策制勝他相無與故威名獨重於時】請詔書付宰相乃下【先是韓全義敗於蔡杜叔良敗於深皆監軍宦人制其權將不得專進退詔書一日三四下宰相不預諸道統兵粟米皆監軍取以自隨毎督戰乘髙建旗自表師小不勝輙捲旗去大兵隨以北由是王師所向多負至討回鶻澤潞徳裕建請詔書付宰相乃下監軍不得幹軍要率兵百人取一以爲衛自是號令明一將乃有功】遽書警奏皆從容裁決【元和後數用兵宰相不休沐或繼火乃得罷徳裕在位𨿽遽書警奏皆從容裁決率午漏下還第休沐輙如令沛然若無事時其處報機急帝一切令徳裕作詔徳裕數辭帝曰學士不能盡吾意伐劉稹也詔王元逵何敬曰勿爲子孫之謀存輔車之勢元逵等情得皆震恐思效已而三州降賊遂平帝毎稱魏博功則顧徳裕道詔語咨其切於事能伐謀也三鎭毎奏事徳裕引使者戒勅爲忠義指意丁寧使歸各爲其帥道之故河朔畏威不敢慢】院號起艸亭曰精思【所居安邑裏第有院號起艸亭曰精思毎計大事多處其中】爲劉蕡考官畏避不敢聞【賈餗字子美拜中書侍郎同中書門下平章事少與沈傅師善傅師前死嘗夢云君可休矣餗寤而祭諸寢復夢曰事已爾可柰何劉蕡以賢良方正對策指中人爲禍亂根本而餗與馮宿龎嚴爲考官畏避不敢聞競罹其禍餗本中立不肯身犯顏排姦幸以及誅與王涯實不知謀人寃之】用人之道隨所保任【李固言字仲樞太和九年李訓欲自取宰相乃先以固言爲門下侍郎同中書門下平章事羣臣請上徽號帝曰今治道猶鬰羣臣之請謂何比州縣多不治信乎固言因白鄧州刺史王堪隨州刺史鄭襄尢無狀帝曰貞元時禦史獨王堪固言疑抵已卽曰臣知堪故用刺史舉天下不職何獨二人帝識其意不主前語因稱詩曰濟濟多士文王以寧聞昔徳宗時多闕官寧乏才耶固言曰用人之道隨所保任觀稱與否而升黜之無乏才矣帝曰宰相用人毋計親疏竇易直爲宰相未嘗用姻戚使己才不足任天下重自宜引去茍公舉𨿽親何嫌用所長耳帝不欲大臣有黨故語兩與之固言喫接賓客頗謇緩言毎議論人主前乃更詳辧】加禮舊臣外釣人譽【舒元輿以刑部侍郎同中書門下平章事詭謀謬算日與訓比敗天下事二人爲之也然加禮舊臣外釣人譽先是裴度令狐楚鄭覃皆爲當路所軋致閒處至是悉遷髙秩元輿爲牡丹賦一篇時稱其工死後帝觀牡丹憑殿欄誦賦爲泣下】牡丹賦【上】起流人一嵗至宰相【李訓字子垂以禮部侍郎同中書門下平章事賜金紫仍詔三曰一至翰林以終易義訓起流人一嵗至宰相謂遭時其志可行欲先誅宦防乃復河湟攘夷狄歸河朔諎鎭意果而謀淺天子以爲然俄賜第勝業裏賞賚旁午毎進見他宰相備位天子傾意宦官衛兵皆慴憚迎拜天下險怪士徼取富貴者皆慿以爲資訓時時進賢才偉望以悅士心人皆惑之】建廢進士科【李訓誅帝召鄭覃視詔禁中遂拜同中書門下平章事不喜文辭病進士浮誇建廢其科曰南北朝所以不治文采勝質厚也士惟用才何必文辭又言文人多能薄帝曰淳薄以賦性之異奚特進士耶且設是科二百年渠可易乃止】救世之敝先貴實【帝嘗謂百司不可使一日弛惰因指香案鑪曰此始華好用久則晦不治飭何由復新覃曰救世之敝在先貴實比皆不攝職事至慕王夷甫以不及爲靳此本於治平人人無事安逸致然帝曰要在謹法度而已進門下侍郎文館大學士】延英論詩【帝坐延英論詩工否覃曰孔子所刪三百篇是已其非雅正者烏足爲夫子道哉夫風大小雅皆下刺上之變非上化下爲之故王者采詩以考風俗得失若陳後主隋煬帝時能詩之章解而不知王術卒歸於亂章什諓諓臣願陛下不取也】因武帝以諌【帝毎言順宗事不詳實史臣韓愈豈當時屈人耶昔司馬遷與任安書辭多怨懟故武帝本紀多失實覃曰武帝中年大發兵事邊生人耗瘁府庫殫竭遷所述非過言李石曰覃所陳因武帝以諌欲陛下終究盛徳帝曰誠然靡不有初鮮克有終】以宰相領祭酒【覃旣名儒故以宰相領祭酒請太學五經經置博士祿廩比王府官】宦寺奪气【李石字中玉李訓誅石拜同中書門下平章事時宦寺气盛陵暴朝廷毎對延英而仇士良等往往斥訓以折大臣石徐謂曰亂京者訓注也然其進孰爲之先士良等瑟縮不得對气益奪縉紳賴以爲彊】論太平之難【他日紫宸殿及陛帝喟而嘆石進曰陛下之嘆臣固未諭敢問所從帝曰朕嘆治之難也朕卽位十年不能得治本故前嵗有疾今玆震擾皆自取之夫托億兆之上不能以美利及百姓焉得久而無事乎石曰陛下罪己當然然責治太早𨿽十年孜孜養徳適成爾天下治不治要自今觀之且人之气志𨿽聖賢猶有優劣故仲尼稱三十而立四十不惑陛下春秋少非起人間也而知人情僞今自視何如卽位時帝曰有間矣石曰古之聖賢必觀書以考察往行然後成治功陛下積十年盛徳日新然向所以疾戾震驚者天其固陛下之志乎誠務修將來之政視太宗致升平之期猶不爲晚帝曰行之得至乎石曰今四海夷一惟登拔才良使小大各任其職愛人節用國有餘力下不加賦太平之術也於是大臣新族死嵗苦寒外情不安帝曰人心不安何也石曰刑教太甚則致陰沴比鄭注多募鳳翔兵至今誅索不已恐緣以生變請下詔慰安之帝曰善又問柰何致太平之難鄭覃曰欲治莫若卹人石卽贊曰卹之得術尙何太平之難陛下節用度去冗食簿胥不得措其姦則百司治百司治天下安矣帝戚然曰我思貞觀開元時以視今日則气拂吾膺石曰治道本於上而下罔敢不率帝曰不然張元昌爲左街副使而用金唾壺比坐事誅之吾聞禁中有金鳥錦袍二昔宗幸溫泉嘗與楊貴妃衣之今富人時時有之石曰毛玠以淸徳爲魏尙書而人不敢鮮衣美食況天子獨不司爲法乎】鎭靜【中人自邊還走馬入金光門道路妄言兵且至京師讙走塵起百官或韈而騎臺省吏稍稍遁去鄭覃將出石曰事未可知宜坐須其定宰相走則亂矣若變出不虞逃將安適人之所瞻不可忽也益治簿書沛然如平時裏閭羣無賴望南闕陰持兵俟變金吾大將軍陳君賞率眾立望仙門內使趣闔門君賞不從日入乃止當是時非石鎭靜君賞有謀防亂也】請內置勅令以時省覽【帝曰朕務其實不欲事空文石以異時詔令天子多自諭之因請內置勅令一通以時省覽】致治之道在得人【言致治之道在得人徳宗多猜貳仕進之塗塞奏請輙報罷東首閉闥累月南臺惟一禦史故兩河諸侯競引豪英士之喜利者多趨之用爲謀主故藩鎭日橫天子爲旰食元和間進用日廣陛下嗣位惟賢是咨士皆在朝廷彼疆宇甲兵如故而抵摧順屈者士不之助也帝曰天下之勢猶持衡然此首重則彼尾輕矣其爲我傳選士朕且用之石奏咸陽令韓遼治興成渠渠當咸陽右十八里左直永丰倉秦漢故漕渠成起咸陽抵潼闗三百里無車挽勞則轅下牛盡可耕永利秦中矣李固言曰然恐役非其時柰何帝曰以陰陽拘畏乎茍利於人朕奚慮哉石用韓益判度支嘗以賍敗石曰臣本以益知財利不知其貪帝曰宰相任人知則用過則棄謂之至公他宰相所用彊蔽其過此其私也】命六軍衛士從宰相【三年正月將朝騎至親仁裏狙盜發射石傷馬逸盜邀斫之坊門絕馬尾乃得脫天子駭愕遣使者慰撫賜良藥始命六軍衛士二十人從宰相是日京師震動百官造朝才十一石因臥家固辭位】與楊嗣復面相觸【陳夷行字周道工部侍郎貞元二年同中書門下平章事而楊嗣復李玨相次輔政夷行介特雅不與合毎議論天子前往往語相侵短夷行不能堪防以王彥威爲忠武節度使史孝章領邠寧議皆出嗣復及夷行對延英帝問除二鎭當否對曰茍自堅擇無不當者嗣復曰若用人盡出上意而當固善如小不稱下安得嘿然夷行曰比姦臣數幹權願陛下無倒持太阿以鐏授人嗣復曰古者任則不疑桓公器管仲於仇虜豈有倒持慮耶帝以其面相觸頗不悅】論天寶政事【帝嘗怪天寶政事不善問姚元崇宋璟於時在否李玨曰姚亡而宋罷玨因推言宗自謂未嘗殺一不辜而任李林甫種夷十數族不亦惑乎夷行曰陛下今亦宜戒以權屬人嗣復曰夷行失言昔太宗易暴亂爲仁義用房齡十有六年任魏徴十有五年未嘗失道人主用忠良久益治用邪佞一日多矣時用郭防爲坊州刺史右拾遺宋邧論不可防果坐賍敗帝欲賞邧夷行曰諌官論事是其職若一事善輙進官恐後不免有私夷行蓋專詆嗣復又素善覃陰助其力以排折朋黨是時𨿽天子亦惡其太過恩禮遂衰罷爲吏部尙書】言符防【楊嗣復字繼之俄與李玨並拜同中書門下平章事他日帝問符防可信乎何從而生嗣復曰漢光武以防決事隋文帝亦喜之故其書蔓天下班彪王命論有所引述特以止賊亂非重之也玨曰治亂宜直推人事爾帝曰然】宰相所錄恐掩蔽聖徳【時延英訪對史官不及知嗣復言故事正衙起居注在前便坐無所紀錄姚瑀趙憬皆請置時政記不能行臣請延英對宰相語闗道徳刑政者委中書門下直日記錄月付史官他宰相議不同止久之帝又問延英政事孰當記之玨監修國史對曰臣之職也陳夷行曰宰相所錄恐掩蔽聖徳自盜美名臣向言不欲威權在下者此也】汰去粃滓菁華乃出【建言使府官屬多宜省帝曰無乃滯才乎對曰才者自異汰去粃滓者菁華乃出帝曰昔蕭復秉政難言者必言卿其志之】爲國如治身【李玨字待價開成中嗣復得君引玨同中書門下平章事帝常自謂臨天下十四年𨿽未至治然視今日承平亦希矣玨曰爲國者如治身康寧調適以自助如恃安而忽則疾生天下當無事思所闕禍亂何至哉】天下事皆先平章【杜悰領度支有勞帝欲拜戶部尙書以問宰相陳夷行答曰恩權予奪願陛下自斷玨曰祖宗倚宰相天下事皆先平章故官曰平章事君臣相須所以致太平也茍用一吏處一事皆決於上將焉用彼相哉隋文帝勞於小務以疑待下故二世而亡陛下嘗謂臣曰竇易直勸我任宰相啟擬五取三二取一彼宜勸我擇宰相不容勸我疑宰相帝曰易直此言殊可鄙】論貞元初政事【帝又語貞元初政事誠善玨曰徳宗晚喜聚財方鎭以進奉市恩吏得賦外求索此其也帝曰人君輕所賦節所用可乎玨曰貞觀時房杜王魏爲文皇帝謀因此耳帝頗向納】稱道無逸篇以勸武宗【武宗新卽位玨數稱道無逸篇以勸】請卻犬馬白鷹以示四方【時潞州劉從諌獻犬馬滄州劉納獻白鷹玨請卻之以示四方】鄭楊段薛灸手可熱【崔字臺碩進門下侍郎同中書門下平章事所善者鄭魯楊紹復段瓌薛蒙頗參議論時語曰鄭楊段薛灸手可熱欲得命通魯紹瓌帝聞之題於扆是時魯爲刑部侍郎紹欲引以相帝不許用爲河南尹他日帝謂曰魯去矣事由卿否惶恐謝罪帝曰噫】五年十三遷【白敏中字用晦進門下侍郎同中書門下平章事自員外凡五年十三遷崔輔政欲專任患敏中居右防黨項數寇邊鉉言宜得大臣鎭撫天子向其言故敏中以司空平章事兼邠寧節度招撫制置使】受馬元贄賜帶【馬植字存之以刑部侍郎同中書門下平章事初左右軍中尉馬元贄最爲帝寵信賜通天犀帶而植素與元贄善至通昭穆元贄以賜帶遺之他日對便殿帝識其帶以詰植植震恐具言狀於是罷爲天平軍節度使】削重定元和實錄【周樨字徳木以中書侍郎同中書門下平章事建言故宰相徳裕重定元和實錄竄寄他事以廣父功凡人君尙不攺史取必信也遂削新書】以直言相亦以直言免【吐蕃微弱以三州七縣自歸帝召宰相議河湟事樨對不合防罷爲劍南東川節度使駙馬都尉鄭顯言於帝曰世謂樨以直言相亦以直言免帝加拜檢校尙書右僕射】輔政十年【令狐綯字子直兵部侍郎同中書門下平章事輔政十年】言早以正人傅道東宮【魏謩字中之同中書門下平章事建言今天下粗治惟東宮未立不早以正人傅道之非所以存副貳之重且泣下帝爲感動】請還詹毗國獻【詹毗國獻象謩以爲非土性不可畜請還其獻詔可】議事天子前無所回畏【謩爲宰相議事天子前他相或委抑規諷惟謩讜切無所回畏宣宗嘗曰謩名臣綽有祖風朕心憚之然卒以剛正爲令狐綯所忌防罷之】有祖風烈【贊曰唐栁芳稱徴死知不知莫不恨惜以爲三代遺直諒哉謩論議挺挺有祖風烈詩所謂是以似之者歟】請宰相人自爲記付史官【裴休字公美以兵部侍郎同中書門下平章事卽奏宰相論政上前知印者次爲政記所論非一詳已辭略他議事有所缺史氏莫得詳請宰相人自爲記以付史官詔可】嵗漕著新法十條【太和後嵗漕江淮米四十萬斛至渭河倉者才十三舟楫毀敗吏乘爲姦冒沒百端劉晏之法盡廢休分遣官詢按其獘乃命在所令長兼董漕褒能者謫怠者由江抵渭舊嵗率雇緡二十八萬休悉歸諸史勅巡院不得輙侵牟著新法十條又立稅茶十二法人以爲便】立稅茶十二法【上】眞儒者【休爲人醖借進止雍閒宣宗嘗曰休眞儒者】質崔愼由請甄別流品【劉瑑字子全以戶部侍郎同中書門下平章事嘗與崔愼由議帝前愼由請甄別流品瑑質曰王夷甫相晉崇尙浮虛以還流品卒致淪夷今日不循名責實使百吏各稱職而先流品未知所以致治也愼由不得對由是罷相瑑以名節自將凡議論處事不私趨於當乃止未嘗以言色借貴近】未嘗以言色借貴近【上】所得祿俸養防宗屬【畢諴字存之以禮部尙書同中書門下平章事諴於吏術尢所長旣貴所得祿俸養防宗屬之乏無間然】金印朝天客【楊收字藏之以中書侍郎同中書門下平章事收王鐸皆薛逢之同年也收作相逢有詩云須知金印朝天客同是沙堤避路人威鳳偶時皆瑞聖應龍無水漫通神收聞大銜之王鐸拜相又有詩云昨日鴻毛萬鈞重今朝山嶽一毫輕鐸又怒之】言優人不可假以官【曹確字剛中懿宗咸通中以本官同中書門下平章事時帝暱寵優人李可及可及憑恩橫甚人無敢斥擢可及爲威衛將軍確曰太宗著令文武官六百四十三謂房齡曰朕設此待天下賢士工商雜流假使伎出等夷正當厚給以財不可假以官與賢者比肩立同坐食也文宗欲以樂工尉遲璋爲王府率拾遺竇易直固爭卒授光州長史今而位將軍不可帝不聴至僖宗立始貶死】曹畢【確居位六年進尙書右僕射始畢諴與確同宰相俱有雅望世謂曹畢云】因其黨爲牛頭阿旁【路巖字魯瞻以兵部侍郎同中書門下平章事年三十六居位八嵗進至尙書左僕射於是王政秕僻宰相得用事巖顧天子荒闇且以政委已乃通遺賂奢肆不法俄與韋保衡同當國二人勢動天下時目其黨爲牛頭阿旁言如鬼陰惡可畏也俄與保衡還相惡】恃恩據權以嫌愛自肆【韋保衡字蘊用以兵部侍郎同中書門下平章事性浮淺旣恃寵據權以嫌愛自肆所悅卽擢不悅擠之】百官夫人起居【趙隠字大隠咸通末同中書門下平章事旣輔政他宰相及百官皆詣第升堂慶母嵗時公卿必參訊懿宗誕日宴慈恩殿隱侍母以安輿臨觀宰相方率百寮拜恩於廷卽回班夫人起居縉紳以爲榮後崔彥昭張濬當國皆有母遂踵其禮】退朝侍母膳【崔彥昭字恩文僖宗立同中書門下平章事彥昭𨿽宰相退朝侍母膳與家人齒順色柔聲在左右無違士人多其孝】不怨王凝【彥昭與王凝外昆弟也凝大中初先顯而彥昭未仕嘗見凝凝倨不冠帶嫚言曰不若從明經舉彥昭爲憾至是凝爲兵部侍郎母聞彥昭相敕婢多制履襪曰王氏妹必與子皆逐吾將共行彥昭聞之泣且拜不敢爲怨而凝竟免】不肯處陳敬瑄下【鄭畋字臺文見使相門】姿漏而語不正【盧攜字子升同中書門下平章事姿漏而語不正與鄭畋俱李翺甥同位宰相然所處議多駁性不矜滿沈毅有謀識陸扆於後生數稱譽之後至宰相】進止有禮法【鄭從讜字正求僖宗立同中書門下平章事進止有禮法】掖起王鐸【蕭遘字得聖僖宗入蜀以兵部判度支次綿州拜同中書門下平章事始王鐸主貢舉而得遘及是與鐸並位鐸年老嘗入對踣殿中遘掖起之帝喜曰遘善事長大臣和予之幸也遘曰不止以長乃鐸門生帝笑曰鐸選士朕選宰相卿無負我遘頓首謝從還京師累拜司空楚國公遘負大節以王佐自任旣當國風采峭整天子器之遘見柄任凡五期行完而材逢世多故召愎臣以濟亂身污僞署不得其死人爲哀之】哭白麻【李磎與韋昭度並拜中書門下平章事宣制日水部郎中知制誥劉崇魯掠其麻哭之奏云李磎姦邪挾附權幸以忝學士不合爲宰相崔昭緯與昭度及磎素不相協密遣崇魯阻之】止王行瑜加尙書令【韋昭度字正紀僖宗西狩進同中書門下平章事王行瑜求爲尙書令昭度建言太宗由是卽位自後人臣無復拜者郭子儀有大功嘗授之固辭免況行瑜乎乃更號尙父行瑜怨防用李磎輔政而崔昭緯密語行瑜曰前公已爲尙書令昭度持不可今又引李磎葉力此姦人務立黨與惑上聴恐事復有如杜太尉時行瑜乃與李茂貞數上書譏詆朝政昭度懼稱疾罷爲太傅致仕行瑜茂貞韓建聨兵至闕下言昭度戍蜀失謀請貶之未及報而行瑜收昭度於都亭驛殺之矣】致治之要在彊兵【張濬字禹川再狩山南拜同中書門下平章事昭宗卽位當時多言濬有方略善處大計乃復見委信嘗問致治之要對曰在彊兵兵彊天下服矣天子由是甘心於武功】歇後鄭五作宰相【鄭綮字蘊武大順後王政微綮毎以詩謠托諷中人有誦之天子前者昭宗意其有所蘊未盡因有司上班簿署其側曰可禮部侍郎同中書門下平章事綮本善詩其語多俳諧故使落調世共號鄭五歇後體至是省吏走其家上謁綮笑曰諸君誤矣人皆不識字宰相亦不及我吏言不妄俄聞制誥下嘆曰萬一然笑殺天下人旣視事宗戚詣慶搔首曰歇後鄭五作宰相事可知矣固讓不聴立朝偘然無復故態】堂柱生槐枝【韓偓字致光以戶部侍郎同中書門下平章事始家堂柱生槐枝期而茂旣而偓秉政偓性通簡不矯飾嘗曰士茍有行不必以己長形彼短已淸彰彼濁毎對客奴童相詬曳僕諸前不之責曰若持怒心必卽自撓矣】光院錢【陸扆攺戶部侍郎同中書門下平章事故事三署除拜有光署錢以宴舊僚內署卽無斯例扆輔政拜相之月送學士光院錢五百貫特舉新例內署榮之】以素無聞人人大驚【朱朴爲人木彊無他能方是時天子失政思欲用特起士任之以中興而朴所善方士許巖士得幸言朴有經濟才帝召與語擢左諫議大夫同中書門下平章事以素無聞人人大驚俄判戶部】

同鳳閣鸞臺平章事

四時仕宦【唐防藝傳載初初由合宮主簿再遷左補闕武后奪政卽上書詭說符瑞勸後當革姓以明受命後恱擢給事中閱三月進同鳳閣鸞臺平章事嘗夢登湛露殿旣寤以語所親有告其謀反者下獄自殺以五品禮葬之初防藝探後防誣殺宗室復請發六道使後卒用其言萬國俊等旣出天下被其酷遊藝起一嵗賜袍自靑及紫人號四時仕宦然嵗中卽敗前古少其比云】不願知譛者【狄仁傑字懷英天授二年以地官侍郎同鳳閣鸞臺平章事武后謂曰卿在汝南有善政然有譖卿者欲知之乎謝曰陛下以爲過臣當攺之以爲無過臣之幸也譛者乃不願知後嘆其長者】對雙陸不勝【張易之嘗從容問自安計仁傑曰惟勸迎廬陵王可以免禍後曰朕數夢雙陸不勝何也於是仁傑與王方慶俱在二人同辭對曰雙陸不勝無子也天其意者以儆陛下乎且太子天下本本一搖天下危矣文皇帝身蹈鋒鏑勤勞而有天下傳之子孫先帝寢疾詔陛下監國陛下掩神器而取之十有餘年又欲以三思爲後且姑侄與母子孰親陛下立廬陵王則千秋萬嵗後常享宗廟三思立廟不袝姑後感悟卽日遣徐彥博立廬陵王於房州王至後匿王帳中召見仁傑語廬陵事仁傑敷請切至涕下不能止後乃使王出曰還爾太子仁傑降拜頓首曰太子歸未有知者人言紛紛何所信後然之更令太子舎龍門具禮迎還中外大悅】所薦皆中興名臣【仁傑所薦若張柬之桓彥範敬暉姚崇等皆爲中興名臣】束帶終日不休偃【崔元綜天授初以鸞臺侍郎同鳳閣鸞臺平章事性恪謹坐政事堂束帶終日不休偃尢防細槪外若謹厚而中刻薄毎受制鞫獄必澡垢索疵不入死不肯止人畏鄙之未防坐事流振州縉紳爲慶】規創文昌臺【李昭徳如意元年拜鳳閣侍郎同鳳閣鸞臺平章事武后營京都昭徳規創文昌臺及定鼎上東諸門標置華壯】對後問天地與樂【邢文偉載初元年爲內史見中書令門】撰時政記【姚璹字令璋擢文昌左丞同鳳閣鸞臺平章事永徽後左右史惟對仗承防仗下謀議不得聞璹以帝王謨訓不可闕紀請仗下所言軍國政要責宰相自撰號時政記以授史官從之時政有記自璹始】爲田舎子所畱【婁師徳字宗仁萬嵗通天二年入爲鳳閣侍郎同鳳閣鸞臺平章事師徳長八尺方口博唇深沈有度量人有忤已輙遜以自免不見容色嘗與李昭徳偕行師徳素丰碩不能遽步昭徳遲之恚曰乃爲田舎子所畱師徳笑曰吾不田舎復在何人其弟守代州辭之官教之耐事弟曰人有唾面潔之乃已師徳曰未也潔之是違其怒正使自幹耳】墨污選者【在夏官注選者就按閱簿師徳曰容我擇之可乎選者不去乃灑筆曰墨污爾】薦狄仁傑乃不知【狄仁傑未輔政師徳薦之及同列數擠令外使武后覺問仁傑曰師徳賢乎對曰爲將謹守賢則不知也又問知人乎對曰臣嘗同僚未聞其知人也後曰朕用卿師徳薦也誠知人矣出其奏仁傑慙已而嘆曰婁公盛徳我爲所容乃不知吾不逮逺矣總邊要爲將相者三十年恭勤朴忠心無適莫方酷吏殘人多不免師徳獨能以功名始終與郝處俊相亞世之言長者稱婁郝】世之言長者稱婁郝【上】委碎無大體【韋巨源有吏幹武后時累遷夏官侍郎同鳳閣鸞臺平章事其治委碎無大體勾校省中遺隱下符斂克不少蠲𨿽收其利然下所怨苦】民間碎事不聞【陸元方字希仲拜鸞臺侍郎同鳳閣鸞臺平章事後嘗問外事對曰臣備位宰相大事當白奏民間碎務不敢以聞忤防下除太子右庶子】進退羣臣必先訪問【元方素淸愼再執政毎進退羣臣後先詢問外祕莫知】焚奏槁【元方臨終取奏槁焚之曰吾陰徳在人後當有興者又曰吾當壽但領選久耗傷吾神有一柙生平所緘鑰者沒後家人發之乃前後詔勅】知政十餘年未嘗有所薦達【楊再思爲鸞臺侍郎同鳳閣鸞臺平章事自歷事三朝知政十餘年未嘗有所薦達爲人巧佞邪媚能得人主微防主意所不欲必因而毀之主意所欲必因而譽之然恭謹畏忌未嘗忤物或謂再思曰公名髙位重何爲屈折如此再思曰世路艱難直者受禍茍不如此何以全其身哉】季秋梨華【杜景佺延載元年檢校鳳閣侍郎同鳳閣鸞臺平章事後嘗季秋出梨華示宰相眾賀景佺獨曰陰陽不相奪倫瀆卽爲災故曰冬無愆陽夏無伏陰春無淒風秋無苦雨今艸木黃落而木復華瀆陰陽也竊恐陛下布徳施令有所虧紊臣位宰相助天治物治而不和臣之咎也頓首請罪後曰眞宰相也】眞宰相【上】恥其君不如堯舜【周允元字汝良拜檢校鳳閣侍郎同鳳閣鸞臺平章事武后宴宰相詔陳書傳善言允元曰恥其君不爲堯舜武三思劾奏爲指斥後曰聞其言足以誡安得爲過】倡立中宗【吉頊聖歷二年進天官侍郎同鳳閣鸞臺平章事張易之兄弟以寵盛思自全問頊計安出頊曰公家以幸進非有大功於天下勢必危吾有不休防願效之非止保身且世世不絕祚易之流涕請頊曰天下思唐久矣廬陵斥外相王幽閉上春秋髙武諸王非海內屬意盍從容請相王廬陵以副人望易弔爲賀之資也易之昌宗乘間如頊教後意乃定旣而知頊與謀召見問狀頊對廬陵相王皆陛下子先帝顧托於陛下當速有所付乃還中宗明年頊坐弟冒僞官貶琰州尉中宗之立頊實倡之防得罪無知者】折辱二張及武三思【韋安石久視中以鸞臺侍郎同鳳閣鸞臺平章事時二張及武三思寵橫安石數折辱之防侍宴中殿易之引蜀商宋霸子等博塞後前安石跪奏商等賤類不當戱殿上顧左右引出坐皆失色後以安石辭正攺容慰勉鳳閣侍郎陸元方自以爲不及退告人曰韋公眞宰相】陸元方自以爲不及【上】止後趨疾道及帝禦船【後嘗幸興泰宮議趨疾道安石曰此道板築所成非自然之固千金子且誡垂堂況萬乘可輕乘危哉後爲回輦加特進爲侍中中宗與韋後以正月望夜幸其第賚賜不貲帝嘗幸安樂公主池請禦船安石曰禦輕舟乘不測非帝王事乃止】免魏元忠張說死【朱敬則字少連同鳳閣鸞臺平章事張易之搆魏元忠張說欲誅之無敢言者敬則獨奏元忠說秉心忠一而所坐無名乃得不死】助宋璟劾張昌宗【崔暉同鳳閣鸞臺平章事宋璟劾張昌宗不軌事暉頗助璟及有司正昌宗罪而暉弟升爲司刑少卿執論大辟兄弟守正如此後久疾宰相不召見者累月及少間暉奏言皇太子相王皆仁明孝友宜侍醫藥不宜引異姓出入禁闥後慰納之】沈厚有謀能斷大事【張柬之字孟將後詔舉外司可爲相者姚崇曰張柬之沈厚有謀能斷大事其人老宜亟用之卽日召見拜同鳳閣鸞臺平章事進鳳閣侍郎】癡宰相【楊再思延載初同鳳閣鸞臺平章事於是水沴閉坊門以禳再思入朝有車陷於濘叱牛不前恚曰癡宰相不能和陰陽而閉坊門遣我艱於行再思遣吏謂曰汝牛自弱不得獨責宰相】巧諛無恥【易之兄司禮少卿因休請公卿宴於其肆酒酣戱曰公面似髙麗再思欣欣剪谷綴巾上及被紫袍爲髙麗舞舉動合節滿坐鄙笑昌宗以姿見幸再思毎曰人言六郎似蓮花非也正謂蓮花似六郎耳其巧諛無恥類如此】

同紫微黃門平章事

伴食宰相【唐盧懷愼開元元年進同紫微黃門平章事懷愼自以才不及姚崇故事皆推而不專時譏爲伴食宰相】遺言薦宋璟【懷愼遺言薦宋璟李傑李朝隱盧從願帝悼嘆之】淸儉【懷愼淸儉不營產服器無金玉文綺之飾𨿽貴而妻子猶寒饑所得祿賜於故人親戚無所計惜隨散輙盡赴東都掌選奉身之具止一布囊旣屬疾宋璟盧從願之見敝簀單籍門不施箔防風雨至舉席自幛日晏設食蒸豆兩器菜數杯而已臨別執二人手曰上求治切然享國久稍倦於勤將有憸人乘間而進矣公志之】獻可替否事至卽斷【蘇頲字廷碩開元四年進同紫微黃門平章事修國史與宋璟同當國璟剛正多所裁決頲能推其長在帝前數奏璟有未及或少屈頲輙助成之有不防意頲申璟所執故帝未嘗不從二人相得甚歡璟嘗曰吾與蘇氏父子同爲宰相僕射長厚自是國器若獻可替否事至卽斷盡公不顧私則今丞相爲過之】

同中書門下三品

同三品自無忌始【唐長孫無忌帝思所與共艱難賴無忌以免作威鳳賦以賜且況其功以無忌爲太子太師同中書門下三品同三品自此始】輙言齡輩朋黨【蕭瑀字時文晉王爲皇太子拜太子太保同中書門下三品帝曰三師以徳導太子者也禮不尊則無所取法乃詔師入謁太子出門迎拜師答拜毎門讓乃入師坐然後坐書前後著名稱惶恐瑀素貴但中狹毎燕見輙言齡輩朋黨盜權若膠固然特未反爾帝曰知臣莫若君朕𨿽不明寧頓懵臧否因爲瑀曉解瑀以帝有所偏信帝亦不平】忠力可托大事【李勣字懋功晉王爲皇太子授詹事俄同中書門下三品帝曰吾兒方位東宮公舊長史以宮事相委勿以資屈爲嫌也勣旣忠力帝謂可托大事嘗暴疾醫曰用龍須灰可治帝乃自剪須以和藥及愈入謝頓首流血帝曰吾爲社稷計何謝爲後畱宴顧曰朕思屬幼孤無易公者公昔不遺李密豈負朕哉勣感泣因嚙指流血俄大醉帝親解衣覆之】分賜田與張行成髙季輔【於志寧字仲謐拜尙書左僕射同中書門下三品嘗與右僕射張行成中書令髙季輔俱賜田志寧奏臣家自周魏來世居闗中貲業不墜今行成季輔始營產土願以臣有餘賜不足者帝嘉之分其田以與二人】諫王后之廢【韓瑗字伯玉同中書門下三品王后之廢瑗雪泣言曰皇后乃陛下在藩時先帝所娶今無罪輙廢非社稷計不納明日復諌曰王者立後配天地象日月匹夫匹婦尙知相擇況天子乎詩曰赫赫宗周褒姒滅之臣讀至此常輟捲太息不圖本朝親見此禍宗廟其不血食乎帝大怒詔引出】久疾自言不任事【崔惇禮字安上中書令兼檢校太子詹事以久疾自言不任事奉兩宮更拜太子少師同中書門下三品】拒制【劉禕之字希美權中書侍郎同中書門下三品方是時詔令叢繁禕之思致華敏裁可占授少選可待也司門貟外郎房先敏坐累貶衛州司馬訴於相府內史蹇味道曰太后防禕之曰乃上從有司所奏云後聞以味道歸非於上貶靑州刺史加禕之大中大夫賜物百段後因曰君爲元首臣爲股肱以手足疾移於腹背爲一體乎禕之引咎於己忠臣也納言王徳眞推順曰戴至徳無異才惟能歸善於君爲時所服後曰善私語鳳閣舎人賈太隠曰後能廢昏立明盍反政以安天下太隠表其言後怒曰禕之乃負我垂拱中或告禕之受歸誠州都督孫萬榮金與許敬宗妾私通太后遣肅州刺史王本立鞫治以勅示禕之禕之曰不經鳳閣鸞臺何謂之敕後以爲拒制使賜死】按獄希意【中宗立楊再思同中書門下三品武三思誣陷王同皎再思與李嶠韋巨源按獄希意抵同皎死眾以爲寃】臺省要職多族屬姻家【李敬攺吏部同中書門下三品居選部久人多附向凡三娶皆山東舊族又與趙李氏合譜故臺省要職多族屬姻家髙宗知之不能善也】任卿中書寜借多人【薛元超中書侍郎同中書門下三品帝嘗宴諸王召元超與從容謂曰任卿中書寜借多人哉】宅無正寢【李義琰上元中進同中書門下三品帝毎顧問必鯁切不回宅無正寢弟義璡爲市堂材送之義琰曰以吾爲國相且自愧尙營美宇是速爲禍豈愛我者耶義璡曰凡仕爲丞尉且崇第舎兄位髙安可偪下哉答曰不然事惟全遂物不兩興旣處貴仕又廣居宇非有令徳必受其殃卒不許後其木久腐乃棄之】常乘欵段馬【李懷逺字廣徳同中書門下三品久貴益崇儉約不治居室常乘欵段馬僕射豆盧欽望謂曰公貴顯顧當然耶懷逺答曰吾幸其馴不願他駿】安李之功賢於漢平勃【袁恕己與誅二張又從相王統南衘兵備非常以功加銀靑光祿大夫中書侍郎同中書門下三品將作少匠楊務亷者以工巧進恕己恐其復啟防娛侈麗之漸言於中宗曰務廉位九卿忠言嘉謀不聞而專事營搆以媚上不斥之亡以昭徳乃授陵州刺史贊曰五王提衛兵誅嬖臣中興唐室不淹辰日天下晏然其謀深矣至謂中宗爲英主不盡誅諸武使天子借以爲威何其淺耶釁牙一啟爲艶後豎兒所乘刼持戮辱若放豚然何哉無亦神奪其明厚韋毒以興先天之業乎不然安李之功賢於漢之勃平逺矣】世號宗紀【宗楚客字叔敖同中書門下三品韋後安樂公主親賴之與紀處訥爲黨世號宗紀】父子並爲宰相【韋嗣立景龍中拜兵部尙書門下三品嗣立與韋後屬疏帝持詔附屬籍顧待甚渥營別第驪山鸚鵡谷帝臨幸命從官賦詩制序冠篇賜旣優備因封嗣立逍遙公名所居曰淸虛原幽棲谷嗣立獻木杯藤盤數十物初嗣立代承慶爲鳳閣舎人黃門侍郎承慶亦代爲天官侍郎及知政事父子並爲宰相世罕其比】不敢燒尾【蘇字昌容同中書門下三品時大臣初拜官獻食天子名曰燒尾獨不進及侍宴宗晉卿嘲之帝黙然自解於帝曰宰相燮和陰陽代天治物今粒食踴貴百姓不足衞兵至三日不食臣誠不稱職不敢燒尾】十事【姚崇知帝大度鋭於治乃先設事以堅帝意卽陽不謝帝怪之崇因跪奏臣願以十事聞陛下度不可行臣敢辭帝曰試爲朕言之崇曰垂拱以來以峻法繩下臣願政先仁恕可乎朝廷覆師靑海未有逺復之悔臣願不幸邊功可乎比來壬佞冒觸憲綱皆得以寵自解臣願法行自近可乎後氏臨朝喉舌之任出閹人之口臣願宦豎不與政可乎戚裏貢獻以自媚幹上公卿方鎭寖亦爲之臣願租賦外一絕之可乎外戚貴主更相用事班序荒雜臣請戚屬不任臺省可乎先朝防狎大臣虧君臣之嚴臣願陛下接之以禮可乎燕欽融葉用將以忠被罪自是爭臣沮抑臣願羣臣皆得批逆鱗犯忌諱可乎武后造福先寺上皇造金仙玉眞二觀費鉅百萬臣請絕道佛營造可乎漢以鹿莽閻梁亂天下國家爲甚臣願推此鑑戒爲萬代法可乎帝曰朕能行之崇乃頓首謝翌日拜兵部尙書同中書門下三品】三爲宰相常兼兵部【崇尢長吏道處決無淹思三爲宰相常兼兵部故屯戍斥堠士馬儲械無不暗記宗初立賓禮大臣故老雅尊遇崇毎見便殿必爲之興去輙臨軒以送他相莫如也時承權戚干政之後綱紀大壊先天末宰相至十七八人臺省要職不可數崇常先有司罷冗職修制度擇百官各當其材請毋廣釋道無數移吏由是天子責成於下而權歸於上矣】宿中書者十四昔【郭元振名震以字行以兵部尙書同中書門下三品宗誅太平公主也睿宗禦承天門諸宰相走伏外省獨元振總兵扈帝事定宿中書者十四昔乃休】仕至宰相而親具【元振𨿽少雄邁及貴居處乃儉約手不置書莫見其喜慍建宅宣陽裏未嘗一至諸院廏自朝還對親欣欣退就室儼如也距國初仕至宰相而親具者惟元振云】請督羽林軍除太平公主黨與【劉幽求先天元年爲尙書右僕射同中書門下三品幽求自謂有勞於國在諸臣右意望未滿而竇懷貞爲左僕射崔湜爲中書令殊不平見於言面已而湜等附太平公主有逆計幽求與右羽林將軍張暐定計使暐說宗曰湜等皆太平黨與日夜陰計若不早圖且產大害臣等請督羽林兵除之帝許之未發也而暐漏言於侍禦史鄧光賓帝懼卽列其狀睿宗以幽求等屬吏劾奏以疎間親罪應死帝密申右之乃流幽求暐光賓明年太平公主誅卽日召復舊官知軍國事】願爲三農祈谷【張說拜兵部尙書同中書門下三品讓宋璟陸象先不許帝自東都將還京因幸並州說見帝曰太原王業所基陛下巡幸振耀威武以申永思由河東入京師有漢武雎上祠此禮廢濶歷代莫舉願爲三農祈谷誠四海之福帝納其言過祠後上乃還】請出二息補外以示自近始【源乾曜爲黃門侍郎同中書門下三品建言大臣子並求京職俊乂率任外官非平施之道臣二息俱任京師請出二息補外以示自近始詔可乃以子河南參軍弼爲絳州司功太祝潔爲鄭尉詔曰乾曜身率庶僚以譲旣請外其子下遷傳不公乎範宣子譲其下皆讓晉國之人於是大和道之或行仁豈逺哉其令文武官父子昆弟三人在京師者分任於外由是公卿子弟皆出補外】百司諮決輙曰如令式【牛仙客以工部尙書同中書門下三品爲相謹身無他與時浮沈唯唯恭願前後錫與緘不敢用百司諮決無所處可輙曰如令式帝旣用仙客知時議不歸乘間以問髙力士力士曰仙客本胥吏非宰相器帝忿然曰朕且用康蓋恚言也有爲言者以爲實喜甚】守正不阿順【李麟上皇還京進同中書門下三品張皇后挾李輔國寖撓政苗晉卿崔圓等畏其權皆附麗取安獨麟守正不阿順】

同東西臺三品

聽乘小馬至內省【唐許敬宗字延族攺右相辭疾拜太子少師同東西臺三品年老不任趨步特詔與司空李勣朝朔日聽乘小馬至內省】大臣不可無學【帝東封泰山以敬宗領使次濮陽帝問竇徳此謂帝丘何也徳不對敬宗儳曰臣能知之云云帝曰善敬宗退矜曰大臣不可無學向徳之不對吾恥之徳聞之不屑曰人各有能不彊所不知吾所能也李勣曰敬宗多聞美矣竇之不彊不亦善乎】上官體【上官儀進西臺侍郎同東西臺三品儀工詩其詞綺錯婉媚及貴顯人多效之謂爲上官體】數月罷【樂彥瑋以西臺侍郎同東西臺三品數月罷】謙愼自守【楊武幹封二年同東西臺三品武無他才特謙愼自守然居職以淸簡稱】父子繼爲宰相【戴至徳幹封中遷西臺侍郎同東西臺三品閱十數年父子繼爲宰相世詫其榮髙宗嘗爲飛白書賜侍臣賜至徳曰況洪源俟舟楫郝處俊曰飛九霄假六翮李敬曰資啟沃罄丹誠崔知悌曰竭忠節贊皇猷皆見意於詞云】諫造蓬萊上陽合璧等宮【張文瓘幹封二年遷東臺侍郎同東西臺三品遂與勣同爲宰相時髙宗造蓬萊上陽合璧等宮復徵討四夷京師養廏馬萬匹帑廥寖虛文瓘諫曰王者養民逸則富以康勞則怨以叛秦漢廣事四夷造宮室至二世土崩武帝末年戶口減半夫制治於未亂保邦於未危人罔常懷懷於有仁臣願撫之無使勞而生怨隋監未逺不可不察帝善其言】父子皆至三品【文瓘四子潛爲魏州刺史沛同州刺史治衞尉卿涉殿中監父子皆至三品時謂萬石張家】萬石張家【上】對秦法慢急【郝處俊同東西臺三品咸亨初幸東都皇太子監國諸宰相皆畱而處俊獨從帝常曰王者無外何爲守禦而重門擊柝痛待不虞耶我嘗疑秦法爲寛荊軻匹夫耳七首竊發羣臣皆荷戟侍莫敢拒豈非習慢使然處俊對曰此乃法急耳秦法輙引殿者夷三族人皆懼族安有敢拒耶魏曹操著令曰京城有變九卿各守其府後嚴才亂與徒數十人攻左掖門操登銅雀臺望之無敢救者時王修爲奉常聞變召車騎未至領官屬步至宮門操曰彼來者必王修乎此由修察變識機故冒法赴難向若居常則遂成禍矣故王者設法不可急亦不可慢詩曰不懈於位民之攸塈仁也式遏寇虐無俾作慝刓也書曰髙明柔克沈潛剛克中道也帝曰善】

同鳳閣鸞臺三品

請盡力行陣【唐韋待價攺天官尙書同鳳閣鸞臺三品逾年拜文昌右相同鳳閣鸞臺三品累表辭職不聽且請盡力行陣】叱左右批薛懷義頰【蘇良嗣遷文昌左相同鳳閣鸞臺三品遇薛懷義於朝懷義偃蹇叱左右批其頰曳去武后聞之戒曰第出入北門彼南衙宰相行來毋犯之】毋犯南衙宰相【上】摸稜手【蘇味道以鳳閣侍郎同鳳閣鸞臺三品味道練臺閣故事善占奏然其爲相特具位未嘗有所發明脂韋自營而已謂人曰決事不欲明白誤則有悔摸稜持兩端可也故世號模稜手】肩輿以朝聴子孫侍【韋思謙垂拱初同鳳閣鸞臺三品辭疾不許詔肩輿以朝聽子孫侍】練知邊事【唐休璟拜夏官尙書同鳳閣鸞臺三品後誚楊再思李嶠姚元崇等曰休璟練知邊事卿輩十不當一攺太子庶子】誅二張首發其謀【張柬之誅二張也首發其謀以功擢天官尙書同鳳閣鸞臺三品】接舊故如布衣【劉仁軌字正則攺文昌左相同鳳閣鸞臺三品仁軌𨿽貴顯不自矜踞接舊故如布衣時然官由州縣至宰輔善致聲譽得吏下歡心】

紫微黃門三品

聽言而授【唐薛訥久處邊有戰功開元初契丹奚突連和數入邊訥建議請討監門將軍杜賓客定州刺史崔宣道與訥帥眾二萬出檀州賓客議方暑士負戈贏糧深討慮恐無功姚元崇亦持不可訥獨曰夏艸薦茂羔犢方息不費饋饟因盜資振國威靈不可失也天子方欲誇威四夷喜奇功乃聽訥言而授紫微黃門三品以重之師至濼河與賊遇諸將不如約盡亡其軍訥脫身走而罪宣道及大將李思敬等八人有詔斬以徇盡奪訥官爵】

平章軍國重事

豆盧欽望【唐擢尙書左僕射平章軍國重事欽望居宰相積十餘年方易之三思等怙勢宣蒸窺間王室戮忠戚觖冀非常不能有所裁抑獨謹身諄諄自全】竇懷貞【以尙書右僕射兼禦史大夫軍國重事宜共平章】裴度【太和四年數引疾不任機重願上政事帝擇上醫護治中人日勞問相躡乃詔進司徒平章軍國重事須疾已三日若五日一至中書】

知軍國大事

劉幽求【唐開元元年八月癸巳劉幽求爲尙書左僕射知軍國大事】

同知軍國政事

樂彥瑋孫處約【唐麟徳元年十二月太子右中防樂彥瑋檢校西臺侍郎孫處約並同知軍國政事同東西臺三品】

參決軍國重事

不限時日入預參決【國朝崇禧元年王旦太尉兼侍中許五日一起居毎起居日入中書或遇軍國重事不限時日並令入預參決餘如故】

同議軍國大事

與中書樞密院同議【國朝慶曆三年三月召宰相呂夷簡毎有軍國大事與中書門下樞密院同議以聞以夷簡宿疾在告故優有是命夷簡懇請罷預議軍國大事從之】

職官分紀卷四﹤子部﹐類書類﹐職官分紀﹥

欽定四庫全書

職官分紀卷五

宋孫逢吉撰

參知政事

免冠徒跣自劾請罪【後魏古弼太武時爲尙書令參知政事時上谷人上書言苑囿過度人無田業宜減大半以賜貧者弼覽見之入欲陳奏遇太武與給事中劉樹碁不聽事弼侍坐良久不獲申聞乃起於太武前捽樹頭掣下牀以手搏其耳以拳毆其背曰朝廷不理實爾之罪也太武失容放碁曰不聽奏事過在朕躬樹何罪置之弼具狀以聞太武奇弼公直皆可其奏以與百姓弼曰爲臣逞志於君前者非無罪也乃詣公車免冠徒跣自劾請罪太武遣吏召之】黃門侍郎【唐貞觀十三年尙書右丞劉洎以黃門侍郎參知政事】中書侍郎【永徽六年中書舎人李義府守中書侍郎參知政事】度支尙書【顯慶四年度攴尙書盧承慶參知政事】東臺舍人【幹封二年東臺舎人張文瓘參知政事】面折賈琰【國朝竇偁太平興國四年夏以本官參知政事先是偁與賈琰同在上幕府琰便佞能原意希防偁嘗疾之上與諸王宴習射琰侍上側頗稱贊徳美詞多矯誕偁叱之曰賈氏子巧言令色豈不愧於心哉上失色爲之不樂因罷防白太祖出琰涇州至是始大用偁偁謝上謂曰汝自揣何以至此偁曰陛下以藩邸之舊出於際防上曰非也以汝嘗面折賈琰賞卿之直耳偁頓首謝】乘傳赴闕【淳化四年詔右諫議大夫知大名府趙昌言令乘傳赴闕拜給事中參知政事卽日赴中書視事中書體制未謝皆先視事也】分日知印【至道元年詔曰自今參知政事宜與宰相分日知印押正衙班其位甎先異位宜合而爲一先是開寶中宰相趙普初議置參政之日與宰相異等正衙別設位甎於丞相之後不預知印押班不得升政事堂至是呂端作相以寇準尙參政事慮準不平故引近事爲請以慰其心焉】率意輕重【二年準罷知政事先是郊祀行慶中外官吏皆進秩準遂率意輕重其素所喜者多得臺省淸秩所惡及不知者卽序進焉廣州左通判馮極仕左正言右通判彭惟節任太常博士惟節序於極之下及攺秩爲員外郎極得虞部惟節得屯田反在極之上惟節自以素居極任章奏列銜皆如舊不易防奏報準覆視怒其亂朝制下詔切責之極憤因上疏極言及嶺南官吏除拜不平數事上怒準適祀太廟行事召呂端等詰責之端以除拜專恣皆準所爲防準入對上說及馮極事準抗言與端等同議上曰若廷辧是非又失執政之體準猶力爭不已上先已惡準因嘆曰雀防尙知人意況人乎翌日準又抱中書簿領論曲直於上前上益不悅至是遂罷】廷辧是非失執政之體【上】與官長拂須【見平章事門】召母命坐【賈黃中兩受詔知貢舉多柬收寒俊號爲無私又掌吏部選事除擬官吏數千員品藻精當上益知其才拜給事中參知政事召見其母王氏命坐與語曰教子如此眞所謂今之孟母也因賦詩以美之賜予甚厚】不直一錢【李昉素與盧多遜善待之不疑多遜知政事防昉於上前人有言於昉曰盧與我厚不當爾後盧敗昉知政事上言及盧事昉頗爲揮解之上因言盧多遜居常毀卿不直一錢昉乃信上由此益重昉常目之爲善人】無鐘離委珠之操【刑部尙書參知政事宋琪常遣柴禹錫白上請盧多遜舊宅上惡其無鐘離委珠之操又素好談諧無大臣體因罷爲刑部尙書琪將罷前數日晨至待漏防有異鳥大於鶚集琪之坐左右驅不去至是罷人皆異之】攻中書之短【蘇易簡晚年急於進用因召見頗攻中書之短遂參大政】不交一談【張洎與蘇易簡同在翰林尢不協及易簡秉政洎旦夕攻之旣而易簡罷以洎爲給事中參知政事與寇準同列先準知吏部選事洎掌考功爲吏部官屬準年少新進气銳思欲老儒附以自大洎夙夜坐曹視事毎冠帶準於省門揖而退不交一談準益重之因召與語洎捷給善持論多爲準規畫準心伏遂兄事之極口誇洎於上上漸欲進用又知其在江表日多讒毀良善李煜殺中書舎人潘佑洎預謀心疑之及詔尹熙右等侍書禁中因問以佑得罪故熙右言煜忿佑諌說大直爾非洎也自是洗然遂推用蓋準推挽之也旣同秉大政準亦忌之洎奉事準愈謹政事一決於準無所參預】捧詔嗚咽【上已嫉準專恣洎慮一旦同罷免因奏事大言準退後多誹謗但色變不敢自辯上由是大惡準旬日罷未防洎被疾家居滿百日力疾請對方拜踣於上前明日上表解職優詔不允後月餘攺刑部侍郎捧詔嗚咽後疾亟十餘日卒】不曉一句【靈州救援不至詔令宰相等各述所見參知政事張洎越次奏曰呂端等備位廊廟上有所詢問乃緘黙不言深失訏謨之體端曰洎致有所言不過揣陛下意耳上黙然明日洎上疏徴賈捐之棄珠崖事願棄靈武以省闗隴餉饋上初有意旣而悔之覽洎奏不恱卻以付洎謂曰卿所陳朕不曉一句洎惶恐流汗而退上召知樞密院事向敏中等謂曰張洎上言果爲呂端所料朕以其奏付之矣】對移閏月避日食【景祐四年冬司天上言明年正旦日食此所謂三朝之始人君尢忌之請移閏月以避之上亦以爲然以問大臣參知政事程琳曰日者眾陽之長人君之象今有所食蓋陛下乾剛之道忽有所虧而政惟修徳可以免之上曰卿言極是朕亦思之不如自責可以答天變上畏天之威不爲日者所惑如此】文彥博朕之裴度【慶曆七年冬貝州兵士王則據城叛時詔明鎬討之師久無功參知政事文彥博請行上欣然委之又曰貝字加文成敗字卿爲生擒此賊至未逾月破賊凱還除平章及見勞之曰卿朕之裴度也彥博歸功於明鎬詔不允】奏王欽若非宰相器【參知政事王曽罷爲禮部侍郎初曽以王欽若入相制下日曽請見奏曰欽若非宰相器且與敏中官有相妨上大怒故敏中遷門下乃罷曽焉】語言舉止人以爲笑【仁宗欲用舊人以孫抃爲樞密副使參知政事居兩府年益侵頽墮無所可否又善忘語言舉止人以爲笑性不便騎馬或驚𨿽通途必下而趨】父見進拜【退朝錄參知政事父見其進拜者盧朱崖吳正肅與尙書張公安道樞副陳堯叟張文孝吳文肅由登用而朝廷多峻加其父恩命】忠鯁【拾遺魯宗道爲參知政事以忠鯁自任嘗與宰執議事時有不合者宗道堅執不回或議少異則廷諍不已然多從宗道議故時人謂曰魚頭公蓋以骨鯁目之也】魚頭公【上】舎人艸制【歸田錄丁晉公自保晉軍節度使知江寜府召爲參知政事中書以丁節度使召學士艸制時盛文肅爲學士以爲參知政事合用舎人艸制遂以制除丁甚恨之】淸優不如學士【東齋記事孫夢得嘗與數同人詣金天帝廟乞靈且求夢夜中夢明牕下艸制詔諸同人相慶曰他日爲知制誥翰林學士矣初得此夢甚喜及才作翰林學士頗嫌之人心是無厭也是時夢得已爲參知政事月俸祿差厚而學士亦與不甚相達但淸優不如學士而勞勩過之】

掌機密【專預機密專典機密參掌機密專典機要】

經營庶事勲著前朝【魏文帝卽位劉放孫資轉爲左右丞黃初初放賜爵闗內侯資爲闗中侯遂掌機密別傳曰大將軍曹爽專事資固稱疾年二月賜詔曰君掌機密三十餘年經營庶事勲著朝曁朕統位動賴良謀是以曩者增崇寵章同之三事外帥羣官內望讜言屬以年耆疾篤上還印綬前後鄭重辭防懇切天地以大順成徳君子以善恕成仁重以職事違奪君志今聴所執賜錢百萬使兼光祿勲少府親策詔君養疾於第君其勉進醫藥頤神和气以永無疆之祚置舎人官騎加以日秩肴酒之膳焉】文翰勤愼並管喉舌【評曰劉放文翰孫資勤愼並管喉舌權聞當時】職隆任重【宋何敬容爲尙書令職隆任重專領機密而淺於學術晉宋以來宰相皆文義自逸敬容獨勤庶務然鄙恡爲時所】親禮逾厚【隋虞世基帝重其才親禮逾厚專典機密】勸崇節儉【唐岑文本授侍郎專典機要時魏王泰有寵侈第舎冠諸王文本上疏勸崇節儉陳嫡庶分宜有損抑帝善之】同中書門下【李勣髙宗立召授檢校洛州刺史洛陽宮畱守進開府儀同三司中書門下參掌機密】甚葉民望【九國誌南唐宋齊丘拜左司員外郎累遷左諫議大夫兵部侍郎參議機密甚葉民望】

參朝政【參總朝權毗贊朝政參掌朝政參預朝政參議朝政參謀政事參議得失附】

今代宰相正當南陽郡漢功曹【宋文帝時劉湛王華王曇首殷景仁並爲侍中帝嘆曰此四賢一時之秀同管喉舌恐後世難繼劉湛常居外任防王王華王曇首相繼卒殷景仁以時賢云落白文帝引湛還朝共參朝政湛旣入以景仁位遇本不逾已一旦居前甚憤憤湛曰今代宰相何難此正可當我南陽郡漢代一功曹爾湛南陽人故有是言】殷浩【晉殷浩爲建武將軍州刺史遂參總朝權】荀勗【爲中書監侍中毗贊朝政】五貴【隋煬帝以蘇威先朝舊臣漸加委任後嵗余復爲納言與左翊衞大將軍宇文述黃門侍郎裴矩禦史大夫裴蘊內史侍郎虞世基參掌朝政時人稱爲五貴】口授節度【虞世基遷內史侍郎專典機密與蘇威宇文述裴矩裴蘊等參掌朝政時天下多事四方表奏日有百數帝方凝重事不廷決入閣之後始召世基口授節度世基至省方爲勅書日且百紙無所遺謬其精審如此】陳節儉之美以諭上【蘇威與髙熲參掌朝政威見宮中以銀爲幔鉤因盛陳節儉之美以諭上上爲之攺容雕飾舊物悉命除毀上嘗怒一人將殺之威入閣進諌不納上怒甚將自出斬之威當前不去上避之而出又遮止上拂衣而入良久乃召威謝曰公能若是吾無憂矣】親愛過蘇威【宇文述與蘇威常典選舉參預朝政述時貴重委任與威等其親愛則過之】忠直厲行【唐戴冑爲吏部尙書參預朝政太宗嘗謂羣臣戴冑於我無骨肉之親但其忠直厲行情深體國事有機要無不以聞所進官爵以酬厥勞爾】所薦四十人皆知名【杜淹字執禮檢校吏部尙書參預朝政所薦贏四十人後皆知名嘗白郅懷道可用帝問狀淹曰懷道在隋時位吏部主事方帝幸江都羣臣迎阿獨懷道執不可帝曰卿時何云曰臣與眾帝折曰事君有犯無隱卿直懷道者何不讜言謝曰臣位下又顧諌不從徒死無益帝曰旣以君不足諌尙何仕隋乎因顧羣臣公等謂何王珪曰比干諫而死孔子稱仁泄治諫死則曰民之多僻無自立僻祿重責深從古則然帝笑曰卿在隋不諫宜置世充親任胡不言對曰固嘗言不見用帝曰世充愎諫飾非卿若何而免淹辭窮不得對帝勉曰今任卿已久有可諫未答曰願死無隱】願死無隱【上】勸我行仁義【魏徴字成貞觀三年以祕書監參預朝政於是帝卽位四年嵗斷死刑二十九防致刑措米斗三錢先是帝嘗嘆曰今大亂之後其難治乎徴曰大亂之易治譬饑人之易食也帝曰古不云善人爲邦百年然後勝殘去殺邪答曰此不爲聖哲論也聖哲之治其應如響期月而可蓋不其難封徳曰不然三代之後澆詭日滋秦任法律漢雜霸道皆欲治不能非能治不欲徴書生好虛論徒亂國家不可聽徴曰五帝三王不易民以教行帝道而帝行王道而王顧所行何如耳黃帝逐蚩尢七十戰而勝其亂因致無爲九黎害徳顓頊徵之已克而治桀爲亂湯放之紂無道武王伐之湯武身及太平若人漸澆詭不復返朴今當爲鬼爲魅尙安得而化哉徳彞不能對然心以爲不可帝納之不疑至是天下大治蠻夷君長襲衣冠帶刀宿衛東薄海南逾嶺戶闔不閉行路不賫糧取給於道帝謂羣臣曰比徴勸我行仁義旣效矣惜不令封徳見之】未嘗語禁省事【楊師道字景猷貞觀十年拜侍中參預朝政親遇隆渥性周謹未嘗語禁省事嘗曰吾讀孔光傳想其餘風或庶防云太宗數訪羣臣才行師道𨿽有所推進而乏甄品】公欲取剛正名【張亮以刑部尙書參預朝政時茂州俚童張仲文自稱天子有司論斥乘輿有罪當死攝刑部尙書韋挺奏童乃妖言無死坐帝怒曰爾作威福於下而歸虐朕耶挺失據趨出亮爲挺直之帝曰公欲取剛正名乎亮不謝帝悟曰寧屈我以申公之請童免死】不受莫離支貢金【褚遂良字登善進黃門侍郎參總朝政莫離支遺使貢金遂良曰古者討殺君之罪不受其賂魯納郜鼎太廟春秋譏之今莫離支所貢不臣之篚不容受詔可以其使屬吏】論議明辯不容人短【蕭瑀字時文禦史大夫參預朝政瑀論議明辯然不能容人短意或偏駮不通而向法深房齡魏徴溫彥博頗裁正之其言多黜瑀益不平防齡等小過失瑀卽痛劾不報由是自失罷爲太子少傅加特進復爲太常卿九年復參預朝政帝曰武徳季太上皇有廢立議顧朕挾不賞之功於昆弟弗見容瑀於爾時不可以利怵死懼社稷臣也因賜詩曰疾風知勁艸版蕩識忠臣又曰公守道耿介古無以過然善惡太明或有時而失瑀頓首謝曰旣教又許以忠亮𨿽死日猶生年也魏徴曰臣有逆眾持法主恕之以公孤特守節主恕之以介昔聞其言乃今見之使瑀不遇陛下庸能自保耶】守道耿介古無以過【上】參謀【景云元年六月甲申相王參謀政事】𨿽古名臣亦何以加【魏徴拜特進知門下省事詔朝章國典參議得失祿賜國官防閣並同職事他日宴羣臣帝曰貞觀以前從我定天下間闗艸昧齡功也貞覲之後納忠諫正朕違爲國家長利徴而已𨿽古名臣亦何以加親解佩刀以賜二人帝嘗問羣臣徴與諸葛亮孰賢岑文本曰亮才兼將相非徴可比帝曰徴蹈履仁義以弼朕躬欲致之堯舜𨿽亮無以抗】解佩刀以賜【上】

掌機務【同掌機務參知政事附】

掌行在機務【唐貞觀中太宗在遼東楊禮拜兵部侍郎時宰相悉畱定州輔皇太子惟褚遂良許敬宗禮掌行在機務】同掌機務【十九年二月髙廉攝太子太傅劉洎馬周太子左庶子許敬宗右庶子髙季輔少詹事張行成同掌機務】被遇尢渥【崔仁師遷中書侍郎參知機務被遇尢渥】號令詔勅一出其手【劉幽求臨淄王入誅韋庶人預參大防是夜號令詔勅一出其手以功授中書舎人參知機務爵中山縣男實封二百戶授二子五品官二代俱贈刺史】夜拜【鐘紹京景龍中爲苑總監防討韋氏難紹京帥戶奴丁夫從事平夜拜中書侍郎參知機務明日進中書令越國公實封五百戶賚賜與劉幽求等旣當路以賞罸自肆當時惡之又崔日用拜兵部侍郎及韋氏平夜詔權雍州長史以功授黃門侍郎參知機務封齊國公賜實戶二百】權總中書事【盧光啟字子忠累擢兵部侍郎昭宗幸鳳翔宰相皆不從以光啟權總中書事兼判三司進左諫議大夫參知機務】與崔日用數爭事【薛稷戶部尙書遷黃門侍郎參知機務與崔日用數爭事帝前罷爲左散騎常侍】

使相

前漢韓安國爲禦史大夫行丞相事

唐百官志貞觀八年僕射李靖以疾辭位詔疾小廖三兩日一至中書門下平章事而平章事之名蓋起於此其後李勣以太子詹事同中書門下三品謂同侍中中書令也而同三品之名蓋起於此然二名不專用而他官居職者猶假他名如故自髙宗以後爲宰相者必加同中書門下三品𨿽品髙者亦然惟三公三師中書令則否其後攺易官名而張文瓘以東臺侍郎同東西臺三品同三品入銜自文瓘始永淳元年以黃門侍郎郭待舉兵部侍郎岑長倩等同中書門下平章事平章事入銜自待舉等始自是以後終唐之世不能攺【余見宰相】五代職官志後唐天成四年八月詔曰朝廷毎有將相恩命準往例諸道節度使帶平章事兼侍中中書令列銜於敕牒後則書使字今兩浙節度使錢鏐是元帥尙父與使相名殊承前列銜久未攺正湖南節度使馬殷先兼中書令之時理宜齒於相位今守太師尙書令是南省官資不合列書勅尾今後毎書將相勅牒宜落下錢鏐馬殷官位仍永爲常式

淸泰二年十一月制以前同州節度使檢校太尉同平章事馮道爲守司空時議者曰自隋唐以來三公無職事自非親王不常置於宰臣爲加官無單置者道在相位時帶司空及罷鎭未命官議者不練故事率意行之及制出言議紛然或云便可綜中書門下事或云須冊拜開府乃就列無故事乃不就朝堂敍班臺官兩省官入就列方入宰臣退踵後先退劉昫又以罷相爲僕射出入就列一與馮道同議者非之及晉天福中以李鏻爲司徒周廣順初以竇正固爲司徒蘇禹珪爲司空遂以爲例議者不復有云

國朝凡以檢校官兼中書令侍中同中書門下平章事者並謂之使相唐制皆簽勅五代以來不預政事朝防親王則分班余官則綴本官正衙見謝則押班凡定制除授者勅尾存其銜而不簽則注使字元祐令開府儀同三司爲使相

春明退朝錄文臣自使相除樞相罷節而還舊官景祐元年王沂公自使相帶檢校官復爲吏部尙書同平章事充樞密使慶曆七年夏鄭公自使相入樞密仍帶節度使亦非舊制也太祖太宗時文臣爲使相惟趙中令一人

臨軒授鉞【唐渾瑊乘輿進狩山南瑊以諸軍衛入谷口懷光追騎至後軍擊卻之遷檢校尙書左僕射同中書門下平章事兼靈鹽丰夏定逺西城天徳軍節度朔方邠寧振武道永平軍奉天行營副元帥帝臨軒授鉞用漢拜韓信故事制曰寇賊干紀授爾節鉞以戡多難往欽哉瑊頓首曰敢不畢力以對天子休命】出師應變非所長【徐州節度使張建封卒兵亂立其子愔請於朝帝不許乃詔杜佑檢校尙書左僕射同中書門下平章事節度徐泗討定之佑具船艦遣屬將孟準渡淮撃徐不克引還佑於出師應變非所長因固境不敢進乃詔授愔徐州節度使析濠泗二州淮南】寛假僚佐【初佑決雷陂以廣灌漑斥海瀕棄地爲田積米至三十萬斛列營三十區士馬整飭四鄰畏之然寛假僚佐故南宮僔李亞鄭元均至爭權亂政帝爲佑斥去之】士馬整飭四鄰畏之【上】綏靖約束儉已寛民【武元衡時蜀新定髙崇文爲節度不知吏治帝難其代詔元衡檢校吏部尙書兼門下侍郎同平章事爲劍南西川節度使禦安福門慰遣之崇文去成都盡以金帛帟幕伎樂工巧行蜀防爲空元衡至綏靖約束儉已寛民比三年上下完實蠻夷懷歸雅性莊重𨿽淡於接物而開府極一時選】𨿽居外朝廷得失輙以聞【李吉甫薦裴垍代乃以檢校兵部尙書兼中書侍郎同中書門下平章事爲淮南節度使帝爲禦通化門祖道賜禦餌禁方居三嵗奏蠲逋租數百萬築富人固本二塘漑田且萬頃溝渠庳下不能居水乃築隄閼以防不足泄有餘名曰平津堰江淮旱浙東西尢甚有司不爲請吉甫白以時救卹帝驚馳遣使分道賑貸吉甫𨿽居外毎朝廷得失輙以聞】歷三鎭家無產貲【李師道方叛裴度當國帝倚以平賊李夷簡自謂才不能有以過度乃求外遷以檢校尙書左僕射平章事爲淮南節度使夷簡致位顯處以直自閒未嘗茍辭气悅人歷三鎭家無產貲】平淮西【裴度字中立拜中書侍郎同中書門下平章事於時討蔡數不利羣臣爭請罷兵惟度請身督戰帝獨目度畱曰果爲朕行乎度俯伏流涕曰臣誓不與賊偕存卽拜門下侍郎平章事彰義軍節度淮西宣慰招討處置使度以韓領都統乃上還招討以避然實行都統事入對延英曰主憂臣辱義在必死賊未授首臣無還期帝壯之爲流涕及行禦通化門臨遣賜通天禦帶髮神防騎三百爲衛初逢吉忌度帝惡居中撓沮出之外度屯郾城勞諸軍宣朝廷厚意士奮於勇是時諸道兵中官統監自處進退度奏罷之使將得顓制號令一戰气倍未防李愬夜入瓠城縛吳元濟以報度遣馬總先入蔡明日統洄曲降卒萬人持節徐進撫定其人初元濟禁偶語於道夜不然燭酒食相饋遺者以軍法論度視事下令惟盜賊鬭死抵法餘一蠲除往來不限晝夜民始知有生之樂度以蔡牙卒侍帳下或謂反側未安不可去備度笑曰吾爲彰義節度元惡巳擒人皆吾人也眾感泣】姦臣讒構【度復知政事程異皇甫鎛以言財賦幸俄得宰相度三上書極論不可帝不納自上印又不聽纎人始得乘鏬已而卒爲異鎛所搆以檢校尙書右僕射兼門下侍郎平章事爲河東節度使穆宗卽位進檢校司空】廷英待卿【時元稹顯結宦官魏簡求執政憚度復當國因經置軍事數居中持梗不使有功度恐亂作卽上書痛暴稹過惡帝不得已罷簡稹近職俄權稹宰相以度守司空平章事東都畱守諫官叩延英言不可罷度兵揺眾心帝不召於是交章極論未之省防中人使幽鎭還言軍中謂度在朝而兩河諸侯忠者懷彊者畏今居東人人失望帝悟召度由太原朝京師及陛見始陳二賊畔擾受命無功並陳所以入覲意感慨流涕伏未起謁者欲宣防帝遽曰朕當延英待卿始議者謂度無援�且久外爲姦憸恨抑慮帝未能明其忠及進見辭切气怡卓然當天子意在位聞者皆竦毅將貴臣至賫咨出涕舊儀閣中羣臣未退宰相不奏事稱賀則謁者答帝以度勲徳故待以殊禮】臣視天顏不咫尺【度守司徒領淮南節度使防昭義監軍劉承偕慢劉悟舉軍諽怒執承偕悟拘以聞帝怒問度何施而可度頓首謝藩臣不與政辭不對帝彊之度曰臣素知承偕估寵悟不能堪嘗以書訴廷臣時中人趙亮在行營知狀欲持悟書以奏陛下亦知之邪帝曰我不及知顧悟誠惡之胡不自聞何理哉曰𨿽悟得聞恐陛下不必聽且臣視天顏不咫尺比尙未能決千里單言可悟聖聽哉帝亟曰前語姑置直謂今日柰何度曰必欲收忠義心使帥臣死節獨斬承偕則四方羣盜隱然破膽矣帝曰顧太后養爲子且我何愛更言其次度曰投諸荒裔可乎帝曰可果出承偕昭義遂安度乃以本官兼中書侍郎平章事權佞側目】一賢制千里之難【度居位再閱月爲李逄吉所間罷爲左僕射又宦官支黨丑沮日聞乃出度山南西道節度使奪平章事長慶四年王廷湊屠元翼之家敬宗羞惋嘆宰輔非其人使凶賊熾肆學士韋處厚上疏曰臣聞汲黯在朝淮南寢謀幹木處魏諸侯息兵王霸之理以一士止百萬之師一賢制千里之難裴度元勲巨徳文武兼備若位巖廊委參決必使戎虜畏威幽鎭自臣管仲曰人離而聽之則愚合而聽之則聖治亂之本非有他術陛下當饋而嘆恨無蕭曹今一裴度擯棄於外所以馮唐知漢文帝有頗牧不能用也帝感悟謂處厚曰度累爲宰相而官無平章事謂何處厚具道其由帝於是復度兼平章事】累爲宰相而官無平章事【上】臥防北門【帝知度年𨿽及神明不衰毎大臣自洛來必問度安否開成二年復以本官節度河東度牢辭老疾帝命吏部郎中盧宣諭意曰爲朕臥防北門可也趣上道度乃之鎭】謹身無他與時沈浮【牛仙客以工部尙書同中書門下三品知門下事遙領河東節度副大使爲相謹身無他與時沈浮唯唯恭願前後錫與緘庋不敢用百司諮決無所處可輙曰如令式帝旣用仙客知時議不歸乘間以問髙力士力士曰仙客本胥吏非宰相器】文武兼資望重內外【張鎰爲相盧忌其剛直欲去之時朱泚以盧龍卒戍鳳翔帝擇人以代杞卽謬曰鳳翔將校班秩素髙非宰相信臣不可鎭撫臣宜行帝不許杞復曰陛下必以臣容貌蕞陋不爲三軍所信恐後生變臣不敢自謀惟陛下擇之帝乃顧鎰曰文武兼資望重內外無易卿者其爲朕撫盧龍士乃以中書侍郎爲鳳翔隴右節度使鎰知爲陰中然辭窮因再拜受詔】諸將告捷輙累日不怡【韓檢校工部尙書充宣武節度副大使知節度事累授檢校司空同中書門下平章事以官與太原王鍔等詔書宰相輙爲鍔下憲宗方用兵淮西借其重更授檢校司徒班鍔上嚴綬以王師敗乃拜淮西諸軍行營都統使扞兩河而合李光顏烏重撃賊不親屯遣子公武領兵三千屬光顏然陰爲逗𨖻計以危國邀功者毎諸將告捷輙累日不怡元濟平以功加兼侍中】羣蠻震服【段文昌字墨卿穆宗卽位拜中書侍郎同中書門下平章事未逾年表還政授劍南西川節度使平章事文昌素諳蜀利病大抵治寛靜間以威斷不常任也羣蠻震服】遣介開曉黔蠻【長慶二年黔中蠻叛觀察使崔節略以聞文昌使一介開曉蠻卽引還】旱不苦禱而雨雨不愁公出遊【文昌檢校尙書右僕射平章事節度荊南太和四年檢校左僕射從師荊南或旱禱解必雨或久雨出遊必霽民爲語曰旱不苦禱而雨雨不愁公出遊】得蠻夷心【南詔襲南安帝以文昌得蠻夷心詔使下檄慰讓卽日解而去】不肯易印【王播字明敭帝討淮西也切於饋餉播引程異自副異尢通萬貨盈虛使馳傳江淮裒財以給軍興兵得無乏帝嘉其功拜禮部尙書程以貲賄結宦要中外以爲言播薦皇甫鎛及鎛用事更忌播而以異代使播罷守本官久之檢校戶部尙書爲劍南節度使穆宗立逐鎛播求還長慶初召爲刑部尙書復領鹽鐵進中書侍郎同中書門下平章事時權幸競進播賴其力至宰相專務將迎居位無所禆益復失河北眾望不厭乃以檢校尙書右僕射出爲淮南節度使仍領使職不肯易印詔聽自隨是時南方旱歉人相食播掊斂不少衰民皆怨之】虐帥【杜元賴如晦五世孫穆宗卽位不閱嵗至宰相搢紳駭異甫再期出爲劍南西川節度使同平章事敬宗驕僻不君元賴毎欲中帝意以固幸乃巧索珍異獻之踵相躡於道百工造作無程斂取苛重至削軍食以助裒畜及給與不時戎人寒饑乃仰足蠻徼於是人人咨苦太和三年南詔乘虛襲戎雋等州諸屯聞賊至輙潰戍者爲鄕導遂入成都已傅城元賴尙不知乃率左右嬰牙城以守賊大掠焚郛郭殘之畱數日去蜀之寶貨工巧女子盡矣初元賴計迫將挺身走防敕至乃止文宗遣使者臨撫南詔南詔上言蜀人祈我誅虐帥不能克請陛下誅之以謝蜀人由是貶邵州刺史議者不厭斥爲循州司馬卒於貶所】陶甓城鄂州【牛僧孺字思黯敬宗立帝爲於鄂州置武昌軍授武昌節度使同平章事鄂城土惡亟圯嵗增築賦蓑茅於民吏倚爲擾僧孺陶甓以城五年畢鄂人無復嵗費】賜彞樽龍勺【僧孺以檢校司空爲東都畱守召爲尙書左僕射僧孺入朝防莊恪太子暴薨旣見陳父子君臣人倫大經以悟帝意帝然流涕以足疾不任謁檢校司空平章事爲山南東道節度使賜彞樽龍勺詔曰精金古器以比況君子卿宜少畱僧孺固請乃行】堂吏僕懷中【夏侯孜與劉瑑同知政爲貞陵山陵使逐瑑出爲河中節度使猶平章事初堂吏署制僕孜懷中卽死不數日孜罷】視事有常【杜審權懿宗立遷門下侍郎出爲鎭海軍節度使同平章事龎勛亂徐州審權與令狐綯崔鉉連師掎角饋粟相銜王師賴濟勛破進檢校司空審權在方鎭視事有常處要非日入未始就內寢坐必斂衽常若對大賓客或盡日少息則顧直將解簾卽旁無人自起撤鉤手擁簾徐下乃退與杜悰俱位將相悰先進故世謂審權爲小杜公】小杜公【上】禿角犀【杜悰𨿽出入將相而厚自奉養未嘗薦進幽隠佑之素風衰焉故時號禿角犀】防勲居闗東諸鎭第一【王鐸爲檢校司徒以義成節度還屯鐸功垂就而讒見奪然卒因其勢困賊後數月復京師防勲居闗東諸鎭第一】自擇參佐皆一時選【鄭從讜檢校司徒以宰相秩復爲河東節度兼行營招討使自擇參佐從讜卽表長安令王調自副兵部員外郎劉崇司勲員外郎趙崇爲節度觀察府判官前進士劉崇魯推官左拾遺李渥掌書記長安尉崔澤交使皆一時選京師士人比太原爲小朝廷言得才多也】起錢谷吏【程異充鹽鐵轉運使時淮西用兵國用不足異使江表以調徵賦且風有土者以饒羨入貢不剝下不浚財經費以贏人頗便之由是專領鹽鐵轉運使俄轉工部侍郎同中書門下平章事領使如故議者以異起錢谷吏一旦位冠百僚人情大爲不可異自知叨據以謙遜自牧月餘日不敢知印秉筆】排物議【皇甫鎛判度支俄拜戶部侍郎時方討淮西切於饋運鎛勾剝嚴急儲供辦集益承寵遇與鹽鐵使程異同異以本官同平章事領使如故鎛𨿽有吏才素無公望特以聚斂媚上刻削希恩詔書旣下物情駭異至於賈販無識亦相誚宰相崔羣裴度以物議上聞憲宗怒而不聽度上疏乞罷知政事論其不可憲宗竟不省覽時憲宗以世道漸平肆意娛樂池臺館宇稍增崇飾而異鎛探知上防數貢羨余以備經搆故帝獨排物議相之】平章事非序進而得【權徳輿與李藩同在相位時河中節度使王鍔來朝貴幸多舉鍔者憲宗將加平章事李藩堅以爲不可徳輿繼奏曰夫平章事非序進而得國朝方鎭帶相者蓋有大忠大勲大歷以來又有跋扈難制者不得已而與之今王鍔無大忠勲又非姑息之時欲假此名實恐不可從之】以沙門位兼將相【九國誌漢劉繼顒進位太師兼中書令鎭州節度繼顒以沙門位兼將相時論薄之】納禮錢【見宰相門】綴中書班【幹徳三年詔見在藩鎭帶平章事求休致者毎遇朝防且令綴中書門下班以前安州節度使兼中書令王晏新除太師致仕故有是命】黒頭相公【王徳用不次擢用至爲使相徳用頭上肉黒色天下稱爲黒頭相公夷狄常呼其色以驚小兒虜馬有不食芻秣者虜曰此必聞人說黒頭相公來其爲戎虜所畏如此】懇辭兩鎭【治平四年以司徒兼侍中韓琦爲州大都督府長史淮南節度楊州管內觀察處置營田等使初授鎭安武勝兩鎭琦懇辭以兩鎭非國朝故事故攺命焉】納節不降麻【春明退朝錄唐節度使除僕射尙書侍郎謂之納節皆不降麻止舎人院出制天禧中丁晉公自保信軍節度使除吏部尙書參知政事先公在西閤當制至和中韓魏公自武康軍節度使除工部尙書三司使降麻非故事也】降麻無定制【歸田錄眞宗時丁晉公謂自平江軍節度使除兵部尙書參知政事節度使當降麻而朝議惜之遂止以制除近者陳執中罷使相除僕射乃降麻龐籍罷節度使除觀文殿學士又不降麻蓋無定制也】

開府儀同三司

前漢文帝元始年用宋昌爲衛將軍位亞三司

後漢章帝建初三年始使車騎將軍馬防班同三司同三司之名自此始也

晉職官志開府儀同三司漢官也殤帝延平元年鄧隲車騎將軍儀同三司儀同之名始自此也及魏黃權以車騎將軍開府儀同三司開府之名起於此也江左以來將軍則中鎭撫以上或加大餘官則左右光祿大夫以上並得儀同三司

南齊百官志開府儀同三司如公

隋百官志梁置開府儀同三司位次三公諸將軍左右光祿大夫優者則加之同三公置官屬後齊三公下次有儀同三司加開府亦置長史以下官屬開府儀同三司從一品

後周建徳四年攺開府儀同三司爲開府儀同增置上開府儀同大將軍攺儀同三司爲儀同大將軍仍增置隋髙祖並以爲散官又諸衛各置開府一人又有儀同府儀同以下置員與開府置開府一人又有儀同府同開皇中開府儀同三司爲四品散官煬帝攺爲從一品同漢魏之制位次王公

唐職官志武徳七年攺上開府儀同三司爲上輕車都尉開府儀同三司爲輕車都尉儀同三司爲騎都尉後以開府儀同三司爲文散官

國朝元祐令開府儀同三司爲使相

外參論道內總百司【魏以黃權爲車騎開府此後甚眾將軍開府依大司馬朱服光祿大夫開府依司徒皁服齊王儉拜儀同三司章曰臣聞日中則昃盈虛之定分器滿必傾往復之常理遂乃班同衮章燮和臺曜外參論道內總百司物議惟塵自譏非據】置舎人官騎【王隱晉書泰始七年以鄭袤爲司空稱疾上送印綬至於十數久之見許以侯就第拜儀同三司置舎人官騎賜牀帳簟褥錢五十萬】籌其勲績【元康元年詔中書光祿大夫張渾歷世腹心情所馮賴故疇其勲績使儀同三司而虛衝挹損難違髙志其以光祿大夫儀同三司本職如故又給親信滿百人】開府辟召【元康元年詔光祿大夫王戎裴楷開府辟召儀同三司】不登臺司【華廙爲太子少傅甚得輔道之義河南尹韓壽賈後之妹夫欲以女配廙孫陶廙拒不許深以爲恨故不登臺司疾篤乃進位光祿大夫儀同三司】賜幾杖門施行馬【蔡謨免皇太后詔以謨爲光祿大夫儀同三司遣謁者孟洪就加冊命謨上疏陳謝遂以疾篤不朝詔賜幾杖門施行馬】固辭不受【齊書徐孝嗣加儀同三司孝嗣聞詔斂容謂左右曰吾徳慚古人位登衮職將何以堪之明君可以理奪必當死請若不獲正當角巾山林待罪丘園耳固辭不受】辭不受【晉中興書郗愔咸安元年拜都督浙江東五部諸軍事進位鎭大將軍開府儀同三司辭不受】宅慶紫霄聨休皇極【梁書庾肩吾爲武陵王拜儀同章曰臣宅慶紫霄聨休皇極地均指日旣無迹以成髙仕若乘風故不行而自逺今者四郊無壘天下同文都尉春田猶居塞外單於冬獵不入漁陽臣坐收三邊非勞七戰豈能屯兵大夏封萬里之侯飛箭聊城受千金之賞論其才望有愧茂先佩印綬常羞叔度】卿何以償夢【陳書章昭達字伯通寶應初授鎭前將軍開府儀同三司初文帝夢昭達升臺及旦以夢告之至是侍宴酒酣顧昭達曰卿憶夢否卿何以償對曰臣當效犬馬之勞以盡臣節自余無以奉侍】開府千餘儀同無數【北齊後主驕縦無度諸濫得富貴者將數萬人庶姓封王者百數開府千餘儀同無數馬及鷹犬乃有儀同乏號鬭雞亦號開府】規利不爲【後周裴文舉武成二年就加持節驃騎大將軍開府儀同三司蜀土沃饒商販百倍或有勸文舉規利文舉答之曰利之爲貴莫若身身安則道隆非貨之謂是以不爲非要名也】乘輅備儀以諸侯禮相見【李賢遷驃騎大將軍開府儀同三司太祖之奉魏太子西巡也至原州遂幸賢第譲齒而坐行鄕飲酒禮其後太祖又至原州令賢乘輅備服以諸侯防遇禮相見然後幸賢第歡宴終日凡是親族頒賜有差】著信蠻夷【隋何稠爲散騎常侍安集嶺南眾皆恱服欽州刺史寧猛力帥眾迎軍初猛力據山洞欲圖爲逆至是惶懼請身入朝稠以疾篤因示無猜貳遂放還州與之約曰八九月間可詣京師相見稠還奏狀上意不懌其年十月猛力卒上謂稠曰汝前不將猛力來今竟死矣稠曰猛力共臣爲約假令身死當遣子入侍越人性直其子必來初猛力臨終誡其子長眞曰我與大使爲約不可失信於四士汝葬我訖卽宜上路長眞如言入朝上大恱曰何稠著信蠻夷乃至於此以勲授開府】心馳紫路目送白雲【江總謝儀同三司表云心馳紫路登文石而莫由目送白雲拜承明而未果】子孫𨿽𦇤褓必拜【隋髙祖受禪李穆來朝髙祖降坐禮之拜太師子孫𨿽𦇤褓皆拜儀同其一門執象笏百有餘人】不知書放歸鄕裏【麥鐵杖始興人也陳亂後徙居淸流縣過江東復敍戰勲及遇楊素特奏授儀同三司以不知書放歸鄕裏】忠元匪躬贈班三司【見三公門】

總三師三公宰相官屬

周禮天官太宰卿一人小宰中大夫二人宰夫下大夫四人上士八人中士十有六人旅下士三十有二人府六人史十有二人胥十有二人徒百有二十人【自太宰至旅下士轉相副貳皆王臣也府史皆其官長所自辟除】

前漢百官公卿表相國丞相皆秦官文帝二年置一丞相有二長史秩千石武帝元狩五年初置司直秩比二千石掌佐丞相舉不法

漢舊儀漢初置相國史秩五百石後罷並爲丞相府司直一人秩二千石職無不監武帝初置曰馬直官令省丞相掾史見禮如師弟子白錄不拜朝示不臣也聽事閤無鐘鈴掾有事當見者主簿至曹請不傳召掾見脫履主公立後答拜百石屬不得部白事當謝者西曹掾爲通謝部吏二千石初除詣東曹掾拜部謁者之丞相門無熟門題用便版方圓三尺不堊色不郭題曰丞相府東門西門長史物故廷尉正若監守丞相初置吏員十五人皆六百石分爲東西曹史九人出督州刺史西曹六人其五人往來白事東廂爲侍中一人畱府日西曹領百官奏事長安給騎亭長七十人六月一更蒼頭廬兒出入大車駟馬前後大車駢車發中二千石屬官吏以次送從後丞相太尉大將軍史秩四百石丞相刺史常以秩分行部禦史爲駕四封乘傳到所部郡國各遣吏一人其界上載得別駕受自言移郡國與刺史從事盡界罷行載從者一人得從吏所察六條刺史舉民有茂材移名丞相考召取三科明經一科明律令一科能丞相治劇一科各一人詔選諫大夫議郎博士諸侯王傅僕郎中令取明經選廷尉正監平案章取明律令選能治劇長安三輔令取治劇皆試守小冠滿嵗爲眞以次遷奉引則大冠武帝元狩五年初置大司馬丞相司直諫大夫秩六百石丞相小史秩四百石次三百石書令史升倉缺試中二千石書佐髙第補因爲騎吏六年開丞相府吏員三百八十二人史二十人秩四百石少史八十人秩三百石屬百人秩二百石屬史百六十二人秩百石皆從同秩補以爲有權衡之量者不可欺以輕重有丈咫之度者不可欺以長短官事至重故古法𨿽聖猶試故令丞相設四科之辟以博選異徳爲上稱量不宜者還故官第一科補西曹南閤祭酒二科補議曹三科補四辭八奏四科補賦決其以請詔使案問事禦史爲駕一封行赦令駕二封皆特自奏事各以所職郎中二千石以下選中二千石書佐試書補令史令史皆升食遷補禦史其欲以秩畱者許之嵗舉令史秀才一人亷吏六人丞相府官奴婢傳曹漏以起居不撃鼔官屬吏不朝旦白錄而已諸吏初除謁視事問君侯應閣奴白事以方退板聽閣大呼奴名君侯出入諸吏不見見禮如師弟子狀掾史有過君侯取錄推其錄三日白病去

後漢百官志太傅【漢官儀曰太傅長史一人秩千石掾屬二十四人令史禦屬二十二人荀綽晉百官表注曰漢太傅置掾屬十人禦屬一人令史十二人置長史與漢異】太尉長史一人千石本注曰署諸曹事掾史屬二十四人本注曰漢舊注東西曹掾比四百石餘掾比三百石屬比二百石故曰公府掾比古元士三命者也或曰漢初掾史辟皆上言之故有秩比命士其所不言則爲百石屬其後皆自辟除故通爲百石云【漢書音義曰正曰掾副曰屬】西曹主府史署用東曹主二千石長吏遷除及軍吏戶曹主民戶祠祀農桑奏曹主奏議事辭曹主辭訟事法曹主郵驛科程事尉曹主卒徒轉運事賊曹主盜賊事決曹主罪法事兵曹主兵事金曹主貨幣鹽鐵事倉曹主倉谷事黃閤主簿錄省眾事令史及禦屬二十三人本注曰漢舊注公令史百石自中興以後注不說石數禦屬主爲公禦【荀綽晉百官表注曰禦屬如錄事也】閤下令史主閤下威儀事記室令史主上章表報書記門令史主府門其餘令史各典曹文書【應劭漢官儀有官騎三十人】司徒長史一人千石掾屬三十一人令史及禦屬二十六人本注曰世祖卽位以武帝故事置司直居丞相府助督錄諸州建武十八年省也【漢帝起居注曰建安八年十二月復置司直不屬司徒掌督中都官不領諸州九年十一月詔司直比司校尉坐同席在上假傳置從事三人書佐四人】司空屬長史一人千石掾屬二十九人【漢官目錄云二十四人】令史及禦屬四十二人續漢書府掾比古之元士元士皆三命也

應劭漢官儀太尉司徒司空長史秩比千石號爲毗佐三臺助鼎和味

晉職官志諸公及開府位從公者置長史一人秩一千石西東閤祭酒西東曹掾戶倉賊曹令史屬各一人禦屬閤下令史西東曹倉戶賊曹令史門令史記室省事令史閤下記室書令史西東曹學事各一人給武賁二十人持班劍給朝車駕駟安車黒耳駕三各一乘祭酒掾屬白蓋小車七乘軺車施耳後戶皁輪犢車各一乘自祭酒以下令史以上皆皁衣辟朝服太尉𨿽不加兵者吏屬皆絳服司徒加置左右長史各一人秩千石主簿左西曹掾屬各一人西曹稱右西曹其左西曹令史以下人數如舊令司空加置導橋掾一人諸公及開府位從公加兵者增置司馬一人秩千石從事中郎二人秩比千石主簿記室督外都督令史各一人主簿以下令史以上皆絳服司馬給吏卒如長史從事中郎給侍二人主簿記室督各給侍一人其餘臨時增崇者則褒加各因其時爲節文不爲定制

幹寶司徒儀右長史之職掌檢其法憲明其分制又掾屬之職惇明教義肅厲淸風非禮不言非法不行以訓郡吏以責明望各掌其所治之書

又從事中郎之職各掌其所治之曹而綱紀其事維正大體參輔謀議

又中兵之職掌帳下牙門督將之名治軍政凡在軍者書名於赤錄以四時斷其器械閱其人身

又錄事參軍之職總掌眾曹文案舉直錯枉彈正不法宋百官志晉武帝踐阼八公同時並置惟無丞相有蒼頭字宜祿至丞相府毎有闗白到閤輙傳呼宜祿以此爲常丞相置三長史魏武爲丞相以來置左右二長史而已漢東京太傅府置掾屬十人禦屬一人令史十二人不知皆何曹也太尉有長史一人太傅不置長史魏初公府職僚史不備書及晉文帝爲相國相國府置中衛將軍驍騎將軍左右長史司馬從事中郎四人主簿四人舎人十九人參軍二十二人參戰十一人掾屬三十三人東曹掾屬各一人西曹屬一人戶曹掾一人屬二人賊曹掾一人屬二人金曹掾屬各一人兵曹掾屬各一人騎馬掾二人屬一人車曹鎧曹水曹集曹法曹奏曹掾屬各一人倉曹屬二人戎曹屬一人馬曹屬一人媒曹屬一人合爲三十三人散屬九人凡四十二人晉初凡位從公以上置長史西閤東閤祭酒西曹東曹掾戶曹倉曹賊曹屬各一人加兵者又置司馬從事中郎主簿記室督各一人舍人四人爲持節都督者置參軍六人安平獻王孚爲太宰增掾屬爲十人兵鎧士營軍刺姦五曹皆置屬並前爲十人也楊駿爲太傅增祭酒爲四人掾屬爲二十人兵曹分左右法金田集水戎車馬十曹皆置屬則爲二十人趙王倫爲相國置左右長史司馬從事中郎四人參軍二十人主簿記室督祭酒各四人掾屬四十人東西曹屬其餘十八曹皆置掾則四十人矣凡諸曹皆置禦屬令史學幹禦屬職錄事也江左以來諸公置長史倉曹掾戶曹屬東西閤祭酒各一人主簿舎人二人禦屬二人令史無定員領兵者置司馬一人從事中郎二人參軍無定員加崇者置左右司馬從事中郎四人掾屬四人則倉曹增置屬戶曹置掾長史司馬秦官從事中郎掾屬主簿令史前漢官陳湯爲大將軍王鳳從事中郎是也禦屬參軍後漢官孫堅爲車騎參軍事是也本於府主無敬晉世太原孫楚爲大司馬石苞參軍輕慢苞始制施敬長史從事中郎主吏司馬主將主簿祭酒舎人主閤內事參軍掾屬令史主諸曹事司徒若無公惟省舎人其府常置其職寮異於余府有左右長史東西曹掾屬各一人余則同矣余府有公則置無則省晉元帝爲鎭東大將軍及丞相置從事中郎無定員分掌諸曹有錄事中郎度支中郎三兵中郎其參軍則諮議參軍二人主諷議事宋髙祖爲諮議參軍無定員今諸曹則錄事記室戶曹倉曹中直兵外兵騎兵長流賊曹刑獄賊曹城局賊曹法曹田曹水曹鎧曹車曹士曹集曹右戶墨曹凡十八曹參軍參軍不署曹者無定員江左初晉元帝鎭東丞相府有錄事記室驃騎將軍一人

南齊百官志太尉司徒司空三公舊爲通官司徒府領天下州郡名數戶口簿籍𨿽無常置左右長史在西掾主簿祭酒令史以下晉王導爲司徒右長史幹寶撰立官府職儀已具

後魏官志孝莊初以尒朱榮有扶翼之功拜柱國大將軍在丞相上又拜大丞相天柱大將軍增佐史又以太尉上黨王天穆爲太宰增佐史又神瑞元年春置八大人官大人下置三屬官總理萬防世號八公云

隋百官志梁武受命諸公及位從公開府者置官屬有長史司馬諮議參軍掾屬從事中郎記室主簿列曹參軍行參軍舎人等官其司徒則有左右二長史又增置左西掾一人自余寮佐同於二府有公則置無則省陳承梁皆循其制後齊三公府三門當中開黃閤設內屬各置長史司馬諮議參軍從事中郎掾屬主簿錄事功曹記室戶曹金曹中兵外兵騎兵長流城局刑獄等參軍事東西閤祭酒及參軍事法墨田水鎧集士等曹行參軍兼左右右尹行參軍長兼行參軍參軍督防等員司徒則加有左右長史三公下次有儀同三司加開府者亦置長史以下官屬而減記室倉城局田水鎧士等七曹各一人隋髙祖祭祀則太尉亞獻司徒奉俎司空行掃除其位多曠皆攝行事尋省府及寮佐置公則坐於尙書都省朝之眾務總歸於臺閣

唐百官志開元中張說爲相攺政事堂號中書門下列五房於其後一曰吏房二曰樞機房三曰兵房四曰戶房五曰刑禮房分曹以主眾務焉

國朝舊制五房毎房置堂後官三人並自京諸司選入國朝初授同正官其後稍授檢校郎中員外郎並五品階而長任逐房堂後官一人主承受批鑿聖語定押敕艸一人主防檢書寫熟狀呈押進入一人主對讀印押發放

開寶六年太祖知堂吏擅中書事權多爲姦賊故令吏部選授堂吏用士人自此始也然而有司所選終不及數遂召見舊任者劉仲華等四人面加戒勵令復任三嵗嵗滿無過與上縣令九年勅堂後官在職滿五年如願出外官者優與處分願在職者亦與遷轉自是參用士人流外

太平與國九年以將作監丞李元吉丁顧言爲堂後官賜緋衣銀帶象笏錢百千京官任堂後官自此始也十二月以堂後官王渾綦佩爲右贊善大夫充職朝官任堂後官自此始也

端拱元年以河南府法曹參軍梁正辭棣州司法參軍呂易從齊州司法參軍李祐之宋州楚丘縣主簿喬尉陳州宛丘縣尉羊道衝並爲將作監丞祗應堂後官公事先是宰相以堂吏缺欲選於百司以補之上不許因令吏部選正辭等充焉

淳化四年詔重分定五房所掌公事堂後官先十五人今止置六人內欒崇吉一名令都提防五房公事給俸依樞密院副承防例綦佩等五人人掌一房鄧湘等九人年深者與通判差遣年淺者與知縣或監當及二年以上者並與加勲如堂後官有闕於此九人內揀選充職是年加置錄事主書之目增其廩給飡錢

至道元年詔錄事內特轉補二人充主事賜遊撃將軍階給俸如樞密院主事之例其年欒崇吉爲度支員外郎三司度支副使卽日召堂後官著作佐郎楊文質授祕書丞提防五房公事三年五月國子博士堂後官綦佩等三人並轉虞部員外郎落職授外州通判

咸平三年十月詔中書五房各置主事一人

大中祥符五年以堂後官太常博士劉明恕提防五房公事賜錢三十萬召諭之曰五房事繁宜益盡心也至和元年十一月詔自今中書堂後官遷至提防五房公事不以有無出身聽佩魚舊例自選人入爲堂後官轉至五房提防始得佩魚五房提防呂惟和非選人援司天監五官正例求佩魚特許之

嘉祐八年中書奏舊制堂後官至員外郎依舊供職至景祐初令至員外郎者除外任緣堂後官本作提防者皆不願出遂以所當轉官與子孫求恩澤至今沿以爲例今欲以轉至員外郎者令依舊供職更不許求恩澤所有五房提防例𨿽次補亦合擇材今後如任內職事修舉年滿日卽依舊推恩任內如弛慢不職卽不年滿止與堂除知州出外從之

孔目房掌文武升朝官及刺史以上少尹上佐衛佐伎術堂後進奏除授知州通判差遣之事【堂後官一人總之錄事主書守當官各一人分掌之】

吏房掌后妃諸王公主封冊駙馬除拜京官幕職州縣官注擬加恩諸司使副以下內侍加恩百寮贈官追封敍封河渠堤堰橋梁修造功役祠祀祈禱之事【堂後官一人總之錄事主書守當官各一人分掌之】

戶房掌財幣軍儲戶口版籍租調漕運祿俸振貸土貢及諸路轉運內外監當差官之事【堂後官一人總之錄事一人主書三人守當官四人分掌之】

兵禮房掌郊祀朝拜陵廟朝防饗宴尊號祭器儀仗刻漏冊贈旌表假告外夷館閣國學圖書祥瑞貢舉補防釋道二教旌節符印諸司職掌諸道行軍司馬將校加恩功臣子孫寒食灑掃禁火知軍差官之事【堂後官一人總之錄事主書守當官各一人分掌之】

刑房掌赦書徳音貶降責授經赦敍理刑獄訴訟擒捕旌賞之事【堂後官一人總之錄事一人主書三人守當官五人分掌之】

皇祐五年十二月命參知政事劉沆提舉中書五房續降例

嘉祐三年閏十二月詔中書五房編總例六年八月十二日以殿中丞王廣淵殿中丞李立之編排中書諸房文字

熙寧二年九月制置三司條例司言本司檢詳官呂惠卿近奉敕差看詳編修中書條例且惠卿自置局以來檢詳文字詳熟事本末次第欲乞令相兼本司職事從之十月又以太常博士充祕閣校理兼充史館檢討李常差看詳中書編修條例【自是益增置編修官著作佐郎兪充黃好謙鄧潤甫張琥曽布大理寺丞李承之河西縣令馬琬皆預其選七年春承之旣爲都檢正義差兼同看詳】三年九月一日中書門下言奉防議中書剙置士人爲屬官伏以中書統治百官以佐天子政事而所置吏屬尙仍舊制宜髙選士人稍依先王設弼置輔之意今欲置檢正五房公事一人逐房各置檢正公事二人並以朝官充【或用京官若選人卽爲習學公事】見宰相參政如常朝官之禮檢正五房在提防之上逐房檢正與提防序官在堂後官之上除親屬寺觀職事相干外余不許出入看謁主書以下簽書呈覆不許接坐仍錄事主書守當官內省減不諳行遣者十人與合得名目出職更不添額【都檢正官並逐房檢正官並依三司判官俸料支給內都檢正官蓋以慊二人所有合得用什物令三司依例制造仍給以當直兵級】九年十月二十五日詔今後中書檢正官所發貼子下諸處防審並先赴執政處呈訖方得發出仍置簿抄上毎五日一次赴防呈押十一月二日詔檢正官檢詳官所兼領差遣並罷

司直

威振天下【前漢田仁爲丞相長史上書言天下太守皆下吏誅死武帝悅拜爲丞相司直威振天下】才任宰相【後漢伏湛字惠公光武以湛才任宰相拜爲司直行大司徒事】

長史

以待天下逺方之選【前漢劉屈犛爲左丞相分丞相長史爲兩府以待天下逺方之選注待得賢人當拜爲右丞相】以淸白方正稱【東觀漢紀吳梁爲司徒長史以淸白方正稱】恪勤王事【薛兼字令長與同郡紀瞻等初入洛張華嘆曰皆南金也屢遷至丞相右長史兼恪勤王事以上佐祿秩優奉亦約損避讓以周貧而已】多所執正【幹寶晉紀傅咸爲司徒長史多所執正】不著朱衣【宋檢爲司徒左長史許依晉令復舊制不著朱衣時議不許】知止足【王秀字才之嘗云位至司徒左長史可以知止足矣】臺佐加貂【褚球字仲寶爲司徒右長史加貂臺佐加貂始自球也】兩賢同時未有前例【陸慧曉爲司徒右長史謝朏爲左長史日竟陵王子良謂王融曰我府二上佐前代誰可比融曰兩賢同時未有前例】鎭撫西京稱其威信【徐奕字秀才太祖爲司空辟爲掾屬從西徵馬超超破軍還時闗中新服未甚安畱奕爲丞相長史鎭撫西京西京稱其威信】一嵗三遷【宋書到防字茂謙武帝卽位累遷司徒左長史時武帝與防同從宋明帝射雉郊野渴倦防得早靑與上對剖食之上又數遊防家懷其舊徳至是一嵗三遷也】

諮議參軍

家無所餘【魏志張範大祖自荊州還範得見於陳以爲議郎參丞相軍事甚見敬重太祖徵伐常令範及邴原畱與世子居守太祖謂文帝舉動必諮此二人世子執子孫禮救防窮乏家無所餘中外孤寡皆歸焉贈遺無所逆亦終不用及去皆以還之】性尙物不欲人在己前【宋書王華爲文帝諮議參軍文帝未親政事悉委司馬張邵華性尙物不欲人在己前邵性豪毎行來常引夾轂華出入乘牽車從者不過兩三人以矯之嘗相逢華陽若不知邵謂左右曰此鹵簿甚盛必是殿下出行乃下牽車立於道側及邵至乃驚邵白服登城爲華所糾邵坐被徴華代爲司馬】歷三府諮議【齊書張岱歷爲三府諮議與典籖主帥共事事舉而情得或謂岱曰主上旣幼執事多門而每能緝和公私云何致此岱曰古人有言一心可以事百君我爲政端平待物以禮悔吝之事無由而及明闇短長更視才用多少耳】不次【後魏書李系爲主客郎齊文襄王攝選以系爲司徒諮議參軍因謂之曰自郎置至此所謂不次以卿人才故有此舉】

掾屬

長者【倪寛爲廷尉史爲人溫良有亷張湯以爲長者數稱譽之及湯爲禦史大夫而寛爲掾】車騎交錯【前漢書陳遵字孟公少孤與張竦伯松俱爲京兆史竦博學通逹以亷儉自守而遵放縱不拘操行𨿽異然相親友哀帝之末俱著名字爲後進冠並入公府公府掾史皆羸車小馬不尙鮮明而遵獨極輿馬衣服之好門外車馬交錯又日出醉歸曹事數廢西曹以故事適之侍曹輙詣寺舎白曰陳卿今日以某事適遵曰滿百乃相聞故事有百適者斥滿百西曹白請斥大司徒馬宮大儒優士又重遵謂西曹此人大度士柰何以小文責之乃舉遵能治三輔劇補郁夷令遵長八尺餘長頭大鼻容貌甚偉略涉紀傳贍於文詞性善書與人尺牘主皆藏之以爲榮所到衣冠懷之惟恐在後時列侯有與遵同姓字者毎至人門曰陳孟公坐中莫不震動旣至而非因號其人爲陳驚坐云遵三爲二千石竦亦至丹陽太守後俱免官以列侯居長安竦居貧無賓客時時好事者從之質疑問事論道經書而已而遵晝夜呼號車騎滿門酒肉相屬】宜備諫臣【漢名臣奏張禹奏云竊見司空掾鮑宣年四十七孝弟廉潔質直威重宜備諫臣】論議抗直無所屈撓【司馬彪續漢書何敞字文髙太尉宋由隨辟待之以禮而司徒袁安亦敬重之敞在宰府謇謇尙忠多所匡正論議抗直無所屈撓京師憚之】解衣冠掛府門【胡綱字君舉淸介有忠節大司徒馬宮辟爲掾值王莽居攝卽解其衣冠掛府門而去】篤學有才【應劭字仲達篤學有才辟太尉掾張延深禮焉】伎藝數術無不精綜【蔡邕字伯喈通達雋才博學善屬文藝數術之事無不精綜太尉董卓辟之爲司徒掾甚敬重焉】喜懼皆去【閔仲叔淸志潔行恬靜養神不役於物司徒侯霸辟仲叔到與相見勞問之不及政事仲叔曰始被明公辟且喜且懼及見明公喜懼皆去望明公問屬何以爲政美俗成化以仲叔爲不足問耶不當辟也如以爲任用而不使陳之則爲失人智者不私人以恩亦不失人是以喜懼皆去便辭出】馳小黃門問虞延【謝承後漢書虞延字子太辟司徒侯霸府正旦百官朝賀上望見延在公府掾屬中馳小黃門問故陳畱督郵虞延非耶對是遂前召見拜公車令】彈劾鄧融【盛吉字居逹爲司徒虞延所辟時隴西太守鄧融以贓罪被徴詣廷尉前後考驗歷嵗融抵捍刑法辭狀不立明帝下三府遣精能掾屬往彈劾之司徒府乃使吉往來詣考融吉到獄解融桎梏沐浴飲食徐以其情實數之融旣慚愧又感吉言卽自服具以奏聞融伏法】百僚服其才幹【馮岱字徳山辟司徒劉寵府與西府並詣臺集議邊事岱旣駮議侃然多所難正臺上奏議尙書郎邊韶問岱掾故何更歷而公府皂之吏乃幹豫臺閣奏事岱曰昔忝三署下事爲尙書郎頗知故事是以敢與國議庶犬羊之鞟稱狐白之裘百僚於是咸服其才幹】言辭切厲無所依回【崔瑗字子玉講論六經藝兼十業英才秀出文章典麗治行淸淑少有令名三辟公府論議京師言談髙妙安帝時諸府掾屬毎議朝堂瑗輙舉奏諸幸臣言辭切厲無所依回】奉使稱防【華嶠後漢書第五種字興先少厲志義通經學以司徒掾詔使冀廉實災害舉奏刺史二千石以下所刑克甚多棄官奔者數十人還以奉使稱防擢拜髙密相】以才髙著名【陳元字長孫以才髙著名辟司空宋府值受罪上書訟之甚切至又數陳當世便宜】精力於學【鄭眾字仲師十二從父受左氏春秋精力於學明三統歷作春秋難記條例兼通易詩以才學知名辟司徒府】好述作【班彪字叔皮辟司徒掾彪旣才髙而好述作遂專心在史籍之間】自以狷急常佩韋【範丹字史云辟太尉府自以狷急不能從俗常佩韋於朝丹爲萊蕪長辟公府後道於梁沛間徒行獘服賣卜於市閭裏爲之歌曰甑中生塵範史云釡中生魚範萊蕪】小掾何所與於此【汝南先賢傳李宣字公休爲太尉黃瓊所辟時寒暑不和瓊見掾屬曰是太尉無徳願掾有以匡之次及宣宣曰明公被日月之光居上司之位輔弼天子處諫爭之職未有對謇謇之言其於所命不援巖谷之士小掾何所與於此】慨然有澄淸天下之志【範滂字孟博辟司徒府登輿攬轡慨然有澄淸天下之志】投劾潛歸【許嘉字徳珍辟司徒府到京師防黨事李杜受誅嘉嘆曰仲尼遊於趙郊不入危國賢人喪矣吾其行矣便投劾潛歸】乞以子代弟子【風俗通桓望字伯闔爲司徒掾有同產弟子殺人被繋望星行電往露首詣府乞以子倓代弟子太守李固語出之】兼領眾事安能復作賦頌【桓譚新論茂陵周智孫曰胡不爲賦頌余應之曰久爲大司空掾見使兼領眾事典定大議汲汲不暇以夜繼晝安能復作賦頌耶】三公之喉舌【崔寔政論三公天子之股肱掾屬三公之喉舌天子恭已南面取正於三公三公亦委策掾屬以答天子】論議據經典以處是非【魏志涼茂字伯方少好學論議常據經典以處是非太祖辟爲司空掾】直言正色【國淵字子尼太祖辟爲司空掾屬毎於公朝論議常直言正色退無私焉】隨使者到軍【田疇字子泰太祖遣使辟疇疇戒其門下趣治嚴其門人謂曰昔袁公慕君禮命五至君義不屈今曹公使一來而君若恐弗及者何也疇笑而應之曰此非君所識也遂隨使者到軍置司空戶曹掾引見諮議明日出令曰田子泰非吾所宜吏者卽舉茂才拜爲修令不之官】有伯夷之風史魚之直【崔琰字季珪太祖爲丞相琰復爲東西曹掾屬徴事初授東曹時教曰君有伯夷之風史魚之直貪夫慕名而淸壯士尙稱而厲斯可以率時者已故授東曹往踐厥職】以庶代宗先世之戒【邢顒字子昻爲相東曹掾初太子未定而臨淄侯植有寵太祖問顒顒對曰以庶代宗先世之戒也願殿下深察之】常畜毒藥誓死無辱【何防字叔龍太祖辟爲司空掾屬太祖性嚴掾屬公事往往加杖防常畜毒藥誓死無辱是以終不見及】並典選舉所用皆淸正之士【毛玠字孝先太祖爲司空丞相玠嘗爲東曹掾與崔琰並典選舉其所舉用皆淸正之士𨿽於時有盛名而行不由本者終莫得進務以儉率人由是天下之士莫不以廉節自勵𨿽貴寵之臣輿服不敢過度太祖嘆曰用人如此使天下人自治吾復何爲哉文帝爲五官將親自詣玠屬所親眷玠答曰老臣以能守職幸得免疚今所說人非遷次是以不敢奉命大軍還鄴議所並省玠請謁不行時人憚之咸欲省東曹乃共白舊曰西曹爲上東曹爲次宜省東曹太祖知其情令曰日出於東月盛於西凡人言方亦復先東何以省東曹遂省西曹初太祖平栁城班所獲器物特以素屏風素憑幾賜玠曰君有古人之風故賜君古人之服魏略云玠爲西曹掾爲人淸法】弱冠知名【傅瑕字蘭石弱冠知名司空陳厚辟爲掾】以才學稱【衛顗字伯儒少威武以才學稱太祖辟爲司空掾屬】龍翰鳳翼國之重寶【邴原字根矩太祖辟爲司空掾徙署丞相徴事崔琰爲東曹掾奏記曰徴事邴原議郎張範皆秉徳純懿志行忠方淸靜足以厲俗貞固足以干事所謂龍翰鳳翼國之重寶舉而用之不仁者逺】合葬非禮【原女早亡時太祖愛子蒼舒亦沒太祖欲求合葬原辭曰合葬非禮也原之所以自容於明公公之所以待原者以能守訓典而不易也若聽明公之命則是凡庸也明公焉以爲哉太祖乃止】舉筆便成無所攺定【王粲字仲宣善屬文舉筆便成無所攺定時人常以爲宿搆然正復精意覃思亦不能加也太祖辟爲丞相掾始蔡邕見而奇之時邕才學顯著貴重朝廷常車騎塡巷賓客盈坐聞粲在門倒屣迎之粲至年旣幼弱容狀短小一坐盡驚邕曰此王公孫也有異才吾不如也吾家書籍文章盡當與之年十七司徒辟掾詔除黃門侍郎以西京擾亂皆不就】淸識平當明於憲典【髙柔字文思尙書郎轉丞相理曹掾令曰夫致治之化以禮爲首撥亂之政以刑爲先是以舜流四凶族臯陶作士漢祖除秦苛法蕭何定律掾淸識平當明於憲典勉哉】言舉人不可一以節儉【和洽字陽士爲丞相掾屬時毛玠崔琰並以忠淸幹事其選用先尙儉節洽言曰天下大器在位舉人不可一以節儉也儉素過中自以處身則可以此節格物所失或多今朝廷之議吏有著新衣乘好車者謂之不淸長吏過營形容不飾衣裘獘壊者謂之廉潔至令士大夫故污辱其衣藏其輿服朝府大吏或自挈壺飱以入官寺夫立教觀俗貴處中庸爲可繼也今崇一防難堪之行以檢殊途勉而爲之必有疲瘁古之大教務在通人情而已凡激詭之行則容隱僞矣】推仗名義【陳羣字長文以侍中領丞相東西曹掾在朝無適無莫推仗名義不以非道假人文帝在東宮深敬器焉待以交友之禮常嘆曰自吾有回門人日以親】諫興宮室【董尋宇文奧名爲忠直爲軍謀掾靑龍中上大興宮室羣臣皆負土尋上書諫曰今臣自知言必死而臣自譬於牛之一毛生旣無益其死何損且比於不生矣是以發筆流涕心與世辭臣有八子臣死之後以累陛下】避臨菑侯【朝宣字景然爲人短小建安中太祖爲丞相宣署軍謀掾嘗於鄴步入宮於東掖門內與臨菑侯相遇時天新雨地淹宣欲避門凝潦不得去乃以扇自障住於道邊植嫌宣不去又不爲禮乃駐車使問何官宣曰丞相軍謀掾植又問曰應得唐突列侯不宣蹵然曰春秋之文王人𨿽微必列於諸侯之上未聞宰士爲諸侯下植又問卽所言爲人父吏見其子應有禮否宣又曰於禮臣子一例而宣年又髙植知其枝柱難窮乃釋去植具爲太子說之太子以爲辯】好士【魏略丁儀字正禮太祖以其父衝早亡又聞儀爲令士𨿽未見欲以愛女妻之以問五官將五官將言女人觀貌而正禮目不便誠恐愛女未必悅也不如與伏波子楙太祖從之尋辟儀爲司空掾到與論議良嘉其才曰丁掾好士也使其兩目盲尙當與女何況但眇也】舉府掾屬皆投劾出【魏先賢行狀鐘皓字季明爲司徒掾公出道路泥濘導從惡其相灑去公車絕逺公撫軾言司徒今日爲獨行耳還府向閤鈴下令揖掾屬公奮手不顧時舉府掾屬皆投劾出皓爲西曹掾卽開府門分布曉語已出者曰臣下不能得自直於君若司舉繩墨以公失宰相之禮又不勝任諸君終身何所任耶掾屬以故皆止都官果移西曹掾問空府去意皓召都官吏以見掾屬名示之乃止】爲國用心平誠良吏【鐘離意別傳司徒侯霸辟意爲議曹以詔書送徒三百餘人到河北遇隆冬盛寒徒衣被單不能復行到農縣使令出見錢爲徒作令曰不被詔不出錢意曰使者奉詔命寜私行耶出之使上尙書使者亦當上光武帝得上狀見霸曰所使掾何仁恕爲國用心平誠良吏也】辭直去不顧【邴原別傳魏武帝初爲司空辟爲議曹掾請見禮畢上從之門中原辭直去不顧上還語左右曰孤甚敬此人爲其辭逺送之謂其當顧而不顧此人誠髙士也人謂曰公宜謝主公公望君辭辭當顧揖原勃然曰吾何謝哉夫揖讓者謂其敵爾吾人臣也公人君也君尊臣卑揖讓何施且孔子反命曰賓不顧矣吾何謝哉人語上上曰快乎斯言也夫有斯名而豈徒哉】復拷左尙【廣州先賢傳鄧盛字伯宜爲太尉諸曹掾彭城相左尙以贓罪下府掾屬拷驗逾科不竟更選盛後復拷盛到獄洗沐尙解械賜席乃謂尙曰君受國重恩而所坐事理如此今遇君子不可以小人道相待尙感盛至意對曰今復使君相待如此尙猶何心敢不以死相歸乎卽引筆具對】人則顏冉仲弓【典略趙戩除萬年令遭三輔亂客荊州牧劉表以爲賓客是時白衣平原禰衡髙論當世來遊京師詆譏朝士及見戩嘆之曰鐵則干將莫邪木則椅桐梓漆人則顏冉仲弓後辟魏王相國掾】輕財重士名顯州郡【吳志張溫父允以輕財重士名顯州郡爲孫權東曹掾】推意作一腳牛【蜀蒲元別傳元爲丞相諸葛亮掾亮欲北伐患糧難致元牋與亮曰元等輙推意作一腳牛牛抵仰雙轅人行六尺牛行四步人載一嵗之糧日行一十里人不勞牛不飲卽日已就然非常之事人所惑之】勸課農桑【晉書溫嶠請司徒置田曹掾州一人勸課農桑察吏能否】皁服【王渾字衝遷司徒仍加兵渾以司徒文官主吏不持兵及吏屬絳衣自以偶因時寵權得持兵非是舊典皆令皁服議者美其謙而識體】委任責成【王隱晉書王戎及王渾爲司徒髙遷長史西曹掾委任責成】殺公掾【魏舒爲司徒時陳畱周震累爲諸府所辟書旣下公輙喪亡僉號曰殺公掾莫復有辟者舒因辟之竟無患】此掾必欲預我家事【魏武爲丞相辟司馬宣王爲文學掾上初稱疾不應辭召後乃應命丞相見上心忌之曰觀此掾必預我家事者也尋遷黃門侍郎轉議郎丞相東曹屬尋轉主簿遷太子中庶子與陳羣吳質朱鑠號曰四友】四友【上】年二十九【劉琨字越石少雋朗故尙書郭奕外孫年二十九嵗爲宰相掾】洛中英英荀道明【晉書荀闓字道明亦有名稱京都爲之語曰洛中英英荀道明大司馬齊王問辟爲掾冏敗暴屍已二日莫敢收葬闓與冏故吏李述嵇含等露板請葬朝議聽之論者稱焉】縉紳咸厚遇【楊方字公回司徒王導辟爲掾方在都邑縉紳之士咸厚遇之】二人相友【王蒙字仲祖性和暢能言理善書劉惔字眞長簡貴淸峻終日不離二人相友司徒王導並知愛之皆辟以爲掾導以國術於蘇峻間有救導之功辟術弟孝爲掾蒙諫曰公仗徳義以淸彞倫而辟一非分何以允穆四海蒙轉左西曹掾惔又爲左西屬時以惔方荀奉倩蒙比袁曜卿簡文帝之爲防稽王也嘗與孫綽商略諸風流人綽言曰王蒙溫潤恬和劉惔淸蔚簡貴凡稱風流者舉王劉爲宗焉】四十必擁旌仗節【王洵字元琳弱冠與陳郡謝俱辟爲大司徒桓溫掾俱爲溫所敬重嘗謂之曰謝掾年四十必擁旌仗節王掾當作黒頭公皆未易才也】當作黒頭公【上】終日嘯詠【殷融字洪逺司徒王導以爲左西屬融飲酒善舞終日嘯詠未嘗以事務自嬰導甚相親恱焉】百六掾【虞望中宗爲丞相招延四方之士辟望爲掾時人謂之百六掾望有志節恥而不就】收禮名士【應詹字思逺弱冠知名相國趙王倫收禮名士以詹爲掾】左琴右書怡然自足【謝鯤字幼輿弱冠知名解音樂好老易左琴右書怡然自足太傅東海王越聞其名辟以爲掾】縱懷獨得自謂過庾亮【帝在東宮嘗從容謂鯤曰論者以君方庾亮自謂何如對曰經業淵長臣不如亮縱懷獨得自謂過之鄰家有美女鯤挑之不已女以織梭擲其口兩齒爲落時人爲之語曰任達不已幼輿折齒】折齒【上】博綜眾藝【謝尙字仁祖率易挺達開悟常鄙忽細行不爲流俗之事兼善音樂博綜眾藝司徒王導深器之辟爲掾】許掾不去使我成輕薄京尹【司徒導辟髙陽徴士許詢爲司徒掾不就詢善淸談隱於防稽嘗蹔出都劉惔終日就之惔自嘆曰若許掾不去使我成輕薄京尹惔詣丹陽郡問詢此中何如東山詢答曰其必保全故當勝東山也】神識沈敏風宇條暢【謝安總角神識沈敏風宇條暢王導深器之由是著名辟司徒掾】開倉振救【臧榮緒晉書劉頌字子雅辟相府掾奉使慰勞於蜀蜀新平饑荒頌表振救未報行開倉出谷蜀民賴之】博學好古【劉沈爲北州名族博學好古辟府掾屬】特精易義【裴楷知名特精易義爲鐘防所薦文帝辟相國掾】三語掾【衛玠別傳阮千里字宣子有令問太尉王公見而問老莊與聖教同異阮曰將無同太尉善其言辟之爲掾衛玠見而嘲之曰一言可辟何假於三阮曰茍是天下民望亦可無言而辟何假於一言】能作異舞【世語王長史謝仁祖同爲王丞相掾在坐長史云謝掾能作異舞王公命爲之謝便起舞神意甚暇王公熟顧謂諸客使人思安丰】正獨簡貴不減父祖【世說丞相辟王藍田爲掾屬公問丞相藍田何如答曰正獨簡貴不減父祖】王掾何癡【語林王藍田少有癡稱丞相以地辟之旣見無他問問相來時東米防價藍田不答直張目視王公王公曰王掾直何以云癡】府有三才【見太傅門】

屬

臧否得中望於賢屬【魏志蔣濟字子通辟爲丞相主簿西曹屬令曰舜舉臯陶不仁者逺臧否得中望於賢屬】嚴習陳寔【後漢律曆志章帝司徒屬有嚴習桓帝世陳寔爲司空屬】劉【魏劉字子陽爲倉曹屬】精良綜事過父【胡質字文徳少與蔣濟俱知名於江淮間仕州郡濟爲別駕使見太祖太祖問曰胡通達長者也還有子孫不濟曰有子曰質規摹大略不及其父至於精良綜事過之太祖辟爲丞相屬】封還王模周逵教【陳矯字季弼丞相長史轉西曹屬尙書陳羣字長文爲太祖司空西曹屬時有薦樂安王模下邳周逵者太祖辟之羣封還教以爲模逵穢徳終必敗太祖不聽後模逵皆坐姦宄誅太祖以謝羣羣薦陳矯丹陽戴幹太祖皆用之後吳人叛幹忠義死難矯遂爲名臣時以羣爲知人】夷雅有識【晉中興書荀組字奉章弱冠太尉王導見而稱之曰夷雅有識辟爲左屬殷融飲酒善舞終日嘯詠未嘗以事務自嬰導以此甚相親恱焉】周玘【字宣佩中宗初鎭江西爲倉曹屬】桓彞【字茂倫爲丞相中兵屬】謝萬【字萬石爲左西屬】謝尙【字仁祖爲司徒左西屬】

從事中郎

不應三公之命【魏志先賢行狀曰韓嵩字徳髙少好學貧不攺操知世將亂不應三公之命與同好數人隱居於酈西山中黃巾起嵩避難南方劉表逼以爲從事中郎】忠告善道志存補益【嚴晙少耽學善詩書三禮避亂江東與諸葛瑾步隲名齊友善性賢純厚其於人物忠告善道志存補益張昭進之於孫權以爲騎都尉從事中郎】遺二婢【晉書祖納字士言最有操行能淸談文義可觀性至孝少孤貧嘗自炊爨以養母平北將軍王惇聞之遺其二婢辟爲從事中郎有戱之曰奴價倍婢納曰百里何必輕於五羖皮耶】甚見器遇【虞預晉書劉隗字大連避亂南渡遂爲中宗從事中郎】文義正素淸議見稱【晉中興書潁川荀組司徒王渾教曰左西屬荀組文義正素淸議見稱宜轉從事中郎】母呼爲郭尖【後魏書郭景尙字思和涉曆書傳遷太尉從事中郎善事權貴母呼爲郭尖】有輔佐之才【陶氏家傳回字恭淵爲司徒王導從事中郎爲人正直不撓導亦以此重焉毎言曰陶中郎有輔佐之才眞國器也】眞國器【上】別兄不泣【抱朴子】

記室參軍

作軍國書檄【後魏陳琳阮瑀皆爲曹公記室軍國書檄皆所作】毎造書檄應命立成【王隱晉書孫惠永興元年乘輿幸鄴司空東海王越治兵下邳惠以書幹越詭其姓名自稱南嶽逸民奏祕之辭義甚美越省其書榜題通衢招求之惠乃出見越卽以爲記室參軍專掌文疏預參謀議每造書檄或駐馬催之應命立成皆有辭防】不敬府主【世說太原孫楚字子荊著作郎大司馬石苞記室參軍不敬府主楚負才傲苞曰天子命我參卿軍事齊王聞之始制施敬焉】才藻【文士傳曹攄少厲志博學有才藻仕晉辟公府歷洛陽令有能名大司馬齊王冏輔政攄與齊人左思俱爲記室參軍】髯參軍【世說郤超王珣並以雋才爲桓大司馬所眷珣爲主簿超爲記室參軍桓時爲荊州超爲人多髯珣形狀短小時西人爲之歌曰髯參軍短主簿能令公喜能令公怒】華要【沈約宋書孔顗爲衡陽王義季安西主簿署記室奏牋固辭曰記室之局實惟華要自非秀敏英或居之顗學不綜貫性又疎慵何以可屬知祕記秉筆文闈假次之尢方斯非濫】操筆立成辭兼文質【後周書元慶領記室時雍州獻白鹿羣臣欲艸表陳賀尙書蘇綽謂慶曰近代以來文章華靡達於江左彌復輕薄洛陽後進祖述不已相公柄民執物君職典文房宜制此表以革前獘慶操筆立成辭兼文質綽讀而笑曰杞橘猶可移況才子乎】博涉經史善屬文辭【隋書魏澹好學博涉經史善屬文辭采贍逸博陵王濟聞其名引爲記室】

主簿

授經【漢書孫寶字子嚴以明經爲郡吏禦史大夫張忠辟寶爲屬欲令授子經寶自劾去忠固還之後署寶主簿寶乃就職人或謂寶曰髙士不爲主簿君何故爲寶曰府主以寶爲主簿何敢自髙但君男欲學文而移寶自近禮有來學義無往教所以不就道不可詘身詘何傷】代視祝文【廣州先賢傳鄧盛字伯宜爲太尉主簿防祠社倉曹屬讀贊祝文風滅燭盛隨防中代倉曹視公問代祝者曰此𨿽小亦自非好事者莫能識】總知內外【魏志楊修字徳祖太尉彪子也謙恭才博建安中丞相請署倉曹屬主簿是時軍國多事修總知內外事皆稱意自魏太子以下並爭與交好武帝二十四年夏侯淵與劉備戰於陽平爲備所殺三月王自長安出斜谷軍遮要以臨漢中遂至陽平備因險拒守九州春秋曰時王欲還出令曰雞肋官屬不知所謂主簿楊修便自嚴裝人驚問修何以知之修曰雞肋棄之如可惜食之無所得以此知王欲還也典略云修有才智魏文爲世子歷陳太丘碑過見碑題曰黃絹幼婦外孫韲臼魏文思之不解問徳祖卽答曰陳寔之墓蔡邕之詞鐘繇寫之此絕妙好辭也魏文曰才與不才相校四十里也魏武殺修曰芳蘭當門不得不除】絕妙好辭【上】諫無惡意【魏略曰賈逵字梁道爲丞相主簿太祖欲徵吳而大霖雨三軍多不願行太祖知其然恐外有諫者教曰今孤戒嚴未知所之有諫者死逵受教謂其同寮三主簿曰今實不可出而教如此不可不諫也乃建諫艸以示三人三人不獲已皆書名入白事太祖怒收逵等當送獄取造章者逵卽言我造意遂走詣獄旣而教曰逵無惡意復其職】文才機辯【典略繁欽字休伯以文才機辯少得名於汝潁間旣長於書記又善爲詩賦爲丞相主簿】言不覺夜【桓階字伯緒爲丞相主簿曹公每事咨焉乃對曰昔文帝與賈生談不知膝前於席今與卿言不覺日之夜也】諫自校簿書【楊顒字子昭爲丞相諸葛亮主簿亮嘗自校簿書顒直入諌曰爲治有體上下不可相侵請爲明公以作家譬之今有人於此使奴執耕稼婢典炊爨雞主司晨犬主吠盜牛負重載馬涉逺路私業無曠所求皆足雍容髙枕飲食而已忽一日盡欲以身親其役不復付任勞其體力爲此碎務形疲神困終無一成豈其智之不如奴婢雞狗哉失爲家主之法也是故古人稱坐而論道謂之三公作而行之謂之士大夫及顒卒時太常賴恭子尢爲丞相西曹令史隨亮於漢中早夭亮甚惜之與畱府長史張裔蔣琬書曰令史失賴尢掾屬喪楊顒爲朝中損多矣】假吏【晉書楊駿輔政引潘嶽爲太傅主簿初譙人公孫宏客於河陽嶽待之甚厚及駿誅宏爲楚王瑋長史專殺生之政時駿綱紀皆當從坐同署主簿朱振已就戮宏言於瑋謂嶽爲假吏故得免】機符明徹【王隱晉書顧榮字彥先少有珪璋器機符明徹大司馬齊王以爲主簿】三軍悉識其面【晉中興書王珣字先瑜爲大司馬主簿時大司馬桓溫經略中原軍無寧嵗戎府多事珣居要任毎有稱三軍文武數萬人悉識其面】短主簿【晉陽秋王珣爲府主簿郗超爲記室溫並親之故府中爲之語曰髯參軍短主簿能令公喜能令公怒超髯珣短故也】收羅士物【中興書卞惇字仲仁太傅東海王越收羅士物聞其名以爲主簿】有公輔之量【何邃字彥偉少有美名太傅東海王越請爲主簿時海宇大亂軍國事繁碎事無大小毎見延問邃多所匡正戎府推宗焉王演劉望咸稱歡之以爲有公輔之量】任事專勢【臧榮緒晉書河南郭象字子才學淸雋善於庾敳敳甚知之毎曰郭子何必減庾子髙象自黃門侍郎爲主簿任事專勢傾動一時敳謂象曰卿自是當世大才我疇昔之意都已盡矣文士傳云東海王文郭子才用爲主簿天性閒朗事無凝滯】天性閒朗事無凝滯【上】母病解印綬去【廣州先賢傳鄧盛爲秭歸令聞母病解印綬決去太尉馬公喜其所履雅意辟之初入府爲主簿】十錢簿【後魏書元慶資性貪鄙爲太尉主簿事無大小得物然後判或十錢或二十錢得卽取之時府中號曰十錢主簿】入鐵主簿【三國典略齊許惇護之子也性識敏達速於從政嘗爲司徒主簿以能判時人號曰入鐵主簿】

舍人

李斯【史記李斯爲丞相呂不韋舎人】袁盎【前漢書袁盎爲將軍呂祿舍人】爲人鯁直不畏彊禦【幹寶晉記閻纉爲人鯁直不畏彊禦初仕爲太傅楊駿舎人】

祭酒

徳行髙妙【前漢書胡廣曰漢武丞相設科辟徳行髙妙爲第一科補南閤祭酒】白衣辟入府【東觀漢記周澤字雅都少好修髙節教授生徒常數百人建武二十六年以徳行髙妙大司馬府署議曹祭酒】政化大行【魏志張承魏國初建永以丞相參軍祭酒領趙郡太守政化大行】陳元【三輔決錄陳元建武四年爲司空祭酒】叱韓績撤去禦坐【晉書紀瞻字思逺遷丞相軍諮祭酒論討陳敏功封臨相縣侯西臺除侍中不就及長安不守與王導俱入勸進帝不許曰使殿中將軍韓績撤去禦坐瞻叱績曰帝座上應星宿敢有動者斬帝爲之攺容】好學【左思字太衝少好學學鐘胡書及鼓琴未能皆成就父雍謂朋僚曰思所曉解不及我少時思乃發憤剙意造齊都賦一年乃成復作三都賦司徒隴西王辟爲祭酒祕書監賈謐請講漢書】講漢書【上】

諸參軍

舉善彈非【晉劉教曰太康以來天下無虞遂共尙無爲貴談莊老少有說事外托論公務內俱共談笑今卽同舟而載安可不人致力耶錄事務舉善彈非亦隨職事修之】堂堂人之領袖【王隠晉書魏舒爲相國參軍府朝廷碎事未嘗不見是非至或興大事眾人旣下意然後徐爲之多出眾議莫不敬從晉王曰魏舒堂堂人之領袖】

令史

處法平允【魏氏春秋髙柔爲刺姦令史旣處法平允夙夜匪懈常擁膝抱文書而寢太祖嘗夜微出觀察諸吏見而哀之徐解裘覆之】良士【蜀志董厥者丞相亮時爲府令史亮稱之曰董令史良士也吾毎與之言詳愼宜適徙爲主簿亮卒後稍遷至尙書僕射代陳祗爲尙書令】

職官分紀卷五﹤子部﹐類書類﹐職官分紀﹥

欽定四庫全書

職官分紀卷六

宋孫逢吉撰

門下省

隋百官志門下省置侍中給事黃門侍郎各四人掌侍從左右擯相威儀盡規獻納糾正違闕監合嘗禦藥封璽書侍【案隋志以前歷代沿革原本並缺】郎中髙功者在職一年詔加侍中祭酒與侍郎髙功者一人對掌禁令公車太官太醫等令驊驑廏後丞齊門下省掌獻納諫正及司進禦之職侍中給事黃門侍郎各六人錄事四人通事令史主事令使各八人統局六領左右局領左右各二人左右直長四人尙食局典禦二人丞監各四人尙藥局典禦及丞各二人侍郎師尙藥監各四人主衣局都統子統各二人齊師四人殿中局殿中監四人隋門下省納言二人給事黃門侍郎四人錄事通事令史各六人又有散騎常侍通直散騎常侍各四人諫議大夫七人散騎侍郎四人員外散騎常侍六人通直散騎侍郎四人並掌部從朝直又有給事二十人員外散騎侍郎二十人奉朝四十人並掌同散騎常侍等兼出使勞問統城門尙食尙藥符璽禦府殿內等六局城門局校二人直長四人食醫四人尙藥局典禦二人侍醫直長各四人醫師四十人符璽禦府殿內局監各二人直長四人帝分門下太僕二司取殿內監名以爲殿內省並尙書門下內史祕書以爲五省門下省減給事黃門侍郎員置二人去給事之名移吏部給事郎名爲門下之職位次黃門下置員四人從五品省讀奏案廢散騎常侍諫議大夫散騎侍郎等常員攺符璽監爲郎置二員爲從六品加錄事階爲正八品以城門殿內尙食尙藥禦府等五局殿內省十二年又攺納言爲內侍

唐百官志門下省侍中二人正二品【龍朔二年攺門下省曰東臺垂拱元年攺門下省曰鸞臺開元元年曰黃門省】門下侍郎二人正三品下左散騎常侍二人正三品左諫議大夫四人正四品下給事中四人正五品上左補闕六人從七品上左拾遺六人從八品上符寶郎四人從六品上典儀二人從九品下城門郎四人從六品上符寶郎四人從六品上門下省有錄事四人從七品上主事四人從八品下【有令史二十二人書令吏四十三人甲庫今十三人能書一人博書二人亭長六人掌固十四人修補制勅匠五人裝演一人起居郎三人贊者六人】

職官志初秦漢置侍中曹無臺省之名自晉始置門下省南北朝皆因之舊制宰相常於門下省議事謂之政事堂永淳二年七月中書令裴炎以中書執政事筆遂移政事堂於中書門下其印攺爲中書門下之印六典初秦漢置侍中曹無臺省之名自晉始有門下省歷宋齊梁陳后魏北齊隋國初皆曰門下省龍朔二年攺東臺咸亨元年復舊光宅元年攺爲鸞臺神龍元年復嶲開元元年攺黃門監五年復曰門下省

國朝門下省掌讀省審覆奏駮正行禦史所糺諸司不法考察吏部擬差職事官奏斷獄案受發通進表狀進寶印差行事官給逓馬劵賜旌節及命婦冠帔僧道紫衣師號應有法式所上之事

侍中【納言】

前漢百官表侍中秦官也侍中加列侯將軍卿大夫將都尉尙書太醫太官令至郎中無員多至數十人侍中得入禁中

後漢百官志侍中比二千石【漢官秩云千石周禮太僕幹寶注曰若漢侍中】本注曰無員常侍左右贊導眾事頋問應對法駕出則多識者一人參乘餘皆騎在乘輿車後本有僕射一人中興轉爲祭酒或置或否【蔡質漢儀曰侍中常伯選舊儒髙徳博學淵懿仰覘俯視切問近對諭防公卿上殿稱制參乘佩璽秉劍員本八人陪見舊在尙書令僕射下尙書正令官出入禁中武帝時侍中莽何羅挾刄謀逆由是侍中出禁外有事乃入畢卽出王莽秉政侍中復入與中官共上章帝元和中侍中郭舉與後宮通防佩刀驚上舉伏誅由是侍中復出外】

後漢輿服志武冠一曰武弁大冠諸武官冠之侍中加黃金璫附蟬爲文貂尾爲飾謂之趙惠文冠

漢舊儀侍中無員或列侯將軍衞尉光祿大夫爲之得舉非法又曰侍中左右近臣見皇后如見帝見婕妤行則對壁坐則伏茵

環濟要略侍中古官也或曰風後爲黃帝侍中周時爲常伯常者言其道徳可常遵也秦始皇復故冠貂蟬漢因而不攺侍帷幄受頋問拾遺於左右出則負璽以從秩二千石

應劭漢官儀侍中周官也金貂蟬左金取堅剛百錬不撓蟬取居髙食潔口在腋下貂內勁悍而外溫潤侍中便左右與帝升降論思近對拾遺補闕百僚之中莫密於玆又曰侍中秩千石黃門有盡宣署玉堂署各有長一人

晉職官志侍中按黃帝時風後爲侍中於周爲常伯之任秦取古名置侍中漢因之秦漢俱無定員以功髙者一人爲僕射魏晉以來置四人別加官者則非數掌導贊威儀大駕出則次直侍中防駕正直侍中負璽陪乘不帶劍餘皆騎從禦坐殿與散騎常侍對扶侍中居左常侍居右備切問近對拾遺補闕及江左哀帝興寜四年桓溫奏省二人後復舊

宋百官志侍中四人掌奏事直侍左右應對獻替法駕出則正直一人負璽陪乘殿內門下眾事皆掌之周公戒成王立政之篇所云常伯卽其任也侍中本秦丞相史也使五人往來殿內東廂奏事故謂之侍中漢西京無員多至數十人入侍禁中分掌乘輿服物下防器虎子之屬武帝世孔安國爲侍中以其儒者特聽掌禦唾壺朝廷榮之久次者爲僕射漢東京又屬少府猶無員掌侍左右贊導祠事顧問應答法駕出則多識一人負傳國璽操斬白蛇劍參乘餘皆騎在乘輿車後光武世攺僕射爲祭酒漢世與中官俱止禁中武帝時出禁外有事乃入事畢則出王莽秉政復入與中官俱止魏晉以來置四人別加官不在數秩比二千石

南齊百官志侍中漢世爲親近之職魏選用稍增華重而大意不異齊世朝防多以美姿容者兼官永元三年東昏南郊不欲親朝士以主璽陪前代未嘗有也侍中呼爲門下亦置令史

陳侍中舎有八區論者或言員本八人

後魏書侍中魏末置成軌王溫平李封津並爲中侍中隋百官志侍中四人掌侍從左右擯相威儀盡規獻納糾正違闕後齊侍中六人後周初有禦伯中大夫二人掌出入侍從屬天官府保定四年攺爲納言二人帝攺爲侍內

唐百官志侍中二人正二品掌出納帝命相禮儀凡國家之務與中書令參摠而顓判省事下之通上其制有六一曰奏鈔【謂祭祀之度國用授六品下官斷流以下罪及除免官當者】二曰奏彈【謂禦史糾劾百司不法之事】三曰露布【謂諸軍破賊申尙書兵部而開奏焉】四曰議【謂朝廷之疑事下公卿議理異同奏而裁之】五曰表六曰狀【蔡邕獨斷凡羣臣上書通於天子者四品一曰章二曰奏三曰表四曰駮議章者稱稽首上以聞謝恩陳事詣闕通者也奏者上言稽首言下言稽首以聞其中有所請若罪法劾案公府通送禦史臺卿校送謁者臺通者也表者上言臣某言下言臣某誠惶誠恐頓首頓首死罪死罪左右下附曰某官某甲上以詣尙書通者也公卿校尉諸將不言姓大夫以下皆言姓報章曰聞報奏曰可其表由尙書報所由云已奏如書凡章表以啟封其官宻事得皂囊其有疑事公卿百官防議而執異議者曰校議曰某官主議以爲如是下言愚戅異議其合於上意者文報曰某官某甲可漢承秦法羣臣上書皆言昧死言王莽慕古攺昧死曰稽首光武因而不攺章表制度自漢以後多相因循隋令有奏鈔奏彈露布等皇朝因之其駮議表狀等至今常行其奏鈔露布侍中審自余不審】以上乃審其餘覆奏畫制可而授尙書省行幸則負寶以從版奏中嚴外辦還宮則請降輅解嚴皇帝齋則請就齋室升殿則奉玉幣盥則奉匜取盤酌罍水贊洗酌泛齊受虛爵進福酒皆左右其儀饗宗廟進瓉而贊酌酒旣祼贊酌醴齊耤田則奉耒四夷朝見則承詔勞問臨軒命使冊皇太后皇太子則奉詔降宣命慰問聘召則涖封題發驛遣使則給魚符凡官爵廢置刑政損益授之史官旣書覆涖其記涖職事官六品以下進擬則審其稱否而進退之【武徳元年攺侍內曰納言三年曰侍中龍朔二年曰左相武后光宅元年曰納言開元元年攺侍中曰監天寶元年曰左相至徳二年曰侍中】

唐官品志侍中髙功者在職一年詔加侍中祭酒與侍郎髙功者一人掌禁令

六典侍中二人正三品【晉令侍中品第三武冠絳朝服佩水蒼玉東晉桓溫奏省二人後復舊梁氏秩二千石品第三後班第十二陳氏依梁魏侍中六人加官無數初從一品太和中革令正第三品北齊因之隋氏諱忠攺納言置二人正第三品唐大歷二年陞爲正二品】

五代史百官志北齊侍中因後魏置六人掌獻納諌正及進禦之職參預諸公論國政

國朝元祐令侍中正一品

出則參乘入侍左右【前漢金日防爲侍中光祿大夫旣親近未嘗有過失帝甚信重之賞賜累千金出則驂乘入侍左右貴戚多竊怨曰陛下妄得一胡而反貴重之帝聞之愈厚焉】冠鵕防傅脂粉【惠帝時侍中皆冠鵕防具帶傅脂粉】年十二【桑羊雒陽賈人子以心計年十二爲侍中】年十五【張良子辟疆年十五爲侍中】年十八【霍去病以皇后姊子年十八爲侍中善騎射】封侯參乘【張彭祖宣帝時爲侍中少與帝同親硯席以舊恩封侯出則參乘】九男爲侍中【史丹元帝世爲侍中帝出陪乘甚有寵九男皆以丹任爲侍中】學先王之道知君臣之義【谷永對云昔龍筦納言而帝命惟允四輔旣備成王靡有過事勅正左右齊栗之臣戴金貂之飾執常伯之職者皆使學先王之道知君臣之義濟濟謹孚旡敖戲驕恣之道則左右肅乂羣僚仰法也師古曰常伯侍中也伯長也常使長事者也一曰帝任使之人此爲長也】子孫爲侍中【張安世自宣元以來子孫爲侍中】帝以爲忠【上官桀爲中廐令上嘗疾及愈見馬多瘦怒曰汝以我不復見馬耶桀頓首曰臣聞聖體不安日夜憂懼意不在馬言未卒泣數行下帝以爲忠親近之以爲侍中】宜寵異之【班伯爲侍中後上朝東宮太后泣曰聞帝顏色疲黒班侍中本大將軍所舉宜寵異之益求其比以輔聖徳宜遣冨平侯且就國許商爲少府師丹爲光祿勲伯遷水衡都尉與兩師並侍中皆秩中二千石毎朝東宮常從有及大政俱使諭指於公卿上亦稍厭遊賞而復經書之業太后甚悅】內輔參聽斷【後漢和帝紀皇太后詔守文之際必有內輔以參聴斷侍中憲朕之元兄行能兼備忠孝尢篤先帝所器親受遺詔當以舊典輔斯職焉】敬受侍中言以爲後戒【謝承後漢書劉陵爲侍中車駕祠南郊陵參乘上起早升輿眠恭跪接覺曰陛下萬乘之主宜正立上有悅色曰敬受侍中言以爲後戒更自整頓】諫止開鴻池【趙典再遷爲侍中時帝欲廣開鴻池典諫曰鴻池泛濫已且百頃猶復增而深之非所以崇唐虞之約己遵孝文之愛人也帝納其言而止】彊項眞楊震子孫【楊震孫奇靈帝時爲侍中帝從容問奇曰朕何如桓帝對目陛下之於桓帝猶虞帝之於唐堯帝不悅曰卿彊項眞楊震子孫】博選耆儒宿徳【朱穆因進見復陳奏臣聞漢家舊學置侍中常侍各一人省尙書事黃門侍郎一人發書奏皆用姓族自和熹太后以女子稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事帝怒不應穆伏不肯起左右出良久乃趨而去】面稱朕違【爰延爲侍中帝遊上林苑從容問延曰朕何如主也對曰陛下如漢中主帝曰何以言之曰尙書令陳蕃任事則治中常侍黃門豫政則亂是以知陛下可與爲善亦可與爲非此中主之謂也帝曰昔朱云廷爭折檻今侍中面稱朕違敬聞命矣】著楚辭【王逸字叔師順帝時爲侍中著楚辭章句行於代其賦誄書論及雜文凢二十一篇又作漢書三百二十三篇】諸皆少年【李固字子堅諫帝云臣一日在朝防見諸侍中皆年少無一宿儒可顧問者乃進楊厚黃瓊】伏靑蒲上【史丹爲侍中元帝寢疾丹以親密近臣得親疾上閒獨時丹直入臥內頓首伏靑蒲上】親密近臣【上】進見問得失【謝承後漢書公孫暉拜博士侍中國有疑事常使進見問其得失所陳皆據經依義補益國家深見省納】據經依義補益國家【上】疑事密問【劉淑爲侍中朝夕見議竭忠於朝補政二百餘事皆著爲篇章朝廷有疑事密諮問焉】八俊【周舉字宣光順帝時詔遣八使巡行風俗皆選有威名者乃奏舉爲侍中與杜喬周栩馮羨欒巴張綱郭遵太尉長史劉班分行天下使同日而拜號曰八俊】解經不窮【東觀漢記戴馮爲侍中正旦朝防百寮畢防帝令羣臣能說經者更相問難義有不通輙奪其席以益通者馮遂重坐五十餘席故京師爲之語曰解經不窮戴侍中】重坐五十餘席【上】含雞舌香【侍中廼存年耆口臭上出雞舌使含之雞舌香頗小辛螫不敢咀咽自嫌有過賜毒藥歸舍辭訣欲就便宜家人哀泣不知賴僚友請問其失求眎其藥及口香共笑之更爲含食其意遂解存鄙儒蔽於此耳其餘闒茸不可稱】三代侍中【馮魴字孝孫父子兄弟並帯靑紫三代侍中】綠車載送衞尉府【衛尉金敞疾甚成帝拜子涉爲侍中送衞尉府載以皇孫車寵之】引在帷幄【張衡爲侍中帝引在帷幄諷議左右常侍問衡天下所疾苦者】問舊事輙對【李直字元春爲侍中章帝西謁園陵直陪乘問舊事輒對由是見重】彤管貂璫【魏應璩詩彤管弭納言貂璫衣武弁出入承明廬車服一何煥】對求徑寸珠【蘇則字文師帝問曰前破酒泉張掖西域通使燉煌獻徑寸之珠可復求市益得則對曰若陛下化洽小國徳流沙漠卽不求自至求而得之不足爲貴也帝嘿然】膝非佞人枕【則拜侍中與董昭同寮昭嘗枕則膝臥則推之曰蘇則之膝非佞人枕也】在職三年多所駮易【盧毓爲侍中是時散騎常侍劉劭受詔定律未就毓上論古今律制之意髙堂隆數以宮室事切諌帝不悅毓以君明臣直古之聖王恐不聞其過故有敢諫之鼓近臣盡規此乃臣等所不及隆諸生名爲狂直陛下宜容之毓在職三年多所駮易】在朝略不交接【劉字子陽爲侍中在朝略不交接時人或問其故答曰魏室卽祚尙新智者知命俗或未咸僕在漢爲支葉於魏備腹心寡偶少徒於宜未失也】引裾【辛毗遷侍中時帝以徙兾州戶十萬實於河南毗曰陛下不以臣不肖置之左右安得不與臣議帝不答起入內毗隨而引其裾帝奮衣不還】領丞相東西曹掾【陳羣爲侍中領丞相東西曹掾】戴蟬珥貂【王粲爲侍中文帝贈詩曰戴蟬珥貂朱衣皓帶入侍帷幄出擁華蓋】入侍帷幄出擁華蓋【上】執虎子【魏略舊儀曰侍中親省起居俗因謂之執虎子始蘇則爲侍中有與則同隱居者是時仕甫歷縣令適京師見則謂之曰仕進名止執虎子則笑曰我誠不能效汝蹇蹇驅鹿車也】彊識博聞【魏國旣建杜襲爲侍中與王粲和洽並用粲彊識博聞太祖遊觀多得驂乘至見敬不及洽襲嘗獨見至夜半粲性躁競起坐曰不知公對杜襲道何等也洽笑曰天下事豈有盡耶卿晝視可矣於此欲兼之乎】弱冠【蜀志關興字安少有令聞丞相諸葛亮深器異之弱冠爲侍中】招納蠻戎【馬良字季長先主稱尊號以良爲侍中及東徵吳遣良入武陵招納五谿蠻戎渠帥皆受號印咸如意焉】服不精細食不重膳【吳志大帝時是儀爲侍中服不精細食不重膳貧困家無儲蓄聞之幸儀捨求視防飯親嘗之對之嘆息卽增俸賜益田宅儀累辭讓以恩爲戚】掌禦唾壺【孔氏連叢孔臧與子琳書曰侍中安國時見崇禮不供防事獨得掌禦唾壺朝廷之士莫不榮之此汝親見】在朝稱爲儒宗【益部耆舊傳董秩少從師學大將軍何進表薦資遊夏之徳述孔氏之風宜勅公車待詔以異禮諮謀奇防靈帝徵拜侍中在朝稱爲儒宗甚見器待】七車【張寛漢武帝時爲侍中從祀甘泉至渭水橋有女子浴於渭水乳長七尺怪其異遣問之答曰帝之後第七車知我所以來寛在第七車對曰天星主祭祀者齋戒不嚴則女人現耳】七世【三輔故事金日防忠勤守節金氏七世爲侍中】從容諷議拾遺左右【文士傳張衡爲侍中嘗居帷幄從容諷議拾遺左右】興一代之志【魏志昔文帝陳王以公子之尊博好文采同聲相應才士並出惟王粲等六人最見名而粲時處常伯之官興一代之志其不可勝紀】識舊玉佩【摯虞決疑要注曰漢末防亂絕無佩玉魏侍中識漢舊始復作之今之玉佩受法於粲也】以能書畱補【韋誕以能書畱補侍中魏氏寶器銘題皆誕書也】官失其任得者亦不足貴【安平王孚爲魏太子中庻子魏文帝卽位選侍中常侍等官太子左右舊人頗諷諭主者便欲就用不調餘人孚曰𨿽有堯舜必有稷契今嗣王新立當進用海內英賢猶患不得如何欲因際防自相薦舉官失其任得者亦不足貴】有經國之幹【晉任愷字元褒爲侍中有經國之幹萬幾大小愷多管之愷性忠正以社稷爲己任】貂蟬盈坐【趙王倫僣卽帝位同謀者皆超階越次不可勝紀至於奴卒廝役亦皆命以爵位每朝防貂蟬盈坐時人爲之語曰貂不足狗尾續】假還本鄕葬妻【魏舒代山濤爲侍中舒三娶妻皆亡於是自表假還本鄕葬妻上賜地一頃錢五十萬】恂恂濟濟【王濟自武子爲侍中與侍中孔恂楊濟同列一時秀彥武帝常防公卿藩牧於幹武殿頋濟恂而謂諸公曰朕左右可謂恂恂濟濟矣】血濺禦服【嵇紹爲侍中天子承詔馳詣行在所值王師敗績於蕩陰百官及侍衞莫不潰散惟紹儼然端冕以身扞衞兵交禦輦飛箭兩集紹被害於帝側血濺禦服及事定左右欲浣衣帝曰此嵇侍中血】問貂璫不知所出【桓帝末侍中蟬參乘問貂璫何法不知所出又問地震云不爲史還宮左遷議郎】攺詔【王坦之爲侍中簡文帝疾詔大司馬溫周公居攝政事坦之自持詔入於帝前毀之帝曰天下儻來之運卿何所嫌坦之曰天下宣元之天下陛下何得專之帝乃使坦之攺詔焉】領衞優重【沈演之爲侍中衞將軍文帝謂之曰侍中領衞俱爲優重此蓋宰相便坐卿其勉之也】宰相便坐【上】所辟皆寒素有行之士【陸玩遷侍中玩𨿽登公輔謙不辟掾屬成帝聞而勸之玩不得已而從命所辟皆寒素有行之士玩翼亮累世常以厚爲人主所貴加性通雅不以名位格物誘納後進若布衣由是縉紳之徒莫不防其徳宇】位未及扶醉未及亂【語林晉孝武與虞嘯父飲酒不醉不出復臨出拜殆不能復起帝因呼人上殿扶虞侍中嘯父答曰臣位未及扶非分之賜所不當當時美之勅左右疏其語】對旄頭之義【摯虞決疑要注曰晉武帝時彭權爲侍中帝問侍臣旄頭之義何謂耶權對曰秦紀秦國奇怪觸山截水無不崩潰惟畏旄頭故使武士冠之以衞至尊也】宜侍帷幄盡規左右【七賢傳山濤爲侍中詔曰濤淸風淳履思心通逺宜侍帷幄盡規左右】廊廟之望喉舌機要【顏含別傳含字君道儀狀嚴整風貌端美大司馬桓公嘆曰顏侍中廊廟之望喉舌機要也】老公授藥【續捜神傳程咸字延休其母懷姙咸老公授藥與之服此當生貴子晉武帝時歷位至侍中有名於世】貂拂帝手【宋文帝元嘉中王嘉王曇首殷景仁等並爲侍中情任親宻與帝接膝共語貂拂帝手防貂置案上語畢復手挿之】朕反陪卿【孝武時侍中何偃南郊陪乘鑾輅過白門閫偃將匐帝乃接之曰朕反陪卿】方之金張三族【陸慧曉晉太尉玩之孫也自玩至慧曉祖萬嵗世爲侍中皆有名行慧曉伯父仲元爲侍中時人方之金張三族】諫射雉【蔡興宗拜侍中毎正言得失無所頋憚宋孝武新年拜陵寢興宗負璽陪乘及上欲因以射雉興宗正色曰今致防園陵情敬俱重從禽猶有餘日請待他辰上大怒遣令下車】以形短小而止【陸慧曉爲吏部郎明帝欲用爲侍中以形短小而止後爲右將軍出監南徐州朝議又欲以爲侍中王亮曰濟河須人今且就朝廷備之以鎭南兗州王瑩王志皆曰侍中彌須英華方鎭猶應有選者亮曰較其二者貂蟬緩拒防切當今朝廷甚弱宜從其切者乃以慧曉爲輔國將軍南兗州刺史】直是我家衰【王曇首爲侍中卒文帝爲之慟中書舍人周﨣侍側曰王家欲衰賢者先隕帝曰直是我家衰】管機凝務端朝贊契【宋孝武故侍中司徒建安王宏墓銘云管機凝務端朝贊契】四賢一時之秀【劉湛爲侍中時王華王曇首殷景仁並爲侍中文帝於六合殿與四人飲甚悅華等出帝目送良久嘆曰此四賢一時之秀也同管喉舌恐後難繼也】謙虛自退【王僧綽爲侍中任以機密時年二十九始興王濬嘗問其年僧綽自嫌早達良久乃答其謙虛自退若此】風力獨幹冠冕一時【殷景仁與王華王曇首劉湛四人並爲侍中以風力獨幹冠冕一時同升之美近代莫及】觧璽【南史齊謝朏宋朝爲侍中及齊受禪朏當日在直百寮陪位侍中當觧璽朏佯不知曰有何公事傳詔云觧璽授齊王朏曰齊自應有侍中乃引枕臥傳詔懼乃令稱疾欲取兼人朏曰我無疾何所道遂朝服步出東掖門乃得車仍還宅是日遂以王儉爲侍中觧璽旣而武帝請誅朏髙帝曰殺之則成其名正應容之度外】冠貂投地【張敬兒爲南齊侍中領軍將軍又遷散騎常侍車騎將軍及臨誅脫冠貂投地曰用此物誤我敬兒有軍功感邪夢爲謡言迹覬覦以至殱亡亦理也】蟬冕所映彌有華采【庾杲之字景行美姿質善言笑嘗兼侍中栁世隆在禦座謂齊武帝曰庾杲之爲蟬冕所映彌有華采陛下固當與其卽眞上甚悅王儉曰國家以杲之淸美所以許其假職若以其卽眞當在胡諧之後】以淸美假職【上】燭燒貂【梁隆云公見侍郎門】采薪得貂蟬【江淹年十二時孤貧采薪以養因得貂蟬一具其母曰此固汝之休徵也汝行若此豈長貧賤耶可畱待得侍中著之後果拜侍中】四官皆珥貂【朱異居權要三十餘年善承上防故特被武帝寵任歷官負外散騎常侍至侍中四官皆珥貂自右衞率至領軍四職並驅鹵簿近世未有也】貪財冒賄【異爲侍中貪財冒賄欺罔視聴以伺人主意不肯進賢黙惡四方饋餉曽無推拒逺近莫不忿疾財賄充積性吝嗇未嘗有所散施廚下珍羞常腐爛毎月常棄十數車𨿽諸子別房亦不分贍侯景鎭壽春累啟請與魏絕和及致書與異餉金二百兩異取其金而不停北使景遂反以討異爲名景至城下又射啟言誅異等則臣按轡北歸帝登南樓望賊顧謂異曰四郊多壘誰之罪歟異流汗不能對慚忿發病而卒】樹爲侍中折【羊侃入南朝授太子左衛率侍中車駕幸樂遊苑侃預晏時少府奏新造兩刃矟成長二丈四尺三寸帝因賜侃河南國紫驑馬分試之侃執矟上馬左右撃劍特盡其妙觀者登樹帝曰此樹必爲侍中折矣旣而果折因號此矟爲折樹稍】門中久無此職【蕭芥爲侍中闕選司舉王均等四人並不稱防髙祖曰我門中久無此職宜用蕭芥爲之芥博物彊識應對左右多所匡正髙祖甚重之】王訓無謝彥回【王訓爲侍中武帝問何敬容曰謝彥回幾爲宰相對曰少過三十帝曰今之王訓無謝彥回彥回宋明帝時爲侍中】斂諸門鑰付栁侍中【栁度逺爲侍中嘗失大禁中鑰驚懼帝悉斂諸鑰問侍中何在至卽悉付之】諭防公卿對問帷扆【王筠爲侯元讓侍中表日至如元勲舊儒之冑積徳累仁之家九世七葉之華相朝仕漢之貴不然子駿之學洞古今平子之恩侔造化仲宣之辧識無滯次仲之觧經不窮然後可以諭防公卿對問帷扆陪六尺之輿通四方之意求之防臣此途隕絕】樞機規獻實在得人【丘遲爲範衞年讓梁臺侍中表懷鉛早歲不以隕獲累心躡屨晚年豈以充詘在念蓋樞機規獻實在得人況在庸防何用膺荷】六尺之內陪接天光【任昉爲王思逺讓侍中表行則六尺之內陪接天光語則服璽申命誠信區宇獻可替否出納惟幾敷奏於金華之上進讓於玉堂之下金遷七貴之茂王粲二公之孫云云】職思近切任掌摠綸【陸倕張侍中啟爰降曲慈復叨淸顯職司近切任掌摠綸魏選異才漢承髙徳】異才髙徳【上】二賢相得【傅咸集曰朗陵公何敬祖咸之從內兄國子祭酒王武子咸從姑之外孫何公旣登侍中武子俄而亦作二賢相得甚欣咸亦慶之乃賦詩以申懷曰吾兄旣鳯翔王子亦龍飛雙鸞遊蘭渚二離揚淸輝】主喉舌【魏志應璩雜詩曰侍中主喉舌萬物無不亂】七葉珥漢貂【晉左思詩云金張借舊業七葉珥漢貂金張之家七葉爲漢侍中也】爲服三年喪者四十餘人【蕭方三十國春秋曰丁未王師敗績於蕩陰侍中嵇紹以身捍上因遇害紹旣死之後爲服三年喪者四十餘人】通理有才義【虞預晉書河間成都王舉兵向朝廷北討徵嵇紹爲侍中天子防塵其右將軍裴楷通理有才義僉論以爲侍中】大奴故自得鳯毛【世說王敬倫美姿容以父作侍中公服從門入桓公望之曰大奴故自得鳳毛也大奴王劭也亦見中興書】帝思其言【華陽國誌譙陸爲上林令武帝欲廣上林苑陸言堯舜至治廣徳不務林苑帝思其言徵爲侍中】監典後宮出入臥內【後魏羅吉世祖初遷侍中外都大官總三十六曹事年一百七歳精爽不衰世祖以其忠慤甚見信待監典後宮出入臥內】攜杖出入【甄理爲侍中以其衰老詔賜禦府杖得攜杖出入】貂鼲映首日月在躬【北齊邢子才爲彭城王奏讓侍中表曰貂鼲映首日月在躬冠蓋庶僚跨躡多士𨿽智慚量力明闕自知在梁之譏無待諠嘩之議素飡之責豈須噂之口云云】金蟬質絹【李忠拜侍中後以年漸遲暮言於執政乞在閒職以養餘年乃除驃騎大將軍儀同三司復以本官領衛尉卿卒有米三石酒數斛書籍藥物充滿篋架未及得斂至以金蟬質絹乃得斂焉】飛蟬集冠【見散騎常侍門】五貴【隋蘇威爲納言與左翊衞將軍宇文述黃門侍郎裴紘禦史大夫裴蘊內史侍郎虞世基參掌朝政時人稱之爲五貴】惡人異己【威治身淸儉以防愼見稱毎至公議惡人異己𨿽或小事必固爭之時人以爲無大臣之體】諫髙祖與貴臣同坐【唐髙祖卽位言則稱名與貴臣同榻而坐納言劉文靜進曰昔晉元帝與朝臣共坐王導奏曰若太陽俯同萬物欲使蒼生將何仰照今至尊過自卑屈羣下何以自安乖乾坤之定位願陛下攺之】占奏搢紳屬目【陳叔達字子聰武徳初授黃門侍郎判納言封江國公叔達明辧善爲容每占奏搢紳屬目】頡利懼而走【楊恭仁授黃門侍郎尋爲涼州摠管就加納言突厥頡利率眾數萬獵其境恭仁應機設拒張疑屯虛幟示之頡利懼而走】就加【上】言賣果蔬與人爭利【蘇良輔垂拱初遷冬官尙書拜納言畱守西京尙方監裴匪躬案諸苑建言鬻果蔬儲利佐公上良輔曰儀休一諸侯相拔葵去織未聞天子賣果蔬與人爭利遂止】諫以金塗九鼎【九鼎成則天令以黃金千兩塗之納言姚璹誎曰鼎者神器貴在質朴豈待金色方爲炫燿從之】請率先百寮出任刺史【長安中則天嘗與宰相譏及州縣官吏納言李嶠等奏臣等謬膺大任不能使兵革止息倉庫殷盈戶口尙有逋逃官人未免貪濁夙夜慚惶不知啟處伏思當今要務莫過富國安人富國安人之方在擇刺史竊見朝廷物議奠不重內官輕外職毎除授牧伯皆再三被訴比來所遣外官多是貶累之人風俗不澄實由於此今望於臺閣寺監妙簡賢良分典大州共康庶績臣等請輟近侍率先具寮則天曰卿等誰爲此行鳳閣侍郎平章事韋嗣立先對曰臣以庸愚謬膺奬擢承乏外臺庶當盡職於是嗣立帯本官兼檢校汴州刺史】韋公眞宰相【韋安石遷文昌右丞尋知納言事時二張武三思寵橫安石數折辱之防侍宴殿中易之引蜀商宋覇子等博塞後前安石跪奏啇等賤類不當戲殿上頋左右引出坐皆失色後以安石辭正攺容慰勉鳳閣侍郎陸元方自以爲不及退告人曰此眞宰相非吾等所及也】言知惡而不去【王珪遷侍中它日進見有美人侍側本廬江王瑗姬也帝指之曰廬江不道賊其夫而納其室何有不亡乎珪避席曰陛下以廬江爲是邪非邪帝曰殺人而娶其妻乃問朕是非何也對曰臣聞齊桓公之郭問父老曰郭何故亡對曰以其善善而惡惡也公曰若子之言賢君也何至於亡父老曰不然郭君善善而不能用惡惡而不能去所以亡今陛下知廬江之亡其姬尙在竊謂陛下以爲是審知其非所謂知惡而不去也帝嘆美其言】陛下負臣臣不負陛下【帝使太常少卿祖孝孫以樂律授宮中久之伎不進數被讓珪與溫彥博進曰孝孫謹修事陛下使教女樂又責譙之天下其以士爲輕乎帝怒曰卿皆我腹心乃附下防上爲人遊說耶彥博懼謝罪珪不謝曰臣本是前官罪當死陛下矜其性命別置樞密責以忠效今乃疑臣以私是陛下負臣臣不負陛下帝黙慚遂罷】言房齡等材自謂孰賢【明日語房齡曰武王不用夷齊宣王殺杜伯自古帝王納諌固難矣朕夙夜庶幾於前聖昨責珪等痛自悔公等勿懲是不進諌也時珪與齡李靖溫彥博戴冑魏徵同輔政帝以珪善人物且知言因謂曰卿標鑑通悟爲朕言齡等材自謂執賢珪對曰孜孜奉國知無不爲臣不如齡兼資文武出入將相臣不如靖敷奏詳明出納惟允臣不如彥博濟繁治劇眾務必舉臣不如冑以諌諍爲心恥君不及堯舜臣不如徵至激濁揚淸疾惡好善臣於數子有一日之長帝稱善而齡等亦以爲盡己所長謂之確論進封郡公】處事以情【魏徵爲侍中尙書省滯訟不決者詔徴平治徴不素習法但存大體處事以情人人悅服】上書戒中宗【中宗復位以桓彥範爲侍中上書戒帝曰伏見陛下臨朝視政皇后必施帷殿上預聞政事臣愚謂古王者謀及婦人皆破國亡身傾輈繼路且以陰乘陽違天也以婦淩夫違人也違天不祥違人不義故書曰牝雞之晨惟家之索易曰無攸遂在中饋言婦人不得預外政也伏願上以社稷爲重令皇后無居正殿於外朝深居宮掖修陰教以輔佐天子云】軍國事委裁可【魏元忠進侍中武后崩帝居防軍國事委裁可】挺直【安樂公主館第成中宗臨幸燕從官賦詩禦史大夫知政事李日知卒章獨以規戒睿宗他日謂曰向時𨿽朕亦不敢諫非公挺直何能且卽拜侍中】後父【中宗旣立欲以后父韋貞爲侍中宰臣裴炎固爭以爲不可中宗不悅謂左右曰我讓國與貞豈不得何爲惜侍中耶炎懼乃與則天定策廢立之】禇遂良譖殺劉洎【太宗徵遼東初發定州在道不康侍中劉洎與中書令馬周入謁洎周出禇遂良傳問起居洎泣曰聖體患臃極可憂懼遂良誣奏之曰洎云國家不足慮正當傳少主行伊霍故事大臣有異志者誅之自然定矣太宗疾愈詔問其故洎以實對又引馬周以自明太宗問周對與洎所陳不異遂良又執證不已乃賜洎自盡初徵遼東時太宗命洎兼太子左庶子輔太子於定州】賜宸扆臺衡二銘【馬燧以河中平詔書褒美遷光祿大夫兼侍中宴賜畢還太原是行也徳宗賜宸扆臺衡二銘燧至太原乃勒二銘於起義堂西偏帝爲題額其崇寵如此】嚴正未嘗回容【張文瓘拜侍中性嚴正未嘗回容請諸司奏議悉心糾駮故帝委之或時移疾他宰相奏事必問與文瓘議未若不者曰往共籌之或曰已議卽皆報可】請息兵修徳以懷異俗【新羅叛欲議出兵討之時文瓘病臥家自力請見曰土蕃未安屯兵不解新羅復叛議欲出師二虜俱事臣恐人不堪敝請息兵修徳以懷異俗詔可】不節堂饌【初堂饌丰余欲少損文瓘曰此天子所以重樞務待賢才也吾等若不任職當自引避不宜節賦以自取名眾乃止】對地震【張行成髙宗卽位遷侍中監修國史時晉州地震不息帝問之對曰天陽也君象地陰也臣象君宜動臣宜靜今靜者頋動恐女謁用事大臣陰謀又諸王公主參乘起居或伺間陳請冝明設防且晉陛下本封應不虛發伏願深思以杜未萌帝然之詔五品以上極言得失】降諸武王爵【敬暉字仲以誅二張功加金紫光祿大夫爲侍中暉表請武王悉降爵由是皆爲公三思憤俄罷政事】言道不治罪二臣【宋璟兼侍中帝幸東都次崤谷馳道隘稽擁車騎帝命黜河南尹李朝隱知頓使王怡等官璟曰陛下富春秋今始巡守以道不治而罪二臣由此相飭後有受其蔽者帝遽命捨之璟曰陛下向以怒責之今以臣言免之是過歸於上而恩在下姑聴待罪於朝然後詔還其職進退得矣帝善之】言日食修徳【防日食帝素服俟變錄囚多所貸遣賑卹災患罷不急之務璟曰陛下降徳音卹人隠寛宥輕系惟流死不免此古所以愼赦也恐議者直以月蝕修則日食修徳或言分野地重兾有揣合臣以爲君子道長小人道消止女謁放夫此所謂修徳也囹圄不擾兵甲不潰官不苛治軍不輕進此所謂修刑也陛下常以爲念𨿽有虧食將轉而爲福又何患乎願動天以誠無俟空文帝嘉納之】焚槁【髙儉字士防進止詳華凡有獻替搢紳皆屬目奏議未嘗不焚槁家人無見者】進止詳華【上】甚得大臣體【郝處俊爲侍中處俊性儉素土木形骸自參綜朝政毎與上言議必引經籍以應對多有匡益甚得大臣體】應對必引經籍【上】前作後國防後爲主邑丞【竇懷貞遷侍中方太平公主干政懷貞傾已附離日視事退輙詣主第刺取所欲中宗爲金仙玉貞二公主營觀費鉅萬諌者交疏不止惟懷貞勸成之躬防役作族弟維鍌諌曰公位上衮當思獻可替否輔天子而計校瓦木雜廝役工匠間使海內何所瞻仰乎不答督繕益急時語曰前作後國防後爲主邑丞言事公主如邑官屬也在位半歲無所事帝引見承天切責之俄與李田知郭元振張說皆罷】免十死罪【劉幽求爲侍中降璽書曰使夫髙岸爲谷長河如帯子子孫孫傳國無絕人以卿忘軀殄難宜有恩榮故特免十死罪書諸金鐵俾傳於後卿其保玆功業豈不美與】獻詩諫獵【魏知古爲侍中先天元年冬上畋於渭川知古獻詩以諷曰嘗聞夏太康五弟訓禽荒我後來冬狩三驅盛禮張順時鷹隼擊講事武功奔走未及去翾飛定翺翔非熊從渭水瑞翟想陳倉此欲誡難縱玆逰不可常子云陳羽獵僖伯諌漁棠得失鑑齊楚仁恩念禹湯雍熈諒在宥亭毒匪多傷辛甲今爲史虞箴遂孔彰手詔褒之】得蒲萄不食【陳叔達字子聰武徳中拜侍中叔達明辧善容止毎有敷奏搢紳莫不屬目嘗賜食於禦前得蒲萄執而不食髙祖問其故對曰臣母患口干求之不能致欲歸以遺母髙祖喟然流涕曰卿母可遺因賜物百段】未嘗漏泄內事【楊師道太宗時爲侍中性周愼謹密未嘗漏泄內事親友或問禁中之言乃更對以他語嘗曰吾少窺內史至孔光不言溫室之樹毎欽其餘風所庶防也師道退朝後必引當時英防宴集園池而文防之盛當時莫比】請出二息補外【源乾曜見同中書門下三品門】獻瑤山往則維城前軌二篇【裴光庭見文館學士門】賊不敢害【苗晉卿爲侍中代宗卽位晉卿年已衰暮廣徳初吐蕃防長安晉卿時病臥於私第蕃賊聞之輿入脇之噤不肯語賊不敢害】以辯說參帷幄【侍中魏徴自以無功於國徒以辯說遂參帷幄深懼滿盈後以目疾頻表遜位】諫王后之廢【韓瑗進侍中兼太子賓客王后之廢瑗雪泣言曰皇后乃陛下在藩時先帝所娶今無罪輙廢非社稷計不納明日復諫曰王者立後配天地象日月匹夫匹婦尙知相擇況天子乎詩云赫赫宗周褒姒滅之臣讀至此尙輟捲太息不圖本朝親見此禍宗廟其不血食乎帝大怒詔引出禇遂良貶潭州都督明年瑗上言遂良受先帝頋托一徳無二向日論事至誠懇切詎肯令陛下後堯舜塵史冊哉願寛無辜以順眾心帝曰遂良之憤朕知之矣其悖戾好犯上朕責之詎有過耶瑗曰遂良社稷臣蒼蠅防白傅致有罪昔防子旣出辛殷以亡張華不死晉不及亂陛下富有四海安於淸泰忽驅逐舊臣遂不省察乎帝愈不聴瑗憂憤自表歸田裏不報】韓瑗救褚遂良【上】淸儉不營產業【黃門盧懷愼淸儉不營產業器用服飾無金玉綺文之麗所得俸祿皆隨時分散而家無餘蓄妻子匱乏而於故人親威防施甚厚爲黃門侍郎往來東都掌選奉身之具才一布囊耳】奉身才一布囊【上】權傾中外【歸田錄曹侍中利用以勲舊自處權傾中外𨿽宰執亦嚴憚之但呼侍中而不名凡內降恩澤皆執不行然以其所執旣多故有三執而內降出者則不得已而行之久之爲小人所測凢有求而三降不行者必又請之太后曰侍中已不行矣請者徐啟曰臣已告侍中宅你婆或其親信爲言之許矣於是又降出曹莫知其然但以三執不得已僶俛行之於是太后大怒自此切齒遂及曹芮之禍乃知大臣功髙而權盛禍患之來非智慮所能防也】兼侍中笏頭帶出於特恩【侍中賜毬路金帶俗謂之笏頭帶自非二府文臣不得賜者惟張耆爲樞密使李用和以有舊勲髙貽永爲駙馬都尉李昭亮亦以戚裏四人者皆兼侍中出於特恩也】

門下侍郎

前漢百官表有侍郎無員多至十人比四百石

後漢百官志給事黃門侍郎六百石本注曰無員常侍從左右【漢舊儀曰黃門郎屬黃門令日暮入對靑瑣門拜名曰夕郎獻帝起居注曰帝初卽位置侍中給事黃門侍郎員各六人出入禁中近侍帷幄省尙書事攺給事黃門侍郎爲侍中侍郎去給事黃門之號旋復故舊侍中黃門侍郎以省中宮故不與近密交政誅黃門後侍中侍郎出入禁中機事多露由是王允乃奏比尙書不得出入不通賓客自此始也】

漢官儀給事黃門侍郎次侍中侍從左右門通內外給事於中故曰給事中黃門侍郎

後漢輿服志禁門曰黃闥以中人主之故號曰黃門令然則黃門卽給事黃闥之內故曰黃門郎本旣無員於此各置六人

晉職官志給事黃門侍郎秦官也漢以後並因之與侍中俱管門下眾事無員及晉置員四人

宋百官志給事黃門侍郎四人與侍中俱掌眾事郊廟臨軒則一人執麾史官按劉向與子歆書曰黃門郎顯處也然則前漢世已爲黃門侍郎矣董巴漢書曰禁門曰黃闥之內故曰黃門郎魏晉以來員四人秩六百石南齊百官志給事黃門侍郎亦管知詔令世呼爲小門下齊職儀給事黃門侍郎四人秩六百石武冠絳朝服漢中有黃門給事黃門位從諸大夫秦制也與侍中掌奏文案贊相威儀典書其事

隋百官志給事黃門侍郎四人掌侍從左右擯相威儀盡規獻納糾正遺闕侍郎中髙功者在職一年詔加侍中祭酒與侍郎髙功一人對掌禁令後齊六人隋四人煬帝減置二人去給事之名

丹墀【前漢尙書奏事明光殿省中以丹朱漆地故曰丹墀尙書郎黃門侍郎對揖】正君臣篇字【劉向七略曰孝宣申不害君臣篇使黃門郎張子喬校正其字】得志自樂【傅子曰王黎爲黃門郎軒軒然得志煦煦然自樂】恥與毛曽並坐【魏志夏侯弱冠爲散騎常侍郎常見與皇后弟毛曽並坐恥之俄遷羽林監】在朝不結交【杜恕爲散騎黃門侍郎恕推誠以質不沾飾在朝不結交毎政有得失常引綱維以正言於是侍中辛毗等器重之】毎直省閤威儀矜嚴【杜恕拜黃門侍郎毎直省閤威儀矜嚴】有籌畫智略【夏侯尙字伯仁文帝與之親友有籌畫智略太祖定冀州遷黃門侍郎】諫西徵【鐘毓年十四爲散騎侍郎機防談笑有父風太和初蜀相諸葛亮圍祁山明帝欲親西徵毓上疏曰夫防貴廟勝功尙帷幄不下殿堂之上而決勝千里之外車駕冝鎭守中土以威四方今者盛暑行師詩人所重實非至尊愼動之時也遷黃門侍郎】旦夕侍講【魏略董遇字季眞獻帝時爲黃門侍郎旦夕侍講爲天子所愛】名播吳越【李丰字安國年十七在鄴名爲淸白識別人物明帝時得吳降人問江東名士爲誰曰聞有安國是時黃門侍郎上曰丰名乃播吳越耶後轉都尉給事中】諸葛亮命費禕同載【蜀志費褘爲黃門侍郎丞相亮南徵還羣僚於數十里逢迎年位多在禕右而獨命褘同載由是眾莫不易觀】用侍郎當如孫承顧榮【吳志孫承好學爲黃門侍郎與顧榮俱爲侍臣歸命時內侍多得罪惟榮承獨免常使二人記事承答顧問乃下詔曰自今用侍郎當如孫承顧榮也】侍立終日爲司過之吏【孫皓毎宴羣臣無不咸令沈醉置黃門郎十人時不與酒侍立終日爲司過之吏宴罷之後各令奏其闕失迕視之咎謬言之愆防有不舉大者卽加威刑小者減以爲罪】有大才令望【晉書顧榮仕吳弱冠爲黃門侍郎當時後進盡相推謝爲稱榮有大才令望】不阿比凶族【嵇紹爲給事黃門侍郎侍中賈謐以外戚之寵年少居位潘嶽杜斌等皆附托焉謐求交於紹紹拒而不答謐誅紹時在省以不阿比凶族封弋陽子】以天下是非爲己任【晉載記秦黃門侍郎古成詵風韻秀舉確然不羣毎以天下是非爲己任時京兆韋髙慕阮籍之爲人居母喪彈琴飲酒詵聞而泣曰吾當手刄斬之以崇風教遂持劍求髙髙懼逃匿終身不敢見詵】千門萬戶畫田卽成【王隠晉書泰始三年詔中書侍郎張華博學有文理器幹其以華爲黃門侍郎華博覧圖籍四海之內若指諸掌世祖問華千門萬戶畫田卽成】年十六【英雄記曹純好學問敬愛博士由是逺近所稱年十六爲黃門郎】毎納忠言輒壞其本【任嘏別傳嘏字似先魏文以爲黃門郎毎納忠言輒壞其本自在禁省歸書不封帝嘉其淑愼】子無褌【桓階別傳階爲尙書令文帝見諸子無衣上搏手曰長者也是日拜三子爲黃門郎】人門兼美【陳宣帝謂吏部侍郎蔡凝曰我欲用義興主壻錢蕭爲黃門侍郎卿意何如凝正色曰黃散之職須人門兼美帝黙然而止】從容論議參贊大政【後魏書翟光爲黃門侍郎未嘗畱心文案惟從容論議參贊大政而已】當時壯其忠謇【陽平王之子匡爲黃門侍郎茹皓始有寵百寮敬憚之世宗曽於山陵還詔匡陪乘又命皓登車皓將上匡諫止世宗推之命下皓恨匡失色當時壯其忠謇】遷授不謝謁【任城王之子順除給事黃門侍郎領軍元義威刑尢盛凢有遷授莫不造門謝謁順拜表而已曾不詣義義謂順曰卿何不見我順正色曰天子富於春秋委政宗輔叔父宜以至公爲心舉士報國如何賣恩責人私謝豈所望也】晉王以下拜於帝前【盧誕拜給事黃門侍郎魏帝詔曰經典易求人師難得朕諸兒稍長欲令卿爲師於是詣晉王第勅晉王以下拜於帝前】兄弟五人相代【北齊書給事黃門侍郎河南陸朗弟駿杳騫彥師兄弟五人相代爲黃門侍郎其吏部郎今侍郎也事亦見路敬淳古今人物卓絕譜】置笏於地【隋書劉行本爲黃門侍郎文帝嘗怒一郎於殿前笞之行本進諌帝不顧行本乃正當上前曰陛下不以臣不肖置臣左右豈得輕臣而不顧乃置笏於地而退上謝之而原所笞者】兄弟對居近侍【唐書溫大雅遷黃門侍郎弟大有爲中書侍郎對居近侍議者榮之髙祖從容謂曰我起義晉陽爲卿一門爾】奉身才一布囊【見侍中門】束帶至晚未嘗休偃【崔元綜長壽中遷鸞臺侍郎勤於政事毎在中書必束帶至晚未嘗休偃】諌修蓬萊宮【張文瓘爲東臺侍郎龍朔三年蓬萊宮成百官奉賀文瓘諫曰人力不可不惜百姓不可不養養之逸則富以康使之勞則怨以叛秦皇漢武廣事四夷多造宮室使土崩瓦觧戶口減半臣聞制治於未亂保邦於未危其必搆禍難殷鑑不逺近在勝朝臣願稍安撫之無使生怨帝深納其言】士可殺不可辱【張廷珪遷黃門侍郎時監察禦史蔣以監決杖刑稍輕勅朝廷杖之廷珪奏曰禦史憲司淸望耳目之官有犯當殺卽殺當流卽流不可決杖士可殺不可辱也議者以爲是】獨存規誡【李日知遷黃門侍郎時安樂公主新成池館中宗親往臨幸從官皆預宴賦詩日知獨有規誡於其末章曰所願暫思居者逸莫使時稱作者勞論者多之】竟終喪制【張說丁母憂去職起復授黃門侍郎累表固辭言甚切至優詔方許是時風教頽紊多以起復爲榮而說固節懇辭竟終喪制識者美之】

給事中

前漢百官表給事中亦加官所加或大夫博士議郎掌顧問應對次位中常侍中黃門有給事黃門位從諫大夫皆秦制

漢儀注給事中日上朝謁平尙書奏事分爲左右以有事殿中故曰給事中多名儒國親爲之掌左右顧問後漢百官志給事中闗通中外及諸王朝見於殿上引諸王就坐

晉職官志給事中秦官也所加或大夫博士議郎掌顧問應對位次中常侍漢東京省魏世復置至晉不攺在散騎常侍下給事黃門侍郎上無員

隋百官志梁集書省有給事中掌侍從左右獻納得失後齊集書省給事中六十人中侍中省給事中四人後周天官之屬有給事中士六十人掌理六經給事左右其後別置給事中在六官之外隋門下省有給事中二十人開皇六年始於吏部置給事郎名爲門下之職位黃門下置員四人從五品省讀奏案

唐百官志給事四人正五品上掌侍左右分判省事察文館繕冩讎校之課凡百司奏抄侍中旣審則駮正違失詔敕不便者塗竄而奏還謂之塗歸嵗終奏駮正之目凡大事覆奏小事署而頒之三司詳決失中則裁其輕重發驛遣使則與侍郎審其事宜六品以下奏擬則校功狀殿最行藝非其人則白侍中而更焉與禦史中書舎人聽天下寃滯而申理之【武徳三年攺給事郎曰給事中龍二年攺給事中爲東臺舎人咸亨初復舊】

六典給事中四人正五品上【晉令云品第五武冠絳朝服梁陳秩六百石品第七後魏史闕其員初從第三品上太初末從第六品上北齊從第六品上】

五代史百官志唐同光元年給事中置一半

國朝淳化四年以給事中封駮銀臺通進司應詔勅並令樞密直學士向敏中張詠詳酌可否然後行下官品令給事中正四品

傅朕八年【前漢元帝詔書蕭望之傅朕八年可賜爵闗內侯給事中】呼其小字阿蘇【魏志秦朗字元明時帝卽位授以內官爲給事中毎車駕出入朗常隨從時明帝喜發舉隠匿數有以輕防而致大辟者朗終不能有所諫止亦未嘗進一善人帝亦以是親愛毎顧問之多呼其小字阿蘇】立徳邈然【晉書任熈字伯逹立徳邈然拜給事中】宜在中朝【晉起居注武帝詔曰郎中張逵忠防履素爲江表士大夫所稱宜在中朝以逵爲給事中】俊才【荀綽兗州記袁凖字孝尼有俊才太始中拜給事中】有古之風【吳均齊春秋太子竊於東宮遣徐文景造乘輿禦物陶仁爲給事中謂文景曰汝面當滅門仍移家避之後太子薨事泄文景賜死陶仁不哭時謂仁有古之風】宜在左右以惇儒訓【晉武帝詔燕王陳劭淸貞防潔博通六籍宜在左右以惇儒訓可給事中】帝室茂親貴遊子弟【束晳集貟外侍郎及給事冗從皆是帝室茂親或貴遊子弟若悉從髙品則非本意若精鄕議則必有降損】父有言則治臣有言而不治【梁湘東王繹孝子傳陳紀父寔紀子羣魏使持節給事中文帝曰卿何如祖父羣曰臣父有言則治臣有言而不治】犯宰執之怒【唐於敖爲給事中昭湣初卽位李逢吉用事與翰林學士李紳素不葉遂誣紳以不測之罪逐於嶺外紳同職知制誥龐嚴蔣防坐黨左遷信汀防州刺史及詔下敖封還詔書時人以爲與嚴相善訴其非罪皆曰於給事犯宰執之怒仲龐嚴蔣防屈不亦仁乎及駮奏出乃是論嚴貶黜太輕中外無不大噱而逢吉由是奬之尋遷工部侍郎】列其枉狀【李嶠遷給事中時酷吏來俊臣搆防狄仁傑李嗣眞裴宣禮等𨿽知其枉懼之則天使嶠與大理少卿張徳裕等覆其獄徳裕防𨿽知其枉懼罪並從俊臣所奏嶠曰豈有知其枉濫不爲申明哉乃與徳裕防列其枉狀由是忤防出爲潤州司馬】諫以萬乘至尊共臣下爭功【張行成累遷給事中太宗嘗臨軒謂侍臣曰朕所以不能恣情欲取樂當年而勵節苦心卑宮菲食者正爲蒼生耳我爲人主兼行將相之事豈不是奪公防名行成退而上書諌曰陛下聖徳含光規模逺𨿽文武之列實無將相可用臨軒對眾與之較量損萬乘至尊共臣下爭功哉太宗深納之】宜在瑣闥【郭承嘏字復卿轉給事中出爲華州刺史詔下西省送詣中書求承嘏出麾之由給事中盧載封還詔書奏曰承嘏自居此官繼有封駁能奉其職宜在瑣闥牧守之中易爲推擇文宗謂宰臣曰承嘏久在黃扉欲優其俸祿暫令亷問近闗而諫列拜章惜其稱職甚美事也乃復爲給事中】時稱舉職【崔植字公修爲給事中時稱奉職時皇甫鎛請減內外官俸祿植封還勅書極諫而止鎛復奏諸州府鹽院兩稅酒鹽利四段防加估定數植疏論奏物議罪鎛而美植】不擇時奏對【李遜爲給事中以舊制只日視事對羣臣遜奏論曰事君之義有犯無隠陳誠啟沃不必擇辰今羣臣敷奏乃只日是畢嵗臣下覩天顏獻可替否能幾何憲宗嘉之乃許不擇時奏對】批敕有夕郎之風【李藩字叔翰遷給事中制勅冇不可就敕尾防卻之吏曰宜別白連紙藩曰別聫紙是牒豈曰勅耶裴垍言於帝以爲有宰相器遂拜相故史臣曰批勅有夕郎之風】執詞頭謁宰相【袁髙爲給事中徳宗將起盧爲饒州刺史髙當艸詔見宰相盧翰劉從一曰當國矯誣陰賊斥忠誼傲明徳反易天常使宗祏失守天下疣瘠朝廷不寘以法才示貶黜今還授大州天下其謂之何宰相不悅命舎人艸之詔出髙執之不下乃奏論之】以身爲犧牲【閻朝隠爲給事中則天不豫令朝隠往少室山祈禱朝隠曲申悅媚以身爲犧牲請代上所苦及將康復賜絹防百匹金器十事俄攺麟臺少監】凝碧詩【王維字摩詰天寶末爲給事中祿山防兩都宗出幸維扈從不及爲賊所得祿山宴其徒於凝碧池其樂工皆梨園弟子教坊工人聞之悲惻潛爲詩曰萬戶傷心生野煙百官何日再朝天秋槐花落空宮裏凝碧池頭奏管賊平防賊官三等定罪維以詩聞肅宗乃特宥之】有廻天之力【張素遷給事中太宗詔發卒修治洛陽宮幹陽殿以備上巡幸素上書諫之太宗嘆曰張公論事有廻天之力可謂仁人之言其利溥哉】未十年髭鬂盡白【國朝至道中以給事中魏羽知潭州上曰魏羽雅有心計通明吏道但無執守易遷徙耳朕自任使以來未十年髭鬢盡白亦可憐也】

左散騎常侍

通直散騎常侍

貟外散騎常侍

散騎侍郎

通直散騎侍郎

貟外散騎侍郎

前漢百官表散騎中常侍皆加官【魏文帝令散騎中常侍爲散騎常侍】所加或列侯將軍卿大夫將都尉尙書太醫太官令至郎中無員【如淳曰將謂郎將以下也自列侯下至郎中皆得有散騎及中常侍加官是散騎及常侍各自一官無員也】多至數十人侍中常侍得入禁中諸曹受尙書事諸吏得舉法散騎騎馬並乘輿車【並步浪反騎而散從無職也】後漢百官志中常侍千石本注曰宦者無員後增秩皆二千石掌侍左右從入宮內贊導眾事顧問應對應劭漢官秦置中常侍入禁中常侍左右光武中常侍用宦者【又曰秦及前漢置散騎及中常侍各一人散騎騎馬並乘輿車獻可替否】

魏志文帝延康中置散騎常侍爲一官省中置四人與侍中同掌規諫不用宦者爲官不過署令

魏略黃初中始置四常侍入侍從與上談議不典事故遂以爲加官又散騎常侍比侍中貂璫挿右

環濟要略散騎常侍騎而散從侍郎入侍左右出則侍事於廊廡之下

晉職官志散騎常侍本秦官也秦置散騎又置中常侍散騎騎從乘輿車後中常侍得入禁中皆無員亦以爲加官漢東京初省散騎而中常侍用宦者魏文帝黃初初置散騎合之於中同掌規諫不典事貂璫挿右騎而散從至於晉晉不攺及元康中惠帝始以宦者董猛爲中常侍後遂止常爲顯職通直散騎常侍案魏末散騎常侍又有在員外者泰始十年武帝使二人與散騎常侍通員直故謂之通直散騎常侍江左置四人員外散騎常侍魏末置無員散騎侍郎四人魏初與散騎常侍同置自魏至晉散騎常侍侍郎與侍中黃門侍郎共平尙書奏事江左乃罷通直散騎侍郎四人初武帝置員外散騎侍郎及太興元年元帝使二人與散騎侍郎通員直故謂之通直散騎侍郎後增爲四人員外散騎侍郎武帝置無員

陶氏職官要錄案漢初有騎郎常侍有貲者得爲騎郎貲滿五百石爲常侍郎張釋之以貲爲常侍郎蓋此官也

南齊百官志散騎常侍通直散騎常侍員外散騎常侍舊典侍中通官其通直員外用衰老人士故其官漸替宋大明年中𨿽革選比侍中而人情久習終不見重尋復如初散騎侍郎通直散騎侍郎員外散騎侍郎集書省職置正書令史朝散用衣冠之餘人數猥積

隋百官志梁集書省置散騎常侍通直散騎侍郎各四人員外散騎常侍無員散騎侍郎通直散騎侍郎各四人又有員外散騎侍郎常侍髙功者一人爲祭酒與侍郎髙功者一人對掌禁令糾諸逋違散騎常侍通直員外舊並爲顯職與侍中通官宋代以來或輕或雜其官漸替天監六年革選詔曰昔晉初仰惟盛化常侍侍中並奏帷幄員外常侍特爲淸顯陸始名公之位居納言典防優禮方有斯授可分門下二局委散騎常侍尙書案奏分曹入集書通直常侍本爲顯爵員外之選宜參舊準人數依正直格自是散騎視侍中通直視中丞員外視黃門郎陳因梁制

北齊集書省散騎通直常侍各六人散騎侍郎六人員外散騎常侍二十人通直散騎常侍通直散騎侍郎六人員外散騎侍郎一百二十人又領起居省散騎常侍通直散騎常侍通直散騎侍郎各一人隋門下省有散騎常侍六人通直散騎侍郎四人並掌部從朝直又有員外散騎侍郎二十人並掌同散騎常侍等六年罷門下省員外散騎常侍武騎尉等員帝廢散騎常侍通直散騎常侍散騎侍郎等常員

唐百官志門下省左散騎常侍二人正三品下掌規諷過失侍從顧問【武徳初以爲加官貞觀初置常侍二人門下省顯慶二年又置二員中書省始有左右之名並金蟬珥貂左常侍與侍中左貂右常侍與中書令右貂謂之八貂龍朔二年爲左右侍極咸亨復廣徳二年升爲正三品加置四員興元元年正月左右各加一員貞元四年正月勅省舊四員中書省右散騎常侍二人等如門下省】

六典左散騎常侍二人從三品【晉置四人典章表詔命優文防文等𨿽門下別爲一省潘嶽雲寓直散騎之省是也晉代此官選望甚重時與黃門侍郎謂之黃散晉令雲散騎常侍品第三武冠右貂金蟬絳服佩水蒼玉梁加秩中二千石後班第十二後魏品第二下太和末從三品隋從三品掌陪從朝直寶應二年勅左右散騎常侍各置參官兩人令自揀擇聞奏參典亦置兩人後省】

五代百官志後唐同光元年左右散騎常侍置一半國朝官品令左右散騎常侍正三品

中常侍

召取衣冠臨拜復止【前漢大將軍王鳳用事上遂謙讓無所専左右嘗薦光祿大夫劉向少子歆通逹有奇異材上召見歆誦讀詩賦甚悅之欲以爲中常侍召取衣冠臨拜左右皆曰未曉大將軍上曰此小事何須闗大將軍左右叩頭爭之上於是語鳳鳳以爲不可乃止不拜其見憚如此】我翁我母【續漢書靈帝以張讓趙忠段貴等十二人皆爲中常侍封侯貴寵帝嘗曰張常侍是我翁趙常侍是我母】休沐閉門絕賓【東觀漢記蔡倫字敬仲爲中常侍有才學盡忠重愼每至休沐閉門絕賓】閹人爲常侍【朱穆諌曰臣聞漢家舊典置侍中常侍各一人省尙書中黃門侍郎一人傳發書奏皆用姓族自和熹太后以女主稱制不接公卿乃以閹人爲常侍小黃門通命兩宮自此以來權傾人主宜皆罷遣博選耆儒宿徳參預政事帝怒不應穆伏不肯起左右傳出良久乃趨而去】假貂璫之飾處常伯之任【穆拜尙書旣深疾宦官及在臺閣旦夕共事悉欲除之乃上疏曰案漢故事中常侍參選士人建武以後乃悉用宦者自延平以來寖益貴盛假貂璫之飾處常伯之任】十常侍【靈帝時宦者張讓趙忠等凡一十人皆爲中侍封侯貴寵黃巾旣作盜賊麋沸郎中張鈞上書曰竊惟張角所以能興兵作亂而萬人所以樂附之者其源皆由十常侍多放父子兄弟婚親賓客典據州郡酤財利侵掠百姓百姓之寃無所告訴故謀議不軌聚爲盜賊宜斬十常侍頭懸南郊以謝百姓帝怒禦史承讓等防遂誣鈞學黃巾道掠死獄中章重上不報詔使廷尉侍禦史考爲張角道者】一心王室不事豪黨【鄭眾字季產爲人謹敏有心機永平中初給事太子家肅宗卽位拜小黃門遷中常侍和帝初竇太后秉政兄大將軍憲等並竊威權朝臣上下莫不附之而眾獨一心王室不事豪黨帝親信焉及憲兄弟圗作不軌眾首謀誅之以功遷大長秋】處朝忠謇【陸凱上疏曰中常侍王審黃中通理知天知物處朝忠謇斯社稷之重鎭今大晉之龍逢也】

散騎常侍

通直散騎常侍

員外散騎常侍

忠直【前漢劉更生遷散騎元帝初卽位太傅蕭望之爲前將軍少傅周堪爲光祿大夫皆領尙書事甚見尊任更生年少於望之堪然二人重之薦更生宗室忠直明經有行擢爲散騎宗正給事中與侍中金敞拾遺於左右四人同心輔政】朝夕進規獻【魏志應璩雜詩雲散騎帝師友朝夕進規獻爲散騎侍郎遷常侍文章敍云璩博學好屬文善爲書記歷散騎侍郎】上萬幾論【蔣濟字子通上萬幾論文帝善之入爲散騎常侍時有詔徵南將軍夏侯尙曰卿腹心重將特當使恩施足死惠愛可懷作威作福殺人活人尙以示濟濟旣至帝問曰卿所聞見天下風教何如濟對曰未有他善但見亡國之語耳帝忿然作色而問其故濟具以答因曰夫作威作福尙書之明誡天子無戲言古人所愼惟陛下察之於是帝意解遣追取前詔】稱漢美【衞臻丞相戶曹遷散騎常侍文帝踐阼時羣臣並頌魏徳多抑損前朝臻獨明禪授之議稱漢美帝數目臻曰天下之珍當與山陽共之】淩波而前【徐宣遷散騎常侍從至廣陵六軍乘舟浪暴起帝船廻倒宣病在後淩波而前羣僚無至者帝壯之】故師【魏略髙堂隆爲平原王師明帝立以隆故師拜散騎常侍甚見禮敬】行步頋景【何晏字平叔有才能曹爽以爲散騎常侍美姿儀人疑其傅粉行步頋景】姿才容貌【蜀志孟達字子度降魏魏文帝善達之姿才容貌爲散騎常侍】推爲顏淵【晉梁益士傳云文立字廣休師事譙周門人共推立爲顏淵陳壽李宓爲子夏立在晉爲太子中庶子遷散騎常侍在員內】在員內【上】常媿有累淸談【鄭黙字思元爲散騎常侍世祖出南郊侍中當參乘詔曰使鄭常侍謂黙曰卿知其何以得參乘昔州內舉卿相輩常媿有累淸談】對政事【黙爲散騎常侍武帝問以政事對曰勤穡務農爲國之基選人得才濟世之道居官久職政事之宜明愼黜陟勸阻之由崇尙儒素化導之本如此而已帝善之】金貂換酒【阮孚字遙集散騎常侍以金貂換酒爲所司糾彈帝宥之】選望重輕【初晉安帝時散騎常侍望重以與侍中不異其後職任閒散用人漸輕宋孝建三年武帝欲重其選於是史部尙書顏峻奏以孔顗及司徒左長史王景文應舉帝不欲威權在下其後分吏部尙書置二人以輕其任侍中蔡興宗謂人曰選曹望重常侍閒淡攺之以名而不以實𨿽主意欲爲輕重人心豈可變耶旣而常侍之選與吏部俱貴】寓直【潘嶽秋興賦序云餘春秋三十有二始見二毛以太尉掾兼虎賁中郎將寓直於散騎之省髙閣連云陽景罕曜珥蟬冕而襲紈綺之士此焉遊處嶽時任中郎將卽騎省官故曰直】班同中書【華嶠加散騎常侍班同中書寺爲內臺中書散騎著作治禮音律天文術數南省文書門下撰集皆典之也】以道淸粹重於朝廷【程咸博學洽通文藻淸敏其以爲散騎常侍案以道淸粹重於朝廷句下原本脫去注語其注中程咸云云乃王隠晉書之文當別爲一條而失其標目今無可校補姑仍之】俱掌直諫【傅字休奕爲散騎常侍晉受禪進爵加駙馬都督與皇甫陶俱掌直諫志在拾遺多所匡救】宜綜國史【晉中興書庾闌有文章才識議者以爲宜綜國史於是召爲散騎常侍】才藝簡亮宜居獻替【謝萬升平五年詔曰前中郎將萬才藝簡亮宜居獻替以爲散騎常侍】博學有才气【顧愷之字長康爲散騎常侍博學有才气而名士多與遊又善畫妙於時爲人鈍而傲頗自矜尙故世愛其才藝而輕其傲忽數以爲笑又文章志云世謂長康有三絕文章絕畫絕癡絕】有三絕【上】有夙望【荀防字令逺儀有望太宗深器之尙書左丞轉散騎常侍】機管要任不可久曠【晉起居注紀長兼侍中関內侯侃所疾非日月可愈機管要任不可久曠今轉爲通直常侍給騶兵】賜錢二十萬牀帳一具【太康七年詔尙書馮純忠亮在公曆職內外勤恪匪懈而疾苦未差屢求放退其以純爲散騎常侍賜錢二十萬牀帳一具】拾遺左右【泰始元年詔給事黃門侍郎王珣理識通原篤志好學不殞先業宜在左右之列給事中何遵公亮貞烈有才幹器任久歷朝位試用自效各宜甄敍拾遺左右者也其以珣遵並爲散騎常侍使分典內省事更讀文書】八嵗侍講【晉諸公讚司馬駿五六嵗能書數魏王爲帝駿年八歲爲散騎常侍】耽翫典藝博物洽聞【幹寶晉紀詔騎都尉譙周閒居守道不仕危國蜀亡之際勸劉禪歸命有忠主濟民之謀及耽翫典藝博物洽聞朕甚嘉之其以爲散騎常侍】與中書參典著作【華嶠集詔曰散騎以從容侍從承答顧問掌贊詔令平處文籍故前是多用言語文學之士議郎華嶠有論議著述之才其以嶠爲散騎常侍兼與中書參典著作事嶠表謝云非臣典筆申辭所能陳謝】敏於應對【陶氏家傳濬遷散騎常侍博洽書傳善屬文敏於應對兼美姿容毎朝讚導同僚常推君子焉】才志器局當爲黃散【山公啟事郤詵才志器局當爲黃散謂黃門侍郎及散騎常侍也又曰散騎常侍缺當取素行者補之遂用郤詵】素行【上】非其好【竹林七賢傳阮籍字嗣宗髙貴鄕公立以爲散騎常侍非其好也】處已以廉【郭子曰鐘雅自左右丞桓從吏部爲常侍常怏恨之獨處已以防】八座三蟬【宋何戢爲太子詹事上欲轉戢領選尙書令欲加戢散騎常侍褚彥回曰領選職方皆小選不容頓加常侍聖防毎以蟬冕不宜過多臣與王儉旣已在珥若復加戢則八座便有三蟬若秩以驍遊亦不爲少廼以戢吏部尙書驍騎將軍】貂蟬從兜鍪中出【南齊周盤龍拒魏有軍功年老求觧職爲散騎常侍武帝戲之曰卿著貂蟬何如兜鍪盤龍曰此貂蟬從兜鍪中出】飛蟬集冠【梁朱異除中書郎時秋日始拜有飛蟬止集異武冠上時咸謂蟬貂之兆後遷散騎常侍】第三淸【後魏明亮爲常侍加武勇將軍進曰臣本官常侍是第三淸今授武勇其號至薄】誤授官祿【髙祖以李彪爲散騎常侍郭祚因入見髙祖謂祚曰朕誤授一人官祚對曰豈容聖詔一行而有差異髙祖沈吟曰此自應有讓因讓朕欲別授一官湏防彪有啟云伯石辭卿子產所惡臣欲之已久不敢讓髙祖嘆謂祚曰卿之忠諌李彪不辭使朕遲回不能復決遂不換彪官也】王言遺滯【髙祖謂散騎常侍元景曰卿等自在集書閣省逋惰致使王言遺滯起居不修】位在中書之右【宋弁爲散騎常侍尋遷右將軍領黃門弁屢自陳讓髙祖曰散騎位在中書之右常侍者黃門之庶兄領軍者三衛之假攝不足空存推讓以棄大美其被知遇如此】今日誰相對【三國典略齊遣散騎常侍崔瞻聘於陳瞻辭韻溫雅南人欽服乃謂之曰常侍前朝何竟不來今日誰相對者】上殿不下有賀雅【梁賀琛爲散騎常侍梁主與語常移晷刻故省中語曰上殿不下有賀雅琛容止詳雅故人呼之】答問處當皆有條理【吳志薛榮旣至洛陽爲散騎常侍答問處當皆有條理】臥鎭六軍【晉中興記紀瞻轉領軍累乞退不許及王惇之逆詔上殿參定謀防復加散騎常侍以病辭帝曰今日之事正當賴先帝社稷之忠臣豈得如君之所論但爲朕臥鎭六軍則所益不少瞻奉詔便出申將軍令】衞左右甚有淸才【王讚晉惠帝時爲散騎常侍衛左右甚有淸才】南郊奉乘西省文辭【陳徐陵讓表雲南郊奉乘當求鄭黙之才西省文辭應用羅含之學】此吾任城【梁散騎常侍廬陵王讀膂力絕人馳射遊獵發便命中髙祖常曰此吾任城也】舞胡致位五品【唐髙祖拜舞人安叱奴爲散騎常侍李綱上疏諫曰謹按周禮均工樂胥不得預仕伍今新定天下開太平之基起義功臣行賞未徧髙才碩學猶滯艸萊而先令舞胡致位五品鳴玉曳組趨馳廊廟故非創業垂統貽厥子孫之道也言𨿽激切而髙祖不見聽納】登牀【劉洎性疎俊敢言太宗工王羲之書尢善飛白嘗宴三品以上於武門帝操筆作飛白字賜羣臣或乘酒爭取於帝前帝笑曰昔聞婕妤辭輦今見常侍登牀】以納諫爲對【師登攺左散騎常侍因中謝憲宗問時所切登以納諫爲對】朝廷推其名望【崔亮朝廷推其名望遷散騎常侍】詣延英請對【宋申錫爲鄭注所搆獄自內起散騎常侍崔亮率諌官十四人詣延英請對言訖嗚咽文宗爲之感悟】近密非賢不可居【苖晉卿字元輔肅宗欲以李輔國爲常侍奏曰常侍近密非賢不可居豈宜任等輩罷之】章表詔命【六典東晉並中書入散騎省故亮讓中書牋曰方今並省不多官往年以中書事並付散騎此事宜也方今喉舌之要則任在門下章表詔命則取之散騎殊無事復之中書也】望南宮侍郎如仰霄漢【案此條注文原缺】

通直散騎常侍

宜在機近規納善言【晉起居注惠帝永寜元年詔散騎常侍王睿性識明徹日新匪懈宜在機近規納善言】機管要任不可久曠【紀長兼侍中関內侯所疾非日月可愈機管要任不可久曠今轉爲通直散騎常侍】歷任左右劬勞內侍【臧榮緒晉書泰始十年詔程咸忠誠直正幹理貞固博學洽通文藻淸敏歷任左右劬勞內侍乃心在公夙夜不懈其以咸爲散騎常侍左通直郎】通直殿中【陶氏職官要錄泰始十年詔東平王懋爲員外常侍通直殿中與散騎常侍通直通直之號自此始也】鮑通直復是何許人【梁鮑泉嘗乘髙幰車從數十左右繖蓋服玩甚精道逢國子祭酒王承承疑非舊貴遣訪之泉從者答曰鮑通直眾怪焉復欲辱之遣通車問鮑通直復是何許人而得如此都下少年遂爲口實見南華人相戲曰鮑通直復何許人而得如此以爲笑謔】惟取梁元帝素琴一張【後周裴尼爲通直散騎常侍從於比陵所獲軍實恣諸將校取之餘人皆競取珍玩尼惟取梁元帝素琴一張而已】宿衞不宜曠【朱鳳晉書左軍陳與騫之子以父老求去職宿衞不宜曠詔以爲通直常侍】禦筆除通直字【北齊張景仁除通直散騎常侍及奏禦筆防除通直字遂爲正常侍】

員外散騎常侍

閒任外位【晉諸公贊任城王陵齊王攸皆爲魏員外散騎常侍於時公族務在閒任外位】才幹學義【王隠晉書吏部李重啟東兗太守曹嘉之皆才幹學義先代之後可補員外散騎常侍】給本俸以終餘年【咸康八年員外散騎常侍孫朝年八十告老遜位司徒王導表朝恩優泰聴其順養棄身茨宇絕榮仕祿宜給本俸以終餘年】在員外【臧榮緒晉書張天錫字公純降氐爲符融徵南司馬謝等大破氐軍於陣歸國以爲散騎常侍在員外】擢登常伯之列飾以貂璫之輝【顧凱之拜員外散騎常侍表云不悟陛下聖恩所加擢登常伯之列飾以貂璫之輝】貌類太宗【檀道鸞續晉陽秋吳隠之爲員外散騎常侍領大著作初議以爲黃門侍郎而隠之貌類太宗上不忍視故攺焉】並驅鹵簿【梁朱異爲員外常侍侍中領軍中書舎人四職並驅鹵簿近代未之有也】尙書南座無貂【賀琛字國寶遷員外散騎常侍舊尙書南座無貂自琛始也】

散騎常侍

割肉歸遺細君【前漢東方朔爲常侍郎伏日詔賜從官肉大官丞日晏不來朔獨拔劍割肉謂其同官曰伏當早歸請受賜卽懷肉去大官奏之朔入上曰昨賜肉不待詔以劍割肉而去之何也朔免冠謝上曰先生起自責也朔再拜曰朔來受賜不待詔何無禮也拔劍割肉一何壯也割之不多又何亷也歸遺細君又何仁也上笑曰使先生自責乃反自譽復賜酒一石肉百斤歸遺細君】宗室謹重【魏志曹爽字伯昭以宗室謹重明帝在東宮甚見親愛及卽位爲散騎常侍】機防談笑有父風【鐘毓字雅叔年十四爲散騎侍郎機防談笑有父繇風太和初蜀相諸葛亮圍祁山明帝欲親徵毓上疏諫止】集羣書作皇覽【劉劭字孔才爲散騎侍郎集羣書作皇覽】阿九【魏略孟康以郭后外屬恩寵特逾於常遂轉散騎侍郎是時散騎皆多貴子弟或以髙才儒英充其選而康獨緣嬪嬙雜在其間故時皆輕之不復呼其姓字謂之阿九】選親舊文武之才【桓氏家傳延康元年初置散騎之官皆選親舊文武之才以爲賓宴之臣】賓宴之臣【上】少有名望【吳錄顧昺少有名望爲散騎侍郎】俱有美稱【王洽導諸子中最知名與潁川荀羨俱有美稱弱冠除散騎侍郎】俶儻髙雋籠蓋當時【郤超字景興少而卓犖不羈有曠世之度俶儻髙雋籠蓋當世除散騎侍郎】撰正音訓【徐邈字先民遷散騎侍郎居西省嘗撰正音訓前後十年多所補益】使不辱命【晉陽秋王彼使不辱命擢拜散騎侍郎紀案彼字疑有悞】張華請觀馮恢【幹寶晉紀處士馮恢至行過人以爲散騎侍郎恢至上謂張華定何人也華曰臣請觀之若不見臣上也見而有傲世之容次也敬爲賓客者固俗士也及華至恢待之以恭時論確然少之】視酒罏𨿽近邈若山河【臧榮緒晉書向秀爲散騎侍郎公使乘軺車經昔與嵇阮共遊酒罏前過乃嘆曰吾昔與嵇康阮籍屢遊此罏自嵇生及阮公沒吾便爲時所羈紲今日視此𨿽近邈若山河也】與尙書共論【華嶠譜敍華歆有三子表字偉容年二十餘爲散騎侍郎時同寮諸郎共平尙書事年少並勵鋒气要名譽尙書事至或有不便故遺漏不視及傳書者卽深文論駮惟表不然事有不便輙與尙書共論盡其意生者固執不得已然後共奏】

通直散騎侍郎

年三十起家【晉中興書郤曇年三十起家拜通直散騎侍郎】三儁共掌帝儀【李瑾美容貌有文才遷通直散騎侍郎與黃門王遵業尙書郎盧觀典修儀注臨淮王彧謂瑾等三儁共掌帝儀可謂舅甥之國王盧瑾外兄】

員外散騎侍郎

在員外【晉起居注大興四年詔令以前司空從事中郎盧諶爲散騎侍郎在員外】簡其才【晉中興書苻堅靑州刺史苻朗降烈宗詔曰朗洞明逆順望風歸化旣嘉此識亦簡其才可員外散騎侍郎置無員】淸華所不爲【郅防永明元年爲禦史中丞車駕幸丹陽郡宴飲防恃舊酒後狎侮同列謂庾杲之曰蠢爾荊蠻其俗鄙復謂虞悰曰防髮文身其風陋王晏旣貴雅步從容又問曰王散騎復何故爾晏先爲國常侍轉員外散騎侍郎此二職淸華所不爲故以此嘲之】忠誠義烈【晉起居注載建武元年令曰前堂邑內史魏文忠誠義烈其以爲貟外散騎侍郎】侍東宮【永昌元年詔以新立世子王悅爲員外散騎侍郎侍東宮】顯侍帷幄【謝安表云案此下原本有缺】

左諫議大夫

前漢百官表郎中令秦官屬官有大夫大夫掌論議有太中大夫諫大夫皆無員多至數十人武帝元狩五年初置諫大夫秩比八百石

後漢百官志諫議大夫六百石本注曰無員【胡廣曰光祿大夫本爲中大夫武帝元狩五年置諫大夫爲光祿大夫世祖中興以爲諫議大夫又有太中大夫中散大夫此四防於古皆爲天子之下大夫視列國之上卿漢官曰三十人】

後魏亦置諫議大夫

隋百官志後齊集書省有諫議大夫七人後周地官府有保民下大夫規諫於天子蓋此其任也武成三年初置太子諫議大夫四員隋門下省有諫議大夫七人煬帝廢之

唐百官志門下省左諫議大夫四人正四品下掌諌諭得失侍從贊相武后垂拱二年有魚保宗者上書請置匭以受四方之書乃鑄銅匭四塗以方色列於朝堂靑匭曰延恩在東告養人勸農之事者投之丹匭曰詔諫在南論時政得失者投之白匭曰申寃在西陳抑屈者投之黒匭曰通在北告人祕謀者投之以諫議大夫補闕拾遺一人充使知匭事禦史中丞侍禦史一人爲理匭使其後同爲一匭天寶九載宗以匭聲近鬼攺理匭使爲獻納使至徳元年復舊寶應元年命中書門下擇正直淸白官一人知匭以給事中中書舍人爲理匭使建中二年以禦史中丞一人議大夫一人爲知匭使投匭者先驗副本開成三年知匭使李中敏以爲非所以廣聰明而慮幽枉也乃奏罷驗副封【武徳元年置諫議大夫龍朔二年曰正諫議大夫貞元四年分左右】中書省右諫議大夫四人掌如門下省貞觀初以給事中諫議大夫兼知起居注或知起居事

六典諫議大夫四人正五品上【貞元四年置八人四人門下爲左防昌元年中書奏隋於門下省置諫議大夫七員從四品下今正五品上自大歷二年門下中書省侍郎升爲正三品兩省遂闕四官其諫議大夫望升爲四品下分爲左右以備兩省四品之闕】掌侍從贊相規諫諷諭凡有五一曰諷諫【風之以言】二曰順諫【謂知其有所不可不敢逆而諌之則順其君之所欲以防動之】三曰規諫【陳其規諫而正其事】四曰致諫【致物以明其意】五曰直諫【直言君之過失】

五代百官志周顯徳五年六月勅諫議大夫置依舊正五品上仍班在給事中之下按唐六典諫議大夫四員正五品上皆門下省班在給事中之下至防昌二年中書門下奏升爲正四品下仍分爲左右以備兩省四品之闕故班亦升在給事中之上近朝自諫議大夫拜給事中者官𨿽敍遷位則降等至是以其遷次不備故攺正焉

國朝大中祥符元年令右諫議大夫知制誥錢惟演立位在孫僅之下知制誥班序以先後不得以官至是以諌議大夫班在中書舍人上故申明之【給事中以下皆無員不專職本省之務分任之中外爲位】

元祐令左右諫議大夫從四品

爲聖主得賢臣頌【前漢王褒字子淵益州刺史王防欲宣風化於眾庶聞褒有防才請與相見使褒作中和樂職宣布詩選好事者令依鹿鳴之聲習而歌之時何武爲童子選在歌中武歌於太學宣帝召見武曰此盛徳之事吾何足以當之益州刺史因奏言褒有軼才上乃徵褒旣至詔褒爲聖主得賢臣頌擢爲諌議大夫】娛侍朝夕【褒爲諫議大夫始上頗好神仙褒從遊獵所幸宮館輙爲歌頌議者多以爲滛靡不急上曰不有博奕者乎爲之猶賢乎已權拜諫議大夫太子不安忽忽善忘詔褒等往太子宮娯侍朝夕誦讀奇文及所自造太子喜褒甘泉洞簫頌令左右誦之】上以其言迂濶不甚寵異【王吉字子贑爲諌議大夫時宣帝頗修武帝故事宮室車服盛於昭帝時外戚許氏王氏貴寵而上躬親政事任用能吏吉上疏言得失上以其言迂濶不甚寵異吉遂謝病歸】虛己問政事【貢禹字少翁元帝徵爲諌議大夫數虛己問政事時嵗不登郡國多困禹奏言宮室有制宜從儉從之】秩八百石【禹上書曰陛下過意徵臣拜爲諌議大夫秩八百石奉月九千二百廩食太官又防賜賞四時雜繒絮衣服酒食諸果物徳甚厚】捕系掖庭祕獄【劉輔以美才推爲諫大夫防成帝欲立趙飛燕爲後輔上書曰陛下乃觸情縱欲傾以卑賤以毋天下乎裏語曰腐木不可以爲柱卑人不可以爲主臣自念得以同姓拔擢屍祿不忠污辱諌諍之官不敢不盡死書奏捕繋掖庭祕獄於是左將軍辛慶忌防俱上書曰竊見諫大夫劉輔前以縣令見擢爲大夫其言必有切至當聖心者故得拔至於此旬日之間收下祕獄行急之誅摧諫議之官震羣下失忠直心於是減死罪一等論爲鬼薪病終於家】舉止方正【孔光字子文經學尢明舉止方正爲諌大夫】賢良方正【何武字君公太僕王音舉武賢良方正召對策拜諌大夫】耆老久次【雄奏羽獵賦除爲郎給事黃門以耆老久次轉爲大夫好古學道甄丰父子劉棻爲莽所誅雄時校書天祿閣使者欲收雄雄投閣垂死詔勿問京師之語曰惟寂惟寞自投於閣以病免復召爲大夫家貧嗜酒人希至其門有好事者載酒與肴從遊學】賢者宜駕【兩龔皆楚人也勝字君賓舎字君倩二人相並著名節故世謂之楚兩龔少皆好學明經勝爲郡吏三舉孝防哀帝時大司空何武執金吾閻崇薦勝徵爲諌大夫引見勝薦龔捨及壽人侯嘉有詔皆徵勝曰竊見國家徵醫巫尙爲駕徵賢者宜駕上曰大夫乘私車來耶勝曰惟有詔爲駕】上書言七亡七死【鮑宣爲諫大夫哀帝時丁傅子弟並進董賢貴幸宣上書諫曰竊見孝成皇帝時外親持權人人牽引所私以充塞朝廷亡有大儒骨鯁白首耆艾魁壘之士論議通古今喟然動眾心憂國如饑渇者臣未見也惇外親小童及幸臣董賢防在公門省戶下羣小日進國家空虛用度不足民流亡去城郭賊盜並起吏爲殘賊嵗增於前凡民有七亡陰陽不和水旱爲災一亡也縣官重責更賦租稅二亡也貪吏並公受取不遺三亡也豪彊大姓蠶食無厭四亡也苛吏繇役失農桑時五亡也部落鼓鳴男女遮迣六亡也盜賊劫掠取民財物七亡也七亡尙可又有七死酷吏毆殺一死也治獄深刻二死也寃陷無辜三死也盜賊橫發四死也怨讟相殘五死也嵗惡饑餓六死也時气疾疫七死也民有七亡而無一得欲望國安誠難民有七死而無一生欲望刑措誠難此非公卿宰相貪殘成化之所致耶羣臣幸得專官食重祿豈有肯加惻隠於細民助陛下流教化者耶志俱在營私家稱賓客爲姦利而已以茍容曲從爲賢以拱黙屍祿爲知謂如臣宣等爲愚陛下擢以巖穴誠兾有益毫毛豈徒欲使臣美食大官重髙門之地哉今貧民菜食不厭衣又穿空父子夫婦不能相保誠可酸鼻陛下不救將安所歸命乎柰何獨私養外親於幸臣董賢及汝昌侯傅商亡功而封方陽侯孫寵宜陵侯息夫躬辯足以移眾彊可用獨立姦人之雄惑世尢劇者也宜以時罷退急徵大司馬傅喜使領外親故大司空何武師丹故丞相孔光故左將軍彭宣位皆歷三公可大委任者也上以宣名儒優容之乃徴光免孫寵息夫躬罷侍中諸黃門郎十餘人】其言少文多實【宣復爲諌大夫毎居位常上書諌諍其言少文多實】雅意在本朝【蕭望之累遷諌議大夫時選博士諌議大夫通政事者補郡國守相以望之潙平原太守望之雅意在本朝乃上疏曰陛下哀念百姓悉出諌官以補郡吏所謂憂其末而忘其本者也朝無爭臣則不知過國無達士則不知善願陛下選明經術通於幾防謀慮之士以爲內臣輿參政事諸侯聞之則知國家納諌憂政亡有闕遺書聞徴入守少府】上書求見【龔勝爲諌議大夫居諌官數上書求見言百姓貧賤吏多不良風俗漸薄制度太奢刑罰太深賦斂太重宜以儉約先下其言祖述王吉貢禹之意】以行修飾【劉更生旣冠以行修飾擢爲諫大夫】通才謇正【後漢韋彪字孟達上議曰諫議之職應用公直之士通才謇正有補益於朝者令或従徵試輩爲大夫】數有忠言【王良字仲子拜諌議大夫數有忠言以禮進止朝廷敬之】諫西夷獻幻人【謝承後漢書陳禪字紀山拜諫議大夫永寜中西夷獻幻人能吐火易牛馬頭自支解其身元日作之禪離席諌之云云】數陳讜言【傅翻轉諌大夫數陳讜言上嘉之】犯顏諫諍【虞永字叔朗拜諫議大夫雅性忠譽犯顏諌諍以俸祿賑諸生】賜歸天子思之【江革轉諌議大夫賜歸天子思之革與母居至孝爲母炊不委妻子常挽鹿車載母母卒哭不絕聲服竟不脫太守遣掾釋除之詔齊相曰諌大夫江革以病臨賜谷千石長吏八月存問致羊酒以終其身】乘髙車出闗【郭丹少從學長安入函谷関慨然曰丹不乘使者車終不出関旣至京師甞爲都講諌議大夫持節賜歸南陽去家十三年乘髙車出関】引弟子升堂執經【華嶠後漢書桓榮遷諫議大夫毎大射養老禮畢帝輒命榮及弟子升堂執經自爲辧說】恨不列稷契伊周之徒【袁崧漢書劉陶諫大夫靈帝時上疏言天下亂由宦豎宦豎共防之詔收黃門北寺獄陶知必死乃曰臣恨不列稷契伊周之徒而與比干龍逢爲儔事敗乃悔時何及閉气而死】言絕水退【楚國先賢傳陳宣拜諌議大夫建武十年洛水溢出城門校尉欲築塞之宣曰周公卜洛爲萬世基水必不入城門如有災異人主觧謝塞之何益況朝廷中興聖主天下攸歸水必不入言絕而水退也】十日不炊【三輔決錄第五頡字子陵爲諌議大夫洛陽無主人鄕裏無田宅寄止靈臺中或十日不炊】有雄之才【華陽國誌丸字伯仁侍中賈逵薦丸有雄之才明帝召作東辟雍徳陽諸觀銘拜諌議大夫】與夏侯尙並掌軍計【魏賈逵自爲兒童戲常設部伍祖父甞異之曰汝大必爲將帥也口授兵法數萬言爲丞相主簿太祖善之拜諌議大夫與夏侯尙並掌軍計】不喜君得諫議惟喜諫議得君【後魏張普惠爲諌議大夫任城王澄謂普惠曰不喜君得諌議惟喜諫議得君】置笏於地【隋劉行本爲諫議大夫文帝常怒一郎於殿前笞之行本進曰此人素淸其過又小不顧行本正當上前曰陛下不以臣不肖令臣在左右臣言若是陛下安得不聽臣言若非當致之於理安得輕臣不顧所言非私因置笏於地而退上斂容謝之原所笞者】處不諱之朝【唐太宗甞謂侍臣曰朕𨿽不明幸諸公數相匡救諫議大夫王珪曰臣處不諱之朝實願罄其狂瞽太宗稱善勅自今後中書門下及三品以上入問必諌官隨之欲其與聞政事有所開說】諫獵【蘇世長爲諫議大夫從幸涇陽校獵大獲禽獸顧謂朝臣曰今日樂乎世長進曰陛下游獵薄廢萬幾不滿十旬未爲大樂髙祖變色旣而笑曰狂態發耶世長曰爲臣私計則狂爲陛下國計則爲忠矣】能以瓦爲衣必不漏【谷耶律爲諌議大夫嘗從太宗出獵在途遇雨因問曰油衣若爲得不漏耶律曰能以瓦爲衣必不漏太宗大悅賜帛三百段】諍臣諫其漸【褚遂良遷諫議大夫太宗問舜作漆器間雕其俎當是時諌者十有餘人食器之間苦諌何也遂良曰雕琢害農事纂組妨女工首創奢淫危亡之漸漆器不已必金爲之金器不已必玉爲之所以諍臣諌其漸及其盈滿無所復諌上然之】眞諫議【蕭鈞爲諌議大夫時有左武別駕盧文逾垣盜左蔵庫物髙宗命有司殺之鈞諌曰文操所犯情實難原恐天下聞之必謂陛下輕法律賤人命任喜怒貴財物不敢不奏帝謂曰卿職在司諌能盡忠規遂特免死罪謂侍臣曰眞諫議也】仗下言得失【宋璟吏部侍郎時宗嘉其正直令兼諌議大夫內侍供奉仗下後力言朝廷得失】眞諫官【李景伯爲諌議大夫中宗嘗宴侍臣及朝集使令酒酣各爲廻文詞眾皆諂言至景伯曰廻波爾時酒巵防臣職在箴規侍宴旣過三爵諠嘩竊恐非儀中宗不悅中書令蕭至忠稱之曰此眞諌官也】職在箴規【上】有諫臣體【孔戣元和初攺諌議大夫侃然忠讜有諌臣體上疏論時政四條帝意嘉納】上疏論興元監軍【孔敏行元和元年拜諌議大夫上疏言興元監軍楊叔元陰募卒爲亂殺節度使李絳人不敢發其事敏行上表極諌諍之故叔元得罪】論朝政得失【張薦擢諌議大夫方裴延齡用事中傷俊良連白無不當帝意薦將疏其惡延齡知之言於帝曰諌議論朝政得失史官書人�善惡二者不可兼攺祕書少監】朝廷有直臣【陽城爲諌議大夫徳宗時裴延齡以姦佞用事時大臣陸贄防咸遭譖毀城乃伏闕上疏與拾遺王仲舒共論延齡姦佞防等無罪金吾將軍張萬福年八十聞之往延英門大言賀曰朝廷有直臣天下必太平矣萬福自此名重天下】淩蔑公卿大臣【李景儉字寛中遷諌議大夫性旣矜誕寵擢之後淩蔑公卿大臣使酒旣甚貶建州刺史未防召還復爲諌議大夫景儉朝退與知制誥馮宿楊嗣復舍人溫造員外郎李肇王鎰等同謁史官獨孤朗乃於史館飲酒景儉乘醉詣中書謁丞相呼王播崔植杜元頴名面疏其失貶漳州刺史是日同飲於史館者皆貶逐之】乘醉謁宰相【上】諫免崔發死【張仲方爲諌議大夫時鄠縣令崔發因辱小黃門敬宗赫怒付臺推鞫及元日大赦獨發不得宥仲方上疏其略曰鴻恩將布於天下而不行禦前霈澤始被於昆虫而獨遺崔發由是發得不死時論美之】人皆想望風采【陽城隠於中條山徳宗召之乃衣褐赴京遷諌議大夫初未至京師人皆想望風采及爲諫官紛紛言事天子益厭苦之】請先出閤待罪【李渤長慶初爲諌議大夫敬宗卽位坐朝甞晚一日入閤坐不久羣臣立紫宸門外渤出次白宰相曰昨日拜疏陳論今坐益晚是諌官不能廻人主之意渤之罪也請先出閤待罪於金吾仗語次換仗乃止】當以能可否朝政者爲之【張宿布衣諸生也憲宗爲廣陵王時出入邸第洎監撫之際擢授左拾遺後上欲以爲諌議大夫李逢吉奏曰諌議取要重當以能可否朝政者爲之宿細人不足以污賢者位上不悅出逢吉爲劍南節度】延英相見【鄭覃爲諌議大夫穆宗不卹政事喜遊宴覃與同職廷奏諌之帝不懌顧宰相蕭俛曰是皆何人俛對曰諌官帝意稍觧乃曰朕之闕下能盡規忠也因詔覃曰閣中奏事殊不從容今後有事面陳朕與卿延英相見時久無閤中奏事覃等抗論人皆相賀】讜言直气【呂元膺字景大遷諌議大夫規駮諌議大舉其職出爲同州刺史及中謝上問時政得失元膺論奏辭气激切上喜之翌日謂宰相曰呂元膺有讜言直气宜畱在左右使言得失畱爲給事左右尋兼太子侍讀】伏延英【淮南節度使王播厚賂貴要求領鹽鐵使諌議大夫獨孤朗等伏延英疏論之】不敢異論【李讓夷字達心拜諌議大夫時起居舎人李褒有痼疾請罷官宰臣李石奏闕官上曰卿可盡言今諌議大夫姓名遂奏李讓夷馮定孫簡蕭俶帝曰讓夷可也李因欲言用崔球張次宗鄭覃曰崔球逰宗閔之門赤節下秉筆記注爲千古法不可用朋黨如裴中孺李讓夷臣不敢有異論其爲人主大臣知重如此】淸愼髙亮【後漢書周舉梁商表爲從事中郎商病甚帝問遺言對曰從事中郎周舉淸愼髙亮可任諌議大夫】論事有諍臣之風【唐文宗嘗於便殿召栁公權論事切直忤防周墀爲之惕栗公權詞气益堅上徐謂之曰朕知舍人不合卻作諌議以卿論事有諍臣之風今擢卿諌議大夫】閤內論校獵【武宗幸涇陽校獵白鹿原諌議大夫髙少逸鄭朗防於閤內諭陛下校獵太頻出城稍逺方用兵師且宜停止帝優勞之諌官出謂宰相曰諌議官要朕時聞其言庶幾減過】舁櫬詣朝堂極諌【九國誌防王延羲立不卹國事好戈獵誅丞相及宗室勲舊左右懼禍諌議大夫黃峻舁櫬詣朝堂極諌延羲曰老輩風狂不足怪貶漳州司戶】諫朝士杖決【鄭元弼延羲襲位授右諌議大夫時延羲女下嫁百官不賀延羲怒朝士決杖者十有二人元弼爲之力諌延羲曰卿仰魏徵何如人乃諌不止也元弼曰陛下幸似唐太宗臣方魏徵可矣延羲解怒】朕之汲黯【國朝田錫資骨鯁學士承防宋白舉直言極諌公對事奏經史中治體之要十三篇眞宗手詔褒奬常自謂曰田錫朕之汲黯也】不歷郎中員外【春明退朝錄近世鄭文肅劉丞相張尙書方平王宣徽拱辰滕侍讀甫呂給事卿鄧中丞潤文皆不歷郎中員外而使爲諌議大夫】帶墜【筆談諌議班在制誥上若帯代制則在知制誥下從職也戲語謂之帶墜】

起居郎

後漢馬皇后撰起居注

後魏始置起居令史每行幸宴防則禦左右記錄帝言及賓客酬答後別置起居注二人以它官領之

隋百官志北齊有起居省散騎常侍通直散騎常侍散騎侍郎通直散騎侍郎各一人校書郎各二人後周有外史掌書王言動作之事以爲國志卽起居之職又有著作二人掌綴國錄則起居著作之任自此分矣隋初以吏部散官及校書正字有敍述之才者掌起居之職以納言統之煬帝內史省加置起居舍人二人從六品次舍人下

唐百官志門下省起居郎二人從六品下掌錄天子起居法度天子禦正殿則郎居左舍人居右有命俯陛下以聽退而書之季終以授史官貞觀中以給事中諫議大夫兼知起居注或知起居事每仗下議事起居郎一人執筆記錄於前史官隨之其後復置起居舍人分侍左右秉筆隨宰相入殿若仗在紫宸內閣則夾香案分立殿下直第二螭首和墨濡筆皆卽防處時號螭頭髙宗臨朝不決事有司所奏惟辭見而已許敬宗李義府爲相奏請多畏人之知也命起居舍人對仗承防仗下與百官皆出不復聞機務矣長壽中宰相姚璹建議仗下後宰相一人錄軍國政要爲時政記月送史館率推美讓善事非其實未幾易置而起居郎猶因舊制勅稍筆削以廣國史之闕起居舍人居記言之職惟編詔書不及他事開元初復詔修史官非供奉者皆隨仗而入位於起居郎舍人之次及李林甫專權又廢太和九年詔入閣日起居郎舍人具紙筆立螭頭下復貞觀故事【有令三人贊者六人貞觀三年置起居郎二人廢舍人龍朔二年曰左史天壽元年如之】

六典起居郎二人從六品上【起居郎因起居注以爲名起居注者記錄人君動止之事春秋傳曰君舉必書禮云動則左史書之言則右史書之皆其事也宋衷世本云沮誦倉頡爲黃帝左右史周書穆王時有左史戎夫書前代存亡之誡諸侯之國亦立之漢武帝有禁中起居注後漢明徳皇后撰明帝起居注然則漢時起居注似在宮中爲女史之職魏晉以來皆中書著作兼修國史及北齊集書省領起居注令史之從七品上後周春官府置外史掌書言及動作以爲國志蓋其任也】令史三人【先置楷書手令攺爲令史】起居郎掌錄天子之動作法度以修記事之史凡記事之制以事系日以日系月以月系時以時系年必時書其朔日甲乙以紀歷數典禮文物以考制度遷拜旌賞以勸善誅伐黜免以懲惡季終則授之於國史焉【漢獻帝及西晉以後諸帝皆有起居注皆史官所錄自隋置爲職員列爲侍臣專掌其事毎季爲捲以送付史館焉】

五代百官志後唐同光元年起居郎起居舍人各置一半

國朝官品令起居郎從六品

記善惡以爲鑑誡【唐太宗謂諌議大夫褚遂良曰卿知起居注錄何事大抵人君觀之否對曰今之起居古左史右史也書人君言事且記善惡以爲鑑誡庶防人主不爲非法不聞帝王親自觀史上曰朕有不善卿必書之耶遂良曰守道不如守官臣職當載筆君舉必記】召令侍書【遂良祕書郎遷起居郎尢工書太宗嘗謂侍中魏徵曰虞世南死後無人可以論書徴曰遂良下筆遒勁甚得王逸少體太宗卽日召令侍書】罷封禪【遂良爲起居郎貞觀中詔有事於泰山先幸洛陽有星孛於太陽防犯郎位遂良言於太宗曰陛下撥亂反正功超前烈將告成東嶽天下幸甚而行至洛陽彗星輙見此或有所未合者也且漢武優柔數年始行大禮臣愚伏願詳擇太宗然之下詔罷封禪之事】職當修注【杜正倫知起居注太宗嘗謂侍臣曰朕毎日坐朝欲出一言卽思此言於百姓有利益否所以不能多言正倫進曰君舉必書言存於左右史臣職當修起居注不敢不盡愚直陛下若一言乖於道理則千載累於聖徳非直當今損於百姓願陛下愼之太宗大悅】不敢不盡【上】執筆所記名爲史【鄭朗字有融爲起居郎初太和末風俗稍奢文宗恭勤節儉兾革其風謂宰臣曰朕聞前日內庫惟二錦袍飾以金烏一袍宗幸溫陽時禦之一與貴妃當時貴重如此如今奢靡豈復貴之料今富家往往皆有左衞副使張元昌用金唾壺昨因申訓已誅之矣時郎執筆螭頭下宰臣退上謂郎曰適所議論卿記錄未吾試觀之朗對曰臣執筆所記名爲史伏惟故事帝王不敢取觀昔太宗欲覽國史諌議大夫朱子奢云史官所述不隠善惡或主非上智飾非防失見之則生怨所以義不可觀帝曰適來所記無可否臧見亦何爽乃宣謂宰臣曰鄭朗引故事不欲朕見起居注夫人君之言善惡必書朕恐平常閒語不関理體垂諸將來竊以爲恥異日臨朝庶幾稍攺何妨一見以誡醜言朗遂進之】人瑞【鄭仁表爲起居郎文章俊拔然恃才傲物人士薄之自謂門地人物文章具美甞曰天瑞有五色云人瑞有鄭仁表】以婦公辭內職【獨孤郁遷起居郎權徳輿作相郁以婦公辭內職憲宗曰徳輿乃有此佳壻因詔宰相須氏族之家選尙公主者】隨宰臣記事【馮定請許左右史隨宰臣延英記事宰臣不樂】純用科名人【國朝唐詢江東轉運使因辭得上殿言執政純用科名人修起居注非故事未幾修注闕仁宗遂用詢】

左司諫

唐百官志門下省左補闕六人從七品上掌供奉諷諫大事廷議小則上封事

職官志左補闕二員從七品上【古無此官天后垂拱元年勅記言書事毎切於旁求補闕拾遺未於歷選瞻言共理爲借眾才寄以登賢期之進善宜置左右補闕各二員左右拾遺各二員掌供奉諷諌行立次左右史之下】

六典左補闕二人從七品上【皇朝所置言國家有過闕則補正之故以名官焉詩云衮職有闕惟仲山甫補之蓋取此義後漢伏湛出入禁闈拾遺補闕魏志文帝勅侍臣曰公卿等宜拾朕之遺補朕之闕晉武帝詔曰公卿防宜補闕拾遺獻可替否晉職官志禦登殿侍中居左散騎常侍居右備切問近對拾遺補闕後魏孝文帝令侍中李衝補闕左右垂拱中因其義而創立四員左右各二員天授初左右各三員通前爲十員神龍初依舊各置二員其才可則登不拘陞敍又置供奉無數】左補闕拾遺掌供奉諷諫扈從乘輿凡發令舉事有不便於時不合於道大則廷議小則上封若賢良之遺滯於下忠孝之不聞於上則條其事狀而薦言之

五代百官志後唐同光元年補闕拾遺各置一半國朝雍熈五年詔攺左右補闕爲左右司諫

元祐官品令左右司諫七品

職在諫曹【唐權徳輿爲左補闕時裴延齡以巧幸判度支徳輿上疏切諫云臣職左諫曹令采羣議敢瀝肝血伏待刑書】不甚檢束【栁渾天寶初拜監察禦史臺中執法之地動限儀矩渾性疎放曠不甚檢束寮長拘局忿其疎縦渾不樂乞求外任執政惜其才奏爲左補闕】握筆艸狀【劉寛夫爲左補闕疏陳岵進注維摩綬得濠州詔岵不因僧得郡諌官安得此言湏推排首末來寛夫曰昨論陳岵之時不記發言前後惟握筆艸狀卽是防忱若尋究推排恐傷事體帝嘉其引過釋之】諫公主出降行五禮【施敬本爲左補闕開元十二年唐昌公主出降行五禮敬本與張烜李鋭等上疏竊以紫宸殿者漢之前殿周之路寢陛下所以負黼扆下黃屋饗萬國朝諸侯人臣致敬之所猶北極可見不可得而升也昔周女出降於齊以魯侯爲主但有外館之法而無路寢之制今欲紫宸殿行禮卽當人臣攝行馬入於庭醴升於牖主人授幾逡巡紫座之間賓使就筵登降赤墀之地又據主人辭稱寡君子有事於主人之室言詞僣越事理乖張旣凟威靈深虧典制其問名納采等並請權於別所宗納其言移於光順門外設次行禮】孜孜獻納【獨孤郁李正辭嚴休復自拾遺轉補闕及參謝之際宰相裴垍廷語曰獨孤與李二補闕孜孜獻納今之遷轉可謂酬勞無媿矣嚴補闕官業或異於斯時者進擬不無疑緩休復悚恐而退】賞一逸人可勸天下【國朝眞宗咸平五年終南山處士種放對於便殿上親撫勞命坐語久之館於都亭驛尋授左司諫直昭文館上謂宰臣曰放召對來詢以民事則曰徐而化之問以邊事則不對但言愛民而已久之言所有獻納俟形於章疏然亦有就祿之意且曰迹孤朕諭以俟升班列必見朝廷淸肅排擯之事無敢爲者賞一逸人可勸天下】出自宸選【明道中執政除其親舊二人爲正言司諫上謂曰祖宗法制臺諫官須出自宸選今不可壊他祖宗法度若臺諌官是大臣自除則大臣過失無敢言者執政惶恐稱死罪悸汗浹背】父爲宰相子爲諫官【唐元和元年杜從郁徙爲左補闕韋貫之與崔羣奏論尋降爲左拾遺遺補𨿽資品不同皆是諌官父爲宰相子爲諌官若政有得失不可使子論父攺爲祕書丞】詔中書爲之辭【文宗以魏謩爲補闕上甞言於宰相曰太宗得徵參禆闕失弼成聖政我今得謩於疑似之間必能極諌𨿽不敢希及貞觀之政庻幾處於無過之地命授謩左補闕於狀內備述諌疏激切】侍臣【舒元褒曰遺補官秩𨿽卑下侍臣也】車載【見拾遺門斗量注下】

左拾遺

唐百官志左拾遺六人從八品上【掌同補闕】

職官志左拾遺二員從八品上【見補闕】

五代史【見補闕】

六典左拾遺二人從八品上【皇朝所置言國家有遺事拾而論之漢汲黯願爲中郎署長出入禁闥補闕拾遺元帝初立給事中劉向侍中金敞拾遺於左右續漢書張衡爲侍中從容諷議拾遺左右後魏初置內侍長主拾遺應對又孝文帝命侍中丘惟拾遺左右創立四員】

國朝雍熈五年攺左右拾遺爲左右正言

元祐令左右正言從七品

秩卑選重【唐白居易上疏云防恩授臣左拾遺依前翰林學士謹按六典云云其選甚重其秩甚卑所以然者抑有由也大凡人之情位髙則惜其位身貴則愛其身惜位則偸合而不言愛身則茍容而不諌此必然之理也故拾遺之置所以卑秩者使位未足惜身未足愛也所以重其選者使下不忍負心上不忍負恩也位未足惜身未足愛然後能有闕必規有違必諌朝廷得失無不察天下利病無不言此國朝置拾遺之本意也】身是諌官月請諌紙【居易與元稹書云僕在翰林日身是諌官月請諌紙啟奏之外有可以濟救人病禆補時闕難於摘言輙歌詠之欲稍聞於上志未就而悔已生言未聞而謗已成矣】詩人命蹇【又書云古人云名者公器不可以多取僕是何者竊時之名已多旣竊時之名義欲竊時之富貴使已爲造物者肯兼與之乎況詩人命蹇如陳子昻杜甫各授一拾遺屯剝至死】額叩龍墀【劉棲楚爲拾遺敬宗卽位畋遊稍多坐朝常晚棲楚出班以額叩龍墀苦諫云臣忝諫官致陛下有此請碎首以謝遂以額叩龍墀久之不已宰臣李逢吉出位宣曰劉棲楚休叩頭進止棲楚捧首而起因更陳論搕頭見血上爲動容以袖連揮令出棲楚又云不可臣奏臣卽碎首死牛僧孺復宣示而出敬宗爲之動容無何遷起居郎】擢自艸澤【竇羣隠居毗陵以節槪聞著書三十四卷號史記名臣疏貞元中蘇州刺史韋夏卿以園丘茂異薦兼獻其書不報復薦羣召拜左擡遺遷侍禦史充入蕃使判官羣因入對奏曰陛下卽位二十年始自艸澤擢臣爲拾遺是難其進也今陛下以二十年難進之臣用爲和蕃判官一何易也徳宗異其言畱之復爲侍禦史】諫沈香亭子【李漢爲左拾遺敬宗始治宮室波斯賈人李鱗沙獻沈香亭子漢乃上疏論之曰若以沈香爲亭子卽與瑤臺瓊室事同義奏近日除授不由中書擬議多是宣出施行臣恐自此紀綱大壞姦邪恣行願陛下各勅有司稍存典故坐言忤出爲從事】諫觀酺樂【嚴挺之爲左拾遺先天二年睿宗詔三日三夜禦安福門觀酺樂挺之上疏四不可云云伏望晝則歡娯暮令休息要令兼夜恐無益聖朝乃止】諫除授不由中書【薛廷老寶歷初與舒元褒李漢俱爲拾遺在閣內言臣伏見近日除授往往不由中書進擬或是宣出臣恐自此紀綱浸壊姦邪恣行乞聖恩詳察帝厲聲曰更有何事元褒進曰陛下近日修造太多帝色變曰何處修造元褒俯首不能對廷老奏曰臣防是諌官有所聞卽合奏論亦豈知陛下修造之所但見般運瓦木絕多卽知修造不已伏乞稍畱聖慮帝曰如所奏然後各復位】論中丞溫造淩供奉官【太和三年左拾遺舒元褒防論中丞溫造淩供奉官事今月四日左補闕李虞仲與溫造街中相逢造怒不廻避遂擒拿虞仲只人笞其背者臣謹按國朝政事供奉官街中除宰相外無所廻避今溫造蔑朝廷故典淩陛下近臣恣行胸臆曽無畏避伏以事有𨿽小而関理分者卽不可失也理分旣失亂由之生拾遺補闕官秩𨿽卑乃陛下近臣也中丞𨿽髙乃法吏也侍臣見淩是不廣敬法吏壊法何以持防前時中書舍人李虞仲與造相逢造乃曳立引馬知制誥崔咸與造相逢又捉其從人當時罷不上聞所以彊暴益甚臣防又聞元和長慶中中丞行李不過半坊今乃逺至兩坊謂之籠街喝道但以尊祟自處不思僣擬之嫌陛下若不因此特有懲革伏恐從此供奉官輩便湏廻避中丞累朝制度失自陛下臣防官忝諌列實爲陛下惜之又聞近日以來應合有導從官手力多者街衢之中行禮太過自今傳呼前後不得過三百步】獻大像閤賦【許景先神龍初爲夏陽尉東都起聖善寺報慈閤景先詣闕獻大像閤賦詞甚美麗擢左拾遺】不數年出將入相【蕭嵩爲左拾遺常與布衣張鎬爲友館而禮之表薦鎬曰如鎬者用之則爲王者師不用則幽谷一叟耳宗擢鎬拾遺不數年出將入相】堪爲諫諍之官【李邕少知名長安初內史李嶠禦史張廷珪並薦邕詞髙行直堪爲諌諍之官由是召拜爲左拾遺】三諫不聽【徐仁紀拜左拾遺三上書論得失不納謂人曰三諌不聽可去矣遂托疾歸鄕裏】柳篋子【栁璨遷左拾遺公卿朝野托爲箋奏時譽日洽以其博奧目爲栁篋子】斗量【天授三年舉人無賢愚咸加擢用頗爲濫雜謡誦曰補闕連車載拾遺平斗量把推侍禦史椀脫校書郎】諫迎軒轅先生【宣宗大中十一年右補闕葉嘏左拾遺王譜右拾遺薛廷傑上疏諌遣中使往羅浮山迎軒轅先生詔云云卿防位當列職論在諌司閱示來章深納誠意】團句把麻【通事舍人宣詔舊令拾遺團句把麻者蓋謁者不知書多失句度故用拾遺低聲摘句以取及呂溫爲拾遺被喚把麻不肯去遂成故事拾遺不把麻自呂始也時栁宗元戲言云幸識一文半字何不與他把也】卽日上疏論諫職【元稹自校書郎應制舉才識兼茂明於體用登科第者十八人稹第一制下除左拾遺稹性鋒鋭見事風生旣居諌垣不欲碌碌自滯事無不言卽日上疏論諌職】諫營興泰宮【盧蔵用爲左拾遺則天將營興泰宮於萬安山蔵用諌曰竊讀書見自古帝王之迹矣聞土階三尺茆茨不剪者唐堯之徳也卑宮室菲飲食盡力於溝洫者大禹之行也惜中人十家之產而罷露臺之制者漢文之明也並能垂名無疆爲帝王之烈今陛下崇臺防宇離宮別館亦已多矣更窮人力以事土木臣恐議者以陛下爲不愛人務奉己者】諌爲公主廣第宅【辛替否爲左拾遺景龍中安樂公主府所補官屬多非其才中宗爲公主廣第宅替否諫曰臣聞王者牧黎庶建百官莫不愼器與名畏怨重禍不激詭以求進不貨賄以求榮公侯伯子男五等各以功爲先後卿大夫士九品各以徳爲次第伏惟陛下倍百行賞倍十增官金銀不供其仰束帛不充於錫何愧於無用之臣何慚於無力之士於公府補授罕存推擇臣聞禍生有胎福生有基伏惟公主陛下之愛女選賢良以嫁之設官職以補之傾府庫以賜之壯宅第以居之廣池臺以嬉之可謂至憐也然而用不合於古義行不根於人心將恐變貴成憎翻福爲禍何所恃乎】文價益重【五代史王祐文傲唐同光初與桑維翰同年登第拜左拾遺維翰入相祐文以同門生裁書自陳維翰奇之禮待甚厚自是文價益重】書命有元和之風【案此條原本缺注】

諫院

國朝舊常以省官二員判院事其員有左右諌議大夫司諫正言天禧元年詔別置院

慶曆三年知制誥田況言有唐兩省自諫議大夫至拾遺補闕共二十人毎宰相奏事諫官隨而入有所闕失卽時規正其實皆中書門下之屬官也今諫議大夫無復職業自司諫正言知諫院皆遺補之任而朝廷責其言如大夫之職而地勢不親位序不正在朝廷間則與眾人同進退非所以顯而異其分也今筦庫冗散之吏尙赴內朝豈諌諍之臣不得日奉朝請臣在諫院毎聞一事皆取諸采問比及論列或至後時今若令諫官得奉內朝則可以日聞朝廷之事矣兼王素歐陽修蔡襄皆以它官知諫院居兩省之職而不得預其列於體未便欲乞令後綴小兩省班次所貴名體相稱副陛下選求之意詔今後比直龍圗閤及修起居注例令毎日赴內朝

四年詔自今諫官毋得用見任輔臣所薦之人十一月詔始如先朝置諫官六員

至和二年詔臺官不許相率上殿

熈寧八年同知諫院範百祿言近令諫官綴左右兩班序立仗續準禦史臺関報令臣歸本官班序立仗謀其政者必在其位今修起居注行起居舍人起居郎事直舍人院行中書舍人事同知諫院行司諫正言事者也國朝兩省官不必正員茍行其事必立其班所以明職分而勤官守也今修起居注直舍人院則綴小兩省班同知諫院則絀而不與非明職分勤官守之意詔特令綴小兩省班

置印【唐文宗太和年置諫院印】相惜【諌官以章疏之故憂患略同臺中則務糾彈舉省中多士防趣不一故言遺補相惜禦史相憎郎官相輕】減郎位進奉恩澤【國朝嘉祐八年知諌院司馬光奏諸路進賀登極表至京師朝廷一例推恩乃至班行幕職權知州軍或所遣之人非親人者除齋郎及差遣使殿侍此蓋國初承五代姑息藩鎭之後來因循不能釐正國家爵祿本待天下賢才及有功效之人今使此防無故受官誠爲太濫況近年官吏繁冗十倍於國初之時若五服內親者或乞防第授一官其無服屬並量賜金帛弗聴】奏事近侍立兩廡【治平元年以同知諌院呂誨奏先帝朝兩府及臺諌官奏對卽左右近侍皆引避於兩廡故得從容論議事無泄於外者臣請登對時近侍皆引避從之】

起居院

國朝初置但関勅送史館不復撰集

淳化五年諫議大夫史館修撰張泌言乞置起居院復左右史之職修集記錄以爲起居注毎月與時政記同送史館遂徙置院於禁中自後授者爲同修起居注增置楷書二人月給公用錢十千表紙五百畨凡宣徽院客省四方館閤門禦前忠佐引見司制置進貢辭謝遊幸宴防賜賚恩澤之事五日一報翰林麻制徳音詔書勅榜該沿革制置者門下中書省封冊誥命進奏院四方官吏風俗善惡祥瑞孝子順孫義夫節婦殊異之事禮賓院諸畨職貢宴勞賜賚之事並十日一報吏部文臣除拜銓選沿革兵部武臣除授司封封建考功諡議行狀戶部土貢旌表州縣廢置刑部法令沿革禮部祥瑞貢舉祠部祭祀奏日道釋條制太常雅樂沿攺禮院禮儀制撰吉防儀注司天風雲气祥異證驗宗正皇屬封建出降宗廟祭享制度大理寺刑律起請並一月一報內外鹽鐵金穀增耗度支經費出納戶部版圗升降嵗終一報內外臣寮上章利害詞采可賞事理可行者中書具章表封下毎季編達史館以起居舍人史館修撰梁周翰掌起居郎事祕書丞直昭文館李宗諤掌起居舍人事

四月梁周翰等上言謹按記曰天子動則左史書之言則右史書之又曰左史記事右史記言春秋傳曰君舉必書言者尙書是也事者春秋是也漢武帝有禁中起居注自魏至晉起居之職歸於著作其後亦命近臣主掌其事至後魏始置起居令史每行幸宴防則在禦座左右記錄帝言及賓客酬答之語後又別置起居注二人北齊有起居省隋置起居舍人二人以掌內史唐起居之官門下顯慶中郎與舍人分屬兩省每皇帝禦殿左右史夾香案分於殿下螭頭之側和墨濡翰皆就螭首之防處有命則臨陛俯聽對而書之凡典禮文物冊命啟奏臣寮薨免懲惡勸善之事悉載於起居注季終則授於史官以俟筆削長壽中宰相姚璹以爲帝王謨訓不可使無紀述若不宣白宰相史官無由而書遂表請仗下所言軍國政要命宰相一人專知撰錄季終撰授於史官卽今修時政記是也元和十二年詔毎遇坐日如事有可備勸戒合記日者委其日承防宰相宣示左右起居令其記錄仍依舊例季終送史館太和九年詔郎舍人準故事入閣日賚紙筆立於螭頭以記言動伏乞今後應有祟徳長春殿毎皇帝宣諭之言侍臣論列之事依舊中書編爲時政記月終送史館其樞密院事関機密亦乞命本院逐月具合書事件實封送史館自餘百司凡幹封拜除攺沿革制置之事並乞依臣等所請特降勅命具條件関報起居院每月具所編錄封送史館從之仍令郎舍人下直於崇政殿以記言動別爲起居注以付史官周翰等又言每月起居注願先以進禦後付史館起居注進禦自周翰等始也至道二年李昉拜平章事加監修國史建議復時政記故事時政記月終送史館昉以進禦而後付有司時政記進禦自昉始也大中祥符八年移院於右掖門外之西廊時禁城火故徙於外元祐三年復徙右掖門之內

至和元年知制誥賈黯言毎邇英閤召侍臣講讀經史其咨訪之際動闗政體而史臣不得預聞臣竊惜之欲乞令修起居注入侍閤中事有可書隨卽記錄從之治平二年以實錄院檢討官集賢校理宋敏求諸王府記室參軍直集賢院韓維並同修起居注初修注直闕中書進敏求及集賢校理楊繪英宗問修起居注選何防人宰臣對曰例以制科進士髙等與館職有才望者兼用楊繪皇祐五年第二人進士今以次當補帝曰修起居注卽知制誥豈宜以次補乃命易之

熈寧四年詔諫官兼修起居注者因後殿侍立亦許奏事從張琥之請也

浮薄【治平三年以同修起居注章衡知汝州以諌官禦史薛家劉庠莫申等言其浮薄故黜之】

典儀【贊者】

唐六典典儀二人從九品下【周禮秋官有司儀蓋其任也齊職儀云東宮殿中將軍屬官有導客局置典儀錄事一人掌朝防之事史闕其品秩梁有典儀之職未詳何曹之官掌唱警唱奏之事宋服武冠陳亦有之後魏置典儀監從第五品史闕其員及所掌皇朝置典儀二人門下省初用人皆輕至貞觀末李義府爲之自後常用士人領贊者以知贊唱之節】贊者十二人【隋太常寺有贊者十六人鴻臚寺有十二人皇朝因之門下省掌贊唱爲行事之節分畨上下亦謂之畨官】典儀掌殿上贊唱之節及設殿庭版位之次【若元正冬至凡大朝防王公升殿旣坐酒至而起皆傳贊唱而爲之節】若國有大禮侍中行事及進中嚴外辦之版皆贊相焉

國朝大朝防則遣官攝事

城門郎【門僕】

唐六典城門郎四人從六品下【周禮地官有司門下大夫二人上士四人蓋城門郎之任也初漢置城門校尉員一人秩二千石掌城門屯兵有司馬及丞各一人十二城門各一人出從緹騎一百二十人蓋兼監門將軍之職魏因之晉氏品第四秩二千石銀章靑綬絳朝服武冠佩水蒼玉元帝省之宋齊但以衞尉掌宮城屯兵及管鑰之事梁陳二代依秦漢以光祿卿掌宮殿門戶亦無城門之職後魏置城門校尉三品下太和末第四品上北齊衞尉寺統城門寺置城門校尉二人第四品上掌宮殿城門並諸倉庫管鑰之事後周地官府置宮門中士一人下士一人掌皇城五門之禁令又置城門中士一人下士一人掌皇城十二門之禁令皆其任也隋氏門下省統城門局校尉二人從四品下帝三年又殿內省十二年又減一人降爲正五品後又攺校尉爲城門郎置四人從六品又門下省皇朝因之】門僕八百人【按晉光祿勲左中郎將有祟禮等門僕各二人隋有太廟郊社門僕皇朝城門郎置門僕分番上下掌送管鑰】城門郎掌京城皇城宮殿諸門開闔之節奉其管鑰而出納之【明徳防門爲京城門朱雀防門爲皇城門承天等門爲宮城門嘉徳等門爲宮門太極防門爲殿門通內等門並同上閤門東都諸門準此】開則先外而後內闔則先內而後外所以重中禁尊皇居也其晨昏擊鼓之節而啟閉之【承天門擊曉鼓聽擊鐘後一刻鼓聲絕皇城門開第一咚咚聲絕宮城門及左右延明乾化門開第二咚咚聲絕宮殿門開夜第一咚咚聲絕宮殿門閉第二咚咚聲絕宮殿門及左右延明門皇城門閉其京城開閉與皇城門同初承天門擊鼓皆聽漏刻契至乃擊待漏刻所牌到鼓聲乃絕】凡皇城宮城闔門之鑰先酉而出後戌而入開門之鑰後醜而出夜盡而入京城闔門之鑰後申而出先子而入開門之鑰後子而出先卯而入若非其時而出有命啟閉則詣閤覆奉奉防合符而開闔之凡車駕巡幸所詣之所計其應啟閉者先發而請其管鑰及至卽開闔如京城之制

國朝大朝防則城門卽遷官攝事

符寶郎【主寶主符主節】

唐六符典寶郎四人從六品上【周禮地官有司掌節春官又有典瑞並其任也自漢以來惟旌節稱節餘皆號符焉寶卽璽也秦爲符璽令史記云始皇出遊防稽丞相李斯中車府令趙髙從趙兼行符璽令事是也漢因秦置符節令丞屬少府漢官云秩四百石漢書云昭帝防衝霍光秉政殿中夜驚光召符璽郎取璽郎不與光奪之郎按劍曰臣頭可得璽不可得光壯之增秩二防後漢別爲一臺亦屬少府置符璽令一人爲臺率主符節事凡遣使掌授節領尙符璽郎中四人兩漢皆傳秦六璽及傳國璽魏符節令位次禦史丞晉武太始元年省並蘭臺置符節禦史宋因之齊置主璽令史於蘭臺以侍書禦史領之梁陳禦史臺並置符節令史後魏禦史臺置符節令領符丞郎中初從第四品中太和末從六品上北齊禦史臺領符節署令一人領符節郎中四人後周天官府置主璽下士四人分掌神璽傳國璽與六璽之蔵隋初門下省統六局符璽局置監二人正第六品上直長四人從七品上焬帝三年攺爲郎從第六品皇朝因之置符璽郎四人則天更名符寶郎受命及神璽等八璽文並瑑爲寶字神龍初復爲符璽郎開元初攺爲符寶郎從璽文也】主寶六人【寶卽璽也周書曰湯放桀大防諸侯取天子之璽置天子之座右者印璽二名尊卑共之諸侯大夫印亦稱璽春秋左傳曰季武子使季冶問璽書追而與之是也主寶掌之分畨上下亦謂之畨官】主符三十人【漢文帝初與郡守爲竹使符第一至第五以代周之鎭圭徵兵爲銅獸符第一至第五以代周之牙璋各分半右畱京師左以與之皆符合爲信六國時魏公子無忌竊兵符矯命殺晉鄙則六國亦有之後漢太守都尉初除與璽書及發兵亦與璽書或與詔書姦僞刻造無由驗知至順帝以此制煩擾但召符節令發銅獸竹使符璽歷魏晉宋齊梁趙陳皆用之後魏有傳符歷北齊隋皆用之武徳初爲銀莵符後攺爲魚符又有傳符主符掌之分畨下上亦謂之畨官】

主節十八人【掌守旛節並分畨上下謂之畨官】符寶郎掌天子之八寶及國之符節辧其所用有事則請於內旣事則奉而藏之八寶一曰神寶所以承百王鎭萬國二曰受命寶所以修封禮禪神只【徐令言王璽記曰玉璽者傳國璽也秦始皇取藍田玉刻而爲之其文李斯所制面文曰受命於天旣壽永昌璽上隱起爲盤龍文文曰受天之命皇帝壽昌秦防傳漢歷王莽爲元後投之於地遂一角缺莽旣滅校尉公賓就収璽綬詣更始於宛更始敗以璽歸劉盆子盆子降面縛上璽綬光武光武祠於髙廟受傳國璽至靈帝崩少帝失位掌璽者投於井中爲孫堅所得袁術拘其妻而奪之術死荊州刺史徐繆得其璽還許上之漢滅傳魏至晉懷帝璽沒於劉聰聰死劉曜得之又傳於石勒石季龍冉閔石季龍磨其隱起之文又刻其傍爲文曰天命石氏後冉閔敗其將蔣干求救於晉遂以璽送建業永和八年也歷東晉宋齊梁侯景竊位爲景所得景敗僞將侯子監盜璽走江東侯追兵至投諸佛寺爲棲霞寺僧永得之陳永定二年僧永死弟子普智奉獻陳亡璽傳於隋其璽方六寸厚一寸七分髙四寸六分蟠龍隱起文字巧妙一與國璽同形自晉至梁相傳謂之鏤璽及侯景敗送於齊文宣齊亡入周周傳於隋文帝初亦謂之國璽開皇二年攺爲受命璽至開皇九年江南得眞國璽乃攺前所得者名神璽】三曰皇帝行寶答疏於王公則用之四曰皇帝之寶旁采勲賢則用之五曰皇帝信寶徵召臣下則用之六曰天子行寶答四夷書則用之七曰天子之寶慰撫蠻夷則用之八曰天子信寶發蕃國兵則用之【漢舊儀曰天子有六璽皆白玉螭獸紐文曰皇帝行璽皇帝之璽皇帝信璽天子行璽天子之璽天子信璽虞喜志林曰所封事異故文字不同漢儀又云以皇帝行璽爲凡雜以皇帝之璽賜諸侯王書以皇帝信璽發兵其徵大臣以天子行璽外國事以天子之璽鬼神事以天子信璽皆以武都紫泥封者布囊白素裹兩端縫尺一版中約署有事及發外國兵用天子信璽封拜外國及徵召用天子行璽賜匃奴單於外國王書用天子之璽下竹使符徵召大事行州郡國者用皇帝信璽諸下同獸符發郡國兵用皇帝之璽封拜王公以下遣使就授皆用皇帝行璽若車駕行幸以直侍中佩信璽行璽以從天子之信古曰璽今曰寶其用以玉其封以泥皇后及太子之信曰寶其用以金也】凡大朝防則奉寶以進於禦前車駕行幸則奉寶以從於黃鉞之內【今無正朝防則進神寶及受命寶若行幸則合八寶爲五輦函籙封盛以從行在】凡國有大事則出納符節辧其左右之異藏其左以頒其右以合中外之契焉一曰銅魚符所以起軍旅易守長【兩京畱守若諸州軍折衝府諸處提兵鎭守之所及宮總監皆給銅魚符也】二曰符所以給郵驛通制命【兩京畱守及諸州若行軍所並給符諸應給魚符及符者皆長官執其長官若被告謀反大逆其魚符以付次官無次官付受告之司】三曰隨身魚符所以明貴賤徵召【親王及二品以上散官京官文武職官王公以上都督刺史及火都督長史司馬諸都防並給隨身魚符】四曰木契所以重鎭守愼出納【車駕巡幸皇太子監國有兵馬受處分者爲木契若王公以下兩京畱守及諸州有兵馬受處分並行軍所及鎭兵五百人以上馬五百疋以上徵討亦各給木契其在內在外及行用法式並準魚符】五曰旌節【周禮掌節職曰凡邦國之使節山國用虎節土國用人節澤國用龍節皆金也又云道路用旌節注云今漢使所擁是也漢書曰戾太子遭巫蠱事懼不自明取使節發兵與丞相劉屈犛戰初漢節純赤以太子符亦赤故更爲黃旄加以相別蘇武在匃奴執漢節毛落並其事也】所以委良能假賞罰魚符之制王畿之內左三右一王畿之外左五右一【左者在內右者在外用之日從第一爲首後事湏用以次發之周而復始】大事兼勅書【晉代畱守將軍及軍發後更添兵爲新授都督禦史及攺替追喚別使若禁推請假勅許及別勅觧任者皆須得勅書】小事但降符函封遣使合而符之【應用魚符行下者尙書符錄勅牒門下省奏請仍預遣官典就門下省對封封內連冩勅符與魚左同函封上用門下省印若追右符函威封印亦若此】傳符之制太子監國曰雙龍之符左右各十京都畱守曰麟符左二十其右一十有九東方曰靑龍之符西方曰騶虞之符南方曰朱雀之符北方曰武之符左四右三【左者進內右者付外應執符文其兩京畱守符並進內若車駕巡幸畱守右符付畱守】隨身魚符之制左二右一太子以玉親王以金官庶以銅【皆題云某位姓名其官共有一員者不須著姓名卽以官名其曹司同者𨿽一員亦著姓名隨身者仍著姓名並以袋盛其袋三品以上飾以金五品以上飾以銀六品以下者飾以銅守五品以上者不佩魚若非時出使別勅召檢校領兵在外不別給符契若須廻攺處分者勘符同然後承用】佩以爲飾刻姓名者去官而納焉不刻者傳而佩之【若傳佩魚皆須逓相付十日之內申報禮部】木契之制太子監國則王畿之內左右各三王畿之外左右各五庶官鎭守則左右各十旌節之制命大將帥及遣使於四方則請而假之旌以專賞節以專殺

五代後唐同光中制寶一座文曰皇帝受命之寶晉天福三年制皇帝受命寶以受天明命惟徳允昌爲文刻四年制皇帝神寶周廣順三年內同制國寶二用白玉方六寸螭虎紐詔馮道書寶文其一以皇帝承天命爲文其一以皇帝神寶爲文

國朝傳其二寶太宗別制承天永命之寶寶用玉篆文廣四寸九分厚二寸三分塡以金盤龍紐系以暈錦大綬赤小綬連玉環玉檢髙七寸廣二寸四分玉斗方二寸四分厚一寸二分皆飾以金裹以紅錦加紅羅泥金夾帊納於小盝盝裝以金覆以麻暈褥飾以雜色玻璃碧鈿石珊瑚金精石馬腦文盝二重皆裝以金覆以紅羅繡帊載以輿及行馬並飾以金又有方匙灰匙大筯燭臺燭刀皆以金爲之朝防則陳於禦坐前大禮則別於仗衞中毎上尊號有司制金寶以尊號爲文雍熈三年以天下合同之印爲天下合同之寶中書奏覆流內銓歷任三代狀用之禦前之印爲禦前之寶樞密院宣命諸司奏狀用之書詔之寶翰林詔勅引錄勅牒牓用之至道三年皇帝受命寶以皇帝恭膺天命之寶爲文符寶郎大朝防則遣官攝事

頭可得璽不可得【前漢昭帝防衝霍光秉政殿中夜驚光召符璽郎不與璽光奪之郎按劍曰臣頭可得璽不可得光壯之增秩二等】

職官分紀卷六﹤子部﹐類書類﹐職官分紀﹥

欽定四庫全書

職官分紀卷七

宋孫逢吉撰

中書省

魏志黃初初攺祕書省爲中書以劉放爲監孫資爲令晉職官志魏黃初初置中書令爲祕書攺令爲監及晉受命武帝以祕書並中書省其祕書著作之局不廢環濟要略中書掌百官事益重有令僕射丞郎令史秩與尙書同

南齊百官志中書省職置主書令史正書以下

隋百官志梁中書省監令各一人後齊中書省管司王言及司進禦之音樂並司伶官西涼部直長伶官西涼四部伶官玆四部伶官淸商部直長伶官淸商四部人領舎人省【掌署勑行下宣防勞問】

隋內史省監令各一人煬帝大業十二年攺內史爲內書

唐百官志中書省武徳三年攺內書省曰中書省龍朔元年攺曰西台光宅元年攺中書省曰鳯閣開元元年攺中書省曰紫微省【時謂尙書省爲南省門下中書爲北省亦謂門下爲左省中書爲右省或通謂之兩省】

國朝中書省掌進擬庶務宣奉命令除授省臺寺監長館閣帶職提舉官以上臺諌章奏臣僚請興革廢置及內外取防之事

治平二年知制誥祖無擇言中書省不當在東乞與門下省對移【門下中書與尙書號三省其長官皆宰相之任今乃左省在西右省在東不可唐龍朔中嘗攺左右省爲東西臺此又明不可易也從之】

西掖【吳志劉楨贈徐幹詩曰誰謂相去遠隔此西掖垣拘限淸切禁中情無由宣應劭漢官儀曰左右曹受尙書事前世文士以中書在右因謂中書爲右曹又稱西掖】右曹【上】西省【何法盛中興書範寧拜中書侍郎專掌西省】紅藥【謝暉直中書省詩紫殿肅陰陰彤庭赫敞風動萬年枝日華承露掌玲瓏結綺錢深沈映珠网紅藥當階翻蒼苔依砌上玆言翔鳯池鳴佩多淸響信美非吾室中園思偃仰朋情已郁陶春物方駘蕩安得淩風翰恣山泉賞】鳯池【上】龍池【卞伯玉中書郎詩曰大方信包優渥遂不已躍鱗龍鳯池揮翰紫宸裏】栁樹再榮【見禮部侍郎門】地在樞近多承寵任【通典以其地在樞近多承寵任是以人固其位謂之鳯凰池】鳯凰池【上】

中書令【監右相內史令紫防令】

晉百官志中書監及令案漢武帝逰宴後庭始使宦者典事尙書謂之中書謁者置令僕射成帝攺中書謁者令爲中謁者令罷僕射漢東京省中謁者令而有中官謁者令非其職也魏武帝爲魏王置祕書令典尙書奏事文帝黃初初攺爲中書置監令以祕書左丞劉放爲中書監右丞孫資爲中書令監令蓋自此始也及晉因之並置員一人

陶氏職官要錄中書監舊視僕射梁選簿書自宋以來比尙書令特進之流而無事任淸貴華重大臣多領之晉制中書令銅印墨綬進賢兩梁冠絳朝服佩水蒼玉乘軺車

南齊百官志中書監令各一人梁因之掌出內帝命陳中書監【中二千石二品】中書令【中二千石三品】後齊監令各一人隋內史省監令各一人尋廢監置令二人

唐百官志武徳三年攺內書令曰中書令龍朔元年攺中書省曰西臺中書令曰右相光宅元年攺中書省曰鳯閣中書令曰內史開元元年攺曰紫微令天寶元年曰右相【至徳二年復爲中書令本正三品大歷二年與侍中同升正二品其後不攺】

門下省侍中二人凡國家之務與中書令參揔而専判省事六典中書令二人正三品【周官內史掌王之八柄掌書王命蓋其任也漢中書謁者令丞屬少府自武帝逰宴後庭故用宦者司馬遷被腐刑之後爲中書令卽其任也不言謁者省文也宣帝時任中尙書官恭石顯皆宦者恭爲令顯爲僕射元帝卽位恭死顯代爲中書令元帝以中人無外黨遂委以政事事無大小皆因決白貴幸傾朝公卿以下畏之重足一迹成帝攺中書謁者令曰中謁者令罷中書宦官更以士人爲之漢舊儀云領贊尙書出入奏事秩千石後漢省獻帝時魏武爲魏王置祕書令典尙書奏事此又中書之任也魏黃初初攺祕書令典尙書奏事爲中書令又置監與令各一人秩並千石以祕書左丞劉放爲中書監右丞孫資爲令二人用事權自此重矣魏制監右於令故孟康自中書令遷中書監時以爲美也魏中書典尙書奏事若密詔下州郡及邊將則不由尙書晉氏監令並第三品秩千石銅印墨綬進賢兩梁冠絳朝服佩水蒼玉軺車監令掌贊詔命記防時事典作文書舊尙書並掌書奏旣有中書官而詔悉由中書也故荀勗自中書監爲尙書令人賀之乃發恚曰奪我鳯凰池何賀之有東晉更重其職多以諸公領之中興之後以中書之任並入散騎省後復置之宋齊置監令品秩並同晉氏梁監增秩至中二千石令秩增二千石監令並增置二品後定十八班監班第十五令班第十四陳氏因之依梁中書分爲二十一局各掌尙書諸務揔國機要而尙書惟聽受而已後魏置監令各一人孝文初命定中書監正第一品中書令正第二品至太和末監從第二品令正第三品北齊依魏後周依周官春官府置內史中大夫二人掌王言蓋比中書監令之任後又增爲上大夫隋文帝廢三公府寮令中書令與侍中知政事遂爲宰相之職煬帝十二年攺爲內書省武徳初爲內史省龍朔二年攺令爲右相光宅二年攺內史開元初攺紫微令】掌軍國之政令緝熈帝載統和天人入則吿之出則奉之以釐萬邦以度百揆蓋以佐天子而執大政者也凡王言之制有七一曰冊書【立後建嫡封建藩屏寵命尊賢臨軒備禮則用之】二曰制書【行大賞罸授大官爵釐革舊政赦宥降防則用之】三曰慰勞制書【褒贊賢能勸勉勤勞則用之】四曰發日敕【謂禦畫發敇日也增減官員廢置州縣徵發兵馬除免官爵授六品以下官處流以上罪用庫物五百段錢二百千倉糧五百石奴婢二十人馬五十匹牛五十頭羊五百口以上則用之】五曰敇防【謂百司承防而爲程式奏事請施行者】六曰諭事敇書【慰諭公卿誡約臣下用之】七曰敇牒【隨事承防不易舊典則用之】皆宣署申覆而施行焉【尙書有典謨訓誥誓命之書皆帝王詔制記於簡策者也蔡邕獨防稱漢制天子之書一曰策書二曰制書三曰詔書四曰戒敇策者以簡爲之其制長三尺短者半之其次一長一短兩編下附篆書題年月日稱皇帝曰以命諸侯王三公制書帝者制度之命也其文曰制誥三公赦令之屬是也近道印付使逺道皆璽封尙書令印準赦贖令召三公諸朝堂受制書司徒露布州郡詔書有三品其文曰告某官某官如故事是爲詔書羣臣有所奏請尙書令奏下之有制詔天子答之曰可以爲詔書羣臣有所表奏無尙書令奏制曰之字則答曰已奏如書本官下所當至亦曰詔書刺史太守及三邊營被勅文曰有詔勅某官是爲戒敕自魏晉以後因循有冊書詔敕摠名曰詔後朝因隋不攺天後天授元年以避諱攺詔爲制今防書用簡制書勞慰制書發日敇用黃紙敇防諭事敕及敇牒用黃藤紙其赦書頒下諸縣用絹】凡大祭祀羣神則從升壇以相禮饗宗廟則從升阼階親徵纂嚴則使戒敇百寮冊命親賢臨軒則使讀冊若命之於朝則宣而授之凡冊太子則授璽綬凡制詔宣傳文章獻納皆授之於記事之官

國朝官品令中書令正一品

諸三省長官爲宰相

春明退朝錄或問今之敇起何時按蔡邕獨防曰天子下書有四一曰策書二曰制書三曰詔書四曰戒敇然自隋唐以來除攺百官必有告敇而告敇字予家有景龍年敇其制蓋須申中書門下省故劉禕之云不經鳯閣鸞臺何謂之敇唐時政事堂在門下省而除擬百官必中書令宣侍郎奉舍人行進入畫敕字此所以爲敇也然後政事堂出牒布於外所云牒奉敇【云云】也慶曆中予與蘇子美同在館子美嘗防其逺祖坰唐時敇數本來觀與予家者一同而獨不載敕字

尊寵任職【前漢司馬遷旣被腐刑之後爲中書令尊寵任職】更置士人【蕭望之以中書政事宜以賢明之選自武帝逰宴後庭故用宦者非因舊又違古不近刑人之義而欲更置士人】貴幸傾朝【石君防與恭皆少年腐刑爲黃門以選爲中尙書宣帝時任中書官以恭爲令君防爲僕射恭死君防爲令貴幸傾朝】艸屋數間布被緼袍【北史髙允字伯恭拜中書令司徒陸麗曰髙允𨿽寵待而妻子不粒髙宗是日幸允第惟艸屋數間布被緼袍髙宗嘆息久之曰古人之淸豈有如此耶賜帛五百疋】並掌機密【魏志黃初中攺祕書爲中書以劉放爲監孫資爲令遂並掌機宻歷文明齊王三世】號爲専任【蔣濟字子通時中書監令號爲専任濟上疏曰大臣太重者國危左右太親者身獘古之至戒也往者大臣秉事外內扇動陛下卓然自攬萬幾莫不祗肅夫人臣匪不忠也然威權在下則眾心慢上勢之常也陛下旣已察之於大臣願無忘於左右】示天下以私【晉中興書肅祖欲使庾亮爲中書監亮上疏曰陛下踐阼以臣領中書則示天下以私也】文淸防逺宜居深宻【太寧初肅祖詔溫嶠曰卿旣以令望忠允之懷著於周旋且文淸而防逺宜居深宻今欲以卿爲中書令朝端亦咸以爲宜】少有名行【晉陽秋曰朱整少有名行官至中書監魏禪晉使整與中書令劉良共爲詔世祖踐阼遂用之】異車【曹嘉之晉記中書監令常同車入朝及和嶠爲令荀勗爲監嶠意髙抗専車而坐乃使監令異車自此始】以著述爲事【臧榮緒晉書潘尼性淡退惟以著述爲事永興末爲中書令】中書五郎【晉諸公讚陳淮爲中書令張華爲監與華俱處機宻而推崇之毎至直詔書無大小先示華了不厝意華得詔書不復示淮時省中號淮爲中書五郎其從容如此】朝事莫不諮之【懷帝以繆播爲中書令朝事莫不諮之人君之所取信於臣下無以尙也】淸裁【晉中興書顯宗加王治中書令帝曰敬和淸裁貴重爲中書郎吾尙小數呼見意甚親之命以爲中書令欲共講文章之事】不宜以親居之【禇裒授衛將軍中書令鈐管詔命不宜以親居之】鈐管詔命【上】大令小令【續晉陽秋中書王獻之卒以王瑉爲中書令世稱大王令小王令瑉父洽永和中爲中書令至此瑉復紹父人以爲弈世令望】奕世令望【上】淸顯要任【檀道鸞晉陽秋王洽爲中書令時年二十九將授之從兄胡之遺書曰弟今二十九便居淸顯要任敢不敬以先防爲弟啟義讓之路焉若年至四五十之間𨿽復超登公輔非吾所豫況降此以還者耶洽遂不年】酬對無方【溫嶠爲中書令詔曰中書令之職酬對無方斟酌體宜非惟文疏而已非望士良才何可妄居斯任累拜乃止】奪我鳯凰池【荀勗自中書監爲尙書令人賀之乃發恚曰奪我鳯凰池何賀之有】宜處機近以參時務【王瑉別傳瑉字季琰詔曰新除侍中瑉才學廣贍理識淸通宜處機近以參時務其以瑉爲長兼中書令】入雲龍門殿前再拜【太安元年有胡人入雲龍門殿前再拜曰我當作中書監付都虞侯斬之】乞授子答詔【晉諸公讚華廙爲中書監時多事不泄啟世祖乞授子薈答詔先時苟勗爲中書監病風亦使息但書啟事皆前後相承以子弟管之】表乞除監【王遵表曰臣表乞得中書監持節専一所司端誠保傅惟力是視有詔曰昔荀公曾從中書監爲尙書令人賀之乃發恚曰奪我鳯凰池卿諸人賀我耶願足下處之勿疑】淸雅履正【王惇表曰中書令領軍庾亮淸雅履正可中書監領軍如故】非輕才所能獨任【王獻之爲中書令啟瑯瑘王爲中書監表曰中書職掌詔命非輕才所能獨任自晉建國常命宰相參領中興以來益重其任故能王言彌徽徳音四塞者也】平和有文幹【吳志胡衝平和有文乾天紀中爲中書令】以言語辧捷見知【張尙有俊才孫皓時爲侍郎以言語辧捷見知擢爲侍中中書令】兼管內樞以重其任【宋泰始起居注王言之職揔司淸要中軍丹陽尹王景文夙尙簡情度淹粹忠規茂績實資國道宜兼管內樞以重其任可中書令】屏風隔坐【吳錄紀隲景皇時爲中書令隲父亮爲尙書令毎朝防詔以屏風隔其坐】作表不能攺正【晉司馬景王命虞松作表至再不可意松竭思不能攺正鐘防視其艸爲定五字松大恱服】共掌機宻【張華爲監裴楷爲令共掌機宻】雞棲樹【郭頒魏晉世語劉放孫資共典樞宻夏侯獻曹肇心內不平殿中有雞棲樹二人相謂此亦能防指謂放資也】門外車常數百兩【沈約宋書傅亮爲中書令直中書省専典詔命以亮任摠國權聽於省見客神虎門外毎旦車常數百兩】淸官【齊書王延之代張緒爲中書令何防嘆曰晉以子敬季琰爲此職今以延之代緒爲之可謂淸官後接之者實爲未易】付紙筆爲頌【崔鴻後趙錄徐光字季武防有文才年十三王陽攻頓丘掠之令主秣馬光但書柱作詩賦左右以白勒勒令召光付紙筆光立爲頌賜衣服遷中書令】以文見美【後魏任城王澄爲中書令蕭頥使庾華來見澄音韻遒雅風儀秀逸謂主客郎中張尋曰往魏任城以武著稱今魏任城以文見美也】眞忠臣【髙允爲中書令髙宗禮敬甚重晨入暮出或積日居中朝臣莫知所論或有上書言得失者髙宗省而謂羣臣曰君父一也父有是非子何爲不作書而諌之使人知惡而諌於家內隠處也豈非以父親恐惡彰於外也今國家善惡不能面陳而上表顯諌此豈不彰君之短明已之美至如髙允者眞忠臣也朕有非恆正言面聞其過而天下不知其諌豈不忠乎汝等在左右曾不聞一正言但當朕喜時求官乞職汝等把弓刀侍朕左右徒勞力爾皆至王公此人把筆匡我國家不過作郎汝等不自媿乎於是拜允爲中書令】把筆正國家【上】不名【允爲中書令文帝重之不名呼爲令公】絲綸王言出納帝命【宋謝莊讓中書令表曰臣聞壁門天防鳯沼神深絲綸王言出納帝命自非望允當時譽宣庠塾未有謬承曲寵空席玆榮在於年壯猶不可勉況今綿痼百志俱淪】進止詳華【唐溫彥博字大臨遷中書令突厥降詔議所以安邊者彥博請如漢置降匃奴五原塞以爲捍蔽與魏徵不勝其辯天子卒從之其後突厥可汗弟結社謀反帝始悔云彥博善辭令毎問四方風俗臚傳誥命若成誦然進止詳華人皆拭目觀髙祖嘗宴近臣遣秦王諭防旣而顧左右曰何如溫彥博】第功班賞第一【房齡太宗卽位爲中書令第功班賞第一與杜如晦長孫無忌尉遲敬徳侯君集功第一】非勲非舊責重位髙【岑文本始爲中書令有憂色母問之答曰非勲非舊責重位髙所以憂也有來慶者輒曰今日受弔不受賀或勸其營產業文本嘆曰吾漢南一布衣徒步入關所望不過祕書郎縣令爾今無汗馬勞以文墨位宰相奉稍已重尙何殖產業耶故口未嘗言家事旣任職久賚錫丰饒皆令弟文昭主之】若在當以中書令處之【薛収卒其後圖學士像嘆其早死不得與旣卽位語房齡曰収若在朕當以中書令處之】畱卿若失一臂【収子元超拜中書令兼左庶子帝幸東都畱輔太子監國手敇曰朕畱卿若失一臂顧太子未習庶務關中事卿悉專之】盡誠輔太子【禇遂良父喪起復拜中書令帝寢疾召遂良長孫無忌曰漢武帝寄霍光劉備托諸葛亮朕今委卿矣太子仁孝其盡誠輔之謂太子曰無忌遂良在而母憂】執政事筆徙政事堂【裴炎輔太子是爲中宗攺中書令舊宰相議事門下省號政事堂長孫無忌以司空房齡以僕射魏徵以太子太師皆知門下省事至炎以中書令執政事以故徙政事堂扵中書省蓋自炎始也】父子相失【崔湜拜中書令時父挹以吏部尙書得謝而性貪數爲請托以干湜湜多不從由是父子相失宗在東宮數幸其第申欵宻湜陰附太平公主時人咸爲之懼門下客獻海鷗賦以諷湜稱善而心實不恱】以賞罸自肆【鐘紹京夜拜中書侍郎參知機務明日進中書令旣當路以賞罸自肆】宰相中最憐我【蕭至忠爲中書令時宗楚客懷姦植黨而韋巨源楊再思李嶠務自安無所弼正至忠介其間獨不詭隨時望翕然歸重帝亦曰宰相中至忠最憐我】倡封禪議【張說進中書舎人倡封禪議受詔與諸儒艸儀多所裁正】撰封禪壇頌以誇成功【東封還爲尙書右丞兼中書舎人說撰封禪壇頌刻之泰山以誇成功初源乾曜不欲封禪說固請乃不相平及升山執事官當從者說皆引所厚超階五品從兵惟加勲而不賜眾怨其専】善奏敏於裁遣【張嘉貞遷中書令居位三年善奏敏於裁遣然彊躁論者恨其不裕】幸二員何相迫【初嘉貞在兵部而張說已爲侍郎及皆相說位其下議論無所讓故說不平未幾嘉貞拜金吾將軍兄弟要近人頗憚之帝幸太原嘉貞以贓聞說責嘉貞素服待罪不謁遂出爲豳州刺史說代其處嘉貞銜之謂人曰中書令幸二員何相迫】令君四俊【嘉貞性簡疏與人不疑所薦中書舍人苗延嗣呂太一考功員外郎員嘉靜殿中侍禦史崔訓皆位淸要日與議政事故當時語曰四俊苗呂崔員】此終其坐【嘉貞其始爲中書舎人崔湜輕之後與議政事正出其上湜驚曰此終其坐後十年爲中書令】以恩澤進【白敏中爲中書令自裴度以勲徳居敏中以恩澤進】緑野堂【裴度徙東都畱守加中書令時閹豎擅威天子擁虛器搢紳道喪度不復有經濟意乃治第東都集賢裏築山穿池竹木叢萃有風亭水榭梯橋架閣島嶼回環極都城之勝槪又於午橋創別墅花木萬株中起涼臺暑館號緑野堂激波其下度野服蕭散與白居易劉禹錫爲文章把酒窮晝夜相勸不問人間事而帝知度年𨿽及精神不衰毎大臣自洛來必問度安否開成三年以病丐還東郡眞拜中書令臥家未克謝有詔先給俸料上已宴羣臣曲江度不赴帝賜詩曰注想待元老識君恨不早我家柱石衰憂來學丘禱別詔方春愼疾爲難勉醫藥自持朕集中欲見公詩故示此異日可進使者及門而度薨年七十六帝聞震悼以詩置靈幾】以詩置靈幾【上】停嚴鼓【車駕徵遼中書令岑文本卒帝親臨視撫之流涕其夕帝聞嚴鼓三聲曰文本殞逰情深惻怛今宵夜警所不忍聞命停之】諌不宜持國與人【郝處俊遷中書令帝多疾欲遜位武后處俊諌曰天子治陽道後治陰徳徳陽之與陰各有所主不相奪也況天下者髙宗太宗之天下也陛下爲子而守之不宜持國以與人】缺位四年【宗時宰相蕭嵩加中書令自張說罷中書令後缺此位四年嵩得之常帶河東節度使】進金鏡錄【張九齡爲中書令時天長節百官上壽多獻珍異惟九齡進金鏡錄五卷言前古興廢之道上賞異之】衣錦晝逰【魏元忠爲右僕射兼中書令請歸鄕拜掃特賜錦袍一領銀千兩並給千騎四人充其左右手敇曰衣錦晝逰在乎玆日散金敷恵諒屬斯辰元忠至鄕裏竟自藏其銀無所賑施】一代詞宗【吏部郎中張九齡一代詞宗爲中書令引韋陟爲中書舍人與孫逖梁涉對掌文誥時人以爲美談】寒士【韋挺爲大夫時馬周爲監察禦史挺以周寒士殊不禮之至是周爲中書令太宗嘗復欲用挺在門下周宻陳挺傲狠非宰相器遂寢】焚表艸【馬周爲中書令臨終索陳事表艸帙手自焚之慨然曰管晏彰君之過求身後之名吾弗爲此】有刀筆才閒於時事【吳薛瑩條列吳事曰胡衝意性調美心識解暢有刀筆才閒於時事爲中書令𨿽不能匡矯亦自守不茍求容媚】職典文詞情思不至【後魏孝文時蠕蠕國有喪帝遣髙問爲書與之不敍防事孝文謂曰卿爲中書監職典文詞若情思不至當謝所任】以元舅特兼【筆談國朝未有官制以前異姓未有兼中書省贈官有之元丰中曹郡王以元舅特除兼中書令下度支給俸有司言自來未有活中書令請受則例】活中書令請受則例【上】

右相

憂畏不自堪【唐劉祥道麟徳元年拜右相祥道性審謹居宰相憂畏不自堪數陳老病乞解】馳譽丹靑【閻立本拜右相初太宗與侍臣泛舟春苑池見異鳥容與波上恱之詔坐者賦詩而召立本侔狀閣外傳呼畫師閻立本是時已爲主爵郎中俯伏池左研吮丹粉望坐者羞悵流汗歸戒其子曰吾少讀書文辭不減儕輩今獨以畫見名與廝役等若曹愼毋習然性所好𨿽被訾屈亦不能罷也旣輔政但以應務俗材無宰相器時姜恪以戰功擢左相故時人有左相宣威沙漠右相馳譽丹靑之嘲】辭疾【許敬宗攺右相辭疾拜太子少師同東西臺三品】

內史

參謀軍事【唐封倫兼內史令秦王討王世充命倫參謀軍事】內外百務悉關決【蕭瑀武徳元年遷內史令帝委以樞筦內外百務悉關決或引升禦榻呼曰蕭郎詔嘗下中書未卽行帝譲其稽瑀曰隋季內史詔敕多違舛百司不知所承今朝廷初基所以安危者繋號令比承一詔必覆審使先後不謬始得下此所以稽畱也帝曰若爾朕何憂乎】論政事必陳古爲諭【竇威武徳元年授內史令毎論政事得失必陳古爲諭帝益親屬常引入臥內謂曰昔周有八柱國吾與公家是也今我爲天子而公爲內史令事固有不等耶威懼頓首謝曰臣家在漢再爲外戚至元魏有三皇后今陛下龍興臣復以姻戚進夙夜懼不克任帝笑曰公以三後族誇我耶關東人與崔盧婚者猶自矜大公世爲帝戚不亦貴乎】世爲帝戚【上】發孝經對天帝異稱【邢文偉延載元年爲內史後禦明堂詔文偉發孝經後問天與帝異稱云何文偉曰天帝一也制曰郊祀后稷以配天宗祀文王於明堂以配上帝柰何而一對曰先儒執論不同昊天及五方揔六天帝後曰帝有六則天不同稱固矣文偉不得對後曰移風易俗莫善扵樂伯牙鼓琴鐘期聽之知意在山水是人能移風易俗矣何取樂耶文偉曰聖人作樂平人心變風俗末世樂壊則爲人所移後喜賜帛】對樂【上】眷禮卓異【狄仁傑除內史後幸三陽宮王公皆從獨賜仁傑第一區眷禮卓異時無輩者】癡宰相【楊再思遷內史居宰相十餘年阿匿取容無所薦達人主所不喜毀之所喜譽之畏愼足恭未嘗忤物或曰公位尊何自屈爲答曰世路孔艱直者先禍不爾豈全吾軀扵時水沴閉坊門有車防於淖者曰何癡宰相燮理陰陽遣我艱於行再思遣吏謂曰汝牛自弱不得獨責宰相】杖殺王慶之【李昭徳檢校內史武承嗣任文昌左相昭徳諫曰承嗣已王不得典樞衡以惑眾庶且父子猶相簒奪況姑侄乎後矍然曰我未之思也乃罷承嗣爲太子少保洛陽人王慶之率徒眾數百人請以承嗣爲皇太子後不許固請後追昭徳詰其故昭徳笞殺慶之餘黨散走因奏曰自古有侄爲天子而爲姑立廟乎以親親言之天皇陛下夫也皇嗣陛下子也當傳之子孫爲萬世計陛下承天皇顧托而有天下又立承嗣臣見天皇不來食矣後乃止承嗣恨譖短之後曰吾任昭徳而獲安枕是代我勞非爾所知也】叱獻赤文石者【有人獲洛水白石而赤文者獻闕下曰此石赤心故以獻昭徳叱曰洛水餘石豈盡能反耶】膽大於身【昭徳頗怙權爲眾指目王志愔上疏云云一切奏讞皆承風防陰相傅防臣觀其膽乃大於身鼻息所衝上拂云漢】請太子出外朝【王及善拜內史廬陵王之還宻贊其謀旣立皇太子又請出外朝以安羣臣及善不甚文而淸正自將臨事不可奪有大臣節】臨事不奪有大臣節【上】中書令可一日不見天子乎【時二張怙寵毎侍宴無臣節及善數裁抑之後不恱曰卿年髙不宜侍防宴但檢校閣中及善卽移病餘月後不復問嘆曰中書令可一日不見天子乎遂乞骸骨猶不許攺文昌左相同鳯閣鸞臺三品卒】辭劇【李嶠遷內史嶠辭劇復爲成均祭酒平章事】賜金一函【蕭瑀遷內史令時唐國艸創方隅未寧髙祖乃委以心腹嘗奏便宜數十條手勅曰得公之言社稷所賴運智者之策以能成人之納諌者之言以金酬其徳令賜金一函以報智者勿推遜】

紫防令

奏請狀後言二理優劣【唐開元二年紫微令姚崇奏紫微舎人六員毎議事請舍人同簽狀凢事有是非理均與奪人心旣異所先或殊抑使雷同情有不盡臣以爲執見不同者望請刻作連本狀同奏若狀語交互恐煩聖思臣旣見官長望於兩狀後略言二理優劣聽進止則人各盡能官無畱事勅曰可】官名攺易【崇睿宗時爲中書令後貶中州刺史宗時復入相官名攺易遷紫微令】

侍郎

漢舊儀漢置中書領尙書事置丞郎

魏志黃初初攺祕書爲中書置通事郎掌詔艸

環濟要略中書內宻詔有令僕丞郎

晉職官志魏黃初初中書旣置監令又置通事郎次黃門郎黃門郎已署事過通事乃署名已署奏以入爲帝省讀書可及晉攺曰中書侍郎員四人中書侍郎蓋此始也及江右初攺中書侍郎曰通事郎尋復爲中書侍郎晉起居注詔曰今士大夫多不樂字牧而好內官今皆先經外郡治民著績然後入爲常伯中書郎

南齊百官志中書侍郎四人

隋百官志梁中書侍郎四人功髙者一人主省內事陳中書侍郎千石四品隋初攺爲內史侍郎四人煬帝減二員攺爲內書侍郎

唐百官志侍郎二人正三品掌二令之職朝廷大政參議焉【臨軒冊命爲使則侍冊書授之四夷來朝則受具表疏爲奏之獻贄幣則受以付有司開元元年攺中書省曰紫微省中書令曰紫微令至大歷五年紫微侍郎乃復爲中書侍郎】

六典中書侍郎二人正四品上【漢舊儀云置中書領尙書事掌匃奴營部一郎民曹一郎謁者一郎魏黃初中書置通事郎卽其任也司馬宣王辟王伯輿擢爲中書侍郎則其名起於魏氏晉令中書侍郎四人品第四給五時朝服進賢一梁冠晉氏毎一郎入直西省専掌詔艸更直者五日從駕則正直從次直守東晉又攺爲通事郎尋復舊宋齊並同晉氏梁功髙者一人主直內事秩千石班第九陳依梁后魏置四人初正第四品上太和末從四品上北齊因之後周春官府置小內史下大夫二人比中書侍郎之任也皇朝攺內史侍郎武徳三年攺中書侍郎龍朔咸亨光宅神龍開元各隨曹攺復】掌二令之職凡邦國之庶務朝廷之大政皆參議焉凡臨軒冊命大臣令爲之使則持冊書以授之【若自內冊則以冊書授使者冊後則奉琮璽及授冊太子則奉璽皆以授之使者】凡四夷來朝臨軒則受其表疏升於西階而奏之若獻贄幣則受之以授於所司

國朝元祐官品令中書侍郎正二品

兩省侍郎爲執政官

得人與不在盧生【魏志明帝詔舉中書郎謂吏部尙書盧毓曰得人與不在盧生爾選舉莫取有名如畫地作餅不可噉也毓舉韓曁惇篤有至行帝乃用之】惇篤至行【上】敏慧夙成【鐘防少敏慧夙成遷中書侍郎】辟未至【王基字伯輿司馬宣王辟未至擢爲中書侍郎】公車未至【王隠晉書羊祜太祖爲大將軍辟公車徵未至除中書侍郎】好學善屬文【王沈字處道少好學善屬文大將軍曹爽辟補中書郎】名家子孫【華廙字長俊爲人淸簡雅名家子孫以婦父盧毓典選至年三十五爲中書通事郎】智器文藻【華表子簡字奉駿有智器文藻官至中書郎】奏議多所施行【張華字茂先大駕徵鐘防兼中書郎奏議眾人多所施行而卽眞華別傳兼中書郎從行掌書疏表檄文帝善之還卽眞】自起艸【荀勗集泰始中中書侍郎張華王濟猶上自起艸及後遂失舊體】議大事參以經典【李重字茂曾少知名鎭重遷中書侍郎毎大事及議輒參以經典處決多皆施行】機符徹朗【顧榮字彥先少有珪璋機符徹朗大司馬主簿轉中書郎】文學【陸機以文學轉中書侍郎】練識舊典【晉中興書孔演字元舒晉國建與庾亮俱補中書侍郎於時中興肇建庶事艸創演經學淵博又練識舊典朝議軌則多取正焉由是元明二帝並親愛之】侍講東宮【庾亮字元規爲中書郎又領著作侍講東宮亮所講論多見稱述時方任刑法詔以韓子賜太子肅祖恱之對亮稱美亮以申韓刻薄傷化非所宜述肅祖納之】數侍接對號入室之賔【王蒙字仲祖性和暢能言理辭簡而有防與劉惔俱爲中書郎太祖輔政惔並數侍接對號爲入室之賔】蒙惔比袁荀【劉惔字眞長少淸峻終日不雜人以蒙比袁曜卿惔比荀奉倩】藻蔚華幄芳逸雲飛【曹毗卒王仲祖誄云入管中書職典禁闈藻蔚華幄芳逸雲飛】専掌西省多所獻替【範寧字武子爲臨淮太守徵拜中書侍郎専掌西省以職在機近固辭不許多所獻替有益治道】自左西屬入【晉陽秋殷康與王坦之韓康伯並以淸望入理爲防稽王賔僚自左西屬入爲中書侍郎】朝野多嘆其屈【臧榮緒晉書夏侯孝若爲野王令居邑累年朝野多嘆其屈除中書郎】髙才能文【成公綏髙才能文當世顯名賦頌見傳世祖時爲中書郎】見者攺容【沈約晉書裴瓉風神髙邁爲中書侍郎出入禁門見者皆肅然攺容】在職四年首尾如一【王蒙別傳蒙爲中書侍郎在職四年首尾如一無人對難與比肩故也】尙帝女起家【文王傳王濟少有俊才尙文帝女起家爲中書郎】醉眠妓屋中【裴楷別傳裴綽字季舒爲中書郎曽往石崇家聽女妓至沈醉因止妓屋中眠明旦輒車來迎直乃自內遙上車去崇性暴妬卽殺妓婢抗表言之裴兄叔則與書曰季舒狂酒四海所知足下飲人以狂藥責人以正禮石得書釋然】書檄不立艸【嵇氏世家嵇含字君道爲中書郎書檄雲集含初不立艸】爲山濤所知【曹嘉之晉記汝南史曜爲山濤所知爲徵南府小吏鄕人周浚見曜而友之配以女官至中書郎】揮翰紫宸裏【卞伯玉赴中書侍郎詩曰大方信包容優渥遂不已躍鱗龍鳯池揮翰紫宸裏】識達事機【梁王規爲中書黃門侍郎髙祖普通初沈慶之北伐尅復洛陽百僚稱賀規退曰道家有云非爲功難成功難也羯冦逰魂爲日已久桓溫得而復失宋武竟無成功我孤軍無援深入冦境威勢不接餽運難繼將是役也爲禍階矣俄王師復沒其識達事機如此】馮祖及趙穢我鳯池【北齊書趙彥深諷朝廷以子堅爲中書府郎頗招物議時馮子琮子慈明祖珽子君信並相繼居中書故時語云馮祖及趙穢我鳯池】凡有敷奏詞气抑揚【隋書元善拜內史侍郎上毎望之曰人倫儀表也凡有敷奏詞气抑揚觀者屬目】人倫儀表【上】兄弟對居近侍【唐書溫大有見黃門侍郎門】特令預宴【太宗嘗命貴臣內殿宴怪中書侍郎於志寧不見或奏曰勅召三品以上志寧非三品所以不來太宗特令預宴卽放散騎常侍太子右庶子】長在中書不借多人【薛元超髙宗時爲中書侍郎特承恩遇常召入與諸王同預私宴又重其文學政理文才嘗謂元超曰長得卿在中書固不借多人】自舉一人【岑文本字景仁李靖薦於帝擢中書舎人時顏師古爲侍郎自武徳以來詔誥或大事皆所艸定及得文本號善職而敏速過之或策令叢遽敕吏六七人泚筆待文本口占授咸無遺意師古以譴罪溫彥博爲請扵帝曰師古練時事長於文誥人少逮者幸得復用帝曰朕自舉一人公母憂乃授文本侍郎専典機要】練時事長於文誥専典機要【上】明習舊事【郭正一除中書侍郎在中書累年明習舊事兼有詞學制誥勅多出其手當時號爲稱職】上封事稱防【杜正倫爲中書侍郎與禦史大夫韋挺袐書少監虞世南著作郎姚思防等咸上封事稱防太宗爲之設宴因謂曰朕歷觀自古人臣立忠之事若值明王使得盡誠規諌至如龍逢比干竟不免孥戮爲君不易爲臣極難我又聞龍可擾而馴然頷下有逆鱗觸之則殺人人主亦有逆鱗卿等遂不避犯觸各進封事常能如此朕豈慮有危亡哉我思卿等此意不能暫忘故聊設宴樂也仍並賜帛有差】諫東西兩朋【郝處俊爲中書侍郎髙宗禦殿觀酺時京城四縣及太常音樂分爲東西兩朋帝令雍王賢爲東朋周王爲西朋務以角勝爲樂處俊諌曰臣聞禮所以示童子無誑者恐其欺詐之心生也伏以二王春秋尙少意趣未定當須推多讓美相敬如一今怱分爲二朋逓相誇競非所以遵仁義示和睦也髙宗矍然曰卿之逺識非眾人所及】副貳宰相【崔沔當官正色未嘗撓沮拜中書侍郎或謂沔曰今之中書皆是宰相承宣制命侍郎𨿽是副貳但署位而已甚無事也沔曰不然設官分職上下相維各申所見方可濟理豈可俛然偸安而爲懷祿士也自是毎有制勅及曹事沔多所異同張說頗不恱出爲魏州刺史】

右散騎常侍【見門下省左散騎常侍門】

舍人

知制誥

晉職官志案晉初置舎人通事各十人

隋百官志梁中書省有中書舎人陳依減秩例八品後齊十人隋舍人八人帝減內史舍人爲四人加置起居舎人二人

唐百官志舍人六人正五品上【掌侍進奏參議表章凡詔防制敕璽書冊命皆起艸進畫旣下則署行以久次者一人爲閣老判本省雜事又一人知制誥専進畫其餘分署制敇以六員分押尙書六曹肅宗以他官知中書舎人事自是舎人不復押六曹之奏防昌末李徳裕建議臺閣常務州縣奏請復以舎人平處可否先是知制誥率用前行正郎宣宗時尙書郎爲之】

穆宗詔曰中書舍人故事分押六司佐宰臣判按革廢日久頓復稍難宜漸令條舉有須愼重者便令參議如關機宻者卽且如舊

六典中書舍人六人正五品上【魏氏中書置通事一人掌呈奏案章魏志云明帝時有通事劉防是也髙貴鄕公正始中攺爲通事舍人尋又攺爲通事侍郎則猶兼侍郎之任也晉舎人通事各十人東晉合爲一職謂之通事舎人専掌呈奏後復省之而以侍郎兼其職晉令中書通事舎人品第七絳朝服武冠宋初又置通事舍人四人品秩同晉氏入直閣內出宣詔命而侍郎之任輕矣齊武承明初中書通事舎人四人各住一省時謂之四戶旣揔重權勢傾天下防熒惑入太微太史奏宜修祈禳之禮太尉王儉謂帝曰天文乖忤此由四戶帝納之不能攺梁氏秩四百石品第八梁用人殊重簡以才能不限資地多以他官兼領並入閣內専掌中書詔誥猶兼呈奏之事故裴子野以中書侍郎鴻臚卿常兼中書通事舍人別勅知詔誥自魏晉詔誥皆中書令及中書侍郎掌之至梁始舍人爲之其後除通事直日中書舍人陳氏置五人餘同梁氏後魏第六品上史闕其員齊置十人品同魏氏並掌詔誥後周春官府置上史上士二人此其任也隋初攺曰內史舎人置八人専掌詔誥正第六品上開皇三年加從第五品上帝三年減置四人十二年攺內書舎人皇朝攺曰內史舍人武徳三年攺中書舎人龍朔咸亨光宅神龍開元並隨曹攺復】掌侍奉進奏參議章表凡詔防制勅及璽書冊命皆按典故起艸進畫旣下則署而行之其禁有四一曰漏泄二曰稽緩三曰違失四曰忘誤所以重王命也制敇旣行有誤則奏而攺正之凡大朝防諸方起居則受狀而奏之國有大事若大尅捷及大祥瑞百僚表賀亦如之凡策命大臣於朝則使持節讀冊命命之凡將帥有功及有大賔客皆使以勞問之凡察天下寃滯與給事中及禦史三司鞫其事凡百司奏議文武考課皆預裁焉

陶氏職官要錄【環濟要略云舍人古官也史記云樊噲周昌並爲髙祖舍人按魏惟有通事郎荀勗集云武帝時門下辟通事舎人史伊羨趙咸爲舎人對掌文法元嘉初中書舎人秩當詣詹事王曇首下不敢坐其後中書舎人興爲太祖所遇上謂曰卿欲作士人得就王球乃判耳若往詣球可稱防就席球舉扇曰君不得爾還依事啟文帝曰我無如此何也則中書舎人本卑職也職掌勅及雜表啟詣中書者後稱增爲四人多以余官兼領】

五代史晉天福五年詔文典【云云】古昔以來典實斯在爰從近代別創新名今運屬興王事從師古俾仍舊貫以耀前規其翰林院公事並歸中書舎人

國朝元祐令中書舎人正四品

才盡【宋書世祖以鮑昭爲中書舍人上爲文章自謂物莫能及昭奉防爲文章多鄙言累句當時咸謂昭才盡實不然也】四戶【南齊書呂文顯永明元年爲中書通事舍人文顯臨事以刻覈被知與茹法亮等逓出入爲舎人並見親幸並造大宅聚山開池時中書舎人四人各住一省謂之四戶旣揔重權勢傾天下四方守宰餉遺一年咸數百萬舍人茹法亮於眾中語人曰何須覓外祿此一戶內年辦百萬蓋約言之也其後象失度史官奏宜修祈禳之禮王儉聞之謂上曰天文乖忤此禍由四戶仍奏文顯等専擅極言其事上𨿽納之而不能攺】中書權利之職【茹法亮久爲中書通事舎人後出爲大司農以中書權利之職法亮戀之垂涕而去】有古人之風【傅昭爲中書通事舎人時居此職者皆權傾天下昭獨防靜無所干預器服率陋身安粗糲常睡獨版牀明帝聞之賜漆合燭盤勑曰卿有古人之風故賜古人之物】出納書命以忠愼稱【晉中興書劉超遷中書舍人時臺省初建內外多事出納書命以忠愼稱加之治身淸苦衣不重帛毎上所賜束帛以上皆固辭曰凡陋小臣橫竊優賞無徳而祿殃咎必至上益嘉焉】撰正五經音訓【徐邈字仙民少好學問尢善經於時烈宗始覧典籍招延禮學之士謝安舉邈選補中書舍人在西省撰正五經音訓學者宗之】別勑知制誥【梁書裴子野以中書侍郎鴻臚卿兼中書通事舎人別勅知制誥】在省十六載器服不攺常【顧協爲舍人同官皆愛潤屋協在省十六載器服飲食不攺於常有門生始事協知其亷潔不敢厚餉止送錢二千協發怒杖之二十】醜舎人【北齊書荀士遜世祖時爲中書舍人狀貌甚醜以文辭見稱曾有事須奏值世祖在後庭傳通者不得士遜姓名乃云丑舍人世祖曰必士遜也看封題果是內人莫不忻笑】世號三才【魏収兼中書舍人與溫子升邢子才齊譽世號三才】海內當共推此一人【隋書虞世基拜內史舍人煬帝卽位顧遇彌隆祕書監河東栁頋言博學有才罕所推許至是與世基相見嘆曰海內當共推此一人非吾儕所及也】制誥皆成其手【顏師古遷中書舍人専掌機宻於時軍國多務凡有制誥皆成其手師古達於政理冊奏之工時無及者】對掌文法【荀勗集晉武帝時門下啟令史伊羨趙咸爲中書舎人對掌文法勗奏以爲不可】艸詔須臾成【唐書岑文本拜中書舎人初武徳中詔誥及軍國大事文皆出扵顏師古至是文本所艸詔誥或眾務繁湊卽命書僮六七人隨口並冩須防悉成殆盡其妙】賜鐘乳報藥石之言【太宗時中書舎人髙季輔上封事上善之特賜鐘乳一劑曰卿進藥石之言故以藥石報之】五花判【太宗謂侍臣曰中書門下機要之司詔勑有不便者皆須執論比來遂無一言駮論者若惟署詔勅行文書而已人誰不堪故事中書有軍國政事則中書舍人各執所見雜署其名謂之五花判事其舍人中選一人明練事者専知機宻謂之解事舍人】解事舍人【上】一字一言不可加減【馬周字賔王轉中書舍人周有機辦能敷奏深識事端動無不中太宗嘗曰我於馬周暫不見則便思之中書侍郎岑文本謂所親曰吾見周論事多矣一字不可加一言不可減聽之靡靡令人忘倦也】諂順主心【封倫隋時內史楊素負貴恃才多所淩侮獨撃節賞倫毎引與論宰相之務終日忘倦因撫其牀曰封郎必當據吾此坐驟稱薦於文帝由是擢授內史舎人大業中倫見虞世基得幸帝不閒吏務毎有承受多失事機倫又托附之宻爲指畫宣行詔命諂順主心故世基之竉日隆而隋政日壊皆倫之所爲也】艸五王冊【武後天授元年壽春王成器等兄弟五人初出閣同日受冊有司撰儀注忘載冊文及百僚在列方知闕禮宰相相顧失色中書舍人王勃立召書吏五人各令執筆口占分冩一時俱畢詞理典贍時人嘆服】鳯閣舎人樣【徐堅少好學徧覧經史聖歷中車駕在三陽宮禦史大夫楊再思左庶子王方慶爲東都畱守引堅爲判官表奏専委之方慶賞其文章典實常稱曰掌綸誥之選也再思又曰此鳯閣舍人樣如此才識走避不得】人各盡能官無畱事【故事舎人六員各押尙書省一行天下眾務無不關決開元二年紫微令姚崇奏紫微舎人六員毎一頭商量事諸舍人同押連署狀進說凢事有是非理均與奪人心旣異所見不同者望請別作商量連狀同進若狀語交互恐煩聖思臣是官長望於兩狀後略言二理優劣奏聽進止則人各盡能官無畱事勅曰可因是舎人惟知撰制不復分知機務旣文書塡委遂令書錄委之堂後又其權勢傾動天下姚竟因主書趙誨贓犯所累罷相姚誠多才而墮政擅權以成斯】詔誥之美稱常楊【楊炎爲中書舎人與常衮並掌綸誥衮長於除書炎善爲徳音自開元以來言詔誥之美時稱常楊】主書手腕將脫【景龍四年初定內難惟中書舎人蘇頲在太極殿文詔塡委動以萬計而手操口對無毫釐差誤主書韓禮談子陽傳書詔艸謂頲曰乞公稍遲禮等書不及恐手腕將脫中書令李嶠見之嘆曰舎人思若湧泉嶠所不及也】至晚不能裁一言【則天嘗引中書舍人陸餘慶入艸詔餘慶回惑至晚竟不能裁一言由是轉左司郎中】大手筆【李嶠爲鳯閣舍人朝廷毎有大手筆特令嶠爲之】鳯閣王家【王易從昆仲四人開元中三至鳯閣舍人故號鳯閣王家】虛有其表【宗欲命蘇頲爲相前一日定祕宻不欲令人知逮夜艾方令艸詔謂侍臣曰外庭直宿者誰遽命秉燭召來至則中書舍人蕭嵩上手以頲姓名授之旣成其詞曰國之瓌寶上謂嵩曰頲瓌之子朕不斥其父名卿當爲刋削嵩久之復獻上以前詞非工謂沈思旣久必當精宻不覺前席及觀惟攺曰國之珍寶上擲其艸於地上曰虛有其表爾左右皆笑嵩頥大多髯故上有是言】問古今事【開元五年髙仲舒爲中書舎人侍中宋璟毎謁政事時有中書舍人崔琳達於政治璟等亦禮焉嘗謂人曰古事問髙仲舒今事問崔琳又何疑也】十難【韋處厚穆宗時爲中書舍人時張平叔以便佞詼諧他門捷進自京兆少尹不數月爲戶部侍郎判度支平叔欲以射利中帝意以希大任以榷鹽舊法爲獘年深欲官爲茶鹽司可富國彊兵疏利害十八條時宰相不能奪因下其議處厚扵是奏議發十難以詰之帝然後深知害民乃止平叔於是始有疏斥之漸】獨執異見【崔祐甫爲中書舎人大歷中隴州沂源縣江西軍都虞趙貴莊營白有貓鼠同乳不相害隴右節度使宋泚籠而獻之代宗遣內常侍吳承倩出示百寮宰臣常衮等稱賀祐甫獨曰貓防不相傷是反天性違物理也不宜稱瑞對百寮白於衮衮愕眙久之謂曰國家祥瑞舍人獨執異見舍人自奏祐甫將中使口奏承倩不受乃抗疏云云宰臣常衮以爲和同之象上表陳賀及祐甫疏入帝甚嘉之不復省表】以古義謨誥爲準的【齊澣爲中書舎人論駮書詔潤色王言皆以古義謨誥爲凖的】掌誥累年家無制艸【髙郢爲中書舎人性恭愼防潔罕與人交防當官奉法勤恪掌誥累年家無制艸或謂之曰前輩皆畱制集公何焚之對曰王言不可存私家時人重其愼宻】掌兩宮文翰【徐浩肅宗時拜中書舍人時天下事殷詔令多出扵浩浩屬詞贍給又工楷肅宗恱其能加兼尙書右丞宗傳位誥冊皆浩爲之參掌兩宮文翰寵遇罕比】同僚閣筆【鄭畋爲中書舍人咸通十年討徐方禁庭書詔旁午畋灑翰泉湧動無滯思言皆破的同僚閣筆推之】灑翰泉湧【上】文筆不過中才【文宗卽位澄汰浮華登用藝實爲事乃以韋詞李翺同拜中書舎人詞素無淸藻文筆不過中才然處事端實防宦無黨與李翺特相善俱號文學髙名疏達自用不事檢操】艸制過爲美詞【鄭畋遷爲中書舎人以本官充承防劉瞻以諌因醫巫宗族罷相出爲荊南節度使畋艸制過爲美詞懿宗省之甚怒責之曰畋且居承防合體朕懷一昨劉瞻出藩朕豈無意爾次當視艸過爲美詞逞譎詭於筆端籠愛憎於形內徒知報瞻咳唾之恵誰思蔑我拔擢之恩可梧州刺史】以公道處胥徒【奚陟擢拜中書舍人中書省故事姑息胥徒以常在宰相左右也陟皆以公道處之時中書令李晟所贈紙筆雜給皆不受但吿雜事舍人令且貯之他日便還以遺舎人前例雜事舎人自防私入陟以所得均分省內官又躬處庶務下至園蔬皆悉自防閱人以爲難陟處之無倦】文字之職首居其選【白居易穆宗時爲中書舎人凡朝廷文字之職無不首居其選然多爲排擯不得用其才時天子荒縱不法執政非其人制禦乖方河朔復亂居易累上疏論其事天子不能用乃求外任除杭州刺史】未嘗起艸【韋承慶累遷鳯閣舍人承慶爲文迅捷𨿽建國大事下筆輒成未嘗起艸】言古無天子求外國女【張東之聖歷初爲鳯閣舎人其年突厥黙啜表言有女請和親天后盛意許之欲令淮陽郡王延秀娶之東之奏言自古無天子求外國女以配中國王者頗忤其防出爲合州刺史】揮翰如飛【陸扆拜中書舍人扆文思敏速初無思慮揮翰如飛文理俱愜同舎服其能】哀戚合禮【歐陽通儀鳯中累遷中書舍人丁母憂起復本官每入朝必徒跣至皇城門外直宿在省則席地借槁非公事不言未嘗啟齒歸家必衣縗絰號慟無常自武徳以來起復而能哀戚合禮者無與通比】嘲噓【鄭挺授中書舍人性俊辧機捷過人毎有嘲噓朝廷稱爲口實】盛典出父子之手【賈至天寶末爲中書舍人祿山之亂從上皇幸蜀時肅宗卽位於靈武上皇遣至爲傳位冊文上皇覧之嘆曰昔先帝遜位扵朕冊文則卿之先父所爲今朕以神器大寶付儲君卿又當演誥累朝盛典出卿父子之手可謂繼美矣至伏於禦前嗚咽感涕】一時之秀【許景先開元初爲中書舍人以文翰見稱中書令張說嘗稱曰許舍人之文𨿽無峻峯激流嶄絕之勢然屬詞丰美得中和之气亦一時之秀】屬詞得中和之气【上】叔侄對掌內外制【封氏自太和以來世居兩制舜卿從子徳昭時爲翰林學士舜卿時爲中書舍人叔侄對掌內外制時以爲榮】見石流涕【薛元超道衡孫也爲中書舎人中書省一盤石初道衡爲內史侍郎嘗踞而艸制元超再見此石未嘗不然流涕】淸名髙節稱於天下【郤髙卿爲中書舎人處事不回魚朝恩署牙將李琮爲兩街功徳使琮暴橫於銀臺門毀辱京兆尹崔昭髙卿立請元載抗疏論奏載不從髙卿遂以疾辭以前中書舍人居東洛凡十年自號伊川田父淸名髙節稱於天下】不以公事接私財【敬宗初登位路隋拜中書舎人翰林學士仍賜金紫有金帛謝除制者隋叱而卻之曰吾不以公事接私財終無所納】艸詔賜宮錦【封敖爲學士拜中書舍人敖搆思敏速語近而理勝不務奇澁武宗深重之嘗艸賜陣傷邊將詔警句云傷居爾體痛在朕躬帝覧而善之賜之宮錦】謝恩賜錦防【崔郾爲中書舍人入思政殿謝恩郾奏曰陛下用臣爲侍講卒嵗有餘未嘗問臣經義今轉攺實慙屍素有愧厚恩帝曰俟朕機務稍閒卽當請益髙鉞曰陛下意𨿽樂善旣未延接儒生天下之人寧知重道帝深引咎賜之錦防】書五字筆墮地而終【中書舍人鄭居中少有時名揚歷淸貫晚年尢薄名利以疾辭官恣逰名山一日搦管爲詩才書五字曰雲山逰已徧紙猶在手筆忽墮地而終】三世【集賢記注唐徐堅祖孝徳父齊及堅三世爲中書舍人皇朝衣冠無以爲比】宰相判官【盧氏雜說中書舎人時謂宰相判官】文士之極任朝廷之盛選【通典自永淳以來天下文章最盛臺閣髦彥無不以文章達故中書舍人爲文士之極任朝廷之盛選諸官莫比焉】除工部侍郎【五代史晉少帝時桑維翰馮玉同在中書防舍人盧價秩滿玉下筆除價工部侍郎價久次綸闈舊例合遷禮部侍郎或禦史中丞維翰曰詞臣除此官稍慢恐外有所議因不署名無何維翰休假數日玉獨奏行之自此維翰與玉尢不相協】非代言之才【殷鵬姿顏若婦人而性巧媚晉天福中拜中書舍人同職馮玉本非代言之才所得詞防多托鵬爲之玉嘗以姑息字問於人人則以辜負字示玉玉乃信之當時以爲笑端鵬之才比玉𨿽優纎佞過之】制誥典雅有元和之風【九國誌南唐韓熈載爲和州司馬久之召爲中書舎人乃妱親職制誥典雅有元和之風】兄弟對掌內外制【南漢趙光裔見知制誥】賜賚未嘗分遺故人【馬希廣初襲位有其弟萼叛於朗州鐘允章聘湖南還晟問曰馬公復能經略南土乎允章曰馬公兄弟爲梗天倫絕矣以臣觀之敗亡可待況能害我晟扵是發兵復韶賀之地楚人果不能救因授允章中書舍人性吝嗇嵗獲賜賚甚厚然未嘗分遺故人其妻牢氏有賢行常語久章曰妾昔事君子家無釡鬵烹茶作糜止用一銚尙且接待朋友今寶貨盈室而義路榛塞𨿽富貴何足尙也乃出銚以示允章允章大慙自是稍揮散矣】賦字字作金聲【王翃幹亨初拜中書舎人賜紫金魚四年文徳殿成著作郎陳光又獻賦陳賜珠數升翃見之色動後南詔獻朱鬛馬南宮白龍見昭陽殿成翃皆獻賦頌毎賜予稍緩必於同列中颺言曰吾賦字字作金聲何受賜之晚也陳聞之大笑】誥命塡委皆有典則【前蜀庾朴進中書舎人時署百司誥命塡委皆有典則人服其敏】好一中書舎人【南唐遺事張洎計偕之嵗爲潤帥燕王冀所薦首謁韓熈載見待之如故舊謂洎曰子好一中書舍人也頃之韓主文柄洎拔擢不十年間果主綸闈之任】經宿進碑【國朝初王祐拜中書舎人史館受詔撰普照王寺碑經宿上進中外驚其神速】宰相器【範質漢初加中書舎人戶部侍郎周祖徵三叛毎朝廷遣使質處分軍事皆合機宜周祖問誰爲此辭使者以質對周祖嘆曰宰相器也】西掖六舎人【退朝錄端拱中西掖六舎人旣而田錫罷職知陳州頃之宋湜貶均州團練副使王元之貶商州團練副使熈寜二年閣老錢君倚守江寧明年予自請出院李才元蘇子容皆落職惟吳衝卿權三司使不佚職閣下無人爲艸制遂命衝卿爲直院焉】

知制誥

唐百官志【見中書舎人門】

長慶二年勅員外郎知制誥二年後轉郎中又二年轉前行郎中又一年卽除諫議大夫如同前行郎中給事中知翰林學士別宣者不在此詔

國朝熈寧四年七月編定應試知制誥並召赴中書試制誥三道各一百五十字以上成進呈取防除授如系正言以上卽守本官【以上除右正言】

轉中丞【唐王璠文詞知名以職方郎中知制誥轉禦史中丞時李逢吿爲宰相與璠親厚故自郎官掌誥便拜中丞】遷諫議【栁公權爲中書舎人文宗謂之曰極知舎人不合作諌議以卿言事有爭臣風采也翌日降制以諌議大夫知制誥】不由相府【穆宗在東宮有妃嬪左右誦元稹歌詩宮中呼爲元才子荊南監軍崔潭峻遇稹謫官江陵甚禮接稹潭峻歸朝出稹連昌宮詞等百篇奏禦穆宗大恱問稹安在對曰今爲南宮散官卽日轉祠部郎

中知制誥朝廷以書命不由相府甚鄙之】三世掌制誥【李百藥隋內史令徳林之子百藥之子安期亦善屬文自徳林至安期三世掌制誥】蘇李【蘇頲與紫微侍郎李乂對掌文誥宗曰前朝有李嶠蘇味道號曰蘇李今有卿及李乂亦不謝之】蘇賈【賈曾授中書舍人曾以父名忠固辭乃拜諌議大夫知制誥至開元初復拜中書舎人又固辭議者以爲中書是曹司名又與曾父音同字別扵理無嫌乃就職與蘇晉同掌制誥皆以辭學見知時人稱爲蘇賈】先歷州縣【或薦薛達知制誥劉瑑奏曰先朝立制兩省官給事舎人除拜須先歷州縣達未嘗治郡宜先試之乃出爲巴州刺史】詞誥與古爲侔【元稹知制誥凡詞誥所出夐然與古爲侔盛傳於世也】西掖獨掌【權徳輿生四嵗能爲詩十五爲文數百篇後爲中書舎人時徳宗親覧庶政重難除授凡命扵朝多出自禦札始徳輿知制誥給事有徐岱舍人有髙郢岱卒郢知禮部貢舉獨徳輿直禁垣數旬始歸嘗上疏請除兩省官徳宗曰非不知卿之勞但擇如卿者未得其人徳輿居西掖八年其間獨掌者數嵗】文藻非優【崔沂大中時宰相魏公鈜之防子兄沆亦爲宰相沂昭宗時授員外郎知制誥性頗守道而文藻非優嘗與同捨顏蕘錢珝秉筆見蕘珝贍速艸制數十無妨談笑而沂自媿翌日謁國相訴曰沂疏淺不足以供詞翰之職遂移爲諌議大夫】艸制數十無妨談笑【上】一人辦我事【孫處約爲中書舎人累年中書令杜正倫奏請更授一舍人與處約同知制誥髙宗曰處約一人足辦我事何須多也】禦筆加知制誥【韓臯滉之子丁父艱徳宗宣令論譔滉之事業臯號泣承命立艸數千言徳宗嘉之及免喪執政者擬考功郎中禦筆加知制誥遷中書舎人】制誥所出人皆傳寫【王仲舒自職方郎中知制誥文思溫雅制誥所出人皆傳寫】詞气不可奪【栁公權爲中書舎人充翰林書詔學士文宗便殿對六學士語及漢文恭儉帝舉袂曰此澣濯者三矣學士皆贊詠帝儉徳惟公權無言帝畱而問之對曰人主當進賢良退不肖納諌諍明賞罸服澣濯之衣乃小節爾時周墀同對爲之惴栗公權詞气不可奪翌日降制以爲諌議大夫知制誥學士如故】王言之最【孫逖掌誥八年制勅所出爲時流嘆服議者以爲自開元以來蘇頲齊澣蘇晉賈曾韓休許景先及逖爲王言之最】兄弟對掌內外制【九國誌南漢趙光裔以膳部郎中知制誥時兄光逢爲翰林學士兄弟對掌內外制誥時論榮之】致思敏速【國朝初王祐以禮部郎中知制誥時方平蜀詔命塡委祐致思敏速有餘力焉翰林學士陶谷見之深加嘆焉】韓徐【李升開國徐鉉以袐書郎直門下省試知制誥昪卒璟襲位拜祠部員外郎知制誥與常夢錫對掌誥命與宋齊丘不協誣以書檄漏泄軍中事貶泰州司戶李煜嗣位牽復舊職書命精當頗得典禮韓熈載亦同掌誥命與齊名江東謂之韓徐】書命精當【上】非千餘字不下筆【淳化中趙鄰防拜左補闕知制誥鄰防爲文師庾信徐陵之體毎搆思必斂袵危坐非千餘字不下筆而屬對精當致意愼宻人不可偕及掌誥命不能剪截浮詞時論少之】自比東方朔【雍熈二年左補�範杲上書大言稱其才自比東方朔求顯用以觀其效上壯之詔以本官知制誥】賜錢百萬【三年以李沆王化基爲右補闕知制誥太宗素聞沆湜有文學防化基上章自陳因令中書各試制誥二首帝嘉之故有是命仍賜錢百萬】出領外藩【四年以左補闕知制誥範杲爲工部郎中知京兆府知制誥出領外藩自是始也】艸詔閉戶【至道中和防以右正言知制誥防之直中書也毎艸詔必閉戶精思徧討羣籍而後成文頗同扵比類偶對尢失典誥之體沙州曹延祿上表求經藏碑詔防撰以賜之防遣僕廝徧走京城浮屠舎借佛書數千卷人傳以爲笑】失典誥之體【上】先入者居上【五年十二月命工部郎中知制誥胡旦序立於馮起之上故事知制誥以先入者居上不繋於官次至是馮起任祠部郎中故命旦居其上非例之常也】淩霄聳壑梁棟之材【王旦拜右正言知制誥父祐以淸名久掌書命不十年旦繼其任時論美之錢若水有人倫鑑與之同列毎曰王君淩霄聳壑梁棟之材貴不可涯非吾所及也】不詔試而授【至道三年以工部郎中史館修撰梁周翰爲駕部郎中知制誥故事入西閣皆中書召試制誥三篇一篇各二百字一篇一百字惟周翰不召試而授焉其後薛映梁鼎楊億陳堯佐歐陽修亦如此例】微累謫遐荒【七月以兵部郎中知制誥張秉爲左諌議大夫罷職時秉艸敍用官制而有頃因微累謫於遐荒之句眞宗覧之曰若是則先朝失刑矣故有是命】以所試爲優【大中祥符七年陳知微爲比部員外郎知制誥劉筠爲左司諌知制誥兼賜金紫仍特詔筠在知微之上帝以筠所試爲優特有是命】止試制誥二篇【九年召起居郎直史館樂黃目試於中書帝以黃目久在外官命止試制誥二篇遂授兵部員外郎知制誥】訓詞深雅有常楊之風【鄭戩佐宣城幕故相文定公李迪薦其才召試充集賢校理累爲知制誥訓詞深雅時以爲有常楊之風】不許契丹使升位次【程琳遷祠部員外郎知制誥時契丹賀乾元節使言中國使至契丹坐之殿上今契丹使至中國位次在下欲升位次執政以爲小事許之琳曰旣許其小必啟其大後必有緣此而它求者上從其言】文章典雅有元白之風【謝綘遷兵部員外郎嘗上言議宣祖不當配感生帝及推洪範以明水災及請罷先生處士之號宻花秀背之服宮市筒之器內降札子之幸引褒姒滅國以戒廢後皆合經防權知制誥文章典雅有元白之風】獻皇極箴【治平元年知制誥祖無擇獻皇極箴詔奬之】獨艸【晉天福中召入翰林學士知制誥北戎入冦少帝漢祖等出徵是夕範質宿直少帝令召諸學士分艸制質曰宮城已閉慮泄事機遂獨艸以進辭理優贍當時文士稱之】薄命慮不克享【顯徳中扈載以文章馳名樞宻使王朴薦令知制誥除書未下朴請中書言之李谷曰斯人薄命慮不克享爾朴曰公在衡石之地當以才進何得言命而遺才載遂知制誥遷翰林學士世謂朴能薦士谷能知人】以制誥爲贄捲【東齊記事丁文簡公嘗言舉進士時以制誥爲贄捲旣而復自笑曰是不揆也然其後爲知制誥翰林學士參知政事亦見其所存有素矣】夢牕下艸制誥【孫夢得初名貫字道卿嘗語予曰某舉進士長安夢登塔見將大文卷者問之云來年春榜索而視之不可問其有孫貫否曰無惟第三人有孫抃旣悟遂攺名抃因字夢得又數日至華陰與數人同詣金天帝廟乞靈且求夢見牕下艸制詔諸同人相慶曰它日爲制誥翰林學士矣𨿽未以爲信然乃陰自喜明年第三人及第其後爲直集賢院知制誥如夢云】秉小笏【翰林學士楊偉秉小笏一日除知制誥中書進擬上問曰得非秉小笏者乎】父子掌誥【退朝錄父子掌誥國初至熈寧元年凡九家李文正昌武王兵部政王惠獻安簡晁文元文莊錢希白修懿梁幹林莊肅呂文靖中裕宣獻公敬求蘇儀甫子容】閣長壓角【舍人院每知制誥上事必設紫褥於庭面北拜聽閣長立褥之東北隅謂之壓角閣長宗衮作掖垣叢志而不解其事按舊唐書亦無聞焉惟裴度紀正陵遺事云舎人上事知印宰相當壓角則其禮相傳自唐也予爲舎人日邵興宗入院不疑爲舎人閣長壓角時議美之】四公皆江南文士【見直學士院門】不試而命【歸田錄國朝知制誥必先試而後命有國以來百年

不試而命者才三人陳堯叟楊億及修忝與其一爾】累格禦史詔命【熈寧三年知制誥李大臨蘇頌並落知制誥歸班坐累格新除禦史李定詔命不降也】舍人院【舎人正員闕則以正言以上至給事中知制誥院在中書制勅院內】

五代史初入者有儤直晉開運中楊昭儉約舊制刻石院中凡員外郎入五十直郎中入四十直它官入八十直自員外知制誥轉郎中依舊直者三十直拜舎人者三十直自常侍諌議給事中郎中拜舎人者三十直舊官再入約前任減半

國朝西京舊有題名石柱都汴以來遂廢咸平三年李宗諤始爲石壁刻記名氏

寶元二年舎人院重修閣成令宋庠撰文

熈寧四年中書門下言編修例所申舎人院除官皆未有定格除官之人無日不有而外制臣寮皆兼領他事旣出倉卒褒貶重輕或未得中欲乞今後文臣兩制武臣閤門使以上及朝廷陞擢職任特防攺官並責降之人特撰告詞外其餘除授並撰定檢用從之

退朝錄【見前中書舎人門閣長壓角注】

直舍人院

國朝開寶九年太子中允張洎王克正並直舎人院治平三年司封員外郎直史館同修起居注蔡延慶兵部郎中充集賢校理王益柔並直舎人院直院祖宗朝例至是復除

熈寧三年詔應臣僚差直舎人院只理本資序如制誥不闕卽令罷

筆談唐制官序未至而以它官權攝者爲直官如許敬宗爲直記室是也國朝學士舎人皆置院熈寧中復置直舎人學士院但以資淺者爲之其實正官也熈寜六年舎人皆遷罷閣下無人乃以章子平權知制誥而不除直院者以其暫攝也古之兼官多是暫時攝領有長兼者卽同正官余家藏海陵王墓志謝朓文稱兼中書侍郎四公皆江南文士【退朝錄見直學士院門】

右諫議大夫【見門下省左諌議大夫門】

起居舍人

隋百官志

唐百官志【並見門下省起居郎中】

六典起居舎人二人從六品上【起居舎人因起居注而名官焉古者人君言則右史書之卽其任也其設官沿革起居注郎詳焉隋煬帝三年減內史舍人四員置起居舍人二人從第六品上次內史舎人下始以虞世南蔡允恭爲之皇朝因之貞觀二年省顯慶二年又置龍朔二年攺爲右史咸亨元年復故天授元年又攺爲右史神龍元年復故】掌修記言之史錄天子之制誥徳音如記事之制以紀時政之損益季終則授之於國史

五代史後唐同光元年起居舎人置一半

國朝元祐官品令起居舍人從六品

減膳切諌【唐邢文偉時右史官缺髙宗謂侍臣曰邢文偉事我兒能減膳切諌此正直人也遂擢右史】教宮女【蔡允恭有風采善綴文仕隋歷著作佐郎起居舎人雅善吟詠煬帝所屬詞賦多令諷誦又嘗遣教宮女允恭深以爲恥因稱气疾不時應召煬帝又許授以內史舍人更令入內教宮人允恭固辭不就以是稍被疏絕】執筆立於螭頭之下【張次宗有文學開成中爲起居舎人文宗復故事毎入閣左右史執筆立於螭頭之下宰相奏事得以備錄宰臣旣退上召左右史更質證所奏是非故開成政事詳於史氏次宗尢稱奉職】妙選【文宗稽古尙文多行貞觀開元中事妙選左右史以魏謩爲右史俄兼大諌入閣秉筆直聲逺聞帝倚以爲相會文宗晏駕遂中輟】入閣秉筆直聲逺聞【上】論事忠切有文貞之風【謩轉起居舎人紫宸中謝帝謂之曰以卿論事忠切有文貞之風故不循年限授卿此官又謂曰卿家有何舊書詔對曰比多失墜惟簮笏見在上令進鄭覃曰在人不在笏上曰鄭覃不防我意此卽甘棠之義非在笏而已】令進笏【上】爲善勿畏臣不書【謩拜諌議大夫兼起居舎人上遣中使取謩起居注欲視之謩執奏曰自古置史官書事以明鑑誡陛下但爲善事勿畏臣不書如陛下所行錯誤臣敢不書之帝曰我嘗取觀之謩曰由史官不守職分也臣豈敢防陛下爲非法陛下一覧之後自此書事須有回避如此善惡不直非史也】卿之令子朕之直臣【見右補闕門】

右司諫【補闕歷代沿革並具左司諌】

同輩注目【唐韋渠牟爲右補闕內供奉僚列初輕之上在延英旣對宰相乃使中貴人召渠牟扵官次同輩始注目矣】豈避雷電【韋溫爲右補闕時宋申錫被誣溫倡言曰宋公履行有素身居臺輔不當有此是姦人防害也吾輩諌官豈避一時之雷電而致聖君賢相蔽惡之咎耶因率同列伏閣切爭之由是知名】獻疏切直【鄭餘慶子幹爲右補闕獻疏切直人爲危之及餘慶入朝憲宗謂曰卿之令子朕之直臣可更相賀遂遷舍人】卿之令子朕之直臣【上】諫上尊號【韋溫爲右補闕內史羣臣上尊號溫上疏曰徳如三皇止稱皇功如五帝止稱帝徽號之稱乃聖王之末事今嵗三川水災江淮旱歉恐非崇飾徽稱之時帝深嘉之】起復綴班【國朝景祐元年令起復右司諌知制誥晁迥敍班仍舊時有司言迥起復故事合綴本班之末特有是命】自褐衣拜【眞宗時種世衡自褐衣拜右司諫直昭文館】

右正言【拾遺歷代沿革並具左正言門】

願寄一名【唐歸登拜右拾遺時裴延齡姦佞欲爲相諌議陽城上疏切直徳宗赫怒熊執易等亦以危言忤防初執易艸疏成示登登愕然曰願寄一名雷霆之下安忍足下獨當自是同列切諌登每聨署其奏無所回避時人稱重之】記侍臣圖贊【蔣乂字徳源遷右拾遺充史館修撰上嘗登淩煙閣見左壁頽剝文字殘缺每行僅有三五命錄之以問宰臣宰臣皇遽無以爲對卽令召乂至對曰此聖歷中侍臣圖贊臣皆記憶卽扵禦前口誦以補其缺不失一字上嘆曰虞世南寫列女傳無以加也】以才鑑見推【張九齡遷右拾遺以才鑑見推當時史部拔萃選人及應舉者咸令九齡與左拾遺趙冬防考其等第前後數四毎稱平允】疏詞典美【陳子昻爲右拾遺上疏陳事詞皆典美時有同州徐元慶父爲縣尉趙師韞所殺後師韞爲禦史元慶手刃殺之議者以元慶孝烈欲捨其罪子昻建議以爲國法専殺者死元慶宜正國法然後旌其閭墓以褒其孝義可也當時議者咸以子昻爲是】正専殺之法【上】見卿筆迹【栁公權穆宗卽位入奏事帝召見謂公權曰我於佛寺見卿筆迹思之久矣卽日拜右拾遺】上疏論裴延齡【王仲舒貞元十年試賢良方正能直言極諌科登乙第超拜右拾遺裴延齡領度支矯誕大言中傷良善仲舒上疏極論之】與父並命【趙宗儒拜右拾遺翰林學士父驊攺祕書少監與父並命於中防當時榮之】有文采能負荷堂構【國朝至道元年和防獻七牓題名記以太子中允直集賢院遷右正言又獻歌詩稱防上謂近臣曰宰相子有文采能負荷堂構如防者不可得也未防以本官知制誥】

通事舍人

晉職官志晉初初置舎人通事各十人江左令舎人通事謂之通事舎人掌呈奏案後省而以中書侍郎一人直西省又掌誥命

宋百官志宋初令置通事舎人而侍郎之任輕矣舎人直閣內中書其下有主事本用文武官宋攺用文吏南齊百官志通事舎人無員

隋百官志梁中書省有通事舍人主事令史等員及置令史以承其事通事舎人舊更直閣內梁用人殊重簡以才能不限資地多以他官兼領其後除通事直日中書舎人陳通事舎人【依減秩例八品】隋通事舎人十六人開皇六年增置十二人通舊爲二十四員煬帝以通事舎人爲謁者臺職

唐百官志通事舎人十六人從六品上【掌朝見引納殿庭通奏武徳四年廢謁者臺攺通事謁者爲通事舍人】

六典通事舍人十六人從六品上【卽秦之謁者漢百官表云謁者掌賔贊受事員七十人秩比六百石有僕射秩比千石舊儀云謁者有缺選郎中美須眉大音者補後漢百官志和帝時陳郡何熙爲謁者僕射贊拜殿中音動左右後漢有常侍謁者五人謁者三十五人二漢謁者臺並隸光祿勲魏置謁者十人晉武帝時省僕射以謁者並蘭臺晉初置舍人通事各一人隸中書東晉令舍人通事兼謁者之任通事舍人之名自此始也宋武帝置謁者僕射領謁者十八人齊因之梁置謁者十人亦隸謁者臺陳亦有之後魏謁者從第五品中北齊謁者三十人正第九品下隋置謁者官置通事舍人十六人從六品上開皇三年增舊二十四員又置謁者臺攺通事舍人爲通事謁者創置四方館於建國門外隸鴻臚寺以待四方使者皇朝廢謁者臺攺謁者爲通事舍人隸四方館屬中書省】掌朝見引納及辭謝者於殿廷通奏凡近臣入侍文武就列則引以進退而告其拜起出入之節凡四方通表華夷納貢皆受而進之【若有大詔令則承旨以宣示百寮】凡軍旅之出則受命慰勞而遣之旣行則毎月存問將士之家以視其疾苦凱還則郊迓之皆復命凡致仕之臣與邦之耋老時巡問亦如之國朝歸於閤門不本省

元祐官品令閤門通事舍人從七品

賜良馬黃金【唐崔惇禮武徳中拜通事舍人太宗使惇禮往州召廬江王瑗瑗舉兵反執惇禮問京師之事惇禮竟無異詞太宗聞而壯之遷右衛郎將賜以良馬及黃金雜物】善敷奏【崔行功好學中書侍郎唐儉愛其才以女妻之儉前後徵討所有文表皆行功之文髙宗時累遷吏部郎中以善敷奏嘗兼通事舍人】

主書

六典主書四人從七品上【周官天官有司書中士四人鄭注云主防計之簿書掌邦國六典以法九職蓋比主書之任也王秀百官春秋初晉中書置主書用武官宋文帝故用文吏齊氏中書置主書令史梁氏不置陳氏中書置主書十人去令史之名後魏中書有主書令史八人從第七品上北齊十人從第八品上天保中文宣躬政事主書令史頗亦受委並得奏事文宣曽立看主書令史題署嫌其遲語云但主書何須復著令史二字也卽以去之至武成河淸初左丞劾其輒攺吏稱防云文宣口尋屬新令初頒遂去令史之字文宣之代𨿽曰委任用人猶輕至孝昭武成召引才學之士荀士遜李徳林樊孝亷爲之頗曰淸舉猶未有酌然子弟屈爲此職隋氏中書主書亦有令史字置十人正第九品上用人益輕帝三年減爲四人皇朝因之流外入流累轉爲之】手腕將廢【見中書舍人門】

主事

宋百官志中書有主事本用武官宋攺用丈吏

六典主事四人從八品下【魏氏所置歷宋齊中書並置主事品第八梁中書令史品第八陳氏及後魏北齊並不置隋初諸臺省並置主事令史皆正第九品上帝三年並去令史之名前代用人皆輕而隋雜用四人爲之故顏慜楚文學名家內史主事尋罷士人皇朝並用流外入流累轉爲之舊令第九品上開元二十四年勅進入八品】

國朝官品令中書令主事從八品

令史

書令史

六典令史二十五人書令史五十人【魏置中書令史品第八晉氏品第九宋氏品第八齊品第六梁令史八人書令史十二人品皆第九陳氏中書吏不置令史後魏北齊中書並有令史自前代以來令史皆有品秩至隋開皇初始降爲流外行署】

國朝官品令中書省令史書令史從八品

職官分紀卷七﹤子部﹐類書類﹐職官分紀﹥

欽定四庫全書

職官分紀卷八

宋孫逢吉撰

尙書省

前漢百官表成帝建始四年初置尙書員五人

後漢百官志尙書令一人僕射一人尙書六人左右丞各一人侍郎三十六人符節令一人尙書璽郎中四人通典昔堯試舜於大麓領錄天下事此其任也周之司會又其職焉秦時少府遣吏四人在殿中主發書故謂之尙書尙猶主也漢承秦置及武帝遊宴後庭始用宦者主中書以司馬遷爲之中間遂罷其官以爲中書之職至成帝建始四年罷中書宦者又置尙書五人一人爲僕射四人分爲四曹通掌圖書祕記章奏之事及封奏宣示內外而已其任猶輕至後漢則爲優重出納王命敷奏萬幾蓋政令之所由宣選舉之所由定罪賞之所由正斯乃文昌天府眾務淵藪內外所折衷逺近所稟仰故李固云陛下之有尙書猶天之有北斗斗爲天喉舌尙書亦爲陛下喉舌斗斟酌元气運平四時尙書出納王命賦政四海令及左丞揔領綱紀無所不統僕射及右丞分掌廩假錢谷漢書尙書𨿽有曹名不以爲號及靈帝以侍中梁鵠爲選部於是始見曹名摠謂之尙書臺亦謂之中臺大事八座連名而有不合得建異議二漢皆屬少府魏置中書省有監令遂掌機衡之任而尙書之權漸減矣晉以後所掌略同八座丞郎初拜並集都省交禮遷職又解交本漢制也至於晉宋惟八座觧交丞郎不復觧交也宋曰尙書寺居建禮門內亦曰尙書省【令若闕則左僕射爲省主】亦謂之內臺毎八座以下入寺門生隨入者各有差不得雜以人士凡尙書官大罪則免小罪遣出遣出者百日無代人聽還本職其令及二僕射出行分道之制與中丞同令僕各給威儀十八人自晉以後八座及郎中多不奏事梁天監元年詔曰自禮闈淩替歷玆永久郎署備員無取職事糠粃文案貴尙虛閒空有趨墀之名了無握蘭之實曹郎可依昔奏事自是始奏事矣又詔尙書中有疑事先於朝堂參議然後啟聞舊尙書官不以爲贈惟朱異卒特贈右僕射武帝寵之故也自魏晉重中書之官居喉舌之任則尙書之職稍以疎逺至梁陳舉國機要悉在中書獻納之任又歸門下而尙書但聽命受事而已後魏天興元年置八部大夫於皇城四方四維面置一人以擬八座謂之八國各有屬官分尙書三十六曹及諸外置令大夫主之【崔伯通署三十六曹如令僕統事】四年又復尙書三十六曹天賜元年復罷尙書三十六曹別置武歸修勤二職分主省務【武歸比郎中修勤比令史】至神防元年始置僕射左右丞及諸曹尙書十餘人各居別寺北齊尙書省亦有錄令僕射摠理六尙書事謂之都省亦謂之北省後濟北王以太子監國立大都督府與尙書省分理眾事仍開府置佐後周無尙書隋及大唐皆有其制略同凡尙書省事無不揔龍朔二年攺尙書省爲中臺咸亨初復舊光宅元年攺爲文昌臺埀拱元年又攺爲都臺咸通初復舊長安三年又攺爲中臺神龍初復舊爲尙書省亦謂之南省宋百官志周官司書鄭云若今尙書矣秦時少府遣吏四人在殿中主發書故謂之尙書尙猶主也漢初有尙冠尙衣尙食尙浴尙席尙書謂之六尙戰國時已有尙冠尙衣之屬矣秦時有尙書令尙書僕射尙書丞至漢初並少府漢東京猶屬焉

隋百官志梁尙書省置令左右僕射各一人又置吏部祠部度支左右都官五兵等六尙書左右丞各一人吏部刪定三公比部祠部儀曹虞曹主客度支殿中金部倉部左戶駕部起部屯田都官水部庫部功論中兵外兵騎兵等郎二十三人令史百二十人書令史百三十人陳承梁尙書置五員郎二十一員後齊尙書省置令僕射吏部殿中祠部五兵都官度支等六尙書又有錄尙書一人僕射置二則爲左右僕射揔理六尙書事謂之都省其屬官左右丞各一人並都令史八人隋髙祖時尙書省事無不揔置令左右僕射各一人揔吏部禮部兵部都官度支工部等六曹事是爲八座屬官左右丞各一人都事一人分司管轄

唐百官志尙書省令一人左右僕射各一人左右丞郎中員外郎各十人以都事受事祭神察稽失監印給紙筆以主事令中書令史署覆文案出符目以亭長啟閉傳禁約以掌固守當倉庫及陳設諸司皆如之【初有馹驛百人掌乘傳送符後廢】都事各六人從七品上主事各六人從八品下吏部考功禮部主事皆如之諸司主事從九品上【有令史各十八人書令史各三十六人亭長各六人掌固各十四人】

國朝大中祥符九年上與輔臣言及尙書省制度因曰今惟銓選典故稍存而幕職州縣中固亦有才俊不宜輕之王旦曰吏部與諸司不同但不能舉職爾上曰言事者屢請復二十四司之制楊礪嘗言行之不便但以郎官諸司使同領一職則漸可攺作旦曰唐設內諸司悉擬尙書省如京倉部也莊田屯田也皇城司門也禮賔主客也𨿽名品可效而事任不同唐朝諸司所行惟京邑內外爾諸道兵職各歸藩鎭非南宮一郎中員外所能制也時朝廷得三分之一名曰上供其他畱使之名皆藩臣所有其後諸帥跋扈由藩鎭彊大也今之三司卽尙書省故事盡在但一毫所賦皆歸於縣官而仰給焉故蠲放則澤及下賜予則恩歸上此聖朝不易之制也上曰何承矩嘗請以五等爵給其戶賦旦曰唐朝將帥富貴驕蹇往往陷於不道者良由姑息之過也毎命一帥罕有帖然奉命者周世宗召襄州節度安審琦卽馳驛而至世宗大喜寵以厚禮國家自太祖變革制度迄至於今藩鎭有提兵在邊位兼相位者毎被君命奔命而至此制禦之大要也好談古者恐思慮之未至上然之

尙書省掌六曹諸司文書施行制命舉省內綱紀程式正禦史糾不當者聽內外枉屈辧訴凡諸司奏請擬官應審察判書者勾檢以上門下中書省樞宻院糾正其稽違舉簡納文案凡更攺申明勅令格式一司條法議定以奏若朝廷有疑事則集百官議其可否辧定疑獄奏覆太常擬諡大祭祀則誓戒百官凡六尙書之務本曹所不能決者揔而決之

春明退朝錄尙書省二十四司唐世以事簡者兼學士舎人本朝惟重左曹名曹館提防刑獄例得名曹而開封府判官轉運使得名曹又遷左曹學士舎人待制進二資帶史撰更優遷如王原叔自工部郎中遷吏部郎中是也朝官帶史撰亦得優遷李邯鄲自博士爲禮部員外郎賈魏公自司封貟外郎爲禮部郎中是也景祐中宋景文修樂書成遷工部貟外郎慶曆中呂仲裕王原叔修崇文總目成並爲工部貟外郎余預修唐書亦忝此官又朝選久不磨勘者郭諌議申錫遷右司貟外郎祖擇之遷工部貟外郎張修撰問遷禮部郎中都堂居中【通典唐尙書省都堂居中左右分司堂東有吏戶禮三行毎行四司左司統之西有兵刑工三行毎行四司右司統之凡二十四司分曹共理而天下之事盡矣】

制勅用黃紙【唐髙宗時勅曰制勅施行旣爲永式比用白紙各有虫蠧自今尙書省頒下諸州縣並用黃紙】

錄尙書事

魏志陳羣錄尙書事

晉職官志按漢武時左右曹諸吏分平尙書奏事知樞宻者始領尙書事張安世以車騎將軍霍光以大將軍王鳳以大司馬師丹以左將軍並領尙書事後漢章帝以太傅趙熹太尉牟融並錄尙書事尙書有錄名蓋自熹始亦西京領尙書之任猶唐虞大麓之職也和帝時太尉鄧彪爲太傅錄尙書事位上公在三公上漢制遂以爲常毎少帝立則置太傅錄尙書事猶古冡宰摠已之義薨輙罷之自魏晉以後亦公卿權重者爲之傅暢晉故事何劭王戎張華裴楷楊濟和嶠爲湣懷太傅通省尙書事張蕐爲光祿大夫尙書昭帝卽位七條事皆諮而後行恵帝之世太保衛瓘太宰河間王顒太東海王越皆錄三省尙書祕書事

宋百官志漢武帝世使左右曹諸史分平尙書事昭帝卽位霍光領尙書事成帝初王鳳錄尙書事漢東京毎帝卽位輙置太傅錄尙書事薨輙省晉康帝世何充讓錄表曰咸康中分置三錄王導錄其一荀崧陸各錄六條事然則有二十四條若止有十二條則荀陸分錄六條導又何所司乎若導總錄荀陸分掌則不得復云導錄其一也其後毎置二錄輙云各錄六條事又是止有十二條也十二條者不知悉何條晉江右有四錄則四人參錄也江右張蕐江左庾亮並經關尙書七條則亦不知皆何事也後何充解錄又參關尙書職無不總王肅注納於大麓曰堯納舜於尊顯之官大錄萬幾之政也凡重號將軍刺史皆得命曹授用惟不得施除及加節宋世祖孝建中不欲威權外假省錄大明末復置此後或置或省

沈約宋書諸公錄尙書事古制也按漢氏諸吏平尙書奏事後霍光以大司馬大將軍平尙書事

唐百官志錄尙書一人位在令上掌與令同但不糾察令則糾彈見事與禦史中丞更相防察

韋昭辧釋名尙書上也言最在上揔領之也辧云尙猶奏也百官尙書言事當省委平處奏之故曰尙書事謹愼周宻【前漢張安世字子孺湯之子也拜大司馬車騎將軍領尙書事職典樞機以謹愼周宻自著外內無間毎言大政已決輙移病出聞有詔令驚使吏之丞相府問焉自朝廷大臣莫知其與議也嘗有所薦其人來謝安世大恨以爲舉賢薦能豈有私謝耶絕弗復通有郎功髙不調自言安世應曰君之功髙明主所知人臣執事何長短而自言乎絕不許已而郎果遷幕府長史遷辭去之官安世問以過失府長史曰將軍爲明主股肱而士無所進論者以爲譏安世曰明主在上賢不肖較然臣下自修而已何知士而薦之其欲匿名迹逺權埶如此】參錄【司馬彪續漢書李固字子堅狀有奇表鼎角匿犀足履龜文衝帝立以太尉參錄尙書事】匪石不貳忠直不回【應劭漢官儀衝帝丁酉防書太尉峻二世掌典機衡有匪石不貳之心大司農李固公族之選忠直不回有史魚之風今以峻爲太傅固爲太尉與大將軍冀參錄尙書事】百官揔已以聽【和帝丁酉防書故太尉鄧彪元勲之族三譲彌髙海內歸仁爲羣賢首先帝褒表欲以崇化今彪聰明康彊可謂老成人矣黃耉元老詩書所美其以彪爲太傅錄尙書事百官揔已以聽又煬帝防書司徒徐防以臺閣機宻施政牧守其以防爲太尉錄尙書事百官揔已以聽張禹忠孝彌篤其以禹爲太傅錄尙書事百官揔已以聽】明經篤行【桓焉以父任爲郎明經篤行有名稱特領講部授安帝經遷黃門郎侍中步兵校尉拜太傅錄尙書事復入授順帝經於禁中因宴見建言宜引三公尙書入省事天子從之】典職六年勤勞不怠【章帝詔曰司空牟融典職六年勤勞不怠其以牟融爲太尉錄尙書事】忠亮謇諤惇徳允元【靈帝癸巳防書太尉陳蕃忠亮謇諤有不吐茹之節司徒胡廣惇徳允元五世之從政可謂老成人矣以蕃爲太傅與廣參錄尙書事】問溫室省中木答以它語【孔光字子夏領尙書事凡典樞機十餘年守法度修政事不希旨茍合或問溫室省中木皆何木也光答以它語其愼宻如此】與三公絕席【張禹見太傅門】領錄天下事【桓譚新論昔堯試舜於大麓者領錄天下事如今之尙書官矣宜得大賢乃堪使處議特平焉】志誅曹節【陳蕃見太傅門】恥爲魏臣【魏楊彪爲太尉錄尙書事及李傕郭汜之亂彪盡節爲主﨑嶇危難之間幾不免於害彪見漢符將終自以累世爲三公恥爲魏臣遂稱足孿不復行積十餘年魏文帝卽王位欲以爲太尉令近臣宣旨彪辭曰嘗以漢朝爲三公值危亂不能立尺寸之益若復爲魏臣於國之選亦不爲榮也帝不奪其意】典兵萬人【魏略明帝疾詔宣王到臥內勞勉之遂屬以少子與曹爽並輔政皆持節同都督中外諸軍錄尙書事典兵各萬人爽遂貪冒多攺舊法選舉或非其人又數窺伺神器宣王乃奏爽雲天下洶洶人懷危懼陛下便爲寄生豈得久安此非先帝臨困詔陛下及令臣升牀之本意也臣𨿽朽邁敢忘往言】防萃處眾僚之右【蜀志蔣琬爲錄尙書事時新喪元帥逺近危悚拔萃處眾僚之右旣無戚容又無喜色神守舉止有如平日由是眾望漸伏】東錄西錄【晉宗室會稽王道子進位丞相錄尙書事假節都督中外諸軍事勢傾天下道子世子元顯又加錄尙書事道子政無大小一委元顯時謂道子爲東錄元顯爲西錄】參弼機衡以亮天工【王隠晉書元康元年詔司徒王渾秉徳中正識量逺歷位內外文武勲庸著在方防宜參弼機衡以亮天工其令錄尙書事】朝政肅然【司馬景王爲撫軍大將軍持節督中外諸軍錄尙書事上初揔萬幾正身率法朝政肅然】劍履上殿【汝南文成王亮爲太宰錄尙書事入朝不趨劍履上殿增掾屬十人與太保衛瓘對掌朝政楚王瑋誣亮與瓘有廢立之謀矯詔害之咸寜二年賈充遷太尉錄尙書事】上疏免錄【王導領中書監錄尙書事時丞相參軍羅父母沒賊賊平不奔赴禦史中丞熊逺奏請議而吏部尙書周顗選導亦署之其事爲有司所奏茂上疏免錄中宗令曰卿常揔萬幾何得解錄可除節而已】入朝不趨讚拜不名【晉中興書泰和元年詔會稽王朕承洪緒乃聞善秀愼徽五教儀刑具瞻其以昱爲丞相錄尙書事入朝不趨讚拜不名劍履上殿給羽葆鼓吹班劍六十人】錄六條事【晉起居注穆帝永和中詔曰尙書萬事之本王化所由宜參貳親賢以康庶政侍中撫軍會稽王昱淸劭秀令朕所慿賴其以本官錄尙書六條事】宜揔朝政【大興初詔司徒荀組宜揔朝政可錄尙書事給班劍六十人】優防【南齊髙帝崩遺詔以禇彥回錄尙書事江左以來無單拜錄者有司議立優防尙書令王儉議以爲見居本官別拜錄應有防書而舊事不載中朝以來三公王侯則優防並設官品第二防而不優優者褒美防者兼明委寄尙書職居天官政化之本故尙書令品𨿽第三拜必有防錄尙書品秩不見而揔任彌重前代多與本官同拜故不別有防卽事緣情不容均之凡寮宜有防書用申隆寄旣異王侯不假優文從之】輔位明堂遺像麟閣【謝朓爲明帝拜錄尙書事表曰無以輔位明堂遺像麟閣】暴風震電拔木倒立【後魏書北海王祥初遷大將軍錄尙書事祥已拜命其夜有暴風震電防木倒立其庭中桐樹大十圍倒立本處天威如此識者知其不終】才伎庸劣不渉文史【三國典略北齊以並省尙書令髙阿那肱爲錄尙書事那肱才伎庸劣不渉文史識解常在士開下而姦巧計數亦不逮士開】天火示不復用【徵祥記晉元興元年尙書下捨火是時桓用事出鎭姑孰名𨿽在外實遙錄尙書故天火示不復用也】

尙書令

後漢百官志尙書令一人千石本注曰承秦所置武帝用宦者更爲中書謁者令成帝用士人復故掌凡選署及奏下尙書曹文書眾事

晉職官志尙書令秩千石假銅印墨綬冠進賢兩梁冠納言幘五時朝服佩水蒼玉食奉月五十斛受拜則防命之以在端右故也太康二年始給賜絹春三十疋秋七十疋綿七十斤元康元年始給菜田六頃従騶六人立夏後不及者食一年始賈充爲尙書令以目疾表置省事吏四人省事蓋自此始

晉百官表注尙書令一人唐虞官也是謂文昌天府銅印墨綬五時服納言赤幘進賢兩梁冠佩水蒼玉官品第三俸月四十五斛領都揔攝諸曹出納王命

晉公卿禮秩尙書令拜受命皆防命薨則於朝堂發哀若古之冡宰以在端右故也裴秀李徹衛瓘王戎樂廣王堪髙光荀藩和郁皆爲尙書令

漢官典職尙書令主贊奏揔典綱紀無所不統秩千石故公爲之者朝會不陛奏事增秩二千石天子所服五時衣賜尙書令其三公列卿將大夫五營校尉行復道中遇尙書令僕射左右丞皆回車豫辟衛士傳不得迕臺官臺官過乃得去【漢尙書稱臺魏晉以來爲省】

齊職儀秦漢之世委政公卿尙書令之職掌封奏令贊文書僕射主關決令不在則僕射奏下其事魏氏重內職八座尙書任同六卿舜舉八元八凱以隆唐政故號八座爲元凱謂以賢能用事義如昔也

齊百官志無令則左右僕射爲臺主與令同

宋百官志尙書令任揔機衡

徐廣車服儀制尙書令軺車墨耳後戶

隋百官志梁尙書省置令一人尙書掌出納王命敷奏萬幾令揔統之

唐百官志尙書令一人正二品掌典領百官其屬有六一曰吏部二曰戶部三曰禮部四曰兵部五曰刑部六曰工部【兵部爲前行刑戶爲中行工禮爲後行行緫四司以本行爲頭司余爲子司】太宗在藩日嘗爲尙書令其後人臣莫敢爲遂廢其官廣徳元年代宗以親賢有大勲特拜尙書令

六典尙書令一人正二品【秦置尙書有令丞屬少府漢因之武昭之後其任稍重漢書云宣帝特任中尙書元帝時恭石顯相繼爲中書令元帝被疾不親政事遂委任焉及前將軍蕭望之領尙書事知顯專權邪辟建言以爲尙書百官之本國家樞機宜以通明公正處之武帝遊宴後庭故用宦者非古制也宜罷中尙書宦官中尙書謂中書及尙書也中書典尙書奏事故連言之及光武親揔吏職權歸尙書三公但受成事而已自魏至晉宋齊秩皆千石品並第三梁加秩中二千石班第十六陳加品至第一後魏北齊及隋品皆第二皇朝因之服鷩冕八旒七章三梁冠後漢以尙書令僕及六曹尙書爲八座魏氏省爲五曹則僕射有二若僕射省一掌則尙書有六率以爲常今則以二丞相及六尙書爲八座】緫領百官儀刑端揆其屬有六尙書法周之六卿一曰吏部二曰戶部三曰禮部四曰兵部五曰刑部六曰工部凡庶務皆會而決之初秦變周法天下之事皆決丞相府置尙書於禁中有令丞掌通章奏而已漢初因之武宣之後稍以委任及光武親揔吏職天下事皆上尙書與人主參決乃下三府尙書令爲端揆之官魏晉以來其任尢重皇朝武徳中太宗初爲秦王嘗親其職自是闕不復置其國政樞宻皆委中書八座之官但受其成事而已五代職官志梁開平三年三月詔升尙書令爲正一品按唐六典正二品是時將授趙王鎔此官故升之國朝官品令尙書令正一品

以頭軔乘輿輪【後漢申屠剛遷尙書令光武嘗欲出遊剛以隴蜀未平不宜宴安逸豫諌不見聽以頭軔乘輿輪遂止】識亡書【前漢張安世以父任爲郎天子行幸河東嘗亡書三篋詔問莫能知惟安世識之某作某事後購求得書以相校無所遺失奇其才擢爲尙書令】三獨坐【後漢尙書令主贊奏事揔領紀綱無所不統與司校尉禦史中丞朝會皆專席而坐京師號曰三獨坐】習故事【侯霸字君房光武徵霸與車駕會壽春拜尙書令時無典故朝廷又少舊臣霸明習故事收錄遺文條奏前世善政法度有益於時者皆施行之毎春夏寛大之詔奉四時之令皆霸所建】天下樞要【韋彪曰天下樞要在於尙書】補益王政【鄭字巨君爲尙書前後所陳有補益王政者皆著之南宮以爲故事】明習故事號爲富贍【司馬彪續漢書黃瓊字世英遷尙書令明習故事號爲富贍】處職機宻數納忠諌【郭伋遷尙書令處職機宻數納忠諌】諌捶撲近臣【申屠剛爲尙書令時內外羣官多帝自選舉加以法理嚴察職事過若尙書近臣乃至捶撲曳於前羣臣莫敢正言惟剛毎極諌也】送者不出郭門【陳蕃爲豫章太守性方峻不接賔客徴爲尙書令送者不出郭門】深見任用【東觀漢記侯霸爲尙書令深見任用】明習漢家舊事【樊凖爲尙書令明習漢家舊事周宻畏愼】謇謇多直言【申屠剛爲尙書令謇謇多直言無所屈撓】節儉自守【韓稜爲尙書令以節儉自守】臺閣舊習【黃香遷僕射月餘爲尙書令增秩二千石上惜其幹用臺閣舊習遂見尊重香亦勤力憂公畏愼周宻毎月奏議所建書未嘗流布】有蹇蹇之節【謝承後漢書左雄順帝立虞詡薦之曰今公卿拱黙爲賢盡節爲愚至相戒曰白璧不可爲容容多後福伏見議郎左雄有王臣蹇蹇之節由是拜尙書令奏崇經術郡國耆儒年六十以上爲郎不滿四十不得察舉若茂才異行不拘年齒帝從之有廣陵孝亷徐淑年未及舉臺郎疑而詰之對曰詔書曰有如顏子子奇不拘年齒是故本郡以臣充選郎不能詰雄詰之曰昔顏子聞一知十孝廉聞一知幾邪淑不能對乃譴去郡守自是持守莫敢輕舉自雄在尙書天下不敢妄選十餘年間稱爲得人】詰孝廉【上】奏召名儒爲博士【雄又奏召海內名儒爲博士使公卿子弟爲諸生有志操者加俸祿汝南謝廉河南趙建年始十二各能通經雄並奏拜童子郎於是負書來學雲集京師】臺閣以奏章爲故事【雄掌納言多所匡肅毎有奏章臺閣以爲故事】韓厥之舉【初雄薦周舉宣光爲尙書又舉馮直爲將帥而直常坐贓受罪而舉以此劾雄雄悅曰吾曾事馮直父又與直善今宣光以此奏吾乃韓厥之舉也由是天下服焉】賜劍書姓名【郅壽爲尙書令初壽爲僕射章帝賜諸尙書劍惟壽等三人手自署姓名尙書令韓稜楚龍淵僕射郅壽蜀漢文尙書陳寵濟南鍛成時論者爲之說以稜淵深有謀故得龍淵壽明逹有文章故得漢文寵惇謹不外見故得鍛成其見異如此】言旨切直【任昉爲尙書令職典樞宻常竭忠爲國數條便宜譏刺時政以補闕失言皆切直】剪邪截曲不撓彊臣【劉祐拜尙書令正身機宻剪邪截曲不撓彊臣】旌賢退惡【羊陟拜尙書令明審選舉旌賢退惡】拔擢天下英俊【衛良拜尙書令毎當選舉拔擢天下英俊及二千石長吏功多者用之】進善嫉惡不阿豪勢【楊淮拜尙書令平心正直選舉髙妙進善嫉惡不阿豪勢】視尙書如參佐【衛瓘爲尙書令加侍中下臺曰瓘常視尙書如參佐視議郎如掾屬】治身無嫌唐仲謙【唐約字仲謙拜尙書令自典樞機數有直言美防以補察主上毎作表疏皆手自書之處官任職不言貨利之事當公法不阿所私京師號曰治身無嫌唐仲謙】厥徳仁明郭喬卿【郭賀字喬卿爲尙書令百姓歌之曰厥徳仁明郭喬卿中正朝廷上下平】條所奏以爲故事【陳忠爲尙書令數進忠言辭旨麗前後所奏悉條於宮闕以爲故事】禮無稱萬歲之制【韓稜入爲尙書令以才能稱竇憲撃匈奴還尙書以下議欲拜憲伏稱萬歲稜正色曰夫上交不諂下交不凟枉道以事人非所以立身且禮無稱萬歲之制左右皆慙】天下皆愼選舉【張璠漢紀左雄爲尙書令限年四十先試經然後舉孝防故雄爲令在位者各肅淸時稱曰左伯豪爲尙書天下愼選舉】在位肅淸【上】天下精選【楚國先賢傳左雄爲尙書令天下精選言其人不素餐也】乞畱宿衛【漢雜事黃香爲東郡太守乞畱宿衛拜尙書令】居中持重【魏志荀彧爲漢侍中守尙書令常居中持重太祖𨿽徵伐在外軍國大事皆與彧籌焉】名重天下【彧自爲尙書令嘗以書陳事臨薨皆焚毀故案奇防宻謀不得盡聞又非正道不用名重天下莫不以爲儀表海內英才咸宗焉】焚毀故案【上】一荀令之論人久而益信【彧又舉荀攸可以代以後攸爲尙書令亦推賢進士太祖曰一荀令之論人久而益信吾沒世不忘】不稱職則請就黜【陳矯爲尙書令魏明帝卒至尙書門矯問曰陛下欲何之帝曰欲案行文書爾矯曰此臣職分非陛下所宜臨若不稱職則請就黜帝慙回車】爲後人所思【晉樂廣爲尙書令無當時稱然爲後人所思】端右之職【太熈元年詔曰夫揔百揆之得失管王政之開塞者端右之職也是以自漢以來毎選此官常愼其人議郎王戎淸儉履道庸勲著於己試其以戎爲尙書令】空函【桓溫素忌殷浩因其北徵軍敗乃上疏請擯浩於荒裔竟坐廢爲庶人徙於東陽之信安縣後溫復欲以浩爲尙書令遺書告之浩欣然許之將答書慮有謬誤開閉者數十竟達空函大忤溫意由是遂絕】持心平實【典略荀彧折節待士坐不累席其在臺閣不以私欲撓公意彧有羣從一人才徳實薄或謂彧曰以君當事不可以爲議郎耶彧笑曰官者表才也若如來言眾人謂我何其持心平實皆此類也】坐處三日香【襄陽耆舊傳劉季和曰荀令君至人家坐處三日香】裏啼巷哭【後漢尙書左丞潘朂作尙書令荀氏碑文曰君生長世家祗訓法度注焉若洪河渺渺不可竭確乎若蕐山亭亭不可防也年五十卒男女老幼裏啼而巷哭】駮議合上意【永平七年宋均爲尙書令忠正直言數納防謀毎駮議未嘗不合上意】外愚內智外怯內勇外弱內彊【魏氏春秋荀攸字公逹爲尙書令太祖毎稱曰公逹外愚內智外怯內勇外弱內彊不伐善無施勞智可及愚不可及𨿽顏子寧武不能過也】旬日之中事多停滯【蜀志費褘字文偉代蔣琬爲尙書令於時戰國多事眾務煩劇禕識悟無遺毎省讀書記舉目暫視已究其意旨其速數倍於人亦不忘常以朝餔聽事其間接納賔客飲食嬉戲加之博奕毎盡人之歡事亦不廢董允代禕爲尙書令旬日之中事多停滯允乃嘆曰人才力相縣若此非吾所及】眾望漸服【蔣琬字公琰諸葛亮毎言公琰托志忠雅當與吾公贊王業也宻表後主臣若不幸後事宜以付琬卒以琬爲尙書令時喪元帥逺近危悚琬出類防萃處羣寮之右旣無戚容又無喜色神守舉止有如平常由是眾望漸服】躬履淸儉不治產業【劉巴字子初代法正爲尙書令躬履淸儉不治產業又自以歸附非素懼見猜嫌恭黙守道退無私交非公事不言】爲政不煩號爲淸能【呂文字季陽代董允爲尙書令庶事無畱門無停賔又歷職內外治身儉約謙靜少言爲政不煩號爲淸能然持法刻深好用俗吏故聲名損於郡縣時】在位四載爲當世名公【晉裴秀爲尙書令秀創制朝儀廣陳刑政朝廷多遵用之以爲故事在位四載爲當世名公】歷職內外在公退食【李徹爲尙書令𨿽歷職內外而在公退食家至貧儉兒病無以市藥上賜錢十萬】二令君之美【荀朂守尙書令課試令史以下覆其才能有闇於文法不能決疑處事者卽時遣出帝嘗謂曰魏武帝言荀文若之進善不進不止荀公逹之退惡不退不休二令君之美亦望於君也】與謝安共掌朝政【王彪之字叔虎爲尙書令與謝安共掌朝政安毎稱曰朝之大事眾不能決者咨之王公不得判】判斷甚樂【王儉爲侍中兼尙書令鎭軍毎上朝令恆有三五十人隨上諮事辧柝未嘗壅滯禇彥回時爲司徒錄尙書笑謂儉曰觀令判斷甚樂儉曰所以得厝私懷實由稟明公之言之化】以法馭下【衛瓘拜尙書令性嚴整以法禦下視參佐尙書郎若掾屬】納言之官出領牧伯【熊遷啟曰伏見吏部以太尉荀組爲尙書令復領荊州牧自三代以來未聞以納言之官而出領牧伯者】舉朝憚卞壼【晉中興書卞壼爲尙書令司徒王導稱疾不朝壼奏導專任無敬事寢不行舉朝憚之】抗志髙亮才鑑博雅【刁協遷尙書令詔曰協抗志髙亮才鑑博雅朕甚嘉之】揔事此三者【荀朂集昔六官所掌冡宰爲首秦公卿常以丞相禦史兼官今者尙書令揔事此三者非臣駑闇所宜忝竊】崇上抑下【刁協爲尙書令性剛亮毎務崇上抑下中宗甚信重之】揔括百揆憲範王猷【謝石爲尙書令上疏遜位曰尙書令國之冡司揔括百揆憲範王猷式是羣辟故必簡徳而防量才而授】攝事【幹寶晉紀王述不拜中書監患腳就拜尙書令於府攝事】何爲復讓【沈約晉書王述得官無所辭爲尙書令子坦之勸譲述曰汝言我不堪邪坦之曰非也但克讓自是美事耳述曰旣云堪何爲復讓】揔參機衡出納朝政【晉起居注武帝詔曰尙書令百揆之首揔參機衡出納朝政治績之所由也車騎將軍賈充忠允淸正通理經逺宣廸文武謨勲著其以充守尙書令車騎如故】千里之應樞機在身【摯虞尙書令箴舜納大麓七政以齊內成外平風雨不迷補我衮闕闡我王猷王猷允塞四海咸休𨿽聖𨿽明必賴才良無曰我智官不能任發言如絲其出如綸千里之應樞機在身】飛白題壁【宋書王僧虔爲尙書令嘗爲飛白書題尙書壁曰圓行方止物之定質修之不已則溢髙之不已則躓引之不已則絕是故去之宜疾當時嗟賞以比座右銘】猛獸入郭【武帝踐阼王瑩遷尙書令時有猛獸入郭上意不悅以問羣臣皆莫能對瑩在禦莚乃斂板答曰昔防撃石拊石百獸率舞陛下膺籙禦圖武象來格帝大悅眾咸服焉】與僕射並受詞訴【徐湛之爲尙書僕射令何尙之以湛之國戚任遇隆重欲以朝政推之湛之以令事無不揔又以事歸尙之互相推委禦史中丞袁淑奏並免官詔乃使湛之與尙之並受詞訴尙之𨿽爲令以相事歸湛之】納言加首鳴玉在腰【梁何敬容爲尙書令尊預機宻後以罪免職復起爲金紫光祿大夫未拜又加侍中敬容舊時賔客門生諠嘩如昔防稽謝郁致書戒之曰昔君侯納言加首鳴玉在腰回丰貂以步文昌聳髙蟬而趨武帳不此時薦才防士少報聖主之恩今人所以頗猶冇踵君侯之門者未必皆感恵懷仁冀君侯之復用也夫在思過之日而復用之意未可爲智者說矣君侯宜杜門念失無有所通】貪恡爲時所嗤鄙【敬容爲尙書令貪恡爲時所嗤鄙其書名敬字則大作茍小爲文容字則大爲父小爲口陸倕戲之曰公家茍旣甚大父亦不小敬容遂不能答又多漏禁中語故嘲誚日至嘗有客姓吉敬容問與邴吉逺近答曰如明公之與蕭何】乘小車就席【齊書謝朏因裴徵爲司徒尙書令朏辭腳疾不堪謁仍角巾自輿詣雲龍門謝旣見乘小車就席】尊官【曹羲九品議尙書令尊官也親作納言易曰樞機之發榮辱之主也】體儀玉立【山濤啟事尙書令李遷處缺宜得其人徵南將軍羊祜體儀玉立可以整肅朝廷】三人皆民望【又云有疾若作大將軍𨿽不須筋力戎馬間猶宜得彊健者徵南大將軍衛缺直正靜一中書監荀朂逹於事物三人皆民望不審可參舉否】爲吳歌有慙色【語林王恭嘗寓於司馬道子室尙書令謝石爲吳歌恭曰居端右之重席宰相之座而效流俗之音乎石有慙色】眞賢人【魏荀攸爲尙書令從徵孫權道死太祖言則流涕曰孤與荀公逹周旋二十年無毫毛可非者眞賢人也】名冠百僚【防稽先賢傳沈勲徵詣南宮賜酒拜尙書令時節臨辟雍名冠百僚】尖頭奴【後魏古弼爲尙書令太武大閱將校獵於河西弼畱守詔以肥馬給騎人弼命弱者太武大怒曰尖頭奴敢裁量朕也還臺先斬此奴弼頭尖太武常名之曰筆頭時人呼爲筆公屬官惶怖懼誅弼告之曰吾謂事君使田獵不逞盤遊其罪小也不備不虞使戎冦啟釁其罪大也今北狄孔熾南虜未滅狡焉之志窺伺邊境是吾憂也方選肥馬備軍實爲不虞之逺慮茍使國家冇利吾寧能避死乎明主可以理幹此自吾罪非卿等之咎太武聞而嘆之曰冇臣如此國之寶也】平原帶地資緒極天【後魏溫子升爲臨淮王彧謝開府尙書令表但以平原帶地資緒極天出臨侯服旣乏刺舉之能入踐帝閽又無應對之美】入踐帝閽【上】冒釐綜之重負學制之談【梁範云爲栁司空譲尙書令表中寢軫心方餐凝慮寧可冒釐宗之重負學制之談將玷朝徽匪伊身議】職萬幾緫任百揆【北齊邢子才爲文防皇帝讓尙書令表揚職萬幾緫任百揆相禦庶物準的羣僚可以助日月之光華增天地之髙厚反鑑取照匹此何難倒裳求領方之爲易】爵人以世非盛徳之舉【又表晝覧泰山不假秋毫之察夜仰列宿豈籍燭龍之明爵人以世旣非盛徳之舉公門有私故是淩夷之運】非經略之才【隋薛道衡論陳必敗之勢曰爲國之道在於寄任彼之公卿備員而已尙書江揔惟事詩酒本非經略之才】天府文章萬方之藪【江揔讓表竊以天府文昌萬方之藪天官冡宰無所不統禮尊三獨事昭百揆曠職云久三十餘載一旦開置必資望實豈期廷典私偏濫庸菲薄陛下聽覧余辰曲垂昭納遂斯反汗髙選具瞻則敝蓋敝帷便臣暮齒歲制月制賖臣皓髮】昔之冡司今日端揆【又除尙書令謝臺啟昔之冡司今日端揆頃同臺衮無人則闕臣之朽薄安可叨賁謹當奏承夜月兾奉三思之旨聲寄浮雲方祈九天之路】司會治本宰朝端【又除尙書令防表後啟云司防治本冡宰朝端縉紳所屬儀刑攸在焉】復表不受【唐代宗以郭子儀爲尙書令子儀譲以太宗昔居此官累聖相承曠而不置詔不允勅令宰相百官爲尙書省送上子儀復表讓不受許之】

左右僕射

前漢百官表僕射秦官自侍中尙書博士郎皆有古者重武官有主射以督課之軍屯吏騶宰永巷宮人皆有取其領事之號【孟康曰皆有僕射隨所領之事以爲號也軍屯吏則有軍屯僕射永巷則有永巷僕射】成帝建始元年初置尙書五人以一人爲僕射主封門掌授假錢谷

後漢百官志尙書僕射一人六百石本注曰署尙書事令不在則奏下眾事【蔡質漢儀曰凡三公列卿將大夫五營校尉行復道左右丞郎禦史中丞侍禦史皆豫相回避衛士傳不得迕臺官臺官過後乃得去臣昭案獻帝分置左右僕射建安四年以榮卲爲尙書令左僕射衛臻爲右僕射是也】

晉職官志僕射服秩印綬與令同案漢本置一人至獻帝建安四年以執金吾榮邵爲尙書左僕射分置左右僕射或不兩置但曰尙書僕射令闕則左爲省主若左右僕射並闕則置尙書僕射以主左事

宋百官志古者重武官以善射者掌事故曰僕射僕射者僕役於射事也秦世有左右曹諸吏官無職事將軍大夫以下皆得加此官漢獻帝建安四年以執金吾榮邵爲左僕射衛臻爲右僕射二僕射分置自此始也南齊書百官志左僕射領殿中主客二曹事諸曹郊廟園陵車駕行幸朝儀臺內非違文武舉補滿敍疾假事其諸吉慶瑞應眾賀災異賊發眾變臨軒崇拜攺號格制蒞官銓選凡諸除署功論封爵貶黜八議疑讞通關案則左僕射主右僕射次經之黃案左僕射上署右僕射次署朱符見字經都丞竟右僕射橫畫成目左僕射畫令畫右官闕則以次拜畫若無左右則直置僕射在其中間揔左右事

隋百官志梁武帝時尙書省僕射副令又與尙書分領諸曹令闕則左僕射爲主其祠部尙書多不置以右僕射主之若左右僕射並闕則置尙書僕射以掌左事置祠部尙書以掌右事後齊僕射職爲執法置二則爲左右僕射皆與令同左糾彈而右不糾彈隋開皇三年詔尙書左僕射掌刺史吏部禮部兵部三尙書事禦史糾不當者兼糾彈之尙書右僕射掌刺都官度支工部二尙書又知用度

唐百官志左右僕射各二人從二品掌統理六官爲令之貳令闕則揔省事劾禦史糾不當者【龍朔二年攺左右匡政光宅元年曰文昌左右相開元元年曰左右丞相天寶元年復舊】

唐官品志僕射爲執法置二人則爲左右皆與令同左糾彈而右不糾彈

唐新語自武徳至長安四年以前僕射並是正宰相故太宗謂房齡等曰公爲宰相當須大開耳目求訪賢哲卽其事也神龍初豆盧欽望爲僕射不帶同中書門下三品不敢參議政事後加知軍國事韋安石爲僕射東都畱守自後僕射不知政事

六典尙書左丞相一人右丞相一人並従二品【漢官儀僕射秩六百石公爲之加至二千石自晉以後給省事吏三人魏晉宋齊秩皆六百石品並第三梁品猶第三秩中二千石班第十五陳品加至第二後魏北齊及隋品皆従第二皇朝因之自漢以來章服並與今同】掌摠領六官紀綱百揆以貳令之職今則專統焉【初亦宰相之職開元中張說兼之後罷知政猶爲丞相自此以後遂不知國政】

國朝大中祥符五年太常禮院上準詔定僕射赴上儀前一日都省設新舊僕射次於都堂後眾官次於廊廡其日眾官集省內以俟中書樞宻院親王使相舊不赴僕射自正衙退將至都堂諸曹史序立迎拜僕射至都堂門外下馬諸行尙書丞郎郎中員外郎並門內分立迎候僕射北向揖其兼內職及知制誥者不迎候禮生引新舊僕射出次對拜禮生諸僕射升堂分東西坐降階就褥位對立新僕射就正位再拜復位對拜畢升堂如上僕射一員降階赴位拜訖升堂坐牙牀判案六行主事讀案堂上都事接案搢笏轉案僕射揖搢笏頂筆判準式凡三道如上儀判訖禮生引對拜賀謝舊僕射歸次新僕射立於都堂上面南引贊官告班致賀中丞以下拜僕射答拜百官退僕射升堂坐諸司賀訖降坐還次僕射與諸司三品尙書省禦史臺四品兩省六品以上就食畢退如常儀

元祐官品令左右僕射從一品

春明退朝錄國朝宰相爲僕射魏公仁浦趙令薛文恵沈恭恵宋恵安李文正呂文穆呂文恵李文淸張司空王文正向文簡王兾公冦萊公呂許公王沂公賈魏公陳恭公韓魏公文潞公富鄭公曾魯公二十二人樞相爲僕射陳文忠曹襄悼張榮僖王康靖四人樞宻使爲僕射石元懿一人

不歷尙書侍郎便爲僕射【唐姚南仲不歷尙書侍郎而入省便爲僕射】履聲【前漢鄭崇字子遊爲尙書僕射數直諫諍上初納用之毎聞曳革履上笑曰我識鄭尙書履聲爲人所譛奏上責崇曰君門如市何以欲禁切主上崇對曰臣門如市臣心如水上怒下崇獄死獄中】當車諌遊田【後漢明帝數幸廣成苑尙書僕射鐘離意以爲從禽廢政常當車諌盤樂遊田之事天子悟其言卽時還宮】上疏諌威刑太過【魏徐宣爲左僕射時尙方令坐事被考劾宣上疏諌威刑太過又諌作宮殿窮盡民力帝加嘉納】鐘離尙書若在此殿不立【後漢鐘離意爲僕射嘗以上疏出爲魯相後徳陽殿成百官大防帝思意謂公卿曰鐘離尙書若在此殿不立】上書陳竇憲驕恣【郅壽爲僕射時大將軍竇憲以外戚威傾天下憲使門生賫書詣壽有所請托壽卽送詣獄前後上書陳憲驕恣引王莽以戒國家】皁襜【東觀漢記鮑永字君長拜僕射行將軍將兵集河東永好文得行將軍常皁襜路稱鮑尙書兵】排閤入謀【鐘離意別傳意爲僕射其年匃奴羌胡歸義來降詔賜縑三百疋尙書郎曁酆受詔誤以爲三千疋詔大怒鞭之殿下欲死諸尙書莫不慴怖失色意獨排閤入誎曰陛下徳被四海恩及夷狄是以左衽之徒皆頓首服義鄷小子受詔誤賞臣聞刑疑從輕今陛下以鄷誤賞發雷霆之威殺鄷海內遐邇謂陛下貴微財而賤人命愚臣不安明帝以合大義恚損怒消帝謂意曰非鐘離尙書朕幾降威於此郎】不視奏呈文書【魏志桓範薦徐宣爲左僕射後加侍中光祿大夫車駕幸許昌宣揔統畱事帝還主者奏呈文書語曰吾省與僕射何異竟不視】典選舉【陳泰爲左僕射典選舉】官之師長【李傕等欲賈詡爲尙書僕射詡曰尙書僕射官之師長詡名不素重非所以服人也】國之司直我之周昌【毛玠字孝先爲尙書僕射時太子未定立臨淄王植有寵玠諫曰近袁紹以嫡庶不分覆宗滅國廢立大事非所宜聞會玠起更衣太祖謂左右曰國之司直我之周昌】暫起復臥如是數歲【魏略李丰字安國爲侍中僕射在臺閣常多托疾時臺制告百日當觧祿丰未滿百日暫起復臥如是數歲】中臺近官【吳志諸葛恪旣定南越孫權使尙書僕射薛綜勞軍曰故遣中臺近官迎致犒賜】三代【晉太傅謝安生暎暎生子琨三代爲僕射並有文集】四辭而後受【葛顗代陳泰爲僕射四辭而後受】淸虛恬簡【山濤淸虛恬簡轉左僕射】累陳封禪【魏舒太康初拜右僕射於時衛瓘山濤張華等以六合混一宜同古典封禪泰丘前後累陳帝不許】中正舊徳【武帝太康四年詔吏部掌敍人倫治化之本也宜得中正舊徳尙書右僕射魏舒寛大洪毅潛通有才識其以舒爲左僕射領選曹】領選曹【上】廣登賢俊經始萬幾【永昌元年詔尙書分置左右僕射所以廣登賢俊經始萬幾防軍周顗可左僕射領軍王可右僕射】蒞官盡心【尙書髙陽王珪忠允善政恩量洪濟蒞官盡心所居著稱其以珪爲右僕射】揔樞機之重【羊祜泰始初詔曰夫揔齊機衡允釐六職朝政之本也祜秉徳淸劭忠亮純茂經緯文武謇謇正直𨿽處腹心之任而不揔樞機之重非垂拱無爲委任責成之意也其以祐爲尙書右僕射】秉徳淸劭經緯文武【上】三日僕射【周顗以雅望獲海內盛名後頗好酒爲僕射略無醒日時人號爲三日僕射庾曰視周侯末年可謂鳳徳之衰矣】吏曹【晉武以僕射山濤領吏曹后依擬至今或領焉】參贊百揆【齊王儉譲左僕射表曰霸府方隆起居元佐國朝艸昩參贊百揆】暮出朝還【晉中興書顧和康帝卽位爲尙書僕射以母老固辭詔勅特諭暮出朝還其優遇如此】君便是一人【紀瞻字思逺時爲右僕射肅祖常引瞻內殿慨然憂天下曰社稷之臣欲得十人如何因數之云君便是一人瞻謝曰臣不敢聞命肅祖曰方欲善語云何復崇謙讓耶瞻以年在懸車自陳老疾詔曰豈朕徳薄不足以與爲治乎】才學文章【王珣爲左僕射領吏部時烈宗雅好典籍深欽愛之與殷仲堪徐邈並以才學文章爲上所服】風流之美【桓答道子牋云王珣名悟疏徽風流之美𨿽通於同異才用不盡然君子在朝可益自多也】當時稱爲彊記【刁協除左僕射中興艸創制度未立朝臣無練習故儀者惟協以久在中朝加性聰朗多諳故事朝廷憲體出入威儀唱贊一皆稟於協當時稱爲彊記】年三十七眾論爲美【晉諸公讚司馬珪少有令望早歷顯職晉受禪爲右僕射時年三十七眾論以爲美】上問獄不對【沈約宋書王敬爲僕射關署文案初不省讀常預聽訟上問疑獄敬不對上變色問左右何故不以訊牒問僕射敬曰臣乃得訊牒讀之政自不觧上不悅】乘船至平昌門【劉延孫爲左僕射疾病不任拜起上使乘船自淸溪至平昌門仍入尙書下舎】奏彈謝靈運【王爲僕射奏彈康樂侯謝靈運人力桂輿滛其嬖妾殺輿江涘棄屍東流請免官削爵主收付大理治罪內臺舊體不得用風聲舉彈此事彰赫暴之朝野不敢拱黙武帝令免官而已】如汝人才皆已令僕【南史劉祥少好文學輕言肆行不避髙下於朝士多所貶忽王奐爲尙書僕射祥與奐子融同載見路人驅驢祥曰驢汝好爲之如汝人才皆已令僕】兄弟【袁樞好學手不釋卷謹愼周宻淸白自居爲左僕射弟憲幼聰敏好學有雅量爲右僕射臺省目樞爲大僕射憲爲小僕射朝廷榮之】大僕射小僕射【上】二王持平不送不迎【齊王延之轉左僕射宋徳旣衰太祖輔政朝野未淸人懷彼此延之與尙書王防中立無所去就時人爲之語曰二王持平不送不迎太祖以此善之】南士少居此職【帝欲用張緒爲右僕射以問王儉儉曰緒少有淸望誠美選也南士由來少居此職禇彥回曰儉少年或未憶耳江右用陸玩顧和皆南人也儉曰晉氏衰政不可爲則】有公輔之量【趙善爲右僕射性溫恭有器局𨿽位居端右而深自謙退其職務克舉則曰某官之力有罪責則曰善之咎也時人稱其有公輔之量】換榻【元順除右僕射及上省登階向榻見榻甚故問都令史徐仵起仵起曰此榻曽經先王坐順卽哽塞涕泗交流久而不能言遂令換之】黑面僕射【陽平王子欽字思若累遷右僕射色黒故時人號爲黒面僕射】騶唱不入宮門【北史郭祚遷尙書右僕射時議定新令詔祚爲侍中黃門參議刋正故事令僕中丞騶唱而入宮門至於馬道及祚爲僕射以爲非盡敬之宜言於帝納之下詔禦在太極騶唱至上東門禦在朝堂至司馬門騶唱不入宮門自此始也】府庫關鑰一以委之【三國典略東觀以徐騰兼左僕射府庫關鑰一以委之】廢人飲酒【北齊王晉明豪侈有俠气畱心經史招引賔客嘗爲右僕射百餘日便謝病而退告人云廢人飲酒安能作刀筆吏批故紙乎】給田均平【髙隆之爲右僕射時初給民田貴勢皆占良美貧弱咸受瘠薄隆之啟髙祖悉更反易仍得均平】損益舊章【後周周恵逹爲右僕射自關右艸創禮樂缺然恵逹與禮官損益舊章是以儀防稍備魏文帝因朝奏樂顧謂恵逹曰此卿之功也】任居端揆【李遠除右僕射辭太祖曰遠秦隴匹夫才藝俱闕平生企望不過一郡守爾遭逢際會得奉聖明主貴臣遷以至於此今位居上列爵邁通侯受委方面生殺在手非直榮寵一時亦足光華身世但尙書僕射任居端揆今以賜授適所以重其罪責明公若欲全之乞寢此授太祖曰公勲徳兼美朝廷欽屬選眾而舉何足爲辭且孤之與公義等骨肉豈容於官位之間便至深讓非所望也逺不得已方拜職】妙選【陳徐陵讓左僕射初表陵聞七十二嵗揚雄擬經六十三年平津對防若斯彊壯無嘆耆老若漢武好少則微臣已老矣若周文愛老則有此羣才伏願天明更謀梓匠永其妙選稱是能官】試船覆沒【魏吉杜畿爲僕射受詔作樓船於陶河試船遇風覆沒帝爲之流泣】望墳掩淚【後魏李衝髙祖時爲尙書僕射卒葬於覆舟山近杜預冡髙祖之意也後車駕自鄴還洛經衝墓左右以聞髙祖臥疾望墳掩淚】衣冠傾縱【蕭方三十國春秋劉裕爲太尉旣拜朝賢畢至僕射謝琨後來衣冠傾縱頗有傲慢之容裕甚不平乃謂曰謝卿今日可謂旁若無人琨對曰明公將崇伊周之寄方使四方觧襟謝琨何人而敢獨異乎以手板披橫衿袖皆散裕意悅時人亦莫不奇之也】門列防【隋左僕射髙熲子徳封應國公時制三品以上門皆列防徳申牒請防栁彧判曰僕射之子更不異居父之防槊已列門外尊有壓卑之義子有避父之禮豈容外門旣設內閣又施事竟不行熲聞而嘆服】國之宰輔不可親細務【楊素爲右僕射與髙熲嘗專朝政後文帝漸忌素詔曰僕射國之宰輔不可親細務但三五日一度向省平論大事外示崇重實奪其權也】解事僕射【唐戴至徳爲僕射與劉仁軌更日受詞訟嘗有老母經省陳辭至徳已收牒省視老母前曰本謂之解事僕射所以來訴公乃不是解事僕射請卻付牒來至徳笑而還之議者尢稱其長者】呼裴監而不名【髙祖受禪謂裴寂曰使我至此公之力也拜尙書右僕射賜以服翫仍詔尙書除食奉外毎日賜寂禦膳髙祖視朝必引與同坐入閤則延之臥內言無不從呼爲裴監而不名當朝貴戚禮莫與比】逍遙一代【寂遷左僕射頓首言臣初發太原以有玆旨淸平之後許以退耕今四海人安伏願賜臣骸骨髙祖泣下沾襟曰今猶未也要相偕老耳公爲臺司我爲太上逍遙一代豈不快哉】持法稍深【蕭瑀字時文拜右僕射內外考績皆委諸司會爲羣僚指南庶務繁揔瑀見事有時偏駁而持法稍深頗爲時議所少】議事輙變易【封倫太宗立拜右僕射始倫之歸蕭瑀數薦之及是瑀爲左僕射毎議事倫初堅定至帝前輙變易由是有隙貞觀元年遭疾臥尙書省帝親臨視命尙輦送還邸】出入臥內【長孫無忌帝以皇后兄又相友眷倚甚厚常出入臥內進尙書右僕射】廣耳目訪賢材【房齡進左僕射帝曰公爲僕射當助朕廣耳目訪賢才比聞閱牒訟日數百豈暇求人哉乃勅細務屬左右丞大事關僕射】引士咸得職【杜如晦進右僕射仍領選與齡共釐朝政引士賢者下不肖咸得職當時浩然歸重】領選【上】終當坐此【李靖仕隋爲殿內直長左僕射楊素拊其牀謂曰卿終當坐此後以取定襄功遷右僕射靖毎參議恂恂似不能言以沈厚稱】恂恂似不能言【上】三世居此官【髙儉字士防遷右僕射士防三世居此官世榮其貴太宗幸洛陽太子監國命攝少師手詔曰端拱三川不憂關中者以屬卿也久之請致仕聽解僕射】叱左右批薛懷義頰【蘇良嗣遷文昌左相同鳳閣鸞臺三品遇薛懷義於朝懷義偃蹇良嗣怒叱左右批其頰曳去武后聞之戒曰苐出入北門彼南衙宰相行來毋犯之】南衙宰相【上】撰封禪壇頌【張說東封還爲尙書右丞相詔說撰封禪壇頌刻之泰山以誇成功】班爵同禮數異【裴耀卿進左僕射俄攺右僕射而李林甫代之至本省具朝服劍佩博士導郎官唱案禮畢就耀卿聽事乃常服以贊者主事導唱林甫驚曰班爵與公同而禮數異何也耀卿曰比苦不堪重衣又郎博士紛泊非病士所宜林甫黙然慙居歲卒】僕射巾【裴冕拜左僕射性豪侈旣素貴輿服食飲皆光麗珍丰櫪馬且數百金者常十數毎廣會賔客不能名其饌自制巾子工甚人爭效之號僕射巾】自用隔品致恭【竇易直爲左僕射以公潔自喜方執政未嘗引用親黨初元和中鄭餘慶議僕射上儀不與隔品官亢禮易直爲中丞奏駮之及爲僕射乃自用隔品致恭爲時鄙笑】交結權幸而得貴位【元和中裴均爲僕射於尙書省都堂上事其選印及呈孔目唱案皆使尙書郎爲之又三品以上升階列坐四品五品及郎官禦史拜於防下然後召禦史中丞左右丞升階答拜初開元中張說爲大丞相因制儀注自極尊大自中書門下及諸三品以上官是日皆坐受拜或徵其所從來答曰聖歷中王及善豆盧欽望同日拜文昌左右丞相亦用此儀當時以說方承恩寵不敢復詰因爲故事非舊典也均交結權幸而得貴位班列嘗逾位而立禦史中丞盧坦請退之均不受坦曰姚南仲爲僕射例如此均曰南仲何人坦曰南仲是守正而不交權幸者也尋罷坦爲右庶子時人歸咎於均】師長庶僚【寶歷中左僕射李絳與禦史中丞王璠相遇於道璠車不爲之卻因上言故事云左右僕射師長庶僚開元中以爲左右丞相其後𨿽去三事機務猶防百司之權表狀之中不書其姓尙書以下衙上日百寮列班宰相居上中丞禦史列位於庭禮數之崇特爲殊異所以自武徳貞觀以來聖君賢臣布政除獘不革此禮謂爲合宜茍有不安尋亦合廢近來緣有才不當位恩加特拜者遂從簡略不用舊儀酌於羣情事實未當今或有僕射初除就中丞院門相見者卽與就參何殊或中丞新授亦無見僕射處又參謁處或僕射先至中丞後來憲度乖宜尊卑倒置倘人才忝位自合別授賢良若朝命守官豈得有虧法制伏望下百寮詳定事體使永可遵行勅防令兩省詳議兩省奏曰元和中伊愼沗居師長之位太常博士韋謙削去舊儀今李絳所論於體甚當然其時璠黨方盛旋致絳攺官共寢其議】詔虞世南制碑文【貞觀四年右僕射杜如晦薨帝手詔著作郎虞世南曰朕與如晦君臣義重不幸淹從物化追念勲舊痛惜於懷卿體吾此意爲制碑文後因食而美愴然悼之遂輟食之半遣置之靈座焉】半置靈座【上】諫不可廢後【禇遂良拜右僕射帝將立武昭儀召長孫無忌李勣於志寧及遂良入或謂無忌當先諫遂良曰太尉國元勲有不如意使上有棄親之譏又謂勣上所重當進曰不可司空國元勲有不如意使上有斥功臣之嫌曰吾奉遺詔若不盡愚無以下見先帝旣入帝曰罪莫大於絕嗣皇后無子今欲立昭儀謂何遂良曰皇后本名家奉事先帝先帝疾執陛下手詔臣曰我児與婦今付卿且徳音在陛下耳可遽忘之皇后無它過不可廢帝不悅翌日復言對曰陛下必欲攺立後者請更擇貴姓昭儀昔事先帝身接帷笫今立之柰天下耳目何帝羞黙遂良因致笏殿階叩頭流血曰還陛下笏丐歸田裏帝大怒命引出武氏從幄後呼曰何不撲殺此獠無忌曰遂良受顧命有罪不加刑防李勣議異武氏立乃左遷遂良潭州都督】不雨乞身【張行成拜左僕射永徽四年三月不雨五月行成懼以老乞身制答曰古者防免乖罪已之義此在朕寡徳非宰相咎乃賜宮女黃金器勅勿復辭行成固請帝曰公朕之舊柰何捨朕去耶然流涕行成惶恐不得已復視事】受四品以下官拜【李程自宰相出鎭徴爲左僕射中謝日奏曰臣所忝上官禮前後儀注不同在元和長慶中僕射數人上日不受四品以下官拜近日再定儀注不同四品以下官悉許受拜王瀝竇易直已行之於前今禦史臺云已奏聞太常寺定取十五日上臣進退未知所獲時中丞李漢以爲受四品以下拜太重勅曰僕射上儀近以詳定所緣拜禮皆約令文已經施行不合更攺宜準太和四年十一月六日勅處分程義學優深然性放蕩不修儀檢稽好戱而居師長之地物議輕之】稽居師長之地【上】奏儀制【李漢爲中丞李程爲左僕射以儀注不定表請定制先是太和三年兩省官同定左右僕射儀注禦史中丞以下與僕射相遇依令致敬斂馬側立待僕射過僕射謝官日大夫中丞三院禦史就幕次參見其觀象門外立班旣以後至爲重大夫中丞到班後朝堂所由引僕射就位傳呼贊導如大夫就到之儀班退贊導亦如之禦史大夫與僕射道塗相遇則分道而行舊事左右僕射上日禦史中丞吏部侍郎羅拜四年中書奏曰僕射受中丞侍郎拜則似太重答郎官以下拜則太輕起今後諸司四品以下官及禦史臺六品以下並郎官並望準故事余依元和七年勅可之至是因李程奏漢議曰左右僕射初上受左右丞諸曹侍郎諸司四品及禦史中丞以下拜謹案開元禮及六典並無此儀注不知所起之由或以爲僕射師長百僚此語亦無證據惟曹魏時賈詡讓官表中一句語耳且尙書令是正長尙無受拜之文故事與禦史中丞司校尉號三獨坐伏以朝廷比肩同事聖主南面受拜臣下何安縱有明文尙須釐革故禮記曰君於士不答拜非其臣則答之況禦史中丞殿中是供奉官尢爲不可儀注令𨿽有隔品之文不知便是受拜否及禦史大夫亦曾受禦史以下拜今並不行蓋以禮數僣逼非人臣所安元和六年詔崔邠段平仲與當時禮官王涇韋公肅等同議其事理甚精詳今請舉而行之庶爲折衷時程入省竟依舊議議者以漢奏爲是】檢校官從其班【令狐楚自河東節度使入爲吏部尙書檢校右僕射故事檢校官者便從其班楚以正官有品不宜從二品之外請從本班優詔嘉之】賜靈壽杖【李靖爲右僕射以足疾上表乞骸骨言甚懇至太宗乃下優詔授特進在第攝養毎三兩日至中書門下平章政事賜靈壽杖助是足疾也】超擢太驟上章懇辭【蕭俛長慶中守左僕射俛性介獨持法守正以已輔政日淺超擢太驟三上章懇辭復詔授吏部尙書俛又以選曹簿書煩雜非攝生之道攺兵部尙書】大水請免官【唐休璟拜右僕射是歲秋大水休璟兩上表自咎請免官甚切辭多不載中宗竟不允手制答曰陰陽乖爽事屬在予待罪私門難依來表尋遷中書令】豈得與人主爭權柄【戴至徳遷右僕射時劉仁軌爲左僕射毎遇申訴寃滯者輙美言許之而至徳先據理難詰未嘗與奪若有理者宻爲奏之終不顯已之斷決由是時譽歸於仁軌或以問至徳答曰夫慶賞刑罰人主之權柄凡爲人臣豈得與人主爭權柄哉後髙宗知而深嘆美之】不欲一物失所【房齡代長孫無忌爲左僕射旣任揔百司防恭夙夜盡心竭節不欲一物失所聞人有善若已有之明逹吏事飾以文學定法令意在寛平不以求備取人不以已長格物隨能收敍無隔卑賤論者稱爲良相】賜三傑詩【宋璟爲尙書右丞相而張說爲左丞相源乾曜爲太子少傅同日拜有詔大官設饌太常奏樂防百官尙書省東堂帝賦三傑詩自冩以賜之】班列【五代史劉昫爲僕射性剛羣情嫉之乃共右散騎常侍孔昭序論行香次第言常侍之臣立行合在僕射之前疏奏下禦史臺定例同光以來李琪盧質繼爲僕射性質輕脫不能守師長之體故昭序輕言宰相馬裔孫以羣情不悅劉昫馮道欲防抑之乃責臺司檢例而臺司言舊不見例據南北班位次卽當在前俄屬國忌將就列未定裔孫卽判臺狀曰旣有援據足可遵行各侍本官劉昫怒揮袂而退自後日臺司定例崔居儉謂南宮同列曰孔昭序言語是朝廷人揔不解語也且僕射是師長中丞大夫就班修敬常侍班在南宮六卿之下況僕射呼已前騎省年深望南宮工部侍郎如仰霄漢彼癡人舉止何取笑之深也眾聞居儉言紛議稍息文士哂裔孫堂判有援據二字】政事僕射【九國誌唐李升世家楊渭建國以升爲左僕射參政事乘削亂之後漸復紀綱修典禮抑彊暴中外謂之政事僕射】楊削皮【楊思恭時兵革屢興國力空匱命思恭爲錄軍國事增山澤隴畆之稅魚鹽蔬果皆倍其算道路側目號曰楊削皮】勿藥恐傷僕射【吳越崔仁兾父詢善射仁兾方娠而母病詢欲飲以藥一夕夢人謂已曰勿藥恐傷僕射及覺以語詢詢疑其誑弗聽自篝火煮藥見鐺上有蛇蜿蜒然遽覆其藥而沒後果遷左僕射】奉朝請【國朝淳化四年李昉爲左僕射罷知政事先是上召翰林學士張洎艸制授昉左僕射罷相洎上言曰昉因循保位近霖百餘日陛下焦勞惕厲憂形於色昉居輔相之任職在調燮陰陽乖度如此而昉晏然自若無歸咎引退之意矧中臺僕射之重百寮師長如減於左位望輕重不侔因而受之何以勸人臣之盡節宜加黜削以儆其臣上以昉耆舊不欲譴黜但令爲右僕射奉朝請】師長百僚【至道元年呂防正以左僕射罷相上召謂曰僕射師長百僚朕以中書政事煩多俾均勞逸防正頓首謝】中書都堂赴上【大中祥符四年詔文昌揆路師長百僚位望攸崇典章具載惟中臺之赴上久廢舊儀在多士之式瞻曷明異數宜加論討庶別等威自今宰臣官至僕射並於中書都堂赴上不帶平章事者亦於本省赴上令太常禮院與崇文院檢討詳定儀注時宰相王旦自兵部尙書遷右僕射止於本防受賀僕射赴上禮久廢上寵待輔臣故振舉之】大耐官【眞宗皇帝時向文簡拜右僕射下日李昌武爲翰林學士嘗對上謂之曰朕卽位以來未嘗除僕射今日以命敏中此殊命也敏中應甚喜對曰臣今自早候對亦未知敏中何如上曰敏中門下今日賀客必多卿往觀之明日卻對來勿言朕意也昌武候丞相歸來往見丞相謝客門闌悄然無一人昌武與向親徑入見之徐賀曰今日聞降麻士大夫莫不歡慰朝野相慶公但唯唯又曰自上卽位未曾除端揆此非常之命自非勲徳隆重眷倚殊越何以至此公復唯唯終未測其意又歷陳前世爲僕射者勲勞徳業之盛禮命之重公亦唯唯卒無一言旣退復使人至庖廚中問今日有無親戚賔客飲食宴會亦寂無一人明日再對上問昨日見敏中否對曰見之敏中之意何如乃具對上笑曰向敏中大耐官向爲僕射年月未曾考於國史】先賜進士出身而後除【東齋記事曹利用先賜進士出身而後除僕射乃知進士爲貴也】

八座

晉職官志後漢光武以六曹尙書並令僕二人謂之八座魏以五曹尙書二僕射一令爲八座晉八座丞郎初拜皆沿漢舊制並集都省交禮遷職又解交焉

謝靈運晉書古者重武事貴射禦取其捷禦如僕各置一人尙書六人謂之八座參攝百揆出內王命古元凱之任也

宋百官志晉西朝八座丞郎朝晡詣都堂朝江左惟旦朝而已八座丞郎初拜並集都省交禮遷職又解交漢舊制也今惟八座解交丞郎不復解交也

南齊百官志八座各置郎中令史以下

魏官氏志天興元年置八部大夫於皇城四方四維面置一人以擬八座謂之八國

隋百官志自晉以後八座及郎中多不奏事梁天監元年詔曰自禮闈淩替歷玆永久郎署備員無取職事糠粃文案貴尙虛閒空有趨墀之名了無握蘭之實郎曹可依舊奏事自是始奏事矣隋髙祖省置令左右僕射各揔吏部禮部兵部都官度支工部等六曹事是爲八座

唐與隋同

非賢莫居【晉中興書蔡謨爲尙書上疏曰八座之任非賢莫居】望省樓【唐崔日知歷職中外恨不居八座爲太常卿於都事防後起一樓正與尙書省相望時人謂之崔公望省樓】比文昌【劉洎上疏曰尙書萬幾實爲政本是以八座比於文昌二丞方於管轄】

左右丞

前漢百官志成帝建始四年初置尙書員五人有四丞後漢百官志左右丞各一人四百石本注曰掌錄文書期會左丞主吏民章服及騶伯史右丞假署印綬及紙筆墨諸財用庫藏【漢儀曰右丞與僕射對掌授廩假錢谷與左丞無所不揔】

漢官典職尙書左右丞揔典臺中綱紀無所不統續漢書百官志左丞掌錄尙書吏人上章百官威儀右丞主錄文書期會假署印綬及筆墨諸財用物

漢官儀漢制八座丞郎並集都省交禮遷職又解交又尙書左右丞秩四百石遷刺史

晉職官志左右丞自漢成帝建始四年置尙書而便置丞四人及光武始減其二惟置左右丞左右丞自此始也至晉不攺晉左丞主臺內禁令宗廟祠祀朝儀禮制選用署吏給假右丞掌臺內庫藏廬舍凡諸器用之稟振民戶租布刑獄兵器督錄逺近文書章表奏事晉百官表注左右丞俸月三十斛

宋百官志應劭漢官儀尙書令左丞揔領綱紀無所不統僕射右丞掌廩假錢谷

南齊百官志左丞一人掌宗廟郊祠吉慶瑞應災異立作格制諸案彈選用除置吏補滿除遣注職右丞一人掌兵士百工補役死叛考代年老疾病解遣其內外諸庫藏糓帛刑害割業諍訟田地船乘廩拘兵士死叛考剔討補差分百役兵器諸營署人領州郡租布人民戶移徙州郡縣並帖城邑民戶割屬刺史二千石令長尉被收及免贈文武諸犯削官事白案右丞上署左丞次署黃案左丞上署右丞次署諸立格制及詳讞大事宗廟朝廷儀體左丞上署右丞次署

隋百官志梁武帝尙書省置左右丞各一人佐令僕射知省事左掌臺內分職儀禁令報人章督錄近道文書章表奏事糾諸不法右掌臺內藏及廬舎凡諸器用之物督錄逺道文書章表奏事凡諸尙書文書詣中書省者宻事皆以契囊盛之封以左丞印後齊左右丞一人唐百官志左丞一人正四品上右丞一人正四品下掌辧六官之儀糾正省內劾禦史臺不當者吏部戶部禮部左丞緫焉兵部刑部工部右丞緫焉龍朔元年攺左右丞曰左右肅機咸亨元年復舊

六典左丞一人正四品上右丞一人正四品下【丞者承也言承助令僕揔理臺事也晉傅咸云左丞待奏彈八座魏晉宋以來左右丞銅印黃綬絳朝服進賢一梁冠自魏至宋齊品皆第六秩四百石梁左丞班第九右丞班第八並第四品秩六百石陳因之後魏北齊左丞正四品下右丞從四品上隋初左丞從四品上右丞四品下煬帝左右丞並正四品皇朝服絺冕六旒三章兩梁冠永昌元年爲從三品如意元年復故】掌管轄省事糾舉憲章以辧六官之儀制而正其百寮之文法分而視焉【若左闕則右兼知其事右闕則左亦如之若禦史有糾劾不當兼得彈奏】

五代職官志梁開平二年攺左右丞爲左右司侍郎避廟諱也至後唐同光元年復舊長興元年九月詔曰臺轄之司官資並設左右貂素來相類左右揆不至相懸以此比方豈宜分別自此宜升尙書右丞官品與左丞爲正四品

國朝元祐令尙書左右丞並正二品

諸尙書左右丞並執政官

功滿詔畱【東觀漢記黃耆拜左丞功滿當還詔書畱增秩拜尙書遷僕射】進對威儀辭言辧逺【謝承後漢書張諛少修志節性聰明有令才鄕曲稱曰神人除尙書侍郎左丞朝賀陛見進對威儀辭言辧逺帝深奇之特拜東海相】閒練漢家故事【楊喬尙書侍郎左丞轉右丞自在臺閣閒練漢家故事前後上表陳國政便宜】正色在朝三臺肅淸【王隠晉書劉皦字長升爲尙書左丞正色在朝三臺肅淸出兼中丞】懦弱非監司體【晉中興書王國寶因酒坐怒右丞祖臺之攘袂呼喚以盤盞藥器擲臺之復爲有司所彈烈宗詔曰國寶縱肆情性甚不可長臺之懦弱非監司體其免官】止桓溫豫章之封【荀遷左丞時桓溫平蜀朝廷欲以豫章封溫防謂太宗曰若溫復假王威平定河洛修復山陵將復何以加之遂止】臺閣大小望風自肅【晉諸公贊傅咸字長虞爲右丞臺閣大小望風自肅】職輕事重【咸表曰左丞職輕事重以賤制貴所以難居臣以闇劣猥忝斯任愧於不稱慮罪之及夙夜無寧】彈八座以下【傅咸答辛曠詩序曰尙書左丞彈八座以下居機宻之會斯乃皇朝之司直天臺之管轄余前爲右丞具此職之要後忝此位僶俛從事日愼一日】郤詵糾崔洪【幹寶晉記郤詵爲尙書左丞糾吏部尙書崔洪洪曰我舉郤丞而還奏我此爲挽弩自射詵聞曰趙宣子任韓厥爲司馬厥以軍法戮宣子之僕宣子謂諸大夫可賀我矣吾選厥任其事崔侯爲國舉才我以才見舉惟才是視各明至公何故斯言乃至於此洪聞悅服】八座以下側目憚之【晉荀晞爲左丞防察諸曹八座以下皆側目憚之】在朝爲百僚所憚【郤隆爲尙書郎轉右丞在朝爲百僚所憚後坐事免】內外敬憚【中興書孔坦善左氏兼有文章除尙書左丞內外並敬憚之】累相糾奏【沈約宋書何承天爲中丞與尙書左丞謝元表不相善二人競向二臺違戾相糾奏】左君右君【宋百官志漢制丞郎見二丞呼曰左君右君】與三騶對飲【南史尙書二丞給三騶謝幾卿性不拘朝憲嘗預宴樂遊苑不得醉而歸因詣道邊酒壚停車褰帷與車前三騶對飲觀者如堵幾卿處之自若】糾舉稱職【徐勉爲尙書左丞自掌樞憲多所糾舉時論以爲稱職】樞憲【上】上殿不下有賀雅【梁書賀琛遷尙書左丞並參禮儀事琛前後居職凡郊廟諸議多所創定毎見髙祖與語常移晷刻故省中爲之語曰上殿不下有賀雅琛容止都雅故時人以此呼之】令史七百名一見記姓名【劉儒弟覧除尙書左丞令史七百人一見並記姓名當官淸正無所私姊夫禦史中丞禇湮從兄吏部郎孝綽在職頗通賍貨覧劾奏並免官孝綽怨之常謂人曰犬嚙行路覧噬家人】文宣夜還不開門【三國典略北齊張耀嘗爲尙書左丞文宣近出令耀居守文宣夜還耀不開門勒兵嚴備火至看面然後開迎文宣笑曰君卻學郅君章也賜以錦袍以其忠勤遂見親待】求良田薦爲左丞【隋楊汪爲兵部侍郎數年文帝謂諌議大夫王逹曰卿爲我覓一好左丞逹遂私於汪曰我當薦君爲左丞若事果當與良田爲報汪以逹言奏之逹竟獲罪尋拜汪尙書汪明習法令果於割斷當時皆號爲稱職】奏劾宇文愷於仲文競銀窟【煬帝卽位郎茂爲尙書左丞時工部尙書宇文愷右翊衛大將軍於仲文競河東銀窟茂奏劾愷位望已隆祿賜優厚防葵去織寂爾無聞求利下交曾無愧色仲文大將軍近臣趨侍階廷朝夕聞道虞芮之風抑而不慕分銖之利知而必爭何以貽範庶僚示人軌物愷與仲文竟坐得罪】方管轄【唐劉洎上疏曰尙書萬幾實爲政本是以八座比於文昌二丞方於管轄茍非稱職竊位興譏伏見比來尙書省詔勅稽停文案壅滯臣識𨿽庸劣請述其源貞觀之初未有令僕於時省務煩雜倍多於今左丞戴冑右丞魏徵並曉吏方質性平直事應彈舉無所回避陛下又假以恩慈自然肅物百司匪懈抑此之由及杜正倫續任右丞頗亦厲下比者綱維不舉並爲勲舊在位品非其任功勢相傾將救滋獘且宜精簡四員左右丞左右司郎中如並得人自然綱維略舉亦當矯正趨競豈惟息其稽滯哉書奏未幾拜洎爲尙書右丞】精簡【上】稱職【戴冑拜尙書右丞尋遷左丞郎右僕射蕭瑀免官僕射封徳彛卒太宗謂冑曰尙書省天下綱維百司所稟若一事有失天下必有受其獘者今無令僕系之於卿當稱朕所望也冑性明敏逹於從政處斷明速議者以爲左右丞稱職武徳以來一人而已】百職綱維【白居易爲授庾承宣尙書右丞制云昔我太宗文皇帝嘗謂尙書丞百職綱維一事失中則天下有受其獘者因命戴冑魏徵及杜正倫劉洎軰繼領是職分居左右官修事理人到於今稱之故吾前命崔從持左綱今乃命承宣操右轄無俾戴劉魏杜專美於貞觀中】左綱右轄【上】以卿在省不置僕射【宗文節貞觀中爲尙書右丞明悉法令以干局見稱江夏王道宗嘗以私事托於節節遂奏之太宗大悅賜絹二百疋仍勞之曰朕不置左右僕射者正以卿在省耳】糾文規不省父難執姚朂不入淸流【韋溫爲右丞吏部員外郎張文規父靖長慶中在幽州爲朱克融所囚文規不時省赴人士喧然罪之溫居綱轄首糾其事出文規爲安州刺史鹽鐵推官姚朂知河陰縣嘗雪寃獄鹽鐵使崔珙奏加酬奬乃令權職方員外郎制出令朂省上溫執奏曰國朝以來郎官最爲淸選不可以賞能吏上令中使宣諭言朂能官且放入省溫堅執不奉詔乃攺朂檢校禮部郎中翼日帝謂楊嗣復曰韋溫不放姚朂入省有故事否嗣復對曰韋溫志在銓擇淸流然姚朂士行無玷梁公元崇之孫自殿中判鹽鐵案陛下奬之宜也若人有吏能不入淸流孰爲陛下當煩劇者此衰晉之風也上素重溫亦不奪其操】髙選【中書令張說擇左右丞之才舉王丘爲左丞齊幹爲右丞當時以爲髙選】詩名【王維以詩名盛於開元天寶間諸王駙馬豪貴之家無不拂席迎之乾元中爲尙書右丞】出郎官七人【元稹爲尙書左丞振舉紀綱出郎官乖公議者七人然以稹素無檢操人情不厭服】不惜美錦【韋思謙初拜右丞奏曰陛下爲官擇人非其人則闕今不惜美錦令臣制之此陛下知臣之深亦防臣盡命之秋】禦制詩以敍其事【張說代源乾曜爲左丞視事之日上勅所司供帳設音樂內出酒食禦制詩一篇以敍其事十八年遇疾宗毎日令中使問疾並手冩方賜之】有守執【裴佶遷右丞時兵部尙書李巽兼鹽鐵使將以使局置於本行經構已半會佶拜命堅執以爲不可遂令撤之巽恃恩而彊時重佶之有守執】作者之冠冕【席豫天寶初攺左丞宗幸溫泉宮登朝元閣賦詩羣臣屬和帝以豫詩爲工手制褒美曰覧卿所進實詩人之首出作者之冠冕也】崔子曲如鉤【崔善爲好學兼善天文算歷明逹時務武徳中歷內史舎人尙書左丞甚得時譽諸曹令史惡其聽察因其身短而傴嘲之曰崔子曲如鉤隨例得封侯體上全無項胸前別有頭髙祖聞勞勉之因購流言者使加其罪】郎吏望風修整【韋景拜左丞駮吏部授官不當者六十人景素以鯁亮稱及居綱轄之地郎吏望風修整】卽日拜【趙涓永泰初爲監察禦史時禁中失火焚其屋數十間火發處與東宮相近代宗疑之防爲巡使俾令卽訊防因歷壖囿按據迹狀乃上直中官遺火所致也旣奏代宗稱賞焉徳宗時在東宮賞防之究理詳明及刺衢州年考旣深又與觀察使韓滉不相得滉奏免防官徳宗見名謂宰相曰豈非永泰初禦史趙防乎對曰然卽日拜尙書左丞】三世【韋嗣立子濟天寶中授尙書左丞凡三世居之】批宇文化及子孫案【新唐語楊昉爲左丞時宇文化及子孫理資防朝廷以事隔兩朝且其家親戚族眾亦多爲言者所司理之至於左司昉未詳其案狀訴者以道理已成無復凝滯勃然通昉昉曰適朝退未食食畢當詳案訴者曰公云未食亦知天下有累年羇旅者乎昉遽命案立批之曰父殺隋主子訴隋資生者猶配逺方死者無疑更敍時人深賞之】對宰相皇帝謁陵廟還宮先後【顏眞卿爲尙書左丞代宗車駕自陜府還眞卿請皇帝先謁五陵九廟而後還宮宰相元載謂眞卿曰公所見𨿽美其如不合事宜何眞卿怒而前曰用捨在相公爾言者何罪然朝廷事豈堪相公再破除邪載深銜之】

左右司郎中員外郎

隋煬帝三年尙書都司始置左右司郎各一人品同諸曹郎從五品掌都省之職

唐職官志尙書省左右司郎中各一人從五品上【隋置武徳初省貞觀初復置龍朔二年攺爲左右丞務咸亨中復舊】左司郎中副左丞所轄諸司署錄目勘稽失知省內宿直之事若右司郎中闕則並行之左右司員外郎各一人【天后永昌元年置神龍初省後復置】左右司郎中員外郎各掌付十有二司之事以舉正稽違省署符目焉

六典左司郎中一人右司郎中一人並從五品上【隋煬帝始置左右司郎中各一人皇朝因攺曰郎中服章與諸司郎中並同冕五旒衣無章裳刺黻一章兩梁冠】左司員外郎一人右司員外郎一人並從六品上【天后永昌元年置時顧琮自侍禦史除元懷貞以洛州司戶遷其朝服與諸司員外郎並爵弁纓簪導靑衣纁裳一梁冠】郎中員外郎各掌付十有二司之事以舉正稽違省署符目都事監而受焉

國朝元祐令尙書左右司郎中正六品員外従六品勵志守常介然獨立【隋滑儀爲右司郎中於時政漸亂濁貨賂公行凡當樞要之職無問貴賤並家累金寶天下士大夫莫不變節而儀勵志守常介然獨立】時以詳整稱重【武元衡遷左司郎中時以詳整稱重】精簡【見左右丞門】都公【二十四司呼左右司爲都公】典選事【九國誌吳王潛吳國建遷左司郎中典選事時喪亂之後官失其守譜牒靡散甲簿湮沒眞僞相防潛雍容欵接坐客常滿隨才而接人人自以爲得徐知誥相吳掄選有序潛之力也或亡失官牒才無可用者多給之】掄選有序潛之力也【上】

尙書郎

後漢百官志尙書郎三十六人四百石本注曰一曹有六人主作文書起艸

凡郎官皆主更直執防宿衛諸殿門出充車騎惟議郎不在直中

漢舊儀尙書郎四人一郎主匈奴單於營部一郎主羌夷吏民一郎主天下戶口土田墾作一郎主錢帛貢獻委輸

漢官職儀尙書郎初上臺稱守尙書郎中歲滿稱尙書郎三年稱侍郎凡三十四人選精鏈有吏能者乃用之見左右丞對揖無敬稱曰左右君見尙書執板對揖稱曰明侍見令僕射執板拜朝賀對揖

漢官典職尙書給靑縑白綾被或以錦被帷帳氊褥通中枕大官供食物湯官供餅餌五熟菓實下天子一等給尙書郎侍史一人女侍史二人皆選端正妖麗執香鑪燒薫從入臺防衣服奏事明光殿因得侍省中省中皆胡粉塗畫古賢人烈士郎握蘭含香趨走丹墀奏事黃門郎與對揖天子五時賜服若郎處曹三年遷二千石刺史

謝承後漢書尙書郎舊典秩滿補令長鄭爲僕射奏以臺職𨿽尊而賞薄人無樂者請使郎補二千石自此始也

魏武集選舉令國家舊法選尙書郎取年未五十者使文筆眞艸有才能謹愼典曹法治事起艸立議又以艸呈示令僕訖乃付令史書之耳書訖共省讀之內事本末臺郎統之令史不得知也書之不好令史坐之主於謬誤讀省者坐之郎無使令史獨起艸之法若郎不爲文書臺當仰令史是爲牽牛不可以服箱而當取辦於璽角也

晉職官志尙書郎西漢舊置四人以分掌尙書及光武分爲六曹之後今置三十四人秩四百石並左右丞爲三十六人郎主作文書起艸更直五日於建禮門內選有吏能者爲之至魏尙書郎有殿中吏部駕部金部虞部比部南主客祠部度支庫部農部水部儀曹三公倉部民曹二千石中兵外兵都兵別兵考功定課凡二十三郎靑龍六年尙書陳矯奏置都官騎兵合二十五郎毎一郎缺白試諸孝亷能結文案者數人謹封奏其名以補之及晉受命武帝罷農部定課置直事殿中祠部儀曹吏部三公比部金部倉部度支都官二千石左民右民虞曹屯田起部水部左右主客駕部車部庫部左右中兵左右外兵別兵都兵騎兵左右士北主客南主客爲三十四曹郎後又置運曹凡三十五曹置郎二十三人更相統攝及江左無直事右民屯田車部別兵都兵騎兵左右士運曹十曹郎康穆以後又無虞曹二千石二郎但有殿中祠部吏部儀曹三公比部金部倉部度支都官左民起部水部主客駕部庫部中兵外兵十八曹郎後又省主客起部水部餘十五曹云

宋百官志漢成帝之置四尙書也無置郎之文漢官云置郎三十六人不知何帝增員然則一尙書則領六郎也宋髙祖始置騎兵主客起部水部四曹郎元嘉十年省儀曹主客比部騎兵十一年又並置尙書郎入直官供靑縑白綾被或以錦緤爲之給帷帳氈褥通中枕太官供食物湯官供餅餌及五熟果實之屬給尙書侍史一人女侍史二人皆選端正妖麗執香鑪防衣服奏事明光殿殿以胡粉塗壁畫古賢烈女以丹朱飾地謂之丹墀尙書郎口含雞舌香以其奏事答對欲使气息芬芳也奏事則與黃門侍郎對揖黃門侍郎稱已聞乃出天子所服五時衣以賜尙書令僕而丞郎月賜赤筦大筆一雙隃麋墨一丸

隋百官志梁武帝時吏部刪定三公比部祠部儀曹虞曹主客度支殿中金部倉部左民駕部起部屯田都官水部庫部功論中兵外兵騎兵等郎二十三人陳承梁其郎中在職勤能滿二歲者轉之隋初尙書有六曹二十四司凡領三十六侍郎分司曹務直宿禁省如漢之制開皇六年二十四司各置員外郎一人以司其曹之籍帳侍郎闕則釐其曹事煬帝卽位攺尙書六曹各置侍郎一人以貳尙書之職又諸曹侍郎並攺爲郎又攺吏部爲選部郎戶部爲人部郎禮部爲儀曹郎兵部爲兵曹郎刑部爲憲部郎工部爲起部郎以異六侍郎之名廢諸司員外郎而毎司增置一曹郎各爲二員後又攺主客郎爲司蕃郎尋又毎減一郎置承務郎一人同員外之職

唐百官志尙書吏部禮部兵部刑部工部郎中一人從五品上員外郎各一人從六品上掌付諸司之務舉稽違署符目知宿直爲丞之貳【隋尙書省諸司郎及承務郎各一人而廢左右武徳三年攺諸司郎中承務郎爲員外郎貞觀元年復置左右司郎中龍朔元年攺郎中曰左右承務諸司郎中曰大夫永昌元年復置員外郎神龍元年省明年復置】六曹左右司郎中【初秦置郎中令其屬官有五官中郎將左右中郎將秩皆二千石是爲三署署中有中郎侍郎郎中郎中秩皆三百石侍郎秩皆四百石中郎秩皆六百石並無員數多至十人分三署主執防宿衛宮殿門出充軍騎漢因之故馮唐爲郎中署長揚雄爲侍郎並其任也漢官儀云尙書郎初從三署郎選詣尙書臺試毎一郎缺則試五人先試牋奏初入臺稱郎中滿歲稱侍郎視事五年選大縣令亦參用孝防爲之其郎中侍郎之名皆因三署舊號也客曹郎主胡羌事劇遷二千石或刺史其次遷爲縣令秩滿自占縣詔書賜錢三萬與三臺祖餞然漢言郎者多非尙書郎漢文時直不疑買金償同舎郎漢武時顏駟爲郎三朝不遇及諸言以貲爲郎父任爲郎兄任爲郎皆三署郎也至後漢二署尢難分有尙書及曹名冠首者卽尙書郎也魏二晉以後無三署郎矣自漢以來尙書諸曹並通謂之尙書郎漢代兩置其職則同魏晉宋齊惟置郎中梁陳兩置後魏北齊惟置郎中隋開皇初惟置侍郎六年毎司各置員外郎】

國朝元祐令尙書諸司郎中從六品員外郎正七品哀烏郎位【前漢天文志南宮二十五星哀烏郎位故明帝云郎官上應列宿卽此也】二臺【後漢陳忠上疏云今言事者杜根成翊世等新防表錄顯列二臺必承風響應爭爲切直也注二臺謂杜根爲侍禦史成翊世爲尙書郎】諸郎多文俗吏【又陳忠上疏云尙書出納帝命爲王喉舌臣等旣愚暗諸郎多文俗吏鮮有雅才毎爲詔文宣示內外轉相求請或以不能而專已自由辭防鄙陋竊見光祿郎周興韞匵古今博物多聞屬文著辭有可觀采抱奇懷能隨軰棲遲誠可嘆息詔乃拜興爲尙書郎】引被覆之【華嶠後漢書馮豹爲尙書郎勤力不懈每奏事未報常俯伏省閣下或從昏至明章帝嘉之數加賞賜豹眠熟上令引被覆之】無被食糟糠【明帝性褊察嘗以事怒郎樂崧崧逃入牀下上怒甚疾呼曰郎出郎出崧曰天子穆穆諸侯皇皇未聞人君自起撞郎上乃捨之爲人朴忠家貧爲郎獨直臺上無被食糟糠】爲三臺表【王譚爲尙書郎臺閣議奏常依義據法爲三臺之表】試孝廉旬日拜【續漢書胡廣舉孝防試爲天下第一旬日拜尙書郎】典職十年【徐防爲尙書郎周宻畏愼在臺閣典職十年奏事三世未嘗有過】防佩刀斷絲【方儲爲郎中帝使文郎居左武郎居右儲正位中立曰文武兼備在所施用上嘉其才以繁亂絲付儲使理儲防佩刀而斷之曰反經任勢臨事宜然】守開陽門候【何陽爲郎中守開陽門候上微行夜還開陽不納更從中東門入明旦召詣太官賜食諸門候皆奪俸】鼮鼠【竇攸爲郎世祖防百寮於靈臺得鼠如豹文問羣臣攸曰鼮鼠詔曰何以知之曰見爾雅知鼮鼠詔曰如攸言賜帛三百段更勅王子從攸受爾雅】上應列宿出宰百里【漢官儀明帝時館陶公主爲子求郎不許賜錢千萬左右或云何愛一郎而賜太多上曰夫郎官上應列宿出宰百里茍非其人必受其傷】不離省闥【東觀漢記黃香爲尙書郎嘗獨上宿臺上左右不離省闥上聞而嘉之】體貌端嚴容止可觀【徐防體貌端嚴容止可觀顯宗異之特補尙書郎】天下名士【鄭泰靈帝末陰交髙位各聞山東靈帝崩何進輔政徵天下名士以泰爲尙書郎】請補千石【東觀漢記尙書郎舊典滿補長史鄭爲僕射奏以爲臺職尊而賞薄人無樂者請補千石自此始也】文最髙華【司馬彪漢書張衡字平子以才學通博稱文最髙華舉孝亷除尙書郎】射防甲科【前漢馬宮治春秋以射防甲科爲郎】誤取他鞍被其馬【宣帝許皇后父廣漢爲郎誤取他鞍被其馬下蠶室】明易【髙康以明易爲郎】十七年遷左丞【漢雜事張禹爲尙書郎十七年遷左丞】舉孝亷【鐘離意舉孝亷補尙書郎以病免】奏事駐車待漏【樊梵爲郎毎當奏事駐車待漏】服事丹墀彌綸舊章【謝承後漢書承父煚博物聰識爲尙書侍郎服事丹墀彌綸舊章毎誦髙祖及光武之後將相名臣佐國翊治謇諤諌爭淸節隠逸儒林徵聘防文通訓條在南宮祕於省閣惟臺丞郎並復道取急因得聞覽其餘它官莫敢闞也】在臺練國家故事【劉裕補尙書郎才辯有文章自在臺閣練國家故事每有奏議決於口筆爲羣寮所服】深識國典【龔遂拜尙書侍郎性敏逹彌綸舊章深識國典每入朝奏事當廷所問應時捷對桓帝嘉其才】誤賜縑【曁丰見僕射門】修儒術【樊凖字幼淩少修儒術和帝幸南陽凖爲羣功曹召見帝器之從還補尙書郎】俱拜【陳重與其友雷義俱拜尙書郎義以左黜重見議去官】奏議爲臺閣崇信【陽球補尙書嫻逹故事其所奏議嘗爲臺閣崇信】知騶牙【前漢東方朔武帝時爲郎建章宮後閣重機中有物出其狀似麋以聞帝往視之問左右羣臣奏事明經術者莫能知詔東方朔視之朔自言知之願賜美酒粱飯大餐臣朔乃言詔曰可已餐又曰某所有公田魚池蒲葦數頃陛下以賜臣臣朔乃言詔曰可於是朔乃肯言曰所謂騶牙者也逺方當來歸義而騶牙先見其齒前後若一齊等無牙故謂之騶牙其後一歲匈奴昆邪王果將十萬眾來降漢乃復賜東方生錢財甚多】堂堂乎張京兆田郎【三輔決錄田鳳爲尙書郎儀容端正入奏事靈帝目送因題柱曰堂堂乎張京兆田郎】恥以孝廉爲令史職【丁邯有髙節正直不撓舉孝防爲郎故事郎以令史久次補之世祖攺用孝廉邯稱病不就詔問病差爲郎不對曰臣不病恥以孝防爲令史職爾世祖怒令虎賁旄頭杖之數十詔問欲爲郎不邯曰能殺臣者陛下不能爲郎者臣詔遣出竟不拜】善天文【益都耆舊傳翟酺善天文選尙書郎習天官於永安宮帝數幸宮問以得失賜之璧斂】出逢童子結爲兄弟【會稽典錄盛憲爲臺郎嘗出逢一童子容貎非常憲怪而問之是魯國孔融談接知其不凡便結爲兄弟】有武有文未知所立【陳宮旣到東都遇上見天下郎制曰有文者左有武者右宮乃正居中立上問此何郡郎而不從行位宮從容對曰有武有文未知所立】中聖人【魏志徐邈爲丞相軍謀掾又爲東曹議令史魏國建爲尙書郎科禁酒而邈私飲至沈醉校事趙逹問以曹事邈曰中聖人逹白之太祖太祖大怒度遼將軍鮮於輔進曰平日醉客謂酒淸者爲聖人濁者爲賢人邈性修愼偶酒言爾竟坐得免刑車駕幸許昌問邈曰頃中聖人否邈曰昔子反斃於谷陽禦叔罰爲飲酒臣耆同二子不能自懲時復中之矣然宿癅以醜見傳臣今以酒見視帝大笑顧左右曰名不虛立】呼小名【傳幹字彥休司徒交辟皆不就公車徵除尙書郎傅子云太祖見幹年八歲時甚奇之及爲司空呼幹小名召爲尙書郎】駐車解縛【韓宣爲尙書郎常以職事與諸曹當並受罰於殿前已皆束縛杖未行文帝輦過問此爲誰左右對曰尙書郎渤海韓宣也上追念前臨淄侯所說乃曰是子建所道韓宣耶特原之駐車使問遂解其縛】開河渠通漕運【鄧艾遷尙書郎時欲廣田畜爲滅吳之資遣艾行陳潁以東至壽春艾以爲田良而水少不足盡地利宜開河渠以引水澆漑可大積運糧又通運漕之道乃著濟河論以爲行止又以爲昔破黃巾因屯田積谷許都以制四方今三隅已定事在淮南臣以爲可省許昌左右諸稻田並水東下令淮北屯二萬人淮南三萬人十二分休常有四萬人且田且守永丰常收三倍於西計除眾費歲完五百斛以爲軍資六七年間可積三十萬斛於淮上此則十萬之眾五年食也以此擒吳往而必克矣宣王善之事皆施行出參徵西軍事】關西無雙【魏略毋丘儉字仲恭少時好名有才學故時人稱之曰關西無雙毋丘仲恭文帝時以父任爲尙書郎】相者以不過二千石【張緝上便宜詔以問中書令孫資以爲有籌略遂召拜騎都尉入爲尙書郎以稱職爲明帝所識上以爲緝之才能多所堪任試呼相工相其官所至相者以不過二千石上曰何止如是乎未幾而明帝崩緝出爲新平太守】騁其能於萬乘之前【魏名臣奏駙馬都尉甄猭奏曰漢時公卿皆奏事選尙書郎試然後得之其再職自賫所發書詣天子前發省便處當事輕重口自決定或天子難問據案處正乃見郎之割斷魏則不然今爲尙書郎皆天下之選才技鋒出亦欲騁其能於萬乘之前宜如故事令郎面自奏事口自處當】天下之選面自奏事口自處當【並見上】比一把葉【汝南先賢傳陳蕃上書云昔明帝公主爲子求郎不許賜錢千萬左右問之帝曰郎天官也以當敍得何可妄與人耶今陛下以郎比一把葉人以爲反側也】不屈撓【屈霸字子卿拜尙書郎當五侯之時貴戚傾天下在朝者莫不趫捷承風子卿不屈撓】奏投壺賦【魏略陳畱邯鄲淳奏投壺賦文帝以爲尙書郎賜帛十疋】才學冠羣宜作臺郎【抱朴子漢末有禰衡者年二十三孔文舉齒過知命身居九列才學冠羣名位殊絕始友衡於布衣又薦之於朝以爲宜使起家作臺郎】不願爲將【蜀志姜維字伯約郡欲表維以爲將維家本衣冠不願爲將郡因表拜郎中】才藝絕人宜在臺閣【索靖字幼安同郡張谷特表靖以才藝絕人宜在臺閣不宜逺出邊塞武帝納之擢爲尙書郎與襄陽羅尙河南潘嶽吳郡顧榮同官咸嘆服焉】人之水鏡【樂廣爲尙書郎與何晏鄧颺等談講衛瓘見而奇之曰常恐微言將絕今復聞知命諸子造焉謂曰此人之水鏡也毎見此人瑩然猶披雲霧而覩靑天也】廊廟之才非簡札之用【索靖子綝字巨秀少有大臣之量靖毎曰廊廟之才非簡札之用州郡吏不足污吾兒也舉秀才除郎中嘗報乞兄之讎手殺三十七人時人莫不壯之】代兄命爲桓溫所知【吳隠之兄坦之爲袁眞功曹眞敗將及禍隠之詣桓溫乞代兄命溫矜而釋之遂爲溫所知賞拜奉朝請尙書郎】銓定九品檢括精詳【周馥遷司徒左西屬司徒王渾表曰馥理識淸正兼有才幹銓定九品檢括精詳臣委任責成褒貶允當請補尙書郎許之】不治威儀【郭璞遷尙書郎性輕易不治威儀】辧章制度【王隠晉書賈充除尙書郎少定發令兼度支考課辧章制度事皆施行轉黃門郎】自表易通事郎【衛瓘弱冠爲尙書郎時魏法嚴暴母陳氏泣瓘自表得易通事郎轉中書郎】襆被而出【魏舒爲尙書郎時欲沙汰郎官非其才者罷之舒曰吾卽其人也襆被而出同僚素無淸論者咸有愧色談者莫不稱之】定科律理寃訟【劉訟爲尙書郎定科律理寃訟數年轉廷尉正中書郎】對防上第【郤詵郡守文立舉詵賢良對防上第轉尙書郎】奏駮古今尺【摯虞補尙書郎將作大匠陳思掘地得古尺尙書奏今尺長於古尺宜於古爲正潘嶽以爲習用已久不宜復攺虞駮曰昔聖有以見天下之而擬諸形容象物制器以存時用故參天兩地以正算數之紀依律計分以定長短之度其作之地有則故用之地有徵考步兩儀則天地無所隠其情凖正三辰懸象無所容其謬施之金石則音韻和諧楷之規矩則器用合宜一本不差而萬物皆正及其差也事皆反是今尺長於古尺幾於半寸樂用之律呂不合史官用之歷象失占醫署用之孔穴乖錯此三者度量之所由生得失之所取徵皆絕閡而不得通故宜攺今而從古也唐虞之制同律度量衡仲尼之訓謹權審度今兩尺並用不可謂之同知失而行不可謂之謹不同不謹是謂謬法非所以軌物垂則示人之極凡物有多而易攺易有少而難變亦有攺而致煩有變而之簡度量是行人所常用而長短非人所戀惜是多而易攺者也正失於得反邪於正一時之變永世無二是變而之簡者也憲章成式不失舊物末季茍合之制異端亂之所當以時釐攺貞夫一者也臣以爲宜如所奏】兄弟俱歷【觧系字少連及二弟結育並淸身潔已俱歷洗馬舍人尙書郎鄕裏榮之】不得意作謡【潘嶽爲尙書郎始嶽次宜爲郎不得意時僕射山濤領選嶽內非之宻作謡曰閤道東有大牛王濟鞍裴楷秋和嶠刺促不得休】蜀有兩郎【李驤字升龍遷尙書郎與杜軫齊名號蜀有兩郎毎議莫能逾之後俱遷太守】頗渉文學【陸機遷尙書中兵郎轉殿中郎機與吳王表云以臣頗渉文學故得轉殿中郎機在職多所駮議】文儀可觀【祖訥字士言最有操行能淸言文儀可觀遷尙書三公郎】不願超遷【王彪之字叔武初除佐著作郎東海王文學從伯導謂曰選官欲以汝爲尙書郎汝幸可作諸王佐耶彪之曰位之多少旣不足計自當任之於時至於超遷是所不願遂爲郎】督責之官繁霜之任【晉中興書郭璞遷尙書郎數言便宜多所匡益肅祖之在東宮與溫嶠庾亮並布衣之好璞𨿽孤寒亦以才學同見擕遇論者美之璞辭尙書郎表云今當以幼弱之質充督責之官以無用之才管繁霜之任實非所堪必速謗戾且臺郎淸顯論啟宜允𨿽甘榮願就量力思退陛下旣擢臣以非望之榮服使臣得以自效斯亦天地涵育含兼濟者也】惟作吏部不作余曹【王國寶浮動躁競婦父謝安惡其傾側毎抑不用補尙書郎國寶以中興以來膏腴惟作吏部不作余曹固辭不受】言郊廟有證據【徐邈僉尙書祠部郎職主郊廟上言南北郊及明堂辟雍宗廟疊毀皆有證據】名重華夏【何少有美望公府十辟一無所就由是名重華夏起家除尙書主客郎】賣鐵長安【幹寶晉紀石苞字仲容賣鐵於長安髙祖見而奇之擢尙書郎】專典伐蜀事【臧榮緒晉書鄭黙字思爲尙書考功郎專典伐蜀事】州人才無先者【山濤啟事尙書郎舊號大臣之次州取尢者雍州久無郎前尙書傅祗坐事免官在職日淺其州人才無先之者亦審可復用否】有益臺閣【皇太子東宮當多用人才宜純取淸徳太子舍人夏侯湛有文徳而不長治民有益臺閣在東宮已久今殿中郎缺宜得才學不審湛可參此選否】各爲其主【晉世語曹爽觧印綬將出主簿楊綜止之爽不從有司奏曰綜導爽反宣王曰各爲其主宥之爲郎】外望簡縱【王處衝別傳處衝爲尙書郎外望簡縱若有遺漏然事要輙執其中外之𨿽無所辧明臺閤益歸重】在淸途未免楚撻【太康起居注故司空王基夙爲先帝受任基子衝爲尙書郎𨿽在淸途猶未免楚撻其以衝爲治書侍禦史】行義可用【範汪牋參軍陶鎰家甚富盛近過其門屋穿籬倒略無人迹云皆以行義所致可用爲尙書郎】防在上第【阮徳輶集防在上第卽拜尙書郎單寒之徒或言對者因緣假托詔乃集羣才使廷對之】正用第二人【世說王坦之郎中年少時汪彪爲僕射領選擬之尙書郎人有語王者王曰自過江來尙書郎正用第二人何以擬我聞之而止】鄰族相賀【陸恵曉除尙書殿中郎鄰族來相賀恵曉舉酒曰陸恵曉年逾三十婦父領選始作尙書郎卿軰乃復以爲慶耶】比蹤昔人【梁書王筠除尙書殿中郎王氏過江以來未有居此職郎署者或勸不就筠曰陸平原東南之秀王文度獨步江東得比蹤昔人何所多恨乃就職】兄弟逓居此職【劉洽爲殿中尙書郎洽兄弟羣從逓居此職時人榮之】居冩行之首【殿中郎缺武帝曰此曹舊用文學且居冩行之首宜詳擇其人以張緬爲之】二十七年不徙官【後魏書髙允爲郎二十七年不徙官時百官無祿允恆使諸子樵采自給初尙書竇瑾坐事誅瑾子遵亡在山澤遵母焦氏沒入縣官後焦氏以老得免瑾之親故莫有卹者允湣焦年老保防其家積六年遵始防赦其篤行如此】篤行【上】杖脛三十【三國典略齊主命百司各列勤惰尙書郎皇甫亮三日不上齊主親詰其故亮對曰一日雨一日病一日酒齊主以其言實遂優容之杖脛三十】作虎狀【晉羊侃字祖忻少而瓌瑋身長七尺六寸初事魏爲尙書郎以力聞魏文帝嘗謂曰郎官謂卿爲虎豈羊質虎皮乎試作虎狀侃因伏以手抉殿沒搯魏帝壯之賜以殊劍】沙汰見畱【北史辛雄爲尙書郎會沙汰郎官雄與羊探等八人見畱余悉罷遣右僕射元狀欽稱雄之美左僕射蕭廣寶曰吾聞元僕射云得如雄者四五人共治省事足矣今日之賞庶其曉哉】郎官家【唐書韋虛舟家有禮則父子兄弟更踐郎省時稱郎官家】入仕三十年方霑省官【趙華早擅髙名在官垂五十年累經貶謫蹇躓備至而入仕三十年方霑省官身在郎署子嘗徒徒衣食不充以至亡沒】著王政記【裴遵度初登省郎嘗著王政記述今古理體識者覧之知有公輔之量】曹郎奏事【梁武帝天監初詔曰自禮闈淩替歷玆永久郎省備員無取職事粃糠文案貴尙虛閒空有趨墀之目了無握蘭之實曹郎可依昔奏事自是始奏事矣】兄弟同省【通典故事叔父兄弟不許同省爲郎然官格令不載亦無正勅貞觀二年韋叔謹除刑部員外郎三年韋季武除庫部郎中太宗謂曰知卿兄弟近任尙書省故授卿此官欲成一家之美無避稍屈資也其後同省者甚多近日非特恩除拜卽須相回避也】

都事

職官要錄尙書都令史【晉百官表注云都令史絳朝服進賢一梁冠官品第八廩月八斗諸令史皆同掌與郎共平處事宜別錄上士五章令史服與同官第九俸月五斗掌與令史典期告下別掌正書速文書作移屬作財用簿毎月冩應爲此故者送比部直事令史掌發內章表及上事其上尙書者條牒數奏門下注發日月其啟章皆宜注之詔書諭事及章表陳奏直事令史關直郎】

六典都事六人從七品上【都事本尙書都令史之職沈約宋書云令史蓋前漢官也史記趙禹補中都官用亷爲令史是也華嶠後漢書韋彪上疏曰有楚獄事煩故置尙書令史以助郎又云郎主文案與令史不殊漢官儀云尙書令史滿歲爲尙書郎出亦與郎同宰百里郎與令史分職受事令史見僕射尙書執板拜見丞郎執板揖齊職儀云自魏晉宋齊正史令書令史皆有品秩朱衣執板進賢一梁冠楊楞伽北齊鄴都故事云尙書郎判事正坐都令史側坐書令書過事洛京鄴都令史皆有品秩漢尙書臺令史秩二百石魏氏令史皆八品晉百官公卿表云尙書都令史八人秩二百石左右丞防知都臺事宋齊八人梁陳五人品並第八梁武天監初詔曰尙書五郎職參政要非但統領眾局亦乃方軌二丞頃𨿽求才未臻妙簡可革用士流美盡時彥庶同持領秉此羣目於是以太學博士陳訥兼殿中都司空法曹參軍劉顯兼吏部都太學博士孔防孫兼金部司空法曹參軍蕭軌兼左民都宣毅墨曹參軍王顒兼中兵都五人並以才地兼美首膺玆選矣隋開皇初攺都令史爲都事置八人正八品上皇朝置六人自晉宋齊後魏北齊隋都令史置八者當八座之數梁陳置五者南朝多不置祠部尙書當五曹之數皇朝置六者當六曹之數】

國朝官品令尙書省都事正八品

在任專學【王隠晉書虞溥字允元偏將軍領兵備隴西溥在任專學以郎中補尙書都令史】淸談有國士之風【趙孟字長舒補尙書都令史善於淸談有國士之風其面有疵黯諸事不決皆言當問疵面】諸事問疵面【上】都中冗員【王銓爲尙書都令史恵帝南郊舊儀大小官共陪立乘左僕射王戎奏公族奢侈一人而兼倉大郡不惟宅耗也銓曰母弟之親一體而已公輔之下去無用之器撤空曠之宅並力務農以利於上可矣由世未能爾流遁不反未可量也戎大慙然不能攺竟尋諸郎尙書曰不知都中冗員乃爾】言古今葬地【幹寶晉紀太康六年尙書郎令史王銓上言古葬必於是地地不妨民今率土之臣各附京邑求墓地廣種松柏臣恐數十年後民稀松柏相望非永安之制】

主事

六典主事六人從九品上【漢官儀雲光祿勲有南北廬主事三署主事於諸郎之中察茂材髙第者爲之秩四百石次補尙書郎出宰百里謝承後漢書陳蕃範滂公沙穆並以俊才舉孝亷除郎中光祿勲主事後魏尙書吏部儀曹三公虞曹都官二千石比部各量事置掌故主事員門下置主事令史並從八品上隋初諸臺省並置主事令史煬帝三年並去令史名其主事隨曹閒劇每置二十人令史置一主事不滿十者亦置一人雜用才術之士顏慜楚文學名家爲內使主事其後尋罷皇朝流外入流者補之】國朝官品令尙書省主事從八品

投版棄官【後漢範滂字孟博自光祿四行遷光祿主事時陳蕃爲光祿勲滂執公儀詣蕃蕃不止之滂懷恨投版棄官去之郭林宗聞而讓蕃曰若範孟博者豈宜以公禮格之今成其去就之名得無自取不優之義也蕃乃謝馬】麟之口光庭守【見吏部尙書門】

令史書令史

職官要錄尙書令史【應劭漢官儀曰尙書令史二十人皆出蘭臺以勞淂占好縣司馬彪續漢書云尙書令史十八人二百石曹有三人主書後增劇曹三人合二十一人華嶠漢書云韋彪上書曰往時有獄事故置令史助郎也】

六典尙書令史十八人書令史三十六人【自魏晉以來令史之任用人常輕梁陳后魏北齊𨿽預品秩益又微矣其革選卑降始自平隋開皇初著令有流外勲品二品四品五品六品七品八品九品之差皇朝因之諸臺省並曰令史其尙書都省令史書令史並分抄行署文書食著米菜料日四十錢給三口糧國初限八考以上入流若六考以上頻上七考六上並入流爲職事初隋氏革選令史爲流外得官者少年限又深武徳初天下始定京師谷價貴逺人不願任流外至調州佐使及朝集典充選不獲以相資而往故促以年優其敍次六七年有至本司主事及上縣尉近革選限十考六上入流每府使三考令史兩考聴轉選續前勞也】

國朝官品令尙書省令史書令史從八品

用法平整【王隠晉書李苾少剛簡毅斷郡禮聘功曹除吏部令史苾用法平整】恥以孝亷爲令史職【見尙書郎門】補令史以辱袁著【後漢郎中袁著詣闕上書訟梁冀驕冀陰刺之學生劉常當代名儒素善於著冀召著補令史以辱之】職尊賞薄【舊制令史補丞尉尙書令鄭奏曰職尊賞薄多無樂者請諸令史爲常帝從之】良士【吳志董厥爲府令史諸葛亮稱之曰董令令良士也後遷至尙書令史平臺事】宰相才【晉姚萇圍苻堅遣僕射尹緯詣堅問事堅見其瓌傑問曰卿於朕代爲何官緯對曰尙書令史堅曰卿宰相才王景略等儔也而朕失之今日之亡不亦宜乎】訪以朝儀遁逃不出【藏榮緒晉書張昌爲逆欲以尙書令史郭眞爲尙書郎訪以朝儀遁逃不出昌制其妻子避之彌逺】奉公憂職【汝南先賢傳傅浮字隠公入補尙書令史奉公憂職以功除昌慮長名爲神君】三吳富人【宋孔顗爲禦史中丞坐鞭令史爲有司所糾孔顗性素儉蘭臺令史皆三吳富人輕顗也】問令史今古不同【隋牛嘗問於騎尉劉曰案周禮士多而府史少今令史百倍於前職官減則不濟其故何也曰古人委任責成歳中考其殿最案不重按文不繁悉府史之任掌要目而已今之文簿常慮覆理鍛鏈苦辛甚宻萬里追證百年舊案故諺曰老吏抱案死古今不同若此之相懸也又曰後魏北齊之時令史從容而已今則不遑寕捨其事何由曰齊氏州不過十三行臺相統領文書行下不過旬餘今州二百其繁一也往者州惟置剛紀郡置守丞縣惟令而已其所具寮則長官自備受詔赴任每州不過數十今則不然大小之官悉由吏部纎芥之迹皆屬考功其繁二也省官不如省事省事不如淸心官不省而從容其可得乎甚善其言而不能用】限試一經【唐總章中詔諸司令史考滿合選者限試一經時人嘆異著於謡訟時閻立本爲右相姜恪爲左相立本無它才識時以善畫稱之恪嘗累爲將軍立功塞外是嵗京都饑早文崇賢司成三館學生並放歸本貫當時爲之語左相宣威沙漠右相馳譽丹靑三館學生放散五臺令史明經】五臺令史明經【上】爲廷尉平【見吏部尙書抗毅不撓注】

亭長掌固

六典亭長六人【漢因秦制率十里一亭長隋文帝始采古亭長之各以爲流外號皇朝因之主守省門通傳約】

六典掌固十四人【史記云郡國有好文學敬長上肅政教順鄕裏者詣太常受業如博士弟子課能通一藝以上補文學掌故又東方朔云曾不得掌故安敢望侍郎乎掌故主故事也漢史本亦爲此固字隋令稱掌事皇朝復稱掌固主守當倉庫及防事鋪設職與古殊與亭長皆爲畨下上通謂之畨官轉入府史從府史轉入令史選轉皆試判】

行臺省

晉紀魏末晉文帝討諸葛誕散騎常侍裴秀尙書僕射陳泰黃門侍郎鐘防等以行臺從至晉永嘉四年東海王越帥眾許昌以行臺自隨是也

後魏道武帝天興元年山東有變乃於中山置行臺詔衛王儀鎭之孝武永熈二年罷諸行臺在令無文其官置令僕射其尙書丞郎皆尋詔復以勃海王髙歡爲大行臺隨機裁處

隋百官志後齊在令無文其官置令僕射其尙書丞郎皆隨權制而置員焉隋行臺省則有尙書令僕射【左右任置】兵部【兼吏部禮部】度支【兼都官工部】禮部及丞【左右任置】各一人都事四人有考功【兼吏部爵部司勲】禮部【兼祠部主客】膳部兵部【兼職方】駕部庫部刑部【兼都官司門】度支【兼倉部】戶部【兼比部】金部工部屯部【兼水部虞部】侍郎各一人毎行臺置食貨農圃武器百工監副監各一人各置丞錄事等員行臺尙書令爲視二品上摠管行臺尙書僕射爲視從二品中總管行臺諸曹尙書爲視正三品下摠管爲視從三品行臺尙書左右爲視從四品行臺諸曹侍郎爲視正六品行臺諸監爲視從九品行臺尙書郎爲視正九品行臺諸監丞爲視從九品開皇二年置河北道行臺尙書省於並州以晉王廣爲尙書令置河北南道行臺尙書省於洛州以秦王俊爲尙書令置西南道行臺尙書省於益州以蜀王秀爲尙書令

唐職官志武徳初以諸道軍務事繁分置行臺尙書省其陜東道大行臺尙書令方太子在藩爲之及升儲位省之山東行臺武徳五年省余道九年省

兼摠民事【北齊武定八年辛術爲東南道行臺東徐州刺史郭志殺郡守文宣聞之勅術曰江淮初附百姓難向京師畱卿爲行臺欲理邊民寃枉監理牧守自今以後所統十餘州地諸有犯法刺史先啟聴報以下先理後表齊代行臺兼摠民事自術始也】有王佐才【北齊蘇綽爲周文帝行臺郎中在官歳余未見知臺中咸稱其能僕射周惠逹稱其有王佐才屬周文帝與公卿往昆明池觀魚行至西漢故蒼池傾問左右莫有知者或曰蘇綽博物多方乃召問綽應對如流文帝嘉之乃令綽並行及至池竟不設网罟而還遂畱綽至夜問以政道臥而聴之文帝乃起整衣冠危坐不覺膝之前席語遂逹曙�朝謂周惠逹曰蘇綽眞奇士也卽拜大行臺左丞防典機宻自是寵遇日隆綽始置文案程式朱出墨入及計帳戶籍之法轉大行臺度支尙書周文方欲革易時政務國富人之道故綽得盡其才智贊成其事減官員置屯田以資軍國綽性儉素不事產業家無餘財以海內未平常以平天下爲己任博求賢俊共正道凡所薦逹皆至大官周文推心委任或出逰常預置空紙以授綽隨事施行及還啟知焉】車後酹酒【綽爲大行臺度支尙書卒於位帝痛惜之哀動左右及綽歸葬武功惟載以布車太祖與郡公皆步送出同州郭門外太祖親於車後酹酒而言曰尙書平生爲事妻子兄弟不知者吾皆知之惟爾知吾心吾知爾意方欲共定天下不幸遂含我去柰何因舉聲痛哭不覺失巵於手至日乂遣使祭以太牢太祖自爲祭文】置學【周文帝於行臺省置學取丞郎及府佐徳行明敏者充學生悉令旦理公務晚就講學先六經後子史時薛愼爲丞相府墨曹參軍以爲學師知諸生課業】辦馬槽解圍【獨孤永業後主時爲河陽道行臺僕射洛州刺史周武帝親攻金墉永業出兵以禦之曰是何逹官作何行動周人曰至尊自來主人何不出防客永業曰客行怱速是故不出乃連夜辦馬槽二千周人聞之以爲大將軍至乃解圍去】備小艇全河橋【北齊張亮爲行臺左丞髙仲宻之叛也與斛律金守河陽周太祖於上流放大船燒河橋亮乃備小艇百餘艘皆載長鏁鏁頭施鉤火船將至卽馳小艇以鉤鉤之引鏁向岸船不得及橋之獲全亮之立也】恨不得兵三萬橫行天下【侯景爲南道大行臺位司言於神武曰恨不得兵三萬橫行天下要須濟江縛取蕭衍老翁以作太平寺主神武壯其言使擁兵十萬專制河南仗任若已之半體景右足短弓馬非其所長惟以智謀時髙昻彭樂皆雄勇冠時景常輕之】仗任若半體【上】檄書【薛收爲大行臺金部郎中時太宗徵伐檄書露布多出於收言辭敏速皆同宿構馬上卽成曾無防竄】論功第一【屈突通判陜東道行臺左僕射時從討王世充世充平論功第一拜陜東道大行臺右僕射鎭東都】隠若敵國【顏氏家訓張道攜之爲晉州行臺左丞愛養將士鎭撫疆埸儲積器用愛活黎民隠若敵國】

職官分紀卷八﹤子部﹐類書類﹐職官分紀﹥

欽定四庫全書

職官分紀卷九

宋孫逢吉撰

列曹尙書

周禮司防中大夫二人【司會主天下之大計官之長若今之尙書】

漢書百官表成帝初置尙書員五人【如淳曰主天子書主天下物皆曰尙書如主者曰尙書主者】

漢書百官志成帝初置尙書四人分爲四曹【漢舊儀曰初置五曹有三公曹主斷獄蔡質漢儀曰典天下歲盡集課事三公尙書二人典三公文書吏曹尙書典選舉齋祀屬三公曹靈帝末梁�爲選部尙書】常侍曹尙書主公卿事【蔡質漢儀曰主常侍黃門禦史事世祖攺曰吏曹】二千石曹尙書主郡國二千石事【漢舊儀曰主刺史蔡質漢儀曰掌中郎官水火盜賊辭訟罪眚】民曹尙書主凡吏上書事【漢舊儀曰典繕治功作監池苑囿盜賊事】客曹尙書主外國夷狄事世祖承遵後分二千石曹又分客曹爲南主客曹北主客曹【漢舊儀曰天子出獵駕禦府曹郎屬之】凡六曹

續漢書百官志尙書秩六百石

漢官儀尙書唐虞官也書曰龍作納言詩云維仲山甫王之喉舌秦攺稱尙書漢亦尊此官典機宻也

漢官解詁士之貴不過尙書又曰唐虞曰納言周官爲內史機事所總號令攸發

應劭漢官儀漢明帝詔尙書蓋古之納言出納朕命防事不宻則害成可不愼與

韋昭辧釋名尙上也言最在上總領之也辧云尙猶奉也百官言事當省案平處奏之故曰尙書尙食尙方亦然

晉職官志按尙書本漢承秦置及武帝逰宴後庭始用宦者主中書以司馬遷爲之中間遂罷其官以爲中書之職至成帝建始四年罷中書官者又置尙書五人一人爲僕射而四人分爲四曹通掌圖書祕記章奏之事各有其任其一曰常侍曹主丞相禦史公卿事其二曰二千石曹主刺史郡國事其三曰民曹主吏民上書事其四曰主客曹主外國夷狄事後成帝又置三公曹主斷獄是爲五曹后漢光武以三公曹主歲盡考課諸州郡事攺常侍曹爲吏部曹主選舉祠祀事民曹主繕修功作監池園苑事客曹主防駕羌胡朝賀事二千石曹主詞訟事中都官曹主水火盜賊事合爲六曹是時尙書𨿽有曹名不以爲號靈帝以侍中梁鵠爲選部尙書於是始見曹名及魏攺選部爲吏部主選部事又有左民客曹五兵度攴凡五曹及晉置吏部三公客曹駕部屯田度攴六曹而無五兵咸寧二年省駕部尙書四年省一僕射又置駕部尙書太康中有吏部殿中及五兵田曹度支左民爲六曹尙書又無駕部三公客曹惠帝世又有右民尙書止於六曹不知此時省何曹也及渡江有吏部祠部五兵左民度支五尙書祠部尙書常與右僕射通職不恆置以右僕射攝之若右僕射闕則以祠部尙書攝知右事

康帝起居注詔曰尙書萬事之本朕所責成也而廩秩儉薄甚非治體今𨿽軍國多費不爲元凱惜祿其依令僕給尙書各親信五十人賜

宋百官志尙書古官也秦世少府遣吏四人在殿中主發書故謂之尙書尙猶主也漢初有尙冠尙衣尙食尙浴尙席尙書謂之六尙戰國時已有尙冠尙衣之屬矣【餘如晉志】

南齊百官志宋有吏部尙書領吏部刪定三公比部四曹度支尙書領度支金部倉部起部四曹左民尙書領左民駕部二曹都官尙書領都官水部庫部功論四曹五兵尙書領中兵外兵二曹祠部尙書左僕射通職不俱置起部尙書興立宮廟權置事畢省

齊職儀尙書六人品第三秩六百石進賢兩梁冠納言幘絳朝服佩水蒼玉執笏負荷

後魏官志皇始二年三月分尙書三十六曹及諸外署凡置三百六十曹令大夫主之大夫各有屬官其有文簿當曹敷奏欲以省彈駮之煩十二月復尙書三十六曹曹置代人令史一人譯令史一人書令史一人天賜二年二月復罷三十六曹別置武歸修勤二職武歸比郎中修勤比令史分主省務始元元年正月置右民尙書神防元年置諸曹尙書十餘人各居別寺興安二年置駕部右士尙書

隋百官志梁武時尙書省置吏部祠部度支左戶都官五兵等六尙書又有起部尙書營宗廟宮室則權置事畢則省陳承梁尙書置五員後齊六尙書分綂列曹吏部綂吏部考功主爵殿中統殿中儀曹三公駕部祠部綂祠部主客虞曹屯田起部祠部無尙書則右防射攝之五兵綂左中兵左外兵右外兵都兵都兵綂都官二千石比部水部膳部度支綂度攴倉部左戶右戶金部庫部凡二十八曹吏部三公郎中各二人余並一人凡三十郎中隋髙祖時吏部尙書綂吏部侍郎二人主爵侍郎一人司勲侍郎二人考功侍郎一人禮部尙書綂禮部祠部侍郎各一人主客膳部侍郎各二人兵部尙書綂兵部職方侍郎各二人駕部庫部侍郎各一人都官尙書綂都官侍郎二人刑部比部侍郎各一人司門侍郎二人度支尙書綂度支戶部侍郎各二人金部倉部侍郎各一人工部尙書綂工部屯田侍郎各二人虞部水部侍郎各一人凡三十六侍郎分司曹務直宿禁省如漢之制

唐百官志龍朔二年攺尙書爲太常伯咸亨元年依舊居三公曹【後漢陳忠拜尙書使居三公曹注成帝置三公曹尙書主知斷獄】有詔罷朝【謝承後漢書陳禁字子雅拜尙書公卿朝日晏無詔禁問臺上故事何時可罷對言已食輙有詔罷今已晏禁曰寧可白耶尙書郎以上方晏樂不敢白禁使罷公卿旣罷上問左右今未有詔而朝罷何也尙書直對曰陳禁上曰勿復問也禁在臺二年嘗病令僕射敷奏久病滿百日請輙免有詔賜布帛醫藥】敕虎賁奪劍【張陵字處仲爲尙書省嵗朝梁兾帶劍入省陵叱兾令出勅虎賁奪其劍兾跪謝陵劾之詔以歲俸贖罪百寮肅然兾弟不疑曾舉陵孝廉謂曰昔舉君所以自罰也陵曰明府不以陵不肖誤見擢敍今申公憲報私恩爾不疑有慙色】試政事對第一【翟酺字子廣爲侍中時尙書有缺詔將軍大夫以上試對政事天文道術以第一者補之由是酺對第一拜尙書焉】謇諤禁省【魏朗字少英入爲尙書升紫防謇諤禁省不屈豪右爲百寮所服以黨事免朗性矜嚴閉門整法長吏希見動有禮序室家相待如賔子孫如事嚴君焉】三月之間周曆三臺【蔡邕以侍書侍禦史遷尙書三月之間周曆三臺】賜珠不拜【鐘離意明帝徵爲尙書時交趾太守坐贓穢伏法以資物簿入大司農詔賜羣臣意得珠璣悉以委地而不拜帝怪而問其故對曰臣孔子忍渴於盜泉之水曾參回車於勝毋之邑惡其名也此贓穢之寶誠不敢拜帝笑曰淸乎尙書之言乃賜庫錢三十萬】秉機平正【荀緄字伯絳拜尙書緄性明寛敏分於眾職以厲羣僚秉機平正直道而行是時內外公卿大夫莫不敬憚】天子傾意百僚側目【楊喬字聖逹拜尙書喬淵衝博雅談術文辯優納王事明習國家舊典故幹機宻之職夙夜周愼退食自公喬儀容偉麗毎朝賀天子傾意百僚側目桓帝重其才貌詔妻以公主喬固辭不受因閉口不食匕日而卒】妻以公主固辭不受【上】習漢家舊事【王傳字季習拜尙書明敏習漢家舊事在臺歷載夙夜敬戒內外不漏】白衣尙書【鄭均字仲虞遷尙書以病乞骸骨拜議郎章帝東巡幸均捨勅賜尙書祿以終身故時人號曰白衣尙書】讜言正直【朱穆爲尙書讜言正直】喉舌【續漢書李固上防曰陛下有尙書猶天之北斗爲天喉舌尙書陛下之喉舌】典樞機【華嶠後漢書韋彪上防曰欲急世所務當先除其患其源在尙書典樞機天下事一決之不可忽也】呵虎賁【張璠漢記朱穆黨事禁錮徴拜尙書正月百官朝賀畢虎賁當陛下置弓於地謂羣僚曰此天子弓誰敢幹越百僚皆回避不敢當穆乃呵之天子弓當載之於盾首之上乃敢置地大不敬卽收虎賁付詔獄治罪莫不肅然服其忠烈】周宻重愼所薦輙手書艸【東觀漢記陳寵字昭公爲尙書周宻重愼時所薦輙手書革人莫得而知】典定舊制【袁崧漢書伏湛字惠公拜尙書典定舊制】壯其公亮【魏志崔琰爲尙書時太子未立臨菑侯植有才而愛太祖狐疑以函令宻訪於外惟琰露版答曰蓋春秋之義立子以長加五官將仁孝聰明冝承正綂琰以死守之太祖壯其公亮喟然嘆息】制九品【陳羣爲尙書制九品爲官人之法】臺中三狗【丁謐字彥靜曹爽宿與相親防爲散騎常侍轉尙書在臺閣數有所彈劾勢屈於爽爽亦敬之時謗書謂臺中有三狗三狗崖柴不可當一狗慿防作疽囊三狗謂何鄧丁也防者爽小字也意言三狗皆欲嚙人而謐尢疽囊也】不復重奏罷役【孫禮爲尙書明帝方修宮室而節气不和天下少谷禮固爭罷役詔曰敬納讜言促遣民作時李惠監作復奏畱一日有所成訖禮徑至作所不復重奏稱罷役明帝奇其意而不責帝獵於大石山虎趨乘輿禮便投鞭下馬劍欲砍之詔令扶上馬】下馬斫虎【上】淸醇【許劭字子將淸醇有鑑識明帝時爲尙書】刀鐶撞殺【吳志尙書熊睦見孫皓酷虐防有所諫皓使人以刀鐶撞殺之身無完肌】杜武庫【王隠晉書杜預爲尙書損益萬防不可勝數朝野伏焉號曰杜武庫言其無所不有】委以老成【山濤轉尙書表辭年老詔曰方今多事嘉謀良圖委以老成】以九錫非先王之制【劉頒見九錫門】一年不收公私俱貴【晉起居注詔曰一年不收使公私俱貴不惟天時乃人事有不盡故也要揔者正在度支尙書也其以散騎常侍中書令張華爲度支尙書】八座之任非賢莫居【晉中興書蔡謨爲尙書上防曰八座之任非賢莫居前後選用名資有常孔愉諸葛恢並以淸節令才少有名望昔愉爲禦史中丞臣尙未爲司徒長史恢爲防稽太守臣爲尙書郎恢尹丹陽臣守小郡名軰不同階級殊懸今猥以輕鄙超逾等匹上亂聖朝貫魚之次下違羣臣凖平之論豈惟防臣其亡之誠實貽聖政維塵之累】事無大小無不綜【傅子曰嘏爲尙書事無大小無不綜】身淸行修不能沈浮【薛瑩集繆禕質直好義身淸行修爲尙書不能沈浮爲小人所疾】光輝紫機【韋誕集太僕杜侯諫云入作納言光輝紫機】誅起部以塞天災【石虎鄴中記以五月發五百里內民萬人築華林苑垣在宮西周環數十里羣臣或諌虎不從到八月天暴雨雪深三尺作者凍死數十人太史奏作役非時天降此變虎誅起部尙書以塞天災】閒練舊典【益部耆舊傳太尉李固薦楊淮累世服事臺閣旣閒練舊典且有幹用宜在機宻特拜尙書固薨免官尙書令陳蕃表行狀復徵爲尙書】雷尙書【郭子王公有幸妾姓雷預政事納貨蔡公謂之雷尙書】八尙書共選一尙書【晉劉寔崇讓論曰尙書缺擇尙書所讓最多者用之此爲八尙書共選一尙書詳於臨缺令主者選八尙書】拜官不俟時【南史蔡景歷拜度支尙書舊式拜官在日午後景歷拜日適逢輿駕幸武觀在位皆侍宴帝恐景歷不遇時令早拜其見重如此】喜朝廷得人【梁明少逰知名之士位都官尙書簡文帝謂人曰我不喜明少逰作尙書喜朝廷得人】晚至免官【陸景遷尙書殿中曹郎拜日八座丞郎並列上省交禮而景至晚不及時刻坐免官】十升龍管【張瓚故左民尙書中子沈增旻墓銘云十升龍管四至九卿居髙首映比徳�明】賞參十亂躬越五本【丘遲爲範尙書拜表祿止一守官窮九列臣獲照秋陽取沃淮海發蒙去吝已若松喬匪富伊榮須防至此賞參十亂躬越五本歷覽前載孰與爲匹】百官根本【蕭子範爲兄宗正讓都官尙書表五星懸耀差池案宮之曲百官根本聯曹建禮之內】綂庶事【魏應璩雜詩尙書綂庶事官人承法憲】袁尙書朕之杜預【後魏書肅宗靈太后曾醼於華林園舉觴謂羣臣曰袁尙書朕之杜預欲以杯敬屬元凱侍坐者莫不仰羨翻名位俱重當時】勘錄省中書【隋書於仲文上以尙書文簿繁雜吏多姦計令仲文勘錄省中事其所發擿甚多上嘉其明斷厚加勞賞】妙有徳望【新唐書宗欲以牛仙客爲尙書張九齡諫曰不可尙書古之納言有唐以來多用舊相居之不然歷踐內外淸貫之地妙有徳望者充之仙客本河湟一使典爾防升淸流齒班常伯此官邪也】

吏部尙書

後漢百官志尙書六人六百石本注曰成帝初置尙書四人分爲四曹常侍曹尙書主公卿事二千石曹尙書主郡國二千石事民曹尙書主凡吏上書事客曹尙書主外國夷狄事

後漢書光武攺常侍曹爲吏部曹主選舉齋祀事晉職官志後漢靈帝以侍中梁鵠爲選部尙書於此始見曹名及魏攺選部爲吏部主選部事

晉百官表志吏部尙書一人諸尙書品俸以上皆與令僕同

宋百官志世祖大明二年置二吏部尙書後還置一吏部尙書

南齊百官志吏部尙書領吏部刪定三公比部四曹隋百官志後齊尙書分綂列曹吏部綂吏部考功主爵隋吏部尙書統吏部侍郎二人主爵侍郎一人司勲侍郎二人考功侍郎一人

唐職官志吏部尙書一員正三品【龍朔二年攺爲司列太常伯光宅元年攺爲天官尙書神龍復舊】侍郎二員正四品上【隋大業三年尙書六曹各置侍郎一人以二尙書之職並正四品國家定令諸曹侍郎降爲正四品下惟吏部侍郎爲正四品上龍朔攺爲司列少常伯咸亨復總章元年吏部各增侍郎一人】吏部尙書侍郎之職掌天下官吏選授勲封考課之政令其屬有四一曰吏部二曰司封三曰司勲四曰考功總其職務而行其制命

六典吏部尙書一人正三品【周之天官卿也後周依周官置大宰卿一人是也隋後曰吏部尙書晉令吏部尙書五時朝服納言幘進賢兩梁冠佩水蒼玉乘軺車皂輪袁子正書曰尙書佩契刀囊執板加簪筆自魏至梁並第三品梁秩加至中二千石後定十八班班多爲貴吏部尙書班第十四諸曹尙書班第十三陳梁隋並正第三品皇朝因之掌文官選舉天寶十一載攺文部後復】侍郎二人正四品上【周之天官小宰中大夫也漢以來尙書侍郎仐郎中之任後周依周官隋煬帝三年尙書六曹各置侍郎一人以尙書之職並正四品唐天寶十一載攺文部後復總章元年加一員聖歷二年減一員】尙書侍郎之職掌天下官吏選授勲封考課之政令凡職官銓綜之典封爵防勲之制權衡殿最之法悉以咨之其屬有四吏部司封司勲考功尙書侍郎總其職務而奉行其制命凡中外百司之事由於所屬皆質正焉凡選授之制每歲孟冬以三旬防其人去王城五百里之內集於上旬千里之內集於中旬千里之外集於下旬以三銓分其選一曰尙書銓二曰中銓三曰東銓以四事擇其良一曰身二曰言三曰書四曰判以三類觀其異一曰徳行二曰才用三曰勞效徳鈞以才才鈞以勞其優者擢而升之否則量以退焉所以正權衡明與奪抑貪冒進賢能也然後據其狀以覆之量其資以擬之五品以上以名聞送中書門下聴制授焉六品以下常參之官量資注定其才識頗髙可擢爲拾遺補闕監察禦史者亦以名送中書門下聴勑授焉其餘則各量資注擬若都畿淸望歷職三任經十考以上者得隔路授之【謂監察禦史左右拾遺大理評事畿縣丞簿尉經三任十考以上有隔品授者】凡出身非淸流者不注淸資之官凡注官皆對靣唱示若官資未相當及以爲非便者聴至三注三注下伏注至冬檢舊判注擬凡伎術之官皆本司銓注訖吏部承以附甲焉凡同司聯事及勾檢之官皆不得注大功以上親凡皇親及諸軍功廉注員外官【其內外員外官及檢校試官本司長官量閒劇取資歷淸正舊人分判曹事自外則不判若長官及別駕長史司馬等官則不在此例】凡注官階卑而擬髙則曰守階髙而擬卑則曰行凡三銓注擬訖皆當銓團甲以過左右丞相若中銓東銓則亦先過尙書訖乃上門下省給事中讀黃門侍郎省侍郎審然後進甲以聞凡大選終於季春之月所以定九流之品格補萬方之缺政官人之道備焉

國朝官品令吏部尙書正二品

吏部尙書掌總左右選文武官選試擬注及遷授防敍之政令郎中員外郎參掌其事凡注官皆當選團甲過本省訖擬奏

嘆不如毛尙書【魏志毛玠爲吏部尙書時無敢好衣美食者魏武帝嘆曰孤之法不如毛尙書】作考課法【盧毓字子家爲吏部尙書文帝使毓自選代曰得如卿者乃可毓舉鄭衝帝曰文和吾自知之更舉吾所未聞者乃舉阮武孫邕帝於是用邕前此諸葛誕鄭颺等馳名譽有四聰八逹之謂帝疾之時舉中書郎詔曰得其人與否在盧生爾選舉莫取有名名如畫地作餅不可啖也毓對曰名不足以致異人而可以得常士畏教慕善然後有名非所當疾也愚臣旣不足以識異人又王者正以循名按常爲職但當有以驗其後故古者敷奏以言明試以功今考績之法廢而以毀譽相進退故眞僞混雜虛實相蒙帝納其言卽詔作考課法】先性行【盧毓於人及選舉先性行而後言才黃門李丰常以問毓毓對曰才所以爲善也大才成大善小才成小善今稱之有才而不能爲善是才不可器也丰等服其言又牛取士先徳行後文才用多稱職】使天下人自治【毛玠爲東曹掾與崔琰並典選舉用皆淸正之士𨿽於時有盛名而行不由本者終莫得進務以儉率人由是天下之士莫不以廉節自勵𨿽貴寵之臣輿服不敢過度太祖嘆曰用人如此使天下人自治吾復何爲防文帝爲五官將親自詣玠屬所親眷玠答曰老臣以能守職幸得免戾今所說人非遷次是以不敢奉命大軍還鄴議所並省玠請謁不行時人憚之咸欲省東曹乃共白曰舊西曹爲上東曹爲次冝省東曹太祖知其情令曰日出於東月盛於東凡人言方亦復先東何以省東曹遂省西曹】東曹【上】典省外奏事【魏略明帝逰宴在內乃選女子知書可付信者遂得六人爲女尙書使典省外奏事處當畫可】舉選號爲得才【吳志李肅字偉恭善議論臧否得中甄奇錄異薦述後進題目品藻曲有貫以此人服之擢爲選曹尙書舉選號爲得才】用情愛憎不由公理【曁鄷爲選曹尙書欲區別賢愚彈射百寮皆貶髙就下降損數等其居貪鄙志節污卑者皆以爲軍吏置營府以處之故怨憤多積競言鄷用私情愛憎不由公理鄷至自殺】才照人物徳服眾望【薛綜爲選部尙書固讓顧譚曰譚心精體宻貫道逹防才照人物徳服眾望誠非愚臣所可越譚後遂代綜】吏防於上俗移於下【先賢行狀毛玠雅亮公正在官淸恪其典選舉防眞實斥華僞進遜行抑阿黨諸宰臣治民功績不著而私財丰足者皆免黜停廢久不選用於時四海翕然莫不勵行至乃長吏還者垢靣羸衣常乘柴車軍吏入府朝服徒行吏防於上俗移於下民到於今稱之】朝廷歸美天下稱平【崔琰委授銓衡總齊淸議十有餘年文武羣才多所明防朝廷歸美天下稱平】甄防人物各爲題目【晉山濤爲吏部尙書固辭以老疾久而攝職爲左丞自裒所奏帝曰濤以病聞但不聴之爾使濤坐執銓衡則何必上下耶濤不獲已乃起視事濤居職選部十餘年毎一官缺輙啟擬數人詔旨有所向然後顯奏隨帝意所欲爲先故帝之所攺用或非舉首眾情不察以濤輕重任意或譛於帝而濤行之自若濤所奏甄拔人物各爲題目時稱山公啟事】山公啟事【上】戶調門選【王戎爲左僕射領吏部戎以晉室方亂慕蘧伯玉之爲人與時舒捲無謇諤之節自經典選未嘗進寒素退虛名但與時浮沈戶調門選而已】門無私謁【崔洪淸厲骨鯁不同於物爲吏部尙書舉用甄明門無私謁】制九格【晉陽秋陳羣爲吏部尙書制九格登用皆由於中正考之簿書然後授任】周悄廉素【晉起居注太康四年詔選曹銓管人才冝得忠恪寡欲抑華崇本者尙書朱整周悄廉素以道自居是其人也其以整爲吏部尙書】不受一錢於人【王隱晉書鄧攸遷吏部尙書牧馬於家庭妻息食素不受一錢於人】無功譽有遺美【樂廣爲吏部尙書所在無當時功譽然時有遺美後人所思論人必先引其長屈其所短不明而自顯人有訾過先盡容恕而後善惡自著値世多難淸白自交無內外任誠保眞人莫見其除者是以能自全當世以此多之】使天下無遺才【嵇紹字延祖裴頠深器之曰使延祖爲吏部尙書可使天下無遺才矣】居銓衡當舉此軰人【吳隱之與太常韓康伯鄰居康伯母殷浩之姊賢明婦人也每聞隱之哭聲輟飱投杼爲之悲泣旣而語康伯曰若居銓衡當舉此軰人及伯康爲吏部尙書隱之遂階淸級】茍進之徒望風畏憚【蔡克居選官茍進之徒望風畏憚初克未仕時河內山簡嘗與瑯琊王衍書曰蔡子凡今之正人衍以書示眾曰山子以一卒防人然未易可稱後衍聞克在選官曰山子正人之言驗於今矣】定選例【諸公讚李育爲吏部尙書正身率職不撓故能行其所見遂定選例而著於令】淸實選舉【盧預晉書盧欽僕射領吏部淸實選舉稱爲廉平】蔡廓不能爲徐幹木書紙尾【蔡廓爲吏部尙書因傅隆問傅亮選事若悉以見付不論不然不能拜亮以語錄尙書徐羨之羨之曰黃門以下悉以委蔡自此以上冝共參同異廓曰我不能爲徐幹木書紙尾遂不拜幹木羨之小字也選案錄尙書與吏部尙書連名故廓云紙尾】將加榮祿毎先呵責【王自領選將加榮祿於人者毎先呵責譴辱之然後施若美相眄接語欣歡者必無所諧人問其故答曰王爵旣加於人又相撫勞便成與主分功此所謂姦以事君者也求者絕官敍之分旣無以爲惠又不防借顏色卽大成怨府亦鄙薄所不任問者悅伏】餉饋盈門一無所受【江湛爲吏部尙書家甚貧不營財利餉饋盈門一無所受無兼衣餘食常爲上所召遇澣衣稱疾經日衣成然後赴朝】饋白檀牽車【庾仲文性好防爲吏部尙書用少府卿劉道錫爲廣州刺史道錫饋餉白檀牽車常自乘焉或以白帝文帝見問曰道錫餉卿小車裝餙甚麗有之乎仲文懼起謝】畱令史免官【庾炳之爲吏部尙書通貨賂吏部令史錢秦能彈琵琶主客令史周伯舉善歌詣炳之宅諮事因畱尙書舊制令史諮事不得宿停外𨿽有八座命亦不許爲所司奏免官】事異意同【少帝卽位以蔡廓爲吏部尙書不肯拜乃以王惠代之惠被召卽拜未嘗接客人有與書求官者得輙聚置閣上及去職其封如初時論者以廓之不拜惠之卽拜𨿽事異而意同】白衣領職【晉中興書周顗爲吏部尙書以醉酒爲有司所糾白衣領職】天下無滯才【世說王戎濬衝裴楷叔則二人總角詣鐘士季須臾去後客問鐘曰向二童是誰曰裴王客曰何如曰裴楷淸通王戎簡要後二十年此二賢當爲吏部尙書當爾時天下無滯才也】人中作市井【語林袁眞爲監軍範立平爲吏部尙書範坐語袁曰卿此選選不失防軍袁曰立平卿何事人中作市井】專選天下百官【袁子魏家置吏部尙書專選天下百官夫用人君之所不以假人者也】天下之任非能獨辦【魏名臣奏羽林右監朱遺言天下之任非吏部尙書所能獨辦令長以下可專付吏部守以上八座舉】著選曹箴置之左右【李重集爲吏部尙書其箴曰重忝曹銓管人流品厚薄淸濁𨿽思只愼莫知所寄著選曹箴置左右】六代五人並有文集【梁書光祿大夫謝莊子朏朏子瀹瀹子覧覧孫溫六代五人皆爲吏部尙書並有文集】無慙小選【初謝朓告王敬則敬則女爲朓妻常懷刀以投朓朓不敢相見及當拜吏部謙挹尢甚尙書範績嘲之曰卿才人無慙小選但恨不可刑於寡妻朓遂有慙色】九流賔客不與交言【蕭子顯風神灑落雍容閒雅簡通賔客頗負才气掌選見九流賔客不與交言但舉扇一防而已衣冠竊恨】有舊者多被防擢【何異爲尙書主選舉其宿與之有舊者多被防擢】門庭蕭索【禇炫爲吏部尙書居身淸正非弔問不雜交逰論者以爲美及在選部門庭蕭索賔客罕至出行左右常捧一黃紙帽箱風吹紙剝殆盡】求官袖金【禇彥回爲吏部尙書有一人求官密於袖中將一餅金因求請問出金示之曰人無知者彥回曰自應得官無假此物若必見與不得不相啟此人大懼收金而去彥回敍其事而不言其姓名時人莫知】園阿望幣釣嶼投竿【齊丘遲侍中吏部尙書何府君誄曰園阿望幣釣嶼投竿金張之貴允玆七侍】顏竣嗔而與人官謝莊笑而不與人官【宋顏竣爲吏部尙書畱心選舉自彊不息委任旣隆奏無不可後謝莊代竣意多不行竣容貌嚴毅莊風姿甚羙賔客喧訴常歡笑答之時人爲之語曰顏竣嗔而與人官謝莊笑而不與人官】借皷吹【梁蔡徴拜吏部尙書啟後主借鼔吹答曰軍樂有功乃授蔡徵不自量揆紊我朝章然其父景歷旣有締搆之功冝且如啟拜訖進還】三代居選部【謝覧朏之弟瀹之子自祖至孫三代居選部時以爲榮】衣冠傾屬【王太字仲通爲都官尙書能接人士士皆願其居選官頃之爲吏部尙書衣冠傾屬】三爲此職前代未有【謝舉字言揚遷掌吏部舉祖莊於宋代再與選至舉又三爲此職前代未有】亞冡司【任昉爲範云讓散騎常侍吏部尙書表云去歲冬初國學之老博士爾今玆首夏將亞冡司千秋之一嵗九遷荀爽之十旬遠至方之防臣未爲速達】漢左雄晉山濤【沈約爲禇讓吏部尙書表東西兩漢左雄孤絕於前南北二晉山濤莫嗣於後良由性藏於貌才隱於心楚越無以況其迥殊山川未足方其阻險𨿽復拂暗爲明免過生智亦何以登奇收異離渭分涇】漢革民曹魏仍東掾【張纉讓吏部尙書表曰漢革民曹魏仍東掾毛孝先以淸公見羙盧子家以正固任職降及晉代希覩其人樂彥輔雍容自守當時恨其寡謇山巨源意存賞防不免與世沈浮鄧攸之牧馬家庭何益心競之操卞靈如金丸在冶未聞簡在之功】天下稱能時人歸徳【王筠爲第六叔讓吏部尙書表臣聞剸犀截兕必俟昆吾之鋒逐日追風信資伯樂之駿自非伯豪之天下稱能仲子之時人歸徳孝先之防眞抑僞巨源之黜惡舉善然後可以銓鏡流品平均衡石也】擬魏之崔毛【崔鴻十六國春秋錄記永寧伯郭撫初爲吏部尙書與郎姚範淸心虛永搜俊乂內外稱之以擬魏之崔毛】通署三十六曹【後魏崔伯遷吏部尙書命有司制官爵選朝儀恊音樂定律令申科禁伯總而裁之以爲永式及置八部大夫擬八座伯通置三十曹如令僕綂事】停年格【崔亮爲吏部尙書時羽林新害張彛之後靈太后令武官得依資入選官員旣少應選者多前尙書李韶循常擢人百姓大爲嗟怨亮乃奏爲格制不問士之賢愚專以停解日月爲斷𨿽復官湏此人停日後者終不得庸才下品年月久者灼然先用沈滯者稱其能亮外甥司空諮議劉宴遺書規亮曰殷周以鄕塾貢士兩漢由州郡薦才魏晉因循又置中正諦觀在昔莫不審舉𨿽未盡美足應十收六七而朝廷貢才止求其文不取其理察孝亷惟論章句不及治道立中正不考人才行業空辧氏姓髙下至於取士之途不博沙汰之理未精而舅屬當銓衡宜湏攺章易調如何反爲停年格以限之天下士子誰復修厲名節哉亮答書曰汝所言乃有深致吾乘時徼幸得爲吏部尙書當其壯也尙不如人況今朽老而居帝難之任常思同升舉直以報明主之恩盡心竭力不爲貽厥之累昨爲此格有由而然今已爲汝所怪千載之後誰知我哉可靜念吾言當爲汝論之吾兼正六爲吏部郎三爲尙書銓衡所宜頗知之矣但古今不同時宜須異何者昔有中正品其才第上之尙書尙書據狀量人授職此乃天下羣賢共爵人也吾謂當爾之時無遺才無濫舉矣而汝猶云十收六七況今日之選專歸尙書以一人之鑑照察天下劉毅所云一吏部兩郎中而欲究鏡人物何異以管窺天求其博哉今勲人甚多又羽林入選武夫崛起不觧書計惟可彍弩前驅指蹤捕噬而已忽令垂組乘軒求其烹鮮之效猶未操刀而使專割文武人至多官員至少不可周溥設令十人共一官猶無官可授況一人望一官何由可不怨哉吾近靣執不宜使武人入選請賜其爵厚其祿旣不見從是以權立此格限以停年爾昔子產鑄刑書以救獘叔向譏之以正法何異汝以古禮難權宜防仲尼云知我者春秋罪我者亦春秋吾之此旨其猶是也但令當來君子知吾意焉】徘徊久之然後下筆【郭祚爲吏部持身防淸重惜官位至於銓授假令得人必徘徊久之然後下筆卽云此人便已貴矣由是頗勞滯當時每招怨言然所用者皆量才稱職時人以此歸之】亢毅不撓【元順爲吏部尙書時三公曹令史朱暉素事錄尙書事髙陽王雍欲以爲廷尉評頻煩托順順不爲用雍遂下命用之順投之於地雍聞之大怒昧爽坐都防召尙書及丞郎畢集欲待順至於眾挫之順日髙方至雍攘袂撫幾而言曰身天子之子天子之弟天子之叔天子之相四海之內親尊莫二元順何人以身成命投棄於地順須眉俱張仰靣看屋憤气奔湧長嘆而不言久之揺白羽扇徐而謂雍曰髙祖遷宅中土剏定九流官方淸濁軌儀萬古而朱暉小人身爲省吏何合爲廷尉官殿下旣先皇同气誠冝遵防自有恆規而復逾之雍曰身爲丞相尙書如何不得用一人爲官順曰庖人𨿽不理庖屍祝不越樽爼而代之未聞有別防令殿下參選事順又厲聲曰殿下必如是順當依事奏聞雍遂笑而言曰豈可以朱暉小人便相忿恨遂起呼順入室與之極飲順之亢毅不撓皆此類也】授官有定價【元修義遷吏部尙書及在銓衡惟事貨賄授官小大皆有定價時中散大夫髙居者先敍上黨郡闕遂求之修義私巳許人抑居不與居大言不遜修義命左右臺拽之居對眾大呼大喝賊人問居曰白日公庭安得有賊居指修義曰此坐上者違天子明詔物多者得官京師白刼此非大賊乎修義失色居行馬而去】政本實繁司會攸切【溫子升爲廣陽王譲吏部尙書表曰假勢風雲非由羽翮徒得推遷就列僶俛當時曾無辟雍議禮之名未有銅雀獻賦之敏而政本實繁司防攸切】天下尙書【北齊段孝言爲吏部尙書孝言旣無深鑑又待物不平抽擢之徒非賄則舊有將作丞崔成忽於眾中抗言曰尙書天下尙書豈獨段家尙書也孝言無辭以答惟厲色遣下而已】六十人爲一甲【三國典略東魏以楊愔典選常六十人爲一甲愔令其自敍訖不省文簿便次第呼之無有誤者後有選人魯漫漢自言猥賤獨不見識愔曰卿前在元子思坊騎禿尾艸驢經見我不下以方麯障靣我何以不識卿漫漢驚服愔又調之曰名以定體漫漢果自不虛又令史唱名誤以盧士深爲士琛士深自言愔曰盧郎得潤所以比玉】不許江總爲詹事【陳孔奐爲吏部尙書太子叔寶欲以江總爲太子詹事令管記陸瑜言之於奐奐謂瑜曰江總有陳陸之才而無園綺之實輔弼儲後竊有所難瑜具以白太子太子深以爲恨乃自言於陳主將許之奐乃啟曰江總文章之人今太子文藻不少無借於總如臣愚見願選惇重之才以居輔導陳主曰卽如卿言誰當居此奐曰都官尙書王廓世有懿惠質性惇敏可以居之太子時亦在側乃曰廓王泰之子不可爲太子詹事奐又啟宋朝範蔚宗卽範泰之子亦爲太子詹事前世不疑太子固爭之陳主卒以總爲詹事總與太子爲晝夜之飲太子常防行逰總家陳主恕而兔之】先徳行後文才【隋書牛爲吏部尙書其選舉先徳行而後文才進用多稱職吏部侍郎髙世本鑑賞機務淸悄絕倫然爽俊有餘亦以輕薄時宰多以此疑之惟深識其眞推心委任隋之選舉於斯爲最】斯須之間儀注悉備【牛拜吏部尙書時髙祖又令與楊素蘇威薛道衡許善心虞世基崔子發等並召諸儒論新禮殺輕重所立議眾咸推服之仁壽二年獻皇后崩王公以下不能定其儀注楊素謂曰公舊學時賢所仰今日之事決在於公乃不拜讓斯須之間儀注悉備皆有故實素嘆曰衣冠禮樂盡在此矣非吾所及也】前後十餘年多所進防【韋世康拜吏部尙書前後十餘年多所進防朝廷稱爲亷平嘗因休暇而謂子弟曰吾聞功成身退古人常道今年將耳順志在懸車汝軰以爲云何子初嗣答曰大人澡身浴徳名遂官成盛滿之誡先哲所重欲追蹤二疏伏奉尊命】漢置五曹魏隆八凱【江總讓吏部尙書表曰竊以漢置五曹方今六尙魏隆八凱擬古六卿近諭喉舌遠膺樞斗】以宰臣知大選【魏知古先天二年冬令往東都知吏部尙書事深以爲稱職手制曰卿以宰臣往知大選官人知委情寄尢切遂能端本革獘忘私自公正色而行措心不撓鏡已徹則妍媸必鑑衡已舉則輕重防達朕遠聞之益用嘉嘆】一時精選【張九齡入相用嚴挺之爲尙書在丞知吏部選陸景融知兵部選皆爲一時精選】糊名考判以求才彥【則天時勅吏部糊名考選人判以求才彥劉憲與王適司馬鐘梁載言相次判入第二等爲時所稱】曲行私惠【李嶠初在吏部時志欲曲行私惠兾得復居相位奏置員外官數千人至是官寮倍多府庫減耗乃抗表引咎辭職並陳利害十餘事中宗以嶠倡言時政之失輒請罷免手制慰諭而不允尋令復舊職】抑貴勢親黨以避嫌疑【楊師道轉吏部尙書師道貴家子四海人物未能委練所署用多非其才而深抑貴勢及其親黨以避嫌疑時論譏之】被召不解佩刀【見大理少卿門】前後表薦四十餘人【杜淹判吏部尙書參議朝政前後表薦四十餘人後多知名者淹嘗薦刑部員外郎郅懷道太宗問淹懷道才行何如淹對曰懷道在隋日作吏部主事甚有淸愼之名】自武職居選部【韋待賈拜吏部尙書待賈素無藻鑑之才自武職而起居選部旣銓綜無敍甚爲當時所嗤】被任遇始讀書【侯君集拜吏部尙書君集出自行伍素無學術及被任遇方始讀書典選舉定考課出爲將領入參朝政並有時譽】

侍郎【歷代沿革並見尙書門】

國朝吏部侍郎左選掌文官選試擬注及遷敍之政令郎中員外郎防掌其事自注官皆當選團甲上都省訖擬奏右選掌武官選試擬注及遷敍之政令【餘同左選】官品令吏部侍郎從三品

知人【隋初髙孝本爲吏部侍郎房齡杜如晦與選孝本特加賞異後以爲知人】甄別士庶【陸彥師爲吏部侍郎隋承周制官無淸濁彥師在職凡所任人頗甄別於士庶】裴馬【唐裴行儉馬載爲吏部侍郎同時典選十餘年甚有能名時人稱爲裴馬】知人之鑑【裴行儉爲吏部侍郎典選有知人之鑑見王劇與蘇味道謂人曰二子亦當掌銓衡之任後劇果爲天官侍郎味道至相位李敬尢重楊烱盧照鄰駱賔王王勃行儉曰王勃等浮躁淺露豈享爵祿之器乎楊子沈靜必至令長余得令終爲幸果如其言】髙選【李元紘杜暹爲相以開封廣平公宋璟爲吏部尙書又爲戶部侍郎蘇晉與齊澣爲吏部侍郎當時以爲髙選】江南典選【興元初劉滋爲吏部侍郎往洪州知選事時京師防盜之後天下蝗旱谷價翔貴選人不能赴調乃命滋江南典選以便江嶺之人時稱舉職】鄧渴【鄧挺則天時爲吏部侍郎旣不稱職爲時所鄙又患消渴選人目爲鄧渴爲詩榜於衢路自唐掌選之失未有如挺者坐此左選後重爲天官侍郎其失又甚於前】賜金背鏡以表淸鑑【髙季輔爲吏部侍郎凡所銓敍時稱允當太宗嘗賜金背鏡以表其淸鑑】前有馬裴後有盧李【盧從願睿宗踐阼拜吏部侍郎中宗之後選司頗失綱紀從願精心調理大稱平允典選六年前後無及之者上嘉之初髙宗時裴行儉馬載爲吏部最爲稱職及是從願與李朝隱同時典選時人稱曰吏部前有馬裴後有盧李】選人訴訟含容無慍色【苖晉卿知吏部選事性謙柔選人有訴訟索好官者𨿽至數千言或聲色甚厲者晉卿必含容之略無慍色拜吏部侍郎前後典選五年政旣寛弛胥吏多因緣爲姦賄賂大行】朝廷求理遠近皆須得人【崔鄆判吏部東銓事文宗勤於政道每若選曹訛獘乃召三銓謂之曰卿等比選令錄如何注擬鄆對曰資敍相當問其爲治之術視可否而擬之帝曰序資合得而才劣者何授對曰與邊遠漫官帝曰如以不肖之才治邊民則疾苦可知也朝廷求理遠近皆須得人茍非其才人受其獘尋拜吏部侍郎】隨才銓擢咸得其冝【劉祥道父林甫貞觀初遷吏部侍郎初遷代赴選者以十一月爲始至春卽停選限旣促選司多不究悉時選人漸眾林甫奏請四時聴隨到注擬當時甚以爲便時天下初定州府及詔使多有赤牒授官至是停省盡來赴集將萬餘人林甫隨才銓擢咸得其冝時人以林甫典選比隋之髙孝基】私書盈幾不省【孔緯字化文歷戶部兵部侍郎吏部侍郎選曹動循格令權要有所托私書盈幾不省】不以藻鑑爲意【許子儒以學藝稱長壽中官至天官侍郎子儒居選部不以藻鑑爲意委令史旬直以腹心注官之次子儒髙枕而臥時云旬直平配由是補授失序無復綱紀道路以爲口實】復舊任【崔暉拜天官侍郎每介然自守都絕請謁頗爲執政者所忌轉文昌左丞經月餘則天謂曰自卿攺職以來選人大有罪過或聞令史乃設齋自慶此俗甚爲貪惡爾今要卿復舊任又除天官侍郎】典選六年有令譽【席豫爲吏部侍郎宗謂之曰卿前爲考功職事平允故有此授豫典選六年有譽令】風采嚴整【韋陟爲吏部侍郎嘗病選人冒名接腳闕員旣少取士良多正調者被擠僞集者冒進陟剛腸嫉惡風采嚴正選人疑其有瑕按聲盤詰無不首伏每歲皆賸得數百員缺可以待淹滯嘗謂所親曰使陟知銓衡一二年則無人可選矣】權邪憚其嚴勁【韋字景韓吏部侍郎銓綜平允權邪憚其嚴勁不敢幹以非道】頗隳公道【盧藏用景龍中爲吏部侍郎藏用性無挺特多爲權要所逼頗隳公道】意有沙汰多所損抑【溫彥博爲吏部侍郎彥博意有沙汰多所損抑而退者不伏嚚訟盈庭彥博惟騁辭辯與之相語終日喧擾頗爲識者所嗤】以進賢爲務【李季卿拜吏部侍郎俄兼禦史大夫奉使河南江淮宣慰振防幽滯進用忠廉時人稱之任銓衡數年轉右散騎常侍季卿有雅量性識博逹善與人交襟懷豁如其在朝以進賢爲務士以此多之】抑文雅進酷吏【楊纂旣長於吏道所在皆有聲績俄又除吏部侍郎前後典選十餘載銓敍人倫稱爲允當然而抑文雅進酷吏觀時任數頗爲時論所譏】奉法淸愼【隋楊恭仁大業初轉吏部侍郎楊感作亂煬帝制恭仁率兵經略與感戰於破陵大敗之軍旋煬帝召入內殿謂曰我聞破陵之軍惟卿力戰功最難比𨿽知卿奉法淸愼都不知勇決如此納言蘇威曰仁者必有勇固非虛也】四代居選部【房頴叔拜天官侍郎自其髙祖景伯至頴叔四代咸居選部時論榮之】時人推其彊直【韋陟嘗任吏部侍郎有一致仕官敍五品陟判之曰靑氊展慶曾不立班朱紱承榮無宜臥拜時人推其彊直】舉朝嘆服【姜晦爲吏部侍郎性聰悟識理體舊制吏曹捨宇悉布棘以防令史與選人交通及晦領選事盡除之大開銓門示無所禁私引致者晦輙知之召問莫不首伏初朝廷以晦攺革前規咸以爲不可竟銓衡得所賄賂不行舉朝嘆服】振理風俗【馬載爲吏部侍郎考功員外郎劉思立子憲爲河內尉思立今日亡明日選人有索憲闕者載深嗟咨以爲名教所不容乃書其無行注冬集朝廷咸曰眞銓衡流品之司可謂振理風俗也其出選爲眾目所觀眾口所訐趑趄失步】

吏部郎

隋煬帝卽位諸曹侍郎並攺爲郎

北齊書陸卬兄弟相代爲兵吏部今侍郎也

公議得失以爲褒貶【魏志諸葛誕字公休爲吏部郎人所屬托輙顯其言而仍用之後有當否則公議其得失以爲褒貶自是羣寮莫不愼其所舉】論議淸當【袁偘論議淸當柔而不犯善與人交在廢興之間人趨務者常謙退不爲也時人稱之歷選部郎號淸平】淸通簡要【晉吏部郎缺文帝問其人於鐘防曰裴楷淸通王戎簡要皆其選也於是以楷爲吏部郎】淸尙【李重與李毅爲吏部郎時王戎爲尙書重以淸尙見稱毅淹通有智識𨿽二人操異然俱處要職戎以識會待之各得其所】二人操異俱處要職【上】銓綜廉平【李淯字伯重爲吏部郎銓綜亷平賜爵關內侯】飲酒廢職【畢卓爲吏部郎常飲酒廢職見捨郎釀熟卓因卽夜至其甕間盜之爲掌酒者所縛明旦視之乃畢吏部也遽釋其縛卓遂引主人宴於甕間取醉而還卓嘗謂人曰左手持蟹螯右手持酒杯拍浮酒池中足了一生也】名顯朝廷【桓遷尙書吏部郎名顯朝廷於時王惇擅權嫌忌士望彛乃去職】佳吏部【禇亮毎屬桓彛覓一佳吏部曰輿縣宰徐寧海岱淸士卽遷吏部郎竟歷要職】不抑寒素【王蘊字叔仁遷吏部郎性平和不抑寒素毎一官缺求者十輩蘊無所是非時簡文帝輔政蘊輙連狀白之曰某人有地某人有才務在進達各隨其方故不得者無怨焉】不敢用鄕曲一人【杜錫補吏部郎不敢用鄕曲人】頴悟【王戎少有頴悟二十四爲吏部郎】明雅邁時【王隱晉書山濤爲吏部郎文帝與書曰足下任事明雅邁時念多所乏今致錢二十萬絲百斤谷二百斛】忠心【晉武詔曰太祖家令陸亮有忠心可補吏部郎】斥華競塞私謁【李重字茂曾遷尙書吏部郎詢朝眾而斥華競存公平而塞私謁是以羣才防不畢舉】銓管之任甚有稱譽【晉中興書阮放與從弟孚齊名爲吏部郎銓管之任甚有稱譽性淸不治產業在郎不免饑乏王導庾亮以放名士供給衣食放由是得立】性淸約不治產業【上】毋誨導【茍綽晉州記武捨字景律官歷淸資而邂逅不爲尙書郎遷散騎常侍自以毋存時誨導云汝勉修其忠當爲尙書郎恐違毋前言乃辭不就常侍尋爲吏部郎乃就之】爲人夷曠似王東海【晉懷帝永嘉官令吏部郎太原溫機元甫世論以其爲人夷曠似王東海】淸直寡欲【世說山濤舉阮咸爲吏部郎曰淸直寡欲萬物不能移也】老嫗識其非常人【郭子劉道眞少時漁釣艸澤善歌嘯聞之者莫不畱連一老嫗識其非常人甚樂其歌嘯乃殺豚進之道眞食豚盡了不謝嫗見其不飽又進一豚又食半還之後道眞爲吏部郎嫗兒爲小史道眞乃超用之兒不知所由問母而後知之於是齋牛酒以詣道眞道眞笑曰去去無可復相報】典碎事【山濤啟事吏部郎典碎事日夜相接非直當正已而乃當能正人議郎杜典徳履亦佳太子庶子崔諒中郎陸惟皆有意正人其次不審有可用者否】相遇之過【袁宏與謝僕射書聞見疑爲吏部郎不知審爾果當此誠相遇之過】究識流品諳悉人物【宋書王僧綽爲吏部參掌大選防識流品諳悉人物防才舉能咸得其分】揚我名者殺我身【吏部尙書江湛舉王防爲吏部郎防與湛書曰若平生云揚我名者殺我身天爵且猶防名安用吏部郎哉】不受餅一甌【王悅之爲吏部郎鄰省有防同者遺悅之一甌餅辭不受曰此費誠小然少來不願當之】願上封禪書【袁淑爲吏郎其秋大舉北伐淑侍坐從容曰今當鳴鑾中嶽席捲趙魏檢玉岱宗今其時也將逢千載之防願上封禪書太祖笑曰盛徳之事我何足以當之】傾朝送別【何尙之字彥徳爲吏部郎告休定省傾朝送別於冶渚及至郡父叔度謂曰聞汝來此傾朝送可有幾客答曰殆數百人叔度笑曰此是送吏部郎爾非關何彥徳也昔殷浩亦嘗作豫章定省送別者甚眾及廢徙東陽船泊徵虜亭積日乃至親舊無復相視者】居小選號爲平允【褚翔爲義興太守徴爲吏部郎去郡百姓老少追送出境涕泣拜辭翔居小選公淸不爲請屬易意號爲平允遷侍中又謝朓初告王敬則反敬則女爲朓妻常懷刀欲報眺朓不敢相見及當拜吏部郎謙挹尢甚尙書郎範縝嘲之曰卿人才無慙小選但恨不可刑於寡妻朓有愧色】官當圖人人安得圖官【有人嘗求吏部郎何尙之曰此敗風俗也官當圖人人安得圖官顏延之大笑曰我聞古者官人以才今官人以勢彼勢之所求子何疑焉】不容令史諮執【陸慧曉爲吏部郎吏曹都令史歷政求諮執選事慧曉任已獨行未常與語帝遣主曹單景雋謂曰都令史諳悉舊貫可共參務慧曉謂景雋曰六十之年不復能諮都令史爲吏部郎上若謂身不堪便當拂衣而退】庭中植嘉樹【顧憲之爲尙書吏部郎其兄凱之嘗爲吏部於庭中列植嘉樹謂人曰吾爲憲之植爾至是憲之果爲此職】三讓吏部【梁謝眺遷尙書吏部郎上表三讓中書疑朓官未及讓以問國子祭酒沈約曰宋元嘉中範曄讓吏部朱修之讓黃門蔡興宗讓中書並三表詔答近代小官不讓遂成常俗恐此有乖讓意王藍田劉安西並貴重初自不讓今豈可不讓耶孫興公孔顗並讓記室今豈可三署皆讓耶謝吏部今授趨階讓則有意豈關官之大小防讓之羙本出人情若大官必讓便與詣闕章表不異例旣如此都是非宜】銓序著稱【王亮爲吏部郎銓序著稱及爲尙書拘資次而已當代謂爲不能】委以銓衡之任【後魏書宋繇沮渠蒙遜平酒泉於繇室得書數千卷鹽米數十斛而蒙遜曰孤不喜尅李歆欣得宋繇爾拜尙書吏部委以銓衡之任】明解制度多識故事【鄧淵博覽經書長於易筮太祖定中原擢爲吏部郎淵明解制度多識故事與崔伯參定朝儀律令音樂及國史記詔防多淵所爲也】非崔郎中選事不辦【孝文帝欲創革舊制選置百官謂羣臣曰爲朕舉一吏部郎中給卿三日假尋曰朕已得之矣乃徴崔亮爲之自參選事垂將十年亷愼明決爲尙書郭祚所委毎曰非崔郎中選事不辦】鬻賣官吏皆有定價【韋瑒爲吏部郎性貪婪鬻賣官吏皆有定價】淸吏【許允爲吏部郎選郡守明帝疑其所用非次召入將加罪允妻阮氏跣出謂曰明主可以理奪難以請求允頷之而帝怒詰之允對曰某郡太守𨿽限文書先王年限在後日限在前取二事視之乃釋遣出望其衣敗曰淸吏也賜之】有喉舌之任【宋張緬弟績遷尙書吏部郎河東裴子野曰張吏部有喉舌之任已恨其晚】銓衡庶品歷選賔寮【陸倕拜吏部郎表曰銓衡庶品歷選賔寮阮咸眞素屢薦未登陸亮忠心裁居玆職自非李重淸識李毅恬正何以區分管庫式鑑胥吏】冝師此人爲楷模【隋李徳林爲吏部郎陸昂命其子與徳林周旋誡之曰汝每事冝師此人爲楷模】

郎中

後齊吏部三公郎中各二人

隋煬帝卽位毎增置一曹郎各爲二員尋又毎減一郎置承務郎中二員【並從五品上龍爲司列大夫並隨曹郎】一人掌考天下文吏之班秩階品一人掌小銓亦分爲九品通謂之行署以其在九流之外故謂之流外銓亦謂之小選六典郎中二人從五品上【周官太宰屬官有下大夫蓋郎中之任也秦有郎中以其爲郎侍衛居中故曰郎中漢選尙書郎初從三署卽次補之初入尙書臺稱郎中滿歲稱侍郎故郎中之名猶因三署舊號也按吏部郎中後漢置之職在選舉魏晉用人妙於時選其諸曹郎功髙者選於吏部郎其吏部郎歷代品秩皆髙於諸曹郎魏晉宋齊吏部郎品第五諸曹郎第六梁吏部郎品第四班第十一諸曹郎班第十陳因梁后魏北齊吏部郎品正第四上諸曹郎品正第六上後周依周官隋初二十四司並爲侍郎品從第五煬帝三年置六司侍郎諸曹侍郎並攺爲郎又攺吏部爲選部郎異於六侍郎之名皇朝爲吏部郎中龍朔二年攺司列大夫咸亨光宅神龍並隨曹攺復】一人掌考天下文吏之班秩品命凡敍階二十有九從一品曰開府儀同三司正二品曰特進從二品曰光祿大夫正三品曰金紫光祿大夫從三品曰銀靑光祿大夫正四品上曰正議大夫正四品下曰通議大夫從四品上曰太中大夫從四品下曰中大夫正五品上曰中散大夫正五品下曰朝議大夫從五品上曰朝請大夫從五品下曰朝散大夫正六品上曰朝議郎正六品下曰承議郎從六品上曰奏議郎從六品下曰通直郎正七品上曰朝請郎正七品下曰宣徳郎從七品上曰朝散郎從七品下曰宣義郎正八品上曰給事郎正八品下曰從事郎從八品上曰承奉郎從八品下曰承務郎正九品上曰儒林郎正九品下曰登仕郎從九品上曰文林郎從九品下曰將仕郎凡散官四品以下九品以上並於吏部當畨上下凡敍階之法有以封爵有以親戚有以勲庸有以資防有以秀孝有以勞考有除免而復敍者皆循法以申之無或枉冒凡應入三品五品者皆待別制而進之不然則否凡文武百寮之班序官同者先爵爵同者先齒凡京師常參官【謂五品以上職事官八品以上供奉官員外郎監察禦史太常博士】供奉官【謂侍中中書令左右散騎常侍黃門中書侍郎諌議大夫給事中中書舍人起居郎起居舍人通事舍人左右補闕拾遺禦史大夫禦史中丞侍禦史殿中侍禦史】諸司長官【謂三品以上長官若勅換諸司長官及賜者府儀同三司�進光祿大夫太子賔客尙書左右丞相諸司侍郎中書門下五品以上官禦史中丞並同長官例若賜物則中書門下官正三品準二品四品準三品五品準四品同中書門下平章事並同中書門下正三品】淸望官【謂內外三品以上官及中書黃門侍郎尙書左右丞諸司侍郎太常少卿祕書少監太子少詹事左右庶子左右率及國子司業】四品以下八品以上淸望官每日以六品以上淸望官兩人待制於衙內【若供奉官宿衛官則不在此例】凡授左右丞相侍中中書令六尙書以上官聽進讓其四品以上淸望官才職相當不應進讓其嶺南黔中三年一置選補使號爲南選凡天下官吏各有常員簿書累迹功當殿具員皆與員外郎分而理焉一人掌小選凡未仕而吏京師者復分爲九品通謂之行署其應選之人以其未入九流故謂之流外銓亦謂之小銓其校試銓注與流內銓略同其在吏部兵部禮部考功都省禦史臺中書門下是謂前行要望目爲七司其餘則曰後行閒司凡擇流外職有三一曰書二曰計三曰時務其工書工計者𨿽時務非長亦敍限三事皆下則無取焉毎經三考聽轉選量其才能而進之否則從舊任國朝令諸司郎中從六品

參選大事【南史庾杲之遷吏部郎中參選大事】省眼【唐吏部郎中二防先小銓次格式員外郎二防先南曹次廢置舊說吏部爲省眼】君先捧紫泥【柳公綽字起之武元衡罷相鎭西蜀與裴度俱爲元衡判官尢相善先度入爲吏部郎中度以詩餞別有兩人同日事徵西今日君先捧紫泥之句】按吏有風稜【五代史劉鼎淸泰中爲吏部郎中兼侍禦史知雜事鼎性若寛易而典選曹按吏有風稜】

員外郎

隋百官志髙祖六年尙書省二十四司各置員外郎一人以司其曹之籍帳煬帝卽位廢諸司員外郎而每增置一曹郎各爲二員尋又每減一郎置承務郎一人同員外之職

唐職官志吏部員外郎二員【並從六品上】一人掌判南曹一人掌判曹務

六典員外郎二人從六品上【周官太宰屬官有上士蓋今員外之任也宋百官階次有員外郎吳遷爲尙書郎後周依周官隋文帝開皇六年尙書二十四司各置員外郎一人品從第六謂曹郎本員之外復置郎也煬帝三年廢皇朝尙書諸曹各置員外郎一人吏部置二人龍朔咸亨光宅神龍並隨曹攺復】一人掌選院謂之南曹【其曹在選曹之南故謂之南曹也】毎歲選人有解狀籍書資考課必由之以覈其實乃上三銓其三銓進甲則署焉一人掌判曹務凡當曹之事無鉅細皆與郎中分掌焉應簡試如貢舉之制國朝令尙書諸司員外郎正七品

鈐制姦吏【唐皇甫鏄爲吏部員外郎判南曹凡三年頗能鈐制姦吏攺吏部郎中】吏事第一【裴遵度遷吏部員外郎專判南曹天寶中海內無事九流輻湊會府毎歲吏部選人動盈萬數遵度敏識彊記精覈文簿詳而不滯時稱吏事第一由是大知名】孤寒無援者未常畱滯【崔郾資質秀偉神淸重雅人望而愛之爲吏部員外郎姦吏不敢欺孤寒無援者未常畱滯銓敍之羙爲時所稱】姦吏不敢欺【上】銓敍稱正【牛徽遷吏部員外郎乾符中選曹猥濫吏爲姦獘毎歲選人四千餘人徽性剛直時爲起請由是銓敍稱正能否族別物議稱之】茍有才幹何限防累【岑羲長安中爲廣武令有能名則天嘗令宰相舉堪爲員外郎者侍郎韋嗣立薦羲且奏曰恨其從父長倩犯逆爲累則天曰茍有才幹何限防累遷拜天官員外郎】滌除宿獘復淸選部【劉崇望字希徒轉吏部員外郎崔安潛爲吏部尙書崇望判南曹滌除宿獘復淸選部】

流內銓

國朝初張昭爲尙書領選事凡京官七品以下猶屬銓管自昭致仕始用他官兼判頗更舊制京官以上無選並中書門下特除又使府不許召置幕職悉於銓授今以選集者故止自節度判官以下州府判司諸縣令佐案資格注擬號流內銓其流外銓選人亦用焉

建隆三年詔吏部流外銓選人並試判三道及流內出身題定爲上中下三等

幹徳元年詔自今南曹銓司門下省三處磨勘注擬並防檢謝辭等共給限一月日

開寶元年詔修循資格

太平興國二年選人所試判三道定爲四等兩道全通一道稍次而文翰俱優者爲上等一道全通兩道稍次而文翰稍優者爲中等三道全次而文翰無取者爲中下等三道全不通而文翰紕繆者爲下等判上者卽與超一資注擬如入職事官卽不超資與加一階判中者卽依資注擬判中下者注同類官黃衣人卽降一資如初入令錄者止於令錄資內降一資注擬判下者殿一選凡兩選經試判皆中下者擬同類官

淳化四年三月以磨勘幕職州縣官院爲考課院五月以考課院歸流內銓

景徳元年凡引選人賫所試書判以傋親覽三年詔流內銓自今幕職官赴調判上者超一資判中當循資者具歷任功過並試判引對

天聖元年以毎道刑名全合者爲通刑名及七分爲精不及三分爲否仍於逐捲頭定詞理書札優稍優次低次紕繆爲五等以二通一粗而詞理書札俱優者爲上等一通二粗或二通一否而詞理書札稍優者爲中等三粗及二粗一否二否一粗而詞理書札俱次或低次紕繆者爲中下等三否而詞理書札俱紕繆者爲下等其全無詞理者縱刑名通書札優亦得入中下等其四等超資加階循資降資殿年並依舊例更取判中下內二否一粗及詞理書札俱低次紕繆者並注久闕官處八年勑自今銓司毎有移注對換對移就移就注選候移攺定後限一日關貼過院限三日修書黃甲送南曹勾勘限一日卻送銓當日牒送門下省本省限五日卽書進入候降出中書卽依元限一日卻付門下省限次日付都省承勑人送入甲庫限兩日如及十人以上甲庫出給籖符及關南曹格式司官誥院限七日南曹出給歷子限七日官告院出給官告籖符歷子如是人數稍多依限修冩不及卽具因依申銓量展日限出給日限並除休務假外計日

治平元年二月權判吏部流內銓錢公輔奏請選人祖父母父母老得家便官者免破注從之四月庚寅詔吏部流內銓攝流外進納選人如一縣有三員許注二人二員注一人

二年三月詔中外臣寮合選舉人者務在得人不必滿所限之員所貴材品辧別仕路澄淸從禦史中丞賈黯所請

三年詔流內銓磨勘選人願入職官者與循資注官令任還無贓私罪及私罪杖以下情輕者舉主三人與磨勘引見歲舉選人充京官者自今以三分之一分舉令錄判司簿尉充職官舉主滿三人歷任贓私罪杖以下情輕者判司簿尉有出身三考無出身四考皆與注合入職官應舉官充縣令須到任成一考乃得舉

判流內銓蔡抗言奏舉人二百五十餘人度二年乃引絕檢會每歲舉狀約千九百員被舉者旣多則磨勘者愈眾欲請權罷在朝知雜禦史觀察使以上歲舉官從之

熈寧五年詔吏部南曹並入流內銓

春明退朝錄吏部流內銓毎除官皆云權判正衙謝復正衙前殿引選人謝辭猶唐以來謂之對判銓與選人同入起居畢判銓於殿前近北西向立選人謝辭訖出判銓官亦謝而出近止令選人門辭謝判銓不復入

格式司【掌幕職州縣官格式闕簿辭謝】

國朝建隆元年勑天下縣除赤縣次赤縣次畿外取四千戶以上爲望三千戶以上爲緊二千戶以上爲上千戶以上爲中不滿千戶爲中下五百戶以下爲下毎三年一次取諸道州府見管戶口升降

雍熈二年定幕職州縣官料錢

咸平四年勑逐季闕解三年一次升降戶口令有司定式樣頒下六年勑州縣官料錢米麥並須經格式司升降則例支給

景徳六年勑廣南試銜知縣通判除各給錄事料錢外更與添支

太平興國三年勅吏部銓所注幕職州縣官令格式司毎月具半年未上人名申禦其銓曹上簿移牒催促幹興元年流內銓言令格式司自今應廣南州縣候三年一度升降勑下逐旋勘會若有升及千戶以上縣卽依今來所奏置官兩員如是降下戶口不及千戶縣卽依舊例只置一員其有減下縣令候成資日依得替人例令罷任

熈寧四年中書門下言天下選俸旣薄而乂多少不一恐不足以勸廉吏請增逐月俸詔依所定施行

南曹

六典其曹在選曹之南故謂之南曹

國朝掌選人投下文字及過院判成過銓選人授官出給歷子

流外銓

六典【見吏部郎中】

國朝掌考試附奏京百司人吏毎年十月諸司牒到承闕姓名年終申奏至春夏差官考試咸平元年勑京百司如今後額內闕人處吏部毎歲於十月內曉示諸司於見祗應私名入仕三年以上依次牒送比試補塡凡門下省額二十五人中書省十五人起居院三人諌院二人尙書都省五人吏部十二人銓二十人南曹十人甲庫四人司封二人司勲二人考功五人兵部十人甲庫二人職方三人駕部二人庫部二人戶部三人度支二人金部二人刑部八人加五人都官二人比部二人司門二人禮部三人貢院八人祠部四人金部二人膳部二人工部二人屯田四人虞部二人水部二人禦史臺二十五人太常寺六人禮院十三人宗正寺十三人光祿寺六人衛尉寺二人大理寺十二人加三十三人太僕寺八人鴻臚寺三人司農寺五人太府寺四人祕書省七人殿中省五人國子監五人少府監六人將作監五人四方館三人左右金吾左右衛各三人景祐二年上封者言京百司毎年十月二十五日以前各於吏部納文字足本司申奏差官考試比驗書札人材刑名引見揀中與補正名敍理勞考竊聞多是吏部手分預前商量抄冩轉送入試亦有懷挾律防自今欲望只令就尙書省考試

熈寧六年詔兩府臣寮初除轉官轉防解罷陳乞使臣公人並衮同推恩只令中書施行宰臣樞宻使知樞宻院事五人樞宻副使同知院四人

官告院

國朝初於右掖門東廊置院四司告身案並集於此以備中書除攺本司郎中各主其事淳化五年始專置官屬於省內掌文武官將校告身及封贈【凡官告各以主司告身印印之文臣用吏部武臣用兵部王公命婦用司封加勲用司勲】

凡宰相親王使相用五色背金花綾紙犀軸暈錦褾袋色帶三師三公樞宻使及曾任宰臣官至太子三師僕射以上嗣王郡王節度使用白背金花五色綾紙犀軸暈錦褾袋色參知政事宣徽使樞宻副使太子三師僕射禦史中丞兩京畱守皇弟皇子皇侄皇孫用白背五色綾暈錦褾大牙軸色尙書文明殿學士太子三少京牧大都防兩省侍郎京尹上將軍兩使畱後觀察使用白背五色綾紙法錦褾大牙軸色並七張三司使翰林學士侍讀學士樞宻直學士尙書省禦史臺四品兩省五品以上諸司東宮三品王傅中都督諸府尹上都防下都防昭文館集賢院學士左右庶子詹事諸衛大將軍防禦團練使刺史橫班諸使昭宣使樞宻都承防及諸使司軍職刺史者用大綾紙大錦褾大牙軸色三司副使升朝官太常博士以上京府少尹赤縣令王府長史司馬諸司副使樞宻副承防節度行軍副使判官檢校至常侍中丞以上者諸軍都指揮使及供奉官軍職加爵邑者用大綾紙大錦褾大牙軸靑並七張升朝官五官正郎將以上內殿崇班及閤門祗候官帶館閤三司職事者防團副使兩使判官畿令諸州別駕幕職州縣檢校至員外郎者中書樞宻主事以上兩省主事入內髙班內品以上諸軍都虞侯以上供奉官以下及三司勾院覆官以上檢校至尙書省技術官至朝官同正官用中綾紙中錦褾中牙軸靑京官靈臺保章正幕職州縣官髙班內品翰林待詔醫官中書行首守當樞宻院主事令史法直禮直官用小綾紙小錦褾木軸靑並五張諸番蠻子授大將軍司階司戈司候軍將等用大綾紙大牙軸法錦褾色【咸平三年九月重定十二月詔京官供奉官侍禁殿直祗候內品用小綾紙水角貼金軸防地黃花錦褾靑又詔皇親崇班以下用大綾紙】其文武官封贈凡降制追贈者用白背五色綾紙銀鉤暈錦紅裏褾大牙軸宮掖官告用徧地銷金龍鳯羅紙妃嬪及大長公主徧地銷金斜花鳯子羅紙內命婦國夫人用銷團窠花羅紙郡主縣主同以上並犀軸暈錦褾袋紫絲网銀帉錔諸王妻宰相樞宻使參知政事樞宻使副宣徽使節度使母妻團窠金花羅紙犀軸暈銀褾袋紫絲网銀帉錔僕射尙書丞郎三司使中丞觀察使內客省使母妻用金花羅紙犀軸法錦褾袋紫絲网銀帉錔防禦使刺史軍主廂主南北省五品諸司使以上母妻用五色金花綾紙牙軸大錦褾袋余官母妻用中錦褾袋其後郎中諸司使以上母妻皆用金花五色羅紙犀軸法錦袋自余母妻皆同上惟用玳瑁軸五色羅紙大牙軸大錦褾學士以上母妻皆賜之餘官則入其直又有預印書紙在中書舍人院有除授則就冩之【景徳三年勅吏部郎中掌文官告身司封郎中掌封爵皇孫諸親內外命婦告身兵部郎中掌文武告身贈官同正官其封爵命婦增官合用吏部兵部告身印內追封公主亦合用封司告身印今後兵部吏部及敍封加勲須各用逐司印】皇弟皇子皇侄皇孫除官並用白背五色綾紙十七張暈錦褾大牙軸色

熈寧二年皇親副率以上卽用白綾紙暈錦褾大牙軸色子若有近勅比換文資出官者依皇親例供使六年官告院言內殿承制無使紙條貫不以有無食邑例用大綾紙七張緣本官自在殿中丞下乞攺正用中綾紙褾軸如有食邑者如舊從之

七年舍人院言檢會官告院條制大學士以上並用白背五色綾紙法錦褾觀文殿學士只用大綾紙法錦褾大牙軸色子緣觀文殿學士在資政殿大學士之上是舊制誤定乞用如大學士例從之

春明退朝錄予嘗判官告院知制誥時又提舉兵部司封官告院而不曰司勲恐遺之也凡文臣及節度觀察防團刺史諸司使副內殿承制崇班皆用吏部印管軍至軍校環衛官用兵部印封爵命婦用司封印加勲用司勲印凡官告之制后妃銷金雲龍羅紙十七張銷金褾袋寶裝軸紅絲网金帉錔公主銷金大鳯羅紙十七張銷金褾袋玳瑁軸紅絲网金銀帉錔【按皇后當降制誕告不裝告身而用冊本朝諸後止用告景祐元年立後始用冊治平熈寧皆循之】親王宰相使相五色背五色金花綾紙十七張暈錦褾袋犀軸色紫絲网銀帉錔樞宻使三師三公前宰相官至僕射東宮三師嗣王郡王節度使白背五色金花綾紙十七張暈錦褾袋犀軸色參知政事樞宻副使知院同知院籖書院事宣徽使僕射東宮三師禦史大夫宗室率府副率以上白背五色綾紙十七張暈錦褾大牙軸色尙書觀文殿大學士資政殿大學士東宮三少六綂軍上將軍畱後觀察使同上惟用法錦褾【近代翠毛獅子錦以代暈錦非舊制也】三司使翰林學士承防至直學士待制丞郎禦史中丞及兩省賔客大卿監祭酒詹事庶子大將軍防團刺史橫行使內諸司使軍職遙郡樞宻都承防初除駙馬都尉白綾大紙七張法錦褾大牙軸色三司副使少卿監司業起居郎至正言知雜至監察禦史郎中員外郎四赤令諭徳少詹事家令率更令太子僕太常博士節度行軍司馬副使橫行副使諸司副使樞宻副承防軍職都指揮使並不遙郡者白綾大紙七張大錦褾大牙軸靑國子博士至洗馬通事舍人諸王犮六尙奉禦諸衛將軍承防崇班閤門祗候五官正諸州別駕樞宻院諸房副承防【官至將軍以上用綾紙大錦褾牙軸】兩使判官防團副使率府率副率京官館職堂後官中書宻院主事諸軍職都虞候忠佐馬軍步軍副都軍頭指揮使藩方馬步軍副都指揮使都虞候內供奉官至內品白綾中紙五張中錦褾中牙軸靑祕書郎至將作監主簿白綾小紙五張黃錦褾角軸靑幕職州縣官靈臺郎保章正諸州長史司馬中書錄事主書守當樞宻院令史諸軍指揮使內品待詔書藝白綾小紙五張小錦褾木軸靑諸蕃蠻子大將軍司階司戈司候郎將以上並白綾大紙法錦褾大牙軸色凡修儀婉容才人貴人美人銷金小鳯羅紙七張銷金褾玳瑁軸紅絲网塗金銀帉錔司言司正尙食尙衣典寶常使金花羅紙七張法錦褾袋內降夫人郡君團窠羅紙七張臺錦褾袋宗室婦常使金花羅紙七張法錦褾袋宗室女素羅紙七張法錦褾袋國夫人銷金團窠五色羅紙七張暈錦褾袋郡夫人常使金花羅紙七張【見任兩府母妻使團窠】法錦褾袋【以上至司言司正等皆用玳瑁軸紫絲网銀帉錔】郡君縣太君遙郡刺史正刺史以上妻並銷金常使羅紙七張余命婦並素羅紙七張凡封贈父祖爲降麻官用白背五色綾紙法錦褾大牙軸余𨿽極品止給白大綾紙法錦褾大牙軸

甲庫

國朝掌承受制勑黃甲給籖符優牒及選人廢置攺名大中祥符五年勑流內銓注官後帖過院逐申牒送門下省限五日押定後送銓司限七日銓司送南曹勾勘印書限兩日南曹勾勘印書訖卻送銓限一日銓牒門下省限一日門下省進內限兩日候內中降到中書中書限兩日卻付門下省門下省卻給付都省承勅人限一日送甲庫亦限一日甲庫出給籖符關送南曹格式司官告院限五日南曹給歷子限十五日官告院給官告限五日

司封郎中

隋百官志後齊尙書分綂列曹吏部綂吏部考功主爵又吏部三公郎中各二人余並一人煬帝卽位諸曹侍郎並攺爲郎

唐職官志司封郎中一員【從五品上隋曰主爵郎武徳因之龍朔二年攺爲司封大夫光宅攺司封郎中】

司封員外郎一人【從六品上】掌國之封爵凡有九等

職員令司封郎中一人【掌封爵皇帝諸親內外命婦告身等寺觀及道士女冠等事】六曹司封郎中一人從五品上【北齊置主爵郎中一人隋文帝爲主爵侍郎煬帝攺爲主爵郎武徳初爲主爵郎中龍朔二年攺司封大夫咸亨元年復故光宅元年攺司封郎中神龍元年復故開元二十四年復爲司封】員外郎一人從六品上【隋文帝置煬帝攺爲主爵承務郎武徳初爲主爵員外郎龍朔咸亨光宅神龍開元並隨曹攺復】郎中員外郎掌邦之爵凡有九等一曰王正一品食邑一萬戶二曰郡王從一品食邑五千戶三曰國公從一品食邑三千戶四曰郡公正二品食邑二千戶五曰縣公從二品食邑一千五百戶六曰縣侯從三品食邑一千戶七曰縣伯正四品食邑七百戶八曰縣子正五品食邑五百戶九曰縣男從五品食邑三百戶【五等之爵蓋始於黃帝其傳言置左右大監監於萬國書堯典云恊和萬邦又云輯五瑞卽五等諸侯所執之玉也夏殷以上其制難詳至周則云列爵惟五分土惟三始有封國大小之制戰國之時又有雜號封君謂商君平原君等秦又立二十等爵以賞軍功漢置王侯二等其二十等爵亦存亦有君謂稷嗣奉春等後漢又有鄕亭侯之號魏氏五等皆以鄕亭多假空名不食本邑及司馬宣王誅曹爽封武陽至晉始復五等之制宋齊之後或廢或置亦不常也隋氏始立王公侯以下制度皇朝因之然戶邑率多虛名其言食實封者乃得其戶舊制戶皆三丁以上一分入國開元中定制以三丁爲限租賦全入封家】

國朝司封掌封爵贈官宗室諸親命婦奏薦承襲之事凡王公侯及內外命婦宗室諸親之封贈應取防則聽中書制授而奉行其政令

元祐官品令尙書諸司郎中從六品

執秩【左傳晉文公作執秩注執秩王爵之官】典諸侯封事【後漢馮勤光武除爲郎中給事尙書使典諸侯封事勤差量功次輕重國土遠近地勢丰薄不相逾越自是封爵之制非勤不定】

員外郎

隋百官志【見吏部員外郎門】

唐職官志六典【並見郎中門】

國朝官品令尙書諸司員外郎【正七品】

司勲郎中

周禮夏官司勲掌六卿賞地之法以等其功

隋百官志吏部尙書綂司勲侍郎二人

唐百官志司勲郎中一員【從五品上隋曰司勲郎武徳初加中字龍朔攺爲司勲大夫咸亨復】員外郎二員【從六品上】掌邦國官令勲級凡有功效之人合授勲官者皆委之覆定然後奏擬

職員令司勲郎中一人【掌校定勲績論功行賞勲官等告身之事】

六典司勲郎中一人從五品上【周官有司勲上士二人凡有功者司勲詔之後周夏官有司勲上士一人掌六勲之賞隋文帝置司勲侍郎二人煬帝攺司勲郎武徳初爲司勲郎中龍朔元年攺司勲大夫咸亨復故】員外郎二人從六品上【隋文帝置煬帝攺爲司勲承務郎皇朝復爲司勲員外郎龍朔咸亨光宅神龍隨曹復故】郎中員外郎掌邦國官人之勲級凡勲十有二等十二轉爲上柱國比正二品十一轉爲柱國比從二品十轉爲上防軍比正三品九轉爲防軍比從三品八轉爲上輕車都尉比正四品七轉輕車都尉比從四品六轉爲上騎都尉比正五品五轉爲騎都尉比從五品四轉爲驍騎尉比正六品三轉爲飛騎尉比從六品二轉爲云騎尉比正七品一轉爲武騎尉比從七品凡有功效之人合授勲官者皆委之覆定然後奏擬

國朝司勲掌賜勲定賞錄用世勞凡官吏軍民應賞而有司施行者則審覆而駮其繆誤

元祐官令尙書諸司郎中從六品

員外郎

隋百官志【見吏部員外郎門】

唐職官志六典【並見郎中門】

國朝官品令尙書諸司員外郎【正七品】

後來詞人稱首【唐張九齡遷司勲員外郎時張說爲中書令與九齡同姓敍爲昭穆尢親重之嘗謂人曰後來詞人稱首也九齡旣欣知己亦依附馬】聚僧不如聚兵僧富不如民富【五代漢李欽明爲司勲員外郎幹祐二年冬上言伏見天下戶民大半家貧徵賦之外差配尢繁豈冝寒耕熱耨之人供防手惰農之軰臣近以檢苖外縣徧歷鄕村編估聚居精舍輝赫毎縣不下二十餘處求化齋糧不勝飽飫寺家耕種又免徵徭臣竊知淮南不度僧尼不知醫卜已六十年矣兼不許外來者入境中古語云一夫不耕一婦不織必有受饑寒者卽日聖化之內且約十萬僧尼毎日人米一升十萬人日費二千石以日系月其數可知毎人春冬服裝除使綾羅紗谷外一僧歲中須絹五疋綿五十兩十萬僧計絹匹五十萬綿兩五百萬此軰不耕不農皆莫蠶織無禆聖化實斁大倫臣以爲聚僧不如聚兵僧富不如民富昔秦始皇帝並吞六國虎視天下以兵多民富故也僧何預焉經曰聖人在上國無幸民民之多幸國之不幸臣三復此言爲之扼腕】

考功郎中

後漢百官志【見列曹尙書門】

晉職官志魏尙書郎有考功定課

隋百官志後齊吏部綂吏部考功主爵

唐職官志考功郎中一員【從五品上龍朔二年攺司績大夫咸亨復】員外郎一員【從五品上龍朔攺司績員外郎咸亨復】掌內外文武官吏之考課凡諡議之法古之通典皆審其事以爲旌別

六典考功郎中一人從五品上【漢官儀曹郎二人掌天下嵗盡集課魏尙書郎曹有考功郎中一人宋齊並置功論郎中梁有功論侍郎並考功郎中之任也北齊有考功郎中隋文帝置考功侍郎煬帝攺考功郎開皇初攺考功郎中龍朔二年攺司績大夫咸亨元年復故】掌內外文武官吏之考課凡應考之官皆錄當年功過行能本司及本州長官對眾讀議其優劣定爲九等考第各於所由司準額校定然後送省內外文武官量遠近以程限之有差其外官附朝集使送簿至省凡考課之法有四善一曰徳義有聞二曰淸愼明著三曰平公可稱四曰恪勤匪善狀之外有二十七最一曰獻可替否拾遺補闕爲近侍之最二曰銓衡人物擢盡才良爲選司之最三曰揚淸激濁褒貶必當爲考校之最四曰禮制儀式動合經典爲禮官之最五曰音律克諧不失節奏爲樂官之最六曰決斷不滯與奪合理爲判事之最七曰部綂有方警守無失爲宿衛之最八曰兵士調習戎裝充備爲督領之最九曰推鞫得情處斷平允爲法官之最十曰讎校精審明於刋定爲校正之最十一曰承防敷奏吐納明敏爲宣納之最十二曰訓導有方生徒充業爲學官之最十三曰賞罰嚴明攻戰必勝爲將帥之最十四曰禮義興行肅淸所部爲政教之最十五曰詳錄典正辭理兼舉爲文吏之最十六曰訪察精審彈舉必當爲糾正之最十七曰明於勘覆稽失無隱爲勾檢之最十八曰職事修理供奉彊濟爲監掌之最十九曰功課皆充丁匠無怨爲役使之最二十曰耕耨以時收獲剰課爲屯官之最二十一曰謹於蓋藏明於出納爲倉庫之最二十二曰推步盈虛究理精宻爲歷官之最二十三曰占候醫卜效驗居多爲方術之最二十四曰譏察有方行旅無壅爲關津之最二十五曰市廛不擾姦盜不行爲市司之最二十六曰牧養肥碩蕃息孶多爲牧官之最二十七曰邊境肅淸城隍修理爲鎭防之最一最以上有四善爲上上一最以上有三善或無最而有四善爲上中一最以上有二善或無最而有三善爲上下一最以上有一善或無最而有二善爲中上一最以上或無最而有一善爲中中職事粗理善最弗聞爲中下愛憎任情處斷乖理爲下上背公向私職務廢闕爲下中居官諂詐貪濁有狀爲下下若於善最之外別有嘉尙及罪𨿽成殿情狀可矜𨿽不成殿而情狀可責者省校之日皆聴考官臨時量定百司量其閒劇諸州據其上下進考之人皆有定限茍無其功不要充數功過於限亦聽量進其流外官本司量其行能功過立四等考第而勉進之凡親勲翊衛皆有考第考第之中略有三等諸衛主帥如三衛之考其監門校尉直長如帥之考其諡議之法古之通典皆審其事以爲不刋國朝官品令尙書諸司郎中從六品

懷印赴行在【代宗幸陜考功郎中裴諝步懷考功及南曹二印赴行在上見而謂之曰疾風知勁艸果信之矣】

員外郎

隋百官志【見吏部員外郎門】

唐職官志六典【並見郎中門】

國朝官品令尙書諸司員外郎正七品

掌貢舉【唐武徳令考功郎中監試貢舉人貞觀以來乃員外郎專掌貢舉省郎之殊�者至開元移貢舉於禮部事具禮部侍郎門】知舉黜浮艶【貞觀中考功員外郎王師旦知舉時以冀州進士張昌齡王公瑾並有俊才聲振京邑而師旦考其文防全下舉朝不知所以及奏等第太宗怪無昌齡等名因召師旦問之對曰此軰誠有詞華然其體性輕薄文章浮艶必不成令器臣若擢之恐後生相效有變陛下風雅帝以爲名言後並如其言】多得俊才堪掌綸誥【孫逖爲考功員外郎集賢院修撰逖選貢士二年多得俊才初年杜鴻漸至宰相顏眞卿爲尙書後年防李華蕭頴士趙驛登上第逖謂人曰此三人堪掌論誥】詩人【宋之問弱冠知名尢善於五言詩當時無能出其右者景龍中爲考功員外郎時中宗增置修文館學士擇朝中文學士之問與薛稷等首膺其選當時榮之】考簿絕姦吏之獘【王徽字昭文轉考功員外郎時考簿上中下字朱書吏緣爲姦多有揩攺徽白僕射請以墨書遂絕姦吏之獘】典舉平允【嚴挺之開元中爲考功員外郎典舉二年大稱平允登科者減二分之一遷考功郎中又令知考功貢舉】典舉得士【席豫開元中累官主考功員外郎典舉二年大稱得士爲時所稱三遷中書舍人皆有能名爲鄭州刺史入爲吏部侍郎宗謂之曰卿以前爲考功職事平允故有此授預典選六年復有令譽】條責廉吏【鄭澣爲考功員外郎刺史有驅廹人吏上言政績請刋石記政者澣探得其情條責亷吏巧迹遂露人服其敏識】願公無權【周墀輔政以韋澳爲考功員外郎墀初作相私謂澳曰才小任重何以相救澳曰荷公重知願公無權足矣墀愕然不諭其防澳曰爵賞刑罰非公共欲行者願不以喜怒憎愛行之但令百司羣官各舉其職則公斂祍於廟堂之上天下自理何要權耶墀深然之】崔郎儀貌不惡【李迥秀任考功員外郎知貢舉有進士姓崔者文筆非佳迥秀覽之良久謂曰淸河崔郎儀貌不惡須眉如防精彩甚髙出身何處量必須進士再三諭而遣之聞者莫不大噱】爲考防官【賈餗字子美登制防甲科文史兼美四選至考功員外郎長慶初防召賢良選當時名士考防餗與白居易俱爲考防官選文人以爲公】不避權幸皆行陞黜【李渤穆宗卽位召爲考功員外郎校定京官考不避權幸皆行陞黜奏曰三品考官先具如前其四品以下官績具聞奏狀入畱中不下議者以宰輔曠官自宜上防論列而越職釣奇非盡事君之道也】

戶部尙書

前漢百官志成帝置尙書五人其三曰民曹主人吏上尙書事

南齊百官志度支尙書領度攴金部倉部起部四曹隋百官志後齊尙書分綂列曹度支綂度支左戶右戶隋度支尙書綂度支戶部侍郎各二人又三年攺度支尙書爲戶部尙書

唐職官志戶部尙書一員【正三品隋爲民部尙書貞觀十三年復戶部顯慶元年攺度支龍朔二年攺司元太常伯光宅元年攺地官尙書神龍復爲戶部】侍郎二人【正四品下自隋以來攺易名位並皆從尙書】掌天下田戶均輸錢谷之政令其屬有四一曰戶部二曰度支三曰金部四曰倉部總其職務而行其制命凡中外百司之事由於所屬皆質正焉六典戶部尙書一人正三品【周之地官卿也後漢以民曹兼主繕修功作當工官之任魏置左民尙書晉初省之太康中又置惠帝時有右民尙書東晉及宋齊並置左民尙書梁陳置左戶尙書並掌戶籍知工官之事後魏北齊有度支尙書亦左民右戶之任後周依周官置地官府大司徒卿隋初曰度支開皇三年攺爲民部皇朝因之貞觀二十三年攺戶部餘同唐職官志】侍郎二人正四品下【周之地官小司徒中大夫也漢以來尙書侍郎今郎中之任後周依周官隋煬帝置民部侍郎唐見前】尙書侍郎掌天下戶口井田之政令凡徭賦職貢之方經費賙給之算藏貨贏儲之準悉以咨之【餘同唐職官志】國朝戶部左曹掌天下諸路州縣戶口農田貢賦稅祖之政令及孝義婚姻繼嗣良賤田務劵債酒麯園宅凡課入之事右曹掌常平免役之政令坊場河渡水利伍保沒官田產義倉賑濟公使之事並皆焉

官品令戶部尙書從二品

階下讀奏【吳志孫休初卽位戶部尙書階下讀奏】得司馬懿二人復何憂【晉書初魏文帝置度攴尙書專掌軍國支計朝議以徵討未息動須節量及明帝嗣位欲用安平王孚問左右曰有兄風否答曰似兄帝曰吾得司馬懿二人復何憂轉度支尙書】內以利人外以救邊【杜元凱爲度支尙書內以利人外以救邊備物致用以濟當時之益者五十餘條】以竹蓬爲屏風坐無氈席【吳隱之爲度支尙書以竹蓬爲屏風坐無氈席後遷中領軍淸儉不攺毎月所得祿才畱身糧余悉分賑親族家人績紡以供朝夕時有困絕或並日而食身布衣不完妻子不沾寸祿】一年不收使公私俱貴【起居注咸寧五年詔一年不收使公私俱貴不惟天時乃人事有不盡故也要總者正在度支尙書也其以散騎常侍中書令張華爲度支尙書】年糧計較一由之【朱鳯晉書文帝立度攴尙書年糧計較一由之以司馬孚爲之】所蒞以淸白自修【梁書到漑爲左民尙書漑身長八尺美風儀善容止所蒞以淸白自修性又率儉不好聲色虛室單牀旁無姬侍自奉衣服不事鮮華冠履十年一易朝服或至穿補傳呼淸道示有朝章而已】給白衣尙書掾【何字子季爲左民尙書後辭官隱於若耶山雲門寺詔給白衣尙書祿道固辭】中丞入省【到洽爲禦史中丞兄漑爲左民尙書舊中丞不得入尙書下捨洽引服親不應有礙刺省評決乃許入漑省亦以其兄弟素篤不能相別也】夏月著犢裩【周如正爲左民尙書夏月著犢裩衣朱衣其放逸如此】置棺防事【後魏書陽平王子匡除度支尙書匡與尙書令髙肇不平常無降下之色時世宗委政於肇朝廷傾憚惟匡與肇抗衡先自造棺置於防意欲詣闕論肇罪惡】義倉【隋書長孫平開皇三年爲度支尙書平見天下州縣多罹水旱百姓不給奏令民間每秋家出穀麥一石以下貧富爲差等儲之閭裏以備防年名曰義倉】好須【唐書太宗幸翠防宮授司農卿李緯民部尙書房齡時在京城畱守防有自京師來者太宗問曰齡聞李緯拜尙書如何對曰齡但云李緯好須更無他語太宗遽攺授緯潞州刺史其爲當時準的如此】防官【畢搆遷戶部尙書開元四年遇疾上手防方以賜之時議戶部尙書爲防官遽攺授太子詹事兾有瘉瘳尋卒】正身奉法【鄭善果檢校大理卿兼民部尙書正身奉法甚有善績制與裴寂等十人毎奏事及侍立並令升殿與從兄元濤在其數時以爲榮】拜官不俟時【見列曹尙書門】

侍郎

隋百官志

唐職官志六典【並見尙書門】

國朝官品令戶部侍郎從三品

不進戶部錢以結私恩【唐李綘爲戶部侍郎判本司事嘗因次對憲宗問曰戶部比有進獻至卿獨無何也絳曰將戶部錢進入內藏是用官物以結私恩上聳然益嘉其直】伏獵侍郎【嚴挺之爲尙書右丞時宰相李林甫以蕭炅爲戶部侍郎常與挺之同行慶弔客次有禮記炅讀之曰烝嘗伏獵炅早從官無學術不識伏臘之意誤讀之挺之戱問炅對如初挺之白張九齡曰省中豈有伏獵侍郎耶由是出爲岐州刺史林甫深恨之】敍歷代戶口【盧承慶爲民部侍郎太宗嘗問一代戶口多少之數承慶敍夏以後至周隋皆有依據太宗嗟賞久之】送物不受【牛僧孺拜戶部侍郎初韓入朝以宣武舊事人多流言者班列之中悉受其遺俄而父子俱卒孤防小穆宗恐爲廝養竊盜乃命中使至其家閱其宅簿以付家老簿上其納賂之所惟於僧孺官側朱書曰某月日送牛侍郎物若干不受卻付訖穆宗甚悅之居無何議命相帝首可僧孺之名】精擇【李元紘歷工兵吏三侍郎上令宰臣及公卿以下精擇堪爲戶部者多有薦李元紘者將授以戶部尙書執政以其資淺未宜超防乃拜戶部侍郎元紘因條奏人間利害及時政得失以奏之上大悅因賜衣一副】偶承恩渥盛於一時【韋表徵遷中書舍人俄拜戶部侍郎職如故時自長慶寶歷國家比有變故凡在翰林遷擢例無滿歲由是表徵自監察六七年間秩正二卿偶承恩渥盛於一時】貨泉之柄素非所長【王彥威開元六年召拜戶部侍郎尋判度支彥威儒學𨿽優亦勤吏事然貨泉之柄素非所長防邊軍上訴衣賜不時兼之朽敗宰臣惡其所爲令攝度支人吏付臺推訊彥威略不介懷入司視事及人吏受罰左授衛尉卿停務方還私第】左戶【孟簡由工部侍郎進戶部加禦史中丞戶部有二員別使授者居別一署謂之左戶元和後選委華重宰相多由此進崔羣旣相而簡代之】年未四十【潘孟陽爲戶部侍郎年未四十其母謂曰以爾之才而位丞郎使吾憂之】自稱老奴無大臣之體【張平叔長慶中爲戶部侍郎狡險大言因王播以進旣掌財用常屈公利以便私嬖幸多狎之旣有寵於上進退便僻雜以優諧或自稱老奴復無大臣之體嘗奏事畢降階復升又有論奏佻蕩輕脫上毎爲笑容之在班列間玩狎郎吏嘩肆無忌精鹽法請宰相爲之使因以自求樞機之任毎有內制出入輙疑授已整衣冠以俟後人多笑之】請糶兩川祿米以救貧人【庾敬休爲戶部侍郎奏兩川米價騰踴百姓流亡請糶兩川闕官職田祿米以救貧乏之徒】

郎中

隋百官志後齊吏部三公各二人餘各一人隋度攴尙書綂度支戶部侍郎各二人煬帝卽位諸曹侍郎並攺爲郎又攺戶部爲人部

唐職官志戶部郎中二員【並五品上】員外郎二員【從六品上郎中員外郎自隋以來隨曹攺易】掌分理戶口井田之事

六典郎中二人從五品上【周官司徒屬官有下大夫蓋郎中之任也漢尙書郎一人主戶口墾田魏有左民郎曹晉兼置右民郎曹東晉及宋齊惟有民部曹梁陳爲左戶郎後魏爲左戶曹郎北齊有左民郎曹隋初民部曹置侍郎二人煬帝除侍字皇朝爲郎中顯觀二十三年攺戶部顯慶爲度支龍朔爲司元大夫咸亨光宅神龍並隨曹攺復】員外郎二人從六品上【周官司徒屬官有上士後周依焉蓋今員外之任隋開皇置民部員外郎煬帝攺民曹承務郎皇朝攺民部員外郎貞觀顯慶咸亨龍朔光宅神龍並隨曹攺復】郎中員外郎掌領天下州縣戶口之事凡天下十道任土所出而爲貢賦之差分十道以總之一曰關內二曰河南三曰河東四曰河北五曰山南六曰隴右七曰淮南八曰江南九曰劍南十曰嶺南凡天下之州府三百一十有五而羈縻之州蓋八百焉京兆河南太原爲三都潞揚益荊幽爲大都督府單於安西安北爲大都防府安南安東此庭爲上都防府涼秦靈延代兗梁安越洪潭桂廣戎福爲中都督府夏原慶丰勝營松洮鄯西雅瀘茂嶲姚防黔辰容邕爲下都督府同華岐蒲爲四輔州陜懷鄭汴魏絳爲六雄州虢汝汾晉宋許滑衛相洺爲十望州安東平營檀嬀蔚朔忻安北單於代嵐云勝丰鹽靈會涼肅甘沙伊西北庭安西河蘭鄯廓疊洮岷扶柘維靜悉翼松當戎茂嶲姚播黔驩容爲邊州四萬戶以上爲上州二萬戶以上爲中州不滿爲下州凡三都之縣在城內曰京縣城外曰畿縣又望縣八十有五其餘則六千戶以上爲上縣二千戶以上爲中縣一千戶以上爲中下縣不滿一千戶皆爲下縣凡天下之戶百戶爲裏五里爲鄕兩京及州縣之郭內分爲坊郊外爲村裏及村坊皆有正以司督察四家爲鄰五家爲保保有長以相禁約凡男女始生爲黃四歲爲小十六爲中二十有一爲丁六十爲老毎一嵗一造計帳三嵗一造戶籍縣以籍成於州州成於省戶部總而領焉凡天下之戶量其資產定爲九等毎定戶以仲年造籍以季年凡賦役之制有四一曰租二曰調三曰役四曰雜徭課戶毎丁租粟二石其調隨鄕土所產綾絹絁各二丈布加五分之一輸綾絹絁者綿三兩布者麻三斤皆書印焉幾丁歲役二旬無事則收其庸毎日三尺有事而加役者旬有五日免其調三旬則租調皆免

國朝官品令尙書諸司郎中從六品

讀判數徧詞理愜當【隋書髙搆徵拜比部郎尋轉民部時有叔侄爭嫡尙書省不能斷朝臣之議不決搆斷而合理上以爲能召入內殿勞之曰我聞尙書郎上應列宿觀卿才識方之古人之言信矣嫡庶者禮教之所重我讀卿判數徧詞理愜當意所不能及也賜米百石由是知名】分判度支案【唐建中三年戶部侍郎判度支杜佑奏天實以前戶部事繁所有郎中員外各二人判署自兵興以來戶部事簡度支事繁惟郎中員外各一人請回輟郎中員外各一人分判度支案待天下兵革息卻歸本貫奉勑依】詩名【盧綸爲戶部郎中有詩名於貞元中與李端司空曙之徒名爲十才子形於圖畫以美其名】論事有風采【武儒衡累遷戶部郎時皇甫鎛以宰相領度攴剝下以媚上無敢言其罪者儒衡上防論列鎛宻訴其事帝曰勿以儒衡上防卿將報怨耶鎛不復敢言儒衡气岸髙雅論事有風采羣邪尢惡之】書樓張家【淳化二年戶部郎中張郁卒郁父正仕至戶部侍郎世尙儒學號書樓張家】土山頭【晉宋以還尙書省置員外郎分判曹事唐朝稱重其選舊制郎中不歷員外選謂之土山頭景龍中趙謙光自彭州司馬入爲大理正遷戶部郎中賀渉爲員外乃戱詠之曰員外從來美郎中望不優誰言粉署裏翻作土山頭謙光酬之曰錦帳隨時設金鑪任意薫惟慙員外置不應列星文】

員外郎

隋百官志【見吏部員外郎門】

唐職官志六典【並見郎中門】

國朝官品令尙書諸司員外郎正七品

二妙【唐韋虛心自大理丞累至戶部郎中善於剖判時員外郎宋之問工詩時人以爲戶部二妙】聞其理行【裴向字傃仁爲京兆府戶曹轉櫟陽渭南縣令奏課皆第一朝廷亟聞其理行擢爲戶部員外郎】省中賞其俊防【唐新語呂太一爲戶部員外郎吏部移牒戶部令墻宇悉防棘以防令交通太一報牒曰眷彼吏部銓綜之司當須簡要淸通何必豎籬揷棘省中賞其俊防】不應列星文【見郎中門】

度支郎中

隋百官志後齊尙書分綂列曹度支綂度支左戶右戶吏部三公郎中各二人余並一人隋煬帝攺諸曹侍郎爲郎

唐職官志度支郎中一員【從五品上龍朔攺爲司度大夫咸亨復】員外郎一人【從六品上】掌判天下租賦多少之數物產丰約之冝水路道塗之利毎嵗計其所出而支其所用凡物之精與地之近者以供禦物之固與地之遠者以供軍皆料其遠近時月眾寡好惡而節用之

六典度攴郎中一人從五品上【漢有度支侍郎卽郎中之任也歷魏晉宋齊後魏北齊並有度支郎中梁陳隋爲侍郎煬帝但曰郎自漢魏以來皆度支尙書領度支郎開皇三年攺度支尙書爲民部尙書始民部領之皇朝因之武徳三年加中字】員外郎一人從六品【隋開皇六年置煬帝攺曰承務郎皇朝爲員外郎】掌【同唐職官志】

國朝掌度支軍國之用及上供科買俸祿賞賜雜給之事而會其出入以周知內外物產丰約及其經費之數官品令尙書諸司郎中從六品

判入【唐故事度支案郎中判入員外郎判出侍郎總綂押案而已】理寃【張仲方少朗秀爲兒童時父友髙郢見而奇之曰此子非常必爲國器後爲金州刺史郡人有田產爲中人所奪仲方三疏奏聞竟理其寃入爲度支郎中】奏數千言手不執本【崔仁師爲度支郎中嘗奏度支財物數千言手不執本太宗怪之令黃門侍郎杜正倫賫本與仁師對唱一無差殊太宗夫奇之】副知自蘇弁始【蘇弁授度支郎中副知度支事仍命列於正郎之首有副知之名自蘇弁始也】責坊州貢杜若【筆談唐貞觀中勑下度支求杜若省郎以謝朓詩云芳州采杜若乃責坊州貢之當時以爲嗤笑至如唐故事中書省中植紫薇花何異坊州貢杜若然歷世循之不以爲非至今舍人院紫防閣前植紫薇花用唐故事也】

員外郎

隋百官志【見吏部員外郎門】

唐職官志六典【並見郎中門】

國朝官品令諸司員外正七品

判出【見郎中門】教漢陰令獻糗餌【唐張濬爲度支員外郎黃巢將逼關輔濬記病請告侍其母挈族避亂商州賊犯京師僖宗出幸途無供頓衛軍不得食漢陰令李康獻糗餌數百餘騾綱軍士始得食僖宗異之召康問曰卿爲縣令安操心及此對曰臣爲塵吏安敢有此進獻張濬員外教臣也帝異之】

金部郎中

晉職官志魏尙書郎有金部

隋百官志梁置金部等郎齊尙書分綂列曹度支綂金部隋度支尙書綂金部侍郎一人煬帝卽位攺爲郎唐職官志金部郎中一員【從五品上龍朔爲司珍大夫咸亨復】員外郎一員【從六品上】掌判天下庫藏錢帛出納之事頒其節制而司其簿領

六典金部郎中一人從五品上【漢置尙書郎四人其一人主財帛委輸蓋金部郎曹之任也歷魏晉宋齊後魏北齊並有金部郎梁陳隋爲侍郎煬帝但曰郎皇朝因之武徳三年加中字天寶攺司金】員外郎一人從六品【隋開皇六年置煬帝攺承務郎皇朝爲員外郎】掌庫藏出納之節金寶財貨之用權衡度量之制皆總其文籍而頒其節制

國朝掌財物出納之政令而平其難易頒權衡度量之法

官品令尙書諸司郎中從六品

無媿幽明【隋盧昌衡爲僕射祖孝徵所薦遷尙書金部郎孝徵毎曰吾用盧子均爲尙書郎自謂無媿幽明矣】委錢谷【唐徳宗建中初罷劉宴鹽鐡等使天下錢谷委金部倉部中書門下揀兩司郎官準格式調掌尋復置使】

員外郎

隋百官志【見吏部員外郎門】

唐職官志六典【並見郎中門】

國朝官品令諸司員外正七品

貪猥【唐李石用金部員外郎韓益判度攴案益坐贓系臺石奏曰臣以韓益曉錢谷錄用之不謂貪猥如此帝曰宰相知人善則用有過則懲卿所用人且不掩其惡可謂至公從前宰相用人有過曲爲蔽之此大謬也】

倉部郎中

晉職官志魏尙書郎有倉部

隋百官志後齊尙書分綂列曹度支綂倉部隋度支尙書綂倉部侍郎一人

唐職官志倉部郎中一員【從五品上】員外郎一人【從六品上】掌判天下倉儲受納稅租出給祿廩之事

國朝倉部掌國之倉塲儲積之政令及其出納之事官品令諸司郎中從六品

六典倉部郎中一人從五品上【周禮地官有廩人下大夫爲舍人倉人司祿之長掌九谷之數賙賜稍食以周知其數蓋倉部之任也自魏晉宋齊後魏北齊並有倉部郎中梁陳爲侍郎後周地官府有司倉下大夫一人隋初置倉部侍郎煬帝但曰郎宋齊梁陳后魏北齊並以度支尙書領倉部開皇三年攺度支爲民部領之皇朝因隋曰倉部郎武徳三年加中字龍朔二年攺司庾大夫咸亨復故】員外郎一人從六品上【後周地官府有小司倉上七一人則其任也隋開皇六年置煬帝曰承務郎皇朝復曰倉部員外郎龍朔咸亨隨曹攺復】掌國之倉庾受納租稅出給祿廩之事

受之恬然【畢諴字存之歷駕部員外郎倉部郎中故事勢門子弟鄙倉駕二部居之者不悅惟諴受之恬然恭遜口無異言執政多之攺職方郎中兼侍禦史知雜】

員外郎

隋百官志【見吏部員外郎門】

唐職官志六典【並見郎中門】

國朝官品令諸司員外正七品

中立正色挺然不附【唐長慶中孟簡遷倉部員外郎屬順宗登極王叔文竊政驟爲戶部侍郎簡爲其屬中立正色挺然不附叔文忌之而不敢退黜言於宰相韋執誼換刑部員外郎】

職官分紀卷九﹤子部﹐類書類﹐職官分紀﹥

欽定四庫全書

職官分紀卷十

宋孫逢吉撰

禮部尙書

尙書舜典咨四嶽有能典朕三禮僉曰伯夷帝曰兪咨伯汝作秩宗

家語父子不親長防失序君臣上下乖離異志曰不和不和則飭宗伯

後漢百官志成帝初置尙書四人分爲四曹【蔡質漢儀曰吏曹尙書典選舉齋祀屬三公曹】

南齊百官志祠部尙書左僕射通職不俱置

隋百官志隋禮部尙書統禮部祠部侍郎各一人主客膳部侍郎各二人

唐職官志禮部尙書一員【正三品】侍郎一員【正四品下】掌天下禮儀祭饗貢舉之政令其屬有四一曰禮部二曰祠部三曰膳部四曰主客摠其職務而行其制命凡中外百司之事由於所屬皆質正焉

六典禮部尙書一人正三品【周之春官卿也漢成帝置尙書四人其四曰客曹主外國夷狄事光武分六曹禮部曹主選舉齋祀事然則夷狄齋祀皆今禮部之職東晉置祠部尙書常典右僕射通職若右僕射闕則以祠部尙書知右事宋齊梁陳皆號祠部尙書後魏稱儀曹尙書北齊亦爲祠部尙書掌祠祭醫藥死喪贈賻等事後周依周官置春官府大宗伯卿一人隋爲禮部尙書皇朝因之龍朔二年攺司禮大常伯咸亨元年復爲禮部光宅元年爲春官尙書神龍元年復故】侍郎一人正四品下【周之春官小宗伯中大夫也漢以來尙書侍郎今郎中之任後周依周官隋煬帝置禮部侍郎皇朝因之龍朔二年攺司禮少常伯咸亨光宅神龍隨曹攺復】掌【同唐職官志】凡舉試之制毎嵗仲冬率與計偕其科有六一曰秀才【試方略防五條此科取人稍峻貞觀以後遂絕】二曰明經三曰進士四曰明法五曰書六曰算凡此六科求人之本必取精究理實而升爲第其博綜兼學須加甄奬不得限以常科

國朝禮部掌貢舉齋戒祠祀宴饗舉授儀式制度器服印記門防表疏祥瑞圖書冊寶禮命冠婚喪葬賻贈之事

官品令禮部尙書從二品

管攝二曹【後魏書孝文車駕徵馬圏畱宋弁以本官兼祠部尙書攝七兵事及行執手曰國之大事在祀與戎故令卿管攝二曹弁頓首謝】文武兼資授二職【唐裴行儉擒都支遮匐還髙宗廷勞之防又賜宴謂行儉曰卿文武兼資今故授卿以二職卽日拜禮部尙書兼檢校右衛大將軍】答讜言【陳叔達字子聰太宗時拜禮部尙書建成元吉疾害太宗陰行譖毀髙祖惑其言將有貶責叔達固諫乃止至是太宗勞之曰武徳時災難屢搆知公讜言今之此拜有以相答也】

禮部侍郎

隋百官志唐職官志六典【並見尙書門】

官品令禮部侍郎從三品

絕請托【唐髙郢爲禮部侍郎時應進士舉者多務朋遊馳騁聲名每嵗冬州府薦送後惟追陪防集罕肄其業郢性剛正尢嫉其風旣領職拒絕請托𨿽同列通熟無敢言者志在經藝專考程試幾掌貢部三嵗進幽獨抑浮華朋濫之風翕然一變】抑浮華【韋貫之爲禮部侍郎凡二年所選士大扺抑浮華先行實由是趨競者稍息】別頭舉人【故事禮部侍郎掌貢舉其親故卽試於考功謂之別頭舉人齊抗奏罷之】怯懦詭隨【劉太眞善屬文性怯懦詭隨爲禮部侍郎知貢舉等執姻族方鎭子弟先収擢之太眞尢長於詩句每出一篇人皆諷誦徳宗文思俊防因重陽日賜宴曲江亭禦制詩並敍令百僚皆和上自考其詩以太眞及李舒等四人爲上等】得人多至公卿【賈餗爲中書舍人太和四年權知禮部貢舉五年榜出後卽擢禮部侍郎凡典禮闈三嵗所選士七十五人得其名人多至公卿】段文昌李紳怒薦托不行而錢徽獲貶【錢徽爲禮部侍郎時宰相段文昌出鎭蜀川文昌好學尢喜圖書故刑部侍郎楊慿兄弟以文學知名家多書畫鐘王張鄭之迹在書斷畫品者兼而冇之憑子渾之求進盡以家藏書畫獻文昌求致進士笫文昌將發麵托徽繼以私書保薦翰林學士李紳亦托舉子周漢賔於徽及榜出渾之漢賔皆不中選李宗閔與元稹素相厚善初稹以直道譴逐久之及得還朝大攺前志由逕以徼進達宗閔亦急於進取二人遂有嫌隙楊汝士與徽有舊是嵗宗閔子婿蘇朝及汝士季弟殷士俱及第故文昌李紳大怒文昌赴鎭辭日內殿面奏言徽所放進士鄭郎等十四人皆子弟藝薄不當在選穆宗以其事訪於元稹李紳二人對與文昌同遂命中書舍人王起主客郎中知制誥白居易於內廷重試內出題目孤竹管賦鳥散餘花落詩十人不中選貶徽爲江州刺史中書舍人李宗閔劍州刺史右補闕楊汝士開江令初議貶徽曰不然茍無愧心得喪一致修身愼行安可以私書相證耶令子弟焚之人士稱徽長者穆宗尋亦知其朋比之端】畱心貢舉【宣宗時禮部侍郎魏秩奏曰臣今年放進士二十三人其封彥卿崔琢鄭廷休等三人實有詞藝爲時所稱皆以其父兄見居重任不敢令中選詔令翰林學士承防韋宗等重考覆勅曰彥卿等所試文字並合度程可放及第今後但依常例放榜不得別有奏聞帝雅好儒士畱心貢舉有時微行人間采聽輿論以觀選士之得實又勅自今進士放榜後杏園任依舊宴集有司不得禁止武宗好巡遊故曲江亭禁人宴聚】見放三十人【文宗開成中髙鍇爲禮部侍郎掌貢部三年毎嵗四十人登第後勅曰進士毎嵗四十人其數過多則乖於精選官途塡委要窒其源宜攺每年限放三十人如不登其數亦聽然鍇選擢𨿽多頗得實才抑豪華擢孤進至今稱之】取瑞栁爲賦題【呂渭字君載授禮部侍郎中書省有栁樹建中末始死興元元年車駕還京後其樹再榮人謂之瑞栁渭試進士取瑞栁爲賦題上聞而嘉之】所擢者無非名士【崔郾轉禮部侍郎東都試舉人凡兩嵗貢士平心閱賞藝能所擢者無非名士至大中咸通之代爲輔相名卿者十人】請諸生謁先師【劉允章咸通中爲禮部侍郎請諸生及進士第並謁先師衣靑衿命幘以還古制】避是非失貢職【王起代錢徽爲禮部侍郎先是貢舉猥濫勢門子弟交相酧酢寒門俊造十棄六七及元稹李紳在翰林故有覆試之科及起考進士奏先送中書令宰臣�視可否然後下當司放牓從之議者以爲起𨿽避是非失其貢職者也】姦人【令狐峘爲禮部侍郎宰相楊炎以杜封者求補文生托封於峘峘謂使者曰相公誠憐封欲成一名乞署封名下一字峘得以致之炎不意峘計卽署名峘以炎所署奏論言宰相迫臣以私徳宗出疏問炎炎具言所以徳宗怒曰此姦人也欲決杖流之炎苦救解貶衡州別駕】以梯登墻【賀知章遷禮部侍郎屬防立太子薨有詔禮部選挽郎賀知章取捨非允門防子弟諠訴盈庭知章乃以梯登墻首出決事時人咸咄之由是以授工部侍郎】先責舊文【韋陟爲禮部侍郎陟好接後軰尢鑑於文𨿽詞人後生靡不諳練曩者主司取與皆以一塲之著登其科目不盡其方陟先責舊文仍令舉人自通所上詩筆先試一日知其所長防後依常式考覈片善無遺美聲盈路】奏請兩都試舉人【賈至爲禮部侍郎是嵗至以嵗歉舉人赴省者奏請兩都分試從之兩都試舉人自至始也】不迎送門生【五代後唐同光初裴皥拜禮部侍郎前後三知貢舉晉髙祖時宰相桑維翰亦成名於皥榜下嘗謁皥於私第皥不迎不送或問之答曰皥見維翰於中書則庶寮也維翰見皥於私館則門生也何送之有人亦重其耿介】

禮部郎中

隋百官志煬帝諸曹侍郎並攺爲郎又攺禮部爲儀曹郎

唐職官志禮部郎中一員【從五品上】員外郎一員【從六品上】掌貳尙書侍郎舉其儀制而辧其名數

六典郎中一人從五品上【周官大宗伯屬官下大夫蓋郎中之任也魏晉宋齊梁陳后魏北齊有殿中郎儀曹郎而殿中掌表疏儀曹掌吉凶禮制皆禮部之職也後周依周官置禮部曹監侍郎一人煬帝除侍字又攺儀曹皇朝因之稱郎中武徳三年復爲禮部龍朔二年攺司禮大夫光宅神龍隨曹攺復】員外郎一人從六品上【周官大宗伯屬官有上士後周依焉蓋員外郎之任也隋開皇六年置禮部員外郎煬帝攺儀曹承務郎武徳初攺禮部員外郎龍朔二年攺司禮員外郎咸亨光宅神龍隨曹攺復】掌【同唐職官志】凡五禮之儀一百五十有二一曰吉禮其儀五十有五二曰賔禮其儀有六三曰軍禮其儀二十有三四曰嘉禮其儀五十五曰凶禮其儀一十八國朝官品令諸司郎中從六品

不忝厥職【南史孔易好典故學爲齊臺尙書儀曹郎屢箴闕禮多見信納上謂王儉曰孔易眞所謂儀曹不忝厥職也】臺閣六儀【劉杳字士深博綜羣書沈約任昉以下每有遺忘皆訪問焉累遷尙書儀曹郎僕射徐勉以臺閣六儀專委杳焉】識見淸通詳練故事【梁武帝問吏部尙書徐勉求一有學藝解朝儀者爲尙書儀曹郎勉曰孔休源識見淸通詳練故事自晉宋起居注誦略上口武帝亦素聞之卽日除尙書儀曹郎時多所攺作毎建議訪問前事休源卽以所誦記隨機斷決曾無疑滯吏部任昉常謂之孔獨誦】孔獨誦【上】南宮舍人【見員外郎門碎廢印注】

禮部員外郎

隋百官志【見吏部員外郎門】

唐職官志

六典【並見郎中門】

國朝官品令諸司員外郎正七品

撰定儀注【唐韋叔夏授春官員外郎則天將拜洛及享明堂別受制與當時大儒祝欽明郭山輝撰定儀注眾咸推服之】不許公主之子補文館諸生【許孟容字公範爲濠州刺史徳宗知其才召爲禮部員外郎有公主之子請補文館諸生孟容舉令式不許公主訴於上命中使問狀孟容執奏竟得遷本部郎中】碎廢印【退朝錄余治平初同判尙書禮部本部掌諸處納到廢印故多率皆無用按唐舊規禮部郎中掌省中文翰謂之南宮舍人百日內須知制誥故王元之與宋給事論云須知百日掌絲綸又謂員外郎爲瑞錦窠員外郎防前有六石諸州府納到廢印皆於石上碎之又圖寫祥瑞亦員外防所掌令狐楚元和初任禮部員外郎有詩云移石幾回敲廢印開廂何處送新圖是也今之廢印宜準故事碎之】瑞錦窠【上】

貢院

國朝主判官一人【以朝官充若遣官知貢舉卽立判官罷舉事畢復別遣官主判】掌授諸州解送九經五經進士通禮三禮毛詩尙書學究明法之名籍及家保狀文卷考驗戶貫舉數年紀而藏之太平興國三年九月甲申上禦講武殿親試禮部合格進士得胡旦以下七十四人並賜及第先是去年諸州已薦士遽詔罷貢舉上恐塲屋間有畱滯者復下詔令郡國除三禮三傳學究外悉令今年八月至闕下及是上親試而特放焉故事惟春放牓至是秋試非常例也旣而盡賜綠袍手板

大中祥符初詔禮部貢院諸貢舉人𨿽初舉而藝業可取者與其進塲第上因謂王旦等今嵗舉人頗以糊名考校爲懼然有藝者皆喜於盡公且諸路發解拘限條置慮遺才俊當稍寛之馮拯曰進士以詩賦進退不考文論且江浙舉人專業詞賦以取科名今嵗望令於詩賦合格人內兼考策論上曰大凡文論可見其才識南人喜誦詩賦及就公試或攘剽舊詩主司能辧之乎旦曰古人警句非後進所及茍竊用之無難辧也

五年上親試禮部奏名進士於崇政殿前一日殿之廊廡分列位次署其名氏仍揭於牓使無得移易內出鑄鼎象物賦天險不可升詩以人占天論題摹印以賜官給紙起艸印題給紙自此始也

慶曆五年詔禮部貢院增天下解額是月詔禮部進士所試詞賦諸科所對經義並如舊制考校之【先是復行宋祁等所定科塲新制旣而上封者言其非便也】

治平二年詔貢院如南省放牓故事合格者以名聞俟勅下乃放牓

熙寧三年詔貢院聽期喪三月者應舉【時因文臣言應制舉陳知彥以期喪不起旣特召試因降是防】

權知貢舉

牓出正拜侍郎【見侍郎門得人多至公卿注】不爲時力所揺【唐衛次公禮部貢舉斥浮華進眞實不爲時力所揺眞拜中書舍人】四典貢部【王起權知禮部貢舉前後四典貢部所選皆當代詞藝之士有名於時人皆賞其精鑑徇公也】精鑑徇公【上】號爲得人【權徳輿貞元十年冬以本官知禮部貢舉來年眞拜侍郎凡三嵗掌貢士至今號爲得人】撤棘【五代後唐和凝爲翰林學士權知貢舉貢院舊例放榜日設棘於門及閉院門以防不第不逞者凝撤棘啟門是日寂無諠者所放多才能知士時議以爲得人明宗益加貴重焉】傳衣鉢【範質年二十鄕貢進士是嵗翰林學士和凝權知貢舉凝平生常以宰輔自期而登第之姓名在第十三及司貢部覽質之文卷知非常人也洎放牓亦以質爲第十三人場屋間謂之傳衣鉢言若禪宗之相付受也其後凝旣登庸不十載間質亦大拜至今搢紳之士以爲美談】選擢寒畯精求藝實【眞宗咸平元年以翰林學士給事中知制誥楊礪兵部郎中知制誥李若拙大司諫直史館梁顥祕書丞直史館朱臺符權知禮部貢舉礪等請對上詔而語之曰貢舉重任當務選擢寒畯精求藝�以副朕意】奏復夜試【竇至固遷禮部尙書知貢舉舊制進士夜試以三燭爲限長慶二年攺令晝試至固以短晷難成文不盡意失取士之道奏復夜試擇士平允時論稱之】南省解一百依除殿前放五十省陌【歸田錄用錢之法自五代以來以七十七爲百謂之省陌今市井交易又尅其五謂之依除咸平五年陳恕知貢舉選士最精所解七十二人王沂公曾爲第一禦試又落其半而及第者三十八沂公又爲第一故京師爲之語曰南省解一百依除殿前放五十省陌是也是嵗取人𨿽少而得士最多宰相三人乃沂公與王公隨章公得象參知政事一人韓公億侍讀學士一人李仲容禦史中丞一人王臻知制誥一人陳知防而汪白靑陽楷𨿽不達而皆以學知名當世】奏乞特收試【東齊記事景徳中李迪賈邊皆舉進士有名當時及就省試主文咸欲取之而二人皆不與取其捲視之迪以落韻邊以當仁不讓於師論以師爲眾與疏注異說乃爲奏且述所以乞特收試時文正爲相議迪𨿽犯不考然出於不意其過可恕如邊特立異說此漸不可啟將令後生務爲穿鑿破壞科塲舊格遂收迪卽出邊】

祠部郎中

隋百官志【見禮部尙書門】

唐職官志祠部郎中一員【從五品上】員外郎一員【從六品上】六典祠部郎中一人從五品上【東晉置歷宋齊梁陳后魏北齊皆有祠部郎後周春官府有典祠中大夫一人隋有祠部郎皇朝稱郎中龍朔二年攺司禋大夫咸亨九年復故】員外郎一人從六品上【隋文帝置煬帝攺承務郎皇朝復爲祠部員外郎龍朔咸亨隨曹攺復】掌祠祀享祭天文漏刻國忌廟諱卜筮醫藥道佛之事凡祭祀之名有四一曰祀天神二曰祭地只三曰享人鬼四曰釋奠於先聖先師其差有三若昊天上帝五方帝皇地只神州宗廟爲大祀日月星辰社稷先代帝王嶽鎭海瀆帝社先蠶孔宣父齊太公諸太子廟爲中祀司中司命風師雨師眾星山林川澤五龍祠等及州縣社稷釋奠爲小祀

國朝祠部掌祠祀國忌廟諱醫藥道佛祠廟之事官品令尙書諸司郎中從六品

冰防【因話錄祠部呼爲冰防言其淸且冷也】三世爲祠部郎【南史賀徳基世傳禮學祖文發父逵至徳基三世爲尙書祠部郎徳基於禮記稱爲精明】禮儀損益【周捨博學尢精義理善誦詩書吏部尙書範云重其才器言之梁武帝召拜尙書祠部郎禮儀損益多自捨出也】祀天地不用宮懸八佾【姚察爲尙書祠部侍郎舊爲王肅奏祀天地設宮懸之樂八佾之舞乃因循不革至梁武帝定爲事人禮縟事神禮簡古無宮懸之文陳初承用莫有損益宣帝欲設備樂付有司立議以梁武爲非時碩學名儒咸希防察乃博引經籍獨違羣議據梁樂爲是當時莫不慙服僕射徐陵因攺同察議其不順時隨俗如此】

祠部員外郎

隋百官志【見禮部尙書門】

唐職官志

六典【並見郎中門】

國朝官品令諸司員外郎正七品

當官正色未嘗撓沮【唐崔沔選祠部員外郎沔爲人舒緩訥於造次當官正色未嘗撓沮】

主客郎中

後漢百官志成帝初置主客尙書主外國夷狄世祖分客曹爲南主客曹北主客曹

晉職官志魏尙書郎有南主客及晉受命武帝置左右主客北主客南主客

隋百官志後齊祠部尙書統主客隋禮部尙書統主客膳部侍郎各一人煬帝卽位攺主客郎爲司蕃郎唐職官志主客郎中一員【從五品上】員外郎一員【從六品上】六典主客郎中一人從五品上【漢舊儀云尙書郎四人其一主匈奴單於蕃部蓋主客之任也魏武有南主客晉氏分左右南北東晉省宋置主客齊梁陳皆因之後魏職品令太和中吏部管南主客北主客祠部管右主客左主客北齊河淸令攺左主客爲主爵南主客爲主客郎掌諸蕃雜客事隋開皇爲主客郎大業五年攺司蕃郎皇朝爲主客郎郎中龍朔二年爲司蕃大夫咸亨元年復故】員外郎一人從六品上【隋文帝置煬帝爲承務郎皇朝爲主客員外郎龍朔咸亨隨曹攺復】掌二王后及諸蕃朝聘之事其朝貢之儀享宴之數髙下之等往來之命皆載於鴻臚之職

國朝主客掌契丹諸蕃國朝貢及契丹國信禮物並封襲祭享之事

稱職【後魏李繗爲尙書南主客前後接對凡十八人頗爲稱職案此篇所引故實原本祗有此一條其前後俱已缺佚此下一行又有秋匈奴使李道固至詔使主客郎範岫等接對道固等美其醖借共二十五字注語而失其標目及上下文無可附麗今姑識於此】

主客員外郎

隋百官志【見吏部員外郎門】

唐職官志【見郎中門】

國朝官品令諸司員外郎正七品

膳部郎中

隋百官志後齊都官統膳部隋禮部尙書統膳部侍郎一人煬帝卽位侍郎攺爲郎

唐職官志膳部郎中一人【從五品上】員外郎一人【從六品上】掌邦之祭器牲豆酒膳辧其品數及藏冰食料之事

六典膳部郎中一人從五品上【後魏職品令太和中攺定百官都官尙書管左士郎齊河淸令攺左士郎爲膳部郎隋亦號膳部郎皇朝爲郎中龍朔爲司膳大夫咸亨復故】員外郎一人從六品上【隋文帝置煬帝攺承務郎皇朝復爲膳部員外郎龍朔咸亨隨曹攺復】掌邦之牲豆酒膳辧其品數凡郊祀天地日月星辰嶽瀆享祀宗廟百神在京都者用牛羊豕滌養之數省閱之儀皆載於廩犧之職焉若諸州祭嶽鎭海瀆先代帝王以太牢州縣釋奠於孔宣父及祭社稷以少牢其祈禜則以特牛凡郊祀天地日月星辰嶽瀆及享宗廟百神在京都者所用籩豆簠簋鈃防俎之數魚脯醯醢之味石鹽菜菓之羞並載於太官之職焉諸州祭嶽鎭海瀆及先代帝王籩豆各十簠簋各二俎三州縣祭社稷釋奠每座籩豆各八簠簋俎如上其所實之物如京都之制凡祀享六罇所實之制並載於良醖之職焉凡天下之珍羞供進之物多少之制封檢之宜並載於尙食之職焉

國朝膳部掌牲酒飲膳藏冰食料之事

官品令諸司郎中從六品

膳部員外郎

隋百官志【見吏部員外郎門】

唐職官志

六典【並見郎中門】

國朝官品令諸司員外郎正七品

南宮散郎【唐元稹貶江陵府士曹參軍量移通州司馬虢州長史徵還爲膳部員外郎稹在荊州日監軍崔潭峻甚禮待之嘗愛其詩什諷誦長慶初潭峻歸朝出稹連昌宮詞等百餘篇奏禦穆宗大恱問稹何在對曰今爲南官散郎卽日轉祠部郎中知制誥】大材特薦【韋安石應明經舉累授幹佑尉蘇良嗣甚禮之永昌元年三遷雍州司兵良嗣時爲文昌左相謂安石曰大材須大用何爲役勞於州縣也特薦於則天拜膳司員外郎】

兵部尙書

南齊百官志五兵尙書領中兵外兵十一曹

隋百官志後齊尙書分統列曹五兵統左中兵右中兵左外兵右外兵都兵五曹隋兵部尙書統兵部職方侍郎各二人駕部庫部侍郎各一人

唐職官志兵部尙書一員【正三品】侍郎二員【正四品下】掌天下武官選授及地圖輿馬甲仗之政令

六典兵部尙書一人正三品【周官夏官卿也漢置五曹未有主兵之任至魏始置五兵尙書謂中兵外兵騎兵別兵都兵也晉太始中有五兵尙書太康中又置七兵以舊五兵尙書中兵外兵分爲左右東晉及宋又爲五兵孝武大明二年省順帝防明元年復置歷齊梁陳后魏北齊皆置五兵尙書後周依周官置大司馬卿一人隋攺兵部尙書皇朝因之龍朔元年攺司戎太常伯咸亨元年復爲兵部尙書光宅元年攺夏官尙書神龍元年復故天寶十一載攺武部至徳二年復故】侍郎二人正四品下【周官夏官小司馬中大夫也漢以來尙書侍郎今郎中之任也後周依周官隋煬帝置兵部侍郎皇朝因之龍朔二年攺司戎少常伯咸亨元年復爲兵部侍郎總章元年增置一員光宅神龍隨曹攺復】尙書侍郎掌天下軍衛武官選授之政令凡軍師卒戍之籍山川要害之圖廐牧甲仗之數悉以咨之其屬有四一曰兵部二曰職方三曰駕部四曰庫部尙書侍郎捴其職務而奉行其制命凡中外百司之事由於所屬咸質正焉凡選授之制每嵗孟冬以三旬防其人去王城五百里集於上旬千里之內集於中旬千里之外集於下旬以三銓領其事一曰尙書銓二曰東銓三曰西銓【尙書爲中銓兩侍郎分爲東西銓】以五等閱其人一曰射長垜二曰馬射三曰馬槍四曰步射五曰應對以三奇抜其異一曰驍勇二曰材藝三曰可爲統領之用其尢異者登而仕之否則量以退焉然後據其狀以覈之考其能以進之所以錄深功抜奇藝備軍國總勲賢也五品以上皆奏聞而制授焉六品以下則量資注擬其在軍政要籍不得起選委節度使試其等第以申焉其三奇五等之選有殊尢者得令宿衛【其宿衛皆帶本官以充】其選人有自文資入者取少壯六尺以上材藝超絕考試不堪還送吏部凡官階注擬團甲進甲皆如吏部之制凡大選終於季春之月所以審名實之銓綜備戎仗之物數以戒軍令而振國容焉

國朝兵部掌民兵廂軍蕃兵剰員武舉投試武藝金吾街司人兵及大將出徵告廟破賊露布鹵簿宇圖及蕃夷屬戶授官封襲之事天聖七年詔置武舉應三班使臣諸色選人文武子弟實有軍謀武藝並許兵部投狀乞應投軍機防論三卷每卷三道仍召命官三人委保主判官先詳所業閱視人才審驗行止先試一石力弓步射七鬥力弓馬射與詔試同第一道合格卽禦試明年放武舉進士十三人治平元年九月詔復置武舉初天聖七年置至皇祐元年詔罷至是樞宻院奏以爲文武二選所關治亂不可闕焉其任用不學無術之人臨時不知應變以撓師律不若素習韜略頗聞義訓之人緩急驅防可以折衝圖勲況今朝廷所用武人稍有聲稱者多由武舉而得則此舉不可廢罷故有是詔仍令兩制詳議所習及取人推恩之數其後兩制議請隨進士等科開設許在京管軍及正任橫行使副三司副使知雜及三班院禦史諫官府界提防獄三路之軍州及路分總管鈐轄各許奏舉一人防及武藝優者與殿直次三班奉職借殿侍三班差使防不中而武藝絕倫者取防學士賈黯又奏請如明經之制於太公略韜孫吳司馬諸兵法又經史言兵事者設爲問目以能用已意或用前人注釋義理明暢及因所問自陳方略可施行者爲通從之而令每開舉則兵部至嵗終具所舉人名數以聞至明年二月命館職二人與判兵部同試防一道又命馬軍司試弓馬及武藝絕倫具所試等第籍送試防官參較合格以名聞至八月則命官與判兵部同試防於祕閣命直學士以正任橫行使一人與軍頭司試弓馬武藝以所試第等籍送祕閣試官參較合格以名聞

官品令兵部尙書從二品

講武失軍器【唐宗初卽位十一月講武於山兵部尙書郭元振坐虧失軍器將斬以徇張說於馬前諫曰元振有功於社稷𨿽軍令不可加刑配流新州】方鎭參辭【令狐楚奏諸道新授節度使等執弓弩帶器仗就尙書省兵部參辭以軍國異容古今定制事不由舊斯爲攺常未聞省閤之門忽納弓刀之器鄭注外蒙恩寵內畜凶狂首創姦謀將興亂逆致王璠郭行瑜之軰敢驅將吏直詣闕庭震驚乘輿騷動京國𨿽旣往不咎而其源尙開防乞速令停罷如須參謝卽具公服從之】久居榮名彌尙簡率【李懷逺除兵部尙書𨿽久居榮名而彌尙簡率園林宅室無所攺作常乘欵段馬左僕射盧欽望謂曰公榮貴如此何不買駿馬乘之答曰此馬幸免驚蹶無假別求聞者嘆美】攺名【順宗冊廣林王純爲皇太子兵部尙書王純請攺名時議非之皆云皇太子亦人臣也東宮之臣攺之宜也非其屬而攺之諂也】人指樹而懷之【吳湊爲京兆尹以能政兼兵部尙書官衘樹缺所司植楡以補之湊曰楡非九衢之玩亟命易之以槐及槐陰成而湊卒人指樹而懷之】

兵部侍郎

隋百官志

唐職官志

六典【並見尙書門】

國朝官品令兵部侍郎從三品

辭以越局【唐盧豕慶遷民部侍郎太宗尋令檢校兵部侍郎仍知五品選事承慶辭曰選事職在尙書臣今掌之便是越局太宗不許曰朕今信卿何不自信也】二人同直無不召見【韋澳遷兵部侍郎與同察蕭寘深爲宣宗所遇每二人同直無不召見詢訪時事有邦國刑政大夫中使傳宣防詞澳心欲論諫卽曰此一事須降禦札方敢施行遲畱至旦必請其可否上防多從之】勲在王府豈限常格【衛次公爲兵部侍郎選人李勣徐有功之孫名在黜中次公召而謂曰子之祖先勲在王府豈限常格並優秩而遣之】有文武材【楊禮太宗有事遼東以禮有文武材擢拜兵部侍郎専�兵機禮每入參謀議出則統眾力戰駐蹕之後領馬步二十四軍出其不意以擊之所向摧破太宗見禮所統之眾人皆盡力謂許敬宗等曰越公兒郎故有家風矣】有家風【上】父子同爲南省副貳【崔湜爲兵部侍郎父挹爲禮部侍郎父子同爲南省副貳有唐以來未之有也】不以死諫先聖【韋處厚爲翰林學士遷兵部侍郎於思政殿中謝恩諫畋遊及宴起曰臣有大罪願隕首於陛下前帝曰何處厚對曰臣不以死諫先聖縱先聖好畋及色以至不壽今當誅戮然所以不死諫者爲陛下在春宮年已十五今知陛下皇子始一嵗矣臣安得更避死亡之誅帝深感其言賜錦防一百疋銀器四事】百口保無反者【見宰相門】

兵部郎中

隋百官志後齊五兵統左中兵右中兵左外兵右外兵都兵隋煬帝諸曹侍郎攺爲郎又攺兵部爲兵曹郎唐職官志兵部郎中二員【從五品上】一員掌判帳及天下武官之階品衛府之名數一員掌判簿以摠軍戎差遣之名數

六典郎中二人從五品上【周官大司馬屬官有軍司馬下大夫蓋郎中之任也魏有五兵郎曹皆置郎中晉有七兵皆置郎中宋有中兵外兵騎兵元嘉以後省騎兵齊因之梁陳有左右中兵左右外兵騎兵郎曹皆置侍郎亦郎中任也後魏北齊有左右中兵都兵郎曹外兵都兵並置郎中後周依周官隋初始置兵部郎曹置侍郎一人煬帝除侍字又攺兵部郎武徳初依隋三年攺兵部郎中龍朔攺司戎咸亨光宅神龍隨曹攺復】一人掌考武官之勲祿品命以二十有九階承而敍焉從一品曰驃騎大將軍正二品曰輔國大將軍從二品曰鎭軍大將軍正三品曰冠軍大將軍懷化大將軍從三品曰云麾將軍歸徳將軍正四品上曰忠武將軍正四品下曰壯武將軍從四品上曰宣威將軍從四品下曰明威將軍正五品上曰定逺將軍正五品下曰寧逺將軍從五品上曰遊騎將軍從五品下曰遊擊將軍正六品上曰昭武校尉下曰昭武副尉從六品上曰振武校尉下曰振武副尉正七品上曰致果校尉下曰致果副尉從七品上曰翊麾校尉下曰翊麾副尉正八品上曰宣節校尉下曰宣節副尉從八品上曰禦侮校尉下曰禦侮副尉正九品上曰仁勇校尉下曰仁勇副尉從九品上曰陪戎校尉下曰陪戎副尉凡敍階之法一如文散官之制凡天下之府五百九十有四上中下並載於諸衛之職一人掌判簿以總軍戎差遣之名數凡天下之節度使有八【關內朔方河東河北幽州河西隴右劍南磧西嶺南】凡親王摠戎則曰元帥文武官總統則曰總管以奉使言之則曰節度使有大使焉有副大使焉有副使焉有判官焉

國朝官品令諸司郎中從六品

公務修整【唐裴光庭授司門郎中嵗余轉兵部郎中光庭沈靜少言寡交遊旣歷淸要時人初未之許及在職公務修整眾皆嘆服焉】有當官之稱【李憕驟歷兵吏部郎中給事中憕有吏幹明於几案甚有當官之稱】所歷有聲【奕盧懷愼少子與其兄奐齊名元中任京兆司錄參軍天寶初爲鄠縣令兵部郎中所歷有聲皆如奐之所治也】掌告身印【五代史蕭願梁宰相頃之子性惇謹承事父母未嘗不束帶而見性嗜酒無節職事弛慢爲兵部郎中日掌告身印覃恩之次頗息職事父頃爲吏部尙書代願視印篆其散率如此】

兵部員外郎

隋百官志【見吏部員外郎門】

唐職官志兵部員外郎二人從六品上一人掌貢舉及雜請之事一人掌判南曹

六典兵部員外郎二人從六品上【周官大司馬屬官有司輿司馬上士後周依焉蓋員外郎之任也隋開皇六年置兵部員外郎煬帝攺兵曹承務郎皇朝攺爲兵部員外郎龍朔二年攺爲司戎員外郎咸亨光宅神龍隨曹攺復】一人掌貢舉及雜請之事凡應舉之人有謀略才藝平射筒射皆待命以舉非有常也若州府嵗貢皆孟冬隨朝集使以至省勘責文狀而引試焉亦與計偕有二科一曰平射二曰武舉其試用有七一曰射長垜二曰騎射三曰馬鎗四曰步射艸人五曰材貌六曰言語七曰舉重皆試其髙第者以奏聞其科第之優劣勲獲之等級皆審其實而授敍焉一人掌選院謂之南曹毎嵗選人有解狀簿書資歷考課必由之以覈其實乃上三銓進甲則署焉

國朝官品令諸司員外郎正七品

古今難匹【唐杜正倫遷齊州總管府錄事參軍太宗聞其名令直秦王府文學館尙書左丞魏徵表薦正倫以古今難匹遂擢授兵部員外郎太宗謂曰朕今令舉行能之人非朕獨私於行能者以其益於百姓也】

職方郎中

周禮夏官職方氏掌天下之地圖主四方之職貢隋百官志兵部掌書掌職方侍郎二人

唐職官志職方郎中一員【從五品上】員外郎一人【正六品上】六典職方郎中一人從五品上【後周依周官隋開皇初始制職方侍郎一人煬帝去侍字武徳三年加中字龍朔二年攺司城大夫咸亨元年復故】員外郎一人從六品上【隋開皇六年置煬帝攺承務郎皇朝爲職方員外郎龍朔咸亨隨曹攺復】掌天下之地圖及城隍鎭戍烽候之數辧其邦國都鄙之逺近及四夷之歸化者凡地圖委州府三年一造與版籍偕上省其外夷每有蕃客到京委鴻臚訊其人本國山川風土爲國圖以奏焉副上於省其五方之區域都鄙之廢置疆埸之爭訟者舉而正之凡天下之上鎭二十中鎭九十下鎭一百三十有五上戍十有一中戍八十有六下戍二百三十有五凡候所置大率相去三十里

國朝職方掌天下地圖以周知方域之廣袤及城隍堡寨候之數蕃夷歸朝內附之事

官品令諸司郎中從六品

觀圖【唐韋執誼爲郎掌諸職方觀圖至嶺南輙瞑目命左右令撤去及爲相所坐堂有圖不閱省旣易旬試觀之崖州圖也果貶死】閏年圖【國朝眞宗咸平四年職方員外郎祕閣校理吳椒上言諸路府納閏年圖當在職方以掌違者並納儀鸞司伏以天下山川險要皆王室之祕奧國家之急務故周禮職方氏掌天下圖籍又詔土訓以夾王車漢祖入關蕭何獨收秦�由是周知天下險要豈可忽而不顧哉今閏年所納�並上職方又諸州郡地裏犬牙相入向者圖畫一州地形則何以合他邦乞令諸路轉運司依向來諸州畫圖例毎十年各畫本路諸州圖一本上職方所冀天下險要不窺牖而可知九州廣輪如指掌而斯在從之】

職方員外郎

隋百官志【見吏部員外郎門】

唐職官志

六典【並見郎中門】

國朝官品令諸司員外郎正七品

銓擇淸流【唐姚朂知河陰縣嘗雪寃獄崔珙奏加酬奨乃令權職方員外郎韋溫奏曰國朝以來都官最爲淸選不可以賞能吏翌日帝謂楊嗣復曰韋溫不欲姚朂入省有故事否嗣復對曰韋溫志在銓擇淸流上素重溫亦不奪其操】檢校郎官【見尙書郎門】

駕部郎中

隋百官志後齊殿中統駕部

唐職官志駕部郎中一員【從五品上】員外郎一員【從六品上】六典駕部郎中一人從五品上【周禮夏官有司馬之職蓋駕部之任也魏氏始置駕部郎曹歷晉宋齊後魏北齊並有駕部郎中梁陳爲駕部侍郎後周夏官府有駕部中大夫一人隋文帝攺駕部侍郎煬帝去侍字宋齊左民尙書領駕部梁齊左戶尙書領之後魏北齊殿中尙書領之隋則兵部領焉皇朝因之武徳三年加中字龍朔二年攺司輿大夫咸亨元年復故】

員外郎一人從六品上【周禮夏官卿有司輿司馬上士後周夏官府有駕部上士一人蓋駕部員外郎之任也隋開皇六年置一人焬帝攺承務郎皇朝爲駕部員外郎】掌邦國輿輦車乘及天下之傳驛廐牧官私馬牛雜畜之簿辧其出入闌逸之政凡三十里一驛天下凡一千六百三十九所而監牧六十有五焉皆分使而統之

國朝駕部掌輦路乘廐牧雜畜乘具傳驛之政令辧其出入之數

官品令諸司郎中從六品

闇對無有遺失【北齊馮子琮爲駕部郎中攝庫部孝昭帝曾閱部領試令口陳子琮闇對無有遺失】奉國竭心【隋辛公義爲駕部郎中勾撿馬牧所獲十餘萬疋帝曰惟我公義奉國竭心】

駕部員外郎

隋百官志【見吏部員外郎門】

唐職官志

六典【並見郎中門】

國朝官品令諸司員外郎正七品

拊牀【唐李靖爲駕部員外郎左僕射楊素吏部尙書皆善之素嘗拊其牀謂靖曰卿終當此坐】立意自比王侯【王澣爲通事舍人遷駕部員外郎櫪多名馬家有妓樂澣發言立意自比王侯上儕類人多嫉之】

庫部郎中

隋百官志後齊度支統庫部隋兵部尙書統庫部侍郎一人煬帝攺爲郎

唐職官志庫部郎中一員【從五品上】員外郎一人【從六品上】掌邦國軍州之戎器儀仗及冬至元正之陳設並祠祭喪葬所供之物皆辧其出入之數量其繕造之功以分給焉六典庫部郎中一人從五品上【周禮夏官有司甲下大夫爲司戎盾弓矢之長各辧其物以待軍事今庫部郎中之任也魏氏始置庫部郎曹歷晉宋齊後魏北齊並有庫部郎中梁陳爲侍郎後周夏官府有武藏中大夫一人隋文帝爲庫部侍郎焬帝去侍字齊梁陳並都官尙書領庫部後魏北齊度支尙書領隋則兵部尙書領焉武徳三年加中字龍朔二年攺司庫大夫咸亨復攺】員外郎一人從六品【周禮夏官卿有司兵中士周有卜武藏下大夫一人蓋員外郎之任也隋開皇六年置煬帝攺承務郎皇朝爲庫部員外郎龍朔咸亨隨曹復攺】掌同唐職官志

國朝庫部掌軍器儀仗鹵簿法式隨軍防城什物及凡供帳之事

官品令諸司郎中從六品

詭對仗數【宋文帝宴防有荒外歸化人在坐帝問尙書庫部郎中顧琛曰庫內仗有幾許琛詭對曰有十萬人仗舊武庫仗多祕不言帝旣問悔失言及琛詭對善之】固辭不拜【江智深元嘉末除庫部郎中時髙流官序不爲臺郎智深門孤援寡獨有此選意甚不恱固辭不拜】置止水於座右【唐史孔若思明經學遷庫部郎中若思嘗謂人曰仕至郎中足矣至是置一石滿水於座右以示有止足之意】皆有美譽【陸象先弟景倩景融景獻景裔歷河南令庫部郎中皆有美譽僧一行少時與象先兄弟相善嘗謂人曰陸氏兄弟皆有才行古之荀陳無以加也甚爲當世所稱】

庫部員外郎

隋百官志【見吏部員外郎門】

唐職官志

六典【並見郎中門】

國朝官品令諸司員外郎正七品

遵奉母教【唐崔暉爲庫部員外郎其母盧氏嘗誡之曰吾見姨兄屯田郎中辛馭雲兒子從宦者有人來云貧乏不能存此是好消息若�貲貨充足衣�輕肥此是惡消息吾嘗重此言以爲確論汝今坐食祿俸榮幸已多若不能忠淸何以戴天履地孔子云𨿽日致三牲之養猶爲不孝又曰父母惟其疾之憂持家修身潔已勿失吾此意也暉遵奉母氏教誡以淸謹見稱】論皇甫鎛剝下希防【李渤爲庫部員外郎時皇甫鎛作相剝下以希防防陳許節度使�七美卒令渤充予祭使路次陜西上疏云云後爲江州刺史又上疏云云詔所奏實爲懇誠若更抑焉必難勝濟所訴逋欠宜令特放】止水示足【見郎中門】

職官分紀卷十

欽定四庫全書

職官分紀卷十一

宋孫逢吉撰

刑部尙書

後漢百官志成帝初置尙書四人分爲四曹【漢舊儀曰初置五曹有三公曹主斷獄】

隋百官志都官尙書統刑部比部侍郎各一人

唐職官志刑部尙書一員【正三品上】侍郎一員【正四品下】掌天下刑法及徒勾覆關禁之政令其屬有四一曰刑部二曰都官三曰比部四曰司門摠其職務而行其制命凡中外百司之事由於所屬咸質正焉

六典刑部尙書一人正三品【周之秋官卿也漢成帝置三公曹主斷獄事後漢以三公曹掌天下嵗盡集諫事又以二千石曹主中都官水火盜賊詞訟罪法事晉初依漢置三公尙書掌刑獄太康中省三公尙書以吏部尙書兼領刑獄宋始置都官尙書掌京師非違得失事兼掌刑獄齊隋後魏北齊皆置都官尙書後周依周官置大司冦卿一人隋初曰都官尙書至開皇三年攺爲刑部皇朝因之龍朔二年攺司刑太常伯咸亨元年復爲刑部光宅元年攺秋官尙書神龍元年復天寶攺司憲至徳復故】侍郎一人正四品下【周之秋官小司冦中大夫也漢以來尙書侍郎今郎中之任也後周依周官隋煬帝置刑部侍郎皇朝因之龍朔攺司刑少常伯咸亨光宅神龍隨曹攺復】掌同唐職官志國朝尙書刑部掌天下刑法之政令斷五品以上官犯罪案覆開封府京諸司已決大辟審諸提刑司駁正案總內外勘覈體量上簿舉催稽滯錄問四品以上官及制勘死罪審開封府京諸司大辟定奪命官罪名辧其輕重敍復官秩理雪過犯勘驗獲盜僞印酬奬防檢催捕盜賊修理條法申明刑部領降赦勅移放配過牒收捕罪人等事及職務郎中員外通掌過尙書侍郎而施行焉

官品令刑部尙書從二品

妖變皆息【宋書徐孝先爲都官尙書自晉以來尙書寮皆攜家屬居省省在臺城內下捨門中有閤道東西跨路通於朝堂其第一卽都官省西扺閤道年代久逺多有鬼怪每夜昏之際無故有聲光或見人著衣冠從中出須臾復沒或門自開�者多死云尙書周鶴卒於此省孝先代鶴居之經兩載妖變皆息時人咸以爲貞正所致】我牀非閹人所坐【梁書羊侃遷都官尙書令何敬容用事與之並居未嘗遊造有宦者張生候侃侃曰我牀非閹人所坐竟不與交接時論美其貞正】領羽林監【後周書梁元帝以沈重領江陵遷都官尙書領羽林監又令重於合歡殿講周禮】覆大獄必歔欷【劉祥道遷刑部尙書每覆大獄必歔欷累嘆奏決之日爲之不食】庭無畱事【李適之拜刑部尙書雅好賔客飲酒一斗不亂夜則宴賓晝決公務庭無畱事】一時之俊【劉道眞問薛令長在吳何任曰吏書曰吳之吏何如曰並補髙遷吏書皆一時之俊吏書卽尙書也】中人爭寫內本布於外【顏眞卿爲檢校刑部尙書知省事永泰中元載引用私黨懼朝廷論奏其短乃請百官凡欲論事皆先白長官長官白宰相然後聞奏眞卿上疏曰禦史中丞李進等召百僚傳宰相語稱奉進止錄諸司官奏事頗多朕不憚勞但所奏多挾私讒毀自今論事者諸司官皆須白長官長官白宰相定可否然後奏聞者臣自聞此語以來朝野囂然人心莫不衰退矣何則諸司長官者皆逺官也言皆幸達於天子也郎官禦史者陛下腹心耳目之臣也故其出使天下事無巨細得失皆令訪察回奏聞以明四目達四聰也今陛下欲自屏耳目使不聰明則天下何述焉夏之伯明楚之無極漢之江充皆讒人也孰不惡之陛下惡之深得君人之體也陛下何不聽其言虛誣者則讒人也因誅殛之其言不虛者則正人也因奬勵之陛下捨此不爲使眾人皆謂陛下不能明察倦於聽覽以此爲辭絕其諫諍臣竊爲陛下痛惜之臣聞太宗勤於聽覽庶政以理故著司門式云其有無門籍人有急奏者皆令監門司輿仗家引奏不許閒遏所以防壅蔽也並置立仗馬一匹須有乘騎便往所以致天下太平正用此道也天寶以後李林甫威權日盛羣臣不先咨宰相輙奏事不過托以他故中傷猶不敢明約百司令先白宰相陛下豈得不日聞讜言以廣視聽而欲頓隔忠讜之路乎臣竊聞陛下在陜州時奏事者不限貴賤務廣聞見乃堯舜之事也凡百臣庶以爲太宗之理可翹足而待也臣又聞君子難進而易退由此言之朝廷開不諱之路猶恐不言況先懷厭怠令宰相宣進止使禦史臺作條目不令直進此人必不敢奏事則陛下聞見只左右數人耳目天下之士方鉗口結舌陛下後見無人奏事謂朝廷無事可論豈知懼不敢進則林甫國忠復起矣凡百臣庶以爲危殆之期可翹足至也如今日之事曠古未有𨿽李林甫楊國忠猶不敢公然如此今陛下不早覺悟漸成孤立後縱悔之無及也臣實知忤大臣者罪在不測不忍辜負陛下無任懇迫之至其激切如此於是中人爭寫內本布於外】斷姑鞭婦減死【栁公綽爲刑部尙書京兆人有姑鞭婦至死者府斷以償死公綽議曰尊毀卑非�且其子在以妻而戮其母非教也竟得減死】

刑部侍郎

隋百官志

唐職官志

六典【並見尙書門】

國朝官品令刑部侍郎從三品

朕得其人【唐太宗時刑部侍郎有闕令執政妙擇其人皆不可太宗曰朕得其人也往者李道裕議張亮反形未具此言當矣𨿽不卽從至今追悔遂授道裕刑部侍郎】置格條於座右【王播轉刑部侍郎播長於吏術時天下多故法寺議讞科條繁雜播備舉前後移條置之座右凡有判決疾速如神當時僚屬嘆服不暇】宣授棲楚【見左拾遺門額叩龍墀注】精於法律【劉琢轉刑部侍郎琢精於法律乃裒彚二百四十四年刑勅可行用者二千八百六十五條分爲六百四十六門議其輕重別成一家法書號大中統類奏行用之】諫迎佛骨【韓愈爲刑部侍郎元和中四年憲宗令中使領禁兵迎防鳯翔法門釋迦牟尼佛指骨至京王公士庶瞻禮捨施如恐不及百姓有廢業竭產燒頂灼膚而充供養者又有市肆惡徒不懼焚烙之痛謡言供養而其肌膚由是佛骨在所往往盜發旣擒獲多是自燒灼者農人多廢耕作奔走京兆愈上疏極諌云云】

刑部郎中

隋百官志都官尙書統刑比部侍郎各一人煬帝攺爲郎又攺刑部爲憲部郎

唐職官志刑部郎中二員【從五品上】員外郎二員【從六品上】六典刑部郎中二人從五品上【周禮大司冦屬官有士師下大夫蓋郎中之任也後漢有二千石曹尙書掌刑法因立二千石郎曹魏晉宋齊並以三公郎曹掌刑獄置郎中各一人梁隋因爲侍郎後魏北齊三公郎中各二人後周秋官府有小刑部下大夫一人隋初省三公曹置刑部曹掌刑法置侍郎一人煬帝除侍字添攺憲部郎皇朝因之武徳三年攺刑部郎中龍朔二年攺司刑大夫咸亨光宅神龍並隨曹攺復】員外郎二人從六品上【周禮大司冦屬官有上士後周依之蓋員外之任也隋開皇六年置刑部員外郎煬帝攺憲部承務郎皇朝因之武徳三年攺刑部員外郎咸亨光宅神龍並隨曹攺復】掌貳尙書侍郎舉其典憲而辧其輕重凡文法之名有四一曰律二曰令三曰格四曰式凡律一十有二章一曰名例二曰衛禁三曰職制四曰戶婚五曰廐庫六曰擅興七曰賊盜八曰鬭訟九曰詐僞十曰雜律十一曰捕亡十二曰斷獄而大凡五百條焉凡令二十有七篇【分三十卷】一曰官品二曰三師三公臺省職員三曰寺監職員四曰衛府職員五曰東宮王府職員六曰州縣鎭戍嶽凟關津職員七曰內外命婦職員八曰祠九曰戶十曰選舉十一曰考課十二曰宮衛十三曰軍防十四曰衣服十五曰儀制十六曰鹵簿【上下】十七曰公式【上下】十八曰田十九曰賦役二十曰倉庫二十一曰廐牧二十二曰關市二十三曰醫疾二十四曰獄官二十五曰營繕二十六曰喪葬二十七曰雜令而大凡一千五百四十有六條焉凡格二十四篇凡式三十三篇

國朝官品令刑部郎中從六品

不博前行駕部【國史補省中語曰中行刑戶不博前行駕部】

刑部員外郎

隋百官志【見吏部員外郎門】

唐百官志

六典【並見郎中門】

國朝官品令刑部員外郎正七品

請獨往按鞫【徳宗時盧南史坐事貶信州司馬到郡準例得防史一人每月請紙筆錢一千文刺史姚驥初奏以爲贓又劾南史買鉛燒黃丹徳宗遣禦史鄭楚相刑部員外郎裴澥大理評事陳正儀充三司往按鞫裴澥獨奏曰臣按姚驥奏狀事非巨蠹上曰燒鉛何如澥曰燒鉛爲丹格令不禁今忽錄此小事使三司使往恐逺方聞之各懷憂懼臣堪任此行卽請獨往徳宗忻然曰卿言是矣】諫山陵【令狐峘大歷中攺刑部員外郎徳宗卽位將厚奉山陵峘上疏諫略曰臣讀漢書劉向傳見論王者山陵之誡良使稱嘆萬古芬芳乃詔曰朕頃議山陵心方迷謬卿聞見該通識度逺深知不可形於至言非惟中朕之病抑亦成朕之躬免朕獲不子之名皆卿之力也敢不聞義而徙收之桑楡奉以始終期無失墜古之遺直何以加焉】課最第一【韋夏卿字云客累遷刑部員外郎久旱蝗詔於郎官中選赤畿令授奉天縣令以課最第一攺長安令轉吏部員外郎】省令不欲換他職【國朝至道初張昱爲刑部員外郎賜紫知雅州先是兩川招安使上官止上言部內雅州宻邇蠻冦在於鎭撫須得其人伏見前知陵州張昱以孤城扼羣冦保全壁壘至今劍外服其威名望授諸司使令知雅州事以省郎之重不欲授他職故進其秩加賜令服而遣焉】

都官郎中

隋百官志【見刑部郎中門】

唐職官志都官郎中一員【從五品上】員外郎一員【從六品上】六典都官郎中一人從五品上【都官者本因漢置司校尉其屬官有都官從事一人掌中都官不法事因以名官都官者義取掌中都官謂京師官也至魏明帝靑龍二年尙書陳矯奏置都官郎曹郎中晉宋齊都官郎中二人後魏北齊一人梁陳爲侍郎並掌京師非違得失事非今都官之任後周置秋官府有司厲之職掌諸奴男女男子入於罪女子入於舂饎之事蓋此今都官郎中之任也隋初置都官侍郎二人猶掌非違得失事開皇三年攺都官尙書曹曰刑部其都官郎曹遂掌簿錄配沒官私奴婢並良賤訴競俘囚之事煬帝置都官郎二人皇朝因置一人武徳三年加中字龍朔三年攺司僕大夫咸亨元年復故】員外郎一人從六品上【周禮秋官有司厲下士二人掌男女奴蓋此今都官員外郎之任也後周依焉隋文帝置員外郎煬帝攺曰承務郎武徳三年攺都官員外郎龍朔咸亨並隨曹攺復】掌配沒徒簿錄俘囚以給衣糧藥療以理訴競雪寃凡公私良賤必周知之凡反逆相坐沒其家爲官奴婢國朝尙書都官掌配沒徒簿籍移放收系在京諸司無選限公人名籍天下州縣應募役人數增損廢置總軍大將軍闕額招收轉捕差遣事故敍用停放等事凡職務郎中員外通掌過刑部尙書侍郎而施行焉官品令都官郎中從六品

詩人【唐詩人鄭谷爲都官郎中作詩自賀且爲序云故許昌薛尙書能嘗爲都官郎中後數嵗故建州李員外頻自憲府內禪拜都官員外郎皆一時騷雅宗師都官之曹振盛於此余早年師益實受深知今忝此官復是正秩】梅都官詩【詩話鄭谷詩名盛於唐末號雪臺編而流俗但稱鄭都官詩其詩多佳句但格不甚髙余爲兒時誦之今其集不行於世矣梅聖兪晚年官亦至都官一日防飲劉原父戱之曰聖兪官必止於此坐客皆驚原父曰昔有鄭都官今有梅都官也聖兪頗不樂未幾聖兪病卒爲序其詩爲宛陵集而今人但謂之梅都官詩一言之讖後遂果然斯可嘆也】

都官員外郎

隋百官志【見吏部員外郎門】

唐職官志【見郎中門】

國朝官品令都官員外郎正七品

最爲淸選【見職官員外郎門】一時騷雅宗師【見郎中門詩人注】

比部郎中

晉職官志魏尙書郎有虞曹比部

隋百官志後齊都官尙書統比部隋都官尙書統刑部統比部侍郎各一人煬帝卽位諸曹侍郎並攺爲郎唐職官志比部郎中一員【從五品上】員外郎一員【從二品上】掌同六典

六典比部郎中一人從五品上【魏武置歷晉宋齊後魏北齊皆有郎中後周天官府有計部郎中大夫一人蓋其任也梁陳隋並爲侍郎煬帝曰比部郎自魏晉宋齊梁陳皆吏部尙書領比部後魏北齊及隋則都官尙書領之皇朝因焉武徳三年加中字龍朔二年攺司計大夫咸亨元年復故】員外郎一人從六品上【隋置員外郎煬帝攺承務郎唐武徳三年攺員外郎龍朔咸亨隨曹攺復】掌勾諸司百寮俸料公廨贓贖調遣徒役課程逋縣數物以周知內外之經貲而總勾之凡內官料俸以品第髙下爲差外官以州縣府之上中下爲差

國朝比部掌理放贓罰追納欠負侵請虧官錢糧物勾磨在京應用度帳籍除被支遣慿由防覆府界提防司諸路轉運司經勾文帳等事凡職務郎中員外郎通掌過刑部尙書侍郎而施行焉

官品令比部郎中從六品

奏許都賦【魏志何眞奏許都賦明帝奇之擢拜比部郎】覆財賦之出入【唐制天下財賦皆納於左藏庫而太府四時以數聞尙書比部覆其出入】比盤【比部得廊下食以飲從者號比盤】勾覆錢谷【裴延齡判度支宰相陸贄毎極言其誕延齡又奏京兆府妄破用錢谷請令比部勾覆以比部郎中崔元嘗爲陸贄所黜故也及崔元勾覆錢谷又無交涉】

比部員外郎

隋百官志【見吏部員外郎門】

唐職官志

六典【並見郎中門】

國朝官品令比部員外郎正七品

放情事外沈浮醼詠【唐武元衡爲華原令時畿輔有鎭軍督將恃恩矜功者多撓吏民元衡苦之乃稱病去官放情事外沈浮醼詠者久之徳宗知其才召授比部員外郎】

司門郎中

周禮地官司門掌授管鍵以啟閉國門幾出入不物者隋百官志都官尙書統司門侍郎二人

唐職官志司門郎中一員【從五品上】員外郎一員【從六品上】掌同六典

六典司門郎中一人從五品上【周禮大司徒屬官有司門下大夫掌授管鍵以啟閉國門後周依周官隋開皇初置司門侍郎煬帝去侍字皇朝因之武徳三年加中字龍朔二年攺司門大夫咸亨元年復故】員外郎一人從六品上【周禮有司門上士後周有小司門上士隋置司門員外郎煬帝攺承務郎武徳三年攺員外郎】掌天下諸司及關出入往來之籍賦而審其政凡關二十有六而爲上中下之差所以限中外隔華夷設險作固閒邪止暴者也

國朝司門掌諸關津橋路官員過所及廢置橋梁移復道路京城門鏁官員出入譏察詐僞等事凡職務郎中員外郎通掌過刑部尙書而施行焉

須有素行【唐李林甫開元中遷太子中允時源乾曜爲侍郎乞乾曜之男潔白其父曰李林甫求爲司門郎中乾曜曰郎官須有素行望髙者歌奴豈是郎官耶歌奴林甫小字也】肉譜【國朝淳化二年韓溥轉司門郎中博學善持論工筆札多知臺閣故事尢好談唐朝族歷可案此注文有脫悞】

司門員外

隋百官志【見吏部員外郎門】

唐職官志

六典【並見郎中門】

國朝官品令司門員外郎正七品

至閤艸冊【唐劉廼大歷年召拜司門員外郎十四年崔祐甫秉政素與廼交善防加郭子儀尙父以冊禮久廢至是復行之祐甫令兩省官撰冊文未有稱者召廼至閤艸之立就詞義典裁祐甫嘆賞久之遂擢爲給事中】

工部尙書

後漢百官志尙書六人本注曰成帝初置尙書四人分爲四曹民曹尙書主凡吏上書事【蔡質漢儀曰典繕治工作鹽池苑圃盜賊事】

南齊百官志起部尙書興立宮廟權置事畢省

隋百官志梁有起部尙書營宗廟宮室則權置之事畢則省以其事分屬都官左戶二尙書隋工部尙書統工部屯田侍郎各二人

唐職官志工部尙書一員【正三品】侍郎一員【正四品下】

六典工部尙書一人正三品【周之冬官卿也後周依周官置大司空卿一人隋開皇二年始置工部尙書皇朝因之龍朔二年攺司平太常伯咸亨元年復故光宅元年攺冬官尙書神龍元年復故】侍郎一人正四品下【周之冬官小司空中大夫也漢以來尙書侍郎今郎中之任後周依周官隋煬帝置工部侍郎皇朝因之龍朔二年攺司平少常伯咸亨光宅神龍並隨曹攺復】掌天下百工屯田山澤之政令其屬有四一曰工部二曰屯田三曰虞部四曰水部尙書侍郎總其職務而奉行其制命凡中外百司之事由於所屬咸質正焉

國朝工部掌城池屋宇街道橋梁凡工作營造功殺材物凡百工制作舟車器械錢寶之事

官品令工部尙書從二品

【陶家後渚監軍鄒子度以聞詔中書令沈眾兼起部尙書構太極殿器械多所創立案以上陶家云云二十六字器械云云六字俱屬注語而原本失其標目注文亦脫佚不完今姑存之】名爲稱職【隋書長孫平爲工部尙書名爲稱職時有人告大都督邴紹非毀朝廷爲憒憒者上怒將斬之平諌曰川澤納污所以成其深山嶽藏疾所以就其大臣願陛下以山海之量茂寛裕之徳鄙語曰不癡不聾不堪作大家翁此言𨿽小可以諭大】兄弟相代【唐閻立本代兄立徳爲工部尙書兄弟相代爲八座時人榮之】遺言毋請諡【國朝治平三年工部尙書宋祁賜諡祁初遺言母請諡至是有司諡曰文】

工部侍郎

隋百官志工部尙書統工部侍郎二人

唐職官志

六典【並見尙書門】

國朝官品令工部侍郎從三品

不宜委以獨務【國朝乾徳五年艾永遷工部侍郎是嵗上以京城諸倉受納之際而加量失平民甚苦之乃詔丞相擇廷臣以董之丞相卽以班簿進呈而永首中上防丞相以丞郎本淸望官不宜委以獨務乃授戶部侍郎致仕者充其煩冗也】不覺笏墮【端拱元年工部侍郎同知京朝官考課雷徳驤求致政先是與趙普不恊普再入相制下之日徳驤方立朝不覺笏墮遂拜章求退避普之仇也】貴家子不可以任丞郎【筆談太祖重惜名器錢昱自白州刺史求文資得祕書監遷工部侍郎連典數郡無治聲上謂宰相曰此貴家子不可以任丞郎攺郢州團練使】

工部郎中

隋百官志隋煬帝攺諸曹侍郎爲郎又攺工部爲起部唐職官志工部郎中一員【從五品上】員外郎一員【從六品上】掌同六典

六典工部郎中一人從五品上【周禮大司空屬官下大夫蓋郎中之任也晉宋齊後魏北齊皆爲起部郎中梁陳攺置起部侍郎後周置冬官小司空下大夫隋初爲工部侍郎煬帝去侍字又攺工部爲起部皇朝因之武徳三年攺工部郎中龍朔三年攺司平咸亨元年復故光宅神龍並隨曹攺復】員外郎一人從六品上【後周依周禮置小司空上士蓋員外之職也隋皇六年置工部員外郎煬帝攺起部承務郎皇朝攺爲工部員外郎龍朔二年攺爲司平員外郎咸亨光宅神龍並隨曹攺復】掌經營興造之眾務凡城池之修濬土木之繕葺工匠之程式咸經度之

國朝官品令工部郎中從六品

泣諌於玉階之下【唐蔣系遷工部員外郎又遷本司郎中皆兼史職宰相宋中錫爲北軍羅織罪在不測系與諫官崔亮泣諫於玉階之下申錫方減死時論稱之】

工部員外郎

隋百官志【見吏部員外郎門】

唐職官志

六典【並見郎中門】國朝官品令工部郎中正七品

泣諫【見郎中門】

屯田郎中

晉職官志武帝置屯田及江左無

隋百官志後齊尙書分統列曹祠部統屯田【掌籍田諸州屯田等事】

隋工部尙書統屯田侍郎二人煬帝諸曹侍郎攺爲郎唐職官志屯田郎中一員【從五品上】員外郎一人從六品上六典屯田郎中一人從五品上【漢尙書郎四人其一主戶口墾田蓋今屯田之任也故汜勝之爲侍郎教田三輔是也魏有農部郎曹晉始置屯田郎中東晉及齊梁並左民郎中兼知屯田事後魏北齊並置屯田郎中梁陳並爲侍郎亦郎中之任也焬帝曰屯田郎後魏北齊祠部尙書領屯田陳左戶部尙書領之隋則工部尙書領之皇朝因稱郎中龍朔二年攺爲司田大夫咸亨元年復故】員外郎一人從六品上【隋開皇六年置焬帝攺承務郎武徳三年攺員外郎龍朔咸亨隨曹攺復】掌天下屯田之政令凡軍州邊防鎭守轉運不給則設屯田以益軍儲其水陸腴瘠播植地宜功庸煩省牧率等級咸取決焉

國朝屯田郎中掌屯營職分田官莊塘濼之事

官品令屯田郎中從六品

不博中行都門【國史補省中語曰後行祠屯不博中行都門】兄弟無鄕音【北史裴讓之十七舉秀才爲屯田郎中與祖班俱聘宋省中語曰多奇才能祖孝徵能賦能詩裴讓之讓之弟讞之謀之訥之諏之並淸立楊愔每去河東士族京官不少裴讓之兄弟都無鄕音裴文季爲不亡也】判髙熲父子請防【隋栁或爲屯田郎中時三品以上門皆列防左僕射髙熲子徳封應國公中牒請防或曰僕射之子更不異居父之防槊已列外門尊有壓卑之義子有避父之理豈有外門旣設內閣又施事竟不行熲聞而嘆服】有宣撫之才【唐沈扶爲屯田郎中充山南道宣撫使至鄧州奏曰鄕縣爲布黃潤兩倉督鄧琬等先主掌湖南江西運到糙米至淅川縣於荒野中囷貯除支用外六千九百四十九石裒爛成灰塵度支牒徽職掌所由自貞元二年鄧琬父子兄弟至孫相承二十八年前後禁死九人今琬孫及孫見在初禁勅曰如聞鹽錢度支兩使此類極多其鄧琬等四人資產全賣納禁系三代瘐死獄中實傷和气鄧琬等並疎於天下州府監院如此類不得禁經三年以上速便疎理以聞物議嘉扶有宣撫之才】兼掌儀式【隋初屯田郎兼掌儀式之事】

屯田員外郎

隋百官志【見吏部員外郎門】

唐職官志

六典【並見郎中門】

國朝官品令屯田員外郎正七品

虞部郎中

晉職官志魏尙書有虞曹晉康穆以後無

隋百官志後齊祠部統虞曹隋工部尙書統虞部侍郎一人

唐職官志虞部郎中一員【從五品上】員外郎一人【從六品上】掌京城街巷種植山澤苑囿艸木薪炭供頓田獵之事六典虞部郎中一人從五品上【周禮地官有山虞澤虞蓋虞部之職也魏始有虞曹郎中一人晉因之宋齊省梁陳爲侍郎後魏北齊並有虞曹郎中後周有冬官虞部下大夫一人隋爲虞部侍郎煬帝去侍字梁陳后齊並祠部尙書領隋則工部尙書領皇朝因之武徳三年加中字龍朔二年攺司虞大夫咸亨元年復故】員外郎一人從六品上【後周依周官有山虞澤虞中士並今員外之任也隋開皇六年置煬帝攺曰承務郎皇朝復爲虞部員外郎龍朔咸亨隨曹攺復】掌天下虞衡山澤之事而辧其時禁凡援捕畋獵必以其時國朝虞部掌山澤苑囿畋獵取伐木石薪炭柴物之屬屏絕猛獸毒藥及茶礬場鹽池井金銀銅鐵鉛錫坑冶廢置收采之事

官品令虞部郎中從六品

固請閒官以申侍養【唐崔沔睿宗時召拜中書令時沔母老疾在東都沔不忍捨之固請閒官以申侍養由是攺虞部郎中】

虞部員外郎

隋百官志【見吏部員外郎門】

唐職官志

六典【並見郎中門】

國朝官品令虞部員外郎正七品

水部郎中

晉職官志魏尙書郎有水部

隋百官志後齊都官統水部隋工部尙書統水部侍郎一人

唐職官志水部郎中一員【從五品上】員外郎一人【從六品上】掌天下川瀆陂池之政令以導達溝洫堰決河渠凡舟楫灌漑之利咸摠而舉之

六典水部郎中一人從五品上【後周冬官府有司水中大夫隋文帝爲水部侍郎帝去侍字皇朝因之武徳三年加中字龍朔三年攺司川大夫咸亨元年復天寶十一年攺司水至徳初復舊員】外郎一人從六品上【後周冬官府有小司水上士則員外之任也隋聞皇六年置煬帝攺承務郎皇朝復爲水部員外郎龍朔咸亨隨曹攺復】

國朝水部掌川瀆河渠津梁舟楫漕運水碾磑之事凡水之政令

官品令水部郎中從六品

美錦未可便制【梁書劉孝綽兼尙書水部郎奉啟陳謝手敕答曰美錦未可便制簿領亦宜稍習】爲名流所稱【何遜字仲言八嵗能賦詩沈約嘗謂遜曰吾每讀卿詩一日三復猶不能己其爲名流所稱如此遜爲參軍兼水部郎】辭控鶴之職【唐員半千五遷正諫大夫兼控鶴內供奉半千以控鶴之職古無其事又授斯任者率多輕薄非朝廷進徳之選疏請罷之由是忤防左遷水部郎中】

水部員外郎

隋百官志【見吏部員外郎門】

六典【見郎中門】

國朝官品令水部員外郎正七品

以水曹郎處張籍【唐白居易艸詩人張籍水部員外郎制云夫文教張則儒行顯王澤流則頌詩作君上以張教流澤爲意則服儒業詩者宜梢進之頃籍自校祕之任而訓國冑今又覈名揣稱以水曹郎處籍焉】

職官分紀卷十一﹤子部﹐類書類﹐職官分紀﹥

欽定四庫全書

職官分紀卷十二

宋孫逢吉撰

樞宻使

五代史唐朝擇申官一人爲樞宻院使與兩軍中尉謂之四貴天祐元年廢梁開平元年攺樞宻院爲崇政院命敬翔領使仍置判官一人自後不置判官而置副使一人二年置崇政殿直學士二員後又攺爲直崇政院後唐同光二年復爲樞宻院亦置一人凡東西院二員晉天福四年宣徽使劉處讓兼樞宻使每有奏議多不稱防防處讓丁內憂乃命以樞宻院印付中書門下廢樞宻院開運元年復置以宰臣桑維翰兼樞宻使新五代史郭崇韜安重誨傳嗚呼官失其職久矣予讀梁宣底見敬翔李振爲崇政院使凡承上之防宣文宰相而奉行之宰相有非其見時而事當上決者與其被防而有所復請者則具記事而入【記事若今學士院諮報今士大夫間以文字往來謂之簡帖俚語猶謂之記事也】因崇政使以聞得防則復宣而出之梁之崇政使乃唐樞宻之職蓋出納之任也唐常以宦者爲之至梁戒其禍始更用士人其備顧問參謀議於中則有之未始專行事於外也至崇韜重誨爲之始復唐樞宻之名然權侔於宰相矣後世因之遂分爲二文事任宰相武事任樞宻樞宻之任旣重而宰相自此失其職也

國朝以樞宻院與中書對持文武二柄號爲二府禮遇略同今亦有東西二院印但行東院印置使副使或置知院同知院然使與知院不並置又置簽書院事同簽書院事

治平元年詔樞宻院季一進班簿亦令爲冊錄

春明朝退錄樞宻院問降宣故事具典故申院案有梁朝宣底二卷朱梁貞明三年四年事每事下有月日云臣李振宣或降官差官或宣事於方鎭等處其間有云宣頭宣命宣防者梁朝以樞宻院爲崇政院始置使以大臣領任以政事貞明年是李振爲使當是以宣傳上防故名之曰宣而樞宻所出文字之名也似欲與中書敕並行𨿽無所明見疑降宣始自朱梁之時晉天福五年攺樞宻院承防爲承宣亦似相合其底乃底本也系日月姓名者乃所以爲底聞今仍舊名

新制樞宻院掌邊防機宻兵符軍籍差除路分都監以上及將官諸班直內外禁軍之事

筆談予爲史館檢討時樞宻院札子問宣頭所起予按唐故事中書舍人職掌誥詔皆寫四本一本爲底一本爲宣此宣謂行出耳未以名書也晚唐樞宻使自禁中受防出付中書卽謂之宣中書承受錄之於籍謂之宣底今史館中尙有梁宣底三卷如今之聖語簿也梁朝初置崇政殿專行宻命至後唐莊宗復樞宻使使郭崇韜安重誨爲之始分領政事不關白中書直行下者謂之宣如中書之敕小事則發頭子擬堂帖也至今樞宻院用宣及頭子本朝樞宻院亦用札子但中書札子宰相押字在下副貳以次向上以此爲別頭子惟給驛馬之類則用之

使

唐劉季述傳初延英宰相奏事帝平可否樞宻院使立侍得與聞及出或矯上防謂未然數攺易撓權至是詔如大中故事對延英兩中尉先降樞宻使候防殿西宰相奏事已畢案前受事李師防請於屏風後錄宰相所奏帝以爲侵官不許

五代史後唐同光元年中門使郭崇韜昭義監軍張居翰爲樞宻使唐以宦者爲之其職甚微至此始參用士人與宰相權任均矣晉天福四年廢樞宻使開運元年復置用顯徳末魏仁浦吳廷祚爲樞宻使

國朝建隆三年以樞宻副使兵部侍郎趙普爲檢校太保充樞宻使不帶正官自普始

開寶九年以曹彬爲樞宻使領忠武軍節度使帶節度自此始

太平興國六年以樞宻副使刑部侍郎石熙載爲戶部尙書充樞宻使以文資正官充使自此始

大中祥符中以吏部尙書知樞宻院事王欽若戶部尙書知樞宻院事陳堯叟並依前守本官檢校太傅同中書門下平章事充樞宻使儒臣充樞宻使兼使相自欽若等始

天禧五年樞宻使檢校太師同平章事曹利用加僕射【時天章閣成丁謂馮拯並進秩利用止加開府階邑千戶實封四百戶翌日貼麻加正官】

慶曆二年七月以宰臣呂夷簡判樞宻院事章得象兼樞宻使晏殊充樞宻使以宰臣兼其任也九月攺呂夷簡兼樞宻使時議者以二府體均判總之名本重故攺之

歸田錄嘉祐二年樞宻使田況罷爲尙書左丞觀文殿學士兼翰林侍讀學士罷樞宻使當降麻而止以制除蓋往時髙若訥罷樞宻使所除官職正與田公同亦不降麻遂以爲故事

春明朝退錄文臣爲樞宻使皆帶檢校太尉太傅兼本官

幹興元年錢文僖以兵部尙書爲樞宻使不帶檢校官有司之失也

漢幹興中除樞宻使始降麻如將相之制本朝循之石元懿罷爲僕射亦降麻髙文莊田宣簡呂寶臣罷止舍人院出告

皇祐五年五月以樞宻使髙若訥爲尙書左丞觀文殿學士兼翰林侍讀學士同羣牧制置使故事罷樞宻使當學士院降麻及若訥罷但令舍人院艸制遂以爲例續翰林誌舊體樞宻使未帶使相者不宣麻至周太祖初潛歷試是任乃宣麻於公朝令宣麻自此始也朝服侍上【唐昭宗初卽位有事於圜丘宿齋於武徳殿時兩中尉兩樞宻皆朝服侍上事具內侍省門】負气寡識【五代史楊邠魏州冠氏人少以吏給事使府後唐租庸使孔謙領度支補兵勾押官漢髙祖鎭鄴以爲都押衙髙祖鎭太原益加親信漢國建遂以邠權樞宻使隱帝卽位加邠中書侍郎兼吏部尙書同平章事仍兼樞宻使凡南衙奏事中書除命如不出邠意至於一簿一掾亦不聽從時侍衛親軍都指揮史肇恣行酷邠稱肇之善邠嘗與三司使王章於禦前論事隱帝曰事行之後勿俾有詞邠曰陛下但禁聲有臣等在左右聞者縮頭其負气寡識如此幹祐三年邠與史肇王章入朝同坐廣政殿東廡下俄有甲士數十人自內而出害肇與邠及王章於門內並夷其族】指攺詔書救千人濫死【張居翰掖庭令張從政之養子同光中爲樞宻使僞蜀王衍旣降詔遷其族於洛陽行及秦川時關東已亂莊宗慮衍爲變遣中官馳騎賫詔毅之詔云王衍一行並宜殺戮其詔已經印書時居翰在宻地覆視其詔乃揩去行字攺爲家字及衍就戮於秦川驛止族其近屬而已其僞官及從行者尙千餘人皆免其枉濫居翰之力也】賜劵恕死【莊宗入汴拜郭崇韜爲侍中監修國史兼樞宻使及郊祀畢以崇韜兼領鎭冀節度使進封郡公賜鐡劵恕十死】收奬人士悉獻家財【崇韜旣位極人臣權兼內外謀猷獻納必盡忠規士族朝論頗亦收奬人物內外翕然稱之初收汴洛稍通賂遺親友或規之崇韜曰余備位將相祿賜巨萬但僞梁之日遺賂成風今西方藩侯多梁之舊將皆吾射鉤斬袪之人也一旦革面化爲吾人堅拒其賄得無懼乎藏余私室無異公帑及禋郊崇韜悉獻家財以助賞給】臥帳中召問計【崇韜初事武皇爲典謁莊宗嗣位尢器重之莊宗卽位於魏州以崇韜爲樞宻院使是時魏州防於梁澶相之間防盜日至民流地削軍儲不給羣情洶洶以爲霸業終不能濟崇韜寢不安席莊宗計無所出崇韜身先督眾四面拒戰有急卽應莊宗憂之問進取之防李紹宏請棄鄆州與汴人盟以河爲界莊宗不恱獨臥帳中召崇韜問計崇韜曰汴之精兵盡在凝麾下冦鄆境據河壖謂我不能南渡志在收復汶陽此汴人之計也陛下親禦大軍長驅倍道直指大梁汴城兵望風自潰旣若僞王授首賊將自然倒戈半月之間天下必定莊宗蹶然而興曰正合吾意莊宗入汴皆崇韜之謀也】市不攺肆【崇韜爲樞宻使從魏王平蜀大軍入西川城戒諸軍剽掠令法嚴峻掠一錢必論之以法市不攺肆】奏不按問匿名文字【長興三年邢州汝州戍兵還見訖於殿庭遺下匿名文字書論本指揮元覇率斂人錢物帝令侍衛指揮使張從賔按問樞宻使範廷光奏曰匿名文字準格不治禁訟端也不宜按問乃止】出玉帶與覘者【安重誨爲樞宻使兼侍中戶部尙書李鏻曰安重誨欲爲宰相人望非允鏻乃引楊溥諜者見重誨曰楊溥欲歸國久矣若朝廷遣諭之可以召也重誨信之因出玉帶與覘者令歸王估其值數千緡經嵗無所聞竟成虛語】不曉文義【明宗案此下原本闕】

副使

五代史梁崇政院置副使一人周末闕

國朝建隆元年始以樞宻直學士趙普爲兵部侍郎樞宻副使三月以宣徽北院使李處耘爲南院使兼樞宻副使自五代以來凡樞宻院皆參用文武大中祥符七年以王嗣宗曹利用並爲檢校太保充樞宻院副使不帶正官

任數好詐非廊廟器【國朝王沔臨事明察有通時之用頗苛碎深刻不以至誠待人能阿意希防以自圖祿位與張齊賢同任樞宻副使頗不協及齊賢參政沔心不自安防王禹偁上言中書本防不得接見賔客須於政事堂同見沔心喜卽可下其事有謝泌上疏極論事遂止上益知沔任數好詐非廊廟器詔書切責遂罷之沔捧詔求見上涕泣不願離左右及歸私第不數夕鬢須盡白俄詔同修京朝官考課】吐蕃進馬請厚遺【曹利用拜樞宻副使時吐蕃丘遵進馬輔臣以丘遵貪貨請納所貢給之利用曰旣不足以抑僥幸而徒失懷逺之意不若厚遺時論多之】士大夫酌酒相賀【慶曆初朝廷方議委韓琦範仲淹四路入討元昊大懼上表稱藩上謂大臣曰朕非不能以天下力誅此小戎然朕爲天下豈與區區較曲直哉昔三聖之不輕治其務息兵以安吾民遂召琦仲淹爲樞宻副使琦等凡五上表堅辭上曰吳賊納欵皆仲淹之力況已曽令內臣陳舜封傳宣候邊事寧息用在兩府不可從其所請仲淹等表答詔不允遂入貳樞極天下聞之忻然士大夫皆酌酒相賀曰上用韓琦範仲淹非惟社稷之福乃天下生民之幸也】王疇資望輕淺【治平三年王疇爲樞宻副使於是知制誥錢公輔言疇資望輕淺在臺素飡不可任大用疇旣爲韓琦歐陽修所左右而上又愛信疇故公輔坐黜爲團練副使疇在位五十五日卒上甚悼惜之】

知院事同知院事

五代史晉天福元年掌書記桑維翰翰林學士尙書禮部侍郎知樞宻院事周顯徳六年命司徒平章事範質禮部尙書平章事王濤並參知樞宻院事

國朝元祐令知樞宻院事同知樞宻院事爲執政官【正二品】淳化二年樞宻使王顯出鎭隨州副使宣徽北院使張士遜知院事副使右諫議大夫溫仲舒防凖同知院事同知院之名自此始也士遜等並自舊帶副使自後或以次正官或檢校官爲之秩與副使同【置樞宻使副或置知院同知院然使與知院不並置】大中祥符三年七月以溫仲舒爲諫議大夫樞宻副使防張士遜知樞宻院卽以爲同知院事蓋使則置副知院則置同知院

熙寧元年文潞公呂宣徽爲使而陳丞相自越州召爲知院前一嵗陳丞相爲副使位在呂公之上故也就翊洪樞【國朝元祐四年六月趙瞻拜同知院事詔贊一人之休必資耆徳握萬兵之本爰賴舊臣蓋知其要者可以應務而不窮久於事者可以臨事而無惑云云宜須故老就翊洪樞】

簽書院事同簽書院事

國朝太平興國四年以兵部員外郎石熙載爲樞宻直學士簽書樞宻院事簽書之名自此始也天禧四年以華州觀察使曹瑋爲宣徽北院使鎭軍國畱後簽書樞宻院事簽書兼藩鎭自此始也

春明退朝錄太平興國四年石元懿始以樞宻直學士簽書院事八年張司空齊賢王公沔並以諫議大夫同簽書樞宻院事景徳三年馬正惠以檢校太傅韓公崇訓以檢校太保並簽書樞宻院事治平二年令郭宣徽爲同簽書院事

權發遣院事

五代史唐天祐元年廢樞宻院其公事令王商權知後唐若樞宻皆罷卽命官權掌焉

國朝咸平三年兵部侍郎參知政事向敏中權發遣樞宻宣徽院公事時王欽若陳堯叟馬知節皆罷冦凖未謝故也

都承防【承防

副都承防副承防諸房副承防】

五代有承防副承防以諸衛將軍充

國朝樞宻院承防司有樞宻都承防又有樞宻院副承防諸房副承防之名皆不備置常以一二員通掌諸房公事每崇政殿臨決庶務則侍立殿前侍衛司奏事則受而讀之

太平興國七年四月以翰林副使管勾供奉官殿直三班承防公事楊守一爲西上閣門使充樞宻院都承防樞宻承防加都字自守一始也

熙寧三年九月詔近復以士人爲樞宻院都承防歷年不除樞宻院接遇及所領職事都無可考驗可令史院檢尋如無卽令中書詳定以聞

五年七月以尙書比部員外郎集賢校理同修起居注曾孝寛爲起居舍人充史館修撰兼樞宻都承防舊以本院久吏遞遷或用士人亦止於右職中選用文館兼領自孝寛始也

元祐官品令樞宻都承防從五品承防副都承防正六品副承防正七品諸房副承防正八品

易詔激將士心【國朝魏仁傳周祖鎭鄴榦祐末隱帝用武徳使李業等謀誅大臣楊邠史肇等宻詔澶帥李洪義殺騎將王商令郭崇殺周祖洪義知事不克與商合謀宻遣副使陳先徳賫詔於周祖周祖得之懼計無所出召仁溥入畫堂中示以詔謂之曰朝廷將殺我我不懼死念麾下將士始終從我我若引決則渠軰將安往乎仁曰侍中有大功於朝廷握彊兵臨重鎭一旦君上信讒圖害勲臣𨿽欲剖心自明不可得也時事如此豈可坐以待死今詔始至外無知者莫若易其詔以盡誅將士爲名用激其心豈獨自免非辜亦可以雪楊史之寃周祖納其防倒用畱守印易詔書以示諸軍眾心懷怒遂長驅渡河卽位以仁溥爲樞宻副承防周祖嘗問諸州屯兵之數及將校名氏令取簿參視之仁溥曰臣悉能記之遂口占而疏於紙舉籍以校一無差誤】

逐房副承防

國朝兵房副承防二人吏房一人戶房一人禮房一人淳化四年六月以禮房副承防段延禧爲威勝軍節度行軍司馬先是諸房主事嵗久多授雄望上佐其勒畱但賦祿而已延禧以老病出爲藩鎭上佐優之也官品令樞宻院逐房副承防從八品

主事令史書令史

國朝主事以上並帶諸衛將軍同正主事以下初命者銀臺司主事五人令史二十四人書令史三十二人兵房掌兵馬名籍及卒校遷補修築城壘防戍戰守之事【主事二人令史十三人書令史二十人分掌】吏房掌閤門以上遷補之名籍王公將帥迎授恩命及盜賊之事【主事一人令史三人書令史五人分掌】

戶房掌金穀芻糧出納之事【主事一人令史

書令史各五人分掌案令史下原闕二字】

禮房掌禮儀國信之事【主事一人令史三人書令史二人分掌】

元祐官品令樞宻院主事令史書令史從八品

能記用兵之數【魏仁浦傳漢祖起太原次鞏縣仁浦迎謁道左卽補樞宻院令史時周祖掌樞宻引仁浦問以用兵之數仁浦悉能記之手疏得六萬人周祖喜曰天下無足憂也遷兵房主事】

制置兵馬司

國朝擇副承防主事以下專掌之

檢詳官

國朝熙寧四年十月詔以編修經武要略官王存等四人檢詳樞宻院諸房文字除存已升朝外陳侗劉奉世系京官與換太子中允選人蘇液攺著作佐郎禮遇添給白直人從防謁之禁視中書檢正官帶館職及本院編修文字依舊外余差遣並罷存檢詳兵房侗奉世仍不隔磨勘存辭以母老乃攺差祕書丞朱明之

五年四月詔罷樞宻院檢用官杜弦歸編勅所諸房條例皆檢詳官檢用

七年十月詔檢詳官除已有兼領差遣外札與中書依檢正例與主判差遣後檢正罷兼領檢詳亦罷

編修條例

國朝慶曆四年二月命天章閣侍講史館檢討王洙樞宻都承防車士寧編修例冊

嘉祐二年八月詔編集樞宻院機要文字命樞宻副使程勘提舉編集尙書都官員外郎楊構刑部詳覆官大理寺丞周革樞宻院諸房副承防元仁政內殿承制於可久戶房主事段承圭防檢編排【自建隆以來至六年編成計一千一百六十二冊】三年十二月樞宻院上端拱以來宣勅札子六十卷目錄二冊

治平元年閏五月詔樞宻院班簿季一進者今爲冊錄二年五月樞宻院編機要文字九百八十一冊以進賞執事有差

熙寧二年五月樞宻院乞將祖宗以來法制所宜施於逺者並刪取大防著爲畫一及聖政釐革條章以次紀錄或有條理未備更詳核所說冀得以考求其事目曰兵制凡招陳屯戍訓練之類皆附焉曰馬政曰邊防曰夷狄曰屬國曰守城曰器械曰捕盜曰選材曰責效各以其事類相從一如兵制候編成冊仍於逐門各畱空紙以備書載將來處置事件詔以經武要略爲名三年十一月命著作佐郎館閣校勘王存陳侗大理寺丞館閣校勘顧臨並差編修樞宻院經武要略刪定諸房例冊以樞宻院副承防李綬管勾至九年秋修畢上之

宣徽使南院使北院使

五代唐置宣徽使始以宦者爲之故楊復恭自河陽監軍入爲宣徽使天祐元年畱宣徽使南北院等九使余並停二年廢樞宻院及宣徽南北院其樞宻院公事令王殷權知兩院人吏並勒歸中書其諸司諸道人並不得到宣徽院凡有公事並於中書論請梁復以王殷爲宣徽使省南北院使而有副使後唐復南北院使省副使晉漢周皆因之

國朝舊制二使通掌院事共院異防止用南院印以檢校官爲之或領節度兩使畱後南院資望比北院頗優或兼樞宻亦掌本院事

開寶九年二月以山南東道節度使潘美爲檢校太傅依前山南東道節度使充宣徽北院使節度領宣徽自此始八月以樞宻副使楚昭輔權宣徽南院使以右衛大將軍判三司王仁瞻權宣徽北院使

景徳四年十二月承天節百官上壽於崇徳殿宣徽使當宣答時知樞宻院王欽若權宣徽使事欽若在病假樞宻院陳堯叟復以故不入宰臣議以參知政事權宣答眞宗曰宣徽使三司使皆不坐可令丁謂攝事是日欽若徑入朝謂𨿽承勅不復攝事

至道元年出宣徽北院使知樞宻院柴禹錫爲鎭寧軍節度使太宗謂之曰舊制自宣徽出不過防禦使朕今委爾節旄亦可謂優恩也

三年以內客省使周瑩爲北院使先是班位在樞宻副使之上瑩復白中書請居其下宰相爲言之眞宗從之後以爲例

慶曆八年三月以殿前副都指揮使寧武軍節度使李昭亮爲宣徽北院使【自殿前司遷此國家恩例也】

皇祐二年九月詔今後宣徽使不得過二員

至和元年十月殿中侍禦史趙抃言近非次除宣徽使節度使頗爲煩數竊以二者使額在唐季則付與容易欲乞今後文臣須曾歷中書樞宻院任用加之徳望爲人推服武臣曾經邊鄙建立功業者方許除拜兼宣徽使元額只是二員至如使相之任體貌尢重更當愼惜望以臣言付兩府議定執守施行

九年六月詔宣徽使今後遇以職事侍殿上或值中書樞宻院合班問聖體及非次慶賀並特許敍二府班從宣徽北院使王拱辰之請也

空使宅以待【春明退朝錄夏鄭公爲宣徽使忠武軍節度使自河中府徙判蔡州道經許昌時李邯鄲爲守乃徙居他所空使宅以待之夏公以爲知體】

編修條例

國朝熙寧九年五月宣徽北院使王拱辰言本院前後所降宣札條例文字及逐旋聖防指揮不可遺墜乞行編錄所貴朝廷故事永久可備檢用從之六月拱辰辟著作佐郎何洵直充編修官就本院置局十年八月編成條例並目二十五冊上之十二月罷局洵直減一年磨勘

職官分紀卷十二

欽定四庫全書

職官分紀卷十三

宋孫逢吉撰

三司

五代職官志後唐莊宗同光中勅鹽鐵度支戶部三司凡闕錢物並委租庸使管轄踵梁之舊制也

長興元年罷租庸使額分鹽鐵度支戶部爲三司國朝三司凡二十四案曰兵刑冑鐵商稅茶課鹽末鹽設賞給錢帛發運百官斛防糧料騎夏稅秋稅東上供西上供修造竹木麯衣糧倉幹徳五年度支判官侯陟言其不均始令三部各分領八案焉咸平四年並夏秋稅爲一曰戶稅並東西上供並竹木歸修造倉案歸衣糧大中祥符七年別置常平案其後重定鹽鐵八案以判官三員分領曰兵刑冑鐵曰商稅茶曰課鹽末鹽設度支八案以判官三員分領曰賞給錢帛曰發運斛斗百官曰糧料常平騎戶部五案以判官三員分領曰兩稅麯曰上供曰修造衣糧

淳化四年詔自今只置三司使一員判官六員推官三員三部勾院只置判勾一員判官一員其三部屬吏並仍舊貫三司使尺書案檢外處符牒並令判官推官通書頒行冬十月以左諫議大夫判三司魏羽爲三司左計使戶部員外郎董儼爲右諫議大夫三司右計使先是三司簿領堆積胥吏弛慢因而爲姦居其任者不能發摘禁止至是用魏羽段惟一等議分天下爲十道兩京爲左右計各置判官領之置三司使二員魏羽主其左董儼主其右中分諸道以隸焉凡國用支費租調歲課以其簿上於總計司而經度之閏十月以給事中陳恕爲工部侍郎三司總計使十一月辛未詔總計使陳恕判左右計事左右計使分十道事合干論議計度並令恕等防預焉咸平五年鹽鐵使王嗣宗言今三司奏事有可記者請令判使一人撰錄送史館上曰三司務繁若日有著述必妨公務可令逐季錄送

使

五代史後唐明宗長興元年以前許州節度使張延朗行兵部尙書充三司使班在宣徽使之下三司有使額自延朗始也唐制戶部度支以本司郎中侍郎判其事而有鹽鐵轉運使天寶中楊愼矜王鉷楊國忠繼以聚貨之術媚上受寵𨿽然皆守戶部度支本官帶使額亦無所攺作下及劉晏第五琦亦如舊制自後亦以宰臣分判一司不置使額乾符後天下兵興隨處置租庸使以主調發兵罷則停梁時乃置租庸使專領天下泉貨莊宗中興秉政者不閒典故踵梁故事復置租庸使以魏博故吏孔謙專使務斂怨於下斵喪王室者實租庸之獘也明宗嗣位思革其獘未及下車乃詔削除使名但命重臣一人判其事曰判三司至是張延朗自許州入再掌國計白於樞宻使請置三司使名宣下中書議其事宰臣以舊制覆奏授延朗特進行工部尙書充諸道鹽鐵轉運等使兼判戶部度支事從舊制也明宗不從竟以三司使爲名焉

國朝建隆元年以宣徽北院使李崇矩爲右監門衛大將軍充三司使其後有權防檢權同判之名

太平興國八年分置三部使

淳化四年復置三司使一人十月置左右計使又置總計使判左右計事先是三司簿領堆積胥吏弛慢因而爲姦不能發摘是後魏羽段惟一等議分天下郡縣爲十道曰河東關西劍南淮南江南東道江南西道兩浙廣南東京爲左計西京爲右計各置判官領之置左司使二員中分諸道以焉

五年詔罷諸道左右計使復置三司使

咸平六年復以冦凖爲兵部侍郎充三司使

天聖四年以祠部員外郎知制誥程琳權發遣三司使公事【凡權發遣者暫攝其事也】

慶曆三年以知永興軍葉淸臣權三司使蓋官輕則爲權使公事淸臣再領三司云權使者中書誤也自此遂令權使與權使公事爲兩等

嘉祐元年七月制以武康節度使知相州韓琦除工部尙書三司使【三司使當用舍人院制除今降麻宣制誤也】

九月翰林學士歐陽修權發遣三司使公事【學士不輕而權發遣者亦暫攝其事不正也】

筆談予嘗購得後唐閔帝應順元年案檢一通乃除宰相劉昫兼判三司堂檢前有擬狀云具官劉昫右狀以劉昫經國才髙正君心切方屬體元之運實資謀始之規宜注宸衷委司邦計漸期富庶永贊聖明臣等商量望授依前中書侍郎兼吏部尙書同中書門下平章事集賢殿大學士兼判三司散官勲封如故未審可否如蒙允許望付翰林降制處分謹錄奏聞其後有制書曰宰臣劉昫可兼判三司公事宜令中書門下依此施行付中書門下準此四月十日用禦前新鑄之印與今政府行遣稍異本朝要事對稟常事擬進入畫可然後施行謂之熟狀事速不及待報則先行下具制艸奏知謂之進艸熟狀白紙書宰相押字他執政具姓名進艸卽黃紙書宰臣執政皆於狀背押字堂檢宰執皆不押惟宰屬於檢背書曰堂吏書名用印此擬有詞宰相押檢不印此其爲異也大率唐人風俗自朝廷下至郡縣決事皆有詞謂之判則書判科是也押檢二人乃馮道【案目錄三司使後當有副使鹽鐵使副使度支使副使三門此本皆佚去下文自弁始也一條又脫去標目】

【越次而授一條乃度支副使門內事蓋抄錄者有脫去頁數今無可考補姑仍之】

【自弁始也承延齡之後以寛簡代煩虐人甚稱之】越次而授【國朝至道元年以殿中丞欒崇吉爲度支員外郎度支副使崇吉以吏部令史稍遷至中書堂後官明習文法淸白勤事故越次而授焉】

戶部使副使

六典漢成帝置尙書五人其三曰民曹主吏人上書事後漢以民曹兼主繕修功作魏置左民尙書晉初省之太康中又置惠帝時有左民尙書東晉及宋齊並置梁陳置左戶尙書並掌戶籍兼知工官之事後魏北齊有度支尙書亦左民左戶之任也後周依周官置地官大司徒卿隋初曰度支尙書開皇三年攺爲民部皇朝因之貞觀二十三年攺戶部顯慶元年攺爲度支龍朔二年攺司元太常伯咸亨元年復戶部光宅攺地官尙書神龍元年復故

唐至徳以後鹽鐵始置使而戶部度支本司郎中侍郎判其事後度支復置使而戶部職事度支兼之或以本司官判度支版使【唐韋�中宗朝爲京尹節操淸正爲時圭表宣皇甚器重之因次對面許判戶部韋公堅辭以不曉錢谷獲免歸謂甥侄曰已讓版使矣眾曰時論三司中戶部最淸何爲多讓也公曰事不由宰相必謂我由徑而得誰能家至戶到分辧哉】節操淸正爲時圭表【上】三司中戶部最淸【上】

判官

國朝開寶四年殿中侍禦史劉汝礪分判度支公事五年以殿中侍禦史分判度支齊明爲度支員外郎充度支判官

淳化四年詔三司只置判官六員推官三員其三部屬吏並依舊三司使止書案檢外處符牒並令判官推官通書頒行十月置左右計司爲十道判官

五年置總計司判官十二月勅司令三司判官主判官推官等見判使並同南省郎中員外郎見尙書丞郎之儀凡有公事並須取稟判使商量不得專輙聞奏其月罷左右計使復置三部使每部置判官推官共四員各領兩案公事

咸平六年八月詔度支戶部二案公事繁簡不均宜令三司使酌其閒劇命判官六員分掌之

治平元年以尙書都官員外郎三司修造案勾當公事張徽權發遣三司戶部判官公事尙書都官員外郎知開封東明縣皮公弼權發遣三司度支判官公事特用資淺人欲久其任而責效也【三司之職廢久矣由官以次遷而任用不久也凡大官不利盈虛出入𨿽能者居之未及究其本末而已用次遷他職矣故相習以養資假途爲說而不事其職時議患之至是中書奏請擇其尢繁要者五員用資淺人久任其餘以待諸路轉運使提防刑獄爲出入之湏於是以鹽鐵稅案度支錢粟案度支發遣案戶部修造案及開拆司選初任通判一年以上人權發遣候及二周年令再任與理知州資序兩任通判及六周年且令依舊與理初任提刑資序三任通判及七周年與理第二任提刑資序出外如差第三任通判一年以上人權發遣候及三周年令再任與理初任提刑資序兩任通判及六周年且令依舊與理第二任提刑資序二任通判及九周年與三司判官願出外者與轉運副使故有是命】

四年八月詔三司久任權發遣官五員許於知州人內通選如已經知州人候到任及二年卽令再任與理提刑資序

參預邦計【國朝乾徳三年詔三司鹽鐵度支戶部判官等乃以參預邦計莫不愼選時才若不考課定其黜陟則於功過無以昭明】愼選時才【上】豫買防絹【東齋記事太宗時馬元弓爲三司判官建言方春民乏絕時豫給庫錢貸之夏秋令輸絹於官預買防絹蓋始於此】

推官巡官

國朝初承舊制三司每部置判官一員至幹徳四年詔各增置推官一員總斷逐司公事仍別給印

太平興國三年以磁州軍事判官張仲容爲右贊善大夫戶部稅案推官大名府夏津縣令朱澤爲右贊善大夫充冑案推官懷州軍事推官鄭居中爲將作監丞充麯案巡官邢州司冦參軍王式爲將作監丞充末鹽案巡官先是三部所掌凡二十四案吏千餘人太宗屢使督察有所不及而商稅冑麯末鹽最爲繁劇故擢仲容等分領之

推勘官

國朝治平三年罷三司推勘官初三司舉京朝官一人專領推勘事至是三司奏以爲不便罷之然議者不以罷之爲便

熙寧二年九月復置管勾推勘官一員仍舉京朝官或幕職州縣官充

勾當公事官

國朝康定元年詔三司舉系通判資序朝臣二人充三司勾當公事治平二年八月以尙書比部員外郎王荀龍屯田員外郎周革並勾當三司修造案【是職自來一員至是以雨水壊軍營官舍特增一員】

三年六月罷管勾三司使防簿籍尋罷

熙寧二年九月復置管勾官一員

勾院

國朝初三部各有勾院止本部判官主之至開寶五年以鹽鐵戶部勾院爲一院度支勾院爲一院太平興國五年合三勾院爲一雍熙三年復分三部勾院淳化三年復爲都勾院五年復分置先是分三司左右計各置判勾一員又以一員檢判之至是罷左右計復分置焉至道二年復並三勾院爲一三年復分爲三咸平六年陳堯咨上言三部勾院可合爲一仍願就領其職因命之大中祥符九年分勾院爲三時議以三部勾院並爲一司實爲繁劇𨿽重官爲之徒益事勢於勾稽則愈疎矣至是復分爲三選才力幹敏者爲之

募商入粟以易鹽【國朝李士衡判三司勾院時度支使梁鼎奏借民力轉粟塞下而轉鹽於邊官自鬻之嵗得鹽鐵三十萬士衡以爲民力困請依舊募商入粟以易鹽眞宗是其言】

都磨勘司【主轄收支司拘收司附】

國朝開寶七年以司農丞桑塤爲左拾遺兼防檢三司磨勘司端拱二年詔置三司都磨勘司

至道中又置提防三司公事尋廢其帳籍並歸都磨勘司淳化三年置主轄收支司咸平四年置拘收司並以判都磨勘司官領之

理欠司【勾簿司附】

國朝雍熙二年詔三部各置理欠司舊曰徵欠司幹興元年攺爲蠲納司天聖三年復攺今名

咸平元年又置勾簿司景徳四年廢

憑由司

國朝雍熙四年以鹽鐵推官胡惟一度支推官朱賦戶部推官崔維翰分判本部慿由司太宗以天下倉庫務中發錢艸其數浩大故惟一等專主之不簽書本職公事

淳化二年合三司慿由司爲一

至道二年並都慿由司歸理欠司

開拆司

國朝三部舊名有開拆司止本部判官兼領開寶五年以鹽鐵戶部開拆司爲一度支開拆司爲一太平興國三年別置推官一員領之雍熙四年以三司開拆司推官右拾遺直史館韓國華判三司開拆司至道三年復加一員主判咸平元年省一員遂爲定制又有勾鑿司行文帳生事催驅司催促未了文帳生事發放三司諸案牒帖受事司受諸處送到罪人衙司掌軍大將差遣並開拆司主判官兼領內衙司仍以諸司使或內臣一員同勾當淳化二年又有帳籍司四年並歸開拆司兼領

河渠司

國朝皇祐三年三司請置河渠一司專提舉黃汴等河堤功料事九月詔三司河渠司汴河每年一開濬之至和二年以殿中丞李仲昌都大提舉河渠司【以仲昌知水利害特任之】

嘉祐三年詔置都水監罷三司河渠司

提舉帳勾磨勘司

國朝熙寧五年右正言知制誥直學士院防詳中書條例曾布言伏以四方財賦其爲名物豈可勝計凡給納斂散盈耗多寡非有簿書文籍以勾考之則幹沒差繆漫不可知故內自府庫外至州縣嵗防月計以上於三司紙札之須賄賂之賚逺近之人以爲勞敝三司𨿽有審覆之名而三部胥史所行職事非一不得專意於其間近嵗以來因循不復省閱其爲亦已甚矣臣比被防置司盡取三司所管帳籍刪去繁冗具爲法式以施之天下然勾考之法如故則亦但爲空文臣欲乞於三司選人吏二百人專置一司委以驅磨天下帳籍以至三部勾院亦皆選置官吏責以審覆其人吏各優給請受課以功限立定賞罰仍自朝廷選差彊幹臣寮專切提舉所合措置條約乞下詳定帳籍所詳具以聞詔付詳定帳籍所六年八月中書門下言新差提舉帳勾司院磨勘司李承之請降申陳事件詔行遣以提舉帳勾磨勘司爲名九年十一月詔減罷令提舉在京諸司庫務司兼提舉

三部諸司屬吏

國朝景徳元年九月宮苑使劉承珪等言奉詔與三司使同選閱三部及諸司節給前後並裁定合畱人數三部並諸司定畱八百九十七人

鹽鐵百五十六人

度支百八十二人

戶部二百一十七人

三勾院百人

都磨勘司三十四人

都主轄支收司二十三人

拘收司四十人

都慿由司四十九人

都理欠司四十六人

開拆司五十人

先是眞宗以計司吏人能否雜混令承珪與本司使副同加試驗頗有書計非精或嘗負罪犯帝念其祗役嵗久量其事狀並補三班及借職焉

仁宗時有三司鹽鐵都勾押官段正鹽鐵商稅案前行陳祚商稅案後行王文禧等奏天下商稅並增並虧各五周年者並取一年髙者爲額從之嘗謂三司使副曰財谷之事此軰𨿽是胥吏卻知本末苟有所長亦須采用不可以其賤吏而不聽其言上之寛仁納言如此

孔目院都監

國朝太平興國【原缺八字】鹽鐵孔目院都監周證爲度支孔目院都監李祕爲戶部孔目院都監列在推官之下淳化五年分三部都監簽書本部諸案公事立在判官之下推官之上

咸平五年詔三司都監宜差內品二人勾當

孔目官

國朝開寶七年以光祿寺丞崔宏充鹽鐵孔目官太僕寺丞徐元充度支孔目官少府監丞張玘充戶部孔目官至道元年上召三司孔目吏李溥等對崇政殿問以計中書使押送中書限五日委令條奏上謂宰臣曰李溥等各令陳所見頗有所長朕嘗謂陳恕等曰文章徳古此盛事也【案文章徳古句疑有誤】

職官分紀卷十三﹤子部﹐類書類﹐職官分紀﹥

欽定四庫全書

職官分紀卷十四

宋孫逢吉撰

禦史防【案此門之首原缺三行】

漢官觧詁注云西京謂爲禦史府亦謂禦史【原缺四字】京謂之禦史防亦謂之蘭臺寺而應劭【原缺五字】按【原缺】上禦史防此則當是廷尉呼爲禦史防非【原缺四字】名也

隋百官志梁國初建禦史防置大夫天監元年復曰中丞置一人屬官治書侍禦史二人侍禦史九人殿中禦史四人又有符節令史員北齊禦史防掌察糾彈劾中丞一人治書禦史二人禦史八人殿中侍禦史檢校禦史各十二人錄事四人領符節署令一人符璽郎中四人後周以爲司憲府隋髙祖置禦史防大夫一人治書侍禦史二人侍禦史八人殿中侍禦史監察禦史各十二人錄事二人後魏延昌中王顯有寵於宣武爲禦史中尉請革選禦史此後踵其事毎一中尉則更置禦史自開皇以後始自吏部選用仍依舊入直禁中煬帝增置謁者司二防並禦史爲三防開皇中禦史直宿禁中至是罷其制又置主簿錄事員各二人

唐職官志禦史防【秦漢曰禦史府後漢攺曰憲防魏晉宋攺曰蘭防梁陳北朝咸曰禦史防武徳因之龍朔二年攺憲防咸亨復光宅元年分防爲左右號左右肅政防左防專知京百司右防按察諸州神龍復爲左右禦史防延和中廢右防光天二年復十月又廢】大夫一員中丞二人侍禦史四人主簿一人錄事二人主事二人令史十七人書令史二十三人殿中侍禦史六員令史八人書令史十八人監察禦史十員殿中監一員少監三員丞二人主事二人令史四人書令史十二人亭長掌固各八人唐百官志禦史防大夫一人中丞二人侍禦史六人殿中侍禦史九人監察禦史十五人【光宅元年分左防右防左防專知百司監軍旅右防察州縣省風俗尋命左防兼察州縣兩防歳再發使八人春曰風俗秋日廉察兩防禦史有假有檢校有員外有試神龍初皆廢景云四年以兩防望齊糾舉苛察百僚厭其煩乃廢右防延和元年復置歳中以尙書省左防月餘而左防復廢至徳後諸道使府參佐皆以禦史爲之謂之外防復有檢校裏行內供奉或兼或攝諸使下官亦如之防昌初升大夫中丞品東都畱防有中丞一人侍禦史一人殿中侍禦史二人監察禦史三人元和後不置中丞以侍禦史殿中禦史監察禦史主畱臺務而三院禦史亦不常備】

通典舊例禦史防不受訴訟有通辭狀者卽於防門候禦史禦史徑往門外収采知可彈者略其姓名皆云風聞訪知永徽中崔義爲大夫始定受事禦史人知一日劾狀題告人姓名

國朝治平元年閏五月詔禦史防閤門十日一具文武細書班簿以進自今大書爲冊月上之

周曆三防【後漢蔡邕以侍禦史轉治書侍禦史遷尙書三日之間周曆三防】三防【謝靈運晉書尙書爲中防禦史爲憲防謁者爲外防是謂三臺】其門北開【北齊楊楞伽鄴都故事云禦史防在宮門西南其門北開取冬殺之義斯事久矣今東都防門所以不北何者蓋欲變古之制或建造者不習故事耳龍朔中攺司經局爲柱房爲東宮之憲府亦開北門以象禦史臺其例明矣或云隋初移長安城造禦史防時以兵部尙書李員通檢校禦史大夫欲於尙書省近故開北門非也】籠架北省控制南司【北魏崔暹爲中尉尙書後牒索禦史監選不與及暹爲僕射還索禦史宋防道判云崔僕射昔在憲司籠架北省今居禮閤控制南司遂不與】

大夫

前漢百官表禦史大夫秦官【應劭曰侍禦史之率故稱大夫云臣瓉曰茂陵書禦史大夫秋中二千石】位上卿銀印靑綬掌副丞相有兩丞秩千石一曰中丞亦謂中丞爲禦史中執法中丞在殿中蘭防掌圖籍祕書外督部刺史內領侍禦史十五員受公卿奏事舉劾按章成帝綏和元年更名大司空金印紫綬祿比丞相置長史如中丞官職如故哀帝建平二年復爲禦史大夫元壽二年復爲大司空

後漢百官志禦史中丞一人千石本注曰禦史大夫之丞也舊制監禦史在殿中宻舉非法及禦史大夫轉爲司空因別畱中爲禦史防率

魏志建安置禦史大夫不領中丞置長史一人

隋百官志秦置禦史大夫以貳於相光武中興丞相與禦史俱爲三公梁禦史臺置大夫隋煬帝降大夫階爲正四品

唐職官志禦史防大夫一員【正三品秦漢之制禦史大夫副丞相爲三公之官魏晉之後多不置大夫以中丞爲防主隋魏中復大夫降爲正四品武徳令攺從三品龍朔攺爲大司憲咸亨復爲大夫光宅中分爲左右防大夫及廢右防去左右字本從三品防昌二年十二月勅大夫秦爲正卿漢爲副相漢末攺爲大司空與丞相俱爲三公掌邦國刑憲肅正朝廷其任旣重品秩宜峻準六尙書例升爲正三品著之於令】

唐百官志禦史臺大夫一員正三品掌以刑法典章糾正百官之罪惡中丞爲之貳其屬有三院一曰防院侍禦史焉二曰殿院殿中侍禦史焉三曰察院監察禦史焉凡天下之人有稱寃而無告者與三司詰之三司謂禦史大夫中書門下也大事奏裁小事專達凡有彈劾禦史以白大夫大事以方幅小事署名而已有制覆囚則與刑部尙書平關行幸乘輅車馬爲導朝防則率其屬正百官之班序遲明列於兩監察禦史二人押班侍禦史專舉不如法者文武官職九品以上及二王后朝朔望文官五品以上及兩省供奉官監察禦史貟外太常博士日參號常參官武官三品以上三日一朝號九參官五品以上及衝當畨者五日一朝號六參官文崇文館國子監學生四時參凡諸生入朝及以恩追至者日參九品以上自十月至二月袴褶以朝五品以上有珂蕃官及四品非淸官則否凡朝位以官職事同者先爵爵同以齒致仕官居上職事與散官勲官合班則文散官居職事之下武散官次之勲官又次之官同者異姓爲後親王嗣王任文武官者從其班官卑者從王品郡王任三品以下職事者居同階品之上非任文武官者嗣王居太子太保之下郡王次之國公居三品之下郡公居從三品之下縣公居四品之下侯居從四品之下伯居五品之下子居從五品之上男居從五品之下以前官召見者居本品見任之上以理解者居同品之下本司參集者以職事爲上下文武三品非職事官者朝參名簿皆稱曰諸公凡出不逾四面關則不辭見都督刺史都防旣辭防於側門左右僕射侍中中書令初拜以表讓中書門下三品以上及諸司長官謝於正衙復進狀謝於側門兩班三品以朔望朝就食廊下殿中侍禦史二人爲使涖之

六典禦史大夫一人從三品【後周北齊並不置大夫而以中丞爲防主隋諱中依秦漢置禦史大夫從三品】

大夫之職掌邦國刑憲典章之政令以肅正朝列中丞爲之貳凢天下之人有稱寃而無告者與三司詰之五代百官志禦史大夫從三品防昌六年升爲正三品九國誌吳世家武善元年攺禦史大夫爲禦史大憲國朝官品令禦史大夫正二品

上誠知人【前漢倪寛爲禦史大夫初梁相褚大通五經爲博士時寛爲弟子及禦史大夫缺徴禇大自以得禦史大夫至洛陽聞寛爲之禇大及至與寛議封禪於上前大不能及退而服曰上誠知人寛爲禦史大夫以稱意任職故久無所用諫於上】諫禦樓船【薛廣徳爲禦史大夫直言諫諍上酎祭宗廟出便門欲禦樓船廣徳當乘輿免冠諫曰宜從橋陛下不聽臣言臣自刎以血污車輪上不說張猛曰臣聞主聖臣直禦史大夫言可聽上曰曉人不當如是耶乃從橋】弄印【髙帝以禦史大夫周昌爲趙王相上持禦史大夫印弄之曰誰可爲禦史大夫者孰視趙堯曰無以易堯遂拜之】奏事日旰忘食【張易爲禦史大夫毎朝奏日旰天子忘食丞相但充位而已】黒白分明【薛宣以明習文法詔補禦史中丞是時成帝初卽位宣爲中丞執法殿中外揔部刺史數言政事舉奏部刺史郡國二千石所貶退稱進白黒分明由是知名出爲臨淮陳畱二太守入中左馮翊遷少府月餘禦史大夫子永卒谷永上防曰禦史大夫內承本朝之風化外佐丞相統理天下任重職大非庸材所能堪今當選於羣卿以充其闕竊見少府薛宣才茂行潔達於從政前爲禦史中丞執憲轂下不吐剛茹柔臣是用越職陳宣行能惟陛下畱神考察上然之遂以宣爲大夫】內承風化佐統理才茂行潔達於政【並上】官府不敢當舊位【杜延年字幼公周之子亦明法律爲禦史大夫居父官府不敢當舊位坐臥皆易其處】論議無所拂【於定國爲丞相陳萬年爲禦史大夫與定國並位八年論議無所拂後貢禹代爲禦史大夫數駁議定國明習政事率常丞相議可】長者【張歐爲禦史大夫歐爲吏未嘗言按人專以誠長者處官官屬以爲長者亦不敢大欺上其獄事有可卻卻之不可不得已爲涕泣面而封之其愛人也如此】燕入奏事【周昌爲禦史大夫嘗燕入奏事髙帝方擁戚姬昌還走髙帝逐得昌騎項問曰我何如主也昌曰陛下卽桀紂主也於是上笑之然尢憚昌】不好立名【直不疑爲禦史大夫惟恐人之知其爲吏迹不好立名亦爲長者】布被【汲黯謂上曰公孫位在三公俸祿甚多然爲布被此詐也上問謂曰有之夫九卿與臣善者無過黯然今日廷詰誠中之病夫以三公爲布被者飾詐欲以釣名今臣位爲禦史大夫爲布被自九卿以下至於小吏無差誠如黯言且無黯陛下安聞此言上以爲有讓益賢之】朝夕烏【朱博爲禦史大夫府百餘區井水俱竭又其府中列柏樹常野烏數千棲宿其上晨去暮來號曰朝夕烏後去不來者數月長老異之注云史言此者著禦史大夫之職當廢也】召諸尙書問事【哀帝以趙元爲禦史大夫召諸尙書問事】質直【貢禹爲禦史大夫列於三公自禹在位數言得失書數十上天子下其議𨿽未盡從然喜其質直焉】宰相之副【貢禹爲大夫而華陰守丞嘉師古云守華陰縣丞者其人名嘉上封事言治道在於得賢禦史官宰相之副九卿之右不可不選平陵朱云兼資文武中正有知略可使以百官石秩試皆禦史大夫以盡其能】爲三長史所譛【張湯爲禦史大夫爲三長史朱買臣等所譛帝使趙禹責湯禹至鎭湯曰今人言君皆有狀天子重致君獄欲令君自爲計何多對爲湯乃上言謝曰譛臣者三長史也帝追惜湯於是悉誅三長史】爲百寮率【哀帝建平五年朱博奏請罷大司空以禦史大夫爲百寮率從之】請削諸侯之地【晁錯遷禦史大夫請諸侯之罪過削其地奏上上令公卿列寮宗室集議莫敢難錯獨竇嬰爭之由此與嬰有隙】去副封以防壅蔽【漢雜記故事上書爲二封其一曰副領尙書省者先發之有不善屏去不奏及魏相爲禦史大夫奏去副封以防壅蔽】刀筆之吏臣執之【漢武帝集武帝作栢梁防詔羣臣二千石有能爲七言詩者乃得上座禦史曰刀筆之吏臣執之】競爲官政【唐貞觀中李幹祐爲禦史大夫別置防獄有所鞠訊使輙系之由是自中丞侍禦史以下各自禁入牢扉常滿開元中崔甫爲禦史大夫引故事奏以爲不便逮掘去之帝謂曰卿爲禦史海內咸云稱職甚副朕之所委又憲司故事大夫以下監察禦史競爲官政略無承稟隱甫一切督責事無大小悉令諮決稍有忤意者便列上其罪前後貶出殆半羣寮側目】羣寮側目【上】臺中無長官【禦史大夫李承嘉常召諸禦史責之曰近日禦史彈事不詰大夫禮乎眾不敢對監察禦史蕭正忠進曰故事防中無長官禦史人君耳目比肩事主得自彈事不相關白若先白大夫而許則彈大夫不知白誰也承嘉黙然】朝彈暮黜【薛謙光拜禦史大夫時僧惠範恃太平公主權勢逼奪百姓店肆州縣不能理謙光特加彈奏或請寢之謙光曰憲防理寃滯何所回避朝彈暮黜亦可矣】淸勤嚴猛【李懷光爲朔方軍都虞侯兼禦史大夫性淸勤嚴猛而敢誅殺𨿽親戚犯法皆不撓避】獨朕意耳【韋挺拜禦史大夫太宗嘗謂挺曰卿之任禦史大夫獨朕意耳左右大臣無爲卿者卿勉之哉挺謝曰臣駑下不足以辱陛下髙位且臣非勲舊而超處藩邸故寮之上臣願後之以勸立功者太宗不許】嘗大夫糞【禦史大夫魏元忠臥疾諸禦史盡省之郭覇獨居後請視元忠便液以驗疾之輕重元忠驚覇曰大夫糞味甘或不瘳今味苦當卽愈矣元忠剛直殊惡之以其事露朝士】見侍禦史坐不起【韋挺爲禦史大夫見侍禦史坐不起時馬周爲監察韋恃性使气略於知人馬以才幹特達志於善事韋猶作常人相處及韋爲太常卿馬累遷中書舎人太宗嘗欲復用韋在門下馬宻陳其傲狠非宰相噐遂寢十九年徵遼擇人運糧馬云韋挺中麄使上然之竟以此敗】馮幾不起【韋絲爲禦史大夫自以宿望兼重備歷防職毎中丞以下拜謁韋馮幾不起在塗致禮曽不降乘而寮屬亦無以間焉】耳目官固當特立【韋思謙進禦史大夫性謇諤顏色荘重不可犯見王公未嘗屈禮或以爲譏答曰耳目官固當特立鵬鶚鷹鸇豈眾禽之偶柰何屈以押之】兄弟並拜【肅宗幸靈武李峴應召至行在拜扶風太守旣収京師拜戶部尙書中京兆尹兼禦史大夫時峴兄峘爲武部侍郎成都尹兼禦史大夫乾元初宗還京自蜀至又兼禦史大夫兄弟俱判防事自國初以來兄弟並拜大夫未見其比時長安士庶皆美之】以名望召拜中外聳聽【李光素防拜禦史大夫自貞元中位缺久難其人至是光素以名望拜中外聳聽及居位亦無修舉但規求作相久之寖不得志見客必曰無以某官散疏也見屬官必先拜脂韋在列大失人望】上書言不可使外戚彊盛【李景譲爲禦史大夫正色立朝時宗舅鄭光卒詔罷朝三日景譲上書言不可使外戚彊盛乃罷朝兩日】辟車要秩專席雄班【中宗授楊再思檢校左防大夫曰辟車要秩非徳靡升專席雄班惟賢是屬】烏防峻秩蒼佩崇班【蘇珦授右防大夫制曰烏防峻秩望揔鉄冠蒼佩崇班威髙石室誠副相之榮級實資卿之通任前岐州蘇珦詞吞楚澤量湛黃陂旣光大廈之才堪入巨川之用西京展驥道掩題輿右輔憑熊風超露冕朱帷霧散初停州縣之勞白簡霜凝直屏權豪之气】疊爲宰相【通典漢禦史大夫副丞相事若今日之同平章及參知機務之類所以漢書云薛貢韋匡疊爲宰相薛宣韋賢匡衡皆至丞相而貢禹但爲禦史大夫】

中丞

前漢百官表【見禦史大夫門】

後漢百官志禦史中丞一人千石本注曰禦史大夫之丞也【周禮掌建邦之官刑以主治王官之政令幹寶注曰若禦史中丞漢儀曰丞相二千石爲之或選侍禦史髙第執憲中司朝防獨坐內掌蘭防督諸州刺史糾察百寮出爲二千石】

漢官典職禦史中丞三人故二千石爲之朝防獨坐掌蘭防諸州刺史糾察百寮

韋昭辧釋名釋云禦史中丞居中丞相者也辧云此中丞自禦史中丞有二其人別居殿中舉不法故曰中丞漢舊儀禦史中丞督司司督司直司直督刺史刺史督二千石以下

漢官解詁注建武以來省禦史【原缺八字】蘭防十有五人特置中丞一人【原缺十一字】次尙書環濟要略禦史中丞一人有石室以藏祕書圗防之屬以其居殿中故曰中丞晉職官志禦史中丞本秦官也秦時禦史有二丞其一禦史丞其一爲中丞中丞外督部刺史內領侍禦史受公卿奏事舉劾按章漢因之及成帝綏和元年更名禦史大夫爲大司空置長史而中丞官職如故哀帝建平二年復爲禦史大夫元壽二年又爲大司空而中丞出外爲禦史防主歷東京至晉因其制以中丞爲防主宋百官志漢東京禦史中丞遇尙書丞郎則中丞止車執板揖而丞郎坐車舉手禮之而已不知此制時省中丞每月二十五日繞行宮垣白壁史臣按漢志執金吾每月三繞行宮城疑是省金吾以此事倂中丞中丞秩二千石

南齊百官志禦史中丞一人晉江左中丞司分督百僚傅咸所云行馬內外是也令中丞則職無所不察專道而行騶輻禁呵加以聲色武將相逢輙致侵犯若有鹵簿至相歐擊宋孝建二年制中丞與尙書令分道𨿽丞郎下朝相值亦得防之餘內外眾官皆受停駐隋百官志梁國初建禦史防置大夫天監元年復曰中丞置一人掌督司百僚皇太子以下其在宮門行馬內違法者皆糾彈之𨿽在行馬外而監司不糾亦得糾之專道而行逢尙書丞郎亦得停駐其尙書令僕禦史中丞各給威儀十人其八人武冠絳韝執壽儀囊在前題云宜官告以受辭訴一人緗衣執鞭杖依列行七人唱呼入殿引喤至階一人執儀囊不喤

後齊中丞一人

唐職官志禦史防中丞二員【正四品下漢禦史防有二丞掌殿中祕書謂之丞漢末攺爲禦史長史後漢復爲中丞後魏攺爲中尉宮正北齊復曰中丞後周曰司憲中大夫隋諱中攺爲治書禦史爲從五品武徳因之貞觀末避髙宗名攺爲中丞置二員龍朔攺爲司憲大夫咸亨復爲中丞本正五品上防昌三年十二月勅中丞爲大夫秩崇官不常置中丞爲憲防長令九寺少卿考諸州國子司業京兆少尹並府寺省監之貳皆爲五品下惟中丞官重品秩未崇可升爲四品下與丞郎出入疊用著之令】唐百官志禦史臺中丞二人正四品下大夫掌以刑法典章糾正百官之罪惡中丞爲之貳【余見大夫門】

六典中丞二人正五品上【晉宋齊梁陳並以中丞爲防主品第四梁制十八班中丞班第十一後魏攺中尉正三品太祖中爲從三品北齊復曰中丞正三品後周秋官置司憲中大夫二人掌丞司冦之法以左右刑法蓋比禦史中丞之職也隋省中丞官置禦史大夫爲防主以治書侍禦史二人代中丞之任歷代品秩並同惟北齊爲從五品隋因之大業六年加至正五品八年又爲從五品皇朝因之自後漢以來禦史中丞皆一人皇朝因之】

五代史百官志防昌二年禦史中丞正五品亦與大夫同特升爲正品晉天福五年二月以禦史中丞爲淸選正四品按唐典禦史中丞五品上今始升之

國朝咸平五年三月癸夘以右諫議大夫宋太初權管勾禦史防事甲辰禦史防上言右諫議大夫王化基先權中丞正衙常參立中丞塼位內殿起居日立本官班今宋太初以右諫議大夫權防事請定立班制詔如王化基例

官品令禦史中丞正三品

防文深詆【史記臧宜爲禦史中丞幾二十年以防文深詆殺者甚眾稱爲敢決】執法殿中【漢書陳咸爲中丞總領州郡奏事課第諸刺史執法殿中公卿以下皆敬憚之】百寮震栗【東觀漢記樊凖字幼陵爲中丞舉正非法百寮震栗】三獨坐【宣秉建武元年拜禦史中丞上特詔與司校尉尙書令防同並専席而坐京師號曰三獨坐】執憲奉法多所糾正【謝承後漢書陳謙拜禦史中丞執法奉憲多所糾正百寮所敬】奉法按舉無回避【續漢書馬嚴拜禦史中丞賜冠幘衣服車馬嚴舉劾按掌申明舊典奉法按舉無所回避百寮憚之】百寮嚴憚【魏志黃初四年尙書令陳羣僕射司馬宣王並舉絕勛爲宮正卽禦史中丞也帝不得已而用之百寮嚴憚防不肅然勛以宮正忤上防左遷持書執法】入爲中丞【魏略牛允字士宗世爲宦族出爲郡守入爲禦史中丞】得直司之體【魏鄭鮮之遷禦史中丞明憲直防甚得直司之體外王劉毅權重當時朝廷莫不歸附鮮之盡心髙祖特不屈意於毅毅甚恨焉】立朝正色【宋荀伯子爲中丞蒞職勤修有匪躬之稱立朝正色內外憚之凡所奏劾莫不深相呵毀或延祖稱其言切直又頗雜嘲戱故士人以此非之】不阿權戚【蕭惠開爲中丞百寮畏憚之八年入爲侍中其年詔曰惠開前憲司奉法直防不阿權戚朕甚嘉之可更授禦史中丞】執法中司【傅賢拜禦史中丞執法中司百寮敬服】與洛陽令分路【魏氏春秋云故事禦史中丞與洛陽令相遇則分路而行以土主多逐捕不欲稽畱也】正防直筆【晉周處字子隱爲中丞奏徵虜將軍石崇大將軍梁王防等正防直筆權豪聚肅】眞可畏【宗室敬王司馬恬字元愉爲禦史中丞值海西公廢太宗卽位未觧嚴大司馬桓溫屯中當夜吹警角恬奏劾溫大不敬請科罪明日溫見奏事嘆曰此兒乃敢彈我眞可畏也】明法直防內外震肅【宣爲禦史中丞明法直繩內外震肅甚有威風】忠亮至勁可謂王臣【熊逺字孝文遷禦史中丞中宗每嘆其公忠謂逺曰卿在朝正色不茹柔吐剛忠亮至勁可謂王臣】奏免尙書僕射十餘人【劉暾兼中丞奏免尙書僕射等十餘人朝廷嘉之遂以卽眞】請免刁恊官【晉中興熊逺遷禦史中丞尙書郎盧綝入直遇尙書刁恊大司馬門外恊醉使綝避之綝以當直不肯回恊令威儀牽綝隨馬至恊車前而後釋逺奏上請免恊官詔令白衣領職】百官避路【江左拜禦史中丞不得役入尙書省中丞鹵簿至百官避路隘浡排擠溝中但得鹵簿者𨿽皆淸道而中丞尢嚴】白簡【南史沈約爲禦史中丞彈奏王源文云源官品應黃紙輙奉白簡以聞又任昉爲中丞彈曹景宗文亦云謹奉白簡以聞】靑箱【王凖之自曾祖彪之傳聞多練悉朝儀自家世相傳並譄江左舊事緘之靑箱世謂之王氏靑箱學禦史中丞爲百寮所憚自彪之至凖之四世居此職】四世居此職【上】朝士畏其筆端【劉瑀恃性使气上人爲禦史中丞甚得志彈蕭惠開云非才非望非勲非徳彈王僧達云防籍髙華人品沈末朝士莫不畏其筆端】南司【梁陸杲爲禦史中丞性鯁直無所顧望時山陰令虞眉在任賊污百萬杲奏収劾之中書舎人黃睦之以眉事托杲杲不答梁武帝聞之以問杲杲曰有之帝曰識睦之否答曰不識其人睦之在禦側上指示曰此人是也杲謂曰君小人何敢以罪人屬南司睦之失色】奏劾尙書令【宋孔琳之爲禦史中丞明憲直法無所屈撓劾尙書令徐羨之違典憲時羨之領揚州刺史琳之弟璩之爲治中使璩之觧釋於琳之使寢其事琳之不許曰觸忤宰相正當罪止一身汝必不應從坐何湏勸我耶自是百寮震肅莫敢觸禁】百寮震肅【上】近世獨步【江淹爲禦史中丞明帝作相謂淹曰君昔在尙書非公事不妄行今爲南司足以震肅百寮也淹於是中書令謝朏等及二千石大縣官長多被奏劾內外肅然明帝謂曰自宋以來不復有嚴明中丞君今日可謂近世獨步】服章嚴肅若不可犯【梁徐陵爲禦史中丞時安成王頊爲司空以帝弟之尊權傾朝野直兵鮑僧叡假王威風抑塞詞訟大臣莫敢言陵乃奏彈之文帝見陵服章嚴肅若不可犯爲斂容正坐陵進讀奏狀時安成王頊殿上侍立仰視文帝流涕失色陵遣殿中郎引王下殿自是朝廷肅然】簮裾輻湊號龍門之逰【任昉爲禦史中丞簮裾輻湊預其防者殷蕓到漑劉孺劉顯劉孝綽陸倕而已號曰龍門之防𨿽貴公子孫不得預也】淸憲【沈約辭中丞表云竊服淸憲寒暑淹積】公平無所阿附【徐儉陵子有志操爲禦史中丞儉公平無所阿附尙書令江總望重一時爲儉所劾後主深委任焉】四葉居職【王凖之爲禦史中丞爲百寮所憚凖之及父納之並爲中丞自彪之至凖之四葉居此職凖之常作五言詩範泰嘲之曰卿惟觧彈事耳凖之正色答曰猶差卿世戴雄狐】以廉介賜田五頃【王恱之字少明宋明帝泰始中爲黃門郎禦史中丞上以其廉介賜良田五頃以爲侍中】白衣領職【南齊陸澄爲禦史中丞齊建元二年驃騎沈憲等家奴客爲刼子弟被劾憲等晏然左丞任遐奏澄不糾請免澄官澄上表自理言舊例無左丞糾中丞之義詔外詳議尙書令褚彥回檢宋以來左丞糾正而中丞不糾免官者甚眾奏澄謏聞庸見貽撓後昆上掩皇明下聾朝儀請以見事免所居官詔澄以白衣領職】烏衣郎【王僧防爲禦史中丞甲族由來多不居憲防王氏分枝居烏衣者位防減僧防爲此官乃曰此是烏衣諸郎坐處亦可試爲爾】三兒皆作【沈仲興兄弟三人並歷禦史防中丞被憲者多結怨鄰家失火仲興母孔氏疑爲人所焚大呼曰我三兒皆作中丞與人豈有善者】得入車輻【梁樂藹發江陵於船得入車輻如中丞健步辟道者至是果遷焉】老虎【晉崔鴻十國春秋前趙錄段凱驍勇善射好讀書爲禦史中丞明筆直防無所阿避號曰老虎】權換廨宇【陳睦繕拜中丞以父之所終固辭不許乃權換廨宇徙居之】優而不尅【王隠晉書庾峻爲禦史中丞優而不尅】淸直之人【後漢髙恭之字道穆爲禦史中丞帝妹壽陽公主行犯淸路執赤棒卒呵之不止道穆令卒棒破其車公主深以爲恨訴於帝帝謂公主曰髙尉淸直之人彼所執者公事豈可以私懷責之也道穆後見帝帝曰一日家妺行路相犯極以爲愧道穆免冠謝曰臣防陛下恩奉陛下法不敢獨於公主虧朝廷典章】李生猶漢汲黯【李彪遷禦史中尉逺近畏之豪右屏迹髙祖常呼爲李生又從容謂羣臣曰吾之有李生猶漢之有汲黯】不揖省郎【後魏宗室子思性剛恆以忠烈自許爲禦史中尉奏曰按禦史令曰中尉督司百寮治書侍禦史糾察禁內又雲中尉出行王公百辟避路肅宗之世爲臨洮舉哀故兼尙書左僕射元順不肯與名又不送簿故中尉臣酈道元舉而奏之而順復啟云尙書百揆之本令僕納言之責不宜下隸中尉送名禦史防尋亦防勅聽如其奏臣去月朔旦防移尙書索應朝命帳而省稽防不送尋復移催忽爲尙書郎中裴獻伯後注云按舊事禦史中尉逢防郎於後道中尉下車執板郎中車上舉手禮之以此而言明非敵體臣旣見此深爲怪愕卽遣移問事何所依又獲尙書郎中王元旭執出蔡氏漢官似非穿鑿始知裴王亦規壊典謨臣按漢書宣秉爲禦史中丞典司校尉尙書令俱防殿廷並專席而坐京師號爲三獨坐又尋魏書崔琰傳晉文陽傅嘏皆云旣爲中丞百寮震栗以此而言則中丞不揖防郎蓋已久矣憲防不屬都堂亦非今日又尋職令云朝防失時卽加彈糾則官簿帳應送上防灼然明矣又皇太子以下違犯憲制皆得糾察則令僕朝名宜付禦史又亦彰矣詔從其奏仍爲元天穆所停】赤棒【北齊皇宗瑯琊王儼武成第二子初封陳平王拜開府禦史中書監京畿大都督領軍大將軍領禦史中丞遷大司徒尙書令大將軍錄尙書事大司馬魏氏舊制中丞出淸道與皇太子分路行王公皆遙駐車去牛頓軛於地以待中丞過或遲違則赤棒棒之自都鄴後魏此儀浸絕武成欲推寵儼乃使一依舊制儼初從北宮出將上中丞凡京畿步騎領軍之官屬中丞之威儀司憲之鹵簿莫不畢備帝與後在華林園東門外張幕隔淸紗步障觀之遣中貴驟馬趣仗不得入自言奉勅赤棒應聲碎其鞍馬驚人墜帝大笑以爲善更勅令駐車傳語良久觀者傾京色】當使天下肅然【齊王髙澄用崔暹爲中尉宋逰道爲尙書左丞謂之曰卿一人處南防一人處北省當使天下肅然】歷五院【唐尙書故事云防儀自大夫以下至監察通謂之五院禦史國朝歷踐五院者共三人李尙隠張延賞溫造也】籠街喝道【溫造爲禦史中丞左拾遺舒元褒上防論之曰臣聞元和長慶中中丞行李不過半坊今乃逺至兩坊謂之籠街喝道但以崇髙自大不思僣擬之嫌國朝政事供奉官街中除宰相外無所回避蔑朝廷典禮虞陛下侍臣中丞𨿽髙法吏官也侍臣見陵是不敬法何以持防時溫造遇左補闕李虞於街怒其不避捕祗承人決脊故元褒上防論之】自避三院【憲府政事三院禦史防中大夫中丞自辟請命於朝獨孤朗爲禦史中丞時崔冕鄭居中不由憲長而陳授皆丞相之寮舊也勅命𨿽行朗拒而不納冕攺太常博士居中分司東防宰相銜之】有所陳必於紫宸殿【韓臯爲禦史中丞常有所陳必於紫宸殿對百寮而請未嘗詣便殿上謂之曰我與卿言於此不盡可來延英當與卿從容或無遺事親友咸謂臯曰自乾元以來羣臣啟事皆詣延英方得詳盡公何獨於外庭對眾官以陳之無失於愼宻乎韓曰禦史天下之持平也摧剛直枉惟在公共所言之事貴人知之柰何求請便殿避人切語以私國家之法且延英之置也肅宗以苗晉卿年老難步故語之耳後來臣寮得請便殿多以私自售希求恩寵欲正其身柰何以此爲望哉】守法賜金紫【牛僧孺爲中丞時宿州刺史李直臣坐當死直臣賂中貴人爲之申理僧孺堅執不回穆宗面謂之曰直臣事𨿽僣失然此人有經度才可委之邊任朕欲貸其法僧孺對曰凡人不才止於持祿取容爾帝王立法束縛姦雄正爲才多者祿山朱泚以才過人濁亂天下李直臣小才又何屈法哉上嘉其守法面賜金章紫綬】兩罷【李逢吉教人告陰事罷相逢吉欲用僧孺懼紳與徳裕阻於禁中於是出徳裕爲浙西觀察使乃用僧孺爲平章事以李紳爲禦史中丞兾離內職易掎摭而逐之以吏部侍郎韓愈爲京兆尹兼禦史大夫放防參知紳剛褊必與韓愈忿爭制出紳果移牒往來論防府事愈復性訐言詞不遜大喧物論遂兩罷之愈攺兵部侍郎出紳江西觀察使穆宗待紳素厚不悟逢吉嫁禍謂其心希外任令中使就第宣勞賜帶紳對中使訴且言爲逢吉所排戀闕之情無已及中謝日面自陳訴帝方省悟乃攺授戶部侍郎】羅織經【則天時酷吏來俊臣遷爲左臺禦史中丞朝廷累息無交言者道路以目與侍史侯思止司刑評事康等同惡相濟招集無賴數百人各令其告事共爲羅織千里響應又與其黨朱南山輩造告宻羅織經一卷皆有條貫文節布置事狀由緒】執奏不奉詔意【薛存誠爲禦史中丞僧鑑虛者交結權幸招懷賂遺恃中人爲城社存誠因事按鞫得姦贓數十萬上欲赦之存誠執奏不奉詔竟笞殺之】不宜與泉貨吏雜處【魏謩遷中丞兼戶部侍郎判李司事謩奏曰禦史防紀綱之地不宜與泉貨吏雜處乞罷中司專綜戶部公事從之】裴度用崔從自代【裴度爲中丞奏崔從爲侍禦史度作相用從自代爲中丞從气貌峻正色立朝彈奏不避權幸事關防閣或付仗內者必抗章論列請歸有司】官屬選用宜得實才【髙元裕字景圭開成中攺中丞風望峻整上言曰禦史府紀綱之地官屬選用宜得實才其不稱者臣請出之監察禦史魏中庸髙簡並以不稱出爲府縣之職】奏進羨餘錢【歸融兼禦史中丞湖南觀察使盧周仁違勅進羨餘錢十萬貫融奏曰天下一家何非君上中外財賦皆陛下府庫也周仁輙陳小利妄說異端入財貨以希恩待朝廷而何淺臣恐天下放效以羨余爲名因緣刻剝生人受請行重責以例列蕃】中外不防而自肅【孔緯字化文爲禦史中丞緯噐志方雅疾惡如仇旣總憲綱中外不防而自肅】累負謗鑠【魏元中聖歷元年爲中丞前曽三被流放時人多稱其無罪則天嘗謂曰卿累負謗鑠何也對曰臣猶鹿也羅織之徒有如獵者茍湏臣肉作羮爾此輩殺臣以求達臣復何辜擢拜鳯閣侍郎】眞宰相【武元衡遷禦史中丞嘗因延英對罷徳宗目送之指示左右曰元衡眞宰相也持無私綱條悉舉人甚稱重】防綱正則朝廷理【狄仁傑孫兼謨遷中丞謝日文宗謂之曰禦史防朝廷綱紀防綱正則朝廷理朝廷正則天下理凡執法者大抵以畏忌顧望爲心職業由玆不舉卿梁公之後自有家法其復爲常人之心哉兼謨謝曰朝法或未得中臣固悉心彈奏】父子三人淸節不易【盧奕懷愼之少子與兄奐齊名天寶十一年爲中丞始懷愼及奐並爲此官父子三人爲中丞淸節不易時人美之】鸞鳯與鷹隼事異【文宗謂宰臣曰丁居晦作中丞如何因悉數大臣而品第之嘆曰宋申錫堪任此官惜哉又曰牛僧孺可爲大夫宰臣鄭覃曰項爲中丞未嘗摶擊恐無風望上曰不然鸞鳯與鷹隼事異上又曰居晦此官朕曽以時諺謂李白輩爲四絕問居晦居晦曰此非君上要知之事常以此記得居晦今所以擢爲中丞】請僕射退位【盧垣爲中丞裴均爲僕射在班躋位垣請退之均不受垣曰姚南仲爲僕射例如此均曰南仲何人垣曰是正直而不交權幸者尋罷爲右庶子時人歸咎於均】兄弟並騶兩塗【三國典略梁張綰字孝卿爲中丞兄績爲僕射元日朝防及百司就列兄弟並騶兩塗前世所未有時人莫不榮之】糺太子不糺尙書【傅咸奏司中丞得糺太子而不得糺尙書臣所未諭朝廷無以易之】以法鞭皇太子傅【梅陶敍余居中丞曽以法鞭皇太子傅親友莫不致誎余笑而應云堂髙由陛皇太子所以崇於上由吾奉王者法吾豈枉道曲媚後皇太子特見延請賜以淸防禮之】持憲平直【九國誌南唐江文蔚保大初遷禦史中丞持憲平直無所阿枉宰相馮延已弟延魯與魏岑陳覺竊弄威權文蔚上防彈之云云】居風憲之地不宜持節藩邸【後蜀範仁恕拜禦史中丞時封建諸王以仁恕爲防王冊使仁恕以中丞居風憲之地不宜持節藩邸因請免時議韙之】雍容端坐【國朝太平興國九年詔禦史府憲命所系獄訟攸歸凡在官聨皆爲要劇所宜謹恪以承重任豈可因循恣成縱弛如聞防中鞫獄多事委之有司禦史從容端坐養髙自重而已故令羣吏爲姦無所不至豈所謂徇公求理欽卹惟重之意乎今後凡有刑獄當批禦史並湏躬親訊問研究詞情不得信任胥吏仍令中丞及知雜禦史常切糾舉】振舉故事朝儀整肅【中正權禦史中丞頗振舉故事朝儀整肅搢紳以稱職許之】親臨鞫問【淳化四年詔獄無大小自中丞以下皆親臨鞫問不得專責所司】謹畏【孔道輔爲中丞自兗州至京師凡二千里日具公裳襆頭席帽乘馬其謹畏如此及論廢郭後事天下聳聞風采】天下聳聞其風采【上】愚民欽信【道輔再爲中丞初劉平戰沒言者以平降於賊上怒�其家將族之平家人就闕訴寃道逢中丞騶唱遂攔其馬叫寃兩街賣飯人皆曰徒勞爾此中丞非孔中丞也其爲愚民欽信如此】朴謹非糺繩才【皇祐中孫抃以右諫議大夫權禦史中丞制下諫官論奏抃朴謹非糺防才不合居此官抃手防曰臣觀方今士人趨進者多謙讓者少以善求事爲精神以能訐人爲風采捷給若嗇夫謂之有議論刻深若酷吏謂之有政事諫官所謂才者豈謂是乎仁宗察其言趨視事】面折林瑀【賈昌朝爲中丞侍講林瑀者用天子卽位年月日傅防易卦以推吉凶昌朝因面折之退又防瑀所推不經不宜侍上左右仁宗爲罷瑀】防言浮華險薄【王疇以右諫議大夫權禦史中丞時諌官禦史唐介等坐彈奏陳升之罷絀議者謂介等爲小人逰談所誤疇防言浮華險薄之徒往來諌官禦史家持摭人罪浸以成俗請出詔戒勵從之】不肯以恩意假人【杜衍爲中丞自宰相而下畏之曰是不以恩意假人者也】宰相而下皆畏【上】無如吾同姓【上嘗言防諌官湏厚重知治體者方可選用禦史中丞爲紀綱之首須選老成者爲之朕弄印久矣無如吾同姓槪及爲中丞事不該理體者不言故止重之不大用以知制誥王疇文章雅正立朝嚴介擢爲中丞以代槪】厚重知治體【上】贈詩【梁江總贈孔中丞詩曰我行五嶺表辭鄕二十年聞鸎欲動詠披霧卽依然疇昔同寮寀今隨年代攺借問藏書處惟君故人在故人名宦髙淸簡肅權豪誰知懷九嘆徒然見二毛】作箴【傅咸禦史中丞箴敍曰百官之箴以箴王闕余承先君之蹤初位憲防懼有忝累垂翼之責且造斯箴以自朂勵不云自箴而云禦史中丞箴者凡爲禦史中丞欲通以箴之也詞曰煌煌天文宿星是環爰立執法其輝有煥執憲之綱秉國之憲鷹揚虎視肅淸違慢蹇蹇匪躬是曰王臣旣直其道奚顧其身身之不顧視有弗震邦國若否山甫是明焉用彼相莫扶其傾淮南搆逆實憚汲生赫赫有國可無忠貞憂責有在防亦必直良農耘穢勿使能植無禮是逐安惜翅翼嗟爾庶寮各敬乃職無爲罰先無怙厥力怨及朋友無慙於色得罪天子內省有恧是用作箴惟以自敕】此人不敢不憚【王隠晉書敬王恬爲禦史中丞值海西廢太宗卽位大司馬溫屯中堂警角恬劾大不敬請治罪明旦溫見奏嘆曰此人不敢不憚】辧禮法之過【國朝蔡齊爲中丞初明肅上仙議尊楊太妃爲太后垂簾聽政議決召百寮賀禦史中丞蔡齊謂防吏曰若無禦史中丞則可追班旣有禦史中丞誰敢追班乃前白宰相以辧失禮亂法之過執政不得已爲損其禮上聞而嘉之】執憲轂下不吐剛茹柔【前漢谷永薦薛宣材茂行潔達於從政前爲禦史中丞執憲轂下不吐剛茹柔舉錯時當】禦史有言不先白中丞【歸田錄禦史防故事三院禦史言事必先白中丞自中山劉子儀爲中丞始牓防中今後禦史有言不須先白中丞至今如此】畱班廷爭【東齋記事王安簡公爲禦史中丞嘗畱百官班以廷爭張堯佐仁皇急遣使正之爲罷堯佐宣徽景二使焉】

治書侍禦史

前漢百官表其治書尙符壐者有印綬比二千石以上皆銅印黃綬

後漢百官志治書侍禦史二人秩六百石本注曰常選用明法律者爲之凡天下諸讞疑事掌以法律當其是非【蔡質漢儀曰選禦史髙第者爲之胡廣曰宣帝感路溫舒言秋季後請讞時帝宣室齋居而決事令侍禦史二人治書治書禦史起此後因別置冠法冠秩百石有印綬與符節郎共平廷尉奏事罪當輕重荀綽晉百官表注曰惠帝以後無所平治備位而已】

晉職官志按宣帝幸宣室齋居決事令侍禦史二人治書侍側後因別置謂之治書侍禦史蓋其任也及魏又置治書執法掌奏劾而治書侍禦史掌律令二官俱置及晉惟治書侍禦史四員泰始四年又置黃沙獄治書侍禦史一人秩與中丞同掌詔獄及廷尉不當者皆治之後並河南遂省黃沙治書侍禦史及太康中又省宋百官志治書侍禦史掌舉劾官品第六以上魏晉以來則分掌侍禦史所掌諸曹若尙書二丞也

南齊百官志治書侍禦史一人

後魏百官志孝文帝太和八年治書禦史第五品上在著作郎下尙書郎郎中上二十八年後次職今攺爲第六品上班在謁者僕射下

隋百官志梁治書侍禦史二人掌舉劾官品第六以下分統侍禦史齊二人隋因之開皇官品令有治書侍禦史一人爲大夫之貳從五品下班在尙書郎下大業三年官品正五品在著作郎下都水使者上五年又減爲從五品在都水丞下防中簿領皆主之卽今之禦史中丞【六典唐貞觀中避髙宗諱省治書侍禦史依前代置禦史中丞】

縣官漫漫寃死者半【風俗通項者廷尉多墻面而茍充玆位治書侍禦史不復議讞裏語曰縣官漫漫寃死者半】三日周遷三防【後漢蔡邕以侍禦史遷治書禦史入遷尙書三日之間周遷三防】典行防獄【魏志王觀字傳防明帝幸許昌召觀爲治書侍禦史典行防獄時多倉卒喜怒而觀不稍爲阿意順防】協律令以備顧問【郭演魏職品令雲乘輿臨朝堂及諸處視事則治書侍禦史協律令於階側以備顧問】典詔【晉髙光少習家法明練刑理武帝置黃沙獄以典詔因以光歷世明法用爲黃沙禦史秩與中丞同】歷世明法【上】手詔用之【杜預爲鎭南入辭口啟陳壽史才通博宜補黃散上曰壽可作治書否預對曰惟在聖詔卽手詔用之】執盛印靑囊【南史何思澄自廷尉遷治書侍禦史宋齊以來此職甚輕天監初始重其選車前依尙書二丞給三騶執盛印靑囊舊事糾彈印綬在前】南奔【謝幾卿梁天監中自尙書三公郎爲治書侍禦史舊郎官轉爲此職者謂之南奔幾卿頗失志多陳疾防事略不復理】正已當官不憚彊禦【後魏髙道恱拜治書侍禦史正已當官不憚彊禦奏舉任城王澄等免官髙祖詔褒美之】稱職【隋梁毗字景和性剛蹇有學術開皇初置禦史官朝廷以毗鯁正拜治書侍禦史名爲稱職】當朝正色百寮敬憚【栁彧字約文爲治書侍禦史當朝正色爲百寮所敬憚上嘉其直謂彧曰大丈夫當立名於世無容容而已賜錢十萬米百石】端笏整容【左僕射楊素當塗貴重百寮慴憚無敢忤者嘗以小譴勅送南防素恃貴重坐侍禦史栁彧自外來於階下端笏整容謂素曰奉勅理公之罪素遽下彧據案而坐立素於廷辯詰事狀素由是銜之是歲持節巡省河北五十二州奏免長吏污不稱者三百餘人州縣爲之肅然】百寮震栗【榮毗陸知命並拜治書侍禦史在朝侃然正色爲百寮所憚時齊王頗驕縱暱近小人知命奏劾百寮震栗】賜朝服一襲【防元字楚客兼治書侍禦史宇文述軍敗帝令元理其獄述時貴幸勢傾朝廷遣家僮造元有所請屬元不之見也它日數述曰公地屬親賢腹心是寄當咎身責已以勸事君乃遣人相告欲何所道持之愈急仍以狀劾之帝嘉其公正於是賜朝服一襲】出眾人意表【劉子翊擢治書侍禦史毎朝廷疑議子翊爲之辧析多出眾人意表】時人稱其有量【唐孫伏伽爲治書侍禦史先被內防而制未出歸臥其家無喜色頃之禦史造門子弟驚白伏伽徐起見之時人稱其有量以比顧雍云】

侍禦史

前漢百官表禦史大夫領侍禦史員十五人哀帝元壽二年侍禦史有繡衣直指【師古曰衣以繡者尊寵之也】出討姦猾治大獄武帝所制不常置

後漢百官志侍禦史十五人秩六百石以公府掾屬髙第補之或牧守議郎郎中爲之本注曰掌察舉非法受公卿羣吏奏事有違失舉劾之凡郊廟之祠及大朝防大封拜則一人監威儀有違失則劾奏【蔡質漢儀曰其二人者更直執法省中者皆糾察百官督州郡法公府掾屬髙第補之初稱守滿歳拜眞出治劇爲刺史二千石平遷補令見中丞執板揖】

應劭漢官儀侍禦史周官也爲柱下史冠法冠一名柱後以鐡爲柱言其審固不撓也或說古有獬豸獸主觸不直故執憲者以其角形爲冠爾余覽秦事云始皇防楚以其君冠賜禦史漢興襲秦因而不攺

漢舊儀禦史員四十五人皆六百石其十五人衣絳給事殿中爲侍禦史宿廬在石渠門外餘三十人畱寺理官事也

晉職官志侍禦史按二漢所掌凡有五曹一曰令曹掌律令二曰印曹掌刻印三曰供曹掌齋祀四曰尉馬曹掌廐馬五曰乘曹掌防駕豹尾之內便爲禁省魏置八人及晉置九人品同治書而有十三曹吏曹課第曹直事曹印曹中都督曹外都督曹媒曹符節曹水曹中壘曹營軍曹法曹算曹及江左初省課第曹置庫曹掌廐牧牛馬市租後分庫曹置外左庫內左庫二曹

宋百官志侍禦史於周爲柱下史周官有禦史掌治令亦其任也秦置侍禦史漢因之宋太祖元嘉中省外左庫而內左庫直云左庫世祖大明中復置順帝初省營軍並水曹省算曹並法曹吏曹不置禦史凡十禦史焉南齊百官志侍禦史十人蘭防置諸曹內外督令以下沈約宋書繡衣禦史光武省順帝復置魏罷

隋百官志梁侍禦史九人居曹掌知其事糾察不法後齊侍禦史八人隋因之煬帝增侍禦史爲正七品十三州誌侍禦史周柱下史秩六百石掌注記言行糾諸不法員十五人出有所按則稱使

唐職官志侍禦史四員【從六品下禦史之名周官有之亦名柱下史秦攺爲侍禦史後周曰司憲中士隋有侍禦史品第七武徳品第六】

唐百官志侍禦史六人從六品下掌糾察百寮及入閤承詔知推彈雜事凡三司理事與給事中中書舎人更直朝堂若三司所按而非其長官則與刑部郎中員外郎大理寺直評事往訊彈劾則大夫中丞押奏大事法冠朱衣纁裳白紗中單小事常服久次者一人知雜事謂之雜端殿中監察職掌進名遷攺及令史考第防內事顓決亦號防端次一人知公廨次一人知彈分京城諸司及諸州爲東西次一人知西推贖三司受事號副端次一人知東推理匭等有不糾舉者罰之以殿中侍禦史第一人同知東推蒞太倉出納第二人同知西推蒞左藏出納號四推禦史只日防院受事雙日殿院受事侍禦史一人司東郡防院凡禦史以下遇長官於路去戴下馬長官斂轡止之出入行止殿中以下視以爲法先後有罰入朝則與殿中侍禦史隨仗分入東則居侍中黃門侍郎給事中之次西則居中書令侍郎舎人之次各居中丞大夫之下毎一人東向承詔五日有防召禦史不呼名則承詔者出樂彥瑋爲大夫以嘗召兩禦史乃加副承詔一人闕則殿中承乏監察禦史分日直朝堂入自側門非奏事不至殿庭正門無籍天授中詔側門置籍得至殿庭開元七年又詔隨仗入閤分左右巡糾察違失左巡知京城內右巡知京城外盡雍洛二州之境月一代將晦卽巡刑部大理東西徒坊金吾縣獄搜狩則監圍察防絕失禽者其後以殿中掌左右巡尋以務劇選用京畿縣尉又置禦史裏行使殿中裏行使監察裏行使以未爲正官無員數唐法殿中侍禦史遷拜及職事與侍禦史均開元以降權屬侍禦史而殿中兼知庫藏宮門內事故事禦史臺不受訟有訴可聞者略其姓名托以風聞其後禦史嫉惡者少通狀壅絕十四年乃定受事禦史一人知其日劾狀題告事人姓名其後宰相以禦史權重建議彈奏先白中丞大夫復通狀中書門下然後得奏自是禦史之任輕矣建中元年以侍禦史分掌公推彈自是雜端之任輕矣元和八年命四推禦史受事周而復始罷東西分日之限主簿一人從七品下掌印及受事發辰覈防務主公及戶奴婢勲散官之職錄事二人從九品下【有主事二人防院有令史七十八人書令史二十五人亭長六人掌固十二人】六典侍禦史四人從六品下【周禮宗伯屬官有禦史掌邦國都鄙及萬民之治令以贊冡宰凡治之者有法令焉以其在殿柱下間亦謂之柱下史皇朝置四人加從六品下又治內供奉員不本數其遷攺與正官資望亦齊舊制庶僕五分減一其崔隠甫爲大夫俱奉裏行並月正給案令隔品致敬比者因循侍禦史以下皆與大夫抗禮開元中八年勅重申明猶未之攺李適之爲大夫皆受拜時議是之】掌糾舉百寮推鞫獄訟其職有六一曰奏彈二曰三司三曰西推四曰東推五曰贖六曰理匭凡有制勅付臺推者則按其實狀以奏之若尋常之獄推訖防於大理

五代史百官志晉天福三年三月禦史防奏按六典禦史掌糾舉百寮推鞫訟獄居上者判臺知公雜事次知西推贓贖三司受事次知東推理匭勅宜依舊制遂以駕部員外郎兼侍禦史知雜事劉皥爲河南尹自是無省郎知雜者開運二年八月勅禦史防準前朝故事以郎中員外郎一人兼侍禦史知雜事近年停罷獨委年深禦史知雜振舉之紀剛未峻宜遵舊事廣葉通規宜復扵郎署中選淸愼彊幹者兼侍禦史知雜事國朝大中祥符四年詔自今禦史須文學優長政事尢異者特加擢拜遇慶恩不得以它官轉入

五年詔三院禦史除出差外任及在京涖它局之外定以六員爲制

九年詔三院禦史舊三年爲滿者自今在防供職並止二年若曾糺彈公事顯是修職候滿日特升陟如無振舉者當議比類對換別官外任差遣仍令本防勘防在職事狀及有無公過指實以聞

天禧二年三院禦史並給禦寶印紙歷錄彈奏事慶曆五年殿中侍禦史梅摯監察禦史李京並爲言事禦史唐制禦史不專言職故天禧中始置言事禦史六員其後久不除至是始除之今禦史防中丞防之南有諌官禦史防蓋禦史得兼諌職也

皇祐中仁宗宣諭宰臣曰諌官禦史必用忠厚淳直通世務明法體之人以革浮華之獘自是詔舉禦史必載帝語降勅

官品令侍禦史從六品

論定律令【史記趙禹武帝卽位以刀筆吏積勞遷爲侍禦史與張湯論定律令】作大篆【程邈爲獄吏得罪始皇幽系云陽獄十年從獄中作大篆少者增益多者損減方者使圎圎者使方秦始皇善之出爲禦史】威振州郡【前漢武帝末郡國賊盜羣起暴勝之爲直指使者衣繡持斧逐捕盜賊督課郡國誅不從命威振州郡】明習天下圖書【張蒼爲柱下禦史明習天下圗書】劾霍光專廢立【嚴延年爲禦史大夫掾遷侍禦史劾光專廢立亡人臣禮不道奏𨿽寢然朝廷肅焉敬憚】戒子孫議法當依輕【後漢陳寵曽祖父咸哀平間以明律爲侍禦史王莽簒位父子遂相歸鄕裏閉門不出乃以家中律令書藏之以俟聖主咸常勅戒子孫爲人議法當依輕𨿽有百金之利無與人重】安集洛陽【杜詩爲禦史安集洛陽時將軍蕭廣放縱兵士暴橫民間百姓惶擾詩勅曉不攺遂格殺廣還以狀聞世祖召見賜棨防】騘馬【桓典字公雅拜侍禦史是時宦官秉權典執正無所回避常乘騘馬京師畏憚爲之語曰行行且止避騘馬禦史】埋輪【張綱爲禦史時遣八使巡風俗皆耆儒知名多歷顯位惟綱年少官次最微餘人受命之部而綱獨埋其車輪於洛陽都亭曰豺狼當路安問狐貍遂奏曰大將軍兾河南尹不疑外戚之援荷國厚恩而專爲封豕長蛇肆其貪心誠天威所不赦大辟所宜加也】以頭軔乘輿車輪【東觀漢記申屠剛字巨卿建武初拜侍禦史遷尙書令蹇蹇多直無所屈撓隴蜀未平上嘗欲近出剛止不聽剛以頭軔乘輿車輪馬不得前】持節使幽州【李恂拜侍禦史持節使幽州宣布恩澤慰撫北狄所過皆圗寫山川屯田聚落百餘卷悉封奏上肅宗嘉之】察視之官【鄭據字平卿建初五年辟司空府拜侍禦史上防曰臣據斗筲小吏擢在察視之官分當刺邪矯枉惟明詔端其前防臣謹其後昧死先以聞詔書示官府曰據剛正盡莭亦何陵遲之有其賜素六十疋由是名】召見問以經書【光武聞杜林選三輔乃召拜侍禦史召見問以經書故舊及西周事甚悅之賜以車馬衣被】奏請李大將軍罪【陳翊拜侍禦史元日朝賀大將軍梁兾威儀不整翊奏請収兾理罪時人奇之】京畿稱宰相之才【楊秉拜侍禦史京畿咸稱其宰相之才】觀覽風俗【譙立爲繡衣使者持節分於天下觀覽風俗所至専行誅賞】與中丞趨舎不同【華嶠後漢書何進辟孔融舉髙第爲侍禦史與中丞趨舎不同托疾歸家】橫劍當車【續漢書種暠拜侍禦史監防太子承光宮中常侍髙梵受勅迎太子不賫詔書以衣車載太子欲出太子太傅髙褒不知所以力不能止開門臨去暠至橫劍當車曰禦史受詔監防太子太子國之儲副人命所系常侍來無一尺詔書安知非挾姦邪今日之事有死而已梵不敢爭】刀筆吏【漢雜事趙堯以刀筆吏遷侍禦史】白筆【魏大防殿中禦史簮白筆側殿而坐帝問此何官辛毗曰此謂禦史舊時簮茟以奏不法當如今者直備位但毦筆耳注音餌】視事畨直【職品令侍禦史無曹別所主惟參署防內文案與殿中侍禦史晝則分防視事夜則畨直在防】防長安大獄【王晉書庾峻爲祕書丞徧古今聞見益優長安大獄久不決轉爲侍禦史防之朝野稱之】用心厲正【傅暢晉書劉毅子皦亦遵其家業用心厲正爲侍禦史】正直有父風【晉書劉毅子皦正直有父風爲禦史武庫失火尙書郭彰率百人自衛而不救皦正色詰之彰怒曰我能截卿角也皦勃然謂彰曰君何敢恃寵作威作福天子法冠而欲截角乎命紙筆奏之彰伏不敢言眾人解釋遂止】姿貎威儀【魏袁紹字本初有姿貎威儀能折莭下士士多附之太祖少與交以大將軍掾爲侍禦史】督察萬里糺劾百寮【北齊司馬子瑞爲中丞選禦史云周興鐡柱漢制繡衣簮白筆以防違馭緫馬而明目故能出則督察萬里入則糺劾百寮防而言惟賢是必湏名髙河朔價重漢南諤諤淸風翩翩妙技心焉匪石直也如有兼此者實所饑渴】處法平當【隋骨儀性剛鯁有不可奪之志開皇初爲侍禦史處法平當不爲勢所回】國之寶【栁彧爲侍禦史當朝正色百寮敬憚上嘉之曰栁彧正直之士國之寶】獨揺不須風【栁調爲禦史僕射楊素嘗於朝堂見調因獨言曰栁調通體弱獨搖不須風調斂版正色曰信無取者公不當以爲侍禦史信有可取不應此言公當具瞻之秩樞機不可輕素甚奇之】白鹿馴擾其廬【陳孝慈以貞介知名爲禦史丁父憂去職防居過禮有白鹿馴擾其廬時人以爲孝感之應】獬豸冠【按禮圖曰法冠也一曰柱後惠文如淳注漢書云獬豸冠髙五寸秦制也法冠服之按董巴注云獬豸神羊也蔡邕曰如麟應劭曰此獸主觸不直故執憲者爲冠以象之秦防楚以其君冠賜禦史】舉鞭聳揖【唐禦史遭長官戢轡辭而止焉幹封中王本立爲禦史意气頗髙塗遇長官端揖而已自是諸人或降而立或一足至地或側鞭弛鐙輕重無常開元以來但舉鞭聳揖而已】尹避防官【王播爲侍禦史貞元末幸臣李實爲京兆尹恃恩頗橫嘗遇播於塗不避故事尹避防官播移文詰之】烘堂【凡上堂絕言笑有不可忍者雜端大笑則闔坐皆笑謂之烘堂烘堂不罰】監奏【禦史大朝防則監察押班常參則殿中分班入閤則禦史監奏蓋含元殿最逺用八品宣政其次用七品紫宸最近用六品】白兔禦史【酷吏王義爲左防侍禦史義常於鄕裏求旁舎瓜主恡之義乃狀言瓜園中有白兔命人捕逐斯須園苗盡矣內史李昭徳曰昔聞蒼鷹獄吏今見白禦史】膽落【溫造字簡輿爲侍禦史李祐自夏州入拜金吾違制馬一百五十匹造正衙彈奏祐膽戰汗流謂人曰吾夜逾蔡州城擒吳元濟未嘗心動今日膽落於溫禦史吁可畏哉】獬豸不識字【則天將不利於王室羅織之徒已興矣侯思止者雍州醴泉人告舒王及裴貞反周興按之並族防授思止防擊將軍髙元禮呼之爲侯大曰國家用人不次若言侯大不識字卽奏云獬豸獸亦不識字而能觸邪則天果如其問思止以獬豸對之則天天授三年乃拜左防侍禦史】皁雕【王忠愔爲左防侍禦史執法剛正百寮畏憚時人呼爲皁雕言其顧瞻之吏皆如雕鶚之視燕雀也】前後坐族千餘家【來俊臣則天時爲侍禦史按制獄素小不合意者必引之前後坐族千餘家】淸要【李素立武徳初爲監察禦史時有犯法者不至死髙祖特令殺之素立諫止之自是累承恩顧尋丁憂髙祖令奪情授一七品淸要官所司擬雍州司戶參軍上曰此官要而不淸又擬祕書上曰此官淸而不要遂擢授侍禦史】不樂搏擊之任【禦史中丞桓範舉楊嶠爲禦史嶠不樂搏擊之任範曰爲官擇人豈待情願遂引爲左臺侍禦史】碎首玉階【王義方在職劾李義府曰碎首玉階素明臣節】禦史臺固可廢【楊開元初遷侍禦史時崔日知爲京兆尹貪暴犯法暘與禦史大夫李傑將糺劾之傑反爲日知所搆暘奏曰糾彈之司若遭附防以成姦人之謀禦史防固可廢矣上以其言切直遂令傑依舊視事貶日知歙縣丞】不能去姦邪於雙闕之前【侍禦史王義方廷奏義府犯狀帝怒出義方爲萊州司戶而不問義府姦濫之罪義府云王禦史妄相彈奏得無愧乎義方對云仲尼爲魯司防七日誅少正夘於兩觀之下義方任禦史旬有六日不能去姦邪於雙闕之前實以爲媿】逺近聞授職欣然相賀【徐有功爲左防侍禦史則天褒異之時逺近聞有功授職皆欣然相賀後澗州刺史竇孝諶妻龎氏奴誣告給事薛季祖斷其罪當死有功獨明其無罪而李旭等反陷有功黨援惡遂奏付法當棄市則天覽奏召有功語之曰卿比防獄失出何多對曰失出臣下之小過好生聖人之大徳則天黙然由是龎氏減死有功除名爲庶人尋起爲左司郎中】廷劾李義府【王義方遷侍禦史時李義府執用事婦人淳於氏有美色坐事系大理義府悅之托大理丞畢正義枉法出之髙宗重按其事正義自縊髙宗特原義府之罪義方以義府姦蠧害政將加彈奏以問其母母曰昔王陵母伏劍成子之義汝能盡忠立名吾之願也義方乃廷劾義府髙宗以義方毀辱大臣言詞不遜遷萊州司戶】主聖臣直【桞範爲侍禦史吳王恪好畋逰損居人田苗範奏彈之太宗謂侍臣曰權萬紀不能輔恪罪死範進曰房齡事陛下猶不能諌止畋獵豈宜獨罪萬紀帝怒拂衣起頃之召謂曰何廷折我範謝曰主聖則臣直陛下仁明臣敢不盡愚帝乃解】動搖山嶽震慴州縣【幹封中韋仁約除侍禦史與公卿相見未嘗行拜禮或勉之對曰雕鶚鷹鸇豈眾禽之偶柰何設拜以狎之且耳目之官故當特立乃曰禦史銜命出使不能動搖山嶽震慴州縣誠曠職耳】耳目之官【上】奉使陳遼東可平之狀【賈言忠爲侍禦史時朝廷有事遼東言忠奉使住支軍糧及還髙宗問以軍事言忠畫其山川地勢且陳遼東可平之狀髙宗大恱又問諸將優劣言忠曰李勣先朝舊臣聖鑑所悉龎同善𨿽非闘將而特軍嚴整薛仁貴勇冠三軍名可振敵髙偘儉素自處忠果有謀契苾何力沈毅持重有統禦之才然頗有忌前之癖諸將夙夜小心忘身憂國莫逮李勣者髙宗深然之】壞鄭注白麻【李甘見宰相門】防前兩株栢【禦史臺侍禦史防前有兩株栢總章年李同張仁禕爲侍禦史所植也杜易簡爲之贊云爰有貞栢徙植淸臺麝條霜勁蠶葉風開始逢鵲喜終見烏來】奏尉遲寶琳抑人爲妾【劉藏器爲侍禦史時衛尉卿尉遲寶琳抑人爲妾藏器請還其父母帝旣可其奏寶琳私奏乞之帝從之藏噐復執奏帝又可之寶琳又請如是再三藏噐進言曰法者海內之懸衡上下之所共若刑罰不中則人無所措手足陛下若用舎恣情愛憎由已則國之刑憲何所施陳今寶琳請陛下從之臣所執奏陛下亦從之今日從之明日又攺之欲令下人何以遵奉夫人無信不立匹夫匹婦尙不可失信況爲天子安可戱言今陛下二三其言處分不定臣恐四海之內無所適從帝竟從藏噐所奏】熒惑禦史之象【黃石公陰謀祕法熒惑火之精禦史之象主禁令刑罰収補糺正】南牀【通典食坐之南設橫榻謂之南牀殿中監不得坐亦謂之癡牀言處其上者皆驕敖自得使人如癡又曰凡侍禦史之例不得出累月則遷登南省故號爲南牀】癡【牀上】名望素髙【九國誌吳楊廷式爲侍禦史知雜事廷式彊立忠直名望素髙及爲憲職人皆屬望𨿽功臣武將亦嚴憚之徐知誥輔政漸革貪張崇爲廬州刺史好聚斂防廬江民訟其縣令掊刻者時議以崇難制使廷式往按之廷式謂知誥曰雜端推事其威至重職業不可不行也知誥曰君將若何廷式曰將械系張崇使使往金陵簿責都統知誥曰所劾者縣令爾何至於是廷式曰縣令卑官也今取於民皆張崇使爲之轉以獻都統爾豈可捨其大而詰其細乎知誥俛首謝之曰吾知小事不足仰煩乃止遷大理司直】權貴爲之斂手【南唐髙越從子逺知雜事馮延已陳覺専國逺立朝淸介權貴爲之斂手】言靈駕起發乞不拆民居【國朝眞宗永定

靈駕將發山陵使自京至缺

當毀之太后以爲然禦史知雜謝濤上言先帝晉法駕行幸尙不壊民廬舎今遺詔從儉葬而有司造像物侈大反欲壊民屋舎非先帝意也宜各裁】

【減太后不從上時與太后坐閣中乃言曰城門駕所過卑者當毀民居不當毀太后然之案此注內原本共缺十七字】禁絕拆塼【皇祐中侍禦史徐宗況奏頃年眞州長蘆江口建佛剎時轉運使希當塗之防上言天長六合城壁皆五代設險之地請拆塼以修寺今後乞降朝防禁絕拆塼上曰城池設險𨿽亦故事然朕方恃徳不恃險設或有大防盜一小邑𨿽有城池亦不足禦卿爲防官爲朕言取國家大事未幾出知潁州然亦依其所奏上之防國體也如此】宋羅江【時又有侍禦史宋禧上言乞宮中養羅江狗以備不虞上曰養兵百萬威制夷狄尙慮不可備不虞卿令宮中養狗無謂也防曹叔言朝言不及犬馬而禧被黜於是有宋羅江之號】言事不尙沽激【何郯天性鯁直歷三院禦史言事不尙沽激頗有大體朝廷重之】趣令就職【治平元年新除侍禦史知雜事呂誨以嘗言承防賈黯過失辭職黯奏曰諫官禦史本爲人主耳目一時公言非有嫌怨且誨初得禦史乃臣與孫抃五人薦舉臣知其爲人方正謹厚今玆擢用甚允眾望臣得與之共事必能恊濟伏望趣令就職詔以諭誨遂就職】奏對鄙俚【席平爲侍禦史彈奏夏竦不當爲樞宻使及奏對鄙俚人皆以爲笑】辭兼判大理寺【二年知雜呂誨奏風憲糾防百司刑名出入當舉劾若令判大理寺則於體有妨望許辭免從之】納勅中書【二年知制誥韓維奏準勅舉禦史緣臣近累論奏乞追復呂誨等所有禦史未敢受詔閤門納勅中書】在言職少所建白【二年尙書禮部郎中兼侍禦史知雜事龔鼎臣爲集賢殿修撰知應天府兼南京畱守司鼎臣爲宰相韓琦善翰林學士吳奎欲舉禦史賈黯不肯奎爭不能得乃止旣而以尙書都官員外郎受起居舎人知諌院未幾知雜事在言職少所建白其後上欲以王廣淵爲諌官曰近歳諫官禦史多不稱職如龔鼎臣乃未嘗言事至是出之】光誨言事尢多【上自卽位委政大臣諫官禦史言事者有司馬光呂誨傅堯兪趙鼎範純仁呂大防而光誨言事尢多嘗言王廣淵姦邪不可以直集賢院呂誨嘗論奏宰相韓琦五罪以爲當罷去皆弗聽】臺官用稀姓【歸田錄景祐中有郎官皮仲容者偶出街衢爲一輕薄子所遽前賀云聞君有臺憲之命仲容立馬媿謝久之徐問何以知之對曰朝廷所制臺官必用稀姓者故以君姓知之爾蓋是時三院禦史乃仲簡論程掌禹錫也聞者傳以爲笑】

殿中侍禦史

晉職官志魏蘭臺遣二禦史居殿中伺察非法卽其始也晉置員四人江左置二人隋梁有四人掌殿中禁衛內事隋置殿內侍禦史十二人煬帝省殿內侍禦史員唐百官志殿中侍禦史九人從七品下掌殿廷供奉之儀京畿諸司兵皆隸焉正班列於閤門之外糾離班語不肅者元日冬至朝防則乘馬具服戴黒豸升殿巡幸則往來門旗之內檢校文物虧失者一人同知東推監太倉出納一人同知西推監左藏出納二人爲廊下食使二人分知左右巡三人內供奉【隋末廢殿內侍禦史義寧元年丞相府置察非掾二人武徳元年攺殿中侍禦史武后文明元年置殿中裏行後專以裏行名官長安三年置內供奉】六典殿中侍禦史六人從七品上【晉置四人東晉省二人梁陳不載品秩後魏初從五品太和末爲從八品上北齊置十二人正八品隋開皇攺爲殿中侍禦史置十二人正八品下煬帝三年省武徳五年置四人正八品下貞觀二十三年加員品文明元年又置殿中裏行以楊啟王待徴爲之】國朝官品令殿中侍禦史正七品

久習內事【山濤啟事以中書通事內使孫綝限滿久習內事宜補殿中侍禦史詔可之則劣於侍禦史也】監燒鴆鳥【晉中興書穆帝使殿中侍禦史監燒鴆鳥】括丁倍於本帳【三國典略宋世良魏孝莊時爲殿中侍禦史詣河北括戶大獲防隋至汲郡旁見有骸骨移書之至夜其雨滂沱孝莊勞之曰知卿所括得丁倍於本帳若官人皆如此是更生出於天下也】糺劾不避威權【唐張行成少師事河間劉勤學不倦謂門人曰張子體局方正廊廟才也爲雍州富平縣主簿理有能名秩滿補殿中侍禦史糺劾不避威權太宗以爲能謂房齡曰觀古今用人必因媒介若行成者朕自舉之無先容也】大臣不宜輕易【王無競遷監察禦史轉殿中舊例毎日更直於殿前正班時宰相宗楚客楊再思常離班偶語無競前曰朝禮至敬公等大臣不宜輕易楚客等大怒轉無競太子舎人】劾趙彥昭左道【郭震在職劾刑部尙書趙彥昭等曰以女巫左道亂常托爲諸妬以踐臺階驅車造門著婦人之衣攜妻就謁中子之禮請下獄】四其禦史【郭霸爲左臺殿中侍禦史則天召見霸自陳忠鯁云往年徵徐敬業臣願抽其筋食其肉飲其血絕其髓則天恱故拜爲左臺侍禦史時人號爲四其禦史】接武夔龍簉羽鵷鷺【上官儀進西臺侍郎同東西臺三品時以雍州司士參軍韋絢爲殿中侍禦史或疑非遷儀曰此野人語耳禦史供奉赤墀下接武夔龍簉羽鵷鷺豈雍州判佐比乎時以爲淸言】小事不足介意【唐臨初爲殿中侍禦中大夫孫云韋挺以朝列不整責臨臨曰此爲小事不足介意請今之後革之明日江夏王道宗自以貴戚共韋挺對立語臨趨至曰王亂班臨彈王江夏答曰共公大夫語何至於是臨曰大夫亦自亂班韋失色而退諸人莫不悚動】治獄至仁恕【崔仁師貞觀初攺殿中侍禦史時賈州有男子謀逆有司捕支黨累系塡獄詔仁師按覆及至悉去囚械爲具食飲湯沐以情訊之止坐魁惡十餘人他悉原縱大理少卿孫伏伽謂曰原雪諸家誰肯譲死就決而事變柰何仁師曰治獄主仁恕故諺稱殺人刖足亦皆有禮豈有知枉不申爲身謀哉使吾以一介易十囚命故吾願也及劍使覆訊諸囚皆叩頭曰崔公仁恕必無枉者舉無異辭由是知名】綴供奉班出入【後唐天成中禦史臺奏每遇入閣舊例只一員侍禦史在龍墀邊祗彈奏公事或南班失儀防校不及今欲依常例差殿中侍禦史二員押鐘鼓位乃各綴供奉班出入】識面臺官【國朝皇祐中詔委禦史中丞孫抃舉禦史抃舉太常博士吳中復或云撲平生不識中復何由知之抃曰聞中復知犍爲縣廢淫祠以禁民之非開河灘以通民之利又嘉州舊產紫什桶橊癭木等任於蜀者競探之以爲器民甚苦之中復作嘉陽四詠詩以悼之及替還舟中並不載嘉陽一物其愛民廉謹如此使之立朝必不茍且昔人恥爲呈身禦史今我豈薦識面臺官遂除殿中侍禦史言宰臣劉沆之過出知他州召還爲侍禦史】內出姓名【英宗治平二年以江東轉運判官尙書屯田員外郎範純仁爲殿中侍禦史太常博士權發遣三司鹽鐡判官呂大防爲監察禦史裏行近制禦史有闕則命翰林學士與禦史中丞知雜事疊舉二人而上自擇取一人至是闕兩員舉者未上內出純仁大防姓名而命之】

監察禦史【監察禦史裏行檢校禦史附】

前漢百官表秦有監禦史掌監部漢省秩六百石漢舊儀惠帝六年相國奏遣禦史監三部監者二嵗更常以十一月奏事十二月還監其後州置監禦史宣帝時遣禦史察計簿不實者監察之名兼取於此

徐邈晉紀孝武帝太元中置檢校禦史吳混之爲之專掌行馬外事

宋百官志右司隸知行屬外事晉江左置司隸之官故置檢校禦史掌行馬外百官階次云檢校禦史劣於殿中今置其職沈約宋書秦監禦史古牧伯也與今不同齊職儀晉宋時有限外禦史冠服同正員而無局任今裏行內供奉之類是也明慶年王本立余衡皆監察裏行自此始有其號後魏職品令太和末置檢校禦史十二人宿直外臺不得入宿內省第九品上在律博士校書郎下

北齊職品令檢校禦史十二人從八品上員同殿中在尙書都令史太樂令上

隋開皇官品令文帝開皇三年攺檢校禦史爲監察禦史十二員從八品上在尙書都事下大業三年攺爲正八品增置十六員八年進階從七品掌侍從出使檢校班在國之助教上

唐職官志監察禦史十員【正八品上貞觀初馬周以布衣進用太宗令於監察禦史裏行自此因置裏行之名龍朔元年以王本立爲監察裏行】

唐百官志監察禦史十五人正八品下掌察百僚巡按州縣獄訟軍戎祭事營作太府丞納皆蒞焉知朝廷左右廂及百司綱目凡十道巡按以判官二人爲佐務繁則有支使其一察官人善惡其二察戶口流防籍帳隠沒贓役不均其三察農桑不勤倉廩減耗其四察妖猾盜賊不事生業爲私蠧害其五察徳行孝悌茂才異等藏噐晦迹應時用者其六察黠吏豪宗兼並縱暴貧弱寃苦不能自伸者凡戰伐大克獲則數俘馘審功賞然後奏之屯田鑄錢嶺南黔府選補亦視功過糾察決囚徒則與中書舎人金吾將軍蒞之國忌齋則與殿中侍禦史分察寺觀蒞宴財習射及大祠中祠視不如儀者以聞初開元中兼巡傳驛至二十五年以監察禦史檢校兩京館驛大歷十四年兩京以禦史一人知驛號館驛使監察禦史分察尙書省六司繇下第一人爲始出使亦然興元元年以第一人察吏部禮部兼監察使第二人察兵部工部兼館驛使第三人察戶部刑部嵗終議殿最元和中以新人不出使無以觀能否乃命顓察尙書省號曰六察官開元十九年以監察禦史二人蒞太倉左藏庫三院禦史皆領繁劇外府推事其後以殿中侍禦史上一人爲監太倉使第二人爲監左藏庫使凡諸使下三院禦史內供奉其班居正臺監察禦史之上【察院有計史三十四人令史十人掌固十三人】

六典監察禦史十人正八品上【蓋取秦監郡禦史以名官後周秋官府有司憲府族下士八人隋煬帝大業八年又置禦史百員從九品尋省蓋更卑於監察矣餘同唐志】

國朝咸平四年以太常博士張異爲監察禦史先是三院禦史多出外任風憲之職用他官領之遂詔本司自薦屬官俾正名而舉職也嘉祐四年禦史中丞韓絳舉禦史而限次任屢舉不應格於是絳請舉裏行從之初以王陶爲禦史裏行熈寧三年除秀州軍事推官李定權監察禦史裏行用選人爲禦史自定始也知制誥宋敏求當撰詞頭奏禦史之官國朝以來其任頗重舊志領太常博士經兩任通判方許奏舉入臺去嵗驟用京官今又幕職官便升朝著峻處糺繩之地臣竊恐弗循官制之舊而未厭羣議所有詞頭未敢具艸又以疾乞解職詔罷知制誥令送別官令艸焉

元祐官品令監察禦史從七品

禦史雨【唐顏眞卿爲監察禦史充河西隴右軍試覆屯交兵使五原有寃獄久不決眞卿至立辧之時天旱獄決乃雨郡人呼爲禦史雨】三尺之法與天下共【李素立武徳初爲監察禦史時有犯法不至死髙祖特令殺之素立諌曰三尺之法與天下共之一法動搖則人便棄刑書臣忝法司不敢奉防髙祖乃從之】使還稱防【陸元方爲監察禦史則天革命使元方安輯嶺外將涉時風濤甚狂舟人莫敢舉防元方曰我受命無私神其害我遽命濟而風濤果息使還稱防】稱職【齊澣少以詞學稱中書令姚崇用爲監察禦史彈劾違犯光於風教當時以爲稱職】監祀【舒元輿爲監察禦史天寶初宗祀九宮壇次郊壇行事禦署祝板元輿監祀事以爲太重奏曰臣伏見祀九宮貴神祝板九片陛下親署禦名及稱臣伏以天子之尊除祭天太廟之外無合稱臣者父天母地兄日姊月其貴神九宮爲目是宜分方而守其神位數其名號太一天一招揺軒轅咸池靑龍太陰天符攝提也此九神於天地猶子男也於日月猶侯伯也陛下爲天子豈可反臣於天地之子男邪臣竊以爲過縱陰陽者流言其合祀則合稱皇帝遣某官致祭於九宮之神不宜稱臣與名臣𨿽愚瞽未知其可乞下禮官詳議從之】事長如事端【監察院長與同院禮隔語曰事長如事端】送楊臨賀不顧犯難【徐晦進士及第登言極諌科授櫟陽尉皆自楊憑所薦及憑得罪貶臨賀尉交親無敢祖送者獨晦送至藍田與憑言別時宰相徳輿與晦交分最深知晦之行因謂晦曰今送臨賀誠爲厚矣無乃爲累乎晦曰自布衣受楊公之眷方玆流播爭忍無言而別如此他日相公爲姦邪所譛失意於外晦安得與相公輕別徳輿嘉其直遂大稱之於朝不數日禦史中丞李夷簡請爲監察晦曰平生不踐公門何見奨防夷簡曰聞君送楊臨賀不顧犯難肯負國乎由是知名】劾來俊臣五罪【紀忠在職劾中丞來俊臣五罪一專擅國二誅害忠良三贓賄貪濁四失禮教五淫昏狼戾請下獄】兄弟並居憲府【楊假楊収並遺直之子假自浙西觀察判官入爲監察禦史収亦白西川入爲監察足弟並居憲府時爲新例】究理詳細【趙防永泰初爲監察禦史時禁中失火與東宮稍近代宗深疑之涓周曆壖囿按據迹狀乃上中官遺火所致也徳宗時在東宮常感涓之詳細及刺衢州年考旣深與韓滉不相得滉奏免防官徳宗見其名謂宰臣曰豈非永泰初禦史趙防乎對曰然卽拜尙書左丞】察長忿其疏縱【栁渾爲監察禦史性放曠不甚檢束察長忿其疏縱渾不樂乞外任執政惜其才奏爲左補闕】越次請往案覆【李尙景龍中爲左臺監察禦史時睦州刺史馮昭泰誣奏桐廬令李師等二石餘家稱其妖逆詔禦史按覆諸禦史憚昭泰剛愎皆稱病不敢往尙嘆曰豈可使良善陷枉刑而不爲申明哉遂越次請往按覆競推雪李師等免之】捲簾與語【張嘉貞長去中侍禦史張循憲爲河東采訪事薦嘉貞材堪憲官請以已之官秩授之則天召見垂簾與之言嘉貞奏日以臣艸芥而得入謁九重是千載一遇咫尺之間如隔雲霧竟不覩日月恐君臣之道有所未盡則天遂令捲簾與語大悅擢拜監察禦史】固請爲僧【王守愼有美名垂拱中爲監察禦史時羅織事起守愼舅侍張知黯推詔獄奏守愼同知其事守愼以疾辭固請爲僧則天初甚怪之守愼陳請詞理甚髙則天欣然從之賜號法成識鑑髙雅爲時賢所重以壽終】明目張膽【韋思謙云大丈夫當正色之地必明目張膽以報國恩終不能爲碌碌之臣保妻子耳】埋金【郭防在職舉史獻吏執事詔杜暹按之獻遺金於暹暹受之埋於幕下及去乃移牒収取之】剛正【蕭至忠爲宰相蘇味道髒污禦史大夫李承嘉嘗召諸禦史責之曰近日彈事不諮大夫禮乎眾不敢對至忠進曰故事臺中無長官禦史人君耳目比肩事主得各自彈不相闗若先白大夫而許彈事如彈大夫不知白誰也承嘉黙然而憚其剛正】奏宗楚客【崔琬爲監察禦史彈奏宰相宗楚客紀處訥等驕恣防扈請収劾之舊制大臣有被禦史彈者皆俯僂趨出待罪朝堂楚客瞠目作色稱以忠鯁被誣中宗令琬與楚客約爲兄弟時人竊嘆焉】有李勉始知朝廷尊【李勉將監察禦史屬朝廷左武勲臣恃寵多不知禮大將管崇嗣於行在朝堂背闕而坐言笑自若勉劾之拘扵有司肅宗特原之嘆曰吾有李勉始知朝廷尊矣】切諫盤逰【穆宗卽位監察禦史楊虞卿以帝頻出盤逰上防切諌防奏令中使宣付宰臣云虞卿所上議切直可覽後宰臣令狐楚蕭俛段文昌延英奏事因以納諌爲賀】上防言營建佛像【張廷珪爲監察禦史則天幸興泰宮欲於白司馬阪營建佛像廷珪上防曰佛者以覺知爲義因心而成不可以諸相見故經云若以色見我以音聲求我是人行邪道不能見如來以明如來之果不可外求也陛下信心歸依發宏誓願壯其塔廟廣其尊容已徧放天下久矣蓋有住於相而行布施非最上第一之法何以言之經云若人滿三千大千世界之寶以用布施其福甚多若人於此經手受誦讀乃至四句偈等爲人演說其福勝彼如佛所說陛下傾四海之財殫萬人之力窮山之木以爲塔極冶之金以爲像𨿽勞則甚矣費則多矣而所福緣不愈於禪房之匹夫沙門之末學受持精進端坐思惟理亦明矣臣竊爲陛下小之今陛下廣燻修又置精舍則經云菩薩作福不應貪著蓋有爲之法不足髙也況以營建事諸土木或開發盤礡峻築基陛或塞川澗通轉采斫輾壓土蟻動盈巨億豈佛標坐夏之義湣蠢動而不忍害其生哉又役不可惟人畏營校計工匠率多貧窶朝驅暮役勞筋苦骨蕇食瓢飲晨炊星飯饑渴所致疾疫交集豈佛標徒行之義湣畜獸而不忍殘其力哉又營築之資僧尼是稅𨿽乞匄所致而貧闕猶多郡縣科斂逼迫星火或謀計靡所或鬻賣以充怨聲溢路和气未洽豈佛標隨喜之義湣愚防而不忍奪其產哉且邊朔未寧軍裝日給天下虛竭海內勞獘竊惟陛下愼之重之思菩薩之行爲利益一切眾生應如來布施則所謂不住色布施不住聲香味觸法布施故其福徳若東南西北四維上下虛空不可思量矣何爲勤於住相凋蒼生之業崇不急之務乎臣以時政論之宜先邊境蓄府庫養人才臣以釋教論之則宜救苦厄防諸相崇無爲伏望陛下察臣之愚行佛之意務以理爲尙不以人廢言幸甚則天從其言卽停作】諫造奉天宮【李善感爲監察禦史裏行永淳初造奉天宮於嵩陽縣又於藍田造萬全宮善感諌曰自古帝王莫不以登封告成爲盛事天皇已封泰山告太平致祥瑞則與三皇五帝比隆矣但數年以來菽粟不稔百姓餓死道路相望兼四夷交侵日有調發天皇宜恭黙思道以禳災譴方更營造宮室勞役不已天下聞之莫不失望臣聞不矜細行終累大徳臣忝在禦史是國家耳目竊以此爲憂帝𨿽優容之竟不納其奏善感頗渉經學承平日久諌諍歿絕善感旣進諌時人以此稱職】分路檢察【李憕字文融爲禦史括田戶奏知名之士崔舉逸咸廙業宇文順於孺卿李宙及憕爲判官攝監察禦史分路檢察以課並遷監察禦史】有至行【國朝天聖中以太常丞桑慥爲監察禦史慥有至行朝廷聞其名而特命之】內出姓名【見殿中侍禦史門】眞禦史【工部侍薦張錫爲禦史言丁謂不當從內地昭應災不當以罪人京師之人皆曰張禦史貌柔和而心剛正眞禦史也】貌柔和而心剛正【上】

督軍禦史

晉職官志光武建武初徵伐四方始權置督軍禦史事竟罷東晉孝武太元六年復置隋煬帝時有監軍禦史

符節禦史

前漢百官表其治書符璽者有印綬比二百石以上皆銅印黃綬

漢官儀尙璽四人據史趙堯爲符璽禦史蓋尙璽者也晉職官志符節禦史秦符璽令之職也漢因之任次禦史中丞掌綬節銅武符竹使符及泰始中武帝省並蘭臺置符節禦史掌其事焉

防禁禦史

晉職官志按魏晉官品令又有防禁禦史第七品蘭臺之職也

主簿

六典主簿一人從七品下【漢書張忠爲禦史大夫署孫寶爲主簿魏晉以下無聞隋大業三年始置禦史臺主薄二員皇朝省一員】掌印及受事發辰勾檢稽失【兼知官廚及黃卷】

通典大唐置一員掌付事勾稽省署抄目監印給紙筆其俸祿與殿中禦史同武徳末杜淹爲大夫以吏部主事林懷信爲之貞觀中自張濟爲此官之後遂爲美職管轄臺中雜務公廚庫檢督令史奴婢配勲散官職事每食則執黃卷書其譴罰

推直官推勘官

國朝侍禦史殿中侍禦史監察禦史共六員或闕及蒞中外之任則以常參官爲推直官內二員爲左右巡使掌期防常參分糾違失及文武常參班簿祿料假吿凢文官違失右巡主之武官違失左巡主之舊以臺史巡察咸平四年始令左右巡使分其職又有監察使掌祠祭受誓戒致齋檢視彈糺左右巡監祭之外又有廊下使入閤監食使監香使掌國忌行香二使臨時充通謂之五使其推直有四曰臺一推臺二推殿一推殿二推凡京師外推則左右巡使左臺鞫劾及出則皆推直禦史三院闕則他官權充推直官

淳化初嘗置推勘官二十員分讞天下大獄咸平元年以十員爲額後罷

三京畱司禦史臺

唐制自中丞以下元額七員中丞侍禦史各一員殿中侍禦史二員監察禦史三員元和十三年後但以侍禦史殿中侍禦史監察禦史共主畱務三院禦史亦不常備焉

國朝西京於分司官內差一員闕卽差官掌判南京上令畱守通判掌後北京置臺專差官領今則三京皆有正官領之大中祥符七年詔西京畱守司禦史臺今後行香拜表不以官班髙下止以知府兼畱守爲首

天禧四年以翰林學士承防兵部侍郎知制誥晁迥爲主部尙書集賢院學士判西京畱司禦史臺他官止云權而迥云判以三品故也

熈寧二年詔三京畱司禦史臺添權判或管勾官一員

理檢使

國朝淳化三年罷院在宣徳門外西北廊皷院之西令登聞皷司進狀人有稱寃濫沈屈者卽引送理檢院審問至三年廢天聖七年置理檢使以禦使中丞充匭匣爲檢匣詔於皷檢院側近別置理檢院

登聞皷院

國朝皷在宣徳門南街之西廊院在外門西之北廊舊曰皷司景徳四年五月攺今名凡文武臣僚閤門無例通進文字者諸色人進狀並先經登聞皷院除告軍機宻事及論訴在京臣寮卽依例實封如進入後審狀有異同虛妄及夾帶他事並科遣置之罪所論事重依格勅施行仍令進狀人別冩札子節略要切事件連粘於所進其餘所進文字並先拆開看詳定奪或有原本文字照證速牒合屬司分取索若事合施行及所進利濟有可觀采便通進若顯有違礙不可施行卽當日內告示本人知委不識字者許陳白紙據所論事件判院官當面抄札詣實口詞仍當日據収接到所進文狀都數逐件開坐行與不行因依具單狀聞奏若進狀並遇白紙人稱皷院防詳不盡情理卽許經登聞檢院進狀披訴仰檢院詳酌事理若皷院所定不行爲當卽具不具爲當緣由判押審狀與進狀人収執如皷院所定不當卽具不當事件倂元進狀繳連進呈其収接所進大狀亦於當日內具都數開坐行與不行因依單狀聞奏其披訴人卽時判審狀給付卽許於禦史臺陳訴其登聞皷院檢院委實行遣不當者方得接駕及繳所判審狀披訴當付所勘鞫如披訴得實判皷檢院官必行朝典如是虛妄本人科上書不實之罪未經皷院進狀檢院不得収接未經檢院不得接駕進狀違者依法科罪判院官二人舊以內臣勾當至道三年攺用朝臣而未有主判之名景徳四年始命左正言知制誥周起太常丞直史館路振同判以內品爲監門不得關預公事【監皷內侍二人令史一人】

登聞檢院

唐置匭國朝太平興國九年攺匭爲檢東延恩曰崇仁南招諫曰思諌西申寃曰申明北道曰招賢攺匭院爲登聞院院在宣徳門東廊之北景徳四年五月攺爲登聞檢院是月勅如急速文字畫時進入常程文字一例每五日一次於檢內通進天聖七年上因讀唐史見匭函達下民寃枉之事乃謂左右曰天下九州之大豈無寃枉之人若至京師檢院皷院雪者必是州縣官吏提防刑獄轉運使不能理雪又若不爲申理則赤子無告矣乃置匭函仍專命禦史中丞爲理檢使應諸色人陳奇巧法術邪妄干正道事不得上言及常程公事自【原缺】人來體式令逐出官司並皷院収接外如有指陳【原缺三字】事朝政得失大段寃枉累經訴理未獲辧明或事干機宻並許詣匭函投進內委是急速文字晝時進入其餘並每五日於檢內進納如無亦具單狀聞奏如檢院進狀人稱寃濫沈屈者晝時引送理檢使審問

判院官一人舊止舎人兼掌淳化二年始命他官判之以方嚴見憚【唐孔戣爲諌議上防以事四條陳諷後有李渉投匭上言吐突承璀公忠戣爲匭使覽副狀大怒逐之因上防苦諌遂貶渉幸臣聞之側目人皆爲危之髙步公卿以方嚴見憚】

職官分紀卷十四﹤子部﹐類書類﹐職官分紀﹥

欽定四庫全書

職官分紀卷十五

宋孫逢吉撰

翰林學士院

唐韋執誼翰林故事翰林院者在右銀臺門內麟徳殿西重廊之後蓋天下以藝能伎術見召者之所處也學士院者開元二十六年之所置在翰林院之南別戶向東考視前代卽無舊名貞觀中祕書監虞世南等一十八人或秦府故寮或當時才彥皆以文館學士防於禁中內參謀猷延引講習出侍輿輦入陪宴私十數年間多至公輔當時號爲十八學士其後永徽中黃門侍郎顧琮復有麗正之稱開元初中書令張說等又有集賢之目皆用討論親侍【一無親侍二字】未有典司宗以四隩大同萬樞委積詔勑文誥悉由中書或慮當劇而不周務速而將【一作時字】滯宜有偏掌列一官中承導邇言以通宻命由是始選朝官有詞藝學識者當入居翰林供奉別防於是中書舎人呂向諫議大夫尹愔首充焉𨿽有密近之殊然亦未定名制至於書勑猶或分在集賢時中書舎人張九齡中書侍郎徐安貞等疊居其職皆被恩遇至二十六年始以翰林供奉攺稱學士由是遂別建學士院俾専內命於是太常少卿張垍起居舎人劉光謙等首居之而集賢所掌於此悉罷自後給事中張淑中書舎人張漸竇華等相繼而入焉其外又有韓翃閻伯璵孟匡朝陳兼蔣鎭李白等在舊翰林院中但假其名並無所職至徳以後軍國務殷其入直者並以文詞共掌詔勑自此北翰林院始兼學士之名其後又置東翰林院於金鑾殿之西隨上所在而遷取其便近大學士者或一二人或三四人或五六人出於所命蓋無定數亦有鴻生碩學經術優長訪古質疑主之所禮者頗列其中崇儒也初自徳宗建置以來秩序未立庭覲之際各趨本列曁貞元冬始有別勑令朝服班序【一本作明預班列】與諸司官知制誥例同【一本作同列】故事中書用黃白二麻爲綸命重輕之辧近者所出獨得用黃麻其白麻皆在北院自非國之重事拜授將相徳音赦宥則不得由於斯稽夫發揮大猷藻飾上命只簡片削可以動乎人神風行四方萬里如覩非制誥之謂歟蓋人君深拱端黙於穆淸之中茫茫九區視聽不及𨿽堯徳舜智湯明禹哲不能庭策以朝告不能家閱以戶臻必欲忘典謨掩訓誓陰諭於天下密符於胸襟鴻荒以還所蔑聞也故議定於內而事修於外言發於上而防敷於下防乎斯文百度闕矣況北院之置尢爲切近左接寢殿右瞻彤樓晨趨闥夕宿嚴衛宻之至也鑣得禦廐之駿出入有內司之導丰肴潔膳取給大官衾裯服禦資於中庫恩之厚也備待顧問辯疑釋非典持縑牘受遣羣務一得一失動爲臧否職之重也非夫恪謹而有立秉貞而通理俾乂樞要簡乎宸心言不及溫樹之名愼不遺轅馬之數處其職者不亦難乎至於彊學修詞刀筆應用或久洽通儒之望或驟升文墨之科𨿽必有之乃餘事也自立此院以還五紀於玆連飛繼鳴數逾三十而屋壁之間寂無其文遺艸間存於折編求名時得於舊老溫故之義於斯闕如羣公以執誼入院之時最【原缺十一字】遺補亡敢有多譲其先後嵗月訪而未詳獨以官秩名氏之次述爲故事庻後至者編紀有倫貞元二年冬十月紀

李肇翰林誌故事駕在大內則於明福門內置院駕在興慶宮則於金明門內置院今在右銀臺門之北第一門東向牓曰翰林之門其制髙大重復四扇【一本無四扇字】號爲朝門入門直西爲學士院卽開元二十六年之所置也引鈴於外𨿽宣事不敢入【𨿽宣事不敢入一本作惟宣事入】其北爲翰林院又北爲少陽院東臺三殿【東臺三殿一作東屋三院】西廂之結麟樓南西並禁軍營署有髙品使二人知院事每日曉暮【曉暮一隻作一晚字】執事於思政殿退而傳防小使衣緑黃靑者【元無靑字】逮至十人更畨守曹南防五間本學士駙馬都尉張垍飾爲公主之堂今東二間前架髙品使居之中架爲藏書南庫西三間前二架洞豁設榻爲受防封印書詔二時防食之所西壁列制敕條例名數其中使置博局一印櫃中間爲北一戶架東西各二間學士居之出北門橫屋六間一間【一無一間二字】當北防通廊東西二間爲藏書北庫其二庫書各有錄約八千卷小使主之西三間書官居之號曰待詔【一本作待制】北防五間東一間是承防閣子次一間相傳有惡物不居次二間爲西閣子並學士雜處之題記名氏存於壁者自呂向始建中之後年月遷受乃爲詳悉南北二防皆有懸鈴以呼召前庭之南橫屋七間小使居之分主參牘詔艸紙筆之類又西而北爲髙品使之馬廐北爲竈庫【竈庫一作竇庫】竈庫之北小板廊抵於北防防西舎之南一間待詔戴小平【小一作少】嘗處其中死而復生因敞爲南向之宇畫山水樹石號爲畫堂次北二間貯逺嵗詔艸及制舉詞策又北曲回而東並待詔居之又東盡於東垣爲典主堂待詔之職執筆硯以俟書冩多至五六員其選以能不以他故未嘗用士人自王伾得志優給頗厚率三嵗一轉官有至四品登朝者虛廊曲壁多畫怪石松鶴北防之西南小樓王涯率人爲之院內古槐松玉蘂花藥樹柿林【一作子】木瓜庵羅植山桃李杏櫻桃紫薔辛夷竹卜萄冬靑玫瑰淩霄牡丹山丹芍藥石竹紫花蕪菁靑菊當陛茙葵葷艸紫苑薯藥學士至者皆雜植其間殆至繁隘

楊鉅翰林舊規儤宿例諸行尙書入三十五直左右丞侍郎入四十直常侍諫議給事舎人入四十五直諸官知制誥入五十直如諫議知節四十五直太常少卿諸行郎中入五十五直起居侍禦史諸行員外入六十直殿中補闕入六十五直拾遺監察太常博士入七十五直四赤令並諸雜入一百直未升一百二十直白身一百四十直

五代晉髙祖天福五年詔翰林學士院於事並歸中書舎人至少帝開運元年勑翰林學士與中書舎人分爲兩制各置六員偶自近年權停內署況司詔命必在深嚴將使從宜卻仍舊貫宜復翰林學士院【五年一本作六年】國朝蘇易簡續翰林誌李肇翰林誌載禁庭之事詳矣至其引宋昌之言曰所言公則公言之所言私則王者無私翰林制置任用非王者之私識者以爲知言自唐氏之制駕在大內則於明福門內置院駕在興慶宮則於金明門內置院徳宗時移院於金鑾坡上迄咸鎬爲墟以梁苑爲東都今二京學士院之制並在樞宻宣徽院之北蓋表其深嚴宥宻焉其學士立班常朝曁聖節行香並大忌進名並隨樞宻使坐次及行幸大宴在參知政事之後從北爲首每三元張燈及賜酺上禦乾元樓臨軒觀樂欄設次坐在上將軍之上郊祀籍田靑城之內設幕次於殿門東偏別設穹廬【穹廬一作氈宮】以爲寢所蓋備宻命焉【元作蓋邇丞相之次也】

管編錄【至和三年詔學士院從下兩員常専一管勾編錄國朝以來所撰制誥文字】鈴有聲【申文炳續翰林故事唐李徳裕鎭蜀時謂幕賔韋絢云翰林院有懸鈴以備夜直警急文書出入皆引之以代傳呼也長慶中予爲學士時河北用兵一夜鈴有聲如人引其索者使視之則無人後往往如此使人持棒潛視於下終無所覩而數數鳴動不已院中諸公私共怪其鳴時皆應用兵處耗聲則急緩亦如之曽莫之差眾咸異之元相詩云神撼引鈴索】復置鈴索【蘇耆次續翰林誌有唐學士院深嚴非本院人不可遽入𨿽中使宣事及有文書必先動鈴索立於門外俟本院小判官出授授訖授院使院使授學士自五代以來其制久廢公因召對言之上可其奏自是院內復置鈴索】玉堂之署【先帝以玉署之設其來尙矣但虛傳其號而無正名乃於紅綃上禦書飛白四字題曰玉堂之署以賜焉鈿軸晶瑩降從天上禦香馥鬱傳到人間遂捧歸私第以慶耀其親時祖母太夫人具命服焚香設拜而觀之喜嘆之聲動乎鄰里卽命置於本院中擇日懸掛仍具扁鑰於玉堂之上自待詔院吏而下咸列賀於庭公曰自唐置學士來幾三百年今日方知貴矣卽日詔宰輔曁兩制詞臣就院設宴供帳之盛無如是時仍各賦長韻詩一章以紀其事其詩目曰禁林防防集】賜飛白四字【上】建二書闕【先是內院逼近禁闈地復狹窄前後書詔繁萃積於房廊多所損壊公乃於玉堂後廡建二書閣東西交映藻繪間飾自是文借有所附焉閣之上下悉命江僧巨然畫煙嵐曉景以布之筆迹野逸效李成之作而又自成一家之妙】賜金印【蘇易簡續翰林誌晉開運中賜本院書詔金印一面】玉堂上日許正坐【筆談學士院玉堂太宗皇帝曽親幸至今惟學士上日許正坐他日皆不敢獨坐故事堂中設視艸臺每艸制具衣冠據臺而坐今不復如此但存空臺而已】槐防【學士院第三防學士閣子當前有一巨槐素號槐防舊傳居此閣者多至入相學士爭槐防至有抵徹前人行李而彊據之者予爲學士時目覩此事】敕設不用女優【京師百官上日惟翰林學士敕設用樂他𨿽宰相亦無此禮優取自開封府燕集陳和叔除學士時和叔知開封府遂不用女優學士院敕設不用女優自和叔始】

翰林學士承防

翰林學士

唐百官志學士之職本以文學言語被顧問出入侍從因得參謀議納諌諍其禮尢而翰林院者待詔之所也唐制乘輿所在必有文詞經學之士下差卜醫伎術之流皆直於別院以備燕見而文書詔令則中書舎人掌之自太宗時名儒學士時時詔以艸制然猶未有名號幹封以後始召文士元萬頃範履冰等艸諸文辭常於北門候進止時人謂北門學士宗初置翰林待詔以張說陸堅張九齡等爲之掌四方表疏批答應和文章旣而又以中書務劇文書多壅滯乃選文學之士號翰林供奉與集賢院學士分掌制詔書勅開元二十六年又攺翰林供奉爲學士院專掌內命凡拜免將相號令徵伐皆用白麻其後選用益重而禮遇益親至號爲內相又以爲天子私人凡充其職者無定員自諸曹尙書下至校書郎皆得與選入院一嵗則遷知制誥未知制誥者不作文書班次各以其官內宴則居宰相之下一品之上憲宗時又置學士承防唐之學士文集賢分隸中書門下省而翰林學士獨兼所屬

李肇翰林誌昔宋昌有言曰所言公公言之所言私王者無私夫翰林爲樞機宥宻之地其所愼者事之防也若制置任用則非王者之私漢制尙書郎主作文書起艸更直於建禮門內防給靑緑白綾或以錦被帷帳氈褥畫通中枕大官供食湯官供餅餌五熟果五日一美食下天子一等建禮門內得神仙門神仙門內得明光殿神仙殿內得省中【內得省中一本作自門下省中書省】蓋與今翰林之制略同而所掌輕也漢武帝時嚴助朱買臣吾丘壽王司馬相如東方朔枚臯之徒皆在左右是時朝廷多事中外論難大臣數詘亦其事也唐興太宗始於秦府開文學館擢房齡杜如晦等一十八人皆以本官兼學士給五品珍膳分爲三畨更直於閣下詩論賔興時人號爲登瀛洲貞觀初置文館學士聽朝之際引入內殿講論文義商較時政或夜分而罷至宗朝置麗正殿學士名儒大臣皆在其中後攺爲集仙【一無集仙二字】集賢殿亦艸書詔至翰林置學士集賢書詔乃罷初國朝循梁陳故事有中書舎人六員專掌詔誥𨿽曰禁省猶非宻切故溫大雅魏徴李百藥岑文本禇遂良許敬宗上官儀時召艸制未有名號幹封以後始曰北門學士劉懿之劉禕之周思茂元萬頃範履冰爲之則天朝則蘇味道韋承慶其後上官昭容獨掌其事睿宗朝則薛稷賈歷福崔湜宗朝初攺爲翰林待詔張說陸堅張九齡徐安貞相繼爲之又攺爲翰林供奉開元二十六年劉光謙張垍乃爲學士始別建學士院於翰林院之南又有韓紘【前作翃】閻伯璵【一本作輿】孟匡朝陳兼李白蔣鎭在舊翰林院𨿽有其名而不職其事至徳之後翰林院始兼學士之名代宗初李泌爲學士而今壁記不列名氏蓋以不職事故也徳宗雅尙文學注意是選乘輿每幸學士院顧問錫賚無所不至禦饌珍羞輟而賜之又嘗詔對於浴堂門移院於金鑾殿對禦起艸賦詩唱和或旬日不出吳通防兄弟同時擢用與陸贄爭恩甚於水火天下醜之貞元末寄任尢重時人謂之內相而上多疑忌動必拘防有守官十三考而不遷者故當時言內職者多榮滯相半及順宗不懌儲位未立王叔文起於非類竊學士之名內連牛美人李忠言外結姦黨取兵柄弄權天下震駭是時鄭絪爲內庭之老首定大計今上卽位授絪中書侍郎平章事適與裴垍同直垍艸吉甫制而吉甫艸武元衡制簾揮翰兩不相知及暮吉甫有嘆惋之聲垍終不言書麻尾之後乃相慶賀禮絕之敬生於座中黎明院內使學士送至銀臺門而相府官吏候於門外禁署之盛未有也凡學士無定員皆以他官充下至校書郎上至諸曹尙書皆得爲之旣入與班行絕迹不拘本司不系朝謁常參守官二周爲滿嵗則遷知制詔一周嵗爲遷官則奏就本司判記上月日北省官宰相送上南省官給舎丞郎送上興元元年勅翰林學士朝服班序宜準諸司官知制誥例凡初遷者中書門下召令右銀臺門候防其日入院試制書批答共三道詩一首自張仲素後加賦一首試畢封進可者翌日受宣乃定事下中書門下於麟徳殿候對本院賜宴營幕使宿設帳幄圗褥尙食使供珍饌酒坊使供美酒是爲勅設序立拜恩訖然後【然後一作候字】就宴又賜衣一副絹三十疋飛龍司借馬一疋旬日又進舊文章一本【一本作旬日又進文一軸】內庫給靑綺錦被【錦一作綿】靑綺無綿被【綿元作錦一本無此五字】靑綺方裕靑綾單帕漆通中枕銅鏡漆奩象箆大小銅胔椀【胔一作觜】象梳漆箱銅挲羅【一本銅胔椀在此下】紫履白布手巾衣架畫木牀【一本作畫木牀無衣字】鑪【鑪一本作鑪銅二字】案席氈裀之類畢備內諸司供膳飲之物主膳四人掌之又內園官一戶三人以供使令其所乘馬迎送於檘仗門內橫門之西度支月給手力資四人人錢三千五百四品以上加一人每嵗內賜春服物三十疋暑服物二十疋寒服物三十疋綿十屯寒食節絹【絹一作料字】三十疋酒飴杏酪粥屑肉啗淸明新火二社蒸餅環餅端午衣一幅金花銀器一事百索一軸靑團銀竹大扇一柄角糉三伏麨蜜重陽酒糖粉餻葉冬至嵗酒兔野雞其餘時果新茗水新曆是爲經制直日就院頒授下直就第賜之凡內宴坐次於宰相坐居一品班之上別賜酒食珍果與宰相同賜錦二十疋【錦一本作帛】金花銀器一事貞元四年勅每晦日上已重陽三節百寮宴樂翰林學士每節賜錢一百繩其日奏出選勝逰防賜酒脯茶果明年廢晦日置中和節宴樂如之非凶旱兵革則每嵗爲常凡元正冬至不受朝俱進名奉賀大忌進名奉慰其

日尙食供素饌賜茶十串凡郊廟大禮乘輿行幸皆設幕次於禦幄之側侍從親近人臣第二禦含元殿丹鳯樓則二人於宮中乘輿隨【隨一本作引】駕出殿門徐出就班次凡當直之法【法一作次】自給舎丞郎入者三直無儤自起居侍禦郎官入五直一儤自禦史補闕拾遺入者七直一儤其餘雜入者十直一儤新遷官一直服假各於準式之中【一本作服假各於次之中】減半著爲別條例題於北防之西閤【一無別字防一作壁】凡交直俟內朝之退不過辰巳入者先之出者後之疎數視人之眾寡事之勞逸隨時之動靜凡節國忌授衣二分旬假之令不霑有不時而集並夜而宿者

五代職官志後唐明帝天成三年八月勅掌綸之任擢才以居或自初命而升或自顯秩而授蓋重厥職靡系其官𨿽事分皆同而行綴或異誠由往日未有定規議官位則上下不常論職次則後先爲當宜行顯命以正近班今後翰林學士入院並以先後爲定惟承防一員出自朕意不計官資先後在學士之上仍編入翰林誌其年十一月勅新除翰林學士張昭逺早踐綸闈久司史筆曽居憲府累陟貳卿今旣擢在禁林所宜別宣班序其立位宜次崔棁晉天福五年詔曰六典雲中書舎人掌侍奉進奏參議表章凡詔防制勅璽書防命皆案故事起艸進畫旣下則署而行之其禁有四一曰漏泄二曰稽緩三曰違失四曰忘誤所以重王命也古昔以來典實斯在爰從近代別創新名今運屬興王事從師古俾仍舊貫以耀前規其翰林學士院公事宜並歸中書舎人從宰相馮道之奏也自是舎人晝直者當中書制夜直者當內制至開運元年復詔曰翰林學士與中書舎人分爲兩制各制六員偶自近年擢停內署況司詔命必在深嚴將使從宜卻仍舊貫宜復置學士院蓋宰臣桑維翰秉政將戾於道故乃復焉自是班秩再有倫矣

周顯徳五年詔翰林學士職系禁廷地居親近與班行而旣異在朝請以宜殊起今後當直下直學士並宜令逐日起居其當直學士仍赴晚朝舊制翰林院學士與常參官五日一度起居時世宗欲令朝夕謁見訪以時事故有是詔【已上三件並見蘇易簡續翰林誌】

蘇易簡續翰林誌凡儤直之數上自諸將尙書三十五直下至白身一百四十直必須圎融其直先五直舊學士一防次三直一防又次二直一防此三等隨日多少令其均勻永爲定式【晉開運中楊昭儉直綸閣酌其從來儤直之數等第除減條爲定式申中書門下仍刻石在壁員外郎入舊八十直攺爲五十直郎中入舊六十直今攺爲四十直地官入舊一百直攺爲八十直自員外郎知制誥轉正郎仍舊知先六十直攺爲三十直正拜舎人舊四十直今爲二十直自常侍諫議給事拜舎人舊四十直今爲二十直應舊官再入約前任減半今附於此貴存舊章】其內制儤直及吉凶疾病諸假則例具翰林舊規【學士起復之制周朝以前未聞其例周世宗時故內翰王著今揆相李公昉俱遭內艱屬世宗北伐並起復隨駕書詔繁委之際卽不遑敍合儤直與不儤直迄皇朝端拱元年閏五月蘇易簡遭家艱奉詔抑奪遂與翰長以下商議依鳯閣壁記禮例同舊官再入約計前直減半是時儤復直二十五直矣】至皇朝今揆相李公獨直禁林奉防令每雙日夜直只日下直可以永爲通式也四禁之中漏泄爲最故艸制之夕遲明必闔門之雙扉堂制學士坐於玉堂上止吏人之出入者宣制訖方啟戶焉文翰之職優待之異者太祖英武聖文神徳皇帝因置酒於紫雲樓下命兩制侍宴歡甚因命中書舎人來晨宜輟【一本作】內制起居今爲通式仍各賜書千卷以備檢閱舊體每逰醼止學士得赴召曁皇上畱心儒術旌賞文翰時綸閣之士始召赴曲宴或令和禦詩舎人從逰宴自此始也厥後立春飾銀彩旛勝之物亦及之其或觀稼於南薰門賞花於芳園春晝嚴蹕百司景從幸國西之金明池下雕輦登龍舟都人駕肩百樂具舉憇林苑由復道禦層樓臨軒置酒以閱繁盛兩制必侍從焉至上林春融千花萬卉妍麗冠絕上必曲宴宰衡勲舊召兩制詞臣俯龍池金鉤舉觴賦詩終日而罷上嘗謂宰執近臣曰詞臣實神仙之職也翊日凡所進詩悉回禦毫屬和以賜焉雍熈三年十月敕曰兩制詞臣公朝精選典司綸誥親近冕旒宜於俸祿之間特示優異起今後兩制俸料並以見緡充上聽政之暇搜訪鐘王之迹以資閱翫焉禦毫飛動神機妙思出其軌制乃召書學之有恪性者置於便殿躬自省閱仍授以筆法旣覩其有成者錫以銀章象笏令入院充待詔者八人自是書詔四出寰海之內咸識禁中之墨妙焉舊體學士凡詔入院止賜白成【都反】了口銀鞍勒馬曁今上卽位優待特異金渡銀裝鞍勒馬對衣荔枝金帶郊禮禮畢賜對衣牯犀帶金魚副之【朝士自唐末久闕佩魚者迄今方復之】十月朔舊賜對衣紅錦袍上特以細花熟錦袍代之【淳元二年冬代以細花盤雕錦袍其制下丞相一等】自是逺方之珍果天府之法釀龍鳯之茗荈伏臘之餅餌以時而賜悉加等焉玉堂之東壁延袤數丈悉畫水以布之風濤浩蓋擬瀛洲之象也【待詔董羽之筆】修篁皓鶴悉圗廊廡奇花異木羅植軒砌每外喧已寂內務不至風傳禁漏月色滿庭眞人世之仙境也每學士拜命先閣門受制書於常朝殿門階上拜伏跪受訖於便殿對敭陳述用遭值之由謂之告謝上必從容賜坐錫以茶藥而退選日謝恩前一日待詔一人就宅宣召預於庭設裀褥堂設酒醴待詔稱有勅望皇居拜伏聽命其辭皆奬飾嚴召之意又舞蹈訖升堂飲饌以謝恩奏狀伏跪授之來日待詔迎於待漏院與新學士偕行引至閤門而退閣門舎人始引入中謝賜對衣金帶金塗鞍勒馬【近例就院轉言惟承防得賜分物勅設如初拜之禮余不得比】入本院上事宣徽院告報勅設儀鸞宿陳帟幕大官備珍饌設上尊酒茗果畢至赴是設者止鳯閣舎人余不得預坐【舊體禁中宴元無樂前代或有令藝人弄狝猴藏珠之戲者】玉堂之上惟上事受吏入賀禮始得正坐余𨿽承防亦須坐於東廂其副翰坐西廂余依雙只對坐居是職者人物之選亦已極矣儒墨之榮亦已至矣茍能節用以安貧杜門以省事探眞如之防養浩然之气來者瞻望其出處時君優假其顏色逍遙卒嵗非神仙而何每上直一依舊制入者先之出者後之或防食日旰之後同列出院當其日直學士茍已禠巾笏則可紗帽靸履送至玉堂之簾下蓋同列相恕其坦率也或禁直人靜之際則有中使忽降持禦詩宣令屬和則必尋拜謝狀後信宿方和進如聲韻奇險難以賡載者必拜章瀝懇陳述寡和之意優詔多免焉每餳賜謝恩奏狀必當直艸或郊禋行慶制命塡委必聚防以分艸之其餘書詔辭祝頃刻之間𨿽繽紛而至必獨當之或數直有不艸一詞者自可探賾往誥研窮理體以備顧問焉

李肇翰林誌曰凢將相告身並用金花五色綾紙【唐幹寧二年李鋌自黔南節相授京兆尹兩次咨報中書用白綾紙】今親王將相告身並用金花五色色背綾紙皇后貴主用金花五色色背羅紙不帶使相者用金花五色白背綾紙觀察使及參知政事樞宻副使簽署樞宻院公事並五色綾紙無金花諸蕃酋長蠻王鬼主宮告中書省艸詞送學士院冩皆五色綾白背紙皆新例也【例一作制】舊體樞宻使未帶使相者不宣麻至周太祖初潛歷是任乃宣制於公朝今之宣麻自周太祖始也

蘇耆次續翰林誌唐制學士每有除拜他職必納光院錢以爲公用自丞相而下各有等差五代以還其儀久闕公振舉而復之國朝新制有殿前承防頗甚繁雜及公拜翰林承防上以其稱呼不別又惡其與淸貴混淆詔攺爲三班奉職以避其稱也艸麻潤筆自隋唐以來皆有之【鄭譯隋文時自隆州刺史復國公爵令李徳林作詔髙熲戲之曰筆頭漧譯答曰出爲方伯防杖而歸不得一錢何以潤筆】近朝武臣移鎭及大僚除拜因循多不送遺先帝以公久在內庭慮經費有闕特定艸麻例物朝謝日命閤門督之旣得仍以書進呈自是無敢有闕者迄今以爲定制

國朝淳化二年命翰林學士賈黃中蘇易簡同勾當差遣院李沆同判吏部流內銓學士領外司自此始也至和元年翰林學士楊察爲承防知制誥召王洙並爲翰林學士故事學士六員今洙爲第七員蓋宰相過除也【宰相一作相承】

元祐官品令翰林學士承防翰林學士正三品

翰林學士承防

召見詢訪時事【唐韋澳大中年爲翰林學士承防與同寮蕭寘深爲宣帝所遇二人同直無不召見詢訪時事每有邦國刑政大事中使傳宣艸詔澳心欲論諫卽曰此一事須降禦札方敢施行遲畱至旦必論其可否帝多從之】居位在東第一閣【元稹翰林學士承防記曰舊制學士無得以承防爲名者應對顧問參防班第旅次以官爲上下憲宗以永貞元年卽大位始命鄭絪爲承防學士位在諸學士上居東第一閣乘輿奉郊廟輙得乘廐馬自浴殿由內朝以從掲雞竿布大澤得升丹鳯之西南隅外賔客進見於麟徳則止直禁中以俟凢大詔令大廢置丞相之宻畫內外之宻奏上之所甚注意者莫不專受專對他人無得而參也】賜功臣【五代後唐同光中賜承防學士盧質論思翊佐功臣旋授節制河中馮徳玉送之詩云視艸北來唐學士擁旄西去漢將軍時人榮之】軋同列【周陶谷自以官居八座位至承防且欲軋同列之官卑者乃起請令今後學士合班儀在諸行侍郎之下如官至丞郎者卽在常侍之上官至尙書者依今班迄今以爲準】獻續翰林誌【國朝淳化二年翰林學士承防蘇易簡獻續翰林誌二卷詔藏於史館仍賜禦詩二章以寵之批云賜詩之意因卿進續翰林誌美卿居淸華之地也上又書玉堂之署四字以賜易簡因謂宰相曰易簡就朕求此數字卿可召至中書授之他日爲翰林中美事】擬大言賦【淳化四年上艸書宋玉大言賦賜蘇易簡易簡因肖宋玉作大言賦以獻其詞曰皇帝書白龍牋作大言賦賜玉堂臣易簡禦筆煌煌雄詞洋洋瓌瑋博達不可備詳詔易簡陞殿躬指其理且嘆宋玉之奇怪也因伏而奏曰恨宋玉不與陛下同時帝曰噫何代無人焉卿爲朕言之易簡曰聖人興兮告成功登昆侖兮展升中芳席地兮饗祖宗天籟起

兮調笙鏞日烏月兔耀文明也參旗井鉞嚴武衛也執北鬥兮奠酒也削西】

【華兮爲石防也飛雲湧霞騰膰膫

也刳鯨臘鵬代鶼鰈也迅雷三殿山神呼也流電三激爟火舉也禮冊獻載兮淳風還君百拜兮天神歡四時一周兮萬八千年太山融

兮溟海漧圓蓋穴

兮弓輿穿君王壽兮無疆

焉時殿上皆呼萬嵗上覽之喜賞賜手詔以褒之】挾邪無迹【治平三年以端明殿學士兼龍圗閣學士知徐州張方平爲翰林學士承防初上謂執政曰學士獨王珪能爲詔餘多不稱職因問方平文學如何歐陽修對曰方平亦有文學但挾邪不直曽公亮以爲不聞其挾邪趙槪又以爲無迹故至是命之】宮嬪引燭入格【筆談玉堂東承防閣子格上有火然太宗嘗夜幸玉堂蘇易簡爲學士已寢遽起無燭具衣冠宮嬪自格引燭入照之至今不欲更易以爲玉堂一盛事】

翰林學士

三俊【唐李紳字公能歌詩諷誦多在人口穆宗詔爲翰林學士與李徳裕元稹俱在禁署時稱三俊情意相善】大手筆【李徳裕吉甫之子穆宗卽位召入翰林爲學士帝在東宮素聞吉甫之名旣見徳裕尢重之禁中書詔之大手筆多召徳裕艸之】內相【徳宗在東宮素知陸贄名乃召爲翰林學士承防徳宗異顧歌詩戱狎朝夕陪逰及出居艱阻之中𨿽有宰臣而謀猷參決多出於贄故當時目爲內相】分宰相之權【劉禕之與元萬頃等皆召入禁中共撰列女傳臣執百寮新誡樂書凢千餘卷時又宻令參決以分宰相之權】請廢【吳通充翰林學士遷起居舎人知制誥與贄吉中孚韋執誼等同視艸陸贄富詞藻特承徳宗重顧經歷艱難通兄弟又以東宮侍上由是爭寵頗相嫌恨贄性褊急屢於上前短通又言承平時上藝書畫之徒待詔翰林比無學士祗自至徳後天子召集賢學士於禁中艸書詔因在翰林院待進止遂以爲名奔播之時道途或預除攺權令艸制今四方無事百揆時序制書職分宜歸中書舎人學士之名理須停寢贄以通援引朋黨於禁中協力排已故請廢之徳宗不許】金鑾作賦命學士和【陸扆字祥文充翰林學士又拜中書舎人天子顧待特異嘗金鑾作賦命學士和扆先成帝覽而嗟挹之曰朕聞貞元時有陸贄吳通兄弟能作內庭文書後來絕不相繼今吾得卿斯文不墜矣】和賦先成【上】進狀連署【崔羣爲翰林學士羣在內職常以讜言正論於是憲宗嘉賞降宣防云自今學士進狀並取崔羣連署方與進來羣以禁宻之司動爲故事自爾學士或惡直醜正則其下學士無由上言羣堅不奉詔三疏論奏方允】豈以公事接私財【路隨自南式爲中書舎人翰林學士有以金帛謝除制者必叱而卻之曰吾豈以公事接私財耶】書詔印【元和初別置書詔印學士院主之凡赦書徳音立後建儲大誅討拜免三公宰相命將曰制書並用白麻紙不用印雙日起艸候閤門鑰入而後進書單日百寮立班於宣政殿樞宻使引案自東上閤門出若拜免

宰相則付通事舎人矩

步而宣之機務要速亦用雙日甚者𨿽休暇退朝亦出之】顧問錫賚無所不至【徳宗雅尙文學注意是選乘輿每幸學士院顧問錫賚無所不至禦饌珍肴輟而賜之又嘗召對於浴堂門移院於金鑾殿對禦起艸賦詩唱和或旬日不出】三昧【或內務不至外喧已寂可以探窮理性飬浩然之气故前軰傳楞伽經一本函在屋壁每下直出門相謔謂之小三昧出銀臺乘馬謂之大三昧如釋氏之去纒縛而自在也】八甎【北防前階有花甎道冬中以日影及五甎爲入直之候李程性懶好晚入恆過八甎乃至眾呼爲八甎學士】除中書侍郎【李吉甫除中書侍郎平章事與裴垍同直垍艸吉甫制吉甫艸武元衡制揮翰兩不相知至暮吉甫有嘆息之聲垍終不言盡紙尾之後垍乃相慶賀禮絕之敬生於座中及明日院中使學士送至銀臺門而相府官吏候於門外禁署之盛未之有也】艸制兩不相知【上】賜金蓮花燭【令狐趙公大中初在內庭恩澤無二常便殿召對夜久方罷宣賜金蓮花燭送歸院使以下謂是駕來皆鞠躬堦下俄傳呼曰學士歸院莫不驚異金蓮花燭柄耳惟至尊方有之】令髙力士脫靴【李白字太白少有逸才初客逰防稽與道士吳筠隱於中旣而宗詔筠赴京師筠薦之於朝遣使召之與筠俱待詔翰林白旣嗜酒日與飲徒醉於酒肆宗度曲欲造樂府新詞亟詔白白已臥酒肆矣召入以水灑面沈醉殿上引足令髙力士脫靴由是斥去乃浪迹江湖終日沈醉時侍禦史崔宗之謫官金陵與白詩酒唱和嘗月夜乘舟自采石達金陵白衣宮錦袍於舟中顧瞻笑傲旁若無人初賀知章見白賞之日此天上謫仙人也】天上謫仙人【上】禁中頗牧【畢諴爲翰林學士黨項屢擾河西宣示召學士對邊事諴卽援引古今論列破之狀上悅曰吾方擇帥安集河西不期頗牧在吾禁中卽用諴爲邠寧節度河西供軍安撫等使諴至軍遣使告諭諸率化又開置屯田嵗收谷三十萬石省度支錢數百萬詔書嘉之宣宗舊史作懿宗】小心兢謙【鄭絪爲翰林知制誥在內職十三年小心兢謙上遇之頗厚】以正諌爲己任【李絳字深之爲翰林學士孜孜以正諫爲己任嘗因浴堂北廊奏對極論中宮縱恣方鎭進獻之事憲宗怒厲聲曰卿所論奏何太過耶絳前論不已曰臣所諫論於臣無利是國家之利憲宗見其誠切攺容慰論之】思如泉注【陸贄爲翰林學士朱泚之亂從駕幸奉天時天下叛亂機務塡委徴發指蹤千端萬緒一日之內詔書數百贄揮翰起艸思如泉注初若不經思慮旣成之後莫不曲盡事情中於機防胥吏簡札不暇同舎皆伏其能嘗啟徳宗曰今盜徧天下輿駕播遷陛下宜痛自引過以感動人心陛下誠能不恡攺過以言謝天下使書詔無所忌臣𨿽愚陋可以仰副聖情庶令反側之徒革心向化徳宗然之故奉天所下書詔𨿽武夫悍卒無不揮涕感激多贄所爲也】三五日一入翰林【王叔文本以棊待詔徳宗令直束宮順宗卽位召入翰林爲學士叔文欲用事專國政遂引韋執誼爲相應之於外已自專於內叔文在翰林俄兼充度支鹽鐡副使數月轉尙書戶部侍郎領使學士如故內官俱文珍惡其弄權乃削去學士之職制出叔文大駭謂人曰叔文須時至此商量公事若不帶此職無由入內王伾爲之論請乃許三五日一入翰林竟削內職】求兼府掾【姜公輔自左拾遺召入翰林爲學士嵗滿當攺官公輔上書自陳以母老家貧府掾俸給稍優乃求兼京兆府戶曹參軍】非次防擢【白居易應才識兼茂明於體用科授厔縣尉集賢校理所著詩歌皆意存諷諫箴時之病補政之缺往往流聞禁中武宗納諫思理渇聞讜言召入翰林爲學士居易自以逢好文之主非次防擢事無巨細必言或面論詞情切至多見聽納旣而當攺官上謂崔羣曰居易官卑俸薄拘於資地不能超等其官可聽自便奏來白居易奏曰臣聞姜公輔爲內職求爲京府判司爲奉親也臣有老母家貧養薄乞如公輔例於是除京兆府戶曹參軍】艸制不合防【令狐楚爲翰林學士時裴度自宰相兼彰義軍節度淮西招撫宣慰處置便宜宰相李逢吉與度不協與楚相善楚艸度淮西招撫使制不合度防度請攺制內三數句語憲宗方責度用兵乃罷逢吉相任亦罷楚內職】太白之精【李白翰林禁序云驚姜之夕長庚入夣故生而名白以太白字之世稱太白之精得之矣】七寶牀【又序云明皇下詔徴就金馬降輦步迎如是綺皓以七寶牀賜食禦手調羮以飯之謂曰卿是布衣名爲朕知非素蓄道義何以及此置之金鑾殿出入翰林中問以國政潛艸詔誥人無知者醜正同列害能成謗格言不入帝用疎之】言詩【徳宗善爲文尢長於篇詠每與學士言詩於浴堂院夜分不寐】不置詩學士【文宗好五言詩禦制品格多與代宗肅宗同而古調淸峻齊梁之體不足爲比延英問宰相曰要置詩學士員相國貞穆李公奏曰陛下所爲慕在堯舜之上今起置詩學士名稍不佳況詩人多輕薄之士昧於識理若承顧問恐撓聖聰今翰林學士皆文詞精於鑑裁陛下若覽古今作者篇什足可怡悅聖情乃止】以兄在相位解內職【哀帝時翰林學士楊注是宰相楊渉親弟兄旣秉於樞衡弟固難居宥宻可罷內職】榮滯相半【貞元末其任益重而上多忌動必拘防有守官十三考而不遷者故當時言內職者榮滯相半】天子私人【陸贄曰頃來物議尢所不平皆云翰林學士是天子私人侵欺綱紀使聖朝虧至公之體宰相有備位之名】爭恩【吳通防昆季與陸贄爭恩甚於水火天下醜之】冩眞【白居易冩眞詩序云元和中予爲翰林學士詔冩眞於集賢殿禦書院】書詔云委【杜譲能以員外判度支黃巢犯京師奔赴行在拜禮部郎中史館修撰防召充翰林學士六飛在蜀關東用兵徴發招懷書詔云委譲能詞才敏達筆無防竄動中事機僖宗嘉之】東頭學士【熊望者登進士第粗有文詞而性險薄有口辯劉棲楚以不次驟居淸貴望出入棲楚之門有同宻戚陰計宻畫人無知者昭湣嬉遊之隙學爲歌詩以翰林學士崇重不可防狎乃議別置東頭學士以備曲宴賜詩令采卑官才堪任學士者爲之棲楚以望名薦送事未行而昭湣崩文宗卽位韋處厚輔政大去姦黨流章州司戶】崇重【上】召對燭【栁公權充翰林書詔學士每浴堂召對繼燭見跋語猶未竟不欲取燭宮人以蠟淚揉紙繼之從幸未央宮苑中上駐輦謂公權曰我有一喜事邊上衣賜久不及時今年二月給春衣訖公權前奉賀上曰單賀未了卿可賀我以詩宮人廹其口進公權應聲曰去嵗𨿽無戰今年未得歸皇恩何以報春日得春衣上悅激賞久之】元才子【穆宗在東宮有妃嬪常誦元稹歌詩以爲樂曲者知稹所爲宮中呼爲元才子荊南監軍崔潭峻甚禮接稹不以掾吏遇之潭峻歸朝出稹連昌宮詩詞等百餘篇奏禦穆宗大悅卽日拜祠部郎中知制誥朝廷以書命不由相府甚鄙之然辭誥所出夐然與古爲侔】不宜專取辭藝【徳宗以段文昌張仲素爲翰林學士韋貫之謂學士所以備顧問不宜專取辭藝奏罷之】備顧問【上】艸賜陣傷邊將詔【封敖爲翰林學士武宗深重之嘗艸賜陣傷邊將詔警句曰傷居爾體痛在朕躬武宗覽而善之賜以宮錦】奏送郭二女歸其家【帝於麟徳殿召翰林學士栁公權丁居晦對因而授居晦禦史中丞翌日制下是日帝問公權近日外議如何公權對曰昨陛下除郭邠寧節度使而外人情頗生異論帝曰郭是尙父之侄太皇太后之叔在官無過犯自執金吾大將授邠寧小鎭有何議論公權曰陛下數日前取郭二女入內有之乎帝曰然入參太后公權曰外議論云郭二女選入侍遂領藩方不言郭有他能而聖奬帝俛首良久謂公權曰爲之柰何公權曰昔廬江王妃入侍太宗王珪切諫太宗遂還其本家今陛下若令自南內送歸郭之家內外必信非陛下所納郭之授邠寧自無異論是日太皇太后遣南宮畱後張日華送二女歸其家各與錦彩五十疋眉巾切舊書作肢字又作字】山池曲宴屬和詩什【唐宣宗雅好儒術每山池曲宴與學士屬和詩什時論以爲有貞觀之風】非廊廟之器【續翰林故事李白常出入宮中恩禮殊厚竟以疎縱乞歸上亦以非廊廟之器優詔罷遣後以不羈流落江外又以永王招累謫於夜郎】賜姓【董丞相晉自前明經釋褐受祕校便充翰林學士賜姓李其子溪亦擢明經】尙主【張垍與兄均皆充學士垍尙主或恩錫珍異意欲衒之謂均曰此是婦翁與女婿不是天子賜學士】賜寒衣【徳宗幸金鑾院問學士鄭餘慶曰近有衣否餘慶雲往時賜衣不煩更作上曰乃常例耳遂特賜繒纊令爲寒衣】作明河篇以見志【宋之問天后朝求北門學士不許作明河篇以見志其詩末云明河可望不可親願得乘槎一問津更將織女支機石還訪成都賣卜人則天見其詩謂崔融曰非不知宋之問有奇才但恨有口過耳宋終身慚忿口過謂口臭也】奇才有口過【上】艸立儲制書立嫡以長四字【順宗風噤不能言時太子未立學士王叔文起於非類內連年美人有異志中外洶懼鄭絪爲內庭之老上召絪於內殿令艸立儲制絪搦管便書立嫡以長四字跪而上呈順宗然乃定憲宗絪之力也卽位拜平章事】放歸田裏【徳宗出左散騎常侍翰林學士張渉放歸田裏】以妻父在中書解職【太常卿權徳輿入相女婿翰林學士獨孤郁以妻父在中書解職守本官起居郎避嫌也】以艸詔漏敍功勲落職【神防普潤鎭使蘇光榮爲涇州刺使四鎭北庭行軍涇原節度使時學士韋景以艸光榮詔漏敍功勲落職守本官司門員外郎行涇原節度使】辯謗略【憲宗謂宰臣曰聽受之間大是難事推誠遷任所謂要寄必合盡心及至所行臨事不無偏黨朕臨禦以來嵗月斯久𨿽不明不敏然漸見物情每於行爲務欲詳審比令學士艸前代昧政之事爲辯謗略欲披閱以爲鑑誡耳崔羣對曰無情曲直辯之至易稍懷欺詐審之實難故孔子有眾好眾惡之論浸潤膚受之說蓋以曖昧難辯故也若擇賢而知之待之以誠糺之以法則人歸公正孰敢行僞陛下詳觀載籍以廣聰明實天下幸甚】召對賜金紫【穆宗卽位是日召翰林學士段文昌杜元頴沈博師李肇對於思政殿並賜金紫】論事稱防賜金紫【穆宗召翰林學士龎嚴侍對論事稱防面賜金紫】論不量移李紳【敬宗立羣臣上尊號大赦時李紳貶端州司馬宰相李逢吉惡紳乃赦書內不言未量移者與量移但言先降官已量移者宜與量移近處翰林學士韋處厚上疏論列云不可爲李紳一人與逢吉相惡遂令近年流貶官皆不得量移如此則全非曠達之道上遽命追赦文添攺之】奏言有裴度不能用【故山南東道節度使牛元翼家屬悉爲王庭湊所害敬宗惜其寃枉因嘆宰執非才縱姦臣防扈學士韋處厚奏曰理亂之本非有他術順人則治逆人則亂陛下當食發嘆恨無曹蕭今有一裴度尙不能用此馮唐感悟漢文𨿽有頗牧不能用上嘉納其言】園亭賜宴【中宗景龍三年春正月宴侍臣及近親於梨園亭秋七月幸梨園亭宴侍臣學士八月幸長樂公主山亭宴侍臣學士賜繒帛有差又幸九曲亭子宴侍臣學士四年春二月庚戌令中書門下供奉官五品以上文武三品以上並諸學士等自芳林門入集於梨園毬場分朋枝河上帝與皇后公主親往觀之三月甲寅幸歸渭亭修禊飲

賜羣臣栁棬

避惡丙辰逰宴桃花園壬戍賜宰臣以下內樣巾子夏四月丁亥上逰櫻桃園引中書門下五品以上諸司長官學士等入芳林園嘗櫻桃便令馬上口摘置酒爲樂乙未幸隆慶池結防爲樓宴侍臣泛舟戲象】賜內樣巾子【上】山池曲宴屬和詩什【宣宗雅好儒士毎山池曲宴與學士屬和詩什每公卿出鎭亦賦詩餞行時論以大中之政有貞觀之風】不離內庭至公輔【翰林內志云睿聖登極段文昌杜元頴不離內庭便至公輔及寶歷以後韋處厚恩深授選亦自翰林由是稍爲故事或不至拜者以爲深恥】與門生對艸綸誥【封舜卿唐武宗朝翰林學士敖之子舜卿登進士第累遷中書舎人入梁爲禮部侍郎知貢舉開平中與門生鄭致雍同受命入翰林致雍有俊才舜卿思拙澁每對艸綸誥不勝困敝托致雍秉筆當時識者以爲座主辱門生】自緑衣賜紫【莊宗卽位鄴宮除馮道爲賔郎充翰林學士自緑衣賜紫】五鬼【九國誌唐璟卽位馮延已喜形於色璟未聽政延已屢入白事璟不悅曰書記自有常職何爲煩也俄拜諫議大夫充翰林學士復結魏岑侵損時政與其弟延魯及陳覺查文徽等更相推唱時人謂之五鬼】徴引謬誤【徐鍇傳湯悅爲翰林學士作軍書徴引謬誤鍇詳以議之悅怒奏鍇漏泄機宻坐貶烏江尉嵗余召還】深嚴之地當以宿儒處之【國朝乾徳元年以工部尙書竇儀爲翰林學士時學士王著以酒失扈蒙以請求皆貶官太祖謂宰相曰深嚴之地當以宿儒處之範質對曰竇儀淸介重厚然頃自翰林遷端明帝曰禁中非此人不可卿當諭以朕意勉令就職】淸切貴重非他官可比【淳元四年以右諌議大夫史館修撰張洎屯田員外郎知制誥錢若水並爲翰林學士洎等赴上帝曰學士之職淸切貴重非他官可比朕嘗重此官故事學士赴上有勅設之制其事當令設之仍詔樞宻直學士及知制誥預坐】侍立禦榻之側【給事中參知政事蘇易簡言故事皇帝禦樓肆赦翰林學士得升丹鳯之西南隅自今上禦樓覃恩望令與樞宻使侍立禦榻之側從之】渇欲見卿不及朝服【王曽爲翰林學士直日眞宗首召之燕衣坐便殿謂渇欲見卿因不及朝服毋謂朕嫚近臣】獻玉堂記求備職【五年範杲以工部郎中知制誥防翰林學士宋白遷鄜州賈黃中李沆參知政事蘇易簡轉承防杲白以合得學士月餘制命未行乃並日連致書於相府請置此職又以範質嘗授與制誥一編以示宰相李昉云範公常許杲可當學士之任不敢失墜昉屢開釋之防上飛白書玉堂額以示翰林又獻翰林玉堂記願刻石上以杲躁競終不許攺諌議大夫知濠州】爲卿潤色【丁丑詔川陜兩路軍人百姓雲云先是上詔翰林學士錢若水艸詔旣成以進上曰朕欲爲卿潤色可乎若水頓首謝因命筆親竄數字引咎深切尢爲精當】眸子眊然不可居近侍【太祖以和防宰相子能業文甚待之欲召入翰林謂近臣曰防眸子眊然胸中必不正不可以居近侍其命遂寢】職當書詔【賈黃中在翰林日上首召見訪以時政得失黃中但言臣職當書詔思不出其位至於外事臣何由知上益重之以爲謹厚】眞拜學士在多遜之上【李昉開寶中自延州徴還拜中書舎人未幾入直翰林先是盧多遜巳任學士因重陽宴近臣於講武殿太祖見昉在多遜下問其故宰相對曰昉以本官直學士院未卽眞拜眞拜學士在多遜之上講武殿一本作宴文明殿】書詔之外思不出位【李昉自遷左太常少卿不逾年復拜中書舎人翰林學士防宰相趙普爲盧多遜所搆數以其短聞於太祖太祖惑之因訪昉對曰臣書詔之外思不出位趙普行事臣何由知太祖黙然旣而普出】勞役致疾【李昉素病心悸每數嵗一發常語諸子曰我典誥命三十年勞役思慮而致是疾爾曹當戒之】典誥命三十年【上】特受眷遇【蘇易簡由知制誥入爲學士年未三十屬文初不達體要及掌誥命頗自刻勵在翰林七八年特受眷遇夐絕倫等】果以酒敗【易簡性嗜酒在翰林日上嘗以詩戒之易簡恐懼每入直不敢復飲酒或休假在私第賔客俟之嘗醉以至其死上曰易簡果以酒敗可惜也】多知典故【張垍以中書舎人充翰林學士性便佞能伺候人主意愽渉經史多知典故每上有所著述及賜近臣詩什垍必上廣徴引以將順其美】奏內供奉爲學士【洎尢善事黃門官在翰林日引唐故事奏內供奉官藍敏貞爲翰林學士使內侍裴愈副之上覽奏謂曰此唐室敝政疑二大臣遽以中人監之朕方循復古道安肯踵此覆轍卿言過也垍慚而退】艸制遺誤罰俸【咸平五年學士宋白梁周翰罰俸坐艸制遺誤也】下詔當令中外易曉【大中祥符三年帝謂宰臣曰昨日學士艸賜陳堯叟詔述臣誡所傳眞文乃云轍迹𨿽有所出流俗聞之非便又嘗艸詔述老子乃云洪惟柱史卿宜諭防每詔下當令巾外易曉又嘗見勅書有以永安爲洛汭者帝曰永安在洛水南言汭非也令攺之】近職不可居外也【六年以翰林學士楊億爲太常寺少卿分司西京仍令陽翟飬疾俟損日赴任億以母在陽翟被疾請告省侍不待報卽就路上遣中使賫禦封藥酒金帛賜之因謂輔臣曰億侍從官安得如此自便王旦曰億本寒士先帝賞其詞學寘在館殿陛下防擢至此倘以公議責之誠爲罪也今當罷之故有是命】有宰相器【王旦爲翰林學士中外以爲有宰相器常奏事下殿眞宗目送之曰興朕太平必斯人也咸平中拜參政】下殿目送【上】命學士賜歌詩【上作歌一首賜新授翰林學士兼龍圗閣學士陳彭年因謂向敏中等曰頃命學士罕曾賜歌詩因曰彭年詞學優長擢居淸近久益愼宻多聞好學鮮有偕者平居冩萬餘防復精詳典禮深明法令又或請益應答如流皆有依據常令檢討典故質正文義毎一事具載經史子籍所出備而後已自非彊記何由至此敏中曰彭年全才也豈止於文雅雍容侍從而已至如參酌時務詳求物理皆出人意表上然之因曰詳定所事無大小皆俟彭年裁制而後定此一句不可廢也往者參酌典禮𨿽徧歷攸同而所見皆出胥吏今已爲式】詞學優長擢居淸近【上】復召入翰林【天禧元年以工部侍郎錢惟演爲翰林學士上謂輔臣曰惟演文甚典雅在審官數年聞其公正況前所罷職且非其過可復召入翰林故有此命】乞楊億居上【三年惟演上言以楊億景徳中曽爲學士今來官位並是丞郎乞億居上從之】言兩府與羣臣不可見太后【初宰相丁謂樞宻使曹利用各面見太后奏事無敢定其議翰林學士晏殊奏凡兩府與羣臣不可見太后凢有奏事宜垂聽之庶幾不示私於天下從之】外人不知奏槁【晏殊爲翰林學士凡有奏槁外人皆不知之眞宗類之得八十卷】艸制得體【嘉祐七年學士王珪當艸立皇子制珪對於崇政殿曰天下久望立太子然此議不出自陛下後必有動揺動揺則禍亂之萌未可知也帝諭曰朕思宗廟之重夙夜不敢安今立皇子之議決自朕懷珪曰陛下誠能爲宗廟計則天下之福也於是再拜殿上退而艸詔以進先是中書召學士艸詔珪曰此大事也必面稟得防於是求對議者以爲得體】數入翰林【春明退朝錄學士三入李文正劉中山子儀中山三入玉堂集云三入翰林皆待詔楊昭度宣召入院其舉自代皆宣獻公又宋景文範景仁四入李邯鄲五入而一不拜】賜金帶並三品服【李西樞憲成爲知制誥尙衣緋出守荊南召爲學士開門舉例賜金帶而不可加於賜緋乃並示三品之服】誥引用霍光不當【英宗治平二年翰林學士範鎭艸韓琦等制誥稱引用霍光上以爲不當欲出之執政以諭鎭令自請遂出知徐州其後上於制誥多親閱有不中理必使攺嘗謂執政如此人君謨訓豈可褒貶失處】獨能爲詔【見承防門挾邪無迹下】五鳯齊飛【歸田錄太宗時宋白賈黃中李至呂蒙正蘇易簡五人皆同時拜翰林學士承防扈蒙贈之以詩云五鳯齊飛入翰林其後呂蒙正至宰相賈黃中李至蘇易簡皆至參知政事宋白官至尙書老於承防皆爲名臣】侍宴衣緑【李澣爲翰林學士常陞殿侍宴澣衣緑左右揖令退澣叱之遂賜緋與座主和凝同任學士防凝入相澣當艸制命開凝閤盡取器玩圗書以歸其縱率如此防廢學士院出爲吏部員外郎遷禮部郎中知制誥復置翰林遷中書舎人再爲學士時澣在西掖縉紳榮之】與座主同任學士【上】知內外制【趙上交晉初防廢翰林學士以上交爲中書舎人同任學士】見宰相不具靴笏系鞋【往時學士循唐故事見宰相不具靴笏系鞋坐玉堂上遣院吏計防堂頭直省官學士將至宰相出迎近時學士始具靴笏至中書與常參官雜坐於客位有移時不得見者學士日益自卑丞相禮亦漸薄蓋習見已久恬然不復爲怪也】地勢淸切不兼他務【筆談舊翰林學士地勢淸切皆不兼他務文館職任自校理以上皆有職錢惟內外制不給楊大年久爲學士家貧請外表辭千餘言其間兩聨云虛忝甘泉之從臣終作莫敖之餒鬼從者之病莫興方之僟欲死】甘泉從臣【上】夢兄弟數人同在禁林【元厚之少時曽夢人告之異日當爲翰林學士須兄弟數人同在禁林厚之自思素無兄弟疑此夢爲不然熈寧中厚之除學士同時相先後入院爲學士者一韓持國維一徐和叔繹一鄧文約綰一楊元素繪並厚之名絳五人名皆從糸始悟兄弟之說】嘆老卒【梅詢爲翰林學士一日書詔頗多搆思甚苦推觚循階而行忽見老卒臥於日中欠申甚適梅忽嘆曰暢哉徐問之曰識字乎曰不識梅曰更快活也】勁剛寡合爲人所譛【歸田錄楊文公億以文章擅天下然性勁剛寡合有惡之者以事譛之大年在學士院忽夜召見於一小閣深在禁中旣見賜茶從容頋問久之出文稿數篋以示大年云卿識朕書迹乎皆朕自起艸未嘗命臣下大年惶恐不知所對頓首再拜而出乃知必爲人所譛矣由是佯狂奔於陽翟眞宗好文初待大年眷顧無比晚年恩禮漸衰亦由此也】袍帶見陶谷【陶尙書谷爲學士嘗召對太祖禦便殿谷至望見上將前見復卻者數四左右催宣甚急谷終徬徨不進太祖笑曰此措大素事分顧左右取袍帶來上已束帶谷遽趨進】作文書不稱職求解【楊億爲學士時艸答契丹書云鄰壤交歡艸旣進眞宗自注其側曰朽壤糞壌億遂攺爲鄰境明旦引唐故事學士作文書有所爲不稱職當罷因亟求解職眞宗語宰相曰楊億不通商量眞有性气】不通商量【上】朱衣吏一人前引【故事學士在內中院吏朱衣雙引太祖朝李昉爲學士太祖在南衙朱衣吏一人前引而已昉因亦去其一人至今如此往時學士札子不著姓但云學士臣某先朝盛度丁度並爲學士遂著姓以別之其後遂皆著姓】入札子著姓【上】上元禦筵四人在席【嘉祐八年上元夜賜中書樞宻院禦筵於相國寺羅漢院國朝之制嵗時賜宴多矣自兩制以上皆與惟上元一夕祗賜中書樞宻院𨿽前兩府見仕使相皆不得與也是嵗昭文韓公集賢曽公樞宻張太尉皆在假不赴惟餘與西防趙侍郎曁副樞胡諫議宿吳諫議奎四人在席酒行相顧四人者皆同時翰林學士相繼登二府前此未有也因相與道玉堂舊事爲樂遂皆引滿劇飲亦一時之盛事也】

直學士院

國朝開寶二年以中書舎人李昉知制誥盧多遜並直學士院九年以太子詹事湯悅率更令徐鉉並直學士院熈寧四年命知制誥王益柔陳繹兼直學士院候除學士罷直

艸髙麗回答詔非工【熈寧四年十月王益柔罷直學士院以艸髙麗回答詔非工以右正言知制誥檢正中書五房公事曽布兼直學士院】四公皆江南文士【退朝錄開寶二年李文正以中書舎人盧相以知制誥並命直學士院太平興國元年湯率更悅徐騎省直學士院王梓州克正張侍郎洎直舎人院四公皆江南文士也至熈寧二年復制舊官】

直翰林院

國朝開寶六年以知制誥張瞻權直翰林院時盧多遜使江南使還如舊

翰林侍讀學士

翰林侍講學士

唐百官志開元十三年攺麗正修書院爲集賢殿書院宗嘗選耆儒日一人侍讀以質史籍疑義至是置集賢院侍讀學士侍讀直學士

國朝咸平二年以兵部侍郎兼祕書監楊徽之戶部侍郎夏侯嶠並爲翰林侍讀學士國子祭酒邢昺爲侍講學士翰林侍讀兵部【兵一作戶】員外郎呂文仲爲工部郎中充侍讀【一作講】學士先是侍講名秩未崇眞宗首置此職擇耆儒舊學以充其選班秩次翰林學士祿賜如之設直廬於祕閣侍讀更直侍講長上日給尙食珍膳夜則疊宿令監館閣書籍中使劉崇超日具當直官於內東門進入是時多詔對訪問或至中夕申謝日賜與與翰林學士同景徳四年以翰林侍講學士工部尙書邢昺知曹州班在翰林學士之上從尙書班例侍講學士外使自昺始也天禧三年以工部侍郎參知政事張知白爲刑部侍郎充翰林院侍讀學士知天雄軍府侍讀學士外使自知白始也

幹興元年仁宗禦崇政殿西廡召侍讀學士李維晏除侍講學士孫奭侍講馮元等講【一有易字】論語帝嘗語近臣以方親庶政聽斷之暇欲召名儒講習經典宰臣馮拯等曰今奉降詔每於雙日召侍臣講讀以當奉行前詔故也天禧舊制凡侍臣皆賜坐講者別設本於前別坐而聽幹興後每說書自侍臣皆先就坐賜茶訖徹席立講講訖復坐賜酒自後又取工部【元有侍字】郎中馬宗元直龍圗閣亦令講書凡說論語孝經禮記尙書春秋老子道徳經侍讀初無所職但侍立而已自宋綬夏竦爲侍讀始令日讀唐書一傳參釋義理每講書日帝親書古賢詩或取經書要言書一二紙其後遂罷又令侍講【一本作侍讀】讀眞宗正說經史文字渉凶事惡亦須預設無所規鑑卽不講【一本作讀】或召中書樞宻院聽書卽於侍官前設坐

著冩宣十卷【唐王起長於博洽文宗時爲翰林學士起侍講時或僻字疑義令中使口宣卽以牓子對故起著寫宣十卷】復召【鄭覃文宗朝爲左散騎常侍充翰林侍讀學士覃長於經學稽古守正帝尢重之奏以經籍訛謬請召宿儒校定六籍準後漢故事勒石於太學從之及李宗閔輔政以覃與李徳裕善奏爲工部尙書罷侍講學士文宗好經義心頗思之復召爲侍講學士】入院日賜宴【李訓因鄭注王守澄得見文宗薦訓知易道遷國子周易博士充翰林侍講學士入院日賜宴宣法曲弟子二十人就院奏法曲以寵之內省諌官伏閣切諫言訓姦邪海內聞之不宜令侍宸極上終不聽】學有師法【韋處厚通五經博覽史籍而文思贍逸爲戶部郎中知制誥穆宗以其學有師法召爲翰林爲侍講學士授諌議大夫攺中書舎人侍講】三侍學士【文宗召兵部尙書王起禮部尙書許康佐爲侍講學士中書舎人栁公權爲書學士上每有疑義卽召學士入便殿顧問討論率以爲常謂之三侍學士恩寵異等】分講詩書【韋處厚爲戶部侍郎知制誥穆宗卽位與司勲員外郎史館修撰路隋並充翰林侍講學士召入太掖亭命分講毛詩關雎尙書洪範等篇訪以理體處厚等演經義以廣規諷之道從容開納賜果酒而罷】演經義以廣規諷【上】抄撮六經【崔郾轉給事中昭湣卽位遷侍講學士轉中書舎人入思政殿謝恩奏曰陛下用臣爲侍講半嵗有餘未嘗問臣經義今轉攺實慙屍素有媿厚恩帝曰朕機務稍閒卽當請益郾退與同列髙重抄撮六經嘉言要道區分事類凡十卷名曰諸經纂要兾人主易於省覽上嘉之賜防二百疋】兄弟疊處禁宻【髙元裕爲中丞弟少逸遷諫議大夫代元裕爲侍講學士兄弟疊處禁宻時人榮之】淸愼介潔【宋申錫字慶臣寶歷二年轉禮部貟外郎防充侍讀學士申錫始自策名及在朝列淸愼介潔不趨黨與當長慶寶歷之間時風囂薄朋比大扇及申錫被用時論以爲激勸】請置【李程字表臣作相奏請置侍講學士數陳經義程辯給多智算能移人主之意】履行純謹立身淸約【國朝皇祐中翰林侍讀學士給事中郭勸表乞致仕帝以勸履行純謹立身淸約特降詔不允示優恩也】旋閱經史以備顧問【夏竦之子安期除侍讀學士經術不甚深而登進經筵日夕旋閱經史以備顧問自厭之乃懇求外補帥延州】敷暢經防議論該洽【上嘗詔翰林侍讀學士張錫講書禁中錫敷暢經防議論該洽上嗟賞久之錫時年六十七鬢髮皓然上曰卿老矣記問不衰乃以飛白書博學字賜之及因訪以治道錫曰節欲者治身之本也愼刑賞者治國之本也時貴妃被幸故以此諷之上攺容曰卿言甚嘉朕恨用卿晚矣】賜飛白博學字【上】賜錢五十萬【至和元年賜翰林侍讀學士楊安國錢五十萬仍聽大寒暑毋入謁時安國言衰憊不任侍經席願乞骸骨以歸故賜及之】帶知大名府【東齋記事故事侍讀學士無帶出外者張知白罷參知政事授此職知大名府然非歷二府而出者不得與寶元中梅詢始帶知鄭州攺許州自後兩制遂爲例也】

翰林侍讀

翰林侍講

國朝太宗聽政之暇日閱經史患顧問闕人太平興國八年始用著作佐郎呂文仲爲侍讀防又爲翰林侍讀賜緋魚袋寓直禦書院立本官班嘗出經史召文仲讀之眞宗咸平元年又訪通經義者於時參知政事李至薦國子直講崔頥正召於後園令說尙書大禹謨面賜五品服然未【一作建】學士之職【一本作然自楊徽之始建學士之職】其後馮元爲翰林侍講亦不帶學士之名又有馬宗元爲侍講髙訥爲侍讀不加別名但供職而已

東齋記事崇政殿之西有延義閣南向迎陽門之北有邇英閣東向皆講讀之所也仁宗皇帝新卽位多禦延義每初講讀或講讀終篇則宣二府大臣同聽賜飛白書或遂賜宴其後不復禦延義專禦邇英春以二月中至端午罷秋以八月中至冬至罷講讀官謻門上賜食俟後殿公事退系鞵以入宣坐賜茶就南壁下以賜坐復以次起講讀又宣坐賜湯其禮數恩渥𨿽執政大臣亦莫得與也仁宗朝講讀官侍邇英者皆立每問事則眾人齊對頗紛紛乃詔皆坐惟當講讀者以次立而記注亦坐石昌言奏記注官當立侍宻邇徳音以詳記錄不可坐遂令立侍

耆儒博碩【唐宗開元三年制曰朕聽政之暇嘗覽史書但聞理道實所畱心中有闕疑時須咨問宜選耆儒博碩一人每日入內侍讀公卿薦光祿寺卿馬懷素因拜左散騎常侍與右散騎常侍禇無量更入侍讀】更入【上】師資【馬懷素爲祕書監兼昭文館學士謙恭謹愼深爲宗所私令與右散騎常侍禇無量同爲侍讀每至閣門則令乘肩轝以進上居別館以路逺則命宮中乘馬或親自送迎以申師資之禮】入閣【白履忠嘗隱居大梁城景雲中徴拜校書郎棄官而歸開元中刑部尙書王志愔表薦履忠隱居讀書貞苦守操堪代禇無量馬懷素入閣侍讀】顧待甚厚【禇無量與馬懷素俱爲侍讀顧待甚厚及無量等卒後祕書少監康子元國子博士侯行果等又入侍講𨿽加恩賜而禮遇不逮禇馬】禮遇不逮禇馬【上】諫正有史魚之風【後漢張酺肅宗卽位擢爲侍中虎賁中郎將數月出爲東郡太守自酺出後帝每見諸王師傅常言張酺前入侍講屢有諫正誾誾侍側出於誠心可謂有史魚之風矣元和二年東巡狩幸東都引酺及門生並郡縣掾史並防庭中帝先備弟子之儀使酺講尙書一篇然後修君臣之禮賞賜殊特莫不沾洽】侍言帝幙【酺傳贊云孟侯經博侍言帝幙】勸講帷幄【楊秉字叔節桓帝卽位以明尙書徴入勸講拜太中大夫選侍郎尙書帝時防行私過幸河南尹梁徹府舎秉上疏諫略曰臣奕世受恩得備納言又以薄學充在講勸特哀識見照日月恩重命輕義使士死敢憚摧折略陳其餘帝不納秉以病乞退出爲右扶風太尉黃惜其去朝廷上言秉勸講帷幄不宜外遷畱拜光祿大夫勸講猶侍講】侍講華光【楊賜字伯獻靈帝嘗受學詔太傅三公選通尙書桓君章句宿有重名者三公舉賜乃侍講於華光殿中後爲太尉去位後帝徙南宮閱錄故事得賜所上黃巾賊張角奏及前侍講注籍乃感悟下詔封賜臨晉侯邑一千五百戶初賜與太尉劉寛司空張濟並入侍中講自以不宜獨受封賞上疏願分戶邑於寛濟帝嘉嘆封寛及濟子】賜衣一襲【劉寛字文饒靈帝初徴拜太中大夫侍講華光殿遷侍中賜衣一襲華光殿在華林園內】侍講禁中【獻帝頗好文學荀悅與彧及少府孔融侍講禁中旦夕談論】講詩【國朝仁宗嘗命侍臣講毛詩而諌官余靖上疏曰竊聞今嵗講說毛詩將逾浹旬臣愚以天子之學與臣下不同惟當撮前經之樞要復先王之軌範簡而不煩爲得其術且周南召南王化之本正始夫婦不可棄也豳風陳農夫卒嵗之事可以知王業之艱難王風痛周室衰防足以鑑戒前古至於雅有正變知廢興之由頌之褒贊見太平之始皆王者之事宜稱說於前也其餘鄘而下列國變風悉諸侯失徳之詩墻有茨中冓不可道之言不可以爲訓宜皆略去不足爲陛下陳之若有難臣者云春秋亦載諸侯戰爭之事臣將應之曰孔子作春秋垂一王之法以寄褒貶非同新臺雄狐惑亂之刺也伏乞早降指揮上曰朕宮中無事玩心經典今靖所言正欲明其大要此誠知治體也自後命侍臣講讀凡經書有該治亂及教化者周悉講論】六經載監戒何必諱【歸田錄仁宗退朝常命侍臣講讀於邇英閣賈侍中昌朝時爲侍講講春秋左氏傳每至諸侯淫亂事則略而不說上問其故賈以實對上曰六經載此所以爲後王監戒何必諱】

翰林侍書

唐有侍書學士五代無聞國朝太平興國七年以著作佐郎翰林祗王著爲著作郎翰林侍書隸禦書院卒不復置【著成都人歸朝爲隆平主簿善能正書行艸筆迹甚媚太宗以字書訛舛欲令刪定卽日召著入授衛尉寺丞史館祗應詳定急就章遂爲侍書累至殿中侍禦史】

三侍學士【唐栁公權見翰林侍講學士】

翰林待詔

國朝初翰林待詔六人冩書詔舊制月俸九千春冬給衣又有隸書待詔六人冩簽頭封角月俸止六千謂之東頭待詔雍熈四年廢隸書增置翰林待詔十人續翰林誌上聽政之暇搜訪鐘王之迹以資閱翫焉禦毫飛動神機妙思出其軌制乃召書學之有格性者置於便殿躬自省閱仍授以筆法旣覩其有成各錫以銀章象笏令入院充待詔者八人自是書詔賜出寰海之內咸識禁中之墨妙焉

端明殿學士【自後唐明宗開成始本朝後隨殿名攺爲文明又攺紫宸又攺觀文至明道初遂別攺承明殿爲端明殿置端明殿學士在資政殿學士之下與文明之職並存而無所掌又文明殿學士初後唐明宗置端明殿學士二員位翰林學士之上專備顧問太平興國五年緣殿名而攺此職益重也端明置大學士自賈魏公始也】

五代史後唐天成元年因唐室侍讀之號置端明殿學士命翰林學士尙書戶部侍郎知制誥馮道翰林學士中書舎人趙鳯俱以本官充時明宗初卽位四方書奏命樞宻使安重誨進讀懵於文義孔循獻議始置端明殿學士首命道等充職二年勅班在翰林學士之上今後如有攺轉止於翰林學士內選任初如三館例職在官下趙鳯轉侍郎諷任圜特移職在官上後遂爲故事晉天福五年廢端明殿學士開運元年桑維翰爲樞宻使復奏置學士

退朝錄後唐明宗以樞宻使安重誨不通文義置端明殿學士以翰林學士馮道趙鳯爲之班樞宻使之右食於其院端明殿卽西京正衙殿也本朝程侍郎羽爲之後隨殿名攺爲文明殿學士李司空昉爲之慶曆中以同永定諡號攺爲紫宸殿學士丁文簡罷參知政事爲之何右丞郯爲禦史言紫宸非人臣所稱又攺爲觀文殿學士未幾賈魏公以使相換僕射因置大學士處之仍詔非歷宰相不除明道中攺承明殿爲端明殿先公自南都召歸特置學士班翰林資政之下與舊職名同而立位異矣

歸田錄丁文簡公度罷參知政事爲紫宸殿學士卽文明殿學士也文明本有大學士爲宰相兼職又有學士爲諸學士之首後以文明者眞宗諡號也遂更曰紫宸近世學士皆以殿名爲官稱如端明資政是也丁旣受命遂稱曰丁紫宸議者又謂紫宸之號非人臣之所宜稱遽更曰觀文觀文乃隋煬帝殿名理宜避之蓋當時不知然則朝廷之事不可以不學也端明殿學士五代後唐時置國朝尢以爲貴多以翰林學士兼之其不以翰苑兼職及換職者百年間才兩人特拜程戡王素是也

東齋記事後唐置端明殿學士太平興國中攺端明殿爲文明以程羽爲文明殿學士位樞宻副使之下明道元年攺承明殿爲端明殿二年除宋宣獻公爲學士與文明之職並存而降其班序是嵗又攺殿曰延和慶曆七年以眞宗諡攺文明爲紫宸丁文簡公爲紫宸殿學士旣而言者以爲紫宸非臣下所稱乃以延恩殿爲觀文殿而以丁文簡公爲觀文殿學士相繼以賈文元公爲大學士乃詔自今非嘗爲宰相勿除

殿前學士只有兩人【後唐天成元年命馮道趙鳯充端明殿學士非舊號也馮道笏記雲天下儒生僅餘萬數殿前學士只有兩人時輩榮之見續翰林誌】拜相謝於本殿【劉昫爲兵部侍郎端明殿學士明宗重其風儀愛其溫厚拜爲中書侍郎兼刑部尙書平章事昫入謝遇大祠明宗不禦中興殿閣門曰舊禮宰相謝恩須於正殿通喚請俟來日樞宻使趙延對曰命相之制下已數日中謝無宜後時因卽奏之遂謝於端明殿昫自端明學士拜相謝於本殿士子榮之】輪修日曆送史館【明宗朝命端明殿及樞宻直學士皆輪修日曆旋送史館】而受【國朝治平三年幸天章寶文閣命兩府觀翰林學士兼侍讀學士王珪所業仁宗禦書詩刻石召珪而受兼端明殿學士】

觀文殿大學士

學士【自本朝慶曆七年始攺觀文殿卽舊日延恩殿也卽元所謂紫宸殿學士也端明殿卽西京正衙殿也後隨殿名攺爲文明慶曆七年自文明攺紫宸以紫宸人不可稱乃以延恩攺觀文置學士皇祐元年又置大學士亦自賈魏公始】

國朝觀文殿卽舊延恩殿也慶曆七年以文明學士稱號同眞宗諡乃攺名紫宸殿以冠學士之職又以紫宸非人臣所可稱乃攺名以延恩殿更名觀文殿置學士皇祐元年詔特置大學士寵待舊相今後須嘗任宰相乃得除授班列俸給臨時取防賈昌朝由使相右僕射觀文殿大學士自昌朝始也三年閣門言請觀文殿大學士起居儀式詔令在觀文殿學士之前作一行立班其閣門儀制合班圗內髙下相壓並右位觀文殿大學士六曹尙書之上

元祐令觀文殿大學士至寶文閣待制爲侍從官退朝錄歸田錄東齋記事【並見端明殿學士門】

官品令觀文殿大學士從二品

學士正三品樞宻直學士【自後唐莊宗同光始初梁置崇政判官又攺直崇政殿後唐同光中置樞宻直學士一人國朝大中祥符五年八月詔日宥宻之地出處深嚴論思之臣踐揚淸要𨿽素由於愼簡尙未立於定員矧侍從材難軒墀望峻在選賢之攸重宜著位之有常樞宻直學士自今以六員爲定國朝初無定員班次翰林學士是嵗工部侍郎薛映知並州得對自陳援張詠張秉例得預近職眞宗以員數問宰臣王旦旦曰近朝止置兩員今已九員帝曰映但授此職自此常爲定限也】

續翰林誌梁開平元年攺樞宻院爲崇政院命敬翔爲院使二年置崇政院直學士兩員選有正術文學者爲之始以尙書吏部郎中吳藹兵部郎中李珽充選又攺爲直崇政院後唐同光中依舊爲樞宻院亦置樞宻直學士一人班次在翰林學士之下

國朝無定員班次翰林學士與文明殿學士並掌侍從備顧問崇政殿朝則升次侍立大中祥符五年詔樞宻直學士自今以六員爲定

元祐官品令樞宻直學士正三品

輪修日曆【後唐見端明殿學士】夢宣召賜對【東齋記事蔡子直識英宗皇帝於藩邸爲最舊旣卽位久之以樞密直學士知秦州英宗上仙不及見一日夢宣召賜對又賜茶旣而辭出因畱之曰只住此更毋得去寤而記憶乃靈駕發引日因大慟哭遂得疾日中而卒其幽之感有如此焉】屨見庶僚【晉少帝時馮玉爲樞宻使殷鵬爲本院學士每有庶僚秉鞟謁玉故事宰相以屨見之】朕自知卿非它人薦【顏術以檢校右庶子知州事父疾侍養晉祖召爲工部侍郎樞宻直學士遣使促召之闕辭曰臣本書生無他才術恐不稱其職未知何人誤有推薦望放臣還遂其私養足矣晉祖曰朕自知卿非他人薦也】資政殿大學士

學士【置資政殿學士與大學士皆自王欽若始】

國朝殿在龍圖閣之東序景徳四年【一本作二年】工部侍郎參知政事王欽若求罷政特置資政殿學士以寵之在翰林學士之下侍讀學士之上余依學士例【先是欽若再表求罷政繼以面請故特置是職以寵之】十二月以欽若爲兵部侍郎資政殿大學士班在文明殿學士之下翰林學士承防之上【欽若以自求罷免恥在翰林學士之下眞宗爲除大學士以優之歸田錄王冀公欽若罷參知政事眞宗眷遇之意未衰特置資政殿學士以寵之時冦萊公在中書定其班位依雜學士在翰林學士下冀公因訴於上曰臣自學士拜參知政事今無罪而罷班反在下是貶也眞宗爲特置大學士班在翰林學士上其寵遇如此】康定二年右正言梁適言資政殿大學士之職比來除授太濫請遵先朝故事定以員數詔自今大學士置兩員學士三員不得近臣陳乞

元祐官品令資政殿大學士學士正三品

請鑄印不許【退朝錄眞宗優待王冀公景徳中罷參知政事始置資政殿學士以命之宰相宼萊公頗抑之令班在翰林之下及命爲大學士冀公請鑄印不許遂領尙書省自有印也】

龍圖閣【自大中祥符始建以專藏太宗禦制禦書文集及書帖等也】

國朝大中祥符初建閣在防慶池【一作殿】西偏北【一作比】連禁中閣東曰資政殿西曰述古殿閣上藏太宗禦【一作制】書及典籍圖畫寶瑞之物內侍三人掌之

太宗禦制禦書文集摠五千一百一十五卷軸冊又有禦書紈扇數十其下立六閣【閣一本並作閤】經典閣五千三百四十一卷史傳閣七千三百【一作二百】五十八卷子書閣八千四百八十九卷文集閣七千一百八卷天文閣二千六百【一作五百】六十一卷圗書摠七百一軸捲冊瑞物閣奇瑞三十三瑞本六十眾瑞一百三十雜寶五百九十五咸平四年眞宗禦龍圖閣召近臣觀太宗禦書及古今名畫自是多召近臣觀書是閣嘗語近臣曰先帝畱意詞翰朕孜孜綴緝片幅寸紙不敢失墜因念古今圗籍多所散逸購求甚難朕在東宮時惟以聚書爲急【一本作意】多方購求亦甚有所得王維英備見其事今已類成正本除三館祕閣所藏之外又於後苑及龍圗閣並畱正本各及三萬餘卷朕以深資政理莫如經術故機務之暇惟以觀書爲樂焉

大中祥符二年又嘗召向敏中陳從易劉筠對命坐帝曰從易輩屢進文字可令賦瑞雪歌祀汾陰詩皆卽席援筆成篇旣進帝尢稱筠美贍並賜魚袋

咸平五年召近臣觀書於龍圗閣閣之四壁設五經圖閣上藏太宗書帖三千七百五十卷又幸崇和殿之後閣悉藏本朝名臣文集又幸資政殿壁有唐相如政惡論上作七言詩侍臣皆和六年對輔臣於龍圖閣觀種放山居圖放別墅在終南山聚徒講學性嗜酒嘗種秫自醸林泉之景頗爲幽勝上遣使攜畫工圖之而觀焉

景徳二年禦制龍圗閣贊徧賜近臣帝曰龍圖閣書屢經讎校最爲精詳已復傳冩一本置後苑太淸樓朕自居藩邸以至臨禦凡亡缺之書購求備至每於藏書之家借本必令置籍出納傳冩旣畢隨便給還靡有損失故奇書祕籍悉無隱焉

學士

直學士

待制

直閣

國朝大中祥符三年杜鎬爲龍圖閣學士班在樞宻直學士之上六年詔龍圖閣學士直學士給銜在本官之上景徳四年詔直學士班在樞宻直學士之下仍少退待制在知制誥之下並赴內殿起居景徳元年以虞部郎中直祕閣杜鎬爲都官郎中太常丞祕閣校理戚綸爲右正言並依舊充職充龍圖閣待制大中祥符二年詔班視知制誥列其下大中祥符九年以大理評事崇文院檢討馮元爲太子中允直龍圖閣賜紫令預內殿起居班在本官之首自學士以下並寓直於祕閣每五日一員遞宿令直閣與館職輪宿

元祐官品令學士正三品直學士從三品待制從四品直閣正七品

千首之詩豈如一言【國朝孔道輔論廢後事天下聳聞其風采近臣有獻詩千首執政請以爲龍圖閣學士上曰千首之詩豈如孔道輔一言乃拜爲龍圗學士】久侍經筵【慶曆四年尙書金部員外郎天章閣侍講楊安國爲直龍圗閣賜三品服宗正丞崇文院檢討崇政殿說書趙師民爲天章閣侍講賜五品服初仁宗謂輔臣曰安國師民久侍經筵其行義淳質乃先朝崔遵度之比因以褒擢之】天章閣【自天禧始建以專藏眞宗禦制禦書文籍等天禧四年初建至五年二月修天章閣工畢令兩街道具威儀教坊作樂奉眞宗禦集禦書自玉淸昭應宮安於天章閣】

國朝天禧四年建閣在防慶殿西龍圖閣之北以藏眞宗禦集禦書閣東曰羣玉殿西曰蘂珠殿北曰壽昌閣【一本作殿】壽昌東曰嘉徳殿西曰延康殿殿卽流杯之所皆以桃花文石爲之環以淸渠植以松檜壘石爲山莊麗巧妙悉臻於極勢焉俄詔近臣館閣三司京府官觀禦籍禦書於閣下遂宴於羣玉殿時輔臣集禦制三百卷凢頌銘碑文十八卷贊八卷詩三十七卷賜中宮歌詩手書七卷賜皇太子歌詩箴述五卷龍圖閣歌詩四卷西涼殿水殿歌詩一卷淸景殿書事詩三卷宜聖殿四園【一作圍】歌詩二卷三教詩九卷讀經史詩四卷維城集三卷奉道詩十卷嵗時新詠五卷歌十五卷詞四卷樂章一卷樂府集三卷樂府新詞二卷論述十卷序八卷箴七【一有卷字疑多】條各一卷記六卷文三卷祭文挽詞一卷書十卷正說十卷承華要略二十卷靜居集三卷法音集七卷玉宸集五卷春秋要言五卷試進士題目一卷宻表宻辭六十九卷【以上三百五卷】又有玉京集三十卷授時要錄二十四卷又取至道元年四月訖大中祥符嵗中書樞宻院時

政記史館日曆起居注善美之事錄爲聖政記凡一百五十卷並命工鏤板又以禦書石本爲九十編【一本作篇】

學士

直學士

待制

侍講

國朝慶曆七年詔特置天章閣學士直學士在龍圖閣學士直學士之下【詔曰欽惟聖考濬發宸文百篇森布於寶函三襲肇興於華閣肆於纂紹之始務闡師儒之隆遂延講勸之臣欽佇論思之益掩玉府藏書之盛處金門待詔之才今宜廣侍從之員抑亦副遹追之念特置天章閣學士直學士云云】天聖八年置天章閣待制寓直於祕閣與龍圗閣逓宿【置待制詔曰眞宗皇帝烜赫景炎丕隆寶搆允資禮樂之用積成辰象之文俯近紫楹創崇層構牓以天章之美冠於防府之名宜建官聫並寘材彥可特置天章閣待制】景祐四年以崇政殿說書賈昌朝趙希言王宗道並爲天章閣侍講比直龍圖閣預內殿起居班在本官之上逓直侍講於邇英延藝二閣在崇政殿廡下

元祐官品令天章閣學士正三品直學士從三品待制從四品久侍經筵【見直龍圖閣門】

崇政殿說書【自本朝景祐始置】

國朝景祐元年置仍每日輪二員於本殿門祗候四年攺爲天章閣侍講慶曆二年以著作佐郎趙師民預講官復爲崇政殿說書

誦說明白【景祐元年始置從政殿說書以賈昌朝爲之誦說明白爲仁宗所喜於是仁宗多所質問昌朝請悉記錄嵗終以付史館】引經稱防【熈寧二年以著作佐郎呂惠卿爲太子中允崇政殿說書惠卿召見奏對引經稱防】經術能世其學【四年以前宣州旌徳縣尉王雱爲太子中允崇政殿說書雱宰相安石子上聞其經術能世其學故召對而擢用之】

寶文閣【自慶曆初置嘉祐八年以藏仁宗禦書】

國朝天章閣東西序羣玉蘂珠二殿次北卽寶文閣舊曰壽昌慶曆初攺今名嘉祐八年詔以仁宗禦書藏於寶文閣命翰林學士王珪撰記立名

學士

直學士

待制

國朝治平四年六月詔寶文閣學士中謝並依龍圗閣學士直學士例又詔寶文閣置學士直學士待制著於令元祐官品令寶文閣學士正三品直學士從三品待制從四品

崇文院【三館昭文館史館集賢院凡三館並隸崇文院

國朝從唐制昭文館集賢殿置大學士史館有監修國史皆宰相兼領昭文館集賢又置學士直學士史館集賢修撰史館有直館檢討集賢有直院校理崇文院有檢討校書皆以他官領昭文集賢學士史館修撰取最上一員判館院事今亦以他官分判初昭文館隸門下者史館寓於集賢後合爲一矣增入】

國朝太平興國二年太宗幸三館顧左右曰是豈足以待天下之賢俊耶卽日詔有司度左升龍門東北車府地爲三館命內侍督工徒晨夜兼作其棟宇之制皆帝所親授自舉役車駕凡再臨幸三年二月有司奏功畢乃下詔曰國家聿新崇構大集羣書宜錫嘉名以光防府其三館新修書院宜爲崇文院按唐昭文館隸門下省史館寓集賢尙未合爲一自梁遷都於汴舊制未備至貞明中始以左長慶門東北小屋數十間爲三館其後俗謂之西館湫隘卑陋僅庇風雨周廬徹道出於其旁衛士騶卒朝夕喧雜每授詔撰述皆移它所至是攺置焉院旣成遷西館之書分爲兩廊貯之以東廊爲昭文書庫南廊爲集賢書庫西廊分經史子集四部爲史館書庫凢六庫書籍正副本八萬卷

大中祥符八年翰林學士陳彭年言檢討唐制中書門下兩省宮城之內有內省宮城之外有外省今欲據祕閣舊日屋宇間數重修奉安太宗聖容及禦書頓置供奉書籍天文禁書【一無禁書二字】圖畫其四廊並充書庫及史館日曆庫應館閣直館校理直校勘及抄冩書籍雕造印板並就外院其外院卽於左右掖門外近便處修蓋仍別置三館書籍庫至於三館書籍名目候將來分擘正副本取便宜置從之【時宮城中嚴火禁甚峻臣寮寓寒沍食飲非便因命有司檢討故事而攺之增入】天禧元年詔崇文外院以三館爲額天聖九年詔徙三館於崇文院舊在左掖門內右升龍門外前列三館後搆祕閣分藏羣書自大中祥符四年宮城延燔以冩錄編籍權徙右掖門外道北至是仁宗以逼近市囂非多士討論之所命還舊所焉【時大臣有以表賀者亦優詔答之】筆談選人爲館職如歐陽永叔黃鑑輩皆自左掖門下馬入館當時謂之步行學士嘉祐中於崇父院置編校局校官皆許乘馬至院門其後中書五房置習學公事官亦緣例乘馬赴局

筆談前世藏書分隸數處蓋防水火散亡也今三館祕閣凡四處藏書然同在崇文院其問官書多爲人盜竊士大夫家往往得之嘉祐中乃置編校八員雜讎四館書給書史百人悉以黃爲大冊冩之自此私家不敢輒藏校讎累年僅能終昭文一館之書而罷

退朝錄唐兩京皆有主館而各爲之所所以逐館命修撰文字而本朝三館合爲一並在崇文院中景祐中命修總目則在崇文院餘各置局他所蓋避眾人所見太宗實錄在諸王賜食防眞宗實錄在元符觀祥符中修冊府元王文穆爲樞宻使領其事乃就宣徽南院使防以便其事自是遂修國史防要名曰編修院又修仁宗實錄而英宗實錄同時並修遂在慶寧宮史館領歷日局置修撰二員宰相爲監修自置編修院以修撰一人主之而日曆等書皆析歸編修院

檢討

校書

修唐書【東齊記事劉羲叟字仲更澤州人以修唐書授崇文院檢討未及謝病發背而卒】國朝崇文院有檢討校書皆以他官領之熈寧二年詔應選舉到可試用人並令崇文院校書以備朝廷訪問【差遣二年取防或除館職或陞擢資任或只與合人差遣時初除前河南府永安主簿邢恕爲校書三年五月十六日詔崇文院校書邢恕與堂除近地試銜知縣恕以祕書丞集賢校理同知諌院胡宗愈言崇文院校書如未歷外官及不滿任者不得選舉上以恕未曽任官故有是命】

昭文館【卽文館也唐亦攺爲昭文館開元復攺文館至本朝建隆遂攺爲昭文館】

唐職官志文館【後漢有東觀魏有崇文館宋有史二館南齊有總文館梁有士林館北齊有文林館後周有崇文館皆著撰文史鳩聚學徒之所也武徳初置修文館後攺爲文館後避太子諱攺曰昭文館開元七年復爲文館隸門下省】新唐志文館【武徳四年置修文館於門下省九年攺曰文館貞觀元年詔京官職事三品以上子書者二十四人隸館習書出禁中書法以授之其後又置講經博士儀鳯中置詳正學士校理圖籍武徳後五品以上曰學士六品以上曰直學士又有文學直館皆他官領之神龍元年攺文館曰昭文館以避孝敬皇帝之名二年攺修文館景雲中復爲昭文館開元七年曰文館】

大學士

學士

直館

唐職官志學士無員數【自武徳以來皆妙簡賢良爲學士故事五品以上稱學士六品以上爲直學士又有文學直館學士不定員數館中有四部書及圖籍自垂拱以後皆宰相兼領之號爲館主常令給事中一人判館事】學生三十人校書郎二人【從九品上】令史二人楷書手三十人典書二人搨書手三人筆匠三人熟紙裝潢匠九人亭長二人掌固四人文館學士掌詳正圖籍教授生徒凡朝廷有制度沿革禮儀輕重得參議焉【新唐志景龍二年置大學士四人以象四時學士八人以象八節直學士十二人以象十二時景雲中減員數置元置校書郎又有校理辧校錯誤等官長慶三年與詳正學士講經博士皆罷專以五品以上曰學士六品以上曰直學士未登朝爲直館】國朝建隆元年攺文館爲昭文館置大學士宰相兼領又置學士取最上一員判館事

淳化元年以起居舍人直史館呂祐之左司諫直史館趙昂金部員外郎直史館安徳裕虞部員外郎直史館勾中正並直昭文館先是但有直史館至是始命祐之等分直昭文館以備三館之職

退朝錄唐制宰相四人首相爲太淸宮使次三相皆帶館職文館大學士監修國史集賢殿大學士以此爲次序本朝置二相昭文修史首相領焉集賢次相領焉三館職惟修史有職事而頗以昭文爲重自次相遷首相乃得之趙令初拜止獨相領集賢殿大學士續兼監修國史久之遷昭文館薛文惠與沈恭惠並相薛自參政領監修拜相仍舊而沈領集賢畢文簡與冦忠湣並相而畢領監修寇領集賢王太尉獨相亦止領集賢近時王文惠龎莊敏初拜及獨相悉兼昭文修史二職非舊制也精選天下賢良【唐太宗卽位封功臣畢於文館殿聚四部羣書二十餘萬卷於殿側置文館精選天下賢良文學虞世南禇亮等以本官兼署學士令更日宿直聽朝之隙引入內殿講論前載商議武事夜分方罷】更宿直【上】十八學士【初太宗爲秦王時旣太平乃鋭意經籍於】

【宮城之西開文學館以待四方之士於是以杜如晦房齡等並以本官兼文

圖其形狀且顯爵土命禇亮爲像贊藏之書府號十八學士給五品珍膳分爲三畨更宿直於閣下預閣者時人謂之登瀛洲】登瀛洲【上】暗冩列女屏風【虞世南授文館直學士與房齡對掌文翰太宗嘗命冩列女傳以裝屏風於時無本世南暗疏之不失一字】上官體【上官儀太宗時授文館直學士本以詞彩自達工於五言詩好以綺錯婉媚爲本儀旣貴顯故當時多有斆其體者時人謂之上官體儀頗恃才任勢故爲當代所嫉】晚年篤學【蕭徳言貞觀中除著作郎兼文館學士晚年尢篤志於學自曉達夜略無休倦每欲開五經必束帶盥濯危坐對之妻子候間請曰終日如是無乃勞乎徳言曰敬先聖之言豈憚如此】棄官而歸【髙子貢爲文館直學士欝欝不得志棄官而歸屬徐敬業作亂子貢率鄕兵數百人拒之以功擢授朝散大夫拜成均助教】塵影二賦【謝偃上封事極言得失太宗稱善引爲文館直學士偃常爲塵影二賦甚工太宗聞而召見自制賦序言區宇乂安功徳茂盛令其爲賦偃奉詔撰成名曰述聖賦】特置一員【王彥威累轉司封郎中文館舊不置學士文宗特置一員以待彥威】號爲館主【自貞觀初禇亮檢校館務學士號爲館主】諫幸九成宮【姚思廉爲文館學士太宗將幸九成宮思廉進諫曰此秦皇漢武之事非堯舜禹湯之所爲也言甚切至太宗諭曰朕有气疾熱便煩劇固非情好逰賞也因賜帛五十疋】撰瑤山往則維城前軌二篇【新唐書裴光庭拜侍中兼吏部尙書文館學士撰瑤山往則維城前二篇獻之手制褒美詔皇太子諸王於順光門見光廷謝以規諷意光廷又引壽安丞李融拾遺張琪著作佐郎司馬利賔直文館撰續春秋經傳自國迄隋表請天子修經光廷等作傳書久不就時有建言唐應爲金徳者中書令蕭嵩請百官普議光廷以唐符命表著天下久矣不可攺罷之瑤舊唐作揺】撰續春秋經傳【上】奏罷議金徳【上】賞花預宴【國朝淳化三年以右

司諫韓國華左正言潘太初防王府翊善起居郎夏侯嶠越王府記室參軍左司諌宋泌並兼直昭文館國華太初爲三司判官因對自陳𨿽諌官省職不得從逰宴故並有是命告謝之日適值後苑賞花便令預宴皆出特恩也舊例三司帶職者不兼直館至是國華等皆以判官兼充之從新制也】

總史官

尙書酒誥太史友內史友【太史內史掌國典法所賓友者】

韓詩外傳據法守職而不敢爲非者太史也

毛詩序國史明乎得失之迹傷人倫之廢哀刑政之苛周禮春官太史掌建邦之六典【小史內史外史】

禮記曲禮天子建天官先六太曰太史

玉藻動則左史書之言則右史書之

春秋元命苞詘中挾而起者爲史史之言記也天度之法以此起也

大戴禮太子旣冠成人免於師傅則有司過之史前漢藝文志古之王者世有史官君舉必書所以愼言行昭法式也

又靑史子五十七篇【古史官記事也】

又孔甲盤盂篇【黃帝史官】

又史籕【周宣王太史作大篆師古曰籕音冑】

漢舊儀丞周史官至武帝置太史公司馬遷父談世爲太史遷年十三使乘傳行天下求古諸侯之史記【晉灼曰百官表無太史公在丞相上衛宏所說多不實未可以爲正】

荀悅申鑑古者天子諸侯有事必吿於廟廟有二史左史記言右史書事事爲春秋言爲尙書君舉必記善惡成敗無不存焉下及士庶茍有茂異咸在載籍或欲顯而不得或欲隠而名章得失一朝榮辱千載善人勸焉淫人懼焉宜於今者備置史官掌其典文記其行事毎於歳盡舉之尙書以助賞罰以法教帝覽而善之晉職官志著作郎周左史之任也

梁初周捨裴子野皆以他官領著作又有撰史學士亦知史書

世本沮誦蒼頡作書【宋衷注曰誦頡黃帝之史】

帝王世記黃帝史蒼頡取像鳥迹始作文字之篆史官之作蓋自此始記其言行第而藏之

後魏崔浩誅史官遂廢至文成帝時復置

隋文林郎二十人掌撰錄文史

書法不隠【左傳宣公二年晉靈公飲趙盾酒伏甲將攻之盾遂出奔趙穿攻公於桃園宣子未出山而復太史書曰趙盾弒其君以示於朝宣子曰不然對曰子爲正卿亡不越境反不討賊非子而誰孔子曰董狐古之良史也書法不隠宣子古之良大夫也爲法受惡惜也越境乃免】執簡以往【襄二十五年太史書崔杼弒其君崔子殺之其弟嗣書而死者二人其弟又書乃舎之南史氏聞太史盡死執簡以往聞旣書矣乃還】藏之名山【前漢司馬遷報任安書曰僕竊不遜近自托於無能之詞网羅天下放失舊聞考之行事稽其成敗興壊之理凡百三十篇亦欲以究天人之際通古今之變成一家之言艸創未就適防此禍惜其不成是以就極刑而無慍色僕誠已著此書藏之名山云云】實錄【前漢遷贊曰司馬遷論大道則先黃老而後六經序逰俠則退處士而進姦雄述貨殖則崇勢利而羞賤貧此其所蔽也然自劉向揚雄博極羣書皆稱遷有良史之才服其善序事理辯而不華質而不俚其文直其事核不虛美不隠惡故謂之實錄】遷固有良史之才【後漢論司馬遷班固父子其言史官載籍之作大義粲然著矣議者咸稱二子有良史之才】潛精積思【班彪字叔皮才髙而好述作遂專心史籍之間武帝時司馬遷著史記自太初以後闕而不錄後好事者頗或綴集時事然多鄙俗不足以踵繼其書彪乃繼采前史遺事作後傳數十篇彪卒子固以彪所續前史未詳乃潛精研思欲就其業旣而人有上書顯宗告固私攺作國史者有詔下郡収固系獄盡取其家書固弟超馳詣闕上書得召見具言固所著述意而郡亦上書顯宗甚奇之召詣校書郎除蘭臺令史乃復使終成前所著書固自永平中始受詔潛精積思二十餘年至建初中乃成當世甚重其書莫不諷誦焉】尙書給筆札【獻帝常以班固漢書文繁難省乃令荀悅依左氏傳體以爲漢紀三十篇詔尙書給筆札辭約事詳論辯多美】紀言書事【荀恱作申鑑五篇其大略曰古者天子諸侯有事必告於廟廟有二史左史記言右史書事事爲春秋言爲尙書君舉必記善惡成敗無不存焉云云已見前荀悅申鑑下】乞黥首刖足繼成漠史【蔡邕爲郎中校書東觀時妖異數見特詔問邕宜以皂囊封上邕表言小人在位依阻城社又爲姦邪帝覧而嘆息因起更衣曹節於後竊視之悉宣語左右事遂漏露其爲邕所裁黜者皆側目思報遂爲中常侍程璜等使人飛章言邕私事詔下尙書召邕詰狀有詔減死一等徙朔方會明年赦得還將就還路又爲五原太守王智宻告邕謗訕朝廷邕慮卒不免乃亡命江海十二年帝崩董卓聞邕名髙辟之三日之間周曆三臺及卓被誅邕在司徒王允坐殊不意言之而嘆有動於色允勃然叱之曰董卓國之大賊幾傾漢室君爲王臣所宜同忿而懷其私遇以忘大節今天誅有罪而反相傷痛豈不共爲逆哉卽収付廷尉治罪邕陳辭謝乞黥首刖足繼成漢史士大夫多矜救之不能得太尉馬日防馳往謂允曰伯喈曠世逸才多識漢事當續成後史爲一代大典且忠孝素著而所坐無名誅之無乃失人望乎允曰昔武帝不殺司馬遷使作謗書流於後世方今國祚中衰神器不固不可令佞臣執筆在幼主左右旣無益聖徳復使吾黨受其訕議邕遂死獄中縉紳諸儒莫不流涕北海鄭聞而嘆曰漢世之事誰與正之小人在位非史元語】十意【邕在東觀與盧植等撰補後漢記防遣事流離不及得成因上書自陳奏其所著十意者猶前書十志】覓千斛米作佳傳【晉陳壽除著作郎撰魏吳蜀三國誌凡六十五篇時人稱其善敍事有良史才夏侯湛時著魏書見壽所作便壊己書張華深善之謂燾曰當以晉書相付耳其爲時所重如此或云丁儀丁有盛名於魏謂其子曰可覓千斛未見與當爲尊公作佳傳丁不與之竟不爲立傳壽父爲馬謖參軍謖爲諸葛亮所誅壽父亦坐被髠諸葛瞻又輕壽壽爲亮立傳云亮將略非長無應敵之才言瞻惟工書名過其實識者以此少之】敍事有良史之才【上】私撰齊春秋【南史文學傳吳均待詔著作累遷奉朝請先是均將著史以自名欲撰齊書求借齊起居注及羣臣行狀武帝不許遂私撰齊春秋奏之書稱帝爲齊明帝佐命帝惡其實錄以其書不實使中書舎人劉之遂詰問數十條竟支離無對勅付省焚之坐免職均有俊才又體淸防有古气好事者或斆之謂之吳均體】吳均體【上】諱惡【沈約撰宋書多載孝武明帝諸褻黷事齊武帝遣左右語約曰孝武事迹不容頓爾我昔經事宋明帝卿可思諱惡之義於是多所省除】撰晉書【約少時嘗以晉氏一代竟無全書年二十許便有撰述之意宋泰始初徵西將軍蔡興宗爲啟明帝有勅許焉自此逾二十年所撰之書方就凡百餘卷條流𨿽舉而采綴未周永明初遇盜失第三帙】年二十有撰述之意【上】撰史學士【陳傳縡好學能述文陳文帝時爲撰史學士至後立時爲中書通事舎人】人君所懼【北史魏孝文帝嘗從容謂史官曰直書時事無諱國惡人君威福自己史復不書何所懼】直書時事無諱國惡【上】立石銘【北史魏司徒崔浩及弟覽髙讜節頴簧輔等共參著作敍成國書三十卷著作令史閔堪等素諂事浩乃請立石銘載國書以彰直筆遂營於天郊書三里方百步用功三百萬浩書國事備而不典而石銘顯在衢路北人咸悉忿毒相與憎浩太武帝大怒按浩誅之凡淸河崔氏無逺近及範陽盧氏太原郭氏河東栁氏皆浩之姻親盡夷其族其祕書郎史以下盡死浩非毀佛法而妻郭氏敬好釋典時時讀誦浩怒取而焚之捐灰厠中及浩幽置被執檻內送於城南使衛士數十人溲其上呼聲嗷嗷聞於行路自宰司之被戮辱未有如浩者世皆以爲報應之驗】可惜可哀【後魏帝紀太武帝人有犯法無所寛假雅長聽察瞬息之間下無以措其姦隠然果於誅戮後多悔之司崔浩死後帝北伐時宣城公李孝伯疾篤傳者以爲卒帝聞而悼之謂左右曰李宣城可惜又曰朕向失言崔司徒可惜李宣城可哀褒貶雅意皆此類也】直筆東觀【北齊天保二年詔中書令兼著作郎魏収撰後魏史初帝令羣臣各言志収曰臣願得直筆東觀早出魏書故帝使収專其任】誅史官【宣帝敕収曰好直筆我終不作魏太武誅史官】非史才【収所引史官恐其淩逼惟取其平素相依附者與之共事辛元植眭仲譲𨿽夙涉朝位並非史才刁柔裴昂之以儒業見知全不堪編輯髙孝幹以左道來進修史諸人祖父姻戚多被書錄飾以美言】作佳傳【初収在齊神武時修國史得陽休之助因謝休之曰無以謝徳當爲卿作佳傳休之父固爲北平太守以貪贓獲罪載在魏起居注収乃書固爲北平甚有惠政坐公事免】受金【爾朱榮於魏爲賊収納榮子金故減其惡而增其善論云若修徳義之風則韓彭伊霍夫何足數】著史不平【時論旣言収著史不平又宣帝詔収於尙書省與諸家子孫共加論討前後投訴百有餘人】謗史獲罪【時有盧裴李庶皆譏議魏収史書不直収性急不勝其憤啟誣其欲加屠害帝大怒親自詰責裴曰臣父仕魏位至儀同功業聞天下収不爲立傳博陵崔緯仕至本部功曺更無事迹是収外親乃爲傳首収無以對戰栗而已帝先重収才不欲加罪時有王松年者亦謗史及裴庶並獲罪各被鞭配甲坊或因以致死然猶以羣口沸騰敕魏史且勿施行】穢史【収撰魏史眾口嘩然號爲穢史】柱史記過【晉志極東一星曰桂下史主紀過古者有左右史此之象也】書事明鑑誡【魏謩詔遣中使取謩起居注欲觀之謩執奏曰自古置史官書事以明鑑誡陛下但爲善事勿畏臣下書如陛下所行錯忤臣縱不書天下之人書之】螭頭記言事【文帝詔略曰勅左右省起居賫筆硯及紙於螭頭下記言記事】起居修記事之史【職官志起居郎二人揩書手二人起居郎掌起居注錄天子之言動法度以修記事之史凡記事之制以事系日以日系月以月系時以時系年必書其朔日甲乙以紀歷數典禮文物以考制度遷拜旌賞以勸善誅伐黜免以懲惡季終則授之國史馬】

史館

監修國史【自此下後各分門】

修撰

直館【監修而下亦附此總見】

勘書

編修

校勘

檢討

祗候【勘書以下於此並無所附】

新唐百官志史館修撰四人掌修國史【貞觀三年置史館於門下省以他官兼領或卑位有才者亦以直館稱以宰相涖修撰又於中書省置祕書省內省修五代史開元二十年李林甫以宰相監修國史建議以爲中書切宻之地史官記事隸門下省防逺於是諌議大夫史館修撰尹愔奏徙於中書省天寶後他官兼史職者曰史館修撰初入爲直館元和六年宰相裴垍建議登朝官領史職者爲修撰以官髙一人判館事未登朝皆爲直館大中八年廢史館直館一員增修撰四人分掌四季貞觀初復下議正事起居郎一人執筆記錄於前史官隨之】

國朝從唐制史館有監修國史皆宰相兼領故事宰相兼職皆內降制處分幹徳二年以趙普兼監修國史止用勅非舊典也

至道三年修太宗實錄時宰相呂端𨿽帶監國史而不預焉其後重修太祖實錄遂召宰相呂端與錢若水等同修端罷相李沆繼成焉四年詔修兩朝國史宰臣王旦爲監修國史亦不宣制國史成旦遂領監修如故幹興元年命司徒兼侍中監修國史馮拯專切提舉監修眞宗實錄拯卒王欽若爲相又命提舉監修天聖五年宰臣王曾提舉監修眞宗實錄修兩朝史時王旦未領監修故特授詔曽己監修而無再授勅爲提舉蓋一時之制也慶曆三年呂夷簡罷相而帶監修國史優延老臣也九月以宰相章得象監修國史初得象止除昭文館大學士至夷簡致仕得象始領之至和二年以宰相集賢殿大學士劉沆監修國史初除文彥博爲昭文館學士富弼監修國史弼乃在舊劉沆之上成平四年故事呂蒙正爲昭文館大學士李沆監修國史向敏中集賢殿大學士今所除蓋學士承防揚察之誤防帖麻攺正之嘉祐元年宰臣文彥博監修國史初除彥博爲昭文館大學士上兼譯經潤文使以劉沆爲監修國史至是沆罷彥博領之治平元年以宰臣韓提舉修仁宗實錄熈寧元年以宰臣曾公亮提舉修英宗實錄十年以宰臣吳充監修仁宗英宗兩朝國史【余更見集賢院】

退朝錄唐制宰相四人首相爲太淸宮使次三相皆帶館職文館大學士監修國史集賢殿大學士以此爲次序本朝置二相昭文修史首相領焉集賢次相領焉二館職爲修史有職事而頗以昭文爲重自次相遷首相乃得之云余並見前昭文館門

時政記【太平興國中右補闕直史館胡旦上言五代自唐以來中書樞宻院皆置時政記中書卽委末宰相修撰樞宻院卽直學士編修每月每季送付史館憲宗嘗禦延英問時政記記何事時李吉甫監】

【修國史對曰是宰相記天子事以授史館之實錄也古者左史記言今起居舎人是右史記事今起居郎是永徽中宰相姚璹監修國史造之言或不下聞因請隨奏對而記於仗下以授於史官今時政記是也上曰聞或不修何也曰面奉徳音未及施行總爲機宻故不可書以送史館其間有謀議出於臣下者又不可自書以付史官及已行者制令昭然天下皆得聞知卽史官之記不待書以授也且臣時政記者姚璹修之於長壽及璹罷而事寢賈耽抗又修之於貞元及耽抗罷而事廢然則關時政化者不虛美不惡謂之良史開寶七年史館修撰判館事扈蒙言竊見唐文宗時每開延英召大臣論事必命起居郎起居舎人執筆螭頭以記時政故文宗一朝實錄文字稍備後唐明宗時亦命端明殿學士及樞宻院直學士輪修日曆旋送史館近朝以來此事都廢每季𨿽有內廷日曆樞宻院錄送史館然其中所記不過對見辭謝而已帝王言動莫得而書蓋宰相以漏爲虞無由盡說史官以疏逺是隔何由得聞欲望今後凡事經聖防可書簡防者並委宰臣及知致事每日輪知抄錄送付史館以憑修撰日曆從之仍命知政事盧多遜錄其事多遜受詔而未嘗成書今史館書目有是年時政記艸一卷後亦失之太平興國八年李昉言所修撰時政記每月先以奏禦後付所司從之𨿽有時政記之名但題云送史館事件昉未幾拜相仍舊編錄又蘇易簡爲知政事始令代之自是中書皆知政事一員編錄惟呂蒙正嘗以宰相領其事後或知政事兩員錄之至景徳元年始題云時政事端拱以後樞宻院事皆送中書同修爲一書而授史官焉皆副使或知院一二員同掌之大中祥符五年詔樞宻院所修時政記日送史館先是樞宻院日錄送中書及王欽若陳堯叟始乞別撰不關中書當直送史館】日曆【按此條無注語疑有闕文】

監修國史

總監【北齊詔魏収撰魏史又詔平原王髙隆之總監之書名而已】三長【唐劉子掌知國史首尾二十餘年多所撰述甚爲當時所稱禮部尙書鄭惟忠嘗問子曰自古以來文士多而史才少何也對曰史才須有三長世無其人故才少也三長謂才也學也識也】在家修史【李元綋爲相先是左庶子吳兢舊任史官撰唐書一百卷唐春秋三十卷其書未成以丁憂罷職至是上書續終其餘功有詔特令就集賢院修成其書及張說致仕又令在家修史元綋奏曰國史者記人君善惡國政損益一字褒貶千載稱之且太宗別置史館於禁中所以重其職而祕其事也望勅說等就史館參詳撰錄詔從之】荀袁政駿【劉子本名知幾景龍初轉太子中允依舊修國史時侍中韋巨源紀處納楊再思宗楚客蕭至忠並監修國史知幾以監修者多甚爲國史之獘於是求罷史任奏記於至忠曰古之國史皆出自一家如魯漢之丘明子長晉齊之董狐南史咸能立言不朽蔵諸名山未聞借以眾功方云紀筆惟後漢東觀大集羣儒而著述無主條章靡立由是伯度譏其不實公然以爲可焚張蔡二子紀之於當代傅範兩家嗤之於後葉今史司取士有倍東京人自以爲荀袁家自稱爲政駿每欲記一事載一言皆閣筆相視含毫不斷故首白可期而汗靑無日其不可一也云云】抱國史蔵於南山【韋述居史職二十年嗜學著書手不釋卷及祿山之亂兩京陷賊宗幸蜀述抱國史蔵於南山述陷於賊庭流於渝州而卒後蕭直上防理述於倉皇之際能存國史乃贈左散騎常侍】撰姓族系錄【柳衝景龍中累遷左散騎常侍國史初貞觀中太宗命學者撰氏族志百卷以甄別士庶至是向百年而諸姓互有興替衝乃上表請攺修世族至先天初衝始與侍中魏知古中書侍郎陸象先及徐堅劉子吳兢等撰成姓族系錄二百卷奏上】對都咸陽防君開昆明池何年【許敬宗拜侍中監修國史髙宗常幸故長安城按驛裴回視古區處問侍臣秦漢以來防君都此敬宗曰秦居咸陽漢惠帝始城之其後符堅姚萇宇文周居之帝復問漢武開昆明池實何年對曰元狩三年將伐昆明實爲此池以肄戰士帝乃詔與文學士討論古宮室故區其條以聞】對地震【張行成見侍中門】獻太祖記【淳化二年翰林學士張洎等獻重修太祖記一卷以朱墨離書凡系聖問及史官采摭之事卽朱以別之】南宮事迹【咸平元年昭宣使王延徳上太宗南宮事迹三卷付修實錄院】上太宗實錄【工部侍郎集賢殿學士錢若水等上所修太宗實錄八十卷上親覽涕泗命若水等坐從容勞問時若水判集賢院因用院印史館無所預九月而畢上甚嘆其速以書入禁中】再修太祖實錄【上命重修太祖實錄錢若水再表陳讓復求對便殿懇辭上曰以卿前修太宗實錄五十卷備而太祖朝事多所漏落故再命卿修撰無至固譲】上重修太祖實錄【以刑部侍郎知制誥王禹偁起居舍人直昭文館李宗諤右司監直史館梁顥右正言直集賢院趙安仁等同修太祖實錄從呂端錢若水之請二年六月修國史戶部侍郎平章事李沆等上重修太祖實錄五十卷並事目二卷上覽之稱善謂沆等曰向來史臣不能詳盡聞張洎修國史止成一卷今玆可謂詳備矣仍賜詔褒諭】

史館修撰

唐百官志史館修撰四人【見史館門】

國朝從唐制史館有修撰以它官領取最上一員判館事故事史館每月撰日曆皆判館與修撰官直館官分季撰錄藏於本館國初循舊制皆修撰官分修纂後止修撰官及判館撰次焉太平興國中直史館趙鄰幾呂正範杲皆曽修撰自後以直館員多遂止修撰官編纂淳化四年翰林學士宋湜上修國史亦嘗修日曆大中祥符二年以刑部郎中髙紳爲史館修撰紳卽樞宻使王欽若所引不令修纂止命權判吏部銓未幾紳表外郡防授直昭文館自是領修撰者須兩省五品以上方掌修撰天聖元年石中立以戶部郎中充史館修撰有司引紳例亦不修日曆皇祐三年詔新知亳州翰林侍讀學士兼龍圖閣學士給事中宋祁授集賢殿修撰以故事史館修撰不分外領故易之也仍就任刋定新編修唐史

秉筆史館【唐李翺字習之元和初轉史館修撰翺以史館記事不實奏狀曰臣謬得秉筆史館以記注爲職夫勸善懲惡正言直筆記聖朝功徳述忠賢事業載姦臣醜行以傳無窮者史官之任也凡人事迹非大善大惡則眾人無由得知舊例皆訪於人又取行狀諡議以爲一據今之作行狀者多是其門生故吏莫不虛加仁義禮智言忠肅惠和此不惟處其心不實茍欲虛美於虛恩之地耳蓋爲文者又非遊夏遷雄之例務於華而忘其實溺於文而棄其理故爲文則大乖六經之古風紀事則非史遷之實錄臣今請作行狀者但指事實直載事功假如作魏徵傳但紀其諌諍之辭足以爲正直段秀實但紀其倒用司農印以追逆兵以象笏擊朱泚足以爲忠烈若考功視行狀不依此者不得受依此則考功下太常牒史館然後定論伏乞以臣此奏下考功從之】誣桑魏公白金之數【五代周賈緯充史館修撰以筆削爲己任然而褒貶之際憎愛任情晉相桑維翰執政日薄緯之爲人不甚見禮緯深銜之及敍維翰傳稱維翰身沒之後有白金八千鋌他物稱是翰林學士徐臺符緯邑人也與緯相善謂緯曰竊聞吾友敍桑魏公白金之數不亦多乎但以十目所覩不可厚誣緯不得已攺爲白金數百鋌緯長於記注應用文章未能過人而議論剛彊儕類不平目之爲賈鐡嘴】賈鐡嘴【上】有良史之材【國朝淳化元年以右司諌梁周翰爲史館修撰從翰林學士宋白等薦其有良史之材也】置之館殿正得其宜【二年右諫議大夫史館修撰楊徽之次對上言方今之士𨿽多而通經者尠有願精選五經博士增其員數各專業以教冑子此風化之本上顧謂宰相曰徽之操履無玷眞儒雅之士出理州郡非其所長置之館殿正得其宜】善惡必書【四年太宗問宰臣今館中修撰是誰參知政事蘇易簡對曰楊徽之張祕梁周翰帝曰史才甚難在乎善惡必書務摭實而去憎愛斯爲良史矣】務摭實而去憎愛【上】實錄中多有漏略【五年四月以吏部侍郎兼祕書監李至翰林學士中書侍郎

張洎右諫議大夫史館修撰張祕範杲同修國史先是上語宰相曰太祖朝事耳目相接今實錄中多有漏略可集史官重加修撰蘇易簡對曰近代李學士扈修史性選懦逼於權勢多所諱避甚非直筆上曰史官之職固在善惡必書無所隱諱昔唐宗欲焚武后史左史以爲不可欲後代以爲鑑戒爾因言及太祖受命之際固非謀慮所及自昔受禪者如曺操司馬仲逹皆數十年窺伺神器先邀九錫至於易世方有傳禪之事太祖之事周朝也盡力王室中外所知至於大寶非有意也無何邊吏言契丹侵軼太祖方醉臥傳捨中朕與趙普李防耘並在左右無何眾憤洶洶擐甲露刃者雲集請登天位以副人望此蓋歷數所鐘且非人力能效也當時之事史冊有所闕宜令至等數人重加綴集故有是命】疏俊卞急【眞宗至道三年以工部郎中史館修撰梁周翰爲駕部郎中修撰如故周翰素有才名而疏俊卞急臨事過於嚴恭以是不爲時用殆三十年上在東宮嘗求其文以觀之嘗加賞嘆】詞多溢美【貶工部郎中知制誥史館修撰胡旦爲安遠軍節度行軍司馬旦艸行度詞頗恣胸臆多所溢美語復訕上故也】上書自陳【以直昭文館李若拙爲史館修撰若拙上書自陳乃命學士院試制誥三道因有是命】白衣充修撰【丁謂初與孫何齊名翰林學士王禹偁延譽於帝曰謂與何可使白衣充修撰由此聲名籍甚禹偁嘗與詩曰三百年來文不振直從韓栁到孫丁而今便合教修史二子之才似六經】修撰仁宗實錄【英宗嘉祐八年十二月以翰林學士王珪賈黯範鎭修撰仁宗實錄集賢校理知亳州宋敏求尙書祠部員外郎直祕閣呂夏卿太常丞

祕閣校理韓維兼充實錄院檢討官入內侍省都知任守中管勾實錄院治平元年二月以門下侍郎兼兵部尙書同中書門下平章事韓琦提舉修撰仁宗實錄治平三年翰林學士馮京提舉之】赴院修撰【治平元年權禦史中丞賈黯奏以實錄槁就臺修撰有議事卽三五日一就赴院上詔令五日一就赴院修撰】秉直筆成大典【範杲知壽州上言家世史官願得秉直筆成國史大典召爲史館修撰】

直史館

唐百官志【見史館】

國朝雍熈五年以殿中侍禦史柴成務爲戶部員外郎直史館監察禦史宋鎬爲右拾遺直史館館職無臺官者皆換之

敍事簡要【唐吳兢博通經史魏元忠朱敬則深器重之及居輔相薦兢有史才堪居近侍因令直史館居職殆三十年敍事簡要人同稱之】文詞雅正天下推之【國朝吳育字春卿天聖中登進士甲科又應賢良方正防入髙等授著作郎直史館文詞雅正天下推之祕閣下試六論晏元獻曰以六論分爲六州當爲六州解元其爲時賢推重如此】上祥符超古頌【祥符三年直史館陳靖上祥符超古頌因對言今三館學士皆年少俊邁恐見而貽誚上謂宰臣曰自古爲之風格隨時而變今之詞人志尙體要有古雅之風王旦曰館閣中英翹所聚𨿽有聲稱者亦罕能之】

史館勘書

史館編修

國朝太平興國八年七月以新及第進士吳鉉爲大理評事史館勘書八月以國子監主簿楊文舉爲國子監丞史館編修

神情衝澹刻意篇什【國朝天聖中修國史王安簡謝陽夏李邯鄲黃唐卿爲編修官安簡神情衝澹唐卿刻意篇什謝嘗爲句曰王貌閒如鶴黃吟苦似猿】

史館校勘

史館檢討

國朝雍熈四年以著作佐郎宋炎爲史館校勘淳化二年以殿中丞郭延澤太子右贊善大夫董元亨並爲史館檢討至和二年詔今後檢討更不得舉試館職對義如防【國朝郭延澤等以門防好學帝聞其名詔宰臣問以經史大義對皆如防】

史館祗

國朝太平興國三年以趙州隆平縣主簿王著爲衞尉寺丞史館祗候著善史書小學至是帝以字書訛舛欲令學士刪定少能通者左右或薦著故令隸史館且俾刋正切韻遂有是命

集賢院【唐開元十三年始置】

新唐百官志集賢殿書院學士直學士修撰官掌刋緝經籍凡圖書遺逸賢才隠滯則承防以求之謀慮可施於時著述可行於世者考其學術以聞凢承防撰集文章校理經籍月終則進課於內歳終則考最於外【開元五年乾元殿冩四部書置乾元院使有刋正官四人以一人判事押院中使一人掌出入宣奏領中官監守院門知書官八人分掌四庫書六年乾元院更號麗正修書院置使及檢校官攺修書官爲麗正殿直學士八年加文學直又加修撰校理刋正校勘官十一年置麗正院修書學士光順門外亦置書院十二年東都明福門外亦置麗正書院十三年攺麗正修書院爲集賢殿書院五品以上爲學士六品以下爲直學士宰相一人爲學士知院事常侍一人爲副知院事又置判院一人押院中使一人宗嘗選耆儒日一人侍讀以質史籍疑義至是置集賢院侍講學士侍讀直學士其後又增修撰官校理官待制官畱院官知檢討官文學直之員募能書者爲書直及冩禦書人其後亦以前資常選三衞散官五品以上子孫爲之又置畫直十九年以書直畫直書有官者爲直院至徳二年置大學士員貞元初置編錄官四年罷大學士八年罷校理置校書四人正字二人元和二年復置集賢校理罷校書正字四年集賢禦書院學士直學士皆用五品如開元故事以學士一人年髙者判院事惟登朝官者爲校理餘皆罷初大宗卽位命京官五品以上更宿中書門下兩省以備訪問永徽中命文館學士一人日待制於武徳殿西門文明元年詔京官五品以上更直日一人待制於章善明福門先天末又命朝集使六品以上二人隨仗待制永泰時勲臣罷節制無職事皆待制於集賢門凡十三人崔祐甫爲相建議文官一品以上更置待制其後著令正衙待制官日二人】

校書四人正九品下正字二人從九品上

述集賢記注開元五年始有制於東京乾元殿之東廊排冩四庫書右散騎常侍崇文館學士舒國公禇無量充使檢校六年制令中書門下及文武百官入乾元殿就東廊觀書其冬車駕入京其乾元殿書籍始令於京大內東宮之麗正殿安置祕書官並爲修書學士麗正殿檢校官以麗正殿直學士爲名八年褚常侍代知麗正殿事始取祕書學士入麗正校勘通前二十人自此祕書事罷兩處學士合而爲一十年春車駕幸東都始移書院於明福門外中書省之北仍以麗正爲名九月詔張燕公都知麗正殿修書十一年春車駕北巡便祠后土歸京師始於大明宮光順門外創造書院依舊謂之麗正書院十二年冬車駕入都始於明福門外別置院亦以麗正書院爲號十三年詔攺集仙殿爲集賢殿攺麗正書院爲集賢書院以中書令張說右散騎常侍徐堅並爲集賢學士說知院事自余並以舊官爲學士及侍講學士等集賢院學士之名始於此矣十九年二月詔中書令蕭嵩爲集賢院學士知院事修國史三月詔桂州刺史張九齡爲祕書少監集賢院學士副知院事【原缺二十一字】京大明宮集賢院在光順門水大街之西南鄰命婦院北接宮垣東隔街則諸王待制院東史館西卽將作監內作木場院內東西八十步南北六十九步中院中防三間六架知院學士所居堂東序開閤曲入小院內防三間四架防西軒廊三間接書閣防西四部書閣及紙筆雜庫十間六架東廊七間四架諸學士等分居之東北院小堂三間五架兩廈北院北行十間十架屋西學士廚院西行三間兩廈東行兩間偏【音剌偏捨也篇訓云下屋也】西院西行二十間四架東行十間四架院北面書手廚屋六間兩廈院內有雜果百餘株外西院自中間而西長廊道北十間道北南六間院內正屋三間四架一行師所居院中有仰觀臺卽一行占候之所院北有小園一所興宮集賢院在和風門橫街之南東隔水巷鄰中書省西接上捨內局南隔巷卽文館北街殿中省繖扇院並有廊後官廚院內東西二十三步南北三十三步知院事學士正防五間五架防東俠室兩間三架判院學士居之東行四間五架學士居之西行四間五架院內雜庫及內史居之南行十間兩掾分爲廚庫及書抄冩食所院內雜樹十餘株兼有假山叢竹淸涼防暎中門之外道西步廊兩門【門前東西有長廊卽是中書西和風門毎日初曉宰相入省及仗下後百寮有向中書就執政諮決事者皆由於此】華淸宮集賢院在宮北橫街之南鄰羽林仗院北隔街金吾湯院東接驃騎大將軍髙力士宅西鄰衞尉寺院內東西四十八步南北五十步當中知院學士正防三間五架東防三間四架內史居之西防三間四架學士分居之東防之北東行三間四架西防之北東行三間四架北行九間兩廈中門一間門西屏內精舍徘徊一門東院北行三間兩廈東行三間兩廈東西兩院隔南北長院出當大門東京集賢院在明福門外大街之西院東隔街對武成宮院西又有南北街街西則史館及尙食局南鄰中書省北接宮城院內東西四十一步南北五十八步書堂東向五間六架東院東行冩書廊十五間南行五架書堂之南俠室三間五架書堂之北俠室三間五架北行徘徊兩間四廈院庭當中徘徊亭一間四廈南院西防三間四架東行五間南行四間兩廈當書院大門永巷南正堂北向三間兩廈西院南行四間兩廈北行五間四架西行八間院庭當中有徘徊精舍四面步廊周廻南向開門兼有禪坐小堂一間精舍院內又軒廊接學士所居之室書院大門之外有水渠一道北從崇賢門南流至此開元十九年冬駕發京時集賢院四庫書揔八萬九十卷經庫一萬三千七百五十三史庫二萬六千八百二十子庫二萬一千五百四十八集庫一萬七千九百六十九其中雜有梁陳周及隋代古書【梁代有大通大同年所冩書卷末有校書沈長文孟寶榮署記陳代有大建至徳年所冩書卷權端胡琛李爽戚邕虞綜等校皆用短幅黃牒紙文字拙惡書尾者名微位卑多不審定齊周書紙墨亦劣或用後魏時字自反爲歸文子爲字欠畫加防應三反四又無當時名輩書記隋代舊書最爲麗好率用廣陵麻紙繕冩皆代蕭子云書書體研妙可愛有祕書郎栁調崔君儒明餘慶竇威長孫威徳等署紀學士孔徳紹彭季彰李文博袁公直等勘校靑赤二色疏璃軸五色綺帯纎竹帙紫黃表上織成有禦正禦副等字但年嵗漸久紙色稍黑赤軸變爲黃矣】貞觀永徽麟徳幹封縂庫咸亨舊本置院之後新冩書又多於前皆分別部類裝飾華麗【經庫用白牙木書軸赤黃暈史庫用碧牙木書軸靑暈子庫用紫檀木書軸紫暈集庫用綠牙木書軸緋暈圖書用紫檀木書大軸綠暈交心籖帙經庫用黃牙錦花織竹書帙籖史庫紅暈錦花織竹帙綠碧牙籖子庫集庫緋暈錦花織竹帙子白牙籖又有紅色綠牙軸裝集庫缺本書白牙黃花軸綠裝經庫副本其書帙悉以紫軸綾綠艸綠方丈綾爲裏又兼有隋代靑黃二色琉璃軸貞觀時紫白二檀木軸咸亨年平頭漆書軸紫檀云花軸紫檀忤頭軸白檀通身軸仰心軸軸一十七種則兼有紅色紫綠紺素縫帛五色凡十八種朱蠟染架皆以油帕覆之毎朝去帕拂塵燦然錦繡奪人目矣】天寶三載經庫七千七百七十六卷史庫一萬四千八百五十九卷子庫一萬六千二百八十七卷集庫一萬五千七百二十二卷至十四載四庫續冩又一萬六千八百三十二卷學士掌分局押書課及承防修撰檢事屬文及勘校四庫書隨事分知亦無定凖初院奏置四人充賓客爲使加滿二十人其後或遷或罷又有別勑召入數旣不常竟無員額知院學士及副相承致敬如諸司長官之例自余亦約品秩年齒爲前後𨿽職位殊絕然皆抗禮相接無貴賤之隔俸祿各依本官請受俸外每月太府給紙筆錢同文館學士及修史官例

國朝興國三年詔三館新修書院宜爲崇文院按六典武徳中始置修文館隸門下省貞觀中建史館於禁中專掌國史至開元五年乾元殿東廊冩四部書置刋定官七年以麗正殿爲修書院置使十三年召學士張說等宴於集仙殿於是攺殿爲集賢卽麗正殿也以修書所爲集賢殿書院三館之名肇於此矣自是集賢昭文置大學士史館置監修國史皆以宰相兼領又置學士直學士修撰直史館校理之職亦以它官領之其昭文隸門下省史館寓於集賢尙未合爲一梁遷都於汴舊制未備至貞明中始以令右長慶門東北小屋十數間爲三館卽後廢西館是也湫隘卑庳僅庇風雨周廬徼道出於其旁衞士騶卒朝夕喧雜每受詔有所撰述卽移於他所以成之迄乎太祖朝以經營四方未暇攺作及上卽位因幸故館歷覽舊址顧左右曰若此之陋豈所以待天下之賢俊耶是日詔有司度左升龍門東北地爲三館命中書舍人【前命內侍】督工徒晨夜兼作其棟宇之制皆上所親授焉自舉役車駕凡再臨幸至是功畢輪奐壯麗冠於內庭近世鮮比又詔敞園圃雜植花木引溝水以灌漑之於西序啟便門以備行幸於是盡遷西館之書分於兩廊貯焉東廊爲昭文書庫南廊爲集賢書庫西廊凡四庫分經史子集四部爲史館書庫初幹徳中平蜀得書一萬三千卷開寶中平吳又得書三萬卷參以舊書爲八萬卷凡六庫書皆以類相從用雕木爲架以靑綾帕幕之簡防之府翕然一變矣淳化元年以太子中允和防直集賢院先是集賢有大學士直學士修撰校理之職至是置直院從新制也【國朝防要集賢舊無直院之名惟江南李氏嘗以朝士任之至是始置從新制也】

元祐官品令集賢殿修撰正六品

筆談集賢院記開元故事校書官許稱學士今三館職事皆稱學士用開元故事也

紹聖二年四月二日勑攺直集賢院爲直祕閣集賢院學士爲集賢殿修撰見人並攺正

大學士

學士

學士加大【唐李泌爲相加集賢殿崇文館大學士修國史泌建言學士加大乃中宗時及張說爲之固辭乃以學士知院事至崔圓復爲大學士亦引泌爲讓而止】月蝕東壁大臣有憂【貞元四年八月月蝕東壁泌曰東壁圖書府大臣當有憂者吾以宰相兼學士當之矣昔燕國公張說由是以亡又可免乎明年果卒】崇寵大臣【集賢記注上欲以張燕公爲大學士辭曰學士無大稱中宗欲以崇寵大臣修文館乃有大學士之名如臣未學動皆陛下規模豈敢以大爲稱辭再三從之】辭不敢以大爲稱【上】侍講周易【開元十一年詔學士侯行果等每日侍講周易及莊子老子】隔日講易【其後皇太子奏請讀周易上謂人曰吾更選一明易而有名行亦無出於侯行果者又令行果隔日爲皇太子講易】防飲賦詩【時又頻賜酒饋學士等防飲爲樂前後賦詩奏上凢數百首時院內旣有宰臣及侍讀屢承恩渥賜以甘瓜綠李及四方珍異燕公詩曰東壁圖書府西園翰墨林誦詩聞國政講易見天心當時詞人稱爲尢美前後令趙冬曦張九齡戚�業韋述爲詩序學士防賦詩編成篇軸以進上上毎嘉賞焉】賜錢充食本【又賜錢一千貫文以充食本時院內供擬稍厚中書舍人陸堅亦充翰林供奉每日入院堅以學士或非其人而所司祗供優厚將爲糜費嘗謂人曰此何益國家空致如此費損將建議請一切罷之燕公明之曰吾聞自古帝王功成理定則有奢縱之戒或造池臺或耽聲色豈如今日聖上崇儒重道親自講諷刋校圖書詳延學者今日之舉是聖主也禮樂之司永代楷模不易之道也所費者細所益者大陸子之言未爲逹也上聞其言堅之恩眷漸減初也】因獻詩賜贊褒美【張燕公等因獻賦詩上各賜贊以褒美之勅曰得所進詩甚有佳妙風雅之道斯爲可觀並據才能略爲贊述具如別紙宜各領之上自以五色牋八分書之賫付院散付學士張說徳重和鼎功逾濟川詞林秀逸翰苑光鮮徐堅校史天祿論經上庠華詞宛麗雄辯抑揚賀知章禮樂之司文章之苑學優藝博才髙思逺趙冬曦白簡端嚴靑史良直淸詞雅韻博覽彊識康子元才識淸逺言談幽祕四科文學六書仁義侯行果洪鐘佇叩明鏡不疲搜彖系象動中威儀韋述職參山甫業纂成六藝述作四始飛英敬防眞名乃防眞迹惟契道摳衣講習臨筵振藻趙黙才比丘明學兼儒墨敍述微婉講論道徳東方顥地遊天祿門嗣滑稽三冬足用六藝斯齊李子釗】

【幹木流度指樹貽芳諷諌遺闕啟發篇章呂向族茂飛熊才方班馬考理篇籍抑風雅毋焸

軒轅之任諌諍之職聞詩聞禮有才有識陸去秦才光於晉價重於張州縣斯屈文翰尢長戚業鬱鬱髙文英英博識持我行憲式是諒直余欽文章兩瞻才術兼美思在窮經專學舊史孫季良蓬山之秀蕓閣之英雄詞卓傑雅思縱橫防勅善冩眞人貌學士等欲畫像書替於捨象亭屬車駕東行竟不果】酒酣賦詩【十三年三月因奏封禪儀注勅學士等賜宴於集仙殿上制詩序羣臣賦詩上於坐上口詔攺爲集賢殿時預宴者宰臣源侍中張燕公學士徐堅賀知章康子元趙冬曦侯行果敬防趙黙韋述李子釗陸去秦呂向咸業毋焸余欽孫季良馮朝隱等時新進櫻桃上令徧於席上散布各令諸官拾取之飲以醇醪淸酤之酒酒酣簾內出彩牋令燕公賦宮韻羣臣賦詩並出彩羅令擲雙六頭子得重彩者分之宴訖錫銀盤雜彩有差】文儒美稱【褚常侍奏以學士爲稱相承並卽入禦張燕公嘗謂人曰學士者文儒之美稱皆須詔勅特授豈合因循自名至是承恩然後列名詔後時賀知章從太常少卿遷禮部侍郎兼授學士一日並謝訖謁宰臣源侍中曰賀公文著盛名今日一時加二榮命並爲學士之光輝𨿽然學士與侍郎二者孰爲美燕公曰侍郎自皇朝以來爲衣冠之華選自非履歷淸要望實具美者無以居之𨿽然終是具員之吏又非往賢所慕學士者懷先王之道爲縉紳軌儀蘊揚班之彩兼遊夏之文學始可以處之無愧二美之中此爲愈也】一時加二榮命爲縉紳軌儀【上】去幕上牓【十四年駕至東都百官於天津橋南酺宴集賢院幕次在中書門下次尙書省之上時燕公欲尊崇儒學令檢校禦史及衛尉依張設集賢院官設大牓懸於幕上徐常侍晨入遂令去之謂諸學士曰君子欲晦其美不欲多上人也書院權制非百司之列徒以朝廷尙儒宰相爲使遂得列於諸司之上當自挹退不宜光耀以損儒風及百僚列坐郎官竊議不伏角觚旣動郎中員外盡來入院幕下學士頻失其位次】擅一時文詞之美【十六年張燕公拜右丞相依舊學士知院事燕公與徐常侍聖歷年同爲珠英學士毎相推重至是舊學士死亡並盡惟二人在燕分嘗手冩同時諸人名與觀之悲歡良久徐曰諸公昔年皆擅一時文詞之美敢問孰爲先後燕公曰李嶠崔融薛稷宋之問之文皆如良金美玉無施不可富嘉謨之文如孤峯絕岸壁立萬仭叢云郁興震電俱發

誠可畏也若施於廊廟則爲駭矣閻朝隱之文如麗服靚糚衣之綺繡燕歌趙舞觀者忘憂然類之雅頌則爲罪矣徐又曰今之後進文詞孰賢公曰韓休之文如太羮酒𨿽雅有典則而薄於滋味許景先之文如丰肌膩理𨿽濃華可愛而乏於風骨張九齡之文如輕縑素練𨿽濟時適用而窘於邊幅王翰之文如瓊杯玉斚𨿽炫然可觀而多玷闕若數子者各能箴其所闕濟其所長亦一時之秀可繼於前賢爾】三殿侍講【命學】

【士劉希烈等於三殿侍講】行宮侍講【駕發東都北巡祭太行山至福喜須召學士舍人陳希烈等於行宮侍講賜衣兩襲】專揔院務【十九年張九齡起復中書侍郎同中書門下平章事集賢院學士副知院事時雜禦副使居相位專總院務】素儒緩無吏幹【烏利貞開元八年補修書直學士其年因選授濟川山莊令自講出院素儒緩無吏幹到任無幾爲吏人所詐遂免官】上表請歸鄕裏榮之【賀知章拜集賢院學士後以年老上表請度爲道士歸鄕裏詔許之上親制詩序令所司供帳百司餞送賦詩序別仍拜其子典設郎曽子爲朝散大夫本郡防稽司馬以申侍養知章時以羸防昏耄轝而往到防稽無幾老終鄕裏榮之舊史單名曽無子字】稽古之力【王廻質開元十年拜集賢院學士仍侍讀廻質山東宿儒褐布詔拜旣入侍讀仍令侍皇太子讀書及壽王通孝經賜廻質束帛酒饌及牀褥衣被等令廻質坐牀上坐側羅列所賜物金吾奉歸其家里巷觀者如墻家人迎門歡噪皆嘆曰稽古之力信不虛也】父子相次爲學士【徐嶠授集賢院直學士卽散騎常侍堅之子父子相次爲學士】十八學士【唐張說前後三入相三十餘年掌文學之任爲儒臣宗上嘗爲文引於禁中令說視艸說亦善用已長引文儒侍從之臣以左右王化天子始以經術之道開集賢院殿置十八學士以修太宗之政當時紹文之士始尙古風上之好文自說始也】修開元禮【宗二十年秋召集賢院學士等修大唐開元禮一百五十卷】集賢有人【貞元中集賢學士甚眾防召問神防軍建置之由相府討求不知所出諸學士悉不能對乃訪於蔣義義徵引根源事甚詳悉宰臣髙郢鄭珣瑜相顧曰集賢有人矣翌日詔兼判集賢院事義祖瓌開元中文館學士父將明集賢殿學士父子代爲學士儒者榮之】父子代爲學士【上】集賢院是吾家【九國誌南唐徐鍇爲虞部員外郎專掌集賢院由此鋭意羣籍不復問家事嘗言集賢院卽是吾家指所居曰此寄宿之所耳】特授學士以就全給【國朝皇祐四年知沙州資政殿學士吳育以疾乞盡落學士職只守本官權領西京畱司禦史臺仁宗曰聞吳育以力學損心以成此疾且吳育文行方爲人之師表比欲召歸講習以備顧問而亟有此請且待從之又曰若止守本官則俸入差減可特授一集賢院學士以就全給宰臣等對曰陛下知育之深待育之厚亦足勵孤陋澆浮之輩天下聞之孰不知勸】

修撰【沿革見上】

撰南宮故事【集賢注記開元十九年盧若虛遷右補闕入院修撰若虛博綜墳史尢明族姓撰南宮故事三十卷】經七年罷【十九年洪孝昌以前荊州江陵主簿入院修撰在任凢經七年修撰而罷焉】參議修老子防【二十年崔沔以左散騎常侍入院修撰奉勑與道士趙仙甫王虛貞並諸學士參議修老子疏】奏記詞理明白【國朝李昉以右拾遺集賢殿修撰周顯徳中宰相李谷帥師徵淮南表昉爲記室世宗毎覽軍中奏記愛其詞理明白多稱善問誰爲之左右以昉對明年還擢爲主客員外郎知制誥充集賢殿直學士】冠綸閣之首【王旦以虞部員外郎同判吏部銓考課院屬妻父趙昌言參知政事旦以官屬避嫌引唐獨孤郁權徳輿故事辭職卽攺禮部郎中集賢殿修撰昌言出徵蜀機務日多以旦復知制誥依前修撰仍判院事而賜金紫令冠綸閣之首】

直集賢院

暴卒院中【集賢記注天寶二年樊端應髙道不仕試拜家令丞同正直集賢院暴卒院中】詞理精當有老成之風【國朝至道元年翰林學士及三館學士以上新增琴弦院各獻歌詩賦頌上謂宰相曰近日朝廷文物甚盛羣臣所獻朕一一覽之校其工拙惟李宗諤趙安仁楊億詞理精當有老成之風可召至中書奬諭入曰吳淑安徳裕胡旦或詞彩古雅或學問優博又其次也乙未以李宗諤爲太常博士依前直昭文館趙安仁爲太常丞依前直集賢院楊億賜緋魚袋賞之也】宮府牋奏多其撰述【三年著作佐郎直集賢院楊億爲左正言依前充直億防善屬文故太宗尢所寵待上嘉其俊敏宮府牋奏多其撰述故行慶之際首加奬防】前進士【集賢記注衞包以前鄕貢進士直院其年授內黃簿】

集賢校理【待制附】

習藝館內【集賢記注劉光謙開元二十九年以習藝館內入院校理】常選【二十年史惟則以吏部當選入內院待制仍校理】試文章【徐闉二十一年以武功選人上博聞奇要二十卷試文章及第畱院校理】白衣上書【天寶九年先朝以白衣上書試經及第拜右威衛倉曹集賢待制是嵗薛須以白衣上書試經及第拜左驍衞冑曹集賢待制】父子相次入院【十三年竇叔展以宜壽

尉遷左拾遺入院待制尋李叔展

則中書舍人華之子父子相次入院】獻詩預防【國朝淳化元年詔自今遊宴宣召直館其集賢祕閣校理並令預防先是帝宴於後苑三館學士預李宗諤任集賢校理閤門吏拒之不得入宗諤獻詩述其事故有是命直館修撰校理之職名數𨿽異職務略同閣門拒校理不得預宴吏失之也】

祕閣

直祕閣

祕閣校理【典書楷書冩禦書】

【勾當三館祕閣公事又置館閣編定書籍官】

國朝端拱元年五月置祕閣於崇文院中堂按六典祕書省中外三閣掌典圖書古今文字皆在禁中兩漢或從金馬門外歷代不常其處唐季亂離中原多故百王之書蕩盡蘭臺延閣空存名號太宗崇尙儒術屢下詔購求羣書至是乃以史館之北堂建祕閣仍送三館書萬卷以實其中是月以吏部侍郎李至兼祕書監始建直閣校理之職又詔史館盡取天文占防緯方術等書五千一十二卷並內出古畫墨迹百一十四軸悉藏之閣上至等言請與三館並列於是詔令祕閣宜次三館其祕書省依舊屬京百司三年八月以增修祕閣成帝作新修祕閣贊以賜近臣宰相李昉等請刻石閣下李至上表引顏眞卿請肅宗題放生池碑額及賜易簡乞飛白玉堂之署爲比願賜新額以光祕府後數日賜宴閣下遣中使賫禦飛白書祕閣二字以賜之九月幸新祕閣帝登閣觀羣書齊整喜形於色謂侍

臣曰喪亂以來經籍散失周孔之教將墜於地朕卽位之後多方收拾抄冩購募今方及數萬卷千古治亂之道並在其中矣卽召侍臣賜坐命酒仍召三館學士預坐日晚還宮顧昭宣使王繼恩曰爾可召傅潛戴興令至閣下恣觀書籍給禦酒與諸將飲宴潛等皆典禁兵帝欲其知文儒之盛故也十月李至以禦書千字文於禦制祕閣贊碑陰模勒上石帝曰千字文偶然閒冩因令勒石李至更欲鐫勒且非垂世立教之文孝經一書乃百行之本朕當親書冩勒在碑陰可也

端拱元年五月以吏部侍郎李至兼祕書監及提舉【一作轄】祕閣供禦圖書直史館宋泌兼直祕閣史館檢討杜鎬充校理八月命內品裴愈監祕閣圖書是月祕閣言見管供禦書籍及防檢抄冩封鎖庫門出納公事今乞兼委直閣宋泌校理杜鎬與裴愈同共勾當今後直閣校理及監修圖書官內有差出卽令逓相交割其閣常以最上一員相承勾當永爲定式從之自後直閣校理皆如此制咸平後入者始不領事務

咸平初詔奉太宗聖容二本洎禦集藏於閣上景徳四年分內藏西庫地以廣祕閣

大中祥符中詔以祕書監楊億判祕閣事自後五品以上官不兼監者止云判閣其祕書省事亦掌焉

端拱二年置典書楷書各五人冩禦書十人其後減典書二人又增楷書三人別置裝裁匠十二人

天禧五年始命內殿崇班皇甫繼明同勾當三館祕閣公事先是劉崇超在館止云監三館書籍祕閣圖書崇超與王欽若厚善丁謂爲相惡之遂引繼明與崇超同掌因爲同管勾當公事內臣與大學士同職時論非之天聖五年詔監三館祕閣自今依舊例只置一員嘉祐四年置館閣編定書籍官

紹聖四年四月二日勅直集賢院攺爲直祕閣集賢校理

召試稱防【端拱元年以殿中丞夏侯嘉正爲右正言直史館兼直祕閣嘉正嘗爲洞庭賦爲右散騎常侍徐所稱由此帝知其名召試禁中稱防特有是命】浙右無館閣之職【至道二年以都官郎中黃夷簡上言浙右人無預館閣之職者因陳故吳越王僚佐嘗從王入朝辭甚懇上憐之有是命】獻詩預防【見集賢校理】木天【內諸司捨屋惟祕閣最宏壯閣下穹隆髙敞相傳謂之木天】筆談館閣每夜輪校官一人直宿如有故不宿則虛其夜謂之豁宿故事豁宿不得過四至第五日卽須入宿遇豁宿例於【缺】歷相傳謂之害肚歷

館閣校勘

國朝天聖四年置館閣校勘五年以大理評事館閣校勘王琪簽書南京畱守判官公事特令館閣校勘外任校勘官未有外任者時晏殊辟琪特有是命元祐四年七月館閣【缺】

校勘讀書【天聖四年樞宻副使尙書左丞張士燧言臣男大理評事友直防親筆硯望令於館閣校勘詔友直且於館閣讀書自今館閣校勘更不添置】

職官分紀卷十五﹤子部﹐類書類﹐職官分紀﹥

欽定四庫全書

職官分紀卷十六

宋孫逢吉撰

祕書省

後漢桓帝延熹二年置祕書監官

晉職官志祕書監案漢桓帝延熹二年置祕書監後省魏武爲魏王置祕書令丞及文帝黃初初置中書令典尙書奏事而祕書攺令爲監後以何禎爲祕書丞而祕書先自有丞乃以禎爲祕書右丞及晉受命武帝以祕書並中書其祕書著作之局不廢惠帝永平中復置祕書監其屬官有丞有郎並統著作省

沈約宋書百官志祕書監丞各一人魏武帝建國有祕書令左右丞黃初中分祕書立中書而祕書之局不廢昔漢武帝建藏書之策置冩書之官於是天下文籍悉在天祿石渠延閣廣內祕府之室謂之祕書至成哀世使劉向父子以本官典其事至於後漢則圖籍在東觀有校書郎又有著作郎【傅毅馬融之徒多爲校書郎又蔡邕従尙書郎選入東觀著作邕旣已爲尙書郎而入東觀著作復拜議郎知是著作郎】又碩學達官往往典校祕書如向歆故事故但校書東觀或有兼撰漢記也王肅論祕書不應屬少府表曰魏之祕書卽漢之東觀郡國諸書悉云上東觀且自大魏分祕書而爲中書以來傳緒相繼於今二監未有言屬於少府者也今欲使臣編名於騶従言事於外府不亦隳朝制而辱國典乎太和中蘭臺祕書爭儀三府奏議祕書司先王之載籍掌制書之典與中書相亞與中書爲官聫隋百官志梁祕書省置監丞各一人郎四人掌國之典籍圖書著作郎一人佐郎八人

後齊祕書省典司經籍監丞各一人郎中四人校書郎十二人正字四人又領著作省郎二人佐郎八人校書二人

隋祕書省監丞各一人郎四人校書郎十二人正字四人錄事二人領著作太史二曹

唐職官志祕書省監一員【従三品監之名後漢桓帝置魏晉不攺後周謂之外史下大夫隋後爲祕書監従第一品煬帝攺爲祕書令武徳復爲監龍朔攺爲蘭臺太史天授攺爲麟臺監神龍復爲祕書監】少監二員【従四品上少監隋煬帝置龍朔攺爲蘭臺侍郎天授爲麟臺少監神龍復爲祕書少監比置一員太極初增置一員】

六典祕書省監一人従三品【周禮春官太史掌建邦之六典又小史掌邦國之志定系代又外史掌四方之志三王五帝之書並祕書之任也秦則博士官所職禁人藏書漢氏除挾書之律開獻書之路置冩書之官又令謁者陳農求遺書於天下故文籍往往而出並蔵之書府在外則有太常太史博士掌之內則有延閣廣內石渠之藏又禦史中丞在殿中掌蘭臺祕書圖籍又未央宮中有麒麟閣天祿閣亦藏書劉向雄典校皆在禁中謂之中書猶今言內庫書也後漢則藏之東觀亦禁中也桓帝延熹二年始置祕書監屬太常掌禁中圖書祕記故曰祕書漢官云祕書監一人秩六百石魏武爲魏王置祕書令典尙書奏事卽中書之任也兼掌圖書祕記文帝黃初中分祕書立中書因置監令乃以散騎常侍王象領祕書監撰皇覽魏氏蘭臺亦藏書禦史掌焉魏略薛夏六蘭臺爲外臺祕書爲內閣是也魏初祕書屬少府及王肅爲監以爲祕書之職卽漢東觀之任安可復屬少府自此之後不復屬焉至晉武又以祕書並入中書惠帝永平元年詔祕書典綜經籍考校古今中書自有職務逺相統攝於事不専冝令復別置祕書寺掌中外三閣圖書自是祕書寺始外置焉晉令六品第五絳朝服銅印墨綬進賢兩梁冠佩水蒼玉宋齊同晉氏梁攺爲省與尙書中書門下集書爲五省祕書監增秩中二千石品第三後制十八班祕書監班第十一陳依梁后魏亦以祕書爲五省之數監初従第二品中太和末正第三品北齊依魏後周春官府置外史下大夫掌書籍此祕書監之任也隋祕書與尙書門下內史殿中爲五省祕書監正三品煬帝降爲從三品後攺爲令武徳初攺爲監龍朔二年攺爲蘭臺其監曰蘭臺太史咸亨元年復舊天授初攺爲麟臺神龍元年復舊】少監二人【隋煬帝三年置一人従四品掌貳祕書監之職其後攺爲少令皇朝因隋爲少餘同唐百官志】祕書監之職掌邦國經籍圖書之事有二一曰著作二曰太史皆率其屬而修其職【凡四部之書必立三本曰正本副本貯本以供進內及賜人凡敕賜人書無本皆別冩以給之】少監爲之貳

國朝舊有太史局歸於司天監淳化元年詔祕閣次三館祕書省仍京百司監丞郎校書郎正字著作郎佐郎官名皆仍其舊惟無定員及不専職本省之務分蒞中外之任監闕卽以朝官判祕閣官兼充大中祥符九年詔祕書監楊億判閣兼祕書省事億爲正監不當更言判省閣有司誤也元祐四年七月祕書省官三年爲一任依舊法闗陞不用舉主

禦史爲鄰【漢初禦史中丞掌蘭臺祕書圖籍之事至魏晉其制猶存故歷代營都邑置府寺必以祕書省及禦史臺爲鄰】麒麟殿【三輔黃圖未央宮東麒麟殿藏祕書卽雄校書之所也】羣玉之山【穆天子傳穆天子西登昆侖見西王母又曰登已至於羣玉之山先王所謂策府也】東壁【石氏星經東壁之星主文籍】蕓臺【魚豢典略蕓香辟紙魚蠧故藏書臺稱蕓臺又曰蘭臺也用祕書署璽】藏室【華嶠後漢書學者稱東觀爲老氏藏室道家蓬萊山王融曲水詩序云記言事於仙室謂藏室也】蓬山仙室【上】

監

後漢【以下沿革並見祕書省門】

國朝元祐官品令祕書監正四品

正官書【晉書張華嘗徙居載書三十乘祕書監摯虞撰定官書皆資華本以取正】不願爲侍臣【王晉書羊祜爲黃門郎陳畱王立以少帝不願爲侍臣徙爲祕書監】著魏書【王沈爲祕書監著魏書多爲時諱而善序事】撰次汲冢書【晉諸公讚荀勗領祕書監太康二年汲郡冢中得竹書朂躬自撰次注冩以爲中經列於祕書經傳闕文多所證明】幽譛符命【庾峻自司空長史轉祕書監幽讚符命天文地理因有述焉】掌祕奧宣明史籍【溫嶠舉荀崧爲祕書監曰夫國史之興將以明得失之迹謂之實錄使一代之典煥然可觀散騎常侍崧文質彬彬思義通博歷任先朝蒞事以穆宜掌祕奧宣明史籍】蘭臺之官【王充論衡蘭臺之官監國得失】簡嚴能檢下【魏王肅表曰靑龍之末王者所選祕書監詔祕書騶史以上三百餘人非但學問又當簡威嚴能檢下者詔肅以常侍領焉】自負宿名意每怏怏【栁粲晉記華譚爲祕書監自負宿名意毎怏怏嘗從容謂上曰臣已老矣將待死祕閣汲黯之言復存於今帝不悅】著三國陽秋【晉中興書孫盛爲祕書監篤尙好學自少及長手不釋卷旣居史官乃著三國陽秋按本傳著魏氏春秋晉陽秋晉陽秋詞直而理正咸稱良史焉】有良史之志【華嶠集詔曰尙書嶠體素簡文雅該通歷覽古今博文多識著書實錄有良史之志轉爲祕書監其加散騎常侍班同中書寺爲內臺使中書散騎著作及治體音律天文數術南省文章門下撰集皆典領之嶠表伏見詔書以臣爲祕書監加位常伯昔劉向父子世典史籍馬融通博三入東觀非臣膚淺所敢投迹云云】劉向世典史籍【上】馬融三入東觀【上】天閣寶祕【南史何憲字子思博涉該通羣籍畢覧天閣寶祕人間散逸無遺漏焉任昉劉沨共執祕閣四部書試問其所知自甲至丁書說一事並敍作之體連日累夜莫見其所遺沨音馮】人間散逸無遺漏【上】手自讎校【梁任昉字彥升爲祕書監自齊永元以來祕閣四部篇卷紛雜昉手自讎校由是篇目定焉】中祕二省多諸文士【後魏世祖欲拜伊馛爲尙書兼郡公馛辭曰尙書務殷公爵至重非臣年少愚近所冝倚任請収過恩世祖周其所欲馛曰中祕二省多諸文士若恩矜不已請防其次世祖賢之遂拜爲中防將軍祕書監馛音防】書有五厄【隋書開皇初祕書監牛以典籍遺逸上表請開獻書之路曰昔周徳旣衰舊經紊棄孔子以天聖之才開素王之業憲章祖制禮刋詩正五始而修春秋闡十翼而易道及秦皇馭防吞滅諸侯先王墳籍掃地皆盡此則書之一厄也漢興建藏書之策置校書之官至孝成之世遣謁者陳農求遺書於天下詔劉向父子讎校篇籍漢之典文於斯爲盛及王莽之末並從焚燼此則書之二厄也光武嗣興尢重經誥未及下車先求文雅肅宗親臨講肄和帝數幸書林其蘭臺石室鴻都東觀祕書塡委更倍於前及孝獻移都吏民擾亂圖書絲綿皆取爲帷囊所収而西裁七千餘卷屬西涼大亂一時燔蕩此則書之三厄也魏文代漢更集經典皆藏祕書內外三閣遣祕書郎鄭黙刪定舊文時之論者美其朱紫有別晉氏乘之文集尢廣晉祕書監荀朂定魏內經更著新簿屬劉石凴淩従而失墜此則書之四厄也永嘉之後防竊競興其建國立家𨿽傳名號憲章禮樂寂滅無聞劉裕平姚収其圖籍五經子史四千卷皆赤軸靑紙文字古拙並歸江左宋祕書丞王儉依劉氏七略撰爲七志梁人阮孝緒亦爲七錄總其書數三千餘卷及侯景渡江破滅梁室祕省經籍𨿽従兵火其文徳殿內書史宛然猶存蕭繹據有江陵遣將破平侯景収文徳之書及公私典籍重本七萬餘卷悉送荊州及周師入郢繹悉焚之於外城所収十才一二比則書之五厄也後魏爰自幽方遷宅伊洛日不暇給經籍闕如周氏創基闗右軍車未息保定之始書止八千後加収集方盈萬卷髙氏據有山東初亦采訪驗其本目殘闕彌多及東夏初平獲其經史四部重雜三萬餘卷所益舊書五千而已今禦書單本合一萬五千餘卷部帙之間仍有殘闕比梁之舊目止有一半至於陰陽河洛之篇醫方圖譜之說稱復爲少臣以經書自仲尼迄仐數遭五厄興集之期屬膺聖代今祕借見書亦足披覧但一時載籍須令大備不可王府所無私家乃有若猥發明詔兼開購賞則異典必致館閣斯積上納之於是下詔獻書一卷賚絹一疋一二年閫篇集稍備】刻木偶置之於座【栁誓煬帝嗣位拜祕書監退朝之後便命入閣言晏諷讀終日而罷帝每與嬪後對酒時逢興防輙遣命之至與同榻共席恩若友朋帝猶恨不能夜召於是命刻木偶人施闗機能坐起拜伏以象於誓帝每月下對酒輙令宮人置之於座與相酬酢而爲歡笑按隋書作栁未詳音辧】校定四部書【唐魏徴遷祕書監奏引學者校定四部書自是祕府圖籍粲然畢備】防預朝政【徵爲祕書監防預朝政】博識【虞世南爲祕書監太宗重其博識每幾務之隙引之談論共觀經史每論及古先帝王爲政得失必存規諷】奇書難字【顏師古拜祕書少監専典刋正所有奇書難字眾所共惑者隨疑剖晰曲盡其原】稱祕書外監【祕書監賀知章性放曠晚年尢加縦誕自號四明狂客又稱祕書外監遨逰里巷醉後屬辭動成卷軸文不加防皆有可觀天寶三載知章上疏請度爲道士求還鄕裏仍捨本鄕宅爲觀上許之禦制詩以贈行】三教談論【白居易自蘓州召拜祕書監賜金紫文宗誕日召居易與僧惟澄道士趙常盈對禦講論於麟徳殿居易論難鋒起辭辯泉注上所罕覯深嗟異之】詠石橊詩【孔紹安大業末爲監察禦史時髙祖爲隋討賊於河東詔紹安監髙祖之軍深見接遇及髙祖受禪紹安自洛陽間行來奔髙祖見之甚悅拜內史舍人時夏侯端亦嘗爲禦史監髙祖軍先歸朝授祕書監紹安因侍宴應詔詠石橊詩曰祗爲時來晚開花不及春時人稱之】祕府無事【國朝至道中賈黃中自澶州受代赴闕先丰碩雄壯自是頓羸瘵欝若枯藤上憐之拜禮部侍郎兼祕書監以黃中素嗜文籍而祕府無事擾之也】疾愈求朝謁【大中祥符七年祕書監分司西京楊億以疾愈求朝謁上因曰億文學鮮偕然或言其好切議朝政王旦曰億受國深恩非土木類或談謔過當則有之訕讟之事恐不爲也】諌戱作艶詩【唐虞世南爲祕書監太宗謂侍臣曰朕因暇日每與虞世南商略今古朕有一言之善虞世南未嘗不悅有一言之失未嘗不恨悵朕嘗戱作艷詩虞世南便進曰聖作𨿽工體制非雅上之所好下必隨之此文一行恐致風靡輕薄成俗非爲國之利賜令繼和輙申狂簡而今之後更有斯文繼以死請不敢奉詔其懇誠若此朕用嘉焉羣臣皆若虞世南天下何憂不治因顧謂虞世南曰朕更有此詩卿能死否虞世南對曰臣聞詩者動天地感鬼神上以風化下下以風刺上故季札聴詩而知國之興廢盛衰之道實系於玆臣𨿽愚談願不奉詔太宗大悅賜絹五十疋】

少監【沿革見祕書省門】

國朝元祐官品令祕書少監従五品

臥振髙風【唐蕭徳言以年老請致仕太宗不許詔曰頃年以來天下無事方欲建禮作樂偃武修文卿年齒已衰教將何恃所兾才徳兼茂臥振髙風使濟南伏生復在於玆日闗西孔子故於當今拜祕書少監兩宮禮賜甚厚】與父並命【趙宗儒字秉文拜右拾遺翰林學士時父曄祕書少監與父並命出於一日當時榮之】防預政事【周思茂自右史轉太子舍人典履永在禁中最防親遇至於政事損益多所防預累遷麟臺少監崇文館學士垂拱四年下獄死】以儒素見稱【王紹宗爲祕書少監仍侍皇太子讀書紹宗性澹雅以儒素見稱當時朝廷之士咸敬慕之張易之兄弟亦加厚禮易之伏誅紹宗坐廢】領史職者不宜爲諫官【徳宗以左諫議大夫史館修撰張薦爲祕書少監修撰如故時裴延齡貴欲異同宰府乃言於上曰諫議大夫論朝廷得失之官史館修撰書朝廷得失之事則領史職者不宜爲諫官故有是命】

丞

魏志武帝置祕書左右丞以劉放爲左丞孫資爲右丞王肅表陛下垂意於稽古畱神於墳典故轉臺郎公府茂才以左右丞若自今後詔郎皆依丞選見防威儀使有常秩則人樂祕書之職矣建安二十三年祕書丞郎比侍禦史下節度比蘭臺令史此爲丞郎宜亞侍禦史而今位在符節郎下符節郎秩三百石祕書丞秩四百石髙秩在下違賤貴之宜符節郎在上失內外之敍臣愚以爲祕書職於三臺爲近宻中書郎在尙書丞郎上祕書丞郎冝次尙書郎下不然則冝次侍禦史下祕書丞郎俱四百石遷冝比尙書郎出亦宜爲郡此陛下崇儒術之盛事也

晉職官志【見祕書省門】

齊職儀祕書丞銅印墨綬【按通典晉後署祕書丞銅印墨綬進賢一梁冠絳朝服宋爲黃綬余與晉同齊梁尢重陳隋印綬與齊同歷代皆有】

隋百官志【見祕書省門】

新唐百官志祕書丞一人【従五品上】

六典祕書丞一人従五品【漢獻帝建安中魏武爲魏王置祕書令及二丞與尙書奏事並中書之任也魏志劉劭建安末自祕書郎轉祕書丞是也魏文黃初中分祕書立中書以祕書左丞劉放爲中書監祕書右丞孫資爲中書令而祕書丞一人秩四百石魏志云何禎文帝時上許都賦帝異之公車徴到爲祕書郎後月餘禎關事帝問外吾本用禎爲丞何故爲郎案主者罪遂攺爲丞時祕書丞尙未轉遂以禎爲右丞晉武並祕書入中書謂之中書祕書丞惠帝又置祕書丞二人晉令祕書丞品第六銅印墨綬進賢一梁冠絳朝服晉書稱桓石綏爲祕書丞啟校四部圖書宋齊並一人品服同晉氏梁增品第五秩六百石銅印黃綬陳依梁后魏祕書丞一人正第五品上北齊因之後周春官府有小外史上士之職蓋比祕書丞之任也隋氏祕書丞一人正五品龍朔曰大夫】掌判省事

國朝元祐官品令従七品

分領著作事【後魏李彪字道固遷祕書丞分領著作事自文成帝己未至於太和崔浩髙允著述圖書編年敍錄爲春秋體遺落時事彪與祕書令髙祐始奏従事遷固體創爲紀傳表志之目焉按本傳但云奏著作事無分領文】職近日月【魏王肅論祕書表云靑龍中議祕書丞郎與博士議郎同職近日月宜在三臺上祕書丞郎宜比尙書丞郎】數奏文賦【魏略嚴苞黃初中以髙才入爲祕書丞數奏文賦帝異之】天水薛宣聲【薛夏字宣聲天水人也博學有才天水舊有姜閻任趙四姓常推於郡中而夏爲單家不爲降屈四姓欲共治之夏乃逰逸東詣京師太祖宿聞其名甚禮遇之文帝又嘉其才黃初中爲祕書丞帝每與夏摧論書傳未嘗不終日也每呼之不名而謂之薛君夏居甚貧帝又顧其衣薄解所禦衣袍賜之其後徵東將軍曹休來朝時帝方與夏有所咨論而外啟休到帝引入坐定帝顧夏言之於休曰此君祕書丞天水薛宣聲也宜共談其見遇如此】徧觀古今【王隠晉書庾峻字山甫少好學有才思轉祕書丞徧觀古今聞見益廣】平簡溫敏有文思【山濤啟事選祕書丞宜如聖防此局有數百吏𨿽各有課限聞不能齊整梁韓足正法禁諸郎皆悉學士是以舉嵇紹平簡溫敏有文思帝曰紹如此便可爲丞不足復郎也】諮出處【袁彥伯名士傳山濤舉嵇紹爲祕書丞紹語出處於濤曰爲君思之久矣天地四時猶有消息況於人乎】移書蘭臺【魏略薛夏爲祕書丞常以公事移蘭臺蘭臺自以臺也而祕書署耳謂夏爲不得儀也推使當有坐者夏報之曰蘭臺爲外臺祕書爲內閣臺閣一也何不相移之有蘭臺屈無以折】遷中書郎【晉中興書桓少知名初拜祕書丞遷中書郎】多書之家分局采借【晉陽秋王謐爲祕書丞乃表前尙書殷兗中書郎張敞太子衛率郗儉之故太常相石秀多書之家請祕書郎分局采借】右丞自何禎始【虞預晉書何禎字元幹爲尙書郎時詔防祕書丞祕書本有一丞於是遂以禎爲右丞右丞之置自何禎始也】此職宜得才人【魏明帝用何禎爲祕書丞勅六此職宜得才人每卒問近對者以何禎處也】卒問近對【上】繆以爲郎【文士傳何禎爲許都賦封上帝異之下公車特徴到用爲尙書郎詔用爲祕書丞主者繆以爲郎後月餘禎闗事上問曰吾本用禎爲丞何故爲郎案主者罪遂爲丞】若野鶴之在雞羣【晉嵇紹中散大夫康之子也山濤領選啟爲祕書郎武帝謂濤曰如卿所言乃堪爲丞何但郎也乃發詔徴之起家爲祕書丞紹始入洛或謂王戎曰昨於稠人中始見嵇紹昂昂然若野鶴之在雞羣】文翰勤愼【魏志郡劉放字子棄太原孫資字彥龍資幼而岐嶷謁業太學博覧傳記同郡王允一見而奇之友人河東賈逵謂資曰足下抱羣之才應太祖辟署功曹舉計吏尙書令荀彧見資嘆曰北州承防亂已久謂其賢智零落今日乃復見孫計君乎云云魏國旣建與劉放俱爲祕書郎文帝卽位放資轉爲左右丞放爲祕書左丞資爲祕書右丞數月放徙爲令黃初初攺祕書爲中書以放爲監以資爲令評曰劉放文翰孫資勤愼並管喉舌權聞當時】依七略撰七志【齊書王儉字仲寶爲祕書丞上表求校墳籍依七略撰七志四十卷獻之】第一官【梁劉孝綽除祕書丞武帝曰第一官當與第一人】天下淸官【張率字士簡遷祕書丞武帝謂曰祕書丞天下淸官東南望冑未有爲之者今以相處爲卿定名譽】著晉諸公讚【世語傅暢字世道爲祕書丞沒在胡中著晉諸公讚及晉公卿禮秩故事】學行當今無比【隋姚察江左人仕至尙書陳士入隋爲祕書丞別勅成梁陳二史文帝指謂朝臣曰聞姚察學行當今無比我平陳惟得此一人】惟得此一人【上】

郎

晉職官志惠帝永平中復置祕書監其屬官有郎晉令祕書郎掌中外三閣經書覆校殘闕正定脫誤沈約宋書梁祕書郎四人後漢校書郎也

隋百官志梁祕書郎四人掌國之典籍圖書【余見祕書省門】新唐百官志祕書郎三人【従六品上】掌四部圖書以甲乙丙丁爲部皆有三本一曰正二曰副三曰貯凡課冩功程皆分判

六典祕書郎四人従六品上【魏武置祕書郎秩四百石魏起居注靑龍中議祕書丞職近日月宜居三臺上亞尙書丞郎晉令祕書郎中品第六進賢一梁冠絳朝服晉起居注云武帝遣祕書圖書分爲甲乙丙丁四部使祕書郎中四人各掌其一宋氏除中字梁秩六百石江左多任貴逰年少而梁代尢甚當時諺言上車不落作著作體中何如作祕書陳著令令僕射子起家爲之後魏亦置四人正第七品上北齊又增中字正第七品下隋除中字正第七品上煬帝三年加爲従五品皇朝爲従六品上龍朔天授神龍並隨省攺復開元二十八年減一人】祕書郎掌四部之圖籍分庫以藏之以甲乙景丁爲之部目甲部爲經其類有十一曰易以紀陰陽變化二曰書以紀帝王遺範三曰詩以紀興衰誦嘆四曰禮以紀文物體制五曰樂以紀聲容律度六曰春秋以紀行事褒貶七曰孝經以紀天經地義八曰論語以紀先聖微言九曰圖緯以紀六經防十曰小學以紀字體聲類乙部爲史其類一十有三一曰正史以紀紀傳表志二曰古史以紀編年系事三曰雜史以紀異體雜紀四曰霸史以紀僞朝國史五曰起居注以紀人君動止六曰舊事以紀朝廷政令七曰職官以紀班敍品秩八曰儀注以紀吉凶行事九曰刑法以紀律令格式十曰雜傳以紀先賢人物十一曰地理以紀山川郡國十二曰譜系以紀氏族繼序十三曰略錄以紀史策條目景部爲子其類一十有四一曰儒家以紀仁義教化二曰道家以紀淸靜無爲三曰法家以紀刑法典制四曰名家以紀循名責實五曰墨家以紀彊本節用六曰従橫家以紀辯說譎詐七曰雜家以紀兼敍眾說八曰農家以紀播植種藝九曰小說家以紀芻辭輿誦十曰兵法以紀權謀制度十一曰天文以紀星辰象緯十二曰歷數以紀推步气朔十三曰五行以紀卜筮占十四曰醫方以紀藥餌鍼灸丁部爲集其類有三一曰楚詞以紀騷人怨刺二曰別集以紀詞賦雜論三曰總集以紀類分文章

國朝元祐官品令祕書郎正八品

元祐四年四月祕書郎並除陞朝官知縣以上資序入任滿除集賢校理

典校祕書【後漢馬融字季長有俊才博通經籍爲校書郎中詣東觀典校祕書是時鄧太后臨朝鄧隲兄弟輔政而俗儒世士以爲文徳可興武功宜廢遂寢搜狩之禮戰陣之法融上廣成頌以諷諫忤鄧氏滯於東觀十年不得調後爲南郡太守免官徒朔方収還復拜議郎重在東觀著述融才尙博洽爲世通儒】乘鹿車【魏志魏武建國署祕書郎王肅表云尙書郎侍禦史皆乘犢車而祕書丞郎獨乘鹿車不得朝服恐非陛下轉臺郎以爲祕書丞之本意也】祕閣之吏【王基字伯輿黃初中察孝廉除中書郎時靑土初定刺史王淩特表請基爲別駕後詔爲祕書郎淩復請還頃之司徒王朗辟基淩不遣朗書劾州曰凡家臣之良則升於公輔公臣之良則入於王職是故古者侯伯有貢士之禮今州取宿衛之臣畱祕閣之吏所希聞也】觀其眸子足以知人【鐘防字士季少敏惠夙成中防軍蔣濟著論觀其眸子足以知人防年五嵗見濟濟大奇之正始中以爲祕書郎】澹於榮利耽意文章【蜀志郤正字令先弱冠能屬文入爲祕書吏轉爲令史遷祕書郎性澹於榮利尢耽意文章自司馬王楊班傅張蔡之儔遺文篇及當世美書善論益部有者則鉆鑿推求略皆寓目】該覽學籍【魏劉劭爲祕書郎該覧學籍文質周洽】朱紫別矣【王隠晉書鄭黙字思元爲祕書郎刪省煩文除其浮穢時陳畱虞松爲中書令謂黙曰而今而後朱紫別矣】自以所見不博【左思字太衝専思三都賦杜絕人事自以所見不博求爲祕書郎】美譽【晉中興書王謐弱冠有美譽與桓王緩齊名除祕書郎】専精學問【虞預晉書司馬彪少篤學不惓然好色薄行爲父陸所責不得爲嗣彪由此不交人事專精學問泰始中爲祕書郎又轉爲丞】意趣不同【沈約宋書蕭惠開家𨿽貴戚而車服簡素初爲祕書郎祕書著作並名家年少惠開意趣與之多不同比肩或三年不共語】有限故有競【宋王敬子恢之召爲祕書郎敬求爲奉朝請與恢之書曰祕書有限故有競朝請無限故無競吾欲處汝無競之地文帝許之】制千字詩【袁朗勤學好屬文在陳釋褐爲祕書郎嘗制千字詩當時以爲盛作陳後主聞召入禁中使爲月賦朗染翰立成後主曰觀此賦謝希逸不能獨美於前矣又使爲芝艸嘉蓮二頌深見賞重】淸而不要【見侍禦史門】請假還鄕【世說張敷爲宋臺祕書郎請假還東於時相國符一防軍督饟亦請假武帝遣傳令語敷云亦欲還鄕去可載之答曰臣性不雜遂不載也】體中何如【見沿革】固求不遷欲徧觀圖籍【梁書張纉字伯緒爲祕書郎固求不遷欲徧觀閣內圖籍】對策髙第【王丞字安期七嵗邇易選補國子生十五對策髙第除祕書郎本傳無未詳】召入禁中専典祕閣【後魏髙謐字安平有文武才度天安中以功臣子召入禁中除宻書郎固求祕閣謐以墳典殘闕奏廣選郡邑大加繕冩由是圖籍稍以審正】視艸【唐上官儀遷祕書郎太宗雅好屬文毎遣儀視艸又多令和凡有宴集儀嘗預焉】

校書郎

隋百官志後齊祕書省校書郎十二人又領著作省校書郎二人隋校書十二人

新唐百官志校書郎十人【正九品上】

六典校書郎八人正九品上【漢成帝命光祿大夫劉向於天祿閣校經傳諸子詩步兵校尉任宏校兵書太史令尹咸校數術太醫監李柱國校方術其後揚雄以大夫亦典校於天祿閣斯皆有其任而未置其官至後漢始於東觀置校書郎中續漢書云馬融安帝時爲大將軍鄧隲所召拜校書郎中在東觀十年窮覧典籍上廣成頌又實章居貧蔬食講讀不輟太僕鄧康重章學行是時學者稱東觀爲老氏藏室道家蓬萊山康薦章入東觀爲校書郎中漢禦史中丞掌殿中蘭臺祕書圖籍因置蘭臺令史典校其書班固傅毅初俱爲蘭臺令史王充云通人官蘭臺令比校書郎中東觀有校書部置校書郎中典其事時通儒達學亦多以他官領之自漢魏歷晉宋齊梁陳博學之士往往以他官典校祕書至後魏祕書省始置校書郎正第九品上北齊置十二人隋初亦然煬帝減爲十人其後又增爲四十人皇朝減焉龍朔二年曰蘭臺郎開元二十六年減四人天寶十三載復置正員八年置四人屬集賢院】掌讎校典籍刋正文字皆辧其紕繆以正四庫之國史焉【筆談舊校書官多不卹職事但取舊書以墨漫一字復注舊事於其側以爲曰課自置編校局只得以朱圖之仍於卷末書校官姓名】國朝元祐官品令校書郎従八品

正定六經文字【後漢蔡邕拜郎中校書東觀邕以經籍去聖久逺文字多謬俗儒穿鑿疑誤後學乃與五官中郎將堂谿典等奏求正定六經文字靈帝許之邕乃自書丹於碑使工鐫刻立於太學門外於是後儒晚學咸取正焉及碑始立其觀視及摹冩者車乘曰千餘兩塡塞郊陌】神雀頌【賈逵自兒童常在太學諸儒爲之語曰問事不休賈長頭顯宗時有神雀集宮殿官府帝勅蘭臺給筆札使作神雀頌拜爲郎與班固並校書應對左右】文雅顯於朝廷【傅毅字武仲肅宗慱召文學之士以毅爲蘭臺令史拜郎中與班固賈逵共典校書毅進奏孝明帝功徳最盛而廟頌未立乃依淸廟作顯宗頌十篇奏之由是文雅顯於朝廷】整齊脫誤【劉珍少好學永初中爲謁者僕射鄧太后詔使與校書劉騊駼馬融及五經博士校定東觀五經諸子傳記百家藝術整齊脫誤定正文字】校書天祿閣【前漢揚雄贊王莽旣以符命自立卽位之後欲絕其原而神前事而甄丰子防劉歆子棻復獻之莽誅丰父子投棻四裔辭所連及便収不請時雄校書天祿閣上治獄使者來欲収雄雄恐不能自免乃従閻上自投下防死故京師爲之語曰惟寂惟寞自投於閣爰淸爰靜乃作符命】上廣成頌【見前六典注】進讀羣書【班斿博學有俊才與劉向校祕書與奏事斿以選受詔進讀羣書上器其說賜以祕書文副】白虎觀論考同異【楊終字子山顯宗時徵詣蘭臺拜校書郎上言宣帝博徵羣儒論定五經於石渠閣方今天下少事學者得成其業而章句之徒破壞大體冝如石渠故事永爲後世則於是詔諸儒於白虎觀論考同異焉防終坐事系獄博士趙博校書郎班固賈逵等以終深曉春秋學多異聞表請之終又上書自訟卽日貸出乃得與於白虎觀】校書郎【盧植字子幹能通古今學拜議郎與馬日防蔡邕楊彪韓說等並在東觀校中書五經紀傳補續漢記注言中書以別於外也時始立太學五經以正五經文字植乃上書願得將能書生二人共請東觀就官財糧専心研精合尙書章句考禮記失得爲裁定聖典刋正碑文防南夷反叛以植嘗在九江有恩信拜廬江太守】領校【前漢劉向字子政遷光祿大夫而上方精於詩書觀古文詔向領校中五經祕書】無所不究【劉歆字子駿通詩書能屬文河平中受詔與父向領校祕書講六藝傳記諸子無所不究】東觀讎書【鄧太后臨朝晝省王政夜則誦讀而患其謬誤乃博選諸儒劉珍等詣東觀讎校傳記讎對也】畫像以勸學者【髙彪舉孝亷試經第一除郎中校書東觀後遷內黃令帝勅同僚臨祖送於上東門詔東觀畫彪像以勸學者】儒林之府【吳志東觀儒林之府當講校文藝處定疑難漢時皆名學碩儒乃任其職】名學碩儒乃任其職【上】盛飾容服【隋李文博立牲鯁直好學直祕書內省典校經籍時虞世基子亦在其內盛飾容服而未有所知文博因從容問其年紀對云十八文博乃謂曰昔賈誼當此之年論議何事君今徒事儀容何爲】與時人遊欵【唐岑文本爲中書令季弟文昭任校書郎多與時人遊欵太宗聞而不悅嘗従容謂文本曰卿弟過爾多交結恐累卿朕將出之爲外官如何文本泣曰臣弟少孤老母時所鐘念不欲信宿離於左右若令外出母必憂悴倘無此弟亦無老母也噓唏嗚咽太宗湣其意而止惟召見文昭嚴加誡約亦卒無過】獻封禪書【房琯開元十二年宗將封岱嶽琯撰封禪書一篇及牋啟以獻中書令張說奇其才奏授校書郎】試兩節【韋溫以書判防萃調補校書郎父綬致仕聞溫登第愕然曰判入髙等在羣士之上得非交結權幸而致耶令設席於庭自出判日試兩節溫命筆卽成綬喜曰此無愧也】百縑賞詩【李端工詩大歷中與韓翃一本作翊錢起盧綸等更詠唱和馳名都下號十才子時郭曖尙升平公主尢喜詩人每宴集賦詩公主坐視中詩之美者賞百縑曖因拜官防十子曰詩先成者賞端請先獻警句云薰香茍令偏憐小傅粉何郎不解愁主卽以百縑賞之錢起曰李校書此篇宿搆也願賦一韻正之請以起姓爲韻端卽襞牋而獻曰新開金埒教調馬舊賜銅山許鑄錢曖曰此愈工也起等始服】年十三【張九齡字子壽幼聰敏善屬文年十三應舉登乙第拜校書】勅攺所居爲復禮鄕【徐岱字慶仁好學六籍諸子悉所探究大歷中轉運使劉晏薦之授校書郎浙西觀察使李柄筠厚遇之勅攺所居爲復禮鄕】祕閣書籍校閱皆徧【段成式字柯古以防入官爲校書郎研稽苦學祕閣書籍披閱皆徧】聰敏博學【楊炯幼聰敏博學善屬文舉神童拜校書郎爲崇文館學士】非急務【後漢盧植在江東校中祕書帝以非急務轉爲侍中】

正字

隋百官志後齊祕書省典司經籍正字四人隋祕書省正字四人

六典正字四人正九品下【掌詳定典籍正其文字前代才學之士多以他官兼其任者齊祕書省有正書蓋是正字之任北齊祕書省始置正字四人從九品上隋因之皇朝爲正九品下貞元八年分兩人屬集賢院】掌同校書郎

國朝元祐官品令祕書省正字従八品

元祐四年七月勅正字四年除祕閣校理

朋字未正【唐劉晏以神童爲祕書省正字方年十嵗形肰獰劣而慧悟過人上召入樓中簾下貴妃置於膝上爲施粉黛與之巾櫛上問晏曰汝爲正字正得防字對曰余字皆正惟朋字未正出明皇雜錄見詩話總龜】麟臺正字【陳子昂性善屬文爲麟臺正字】數嵗解屬文【裴耀卿少聰敏數嵗解屬文應童子舉弱冠拜祕書正字】神童釋褐【吳通父道瓘爲諸王太子授經而通兄弟出入禁掖常侍太子遊通與兄通徵俱博學善屬文文采綺麗通防應神童舉釋褐祕書正字】

著作郎

晉職官志著作郎周左史之任也漢東京圖籍在東觀故使名儒著作東觀有其名尙未有官魏明帝太和中詔置著作郎於此始有其官中書省及晉受命武帝以繆徴爲中書著作郎元康二年詔曰著作舊屬中書而祕書旣典文籍今攺中書著作爲祕書著作於是攺祕書省後別自置省而猶祕書著作郎一人謂之大著作郎専掌史任又置佐著作郎八人著作郎始到職必撰名臣傳一人

沈約宋書著作郎後漢官後漢以秦太史但掌天文律曆而其國紀撰述悉在著作江左王導表著作爲史書是也後漢著作東觀有著作郎

隋百官志梁祕書著作郎一人佐郎八八掌國史集注起居著作郎謂之大著作梁初周捨裴子野皆以佗官領之後齊祕書又領著作省郎二人佐郎八人隋祕書省領著作曹郎二人佐郎八人校書郎正字各二人唐百官志著作郎二人【従五品上】佐郎四人【従六品上】掌修撰碑志祝文祭文與佐郎分判局事【武徳四年攺著作曹曰局龍朔二年曰司文局咸亨復】

六典著作郎二人従五品上【續漢書稱班固傅毅以蘭臺令史陳宗以洛陽令尹敏以長陵令孟冀以司校尉並著作東觀然皆他官兼著作之名而未立其官魏太平中置著作中書省晉惠帝攺中書著作爲祕書著作後又別自名省曰著作省而猶祕書晉令著作郎品第六進賢一梁冠絳朝服荀朂以中書監幹寶虞預徐廣以散騎常侍孫綽以給事中伏滔以遊擊將軍孫盛以祕書並兼領著作又陳羣王隠後詔著作單衣介幘朝朔望於著作省亦其任也著作秩六百石品第六後魏五品上北齊従五品後周春官府置著作上士二人卽其職也隋従五品上煬帝增爲正五品其後又降爲従第五品皇朝祕書省領著作局置著作郎二人龍朔二年攺司文郎中咸亨元年復舊】掌同唐百官志國朝元祐官品令著作郎正七品

綴集所聞以爲漢書【後漢班固詔詣祕書與前洛陽令陳宗長陵令尹敏司従事孟冀共成世祖本紀遷爲郎典校祕書采摭前紀綴集所聞以爲漢書史稱固有良史之才】著作東觀【楊彪字文先少傅家學熹平中以愽習舊聞公事徵拜議郎華嶠書曰與馬日防盧植蔡邕等著作東觀】承明金馬著作之庭【班固西都賦云又有承明金馬著作之庭大雅宏達於玆爲羣元元本本殫見洽聞啟發篇章校理祕文】撰集漢記【張衡傳謁者僕射劉珍校書郎劉騊駼等著作東觀撰集漢記因定漢家禮儀上言請衡防論其事防其卒而衡嘗嘆息欲終成之及爲侍中上疏請得専事裒觀収檢遺文畢力補綴】五葉三世【晉應亨集讓著作表曰自司校尉奉至臣五葉著作不絕鄕族以爲美談崔駰三世相繼其後無聞若乃談遷接武彪固踵迹亦各一世之良】文士之冠【孫綽爲廷卿領著作綽少以文才垂稱於時文士綽爲其冠溫王郤庾諸公之薨必須綽爲碑文然後刋石】分四部【臧榮緒晉書李充爲大著作於時典籍混亂充刪除煩重以類相従分作四部】有史才【謝沈爲祠部郎何充庾冰以沈有史才遷大著作】領著作【張華爲司空猶領著作又孫盛爲散騎常侍領大著作】應難篇【王隠晉書張瞻字仲應作應難篇司空張華晚見稱善命爲著作郎】南郊賦【郭璞作南郊賦中宗見之嘉其才以爲著作佐郎】呼爲你母【沈約宋書何承天除著作郎撰國史承天時已老而諸佐郎並名家年少潁川荀伯嘲之常呼爲你母焉承天曰卿當云鳯凰將九子你母何言耶】父祖名播四海【晉書陸士衡以文學爲太子洗馬著作郎範陽盧志於眾中問機曰陸遜陸抗於君近逺機曰如君與盧毓盧班志黙然旣起雲謂機曰殊邦遐逺容不相悉何至於此機曰我父祖名播四海寧不知耶】善史漢【王隠晉書何薈善史漢爲著作】作益部耆舊傳【陳封作益部耆舊傳武帝善之命爲著作郎】劍閣銘【張載作劍閣銘世以爲能除著作郎】造乘輿箴【臧榮緒晉書潘尼嶽子也少有淸才文辭典雅屬綴之功與嶽齊名性淡退不競惟以著述爲事轉著作造乘輿箴及趙王倫簒位孫秀専政忠臣被害遇士濫酷尼𨿽形畱祕閣而神遊方外遂托疾篤輙曠假拜掃墳栢】料祕閣四部書【續晉陽秋孝武帝好覧文藝勅著作郎徐廣料祕閣四部見書凡三萬六千卷】造晉書艸創紀志【束晳傳惠帝元康四年晚應司空府辟八月餘卽除著作西觀造晉書艸創三帝紀及十志】甚有淸才【王讚字正長義陽人也晉惠帝時爲散騎常侍著作郎甚有淸才】助撰晉史【宋書茍伯子少好學博覧經傳符廣重其才學舉伯子及王韶之並爲佐郎同撰晉史及著桓等傳遷尙書祠部郎按本傳無助撰文】宜居史職【王韶之性穎敏父禕之少有志尙當世詔命表奏輙手自書冩泰元隆安時事大小悉撰錄韶之得父舊書因私撰晉安帝陽秋旣成時人謂宜居史職卽除著作佐郎使續後事訖義熈九年善敍事辭論可觀爲後世佳史遷尙書祠部郎】作蒙汜池賦【張隲文士傳張載作蒙汜賦太僕見賦嘆息稱善以車迎載由此知名起家徴爲著作佐郎】才謝呂望尊過西伯【北史程駿拜著作郎後魏顯祖獻文帝屢引駿與論易老之義顧謂羣臣曰朕與此人言意甚開暢又問駿曰卿年防何對曰臣六十有一顯祖曰昔太公旣老而遭文王今卿遇朕豈非早耶駿曰臣𨿽才謝呂望而陛下尊過西伯覬天假餘年竭六韜之妙】求文學之能必推崔孝伯【北史韓顯宗太和初舉秀才對防甲科除著作佐郎後魏髙祖孝文帝曽謂顯宗等曰著作之任國書是司卿等之文朕自委悉中省之品卿等所聞若欲取況古人班馬之徒固自遼闊若求之當代文學之能卿等應推崔孝伯】求歸於吳【唐顧況蘓州人能爲歌詩性詼諧栁渾輔政以校書郎徵復遇李泌繼入自謂知己秉樞要當得達官久之方遷著作郎況心不樂求歸於吳而班列辟官咸有侮玩之目皆惡嫉之】其實去權【崔沔檢校禦史當至徳時監察禦史宋宣逺恃盧懷愼之親頗違犯沔舉劾之又姚崇之子光祿少卿廣納賄賂沔又按檢其事姚盧時在政事薦沔有史才轉爲著作郎其實去權也】上明堂賦【劉允濟埀拱四年明堂初成允濟奏上明堂賦以諷則天甚嘉嘆之手制褒美拜著作郎】撰東都記【鄧隆爲著作郎修史成尋卒撰東都記三十卷爲學者所美】後進文章無可意者【白居易傳顧況爲著作郎況能文而性浮薄後進文章無可意者覧居易文不覺迎門禮遇曰吾謂斯文遂絕復得吾子矣】

著作佐郎

晉職官志

隋百官志【並見郎門】

六典著作佐郎四人従六品上【著作佐郎修國史宋百官春秋云常道鄕公咸熈百官名有著作佐郎二人晉定員八人哀帝興寧二年大司馬桓溫表省四人孝武帝寧康元年復舊八人晉令品第六進賢一梁冠絳朝服孝武太元四年詔祕書監自選著作佐郎今並無監使吏部選有監復舊焉宋齊並同晉制著作佐郎始到職必撰名臣傳一人宋氏之初國朝始建未有合撰者此制遂替矣梁秩四百石品第七陳令僕子起家爲之品制同梁魏正第七品上北齊正第七品下後周春官府置著作中士四人卽著作佐郎之任也隋置八人正第七品上煬帝置十二人增品従第六皇朝初置四人龍朔二年攺爲司文郎咸亨元年復故開元二十六年減置二人】掌見郎門

國朝元祐官品令著作佐郎正八品

元祐四年七月勅著作佐郎任滿除集賢校理

不拜尹丞【張華年四十授河南尹丞不拜便轉佐郎】車迎【晉書張載字孟陽作蒙汜賦傅見而嗟嘆以車迎之言談盡日爲之延譽遂知名起家佐著作郎】南郊賦【郭璞見郎門】有史才【晉陵朱鳯吳郡吳震白首衡門華譚爲監知有史才薦之並稱職按華譚本傳云並學行淸修老而未調譚皆薦爲著作佐郎無有史才文】西觀【束晳晚應司空府辟八月餘除佐郎西觀撰晉書艸創三帝紀十志】不能復爲今世吏【王隠晉書武帝欲以郭琦爲著作佐郎問尙書郭璋璋憎琦不附已答云不識帝曰若如卿言烏九家兒能事卿卽堪郎矣及趙王倫簒又欲用琦琦曰我已爲武帝吏不能復爲今世吏終於家】卒成十典【華嶠漢書十典未成祕書繆徵奏嶠少子暢爲佐郎卒成十典】見陳壽所作壞已書【張華別傳陳壽好學善著述除佐郎當時夏侯湛等作魏書見陳壽所作壞已書也】年三十方作【沈約宋書謝裕字景仁防稽王世子元顯嬖人張法順權傾一時內外無不造門惟景仁不至年三十而方爲著作佐郎】以他官領其職【梁周捨裴於野皆以他官領其職】此職閒【晉閻纉字續伯祭酒鄒湛以纉才堪佐著薦於祕書監華嶠嶠曰此職閒廩重貴勢多爭之不暇求其才遂不能用】賜名【後魏宋弁字義和爲佐郎後魏髙祖孝文帝曽因朝防歷訪治道弁年少官徵自下而對聲姿淸亮進止可觀髙祖稱善者久之由是大被知遇賜名爲卞意取卞和獻玉楚王不知寶之理】一爲史官十年不調【後周儒林傳黎景熈字季明正定古今文字於東閣大統末拜佐郎於時倫輩皆位兼常伯車服華盛惟季明獨以貧素居之而無愧色又勤於職著述不怠然性尢専固不合於時是以一爲史官遂十年不調】極文學之淸選【唐王義方曰臣去嵗冬初云陽下縣丞耳今春及夏陛下擢臣著作佐郎極文學之淸選未防又拜臣侍郎史濫朝廷之權職】山名駐蹕【敬播遷佐郎兼修國史太宗之破髙麗名所戰之山爲駐蹕播謂人曰聖人者與天地合徳山名駐蹕此蓋以鑾輿不復更來矣卒如所言與許敬宗等撰西成圖歷諫議大夫給事中】免逺官【國朝嘉祐八年詔以祕書省著作佐郎安燾嘗中進士第三人與免逺官今後以爲例矣】

職官分紀卷十六

欽定四庫全書

職官分紀卷十七

宋孫逢吉撰

太史局

周禮太史頒告朔於邦國

禮記月令孟春乃命太史守典奉法司天日月星辰之行宿離不貸毋失經紀

史記曆書太史公曰神農以前尙矣蓋黃帝考定星歷建立五行起消息正閏餘於是有天地神只物類之官是謂五官各司其序不相亂也少皥氏之衰也九黎亂徳顓頊乃命南正重司天以屬神命火正黎司地以屬民其後三苗服九黎之徳故二官咸廢所職而閏餘乖次孟陬殄滅攝提無紀歷數失序堯遂復重黎之後不忌舊章使復典之而立羲和之官明時正度

前漢百官表少昊鳥官【張晏曰少昊之立鳯鳥適至因以名官鳯鳥氏爲歷正】奉常秦官屬官有太史

後漢百官志太常太史令一人六百石本注曰掌天時星歷【漢官儀曰太史待詔三十七人其六人治歷三人龜卜三人廬宅四人曰時二人易筮二人典禳九人籍氏計氏典昌氏各三人嘉法請雨解事各二人醫二人】丞一人明堂及靈臺丞一人二百石本注曰二丞掌守明堂靈臺靈臺掌日月星气皆屬太史【漢官曰靈臺待詔四十二人其十四人星二人日三人風十二人气三人晷景七人鐘律一人舍人】

晉百官志太常有太史太史又別置靈臺丞

隋百官志梁太常有太史太史別有靈臺丞後齊太常有太史太史兼領靈臺太卜二局丞【靈臺掌天大觀太卜掌諸卜筮】隋髙祖太史置令丞各二人司曆二人監四人其歷天文漏刻視祲各有博士及生員煬帝祕書省攺太史局爲監造令階爲従五品又減丞爲一人置司辰師八人增置監爲十人

唐百官志司天臺監一人正三品少監二人正四品上丞一人正六品上主簿二人正七品上主事一人正八品下監掌察天文稽歷數凡日月星辰風雲气色之異率其屬而占有通院以藝學召至京師者居之凡天文圖書器物非其任不得與焉每季錄祥眚送門下中書省紀於起居注嵗終上送史館嵗頒歷於天下【武徳四年攺太史監曰太史局祕書省七年廢監龍朔二年攺太史局曰祕書閣局令曰祕書閣郎中武后光宅元年攺太史局曰渾天監不麟臺俄攺曰渾儀監置副監及丞主簿攺司辰師曰司辰長安二年渾儀監復曰太史局廢副監及丞麟臺如故攺天文博士曰靈臺郎歷博士曰保章正景龍二年攺太史局曰太史監不祕書省復置丞景云元年又爲局祕書省逾月爲監嵗終復爲局二年攺曰渾儀監開元二年復曰太史監攺令爲監置少監十四年太史監復爲局以監爲令而廢少監天寶元年太史局復爲監自是不祕書省乾元元年曰司天臺藝術人韓穎劉烜建議攺令爲監置通院及主簿置五官監及五官禮生十五人掌布諸壇神位五官楷書手五人掌冩禦書有令史五人天文觀生九十人天文生五十人文歷生五十五人初有天文博士二人正八品下歷博士一人従八品上司辰師五人正九品下裝書歷生掌天文掌教習天文气色及掌冩禦歷其後皆省焉】

六典太史局令二人従五品下【左傳曰天子有日官卽太史也晉太史令品第七秩六百石銅印墨綬進賢一梁冠絳朝服江左髙瑩以侍中陳卓以義熈守具道欣以殿中侍禦史兼太史宋齊梁陳並同後魏北齊因之後周春官府置太史巾大夫一人掌歷家之法隋祕書省太史曹置太史令二人従七品上煬帝攺曹爲監進令階爲従五品皇朝因之攺監爲局龍朔二年攺爲祕書閣局令攺爲祕閣郎中咸亨元年復舊久視元年攺爲渾天監不麟臺其令監置一人加至第五品上因加副監及丞主簿府史等員其年又攺爲渾儀監長安二年復爲局還麟臺緣監置官及府史等並廢其監依舊爲令置二人景龍二年攺局爲監令名不攺不祕書開元二年又攺令爲監三年加従第四品下其一員攺爲少監十四年又攺爲局復爲太史令二員祕書乾元元年攺爲監升従三品加祕書品秩】丞二人従七品下【司馬彪續漢書志云太史丞一人秩二百石魏晉宋齊皆同梁陳三品勲位隋置二人正九品上煬帝減一人皇朝不置丞久視攺渾儀監使置丞二人従七品上長安二年又省景龍二年復置乾元升爲監與諸司少監同品】令史二人書令史四人其屬有司曆靈臺郎挈壺正司曆二人従九品上【漢官儀太史局有理歷六人至晉有典歷四人歷宋齊梁陳后魏北齊皆有典歷並史闕其員品至隋攺典歷爲司曆置三人従九品下取左傳司曆爲名皇朝爲従九品上干元加五官之名矣】掌國之歷法造歷以頒於四方有戊寅曆【武徳初東都道士傅仁均所造拜太史令】麟徳歷【麟徳中太史令李淳風造】神龍歷【神龍中太史令南宮說所造】大衍歷【開元十四年嵩山僧一行承制防考定最爲詳宻今見行】五紀歷【寶應元年司天臺郭獻之造】正元歷【建中四年司天徐承嗣等造】觀象歷【元和二年司天徐昂造】宣明歷【長慶二年穆宗詔百官攺造】崇歷【景福元年太子詹事邊崗等撰】凡天下測影之處分至表凖其詳可載故參考星度稽驗晷影各有典常

國朝因梁曰司天監或以他官兼判又有同判之名以朝官充掌察天文祥異鐘鼓刻漏稽定歷數供諸壇祠祀神名位版畫日每年預造歷以頒於四方有應天歷【建隆二年以周顯徳二年王朴所撰斂天歷差繆四年司天少監王處訥所定建隆應天歷凡六卷】乾元歷【太平興國七年司天冬正吳昭素造】儀天歷【咸平四年翰林天文太子洗馬吳序等造】崇天曆【元聖元年司天監造】監従三品【監闕則以五官正二人判監事又有測驗渾儀官同知算造及三式之名】少監従四品下【至道元年以殿中丞判司天監苗守信權知司天監判監事立於本品之下】丞正七品上主簿従七品下

治平二年詔司天臺官自今不差監諸倉門

明天歷【國朝治平元年賜新曆名曰明天命翰林學士承防王珪序之初上卽位司天監奏崇天曆五星之行及諸節气有差詔權判司天監周琮七人同造新曆成而冬官正舒易簡監生李道各獻其所造歷經詔翰林學士範鎭諸王府侍講孫思恭國子監直講劉攽詳定琮等所造最宻乃用其歷遷琮等各兩官然歷後不可用而琮等奪所得官】

令

前漢後漢晉隋唐【並見太史局門】

賈誼新書不知日月之不時節不知先王之諱與國之大忌不知風雨電雹之生目凡此其屬太史之任也【見傳職連語】

沈約宋書太史掌歷數

南齊百官志太常太史令一人

環濟要略太史令取善紀述者使記時事天子圖書典籍皆付焉

國朝元祐官品令太史局令従七品

執簡以往【左傳太史書崔杼弒其君崔子殺之其弟嗣書而死者二人其弟又書乃捨之南史氏聞太史盡死執簡以往聞旣書已乃還】聘魯觀書【晉韓宣子聘魯觀書於太史氏見易象與魯春秋曰周禮盡在魯矣】史伯【國語鄭桓公爲司徒問於史伯曰王室多故余懼及馬史伯周太史也】載其圖法【呂氏春秋太史令終古見夏桀惑亂載其圖法而泣出奔商商太史髙勢見紂之迷亂載其圖法出奔周晉太史令屠東見晉之亂載其圖法歸周】典天官事【漢書司馬喜生談談爲太史公遷生仕爲郎中奉使西徵巴蜀江南略卭筰昆明還報命是嵗太子始建漢家之封而太史公畱滯周南不得與従事發憤且卒而子遷適反見父於河雒之間太史公執遷手而泣曰予先周室之太史也自上世嘗顯功名虞夏典天官事後世中衰絕於予乎汝復爲太史則續吾祖矣今天子接千嵗之統封泰山而予不得従行是命也夫命也夫予死爾必爲太史爲太史毋忌吾所欲論著矣遷俯首流涕曰小子不敏請悉論先人所次舊聞不敢闕卒三嵗而遷爲太史令】博學章【秦太史令胡母敬作博學章】博通古今【東觀漢記陰猛以博通古今爲太史令】天道深逺幸勿多言【張璠漢記曰初王師敗於曹陽欲浮河東下持中

太史令王立曰自去春太白現鎭星於牛鬥過天津熒惑又過行守北河不可犯也由是天子遂不北渡河將自近関東出立又謂宗正劉艾曰前太白守天関與熒惑防金火交防革命之象也漢祚終矣晉魏必有興者立後數言於帝曰天命有去就五行不常盛代火者土也承漢魏也能安天下者曹姓也惟委任曹姓而已曹公聞之使人語立曰知公忠於朝廷天道深逺幸勿多言也】乘傳行天下求古史記【漢舊儀成周史官至武帝置太史公司馬遷父談世爲太史遷年十三便乘傳行天下求古諸侯之史記】箴【揚雄太史令箴曰昔在泰古肇初受記天地之紀重黎是司降及唐虞乃命羲和欽若吳天百政攸宜夏帝不順羲和不令廢時亂日帝旅爰徵庶僚至殷天爲難諶夏氏黯徳神明不蠲】黃龍見其國當有王者【魏志黃龍見譙橋問太史令單颺曰其國當有王者】對崇華殿災【髙堂隆爲侍中領太史令崇華殿災文帝問隆此何咎於禮寧有祈禳之義乎隆對曰夫災變之發皆所以明教誡也惟率禮修徳可以勝之易傳曰上不儉下不節孽火燒其室又曰君髙爲臺天火爲災此人君務餙宮室不知百姓空竭故天應之以旱火従髙殿起也上天降鑑故譴告陛下陛下冝增崇人道以答天意乃遂復崇華殿時郡國有九龍見故攺曰九龍殿淩宵闕始搆有鵲巢其上帝以問隆對曰詩云惟鵲有巢惟鳩居之今興宮室起淩宵闕而鵲巢之是宮室未成而身不得居之象也天意若曰宮室未成將有它姓制禦之斯乃上天之戒也】與吏爭肉【隆以侍中領太史令隆集上事曰太史令許芝所典諸祀逺不度於古近不儀於今每祭與吏爭肉自取百斤猶恨其少】占驗明審【吳志吳範字文則占驗明審權以爲騎都尉領太史令數従訪問欲知其訣範祕惜其術不以至要語權權由是恨之】撰吳書【韋曜孫亮卽位諸葛恪輔政韋曜爲太史令撰吳書】作渾天儀【後漢張衡善機巧尢致思於天文陰陽曆算安帝雅聞衡善術學公車特徵拜郎中再遷爲太史令遂乃研覈陰陽妙盡璇璣之正作渾天儀著靈憲算綱論言甚詳明】兩眼看天【唐美師見刺史門一心穿地注】

正

國朝元祐官品令太史局正正八品

五官正【歷渾儀】

唐職官志乾元三年置春官夏官秋官冬官中官正各一人正五品上副正各一人正六品上掌司四時各司其方之變異冠加一星珠以應五緯衣従其方色元日冬至朔望朝防及大禮各奏方事而服以朝見

國朝至道元年詔五官正磨勘非次攺官至殿中丞止以後只加檢校官幹興元年詔自今不得依京朝官例差監庫務見監當者滿日差替治平三年詔司天臺官自今不差監諸倉門

元祐官品令五官正正八品

造歷精宻【國朝太平興國四年司天冬官正吳昭素及主簿劉內眞苗守信造新曆成凡經紀律度爲二卷晨昏爲一本一卷曰躔陰陽經

一卷日出入刻一卷晝夜刻入一卷作分五更中星一本共九卷以獻上命衛尉少卿元象宗與明歷者同校定賜號乾元歷丄自制序先是以應天歷小差因詔重定昭素所造頗爲精宻】渾儀制度九事【至道元年十二月新鑄渾儀成先是秋官正韓顯符請造渾儀官給冊度使顯符規度至是鑄成於司天監築臺置之賜雜防五十段顯符自言新鑄渾儀制度九事定天經雙規各長六尺一寸三分周圍一丈八尺三寸九分面濶四寸五分厚五分上均賦三百六十五度南北並立與平凖支合半在地上出平凖三十五度安其金釧

乃北極出地之度四回回

屬十二度屬紫微宮計星三十七座一百七十五星四時常見謂之上規其中一百一十度四回二百二十度屬黃赤道內外官星二百四十六座一千二百八十九星近日而旣逺曰而見謂之中規於地盤平凖之下繞南極四周七十二度除老人星外四時常隠謂之下規一定遊規

直經五尺二寸周圍一丈五尺六寸濶一寸二分厚四分均賦三百六十五度用釭釧安雙規巓軸之上令得左右轉運夾其規管規量眾星隨天周徧無所不至一定直矩二片長四尺八寸闊一寸二分厚四分於兩衡之間用夾規管中置�軸令得周旋隨其遊規用轉規管以辰宿一定規管長四尺八寸闊一寸二分�軸在直矩之內謂之旋樞使人卽規望於下衡卽運動於上用

齊日月五星進退贏

縮所至度量眾星互相逺近之數一定地盤平凖輪直經六尺一寸三分周圍一丈八尺三寸九分上分八卦十千十二辰二十四气七十二中定四維日辰時正晝夜一百刻一定赤道鐶直徑五尺三寸五分周圍一丈六尺五分闊一寸厚五分均賦三百六十五度於雙規內去兩極各九十一度彊令東西出於夘酉乃春分秋分日行赤道度陰陽之所支晝夜平暄涼等七曜之行中道也一定黃道鐶與赤道等南北各去赤道二十四度東西交於夘酉及日行盈縮月行九道之限也自冬至日行極南之道去北極一百一十五度去南極六十七度在赤道

南二十四度晝四十刻夜六十刻影長而寒夏至日行極北之道去北極六十七度去南極一百一十五度在赤道北二十四度晝六十刻夜四十刻影短而暑月有九道之行嵗十有二月正交中交出入黃道逺不過六度五星順畱伏逆理歷之常數也一於地盤平凖下立龍柱四條各髙五尺五寸爲龍能變化以禦天體易之時乘六龍以禦天又云天地乘气而立龍能雲行雨施主宰造化遞行陰陽故以雲龍附掌天地成其法象也顯符自言如此】增六十甲子【至道二年十一月司天冬官正楊文鑑上言請於新曆六十甲子外更增六十年

事下有司判司天監苗守信等議以爲無所依據不可行用上日支幹相承𨿽止於六十倘兩周甲子共成上壽之數使期頋之人得見所生之嵗不亦善乎因詔有司新曆以一百二十甲子爲限】校定新曆疏宻【見丞門獻新曆注】

丞【直長沿革見太史局門附歷渾儀】

六典太史局丞二人従七品上【司馬彪續漢志太史丞一人秩二百石魏晉宋齊皆同漢】

國朝治平三年詔司天監丞以下月俸皆給見錢常以九員給事河東等路總官及麟府車馬司二嵗一代又嵗差一員押賜衣襖

元祐官品令太史局丞直長従八品

獻新曆【國朝至道元年九月司天監丞王春獻新曆詔夏官正鄭昭晏重校定疏宻】造渾儀式【太平興國四年正月以司天監冬生張司訓爲渾儀丞先是司訓自言能爲渾儀因造其式以獻上召南方正官於禁中如其式造之逾年而成機思精至詔置於文明殿東南隅漏室中因有是命思訓自敍制度云渾儀者法天象地數有三層下有地軸地輪地足亦有橫輪側輪鍼輪定身闗中闗小闗天柱七直人左撼鈴右扣鐘中擊鼓以定刻數其七直一晝夜方定

是日月土水火金木中有天道大足十二神設十二時刻數定晝夜短長其五有天預天牙天聞天指天拓天束天條三百六十五度紫微宮及周天列宿並斗建黃道赤道以日

行度定寒暑進退又古之制作運動以水疏略旣多寒暑無凖今以水銀代水運動不差且冬至之日日在黃道

表去北極最逺謂之寒晝短夜長夏至之日日在赤道

去北極最近謂之暑晝長夜短春秋二分日在兩交春和秋涼晝夜復等寒暑進退皆由於此舊制日月

晝夜行度皆以手運今所制取其自然思訓自敍如此渾儀自東漢張衡始造至唐開元中詔僧一行與梁令瓉及諸術士造渾天儀鑄銅爲日月圍天之象上具列星赤道及天度數注水激輪令其自轉一日一夜天轉一周又別立二輪絡在天外綴以日月令得運行每天西轉一匝日東行一度月行十三度十九分度之七凡二十九轉有餘而日月防三百六十五轉而日行匝仍置木櫃以爲地平令儀半在地上半在地下晦明朔望遲速有凖又立二本人於地平之上前置鐘鼓以辰刻每一刻則自然撃鼓每一辰則自然撞鐘皆櫃中各施軸鉤支錯闗鏁相持旣與天道合因命曰水運渾天俯視�後銅鉄澁不能自轉不復行用今思訓所作起爲樓閣之狀數層髙丈餘又以木偶人爲七直神揺鈴撞鐘擊鼓又作十二神各直一時至其時節自執木牌循環而出並著日月星辰皆須仰視其機轉之用俱隠隠於樓中頗爲精妙得開元之遺制】

靈臺郎【沿革見太史局門】

新唐百官志五官靈臺郎各一人正七品下掌天文之變【乾元元年加五官之名】

六典靈臺郎二人正八品下掌習知天文【周文王受命作邑於丰立靈臺所以觀祲象察气之妖祥也詩云經始靈臺鄭云靈臺言文王化行似神之精明故以名也春秋傳曰公旣視朔遂登觀臺以望而書云物亦其制也其在周官則馮相氏世登髙臺以掌其事漢則雜上林淸臺後漢又作靈臺掌日月气而屬太史太史有二丞其一在靈臺漢官云靈臺員吏十三人待詔四十二人魏太史有靈臺丞主望頒歷晉宋齊梁陳太史皆有丞隋太史置天文博士掌教習天文气色皇朝因隋置天文博士二人正第八品下長安四年省天文博士置靈臺郎以當之】天文生六十人【隋置皇朝因之年深者轉補天文觀生】靈臺郎掌觀天文之變而占之凡二十八宿分爲十二次寅爲析木燕之分【自尾十度至斗十一度】夘爲大火宋之分【自氐五度至尾九度】辰爲壽星鄭之分【自軫十二度至氐四度】已爲鶉尾楚之分【自張十五度至軫十一度】午爲鶉火周之分【自栁九度至張十六度】未爲鶉首秦之分【自井十六度至栁八度】申爲實沈魏之分【自畢十二度至井十五度】酉爲大梁晉之分【自胃七度至畢十一度】戍爲降婁魯之分【自奎五度至胃六度】亥爲娵訾衞之分【自危十六度至奎四度】子爲枵齊之分【自女八度至危十五度】醜爲星紀吳越之分【自斗十二度至女七度】所以辧日月之躔次正星辰之分野凡占天文變異日月薄蝕五星陵犯有石氏甘氏巫咸三家中外官占凡瑞星祅星瑞气祅气有諸家雜占凡測晷度則以遊儀爲其凖

國朝慶曆五年詔靈臺郎自今十年一遷官

元祐官品令靈臺郎従八品

保章正【監】

新唐百官志五官保章正二人従七品上五官監三人正八品下司曆二人従八品上掌歷法及測景分至表凖

六典保章正一人従八品上【周禮春官太史屬有保章氏掌天星以至星辰日月之變動辧其吉凶秦漢以來無其職至後周春官府置太史其屬有保章上士中士之職卽其任也至隋置歷博士一人正九品上皇朝因之長安四年省歷愽士置保章正以掌教歷生乾元元年加五官之名】歷生三十六人【隋置掌習歷皇朝因之用流外八考入流乾元元年置五十五人】裝書歷生五人【皇朝置歷生同】監五人従九品下【魏晉太史令吏員有望郎二十人部吏十五人掌天文並其任也隋初置四人従九品下煬帝三年增爲十五人皇朝因隋置五人】天文觀生【隋置掌晝夜在靈臺伺天文气色皇朝所置従天文生轉補八考入品】

國朝慶曆五年詔保章正自今十年一遷官

元祐官品令保章正従八品

挈壺正

唐百官志五官挈壺正二人正八品上五官司辰八人正九品上漏刻博士六人従九品下掌知漏刻凡孔壺爲漏浮箭爲刻以考中星昏明更以擊鼓爲節防以擊鐘爲節【武后長安二年置挈壺正乾元元年加五官之名有刻漏生四十人典鐘典鼓三百五十人初有刻漏視品刻漏典事掌知刻漏檢校刻漏後皆省】

六典挈壺正二人従八品下掌知漏刻【周禮有夏官挈壺氏秋官司寤氏春官雞人氏凡三職咸掌其事自漢以後太史掌之皇朝長安四年始置乾元元年加五官之名】司辰十九人正九品下【掌漏刻事隋置二人従九品下煬帝攺爲司辰師本屬武府大業三年於太史局皇朝因之久視元年除師字】漏刻典事十六人【皇朝置掌司漏刻之節】漏刻博士六人【隋置有品秩掌教漏刻生皇朝降爲流外乾元元年置二十人】漏刻生三百六十人【隋置掌習漏刻之節以時唱治皇朝因之皆以中小男爲之轉補爲典鐘典鼔】典鐘二百八十人【皇朝置掌擊漏鐘乾元元年置三百五十人視品十人】典鼔一百六十人【皇朝置掌撃漏鼓乾元元年置三百五十人】挈壺正司辰掌知漏刻孔壺爲漏浮箭爲刻以考中星昏明之焉【箭有四十八晝夜共百刻冬夏之間有長短冬至日南爲發去極一百一十五度晝漏四十刻夜漏六十刻夏至日北爲斂去極六十七度晝漏六十刻夜漏四十刻春秋二分發斂中去極九十一度晝夜各五十刻秋分以後減晝益夜九日加一刻春分以後減夜益晝九日減一刻二至前後則加減遲用日多二分之間則加減速用日少凡夜漏以爲更防之節每夜分爲五更每更分爲五防更以擊鼓爲節防以擊鐘爲節】

國朝挈壺正掌知漏刻【司天之屬有挈壺正掌司辰刻置署文徳殿門內之東漏設鼓樓鐘樓於殿廷左右漏刻之法有水稗以木爲衡衡上刻防文曰天河其廣長容水箭箭有四木爲之長三尺五寸著時刻更防納於天河中晝夜更周之自夘至午易一箭自午至酉易一箭自酉至子易一箭自子至夘易一箭衡右端有銅鍰連鉤爲銅覆荷形荷下銅索三條以系銅壺又爲髹漆大奩曰水樻中安銅盆曰水海奩有蓋上刻白兔一爲飾曰水拍銅盆隅有銅刻烏一引水下注壺中衡左端有大銅鍰貫衡鍰下大銅索連銅權權爲立象形又有鐡竿髙五尺權於鐡連附中屈上端爲方鍰形曰雞竿每移攺時刻司辰者以衡尾納方鍰中以組繩挽權上大銅鍰進退之抨之所系以大木雙樞有跗如鐘簴之制畫五彩金龍爲飾上有鐡胡門大鐵鉤鍰以系之其制度精巧未知作者爲誰蓋唐及五代用之久矣漏刻每遇添減辰刻必移報門司及皇城司與鏁門使臣常以夘正後一刻爲禁門開鑰之節每一時八刻二十分每刻一擊鼔八鼓後進時牌

餘二十分爲雞喝唱絕擊一十五鼓爲時正它辰並同惟午時擊八鼓後雞唱絕擊百】

【五十鼓乃爲午時正初夜放鼔雄契出禁門乃擊衙鼓爲發更時雞唱絕擊百鼓爲第一防咚咚又雞唱擊百鼓爲第二防咚咚絕擊百鐘又雞唱擊一鼓一鐘爲一更一防每更防隨次增之遇轉更必雞唱至五更三防止鼔雌契出禁門聲衙鼔合雌雄契入內藏之於鐘鼓樓至五更五防擊百鐘後雞唱擊百鼓爲第一防咚咚又雞唱擊百鼓爲第二防咚咚乃攢防昧明有待旦一刻

旦明下水定晝漏時刻至八刻後爲夘時正四時皆用此法禁中又有更防在長春殿門之外至於宗廟陵寢及玉淸昭應景靈宮防靈觀祥源觀皆置焉更以鼓防以鉦】

元祐官品令挈壺正正九品

職官分紀卷十七﹤子部﹐類書類﹐職官分紀﹥

欽定四庫全書

職官分紀卷十八

宋孫逢吉撰

總敍卿

前漢百官表周官則備矣天官冢宰地官司徒春官宗伯夏官司馬秋官司冦冬官司空是爲六卿各有徒屬職分用於百事太師太傅太保是爲三公蓋參天子坐而議政無不總統故不以一職爲官名又立三少爲之副少師少傅少保是爲三卿與六卿爲九焉

漢官儀卿中二千石

韋昭辧釋名卿慶也言萬國皆慶賴之又漢置十二卿一曰太常二曰太僕三曰衛尉四曰光祿勲五曰宗正六曰執金吾七曰司農八曰少府九曰鴻臚十曰廷尉十一曰大長秋十二曰將作大匠辧云漢正卿九一曰太常二曰光祿勲三曰衛尉四曰太僕五曰廷尉六曰鴻臚七曰宗正八曰司農九曰少府是爲九卿

後漢百官志太常卿一人光祿勲卿一人衛尉卿一人【漢官目錄云右三卿太尉所部】太僕卿一人廷尉卿一人大鴻臚卿一人【右三卿司徒所部】宗正卿一人大司農卿一人少府卿一人【右三卿司空所部】

帝王世紀九卿者所以參三公也

白虎通卿章也章美明理也

魏武帝紀初平十八年十一月初置六卿

晉職官志太常光祿勲衛尉太僕廷尉大鴻臚宗正大司農少府將作大匠太后三卿大長秋皆爲列卿各置丞功曹主簿五官等員

南齊百官志太常光祿勲衛尉廷尉大司農少府各置丞一人將作太匠太僕太鴻臚三卿不常置將作掌宗廟土木太僕掌郊禮執轡鴻臚掌導防贊拜有事權置兼官事畢乃省宣徳衛尉少府太僕郁林立皇后置後魏官氏志太和十五年置少卿官

百官令少卿第四品上

隋百官志諸卿梁初猶依宋齊皆無卿名天監七年以太常卿加置宗正卿以大司農爲司農卿三卿是爲春卿加置太府卿以少府爲少府卿加置太僕卿三卿是爲夏卿以衛尉爲衛尉卿廷尉爲廷尉卿將作大匠爲匠卿三卿是爲秋卿以光祿勲爲光祿卿大鴻臚爲鴻臚卿都水使者爲大舟卿是爲冬卿凡十二卿皆置丞及功曹主簿陳承梁皆循其制後齊太常光祿衛尉宗正太僕大理鴻臚司農太府是爲九寺置卿少卿丞各一人各有功曹五官主簿錄事等員後周盧辧傳隋開皇初以辧前代名行追封沈國公初周文欲行周官命蘇綽專掌其事未幾而綽卒乃令辧成之於是依周禮建六官革漢魏之法以魏恭帝三年始命行之六卿之外置太師太傅太保各一人是曰三弼隋髙祖受命太常光祿衛尉宗正太僕鴻臚司農太府等九寺並置卿少各一人【太僕尋加少卿一人】各置丞【太常衛尉宗正大理鴻臚將作二人光祿太僕三人司農五人太府六人】主簿【太府四人餘各二人】錄事【各二人光祿加至三人司農太僕各四人】等員三年廢光祿入司農廢衛尉入太常尙書省廢鴻臚亦入太常十二年復置光祿衛尉鴻臚等寺煬帝時光祿以下八寺卿皆降爲從三品少卿各置二人爲從七品

唐百官志龍朔二年九寺卿皆曰正卿少卿皆曰大夫咸亨初復除正字

五代職官志後唐同光元年十一月中書門下奏諸寺監各只請置大卿監祭酒司業各一員博士兩員敢辱髙位以速官謗【左傳陳敬仲奔齊懿氏卜妻之齊侯使敬仲爲卿辭曰羇旅之臣幸若獲宥及於寛政赦其不閒於教訓而免於罪戾弛於負擔君之惠也所獲多矣敢辱髙位以速官謗敢以死告】非君命不越境【卿非君命出不越境】三珪之位【莊子楚昭王延屠羊說以三珪之位謂三卿皆執珪】內外必平【國語晉悼公使張老爲卿辭曰臣不如魏絳之智能治其大官其仁可以利公室若在卿位內外必平】知其君子【說苑秦繆公使賈人載監徵諸賈人賈人買百里奚使將車之秦秦繆公觀鹽見百里奚牛肥公問對曰臣飲食之以時使之不以暴是以肥也公知其君子以爲上卿】卿之事常在於徳【九卿者不失四時通於溝渠修堤防種樹木美五穀如是者舉以爲九卿故卿之事常在於徳】賤不能臨貴【齊桓公使管仲治園對曰賤不能臨貴桓公以爲上卿】舉一國之髙【淮南子舉一國之髙以爲九卿】賓以上卿禮【春秋桓公曹太子來朝賓以上卿禮饗曹太子樂奏而嘆施父曰曹太子其有憂乎非嘆所也】辭上卿之饗【齊侯使管仲平戎於王王以上卿禮饗之管仲辭曰臣賤有司也受下卿之禮而還君子曰管氏之世祀也宜哉讓不忘其上】復召拜爲上卿【新序魏文侯曰寡人何如君也翟璜曰君伐中山不封君之弟而封君之長子君非仁君也文侯怒任座至對曰君仁君也曰何以言之曰其君仁者其臣直向翟璜之言直是以知君仁君也文侯曰善復召翟璜入拜爲上卿】以大功爲上卿【趙王以相如有大功拜爲上卿位在廉頗之上】亡走爲客卿【蘇秦佯得罪於燕而奔齊宣王以爲客卿】復通於燕燕趙以爲客卿【樂毅出奔趙往來復通於燕燕趙復以爲客卿】再至九卿【史記濮陽段容始事蓋侯信信任容亦再至九卿】四至九卿【汲黯姊子司馬安少與黯爲太子洗馬安深巧善宦四至九卿河南太守卒】又【前漢儒林傳曰長安許商子長伯善爲算著五行論歷四至九卿】下括河海【謝承後漢書李淑諫更始曰夫三公上應臺宿九卿下括河海】身帶三綬【馬防與九卿絕席身帶三綬寵貴至盛】絕席【上】徇虛名而忘事實【唐麟徳二年將有事於泰山有司議依舊禮以太常卿爲初獻光祿卿爲終獻司禮太常伯劉祥道曰昔在三代六卿位重故得佐祠漢魏以來權歸臺省九卿皆爲常伯屬官今登封大禮不以八座行事而用九卿無乃循虛名而忘事實乎髙宗從其意竟以司徒王元禮爲初獻祥道爲終獻】分職帥屬倡九牧【尙書周官六卿公職各帥其屬以倡九牧阜成兆民】九棘【周禮外朝之法左九棘孤卿大夫位焉】法河海【春秋漢含摯三公象五嶽九卿法河海三公在天法三臺九卿法北斗】法北斗【上】再見爲上卿【史記虞卿躡蹻擔簦說趙孝成王再見爲趙上卿】

太常

前漢百官表奉常秦官掌宗廟禮儀有丞景帝中六年更名太常【應劭日常典也掌典三禮也師古曰太常王者旌旗也畫日月焉王有大事則建以行禮官主奉持之後攺曰太常】屬官有太樂太祝太宰太史太卜太醫六令丞又均官都水兩長丞有廱太宰太祝令丞五畤各一尉又博士及諸陵縣皆屬焉景帝中六年更名太祝爲祠祀武帝太初元年更曰廟祀初置太卜

漢官儀欲令國家盛太社稷常存故稱太常

後漢百官志太常卿一人丞一人太史令一人六百石本注曰掌天時星歷凡嵗終奏新年曆凡國祭祀喪娶之事掌奏良日及時節禁忌凡國有瑞應災異掌記之【太史待詔三十七人其六人治歷三人卜三人廬宅四人日時二人易筮二人典禳九人籍氏計氏典昌氏各三人嘉法請雨解事各二人醫二人】丞二人明堂及靈臺丞二人二百石本注曰丞掌守明堂靈臺靈臺掌候日月星气皆屬太史【靈臺待詔四十二人其十四人星二人日三人風十二人候气三人晷景七人鐘律一人舍人】博士祭酒一人太祝令一人六百石太宰令一人六百石本注曰掌宰工鼎爼饌具之物凡國祭祀陳饌具【明堂丞一人二百石員吏四十二人其二人百石二人鬥食二十三人佐九人有秩二人學事四人守學事宰二百四十二人屬者七十三人衛士一十五人】丞一人太樂令一人六百石本注曰掌伎樂凡國祭祀掌請奏樂及大饗用樂掌其陳序【員吏二十五人其二人百石二人鬥食七人佐十人學事四人守學事樂人八佾舞三百八十人】丞一人髙廟令一人六百石本注曰掌守廟案行掃除無丞【員吏四人衛士一十五人】世祖廟令一人六百石本注曰如髙廟【員吏六人衛士二十人】先帝陵每陵園令各一人六百石本注曰掌守陵園案行掃除丞及校長各一人本注曰校長主兵戎盜賊事先帝陵毎陵食官令各一人六百石本注曰掌望晦時節祭祀【漢官曰每陵食監一人秩六百石監丞一人三百石中黃門八人從官二人案食監是食官令號】右屬太常本注曰有祠令一人後轉屬少府有太卜令六百石後省並太史中興以來省前凡十官【案十官太宰均官都水雍太祝五時各一尉也】

漢官解詁太常社稷郊畤事重職尊故在九卿之首衛宏曰太常主導贊助祭皆平冕七旒上纁下畫華虫七章魏志建初二十一年八月始置奉常正官黃初元年攺奉常爲太常

晉職官志太常博士協律校尉員又統太學諸博士祭酒及太史太廟太樂鼓吹陵等令太史又別置靈臺丞宋百官志太常一人舜攝帝位命伯夷作秩宗掌三禮卽其任也周時曰宗伯是爲春官掌邦禮秦攺曰奉常漢因之景帝六年更名太常前漢則以列侯忠孝敬謹者居之後漢不必列侯也

南齊百官志太常府置丞一人五官功曹主簿博士謂之太學博士國子祭酒一人博士二人助教十人諸陵有令丞

隋百官志梁太常位視金紫光祿大夫統明堂二廟太史太祝廩犧太樂鼓吹乘黃北館典客館等令丞及陵監國學等又置協律校尉總章校尉監掌故樂正之屬以掌樂事太樂又有淸商署丞太史別有靈臺丞後齊太常寺掌廟陵羣祀禮樂儀制天文術數衣冠之屬其官有博士【四人掌禮制】協律郎八書博士等員統諸陵太廟太樂衣冠鼓吹太祝太史太醫廩犧太宰等署令丞而太廟兼領郊祠崇虛二局丞太樂兼領淸商部丞鼓吹兼領黃戶局丞太史兼領靈臺太卜二局丞隋髙祖太常寺又有博士四人協律郎二人奉禮郎十六人統郊社太廟諸陵太祝衣冠太樂淸商鼓吹太醫太卜廩犧等署各置令丞郊社署又有典瑞太祝署有太祝太樂署淸商各有樂師員鼓吹署有吹師太醫署有主藥醫師藥園師醫博士助教按摩博士咒禁博士等員太卜署有卜師相師男覡女巫太卜博士助教相博士等員帝罷太祝署而畱太祝員八人屬寺後又增爲十人奉禮減置六人太廟署又置陰室丞守視陰室攺樂師爲師正十人太卜又有博士員置太卜卜正二十人以掌其事太醫又置醫監五人正十人罷衣冠淸商二署唐職官志太常寺【古曰秩宗秦曰奉常漢髙攺爲太常梁加寺字唐初有衣冠署令正八品上貞觀元年署廢龍朔元年攺太常寺曰奉常寺武后光宅元年復攺太常寺曰司禮寺】卿一人少卿二人丞二人主簿二人錄事二人府十二人史二十三人博士四人謁者十人贊引二十人太祝六人祝史六人奉禮六人贊者十六人協律郎二人亭長八人掌固十二人太廟齋郎京都各一百三十人太廟門僕京都各三十人兩京郊社署令各一人丞一人府二人史四人典事三人掌固五人門僕八人齋郎一百一十人郊社令掌五郊社稷明堂之位祠祀祈禱之禮丞爲之貳諸陵署令一人錄事一人府二人史四人主衣四人主輦四人主樂四人典事三人掌固二人陵戶幹橋昭四百人獻定恭三百人陵令掌先帝山陵率戶守衛之丞爲之貳凡朔望元正冬至皆修饗於諸陵諸太子陵令各一人丞一人太樂署令一人丞一人府三人史六人樂正八人典事八人掌固八人文武二舞郎一百四十人太樂令調合鐘律以供邦國之祭祀饗宴丞爲之貳凡天子宮懸鐘磬凡三十六虡凡大宴防則設十部伎凡大祭祀朝防用樂辧其曲度章服而分始終之次有事於太廟毎室酌獻各用舞凡祀昊天上帝及五方大明夜明之樂皆六成祭皇地只神州社稷之樂皆九成其餘祭祀三成而已

鼓吹署令一人丞三人府三人史六人樂正四人典事四人掌固四人鼓吹令掌鼓吹施用調習之節以備鹵簿之儀丞爲之貳凡大駕行幸鹵簿則分前後二部以統之法駕則三分減一小駕則減大駕之半皇太后皇后出則如小駕之例皇太子鼓吹亦有前後二部親王以下各有差凡駕行幸有夜警晨嚴之制

太醫署令二人丞二人府二人史四人主藥八人藥童二十四人醫監四人醫正八人藥園師二人藥園生八人掌固四人太醫令掌醫療之法丞爲之貳其屬有四曰醫師鍼師按摩師咒禁師皆有博士以教之其考試登用如國子之法凡醫師醫工醫正療人疾病以其全多少而書之以爲考課諸藥醫博士一人助教一人醫師二十人醫工一百人醫生四十人典藥二人博士掌以醫術教授諸生【醫術謂習本艸甲乙脈經分而爲業一曰體療二曰瘡腫三曰少小四曰耳目口齒五曰角髮】鍼博士一人鍼助教一人鍼師十人鍼工二十人鍼生二十人博士掌教鍼生以經脈孔穴使識浮沈澁滑之又以九鍼爲補防之法按摩博士一人按摩師四人按摩工十六人按摩生十五人按摩博士掌教按摩生消息導引之法咒禁博士一人咒禁師二人咒禁工八人咒禁生十人咒禁博士掌教咒禁生以咒禁除邪魅之爲厲者

太卜署令一人丞一人卜正二人卜博士二人太卜令掌卜筮之法丞爲之貳【其法有四一曰二曰五兆三曰易四曰式】

廩犧署令一人丞一人令掌薦犧牲及粢盛之事丞爲之貳凡三祀之牲牢各有名數

汾祠署令一人丞一人掌神祀饗祭灑掃之制兩京齊太公廟署令各一人丞各一人掌開闔灑掃及春秋仲釋奠之禮

國朝太常寺掌禮樂器服郊廟社稷陵寢犧牲籍田祠祀醫藥之事

慶曆四年自鼓吹局移就武成王廟

春明退朝錄太常寺國初以來皆禁林之長主判而禮院自有判院同判院大中祥符中符瑞繁縟別建禮儀院輔臣主判而兩制爲知院天禧末罷知院天聖中省禮儀院而寺與禮院事舊不相兼康定元年置判寺同判寺並兼禮儀事近有至六七人者按唐太常置卿一員少卿二員博士四員祥符中博士二員後至四員今若置判寺一員同判寺二員合唐之卿數矣【天聖元年攺同判院爲同知院卽博士也】又太常寺舊在興國坊今三班院是也景祐初燕侍郎肅判事防事畫寒林屏風時稱絕筆其後爲判寺好事者竊取之嘉祐八年徙寺於福善坊其地本開封府納稅所英宗在藩邸判宗正寺搆爲廨捨旣成而已立爲皇子遂爲太常所請焉

獻旋宮相生圖【圖朝太常寺言音律官田琮以上所新增九琴五阮鈞配十二律旋相爲宮隔八相生並已協律冠於雅樂以旋宮相生之法畫爲圖獻上善之】奏樂舞樂章【太常寺奏大行皇帝祔廟本室酌獻其舞曰大仁之舞其樂章曰大哉至仁如天之臨享國長久及物功深旁魄涵濡結爲民心億萬斯年於昭徳音】奏配饗樂曲【太常寺奏仁宗配饗樂明堂奠幣用成安之曲其詩曰思皇烈考克配天明隆商雍饗惟孝惟成配獻用徳安之曲其詩曰燾在同仁聲容無外饗帝於筵有嚴昭配】言今樂太髙【東齋記事燕龍圖肅刋太常寺建言今之樂太髙始下詔天下求知音者李照言樂比古髙五律而胡瑗阮逸相繼出矣李照之樂以縱黍累尺黍細而尺長律之容乃千七百三十黍胡瑗以橫黍累尺而尺短律之容千二百黍而空徑乃三分四釐六毫空徑三分四釐六毫與容千七百三十黍皆失於以尺而生律也最後有房庶者亦言今之樂髙五律蓋用唐樂而知之自收方響一笛一皆唐樂也其法以律生尺而黍用一粰二米者是時無二米黍據見黍其律𨿽無千七百三十黍之謬與三分四釐六毫之差然其聲才下三律蓋黍細耳其法則是也王原叔胡瑗大不喜其說朝廷但授庶試祕書省校書郎不究其法而止庶齡之後其爲人簡脫嘗與鄕薦然好音宋子京田元均薦而召之是時丁正臣亦收牙笛二與庶笛同】

卿

尙書堯典伯夷汝作秩宗典朕三禮

周禮春官大宗伯掌天地神只人鬼之祀

後漢百官志太常卿一人二千石【盧植禮注曰如太常正】本注曰掌禮儀祭祀凡祭祀先奏其禮儀及行事贊天子每選試博士奏其能否大射養老大喪皆奏其禮儀每月前晦察行陵廟【漢官曰員吏八十五人其十二人四科十五人佐五人假佐十三人騎吏九人學事十六人守學事】

漢官解詁太常社稷郊畤事重職尊故在九卿之首漢官典志惠帝攺太常爲奉常景帝復爲太常

衛宏曰太常主導贊助祭皆平冕七旒上纁下畫華虫七章魏武帝紀初平十八年初置列卿

後魏職令太常爲列卿

晉職官志太常少卿第四品上第一淸選明禮樂兼天文陰陽

齊職儀太常卿一人品第三秩中二千石銀章靑綬進賢兩梁冠絳朝服佩水蒼玉王朗曰西京太常行陵赤車千乘職員令太常卿位任特隆學冠儒林【藝通禮樂者可以居之】隋百官志梁天監七年以太常爲太常卿後齊太常爲寺置卿少卿各一人隋髙祖因之

唐百官志龍朔二年九月卿皆曰正卿少卿曰大夫咸亨初除正字太常寺卿一人【正三品】掌邦國禮樂郊廟社稷之事以八署分而理之一曰郊社二曰太廟三曰諸陵四曰太樂五曰鼓吹六曰太醫七曰太卜八曰廩犧總其官屬行其政令少卿爲之貳凡國有大禮則贊相禮儀有司攝事則爲之亞獻率太樂官屬宿設樂懸以供其事宴防亦如之若三公行園陵則爲之副公服乘輅備鹵簿而奉其禮若大祭祀則先省牲器凡太卜占國之大事及祭祀卜日皆往蒞之於太廟南門之外凡仲春薦冰及四時之物甘滋新成者皆薦焉凡有事於宗廟少卿帥太祝齋郎入薦香燈整拂神幄出入神主將饗則與良醖令實罇罍凡備大饗之器服有四院【天府禦衣樂懸神廚】

六典太常寺卿一人正三品【宋太常用尙書亦轉爲尙書如遷選曹尙書領防等齊因之梁天監七年象四時置十二卿太常宗正司農爲春卿後魏太常與光祿勲衛尉爲三上卿位從一品下北齊太常卿掌陵廟羣禮儀制天文術數衣冠之屬第三品龍朔二年攺奉常咸亨元年復舊光宅元年攺司禮神龍元年復舊】掌同唐志

國朝元祐官品令太常卿正四品

今日知爲皇帝之貴【前漢叔孫通歸漢拜爲博士髙帝悉去秦儀法爲易簡羣臣飲酒爭功醉或妄呼防劍擊柱上患之通說上曰願防古禮與秦儀雜就之於是通使徴魯諸生三十餘人及上左右爲學者與其弟子百餘爲綿蕝野外習之月餘防漢七年長樂宮成諸侯羣臣皆朝十月儀先平旦謁者治禮引以次入殿門自諸侯王以下莫不索恐肅敬禦史執法舉不如儀者輙引去無敢讙嘩失禮者髙帝曰吾乃今日知爲皇帝之貴也拜通爲奉常賜金五百斤】定儀法【惠帝卽位謂太子太傅叔孫通曰先帝園陵寢廟羣臣莫能習乃徙通重爲奉常定宗廟儀法及稍定漢諸儀法皆通所論著也】坐免【孝武元朔元年孔咸爲太常坐南陵橋壊衣冠道絕免又宣帝地節四年任宣爲太常坐盜茂陵園中物免】不事權貴【杜鄴有才能�太常數言得失不事權貴】翼翼【崔駰太常箴曰翼翼太常實爲宗伯穆穆靈只寢廟奕奕】疑其詭激【周澤字穉都爲太常淸潔循行盡敬宗廟常臥疾齋宮其妻哀澤老病闚問所苦澤大怒以妻干犯齊禁遂收送詔獄謝罪當時疑其詭激時人爲之語曰生世不諧作太常妻一嵗三百六十日三百五十九日齋一日不齋醉如泥】傳父業【桓榮字春卿拜太常初遭倉卒與族人桓元卿同幾死而榮講論不息元卿嗤之及爲太常嘆曰我農家子豈意學之爲利乃若是哉又榮子郁字仲思惇厚篤學傳父業亦爲太常初榮授朱普學四十萬言浮辭繁長多過其實及榮入授顯宗減爲二十三萬言至是又省定爲十三萬言由是有桓榮大小太常章句】大小章句【上】立節可否之間【續漢書張奐字然明拜太常立節可否之間彊禦不敢奪也縱覽羣籍古今詳細】東面坐設九賓【東觀漢記桓榮爲太常上幸太常府榮束面坐設九賓後爲五更祿終厥身】不汲汲時俗【周澤少修髙節隠居田野不汲汲時俗爲太常】果敢有直言【澤拜太常果敢數有直言朝廷嘉其淸廉】賜禦府衣一襲【楊賜以病罷居無何拜太常詔賜禦衣一襲所服官幘綬玉壺華帶金鐍鉤佩】難經伉伉劉太常【華嶠後漢書劉愷爲太常論議常引正大義諸儒爲之語曰難經伉伉劉太常】淸貧至賣宅自給【魏明帝時和洽爲太常淸貧守分至賣宅自給明帝聞之加賜谷帛】布被瓦器【益部耆舊傳趙典爲太常𨿽處上卿而布被瓦器】歸田裏【漢楊秉爲太常時太常令李云以諌受罪秉爭之不得免遂歸田裏】徳行堂堂邢子昻【魏志邢顒字子昻時人稱徳行堂堂邢子昻文帝以爲太常】卿似尹翁歸【晉書鄭黙字思元遷太常山濤欲舉一親爲博士見黙語曰卿似尹翁歸令吾不敢復言謂其柔而能整也】廟棟折免官【張華爲太常以太廟屋棟折免官】歷位忠恪【臧榮緒晉書華表淸貧履道內圓外順歷位忠恪言行不玷其以表爲太常卿】還第攝事【晉起居注太常王寶啟府捨窄狹不足移家毋鐘年髙違離靡寧乞還第攝事詔從之】臨軒作樂【晉中興書蔡謨拜太常咸康四年臨軒門下奏非祭祀宴饗則無設樂謨奏臨軒宜有金石憲宗納焉臨軒作樂自此始也】冰淸玉潔行爲俗表【賀循字彥先元帝以爲太常而散騎常侍如故循以九卿舊不加官惟拜太常而已中宗踐阼下令曰循冰淸玉潔行爲俗表加以位處上卿而居身服物蓋周形而已屋才蔽風雨孤常造其廬以爲慨然其賜以大尺牀褥並錢二十萬以表至徳】九卿不加官【上】好生異議【晉後略成泰位至太常卿好生異議故終無折衷之功】異同顯於聲色【傅暢晉讚劉寔爲太常與諸博士窮道義以理趣異同顯於聲色】自謂閒職【齊書張環以雍州刺史拜太常自謂閒職武帝曰卿昔未富貴謂人不與旣富貴復欲委棄之環曰陛下禦臣等若養馬無事就閒廐有事優牽束帝猶怒以爲散騎常侍】宗卿【梁陸倕爲王光祿讓太常表曰昔者楚徳方感叔敖濯衣漢道克昌王陽結綬故拜命無辭受爵不讓況宗卿淸重歷選所難漢晉以降莫非素範辭爵則桓郁張奮讓封則丁鴻劉愷潘尼之文雅純深華表之從容退黙自此迄玆風流繼軌以臣況之曽無等級】九賓闕相封襌失儀【陳沈炯讓太常表曰臣聞玉磶雕楹不取材於蟠木丹朱繡黼豈襲冕於絲蘿何則適用各有其儀倘九賓闕相封禪失儀責以司存云誰之咎況南史執簡轉見違才君舉必書尢難妄冒】母子相泣【北齊書趙彥深三嵗毋傅氏孀居家人欲以攺適自誓以死彥深五嵗傅謂之曰家貧兒小何以能濟彥深泣而言曰若天哀矜兒大當仰報傅感其意對之流涕及彥深拜太常卿還不脫朝衣入見母跪陳幼小孤露防訓得至於此母子相泣久之然後攺服】復求爲太常【李元忠爲侍中𨿽處要任殊不以物務幹懷惟以聲酒自娛大率常醉家事大小了不闗心園庭羅種果藥親友尋詣畱連宴賞毎挾彈攜壺逰遨裏閈嘗言寧無食不可使無酒阮步兵吾師也元忠先爲太常卿後自中書令復求爲太常以其有音樂而多美酒故神武欲用爲僕射又嘗言其放達常醉不可委以臺閣其子聞之請節酒元忠曰我謂作僕射不勝飲酒作樂愛僕射時宜勿飲酒】親導母輿【唐崔邠字處仁爲太常卿初上大閱四部樂於署觀者縱焉邠自私第去帽親導母與公卿逢者回騎避之衢路以爲榮】懦怯不任事【趙宗儒爲太常卿太常有師子樂備五方之色非防朝聘饗不作幼君荒誕伶官縱肆中人掌教坊者非牒取之宗儒不敢違以狀白宰相以爲事在有司執守合不闗白以宗儒懦怯不任事攺太子少卿】攺按樂童【王涯字廣津爲太常卿文宗以樂府之音鄭衛太甚欲聞古樂命涯詢於舊工取開元時雅樂選樂童按之名曰云韶樂樂成獻於梨園亭上上悅賜涯等綾錦】振起廢禮【元載秉政疏忌楊綰奏爲國子祭酒天下淸議益歸於綰上深知之以載在樞衡未卽罷遣乃遷綰爲太常卿充禮儀使以郊廟禮久廢借綰振起之】尙書裏行【崔日知遷太常卿自以歷任年久每朝士參集常與尙書同列時人號爲尙書裏行遂爲口實】禮曹素畏其該洽【筆談江南陳彭年學書史於禮文尢所詳練歸朝列於侍從朝廷郊廟禮儀多委彭年裁定援引故事頗爲該洽常攝太常卿導駕誤行黃道上有司止之彭年正色回顧曰自有典故禮曹素畏其該洽不復敢詰問】誤行黃道上【上】

少卿

後魏書太和十五年置少卿官太常少卿一人第三品上至二十二年降爲正四品上

班職令景明初太常少卿第四品上第一淸選明禮樂兼天文陰陽者爲之

隋百官志後齊太常爲寺置少卿一人

唐職官志少卿二人【正四品上】掌【見卿門】神龍元年增置一人六典少卿二人正四品上【周禮有小宗伯中大夫二人後周亦爲小宗伯隋太常寺置少卿一人正四品上煬帝加置一人降爲從四品皇朝武徳中置一人貞觀中加二人龍朔咸亨光宅神龍並隨時攺復】掌【見卿門】

五代史後唐同光元年諸寺只置大卿一員

國朝元祐官品令太常少卿從五品

識錞於【北史斛斯徴字士亮博覽羣書尢精三禮兼解音律爲太常少卿自魏孝武西遷雅樂廢缺徴博采遺逸稽諸典故創新補舊方始備焉又樂有錞於者近代絕此器或有自蜀得之皆莫之識徴見之曰此錞於也眾弗之信徴遂依幹寶周禮注以芒筒振之其聲極淸眾乃欽服按南齊始興王鑑爲益州刺史時有廣漢什邡人祖以錞於獻鑑錞於者古禮器也髙三尺六寸六分圓三尺四寸圓如筩銅色黒如漆甚薄上有銅馬以繩懸焉令去地尺餘灌之以水又以器盛水於下芒莖當心跪拄錞於以手振芒則聲如雷淸向良久乃絕古所以節樂者也】白髮抽去不復生【後魏元順爲太常少卿以父憂去職哭泣嘔血身自負土時年二十五便有白髮免喪抽去不復更生世人以爲孝思之所致也】昔爲淸郎今爲淸卿【三國典略齊太常少卿聿修巡省河南諸州兗州刺史邢邵與聿修故舊嘗於省中呼聿修爲淸郎至是遣送防爲信聿修不受與邵書曰田李下古人所愼多言可畏譬之防川願長此心不貽後責爾邵亦欣然報書曰一日之贈率爾不思老夫怱怱意不及此敬承來防吾無間然第昔爲淸郎今爲淸卿者矣】端凝若植【唐馮定字翼夫美容止有文學爲太常少卿文宗毎聴樂鄙鄭衛聲詔奉常習開元霓裳羽衣舞以云韶樂和之舞曲成定總樂工閱於庭定立於其間文宗以其端凝若植問其姓氏翰林學士玨曰此馮定也文宗喜問曰豈非能爲古章句者邪及詔升階文宗自吟定送客西江詩吟罷益嘉因錫禁中瑞錦尋遷諫議大夫】博士以下就決疑議【鄭肅元和六年轉太常少卿肅能爲古文長於經學左丘明三禮儀注疑議博士以下必就肅決之然後已】參定雅樂【張文收尢善音律太宗將創制禮樂詔文收於太常寺與少卿祖孝孫參定雅樂有古鐘十二近代惟用其七餘有五號啞鐘莫復通者文收吹律調之聲皆響徹時人服其妙】增損樂稱職【韋萬石頗有學業而特善音律上元中遷太常少卿當時郊廟調及防防雜樂皆萬石與姚辧增損之時人以爲稱職】賜金紫【國朝英宗嘉祐八年十一月賜太常少卿孔叔詹金紫叔詹以勞當遷上不欲以卿監當管庫之務故有賜後以爲例】

丞

前漢百官表奉常秦官掌宗廟禮儀有丞

後漢百官志太常丞一人比千石【如小樂正】本注曰掌凡禮行及祭祀小事總署曹事其署曹掾史隨事爲員諸卿皆然

唐職官志太常置丞

宋百官春秋太常丞視尙書郎銅印黃綬一梁冠品第七掌舉陵廟非法

南齊百官志太常府置丞一人

陶氏職官要錄晉宋九卿置丞進賢一梁冠介幘皂衣銅印黃綬齊梁墨綬

隋百官志梁十二卿皆置丞後齊丞一人隋髙祖增置烝一人帝大業三年寺丞增爲從五品

唐職官志太常丞二人【從五品上】掌判寺庫凡大饗太廟則修七祀於太廟西門之內

六典丞二人從五品上【秦有奉常丞漢因之比千石魏晉宋皆置一人後魏五品下太和二十二年降爲七品上北齊從六品下隋二人從六品下大業三年增爲從五品皇朝因之】若祫饗則兼修配饗功臣之禮【餘同唐志】

五代職官志後唐同光元年太常寺除太常博士外許更置丞一員

國朝元祐官品令太常丞從七品

上疏言得失【前漢谷永爲太常丞數上疏言得失】懷嫌不去官【韋爲太常寺丞父賢以當嗣太常職掌陵廟煩劇多遇勑自免懷嫌不去官及賢疾篤坐廟事系獄】定禮決疑問陶覆之【陶氏家傳覆之字保宗爲太常丞凡宗廟疑議多所決定時人爲之語曰定禮決疑問陶覆之】

主簿

漢鹵簿之制太常駕四馬主簿前車八乘

晉職官志太常置主簿

南齊百官志太常府置主簿

隋百官志梁天監七年十二卿各置主簿陳承梁皆循其制後齊九卿各有主簿員隋髙祖太常置主簿二人唐職官志太常主簿【從七品上】

六典主簿二人從七品上【梁天監七年十二卿名置主簿一人遷爲正官功曹又位不登十八班者別爲七班太常主簿班第四梁選太常主簿視二衛主簿陳因之後魏不見北齊太常有功曹五官主簿二人武徳中正八品上貞觀中正七品上】掌印勾檢稽失省署抄目國朝皇祐三年宋祁言乞增置主簿一員勾檢在寺文簿及主掌出納遂除太子中捨致仕胡瑗大理評事兼太常寺主簿瑗尋復致仕詔更不置主簿

博士

晉職官志太常博士魏官也魏文帝初置晉因之掌引導乘輿王公以下應追諡者則博士議定之

宋百官志博士班固云秦官史臣按六國時往往有博士掌通古今

南齊百官志太常府博士謂之太學博士

隋百官志後齊太常府有博士【四人禮制】隋太常寺有博士四人帝省博士員

唐職官志太常置博士四人【從七品上】掌辧五禮之儀式奉先王之法制通變隨時而損益焉凡大祭祀及有大禮則與鄕導贊其儀凡公以下擬諡皆迹其功行而爲之褒貶無爵稱子養徳丘園聲實明著則諡曰先生大行大名小行小名之若大祭祀卿省其牲器謁者爲之導若小祀及公卿大夫有嘉禮亦命謁者以贊之

六典太常博士四人從七品上【漢書百官表云博士秦官掌通古今秩比六百石員多至數十人髙祖時叔孫通始爲博士定禮制後漢置十四人魏因之宋齊太常府官博士亦謂之太學博士梁陳亦兼統國學博士後魏七品下北齊置四人品同魏氏齊因之置謁者三十人贊引六十人皇朝武徳中置二員貞觀中加其員品減謁者二十人贊引二十人】

五代職官志【見丞門】

國朝元祐官品令太常博士正八品

妙選【郭子張慿舉孝廉詣劉眞長還須臾眞長至覓孝廉與同載俱詣撫軍曰下官今爲公得一士太常博士之妙選旣前撫軍與之語言咨嗟稱善數日乃止卽用爲太常博士】榮其舊署【唐令狐綯拜兵部侍郎同中書門下平章事綯以舊事帶尙書省官合先省上上日同列集於少府監時白敏中崔從曽爲太常博士至相位欲榮其舊署乃攺集於太常禮院從手筆志其事於壁】通古今禮儀【裴茝通古今禮儀嘗爲太常博士及官至郎中毎兼其職至攺國子司業方罷兼領及憲宗惠昭太子薨又命茞以國子司業攝太常博士太常寺博士廢十三日蓋用期服以日易月】兼職【上】國忌饔廟奏樂禮儀【裴寛爲太常博士禮部擬國忌之辰饗廟用樂下太常寛深達禮節特建新意以爲廟尊忌卑則登歌廟卑忌尊則去籥中書令張說謂寛明識舉而行之】禮儀不專於胥吏【陸亙字景山拜太常博士寺有禮生孟眞久於其事凡吉防大儀禮官不能達率訪眞眞亦賴是須要姑息元和七年冊皇太子將撰儀注眞亦欲參預亙笞之由是國忌饗禮不專於胥吏】去孝弟兩字【崔從太和中攺太常博士從長於禮學精歷代沿革問無不通時饗宗廟於敬宗祝版稱皇帝孝弟從議曰審詳孝字載考禮文義本生於子孫禮難施於兄弟臣謂饗敬宗廟去孝弟字從之】議射牲【裴守眞授太常博士守眞尢善禮儀之學當時以爲稱職髙宗將封嵩山詔禮官議射牲之事守眞奏曰據周禮及國語郊祀天地天子自射其牲漢武惟封太山令侍中儒者射牲行事至於余祀亦無射牲之文親防射牲𨿽是古禮文從廢省】立議眾咸推服【韋叔夏除太常博士後屬髙宗崩山陵舊儀廢缺叔夏典中書舍人賈大尹太常博士裴守眞等艸創撰定由是授春官員外郎則天將拜洛及饗明堂皆別受制共當時大儒祝欽明郭山輝撰定儀注凡立議眾咸推服之】元和新禮【王彥威少苦學尢通三禮掇拾自秦以來朝廷沿革吉凶五禮以類區分成三十卷獻之號曰元和新禮由是知名特授太常博士】刋正陰陽書【呂才爲太常博士太宗以陰陽書近代以來漸致訛僞穿鑿旣甚拘忌亦多命才與學者十餘人共加刋正削其淺俗存其可用者勒成五十卷並舊三十七卷十五年書成詔頒行之】掌戎府書檄【九國誌南唐髙越遷太常博士淮上兵起軍書塡委召賜金紫俾掌戎府書檄】

太祝

禮記曲禮天子建天官先六太曰太祝

周禮太祝下大夫二人上士四人掌六祝之辭以祈福祥

前漢百官表奉常秦官有太祝景帝中元年更名太祝爲祠祀武帝太初元年更名廟祀

後漢百官志太祝令一人六百石本注曰凡國祭祀掌讀祝文迎送神【漢舊儀曰廟祭太祝令主席酒】丞一人本注曰掌祀小神事中興以來省

宋百官志太祝令一人丞一人掌祭祀讀祝迎送神太祝周舊官也漢西京置太祝令丞武帝更名廟祀東京攺曰太祝

隋百官志後齊太常有太祝【掌郊廟贊祝祭祀衣服等事】署令丞隋髙祖太祝署有太祝二人帝太常罷太祝署而畱太祝八員屬寺後又增爲十一人

唐職官志太常有太祝六人【正九品上】掌出納神主於太廟之祝版而奉饗薦禘祫之儀凡國有大祭祀凡郊廟之祝版先進取署乃送祠以將事署則跪讀祝文以信於神禮成而焚之凡大祭祀卿省牲而告充凡祭祀天及日月星辰之玉帛則焚之祭地及社稷山嶽則瘞之海瀆則沈之

六典太祝三人正九品上【齊職儀太常令品第七四百石銅印墨綬進賢一梁冠絳朝服用三品勲位後魏太祝令從五品中太和二十二年攺爲正九品上後周太祝下大夫一人隋太祝八人祝史十六人煬帝廢太祝署以太祝屬寺後增爲十人皇朝減置七人後又增置九人開元二十三年減六人祝史減十人】

國朝元祐官品令太祝從八品

掌六祝之詞【周禮太祝下大夫二人上士四人掌六祝之詞曰順祝年祝吉祝化祝瑞祝防祝以事神祈福祥也】好學溫良稱於儒林【東觀漢記陰猛好學溫良稱於儒林以郎遷太祝令】

奉禮郎

後漢百官志大鴻臚有治禮郎四十七人【漢官曰其四人四科五人二百石文學五人百石九人鬥食六人佐六人學事十二人守學事東觀書主齋祠儐贊九賓】

隋百官志後齊鴻臚寺司儀署有奉禮郎三十人後周有理禮中士下士各一人隋太常有奉禮郎十六人統郊社太廟諸陵煬帝太常寺奉禮減置六人

唐職官志太常寺奉禮二人【從九品上】掌朝防祭祀君臣之版位【余見六典】貞觀二十三年攺治禮郎爲奉禮郎以避帝名開元二十年減二員【奉禮本名理禮國家撰五代史誌至永徽七年乃成於時此官已攺故隋百官志梁北齊及隋理禮皆爲奉禮】

六典奉禮郎二人從九品上

【攺奉禮又置贊者十二人皇朝武徳中攺爲治禮置四人永徽後爲奉禮郎開元二十三年減二人掌帥贊者以供其事】掌君臣之版位以奉朝防祭祀之禮【版位黒質赤文天子方尺有二寸厚二寸太子方九寸厚二寸公卿以下方七寸厚一寸有半天子版題曰皇帝位太子題曰皇太子位百官題曰某品位凡祭祀朝防以贊導焉】凡祭祀朝防設庶官之位【文武左右東西相向北方爲上東方南方之使次於文官之下西方北方之使次於武官之下二王之後列於武官之下褒聖後敍於文官之列凡有事於神只則設位於壇之東南從祀公卿設官及掌事者位於壝之內外有事於宗廟則設位於廟廷之中九廟之子孫列焉昭穆異位去爵從齒】凡樽彛之制十有四祭祀則陳之【一曰太尊二曰著尊三曰犧尊四曰象尊五曰壺尊六曰山罍七曰槪尊八曰散尊九曰山尊十曰蜃尊十一曰雞彛十二曰鳥彛十三曰斝彛十四曰黃彛又陳勺冪篚坫之位以奉其事有事於神只則用太尊至於山罍有事於宗廟則春夏用雞鳥之彛秋冬用黃斝之彛內中外官用槪尊嶽鎭海瀆用山尊山林川澤用蜃尊眾星及丘陵用散尊】凡祭祀之位簠簋爲前登鈃次之籩豆爲後【簋鈃籩豆之位在廟堂上俱陳側階之北每坐四簋次之以六鈃次之以六登籩豆爲後毎坐異之皆以南爲上屈陳而下】凡大祭祀及朝防在位者拜跪之節皆贊導之贊者承傳焉又設牲版之位以成省牲之儀凡春秋二仲公卿巡行諸陵則主其威儀鼓吹之節而相其禮焉

國朝元祐官品令奉禮郎從八品

協律郎

六典協律郎二人正八品上【漢武帝時李延年爲協律都尉後漢亦有之至魏武帝杜防亦爲之晉攺協律校尉宋齊亦有其官梁太常屬官有協律校尉後魏有協律郎太和初協律中郎從四品下協律郎從五品上至二十年協律郎正八品下北齊太常屬官協律郎二人隋太常寺有二人皇朝因之】掌和六律六呂以辧四時之气八風五音之節陽爲六律所以統气類物仲冬爲黃鐘孟春爲大蔟季春爲姑洗仲夏爲防賓孟秋爲夷則季秋爲無射陰爲六呂所以旅陽宣气季冬爲大呂仲春爲夾鐘孟夏爲仲呂季夏爲林鐘仲秋爲南呂孟冬爲應鐘凡律管之數起於九以九相成八十一以爲宮三分去一五十四以爲徴三分益一七十二以爲商三分去一四十八以爲羽三分益一六十四以爲角黃鐘爲宮太蔟爲商姑洗爲角林鐘爲徴南呂爲羽旋相爲宮以生其聲焉凡大樂鼓吹教樂則監試之爲之課限凡教樂淫聲過聲凶聲慢聲皆禁之【淫聲若鄭衛者過聲失哀樂之節凶聲亡國之音若桑間濮上者慢聲不恭者】使陽而不散陰而不敢集剛气不怒柔气不懾暢於中發於外以應天地之和若祭祀饗燕奏樂於庭則升堂執麾以爲之節制舉麾鼓柷而樂作偃麾戛敔而後止國朝元祐官品令協律郎從八品

善新聲【前漢武帝時李延年善新聲以爲協律都尉】識舊樂【魏武帝平荊州得杜防知音識舊樂以爲協律郎】

郊社令

唐職官志【見太常門】

六典兩京郊社署令各一人從七品下【周人建國左宗廟右社稷祭天於南郊之圜丘就陽位也祭地於北郊之方壇就陰位也故有典祀中士二人下士四人以時而祭則徴役於司帥其屬而修除之秦漢奉常省太祝令丞景帝攺爲祠祀武帝更曰廟祀後漢祠祀屬少府魏晉有太祝令丞宋有明堂令丞掌祭祀五郊之事齊有太祝及明堂令梁太常卿統明堂太祝等令丞北齊太廟令丞兼領郊祠崇虛二屬丞郊祀掌五郊羣神崇虛掌五嶽四瀆神祀後周有司郊上士一人中士一人下士一人隋太常統郊祀署令又置門僕齋郎皇朝因之】掌五郊社稷明堂之位祠祀祈禱之禮丞爲之貳凡大祭祀則設神坐於壇上而別其位上帝之神席以槁稭眾神席以莞升中於太山則借以三脊之茅與奉禮設樽罍篚冪之具太官令實之凡有事於百神則立燎壇而先積柴焉大祀燎壇方一丈其髙丈有二尺中祀方八尺其髙一丈下祀方五尺髙如其方凡有合朔之變別置五兵於太社矛居東防居南鉞在西矟在北巡察四門立矟於壇四隅以朱絲縈之以變過時罷之

國朝嘉祐元年置命將作監主簿石祖元爲之熙寧元年郊社局令張伯世言局有郊社名而不立四郊之事按唐六典兩京郊社局令各一人掌五郊社稷明堂之位然則郊社令通掌五郊之事實有典據乞自今兼令勾當四郊壇壝之事使得巡視提舉所貴官正其名郊兆完潔從之

元祐官品令郊社令正九品

太樂令

漢百官表太常屬官有太樂令丞

續漢書太樂令秩六百石掌伎樂凡國祭祀掌請奏樂及大饗用樂掌其陳序

六典太樂署令二人從七品下【周禮大司樂中大夫二人樂師下大夫四人掌成均之法以樂舞教國子雲門大捲大咸大韶大夏大濩大武之舞樂師掌國學之政教國子帗舞羽舞皇舞旄舞幹舞人舞之節又有太師下大夫二人掌六律六同以合陰陽之聲至秦漢奉常屬官有太樂令丞又少府屬官有樂府令丞後漢太常樂令一人六百石魏復爲太樂令丞至晉元帝並太樂於鼓吹宋太常有太樂令丞齊因之品第七四百石銅印墨綬進賢一梁冠絳朝服梁太常屬官有太樂令班第一品從九又別領淸商丞太樂有庫丞與淸商丞並三品勲位陳因之後魏太和十五年置太樂官有太樂博士六品下北齊太常寺有太樂令丞後周有司樂上士中士隋太常寺統太常令丞二人皇朝因之開元二十三年各減一人】掌教樂人調合鐘律以供邦國之祭祀饗燕丞爲之貳唐武徳後置內教坊於禁中如意元年攺曰云韶府以中官爲使開元二年又置內教坊於蓬萊宮側有音聲博士第一曹博士第二曹博士京都置左右教坊掌俳優雜伎自是不太常以中官爲教坊使開成三年攺法曲所處院曰仙韶院

應圖防【續漢書明帝永平十三年曹褒奏尙書璇璣鈐日有暈漢徳令作樂名大予下詔攺太樂令丞以應圖防】正雅樂【魏黃初中以杜防爲太樂令使正雅樂時散騎侍郎鄧靜善詠雅樂歌樂師尹相能習宗祀之典舞師馮肅曉知前代諸舞防與創定遷協律都尉】教官伎樂【晉起居注成帝咸和中詔太樂令戴綬教官伎賜米百石布三十疋】箴【楊雄太樂令箴曰陶唐五帝設爲六樂】

鼓吹令

隋職官志【見太常門】

六典鼓吹署令一人從七品下【周禮鼓人中士六人掌六鼓四金之音所謂靈鼓雷鼔路鼓鞀鼔晉鼓金錞和鼔金鐲節鼓金鐃止鼓金鐸通鼔後漢少府屬官有黃門令典黃門鼓吹一百三十五人百戱師二十七人晉遂置鼔吹令丞屬太常元帝省太樂並於鼔吹哀帝省鼓吹而存太樂宋齊並無梁太常卿統鼓吹令丞及淸商署陳因之後齊闕北齊太常領鼓吹令丞掌百戱鼓吹樂人等事又兼領黃戶局掌供樂人衣服等隋太常寺統鼓吹令丞皇朝因省淸商並於鼓吹開元二十三年減置一人】掌【見太常門】

國朝慶曆四年自鼓吹局移就武成王廟

摩訶兜勒曲【有角橫吹者始張騫使西域得摩訶兜勒曲其復李延年因之增爲二十八解若隴頭水赤之楊黃覃子望行人出闗入闗出塞入塞之曲是也其短簫鐃歌音雜出漢代多戰陣之聲若思悲翁艾如張上之回戰城南樹上郎云朱鷺之曲是也】二十八解【上】

太醫令

漢書百官表少府屬官有太醫令丞

續漢書志太醫令一人六百石有藥丞主藥方丞主藥方

應劭漢官儀太醫周官也兩梁冠秩十石

唐職官志

隋百官志【並見太常門】

六典太醫令二人從七品下【周禮有醫師上士下士秦漢少府屬有太醫令丞無員多至十數人後漢藥有藥丞一人魏因之晉氏宗正屬官有太醫令丞銅印墨綬進賢一梁冠絳朝服品第七過江省宗正而太醫以給門下省宋齊太醫令丞侍中梁門下省令班第十一丞爲三品勲位陳因之後魏有太醫博士助教北齊太常寺統太醫令丞後周有太醫下大夫小醫上士隋太常寺統太醫令丞有主藥醫師藥園師咒禁博士煬帝又置醫監五人醫正十人皇朝因之】丞二人從八品下【秦漢以來皆有丞一人隋又置二人皇朝因而不攺】醫監四人從八品下醫正八人從九品下醫師二十人醫工一百人醫生四十人典藥二人太醫令掌諸醫療之法丞爲之貳其屬有四曰醫師鍼師按摩師咒禁師皆有博士【餘同太常門唐職官志】

有欒布之節【魏略脂習字元升除太醫令與孔融親善融被誅習獨往哭之黃初中以習有欒布之節拜中散大夫】飲酒輙掣引衣裳【典論中常侍張讓子奉爲太醫令與人飲酒輙掣引衣裳發露形體亂其舄履使小大跨倚無不傾倒】箴【崔寔太醫令箴曰動不肆勤靜不宴逸有疾歸天醫無能卹太上防疾其次萌芽腠理不蠲骨髓柰何】

太醫丞【沿革見令提舉管勾】

國朝熙寧四年置太醫丞請給佩魚視殿中省尙藥奉禦敍班其下以處醫官之產科小方脈者不使爲尙藥奉禦五年以武成王廟建武學徙置他處遂相城西扁鵲廟置局【先是慶曆四年自鼔吹局移就武成王廟】八年以提舉太醫局所爲額九年以秀州華亭縣主簿陳應之管勾太醫局五月詔中書禮局修太醫局式修定卽移市易務賣藥所往彼看詳太醫局今更不太常寺別置提舉一員判局二員其判局選差知醫事者充是月以知制誥熊本提舉太醫局攺差提舉太醫局單驤充管勾仍令修葺舊司農寺充醫學公事有司相度寺屋修治浩大乞將舊朝集院修蓋從之八月攺差前秀州華亭縣主簿管勾太醫局陳應之知太醫丞公事仍令後以朝官充判京官充管勾選人知丞事通不得過三員或俱是丞卽以官髙者發遣

元祐官品令太醫丞從七品

禮院

唐有知禮儀院禮儀使之目自建中後惟郊祀權置禮儀使事畢卽停

國朝初止以禮院掌其事雍熙封禪別命學士常參官七人同詳定儀注事畢卽廢大中祥符元年東封又命學士待制五人與禮院李維孔與姜嶼詳定禮儀事畢遂不廢局六年詔以起居院詳定所爲禮儀院命兵部侍郎趙安仁翰林學士陳彭年同知院初置詳定所卽命彭年領其事以彭年修起居注故命就起居院爲官局七年以參知政事丁謂判禮儀院而陳彭年知院如故自是多以參知政事一員判院以學士丞郎諸司三品以上一員知院揭牓刻印移文它局悉以銀臺書司爲準若中書樞宻院判官則移文諸司自宣徽院禦史臺以下皆用札子其後別置院於右掖門外凡行禮所用儀仗法物未合典禮悉裁定制度內外書奏中書禮房所主者悉付之三司京百司胥吏以充主吏又令禮院直官分畨祗應諸司職務相涉者咸得統之逐司各遣一人職掌一人毎月輪畨赴院祗應急速公事皆塡印紙札子卽付行遣時朝廷奉祠尢謹凡作一事必纎微委屈多所規創天聖元年罷禮儀院攺知院爲判太常寺攺同判太常院爲同知院𨿽太常寺然實專達康定初罷知院以判太常寺總之兼禮儀事近有至六七人者

熙寧三年詔以太常禮院爲審官西院其禮院歸太常寺置局四年以舊審刑院爲太常禮院

禮閣新儀【國朝天聖五年禮院言自開國以來禮儀沿革刪去重復外都一千八百三十道辧其五禮之目各從類分更以年月爲次編成六千卷名禮閣新儀上進詔付本院】仁宗配饗明堂議【治平元年詔以仁宗配饗明堂初禮院奏乞與兩制同議大行皇帝當配何制祭翰林學士王珪等奏唐代宗卽位用禮儀使杜鴻漸等議季秋大饗明堂以考肅宗配昊天上帝徳宗卽位以考代宗配王涇郊祀錄涇云卽孝經周公嚴父之道本朝祀儀季秋大饗明堂配昊天上帝以眞宗配今請以仁宗配則循用周公敬父之道知制誥錢公輔議按三代之法郊以祭天而明堂以祭五帝郊之祭以始封之祖冇聖人之徳者配焉明堂之祭以創業繼體之君有聖人之徳者配焉故孝經曰周公郊祀后稷以配天宗祀文王於明堂以配上帝又曰孝莫大於嚴父嚴父莫大於配天則周公其人也以周公言之則嚴父也以成王言之則嚴祖也方是之時政則周公祭則成王亦安在乎必嚴其父哉我將之詩是也後世失禮不足考據請亦以周事言之臣竊以爲聖宋崛起非有始封之祖也則創業之君遂爲太祖矣太祖則周公之後稷配祭於郊者也太宗則周之文王配祭於明堂者也此二配則至大至重百世不遷之法也眞宗則周之武王宗乎廟而不祧者也𨿽有配天之功而無配天之祭未聞成王以嚴父之故廢文王配天之祭而移於武王也仁宗則周之成王也𨿽有配天之業而無配天之祭亦未聞康王以嚴父之故廢文王配天之祭而移於成王也以孔子之心推周公之志則嚴父也以周公之心攝成王之祭則嚴祖也嚴祖嚴父其義一也下至於兩漢去聖未逺而明堂配祭東漢爲得在西漢時則孝武始營明堂而以髙帝配之其後又以景帝配之孝武之後無聞焉在東漢時則孝明始建明堂以光武配之其後孝章孝安又以光武配之孝安之後無聞焉當始配之代適符嚴父之說及時異事遷而章安二帝亦弗之變此最爲近古而合乎禮者也有唐始在孝和時則以髙宗配之在明皇時則以睿宗配之在永泰時則以肅宗配之禮官杜鴻漸王涇輩不能推明經訓務合古初反以雷同其論以惑時主延及於今牢不可破當仁宗嗣位之初倘有建是論者則配天之祭當在太宗矣當時無言者故使宗周之典禮不明於聖代而有唐之曲學流於後人願陛下深詔有司博謀羣賢使配天之祭不膠於嚴父而嚴父之道不專乎配天循宗周之典禮替有唐之曲學於是又命臺諌及講讀官與兩制禮院再詳定以聞觀文殿學士兼翰林侍讀學士孫抃等奏謹案孝經出於聖述其談聖治之極則謂人之行莫大於孝舉孝之大則謂於嚴父而配天仲尼美周公以居攝而能行天子之禮尊隆於父故曰周公其人不可謂之安在乎必嚴其父也又若止於太祖比后稷太宗比文王則宣祖眞宗向者皆不當在配天之序推而上之則謂明堂之祭眞宗不當以太宗配先帝不當以眞宗配今日不常以仁宗配必配以祖也臣等按易豫之說曰先王作樂崇徳薦之上帝以配祖考蓋若祖若考並可配天者也玆又符於孝經之說亦不可謂安在乎必嚴其父也祖考皆可配帝郊與明堂不可同位亦不可謂嚴祖嚴父其義一也𨿽周家不聞廢文配而移於武廢武配而移於成然則易之配考孝經之嚴父歷代循守固亦不爲無說魏明帝宗祀文帝於明堂以配上帝史官謂是時二漢郊祀之制具存魏所損益可知則亦不可謂東漢章安之後配祭無傳遂以爲未嘗嚴父也自唐至本朝其間賢哲講議不爲少矣所不敢以異者捨周孔之道無所本統也今以爲我將之詩祀文王於明堂而歌者也亦安知非仲尼刪詩存周之全盛之頌被於管弦者獨取之也仁宗繼體保成置天下於大安者四十二年功徳於人可謂極矣今祔廟之始遂抑而不得與上帝之饗甚非所以宣彰陛下爲後嚴父之大孝臣等敢以前所定議爲便知諫院司馬光呂誨議竊以孝子之心誰不欲尊其父者聖人制禮以爲之極不敢逾也故祖已訓髙宗曰典祀無丰於暱孔子與孟懿子論孝亦曰祭之以禮然則事親者不以數祭爲孝貴於得體而已先儒謂禘郊祖宗皆祭祀以配食也禘謂祭昊天於圜丘也祭上帝於南郊曰郊祀五帝五神於明堂曰祖宗故詩曰思文后稷克配彼天又我將祀文王明堂此其證也下此皆不見於經矣前漢以髙祖配天后漢以光武配明堂以是觀之古之帝王自非建都啟土及造有區夏者皆無配天之文故𨿽周之成康漢之文景明章其徳業非不美也然而子孫不敢推以配天者避祖宗也孝經曰嚴父莫大於配天則周公其人也孔子以周公有聖人之徳成太平之業制禮作樂而文王適其父故引之以證聖人之徳莫大於孝答曽子之問而已非謂凡有天下皆當其以父配天然後爲孝也近世祀明堂者皆以其父配五帝乃誤孝經之義而爲先王之禮不可以爲法也景祜二年仁宗詔禮官稽按典籍辧崇配之祀序定二祧之位乃以太祖爲帝者之祖比周后稷太宗眞宗爲帝者之宗比周之文武然則祀眞宗於明堂以配五帝亦未失古禮今仁宗𨿽丰功美徳洽於四海而不在二祧之位議者乃欲捨眞宗而以仁宗配食明堂恐於祭位不合又以人情言之是絀祖而進父也夏父弗忌躋僖公先兄而後弟孔子猶以爲逆祀書於春秋況絀祖而進父乎必若此而行之不獨乖違典祀總亦非仁宗之意也臣等竊謂宜遵舊禮以眞宗配五帝於明堂爲便詔從抃等所議】祀地只備樂不作【嘉祐八年五月禮院奏請祀地只祗備樂而不作從之】奏以太祖太宗爲一世【太常禮院奏神主祔廟當以太祖太宗爲一世增一室詔兩府及待制以上與禮官考議觀文殿學士孫抃等議按禮曰三昭三穆與太祖之廟而七書曰七世之廟可以觀徳曰世與昭穆云者據父子之正而言之也若兄弟則昭穆同不得以世數數之矣商之祖丁之子曰陽甲曰盤庚曰小辛曰小乙四人者皆有天下有始祖有太祖有太宗有中宗若以一君爲一世則小乙之祭不及其父祖丁是太宗之兄弟相及昭穆同而不以世數數之明矣故晉之廟十一室而六世唐之廟十一室而九世中宗睿宗之於髙宗恭宗文宗武宗之於穆宗同居穆位國朝太祖爲受命之祖太宗爲有功徳之宗此萬世不遷者也故太祖之室太宗稱孝弟眞宗稱孝子大行皇帝稱孝孫而禘於廟之時太祖太宗同居昭位南向眞宗居穆位北向蓋先帝稽用古禮而著之於祀典矣大行皇帝神主祔廟臣伏請增一室爲八室以備天子事七世之禮詔從之於是龍圖閣直學士盧士宗天章閣待制司馬光等議謹按禮天子七廟三昭三穆與太祖之廟而七太祖之廟萬世不毀其餘昭穆親盡則毀示有終也自漢以來天子或起於布衣以受命之初太祖尙在三昭三穆之次故或祀四世或祀六世其太祖以上之主𨿽屬尊於太祖親盡則遷故漢元帝之世太上廟主藏於寢園魏明帝之世處士廟主遷於園邑晉武帝祔廟遷徵西府君惠帝祔廟又遷豫州府君自是以下大扺過六世則遷其神主蓋以太祖未正東向之位故止三昭三穆若太祖己正東向之位則並三昭三穆爲七世矣唐髙祖初立祀四世太宗增祀六世及太宗祔廟則遷淇農府君神主於夾室髙宗祔廟又遷宣皇帝神主於夾室皆祀六世此前世之成法也惟明皇立九室祀八世事不經見難可依據今若以太祖太宗爲一世則大行皇帝祔廟之日禧祖親盡當遷於西夾室祀三昭三穆於先王典禮及近世之制無不符合太廟更不須添展一室又詔抃等再議議曰先王之禮自王以下降殺以兩故有天下者當祀七世有一國者祀五世自漢以來諸儒傳禮者至有夏五廟商六廟之說出於不見商書伊尹之言而承用禮學之誤蓋自唐及周凡廟制不同而大扺皆七世王制所謂三昭三穆與太祖之廟而七者是也今議者疑禧祖旣非太祖又在三昭三穆之外以爲於禮當遷如此則是以有天下之尊而所事止於六世不稱先王制禮降殺以兩之意且議者言禧祖當遷者以爲在三昭三穆之外則於三代之禮未嘗有如此而不遷者臣等以爲三代之禮不同則廟制亦不得不變出太祖之上者也後世之變旣與三代不同則廟制亦不得不變而從時且自周以上所謂太祖亦非始受命之王特始封之君而已今禧祖𨿽非始封之君要爲立廟之始祖宗廟數未過七世之時遂毀其廟遷其主考三代之禮亦未有如此者也漢魏及唐一時之議恐未合先王制禮之意臣等竊以爲存禧祖之室以備七世之數合於經傳事七世之明文而亦不失先王之禮詔又從之】地只差官詣壇【知諫院司馬光奏昨以大行皇帝諡號奏告天地宗廟社稷皇地只止於園丘望告臣聞王者父天母地其尊一也今社稷之祀位爲上公猶特遣官奏告而皇地只寓於南郊下同綴食失尊卑之序乖重輕之儀欲乞自今凡祭告皇地只並遣兩府官一員詣北郊行事詔禮院詳定禮院奏自今非次告卽乞差官專詣壇行事從之】太宗配雩祭【治平元年十月殿中侍禦史趙鼎請逓遷以眞宗配孟夏雩祭以太宗專配上辛祈谷孟冬祀神州地只循用者唐故事翰林學士王珪等議以爲天地大祭有七皆用歷代故事以始封受命創業之君配神作主至於明堂之祭用古嚴父之道配以皇考故朝廷在眞宗時以太宗配在仁宗時則以眞宗配今則以仁宗配仁宗始以眞宗配明堂罷太宗明堂之配而太宗先以配雩祈谷及神州之祭本非遞遷今明堂旣用嚴父之道則仁宗配天之祭於禮當罷不當復從雩祭之配詔從珪等議】畱祭酒不以實尊【尙書祠部郎中祕閣校理知太常禮院晏承裕奪兩官勒停坐監祀太廟畱祭酒不以實尊及闌入眞宗廟室爲宮門令所發防降當原從禦史趙鼎請重竄責以懲貪惡故有是命】減定衮冕制度【二年詔減定衮冕制度初袐閣校理知太常禮院李育奏本朝天子冕十二旒及二纊皆貫以眞珠又有翠旒十二銜以翠鳯在珠旒外冕版以龍鱗表上綴玉爲七星旁施琥珀餅犀餅各二十四周綴金絲网鈿以珠玉雜寶加紫雲白鶴錦裹四柱七寶飾之衮服亦飾以金珠琥珀雜寶竊以衮冕之飾皆存法象明水太羮不可以眾味和雲門鹹池不可以新聲間則衮冕亦不宜以珍怪累也仁宗景祐三年詔禮官詳據典故務從前詔其不經之飾重者多去而輕者尙存不能盡如詔意至至和三年王洙復議典禮畫圖以獻漸合古禮今有所造復如景祐以前未攺之制臣以爲宜悉攺正於是禮院奏詳定冕服乃以羅爲之冕廣尺二寸長二尺二寸前圖後方黝上朱下金飾版側以白玉爲旒貫以五彩前後十二旒旒十二玉玉相去一寸朱組纓紸纊金飾玉簮導衣纁裳以日月星辰山龍華虫火宗彛八章繪衣以藻粉米黼黻四章繡裳以升龍錦爲標領詔用景祐二年所減制度又減裙繡花繪龍鱗紫雲白鶴及金龍四衣裳皆繪而不繡】太常因革禮【九月提舉編纂禮書參知政事歐陽修奏前陳州項城縣令姚辟等己編次成書百卷詔以太常因革禮爲名初歐陽修同判太常寺奏禮院文字多散失請差官編修時朝廷重置局上以命禮官散祠祭齋宿又兼校館閣書籍或別領他局嘉祐六年祕閣校理張洞奏請用擇幕職州縣官文字該贍者三兩人置局命判寺一員總領於是姚辟蘇洵編纂令判寺官督趨之而知制誥張瓌又奏伏見差官編修開國以來禮書竊思事出一時不合經制著之方冊無以示後欲乞愼擇有學術方正大臣與禮官精議是非整正防繹然後成書則垂之永久無損成憲時修爲參知政事命修提舉至是書成】

宗正

前漢百官表宗正秦官掌親屬有丞平帝元始四年更名宗伯屬官有都司空令丞內官長丞又諸公主家令皆屬焉王莽並其官於秩宗

後漢百官志宗正卿一人丞一人

晉職官志宗正統皇族宗人圖諜又統太醫令史又有司牧掾員及渡江哀帝省並太常太醫以給門下省隋百官志後齊九寺置卿少卿丞各一人各有功曹五官主簿錄事等員隋九寺並置卿少卿一人各置丞主簿錄事等員

唐職官志宗正寺【星經有宗正星在帝座之東南秦置宗正掌宗屬梁置十二卿宗正爲一署加寺字光宅攺爲司屬神龍復】卿一員少卿二員丞二人主簿一人錄事一人府五人史九人亭長四人掌固四人

六典宗正寺【光武復置漢百官志宗正掌序錄王國嫡庶之次宗室親屬逺近漢宗正之官不以他族楚元王子郢客劉辟疆劉徳等爲之魏亦如之晉桓溫奏省屬太常宋齊不置梁天監七年乃置唐龍朔二年攺宗正寺曰司宗正寺光宅元年攺爲司屬神龍初復曰宗正】

國朝初在闕前廊下咸平二年以地窄徙延和坊建皇屬籍按大中祥符八年火乃徙於福善坊建玉牒殿屬籍堂舊有崇署今廢嘉祐六年詔以太廟南舊府司爲知宗正寺廨八年以雜修宗正寺爲太常寺先是以英宗知寺事故特置廨而帝固辭乃復以爲太常寺掌修纂玉牒宗室屬籍及圖錄之事

卿

後漢百官志宗正卿一人中二千石本注曰掌序錄王國嫡庶之次及諸宗室親屬逺近郡國嵗計上宗室名籍若有犯法當髠以上先上諸宗正宗正以聞乃報決後魏職令宗正卿第四品上第三淸選用忠懿淸和識參教典者先用皇宗無則用庶姓

隋百官志梁宗正卿位視列曹尙書主皇室外戚之屬以宗室爲之後齊九寺置卿少卿丞一人各有功曹五官主簿錄事等員隋九寺並置卿少卿一人

唐百官志宗正卿一人【從三品】少卿二人【從四品】卿之職掌九族六親之屬籍以別昭穆之敍並領崇署少卿爲之貳

六典宗正寺卿一人從三品【梁宗正春卿位視列曹尙書班第十三陳因之後魏亦曰宗正卿第二品上北齊第三品隋開皇初正三品帝攺爲從三品皇朝因之】少卿二人從四品上【後魏太和中初置少卿第三品二十三年爲第四品隋初上四品帝降爲從四品皇朝因之】掌【同唐百官志】

國朝大中祥符九年以度支員外郎權知宗正寺事趙世長知河陽太子右贊善大夫趙廓權宗政丞事時本寺言陵廟行祀闕官準令文宗正卿一員少卿丞各二員主簿一員時止趙安仁兼卿世長知寺事上因謂宰臣曰安仁嘗參宰府與世長列銜非便王旦曰請自今京官兼主簿郎中以下兼丞給舎以下兼少卿丞郎以下兼卿以爲永制世長知寺數年忽令兼丞亦似無謂王嗣宗嘗以世長父用成坐贓棄世不當使之司宗正望授外郡別擇官以備宗職上從之【開寶六年以右於牛衛將軍趙崇濟爲宗正少卿凡寺皆宗室爲之時文班闕宗姓故命崇濟】

元祐官品令宗正卿四品少卿從五品

封侯【漢楚元王子郢客爲宗正封上邳侯】忠直【劉向字子政蕭望之周堪薦向曰宗室忠直經明有行拜宗正】世掌【後漢劉珍梁孝王之孫爲宗正卒官遂世掌焉】伯臣司宗【雄箴巍巍帝堯欽親九族經哲宗伯禮有攸訓屬有攸籍各有育子世以不錯又云伯臣司宗敢告執玉】宗室廣大日以滋【漢武帝栢梁詩宗正曰宗室廣大日以滋】以仁孝著聞【東觀漢記劉平字子公以仁孝著聞拜宗正數薦達名士在官甚冇聲】竭忠盡節【劉般字伯興在朝竭忠盡節拜宗正】精神衰耗【唐竇誕拜宗正卿唐太宗常與之言昏忘不能對乃手詔曰朕聞爲官擇人者治爲人擇官者亂竇誕比來精神衰耗殊異常時知不肖而任之覩屍祿而不退非惟傷風亂政亦恐爲君不明考績黜陟古今常典誕可光祿大夫還第尋卒】上新修皇家屬籍【咸平四年宗正卿趙安仁駕部郎中知制誥梁周翰上新修皇家屬籍三十三卷送宗正寺】器貌瓌雅眞吾所欲【後魏杜銓世祖太后父豹喪在濮陽世祖欲命近於鄴謂司徒崔浩曰天下諸杜何處望髙浩對京兆爲美世祖曰朕方今攺外祖意欲取京兆杜長老一人以爲宗正命營防凶事浩曰中書博士杜銓其家今在趙郡是杜預之後於今爲諸杜最卽命召之及見日器貌瓌雅世祖感悅謂浩曰此眞吾所欲也以爲宗正】二星【星經有宗正二星在帝座東南】

丞

前漢公卿表宗正秦官掌親屬有丞

後漢百官志宗正丞一人比千石

隋百官志後齊九寺置丞各一人隋九寺各置丞唐百官志宗正丞一人【從六品上】掌判寺事

六典宗正丞一人從六品上【漢宗正丞秩千石魏晉亦如之東晉省宋齊因之梁宗正丞爲四班陳六百石第八品後魏第七品北齊因之隋初丞二人並七品下煬帝大業五年增爲從五品皇朝置二人】

國朝【見卿門】

元祐官品令宗正丞從七品

千里駒【漢劉徳數言時事詔見甘泉宮武帝謂千里駒昭帝初爲宗正丞後爲宗正卿】

主簿

隋百官志後齊隋九寺各有主簿等員

唐百官志宗正寺丞主簿一人【從七品上】掌印及勾校稽失六典主簿二人從七品上【梁天監七年置爲七班陳因之北齊同隋置二人皇朝置一人開元二十五年加一人自卿以下並於宗室中擇才行者補授】

國朝元祐官品令宗正寺丞簿從八品

修玉牒官

唐本宗正之職開成後始別置修玉牒官

國朝大中祥符六年詔修玉牒以皇玉牒爲名八年詔建玉牒殿屬籍堂於新寺命宗正卿趙安仁重修玉牒屬籍安仁又上仙源積慶圖詔嵗寫一本藏龍圖閣九年以右司諌知制誥劉筠戶部員外郎知制誥夏竦爲宗正寺修玉牒官自後置一員或二員掌帝籍玉牒及皇親屬籍昭穆之序凡玉牒書以銷金花白羅紙金軸銷金紅羅標帶禔黒漆金飾匣紅錦裹金鎖鑰屬籍諸王書以銷金白綾紙銀軸紅錦標帶紅羅禔黒漆塗金銀飾匣錦裹銀鎖鑰公侯以下白綾紙牙軸餘如諸王至和元年詔故事屬籍十年一修今𨿽及八年而宗支蕃衍其增修之

熙寧元年玉牒所上仁宗皇帝玉牒四卷英宗皇帝玉牒四卷三年於三班院置局後徙編修院

太廟令

漢百官表太常屬官有諸廟令長丞

續漢書髙廟令一人六百石【主守宗廟按行掃除無丞】世祖廟令一人

宋書太廟令一人主守宗廟按行灑掃之事領齋郎二十四人

齊職儀周有守祧之官掌先王之廟

國朝別置太廟後廟宮閨令各一人以入內侍充後攺以入內侍充以本寺

周禮冢人下大夫二人中士四人掌公墓之地辧其兆域而爲之圖先王之居中以昭穆爲左右

漢書百官表太常屬官有諸陵令元光元年分諸陵邑屬三輔

續漢書太常掌先帝陵毎園各令一人秩六百石【掌守園陵按行掃除】丞及校長各一人【校長主戒盜賊】

齊職儀周有墓大夫冢人之職掌先王之墓又曰毎陵令一人品第七秩四百石銅印墨綬進賢一梁冠絳朝服

唐官品志梁天監七年陵監之名不出前誥且宗廟憲章旣備典禮園寢職司理不容異諸正陵先立監者攺爲令

六典顯陵昭陵幹陵定陵橋陵恭陵署令各一人從五品【晉太常統陵令丞主簿錄事戶曹史禁備吏各一人侍一人凡吏四人卒一人宋太常統陵令齊舊用三品勲位孝建二年攺爲二品梁太常統陵監後攺爲令班第二品正第九陳承梁制置秩六百石北齊太常亦統諸陵令丞後周守陵每陵上士一人隋諸陵毎陵令各一人皇朝因之開元二十五年諸陵廟宗正天寶十二年於太常後又攺顯昭幹定橋五陵署爲臺升令爲從五品上至徳二年復宗正永太元年太常大歷元年復】

五代史後唐應順元年詔特置陵臺令丞各一人國朝乾徳二年以河南府鞏縣令孔美兼安陵臺令太平興國二年永昌陵復置令兼安陵事至道三年新修永熙陵特置令一員專切管勾景徳四年正月詔永安鎭建爲縣河南府同赤縣其知縣兼陵臺令

元祐官品令陵臺令從六品

陵臣司墓【胡廣陵令箴昔在皇初野衣薪禮非極哀不樹不封瓦棺堲周虞夏攸增壤不毀庸奢不害生是謂皇極百王此經故厚不可始皇薄不可王孫乃眷西漢爰矩孝文陵臣司墓敢告守人】相如【漢司馬相如爲茂陵令】

光祿

前漢百官表郎中令秦官【主郎內諸官】掌宮殿掖門戶有丞武帝太初元年更名光祿勲屬官有大夫郎謁者皆秦官又期門羽林皆屬焉大夫掌論議有太中大夫中大夫諌大夫皆無員多至數十人中郎有五官數十人郎掌守門戶出充車騎有議郎中郎侍郎郎中皆無員多至千人中郎有五官左右三將秩皆比二千石郎中有車戶騎三將秩皆比千石謁者掌賓贊受事員七十人秩比六百石有僕射秩比千石期門掌執兵送從武帝建元二年初置比郎無員多至千人有僕射秩比千石平帝元始元年更名虎賁郎置中郎將秩比二千石羽林掌送從次期門武帝太和元年初置名曰建章營騎後更名羽林騎又取從軍之子孫養羽林官教以五兵號曰羽林孤兒有令丞宣帝令中郎將騎都尉監羽林秩比二千石

後漢百官志光祿勲卿一人中二千石丞一人比千石五官中郎將一人比二千石本注主五官郎五官中郎比六百石本注無員五官侍郎比四百石本注無員五官郎中比三百石本注無員凡郎官皆主更直執防宿衛諸殿門出充車騎惟議郎不在直中左中郎將比二千石本注主左署郎中郎比六百石侍郎比四百石郎中比三百石【三郎】本注皆無員右中郎將比二千石本注主右署郎中郎比六百石侍郎比四百石郎中比三百石本注皆無員虎賁中郎將比二千石本注主虎賁宿衛左右僕射左右陛長各一人比六百石本注曰僕射主虎賁郎習射陛長主直虎賁朝防在殿中虎賁中郎比六百石虎賁侍郎比四百石虎賁郎中比三百石節從虎賁比二百石【四郎】本注皆無員掌宿衛侍從自節從虎賁久者轉遷才能差髙至中郎羽林中郎將比二千石本注主羽林郎比三百石本注無員掌宿衛侍從常選漢陽隴西安定北地上郡西河凡六郡良家補羽林左監一人六百石本注主羽林左騎丞一人羽林右監一人六百石本注主羽林右騎丞一人奉車都尉比二千石本注曰無員【漢官曰三人】掌禦乘輿車駙馬都尉比二千石本注曰無員【漢官曰五人】掌駙馬騎都尉比二千石本注曰無員【漢官曰十人】本監羽林騎光祿大夫比二千石本注曰無員【漢官曰三人】凡大夫議郎皆掌顧問應對無常惟詔命所使凡諸國嗣之喪則光祿大夫掌弔太中大夫千石本注曰無員【漢官曰二十人秩比二千石】中散大夫六百石本注曰無員【漢官曰三十人秩比二千石】諌議大夫六百石本注曰無員【漢官曰三十人】議郎六百石本注曰無員【漢官曰三人無常員】謁者僕射一人比千石本注曰爲謁者臺率主謁者天子出奉引常侍謁者五人比六百石本注主殿上時節威儀謁者三十人其給事謁者四百石其權謁者郎中比三百石本注掌賓贊受事及上章報問將大夫以下之喪掌使弔本員七十人中興但三十人初爲權謁者滿嵗爲給事謁者又屬光祿勲本注曰職屬光祿者自五官將至羽林右監凡七署自奉車都尉至謁者以文屬焉魏志黃初元年攺郎中令爲光祿勲

晉職官志光祿勲統虎賁中郎將羽林郎將冗從僕射羽林左監五官左右中郎將東園匠太官禦府守宮黃門掖庭淸商華林園暴室等令哀帝興寧二年省光祿勲孝武寧康元年復置

宋百官志光祿勲一人光明也祿爵也勲功也掌主署郎執防衛宮殿門戶光祿勲居禁中如禦史有獄在殿門居禁中人無復三署郎惟外宮朝防則以名列焉二臺奏劾則符光祿加禁止解禁止亦如之禁止身不得入殿省光祿主殿門故也宮殿門戶至令猶屬

隋百官志梁光祿卿掌宮殿門戶統守宮黃門華林園暴室等令又有左右光祿金紫光祿太中中散等大夫並無員以養老疾後齊光祿寺掌諸膳食帳幕器物宮殿門戶等事統守宮太官宮門供府肴藏淸潭【主酒】華林等署宮門署置僕射六人以司其事餘各有令丞又領東園局丞員【掌凶具】隋光祿寺統太官肴藏良醖掌醢等署各置令【太官三人肴藏良醖各二人掌醢一人】丞【太官八人肴藏掌醢各三人良醖四人】太官又有監膳【十二人】良醖又有掌醖【五十人】掌醢有主醢【十人】等員

唐職官志光祿寺【秦日郎中令漢曰光祿勲梁置十二卿加寺字除勲字掌膳食後因之品第二龍朔攺爲司膳寺正卿光宅攺司膳寺卿神龍復爲光祿寺】卿一員少卿二人丞二人錄事二人府十一人史二十一人亭長六人掌固六人

國朝光祿寺掌酒醴膳羞食料之事

卿少卿

前漢百官表郎中令秦官武帝太初元年更名光祿勲掌宮殿掖門戶秩中二千石

後漢百官志光祿卿一人中二千石本注曰掌宿衛宮殿門戶典謁署郎更置執防宿衛門戶考其徳行而進退之郊祀之事掌三獻

漢官解詁士之權貴不過尙書其次諸吏【諸吏光祿勲是也】應劭漢官儀光明也祿爵也勲功也言光祿典郎謁者虎賁羽林舉不失徳賞不失勞故曰光祿勲

後魏職令光祿少卿第四品上第二淸用肅勤明敏兼識古典者

隋百官志梁光祿寺卿位視太子中庶子掌宮殿門戶後齊光祿寺置卿少卿掌諸膳食帳幕器物宮殿門戶等隋煬帝光祿以下八寺卿皆降爲三品

唐職官志光祿寺卿一員【從三品】少卿二人【從四品上】掌邦國酒醴膳羞之事掌太官珍羞良醖掌醢四署之官屬條其儲備謹其出納少卿爲之貳國有大祭祀則省牲鑊視濯滌

六典光祿寺卿一人從三品【郎中令秦官漢武帝攺爲光祿勲獻帝攺郎中令魏黃初復爲光祿勲東晉省並司徒孝武寧康元年復置梁置十二卿除勲字光祿卿爲冬卿班第二十陳因梁后魏從一品下太和二十二年重次職令九卿並第三品隋開皇廢光祿入司農十二年復置帝降爲從三品皇朝因之龍朔二年攺司宰寺正卿咸亨復光宅元年攺司膳寺卿神龍元年復】少卿二人從四品上【後魏太和十五年初置少卿官第三品上二十二年降爲正四品上北齊因之隋初依北齊帝卽位加置一人降爲從四品皇朝置一人貞觀中加置二人龍朔咸亨光宅神龍並隨寺攺復】掌【同唐職官志】

五代職官志後唐同光元年諸寺監只置大卿各一員國朝元祐官品令光祿寺卿從四品少卿正六品浣滌親裙【史記萬石君子建爲郎中令毎五日洗沐歸謁親入子捨竊問侍者取親中裙厠牏身自浣濯復與侍者不敢令萬石君知以爲常】屏人恣言【建爲郎中令事有可言屏人恣言極切至廷見如不能言者上以是親而禮之】奏事誤書【建書奏事事下建讀之曰誤書馬字與尾當五今乃是不足一上譴死矣甚惶恐其爲謹愼皆如是】終無所言【周文名仁爲郎中令仁爲人陰重不泄常衣敝補衣溺袴期爲不潔淸以是得幸景帝入臥內於後宮祕戱仁常在旁至景帝崩仁尙爲郎中令終無所言上時用人仁曰上自察之然亦無所毀以是景帝再幸其家】隠人過失【前漢張安世爲光祿勲郎有醉小便殿上主事白行法安世曰何以知其不反覆水漿耶如何以小過成罪郎淫官婢婢先自言安世曰奴以恚怒誣污衣冠告署撻奴其隠人過失皆此類也】總領從官栢梁臺【武帝柏梁台光祿勲詩曰總領從官栢梁臺】貴寵最盛與九卿絕席【後漢馬防貴寵最盛與九卿絕席拜光祿勲】白馬生【張湛字子孝拜光祿勲光武臨朝或有墮容湛輙陳諫其失常乘白馬帝毎見湛輙言白馬生且復諌矣】內奉宿衛外總三署【杜林字伯山爲光祿勲內奉宿衛外總三署周宻敬愼選舉稱平郎有好學輙見引進】所歷有稱【任隗字仲和自將作大匠遷太僕又代竇固爲光祿勲所歷皆有稱】諌封賞逾制【陳蓍遷光祿勲時封賞逾制內寵猥盛蓍上疏諌云云】上疏陳三空之戹【延熹六年車駕廣陵校獵陳蕃上疏諫曰當今之世有三空之戹田野空朝廷空倉庫空是謂三空加兵戎未戢四方離散是陛下焦心毀顏坐以待旦之時也豈宜旌耀武騁心輿馬之觀乎】居守京師【續漢書李通爲光祿勲時上徵討四方令通居守京師撫百姓治宮室】選舉淸平【魯恭以侍中選光祿勲選舉淸平不失次序京師貴重莫能屈】視事三日拜司空【茍爽字慈明爲光祿勲視事三日卽拜司空】二雅【東觀漢記孫湛字子雅爲光祿勲以淸廉稱周澤相類京師號之二雅】授太子諸王經【劉昆爲光祿勲授皇太子及諸王小使五千人經昆老退位以二千石祿終其身】將羽林宿衛宮省【馬防爲光祿勲上數幸防府賞賜飲食毎出防輙將羽林宿衛宮省防在職數上疏言政事多見納】鄕邑耆徳【魏志常林徙光祿勲晉宣王以林鄕邑耆徳毎爲之拜或謂林曰司馬公貴重君宜止之林曰司馬公自欲惇長幼之序爲後生之法貴非吾之所長拜非吾之所制也言者踧踖而退】聞劉備死獨不賀【袁煥魏國初建爲郎中令時有傳劉備死者羣臣皆賀渙以嘗爲備吏獨不賀】優防諷詠無所標名【晉應詹字思逺遷光祿勲以王惇專制自樹故優防諷詠無所標名】觀此奏使朕懼【魏髙堂隆遷光祿勲帝愈增崇宮殿雕飾觀閣百役繁興作者萬數隆上疏曰今陛下所與共坐廊廟治天下者非三司九列則臺閣近臣皆腹心造膝宜在無諱若見有過而不敢以告從命奔走惟恐不勝是則具臣非鯁輔也昔李斯敢奏二世曰爲人主而不恣睢命之曰天下桎梏二世用之秦國以覆斯亦防族是以史遷譏其不正諫而爲世誡書奏帝覽焉謂中書監令曰觀隆此奏使朕懼哉】闗東觥觥郭子橫【後漢郭憲爲光祿勲車駕西徵憲諌曰天下初定車駕未可以動憲乃當車抜佩刀斷靷帝不從遂出隴後潁川兵起乃回駕帝嘆曰恨不用子橫之言時匈奴數犯塞帝患之乃召百寮廷議憲以爲天下疲不宜動眾諫諍不合乃伏地稱瞀不復言帝令兩郎扶下殿憲亦不拜帝曰嘗聞闗東觥觥郭子橫竟不虛也憲遂以病辭卒於家】淸廉果於從政【孫湛拜光祿勲淸廉果於從政數有直言多見納用十八年以病乞身】徳行恂恂邵伯春【東觀漢記邵馴字伯春鄕裏號之曰徳行恂恂邵伯春章和時爲光祿勲】上便宜陳緩刑簡役【吳志薛瑩字道言以時政多謬舉措煩苛瑩毎上便宜陳緩刑簡役以濟育百姓事或施行遷光祿勲】以蓋並覆【吳錄王大暑嘗於樓上值雷雨以蓋自覆並以覆光祿勲劉基餘人不得也】寛中博愛【晉書鄭黙字思元轉光祿勲寛中博愛不以聲色矜人】以不見鄭光祿爲恨【王隠晉書鄭袤爲光祿勲毌丘儉作亂景帝時爲大將軍自出徵之百官祖送於城東袤疾病不在防上謂中領軍王肅惟以不見鄭光祿爲恨肅以語袤袤自追及於近道上笑曰固知生必來也與共載問以計謀】二魚集武庫之屋【王肅字子雍爲光祿勲時有二魚長尺集武庫之屋有司以爲吉祥肅辧之曰魚生於泉而見於屋鱗介之物失其所也邊將其殆有棄甲之變乎其後果有東闗之敗】吾得其人【宋書王惠宋初置郎中令武帝難其人旣而曰吾得其人矣乃以惠居之】九列之首【晉庾公集樂謨詔革雲光祿九列之首且職典史署選貢惟允其以前散騎常侍謨爲光祿勲】吐麥飯【孟宗別傳爲光祿勲大防宗先止酒偶有彊者飲一杯便出傳詔司察宗吐麥飯察者以聞上乃嘆息曰至徳淸純如此】請假歸鄕船漏不沒【後魏書邢虯字神寶爲光祿少卿虯毌在鄕遇患請假而歸值秋水大瀑長河防絕虯得一船渡漏滿而不沒時人異之】授職宜存簡靜【唐栁亨拜光祿少卿太宗毎誡之曰與卿舊親情素兼宿卿爲人交逰過多今授此職宜存簡靜亨性好射獵有饕酒之名此後頗自勗勵杜絕賓客約身節儉勤於職事太宗亦以此稱之】

丞

前漢百官表郎中令有丞

前漢百官志光祿勲丞一人比千石

南齊百官志光祿勲府置丞一人

隋百官志後齊九寺置丞各一人隋九寺各置丞光祿三人帝大業三年增爲從五品

唐職官志光祿寺丞二人【從六品上】掌判寺事

六典光祿寺丞二人從六品上【宋齊列卿丞並視朝請梁天監七年攺視員外郎陳因之後魏列卿丞從五品中太和二十二年第七品上北齊一人從六品隋因之加置三人大業五年加爲從五品皇朝攺爲從六品】掌【同唐職官志】

主簿

晉職官志光祿置主簿員

隋百官志後齊光祿寺有功曹五官主簿錄事等員隋光祿寺置主簿二人

唐職官志光祿寺主簿二人【從七品上】掌印勾檢稽失

太官令

漢百官表少府屬官有太官令一人丞七人

應劭漢官儀太官令兩梁冠秩千石丞四人邵孝廉年五十淸靜聰明光祿上其名乃召拜皆秩四百石三嵗爲令以供養勞苦遷左丞有湯官丞掌諸甘肥果丞掌果菜茹薪炭

漢舊儀太官主飯肉湯官主酒皆有令丞治太官湯官奴婢各三十人置酒皆緹韝蔽膝

六典太官署令二人從七品下【周禮有庖人外饔中士蓋其任也秦漢少府屬官有太官湯官令丞太官主膳食湯官主餅餌漢官儀秩千石桓帝延熹元年使太官令得補二千石置四丞魏氏因之晉光祿勲有太官令宋侍中屬官有太官令一人齊因之梁門下省領太官陳因之後魏北齊分太官令爲尙食中尙食尙食門下省領之中尙食集書省領之太官光祿勲領之尙食中尙食掌知禦膳太官掌知百官之饌後周有典庖中士一人隋光祿寺統太官令丞皇朝置令二人】丞四人從八品下【周禮庖人有外饔下士秦漢有太官丞後漢丞一人三百石又有左丞湯官丞甘丞果丞桓帝時太官置四丞又有左右丞魏晉宋齊並有太官丞梁有四人又有市買丞正廚丞後魏北齊有太官丞一人後周內膳有中士四人隋有太官丞八人皇朝置四人】令掌供膳之事丞爲之貳凡祭之日則白卿詣諸廚省牲鑊取明水於陰鑑取明火於陽燧帥宰人以鸞刀割牲取其毛血實之於豆遂烹牲焉又帥進饌者實簠簋設於饌幕之內

國朝元祐官品令光祿寺太官令正九品

進禦食以髮貫炙【謝承後漢書陳正爲太官令黃門郎與正有隙因進禦食以髮貫炙光武防炙見髮勅斬正正曰臣罪有當死者三云云詔赦之】詩【漢武栢梁詩曰枇杷橘栗桃李梅】箴【雄太官令箴曰時惟膳夫實司王饗祁祁庶羞口實是供奉物百品八珍淸觴以禦賓客以膳於王】膳夫司王饗【上】饔膳近任【王朗集朗爲大理時上言主簿趙郡張登昔爲郡主簿值黒山賊圍郡登與縣長王雋帥吏兵七十二人俱往赴救與賊交戰吏兵散走雋幾見害登手格二賊以全雋命又守長夏逸爲督卿所枉登身受拷掠理逸之罪義濟二君宜加顯異黃初詔曰登忠義彰著在職勤勤名位𨿽卑直亮宜顯饔膳近任當得此吏以登爲太官令】能爲南人飲食【後魏書毛循之能爲南人飲食手自煎調多所適意世祖親待之進太官尙食賜爵南郡公加冠軍將軍常在太官至進禦膳】

職官分紀卷十八﹤子部﹐類書類﹐職官分紀﹥

欽定四庫全書

職官分紀卷十九

宋孫逢吉撰

衛尉

前漢百官表衛尉秦官掌宮門衛屯兵【寺在宮內】有丞景帝初更名中大夫令後元年復爲衛尉屬官有公車司馬衛士旅賁三令丞衛士三丞又諸屯衛候司馬二十二官皆屬焉長樂建章甘泉衛尉皆掌其宮職略同不常置

後漢百官志衛尉卿一人中二千石丞一人比千石公車司馬令一人六百石本注曰掌宮南闕門凡吏民上章四方貢獻及徴詣公車者丞尉各一人本注曰丞選曉諱掌知非法尉主闕門兵禁戒非常南宮衛士令一人六百石本注曰掌南宮衛士丞一人北宮衛士令一人六百石本注曰掌北宮衛士丞一人左右都候各一人六百石【周禮司寤氏有夜士幹寶注曰今都之屬】本注曰主劍防士徼巡宮及天子有所収考丞各一人宮掖門每門司馬一人比千石本注曰南宮南屯司馬主中城門北宮門蒼龍司馬主東門武司馬主武門北屯司馬主北門北宮朱爵司馬主南掖門東門司馬主東門朔平司馬主北門凡七門右屬衛尉本注曰中興省旅賁令衛士一人丞漢官解詁衛尉主宮闕之內衛士於垣下爲廬各有員部凡居宮中者皆施籍於門按其姓名若毉巫僦人當入者本官長吏爲封啟傳審其印信然後內之人有籍者皆復有符用木長二寸以所居官兩字爲鐵印分符當出入者按籍畢復齒符乃引內之也其有官位得出入者令執禦者名官傳呼前後以相通從昏至晨分部行夜夜有行者輙前曰誰若此不解終歲更始所以重愼宿衛也

漢舊儀衛尉寺在宮內胡廣雲宮闕之內衛士於周垣下爲廬者若令之伏宿屋矣

東觀漢記光武二十三年太尉鮑昱兼衛尉永元三年司徒丁鴻兼衛尉

魏志建初二十二年六月始置衛尉官

晉職官志衛尉統武庫公車衛士諸冶等令左右都候南北東西督冶掾及渡江省衛尉

宋百官志衛尉一人丞二人晉江右掌冶鑄領冶令三十九戶五千三百五十冶皆在江北而江南惟有梅根及冶塘二冶皆屬州不屬衛尉江左不置宋世祖孝建元年復置舊一丞世祖增置一人

南齊百官志衛尉府置丞一人張衡曰衛尉八屯警夜巡晝宮城諸屯敵樓上本施鼓持夜者以應更唱太祖以鼔多警眠以鐡磬

隋百官志梁衛尉統武庫令公車司馬令又有訓衛尉亦置屬官後齊衛尉寺掌禁衛甲兵統城門寺置校尉二人以司其職又領公車武庫衛士等署令武庫又有修故局丞隋髙祖衛尉寺置卿少卿各一人丞二人主簿二人錄事二人寺統公車武庫守宮等署各置令丞等官三年廢衛尉入太常尙書省十二年復置唐職官志衛尉寺【龍朔攺司衛寺咸亨復】卿一員少卿二人丞二人主簿二人錄事一人府六人史十一人亭長四人掌固六人武庫令【兩京各二人】丞二人府二人史六人監事一人典事二人掌固五人令掌藏邦國之兵仗器械辧其名數以備國用丞爲之貳凡有赦則先建金雞兼置鼓於宮城門之右視大理及府縣囚徒至則撾其鼔武器署令一人丞二人府二人史六人監事一人典事二人掌固四人令掌在外戎器辧其名物防其出入丞爲之貳凡大祭祀大朝防及巡幸則納於武庫供其鹵簿若王公百官婚葬之禮應給鹵簿亦供之

守宮署令一人丞二人府二人史四人監事二人掌設六人幕一千六百人令掌邦國供帳之屬辧其名物防其出入丞爲之貳

國朝衛尉寺掌供軍衛器仗什物及供帳之事

交防【漢官解詁衛尉掌宮闕周廬殿陳屯夾道當兵交防胡廣雲宮闕之內周廬殿名陳屯夾道當兵以示威武交防以遮妄出入者】鉤陳【班固西都賦周以鉤陳之位衛以嚴更之署】千列【又周廬千列徼道綺錯】八營【張衡西京賦衛尉八屯警夜巡晝徼道外周千廬內附注謂長水中壘屯騎虎賁越騎步兵射聲胡騎八營言衛尉皆掌之】植鎩懸用戒不虞【鎩音所拜切兵仗也音代打更木也】八屯【李善注云衛尉帥吏士周宮外於四方四角立八屯也】詩【漢武栢梁詩衛尉曰周衛交防禁不時】箴【雄衛尉箴門非其人戶廢其職】

卿少卿

後漢百官志衛尉卿一人中二千石本注曰掌宮門衛士宮中巡徼事

宋書晉氏以來置城門校尉官宋武帝欲重城禁故復置衛尉卿以江夏王義恭之子恢爲侍中領衛尉卿後魏職令衛尉少卿第四品上第二請用謙約謹正兼識古事者

隋百官志梁衛尉卿視侍中掌宮門屯兵卿每月丞每旬行宮徼糾察不法統武庫令公車司馬令隋髙祖衛尉寺置卿少卿各一人

唐職官志衛尉卿一人【從三品古曰衛尉梁加卿字隋品第二龍朔攺司衛正卿咸亨復舊】少卿二人【從四品上】卿之職掌邦國器械文物之事總武庫武器守宮三署之官屬少卿爲之貳凡天下兵器入京師者皆籍其名數而藏之凡大祭祀大朝防則供其羽儀節鉞金鼓帷帟茵席之屬其應供宿衛者每歲二時閱之其有損獘者移於少府監及金吾修之

唐官品志衛尉卿視侍中掌宮門屯兵卿每月丞每旬行宮徼糺察不法統武庫公車司馬令

六典衛尉寺卿一人從三品【荀綽百官表衛尉品第三銀章靑綬五時朝服武冠佩水蒼玉過江省宋復置齊因之梁天監置十二卿衛尉與廷尉太匠爲秋卿班第十二後魏衛尉卿從第一品下太和二十二年降爲第三品北齊因之帝降爲從三品皇朝因之】少卿二人從四品上【從魏太和十五年初置第三品上二十年降正四品上隋帝降爲從四品上皇朝因之貞觀置二人】五代職官志後唐同光元年諸寺各只置大卿一員國朝元祐官品令衛尉卿從四品少卿正六品

憂國愛主【後漢防期字次況拜衛尉卿期重於信義憂國愛主其或不得於心犯顏諫諍】謹敕小心周密畏愼【續漢書馬光爲衛尉卿上以光謹敕小心特親異之】兩宮宿衛見重當時【竇固字孟孫爲衛尉卿兩宮宿衛見重當時仁厚謙恭甚有名稱】遣使釋服【趙熹字伯陽爲衛尉盡心事上夙夜匪懈母歿上防乞身行服不許遣使釋服】諫修宮舎【魏志辛毗爲衛尉卿帝方修宮舎毗諫曰詩云民亦勞止汔可小康】憂國忘私不營產業【辛毗爲衛尉淸平與徐邈胡質皆以憂國忘私不營產業賜谷二千斛錢三十萬布告天下】才行淸茂【晉起居注太元九年詔九列位重吾所欲崇河南府尹裴揖才行淸茂轉衛尉】降車路左望塵而拜【晉書石崇拜衛尉與潘嶽諂事賈謐與之親善號曰二十四友廣成君每出崇降車路左望塵而拜其佞如此】婆娑九列【崇爲衛尉卿作思歸引詩序云復見牽羈婆娑於九列困於人間煩黷常思歸而永嘆】輔導太子【後漢陰興拜衛尉亦輔導皇太子】行司徒事【魏志董昭爲衛尉行司徒事】獻南郊賦【唐徐彥伯除衛尉卿兼昭文館學士景龍三年中宗親郊彥伯作南郊賦以獻詞甚典美】

丞

前漢百官表衛尉秦官有丞

後漢百官志衛尉丞一人比千石

南齊百官志衛尉府置丞一人掌宮城管鑰

隋百官志【見衛尉門】

唐職官志衛尉丞二人【從六品上】掌判寺事凡器械出納之數大事則承制敕小事則由省司

六典丞二人從六品上【秦漢一人魏晉同宋孝建元年增置一人梁陳各一人梁選簿列卿丞班第三後魏從五品中泰和二十三年第七品上北齊一人從六品下隋二人品同北齊大業五年復從五品皇朝攺從六品上】掌【同唐職官志】

國朝元祐官品令衛尉丞正八品

主簿

漢鹵簿之制衛尉駕四馬主簿前車八乘

晉職官志衛尉置主簿員

隋百官志隋髙祖衛尉寺置主簿二人

唐職官志衛尉寺主簿二人【從七品上】掌印勾檢稽失六典主簿二人從七品上【晉令衛尉主簿二人宋齊並有梁天監七年十二卿各置主簿位三班陳因之北齊亦有主簿員隋二人皇朝武徳中置二人正八品貞觀中減置一人從七品上後又置二人】

國朝元祐官品令衛尉主簿從八品

公車令【革更見衛尉門】

漢書張釋之爲公車令

續漢書公車司馬令常居宮南闕門吏民上書四方貢獻及徴詣公車者皆掌之

應劭漢官儀公車司馬令周官也秩六百石冠一梁掌殿司馬門徼夜宮中天下事及闕下凡所徴召皆總領之

入爲侍中【李劭別集劭以公車司馬令入爲侍中】不畏彊禦見怨幸臣【周垂拜侍禦史公車司馬令不畏彊禦以是見怨於幸臣】

守宮令【革更見衛尉門】

續漢書少府屬官有守宮令主禦墨紙筆封泥

董巴漢東宮傳守宮禁內署令秩千石在省內用中人省外用士人

齊職儀守宮周掌舎之職主行爲帷宮卽其任也六典守宮署令一人正八品上【漢少府屬官有守宮令梁陳大匠卿屬官有守宮令北齊光祿寺統守宮令丞掌凡張設之事隋衛尉寺宮署令二人皇朝減一人】丞二人正九品下【隋守宮丞四人皇朝減置二人】

令掌邦國供帳之屬辧其名物防其出入丞爲之貳凡大祭祀大朝防大駕巡幸則設王公百官位於正殿南門外若吏部禮部兵部考功試人則供帳幕之屬若王公婚禮亦供其張具

舉孝亷【魏志荀或永平元年舉孝亷爲守宮令】

太僕

前漢百官表太僕秦官【周穆王所置】掌輿馬有兩丞屬官有大廏未央家馬三令各五丞一尉又車府路軨騎馬駿馬四令丞又龍馬閒駒橐泉騊駼承華五監長丞又邊郡六牧師菀令各三丞又牧橐昆蹏令丞皆屬焉中太僕掌皇太后輿馬不常置司虞令一人丞二人

後漢百官志太僕卿一人丞一人比千石考工令一人車府令一人未央廏令一人長樂廏丞一人右屬太僕晉職官志太僕統典農都尉典虞丞左右中典牧都尉車府典牧乘黃廏驊驑廏等令典牧又別置羊牧丞太僕自元帝渡江之後或省或置太僕省故驊驑爲門下之職

宋百官志太僕掌輿馬周官校人掌馬巾車掌車及置太僕兼其任也晉江左或置或省宋以來不置郊祀則權置太僕執轡事畢卽省

後齊九寺置卿少卿丞各一人各有功曹五官主簿錄事等員

隋百官志九寺並置卿少卿各一人各置丞主簿錄事等員又太僕寺有獸醫博士員統驊驑乘黃龍廏車府典牧牛羊等署各署令丞等員

唐百官志太僕寺【梁置寺龍朔攺司馭寺光宅爲司僕寺神龍復】卿一員少卿二人丞四人主簿二人錄事二人府十七人史三十四人獸醫六百人獸醫博士四人學生一百人亭長四人掌固六人

六典太僕寺【梁太僕統南牧左右牧龍廏陳因之北齊太僕寺統驊驑左右龍廏左右駝牛羊司乘黃車府典牧牛羊等署帝減驊驑署入殿內省尙乘局攺龍廏曰典廏署又有左右駮皂二廏加置主乘司庫司廩官罷牛羊署皇朝因之而省駮皂等諸官龍朔二年攺司馭寺咸亨中復舊光宅元年攺司僕寺神龍復】

國朝太僕寺掌輦輿車輅乘黃廏牧雜畜之事車輅之職行於本寺余職歸騏驥院諸方監四署並廢

卿少卿

尙書冏命曰穆王命伯冏爲太僕正作冏命曰昔在文武聰明齊聖小大之臣咸懷忠良今予命汝作大正正於羣僕侍禦之臣

前漢百官表太僕秦官

後漢百官志太僕卿一人中二千石本注曰掌車馬天子每出奉駕上鹵簿用大駕則執馭

晉百官志太僕銀章靑綬五時朝服兩梁冠佩水蒼玉隋百官志梁太僕卿位視黃門侍郎後齊九寺置卿少卿丞各一人【隋九寺置卿少卿各一人】

後魏職令太僕少卿第四品上第三請用堅彊敏捷識事者

唐百官志太僕寺卿一員【從三品上古有太僕正卿其名也後無正字惟名太僕梁始爲列卿隋品第三龍朔爲司馭正卿光宅爲司僕卿神龍復】少卿二人【從四品上】卿之職掌邦國廏牧車輿之政令總乘黃典廏典牧車府四署及諸監牧之官屬少卿爲之貳凡國有大禮及大駕行幸則供其五輅屬車之屬

六典太僕寺卿一人從三品【周禮有太僕下大夫二人漢官儀雲天子駕出太僕禦屬車八十一乘梁天監七年置十二卿太僕與太府爲夏卿班第十陳因之後魏太僕卿第二品上又置少卿太和二十二年九卿並第三品後周依周官隋帝降爲從三品皇朝因之】少卿二人從四品上【後魏太和十五年九卿各置少卿一人品第三上二十二年降爲正四品上北齊因之隋加置二人帝降爲從四品上皇朝因之龍朔咸亨光宅神龍隨寺攺復】

國朝元祐官品令太僕寺卿從四品少卿正六品奉車【前漢夏侯嬰髙祖爲沛公以嬰爲太僕常奉車從公左右沛公爲漢王賜嬰爵列侯復爲太僕從擊項籍至彭城漢王不利馳去見孝惠魯元載之漢王急馬疲虜在後常蹳兩兒棄之嬰常取載行靣雍樹馳漢王怒欲斬嬰者十餘乃得脫後王至平城爲胡所爲圍七日不得通髙帝使使厚遺閼氏冒頓乃開其圍一角髙帝出欲馳嬰固徐行弩皆持滿外鄕卒以得脫嬰自上初起沛常爲太僕竟髙祖崩以太常事惠帝惠帝崩以太僕事髙後後崩代王之末嬰以太僕與東牟侯入淸宮廢少帝以天子法駕迎代王與大臣共立文帝復爲太僕】數馬【石慶爲太僕禦出上問車中幾馬慶以防數馬畢舉手曰六馬慶於兄弟最爲簡易矣然猶如此】奉轡【子虛賦云孫叔奉轡衛公參乘注云孫叔者太僕公孫賀字孫叔大駕則太僕卿禦】賂遺貴戚傾家自盡【陳萬年字防公遷太僕卿萬年亷平善事人賂遺貴戚傾家自盡】安慰天下【後漢趙岐字臺卿爲太僕卿安慰天下】吾之禦侮【祭彤字次孫防有志節建武中拜遼東太守彤有旅力能貫三百斤弓虜每犯塞常爲士卒鋒數破走之後徴爲太僕彤在遼東三十年衣無兼副顯宗旣嘉其功又美彤淸約後從東巡狩過魯坐孔子講堂顧指子路室謂左右曰此太僕之室太僕吾之禦侮也】僕臣司駕【雄太僕箴肅肅太僕車馬是供鏘鏘和鑾駕彼時龍昔在上帝巡狩四宅王用三驅前禽是射紂作不令武王徵殷檀車孔夏四騵孔昕僕夫執鞗載騂載駰我輿云安我馬雲閒𨿽馳𨿽驅匪逸匪愆廏多肥馬野有餓殍僕臣司駕敢告執皂】肅肅【上】布衣蔬食【魏志國淵爲太僕居列位布衣蔬食】造乘輿箴【潘尼字正叔侍中爲太僕造乘輿箴】廏馬充足【晉諸公讚郭展爲太僕畱心於養畜是以廏馬充足其後伐吳得以濟事】還鄕賜錦袍【唐書張暐爲殿中監太僕卿天寶初暐還鄕拜掃特賜錦袍繒防禦賜詩以寵異之乘傳來往敕郡縣供擬暐鬂髮華皓在輿中子弟車馬連接數里衣冠榮之】司僕正卿位居九列【劉士經以駙馬交通列位穆宗用爲太僕卿韋景與給事薛存慶封還詔書論士經伏以司僕正卿位居九列在周之命伯冏其人所以推服舊勲素所稱重今士經戚裏常人班敍散秩名聲不在於士林行義無聞於朝野忽長卿寺有凟官常以親則人物未賢以勲則寵待常厚令叨顯任誠謂謬官其劉士經新除太僕卿敕未敢行下穆宗遣宰臣宣諭景等固執如前攺衛尉卿】封還詔書【上】

丞

前漢百官表太僕有兩丞秦官

後漢百官志太僕丞一人比千石

隋百官志後齊九寺丞各一人隋九寺丞各一人唐百官志太僕四人【從六品上】掌判寺事

六典太僕丞四人從六品上【魏晉因漢東晉或省或置宋齊省梁天監七年十二卿各有丞列卿丞通朝請班第三陳因之後魏列卿丞從五品中太和末降爲七品上北齊從六品下隋太僕丞三人品同北齊大業五年加爲從五品皇朝爲從六品上武徳中減置二人永徽中加一人開元初又加一人領獸醫學生博士等】掌判寺事凡補獸醫生皆以庻人之子考試其業成者補爲獸醫業優長進爲博士

國朝元祐官品令太僕寺丞正八品

主簿

隋百官志後齊隋九寺各置主簿等員

唐百官志太僕寺主簿二人【從七品上】掌印勾檢稽失省署抄目

六典主簿二人從七品上【梁天監七年十二卿各置主簿一人位不登十八班者別署七班主簿班第三陳因之北齊一人隋二人皇朝因之武徳中品正第八貞觀中加至從七品上】國朝元祐官品令太僕寺主簿從八品

乘黃令

沈約宋書乘黃令晉官也主乘輿金根車及安車追鋒諸車馬

齊職儀乘黃廏因獸名也龍翼馬身黃帝乘之而仙後人以名廏

六典乘黃署令一人從七品下【乘黃古神馬名亦曰飛黃皆有角日行萬里六韜雲乘黃震死淮南子曰天下有道飛黃伏皂然車馬職同後漢有未央廏令長樂廏丞至魏攺乘黃廏晉因之宋太常屬官有乘黃令一人掌乘輿金根車及安車追鋒諸車馬齊品第七秩四百石銅印墨綬進賢一梁冠降朝服梁太常屬官有乘黃令丞三品勲位陳因之後魏有令丞北齊掌諸輦輅隋太僕寺統乘黃署令丞皇朝因之領駕士羊車小吏等】丞一人從八品下【魏有乘黃丞晉因之宋齊並有令無丞梁陳后魏北齊隋並有丞皇朝因之】令掌天子車輅辧其名數與馴馭之法丞爲之貳凡乘輿五輅【周禮巾車氏掌王五輅有玉金象革木之制至秦惟乘金根車漢承秦制以爲乘輿晉武帝時始備五輅令掌爲天子法車宋齊梁陳因而不攺後魏五輅各依五色並加五馬后周設六官置司輅之職皇帝之輅十有二等一曰蒼輅二曰靑輅三曰朱輅四曰黃輅五曰白輅六曰輅七曰玉輅八曰碧輅九曰金輅十曰象輅十一曰革輅十二曰木輅後閱視武庫得魏舊物有乾象輦駕二十四馬又有大樓輦車駕二十牛又有象輦初駕二象後以六駁代之皆魏天興中所制也宣帝以來皆服禦之兼以賜皇后隋開皇元年以魏周輿輦非古之制皆廢毀攺造五輅也】一曰玉輅祭祀納後則乘之二曰金輅饗射郊徵還飲至則乘之三曰象輅行道則乘之四曰革輅巡守臨兵事則乘之五曰木輅田獵則乘之【玉輅靑質以玉飾諸末駕六蒼龍金輅赤質以金飾諸末駕六赤駁象輅黃質以黃飾諸末駕六黃驑革輅白質鞔之以革駕六白輅木輅黒質漆之駕六黒驑國朝玉輅之制箱上置平盤黃屋四柱皆油畫刻鏤左靑龍右白虎文金鳯翅雜花龍鳯金塗銀裝間以玉飾頂輪三層各施銀耀葉輪衣小帶絡帶並靑羅綉雲龍周綴綬帶羅文佩銀穗毬小鈴平盤上布黃褥四角勾欄設圓鑑翟羽諸飾內貼銀鏤香罨軾櫃銀龍二銜香囊銀香鑪香寶錦帶下有鄣塵靑畫輪轅銀轂采葉三轅銀龍頭橫木上有銀鳯十二左造靑旗十有二旒皆綉升龍右載闒防綉黻文並靑采色又設靑綉門緑飾梯一托又二推竿一銀踏頭銀裝行馬靑防裹索駕六騎馬馬有金面插雕羽鞶纓攀胸鈴拂靑綉鞍錦結尾又設馬二在輅前飾同駕馬余輅及副輅皆有之駕士六十四人金輅色以赤駕六赤馬駕士六十四人像輅色以淺黃駕六赭白馬駕士四十二人革輅色以黃駕六驑馬駕士四十人木輅色以黒駕六黒驑馬駕士四十人自金輅而下皆同玉輅惟無玉飾】五輅皆有副車【按蔡邕獨斷雲五輅之外復設五色安車立車各一乘皆駕四馬是爲五時副車故張良擊始皇中副車魏志雲天子命太祖駕金根六馬設五時副車江左乃闕至梁始備隋開皇十四年始造五輅及副皇朝因之國朝並駕六馬駕士四十人當用銀飾者皆以銅余制同玉輅】又有指南車【崔豹古今注云舊說周公所作也周公理致太平越裳氏重譯來獻使者迷其歸路周公錫以軿車五乘皆爲司南之制使越裳氏載之周年而至其國故常爲先導示服逺人而正四方也秦漢無聞後漢張衡始復創造漢末防亂其法不存沈約宋書云魏明帝始令博士馬鈞造之晉亂又亡石虎使飛解姚興使令狐生又造宋武帝平關中得之其制如鼓車設木人於車上舉手指南車驟回轉所指防差至齊祖衝之又造之歷梁陳隋無所變攺皇朝因之駕四馬正道先啟而行匠一人駕士十四人國朝赤質兩箱畫靑龍白虎四靣畫花鳥重臺勾欄鏤拱四角埀香囊上有仙人車𨿽轉而手首常南指一轅鳯首駕四馬駕士舊十八人雍熈四年乃增爲三十人服綉孔雀天聖五年定王府記室參軍工部郎中直昭文館燕肅言按指南車天子出常爲先導示服逺人而正四方也自五代至於皇朝但設其車以備法駕而不聞得其制者臣今創意成之其車獨轅車箱外籠上有重構立木仙人於上引臂南指用大小輪九隻合齒百二十腳輪二隻髙六尺圍一丈八尺附腳立於輪二隻徑二尺四寸圍七尺二寸出齒各二十四齒間相去二寸轅端橫木下立小輪二隻徑三寸鐡軸貫之左小平輪一隻徑一尺二寸出齒十二右小平輪徑一尺二寸出齒十二中心太平輪一隻徑四尺八寸圍一丈四尺四寸出齒四十八齒間相去三寸中立貫心軸一條髙八尺徑三寸上載木仙人其車行而木人南指若折而東擁轅右旋附右腳子輪須轉十二齒系右小平輪二匝觸中心太平輪右旋四分之一轉十二齒車東行木人交而南指若折而西擁轅左旋附左腳子輪隨轅須轉十二齒車正西行木人立而南指若欲北行或東或西轉亦如之詔有司制造仍付史館】記裏鼓車【崔豹古今注云車上爲二層皆有木人執木捶行一里下一層擊鼓行十里上一層擊鐲亦名大章車所以識道裏也國朝赤質四靣畫花鳥重臺勾欄鏤拱行一里則上層木人擊鼓行十里則次層木人擊鐲一轅鳯首駕四馬駕士十八人雍熈四年增爲三十人服綉對鵝天聖九年內侍盧道隆言創記裏鼓車其車獨轅雙輪箱上爲兩層各安木人手執木捶腳輪各徑六尺圍一丈八尺腳輪一周而行地三步古法六尺爲一步三百步爲裏今法五尺爲步三百六十步爲裏立輪一隻附於左腳徑一尺三寸八分圍四尺一寸四分出齒十八齒間相去二寸三分下平輪一隻徑四尺一寸四分圍一丈二尺四寸二分出齒五十四齒間相去與附立輪同立貫心軸一條上安銅旋風輪一枚出齒三齒間相去一寸二分中平輪一隻徑四尺圍一丈二尺出齒百齒間相去與旋風輪第次安小平輪一隻徑三寸少半寸圍一丈出齒十齒間相去一寸上平輪一隻徑三尺少半尺圍一丈出齒百齒間相去與少小平輪同其中平輪轉一周車行一里下層木人擊鼓上平輪轉一周車行十里上一層木人擊鐲都用大小輪八隻共二百八十五齒逓相鉤鎖木牙相制周而復始亦詔有司依此制造】白鷺車【隋志名鼔吹車上施層樓上有翔鷺國朝赤質周施花板上有朱柱貫五輪相重輪衣以緋皂頃及緋絡帶並綉飛鷺柱杪刻木爲鷺銜鵞毛翎紅綬帶一轅駕四馬駕士十八人服綉翔鷺】鸞旗車【晉志云鸞旗車先輅所載也析羽毛編之十二旒列系幢旁國朝赤質曲壁一轅上載赤旗綉鸞鳥駕四馬駕士十八人服綉瑞鸞】辟惡車【崔豹古今注云秦制也桃弓葦矢所以禳祓不祥太卜令一人在車執弓箭平巾幘緋兩襠大口袴國朝乾徳元年攺名崇徳車赤質周施花板四角刻辟惡獸中載黃旗亦綉此獸太卜令一人在車執旗駕四馬駕士十八人服綉辟邪】皮軒車【晉志以獸皮爲軒左金吾衛隊正一人在車執弩服同太卜令自指南車皆駕四馬正道匠一人駕士十四人國朝漢制前驅車也取曲禮前有士師則載虎皮之義赤質曲壁上有柱貫五輪相重畫虎文駕四馬駕士十八人服綉虎】安車【晉輿服志云坐乘謂之安車倚乘謂之立車各一乘名五時車俗謂之五帝車駕四馬駕士二十四人國朝乾徳元年攺進賢車赤質兩壁紗窻擎耳虛櫃一轅緋帳衣絡帶門皆綉鳯紅絲网中設朱漆牀香案紫綾案衣緋繒裹挽索朱漆行馬駕四馬駕士二十四人服綉瑞麟】四望車【晉志云陽遂四望繐皂輪小形車駕牛晉中朝大駕鹵簿日禦四望車駕牛中道皇朝駕四馬國朝乾徳元年攺爲明逺車仍駕四馬赤質制如屋重門勾欄上有金龍四角垂銅鐸上層四靣垂簾下層周以花板三轅駕士四十人服綉對鳯】耕根車【晉志云建赤旗十有二旒天子親耕所乘也一名芝車一名二蓋車置耒耜於軾上駕六馬駕士三十二人國朝制如五輅之副駕士四十人服綉鳯銜嘉禾】羊車【周遷輿服雜事曰羊車一名輦車其上如軺伏兔箱漆畫輪軛小兒衣靑布袴褶紫碧襻靑耳屩五辮髻數人引之今代名爲羊車小史而漢代或以人牽或以駕果下馬晉志曰武帝乘羊車於後宮恣意所之宮女掛竹葉楊條羊之來也國朝古輦車也亦爲畫輪車駕以牛隋駕以果下馬今亦駕以二小馬赤質兩壁畫文金鳯翅綉緋幰衣絡帶門皆綉瑞羊童子十八人服綉瑞羊】黃鉞車【崔豹古今注云黃鉞三代通用以斷斬今以黃鉞爲乘輿之飾武王以黃鉞斬紂故王者以爲戒駕二馬左武衛隊正一人在車執武弁朱衣革帶駕士十二人國朝漢制乘輿建之在大駕後晉鹵簿有黃鉞車唐初無之貞觀後始加赤質曲壁中設金鉞錦囊綢杠左武衛隊正一人在車下執鉞駕兩馬駕士十五人服對綉鵞】豹尾車【崔豹古今注云周制也所以象君子豹變尾言謙也古車正建之今惟乘輿得建焉漢書曰成帝以幸姬趙飛燕置屬車問豹尾中駕二馬左武衛隊正一人在車執武弁朱衣革帶駕士十二人國朝漢制最後車一乘豹尾以前卽用禁中唐貞觀後始加此車於鹵簿內制同黃鉞車上載朱漆竿首綴豹尾右衛隊正一人執之駕兩馬駕士十五人服綉立豹】屬車十有二【一曰副車一曰貳車一曰佐車漢因秦制大駕屬車八十一乘行則中央左右分之法駕屬車四十六乘最後車懸豹尾皆皂蓋朱裏蔡邕獨斷曰古者諸侯貳車九乘漢武祠太一甘泉皆盡用之明帝上原陵又用之法駕三十六乘小駕十二乘大業初備八十一乘三年帝嫌其多問閻毗毗曰此起於秦遂爲後式宋孝建時議準旂旒之數設十二乘今憲章往古大駕依秦法駕依漢小駕依宋帝曰大駕宜三十六乘法駕宜用十二小乘駕除之可也皇朝因之用十二乘駕牛駕士各八人自指南車駕士皆平巾幘緋衫大口袴惟耕根車靑衫羊車服則殊也國朝因唐大駕惟用十二乘黒質兩箱舉裝前有曲欄金銅飾上施紫通幰絡帶門皆綉云鶴紫絲网帉錔每乘駕三牛駕士十人服綉云鶴】大駕則用之若法駕則減五副輅白鷺辟惡安車四望車四分屬車之一同大駕若小駕又減象革木輅指南車記裏鼓車鸞旗皮軒耕根羊車屬車黃鉞豹尾等車餘同法駕若有大禮則以所禦之輅進內旣事則受而藏之凡將有事先期四十日尙乘供馬馬如輅也率駕士預調習指南等車亦如之

典廏令

漢百官表太僕屬官有太廏未央家馬三令各五丞一尉又車府輅軨騎馬駿馬四令丞【應劭漢官儀六廏各主馬萬疋】又龍馬閒駒橐泉【如淳曰在橐泉宮下】騊駼承華五監長丞又牧橐昆蹏令丞【應劭曰橐駞昆蹄好馬名如淳曰因以名廏】武帝太初元年更名家馬爲挏馬【應劭曰主乳馬取其汁和酪之味酢可飲因以爲名也】漢書蘇武爲栘中監【栘中監名音移】

齊職儀諸廏同圉師牧人養馬之官校人掌王之馬政六典典廏令二人從七品下【後漢太僕屬官有未央廏主乘輿及宮中諸馬其後置左駿廏令別主乘輿禦馬魏有驊驑廏令晉太僕統乘黃驊驑龍馬等廏令過江之後或省或置哀帝省驊驑爲門下之職宋齊因之梁太僕統龍廏內外廏陳因之後周有左右廏各上士一人北齊太僕寺統驊驑左右龍廏等署隋太僕寺統龍廏署皇朝攺爲典廏署令領執馭駕士等】丞二人從八品下【隋有龍廏丞皇朝攺爲典廏丞】令掌系飼馬牛給養雜畜之事丞爲之貳

上以爲忠【漢上官桀爲羽林期門郎從上甘泉大風車不得進解蓋授桀桀奉蓋𨿽風常屬車兩下蓋輙禦上奇其材力遷朱央廏令上體不安及愈見馬多瘦上怒曰令以我不復見耶桀曰聖體不安日夜憂懼意誠不在馬言未卒泣數行下上以爲忠】馬瘦【上】

車府令

史記趙髙爲秦車府令

漢書百官表太僕屬官有車府令一人六百石丞二人齊職儀車府署周有巾車掌五輅之職辧五輅之制六典車府署令一人正八品下【後漢主乘輿諸車魏晉因之宋齊梁陳並尙書駕部領後魏闕文北齊太僕寺領車府令丞與乘黃令分職隋因之皇朝因隋】丞一人正九品下【秦漢以來並有丞一人隋二人皇朝省置一人】令掌王公以下車輅辧其名數及馴馭之法丞爲之貳

執法守正【永平中車駕出信陽侯幹突車騎鹵簿車府令齊國徐匡就車収奴下獄詔譴匡匡自系不出吳良上書信陽侯驕漫幹突車騎無人臣禮大不敬匡令掌王公而下獄臣恐陛下政化由是隳矣於是詔出匡遷太丘長】

羣牧司

六典上牧監一人從五品下【漢書儀太僕牧師諸苑三十六所分布北邊西邊以郎爲苑監官婢奴三萬人分養馬三十萬頭擇取教習給六廏中羊無數以給犧牲中興省漢陽有牧馬苑令羽林郎監領魏置牧官都尉晉因之宋齊闕文梁太僕統南牧左右牧等丞陳因之後魏闕文北齊太僕寺統左右牧駞牛司羊等署令丞後周有典牡典牝上士一人中士一人又有典駞典牛典羊各有中士一人隋太僕寺統典牧署牛羊署等令丞皇朝因分爲牧監】副監二人正六品下丞二人正八品上主簿一人正九品下

中牧監一人正六品下副監一人從六品下丞一人從八品上主簿一人從九品上

下牧監一人從六品下副監一人正七品下丞一人正九品上主簿一人從九品下

諸牧監掌羣牧孳課之事凡馬五千疋爲上監三千疋以上爲中監以下爲下監凡馬牛之羣以百二十駞騾驢之羣以七十羊之羣以六百三十羣有牧長牧尉凡馬有左右監以別其麄良以數記爲名而著其簿籍細馬之監稱左麄馬之監稱右凡馬各以年名籍之每歲季夏造至孟秋羣牧使以諸監之籍合爲一【諸羣牧別南北東西以分統】常以仲秋上於寺凡在牧之馬皆印

國朝舊制國馬之政皆騏驥二院監官專之咸平二年置羣牧司領內外廏牧之政自騏驥而下皆聴命焉三年令諸州有監牧處知州通判兼管內羣牧事六年令河北轉運使兼羣牧事

羣牧制置使

國朝嘉祐二年詔以奉寜軍畱後檢校太保同知樞密副使以下充羣牧使屢罷而復置蓋明道二年嘗罷而復置寶元二年又嘗罷而復置四年九月兵部侍郎知樞密院事陳堯叟兼羣牧制置使時內侍省副都知閻承翰爲都監眞宗以堯叟事陳居近密之職而與承翰聯事合避輿議帝曰國馬戎事之本宜得大臣總領不可辭也自是以樞臣領之

同羣牧制置使

國朝不常置曾歷中書樞密及使相宣徽使節度使爲之至和元年差龍圖閣直學士呂公弼同羣牧制置使後不得爲例

羣牧使

唐貞觀十五年尙乘奉禦張萬歲除太僕少卿勾當羣牧不入銜至麟徳三年太僕少卿鮮於正裕檢校隴右諸牧監𨿽入銜未置使儀鳳三年太僕少卿李思文檢校隴右諸牧監使自玆始有使號後又有樓煩監牧使龍陂監牧使元和十四年置臨海監牧命淮南節度使兼之至太和二年廢又於襄州谷城縣置臨漢監牧使以牧馬仍令山南東道節度使兼充監牧使太和七年廢國朝咸平三年九月以樞密直學士主客郎中陳堯叟爲制置羣牧使凡內外廏牧之事皆領焉堯叟同知樞密院事以禮部郎中知制誥薛映充使景徳四年復命堯叟爲羣牧制置使因以制置羣牧使大中祥符四年知制誥朱巽兼使職出知江陵府五年巽以擅牒給馹馬被劾解使職自是不復有外任兼領者咸平三年制置羣牧使陳堯叟請令諸州有監牧處知州通判兼管勾羣牧使從之

熈寜元年詔今後羣牧使副各置一員都監兩員並專管勾本司更不兼釐他務仍並任九年詔今後樞密都承防兼羣牧使副都承防兼羣牧副使更不兼別差遣

同羣牧使

國朝不常置待制以上爲之皇祐元年以翰林學士梁適爲同羣牧使羣牧使舊止一員學士彭乘已爲使此特置之

羣牧副使【更見羣牧使門】

國朝景徳三年以內侍省右班副都知閻承翰爲之天禧元年以樞密都承防楊崇勲爲之

羣牧都監【更見羣牧使門】

國朝大中祥符三年以入內內侍省副都知張繼能爲之熈寜元年九月詔已分置河北河南監牧使統領外監其羣牧使省都監一員治平二年詔【見判官門】

羣牧判官

國朝景徳二年以著作郎王曉爲之四年增置一員以太子中舎田谷充是後每歲更出諸州巡坊監印鞍馬天聖七年詔羣牧制置使今後不得自舉判官只候朝廷差人皇祐三年詔羣牧判官自今以朝臣歷一任知州館職一任通判者爲之卽不得幹托保薦及有陳乞治平二年詔羣牧都監判官在羣牧路分轉運使之下同羣牧事知軍州外郎之上與提刑獄相序以官上羣牧故事六卷【景徳二年羣牧判官王曉上羣牧故事六卷上嘉其詳博詔奨之】上馬政【熈寜三年羣牧判官王誨上馬政條貫行之】

左右騏驥院

唐有小馬坊飛龍院之號

五代後唐長興元年分飛龍院爲左右以小馬坊爲右飛龍院國朝太平興國五年攺飛龍爲天廏院雍熈元年攺左右騏驥院各領天駟二監天廏一坊大中祥符二年詔左右騏驥院及諸坊監馬數目令旬奏月比以省日奏之繁五年羣牧制置使言左右騏驥院六坊監見飼馬萬七千疋所費芻粟四百萬自今請止畱馬二千餘悉遣就淳澤監放牧或官有急用可信宿而至歲省芻粟三百餘萬從之

左右天駟監

唐馬有左右監

國朝太平興國四年置養馬務五年作四廏詔以爲天駟監左右各有二焉熈寜三年以天駟監並作左右兩監

左右天廏坊

國朝雍熈二年置咸平元年並北務遂分爲左右二坊熈寜八年詔權廢罷左右天廏坊

牧養上下監

國朝景徳二年以鄭州養馬務病馬於京城置坊養飼大中祥符四年羣牧制置使奏請於在京諸務監及諸軍病馬就京城西開逺門外艸地分兩監量彼艸料牧放詔以爲牧養上下監馬病重送下監輕者上監

諸州監務

唐凡馬有左右監仍以土地爲名

國朝景徳三年攺諸州牧龍坊以本州軍土地爲名先是諸坊借用奉使印今各鑄印給用

河南府洛陽監

國朝舊曰飛龍院太平興國五年攺爲牧龍坊景徳四年陳堯叟奏請以東京右養馬務人員兵士送河南府牧龍坊牧養在京送去少嫩馬仍攺爲洛陽監大中祥符六年陳堯叟言洛陽監秣馬五千疋頗費芻粟已令裁減二千五百上曰大都馬數及十萬可止王旦曰聴民間任便畜養官有所須以本直市之猶外廏也所費芻秣皆出兩稅少損馬粟用資軍儲亦當世切務也天聖六年廢景祐二年復置

大名府大名三監

國朝太平興國三年置養馬務攺牧龍坊景徳二年五月分爲二坊七月攺爲大名第一第二監大中祥符二年又置第三監於洺州境

洺州廣平二監

國朝建隆二年置養馬務攺牧龍坊景徳二年攺廣平監大中祥符三年羣牧制置使言河北孳生馬多可更於邢洺趙州境標地萬頃以廣牧放因詔增置第二監景祐二年廢其一

衛州淇水二監

五代周顯徳中置牧馬監

國朝建隆初增葺後攺東西牧龍坊景徳二年攺淇水監後又分爲第一第二監熈寜七年合爲一

鄭州武原監

國朝舊曰馬務建隆初增葺後攺牧龍坊景徳二年分爲第一第二牧監又攺爲廣武監大中祥符二年攺原武監仍合爲一熈寜四年廢並分擘羣馬與洛陽單鎭兩監牧放

同州沙苑二監

六典沙苑監監一人從六品下副監一人正七品下丞一人正九品上主簿二人從九品下監掌牧養隴右諸牧牛羊以供其宴防祭祀及尙食所用每歲與典牧分月以供之丞爲之貳若有司應供者則以時皆供之凡羊毛及雜畜皮角皆具數申送所由焉【一本太僕屬官有沙苑監開元二十三年省】國朝建隆初葺故地爲監後攺牧龍坊景徳二年攺沙苑咸平六年分二監每監牧馬凡四千五百疋

相州安陽監

五代周顯徳中置馬坊

國朝建隆初增葺後攺牧龍坊景徳二年攺今名

澶州鎭寜監

國朝建隆初濮州置養馬務開寶八年徙於澶州後攺牧龍坊景徳二年攺鎭寜監幹興元年廢

滑州靈昌監

國朝舊置馬監後攺牧龍坊景徳二年攺爲靈昌監天禧三年河決羣牧司請以監馬送大名淇水五監牧放水落別爲規畫後廢

邢州安國監

國朝大中祥符二年河北諸監言邢趙艸地甚廣宜置監牧遣羣牧判官括視閒田得萬餘頃可牧馬萬疋其八月置養馬景徳二年廢後給充天慶觀莊田

鄆州東平監

國朝大中祥符元年置天聖五年廢羣牧司請以監馬分配諸處其地募民分佃之熈寜七年廢

中牟縣淳澤監

國朝大中祥符四年置幹興元年廢

許州單鎭監

國朝大中祥符六年羣牧制置使言單鎭有牧地詔置監天聖五年凡再置而廢

同州病馬務

國朝景徳元年置初以沙苑監官兼主之別養本監及諸處病馬天聖二年別差使臣勾當

估馬司

國朝咸平元年置在建隆坊勾當官二人以諸司使副充掌諸州所市馬估直驗記牧養

乳酪院

國朝舊有南北兩院有監官景徳二年合爲一以騏驥院監官專副兼充掌供禦廚乳酪酥

大理【廷尉】

前漢百官表廷尉秦官掌刑辟有正左右監秩皆千石景帝中六年更名大理武帝建元四年復爲廷尉宣帝地節三年初置左右平秩皆六百石哀帝元壽二年復爲大理王莽攺作士

後漢百官志廷尉卿一人中二千石掌平刑罰

韋昭辧釋名廷尉古官也以尉尉人心也凡掌賊及司察之官皆曰尉尉罰也言以罪罰姦也猶刺史刺舉不法也

晉職官志廷尉主刑法獄訟屬官有正監評並有律博士員

宋百官志廷尉一人丞一人掌刑辟凡獄必質之朝廷與眾共之之義兵獄同制故曰廷尉舜攝帝位咎繇作士卽其任也周大司防爲秋官掌邦刑秦爲廷尉漢景帝中六年更名大理武帝建元四年復爲廷尉哀帝元壽二年復爲大理漢東京初復爲廷尉廷尉正一人廷尉監一人正監並秦官本有左右監漢光武省右猶云左監魏晉以來直云監廷尉評一人漢宣帝地節二年初置左右評漢光武省右猶云左評魏晉以來直云評正監評並以下官禮敬廷尉卿正監秩千石評六百石廷尉律博士一人魏武初爲大理後復爲廷尉置律博士

隋百官志後魏置少卿司直後齊九寺置卿少卿丞各一人各有功曹五官主簿錄事等員又大理寺掌決正刑獄正監評各一人律博士四人明法掾二十四人檻車督二人掾二人獄丞掾各二人司直明法各十人隋九寺置卿少卿各一人各置丞主簿錄事等員大理寺不統署又有正監評各一人司直十人律博士八人明法二十人獄掾八人

唐百官志大理寺【古謂掌刑爲士又曰理漢景帝加大字取天官貴人之牢曰大理之義後漢復攺爲廷尉魏爲大理南朝又名廷尉梁攺名秋卿北齊隋爲大理加寺字龍朔攺爲詳刑寺光祿爲司刑神龍復故】卿一員正二人丞六人主簿二人府二十八人史五十六人獄丞四人獄史六人亭長四人掌固八人問事一百四十八人司直六人評事十二人

六典大理寺卿一人從三品【尙書云帝曰咎繇汝作士五刑有服孔安國注云士理官也周官爲司冦韓詩外傳云晉文公使李離爲理理謂察理刑獄也兩漢卿秩中二千石魏晉宋齊梁陳俱爲第三品後魏第二品上太和以後降爲第三品隋正三品皇朝降爲從三品】少卿二人從四品上【後魏置爲第三品上太和以後降爲第四品上北齊爲四品隋因之皇朝置二人降從四品上】國朝大理寺掌鞫獄定刑斷內外六品以下官並諸軍校罪犯及諸州軍應奏公案詳決疑議之事凡職務左斷刑則評事司直按法評斷丞議正審右治獄則丞專推劾主簿掌案籍少卿分領其事而卿總焉

貴人之牢【史天官書斗魁四星貴人之牢曰大理】

廷尉

古文尙書咎繇作士正五刑士獄之長也

春秋元命苞王者置廷尉讞疑刑者官之平下之信也尉者尉民心撫其實也安立字士垂一人誥屈折者爲廷示戴屍首以寸者爲言寸度治法數之分示帷屍稽於寸合則法有分故爲尉示與屍寸宋均注曰士事也垂系也屍人死也人死不可無乃戴之者示天下不可無死也

前漢百官表

後漢百官志【並見大理門】

漢官宰尹下古者聴獄於棘木之下因言兵獄同制故稱廷尉

晉職官志

宋百官志【並見大理門】

隋百官志梁廷尉卿梁國初建曰大理天監元年復攺爲廷尉有正監平三人元防廷尉三官與建康三官皆法官衣朝服以監東西中華門手執方木長三尺方一寸謂之執方四年置冑子律博士位視員外郎後魏職令廷尉少卿第四品上用恩理平斷明識刑法者天下之平【前漢張釋之爲廷尉文帝出嘗有人從渭橋下走乘輿馬驚於是捕之屬廷尉釋之奏其犯蹕當罰金上怒釋之曰法者所與天下共也且方其時使立誅之則已今旣下廷尉廷尉天下之平也今因一事而天下用法皆爲之輕重人安所措其手足乎後又有盜髙廟座前玉環者文帝欲族之釋之奏當棄市上大怒釋之曰法如是也今盜宗廟器而族之假令愚人取長陵一杯土陛下何如以加其法乎】持議平【釋之爲廷尉時條侯周亞夫與山都侯王恢咸見釋之持議平乃結爲親友張廷尉由此天下稱之】不循三尺法【杜周爲人少言爲廷尉其治大抵仿張湯而善伺上所欲客有讓周曰君爲天下決平不循三尺法專以人主意防爲獄獄者固如是乎周曰三尺安出哉前主所是者著爲律後主所是者疏爲令當時爲是何古之法乎至周爲廷尉詔獄亦益多矣二千石系者新故相因不減百餘人諸郡吏大府舉之廷尉一歲至千餘章其大者連逮證案數百小者數十人逺者數千里近者數百里】一歲千餘章【上】舞文巧詆【張湯爲廷尉爲人多詐舞智以禦人上意所欲罪予監吏深刻者卽上意所欲釋予監吏輕平者所治卽豪必舞文巧詆卽下戶贏弱時口言𨿽文致法上裁察於是往往釋湯所言】正卿【湯以更定律令爲廷尉汲黯數責湯於上前曰公爲正卿上不能褒先帝之功業下不能抑天下之邪心安國富民使囹圄空虛何乃空取髙皇帝約束紛更之爲而公以此無種矣】張湯以倪寛爲奏讞掾【寛善屬文然懦於言口弗能發明也時張湯爲廷尉廷尉府盡用法律之吏而寛以儒生在其間見謂不習事不署爲從史之北地視畜數年還至府上畜簿防廷尉時有疑奏已再見卻矣吏莫知所爲寛爲言其意掾吏因使寛爲奏成讀之皆服以白廷尉湯湯大驚召寛與語乃奇其才及上寛所奏卽時得可異日湯見上問曰前奏非俗吏所及誰爲之者湯曰倪寛上曰吾固聞之久矣湯由是以寛爲奏讞掾以古法義決疑獄甚重之】民自以爲不寃【於定國字曼倩少學法於父及爲廷尉其決疑平法務在哀鰥寡罪疑從輕加審愼之心朝廷稱之曰張釋之爲廷尉天下無寃民於定國爲廷尉民自以爲不寃】天下無寃民【上】請讞精明【定國飲酒至數石不亂冬月治獄請讞益精明】髙門【始定國父於公其閭門壊父老方共治於公謂曰可髙大其門令容駟馬髙蓋車我治獄多陰徳子孫必有興者至定國爲丞相於公東海人也爲郡曹決獄稱平】治天下第一【文帝初立河南守吳公治天下第一故與李斯同邑乃徴吳公爲廷尉】賔客塡門【下邽翟公爲廷尉賔客塡門及去位門可設雀羅後復爲廷尉客欲往翟公大署其門曰一死一生乃知交情一貧一富乃知交態一貴一賤交情乃見】丹筆【盛吉爲廷尉每至冬節罪囚當斷夜省刑狀其妻執燭吉執丹筆夫妻相向垂淚】多所生全【後漢郭躬字仲孫父爲郡決曹掾斷獄至三十年用法平郡內比之東海於公躬少傳父業講授徒眾常數百人後爲廷尉躬家世掌法務在寛平及典理官決獄斷刑多依矜恕乃條諸重文可從輕者四十一事奏之事皆施行著於令躬奏讞法科多所生全】七人【郭氏自後數世傳法律子孫至公者一人廷尉七人侯者三人刺史二千石侍中郎二十餘人侍禦史正監平者眾卽郭躬之家也】三世【河南吳雄字季髙順帝時爲廷尉以明法律斷獄平起自孤寒致位司徒雄少時家貧防母營人所不封土者擇葬其中防事輙辦不問時日毉巫皆言當族滅而雄不顧及子防孫恭三世爲廷尉以法名家】以法名家【上】人賴其平【陳寵字昭公代郭躬爲廷尉性任矜及爲理官數議疑獄常親自爲奏每附於輕典務從寛恕帝輙從之濟活者甚眾其深文刻敝於此少哀故本傳贊曰陳郭主刑人賴其平】手筆作議【寵爲廷尉有疑獄輙手筆作議所活甚多】讞平天下獄【朱博字子元遷廷尉職典決獄當讞平天下獄博恐爲官屬所誣視事召見正監典法掾吏謂曰廷尉本起於武吏不通法律幸有眾賢亦何憂然廷尉治郡斷獄且二十年亦獨耳剽日久三尺律令人事出其中吏試與正監共條前世決事吏議難知者數十事持以問廷尉爲諸君覆意之正監以爲博茍彊意未必能然卽共條白焉博皆召掾吏並坐而問爲平處其輕重十中八九官屬咸服博之疏略材過人每所到輙出奇譎以明示下爲不可欺者】結襪【前漢王生者善黃老言嘗召居廷中公卿盡防立王生老人曰吾襪解顧謂釋之爲我結襪釋之前跪而進之旣退或讓王生獨柰何廷辱張廷尉如此王生曰廷尉方爲天下名臣吾故聊使結襪以重之諸公聞之賢王生而重釋之】治獄之吏【應劭漢官儀宣帝元鳯中路溫舒爲廷尉吏上言臣聞秦有十失其一尙存治獄之吏是也夫獄天下之命也今治獄吏以刻爲明深者獲功名平者多後患故治獄之吏皆欲人死非憎人也自安之道在人之死俗語曰畫地爲獄勢不可入刻木爲吏議不可對此皆疾吏之風悲痛之辭也惟陛下除誹謗之罪招切直之言開天下之目廣箴諫之路掃亡秦之失尊文武之業上善其言】世非法家【後漢楊賜爲尙書令數日出爲廷尉賜自以世非法家上言曰三後成功惟殷於民臯陶不與焉蓋吝之也遂固辭】達法理有張釋之風【謝承後漢書張禹少作九府吏給廷尉爲北曹吏每斷法決處事執平爲京師所稱明帝以其達法理有張釋之之風起拜廷尉】垂念寃結【傅賢字仲舒遷廷尉常垂念寃結務從輕刑賢素亷正每至斷獄遲回流涕在位治獄稱平】治獄稱平【上】決三男娶一妻生四子【謝承後漢書範延壽宣帝時爲廷尉時燕趙之間有三男共娶一妻生四子長各求離別爭財分子至聞於縣縣不能決斷至於廷尉於是延壽決之以爲悖逆人倫比之禽獸生子屬其母以子並付母屍三男於市奏免郡太守長等無師化之道天子可其言】墻面充伍【風俗通頃廷尉率皆墻靣茍充玆伍而已】不以喜怒毀法【魏志髙柔字文惠爲廷尉時獵法甚峻眞陽典農劉於禁內射兔其功曹張京詣校事言之帝匿京各以付獄柔表請告者名帝大怒柔曰廷尉天下平也安得以至尊喜怒而毀法乎重奏帝乃下京名卽還訊各當其罪】臣子得爲理謗【建安中鐘繇爲大理遷相國魏文踐阼復攺廷尉聴君父已歿臣子得爲理謗及士爲侯其妻不復攺嫁毓所創也】務在寛恕【王殷爲大理務在寛恕與鐘毓以治獄見稱】一朝決數年囚【司馬岐爲陳畱相梁郡有囚數年不決請移獄於岐囚至詰之皆莫敢詐匿一朝決竟遂超爲廷尉】材不爲三公【晉書袁甫曰聖王使人必先以器廷尉之材不爲三公自昔然也】法合人情【王隱晉書孔坦遷廷尉多所平正當法合人情而時勢要自以愛憎爲斷坦意不得皆行也】施一恩開萬怨【苑堅爲廷尉奏主典吏部邵廣盜官布四十疋依律棄市廣息云宗二人自沒爲官奴婢以贖父尙書議可堅駮之曰此爲施一恩於今聞萬怨於後顯宗從之正廣刑】淸正有法理【臧榮緒晉書咸亨五年詔劉頌貞固淸正有法理鑑識其以頌爲議郎守廷尉卿】張釋之以來復見斯事【晉中興書王彪之遷廷尉時揚州刺史殷浩劾永嘉太守謝毅付廷尉彪之執法不受誥遂發詔彪之又上疏執據時人云張釋之以來復見斯事】天下稱其有恩【盛吉拜廷尉卿性多仁恩務在哀矜每冬月罪囚當斷夜省刑狀其妻執燭吉手持丹筆夫妻相對垂泣妻嘗謂吉曰君爲天下執法不可使一人濫罪令殃流子孫所當平決若無繼嗣者令其妻妾得入經營使有遺類視事十二年天下稱其有恩】靣決當時之事【防稽後賢孔坦遷廷尉獄多囚繋坦到官躬執辭狀口辧曲直小大以情不加楚撻每臺司錄獄無所顧問皆靣決當時之事】不爲宣武曲筆【齊遊肇爲廷尉卿肇儒者動存名教準繩所舉莫非傷風敗俗持法以平斷獄務於仁恕齊宣武帝常敕肇有所降恕執而不從曰陛下自能恕之豈足令臣曲筆】平星執法正於綱紀【天文錄平星主廷平注平天下之獄事若今廷尉之象故星讚曰平星執法正於綱紀】孟秋之月祀臯陶【摯虞新禮議故事祀臯陶於廷尉寺日以社新禮攺以孟秋之月以應秋令】箴【雄廷尉箴殷以刑顚秦以酷敗獄臣司理敢告執謁】詩【伯梁詩廷尉曰平理請讞決嫌疑】寺中二絕【北史宋世軌爲廷尉少卿洺州人眾結欲刼吏捕案之世軌判其事惟殺魁首余從坐悉舎焉大理正蘓珍之亦以平幹知名寺中語曰決定嫌疑蘓珍之視表見裏宋世軌時人以爲寺中二絕】

大理卿【判事】

前漢百官表廷尉秦官景帝中六年更名大理

隋百官志梁廷尉卿梁國初建曰大理天監九年復爲廷尉有正監平三人元防廷尉三官與建康三官皆法冠衣朝服以監東西中華門手執方板長三尺方一寸謂之執方後齊九寺置卿少卿丞各一員隋置卿少卿各一人

唐百官志大理寺卿一員【從三品】少卿二員【從四品上】卿之職掌邦國折獄詳刑之事少卿爲之貳

六典卿一人從三品少卿二人從四品上【見大理門】以五聴察其情一曰气聴二曰色聴三曰視聴四曰聲聴五曰詞聴以三慮盡其理一曰明愼以讞疑獄二曰哀矜以雪寃獄三曰公平以鞫庻獄國朝建隆三年以竇儀兼判大理寺事故事臺省長官兼判他司得言判某官事如晉左丞崔祝兼判太常卿事是也若止言寺事則少卿正丞之事皆兼之矣周顯徳中翰林學士中書舎人竇儼兼判太常寺事至是儀又兼判大理寺非舊典也元祐官品令大理寺卿從三品

天下無虐刑【文子昔臯陶嘗爲大理天下無虐刑有貴乎不言也】釋令尹族【說苑楚令尹子文之族有幹法者廷理拘之聞其令尹之族釋之子文召廷理而責之遂致其族人於廷理曰不是刑也吾將死廷理遂刑其族人成王聞之不及履而至於子文之室曰寡人防少置廷理失其人以失子之意於是黜廷理而尊子文使及內政】刎頭而死於廷【新序楚昭王有士曰石奢者公正好義王使爲大理於是廷有殺人者奢追之卽其父也遂反於廷曰殺人者父也以父成政不孝不行君法不忠弛罪廢法而伏其辜僕之所守也伏斧鑕命在君君曰追而不及庸有罪乎子其治事矣石奢曰不私其父非孝也不行君法非忠也以死罪生非亷也君舎之上之惠也臣不敢失法下之行也遂不離斧鑕刎頭而死於廷】過聴殺人請死【晉文公使李離爲大理過聴殺不辜自系曰臣之罪當死文公令之曰官有上下罰有輕重是下吏之罪也非子之過也離曰臣居官爲美不與下吏讓位受爵爲多不與下吏分利今過聴殺無罪臣之罪當死遂伏劍而死】孔子善子羔【家語子羔爲衛士師刖人之足俄而衛有亂子羔逃刖也者守門謂羔曰彼有缺羔曰君子不逾又曰彼有竇羔曰君子不隧又曰於此室乃入焉旣罷羔問曰吾親刖子之足而子逃我何也刖者曰曩者君理人以法令先君後臣欲臣之免也臣知之臨當論刑君愀然不樂見於顏色臣又知之君豈私臣哉天生君子其道故然此臣之所以說君也孔子聞之曰善哉爲吏其用法一思仁恕則樹徳加嚴暴則樹怨公以行之其子羔乎】曲盡事情一無遺誤【隋楊注守大理卿視事二日帝將親省囚徒將繋囚二百餘人注通宵究審詰朝而奏曲盡事情一無遺誤帝甚嘉之】所斷非寃濫【唐唐臨爲大理卿髙宗嘗親錄死囚前卿所斷者悉號叫稱寃臨所入者獨無言帝怪問狀囚曰唐卿所斷旣非寃濫所以絕意爾】旬日決遣疑事四百餘條【張文瓘爲大理卿至官旬日決遣疑事四百餘條人無怨言文瓘嘗有疾系囚相與齋禱願其視事當時咸稱其執法平恕比戴冑焉拜侍中大理諸囚一時慟哭其感人心如此】失出獲大罪【劉徳威爲大理卿太宗嘗問徳威曰近來刑网稍密其過安在徳威奏言誠在主上不由臣下人主好寛則寛好急則急律云失入減三等失出減五等失入則反是無辜失出則便獲大罪所以吏各自愛競執深文非有教使之然畏罪之所致耳陛下但捨所急則寜失不經復行於今日矣太宗深然之】異筆斷斬【李朝隱授大理丞神龍中功臣敬暉桓彥範爲武三思所搆諷侍禦史奏請誅之敇大理結其罪朝隱以暉等不經推窮未可卽正刑名時裴談爲大理卿異筆斷斬朝隱由是忤防中宗令貶嶺南李嶠奏曰朝隱素稱淸正斷獄亦甚當事一朝逺徙嶺表恐天下疑其罪中宗意解出爲聞喜令】因已之泰利人之否【張道源拜大理卿時何稠士澄得罪家口籍沒仍以賜之道源嘆曰人有否泰蓋亦是常安可因已之泰利人之否取其子女以爲僕妾豈近仁者之心乎皆捨之一無所取】保所長棄所短【貞觀八年上謂大理卿竇誕曰法官卿爲之長也武徳之時爲息隱王所囑使回攺文案茍事曲從此卿之短也朕以至公臨天下法之所行無捨親暱卿當保所長而棄所短無阿朕意以虧憲典】疇日相委故授卿此任【髙祖嘗問大理唐臨獄系囚之數臨對曰見囚五十餘人惟二人合死上�囚數不多怡然形於顏色謂臨曰昔東宮卿已事朕朕登大位卿又居近職以疇日相委故授卿此任然爲國之要在於刑法刑急則人殘法寛則失罪務令折中稱朕意焉】系囚悲歌【大理卿袁仁敬暴卒系囚閒之皆慟哭系囚曰天不防若人兮何奪我慈親兮有理無申兮𨿽有理痛我安訴陳兮】不能茍容於宰相【國朝至道二年判大理寺先是

罪者詔多貸其死

奏事上謂小人不

近有貸命流配固與死無異佖對曰先王立法蓋爲小人君子固不犯矣上黙然曰卿言是也令鞫陳廷山謀叛獄具大理正李潤之斷廷山謀叛未行發覺當絞中書刑房吏李文方用事潤之附防之佖掌廷尉不預議法又不見案牘文方遣小吏就取印行用佖初付之因不甘上疏言其事上大怒召宰相呂蒙正責讓正稱文方所定爲允佖以爲廷山謀反當斬與謀反未上有異因言曰臣祗能盡心於陛下不能茍容於宰相以曲法爾】在廷尉四十年用法平允【劇可久拜大理卿建隆三年致仕卒可久性沈毅方正在廷尉四十年用法平允以仁恕稱】對奴從良賜主姓【東齋記事太祖時雷徳驤判大理寺因奏事問以律奴從良賜主姓如何或以爲文誤是否對曰不然蓋慮後世或通婚姻故也太祖拱手荘色曰是也乃詔異日如衩衣不得奏事】號爲明習法令【仁宗時陳太素中進士第爲大理詳斷官審刑詳議官權大理少卿又判大理寺號爲明習法令】

少卿【沿革並見卿門】

撼大木【隋趙綽性質剛毅爲大理少卿時有刑部侍郎辛亶嘗衣緋裩俗云利官上以爲厭蠱將斬之綽曰據罪不當死臣不當奉詔上怒甚曰卿惜辛亶不自惜也命左僕射髙熲將斬之綽曰陛下寜可殺臣不可殺辛亶至朝堂解衣將斬上使人謂綽竟如何對曰執法一心不可惜死上拂衣入良久乃釋之明日謝綽勞之賜物三百段時上禁行惡錢有二人在市以惡錢易者武候執以聞上令悉斬之綽曰此人當杖殺之非法上曰不關卿事綽曰陛下不以臣愚暗置在法司欲妄殺人豈得不關臣事上又曰撼大木不動者當退對曰臣望感天心何論動木復曰啜羮者熱則置之天子之威欲敢挫耶綽拜而益前訶之不肯退上遂入侍禦史栁彧復上奏切諫上乃止】據律奏衛士當徒【源師帝卽位拜大理少卿帝在顯仁宮敕衛士不得輙離所守有一主帥私令衛士出外帝付大理師據律當徒帝令斬之師奏曰此人罪誠難恕若陛下初便殺之自可不關文墨旣付有司義歸常典脫宿衛近侍者更有此犯將何以加之帝乃止】免校尉死【唐戴冑遷大理少卿時吏部尙書長孫無忌嘗被召不解佩刀入東上閤門右僕射封徳彛議以監門校尉不覺罪當死無忌誤帯入罰銅二十斤上從之冑駮曰校尉不覺與無忌帶入爲誤爾臣子至於尊極不得稱誤陛下若錄其功非憲司所決校尉緣無忌以致罪於法當輕若止論其誤則爲情一也而生死頓殊敢以固請上嘉之竟免校尉死】犯顏執法【冑爲少卿犯顏執法甚多】隨方指讁言如泉湧【冑所論刑獄皆事無寃濫隨方指讁言如泉湧】事無寃濫【上】不能順防詭辭以求茍安【徐有功遷司刑少卿謂所親曰今身爲大理人命所懸必不能順防詭辭以求茍免故前後爲獄官以諌奏枉誅者三經斷死而執志不渝酷吏由是少衰時人比漢之於張焉或曰若獄官皆然刑措何逺】比漢於張【上】方於定國【有功爲少卿時周興來俊臣等羅告天下衣冠遇族者數千百家有功司刑平反者不可勝紀時人方於定國】定律令【韓瑗父仲良武徳初爲大理少卿受詔與郎楚之等掌定律令仲良言於髙祖曰周代之律其屬三千秦漢以來約爲五百若逺依周制繁紊更多且官吏至公自當奉法茍若徇已豈顧刑名請崇寛簡以允維新之望髙祖然之於是采定開皇律行之時以爲便】用心存法無過戴冑者【唐新語太宗嘗謂侍臣曰大理之職人命所懸當須妙選正人用心存法無過戴冑者乃以爲大理少卿】

正

禮記成獄辭史以獄成告於正正聴之【鄭注云於周禮鄕師之屬今漢有正平丞秦所置也】

前漢百官表廷尉有正秩千石

後漢百官志廷尉正一人

魏志廷尉三官通視南臺侍書舊尙書郎下遷

晉職官志廷尉屬官有正

隋百官志梁天監元年廷尉有正監評三人【煬帝增爲六人判獄事】

後齊大理寺正一人

唐百官志大理寺正二人【從五品下】掌參議刑辟詳正科條之事凡六丞斷罪不當則以法正之

六典大理正二人從五品下【秦置廷尉正一人漢因之與監及平謂之廷尉三官秩千石魏氏第六品晉置二人宋齊梁陳並一人品同魏氏後魏第六品上北齊及隋並正第六品帝增置六人皇朝置二人龍朔二年攺爲詳刑大夫咸興元年攺大理正光宅年攺司刑正神龍初復舊】掌同唐志

國朝元祐官品令大理正從七品

持法平【前漢宣帝在民間時知百姓疾苦吏急聞黃霸持法平召以爲廷尉正數決疑獄稱平允】濟活千數【後漢何敞六世祖比干學尙書於晁錯武帝時爲廷尉正與張湯同時湯持法深而比干務仁恕數與湯爭𨿽不能盡得然所濟活者以千數何氏家傳云祖父比干字少卿經明行修兼通法律爲汝陰縣獄吏決曹掾平活數千人後爲丹陽郡尉獄無寃囚淮汝號曰何公徵和三年三月天大陰雨比干在家夢貴客車騎滿門覺以語妻語未已而門有老姥可八十餘頭白來寄辟雨雨甚而衣履不沾漬雨止送至門乃謂比干曰公有陰徳今天錫君策以廣公之子因出懷中符防狀如簡長九寸凡九百九十板以授比干子孫佩印授者當如此算比干年五十八有六男又生三子本始元年自汝陰徙平陵代爲名族】明律令【陳琳橋表琳明律令徴拜廷尉正】宥所疑以隆易從之義【魏志司馬芝字子華遷大理正有盜官絹置諸厠上者吏疑女工收以付獄芝曰刑罪之失失在苛暴今贓物先得而後訊其辭若不勝掠或至誣服誣取之情不可以折獄且簡而易從大人之化也不失有罪庸世之治耳今宥所疑以隆易從之義不亦可乎太祖從其議】南土秀望【晉中興書顧榮字彥先入洛以南土秀望累遷廷尉正】冬服單薄【南史顧協初爲廷尉正冬服單薄寺卿蔡法度欲解襦與之憚其淸嚴不敢發口】寺署臺按【北史蘇瓊爲廷尉正時畢義云爲禦史中丞以猛暴任職理官忌憚莫敢有違瓊推察務在得情雪者甚眾寺署臺按始自於瓊也】上應正論【唐王志愔爲大理正嘗奏言法令者人之隄防不立則人無所禁竊見大理官員多不奉法以縱罪爲寛恕以守文爲苛刻遂表上應正論以見正】寺中二絕【見廷尉門】

監

前漢百官表廷尉有左右監秩皆千石

後漢百官志廷尉左監一人

魏志【見正門】

晉職官志【見正門】

隋百官志【見正門】

後齊大理寺監一人

六典【見正門】

治巫蠱【前漢邴吉字少卿稍遷廷尉監治巫蠱】多所全活【謝承後漢書陳咸爲廷尉監執獄多恩議入常從輕比多所全活皆稱其恩】增築訊堂【晉起居注廷尉監陸鸞上表求增築訊堂圖畫先賢象詔許之】

丞

隋百官志後齊九寺置丞各一人各有功曹五官主簿錄事等員帝卽位多所攺革大理寺丞攺爲勾檢官增正員爲六人判獄事

唐百官志大理丞六人【從六品上】掌分判寺事

六典丞六人從六品上【晉武帝咸寜中曹志上書請廷尉置丞自此始也宋齊梁各一人第七品陳第八品後魏第七品大業三年攺丞爲勾檢皇朝置六人增爲從六品】

國朝元祐官品令大理丞正八品

大寶箴【唐張蘊古太宗初卽位上大寶箴太宗嘉之賜以束帛除大理寺丞初河內人李好徳素有風疾而語涉妄妖蘊古究其獄稱好徳癲病有徵法不當坐禦史權萬紀劾蘊古情在阿縱奏事不實太宗大怒曰小子乃敢亂吾法耶令斬於東市太宗尋悔因發制凡決死皆命所司五覆奏自蘊古始】歲斷獄萬七千人無寃訴者【狄仁傑字懷英儀鳯中爲大理丞周歲斷滯獄一萬七千人無寃訴者時武衛大將軍權善才坐誤斫昭陵柏樹仁傑奏罪當免職髙宗卽令誅之仁傑曰陛下必欲變法請從今日爲始臣不敢奉制殺善才防陛下於不道帝意稍解善才因而免】遇徐杜必生遇來侯必死【杜景佺徐有功爲司刑丞與來俊臣侯思止同理獄人稱之曰遇徐杜必生遇來侯必死】寛平無寃濫【李日知天授中累遷司刑丞時用法嚴急日知獨寛平無寃濫嘗免一死囚少卿胡元禮請斷殺之與日知往復至於數四元禮怒曰元禮不離刑曹死囚終無生理答曰日知不離刑曹此囚終無死法竟以兩狀列上日知果直】上十策陳邊事【自契丹通和而天下弛武備邊候不謹天聖中大理寺丞石延年上書陳十策乞選練兵級言西夏必叛朝廷不以爲然及元昊反上思其言召見稍用乞奉使河東籍兵回稱防上曰朕知卿有才久矣但聞卿好飲酒醉恐不能了事所以未用卿延年奏曰臣非好飲不得志而以自釋爾然臣𨿽醉其於臨事愈於不醉之人上喜其言賜五品服】言太后不當聴政【延年遷大理寺丞上書言天子春秋已盛太后不當聴政及奉使河東回得祕閣校勘】

司直

六典司直六人從六品上【後魏永安三年禦史中尉髙穆奏置司直十人視五品廷尉位在正監上不署曹事惟覆理禦史檢劾事北齊及隋因之並置十人從第五品下皇朝置六人降爲從第六品上】司直評事掌出使推按凡承制而出推長吏據狀合停務及禁錮者先請魚書以往據所受之狀鞫而畫之若詞有反覆不能首實者則依法拷之凡大理斷獄皆連署焉

國朝元祐官品令大理司直正八品

評事

前漢百官表宣帝地節三年初置左右評四人秩皆六百石

後漢百官志左平一人六百石本注曰掌評決詔獄【缺】

祿薄其爲【缺】

員

四人其務平之涿郡太守鄭昌上言聖王之法明刑者非以爲理救衰亂之起也今明主躬垂明聴不置廷評獄將自正若開後嗣不若刪定律令律令一定愚人之所避就姦吏無所弄今不正其本而置廷評以理其末政衰徳怠則廷評將招權而爲亂首矣宣帝置左右評而三輔決錄注云何比干漢武時爲尉右評謬矣晉職官志廷尉屬官有評

隋百官志梁廷尉有評後齊評一人隋大理寺右評一人

唐百官志大理評事十二人從八品下

六典評事十二人正八品下【隋攺曰評事皇朝因之天寶九載敕大理評事今後朝要子弟及至親中有未歷畿望縣者不得注授元和十五年敕減二人以增六丞之俸】掌同司直國朝元祐官品令大理評事正八品

獄無寃民【三輔決錄茂陵何比干漢武帝時丞相公孫舉爲廷尉平獄無寃民號曰何公】行能髙潔【前漢馬宮字遊卿行能髙潔遷廷尉平】濟者甚眾【晉中興書顧榮遷廷尉平時趙王倫欲誅淮南王元允官屬下廷尉議罪榮具明刑理不宜廣濫倫意解賴榮濟者甚眾】上便宜十事【臧榮緒晉書何攀字惠興上便宜十事除廷尉評諸葛衝見攀攺蜀之志心有不悅及決斷疑獄衝乃服】同惡相濟共爲羅織【唐則天時左臺禦史中丞來俊臣司刑評事康晬衛遂忠等同惡相濟令人告事共爲羅織】公淸之士何以勸【杜暹授鄭尉以淸節見知華州司馬楊孚公直士也深賞重之尋而孚遷大理正暹坐公事下法司結罪孚謂人曰若此尉得罪公淸之士何以勸矣特薦之於執政由是擢拜大理評事】反覆詰對執政無以奪【唐新語敬昭道爲大理評事時沂州有反者詿誤坐者四百餘人將於司寇未卽路繋在州獄昭道授赦文判而免之時宰相責大理柰何免反人家口大理郡官失色引昭道以見執政怒而責之昭道曰赦云見禁囚徒反者家口系在州獄缺也反覆詰對至於五六執政無以奪詿誤者悉免】言語【缺】

主簿

隋百官志【見丞門】

唐百官志大理寺主簿二人【從七品上】掌印省署抄目勾檢稽失

六典主簿二人從七品上【晉魏宋齊梁陳大理皆有主簿晉至陳俱二人正七品上皇朝因而降之】

職官分紀卷十九

欽定四庫全書

職官分紀卷二十

宋孫逢吉撰

鴻臚

周禮大行人掌大賔客之禮【又有象胥幹寶注云若晉鴻臚也】

前漢百官表典客秦官景帝中六年更名大行令武帝太初元年更名大鴻臚屬官有行人譯官別火三令丞及郡邸長丞武帝太初元年更名行人爲大行令王莽攺大鴻臚曰典樂典屬國秦官掌蠻夷降者武帝元狩三年昆邪王降復增屬國置都尉丞千人屬官九驛令成帝河平元年省並大鴻臚

後漢百官表大鴻臚卿一人中二千石丞一人比千石大行令一人六百石治禮郎四十七人右屬大鴻臚晉職官志大鴻臚統大行典客園池華林園鉤盾等令又有靑宮列丞鄴武苑丞及江左有事則權置無事則省

宋百官志大鴻臚掌贊導拜授諸王鴻大也臚陳也晉江左初省有事則權置事畢則省

沈約宗書南北客館各一人永初初置主四方賔客事漢曰傳邸魏曰客館

隋百官志後齊九寺置卿少卿丞各一人各有功曹五官主簿錄事等員鴻臚寺掌蕃客朝防吉防弔祭統典客典寺司儀等署隋置鴻臚寺統典客司儀崇三署各置令典客署又有掌客司儀有掌儀等員【髙祖三年廢鴻臚入太常十二年復置】

唐百官志鴻臚寺【周曰大行人秦曰典客景帝曰大行令武帝曰大鴻臚梁承齊卿去大字署爲寺後周曰賔部隋曰鴻臚寺龍朔攺曰同文寺光宅曰司賔寺神龍復】卿一員少卿二員丞二人主簿一人錄事二人府五人史十二人亭長四人掌固六人

六典鴻臚寺【胡廣漢官解詁云鴻聲臚傳也所以傳聲贊導九賔也隋鴻臚寺統典客司儀崇三署開皇三年省並太常十二年復舊皇朝龍朔攺同文咸亨元年復舊光宅元年攺司賔神龍元年復舊舊屬官有崇署開皇二十五年攺宗正寺】

國朝鴻臚寺掌賔客防葬及封襲祭饗之事

卿

前漢武帝以蘇武爲典屬國宣帝甘露二年以常惠爲典屬國

百官表典屬國【見鴻臚門】

後漢百官志大鴻臚卿一人中二千石本注曰掌諸侯及四方歸義蠻夷其郊廟行禮贊導請行事旣可以命羣司諸王入朝當郊迎典其禮儀及郡國上計四方賓客亦屬焉皇子拜王贊授印綬及拜諸侯諸侯嗣子及四方夷狄封者臺下鴻臚召拜之王薨則使弔之及拜王嗣丞一人比千石

東觀漢記大鴻臚漢舊官建武元年復置屬有丞一人大行丞一人有禮員四十七人主齋祀儐贊九賔之禮韋昭辧釋名腹前肥者曰臚言以京師爲腹心王侯外國爲四體以養之也辧云鴻臚本故典客掌賔禮鴻大也臚陳序也欲以大禮陳序賔客也

漢官解詁鴻聲也臚傳也所以傳聲贊導九賔也又曰昔唐虞賔於四門此則賔禮之制也與鴻臚之任亦同後魏職令鴻臚少卿第四品上第二淸用雅學詳富明樞達理者

隋百官志【見鴻臚門】

唐百官志鴻臚卿一員【從三品周曰大行人中大夫秦曰典客漢曰大鴻臚梁加卿字後周曰賔部中大夫隋官從三品龍朔爲同文正卿光宅攺曰司賔】少卿二人【從四品上】卿之職掌賔客及防儀之事領典客司儀二署以率其官屬供其職務少卿爲之貳

唐百官志鴻臚卿位視尙書右丞掌導護贊拜

六典鴻臚寺卿一人從三品【梁天監七年象四時置十二卿除大字鴻臚寺爲次卿第二品上太初二十二年九卿並第三品北齊因之後周有大賔部中大夫隋鴻臚寺卿一人正第三品帝降爲從三品皇朝依焉】

國朝元祐官品令鴻臚卿從四品

連擒大姦【漢書田序字子公連擒大姦徴爲大鴻臚】卿慚長【後漢陳寔爲大丘長以沛相賦斂違法乃解印綬去累徴命不起閉門縣車棲遲養老時三公每缺議者歸之子紀亦以至徳稱爲平原相徴爲尙書令建安初袁紹爲太尉讓於紀紀不受拜大鴻臚卒於官子羣爲魏司空天下以爲公慙卿卿慙長】遣小黃門就問經傳【謝承後漢書商仁字季卿徴拜大鴻臚卿以年老乞骸骨詔賜牛酒米帛若經傳有疑使小黃門就問之】病乞骸骨許還家【奚徴拜大鴻臚以病乞骸骨許請還家】大鴻臚小鴻臚【魏志韓宣明帝時爲大鴻臚數歲卒宣前後當官在能否之間然喜以已恕人始南陽韓曁以宿徳在宣前爲大鴻臚曁爲賢人及宣在後亦稱職故鴻臚中爲之語曰大鴻臚小鴻臚前後治行曷相如】治行相如【上】移書燉煌【崔林爲大鴻臚玆王遣侍子來朝朝廷嘉逺至褒余國各遣子來朝間使連屬林恐所遣或非其眞的權取疏屬賈胡因通使命利有印綬而道路防送所損玆多勞所養之民資無益之事爲夷狄所笑此曩時之患也乃移書燉煌諭指並錄前世傳遇諸國丰約故事使有常】靜黙少言【蜀志杜瓊字伯瑜後主立爲大鴻臚爲人靜黙少言闔門自守不與世事】有出境之才【吳志張儼弱冠知名早歷顯位以博文多識拜大鴻臚使於晉吳主孫皓謂儼曰南北通好以君有出境之才故相屈行對曰皇皇者華臣其榮無古人延譽之羙磨鋒淬鍔思不辱命旣至車騎將軍賈充尙書令裴秀侍中荀朂等欲傲以所不知而不能屈尙書僕射羊祜尙書何禎並結縞帶之好】不任賔贊還官【漢雜事蕭由爲陳畱太守入爲鴻臚卿不任賔贊還官】鴻臣司爵【雄大鴻臚箴蕩蕩唐虞經通該極陶陶百王天工人力畫爲上下該羅百職人有材能官有級差遷能於官各有攸宜主不以廢官不以隳文不可武武不可文大小上下不可奪倫鴻臣司爵敢告在倫】才任專對【崔鴻十六國春秋前涼錄晉使者兪歸至張重華識張鑑才任專對拜典客令歸責鑑禮供給薄鑑曰敝國僻小隔絕皇風行臺撫臨萬里傾躍今大義未崇先存口實非昭徳示訓之謂也歸攺容謝之】職主胡事【山濤啟事鴻臚職主胡事前後爲之者率多不善今缺當選禦史中丞刁修不審可不】亡秦之官稱於上國【北史李安世爲主客令齊使劉纉朝貢安世奉詔勞之安世美容貌善舉止纉等自相謂曰不有君子其能國乎纉等呼安世爲典客安世曰何亡秦之官稱於上國纉曰異世之號有幾安世曰周謂掌客秦攺典客漢名鴻臚今曰主客君等不欲影響文武而殷勤亡秦乎】采樹爲樵【唐劉世龍髙祖時從平京師累轉鴻臚卿仍攺名義節時艸創伊始傾竭府藏以賜勲人而國用不足義節進計曰今義師數萬並在京師樵薪貴而布帛賤若采街衢及苑中樹爲樵以易布帛歲收數十萬疋立可致也又藏內繒絹疋疋截之使申截取剰物以供雜費動盈十餘萬疋矣髙祖並從之大收其利】

少卿

六典少卿二人從四品下【魏後太和十五年九卿各置少卿一人第三品上二十二年降爲正四品上北齊因之後周有賔部下大夫一人隋依北齊帝加置二人降爲從四品皇朝武徳中置一人貞觀中加置二人龍朔咸亨光宅神龍隨寺攺復】

國朝元祐官品令鴻臚少卿正六品

多才藝美容儀【隋書帝時蠻夷朝貢前後相屬帝嘗從容謂宇文述虞世基等曰四夷率服觀禮華夏鴻臚之職須歸令望寜有多才藝美容儀可以接賔客者爲之乎咸以蘇防對帝然之卽日拜鴻臚少卿】以職業稱【唐裴光庭開元中權兵部郎中鴻臚少卿性靜黙寡交遊𨿽驟歷臺省人未之許旣而以職業稱議者更推之】

丞

前漢百官表【見鴻臚門】

後漢百官志【見卿門】

隋百官志【見鴻臚門】

唐百官志鴻臚寺丞二人【從六品上】掌判寺事

六典丞二人從六品下【秦有典客丞漢因之武帝攺曰大鴻臚丞比千石魏晉因之東晉省梁班第三陳因之後魏列卿丞從五品中太和二十二年降爲第七品北齊爲第七品下後周兵部有上士一人隋鴻臚丞二人正七品上大業五年加爲正五品皇朝爲從六品上】

國朝元祐官品令鴻臚寺丞正八品

有祿能作否【晉王惇爲鴻臚卿謂阮修曰卿常無食鴻臚丞有祿能作否修曰聊復可耳乃爲丞】

主簿

隋百官志【見鴻臚門】

唐百官志鴻臚寺主簿一人【從七品上】掌印勾檢稽失六典主簿一人從七品上【漢官儀鹵簿篇鴻臚主簿駕四馬晉令大鴻臚置主簿錄事史梁天監七年十二卿各置主簿位不登十八班者別爲七班班第三陳因之後魏闕文北齊有功曹五官主簿隋鴻臚寺主簿三人皇朝因之武徳中正八品貞觀中減置一人從七品上】

國朝元祐官品令鴻臚寺主簿從八品

司農

前漢百官表治粟內史秦官掌谷貨有兩丞景帝後元年更名大農令武帝太初元年更名大司農屬官有太倉均輸平凖都內籍田五令丞幹官鐡市兩長令丞又郡國諸倉農監都水六十五官長丞皆屬焉捜粟都尉武帝軍官不常置王莽攺大司農曰羲和後更爲納言初幹官屬少府中屬主爵後屬大司農

後漢百官志大司農卿丞各一人部丞二人太倉令一人平凖令一人導官令一人右屬大司農

晉職官志大司農統大簞導官二人令襄國都水長東西南北部諸文曹掾及江左哀帝省並都水武帝復置宋百官志大司農一人丞一人掌九谷六畜之供膳羞者舜攝帝位命棄爲后稷則其任也周則爲太府漢世丞二人魏以來一人

隋百官志北齊司農寺掌倉正菜園池菓實統平凖太倉鉤盾典農導官梁州水次倉籍田等令丞隋司農寺統太倉典農廩市鉤盾華林上林導官等署

唐百官志司農寺【梁置十二卿以署爲寺以官爲卿龍朔三年攺爲司稼咸亨復】卿一員少卿二人丞六人主簿二人錄事二人府二十八人史七十六人計史三人亭長九人掌固七人

六典司農寺【隋帝司農但統上林太倉鉤盾導官四署罷典農華林二署以平凖京市太府掌苑囿薪蒭蘊炭市易度量皇朝因之】

國朝司農寺掌倉塲出納園苑種植及導擇米麥供給薪炭之事

卿

周禮冡宰有太府下大夫

史記韓信歸漢以爲治粟內史掌谷貨景帝更名大農令武帝更名大司農平帝元始元年攺大司農曰羲和以劉歆爲之

後漢百官志大司農卿一人中二千石本注曰掌諸錢谷金帛諸貨幣郡國四時上月旦具錢谷簿其逋未畢各具別之邊郡諸官請調度者皆爲報給

應劭漢官儀大司農古官也唐虞分命羲和四子敬授民時髙祖受命懲秦之獘與民休息逮至文景國家無事家給人足京師之錢累百巨萬貫朽而不可校太倉之粟陳陳相因充溢露積腐敗而不可食

後魏職令司農第四品上第三請用堪勤有能幹者隋百官志梁司農卿位視散騎常侍主農功倉廩統太倉導官籍田上林令又管樂逰北苑丞左右中部三倉丞莢庫荻庫諸庫丞湖西諸屯務天監九年又置勸農謁者視殿中禦史後齊九寺置卿少卿丞各一人隋九寺置卿少卿各一人

唐百官志司農寺卿一人【從三品上】少卿二人【從四品上】卿之職掌邦國倉儲委積之事總上林太倉鉤盾導官四署與諸監之官屬謹其出納少卿爲之貳凡京師百司官屬祿廩皆仰給焉凡朝防祭祀供禦所須及百官常料則率署監所貯之物以供其事凡孟春皇帝親籍田之禮有事於先農則奉進耒耜季冬藏冰祭司寒以黒牡秬黍仲春啟冰亦如之

六典司農寺卿一人從三品【左傳少昊氏九扈爲九農正天監七年象四時置十二卿司農爲春卿班第十一又置勸農謁者亦司農陳因之後魏大司農品第二太和二十二年攺第三品北齊因之後周依周官有司農上士一人掌三農九稼穡之政令隋一人正三品帝降從三品龍朔三年攺司稼寺正卿咸亨中復舊】

國朝官品令司農卿從四品

行千里不賫糧【前漢鄭當時字荘爲大司農門下客至亡貴賤亡畱門者執賔禮以下山東諸公翕然稱荘曰吾聞鄭荘行千里不賫糧】閉門卻掃非徳不交【趙典字仲經爲大司閉閉門卻掃非徳不交】免捶撲【後漢大司農劉據以職事譴被召詣尙書傳呼促步又加以捶撲左雄上言九卿位亞三事班在大臣行有佩玉之節動有庠序之儀孝明皇帝始有撲罰皆非古典帝從而攺之其後九卿無復捶撲者】學問博通【王孫端學問博通爲大司農】治行第一【宣帝地節四年北海太守朱邑以治行第一爲大司農】盜田自殺【田延年爲大司農坐盜都內田三十萬自殺】名卿【東觀漢記牟融字子優爲大司農性明達稱爲名卿】在朝以方正稱【髙翊字季回以儒學徴拜大司農在朝以淸白方正稱】曉邊事能議論【耿國爲大司農曉邊事能議論數上便宜事天子器之】給安車一乘【鄭公車徴爲大司農給安車一乘所過長吏送迎】風聲大行【張璠漢記陳寵爲廣漢太守風聲大行入爲大司農】陳粟萬石以箕【武帝栢梁詩大司農曰陳粟萬石以箕】司金穀【揚雄大司農箴惟時大農爰司金穀粒民是職帝王之盛實在農殖又曰農臣司均】農臣司均【上】穡臣【張華大農箴穡臣司農敢告左右】政治爲天下最【魏志梁習字子虞爲並州二十餘年政治爲天下最徴拜大司農】載碑從田內出【異苑吳郡岑淵爲吳時大司農卿碑注在江乘潮而西太元中村人見載碑從田中出還其先處萍藻猶著腹下】天倉【天文錄天倉者大司農也】印在吾手中【晉陽秋司農桓範出奔曹爽云大司農印在吾手中所在得開倉而食】國之泉【史遊急就篇司農少府國之泉也】掌周稷之業【漢朱邑爲大司農張敞與邑書曰足下以淸明之徳掌周稷之業】兩宮寵官【隋江總司農陳暄墓銘曰其文骫骳其筆縱橫背筆卽誦據馬俄成徘徊前古悵望今情兩宮寵官四王恩榮萬事休息一朝追送疇昔命觴文可吟諷今日酧君長悲宜慟】納郡租不過十日【趙元俶轉潁川太守有惠政因入朝防司農不時納諸郡租糓元俶奏之帝謂元俶曰如卿意者防日當了元俶曰如臣意不過十日帝卽日拜元俶爲司農卿納天下郡租如言而了帝悅焉】上疏言禁兵寡少【唐段秀實爲司農卿見禁兵寡少不足以備非常乃上疏曰臣聞天子曰萬乘諸侯曰千乘大夫曰百乘此蓋以大制小以十制一尊君卑臣彊幹弱支之義在於此矣今外有不庭之虜內有梗命之臣竊觀禁兵不精其數全少卒有患難將何待之且猛虎所以百獸畏者爲爪牙也若去其爪牙則犬馬牛悉能爲敵伏願少畱聖慮冀俾萬一其後涇原兵作亂召神策六軍遂無一人至者秀實守節不二竟沒於賊其明略義烈如此】好須【李緯見戶部尙書門】倒用印【秀實爲司農卿建中四年朱泚盜據宮闕源休教泚僞迎鑾駕陰濟逆志泚乃遣其將韓旻領馬步三千疾趣奉天時蒼黃之中未有武備泚以秀實嘗爲涇原節度使罷兵權以爲畜憤且久必肯同惡乃召與謀議秀實初詐從之陰說大將劉海賔何明禮姚令言等與之一心同謀殺泚以兵迎乘輿三人皆許諾旻追駕秀實以爲宗社之危期頃刻乃使人諭岐靈嶽竊令言印不獲乃倒用司農印印符以追之旻至駱馹得軍符令亦莫辧其印文遑遽而回秀實乃與海賔約事急爲繼而令明禮應於外明日泚召秀實議事源休等皆在坐秀實與源休並膝語至僣位秀實悖然而起執休腕奪其象笏躍而前唾泚面大罵曰狂賊吾恨不斬汝萬吾豈逐汝反耶遂擊之泚中其顙流血而走凶黨羣至遂遇害徳宗在奉天聞其事惜其委用不至埀涕久之】

少卿

隋百官志【見卿門】

唐百官志【見卿門】

六典司農少卿二人從四品上【後魏初置少卿第三品太和二十二年爲正第四品上北齊因之後周司農有中士一人隋品同北齊煬帝加置二人降爲從四品龍朔咸亨隋寺攺復】國朝元祐官品令司農少卿正六品

檢校東都營田園苑之事【唐韋機爲司農少卿受詔檢校東都營田園苑之事髙宗謂之曰兩都是朕東西之宅也今之宮館隋代所造歲序旣淹將漸頽毀頓欲有修又費財力如何機奏曰臣任司農向已十年前後省費今見貯錢三十萬貫若以供葺理可不勞而就也上大悅】宦有犯者杖而後奏【機爲司農少卿兼之東都營田甚見委遇有宦者於苑中犯法機杖而後奏髙宗嗟賞賜絹數十疋謂曰更有犯者卿卽鞭之不復奏也】

丞【沿革見司農門】

唐百官志司農寺丞六人【從六品上】掌判寺事凡天下租稅及拆造轉運於京師皆閱而納之以供國用以祿百官六典丞六人從六品上【秦治粟內史有兩丞漢因之武帝攺大司農亦兩丞桑羊爲大司農置部丞數十人分部主郡國將以興利後漢司農丞一人比千石部丞一人六百石部丞主帑藏魏因之品第七晉亦品第七進賢一梁冠介幘皂衫銅印黃綬宋齊梁陳司農丞墨綬後魏從五品中太和二十二年爲七品下北齊因之隋司農丞五人從第六品大業五年加至從五品皇朝武徳中置四人貞觀中加至六人】

國朝元祐官品令司農丞正八品

主簿

隋百官志【見司農門】

唐百官志司農寺主簿二人【從七品上】掌印署抄目勾檢稽失凡置木契二十隻應須出納與署合之【十隻與太倉署令十隻與導官署令皆九雄一雌雄主簿掌雌畱署勘同然後出給】

六典主簿二人從七品上【晉太康中置主簿二人宋齊無聞梁置一人七班之中第三陳因之後魏不見北齊司農寺有功曹五官主簿隋二人皇朝因之】

國朝元祐官品令司農寺主簿從八品【治平三年置主簿一員】

上林苑令

六典上林署令二人從七品下【漢百官表水衡都尉武帝置掌上林苑屬官有上林令丞尉又有甘泉上林長丞又步兵尉校掌上林苑又少府屬官有上林中十池監上林者漢之苑囿也司馬相如有上林賦後漢上林苑令一人六百石主苑中禽獸頗有人居皆主之捕得其獸送太官丞一人三百石魏晉因之江左闕其官宋武帝復置尙書省殿中曹及少府齊因之梁陳屬司農後魏闕文北齊及隋並屬司農皇朝因之】

掌苑囿園池之事丞爲之貳

箴【雄上林苑令箴曰芒芒大田芃芃柞棫山有陘陸野有林麓夷原污藪禽獸攸伏魚鱉以時芻蕘咸殖國以殷富民以家給】

太倉令

齊職儀太倉令周司徒屬官有廩人倉人則其職也六典太倉令三人從七品下【石氏星經天倉六星在婁南倉糓所藏南三星天庚積廚粟之所天園十三星囷倉廩之屬主禦糧也史記云武王伐殷散鉅橋之粟周禮有廩人下大夫上士秦漢大司農屬官有太倉令丞各一人文帝時淳於意爲之後漢一人六百石魏品第七晉宋齊梁陳亦然後魏闕文北齊司農統太倉令丞後周有司倉下大夫隋太倉令二人宋廩督四人穀倉督二人皇朝置太倉令三人東都則曰含嘉倉】

籍田令

前漢百官表司農屬官有籍田令丞

沈約宋書籍田令一人古官也於周爲甸師前漢置後漢及魏闕晉太始十年復舊江左省後復置

國朝元祐官品令籍田令正九品

廩犧令

漢百官表內史屬官有廩犧令丞尉後屬司農

韋昭辧釋名犧戱也言廩養之也辧云凡六牲取其毛者別養之以奉祭祀純色者少故名曰犧犧希也齊職儀周牧人之職也掌六牲陽祀用騂陰祀用黝取純毛者光武中興屬河南秩六百石

導官令

六典導官署令二人八品上【秦漢少府屬官有導官令丞主擇米以供祭祀及禦饌導擇也後漢屬大司農令六百石丞三百石魏晉皆有令丞梁在七班之下爲三品勲位陳因之後魏闕文北齊及隋皆有令丞並屬司農皇朝因之置令二人】

平凖令

漢百官表司農屬官有平凖令

續後漢書平凖令六百石

韋昭辧釋名釋云平凖令主染色有常平之法凖的之也辧云主平物價使相依凖

齊職儀染署掌染繒色少昊置五雉爲工正掌雉氏設五色之工周有染人之職掌染帛以爲服

六典平凖署令二人從七品下【周禮有貨人中士下士主平定物價漢大司農屬官有平凖令丞後漢令丞各一人令六百石丞三百石掌知物價及主練染作彩色至和帝攺平凖爲中凖以宦者爲令丞列於內署自是諸署令悉用宦人魏氏闕文晉少府屬官有平凖令丞宋順帝諱攺凖曰染署齊少府有平凖令丞梁陳有平凖水令丞後魏闕文北齊司農寺統平凖令丞後周有平凖中士下士隋司農屬官有平凖署令丞帝三年攺太府皇朝因之】掌供官市易之事

籠天下之貨【史記桑羊領大司農令以諸官各自市相爭以故物多騰踴乃請置大農部丞數十人分部主郡國置平凖於京師受天下委輸盡籠天下之貨物貴則賣之賤則買之如此則富商大賈無所牟大利矣所以置平凖焉】亷潔下士【趙廣漢亷潔下士州舉茂才爲平凖令】

太府

隋百官志後齊太府掌金帛府庫營造器物統左右中三尙方左藏司染諸冶東西道署黃藏右藏細作左校甄官等署隋太府寺統左藏左尙方內尙方右尙方司染右藏黃藏掌冶甄官等署帝卽位分太府寺爲少府監

唐百官志太府寺卿一人少卿二人丞四人主簿二人錄事二人府十五人史五十人計史四人亭長七人掌固七人

國朝太府寺掌庫藏出納商稅市易平凖店宅之事六典【見卿門】

卿

隋百官志梁天監七年始置太府卿以少府爲少府卿加置太僕卿三卿是爲夏卿太府卿位視宗正掌金帛府帑後齊置卿少卿丞各一人置丞主簿錄官主簿錄事等員隋九寺並置卿少卿各一人各置丞主簿錄事等員

唐百官志太府卿一員【從三品】少卿二員【從四品上】卿掌邦國財貨總京都四市平凖左右府藏常平八署之官屬舉其綱目修其職務少卿爲之貳以二法平物一曰度量二曰權衡

六典太府寺卿一人從三品【周禮天官太府下大夫上士下士掌九貢九賦九功之貳以受其貨賄之入頒其貨於受藏之府頒其賄於受用之府凡官府都鄙之吏及執事者受財用焉則今太府之任也秦漢以下不置其官其職並於司農少府梁天監七年始置太府班第十三掌金帛府帑統右藏令上庫丞太市南市北市令關津亦皆屬焉陳因之品第三後魏太和中始攺少府爲太府寺卿品第三北齊因之後周有太府中大夫又有計部中大夫隋太府寺卿一人正三品上帝分太府置少府監管三尙方及司染掌冶等署而太府寺管左右藏及兩市平凖等署焉大業四年降爲從三品皇朝因之至龍朔三年攺外府正卿咸亨元年復故光宅元年攺司府寺神龍初復舊】少卿二人從四品上【後魏孝文帝攺少府爲太府置少卿一人第三品上北齊因之隋帝加至二人降爲從四品皇朝減一人貞觀中復置二人龍朔咸亨光宅神龍並隨寺攺復】

國朝元祐官品令太府卿從四品

從車駕南巡【後魏楊播少修飭事親盡禮遷左衛將軍從車駕南巡到懸瓠除太府卿】貨幣山積【唐楊國忠專判度支事宗召公卿百僚觀左藏庫喜其貨幣山積靣賜國忠金紫兼權太府卿事國忠旣專錢谷之任出入禁中日加親幸】財物經楊卿者無不精好【見少卿門】

少卿【沿革見卿門】

國朝元祐官品令太府寺少卿正六品

尹卿筆【唐尹思盾爲司府少卿時侯知一亦厲威嚴吏人爲之語曰不畏侯卿杖惟畏尹卿筆其爲人所服如此】前後無與爲比【楊崇禮開元初爲太府少卿𨿽幣帛克牣丈尺間皆躬自省閱時議以爲前後爲太府無與爲比擢拜太府卿時太平且久禦府財物山積以爲經楊卿者無不精好】

丞

隋百官志【見卿門】

唐百官志太府寺丞四人【從四品上】掌判寺事凡正至大朝應貢方物應陳於殿庭者皆受而進之

六典丞四人從六品下【梁選部太府丞一人品從第七陳因之後魏亦一人品第七下後周太府上下一人亦丞之任也隋太府丞六人正七品下大業三年增爲從五品皇朝置四人從六品上垂拱中省一人開元又加焉】

國朝元祐官品令太府丞正八品

主簿

隋百官志【見卿門】

唐百官志太府寺主簿二人【從七品上】

六典主簿二人從七品上【梁置太府主簿一人七班之中爲第三陳因之後魏一人隋四人從七品皇朝置三人至太極中省二人太府寺管木器七十隻十隻與左藏東庫合十隻與左藏西庫合十隻與右藏內庫合十隻與右藏外庫合十隻與東都左藏庫合十隻與東都右藏庫合九雄一雌主簿掌一雌庫官掌右五隻與左藏朝堂庫合五隻與東都左藏朝堂庫合各四雄一雌其契以次行用之】掌印署抄目勾檢稽失凡置木契九十五隻二十五隻與少府將作苑總監合七十隻與庫官合十五隻刻少府監字十四隻雄付少府監五隻刻將作監字四隻雄付將作監五隻刻苑總監字四隻雄付苑總監皆應索用物雌畱太府

市令【長附】

史記司馬談祖爲漢市長

漢百官表內史屬官有長安市長又長安四市令丞長屬左馮翊

六典兩京諸市署各令一人從六品上【昔神農祝融氏始作市易曰日中爲市致天下之民聚天下之貨交易而退各得其所蓋取諸噬嗑石氏星經天市垣二十二星周禮地官有司市下大夫上士中士下士其屬有盾人人胥師賈師司暴司稽肆長蓋諸市官也漢攺秦內史爲京兆尹其屬官有長安市長丞後漢河南尹屬官有雒陽市長丞魏晉因之東晉丹陽尹宋齊因之梁始太府梁選部太市令屬四品市職之任不容過卑天監七年革其選陳因之後魏京邑市令從五品中北齊司州牧領東西市署令丞後周司市下大夫一人隋司農寺統京市令帝三年攺京市太府市京師東市曰都防西市曰利人東都東市曰丰都南市曰大同北市曰通逺皇朝因之京置東西南三市按東都西市則隋南市也南市則隋東市也都南市舊兩坊之地武徳中減爲坊半焉垂拱中省京南市開元十年又省都西市】掌百族交易之事丞爲之貳凡建標立候陳肆辧物【按周禮肆長各掌其肆之政令陳其貨賄名相近者相逺也實相近者相邇也以平正之】以二物平市【謂秤以格鬥以槪】以三賈均市【精爲上次爲中粗爲下】

格殺捨中兒【東觀漢記祭遵從徵河北爲軍市令捨中兒犯法遵格殺之上怒命收遵主簿陳副諫曰明公常欲聚軍整齊今遵奉法不避是教令行也上乃貸之以爲刺姦將軍語諸將曰當備祭遵吾捨中兒尙格殺之豈私諸卿耶】逺量當至公輔【石苞賣鐵鄞市中沛國趙元儒名知人見而異之便與結交嘆其逺量當至公輔】

左右藏令

齊職儀右藏庫周太府內府之任太府物所藏也內府掌邦布之出入以待王用後漢中藏府令丞掌幣帛金銀諸貨物晉置中黃左右藏

六典左藏署令三人從七品下【周禮有外府中士主泉藏之在外者掌邦布之出入以供百物而待邦用也又有職幣上士中士主貨幣之入也並今左藏之職也秦漢則在司農少卿屬官有中藏府令丞各一人掌中藏幣帛金銀貨物魏氏因之晉少府屬官有左右藏令東晉置禦史九人各掌一曹有庫曹禦史後復分庫曹置外左庫內左庫宋文帝省外左庫而內左庫直云左庫武帝復置前廢帝又省齊梁陳有右藏無左藏後魏闕文北齊太府寺統左右藏令丞後周有外府上士中士二人掌綿帛絲麻錢物皮角筋骨之藏隋有左藏署令丞皇朝因之左藏有東庫西庫朝堂庫又有東都朝堂庫各掌木雌契一與太府主簿合之】掌邦國庫藏之事

右藏署令二人正六品上【周禮有內府中士主良貨賄藏在內也有職內上士中士主泉貨所入並令右藏職之至秦漢分在司農少卿其職掌廢置與左藏同隋太府寺統右藏令丞各二人皇朝因之右藏有內庫外庫東都庫各木雌契一隻與太府寺主簿合之】掌邦國寶貨之事

常平令

六典常平署令一人從七品下【漢書食貨志管仲相桓公通輕重之權曰歲有凶穰故糓有貴賤令有緩急故物有輕重人君不理則商賈逰於市乘民之不給百倍其本矣故萬乘之國必有萬金之賈千乘之國必有千金之賈者利有所並也計本量委則足矣然而民有饑餓者糓有所藏也民有餘則輕之故人君斂之以輕民不足則重之故人君散之以重凡輕重斂散之以時卽凖平李悝曰糴甚貴傷民甚賤傷農民傷則離散農傷則國貧故甚貴與甚賤其傷一也是故善平糴者必謹觀歲有上中下熟故大熟則上糴三而舎一中熟則糴二下熟則糴一小饑則髮小熟之所斂中饑則發中熟之所斂大饑則發上熟之所斂而糶之故𨿽遇饑饉水旱糴不貴而人不散孟子曰狗彘食人食而不知檢塗有餓莩而不知發蓋並常平之義也漢宣帝卽位歲數丰穰糓至石五錢農人少利大司農中丞耿壽昌遂白令邊郡皆築倉以穀賤時增其價而糴谷貴時減其價以糶名常平倉人便之後漢明帝永平五年歲比登稔作常滿倉立粟市於城東粟斛直錢三十晉武帝泰始四年乃立常平倉丰則糴儉則糶以利百姓東晉宋齊無聞梁有常平倉而不糴陳亦如之後魏太和十二年有司上言請京師度支歲用之餘各立官司年丰糴貯於倉時儉加私之二糶之於人北齊諸州郡皆別置富人倉初立之日凖所領中下戶口數得之一年糧遂次當州谷價賤時斟量割當年義租充入糓貴下價糶之賤則還用所糶物依時價糴貯隋開皇三年於河西勒百姓立堡營田積糓京師置常平監又以倉廩尙虛衛所置黎陽倉洛州置河陽倉陜州置常平倉華州置廣通倉轉相委輸漕關東之粟以給京師又募人能於洛陽運米四十石經砥柱達於常平倉者免其徵戍以此通轉運亦非糶糴皇朝垂拱初兩京置常平署天下諸州亦置也】掌平糴倉儲之事

職官分紀卷二十﹤子部﹐類書類﹐職官分紀﹥

欽定四庫全書

職官分紀卷二十一

宋孫逢吉撰

國子監

晉職官志晉武帝初立國子學定置國子祭酒博士各一人助教十五人以教生徒孝武太元十一年減助教員爲十人

南齊百官志太始元年以國學廢初置緫明觀儒文史四科科置學士各十人正令史一人書令史二人幹一人門吏一人典觀吏二人建元中掌治五禮永明三年國學建省

隋百官志梁國子學生限以貴賤帝欲招來後進五館生皆引寒門儁才不限人數後齊國子寺掌訓教冑子祭酒一人亦置功曹五官主簿錄事等員隋國子寺【元太常】祭酒一人屬官有主簿錄事【各一人】統國子太學四門書算各置博士【國子太學四門各五人書算各二人】助教【國子太學四門各五人書算各二人】學生【國子百四十人太學四門各三百六十人書四十人算八十人】等員開皇十三年罷太常又攺寺爲學仁壽元年罷國子學惟立太學一所煬帝攺國子學爲國子監依舊置祭酒加置司業一人從四品丞三人加爲從六品並置主簿錄事各一人國子學置博士

唐職官志貞觀元年攺國子學爲國子監龍朔二年攺國子監爲司成館咸亨元年復舊垂拱元年攺國子監爲成均監神龍復舊

唐百官志國子監祭酒一人從三品司業二人從四品下掌儒學訓導之政縂國子太學廣文四門律書算凡七學天子視學皇太子齒冑則講義釋奠執經論議奏請京文武七品以上觀禮凡授經以周易尙書周禮儀禮禮記毛詩春秋左氏傳公羊傳谷梁傳各爲一經兼孝經論語老子嵗終考學官訓導多少爲殿最丞一人從六品下掌判監事每嵗七學生業成與司業祭酒試登第者上於禮部

主簿一人從七品下掌印勾督監事七學生不率教者舉而免之錄事一人從九品下【武徳初以國子監曰國子學隸太常寺貞觀二年復曰監龍朔二年攺國子監曰司成館祭酒曰大司成司業曰少司成咸亨元年復曰監垂拱元年攺國子監曰成均監有府七人史十三人亭長六人掌固八人】

國朝國子監掌國子太學武學算學五學之政凡訓導之事更修黌宇【後漢安帝薄於藝文博士倚席不講學捨頽敝鞠爲園蔬牧兒芻豎至於薪刈順帝感翟酺之言更修黌宇】畫三禮圖【國朝至道二年遣畫工二人赴國子監畫三禮圖於壁待詔一人督其事】繪像【三年國子監言畫三禮圖訖詔文宣王十哲七十二賢像宜繪飾】建閣藏書【大中祥符五年就文宣王殿建藏書閣藏太宗禦書及以皇帝禦制樣瑞諭勤政論俗吏辧刻石】

祭酒

前漢王莽置六經祭酒每經各一人蘇竟以明易爲博士講書祭酒

後漢百官志博士祭酒一人六百石本僕射中興轉爲祭酒【胡廣曰凡官名祭酒皆位之元長者也古禮賔客得主人饌則老者一人舉酒以祭於地舊說以爲示有先】

漢百官表注博士祭酒一人掌國子學皇朝服進賢兩梁冠佩水蒼玉

續漢書百官表建武初置五經博士太常差以有聰明威重者一人爲祭酒總領綱紀

韋昭辧釋名祭酒者謂祭六神以酒酹之也辧云凡防同饗醼必尊長先用酒以祭先故曰祭酒漢時吳王年長以爲劉氏祭酒是也

應劭漢官儀禮飲酒必祭先示有先也故稱祭酒飲酒時惟尊長以酒沃酹也

晉職官志武帝初立國子學定置國子祭酒永嘉中又置儒林祭酒以杜夷爲之

宋百官志祭酒晉官也漢吳王濞爲劉氏祭酒大祭祀以酒爲本尊者主之故以祭酒爲稱漢之侍中魏之散騎常侍髙功者並爲祭酒用其義公府有祭酒蓋因其名也

沈約宋書博士秦官也掌通古今員多至數十人有僕射光武增爲十五人蓋一經有數家之學故也皆教弟子光武攺僕射爲祭酒祭酒者一位之尢長也

南齊百官志國子祭酒一人建元四年有司奏置國子學祭酒準諸曹尙書總明觀祭酒一人

隋百官志梁國學有祭酒一人陳國子祭酒【中二千石】後齊國子寺祭酒一人隋國子祭酒一人仁壽元年省煬帝國子監復置

唐職官志龍朔二年攺國子祭酒爲大司成咸亨二年復舊國子監祭酒一員【從二品】掌邦國儒學訓導之政令有六學【國子太學四門律書算】凡春秋二分之月上丁釋奠於孔宣父祭以太牢樂用登歌軒懸祭酒爲初獻司業爲亞獻博士爲終獻凡教授之經以周易尙書周禮儀禮禮記春秋左氏傳公羊傳谷梁各爲一經孝經論語兼習之每嵗終考其學官訓導分業之多少爲之殿最六典國子監祭酒一人從三品【周禮師氏以三徳三行教國子凡國之貴遊子弟學焉又保氏飬國子以道教之六藝晉令曰祭酒博士當爲訓範總統學中眾事傅暢諸公讚云裴頠爲國子祭酒奏立國子太學起講堂築門闕刻石寫五經梁置國子祭酒一人班第十三比列曹尙書陳國子祭酒秩中二千石品第三後魏初品第四上太和二十二年增爲從第三品北齊攺國子祭酒一人從三品後周闕光宅元年攺成均監祭酒神龍元年復舊】

五代職官志後唐同光元年置一員

國朝元祐官品令國子祭酒從四品

三爲祭酒【史記荀卿年五十始來遊學於齊襄王時荀卿最爲老師齊尙修列大夫之缺而荀卿三爲祭酒焉】明習故事【前漢張安世薦蘇武明習故事奉使不辱命宣帝以武著節名臣令朝朔望號稱祭酒甚優寵之年老不朝迎以安車】師友【蜀志先主旣定益州廣漢太守夏侯綦請秦宓爲師友祭酒】皇太子執經問義【晉中興書杜夷以儒學稱中宗以爲丞相祭酒中興初皇太子凡三至夷捨執經問義】上疏求備學徒【晉書袁環爲國子祭酒時防亂之後禮教淩遲環上疏云若得給其宅地備其學徒帝從之國學之興自環始也】令司徒辭祭酒以授張緒【齊書司徒竟陵王子良領國子祭酒武帝敇王晏曰吾欲令司徒辭祭酒以授張緒物議以爲云何子良竟不拜以緒領焉】舉自代人以爲榮【吳均齊春秋謝曇濟字彥均王備爲國子祭酒講孝經未畢舉曇濟自代時人以爲榮】朱服【南齊何爲國子祭酒與太子中庶子王瑩並爲侍中時單作祭酒疑所服陸澄博古多該亦不能據遂以服臨試爾後羣議乃用朱服祭酒朱服自此始也】三世爲國學師【梁書王承好儒業轉國子祭酒承祖儉父陳皆爲此職三世爲國學師前代未之有當時以爲榮】恃貴縱辯【陳書太建中國子祭酒徐孝充開講恃貴縱辯眾莫敢當陸徳明始弱冠往參焉便與抗對合朝賞嘆】輕薄祭酒【齊春秋孔廣字淹源美容止善吐納王儉張緒咸美之儉常云廣來便使我薄止不須來則莫聽去緒數巾車詣之嘆嗟曰孔廣使吾成輕薄祭酒】庠均義重師資道尊【王融爲王儉讓國子祭酒表曰竊以庠均義重振古所從師資道尊由來攸尙匪曰蘭茝疇變入室之情不自朱藍何遷素絲之質】率百僚親臨講論【崔鴻十六國春秋前秦錄建元七年髙平蘇通長樂劉祥並以研學耆儒尢精二禮以通爲禮記祭酒居於東庠祥爲儀禮祭酒處於南序每月朔旦率百僚親臨講論也】儒宗學府【後周書盧誕夲名恭祖拜給事黃門侍郎魏帝曰經師易求人師難得朕諸兒轉長欲命卿爲師於是以誕儒宗學府乃敇自今晉王以下皆拜之於帝前因賜名誕爲當世所推乃拜國子祭酒】經師易求人師難得【上】論難鋒起不能屈【隋書楊汪字元度爲國子祭酒帝令百僚就學與汪講論天下通儒碩學多萃焉論難鋒起皆不能屈帝令禦史書其問答奏之省而大悅賜良馬一匹】敷陳義理兼之諷諫【元善賜爵江陽縣公後遷國子祭酒上常親臨釋奠命善講孝經於是敷陳義理兼之諷諫上大悅曰聞江陽之說更起朕心】學行可師【唐賀徳仁少與從兄徳基俱爲國子祭酒周正咸以詞學見稱時人語曰學行可師賀徳基文質彬彬賀徳仁】文質彬彬【上】卿今日從朕求官【許後徹常侍太宗講後爲睦州刺史因入朝乞骸骨太宗召問曰朕與卿刺史資以自飬何爲致仕後徹曰年老筋力不逮望在私第時見闕廷太宗曰卿气力猶彊欲何官也後徹陳謝不敢太宗曰朕昔從卿讀書今日從朕求官但有所欲不相違也時國子祭酒缺乃言之因授焉】請琢去碑額僞號【馮審爲國子祭酒國子監有孔子碑睿宗篆額加大周兩字蓋武后時刻審請琢去僞號復大唐二字從之】上疏論南海進蚶菜【孔戣字君嚴元和年攺國子祭酒嶺南節度使崔詠卒三軍諸帥宰相奏擬皆不稱防因入對上謂裴度嘗有上疏論南海進蚶菜者詞甚忠正此人何在卿求之度退訪之或曰祭酒孔戣嘗論此事度徴防進之卽日授嶺南節度使】判祥瑞案三道【則天稱制以權臨下不恡官爵取悅當時其國子祭酒多授諸王駙馬都尉惟貞觀故事祭酒孔穎逹等赴上日皆講五經題至是諸王與駙馬都尉赴上惟判祥瑞案三道而已至於博士助教𨿽有學官之名多非儒雅之實】腐儒【祝欽明爲國子祭酒景龍三年中宗將親祀南郊欽明與郭山惲希防奏言皇后亦合助祭景云初侍禦史倪若水劾奏曰欽眀等本自腐儒素無操行崇班列爵實爲叨忝而涓塵莫效諂佞爲能遂使曲臺之禮圜丘之制百王故事一朝墜失所謂亂常攺作希防病君人之不才遂至於此臣等並従黜放以肅周行於是欽眀左授饒州刺史】隨問酬悉舌無畱語【趙智永徽中爲陳三師講孝經百福殿諸儒更詰辧隨問酬悉舌無畱語髙宗喜曰試爲我陳經之要以補不逮對曰天子有爭臣七人𨿽無道不失其天下願以此獻帝悅賜絹三百疋終國子祭酒】官不擇才【桓彥範爲侍中俄墨敕以方士葉靜能爲國子祭酒彥範執不可帝曰要已用之不可止彥範曰陛下始復位制詔軍國皆用故事貞觀時以魏徴虞世南顏師古爲監以孔頴逹爲祭酒如靜能方伎猥下安足繼蹤前列臣恐物議謂陛下官不擇才以天秩加私愛不從】以宰相領祭酒【鄭覃見同中書門下平章事】輸光學錢【劉允章爲國子祭酒建言羣臣輸光學錢治庠序宰相五萬節度四萬刺史一萬詔可】願兼領侍郎【國朝孔維見司業門】

司業

隋百官志煬帝大業三年國子監初置司業一人從四品

唐職官志龍朔二年攺爲少司成咸亨元年復舊垂拱元年增置一員所掌同祭酒

六典司業二人從四品下【禮記曰樂正司業父師司成秦漢以來無聞】五代職官志後唐同光二年置一員

國朝元祐官品今國子司業正六品

攺國學及官名【歸崇敬授國子司業時皇太子欲於國學行齒冑之禮崇敬以國學及官名不稱上言司業義在禮記樂正司業正長也言樂官之長司主此業爾雅云大板曰業按詩周頌設業設簴崇牙樹羽則業乃懸鐘磬之簨簴也今太學旣不敬老於義則無所取請攺國子監爲辟雍請攺祭酒爲太師氏請攺司業一爲左師一爲右師詔下尙書集百僚定議以聞議者以爲省者禁也非外司所宜名周禮代掌其職者曰氏其學非代官不宜曰氏其餘大抵以習俗旣久重難之非其事不行】請誦古詩兩篇【郭山惲景龍中累遷國子司業時中宗數引近臣及修文學士與之宴集甞令各效伎藝以爲笑樂張錫爲談客娘舞宗晉卿舞渾脫張洽舞黃�杜元談爲婆羅門咒李行言唱車駕西河盧藏用效道士上章山惲獨奏曰臣旡所解請誦古詩兩篇於是誦鹿鳴蟋蟀之詩奏未畢李嶠以其有好樂無荒之語恐忤防遽止之】刋定儀注【韋叔夏遷成均司業久視元年時下制曰吉防禮儀周家所重司禮博士未甚詳明成均司業韋叔夏祝欽明等博涉禮經委以參掌冀典式自今所修禮儀注委叔夏等刋定訖然後奏聞】自以通經求爲司業【國朝淳化元年以國子祭酒孔維兼工部侍郎從其請也維開寶中任開封東明簿爲上卽位以舊吏累遷至主客員外郎自以通經求爲司業卽以授之雍熈初使髙麗先是奉使外國例借服紫復命卽服舊服防髙麗使至維自恥衣緋因求見上詭言髙麗使者問臣獲何罪降服臣無以對因泣上憐之卽賜金紫至是擢拜祭酒又上言祭酒官久廢少知者故親書尺與臣多以祭酒郎中呼焉又引五代時田敏任祭酒兼侍郎願兼領是官上從之】

丞

隋百官志隋大業三年國子監置丞三人加爲從六品唐六典丞一人從六品下掌監事凡六學生每嵗有業成上於監者以其業與司業祭酒試之明經帖經口試策經義進士帖一中經試雜文策時務徴事其明法明書算亦各試所習業登第者白祭酒上於尙書禮部國朝元祐官品令國子監丞正八品

國子博士太學博士五經博士四門博士

前漢百官表博士秦官也掌通古今秩比六百石員多至數十人武帝建元五年初置五經博士宣帝黃龍元年稍增員十二人

後漢百官志博士十四人比六百石夲注曰易四施孟梁丘京氏尙書三歐陽大小夏侯氏詩三魯齊韓氏禮二大小戴氏春秋二公羊嚴顏氏掌教弟子國有疑事掌承問對本四百石宣帝增秩

漢舊儀武帝初置博士取學通行修博識多藝曉古文爾雅能屬文章爲髙第朝賀位次中都官師稱先生弟子稱門人又曰孝文時博士七十餘人朝服端章甫冠

應劭漢官儀博士秦官也博者博通古今士者辧於然否

魏文帝黃初五年太學置五經課試之法置春秋谷梁博士明帝太和二年詔曰尊儒貴學五教之本也自頃儒官或非其人將何以宣明聖道其髙選博士才任侍中常侍者敇郡國貢士以經學爲先

吳志詔曰古者建國教學爲先所以道世治性爲時飬器也自建興以來時事多故吏民頗以目前趨務去本就末不循古道夫所尙不淳則傷化敗俗其按古置學官立五經博士核取應選加其寵祿科見吏之中及將吏子弟有志好學者各令就業一嵗課試差其品第加以位賞使見之者樂其榮聞之者美其譽以惇王化以隆風俗

後魏書劉芳表云太和二十年立四門博士於四門置學按禮記雲天子設四學鄭注云四學謂周四郊之虞庠也今以其遼逺故置四門請移與太學同處從之摠知學士至是太學博士降爲從六品

晉職官志晉初承魏制置博士十五人以教生徒博士皆取履行淸淳通明典義者若散騎常侍中書侍郎太子中庻子以上乃得召試及江左初減爲九人元帝末增儀禮春秋公羊博士各一人後又增爲十六人不復分掌五經而謂之太學博士也

南齊百官志國子博士二人建元四年有司奏置博士準中書郎助教準南臺禦史

隋百官志梁國學有博士二人助教十人太學博士八人又有限外博士員天監四年置五經博士各一人大同七年國子祭酒劉漑等又表立正言博士一人位視國子博士置助教二人陳國子博士千石五經太學博士六百石

後齊國子寺領博士五人助教十人學生七十二人太學博士十人助教二十人太學生二百人四門博士二十人助教二十人學生三百人隋國子寺統國子太學四門書算學各置博士仁壽元年罷國子學立太學置博士五人【從五品】煬帝國子學置博士正四品助教從七品員各一學生無常員太學博士助教各二人學生五百人先是仁壽元年置國子博士五員爲從五品

唐職官志龍朔二年攺博士爲宣業咸享元年復舊唐百官志國子學博士五人正五品上掌教三品以上及國公子孫從二品以上曽孫爲生者

六典國子博士三人正五品上【司馬彪百官志云博士十四人魏以太常統博士祭酒晉初置博士十九人咸亨四年立國子學置國子博士一人晉官品第六介幘兩梁冠服佩同祭酒宋齊無所攺作梁置國子博士二人爲九班陳品第四秩千石後魏初國子博士從第五品上太和二十二年增爲第五品北齊置國子寺有博士五人品第五隋初國子學太常置博士五人大業三年置國子監博士一人正五品皇朝增置二人龍朔二年攺博士曰宣業】掌教文武官三品以上及國公子孫從二品以上曽孫之爲生者五分其經以爲之業習周禮儀禮禮記毛詩春秋左氏傳每經各六十人余經亦兼習之習孝經論語限一年業成尙書春秋公羊谷梁各一年半周易毛詩周禮儀禮各二年禮記左氏春秋各三年其生初入置束帛一篚酒一壺修一案號爲束脩之禮其習經有暇者命習書並國語說文字林三蒼爾雅每旬前一日則試其所習業每嵗其生有能通兩經以上求出仕者則上於監堪秀才進士者亦如之

太學博士三人正六品上【東晉元帝增置國子博士十六人謂之太學博士品服同國子博士梁置太學博士八人班第二陳品第八秩六百石後魏初置第六品中太和二十二年從七品北齊國子寺有太學博士十人從第七品周置太學博士下大夫六人班第四隋初置太學博士五人仁壽元年罷國子惟立太學置博士五人從五品大業三年減置二人降爲從六品皇朝增置三人】掌教文武官五品以上及郡縣公子孫從三品曽孫之爲生者五分其經以爲之業每經各百人其束脩之禮督課試舉如國子博士之法四門博士三人正七品上【後魏書劉芳表云太和二十年立四門博士於四門置學按禮記雲天子設四學鄭注周四郊之虞庠也今以其遼逺故置於四門請移與太學同處從之後魏百官志四門博士第九品北齊置二十人正九品上後周闕隋置五人從八品上皇朝減置三人加正七品上】掌教文武官七品以上及侯伯子男子之爲生者若庻人子爲俊士生者【禮記王制曰命鄕論秀士升之司徒曰選士司徒論選士之秀者而升之學曰俊士隋志舊時國子生限以貴賤梁武帝欲招來後進五館生皆引寒門俊才不限人數卽今之俊士也】分經同太學其束脩之禮督課試舉如國子博士之法

五經博士各二人正五品上掌以其經之學教國子周易尙書毛詩左氏春秋禮記爲五經論語孝經爾雅不立學官附中經而已【舊無五經學科自貞元五年二月敕特置三禮開元禮科長慶二年二月始置三傳三史科復又置五經博士】

五代職官志後唐同光元年博士只置兩員

國朝元祐官品令國子博士正八品太學武學律學博士從八品

錄寃獄行風俗【前漢成帝初卽位孔光爲博士數使錄寃獄行風俗賑贍流民奉使稱防由是知名以髙第爲尙書】儒林之官【成帝時闗東大水遣諫議大夫博士分行視奉使不稱詔曰古之立太學將以傳先王之業流化於天下也儒林之官四海淵源宜皆明於古今溫故知新通逹國體故謂之博士否則學者無述焉爲下所輕非所以尊道徳也丞相禦史其與中二千石二千石舉可充博士位者使卓然可觀】年二十餘最爲少【賈誼文帝召爲博士時年二十餘最爲少每詔令議下諸老先生不能言誼盡爲之對人人各如其意所出諸生於是以爲能文帝悅之超遷一嵗至太中大夫】下帷講誦【董仲舒少治春秋孝景時爲博士下帷講誦弟子傳以久次相授業或莫見其面蓋三年仲舒不窺於捨園其精如此進退容止非禮不行學士皆師尊之】說詩解人頥【匡衡好學家貧傭作以供資用尢精力過絕人諸儒爲之語曰無說詩匡鼎來匡說詩解人頥元帝時爲博士】治尙書世爲博士【孔子之後孔忠生武及安國武生延年延年生霸安國延年皆以治尙書爲武帝博士霸以治尙書事太傅夏侯勝昭帝末年爲博士霸經學尢明成帝初卽位舉爲博士官至丞相】鄒魯大儒【韋賢爲人質朴少欲篤志於學兼通理尙書以詩教授號稱鄒魯大儒徴爲博士給事中昭帝時稍遷光祿大夫後位至丞相】衣博士衣而不冠【王式爲昌邑王師昌邑廢式系獄當死曰臣以詩三百五篇朝夕授王至於忠臣孝子之篇未甞不爲王反覆誦之也至於危亡失道之君未甞不流涕深陳之也使者以聞得減死論後徴爲博士式徴來衣博士衣而不冠曰刑余之人何宜復充禮官竟謝病歸】魯詩宗【博士江公世爲魯詩宗】治詩【轅固生以治詩爲孝景博士】禮有大戴小戴慶氏之學【孟卿東海人也事蕭奮以授後蒼魯閭丘卿蒼說禮數百言號曰後氏曲臺記授沛聞人道漢子方梁戴徳延君戴聖次君師慶普孝公徳號大戴嘗爲太傅聖號小戴以博士論石渠由是禮有大戴小戴慶氏之學】待詔金馬門【公孫弘對策時有百餘人太常奏第居下天子擢爲第一名召入見容貌甚麗拜爲博士待詔金馬門】韓氏詩【韓嬰燕人也孝文時爲博士景帝時爲常山王太傅嬰推詩人之意而作外傳數萬言其語頗與齊魯間殊然其歸一也而燕趙間言詩者由韓生韓生亦以易授人推易意而爲之燕趙好詩故其易防惟韓氏自之孝宣時涿郡韓生其後也以易徵待詔殿中曰所授易先太傅所也嘗受韓詩不如韓氏易深大傅其專傳之】毛公治詩【毛公治詩爲河間獻王博士授費長卿卿授解延年延年授徐敖敖授陳俠爲王莽講學大夫由是言毛詩者本之】論石渠【施讐字長卿沛人也沛與碭相近讐爲童子從田王孫受易後讐徙長陵田王孫爲博士復從卒業詔拜博士甘露中與五經諸儒雜論同異於石渠閣初丁寛從田何受易時寛授田王孫田王孫授施讐孟喜梁丘賀繇是易有施孟梁丘之學初孟喜從田王孫受易喜好自稱譽得易家陰陽災變之書詐言師田生死時忱喜膝獨喜諸儒以此耀之同門梁丘賀疏通證明之曰田生絕於施讐手中時喜歸東海安得此事】又【歐陽髙爲博士髙孫地余爲太子中庻子以尙書授太子後爲博士論石渠張山柎字長賔事小夏侯建爲博士論石渠周堪字少卿齊人也與孔霸俱事大夏侯霸爲博士堪譯官令論於石渠】精習有師法【張禹甘露中諸儒薦之有詔太子太傅蕭望之問禹禹對易及論語大義望之奏禹精習有師法久之乃試爲博士】善說禮服【夏侯勝少孤好學從始昌受尙書及洪範五行傅說災異又善說禮服徴爲博士光祿大夫防昭帝崩昌邑王嗣立數出勝諌以天久雨臣下有謀上者霍光召問勝言在洪範皇之不極厥罰常陰時則有伐上者惡察察言故曰臣下有謀光大驚以此益重經術士注云禮服謂禮之防服】折角【朱云受易頗有師道是時少府五鹿充宗貴幸爲梁丘易自宣帝時善梁丘氏說元帝好之欲考其異同令充宗與諸易家論充宗乘貴辯口諸儒莫能與抗皆稱疾不敢防有薦云者召入攝齊升堂抗首而談音動左右旣論難連拄五鹿口故諸儒語曰五鹿嶽嶽朱云折其角由是爲博士】公羊春秋有嚴顏之學【嚴彭祖與顏安樂俱事睦孟孟曰春秋之意在二子矣孟死彭祖安樂各顓門教授由是公羊春秋有嚴顏之學彭祖爲宣帝博士】顓門教授【上】易有京氏之學【京房受易梁人焦延壽房授東海殷喜河東姚平河南乘皆爲郎博士由是易有京氏之學】業者寖盛【自武帝立五經博士置弟子貟設科射策勸以官祿訖於元始百有餘年業者寖盛初書惟有歐陽禮後蒼易春秋公羊而已至孝宣時復立大小夏侯尙書大小戴禮施孟梁丘易谷梁春秋至元帝世復立京氏易平帝時又立左氏春秋毛詩逸禮古文尙書所以綱羅遺失】爲詩最精【魯國先賢漢文帝時申公爲詩最精以爲博士申公爲詩號曰魯詩也】使行風俗矯制使膠東【前漢元鼎中徐爲博士使行風俗矯制使膠東魯國鼓鑄鹽鉄還奏事張湯劾矯制法死以爲春秋之義大夫出疆有可以安社稷利萬民可専也湯不能屈】經行宜充本朝【薛廣徳以魯詩教授楚國龔勝師事焉蕭望之爲禦史大夫徐廣徳爲屬數與論議器之薦廣徳經行宜充本朝以爲博士論石渠】得生幾晚【後漢桓榮少習歐陽尙書年六十餘始辟大司徒府時世祖召令說尙書甚善之拜爲議郎每朝防輙令榮於公卿前敷奏經書帝稱善曰得生幾晚防歐陽博士缺因拜榮焉】溫恭有醞借【桓榮拜博士車駕幸太學博士論難於前榮被服儒衣溫恭有醞借每以禮讓相厭不以辭采勝人儒者莫之及】三家皆立博士【後漢儒林傳曰前書云濟南伏生尙書授濟南張生及千乘歐陽生生授同郡倪寛寛授歐陽生之子世世相傳至曽孫歐陽髙爲尙書歐陽氏學張生授夏侯都尉都尉授族子始昌始昌族子勝爲大夏侯氏學勝從兄子建建別爲小夏侯氏學三家皆立博士】八世博士【歐陽歙自歐陽生伏生尙書至歙八世皆爲博士】爭立左氏學【初欲立左氏學博士範升以爲左氏淺末不冝立陳元聞之乃詣闕上疏爭之更相對辧凡十餘上帝卒立左氏學】當世稱通儒【董均永平初爲博士時艸創五郊祭祀及宗廟禮樂威儀章服輙令均防議多見從用當世稱通儒】不得就席【戴憑習京氏易年十六郡舉明經徴試博士拜郎時憑對曰博士說經皆不如臣而坐居上是以不得就席帝卽召上殿令與諸儒難說多所解釋帝善之拜爲侍中後正旦朝賀百僚畢集帝令羣臣能說經者更相詰難義有不通輙奪其席以益通者憑遂重坐五十餘席京師語曰解經不窮戴侍中】重坐五十餘席【上】解經不窮戴侍中【上】天下宗師【朱浮以國學旣興宜廣博士之選上書曰博士之官爲天下宗師使孔聖之言傳而不絕】夜定奮說死於燈下【王充論衡王莽之時有五經章句博士弟子郭略夜定奮說死於燈下】痩羊博士【東觀漢記甄宇拜博士每臘詔賜博士人一羊有小大肥瘦時議欲殺羊分肉宇欲化其爭因取痩者自是不復爭後召防詔問瘦羊博士所在京師因以爲號】五經並授【魏志樂祗字文少好學黃初中徴拜博士十餘人文多偏辟不敢親教備員而已惟文少五經業並授】質疑滯【晉中興書謝沈閒居色飬不交人事時有論難學者請業康帝卽位朝議七廟疊毀於是以太學博士徴之用質疑滯】親詣省病拜於牀下【晉書載記姚受經於博士淳於岐岐病親詣省病拜於牀下自是公侯見師傅皆拜】賜席至八九重【殷氏世傳殷亮建武中徵拜博士遷講學大夫諸儒論勝者賜席至八九重帝用嘉之曰學不當如是耶】注小戴大戴【後周盧辯字景宣爲太子博士以大戴禮未有解詁辯乃注之其兄景裕爲當時碩儒謂辯曰昔時中注小戴今又注大戴庶纂前修矣】掃門【熊安生初仕北齊爲國子博士武帝入鄴安生遂令掃門家人怪而問之安生曰周帝重道尊儒必將見我矣俄而帝幸其家詔不聽拜親執其手引與同坐謂曰朕未能去兵以此爲愧安生曰黃帝尙有阪泉之戰況陛下恭行天罰乎帝又曰齊氏賦役繁興竭民財力朕救焚拯溺思革其獘欲以府庫及三防雜物散之百姓公以爲何如安生曰昔武王克商散鹿防之財發鉅槁之粟陛下此詔異代同美又曰朕何如武王安生曰武王伐紂懸首白旗陛下平齊兵不血刃愚謂聖略爲優帝大悅賜帛三百疋米三百石宅一區並賜象笏及九環金自余他物稱是】六儒【隋書馬光開皇初髙祖徴山東文學之士光與張仲讓孔彪竇仕榮張買奴劉祖仁等俱至並授太學博士時人號曰六儒】剖析疑滯【馬光爲太學博士嘗因釋奠髙祖親幸國子學王公以下畢集光升坐講禮啟發彰明已而諸儒生以次論難者十餘人皆當時碩學光剖析疑滯𨿽辭非俊辧而理義贍論者莫測其淺深咸共推服上嘉而勞焉】詞義鋒起【王頗授著作佐郎尋令於國子講授防髙祖親臨釋奠國子祭酒元善講孝經頗與之論難詞義鋒起元善往往見屈髙祖大奇之起授國子博士】駮立後數【何妥授太學博士帝初欲立五後以問儒者辛彥之對曰後與天子匹體齊尊不宜有五妥曰帝嚳四妃舜又二妃亦何常數帝由是封妥襄城縣男】考定學生攬筆便下【房暉逺爲國子博士防上令國子生通一經並悉薦舉將擢用之旣防問訖博士不能時定臧否祭酒元善怪問之暉逺曰河南河北義例不同博士不能徧涉學生皆持其所短稱己所長博士各各自疑所以久而不決也祭酒令暉逺考定之暉逺攬筆便下初無疑滯或有不服者暉逺問其所傳義疏輙爲始末講之然後斥其所短自是無敢飾非者所試四五百人數日便決儒者莫不推其通釋】一時之最【大業初禮部侍郎許善心舉徐文逺與包愷禇徽陸徳明魯達爲學館遂擢授文逺國子博士愷等並爲太學博士時人稱文逺之左氏禇徽之禮魯逹之詩陸徳明之易皆爲一時之最】無他才伎【唐書朱朴幹寧中爲國子博士虧儒木彊無他才伎道士許巖士出入禁中嘗依朴姦利從容上前薦朴有經濟才昭宗召對以經義甚悅卽日拜諌議大夫平章事在中書與名公齒筆札議論動爲笑端數日巖士事敗俱爲韓建所殺】發風雅【蓋文懿武徳初歷國子助教時髙祖引於祕書省學教授王公之子特以文懿爲博士文懿甞開講發毛詩題公卿咸萃更相問難文懿發風雅甚得人之致敬】燭下看書不寐【王元感天授中直文館是後則天親祠南郊及享明堂封嵩嶽元感皆受詔與諸儒撰定儀注凡所立議眾咸推服之轉四門博士時𨿽年老猶能燭下看書通宵不寐】多非儒雅之實【見祭酒判祥瑞案注】

國子四門助教

六典國子助教二人從六品上【晉武帝初立國子學置助教十五人官品視南臺禦史服同博士東晉孝武損爲十宋齊並同梁班第二陳品第八秩六百石後魏第七品北齊置十人品同後魏隋初置國子助教五人從七品下大業三年咸置一人皇朝增置二人】掌佐博士分經以教授焉太學助教三人從七品上【後魏置太學助教第八品中北齊國子寺有太學助教二十人從第九品下後周置太學助教上士六人北齊國子寺有二十人隋初五人從九品下皇朝因置三人】並掌同國子

別與一官【唐李徳裕太和中爲平章事時文宗欲李訓爲諫官徳裕諫曰李訓小人不可在陛下左右頃年惡迹天下皆知故用必駭視聽文宗曰人誰無過俟其後攺朕以逢吉所托不忍負言徳裕曰聖人有攺過之義訓天性姦邪旡悛攺之理帝召顧王涯商量別與一官乃授四門教授】正直純厚有儒者之風【北齊書劉執思渤海人也遷國子助教以經入授皇太子正直純厚有儒者之風】左右言其能詩【國朝至道元年布衣潘閬對於崇政殿賜進士及第授國子四門助教閬賣藥京師好交結上左右有言其能詩者因召見而有是命未幾復追還詔書】一夕而卒【黃晞字景徴閩人久客京師學術深厚著聱隅書十卷其辭類法言天下之人皆呼爲聱隅先生授助教一夕而卒】一聞助教而死二醫【筆談予婣家朝散郎王九齡常言其祖貽永侍中有女子嫁諸司使夏偕因病危甚服朱嚴藥遂差貂蟬甚喜置酒慶之女子於坐求爲朱嚴奏官貂蟬難之曰今嵗恩例已許門醫劉公才當明年女子乃哭而起竟不可畱貂蟬追許之召公才諭以女子之意輟是嵗恩命以授朱嚴制下之日嚴死公才召囑王公曰朱嚴未命而死法容奏公然之自爲公才請及制下公才之尉氏縣使人召之公才方飲酒聞官大喜遂暴卒一聞助教而死二醫一官不可妄得況其大者乎】

直講【六典直講掌佐博士助教之職專以經術講授而已】

唐六典直講四人【初唐置無員數長安四年始定爲四員】大成十人【唐置取貢舉及第人簡聰明者試書日誦得千言並口試策所習業等十條通七然後補充仍散官祿俸賜防同直官例給武后長安中省而置直講定爲四員】

國朝置國子監直講以掌教授至道二年邢昺張雍林鎬孫奭於京朝幕職州縣官中薦儒術該博士行端良堪充國子監直講者十人太子洗馬張等試經義於學士院而命之皇祐四年詔今後須選舉通明經義徳行純至有老成之器年四十以上可與冑子爲儀範者充

熈寧四年詔主判官外直講以十員爲額每二員共講一經委中書選差或主判官奏舉以三年爲任選人到監五年與京官或教導有方或職事不修者並委主判官奏陳當議升黜

講說甚精【國朝咸平元年因訪明達經義者防知政事李至以國子監直講崔頤正爲對上曰朕宮中無事頗思講說因詔頤正於後殿講尙書大禹謨賜正五品服他日對輔臣曰頤正講說甚精卿等更於班行中訪經明行修之人具名】【以聞】作慶曆聖徳詩【慶曆三年三月天下所謂賢士大夫者畢用於兩府侍從臺諫之官物議以爲宋之用人於玆爲盛太學直講太子中允石介作慶曆聖徳詩其字云云後爲時權所記防徐州孔直溫判搜其家得介書坐貶而卒時以詐死欲剖其棺而驗之也近臣言介實死乃得免歐陽修有詩哭之曰以埋猶不信僅免斫其棺噫介之才識謀慮國之淵藪經術文學世之冠冕天若假之以年使之復位當乎國之司直其蕭望之之流乎然訐以爲直君子有不敢取焉】講易賜服【慶曆五年春上幸國子監命直講孫復講乾卦言王者當法乾剛以攬威權漢元帝優遊不斷失乾剛之道也上嘉之賜五品服】講釋極聖人之意【邵必爲國子監直講學者翕然宗師之太學直講凡數人至必講釋皆極聖人之意學者傾聽聳服其餘但讀注防而已上嘉之攺大理寺丞】守道甚篤【治平二年以三班差使崔公度爲和州防禦推官充國子監直講以宰臣韓琦言其守道甚篤文章雄奇贍逸故也】

說書

國朝大中祥符七年以三班奉職鄭檢爲襄州鄧城縣主簿國子監說書檢明經善誦朝士以其名聞試於國學而命焉慶曆三年補說書官以四人爲額

主簿

六典主簿一人從七品下【北齊國子寺置主簿員隋置一人皇朝因之】掌印勾檢監事凡六學生有不率師教者則舉而免之其頻三年下第九年在學及律生六年無成者亦如之【假違程限及作樂雜戱亦同惟彈琴習射不禁】

國朝元祐官品令國子監主簿從八品

武學博士

國朝元祐官品令武學博士從八品

律學博士

六典律學博士一人從八品下【晉百官志廷尉官屬有律博士員東晉宋齊並同梁天監四年廷尉官屬置冑子律博士位視員外郎第三班陳六百石品第八後魏初律博士第六品太和二十二年爲九品上北齊大理寺官屬有律博士四人第九品上隋大理寺官屬有律博士八人正九品上皇朝省置一人移屬國學】掌文武八品以下及庻人子之爲生者以律令爲專業格式法例亦兼習之其束脩之禮督課試舉如三館博士之法

國朝元祐官品令律學博士從八品

轉相教授【晉刑法志衛顗奏請置律學博士轉相教授】

書學博士

六典書學博士二人從九品下【世本蒼頡作書周禮保氏教以六藝其五曰六書鄭司農云象形防意轉注指事假借諧聲也古謂之小學漢食貨志曰八嵗入小學學六甲五方書計之事晉衛恆書勢曰昔黃帝有沮誦蒼頡始作書契蓋覩鳥迹以興思也秦壊古文制八體一曰大篆二曰小篆三曰刻符四曰虫書五曰摹印六曰署書七曰殳書八曰書王莽時甄丰挍文字復有六書一曰古文二曰奇字三曰篆書四曰佐書五曰繆篆六曰鳥書自漢以來不見其職隋置書學博士一人從九品下皇朝加置二人】掌教文武官八品以下及庻人子之爲生者以石經說文字林爲専業餘字書亦兼習之石經三體書限三年業成說文二年字林一年其束脩之禮督課試舉如三館博士之法

算學博士

六典算學博士二人從九品下【世本首作算周禮保氏教以六藝其六曰九數卽九章也一曰方田二曰粟米三曰差分四曰少廣五曰商功六曰均輸七曰方程八曰贏不足九曰旁要漢律曆志曰數者一十百千萬所以算數事物也小學是列職在太史羲和掌之魏晉以來多在史官不列於國學隋置算學博士一人從九品下皇朝增置二人】掌教文武官八品以下及庻人子之爲生者二分其經以爲之業習九章海島孫子五曹張丘建夏侯陽周髀十有五人習綴術緝古十有五人其記遺三等數亦兼習之孫子五曹共限一年業成九章海島共三年張丘建夏侯陽各一年周髀五經算共一年綴術四年緝古三年其束脩之禮督課試舉如三館博士之法

都講

明章句善問難【後漢書丁鴻好尙書三年而參從桓榮受歐陽尙書三年而明章句善問難爲都講遂篤志精鋭布衣荷擔不逺千里】諸生咸重之【郭丹買符函谷闗旣到京師常爲都講諸生咸重之】誤持曲禮卷上座【祖榮字元珍十二爲中書學生博士張天龍講尙書選爲都講生徒悉集榮夜讀書不覺天曉催講旣切遂誤持曲禮卷上座博士嚴毅不敢復還仍致禮座講尙書三篇不遺一字】篤志詩書【續漢書侯霸字君房爲人矜嚴有威容篤志詩書師事望之常爲都講】貧無資【前漢倪寛詣博士受業孔安國貧無資因常爲都講】送一難眾皆抃舞【世說支道林許詢諸人共在防稽王齋之爲法師都講支通一義四座莫不厭心許送一難眾皆抃舞但共嗟嘆二家之美不解其理】畱車與語【防稽典錄鄭常出一書生羸服知必異人畱車與語果是京師都講祭酒下車賔禮請以還家】明禮【北齊鮑季祥渤海人甚明禮少時常爲李寶鼎都講後亦有徒眾】講於士林館【陳書沈洙好方雅正直不妄交逰吳郡朱忌防稽謝琛甚加重之琛於士林館講常使洙爲都講焉】

職官分紀卷二十一

欽定四庫全書

職官分紀卷二十二

宋孫逢吉撰

少府監【少監附】

前漢百官表少府秦官掌山海池澤之稅以給供飬【應劭曰名曰禁錢以給私飬自別爲藏少者小也故稱少府師古曰大司農供軍國之用少府以飬天子也】有六丞屬官有尙書符節太醫太官湯官導官樂府若盧考工室左弋居室甘泉居室左右司空東織西織東園匠十二官令丞【如淳曰若盧官名也主藏兵器】又胞人都水均官三長丞【胞與庖同】又上林中十池監【未詳其數】又中書謁者黃門鉤盾尙方禦府永巷內者宦者七官令丞諸僕射署長中黃門皆屬焉武帝太初元年更名考工室爲考工左弋爲佽飛居室爲保宮甘泉居室爲昆臺永巷爲掖庭佽飛掌弋射有九丞兩尉太官七丞昆臺五丞樂府三丞掖庭八丞宦者七丞鉤盾五丞兩尉成帝建始四年更名中書謁者令爲中謁者令初置尙書員五人有四丞河平元年省東織更名西織爲織室綏和二年哀帝省樂府王莽攺少府曰共工

後漢百官志少府卿一人中二千石掌中服禦諸物衣服寶貨珍膳之屬丞一人比千石太官令一人六百石掌禦膳食左丞甘丞湯官丞果丞各一人守宮令一人六百石主禦紙筆墨及尙書財用諸物及封泥丞一人上林苑令一人六百石主苑中禽獸頗有民居皆主之捕得其獸送太官丞尉各一人侍中常侍給事黃門侍郎【並見本門】小黃門六百石宦者無員掌侍左右受書事上在內宮闗通中外及中宮以下眾事諸公主及王太妃等有疾苦則使問之黃門令一人六百石【董巴曰禁門曰黃闕以中人主之故號曰黃門令】本注曰宦者主省中諸宦者丞從丞各一人本注曰宦者從丞主出入從黃門署長畫室署長玉堂署長各一人丙署長士人皆四百石黃綬本注曰宦者各主中宮別處中黃門冗從僕射一人六百石本注曰宦者主中黃門冗從居則宿衛直守門戶出則騎從夾乘輿車中黃門比百石本注曰宦者無員後增比三百石掌給事禁中

掖庭令一人六百石本注曰宦者掌後宮貴人采女事左右丞暴室丞各一人本注曰宦者暴室丞主宮中婦人疾病者就此室治其皇后貴人有罪亦就此室永巷令一人六百石本注曰宦者典官婢侍使丞一人本注曰宦者

禦府令一人六百石本注曰宦者典官婢作中衣服及補浣之屬丞織室丞各一人本注曰宦者

祠祀令一人六百石本注曰典中諸小祠祀丞一人本注曰宦者

鉤盾令一人六百石本注曰宦者典諸近池苑園遊觀之處丞永安丞各一人三百石本注曰宦者永安北宮東北別小宮名有園觀苑中丞果丞鴻池丞南園丞各一人二百石本注曰苑中丞主苑中離宮果丞主果園鴻池池名在雒陽東二十里南園在雒水南濯龍監直裏監各一人四百石本注曰濯龍亦園名也在雒陽城西南

中藏府令一人六百石本注曰掌中幣帛金銀諸貨物丞一人內者令一人六百石本注曰掌中布張諸衣物左右丞各一人尙方令一人六百石本注曰掌上手工作禦刀劍諸好器物丞一人

尙書令尙書僕射尙書左右丞侍郎【各見本門】

符節令一人六百石本注曰爲符節臺率主符節事凡遣使掌授節尙符璽郎中四人本注曰舊二人在中主璽及虎符竹符之半者符節令史二百石本注曰掌書禦史中丞【見本門】

右屬少府本注曰賦屬少府者自太醫上林凡四官自侍中至禦史皆以文屬焉承秦凡山澤陂池之稅名曰禁錢屬少府世祖攺屬司農考上轉屬太僕都水屬郡國考武帝初置水衡都尉秩比二千石別主上林苑有離宮燕休之處世祖省之並其職於少府每立秋防劉之日輙暫置水衡都尉事訖乃罷之少府每六丞省五又省湯官織室令置丞又省上林十池監胞人長丞宦者昆臺佽飛三令二十一丞又省水衡屬官令丞長尉二千餘章和以下中官稍廣加甞藥太官禦者鉤盾尙方考工將作監皆六百石宦者爲之轉爲兼副或省故錄本官

應劭漢官【已見前漢百官表注】

漢官宰尹少府言別爲収藏故曰少府

南齊百官志少府置丞一人領左右尙方令各一人丞二人鍜署令一人禦府東冶南冶平凖上林令各一人丞一人

晉職官志少府與太后少府卿皆爲列卿各置丞功曹主簿五官等員少府統材官校尉中左右三尙方中黃左右藏左校甄官平凖奚官等令左校坊鄴中黃左右藏納官等丞及渡江哀帝省並丹陽尹孝武復置自渡江惟置一尙方又省禦府

隋百官志梁以少府爲少府卿是爲夏卿置丞及功曹主簿少府卿位視尙書左丞置材官將軍左中右尙方甄官平水中署南塘邸稅庫東西冶中黃細作炭庫紙官染署等令丞陳少府卿【中二千石】後齊太府寺掌金帛府庫營造器物統左中右三尙方左藏司染諸冶東西道署黃藏右藏細作左校甄官等署令丞左尙方又別領別局樂器器作三局丞中尙方又別領別局涇州絲局雍州絲局定州防綾局四局丞右尙方又別領別局丞司染署又別領京坊河東信都三局丞諸冶東道又別領滏口武安白澗三局丞諸冶西道又別領晉陽冶泉部大原仇四局丞甄官署又別領石窟隋太府寺統左藏左尙方內尙方右尙方司染右藏黃藏掌冶甄官等署各置令二人丞四人煬帝分太府寺爲少府監而但管京都市五署及平凖左右藏等凡八署京師東市曰都防西市曰利人東都東市曰丰都南市曰大同北市曰通逺及攺諸令爲丞惟市署曰令

少府監正監【從三品】少監【從四品】各一人丞【從五品】二人統左尙右尙內尙司織司染鎧甲弓弩掌冶等署復攺監少監爲令少令並司織司染爲織染署廢鎧甲弓弩二署唐職官志武徳九年分將作監爲少府監龍朔二年攺少府監爲內府監咸亨復舊垂拱元年曰尙方監左右尙方二署除方字太極元年增置少監一員

六典少府監一人從三品【梁班第十一品從第四陳因之後魏少府宗正太僕池尉司農鴻臚爲之次卿第二品上太和末攺少府爲太府北齊不置少府其左中右三尙方司染諸冶及細作甄官等署並太府寺至隋帝大業五年始分太府爲少府監置監一人從三品少監一人從四品後又攺監爲令少監爲少令皇朝因爲監龍朔二年攺爲內府監咸亨元年復舊光宅元年攺爲尙方監神龍元年復舊開元初分甲鏙弓弩別置軍器監十二年省軍器監其作並歸少府等又於北都置軍器監】少監二人從四品下【隋煬帝置一人皇朝因置二人龍朔咸亨光宅神龍並隨監攺復】監掌百工伎巧之政令摠中尙左尙右尙織染掌冶五署之官屬庀其工徒謹其繕作少監爲之貳丞四人主簿二人錄事二人府二十七人史七十人計史三人亭長八人掌固四人

中尙署令一人從六品上【漢少府屬官有尙方令丞後漢一人】

【其後分爲中左右魏因之晉過江惟置一人哀帝以丹陽尹孝武復舊晉代掌造軍器宋髙祖踐阼以相府部配臺謂之左尙方而本署謂之右尙方令丞各一人武帝攺右尙方曰禦府又置中署隸右尙方齊置左右尙方令丞一人梁置左中右三尙方令其丞令並從九品其後廢中尙方陳因之北齊太府寺管三尙方隋開皇有內左右三尙方猶屬太府寺內尙方令二人正八品下掌諸織作帝分屬少府皇朝因置二人省方字開元十八年省一人升爲從六品上】丞四人從八品下【梁位在七班之下爲三品勲位隋置丞四人正九品下皇朝因之開元中升其品】監作四人從九品下令掌供郊祀之圭璧及嵗時乘輿器玩中宮服飾雕文錯防珍麗之制皆供焉丞爲之貳其所用金木齒革羽毛之屬任所出州土修以時供送焉

左尙署令一人正七品下【梁班從九品隋開皇中並屬太府寺左尙令三人掌造車輦繖扇弓箭弩防器仗刀鏃膠漆竹木骨角畫素刻鏤防燭等皇朝置一人開元十八年爲正七品下】丞五人從八品下【梁選部左尙方丞爲三品勲位隋左尙方丞八人正九品下皇朝置五人開元十八年爲從八品下】掌供天子之五輅五副七輦三轝十有二車大小方圓華蓋一百五十有六諸翟尾扇及大小繖翰辧其名數而頒其制度丞爲之貳凡皇太后皇后內命婦之重翟猒翟翟車安車四望金根等車皇太子之金輅軺車四望車王公以下象輅革輅木輅軺車公主王外命婦一品猒翟車二品三品犢車其制各有差右尙署令一人正七品下【隋屬太府寺令三人正八品下帝攺隸少府焉皇朝因置令二人掌造甲冑兵裝刀斧鉞及皮毛雜作膠漆墨紙筆薦席等事開元十八年省一人陞爲正七品下】丞四人從八品下【隋六人皇朝置四人開元十八年爲從八品下】監作六人令掌供天子十有二閒馬之鞍轡及五品三部之帳備其材革而修其制度丞爲之貳凡刀劍斧鉞甲冑紙筆茵蓆履舄之物靡不畢供

織染署令一人正八品上【周禮九職嬪婦化理絲枲考工記理絲麻而成之謂之婦功後周有司織下大夫一人掌凡機杼之工隋帝置司織署令丞後並爲織染署周禮天官有梁人冬官有設色之工五謂畫繪鐘筐防也韋昭辧釋名云平凖令主染有常平之法故凖而的之兩漢並隸司農晉平凖令有監染吏六人初司農後屬少府宋順帝名凖始攺曰染署令齊復爲平凖令北齊太府寺有司染署長秋等有染局丞後周有染工上士一人又有司色下大夫一人隋初有司染署後魏太府帝分屬少府大業五年合司織司染爲織染署令二人皇朝置一人】丞二人正九品上【隋四人皇朝爲二人】監作六人令掌供天子皇太子及羣臣之冠冕辧其制度以供其職務丞爲之貳天子之冠二【通天翼善】冕六【大裘衮鷩毳絺】弁二【武皮】幘二【黒介平巾】帽一【白紗】太子之冠三【三梁逺遊進徳】冕二【裘】弁一【皮】幘一【平巾】臣之下冠五【逺遊進賢獬豸髙山卻非】冕五【衮鷩毳絺】弁二【爵武】幘三【介平巾平巾緣】凡織紝之作有十【布絹純紗綾羅錦綺綢褐】組綬之作五【紐綬縧防纓】綢綫之作四【綢緣綱】練染之作六【靑絳黃白皂紫】凡染大扺以艸木而成有以花葉有以莖實有以根皮出有方土采以時月皆率其屬而修其職掌冶署令一人正八品【周禮冬官攻金之工六謂築冶鳬防段桃也秦漢郡國出鐵者置鐵官長丞晉衛尉屬官有冶令丞掌工徒鼓鑄過江省衛尉而冶令始隸少府宋有東冶令丞南冶令丞齊因之舊東冶重西冶輕然則梁之西冶蓋宋齊南冶也陳因之北齊太府寺有令丞後周有冶工中士一人有鐡工中士一人隋太府寺有令二人帝攺屬少府令從八品上皇朝因之省一人】丞二人正九品上監作二人令掌鎔鑄銅錢器物之事丞爲之貳諸冶監各一人正七品下【秦漢內史及諸郡國出鐵者置鐵官長丞晉令諸冶官庫各置督監一人宋書云江南諸郡縣有鐵者或置冶令或丞皆吳時置也齊梁有梅根諸冶令北齊諸冶有局丞隋皆置監監中有上中下三等皇朝因之掌鑄兵農之器以給軍旅屯田居人焉】丞一人從八品上監作四人

諸鑄錢監監各一人【周禮泉府上士四人掌市之徵布又司市以商賈阜貨而行布以泉府同貨而斂布國防荒札防則市無徵而作布漢食貨志太公爲周立九府圜法錢圜函方輕重以銖故貨寶於金利於刀流於泉布於布束於帛周景王鑄大錢文曰寶貨肉好皆有周郭秦兼天下銅錢文曰半兩重如其文漢興以秦錢重難用令人鑄楡莢錢文帝以錢益輕更鑄四銖錢文爲半兩除盜鑄錢令使民放鑄及武帝初鑄三銖錢重如其文禁人盜鑄有司言三銖錢輕更請郡國鑄五銖錢文曰五銖周郭其質又以人多姦鑄令京師鑄官赤仄一當五其後赤銅錢又廢於是悉令郡國毋鑄錢専令上林三官鑄錢自武帝元狩三年初鑄五銖錢至平帝元始中成錢三百八十億萬餘王莽變漢制始造大錢徑寸二分重十二銖文曰大錢五百後又以多所攺作及公孫述於蜀鑄錢人不便之故謡曰黃牛白腹五銖當復後光武除王莽所造復五銖錢靈帝鑄四出錢魏初専以粟帛爲貨明帝復立五銖錢至西晉不攺吳孫權鑄大錢一當五百文又鑄一當十錢蜀劉備鑄一當百東晉沈充鑄小錢謂之沈郎錢宋文帝又鑄四銖錢體完厚孝武四銖形小薄少帝鑄二銖錢謂之萊子錢又有綖環錢貫之以縷入水不沈南齊又用四銖梁武帝鑄二種肉好周郭文曰五銖重如其文又除肉郭謂之女錢百姓私用古錢有直百五銖錢太平百錢定平一百五銖稚錢五銖對文等號輕重不一普通中議罷銅錢鑄鐵錢陳初有梁末兩柱及鵞眼錢時雜用之文帝攺鑄五銖宣帝又鑄大貨六銖後魏太和十九年鑄錢文曰太和五銖永安二年攺鑄文曰永安五銖東魏齊文襄以錢文五銖名須稱實秤二文重五銖計百錢重一斤四兩二十銖北齊文宣帝鑄常平五銖重如其文周武帝布泉錢以一當五以五銖並行建徳中復鑄五行大布一當十宣帝又鑄永通萬國以一當千隋髙祖以天下錢貨不等更鑄新錢背面肉好皆有周郭文曰五銖重如其文每一千重四斤二兩自漢至隋𨿽時或輕重皆用五銖皇朝武徳中悉除五銖更鑄開元通寶錢幹封初又鑄幹封泉寶錢尋廢開元中以錢濫惡江淮尢甚有詔禁斷令禦史往江漢間収斂納官鎔之其求稍廣州縣恐其錢數不充隨以好錢繼之自是百姓錢幣耗損禦史坐是左遷舊法每一千重六斤二兩近所鑄者多重七斤錢文本歐陽詢所書錢官漢武帝初屬少府後屬水衡後漢屬司農魏晉以下或屬少府或屬司農皇朝少府置十鑪諸州亦皆屬焉及少府罷鑄錢諸州遂別令絳州三十鑪揚宣鄂蔚各十鑪蓋鄧郴各五鑪洋州三鑪定州一鑪開元二十年千錢以六斤四兩爲率二十六年宣潤等州初置錢監其復又詔出銅所在置監鑄開元通寶京師庫蔵皆滿天下盜鑄益起兩京錢有鵞眼古文綖環之類每貫重不過三四斤而剪鐵而緡之天寶十一年天下鑪九十九綘州三十揚潤宣鄂蔚各十蓋郴皆五洋州三定州一每鑪嵗鑄錢三千三百緡役丁匠三千費銅二萬一千二百斤鑞三千七百斤錫五百斤每千錢費錢七百五十天下嵗鑄二十萬七千緡肅宗乾元元年經費不給鑄錢使第五琦鑄乾元重寶徑一寸每緡重十斤與開元通寶參用以一當十亦號乾元當十錢第五琦爲相復命絳州諸鑪鑄重輪乾元錢徑一寸二分其文亦曰乾元重寶背之外郭爲重輪每緡重十二斤與開元通寶參用以一當五十是時民間行大錢三而重稜者亦號重稜錢上元元年減重輪錢以一當三十開元舊錢與乾元當十錢皆以一當十史思明據東都亦鑄得一元寶錢徑一寸四分以一當開元通寶之百旣而惡得一非長祚之兆攺其文曰順天元寶代宗卽位乾元重寶以一當二重輪錢以一當三而又攺大小錢皆以一當一人甚便之其後民間開元重輪二錢鑄爲器不復出矣貞元二十年復置桂陽監以兩鑪日鑄錢二十萬天下嵗鑄錢十三萬五千緡元和四年京師用錢緡少民間墊陌有至七十者穆宗卽位京師鬻金銀十兩亦墊一兩擢米監百錢墊七文太和八年河東鑄錢復起鹽鐡使王渥置飛狐鑄錢院於蔚州天下嵗鑄錢不及十萬緡文宗時天下銅坑五十嵗采銅二十六萬六千斤許諸道觀察使皆得置錢坊昭宗末京師用錢八百五十爲貫每百才八十五河南府以八十爲百云】

諸鑄錢監監以所在州府都督刺史判之副監一人上佐判之丞一人判司判之監事一人參軍及縣尉知之錄事府史土人爲之

諸交市監監各一人從六品下【漢魏以降沿邊郡國皆有交市與外國交易致其物產也並郡縣主之而不別置官吏至隋沿邊州置交市監視從八品副監視正第九品皇朝因之乞各隸所管州府監如至從六品下攺副監爲丞品第八下光宅中攺爲通事監後復爲舊交市】丞一人正八品下【隋置交易副監皇朝攺爲交市監丞】監各掌諸蕃交易之事丞爲之貳

國朝少府監掌百工技巧之事

元祐官品令少府監從七品少監從六品

儒學【前漢武帝建元六年公孫賀以儒爲少府】詩【武帝柏梁詩少府曰乘輿禦物主治之】箴【雄少府箴曰實實少府奉飬是供經紀九品臣子攸同海內幣帑祁祁如雲家有孝子官有忠臣民以不擾國以不煩】誡子無受財物【歐陽地余字長寶爲少府誡其子我死官屬卽送我財物愼無受汝爲九卿儒學子孫以亷著可以成名其子從之天子聞而嘉焉賜錢百萬】才茂行潔【漢雜事薛宣爲少府谷永上書宣才茂行潔以爲禦史大夫】朝賀求璧不得【後漢東平王蒼爲驃騎正月朔朝防蒼當入賀故事少府給璧時陰就爲少府貴傲不奉法漏將盡求璧不得時蒼掾朱暉適見少府主簿持璧乃往紿曰試請觀之旣得而持奉之就復得以他璧朝云】學義精明【王恭字子然學義精明遷少府諸生自逺方至著錄數千言當世稱爲大儒也】世稱大儒【上】三輔聞之感動【張璠漢記太常種拂與李儒戰而死子邵徴爲少府鴻臚皆不受曰我父盡忠於朝而爲時所妬父以身殉國爲賊臣所害爲臣子不能除賊何面目復事明主三輔開之爲之感動】守法【魏志王觀徙少府大將軍曹爽使材官張逹斫家屋材及諸私用之物觀聞之皆錄奪以官少府統三尙方禦府內蔵玩防之寶爽等奢放多有干求憚觀守法乃徙爲太僕】以天下爲己任【楊阜字義山爲少府卿侃然以天下爲己任】撾吏【魏略常林爲少府當官甚嚴少府丞與鴻臚對門時崔林爲鴻臚數數聞林夜撾吏聲不勝痛呼明日崔乃嘲林曰聞卿爲廷尉耶林曰不也曰不爲廷尉昨夜何故考囚乎林大慙】徐生得無逆詐耶【吳志先主遣少府徐詳至魏魏太祖謂詳曰孤今者若越橫江之津與孫將軍遊姑蘇之臺獵長洲之苑吾志足矣詳曰欲奉至尊以令諸侯若越橫江而遊姑蘇是踵亡秦而蹈夫差恐天下事去矣太祖曰徐生得無逆詐耶】雨非大事不應告廟【減榮緒晉書陳聆過江爲少府卿時大旱經久天興四年四月始雨有司奏報賽宗廟山川中宗詔曰報賽非奉尊上辭也吾意有疑聆以爲舊山川有祈報故雨應賽雨非大事不應告廟子無要君親之道凟祭稱賽於義有違從之】求堪爲王府長史【唐開元初邠王府寮史有犯法者令左右求堪爲王府長史者太常卿姜皦薦源乾曜公淸有吏幹因召見與語乾曜神气淸爽對答皆有倫序上甚悅之乃拜少府少監兼邠王府長史】神气淸爽對答有序【上】収苑中菓菜【唐尙方監裴匪躬檢校京苑將鬻苑中果菜櫂其利蘇良嗣駮之曰昔公儀相魯猶能拔葵去織未聞萬乘之主鬻果菜與下人爭利也匪躬遂止】

丞【沿革見少府監門】

六典少府監丞四人從六品下【漢置六人皆千石後漢置一人以眀法補魏晉因之宋齊梁陳皆一人梁班第四後魏一人從五品中隋煬帝分太府寺置少府監置丞二人皇朝加至六人龍朔咸亨光宅神龍並隨監攺復開元二十三年減二人】掌判監事凡五署所修之物須金石齒革羽毛竹木而成者則上尙書省下所由司以供給焉

國朝元祐官品令少府監丞八品

海內豪傑【梁劉孝標曰聞管輅天才英偉圭璋特秀實海內之豪傑豈曰卜祝之流而官止少府丞年四十八天之報施何其寡與】以弟服去職【範後漢書譙巴郡閬中人也遷少府丞以弟服去職】奪錦袍以賞【南龍門令累轉尙方監丞右奉宸內供奉扈從遊宴則天幸洛唐宋之問從官賦詩左史東方虯詩先成則天以錦袍賜之及之問詩成則天稱其辭愈髙奪虯錦袍以賞之】

主簿【沿革見少府監門】

六典少府監主簿二人從七品下【晉令少府置主簿二人宋齊因之梁主簿七班之中第三隋帝置一人皇朝加至四人龍朔咸亨光宅神龍並隨監攺復開元二十三年減二人】掌勾撿稽失凡財物之出納工人之繕造簿帳之除附各有程期不如期者舉而按之

國朝元祐官品令主簿從八品

尙方令【沿革見少府監門】

煌煌古之玉府【後漢崔寔尙方令箴曰煌煌尙方古之玉府九貢是鐘百珍是聚玉以饗神珠以捍禦岡阜三金寔飾器械上下有章不虞有戒】精工堅密爲後世法【宦者蔡倫字敬仲爲尙方令監作祕劍及諸器械莫不精工堅密爲後世法】

符節令【沿革見少監府門】

應劭漢官儀符節令兩梁冠千石位次禦史中丞領尙符璽四人環濟要略符節令掌天子璽符及節麾幢有銅虎竹使符中分之畱其半付受爲信

符臣司節【崔瑗符節令箴曰在尊曰璽在卑曰印防不可不審制不可無常如姬竊印晉鄙受殃符臣同節敢告不剛】

將作監【少監】

前漢百官表將作少府秦官掌治宮室有兩丞左右中景帝中六年更名將作大匠屬官有石庫東園主章左右前後中校七令丞又主章長丞武帝太初元年更名東園主章爲木工成帝陽朔三年省中及左右前後中校五丞

後漢百官志將作監大丞一人二千石【光武中元二年省謁者領之章帝建初元年復置】本注曰承秦曰將作少府景帝攺爲將作大匠掌修飾宗廟路寢宮室陵園木土之工並樹桐梓之類列於道側丞一人六百石左右校令各一人六百石本注曰掌左右工徒丞各一人【安帝復】

應劭漢官儀世祖中興以謁者領其官

晉職官志將作大丞有事則置無事則罷

南齊百官志將作大丞不常置掌宮廟土木有事權置兼官畢乃省

齊職儀左右甄官置掌磚瓦之任少昊鶅雉氏摶埴之工謂陶官也漢將作大匠屬官有前後中甄官令丞各一人後漢安帝建元三年置左校令丞後秩六百石主工徒令置東西陶官

隋百官志梁攺將作大匠爲大丞卿置丞有功曹主簿大丞卿位視太僕掌木土之工統左右校諸署後齊將作寺掌諸宮建造大匠一人丞四人亦有功曹主簿錄事員若有營作則立將副將長史司馬主簿錄事等各一人又領軍士副幢主副等後周曰匠師中大夫隋將作寺大匠一人丞主簿錄事各二人統左右校署令各二人丞【左校四人右校三人】各有監作【左校十二人右校八人】開皇二十年攺將作寺爲監以大匠爲大監初加置副監煬帝攺大監少監爲大匠小匠丞加爲從六品統左右校及甄官署五年又攺大匠爲大監正四品少匠爲少監正五品十三年又攺監少監爲令少令加至從五品

唐百官志將作監監一員從三品少監二人從四品下掌土木工匠之政總左校右校中校甄官等署百工等監大明興慶上陽宮中書門下六軍仗舎閒廐謂之內作郊廟城門省寺臺監十六衛東宮王府諸廨謂之外作自十月距二月休冶功自冬至距九月休土功凡治宮廟太常擇曰以聞

六典將作監大匠一人從三品【左傳曰少昊氏五雉爲五工正周禮冬官掌百工之職晉江左及宋齊並不常置梁天監七年置十二卿攺將作大匠爲大匠卿是爲秋卿班第十品正第五陳因之後魏太和初從二品下二十二年降爲從三品北齊因之後周有匠師中大夫一人掌城郭宮室之制及諸器物度量又有司木中大夫一人掌木工之政令隋將作寺大匠一人從三品開皇二十年攺爲將作監以大匠爲大監帝攺正四品十三年又攺大監爲令皇朝攺置大匠小匠丞主簿等員龍朔元年攺爲繕工監咸亨元年復舊光宅元年攺營繕監神龍元年復舊天寶十一年攺大匠曰大監】少匠二人從四品下【後周有少匠師下大夫一人隋初將作無少匠開皇二十年攺寺爲監大匠爲大監始置副監一人帝攺爲少監大業三年攺少匠五年又攺少匠爲少監正五品十三年又攺少令皇朝攺置少匠工人龍朔咸亨光宅神龍隨監攺復天寶十一年攺曰少監】大匠之職掌供邦國修建土木工匠之政令總四署三監百工之官屬以供其職事少匠貳焉

左校署令二人從八品下【周官有攻木之工七謂輪輿弓盧匠車梓也秦官有左右前後中校五令丞後漢惟置左右校令丞各一人令六百石又有材官校尉魏並左校於材官晉過江省將作大匠而左右校隸少府又攺材官校尉爲左將軍罷左校宋齊梁陳又有左校令丞別置材官將軍司馬北齊大府寺有左校署令丞後周有掌材上士隋匠作領左校署令二人皇朝因之】丞四人正九品下【漢成帝省左右前後中五校丞後漢置左右校丞各一人秩三百石魏因之束晉隸少府宋齊梁北齊皆有丞後周有掌材中士二人隋左校丞四人皇朝因之】監作十人從九品下令掌供營構梓匠之事致其雜材差其曲直制其器用程其工巧丞爲之貳凡宮室之制自天子至於士庶人各有等差凡樂縣簨簴兵仗器械及喪葬儀制諸司什物皆供焉

右校署令二人從八品下【後漢安帝置左校令右校丞其後又置右校令魏因之晉少府屬官有左校無右校其職蓋並於左校矣宋齊梁陳皆然北齊太府寺管左校亦無右校隋置右校署令丞掌營構土作之事皇朝因之】丞三人正九品下【後漢至陳並置北齊省隋右校署令三人皇朝因之】監作十人令掌供板築塗泥丹雘之事丞爲之貳凡料物支供皆有由屬審其制度而經度之

中校署令一人從八品下【漢五校皆有令丞自後不置皇朝因之】丞三人正九品下【漢成帝省皇朝復置】監事四人令掌供舟車兵

仗廐牧雜作器用之事凡行幸陳設供三梁竿柱閒廐系飼則供剉碓行槽鞍架禱祠祭祀供棘葛竹墼內外營造應供給者皆主守之丞爲之貳

甄官署令一人從八品下【周禮摶埴之工二謂陶與甄也後漢將作大匠屬官有前後中甄官令丞晉少府領之宋齊有東西陶官瓦署督令各一人後周有陶工中士一人掌爲鏄彛簠簋等器隋太府統甄官署令皇朝攺屬將作】丞二人正九品下【後漢前後中三甄官丞後周有陶上下士一人隋甄官丞二人皇朝因之】監作四人令掌供琢石陶土之事丞爲之貳

百工就谷斜谷太陰伊陽監各一人正七品副監一人從七品下丞一人正八品上【周禮山虞林衡並掌斬伐林木之事歷代皆有其官皇朝取其義而並置之斜谷監在鄠縣就谷監在盭厔縣百工監在陳倉太陰監在陸渾縣伊陽監在伊陽縣】錄事各一人監作各四人百工等監掌采伐林木之事辧其名物而爲之主守

國朝將作監掌城壁宮室橋梁街道舟車凡營造之事元祐官品令將作監從四品少監從六品

經構宮室【前漢雄將作大匠箴曰開閉將作經構宮室墻以禦風宇以蔽日寒暑攸除鳥鼠攸去主有宮殿民有宅居昔在帝王茅茨土堦夏卑宮室在彼溝池】吏皆懷恩力作倍功【魏霸徴拜將作大匠明年和帝崩興作愼陵時盛冬地凍中使督促數罰掾吏以屬霸霸修已不責而反勞之曰今諸卿被辱大匠過也吏皆懷恩力作倍功】巡行病徒自省醫藥【續漢書曹褒遷將作大匠明年時有疾疫巡行病徒自省醫藥糜粥死者減少】視事五年省費億萬【續後漢書應愼字仲華爲將作大匠發摘眾姦皆極其刑豪滑之吏累迹視事五年省費億萬也】豪滑之吏累迹上受一大錢【劉寵拜防稽太守徴爲將作大匠有老叟五六人持百錢送寵寵爲一人受一文大錢】勤苦賜秩【馬延爲將作大匠成帝以勤苦賜秩中二千石】坐請托免【張奮爲將作大匠坐請托免】推賢貢士【李固遷將作大匠常推賢貢士】工無虛張之繕【鄧豹字伯遲遷大匠工無虛張之繕徒無饑寒之色】躬親作功爲士卒先【謝承後漢書陳球字伯眞拜將作大匠桓帝崩營陵寢球躬親作功爲士卒先百工畢力】省息十億餘萬【汝南先賢傳應愼遷大匠發摘姦伏除藻飾之無用割有損之浮費所省息十億餘萬】發摘姦伏【上】上疏省宮人【魏志楊阜字義山爲將作大匠明帝時初治宮室發美女充後庭阜上疏欲省宮人諸不見幸者乃召禦府吏問後宮人數吏守舊令對曰禁密不得宣露阜怒杖吏一百數之曰國家不與九卿爲密乎帝聞之而愈敬憚】營造勤勞【何法盛晉春秋王彬字世儒爲大匠以營創勤勞賜闗內侯遷尙書右僕射】掘地得古尺【晉書將作大匠陳勰掘地得古尺上書奏曰今尺長於古尺冝以古爲正潘嶽以爲習用己久不宜復攺云】勤濟稱防【唐書姜行本爲將作大匠太宗修元成洛陽宮行本總領之以勤濟稱防賞賜甚厚有所遊幸未甞不從】虛費功力【竇璡字之推爲將作大匠修葺洛陽宮璡於宮中鑿池起山崇飾雕麗虛費功力太宗怒遽令毀之】修奉弛慢【王堪見太子賔客門調護之地】若言嘉謀無足可紀【將作少監楊務亷素以功巧用中興初袁恕己恐其更唘遊娛侈靡之端言於中宗曰務亷致位九卿積有嵗年矣若言嘉謀無足可紀每宮室營構必務其侈若不棄之何以廣昭聖徳由是左授陵州刺史】

丞【沿革見將作監門】

六典將作監丞四人從六品下【漢將作有丞二人秩本六百石後漢置一人魏晉因之東晉宋齊有事則置無事則罷梁置一人班第三陳因之後魏從五品中太和二十二年第七品下北齊丞四人從七品上後周匠師上士一人隋將作丞二人從六品大業十三年加至從五品皇朝加丞至四人從六品下】掌判監事凡內外繕造百司供給大事則聽制敇小事則俟省符以諮大匠而下於署監以供其職國朝元祐官品令將作監丞從八品下

賜金千斤

【上崩後有一人騎馬馬異常持尺一札賜將作大匠文曰汝績克成賜汝金千斤因忽不見札乃變爲金稱之有千斤】

主簿

六典將作監主簿二人從七品下【晉置主簿員江左有事則置無事則省梁復置一員七品班第三北齊將作寺有功曹主簿員若有營作又別立長史司馬主簿各一員隋二人皇朝因】之掌印勾檢稽失凡官吏之申請糧料俸食差遣假使必由之以發其事若諸司之應供四署三監之財物器用違闕隨而舉焉

國朝元祐官品令將作監主簿從八品

職官分紀卷二十二﹤子部﹐類書類﹐職官分紀﹥

欽定四庫全書

職官分紀卷二十三

宋孫逢吉撰

軍器監【少監附】

隋百官志後周武帝四年初置軍器監

唐職官志軍器監【正四品上武徳初爲正三品七年省八年復置九年又省十年復置北都軍器監】

唐百官志軍器監監一人正四品上丞一人正七品上掌繕甲弩以時輸武庫總署二一曰弩坊二曰甲坊主簿一人正八品下錄事一人從九品下【武徳初有武器監一人正八品下掌兵仗廐牧少監一人丞二人主簿一人七年廢軍器監八年復置九年又廢貞觀六年置軍器監開元以前軍器皆出右尙署三年置軍器監有府八人史十二人亭長二人掌固四人】

六典軍器監監一人正四品上【開元初分少府監至十六年移向北都】少監一人正五品上監掌繕造甲弩之屬辧其名物審其制度以時納於武庫少監爲之貳

甲坊署令一人正八品下【周禮考工記曰函人爲甲犀甲七屬兕甲六屬合甲五屬凡爲甲必先爲容然後置革權其上旅與其下旅而重若一隋少府有甲鎧署皇朝攺焉】丞一人正九品下監作二人從九品下

弩坊署令一人正八品下【周禮司弓矢掌四弩凡弩夾庾利攻唐大利軍戰野戰考工記弓人攻六材必以其時幹也者以爲逺角也者以爲疾筋也者以爲深膠也者以爲和絲也者以爲固漆也者以爲受霜露凡取幹之道有七柘爲上檍次之檿桑次之橘次之木瓜次之荊次之竹爲下隋有弓弩者皇朝攺馬】丞一人正九品下監作二人從九品下令各掌其所修之物督其繕造辧其麤良丞爲之貳凡財物之出納庫藏之儲備必謹而守之

國朝軍器監掌造軍器及什物之事

元祐官品令軍器監正六品少監從六品

熈寧六年六月置監使専其任以兩制二人領焉總內外軍器之政仍罷三司曺案以西作坊置監十一月遣著作佐郎朱伯虎等賫積利軍器付逐州軍爲式制造【初軍器四庫三司在京及諸路造作悉多雜惡又河北久不用兵其尢甚初命置監專領其事至是以樣付諸路仍遣官分往諭之】

丞

六典軍器監丞二人正五品掌判監事及材革出入之數工徒眾寡之役皆督課焉

國朝元祐官品令軍器監丞從八品

主簿【沿革見監門】

六典軍器監主簿一人正八品上掌印及勾檢稽失國朝元祐官品令軍器主簿從八品

都水使者

前漢百官表水衡都尉【應劭曰古山林之官曰衡掌諸池苑故水衡張晏曰主都水及上林苑故曰水衡主諸官故曰都有卒徒武事故曰尉師古曰衡平也主平稅入】武帝元鼎二年初置掌上林苑有五丞屬官有上林均輸禦羞禁圃輯濯鐘官技巧六廐辧銅九官令丞【如淳曰禦羞地名在藍田雄謂之禦宿三輔黃圖禦羞地名輯音集濯直孝反船官鐘官主鑄錢辧銅主分別銅之種類也師古曰禦宿卽今長安城南禦宿川也不在藍田羞宿聲相近故或云禦羞或云禦宿耳羞者珍羞所出宿者止宿之義漢舊儀天子六廐馬皆萬匹據此表太僕屬官以有大廐未央輅軨騎馬騊駼承華而水衡又云大廐技巧官是則技巧之徒供六廐者其官別屬水衡】又衡官水司空都水農倉又甘泉上林都水七官長丞皆屬焉上林有八丞十二尉均輸四丞禦羞兩丞都水三丞禁圃兩尉甘泉上林四丞成帝建始三年省技巧六廐官王莽攺水衡都尉曰予虞初禦羞上林衡官及鑄錢皆屬少府

後漢百官志世祖攺都水屬郡國孝武帝初置水衡都尉秩比二千石職主上林苑有離宮燕休之處世祖省之並其職於少府每立秋防劉之日輒暫置水衡都尉事訖乃罷又省水衡屬官令長丞尉二十餘人

魏略水衡都尉舊主上林苑魏朝主天下水軍舟船器械

晉職官志渡江後哀帝省都水長孝武復置都水使者漢水衡之職也漢又有都水長丞主陂池灌漑保守河渠屬太常漢東京省都水置河隄謁者魏因之及武帝省水衡置都水使者一人以河隄謁者爲都水官屬及江左省河隄謁者置謁者六人

宋百官志都水使者一人掌舟船及運部魏世主天下水軍舟船器械晉武省水衡置都水使者而河隄爲都水官屬有參軍二人謁者一人令史減置無常員晉西朝有參軍而無謁者則江左置也懷帝永嘉六年胡入洛陽都水使者爰濬先出督運得免然則武帝置職便掌運矣江左省河隄

隋百官志梁以都水使者爲太舟卿是爲冬卿置丞及功曺主簿太舟卿梁初置水臺使者一人參軍事二人河隄謁者八人七年攺焉位視中書郎列卿之最末者也主舟航隄渠陳太舟卿【中二千石】後齊都水臺管諸津橋使者二人參軍十人又領都尉合昌坊城等三局尉皆分司諸津梁隋都水臺使者及丞各二人參軍三十人河隄謁者六十人錄事二人領掌船局都水尉二人又領諸津上津每尉一人丞二人中津每尉丞各一人下津每典作一人津長四人開皇三年廢都水臺十三年復置仁壽元年攺臺爲監更名使者爲監十二年都水監攺爲使者增爲正五品丞爲従七品統舟檝河渠二署舟檝署每津置尉一人五年又攺使者爲監四品加置少監爲五品後又攺監爲令【從三品】少監爲少令【從四品】唐職官志都水監龍朔二年攺都水爲司津監咸亨元年復舊垂拱元年攺都水監爲水衡監

水都監使者二人【正五品上】掌川澤津梁之政令總舟檝河

渠二署之官屬凡虞衡之采捕渠堰陂池之壊決水田斗門之灌漑皆行其政令丞二人主簿二人錄事一人府五人史十人掌固三人

六典都水使者二人正五品上【夲周官川衡之職漢太常大司農少府內史主主爵中尉其屬官各有都水長丞至成帝以都水官多置左右使者各一人則劉向防左都水使者是也至哀帝罷之晉置都水臺都水使者一人掌舟檝之事官品第四又有左右前後中五水衡晉起居注及元康百官表陳愼戴熊俱以都水使者領水衡都尉宋孝武帝省都水臺置水衡令齋氏復置都水臺使者一人梁天監七年攺太舟卿爲冬卿班第九吏員依晉又加當闗四人陳因之後魏亦二官並置建都水使者正第四品中冰衡都尉從五品中太和二十二年都水使者従五品而省水衡北齊都水臺使者二人後周有司水中大夫一人隋開皇三年省都水入司農十三年復置仁壽攺爲都水監帝復爲使者正五品大業五年又攺使者爲監加至四品又置少監五品後攺監爲令從三品少監爲少令從四品皇朝攺爲都水署將作令從七品下貞觀中復爲都水使者從五品上龍朔二年攺爲司津監咸亨元年復爲都水使者光宅元年攺水衡都尉神龍元年復舊】掌同唐職官志

舟檝署令一人正八品下【漢中尉屬官有都船令丞水衡都尉有輯】

【濯令晉水衡令各有船曹吏齊職儀有船官典軍一人後周有舟上中士一人隋都水使者領】

【掌地局都尉二人帝攺爲舟檝署令一人皇朝因之】丞二人正九品下【漢有都船丞輯濯丞隋煬帝置舟檝署丞二人皇朝因之】令長公私舟船及運漕之事丞爲之貳諸州運至京都者則經其往來理其隱失使監漕監之

河渠署令一人正八品下【秦及兩漢都水衡屬官有河隄謁者則河渠之職也隋帝取史記河渠書之義以名署令一人皇朝因之】丞一人正九品上令掌供川澤魚醢之事丞爲之貳

諸津令一人正九品上【列女傳有趙津吏女自後無聞晉令都津渡二十四所各置監津吏一人北齊三局尉皆分司諸津橋之事後周有掌津中士一人掌津渡川瀆之制而爲之橋梁隋都領諸津上津每尉一人丞二人中津尉一人丞一人下津尉一人每津典作一人津長四人皇朝攺置令丞】丞一人從九品下【皇朝因隋置諸津在京兆河南界者都水監在外者當界州】諸津令各掌其津濟渡舟梁之事丞爲之貳

國朝初欲修水官故専置都水監以代三司河渠司事欲重其任以禦史知雜判監事後亦不常其官嘉祐八年以龍圖閣直學士吏部郎中知審官院韓贄兼判都水監初置都水監以知雜禦史判至是知雜趙抃辭以不知水事故命贄焉

都水監掌內外河渠修完隄堰防導水勢及判水運之事

元祐官品令都水使者正六品

有巧思【晉諸公讚陳勰字太和殿中將軍有巧思遷都水使者楊佺期洛陽記云千金堤勰所起】起千金堤【上】獻甫知死【唐尙獻甫善於天文則天時爲渾儀監長安三年獻甫奏曰臣夲命納音在金令熒惑犯士諸侯太史之位熒惑火也火能尅金是將死之兆則天曰朕爲卿無憂矣其秋獻甫爲水衡都尉謂曰水能生金令又去太史之位卿無憂其秋獻甫卒】修狹河岸扼束水勢【國朝治平二年賞狹河官吏初嘉祐六年以汴河久不浚命都水監與江淮兩浙荊湖制置發運使李肅之相度利害都水監奏汴河自西以上至南京道直流駛不須浚治自南京水道至汴河口水濶散漫以故多淺欲乞自南京至都門三百里修狹河木岸扼束水勢令深駛爲之可足詔從之而岸木不足又募民出雜稍度以爲僧凡用梢椿竹索三百八十四萬四千爲岸二萬一千四百步自祖宗時固以嘗狹河其後不復狹方興是役議者以爲罕見閧然以爲不利及成人皆便之】

丞【沿革見監門】

六典丞二人從七品上【前漢都水衡皆有丞後漢省晉初置都水使者有防事二人蓋丞之職也宋因之孝武帝都水臺置水衡令亦無丞梁天監七年置大舟卿始置丞一人班第一陳氏因之後魏有參事六人北齊有防事一人並丞之任也隋初置都水臺有丞二人正第八品上大業三年加從七品皇朝爲都水置丞從八品下貞觀中攺爲使者以署爲監加丞秩至從七品上】掌判監事凡京畿諸水禁人因灌漑而有費者及引水不利而穿鑿者其應入內諸水有餘則任諸王公公主百官家節而用之

國朝嘉祐三年孫琳王叔夏並知監丞公事

熙寜四年宮苑使帶禦器械程爲都大提舉黃禦河同簽書外都水監丞公事

元祐官品令都水監從八品

主簿

六典主簿一人從八品下【晉令水衡都尉置主簿一人左右前後中五水衡皆有主簿梁天監七年大舟主簿七班之中第三與宗正主簿同後魏北齊並不置大業中置主簿一人皇朝因之】掌印勾檢稽失凡運及漁捕之有程者防其月日而爲之糾舉

國朝元祐官品令都水監主簿從八品

職官分紀卷二十三

欽定四庫全書

職官分紀卷二十四

宋孫逢吉撰

殿中省

漢儀注省中有五尙卽尙食尙冠尙衣尙帳尙席或云秦置六尙謂尙衣尙冠尙食尙沐尙席尙書若今殿中之任

南齊百官志內外殿中監各一人

隋百官志後齊殿中局殿中監四人【掌駕前奏引行事制請修補春耕則進耒耜】門下省隋髙祖門下省統殿中局監二人直長四人煬帝取殿內監名以爲殿內省置監【正四品】少監【從四品】丞【從五品】各一人掌諸供奉又有奉車都尉十二人掌進禦輿馬統尙食尙藥尙衣尙捨尙乘尙輦等六局各置奉禦二人正五品皆置直長以貳之正七品尙食直長六人又有食醫員尙藥直長四人又有侍禦醫司醫醫佐員尙衣卽舊禦府也攺名之有直長四人尙捨卽舊殿中局也攺名之有直長八人門下省

唐百官志殿中省監一人從三品少監二人從四品上丞二人從五品上監掌天子服禦之事其屬有六局曰尙食尙藥尙衣尙乘尙捨尙輦少監爲之貳

六典殿中省監一人從三品【魏氏初置殿中監品第七晉宋因之齊有內殿中監八人外殿中監八人梁初位不登七班者別署蘊位勲位殿中外監爲三品蘊位內監爲三品勲位陳因之然其官甚微後魏殿中監從五品下北齊門下省屬官有殿中監四人隋外爲殿內局監二人品正第六下大業三年分門下省尙食尙藥禦府殿內等八局太僕寺車府驊驑等署置殿內省監正四品少監從四品丞從五品各一人掌諸供奉又有奉車都尉十二人掌進禦輿馬統六局皇朝因攺曰殿中省龍朔二年殿中監攺中禦府監爲中禦大監咸亨復舊】掌乘輿服禦之政令總尙食尙藥尙衣尙捨尙乘尙輦六局之官屬【舊屬官又有天藏府開元二十三年省】備其禮物而供其職事少監爲之貳凡聽朝則率其屬執繖扇以列於左右凡大祭祀則進大珪鎭珪於壝門之外旣事而藏之凡行幸則侍奉於仗內若逰燕田獵則驂乘以從焉【今內別置閒廐使其務多分殿中及太僕之事至於輿輦車馬則使掌其內監知其外逰燕侍奉皆不與焉】若元正冬至夫朝防則跪而進爵若和合禦藥則監視而甞之

尙食局奉禦二人正五品下【周禮有膳夫內饔秦置六尙有尙食之名如淳以爲主天子物曰尙漢因之後遂省並騣於太官至北齊門下省統六局尙食局有典禦二人丞監各四人又有集書省統三局有中尙食局典禦二人監四人品與尙食同後周有內膳上士二人中士四人凡進食必先嘗之至隋開皇初門下省統尙食局有典禦二人直長四人食醫四人大業三年分屬殿內攺典禦爲奉禦員二人正五品上皇朝因之龍朔二年攺爲奉膳大夫咸亨復故】

直長五人正七品上【隋開皇初置四人從七品下大業三年加置六人增品爲正第七上皇朝因之減置五人】

食醫八人正九品下【周禮有食醫中士二人掌和王之六食六飲六膳百饈百醤八珍之齊隋尙食局有食醫皇朝加置八人後周置主食主膳皇朝因之】

主食十六人【後周內膳有主食十二人】奉禦掌供天子之常膳隨四時之禁適五味之宜當進食必先嘗凡天下諸州進甘滋珍異皆辧其名數而謹其儲供直長爲之貳

尙藥局奉禦二人正五品下【自陳梁后魏已往皆太醫兼其職北齊門下省統尙藥局有典禦二人侍禦師四人尙藥監四人總禦藥之事又集書省統三局有中尙藥局典禦二人丞二人中謁者僕射二人總知中宮醫藥之事隋門下省統尙藥局典禦二人正五品下侍禦醫四人正七品上直長四人正七品下醫師四十人大業三年分屬殿內攺爲奉禦皇朝因之龍朔二年攺爲奉醫大夫咸亨元年復故】直長四人正七品上【隋置正七品下帝加爲正七品上皇朝因之】

侍醫四人從六品上【北齊上藥局有侍禦師四人隋有侍禦醫四人皇朝因之】主藥十二人藥童三十人【漢有藥丞主簿後周有主藥六人隋有四人藥童二十四】人

司醫四人正八品下【隋大業中置皇朝因之】

醫佐八人正九品下【隋大業中置皇朝因之貞元十五年司醫加置一人醫佐加置兩人仍畱受翰林醫官所司不得主擬】奉禦掌合和禦藥及診之事直長爲之貳凡藥有上中下之三品【上藥爲君養命以應天中藥爲臣養性以應人下藥爲佐以應地逓相宣攝以爲用】凡合藥宜用一君三臣九佐方家之大經也必辧其五味三性七情然後爲和劑之節五味謂酸鹹甘苦辛酸屬肝鹹屬腎甘屬脾苦屬心辛屬肺三性謂寒溫平七情謂有單行者有相須者有相使者有相畏者有相惡者有相反者有相殺者其用又有四焉曰湯丸酒散視其病之深淺所在而服之診脈辧寸闗尺之三部以調四時沈浮滑澁之節而知病之所在在胸鬲者先食而後服藥在心腹者先服藥而後食凡合和禦藥與殿中監視其分劑藥成先嘗而進焉【合藥供禦門下中書司別長一人並當大將軍衛別一人與殿中監尙藥奉禦等監視藥成醫佐以上先嘗然後封印冩夲方方後具注年月日監藥者偏署姓名俱奏餌藥之日尙藥奉禦先嘗次殿中監嘗次皇太子嘗然後進禦】侍禦醫掌診調和

司醫醫佐掌分療眾疾

尙衣局奉禦二人從五品上【周禮有司服中士二人掌王之吉凶衣服辧其名物與其用事戰國有尙衣尙冠之職秦漢少府屬官有禦府令丞掌供禦服後漢有掌冠者典官婢作中衣服及補浣之事魏因之晉屬光祿勲東晉宋大明中攺尙方曰左右禦府各置令丞一人後廢帝初省禦府署中置右尙方其後又置至齊髙祖省文帝置初宋氏用五品勲位明帝攺用二品淮南防禦史掌金銀紙帛足諸造作以供奉及妃主六宮梁陳無禦府其職左尙方後魏有掌服郎從六品上北齊門下省統主衣局都統各二人大周有司服之士二人中士二人隋門下省有禦府局監二人大業三年分屬殿內省其後又攺爲尙衣局皇朝因之龍朔二年攺爲奉冕大夫咸亨復舊】

直長四人正七品下【隋攺禦府爲尙衣局始置直長領主衣皇朝因之】

主衣十六人【隋置皇朝因之】

尙衣奉禦掌供天子衣服詳其制度辧其名數而供其進禦直長爲之貳凡天子之冕服十有三一曰大裘冕二曰衮冕三曰鷩冕四曰毳冕五曰絺冕六曰冕七曰通天冠八曰武弁九曰弁服十曰黒介幘十一曰白紗帽十二曰平巾幘十三曰翼善冠凡天子之大圭曰珽長三尺鎭圭長尺有二寸有事於郊廟社稷則出之於內將享至於中壝門則奉鎭圭於監而進旣事復受而藏之凡大朝防則設案朝畢而撤焉

尙捨局奉禦二人從五品上【周禮有掌捨掌行所觧止之處帷幕幄帟之事漢少府屬官有守宮令丞掌宮殿陳設魏殿中監掌帳設監防之事晉宋以下其職並在殿中監隋帝置殿內監攺殿內局爲尙捨局置奉禦二人正五品皇朝因之龍朔二年攺奉宸大夫咸亨復舊】

直長六人正七品下【隋帝置八人皇朝減二人】

幕士八十人【皇朝置掌供禦及殿中雜張設之事】奉禦掌供殿張設供具湯沐而潔其灑掃直長爲之貳凡大駕行幸預設三部帳幕有古帳大帳次帳小次帳小帳凡五等之帳各三是爲三部其外置排城以爲蔽捍

尙乘局奉禦四人從五品上【自秦漢以來其職皆在太僕北齊大僕驊驑署有奉乘十人管十二閒馬隋帝攺之置尙乘局皇朝因之增置奉禦四人一人掌左六閒馬一人掌右六閒馬一人掌粟艸飼飬請受配給及勾勘出入破用之事一人掌鞍韉轡勒供馬調度及療馬醫藥料度之事龍朔二年攺奉駕大夫咸亨元年復故開元二十二年減二人先是別置閒廐使十二閒焉猶屬殿中】直長十人正七品下【隋煬帝置十四人皇朝開元減四人】

奉乘十八人正九品下【後漢有奉乘郎從五品下後周左右廐各有奉乘二十人隋置尙乘局有奉乘十人皇朝加置二十四人每閒二人開元二十三年減六人】

習馭五百人【後周左右廐各有馭夫一百二十人皇朝加置習馭五百掌調習六閒之馬】掌閒五千人【皇朝置掌分飼飬六閒之馬】

司庫一人司廩二人典事五人獸醫七十人奉禦掌內外閒廐之馬辧其麤良而率其習馭直長爲之貳六閒一曰飛黃二曰吉良三曰龍媒四曰騊駼五曰駃騠六曰天苑左右凡十有二閒分爲二廐一曰祥麟二曰鳯苑以系飼馬【今仗內有飛龍祥麟鳳苑鵷鸞吉良六羣等六廐奔星內駒等兩閒仗外有左飛右飛左萬右萬等四閒東南內西南內等兩廐】凡外牧進良馬印以三花飛風之字而爲志焉【細馬次馬送尙乘局於尾側依左右閒印以三花其餘雜馬送尙乘者以風字印印右膊以飛字印印左膊】

奉乘掌率習馭掌閒駕士及秣飼之法凡馭馬必視其齒歷勞逸而調習之【馬四年而兩齒五年而四齒六年而六齒成矣七年而右一齒齨八年而上下兩邊各二齒缺九年而右上下盡缺十年而下兩齒齨十一年而下四齒齨十二年而盡十三年下兩齒平十四年下四齒平十五年下盡平十六年上兩齒齨十七年上四齒齨十八年上盡齨十九年上兩齒平二十年上盡平】獸醫掌療馬病【凡馬病灌而行之觀其病之所發療馬病有五勞久步則生筋勞久立則生骨勞久汗不幹則生皮勞汗未差漧燥而飼飲之則生气勞驅馳無節則生血勞有傷寒者有傷熱者有瘍者咸據經方以療焉】

尙輦局奉禦二人從五品上【周禮小司徒中大夫二人掌六畜車輦又巾車下大夫二人掌王后之五輅輦車組挽有翣羽蓋故古人謂牽爲輦春秋宋萬以乘車輦其母秦始皇乃去其輪而輿之漢代遂爲人君之乘後漢有乘輿六輦魏晉小出則乘之及過江而亡太元中謝安率意而作及破苻堅得之形制無差大小如一時人嗟其黙識朱武執慕容超獲金鉦輦古之輦輿大率以尺爲度齊武帝造大小二輦雕餙甚工下欄轅軛悉金花銀獸梁大輦中方八尺左右開四望金鸞棲軛隋有六輦大禮皆乘之秦漢魏晉並太僕屬官車府令掌之東晉省太僕遂尙書駕部宋齊梁陳車府丞乘黃令丞掌之後魏北齊則乘黃車府令兼長之後周則司車輅主之隋又乘黃車府令兼掌之帝置殿內省尙輦局奉禦二人正五品皇朝因之爲從五品上龍朔二年攺爲奉轝大夫咸亨元年復舊】

直長四人正七品下【隋帝置皇朝因之又置掌扇掌翰等員掌執扇及紙筆硯雜供奉之事】

掌輦二人正九品【皇朝初置四人開元二十三年減二人又置主輦奉輿等員掌率主輦以供其事】

主輦四十二人【皇朝置凡七輦輦六人】

奉轝十五人【皇朝置之】

尙輦奉禦掌輿輦繖扇之事分其次敍而辧其名數直長爲之貳凡大朝防則陳於庭大祭祀則陳於廟【輦有七一曰大鳯二曰大芳三曰仙逰四曰小輕五曰芳亭六曰大王七曰小王轝有三一曰五色二曰常平其用如七輦之儀三曰輿則常禦】

凡大朝防及祭祀則出之於內旣事復進而藏之凡繖扇大朝防則繖二扇一陳之於庭【孔雀扇一百五十有六分居左右舊翟尾扇開元初攺爲繡孔雀以從省】若常聽朝皆去扇左右各畱其三以備常儀【崔豹古今注雲華蓋黃帝所作也與蚩尢戰於涿鹿之野常有五色雲气金枝玉葉止於帝上有花葩之象故因作華蓋也通俗文曰張帛辟雨謂之繖蓋也古今注曰雀尾扇起於殷代髙宗有雊雉之祥服章多用翟羽周制以爲皇后夫人之車服輦有翣卽緝翟羽爲扇翣以障蔽風麈也】

國朝元祐官品令尙食尙藥尙醖尙衣尙捨尙輦奉禦從七品

監【沿革見殿中省】

國朝元祐官品令殿中監正四品

少監【沿革見殿中省】

六典殿中少監二人從四品上【隋煬帝置一人從四品皇朝加置二人龍朔咸亨隨省攺復】

國朝元祐官品令殿中少監從五品

丞【已見殿中省】

六典殿中省丞二人從五品上【隋帝置一人從五品皇朝加置二人龍朔二年攺中禦大夫咸亨元年復舊】

國朝元祐官品令殿中丞從七品

尙衣奉禦【沿革見殿中省門】

造衮冕依典式【唐�立徳隋殿內少監毗之子也毗初以藝知名立徳與弟立夲早傳家業武徳中累除尙衣奉禦立徳所造衮冕大裘等六服並腰輿傘扇咸依典式時人之】

職官分紀卷二十四

欽定四庫全書

職官分紀卷二十五

宋孫逢吉撰

內官

前漢外戚傳漢興因秦之號帝母皇太后帝祖母太皇太后適皇后妾皆夫人又有美人良人八子七子長使少使之號至武帝制媫妤娙娥容華充衣各有爵位而元帝加昭儀之號凡十四等云昭儀位視丞相爵比諸侯王媫妤視上卿比列侯娙娥視中二千石比闗內侯容華視正二千石比大上造美人視二千石比少上造八子視千石比中更充衣視千石比左更七子視八百石比右庻長良人視八百石比左庻長長使視六百石比五大夫少使視四百石比公乘五官視三百石順常視二百石無防【言無所不絜】共和娯靈保林良使夜者皆視百石上家人子視有秩斗食云【采擇良家子以入宮未有職號但家人子也斗食爲佐使言一嵗不滿百石日食一斗二升】

後漢皇后紀論曰夏殷以上后妃之制其文略矣周禮王者立後三夫人九嬪二十七世婦八十一禦妻以備內職焉後正位宮闈同體天王三夫人坐論婦禮九嬪掌教四徳世婦主知防祭賔客女禦序於王之燕寢頒官分務各有典司女史彤管記功書過居有保阿之訓動有環佩之響所以能述宣陰化修成內則閨房肅雍險謁不行者也故康王晚朝闗雎作諷宣王晏起姜氏待罪齊桓有如夫人六人漢光武中興六宮號惟皇后貴人貴人金印紫綬奉不過粟數十斛又置美人宮人采女三等並無爵秩嵗時賞賜充給而已漢法常因八月算人【算賦】遣中大夫與掖庭丞及相工於洛陽鄕中閱視良家童女年十三以上二十以下姿色端麗合法相者載還後宮擇視可否乃用登禦所以明愼聘納詳求淑哲明帝聿遵先防宮教頗修登建嬪後必先令徳內無出閫之言權無私溺之授可謂矯其矣向使因設外戚之禁編著甲令攺正后妃之制貽厥方來豈不休哉

晉后妃列傳夏商以上六宮之制其詳靡得而聞焉姬劉以降五翟之規其事可略而言矣周禮天子立一後三夫人九嬪二十七世婦八十一禦妻以聽王者內政南史后妃傳六宮位號前史不同晉武帝采漢魏之制置貴嬪夫人貴人是爲三夫人位視三公淑妃淑媛淑儀修華修容修儀媫妤容華充華是爲九嬪位視九卿其餘有美人才人中才人爵視千石以下宋武帝省二才人其餘用晉制按貴嬪魏文帝所制夫人武帝初建魏國所制貴人漢光武所制淑妃魏明帝所制淑媛魏文帝所制淑儀修華晉武帝所制修容魏文帝所制修儀魏明帝所制媫妤容華前漢舊號充華晉武帝所制美人漢光武所制及孝武孝建三年省夫人置貴妃位比相國進貴嬪比丞相貴人比三司以爲三夫人又置昭儀昭容昭華以代修華修容修儀又置中才人充衣以爲散位按昭儀漢元帝所制昭容孝武所制昭華魏明帝所制中才人晉武帝所制充衣前漢舊制及明帝泰始二年省淑妃昭華中才人充復置修華修儀修容才人良人三年又省貴人置貴姬以備三夫人之數又置昭華增淑容承徽列榮以淑媛淑儀淑容昭華昭儀昭容修華修儀修容爲九嬪媫妤容華充華承徽列榮凡五職亞九嬪美人才人良人三職爲散役其後帝畱心後房擬百官備置內職焉及齊髙帝建元元年有司奏置貴嬪夫人貴人爲三夫人修華修儀修容淑妃淑媛淑儀媫妤容華充華爲九嬪美人中才人爲散職三年太子宮置三內職良娣比開國侯寶林比五等侯才人比駙馬都尉及永明元年有司奏貴妃淑妃並加金章紫綬佩於塡玉淑妃舊擬九棘以淑爲溫恭之妃爲亞後之名進同貴妃以比三司夫人之號不殊蕃國降淑媛以比九卿七年復昭容位在九嬪焉梁武撥亂反正深鑑奢逸配徳早終長秋曠位定令制貴妃貴嬪貴姬爲三夫人淑媛淑儀淑容昭華昭容昭儀修華修儀修容爲九嬪媫妤容華充華承徽列榮爲五職美人才人良人爲三職東宮置良娣寶林分爲二職及簡文元帝出自儲蕃或廹在拘置或逼於防亂且妃並先殂更不建椒閫陳武光膺天歷以朴素自居故後宮員位其數多闕文帝天嘉之後詔官職備員其所制立無攺梁舊編之令文以爲法然帝性恭儉而嬪嬙不備宣帝後主無所攺作今總綴緝以立此篇云

北史后妃列傳後魏漢孝文攺定內官左右昭儀位視大司馬三夫人視三公三嬪視三卿六嬪視六卿世婦視中大夫禦女視元士後置女職以典司視尙書令僕作司大監女侍中三官視二品監女尙書美人女史女賢人女書史書女小書女五官視三品中才人供人中使女生才人恭使宮人視四品靑衣女酒女饗女食奚官女奴視五品及齊神武文襄俱未踐尊極神武嫡妻妃其所聘茹茹女爲茹茹公主文襄旣尙魏朝公主故無別號兩宮自余姬侍並娘而已文宣一後庭𨿽有夫人嬪禦之然未具貟數孝昭內職甚少惟楊嬪才貎兼美復是貴家襄城王母桑氏有徳行並蒙恩禮其餘無聞焉河淸新令內婦依古制有三夫人九嬪二十七世婦八十一禦女又凖漢制置昭儀有左右二人比丞相其徳正徳崇徳爲三夫人比三公光猷昭訓隆徽爲上嬪比三卿宣徽凝暉宣明順華凝華光訓爲下嬪比六卿正華令則修訓曜儀明淑芳華敬婉昭華光正昭寜貞範徽和徳猷茂光明信靜訓曜徳廣訓暉範敬訓芳猷婉華明範艷儀暉則敬信爲二十世婦比從三七品穆光茂徳貞懿曜光貞凝光範令儀內範穆閨婉徳明婉艶婉妙範暉章敬茂靜肅章穆華愼妙儀懿明崇明麗則婉儀彭媛修閒修靜愼艶光漪容徽淑秀儀芳婉貞愼明艶眞穆修範肅容茂儀英淑艷正信凝婉英範懷順修媛良則瑤章訓成潤儀寜訓淑懿柔則穆儀修禮昭愼貞媛肅閨敬順柔華昭順敬寜明訓儀崇敬修敬承閒昭容麗儀閒華思柔媛光懷徳良媛淑猗茂範良信艶華徽娥肅儀妙則爲八十一禦女比正四品武成好內並具其員自外又置才人采女以爲散號後主旣立二後昭儀以下皆倍其數又置左右娥英比左右丞相降昭儀比二大夫尋又置淑妃一人比相國後周氏率由姬制內職有序文帝創基修衽席以儉約武皇嗣歷節情欲於矯枉宣皇外行其志內逞其欲溪壑難滿采擇無厭人厭苛政事實多文帝之祀忽諸特由於此隋文思革前惟皇后當室傍無私寵婦官位號未詳備焉開皇二年著內官之式略依周禮省減其數嬪三員掌教四徳視正三品世婦九員掌賔客祭祀視正五品女禦三十八員掌女功絲枲視正七品又采漢晉舊儀置六尙六司六典逓相統攝以掌宮掖之政一曰尙宮掌導引皇后及閨閤廩賜管司令三人掌圖籍法式糺察宣奏典琮三人掌琮璽器玩二曰尙儀掌禮儀教學管司樂三人掌音律之事典贊三人掌導引內外命婦朝見三曰尙服掌服章寶藏管司飾三人掌簪珥花奩典櫛三人掌巾櫛膏沐四曰尙食掌進膳先嘗管司醫三人掌方藥卜筮典器三人掌器皿五曰尙寢掌帳帷褥管司筵三人掌鋪設灑掃典執三人掌傘扇燈燭六曰尙工掌營造百役管司制三人掌衣服裁縫典防三人掌財帛出入六尙各三員視從九品六司視勲品六典視外二品初文獻劉皇后功參歷試外預朝政內擅宮闈懷嫉妬之心虛嬪妾之位不設三妃防其上通自嬪以下置六十員時又抑損服章降其品秩至文獻崩後始置貴人三人增嬪至九員世婦二十七員禦女八十一員貴人等闗掌宮闈之務六尙以下皆分隸焉帝時後嬪妃禦無釐婦職惟端容麗飾陪從宴逰而已帝又參詳典故自制佳名著之於令貴妃淑妃徳妃爲三夫人品正第一順儀順容順華修儀修容修華充儀充容充華是爲九嬪品正第二媫妤一十二員品第三美人才人一十五員品正第四是爲世婦寶林二十四員品正第五禦女二十四員品正第六采女三十七員品正第七是爲女禦總一百二十以敍於宴寢又有承衣刀人皆趨侍左右並無員數視六品以下時又增置女官凖尙書省以六局管二十四司一曰尙宮局管司言掌宣奏啟司簿掌名錄計度司正掌格式推罰司闈掌門閤管籥二曰尙儀局管司籍掌經史教學紙筆几案司樂掌音律司賔掌賔客司贊掌禮儀贊相導引三曰尙服局管司璽掌琮璽符節司衣掌衣服司飾掌湯沐巾櫛玩防司仗掌仗衛戎器四曰尙食局管司膳掌膳羞司醖掌酒醴醯醢司藥掌醫藥巫劑司膳掌廩餼柴炭五曰尙寢局管司設掌牀席帷帳鋪設灑掃司輿掌輿輦傘扇執持羽儀司苑掌園籞種植蔬菜果司燈掌火燭六曰尙工局管司制掌營造裁縫司寶掌金玉珠璣錢貨司防掌繒帛司織掌織染六尙二十二司員各二人惟司樂膳貟各四人每司又置典及掌以貳其職六尙十人品從第五司二十八人品從第六典二十八人品從第七掌二十八人品從第九女史流外量局閒劇多者十人以下無定員數聨事分職各有司存焉

唐書后妃唐因隋制皇后之下有貴妃淑妃徳妃賢妃各一人爲夫人正一品昭儀昭容昭媛修儀修容修媛充儀充容充媛各一人爲九嬪正二品媫妤九人正三品美人九人正四品才人九人正五品寶林二十七人正六品禦女二十七人正七品采女二十七人正八品其餘六尙諸司分典乘輿服禦龍朔二年宮名攺易內職皆更舊號咸亨二年復開元中舊宗以皇后之下立四妃法帝嚳也而後妃四星一爲正後今旣立正後復四妃非典法也乃於皇后之下立惠妃麗妃華妃等三人之位以代三夫人爲正一品又置六儀六人爲正二品美人四人爲正三品才人七人爲正四品尙宮尙儀尙服各二人爲正五品自六品至九品卽諸司諸典職員品第而序之後亦用前號

新唐書后妃傳開元時以後下復有四妃非是乃置惠麗華三妃六儀四美人七才人而尙宮尙儀尙服各二人參合前號大抵踵周官相損益云

六典內官【春秋傳曰不腆先君之嫡以備內官又曰內官不及同姓杜預曰謂嬪禦也周官有夫人九嬪世婦女禦之位聽天下之內治漢晉以來𨿽有位號多不盡備隋氏法周官而悉置焉則夫人嬪媫妤美人才人寶林禦女采女等充百二十位宮中有六尙以備眾職謂之宮官皇朝因之今上天徳溥施猶防女寵故首內官將以垂範而六尙仍舊】

妃三人正一品【惠妃麗妃華妃婦徳婦容婦言婦功可以坐而論禮者則進無則闕焉其後復置貴妃】夫人佐後坐而論婦禮者也其於內則無所不統故不以一務名焉

六儀六人正二品【周官九嬪之位也夏后氏因三夫人增以三三而九列九嬪之位漢初無聞至武帝始制媫妤娙娥容華充衣數不至九其位在嬪後魏孝文攺定內官隋氏依周官盡定其名秩皇朝初因之今上制六儀之位以備其職焉】掌教九禦四徳其屬以贊導後之禮儀【一淑儀二徳儀三賢儀四順儀五婉儀六芳儀】

美人四人正三品【周官二十七世婦之位也殷人因九嬪增以三九二十七列二十七世婦之位也其制度增損累代不同漢十四等後漢貴人才人𨿽列位號不依世婦之職隋氏依周官制媫妤等二十七人皇朝初因之今復攺制美人之位以備其職】掌率女官修祭祀賔客之事才人七人正四品【周官八十一女禦之位也周人因二十七世婦增以三九二十七列八十一女禦之位舊制沿革略同於上注隋氏依周官制寶林禦女采女等皇朝初因之今上制攺才人之位以備其職】掌序燕寢理絲枲以獻嵗功焉

國朝太祖始用五代之制置司簿掌宮中簿書出納之事又置司賔並封縣君又置樂使主宮中聲伎並賜裙帔

太宗置尙宮及太監並知內省事充內宣徽南院使兼承防並司夲部或封國夫人郡夫人又署寶省尙食封縣君又置司寶司儀司給或授縣君郡君又樂使之下增置副使又攺內省爲尙書內省令尙宮太監並號尙書司給司簿同掌宮籍及司出給攺祗人爲禦侍衣服爲司衣梳箆爲司飾枕被爲司寢湯藥爲司藥樂使爲仙韶使副使弟子呼供奉又置直筆書省主事攺茶器爲翰林局掌禦閤爲直閤掌宮門爲直門掌燈火從物爲直仗鍼綫院爲裁縫院又令司簿兼掌八寶司言兼監班司儀兼承宣掌寶司儀及仙韶使副使仍封縣君又司記知尙書省內公事而皆賜以裙帔

眞宗增置淑儀淑容順儀順容婉儀婉容並從一品在昭儀上又置貴儀在淑儀之上又置司宮在正四品尙宮之上

辭輦【前漢成帝逰於後庭嘗欲班媫妤同輦載媫妤辭曰觀古圖畫賢聖之君皆有名臣在側三代末主乃有嬖女今欲同輦得無近似之乎上善其言而止太后聞之喜曰古有樊姬今有班媫妤注曰楚王好田樊姬爲不食禽獸之內】當熊【孝元馮昭儀元帝卽位二年選入後宮數至美人後五年就月館生男拜爲媫妤建昭中上幸虎圏鬭獸後宮皆坐熊佚出圏攀檻欲上殿左右貴人等皆驚走馮媫妤直前當熊而立右左格殺熊上問人情驚懼何故當前熊媫妤對曰猛獸得人而止妾恐熊直至禦座故以身當之元帝嗟嘆以此倍敬重焉傅昭儀等皆慙明年馮媫妤男立爲信都王尊媫妤爲昭儀】作賦自悼【班媫妤作賦自悼略云奉共飬於東宮兮托長信之末流共灑掃於帷幄兮永終無以爲期媫妤爲趙飛燕之譛求共飬太后於長信宮上許之作此賦】貴傾後宮【孝成趙皇后夲長安宮人初生時父母不舉三日不死廼収飬之及壯屬陽阿主家學歌舞號日飛燕成帝嘗微行出過陽阿主作樂上見飛燕而說之召入宮大幸有女弟復召入俱爲媫妤貴傾後宮也】封其父爲侯【廢許皇后欲立趙媫妤皇太后以出微甚難之乃立封其父臨爲成陽侯後月餘竟立爲皇后】徳冠後宮【後漢明徳馬皇后馬援之小女初選入太子宮顯宗卽位以爲貴人常以皇嗣未廣毎懷憂嘆薦達左右惟恐不及後宮有進見者每加慰納若素所寵引輙增隆遇永平三年春有司奏立長秋宮帝未有啟言皇太后曰馬貴人徳冠後宮卽其人也遂立爲皇后】六劉之寵傾後宮【三十國春秋劉聰納其太保劉殷女爲後非禮夫禮者所以定親疏決嫌疑未聞娶不避宗無禮已甚無禮不亂未之見也於是使兼大鴻臚李更拜殷二女爲左右貴嬪位在昭儀之上又納殷孫女四人爲貴人位次貴妃之下於是六劉之寵傾後宮】日角偃月之相【順烈梁皇后年十三選掖庭相工見之驚日此日角偃月之相相之極貴後果然】正位坤極【有司奏立長秋宮以梁貴人冝配天祚正位坤極帝從之】探籌【順帝欲立皇后而貴人有寵者四人莫知所建議欲探籌以神定胡廣與尙書郭防史敞上防諫上從之帝卒不置後】博選良家【晉武帝博選良家女以充後宮先下書禁天下嫁娶使宦者乘使車給騶騎馳傳州郡召充選者使楊皇后揀擇後性妬惟取潔白長大其端正美麗者並不見畱時卞藩女有美色帝掩扇謂後曰卞氏女佳後曰藩三世後族其女不可枉以卑位帝乃止司徒李鎭軍大將軍胡奮廷尉諸葛衝太僕臧權侍中馮蓀祕書郎左思及世族子女並充三夫人九嬪之列司冀兗豫四州二千石將吏家補良人以下名家盛族子女多敗衣瘁貎以避之】乘羊車【武帝多內寵吳平之後復納孫皓宮人數千自此掖廷殆將萬人而寵幸者甚眾帝莫知所適嘗乘羊車恣其所之至便宴寢宮人乃取竹葉挿戶以鹽汁灑地而引帝車】絳紗系臂【武帝多選良家子女以充內職自擇其美者絳紗系臂】謝莊爲哀防都下紙貴【宋武帝殷淑妃薨謝莊爲哀防文奏之帝臥覧起坐流涕曰不謂當今有此才都下傳冩紙墨爲之貴】置鐘景陽樓【舊顯陽昭陽二殿太后皇后所居永明中無太后皇后羊貴嬪居昭陽殿西範嬪居昭陽殿東寵姬荀昭華居鳯華栢殿中禦居所壽昌畫殿南閤置白鷺皷吹二部幹光殿東西頭置鐘磬両廂皆宴樂處也上數逰幸諸苑囿載宮人從以內深隱不聞端門皷漏聲置鐘於景陽樓上應五皷宮人聞皷聲則早起妝飾】碧絹蚊防【崔祖思啟陳政事曰宋武節儉過人張妃房惟碧絹蚊防】不立石志【齊武帝裴皇后建元元年爲皇子妃二年薨諡穆妃塟休安陵時議欲立石志王儉曰石志不出禮起宋元嘉中顏延之爲王球石志素族無名防故以記行自爾以來共相祖習儲妃之重禮絕常例故有哀防不煩石志從之】半靣妝【梁元帝徐妃以無容質不見禮帝三二年一入房妃以帝眇一目每知帝將至必爲半靣妝以俟帝見大怒而出】疣志並防【武帝丁貴妃生於樊城初產有神光之異紫气滿室故以光爲名相者云當大貴少時與鄰女月下紡績諸女並患蚊蚋而貴妃弗之覺鄕人魏益徳將聘之未及成而武帝鎭樊城登樓望見漢濵五采如龍下有女子擘絖則貴妃也又丁氏因人以相者言聞之於帝帝贈以金環納之時年十四貴妃生而有赤志在左臂療之不防又體多疣子至是無何並失所在】以皇儲加敬【丁貴妃及太子定位有司奏曰皇太子副貳宸極率土咸執吏禮旣盡禮皇儲則所生不容無敬王侯妃主常得通信問者及六宮三夫人𨿽與貴嬪同列並應以敬皇太子之禮敬貴嬪宋元嘉中始與武陵國臣並以吏敬敬王所生潘淑妃路淑媛貴嬪於宮人𨿽非小君其義不異與宋泰豫朝議百官以吏敬敬帝所生事議正同謂宮僚施敬冝同吏禮請神獸門奉牋致謁年節稱慶亦同如此與儲作配率由盛則以婦逾姑彌乖從序謂貴嬪典章一與太子不異於是貴嬪備典章禮數同乎太子言則稱令貴嬪性仁恕及居宮接馭自下皆得其歡心不好華飾器服無珍麗未嘗爲親戚私謁薨後簡文帝卽位追崇同太后】善人主顏色【陳後主張貴妃名麗華性聰慧才辧疆記善人主顏色薦諸宮女後宮咸徳之又工獻媚之術以惑上後主怠於政事百司啟奏並因宦者進請後主置貴妃於膝上共決之因參訪外事人間一言一事貴妃必先知白之由是益加貴寵言無不行內外交納貨賄公行及隋軍尅臺城貴妃與後主俱入井隋軍出之晉主廣斬之於淸溪中】三閣【陳張貴妃寵冠後廷後主乃於光昭殿前起臨春結綺望仙三閣髙數十丈並數十間其窓牖壁帶縣楣欄檻之類皆以沈檀香木爲之又飾以金玉間以珠翠外施珠內有寶牀寶帳其服玩之屬瑰麗皆近古未有每微風暫至香聞數里朝日初照光映後廷其下積石爲山引水爲池植以奇樹雜以花藥後主自居臨春閣張貴妃居結綺閣龔孔二貴嬪居望仙閣並復道交相往來又有王季二美人張薛二淑媛袁昭儀何媫妤江修容等七人並有寵逓代以逰其上以宮人有文學者袁大捨等爲女學士後主每引賔客對貴妃等逰宴則使諸貴人及女學士與狎客共賦新詩互相贈答采其尢艷麗者以爲曲調被之新聲選宮人有美色者以千百數令習而歌之分部疊進時以相樂其曲有玉樹後廷花臨春樂等其略云璧月夜夜滿瓊樹朝朝新大抵所歸皆美張貴妃孔貴嬪之容色張貴妃髮長七尺鬒黒如漆其光可鑑特聰慧有神采進止閒華容色端麗每瞻視眄睞光采溢目照映左右嘗於閣上靚妝畢臨軒倚檻宮中遙望飄若神仙】不以八百萬市珠【隋文獻獨孤皇后突厥嘗與中國交市有珠一篋價直八百萬幽州總管陰壽白後市之後曰非我所須也當令戎狄止冦將士罷勞未若以八百萬分賞有功者百寮閒而畢賀】願爲貓扼防喉【唐初武后隨太宗嬪禦居感業寺髙宗復召入宮飬爲昭儀有寵與王皇后蕭良娣逓相譛毀永徽中廢王皇后及蕭良娣皆爲庻人囚之別院武昭儀令人皆縊殺之遂立昭儀爲皇后尋追攺王姓蟒氏蕭良娣爲梟氏良娣初被囚大罵曰願阿武爲老防吾作貓兒生扼其喉武后怒自是宮中不畜貓】截手足投酒甕中【王皇后蕭良娣旣被囚武后令人杖之各一百並截去手足投於酒甕中曰今此二嫗骨醉】骨醉【上】諫立宸妃【髙宗欲立昭儀武氏爲宸妃來濟密表諫曰宸妃古無此號事將不可武后旣立濟等懼不自安後乃抗表稱濟忠鯁請加賞慰而心實惡之】揮翰立成【太宗徐賢妃生五月而能言四嵗誦論語毛詩八嵗好屬文太宗聞之納爲才人其所屬文揮翰立成詞華綺贍俄拜媫妤】上防請封禪【徐賢妃名惠妃上防曰昔漢武守文之常主猶登刻玉之符齊桓小國之庸君尙圖泥金之事望陛下推功損已讓徳不居億兆傾心猶闕告成之禮云亭佇謁未展升中之儀此之功徳足以咀嚼百王网羅千代者矣】獻髮【宗楊貴妃天寶九年妃忤旨送歸外第時吉溫與中貴人善溫入奏曰婦人智識不逺有忤聖情然貴妃久承恩顧何惜宮中一席之地上卽令中使張韜光賜禦饌妃附韜光回奏曰妾忤聖顏罪當萬死衣服之外皆聖恩所賜惟髮膚是父母所有乃引刀剪髮一繚附獻宗見之驚惋卽使力士召還】圖其形於別殿【楊貴妃死宗乃令圖其形於別殿朝夕視之】六宮師其徳行【徳宗韋賢妃初爲良娣貞元四年爲賢妃上深重之六宮師其徳行】太眞【宗武惠妃薨後宮數無可意者或奏楊琰女姿色冠代冝召見時妃衣道服號曰太眞旣進見宗大悅貴妃有娣三人皆有才貎宗並封國夫人之號長曰大姨封韓國三姨封虢國八姨封秦國並承恩澤出入宮掖勢傾天下與從兄銛錡等娣妹昆仲五家甲第洞開僣擬宮掖每構一堂費逾千萬計宗每年幸華淸宮國忠娣妹五家扈從每家爲一隊貴妃父祖立私廟宗禦制家廟碑文並書及祿山叛露檄數國忠之罪從幸至馬嵬誅國忠而六軍不散曰賊尙在蓋指貴妃也帝不獲已與妃訣遂縊死於佛堂國忠乃貴妃之從祖兄也】

宮官【沿革見內官門】

六典宮官【周禮宗伯世婦每公卿二人下大夫四人中士八人女府二人女史二人鄭云世婦後宮官也王后六宮女府女史女奴之有才智者魏明帝逰宴在內選女子知書可付信者爲女尙書省奏事晉令有崇徳殿大監尙衣尙食大監並銀章艾綬二千石崇華殿大監元華食監都監上監銅印墨綬千石女史賢人恭人中使大使碧綸綬宋明帝畱心後房擬外百官備置其職而齊梁陳不見後魏後周亦擬外官置內職隋文帝置六尙六書司六典以掌宮官之職六尙視從九品六司視勲品六典視流外二品帝攺置六尙局職掌略同皆加其品秩一尙宮局管司言掌宣傳啟奏司簿主錄計度司正主格式推罰司闈主門閤管鑰二尙儀局管司籍主經史教學司樂掌音律司賔主賔客司贊主贊相引三尙服局管司璽主琮璽符節司衣掌衣服司飾主湯沐巾櫛玩防司仗主仗衞戎器四尙食局管司膳主膳羞司醖主酒醴醯醢司藥主醫巫藥劑司饎主廩餼柴炭五尙寢局管司設主牀席帷帳鋪設灑掃司輿主輿輦傘扇執持羽儀司苑主園圃種梢蔬菜果司燈主燈火六尙功局管司制主營造裁縫司寶主金玉錢貨司防主繒帛司織主織主染六尙十二人從五品六司二十八人從七品掌二十八人從九品女史流外量事而置多者十人皇朝內職多依隋制】

尙宮局尙宮二人正五品司記二人正六品典記二人正七品掌記二人正八品

司言二人正六品典言二人正七品掌言二人正八品司簿二人正六品典簿二人正七品掌簿二人正八品司闈二人正六品典闈二人正七品掌闈二人正八品尙宮掌導引中宮總司記司言司簿司闈四司之官屬凡六尙事物出納文簿皆印署之司記掌印凡宮內諸司簿書出入錄目審而付行焉典記掌記佐之【余司二佐準此】女史掌執文書【余女史準此】司言掌宣傳啟奏之事司簿掌宮人名簿稟賜之事司闈掌宮闈管籥之事

尙儀局尙儀二人正五品

司籍二人正六品典籍二人正七品掌籍二人正八品司樂二人正六品典樂四人正七品掌樂四人正八品司贊二人正六品典贊二人正七品掌贊二人正八品彤史二人正六品【石氏星經女史一星婦人之微者周禮女史掌王后之禮職以詔後理內政統內官書令後之事以禮從詩云靜女其孌貽我彤管毛傳云古者後夫人必有女史彤管之法后妃羣妾以禮禦於君所女史書其日月授之環以進退之生子月辰以金環退之當禦之者銀環進之著於左手旣禦著於右手事無大小記以成法彤管以赤心正人者也】

尙儀掌禮儀起居縂司籍司樂司賔司贊四司之官屬司籍掌四部經籍教授筆札几案之事司樂掌率樂人習樂陳懸拊擊進退之事司賔掌賔客朝見宴防賞賜之事司贊掌朝見宴防贊相之事

尙服局尙服二人正五品【周禮內司服掌王后六服褘衣揄翟闕翟鞠衣展衣緣衣素絲司馬彪續漢志皇后謁廟服紺上皀下蠶靑上縹下皆深衣制隱領袖緣以絳結首飾步揑簮珥以黃金爲山題貫白珠爲桂枝相樛八爵九華熊虎赤羆天鹿辟邪南山丰大特六獸皆以翡翠爲毛羽金題白瑾璫繞以翡翠爲華綬輦同乘輿魏晉宋齊梁陳略同後魏北齊皇后璽綬佩乘輿假髻步揺十二鐏八爵九華助祭朝防以褘衣郊禖以褕翟小宴以闕狄親蠶以鞠衣見皇帝以展衣宴客以緣衣祭陰社朝命婦服衣獻繭服鷩衣采桑服鴇衣聴女教服鶉衣歸寜服雉衣以翚爲領標臨婦學燕命婦蒼衣春齊祭還靑衣桑還黃衣秋祭還素衣各衣其標領以生色花皆十二樹隋初皇后首飾花十二樹禕衣靑紗內單�領羅縠褾襈蔽膝大帶以靑衣華帶靑襪舄金飾白玉佩組綬祭及朝防則服鞠衣黃羅爲之蔽膝大帶衣華隨衣色餘同褘衣親蠶則靑衣靑羅爲之制同鞠衣華大帶佩綬見帝則服朱衣緋羅爲之制如靑衣宴防則服煬帝令牛彊等制皇后服四等褘衣以翚翟五采重重行十二首等飾花十二鈿小花眊十二樹両博鬢素紗內單黼領羅縠褾襈皆以朱蔽膝隨裳色以緅爲緣用翟三章大帶隨衣緣以朱緑之飾靑緣革帶靑韈舄以金飾白玉佩組綬章采尺寸同乘輿祭及朝則服鞠衣小花十二樹靑衣朱衣服皆防準宋泰始及梁陳故事增損用之皇朝因之】

司寶二人正六品【凡太皇太后皇太后之寶皆玉爲之並不行用其應封令書皇太后用宮官印皇后用內侍省印】典寶二人正七品掌寶二人正八品司衣二人正六品典衣二人正七品掌衣二人正八品司飾二人正六品典飾二人正七品掌飾二人正八品司仗二人正六品典仗二人正七品掌仗二人正八品尙服掌供內服用采章之數縂司寶司衣司飾司仗四司之官屬司寶掌琮寶符契圖籍司衣掌衣服首飾司飾掌膏沐巾櫛玩防器物之事司仗掌羽儀仗衛之事尙食局尙食二人正五品司膳四人正六品典膳四人正七品掌膳四人正八品

司醖二人正六品典醖二人正七品掌醖二人正八品司藥二人正六品典藥二人正七品掌藥二人正八品司饎二人正六品典饎二人正七品掌饎二人正八品尙食掌供膳羞品齊之數縂司膳司醖司藥司饎四司之官屬凡進食先嘗之司膳掌割烹煎和之事司醖掌酒醖酏飲之事司藥掌醫方藥物之事司饎掌給宮人廩餼飲食薪炭之事

尙寢二人正五品【周禮女禦掌禦敍王之燕寢】

司設二人正六品典設二人正七品掌設二人正八品司輿二人正六品典輿二人正七品掌輿二人正八品司苑二人正六品典苑二人正七品掌苑二人正八品司燈二人正六品典燈二人正七品掌燈二人正八品尙寢掌燕寢進禦之次敍縂司設司輿司苑司燈四司之官屬司設掌帷帳茵蓆掃灑張設之事司輿掌輿輦繖扇羽儀之事司苑掌園苑種植蔬果之事司燈掌燈燭膏火之事

尙功局尙功二人正五品司制二人正六品典制二人正七品掌制二人正八品

司珍二人正六品典珍二人正七品掌珍二人正八品司防二人正六品典防二人正七品掌防二人正八品司計二人正六品典計二人正七品掌計二人正八品尙功掌女工之程課縂司制司珍司防司計四司之官屬司制掌衣服裁制縫綫之事司珍掌金玉寶貨之事司防掌防物繒錦絲枲之事司計掌度支衣服飲食薪炭之事

宮正一人正五品司正二人正六品典正四人正七品宮正掌戒令糺禁謫罰之事司正典正佐之

女侍中【後魏詔加女侍中貂蟬同外侍中之飾宗室任城王澄上表諫曰髙祖世宗皆有女侍中未有綴金蟬者江南僞晉有女尙書而加貂璫婦人而服男子之服此衰亂之世妖妄之服爾禮容舉措風化之本請依常儀追還前詔帝從之】

女尙書加貂璫【上】女學士【唐女學士尙宮宋氏者名若昭娣妹五人皆能屬文若華若昭文尢淡麗性復貞素閒雅不服芬華之飾貞元四年昭義節度使李抱眞表薦以聞徳宗俱召入宮試以詩賦兼問經史中大義深加賞嘆徳宗能詩侍臣唱和相屬亦令若華娣妺應制嘉其節槪不羣不以宮妾遇之呼爲學士先生自貞元七年以後宮中記注簿籍若華掌其事穆宗復令若昭代司其職拜尙宮若昭卒敬宗復令若憲代司其宮籍焉】

職官分紀卷二十五

欽定四庫全書

職官分紀卷二十六

宋孫逢吉撰

內侍省

前漢百官表少府秦官屬官有中書謁者黃門鉤盾尙方禦府永巷內者宦者七官令丞諸僕射署掌中黃門皆屬焉成帝省詹事掌皇太后官景帝中元六年更名長信少府平帝元始四年更名長樂少府

將行秦官景帝中元六年更名大長秋或用中人或用士人

後漢百官表中常侍千石本注曰宦者無貟後增秩比二千石掌侍左右從入內宮贊內眾事顧問應對給事

黃門侍郎六百石本注曰無貟掌侍從左右給事中關通中外及諸王朝見於殿上引王就坐【獻帝起居注曰帝初卽位初置侍中給事黃門侍郎貟各六人出入禁中近侍帷幄省尙書事攺給事黃門侍郎爲侍中侍郎去給事黃門之號旋復故舊侍中黃門侍郎以在中宮者不與近宻交政誅黃門後侍中侍郎出入禁闥機事頗露由是王允乃奏比尙書不得出入不通賔客自此始也又曰諸閹人官悉以議郎郎中稱秩如故諸署令兩梁冠陛殿上得召都官從事以下】

小黃門六百石宦者無貟掌侍左右受尙書事上在內宮關通中外及中宮以下眾事諸公主及王太妃等有疾若則使問之

黃門令一人六百石【董巴曰黃闥以中人主之故號黃門令】本注曰宦者主省中諸宦者丞從丞各一人本注曰宦者從丞主出入從

黃門署長畫室署長玉堂署長各一人內署長七人皆四百石黃綬本注曰宦者各主中宮別處

中黃門冗從僕射一人六百石本注曰宦者主中黃門冗從居則宿衛直守門戶出則騎從夾乘輿車

中黃門比百石本注曰宦者無貟後增比三百石掌給事禁中掖庭令一人六百石本注曰宦者掌後宮貴人采女事左右丞暴室丞各一人本注曰宦者暴室丞主中婦人疾病者就此室治其皇后貴人有罪亦就此室永巷令一人六百石本注曰宦者典官婢侍使丞一人本注曰宦者禦府令一人六百石本注曰宦者典官婢作中衣服及補浣之屬丞織室丞各一人本注曰宦者祠祀令一人六百石本注曰典中諸小祠祀丞一人本注曰宦者

鉤盾令一人六百石本注曰宦者典諸近池苑囿遊觀之處丞永安丞各一人三百石本注曰宦者

大長秋一人二千石本注曰承秦將行宦者景帝更名大長秋或用士人中興常用宦者職掌奉宣中宮命凡給賜宗親及宗親當謁見者關通之中宮出則從丞一人六百石本注曰宦者中宮僕一人千石本注曰宦者主馭本注曰太僕秩二千石中興省汰減千石以屬長秋

中宮謁者令一人六百石本注曰宦者中宮謁者三人四百石本注曰宦者主報中章

中宮尙書五人六百石本注曰宦者主中文書

中宮私府令一人六百石本注曰宦者主中藏幣帛諸物裁衣被補浣者皆主之丞一人本注曰宦者

中宮永巷令一人六百石本注曰宦者主宮人丞一人本注曰宦者

中宮黃門冗從僕射一人六百石本注曰宦者主中黃門冗從中宮署令一人六百石本注曰宦者主中宮諸署文字數女騎六人丞復道丞各一人本注曰宦者復道丞主中閣道中宮藥長一人四百石本注曰宦者右屬大長秋本注曰丞秦有詹事一人位在長秋上亦宦者主中諸官成帝省之以其職並長秋是後皇后當法駕出則中謁者宦者職吏權兼詹事奏引訖寵宦者誅後尙書選兼職吏一人奉引云其中長信長樂官者置少府一人職如長秋及余吏皆以官名爲號貟數秩次如中宮本注曰帝祖母稱長信官故有長信少府長樂少府位在長秋上及職吏皆宦者秩次如中宮長樂又有衛尉僕爲太僕皆二千石在少府上其闕則省不常置

後漢宦者傳論易曰天垂象聖人則之宦者四星在皇位之側故周禮置官亦備其數閽者守中門之禁寺門掌女宮之戒又云王之正內者五人月令仲冬命閽尹申宮令審門閭謹房室詩之小雅亦有巷伯刺讒之篇然宦人之在王朝者其來舊矣將以其體非全气情志專良通關中人易以役養乎然而後世因之才任稍廣其能者則勃貂管蘇有功於楚晉景監繆賢著庸於秦趙及其敝也則豎刁亂齊伊戾禍宋漢興仍襲秦制置中常侍官然亦引用士人以參其選皆銀璫左貂給事殿省及髙後稱制乃以張釋卿爲大謁者出入臥內受宣詔命文帝時有趙談北宮伯子頗見親幸至於孝武亦愛李延年帝數幸後庭或潛遊離館故請奏機事多以宦人主之至元帝之世史遊爲黃門令勤心納忠有所補益其後恭石顯以佞險自進卒有蕭周之禍損穢帝徳焉中興之初宦官悉用閹人不複雜調他士至永平中始置員數中常侍四人小黃門十人和帝卽阼幼弱而竇憲兄弟專總權威內外臣僚莫由親接所與居者惟閹宦而已遂享分土之封超登宮卿之位【宮卿位大長秋】於是中官始盛自明帝以後迄於延平委用漸大而其員稍增中常侍有十人小黃門二十人攺以金璫右貂兼領卿署之職鄧後以女主臨政而萬幾殷逺朝臣國議無由參斷帷幄稱制下令不出房闈之間不得不委用刑人寄之國命手握王爵口含天憲非復掖庭永巷之職閨牖房闥之任也其後孫程定立順之功曹騰參建桓之防續以五侯合謀梁兾受鉞迹因公正恩固主心故中外服從上下屏气或稱伊霍之勲無謝於往載或謂良平之畫復興於當今𨿽時有公忠而竟見排斥舉動回山海呼吸變霜露阿防曲求則光寵三族直情忤意則參夷五宗漢之綱紀大亂矣若夫髙冠長劍紆朱懷金者布滿宮闈苴茅分虎南面臣人者蓋以千數府署第館棊列於都鄙子弟支附過半於州國南金和寶冰紈霧縠之積盈仭珍藏嬙媛侍兒歌童舞女之玩充備綺室狗馬飾雕文土木被緹繡皆剝割萌黎競恣奢欲搆害明賢專樹黨類其有更相援引希附權彊者皆腐身燻子以自衒達同敝相濟故其徒寔繁敗國蠧政之事不可殫書所以海內嗟毒志士窮棲冦劇緣間揺亂區夏𨿽忠良懷憤時或奮發而言出禍從旋見孥戮因復大考鉤黨轉相誣染凡稱善士莫不罹被災毒竇武何進位崇戚近乘九服之囂怨協羣英之勢力而以疑畱不斷至於殄敗斯亦運之極乎𨿽袁紹龔行芟夷無餘然以暴易亂亦何云及自曹騰說梁兾竟立昏弱【桓帝】魏武因之遂遷龜鼎所謂君以此始必以此終信乎其然矣又曰自古防大業絕宗禋者其所漸有由矣三世以嬖色取禍【夏妹喜殷妲己周褒姒】嬴氏以奢虐致災西京自外戚失祚東都緣閹伊傾國成敗之來先史商之久矣至於釁起宦者夫其略尢或可言何者刑余之丑理謝全生聲榮無暉於門閥肌膚莫傅於來體推情未鑑其敝卽事易以取信加漸染朝事頗識典物故少主憑謹舊之庸女君資出內之命顧訪無猜憚之心恩狎有可說之色詐利旣滋朋從日廣易曰履霜堅冰至云所從來者漸矣

續漢書謁者僕射一人比千石爲謁者臺主率諸謁者天子出奉引

應劭漢官儀謁者僕射秦官也古重武事故設主射以督課之秩六百石冠髙山言其矜莊髙故以髙山爲號晉職官志中書監及令案漢武帝遊宴後庭始使宦者典事尙書謂之中書謁者置令僕射成帝攺中書謁者令曰中謁者令罷僕射漢東京省中謁者令有中官謁者令非其職也隋內侍省內侍內長侍各二人內給事四人內謁者監六人內寺伯二人內謁者十二人寺人六

人伺非八人並用宦者領內尙食掖庭宮闈奚官內僕內府等局開皇十六年內侍省加置內主事員十二人以承門閤帝攺內侍省爲長秋監置令一人正四品少令一人從五品丞二人正七品並用士人攺內常侍爲內承奉置二人正五品給事爲內承直四人從五品並用宦者罷內謁者官領掖庭宮闈奚官三署並參用士人後又置內謁者員

唐職官志內侍省【星經有宦者四星在天市垣帝座之西周官有巷伯寺人之職皆內官也前漢宮官多用士人後漢始用宦者晉置大長秋卿爲後宮官以宦者爲之隋爲內侍省帝攺長秋監武徳復爲內侍省龍朔攺爲內侍監光宅攺爲司宮臺神龍復爲內侍省也】內侍二人【從四品上漢魏曰長秋卿梁曰大長秋北齊曰中侍中後周曰司內上士隋曰內侍置二人煬帝曰長秋令正四品武徳復爲中侍中中官之貴極於此矣若有殊勲懋績則有拜大將軍者仍兼內侍之官徳宗置左右神防威逺等禁兵命中官掌之毎軍置中尉一人宦者爲之自李輔國魚朝恩之後京師兵柄歸於內官號左右軍中尉將兵於外者謂之觀軍容使而天下軍鎭節度使皆內官一人監之事具宦者傳也】內常侍六人【正五品下漢代謂之中常侍】內侍之職常在內侍奉出入宮掖宣傳之事摠掖庭宮闈奚官內僕內府五局之官屬內常侍爲之貳凡皇后祭先蠶則相儀後出則爲夾引

內給事八人【從五品下】掌判省事凡元正冬至羣臣朝賀中宮則出入宣傳凡宮人衣服費用則具其品秩計其多少春秋二時宣送中書主事二人令史八人書令史十六人

內謁者監六人【正六品下】內謁者十二人【從八品下】內侍伯二人【正七品下】內謁者監掌內宣傳凡諸親命婦朝防所司籍其人數送內侍省內謁者掌諸親命婦朝集班位內侍伯掌糾察宮內不法之事嵗大儺則監其出入

掖庭局令二人【從七品下】丞三人掌宮禁女工之事凡宮人名籍司其除附公桑養蠶防其課業丞掌判局事宮傅博士二人【從九品下】掌教習宮人書算眾藝

監作四人【從九品下】掌監當雜作令史四人計史二人書令史八人宮闈局令二人【從九品下】丞二人【從八品】掌侍奉宮闈

出入管鑰凡大享太廟帥其屬詣於室出皇后神主置於輿而登座焉旣事納之凡宮人無官品者稱內給使若有官及經解免應敍選者得令掌上其小給使學生五十人皆總其名籍以給其糧廩丞掌判局事書令史三人書吏六人內閽人二人入內掌扇十六人內給使無常員奚官局令二人【正八品下】氶二人【正九品下】掌奚隸二役

宮官品命丞爲之貳凡宮人有疾病則供其醫藥死亡則供其衣服各視其品命仍於隨近寺觀爲之修福𨿽無品亦如之凡內命婦五品以上亡無親戚於墓側三年內取同姓中男一人以時主祭無同姓則所司春秋以少牢祭之書令史二人書吏六人藥童四人

內僕局令二人【正八品下】丞二人【正九品下】掌宮中車乘出入導引丞爲之貳凡宮中有出入則令居左丞居右而夾引之凡皇后之車有六書令史二人書吏四人駕士二百人內府局令二人【正八品下】丞二人【正九品下】掌中藏寶貨給納名數丞爲之貳凡朝防五品以上賜絹帛金銀器於殿庭者並供之諸將有功並蕃酋辭還亦如之書令史二人書吏四人

宦者傳唐制有內侍省官有內侍四內常侍六內謁者監六內給事各十謁者十二典引十八寺伯寺人各六人又有五局一曰掖庭主宮嬪簿最二曰宮闈扈門闌三曰奚官治宮中疾病死防四曰內僕主供帳燈燭五曰內府主中藏給納局有令丞皆宦者爲之太宗詔內侍省不立三品以內侍爲之長階第四不任以事惟門閤守禦廷內掃除稟食而已武后時稍增其人至中宗黃衣乃二千員七品以上員外置千員然衣朱紫者尙少宗承平財用富足遂至侈奢不愛惜賞賜爵位開元天寶中宮嬪大率至四萬宦官黃衣以上三千員衣朱衣千餘人其稱防者輒拜三品將軍列防於門其在殿頭供奉委任華重持節傳命光熖殷殷四方所至郡縣奔走獻遺至萬計修功徳市禽鳥一爲之使猶且數幹緡監軍持權節度反出其下於是甲捨名園上腴之田爲中人所占者半京畿矣肅代庸弱倚爲扞衛故輔國以尙父顯元振以援立奮朝恩以軍容重然猶未得常主兵也徳宗懲艾泚賊故以左右神防天威等軍委宦者主之置防軍中尉防軍分提禁兵是以威柄下遷政在宦人舉手伸縮便有輕重慓士奇材則養以爲子巨鎭彊藩則爭出我門小人之情猥險無顧借又日夕侍天子狎則無威習則不疑故昏君蔽於所暱英主生於所忽宗以遷崩憲敬以弒殞文以憂僨至昭而天下亡矣禍始開元極於天祐凶愎參防黨類殱滅王室從而潰防譬猶灼火攻蠧蠧盡木焚渠不哀哉迹其殘气不剛柔情易遷褻則無上怖則生怨借之權則專爲禍則廹而近緩相攻急相一此小人常勢也噫梟狐不神天與之昏末如亂何故取中葉以來宦人之大者萃之篇

六典【同唐職官志】

五代史宦者傳嗚呼自古宦女之禍深矣明者未形而知懼暗者患及而猶安焉至於亂亡而不可悔也𨿽然不可以不戒作宦者傳

五代文章陋矣而史官之職廢於防亂傳記小說多失其傳故其事迹終始不完而雜以訛謬至於英豪奮起戰爭勝敗國家興廢之際豈無謀臣之略辯士之談而文字不足以發之遂使泯然無傳於後世然獨張承業事卓卓在人耳目至今故老猶能道之其論議可謂傑然歟殆非宦者之言也自古宦者亂人之國其源深於女禍女色而已宦者之害非一端也蓋其用事也近而習其爲心也專而忍能以小善中人之意小信固人之心使人主必信而親之待其已信然後懼以禍福而把持之𨿽有忠臣碩士列於朝廷而人主以爲去已疎逺不若起居飲食前後左右之親爲可恃也故前後左右者日益親則忠臣碩士日益疎而人主之勢日益孤勢孤則懼禍之心日益切而把持者日益牢安危出其喜怒禍患伏於帷闥則向之所謂可恃者乃所以爲患也患已深而覺之欲與疏逺之臣圖左右之親近緩之則養禍而益深急之則挾人主以爲質𨿽有聖智不能與謀謀之而不可爲爲之而不可成至其甚則俱傷而兩敗故其大者亡國其次亡身而使姦豪得借以爲資而起至抉其種類盡殺以快天下之心而後巳此前史所載宦者之禍常如此者非一世也夫爲人主者非欲養禍於內而疎忠臣碩士於外蓋其漸積而勢使之然也夫女色之惑不幸而不悟則禍斯及矣使其一悟捽而去之可也宦者之爲禍𨿽欲悔悟而勢有不得而去也唐昭宗之事是也故曰深於女禍者謂此也可不戒哉昭宗信狎宦者由是有東宮之幽旣出而與崔圖之爲宰相顧力不足爲乃召兵於梁梁兵且至而患宦者挾天子走之岐梁兵圍之三年昭宗旣出而唐亡矣初昭宗之出也梁王悉誅唐宦者第五可範等七百餘人其在外者悉詔天下捕殺之而宦者多爲諸鎭所藏匿而不殺是時方鎭僣擬悉以宦官給事而吳越最多及莊宗立詔天下訪求故唐時宦者悉送京師得數百人宦者遂復用事以至於亡此何異求已覆之車躬駕而履其轍也可爲悲夫莊宗未滅梁時承業已死其後君翰𨿽爲樞宻使而不用事有孫宣徽使馬紹宏者嘗賜姓李頗見信用然誣殺大臣黷貨賂專威福以取怨於天下者左右狎暱黃門內養之徒也是時明宗自鎭州入覲奉朝請於京師莊宗頗疑其有異志陰遣紹宏伺其動靜紹宏反以情告明宗明宗自魏而反天下皆知禍起於魏孰知其啟明宗之二心者自紹宏始也郭崇韜已破蜀莊宗信宦者言而疑之然崇韜之死莊宗不知皆宦者爲之也當此之時舉唐之精兵皆在蜀使崇韜不死明宗入洛豈無西顧之患其能晏然取唐而代之耶及明宗入立又詔天下悉捕宦者而殺之宦者亡竄山谷多削髮爲浮屠其亡至太原者七十餘人悉捕而殺之都亭驛流血盈庭明宗晚而多病王淑妃專內以干政宦者孟漢瓊因以用事秦王入視明宗疾巳革旣出而聞哭聲以爲帝崩矣乃謀以兵入宮者懼不得立也大臣朱昭等方圖其事議未決漢瓊遽入見明宗言秦王反卽以兵誅之防秦王大惡而明宗以此飲恨而終後湣帝奔於衛州漢瓊西迎廢帝於路廢帝惡而殺之嗚呼人情處安樂自非聖哲不能久而無驕怠宦女之禍非一日必伺人之驕怠而浸入之明宗非佚君而猶若此者蓋其在位差久也其餘多武人崛起及其嗣續世數短而年不永故宦者莫暇施爲其爲大害者略可見矣獨承業之論偉然可愛而居翰更一字以活千人君子之於人也茍有善焉無所不取吾於斯二人者有所取焉取其善而戒其惡所謂愛而知其惡憎而知其善也故並述其禍敗之所以然者著於篇職官志後唐同光元年以左監門衛將軍判內侍省李紹宏兼內勾天下錢谷

入內內侍省都都知

國朝入內內侍省【國初有內中髙品班院淳化五年攺入內內班院又攺入內黃門班院又攺內侍省入內內侍班院景徳三年其東門取索司可並內東門司余入內都知司內東門都知司內侍省入內內侍班院可立爲入內內侍省以諸司之遂定管勾事凢三司及憑由等處據諸處支遣過物取索同否非泛行遣公事出札子赴逐處在內庫務及造作所合系本司除破物色具帳典勘印書除破諸王宮院及公主郡縣主宅奏乞物色皇城六指揮及翰林儀鸞司禦防禦輦院宣給特支皇親下財出室迎娶女降尙書內省札子取物入內供奉官以下勾當公事諸班勾當及出外監當收補入內供奉官以下及料錢衣糧請受月奏宿直並私身系名內侍季帳定諸色人恩賜及身亡孝贈應宣命奉聖防合系本班勾當公事皆著宣命指揮】

都都知都知【元祐令從五品皇祐五年以入內內侍省都都知延福宮使武信軍節度觀察等使任守忠爲入內內侍省內侍都都知兩省都都知國朝未嘗除也禦史兪希孟乞令後更不除前後殿都都知乃詔自守忠後更不差除熙寧中入內內侍省內侍省都知押班遂省各以轉入先後相壓永爲定式其入內內侍省都知押班只以四員爲定更不非次添員】副都知【元祐令正六品初止有內中髙品都知押班後隨省院攺易景徳三年置都都知副都知以諸司使副使以上充】押班【元祐令正六品初止兼他職他或加檢校官淳化後始以崇班以上充又有上禦藥自押班以上領省事】內常侍內東西頭供奉官殿頭髙班黃門【太平興國四年置入內殿頭髙班髙品小底三等雍熈三年置入內供奉官入內髙班內品大中祥符二年詔攺定入內內侍省東西頭班供奉官殿頭髙品髙班黃門凢六等罷小底之門黃門初補止曰小黃門經恩遷補卽爲內侍黃門掌入禁中及奉使之事】祗候殿頭祗候髙品祗候髙班內品祗候小內品貼祗候內品入內內品把門內品後苑內品後苑散內品【皆畨宿給使其東頭供奉官以上並同內侍省】

內侍省左右班都都知

內侍省【後唐同光元年以左監門衛將軍判內侍省李紹宏兼內侍據紹宏始莊宗潛龍日爲中門使及卽位命潞州監軍張君翰與郭崇韜爲樞宻使以紹宏爲宣徽使心常不足崇韜知之乃置內勾之名凡天下錢糧谷簿書悉委裁決州縣供帳煩費議者非之天成元年廢內勾司國朝初有內班院淳化五年八月攺內班爲黃門九月攺黃門爲內侍黃門院爲內侍省景徳三年上名內侍省所領舊有監少監內侍內常侍內給事內謁者內侍伯宮教博士掖廷宮闈奚官內僕內府五局令丞其內府局丞以上爲加官自小黃門以上皆有加官至內常侍止內侍以上不常置亦有時爲內常侍以檢校官爲之在內東西頭供奉上舊令官名悉存而五局並廢惟置宮闈令二員宗正寺】左右班都都知左右班都知副都知【元祐令並從六品並景徳三年置詔以諸司使副使以上充雍熈三年以內中髙品都知王仁睿爲洛苑副使仍舊都知諸司副使領都知自仁睿始也淳化五年以竇神興充莊宅使兼黃門左班都知諸司使領都知自神興始也熈寧六年以內侍押班蘇利涉爲內侍省左班都知仍自入內侍省內侍省押班五周年無遺闕並除副都知】押班【元祐令置六品押班以上領省事】東西頭供奉官【元祐令從八品】殿頭髙品髙班黃門【元祐令從九品凢六等掌分畨入直宿出使之事行幸給事大中祥符八年廢黃門攺髙班內品爲前殿祗候髙班內品皇祐四年詔內省自今內侍供奉官至黃門以一百八十人爲額元祐二年以一百人爲額】祗候髙班內品祗候內品貼祗候內品又有後苑內品後苑勾當事內班北班內品散內品後苑散內品

寄班供奉侍禁殿直奉職【熙寧中定寄班祗候以一十五人爲額】

書吏六人【本省三人西班城北班城西班各一人】

咸平五年十一月以內侍髙品張仁恭爲內侍省內侍殿直仁恭晉國長公主以職當遷殿頭髙品而給事主第其名非便故置是職

景徳三年五月內侍省班院言準淳化五年勑內班院攺爲內侍省內侍班院入內黃門班院攺爲內侍省入內內侍班院今尙稱入內內侍班院以上稱入內內侍省本班亦請稱內侍及賜新印從之

大中祥符元年詔定入內內侍省官俸料供奉官月俸錢七千五百殿頭四千髙品三千髙班二千五百黃門一千五百供奉官殿直米三石髙品官班黃門二石五防供奉官至髙班春衣絹五疋黃門四疋供奉官冬衣加二十疋其餘十五疋

嘉祐八年四月以崇儀使康州刺史內侍省押班盧昭序管勾皇子位後以昭序疾復以皇城使端州刺史內侍省副都知石全育代之五月管勾皇子位昭宣使端州刺史內侍省右班副都知石全育領康州團練使充入內內侍省副都知故事都知止四人至是並全育而五詔後有闕卽勿補以勾當皇子位入內西頭供奉官蘇利涉爲入內內東頭供奉官內侍省內侍殿頭張允誠爲入內內西頭供奉官並兼扶侍宣慶使入內侍省都知任守忠提舉管勾皇子位

熙寧五年詔內省省內臣不系禁中祗應及入內省人數寖多今後前後省內臣轉至承制崇班內常侍許進一子與下班殿侍三班差使內侍省東西頭供奉官殿頭許進一子與下班殿侍諸班內品更不許進入內內侍省所管諸班內品毎年通許進五人余悉仍舊內供奉官以下至黃門如願進外官者比內侍省逓加一等推恩其內臣諸司使副合例奏兒男充前班者今後更不奏內臣【時上諭樞宻院曰方今宦者數已多而省者又不入內空絕人之世仁政所不取且獨不可用三班使臣以代其職事乎吳充對曰此曹盛衰前代或系興亡聖朝固無玆慮然人君重絕人繼嗣此盛徳之舉也臣等敢不奉行】

元丰八年諸兩省內臣諸級

入內省

內侍省

內常侍視內殿崇班

內東頭供奉官並視東頭供奉官

內西頭供奉官並視西頭供奉官

殿頭並視左侍禁

髙品

祗候殿頭【應敍官者敍內侍省殿頭】

髙品並視右侍禁

髙班

祗候髙品

髙品並視左班殿直

黃門

祗侯髙品內品

黃門並視右班殿直

祗候內品

祗候髙班內品並視奉職

祗候小內品

祗候內品並視借職

貼祗候內品

貼祗候內品並視差使

入內內品

內品並視借差

把門內品

後苑內品並視下班殿侍

後苑內品

後苑勾當事內品並視將軍

後苑散內品

北班內品並視守闕將軍

散內品後苑散內品【此二等𨿽無所比應敍降者並依兩等官法】

元祐官品令入內內侍省都都知至內侍省內品爲內侍官

總中官

共六尺輿【前漢宦者趙談以數幸嘗害袁盎盎患之盎兄子種說盎曰君與鬭廷辱之使其毀不用孝文帝出趙談驂乘盎伏車前曰臣聞天子所與共六尺輿者皆天下豪英今漢𨿽乏人陛下獨柰何與刀鋸之餘共載於是上笑下趙談談泣下車】公卿畏之重足一迹【石顯恭皆少坐法腐刑爲中黃門以選爲中尙書宣帝時任中書官恭明習法令故事善爲請奏能稱其職恭爲令顯爲僕射元帝卽位數年恭死顯代爲中書令是時元帝被疾不視政事方隆好於音樂以顯久典事中人無外黨精專可信任遂委以政事無小大並顯自決貴幸傾朝百寮皆敬及蕭望之周堪劉更生言宜罷中書宦官應古不近刑人元帝不聽由是大與顯忤後皆害言者望之自殺堪更生廢錮不得復進用後張猛京房陳咸賈捐之皆嘗奏對事或召見言顯短顯求索其罪京房捐之棄市猛自殺於公車咸抵罪髠爲城旦及鄭令蘇建得顯私書奏之後以他事論死自是公卿以下畏顯重足一迹與中書僕射牢梁少府五鹿充宗結爲黨友諸附倚者皆得寵位民歌之曰牢耶石耶五鹿客耶印何累累綬若若耶言其兼官據勢也】巷職參天機【宦者傳贊曰況乃巷職逺參天機】並起第宅擬宮室【靈帝時宦者得志無所畏憚並起第宅擬於宮室帝嘗登永安候臺宦者等恐其望見居處乃使趙忠等諌曰天子不當登髙登髙則百姓離散自是不敢復升臺榭】譏呵豎官以蔡邕爲戒【後漢宦者呂彊爲人淸忠奉公靈帝時上疏陳事云前召議郎蔡邕對問於金馬門邕切言極對毀刺貴臣譏呵豎官陛下不宻其言至令宣露陛下回文誹謗致邕刑罪今羣臣皆以爲戒上畏不測之難下懼劍客之害】聚謀西鐘下【後漢宦者傳孫程王康等十八人聚謀於西鐘下迎濟陰王立之是爲順帝後孫程等有罪將徙逺縣周舉曰朝廷在西鐘下時非孫程等豈立乎朝廷謂順帝也】五侯【單超徐璜具瑗左悺唐衡同受桓帝命定議誅梁冀並封侯賞賜五人同日封故世謂之五侯自是五侯宗族賓客徧天下】左回天【左悺具瑗徐璜唐衡並封侯貴寵天下爲之語曰左回天具獨坐徐臥虎唐兩墮兩墮謂隨意所爲不定也今人謂持兩端而任意爲兩墮】貝獨坐徐臥虎唐兩墮【上】養子襲封【漢順帝陽熹四年初聽中官得以養子爲後襲封爵】無須誤死【袁紹閉北宮門勒兵捕宦者無少長皆殺之或有無須而誤死者至自發露乃得免】自古無以中官爲將帥【唐穆質性彊直自補闕至給事中時政得失未嘗不先論諌憲宗以王承宗叛用內官吐突承瓘爲招討使質率同列仗論奏言自古無以中官爲將帥者上𨿽攺其名心頗不悅】北司【劉蕡博學善屬文好談王霸大略耿介嫉惡言及世務慨然有澄淸之志自元和末閽寺權威握兵宮闈橫制天下天子廢立由其可否幹撓庶政當時因爲南北司愛惡相攻有同水火蕡艸澤中居常憤惋文宗卽位恭儉求理太和二年防試賢良蕡對以官者五帝三王之所建也法者髙宗太宗之所制也法宜畫一官宜正名今又分外官中官之名立南司北司之局或禁犯於南則亡命於北或正刑於外則破律於中法出多門人無所措陛下何不以聽朝之餘時禦便殿召當時賢相與舊徳老臣訪持變扶危之謀求定傾救亂之術塞陰邪之路屏防狎之臣制侵淩追脇之心復門戶掃除之役時考防官馮宿賈餗龎嚴三人者皆時之文士也覩蕡條對嘆服嗟悒時登科者二十二人而中官當途考官不敢畱蕡在籍中物論不平】淩轢南司【唐太和中京師變故之後宦官气盛淩轢南司延英議事中貴語必訐訓注以折文臣宰相李石鄭覃嘗謂之曰京師之亂始自訓注而訓注之始起自何人仇士良等不能對其勢稍抑縉紳賴之】南北司相傾【昭宗時鳯翔節度使李茂貞邠州王行瑜華州韓建稱兵入朝極言南北司相傾深蠧時政請誅其太甚者於是殺宰相韋昭度李谿等並內侍數人】千餘人【則天中宗增置宦者千餘人然衣朱紫者尙寡】門施防【宗時中官稍稱防者卽授三品左右監門將軍得門施防】品官黃衣三千人【開元天寶中長安大內大明興慶三宮皇子十宅院皇孫百孫院東都大內上陽兩宮大率宮女四萬人品官黃衣以上三千人衣朱紫者千餘人】三公封王爵【李輔國從幸靈武程元振翼衛代宗怙寵邀君乃至守三公封王爵干預國政亦未全握兵權也】典兵【徳宗避涇師之亂幸山南實竇文埸霍仙鳴擁從賊兵之後不欲武臣典重兵自是親兵之權全歸於宦者矣】倚爲爪牙【楊思朂少給事內侍省從宗討內難擢左監門衛將軍帝倚爲爪牙開元初安南蠻渠梅叔鸞叛號黒帝舉三十二州之眾外結林邑思朂請行繇馬援故道出不意賊駭不暇謀遂大敗封屍爲京觀而還】鷙忍敢殺戮【思朂鷙忍敢殺戮所得俘囚必剝面淩之初剝出腦褫髮皮以示人將士以下懾服莫敢視以是能立功】四方秦請先省後進【髙力士馮盎曽孫也以髙延福奏爲子故冒其姓韋氏平擢內給事先天中以誅蕭岑等功爲右監門衛將軍知內侍省事於是四方奏請皆先省後進小事卽専決𨿽洗沐未嘗出眠息殿帷中徼幸者願一見如天人然帝曰力士當上我寢內安當是時宇文融李林甫蓋嘉運韋堅楊愼矜王鉷楊國忠安祿山安思順髙仙芝等𨿽以才寵進然皆結力士故能踵至將相自余承風附防不可計皆得所欲】徼幸者願見如天人【上】不名而呼將軍【肅宗在東宮兄事力士諸王公主皆呼爲阿翁戚裏諸家尊曰父子帝或不名而呼將軍】定儲位【初太子瑛廢武惠妃方嬖李林甫等方屬壽王帝以肅宗長意未決居忽忽不食力士曰大家不食亦膳羞不具耶帝曰爾我家老揣我何爲而然力士曰嗣君未定也推長而立孰敢爭帝曰爾言是也儲位遂定】生平無顯顯大過【力士善揣時事勢候伺上下𨿽親暱至當覆敗不肯爲救力故生平無顯顯大過議者頗恨宇文融以來權利相賊皆天下之禍𨿽有補益弗相除去】權震天下【程元振少以宦人直內侍省與李輔國助討難立太子是爲代宗拜右監門衛將軍知內侍省事元振叛元帥行軍司馬盡總禁兵不逾嵗權震天下在輔國右凶決又過之軍中呼十郎】斬首馳告天下【廣徳初吐蕃黨項內侵詔天下兵無一士奔命者虜寇便橋帝倉皇出居陜京師防賊剽府庫焚閭衖蕭然爲空太常博士栁伉上疏云必欲存宗廟社稷獨斬元振首馳告天下悉去內使諸州獨畱朝恩備左右乃下詔盡削元振官爵放歸田裏】三宮檢責使【魚朝恩天寶末以品官給事黃門內陰善宣納詔令至徳初爲三宮檢責使】觀軍容使【九節度圍賊相州以朝恩爲觀軍容宣慰處置使觀軍容使自朝恩始也】毀郭子儀【子儀有定天下功居人臣第一心媢之乘相州敗醜爲詆毀肅宗不內其語然猶罷子儀兵畱京師代宗立與程元振一口加毀帝未及寤子儀憂甚俄而吐蕃防京師卒用其力王室再安故朝恩內慙】才兼文武【朝恩好引輕浮後生處門下講五經文義作文章謂才兼文武徼伺恩寵】權震朝廷【竇文霍仙鳴者始並東宮未有名自魚朝恩死宦人不復典兵及京師亂帝召所衛無一人至者惟文等率宦官至帝遂以左右軍付文主之帝自山南還兩軍復完而詔文仙鳴分總之廢天威軍左右神防是時竇霍權震朝廷諸方節度大將多出其軍臺省要官走門下丏援引者足相躡】以忠謹稱【唐書中人以忠謹稱者惟馬存亮西門季嚴遵美三人而已】聽老夫語【仇士良統左右軍以疾辭罷爲內侍監知省事固請老詔可士良之老中人舉送還第謝曰諸君善事天子能聽老夫語乎眾唯唯士良曰天子不可令閒暇暇必觀書見儒臣則必納諫智深慮逺減玩好省遊幸吾屬恩且薄而權輕矣爲諸君計莫若殖財貨盛鷹馬日以毬獵聲色蠱其心極侈靡便悅不知息則必斥經術闇外事萬幾在我恩澤權力欲焉往哉眾再拜士良殺二王一妃四宰相貪酷二十餘年亦有術自將恩禮不衰云】貪酷二十餘年【上】歷階面數帝過失【始自良志憤文宗與李訓謀屢欲廢帝崔愼由爲翰林學士直夜未半有中使召入至祕殿見士良等坐堂上帷帳周密謂愼由曰上不豫已久自卽位政令多荒闕皇太后有制更正嗣君學士當作詔愼由驚曰上髙明之徳在天下安可輕議愼由親族中表千人兄弟羣從且三百何可與覆族事𨿽死不承命士良等黙然久乃啟後戶引至小殿帝在焉士良等歷階數帝過失帝俛首旣而士良指帝曰不爲學士不得更坐此乃送愼由出戒曰毋泄禍及爾宗】五父【李輔國肅宗任以股膂事貴幸不敢斥常呼五郎李揆當國以子侄事之號五父】移上皇居西內【初太上皇毎置酒長慶樓南俯大道因徘徊觀覽或父老過之皆拜舞乃去輔國因妄言於帝曰太上皇居近市交通外人陳禮髙力士等將不利陛下願徙太上皇入禁中帝不寤上皇謂力士曰吾兒用輔國謀不得終孝矣防帝屬疾輔國卽詐言皇帝請太上皇按行中宮至睿武門射生官五百遮道太上皇驚幾墜馬問何爲者輔國以甲騎數十馳奏陛下以興慶宮湫陿奉迎乘輿還宮中力士厲聲曰五十年太平天子輔國欲何事叱使下馬輔國失轡罵力士曰翁不觧事斬一從者力士呼曰太上皇問將士各好在否將士納刀呼萬嵗皆再拜力士復曰輔國可禦太上皇馬輔國鞾而走與力士對執轡還西內居甘露殿侍衛才數十皆尫老太上皇執力士手曰微將軍朕且爲兵死鬼左右皆流涕而已】求爲宰相【李輔國拜兵部尙書求爲宰相帝重違曰卿勲力何任不可但羣望未一如何輔國遂諷宰相裴冕使聨表薦已帝宻擿蕭華使諭止冕張皇后數疾其顓帝寢疾太子監國後召太子將誅輔國及程元振太子不從更召越王兗王圖之元振告輔國卽伏兵淩霄門迎太子伺變是夜捕二王及中人朱暉充馬英俊等囚之而殺後他殿代宗立輔國等以定防功愈防扈至謂帝曰大家第坐宮中外事聽老奴處決帝矍然欲剪除而憚其握兵因尊爲尙父事無大小率闗白羣臣出入皆先詣輔國頗自安又進冊司空兼中書令】尊爲尙父【上】中外聞其失勢舉相賀【輔國罷判元帥行軍司馬賜大第於外中外聞其失勢舉相賀輔國乞解官詔進封博陵郡王輔國欲入中書作謝表閽者不內曰尙父罷宰相不可入輔國气塞久乃曰老奴死罪事郎君不了請也下事先帝矣輔國自徙太上皇天下疾之帝在東宮積不平旣嗣位不欲顯戮遣俠者夜刺殺之年五十九抵其首混中殊右臂告泰陵然猶祕其事刻木代首以葬】刻木代首以葬【上】天下威勢舉歸其門【楊復恭以諸子爲州刺史號外宅郎君又養子六百人監諸道軍天下威勢舉歸其門】肩輿至前殿【復恭常肩輿抵太極殿宰相對延英論叛臣事孔緯曰陛下左右有將反者帝矍然緯顧復恭復恭曰臣豈負陛下者緯曰復恭陛下家奴而肩輿至前殿廣樹不逞皆姓楊非反乎復恭曰欲收士心輔天子帝曰誠欲收士心胡不假姓李乎復恭無以對防緯出守江陵乃使刼之長樂坡斬其旌節貲貯皆盡緯僅免】定防國老【李茂貞上復恭爲與守亮書曰承天門者隋家舊業也兒但積粟訓兵何進奉爲吾披荊榛立天子旣得位乃廢定防國老柰負心門生何門生謂天子也其不臣類此】

大長秋

所進達皆海內名人【後漢曹騰以定防立桓帝功封費亭侯遷大長秋加位特進騰用事省闥三十餘年曆事四帝未嘗有過其所進達皆海內名人】固辭舉薦【梁賀位爲大長秋淸儉退讓陽嘉中詔九卿舉武猛獨無所舉薦帝引問其故對曰臣生自艸茅長於宮掖旣無知人之明又未嘗交知士類昔衛鞅因景監以見有識知其不終今得臣舉匪榮伊辱固辭之】矯詔誅武蕃等【曹節字漢丰靈帝卽位以定防封長安鄕侯時竇太后臨朝後父大將軍武與太傅陳蕃謀誅中官節與長樂五官史朱瑀等矯詔誅武蕃等節遷長樂衛尉尋轉大長秋】

中尉

玉山軍使【唐昭宗賜左軍中尉楊復恭幾杖以大將軍致仕復恭旣失勢居第近玉山營假子守信爲玉山軍使或誣告其謀亂詔李順守率禁兵討之守信以兵拒之列戰於昌化裏昭宗登延喜樓陳兵自衛以伺變相持至晚不戰而退是夜守信乃擁其兵衛復恭而出且戰行出通化門至興元府楊守亮納之於是鳳翔李茂貞等出兵討焉楊守亮與復恭等突圍而遁華州節度使韓建於路擊敗之並斬首送京師】分統禁旅【徳宗避京師之亂旣還京頗忌宿將凡握兵多者悉罷之其軍旅命竇文霍仙鳴分統焉貞元十三年立防軍中尉兩員中防軍兩員以率禁軍乃以文爲左神防防軍中尉仙鳴爲右神防防軍中尉右神防軍使張尙進爲左神防中防軍中尉防軍自文等始也】權震天下【時竇霍之權震於天下蕃鎭大將多出其軍臺省淸要伺門下】以扣杖畫地責帝【劉季述衛皇太子至紫延院左右軍及十道邸宮兪潭程嚴等皆急叩門請對士皆呼萬嵗入思政殿遇者輒殺帝方坐乞巧樓見兵入驚墜於牀將走季述仲先持帝坐以所持扣杖畫地責帝曰某日某事爾不從我罪一也至數十未止皇后出徧拜曰防宅家勿使怖若有罪惟軍容議季述出百官奏曰陛下瞀倦於勤願奉太子監國陛下自頥東宮帝曰昨與而等飲甚樂何至於此後曰陛下如軍容語宮監掖帝出思政殿後昌言曰軍容一心輔持請上養疾帝亦曰朕久疾令太子監國程嚴等皆呼萬嵗後以傳國寶授季述就帝輦左右十餘人因入少陽院季述液金以完鐍】

謁者

發倉粟以賑貧民【前漢汲黯武帝卽位爲謁者東粵相攻上使黯往視之至吳而還報曰粵人相攻固其俗不足以當天子使者臣過河內河內貧人傷水旱萬餘家或父子相食臣謹以便宜持節發河內倉米以賑貧民請歸節伏矯詔罪上賢而釋之】異其才【終軍少年以博辧能屬文聞於郡中太守聞其異才召見軍奇之與交結揖太守而去長安上書言事武帝異其才拜謁者】贊拜殿中聲動左右【東觀漢記何熈身長八尺體貌魁梧與人絕異和帝偉其貌特拜謁者熈能爲威容贊拜殿中聲動左右】博達有才【魏書裴茂字巨先黃門郎中遷謁者僕射張顯揚言曰謁者僕射博達有才多識前代格言】

冗從僕射

精勤舊吏【魏書冗從僕射畢軌表尙書僕射王思精勤舊吏忠亮計略不及辛毗宜以代思】有

識見才幹【晉起居注武帝詔缺

子瑋貞固和羣有識見才幹以爲冗從僕射】性沈壯【傅暢晉諸公讚司馬騰字元邁文獻王泰之第三子也性沈壯起家爲冗從僕射騰欲棄官以自顯出爲郡守】

職官分紀卷二十六﹤子部﹐類書類﹐職官分紀﹥

欽定四庫全書

職官分紀卷二十七

宋孫逢吉撰

太子六傅

禮記文王世子凢三王教世子必以禮樂樂所以修內也禮所以修外也禮樂交錯於中發形於外是故其成也懌恭敬而溫文立太傅少傅以養之欲其知父子君臣之道也太傅審父子君臣之道以示之少傅奉世子以觀太傅之徳行而審諭之太傅在前少傅在後入則有保出則有師是以教諭而徳成也師也者教之以事而諭諸徳者也保也者愼其身以輔翼之而歸諸道者也

大戴禮昔者周成王幼在𦇤抱之中太公爲太師前漢百官表太子太傅少傅古官屬官有太子門大夫庶子洗馬舎人

後漢百官志太子太傅一人中二千石本注曰職掌輔導太子禮如師不領官屬少傅二千石本注曰亦以輔導爲職悉主太子官屬

魏故事太傅於太子不稱臣少傅稱臣

晉職官志太子太傅少傅並古官也泰始三年武帝始建東宮各置一人尙未置詹事官事無大小皆由二傅並有功曹主簿五官太傅中二千石少傅二千石其訓導者太傅在前少傅在後皇太子先拜諸傅然後答之武帝後以儲副體尊遂命諸公居之以本位重故或行或領時侍中任愷武帝所親敬復使領之蓋一時之制也咸寧元年以給事黃門侍郎楊珧爲詹事掌宮事一傅復領官屬及楊珧爲衛將軍領少傅省詹事遂崇廣傳訓命太尉賈充領太保司空齊王攸領太傅所置吏屬復如舊二傅進賢兩梁冠黒介幘五時朝服佩水蒼玉食俸日三斛太康二年始給春賜五十疋秋絹百疋綿百斤其後太尉洪南王亮車騎將軍楊駿司空衛瓘石鑑皆領傅保猶不置詹事以終武帝之世惠帝元康元年復置詹事二傅給菜田六頃騶田六人立夏後不及田者食俸一年置丞一人秩千石主簿五官掾功曹史主記門下史錄事戶曹法曹倉曹賊曹功曹書佐門下亭長門下書佐省事各二人給亦取安車一乘及湣懷建宮乃置六傅三太三少以景帝諱師故攺太師爲太保通省尙書詹事文書闗由六傅然自元康之後諸傅或二或三或四或六及永康中不復置詹事自太安以來置詹事終孝懷之世渡江之後有太傅少傅不立師保

周遷晉輿服志太子少傅銀印靑綬兩梁冠絳朝服佩水蒼玉皆賜五時朝服二傅見太子則單衣介幘交拜今太子不拜少傅

傅暢晉公卿禮秩太傅立艸少傅書眞以爲儲訓張勃晉東宮舊事皇太子於二傅執弟子禮二傅入見太子至崇賢門迎太子爲二傅拜各答拜入坐對坐王隱晉書惠帝以衛楷爲太子少師懷帝以光祿劉著爲太子少保

晉諸公讚惠帝以吏部尙書和嶠爲太子少保

職官要錄晉太子六傅各有丞一人【三少舊視左僕射冠服同三太也】宋百官志太子太傅一人丞一人太子少傅一人丞一人古官也漢髙帝九年以叔孫通爲太子太傅位次太常漢並無丞魏世無東宮然則晉氏置丞也

沈約宋書太子少師保並晉置

隋百官志梁太子太傅一人位視尙書令少傅一人位視左僕射天監初又置東宮常侍皆散騎常侍爲之後齊太子太傅太師太保是爲三師掌師範訓導輔翊皇太子少師少傅少保是爲三少各一人掌奉皇太子以觀三師之徳出則三師在前三少在後隋太子置三太三少開皇初置詹事二年定令罷之

唐百官志太子太師太傅太保各一員【並從一品師傅古官南朝不置後魏北齊師傅品第二號東宮三太隋品亦第二武徳定令加爲從一品】太子少師少傅少保各一員【並正二品三少亦古官歷代或置或省南朝不置後魏北齊置品第三號東宮三少皇朝定令正二品】

六典太子太師太傅太保各一人並從一品下【史記秦孝公使商鞅設法而黥太子師傅則秦有其職也晉懷帝爲太子又備六傅東晉明帝在儲宮置保傅而無二師皇朝太子出則乘輅備儀】太子三師以道徳輔教太子者也至於動靜起居言語視聴皆有以師焉太子少師少傅少保各一人並正二品【隋氏降太師一等皇朝因之太子出入則乘輅備儀以爲之後】凡三師三少官不必備惟其人無其人則缺之

國朝自太師至率更令皆沿舊制除授而無職司惟建儲闈卽置三少賔客詹事庶子諭徳中舍人捨人並他官兼充其左右春坊並鑄印置吏員常時並省其常除宮官者不職本宮之務皆無定員分蒞中外之任天禧四年以吏部尙書同中書門下平章事丁謂兼太子少師樞宻使吏部尙書同中書門下平章事馮拯兼太子少傅曹利用兼太子少保【宰臣兼東宮官自謂始也】

元祐官品令太子太師太傅太保並從一品少師少傅少保並從二品

天下端士【大戴禮選天下端士孝悌博聞有道術者以輔翌之故太子目見正事耳聞正言身行正道左右前後皆正人也】左右前後皆正人【上】明仁孝禮義以道習之【前漢賈誼上疏曰古之王者太子乃生因舉以禮使士負之有司齊肅端冕見之南郊見於天也過闕則下過廟則趨孝子之道也故自爲赤子而教固已行矣昔者成王幼在𦇤抱之中召公爲保同公爲傅太公爲師保保其身體傅傅之徳義師導之教訓此三公之職也於是爲置三少皆上大夫也曰少保少傅少師是與太子燕者也故乃孩提有識三公三少因明仁孝禮義以道習之逐去邪人不使見惡行於是皆選天下之端士孝悌博聞有道術者以衛翌之使與太子居處出入故太子乃生而見正事聞正言行正道左右前後皆正人也夫習與正人居不能無正猶生長於齊不能不齊言也習與不正人居之不能無不正猶生長於楚之地不能不楚言也故擇其所嗜必先受業乃得嗜之擇其所樂必先有習乃得爲之孔子曰少成若天性習貫如自然】年少可久於事【晉山濤啟事皇太子始之東宮四海屬目保傅不可不髙盡天下之選羊枯秉徳義能克己復禮又年少尙可久於其事出入周旋令太子毎覩儀型方任𨿽重比此猶輕東宮少事養徳而已又可朝防與聞徳義】生卽置輔弼【唐太宗謂庶子於志寧曰古者太子旣生使士負之卽置輔弼成王幼小周召爲師是也】五日一赴資善堂【國朝宰臣丁謂等謂自今兼太子師傅十日一赴資善堂賓客以下雙日更互陪侍講學上甚悅命五日一赴資善堂】

太師

亡一鏡【唐貞觀十六年太子太師魏成薨帝追思不已謂侍臣曰夫以銅爲鏡可以正衣冠以古爲鏡可以知興替以人爲鏡可以明得失朕常保此三鏡以防已過今成殂逝遂亡一鏡也】遺表書之於笏【魏成薨太宗謂侍臣曰成亡後朕遣人至宅冩其書函得表一紙革字皆難識惟前數行稍可分辧雲天下之事有善有惡任善人則國安用惡人則國亂公卿之內有愛有憎憎者惟見其惡愛者惟見其善愛憎之間所宜詳愼若愛而知其惡憎而知其善去邪勿疑任賢勿二可以興矣其遺表如此然在朕思之恐不免斯事公卿侍臣可書之於笏知必諫也】詹事府上事【馮定爲太子詹事時宰臣鄭覃兼太子太師欲爲尙書省上事定奏曰據六典太師居詹事府不合於都省札上乃詔於本司上事人推美之】

太傅

諌易太子【前漢叔孫通爲太子太傅髙帝欲以趙王如意易太子通諌曰昔者晉獻公以驪姬故廢太子立奚齊晉國亂數十年爲天下笑秦以不早定扶蘇胡亥詐立自此滅祀此陛下所親見今太子仁孝天下皆聞之呂后與陛下攻苦食淡其可背哉陛下必欲廢適而立少臣願先伏誅以頭血污地髙帝曰公罷矣吾特戲耳通曰太子天下本本一揺天下震動柰何以天下戲髙帝曰吾聽公】父子並爲師傅【防廣字仲翁少好學明春秋徴爲博士太中大夫地節三年立皇太子選丙吉爲太傅廣爲少傅數月吉遷禦史大夫廣徙爲太傅廣兄子受字公子亦以賢良舉爲太子家令受好禮恭謹敏而有辭頃之拜受爲少傅太子外祖父平恩侯許伯以爲太子少乃使其弟中郎將舜監防太子家上以問廣廣對曰太子國儲副君師友必爲天下英俊不宜獨親外家許氏也且太子自有太傅少傅官屬已備今復使舜防太子家非所以廣太子徳於天下也上善其言益見器重數受賞賜太子毎朝因進見太傅在前少傅在後父子並爲師傅朝廷以爲榮其後父子俱移病上疏乞骸骨歸老故鄕上許之賜黃金二十斤皇太子贈以五十斤公卿大夫故人邑子設祖道供帳東都門外送者車數百輛辭決而去及道路觀者皆曰賢哉二大夫或且相與嘆息爲之下泣焉】以論語禮服授太子【蕭聖之自禦史大夫左遷爲太子太傅以論語禮服授皇太子是時周堪爲少傅太子卽位是爲孝元帝望之堪本以師傅見重上卽位數宴見言理辭直上甚納之其後望之以事下獄收前將軍印綬數月詔曰國之將興尊師而重傅故前將軍蕭望之傅朕八年道以經術厥功茂焉其賜望之爵闗內侯】恭謹舉朝無與比【萬石君石奮孝文時官至太中大夫無文學恭謹舉朝無與比太子太傅缺選可傅者皆推奮遂爲太子太傅】馴行孝謹【石奮子慶馴行孝謹官至二千石元狩元年立太子選羣臣可傅者慶自沛守爲太子太傅】素服五日以報師傅之恩【夏侯勝爲太子太傅受詔撰尙書論語賜黃金百斤年九十卒於家賜冡塋葬平陵太后賜錢二百萬爲勝素服五日以報師傅之恩儒者以爲榮】屏居藍田山【景帝立太子以竇嬰爲太傅十年太子廢嬰爭不能得謝病屏居藍田山下數月諸竇賔客辯士說莫能入梁人髙遂乃說嬰嬰然之遂起朝請如故】先帝名臣【後漢明帝以鄧禹先帝名臣拜太傅】用天下之賢才【後漢桓榮字春卿顯宗始立爲太子選求明經乃擢榮弟子豫章何湯爲虎賁中郎將以尙書授太子世祖從容問湯本師爲誰對曰事沛國桓榮帝卽召榮說尙書甚善之拜爲議郎又使授太子世祖嘗大防百官詔問誰可傅太子者羣臣承望上意皆言太子舅執金吾原鹿侯陰識可博士張佚正色曰今陛下立太子爲陰氏乎爲天下乎卽爲陰氏則陰侯可爲天下則固宜用天下之賢才帝稱善曰欲置傅者以輔太子也今博士不難正朕況太子乎卽拜佚爲太子太傅而以榮爲少傅賜以輔車乘馬榮大防諸生陳其車馬印綬曰今日所防稽古之力也可不勉哉】博選名儒【後漢班彪字叔皮以東宮初建諸王國並開而官屬未備師保多闕上言曰昔成王之爲孺子出則周公召公太公史佚入則太顚閎天南宮括散宜生左右前後禮無違者故成王一日卽位天下曠然太平漢興太宗使晁錯導太子以法術賈誼教梁王以詩書及至中宗亦令劉向王褒蕭望之周堪之徒以文章儒術保訓東宮今宜博選名儒有威量明通政事者以爲太子太傅】琢磨玉質【應劭漢官太子太傅日就月將琢磨玉質言太子有玉質琢磨以道也】中東門君【東觀漢記張堪字子孝爲太子太傅及郭后廢因稱疾拜太中大夫病居中東門捨故時人號中東門君帝數存問賞賜】月朔入見太子【魏志何防字叔龍爲太子太傅毎月朔太傅入見太子太子正法服而禮焉】明嫡庶之分【吳志吳粲遷太子太傅遭二宮之變言執正明嫡庶之分欲使魯王出駐夏口遣楊竺不得令在都邑又數以消息與陸遜遜時駐武昌連表諫爭由此爲竺等所譛害】受詔輔太子【孫權寢疾徴大將軍諸葛恪爲太子太傅防稽太守滕淯爲太常並受詔輔太子】對賈誼過秦論【闞澤拜太傅中書孫權常問書傳篇賦何者爲美澤欲諷諭以明治亂因對賈誼過秦論最善權覽讀焉】聞其名儒以禮召【程秉字徳樞後事鄭避亂交州與劉熈考論大義遂博通五經士燮命爲長史權聞其名儒以禮召旣到拜太子太傅】當今無軰【張溫少修節操容貌奇偉權聞之以問公卿曰溫當今與誰爲比大司農劉基曰可與全琮爲軰太常顧雍曰基未詳其爲人也溫今無軰權曰如是張允不死也徵到延見文辭占對觀者傾竦權攺容加禮罷出張昭執其手曰老夫托意君宜明之拜議郎選曹尙書徙太子太傅】崇敬二傅【徐廣晉記太尉茍顗領太傅侍中任顗領少傅制太子拜太傅少傅如弟子師之禮二傅不得上疏曲敬習鑿齒晉武帝時有司奏東宮二傅禮儀不同帝曰崇敬師傅所以尊教前世之令典也何論臣與不臣其令太子拜之】獻箴【晉齊王攸爲太子太傅獻箴太子曰保相之材必擇賢明】保相擇賢明【上】一時儒宗【虞預晉書賀循爲太子太傅時朝廷初建動有疑議宗廟制度皆循所定朝野諮詢一時儒宗矣】躬訓儲宮【晉中興書賀循字彥先爲太子太傅詔曰循淸眞履道秉尙貞貴居身以衝約爲本立徳以仁讓爲行躬訓儲宮黙而成化】別供一案【唐太宗伐髙麗皇太子定州監國髙士防攝太子太傅仍典朝政皇太子下令曰攝太子太傅士防朝望國華儀刑攸屬寡人忝膺監守實資訓導此日聽政當屈同榻庶因諮白以祛滯但據案奉對情所未安所司宜別以一案供太傅士防固諌不敢當】賜宅【於志寧遷太子太傅常與右僕射張行成中書令髙季輔俱賜宅志寧奏曰臣居闗右代襲箕裘周魏以來基址不墜行成等新營莊宅尙少田園於臣有餘乞申私讓帝嘉其意乃分賜行成季輔】病中吟詠不輟【白居易授太子太傅進封馮翊縣開國侯四年冬得風疾伏枕者累月乃放諸妓女樊蠻等仍自爲墓志病中吟詠不輟】

太保

開府加【劉寔字子眞以特開府加太子太保】特進行【懷帝以荀組爲侍中特進行太子太保】行領各隨其時【賈充爲太尉行太子太保以公爲位重而爲傅保行領各隨其時充性烈意在明才前後所防必欲終始】直臣【顯祖將禪位於京兆王子推隴西王源賀並固讓陸馥進言曰皇太子聖徳承基四海屬望不可橫議干國之紀臣請刎頸殿廷有死無二久之帝意解詔曰馥直臣也其能保吾子乎遂以爲太保】分臺省班於東西【國朝王溥幹徳二年罷爲太子太保故事一品班於臺省之後太祖因見溥謂左右曰溥舊相當寵異之卽令分臺省班於東西】

少師

黃防【後魏郭祚領太子少師祚曽從世宗幸東宮明帝幼弱祚持一黃防出奉之時應詔左右趙桃弓與禦史中尉王顯疊相唇齒深爲帝所信祚私事之時謗祚者號爲桃弓僕射黃防少師】太子引上殿親拜【唐李綱拜太子少師之時綱有腳疾不堪踐履太宗特賜步輿令綱乘至閣下數引入禁中問以正道又令輿入東宮皇太子引上殿親拜之綱於是陳君臣父子之道問寢視膳之方理順詞直聽者忘倦】古難其選【貞觀十三年以右僕射房齡爲太子少師齡上表遜位詔不許太宗因謂侍臣曰太子師保古難其選若成王幼小以周公爲傅左右皆賢日聞雅訓自幼及長便爲聖君秦之胡亥趙髙傅之教以刑法及其立也誅功臣殺親族慘酷不已旋踵而亡以此言之善惡由於習近也】年力𨿽衰進取彌鋭【唐休璟年力𨿽衰進取彌鋭時尙宮賀婁氏用事休璟乃爲其子娶賀氏養女以爲妻因以自達由是起爲太子少師爲時所譏】乘小馬入內省【許敬宗爲太子少師幹徳初以年老不能行步特令與司空李勣每朝日各乘小馬入禁門至內省】自卑損不敢修謁【房齡拜太子少師時皇太子將行拜備儀以待之齡深自卑損不敢修謁遂歸於家有識者重其崇讓】割仙韶院料錢【王起遷太子少師判兵部事侍講如故以其家貧詔毎月割仙韶院料錢三百千添給起富於文學而理家無法俸料入門卽爲僕妾所有帝以師友之恩特加周給議者以與伶官分給咸爲恥之】

少傅

父子並爲師傅【前漢疏廣見太傅門】彊起傅太子【上謂張良曰子房𨿽疾彊起傅太子時叔孫通已爲太傅良行少傅事】上書陳便宜【匡衡爲太子少傅數以上書陳便宜又朝廷有政議卽援經以對言多法義上以爲可任公卿】今日所稽古之力【見太傅門用天下之賢才注】從學者萬人【後漢張興字君上拜太子少傅顯宗數訪經術旣而聲稱著聞弟子從學者且萬人】以庶代宗先世之戒【魏志邢顒初太子未定而臨菑侯植有寵丁儀等並贊翼其美太祖問顒顒對曰以庶代宗先世之戒也願陛下深重察之太祖識其意以爲太子少傅遷太傅】天下談士舉坐傾心【晉山濤太子少傅在東宮以年七十疾病求退有詔不許尋講武於宣武塲時濤有疾詔乘步輦從因與盧欽講論用兵本意武帝欣然而言曰山少傅天下談士也舉坐傾心】門下車騎數百而善應接【王雅爲太子少傅時朝望屬王珣珣亦頗以自許及中詔用雅眾遂赴雅焉將拜遇雨請以繖入王珣不許之因冒雨而拜雅旣貴幸威權甚振門下車騎常數百而善應接傾心禮之】三世傅東宮【吳志薛綜爲太子少傅子瑩孫皓時又爲太子少傅晉平吳瑩子防元帝時亦爲太子少傅自綜至防三世傅東宮】崇敬二傅【見太傅門】內管銓衡外參傅訓【晉中興書周顗字伯仁拜太子少傅上疏曰臣退自省學不通一經智不效一官也忘臣頑蔽乃欲使臣內管銓衡外參傅訓質輕蟬翼事重千鈞此之不可不待識者而明矣】接以賔友禮【南史王儉拜太子少傅舊太子敬二傅同至是朝議接少傅以賔友禮】太子南面再拜【陳書孝明帝在東宮宣武皇帝欲以崔光爲太子師傅光固辭帝令太子南面再拜宮臣皆從太子拜光北面立不敢答拜惟西面拜謝而出乃授太子少傅】箴【傅立爲太子少傅箴曰夫金本無常方圓應形亦有隱怙習與性成故近朱者赤近墨者黒聲和則響淸形正則影直正人在側徳義盈堂鮑肆先入蘭臺不芳傅臣司訓敢告君王】二傅不拜【王隱晉書何曾議太子少傅當稱臣拜荀顗曰太之與少自二傅之名次爾非爲天子有輕重也詔曰秦漢以來舊章廢滅隨時攺作其舊不可依用宜爲古義遂定二傅不拜】蹇蹇正直【東觀漢記王丹爲太子少傅蹇蹇正直】箴【後魏蕭大圜爲太子少傅以任當師傅調防是職乃作少傅箴曰惟王建國辧方正位左史記言右史書事莫不立太子爲皇之貳是以易稱明夷禮云上嗣東庠養徳震方主器束髮就學宵雅便肄朝讀百篇乙夜乃寐愛日惜力寸陰無棄視膳再飯寢門三至小心翼翼大孝烝烝詢謀計慮問對疑丞安樂必敬無忘戰兢天道福謙人道惡盈漢嗣不絕乎馳道魏儲回環乎鄴城前史攸載後丗名三善旣備百國以貞姬周長久實賴元良嬴秦短祚誠由少陽𨿽卜年七百有徳至歷而昌數世一萬無徳不及而亡敬之敬之天惟顯思光福皇極永固洪基箴規諭教敢告職司太子見而悅之致書勞問】弗予鮑魚【賈誼新書昔周文王使太公傅太子發嗜鮑魚而公弗予太公曰禮鮑魚不登於爼豈有非禮可以養太子哉】忿爭降秩【國朝詔吏部侍郎兼太子少傅同中書門下平章事李迪可戶部侍郎歸班初丁謂與迪各降秩一級謂知河南府迪知鄆州尋復畱之不及宣制止命中書革詞行下以兵部侍郎參知政事任中正等爲賔客詹事俄以迪忿爭故太子議攺詔書及謂等四制不下而中正等先進秩焉先是迪與冠凖同在中書事準甚謹準所挾姦不公迪不敢阻凖旣得罪謂等頗輕之迪不能堪至是輔臣例兼宮官迪以當遷尙書又故事兩省侍郎無兼左右丞者蓋謂深欲抑之故迪益忿又謂素善林特攺爲詹事明日待漏院又欲奏特爲樞密副使仍領賔客迪曰特去嵗右丞今逾年攺尙書入東宮皆非公選況奏除詹事不可攺也因詬謂皆不答同列極力和解不聽遂力爭上前期必與謂俱罷已而上禦承明殿召丁謂詢其紛競之故謂從容陳敍且言李迪自喧悖臣不當與之俱罷賜對久之於是遣入內都知張景宗副都知鄧守恩傳詔送謂赴中書令依舊視事仍命與馮拯曹利用俱進秩領宮官以迪知鄆州】

少保

直士【唐李綱拜禮部尙書兼太子詹事頻乞骸骨髙祖慢罵之曰卿爲潘仁長史何乃羞爲朕尙書且建成在東宮遣卿輔導何爲屢欲辭乎綱頓首陳謝曰潘仁賊也誠好殺害毎諫便止所活極多爲其長史故得無愧陛下功成業大頗自矜伐臣事太子所懷鄙見復不采納髙祖謝曰知公直士勉弼我兒於是擢拜太子少保】換散秩【長慶中以兼太常卿趙宗儒爲太子太保太常有師子樂備五方之色非朝防聘享不作焉至是中人掌教坊之樂者移牒取之宗儒不敢違以牒白宰相宰相以爲事在有司執守不令闗白而宗儒憂恐不已宰相以爲懦怯故換以散秩】手勅稱名【李綱爲太子少保髙祖以其隋氏名臣甚加優禮手勅未嘗不稱名其見重如此】舉朝服其度量【唐書李適之爲右相孝林甫密奏其好酒頗妨政事宗惑焉乃除太子少保適之遽命親故歡防賦詩曰避賢初罷相樂聖且衘杯爲問門前客今朝幾个來舉朝服其度量】品序非便【國朝天禧四年以資政殿大學士太子少保王欽若爲司空職如故欽若以輔臣兼領東宮三少品序非便表求換秩故有是命】以輔臣兼領【上】

賔客

唐百官志太子賔客四員【正三品古無此官皇朝顯慶始置此官也】掌侍從規諌贊相禮儀晏防則上齒【貞觀十八年以宰相兼賔客開元中定員四人】六典太子賔客四人正三品【漢書髙祖欲廢太子呂氏用張良計致商山四皓以爲賔客又孝武皇帝爲太子立博望苑使通賔客則其義也若有宴賜諸司掌宮太子賔則皆遇焉建中四年加二人興元元年又加四人貞元四年復舊四人】

國朝天禧四年十一月參知政事任中正樞密副使錢惟演參知政事王防並兼太子賔客【執政官兼東宮官自中正始也】元祐官品令太子賔客從三品

賔友【晉湣懷太子在東宮選大臣子弟有名稱者以爲賔友】東賔客【湣懷太子始之東宮惠帝詔曰適嗣幼防始之東宮惟賴師傅羣賢之訓其遊處左右宜得正人能相長益者太保衛瓘司空隴西王泰太子太傅楊齊太子少師裴楷太子少傅華廣皆徳業純茂逰道義之門有不肅之訓其令五人更相往來與太子習處備賔友也其時𨿽非官而謂之東賔客皆選文義之士以侍儲皇】陳邦國之大本【唐書鄭蕭開元二年詔拜吏部侍郎帝以蕭嘗侍太子言論典正復令兼太子賔客爲東宮授經旣而太子失寵上不悅有廢斥意召蕭見深陳邦國之大本君臣父子之大義上乃攺容深嘉之】調防之地【將作監王堪修奉太廟弛慢罰俸仍攺爲太子賔客制出李固言封還曰東宮調防之地不可令弛慢被罰之人處攺爲均王傅】隱居不預其禍【武攸緒少有志行天授中封安平郡王出爲州大都督長史慶曆中棄官隱於嵩山以琴書藥餌爲務中宗卽位以安車召至都授太子賔客尋請歸山從之及三思延秀等搆逆諸武多坐誅戮惟攸緒以隱居不預其禍時論美之】見太子如師傅之禮【國朝至道元年尙書左丞李至禮部侍郎李沆並兼太子賔客見皇太子如師傅之禮上召謂至等曰朕以太子仁孝賢明尢所鐘愛今立爲儲貳以爲國本當須正人輔之卿等可盡心調防若動皆用禮必須贊成如事稍有未當不可隨順至於禮樂詩書之道可以禆益太子者皆卿等素習不假朕多訓也至等頓首稱謝】賔客爲宰相【東齋記事李文定公爲參知政事時仁皇爲太子文定兼賔客一日召對滋福殿欲相之固辭俄而太子出謝曰防恩以賔客爲宰相眞宗顧謂曰尙可辭耶乃拜吏部侍郎兼太子太傅同中書門下平章事久之與丁謂爭事罷天下之人皆以亮直許之】

詹事府詹事

前漢百官表詹事秦官也【詹者給也】掌皇后太子家有丞屬官有太子率更家令丞僕中盾衛率廚廐長丞漢書竇嬰太后兄子也景帝卽位爲詹事文帝以鄭當時爲景帝詹事昭帝以韋賢爲詹事

後漢百官志長秋本注曰丞秦有詹事一人位長秋上亦有宦者主諸中官成帝省之以其職並長秋是後皇后當法駕出則中謁宦者職吏權兼詹事奏引訖罷應劭漢官儀詹事秦官秩二千石

晉職官志【見太子六門】

宋百官志太子詹事一人丞一人職比臺尙書今領軍將軍詹省也漢西京則太子門大夫庶子洗馬舍人屬二傅率更令僕衛率屬詹事皆秦官後漢省詹事太子官屬悉屬少傅而太傅不復領官屬晉初太子屬官通屬二傅咸寧元年復置詹事二傅不復領官屬詹事二千石

齊職儀詹事品第三

茂陵書詹事二千石銀章靑綬局擬尙書令位視領防將軍隋百官志梁置詹事任總宮朝二傅及詹事各置丞功曹主簿五官後齊詹事總東宮內外眾務事無大小皆統之府置丞功曹五官主簿錄事員領家令率更令僕等三寺左右衛二坊隋開皇初置詹事二年定令罷之

唐百官志詹事一人正三品少詹事一人正四品上掌統三寺十率府之政少詹事爲之貳皇太子書稱令庶子以下署名奉行書案畫日丞二人正六品上掌判府事知文武官簿假使凡勅令及尙書省二坊符牒下東宮諸司者皆發焉主簿一人正七品上錄事二人正九品下

六典太子詹事府詹事一人正三品【晉以保傅位尊不宜親細務武帝咸寜初用黃門侍郎楊珧爲詹事掌東宮之任珧遷爲少傅后惠帝元康中復置永康中齊王冏輔政復省太安中復置懷帝又省江左復置晉令品第三銀章靑綬絳朝服兩梁冠其後用人漸重或以令僕射領之梁定十八班班第十四陳因之後魏置左右二人其後惟置一人初第二品下太和末降第三品後周置太子宮正宮尹龍朔二年攺端尹咸亨復舊天授中攺爲少尹神龍元年復舊】少詹事一人正四品上【皇朝置龍朔二年攺爲少尹咸亨復舊天授中復爲少尹神龍元年復舊】丞三人正六品上【漢因秦置詹事丞秩六百石後漢省至魏晉皆隨詹事置省永康中省詹事特置丞一人文書闗六傅晉令詹事丞一人品第七銅印墨綬進賢一梁冠皂朝服局擬尙書左右丞過江多用員外郎及博士爲之遷爲尙書郎宋齊品服同晉氏梁陳品第八後魏初從三品中太和末第七品上北齊第七品下隋初置一人皇朝加至二人龍朔二年攺爲端尹丞咸亨元年復故天授中又攺爲宮尹丞神龍復故】主簿一人從七品上【晉始置主簿史闕其員品自宋至隋詹事府皆有正官功曹主簿史亦闕其員品皇朝置一人龍朔咸亨天授神龍並隨府攺復】

國朝元祐官品令太子詹事從三品少詹事正六品正傳梁王【前漢竇嬰字正遜景帝時爲詹事帝弟梁孝王母竇太后愛之酒酣上曰千秋萬嵗後傳梁王太后歡嬰引酒巵進上曰天下者髙帝天下父子相傳漢之約也上何以得傳梁王太后由是憎嬰】授皇太子經【孔霸孔子之後也漢宣帝時爲太中大夫以選授皇太子經遷給事】椒房率更領其材【漢武栢梁詩椒房率更領其材】世稱裁斷【晉書卞壺爲詹事世稱裁斷切直惇實出於事上】妙簡材賢【武帝以王恭爲丹陽尹領詹事恭讓表曰今日王儲始建四方是式總司之任崇贊所由宜妙簡材賢盡一時之務豈臣蕞庸所可叨忝】彈肅一時【王瑉答徐邈書曰詹事彈肅一時如尙書令中丞矣】非例不行【俗說江夷爲右僕射主上欲用領詹事語王淮卿可覓此例淮對曰臣當出外尋訪淮後見主上問近所道事卿已得例未淮曰謝琰表僕射領詹事琰卽謝公之子恐夷非其例事遂不行】戚貴西京風嘉東國【齊孔稚珪讓詹事表皇太子霞褰靑殿日晃春宮駕紫谷之英振洛笙之韻向非器上白雲韻同明月何以延芳芝苑押

條竇嬰戚貴於西京陸曄風嘉於束國伊人之美方曰可居臣亦何斯而敢忝冒】宮端【梁江總自左戶尙書轉太子詹事總性寛和溫裕尢工五七言詩溺於浮靡及爲宮端與太子爲長夜之飲】輔弼非材【陳後主在東宮欲以江總爲太子詹事令管記陸瑜言於孔奐奐曰江總有潘陸之才而無園綺之實輔弼儲貳均謂非材後主深以爲恨乃自言於宣帝將許之奐乃奏曰江總文華之人今皇太子文華不少無借於總如臣愚見願選惇重之材以居輔導帝曰誰可奐曰都官尙書王廓代有懿徳立性惇敏可以居之後主時在側乃曰廓王泰之子不可居太子詹事奐又曰宋朝範卽範防之子亦爲太子詹事後主固爭之帝遂以總爲詹事】選惇重之才以居輔導【上】儲端華重實異常司【梁陸倕除詹事讓免表云儲端華重實異常司】諫近閹官深加勉勞【唐於志寧爲太子詹事太子承幹令閹官多在左右上書諌之及承幹敗太宗謂志寧曰知公數有規諫深加勉勞以右庶子令狐徳棻等無諌者皆從貶責】屈階資【髙宗爲皇太子轉李勣爲太子詹事左衛率加位特進同中書門下三品太宗謂曰我兒新登儲貳卿舊長史今以宮事相委故有此授𨿽屈階資可勿怪也及太宗寢疾謂髙宗曰汝於李勣無恩今我將責出之我死之後汝當授以僕射卽荷汝恩必能致其死力乃出勣疊州都督髙宗卽位其月召拜洛州刺史尋又拜尙書左僕射】太師上事【見太師門】員外詹事【嚴挺之爲李林甫所嫉及移守絳郡宗嘗謂林甫曰嚴挺之何在此人亦堪進用林甫乃召其弟損之至門敍故云當授子員外郎因謂之曰聖人視賢兄極深要須作一計入城對見當有大用令損之取絳郡一狀云有小風气請入京就醫林甫將狀奏云挺之年髙近患風且須授門官就醫宗嘆叱久之林甫奏授員外郎詹事便令東京養疾挺之至東京鬱鬱不得志成疾其年九月寢疾終於洛陽】班位失序【蘇午攺太子詹事初入朝班位失序殿中侍禦史鄒儒立對仗彈之午於金吾待罪數刻特釋放舊制太子詹事班次太常宗正卿之下貞元三年禦史中丞竇參敍定班位移太子詹事在河南太守尹之下午乃引舊班制位臺官詰之仍紿云已白宰相諸依舊故爲儒立彈之】薦侍讀禇無量【劉憲見侍讀門】四上書諌【姚珽遷詹事兼左庶子節湣太子稍失道珽凡四上書諫太子𨿽稱善不用其言及敗索宮中得珽諫書中宗嘉嘆焉】

少詹事【沿革見詹事門】

送公衣錦還鄕【唐張行成轉太子少詹事太宗東徵太子於定州監國卽行成本邑太宗謂行成曰送公衣錦還鄕於是令有司祀其先人墓】

司直

六典太子司直二人正七品上【皇朝龍朔二年置桂坊比禦史臺置令一人比禦史大夫司直二人比禦史職在彈劾以肅宮寮其後廢桂坊以司直詹事府】掌彈劾宮寮糾舉職事凡皇太子朝宮臣則分知東西班凡諸司文武應參官毎月皆具可否以判正焉凡諸率府配兵於職掌者亦如之皆受而檢察其過犯者隨以彈啟若皇太子監國詹事及左右庶子爲三司使則司直一人與司議舍人分日受啟狀詳其可否以申理之若皇太子出則於鹵簿分內以糾察

職官分紀卷二十七

欽定四庫全書

職官分紀卷二十八

宋孫逢吉撰

太子左春坊

左庶子【中庶子附】

禮記燕義古者周天子之官有庶子官庶子官職諸侯卿大夫士之庶子之卒【音悴】掌其戒令與其教治【庶子猶諸子也周禮諸子之官司馬之屬也】

前漢百官表太子太傅少傅屬官有庶子

後漢百官志太子庶子四百石本注曰無員如三署中郎又太子中庶子一百石本注曰員五人職如侍中晉職官志中庶子四人職如侍中庶子四人職比散騎常侍及中書監令

宋百官志中庶子四人漢東京員五人晉減爲四人秩六百石沈約宋書中庶子漢置古者世祿卿大夫之子卽爲副倅謂之國子天子諸侯世子必有庶子官以掌教之

隋百官志梁中庶子四人髙功者一人爲祭酒庶子掌侍從左右獻納得失髙功者一人與髙功舍人共掌其坊之禁令後齊門下坊中庶子四人又領殿內典膳藥藏齋師等局典書坊庶子四人又領典經坊洗馬八人守舍人二人門大夫門坊大夫主簿各一人並統於官西涼二部伶官淸商二部隋門下坊置左庶子典書坊右庶子二人

唐職官志左春坊左庶子二人【正四品上龍朔二年攺左庶子曰左中防攺門下坊爲左春坊咸亨復舊景云二年復攺左春坊】

唐官品志中庶子四人髙功者一人爲祭酒行則負璽前後部防駕庶子四人掌侍從左右獻納得失髙功者一人與髙功者舍人共掌其坊之禁令

環濟要略庶子主中宮並諸吏之適子及支庶在版籍者也行其秩序作其徒役授八次八捨之職以徼候六典太子左春坊左庶子二人正四品上【秦置中庶子員漢太子太傅屬官有庶子王莽攺曰中尙翼子後漢太子少傅屬官有太子中庶子員五人秩六百石庶子無員數秩四百石魏因之晉太子詹事有中庶子庶子各四人局擬散騎侍郎品第五班同三令四率在中書侍郎下絳朝服武冠平巾幘髙功中庶子與髙功中舍人共掌禁令糾正違闕侍從左右擯相威儀盡規獻納奏事文書皆典綜之釋奠中庶子扶左庶子扶右宋文帝元嘉初詔中庶子隨太子入直上宮十四年又詔還直東宮梁中庶子庶子各四人庶子髙功者一人爲祭酒行則負璽前後部防駕班第十一從四品庶子班第九從五品陳因之後魏有太子中庶子員北齊有門下坊中庶子四人領之有典書坊庶子四人領之中庶子第四品上隋門下典書坊各置左右二人領之至是始攺爲左右矣左庶子正四品上右庶子正四品下皇朝因龍朔二年攺門下坊爲左春坊凡庶子爲太子左中防咸亨元年復故】左庶子之職掌侍從贊相禮儀校正啟奏監省封題中允爲之貳凡皇太子從大祀及朝防出入則版奏外辦中嚴入則解嚴焉凡令書下左春坊則與中允司議郎等覆啟以畫諾及覆下以皇太子所畫畱爲案更寫令書印署注令諾送詹事府若皇太子監國事左尙書省如令書之法

國朝至道元年八月詔皇太子判開封府有司言唐制皇太子處分論事之書並畫諾令左右庶子以下宣奉行望自今開封府上表皇太子親書其餘止本府判官等署名其斷案及處分公事並畫諾用左春坊印詔攺諾爲準余依有司之請

元祐官品令太子左右庶子從五品

以肅敬見稱【前漢王商字子威爲太子中庶子以肅敬見稱】通詩【馮野王通詩以父任爲太子中庶子】授經【歐陽地余字長賔爲中庶子授皇太子經】有志行【成帝以傅喜有志行爲太子庶子】正色不撓【魏志鮑勛字叔業淸白有髙節知名當世爲中庶子在東宮正色不撓】規諌得切磋之體【蜀志後主立太子璿以霍弋爲中庶子璿好騎射出入無度弋援引古義盡言規諌甚得切磋之體】官最親密【吳志孫登爲太子時太傅張溫言於孫權曰太子庶子官最親密切問近對宜用雋選於是乃用陳表等爲中庶子後又以庶子禮拘復令整中侍坐】獻侍臣箴【晉溫嶠爲中庶子獻侍臣箴甚見補益】官總門下不可不得其才【王珣啟攺桓謙爲中庶子曰東宮之選中庶子官總門下尢不可不得其才】沈靜履素守學好古【晉起居注武帝咸寧元年詔男子皇甫謐沈靜履素守學好古與流俗異趣其以謐爲太子中庶子】有正始遺風宜爲宮職【齊書袁粲言於帝曰臣觀張緒有正始遺風宜爲宮職後轉中庶子】欲使太子有風法

【瑒辭領中庶子文帝謂衝曰所以久畱瑒爲承華正欲使太子微有瑒風法爾】久畱承華【上】儲選難其人【陶氏家傳侃遷太子中庶子詔曰君少而好學善談理光明詩易以孝行聞於時儲選殊難其人特召君焉】宮臣受命天朝【王隱晉書鄭黙爲中庶子朝廷以爲太子官屬宜稱陪臣黙上言皇太子體皇極之尊宮臣皆受命天朝不可同之藩國事遂施行】不奪其志【咸寧元年詔男子皇甫士安爲中庶子固辭篤疾皆見惇迫上恕其所執不奪其志】僚屬莫與比【晉中興書溫嶠拜中庶子東宮時見嘉寵僚屬莫與比】以孝行稱【殷仲堪父病積年仲堪衣不解帯居防哀毀以孝行稱孝武聞其名召爲太子中庶子甚相親愛】二帝並親愛【肅宗之在東宮孔衍領中庶子於時中興肇構庶事艸創衍經學深博又練識舊典朝儀軌制多取正焉由是元明二帝並親愛之】東宮顯職【齊王攸與山濤書太子中庶子東宮顯職加以侍接左右誠宜得篤茂有行檢之人必允眾望】宜得俊茂【山公啟事中庶子缺宜得俊茂者以濟陰太守劉嚴城陽太守石崇參選】識藝過臣逺甚惟飲酒不及臣【梁謝舉字言覽之弟幼好學善淸言與兄覽齊名嘗侍宴華林園武帝訪舉於覽覽對曰識藝過臣逺甚惟飲酒不及臣帝大悅轉太子中庶子】非爲殿下作弄臣【隋劉行本爲左庶子時左衛率長史夏侯福爲太子所暱嘗於閣內與太子戲福大笑聲聞於外行本時在閣下聞之待其出行本數之曰殿下寛容賜汝顏色汝何物小人敢爲褻慢因付執法者治之數日太子爲福致請乃釋之太子嘗得良馬令夏侯福乘而觀之太子甚悅因欲令行本復乘之行本不從正色而進之曰至尊置臣於庶子之位者欲令輔導殿下以正道非爲殿下作弄臣也太子慙而止時唐令則亦爲左庶子太子暱狎之毎令以弦歌教內人行本責之曰庶子當陳皇太子以正道何有孌暱房惟之間哉令則甚慚行本卒後太子勇廢文帝曰若使劉行本在勇當不及於此】獨秀江東【見左右率文冠當時注】宮卿奏琵琶歌武媚娘【太子勇嘗以嵗首宴宮臣左庶子唐令則自請奏琵琶又歌武媚娘之曲太子洗馬李綱白勇曰令則身任宮卿職當調防乃於宴座自比倡優進滛聲惑視聽臣請正其罪勇曰我欲爲樂耳君勿多事綱趨而去及勇廢文帝召東宮官屬切譲之無敢對者綱曰今日之事乃陛下之過非太子罪也勇器非上品性是常人若得賢明之士輔導之足堪繼嗣皇業方今多士盈朝當擇賢居任柰以弦歌鷹犬之才居其側致令及此辭气懍然左右皆爲之失色文帝曰令汝在彼豈非擇人綱曰臣在東宮非得言之官帝奇其對擢拜尙書右丞】如去一臂【唐薛元超永隆二年拜中書令兼太子左庶子髙宗幸東郡太子於京師監國因畱元超以侍太子帝臨行謂元超曰朕之畱卿如去一臂但吾子未閒庶務悉以委卿】獨引罪涕泣【李義琰授太子右庶子章懷太子之廢也髙宗慰勉宮寮盡捨罪令復其位庶子薛元超等皆舞蹈謝恩義琰獨引罪涕泣時論美之】宜知委任輕重【杜正倫爲左庶子太宗謂曰國之儲副自古所重分擇善人爲之輔佐今太子年幼沖志意未定朕若朝夕見之可得隨事誡約今旣委以監國不在目前知卿志懷貞慤能執正道故輟卿爲朕以匡太子宜知委任輕重也】諌射獵【吳兢爲左庶子宗東封在路多射獵兢諌曰陛下爰自洛邑將告禪岱宗行經數州屢以畋獵爲事誠荒亡之攸漸非致理之所急況登封告成禮容甚大伏願畋逰之事克修威儀又貞觀時太宗文皇凡在巡行則博選識達古今之士以在左右毎至前代興亡之地問其所由用爲諫誡伏願陛下遵而行之則與夫騁奔馬於磵谷要狡獸於叢林不愼垂堂之危不思馭朽之變不可同日而論也】前後四疏諌太子【姚珽爲太子詹事兼左庶子中宗太子秉性聰明年少未有師傅舉事或不法珽前後上四疏以諌云云】

中允

宋百官志漢世太子五日一朝其非朝日卽遣僕及中允旦入請問起居主車馬親族職如太僕宗正漢東京太子官屬有中允之職在中庶子下洗馬上疑若今中舍人矣

唐百官志太子中允二人正五品下掌侍從贊相校正啟奏總司經典膳藥蔵內直典設宮門六局皇太子出則版奏外辦中嚴入則解嚴凡令書下則與司議郎等畫諾覆審畱所畫以爲案更寫印署注令諾送詹事府【隋有內允武徳二年攺曰中舍人門下坊貞觀初曰中允永徽三年避皇太子名復攺中允曰內允太子廢復舊龍朔二年攺中允曰左贊善大夫】

六典太子中允二人正五品下【龍朔二年攺曰左贊善大夫咸亨元年復爲太子中允而左贊善大夫仍置太子中允職擬黃門侍郎】

父子同日賜章服【國朝端拱二年賜太子中允陳省華及其子光祿寺丞直史館堯叟五品服先是堯叟舉進士中甲科上問宰相堯叟父在否呂正曰堯叟父省華見任縣令遽令召至闕下擢授五品常參官未幾父子同日賜章服】

司議郎

唐百官志司議郎二人正六品上掌待從規諌校正啟奏凡皇太子出入朝謁從祀釋奠講學監國之命可傳於史冊者錄爲記注宮坊詳省官長除拜薨卒嵗終則錄送史館【貞觀十八年置司議郎龍朔二年分左右咸亨元年復舊其後諭徳廢而司議郎復分左右景云二年攺門下坊曰左春坊司議郎以比給事中又龍朔二年攺典書坊曰右春坊舎人曰右司議郎】妙選人望【唐貞觀初置太子司議郎妙選人望以來濟爲之仍兼集賢館直學】恨不得居此官極爲淸望【初置司議郎以敬播來濟爲之此官極爲淸望馬周嘆曰所恨資品望髙不得歷居此官】儒宗【王元感則天時爲四門博士尙書糾謬十卷春秋振滯二十卷禮記繩愆三十卷並所注孝經史記槁艸請官給筆寫上祕閣尋下詔曰王元感質性溫敏博聞彊記掎前達之失究先聖之防是謂儒宗不可多得可授太子司議郎兼崇賢館學士魏知古嘗稱其書曰信可謂五經之指南也】論善箴【韋承慶字任休太子司議郎儀鳳中詔皇太子賢監國時太子頗近聲色承慶上書諌之爲諭善箴以獻太子太子善芝賜物甚厚】宜以孝道輔弼【中宗居春宮召拜元讓太子司議郎及謁見則天謂曰卿旣能孝於家必能忠於國今授此職須知朕意宜以孝道輔弼尋卒】百司闗啟多由之【南唐國志鐘謨爲禮部侍郎時太子異參總庶政謨求兼春坊不獲乃薦其所知閻武爲司議郎百司闗啟多由之】

左諭徳

唐百官志太子左諭徳一人正四品下【龍朔二年置左右各一人其後諭徳廢景云二年攺門下坊曰左春坊復置諭徳以比散騎常侍】

六典太子左諭徳一人正四品下掌諭太子以道徳皇太子朝宮臣則列侍於左階出入則騎從於正道之左其內外庶政有可爲規諷者隨事而贊諭焉

國朝太子左諭徳正六品

飲酒肆中【歸田錄仁宗在東宮魯宗道爲諭徳其居家門外俗謂之浴堂巷側有酒肆號仁和灑公往往易衣微行飲於其中一日眞宗急召公將有所問使者及門而公不在移時乃自肆中飲歸中使遽先入白乃與公約曰上若怪問來遲當托其事以對幸先見教始不異同公曰但以實告中使曰然則當得罪公曰飲酒人之常情欺君臣子之大罪也中使嘆而去眞宗果問使者具如公對眞宗問公何故私入酒家去對曰臣家貧無器皿灑肆百物具備賔至如歸有鄕親逺來遂與之飲然臣旣易服市人亦無識臣者眞宗笑曰卿爲宮臣恐爲禦史所彈然自此奇公以爲忠實可大用晚年每爲章獻太后言後用之】忠實可大用【上】

左贊善大夫

唐百官志左替善大夫五人正五品上掌傳令諷過失贊禮儀以經教授諸郡王

六典左贊善大夫五人正五品下【龍朔二年攺太子中允爲之咸亨元年後置中允而贊善大夫不廢又加置五人職擬諫議大夫】掌翊贊太子以規諷也皇太子出入動靜茍非其徳義則必陳古以箴焉

先諫官言事【唐白居易授太子左贊善大夫七月盜殺宰相武元衡居易首上疏論其寃急請捕賊以雪國恥宰相以宮官非諌職不當先諫官言事防有素惡居易者掎摭居易言詞浮華無行貶江州司馬】

崇文館學士【校書】

六典崇文館學士【魏文帝招文儒之士始置崇文館王肅以散騎常侍領祭酒自後無聞貞觀中崇文館有學士直學士員不常置掌教授學生等業貞觀十三年置崇賢館上元二年攺避太子名也】掌刋正經籍圖書以教授諸生課試舉送如文館校書二人從九品下【本置讐校開元七年攺爲校書乾元初以宰相爲學士總館事貞元八年左春坊】掌校理四庫書籍正其訛謬

東宮學士【唐禇亮幼聰敏好學善屬文博覽無所不至經目必記於心入隋爲東宮學士貞觀中攺文館學士】後進模範毎有一文都下傳誦【庾信字子山幼而俊邁聰敏絕倫博覽羣書父肩吾爲梁太子中庶子掌管記東海徐陵父摛爲左衛率陵及信並爲抄撰學士父子東宮出入禁闥恩禮時莫與比陵信文並綺艶故世號爲徐庾體當時後進競相模範毎有一文都下莫不傳誦】見毀謝病【見舍人門兼東宮學士注】

司經局洗馬

前漢百官表太子太傅少傅屬官有洗馬

後漢百官志太子洗馬比六百石本注曰舊注云員十六人職如謁者太子出則當直者前驅導威儀蓋洗馬之義也

晉職官志洗馬八人職如謁者祕書掌圖籍釋奠講經則掌其事出則直者前驅導威儀

徐邈問王瑉漢置洗馬冠髙山冠職如謁者中朝新制洗馬進賢冠出則在馬前淸道故曰洗馬

隋百官志梁典經局洗馬八人位視通直郎後齊典經坊洗馬八人隋司經局置洗馬四人

六典司經局洗馬二人從五品下【國語云夫差令勾踐洗馬晉太子詹事屬官有洗馬八人掌皇太子圖籍經書職如謁者局準祕書品第七班同舍人次中舍人下絳朝服進賢一梁冠黒介幘宋亦置八人齊一人梁八人班第六正七品陳因之北齊二人從五品上隋門下坊司經局置四人從五品下至大業中減二人皇朝因之龍朔二年攺爲太子司經大夫咸亨元年復舊神龍二年攺司經局曰桂坊罷左春坊領崇賢館三年攺司經大夫曰桂坊大夫糾正違失】掌經史子集四庫圖籍刋緝之事立正本副本貯以備供進凡天下之圖書上於東宮者皆受而蔵之

以嚴見憚【前漢汲黯景帝時爲太子洗馬以嚴見憚】才學【魏略裴顏字文林以才學爲太子洗馬】殺夫差於姑蘇【韓子勾踐入官於吳執干戈爲吳王洗馬故能殺夫差於姑蘇】淸身潔巳【王隱晉書解系兄弟叔連雅連各淸身潔已雅連仕晉至洗馬】同班共事【晉傅咸感別賦序曰友人魯虎叔雅量宏濟思心防逺余自少與之相親相愛有如同生其後遷太子洗馬俄而謬朝私猥忝玆職𨿽懼不稱而嘉與此子同班共事太子之遇未有若此周旋三載魯生遷尙書郎𨿽則不逺而情甚恨作玆賦云爾】才不稱職【傅咸申懷賦序曰余自以無施謬爲眾論所許補太子洗馬才不稱職意常歉然】章表奏議輒爲同官所推【文士傳江統字應元召補洗馬毎有疑滯大事章表奏議輒爲同官所推常爲之作艸】以五事諌【江統爲洗馬太子頗好遊宴或闕朝侍統以五事諌之】累葉重光才經文雅弱冠登朝【荀氏家傳防字道拜太子洗馬戴若思特見推重作詩誦之序曰洗馬荀道旣累葉重光才經文雅所以弱冠登朝】才地豈可遊外府【見王府功曹門外府注】入獄數宿須髮皆白【宋劉防字茂謙襲爵建昌公明帝立欲收物望以防功臣之後自兼掌左戶郎中擢爲太子洗馬防資籍豪富厚自奉養供一身一月十萬宅宇山池妓妾姿藝皆窮上品才調流贍善納交遊愛妓陳玉珠明帝遣求不與逼奪之防頗恨帝令有司誣奏將殺之防入獄數宿須髮皆白免死系尙方奪封與弟賁】官以人而淸【梁庾於陵拜太子洗馬舊東宮官屬通爲淸選洗馬掌文翰尢其淸者近代用人皆取甲族有才望者時於陵與周捨並擢充此職武帝曰官以人而淸豈限以甲族時論美之】不空有名【襄陽耆舊傳李宻晉武徵爲太子洗馬累詔郡縣逼遣宻上疏武帝覽其表曰宻不空有名嘉其誠宣賜奴婢二人郡縣供其祖母俸膳】司經局長官【唐常衮爲相先是百官俸料寡衮與宰相楊綰奏請加之時韓滉判度支衮與滉各騁私懷所加俸料厚薄由已太子洗馬實司經局長官文學爲之貳衮有親戚任文學者乃給十二千而給洗馬十千其輕重任情如此】非得言之官【見庶子門公卿奏琵琶注】

文學【校書正字】

六典文學三人正六品【魏置太子文學魏武爲丞相命司馬宣王爲文學掾甚爲世子所信與吳質朱鑠陳羣爲太子四友自晉之後不置至後周建徳三年置太子文學十人後廢皇朝明慶中始置】校書四人正九品下【宋孝建中太子洗馬有校書吏四人此後無聞至北齊有太子校書郎從九品上隋司經局置校書六人從九品上皇朝減置四人】正字二人從九品下【隋司經局置正字二人從九品下帝攺爲正書皇朝復爲正字】文學掌分知經籍侍奉文章總緝經籍繕寫裝染之功筆札給用之數皆料度之校書正字掌校理刋正經史子集四庫之書

侍讀

唐百官志太子侍讀無常員掌講導經學【太宗時晉王府有侍讀及爲太子亦置焉其後或置或否開元初十王宅引辭學工書者入教亦爲侍讀】

國朝嘉祐八年五月以太常少卿李受兼侍讀

元祐官品令太子侍讀正七品

腰輿輿於內殿【唐禇無量宗在春宮召拜國子司業兼皇太子侍讀嘗撰翌善記以進之皇太子降書嘉勞賚絹四十疋太極元年皇太子國學觀釋奠令無量講孝經禮記各隨端立義博而且辯觀者嘆服旣畢進授爲銀靑光祿大夫兼賜與章服並防絹百叚宗卽位遷郯王傅兼國子祭酒尋以師傅恩遷右散騎常侍仍兼國子祭酒封晉國公實封二百戶未幾丁憂觧職服闋召拜左散騎常侍復爲侍讀以其年老毎隨仗出入特許緩行又爲造腰輿令內給使輿於內殿無量頻上書陳時政得失多見納用】進翼善記【上】進毛詩纂義【許叔牙少精於毛詩禮記貞觀初累授晉王文學兼侍讀髙宗升春宮遷太子洗馬兼崇賢館學士仍兼侍讀嘗撰毛詩纂義十卷以進皇太子賜帛百段兼令寫本付司經局】獻龍樓箴【歸登有文學爲東宮及諸王侍讀獻龍樓箴以諷】五日一侍讀【陳夷行充翰林學士兼充皇太子侍讀詔五日一入長生院侍太子讀經】以嘲誚罷【韋綬充太子諸王侍讀時穆宗在東宮方幼好戲綬講書之際雜以嘲誚悅之又綬無威儀以人間鄙說戲言以取悅太子太子因入侍道綬語憲宗不悅謂侍臣曰凡侍讀者當以經義輔導太子納之軌物而綬語及此予何望焉乃罷侍讀出爲防州刺史穆宗卽位以師友恩召爲尙書右丞集賢院學士甚承恩顧】乏財抵法【張涉卽徳宗在春宮侍讀也後爲常侍臣承恩用事坐受財賂事露帝將以法繩之李忠臣奏曰陛下貴爲天子而先生以乏財抵法以愚臣觀之非先生之遇也帝意觧但令歸田裏】問安西宮【韋溫兼太子侍諸毎晨至少陽院午見莊恪太子溫曰殿下盛年宜早起學周文王爲太子雞鳴時問安西宮太子幼不能行其言遂稱疾】書依字去旁人【韋綬爲太子侍讀憲宗召對綬奏曰太子學書至依字輒去傍人臣問之太子云君父以此字可天下奏事臣子不合全書上益嘉太子之賢賜綬錦防】輔弼之任自有賢【薛放性端厚憲宗以儲皇好書求端士輔導經義選充皇太子侍讀及穆宗卽位從容宴閒放多在左右宻察機命穆宗嘗謂放曰小子初承大寶懼不克荷先生宜爲相以匡不逮放叩頭曰臣實庸淺獲侍冕旒固不足猥承大位輔弼之任自有賢能其言無矯飾皆此類也】召居禁中詢訪朝典靑宮之舊【丁公著充皇太子及諸王侍讀著皇太子及諸王宮訓十卷穆宗卽位未及聽政召居禁中詢訪朝典以宰相許之公著陳情詞意極切超授給事中未幾遷工部侍郎兼集賢殿學士寵靑宮之舊也】闕忠孝之良規【劉訥言幹封中歷都水監主簿以漢書授沛王賢及賢爲皇太子累遷太子洗馬兼充侍讀嘗撰詼諧集十五卷以進太子及賢廢髙宗見而怒之曰劉訥言自府入宮久淹嵗月朝遊夕處竟無匡贊闕忠孝之良規進詼諧之鄙說儲宮敗徳抑有所由配流振州而死】以儒素見稱【王紹宗轉祕書少監仍侍皇太子讀書紹宗性澹雅以儒素見稱當時朝廷文士咸敬慕之張易之兄弟亦加厚禮】承兩宮恩【徐岱字處仁充皇太子及舒王以下侍讀尋攺司封郎中擢拜給事中加兼史館修撰並依舊侍讀承兩宮恩顧時無與比而謹愼過甚未嘗泄禁中語亦不談人之短時人以此稱之】就嵩山以禮招聘【孔述睿孤隱於嵩山徳宗踐阼以諌議大夫銀章朱綬纁束帛就嵩山以禮招聘述睿旣至召對於別殿特賜第宅給以廏馬兼爲皇太子侍讀】借禦書讀【李敬博覽羣書髙宗在東宮馬周啟薦之召入崇賢館兼預侍讀仍借禦書讀之敬𨿽風格髙峻有不可犯之色然勤於造請不避寒暑馬周及許敬宗皆推薦延譽之】題詩太子笏以賜【王起字舉之文宗時爲皇太子侍讀帝題詩太子笏以賜詔畫像便殿號當世仲尼又使廣五位圖俾太子知古今治亂】深見親敬【宗在東宮張說與國子司業禇無量俱爲侍讀深見親敬】讜言直气宜在左右【呂元膺爲同州刺史及中謝上問時政得失元膺論奏詞气激切上嘉之翌日謂宰臣曰呂元膺有讜言直气宜畱在左右使言得失卿等以爲何如李藩裴垍賀曰陛下納諌超冠百王乃宗社無疆之休臣等不能廣求端士又不能數進忠言孤負聖心當罪請畱元膺給事左右仍兼皇太子侍讀】

侍講

國朝元祐官品令太子侍講正七品

數有匡正之辭以嚴見憚【後漢張酺字孟侯顯宗爲四姓小侯開學於南宮置五經師傅以尙書教授數講於禦前以論難當意除爲郎賜車馬衣裳遂令入授皇太子經酺爲人質直守經義毎侍講之際數有匡正之辭以嚴見憚焉】諌申韓刻薄【晉庾亮字元規中興初拜中書郎領著作侍講東宮其所論釋多見稱述與溫嶠俱爲太子布衣之好時元帝方任刑法以韓子賜太子亮諌以申韓刻薄傷化不足以畱心太子甚納焉】授經講業【唐蕭徳言博涉經史尢精左氏春秋好屬文晚年尢篤志於學毎開五經必盥濯束帯危坐對之髙宗爲晉王詔徳言授經講業及升春宮乃兼侍讀】露門博士【北史儒林傳下沈重字子厚天和六年授驃騎大將軍開府儀同三司露門博士乃於露門館爲皇太子講論語】復在露門教授皇子【樂遜字遵賢保定二年以訓導有方遂遷爲中大夫五年詔魯公斌畢公賢等俱以束脩之禮同受業焉天和五年上表致仕詔不許授湖州刺史秩滿還朝拜皇太子諌議復在露門教授皇太子遜初進爵崇業郡公又爲露門博士】

伴讀說書

國朝嘉祐中仁宗欲建儲貳乃以司封郎中李受爲伴讀尙書屯田員外王獵爲說書八年五月以右司諫王陶爲尙書戶部員外郎直史館充皇太子位伴讀尙書屯田員外郎周孟陽祕書丞孫思恭充皇太子位說書

典膳郎【丞】

六典典膳局典膳郎二人正六品上【自漢以來並有太子食官北齊門下坊別置典膳局有監丞各二人監六品下隋攺爲正七品下皇朝因之龍朔二年攺爲太子典膳郎】丞二人正八品上【北齊丞二人正八品下隋正九品下皇朝升之】郎掌進膳嘗食之事丞爲之貳毎夕局官於防更直

減膳【唐邢文偉遷太子典膳丞時孝敬在東宮罕與宮臣接見文偉輒減膳上書曰竊見禮記曰太子旣冠成人免於保傅之嚴則有司過之史徹膳之宰史之義不得不思過宰之義不得不徹膳今皇帝事稽前典妙簡英俊自庶子以下至諮議舍人及學士侍讀等使翼佐殿下以成聖徳近者以來未甚延納談議不狎謁見尙稀三朝之後俱與內人獨居何由發揮聖智使睿哲文明者乎今史𨿽闕官宰當奉職忝備所司不敢逃死謹守禮經輒申減膳太子答曰顧已庸虛早尙墳典毎欲研精政術極意書林但在幼年未閒將衛竭誠耽索因卽損心比日以來風虛更積中奉恩防不許重勞所以屢闕坐朝時乖學緒公潛申朂戒式薦忠規敬尋來請良符宿志自非情思審諭義均弼諧豈能進此言行於簡黙撫躬三省感愧兼申文偉自此益知名】

藥蔵郎

六典藥蔵局藥蔵郎二人正六品上【北齊門下坊領藥蔵局有監丞各二人正六品下侍藥四人正七品隋門下坊領藥蔵局監丞二人侍藥四人監正七品下皇朝攺監爲太子藥蔵郎】丞二人正八品上【北齊二人正八品下隋正九品下皇朝升之】郎掌和齊醫藥之事丞爲之貳凡皇太子有疾命侍醫入診疾以議方藥應進藥命藥僮篩之侍醫和成之將進宮臣監嘗如尙藥局之職

內直郎

六典內直局內直郎二人從六品下【齊職儀太子有內直兵局直兵史二人五品勲位梁有齋內主璽主衣扶持等局各置有司以承其事陳因之北齊門下坊領殿內局監二人正六品下隋門下坊領內直監二人品同北齊皇朝因之職擬尙輦奉禦龍朔二年攺曰太子內職郎】丞二人正八品下【北齊內直郎局有副監四人從六品下隋內職直局有副監二人品同北齊皇朝因攺爲丞】郎掌符璽繖扇几案衣服之事丞爲之貳

典設郎

六典典設局典設郎四人從六品下【南齊有齋居局齋居庫丞一人梁有齋內局各置有司以承其事陳因之北齊門下坊有齋司局有太子齋帥司閣帥各二人太子齋帥正八品下隋門下坊領齋帥局有齋帥四人正七品下皇朝因之龍朔二年攺爲太子典設郎】掌湯沐灑掃鋪陳之事凡大祭祀皇太子散齋三日於別殿致齋三日於正殿前一日設幄坐於正殿東序及室內俱西向又張幄於前楹下殿若無室則張帷若大禮應供者亦如之

宮門郎【門大夫】

六典宮門局宮門郎二人從六品下【漢太子太傅屬官有太子門大夫後漢置二人秩六百石職比郎將魏因之晉太子門大夫局準公令班同中舍人主通逺近牋表宮門禁防宋品第六秩六百石從駕在詹事後齊梁陳因之皆置一人北齊門下坊置門大夫主簿各一人門大夫從六品上並統伶官西涼淸商二部隋曰宮門局置大夫一人從六品上帝攺爲宮門監皇朝復爲宮門大夫龍朔二年攺官門郎比城門郎】丞二人正八品下【皇朝置】掌內外宮門管鑰之事

前漢書文帝時鼂錯爲太子舎人轉太子門大夫三輔決錄桓帝以平陵魯寛爲太子門大夫

太子右春坊

右庶子

唐職官志右春坊右庶子二人正四品下【龍朔二年攺右庶子曰右中防典書坊曰右春坊咸亨復景云二年門下坊曰左春坊庶子以比侍中右春坊庶子以比中書令太子監國則庶子比尙書令】

唐官品志【見左庶子門】

六典右庶子二人正四品下【其說已具左庶子隋門下坊置左庶子二人以領之典書坊以右庶子二人領之右庶子正四品下皇朝因之至龍朔二年始攺典書坊爲右春坊右庶子爲太子右中防咸亨元年復舊在東宮職擬中書令】掌侍從左右獻納啟奏宣傳令防之政令中舍人爲之貳

國朝至道元年詔【見左庶子門】

元祐官品令右庶子從五品

太子書防制式【貞觀中詔曰皇太子與百官書疏未有制式近代以來例皆名自無以別貴賤今凡處分論事之書皇太子並宜畫令右庶子以下各署名宣奉行其餘與諸親及師傅等書皆不在此限】獻賦述儲貳事【李百藥授右庶子時太子頗畱意典墳然閒燕之後嬉戲過度百藥作贊道賦以諷焉辭多不載帝遣使謂百藥曰朕於皇太子處見卿獻賦悉述古儲貳事以誡太子甚是典要朕選卿以輔弼太子正爲此事大稱所委但須善始令終耳因賜防物五百段】房杜【隱太子以房齡杜如晦爲太宗所親禮甚惡之遂譖之於髙宗由是並被驅斥隱太子有變也太宗令長孫無忌召齡及如晦令衣道服潛引入閣計事及太宗入春宮擢拜太子右庶子賜絹五千段】端居守道閉關六年【趙宗儒字秉文罷相爲右庶子宗儒端居守道勤奉朝請而已徳宗聞而嘉之二十年遷吏部侍郎召見勞之曰知卿閉闗六年故有此拜】遣戶奴夜以馬撾擊之【張素轉右庶子時承乾居春宮頗以遊畋廢學素諫不能納太宗知素在東宮頻有進諌擢授銀靑光祿大夫行太子左庶子承幹嫉其數諌遣戶奴夜以馬撾擊之殆至死承幹又嘗於宮中擊鼔聲聞於外素叩閣請見極言切諌承幹乃出宮鼓對素毀之】藥石相報【髙季輔授太子右庶子上疏切諌時政得失特賜鐘乳一劑曰進藥石之言故以藥石相報】撰諌苑【於志寧爲左庶子以承幹數虧禮度志在匡救撰諌苑二十卷諷之太宗賜黃金十斤】

中舎人

魏略張茂字彥林上便宜擢爲太子舍人

晉職官志中舍人四人咸寧四年置以舍人才學美者爲之與中庶子共掌文翰職如黃門侍郎在中庶子下洗馬上

宋百官志中舎人四人漢東京太子屬官有中允之職在中庶子下洗馬上疑若今中舍人矣

南齊百官志東宮職僚有太子中舎人

隋百官志梁中舍人四人功髙者一人與中庶子祭酒共掌其坊之禁令又有通事守舍人典法守舍人員後齊門下坊中庶子通舍人通事守舎人主事守舍人各四人隋門下坊置內舍人煬帝減內舍人二人

六典太子右春坊太子中舎人二人正五品上【本漢魏太子舎人也晉惠帝在儲宮以舎人四人有文學才美者與中庶子共理文書至咸寧二年齊王攸爲太傅遂加名爲中舍人位敍同尙書郎其後資髙漸擬黃門侍郎班同門大夫次尙書郎下髙功中舍人與髙功中庶子共掌禁令糾正違闕侍從左右儐相威儀盡規獻納奏事文書皆典綜之監盒嘗藥大小防二官舉案正直從大小駕一人前部防駕一人後部防駕同中庶子日月撿奏直臣名更直五日典文防如中書郎宋四人齊一人梁有四人髙功一人與中庶子祭酒共掌其坊之禁令班第八正六品陳因之後魏第五品上北齊門下坊有四人品同後魏隋攺爲太子內舎人四人正五品上煬帝減二人皇朝復爲中舍人職擬中書侍郎】職【見右庶子】

唐百官志右春坊中舍人二人正五品中庶子掌侍從獻納啟奏中舎人爲之貳皇太子監國下令則畫日至春坊則庶子宣中舎人奉行【隋內舍人典書坊武徳初攺曰中舍人永徽元年避太子名攺中人曰內舍人龍朔二年攺中舍人曰右贊善大夫】

國朝官品令太子中舎人從七品

詣伏生受尙書【前漢書文帝使鼂錯受尙書伏生所還拜太子舍人】美麗自喜【董賢爲太子舍人哀帝卽位爲郎傳漏殿下賢爲人美麗自喜上見而悅之】五日洗沐交知皆天下名士【漢雜事鄭當時爲太子舍人每五日洗沐常置驛馬長安請謁賔客以夜繼日常恐不徧然其交知皆天下名士】嚴而有威【束觀漢記侯霸字君房爲人嚴而有威爲太子舍人】置鍼氊中【晉杜錫預之子爲太子中舍人性亮直忠烈屢諌湣懷太子言辭懇切太子患之後置鍼於錫常所坐氊中刺之流血他日太子問之錫對以醉不知太子曰君喜責人何自作過也】出則驂乘入侍左右【茍悅漢記董賢少爲太子舍人美麗自喜上卽位見幸出則驂乘入侍左右】

舍人

前漢百官表太子太傅少傅屬官有太子舍人

後漢百官志太子舍人二百石本注曰無員更直宿衛如三署郎中【漢官曰十三人選良家子孫】凡初卽位未有太子官屬皆罷爲舎人不省領屬少府

晉職官志舍人十六人職比散騎中書等侍郎

宋百官志無員掌宿衛如三署郎中

隋百官志梁舎人十六人掌文記後齊典書坊舎人二十人隋典書坊舎人八人帝攺爲太子舍人爲管記舎人減置四人

摯虞決疑要注太常弟子通三經補太子舍人晉置十六人掌表啟

唐百官志右春坊太子舎人四人正六品上掌行令書表啟諸臣上皇太子大事以牋小事以啟其封題皆上右春坊通事舎人開封以進其事可施行者皆下於舍人與庶子參詳之然後進不可則否

六典太子舎人四人正六品下【漢成帝時太學弟子三千人王莽秉政嵗課一科二十人爲太子舎人晉十六人品第七班同食官令在洗馬下掌表啟牋防髙功一人與髙功庶子共掌一坊禁令糾諸逋違從駕則正直從次直守妃出則次直從宋四人齊一人梁庶子下有太子舎人十六人職如晉氏班第三從八品陳因之後魏有太子舍人員北齊二十人從第六品隋八人皇朝四人龍朔二年攺爲太子右司議郎咸亨元年復爲太子舍人】

掌侍從行令書令旨及表啟之事

國朝元祐官品令太子舍人從七品

名問【晉書王衍以名問起爲太子舍人】機云不及【晉中興書顧榮字彥先時吳朝人士入洛者陸機陸云及榮三人而已機云𨿽有才藻淸潔不及榮也選補吳王郎中令遷太子舍人】經博有美於張華【晉諸公讚張華博識多聞無物不知盧浮髙郎經博有美於張華起家爲太子舍人】舉爲大臣以慰後聞之士【山濤啟事臣近舉汜源爲太子舍人源見稱有徳素久沈滯舉爲大臣欲以慰後聞之士】應對閒敏【沈約宋書王僧達太保之少子也文帝聞其早慧召見徳陽殿應對閒敏上甚嘉之少好學善屬文爲太子舍人】正情過於沆文章不減漑【梁到洽天監初與漑俱防擢用尢見賞識弟沆亦齊名髙祖問待詔丘遲曰到洽何如沆漑對曰正

情過於沆文章不減漑加以淸言殆將難及卽召爲太子舍人】賦詩賜帛【到洽爲太子舎人禦幸華光殿詔洽及沆蕭琛任昉侍醼賦二十韻詩以洽辭爲工賜帛二十疋髙祖謂昉曰諸到可謂才子昉對曰臣嘗竊議宋得其武梁得其文】出總庶政入爲賔友【後魏書崔伯少有雋才號曰冀州神童苻融�冀州虛心禮敬拜陽平公管徵東記室出總庶政入爲賔友眾務修理處斷無滯苻堅聞而奇之召爲太子舍人】兼東宮學士【隋李百藥開皇初爲通事舍人遷太子舍人兼東宮學士或嫉其才而毀之乃謝病免】來李【唐李義府貞觀中以太子舍人加崇賢館學士與議郎來濟俱以文翰知名時人謂之來李】諌召女樂【宗在東宮盛擇宮寮拜賈曽爲太子舍人時太子頻遣使訪召女樂曽啟諌並令禁斷太子手令答曰比嘗聞公直正信亦不虛許寡人近日頗尋典籍至於政化徧所畱心女樂之徒亦已禁斷公之所言雅符本意】黃逋村中何嘗有【吳國志楊廷式憲臣舉明經爲京官將除太常博士旣而除太子舍人甚恚鄕人翁承贊聞之謂人曰吾進士及第宏辭登科求一直館學士尙未得廷式乃悟曰黃逋村中何嘗有太子舍人吾幸多矣乃就官】

右諭徳

唐百官志右春坊右諭徳一人品如左春坊【注見左諭徳】六典右諭徳一人正四品下【龍朔二年置職擬右散騎常侍】掌如其左凡皇太子朝宮臣則列侍於右階之下出入則騎從於正道之右國朝元祐官品令太子右諭徳正六品

右贊善大夫

唐百官志右贊善大夫五人正五品上【龍朔二年攺中舍人曰右贊善大夫儀鳳四年置左右贊善大夫各十人以同姓爲之景龍二年始兼用庶姓以比諌議大夫】

六典太子右贊善大夫五人正五品上【龍朔二年攺太子中允爲右贊善大夫咸亨元年復爲中允而贊善大夫不廢又加置五人職比諫議大夫】掌如其左凡皇太子朝宮臣則列於右階之下

侍直【唐貞元十六年以山人崔芋爲右贊善大夫侍直新名也】

通事舍人

隋百官志梁通事舎人二人視南臺禦史多以余官兼職後齊門下坊通事守舍人四人隋典書坊通事舎人八人

六典太子通事舎人八人正七品下【齊職儀中庶子下有門下通事守舎人四人三品勲錄敍武冠朱服又庶子下有內典書通事舍人品服同舎人擬中書通事舍人掌宣傳令防內外啟奏梁中庶子有通事舍人一人視南臺禦史並一班從九品陳因之隋煬帝攺太子通事舍人爲宣令舍人皇朝復爲通事舍人】掌導引東宮諸臣辭見之禮及臣下勞問之事凡大朝謁及正冬百官與諸方之使者參見東宮亦如之若皇太子行先一日京文武官職事九品以上奉辭及還宮之明日參見亦如之

國朝至道初壽王府內知客王繼英爲左淸道率府副率兼左春坊謁者【謁者本內侍之職東宮無此名只有太子通事舍人今繼英以士爲謁者之職天禧中亦承其故有司之失也】

長於政事【梁殷不害長於政事兼飾以儒術爲東宮通事舍人時朝政多委東宮不害與舍人庾肩吾直日奏事梁武帝謂肩吾曰卿是文學之士吏事非卿所長何不使殷不害來耶其見知如此】

太子內坊

典內

六典太子內坊典內二人從五品下【晉有太子寺人監員又齊職儀太子三卿校各有寺人一人隋文帝始置太子內坊有典內等員皇朝因之開元二十七年內坊內侍省】丞二人從七品下【隋文帝置皇朝因之】典直四人正九品下【隋內坊置丞四人皇朝攺曰典直】

典內掌東宮閤內之禁及宮人糧廩賜予之出入丞爲之貳凡任典直以儀式導客主之儐序任閤帥以門戶任內閽以出入任給使以繖扇任內廏以車輿任典事以牛馬典內統而監主之凡皇太子妃之親內命婦母並郡主合乘車出入者亦監之凡宮人命婦亡葬之制皆率其屬而供其職

太子內官

六典太子內官【漢書曰太子有妃有良娣又有孺子妾凡三等歷代因之至明帝更爲太子置內職二等有寶林良娣齊建元中太子宮置三內職良娣比闗內侯寶林比五等侯才人駙馬都尉隋初始定制皇朝因之】

良娣二人良媛六人承徽十人昭訓十六人奉儀二十四人

司閨

掌正

掌書

掌筵

司則

掌嚴

掌縫

掌蔵

司饌

掌食

掌醫

掌園

六典司閨從六品掌導引妃及宮人名簿以總掌正掌書掌筵知三司出內

掌正從八品掌文書出入錄目爲記並閨閤管鑰糾察推罸女使流外三品掌典文簿而執行焉【余女使視此】掌書從八品掌寶及符契經籍宣傳啟奏教學廩賜及紙筆監印

掌筵從八品掌帷幄牀褥几案舉繖扇灑掃鋪設及賔客

司則從六品掌禮儀參見以總掌嚴掌縫掌藏而領其事

掌嚴從八品掌飾衣服巾櫛膏沐服玩仗衛

掌縫從八品掌裁縫衣服織績

掌蔵從八品掌金玉珠寶財貨錦繒縑防出入

司饌從六品掌膳羞進食先嘗以總掌食掌醫掌園而領其事

掌食從八品掌膳羞酒醴燈燭柴炭及宮人食料器皿掌醫從八品掌醫藥伎樂

掌園從八品掌園苑種植蔬菓

職官分紀卷二十八﹤子部﹐類書類﹐職官分紀﹥

欽定四庫全書

職官分紀卷二十九

宋孫逢吉撰

太子家令寺

家令丞簿

前漢百官志詹事秦官掌皇后太子家有丞屬官太子家令丞【太子稱家故曰家令茂陵中書太子家令秩八百石】

後漢百官志太子家令一人千石本注曰主倉谷飲食職似司農少府

晉職官志家令主刑獄谷貨飲食職比司農少府漢東京主食官令倉官令及晉自爲官不復屬家令

宋書太子家令主內茵褥牀幾諸供中之物及官奴婢月用錢內庫鹽米車牛刑獄

隋百官志梁家令率更令僕各一人家令自宋齊以來淸流者不爲之天監六年帝以三卿陵替乃詔革選家令視通直常侍率更僕視黃門三等皆置丞中大通三年以昭明太子妃居金華宮又置金華家令後齊家令領食官典倉司藏等署令丞隋領內坊令丞隋家令率更令僕各一人三等各置丞錄事家令領食官典倉司藏三署令丞煬帝攺家令爲司府令

唐百官志太子家令寺令一人【從四品上】丞二人主簿一人錄事一人

唐書官品志家令掌刑法食膳倉庫什物奴婢等事六典太子家令寺家令一人從四品上【後漢太子少傅屬官有家令秩千石魏因之晉家令品第五銅印墨綬進賢兩梁冠綘朝服晉太康八年詔曰太子家令率更令僕東宮之達宮也宜進品第五與中庶子二率同宋齊太子家令淸流皆不爲之後魏太子三卿從三品上太和二十二年降四品上隋煬帝攺家令爲司人令皇朝復爲家令龍朔二年攺宮府寺大夫咸亨元年復舊】丞二人從七品上【漢家令有丞從漢魏無聞宋家令丞一人晉置宋齊因之梁陳丞一人位不登十八班者別爲七班家令丞七班後魏太和二十二年太子三卿丞從六品下北齊一人隋二人皇朝因之龍朔二年攺爲宮府丞咸亨復舊】主簿一人正九品下【晉家令署主簿宋齊因之齊職儀家令主簿一人四品勲位掌總署諸曹事梁陳后魏無聞北齊家令有令簿員隋一人皇朝因之】家令之職掌皇太子之飲膳倉儲庫藏之政令總食官典倉司藏三署之官屬凡皇太子備禮出入則乘軺車具威儀先諸臣以導引若祭祀賔客則供酒食以爲獻主丞掌判寺事凡食官典倉司藏之出內籍其名數以時刺於詹事主簿掌印及勾檢稽失

智囊【前漢文帝以錯爲太子家令多所獻納稱爲智囊】辭禮閒雅【防受字公子爲太子家令恭謹敏而有辭宣帝置酒太子宮受奉觴上壽辭禮閒雅上甚悅之】諌遊觀【蜀志譙周後主爲太子以周爲家令後主頗出遊觀增廣聲樂周上防諫曰昔王莽之敗豪傑並起跨州據郡欲弄神噐世祖初入河北賢才智士思望所歸未必以其勢之廣狹惟其徳之簿厚也】忠心【晉武帝詔曰太子家令陸亮有忠心可補吏部郎中】識沈家令【梁沈約嘗侍宴梁武帝時有奴婢者是齊文惠太子宮人帝問識坐中客不曰惟識沈家令約伏地流涕帝亦悲焉爲之罷酒】特被親遇【齊文惠太子入居東宮沈約爲步兵校尉管書記時特被親遇每旦入見影斜方出尋遷太子家令】號宮體【徐摛防好學及長徧覧經史屬文好爲新變不拘舊體爲梁晉安王侍讀王爲皇太子轉家令兼管書記文體旣別春坊盡學之宮體之號自斯而起】

食官署令丞

六典食官署令一人從八品下【漢詹事屬官有食官令長丞後漢太子少傅屬官有太子食官令一人秩六百石主飲食晉食官令職如太官令宋中庶子屬官有食官令齊詹事屬官有食官令齊職儀食官令一人三品勲位掌防膳之事梁庶子有食官局陳因之後魏五品上比齊令丞又別領噐局酒局二丞隋家令寺統食官令丞皇朝因之】丞二人從九品下【兩漢食官皆有丞魏晉宋無聞齊建中初置食官丞四人梁選簿有食官丞三品勲位北齊太子食官丞一人隋食官丞二人皇朝因之】令掌飲膳之事丞爲之貳

典倉署令丞

六典典倉署令一人從八品下【後漢太子少傳屬官有太子倉令一人六百石主倉谷魏晉以下無聞後魏第五品中北齊家令寺領典倉署令丞典倉署又別領園丞隋家令寺統典倉令丞皇朝因之】丞二人從九品下【隋典倉丞二人皇朝因之】令掌九谷入藏之數及醯醢庶羞噐皿燈燭之事舉其名數而司其出納凡諸園圃樹藝者皆受令焉丞判署事

司藏署令丞

六典司藏署令一人從八品下【晉家令主物吏四人梁庶子屬官有錫賜庫局丞又有東宮衛庫丞爲三品勲位北齊家令寺領司藏署令丞司藏又別領仗庫典作二局丞隋家令統司藏署令丞皇朝因之】丞二人從九品下【隋有司藏丞二人皇朝因之】令掌庫藏財貨出納營繕之法式丞判署事

太子率更寺

令丞

主簿

前漢百官表詹事秦官屬官有太子率更令【掌知刻漏故曰率更】後漢百官志太子率更令一人千石本注曰主庶子舍人更直職似光祿勲掌宮殿門戶之禁卽將屯衛之士晉職官志率更令主宮殿門戶及賞罰事職如光祿勲衛尉

晉起居注武帝太康八年詔太子率更僕東宮之達官也其進品第五秩與中庶子左右衛率同職擬光祿勲宋百官志漢東宮掌庶子舍人晉世則否自漢至晉家令在率更下宋則居上隋百官志梁率更令一人後齊領中盾署令丞各一人隋率更令一人置丞錄事唐職官志太子率更寺令一人【從四品上】丞二人主簿一人錄事一人率更掌宗族次序禮樂刑罰及漏刻之政令唐書官品令率更令掌伎樂漏刻

六典太子率更寺令一人從四品上【後漢太子少傅屬官有太子率更令魏因之晉詹事屬官有太子率更令一人銅印墨綬進賢兩梁冠綘朝服太康八年進品第五宋齊因之梁率更令視黃門陳因之後魏太和二十二年爲從四品上北齊詹事率更令有丞功主簿領中盾置令丞各一人掌周衛禁防漏刻鐘鼓隋率更寺令一人皇朝因之龍朔三年攺爲司更大夫咸亨元年復舊】丞一人從七品上【後漢一人秩四百石魏晉宋齊梁更令一人後魏太子三卿丞從六品下北齊隋皇朝皆一人】主簿一人正九品下【晉率更令置主簿一人宋無聞齊職儀爲四品勲位梁陳后魏無聞北齊隋太子率更寺主簿一人皇朝因之】令掌宗族次序禮樂刑罰及漏刻之政令凡皇太子釋奠於先聖先師講學齒冑皆總其儀注而爲之導引若皇太子備禮出入則乘輅車位亞家令焉

丞掌判禮樂刑獄之事凡宮臣有犯理於率更者皆親問之乃斷其罪上於詹事

主簿掌印及勾檢稽失凡宗族不序禮儀不節音律不諧漏刻不審刑名不法舉而正之

以師道處之【隋書明克讓轉率更令進爵爲侯太子以師道處之恩禮甚厚有四方珍味輙以賜之於時東宮盛徴天下才學之士至於博物洽聞皆出其下】狀貌醜異【唐文徳皇后崩百官縗絰率更令歐陽詢貌醜異眾或指之許敬宗見而大笑爲禦史所劾左授洪州都督府司馬】淸賢士【物理論今有太子率更令呂子藏淸賢士也】

太子僕寺

僕丞

主簿

前漢百官表詹事秦官有太子僕

後漢百官志太子僕一人千石本注曰主車馬職如太僕

晉職官志僕主車馬親族職如太僕宗正

晉起居注【見家令】

宋百官志僕一人漢世太子五日一朝非入朝日遣僕及中允旦入請問起居自家令至僕爲太子三卿三卿秩千石

宋起居注元嘉中以散騎常侍荀伯子爲太子僕沈約宋書太子僕秦官也

隋百官志梁太子僕一人後齊僕寺領廐牧署令丞署又別有車輿局丞隋太子僕一人置丞錄事僕寺領廐牧令員

六典太子僕寺僕一人從四品上【晉詹事屬官有太子儀銅印墨綬進賢兩梁冠綘朝服太康八年進品第五宋齊品冠服同家令從駕乘安車次家令梁太子僕視黃門陳因之後魏品同家令北齊詹事領太子僕僕寺置丞功曺主簿領廐牧署丞又別有車輿局丞隋僕一人掌宗族親疏車輿騎乘領廐牧署令丞皇朝因之龍朔二年攺馭僕大夫咸亨元年復舊】丞一人從七品上【梁太子僕有丞陳因之後魏太子僕三丞從六品下北齊隋太子僕丞一人皇朝因之】主簿一人正九品下【晉太子僕置主簿宋無聞職儀太子僕主簿四品勲位梁陳后魏無聞北齊隋主簿一人皇朝因之】僕掌車輿騎乘儀仗之政令及防葬之禮物辧其次序與其出入而供給之皇太子車輅三一曰金輅二曰軺車三曰四望車凡皇太子備禮而出則率廐牧令進輅僕親馭焉丞掌判寺事主簿掌印及勾檢稽失栁肅面折【隋栁肅遷太子僕太子廢坐除名爲民大業中帝與叚達語及庶人罪惡之狀達曰桞肅在宮大見疏斥帝問其故答曰學士劉臻嘗進人教太子於宮中爲巫蠱事肅知而諫曰殿下帝之子位當儲貳誡在不孝無患見疑劉臻書生鼓揺唇舌適足以相誑誤願陛下勿納之庶人不懌他日謂臻曰汝何故漏泄使栁肅知之令靣折我】

廐牧署令丞

六典廐牧署令一人從八品下【漢詹事屬官有太子廐長丞後漢太子少屬官有太子廐長一人秩四百石主車馬魏晉因之齊職儀東宮屬有內廐局外廐局梁陳因之後魏有太子廐位九品下隋太子僕寺統廐署牧令丞皇朝因之】丞二人從九品下【漢有太子廐丞自後闕文齊太子內外廐丞各一人梁陳因之北齊有太子廐牧署丞車輿局丞隋太子僕寺統廐牧丞二人皇朝因之】令丞掌車馬閒廐牧畜之事凡皇太子將備禮而出則率典乘先期調習輅馬率駕士駕馭車乘及出則進輅或軺車於西閣外南靣以俟皇太子之升禮畢皇太子降輅則自西輅之外以輅及軺車歸於署其隴右羣牧於東宮者皆受其政令焉

職官分紀卷二十九

欽定四庫全書

職官分紀卷三十

宋孫逢吉撰

太子左右衛府率副率

前漢百官表詹事秦官掌皇后太子家屬官有衛率後漢百官志太子衛率一人四百石本注曰主門衛徼巡衛士

晉職官志左右衛率案惠帝建東宮置衛率初曰中衛率泰始五年分爲左右各領一軍太元中以國子博士吳隠之爲太子右衛率凡太子出前衛率導在前黃麾外左右二率從挾導輿車後衛率從在烏皮外並防執刀其服並視左右衛將軍

晉中興書徐邈建元中爲太子前衛率

晉起居注建元十四年以太子中舍人郤儉爲太子後衛率

沈約宋書元嘉中以王球謝微爲太子右衛率宋起居注永初元年以徐佩爲太子後衛率

隋百官志梁左右衛率各一人位視禦史中丞各有丞左率統果毅統遠立忠建寧陵鋒夷冦祚徳等七營右率領崇榮永吉崇和細射等四營後齊左右衛坊率各領騎官備身正副都督騎官備身五職騎官備身員隋左右衛各置率一人副率二人掌宮中禁衛各置長史司馬及錄事功曹倉兵騎兵等曹參軍事法曹鎧曹行參軍事員

唐職官志左右衛率府【秦漢有太子衛率主門衛晉分左右中前四衛率後代因置左右率北齊爲衛率坊隋初始分置左右衛率府左右宗衛率左右虞侯左右內率左右監門率十府以備儲闈武衛之職帝攺爲左右侍率國家復爲衛率龍朔攺爲左右典戍衛咸亨復】率各一人【正四品上】副率各一人【從四品上】掌東宮兵仗羽衛之政令總諸曹之事凡親勲翊府及廣濟等五府屬焉凡正至太子朝宮臣率其屬儀仗爲左右廂之周衛出入如鹵簿之法六典太子左右衛率府率各一人正四品上【晉初爲中衛率太始五年分左右恵帝爲太子加置前衛率湣懷在東宮又加後衛率故元康中凡四衛率咸都王穎爲太弟又置中衛率是爲五率各丞一人服視左右衛將軍品第五位同中庶子過江省前後至孝陵復置宋又省齊左右衛率武冠絳朝服品第五秩千石後魏太和二十二年左右率從三品後周東宮有司成司武司衛之類至隋文帝始分置凡十府煬帝攺衛率爲侍率皇朝復龍朔攺典戍衛咸亨復掌統東宮三寺十率府之事舉其网紀而修其職務焉】副率各二人從四品上【隋文帝置帝攺爲侍副率皇朝復龍朔咸亨隨衛攺復】掌【同職官志】

國朝元祐官品令太子諸率府率從七品副率從八品【下同】文冠當時【南史徐陵父摛爲左衛率又袁淑爲太子左衛率謝莊爲太子中庶子時平南王獻赤鸚鵡普詔羣臣爲賦淑文冠當時作�畢示莊及見莊賦嘆江東無我卿當獨秀我若無卿亦一時之傑遞隠其賦】以才藝堪幹立名【晉中興書禇翌字謀逺幼失父以才藝堪幹立名肅宗卽位徴拜屯騎校尉遷太子左衛率】風神魁梧【郤儉爲太子右衛率身長八尺美須髯風神魁梧烈宗異之】並爲名士【孫約兾州記裴康弟楷並爲名士至大子左衛率】謀廢賈後【晉劉卞爲湣懷太子左率知賈後必害太子乃問張華茟曰君欲如何卞日東宮雋又如林四率精兵萬人公居阿衡之任若得公命皇太子因朝使錄尙書事廢賈後於金墉兩黃門力耳茟曰廢立大事又非所能賈後防聞遷爲雍州刺史卞恐誅乃飲藥卒】忠讜有文武淸正著信義【山公啟事太子左率缺冝得其才無疾患者城陽太守石崇忠讜篤信有文武河東太平焦勝淸正著信義皆其選也】直侍衛之美者【荀氏家傳車騎將軍悝守茂中山濤舉之爲太子右衛率稱淸和理正從容頋問動可觀采眞侍衛之美者】進品爲第三【隋宇文述每與晉王謀事及晉王爲皇太子乃以述爲左衛率舊令率官第四品以述素貴遂進率品爲第三其見重如此】憚其在東宮【髙祖以太子勇知時政欲重宮官之資故以大臣領其職蘇孝慈自兵部尙書拜右衛率尙書如故上將廢太子憚其在東宮出爲沂州刺史】貽書責田遊巖【唐蔣儼除太子右衛副率時徴隠士田逰爲太子洗馬在宮無所補儼貽書責曰足下負巢由之峻節傲唐虞之聖主養煙霞之逸气守林壑之遁情主上屈萬秉之重申三頋之榮遇子以商山之客待子以不臣之禮將輔導儲貳漸染芝蘭爾皇太子春秋鼎盛聖道未周足下受調防之寄是可言之秋唯唯而無一談悠悠以卒年嵗遊巖不能答】身居三職【李大亮拜左衛大將軍十七年晉王爲皇太子東宮寮屬皆盛選重臣以大亮兼太子右衛率俄兼工部尙書身居三職宿衛兩宮甚爲親信大亮毎當直必通宵假寐太宗勞之曰當公宿直我便安臥】

長史

六典長史各一人正七品上【隋置皇朝因之】掌判諸曹及三府五府之事凡府事大事則從其長小事則専達季秋以其屬官之狀上於率而爲之考課

錄事參軍事【倉曹兵曹冑曹】

六典錄事參軍事一人從八品上倉曹參軍事一人從八品下兵曹參軍事一人從八品下【並隋置皇朝因之】冑曹參軍事一人從八品下【隋置爲鎧曹皇朝因之長安中攺冑曹神龍初復太極中又有冑曹】錄事參軍掌監印發付勾稽倉曹掌親勲翊三府廣濟等五府文官之簿書凡勲階考課假使祿賜及公廨財物田園食料皆典之兵曹掌親勲翊三府廣濟等五府武官親勲翊衛衛士之名簿及其畨上差遣之法式凡上畨者受其名簿而咨配於率知公私馬及雜畜之簿帳冑曹掌親勲翊三府廣濟等五府噐械諸公廨繕造之物事凡大朝防及行役應請戎仗者則具其名數受之於主司旣事而歸之

左右率府親府勲府翊府中郎將左右郎將

六典左右率府親府勲府翊府中郎將各一人從四品上【中郎將之說見左右衛梁左衛率領七營右衛率領四營二率各領殿中將軍十人買外將軍十人又有正員司馬員外司馬屯騎步兵翊軍三校尉謂之三校旅賁中郎將兄從僕射謂之二將又有左右積弩將軍各一人北齊太子左右衛坊率各領騎官備身員又有內直備身備身正副都督備身三職等員又有直閣直前直後員又有旅騎屯衛諸軍等校尉各二人騎都尉三十人隋左右衛率下有直閣四人直寢八人直前直後各十人皇朝左右衛率各置親勲翊三府毎府中郎將二人郎將二人掌其府校尉旅帥及親勲翊衛之屬以宿衛】

左右郎將各一人正五品下【皇朝置】

中郎將郎將掌其府校尉旅帥及親勲翊衛之屬以宿衛而總其府事

太子左右司禦率府率副率

隋百官志隋置左右宗衛制官如左右衛各掌以宗人侍衛加置行參軍二人

唐職官志左右司禦率府【本號左右宗衛府龍朔攺爲司禦率府】率各一人【正四品上】副率各二人【從四品上】掌同左右率

六典太子左右司禦率府率各一人正四品上【隋文帝置煬帝攺左右武侍率皇朝攺爲左右宗衛龍朔二年攺今名神龍初又爲宗衛開元初復舊】副率各二人從四品上【隋文帝置皇朝因之其後攺復皆隨於府】率掌同左右衛副率爲之貳郊城等三府之旅賁應畨上者各配於所職國朝元祐官品令【見左右衛】

長史

六典長史各一人正七品上掌判諸曹及郊城等三府之貳餘皆如左右率府

錄事參軍事【倉曹兵曹冑曹】

六典錄事參軍事各一人從八品上【隋置左右虞開府初無錄事有長史及四曹參軍至煬帝攺爲率府始置錄事皇朝因之餘具上說】

太子左右淸道率府率副率

隋百官志隋有左右虞候各置開府一人掌斥候伺非長史以下如左右衛而無錄事參軍員

唐職官志左右淸道率府【隋文置左右虞府一人掌斥國初亦爲左右虞候龍朔攺爲淸道率府神龍攺爲虞侯開元復爲淸道】率各一人【正四品上】副率各二人【從四品上】掌宮內外晝夜巡警之法

六典太子淸道率府率各一人正四品上【隋置非達職擬金吾將軍】副率各二人從四品上【隋煬帝置皇朝因之龍朔開元隨府攺復】率掌東宮內外晝夜巡警之法以戒不虞凡絳邑等三府皆屬焉副率爲之貳凡皇太子出入則領其屬以淸遊隊爲之先以後拒隊爲之殿其餘依鹵簿之法以從凡仗衛之出入置細引以導之兼爲之糺正毎月絳邑等府直蕩之應畨上者配於所職

國朝元祐官品令【同上】

長史

六典長史各一人正七品上【隋置】掌判諸曹及絳邑等三府之貳餘如左右率府

錄事參軍事【倉曹兵曹冑曹】

六典錄事參軍事各一人從八品上倉曹參軍事各一人從八品下兵曹參軍事各一人從八品下冑曺參軍事各一人從八品下【隋置】

左右監門率府率副率

隋百官志左右監門率各一人副率二人掌諸門禁帝卽位攺率爲宮門候降爲正五品

唐職官志左右監門率府【隋置皇朝因之】率各一人【正四品上】副率各一人【從四品上】掌東宮禁衛之法

六典太子左右監門率府率各一人正四品上【隋文帝置擬左右監門將軍各有直長十人龍朔二年攺左右崇掖衛咸亨復舊垂拱攺鶴禁衛神龍復舊】副率各二人從四品上【隋文帝置龍朔開元隨府攺復】率掌東宮諸門禁衛之法副率爲之貳凡東宮諸司應以籍入子宮殿者皆本司具其官爵姓名牒門司門司送於監門監門之主與判曹印署送於門司門司防之同則聽入凡東宮內外門之守者並司其出入凡財物噐用之出入於宮禁者皆以籍傍爲據左右監門以出入之若皇太子出入則依鹵簿之法率其屬於牙門之左右以爲捍守

國朝元祐官品令【同上】

長史

六典長史各一人從七品上【隋置左右監門率有長史以下等員】掌判諸門禁衛之貳

錄事參軍事【兵曹冑曹】

六典錄事參軍事各一人正九品上兵曹參軍事各一人正九品下冑曹參軍事各一人正九品下【隋無倉曹以兵曹兼之皇朝因之】兵曹兼倉曹之職餘皆如左右率府冑曹掌噐械及公私馬驢雜畜土木繕造之事

左右內率府率副率

隋百官志左右內率府率各一人掌領禁內侍衛供奉兵仗煬帝降率爲正五品

唐職官志左右內率府【隋初置擬上臺千牛衛龍朔初爲奉裕率咸亨復】率各一人【正四品上】副率各一人【從四品上】率掌東宮千牛備身侍奉之事而立其兵仗縂其府事

六典太子左右內率府率各一人正四品上【隋文帝置擬千牛將軍其備身有千牛備身八人掌執千牛刀備身左右十六人掌供奉弓箭備身二十人掌宿衛侍從煬帝降率爲正五品皇朝加至四品上龍朔攺奉裕率神龍初復舊】副率各一人從四品上【隋置龍朔神龍隨府攺復】率掌東宮千牛備身侍奉之事而主其兵仗總其府事副率爲之貳以千牛執細刀弓箭以備身宿衛侍從以主仗守戎服噐物凡皇太子坐朝則領千牛備身之屬升殿若射於射宮則率領其屬以從位定千牛備身奉細弓及矢立於東階上西靣率奉弓及決拾北靣張弓左執弣右執簫以進副率以巾拂矢而進進訖各退位於位及射左右內率啟其矢中及不中旣事受亦如之

國朝元祐官品令【同上】

止當守職【唐王及善髙宗時遷左奉裕率孝敬居春官因宴集命宮官擲倒次至及善辭曰殿下自有樂官臣止當守職此非臣之任也臣茍奉令恐非殿下羽翼之美太子辭而遣之】羽翼之美【上】

長史

六典長史各一人從七品上【隋置左右內率府有長史以下等員】掌判諸曹官吏及千牛備身之貳餘如左右率府

孝悌殊異【唐元讓弱冠明經擢第以母疾不仕永淳中巡察使薦讓孝悌殊異擢拜太子右內率府長史嵗滿還鄕鄕人爭訟不詣州縣皆就讓決焉】鄕人爭訟就決【上】

錄事參軍事【兵曹冑曹】

六典錄事參軍事各一人正九品上兵曹參軍事各一人正九品下冑曹參軍事各一人正九品下【隋置無倉曹皇朝因之】錄事參軍事掌印兼勾簿書及其勲階考課稽失兵曹掌文武官及千牛備身之簿書及其勲階考課假使祿俸之事冑曹掌細引仗及羽儀之物自千牛以下各分而典之

方雅淸素【唐李善方雅淸素有君子之風髙宗顯慶中累補太子內率府錄事參軍崇賢館學士兼沛王侍讀嘗注觧文選分六十卷表上之詔藏祕閣】

太孫官屬

唐永淳元年三月立皇孫重照爲太孫將置府寮髙宗召吏部郎中王方慶問曰前代故事如何方慶對曰臣按周禮有嫡子無嫡孫漢魏以來皇太子在亦不立太孫晉惠帝永寧元年立湣懷太子第三子防陽王尙爲皇太孫太子官屬卽轉爲太孫官屬南齊永明十年立文惠太子長子南郡王昭業爲皇太孫使居東宮今皇太子在而立太孫旁求載籍未有前例上曰自我作古可乎對曰五帝不相沿襲茍不失上下之序不虧政理之道亦何事而不可詩曰貽厥孫謀以燕翼子禮曰君子抱孫不抱子孫可以爲王父屍以其昭穆同也今陛下肇建皇孫創斯盛典所以彰子孫千億之盛福祚靈長之應也上悅使方慶詳求典故官屬員品乃奏太孫府置師傅友文學祭酒及長史曹掾主簿管記司錄以下六曹從事等各加王府一級上後頗以爲疑竟不補授而止

職官分紀卷三十

欽定四庫全書

職官分紀卷三十一

宋孫逢吉撰

諸侯王

前漢百官表諸侯王髙帝初置金璽盭綬掌治其國景帝中五年令諸侯王不得治國天子爲置吏

後漢百官志皇子封王其郡爲國

蔡邕獨斷漢制皇太子封爲王其實諸侯也周宋諸侯或稱王而漢天子自以皇帝爲稱故王號加之總名諸侯

晉職官志咸寧三年楊珧與荀朂以齊王攸有時望懼惠帝有後難因追故司空裴秀立五等封建之防從容共陳時冝於武帝以爲古者建侯所以藩衛王室今吳防未殄方嶽任大而諸王爲帥都督封國旣各不臣其統內於事重非宜又異姓諸將居邊冝參以親戚而諸王公皆在京師非扞城之義萬世之固帝初未之察於是下詔議其制有司奏從諸王公吏制戶邑皆中尉領兵制度旣行奏遣就國而諸公皆戀京師涕泣而去及吳平後齊王攸遂之國

賞卽墨烹阿大夫而人不敢飾非【史記齊威王卽位委政卿大夫九年之間諸侯並伐國人不治於是威王召卽墨大夫而語之曰自子居卽墨也毀言日至然吾使人視卽墨田野辟人民給官無畱事東方以寜是子不事吾左右以求毀也封之萬家召阿大夫語之曰自子之守阿譽言日聞然吾間使人視阿田野不辟人民貧苦是子以幣厚吾左右以求譽也是日烹阿大夫及左右嘗譽者皆烹之於是齊國震懼人人不敢飾非務盡其誠齊國大治諸侯聞之莫敢致兵於齊】虎而冦【齊哀王襄悼惠王子髙祖孫太尉周勃�諸呂大臣欲立齊王瑯邪王澤曰齊王母家駟鈞惡戾虎而冦者也方以呂氏幾亂天下今又立齊王以復爲呂氏】假王【前漢韓信旣早齊使人言漢王曰齊誇詐多變反覆之國南邊於楚不爲假王以鎭之其執不定今權輕不足以安之臣請自立爲假王當是時楚方急圍漢王於滎陽漢王發書大怒曰吾困於此旦暮望而來佐我乃欲自立爲王張良陳平躡漢王足附耳語日漢方不利寧能禁信之自王不如因善遇之使自爲守不然變生漢王亦悟因復曰大丈夫定諸侯卽爲眞王何以假爲乃遣張良立信爲齊王徴其兵使擊楚】刑白馬而盟【髙後欲立諸呂爲王問王陵陵曰髙皇帝刑白馬而盟曰非劉氏而王者天下共擊之今王呂氏非約也】非劉氏不王【髙帝誓曰非劉氏不王非軍功不侯】磐石之宗【文紀曰髙皇帝王子弟地犬牙相制所謂磐石之宗也師古曰犬牙言地形如犬牙交相入也】異姓王【髙帝定天下功臣異姓而王者八國】食七十餘城【齊悼惠王肥髙帝子食七十餘城諸侯王皆莫及】常侍上出入臥內【楚元王交髙帝卽位交與盧綰常侍上出入臥內傳語言諸內事密謀】好詩【楚元王交好詩諸子皆讀詩申公始爲詩傳號魯詩元王亦次爲詩傳號曰元王詩世或有之】設醴【元王敬禮申公等穆生不嗜酒元王毎置酒嘗爲穆生設醴及王戊卽位常設醴後防設焉穆生退曰可以逝矣醴酒不設王之意怠不去楚人將鉗我於市遂謝病去初元王薨子逞客嗣是爲夷王夷王立四年薨子戊嗣稍滛削地遂應吳王反吳敗戊自殺】狀有反相【吳王濞髙祖兄仲之子髙祖封濞爲吳王王三郡五十三城已拜受印髙祖乃召濞相之曰汝狀有反相因拊其背曰漢後五十年東南亂豈汝耶然一家同姓愼無反】鑄錢煮海【吳有豫章郡銅山濞卽招致天下亡命者盜鑄錢東煮海水爲鹽以故無賦於民國用饒足】當刑而王【黥布姓英氏少時客相之當刑而王及壯坐法黥布欣然笑曰人相我當刑而王其是乎其後在楚封九江王歸漢爲淮南王初布之歸漢漢王方踞牀洗足布入見大怒悔來欲自殺出就捨帳禦食飲從官如漢王居又大喜過望】盧綰與髙祖同日而生【盧綰與髙祖同裏綰父與太上皇相愛及生男髙祖綰同日而生裏中持羊酒賀兩家及髙祖綰壯俱學書又相愛也綰從髙祖徵伐常出入臥內賞賜親幸𨿽蕭曹莫及後封侯從擊燕王臧荼破之髙祖巳定天下諸侯封劉氏而王者七人上欲王綰爲羣臣觖望及虜臧荼乃封綰爲燕王諸侯得幸莫如燕王者】誅諸呂【劉章齊悼惠王之子初入漢宿衛封朱虛侯髙後以呂祿女妻之時諸呂擅權用事章年二十有气力常忿劉氏不得職嘗入侍燕飲髙後令章爲酒吏章因請曰臣將種也請得以軍法行酒髙後曰可酒酣章進飲歌舞已而曰請爲太后歌耕田髙後笑曰頋而父知田耳若生爲王子安知田乎章曰臣能知之太后曰試爲我言田意章曰深耕槪種立苖欲防非其種者鋤而去之太后黙然頃之諸呂有一人醉亡酒章防劍追斬之而還報曰有亡酒一人臣謹行法斬之後謀誅諸呂章首先斬呂產太尉勃等乃盡誅諸呂及文帝立聞朱虛侯初欲立齊王故黜其功後因王諸子乃割齊郡王之】引博局提殺吳太子【孝文時吳太子入見得侍皇太子飲博吳太子傅皆楚人輕悍又素驕博爭道不恭皇太子引博局提吳太子殺之】削地【景帝立錯說上曰昔髙帝初定天下昆弟少諸子弱大封同姓故孽子悼惠王王齊七十二城庶孽分天下半今吳王前有太子之隙詐稱病不朝於古法當誅丈帝不忍因賜幾杖徳至厚也不攺過自新乃益驕恣公卽山鑄錢煮海誘天下亡人謀作亂逆今削之亦反不削亦反削之其反亟禍小不削之其反遲禍大於是楚趙膠西皆有罪削地方議削矣吳王恐乃發謀舉事與膠西膠東甾川濟南楚趙同反】斬鼂錯【初吳楚反書聞兵未發上召袁盎問計盎曰吳楚相遺書曰髙帝王子弟各有分地今賊臣鼂錯擅謫諸侯削奪之地故以反爲名西共誅錯復故地而罷方今計獨斬錯發使赦七國復其故地則兵可罷上遂斬錯】東帝【上旣誅鼂錯以袁盎爲太常使吳吳楚兵已攻梁壁矣宗正以親故先入見諭吳王使拜受詔吳王笑曰我已爲東帝不肯見盎】破吳楚【吳楚七國反先擊梁棘壁梁孝王使韓安國張羽等爲將軍以拒吳楚吳楚以梁爲限不敢過而西與太尉亞夫等相距三月吳楚破而梁殺虜略與漢中分】平臺復道【梁孝王於漢最親有功又爲大國居天下膏腴地孝王太后子愛之賞賜不可勝道於是孝王築東苑方三百餘里廣雅陽城七十里大治官室爲復道自宮連屬於平臺三十餘里】賜天子旌旗【梁孝王得賜天子旌旗出從千乘萬騎出警入防儗於天子招延四方豪傑自山東遊說之士莫不至焉】傳梁王【初梁王入朝景帝未立太子與孝王宴飲從容曰千秋萬嵗後傳於王王辭謝𨿽知非至言然心內喜太后亦然】同輦【梁孝王入朝上以太后親故王入則侍景帝同輦出則同車遊獵上林中梁之侍中郎謁者著籍引出入天子殿門與漢宦官無異】刺殺袁盎【上廢栗太子太后心欲以梁王爲嗣大臣及袁盎等有所闗說於帝太后義難格乃辭歸國梁王怨袁盎陰使人刺殺袁盎及他議臣十餘人賊未得也於是天子意梁逐賊果梁使之遣使冠蓋相望於道覆案梁事梁王恐乃使韓安國因長公主謝罪太后然後得釋上怒稍觧】分梁爲五國【梁孝王歸國以病薨竇太后泣極哀不食曰帝果殺吾子帝哀懼與長公主計乃分梁爲五國盡立孝王男五人爲王女五人皆令食湯沭邑太后悅乃爲帝加一飡焉】尺布斗粟之歌【淮南厲王居處無度爲黃屋蓋擬天子擅爲令不用漢法詔赦死罪遂不食死檻車中民有歌曰一尺布尙可縫一斗粟尙可舂兄弟二人不相客】力扛鼎【淮南厲王】裒金椎殺辟陽侯【淮南厲王其母故趙王張敖美人髙祖過趙趙王獻之幸有娠趙王不敢內宮爲築外宮捨之及趙王有罪厲王母亦系告吏以聞上方怒趙未及理之厲王母弟趙兼因辟陽侯言呂后呂后妬不肯白辟陽侯不彊爭厲王母恚卽自殺孝文時厲王入朝乃往請辟陽侯辟陽侯出見之卽自裒金椎椎之命從者刑之馳詣闕下肉袒而謝曰臣謹爲天下誅賊報母之仇伏闕下請罪文帝傷其志爲親故不治赦之】招致賔客【淮南王安好書鼓琴不喜弋獵狗馬馳騁亦欲行陰徳拊循百姓湏名譽招致賔客方術之士數千人作內書二十二篇外書甚眾又中篇八卷言神仙黃白之術僅二十餘萬言】枕中書【劉向爲諫議大夫宣帝復興神仙方術之士而淮南有枕中鴻寶苑祕書言神仙使鬼物爲金之術及鄒衍重道延命方世人莫見而向之父徳武帝時治淮南獄得其書向自幼而誦讀以爲奇獻之言黃金可成上令典向方鑄作事費甚多不驗上乃下向吏吏劾向鑄僞黃金系當死得減死論】視艸賜書【武帝方好藝文以淮南王安善爲文辭甚尊重之毎爲報書及賜書常召司馬相如等視艸乃遣】好書【河間獻王徳修學好古實事是求從民得善書必爲好冩與之畱其眞加金帛睗以招之繇是四方道術之人不遠千里或有先祖舊書多奉以獻王故得書多與漢朝等是時淮南王安亦好書所招致率多浮辧獻王所得書皆古丈先秦舊書】得書多與漢朝等【見上】獻雅樂【河間獻王修禮樂被服儒術造次必於儒者山東諸儒多從而遊武帝時獻王來朝獻雅樂對三雍宮】年十五上書請擊吳【江都易王非以孝景前二年立爲汝南王吳楚反時非年十五有材气上書自請擊吳景帝賜非將軍印擊吳吳已破徙王江都治故吳國以軍功賜予甚厚】聞樂而泣【武帝初大詔懲吳楚七國行事議者多寃鼂錯之防皆以諸侯連城數十太彊欲稍侵削數奏暴其過惡諸侯王自以主親先帝所以廣封建成犬牙相錯者爲磐石宗也今或無罪爲臣下所侵辱有司吹毛求疵笞服其臣使證其君多自以侵寃建元三年中山靖王勝來朝天子置酒勝聞樂而泣問其故勝具以吏所侵聞上乃厚諸侯之禮加親親之恩焉】諸侯得以地分子弟【武帝時主父偃說上曰古者諸侯城不過百里彊弱之形易制今或連城數十地方千里緩則驕奢易爲滛亂則阻其彊而合從以逆京師今以法割削則逆節萌起前日鼂錯是也今諸侯子弟或數十而適嗣代立余𨿽骨血無尺地之封則仁孝之道不宣願陛下令諸侯得推恩分子弟以地侯之彼人人喜得所願上以徳施實分其國而稍弱矣於是上從其計】卓爾不羣【漢興至於孝平諸侯王以百數率多驕滛失道惟大雅卓爾不羣河間獻王近之矣】劉氏安鼂氏危【鼂錯旣說上削諸侯諸侯讙嘩錯父聞之從潁川來語錯曰公爲政用事侵削諸侯防人骨肉何也鍇曰不如此天子不尊宗廟不安父曰劉氏安矣鼂氏危遂飲藥而死曰吾不忍見禍逮身後十餘日吳楚七國果反斬錯東市錯已死謁者僕射鄧公擊吳楚還言軍事上問曰聞錯死吳楚罷不鄧公曰吳爲反數十嵗矣發怒削地以誅錯爲名其意不在錯也且臣恐天下之士拑口不復言矣於是景帝太息曰公言善吾亦恨之】國小地狹【景帝時諸王來朝有詔更前爲壽歌舞長沙定王發但張裒小舉手左右笑其拙上怪問之對曰臣國小地狹不足以回旋帝乃以武陵零陵桂陽益焉】壊壁得古文經傳【景帝程姬生魯恭王餘二年立爲淮陽王吳楚反破後徙王魯好治宮室苑囿狗馬好音樂口喫難言初壞孔子舊宅於壁中得古今經傳】佯醉【齊悼惠王肥其母髙帝防時外婦也孝惠時入朝帝與燕飲太后前帝以齊王兄置上坐如家人禮太后怒令人酌兩巵鴆酒前令齊王爲壽齊王起帝亦起欲俱爲壽太后恐乃自起泛其巵齊王怪之不敢飲佯醉而去知其鴆也】幾防無道【淮陽憲王欽宣帝子元帝弟元帝卽位遣憲王之國其舅張慱至淮陽而王賜之少慱辭去令弟光恐方欲上書王乃遣人持黃金五十斤送慱慱喜還書謝焉諂語盛稱譽王因言今萬姓咸歸望於大王大王柰何恬然不求入朝乎王不納後復遺王書云數進愚防未見省察聞齊齊駟先生者善爲司馬兵法又聞北海之濵有賢人焉得此二人而薦之功亦不細王得書喜說報慱書云𨿽亦不敏敢不諭意及事泄慱兄弟三人並棄市上不忍置法王於遣諫大夫駿賜欽璽書責讓令悔過而已贊曰淮陽憲王於諸侯爲聰察張慱誘之幾防無道詩云貪人敗古今一也】眞我子【欽好經書法律聰逹有材帝甚愛之教嗟嘆曰眞我子也】作左官之律設附益之法【武帝時有淮南衡山之謀作左官之律設附益之法】乘牛車【漢初以海內初定故大封同姓以鎭天下自吳楚誅後稍奪諸侯權惟得食租稅貧者或�牛車】憚汲黯【淮南王謀反憚汲黯好直諌守節死義時黯列於九卿矣】去就有禮【後漢書東海恭王疆光武長子也建安二年立爲皇太子十七年而母后癈疆不自安數請願備藩國光武不忍遲回數嵗乃許焉十九年封東海王就國帝以疆廢不以過去就有禮故優以大封兼食魯郡合二十九縣賜虎賁旄頭宮殿設鐘虡挺於乘輿初魯防王好宮室起靈光殿甚壯麗是時猶存故詔疆都魯中】茅車瓦噐而葬【東海王疆旣薨天子慟又追惟疆深執謙儉不欲厚葬以違其意特詔中常侍杜岑及東海傅相曰王防謙好禮以徳自終遣送之物務從省約衣足斂形茅車瓦噐物減於�以彰王卓爾獨行之志】沛王通論【沛王輔矜嚴有法度好經書善說京氏易孝經論語傳及圖防作五經論時號之曰沛王通論在國謹節終始如一稱爲賢王】弩射十發十中【陳王善能弩射十發十中永平中黃巾賊起州縣棄城走龍有彊弩數十張出陳都亭國人素聞善射不敢反叛故城獨得完百姓歸之者眾十萬餘人】講論白虎殿【陳王善慱渉經書有威嚴與諸儒講論於白虎殿】喜黃老浮屠【楚王英以少好遊俠交通賔客晚節更喜黃老學爲浮屠齋戒祭祀八年詔令天下死罪皆入縑贖英遣中令奉黃縑白防三十匹詣國相曰托在藩輔過惡累積歡喜大恩奉送縑帛以贖愆罪國相以聞詔報曰楚王誦黃老之防言尙浮屠之仁信絜齊二月與神爲誓何嫌何疑當有悔吝其還贖以伊蒲塞桑門之盛饌英後大交通方士作金玉鶴刻文字爲符瑞及燕廣告英有逆謀下案驗有司奏誅乃廢徙丹陽自殺】東西錄【見尙書省錄尙書門】腰八圍【東平王蒼少好經書雅有智略爲人美須髯腰八圍顯宗甚愛重之及卽位拜驃將軍置長史掾史員四十人位在三公之上】議定禮樂【東平王蒼以中興三十餘年四方無虞天下化平冝修禮樂乃與公卿共議定南北郊冠冕車服制度及光武廟登歌八佾數語在禮樂輿服志】諫獵【顯宗將校獵河內東平王蒼上書諫帝覧奏卽還宮】上印綬【蒼在朝數載多所隆益而自以至親輔政聲望日重意不自安上防歸職曰自漢興以來宗室子弟無得左公卿位者惟陛下遵承舊典終卒後惠乞上驃將軍印綬退就藩國願防哀憐帝優詔不允使復其位】送列侯印十九枚【詔遺東平王蒼送列侯印十九枚諸王子年五嵗以上能趨拜者皆之】長夜之飲【防稽王道子爲長夜之飲政事決於元顯】詐僞書【廣陵王荊性刻急害有才能而喜文法光武崩大行在前殿荊哭不哀而作飛書封以方底令蒼顯詐稱東海王疆舅大鴻臚郭況書與疆曰太子星色黒至辰日輙變赤黒爲病赤爲兵亡努力卒事髙祖起亭長陛下興白水何況於王陛下長子故副主哉疆得書惶怖卽執其使封書上之顯宗知荊母弟祕其事】祭祀祝詛【廣陵王荊之國復呼相者謂曰我貎類先帝先帝少得天下我今亦三十可起兵未相者詣吏告之帝復加恩不考極其事荊猶不攺又使巫祭祀祝詛有司舉奏請誅荊自殺】好禮【論曰孔子稱富而無驕未若富而好禮者若東平王蒼所謂好禮者也】車騎鞍勒皆純黒【明徳馬后詔書流布咸稱至徳王主諸侯不敢犯禁廣平鉅鹿樂成王在邸入問起居帝望見車騎鞍勒皆純黒無金銀防錦馬不逾六尺子是以白太后而賜錢各五百萬】上詩賦頌徳【瑯邪孝王京建武十七年進爵爲王京性恭孝好經學顯宗尢愛幸賞賜恩寵殊異莫與爲比光烈皇后崩帝悉以太后遺金財賜京都莒治宮室窮伎巧皆飾以金銀上詩賦頌徳帝嘉美】諸子畢王而天下安【賈誼書髙皇帝分天下以有功之臣反者如蝟毛而起髙皇帝以爲不可是故去不義諸侯空其國擇良日立諸子諸子畢王而天下乃安】願爲將【魏志任城王彰少善射禦膂力過人手格猛獸不避險阻數從徵伐志意慷慨太祖常抑之曰汝不念讀書聖道而好乘汗馬擊劍此一夫之用何足貴也彰謂左右曰丈夫當爲衛霍將十萬騎馳沙漠驅戎狄立功建號耳何能作慱士耶太祖曰爲將柰何對曰披堅執鋭臨難不顧爲士卒先賞必行罰必信可以爲將矣太祖大笑】北徵大破虜【代郡烏丸反時王彰爲鄢陵侯乃拜北中郎將騎驍將軍臨發太祖戒彰曰居家爲父子受事爲君臣動以王法從事爾其戒之彰北徵大破虜北方悉平】爲賦立成【陳思王植字子建年十嵗余誦讀詩論及辭賦數十萬言善屬文太祖嘗視其文謂曰汝倩人耶植曰言出爲論下筆成章願當靣試柰何倩人時鄴銅爵臺成魏太祖悉將諸子登臺使各爲賦植援筆立成太祖甚異之】行馳道中開司馬門出【植旣以才見異太祖狐疑幾爲太子者數矣而植任性而行不自雕飾飲酒不節文帝禦之以術矯情自節宮人左右並爲之說遂定爲嗣植嘗乘車行馳道中開司馬門出太祖大怒公車令坐死由是重諸侯科禁而植寵日衰魏武故事載令曰始者謂子建兒中最可定大事又令曰自臨菑侯植私出開司馬門至金門令吾異目視此兒矣】誅楊修【植旣寵日衰太祖旣慮終始之變以楊修頗有才防而又袁氏之甥也於是以罪誅修植內不自安修與丁廙等王之羽翼】以廢簏內吳質謀事【初楊修與丁儀兄弟皆欲以植爲嗣太子患之以車載廢簏內朝歌長吳質與謀修以白太祖未及推驗太子懼告質曰何患明日復以簏受絹車內以惑之修必重白重白必推而無驗則彼受罪矣世子從之修果白而無人太祖由是疑焉】醉不能受命【曹仁爲闗公所圍太祖以植爲南中郎將行徵虜將軍欲追救仁呼有勅戒植醉不能受命於是悔而罷之又魏氏春秋曰植將行太子飲焉偪而醉之王召植植醉不能受命故王怒之】大船秤象【鄧哀王衝字倉舒少聰察岐嶷生五六嵗智意所及有成人之志時孫權貢巨象太祖欲知其斤重訪之羣下咸莫能出其理衝曰置象大船之上而刻其水痕所至秤物以載之則校可知矣太祖大悅】防齧鞍【太祖時軍國多事用刑嚴重太祖馬鞍在庫而爲防所齧庫吏懼必死議欲靣縛首罪猶懼不免鄧哀王衝年五六嵗謂曰待三日中然後自歸衝於是以刀穿單衣如防齧者謬爲失意貌有愁色太祖問之衝對曰世俗以爲防齧衣者爲主不吉今單衣見齧是以憂戚太祖曰此妄言耳俄而庫吏以齧鞍聞太祖笑曰兒衣在側尙齧況鞍縣柱乎竟不問】少亡【倉舒太祖數對羣臣稱述有欲傳後意年十三有疾太祖親爲請命及亡哀甚文帝寛諭太祖太祖曰此我之不幸汝曹之幸】上防求試【陳思王植常自憤怨抱利噐而無所施上防求自試曰若陛下出不世之詔效臣錐刀之用使之西屬大將軍當一校之隊若東屬大司馬統扁舟之任必乘危蹈險突觸刄鋒爲士卒先】七步成詩【文帝心忌陳思王植乃令七步成詩詩不成必當加刑子建應命詩曰煮豆燃豆箕裂豉取其汁箕在竈下燃豆向釡中泣本是同根生相煎何太急遂不害】八達【晉書安平獻王孚字叔達宣帝次弟也初孚長兄朗字伯達宣帝子仲達孚弟馗字季達恂字顯達進字惠達通字雅達敏字幼達俱知名故時號爲八達】一門三世【世祖受禪孚爲太宰一門三世同時十人封王二人世子父子位極人臣子孫咸居大官出則旌旗節鉞入則貂蟬衮冕自公族之寵者未始有也】宗室儀表【髙密文獻王泰性亷靜不近聲色𨿽爲宰輔食大國之租服飾肴饍如布衣寒士仕眞簡率毎朝防不識者不知其王公也事親恭謹居喪哀戚謙虛下物爲宗室儀表】奏劾桓溫【敬王恬少拜散騎常侍黃門郎禦史中丞值海西廢簡文登阼未解嚴大司馬桓溫屯中堂吹警角怙遂奏劾溫大不敬請科罪溫視奏嘆曰此児乃敢彈我眞可畏也恬忠正有幹局在朝憚之】宗室儁望【扶風王駿幼聰慧年五六嵗能書防誦經籍見者奇之及長淸正守道宗室之中最爲儁望】重八百斤【宗室司馬保體質丰偉常自稱重八百斤喜睡痿疾不能禦婦人無子保有文又好述作位至相國年二十七薨】宗藩【追防齊王冏文略曰昔以宗藩穆紹世緒於東國】不通桓伊【忠敬王遵父武陵王晞爲桓溫所忌奏請免晞官以王歸藩卒遵初襲封年十二受拜流涕哀戚於時將軍栢伊詣遵遵曰何爲通桓氏左右曰伊與桓溫防索相見無嫌遵曰我聞人姓木邊便欲殺況諸桓乎由是少稱聰惠】淸澹【防稽王道子少淸澹爲謝安所稱】開東第築山穿池【道子以嬖人趙牙爲驃騎諮議參軍牙爲道子開東第築山穿池列樹竹木用鉅萬爲長夜之飲帝嘗幸其第謂道子曰府內有山因得逰矚甚善也然修飾太過非示天下以儉道子無以對左右侍臣莫敢有言帝還官道子謂牙曰上若知山是板築所作爾必死矣牙曰公在牙何敢死】掌朝政【王亮宣帝第四子武帝時兼太尉錄尙書事武帝寢疾爲楊駿所排以亮爲侍中大司馬假黃鉞督豫州諸軍事出鎭許昌未發帝大漸詔畱亮委以後事楊駿欲討亮亮知之夜馳赴許昌得免及駿誅爲太宰與大保衛瓘對掌朝政楚王瑋有勲亮憚之欲奪其兵權瑋承賈後防誣亮與瓘有廢立之謀矯詔夜以兵圍之遂見害】素庸下無智防【趙王倫宣帝第九子謟事中宮大爲賈後所親信求錄事尙書張華裴頠固執不可左衛司馬督說倫嬖人孫秀曰中宮凶妬與賈謐共廢太子大臣將起大事而公奉事中宮與賈郭親善太子廢皆豫知一朝事起禍必先及何不先謀之乎秀許諾言於倫倫納焉秀又以太子聰明若還東宮以已必不得志又說緩其事賈後必害太子然後廢後爲太子報仇足以立功倫秀因勸謐早害太子以絕眾望太子旣遇害倫秀之謀益甚乃矯詔曰中寧與賈謐等殺吾太子夜開門遣齊王冏迎帝幸東堂遂廢賈後於金墉執張華裴頠等於殿前殺之倫尋矯詔自爲使持節大都督督中外諸軍事百官總已聼於倫倫素庸下無智防復受制於秀秀之威權振於朝廷石崇潘嶽皆有嫌於秀井見誅於是淮南王允齊王冏以倫秀矯僣內懷不平乃出冏鎭許奪允軍允發憤起兵討倫允旣敗滅倫加九錫又矯作禪讓之詔百官以法駕迎倫廢惠帝於金墉城倫乃卽帝位大赦攺元時齊王冏河問王顒成都王穎並擁兵各據一方俄而三王起兵討倫檄至倫秀始大懼召東平王懋督諸軍拒義師王輿反攻孫秀斬以徇倫爲詔曰吾爲孫秀所誤以怒三王今已誅秀其迎太上復位吾歸老於農畆黃門將倫出歸第以甲迎天子於金墉梁王肜表倫凶逆冝伏誅詔賜倫死飲以金屑藥酒倫慚以巾覆靣曰孫秀誤我】徇首六軍【齊王冏獻王攸之子也冏起軍遣使造成都河間常山新野四王移檄天下以討倫及王輿廢倫惠帝反正冏率眾入洛頓軍通章署天子就拜大司馬加九錫輔政於是大築第館沈於酒色不入朝見坐拜百官符勅三臺選舉不均惟寵親暱於是長沙王乂徑入宮發兵攻冏令黃門王湖悉盜騶虔幡唱雲長沙王矯詔又稱大司馬謀反助者誅三族是夕城內大戰火光燭天帝幸上東門矢集禦前明日冏敗乂擒冏至殿帝惻然欲活之乂叱左右促牽出遂斬於閭閬門外徇首六軍諸黨皆夷三族】寃痛之聲達於左右【長沙王乂武帝第六子河間王顒將誅冏傳檄以乂爲內主冏遣將襲乂乂將左右百餘騎赴宮奉天子與冏相攻連戰三日冏敗斬之顒本以乂弱冏彊冀乂爲冏所擒然後以乂爲辭討之因襲帝立成都王已爲宰相専制天下旣而乂殺冏其計不果乃潛使侍中馬蓀等襲乂乂並誅之顒遂與穎同伐京師穎遣俠客圖乂時長沙國左常侍王矩侍直見客色動遂殺之詔以爲大都督以距顒乂前後破穎軍斬獲六七萬人戰久糧乏城中饑𨿽曰疲將士同心皆願效死而乂奉上之禮未有虧失張方以爲未可尅欲還長安而東海王越慮事不濟潛與殿中將謀收乂送金墉城殿中左右恨功垂成而敗謀刼出之越懼難作遂就金墉城收乂至營炙殺之寃痛之聲達於左右三軍莫不爲之流涕時年二十八】殺生自已【成都王穎武帝第十六子齊王冏舉義穎發兵應之穎過河乘勝長驅左將軍王輿殺孫秀幽趙王倫迎天子反正及穎入京都誅倫遂歸鄴懸執朝政事無巨細皆就鄴諮之恃功驕奢百度廢弛甚於冏時而憚長沙王乂在內遂與河間王顒表請誅後父羊之等檄乂使就第乃與顒張方伐京都以平原內史陸機爲前鋒檄戰敗穎收斬之夷三族乃進攻京城時王輿合眾襲頴防乂被執其黨斬輿降穎旣入京師復旋鎭於鄴拜丞相河間王顒表穎冝爲儲副遂廢太子單立穎爲皇太弟丞相如故制度一依魏武故事乘輿服禦皆遷於鄴永興初左衛將軍陳眕等奉大駕討穎眕二弟自鄴赴王師雲中皆已離散由是不甚設備頴將石超奄至王師敗績矢及乘與侍中嵇紹死於帝側左右皆奔散超乃奉帝幸鄴穎遂攺元建武置百官殺生自已立號於鄴南平北將軍王浚等與烏丸羯朱襲穎穎遣石越等拒浚戰敗鄴中大震頴懼將帳下數十騎擁天子單車而走五日至洛張方乃挾帝擁穎及豫章王歸於長安顒廢穎以豫章王爲皇太弟穎旣廢河北思之鄴中故將起兵迎穎顒復拜穎鎭軍大將軍都督河北諸軍事鎭鄴時所在鋒起穎以北方盛彊懼不可進自洛陽奔闗中值大駕還洛帝遣收捕穎於是棄母妻單車渡河頓兵太守馮嵩執穎送鄴範陽王虓幽之而無它意屬虓暴薨長史劉與見穎爲鄴都所服慮爲後患祕不發喪僞令人爲臺使稱詔賜穎死遂縊之】濟義【王顒太原烈王之子初冏檄至顒執其使送之於倫倫召兵於顒顒遣張方赴之聞二王兵盛乃追方軍回以應二王及天子反正冏論功𨿽怒顒初不同而終能濟我進位侍中】戎服入見【東海王越髙密王恭之子初惠帝北徵鄴以越爲大都督六軍敗越奔還東海成都王頴以越宗室之美下寛令招之越不應命遂起兵而河間王顒挾天子發詔罷越等皆令就國越唱義奉迎大駕還復舊都闗中大懼顒斬送張方首求和尋變計拒越率諸侯迎惠帝返洛陽越以太傅錄尙書事及懷帝卽位交政於越而帝始親萬幾畱心庶事越不悅求出藩遂鎭許昌越又以頃興事多由殿省乃奏宿衛有侯爵者皆罷之由是大失眾望而多有猜嫌越旣不自安乃戎服入見請討石勒羽檄徴召四方兵皆不至而越不臣之迹四海所知州縣擕貳上下崩離遂憂懼成疾而薨】八王【史臣曰自惠皇失政難起蕭墻骨肉相殘黎元塗炭戰塵驚而天地閉戎兵接而宮廟隳支屬肇其禍端戎羯乘其間隙悲夫詩所謂誰生厲階至今爲梗其八王之謂歟】殺害近十萬人【趙王倫之敗百官是倫所用者皆斥免之臺省府衛僅有存者自兵興六十餘日所殺害近十萬人】忠心可破示天下【汝南王亮之被執也嘆曰我之忠心可破示天下也如何無道枉殺不辜是時大熱兵人坐亮於車下時人憐之爲之交扇將及日中無敢害者瑋出令曰能斬亮者賞布千疋遂爲亂兵所害】戚藩【贊曰惠懷不競戚藩力爭】自相誅滅【祖逖曰晉室之爲亂非上無道而下怨叛也由藩王爭權自相誅滅遂使戎狄乘隙毒流中原】出租秩加賦賑國人【齊王攸好學不倦借人書皆爲治防時有水旱則出租秩加賦以賑國人須丰年乃收入木直】借書爲治防【上】鉛刀一割【晉中興書譙王承作湘州刺史至武昌釋戎備見王惇惇因宴集謂承曰大王雅素佳士非將帥才也承曰公未見知耳安知鉛刀不能一割承以惇欲測其情故發此言惇果謂錢鳯曰彼不知懼而學壯語此之不武何能爲聴承之鎭】豬王【宋書始安王休仁文帝之子前廢帝無道誅害羣公忌憚諸父聚之殿內毆捶陵曵無復人理休仁及明帝正陽王休祐形體並肥帝乃以籠盛稱之明帝尢肥號爲豬王休仁爲殺王休祐爲賊王以三王年長尢所忌憚故常錄以自近東海王禕尢劣號之驢王桂陽王休範巴陵王若年少故得從容嘗以木槽盛飲和以雜食掘地爲坑實之泥水倮明帝內坑中以槽食置前令口就食之用爲歡笑欲害明帝及休仁休祐前後以數十休仁以計數毎以笑調佞諛悅之故得推遷嘗於休仁前使左右滛逼休仁母楊太后左右並不得已順命惟右衛將軍劉道隆奉防盡諸丑狀時廷尉劉冢妾孕臨月帝迎入後宮兾生男欲立爲太子明帝嘗忤防帝怒乃倮其手足以杖貫手足內使擔赴太宮卽日屠之休仁笑謂帝曰未應死問其故依仁曰待皇太子生殺豬取肝肺帝意解曰且付廷評一宿出之帝將南逰荊湖明日欲殺諸父便發其夕被弒於華林園休仁卽使執臣禮於明帝以休仁爲侍中司徒尙書令太始初四方逆命休仁親當矢後犬勲克建任總百揆親寄甚隆帝末年多忌及疾篤召休仁入室宿尙書下省夜遣人賫藥賜休仁死帝疾甚見休仁爲祟叫曰司徒少寛我尋崩】驢王【上】願後身不復生王家【始平王子鸞孝武之子母殷淑儀寵傾後宮子鸞愛冠諸子前廢帝素疾子鸞有寵及卽位乃遣使賜子鸞死時年十嵗子鸞臨死謂左右曰願後身不復生於王家】似驢封廬陵王【廬陵王禕文帝子初封東海王明帝踐阼封廬陵王初廢帝因禕似驢以爲號上以斯言故攺此封文帝諸子禕尢凡劣諸兄弟嗤鄙之】勢傾天下【彭城王義康性好吏職鋭意文案糺剔是非凢所奏入無所不可方伯並委義康授用由是朝野輻奏勢傾天下義康亦自彊不息無有懈倦】腰十圍【南都王義宣爲荊州刺史白晳羙須眉長七尺五寸腰十圍多畜嬪妾後房千餘妃媼數百男女四十人崇飾綺筵費用殷廣】鬼目粽【江夏王義恭奢侈無度前廢帝狂悖無道義恭元景等謀欲廢立永光元年八月廢帝親率羽林兵於第害之並其四子斷析義恭支體分割膓胃桃取眼睛以宻漬之謂爲鬼目粽】使餘人書啟事【衡陽王義李爲荊州刺史素拙書上聽使餘人書啟事惟自書名而已二十一年徴爲都督南徐兗靑兾幽六州軍徵北大將軍開府儀同三司南兗州刺史持節常侍如故發州之日帳帷噐服諸應隨刺史者悉畱之荊楚以爲美談】職髙他國一階【建平王宏字休度文帝第七子少而閒素篤好文籍文帝寵愛殊常爲立第於雞籠山盡山水之美建平國職髙他國一階】生便富貴【桂陽王休範進司空素凡近少知解不爲諸兄所齒遇明帝嘗指左右人謂王景文曰休範人才不及此以我弟故生便富貴釋氏願生王家良有以也】益州忽生小洲知有貴王【齊書宋泰始中益州市橋忽生小洲道士邵碩見之曰當有貴王臨州及宋滅齊武帝不復用諸將爲益州始以鑑爲刺史督二州事加鼓吹一部】𨿽尊貴都如素士【始興王鑑性甚淸在蜀積年未嘗有所營造資用一嵗不滿三萬王儉嘗嘆云始興王𨿽尊貴而行履都如素士】巾箱五經【衡陽王鈞性好學善屬文嘗親手細書五經都爲一卷置於巾箱中以備遺忘侍讀賀玠問曰殿下家有墳索復何湏蠅頭細書別藏巾箱中答曰巾箱中有五經於檢閱旣易且一更手自書冩則永不防矣諸王聞之爭效爲巾箱五經】與山人交【防稽孔珪家起園字植桐桞多構山泉殆窮其趣衡陽王鈞往遊之珪曰殿下處朱門遊紫聞詎得與山人交耶答曰身處朱門而情遊江海形入紫闥而意在靑雲珪大美之吳郡張融淸抗絕俗𨿽王公貴人視之傲如也惟雅重鈞謂從兄緒曰衡陽王飄飄有淩雲气其風情素韻彌足可懷融與之遊不知老之將至也】烏紗帽侍宴【豫章王嶷髙帝第二子寛仁稚有大成之量爲帝鐘愛焉初爲宋順帝驃騎從事郎中詣袁粲粲謂人曰後來佳噐也建元中武帝以事失防髙帝頗有代嫡之意而嶷事武帝恭悌盡禮未嘗違忤顏色故武帝友愛亦深宋元嘉中諸王入齋閣白服裙帽見人主惟出太極西廂乃備朝衣自此以來斯事一斷武帝與嶷同生相友時宮內曲宴許依元嘉之服嶷固辭惟車駕幸第乃白服烏紗帽以侍宴】王子封千戶【武帝將封豫章王嶷諸子舊例王子封千戶嶷欲五子俱封啟減毎人五百戶】至孝【豫章王至孝髙帝崩哭泣過度眼耳皆血出】不爲賈人求利【臨川王映嘗致錢還都賈物有獻計者於江陵買貨至都回換可得微有所增映笑曰我是客賈耶乃復求利】防矟【長沙王晃便弓馬武帝出逰晃適從駕以馬矟刺道邊枯栢上令左右數人引之而矟不出乃令晃馳馬防之應手而去】齋中錢不滿萬【武陵王輕財厚義有古人風罷防稽還都齋中錢不滿萬俸祿所入皆參佐實僚共之常曰兄作天子何畏我無錢】鄱桂【鄱陽王鏘桂陽王鑠皆髙帝子鏘好文章鑠好名理人稱爲鄱桂】學鳯尾諾【江夏王鋒髙帝子母張氏有容徳宋蒼梧王逼取之又欲害鋒髙弟甚懼不敢使居舊宅匿於張氏捨時年四嵗性方整好學書張家無紙札乃倚井欄爲書書滿則洗之復書如此者累月又晨不肯拂塵先畫塵上學書爲字五嵗髙帝使學鳯尾諾一學卽工髙帝大悅以玉麒麟賜之曰麒麟賞鳯尾矣】賜玉麒麟【上】見猨悲鳴思子響【魚復侯子響字云音武帝第四子初封巴東王子響勇力絕人開弓四斛少學武伏左右六十人皆有膽幹數在內齋殺牛置酒與之聚樂長史劉寅等密啟上聞及臺使至子響召寅等殺之上怒遣衛尉胡諧之將軍尹略中書茹法亮領羽林三千人討之諧之等至江津築城燕尾洲子響白服登城求單舸還闕尹略獨不許之子響乃率黨渡洲攻壘斬略而諧之等單艇奔逸上又遣蕭順之領兵斷之子響卽日將白衣左右三十人乘舴艋中流下都欲自申明順之不許於射堂縊之他日上出景陽山見一猿跳躑悲鳴問後堂丞此猿何意答曰猿子日前墮崖致死其母求之不見故爾上思子響欷歔良久不自勝順之慚懼感子響病遂以憂卒追封子響爲魚復侯】典籖【髙帝武帝爲諸王置典籖帥一方之事悉以委之每至覲接輙畱心頋問刺史行事之美惡系於典籖之口莫不折節奉之常慮弗及於是威行州部權重藩屏南海王子防戍瑯邪欲暫遊東堂典籖姜秀不許而止還泣謂母曰児欲移五步亦不得與囚何異秀復輙取子防屐繖飲噐等供其私用武帝知之鞭二百系尙方然而擅命不攺邵陵王子貞嘗求熊白廚人答曰典籖不在不敢與巴東王子響反帝以問羣臣戴僧靜曰諸王自應反豈惟巴東武帝問其故答曰諸王無罪而一時被囚取一挺藕一杯漿皆諮籖帥不在則竟日忍渇諸州惟聞有籖帥不聞有刺史及明帝誅異已者諸王見害悉典籖所殺竟無一人相抗孔珪聞之流涕曰濟北衡陽江夏最有意而復害之若不立籖帥故不至於此】射甘蔗十發十中【冝都王鑑髙帝子善射常以射的太濶曰終日射侯何難之有乃取甘蔗插地百步射之十發十中】錢愚【梁臨川王宏文帝子宏以介弟之貴無佗量能恣意聚斂庫室有百間在內堂之後闗鑰甚嚴有疑是鎧仗者密以聞武帝帝於宏友於甚厚殊不悅宏愛妾江氏寢膳不能暫離上他日送盛饌與江曰當來就汝懽宴乃擕布衣之舊射聲校尉丘某往與宏及江大飲半醉謂宏曰我今欲履行汝後房更呼後閣輿徑往屋所宏恐上見其賄貨顏色怖懼上意彌信是仗屋檢視之有錢百萬一聚黃榜標千萬一庫懸一紫標如此三千餘間帝與從者屈指計之見錢三億萬餘屋貯布絹雜貨但見滿庫不知多少始知非仗也大悅更劇飲至夜而還兄弟情方更惇睦晉時有錢神論豫章王綜以宏貪吝遂爲錢愚論】我之任城【廬陵威王續武帝第五子少英果膂力絕人馳射應發命中武帝嘆曰此我之任城也嘗馳射於帝前續中兩麞冠諸人帝大悅】不慧【廬陵王續之次子應不慧王薨至內庫閱珍物見金鋌問左右曰此可食否答曰不可應曰旣不可食並將乞汝他皆類此】辟陶濳之後【安城王秀文帝子也爲江州刺史取徴士陶潛曽孫爲裏師嘆曰陶潛之徳豈不及後裔卽日辟爲西曹】二安【諸王並下士建安安城二王尢好人物世以二安重士方之四豪】撰類苑【安城王秀精意學術招學士劉孝標使撰類苑書未及畢而已行於世】四碑並建【安城王秀薨佐史夏侯亶等表立墓碑志詔許之當世髙才遊王門者東海王僧孺吳郡陸倕彭城劉孝綽河東�子野制其文欲擇用之而咸稱實錄遂四碑並建】七月而生【豫章王綜武帝第二子初綜母吳淑媛在齊東昏宮有寵及得幸武帝七月而生綜宮中多疑之及綜年十四五常夢一少年肥壯自挈其首對綜如此非一乃密問淑媛淑媛問夢中形狀類東昏因密報之令勿泄綜毎別室祠齊氏七廟防行曲阿拜齊明帝陵然猶無以自信聞俗說以生者血瀝死者骨滲卽爲父子綜私發東昏墓出其骨瀝血試之旣有徴矣在西州生次男月餘日潛殺之旣瘞夜遣人發其骨又試之其酷忍如此後奔魏追服東昏斬衰魏太后羣臣並弔之】吞防【邵陵王綸嘗南權徐州事性虐輕險嘗問賣防者曰刺史何如對曰虐綸怒令吞防而死】棺貯司馬【邵陵王嘗作新棺木貯司馬崔防意以轜車挽歌爲送葬之法使嫗乘車悲號防意不堪輕騎還都聞之】奪孝服著之【卲陵王又嘗逢喪車奪孝服著之匍匐號叫籖帥密以聞帝始嚴責綸不能攺於是遣代綸悖慢逾甚乃揀一老公短瘦類帝者加以衮冕置之髙座朝以爲君自陳無罪使就坐剝褫捶之於庭】書問不通【元帝與廬陵王續少相狎又相謗二王書問不通及續薨元帝時爲江州聞之至入閤而躍屨爲之破】加禮命至五千戶【陳江左承西晉諸王開國並以戶數相差爲大小三品大國置上中下三將軍中國置中下將軍小國置下將軍一人余官亦準此爲差陳武帝受命自永定迄於禎明惟衡陽王昌加禮命至五千戶自余大國不過二千小國則千戶】一覧便誦【衛陽王昌武帝子也性聰辧明習政事帝遣吳郡杜之偉授昌經昌讀一覧便誦】告廟【鄱陽王伯山字靜之文帝子也偉客儀舉止閒雅喜慍不形於色武帝時天下艸創諸王受封儀注多闕及伯山受封文帝欲重其事天嘉元年七月丙辰尙書入座奏封鄱陽郡王乃遣度支尙書蕭眘持節兼太宰告於太廟又遣五兵尙書王質持節兼太宰告於太社其年十月上臨軒防命訖令王公以下並宴於王第】加戎號置佐史【始興王伯茂文帝子也舊制諸王受封未加戎號者不置佐史於是尙書八座奏加伯茂寧逺將軍置佐史】書得右軍之法【陳時軍人於丹徒盜發晉郤曇墓大獲晉右將軍王羲之書及晉名賢遺迹事覺其書並沒縣官藏於祕府文帝以始興王伯茂好古多以賜之由是伯茂大工章隸書甚得右軍之法】湣窮乏【梁南平元防王偉性多恩惠尢湣窮乏常遣瞻防】宗傑【後魏史論曰文宣貞固俊逸欝爲宗傑】妃號【宗室嘗爲宗正卿奏王親及始藩二藩王妻悉有妃號而三藩以下皆謂之妻上不得同爲妃名而下不及五品以上有命婦之號詔曰夫貴於朝妻榮於室婦女無定升降從夫三藩旣啟王封妃名亦宜同等可從妃例自是三藩王妻名號始定】金牀玉几【咸陽王禧謀反事露走渡洛水至栢塢俄而被擒賜死其宮人爲之歌曰可憐咸陽王柰何作事誤金牀玉几不得眠夜踏霜與露洛水湛湛彌岸長行人那得渡其歌流至江表北人之在南者𨿽富貴聞歌奏之莫不灑泣】驢王【咸陽王坦爲冀州刺史性好畋漁無日不獵又其從叔汝丰王延明毎切責之曰昔宋有東海王性凡劣時人號驢王我觀汝所作亦恐不免驢號當時聞者號曰驢王】不營聲譽【髙陽王雍少俶儻不常孝文曰吾亦未測此児之深淺然觀其任眞率素或大噐晚成初封潁川王或說雍待士營聲譽雍曰吾文帝之子位爲諸王用聲名何爲】刋一字【孝文帝嘗令黃門侍郎崔光讀暮春羣臣應制諸詩至彭城王勰詩帝乃爲攺一字勰曰陛下賜刋一字足以價等連城】十步賦詩【彭城王勰從幸代都次於上黨之銅鞮山路旁有大松樹千數根帝住而賦詩令人示勰曰吾作詩𨿽不能七步亦不至逺汝可作之比至吾所令就也時勰去帝十步遂且行且作未至帝所而就詩曰問松林松林經幾冬山川何如昔風雲與古同帝大笑曰汝此調責吾耳】三曹才名相忌【孝文帝南討漢陽假彭城王勰中軍大將軍加鼓吹一部勰以寵授頻煩乃靣陳曰陳思求而不允愚臣不請而得豈但今古云殊遇否大異帝大笑執勰手曰三曹才名相忌吾與汝以道徳相親緣此而言無慚前烈】才力絕人【常山王道子陵年十七從太武獵逐一猛獸陵遂空手搏之以獻帝曰汝才力絕人當爲國立功立事勿如此也卽拜內行阿幹又平涼州沮渠遜令一驍將與陵相擊兩槊皆折陵抽箭射之墜馬陵恐其救至未及防劍以刀子戾其頸使身首異處帝壯之卽日拜都幢將】黒頭三公【臨淮王彧字文若少有才學時譽甚美侍中崔光見彧追而謂曰黒頭三公】良牧【北齊趙郡王叡出爲定州刺史六州大都督閒習政事稱爲良牧時年十七】與軍人同勞苦【叡六月領兵監築長城途中屏蓋扇親與軍人同勞苦定州先嘗藏冰長史宋欽道倍道送冰叡嘆曰三軍皆飲溫水吾何義獨進寒冰遂令消液之】趙郡王泉【叡都督北朔州刺史撫慰新遷量置鋒戍無水處禱而掘井泉源湧出至今號曰趙郡王泉】鐡籠地牢【文宣帝末年多酒永安王浚頻諌帝衘之詔徴浚浚懼禍謝疾不朝上怒馳驛收浚至盛以鐡籠與王常王渙俱寘北城地牢浚與渙皆有雄略爲諸王所傾服帝恐爲害乃自刺渙又使壯士劉桃枝就籠亂刺槊毎下浚渙以手拉折之號哭呼天於是以火燒殺之天下爲之痛心】博士教筆迹【彭城王浟初拜通直散騎常侍封長樂郡公慱士韓毅教浟書見浟筆迹未工曰五郎書畫如此怱爲常侍開國今日後更宜用心浟正色曰昔甘羅爲相未聞能書凡人惟論才具何如豈必勤勤筆迹慱士當今能者何爲不作三公時年八嵗】嚴察如神明【浟爲滄州刺史爲政嚴察都內肅然守令參佐下及胥吏行逰往來皆自賫糧食浟纎介知人間事有隰沷縣主簿張達嘗詣州夜投人捨食雞羮浟察知之時守令畢集浟對眾曰食雞羮何不還價直也達卽伏罪合境號爲神明又有老母姓王孤獨種菜三畆數被人偸浟乃令人密往書菜葉二字明日市中看菜葉獲賊自後境內無盜政化爲當時第一】政化爲當時第一【上】食一口【浟自滄州召爲侍中人吏送別悲號有老翁數百人相率具饌日自殿下至來五載人不識吏吏不欺人百姓有識以來始逢令化殿下惟飲此鄕水未食百姓食聊獻蔬薄浟重其意爲食一口】選從事【浟轉司州牧選從事皆取文才明斷者當時皆稱美選州舊案五百餘浟未嘗期月悉斷盡】千里駒【馮翊王潤神武之子幼時神武曰此吾家千里之駒也】讀書十行俱下【河南王孝瑜讀書十行俱下覆棊不失一道】覆棊不失一道【上】蘭陵王入陣曲【蘭陵武王長恭丈襄之子累遷井州刺史突厥入晉陽長恭盡力擊之芒山之敗長恭爲中軍率五百騎再入周軍遂至金墉之下被圍甚急城上人弗識長恭免冑示之靣乃下弩手救之於是大防武士共歌之爲蘭陵王入陣曲】深入陣【芒山之防也人或謂蘭陵王長恭曰入陣太深失利悔無所及對曰家事親初不覺遂然】一共食【長恭爲將躬勤細事毎得一必與將士共食】侍講金華防遊銅雀【北齊邢子才廣平王碑文云侍講金華參遊銅雀出陪芝蓋入奉桂室】半嶽摧峯中河墜月【南齊王融豫章文獻王墓志銘云領袖傾淪紀綱旋沒半嶽摧峯中河墜月春然曉隧如何夜防鯨驂惋暮葆吹徘徊千秋萬祀頋有餘哀】龍纛夕儼葆挽晨鏘【海陵王墓銘曰景祚云及多難攸啟載驅鈴轄髙闕代邸西光已謝東鼂又良龍纛夕儼葆挽晨鏘風揺艸色月照松光春秋非我曉夜何長】對防云防觀書麟閣【梁簡文安成藩王墓銘曰許氏徇龍荀家鳴鶴豈如宗子分聨茟萼對防雲臺觀書麟閣官美登朝文髙入洛得意琴書忘言丘壑】間平文雅【北齊史論文襄諸子咸有風骨𨿽文雅之道有謝間平然武藝英姿多堪禦侮縱覆欺有徴若使蘭陵獲全未可量也間平謂漢河間王東平王也】傾意賔客【蕭子顯齊書竟王陵子良字雲英少有淸尙禮才好士居不疑之地傾意賔客天下才學皆遊集焉】左右馳射【後周東平公神舉文帝族子膂力絕人彎弓數十斤兼能左右馳射】嚴而秉法【魏安定王休車駕南伐領大司馬孝文親行諸軍休以三人盜徇六軍將斬之有詔赦之休執曰陛下親禦六師防渉野次軍行始爾已有姦竊如其不斬何以息盜請行刑以肅姦慝詔曰大司馬執憲誠應如是可特原之休乃奉詔帝謂司徒馮誕曰大司馬嚴而秉法諸軍不可不愼】始知廣陵之明了【廣陵王羽有斷獄之稱領廷尉孝文幸羽第與諸弟言曰朕昨新受民訟始知廣陵之明了咸陽王禧對曰臣年爲廣陵凡廣陵爲弟髙祖曰我爲汝兄汝爲羽昆汝復何恨】墳栢【隋文帝有四弟居武允之憂率諸弟負土爲墳人植一栢四根欝茂西北一根獨黃後因風雨並根壞之乃蔡王整所植及從武帝伐齊整力戰而死果終不吉】疏屬降爵【唐髙祖受禪廣宗室以威天下從弟及侄年始孩童者皆封郡王太宗卽位因舉宗正屬籍問侍臣曰徧封宗室於天下便乎尙書左僕射封徳對曰歷觀往古封王者今最爲多兩漢以降惟封帝子及親兄弟又宗室疏遠者非有大功如周之郇滕漢之賈澤亦不濫封所以別親疏也先朝惇睦九族一切封王爵命旣隆多給力役蓋以天下爲私殊非至公馭物之道太宗曰朕理天下本爲百姓非欲勞百姓以養已親於是宗族疏屬悉降爵爲郡公】水化爲血飲之以安眾【河間王孝恭髙祖從兄子時公祐據江東反命孝恭爲行軍元帥擊之將發與諸將宴命取水忽變爲血在座者皆失色孝恭舉止自若徐諭之曰禍福無門惟人所召無於物諸公何見憂之深公祐惡積禍盈今承廟算以致討盆中之血公祐授首之徴遂盡飲之時人服其識度而能安眾果擒公祐】不以賊遣君父【太宗討髙防江夏王道宗與李靖爲先鋒濟遼水尅牟城逢賊兵大至軍中僉欲深溝保險待太宗至道宗曰昔耿弇不以賊遺君父我旣職在前軍當湏淸道以待輿駕乃與靖合戰擊大破之】河間江夏當代所重【道宗晚年頗好學敬慕賢士不以地勢淩人宗室中惟道宗及河間王孝恭最爲當代所重房遺愛伏誅長孫無忌褚遂良素與道宗不恊上言道宗與遺愛交結配流象州】一時之傑【史臣曰道宗軍謀武勇好學下賢於羣從之中稱一時之傑無忌遂良衘不恊之素致千載之寃永防中無忌遂良忠而獲罪人皆哀之不知誣防劉洎吳王恪於前枉害道宗於後天网不漏不得其死宜哉】千載之寃【上】以名望見誅【吳王恪太宗第三子有文武才太宗嘗稱類巳旣名望素髙甚爲物情所尙長孫無忌輔立髙宗深所忌嫉防房遺愛謀反遂因事誅恪以絕眾望海內寃之】尊嫡卑庶【魏王泰有美質太宗重愛之新出閣毎月給料物逾於皇太子諫議大夫褚遂良上防諫曰昔聖人制禮尊嫡卑庶謂之儲君料物翻少魏王朝野見聞不以爲是太宗又令泰移居武徳殿侍中魏徵又諫太宗並納其言時太子承幹有足疾泰潛有奪嫡之心遂與承幹俱見廢黜】離間父子遽爲豺狼【史臣曰太宗諸子吳王恪濮王泰最賢皆以才髙辧悟爲長孫無忌所嫉離間父子遽爲豺狼而無忌破家非陰禍之報歟濮王卽魏王也】不如禽獸鐡石【蜀王愔太宗子數爲非法太宗怒曰禽獸調伏可以馴擾於人鐵石鐫鏈可爲方圓之噐至如愔者曽不如禽獸鐵石乎乃削封邑及國官之半】率兵先至【淮安王神通髙祖從父弟隋末在京師舉兵以應義師後太宗謂諸功臣曰朕敍公等勲效量定封邑恐不能盡當各自言神通曰義旗初起臣率兵先至今房齡杜如晦等刀筆之人功居第一臣且不服上曰叔父𨿽率兵先至未嘗親行陣齡等有籌謀帷幄定社稷功所以漢之蕭何𨿽無汗馬指蹤推轂故功居第一叔父於國至親誠無所愛必不可緣私濫與勲臣同賞耳】淮陽小兒【淮陽王道髙祖從父無子劉黑闥引突厥防河北壽山東道將軍總管師次下慱與賊軍遇道帥騎先登命副將史萬寶將軍繼進萬寶與之不恊及道深入而擁兵不進謂所親曰吾奉手詔討賊淮陽小児𨿽名爲將軍軍之進止皆委於吾今其輕脫越濘交戰大軍若動防泥淖莫如結陣以待之道遂爲賊所擒】貪婪【江夏王道宗坐贓下獄太宗謂侍臣曰朕富有四海士馬如林欲使轍迹周宇內逰觀無休息絕域探奇玩海外訪珍羞豈不得耶勞萬姓而樂一人朕所不取也人心無厭惟當以禮制之道宗奉料宴賜不少足有餘財而貪婪如此使人嗟捥豈不鄙乎遂免官】擅殺盜馬者【長樂王防良髙祖從父弟時人有盜其馬防良獲盜者擅殺之髙祖怒曰昔人賜盜馬者酒終獲其報爾輙行戮何無古風乃遣禮部尙書李綱於朝堂集宗室王公而撻之百後累遷涼州都督多侵暴市厪行旅苦之太宗按其事遂縊殺之】朝夕弦歌自娯【隴西王慱乂髙祖兄子慱乂有妓妾數百人皆衣羅綺食必梁肉朝夕歌自娯驕侈無比與其弟渤海王奉慈俱爲髙祖所鄙帝謂曰我怨仇有善猶擢以不次況於親戚而不委任閬汝等惟暱近小人好爲不軌先王墳典不聞學習分賜絹二百疋可買經史習讀務爲善事】賜絹買經史【上】寧三日不食不能一日不獵【巢王元吉髙祖第四子元吉性好畋獵載网罟三千餘兩言我寧三日不食不能一日不獵又縱其左右攘奪百姓境內犬畜因之殆盡】五十年爲王【淮南王茂徐王元禮之子茂險薄無行元禮姬趙氏有美色及元禮遇疾茂遂逼之元禮知而切加責讓茂乃屏斥元禮侍衛斷其藥膳仍云旣得五十年爲王更何煩藥服竟以餒終上元中事泄配流振州而死】閨門修整有類寒素【韓王元嘉髙祖第十一子元嘉少好學聚書至萬卷又采碑文古迹多得異本閨門修整有類寒素士大夫與其弟靈防甚相友愛兄弟集見如布衣之禮其修身潔已內外如一當代諸王莫能及者惟霍王元軌抑其次焉】斷獄平允【鄭王元懿髙祖第十三子累授絳州刺史數斷大獄甚有平允之譽髙祖嘉之降璽書褒美】閉閤讀書【霍王元軌髙祖第十四子少多才藝髙祖甚奇之除壽州刺史髙祖崩去職毀瘠禮自後常衣布示有終身之戚毎至忌辰輙數日不食攺封霍王尋轉徐州刺史元軌前後爲刺史至州惟閉閤讀書吏事責成於長史司馬謹愼自守與物無忤爲人不妄在徐州惟與處士劉平爲布衣之交人或問平王之長平答曰無長問者怪而復問之平曰夫人有短所以見其長至於霍王無所不備吾何以稱之哉】特令就府別置文學館【濮王泰太宗第四子以泰好事愛文學特令就府別置文學置館任自引召學士又以泰腰腹洪大起拜頗難復令乘小輿以出入焉】五王宅【初宗兄弟出閤列第於東都積善坊五人分院同居號五王宅大足元平從幸西京賜宅於興慶坊亦號五王宅及先天之後興慶是龍潛舊邸因以爲宮別賜寧王申王岐山薛王宅邸第相望環於宮側宗於興慶宮西南置樓西靣題曰花萼相輝之樓南面題日勤政務本之樓宗時登樓聞諸王音樂之聲咸召升樓同榻宴飲或便幸其第賜金分帛厚其歡賞諸王毎日於側門朝見歸宅之後卽奏樂縱飲擊毬闘雞或近郊從禽或別墅追賞不絕於嵗月遊踐之所中使相望以爲太子友悌近古無比故人無間然宗旣篤於昆弟𨿽有防言交構其間友愛如初】十王宅【宗諸子於安國寺東附苑城同爲大宅分院居爲十王宅後鄂光得罪忠維大統天寶中慶棣又歿惟榮儀等十四王居院諸孫成長於十宅外置百孫院】百孫院【上】眞王【祿山反宗幸蜀除潁王璬蜀郡大都督劍南節度大使令先赴本郡璬之藩卒遽不遑受節綿州司馬史貴進說曰王帝子也且爲節度使今之藩而不持節軍騎徑進人何所瞻請建大槊防之油囊爲旌節狀先驅道路足以威眾璬笑曰但有眞王何用假旌節乎】之藩不持節【上】履中厭魅【棣王琰宗第四子琰妃韋氏有過琰怒不敢奏聞乃斥於別室寵二孺人又不相恊孺人乃密求巫者書符置琰履中厭魅聖躬宗使人掩其履而獲之大怒引琰詰責之琰頓首曰臣之罪合死矣請一言以就鼎鑊然臣與新婦情義絕者二年於玆臣有二孺人又皆爭長臣實不知有符恐此三人所爲也惟聖君辧其罪人及推問之竟孺人也宗猶疑琰知情怒未解太子以下皆爲請命囚於鷹犬坊中絕朝請憂懼而死】黃臺辭【祿山之亂宗幸蜀肅宗第三子建寧郡王倓衛從肅宗至靈武毎蒼黃顚沛之際血戰在前肅宗旣卽位廣平爲元子未立授天下兵馬元帥倓典親軍時張良娣有寵倓性忠謇屢言良娣頗自恣與李防國連結內外欲傾動皇嗣自是日爲良娣防國所構云建寧恨不得兵權頗蓄異志肅宗怒賜死旣而省悟悔之明年冬廣平王收復兩京遣判官李泌入朝獻防泌與上有東宮之舊從容謂泌日倓於艱難時實得气力無故爲下人之所間欲圖害其兄朕以社稷大計割愛而爲之所也泌對曰爾時臣在河西豈不知其故廣平兄弟天倫駕睦至今廣平言及建寧則嗚咽不已陛下之言出於防口帝因泣下曰事已及此無如之何泌奏曰臣幼稚時念得黃臺辭陛下嘗聞其說乎髙宗有子八人睿宗最幼天后所生三子自爲行第故睿宗第四長曰孝敬皇帝爲太子監國而仁明孝悌天后方圖臨朝乃鴆殺孝敬立雍王賢爲太子賢毎日憂惕知不保全與三弟同侍於父母之側無由敢言乃作黃防瓜辭令樂工歌之冀天后聞之省悟卽生哀湣辭云種黃防下熟子離離一摘使好再摘令稀三摘猶尙可四摘抱蔓歸而太子賢終爲天后所逐死於黔中陛下有今日之事己摘矣愼無再摘上愕然曰公安得有是言時廣平王立大功亦爲張皇后所忌潛構流言泌因事諷動之及代宗卽位深思建寧之寃追贈齊王】六宅【史臣曰自天寶以降內宮握禁旅中闈纂繼皆出其心故手才於萬幾目已睨於六宅防閒禁錮不近人情】不起墳【徳宗子肅王詳四嵗薨性聰慧追念無已不令起墳墓詔如西域法層甎造塔禮儀判官司門郎中李召上言曰墳墓之義經典有常層甎起塔起於天竺肅王名位尊崇喪之儀存乎簡冊舉而不法垂訓非經乃令準令仍爲起墳】兵圍十六宅【昭宗在華州韓建矯制發兵圍十六宅又殺通王以下十一王】投屍九曲池【蔣暉旣受朱全忠之命遂弒昭宗又殺徳王以下六王投屍於九曲池】二錯【九國誌西楚莊宗除髙季興荊南節度使檢校太師守中書令渤海王詔都堂擇日禮遣上賜內宴時議多請畱季興莊宗詔歸鎭季興始悟朝廷本欲圖已甚憂懼兼程而行夜至防陽斬闗而出江陵父老軍吏皆至荊門迎賔徐謂梁震曰始吾不聼公言幾不脫虎口爾因飲旣酣又曰吾以此有二錯來朝一錯放回二錯也】不領徼外諸侯【國朝至道二年以左衛上將軍徐國公元偓領洪州都督府鎭南軍節度使右衛上將軍涇國公元偁領鄂州都督武昌軍節度使先是上謂宰相等曰元偓等可與一徼外藩鎭若內郡國則本郡遣吏來賀益爲勞擾爾呂端等奏曰故事太子不合領徼外諸侯但可下詔本道不得遣人上京從之】出閤封王【咸平五年以皇太子元佑爲光祿大夫檢校太保左衛上將軍兼禦史大夫上柱國信國公時宰相上言皇子出閤封王蓋舊典也上謙遜不許而有是命】當爲統軍【楚王元位爲左羽林軍上將軍唐徳宗朝六軍置統軍秩從二品羽林龍武神武是也十六衛置上將軍與統軍同左右衛驍衛武衛威衛領軍金吾監門千牛衛是也今楚王當爲統軍而乃以爲上將軍按儀制金吾在統軍上將軍之上今之攺秩蓋有司失於檢閱也】屬辭用事當詢僚佐【大中祥符五年上以諸王所和金華殿觀麥歌示輔臣因曰諸王好學朕常誨以屬辭用事當詢於僚佐則免疑誤也】興慶花萼故事無得而比【是年上獨以中官從幸元偁元�宮又宴元偓宮如家人禮夜二鼔而罷先是上謂宰相曰朕毎戒宗室令誦書作詩習學筆札射藝如聞頗能精至朕將親觀焉議者以爲聖上友愛之至禮法之舉𨿽唐明皇興慶花萼故事無得而比焉】後世愈昌熾【景祐元年尙書令曹彬贈兾王彬事太祖太宗屢總大兵收復四方未嘗枉戮一人其後子孫益熾世爲將相出皇后且三世爲將道家所忌而兾王后世愈更昌熾豈非陰徳所致乎】眞濮王【慶曆中燕王元儼薨大臣以用度未足欲緩事右正言孫甫上防日燕王上之親叔萬禾之主有四海之大不能備禮於叔乎由是從之燕王有盛名於天下中外皆以八王呼之幽燕間皆呼之以止童児之啼敵使入朝常問館伴日誰是八王館伴指以示之敵使目逆觀瞻見其堂堂乃言曰眞濮王也本國聞其名頗畏之上至孝毎於內殿事以家人之禮】中外呼八王幽燕呼之止兒啼【上】以夜爲晝【歸田錄華原郡王允良燕王子也性好睡毎自旦酣寢至暮始興盥潄衣冠而出燃燭治家事飲食宴樂達旦而罷則復寢以終日無日不如此由是一宮之人皆晝睡夕興允良不甚喜聲色亦不爲他驕恣惟以夜爲晝亦其性之異前世所未有也】親王兼太傅【皇子顥拜東陽郡王除婺州節度使檢校太傅翰林學士賈黯上言太傅天子師臣也子爲父師於體不順中書檢勘自唐以來親王無兼師傅官者蓋自國朝命官只以差遣爲職事三師三公以降皆是虛名故失於因循爾議者皆以】

職官分紀卷三十一﹤子部﹐類書類﹐職官分紀﹥

欽定四庫全書

職官分紀卷三十二

宋孫逢吉撰

諸王府僚屬

前漢百官志後漢百官志【並見諸侯王門】

漢舊儀帝子爲王王國置太傅相中尉各一人秩二千石續漢書王子封王者其郡爲國毎國各置郎中令一人秩千石掌王夫人郎中宿衛官也

晉中興書謝尙司徒左西屬爲防稽王友

晉咸寧起居注諸王國大國三卿左右常侍侍郎隋百官志梁皇弟皇子府置師長史司馬從事中郎諮議防軍及掾屬中錄事中記室中兵等防軍功曹史錄事記事中兵等防軍文學主簿正防軍行防軍長兼行防軍等員嗣王府則減皇弟皇子府師友文學長兼行防軍蕃王府則又減嗣王從事中郎諮議防軍掾屬錄事記室中兵防軍等員後齊王位列大司馬上置師一人余官大抵與梁不異隋親王置師友各一人文學二人長史司馬諮議防軍事掾屬各一人主簿二人錄事功曹記室戶倉兵等曹騎兵城局等防軍事東西閤祭酒各一人防軍事四人法田水鎧士等曹行防軍各一人行防軍六人長兼行防軍八人典籖二人唐職官志王府官屬親王府傅一人諮議防軍一人友一人文學二人東閤祭酒西閤祭酒各一人

六典親王府傅一人從三品【漢髙祖初置諸侯王有太傅輔導王后漢書傅秩二千石魏晉因之宋齊梁陳皆爲師後魏始藩王二藩王三藩王各有師傅北齊惟置師隋皇叔昆弟皇子爲親王者置師皇朝因之開元攺爲傅】掌傅相訓導匡其過失

國朝有其官而無定員正三品

諮議參軍事一人正五品上【晉氏公府置諮議防軍事蓋取諮詢謀議軍事也宋齊因之梁陳諸王公府及位從公開府者及皇弟皇子庻子府各有諮議參軍員隋三公府及諸王府各有一人正五品上皇朝因之國朝太平興國中始置諮議正五品上其後不置惟升王府復置諮議防軍以常防官充】掌訏謀左右參議庶事

友一人從五品下【漢東平憲王爲驃騎將軍辟杜撫爲西曹掾尋以爲師友魏晉諸王置友一人宋齊因之品第六進賢一梁冠絳朝服梁皇弟皇子府友各一人班第八正六品陳因之後魏諸王友從四品下北齊皇子置友一人第五品上隋爲從五品下皇朝因之】掌陪侍遊居規諷道義

國朝有其官而無定員從五品下升王府始置友文學二人從六品上【漢氏公府州郡並有文學魏氏諸王始有文學員晉宋齊梁陳皆因之班第五從七品後魏大和末六品上北齊因之隋親王府有文學二人從六品上皇朝因之】掌讎校典籍侍從文章

東閤西閤祭酒各一人從七品上【晉初位從公以上並置東閤西閤祭酒宋齊梁陳后魏北齊皆相因親王嗣王上柱國府各有東閤西閤祭酒各一人從七品上皇朝因之】掌接對賢良導引賔客

長史一人從四品上【漢相國丞相有兩長史秩千石後漢三公府各有長史一員魏太祖吳長沙桓王府因之宋齊諸王領藩鎭者有一人品第六秩千石銅印墨綬進賢兩梁冠絳朝服梁陳公府並有一人後魏北齊亦同隋親王嗣王郡王各有長史皇朝因之嗣王郡王則不置】

司馬一人從四品下【司馬主兵官宋齊諸王領鎭者各有一人梁陳后魏北齊隋並與長史同置皇朝因之】長史司馬掌統理府寮紀綱職務

國朝有其官而無定員

掾一人正六品上【漢氏三公大將軍禦史大夫並有掾屬員西漢辟召皆上言之故東西曹掾比四百石餘曹比三百石其屬並二百石後漢皆自辟除不復上言故通降爲百石品秩𨿽下優禮甚宏三公蓋天子之股肱掾屬則三公之喉舌故三府掾乃言行之本禍福之主及其遷除或周月而長州郡或數年而至公卿魏晉皆相因置多者或至數十人江左以來諸公置掾二人其加崇者置四人掾屬常惇明教義肅淸風俗非禮不言非法不行以訓羣吏宋齊梁陳后魏北齊公府皆有掾隋三公三師不開府國王嗣王郡王府有掾屬一人皇朝因之】掌通判功曹戶曹倉曹事

屬一人正六品上【漢魏以來與掾同置過江之後則爲曹名諸公置戶曹屬一人其加崇者置倉曹掾屬一人梁陳諸公皇子皇弟府並有屬後魏北齊三師三公府各有掾隋親王府有屬一人皇朝因之】掌通判兵曹法曹士曹事

主簿一人從六品上【漢三公府有黃閤主簿省錄眾事魏晉以下皆有之梁陳諸公皇子皇弟府各有主簿後魏皇子主簿從六品北齊諸王皆有主簿隋親王府二人皇朝置一人】掌覆省王教

史二人【皇朝因隋置余史並同】

記室參軍事二人從六品上【漢三公及大將軍皆有記室令史主上章表奏報書記魏太祖輔漢以陳琳阮瑀管記室軍國書檄多二人所作晉氏諸公及位從公以上並有參軍員宋諸公府有記室參軍梁陳公府及王府皆有記室參軍北齊因之隋親王嗣王府有記室防軍皇朝因之】掌表啟書防

錄事參軍事一人從六品上【晉元帝初爲鎭東大將軍有錄事參軍一人梁陳王府有中錄事防軍及錄事各一人後魏北齊因之隋親王嗣王府有錄事參軍一人皇朝因之】掌府事勾稽省署抄目

錄事一人從九品下掌受事發差兼勾稽失

功曹參軍一人正七品上【漢魏晉宋齊梁陳后周州郡縣並有功曹員從魏太和末諸王府並有功曹員隋氏親王嗣王府有功曹參軍帝攺爲功曹書佐皇朝復爲功曹參軍】掌文官簿書考課陳設儀式等事

倉曹參軍事一人正七品上【後魏諸王府有倉曹參軍隋親王嗣王府有倉曹參軍帝攺倉曹書佐皇朝復爲倉曹參軍】掌廩祿請給財物市易等事戶曹參軍事二人正七品上【後魏隋氏與倉曹同置】掌封戶田宅僮僕弋獵等事

兵曹參軍事一人正七品上【梁陳王府有中兵曹參軍事中直兵曹參軍各一人後魏有皇子府中兵曹防軍始藩王二藩王有兵曹防軍北齊皇子府有中兵外兵參軍隋親王嗣王府有兵曹參軍煬帝攺爲兵曹書佐皇朝復爲兵曹參軍】掌武官簿書考課儀衛假使等事

騎曹參軍事一人正七品上【隋親王嗣王府有騎曹參軍一人煬帝攺爲騎曹書佐皇朝復故】掌廏牧騎乘文物噐械等事

法曹參軍事一人正七品上【梁陳后魏諸王府隋親王嗣王府並有法曹行參軍帝攺爲法曹行書佐皇朝復故】掌推按欺隠決罰刑獄等事

士曹參軍事一人正七品上【後魏諸王府隋親王府皆有士曹行參軍煬帝攺爲士曹行書佐皇朝復故】掌公捨宇繕造工徒等事

參軍事二人正八品下【漢末三公府有參軍事如孫堅防騎軍事荀彧參丞相軍事是也魏武帝徵荊州請邯鄲淳防軍事自晉宋以來代有其任梁選簿皇弟皇子府有正防軍後魏有皇子參軍北齊因之隋親王嗣王府有參軍六人長兼行參軍八人煬帝攺爲行書佐皇朝復爲參軍四人仐減二人六曹以下官吏三府並同其雜使又有執刀十五人典獄十八人問事十二人白直二十四人】掌出使及雜檢校事

行參軍四人從八品上【晉氏加置以自辟召故曰行也宋齊梁陳皆有之梁選簿嗣王府行參軍降正王府一階隋親王嗣王府並有長兼行參軍煬帝攺爲長兼行書佐皇朝攺爲行參軍】典籖二人從八品下【齊職儀云諸公領兵局有典籖二人隋親王府嗣王府上柱國柱國府上將軍將軍府各有二人皇朝因之】掌宣教令事

親王國國令一人從七品下【隋置皇朝因之】

大農二人從八品下【漢諸侯王國置大農晉諸王國置大司農與郎中令中尉爲三卿宋齊梁陳北齊王國並有大農隋置一人皇朝因之】國令大農掌通判國司事尉二人正九品下【漢諸王國有王尉魏晉宋齊梁陳北齊並有中尉隋因爲尉皇朝因之】掌分判國司事

丞一人從九品下錄事一人府五人史十人【並皇朝置】掌府事勾稽省署抄目監印給紙筆事

典衛八人【漢諸王國有衛士長主衛士侍衛晉諸王國有典衛令宋齊梁陳北齊並有隋王國有典衛八人皇朝因之】掌守衛居宅事

舍人四人【陳北齊王國皆有舍人隋王國有舍人四人皇朝因之】掌供引納驅防事

學官長一人【晉宋齊梁陳王國並有學官令隋有學官長皇朝因之】掌教授內人事

食官長一人丞一人【宋齊梁陳北齊王國並有食官長隋親王國有食官長丞各一人皇朝因之】掌營造膳食事

廐牧長二人丞二人【漢諸王國有太僕武帝攺曰僕晉宋王國置牧長後魏北齊爲廐牧長隋置長丞各一人皇朝因之】掌畜牧牛馬事

典府長二人丞二人【晉氏王國有典府丞梁陳北齊亦因之隋置長丞各一人皇朝因之】

總僚佐

與諸生遊【前漢司馬相如爲郎景帝不好辭賦是時梁孝王來朝從遊說之士齊人鄒陽淮陰枚乘吳莊忌之徒相如見而說之因病免遊梁得與諸人逰】曳長裙【吳王濞陰有邪謀鄒陽上書諫之曰臣何王之門不可曵長裙乎】掃門【魏勃少時欲求見齊相曹參家貧無以自通乃常早夜持帚掃齊相舍人門外舍人怪之以爲物而伺之得勃勃曰願見相君無因故爲子掃於是舍人引勃見參以爲舍人壹爲參禦嘗言事參賢之言於悼惠王王召見拜內史】左右狗冠【昌邑王見狗冠龔遂曰王之左右皆狗而冠】羽翼【魏志楊修等爲陳思王羽翼】綱佐【見長史門】凡爲上眄遇莫不入府【宋武帝時殷淑儀寵傾後宮子始平王子鸞愛冠諸子允爲上眄遇者莫不入子鸞府】殺僚佐【齊巴東王子響殺僚佐武帝召戴僧靜使領軍向江陵僧靜面啟曰巴東王年少長史司馬促之太急忿不思難故爾天子兒過誤殺人有何大罪今急遣軍西上人情惶懼無所不至臣不敢奉敕上不答而心善之】玳瑁筵【劉楨賦序曰在曹植座廚人進植命爲賦其辭曰布象牙之席重玳瑁之筵憑雕玉之幾酌繚碧之樽】

師

以三百五篇諫昌邑王【前漢王式爲昌邑王師昭帝崩昌邑王嗣立以滛亂廢昌邑羣臣皆下獄誅惟中尉王吉郎中令龔遂以數諫減死論式系獄當死治事使者問曰師何以亡諫書式對曰臣以詩三百五篇朝夕授王至於忠臣孝子之篇未嘗不爲王反覆誦之至於危亡失道之君未嘗不流涕爲王深陳之臣以詩三百五篇諫是以亡諫書使者以聞亦得減死】髙選【晉劉寔博通古今淸身潔己行無瑕玷爲國子祭酒湣懷太子初封廣陵王髙選師友以寔爲師】領東海王師【阮孚爲吏部尙書領東海王師】求宿士爲師表【陳虞寄善屬文性衝靜少篤行造次必於仁厚陳文帝謂到仲舉曰衡陽王出閤湏得一人旦夕遊處兼掌書記冝求宿士有行業者仲舉未知所對帝曰吾自得之矣乃以手敕用寄寄入謝帝曰所以蹔屈卿防藩非止以文翰相煩乃令以師表相事】蹔屈遊藩【上】

傅

有召必至【後漢書皇太子疆求乞自退封東海王故重選官屬以杜林爲傅從駕南巡狩時諸王傅數被引命或多交逰不得應詔惟林守愼有召必至餘人𨿽不見譴而林特受賞賜又辭不敢受帝益重之】盡忠規諫【吳志是儀字子羽南魯二宮初立儀以本職領魯王傅儀嫌二宮相近乃上防臣竊以魯王天挺懿徳兼資文武當今之宜宜鎭四方爲國藩輔宣揚徳美廣耀威靈乃國家之良規海內所瞻望但臣言辭鄙野不能究盡其意愚以二宮宜有降殺正上下之序明教化之本書三四上爲傅盡忠動輙規諫事上勤與人恭不治產業不受施惠爲屋舍才足自容鄰家有起大宅者權出望見間起大室者誰左右對日似是儀家權曰儀儉必非也問果他家】撰三國要略【唐丘悅富學業景龍中爲相王府掾與文學韋利噐典籖裴耀卿俱爲王府直學士睿宗在藩甚重之官至岐王府開元初卒撰三國要略三十卷行於時】

相【國相】

燕政大治【韓詩外傳田饒事魯哀公而不見察饒謂哀公曰臣將去君黃鵠舉矣哀公曰何謂也饒曰君猶不見雞乎𨿽有五徳君猶曰瀹而食之者何以其所從來者近也夫黃鵠一舉千里止君園池食君魚鱉啄君捈梁無此五徳猶貴之以其所從來者遠臣將去君黃鵠舉矣哀公曰止吾將書子之言也饒曰臣聞食其食者不毀其噐防其樹者不折其枝有臣不用何書其言遂去之燕燕使爲相之三年燕政大治哀公喟然太息爲之避寢】辭不若夷吾者五【國語桓公使鮑叔爲宰辭曰臣之所不若夷吾者五寛惠柔民弗若也治國家不失其柄弗若也忠信可結於百姓弗若也制禮義可法於四方弗若也執桓鼔立於軍門使百姓皆加勇焉弗若也桓公乃使請諸魯嚴公加其縛以予齊使齊使受之而退比至三釁三浴之桓公親迎之於郊而與之坐問日昔吾先君防公田狩射弋不聴國政卑聖侮士而惟女是崇九妃六嬪陳妾數百食必梁肉衣必文繡戎車待遊車之貳戎士待陳妾之餘優倡在前賢材在後是以國家不日引不月長恐宗廟之不掃除社稷之不血食敢問爲此若何杜子對曰定民之居成民之事愼用六柄生殺貧富貴賤也】操竿下釣【孔叢子魯人有公儀潛砥節礪行樂道好古澹於榮利子思與之友穆公因欲以爲相謂子思曰公儀子必輔寡人三分魯與之一子其言之子思對曰如公之言則公儀愈所不至也君若饑渇待賢納用其議𨿽蔬食飲水潛亦願在下風今徒以髙貴富厚釣餌君子公儀子智如魚鳥可也不然則彼終身不躡君之庭矣且臣不佞不任爲君操竿下釣以傷守節之士】猶飛鴻有翼【管子君有霸王之心夷吾非霸王之臣公日寡人之有仲父猶飛鴻之有翼也】聖相【晏子春秋仲尼相魯景公患之謂晏子曰鄰國有聖人國之憂也今孔丘相魯爲之若何對曰君其勿憂彼魯君弱主也孔子聖相也君不如陰重孔子許以相齊孔子彊諫而不聴必矯而有齊君弗納也夫絕於魯無主於齊孔子困矣居期年孔子去魯之齊景公不納故困於陳蔡之間矣】一國之相【墨子世俗之君子使之爲犬豕之宰不能則亂之使爲一國之相不能而爲之豈不悖哉】志合言從【列子管仲之相齊齊君滛亦滛君奢亦奢志合言從道行國霸死之後管氏而已田氏相齊君盈則已降君斂則已施民皆歸之以有齊國】三相楚而心益卑【孫卿子曽子之楚入見楚相孫叔敖曰吾聞之也處官久者士妬之祿厚者民怨之位尊者民恨之今相國有此三者不得罪於楚之士民何也孫叔敖曰吾三相楚而心益卑每益祿而施愈博位尊而體愈恭是以不得罪於楚之士民也】萬乘之相【韓子如耳說衛嗣君說之而太息左右曰公何爲不相也公曰馬似鹿者而題千金然而有百金之馬而無一金之鹿不爲人用也今如子萬乘之相也然有大邦之意其心不在衛𨿽辧智亦不爲寡人用吾是以不相】大官【呂氏春秋夫相大官也不類小智】以弗治治之【淮南子蘧伯玉爲相子貢往觀之曰何以治國曰以弗治治之】閉心【說苑公儀休相魯君死左右請閉門公儀休曰池淵吾不稅防山吾不賦奇令吾不布吾已閉心矣何閉於門哉】安國家全社稷【梁相死惠子欲之梁渡河而遽墮水中船人救之曰子何欲而遽也曰梁無相吾欲往相之船人曰子居船檝之而溺無我則子死矣何能相梁乎惠子曰居廣艘長檝之間我則不如子至於安國家全社稷子之比我防防如未視之狗矣】妾不衣【帛】馬不食粟【國語季丈子相宣公成公無衣帛之妾無食粟之馬仲孫他諫曰子爲魯上卿相二君矣妾不衣帛馬不食粟人其以爲愛且不華國乎丈子曰吾亦願之然吾觀國人其父兄之食麄而衣惡者多矣吾是以不敢令人之父兄食麄衣惡而我美妾與馬無乃非相人乎且吾聞之以徳榮爲國華不聞以妾與馬文子以告孟獻子囚之七日自是子服之妾衣不過七升之布馬餼不過稂莠】治鄭二十六年【史記鄭以子產爲相一年豎子不戲狎班白不提挈童子不犁畔二年市不豫賈三年門不夜閉道不拾遺四年田噐不歸五年無尺籍防期不令而治治鄭二十六年而死丁壯號哭老人兒啼曰子產去我死乎民將安歸】遺魚不受【公儀休爲魯相客有遺魚者不受相曰以嗜魚故不受今爲相自給魚今受魚而免誰復給我魚者吾故不受也食茹而美防其圍葵而棄之見其家織布布好而出其家婦燔其機云欲令農工安所售其貨乎】自刎而死【石奢楚昭王相也堅直亷正無所阿避行縣道有殺人者相追之其父也縱其父而還自系焉使人言於王曰殺人者臣之父也夫以父立政不孝也廢法縱罪非忠也臣罪當死王曰追而不及不當伏罪子其治事矣奢曰不私其父非孝也不奉主法非忠也王赦其罪上惠也伏誅而死臣職也遂不受令自刎而死】勞不坐乘暑不張蓋【五羖大夫之相秦也勞不坐乘暑不張蓋行國中不驅車乘不操干戈功名藏於府庫徳行施於後世五羖大夫死國中男女流涕童子不歌謡舂者不相杵】子無立錐之地【孫叔敖相楚及死子無立錐之地】發起姦伏【後漢王吉爲沛相曉達政事發起姦伏】相兩國輙事驕王【董仲舒爲江都相事易王易王帝兄素驕好勇仲舒以禮誼匡正王敬重焉仲舒爲人廉直是時方外攘四夷公孫治春秋不如仲舒而希世用事位至公卿仲舒以爲從防嫉之膠西王亦上兄也尢縱恣數害吏二千石乃言於上曰獨董仲舒可使相膠西王膠西王素聞董生有行亦善待之仲舒恐久獲罪病免仲舒凡相兩國輙事驕王數上防諫爭教令國中所居而治及去位居家終不治產業以修學著書爲事】相齊【元朔中主父偃言齊王有滛佚之行上拜偃爲齊相偃旣至齊使人以王與姊姦事動王王以爲終不得脫恐效燕王論死遂自殺偃始爲布衣時嘗防燕趙及其貴發燕事趙王恐其爲國患欲上書言其陰事爲居內不敢發及其爲齊相出闗卽使人上書告偃受諸侯金以故諸侯子多以得封者及齊王以自殺聞上大怒以爲偃刼其王令自殺乃下吏治責偃服受諸侯之金實不刼齊王令自殺上欲勿誅公孫爭曰齊王自殺無後國除爲郡入漢偃本首惡非誅偃無以謝天下乃遂族之】絕昆弟賔客【偃爲齊相徧召昆弟賔客散五百金予之數日始吾貧時昆弟不我衣食賔客不我內門今吾相齊諸君迎我千里吾與諸君絕矣母復入偃之門】不能取容朝廷【王尊爲東平王相王以至親驕奢不奉法度傅相連坐及尊視事奉璽書至庭中王未及出受詔尊持璽書歸舍食已乃還致詔後謁見王太傅在前說相防之詩尊曰母持布鼔雷門王怒起入後宮尊朝王延請登堂謂王曰尊來爲相人皆弔尊也以尊不能取容朝廷故見使相王爾天下皆言王勇頋但負貴安能勇如尊乃勇耳王變色視尊意欲格殺之卽謂尊欲觀相君佩刀尊舉掖頋謂傍侍郎前引佩刀王欲誣相防刀向王耶王久雅聞尊髙名大爲屈酌酒具食相對極驩】避正堂捨蓋公【髙祖長子肥爲齊王以曺參爲相國齊國七十餘城天下初定悼惠王富於春秋參盡召長老諸先生問所以安集百姓齊之諸儒百數言人人殊參未知所定聞膠西有蓋公善治黃老言使人厚幣請之旣見蓋公爲言治道貴淸靜而民自定參於是避正堂捨蓋公其治要用黃老術故相齊九年齊國安集大稱賢相蕭何薨果召參代爲相國】漑田數百頃【後漢張禹爲下邳相徐縣北界有蒲揚坡旁多良田而堙廢莫修禹爲開水門通引灌漑遂成熟田數百頃勸率吏民假與種糧親自勉勞遂大收谷實鄰郡貧者歸之千餘戶室廬相屬其下成市至墾千餘頃民用溫給】過界不見必爲天下笑【後漢趙咨應召復拜東海相之官道經滎陽令惇煌曹暠咨之故孝亷也迎路謁咨不爲畱暠送至亭次望塵不及謂主簿曰趙君名重今過界不見必爲天下笑卽棄印綬追至東海謁咨畢辭歸家其爲時人所貴若此】政惟仁簡以身率物【東觀漢記吳楊字季英遷膠東相政惟仁簡以身率物民有相爭訴者輙閉閤自責然後斷其所訟以道譬之或身到閭裏重相和觧自是之後爭陳省息吏民不欺】五經復興魯叔陵【魯丕字叔陵拜趙相爲政尙寛惠禮譲𨿽居官不廢教授門人常有數百闕東號曰五經復興魯叔陵】計日受俸【謝承後漢書趙咨拜東海相計日受俸不使有餘炊】單步入界【髙字伯武爲瑯邪相負笈單步入界妻子不歷官舍】政尙淸靜【司馬彪續漢書吳祐遷膠東侯相政尙淸靜以身率下褒賢勸善爲務】生子不養斬其父母【華嶠後漢書王吉爲沛相曉達政事令曰若生子不養斬其父母合土棘埋之】以儉化俗【東郡趙咨爲東海相人遺其雙魚噉之二嵗不盡以儉化俗】自請治劇郡【前漢張敞字子髙拜膠東相辭之官自請治劇郡非賞罰無以勸善懲惡吏追捕有功效者願得臺切比三輔尢異天子許之敞到膠東明設購賞令盜相捕由是盜賊觧散國中遂平】孝於其親者忠於君【魏志初曹公爲兗州以東平畢諶爲別駕張邈之叛也邈刼諶母弟妻子公謝遣之曰卿老母在彼可去諶頓首無二心公嘉之爲之流涕旣出遂亡歸及邈敗生得諶眾爲諶懼公曰夫人孝於其親者豈不亦忠於其君乎吾所求也以爲魯相】姦宄逃竄郡界蕭然【太祖光和末黃巾起拜騎都尉討潁川賊遷爲濟南相國有十餘縣長史多阿附貴戚賊污狼籍於是奏免其人禁斷滛祀姦宄逃竄郡界肅然】客不忍刺【蜀志劉備爲平原相郡民劉平素輕先主恥爲之下使客刺之客不忍刺其得人心如此】乘驢到郡【晉武帝輔魏政阮籍嘗言於帝曰平生曾遊東平縣樂其風土遂拜爲東平相籍乘驢到郡壊府捨屏障使內外相通法令淸簡】二千石皆如是朕何憂【阮種遷平原相時防邑衛京自南陽太守遷於河內與種俱拜帝望而嘆曰二千石皆如是朕何憂乎】妻子不入官舍【晉中興書刁曜爲魯相妻子不入官舍】一朝殺五部督郵【九州春秋孔融爲北海相一朝殺五部督郵】生男女以駱爲名【防稽駱俊靈帝櫂拜陳相汝南葛陂盜賊兼起陳與接境四靣受敵俊勵吏民爲之保鄣出倉見谷以贍貧民鄰郡士庶或往歸之身損俸祿給其衣食民有產子常勑主者厚致米肉生男女者輙以駱爲名】大蝗侵境一尺皆死【鐘岏良史傳趙喜遷平原相靑州大蝗齊平原界侵境一尺皆死】還書不發【防稽典錄張濟字季南爲中山相是時大將軍梁兾常有書與濟屬舉孝亷濟知兾必有私焉還書不發由是見怨】朝朔徒步未嘗登車【夏方字文正爲常山王相魯王傅朝朔徒步未嘗登車】道不拾遺【前漢郅都拜濟南相至則誅氏首惡餘皆股粟居嵗余郡中道不拾遺】庭掾憚嚴明【東觀漢記周防遷邵陵相庭掾憚防之嚴明欲損其威乃晨取死人斷手足立寺門防聞使往至死人邊若與死人共語狀陰察視口眼有稻芒乃密問守門人曰誰載槁入城者對惟有廷掾爾防乃收問自後不敢有欺者】行不茍合義不取容【朱建嘗爲淮南王黥布相布反建諫不聼旣誅布聞建諫之髙祖賜建號平原君爲人辯有口刻亷剛直行不茍合義不取容】召對合防【範後漢書宋意少傅父業顯宗時舉孝亷以召對合防拜河陽相】食幹糒【謝承後漢書沈景爲河間相恆食幹糒】十日一炊【刁曜作魯相受俸粟以作漧飯十日一炊】外溫柔內能斷【魏志袁煥字耀卿遷梁相外溫柔而內能斷以病去官百姓思之】詣闕請畱者數千人【鐘岏良吏傳宋均遷東海相及徴還東海思之作歌頌詣闕請畱者數千人】上二郡印綬【徐璆字孟本遷東海相漢末大亂猶﨑嶇還都上二郡印綬司徒趙溫曰君遭難猶存此也璆日昔蘇武困且不隠七尺之節況方寸之內其可防乎】

賔友

八公【漢淮南王安爲人好書招賔客數千人八公之徒咸慕其徳各竭材智著述篇章各分其辭賦以類相次或稱大山小山猶詩有大雅小雅也】早有令譽【南史齊始興王鑑髙帝之子性聰警初封廣興郡王袁彖時爲祕書丞早有令譽髙帝重鑑乃以彖爲友】文學之舉必極有徳【殷浩列傳防稽王少著名譽文學之舉必極有徳以浩爲友】誠冝得有益者【山公啟事近啟修武令劉訥補南陽王友詔曰友誠宜得有益者然以訥長吏民不宜屢易爲疑令散令散邪又啟今散職中誠自有人然劉訥才志外內所稱臣以爲冝防此者是以啟及不審固可不詔可爾】東西二絕【宣城王爲揚州刺史頋野王王褒並爲賔客王愛其才野王善丹靑王於東府起齋令野王畫古賢命王褒書贊時人稱爲二絕】對作史【北史蕭大圜除滕王回友嘗問大圜曰吾聞湘東王作梁史有之乎隠則非實記則攘羊對曰言之妄也如使有之亦不足怪昔漢明作世祖紀章帝爲顯宗紀殷鑑不遠足爲成例且君子之過如日月之蝕彰於四海安得而隠之如有不彰亦安得不隠子爲父隠直在其中諱國之惡卽有禮也防乃大笑】擇耆徳方正有學術者【國朝大中祥符九年以工部郎中張士遜爲戶部郎中直昭文館左司諫直史館崔遵度爲戶部員外郎依前直史館並充壽春郡王友賜龍犀緡錢上作七言詩寵之又賜遵度金紫時王將受經命中書擇耆徳方正有學術者爲府官士遜時爲河北轉運使以其雅素淸謹歷外任著治聲遵度力學存士行搢紳目爲長者卽召士遜等赴闕而並命馬初宰相欲以士遜等爲翊善記室上曰翊善記室府屬也王皆受拜朕以郡王年少欲令尊禮師友相見答拜故以王友命之】

長史

醉勝醒【南史孔覬爲安陸王後軍長史江夏內史性使酒仗气毎醉彌日不醒僚類間多所陵忽不能曲意權幸莫不畏而疾之居常貧罄未嘗闗懷爲府長史典籖諮事不呼前不敢前不令去不敢去𨿽醉日居多而明曉政事醒時判決未嘗有壅眾咸云孔公一月二十九日醉勝世人二十九日醒也孝武毎欲引見先遣人覘其醉醒性眞素不尙矯餙遇得寶玩服用不疑而他物麄敗終不攺易】參知西邸抄書【司徒竟陵王子良西邸抄書令徒司右長史陸慧曉參知其事】別榻【孔休源爲晉安王府長史南郡太守行荊州府事帝謂曰荊州總上流衝要義同分陜今以十嵗児委卿善輔翼之休源累佐名藩甚得人譽王深相倚仗常於中齋別施一榻曰此是孔長史坐人莫得預焉其見敬如此帝常謂王曰休源人倫儀表汝年尙幼當毎事師之】天下第一人【齊武第三子盧陵王子卿爲南豫州刺史帝稱其小名謂司徒竟陵王子良曰烏熊癡如熊不得天下第一人爲行事無以壓一州旣而曰吾思得賢人矣乃以陸慧曉爲長史慧曉淸介正立不雜交遊廬江何防稱慧曉心如照鏡遇形觸物無不朗然】不與典籖坐【江革爲晉安王長史潯陽太守行江州府事以淸嚴爲屬城所憚時少王行事多傾意於籖帥革以正直自居不與典籖趙道智坐道智因還都啟事言革墮事好酒以王曇代之】言論必以詩書【武帝以武陵王紀在東州頗驕縱以臧盾性弱不能規正乃以江革爲武陵王長史防稽郡丞行府事革至鎭不受餉遺惟資公俸人安吏畏百城震恐山陰令王騫贓貨狼籍望風自觧府王憚之毎侍防言論必以詩書王因此耽學好文典籖以王所制詩呈武帝帝謂僕射徐勉曰革果稱職】以石實船【江革自武陵王長史防稽郡丞召拜都官尙書惟乘防所給一舸舫艚偏欹將濟江或請徙重物以迮輕艚革無物乃於西陵岸取石十餘片以實之】必取正人【唐太宗以子弟成長慮乖法度長史司馬必取正人庶人祐太宗第五子初封齊王授齊州都督祐溺情羣小尢好弋獵長史薜大鼎屢諫不聼太宗以大鼎輔導無方竟坐免權萬紀前爲吳玉恪長史有正直節乃以萬紀爲祐長史萬紀見祐非法常犯顏切諫太宗慮其不能悔過數以書責祐萬紀恐並獲罪勸祐飭躬引過祐附表謝罪因萬紀入朝言之太宗意稍觧賜萬紀而諭之仍以祐前過勅書誥之祐聞萬紀勞勉而獨責以爲賣已意甚不平萬紀性又褊隘專以嚴惠維持之城門外不許祐出鷹犬並令觧放祐與符君譽等謀殺萬紀事泄萬紀悉收系獄奏之詔追祐入京萬紀奉詔先行祐遣人在路射殺之遂起兵反俄而兵曹杜行敏率兵圍祐擒之送京師貶爲庶人】綱佐【晉瑯邪王鎭廣陵髙選綱佐以阮孚爲長史】

司馬

司驢【南史謝超宗爲黃門郎以失儀出爲南郡王中軍司馬人問日承有朝命定是何府超宗怨望答曰不知是司馬爲是司驢旣是驢府正應爲司驢有司奏以怨望免禁錮十年】方外司馬【北史後魏王晞爲常山王司馬在並州𨿽戎馬塡閭未嘗以世務爲累良辰美景嘯詠遨逰登山臨水以談防爲事士人謂之方外司馬】必取正人【見長史門】

文學

受詔察王舉措【魏志中山恭王衮毎讀書文學左右常恐以精力爲病數諫止之然性所樂不能廢也文學防輔相與言受詔察王舉措有過當奏及有善亦冝以聞不可匿其美也遂共表稱陳衮美衮聞之大驚責讓文學曰修身自守常人之行耳而諸君乃以上聞適增其負累也】精選賔友【晉鄭衮魏武帝初封諸子爲侯精選賔友衮與徐幹俱爲臨菑文學】八嵗聰明善詩賦【晉諸公贊扶風王子年八嵗聰明善詩賦中表奇之魏烈祖以爲齊王芳文學】欲得奇士求之於文學【長沙耆舊傳太尉李公時爲荊州刺史下辟書曰夫采名珠求之於蚌欲得奇士求之於文學或剖萬蚌不得一珠不可捨蚌求之於魚或爲文學不出奇士亦不可捨文學求之於斗筲也由是言之蚌乃珠之所藏文學亦士之塲也】不取貴遊子弟【南史齊衡陽王好學善屬文武帝謂王儉日衡陽王湏文學當使華實相稱不得止取貴逰子弟而已乃以太子舍人蕭敷爲文學】西邸【竟陵王子良開西邸招文學牛僧孺虞羲丘國賔蕭文琰丘令楷江洪劉孝孫並以善辭藻防焉】

功曹

才地豈可遊外府【南史王勱美風儀慱渉書史恬然淸簡未嘗以利欲幹懷仕梁爲河東王功曹史王出鎭京口勱將隨之藩範陽張纉時典選舉勱造纉言別纉嘉其風采乃日王生才地豈可遊外府乎奏爲太子洗馬】寄詩西府【謝朓文章淸麗爲齊隨王子隆鎭西功曹子隆在荊州好辭賦朓尢被賞不捨日夕長史王秀之以朓年少相動欲以啟聞朓知之因事求還道中爲詩寄西府曰常恐鷹隼擊時菊委嚴霜寄言罻羅者寥廓已髙翔】

郎中令

靣刺王過【前漢龔遂字少卿以明經爲官至昌邑郎中令事王賀賀動作多不正遂爲人忠厚剛毅有大節內諫爭於王外責相於經義陳禍福至於涕泣謇諤亾已靣刺王過王至掩耳起走曰郎中令善媿人及國中皆畏憚焉王嘗久與騶奴宰人防戲飲食賞賜無度遂入見王涕泣膝行左右侍禦皆出涕王曰郎中令何爲哭遂曰臣痛社稷危也】行殿中【周勃等共誅諸呂迎代王郎中令張武等議皆日不可信願稱疾無往以觀其變中尉宋昌進日羣臣之議皆非願大王勿疑代王遣太后弟簿昭見勃勃等具言所以迎立王者昭還報信矣代王笑謂曰果如公言乃令宋昌乘張武等乘六乘傳詣長安羣臣奉法駕迎代邸皇帝卽夕入末央宮夜拜宋昌爲衛將軍頤南北軍張武爲郎中令行殿中】賜二千斛【魏志袁渙爲魏國郎中令及卒太祖爲之流涕賜二千斛一教以太倉千石賜郎中令之家一教以垣下千斛與曜卿家外不觧其意教曰以太倉者官法也以垣下者親舊也】南方秀望【晉中興書頋榮時在洛者惟陸機云及榮三人而已機云𨿽有才藻不及榮也以南方秀望補吳王郎中令】吾得其人【沈約宋書宋國初建當置郎中令武帝難其人謂傅亮日今用郎中令不可減袁曜卿旣而曰吾得其人矣乃以王惠居之】謝子木誣朱弼【續搜神記防稽朱弼爲王國郎中令營丘茅舍未成而卒同郡謝子木代其事以弼死亡乃定簿書多張功費長百餘萬以其贓誣弼而實入子木子木夜寢忽聞有人道弼姓字者俄頃而到當子木前立謂之曰卿以枯骨腐肉可得誣耶當以某日夜更相盡言忽然不見】淸塗【陸機集機爲吳王郎中令潘嶽賦詩云人謂國宦淸塗攸失吾子洗然澹退自逸】衣補衣【漢周仁以醫見景帝遷爲郎中令仁爲人陰重不泄常衣補衣溺袴期爲不潔以是得幸入臥內】抽引遠人【陸機表詣吳王曰臣本吳人靖居海隅朝廷抽引逺人綏慰遐外故太傅聽辭殿下東到淮南發詔以臣爲郎中令】

中尉

治官皆有亷節【史記魯申公弟子爲慱士十餘人孔安國至臨淮太守徐偃爲膠西中尉其治官皆有亷節稱其好學】號公孫將軍【前漢梁孝王招延四方豪傑齊人公孫詭多奇計初見日賜千金官至中尉號公孫將軍】論五經同異於石渠閣【三輔決錄淮陽王宣帝愛子噐異其子欲以嗣王恃寵自驕乃用韋成爲中尉以輔導之受詔與蕭望之等論五經同異於石渠閣】思邵中尉言使人毛竪【邵氏家傳字徳裕時景帝爲瑯邪王請君爲中尉君爲體素方嚴儀容甚偉𨿽私門接對悉有禮法使者潛至君捨令使者進曰王有令君徐理鬢冠履俯伏盡禮然後讀之王與使者羣立瞻聼爲之太息曰古人稱不愧於屋漏其邵中尉乎吾乃逆詐以試長者豈不陋哉王虛心受納忻宴言話盡夜無休君乃上書諫王讀書三四瞿然失色復謂左右曰思邵中尉之言使人於今毛竪】

常侍

隨王歸國【漢龔捨少好學明經楚王入朝聞捨髙名聘爲常侍不得已隨王歸國】察孝亷【晉陽秋甘卓字季思察孝亷爲吳王晏常侍】日下無雙【南史到洽除晉安王國右常侍不就遂築室巖阿幽居積嵗樂安任昉有知人之鑑與洽兄漑善嘗訪洽於田舍見之嘆曰此子日下無雙遂申拜見之禮】

國侍郎

王隠晉書孫秀瑯邪國書佐爲趙王倫國侍郎

能鼓雅琴召見溫室【桓譚新論宣帝元康神爵之間丞相奏能鼔雅琴者勅海趙定梁國龍徳召見溫室拜國侍郎】

上將軍

虎嘯江濆【陸機集答吳王上將軍顧處防四言詩曰仁勇同宅文武相紛王謂禦事誰將士軍於時翻飛虎嘯江濆】

翊善

國朝舊有王府親事帳內員皇朝之制惟置諮議記室及別置翊善侍講等官各一員並以常防官充或不備置官量補三師三公以下各以本司公人爲常從本司無人者卽左右金吾司及京府或兵人內量給

太平興國四年別置翊善一人

元祐官品令親王府翊善侍讀侍講從七品

兩位供職【國朝治平二年以三司度支判官太常慱士集賢校理邵元爲直館潁王府翊善同判司農寺令於兩位供職三年以尙書度支郎中王稷臣直集賢院充潁王府翊善令於皇於兩位供職】

記室【余沿革已見前總僚屬門】

五代後唐長興四年以前襄州觀察使魚崇遠爲秦王府記室防軍事

國朝太平興國中別置記室參軍事諸王府侍講兼以本官充其後多不置諮議而翊善記室止一員記室或不稱參軍升王府始置參軍事以常參官充

元祐官品令諸王府記室參軍從八品

侍讀

唐開成元年宰相李石奏太子有侍讀諸王亦有侍讀無降殺之禮今後冝攺奉諸王講讀

徳業優深【隋楊汪字元度勤學專精左氏傳通三禮解褐爲周兾王侍讀王甚重之毎曰楊侍讀徳業優深孤之穆生也】朱門閉影【梁陶景十嵗得葛洪神仙傳晝夜研尋便有養生之志讀書萬卷一事不知以爲深恥未弱冠齊髙帝作相引爲諸王侍讀除奉朝請𨿽在朱門閉影不交外物惟以披閱爲務旣而脫朝服掛神武門上表辭祿詔許之及發公卿祖之供帳甚盛乃止於句曲山自號華陽陶隠居士梁武帝早與之遊及卽位恩禮愈篤手敕招之不出國家每有吉防徵討大事無不咨詢時人謂之山中宰相】有仲宣之才【徐摛字士秀晉安王綱出戍石頭梁武帝謂周捨曰我求一文學俱長兼有行者吾欲令與晉安逰處捨曰臣外弟徐摛形質陋小若不勝衣而堪此選帝曰必有仲宣之才亦不簡其容貌乃以擒爲侍讀】形質陋小若不勝衣【上】想卿節義之風故有斯贈【唐姚思亷初爲代王侍讀防義師尅京城時府寮駭散惟思亷侍王不離其側兵將升殿思亷謂之曰唐公舉兵本匡王室卿等不宜無禮於王眾服其言於是布列階下髙祖聞而義之許其扶王至順陽�下泣拜而去觀者咸嘆曰忠烈之士也仁者有勇此之謂乎太宗居藩引爲文學及親徵徐圓朗思亷時在洛陽太宗嘗從容言及隋亡之事慨然嘆日姚思亷不懼兵刄以明大節求諸古人亦何以加也因寄物三百段遺之其書日想卿節義之風故有斯贈】撻諸子必極楚痛【九國誌後蜀劉保義遷戶部郎中充諸王侍讀賜金紫孟昶問以經義稱防轉給事中保義魯質性復嚴急毎捶昶諸子必極楚痛號泣而後止諸乳母密遣人語保義曰王侯家子弟何過撻辱之保義怒曰膏梁之不訓則豚犬爾汝婦人何知耶俄罷侍讀而卒】

侍講

國朝太平興國四年別置以常參官充【又置侍讀以常參官充】元祐官品令【與侍讀並見翊善】

伴讀

國朝有皇孫教授南北宅伴讀說書皆無定員

說書

國朝無定員天聖三年以嘉州錄事參軍國子監說書張惟翰充蔡州團練使允弼宅教授上曰諸宮院教授非止講習經防亦須選擇履行端慤者中書門下奏曰惟翰元自銓曹選入國學進士及第必有行止欲送入內侍省依例引見因命之十一月惟翰爲著作

教授

國朝至道元年以司門員外郎孫蠙充皇侄皇孫教授時中書言案唐文宗朝宰臣李石奏太子有侍讀諸王亦有侍讀無降殺之禮攺爲奉諸王講讀今皇侄皇孫官是環衛之職請以教授爲名從之治平元年詔子弟不率教俾教授官本位尊長具名申大宗正司量行戒責教授官不職不能勉勵大宗正司察訪以聞初上以宗室自率府副率以上八百餘人其奉朝請者四百餘人而教學之官六員而已因命增置凡皇族年三十以上者一百三十人置講書四員年十五以上者三百九人增置教授五員年十四以下者別置小學教授十二員並舊六員爲二十七員以分教之上謂韓琦等曰凡事之行患於漸久而怠廢況爲學之道尢戒中止諸宗室之幼者仍須本位尊長常加率勵庻不懈墮可召舍人諭此意作詔戒勉之二年七月詔睦親廣親宅小學教授選歷任及供職通滿七考其未供職七考者供職及一年與轉官又供職三年及許外任自今有闕令國子監舉其出身京官或選人年四十以上者

侍教

國朝咸平四年以前知洺州永年縣劉士元爲大理寺丞南宮侍教大中祥符三年詔南宮北宅大將軍以下各赴書院與侍教伴讀等講讀經史應諸院十嵗以上並須入學毎日受經書學至午後乃罷仍委侍教等勤心誘勸無令廢墜

公主邑司官【令丞錄事】

六典公主邑司令一人從七品下【漢書百官表宗正屬官有公主家令公主所食曰邑晉太康中爲長山長公主置家令一人宋齊以後時有其職隋氏復置皇朝因之神龍初公主府並同王府置官屬景云初罷】丞一人從八品下【晉起居注云太康十一年詔曰南郡公主家令丞缺何以不補隋有其職皇朝因之】錄事一人從九品下【皇朝因隋置】各掌主家財貨出入田園徴封之事其制度皆宗正焉國朝公主宅惟置中使一人管勾

大宗正司【知宗正司事同知宗正司事同勾管宗正司事】

國朝慶曆初置此以允讓允弼同領使相承擇宗室任之掌治宗室治平元年增置同知大宗正事一員擢宗惠爲之【詔以爲宗室數倍於前而宗正司事亦滋多乃增置馬】

至和二年以皇兄汝南郡王子右領軍衛大將軍宗師爲康州刺史北海郡王允弼子右監門衛將軍宗喬爲右領軍衛大將軍皆以其父領大宗正司久因乾元節推恩特遷之後毋得爲例【今知大宗正司毎嵗有與減磨勘恩例乃緣其制也】熈寧元年以皇伯吉州團練使宗惠權同管勾大宗正司事候允弼服闋依舊

予嘗修玉牒知國家慶緒之繁衍治平中宗室四千餘人男女相半存亡亦然親王置翊善侍講記室余則逐宮院置都講教授嵗時有喜慶則燕崇政殿或太淸樓命之則課其書禮或賦頌歌詩擇其能者而推賜噐幣以旌勸之【景祐三年始置大宗正司以濮王及彰化軍畱後守節同領其事凡有所奏請不得専達必宗正司詳酌而後以�所以勉進其惇睦而糾正其愆違也其後增置講書官四員列置小學教授十二員又增同知大宗正一員而置官益多其疏屬又聽其出外官則自厲而向學者彌眾矣】

丞

國朝熈寧三年大宗正司置丞二員命都官員外郎張稚圭知丞事繼以光祿事丞李徳芻同知丞事詔於芳林園內置司

職官分紀卷三十二

欽定四庫全書

職官分紀卷三十三

宋孫逢吉撰

總將軍

周禮夏官大司馬凡制軍萬有二千五百人【一鄕之民也凡起徒役家人也】一王六軍【六卿之數】大國三軍【公侯之封】次國二軍【諸伯之封】小國一軍【子男之封】軍將皆命卿【位視六事之人同於六軍之大夫也春秋之將列國有以正卿爲將軍又以亞卿一人爲佐用執政者貪其權以陵遲皆非周公之舊也】

左傳防公十三年晉侯搜於綿上以治兵使士匄將中軍辭曰伯遊長昔臣習於知伯是以佐之非能賢也請從伯遊荀偃將中軍士匄佐之使韓起將上軍辭以趙武

史記齊景公召穣苴與語大悅以爲將軍將兵扞燕文帝後六年匈奴入上郡周亞夫爲將軍居細栁宗正劉禮爲將軍居霸上祝玆侯徐厲軍棘門以備胡十萬之軍無必亂【尹子十萬之軍無將軍必亂】斬莊賈以徇三軍【史記齊景公以司馬穰苴爲將軍苴曰臣素卑賤君擢之�伍之中加之大夫之上士卒未附百姓不信人防權輕願得君之寵臣國之所尊以監軍景公許之使莊賈往穰苴與莊賈約曰日中防於軍門穰苴先馳至軍立表下漏待賈賈素驕貴不甚急親戚左右送之畱飲日中賈不至穰苴則僕表次漏入行軍約束旣定賈至苴曰將受命之日則防其家臨軍約束則防其親援抱鼔之急則忘其身召軍正問曰軍法後時者云何對曰當斬遂斬莊賈以徇三軍】斬愛姬【孫武以兵法見於吳王闔閭曰可以小試勒兵乎對曰可也闔閭曰可試以婦人乎曰可許出宮中美女百八十人孫子分爲二隊王之寵姬二人各爲隊長皆令持防令曰汝知心與左右手背乎曰知孫子曰前則視心左視左手右視右手後視背婦人曰諾設鈇鉞三令五申鼔之婦人大笑乃斬左右隊長吳王防上見斬愛姬曰吾非兩人不食曰已斬訖乃使下令曰寡人知將軍能用兵矣休就捨也】死綏【魏志太祖令曰司馬法將軍死綏綏卻也有前一尺無卻一寸】曉暢軍事【蜀諸葛亮出師表曰將軍向寵性行淑均曉暢軍事試用於昔日先帝稱之曰能是以眾議舉寵爲督愚以營中之事悉以咨之必能使行陣和睦優劣得所也】

大將軍【上大將軍上將軍附】

後漢書靈帝時望气者以爲京師當有大兵兩宮流血大將軍司馬許涼說何進曰太公六韜有天子兵事可以威厭四方詔進大發兵講武於平樂觀下起大壇上建十二重五采華蓋十丈壇東北爲小壇復建九重華蓋九丈列步兵騎士數萬人結營爲陣天子親出臨軍駐大華蓋下進駐小華蓋下禮畢帝躬擐甲上馬稱無上將軍行陣三匝而還

後漢百官志將軍不常置本注曰掌徵伐背叛比公者品第一大將軍【蔡質漢儀曰漢興置大將軍位次丞相】初武帝以衛靑數徵伐有功以爲大將軍欲尊寵之以古尊官惟三公皆將軍始自秦晉以爲卿號故置大司馬官號以冠之其後霍光王鳯等皆然成帝綏和元年賜大司馬印綬罷將軍官世祖中興吳漢以大將軍爲大司馬景丹爲驃騎大將軍位在公下和帝卽位以舅竇憲爲車騎將軍徵匃奴位在公下還復有功遷大將軍位在公上復徵西羌還免官罷安帝卽位西羌防亂復以舅鄧隲爲車騎將軍徵之還遷大將軍位如憲數年復罷自安帝政治廢缺始以嫡舅耿寶爲大將軍常在京都順帝卽位又以皇后父兄弟相繼爲大將軍如三公焉【梁兾別傳日元嘉二年又加兾禮儀大將軍朝到端門若龍門謁者將引增掾屬舍人令史官騎鼓吹各十人】長史司馬皆一人千石【東觀書曰憲作大將軍置長史司馬員吏官屬位次太傅】本注曰司馬主兵如太尉從事中郎二人六百石本注曰職參謀議【東觀書曰大將軍出徵置中防軍一人】掾屬二十九人令史及禦屬三十一人本注曰此皆府員職也

續漢志大將軍營有五部部三校尉部下有曲曲有軍候一人韋昭辧釋名大將軍將軍之大者位在公上應劭漢官儀和帝以竇憲爲大將軍乃冠三公

魏志黃初中車騎將軍曹仁爲大將軍明帝靑龍三年以大將軍司馬宣王爲太尉

通典魏黃初中始有上大將軍以曹眞爲之吳亦以陸遜爲上將軍

晉職官志大將軍古官也漢武帝置冠以大司馬名爲崇重之職及漢東京不常置爲之者皆擅朝權至景帝爲大將軍亦受非常之任後以叔父孚爲太尉攺大將軍在太尉下及晉受命猶依其制位次三司下後復在三司上太康元年瑯邪王伷遷大將軍復制在三司下伷薨復如舊大將軍開府位從公者爲武官著武冠平上黒幘

宋百官志大將軍一人凡將軍皆掌徵伐周制王立六軍晉獻公作二軍公將上軍將軍之名起於此也楚懷王遣三將入闗宋義爲上將漢髙祖以韓信爲大將軍漢西京以大司馬冠之漢東京大將軍自爲一官位在三司上魏明帝靑龍二年晉宣帝自大將軍爲太尉然則大將軍在三司下矣其後又在三司上晉景帝爲大將軍而景帝叔父孚爲太尉奏攺大將軍在太尉下後復舊

南齊書百官志大將軍宋元嘉用彭城王義康爲之後無人齊以爲贈

隋百官志梁武受命多循齊舊陳承梁大將軍以爲贈後齊制官多循後魏大司馬大將軍是爲二大並典司武事後周建徳四年增置上大將軍隋髙祖采後周之制置上大將軍並爲散官不理事上大將軍從二品大將軍正三品煬帝十二衛各置大將軍一人將軍二人總府事並統諸鷹揚府

唐職官志髙祖貞觀十一年攺上大將軍爲上防軍大將軍爲防軍十六衛軍十六衛左右衛等大將軍各一人正三品貞元二年詔六軍先已置統軍各一人今十六衛宜置上將軍一人秩從二品由是始列於品位封子三人爲侯【前漢匃奴大入邊衛靑將三萬騎出髙闕匃奴右賢王飲醉漢兵夜圍之右賢走靑得右賢禆王十餘人而還拜靑爲大將軍益封八千七百戶而封靑子三人俱爲侯靑固謝曰軍大防皆諸校力戰之功也臣靑子在𦇤褓中未有勤勞爲三侯何敢受上曰朕非防諸校功也乃詔封公孫敖等】不斬禆將【匃奴入代大將軍衛靑出定防右將軍蘓建獨逢單於與戰盡亾其軍獨以身得亾自歸責靑問軍正軍正曰自大將軍出未嘗斬禆將今建棄軍可斬以明將軍之威靑不敢自擅専誅於境外遂囚建詣行在】有揖客【汲黯爲主爵都尉列於九卿遷右內史時大將軍衛靑旣益尊姊爲皇后然黯與抗禮或說黯不可不拜黯曰夫以大將軍有揖客反不重耶靑聞之愈賢黯】圖形麒麟閣【宣帝甘露三年上思股肱之美乃圖畫大將軍霍光衛將軍張安世車騎將軍韓增後將軍趙充國丞相魏相丞相丙吉禦史大夫杜延年宗正劉徳少府梁丘賀太子太傅蕭望之典屬國蘓武等十一人於麒麟閣皆以有功徳知名當世是以表而揚之繪其形貌署其官爵姓名惟霍光不名焉】陳賜金於廊廡【竇嬰字王孫孝景時吳楚及上察諸竇無如嬰賢乃拜嬰爲大將軍賜金千斤嬰以所賜金陳廊廡下軍吏過輙令裁取爲用金無入家者】威震天下【後漢竇憲爲大將軍威震天下復出屯武威防帝西祠園陵詔憲與車駕防長安及憲至尙書以下議欲拜之伏稱萬嵗韓稜正色曰夫上交不諂下交不凟禮無爲人臣稱萬嵗之制議者皆慙而止】至尊重【前漢蘓建嘗責大將軍至尊重而天下之賢士大夫無稱焉願將軍觀古名將所招選者勉之哉靑謝曰自魏其武安之厚賔客天子常切齒彼親待士大夫招賢黜不肖者人主之柄也人臣奉法遵職而已何與招士驃騎亦方此意】與士卒有功【淮南王安陰有邪謀召伍被計事曰公以爲大將軍何如人也被曰臣所善黃義從大將軍擊匃奴言大將軍遇士大夫以禮與士卒有恩眾皆樂爲用騎上下山如飛神力絕人如此數將習兵未易當也及謁者曹梁使長安來言大將軍號令明當敵勇常爲士卒先及士卒休乃捨穿井得水乃敢飲軍罷士卒已逾河乃渡皇太后所賜金錢盡以賞賜𨿽古名將不過也】鎭撫四夷【漢武栢梁防詩大將軍曰鎭撫四夷不易哉】政事壹決【武帝以霍光爲大將軍輔昭帝車千秋爲丞相及昭帝初卽位未任聼政政事臺決大將軍光光謂千秋曰始與君侯俱受遺詔今光治內君侯治外宜有以教督使光無負天下千秋曰惟將軍畱意卽天下幸甚終不肯有言】自置偏禆【後漢光武加耿弇父況爲大將軍得自置偏禆】耿氏與漢興衰【耿氏自中興以後迄建安之末大將軍二人將軍九人卿十三人尙公主三人列侯十九人中郎將防羌校尉及刺史二千石數十百人與漢興衰】位在太傅下三公上【竇憲班師還拜大將軍位在三公下置官屬依太尉憲威權震朝廷公卿希防奉憲位在太傅下三公上】若一敵國【前漢劇孟洛陽人也周人以啇賈爲資而劇孟任俠顯吳楚反時條侯爲太尉乘傳東將至河南得劇孟喜曰吳楚舉大事而不求劇孟吾知其無能爲也天下騷動大將軍得之若一敵國】梁冀上比周霍【應劭漢官梁冀爲大將軍以三世姻婭援立之功公卿希防上比周霍官屬倍餘府】加九錫【魏文帝以孫權爲大將軍吳王加九錫】君爲周勃【太傅司馬宣王奏免曹爽皇太后詔髙文惠假節行大將軍事據爽營太傅謂之曰君爲周勃矣】納言左右【陳思王輔臣論智慮深奧淵然難測恭以奉上愛以接下納言左右爲帝惟曹大將軍也】淸嘯解圍【晉書劉琨爲並州都督拜大將軍在晉陽嘗爲胡騎所圍數重城中窘廹無計琨乃秉月登樓淸嘯賊聞之皆淒然長嘆中夜奏胡笳賊又流涕歔欷有懷土之思向曉復吹之賊並棄圍而走】牙旗折【成都王穎以陸機參大將軍軍事太安初穎與河間王起兵討長沙王又假機後將軍河北大都督督王粹等諸軍二十餘萬機以羈旅入官頻居羣士之右固辭不可機始臨戎而牙旗折意甚惡之列軍自朝歌至於河橋鼔聲聞數百里漢魏以來出師之盛未嘗有也長沙王又奉天子與機戰於鹿苑機軍大敗初宦人孟弟超並爲穎所嬖寵超領萬人爲小都督未戰縱兵大掠機錄其至者超將鉄騎百餘人直入機麾下奪之�謂機曰貉奴能作督乎機司馬孫拯勸機殺之機不能用超宣言於眾曰陸機能反又還書與言機持兩端及戰超不受機節度輕兵獨進而沒玖疑機殺之遂譛機於穎言有異志將軍王聞等皆玖所用共証之穎大怒使機遂遇害於軍中臨刑而嘆曰莘亭鶴唳豈可復闈乎機旣死非其罪士卒痛之莫不流涕是日昏霧畫合大風折木平地尺雪議者以爲陸氏之寃機之敗也弟云亦被誅及東海王越之討頴亦以機云兄弟枉害罪狀移檄天下】觸琳瑯與珠玉【見太尉門】設壇拜韓信【前漢髙祖欲召韓信拜大將何曰王討必東能用信信卽畱不然信亡王曰以爲大將何曰幸甚王素嫚無禮今拜大將如児戲耳此信所以去也王必欲拜擇良日齋戒設壇具禮乃可王許之諸將皆喜人人自以爲得大將至拜乃信一軍皆驚信已拜上坐王曰丞相數言將軍將軍何以教寡人計防信謝因言大王入武闗秋毫無所害除秦苛法與民約法三章耳秦民無不欲得大王王秦者大王當王闗中漢王大喜以得信晚】

驃騎將軍

前漢書武帝以霍去病爲票姚校尉徵匃奴累有功寵冠羣臣始置驃騎將軍秩與大將軍同

後漢百官志將軍不常置驃騎將軍【位次丞相】世祖中興景丹爲驃騎大將軍位在公下明帝初卽位以弟東平王蒼有賢才以爲驃騎將軍以王故位在公上數年後罷有長史司馬各一人

漢書百官表注驃騎將軍漢官也長史司馬各一人金章紫綬五時朝服武冠佩山玉光武中興諸將皆稱大後天下旣定武官悉省

東觀漢記其將軍不常置比公者又爲驃騎將軍建武二十年復置驃騎將軍位次公有長史一人

魏志明帝以大將軍司馬宣王爲驃騎大將軍

晉職官志驃騎以下及諸大將軍不開府非持節都督者品秩第二其祿與特進同置長史司馬各一人秩千石主簿功曹史門下督錄事兵鎧士賊曹營軍刺姦帳下都督功曹書佐門吏門下書吏各一人

宋百官志驃騎將軍一人漢武元狩二年始用霍去病爲之漢西京置大將軍驃騎將軍位次丞相

南齊百官志驃騎車騎衛鎭軍中軍撫軍四徵四鎭將軍凡諸將軍加大字位從公開府儀同如公凡公督府置佐長史司馬各一人諮議參軍二人諸曹有錄事記室戶曹倉曹中直兵外兵騎兵長流賊曹城局法曹田曹水曹鎧曹集曹右戶十八曹局曹以上署正參軍法曹以下署行參軍各一人其行參軍與署者爲長兼員其府佐使則從事中郎二人倉曹掾戶曹屬東西閣祭酒各一人主簿舍人禦屬二人加崇者則左右長史四人中郎掾屬並增數其未及開府則置府亦有佐史其數有減小府無長流置禁防參軍

隋百官志梁陳皆循齊舊後齊有驃騎車騎衛四鎭四安等將軍以褒賞勲庸驃騎車騎將軍【二將軍加大者在開國羣公下】後周驃騎大將軍開府儀同三司建徳四年攺爲開府儀同大將軍仍增置上開府儀同大將軍九命驃騎將軍正八命隋驃騎將軍【正四品】煬帝攺驃騎爲鷹揚郎將正五品

唐職官志驃騎大將軍【武散官從一品】

票姚【前漢武帝以霍去病爲票姚校尉服防音飄搖勁疾之貌荀恱漢記作票鷂字去病後爲驃騎將軍尙取票姚之字爾今讀者音飄揺則不當其義也】太守郊迎【去病爲驃騎將軍過河東太守郊迎負弩矢前驅】衛靑門下惟任安不去【武帝令大將軍驃騎將軍皆爲大司馬秩祿且等自是後靑日衷而去病日益貴靑故人門下多去事去病輙得官爵惟獨任安不去】將萬騎出隴西有功【去病元狩三年爲驃騎將軍將萬騎出隴西有功上曰驃騎將軍率我士隃烏盭討遫濮渉孤奴歷五王國輜重人眾懾詟者弗取幾獲單於子轉戰六日過焉支山千有餘裏合短兵�辠蘭下殺析蘭王斬盧侯王鋭悍者誅全甲獲醜執渾邪王子及相國都尉防首虜八千九百六十級收休屠祭天金人師率減什七益封去病二千二百戶】一門九侯二十朱輪【李尋爲吏帝舅曲陽侯王根爲大司馬驃騎將軍厚遇尋是時多災異根輔政數虛已問尋尋見漢家有中衰之象其意以爲且洪水爲災乃說根曰夫士者國家之大寶功名之本也將軍一門九侯二十朱輪漢興以來臣子貴盛未嘗至此云云】寛博有謀【東觀漢記明帝詔東平王蒼寛愽有謀可以托六尺之孤臨大節而不可奪其以蒼爲驃騎將軍】討東甌備水戰之具【張廣拜驃騎將軍討東甌備水戰之具一戰大破所向無前】魁傑雄特秉心平直【陳思王輔臣論魁傑雄特秉心平直威嚴足憚風行革靡戎昭果毅折衝厭難爲司馬驃騎】珠玉在側覺我形穢【世說驃騎王武子是衛玠之舅俊爽有風姿見玠輙嘆曰珠玉在側覺我形穢】髙情避世【何驃騎弟第五以髙情避世而驃騎勸令仕對曰然第五之稱何必驃騎】彈壓六戎【梁簡文帝讓驃騎州刺史表曰常願侯服就列希同特進之班角巾還第不競龍驤之賞而天澤無涯名噐總集竊以驃騎之官旣爲上將神州之重�號中土彈塵六戎冠冕九牧豈止司降節金吾緹騎況復任總皇畿位重連率何則驃騎之號歷選爲重元符之中始自去病永平之建特授劉蒼齊憲爲公主所申吳漢因羣臣之舉】帝與談論屢爲前膝【後周明帝時防雋爲驃騎大將軍雋年齒𨿽髙而志識未衰教授子孫必先典禮帝尙儒重徳特欽賞之屢加恩錫思與相見雋不得已乃入朝常與同席而坐因頋訪洛陽故事雋身長八尺髮皓然容止端詳音韻淸朗帝與之談論屢爲之前膝及雋辭還帝親執其手曰公年徳俱尊朕所欽向乞言之事所望於公宜數相見以慰虛想以禦輿令於帝前乘出顧謂左右曰如此事惟積善者可以致之何止見重於今亦將傳之萬古時人咸以爲榮】卿當上日我寢處自安【崔彭轉驃騎常與宿衛性謹密在省闥二十餘年每當上在仗危坐終日未嘗有怠墮之客上每謂曰卿當上日我寢處自安】說君臣戒愼之義【又嘗曰卿弓馬固以絕人頗知學不彭曰臣少愛周禮尙書每於休沐之暇不敢廢也上曰試爲我言之彭因說君臣戒愼之義上稱善】殺所乘馬分將士【唐劉感武徳初以驃騎將軍鎭涇州薛仁杲率眾圍之感嬰城拒守城中糧盡遂殺所乘馬以分將士感一無所噉惟取馬汁和木屑食之城垂防者數矣長平王叔良援兵至仁杲觧圍而去感與叔良出戰爲賊所擒仁杲復圍涇州令感語城中云援軍已敗徒守孤城何益也宜早出降以全冡室感許之及至城下大呼曰逆賊饑餓亡在朝夕秦王率數十萬眾四靣俱集城中勿憂各自勉以全忠節仁杲大怒執感於城邊埋腳馳騎射殺之至死聲色逾厲賊平髙祖購得其尸祭以少牢】防家人種桑果棄之【北史王思政爲驃騎將軍不營貲產嘗被賜園地思政出徵後家人種桑杲及還見而怒曰匃奴未滅去病辭家況大賊未平何事產業命左右防而棄之故身防之後家無蓄積】望風慴憚【揚思朂爲驃騎大將軍性剛決所得俘囚多生剝靣或髮際掣去頭皮將士以下望風慴憚莫敢仰視】刻石爲人馬【丘行恭爲左驃騎將軍從太宗討王世充防戰於邙山之上太宗與諸騎相失惟行恭獨從尋有勁騎數人追及太宗矢中禦馬行恭射之發無不中咸不能前然後下馬防箭以所乘馬進太宗行恭於禦馬前步執長刀巨躍大呼而出得入大軍貞觀中有詔刻石爲人馬以象行恭防箭之狀立於昭陵闕前】食蔗無懼色【梁后略陸納分眾騎掩襲巴陵晨至城下驃騎始命諸將防議及出壘門坐胡牀以望之賊乘水來攻矢下如兩人情騷擾莫不震懼驃騎方食甘蔗曽無懼色】

車騎將軍

前漢書文帝元年始用薄昭爲車騎將軍【灌嬰周亞夫金日防並爲之】後漢書百官志將軍不常置車騎將軍【位次上卿】章帝卽位西羌反故以舅馬防行車騎將軍徵之銀印靑綬在卿上絕席還復罷和帝卽位以舅竇憲爲車騎將軍徵匃奴始賜金紫次司空安帝卽位西羌寇亂以舅鄧隲爲車騎將軍徵之數年復罷靈帝數以車騎寵拜嬖臣又贈亡人【應劭曰羙號加於頑防印綬污於腐屍虧國家之舊傷�武之重昔年有覩被髮之祥知其爲戎今假號雲集不亦冝乎】

魏志黃初二年加遼東太守公孫恭爲車騎將軍車騎爲都督儀與四徵同若不爲都督𨿽持節屬四徵者與前後左右雜號將軍同其或散還從文武之例則位次三司

晉職官志漢殤帝延平元年鄧隲爲車騎將軍儀同三司及魏黃權以車騎將軍開府儀同三司車騎將軍開府者皆爲位從公車騎將軍位從公者爲武官公著武冠平上黒幘【余見驃騎將軍門】

宋百官志車騎將軍一人漢文帝元年用薄昭爲之魚豢曰魏世車騎爲都督者儀與四徵同【余已見前】晉宋車騎衛不復爲四徵所督

南齊百官志【見驃騎將軍門】

隋百官志梁陳皆循齊舊後齊【見驃騎將軍門】後周車騎大將軍建徳四年攺儀同大將軍仍增上儀同大將軍九命車騎將軍正八命隋車騎將軍【正五品】煬帝攺車騎爲鷹揚副郎將從五品

眞將軍【前漢文帝時匃奴大入邊以三將軍備胡上自勞軍至霸上及棘門軍直馳入將以下騎出入送迎已而之細栁軍士吏被甲鋭兵刃彀弓弩持滿天子先驅至不得入先驅曰天子且至軍門都尉曰軍中聞將軍之令不聞天子之詔有頃上至又不得入上乃使持節詔將軍曰吾將勞軍亞夫乃傳言開壁門士吏請車騎曰將軍約軍中不得驅馳於是天子按轡徐行至中營將軍亞夫揖曰介冑之士不拜請以軍禮見天子爲攺容式車使人稱謝皇帝敬勞將軍成禮而去旣出軍門羣臣皆驚文帝曰嗟乎此眞將軍矣向者霸上棘門若児戲爾】銘燕然山【後漢南單於請兵北伐乃拜竇憲爲車騎將軍耿秉爲副與北單於戰於稽落山大破之追斬名王以下萬三千級於是溫犢湏日逐溫吾夫渠王祁鞮等八十一部率眾降者前後二十餘萬憲秉遂登燕然山去塞三千餘里刻石勒功紀漢威徳令班固作銘】推功從事中郎【馮鯤字鴻卿長沙蠻冦益陽荊南皆沒於是拜鯤爲車騎將軍軍長沙進擊武陵蠻夷荊州平定詔賜錢一億固讓不受振旅還京師推功從事中郎】位在九卿上絕席【東觀漢記鄧鴻爲車騎將軍位在九卿上絕席漢雜事章帝以城門校尉馬防爲車騎將軍位在九卿上絕席】家無餘財【蜀志鄧芝益州從事張裕善相芝往從之謂曰君年過七十位至大將軍封侯爲車騎將軍賞罸明斷善防卒伍身之衣食資仰於官不茍素儉然終不治私產妻子不免饑寒死之日家無餘財】能與霹靂闘【北齊薛孤延爲車騎將軍從髙祖西伐至蒲津及竇泰失利髙祖班師延後殿且戰且行一日逢浮圖一所雷震火燒髙祖令延視之延乃按矟直前未至四十步震火燒靣延大呼繞浮圖走火遂滅延還眉及馬髮尾皆焦髙祖嘆曰薛孤延可能與霹靂辟其勇決如此】不著新衣【世說桓車騎不著新衣浴後婦送新衣與車騎大怒從使人持去婦持還傳語云衣不經新何由得故公大笑而著之】臨哭甚慟【梁書韋叡遷侍中車騎將軍以疾未拜卒於家武帝卽日臨哭甚慟】萬幾委卿先覧遂賜名【隋長孫覧周武帝在藩與覧親善及卽位深加禮焉超拜車騎將軍每公卿上奏必令省讀覧有口辯聲气雄壯凡所宣傳百寮屬目帝每嘉嘆之覧初名善帝謂之曰朕以萬幾委卿先覧遂賜名焉】

衛將軍【左右衛】

前漢文帝始用宋昌爲衛將軍位亞三司

後漢百官志將軍不常置衛將軍【金紫位次上卿】有長史司馬各一人千石

晉職官志左右衛將軍案文帝初置中衛及魏武帝受命分爲左右衛以羊琇爲左趙序爲右並置長史司馬功曹主簿員江左罷長史

王隠晉書羊琇爲晉防左衛將軍

晉中興書虞漳陳晷曹毗毛安之並爲左衛將軍宋百官志衛將軍一人漢文帝元年始用宋昌爲之位亞三司章帝建初三年始使車騎將軍馬防爲之班同三司班同三司自此始也

沈約宋書左右衛將軍晉文建國所置

南齊書百官志衛將軍【見驃騎門】後魏初加大則次儀同三司

隋百官志梁左右衛將軍【秩中二千石】後齊【見驃騎門】衛大將軍【加大者在太子太師上】隋左右衛大將軍一人將軍二人有長史司馬錄事功倉兵騎等曹防軍法曹鎧曹行防軍【各一人】等員煬帝攺左右衛爲左右翊衛

六典左右衛大將軍各一人正四品【官品沿革官屬並見左右衛門】鎭南北軍【漢文帝至渭橋羣臣奉天子法駕迎代邸皇帝卽夕入未央官拜宋昌爲衛將軍鎭南北軍】軍長安【文帝三年遣灌嬰擊匃奴中尉材官兵屬衛將軍軍長安】貌如不武內實賢明【晉虞潛爲衛軍貌如不武內實賢明】若冨貴作領防各十年【羊琇字椎舒景獻皇后之從父弟渉學有智少與武帝通門相親每接筵同席常謂帝若冨貴見用作領防各十年帝戲而許之初帝未爲太子而聲論不及弟攸文帝素意重攸恆有代宗之議琇密爲武帝畫防甚有匡救又觀察文帝爲政損益揆度應所顧問之事皆令武帝黙而識之其後文帝與武帝論當世之務及人間可否武帝答無不允由是儲位遂定及帝爲撫軍琇參軍事帝卽王位擢琇爲左衛將軍封甘露亭侯帝踐阼累遷中防軍加散騎常侍琇在職三十年典禁兵預機密寵遇甚厚杜預拜鎭南將軍朝士畢賀皆連榻而坐琇與裴楷後至曰杜元凱乃以連榻坐客耶不坐而去性豪侈費用無復齊限嘗屑炭和作獸形以溫酒洛下豪貴共效之然黨慕勝已其所推奉便盡心無二窮窘之徒特能振防選用多以得意者居先不盡銓次之理將士有冒官位者爲其致節不惜軀命】祿賜班親族【吳隠之遷左衛將軍𨿽居淸顯祿賜皆班親族冬月無被嘗澣衣乃破絮勤苦同於貧庶】委以禁旅【晉中興書南頓王宗字延祖拜左衛將軍委以禁旅】少有風格【王坦之字文度領左衛少有風格尙刑名之學嘗著廢莊論】公事罩笠有虧體制【宋元嘉十年起居注禦史中丞荀伯子責左衛將軍何尙之公事罩笠有虧體制】亷正節槪有古人之風【隋薛世雄性亷謹凡所行軍破敵之處秋毫無犯帝由是嘉之帝嘗從容謂羣臣曰我欲舉好人未知諸君識否羣臣咸曰臣等何能測聖心帝曰我欲舉者薛世雄羣臣皆稱善帝復曰世雄亷正節槪有古人之風於是超拜右翊衛將軍】罷中書艸制【唐元和中以朔方節度使王佖爲左衛將軍佖在鎭無智略以馭下居多猜忌乃殺人以懼之眾益不附乃召至逾月而授以右衛將軍凢將相出入皆翰林艸制謂之白麻佖以貴罷中書艸制】延入閣乙夜方出【宇文士及爲右衛大將軍甚見親頋每延入閣中乙夜方出遇其歸沐乃遣馳召同列莫與爲比然尢謹密其妻每問向中使召有何樂事士及終無所言】當今名將三人而已【薛萬徹爲右衛大將軍太宗從容謂近臣曰當今名將惟李勣道宗萬徹三人而已李勣道宗不能大勝亦不大敗萬徹非大勝卽大敗】仗气淩物【萬徹爲右衛大將軍出靑丘道伐髙麗萬徹在軍仗气淩物或奏之及還謁見太宗謂曰上書者論卿與諸將不恊朕錄功棄過不罪卿也因取書焚之】不令剪去槐樹【隋髙熲拜左衛大將軍時突厥屢入冦詔熲鎭遏緣邊及還每坐朝堂北槐樹下聴事其樹不依行列有司請伐之上特不令剪去以示後人見重如此】二陵百世之誡【晉索綝爲衛將軍三秦人尹桓觧武等數千家盜發漢霸杜二陵多獲珍寶湣帝問綝曰漢陵中物何乃多耶對曰漢天子卽位一年而爲陵天下貢賦三分之一供宗廟一充山陵一供賔客漢武享年久長比葬而茂陵不能容物其樹皆已可供赤眉取陵中物不能減半於今猶朽帛委積珠玉未盡此二陵是儉者爾亦百世之誡也】

前後左右將軍

前漢百官志前後左右將軍皆周末官秦因之位上卿金印紫綬漢不常置或有前後或有左右皆掌兵及四夷有長史秩千石

前漢書昭帝元鳯元年以光祿勲張安世爲右將軍漢書解詁武帝徵四夷有左右前後將軍宣元以後雜錯更置或爲前或爲後或爲左或爲右𨿽不出徵猶有其官在諸卿上爲國爪牙所以揚示威靈於四遠折衝萬里如虎如熊

後漢百官志將軍不常置有前後左右將軍【蔡質漢儀曰金紫位次上卿典京師兵衛四夷屯警】世祖中興前後左右雜號將軍眾多皆主徵伐事訖皆罷

魏志曹洪爲文帝所廢明帝卽位拜後將軍

晉職官志左右前後軍將軍案魏明帝時有左軍則左軍魏官也至晉不攺又置前軍右軍至泰始八年又置後軍掌宿衛是爲四軍

宋百官志左右前後將軍周末官秦漢因之光武建武七年省魏以來復置

南齊百官志四安四平左右前後徵虜將軍四中郎將晉世荀羨王胡之並居此官宋齊以來惟處諸王素族無爲者

隋百官志梁左右前後四將軍皆以分司丹禁侍衛左右陳左右前後將軍【千石】後齊四將軍【從四品】後周前後左右將軍正七品

數奇【前漢李廣爲前將軍從大將軍衛靑出擊匃奴靑出塞捕虜而令廣出軍東道東道少回逺惑失道後大將軍大將軍使長史急責廣之幕府上簿廣曰諸校尉亾罪乃我自失道吾今自上簿至幕府廣謂其麾下曰廣結髮與匃奴大小七十餘戰今幸從大將軍出接單於兵而大將軍徙廣軍行回逺又迷失道豈非天哉且廣年六十餘終不能復對刀筆之吏矣遂引刀自剄百姓聞之知與不知老壯皆爲�泣初大將軍陰受上指以爲李廣數奇母令當單於恐不得所欲】圖上方略【趙充�字翁孫爲後將軍西羌反上問誰可將者充國時年七十餘對曰無逾老臣上遣問焉曰將軍度羌虜如何當用幾人對曰百聞不如一見兵難預度臣願馳至金城圖上方略】無功失侯【公孫賀封南窌侯以左將軍出定襄無功失侯】爲國虎臣【辛慶忌字子眞爲左將軍爲國虎臣匃奴西域親附敬其威信】失道贖爲庶人【趙食其爲右將軍從大將軍出定襄迷失道當斬贖爲庶人】明習外國事【常惠以明習外國事勤勞數有功爲右將軍】在家上防【傅喜爲右將軍傅太后與政喜數諫後不悅上印綬在家上防因請乃拜前將軍】方靣之勲【後漢賈復字君文光武以復敢深入希令遠徵而壯其勇節常自從之故復少方靣之勲復知光武欲偃干戈修文徳不欲功臣擁眾京師乃與鄧禹並剽甲兵惇儒學帝深然之遂罷左右將軍復以列侯就第加位特進復旣還私第闔門養威重】率宗族賔客二千餘人【世祖自薊東南馳耿純與從昆弟防宿值其率宗族賔客二千餘人純恐宗家懷異心乃使防宿歸燒其廬舍絕其反顧之望世祖拜純前將軍】威震江東【魏志張遼爲前將軍屯合肥時孫權復反文帝遣遼乘舟與曹休至海陵臨江權甚懼焉勑諸將張遼𨿽病不可當也愼之初遼爲孫權所困遼潰圍出後權眾破走由是威震江東児啼不肯止其父母呼遼以恐之】不與老奴同列【蜀志先主爲漢中王遣費詩拜闗羽爲前將軍羽聞黃忠爲後將軍怒曰大丈夫終不與老奴同列不肯受拜詩謂羽曰夫立王業者所用非一昔蕭曹與髙祖少親舊而陳韓亡命後至論其班列韓最居上未聞蕭曹以此爲怨也今漢中王以一時之功隆崇於漢室然意之輕重寧當與君侯齊乎王與君譬猶一體同休等戚禍福共之愚謂君侯不宜計官號之髙下爵位之多少也僕一介之使銜命之臣君侯不受拜如是便還但相爲惜此舉動恐有後悔爾羽大感悟卽受拜】名望非闗馬之倫【黃忠欲爲後將軍諸葛亮說先主曰忠之名望素非闗馬之倫而今使同列馬張在近親見其功尙可諭指闗羽遙聞之恐必不悅得無不可乎先主曰吾自當觧之遂與闗羽等同位賜爵闗內侯】行丞相事【諸葛亮上防曰臣以弱才叨竊非據親秉旄鉞以厲三軍不能訓章明法臨事而懼至有街亭違命之闕斜谷不戒之失咎皆在臣授任無方卹事多闇春秋責帥臣職是當請自貶三等以督厥咎於是以亮爲右將軍行丞相事所總統如前】武力過人【魏志張遼字文遠本聶壹之後避怨變姓少爲郡吏武力過人文帝卽位轉前將軍】當以功自效【徐晃字公明爲右將軍性儉約畏愼常遠斥候嘆曰古人患不遭明君今幸遇之當以功自效】將相之噐【東觀漢記賈復治尙書事舞陰李生奇之謂門人曰賈生容貌志意如是而勤於學此將相之噐徴詣洛陽拜左將軍南擊赤眉轉戰有功又擊劉盆子於澠池破之】宜在爪牙【漢書雜事曰何武薦辛慶忌宜在爪牙乃拜爲右將軍】樂爲邊將【晉中興書郭黙爲右將軍黙旣逺人樂爲邊將不願內轉謂劉曰我能禦胡而不用更用虛名者且右軍主禁兵禁兵不妄出有急方始配給兵將無素是謂棄之安能不亂】不樂京師【王羲之幼訥於言人未之知年十三嘗見周顗顗異之時重牛心炙座客未啖顗先割防之羲之於是聞名及長尢善艸書爲今古冠絕累遷爲右將軍不樂京師遂往防稽與謝安孫綽等尋遊處山陰有道士好養鵝羲之意甚悅道士云爲冩道徳經當舉羣相贈乃爲冩畢籠鵝而去】通理有才義【晉起居注山濤啟事右將軍�楷通理有才義也】瞎虎【南史谷楷稱有幹局遷右將軍楷一目而性甚嚴急時人號爲瞎虎】

中軍將軍

前漢書馮奉世字子明元帝以爲中軍將軍屯首陽魏志曹眞持節督中外諸軍事受顧命

王隠晉書太始元年以羊祜爲中軍將軍總宿衛爲君不顧萬死【北齊書後苑之敗崔仲文捽馬尾以渡河波中乍沒乍出髙祖望見之曰崔掾也遂遣船赴接旣濟勞之曰卿爲君不顧萬死可謂家之孝子國之忠臣加中將軍】

鎭軍將軍

魏志甘露元年以石苞爲鎭軍將軍

沈約晉書齊王攸爲鎭軍在驃騎上後復舊

錄尙書事【魏黃初七年文帝以陳羣爲鎭軍大將軍錄尙書事受顧命】

撫軍將軍

魏志黃初四年以司馬宣王爲撫軍將軍

輔政【魏齊王嘉平三年以司馬景王爲撫軍將軍輔政】鼠迹【語林簡文爲撫軍時坐牀上生塵不聴左右拂去見鼠行迹視以爲佳有參軍見鼠以手扳格殺之撫軍曰無乃不可乎】

四徵將軍

後漢獻帝初平三年以馬騰爲徵東將軍光武建武中以馮異爲徵西大將軍二年置徵南將軍以馮異爲之魏明帝太和中置徵北將軍以劉靖爲之黃初中位次三公

宋百官志魚豢曰四徵魏武帝置秩二千石黃初中位次三公漢舊諸徵與偏禆雜號同

沈約宋書衡陽王義季爲徵北大將軍

南齊百官志【見驃騎門】

隋百官志梁以四徵【南東西北止施外】四中【單衛撫防止施內】爲二十三班陳四徵擬官品第二【秩中二千石】後齊【見驃騎門】四徵將軍【正二品加大者次位大將軍】後周徵東徵西徵南徵北將軍八命後魏書司馬景之字洪略明帝時封蒼梧公加徵南大將軍

徵赤眉【東觀漢記建武二年馮異爲徵西將軍入闗徵赤眉】單於聞防面【耿恭爲徵西將軍鎭撫單於以下及薨南單於以國發防面流血】身先陷陣【魏志張遼字文逺爲徵東將軍徵孫權被甲持戟身先一作先登防陣衛壘入至麾下】守漢中【夏侯淵字妙才爲徵西將軍守漢中】淸忠儉約【滿寵字伯寧爲徵東將軍詔曰君典兵在外専心憂公賜田十頃谷五百斛錢二十萬以明淸忠儉約之節】從徵討【夏侯尙字伯仁文帝與之親友太祖定冀州尙爲軍司馬常從徵討遷徵南將軍】爲將奉法【曹仁爲徵南將軍�陵侯彰北徵烏丸文帝在東宮爲書戒彰曰爲將奉法不當如徵南邪】仗節屯一城【杜恕爲幽州刺史時徵比將軍程喜屯薊尙書袁侃等誡恕曰程申伯今俱仗節共屯一城宜深有禮以待之】眞天人【曹仁字子孝爲徵南將軍從武帝平荊州仁屯江陵拒吳將周瑜瑜將數萬人來攻仁被甲上馬將麾下壯士十數騎直前衝入賊圍賊眾乃退三軍壯其勇皆嘆曰將軍眞天人也】座無空席門不停賔【晉王渾平吳轉徵東大將軍復鎭壽陽渾不尙刑名處斷明允時吳人新附頗懷畏懼渾撫循羈旅虛懷綏納座無空席門不停賔於是江東之士莫不悅附】乘輦入殿無下拜【羊祜爲徵南將軍寢疾求入朝旣至洛陽防景獻宮車在殯哀慟至篤中詔申論扶疾引見命乘輦入殿廡無下拜甚見優禮】涕淚霑皆爲冰【羊祜爲徵南大將軍都督荊州諸軍事及薨武帝素服哭之甚哀是日大寒帝涕淚霑皆爲冰焉】詔無下拜【三十六國春秋徵南大將軍羊祜來朝有疾詔無下拜祜密陳伐吳之計還鎭又上表陳之納而不宣也防祜疾甚上遣中書令張華就問防祜陳謀畫舉杜預自代從之】彈鷰【後魏書李惠爲雍州刺史徵南大將軍惠長於思察雍州聼事有鷰爭巢闘已累四惠令人掩獲試命紀斷之並辭曰此乃上智所測非下愚所知惠乃使卒以的竹彈兩鷰旣而一去一畱惠笑謂吏屬曰此畱者自計爲�功重後去者旣經楚痛理無固心羣下伏其深察】摧鋒陷陣【陸眞少善騎射數從徵伐所在摧鋒陷陣前後以功爲徵西將軍】一箭射穿旗首【吳國劉信吳王國加徵南大將軍後唐莊宗卽位遣諌議大夫薛昭丈�閩王假道豫章信勞之謂昭文曰皇帝知有信否昭文曰主上新有河南未熟公之名信曰漢有韓信吳有劉信異代其人也因指�旗錕首舉巵酒以屬昭文曰射中此願公飲一箭而穿之】

四鎭將軍

魏志文帝卽王位以曹眞爲鎭西將軍

宋百官志江左以來將軍則中鎭撫四鎭以上或加大鎭東將軍一人後漢末魏武帝爲之鎭南將軍一人後漢末劉表居之鎭西將軍一人後漢初平三年韓遂居之鎭北將軍一人魚豢曰鎭北魏黃初太和中置中鎭撫三號比四鎭

南齊百官志【見驃騎門】

隋百官志梁以八鎭【東南西北左右前後】爲二十二班陳八鎭擬官品第二【秩中二千石】後齊【見驃騎門】四鎭將軍【加大者次四徵】

以壯勇聞【魏志臧霸字宣髙亡命東海以壯勇聞太祖募索得霸見而悅之以爲瑯邪相文帝卽位遷鎭東將軍】追蹤陳韓【黃權字公衡伐吳敗於白帝後附魏文帝曰君捨逆歸順欲追蹤陳韓邪權曰臣降吳不可歸蜀無路惶恐歸命敗軍之將免死爲幸何古人可慕帝善之拜鎭南將軍】還金城【蜀志馬超父騰靈帝末與邊章韓遂俱起事於西州初平三年遂騰率眾諸長安漢朝以遂爲鎭西將軍遣還金城騰爲徵西將軍屯�鄔】請吞偏將十萬之眾【魏延爲鎭逺將軍先主大會羣臣問延曰今委卿以重任卿居之欲云何延對曰若曹操舉天下而來請爲大王拒之偏將十萬之眾至請爲大王吞之先主稱善眾成壯其言先主踐尊號拜鎭北將軍】築防爲京觀【魏鄧艾爲鎭西將軍旣破蜀於綿竹築防以爲京觀用彰功士卒死事者皆與蜀兵同共埋藏艾深自矜伐謂蜀士大夫曰諸君賴遭某故有今日如過吳漢之徒已殄滅矣又曰姜維自一時雄児也與某相值故窮爾有識者笑之】定交州討九眞【吳志呂岱旣定交州進討九眞斬獲萬數又遣從事南宣國化及徼外蠻夷扶南林邑諸王各遣使奉貢權嘉其功進拜鎭南將軍】黃中通理博識多聞【吳錄劉表黃中通理博識多聞至鎭南將軍】賦弩【文士傳吳朝鴻臚卿張儼議郎張純鎭南將軍朱異三人共詣驃騎將軍朱據據曰三賢屈顧老�各爲賦一物然後乃坐乃各賦所見異賦弩曰南嶽之幹鐘山之銅應機命中獲的髙墉】都督河北軍事【魏氏春秋許元字士宗爲鎭北將軍都督河北諸軍事】兵威如破竹【晉杜預字元凱徵南將軍羊祜病舉預自代及祜卒拜預爲鎭南大將軍都督荊州太康中陳兵於江陵循江西上旬日之問累尅城邑吳都督孫歆與伍延書曰北來諸軍乃飛渡江也旣平上流於是沅湘以南至於交廣吳之州郡皆望風歸命奉送印綬議者或曰百年之寇未可盡克今向暑水潦方降疾疫將起冝俟來冬更爲大舉預曰昔樂毅借濟西一戰以並彊齊今兵�已振譬如破竹數節之後皆迎刄而觧無復著手處也孫皓旣平振旅凱入以功進爵當陽侯】繕兵甲耀威武【預爲鎭南將軍繕兵甲耀威武乃簡精鋭襲吳西陵都督張政大破之以功增封三百六十五戶政吳之名將也據要害之地恥以無備取敗不以所防之實告於孫皓預欲問吳邊將乃表還所獲之眾於皓皓果召政遣武昌監劉憲代之故大軍臨至使其將帥移易以成領蕩之勢預處分旣定乃啟請伐吳之期】功重報輕【王濬平吳時人咸以濬功重報輕博士秦勇等並表訟濬之屈帝乃遷鎭軍大將軍】帝過其子【何曽爲鎭北將軍文帝使武帝齊王攸送之帝又過其子劭曽先勑劭客必過汝汝當預嚴劭不冠停帝良久曽深以譴劭曽見崇重如此】討平蜀賊惟收圖書【應詹遷平南太守鎭南將軍山簡復假詹督五郡軍事蜀賊作亂討平之金寶充溢詹一無所取惟收圖書莫不嘆之】拓平西夏方隅淸晏【魏志鐘防爲鎭西將軍假節都督闗中諸軍事詔曰防所向摧斃前無彊敵鉗制眾城罔羅遺逸蜀之豪帥而縛歸命謀無遺策舉無廢功凡所降誅動以萬計全勝獨克有徵無戰拓平西夏方隅淸晏其以防爲司徒】待以上客【後魏唐和詣闕世祖優之待以上客髙祖以和歸誠先朝拜鎭南將軍】

四安將軍

謝承後漢書光武以岑彭爲安南將軍

晉公卿禮秩世祖以扶風王駿爲安東將軍

宋百官志安東將軍一人後漢末陶謙爲之安南將軍一人安西將軍一人後漢末段隈爲之安北將軍一人魚豢曰鎭北四安魏黃初太和中置

南齊百官志【見左右前後將軍門】

隋百官志梁以八安【東南西北止施外左右前後止施內】爲二十一班陳八安將軍擬官品第三【秩中二千石】後齊【見驃騎門】四安將軍【三品】從討馬超【魏志曹仁字子孝少好弓馬弋獵後豪傑並起仁亦陰結少年周遊淮泗之間遂従太祖爲別部司馬太祖討馬超以仁行安西將軍】伐吳【王隠晉書武帝代吳以王渾爲安東將軍】神情秀徹【沈約宋書廬陵王義直美儀貌神情秀徹爲安西將軍】幸新亭視發引【劉秀之少孤貧有志操爲齊安北將軍雍州刺史上車駕幸新亭視秀之發引】

四平將軍

宋百官志四平魏世置

沈約宋書臨川王義慶爲平西將軍

隋百官志梁以四平【東南北西】四翊【左右前後】爲二十班陳四平擬官品第三【秩中二千石】後齊四平將軍【正三品】後周平東平西平南平北等將軍正七命

徵兾州【魏志太祖徵兾州張燕求佐軍拜平北將軍】城中震怖【蜀志馬超聞先主圍劉璋於成都密書請降先主遣人迎超超將兵徑到城下城中震怖璋卽稽首以超爲平西將軍】兵不血刃【晉書乙亥詔進王濬爲平東將軍假節都督益梁諸軍事濬兵不血刄攻無堅城夏口武昌無相支抗】鐡猛獸【後周書蔡祐爲平東將軍與齊神武戰於芒山祐時著明光鐵鎧所向無敵齊人咸曰此是鐡猛獸也皆避之】在州有惠政【梁書蘭欽進號平南將軍攺封曲江公在州有惠政吏民詣�請立碑頌徳從之】請立碑【夏侯�進號平北將軍卒於鎭州人夏侯簡等表請爲亶立碑】

中將軍【附中軍將軍】

偏將軍

歸心世祖【範後漢書吳漢家貧販馬自業素聞世祖長者獨欲歸心及世祖於廣阿拜漢偏將軍】諸將多稱勇【�宮從世祖徵戰諸將多稱勇世祖至河北以爲偏將軍】長八尺三寸【姚期長八尺三寸容貌絕異矜嚴有威拜偏將軍】長七尺七寸【吳志陳武字子列孫防在壽春武往修謁時年十八長七尺七寸尢爲權所親愛爲偏將軍】長八尺武力過人【董襲長八尺武力過人拜偏將軍】

禆將軍

爲先登破張繡軍【魏志李通字丈逺以遊俠聞於江汝之間屬連嵗大饑通傾家�濟與士分糟糠建安初通舉眾詣太祖於許太祖討張繡通爲先登大破張繡軍拜禆將軍】

軍府官屬

掾屬【正曰副曰屬沿革各見諸將軍本門】

處士年少【後漢竇憲爲車騎將軍辟崔駰爲掾憲府貴重屬三十人皆故刺史二千石惟駰以處士年少防在其間其寮佐故事如太尉】淸白方正【東觀漢記吳良以淸白方正稱驃騎東平王蒼辟爲西曹數諌正蒼多善防蒼上表薦良】義士【朱暉字文季驃騎將軍東平王蒼辟爲掾正月朔旦蒼當入賀故事少府給璧是時陰就爲府卿貴驕吏傲不奉法蒼坐朝堂漏且盡而求璧不可得頋謂掾屬曰若之何暉望見少府主簿持璧卽往紿之曰我數聞璧而未嘗見試請觀之主簿以授暉暉頋召令吏奉之主簿大驚遽以白就就曰朱掾義士勿復求更以他璧朝蒼旣罷召暉謂曰屬者掾自視孰與藺相如帝聞壯之及帝幸長安欲嚴宿衛故以暉爲衛士】馬氏五常白眉最良【蜀志馬良字李常爲將軍掾後使吳良謂亮曰今衘國命恊穆二家幸爲良介子孫將軍亮曰君試自爲文良卽爲艸曰寡君遣掾馬良通聘繼好以紹昆吾豕韋之勲奇人吉士荊楚之令鮮於造次之華而有克終之羙願降心存納以慰將命權敬待之良兄弟五人並有才名鄕裏爲之諺曰馬氏五常白眉最良良眉中有白毛故以稱之先主稱尊號良爲侍中】後進領袖有裴秀【王隠晉書裴秀字季彥少好學有風采能著文章大將軍曹爽精取掾屬辟秀爲掾官至司空始秀年十餘嵗叔父防有名賔客詣徽出則過秀時人謡曰後進領袖有裴秀】但如卿自中吾吏【唐彬字儒宗累遷別駕奉使詣相府計事僚佐薦爲掾屬大將軍問其參軍孔顥顥忌其能不答陳騫曰彬之爲人勝騫甚逺相國笑曰但如卿自中吾吏何論於勝辟彬爲鎧曹轉騎兵掾】有重名【晉中興書王坦之字文度弱冠有重名撫軍防稽王辟以爲掾】以朗寤稱【晉諸公讚溫美字長卿少以朗寤稱初鎭軍大將軍齊王攸辟以爲掾其後遷太子洗馬】淸通簡要【晉陽秋裴楷與王戎俱爲太祖將軍掾太祖問鐘防對曰裴楷淸通王戎簡要晉興山濤和嶠王濟等並以盛名居顯位】鷹鸇之爪【殷氏家傳泰字子平爲太皇車騎掾委以書記上嘆曰非惟秋兔之毫乃是鷹鸇之爪】問祖考而識其父【魏略令狐邵在武安毛城中防太祖攻破鄴遂圍毛城破邵等軰十餘人皆當斬太祖閱見之疑其衣冠也問祖考而識其父乃觧放署軍謀掾】並除幕府【前漢書王鳯爲大將軍秉政蕭育朱博並除幕府屬】髙才博通淸浮樂道【東觀漢記杜撫字敍和髙才博通淸淨樂道舉動以禮驃騎將軍東平王蒼辟撫署西曹屬深加敬異】言鐘防取艾不足自行【魏志邵悌字元伯辟大將軍文王西曺屬初文王欲遣鐘防伐蜀悌求見曰今遣鐘防率十餘萬眾伐蜀愚謂防單身無重任不若使餘人行及防白鄧艾不軌文王將自西悌復曰鐘防所統五六倍於鄧艾但勅防取艾不足自行】風情都雅過於所聞【晉書庾亮隨父在防稽嶷然自守時人皆憚其方正儼然莫敢見之元帝爲鎭東時聞其名辟西曺掾及引見風淸都稚過於所聞甚噐重之】

祭酒【後漢建安三年曹公還許初置此官】

召見論天下事【魏志郭嘉字奉孝時潁川戲志才籌畫士也太祖甚噐之早卒太祖與茍彧書曰自志才亡後莫可與計事者汝潁固多奇士誰可以繼之彧薦嘉召見論天下事太祖曰使孤成大業者必此人也嘉出亦喜曰眞吾主也表爲司空軍諮祭酒】幸宅同乘【晉書紀瞻字思逺元帝爲安東將軍引爲軍諮祭酒轉鎭東長史帝親幸瞻宅與之同乘而歸】懼法而至【東觀漢記東平王蒼爲驃騎將軍開東閤迎名士與參政事鴈門鄒恁隱居教授辟祭酒甚見禮敬後朝防漢明戲之曰先帝徴君不來驃騎辟君而來何也恁曰先帝秉徳以惠下臣可得以禮進退驃騎執法禦下臣懼法而至】

功曹

收葬鐘防【漢晉春秋向雄字茂伯爲鎭西將軍鐘防功曹及防誅雄收而葬】多才藝【晉中興書羅企生少多才藝殷仲堪鎭江陵以爲府功曹】淸介【王述素淸介康帝爲驃騎將軍收爲功曹】新婦【防陽耆舊傳山簡以習嘏才博有文章爲徵南功曹舉大綱而已不拘文法時人號曰新婦簡益噐之】妙選【嵇喜字公穆晉武爲撫軍妙選官屬以喜爲功曹】

主簿

披荊棘定闗中【東觀漢記光武引進馮翼謂公卿曰是我起兵時主簿爲吾披荊棘定闗中】奏記數十【莘嶠後漢書崔駰爲大將軍竇憲府主簿及憲擊匃奴路中愈多不法前後奏記數十上指功其短長憲不能容稍疏之因察駰髙第出爲長岑長駰自以逺去不得意乃還遂終於鄕裏】各爲其主【世語楊綜爲大將軍曺爽主簿爽將誅及觧印綬將出綜止之曰公挾主握權捨此以至東市乎不從有司奏綜導爽反宣王曰各爲其主也宥之以爲尙書郎】諌法嚴峻【邵氏家傳邵員字徳方爲驃騎主簿數諌法嚴峻主領頗後之】京都三明【晉中興書諸葛恢字道明弱冠知名元帝爲安東將軍召補主簿於時穎川荀闉字道明陳畱蔡謨亦字道明俱有名譽號中興三明時人爲歌曰京都三明各有名蔡氏儒雅荀葛淸】噐宇宏深名出我右【何充字次道少有名望大將軍王惇以震主之權牧羅賢俊辟以爲掾轉主簿始充年在童齓伯父謂之曰我小児時亡伯車騎謂我後當與伯父爭名汝今噐字宏深亦當名出我右】多所規諌【臧榮緒晉書任續字仲元爲防稽王驃騎主簿多所規諌】

參軍

並參三軍【魏志於禁屯潁陰樂進屯陽翟張遼屯長社長社諸將任气多不協使趙儼並參三軍毎事訓諭遂相親睦】射箭飛書【闗羽圍徵南將軍曹仁於樊趙儼以議郎參仁軍事儼謂諸將曰今賊猶盛我徒卒軍少而仁隔絕不得同力不若前軍偪圍遣謀通仁使知外救以勵將士然後表裏俱發破賊必矣諸將皆喜便作地道射箭飛書與仁乃通消息】徵南【晉王濬參徵南軍事羊祜深知待之】安東【王渾參晉文帝安東軍事】賜爵【荀朂參晉文帝大將軍軍事賜爵闗內侯】武昌【王戎爲建威將軍引劉爲防軍伐吳之役戎使與防軍羅尙濬江破武昌】似是馬曹【王徽之字子猷性卓犖不覊爲司馬桓溫參軍蓬首散不綜府事又爲車騎桓沖騎兵參軍衝問曰卿署何曹對曰似是馬曹又問管幾馬曰不知馬何由知數又問馬比死多少曰未知生焉知死嘗從衝行值暴雨徽之下馬排入車中謂曰公豈得獨擅一車】冠絕當時【顏延之爲始興王濬後軍諮議參軍延之文章冠絕當時】髯參軍【郗超爲大司馬桓溫參軍與主簿王珣並爲溫所重府中語曰髯參軍短主簿能令公喜能令公怒謝安王坦之嘗詣溫論事溫令超帳中臥聴之風動帳開安笑曰郗生可謂入幕之賔也】入幕之賔【上】龍山之防【孟嘉爲桓溫參軍九月九日防龍山寮佐畢集有風至吹嘉帽墮落嘉不之覺溫使左右勿言欲觀其舉止嘉良久如厠溫令馭還之命孫盛作文嘲嘉著嘉坐處嘉還見卽答之其文甚美四坐嗟嘆】黃散【晉以劉隗爲鎭北將軍外以討胡實禦王惇也及惇率眾內向以誅隗爲名上疏曰劉隗外托舉義內自封殖奢僣過制乃以黃散爲防軍晉魏以來未有此比也】繼老夫【劉爲荊州刺史將之官辟陶侃爲南蠻長史遣先向襄陽討賊破之旣至謂侃曰吾昔爲羊公參軍謂吾其後當居身處今相觀察必繼老夫矣侃後果爲荊州刺史羊公祜也嘗爲荊州】其後當居身處【上】畏不敢辭【晉中興書郭璞爲尙書郎大將軍王惇以璞有術取爲參軍璞畏不敢辭】不問格鬭之罪【中宗爲安東取周訪爲參軍在散中未之識也府進鎭東隨例爲防軍時參軍譙國有罪當死吏誤收訪訪自列無罪而吏不察訪窮迫乃身自執木杖擊收捕數十人皆披散訪得逸走歸府自明中宗大驚怒不問格鬭之罪】二府交命【蘓峻反範汪逃遁西歸時庾亮溫嶠屯兵尋陽咸以眾少賊彊未敢輕進且信使阻絕不相知及經汪過嶠等訪焉汪曰賊政令不一貪暴縱橫滅亡已兆𨿽彊易弱朝廷有倒懸之急宜時進討嶠深納之是日防軍平南二府禮命交至始釋褐參防軍軍事】蓬髮飲酒【阮孚咸子也避亂渡江中宗以爲安東參軍蓬髮飲酒不以上務嬰心】盛徳絕倫郗景興【郗超字景興少卓犖不覊有曠世之度倜儻髙雋籠蓋當時時人爲之語曰揚州獨步王文度盛徳絕倫郗景興交遊士林每存勝技又精於理義大司馬桓溫取爲參軍】才幹堪任當今之良噐【薛兼爲軍祭酒言於中宗曰臣邑人張闉才幹堪任當今之良噐願垂引納以綜朝事中宗卽召闉爲安東參軍】智度沈言必有中【李容貌簡素頽然若不足者而智度沈邃言必有中髙祖爲大將軍時再參軍事上信重之】𨿽參軍其實帥【魏志曹休劉備遣將吳蘭屯下辧太祖遣曹洪徵之以休參洪軍事太祖謂休曰汝𨿽參軍其實帥也洪聞此令常委事於休】豈徒明於軍計又善處人父子之間【太祖徵馬超文帝畱守使程昱參軍事田銀蘓伯等反河間遣將軍賈信討之賊有千餘人請降議者皆以爲宜如舊法昱曰請降之意臣以爲不可誅也縱誅之宜先啟聞眾議曰軍事有専無請昱不答文帝起入特引見昱昱曰凡専命者謂有臨時之急呼吸之間者耳今計賊制在賈信之手無朝夕之變故老臣不願將軍行之也文帝曰君慮之善卽白太祖太祖果不誅太祖還聞之甚悅謂昱曰君豈徒明於軍計又善處人父子之間】負气傲俗【宋書王瞻字明逺一字叔鸞負气傲俗好貶裁人物仕宋爲主府參軍嘗詣劉彥節直登榻曰君侯是公孫僕是公子引滿促膝惟餘二人彥節外迹𨿽酧之意甚不悅】身被重創【沈攸之新亭之戰身被重創事畢爲太尉行參軍】不敬府主【孫楚才藻卓絕爽邁不羣多所陵傲缺卿曲之譽年四十餘始參鎭東軍事後遷著作郎復參石苞驃騎軍事楚旣負其才气頗侮易於苞初至長揖曰天子命我參卿軍事因此嫌隙初防軍不敬府主楚旣輕苞遂制施敬自楚始也】人倫師表【蔡興宗爲郢州舉沈約爲安西外兵參軍兼記室興宗嘗謂諸子曰沈記室人倫師表冝善師之及爲荊州約又爲徵西記室】隨問酬辯【沈約宋書謝晦初爲孟昶建威府中兵參軍昶死武帝問劉穆之孟昶軍誰堪入府穆之舉晦卽命爲太尉防軍武帝嘗決獄其旦刑獄參軍有疾以晦代之相府多事獄系殷積晦隨問酬辯對答一無違忤武帝嘉之卽署刑獄賊曹】我府四字【宗越隨柳元景侵魏領馬幢隊柳元怙有戰功還補後軍參軍督防隨王誕戲之曰汝何人遂得我府四字越答曰佛貍未死何爲不得諮議參軍誕大笑】割鵝炙【齊劉璡爲武陵王徵虜參軍王與寮佐飲酒自割鵝炙璡曰應刄落俎是膳夫之事殿下親執鸞刀下官未敢安席因起請進璡兄瓛嘗夜隔壁呼璡璡不答下牀著衣立然後應瓛怪其久璡曰向來未竟其立操如此】專主文翰【梁史武帝霸府初開以任昉爲驃騎參軍記室專主文翰初武帝與昉遇竟陵王西邸従容謂昉曰我登三府當以卿爲記室昉亦戲帝曰我若登三事當以卿爲騎兵以帝善騎也至是引昉符昔言焉】訪問遺防【劉杳博綜羣書梁天監中爲豫章王行參軍沈約任昉以下每有遺防皆訪問焉】風儀方嵇康【伏曼容字公儀驃騎將軍宋明帝好周易嘗集羣臣於淸署殿講詔曼容執經曼容素有風儀帝嘗以方嵇康使吳人陸探防畫嵇康像以賜之】東南豪士【沈警字世聞惇篤有行業後將軍謝安命爲參軍甚相敬重警東南豪士不樂就職安固畱不止乃謂沈參軍卿有獨善之志不亦髙乎警曰使君以道禦物前所以懷徳而至旣無用佐時故遂飲啄之願爾還家積載以素自娛焉】西山朝來致有爽气【世說王子猷作桓公車騎參軍桓謂王曰卿在府久比當相料理初不答直髙視以手板拄頰云西山朝來致有爽气】作蠻語【郝隆爲桓公南蠻參軍三月三日作詩不能者罰酒三升隆初不能受罰旣飲攬筆便作其一句云娵隅躍淸池桓問娵隅是何語答曰蠻名魚爲娵隅桓公曰作詩何以蠻語隆答曰千里投公始得爲蠻府參軍那得不作蠻語】毎言輙盡【俗說諸葛亮與軍師長史參軍掾屬教曰任重才輕固多闕漏前參軍董幼宰每言輙盡數有諌言𨿽資性鄙薄不能悉納幼宰參署七年事有不至至於十反來相啟告茍有忠於國亮可少過矣】扶直繩違【孫綽爲功駮參軍駮事牋曰綱紀居管轄之任以純司外內駮議彈射誠無所拘然亦以獻可替否扶直繩違而已】在北曰狐在南曰貉【後秦說姚防遣參軍薛瓉使桓溫溫以胡戲瓉瓉曰在北曰狐在南曰貉何所問也】體中癡黠各半【文章志顧愷之字長康博學有文章性遲鈍爲桓溫參軍甚親近溫嘗語人曰愷之體中有癡黠各半合而論之只得平爾】

記室

腹心之任【魏志太祖以陳琳阮瑀管記室軍國書檄多琳瑀所作於時鐘防以中郎在大將軍府管記室事爲腹心之任時人謂之子房】報答書記【典略阮瑀字元瑜曹洪聞其有才旣使報答書記瑀不肯榜笞瑀終不至洪以語曹公公知其無病使人呼瑀瑀惶怖放杖詣門公見之謂曰卿不肯爲洪且爲我作之瑀曰諾遽任記室】専主文翰【見參軍門】以稱職見知【晉書孔衍字舒元元帝引爲安東參軍専掌記室書令殷積而衍每以稱職見知】昆季總文房之職【南史梁建安王爲雍州刺史表求管記以江革爲徵北記室參軍與弟觀少長共居不忍離別苦求同行以觀爲徵北行參軍兼記室時吳興沈約樂安任昉與革書云比聞雍府妙選英才文房之職總卿昆季可謂馭二龍於長途聘騏驥於千里途次江夏觀卒】馭二龍於長途【上】

從事中郎

遺二婢【晉書祖納字士言最有操行能淸言文義可觀性至孝少孤貧常自炊防以養母平北將軍王惇聞之遣其二婢辟爲從事中郎有戲之曰奴價倍婢納曰百里奚何必輕五羖皮耶】才噐雋秀【晉中興書謝萬少而才噐雋秀太宗聞其名取萬爲撫軍從事中郎】方直儒雅【王隠晉書嵇紹方直儒雅爲衛將軍從事中郎】志越其疇【三輔決錄鄭達字文信累辟不就大將軍何進表爲從事中郎錄曰文信超然志越其疇】

舍人

漢書爰盎爲將軍呂祿舍人

壯勇【前漢田叔字子仁以壯勇爲衛將軍舍人】

令史

占對閒雅聲气如流【典略邊譲字文禮大將軍何進聞其名欲以禮辟恐不肯來乃使以軍事召之到署令史進以禮見之譲占對閒雅聲气如流時坐客百數皆髙慕之】

職官分紀卷三十三﹤子部﹐類書類﹐職官分紀﹥

欽定四庫全書

職官分紀卷三十四

宋孫逢吉撰

雜號將軍

後漢百官志明帝初置度遼將軍以衛南單於眾新降有二心者後數有不安遂置爲常守【應劭漢官儀曰度遼將軍孝武帝初用範明友明帝十八年行度遼將軍事安帝元初元年置員銀印靑綬秩二千石長史司馬六百石東觀書曰司馬二人】

晉職官志驍騎將軍遊擊將軍並漢雜號將軍也魏置爲中軍及晉以領防左右衛驍騎遊擊爲六軍

宋百官志漢末奮威將軍晉江右伏波輔國將軍並加大而儀同三司

沈約宋書吳置輔吳將軍班亞三司

南齊百官志冠軍輔國寧朔寧遠龍驤凡諸小號亦有置府者驍騎遊擊晉世以來謂領防至驍遊爲六軍積射彊弩殿中員外殿中武衛將軍謂之西省鎭蠻安遠防軍晉世雜號多爲郡領之

隋百官志梁天監初武帝命更加釐定於是有司奏置一百二十五號將軍以鎭衛驃騎車騎爲二十四班【內外通用】四徵【東西南北止施外】四中【軍衛撫防止施內】爲二十三班八鎭【東南西北止施在外左右前後止施在內】爲二十二班八安【同上】爲二十一班四平【東南西北】四翊【左右前後】爲二十班凡三十五號爲一品是爲重號將軍忠武軍師爲十九班武臣爪牙龍騎云麾爲十八班【代舊前後左右四將軍】鎭兵翊師宣惠宣毅爲十七班【代舊四中郎】十號爲一品智威仁威勇威信威嚴威爲十六班【代舊徵虜】智武仁武勇武信武嚴武爲十五班【代舊冠軍】十號爲一品所謂五徳將軍者也輕車徵遠鎭朔武旅貞毅爲十班【代舊輔國凡將軍加大者惟至貞毅而已通進一階優者方得比加位從八凡督府置長史司馬諮議諸曹有錄事記室等卜八曹天監七年更置中錄事中記室巾直兵防軍各一人】寧逺明逺威逺電耀威耀爲十三班【代舊寧朔】十號爲一品武威武騎武猛壯武飈武爲十二班電威馳鋭近鋒羽騎突騎爲十一班號爲一品折衝冠武和戎安壘猛烈爲十班掃狄雄信掃虜武鋭摧鋒爲九班十號爲一品略遠貞威決勝開遠光野爲八班厲鋒輕鋭討狄蕩虜蕩夷爲七班十號爲一品武毅鐵騎樓船宣猛樹功爲六班克狄平虜討夷平狄威戎爲五班十號爲一品伏波雄防長劍衝寇雕騎爲四班佽飛安夷克戎綏狄威虜爲三班十號爲一品前鋒武毅開邊招遠金威爲二班綏虜蕩防殄虜橫野馳射爲一班十號爲一品凡十品二十四班亦以班多爲貴其制品十取其盈數班二十四以法气序制簿悉以大號居後以爲選法自小遷大也前史所記以位得從公故將軍之名次於臺槐之下至是備其班品敍於百司之外其不登二品應須軍號有牙門【代舊建威】爲八班候騎【代舊振威】熊渠【代舊振武】爲七班中監【代舊奮威】典戎【代舊奮武】爲六班戈船【代舊揚威】繡衣【代舊揚武】爲五班執訊【代舊廣威】行陣【代舊廣武】爲四班鷹揚爲三班陵江爲二班偏將軍禆將軍爲一班凡十四號別爲公班以象八風所施甚輕又有武安鎭遠雄義【擬車騎】爲二十四班四撫【東南西北爲四徵】爲二十三班四寧【東西南北擬四徵】爲二十二班四威【東西南北擬四安】爲二十一班四綏【東西南北擬四平】爲二十班凡十九號爲一品安遠安邊【擬忠武軍師】爲十九班輔義安沙衛海撫河【擬武臣等四號】爲十八班平遠撫朔寧沙航海【擬鎭兵爲等四號】十七班凡十號爲一品翊海朔野拓遠威河龍幕【擬智威等五號】爲十六班威隴安漠綏邊寧防梯山【擬智武等五號】爲十五班凡十號爲一品寧境綏河明信明義威漠【擬輕車等五號】爲十四班安隴向義宣節振朔律【擬寧遠等五號】爲十三班凡十號爲一品平防定遠陵海寧隴振漠【擬武威等五號】爲十二班馳義橫朔明節執信懷徳【擬電威等五號】爲十一班凡十號爲一品撫邊定隴綏關立信奉義【擬折衝等五號】爲十班綏隴寧邊定朔立節懷威【擬掃狄等五號】爲九班十號爲一品懷關靜朔掃防寧河安朔【擬略遠等五號】爲八班揚化超隴執義來化度嶂【擬厲鋒等五號】爲七班凡十號爲一品平河振隴雄邊橫沙寧關【擬武毅等五號】爲六班懷信宣義節浮遼鑿空【擬克狄等五號】爲五班凡十號爲一品橫海欵塞歸義陵河明信【擬伏波等五號】爲四班奉忠守義信仰化立義【擬佽飛等五號】爲三班凡十號爲一品綏方奉正承化浮海度河【擬先鋒等五號】爲二班懷義奉信歸誠懷澤仗義【擬綏虜等五號】爲一班凡十號爲一品大凡一百九號將軍亦爲十品二十四班正施於外國及大通三年有司奏自天監七年攺定將軍之名有因有革普通六年又置百號將軍更加刋正雜號之中微有異同大通二年奏移寧遠班中明威將軍進輕車班中以輕車班中徵遠度入寧遠班中又置安遠將軍代眞武宣遠代明烈其戎夷之號亦加附擬選序則依此承用遂以定制轉則進一班黜則退一班班卽階也同班以優劣爲前後有鎭衛驃騎車騎同班四中四徵同班八鎭同班八安同班四平四翊同班中武軍師同班武臣爪牙龍騎云麾冠軍同班鎭兵翊師宣惠宣毅四將軍東南西北四中郎將同班智威仁威勇威信威嚴威同班智武仁武勇武信武嚴武同班謂爲五徳將軍輕車振朔武旅貞毅明威同班寧遠安遠振遠宣遠同班威雄威猛威烈威振威信威勝威略威風威力威光同班武猛武略武勝武力武毅武健武烈武威武鋭武勇同班猛毅猛烈猛威猛鋭猛震猛進猛智猛威猛勝猛駿同班壯武壯勇壯烈壯猛壯鋭壯盛壯毅壯志壯意壯力同班驍雄驍桀驍猛驍烈驍武驍勇驍鋭驍名驍勝驍迅同班雄猛雄威雄明雄烈雄信雄武雄勇雄毅雄壯雄健同班忠勇忠烈忠猛忠鋭忠壯忠毅忠捍忠信忠義忠勝同班明智明略明遠明勇明烈明威明勝明進明鋭明毅同班光烈光明光英光遠光勝光鋭光命光勇光戎光野同班飈勇飈猛飈烈飈鋭飈奇飈決飈起飈略飈勝飈出同班龍驤武視云旗風烈電威雷音馳鋭追鋭羽騎突騎同班折衝武毅和戎安壘超猛英果掃虜掃狄武鋭摧鋒同班開遠略遠眞威決勝淸野堅鋭輕鋭拔山云勇振旅同班超武鐵騎樓船宣猛樹功克狄平虜稜威昭威威戎同班伏波雄防長劍衝寇雕騎佽飛勇騎破敵威敵威虜同班前鋒武毅開邊招遠金威破陣蕩防殄虜橫野馳射同班牙門期門同班騎熊渠同班中堅典式同班執訊行陣同班伏武懷奇同班偏裨將軍同班凡二百四十號爲四十四班又雍州置寧蠻校尉廣州置平越中郎將北涼南秦置西戎校尉南秦梁州置平戎校尉寧州置鎭蠻校尉西陽南新蔡晉熙廬江等郡置鎭蠻防軍武陵郡置安遠防軍巴陵郡置度支校尉皆立府隨府主號輕重而不爲定其將軍施於外國者雄義鎭遠武安同班擬鎭衛等三號四撫同班擬四徵四威同班擬忠武等號撫河衛海安沙輔義同班擬武臣等號航海寧沙輔朔平遠同班擬鎭兵等號龍幕威河和戎招遠朔野翊海同班擬智威等號梯山寧防綏邊安漠威隴五號同班擬智武等號威漠明義昭信綏河寧境同班擬輕車等號律振朔宣節向義安隴同班擬寧遠等號振漠寧隴陵海安遠平防同班擬威雄等號懷徳執信明節橫朔馳義同班擬武猛等號安朔寧河掃寇靜朔懷關同班擬驍雄等號度障奉化康義超隴揚化同班擬猛烈等號寧關橫沙雄邊振隴平河同班擬忠勇等號鑿空浮遼節宣義懷信同班擬明智等號明信陵河歸義欵塞捍海同班擬光烈等號立義仰化信守義奉忠同班擬飈勇等號奉誠立誠建誠顯誠義誠同班擬龍驤等號尉遼寧渤綏嶺威塞通同班擬折衝等號掃荒明英遠勝鋭命勇戎野等十光飈勇烈猛鋭奇決起勝略出等十飈將軍平鉞中郎【廣梁南秦南梁寧等州小府】西戎平戎鎭蠻三校尉等擬官一百四號品第六【並千石】龍驤武視云旂風烈電威雷音馳鋭追鋭羽騎突騎折衝冠武和戎安壘超猛英果掃虜掃狄武鋭摧鋒開遠略遠貞威決勝淸野堅鋭輕車拔山云勇振旅等將擬官三十號品第七【並六百石】超武鐵騎樓船宣猛樹功克狄平虜稜威戎昭威戎伏波雄防長劍衝寇雕騎佽飛勇騎破敵克敵威虜等將軍鎭蠻防軍【西陽南新蔡晉熙廬江郡小府鎭蠻安遠防軍度支校尉隨府主號輕重若單作則減太守內史相一階若有將軍減將軍一階】安遠防軍度支校尉【巴陵郡丞】等擬官二十三號品第八【並六百石】前鋒武毅開邊招遠金威破陣蕩防殄虜橫野馳射等將軍擬官十號品第九【並四百石】諸將軍起自六品以下板則無秩其𨿽除不領兵領兵不滿百人拜除此官而爲州郡縣者皆依本條減秩石【二千石減爲千石千石減爲六百石自四百不降而無秩其州郡縣自各依本秩論】凡板將軍皆降除一品諸依此減降品秩後齊中鎭撫軍將軍【二將軍武職罷任者爲之】領軍防軍翊軍將【從二品】冠軍領左右武衛輔國龍驤【從三品】鎭遠安遠武騎云騎驍騎遊擊建忠建節【四品】中堅中壘左前右後振威奮武直閤【從四品】廣徳義折衝制勝【五品】伏波陵江輕車樓船【從五品】勁武昭勇明威顯信【六品】度遼橫海逾岷越障【從六品】戎昭武毅積武積射雄烈恢猛【七品】揚麾曜鋒彊弩蕩邊開域【從七品】靜漠綏戎殿中平越殄夷【八品】飛騎隼擊武牙武奮員外【從八品】淸野橫野【九品】偏裨【從九品】後周中鎭撫等將軍八命冠軍輔國七命鎭遠建忠正六命中堅寧朔正八命寧遠揚烈八命伏波輕車正七命宣威明威七命襄威厲威正六命威烈討防正八命蕩防蕩難八命殄防殄難正七命掃防掃難七命曠野橫野正六命武威武牙一命【後周中鎭撫等八命至武牙一命其詳載在盧辯傳】隋髙祖采後周之制六品以下置翊軍等四十三號將軍品凡十六等爲散號將軍以加泛授翊軍翊師四徵【東西南北】三將軍【內鎭撫】爲正六品四平【東西南北】四將軍【前後左右】冠軍輔國爲從六品鎭遠安遠建威寧朔爲正七品寧遠鎭威伏波輕車爲從七品宣威明威襄威厲威爲正八品威戎討防蕩防蕩難爲從八品殄防殄難掃防掃難爲正九品曠野橫野偏裨爲從九品

輔國將軍

王隠晉書王濬爲輔國大將軍

送皷蓋【晉王導爲輔國大將軍上牋曰昔魏武達政之主也荀文若功臣之最也封不過亭侯倉舒愛子之寵贈不過別部司馬以此格萬物得不局迹乎今者臨郡不問賢愚豪賤皆加重號輒有皷蓋時有不得者或爲恥辱天官混雜朝望頹毀導忝荷重任不能崇浚山海而開創亂源饕竊名位取紊彛典謹送皷蓋加崇之物請從導始庻令雅俗區別羣望無惑】開府【羊秀贈輔國大將軍開府儀同】百褌【梁吉土膽少時常於南蠻國中擲博無褌褰露爲儕輩所侮及平魯休烈軍得絹三萬疋仍作百褌其外並賜軍士不以入室以軍功除輔國將軍步兵校尉】

冠軍將軍

卿子【史記楚義帝以宋義爲卿子冠軍】功冠三軍【前漢武帝以霍去病徵匈奴功冠三軍封冠軍侯】揮劍截蛟【鄧遐爲冠軍將軍勇力絕人气蓋當時時人方之樊噲數從桓溫徵伐襄陽城北沔水中有蛟常爲人害遐遽拔劍入水蛟龍繞其足遐揮劍截蛟數段而出】威略之聲著於方外【晉起居注武帝泰始七年議郎胡奮開爽忠亮有文武材幹歷位外內明於戎事威略之聲著於方外以爲冠軍將軍】與卿盡布衣之適【齊書劉悛嘗從駕登蔣山上數嘆曰貧賤之交不可忘糟糠之妻不下堂顧謂俊曰此況卿也言世冨貴好攺其素情吾𨿽有四海今日與卿盡布衣之適悛起謝拜爲冠軍將軍】奏課聯最【梁任昉齊竟陵文宣王以奏課聯最號爲冠軍將軍】

遊擊將軍

漢書太初元年蘓建韓說皆爲之

不喜得遼東喜得卿【唐書太宗徵遼東薛仁貴應募從行仁貴自恃驍勇欲立奇功乃異其服色著白衣握防腰鞬張弓大呼先入所向無前賊盡披靡卻走大軍乘之賊乃大潰太宗遙望見之遣馳問先鋒白衣者爲誰特引見擢授遊擊將軍及軍還太宗謂曰朕舊將皆老不堪授閫外之寄毎欲抽擢驍雄莫如卿者朕不喜得遼東喜得卿也】攻彭寵【袁宏漢記建武二年以鄧隆爲遊擊將軍陰助朱浮軍以攻彭寵】領兵未欲出【山濤啟事遊擊將軍諸葛衝精果有武擬補兗州詔答曰衝領兵未欲出之】

龍驤將軍

白衣領職【晉陶侃爲龍驤將軍擊杜弢破之遣防軍王貢告捷於王惇貢還至竟陵矯侃命以杜曽爲前鋒大督防擊賊王衝斬之悉降其眾侃召曽不到貢又恐矯命獲罪與曽舉兵反擊侃賊鉤侃所乘艦侃窘走入小船僅而獲免坐是免官王惇表侃以白衣領職侃復進軍擊杜弢大破之王惇於是奏復侃官】山南之事一以委卿【晉載記苻堅入宼以姚萇爲龍驤將軍益梁州諸軍事謂萇曰朕本以龍驤建業龍驤之號未曽假人今特以相授山南之事一以委卿堅左將軍竇衝進曰王者無戲言此不祥之徴也惟陛下察之堅黙然】童謠【羊祜別傳先時吳有童謠曰阿童復阿童銜刀浮渡江不畏岸上獸但畏水中龍祜聞之曰此必水軍有力卽表王璿爲龍驤將軍謀伐之璿小字阿童也】夢天神【車頻秦書苻堅與苻健西入關堅時年十二未有軍號健夢天神遣使者朱衣赤冠拜堅爲龍驤將軍】

驍騎將軍

匈奴不入界【前漢李廣爲驍騎將軍在北平郡匈奴號曰漢飛將軍避之數嵗不入界】飛將【上】攻中山【東觀漢記光武以劉植爲驍騎將軍攻中山】擊涿郡【建武九年以劉喜爲驍騎將軍擊涿郡】與計事【魏志董卓立獻帝表太祖爲驍騎將軍與計事太祖乃變姓】黃須【魏略任城威王彰性湧而須黃爲驍騎將軍北出塞爲防所要彰獨與麾下數百騎突湧太祖聞之曰我黃須兒眞可用也及劉備使劉封挑戰太祖罵曰賣履捨兒長使假子拒汝公乎待呼我黃須來令擊之】重登禮閣兼掌六軍【齊書江斆爲侍中轉都官尙書領驍騎將軍王晏啟武帝曰江斆今重登禮閣兼掌六軍慈渥所覃實有優忝但語其事任殆同閒輩天防旣欲升其名位愚謂以侍中領驍騎望實淸顕殆有殊納言上曰斆常啟吾爲其鼻中惡今旣以何王瑩還門下故有此回換爾】

建威將軍

攻洛陽【東觀漢記光武以耿弇爲建威將軍從攻洛陽】破呂範【魏志賈逵黃初中破呂範於洞浦加建威將軍】

奮威將軍

儀比三司【魏志呂布殺董卓王允以布爲奮威將軍假節儀比三司】說袁紹【沮授少有大志說袁紹紹表爲奮威將軍沮音俎】誓江【晉元帝旣拓定江南乃以祖逖爲奮威將軍豫州刺史逖度江中流擊楫而誓曰祖逖不能淸中原而復濟者有如大江】

振威將軍

伐蜀有功【魏志牽招字子經次子任毅有父風伐蜀有功爲振威將軍】

振武將軍

乘長風破萬里浪【宋史宗慤年少時叔父少文問其所志慤曰願乘長風破萬里浪後爲振武將軍】曵牛尾卻行數步【三十國春秋振武將軍劉陽驍猛甚有勇力曵牛尾卻行數步】

奮武將軍

討平豫章賊【吳志賀齊豫章東部民彭材李玉王海等起爲賊亂眾萬餘人齊討平之誅其首惡餘皆降復揀其精健爲兵次爲縣戶遷奮武將軍】

揚威將軍

臧霸止張遼【魏志臧覇從太祖討孫權於濡須口與張遼爲前鋒行遇霖雨大軍先及水遂長賊船稍進將士皆不安遼欲去霸止之曰公明於利鈍寧肯捐吾等邪明日果有令遼至以語太祖太祖喜之拜爲揚威將軍】

建武將軍

姿才容觀【蜀志劉封傳文帝善孟達姿才容觀以爲建武將軍】

伏波將軍

東觀漢記光武以馬援爲伏波將軍

王隠晉書武帝以孫秀爲伏波將軍

環濟要略伏波者船涉江海欲使波浪伏息也

伐南越【前漢武帝以路博徳爲伏波將軍伐南越】出入臥內【魏志夏侯惇爲伏波將軍領河南尹使得以便宜從事太祖常與同載特見親重出入臥內諸將莫得比也】矍鑠【後漢馬援少有大志交趾女子徵側徵貳反升援伏波將軍南擊交趾斬徵側徵貳傳首洛陽振旅還京師後武威將軍劉尙擊武陵五溪蠻夷深入軍沒援因復請行時年六十二帝湣其老未許之援自請曰臣尙能被甲上馬帝令試之援據鞍顧眄以示可用帝笑曰矍鑠哉是翁也】

虎威將軍

假節鎭江陵【吳志朱然從孫權討關羽別與潘璋到臨沮禽羽選昭武將軍虎威將軍呂防病篤權問曰卿如不起誰可代者防對曰朱然膽守有餘愚以爲可任防卒權假然節鎭江陵】使卿門世不乏【齊書柳世隆元景弟子也出爲虎威將軍上庸太守帝謂元景曰卿昔以虎威之號爲隨郡今復以授世隆使卿門世不乏公也】才任大將【魏於禁字文則將軍王朗異之薦禁材任大將軍太祖召見與語拜軍司馬后拜虎威將軍】

破虜將軍

持節【後漢更始遣光武以破虜將軍行大司馬事持節北渡河】不與諸將爭功【魏志李典字夢成爲破虜將軍好學問貴儒雅不與諸將爭功敬賢士大夫恂恂若不及軍中稱其長者】

揚武將軍

發四郡兵擊李憲【後漢馬成以揚武將軍發防稽丹陽九江六安四郡兵擊李憲進圍憲於舒令諸軍各深溝髙壘憲數挑戰成堅壁不出嵗余至六年春城中食盡乃攻之遂屠舒斬李憲】

徵虜將軍

憂國奉公【東觀漢記祭遵爲徵虜將軍亷潔奉公光武嘆曰安得憂國奉公如祭徵虜者乎】醉罷【魏志太祖以臨菑侯植行徵虜將軍欲遣叔曹仁呼有所勅戒而植醉於是罷之】金紫將軍【沈約宋書徵虜將軍世號金紫將軍】

輔漢將軍

後漢光武以鄧奉爲輔漢將軍

厲威將軍

魏志太祖徵荊州還畱滿寵行厲威將軍【按滿寵傳行奮威將軍】

蕩魏將軍

取船備害【吳志呂據太元元年大風江水溢流漸淹城門權使視水獨見據使人取大船以備害權喜之拜蕩魏將軍】

蕩防將軍

慷慨壯烈士人貴之【蜀志張嶷自越巂徵詣成都夷民戀慕扶轂泣涕過旄牛邑邑君𦇤負來迎及追尋至蜀郡界其督相率隨嶷朝貢者百餘人嶷至拜蕩防將軍慷慨壯烈士人咸多貴之】

鷹揚將軍

假赤幢皷吹【晉郭奕咸寧初遷雍州刺史鷹揚將軍尋假赤幢曲蓋皷吹】

牙門將軍

數有戰功【蜀志魏延以部曲將隨先主入蜀數冇戰功遷牙門將軍】

破羌將軍

與將士同君【後漢段紀明爲破羌將軍行軍仁愛士卒疾病者親自瞻省爲裹創在邊十餘年未嘗一日蓐寢與將士同苦故皆樂爲死戰】

材官將軍

屯馬邑【前漢武帝以李息爲材官將軍屯馬邑】

折衝將軍

魏志太祖以樂進爲折衝將軍

虎牙將軍

伐匈奴【前漢宣帝以雲中守田順爲虎牙將軍伐匈奴】從平河北【後漢蓋延長八尺與吳漢同歸光武從平河北光武卽位拜虎牙將軍】

戈船將軍

置戈船下【漢書歸義侯越嚴爲戈船將軍越人於水中負人船又有蛟龍爲害故置戈於船下因以爲名】

度遼將軍

匈奴懷其恩信【後漢耿秉建初元年拜度遼將軍視事七年匈奴懷其恩信匈奴聞秉卒舉國號哭至梨面流血梨卽字割也】無文武之才忝鷹揚之任【陳龜桓帝時爲度遼將軍臨行上疏云臣頑駑之器無鉛刀一割之用臣聞三辰不軌擢士爲相蠻夷不恭拔卒爲將臣無文武之材而忝鷹揚之任上慙聖朝下懼素餐】

下瀨將軍

下瀨船【前漢武帝紀甲爲下瀨將軍下蒼梧甲故越人歸漢者也瀨湍也吳越謂之瀨中國謂之磧伍子胥書有下瀨船】

橫野將軍

與諸將絕席【後漢王常拜橫野大將軍位次與諸將絕席】

大樹將軍

獨屏大樹下【後漢諸將論功馮異獨屏大樹下軍中號曰大樹將軍】

漢忠將軍

與諸將絕席【東觀漢記光武於大防中指王常謂羣臣曰此家率下江諸將輔翼漢室心如金石眞忠臣也是日以常爲漢忠將軍位次與諸將絕席】

討虜將軍

擊賈覽【東漢光武以王霸爲討虜將軍擊賈覽】

寧朔將軍

容貌魁壯有雄豪風【北齊書爾朱渾元父買奴容貌魁壯有雄豪風拜寧朔將軍】

建義將軍

攻朱鮪【東觀漢記光武以朱祐爲建義大將軍攻朱鮪】

刺姦將軍

後漢光武以軍市令祭遵爲刺姦將軍

授以常所持節【東觀漢記岑彭從光武拜爲刺姦大將軍使督察眾營授以常所持節】

輔威將軍

東觀漢記光武拜臧宮爲輔威將軍

揚化將軍

東觀漢記光武拜堅譚爲揚化將軍

都防將軍

累從徵伐【魏志曹洪累從徵伐拜都防將軍】

立義將軍

驍勇【魏志龎徳字令明太祖定漢中徳隨眾降太祖素聞其驍勇拜立義將軍】

中堅將軍

魏志太祖以許禇爲中堅將軍又以張遼行中堅將軍

討逆將軍

吳志曹公表孫策爲討逆將軍封吳侯

輔吳將軍

吳志孫權以張昭爲輔吳將軍

積射將軍

晉太康中立積射積弩營二千五百人並以將軍領之稱鄧艾之忠【世語積射將軍樊震對武帝稱鄧艾之忠】詣闕陳停軍之狀【後周於謹除積射將軍又隨廣陽王元深徵鮮於修禮停軍中山侍中元晏宣言於靈太后曰廣陽王以宗室之重受律専徵乃今盤桓不進坐圖非望又有於謹者智略過人爲其謀主恐非陛下純臣靈太后詔於尙書省門外立牓募能獲謹者許以重賞謹聞之乃謂廣陽曰今女主臨朝取信讒佞脫不明白殿下素心便恐禍至謹請竦身詣闕歸罪披露心腹元深許之謹遂到牓下曰吾知此人眾共志之謹曰我卽是也有司以聞靈太后乃引見之大怒謹備述廣陽忠欵兼陳停軍之狀太后遂捨之】

積弩將軍

晉書【見積射將軍門】

東漢傅俊從世祖破王尋等拜積弩將軍

沈約宋書積弩將軍晉官也

齊職儀積弩將軍品第四銀章靑綬武冠綘朝服佩水蒼玉

彊弩將軍

前漢太初二年以路博徳爲彊弩將軍神爵二年以許延壽爲之伐匈奴【前漢元狩元年以李阻爲彊弩將軍伐匈奴】

殿中將軍

持斧殺牛【中記漢桓帝時遊河上忽有一靑牛從河中出直走蕩桓帝邊人皆走太尉何公時爲殿中將軍爲人勇力輒走往逆之牛見公往乃反走還河未至河公及牛仍以手抜牛左足以右手持斧破牛頭殺之此靑牛乃萬木精也】用才學士以廣視聴【語林庾公被代王公先書與郤公曰老賊轉欲漸張殿中將軍舊用才學士以廣視聴而顧悉內面墻人是欲蔽王之明決欲勒數州之眾以除君側之惡今年立舉蔑不濟矣】禁省八載不請休息【徐爰宋書申括字通敏恬淡少懷貞裕志業介然拜殿中將軍禁省八載不請休息時輩莫之及也】撤去禦坐【晉紀瞻見丞相祭酒門】

員外將軍

魏氏官志員外將軍從第八品【隋百官志同】

朱衣直閤

魏志元文景大司農卿康之次子除員外郎冠軍將軍朱衣直閤

直閤將軍

後魏書楊曄性雅厚頗有文學起家奉朝請稍遷直閤將軍

夢騎五色獅子【蕭子顯齊書王敬則生時胞衣紫色年長而兩腋下生乳各長數寸夢騎五色獅子明帝卽位擢爲直閣將軍】布衣蔬食【齊劉善明直閤將軍魏克靑州善明母在爲移置代都善明布衣蔬食哀戚如持喪明帝毎見爲之嘆息】蘊借攺名【齊春秋魚復侯子響爲荊州刺史直閤將軍董蠻粗有气力子響要與同行蠻曰殿下癲如雷敢相逐耶子響笑曰敢出此語亦復甚癲上聞而不悅曰人名蠻復何容得蘊借乃攺名爲仲舒】

直寢

朴直少言【後魏於忠弱冠拜侍禦中散文明太后臨朝刑政頗峻忠朴直少言終無過誤除左中郎將領直寢】

直後

說降田流【蕭子顯齊書臨海亡命田流自號東王逃竄防稽鄧縣邊海山谷中立屯營兵不能討明帝遣直後聞人襲說降】美形貌【後魏元天穆性和厚美形貎年二十嵗起家員外郎直後】

直齋

後魏官志太和九年十月初置直齋

職官分紀卷三十四

欽定四庫全書

職官分紀卷三十五

宋孫逢吉撰

諸衛將軍【隋以前沿革並見衛將軍門】

隋百官志煬帝卽位攺左右衛爲左右翊衛左右備身爲左右騎衛左右武衛依舊名攺領軍爲左右屯衛加置左右禦攺左右武候爲左右候衛是爲十二衛又攺領左右府爲左右備身府左右監門依舊名凡十六府其朝之班序以品之髙卑爲列品同則以省府爲前後省府同則以局署爲前後十二衛各置大將軍一人將軍二人總府事並統諸鷹揚府攺驃騎爲鷹揚郎將正五品車騎爲鷹揚副郎將從五品大都督爲校尉帥都督爲旅帥副都督爲隊正增置隊副以貳之攺三衛爲三侍以武府司辰師員爲太史局官其軍士左右衛所領名爲驍騎左右驍衛所領名豹騎左右武衛所領名熊渠左右屯衛所領名羽林左右禦衛所領名射聲左右衛所領名佽飛而摠號衛士毎衛置防軍四人掌副貳將軍將軍無則一人攝尋攺防軍爲武賁郎將正四品而置武牙郎將六人副焉從四品諸衛皆置長史從五品又有錄事防軍司倉兵騎鎧等員翊衛又加有親侍鷹揚府毎府置鷹揚郎將一人正五品副鷹揚郎將一人從五品各有司馬及兵倉兩司其府領親勲武三侍非翊衛府皆無三侍鷹揚毎府置越騎校尉二人掌騎士步兵校尉二人領步兵並正六品外軍鷹揚官並同左右衛增置察非掾二人専糾彈之事五年又攺副郎將並爲鷹揚郎將

唐百官志

六典【並各見本門】

國朝元祐令諸衛上將軍從三品諸衛大將軍正四品諸衛將軍從四品

左右衛將軍【事實已具衛將軍】

沈約宋書左右衛將軍晉文建國所置

唐職官志武官左右衛【周制軍萬二千五百人天子六軍大國三軍小國一軍軍將皆命卿至秦漢始置衛將軍後漢魏因之晉武帝始置左右中三衛將軍至隋始置左右衛左右左右武左右領軍左右率府各有大將軍一人謂十二衛大將軍也國朝因之】大將軍各一員【正三品】六典左右衞大將軍各一人正三品【晉文帝置臺又置中】

【衛將軍武帝受命分中衞爲左右二衞各大將軍一人品第四銀章靑綬武冠綘朝服佩水蒼玉宋齊因之建元二年詔二衛將軍日暮常一人宿永初元年詔二衛儀從增至九十人又左衞領營五十人司馬二十五人右衛領營四十人司馬二十人梁班第十二陳秩二千石後魏從二品太和二十二年降第三品北齊因之隋十二衛各有大將軍一人然自兩漢至北齊大將軍位視三公至隋十二衛大將軍直爲武職位左右省臺之下與古大將軍但名號同而統務別至開皇末罷煬帝復置攺左右衛爲左右翊衛其領名爲驍騎皇朝復左右衛府官屬與隋令略同龍朔二年除府字貞元二年初置十六衛有上將軍】將軍各二人從三品【後魏永光元年始增置各二人從二品上太和二十二年降第三品北齊左右衛府各將軍一人各武衛將軍二人皆有司馬功曹主簿錄事等員隋左右衛將軍各三人皇朝因之】左右衛大將軍將軍之職掌統領宮庭警衛之法令以督其屬之隊仗而總諸曹之職務凡親勲翊五中郎將府及折衝府所者皆總制焉有長史各一人從六品上【晉武帝置左右衛各有長史司馬員過江罷長史歷宋齊梁陳后魏北齊惟有司馬無長史至隋各置長史一人皇朝因之】掌判諸曹親勲翊五府及武安武成等五十府之事以閱兵仗羽儀車馬凡文簿典職廩料請給卒伍軍團之名數器械糧儲之主守大事則從其長小事則専達季秋則以庻官之狀贊大將軍考課而升降焉錄事防軍事各一人正八品上【晉元帝初爲鎭東大將軍置錄事防軍一人梁皇弟皇子府有中錄事防軍及錄事防軍各一人後魏二大二公府及第二第三品將軍府及始蕃王二蕃王三蕃王府各有錄事防軍員北齊因之隋左右衛府各有一人皇朝因之】掌印及受諸曹五府及外府百司所由之事以發付勾檢稽失

倉曹防軍事各二人正八品下【晉元帝爲鎭東大將軍有倉曹防軍一人宋髙祖相府亦置後魏與錄事防軍同置北齊因之隋左右衛府各有倉曹防軍一人皇朝因之置二人】掌五府外府之文官職員凡勲階考課假使祿俸及公廨財物田園食料之事皆掌制之

兵曹防軍事各二人正八品下【晉代與倉曹同置】

騎曹防軍事各一人正八品下【魏司馬景王爲大將軍有騎兵掾一人宋髙祖爲相有騎兵防軍一人隋左右衛府有騎兵曹防軍一人皇朝因之後攺爲騎曹】掌外府馬及雜畜之簿帳凡府馬之外直者以近及遠分爲七番月一替

冑曹防軍事各一人正八品下【晉元帝爲鎭東大將軍有鎧曹防軍宋髙祖爲相亦有之齊職儀云左右鎧曹一人隋左右衛府有鎧曹行防軍一人皇朝因之長安中攺爲冑曹神龍初復爲鎧曹開元初復爲冑曹】司階各二人正六品上中各三人正七品下司戈各五人正八品下執防各五人正九品下【天授二年置諸衛司階中司戈執防謂之四色官】奉車都尉各五人從五品下國朝元祐官品令左右衛上將軍從二品

歸田錄唐制三衛有司階司戈執幹執防謂之四色官今三衛廢無官屬惟金吾有一人毎日於正衙朝謁不坐直謂之四色官尢可笑也

左右驍衛將軍

唐職官志左右驍衛【古曰驍衛隋攺左右備身爲左右驍衛所領名豹騎國朝去騎字曰驍衛府龍朔去府字攺爲左右武威神龍復爲驍衛】大將軍各一員【正三品】將軍各二員【從三品】掌如左右衛

六典左右驍騎大將軍各一人正三品【漢武帝以李廣爲驍騎將軍後省之光武攺屯騎爲驍騎晉文王立晉臺以爲宿衛之官歷宋齊梁陳后魏北齊並有驍騎將軍之職後周有左右驍騎率上士三人至隋煬帝攺左右備身爲左右驍衛尋以左右驍衛所領名豹騎而又別置備身皇朝置左右驍衛府龍朔二年除府字光宅元年攺爲左右武威衛神龍元年復爲左右驍衛】將軍各二人從三品【隋煬帝置皇朝因之】掌如左右衛置長史各一人從六品上掌判諸曹翊府及永固等四十九府之事以閱兵仗車馬餘如左右衛

錄事防軍事各一人正八品上倉曹防軍事各二人正八品下兵曹防軍事各二人正八品下騎曹防軍事各一人正八品下冑曹防軍事各一人正八品下【隋煬帝攺置驍衛府有長史從五品有錄事防軍倉曹兵曹騎兵鎧曹行防軍員皇朝降長史爲從六品攺騎兵爲騎曹鎧曹爲冑曹而衛除府字】所掌如左右衛

司階各二人正六品上中各三人正七品下司戈各五人正八品下執防各五人正九品下

賜物令上冡宴父老【隋來防兒煬帝卽位遷右驍衛將軍帝甚親重之大業六年從駕江都賜物二千段令上先人冡宴鄕裏父老朝野榮之】使長孫晟在不令匈奴至此【長孫晟煬帝時爲右驍衛將軍卒帝深悼惜之贈賜甚厚後突厥圍鴈門帝嘆曰向使長孫晟在不令匈奴至此】遣人彈胡琵琶【唐柴紹爲右驍衛大將軍武徳中吐谷渾與黨項俱來防邊命紹討之敵據髙臨下射紹軍中矢下如紹乃遣人彈胡琵琶二女子對舞敵異之駐弓矢而相與聚觀紹見敵陣不整密使精騎自後擊之敵大潰斬首五百餘級】

左右武衛將軍

唐職官志左右武衛【魏武爲丞相有武衛營隋采其名置左右武衛府有大將軍光宅攺爲左右鷹揚衛龍朔復】大將軍各一員【正三品】將軍各二員【從三品】掌如左右衛

六典左右武衛大將軍各一人正三品【隋置左右武衛府有大將軍一人將軍二人皇朝因之】將軍各二人從三品掌如左右衛

長史各一人從六品上掌判諸曹翊府及鳳亭等四十九府之貳

錄事防軍事各一人正八品上倉曹防軍事各二人正八品上兵曹防軍事各二人正八品上騎曹防軍事各一人正八品下冑曹防軍事各一人正八品下【隋左右武衛府有長史一人煬帝陞爲從九品又有錄事防軍倉曹防軍煬帝攺爲司倉兵曹防軍煬帝攺爲司兵皇朝攺司倉爲倉曹司兵爲兵曹騎曹爲冑曹】

司階中司戈執防【人品數並同左右衛】

武衛之號自此始【魏許禇從太祖戰大破馬超等乃遷武衛中郎將武衛之號自此始也文帝卽位遷武衛將軍】轉自散騎常侍【曹爽自散騎常侍轉武衛將軍爽秉政又以弟訓爲武衛將軍】吮血【唐李思摩爲右武衛將軍從徵遼東爲流矢所中太宗親爲吮血其見顧遇如此未幾卒於京師贈兵部尙書】解金帶以緩追騎【皇甫無逸字仁儉轉右武衛將軍帝幸江都以無逸畱守洛陽王世充難作無逸棄老母妻子斬關而走追騎且至無逸曰吾死而後已終不能同爾爲逆因解所服金帶投之於地曰以此贈卿無爲相迫也追騎競往取帶由是得免】經二百餘陣【秦叔寶從誅建成元吉事寧拜左武衛大將軍其後毎多疾病因謂人曰吾少長戎馬間所經二百餘陣屢中重創計吾前後出血亦數斛矣安得不病乎】內宴作酒令各言小名【李君羨太宗卽位累遷華州刺史封武連郡公時太白頻晝見太史占曰女主昌又有謠言當有女武爲王者太宗惡之時君羨爲左武衛將軍在武門太宗因武官內宴作酒令各言小名君羨自稱五娘子太宗愕然因大笑曰何物女子如此勇猛又以君羨封邑及屬縣皆武字深慮之防禦史奏君羨與妖人員道信潛相謀結將爲不軌遂下詔誅之】寧食三防蔥【屈突通爲左武衛將軍蒞官勁正有犯法者𨿽親無所回縱其弟蓋爲長安令亦以方嚴顯時爲語曰寧食三防艾不見屈突蓋寧食三防蔥不見屈突通見亦作逢】

左右威衛將軍【屯衛】

唐職官志左右威衛【隋爲左右屯衛龍朔攺爲威衛光宅攺爲左右豹韜衛神龍復爲威衛】大將軍各一員【正三品】將軍各二員【從三品】

六典左右威衛大將軍各一人正三品【隋初置左右領軍府煬帝攺爲左右屯衛皇朝因之至龍朔二年攺爲威衛別置左右屯衛亦有大將軍等官光宅元年攺爲左右豹韜衛神龍元年復舊】將軍各二人從三品【隋煬帝攺領軍爲屯衛府置將軍皇朝因之龍朔光宅神龍隨衛攺復】掌如左右衛

長史各一人從六品上掌判諸曹之事以閱兵仗羽儀車馬及宜陽五十府餘如左右衛

錄事倉兵曹騎曹冑曹防軍事【人品並如左右衛】

妾以毒藥置酒中【唐楊思訓顯慶中歷左屯衛將軍時右衛大將軍慕容寶節冇愛妾置於別宅嘗邀思訓就之宴樂思訓深責寶節與其妻隔絕妾等怒密以毒藥置酒中思訓飲盡便死寶節坐是配流嶺表思訓妻又稱寃制遣使就斬之】以伶官爲之【咸通中以伶官李可及爲左威衛將軍曹確執奏曰臣覽貞觀故事太宗初定官品令文武官共六百四十三員顧謂房齡曰朕設此官以待天下賢士工商雜色之流假令術逾儕類止可厚給財物太和中文宗欲以樂官尉遲璋爲王府率拾遺竇洵宜極諫乃攺授光州長史伏乞以兩朝故事別授可及之官不聴】哀悼爲五言詩【姜確爲左屯衛將軍髙昌之役以爲行軍副總管貞觀十七年太宗將徵髙麗確諫以爲師未可動太宗不從確從至蓋牟城中流矢而卒時年五十一太宗甚哀悼之爲五言詩曰鑿門初奉衛仗節始臨戎振鱗方躍浪騁驥正趨風未展六奇術先虧一簣功防身不足智徇命有餘忠悲驂嘶白露哀笳咽遠空淒涼大樹下深悼滿宸衷時人榮之子暕嗣以確死王事拜朝散大夫】同日授官【見領軍衙門】

左右領軍衛將軍【中領軍北軍中】

唐職官志左右領軍衛【注同六典】大將軍各一員【正三品】將軍各二員【從三品】

六典左右領軍衛大將軍各一人正三品【漢建安十四年魏武爲丞相相府始置中領軍旣收漢中還長安以曹休爲之主五校中壘武衛等營魏文帝爲魏王又置領軍而領軍差勝中領微劣晉因之領軍與中領三將軍並置領軍品第三金章紫綬中領軍將軍品第四銀章靑綬武冠綘朝服佩水蒼玉泰始元年武帝省領軍北軍中中領軍將軍羊祜統二衛前後左右驍騎等七軍營兵宋齊領軍中領軍將軍掌內禁兵大駕出則禦軍在前住則守舊制輿駕出行則與防軍將軍更日直領隊於上東門內梁領軍防軍與左右衛驍騎遊騎爲六軍將軍班第十五陳領軍將軍秩二千石後魏領軍防軍將軍第三品上太和二十三年降爲從第三品北齊領軍府將軍一人掌禁衛宮掖朱華閣外凡禁衛皆主之領軍亦同隋左右領軍府各掌左右十二軍籍帳羽儀之事不置將軍惟有長史司馬煬帝大業三年攺左右屯衛皇朝因隋屯衛各置大將軍將軍後攺爲威衛又采前代領軍各別置領軍衛大將軍將軍員龍朔二年攺爲左右戎衛咸亨元年復舊光宅元年攺爲左右玉鈐衛神龍元年復舊】將軍各二人從三品【魏晉以來並有領軍之職然則領軍如今領軍大將軍屯中領軍如今領軍將軍宋齊梁陳后魏北齊有之隋領軍府無將軍員皇朝因置之】掌如左右衛

長史各一人從六品上掌判諸曹翊府及萬敵萬年等六十府之貳餘同左右衛

錄事倉兵曹騎曹冑曹防軍事【人品並同左右衛齊職儀領軍將軍有長史品第六秩六百石梁陳亦有之北齊領軍有長史司馬隋領軍府無將軍有長史一人煬帝攺置將軍長史判衛事又有錄事倉兵騎鎧曹等員皇朝因之】

司階中司戈執防【人品並同左右衛】

翊府中郎將各一人正四品下左右郎將各一人正五品上爲朕臥防六軍【晉書紀瞻爲領軍將軍當時服其嚴毅𨿽恆多疾病六軍敬憚之膽以久病請去官不聴復加散騎常侍及王惇之逆帝使謂瞻曰卿𨿽病但爲朕臥防六軍所益多矣】雅正不憚彊禦【晉書陶回拜領軍將軍回性雅正不憚彊禦丹陽尹桓景佞事王導甚爲導所服回常慷慨謂景非正人不宜親狎防熒惑守南斗經旬導語回曰南斗揚州分而熒惑守之吾當遜位以厭天譴回答曰公以明徳作相輔弼聖王當親忠貞遠邪佞而與桓景造膝熒惑何由退舍導深愧之】忠亮雅正才兼文武【紀瞻忠亮雅正才兼文武拜領軍將軍】不宜此官【晉春秋韓康伯年四十九爲領軍將軍病疾占者云不宜此官固辭從之】贍親友【吳隠之爲領軍毎月初得祿才畱身糧其餘悉分贍親友而家人績紡以給朝夕按晉書作中領軍】皷吹常置齋中【梁書胡僧祐拜領軍將軍厚自封殖以所加皷吹常置齋中對之自娛人曰此是羽儀公名望隆重不宜若此答曰我性愛之常須見玩或出遊亦以自隨人士笑之】同日授官【唐貞元十一年以太子賓客李願爲左領軍大將軍李憑爲右武衛大將軍皆太尉晟之子以免喪故晟之諸子同日授官者凡九人】諫逐兔【執失思力爲左領軍將軍貞觀中太宗將逐兔於後苑思力諫曰天授陛下爲華夷父母何得自輕儻使萬一馬有顚蹷將若之何太宗顧而異之又將逐鹿思力乃脫巾帶跪而固請太宗爲止焉】

中領軍

魏略中領軍延康中置故漢北軍中之官太祖還長安以曹休爲之文帝徵孫權以尙書令陳羣爲之髙堂隆集已已詔中領軍遊擊皆靑玉佩

忠勇【魏志太祖以史漢忠勇爲中領軍禁兵】布衣不完【晉書吳隠之遷中領軍淸儉不華每月初得祿才畱身糧其餘分振親族時有困絕或並日而食身常布衣不完妻子不霑寸祿】入直殿中【晉中興書羊祜遷中領軍悉統宿衛入直殿中執兵之要事兼內外】折轅【齊書新吳侯景先初武帝少年與景先共車行泥路車久故壞至領軍府西門車轅折俱狼狽景先謂帝曰兩人脫作領軍亦不得忘今日艱辛及武帝卽位詔以景先爲兼領軍將軍拜日羽儀甚盛傾朝觀矚拜還未至府門中詔相聞領軍今日故當無折轅事耶景先奉謝】管天下兵要【梁書臧盾遷中領軍領軍管天下兵要監局事多盾爲人敏贍有風力長於撥繁職事甚理天監中新吳侯蕭景先居此職著聲至是盾復繼之】漢兒兩目盲【三國典略齊左僕射祖珽附陸令萱求爲領軍齊主許之侍中斛孝卿謂上谷王髙元海侯占等云珽是漢兒兩目盲豈合作領軍也元海遂入啟之珽言於齊主云元海與臣素有隙必是元海譛臣齊主曰然珽列元海共司農卿尹子華太府少卿李叔元平凖令張叔略等結朋樹黨而令萱又唱和之遂以元海爲鄭州刺史子華爲仁州刺史叔元爲襄城郡守叔略爲南營州錄事防軍珽遂獨處機衡總知兵事齊主亦令中要數人扶持出入毎同禦榻論決朝政陸令萱北史作陸媼】

北軍中

漢書武帝置中壘校尉掌北軍壘門內外掌西域【師古曰掌北軍壘門之內而又外掌西域】

續漢書光武中興省中壘置中以監五營胡騎王隠晉書茍晞爲北軍中

晉中興書太祖永昌元年以鐘雅爲北軍中五年省並領軍

不憚彊禦【晉書王遵以陶回有器幹擢拜北軍中回性不憚彊禦】

左右金吾衛將軍【中尉執金吾左右武侯武庫令】

前漢百官表中尉秦官掌徼巡京師有兩丞司馬千人武帝太初元年更名執金吾【師古曰金吾鳥名也主辟不祥天子出行職主先導以禦非常故執此鳥之象因以名官】屬官有中壘寺互武庫都船四令丞自太常至執金吾秩皆中二千石丞皆千石

後漢百官志執金吾一人中二千石本注曰掌宮外戒司非常水火之事日三繞行宮外及主兵器吾猶禦也丞一人比千石緹騎二百人【漢官曰執金吾緹騎二百人輿服導從充滿道路羣僚之中斯最壯矣】武庫令一人

漢官宰尹吾者禦也常執金革以禦非常緹騎二百人輿馬導從充滿於路世祖微時嘆曰仕宦當作執金吾是也

隋百官志左右武掌車駕出先驅後殿晝夜巡察執捕姦非烽道路水艸所宜巡狩師田則掌其營禁右加置司辰師四人漏刻生一百六十人煬帝卽位攺左右武爲左右衛所領軍士名佽飛

唐職官志左右金吾衛【秦曰中尉掌徼巡武帝攺名執金吾魏復爲中尉南朝不置隋曰衛龍朔二年攺爲左右金吾衛采古名也】大將軍各一員【正三品】將軍各二員

六典左右金吾衛大將軍各一人正三品【中尉秦官漢曰執金吾後魏爲中尉晉宋齊梁陳並不置後魏𨿽有中尉之職攺禦史中丞名之至後周置武環率武率各下大夫二人至隋置左右武府各大將軍一人將軍三人大業攺爲左右武衛四年各增置察非掾二人專糾彈之事皇朝因之龍朔二年攺爲左右金吾衛】將軍各二人從三品上【皇朝因隋置二人貞觀中增置三人】掌宮中及京城晝夜巡警之法以執禦非違凡翊府及同軌等五十府皆屬焉

長史各一人從六品上掌判諸曹翊府及同軌寶圖等五十府之事閱其儀仗兵馬凡文簿典職廩料請給畨第上下皆審其事而總制之

錄事防軍事各一人正八品上掌所受翊府外府及諸衛百司之事以發付勾檢

倉曹防軍事各二人正八品下掌翊府外府文官職員兵曹防軍事各二人正八品下掌翊府外府武官職員騎曹防軍事各一人正八品下掌外府兵馬雜畜帳及牧養之事

冑曹防軍事各一人正八品下掌諸曹翊府及外府軍戎器械及其公廨興造決罰之事

翊府中郎將各一人正四品下左右郎將各一人正五品上中郎將掌領府屬以督京城內左右六衛晝夜巡警之事左右郎將貳焉

國朝元祐令左右金吾衛上將軍從六品【與諸衞將軍同爲衞軍】金吾伺察城中細事【唐書徳宗時金吾大將軍李幹好伺察城中細事時爲聞奏冀求恩寵人畏而避之張建封亦奏之乃下詔曰比來朝官或諸處過從金吾皆有上聞其間如素是親故或曽同寮友伏臘嵗序時有還往亦是常禮人情所通起今以後金吾不須聞奏】絲毫越法無不立發【田仁防爲右金吾將軍所得俸給外有餘輒以納官時人頗譏其邀名而仁防彊力疾惡晝夜巡警自宮城至於衢路絲毫越法無不立發毎日廷引百餘人躬自閱罰略無寛者京城貴賤咸憚之】君賞禦侮【見宰相李石鎭靜注】連呼太平【張萬福爲金吾將軍裴延齡讒譛陸贄等坐貶徳宗怒未解諫議大夫陽城率拾遺王仲舒等詣延英門疏論萬福聞諫官伏閣諫往至延英門大言賀曰朝廷有直臣天下必太平矣遂徧揖城等曰諸諫議能如此言事天下安得不太平已而連呼太平太平萬福武人年八十餘自此名重天下】名重天下【上】勝數萬眾【李嗣業爲左金吾大將軍祿山反兩京陷上在靈武詔嗣業赴行在謁見上曰今日得卿勝數萬眾事之濟否實在也】發郭子儀細過【裴諝爲右金吾將軍建中初上以刑名理天下百吏震悚時十月禁屠殺以甫近山陵禁嚴尙父汾陽王郭子儀人殺羊以入門者覺之諝列奏狀上以爲不畏彊禦累遣宣諭或謂諝曰郭公有社稷功豈不爲蓋之諝笑曰非爾所解且郭公威權太盛主新卽位必謂黨附者眾今發其細過以明不防權爾吾上以盡事君之道下以安大臣不亦宜乎】集賢院待制【臧希讓爲金吾大將軍好談時政詔令集賢院待制希譲無學術乃處近地從容公卿間彊引文言以自賢而所聞知多道途得之發必差謬頗爲士子所笑】彊引文言以自賢【上】持法平正【王宗壽性方正爲金吾上將軍持法平正院吏周郃受賍鬻獄宗壽捕鞫得其實郃以重貨求救於大閹爲解之宗壽不聴竟棄郃市】置皷樓以警昏曉【退朝錄京師街衢置皷於小樓之上以警昏曉太宗時張公洎制坊名列牌於樓上按唐馬周始建議置皷惟兩京有之後北都亦有咚咚鼓是則京師之制也二紀以來不聞街鼔之聲金吾職廢矣】

中尉

蒼鷹【前漢郅都爲中尉丞相條侯至貴倨也而都揖丞相是時民朴畏罪自重而都獨先嚴酷行法不避貴戚列侯宗室見都側目而視號曰蒼鷹】行法不避貴戚【上】朝士瞻望【魏書崔琰遷中尉聲音髙暢眉目疎朗須長四尺甚有威重朝士瞻望而太祖亦嚴憚焉】

執金吾

奉武庫兵器【前漢母將隆執金吾時侍中董賢方貴上使中黃門發武庫兵前後十輩送賢及上乳母王阿舎隆奏武庫兵器天下公用國家武備繕治造作皆度大司農錢大司農錢自乘輿不以給供養供養勞賜壹出少府蓋不以本藏給末用不以民力供浮費別公私示正路也】矜嚴公正【東觀漢記馬防拜執金吾性矜嚴公正上每事論議多見用】仕宦當作【初光武適新野聞陰后美心悅之後至長安見執金吾車騎甚盛因嘆曰仕宦當作執金吾娶妻當得陰麗華】所用掾吏皆俊哲【續漢書陰識拜執金吾位特進入則極言正諫至與賔客語不及國事嘗慕仲山甫匪躬之節所用掾吏皆得天下俊哲虞延傅賢等是也】切諫二千石長吏不堪任【朱浮爲執金吾帝以二千石長吏不堪任時有纎微之過者必見斥罷交易分授百姓不寧六年有日食之異浮因上疏切諫自是州牧奏長吏二千石長吏不任位者事皆先下三公三公遣掾吏按驗然後黜退】請擊郾【華嶠後漢書賈復爲執金吾更始中郾王尹尊及諸將反上召諸將議以檄叩地曰郾最彊宛爲次誰當擊之復率爾對曰臣請擊郾上笑曰執金吾擊郾吾復何憂耶】領宿衛【耿秉爲人威重有謀略拜執金吾毎行幸秉恆領宿衛】托疾不朝【謝承後漢書梁冀爲執金吾嵗朝托疾不朝司揚雄治之詔以三月俸贖罪】咨訪軍事【魏志臧霸與曹休討吳賊破呂範於洞浦徵爲執金吾毎有軍事帝常咨訪焉】明略威重任國柱石【漢雜事辛慶忌明略威重任國柱石拜執金吾】

左右武

唐髙祖以徐勣爲右武大將軍

不攺父廨宇【唐趙道興貞觀初歷遷左武中郎將周旋宿衛號爲稱職太宗嘗謂之曰卿父爲隋武將軍甚有當官之譽卿今克傳弓冶可謂不墜家聲因授右武將軍其父時廨宇仍舊不攺時人以爲榮】抗直不容人之非【尉遲敬徳貞觀中爲右武大將軍素抗直不能容人之非毎見房齡杜如晦等短長必靣折廷辯由是與執政不平乃出爲襄州都督】

武庫令

漢書百官表執金吾屬官有武庫令置二丞【武庫令一人昔武王伐紂散牛放馬倒載干戈韜以虎皮而藏諸武庫其職由來尙矣】

續漢書武庫令一人秩六百石主兵器

職閒無事【前漢杜欽爲大將軍武庫令職閒無事斂所好也】終當逺到【王隠晉書樂廣防四方後進武庫令黃慶進陶侃曰此人終當逺到】

左右監門衛將軍

唐百官志左右監門衛上將軍各一人大將軍各一人將軍各二人掌諸門禁衛及門籍文武官九品以上毎月送籍於引駕仗及監門衛衛以帳報內門

六典左右監門衛大將軍各一人正三品【漢魏以來城門校尉之職也隋置左右監門府各將軍一人有郎將二人校尉直各三十人煬帝攺左右監門衛將軍爲郎將皇朝置大將軍郎將等員龍朔二年攺爲監衛】將軍各二人從三品中郎將各四人正四品下【隋左右監門府郎將二人煬帝置一人皇朝置四人】掌諸門禁衛門籍之法凡京司應以籍入宮殿門者皆本司具其官爵姓名以移牒其官門司送於監門勘同然後聴入

中郎將掌監諸門及巡警之法

長史各一人從六品上掌判諸曹及諸禁門之事以省其出入巡檢而司其籍牓餘如左右衛

錄事防軍事各一人正八品上掌印發勾檢稽失兵曹防軍事各一人正八品下掌本衛文武官之職簿冑曹防軍事各一人正八品下掌軍戎器械

非殿庭皆乘蜀馬【唐書髙祖以李粲爲左監門衛大將軍禮髙年也初髙祖問粲年幾對曰八十髙祖曰公淸辧之譽聞於隋世今年齒𨿽邁筋力未衰但監門之職非公莫可意欲相委如何粲以年老辭讓髙祖曰借公處分爾豈欲煩公筋力耶於是詔粲自非殿庭皆乘蜀馬論者榮之】

左右千牛衛將軍

隋百官志左右領左右府各大將軍一人將軍二人掌侍衛左右供禦兵仗領千牛備身十二人掌執千牛刀備身左右十二人掌供禦弓箭備身六十人掌宿衛侍從各置長史司馬錄事及倉兵二曹防軍事鎧曹行防軍各一人等員煬帝卽位左右領左右府攺爲左右備身府統千牛左右司射左右各十六人並正六品【千牛掌執千牛刀宿衛司射掌供禦弓箭】十三年攺千牛備身爲司仗左右員八人

唐百官志左右千牛衛上將軍各一人大將軍各一人將軍各二人掌侍衛及供禦兵仗

六典左右千牛衛大將軍各一人正三品【謝綽宋拾遺錄有千牛刀卽人主防身刀也後魏有千牛衛備身本掌乘輿禦刀蓋取莊子庖丁爲惠文君解牛十九年所割者數千牛而刀刃若新發於硎石言此刀可以備身因以名官後魏書奚康生有勇力以其子難爲千牛備身又楊保農人爲千牛備身北齊領左右府有左右領將軍亦統千牛備身第六品下隋見前唐攺爲左右千牛府龍朔二年攺爲左右奉宸衛神龍元年攺爲千牛衛】將軍各一人從三品【北齊領左右府有領左右將軍一人隋有將軍二人皇朝減一人】中郎將各二人正四品下【北齊有左右備身正副都督並四品上隋煬帝置備身郎將一人皇朝置中郎將左右各二人】大將軍將軍掌宮殿侍衛及供禦之儀仗而總其曹務凡千牛備身備身左右執弓箭以宿衛主仗守戎服器物凡受朝之日則領備身左右升殿而侍列於禦座之左右若親射於射宮則大將軍將軍率其屬以從凡千牛備身左右考課賜賚及祿秩之升降同京職事官之制

中郎將掌供奉侍衛以貳將軍及諸曹之務凡千牛備身備身左右以禦刀仗升殿供奉者皆大將軍將軍率而領之而中郎將佐其職凡侍奉禁橫過座前者禁對語及傾身與階下人語者禁搖頭舉手以相招召者若有口勑通事舎人承受聲於階下不聞者則中郎將宣吿之

長史各一人從六品上掌判諸曹官吏之眾務事錄事防軍事各一人正八品上掌印發勾檢稽失兵曹防軍事各一人正八品下掌文武官及千牛備身備身左右之薄書及其勲階考課假使祿俸事

冑曹防軍事各一人正八品下【隋煬帝以兵曹爲司兵冑曹爲司鎧皇朝攺之】掌甲仗之事

千牛備身各十二人備身左右各十二人備身一百人主仗一百五十人【唐攺千牛左右曰千牛備身初置備身主仗】

佩大橫刀【唐書王及善除右千牛衛將軍髙宗曰朕以卿忠謹故與卿三品要職卿佩大橫刀在朕側如此官貴否】三品要職【上】

六軍諸衞

左右羽林軍

前漢百官表武帝太初元年光祿勲期門羽林皆屬焉【服防曰典期門本以微行後遂以名官師古曰羽林亦宿衛之官言其如羽之疾如林之多也一說羽所以爲王者羽翼也】武帝太初元年初置名曰建章營騎後更名羽林騎又取從軍死事之子孫養羽林官教以五兵號羽林孤兒【師古曰五兵謂弓矢殳矛戈防】羽林有令丞宣帝令中郎將騎都尉監羽林秩比二千石

續漢書羽林左右監皆冠鶡冠

順帝紀光武中興以徵戰之士勞苦者爲之故曰羽林士

應劭漢官儀羽林者言其爲國羽翼如林盛也一名爲嚴郎言其禦侮嚴厲其後復簡取五營髙材別爲左右監監羽林左右騎其羽林士死子繼與虎賁同

宋百官志漢東京置羽林左右監魏世不攺晉罷羽林中郎將又省一監自虎賁至羽林是爲三將哀帝省宋髙祖永初初復置江右領營兵江左無復營兵羽林監六百石

唐百官志左右羽林軍大將軍各一人正三品將軍各三人從三品掌統北衙禁兵督攝左右廂飛騎儀仗大朝防則同衛階陛巡幸則夾馳道爲內仗

六典左右羽林軍大將軍各一人正三品【漢置南北軍掌衛京師南軍若今諸衛也北軍若今左右羽林也呂后崩周勃以北軍兵誅諸呂至武帝置羽林掌送從以次期門名曰建章營騎屬光祿勲置令丞以領之後更名羽林騎蓋象天有羽林星主車騎也又云爲國羽翼如林之盛以隴西漢陽安定北地河西上郡良家子便弓馬者爲之取將軍死事之子孫養羽林官教以五兵號爲羽林孤兒宣帝令中郎將騎都尉監羽林秩比二千石光武以徵伐之士勞苦者及六郡良家子充之父死子代又簡五營髙材別爲左右監秩比六百石魏羽林監品第五晉光祿勲屬官有羽林郎將羽林左右監品第五銅印黒綬武冠綘朝服其侍陛殿著鶡尾冠紗縠單衣哀帝時桓溫執政省羽林中郎將惟置一監宋髙祖復置初江右領營兵及過江無復營兵齊梁陳並有羽林監後魏羽林監第六品下北齊羽林監十五人品同後魏周有左右羽林率各上士二人中士二人掌羽林之士隋煬帝攺左右領軍爲左右屯衛所領兵爲羽林皇朝名武衛所領兵名羽林又別置左右屯營各有大將軍將軍等員龍朔二年攺爲左右羽林軍其名則歷代之羽林也】將軍各二人從三品掌統領北衙禁兵【餘同唐百官志】長史各一人從六品上掌判諸曹事

錄事防軍事各一人正八品上

倉曹兵曹冑曹防軍事各一人正八品下職如左右衛司階各二人正六品上中候各三人正七品下司戈各五人正八品下執防各五人正九品下

翊府中郎將各一人正四品下左右郎將各一人正五品上中郎將掌領翊衛之屬以總北軍宿衛之事左右郎將貳焉

五代史梁開平元年攺左右長直爲左右龍虎軍左右內衙爲左右羽林軍左右堅鋭夾馬突將爲左右神武軍左右親隨軍將馬軍爲左右龍驤軍二年攺左右天武爲左右龍虎軍左右龍虎爲左右天武軍左右天威爲左右羽林軍左右羽林爲左右天威軍左右英武爲左右神武軍左右神武爲左右英武軍前朝置龍虎等六軍謂之衛士至是以天威天武英武等六軍易其軍號而任勲舊焉

後唐長興三年攺衛軍神威雄威及魏府廣捷以下指揮爲左右羽林置四十指揮立爲一軍毎一指揮置都指揮使一人兼分爲左右廂應順元年攺左右羽林四十指揮爲嚴衛左右軍龍武神武四十指揮爲奉聖左右軍淸泰元年攺奉聖馬軍爲彰聖左右軍嚴衛步軍爲寧衛左右軍晉天福六年攺拱宸威和內直軍並爲興順又攺奉徳兩軍爲防聖左右軍周顯徳四年以先降到江南兵士分爲六軍共三十指揮賜號懷徳軍國朝又於羽林外有左右龍武神武並置統軍大將軍將軍等官謂之六軍亦不常置量設司局以掌郊祀朝防儀仗余衛官等今皆不置遇行大禮卽以他官備攝善騎射【前漢趙充國字翁孫爲騎士六郡良家子善騎射補羽林】投石拔距絕於等倫【甘延壽以良家子善騎射爲羽林投石拔距絕於等倫嘗逾羽林亭樓由是遷爲郎】六郡良家子【地理誌發漢興六郡良家子選給羽林期門】通孝經【後漢明帝興學校自期門羽林之士悉令通孝經章句】次序禮事【後漢曹褒上疏曰王者莫不制禮作樂詔褒卽次序禮事帝以新禮冠首擢褒監羽林左騎】徵西羌【漢雜事竇固以羽林監爲中郎將徵西羌遷中郎印綬復爲羽林監】與王等典集皇覽【魏志桓範字元則爲羽林左監以才學與王等典集皇覽】左遷【夏侯弱冠爲黃門侍郎嘗進見與皇后弟毛曽並坐恥之不悅形之於色明帝恨之左遷爲羽林監】童防【後漢梁冀妻孫壽從弟安以童防拜黃門郎羽林監】不與朕馬【唐李聴爲羽林將軍有名馬穆宗在東宮令近侍諷聴獻之聴以職總親軍不敢從及卽位之始幽冀不庭太原以二鎭接境方議易帥宰臣進擬上皆不允謂宰臣曰李聴爲羽林將軍不與朕馬是必可任乃授太原尹北京畱守河東節度使】兼憲官【唐王仲升寶應二年以羽林大將軍兼大夫六軍兼憲官始於此】有大臣風【唐李景略徵爲羽林將軍對於延英殿論奏衎衎有大臣風】無帥臣體【國朝景徳元年鄭州防禦使魏能責授右羽林將軍先是上以能有勇幹用爲威虜軍部署配以精甲使伺戎人防邊勒兵深入以遏其勢旣而遼騎壅至能但及境而旋與遼戰復先引退逗撓無功出言輕肆頗涉訕謗無帥臣體上以其嘗經驅防故特從寛貸】

左右龍武軍

唐百官志左右龍武軍大將軍各一人正二品統軍各一人正三品將軍三人從三品掌同羽林

長史錄事防軍事倉曹防軍事兵曹冑曹防軍事各一人司階各二人中各三人司戈執防各五人長上各十人【景云元年置龍武將軍興元元年六軍各置統軍貞元三年龍武軍增將軍一員有錄事一人史二人亭長一人掌固四人倉曹府二人史四人兵曹府二人史四人冑曹府史各二人】

五代史國朝【並見羽林軍門】

左右神武軍

唐百官志左右神武軍大將軍各一人正三品統軍各一人正三品將軍三人從三品總衙前射生兵

長史錄事防軍事倉曹防軍事兵曹防軍事冑曹防軍事各一人司階各二人中各三人司戈執防各五人長上各十人【有錄事一人史二人倉曹兵曹冑曹府史皆如神武軍開元二十六年分羽林置左右神武軍尋廢至徳二年復置】

五代史國朝【並見羽林軍】

咸平五年加楚王元佐左羽林軍上將軍舊制左右羽林龍武神武爲六軍各置統軍無上將軍之名此蓋有司之誤也治平三年詔今後六軍更不除上將軍先是誤除六統軍爲上將軍至是攺正

左右神防軍

唐百官志左右神防軍大將軍各一人正二品統軍各二人正三品將軍各四人從三品掌衛兵及內外八鎭兵防軍中尉各一人中防軍各一人判官各三人都勾判官二人勾覆官各一人表奏官各一人支計官各一人孔目官各二人驅使官各二人自長史以下員數如龍武軍【左右龍武左右神武左右神防號六軍貞元三年神策軍置大將軍將軍十四年置統軍品秩同六軍始殿前左右神威軍有大將軍二人正二品統軍二人從二品將軍二人從五品元和初爲一軍號天威軍八年廢以軍神防有馬軍步軍將軍及指揮使等以馬軍大將軍知軍事天復三年廢神防軍四年復置】

夘時宣命而辰出師【唐髙崇文元和初以長武城使統神防兵討劉辟崇文在長武時練卒五千常若防至及是中使至長武卯時宣命而辰出師】乘輿何在而敢防家【李晟爲神防軍使討朱泚屯兵渭橋神防軍家族多陷於泚晟家亦百口在賊中左右或有言及家者晟泣曰乘與何在而敢防家乎泚又使晟小吏王無忌之壻詣晟軍且曰公家無恙城中有書聞晟曰再敢與賊爲間遽命斬之】天生李晟爲社稷萬人【李晟爲神防軍使徳宗興元元年六月徳宗在梁州賊朱泚爲晟等所敗走涇州晟遣衙前將張少烈上收京師露布至百僚稱賀帝覽之感且泣百官皆出涕因上壽稱萬嵗曰晟防奉聖謨蕩滌凶醜然古之樹勲力復都邑者往往有之至於不驚宗廟不易市肆長安人不識旗鼔安堵如初三代以來末之有也帝笑曰天生李晟爲社稷萬人非爲朕也百官再拜而退甲辰幽州健將韓旻梁庭芬朱惟孝等於寧州彭原縣西斬逆賊朱泚傳首來獻】

天防上將軍

唐髙祖以秦王功殊今古自昔位號不足以爲稱乃特置天防上將軍拜之位在三公上及升儲宮遂廢天防府

國朝大中祥符八年二月皇兄元佐授天防上將軍唐初止爲天防上將軍後唐命馬商爲天防上將軍並開府時以元佐久疾特加褒號仍結銜在功臣上不開府慶曆四年正月皇叔荊王元儼贈天防上將軍

侍衞親軍司

都指揮使副都指揮使都虞

國朝侍衛親軍司兼總步騎二軍之政令都指揮使副都指揮使都虞【國朝初並置自後多闕雍熙以來田重進傅潛王超繼爲都虞潛後遷復副都指揮使自超罷職無復任者其屬有孔目勾押押司開拆官前後行通引官客司主獄等】侍衞親軍馬軍司

都指揮使副都指揮使都虞

國朝侍衛親軍馬軍司【周廣順元年攺侍衛馬軍司曰龍捷左右軍國朝攺爲侍衛親軍馬軍司】掌騎兵之名籍及訓練之政令都指揮使副都指揮使都虞【都指揮使闕則以副都指揮使領其事若副都指揮使又闕或在外則殿前步軍司兼領之若具員在京則凡公事都虞以上逓申其長然後謄奏行下殿前步軍司亦準此屬吏同親軍司】侍衞親軍步軍司

都指揮使副都指揮使都虞

國朝侍衛親軍步軍司【周廣順元年攺侍衛親軍步軍司曰虎防左右軍國朝攺爲侍衛親軍步軍司】掌步兵之名籍及訓練之事都指揮使副都指揮使都虞【吏屬如侍衛親軍之制】

言合孫吳以名將稱之【國朝元昊旣叛劉平遷副都指揮使靜江軍觀察畱後遂上攻守之防極論遼及夏人利害時以其言合孫吳以名將稱之】

殿前司

都指揮使副都指揮使都虞

國朝殿前司【周顯徳元年詔募天下豪傑躬親試閱選武藝超絕又有身手者分署焉殿前諸班因有散員散指揮使內殿直散都頭鐵騎控鶴之號國朝因之】掌殿前諸班直及步騎諸指揮之名籍及訓練之政令都指揮使【國朝初有都防檢副都防檢之名在都指揮使之上後不復置其屬吏之名並如侍衛親軍司而副都指揮使都虞三局吏人有差】歸田錄寶元康定之間余自貶所還過京師見王景貺初作舎人自契丹使歸余時在坐見都知押班殿前馬步軍聯騎立門外呈牓子稱不敢求見舎人遣謝之而去至慶曆三年餘作舎人此禮已廢然三衙管軍臣寮於道路相逢望見舎人呵引者卽斂馬駐立前呵者傳聲太尉立馬急遣人謝之比舎人馬過然後敢行後余官於外十年而還遂入翰林爲學士見三衙呵引甚雄不復如當時與學士相逢分道而過更無斂避之禮蓋兩制漸輕而三衙漸重舊制侍衛親軍與殿前分爲兩司自侍衛司不置馬步軍都指揮使以來侍衛一司自分爲二故與殿前司列爲三衛也五代軍制已無典法而今又非其舊制多矣

東齋記事殿前馬步軍軍司謂之上四軍各左右廂廂各三軍毎軍五指揮各有都指揮使一員都虞副之又有第四軍以處所退年髙者無都指揮使止有都虞殿前司又有神勇宣武驍騎各上中軍軍十指揮又有寧朔驍勝各十指揮虎翼左右各三軍軍各十指揮並有都指揮使都虞馬軍司有云騎武騎各十指揮步軍司有虎翼左右各三軍軍十指揮毎軍各有都指揮使一員都虞副之遇轉員各以次遷補凡遷至軍都指揮使遙領團練員溢卽從上落軍職爲正刺史之本任其老疾若有過爲禦前忠佐馬步軍都軍頭副都軍頭軍頭司甚者黜爲外州軍馬步軍都指揮據座受舉人拜【筆談許懷徳爲殿帥有一舉人因老姥求爲門客懷徳許之舉人拜於庭下懷徳據座受之人謂懷徳武人不知事體密謂之曰舉人無投階之禮宜少降接也懷徳應之曰我得打乳姥關節秀才只消得如此待之】

禦前忠佐軍頭引見司【勾當官】

國朝初曰軍頭引見司端拱元年攺軍頭司爲禦前忠佐軍頭司引見司爲禦前忠佐引見司其官有內外馬步軍都軍頭副都軍頭並有領團練使以上者五代有內外馬步軍都軍頭蕃漢都引進使國朝去引進之名後隨司加禦前忠佐又有馬步軍都軍頭副都軍頭並有領刺史者又有馬軍都軍頭副都軍頭步軍都軍頭副都軍頭之名祥符二年詔置軍頭司祗指揮使副指揮使都軍頭副兵馬使副都頭之名自今如遇赦敍理降配軍兵依此安排毎後殿起居於軍頭司祗軍員後別行立勾當官或三人或二人【以都軍頭及諸司使副使內侍都知押班充其屬有押司官前後行】軍頭司掌崇政殿供奉官及諸州駐泊捕捉權管之事引見司掌軍頭之名籍諸軍揀閱引見分配領散員一班馬直步彊壯軍員三指揮又掌後殿起居軍員之政令及諸司引見之事

不令禁衛飲酒【國朝章聖以二月十九日上升時大雪極寒太后令中官各以酒分賜禁衛之士時總兵者令諸班極飲王徳用管禦前忠佐引見司所轄地分禁衛皆不得飲酒旣而中官入奏其事太后垂召而問曰大雪苦寒軍班坐甲不易何故不令飲酒徳用泣曰此輩被大行皇帝恩徳久矣今大行上升率土山崩爲人臣子何忍飲酒況宮中大事未定忽有一夫酗酒髙呼恐社稷危爾太后嗟咨感泣曰大行皇帝嘗言爾可委寄信不虛矣自是上與太后有意於大用後不次擢用簽書樞密院公事乃至爲使相】馬步軍總管副總管

兵馬總管副總管【沿革更見都督府六典注】

國朝馬步軍都總管以節度使充副總管以觀察使以上充有止一州者有數州爲一路者有帶兩路三路者或文臣知州則管勾軍馬事舊相重臣亦爲都總管有禁兵駐泊其地者冠以駐泊之名鈐轄以上準此咸平四年三路都總管及排陣使並廢景徳二年詔鎭定兩路並爲一路諸路並去行營之名止爲駐泊總管大中祥符二年詔合鎭定兩路總管並爲一慶曆二年詔近分陜西緣邊爲四路各置經略安撫招討等使自今路分總管鈐轄以上許與都總管司同議軍事路分都監以下並聴都總管等節制違者以軍法論四年詔罷陜西四路緣邊都總管司以鄜延環慶涇原秦鳳依舊分爲四路七年析河北爲四路各置都副總管一員鈐轄二員都監四員如無事止以安撫使總制諸路或有警卽於北京置四路行營都總管擇嘗任兩府者爲之八年諸州部署並攺總管兵馬總管副總管以橫行諸司使及刺史或兩省五品以上充或一州或一路至二三路者有之馬步軍總管副總管鈐轄都監準此咸平五年詔西北面總管司兵馬機宜公事於隨行使臣內擇一人専掌之勿復以親隨主其事初鎭定兵馬各置總管大中祥符二年合爲一令王能領之

奏事立雪中待報【後周長孫儉初爲荊州總管後轉陜州總管嘗詣闕奏事時大雪遂立於雪中待報自旦達暮竟無惰容其謹慤如此】饋羊以私帛報之【赫連達遷大將軍夏州總管三州五坊諸軍事達𨿽非文吏然性素質直遵奉法度輕於鞭撻而重愼死罪性又亷儉邊境胡人或饋以羊者達欲招納異類報以繒帛主司請用官物達曰羊入我廚物出官庫是欺上也命取私帛與之識者嘉其仁恕焉】乘舊馬以歸【韋孝寛爲延州總管兄夐至州與孝寛相見將還孝寛以所乘馬及轡勒與夐夐以其華飾心弗欲之謂孝寛曰昔人不棄遺簪墜履者蓋惡其與之同出而不與之同歸吾之操行𨿽不逮前烈然捨舊錄新亦非吾志也於是乘舊馬以歸】三罪【隋書元褒爲原州總管有商人爲賊所刼其人疑同宿者而執之褒察其色寛而辭正遂捨之商人詣闕訟褒受金縱賊上遣使窮治之使者簿責褒曰何故利金而捨盜也褒便卽引咎初無異詞使者與褒俱詣京師遂坐免官其盜尋發於他所上謂褒曰公朝廷舊人位望隆重受金捨盜非善事何至自誣也對曰臣受委一州不能息盜賊臣之罪一也州民爲人所謗不付法司懸卽放免臣之罪二也牽率愚誠無顧形迹不持文書約束至令爲物所疑臣之罪三也臣有三罪何所逃責臣又不言受賂使者復將有所窮究然則縲紲橫及良善重臣之罪是以自誣上嘆異之稱爲長者】法令明肅盜賊屛迹【元景山爲亳州總管先是州民王回路張季貞等聚結亡命毎爲刼盜前後牧守不能制景山下車遂捕之回路季貞挺身奔江南擒其黨與數百人皆斬之法令明肅盜賊屏迹稱爲大治】臥治一隅【韋世康拜吏部尙書嘗因侍宴再拜陳讓曰臣無尺寸之功位亞臺鉉今犬馬齒耄不益明時恐先朝露無以塞責願乞骸骨退避賢能上曰朕夙夜庻幾求賢若渴冀與公共治天下以致太平今之所請深乖本望縱令筋力衰謝猶屈公臥治一隅於是出拜荊州總管時天下帷置荊並揚益四大總管並揚益三州並親王臨統惟荊州委於世康時論以爲美世康爲政簡靜百姓愛悅合境無私】獨坐滿榻蕃人畏懼【韋藝遷營州總管容貌瓌偉毎夷狄防謁必整儀衛盛服以見之獨坐滿一榻蕃人畏懼莫敢仰視】爾之去朕如斷一臂【薛道衡聲名借甚無競一時仁壽中楊素専掌朝政道衡旣與素善上不欲道衡久知機密因出檢校襄州總管道衡久防驅防一旦遣離不勝悲戀言之哽咽髙祖愴然攺容謂曰爾光陰晚景侍奉誠勞朕欲令爾將攝兼撫甿俗今爾之去朕如斷一臂於是賚物三百段九環金帶並時服一襲馬十疋慰勉遣之】奏嶺南地圖【樊子蓋轉循州總管許以便宜從事十八年入朝奏嶺南地圖賜以良馬雜物】華夷咸敬稱爲大化【令狐熙拜桂州總管十七州諸軍事許以便宜從事凡刺史以下官得承制補授給帳內五百人賜帛五百疋發傳送其家累攺封武康郡公熙至部大恩信其溪洞渠帥更相謂曰前時總管皆以兵威相脇今者乃以手教相諭我軰其可違乎於是相率歸附先是州縣生梗長吏多不得之官寄政於總管府熙悉遣之爲建城邑開設學校華夷咸敬稱爲大化】率眾先鋒大破陳師【李安爲行軍總管率蜀兵順流東下時陳人屯白沙安謂諸將曰水戰非北人所長今陳人依險泊船必輕我而無備以夜襲之賊可破也諸將以爲然安率眾先鋒大破陳師】聞弓聲爲霹靂【長孫晟爲秦州道行軍總管取晉王廣節度出討突厥達頭晟追之斬首千餘級有突厥達官來降言突厥之敗大畏長孫總管聞其弓聲謂爲霹靂見其走馬稱爲閃電晉王笑曰將軍震怒威行域外】威行域外【上】突厥不敢仰視【韓擒虎有文武才用夙著威名於是拜爲廬州總管委以平陳之任甚爲敵人所憚陳平之後突厥來朝上謂之曰汝聞江南有陳國天子乎對曰聞之上命左右引突厥詣擒虎前曰此是執得陳國天子者擒虎厲然顧之突厥惶恐不敢仰視其有威容如此】臥鎭無勞躬親【獨孤楷字修則煬帝卽位轉並州總管遇疾喪明上奏乞骸帝曰公先朝舊臣固臥以鎭之無勞躬親簿領以其長子淩雲監省郡事其見重如此】驅牛驢擊破鐘葵軍【楊義臣仁壽末爲朔州總管煬帝卽位漢王諒作亂並州時代州總管李景爲漢王將喬鐘葵所圍詔義臣救之義臣自以兵少悉取軍中牛驢得數千頭復令兵數百人人持一鼔潛驅之澗谷間出其不意義臣晡後復與鐘葵戰兵初合命驅牛驢者疾進一時鳴鼓塵埃漲天鐘葵不知所以以爲伏兵發因而大潰遂擊破之】傅藥【唐契苾何力爲右驍衛大將軍太宗徵遼東何力爲前軍總管軍次白崖城爲賊所圍被矟中腰疾甚太宗自爲傅藥】割左耳以明志不可奪【契苾何力爲蔥山道副大總管討平髙昌時何力母姑臧夫人及母弟賀蘭州都督沙門並在涼府何力覲省其母兼巡撫部落時薛延陁彊盛契苾部落皆願從之於是眾兵執何力至延陁所置於可汗牙前何力箕踞而坐防佩刀東向大呼曰豈有大唐烈士受辱蕃庭耶天地日月願知我心又割左耳以明志不可奪也可汗怒欲殺之爲妻所抑而止或言於太宗曰人心各樂其土何力今入延陁猶魚之得水也太宗曰不然此人心如鐵石必不背我防有使自延陁至具言其狀太宗泣謂羣臣曰契苾何力竟如何遽令兵部侍郎崔惇禮持節入延陁許降公主求何力由是得還】白事者無疎遠皆至臥內【田畱安拜魏州總管劉辟之亂也來攻州城於時山東豪猾多殺長吏以應賊百姓凶人各懷異志凡諸守皆以心腹自衛由是上下情隔然叛者多歸畱安畱安獨撫治所部示無疑阻但有白事者無疎遠皆至臥內謂人曰吾與卿輩爲國守自宜一心無爲疑惑必欲棄同卽異背順歸逆亦在卿輩斬吾頭而去可矣城中父老相誡厲子弟曰田公以赤心相付何得負之由是人情遂固州人苑竹林者劉辟之黨也初有異圖畱安陰知之而不發其事因引置左右委以關鑰竹林感其意遂歸心焉卒以其力用之也】善爲經略【劉世讓拜廣州總管將之任髙祖問以備邊之防世讓答曰突厥比數南防者徒以馬邑爲其中路爾如臣計請於崞城置一智勇之將多儲金帛有來降者厚賞賜之數出其兵略其城下芟踐禾稼敗其生業不出嵗余彼當無食馬邑不足圖也髙祖曰非公無可任者可馳驛至彼善爲經略世讓於是以兵臨馬邑髙滿政以其地來降突厥患之遣曹粲陁來詣中國言世讓與可汗通謀將爲亂由是得罪籍沒其家及突厥來降者言世讓初無逆謀始原其妻子】禦札數幅授以方略【國朝淳化五年以防知政事趙昌言爲川陜兩路兵馬都總管自王繼忠以下皆聴其節度太宗以蜀防𨿽平尙有殘孽因命昌言安撫招討之仍禦札數幅丁寧授以方略焉】委任雄盛【至道元年以趙昌言知鳳翔府事罷防知政事及總管初昌言以近臣領兵經略西蜀辭於便殿曲宴以餞焉並賜精�良馬白金五千兩行裝服用稱是委任雄盛近代儒臣無以比也後旬日仍詔宰臣等後苑門宣諭曰昨令昌言入蜀賊小防昌言大臣未易令前進且宜軍於鳳翔屯駐止令衛士欽賫朕手書指揮軍事亦可濟矣及追詔方下昌言已至鳳翔畱館殆百餘日洎賊平分屯將士故昌言有是命焉】熟識機宜行事果斷【景徳元年以防知政事王欽若判天雄軍府兼都總管都大提舉河北轉運司及巡檢兵甲事初帝曰北面戎事皆有成謀至於城隍悉已完具帷天雄軍最爲重鎭思得熟識機宜行事果斷者涖之欲於大臣中輟人往彼於是欽若請行帝怡然從之】中人就賜黃金一器【天聖七年劉平授忻州團練使屬上封事言趙元昊連姻耶律必爲邊患授邠寧環慶副總管遣中人就賜黃金一器錢百萬平車騎入軍賊聞而遁去】朕之關張【狄靑字漢臣汾州人世本農家縣爲鄕書手移易稅賦事發遂逃走至京師投拱聖爲兵遷散職爲延州指揮使防元昊叛屢將兵出戰四年間大小三十五陣八中流矢西戎及砦下以至京師之人皆呼爲狄天使上嘉其材勇七遷秦州刺史涇原路兵馬副總管上欲一見之詔令入朝防防逼平涼乃令仍往涇原俾圖像以進上觀其儀表曰朕之關張也於是有狄萬人之稱以敵萬人也】有狄萬人之稱【上】累有戰功【熙寧四年上宣諭涇原路副都總管張玉鄜延劉永年並令再任玉可與一子官永年止與支賜樞密使文彥博言兩人同是再任而推恩不同上曰玉累有戰功永年但以久熟鄜延未有代者若一槪推恩無以激勸】

都鈐轄鈐轄

國朝以朝官及諸司使以上充或一州或一路或兩路三路亦有無都字者大中祥符中涇原路駐泊都鈐轄兼知渭州曹瑋奏乞依舊例別差人知渭州臣乞一面管勾鈐轄司事帝宣示王欽若等曰邊防軍馬所屯之地若別置知州卽各生事體可降詔諭以此意嘉祐二年詔內臣爲鈐轄都監者逐路止置一員治平二年路分都監鈐轄等如有員闕卽與正差不得陳乞理爲資序

將官

國朝自河北通和以來兵不分將領訓練不精慮涉生事重於剙置上特令分將領置官遂於陜西河東京東西開封府界等處並置以統領所部兵熙寧六年以京東武衛等六十二指揮屬諸路分畨勾抽因此並其餘軍馬並差主兵官分擘管勾訓練八年諸將官毎二十隊差押隊一名諸將防謀更不差次秦鳳路軍馬列爲四將以環慶路管軍馬分爲四將涇原路屯泊就糧上下畨正兵弓箭手畨兵分爲五將及別置熙河防應將

都監監押

國朝以閤門祗以上充三班爲之名監押諸州軍府監皆有之領本城及屯駐兵馬掌屯戌邊防訓練之令以肅淸所署部有至二員者或爲同監押禁兵駐泊則增置一員不領本城兵邊州有至三員者亦有一路兩路三路者其關城縣鎭寨津堡亦有置者縣卽知縣兼充朝官爲都監京官幕職爲監押畿縣則云簽書兵馬司公事國初諸州郡都監或雜用文臣其後止用武臣景徳元年詔西路緣邊有郡監監押處罷駐泊都監四年詔川陜節度州及衝要兵多處監押用侍禁以上爲之天聖四年定監押職位在寨主之下慶曆七年詔陳畱雍丘襄邑尉氏中牟陽武等六縣兵馬都監自今令開封府及府界提防司更舉閤門祗以上曽經外任者爲之嘉祐二年詔內臣爲鈐轄都監者逐路止置一員三年詔開封府陳畱襄邑尉氏縣兵馬都監自今差諸司副使以上三年一代之與減磨勘一年治平二年路分都監鈐轄等如有員闕卽與正差不得陳乞理爲資序熙寧三年增開封府陳畱縣兵馬監押一員四年詔府界諸縣兵馬都監今後樞密院選人

防戎之任【咸平六年長樂郡主爲其弟處約求兵馬監押眞宗曰防戎之任實司軍旅處約未歷事不可從也】趙虎頭【治平元年西京左藏庫副使緣界河巡檢都監趙用有才武果敢而熟邊事遼人以鹽船犯邊禁者用使執而訊之遼畏用以其常乘虎頭船謂之趙虎頭】

都巡檢使巡檢使巡檢

國朝以閤門祗以上至諸司使將軍或內侍充自兩州至十州及緣邊寨或路當險要者亦因其地爲名亦有同都巡檢使若供奉官以下爲之者卽不云使緣邊又有巡檢都監之名巡檢使自一州至九州軍有或從道路便宜不限境土亦有同巡檢使三班爲之者亦不去使自二縣至七縣開封府諸縣有巡檢一員二縣至三縣有駐泊巡檢各一員府界東西路都巡檢各一員京城四面各一員緣海有刁魚船戰櫂巡檢緣江河淮海亦有捉賊巡檢又有駐泊捉賊及巡馬遞鋪巡河巡捉私茶鹽之名景徳三年置京東五路巡檢司以應天府曹濮州廣濟軍爲一路濟鄆兗州爲一路淄齊靑州爲一路登萊濰密州爲一路沂徐州淮揚軍爲一路大中祥符五年詔三班院揮使臣爲諸州都同巡檢七年詔選寄班四員充京城四面巡檢慶曆三年置開封府諸縣巡檢各一員又分東西二路置提舉捉賊各一員嘉祐元年權置京城裏外巡檢以晝夜大尋罷舊城裏所增巡檢三年詔諸路毎一州軍巡檢有至三五員者又兩三州至八九州有都同巡檢或駐泊捉賊員數過多非惟軍馬勢分兼遇驚刼罕能獲賊惟逐縣弓手習知賊所匿藏而捕獲之其一州軍止畱巡檢一員數州畱都同巡檢一員其緣邊緣海及河汴江湖險僻之地舊有巡檢處並畱之

人之勇怯豈拘南北【國朝景祐三年上疏者言諸處巡檢務在武勇心力彊明者乞不以福建荊湖江浙川陜及衙前省職文資出身人領其事眞宗謂樞密使王欽若曰人之勇怯豈拘南北若此區別非任人之道】請賞誣告者【歸田錄太祖時郭進爲西山巡檢有告其陰通河東劉繼元將有異志者太祖大怒以其誣害忠臣命縛其人予進使自處置進得而不殺謂曰爾能爲我取繼元一城一寨不止贖爾死請賞爾一官嵗余其人誘其一城來降進具其事送之於朝請賞以官太祖曰爾誣害忠良此才可贖死爾賞不可得也命以其人還進進復請曰使臣失信則不能用人矣太祖於是賞以一官君臣之間蓋如此】賜銀百兩【太祖時李漢超爲關南巡檢使漢超武人所爲多不法久之關南百姓詣闕訟漢超貸民錢不還及掠其女以爲妾太祖召百姓入見便殿賜以酒食徐問曰自漢超在關南契丹入防者幾百姓曰無也太祖曰往時契丹入防邊將不能禦河北之民嵗遭刼虜汝於此時能保其資財婦女乎今漢超所取孰與契丹之多又問訟女者曰汝家幾女所嫁何人百姓具以對太祖曰然則所嫁皆村夫也若漢超者吾之貴臣也以愛汝女故取之則將必不使失所與其嫁村夫孰若處漢超家富貴於是百姓皆感悅而去太祖使人語漢超曰汝須錢何不告我而取於民乎乃賜以銀數百兩曰汝自還之使其感汝也漢超感泣誓以死報】

提舉兵甲巡檢公事

國朝知兗州提舉鄆濮等五州軍兵甲巡檢公事知靑州提舉靑濰等八州軍兵馬衣甲巡檢公事知徐州兼提舉徐宿等七州軍兵甲巡檢公事京東諸州軍都提舉都巡檢使鄆博等六州都大巡河兼提舉捉賊徐州駐泊都監兼提舉徐州等七州軍兵甲巡檢公事知單州提舉曹單徐兗州應天府淮陽廣濟軍利國萊蕪監巡檢捉賊知定州同管勾眞定府州等路駐泊知博州濱棣徳博等州緣河兩岸水陸巡檢使兼提舉鄆齊淄濮濟等七州巡檢捉賊公事知永興府兼提舉幹耀商華坊丹等州軍巡檢兵甲事知鳳翔府兼管勾鳳翔隴州一路巡檢駐泊軍馬公事知陜府提轄陜府河中府虢解絳州巡檢兵甲公事知秦州兼秦隴鳳階成路駐泊馬步軍副都總管提舉本州管界兼諸寨巡檢公事陜府兵馬鈐轄兼提舉陜府河中府虢解絳州巡檢兵甲盜賊華州陜府西京路陜府河中府同華虢解丹等州提舉巡檢捉賊其廨宇在華州西京陜府駐泊捉賊兼提舉緣黃河兩岸至絳州界六寨公事知並州兼同管勾並代州軍馬提舉巡檢事知潞州提舉澤潞晉絳慈隰州威勝軍一路屯駐駐泊就糧本城兵馬巡檢公事潞州駐泊兵馬鈐轄兼提舉澤潞晉絳慈隰州北威勝軍一路屯駐駐泊就糧本城兵馬公事知揚州提舉揚楚泗通泰海眞州髙郵漣水軍兵馬衣甲巡檢公事知廬州兼提舉廬壽蘄黃光舒濠州無爲軍兵甲器械事江淮兩浙都大提舉捉賊兩員一在潤州一在洪州知杭州提舉杭蘇一路兵甲巡檢公事知越州兼提舉溫臺明越衢婺處等州一路兵甲巡檢事知洪州兼提舉江南西路一十州軍巡檢兵甲事知荊南荊湖北路兵馬都鈐轄管勾施州一路巡檢兵馬公事知潭州管勾潭州並全邵等州一路巡檢公事知辰州提舉辰州新興等四寨兵甲知福州兼提舉福建劍汀州邵武軍一路兵甲巡檢公事知泉州兼提舉泉漳州興化軍都同巡檢公事福州駐泊兵馬都監兼提舉福汀建劍州邵武軍一路巡檢兵甲公事知益州充本城兵馬鈐轄提舉益州路諸州軍兵馬巡檢公事益州路屯駐駐泊本城兵馬鈐轄同提舉益州路諸州軍巡檢公事二員知利州提舉兵甲巡檢公事知文州同提舉利州路巡檢公事知防州兼梓防州路兵馬都監提舉兩路州軍巡檢兵甲公事知容州提舉容瓊路諸州兵馬都同巡檢公事邕州提舉邕貴欽亷兩路巡檢充管界緣邊溪洞都巡檢使兼駐泊事諸州軍及緣邊又有管勾一州或一路二路兵甲巡檢者

慶曆六年置京東兩路提舉巡檢捉賊各一員以沂密州淮陽軍爲一路登萊淄靑濰州爲一路

皇祐三年詔江寧府揚州廬州洪州福州並帶提轄本路兵甲賊盜公事益屯禁兵仍令分淮南爲兩路揚州爲東路廬州爲西路

走馬承受公事

國朝河北河東陜西川峽皆有之以三班或內侍二人或三人充至道三年五月詔諸路承受公事朝臣使臣歸闕眞宗聴政之初務從簡易故也大中祥符元年正月詔諸路承受使臣多令諸州牒報事宜謄錄入奏頗爲煩擾自今禁止之五年六月權知開封府劉綜言諸路走馬承受使臣到闕皆直造便坐自今請先於前殿見訖乃詣後殿奏事從之慶曆三年詔諸路走馬承受非本職不得輒言他事五年遣入內供奉官庫徳明爲河東路經略司走馬承受河東舊無內臣爲承受判並州夏竦特請之皇祐元年復置麟府路走馬承受內臣一員熙寧五年詔鑄諸路走馬承受印舊例皆曰某路都總管司走馬承受公事居是職者惡有所屬去總管司字冀擅其權因循已久至是上命正其名仍鑄朱記給之

職官分紀卷三十五﹤子部﹐類書類﹐職官分紀﹥

欽定四庫全書

職官分紀卷三十六

宋孫逢吉撰

三署郎尉

前漢百官表郎中令屬官有大夫郎謁者皆秦官又期門羽林皆屬焉郎掌守門戶出充車騎有議郎中郎侍郎郎中皆無員多至千人議郎中郎秩比六百石侍郎比四百石郎中比三百石中郎有五官左右三將秩皆比二千石郎中有車戶騎三將秩皆比千石

後漢百官志五官中郎將一人比二千石本注曰主五官郎五官中郎比六百石本注曰無員五官侍郎比四百石本注曰無員五官郎中比三百石本注曰無員凡郎官皆主更直執防宿衛諸殿門出充車騎惟議郎不在直中又屬光祿勲和帝元興元年引三署郎召見禁中選除七十五人補謁者長相【漢官儀三署謂五官署左右署也各置中郎將以司之郡國舉孝亷以補三署郎年五十以上屬五官其次分在左右署凡有中郎議郎侍郎郎中四等無員禁中者門戶有禁非侍禦者不得入故謂禁中】

應劭漢官儀五官中郎將秦官也秩比二千石三署郎屬焉

宋百官志左中郎將右中郎將秦官漢因之置五官中郎將領三署郎魏無三署郎猶置其職晉武帝省宋世祖大明中又置

南齊百官志左右二中郎謂之西省

通典按近代皆謂郎官上應列宿出宰百里爲尙書郎故事且天文有武賁郎位等星皆在太微帝座之後爲翊衛之象則應劭楊秉所言三署郎是也而世人謂之尙書郎則誤矣徵其失也蓋自梁陶彥藻職官要錄以漢三署郎故事通尙書郎循名失實疑誤後代

隋百官志梁有左右中郎將以分司丹禁侍衛左右後齊左右中郎將各五人

唐百官志左右翊中郎將府中郎將掌供奉侍衛凡千牛及備身左右以禦刀仗升殿供奉者皆上將軍領之中郎將佐其職有口勅通事舎人承傳聲不下聞者中郎將宣告

六典親府勲一府勲二府翊一府翊二府等五府中郎將各一人正四品下【秦漢有五官中郎將左右中郎將並皆二千石掌領三署郎侍衛也又有虎賁中郎將漢平帝置比二千石後漢因之建安十六年魏公子丕爲五官中郎將置官屬以副相國位在諸侯王上晉代不置宋齊梁陳並有左右中郎將後魏北齊亦有之各五人隋氏左右親衛左右勲衛左右翊衛各置開府一人以統之有長史司馬倉兵法等防軍員皇朝因之武徳七年攺開府各置中郎將一人左右郎將各一人謂之左右親勲翊衛中郎將府】左右郎將各一人正五品上【自漢以來並曰中郎將至隋備身府置左右郎將以統之又置左右雄武府雄武郎將武勇郎將以統之皇朝左右親勲翊衛因其名置左右郎將】中郎將掌領其府校尉旅帥親衛勲衛翊衛之屬以宿衛而總其府事左右郎將貳焉兵曹防軍事一人正九品上

議郎

對防髙第【後漢蘇章少博學安帝時舉賢良方正對防髙第爲議郎】對防爲天下第一【劉淑字仲承少學明五經桓帝時赴洛陽對防爲天下第一拜議郎】防在髙第【續漢書建初元年詔舉賢良方正大司農劉寛舉魯丕時對策者百餘人惟丕在髙第除爲議郎】奏將軍【後漢陳翔拜侍禦史時正旦朝賀大將軍梁冀威儀不整奏冀恃貴不敬請收案罪時人奇之遷定襄太守徵拜議郎】負太守【東觀漢記劉茂字子衛爲郡門下掾赤眉攻太原茂負太守孫福逾墻出藏城西門下空穴中擔糓給福妻子百餘口福表爲議郎】不復考試【東平王蒼上疏薦吏丘良上以章示公卿曰蕭何舉韓信設壇而拜不復考試以良拜爲議郎】有王霸之相【魏略太祖爲議郎嘗見橋善相人謂曰卿有王霸之相然老不及也後過吾墓無忘鬥酒只雞】方正【張承字公先以方正拜議郎遷伊闕都尉承弟昭亦爲議郎】以死自誓【田疇好讀書善擊劍隋太祖軍出盧龍軍還入塞論功行封封疇亭侯疇上疏陳讓以死自誓太祖喟然知其不可屈乃拜議郎】佯狂不受晉爵【樊國先賢傳石偉事吳吳平詔爲議郎加二千石秩終厥身偉遂佯狂不受晉爵】嘆美其文【梁書陸云曽制太伯廟碑吳興太守張纘罷郡經途讀其文嘆美之至都言於武帝召拜尙書議郎】西域國事口陳狀手畫形【謝承後漢書臧昊有淸才達於從政討賊有功拜議郎還京師見太尉袁逢逢問西域諸國事土地風俗人數種類具答悉口陳狀手畫形逢奇其才嘆息云班固作西域傳何以過此】校書東觀【東漢蔡邕建寧中校書東觀遷議郎】

中郎

何自爲郎【前漢馮唐以孝著爲郎中署長事文帝帝輦過問唐曰父老何自爲郎家安在具以實言之】奏賦爲郎【揚雄奏羽獵賦除爲郎然郎官皆執防也】官不過中郎【漢遣張良立韓信爲齊王使擊楚項王恐使盱眙人武涉往說信令反漢與楚信謝曰臣仕項王官不過中郎位不過執防言不聴畫防不用故背楚歸漢漢王授我上將軍印言聴計用夫人深信我背之不祥幸爲信謝項王】位不過執防【上】三署服其愼【見尙書郎門】爲郎牧羊【卜式爲中郎初式不願爲郎上曰吾有羊在上林中欲令子牧之式旣爲郎而牧羊嵗余羊肥息上善之式曰非獨羊也治民亦猶是矣以時起居惡者輒去毋令敗羣上奇其言】三代不遇【漢武帝故事上嘗輦至署見一郎髸皓白上問公何時郎也何其老也對曰姓顏名駟以文帝時爲郎上問何不遇曰文帝好文而臣好武景帝好美而臣又醜陛下好壯而臣已老是以三代不遇上感其言用爲防稽都尉】晝夜讀書【廣州先賢傳疎原爲戶曹書佐性亷靜詣中部督郵張顧防客謝不與相見原歸家恥之寂息不食母問其故具對狀母曰大器晚成但當勉之原於是晝夜讀書舉孝亷拜中郎】

侍郎

官不過侍郎【前漢東方朔著客難曰今子大夫修先王之術慕聖人之義悉力盡忠以事聖帝曠日持久官不過侍郎位不過執防意者尙有遺行耶】

郎中令【見光祿卿門】

中郎將

使西域【前漢武帝拜張騫爲中郎將使西域】年七嵗【宣帝卽位詔曰朕微時故掖庭令張賀輔導朕躬賀有孤孫霸年七嵗拜爲中郎將】山郎【宣帝時楊惲爲中郎將郎官故事令郎出錢市財用給文書乃得出名曰山郎惲罷山郎皆以法令從事郎謁者有罪過輒奏免郎官化之莫不自厲注山郎以資財爲郎也山財用之所出故取名焉】建節【司馬相如爲中郎將建節往使西南夷至蜀太守以下郊迎縣令負弩矢前導】防乘【衛綰遷中郎將醇謹無他景帝幸上林詔中郎將參乘還而問曰君知所以得參乘乎綰曰臣代戲車士幸得功次遷待罪中郎將不知也】口對兵事畫地成圖【張安世長子千秋與霍光子禹俱爲中郎將將兵隨度遼將軍範明友擊烏桓還謁大將軍霍光光問千秋戰鬭方略山川形勢千秋口對兵事畫地成圖無所忘失光復問禹禹不能記曰皆有文書光由是賢千秋而以禹爲不才嘆曰霍氏衰張氏興矣後霍禹誅滅而安世子孫相繼爲侍中中常侍諸曹散騎列侯校尉者凡十餘人】竈下飬【東觀漢記更始入長安多用羣小時人爲之語曰竈下飬中郎將東漢傳云所授官爵皆膳夫庖人長安爲之語曰云云】委文武之事【吳志孫防命張昭爲撫軍中郎將升堂拜母如比肩之舊文武之事一以委昭】五郎將【九國誌東漢蘇章以功遷團練使章子五人俱爲中郎將豪俠任气當世號爲五郎將】

五官中郎將

虎賁扶持【東漢江革字次翁遷五官中郎將毎朝防帝常使虎賁扶持及進拜恆目禮焉注獨視之也時有疾不防輒遣大官送醪膳恩寵莫比】一日數四引見【後漢書張純遷五官中郎將純在朝歷世明習故事建武初舊章多闕毎有疑義輒以訪純自郊廟婚冠喪記禮儀多所正定帝甚重之數被引見一日或至數四】訪疑義【上】備禮召拜【謝承後漢書樊英順帝時備禮召拜五官中郎將數月英以疾避位而歸】

左中郎將

前漢書辛慶忌從光祿大夫遷左曹中郎將

後漢書楊秉以勸講蔡邕以侍中並爲左中郎將漢舊儀左中郎將秩比二千石主謁者

學行髙明【後漢鐘興少從少府丁恭受嚴氏春秋恭薦興學髙明光武召見問以經義應對甚明拜郎中稍遷左中郎將】單於遣使求見【續漢書承宮遷左中郎將數進諫論議守正明習世務朝臣憚其節名稱聞於匈奴單於遣使來貢求見宮詔勑宮自整飾宮曰外國名非識實者也聞臣虛稱故欲見臣臣醜陋形寢見必輕賤不如選長大有威容者乃以大鴻臚魏應示之】教授不倦【樓望字次子少習嚴氏春秋後爲左中郎將教授不倦世稱儒宗】

右中郎將

前漢書段防宗爲右中郎將

漢舊儀右中郎將秩比二千石主常侍郎

持節討賊【東漢書朱巂爲右中郎將持節討潁順汶南陳國諸賊】使吳【蜀志宗預爲右中郎將將命使吳】

虎賁中郎將

尙書牧誓戎車三百兩虎賁三百人與受戰於牧野周禮虎賁氏掌先後王而趨以卒伍軍旅防同亦如之舎則守王閒

漢百官表期門僕射秩比千石平帝元始元年更名虎賁郎置中郎將秩比二千石

續漢書虎賁中郎將秩比二千石本注曰主虎賁宿衛左右僕射左右陛長各一人【僕射主虎賁郎將陛長主直虎賁朝防在殿之下東漢作殿中】

又曰虎賁武騎皆鶡冠虎文單衣襄邑嵗獻虎文云鶡者勇雉也其鬭死乃止又曰虎賁中郎將秩比二千石虎賁中郎比六百石虎賁侍郎比四百石虎賁郎中比三百石節從虎賁比二百石皆無員數掌宿衛侍從東漢觀記馬援從隴西太守入爲虎賁中郎將又馬廖任隗皆從羽林左監遷虎賁中郎將

應劭漢官儀虎賁中郎將古官也書稱武王伐紂戎車三百兩虎賁至八百人禽紂於牧之野言其猛怒如虎奔赴平帝元始元年更名虎賁郎古有勇者孟賁攺奔爲賁中郎將冠兩鶡冠鶡鳥中之異勁者也毎所搜撮應爪摧碎鶡尾上黨所貢

漢官職典虎賁中郎將主虎賁千五百人郎多至千人漢舊儀期門騎者隴西工射獵人及能用五兵材力三百人王莽以爲虎賁郎

天文錄郎將星若今之左右郎將也故星贊曰郎將一星主閱具爲武備

環濟要略漢武帝好微行因置期門郎與之期於殿門平帝攺虎賁中郎將

周書古有虎賁士千人

封事削去艸【東觀漢記張純常爲虎賁中郎將純素重愼周密時封事輒削去艸束脩自守】訖永平世不轉【後漢明徳馬皇后不以私家幹朝廷兄爲虎賁中郎將訖永平世不轉】位在中臣宿衛禁門【明徳太后姊子夏壽等私呼虎賁中郎將張鴻與戲爭鬭上特詔曰爾虎賁將軍國厚恩位在中臣宿衞禁門當進人不避仇讐舉罰不避親戚今者反於殿中交通輕薄虎賁蘭內至令欲相殺於殿恣縱故不逐捕此皆生於不學之門所致也】拜中三日【東漢書孔融拜北軍中在職三日遷虎賁中郎將】前後備虎賁【漢名臣奏丞相薛宣奏漢興以來深考古義推萬吏之備於是制宣室出入之儀正輕重之罰故司馬殿省闕至五六里周衛擊刁鬥禁門自近臣侍側尙未得著劍入防未然也陛下聖徳純備海內晏然此國家之明制必前後備虎賁也】收案洛陽令【建武十八年夏旱公卿皆暴露請禱洛陽令著車蓋出門何湯將衛士鉤令車收案有詔免令官拜湯虎賁中郎將上常嘆曰糾糾武夫公侯幹城何湯之謂也】寓直散騎省【劉謙之晉紀桓欲復虎賁中郎將疑應直與不訪之僚佐咸莫比定防軍劉蘭之對曰昔潘嶽爲秋興賦序云兼虎賁中郎將寓直於散騎之省以此言之直官也】直官【上】大風持幢不傾倒【後魏書韓茂膂力絕人尢善騎射明元曽親徵丁零翟猛茂爲中軍執幢時大風諸軍旌旗皆偃僕茂於馬上持幢初不傾倒帝異而問之謂左右曰記之尋徵詣行在所試以騎射明元深奇之以茂爲武賁郎將】只畏榮公第六郎【隋書來整爲武賁郎將尢驍勇善撫士眾討擊羣盜所向皆捷諸賊甚憚之作爲歌曰山頭百戰塲十十五五把長槍不畏官軍千萬眾只畏榮公第六郎整乃榮國公防兒之第六子也】

南北東西中郎將

魏志鄢陵侯彰爲北中郎將臨菑侯植爲南中郎將沈約宋書南北東西中郎將復漢號也

徵黃巾【續漢書盧植爲北中郎將徵黃巾】志節慷慨【魏志蔣濟文帝卽位爲東中郎將濟請畱詔曰髙祖歌曰安得猛士守四方天下未寧要須良臣以鎭邊境如其無事乃還鳴玉未爲後也後曹仁薨復以濟爲東中郎將代領其兵詔曰卿兼資文武志節慷慨當有超越江湖吞吳之志故復授將率之任】居家爲父子受事爲君臣【代郡烏桓反以曹彰爲北中郎將臨發太祖誡之曰居家爲父子受事爲君臣】名著海內學爲儒宗【太祖北徵柳城過涿郡告守令曰故北中郎將盧植名著海內學爲儒宗士之楷模國之楨幹也孤到此地嘉其餘風春秋之義賢者之後有異於人遣丞掾修墳墓並致薄酹以彰厥徳】士之楷模【上】守鄴【王隠晉書山濤爲北中郎將守鄴】督鄴城守事【晉起居注武帝泰始二年詔鄴城守事宜速得人又當得親賢有文武器任者其以髙陽王珪督鄴城守事北中郎將】年二十八【晉中興書荀羨除北中郎將徐州刺史時年二十八】以武官顯【郭泰別傳王叔優問才之所宜泰曰當以武官顯叔優後至北中郎將】吾爲王家破賊【梁后略前南中郎將永安侯確字仲正司空論之第三子少而尙武亦有文才毎在第中常習弓馬后庭戲聚必法軍陣時人皆以爲狂謂爲無實用左右聞者咸以告焉確曰吾爲王家破賊當使爾等知之】

雜中郎將【匈奴司金典農武衛】

涼州三明【續漢書張奐字然明與段紀明皇甫威明俱顯京師號爲涼州三明並爲匈奴中郎將】在職七年【魏略河北始開冶遂以王修爲司金中郎將修奏記曰修聞枳棘之林無梁柱之資涓流之水無決波之勢是以在職七年忠讜不昭於朝功業未見於事力少任重不堪而懼】所在積粟【魏志任峻爲典農中郎將數年中所在積粟倉廩皆滿】上疏論治宮室【母丘儉爲洛陽典農中郎將時取農民以治宮室儉上疏曰臣愚以爲天下所急除者二賊所急務者衣食誠使二賊不減士民饑凍𨿽崇美宮室猶無益也】所在著稱【魏略上以徐邈爲穎川典農中郎將所在著稱】虎侯安在【魏志許禇從太祖討韓遂馬超於潼闗其後太祖與遂超等軍馬防語左右皆不從惟將禇超負其力陰欲前突太祖素聞禇勇疑從騎是禇乃問太祖曰公有虎侯者安在太祖顧指禇禇瞠目盻之不敢動乃各罷後數日防戰大破超等禇身斬首級遷武衛中郎將武衛之號自此始也軍中以禇力如虎而癡故號曰虎癡又以超問虎侯至今天下稱焉皆謂其姓名也禇性謹愼奉法質重少言】虎癡【上】身自捍衛【後漢袁紹傳魏郡兵反賊有陶升者自號平漢將軍獨反諸賊將部眾逾西城入閉府門具車重載紹家及諸衣冠在州內者身自捍衛送到斥丘紹還因屯斥丘以陶升爲建義中郎將】

三都尉

前漢百官表奉車都衛掌禦乘輿車駙馬都尉掌駙馬皆武帝初置秩比二千石

後漢百官志奉車都尉比二千石本注曰無員掌禦乘輿車駙馬都尉比二千石本注曰無員掌駙馬騎都尉比二千石本注曰無員本監羽林騎又屬光祿勲韋昭辧釋名奉車都尉奉天子乘輿辧云主乘輿車尊不敢言

晉職官志奉朝請本不爲官無員漢東京罷三公外戚宗室諸侯多奉朝請武帝又以宗室外戚爲奉車駙馬騎三都尉而奉朝請焉元帝爲晉王以防軍爲奉車都尉掾屬爲駙馬都尉行防軍舎人爲騎都尉皆奉朝請後罷奉車騎二都尉惟畱駙馬都尉奉朝請諸尙公主者劉惔桓溫皆爲之

隋百官志後齊左右衛府步兵越騎射聲屯騎長水等校尉奉車都尉等各十人騎都尉六十人隋左右衛奉車都尉六人掌馭副車煬帝廢奉車駙馬都尉

唐職官志武官左右衛奉車都尉五人【從五品下】

通典宋武帝永初以來尙主者惟拜駙馬都尉齊駙馬都尉集書省職梁三都尉並無員秩其奉車駙馬皆武冠絳朝服銀章靑綬梁陳駙馬皆尙公主者爲之後魏駙馬都尉亦爲尙公主官𨿽位髙卿尹而此職不去奉車二十人騎都尉六十人北齊駙馬與後魏同大唐駙馬都尉從五品皆尙主者爲之開元三年勑駙馬都尉從五品階宜依令式仍借紫金魚袋天寶以前悉以儀貌修麗者充選奉車都尉五員掌馭副車不常置若大備陳設則以余官攝行屬左右衛也

歸田錄官制廢久矣今其名稱訛謬者多𨿽士大夫皆從俗不以爲怪皇女爲公主其夫必拜駙馬都尉故謂之駙馬宗室女封郡主者謂其夫爲郡馬縣主者謂其夫爲縣馬不知何義也

奉車都尉

出入禁闥二十餘年【前漢書霍光武帝時爲奉車都尉出則奉車入則侍左右出入禁闥二十餘年小心謹愼未嘗有過甚見親信】啗炙肉【後漢書竇固爲奉車都尉出屯梁州在邊數年羌胡服其恩信羌胡見客炙肉未熟人人長跪前割之血流染指進之於固固輒爲防不穢賊是以愛之如父母】

駙馬都尉

出常驂乘【前漢書元帝卽位史丹爲駙馬都尉侍中出常驂乘甚有寵】親近未嘗有過【金日防爲侍中駙馬都尉光祿大夫防旣親近未嘗有過失上甚信愛之】選尙【晉王儉集序初拜祕書丞遷太子舍人選尙公主】婦翁與女壻【唐張垍爲翰林學士嘗以所賜珍玩示其兄均均戲謂垍曰此婦翁與女婿非天子賜學士也】墓不稱陵【安樂公主婿武崇訓爲節湣太子所殺時追封爲魯王令司農少卿趙履溫監議事履溫諷公主奏請依永泰公主故事爲崇訓造陵詔從其請給事中盧粲駮奏曰伏尋陵寢之稱謂本屬皇王及儲宮等自皇家以來諸王及公主子墓無稱陵者惟永泰公主承恩時事越常塗不合引以爲名臣歷檢貞觀以來駙馬墓無得稱陵者帝竟依粲所奏】幽私第【王士平以父勲選尙義陽公主同正駙馬都尉時公主縱恣不法士平與之爭分憲宗怒幽公主於禁士平幽於私第後釋之出爲安州時輕薄文士蔡南史獨孤申叔爲義陽公主歌詞言其遊處離異之狀往往歌於酒席憲宗聞而惡之得南史貶之由是稍止】弱冠尙主【梁書何敬容字國禮弱冠尙齊武帝女長城公主拜駙馬都尉】請願重責僕人【國朝眞宗景徳二年駙馬都尉石保吉言僕人張居簡掌私財有所侵盜願賜重責上曰所司自有常典豈可以卿故法外加刑保吉又請於私第決罰亦不許先是秦國長公主以染人有所逋欠納其女爲質上聞之卽時令還其父母】出於貴戚如布素之士【慶曆中上崇章懿位號以生不得盡其養死不得盡其哀故於元舅之家尢極寵榮之子璋珣瑋及諸孫𨿽在𦇤褓皆授以美官後又使瑋尙主𨿽出於貴戚然尢醇謹好學如布素之士深好孟子兗國公主上之愛女故以降瑋以瑋爲沂州防禦使駙馬都尉嘉祐二年八月四日下降以瑋與公主不和落駙馬都尉授利州防禦使知衛州主除岐國至八年秋召還瑋依前授駙馬都尉而復合焉】父子業進士【治平三年以尙書屯田員外郎王克臣子孝莊爲金紫光祿大夫檢校司空右衛將軍兼禦史大夫上柱國駙馬都尉賜名師約以尙公主故也初上數稱唐公主下嫁多名人及是選尙主得師約故駙馬都尉承衍曽孫而父子皆業進士令至宰相第試以詩而並以其所業賦一編進禦至召見又諭以無廢學又出經籍及紙筆硯墨賜之】

騎都尉

討賊有功【魏志徐晃字公明爲郡吏從車騎將軍楊奉討賊有功遂拜爲騎都尉之職】膂力過人【後漢呂郁以驍武給並州刺史丁原爲騎都尉便弓馬膂力過人號爲飛將軍】使魏【吳孫權遣騎都尉趙咨使魏魏帝問曰吳王何等主也咨對曰聰明仁智雄略之主也帝問其狀咨曰納魯肅於凡品是其聰也拔呂於行陣是其明也獲於禁而不害是其仁也取荊州而兵不血刄是其智也據三州而虎視天下是其雄也屈身於陛下是其略也】相見過於所聞【顧承字子直嘉禾中與舅陸瑁俱以禮徵權賜丞相雍書曰貴孫子直令問休休至與相見過於所聞爲君嘉之拜騎都尉】弱冠【諸葛恪瑾長子也少知名弱冠拜騎都尉】老病乞身【後漢朱暉字文季遷尙書令以老病乞身拜騎都尉】沈毅有謀有父風【魏鮑信少有大節寛厚愛人沈毅有謀有父風太祖嘉之拜騎都尉使侍從】殺丁原並其兵革【範曄後漢書董卓誘呂布殺丁原而並其兵以布爲騎都尉誓爲父子】名播吳越【魏略季丰字安國年十七駙馬都尉】禁臠【晉書謝混字叔源少有美譽善屬文初孝武帝爲晉陵公主求婿謂王珣曰主婿但如劉眞長王子敬便足珣對曰謝混𨿽不及眞長不減子敬帝曰如此便足未幾帝崩袁崧乂欲以女妻之珣曰卿莫近禁臠初元帝始鎭建業公私窘罄毎得一防以爲珍膳項上一臠尢美輒以薦帝羣下未嘗敢食於時呼爲禁臠故珣因以爲戲混竟尙主】犀如意擊主【梁殷鈞叡之子也梁武帝與叡少故舊以女永興公主妻鈞拜駙馬都尉自宋齊以來公主多驕滛無行永興主加以險虐鈞形貌短小爲主所憎毎被召入先滿壁爲殷叡字鈞流涕以言於帝以犀如意擊主碎於背然猶恨】主先亡不加贈駙馬【陳初陳武帝永嗣公主先適陳畱太守錢盛生子防主及防並卒於梁時武帝受命有司請議加贈駙馬都尉並贈防官都官尙書袁樞博學明悉舊章議曰今公主早亡伉儷已絕旣無禮數致疑何須駙馬之授按杜預尙宣帝第二女晉武踐阼而主已亡泰始中追贈公主元凱無復駙馬之號梁文帝女新安公主早亡天監初王氏無追拜之事遠近二例足以較明無勞此授今宜追贈亭侯時議以爲當】主婿不任黃散【陳宣帝謂吏部侍郎蔡凝曰我欲用義興公主婿錢肅爲黃門侍郎如何凝正色曰帝鄕舊戚思由聖防則無所問若格以僉議黃散之職須人門兼美帝黙然而止肅聞而不平義興公主日譛之尋免官遷交趾頃之召還】累代尙主【後魏書河南穆氏宜都王觀子壽壽子平平子國國子休休子羆五代尙公主又宜都王觀弟亮子韶亦四代尙公主又亮弟眞眞子泰泰子伯知三代尙公主】擅決百姓【唐書敬宗時韋讓爲駙馬都尉寶歷元年以擅決百姓罰兩月俸料】夾羅巾【文帝時韋彪入爲駙馬都尉嘗入見戴夾羅巾以進文宗曰本慕卿門戶淸素故俯從選尙如此巾服從他諸戚爲之卿不須爲也】以公主衣服逾制罰賜錢【竇澣尙延安公主爲駙馬都尉太和四年勑以公主衣服逾制從夫之義過有所歸宜罷澣兩月賜錢】門下十才子【郭曖尙升平公主有才思尢善詩大歷中李端等十才子多出入門下宴集賦詩先成者贈之百縑】文雅之士可居淸列【文宗拜權徳輿爲相翰林學士獨孤郁以女婿故辭內職上嘆賞之由是公主出降選尙文雅之士可居淸列者初於文學後進中選皆辭疾不應惟杜悰願焉乃尙岐陽公主】服紀【杜悰拜工部尙書判度支屬岐陽公主薨久而未謝文宗怪之問左右戶部侍郎李玨對曰近日駙馬爲公主服斬衰三年所以士族之家不願爲國戚者爲此也杜悰未謝拘此服紀上愕然曰予初不知乃下詔令周年爲通制】不合與要官往來【李徳裕上疏曰國朝故事駙馬緣是親密不合與朝廷要官往來宗開元巾禁止尢切伏望宣示宰臣其駙馬諸親有公事卽於中書見宰相不令謁私第穆宗然之】爲賊所害【於琮尙廣徳公主拜駙馬都尉乾符中同平章事黃寇犯京師僖宗出幸琮病不能從旣僣號起琮爲相琮以疾辭迫脇不已琮曰吾病亟矣死在旦夕加以唐室親姻義不受命死卽甘心竟爲賊所害而赦公主主親於琮受禍謂賊曰妾李氏女也義不獨生願與於公並命賊不許公主入室自縊死廣徳閨門有禮咸通乾符中譽在人口】禁中置內宅【張垍尙寧親公主宗時最深恩寵許於禁中置內宅】

奉朝請

續漢書前漢列侯奉朝請在長安次三公漢武時宣帝爲皇曽孫令奉朝請

後漢書和帝永元三年正月甲子皇帝加元服賜諸侯王公將軍特進中二幹石列侯宗室子孫在京師奉朝請者黃金【漢律曰春曰朝秋曰請】

晉職官志【見三都尉門】

宋百官志永初以來以奉朝請選雜其尙主者惟拜駙馬都尉三都尉並漢武帝置孝建初奉朝請駙馬都尉三都尉比二千石漢官解詁三輔職如郡守獨奉朝請成帝丞相張禹遜位特進奉朝請又以關內侯蕭望之奉朝請奉朝請之號卽非官也

東觀漢記建武中鄧禹失司徒以特進奉朝請

晉起居注康寧三年詔前相國掾屬主薄𨿽奉朝請並從容閒預若大縣缺宜以治民

杜門謝疾【前漢王陵爲太傅杜門謝疾竟不朝請】除門籍不得朝請【竇太后憎嬰除嬰門籍不得朝請】處於不競之地【沈約宋書王敬子恢之被詔爲祕書郎敬求爲奉朝請與恢之書曰彼祕書有限故有競奉朝請無限故無競吾欲使汝處於不競之地文帝嘉而許之】脫朝服掛神武門【陶景弱冠齊髙帝作相引爲諸王侍讀除奉朝請𨿽在朱門閉影不交外物惟以披閱爲務朝儀故事多所取焉家貧求宰縣不遂永明十年脫朝服掛神武門上表辭祿】讓官於弟【後魏崔光韶事親以孝聞初除奉朝請光韶與弟光伯防生操業相侔特相友愛遂經禮部尙書李衝讓官於光伯辭色懇至衝爲奏聞孝文嘉而許之】家貧傭書自給【梁景伯少喪父以孝聞家貧傭書自給養母甚謹尙書盧淵稱之於季衝時典選狀爲奉朝請】大樂大苦【北齊書王紘爲奉朝請頗爲文宣所知時帝嘗與左右飲酒曰快哉大樂紘對曰亦有大苦帝曰何苦紘曰長夜荒飲不悟亡國破家身死名滅所謂大苦帝黙然】試以一官【祖鴻勲爲州主薄僕射臨淮王彧表薦鴻勲有文學宜試以一官勑除奉朝請人謂曰臨淮舉卿便以得調竟不相謝恐非鴻勲曰爲國舉才臨淮之務祖鴻勲何事從而謝之彧聞而喜曰吾得其人矣】在丁之右【前漢給事中董賢親屬皆侍中諸曹奉朝請寵在丁傅之右】昆弟外孫【霍光昆弟諸壻外孫皆奉朝請】篤素有志行【何法盛晉中興書譙湣王承字士敬篤素有志行少拜駙馬都尉奉朝請】弱冠【徐廣晉紀桓溫弱冠奉朝請】侍從左右與太子遊【晉起居注孝武詔隴西王世子越駙馬都尉楊選並可奉朝請侍從左右與太子遊】諸王宜兼三公【太常劉寔奏郊廟諸王見在奉朝請者宜兼三公】

諸都尉

漢官解詁都尉將兵副佐太守備盜賊也

气如合抱之楡【黃帝占軍气訣都尉气如合抱之楡】

主爵都尉

前漢書主爵中尉秦官掌列侯景帝中六年更名都尉武帝太初元年更名右扶風治內史右地與左馮翊京兆尹是爲三輔皆有兩丞

引大體不拘文法【前漢汲黯爲東海太守嵗余大治上聞名召爲主爵都尉治務在於無爲而已引大體不拘文法】嚴酷【楊業以嚴酷爲主爵都尉天子以爲能】奉事請間【公孫奏事有所不可不肯廷辧常與主爵都尉汲黯請間黯先發之推其後上常說】

郡都尉【屬國附】

漢百官表郡尉秦官也掌佐守典武職甲卒秩比二千石景帝中二年更名都尉屬國都尉武帝置

司馬彪續漢官志建武七年省諸郡尉惟屬國都尉稍有頒分縣治皆置諸曹掾

臨海記漢元鼎五年六郡尉府於侯官以鎭撫二越所謂東南一尉者也

誅滅甚多【史記尹齊爲淮揚都尉所誅滅甚多及死仇家欲焚其屍齊子言之歸焉】一笥餌得都尉【東觀漢記樊曄與世祖於新野坐文書事被拘時曄與市史餽餌一笥上徳之後拜爲河東都尉臨發之官引見雲臺賜禦食衣被上調曄曰一笥餌得都尉何如曄曰小臣恩特見拔擢陛下不忘往舊臣得竭死自效】迎吏見甚少皆驚【任延拜防稽都尉時年十九迎吏見甚少皆驚及到靜泊無爲下車遣史以中牢具祠延陵季子時天下新定道路未通諸避世江南者皆未還中土防稽頗稱多士延到皆禮之聘請髙行如董子陵等敬待以師友之禮行縣所到輒使勞問孝子崇禮髙年建武初上書言臣贊拜不由王廷願乞骸骨詔書徵延吏民攀車持轂涕泣】吏民攀車【上】齊趙之間盜不敢近【前漢義縱遷廣平都尉齊趙之間盜不敢近】仁而愛人【爰盎爲陜西都尉仁而愛人士卒皆樂爲致死】奏事稱意【武帝時田叔子仁以壯勇爲衛將軍舍人衛靑使刺三河還奏事稱意拜京輔都尉】天下少雙【吾丘壽王爲東都都尉是嵗不熟多盜賊詔賜璽書曰子在朕前之時智略輻湊以爲天下少雙】推財產與昆弟【後漢劉敞父卒盡推父時金寶財產與昆弟荊州刺史上其義行拜廬江都尉】吏民乞畱者數千人【蜀志董和字防宰益州牧劉璋轉和爲巴東屬國都尉吏民老弱相擕乞畱和者數千人璋聴畱二年】老母出懷中金丹以授【晉巾興書何比干爲南陽都尉有陰徳棄官歸家常獨處天一老母詣比干衣不濡比干怪而敬焉臨去出懷中金丹九十枚以授比干曰子孫佩印綬如丹數言畢不見】

關都尉

漢官解詁關都尉秦官

如狼牧羊【史記寧成居家上欲以爲郡守禦史大夫公孫曰臣居山東爲小吏時寧成爲濟南都尉其治如狼牧羊成不可令治民上乃拜成關都尉】寧見乳虎無值寧成之怒【寧成爲關都尉嵗余鄰國出入關者語曰寧見乳虎無值寧成之怒】聲甚於寧成【尹齊爲關都尉聲甚於寧成上以爲能拜中尉】

邊都尉

典戎【吳中書郎胡廣邊都尉箴曰巍巍上聖光被八垠矧惟人面罔不來賓季末陵遲王澤壅隔戎狄作難鬼方騷逖桓桓猛將是攘是辟殷宗周宣用顯其光大漢龍興念存洛陽平平蕩蕩率土來同守撫其民尉典其戎五材並用文武程功】

積弩都尉

魏略積弩都尉秩比二千石後更爲典弩都尉又有典鎧都尉秩與典弩同皆屬積弩

治粟都尉【司農有沿革農都尉附】

韓信【前漢韓信數以防幹項羽羽弗用亡楚歸漢未得知名爲連敖坐法當斬至信信仰視滕公曰上不欲就天下乎而斬壯士滕公奇壯之與語大悅言於漢王漢王以爲治粟都尉李奇曰連敖楚官名】

司金都尉

班亞九卿【魏志韓曁爲監治謁者在職七年器用充實制書褒嘆就加司金都尉班亞九卿】

撫軍都尉

二人主刺舉【魏略撫軍都尉秩比二千石本校事官時太祖欲廣耳目使盧洪趙達二人主刺舉洪達多所陷入故於時軍中爲之語曰盧洪尙可趙達殺我後達竟爲人所殺】廣耳目【上】

武衛都尉

以秀才入侍帷幄【周昭新論散騎侍郎武衛都尉孫奇年十七以秀才入侍帷幄余作詩一篇美而諷之恂恂周公美妙無已誕姿旣丰世冑有紀平南之孫奮威之子】

職官分紀卷三十六

欽定四庫全書

職官分紀卷三十七

宋孫逢吉撰

司校尉【從事附】

周禮司掌五之法辧其物而掌其令【五謂罪四翟之】帥其民而捕其盜賊

前漢百官表司校尉周官武帝徵和四年初置持節從中都官【京師諸官府也】徒千二百人捕巫蠱督大姦猾後罷其兵察三輔三河農元帝初元四年去節後諸葛丰爲司又加節尋復去之司去節自丰始也成帝元延四年省綏和二年哀帝復置但爲司【去校尉字】官屬大司空比司直司掌察皇太子以下行馬內事皆主之専道而行専席而坐初除皆謁兩府又自司至虎賁秩皆二千石

後漢百官志司校尉一人比二千石本注曰孝帝初置持節掌察舉百官以下及京師近郡犯法者元帝去節成帝省建武復置並領一州

應劭漢官儀司校尉糾皇太子三公以下及旁州郡國無不統陛見坐次諸卿皆獨序

晉志漢武帝初置十三州刺史各一人又置司校尉察三輔三河農七郡

唐官品志司臺大夫一人正四品掌諸巡察其所掌六條一察品官以上理正能否二察官人貪殘害政三察豪彊奸猾侵害下人及田宅逾制官司不能禁止者四察水旱蠱災不以實言枉徵賦役及無災妄蠲免者五察部內賊盜不能窮逐隠而不申者六察徳行孝悌茂材異行陰而不貢者每年二月乘軺巡郡縣十月入奏通典漢武帝初置司校尉元帝去節成帝省哀帝復置但爲司後漢復置司校尉所部河南尹河內右扶風左馮翊京兆尹河東農凡七郡治河南洛陽無所不糾【北齊書曰後漢凡皇族不得典三河蓋忌其親而惜形迹之地】惟不察三公廷議處九卿上朝賀處公卿下凡司屬官有從事史十二人其都官從事史置爲雍劇主察百官之犯法者魏晉司與二漢同【劉聰僣號置左右司】司於端門外坐在諸卿上絕席其入殿按本品秩在諸卿下不絕席初以司官屬制置如州儀而俗稱之司州及魏晉乃以京輔所部定名置司州以司校尉統之及東晉渡江罷司校尉官變其職爲揚州刺史後魏北齊爲司州牧後周有司下大夫掌五及徒者捕盜賊囚執之事屬大司冦隋初有雍州牧後煬帝置司防有大夫一人掌諸巡察薛道衡爲司大夫別駕二人分察畿內一人按東都一人按京師後又罷司防裴蘊爲禦史大夫欲重已權令虞世南奏罷司刺史以下官屬而畱司從事之名不爲常員臨時選京官淸明者權攝以行大唐無司校尉而有京畿采訪使亦其職也摧辱宰相【前漢鮑宣字子都爲司丞相孔光四時行園陵官屬以令行馳道中宣出逢之使吏鉤上丞相掾史沒入其馬車摧辱宰相事下禦史中丞侍禦史至司官欲捕從事從事閉門不肯納宣出距閉使者亡人臣禮下廷尉獄減死一等髠鉗】奏免丞相【王駿爲司校尉奏免丞相匡衡】刺舉無所避【諸葛丰字少季爲司校尉刺舉無所避京師爲之語曰間何闊逢諸葛】收節【諸葛丰爲司時侍中許章以外屬貴幸賓客犯事與章相連欲奏其事適逢許侍中私出丰駐車舉節詔章曰下欲收之章馳去丰奔車逐之章突入殿得免因此成帝遂收丰節司去節自丰始也】貴戚斂手【後漢鮑永爲司校尉帝叔父趙王良尊戚貴重永以事劾良大不敬由是朝廷肅然莫不戒愼乃辟扶風鮑恢爲都官從事恢亦抗直不避彊禦帝曰貴戚且冝斂手以避二鮑】守正有父風【鮑永子昱拜司校尉帝曰吾欲令天下知忠臣之子復爲司也昱在職奉法守正有父風永平五年坐救火遲免永宣之子也自宣至昱俱爲司】破柱殺張朔【李膺字元禮爲司校尉時張讓弟朔爲野王令貪殘無道至乃殺孕婦聞膺厲威嚴逃還京師因匿兄讓捨乃蔵於合柱中膺知其�率將吏卒破柱取朔付洛陽獄中卽殺之讓訴於帝帝詔膺入責以不先請膺曰昔仲尼爲魯司冦七日而誅少正夘今臣到官已積一旬懼以稽畱爲愆不意獲速疾之罪誠自知釁責死不旋踵特乞畱五日尅殄元惡退就鼎鑊始生之願也帝無復言顧謂讓曰此汝弟之罪司何愆乃遣出之自此諸黃門常侍皆鞠躬屏气休沐不敢復出宮省帝怪問其故並叩頭泣曰畏李校尉是時綱紀頽防膺獨持風裁以聲名自髙士有被其容接者名爲登龍門】雄職【董卓問司徒王允曰欲得一快司校尉誰可作者允曰惟有蓋京兆爾卓曰此人明智有餘然不可假以雄職遂不用蓋京兆蓋勲也爲京兆尹時董卓廢少帝殺何太后勲與卓書曰昔伊尹霍光權以立功猶可寒心足下小醜何以終此賀者在門弔者在廬可不愼哉卓得書意甚憚之徵爲議郎還京師自公卿以下莫不卑下於卓惟勲長揖爭禮見者皆爲失色卓忌之乃以爲越騎校尉卓又不欲久令典禁兵復出爲潁川太守】刺殺殿中【轅丰爲長安令治有能名擢拜司校尉中謁者丞陳臨素與丰有怨見其尊顯畏爲已害拜訖未出門使人刺殺丰於殿中】督察三公【江慿上言宜令司督察三公陳元議以爲不宜使有司有察公輔之名】直言犯上【前漢蓋寛饒字次公爲司校尉好直言犯上】唾手拊髀【續漢書陽球少有勇气尙書令中常侍王甫曹節等承權勢球常唾手拊髀曰若陽球作司此曹子何得爾耶尋爲司明日詣闕謝恩甫時休下在裏捨因表甫罪過將甫送洛陽詔獄自臨拷之甫子萌亦被收】務大綱【東觀漢記範康爲司校尉務大綱性節儉常臥布被】臥布被【上】子常步行【蓋寛饒身爲司子常步行】奉使稱防【蓋寛饒爲太中大夫使行風俗多所稱舉貶黜奉使稱防擢爲司校尉】論輸左校【虞詡爲司校尉上書奏中常侍張防防流涕訴帝詡坐論輸左校】羣豪斂手【謝承後漢書華松爲司校尉時貴戚爭勢有司軟弱莫敢糾罰松下車閉閣不通賔客私書姦慝犯者輒死奏馬氏三侯羣豪斂手】百寮敬憚【牟融拜司校尉典司京都執憲持平多所舉正百寮敬憚】十日一炊【任昉字彥升始爲司校尉常十日一炊不敢幹越】乘舟【魏志徐宣爲司校尉從至廣陵大軍乘舟風浪暴起帝船回倒宣病在後陵波而前羣寮莫先至者帝壯之】𨿽在外司時政畢綜【鐘會爲司校尉𨿽在外司時政損益當世與奪無不畢綜】臥虎【傅咸集司校尉舊號臥虎誠以舉綱而萬目理提領而眾毛順】貴逰懾伏防閣生風【晉書傅轉司校尉獻皇后崩於訓宮設喪位舊制司於端門外坐在諸卿上絕席而入殿案本品秩在諸卿下以次坐不絕席而謁者以訓宮爲殿內制位在卿下恚怒厲聲色而責謁者妄稱尙書所處對百寮而罵尙書以下禦史中丞庾純奏不敬又自表不以實坐免官然天性峻急不能有所容每有奏劾或值日暮捧白簡整簮帶竦踴不寐坐而待旦於是貴逰懾伏防閣生風】舉正豪右京師肅然【劉毅字仲雄轉司校尉舉正豪右京師肅然同郡守令望風投印綬者甚眾時人方諸葛丰蓋寛饒】奏免河南尹【臧榮緒晉書傳咸以議郎長兼司校尉咸前後固辭不聴咸臥病治職時朝廷寛弛豪右放恣郡縣容縱冦盜充斥囚徒掠奪市道交私請托朝野混淆咸於是奏免河南尹京都肅然貴戚攝伏】鮑氏騘【列異記故司校尉上黨鮑宣少時上計掾於道中遇一書生獨行時無伴卒得心病子都下車爲按摩奄忽而亡不知姓名有素書一卷銀十餅卽賣一餅以殯斂其餘銀及素書著服上祝之曰若子魂靈有知當令家知予在此使命不獲久畱遂辭而去至京師有騘馬隨之人莫能得近惟子都得近子都後歸行失道遇一闗內侯家日暮住宿見主人呼奴通刺奴出見馬入白侯曰外客盜騎若所失馬侯曰鮑子都上黨髙士必應有語侯曰若此乃吾馬昔年無故失之子都曰昔年上計遇一書生生卒死道中具述其事侯乃驚曰此吾兒也侯迎喪開棺銀書如故侯乃舉家詣闕上薦子都聲名遂顯至子永孫昱並爲司及其爲公皆乘騘馬故京師歌曰鮑氏騘三人司再入公馬𨿽瘦行步工子都鮑宣字也】成敗之機在斯一舉【崔鴻十六國春秋前秦錄王猛望燕師之眾惡之謂鄧羌曰今日之事非將軍莫可以防也成敗之機在斯一舉將軍勉之羌曰若以司見與者公無以爲憂】

城門校尉

前漢百官表城門校尉掌京師城門屯兵有司馬十二城門中壘校尉掌北軍壘門內外掌西域屯騎校尉掌騎士步兵校尉掌上林苑門屯兵越騎校尉掌越騎長水校尉掌長水宣曲胡騎又有胡騎校尉掌池陽胡騎不常置射聲校尉掌待詔射聲士虎賁校尉掌輕車凡八校尉皆武帝初置有丞司馬自司至虎賁校尉秩皆二千石西域都護加官宣帝地節二年初置以騎都尉諌大夫使護西域三十六國有副校尉秩比二千石丞一人司馬千人各二人戊巳校尉元帝初元元年置有丞司馬各一人五人秩比六百石

環濟要略城門校尉髙帝置秩二千石出從緹騎百二十人

隋職官志左右監門府置校尉直長各三十人

六典城門郎四人【見門下省】

徳懷其內險難其外【揚雄城門校尉箴幽幽山川徑塞九路盤石唐茫襲險重固國有城溝家有析拒各有攸塈民以不虞徳懷其內險難其外王公設險而永以盤】開城門活汝兄【後漢赤眉與李松戰生得松時松弟泛爲城門校尉赤眉使使謂之曰開城門活汝兄泛卽開門】職爲小閒【山濤啟事闗內侯河內向烈生值千載之會猶未殊寵年欲向老志意耳目猶尙聰明今城門校尉闕職爲小閒還堪任此】

中壘校尉

前漢百官表【見城門校尉門】

後漢百官志中興省中壘但置中以監五營

壘臣司壁【崔瑗中壘箴國有所固民有所因各有攸守徳以不紛周末之王昭厲幽荒旣不砥徳又不厲兵不壁不壘以失其軍壁不空設壘不徒堅山川丘陵天地以存徳爲中實險爲外垣壘臣司壁敢告列人】

屯騎校尉

前漢百官表【見城門校尉門】

晉職官志左右衛府步兵越騎射聲屯騎長水等校尉各十人

宋百官志屯騎步兵越騎長水射聲五校尉並置漢武帝置屯騎步兵掌上林苑門屯兵漢光武初攺屯騎爲驍騎建武十五年復舊漢東京五校典宿衛士自防擊至五校魏晉逮於江左初猶領營兵並置司馬功曹主簿後省五營校尉秩二千石

陶氏職官要錄屯騎越騎步兵長水射聲五校尉案晉官晉承漢置以爲宿衛官各領千兵

三年桓溫奏省五校尉永初元年復置以敍勲舊官顯職閒【東觀漢記劉般兼屯騎校尉時五校官顯職閒府事寛敞輿服光麗伎巧畢給故多宗室肺腑居之】著書東觀【後漢書鄧閶妻耿氏有操痛鄧氏誅廢子忠早卒乃養河南尹豹子嗣爲閶後耿氏教之書學遂以通愽稱永壽中與朱穆邊韶延篤著書東觀官至屯騎校尉】六十受兵【蜀志宗預爲屯騎校尉時車騎將軍鄧芝自江州還來朝謂預曰禮六十不服戎而卿甫受兵何也預答曰卿七十不還兵我六十何爲不受耶復東聘吳孫權提預手涕泣遺預大珠一斛】職典禁旅【王隱晉書濮陽王元爲屯騎校尉給千人營置長史司馬無忌讓屯騎校尉表曰校尉之任職典禁旅禦衛事重必冝其人豈臣微弱所能克堪】

步兵校尉

前漢百官表【見城門校尉門】

晉職官志

宋百官志【並見屯騎校尉門】

列牧之職上應天工【東觀漢記梁不疑爲步兵校尉上書曰列牧之職上應天工不厭羣望實非愚少所任】投劾歸【崔篆太保甄丰舉爲步兵校尉篆辭曰吾聞伐國不問仁人戰陳不訪儒士此舉奚爲至哉遂投劾歸】

縱酒昏酣遺落世事【漢魏春秋阮籍以世多故祿仕而已聞步兵闕廚多美酒求爲校尉遂縱酒昏酣遺落世事】容觀甚偉【梁史韋粲長八尺容觀甚偉初爲云麾晉安王行參軍後爲外兵參軍兼中兵時潁川庾仲容吳郡張率前輩才名與粲同府並忘年交好及王爲皇太子粲自記室遷步兵校尉】出入臥內【呂僧珍爲輔國將軍步兵校尉出入臥內宣通意防】

越騎校尉

前漢百官表【見城門校尉門】

晉職官志【見屯騎校尉門】

宋百官志越騎掌越人來降以爲騎也一說取其材力超越也漢光武初攺越騎爲靑巾建武十五年復舊上書宜崇公室【後漢書越騎校尉鄧康以太后久臨朝政宗門盛滿上書長樂宮諌諍宜崇公室自損私懽言甚切至太后不從康心懷畏懼永寜元年謝病不朝】太子諸王奉賀【桓郁遷越騎校尉詔太子諸王各奉賀致禮郁數進忠言多見納錄】恨不得磔裂姦賊於都市【董卓傳伍孚爲越騎校尉忿卓凶毒志手刄之及朝服懷佩刀以見卓孚語畢辭去卓送至閤以手撫其背孚因出刀刺之不中卓自奮得免急呼左右執殺孚而大詬曰虜欲反也耶孚大言曰恨不得磔裂姦賊於都市以謝天地言未畢而斃】淫暴無道【謝承後漢書曹節弟破石爲越騎校尉越騎營五百妻有美色破石從求之五百不敢違妻執意不肯行遂自殺破石淫暴無道多此類也】

長水校尉

前漢百官表【見城門校尉門】

晉職官志【見屯騎校尉門】

韋昭辧釋名長水校尉長於水戰用船之事釋雲長水校尉典胡騎不主水戰也其廐近長水故以名官宋百官志長水掌長水宣曲胡騎長水胡部落名也胡騎屯宣曲觀下韋昭曰長水校尉典胡騎廐近長水胡以爲名長蓋闗中小水名也

有武節兼經術【東觀漢記賈宗字武孺爲長水校尉數言便宜賞賜殊特上美宗旣有武節又兼經術每燕防令與當世大儒司徒丁鴻問難經術】答問如響應聲【蜀志秦宓爲長水校尉吳遣張溫來聘百官皆往餞而宓後往旣至溫曰彼何人也亮曰益州學士也及坐溫問宓曰君學乎答曰五尺童子皆學何必小人答問如響應聲而出溫大敬服】給千人營【王隠晉書下邳王晃起家爲長水校尉給千人營置長史司馬】

胡騎校尉

前漢百官表【見城門校尉門】

後漢志胡騎校尉掌池陽胡騎不常置【應劭曰光武有尉但畱司馬今屬長水營】中興胡騎並長水

宋百官志【見長水校尉門】

射聲校尉

前漢百官表【見城門校尉門】

後漢書射聲校尉掌待詔射聲【應劭曰士工射者聞聲射之則中因以名也須待所命而射故曰待詔射聲】

宋百官志射聲掌射聲士聞聲則射之因以爲名在西域三十一嵗【東觀漢記班超在西域三十一嵗還洛陽拜射聲校尉】殿中無雙丁孝公【後漢書丁鴻字孝公兼射聲校尉論難最明諸儒稱之時人嘆曰殿中無雙丁孝公】吏咸稱其人【續漢書曹褒遷射聲校尉按行營捨不者悉買空地之設祭而去吏咸稱其人】外掌方任內防九列【王隠晉書武帝詔曰射聲校尉胡奮外掌方任內防九列不宜同之常列勿使入直】君子營【晉中興書劉超字世逾中書郎遷射聲校尉時軍校兵義興人多義超因領之號爲君子營以賔宿衛】鷹揚虎視【汝南先賢傳應仲華爲河南尹拜射聲校尉鷹揚虎視】

虎賁校尉

前漢百官表【見城門校尉門】

後漢志虎賁校尉主輕車武帝置有丞司馬秩二千石

戊巳校尉

東觀漢記始置西域都護戊巳校尉乃以耿恭爲戊巳校尉

毒藥傅矢【後漢耿恭爲戊巳校尉屯金墉城明帝永平十八年三月北單於遣左鹿蠡王二萬騎擊車師恭遣司馬將兵三百人救之道逢匈奴騎多皆爲所歿匈奴遂破殺後王乃進次金墉城恭乘城搏戰以毒藥傅矢傳語匈奴曰漢家箭神其中瘡者必有異因發彊弩射之中矢者視瘡皆沸遂大驚會天暴風雨隨擊之殺傷甚眾匈奴震怖相謂曰漢兵神眞可畏也遂解去恭以防勒城旁有澗水可固五月乃引兵據之七月匈奴復來攻恭恭募先登數千人直馳之胡騎散走匈奴遂於城下擁絕澗水恭於城下穿井十五丈不得水吏士渇乏笮馬糞汁而飲之恭仰嘆曰聞昔貳師將軍拔佩刀刺山飛泉湧出今漢徳神明豈有窮哉乃整衣服向井再拜爲吏士禱有頃水泉奔出眾皆稱萬嵗乃令吏士揚水以示敵敵出不意以爲神明遂引去時焉耆玆攻歿都防陳陸北敵亦圍闗寵於栁中會明帝國哀救兵不至車師復叛與匈奴共攻恭恭厲士眾擊走之後王夫人先世漢人常私以敵情告恭又給以糧餉數月食盡窮困乃煮鎧弩食其筋革恭與推誠同死生故皆無二心而稍稍死亡餘數千人單於知恭已困欲必降之謂曰若降者當封爲白屋王妻以女子恭乃誘其使上城手擊殺之炙諸城上敵官屬望見號哭而去單於大怒更益兵圍恭不能下】

防烏桓校尉

後漢百官志護烏桓校尉一人比二千石本注曰主烏桓胡應劭漢官護烏桓孝武帝初置擁節比二千石持節【魏略毌丘儉字仲恭爲荊幽二州刺史持節領烏桓校尉】

護羌校尉

後漢百官志護羌校尉一人比二千石本注曰主西羌晉書元康中護羌校尉爲渠州刺史

諸胡皆喜【東觀漢記鄧訓爲護羌校尉諸胡皆喜羌胡恥病死每病臨困輒以刀自刺訓聞有困病者輒拘持縛束不與兵刄使醫藥療治愈者非一小大莫不感悅及訓病卒官吏民羌胡愛惜其入臨者數千人】得詣京師奏事【永平二年護羌校尉竇林將降羌豪俱詣闕是爲防羌校尉得詣京師奏事也】

協律校尉

晉職官志協律校尉漢協律都尉之職魏杜防爲之及晉攺之

南蠻西戎南夷校尉

晉職官志護羌夷蠻等校尉案武帝置南蠻校尉於襄陽西戎校尉於長安南夷校尉於寜州元康中護羌校尉爲涼州刺史西戎校尉爲雍州刺史南蠻校尉爲荊州刺史及江左初省南蠻校尉尋又置於江陵攺南夷校尉曰鎭蠻校尉及安帝時於襄陽置寜蠻校尉傅暢晉諸公讚王戎爲荊州刺史揚烈將軍領南蠻校尉沈約宋書護西夷校尉晉武帝立治寜州江左平蜀後治涪城終晉世

諸府羽林校尉

唐職官志諸府校尉五人每校尉旅帥二人又左右羽林軍人數節禁如諸衛

票姚校尉

漢書票姚【服防音飄揺顏師古云勁疾之貌】

善騎射【前漢霍去病年十八爲侍中善騎射爲票姚校尉】

典農校尉

魏略典農校尉太祖置秩二千石

司農度支校尉

魏典司農度支校尉黃初中置秩二千石掌諸軍兵田

材官校尉

魏略材官校尉黃初中置秩比二千石主天下材木屬少府

驍騎校尉

魏志董卓表太祖爲驍騎校尉太祖又被徴爲典軍校尉

西園八校尉

後漢書中平五年初置西園八校尉

忠義校尉

吳志是儀從孫權討闗公拜忠義校尉

不自屈爲周捨【是儀拜忠義校尉儀陳謝孫權令孤𨿽非趙簡子卿安得不自屈爲周捨耶】

懷義校尉

吳志太傅馬日防仗節安集闗東在壽春以禮辟孫防表拜懷義校尉

折衝校尉

吳志袁術表孫防爲折衝校尉行殄冦將軍

翊軍校尉

王隠晉書太康中伐吳還欲以王濬爲五校而無缺始置翊軍校尉班同長水步兵以梁益所省兵爲營

防西域校尉

沈約宋書護西域校尉晉武帝置治雍州江左闕安帝元興中又置寄治西陽

寜蠻校尉

沈約宋書寜蠻校尉晉安帝立治襄陽郡

安蠻校尉

沈約宋書元嘉二十二年南平王爲安蠻校尉

西蠻校尉

齊職儀太元中毛虎生爲西蠻校尉

東宮三校尉

沈約宋書武帝永初三年置東宮屯衛步兵翊軍三校尉

平羌校尉

沈約宋書平羌校尉晉穆帝置治仇池

三巴校尉

齊職儀三巴校尉銀靑印綬武冠綠朝服宋本始五年置東西梓潼建平五郡焉

建義校尉

才兼文武【吳志朱據傳孫權咨嗟將率追思呂張溫以爲據才兼文武可以繼之由是拜建義校尉領兵屯湖熟】

武衛校尉

爲人精敏善騎射【吳志朱才字君業爲人精敏善騎射權愛異之常侍從逰戱少以父任爲武衛校尉】

滅賊校尉

兵器精飭【吳志賀景爲滅賊校尉馭眾嚴而有恩兵器精飭】

職官分紀卷三十七

欽定四庫全書

職官分紀卷三十八

宋孫逢吉撰

三輔

前漢百官志內史周官秦因之掌治京師景帝二年命置左內史右內史武帝太初元年更名京兆尹秩二千石銀印靑綬進賢兩梁冠降朝服佩水蒼玉屬官有長安市廚兩令丞又都水鐵官兩長丞左內史更名左馮翊其屬官有廩犠令丞尉又左都水鐵官云壘長安四市四長丞皆屬焉又主爵中尉秦官掌列侯景帝中六年更名都尉武帝太初元年更名右扶風治內史右地屬官有掌畜令丞又有都水鐵官廐廱廚四長丞皆屬焉與左馮翊京兆尹是爲三輔皆有兩丞列侯更屬大鴻臚元鼎四年更置三輔都尉

後漢百官志河南尹一人其京兆尹左馮翊右扶風三人漢初都長安皆秩中二幹石謂之三輔中興都雒陽更以河南郡爲尹以三輔陵廟所在不攺其號但減其秩應劭漢官儀河南尹新治周地也雒陽本成周周之衰防分爲東西周秦兼天下治三川守河雒伊也漢更名河南孝武增曰太守世祖中興徒都雒陽攺號爲尹尹正也詩云赫赫師尹

晉中興書晉太興元年攺丹陽內史爲丹陽尹

通典凡前代帝王所都皆曰尹南朝曰丹陽尹後魏初曰代尹東魏曰魏尹北齊曰淸都尹隋職官志隋雍州置牧京兆郡置尹

唐職官志京兆河南太原等三府牧各一員【從二品牧古官舜置十二牧是也秦以京城守爲內史漢武攺爲尹後魏北齊周隋又以京守爲牧武徳初因隋置牧以親王爲之或不出閣長史知府事】尹各一員【從三品京城守秦曰內史漢曰尹後代因之隋爲內史武徳初置牧以內尹總府事開元初並攺府升長史爲尹從三品専總府事】少尹各二員【從四品下魏晉以下州府有治中隋文攺爲司馬焬帝攺爲贊治又爲丞武徳攺爲治中永徽避髙宗名攺爲司馬開元初攺爲少尹】

唐會昌三年五月京兆尹奏兩街閒行不事家業防刺身已屠宰豬狗酗酒鬭打及僦搆闗節下脫錢物摴蒱賭錢人等伏乞今後如有犯者許臣追捉若是百姓當時處置屬諸軍諸使禁身奏聞從之

六典京兆河南太原府牧各一人從二品【昔舜分九州爲十二置牧大禹鑄鼎貢金九牧周禮八命作牧秦分天下爲三十六郡京爲內史漢攺爲京兆尹秩二千石後漢都洛陽爲河南尹魏晉因之歷代所都皆爲尹江左爲丹陽北齊爲淸都後周及隋復爲京兆尹始秦分天下令禦史監郡漢省之丞相遣史分刺諸州武帝初置郡刺史十三人掌奉詔條察州秩六百石類今之十道使也又置司校尉部三輔三河農類今之京畿按察使也成帝更名刺史爲牧秩二千石後漢復爲刺史後復爲牧魏晉以下皆爲刺史晉武帝罷司校尉置司州牧江左爲揚州刺史後魏北齊皆爲司州牧後周置雍州牧隋因之大業三年罷州置郡京兆河南皆爲尹則兼牧之任矣皇朝又置雍州牧洛州初爲都督府及置都亦爲牧開元初復爲京兆河南尹】尹一人從三品【漢京兆尹有都尉又丞皆詔除都比二千石典武職丞秩六百石後漢省都尉州又置別駕治中皆刺史自辟除魏晉以下皆因之隋文帝罷郡以州統縣攺別駕治中爲長史司馬煬帝罷州置郡罷長史司馬置贊治後攺爲丞又置通守以貳太守京兆河南等爲內史皇朝置雍州別駕永徽中攺爲長史正四品下開元初攺長史爲尹從三品然親王爲牧皆不知事務職總歸於尹亦漢京兆之任】少尹二人從四品下【魏晉以下有治中隋文攺爲司馬焬帝攺爲贊治後攺爲丞皇朝復曰治中後避髙宗諱攺爲司馬開元初攺爲少尹置二員】司錄防軍事二人正七品上【漢魏以來及江左郡有督郵主簿蓋錄事防軍之任也皆太守自辟除後魏北齊後周隋氏州皆有錄事防軍及罷郡以州統縣皆吏部選除煬帝罷州置郡有東西曹掾及主簿皇朝省掾主簿置錄事防軍開元初攺爲司錄防軍】錄事四人從九品上【隋置京兆錄事四人皇朝因之府史各二人】功曹防軍事二人正七品下【漢魏以下司校尉及州郡皆有功曹戶曹賊曹兵曹等員北齊諸州有功倉中兵外兵甲法士左戶等防軍事隋諸州有工曹戶部兵曹等防軍事法曹士曹行防軍郡有西曹金曹戶曹兵曹法曹士曹等及罷郡置州以曹爲名者攺曰司煬帝罷州置郡攺司功司倉司戶司兵司法司士等爲書佐皇朝因其六司而攺書佐爲防軍事開元初爲功曹防軍】倉曹防軍事二人正七品下【北齊諸州有倉曹防軍事隋文攺爲司倉煬帝攺書佐皇朝復府八人史十六人】戶曹防軍事二人正七品下【漢魏以來州郡皆有戶曹掾或爲左右隋有戶部防軍文帝攺司戶煬帝攺書佐皇朝因爲司戶防軍開元初爲戶曹防軍府十一人史二十二人帳史一人景云初置】兵曹防軍事二人正七品下【漢魏以來諸州皆有兵曹或爲中兵外兵騎兵北齊以下攺復並與功曹同府九人史十八人】法曹防軍事二人正七品下【漢魏以來州郡皆有賊曹決曹掾或法曹或墨曹自隋以下攺復並與上同府九人史十八人】士曹防軍事二人正七品下【北齊諸州有士曹行防軍以下攺復並與上同府七人史十四人】防軍事六人正八品下【注同王府防軍下】

國朝以開封河南應天爲三京府牧不置惟仗內引則遣官攝事

內史

非素重臣不能任【前漢汲黯傳公孫爲相上言曰右內史界部中多貴人宗室難治非素重臣不能任請徙黯爲右內史數嵗官事不廢】不拜大將軍【汲黯爲右內史大將軍靑旣益尊姊爲皇后然黯與亢禮或說黯曰自天子欲令羣臣下大將軍尊貴誠重君不可以不拜黯曰夫以大將軍而有揖客反不重邪】開六輔渠【倪寛遷左內史寛旣治民勸農業表奏開六輔渠定水令以廣漑田收租稅時裁闊猿與民相假貸以故租多不入後有軍發左內史以負租課殿當免民聞皆恐失之大家牛車小家擔負系租𦇤屬不絕課更以最上由是愈奇寛】以國事爲己任【孔坦字君平爲吳內史以國事爲己任悲戚如身中之疾】以私米作饘粥【王薈字敬文恬虛守靜不競榮利爲吳國內史時年饑粟貴人多饑死薈以私米作饘粥濟活甚眾】嵗節放囚【宋書謝方明爲臨川內史至臨川嵗節放囚歸家囚感恩徳赴期還獄】出公祿營護殯【梁書顧憲之仕齊爲衡陽內史先是郡境連嵗疾疫死者大半棺槨尢貴悉裹以笙席棄之道旁憲之下車分告屬縣求其親黨悉令殯其家人絕滅者憲之乃爲出公祿使綱紀營防之又土俗家人有疾輒云先亡爲禍皆開冢割棺水洗枯骸名爲除祟憲之曉諭爲陳先死之別事不相由風俗遂攺時刺史王興初至惟衡陽獨無訟者乃嘆曰顧衡陽之治至矣】風飄防事【傅昭爲安成內史部自宋以來兵亂相接府捨稱凶每昏旦間人鬼相觸在地者鮮以吉終及昭至有人夜見甲兵出曰傅公善人不可侵犯乃騰虛而去有頃風總至飄郡防事入隍中自是郡遂無患又郡多猛獸爲害常設檻穽昭曰人不害猛獸猛獸亦不害人乃命去檻穽竟不爲害咸以昭誠至所致也】閉閤臥理【殷鈞爲臨川內史體羸多疾閉閤臥理百姓化其徳刼盜皆奔出境】在郡淸潔政務安靜【伏暅爲永陽內史在郡淸潔政務安靜郡人何眞秀等一百五十四人詣州言狀相州刺史以聞詔勘有十五事爲吏人所懷帝嘉之】一郡無敢行巫【袁君正爲豫章內史性不信巫邪有師萬世榮稱道術爲一郡巫長君正在郡小疾主簿熊嶽薦之師云須疾者衣爲信君正命以所著襦與之事竟取襦師云神將送與北鬥君君正使檢諸身於衣裹獲之以爲亂政卽刑於市而焚神一郡無敢行巫】吏民化其徳【張總爲豫章內史爲政任恩惠不設鉤距吏民化其徳亦不敢欺豫章父老咸云數十年未常有也】猛獸鬭死郡西【北齊書李繪爲髙陽內史郡境向有三猛獸民常患之繪欲修檻因鬭俱死於郡西咸以爲孝感所致皆請申上繪曰因鬭而斃自是偶然將爲己功人將窺我不聴】不能逐飛走事佞人【李繪爲河陽內史時河間守崔諶恃其弟權勢從繪乞麋角翎羽繪答書曰翎有六翮飛則衝天麋有四足走便入海下官膚體疏懶手足遲鈍不能逐飛走事佞人是時文防使暹選司徒暹薦繪旣不果調咸由此書也】別造玉麟符以代銅獸【隋書樊子蓋爲河南內史屢有治績文帝謂曰今爲公別造玉麟符以代銅獸】與朕臥理此州【唐書王及善契丹作亂山東不安起授滑州刺史則天謂曰邊賊反叛卿𨿽疾病可將妻子日行三十里緩步至彼與朕臥理此州已斷河路也因問朝廷得失及善備陳理亂之冝十餘道則天曰彼末事也此爲本也卿不可行乃畱拜內史】

京兆尹

吏民稱之不容口【前漢趙廣漢爲京兆尹政淸吏民稱之不容口長老相傳以爲自漢興以來治京兆者莫能及左馮翊右扶風皆治長安中犯法者蹤迹喜過京兆界廣漢嘆曰亂吾治者常二輔也誠令廣漢得兼治之宜差易耳】百姓歌之【廣漢爲京兆尹亷明威制豪彊小民得職百姓追思歌之至今】發姦擿伏【廣漢爲京兆尹發姦擿伏如神】吏民號泣願代死【廣漢下獄吏民守闕號泣者數萬人或言臣生無益縣官願代趙京兆死使得牧養小民廣漢竟坐要斬】枹鼓稀鳴【張敞爲京兆尹自趙廣漢誅後比更守尹如黃霸等數人皆不稱職長安市偸盜尢多百賈苦之上以問敞敞以爲可禁敞旣視事求問長安父老偸盜酋長多人居皆溫厚出從童騎閭裏以爲長者敞皆召見責問因貰其罪把其宿負令致諸偸以自贖偸長曰今一旦召詣府恐諸偸驚駭願一切受署敞皆以爲吏遣歸休置酒小偸悉來賀且飲醉偸長以赭污其衣裙吏坐裏閭閱出者污赭輒收縛之一日捕得數百人窮治所犯或一人百餘發盡行法罰由是抱皷稀鳴市無偸盜】張敞循廣漢之迹【張敞治京兆略循趙廣漢之迹方略耳目發伏禁姦不如廣漢然敞本治春秋以經術自輔其政頗雜儒雅往往表賢顯善不醇用誅罰以此能自全】推功善歸於下【廣漢爲京兆尹和顏接士事推功善歸之於下曰其掾卿所爲非二千石所及行之發於至誠吏見者皆輸冩心腹無所隱匿】二旬淸南山羣盜【漢南山羣盜數百人爲吏民害逐捕嵗余不能擒或說大將軍王鳯曰賊數百人在天子輦轂下發軍系之不能得難以視天下制海內服四夷獨選賢京兆尹乃可以治鳯薦王尊徴爲諌大夫遷京輔都尉行京兆尹事旬月間盜賊淸遷光祿寺大夫守京兆尹後尊坐免吏民多稱惜之湖縣三老公乘興等上書訟尊治京兆功效白著往者南山盜賊橫行以尊爲京兆尹尊盡節勞心夙夜思職卑體下上厲奔北之吏起沮傷之气二旬之間大黨震攘渠率效首書奏天子復以尊爲徐州刺史】爲婦畫眉【張敞爲京兆尹朝廷每有大議引古今處便冝公卿皆服敞無威儀時罷朝防敞走馬章防街使禦吏驅自以便靣拊馬又爲婦畫眉長安中傳張京兆眉嫵有司以奏上問之對曰臣聞閨房之內夫婦之私有過於畫眉者上愛其能弗備責也然終不得大位爲京兆尹九嵗與楊惲厚坐惲大逆免】名敢直言【王章在朝廷名敢直言初章爲諸生學長安獨與妻居章疾病無被臥牛衣中與妻訣涕泣其妻呵怒之曰仲卿京師尊貴在朝廷人誰逾仲卿者今疾病困戹不自激昻乃反涕泣何鄙也後章仕宦歷位及京兆欲上封事妻又止之曰人當知足獨不念牛衣中涕泣時邪章曰非女子所知也書遂上果下獄死妻子徙合浦】前有趙張后有三王【漢自孝武置左馮翊右扶風京兆尹而吏民爲之語曰前有趙張后有三王謂趙廣漢張敞王尊王章王駿】二千石以髙第入守【京兆典京師長安中浩穣於三輔尢爲劇郡國二千石以髙第入守及爲最久者不過三二年近者數月一嵗輒毀傷失名以罪過罷惟趙廣漢張敞爲久任職】久任職【上】毋問平反罪人則喜【雋不疑爲京兆尹吏民敬其威信每行縣錄囚徒還其毋輒問有所平反活幾何人不疑曰有其母卽喜笑爲飲食言語異於他時或亡所出母怒爲不食故不疑爲吏嚴而不殘】嚴而不殘【上】搏擊豪彊【翟方進爲京兆尹搏擊豪彊京師畏之胡常與方進書曰竊聞政令甚明爲京兆則恐有所不冝方進心知所謂其後少弛威嚴】鷹隼始擊當順天气【孫寶徵爲京兆尹以立秋日署故吏侯文東部督郵入見勑曰今日鷹隼始擊當順天气取姦惡以成嚴霜之誅部詎有其人乎文卽曰無其人不敢空受職寶曰誰也文曰霸陵杜穉季寶曰其次文曰豺狼橫道不宜復問狐貍寶黙然穉季者大俠與衛尉淳於長大鴻臚蕭育等皆厚善寶前失車騎將軍自恐見危亦欲附之】名聲重於朝廷【始元五年有一男子乘黃犢車建黃旐衣黃襜褕著黃帽詣北闕自謂衛太子丞相禦史中二千石至者皆莫敢發言京兆尹雋不疑後到叱從吏縛之曰昔蒯瞶違命出奔輒距而不納春秋是之衛太子得罪先帝亡不卽死今來自請此罪人也遂送詔獄由是名聲重於朝廷在位者皆自以爲不及也廷尉驗治何人竟得姦詐本夏陽人姓成名方遂】邊延二君【後漢延篤爲京兆尹其政用寛仁憂卹民黎擢用長者與防政事郡中歡愛三輔咨嗟先是陳畱邊鳯爲京兆尹亦有能名郡人爲之語曰前有趙張三王后有邊延二君】飲賓客取車轄投井中【陳遵爲京兆尹嗜酒大飲賓客輒滿堂閉門取賓客車轄投井中𨿽有急終不得去】視民如子【謝承後漢書延篤字叔堅爲京兆尹視民如子正身率下民不忍欺也】正身率下民不忍欺【上】發姦擿伏明出自然【延篤爲京兆尹聴訟理寃發姦擿伏明出自然】息譽京邑【晉袁甫曰人各有能有不能黃霸馳名於州郡而息譽於京邑】明智有餘【英雄記董卓廢少帝自公卿以下莫不卑下惟京兆尹蓋勲長揖爭禮見者咸爲失色卓問王允曰欲得快司誰可者允曰惟有蓋京兆可卓曰此人明知有餘然不可假以雄職乃以爲越騎校尉復出爲潁川太守】雄職【上】吏民號泣遮道【良吏傳顏裴字子林爲京兆尹徙平康太守吏民號泣遮道步步稽畱日行數十里及卒立碑作頌焉】大臣當用儒術【荀恱漢書男子成方遂詣北闕自謂衛太子上使公卿將軍中二千石雜識視之聚觀者數萬人大將軍勒兵闕下以備非常丞相以下至者皆莫敢言京兆尹雋不疑後到叱從吏使收之或曰是非未可知且按之不疑曰昔蒯瞶違命出奔輙距而不納春秋是之衛太子得罪先帝亡不卽死今來自見此罪人也遂送詔獄窮治姦詐本夏陽人姓成名方遂居湖注湖縣名也以筮卜爲事有故太子舍人常從方遂卜謂曰子之貌甚似太子方遂錄其言故敢詣闕廷尉逮召其鄕裏張宗祿等皆識之方遂坐誣腰斬一雲姓張名延年霍光曰大臣當用儒術士明於大義欲以女妻不疑不疑固辭畏盛滿也】發姦【楊彪爲侍中京兆尹光和中黃門令王甫使門生於郡界私榷官財物七千餘萬彪發其姦言之司校尉楊球因此奏誅甫天下莫不愜心】吏民愛敬作歌【李燮別傳燮字徳公拜京兆尹領蕩防將軍加憧蓋皷吹詔發西園錢三億尹上封事拒此橫調並陳禍敗辭義深切遂止不發尹履潔白之節秉執忠良吏民愛敬作歌曰我府君道教舉恩如春威如虎愛如母訓如父】恩如春威如虎【上】減水救旱【唐書崔珙爲京兆尹京畿旱珙奏滻水入內者十分量減九分賜貧民漑田從之】豪右斂迹【許孟容爲京兆尹神防軍吏李昱假貸長安富人錢八千貫滿三嵗不償孟容遣吏收捕械系尅日命還之曰不及期當死自興元以後禁軍有功者卽貴之尢有渥恩者方得議軍故軍士日益縦橫府縣不能制孟容剛正不懼以法防之一軍盡驚寃訴於上立命中使宣防令送本軍孟容系之不遣中使再至乃執奏曰臣誠知不奉詔當誅然臣職司輦轂合爲陛下彈抑豪彊錢本盡輸昱才可得上以其守正許之自此豪右斂迹威望大振後爲河南尹亦有威名】職司輦轂【上】比趙廣漢【劉棲楚攺京兆尹摧抑豪右甚有鉤距人多比之於西漢趙廣漢】疏決三輔渠【李元紘擢京兆少尹尋有詔令元紘疏決三輔渠時諸王公權要之家皆緣渠立磑以害水田元紘令吏人一切毀之百姓大獲其利】以察爲能於物少恩【李齊物累爲京兆尹爲政好發官吏陰事每以察爲能於物少恩而淸亷自飭人吏莫敢抵犯】欲得米粟賤無過追李峴【李峴遷將作監攺京兆尹所在皆著聲績天寶十三載連六十餘日宰臣楊國忠惡其不附已以雨災歸咎京兆尹乃出爲長沙郡太守時京師米麥踴貴百姓謡曰欲求米粟賤無過追李峴其爲政得人心如此】𨿽倉卒必指其姦幸【徳宗時大旱谷貴人多流亡京兆尹韓臯以政事不理黜官上召吳湊靣授京兆尹卽日令視事繼宿方下制湊孜孜爲理以勤儉爲務人樂其政初府掾吏以湊起自戚藩不請簿領凡有疑獄難決之事多湊將出時方呈冀免擿瑕病湊𨿽倉卒閱視必指其姦幸之處下車決斷無毫釐之差掾吏非大過不行笞責而召靣按問詰責而釋之吏尢惕厲庶務咸舉】儲蓄之家出粟於市【見河南尹】輦轂之下彈壓爲先【栁仲郢先爲京兆尹政號嚴明後爲河南尹以寛惠爲政言事者以爲不類京兆時仲郢曰輦轂之下彈壓爲先郡邑之治惠養爲本烏可類乎】政尙寛簡【顧少連攺京兆尹政尙寛簡不爲灼灼名先是京畿租賦薄厚不能一少連以法均之】免租逋不用詔【李寔爲京兆尹京畿春夏旱乏食有詔免租逋而寔不用詔書勇於殺害人吏不聊生貶爲通州長史市人驩手皆袖瓦礫遮道伺之】承大化【栁渾爲相帝常親擇吏宰畿邑而政有善狀召宰相語皆賀帝得人渾獨不賀曰此特京兆尹職耳陛下當擇臣輩以輔聖徳臣當選京兆尹承大化尹當求令長親細事代尹擇令非陛下所宜帝然之】民安於農而盜賊息【魏志鄭渾字文公爲京兆尹渾以百姓新集爲制移居之法使兼復者與單輕者相伍溫信者與孤老爲比勤稼穡明禁令以發姦者由是民安於農而盜賊止息】豶豕乳子【後周陸逞爲京兆尹郡界有豕生數子經旬而死其家又有豶遂乳養諸豚賴之以活時論以逞任政所致】政尙寛簡【唐源乾曜爲京兆尹政尙寛簡】嚴肅爲治【黎幹爲京兆尹嚴肅爲治人頗便之】軍容至不設酒饌【李勉拜尹政尙簡肅時魚朝恩爲觀軍容使仍知國子監事前尹黎干求媚於朝恩每俟其將至監則傾府人吏具數百人之餼以待之及勉蒞職旬月朝恩入監府吏先期有請於勉勉曰軍容使判國子監勉太學軍容宜厚具主禮勉官忝京兆軍容儻惠顧府廷豈敢不具蔬饌乎朝思深銜之自是不復往太學矣】曲池禱雨【孔楫爲京兆尹時旱禱於曲池是夕大雨】威風甚嚴【薛元賞爲京兆尹武宗謂宰相曰威風甚嚴難爲繼者卽令守取勑文李徳裕奏京尹若非陛下假借與之作主則無由爲徳帝曰灼然】公正方嚴吏不敢欺【韋澳攺京兆尹公正方嚴吏不敢欺】人知畏愛【韋澳爲京兆尹畱心政術孜孜求治凡大小獄訟先命僚屬議罪上裁其輕重而增損之無不允愜人知畏愛至於文案塡委必盡究其情僞獄訟衰息囹圄空虛】

左馮翊

閉閤思過【前漢書韓延壽守左馮翊嵗余不肯出行縣丞掾數白宜循行郡中覽觀民俗考長吏治迹延壽曰縣皆有賢令長督郵行縣恐無所益重爲煩擾丞掾皆以方春月可一出勸耕桑延壽不得已行縣至髙陵民有昆弟相與訟田延壽大傷之曰骨肉爭訟旣傷風化咎在馮翊是日移病不聴事因入臥傳捨閉閤思過一縣莫知所爲令丞嗇夫三老亦皆自系待罪由是兩昆弟深自悔皆自髠肉袒不敢復爭】恩信周徧二十四縣【延壽入守馮翊恩信周徧二十四縣莫復辭訟自言者推其至誠吏民不忍欺紿】嚴毅不畏彊禦【謝承後漢書鄧道字子淵天性通敏以淸亷正直爲行又嚴毅不畏彊禦宜治三輔出爲左馮翊】

右扶風

課爲三輔最【前漢書尹翁歸入守右扶風京師畏其威嚴扶風大治盜賊課常爲三輔最翁歸爲政𨿽任刑其在公卿之間淸潔自守語不及私然溫良謙退不以行能驕人甚得名譽於朝廷】京師畏其威嚴【上】父老攀車以千數【會稽典錄徐洪遷右扶風都尉被召當發父老攀車以千數】

河南尹【沿革見三輔】

私請不行【魏志司馬芝爲河南尹抑彊扶弱私請不行】政號嚴明【後漢袁安爲河南尹政號嚴明然未曽以賍罪鞫人常曰凡學仕者髙則望宰相下則希牧守錮人於聖世尹所不忍爲也聞之者皆感激自厲在職十年京師肅然名重朝廷】名重朝廷【上】計日受俸【羊陟拜河南尹計日受俸常食漧飯茹菜禁制豪右京畿憚之】禁制豪右【上】骸骨致雨【周暢字伯持性仁慈爲河南尹永初二年夏旱久禱無應暢自收洛陽城外客死骸骨凡萬餘人應時雨澍】京師肅然【東觀漢記張酺少篤學博通經籍以博士徴和帝卽位遷河南尹京師肅然】卿士尹王都【揚雄河南尹箴云芒芒天區畫異爲京商邑翼翼四方之經爰作卿士以尹王都風化以興方國承流】出臨京任【魏志劉靖出爲河南尹散騎常侍應璩與靖書曰入作納言出臨京任冨民之術日引月長】吏民久而後安【傅嘏傳河南尹內掌帝都外統京畿兼古六鄕六遂之事其民異方雜居多豪門大族商賈播路天下四方之會利之所聚而姦之所生前尹司馬芝舉其綱而太簡尹劉靖綜其目而太宻後尹李勝毀常法以收一時之聲嘏立司馬氏之綱紀裁劉氏之細目以經緯之李氏所毀以漸補之其治以徳教爲本然持法有常簡而不可犯不爲小惠有所薦達及大有益於民事皆隱其端迹若不由已出故當時無赫赫之名吏民久而後安之】當時無赫赫名【上】掘墻得貍【王隠晉書樂廣爲河南尹郡中多妖怪前尹皆不敢處正寢惟廣居之不疑常外戶自開二子凱謨等驚怖廣使人掘墻比得貍乃絕代者乃相承而入】淸粹忠正【庾純字謀甫太始六年詔曰河南京畿大郡四方表則中書令庾純淸粹忠正才紹治化其以純爲河南尹】雋才令望【王渾子濟字武子有雋才令望爲河南尹】省息七億餘萬【汝南先賢傳應仲華遷河南尹入拜射聲校尉鷹揚虎視復遷大匠卿除無用割浮賞凡所省息七億餘萬】整頓京師檢禦貴戚【李郃別傳鄧隲弟豹爲作大匠河南尹闕豹欲得之上凡隲兄弟亦欲用難使召拜下詔令公卿舉隲以防遣人諷公卿悉舉豹李公曰司河南尹當整頓京師檢禦貴戚今乃使親家爲之必不可爲後法乃舉司羊祲不舉豹豹竟不得尹恨公不舉對士大夫曰李公寜能不舉我故使我不得尹耶】忠亮篤誠才兼內外【晉起居注武帝咸寜中詔河南百郡之首其風教冝爲邇遐所模以導齊之奉車都尉王恂忠亮篤誠才兼內外明於治化其以恂爲河南尹】未到官遽事獻禮【唐鄭珣瑜字元伯爲河南尹未入境內會徳宗生日尹當獻馬吏欲前取印白珣瑜視事且內贄珣瑜徐曰未到官而遽事獻禮歟不聴性嚴重少言旣至河南淸淨惠下貴斂賤發以便民】刋石水濱以紀其績【季傑爲河南尹傑旣勤於聴理每有訴列𨿽衢路當食無廢處斷由衷官無畱事人吏愛之先是河汴之間有梁公堰年久堰破江淮漕運不通傑奏調發汴鄭丁夫以濬之省公速就公私深以爲利刋石水濱以紀其績】勤舊勲賢【蘇震爲太常卿是嵗京都耆老表乞行幸上重違其心乃選勤舊勲賢爲之牧守遂以震爲河南尹兼禦史中丞】不務苛細【李適之爲河南尹性簡率不務苛細人吏便之】李摩云【李罕之僖宗末爲河南尹每討無不擒敵曽縱兵於蒲絳之地有山曰摩云土人設堡於上號摩云寨前後不能取罕之至則下焉目爲李摩云】儲蓄之家出粟於市【王起爲河南尹時蝗旱粟價暴踴豪門閉糶以邀貴價起嚴誡儲蓄之家出粟於市隠者下於法由是民獲濟焉】謁帝朝承明【梁見諸府尹】

諸府尹【少尹丞附】

晉中興書晉太興元年攺丹陽內史爲丹陽尹

通典凡帝王所都皆曰尹南朝曰丹陽尹後魏初曰代尹東魏曰魏尹北齊曰淸都尹

預聞幾宻【晉中興書劉隗爲長兼侍中出補丹陽尹隗𨿽在外而萬幾祕宻皆預聞之】羊固之丰腆不如羊曼之眞率【羊曼爲丹陽尹時朝士過江初拜官相飾曼客來得早者得佳設日晏則漸罄不復及精隨客早晚不問貴賤有羊固拜臨海太守竟日皆美𨿽晚至者猶獲盛饌諸以固之丰腆不如曼之眞率】擲柱入穿【宋書劉穆之遷丹陽尹與子弟於防事上飲宴防事柱上眉一穿穆之謂子弟及秀之汝等試以遙擲此柱若能入穿後必得此郡穆之諸子弟並不能中惟秀之獨入焉】吾豈爼上腐肉任人割截【語林蘇峻新平溫庾諸公以朝廷初復京尹宜得望實惟孔君平可以處之孔固辭二公逼諭甚苦孔勃然曰先帝大漸卿輩身據禦牀共行遺詔孔坦爾時正瑣臣爾何與國家事不可今日喪亂而猥見逼吾豈爼上腐肉任人割截耶溫庾不能答】輕薄京尹【許度出都詣劉眞長先不識至便造之一面畱連劉素貴略無造詣遂九十日一詣許謂曰卿爲不去家將成輕薄京尹】謁帝朝承明【梁元帝去丹陽尹尹荊州詩曰驂駕乘駟馬謁帝朝承明】孫寶行嚴霜之誅袁安畱冬日之愛【元帝丹陽尹傳序曰傳曰大夫受郡漢書曰尹者正也及其用人實難授受廣漢和顏接下子髙自輔經術孫寶行嚴霜之誅袁安畱冬日之愛自二京版蕩五馬南渡固乃上燭天文下應地理爾其地勢可得而言東以赤山爲城臯南以長淮爲尹洛北以鐘山爲艸阜西以大江爲黃河旣變淮海爲神州亦卽丹陽爲京尹】讓表【庾肩吾爲南康王譲丹陽尹表曰臣聞劍鏤七星非有司天之用縑圖五嶽寜識崇朝之云是知防彼泥龍不能令其逐日乘斯流馬安可使其奔電方今振鷺盈庭白駒空谷惟帝念功惟明克君子之國罕聞其譲石門之水獲免於貪】依倚權貴【李澄爲東京少尹蕭治爲尹依倚權貴蒞事多不法澄以公正直之人用系賴又道士孫甑生以左道求進托以修功往來嵩山求請無度澄必斥之】肆行不軌無所忌憚【郭英入兼城都尹到都肆行不軌無所忌憚取女人騎驢擊毬制鈿驢及諸般皆用侈靡裝飾日賚數萬以爲笑樂未嘗問百姓間事人頗怨之】府中白事見少尹署更不復省【九國誌吳國初建以徐延休爲江都少尹將祀南郊以延休爲鹵簿使於是法物始備李升輔政庶事詳悉因謂延休曰府中白事見少尹少尹署事則更不復省也】𨿽佩恩寵還傷年鬢【梁書蕭子範字景則再爲戚信長史重任丹陽尹丞而諸弟並居顯列子範以深自慨爲府牋云老少異時盛衰殊日𨿽佩恩寵還傷年鬢】

開封府

五代唐汴州宣武軍節度領縣六梁升爲開封府以滑州之酸棗長垣鄭州之中牟陽府宋州之襄邑曹州之戴邑許州之扶溝鄢陵陳州之太康九縣焉後唐復爲汴州宣武軍以酸棗中牟襄邑鄢陵太康五縣還屬諸州晉天福三年復爲開封府以五縣還國朝又置東明咸平二縣令領縣十七治開封府祥符戴邑後攺考城

牧

國朝開封府牧一人從三品【唐有京兆河南太原府牧國朝以開封應天河南爲三京牧不置惟仗內奉引則遣官攝事】

尹少尹

國朝開封府尹一人從三品少尹二人從四品下【尹國朝以親王爲之仍兼功徳使太宗晉邸尹京及秦王許王爲尹皆在南衙視事眞宗尹京還就府署少尹不常置或受使則判官長權攝】

權知府事

國朝尹闕則置權知開封府事一人以少卿以上充兼功徳事及畿內勸農使

豪右屏迹【國朝翰林學士李穆知開封府事豪右屏迹權幸不敢幹以私上益知其材】決事如神【程琳自益州召知開封府決事如神】姦惡逃竄都下肅然【鄭戩除龍圖閤直學士知開封府時有府吏馮士元者狡猾佞姦乃通結權貴恣爲姦賍自尹而下至於權判官往往皆爲所中權柄多出於士元偸防威勢以刑禍於人京師號爲立地京兆尹戩至窮案其賍捜其家得與朝士往來交易貨賄簿書連及近臣而權貴多爲之請戩俱不顧案成流於海島於是府中走吏而下日多戰汗股栗姦惡逃竄都下肅然】朝廷無憂有範君【範仲淹爲禮部員外郎天章閤待制權知開封府欲撓以煩劇而不暇他議仲淹明敏通昭決事如神京師謡曰朝廷無憂有範君京師無事有希文】聴斷如神【杜衍知開封府聴斷如神權要之家不敢幹以私】嗜酒【李詢爲龍圖閤學士知開封府詢以嗜酒常旦朝上殿奏事禦前宿酲未解酒气薰然衝於禦座上謂曰開封事煩宜節酒詢再拜謝罪然不飲酒不樂竟以過度而卒】擢爲宰相【劉沆天聖中及第所治有治劇之聲自開封尹擢爲宰相】笑比黃河淸【筆談包孝肅尹京考爲明案有編民犯法當杖脊吏受賍與之約曰今見尹必付我責狀汝第呼號辧我與汝分此罪汝決我亦決杖旣而包引囚問畢果付吏責狀囚如吏言紛辧不已吏大聲訶之曰但受脊杖出去何用多言包謂其市權斥吏於庭杖之七十特寛囚罪止從杖坐以沮吏勢不知爲其所賣卒如所約小人姦回難防也孝肅天性峭嚴未嘗有笑容人以其笑比黃河淸】

判官推官

國朝開封府判官推官舊各一人以朝官充親王尹京判官以給諌充眞宗爲尹置判官二人推官三人卽位後各止一人景徳四年增置判官推官一人掌府事並以常防官充以獄訟刑罰爲生事戶口租賦爲熟事分主之天禧四年分主左右軍廂無生熟事之別太平興國中命兵部員外郎宋琪通判府事尋省淳化五年以左諌議大夫楊徽之右諌議大夫畢士安並爲開封府判官兵部郎中喬維嶽壽王府記室防軍水部郎中楊礪諮議司封員外郎直昭文館夏侯嶠並爲開封府推官以壽王出閤判府事上特爲精選其僚屬也治平三年以提防開封府界諸縣鎭公事祕閣校理孫坦爲開封府判官專管局使院公事從知府沈遘請也謂開封府事叢雜推判官日力所給兩軍獄訟而已使院諸案多畱滯爲姦至是人以爲便

司錄防軍

國朝司錄防軍事一人正七品上以朝官充通簽府院事【諸府爲司錄諸州爲錄事】

五代職官志梁開平元年詔開封府司錄防軍冝置一員元祐官品令開封府司錄防軍事從七品

五代職官志梁開平元年詔開封府六曹掾屬冝各置一員二年省諸道州府六曹掾屬止畱戶曹一員通判六曹

國朝開封府諸事防軍事各一人正七品下【唐之司錄六曹軍事各一人梁開平元年咸置一人國朝因之凢六曹選州縣幕職官充亦有以京官知者分掌諸案事功曹與法曹檢法其餘曹事外兼領出入諸縣事覆及輪當一季與司錄同推勘天聖元年六曹官吏更不差出外】元祐官品令開封府諸曹防軍事正八品

知其必貴【歸田錄薛簡肅公知開封府時明防政鎬爲府曹官簡肅公待之甚厚直以公輔期之其後公守秦益常辟以自隨優禮特異有問於公何以知其爲貴公曰其爲人端肅其言簡而理盡凢人簡重則尊嚴此貴臣相也其後果至防知政事以卒時皆服公知人也】

左右軍巡使判官

國朝開封府左右軍巡使判官正八品【唐宋置後唐分左右左掌水北右掌水南京府國朝置左右軍巡使判官各一人分治獄事先是左右軍巡開封府選牙校爲之開寶六年始用士流或以三班充判官選幕職州縣官充大中祥符二年詔到任一年無私罪與京官職知軍巡判官事】軍巡使掌京城內風火盜賊及推鞫之事判官爲之副

左右廂公事所

國朝熈寜三年五月詔以京朝官曽歷通判知縣者分四人治京城四廂其先差使臣並罷凡有民鬭訟事輕者得以決遣九月詔許畱使臣兩員分左右廂管勾

京畱守

唐貞觀十七年太宗親徵遼東令太子太傅房齡充京城畱守以蕭瑀爲之副

咸亨二年髙宗幸洛陽以雍州長李晦爲西京畱守顧謂曰闗中之事以付卿

開元十一年勅太原尹爲畱守少尹爲副畱守七月勑三都畱守兩京每月一日起居北都每季一起居並遣使行幸未有處三都畱守三日一起居暫出行幸發處畱守亦準此遞表長慶三年以前義成軍節度使陳楚爲東郡畱守判尙書省事東畿汝州防禦使開成二年東都畱守牛僧孺召拜左僕射上令軍副使王元直賫告身宣賜舊例畱守入朝無中使賜詔者上特寵異之五代晉天福七年勑畱守之任委寄非輕凡降絲綸宜同將相今後除畱守宜降麻制畱守降麻自安彥威始也

國朝天子巡狩親徵則命親王或大臣總畱守事建隆元年親徵澤潞以樞宻使吳延祚爲東京畱守

西京南京畱守各一人河南應天府尹各一人畱守尹闕則置知副府事一人以郎中以上充通判各二人一掌畱司一掌府事以朝官充

守管籥【蕭何傳贊何謹守管籥】無復西顧之憂【後漢鄧禹光武謂曰昔髙祖任蕭何於關中無復西顧之憂得專精山東終成大業今河內帶河爲固戶口殷實非寇恂莫可使也乃拜恂河內太守行大將軍事光武於是復北徵朱鮪聞光武北而河內孤使蘇茂來攻聞恂勒軍合戰大破之恂檄至光武大喜曰吾知寇子冀可任也】守北宮【和帝南巡祠園廟張禹以太尉兼爲畱守聞車駕進幸江陵禹以爲不宜驛馬上諌詔報曰祠謁旣訖當南禮大江會得君奏臨漢回輿而還又東觀記曰禹畱守北宮大官朝夕進食特賜上方物除子男盛爲郎】定科令得止姦之要【吳志孫權知新城使登守總知畱守事時年谷不丰頗有盜賊乃表定科令得止姦之要】承制行事【晉張方刼惠帝幸長安僕射荀藩等在洛陽爲畱臺承制行事號東西臺】東西臺【上】加持節【後魏髙祖南伐以太尉元丕廣陵王羽畱守京師並加持節】備禦有功【隋帝幸遼東命樊子蓋東都畱守屬楊感作逆攻城子蓋備禦有功車駕至髙陽追詣行在所帝勞之以蕭何寇恂且謂曰公宜持重戈甲五百人而後出此亦勇夫重閉之義無賴不軌者便誅鋤之凡可施行無勞形迹今爲公別造玉麟符以代銅獸】比蕭何寇恂【上】蕭何之任【唐太宗親徵遼東命房齡京城畱守手詔曰卿當蕭何之任朕無西顧憂】進言書座右【宋璟授開府儀同三司罷知政事明年京兆人權深山搆逆伏誅制河南尹王恂馳傳往長安窮其枝黨禁繋極眾久之未能決斷乃詔璟兼京兆畱守並按覆其獄璟至惟罪元謀數人其餘盡奏原之十二年駕又東巡璟復爲畱守上臨謂璟曰卿國之元老爲朕股肱耳目今將巡洛邑爲別歷時所有嘉謨嘉猷宜相告也璟因極言得失特賜防絹等仍手制曰所進之言書之座右出入觀省以誡終身其見重如此】繕修三宮【開元中行幸東都詔杜暹爲京畱守暹因抽當番衛士繕修三宮增浚城隍躬自巡檢未肯休懈上聞而嘉之賜書曰卿素以淸直兼之勤幹城隍宮室隨事修營具有工程不疲人力甚善慰朕懷也】隨事卽行不須聞奏【河間王孝恭次子晦髙宗幸洛陽令在京居守顧謂之曰關中之事一以付卿但令或局人不可以成官政令式之外有利於人者隨事卽行不須聞奏晦累有異績則天臨朝遷戶部尙書】不賜旗甲【呂元鷹拜東都畱守舊例畱守賜旗甲至元鷹不給或上言用兵討淮西東都近賊損其儀沮威望請援華汝壽三州例帝不聽並三州罷之畱守不賜旗甲自元鷹始】危惙尙能憂國家【房齡爲司空貞觀二十二年太宗幸玉華宮齡以疾臥總晉臺及漸篤齡乃謂諸子曰吾自度危篤而恩澤轉深若孤聖君則死有餘責當今天下淸平咸得其宜惟東討髙麗不止易爲國患主上含怒意決臣下莫敢犯顏吾知而不言則銜恨入地遂表切諌云云太宗見其表謂齡子婦髙陽公主曰此人危惙如此能憂我國家】宗社安實卿之功【荀顏傳大駕行幸三州顏畱守京師沙門法秀謀反顏率禁旅以揜畢內外晏然駕還飲至大明太后曰當爾之日卿若遲疑不卽擒捕處分必致事成不測以今京畿不擾宗社安實卿之功】執道士囚之【儀鳯元年司農卿常機爲東都畱守時有道士朱欽遂爲武后所寵所爲橫恣機執而囚之因奏曰道士假稱中宮驅使依形勢臣恐虧損皇明爲禍患之漸髙宗特中使賜書慰諭仍云不須漏泄】駁尙方鬻苑中果菜【武后垂拱中蘇良嗣爲西京畱守時尙方監棐匪躬檢校京苑將鬻苑中果菜以收其利良嗣駁之曰昔公儀相魯猶能拔葵去織未聞萬乘之主鬻其果菜以與下人爭利也】單馬待梅祿將軍【栁公綽爲北都畱守充河南節度等使是嵗北方遣梅祿將軍李暢以馬萬疋來市且曰朝貢所經過守帥每假禮分虧其兵備畱館則戒卒於外懼有襲奪太原故事亦有兵送之暢至界上公綽獨以牙門將祖孝恭單馬待以修好之禮暢感義出涕馳驅道中不妄遊獵及至開牙門令譯引謁宴以常禮及市馬歸竟不敢有所犯】府事一以相付【隋楊瓉平齊之後畱瓉居守常謂之曰六府事殷一以相付朕將遂事東方無西顧之憂其見親信如此也】京師社廟所重非卿不可【國朝王旦拜參知政事景徳元年契丹犯邊大駕幸澶淵時親王元份畱守東京得暴疾眞宗謂旦曰京師廟社所重非卿不可詔馳赴】送燈臺【歸田錄俚諺云趙老送燈臺一去更不來不知是何等語𨿽士大夫亦往往道之天聖中有尙書郎趙世長者嘗以滑稽自負其老也求爲西京畱臺禦史有輕薄子送以詩云此回眞是送燈臺世長深惡之亦以不能酬酢爲恨其後竟卒於畱臺】新進陵慢【熈寧初魏公罷相守北京新進多陵慢之魏公鬱鬱不得志嘗爲詩云花去曉叢蜂蝶亂雨均春圃桔橰閒時人稱其微婉也】

判官推官

國朝東京畱守判官推官擇朝臣充西京南京畱守判官推官各二人或以京朝簽書景徳三年七月令審官院選京官一人知西京畱守判官事三京府吏屬及給使之數自孔目官以至承府等自具本府元額勅大唐之錄府史之類並省

職官分紀卷三十八﹤子部﹐類書類﹐職官分紀﹥

欽定四庫全書

職官分紀卷三十九

宋孫逢吉撰

都督府

晉職官志驃騎以下及諸大將軍不開府非持節都督者品秩第二其假節爲都督者所置與四徵鎭加大將軍不開府爲都督者同置防佐吏卒幕府兵騎如常都督制惟朝防祿賜從二品將軍之例然則持節都督無定員前漢遣使始有持節光武建武初徵伐四方權時置督軍禦史事竟則罷建安中魏武爲相始遣大將軍督之二十一年徵孫權還使夏侯惇都督二十六軍是也魏文帝黃初三年始置都督諸軍州事或領刺史又置田曹參軍事兵曹參軍事法曹參軍事士曹參軍事各一人正七品下參軍事五人正八品下市令一人從九品上文學一人正八品下醫學博士一人從八品上中都督府都督一人正三品別駕一人正四品下長史一人正五品上司馬一人正五品下錄事參軍事一人正七品下錄事二人從九品上功曹參軍事倉曹參軍事戶曹參軍事田曹參軍事兵曹參軍事法曹參軍事士曹參軍事各一人從七品上參軍事四人從八品上市令一人從九品上文學一人從八品上醫學博士一人正九品上下都督府都督一人從三品別駕一人從四品下長史一人從五品上司馬一人從五品下錄事參軍一人從七品上錄事二人從九品上功曹參軍事倉曹防軍事戶曹防軍事田曹防軍事兵曹防軍事法曹防軍事士曹防軍事各一人從七品下防軍事三人從八品下文學一人從八品下醫學博士一人正九品上都督掌督諸州兵馬甲械城隍鎭戍糧廩

上軍大將軍曹眞都督中外諸軍事假黃鉞則總統內外諸軍矣明帝太和四年秋晉宣帝徵蜀加號大都督髙貴鄕公正元二年文帝都督中外諸軍尋加大都督及晉受禪都督諸軍爲上監諸軍次之督諸軍爲下使持節爲上持節次之使節爲下使持節得殺二千石以下持節殺無官位人若軍事得與使持節同假節惟軍事得殺犯軍令者及伐吳之役以賈充爲使持節假黃鉞大都督總統六師太康中都督諸軍事刺史理人各用人也惠帝末乃並任非要州則單爲刺史【庾翼都督徵討諸軍事鎭襄陽綏懷招納立客館捨置典賔防軍】江左以來都督中外尢重惟王導等權重者乃居之

宋書人臣無居者惟江夏王義恭得假黃鉞假黃鉞則專戮節將非人臣常器又有都督諸州諸軍事者爲常職舊曰監某州諸軍事文帝卽位攺監爲都督

後魏有都督中外諸軍事永安以後逺近多事使都督總攝六軍立府置佐

後周攺都督諸軍事爲總管

隋百官志髙祖采後周之制置大都督帥都督以酬勤勞煬帝攺大都督爲校尉帥都督爲隊正文帝以並揚益荊四州置大總管其餘總管府置於諸州列位上中下三等加使持節煬帝悉罷之

唐百官志大都督府都督一人從二品長史一人從三品司馬二人從四品下錄事防軍事一人正七品上錄事二人從九品上功曹防軍事倉曹防軍事戶曹防軍事田曹防軍事兵曹防軍事法曹防軍事士曹防軍事各一人從七品下

總判府事【武徳初邊要之地置總管以統軍加號使持節蓋漢置刺史之任有行臺有大行臺其員有尙書省令一人正二品掌管內兵民總判省事有僕射二人從二品掌貳令事自左右丞以下諸司郎中略如京省又有食貨監一人丞二人掌膳羞財物賔客張具音樂醫藥有農圃監一人丞四人掌倉廩園圃薪炭芻槁運漕有武器監一人丞二人掌兵械廐牧有百工監一人丞四人掌舟車營作監皆正八品下丞正九品下七年攺總管曰都督總十州者爲大都督貞觀二年去大字凡都督府有刺史以下如故然大都督又兼刺史而不檢校州事其後都督加使持節則爲將諸將亦通以都督稱惟朔方猶稱總管邊州別置經略使沃衍有屯田之州則置營田使武后聖歷元年以夏州都督領鹽州防禦使及安祿山反諸郡當賊衝者皆置防禦守捉使乾元元年置團練守捉使都團練守捉使大者領州十餘小者二三州代宗卽位廢防禦使惟山南西道如故元載秉政思結人心刺史皆得兼團練守捉使楊綰爲相罷團練守捉使灃朗陜興鳯如故建中後行營亦置節度使防禦使都團練使大率節度觀察防禦團練皆兼所治州刺史都督府則領長史都防或亦別置都督府其下有掾有屬有記室防軍事有典籖武徳中省】

六典大都督府都督一人從二品【貞觀中分爲上中下都督府】長史一人從三品【秦漢邊郡有長史魏晉以來諸州皆有別駕治中至北齊八命七命六命州刺史各有長史隋九等州亦有長史開皇三年攺雍州別駕爲長史煬帝罷州置郡又攺爲別駕惟都督府置長史永徽中始攺別駕爲長史大都督府長史仍舊正四品下開元初始增其秩】司馬二人從四品下【北齊及隋九等州各有司馬開皇二年攺雍州贊治爲司馬皇朝攺郡爲州各置治中一人共都督府則置司馬永徽中攺治中爲司馬】錄事防軍事錄事六曹防軍事防軍事【人品同唐百官志】執刀十五人【中下府同】典獄十六人【中府十四人下府十二人】問事十人【中府八人下府六人】白直二十二人【中府二十人下府十六人】市令一人從九品上【漢代諸郡國皆有市長晉宋以後皆因之隋始有市令皇朝初又加市丞戶四萬以上者省補市令貞觀十七年廢垂拱元年復】丞一人佐一人史二人【帥】三人倉督二人史二人【北齊九等州縣各有倉督員隋因之】經學博士一人從八品上【中下府從八品下】助教二人【中府同下府一人】學生六十人【中府同下府五十人】醫學博士一人八品下【中府下府同正九品下】助教一人【中下府同】學生十五人【若中下府戶滿四萬人以上者官員同此惟減司馬一人下都督戶滿二千戶以上者同中府下府十二人】中都督府都督一人正三品別駕一人正四品下【漢司校尉有別駕從事校尉一人行部則奉引主錄眾事舊解以爲別乘傳車故曰別駕諸州刺史亦有之元帝時條州大小爲設吏員別駕治中諸部從事秩皆百石後漢攺曰別駕從事史三國因之晉代諸州各置別駕治中從事史一人宋齊梁陳后魏周隋因而不攺皇朝因之永徽中攺別駕爲長史垂拱初又置別駕員多以皇家宗枝爲之神龍中罷開元初復置始通用庶姓天寶八載諸郡廢別駕下郡置長史一員上元二年諸州復置別駕徳宗時復省元和長慶之際兩河用兵禆將有功者補東宮王府官久次當進及受代居京師者常數十人訴宰相以求官文宗世宰相韋處厚建議復置兩輔六雄十望十州別駕】長史一人正五品上司馬一人正五品下錄事防軍事一人正七品下錄事二人從九品上史四人六曹防軍事防軍事【人品同唐百官志惟兵曹二人】下都督府都督一人從三品【戶不滿二萬爲下都督】別駕一人從四品下長史一人從五品上司馬一人從五品下錄事防軍事錄事功倉戶兵法曹防軍事【人品同唐百官志州營戶不滿萬者不置功曹其事入倉曹法曹兼掌士曹事】防軍事三人【管戶不滿一萬者省一人】

都督【長史附】

後世無叛由杜公【晉書杜預爲都督荊州諸軍事南土美而謡之曰後世無叛由杜公孰識智力與勇功】士庶蒙濟賴【陶侃爲都督荊雍益梁四州諸軍事是時荊州大饑百姓餓死侃至秋熟輒糴至饑復發之士庶歡悅咸濟賴】吳人悅服稱爲羊公【羊祜都督荊州諸軍事招擕以禮懷逺以徳吳人悅服稱爲羊公】出鎭南夏得江漢之心【晉帝將有滅吳之志以羊祜爲都督荊州祜率兵出鎭南夏開設庠序綏逺懷近甚得江漢之心】夢司馬與鎧【陳勰爲陶侃廣州長史侃夢有司馬以鎧與侃勰以爲司馬國姓鎧者捍國之器節下當進位果都督交州】制度規模出於人【庾翼都督江荊益三州刺史制度規模每出於人數年之中軍國充實人情翕然稱其才明由是自河以南皆懷歸附】乘月登樓淸嘯【劉琨爲大將軍都督並州諸軍事在晉陽常爲胡騎所圍數重城中窘廹無計乃乘月登樓淸嘯賊聞之皆然長嘆中夜奏胡笳賊又流涕歔欷有懷土之心向晚復吹之賊並棄圍而走】慕箴誦之言以補不逮【張寔都督涼州下令曰忝繼前蹤庶防刑政不爲百姓之患而比年饑旱殆由庶事有闕竊慕箴誦之言以補不逺自今有靣刺孤罪者酬以束帛翰墨陳孤過者答以筐篚謗言於市者報以羊米】畱語盡日【石苞都督揚州諸軍事苞因入朝當還辭髙貴鄕公畱語盡日旣去白文帝曰非常主也數日而有成濟之事】非方伯才【劉代溫嶠都督江州諸軍事領江州刺史假節位任轉髙矜豪日甚縱酒耽樂不卹政事大殖財貨商販百萬之代溫嶠也逺近皆謂非選陶侃郗鑑咸云非方伯才朝廷不從】不受鎭北之號【王恭爲都督兗靑冀幽並徐州晉陵諸軍事平北將軍假節鎭京口初都督以北爲號者累有不祥故桓沖王坦之刁彛之徒不受鎭北之號恭表讓軍號以超授爲辭而實惡其名乃攺前將軍】相當爲八州都督【晉中興書陶侃少住雷澤夢生八翅飛至天門而不入相者師珪曰君當八十位登上公都督】引弓射子心同鐵石【南史羊侃自魏入梁爲侍中侯景反以侃副宣城主都督城內諸軍事是時梁興四十七年境內無事公卿在位及閭裏士大夫莫見兵甲賊至卒廹公私震駭時宿將已盡後進少年並在城外其軍旅指揮一決於侃侃膽力俱壯帝深仗之加軍帥將軍初侃長子爲景所獲執來城下示侃侃曰我傾宗報國猶恨不足寕復計此一子幸早殺之數持來侃謂其子日吾久以女爲死猶在耶吾一身許國誓死於陣終不以爾而生進退因引弓射之賊以其忠義亦弗之害史臣曰羊侃臨危不撓古人所謂心同鐵石此之謂乎】收藏骸骨卽日降【北史賀蘭祥除都督荊州刺史見有發掘古塜暴骸骨乃謂守令曰此豈仁者爲政也命所在収藏時夏亢陽卽日降兩也】著翅【魏末韓果爲帥都督從大軍破稽胡於北山胡地險阻人迹罕至果進兵窮討散其種落稽胡果勁健號爲著翅太祖聞之笑曰著翅之名寧減飛騎也】趙郡王泉【北齊書趙郡王琛都督北燕北尉北恆三州諸軍事內防外禦有無水之處禱而掘井鑿鍤才下飛泉湧出今號趙郡王泉】關西男子必不爲降將軍【後周韋孝寛晉州刺史移鎭玉壁進授大都督時齊神武傾山東之眾志圖西入以玉壁衝要先命攻之連營數十里至於城下乃於城南起土山欲乘之以入當其山處城上先有兩髙樓孝寛更木接之令極髙峻多積戰具以禦之齊神武使謂城中曰縱爾樓至天我會穿城取爾遂於城南鑿地道又於城北起土山攻具晝夜不息孝寛復掘長塹要其地道仍簡戰士屯壍城外每穿至塹戰士卽擒殺之於塹外仍積薪貯火敵人有在地道內者便下柴火以皮排吹之火气一衝鹹卽灼爛外城又造攻車車之所及莫不摧毀𨿽有排楯莫之能抗孝寛乃縫布爲幔隨其所向則張設之布懸於空中其車竟不能壞城外又松於竿灌油加火規以燒布並欲焚樓孝寛復長作鐵鉤利其鋒刃大竿每來以鉤遙割之松麻俱落又於城外四靣穿地作二十一道分爲四路於其中各施梁柱作訖以油灌柱放火燒之柱折城並摧壊孝寛又隨壊處木柵以扞之敵不得入城外盡其攻擊之術孝寛咸拒破之神武無如之何乃遣倉曹防軍祖孝正謂曰未聞救兵何不降也孝寛報云我城地嚴固兵食有餘攻者自勞守者常逸豈有旬朔之間己須救援適憂至眾有不返之危孝寛關西男子必不爲降將軍也俄而孝正復謂城中人曰韋城主受彼榮祿或復可爾自外軍士何事相隨入湯火中卽乃射募格於城中云能斬城主降者拜太尉封開國郡公邑萬戶賞帛萬疋孝寛手題書背反射城外云若有斬髙歡者一依此賞孝寛弟子遷先在山東又鎖至城下臨以白刃云若不早降便行大戮孝寛忼慨激揚略無顧意士卒莫不感勵人有赴難之心神武苦戰六旬傷及病死者十有四五智力俱困因而發疾夜遁去】名止兒啼【燉煌實錄宋質直西破虜有威名兒啼恐之則止虜相志曰使汝行逢宋都督】賜胡瓶漢紀【唐書李大亮出爲涼州都督嘗有臺使到州見有鷹諷大亮獻之大亮宻表曰陛下久絕畋獵而使者求鷹若是陛下之意深乖昔旨如是其自檀便是使非其人太宗下書曰以卿兼資文武志懷貞確故委藩牧當玆重寄使遣獻鷹遂不曲順論今引古逺獻直言有臣若此朕復何憂古人稱一言之重侔於千金卿之此言深足貴矣今胡瓶一枚𨿽無千鎰之重是朕自用之物又賜荀悅漢紀一部下詔書曰此書敍致旣明議論深博極爲治之體盡君臣之義今以賜卿宜加尋閱】州人刻石以紀其事【開元十五年吐藩防州以州爲都督府以張守珪爲都督州地砂磧不宜稼穡每年少兩以雪水漑田至是渠堰盡爲賊所毀旣地少材木難爲修葺守珪設祭祈禱經宿而山水暴至大漂材木塞澗而流直至城下守珪使取充堰於是水道復舊州人刻石以紀其事】立碑紀政【宋璟爲廣州都督舊俗皆以竹茅爲屋屢有大災璟教人燒瓦攺造店肆自是無復燒延之患人皆懷惠立碑以紀其政】哭不避辰日【褒州都督張公謹卒太宗聞而嗟悼出次發哀有司奏言陰陽書曰在辰不可哭泣又爲流俗所忌帝曰君臣之義同於父子情發於中安避辰日遂哭】不營產業【馮立拜廣州都督前後作牧者多以黷貨爲蠻夷患由是怨叛立到不營產業衣食取給而已嘗至貪眾嘆曰此吳隠所酌之泉也飲一杯水何足道哉吾當汲而爲食豈止一杯卽安能易吾性乎遂畢飲而在職累年甚有惠政】牛羊蔽野路不拾遺【郭元振大定中遷涼州都督元振風神偉壯善於撫禦在涼州五年夷夏畏慕令行禁止牛羊被野路不拾遺】勝築長城【李勣爲並州大都督府長史太宗曰隋煬帝不能精選賢良安撫邊境惟解築長城以備突厥朕今委任李勣於並州遂使突厥畏威遁走塞垣安靜豈不勝於長城耶】造人耕之法【王方翼爲夏州都督屬牛疫無以營農方翼造人耕之法施關鍵使人推之百姓賴焉】爲政嚴肅【張嘉貞睿宗時出爲涼州都督爲政嚴肅將士以下皆斂足股栗】州人詣闕請畱【王晙爲桂州都督桂州有屯兵常運衡永等州糧以饋之晙始築羅郭奏罷屯兵及轉運又堰江水開屯田數千頃百姓賴之尋又上疏請歸鄕拜墓州人詣闕請畱乃下勑曰宜須政成安此黎庶晙在州又一年州人立碑以頌其政】洛陽要重古難其人【楊恭仁遷洛州都督太宗曰洛陽要重古難其人朕之子弟多矣恐非所任特以委公恭仁性虛澹必以禮度自居謙恭下士未嘗忤物時人方之石慶焉】賜瑞錦以彰善政【王方慶則天臨朝拜廣州都督方慶在任數載秋毫不犯境內淸肅當時議者以爲有唐以來治廣州者無出方慶之右有制褒之賜雜防六十段並瑞錦等物以彰善政】

節度使

後漢書劉虞爲幽州牧就拜大司馬公孫瓉討烏桓詔令授節度

魏志十九年權住陸口爲諸軍節度

晉書將伐吳詔使益州刺史王濬至建平受杜預節度至秣陵受王渾節度

唐職官志節度使【天寶中緣邊禦戎之地置八節度使受命之日賜之旌節謂之節度使得以專制軍事行則建節符樹六纛外任之重無比焉至徳以後天下用兵中原刺史亦循其例受節度使之號】節度使一人副使一人行軍司馬一人判官二人掌書記一人防謀【無員】隨軍四人【皆天寶後置檢討未見品秩】凡天下節度使有八若諸州在節度內者皆受節度焉其福州經略使登州平海軍則不在節度之內【節度名與所管軍鎭名亦見地理誌】凡親王總戎曰元帥文武官總統者則曰總管以奉使言之則曰節度使有大使副使判官若大使加旌節以統軍置木契以行

唐百官志節度使副大使知節度事行軍司馬副使判官支使掌書記推官巡官衙推各一人同節度副使十人館驛巡官四人府院法直官要籍逐要親事各一人隨軍四人節度使封郡王則有奏記一人兼觀察使又有判官支使推官巡官衙推各一人又兼安撫使則有副使判官各一人兼度支營田招討經略使則有副使判官各一人支度使復有遣運判官巡官各一人【武徳元年因隋舊呼爲大總管其年諸州總加號使持節至七年攺爲大都督貞觀三年以後行軍卽稱總管本道卽稱都督永徽以後除都督帶使持節卽節度使也景云二年賀拔延嗣除涼州都督充河西節度節度之名始於此至今不攺焉】節度使掌總軍旅顓誅殺初授具帑抹兵仗詣兵部辭見觀察使亦如之辭日賜雙旌雙節行則建節樹六纛中官祖送一次驛輙上聞入境州縣築節樓迎以鼓角衙仗居前旌幢居中大將鳴珂金鉦鼓角居後州縣賫印迎於道左視事之日設禮案髙尺有二寸方八尺判三案節度使判宰相觀察使判節度使團練使判觀察使三日洗印視其刓闕嵗以八月考其治否銷兵爲上考足食爲中考邊功爲下考觀察使以丰稔爲上考省刑爲中考辦稅爲下考團練使以安民爲上考懲姦爲中考得情爲下考防禦使以無虞爲上考淸苦爲中考政成爲下考經略使以計度爲上考集事爲中考修造爲下考罷秩則交防以節度使印自隨畱觀察使營田等印以郎官主之鎖節樓節堂以節院使主之祭奠以時入朝未見不入私第京兆河南牧大都督大都防皆親王遙領兩府之政以尹主之大都督府之政以長史主之大都防之政以副大都防主之副大都防則兼王府長史其後有持節爲節度副大使知節度事者正節度也諸王拜節度大使者皆畱京師

開元四年剡王嗣直除安北大都防充安撫河東關內隴右諸蕃部落大使親王遙領節度自此始也

十五年兵部尙書河西節度副大使知節度事蕭嵩除同中書門下平章事節度如故宰相遙領節度自此始也兵志髙宗永徽之後都督帶使持節者始謂之節度使然猶未以名官景云二年以賀拔延嗣爲涼州都督河西節度使自此以後接乎開元朔方隴右河東河西諸鎭皆置節度使

五代職官志後唐天成元年十一月詔雄武軍節度銜內宜兼押蕃落使二年詔頃因本朝親王遙領其在鎭者遂云副大使知節度事但年代已深相沿未攺今天下侯伯並正節旄惟東西兩川未落副大使字宜令今後只言節度使

國朝節度使並兼管內觀察處置等使以本州刺史長史爲節度觀察等使不臨本部者以它官知判州府事防禦團練使刺史不赴本任亦如之幹徳五年正月朔乾元殿受朝賀置節度使班在龍墀內金吾將軍上故事節度使下帶使者位在卿監之下至是時升之開寶三年以同州節度使趙文度爲華州節度使不宣制誥牒與節制同淳化五年皇子益王元傑攺封吳王行揚州潤州大都督府長史領淮南鎭江兩軍節度翰林學士張洎上防以爲帶長史非便太宗令俟異日除授並攺正之咸平二年十月詔自今親王節度使如授大都督府更不帶長史成徳軍【兼眞定尹】永興軍【兼京兆尹】鳯翔【兼鳯翔尹】防國軍【兼河中尹】荊南【兼江陵尹】劍南西川【兼成都尹】山南西道【兼橋道使興元尹】建康軍【兼江寧尹以上兼尹】天雄軍【兼河堤大名尹】徐州武寧軍兗州泰寧軍【周廣順二年降爲防禦州以慕容彥超叛命初平故也國朝攺泰寧軍】陜州保平軍【梁開平二年攺鎭國後唐同光元年爲保義國朝攺保平】潞州昭徳軍【梁龍徳三年攺正義軍節度以李繼韜歸順故也後唐同光元年復爲安義軍長興元年復舊名昭義國朝攺爲昭徳軍】揚州淮南【兼營田使】福州威武軍【兼三司發運使以上六州兼大都督長史】杭州寧海軍【兼堤堰橋道使】越州鎭東軍【兼堤堰橋道使上二州並兼大都督】安州安逺軍【後唐同光元年攺爲安逺軍節度至晉天福五年降爲防禦使所管申州割許州以李金全叛命初平故也漢天福十二年復爲安逺軍節度至周顯徳元年十月又降爲防禦使國朝復舊】延州彰武軍洪州鎭南軍鄂州武昌軍防州寧江軍廣州淸海軍夏州定難軍【兼押蕃落使以上七州並兼都督】靑州鎭海軍【晉開運元年降防禦州與登州萊淄三州並屬京以楊光逺判命初平故也漢天福十二年復爲平盧軍節度國朝攺鎭海軍兼押新羅渤海兩蕃使】鄆州天平軍【兼河堤使】曹州彰信軍【晉開運二年升爲威信軍節度漢天福十二年降爲刺史周廣順二年復升彰信軍節度以單州之國朝因其名】宻州安化軍陳州鎭安軍【晉開運二年升鎭安軍節度漢天福十二年降爲刺史周廣順元年升爲防禦州二年升爲鎭安節度以潁州之國朝因其名】許州忠武軍【梁開平元年攺正國軍後唐元年十月復攺忠武軍國朝因之】孟州河陽三城【兼河堤使】襄州山南東道【晉天福七年降爲防禦州直屬京所管均房二州割鄧州以安從進叛命初平故也漢天福十二年復舊爲河陽三城節度使國朝因之兼橋道使】鄧州武勝軍【梁開平三年升爲宣化軍節度割泌隨復郢四州之與襄州分江心爲界後唐同光元年攺爲威勝軍周廣順二年攺武勝軍攺諱也國朝因之】滑州武成軍【唐光啟二年攺宣義軍節度唐同光元年復爲義成軍國朝攺武成軍兼河堤使熙寧中廢爲郡今復爲軍】房州保康軍鄭州泰寧軍【兼河堤使】金州昭化軍【晉天福四年升爲懷徳軍節度天福十二年復降爲防禦州國朝又攺爲昭化軍】蔡州淮康軍澶州鎭寧軍【晉天福三年初升爲防禦相州移理所於徳勝渡九年升爲節度號鎭寧軍以濮州之國朝因之】定州定武軍相州彰徳軍【梁貞明元年魏博節度楊師厚薨乃制相州建節尋軍亂以地歸後唐莊宗復爲屬郡魏州晉天福三年復升爲彰徳軍節度以澶魏二州之】滄州橫海軍【梁乾化二年攺爲順化軍節度以張萬進歸順故也後唐同光元年復攺爲橫海軍國朝因之】貝州永淸軍【晉天福三年升爲永淸軍節度以博冀二州之周顯徳元年降爲防禦國朝復舊今降刺史】邢州安國軍【梁開平二年建爲保義節度使割洛恩二州之後唐同光元年攺爲安國軍】晉州建雄軍【梁開平四年升爲定昌軍節度以絳泌二州之後唐同光元年攺建雄軍國朝因之】撫州永安軍麟州鎭西軍同州定國軍華州鎭潼軍【初名感化後唐同光元年攺鎭國周顯徳元年降爲刺史直屬京國朝攺爲鎭潼軍】耀州感徳軍【梁正明元年攺崇州升爲靜勝軍節度後唐同光元年攺順義軍二年降團練州周顯徳二年升爲刺史屬京國朝復舊】邠州靜難軍【國朝兼押藩落使】涇州彰化軍【兼押藩落使】鄜州保大軍秦州雄武軍【兼押藩落使】廬州保信軍壽州忠信軍【後唐天成三年升爲忠信軍節度國朝因之】亳州集慶軍【兼河堤使】宣州寧國軍防州昭信軍【後唐長興二年升爲昭信軍節度國朝因之】蘇州平江軍【兼堤堰橋道使】潤州鎭江軍【兼堤堰橋道使】明州奉國軍湖州昭慶軍婺州保寧軍潭州武安軍泉州平海軍建州建寧軍梓州劍南東川【舊曰安靜國朝兼營田使】遂州武信軍【國朝兼橋道使】利州寧武軍【國朝兼橋道使】閬州安徳軍【後唐天成四年升爲保寧軍節度國朝攺爲安徳】洋州武康軍黔州武泰軍桂州靜江軍邕州建寧軍【舊曰建武】容州寧逺軍

凡化外諸鎭節度使並兼觀察處置等使應州彰國軍【後唐天成元年升爲節度以興唐軍爲應州以之國朝因其名】丰州天徳軍云州大同軍【後唐同光二年復爲大同軍節度以應之國朝因其名】靈州朔方軍【大都督】洮州保順軍【後唐長興四年升爲保順軍節度國朝因其名】沙州歸義軍梁州河西軍【兼押藩落使】朔州振武軍【兼押舊落營田使】勝州振武軍【以上十州並塞外】安北天徳軍【大都督】

談苑五代以來節帥牧專多遣親吏往諸道往來販易所過不收率以致富養馬至千匹僕廝至一千餘人國初大功臣十數人猶襲舊風太祖患之未革其大平興國初遂下詔禁之侯伯但給其俸及鹽酒商稅課利分數錢後又罷之定嵗給公用自三萬貫及千貫自此藩鎭量入爲用無復向之毫侈太平興國初右拾遺李幹上言諸道藩鎭所管支郡多遣親吏掌其市徵畱滯商賈不便詔邠寧涇原渭鄜坊延丹陜虢襄均房復鄧唐澶濮宋亳鄆濟曹單靑淄兗沂貝冀滑衛鎭深趙定祁等支郡並直屬京師不節鎭

元祐官品令節度使從三品

節度使爲正任

春明退朝錄外臣除節度使景徳以前正舍人院作制楊文公外制集載潘羅支廝鐸督朔方軍節度使制是也其後遂學士院降麻如大禮加恩在將相後數日方下然不鏁院不宣麻近年遂同將相例鏁院告廷矣以本軍東討【唐書郭子儀爲朔方節度使祿山反詔子儀以本軍東討與河東節度使李光弼率師與賊將史思明戰大敗之於是河北十餘郡皆斬賊守者以迎王師】當閫寄【李光弼幼持節行善騎射能讀班氏漢書少從戎嚴毅有大略河西節度王忠嗣補爲兵馬使邊上稱爲名將祿山之亂命郭子儀爲朔方節度使攻河西宗求良將委以河北河東之事問子儀子儀薦光弼堪當閫寄】恩信及戎【朔方節度使僕固懷恩誘吐蕃回紇黨項羌山賊任敷等三十餘萬眾入冦京師天子親徵以禁軍屯苑內京師震恐急召子儀自河中至屯於涇陽而冦圍之數重子儀率甲騎二千出沒於左右前後冦見而問曰此誰也報曰郭令公也回紇曰令公存乎僕固懷恩曰天可汗已棄四海令公亦謝世中國無主故從其來今令公存可汗存乎報曰今皇帝萬壽無疆回紇皆曰懷恩欺我令公誠存安得見之子儀卽以數十騎徐出免冑而勞之回紇皆捨兵下馬齊拜曰果吾父也乃召其首領各飲之酒與之羅錦歡好如初】攺賜衣物【朱克融賊泚之從孫也少嘗爲幽州軍校事節度使劉總總將歸朝慮其有變籍軍中素有異志者薦之闕下時克融亦在籍中宰相崔植杜元頴不知兵且無逺略謂兩河無虞遂奏勒歸鎭長慶初幽州軍亂囚其帥張靖軍中推克融統軍務焉朝廷尋授以符節寶歷二年遣使送方鎭及三軍時服克融怒所賜疎弱執中使以辟上持優容別命中使宣謝仍攺賜衣物畱其使楊文端等克融後爲本州亂軍所殺其子延嗣竊襲父位不遵朝防虐用其人都知兵馬使李載義殺之數其罪上聞敬宗嘉之拜載義檢校戶部尙書封武威郡王幽州盧龍等軍節度副大使】爪牙之用不計於逆順【楊志誠太和五年爲幽州後院副兵馬使事李載義因筵中使擊鞠志誠遂於鞠叫喚謀亂載義奔易州誌誠乃爲本道都知兵馬使文宗聞之驚急召宰臣牛僧孺先至上曰幽州之事柰何對曰此不足煩聖慮上曰何也僧孺曰陛下以範陽得失系國家休戚耶且自安史後範陽非國家所有前時劉緫向化以土地歸闕朝廷約用錢八十萬貫而未嘗得範陽尺地斗粟則今日誌誠之得猶前日載義之得也陛下因而撫之亦宜也且範陽國家所賴者以其北捍突厥不令南冦今若假志誠節鉞借其土地必自爲力耳則爪牙之用固不計於逆順上大喜曰如卿之言朕冼然矣卽以志誠爲觀察畱後】收復京師【徳宗在奉天詔神防將季晟赴難晟自定州率師赴關輔詔加檢校工部尙書神防行營節度使壁東渭橋以逼朱泚時朔方節度使李懷光亦自何北赴難軍於咸陽不欲晟獨當一靣以分已功乃奏請與晟合兵乃詔晟移軍合懷光軍晟每將戰必自異衣錦裘繡防前行親自指導懷光望見惡之乃謂晟曰將帥當持重豈宜自表飾以防賊也晟曰晟久在涇原軍士頗相畏服故欲令其先識以奪其志爾懷光益不悅陰冇異志遷延不進懷光屯咸陽八十餘日不肯出軍徳宗憂之屢降中使促以收復之計因朱泚交通其迹漸露晟爲所並合防有中使過晟乃宣令云奉詔徒屯渭橋乃結陣而行去渭橋不數日懷光果劫李建徽楊惠元而並其兵是時朱泚盜據京師懷光圖爲反噬河朔僣僞者三李納虎視於河南希烈鴟張於汴鄭晟內無貨財外無轉輸以孤軍而抗劇賊而鋭气不衰徒以忠義感人心故英豪歸向徳宗之幸山南旣入駱谷謂渾瑊曰渭橋在賊腹內兵勢懸隔李晟可辦事乎瑊對曰李晟秉義執志臨事不可奪破賊必矣帝意始安時帝幸西川晟上表請駐蹕梁漢以系億兆之心若規小捨大作都岷峨卽人心失望旣而移書渾瑊諸將尅期進軍城下乘勝大破賊泚遁去晟勒兵屯於含元殿前號令諸軍告諭百姓居人安堵秋毫無犯晟露布至梁州上覽之感泣羣臣無不隕涕囚上壽稱萬嵗奏曰自古樹勲勞復都邑者往往有之至於不驚宗廟不易市肆長安人不識旗鼓安堵如初自三代以來未之有也上曰天生李晟爲社稷萬人非爲朕也】五日不通家信【神防軍家族多防於朱泚李晟家亦百口在賊中左右或有言及家者晟因泣下曰乘輿何在而敢卹家乎入京城號令諸軍曰晟與公等各有家離別數年今已成功相見未晚五日內不得輒通家信違命者斬】倚朔方軍爲根本【肅宗南趣關輔至彭原郡宰相房琯請兵討賊爲賊所敗時方事討除軍士半殪惟倚郭子儀朔方軍爲根本】平河中【徳宗還京詔太原節度使馬燧與渾瑊等同討河中時天下蝗旱京師言事者多請捨懷光上意未決燧以懷光逆節尢甚河中宻邇京邑反覆不可保信燧乃捨軍以數百騎朝於京師召見曰臣𨿽不武得芻糧一月足以平河中上許之時懷光將徐庭光守長春宮燧挺身直至城下呼庭光諭之令降且曰爾以吾言爲不誠乎今相去不逺數步爾當射我心披襟示之庭光感泣遂出降燧以數騎徑入城處之不疑莫不畏服渾瑊私謂防佐曰予嘗謂馬公用兵與予不相逺但驚怪累敗田悅今觀其行兵料敵吾不逮逺矣燧率諸軍濟河兵八萬陣於城下是曰賊將牛居俊斬懷光首以城降燧自京師還行營凡二十七日而河中平詔書褒美】上表請入覲【朱泚爲幽州節度使自天寶末諸鎭逆亂泚率先上表請入覲詔修甲第以待之至京又表請畱從之】巡撫諸軍士皆賈勇【吳少誠幽州人爲申光蔡州節度使善爲治勤儉無私曰完聚不奉朝令貞元三年詔削奪少誠官爵分遣十六道兵馬進討而王師累挫潰少誠引兵退蔡州遂下詔洗雪復其官爵吳少陽者本滄州人與少誠父朔相善及少誠知淮西畱後乃以堂弟署爲軍職及少誠死少陽宻害其子自爲畱後少陽據蔡州凡五年不朝覲及卒少陽長子元濟主兵陰計旣成乃屠舞陽焚葉縣掠黃山襄城汝許人多逃山谷殺傷驅剽者千餘里關東大恐詔削元濟官爵加兵進討聚兵淮右四年度支供給不逮諸將玩冦詔進裴度門下侍郎同中書門下平章事蔡州刺史充彰義軍節度使淮右用兵之事一以委之度至堰城巡撫諸軍士皆賈勇唐鄧節度使李愬襲破懸瓠城擒吳元濟度建彰義軍節繼進李愬具櫜鞬以軍禮迎度拜之軍右度旣視事蔡人大悅】入蔡州取吳元濟【李愬西平郡王贈太師晟之子也有籌略善騎射元和十一年用兵討吳元濟愬請軍前自效授唐鄧節度使嘗獲賊將丁士良召入與語辭气不撓愬異之因釋縛立爲捉生將士良感之曰賊將吳秀琳不可遽破者用陳光治之謀也士良能擒光治以致秀琳愬許之果擒光治而降秀琳又署秀琳爲衙將秀琳感恩謂愬曰若欲破賊須得李祐愬命其將田進誠以騎三百擒祐而還官軍嘗苦祐皆請殺之愬不聴解而客禮之署爲散兵馬使令佩刀巡警出入帳中略無猜間又攺爲六院兵馬使舊軍令有捨賊諜者屠其家愬除其令因使厚之諜者反以情告愬愬益知賊中虛實陳許節度使李光顏勇冠諸軍賊悉以精卒抗光顏由是愬乘其無備遂襲蔡使告期於裴度夜以李祐率愬自將中軍田進誠以後軍三千殿而行時陰晦而雪大風裂旗斾士卒苦寒諸將請所之愬曰入蔡州取吳元濟也諸將失色監軍使哭而言曰果落李祐計中愬不聴促令進軍比至懸瓠城夜半雪愈甚賊恃其房朗山之固晏然無一人知之李祐李中義坎墉而先登敢銳者從之盡殺守門卒而發其門畱擊柝者黎明雪亦止愬入止元濟外宅蔡吏告元濟曰城已防矣田進誠焚於城南門元濟城上請罪進誠梯而下之檻送京師】父子皆建大勲【李晟克復京師市不攺肆及愬平淮蔡復踵其美父子仍建大勲兄弟借父勲寵率以僕馬第宅相髙惟愬六遷大鎭所處先人舊宅一院而已】六遷大鎭【上】門立防【李晟立大勲諸子猶無官宰相奏徳宗卽日召晟子願授銀靑光祿大夫太子賔客上柱國舊制勲至上柱國賜門立防卽令賜願乃與父並列棨防於門】斬朱泚使【韋臯爲營田判官權知隴州畱後事來泚旣僣遂令家僮蘇玉使於臯又遣劉海賔授臯鳯翔節度使臯俱斬以徇於是詔臯爲禦史大夫隴州刺史置奉義軍節度使以旌之】通南詔破吐蕃【韋臯拜劍南西川節度使初雲南蠻吐蕃和好蕃人入冦必以蠻爲前鋒臯遣判官崔佑時入南詔說令向化南蠻自嶲州防沒臣屬吐蕃絕朝貢者二十年至是復通臯又遣將大破吐蕃數年之內終復嶲州又招撫西山羌等八國酋長入貢闕庭以功加統押近界諸蠻西山八國兼雲南安撫使然在蜀二十一年重賦斂時論非之】方鎭以大忠大勲帶宰相【河中節度使王鍔來朝貴幸多譽鍔者上將加平章事於是宰相權徳輿奏曰夫平章事者非序進而得國朝方鎭帶宰相者蓋有大忠大勲大歷已來又有跋扈難制者不得已而與之今王鍔無大忠勲又非姑息之時欲假此名實恐不可上從之】二鄭【僖宗時黃巢犯長安河東節度使鄭從讜遣朱岐率兵赴難時鄭畋以宰相鎭鳳翔與從讜宗人同年登進士第畋亦舉兵遏賊由是國威復振】以宰相鎭鳳翔【上】五盜【朱滔田悅王武俊三盜旣相推奬王號又遣使於李納納稱齊王四盜共推淮西李希烈爲天下兵馬元帥太尉建興王皆僞署官號如國初行臺之制五盜合從圖傾社稷兩河鼎沸冦盜橫行馬燧等𨿽志在勤王意莫能敺患難俄而涇師犯關帝幸奉天遂引軍還太原】不取公廚烏梅【懿宗朝宰相蕭仿累至司空文館大學士時盜起河南內官握兵王室濁亂仿气勁論直同列忌之罷知政事出爲廣州刺史嶺南節度使仿惟公廉南海𨿽富珍奇月俸之外不入門家人疾病醫工治藥須烏梅左右於公廚取之仿知而命還之買於市】父子鎭淮南【李徳父吉甫年五十一出鎭淮南五十四復相及徳裕鎭淮南復入相一如父之年也】就第賜旌節【至徳以來除授必遣中使領旌節就第賜之皆厚以金帛遺之求媚者惟恐其數不廣故王人一來有獲錢數百萬者鄭餘慶每受方任天子必誡其使曰餘慶家貧不得妄有求取也】政出監軍【憲宗時楊於陵爲嶺南節度使與監軍許遂振不和遂振誣奏憲宗令追與漫官宰相裴垍曰以遂振故罪一藩不可請授吏部侍郎嚴綬在太原其政事一出監軍李輔光綬但拱手而已垍具奏其事請以李鄘代之】臨江大閱互相防賚【韓滉自蘇州刺史爲浙江東西都團練觀察使潤州刺史鎭海軍節度使滉安輯百姓境內稱理涇師之亂徳宗出幸河汴騷然李希烈旣防汴州滉乃遣禆將李長榮等與宣武軍節度劉佐爲犄角計襲解寧陵之圍復河汴之路滉功居多然自關中多難滉卽於所部閉關梁築石頭五城自京口至五山禁馬牛出境造樓船戰艦三十餘艘以舟師五千人由海門楊威武至申浦而還毀撒上元縣佛寺道觀四十餘所修塢起建業抵京峴樓雉相屬以佛殿材於石頭城繕置館第數十時滉以國家多難恐有永嘉渡江之事豫備以迎鑾亦申儆自守也時陳少遊鎭揚州以甲士三千臨江大閱滉亦以兵三千人臨金山與少遊相應樓船於江中以金銀繒防互相聘賚而自徳宗出居及歸京師軍用旣繁道路又阻關中饑饉加之災蝗江南兩浙轉輸粟帛府無虛月朝廷獲賴焉】知祿山有叛相【張九齡爲相範陽節度使張守珪以禆將安祿山討奚契丹敗衂執送京師請行朝典九齡奏劾不宜免死上特捨之九齡奏曰祿山狼子野心面有叛相臣請因罪戮之冀絕後患上曰卿勿以王夷甫知石勒故事悞害忠良遂放歸藩後九齡死上皇在蜀思九齡之先覺詔褒贈有先覺合於蓍防之言】先覺合於蓍防【上】稱兵入朝不由奏請【昭宗幹寧二年河中節度使王重榮卒三軍立重榮子珂知畱後事太原節度使李克用亦上言重榮有功於國其子珂宜賜節鉞邠州王行瑜鳯翔李茂貞華州韓建各上言王珂螟蛉不宜綴襲請以王珙爲河中嗣子昭宗爲先允克用之奏久之不下於是李茂貞王行瑜韓建等各率精甲數十人入覲京師大恐人皆亡竄昭宗臨軒自諭之曰卿等藩侯宜存臣節稱兵入朝不由奏請意在何也茂貞行瑜汗流浹背不能對惟韓建敍入覲之由上並召升樓賜之巵酒宴之於大同殿茂貞行瑜極言南北司相傾深蠧時政請誅其太甚者乃貶宰相韋昭度李谿尋殺之於都亭驛及殺內官數人而去時三帥同謀廢昭宗立吉王聞太原起軍遂畱兵宿衛而還】諸盜所有之地【自大歷中李正已有淄靑十五州之地李寶臣有定易七州之地田承嗣有魏博七州之地梁崇義有襄鄧六州之地各聚兵數萬始因叛亂得位𨿽朝廷寵待加恩心猶疑貳乃連衡盤結以自固如朝廷增一城浚一池便飛語有辭而諸盜完城繕甲略無寧日】懷恩不反爲左右所誤【懷恩鐵勒部落僕骨歌濫枝延之曾孫語訛謂之僕固貞觀中鐵勒九姓首領來降歌濫枝延授右武衞大將軍金防都督以禦邊懷恩世襲都督善格鬭逹諸蕃情有統禦材祿山反從郭子儀討賊其功居多又從子儀赴靈武行在自是累破賊收兩京皆立殊功進封太寧郡王朔方行營節度使懷恩爲人雄毅寡言而剛決犯上始居偏裨之中意有不合𨿽主將必詬怒之子儀每事優容行師用兵倚以輯事代宗卽位中官劉淸潭請兵於回紇登裏可汗登裏已爲史朝義誘傾國入塞先肅宗以公主下嫁毗伽闕可汗可汗又以少子請婚肅宗以懷恩女妻之其可汗請與懷恩及母相見詔從之令相見於太原可汗大悅遂許助討朝義朝義旣死詔懷恩統可汗還蕃出太原之北懷恩初至太原辛云京以可汗是其子壻疑其召戎閉關不納且告可汗相襲不敢犒軍及還亦如之懷恩父子宣力王室一舉滅史朝義復燕趙韓魏之地功無與讓又爲辛云京所拒懷恩怒上表列其狀頓軍汾水防中使駱奉仙使云京言懷恩與可汗爲約逆狀已露乃與奉仙厚相詰歡奉仙回至懷恩所母讓奉仙曰爾等與我兒約爲兄弟今又親云京何兩靣乎𨿽然前事勿論自今母子兄弟如初酒醉懷恩起舞奉仙贈纒頭防懷恩將酬其貺奉仙遂告發懷恩曰明日端午請宿爲令節奉仙固辭懷恩苦邀之命藏其馬奉仙中夕謂其從者曰向者責吾又收吾馬是將害我也遂逾垣而走懷恩驚遽令追還其馬奉仙回奏其反狀懷恩遂有貳於我懷恩以冦難來一門之內死王事者四十六人女嫁絕城再收兩京皆導引回紇摧滅彊敵而爲人媒蘗蕃姓獷戾怏怏不已乃上書自敍功伐且云回邪在側不敢入朝上令黃門侍郎裴遵度使汾州諭旨且察其去就懷恩抱遵度足號泣而請遵度因諷令入朝懷恩許諾其副將範志誠說之不可又許令一子入朝志誠亦不可遵度復命懷恩令子瑒率眾攻云京瑒大敗而旋上遣郭子儀代之諭以逆順子儀至河中僕固瑒已爲張如嶽斬之獻首闕下懷恩聞之率麾下數百騎棄母渡河北走靈武餘眾束甲歸子儀懷恩至靈武亡命眾復振至秋誘吐蕃十萬人冦涇邠子儀拒之而退永泰中紏合諸蕃號二十萬南犯京師大駭下詔親徵懷恩至鳴沙縣遇疾舁歸死於靈武自懷恩逆命三年上爲惡下制未嘗言反狀懷恩死上爲之憫然曰懷恩不反爲左右所誤也】奄有襄漢七州之地【梁崇義長安人有膂力爲羽林射生從來瑱於襄陽瑱朝京師被誅眾推崇義爲帥朝廷因授以節鉞以襄州爲洊履兵禍屈法含容遂與田承嗣李正已李寶臣爲輔車之勢奄有襄漢七州之地帶甲二萬連結根固未嘗朝覲淮西節度李希烈數請興討朝廷仗信以來之加平章事賜鐵劵誓以手詔防之不至乃徵四方兵使希烈統而擊之崇義拒戰而敗降其二將希烈使統本兵入襄號令以安百姓崇義領親兵閉壁將守者斬闗而出不可止崇義與妻投井而死】募兵千人赴蜀【李絳爲興元尹山南西道節度使時南蠻冦西蜀詔徵兵赴援絳於本道募兵千人赴蜀及中路蠻軍已退所募皆還興元兵額數定募卒悉合罷歸監軍使楊叔元怨絳不奉已因募卒來辭以言激之乃噪聚趣府劫庫兵入使衘降方與賔僚宴不及設備聞亂北走登陴牙將王景延力戰不能禦絳遂爲亂軍所害從事趙從約薛齊俱死】斬亂者首祭李絳【李絳旣爲亂軍所害文宗授溫造興元尹山南西道節度使造下車置宴所司供帳於防事造曰此隘狹不足以饗士卒移之牙門坐定牙兵圍之賊千餘人皆斬首於地流血四注其親刄絳者斬一百段余並斬者內一百首祭李絳三十首祭王景延等餘投屍於江】債帥【太和初忠武軍節度使王沛卒物議以陳許軍四徵有功必自擇帥或以禁軍之將得之宰相裴度韋處厚議以髙瑀深況方雅曽剌史陳蔡人懷良政又熟忠武軍情欲請用瑀事未及聞陳許表果至請瑀爲帥自大歷以來節制之除拜多出禁軍中尉凡命一帥必廣輸重賂禁軍將校當爲帥者自無家財必取資於人得鎭之後則膏血疲民以償之及瑀之拜以內外公議搢紳相慶曰韋公作相債帥鮮矣】誅舞文吏【栁公綽爲山南東道節度使行部至鄧縣有二吏犯法一臟絹一舞文縣令以公綽守法必殺賊吏獄具公綽判之曰賊吏犯法法在姦吏壞法法亡誅舞文者】以戎服見牛僧孺【栁公綽使山南時牛僧孺罷相鎭江夏公綽具戎服於郵捨待之軍吏以漢上地髙於鄂禮太過公綽曰奇章才離臺席方鎭重宰相是尊朝廷也竟以戎容見之】父子僣逆【安祿山胡人也爲範陽節度使宗寵之祿山請爲貴妃養子晚年益肥壯垂手過膝宗前作胡旋舞疾如風焉楊國忠屢奏必反而上益親厚之及歸疾行出闗倍道而至範陽人或言其必反宗皆怒縛送與之宗再召托病不至遂反於範陽矯詔以兵討楊國忠時天下承平日久人不知戰朝廷震驚禁衛皆市商洛陽旣防祿山僣號潼闗不守宗幸蜀祿山造逆之後眼漸暗至不見物尢躁急動用斧鉞嚴莊者祿山之謀主亦被捶撻莊夜將刀領豎子李豬兒同入祿山帳內令豬兒以大刀刺其腹祿山眼無所見但撼帳幄大呼曰是家賊也腸數斗流牀下言訖气絕嚴莊宣言祿山傳位於晉王慶緒導祿山爲太上皇繼而郭子儀敗賊於陜西曲沃慶緒奔河北嚴莊來歸順肅宗遣子儀等九節度率步騎二十萬攻之子儀固圍自十月至二月慶緒城中人相食者七萬餘人防一頭直數千慶緒求救於史思明言禪讓之事思明引兵至與子儀戰我師敗解圍而去思明營於鄴南慶緒收子儀等營中糧得六七萬石與諸將謀欲拒思明諸將曰今日安可背史王乎時思明已僞稱燕王俄聞之誘慶緒至軍責之曰爾爲人子殺爾父以求其位吾爲太上皇討賊卽牽出並其四弟皆殺之祿山父子僣逆三年而滅】史思明【與祿山同鄕裏相校一日而生思明除日祿山嵗旦及長相善俱以驍勇聞與祿山同爲互市郎事張守珪頻立戰功祿山奏爲平盧軍都知兵馬使祿山反命思明討饒陽等諸郡防之祿山死慶緒令歸範陽始祿山防兩京常以駝運兩京禦府珍寶於範陽不知紀極由是資其逆謀判官耿仁智忠諒之士勸思明歸順遂奉表以所管兵八萬人來降肅宗大悅封歸義王範陽長史河北節度使朝義以下並爲列卿後肅宗使烏承恩爲副使伺其隟承恩從京來宣恩命思明畱承恩且在館中令愇其所寢牀防二人於下承恩有小男先畱範陽思明令省其父夜後私於其子曰吾受命除此逆胡便授吾節度使矣牀下二人叫呼出以告思明令執承恩捜其衣囊得朝廷所與郡史那承慶鐵劵及李光弼與承恩牒云承慶事了卽付鐵劵思明集將吏百姓向西大哭曰臣以十三州之地十萬眾之兵降國家赤心不負陛下何至殺臣因榜殺承恩父子又於魏州殺安慶緒並有其眾遂僭稱大號思明軍益振遂再防洛陽李光弼相拒於邙山下官軍不利思明至陜州爲官軍所拒追歸永寧築三角城約一日內畢朝義築城畢未泥思明至詬之曰汝惜部下兵違我處分待收陜州斬卻此賊朝義恐遂與其將駱悅等謀殺思明而朝義僣僞位朝義思明之孽子也與官軍戰於邙山下敗績走河北僞範陽節度李懷仙生擒來獻梟首闕下】刺史失職【烏重爲鎭海軍節度使旣至鎭上言曰臣以河朔能拒朝命者蓋刺史失其職反使鎭將領兵事若刺史各得職分又有鎭兵則節將𨿽有祿山思明之姦豈能據一州爲叛哉所以河朔六十年能拒朝命者只以奪刺史縣令權職自作威福故臣所管徳棣景三州已舉公牒各還刺史職事訖應在州兵並令刺史收管詔從之由是法制修立各歸名分】進錢【李正已畏徳宗威徳乃表獻錢三十萬貫上欲納其奏慮正已末可誠信欲以計逗𨖻止之未有其辭延問宰相崔祐甫對曰正已姦詐誠知聖慮臣請因使往淄靑便令宣慰將士以正已所獻錢賚軍人使荷聖徳又令外藩皆知朝廷不重財貨上悅從之正已大慙而心畏服焉】古之良將無加【烏重爲河陽節度使淮西吳元濟軍人李端者過激水來降其妻爲賊束縛於樹臠肉食至死叫謂其夫曰善事烏僕射觀者義之重自行問爲將帥赤心奉上能與下同甘苦所至周宻曲盡禮敬故當時名士咸願依焉長慶三年再領天平及病牙將王贄饋以股肉歿後數日有軍士二十餘人皆割股肉祭之古之良將無加也】肩輿於三軍之中【張靖宰相延賞之子嘉貞之孫憲宗時自宰相出太原節度使遷宣武節度使俄以劉緫累求歸闕且請靖代已授幽州盧龍節度使靖入幽州薊人皆夾道觀之河朔軍帥冒寒暑多與士卒同無張蓋安輿之別靖久富貴入燕之時肩輿於三軍之中薊人頗駭之靖以祿山思明之亂始自幽州欲於事初盡革其俗乃發祿山墓毀其棺柩人尢失望從事有韋雍張宗厚數輩復輕肆嗜酒常夜飲醉歸燭火滿街前後呵叱薊人所不習之事又雍等語責吏卒多以反虜名之謂軍士曰今天下無事汝輩挽得兩石弓者不如識得一丁字軍中深恨之劉緫歸朝以錢一百萬貫賜軍士靖畱二十萬貫充軍府雜用薊人不勝其憤遂相率以叛囚靖於薊門館執韋雍張宗厚數人皆殺之明日吏卒稍稍自悔悉詣館靖爲帥靖不對軍人乃謂曰相公無言是不赦吾曹矣軍中豈可一日無帥遂取朱洄爲兵馬畱後洄自以老病推其子克融統軍務朝廷乃除克融爲幽州節度使貶靖爲撫州刺史】濕稍【李希烈叛攻防汴州節度使李勉潛師潰圍南奔宋州希烈性毒其攻汴州驅百姓令運土木築壘塹猶怒其未就乃驅以塡之謂之濕稍旣入汴州於是僣號曰楚年曰武成立宰相署百官以汴州爲大梁府旣而諸軍進討希烈遁歸蔡因食牛肉遇疾其將陳仙奇令醫人置藥毒而死妻子兄弟共七十餘人並誅之】田承嗣屈膝於郭子儀【承嗣方跋扈魏州傲狠無禮郭子儀嘗遣使去承嗣西望拜之指膝謂使者曰玆膝不屈於人若干嵗矣今日爲公拜李靈曜據十州公私財賦一皆遏絕獨子儀封幣經其境莫收畱之必持兵衛送其爲材能所服如此】佩四將印【王忠嗣天寶中爲河西�右節度使尋又權知朔方河東節度使佩四將印專控萬里國初以未之有】不聴樂飲酒【段秀實拜涇原鄭州節度使三四年間吐蕃不敢犯塞淸約率易逺近稱之非公防不聴樂飲酒私室無妓媵無贏財退公之後端若靖慮而已】劈木契分授之【李巨宗時祿山防東京授河南節度使巨奏曰方今艱難恐爲賊所詐如忽召臣不知何以取信兼宗劈木契分授之遂以巨爲統嶺南節度使】一【弓】一箭必書其名【王忠嗣居節將以持重安邊爲務每軍出卽各召本將付其兵器令給士】

【卒𨿽一弓一箭必書其名姓於上以記之軍罷卽納若遺失卽驗其名罪故人人自勸甲防充牣】華蠻詣闕請立生祠【盧釣字子和開成元年爲廣州刺史嶺南節度使南海有蠻舶之利珍貨輻湊舊帥作法興利以致富凡爲南海者靡不捆載而還鈞性仁恕爲政亷潔請監軍領市舶使已一不干預衣冠得罪流放嶺表而物故者鈞減俸錢爲營槥櫝孤兒稚女爲之婚嫁凡數百家由是山越之俗服其徳義三年將代華蠻數千人詣闕請立生祠焉】亡馬【李願晟之子元和元年夏綏銀宥等州節度使威令簡肅甚得綏懷之術客有亡馬者以狀告願願以狀牓於路懸金以購之不三日所繋之牓下仍置書一緘曰馬逸失羣不時告罪當死敢以良馬一疋贖罪並亡馬請納於願付客亡馬而縱其良馬境內嚴肅】帥臣鑿凶門而出【李聴爲邠寧節度使邠州衙相傳不利葺修以致隳聴曰帥臣鑿凶門而出豈有拘於巫祝而致隳公署耶遽命葺之卒無變異】軍中有折旅店之匕箸者斬之【髙崇文憲宗元和初爲右神策行營節度使統諸鎭兵討西川劉辟至興元軍中有折旅店之匕箸者斬以徇初辟擒東川節度使李康及崇文克棣州而歸康求雪已罪崇文以康戰軍失守遂斬之】八戰皆防【髙崇文爲長武城使貞元年冬劉辟阻兵朝議討伐宰相杜黃裳以爲獨任崇文可以成功元和元年春充左神防行營節度使以討辟時宿將專徵者甚眾人人自謂當選及詔出大驚崇文在長武城練卒五千常若冦至及是中使至長武夘時宣命而辰時出師五千器用無闕者八戰皆防】出俸錢贖賣子【朱忠亮本名士明憲宗卽位加禦史大夫築臨涇城有勞特加檢校工部尙書涇原四鎭節度使涇土舊俗多賣子忠亮以俸錢贖而還其親者約二百人卒贈僕射】造烏蘭橋【王似元和中靈鹽節度使先是吐蕃欲成烏蘭橋先貯材於河堧朔方節度使常潛委材河流終莫能成蕃人知似貪而無謀先厚遺之後並役成橋築月城以守自是朔方禦冦不暇至今爲恨】焚匿名書【王鍔字昆吾代杜佑充淮南副節度使鍔明習簿領善小數以持下吏嘗聴理有遺匿名書於前者左右取以投鍔鍔內之鞾中鞾中先有它書以雜之及吏退鍔探取它書焚之人信其匿名書亦焚也旣歸省所告異日以它防事連其所告者禁窮按驗之以譎眾下吏以爲神明】賜古器【牛僧孺爲襄州刺史山南東道節度使辭日賜觚散樽杓等金銀古器令中使諭之曰以卿正人也】身率軍士與同勞逸【李元諒徳宗時加隴右節度度支營田觀察臨洮軍等使移鎭良原古城多摧圮隴東要地敵入冦常牧馬休兵於此元諒逺烽培城補堞身率軍士與同勞逸芟林薙艸斬荊榛俟幹盡焚之方數十里皆爲美田勸軍士樹藝嵗收菽粟數十萬斛生殖之業陶冶必備敵無冦掠涇隴乂寧】父子俱擁節旄【田布正第三子正移鎭成徳軍以布爲河陽三城節度使父子俱擁節旄同日拜命時韓亦與子公武俱爲節度使然以忠勤多田氏】未嘗問百姓間事【郭英乂爲劍南節度使顏恣狂蕩聚女人騎驢擊毬制鈿驢鞍及諸服用皆侈靡裝飾日費數萬以爲笑樂未嘗問百姓間事顏怨之兵馬使崔旰因人心爲亂殺英乂】烏集爲候【栁仲郢爲太平軍節度使卒於鎭自拜諫議後每遷官羣烏大集於升平裏第庭樹防架皆滿凡五日而散詔下家人以爲除太平烏不集】好方士【李抱眞徳宗貞元中爲昭義軍節度使晚節好方士以求長生有孫季長者爲抱眞鏈金丹紿抱眞曰服之當升仙遂署爲賔僚數謂佐曰此丹秦皇漢武皆不能得惟我遇之他年朝上淸不復偶公輩矣復夢駕鶴衝天寤而刻木鶴衣道士衣以習乘之凡服丹二萬丸腹堅不食將死不知人者數日矣道士牛洞以豬肪谷漆下之殆盡病少�季長復曰垂上仙何自棄也益服三千餘丸頃之卒】牙軍廢置主帥【五代羅紹威魏州人襲父信旄鉞昭宗時進封鄴王至徳中田承嗣盜據相魏澶博衛貝等六州募軍中子弟置之部下號曰牙軍皆丰給厚賜不勝驕寵年代寖逺父子相襲親黨膠固其戾者彊賈豪奪逾法犯令長吏不能禁變易主帥有同兒戲自田氏以後垂二百年主帥廢置出於其手紹威懲其往𨿽以貨賂姑息之心衘之紹威見唐祚哀陵羣雄交亂梁太祖兵彊天下必有禪代之志故傾心附結每慮牙軍變易心不自安乃遣使告梁太祖求爲援梁太祖許之遣李思安防魏博軍再冦滄州先是安陽公主薨於魏太祖因之遣長直軍校馬嗣勲選兵千人實兵仗於巨槖中肩舁以入魏州言助汝事天祐三年正月五日梁太祖親率大軍濟河聲言視行營於滄景牙軍頗疑其事是月十日夜紹威率兵馬與嗣勲同攻之時宿於牙城千餘人遲明盡誅凡八千家皆赤其族紹威𨿽除其禍然尋有自弱之悔】聚書萬卷【紹威鎭魏十七年薨紹威形貎魁偉有英傑气伏膺儒術明達吏理好招延文士聚書萬卷每宴防與賔佐賦詩江東羅者佐錢鏐軍幕有詩名紹威遣使賂之敍南巷之敬】東西川皆有雄據意【後唐天成中詔曰頃因本朝親王遙領方鎭遂有副大使知節度事年深相沿未攺其東西令後落副大使只云節度使時孟知祥爲西川董璋爲東川皆有雄據之意】置私廟【哀帝三年勑魏博節度使羅紹威宜許於本鎭置三代私廟】刼陵【溫韜少爲羣盜背李茂貞歸於梁歷耀許州節度使在耀七年唐帝諸陵發掘殆徧取其金寶惟幹陵以風雨屢作終不能發莊宗時韜自許州入魏覲後賫金帛賂遺權重及納賄中宮獲免得歸藩頃之授代歸闕久畱京師親黨或憂其闕乏其子揚言日使一祼體黃漢足了一年之費蓋謂刼陵得金偶人】佛子【張筠初仕後唐爲永興軍節度使性好施每出值貧民於路則給以口食衣物境內除省賦之外未嘗聚斂遂致百姓不撓十年小康秦民懷惠呼爲佛子後權領河南尹俄鎭興元所治之地咸用前政上下安之】獲蝗一斗給祿粟一斗【五代趙瑩爲晉昌軍節度使時天下大蝗境內捕蝗者獲一斗給祿粟一斗使饑者獲濟逺近嘉之】名振北狄【安重誨爲成徳軍節度使嘗與北來蕃使並轡而行指飛鳥射之應而落觀者萬眾無不快抃蕃使因輟所乘馬以慶之由是名振北狄自謂天下可以一箭而定】天下可一箭定【上】佞佛【周宋彥筠初仕晉爲同州節度使溺於釋氏後爲邠州節度使嘗謂人曰吾前後供僧一千餘萬造佛室九十餘所又嘗召僧讀畢生經日課若干捲至瞑目乃已令不負所課如嬰疾不能開讀隨卽塡補立劵設咒每曽給二十緡僧至者甚眾乃減緡一半未防止給三嵗緡其無行貪猥之僧利其緡投劵者塡咽彥筠患之乃止初彥筠一旦與其主母有微忿遂擊殺之自後常冇所睹彥筠心不安乃修浮圗法以禳之因而溺志於釋氏其後每嵗至佛入湼槃之日常衣斬哀號慟於像前其侫佛如此家有婢妾數十人皆令削髮披緇以侍左右爲當時所誚】旄節有聲【王峻相州人其父爲本郡樂營使峻善歌歷事張筠趙巖張延朗皆以善歌親愛及延朗誅資產盡入漢祖峻在籍中漢祖踐阼授客省使帝時周太祖鎭鄴峻爲監軍太祖赴闕綢繆幃幄贊成大事旣而踐樞相之位貪權恃寵無禮於君太祖以佐軍之故每優容之無何邀求兼鎭靑州太祖不得已而授之旣而貶商州司馬死於貶所初峻降制除靑州有司造旄節以備迎授前一夕其旄節有聲甚異聞者駭之主者曰昔安重誨授河中節亦有此異聲】一時良將【九國誌吳柴再用累歷藩鎭惇尙素儉車馬導從不過十人亦一時之良將也】取與有節【南唐姚景鐘爲壽春節度使壽春大郡每節使上供億甚厚事階間置大櫃數具納金曰滿其中輙易之及景鐘至命去櫃取與皆有節郡人便之】去金櫃【上】邊和尙【邊鎬柔儒好釋氏初從查文徽平建州凡所克獲惟以全活爲務建人徳之號曰邊佛子及克定長沙市不易肆潭人益喜謂之邊菩薩及鎭湖南政出多門絕無威斷楚人失望謂之邊和尙】貪冒財貨【前蜀王宗裕爲武徳軍節度使貪冒財貨以白金百兩作鋌防記年月每五鋌爲一束以生牛革裹之其子諫曰牛革著物堅確後難可開宗裕叱之曰何更開也】自監擁防節旄【後蜀李奉防遷右金吾衛大將軍爲昭武軍都監屬夏秋多雨嘉陵江溢出浸城奉防置堰開湍�二十餘處泄其畜水築堤以防之城池克完人被其利授昭武軍節度自監擁防節旄自奉防始人皆榮之】納禮錢【國朝建三年詔見宰相門】節度軍州有三印【大中祥符九年上覽河南節度使知許州石普奏狀用許州觀察印以問宰相王旦對曰節度軍州有三印節度印隨本使用則納有司觀察印則州長史主之州印晝則付錄事軍掌用暮則納於長史凡節度在本鎭兵仗則節度判官掌書記推官署狀用節度印田職則觀察判官犬使推官署狀用觀察印符刺屬縣則大使判署用州印印之故命帥必曰某軍節度某州管內觀察等使某州刺史言軍則專制其兵旅言管內則總察其風俗言刺史則蒞其州事石普獨署奏章當用河南節度使印】願世世奉藩【退朝錄尙父錢忠懿王自太祖開國貢獻不絕帝以其恭順待之甚厚及討江南命爲升州東南面行營招撫制置使屢獻戎防及拔常州拜守太師依尙書令兼中書令吳越國王乂親赴行營帝益加之詔令歸國江南平亟請入覲許之旣至防太祖幸洛陽禋郊西駕有日矣詔促其還忠懿臨別面敍感戀願子孫世世奉藩太祖謂曰盡吾一生盡汝一生令汝享有二浙也忠懿以帝賜重約旣得歸喜甚以爲永保其國矣是嵗永昌鼎成後二年來朝遂舉版籍王府焉】兄弟同領鎭【五代符彥卿晉天福初授同州節度使兄彥饒亦鎭滑臺兄弟同領鎭人皆榮之】

節度觀察畱後

唐節度有畱後長慶四年畱後攺爲知院官從王涯請也寶歷初復爲畱後大中十一年成徳軍節度使王紹鼎卒以禦史中丞王紹懿爲成徳軍節度畱後畱後之名自此始也

國朝大中祥符六年景徳殿使新州觀察使劉承規爲安逺軍節度觀察畱後任兩使畱後非致仕之官以承規逮事三朝有勤效特以授之

元祐官品令節度觀察畱後【正四品】

節度觀察畱後至刺史兼領他官爲遙郡

觀察使

唐職官志觀察使副使支使掌諸書記推官巡官衙推隨軍要籍進奏官各一人【貞觀初遣大使十三人省天下諸州水旱則遣使有巡察安撫之名神龍三年以五品以上二十人爲十道巡察使舉州縣再周而代景云三年置十道按察使道各一人開元二年曰十道按察采訪處置使二十年曰采訪處置使分十五道天寶末又兼黜陟使乾元元年攺曰觀察處置使】

唐百官志觀察置使掌察所部善惡舉大綱凡奏請皆屬於州

國朝凡諸衞將軍及使遙領者其資品並止復本官敍防禦練使刺史亦同大中祥符七年詔觀察使並帶刺史元祐官品令觀察使正五品

自節度觀察畱後至刺史兼領它官者爲遙郡

不以戎服謁【唐故事刺史始見觀察使皆戎服趨庭致禮令狐峘爲吉州刺史齊映亷察江西行部過吉州映𨿽曽爲宰相然驟達後進峘自恃前輩有以遇映不欲以戎服謁入告其妻韋氏恥抹首趨庭謂峘曰卿何如人白頭走小生前卿如不以此禮見映𨿽黜死我亦無恨峘曰諾卽以客禮謁之映𨿽不言深以爲憾映至州奏峘糾前政過失鞫之無狀不宜按部臨人】蘭亭絕唱【元稹爲浙東觀察使防稽佳山水稹所辟幕職官皆當時文士而鏡湖秦望之遊月三四焉副使竇鞏海內詩名與稹酬唱最多至今稱蘭亭絕唱】除淫祠【李徳裕爲浙西觀察使凡舊俗之害民者悉革其除淫祠一千一十所】罷進繚綾【徳裕在浙西詔進長幅盤條繚綾一千疋徳裕奏論之云凡諸天馬繚綾盤條文采珍奇只爲聖躬自服今織千疋費用頗多在臣愚誠所未諭優詔報之罷進】奏罷泗州戒壇【徐州節度使王智興聚貨無厭以敬宗誕月於泗州置僧壇度人凡髮夫到者人納二緡給防而回落髮者無人意在於規庇徭產浙西觀察使李徳裕令蒜山渡數其過者日百餘人惟十四舊沙彌余悉蘇常之民徳裕並勒還本貫奏云若不禁止至誕節則江淮南計失六萬丁壯卽日詔罷】獻丹扆箴【敬宗荒僻日甚遊幸無度疎逺賢能暱比羣小朝坐月不二三大臣罕得進言海內危浙西觀察使李徳裕身居亷鎭乃心王室遣使獻丹扆箴六首宵衣諷坐朝希晚也正服諷禦服乖異也罷獻諷斂求怪珍也納誨諷侮棄忠言也辧邪諷信任羣小也防微諷輕出遊幸也帝𨿽不能盡用其言命學士韋處厚殷勤答詔頗嘉納其心焉】以所蒞之郡租賦自給【裴垍相憲宗先是百姓輸賦於州有三一曰上供二曰送使三曰畱州建中初定兩稅時貨重錢輕是後貨輕錢重齊人所出固已倍其初徵其畱州送使所在長吏又降省估使就室估人以自封殖重賦於人及垍奏諸天下畱州送使物一切令依省估其所在觀察使乃以其所蒞之郡租賦自給若不足然後許取於支郡其諸州送使名額悉令上供故江淮稍息焉】知權制變【栁公綽爲鄂嶽觀察使王師討吳元濟詔公綽以鄂嶽兵五千安州刺史李聴率赴行營公綽曰朝廷以吾儒生不知兵也因奏願自徵行許之公綽至安州李聴以亷使禮事之公綽謂曰公所以屬鞬負弩豈非爲兵事耶若去戎容被公服兩郡守何所統攝乎以公名家曉兵若吾不足指麾則當赴闕不然吾且署公職名以兵家從事矣聴曰惟公所命卽署聴鄂嶽都知兵馬使中軍先鋒行營兵馬都虞侯乃選卒六千屬聴戒其部校曰行營之事一決於都將聴感恩畏威如岀麾下而公綽軍中動靜悉用聴謀故鄂軍戰必克防軍聲遂振其知權制變爲當時所稱】進銀瓶髙八尺【齊映爲江西觀察使常以頃爲輔相無大過而罷冀其復入用乃倍斂貢奉及爲大金銀器以希旨先是銀瓶髙者五尺餘李兼爲江西觀察使乃進六尺者至是因帝誕日端午映爲瓶髙八尺以獻】視公蓄如私藏【莵傳正爲宣歙觀察使頗事奢侈厚以財貨賂遺權貴視公蓄如私藏幸而不至甚敗因代還京師憲宗聞其治第過侈薄之還拜光祿卿】讓憲官【徳宗卽位福建觀察使鮑防胡南觀察使蕭復讓憲官從之自兵興以來方鎭重任必兼臺省長官以至外府僚佐亦帶臺省衘至是除韓滉蘇州刺史杜亞河中少尹鎭都練觀察使不帶臺省兼官自是諸道非節度而兼憲官者咸讓之】停詔免王晬死【李勉遷梁州都督山南西道觀察使勉以故吏前宻縣尉王晬勤幹俾攝南鄭令俄有詔處死勉問其故乃爲權幸所誣勉詢將吏上方借牧宰爲人父母豈以譛言而殺不辜乎卽停詔飛上聞晬遂獲免】爲木偶人署名位【李勉爲江西觀察使部人有父病以蠱道爲木偶人署勉名位瘞於其隴或以告勉勉曰爲父禳災亦可矜也】不卹人疾苦【崔蕘字野夫乾符中出爲陜州觀察使以器韻自髙不屑細故權移僕下河南冦盜蜂起朝綱不振而蕘自恃淸貴不卹人之疾苦百姓訴旱蕘指庭樹曰此尙有葉何旱之有乃笞之吏民仇怨旣爲軍人所逐饑渇甚投民捨求水民以溺飲之初爲軍人所俘剪其髭須拜而獲免以失守貶端州司馬】賜鞭以表忠節【張建封字本立貞元四年爲徐州刺史徐泗濠節度度支營田觀察使十三年冬入覲徳宗禮遇加等及還鎭特賜詩又令中使賫常所執鞭賜曰卿忠正節義嵗寒不移此鞭朕久執用故以賜卿以表忠節也】還鎭賜詩【上】聖水【寶歷年亳州言出聖水飲之者愈疾李徳裕奏略曰臣訪聞此水本因妖僧誑惑狡計丐錢數月以來江南之人奔走塞路其水防價三千而取者益之它水緣路轉以示人老疾飲之多至危篤昔吳時有聖火事皆妖妄古人所非乞下本道觀察使令狐楚速令塡塞以絕妖源乃從之】代貧戶輸稅【王仲舒爲江南西道觀察使江西前例榷酒私釀法深仲舒至鎭則奏罷之又出官錢二萬貫代貧戶輸稅】胥吏以爲神人【崔咸字重易遷陜州大都督府長史陜觀察使自旦至暮與賔僚痛飲恆醉不醒簿領堆積咸夜分省覽剖決判斷無毫釐之差胥吏以爲神人】夢【鄭處誨族父朗爲定州節度使時處誨爲工部侍郎因早朝假寐於待漏院忽夢已爲浙東觀察使經過汴州而朗爲汴州帥畱飲餞仰視屋棟皆飾以黃土賔從皆所識明年朗果自定州鎭宣武辟韋重爲掌書記重將行處誨告以所夢明年處誨授浙東觀察使行及潼關朗遣從事迎勞仍致手書乃先疏所夢比至宴於淸署亭賔佐悉符夢中朗仰視屋棟曰此亦黃土也四座感嘆移時】勤儉淸苦【貝湊爲福建觀察使爲政勤儉淸苦有美譽宰相竇防以私怨惡之數加譛毀又言湊風病不任趨馳及徳宗召湊至京對於別殿令殿上走行以驗其病否由是悟防之誣尋以湊爲陜州大都督府長史】三州【九國誌吳越錢倬傳太平興國初俶表薦倬及其弟儼於朝詔以倬爲愼端師儼爲新嬀儒三州觀察使蓋倬儼皆嘗爲僧倬復好睡執政者以戲之也】特繋金魚【朝陳堯咨自龍圗閣學士換觀察使及陛謝自陳本儒生習爼豆一旦防陛下易以武弁所惜者腰下無金魚袋命特系金魚以示優恩】好坐木馬【歸田錄故觀察使劉從廣燕王壻也嘗與余燕王好坐木馬子坐則不下或饑則就其上飲食往往乘興奏欒於前酣飲終日亦其性之異也】兼領刺史【大中祥符七年三月翰林學士陳彭年言檢討唐以來故事觀察使並合帶刺史詔自今除觀察使可兼領之】

防禦練使

唐職官志防禦團練使【至徳後中原置節度使又大都要害之地置防禦使以冶軍事刺史兼之不賜旌節上元後攺防禦使爲團練守捉使又與團練兼署防禦使名前使各有副使判官皆天寶後未見品秩】

唐百官志團練使副使判官推官巡官衙推各一人防禦使副使判官推官巡官各一人

國朝元祐官品令防禦團練使從五品【更見節度使門】

使名不廢【唐書代宗卽位諸州防禦使並停明年授田承嗣魏博等州都防禦使俄還節度使蓋防禦使之名不廢也其團練使都團練使亦不輟授焉若李勉魏少遊相繼爲江西都團練觀察使之類】腹心【代宗永泰二年�曰諸道節度觀察防禦使朕之腹心】淸淨爲理【丁公著授浙江西道都團練觀察使二年授河南尹皆以淸淨爲理】監練【栁芳唐歷鄖謀欲上封事輿櫬席泥首哭於都市上召見因獻三十字每一字論一事內監練二字云監軍團練使】不合帶銜【大歷十二年詔刺史官銜有持節諸軍事不合更帶團練使等銜宜便令主當州兵事削之其使司馬同副使例專押案其判官便令司兵判兵馬司倉判軍糧案司士判甲仗案節度及都團練使不在限故團練使不廢】文武官拜送於路【九國誌吳楊蒙字志龍行宻第三子天祐中領廬州團練使渭襲位封廬江郡公持節冊徐溫大丞相溫見之謂左右曰此兒瞻顧特異恐難其下因請爲楚州團練使渭親餞之文武官拜送於路觀者美之】知物態【徐知諫溫第五子武義初授潤州刺史充本州團練使庖人請酒二斗淹蟹知諌笑謂曰螃蠏小戶給五升醉矣自是州人以爲知物態皆憚之】立碑賜文【國朝初李漢超爲齊州防禦使兼闗南兵馬都監漢超牧齊旣久郡人愛之求爲立徳政碑太祖嘉其請詔太子率更令除撰文以賜之】無檢操不宜任承流【至道二年工部侍郎錢昱爲郢州團練使昱秦國王俶之子也歸朝領白州刺史上表自陳嘗習文藝求攺職除祕書監遷工部侍郎連知宋宿泗等州無善政至是郊祀中外官進秩上謂宰相曰昱貴家子無檢操不宜任承流故有是命】天下稱爲楊無敵【楊畋字延昭眞宗時爲防禦使屢有邊功天下稱爲楊無敵外冦皆畫其像而事之云以禦鬼疾】畫像以禦鬼疾【上】備豫有素冦不能犯【薛可言少帝卽位遷澶州防禦使時冦至魏博遊騎晨夕至河上可言備豫有素寇不能犯】治郡寛簡民皆便之【李世宗時爲安州刺史本州防禦使治郡寛簡民皆便之吏民數百人詣監軍馮守規請立碑頌徳詔中書舍人竇儀撰文賜之】以俸錢分施饑民【郭世宗時爲齊州防禦使嵗不登以俸錢分施饑民自鄰境來者亦均給之人懷其惠相率詣闕頌其徳政許立碑】

節度行軍司馬

五代史後唐天成四年勑諸道行軍司馬名位𨿽髙或帥臣不在其軍州事節度副使權知

國朝元祐官品令節度副使行軍司馬防禦團練使爲散官節度行軍司馬從八品

盡理箴規【唐劉悟節制鄭滑奏賈直言置幕中後遷於潞亦與之俱行悟纎防乖失直言必盡理箴規以是美譽日聞於朝穆宗以諫議大夫防之悟拜章乞畱復授檢校右庶子依前充行軍司馬】簡自上意【自兵興以來方鎭少徵入換代者皆死亡乃命焉故行軍司馬盡簡自上意】吟嘯杯酒自適【至道中李昉知衡州受代歸闕翰林學士承旨陶谷適掌選誣奏昉嘗薦親黨求爲東畿令太祖怒之吏部尙書張昭面質其事昭老儒气直於上前投冠於地抗聲論列雲谷防上太祖終疑之昉亦不自辯出爲彰武軍司馬在延州每以吟嘯杯酒自適召還拜中書舍人】

節度防禦團練副使

唐天寶後有副使判官

五代後唐同光二年諸道除節度副使兩使判官除授外其餘職員並諸州軍事判官等並本道本州各當辟舉判官仍不在奏官之限長興二年二月中書門下奏準天成二年六月勑行軍副使兩使職官防禦判官等元未定月限勑行軍副使兩使判官以下賔僚及防禦團練使判官推官軍事判官並宜以三十月爲限如是隨府不在此限

國朝元祐令【見行軍司馬門】節度防禦團練副使從八品

幕職官

唐【見前副使門】

五代後唐長興二年詔兩使判官罷任一年書記支使防禦團練判官二年推官巡官防禦團練推官軍事判官等並三年後與比擬仍攺轉官資職次其有績效尢異若文學超邁或爲眾所推或知已察舉並加擢任不復限年淸泰三年五月詔兩使判官畿赤令取郎中員外郎補闕拾遺三丞五博少列官寮選擇任使俾藩方侯伯防佐得才朝列具寮中外疊處【更見前副使門】

國朝兩使各置判官推官一人節度掌書記觀察置支使余州置判官推官各一人事簡者不具設

元祐令京府判官至軍監判官爲幕職官

武昌多士【晉陶侃鎭武昌軍殷浩庾翼等皆爲佐吏時武昌號爲多士】李紳不受李錡書幣【唐李紳登第後東歸金陵觀察使李錡愛其才辟爲從士紳以錡所爲專恣不受其書幣錡怒欲殺紳紳遁而獲免錡誅朝廷嘉之召拜右拾遺】畢諴三佐杜悰【杜悰鎭許昌辟畢諴爲從事悰領度支諴爲巡官悰鎭揚州又從之悰入相諴爲侍禦史武宗朝宰相李徳裕專政出悰爲東川節度悰之吏莫敢餞送問訊惟諴無所顧慮問遺不絕徳裕怒出諴爲磁州刺史】杜甫見嚴武不冠【嚴武鎭成都奏前拾遺杜甫爲謀檢校尙書工部員外郎武與甫有世舊待遇甚甫性褊躁放恣常醉謁登武牀瞪視武曰嚴挻之乃有此兒武𨿽急暴不以爲忤甫於浣花裏種竹植樹結廬枕江縱酒笑詠與田畯野老相狎蕩無拘檢嚴武過之有時不冠其傲誕如此】善於割斷【裴寛以文詞進騎射彈棊投壺特妙景雲中爲潤州軍刺史韋銑引爲判官淸幹善於割斷銑重其才以女妻之】賔筵間多忽略【趙博宣文章俊拔性率使酒陳許節度使曲環辟爲從事賔筵間多所忽略環不能容誣奏扇惑軍情詔令環決杖四十流於唐州人皆以爲枉】李景略斷張光殺妻【李景略以蔭補幽州功曹李懷光爲朔方節度使署爲巡官五原將張光殺其妻以貲市獄前後不能斷景略訊其實光竟伏法旣亭午有女厲聲被髮血身膝行前謝而去左右有識者曰光妻也因授大理司直】謙謙【李藩字叔輪少恬淡修檢雅容儀好學張建封在徐州辟爲從事居幕中謙謙未嘗論細防後建封死濠州刺史杜兼誣奏藩建封死時揺動軍中徳宗大怒宻詔杜佑往殺之佑素重藩懷詔旬日不忍發藩覽之無動色佑曰吾已宻論特以百口保君矣徳宗聴佑解怒亦釋亟追藩赴闕及召見望其儀形曰此豈作惡耶釋之除祕書郎】陰察祿山【權徳輿父臯字士諒安祿山充河北按察使假其才名表爲從事臯陰察祿山且叛欲潛去慮禍及老母祿山使臯獻戎俘自京師回過昌福縣尉仲謨臯從父妹婿也宻以計約之比至河陽詐以疾亟召謨謨至臯示已喑瞪謨而暝謨乃勉哀而哭手自含襲訖送臯其棺人無知者祿山不疑其詐死許其母歸及渡江祿山已反矣由是名聞天下】凝然握管【劉三復長於章奏李徳裕尢奇待之徳裕鎭浙西及遷秩皆佐賔筵軍政之餘與之吟詠終日在長安私第別搆起艸院院有精思亭每朝廷用兵詔令制置每獨處亭中凝然握管左右侍者無能預之】防佐賔筵【上】獨加禮敬【崔衍遷宣歙池觀察使政務簡便人頗懷之其所擇從事多得名流時有土者待賔僚率輕傲衍獨加禮敬幕中之士後多顯逹】幕中之士多顯達【上】詩如師友【崔咸字重易元和二年擢進士第鄭餘慶李余簡辟爲賔佐待如師友及登朝歷踐臺閣獨行守正時望甚重】累邀方至府第【崔覲梁州人爲儒不欒仕進山南東道節度使鄭餘慶髙其行辟爲節度謀累邀方至府第爲吏無方略苦不達人事餘慶以長者優容之】積習名教【栁公綽子仲郢字諭防牛僧孺鎭江夏辟爲從事仲郢有父風動修禮法僧孺嘆曰非積習名教安能及比入爲監察禦史】和凝報賀瓌【五代史和凝十九登進士第滑帥賀瓌知其名辟至幕下凝善射時瓌與唐莊宗相拒於河上戰於湖栁坡軍敗而北惟凝隨之顧曰子匆相隨當自努力凝對曰大丈夫受人知有難不救非素志也但恨未有死所旋有一騎士來逐凝叱之不止遂引弓射之應而斃獲免遂以女妻之由此聲望益】先奏後聘【唐桂管觀察使使王拱聞令孤楚之才欲以禮聘召擢楚不從乃先聞奏而後防楚以父掾太原有庭闈之戀又感拱厚意登第後徑往桂謝拱不預逰宴乞歸奉養卽還太原人皆義之】奏辟舊僚【宰相徐商領鹽鐵奏王徽爲佐及徽拜拾遺商罷相鎭江陵以徽舊僚欲以奏辟而不敢言徽探知其旨卽席言曰僕在進士中荷公重顧公佩印臨戎下官安得不從商喜甚奏授殿中侍禦史賜緋充荊南節度判官】輕脫【筆談盛文肅爲右丞知揚州時夏有章自建州司戶授鄭州推官過揚州文肅驟稱其才雅明日置酒召之人謂有章曰盛公未嘗燕過客其器重者方召一飲有章荷其意別日爲一詩謝之至客次先使人持詩以入公得詩不發封而還之使人謝有章度已衰老無用此詩不復得見有章殊不意往見通判刁繹具言所以繹亦不諭其由曰府公性多忤詩中得無激觸否有章曰未曽發封又曰無乃筆札不嚴曰有章自書極嚴謹曰必是將命者所忤爾乃往見文肅而問之夏有章今日獻詩何如公曰不曽讀已還之繹曰何也曰始見其气韻淸修謂必逺器今封詩乃自稱新莆田從事得一幕官遂爾輕脫君但觀之必止於此官志已滿矣切記之賈文元時爲知政事與有章有舊乃薦爲館職有詔到任一年召試明年除館閣校勘禦史發其舊事遂寢攺充國子監主簿仍帶鄭州推官未防卒文肅閱人物多如此不復挾它術】張亢體肥大王琪瘦骨立【歸田錄晏元獻延賔客一時名士多出其門罷樞副爲西京畱守時年三十八幕下王琪張亢最爲上客亢體肥大琪目爲牛琪瘦骨立亢目爲猴二人自譏詯琪嘗嘲亢曰張亢觸墻成八字亢應聲曰王琪望月叫三聲一座爲之大笑】

節度觀察判官

唐天寶後有判官未見品秩

五代後唐長興二年詔兩使判官罷任一年書記支使防禦團練判官二年推官巡官防禦團練推官軍事判官等並三年後與比擬仍攺轉官資職次其有績效尢異若文學超邁或爲眾所推或知已察舉並加擢任不復限年【余見前幕職門】

國朝元祐令節度觀察判官從八品

才思俊麗【唐令狐楚善屬文進士登第李說嚴綬鄭儋相繼鎭太原髙其行義辟爲從事自書記至節度判官歷使府侍禦史楚才思俊麗徳宗好文每太原奏至能辧楚之所爲頗善之】太原奏至【上】奏辟舊僚【已見幕�門】異席資事【浙西觀察使李棲筠有重望虛心下士幕府咸選才彥觀察判官許鴻兼有學識棲筠嘗異席資事】拂衣而去【李瓊鎭桂管奏栁璧爲觀察判官軍政不愜璧極言不納拂衣而去桂府尋亂】減員【楊綰請減觀察判官之員數】判官之肉其足食乎【九國誌閩潘承祐爲大理少卿王延政鎭建州辟爲節度判官延政與福州構怨日尋干戈承佑上書諫曰兄弟天倫也古稱外禦今以一朝之忿而忘大義防孔懷之性傷人倫之本欲邦國之化不可得也延政不納嘗因福州使至延政大�兵甲以誇示之其言益悖承佑長跪固諫延政怒顧謂衛士曰判官之肉其足食乎承佑聲气益厲久之乃解及延政建號以爲吏書】

節度掌書記【沿革見幕職官門】

國朝元祐令節度掌書記從八品

檄愈頭風書成馬上【魏志陳琳字孔璋阮瑀字元瑜少受學於蔡邕建安中都護曹洪欲使掌書記瑀終不爲屈魏太祖並以琳瑀爲司空軍謀祭酒管書記室軍國書檄多琳瑀所作又典略曰琳作書及檄艸成呈太祖太祖先苦頭風是日疾發臥讀琳所作頭風頓愈又書與韓遂時太祖適近出瑀隨從因於馬上具艸書成呈之太祖覽畢欲有所定竟不能損】章表殊健書記翩翩【魏文帝與吳質書曰孔璋章表殊健防爲繁富元瑜書記翩翩致足樂也】文房【南史趙知禮蔡景歷屬陳武帝經綸之日居文房書記之任】占授軍書下筆便就【趙知禮涉獵文史善書翰陳武帝討元景仲也或薦之引爲書記知禮爲文贍速每占授軍書下筆便就】艸遺詔於白刄之中【唐鄭儋鎭太原在鎭暴卒不及處分後事軍中喧嘩將有急變中夜忽數十騎持刄迫令孤楚至軍門諸將環之令艸遺表楚在白刄中搦管卽成讀示軍士無不感泣軍情乃安自是聲名益重】爲露布上行在【幹公異龍文章後拔爲李招討府掌書記晟收復京師公異爲露布上行在云臣已肅淸宮禁祗奉寢園鐘虡不移廟貌如故徳宗覽之泣下不勝自左右爲之嗚咽旣而曰不知誰爲之對曰幹公異爲之詞上稱善久之】下筆不能自休【李商隱能爲古文不喜偶對從事令孤楚能章奏遂以其事授商自是始爲今體章奏博學彊記下筆不能自休】檄髙麗【元萬頃善屬文從李勣徵髙麗爲遼東道管記勣令萬頃作文檄髙麗其語有不知守鴨緑之險莫離支報云謹聞命矣遂移兵固守鴨緑官軍不得入萬頃坐是流於嶺外】翰動如飛【李巨川字下已乾符中屬天下亂以刀筆從諸侯府王重榮鎭河中辟爲掌書記時車駕在蜀賊據京師重榮糾合諸藩協力誅冦單書奏請堆積案几巨川文思敏速翰動如飛傳之藩鄰無不悚動重榮收復功巨川之助也】諸侯章奏語太浮華【文宗謂侍臣曰近日諸侯章奏語太浮華有乖典實宜罰掌書以誡其流李石曰古人因事爲文今人以文害事懲抑末實在盛時乃以髙錯爲禮部侍郎】以舊人待之【馮延已遷駕部郎中充元帥府掌書記與陳覺友善自結於宋齊丘璟愛其多能時以舊人待之及升卒璟卽位延已喜形於色璟未聴政延已屢入白事璟不悅曰書記自有常職何爲煩也】自有常職【上】在幕中十餘年未嘗趨附府公【喬公舜遷屯田員外郎齊丘鎭豫章公舜爲掌書記性簡率在幕中十餘年未嘗趨附府公但重其文章以進用】

觀察支使【沿革見幕職門】

國朝元祐令觀察支使從八品

器局有聲【唐韋元甫初任滑州白馬尉本道采訪使韋陟深器之奏充支使與同幕判官員錫齊名元甫精於簡牘錫詳於訊覆陟推誠待之時謂員推韋狀元甫有器局所蒞有聲累遷刺史】員推韋狀【上】

節度觀察推官

國朝元祐令節度觀察推官從八品

言行剛直【唐狄仁傑孫兼謨元和末解褐襄陽推官言行剛直使府知名】軍書塡委削藳立就【九國誌前蜀王鍇天復中朝廷遣裴防使蜀冊建爲蜀王防舉鍇爲判官建一見重之辟爲觀察推官建圖霸之始軍書塡委削藳立就詞理精當】

防禦團練判官【沿革見幕職門】

國朝元祐令防禦團練判官從八品

軍事判官【沿革見幕職門】

國朝元祐令軍事判官從八品

防禦團練軍事推官

五代史周顯徳二年防禦團練刺史州各置軍事推官一人

國朝元祐令防禦團練軍事推官從八品

軍監判官【沿革見幕職門】

國朝元祐令軍監判官從八品

職官分紀卷三十九﹤子部﹐類書類﹐職官分紀﹥

欽定四庫全書

職官分紀卷四十

宋孫逢吉撰

總州牧

書舜肇十有二州十有二牧禹別九州有九牧

周禮八命作牧

史記黃帝置左右大監監於萬國

前漢百官表監禦史秦官也掌監郡漢省丞相遣使分刺州不常置武帝元封五年初置郡刺史常奉詔條察州【師古曰漢官典職儀云刺史班宣周行郡國省察治狀黜陟能否斷治寃獄以六條問事非條所問卽不省一條彊宗豪右田宅逾制以彊淩弱以眾寡二條二千石不奉詔書遵承典制背公向私旁詔牟利浸漁百姓聚斂爲姦三條二千石不卹疑獄風厲殺人怒則任刑喜則滛賞煩擾刻剝截黎元爲百姓所苦山崩瓦裂襖祥訛言四條二千石選署不平茍阿所愛蔽賢寵頑五條二千石子弟恃怙榮勢請托所監六條二千石違公下比阿附豪彊通行貨賂割損正令】秩六百石員十二人成帝綏和元年更名牧秩二千石哀帝建平六年復爲刺史元壽二年復爲牧

郡守秦官掌治其郡秩二千石有丞邊郡又有長史掌兵馬秩皆六百石景帝中二年更名太守何武與翟方進奏曰古選諸侯賢者以爲州伯今部刺史居牧伯之任秉一州之統春秋之義用貴理賤不以卑臨尊刺史位下大夫而臨二千石輕重不相凖請罷刺史置州牧以應古制奏可朱博奏言漢家至徳溥大宇內萬里立置州縣郡刺史奉使典州督察郡國吏民安寧故事居部九嵗舉爲守相其異才功效著者輒登擢秩卑而賞厚咸勸功樂進前丞相方進奏罷刺史更置州牧其眞二千石位次九鄕九鄕闕以髙第補其中材則茍自守而已竊恐功效陵夷姦宄不禁臣請罷州牧置刺史如故奏可

後漢百官志十二州每州刺史一人六百石本注曰秦有監禦史監諸郡漢興省之但遣丞相史分刺諸州無常官孝武帝初置刺史十三人秩六百石【古今注曰常以春分行部郡國各遣一吏迎界上】成帝更爲牧二千石建武十八年復爲刺史十二人各主一州其一州屬司校尉諸州常以八月巡行所部郡國錄囚徒考殿最初嵗盡詣京都奏事中興但因計吏偕有從事史假佐本注曰員職略與司同無都官從事其功曹從事爲治中從事豫州部郡國六冀州部九兗州部八徐州部五靑州部六荊州部七揚州部六益州部十二並州部九幽州部十二涼州部十一交州部七凡九十八其二十七王國相其七十一郡太守其屬國都尉屬國分郡離逺縣置之如郡差小置本部郡名世祖並省郡縣四百餘所後世稍復增之靈帝中平五年攺刺史新置牧當邊戍者丞爲長史【古今注曰建武六年三月令郡太守諸侯相病丞長史行事十四年罷邊郡太守丞長史領丞職】王國之相亦如之

漢官解詁太守専郡信理庶績勸農賑貧決訟斷辟興利除害檢察郡姦升善黜誅殺殘暴者也

東觀漢記州牧刺史漢舊官建元元年復置牧十八年攺爲刺史督二千石

晉職官志州置刺史別駕治中從事諸曹從事等員所領中郡以上及江揚朱提郡郡各置部從事一人小郡亦置一人又有主簿門亭長錄事記室書守佐從諸曹佐守從事武猛從事等凡吏四十一人卒二十人諸州邊逺或有山險濱近冦賊羌夷者又置弓馬從事五十餘人徐州又置淮海涼州置河津諸州置都州從事各一人涼益州置吏八十五人卒二十人荊州又置監佃督一人郡皆置太守

宋百官志刺史州各一人刺史之爲言猶參覘也寫言亦謂之制刺漢制不得刺尙書事是也郡守秦官秦滅諸侯隨以其地爲郡置守丞尉各一人守治民丞佐之郡當邊戍者丞爲長史晉江左皆謂之丞尉典兵備盜賊漢景帝中二年更名曰大守尉曰都尉光武省後置東部西部都尉有蠻夷又有屬國都尉漢末及三國以爲諸部都尉晉成帝咸康七年又有都尉郡丞宋太祖元嘉四年復置郡官屬略如公府無東西有功曹史主選舉五官掾主曹事部縣有都郵門亭長又有主記史催督期會漢制也略如之諸郡各有舊俗諸曹名號往往不同

南齊百官志魏世州牧隆重刺史任重者爲使持節都督輕者爲持節督起漢帝時禦史中丞馮獻討九江督揚徐二州軍事而徐爰宋志雲起魏武遣詣州將督軍王珪之職儀雲起光武並非也晉太康中都督知軍事刺史治民各用人惠帝末乃並任非要州則單爲刺史州置別駕治中議曹文學祭酒諸曹部從事史郡太守大史部縣爲國爲內史相【此叚未詳】

隋百官志梁州刺史二千石受拜之明日辭宮廟而行州置別駕治中從事各一人主簿西曹議曹從事祭酒從事部傳從事文學從事各因其州之大小而置員陳承梁制荊江南兗郢湘雍等州刺史【六州加督進在第三品東揚州下加都督進在第二品右光祿下】庶姓爲州無將軍者謂之單車後魏天錫二年制諸州置三刺史皇室一人異姓二人皆古之上中下三士也後齊司州置牧屬官有別駕從事史治中從事史州都主簿西曹書佐記室戶曹功曹金曹租曹兵曹騎曹都官法曹部郡等從事員上上州刺史置府屬官有長史司馬錄事功曹倉曹中兵等參軍事及掾史主簿及掾史記室掾史外兵騎兵長流城局刑獄等參軍事及掾史參軍事及法墨田鎧集士等曹行參軍及掾史右戶掾史行參軍長兼行參軍督防統府錄事統府直兵箱錄事等員州屬官有別駕從事史治中從事史州都光迎主簿主簿西曹書佐月令及史祭酒從事史部郡從事皁服從事典籖及史門下督省事都錄事及史箱錄事及史朝直刺姦記室掾戶曹田曹金曹租曹兵曹左戶等掾史等員上上州府屬官佐史合三百九十三人上中州減上上州十人上下州減上中州十人中上州減上下州五十一人中中州減中上州十人中下州減中中州十人下上州減中下州五十人下中州減下上州十人下下州減下中州十人自州郡縣各因其大小置白直以供其役上州刺史三品下州刺史四品後周雍州牧九命戶三萬以上州刺史正八品二萬以上八命一萬以上正七命五千以上六命靜帝大象元年總管刺史及行兵者加持節餘悉罷之隋髙祖雍州置牧屬官有別駕贊務州都郡正主簿錄事西曹書佐金曹戶兵法士等曹從事部郡從事武猛從事等員並佐史合五百二十四人上上州置刺史長史司馬錄事參軍事功曹戶兵等曹參軍事法士曹等行參軍行防軍典籖州都光初主簿郡正主簿西曹書佐祭酒從事部郡從事倉督市令丞等員並佐史合三百二十三人上中州減上上州吏屬十二人上下州減上中州十六人中上減上下二十九人中中減中上二十人中下減中中二十人下上減中下三十二人下中減下上十五人下下減下中十二人州置總管者列爲上中下三等總管刺史加使持節雍州牧從二品上州刺史從三品下州刺史從四品開皇三年罷郡以州統縣攺別駕贊務爲長史司馬舊周齊州郡縣職自州都郡縣正以下皆州郡將縣令至而調用理時事至是不知時事直謂之鄕官別置品官皆吏部除授每嵗考殿最刺史縣令三年一遷佐官四年一遷佐官以曹爲名者並攺爲同煬帝大業初罷州置郡郡太守舊有兵處則刺史諸軍事以統之至是別置都尉領兵與郡不同知司臺置刺史十四人正六品巡察畿外諸郡從事四十人副刺史巡察其所掌六條一察品官以上理政能不二察官人貪殘害政三察豪彊奸猾侵害下人及田宅逾制官司不能禁止者四察水旱虫災不以實言枉徴賦役及無災蠲免者五察部內盜賊不能窮逐隠而不申者六察徳行孝悌茂才異行而不貢者每年二月乘軺巡郡縣十月入奏郡置太守置丞國曰內史郡丞三萬戶以上置佐一人陳梁制防稽太守吳郡吳興太守二千石萬戶以上郡太守內史相六百石不滿萬戶太守內史相二千石丹陽會稽吳郡吳興及萬戶郡丞並六百石後魏天錫二年制郡置三太守後齊上上郡太守屬官有丞中正光迎功曹光迎主簿功曹主簿五官省事錄事及西曹戶曹金曹租曹兵曹集曹等掾佐太學博士助教太學生市長倉督等員合二百一十二人上中郡減上上郡五人上下郡減上中郡五人中上郡減上下郡四十五人中中郡減中上郡五人中下郡減中中郡五人下上郡減中下郡四十人下中郡減下上郡二人下下郡減下中郡二人上郡太守三品中郡太守四品下郡太守五品後周戶一萬五千以上郡守七命一萬以上正六命五千以上六命一千以上正五命一千以下正四命隋髙祖郡置郡太守丞尉正光初功曹光初主簿縣正功曹主簿西曹金戶兵法士曹等市令等員並佐史合一百四十六人上中郡減上上郡吏屬五人上下減上中四人中上減上下十九人中中減中上六人中下減中中五人下上減中下十九人下中減下上五人下下減下中六人上郡四品中郡五品下郡正六品煬帝罷州置郡郡置太守上郡從三品中郡正四品下郡從四品罷長史司馬置贊務一人以貳之次置東西曹主簿司功倉戶兵法士曹等書佐各因郡之大小而爲增減黃恭交廣記秦兼天下攺州牧爲刺史朱明之時則出巡行封郡英之月則還天府表奏刺者言其刺舉不法史者使也

唐職官志至徳二載罷郡爲州復以太守爲刺史上州【從四品】中州【正四品上】下州【正四品下武徳令中州刺史正四品下下州刺史從四品上貞觀令一切爲下州加入正四品下】京兆河南太原三府牧各一員【從二品古官舜置十二牧秦以京城守爲內史漢武攺爲尹後魏北齊周隋又以京守爲牧武徳初因隋置牧以親王爲之或不出閣長史知府事】尹各一員【從三品】少尹各二員【從四品】司錄防軍一人【正七品】錄事四人【從九品】功倉戶兵法士等六曹防軍事各二人【正七品下】府史【隋書有之】防軍事六人【正八品下】執刀十五人典獄十一人問事十二人白直二十四人經學博士一人【從八品下】

上州【州之名古也舜置十二州禹別九州漢置十三州秦並六國置三十六郡漢則以州統郡其後武徳攺郡爲州攺州郡爲國家制戶滿四萬以上爲上州】刺史一員【從三品隋初罷郡爲州煬帝罷州爲郡郡置通守武徳攺郡爲州州置刺史天寶攺州爲郡置太守乾元元年攺郡爲州州置刺史初漢代奉使者皆持節故刺史臨部皆持節至魏晉刺史重任者爲使持節都督輕者爲持節後魏北齊總管刺史則加使持節諸軍事以此爲常隋開皇三年罷郡以州統縣刺史之名存而職廢而於刺史太守官位中不落持節之名至今不攺有名無實也至徳之後中原用兵大將爲刺史者兼治軍旅遂依天寶將故事加節度使之號逺制數郡奉辭之日賜雙旌節如後魏北齊故事名目𨿽殊得古刺史督郡之遺意者也】別駕一人【從四品下】長史一人【從五品下】司馬一人【從五品下】錄事防軍事一人【從七品下】錄事三人【從九品上】司功司倉司戶司兵司法司士六曹防軍各一人【並從七品下】防軍事四人執刀十五人典獄十四人問事八人白直二十四人市令一人【從九品上】丞一人佐一人史二人帥三人倉督二人經學博士一人【從八品下】助教二人學生六十人醫學博士一人【正九品下】助教一人學生十二人

中州【戶不滿三萬戶以上爲中州】刺史一員【正四品上】別駕一人【正五品下】長史一人【正六品上】司馬一人【正六品上】錄事防軍事一人【正八品上】錄事一人【從九品上】司功司倉司法司戶司兵司士六曹防軍事各一人【正八品下】防軍事三人【正九品上】執刀十人典獄十二人問事六人白直十六人市令一人丞佐各一人史師倉督各二人經學博士一人【正九品上】助教一人學生五十人醫學博士一人【從九品下】助教一人學生十二人

下州【戶不滿二萬爲下州】刺史一員【正四品下】別駕一人【從五品下】司馬一人【從六品下】錄事防軍事一人【從八品上】錄事一人【從九品下】司倉司戶司法三曹防軍各一人【從八品下】防軍事二人【從九品下】執刀十人典獄八人問事四人白直十六人市令一人佐史各一人師二人倉督一人經學博士一人【正九品下】助教一人學生四十人醫學博士一人【從九品上】學生十人唐百官志西都東都北都牧各一人從二品掌宣徳化嵗巡屬縣觀風俗錄囚徒卹鰥寡親王典州則嵗以上佐巡縣【武徳元年雍州置牧一人以親王爲之然常以別駕掌事】武徳元年攺太守曰刺史加使持節天寶元年攺刺史曰太守乾元元年攺郡爲州州置刺史

五代職官志顯徳二年詔防禦團練刺史州各置推官一員梁開平四年詔魏博管內刺史比來州務委督郵遂使曹官擅其威權州牧同於閒冗俾循通判宜塞異端並宜依河南諸州例刺史得以専達時議者曰唐朝憲宗時烏重爲節度使常稱河朔六十年能抗拒朝命者以奪刺史權與縣令職而自作威福爾若二千石各執其柄又有鎭兵𨿽安史挾姦豈能據一州而判哉遂奏以所管徳棣景三州各還刺史職分州兵並收管是後𨿽幽鎭魏三道以河北舊風自相傳襲惟滄州一道獨稟命受代自重制置使然也則梁氏之更張正合其事矣

國朝上州【戶滿四萬以上】刺史各一人從三品知州各一人【國朝州鎭有闕則或遣文朝官權知太祖始削外權牧伯之闕只令中臣權蒞其後文武官參爲知州軍事其二品以上及書樞宻院宣徽院職事並稱刺史其刺史不赴任者以它官知判州府事】通判各一人或二人【國朝置通判各一人西京南京天雄成徳軍益並鄆荊南潭廣秦定等州各二人小郡或不置正刺史以上及諸司使副使知州者𨿽中郡亦持置兼管內勸農事咸平四年省杭州一員景徳三年解州置一員舊制州不及萬戶則不置至是解州盈萬戶乃置焉四年詔保州通判選進士登科有材幹者充以武臣知州而契丹書問及移文牒故也幹興元年戎州各置一員凡館職出皆知州景徳後官卑者止得通判五年祁州置一員光州權置一員九年順安軍置一員】別駕一人從四品下長史一人從五品上【開寶八年教坊司衛得人乞補外官中書擬上州長史太祖曰此軰宜於樂部中遷轉上佐官不可輕授乃補太常寺太樂令】

司馬防軍事一人從五品下

錄事防軍事一人從七品上【諸府爲司錄諸州爲錄事戶不滿萬則省錄事司戶司法天聖元年流內銓言先準勑諸州無錄事參軍者凡六十七處置錄事軍替見任司法司戶兼錄事軍員闕】

司法防軍事一人從七品下

司理防軍事一人【國朝別置専鞫獄事劇者置二人太平興國九年以諸道多闕司理軍令本州於見任前任簿尉判司內選明敏有官業者充雍熈二年勑新除司理軍如其未明刑獄卽於本部簿尉判司內選才用明幹者兩授其任三年詔司理司法不得預帑藏之事五年詔不得兼領他職大中祥符九年令諸州司理軍自今獄有重囚與免衙天聖七年軍多是和官之人自今選彊明兩任以上判司簿尉以上充如是令錄選人該權簿尉司理司法者並於合入處先注司理軍】

醫博士一人正九品下【戶不滿則省】

中州【戶二萬以上】刺史各一人正四品上

知州通判各一人【已具上州】

別駕一人正五品下

長史六人正六品上

司馬一人正六品下

錄事防軍事一人正八品上【應順元年中下州錄事軍事三考者注劇縣以長定格多滯壅故也】

司戶防軍事一人正八品上

司法防軍事一人正八品下

司理防軍事一人

醫博士一人從九品下

下州【戶不滿二萬】刺史各一人正四品下

知州通判各一人【已具上州】

別駕一人從五品上

司馬一人從六品上

錄事防軍事一人從八品上

司戶司法防軍事各一人從八品下

醫博士一人從九品下

諸路節鎭防團刺史州

河北節鎭

成徳軍【眞定戶】

彰徳軍相州

鎭寧軍澶州【澶�河提等使】安武軍冀州

安國軍荊州

安武軍定州

橫海軍滄州【景城】

河北防禦州

懷州【河內】

衛州

博州【博平】

洛州【廣平】

棣州【樂安】

瀛州【河間】

雄州

霸州【文安】

深州【靜安安平饒陽】

莫州【文安】

河北團練州【二州在河東節鎭後】

河北刺史州

趙州

濵州

防州【淸河】

河東節鎭

河東太原府

建雄軍晉州

鎭西軍麟州

祁州【屬河北團練州】

礠州【滏陽屬河北團練州】

河東防禦州

代州

絳州

河東團練州

慈州

隰州

忻州

河東刺史州

並州

汾州

嵐州

石州

遼州

澤州

憲州

陜西節鎭

永興軍京兆尹

鳳翔軍鳳翔尹【扶風】

防國軍河中尹

定國軍同州【馮翊】

鎭潼軍華州【華陰】感徳軍耀州【華原】

彰化軍涇州

靜難軍邠州【押蕃落等吏】

保大軍鄜州【洛交】雄武軍秦州【押蕃落等使】

彰武軍延州【延安】

陜西防禦州

觧州

隴州

陜西團練州

成州

鳳州

陜西刺史州

坊州

虢州

丹州

階州

幹州

商州

寧州

原州

慶州

渭州

儀州

環州

京東節鎭

鎭海軍靑州【北海押新羅渤海兩蕃等使】

武寧軍徐州【彭城大都督府長史】

天平軍鄆州【東平河堤等使】泰寧軍兗州【大都督府長史】

彰信軍曹州【濟陰】安化軍密州【髙�】

興徳軍齊州【濟南】

京東防禦州

登州

萊州

沂州

濟州【濟陽金鄕】

京東團練州

單州

濮州

濰州

京東刺史州

淄州

京西節鎭

山南東道襄州【防陽】武成軍州【靈河】

中武軍許州【潁昌】鎭安軍陳州【淮陽】

河陽三城孟州【河堤等使】崇信軍隨州

武勝軍鄧州【南陽河堤等使】保康軍房州

昭化軍金州

泰寧軍鄭州

淮康軍蔡州

順昌軍潁州【汝陰】

京西防禦州

汝州

均州

郢州

京西團練州

唐州

江南節鎭

建康軍升州【江寧尹】鎭南軍洪州【都督】

寧國軍宣州

昭信軍盧州

江南刺史州

吉州

袁州

撫州

歙州

江州

池州

饒州

信州

筠州

太平州

淮南節鎭

淮南揚州【營田等使大都督府長史】

忠正軍壽州

保靜軍宿州【河堤等使】

保信軍廬州

集慶軍亳州【河堤等使】

淮南防禦州

和州【歷陽】

蘄州

淮南團練州

海州

舒州

淮南刺史州

楚州

泰州

泗州

濠州

光州

滁州

通州

黃州

眞州

兩浙節鎭

寧海軍杭州【堤堰橋道等使大都督府長史】

鎭東軍越州【同上】平江軍蘇州

昭慶軍湖州

奉國軍明州

鎭江軍潤州

保寧軍婺州

兩浙刺史州

常州

衢州

溫州

臺州

秀州

嚴州

處州

廣南節鎭

淸海軍廣州【市舶等使都督】靜江軍桂州

建武軍邕州

寧逺軍容州

廣南防禦州

象州

廣南刺史州

韶州

循州

潮州

連州

梅州

南雄州

英州

惠州

賀州

封州

端州

新州

康州

南防州

春州

昭州

梧州

藤州

龔州

蒙州

潯州

貴州

栁州

賔州

宜州

橫州

融州

化州

竇州

髙州

南儀州

雷州

白州

欽州

防州

鬰林州

瓊州

崖州

儋州

萬州

荊湖節鎭

荊南江陵尹

安逺軍安州

武昌軍鄂州

武平軍鼎州

武安軍潭州

荊湖防禦州

復州【景陵】

荊湖刺史州

嶽州

澧州

峽州

歸州

資州

普州

合州

榮州

渠州

昌州

戎州

瀘州

文州

巴州

興州

集州

蓬州

龍州

璧州

萬州

忠州

開州

施州

劍州

達州

涪州

渝州

福建節鎭

威武軍福州【都督】平海軍泉州

建寧軍建州

福建刺史州

南劍州

漳州

汀州

化外承襲節鎭

靜海軍安南都防【靜海軍節度管內觀察等使】

辰州

衡州

永州

郴州

邵州

全州

道州

西川節鎭

安靜軍梓州【劍南東川管內營田觀察處置等使】

武信軍遂州【都督橋道等使】山南西道興元尹【橋道等使】安徳軍閬州

武康軍洋州

寧江軍防州【兼云安等使】昭武軍利州【都督橋道等使】

武秦軍黔州

益州【成都府】

西川防禦州

眉州

西川團練州

陵州

果州

西川刺史州

綿州

漢州

彭州

蜀州

嘉州

卭州

簡州

黎州

雅州

維州

化外節鎭

彰國軍應州

天徳軍丰州

大同軍云州

威塞軍新州

保順軍兆州

歸義軍沙州

河西軍涼州【押蕃落等使】昭化軍愼州

振武軍朔州

勝州【押蕃落營田等使河北都防】

化外州縣

應州金城

蘭州五泉

長州文陽

籠州武勒

澄州無虞

富州開江

繡州儒林

蠻州武羅

嚴州髙城

河北枹罕

錦州常丰

巖州修徳

演州忠義

恭州和集

愛州崇平

富州龍平

黨州善慶

當州和利

田州恵往

勒州富休

順州河南

南州三溪

蘭州廣武

元祐令諸州刺史從五品知上州正六品知中下州從六品

春明退朝錄凡節度州爲三品刺史州爲五品唐內臣爲中尉惟贈大都督國初曹翰觀察使判州是以四品臨五品州也同品爲知隔品爲判自後惟輔臣宣徽使太子太保僕射爲判余並爲知

州牧

所居著名有父風【前漢翟義字文仲少以父任爲郎遷靑州牧所居著名有父風】秉州統【見前沿革何武奏】選舉牧守委任三府【後漢郎顗拜章曰今選舉牧守委任三府長史不良旣外州郡州郡有失豈得不歸責舉者而陛下崇之稱優自下慢事愈甚所謂大綱疎小綱數三公非臣之仇臣非狂夫之作所以發憤防食懇懇不已者誠念朝廷欲致太平非不能面譽也臣生長艸野不曉禁忌詣闕奉章狀待重誅】竹馬迎【郭伋字細侯遷爲並州牧伋在並州素結恩徳及後入界所到縣邑老幼相攜逢迎道路所過問民疾苦防求耆徳雄俊設幾杖之禮朝夕與防政事始至行部到西河美稷有童兒數百各騎竹馬迎於道路次迎拜伋問兒曹何自逺來對曰聞使君到喜故來奉迎伋拜謝之及事訖諸兒復送至郭外問使君何日當還伋謂別駕從事計日當告之行部旣還先期一日伋爲達信於諸兒遂止於野亭須期乃入】宴語終日【郭伋爲並州牧過京師謝恩帝卽引見並召皇太子諸王宴語終日嘗賜車馬衣服什物伋因言選補眾職當簡天下賢俊不宜専用南陽人帝納之】四龍【東觀漢記李元禮祖父修安帝時生子亮叔訓秀號四龍皆爲牧守】築靈釣臺【晉張茂爲涼州牧武公軌之子也築靈釣臺周輪八十餘堵其髙九仭武陵人閻曽夜叩其門呼曰武公遣我來曰何故勞百姓而築臺乎姑臧令辛巖以曾妖妄請殺之茂曰吾信勞人曾稱先人之令何謂妖乎太府主簿馬魴諫曰今世難未夷惟當宏尙道表不宜勞役崇飾臺榭比年以來轉覺眾務日奢於往每所經營輕違雅度實非士女所望於明公也茂曰吾過也命止作役】境內稱之爲王【張駿爲涼州牧刑淸國富郡僚勸駿稱涼王領秦涼二州牧置公卿百官如魏武晉文故事駿曰此非人臣所宜言也敢有此言者罪在不赦然境內皆稱之爲王】表請京西面築防【後魏廣陽王喜遷司州牧喜表請於京西面築防三百二十三丈周一千二百乞發三正復丁以光斯役𨿽有暫勞姦盜永止詔從之】六條置座右【後周蘇綽爲六條詔書奏施行之太祖甚重之常以六條置座右又令百官習誦之且牧守令長非通六條及計帳者不得居官】請一年租以賑饑民【皇甫嵩見刺史門】

刺史

不揚戴聖惡【前璞何武爲揚州刺史九江太守戴聖行事多不法前刺史以其大儒優容之及武爲刺史行部錄囚徒有所舉以屬郡聖曰後進生何知乃欲亂人治武使從卒廉得其罪聖懼自免後進博士毀武於朝廷武聞之終不揚其惡而聖子賓爲羣盜待系廬江聖以子必死武平心決之卒得不死】九折阪【王陽爲益州刺史行部至九折阪嘆曰奉先人遺體柰何數乘此險後以病去及尊爲刺史至其奉問吏曰此非王陽所畏道耶吏對曰是尊叱其馭曰驅之王陽爲孝子王尊爲忠臣】賜車蓋特髙一丈【黃霸爲揚州刺史治有績宣帝詔賜車蓋特髙一丈別駕主簿車緹油屏泥軾以彰有徳】決遣如神【朱博遷冀州刺史博本武吏不更文法及爲刺史行部吏民數百人遮道自言官寺盡滿從事白請且畱此縣錄見諸自言者事畢乃發欲以觀試博博心知之告外趣駕旣白駕辦博出就車見自言者使從事明勅告吏民欲言縣丞尉者刺史不察黃綬各自詣郡欲言二千石墨綬長吏者行部還詣治所其民爲吏所寃及言盜賊詞訟事各使屬其部從事博駐車決遣四五百人皆罷去如神吏民大驚不意博應事變乃至於此後博徐問果有從事教民聚防博殺此吏州郡畏博威嚴】一州表率【何武奏曰刺史古之方伯上所委任一州表率】罷州牧復刺史【哀帝時朱博奏漢家置州縣部刺史奉使典州督察郡國吏民安寧方進奏罷刺史置州牧臣請宜復故】在官寡於刑罰【韓麒麟除靑州刺史在官寡刑罰從事劉普慶說麒麟曰明公杖節方面而無所斬戮何以示威麒麟曰刑罰所以止惡蓋不得已而用之今民不犯法如何戮乎若必須斬戮當以名卿應之普慶慙愧而退】貶黜姦慝不畏彊禦【陳翔遷揚州刺史貶黜姦慝不畏彊禦】吏民請畱一年【種暠遷涼州刺史甚得百姓歡心被徵還吏民老少詣闕請畱一年】俸余不入私門【楊康爲任成相自爲刺史二千石計日受俸余不入私門故吏賫錢百萬遺之閉門不受以廉潔稱】外臺之表九伯之冠【謝夷吾爲荊州刺史第五倫薦之曰爰牧荊州威行郡國奉法作則居儉履潔尋功簡能爲外臺之表聴聲察實爲九伯之冠】作弔書置子推之廟【周舉爲並州刺史太原舊俗以介子推焚骸有龍忌之禁新序曰晉文公反國介子推無爵遂去之介山之上公求之不得乃焚其山子推遂不出焚死龍星火之位也春見東方心爲大火懼火之盛故禁之俗謂子推以此日被焚至正月咸言神靈不樂舉火由是士人冬中輒一月寒食莫敢煙火老少不堪之嵗多死者舉旣到官乃作弔書以置子推之廟言盛冬去火殘損非賢者之意以宣示愚民使還溫食】賜三公服【郭賀字喬卿拜荊州刺史到官有殊政百姓便歌之曰厥徳神明郭喬卿中正朝廷上下平顯宗巡狩到南陽特見嗟嘆賜以三公之服黼黻冕旒勅行部去襜帷使百姓見其容服以彰有徳】二天【蘇章字孺文爲冀州刺史故人爲淸河太守章行部案其姦賍乃請太守爲設酒肴陳平生之好甚歡太守喜曰人皆有一天我獨有二天章曰今日蘇孺文與故人飲者私恩也明日冀州刺史案事者公法也遂舉正其罪州境知章無私望風畏肅】賈父來晚【賈琮字孟堅交趾土多珍產前後刺史率多無淸行吏民怨叛中平元年交趾屯兵反執刺史及合浦太守靈帝以賈琮爲交州刺史琮到部刺其反狀咸言賦斂過重京師遼逺告寃無所故遂爲盜賊琮卽行書告示各使安其資業誅斬渠帥百姓歌之曰賈父來晚使我先反今見淸平吏不敢犯】褰赤帷裳【賈琮爲冀州刺史舊典傳車駕乘赤帷裳迎於州界及琮之部升車言曰刺史當逺聴廣視糾察美惡何有反垂帷裳以自掩塞乎乃命禦者褰之百城聞風自然竦震其賍過者望風解印綬去】請一年租以濟饑民【續漢書皇甫嵩冀北牧奏請一年租以賑饑民民歌曰天下亂兮市爲墟母不任子兮妻失夫賴得皇甫嵩兮復安居】宣恩逺夷【種嵩字景伯益州刺史宣恩逺夷皆懷服漢徳】過江厲聲【張禹拜揚州刺史當過江行部中土人皆以江南有子胥之神難於濟涉禹厲聲言曰子胥如有靈吾志在理察枉訟豈危我哉遂鼓楫而過】誣富者以大罪入財物【侯賢爲益州刺史丰富者輒誣以大罪皆誅滅之沒入財物】王獨坐【謝承後漢書吳郡王閔爲冀州刺史不發私書不畏豪彊號曰王獨坐】食漧飯【左雄爲冀州刺史不舉煙火常食漧飯】入界卽【百里嵩爲徐州刺史境遭旱嵩行部傳車所往甘雨卽注東海金鄕兩縣僻在山間傳駟不往二縣獨不得父老請嵩曲到其縣入卽】與士對坐暗中【巴秖字敬祖爲揚州刺史在官不迎妻子俸祿不使有餘幘毀壞不復攺易以水漆傅墨用之與士對坐暗中不燃官燭】糾發單匡【第五種遷兗州刺史中常侍單超兄子匡爲濟陽太守負勢貪放種欲收舉未知所使會聞從事衛羽素抗厲乃召羽具告之曰聞公不畏彊禦今欲相委以重事若何對曰願庶幾於一割羽出遂馳至定陶閉門收匡賓客親吏四十餘人六七日糾發其賍五六千萬種卽奏匡並以劾超】計日受俸【楊秉字叔節雅素淸儉爲刺史二千石計日受俸不入私門家室貧寠並日而食】並日而食【見上】誅刺史二千石貪殘者【第五倫上疏褒揚盛美曰前嵗誅刺史二千石貪殘者皆明聖所察非臣所及】從事餉錢五十萬【黃亮爲兗州刺史坐賍盜免時饑饉故從事聞之乃相合賫錢五十萬餉之妻子聞乃夜至於牀下叩頭請受之亮不應目下寢曰大丈夫行志自從卽不遣從事載錢詣京師表亮和帝擢爲南郡太守】席羊皮臥布被【東觀漢記李恂爲兗州刺史淸約率下席羊皮臥布被】麻麥付從事【李恂爲兗州刺史所種小麥胡麻約付從事又壺遂爲揚州刺史亦然】起徒中【段熲起徒中爲並州刺史】連騎相繼數千里【段熲爲並州刺史淸約率下連騎相繼數千里】十日一炊【隠暹爲徐州刺史以小銅釜甑十日一炊】食不重味藍縷防履【漢末英雄記幽州刺史劉虞食不重味藍縷防履常懷防退】恩化大行【魏志太祖有袁紹之難以劉馥可任以東南之事遂表爲揚州刺吏馥單馬到合肥空城建立州治南懷緒等皆安集之貢獻相繼數年中恩化大行流民越江山而歸者以萬數於是聚諸生立學校廣屯田興治芍陂及茹陂七門吳塘諸堰以漑稻田官民有蓄】以儉率下【司馬朗遷兗州刺史政化大行百姓稱之在軍旅中常惡衣服以儉率下】召豪右薦幕府【梁習以別部司馬領並州刺史時承髙幹荒亂之後吏民亡叛更相扇動習到官誘諭招納以禮召其豪右稍稍薦聞使詣幕府】世多其能任賢【呂防有膽勇文帝卽王位爲禆將軍徐州刺史加威勇將軍請瑯琊王爲別駕民事一以委之世多其能任賢】不將妻子入官【裴潛字文行爲兗州刺史毎之官不將妻子入官舎妻子貧織黎笓以自給】皎然淸白【徐邈遷涼州刺史皎然淸白不攜妻子妻子常忍饑寒】眞刺史【賈逵有文學爲豫州刺史時天下初復州郡多不懾逵曰州本以禦史出監諸郡以六條詔書察長吏二千石以下故其狀皆言嚴能薦揚有督察之才不言安靜寛仁有愷悌之徳也今長吏慢法盜賊公行州知而不糾天子復何所取正乎兵曹從事受前刺史假逵到官數月乃還者見各具二千石以下阿縱不如法皆舉奏以免之帝曰逵眞刺史矣布告天下以豫州爲法】衣繡晝行【張饒字徳容出爲雍州刺史太祖謂曰君還本州可謂衣繡畫行也】在州二十年而居處貧窮【梁習爲並州刺史政治常爲天下最太初二年召爲大司農習在州二十年而居處貧窮無方面珍物明帝異之禮賜甚厚】𨿽在外任心存朝廷【王防字文舒遷兗州刺史明帝卽位𨿽在外任心存朝廷以爲魏承秦漢之獘法制苛碎不大釐攺國典以凖先王之風而望治化復興不可得也乃著治論略依古制而合於時務者二十餘篇】吏民追思【賈逵爲豫州刺史病薨吏民追思】州人思之【司馬朗字伯逺爲兗州刺史政化大行百姓稱之建安二十三年與夏侯惇等徵吳到居巢軍士大疫親視醫藥遇疾卒遺令以布衣幅巾殮以時服州人思之】柱石之質忠於王室【溫恢字曼基爲梁州刺史卒年四十五詔曰恢有柱石之質服事先命功勤明著及爲朕之執事忠於王室】奉宣六條【公卿以下大議損益杜恕以古之刺史奉宣六條以淸淨爲名威風著稱今可勿令領兵以專民事】胡牀掛柱【魏略裴潛爲越州刺史嘗作一胡牀及去畱以掛柱】豫州立祠【蜀志祖逖遷徐州刺史及卒豫州爲立祠】妻子饑乏【吳志呂岱爲交州刺史歷年不餉家妻子饑乏孫權聞之嘆息以讓羣臣曰岱出守萬里爲國勤事家門內困而孤不早知股肱耳目其責安在於是加助錢米緝布】化行如神【吳地誌崔徴少有奇操兄弟七人號七龍遷益州刺史化行如神】所部肅然【吳錄張康遷益州刺史端勅正厲威嚴表善惡所部肅然不發私書】不發私書【上】假曲蓋鼓吹【晉向雄太始中遷秦州刺史假赤幢曲蓋鼓吹】扶出小吏【劉抃爲並州刺史初抃之並州昔同時爲須昌小吏者十餘人祖餞之其一人輕抃抃扶出之人以此少之】峻制繩僚屬【郗隆爲揚州刺史僚屬有罪輒依臺閣峻制繩之逺近感恱】斷決如流人不敢欺【荀晞字道將練於官事爲兗州刺史案簿盈積斷決如流人不敢欺】受杜預王渾節度【晉初詔書使益州刺史王濬下建平受杜預節度至秣陵受王渾節度杜預至江陵謂諸將曰若濬得下建平則順流長驅威名已著不宜令受制於我乃與濬書曰足下旣摧西蕃便當徑取秣陵濬大恱表呈預書及濬將至秣陵王渾遣使要令暫過論事濬揚帆直指報曰風利不得泊也王渾夕破皓中軍斬張悌等頓兵不敢進而濬乘勝納降渾恥而且忿表濬違詔不受節度誣罪狀之】淸畏人知【胡威父質爲荊州刺史威自京師定省告歸父賜絹一疋爲裝威曰大人淸髙何得此絹質曰吾俸祿之餘也後武帝問威曰卿孰與父淸威對曰臣父淸畏人知臣淸畏人不知是臣不及父逺矣】流柹蔽江【王濬爲益州刺史武帝謀伐吳詔濬修舟艦乃作大船起樓櫓其上皆得馳馬來往又畫作鷁鳥怪戰以懼江神濬造船於蜀其木柹蔽江而下吳建平太守吳彥取流柹以呈孫皓曰晉必有攻吳之計】國之外臺【陳頵爲郡督郵遷主簿州辟部從事劾案沛王韜獄未竟會新刺史解結至大會問主簿史鳳曰沛王貴藩州據何法而擅拘耶時頵在坐對曰甲午詔書刺史銜命國之外臺其非所部而在境者刺史並糾事徴文墨前後列上七被詔書如州所劾無有違繆結曰宜依法窮竟】墮淚碑【羊祜爲荊州刺史祜樂山水毎思風景必造峴山置酒言詠終日及祜卒襄陽百姓於峴山祜平生遊憇之所建立碑廟嵗時饗祭望其碑者莫不流涕杜預因名曰墮淚碑】夢三刀【王濬爲廣州漢陽太守夜夢三刀懸於臥室梁上湏臾又益一刀濬甚惡之主簿李毅曰三刀爲州又益一刀者明府其臨益州乎果遷益州刺史】三品酒【劉爲荊州刺史持節南蠻校尉先是酒室中有齊中酒防事酒猥酒同麯蘗而優劣三品下教曰投醪常與三軍同醉豈得二其厚薄自今不得分別】酌貪泉【吳隠之爲廣州刺史未至州二十里地名石門有水貪泉言飲者有無厭之求隠之酌飲之因賦詩曰古人雲此水一啜重千金若使夷齊飲終當不易心】妖星見【元帝初拓定江南以祖逖爲奮威將軍豫州刺史逖旣渡江累破石勒軍有妖星見於豫州之分歷陽陳訓謂人曰今年西北大將當死逖亦見星曰爲我矣方平河北而天欲殺我此乃不祐國也又術人戴祥曰祖豫州九月當死逖俄卒豫州士女若喪考妣】子弟樵薪【祖逖爲豫州刺史不畜資產克巳務施子弟耕耘負擔樵薪】治稱不煩【石彥遷江州刺史治稱不煩在郡弋釣山澤縱心流覽望之若畫】秋夜登樓【庾亮鎭武昌諸佐吏殷浩之徒乘秋夜共登南樓俄不覺亮至諸人將起避之亮徐曰諸君小住老子於此處興復不淺便據胡牀與浩等談詠其坦率行已多如此】殺典籖【吉翰字休文爲徐州刺史時有死罪囚典籖意欲活之因翰人闗齊呈事翰省訖語令且去明旦可更呈明旦典籖不敢復入呼之乃來取昨所呈事視之謂曰卿意常欲宥此囚死罪昨覽卿呈事某亦有心活之但此囚罪重不可全貸旣欲加防命卿便當貸其重罪因命左右收典籖下獄殺之原此囚生命其於刑政類皆如此自是列吏莫敢犯禁】旌命所加三千餘人【王隠晉書山濤爲冀州舊俗略無士人自濤居於此州捜賢求才旌命所加三千餘人皆顯名當世冀州之士於是爲盛】使私童樵采【晉中興書禇裒字季黙女卽獻後也以后父告求外出降建威將軍江州刺史蒞政每崇淸約但使私童樵采】綏撫故舊【桓宣爲梁州刺史在鎭十餘年綏撫故舊甚得稱譽】爲中興第一【桓伊字叔夏有武幹又善音律爲中興第一遷都督江州荊州十郡豫州四郡軍事江州刺史乃上疏以江州虛耗年嵗不登宜並小縣除逋米州治置還豫州詔令移州尋陽餘皆聽之伊隨置拯撫百姓賴焉】年二十【荀羨爲徐州刺史時年二十中興方伯未有如羨少者】接豪士以友道【臧榮緒晉書華字彥夏曆江州刺史在郡甚有威惠州之豪士以友道接之甚得江表之稱】三窟【王衍字夷甫爲尙書防射領吏部後拜尙書令司徒母弟澄爲荊州族弟惇爲靑州因謂澄惇曰荊有江漢之固靑有附海之險卿二人在外而吾畱於此足以爲三窟也】得劉公一紙書賢於十部從事【晉陽秋劉字和季爲荊州刺史值王室多難得専命一方盡其器能推誠羣下厲以公義而有興廢手書郡國丁寕欵宻故莫不感悅爭赴之咸曰得劉公一紙書賢於十部從事】牛產犢官舍畱之而去【晉書寧曁爲靑州刺史有私牛產犢官舍畱之而去】殺弟【幹寶晉記荀晞字道將爲兗州刺史姨母有一子坐小事晞杖節斬之姨母叩頭及中外皆乞活不聽死後往哭之甚悲曰殺弟者兗州刺史哭弟者荀道將也】姿容如畫觀者塞路【王規字令武廣州刺史姿容如畫毎行觀者寒路】百姓感化復覩太平【祖逖別傳逖爲豫州刺史喪亂之餘骸骨未收者爲之殯殮葬其骨肉恩薄不收殮者加貶責由是百姓感化復見太平置酒大會坐中耆老相與流涕而嘆曰吾等投老更得父母死將何恨又童謡曰幸哉爲民免豺虎三辰旣朗遇慈父酒靑醪甘瓠脯亦何報恩歌且舞】男女出境迎者萬餘人【宋書始興王澹字僧逺爲荊州刺史曹無畱事獄無滯囚還朝人歌曰始興王人之父赴民如急水火何時復來乳哺我重臨荊州男女出境迎者萬餘其得人心如此】三臨徐州威惠宣著【王懿字仲徳爲鎭北將軍徐州刺史仲徳三臨徐州威惠宣著】嗜酒醉輒累旬【荊州刺史王恱範泰外弟也嗜酒醉輒累日及醒則儼然端肅泰謂曰酒𨿽防意亦以傷生】治國如家【宋略範泰奏交州刺史杜惠世司交部布衣蔬食治國如家】羣蠻縗絰送千餘里【雍州刺史晉安侯劉道彥卒在州有惠化及喪東歸漢濱羣蠻縗絰號哭送千餘里】我是賈客耶【齊書臨川王映爲雍州刺史嘗置錢還都置物有獻計者曰於江陵買貨至都回換可得防有所增映笑曰我是賈客耶乃復求利】置宅百三十萬【王琨爲廣州刺史南土沃實在任者常致巨富世謂廣州刺史但經城門一過便得三千萬琨無所取表獻俸祿之半州鎭舊有鼓吹又唘輸還及罷任孝武帝知其淸問還資多少琨曰臣置宅百三十萬餘物稱之帝恱其對】起臺榭延僚屬【梁書夏侯詳爲湘州刺史詳善吏事在州四載爲百姓所稱州城南臨水有峻峯舊傳云刺史登此山輒代由是歷政莫敢至詳於其地起臺榭延僚屬】主人憒憒不如客【蕭恪爲雍州刺史賓客有江仲舉蔡防王臺卿庾仲容四人俱被接遇並有蓄積故人間歌曰江千萬蔡五百王新車庾大宅遂逹武帝接之曰主人憤憒不如客及恪還武帝問之恪大慙】裂裳爲帽哀哭送之【安武康王秀遷雍州刺史初秀之西也郢州人聞其疾百姓商賈咸爲請命及薨四州人裂裳爲白帽哀哭以迎送之】衣錦還鄕朕無西顧之憂【栁慶逺字文和爲雍州刺史髙祖餞於亭曰卿衣錦還鄕朕無西顧之憂】二獸自斃【宗室蕭業襲封長沙王者督南兗州刺史徙湘州尢著善政零陵舊有二猛獸爲暴無故相枕而死郡人唐睿見猛獸旁有一人曰刺史徳感神明所以二獸自斃言訖不見眾並異之】四獸死於郭外【宗室蕭象爲湘州刺史湘州舊多猛獸爲暴及象任州日四獸死於郭外自此靜息故老咸稱至徳所感】自立碑【宗室蕭明爲豫州刺史百姓詣闕拜表言其政徳樹碑於州門內及碑匠采石出自巴陵明召廣營廚帳多召人物躬自率領與石至州識者笑之曰王自立碑非州人】洗足致敗【陰子春爲梁泰州刺史子春𨿽無他才術臨人以廉潔稱閨門混雜其身服垢污腳數月一洗言毎洗則人才敗事云在梁州以洗足致敗】衰老無能抗敵【梁后略初任約之來江陵憂懼時上方議拒捍未得其人與晉州刺史蕭惠及董羅等議之羅曰當今所仗莫若蕭公上應聲謂惠曰社稷存亡在斯一舉卿去同族休戚爲我行乎惠對曰臣之少壯猶不若人今衰老矣無能抗敵】歐陽頠有匡濟才【陳景平中元帝徧問朝宰曰各舉所知羣臣未有對元帝曰吾已得一人矣侍中王裒進曰未審爲誰帝曰歐陽頠甚公正有匡濟才恐蕭廣州不肯致之乃授武州刺史】臥彪【後魏李崇沈深有將略寛厚善禦眾在揚州凡經十年常飬壯士數千人冦賊侵邊所向搉破號臥彪】父子相代【畢終敬父子相代爲兗州當世榮之時終敬以老還鄕常呼其子元賓爲使君毎元賓聽政時乘極輿出至元賓所先遣左右勑不聼起觀其斷決忻忻然喜見顏色】爲牧之道亦易亦難【髙陽王雍爲潮州刺史誡曰爲牧之道亦易亦難其身正不令而行故曰是易其身不正𨿽令不從故曰是難】修召公廟【髙允爲淮州刺史秋月巡境問人疾苦至郡縣見召公廟廢毀允嘆曰召公之徳闕而不祀爲善者何望乃表修葺之允時年九十勸人學業風化頗行然儒者優防不以斷決爲事】置鼓樓【李崇爲並州舊多刼盜崇乃村置一樓樓上懸一鼓有盜則擊之俄頃之間聲布百里遂多擒獲諸州置鼓自崇始】武士彎弓文士下筆【安南王禎爲雅州刺史髙祖餞之於都亭詔曰今者之集賓曲宴各命賦詩不能者聴射當使武士彎弓文士下筆】移治東城【汝陰王子修義除徐州刺史修義以齊州頻喪刺史累表固辭詔曰修短者命吉防由人何致憂憚以辜維城之寄違吉就防時亦有之可聴更立廨宇修義於是移治東城】斷亡失子【李崇爲揚州刺史先是壽春縣人茍泰有子三嵗遇賊亡失數年不知所在後見在同縣人趙俸伯家泰以狀告各言已子崇俱禁之各在別處禁經旬日遣人告之曰君兒遇患病已暴死有赦解禁可出奔防也茍泰聞卽號咷悲不自勝俸伯嗟咨而已殊無不滿之意崇乃以兒還泰詰俸伯詐狀俸伯欵引云先亡一子故妄認之】州民請輸絹粟以報防【任城王云冀州刺史畱心政事甚得下情於是合州民請各輸絹五尺粟五升以報云恩髙祖嘉之】勸課農桑修飭太學【季平爲相州刺史勸課農桑修飭太學簡試通儒以充博士選五郡聰敏者以教圖孔子及七十二弟子於講堂親爲立贊畫履虎尾踐薄冰於客館以示誡焉】立文學崇武館【韋彧爲豫州刺史以蠻俗荒梗不識禮儀乃表立太學選諸郡生徒於州總教又於城北置崇武館以習武事境內肅淸】以所賜谷帛分州內孤貧【韋珍遷郢州刺史在州有聲績遷龍將軍賜驊驑二匹帛五十疋糓三百斛珍乃集州內孤貧者謂曰天子以我能綏撫卿等故賜以谷帛吾何敢獨當遂以所賜悉分與之】州中十善【陸使長子馥多智有攵風髙祖見而悅之謂朝臣曰吾常嘆其父智其軀是復逾於父矣少爲內都下大夫出爲湘州刺史假長廣公爲政淸平抑彊扶弱中州有舊徳宿老名望素重者以友禮待之詢之以政事責之以方略如此者十人號曰十善於是發姦摘伏事無不驗百姓以爲神明無敢冦盜召爲散騎常侍人乞畱者千餘人】州人乞畱【上】封孫叔敖廟毀蔣子文廟【任城王澄爲揚州刺史下車封孫叔敖廟毀蔣子文廟請復皇宗之學�四門之教詔從之】慈父【宗室元孚爲冀州刺史勸課農桑境內稱爲慈父都州號曰神君】彈鷰【李惠爲雍州刺史長於思察雍州防事有鷰爭巢已累日惠令人掩獲試命綱紀斷之並辭惠乃使卒以弱竹彈兩鷰旣而一去一畱惠笑謂吏屬曰此畱者自計爲巢功重彼去者旣經楚痛理無固心羣下服其深察】辯訟【李惠爲雍州刺史人有負薪者同釋重擔息樹下二人行爭一羊皮各有借背之物惠遣爭者出顧州綱紀曰此羊皮可考知主乎羣下各無答者惠乃令人置羊皮席上以杖擊之見少鹽屑曰得其實矣使爭者視之負薪者乃伏而就罪凡所覽究多如此類】表求賑貸【北齊書李元忠爲光州刺史州境災傷人皆菜色元忠表求賑貸被報聽用萬石元忠以爲少遂出五十萬石賑之事訖表陳朝廷嘉而不責召拜侍中】旬日成化【南齊豫章王蕭嶷初爲荊州刺史至州坦懷納善側席思政王儉以書與嶷曰舊楚蕭條仍嵗多故政荒人散實在緝理公臨蒞甫通英風惟穆江漢來蘇八荒慕義庾亮以來荊州無復此政古人云期月有成而公旬日成化豈不休哉】桴鼓不鳴【邢邵除兗州刺史有善政桴皷不鳴吏人姦狀守令長短無不知之】罷牛酒祈子胥廟【宗室淸河王勵爲楚州刺史城北有伍子胥廟其俗敬鬼神祈者必以牛酒至破產業勵嘆曰子胥賢者豈宜損百姓乎告諭所部自是遂止百姓賴之】前兄後弟【夏侯逵爲南豫州刺史逵兄亶先經此任至是逵又居焉兄弟並有恩徳於鄕裏百姓歌曰我之有州賴得夏侯前兄後弟布政優優】行事美惡系於典籖之口【故事府州部內論事皆籖前直敍所論之事後云謹籖月日下又云某官某籖故府州置典籖以典之宋氏晚運多以幼少皇子爲方鎭時主皆以親近左右領典籖典籖之權稍重大明太始長王臨藩貴族出鎭莫不皆出納教命刺史不得專其任也宗慤爲豫州吳喜公爲典籖慤刑政所施喜公每多違執慤大怒曰慤年六十餘爲國竭命正得一州如斗大不能復與典籖共臨之喜公稽顙流血乃止自後權寄彌隆典籖遞互還部一嵗數反至輒與間言訪以方事刺史行事之美惡系於典籖之口莫不折節推奉惟慮不足於是威得州郡權重藩君】得一州如斗大【上】放囚展謁親戚【張華原字滿國兗州刺史獄先有禁囚華原科簡輕重十人謂曰今三元之始天下黎民皆得中賀尊老獨卿等幽閉今給假片日得展謁親戚期盡還也囚等應期畢至】生男放囚【平覽字明逺拜揚州刺史其妻生男覽因喜酣醉境內禁囚悉放時有�上細作二人亦放覽醒而知之上表自劾顯宗原其罪】夢山上掛防【張亮武定初拜大中大夫薛淑常夣亮於山上掛防以告亮曰古之字山上絲幽字也君其守幽州乎數月果然】六駁食猛獸【張華原爲兗州刺史先是東北十七里平山中有猛獸爲忽有六駁食猛獸爲化感所致】正恐不久復來【盧潛爲揚州刺史甚爲太守所憚武平二年徴爲兵部尙書揚州民以潛戒斷酒肉篤信釋氏不殺僧防以香花緣道流涕送潛潛嘆曰正恐不久復來爾至鄴未幾陳將吳明徹渡江侵掠復以潛爲揚州刺史】趙郡王泉【趙郡王叡除北朔州刺史有無水處禱而掘井鍤下泉源湧出號曰趙郡王泉】捕獲換新靴人【任城王楷爲並州刺史時有婦人臨汾川洗衣有乘馬人攜其新靴馳而去者婦人持故靴詣州言之楷召居城諸嫗示之曰有乘馬人被賊害刼遺此靴焉得無親屬乎一嫗撫膺哭之曰児昨日著此靴去妻家如其語捕獲之時人伏其明察也】祀井泉湧【平覽遷懷州刺史覽奏請於西故車道築城以杜西軍尋而西魏來攻新築城糧糗未集素乏水南門內有大井隨汲卽弱覽具衣冠向井而祝至期而井泉湧有異於常】在此州惟飲此水【竇熾爲原州刺史挫抑豪右申理幽滯在州十載甚有政績州城北有泉水屢經擾踐常與僚吏於泉側因酌水自飲曰吾在此州惟飲此而已】畫楊震像於私室題詩於淸水亭【申徽爲襄州刺史時南方初附舊俗官人皆通餉遺徽性防愼乃畫楊震像於私室以自戒及代還人送者數十里不絕徽自以無徳於人慨然懷愧因賦詩題於淸水亭長幼聞之皆競來讀逓相謂曰此申使君手迹並防誦之】暴過猛獸【庫狄士文爲貝州刺史至州長吏尺布斗粟之賍無所旁貸得千人奏之悉配廣南親戚哭聲於州境士文聞之令人捕搦捶楚盈前哭者彌甚司馬京兆韋焜淸河趙逹二人並苛刻惟長史有惠政人語曰刺史羅剎政司馬蝮蛇瞠長史含笑判淸河生喫人上聞之嘆曰士人暴過猛獸】居室患蠅杖門者【庫狄伏達爲並州刺史好聚斂又嚴酷居室患蠅杖門者曰何故放入其妻病以百錢買藥每自恨之不識士流開府府參軍多是衣冠士族皆擒撻遣築墻】受絹千疋【斛律武都爲兗州刺史塗經衛北受絹千疋黎陽郡守石曜手持一縑而謂之曰此是老石機杼聊以奉贈自此之外並須出於吏人武都知曜淸素純儒而不責】何忍欺仁君【鄭祖爲兗州刺史人有市盜布其父怒曰何忍欺仁君執布歸首祖述特原之】置勲州【後周文帝以韋孝寛立勲玉璧遂於玉璧置勲州以孝寛爲刺史取孝寛之勲名之也】路側植樹【韋孝寛爲雍州刺史先是路側一里置一土堠經雨頺毀毎須修補孝寛臨州乃勅州內當土堠之處植樹以代之旣免修補之勞旋又得庇蔭太祖後見之怪而問之人以狀對太祖嘉之曰豈得獨爾當令天下同之於是令諸夾道一里種一樹十里種二樹百里種五樹焉】特給路車鼓吹【蘇亮出爲岐州刺史朝廷以其牧本州特給路車鼓吹先還其宅並給騎士三千列羽儀遊鄕黨經過故人宅旬月而後入州世以爲榮】爲鄰境士庻所重【獨孤信爲泰州刺史常出獵日暮入城其帽微側詰旦而吏人有戴帽者咸慕信而側焉其爲鄰境士庻所重如此】爲本州刺史【劉雄髙祖嘗從容謂曰古人云富貴不歸本鄕猶衣錦夜遊今以卿爲本州如何雄稽首拜謝於是以雄爲河州刺史雄先已爲本縣令今復有此授鄕裏榮之】賜以所服冠履衣被【史寕爲涼州刺史遣使詣朝太祖卽以所服冠履衣服及弓箭甲楯等賜寜謂其人曰爲謝涼州孤解衣以衣公公推心以輔孤其善始令終無損功名也】容貌魁偉聲音如鐘【長孫儉爲荊州刺史時梁嶽陽王蕭內附遣使入朝至荊州儉於防事列軍儀具戎服與使人以賓主禮相見儉容貌魁偉聲音如鐘又爲鮮卑語遣人傳譯以答問客惶恐不敢仰視日晚儉乃著裙襦鈔帽引客宴於別齋因敍梁園防亂朝廷招攜之意發言可觀使人大恱出曰吾不能測也】以其信著遐邇故賜名信【獨孤信爲泰州刺史先是守宰闇弱政令乖方民有寃訟歷年不能決信在州事無擁滯亦以禮教勸人以耕田種桑數年之中公私富實流民所歸數萬家太祖大悅以其信著遐邇故賜以名信】肉袒自罰【長孫儉爲荊州刺史東南道行臺僕射所部鄭縣令泉璨爲民所訟推治獲實儉卽大集屬遂於防事前肉袒自罰捨璨不問於是州屬城肅然莫敢犯法魏文帝璽書勞之】掘得黃金封送上【王思政遷荊州刺史督工匠繕治城塹掘得黃金三十斤夜深宻送之家至旦思政召左史以金示之曰爲臣不宜有私悉以黃金封送上太祖嘉之賜錢二十萬】鄕裏運米以自給【泉企爲雍州刺史性淸約纎毫不擾於民在州五年毎於鄕裏運米以自給】孤之有卿若手臂【李逺字萬嵗以有殊勲授原州刺史太祖謂之曰孤之有卿若身之手臂之用豈可暫輟於身於是令逺兄賢代州事】一門之內再有衣錦之榮【令孤整字延保弟休聰敏有文武才用與整同起兵逐張寶時多功於本州刺史晉公議謂整曰以公勲望應得本州但朝廷借委任不宜逺出言公一門之內須再有衣錦之榮乃以整爲燉煌太守】老羆當道【王羆字熊羆除華州刺史常修州城未畢梯在城外齊神武遣韓軌司馬子如從河東宵濟熊羆不之覺比曉眾已乘梯入城羆尙臥未起聞閤外洶洶有聲便袒身露髻徒跣持一白棒大呼而出謂曰老羆當道臥貉子那得遏敵見驚退逐至東左右稍集合戰破之軌遂投城遁走文帝聞而壯之】元日放囚歸家【蕭揮字智遐武帝安城王秀之子性溫裕有儀表出爲上州刺史常至元日獄中所有系囚悉放歸家聴三曰然後赴獄主者固執不可揮曰昔王長文虞廷見稱前史吾𨿽寡徳竊景行之自此獲罪彌所甘心幸勿虞也諸囚荷防並依限還】吏不敢欺【梁南康簡王績爲南徐州刺史年始十餘主者受貨洗攺解書行事不覺績知曰縣解有姦詰之由是吏不敢欺稱爲明智】文案無擁【吳平侯爲南兗州刺史淸恪有信明解庻獄善知姦惡文案無擁吏民不敢欺】閒艸有君子風【吳均齊春秋徐州刺史陳顯達少有膽气好弓馬頗閒艸有君子風】自縣之州近世未有【傅琰字季珪年二十爲山陰令後重爲山陰遷益州刺史自縣之州近世未有也】贈竹屏風【三國典略賀祥爲荊州刺史有惠政逺近款附梁嶽陽王察欽其淸徳乃贈以竹屏風祥難違其意取付所司太祖聞之並賜祥】置水噐投書【華陽國誌趙琰爲靑州刺史有貴要囑記書琰於防事置水器發書皆投其中一無所報】吏民塞路攀車隨之【嚴尊字王思爲靑州刺史仁恕在民毎當遷官吏民塞路攀車隨之】喜慙悲三者交集【桓氏家傳桓範爲兗州刺史表謝曰喜於復見選擢慙於不堪所職悲於懷戀闕庭三者交集不知所裁】聞喪罷市傳泣數千里【鐘岏良吏傳羊枯字叔子爲荊州刺史恩惠均給人不疲勞及祜卒於洛陽信日中至荊州荊州市方大合聞祜薨卽罷市舉市肆皆號咷處處傳泣數千里】在官不迎妻子【巴祗遷揚州刺史在官舍不迎妻子未嘗食魚肉】重授並州爲天下最【梁習字子虞遷並州刺史召其豪右邊境咸安兼貢達明士咸顯於世武帝善之文帝卽位以習有譽並土重授並州爲天下最】茒茨六間坐無完席【吳隠之字處黙爲廣州刺史及罷之日惟有茒茨六間而已坐無完席乃以蓬爲屏風】吳人𦇤負而至者數萬【羊祜爲荊州刺史恩施均及民不疫勞吳人𦇤負而至者以萬數】開廩訖上聞【喬字公祖徙梁州刺史嵗饑開倉以給之主者以舊典宜先表聞曰若待奏報民且死矣開廩訖乃上聞天子嘉之】懷義忘罪【王望字慈卿爲靑州刺史嵗饑俾有艸食五百餘人因以便宜出布粟給廩與作衣事訖乃上表天子以不先表聞百官皆云犯專命之誅鐘離意獨曰昔華元子反楚宋之時不稟君命擅平二國春秋之義以爲美論今望懷義忘罪當仁不讓若防之以法忽其本情將乖聖朝愛人之防帝嘉之乃賞望】市無二價【江革字季思遷梁州刺史撫養邊戍好施惠愛市無二價】攀車號惜【邵瞻字思逺遷益州刺史百姓攀車號惜】腹心臣【零先賢傳衛臻領選舉傳爲益州刺史文帝曰選吾腹心臣也吾方與運籌帷幄之中決勝千里之外不可授以逺任別選傳焉】民吏懷之不忍欺【陶氏傳基字子叔先爲荊州刺史及薨百姓嘆息莫不號哭其子璜復爲是州政務淸淨而已民吏懷之不忍欺】路旁女子哭聲不哀【益部耆舊傳嚴遵爲揚州刺史行部聞路旁女子哭聲不哀問所哭者誰對曰夫燒死遵勅吏與語謂吏曰死人自過不燒死攝女令人守屍曰當有物往吏曰有防聚頭所遵捜視鉄釘貫項攜問乃以淫殺夫】得交刄爲交州【世說爰綜爲新安太守南界有刻石綜至下�有人於下得剪者咸異之主簿對曰昔長沙相王當餞孫同老云此州狹而長君當爲長沙事果應夫三刀爲益今得交刀君亦當爲交州後果如其言】重千斤【語林孟業爲幽州刺史其人甚大或以重千斤】見庭前井中出【異苑晉陸韋邵家在延陵元嘉初忽見人從庭前井中出長尺許被帯組甲伍相隨出門良久乃盡邵兄數善占筮常云吾子弟當刺史卽靑廣二州也】吏人立廟設祭【幹寶搜神記王業和帝時爲荊州刺史遷司校尉卒於枝江吏人立廟設祭刻石銘徳】刻石銘徳【上】州界山響稱萬嵗者三【隋書慕容三藏爲廓州刺史時州略連云三響稱萬嵗者三詔頒郡國仍遣使醮於山所其日景云浮於上雉兔馴壇使還上大悅】屈公臥治【楊常希表有足疾上謂之曰蒲州出美酒足堪養病屈公臥治之於是出拜蒲州刺史】還笏復拜【張威以平王謙功拜靑州刺史頗治產業遣家僚於民間鬻荻根其馭吏緣此侵擾百姓上深加譴責坐廢於家從行泰山至洛陽上謂威曰自朕之有天下毎委公以重任可謂推赤心矣何乃不終名行惟利是嗜豈惟辜負朕心亦且累公名徳因謂威曰公所執笏今何在威頓首曰臣負罪虧憲無顏復執謹藏於家上曰可持來明日奉笏以見上曰𨿽不遵法度公效力實多朕不忘之今還公笏復拜洛陽刺史】戴帽餳片【梁彥先拜州刺史言於上曰臣前待罪湘州百姓呼爲戴帽餳片自分廢黜無復衣冠之望不謂天恩復垂收采請爲湘州攺易轍以變其風俗上答恩從之復爲湘州刺史豪猾聞彥先自請而來莫不笑及下車發擿姦隠有若神明於是俠猾防徒莫不潛竄合境大駭】稱爲良二千石【令狐熈拜滄州刺史時山東承齊之後戶口簿籍多不以實熈曉諭之令自歸首至者萬口在職數年風教大行稱爲良二千石】考績爲天下最【唐開皇四年上幸洛陽令狐熈來朝州民恐其遷易悲哭於道及熈復還百姓出境迎謁歡呼盈路在州獲白烏白麞嘉禾甘露降於庭前栁樹八年徙爲河北行臺度支尙書吏民追思立碑頌徳及上祠泰山還次汴州惡其殷盛多有姦俠乃命熈爲汴州刺史下車禁遊食抑工啇民有向街開門者杜之船客停於郭外星居者勒爲聚落僑人逐令歸本其有滯獄並決遣之令行禁止稱爲良政上聞而嘉之】防溝瀆【於頔爲湖州刺史因行縣至長城方山其下有水曰西湖南湖防鑿漑田三千頃久湮廢者令設提塘以復之攺蘇州刺史防溝瀆整街衢至今賴之吳俗事鬼頔疾其淫祀廢生業神宇皆徹去惟吳太伯伍員等廟存焉𨿽爲政有績然橫暴尢甚】削去煩苛【崔瓘以士行聞蒞職淸謹略遷澧州刺史下車削去煩苛以安人爲務居二年風化大行流亡𦇤負而至增戶數萬有司以聞優詔特加五階至銀靑光祿大夫以甄能政】選循良【大歷初叛臣周智光伏誅詔選循良爲近輔以敬括爲同州刺史嵗余入爲禦史大夫遲重推誠未嘗以私害公】衣錦【姜譽泰州人以平薛仁杲拜秦州刺史髙祖曰衣錦還鄕古人所尙今以本州相授】不遣妻子爲質【張萬福在泗州遇徳宗幸奉天李希烈反陳少防悉令管內刺史送妻小在揚州以質萬福獨不送謂使者曰爲某白相公萬福妻子老且丑不足煩相公寄意終不之遣爲人所稱】奏放逃戶欠錢【李渤字濬之遷江州刺史張平叔判度支奏理違逋渤上防曰伏奉詔勅度支使所奏今臣設計督塡逃戶所欠錢四千餘萬臣懼史官書陛下於大旱中督三十六年前逋臣任刺史罪無所逃臣旣上不副聖情下不忍鞭笞黎庻不敢輕持節印特乞放臣歸田乃下詔曰江州所奏實爲懇誠若不蠲免實難存濟所訴逋欠並放】方渠水流【楊朝晟字叔明爲鄧州刺史奏方渠合通水波皆賊路也請城其地以備之軍至方渠無水師旅囂然遽有靑蛇乘髙而下視其迹水隨而流朝晟命築防澤之遂爲停泉軍人仰飲以足圖其事上聞詔置祠焉】務舉大綱【楊恭仁隋司空雄之長子仁壽中累除甘州刺史恭仁務舉大綱不爲苛察戎夏安之文帝謂雄曰恭仁在州甚有善政非惟朕舉得人亦是卿義方所致】引水入城以代井汲【長孫操爲陜州刺史自州東引水入城以代井汲百姓於今稱之】妙簡賢良分典大州【則天常與宰相議及州縣官吏納言李嶠夏官尙書唐休璟等奏曰伏思當今要務莫如富國安人富國安人當在擇刺史竊見朝廷物議莫不重內官輕外職毎除授牧伯皆再三披訴比來所遣外任多是貶累之人風俗不登實由於此宜於臺閣寺監妙簡賢良分典大州共康庻績】前後爲治其政如一【陸象先爲刺史嘗有小吏犯罪但示語而遣之錄事白曰此例當今予杖象先曰人情相去不逺此豈不觧吾言若必湏行杖卽當自汝爲始錄事慚懼而退象先常謂人曰天下本自無事祗是庸人擾之始爲繁爾但當靜之於源亦何憂其不簡前後爲治其政如一】當靜之於源【上】務勸農桑【蔣幹遷魏州刺史時河北饑饉舊吏苛酷百姓多逃散幹乃察姦吏務勸農桑由是逃散者皆來復業稱爲良牧】郡人勒碑頌徳【狄仁傑轉寧州刺史撫和戎夏民得歡心郡人勒碑頌徳禦史郭翰巡察隴右及入境內者老歌刺史美徳者盈路翰薦於朝詔爲冬官侍郎】罷散繕城郭【敬暉除衛州刺史時河北新有突厥之冦方秋而修城不輟下車謂曰金湯非粟不守豈可棄收獲而繕城郭哉悉令罷散】不徒示寵【賈惇頥爲瀛州刺史弟惇實爲饒陽令政淸淨舊制大功之嫌不連官朝廷以其兄弟治行相髙故不徒以示寵】奏課第一【崔俊性介潔矜已之淸視賍貪若仇以蘇州刺史奏課第一】一劍下毗陵【九國誌張馴景福元年從行宻歸江都路經毘陵行宻顧左右毘陵大城也馴一劍下之不亦壯乎卽授溫州刺史】指獄門曰錢鑪【後蜀申貴歷昌渝文眉四州刺史貪鄙殘虐所在聚斂販貨民不勝其典眉州受財鬻獄恣其暴橫嘗指獄門謂左右曰此我家錢鑪其暴如此】祝神虎斃【南漢謝傑爲髙州刺史境多虎夜入郭中爲暴人不安居傑一日沐浴謁城隍神舉酒祝曰愚民何辜而虎暴之蓋刺史無徳化願虎只食刺史無傷愚民因屏去左右獨宿殿庭中是夜三鼔廟東南隅忽有物哮吼其聲如雷良久乃止及遲明視之數虎悉斃】民安俗阜【王延彬弱冠爲泉州刺史在治三十餘年民安俗阜嵗無災沴人以爲淳厚所致】李大虫【楚李瓊爲桂州刺史魁岸多力毎食肉十餘斤據按大嚼耽耽然軍中號曰李大虫先是桂州兒童聚衢路忽相驚走曰大虫來至是果應】刺其體作赤心殺賊字【國朝兵馬副部署保州刺史呼延贊武人所爲不近理忠實有膽勇常自言願死於賊刺其體作赤心殺賊字至妻子奴僕皆然鞍馬器用什物咸刺繡刻鏤亦爲其字作破陣刀降魔杵鉄鞭鉄襆頭兩旁有刄皆重數十斤乘騅馬緋抹額自稱慕尉遲敬徳之爲人赴保州言於上曰臣服飾怪異所至之處觀者必眾願勅郡縣遣卒遮列淸道上笑而不許】服飾詭怪【以遼州刺史呼贊爲馬步軍都軍頭領扶州刺史上謂侍臣曰此人頗有膽勇往曽從朕北徵服飾詭怪朕以其惑眾欲斬之且車服甲冑自有常制豈當自異乎如尉遲敬徳對禦毆傷人𨿽有匹夫之勇亦有何用】爲將以忠實爲本【至道元年汝州刺史常思徳辭歸治所對於便殿上慰勞久之謂左右曰思徳事朕曰固久今老矣當少壯之時甚銳健大凡爲將以忠實爲本思徳嘗領兵從曹彬至涿州會軍失利皆潰去思徳以所部翼衛彬至徳州謂人曰吾軰偏禆爾偶失主帥將何面目見君父用心如此可謂忠實矣】立屏盜碑【郭進爲益州刺史防盜賊羣起攻刼居民進帥鎭兵剪除之部內淸肅民吏千餘人詣闕乞立屏盜碑許之】姚大虫【姚內斌太祖以西戎屢爲寇抄選內斌爲慶州刺史在部十餘年戎人畏服不敢犯塞號爲姚大虫】

別駕【沿革更見州牧門】

應劭漢官儀元帝時丞相於定國條州大小爲設員吏治中別駕諸部從事秩皆百戶【刺史六條曰州別駕見部刺史持版拜刺史亦答拜】

晉職官志州置別駕治中從事

隋百官志梁武帝州置別駕治中從事各一人爲十班後齊司州置牧屬官有別駕司州別駕從四品上上州第六品中州從六品下州第七品後周八命州別駕正四品七命州四命州正六品

隋雍州置牧屬官有別駕開皇二年攺別駕贊務以爲長史司馬

唐職官志貞觀二十三年攺別駕爲長史永淳元年置州別駕

唐百官志上中下州別駕各一人【武徳元年攺丞曰別駕十年攺雍州別駕爲長史髙宗卽位攺別駕皆爲長史上元二年諸州復置別駕以諸王子爲之永隆元年省永淳元年復置景云二年始用庻姓天寶八年諸郡奏減冗員罷諸州別駕其在京百司當八別駕者多處之朝列元和以來西河用兵偏禆立朝朱紫塡擁久次當進及受代閒居者常數千人趣中書及宰相私第摩肩疾謁繁於辭語及韋處厚秉政復奏置六雄十望十緊三十四州別駕以處之淸流不雜朝政淸肅】

投傳【後漢周景爲豫州刺史辭蕃爲別駕從事蕃以處諌諍不合投傳而去注簿符也】捕獲沙門盜金【後周栁慶爲雍】【州別駕有賈人持金二十斤詣京師交易寄人停止毎欲出行常自執管鑰無何緘閉不異而失其金賈人謂是主人所竊郡縣訊問主人遂自誣伏慶聞而嘆之乃問賈人曰卿鑰常置何處對曰常自之頗與人同宿乎曰無與人同宿者惟日者曾與沙門酣宴醉而酣寢慶曰主人持以痛掠自誣非盜也彼沙門乃眞盜耳卽遣吏速捕沙門乃懷金逃匿後捕獲盡得所失之金】

長史

唐職官志【見州牧門】

五代職官志淸泰三年中書門下言長史因攝奏正比未有官者送名

國朝淳化五年詔益王元傑可檢校太保兼侍中行揚州潤州大都督府長史充淮南鎭江軍節度使揚潤等州管內觀察處置營田堤堰橋道等使仍攺封吳王翰林學士張洎上言今月二十七日制攺封王以郡爲國置傅相及內侍中尉等佐王爲理自漢魏以降所封之王如不之國朝廷命卿大夫臨郡卽稱內史行郡事晉永和泰和之際有瑯琊王會稽王臨川王故謝靈運王羲之等爲會稽臨川內史卽其事也唐有天下以揚益潞荊幽五郡爲大都督置長史司馬爲上佐卽前代內史之類也其大都督之號非親王不授其揚益郡等或有親王遙領朝廷命大臣臨郡者皆是長史副大使知節度事臣請以一二言之段文昌出鎭揚州云淮南節度管內營田觀察處置等使檢校尙書左僕射兼揚州大都督府長史李戴義鎭幽州盧龍軍節度副大使知節度事管內觀察處置押契丹兩蕃經略等使檢校司徒平章事兼幽州大都督府長史卽其例也今益王以揚潤二郡建社爲國正居大都督府之任又以正領節度使豈冝卻加長史之號乃是國王自爲上佐矣或朝廷且以長史拜命其如銜內又無副大使知節度事之目倘或他日別命守將禆臨本郡卽不知以何名目除授也乞付中書門下施行上以制命已出不欲易洎表再上引典故論列宰相言曰襄王越王皆領長史今吳王獨爲大都督居襄越之上非便上言曰業已差誤異日有除授卽攺正之洎奏遂寢至道二年以越王元份爲桂州大都督兼領會稽吳王元傑爲揚州大都督兼壽春先是洎常抗疏至是洎知政事因郊祀覃慶遂攺正焉元祐令州長史正九品州長史爲散官

辟處士【晉書桓沖溫之弟也最淹識有武幹爲中軍將軍都督揚江豫三州刺史又遷爲督江荊梁益寧交廣七州命處士劉麟之爲長史麟之不肯屈親往迎禮甚厚】眞宰相才【唐則天求宰相狄仁傑曰荊州長史張東之其人𨿽老眞宰相才也】誤寵崔敬嗣【崔敬嗣爲房州刺史中宗爲廬陵王安置在州官吏多無禮敬嗣以親賢禮待之供給丰贍中宗深徳之及登位有益州長史崔敬嗣旣同姓名毎進擬禦筆超拜省者數四後引與語方知誤寵訪敬嗣已卒乃授其子注官】別榻【孔休源爲晉安王長史南陵太守別專行南徐州事休源略佐名藩王常相倚仗常於齋中別施一榻云此是長史孔坐人莫預焉】簡擇無如卿者【崔神慶則天時擢拜並州刺史因謂曰並州朕之枌揄又有車馬此日簡擇無如者前後長史皆從尙書爲之以其委重所以授也則天爲按行圖擇日而遣之】擇日遣行【上】前賈後張【張志願中宗時檢校洛州長史時都城谷貴盜竊甚眾志願一切皆獲杖殺之積屍府門逺近震懼髙宗時賈惇頥爲洛州刺史亦有政績與志願皆爲一時之最故時人語曰洛州前賈後張可敵京兆三王】挺身而去【蘇瓌字昌容遷揚州刺史大都督府長史揚州地當衝要多富商大賈珠翠珍怪之產前長史張潛於辧機皆致貲數萬惟瓌挺身而去】煙霄失路【劉鄴字漢藩同平章事僖宗卽位蕭仿崔彥昭秉政素惡鄴乃罷授揚州大都督府長史淮南節度使是日鄴押班宣麻竟通事引鄴內殿謝不及笏記鄴遂自敍十句語曰霖雨無功深愧代天之用煙霄失路未知歸骨之期帝惻然】散官粟行賑救【李臯字子簡爲溫州刺史無幾攝行州事嵗歉有官粟數千萬斛臯欲行賑救掾吏叩頭乞上防�曰夫人日不再食當死安暇稟命若殺我一身活人數千命利莫大焉於是開倉盡散之以擅貸之罪飛章自劾上嘉之】起屯田以代轉輸【李聽爲靈州大都統府長史境內有光祿渠廢塞嵗久欲起屯田以代轉輸聽復開決舊渠漑田千餘頃至今賴之】政在養人【賈惇實咸亨中遷洛州長史甚有惠政時洛陽令楊徳幹殺人以立威名惇實曰政在養人義須存撫傷生過多𨿽能亦不貴也徳幹爲之稍減】不枉不漏【張說字道濟睿宗卽位遷中書侍郎雍州長史景云秋譙王重福於東都搆逆而死畱守捕系枝黨經時不決睿宗令說往按其獄一宿捕獲重福謀主盡得其情狀其餘枉被系禁者一切釋之睿宗勞之曰知按此獄不枉良善不漏人非忠正豈能如此】

司馬

隋百官志

唐職官志【並見州牧門】

國朝元祐令州司馬正九品爲散官

除書未到欲視事【唐書房嗣業除益州司馬除書未到欲視事益州錄事軍杜景佺不從果除益州司馬】委以州府之任【任環爲衡州司馬都督王勇甚敬異之委以州府之任】防記【白居易江州司馬防記曰自武帝以來庻官以便宜制事小攝大重侵輕郡守之職總於諸侯郡佐之職移於部從事故五大都督府至於上中下郡司馬之事盡去惟員與俸在凡內外文武官左遷右移者逓居之凡執役事上與給事於省寺軍府者遙署之凡仕久資髙耄昏軟弱不任事而時不忍棄者實蒞之進不課其能退不殿其否才不才一也江州土髙气淸富有佳景刺史守土不觀遊郡吏執事不自暇佚惟司馬綽綽可從容於山水詩酒間於是郡南樓山北樓水盆事百花風篁石嵓瀑布廬宮源潭洞東西二林寺泉石松雪司馬盡有之矣茍有志於吏隠者捨此官何求焉】五品【又云按唐典上州司馬秩五品嵗廩月俸官足以裨身食足以給家政康非司馬功壊非司馬罪無言責無事憂爲國謀則屍素之尢蠧者身謀則祿仕之優穏者】政康非功政壞非罪防優穏【並見上】豈是覓鷂人【劉齊賢自侍禦史出爲晉州司馬髙宗聞其方正甚禮之時將軍史興宗嘗從事於苑中弋獵因言晉州出好鷂劉齊賢見爲司馬請使捕之帝曰劉齊賢豈是覓鷂人耶卿何以此待之】維舟月夜賦詩【蕭遘與韋保衡同年登進士第保衡以干進無藝同年皆薄之遘形神秀偉志操不羣自比李徳裕同年皆戱呼太尉保衡憾之保衡作相摭遘之失貶播州司馬途中維舟月夜賦詩自悼慮保衡見害遽有神人謂之曰相公勿憂子平常禦侮遘心異之過峽州經帝祠卽所見之神人也保衡誅後入同平章事】天下甲門【袁誼爲蘇州刺史司馬張沛者卽侍中文瓘之子誼謁之曰司馬何事沛曰此得一長史是隴西李亶天下甲門也誼曰司馬何言之失門戶須歷代人賢名節風教爲衣冠顧矚始可稱舉此老夫是也作時柱石見危授命則則曠代無有何可說之以爲門戶沛懷慙而退】禦制詩以贈行【賀知章因病上疏請入道求還鄕裏拜其子曾爲會稽郡司馬令侍養禦制詩以贈行】善政表於能官【韋安石爲永昌令並州司馬則天手制勞之曰聞卿在彼善政表於能官仁明彰於鎭撫如此稱職甚慰朕懷俄拜並州刺史】散將受正員【有醫士崔環者自淮南小將爲黃州司馬至南省鄭餘慶執之封還以爲諸道散將無故受正員五品官是開徼幸之路且無闕可供由是稍忤時相攺太子少傅】蘆生於室【李全忠廣明中爲棣州司馬有蘆生於室中一尺三節心惡之謂別駕張建曰吾室生蘆無乃怪歟建曰蘆芽類徳澤而滋家有茅土之慶殆天意乎其生三節必傳三人公勉樹徳名無要斯言全忠秩滿遝鄕裏事節度使李可舉爲牙將可舉死上章推全忠爲防後朝廷因以節鉞授之李氏父子三葉十年而已】不宜治郡【白居易爲太子左贊善大夫會有素惡居易者言居易作新井詩言浮華無實行不宜寘彼周行執政貶爲刺史詔出王涯上疏論之言居易所犯狀迹不宜治郡追詔授江州司馬】

治中

漢制治中從事史一人居中治事主眾曹文書

應劭漢官儀司功曹從事卽治中也

辭對無變【謝承後漢書陳禪爲州治中從事時刺史爲人所劾受納賍賂禪當傳考及至笞掠無算五毒備加神意自若辭對無變事遂釋】委腹心之任【魏志審配少忠烈慷慨有不可犯之節表紹領冀州委配腹心之任以爲治中別駕】月旦各言其失【太祖令曰頻年以來不聞嘉謀豈吾開延不勤之故耶自今諸掾屬治中別駕常以月旦各言其失】荊州從事【世說習鑿齒史才不常桓溫深器之年來三十用爲荊州治中別駕謝牋日不遇明公荊州從事爾】無車公不樂【車爲桓溫治中有會溫輒云無車公不樂】當朝正色【晉書唐彬檄爲治中別駕忠肅公亮匡救違闕盡規誨以納言不顯諫以彰主當朝正色焉】以手巾拭其面【江表傳孫權尅荊州將吏悉皆歸附而濬獨稱疾不卽見權遣人以牀就家輿致之濬伏面著牀涕泣交橫權至勞與語使親近以手巾拭其面濬起下地拜謝卽爲治中】占術馳名【後漢任文公爲治中從事時天大旱白刺史曰五月一日當有大水宜令民預爲備刺史不聼文公獨儲大船百姓或閒頗有爲防者到其日旱烈文公急命促載使白刺史刺史笑之日中天北雲起須臾大雨至晡時滿水湧起十餘丈漂壞廬舎所害數千人文公遂以占術馳名】洛陽主人【周書趙肅字慶維洛陽人也早有操行知名於時獨孤信東討肅率宗人爲援授司州治中糧頓不遺太祖曰趙肅可謂洛陽主人也】

主簿

漢制州有主簿一人錄閤下眾事省文書

韋昭辧釋名主簿主諸簿書簿普也普闗諸事

彈箏歌秋風【俗說謝景仁爲豫州主簿在桓閤下聞其善彈箏使呼之旣至取箏與彈因歌秋風意味殊適以此大奇之】徒三十年看儒書不如一詣習主簿【晉書習鑿齒爲桓溫荊州主簿親遇深宻時時曰徒三十年看儒書不如一詣習主簿】家粟作粥餌饑人【後魏韋朏少有志學業年十八辟州主簿屬嵗歉以家粟作粥以餌饑人所活甚眾】

諸從事

後漢百官志司校尉從事史十二人本注曰都官從事主察舉百官犯法者【蔡質漢儀曰都官主百官朝防與三府掾同慱物記曰中興以來都官從事多出之河內掊擊貴戚】功曹從事主州選署及眾事別駕從事校尉行置兵曹從事主兵事其餘諸郡國從事每郡國各一人主督促文書察舉非法皆州自辟除故通爲百石云

晉職官志

隋百官志【皆見州牧門】

通典祭酒從事史漢魏以來置宋世分掌諸曹兵賊倉戶水鎧之事自江左揚州無祭酒而以主簿治事坐法失官【前漢邴吉爲廷尉右監坐法失官歸爲州從事】揚子云誠知人【揚雄少時從遊學侶而仕京師顯名爲朝廷在位賢者稱嚴君平徳杜陵李彊素善雄久之爲益州牧喜謂雄曰吾眞得嚴君平矣雄曰君備禮以待之彼人可見而不可得詘也彊心以爲不然及至蜀與相見卒不敢言以爲從事乃嘆曰揚子云誠知人】職事修理【續漢書楊球爲幽州從事部分邊塞職事修理】白馬陳從事【謝承後漢書李憲於廬江自稱天子揚州討之不能得廬江人陳眾爲從事白刺史歐陽歙請降之於是素車白馬往說皆降民大悅共生爲立祠號曰白馬從事】一州震懼【華嶠後漢書衛羽爲州從事時中常侍單超兄子匡爲濟陰太守負其勢大爲貪放刺史第五種欲舉之聞羽素抗厲乃召羽謂曰聞公不畏彊禦今欲相委以重事若何對曰願庻幾於一割羽出遂至定陶閉城門取匡賓客親史四十餘人七日中糾發其賍五六千萬種卽奏舉一州震栗】貴戚斂手避二鮑【鮑永爲司校尉帝叔父趙王良尊貴戚重永以事劾良大不敬由是朝廷肅然戒愼乃辟扶風鮑恢爲從事恢亦抗直帝曰貴戚斂手以避二鮑】不發私書【樊凖爲州從事臨幾介正不發私書】聞有令問【鐘離意別傳揚州刺史夏君三辟意爲九江從事三府側席夏君謂意曰刺史得京師書聞從事有令問刺史何惜王之爵不貢乎乃表爲尙書】禽盜在明法不在數赦【潛夫論孝明帝時荊州舉茂才過闕謝恩賜食旣訖問何異聞對曰部有劇賊九人刺史數以督郡終不能得帝曰汝非部從事耶對曰是也帝乃震怒曰賊發部中而不能擒何以爲茂才乃捶數百而切讓郡十日之間賊卽伏誅由是觀之禽盜在明法不在數赦】武力過人【魏張遼字文逺漢末並州刺史丁原以遼武力過人召爲從事】禇裒指孟嘉【晉書孟嘉傳庾亮辟嘉爲勸學從事褚裒時爲豫章太守嘉正旦入會嘉坐次甚逺褚裒問孟嘉何在亮曰在坐但自覓之裒歷觀之指嘉曰將母是乎亮欣然】捜揚翹楚匪蘭弗刈【羅含別傳庾刺史以親賢爲重作鎭方嶽捜揚翹楚匪蘭弗刈辟爲荊州從事】州史有令僕才【世說顧和爲楊州從事月旦當朝未入停車門外】

【集教曰丹陽從事陳恥器局缺

正可轉主簿吳興從事謝鸞才幹】

【正直可轉西曺】癡不語髙孝甫【陳畱耆舊傳髙愼字孝甫惇質少華口不能劇語黙而好沈深之謀其徒號曰臥虎故人謂之曰癡不語髙孝甫】臥虎【上】不屈其志不累其身【益部耆舊傳李字士元爲州從事揚雄稱之曰不屈其志不累其身不夷不惠可否之間見其貌肅如也觀其行穆如也聞其言戚如也】

中正

史記陳勝爲楚王以朱房爲中正而不言職事

通典魏司空陳羣以天臺選用不盡人才擇州之才優有昭鑑者除爲中正自防人才銓定九品州郡皆置吳有大公平亦其比也

幹寶曰晉宣帝除九品置大中正議曰案九品之狀諸郡中正旣未能斷究人才以爲可除九品制置州大中正晉令大小中正爲內官者聴月三會議上東門外設幔陳席晉起居注僕射諸葛恢啟稱州都大中正爲吏部尙書及郎司徒左長史掾屬皆爲中正臣今領吏部請解大中正以爲都中正職局司理不宜兼也

襄陽耆舊傳晉朝以江表始通人物悉使江南別立大中正曹儀集九品議曰使具論欲除九品而置州正欲檢虛實一州濶逺略不相識訪不得知防復轉訪本郡先達者爾此間州中正而實決於郡人

孫楚集奏曰九品漢氏本無品班固著漢書序往代賢智以爲九條此蓋記鬼錄次第而陳羣依之以品生人又魏武防奇決於胸臆收才不問階次豈賴九品而後【缺】

爲本官才有三難而治亂之所由人物難知一也愛憎難防二也情僞難明三也今立中正定九品操人主之威福奪天朝之權柄上品無勢族今職名中正實爲姦府名九品而有八損宜罷中正除九品而棄魏法更立一代之義制又表刺史初臨州大中正史若吏部選內猶不中正問人事所在祖父位狀後魏孝文雲中正之任必須才業兼資者及武帝時崔浩爲冀州中正【缺】北齊郡縣皆有其本州中正以京官爲之

甚得州裏之稱【吳志習溫爲荊州大公平大公卽州都也後潘祕爲尙書僕射習溫爲大公平甚得州裏之稱】不宜勞以碎務【晉書劉毅年七十以耆老後舉爲靑州大中正尙書以毅懸車致仕不宜勞以碎務孫戶表曰司徒魏舒司校尉嚴詢與毅年齒相近詢管四十萬戶州兼量司百寮總攝機委舒所統殷廣兼執九品銓十六州議論主者不以爲劇昔鄭武公年過八十爲周司徒毅志气聰明一州品第不足勞其思慮毅遂爲州銓正人流淸濁區別其所彈貶自親貴始】執九品銓十六州品第不勞思慮【並上】蓬蒿不足成林【陳頵傳解結問別駕治中曰河北白壤膏梁何故少人毎以三品爲中正皆云不審陳頵對曰詩稱維嶽降神生甫及申夫英偉大賢多出山澤河北土平气均蓬蒿栽髙三尺不足成林故也】養進寒俊【王隠晉書楊暉與陶侃其載詣榮州大中正溫雅責暉與小人同載暉曰江州多少風俗卿已不能飬進寒俊不可毀頃之楊暉代雅爲中正陶侃爲鄱陽小中正】殿下何得見逼【蕭子顯齊書張緒轉太子中庶子本州大中正長沙王晃屬選用吳與聞人邕爲州議曹緒以資籍不審執不許晃遣書佐固請之緒正色謂晃使曰此是君家州殿下何得見逼】品藻人物以正一州淸論【茍朂集袁譲豫州大中正奏曰被勅以臣爲豫州大中正官與州閭鄕黨初不相接臣本州十郡多於他州人數倍多品藻人物以正一州淸論此乃臧否之本威俗所重】州閭與郡縣希疎如馬齒【應璩新書曰百郡立中正九州置都士州閭與郡縣希疎如馬齒生不相識面何緣別義理】開尙書八條事【梁書沈約遷侍中光祿大夫領太子詹事揚州大中正開尙書八條事】各舉其子【後魏書房堅遷齊州大中正髙祖臨朝令諸州中正各舉所知千秋與幽州中正楊危各舉其子】

職官分紀卷四十﹤子部﹐類書類﹐職官分紀﹥

欽定四庫全書

職官分紀卷四十一

宋孫逢吉撰

郡太守【更見州牧門】

通典郡守秦官秦滅諸侯以其地爲郡置守丞尉各一人守治民丞佐之尉典兵漢景帝中元二年更名郡守爲太守凡在郡國皆掌治民進賢勸功決訟檢姦常以春行所主縣秋冬遣無害吏按訊諸囚平其罪法論課殿最【按律有無害都史言如公平吏漢蕭何以文無害爲沛主吏掾】並舉孝亷漢制嵗盡遣上計掾史各一人條上郡內眾事謂之計偕簿郡爲諸侯王國者置內史以掌太守之任宣帝以爲太守吏民之夲數變易則下不安民知其將久不可欺罔乃服從其教化每拜刺史守相輒見問觀其所由退而考察以質其言常稱曰與我共治者惟良二千石乎是以漢世良吏於是爲盛稱中興焉成帝綏和元年省內史以相治民則相職爲太守王莽攺曰大尹後漢或以尙書令僕射出爲太守或自郡守入爲三公【出爲郡守鐘離意黃香胡廣桓榮是也入爲三公盧延第五倫桓虞鮑昱是也】三國時有郡守國相內史晉郡守皆加將軍無者爲恥晉宋守相內史並銀章靑綬集賢兩梁冠後魏初郡置三太守孝文初二千石能靜二郡至三郡者遷爲刺史太和中次職令太守內史相縣令並以六年爲限北齊制郡爲上中下三等毎等又有上中下之差自上上郡至下下凡九等後周郡太守各以戶多少定品命隋郡太守如北齊九等之制至開皇三年罷天下諸郡以州綂縣大業三年又攺州爲郡郡置太守唐武徳元年攺州爲郡攺太守爲刺史加號持節【總管則加使持節按魏晉制有使持節持節假節使持節得戮二千石以下持節得戮無官人若軍事俱與使持節同假節惟軍事得戮犯令者守是刺史兼領軍戎若今采訪節度使也自北齊以降天下𨿽分

裂其州郡漸眾隋開皇初有州三百一十十官人遂廢郡便以

人則刺史如太守之職官名屢攺職事不易蓋制置之際不詳源夲因習舊名遂有持節諸軍之虛稱其屬官別駕以下錄事】

【功戶諸曹軍事亦多漢晉之制若今之節度采訪副使判官之任本置別駕乘一車行部其軍錄事皆佐戎旅今並無其實豈所謂必也正名者乎又按加刺史持節軍事之名以爲榮寵則邊荒萬里三數百戶小郡亦同此號又無以別逺近大小之差輕重閒劇之異也顯慶元年都督府及上州各置執刀手十五人中下州各十人】後加號爲使持節諸軍事而實無節但頒銅魚符而已天寶元年攺州爲郡刺史爲太守【漢文帝二年初與郡守爲銅虎符竹使符至隋開皇七年別頒靑龍符於東方總管刺史西方以騶虞南方朱雀北方武九年又頒木魚符於總管刺史雌一雄一三年十年悉頒木魚符於五品以上官義寕二年罷竹使符頒銀兔符於諸郡唐武徳元年又攺銀兔爲銅魚符】自是州郡刺史守更相爲名其實一也太祖初理天下重親人之任防督守之名於屏俯仰視焉其人善惡必書其下是以州郡無不率理逮貞觀之末升平旣久羣士多慕省闥不樂外任其折衝果毅有才力者先入爲中郎郎將以補郡守其輕也如是武后臨朝垂拱二年諸州都督刺史宜準京官帶魚長安四年納言李嶠同平章事唐休璟奏曰竊以物議重內官而輕外任凡所出守多因貶累非所以澄風俗安萬人臣請擇才於臺閣省寺之中分典大州共康庶政臣等請輟近侍率先具僚太后乃令書名探之中者當行於是鳯閣侍郎韋嗣立禦史大夫楊再思等二十人中之皆以本官檢校刺史【二十人內以政績有可稱者獨常州刺史薛亷徐州刺史司馬鐘二人而已】當時復有爲員外刺史【永昌中成王李千里歷遷襄州員外刺史神龍初以譙王重福之妃張易之甥也貶重褔僕州員外刺史皆不領州務】開元中定天下州府自京師及都督都防府之外以近畿之州爲四輔【同華岐蒲四州謂之四輔】其餘爲六雄【鄭陜汴絳懷魏】十望【宋亳滑許汝晉洛虢衞相】十【初有十後有者甚多不復具列】及上中下差【凡戶四萬以上爲上州二萬五千以上爲中州不滿二萬爲下州亦有不約戶口以別敕爲上州又謂近畿者爲上州戶𨿽不滿四萬亦爲上州其親王任中下州刺史者亦爲上州王去後依舊式天寶中通計天下上州一百九中州二十九下州二百八十九總三百二十七州】萬石君【史記萬石君奮其父趙人也姓石氏奮長子建次子甲次子乙次子慶皆至二】

【千石景帝曰石君四子皆二千石人臣尊寵集其門號奮爲萬石君景帝季年萬石君以上大夫祿歸老於家以嵗時爲朝臣遇公門闕萬石君必下車趨遇路馬必式焉】河東股肱郡故特召君【季布爲河東太守孝文時人有言其賢召欲以爲禦史大夫人言其勇使酒難近畱邸一月見罷布進曰臣待罪河東陛下無故召臣此必有以臣欺陛下者今臣至無所授事罷去此人必有毀臣者夫以一人譽召臣以一人毀去臣恐天下有識者聞之有以窺陛下上黙然慙曰河東股肱郡故特召君耳】東海大治【尹翁歸爲東海太守郡中吏民賢不肖及姦邪罪名盡知之東海大治乃入守右扶風】教告屬縣【王尊字子貢爲安定太守到官出教告屬縣曰令長丞尉奉法守城爲民父母抑彊樹弱宣恩廣澤甚勞善矣太守以今日至府諸君卿勉力正身】一切以便宜從事【龔遂字少卿山陽人宣帝問曰渤海廢亂朕甚憂之君欲何以息其盜賊以稱朕意對曰海濵遐逺不沾聖化民困於饑寒而吏不卹今欲使臣勝之耶將安之也上曰選用賢良固欲安之遂曰臣聞治亂民不可急惟緩之然後可臣願丞相禦史無拘臣以文法得一切以便宜從事上許焉遂獨行至府郡中翕然盜賊亦皆罷去民有帶持刀劍者使賣劍買牛賣刀買犢曰何爲帶牛佩犢耶】賣刀買犢【見上】銅虎符竹使符【前漢文帝紀初與郡守爲銅虎符竹使符應劭曰銅虎第一至第五國家當發兵遣使者至郡合符符合乃聽受之竹使符皆以竹簡五枚長五寸鐫刻篆書第一至第五張晏曰符以代古之圭璋從簡易也師古曰與郡守爲符者謂各分其半右畱京師左以與之】天下無雙【李廣爲上谷太守數與匃奴戰典屬國公孫昆邪爲上泣曰李廣才气天下無雙自負其能數與敵角恐亡之乃徙爲上郡太守】以殺降不侯【初李廣與從事李蔡俱爲郎元狩中蔡代公孫爲丞相蔡名聲出廣下逺甚然廣不得爵祿官不過九卿而蔡爲列侯廣之軍吏士卒或取封侯廣以問望气王朔曰豈吾相不當侯耶朔曰將軍自念豈有所恨者乎廣曰吾爲隴西守羌嘗反吾誘降者八百餘人詐而同日殺之至今恨獨此耳朔曰禍莫大於殺已降此乃將軍所以不得侯也】歷七郡【廣歷七郡太守前後四十餘年得賞賜輒分其麾下飲食與士卒共之將兵乏絕處見水士卒不盡飲不近水士卒不盡食不嘗食寛緩惜士士以此樂爲用】賞賜分麾下與士卒共飲食【上】民之師帥【董仲舒防曰今之郡守縣令民之師帥所以承流而宣化也】學成都市【文翁爲屬郡守見蜀地僻陋有蠻夷風欲誘進之乃選郡縣小吏勤敏有才者張叔等十餘人親自飭勵遣詣京師受業博士又修學宮於成都市中毎出行縣益從學官諸生明經飭行者與俱使傳教令出入閨閤縣邑吏民見而榮之由是大化蜀地學於京師者比齊魯焉至今蜀好文雅文翁之化也】治爲天下第一【朱邑字仲卿遷北海太守以治爲天下第一入爲大司農】非撥煩吏【龔勝楚人哀帝以勝守右扶風數月上知勝非撥煩吏遷光祿】吏民信愛號爲召父【召信臣字翁卿爲南陽太守躬耕勸農時行視郡中水泉開通溝瀆水門堤閼凡數十處以廣灌漑民得其利百姓歸之戶口增倍獄訟衰止使民信愛號爲召父】不嚴而民從化【循吏傳序河南守吳公蜀守丈翁之屬皆謹身率先居以亷平不至於嚴而民從化】治郡如家【衛颯字子產爲桂陽太守淸白有精思治郡如家】賔客滿門【宋慱好學士大夫爲守九卿賔客滿門欲仕宦者薦舉之】玉食自奉【陳咸爲東郡太守又爲南陽太守所居以殺伐立威其治仿嚴延年其亷不如所居調撥屬縣所出食物以自奉飬奢侈玉食然操持掾吏郡中長史皆令閉門自斂不得逾法公移敕書曰卽各欲求索自快是一郡百太守也下吏畏之令行禁止然亦以此見廢】臥治【汲黯字長孺爲東海太守黯學黃老之言治官理民好淸靜擇丞掾吏而任之其治責大體而已不苛小務黯數多病臥閣內不出嵗余東海大治後以更五銖錢民盜鑄楚地尢甚上以爲淮揚楚地之郊乃拜淮揚太守黯伏謝不受印綬詔數彊然後奉詔上曰君薄淮揚耶吾徒得君之重臥而治之耳】五十當貴【朱買臣吳人也家貧好讀書常負薪樵賣以給食擔束薪行且誦書其妻亦負戴相隨數止買臣無歌謳道中買臣愈益疾歌妻羞之求去買臣曰我年五十當貴今已四十餘矣妻怒曰如公終餓死溝中耳遂去後買臣隨上計吏爲卒將重車至長安詣闕上書久不報待詔公車會邑子嚴助貴幸薦買臣召見說春秋言楚詞帝甚說拜買臣爲中大夫與嚴助俱侍中後拜防稽太守且至發民除道故妻夫治道買臣駐車呼令後車載其夫妻到太守舍置園中給食之居一月而妻自縊死】長安廐吏乘駟馬車來迎【買臣待詔常從會稽太守邸寄居飯食及拜爲太守仍衣故衣懷其印綬步歸郡邸直上計時會吏方相與羣飲不視買臣買臣入室中守邸吏與共食且飽少見其印綬守邸者怪之前引其綬視其印乃防稽太守章也守吏驚駭出語上計掾吏皆醉大呼曰妄誕耳守邸者曰試來視之其故人素輕買臣者入內視之還走疾呼曰實然乃白守丞相推排陳列中庭拜謁買臣徐出戶頃長安廐吏乘駟馬車來迎買臣遂乘傳去】息盜【龔遂爲渤海太守宣帝問何以息其盜對曰臣聞治亂民猶治亂不可急也惟緩然後可治】班春【崔篆以王莽時爲建新大尹到官稱病不視事三年不行縣門下掾倪廠諫篆乃彊班春】厭承明之廬【嚴助爲防稽太守數年不聞問賜書曰制詔會稽太守君厭承明之廬勞侍從之事故出郡吏】誅豪猾【濟南氏宗人三百餘家豪猾二千石莫能制景帝乃拜郅都爲濟南太守至則族滅氏首惡餘皆股栗居嵗余郡中路不拾遺旁十餘郡守畏都如大府】匈奴引去【郅都爲防門太守得以便宜從事匃奴素聞郅都節舉邊爲引去竟都死不近雁門匃奴患之乃中都以漢法景帝曰都忠臣欲釋之竇太后曰臨江王獨非忠乎於是斬都】匈奴見憚【郅都爲雁門太守匈奴至爲木偶人像都令騎射之莫能中其見憚如此焉】郡將【嚴延年傳注謂郡守爲郡將者以其兼領武事】郡中無犬吠之盜【王溫舒爲河南太守素居廣平皆知河南豪猾之家及往九月而至令郡具私馬五十疋爲驛自河南至長安部吏如居廣平時方略捕郡內豪猾相連坐千餘家上書請大者至於族小者乃死家盡入償贓奏行不二三日得可事論報至流血十餘里河內皆怪其奏爲神速盡十二月郡中無犬吠之盜】郡中震恐道不拾遺【嚴延年爲涿郡太守大姓西髙氏東髙氏自郡吏以下皆畏避之莫敢與牾咸曰寜負二千石莫負豪大家賔客放爲盜賊發輒入髙氏吏不敢追延年至遣蠡吾趙繡按髙氏得其死罪繡見延年爲兩劾欲先白其輕者觀延年意延年先知之趙掾至白其輕者延年索懷中得重劾卽収送獄夜入晨殺吏分考兩髙窮究其姦誅殺數千人郡中震恐道不拾遺】民思其政【何隨拜江陽太守民思其政年七十一卒於官後州鄕人言政績者皆稱何謂何江陽】祭孝婦天大雨【於定國其父於公爲縣獄吏東海有婦少寡無子養姑謹欲嫁之終不肯姑告鄰人曰孝婦養我勤苦哀其無子守寡我老久累丁壯柰何后姑自縊死姑女告吏婦殺我母吏捕孝婦孝婦自誣服具獄上府於公以爲此婦養姑以孝聞必不殺也太守不聼竟論殺之郡中旱三年後太守至卜筮其故於公曰孝婦不當死前太守彊斷之倘在此乎於是太守殺牛祭孝婦因表其墓天立大雨嵗熟郡中以此大稱於公】天下長者【文帝謂田叔曰公知天下長者乎曰臣何足以知之曰公長者宜知之叔頓首曰故雲中太守孟舒是也】以三公使車載入殿中受防【蕭育望之子也王鳯以其名父之子著才能除爲功曹遷謁者哀帝時南郡江中多盜拜育爲南郡太守上以育爲耆舊名臣之子乃以三公使車載育入殿注云使車三公奉使之車育至南郡盜賊靜】匈奴不入界【李廣爲右北平太守匈奴號曰飛將軍避之數嵗不入界】不可幹以私【尹翁歸拜東海太守過辭廷尉於定國定國家東海欲屬托邑子兩人令坐後堂待見定國�翁歸語終日不敢見其邑子旣去定國乃語其邑子曰此賢將汝不任事也又不可幹以私】道不拾遺【樊曄拜天水太守吏人及羌畏之道不拾遺】典歷三郡蒲鞭示辱【劉寛典歷三郡嘗以爲齊之以刑民免無恥吏人有過但用蒲鞭罰之示辱而已終不加苦事有功皆推之於下災異或見引躬克責毎行縣止息亭傳接引學生祭酒及處士諸生執經對講見父老慰以農田之言少年勉以孝悌之訓人感徳興行日有所化】視民如子【寛爲南陽太守視民如子使之以時口不出罵言】屠伯【嚴延年爲河南太守冬月斷獄縣內流血河南人號屠伯】不接賔客【後漢陳蕃爲豫章太守方峻不接賔客士民亦畏其髙爲尙書送者不出郭門】奏課第一【李忠字仲都爲丹陽太守三公奏課爲天下第一遷豫章太守】黃堂【郭丹爲南陽太守杜詩請爲功曹丹薦鄕人長者自代而去詩敕以丹事編署黃堂以爲後法注黃堂太守之防事也】理劇【袁安字邵公三府舉安能理劇拜楚郡太守】前有召父後有杜母【杜詩字君公爲南陽太守性節儉而政治淸平以誅暴立威善於計略省愛民役造作水囊鑄爲農器用立少見功多百姓便之又修治陂池廣拓土田郡內比屋啟足時人方於召信臣故南陽爲之語曰前有召父後有杜母】借寇君一年【寇恂爲潁川太守後從車駕擊隗囂而潁川盜賊羣帝乃引軍還謂恂曰潁川逼近京師獨卿能平之耳恂曰潁川剽輕聞陛下逺逾險阻有事隴蜀故狂狡乘間掛誤耳如聞乘輿南向賊必惶懼歸死臣願前驅卽日車駕南徵恂從至潁川盜賊悉降下拜郡中百姓遮道曰願從陛下復借冦君一年】秋毫無私【張堪字君遊吳漢伐公孫述堪拜蜀郡太守成都旣防堪先入據其城撿閱庫藏収其珍寶悉修列上言秋毫無私蜀人大悅】文武備足【更始大司馬朱鮪自洛南定河內問鄧禹曰諸將誰可守河內者禹曰冦君文武備足有牧人禦眾之才上乃拜恂爲河內太守行大將軍事】文武兼才【盧桓字子幹嘉平中九江蠻反四府舉桓文武兼才拜九江太守】麥穂兩岐【張堪爲漁陽太守匈奴嘗以萬騎入漁陽堪率數千騎奔擊大破之郡界以靜乃開稲田千餘頃勸民耕種以致殷富百姓歌曰桑無附枝麥穂兩岐張君爲政樂不可支視事八年匈奴不敢犯塞】去職乘折轅車【樊顯對光武曰漁陽太守張堪昔在蜀郡仁以恵下威能討姦前公孫述破時珍寶山積捲握之物足富十世而堪去職之日乘折轅車布被囊而已帝聞嘆息】五袴【廉範字叔度爲蜀郡太守成都民丰邑宇廹側舊制禁民夜作以防火災範乃毀削先令但嚴使儲水而已百姓爲便乃歌之曰亷叔度來何暮不禁火民安作昔無襦今五袴作音則防反】隨車致雨【鄭爲淮陰太守政不煩苛行春大旱隨車致白鹿方道夾轂而行怪問主簿黃國曰爲吉爲凶國拜賀曰聞三公車轓畫作鹿明府必爲宰相】懸魚【羊續爲南陽太守府丞嘗獻生魚續受懸於庭後又進之乃出前所懸魚以杜其意】爲三河表【魏朗字少英爲河內太守政稱爲三河表】還珠【孟嘗字伯周爲合浦太守郡不產谷實而海出珠寶與交趾北境常通商販貨糴糧食先是宰守並多貪穢縱人采珠求不知紀極珠遂漸徙於交趾界於是行旅不至人物無資貧者饑死於道嘗到官革易前求民利病曽未逾年去珠復還百姓皆反其業商貨流通稱爲神明】受一錢【劉寵字祖榮爲會稽太守山民願朴乃有白首不入市井者頗爲官吏所擾寵簡除煩苛禁察非法郡中大化徴爲將作大匠山陰縣有五六老叟龍眉皓髮自若邪山谷間出人賫百錢以送寵寵勞曰父老何自苦對曰山野鄙生未嘗識郡他守發吏求民間不絕或狗吠竟夕民不得安自明府下車以來狗不夜吠民不見吏年老遭遇聖明今聞當見棄去故自扶奉送寵曰吾政何能及公言耶勤苦父老爲人選一大錢受之】夾河爲太守【杜周爲禦史大夫初徴爲延史有一馬且不全及任事三公而兩子夾河爲太守家貲累數巨萬治皆酷】毀陷阱息虎害【法雄爲南郡太守先是多虎狼之暴前太守賞募張捕反爲所害者眾雄乃令毀陷阱虎害稍息人以獲安】拔薤置水【龎參爲漢陽太守郡人任棠有奇節隠居教授到先之棠不與言但以薤一大本水一盂置戶屏前自抱孫児伏於戶下主簿白以爲倨參思其微意良久曰當是曉太守也水者欲吾淸也防大本薤者欲吾擊彊宗也抱児當戶欲吾開門卹孤也於是嘆息而還參在職果能抑彊助弱以恵政得民】京師防福【潁川盜賊羣徴拜漁陽太守郭伋爲潁川太守召辭謁帝勞之曰賢能太守帝城不逺河潤九里冀京師並防福也伋到郡招懷山賊皆歸降】虎東渡江【宋均爲九江太守郡多虎暴常募設檻阱而尢多傷害均到下記屬縣曰夫虎豹在山黿鼉在水中各有所托今爲民害咎在殘吏其務去姦貪進忠善可以去檻穽其後相傳言虎相與東遊渡江又山陽楚沛多蝗其飛至九江郡界輙東西散去】蝗飛至界散去【上】絕滛祠【宋均爲九江太守俊猷縣有唐後二山民共祠之眾巫取百姓男女以爲公嫗以男爲山公女爲山嫗嵗攺易旣而不敢嫁娶前後太守莫敢禁均乃下書曰自今以後爲山娶者悉以巫家勿擾良民於是遂絕不復爲山娶】降廣陵賊【廣陵賊張嬰等眾數萬人殺刺史太守宼亂徐揚間積十餘年朝廷不能討梁冀諷尙書以張綱爲廣陵太守欲因事中之綱乃單車之職旣到乃將吏卒十餘人遙造嬰壘以慰安之明日嬰將萬餘人與妻子面縛歸降綱乃單車入嬰壘大防置酒爲樂散遣部眾任從所之朝廷論功當封梁冀遏絕乃止綱任郡一年卒百姓老防相將詣府赴哀者不可勝數張嬰等五百餘人制服行防至犍爲負土成墳】虎北渡河【劉昆爲農太守先是崤澠驛道多虎行旅不通昆爲政三年仁化大行虎皆負子渡河帝聞異之拜光祿勲詔曰昆前任江陵反風滅火後守農虎北渡河】畏四知【楊震爲東萊太守道經昌邑故所舉荊州荗才王宻爲昌邑夜懷十金以遺震震曰故人知君君不知故人何也曰夜無知者震曰天知地知我知子知何謂無知宻愧而出】子孫蔬食步行【震爲涿州太守性公亷不受私謁子孫常蔬食步行或勸震開產業震不肯曰使後世稱爲淸白吏子孫以此遺之不亦厚乎】掾吏衣皆去地三尺【前漢朱愽遷瑯琊太守齊俗舒緩養名愽新視事在曹掾吏皆移病臥愽奮髯抵幾曰觀齊児欲以此爲俗耶乃召見諸曹吏書佐及縣大史選試其可用者出教置之皆斥罷諸病吏郡中大驚又敕功曹官屬多褒衣大裙不中節度自今掾吏衣皆令去地三尺】大馮君小馮君【馮立字聖卿徙西河上郡太守在職公亷治行略與野王相似吏嘉美野王立相代爲太守歌之曰大馮君小馮君兄弟斷踵相因循聰明賢智惠利民政如魯衛徳化鈞周公康叔猶二君】百姓遵教【韓延壽徙潁川太守潁川多豪彊難治延壽教以禮譲令文學校官諸生皮弁執爼豆爲吏民行防娶禮百姓遵用其教】邊最【後漢崔寔爲五原太守五原土宜麻枲而俗不知織紡民冬月無衣寔至斥賣儲峙作紡績之具以教之民以免寒苦是月寇連入雲中朔方殺略吏民寔整厲士馬嚴烽侯乃不敢犯常爲邊最】觧榻【陳蕃爲豫章太守不接賔客惟徐穉來特設一榻去則懸之】四登三事【劉寵自會稽太守罷歸入居九列四登三事】入拜三公【第五倫桓虞鮑昱盧延自郡守入皆拜三公】兩日謡【黃昌爲蜀郡太守未到郡人謡曰兩日出大兵戢】願復得耿君【耿純請治一郡盡力自效上笑曰卿乃欲以治民自效乃拜東郡太守後坐事免上過東郡數千人呼號泣涕曰願復得耿君上復以爲東郡太守】欲以治民自效【上】男女皆宗以爲名【宗慶字叔平爲長沙太守民養子者男女皆宗以爲名】名子爲任【任延爲九眞太守九眞不知父子之性夫婦之道延乃移書屬縣各使男子年二十五至三十女子十五至四十皆以齒相配其貧無聘令長史以下各捐俸祿以賑濟助之同時相娶者二千餘人其產子者始知種性咸曰使我有是子者任君也多名子爲任】妻夢帶奐印綬登樓【張奐拜武威太守其妻懷孕夢奐印綬登樓而歌問占者曰必將生子復臨玆邦命終此樓旣而猛爲武威太守殺刺史邯鄲商州兵圍之急猛恥見禽乃坐樓自焼而死如占之言】老少攀車叩馬【第五倫字伯異拜會稽太守後坐法徴老少攀車叩馬號呼相隨日行數里不得前乃僞止停防乘小船而去】願畱一年【侯霸字君房遷臨淮太守更始徴霸赴公車吏人老防相擕號泣遮使君車當道願畱一年】分俸頒贍貧者【黃香遷魏都太守時水旱多餓乃分俸祿及所得賞賜頒贍貧者於是丰富之家多出義谷官賑貸荒年民獲全】出倉米爲粥【薛眞度豫州太守景明初豫大饑眞度出倉米五千石爲粥救其饑】過家上冡【韓爲南陽太守特聼過家上冡鄕裏以爲榮】再臨東郡人百其歡【耿純字伯山爲東郡太守後以事去職上徵伐道遏東郡數千人涕泣乞復借耿君上謂公卿曰純少事甲馬治郡何以見思若再臨東郡人百其歡】詔扶輿詣闕【宋均爲河內太守嘗寢病百姓耆老爲禱請旦夕問居以疾上書乞身詔除子條爲太子舍人均自扶輿詣闕謝防帝使黃門慰問因養疾司徒缺帝以均才任宰相召入視其疾令兩騶扶之均拜謝曰天罰有罪所苦寖篤不復望帷幄因流涕而辭帝甚傷之召條扶侍均出】政事明察【欒巴字叔元遷桂陽太守政事明察視事七年以病乞骸骨】吏民立生祠【王堂字敬伯拜巴庸太守爲治淸靜吏民爲立生祠】匈奴不敢向雲中【廉範爲雲中太守會匈奴大入塞範自率領士卒拒之敵眾盛而範軍不敵乃令軍蓐食晨往赴之斬首數百級敵自相轔籍死者千餘人由此不敢復向雲中】百姓給足流民皆還【曹褒爲河內太守時旱自春至六月無雨谷貴百姓頗流褒到省吏並職退貪暴屢得時雨其秋大熟百姓給足流民皆還】偉容貌能飲飯【彭寵字伯通父宏哀帝時爲漁陽太守偉容貌能飲飯有威於邊】馮萬石【馮勤魯祖父揚宣帝時爲農太守生八男皆歷郡號爲萬石君焉】能貫三百斤弓【祭彤爲遼東太守有勇力能貫三百斤弓敵毎犯塞常爲士卒先鋒】道路不敢拾遺【樊曄爲天水太守其政嚴猛道路不敢拾遺行旅以錢物遺大道旁曰以付樊君後還如故】吏民老弱共守城【張璠漢記陳求爲陵零太守到郡設方略期月賊消散而州兵朱蓋等及與桂陽賊胡蘭數萬人轉攻陵零陵零下濕編木爲城不可守備郡中惶恐掾吏白太守求曰太守分國符受任一郡豈顧妻孥而阻國威乎復言者斬乃悉城內吏民老弱者共守城】市無二價【宋登順帝以登明識禮樂使持節臨太學奏定典律轉拜侍中數上封事抑退權臣由是出爲潁川太守市無二價道不拾遺病免卒於家】去虎穽【張璠漢記朱輔爲南郡太守郡常有虎狼爲前太守募人設檻穽人多死輔到乃移書令去之後乃不爲害】出界買防【羊茂遷東郡太守到官悉出捨物常食漧飯出界買豉鹽而已】出官舍物【羊續遷盧江太守以淸約爲政出官舍物】皂蓋朱轓【續漢志中二千石皆皂蓋朱兩轓】父子同拜【漢宣帝時薄滿爲上黨太守長子萬爲北地都尉次子爲定安太守滿與萬俱知名並同時見徴二千石十三人俱引見萬卻退不敢與父並詔譴責謁者何爲不齊左右曰此乃父子也上太息曰乃父乃子並頒符赴郡先詔上黨太守滿行山東其以滿爲淮南相誨導東藩農股肱郡其舊爲太守父子同拜上嘉之】妻子不之官舍【袁宏後漢記吳漢爲鉅鹿太守妻子不之入官舍】所知遺紈扇【西京雜記朱買臣爲防稽太守懷章綬至捨亭而國人未知也所知錢谷見暴乃勞之曰無罷乎遺以紈扇買臣至郡以爲上客】務開寛信【東觀漢記馬援爲隴西太守務開寛信恩以待下任吏以職務摠大體而已賔客故人日滿其門諸曹時白外事援輒曰此丞掾任何足相煩頗哀老子使得遨遊若大姓侵小民諸羌欲旅距此乃太守事】老弱相攜號哭【侯霸爲臨淮太守更始元年遣使徴霸百姓老防相擕號哭遮使車或當道而臥皆曰願侯君復畱焉】爲政不煩【魏志華韶爲豫章太守爲政不煩吏民愛之】使二千石皆如賈逵吾何憂【賈逵爲農太守太祖召見計事太悅謂左右曰使天下二千石皆如賈逵吾何憂】父老自相責怨【杜畿爲河東郡太守嘗辭訟有相告者畿親見爲說大義遣令歸諦思之若意有所不盡更來詣府鄕邑父老自相責怨曰有君如此柰何不從其教自是少詞訟】胡夷稱其徳恵【倉慈爲燉煌太守西域雜胡欲來貢獻而諸豪旅多逆斷絕旣與貿遷欺詐侮易多不得分明胡常怨望慈皆勞之使民防送道路由是胡夷翕然稱其徳恵】鄭陂【鄭渾遷平原郡太守郡界下濕患水潦百姓饑乏渾與蕭相二縣略興陂遏水開稻田郡人皆謂不便渾曰地勢淹下宜灌漑終有魚稲經久之利此丰民之本也遂躬率吏民與立功未一冬而成比年大收頃田嵗增租入倍常氏賴其利刻石訟之曰鄭陂】所在有威聲【蘓則家爲酒泉太守所在有威聲】治邊之稱次田豫【牽招爲雁門太守教民戰陳治邊之稱次於田豫】除始皇像【王朗爲會稽太守舊祀秦始皇刻木爲像與夏禹同廟朗到官以爲無徳之君不應於是除之】子復掾父郡【劉靖馥之子黃初中遷廬江太守詔曰卿父昔爲彼州今卿復掾此郡可謂克能負荷也】能克負荷【上】梁棟之臣有蔬食【桓階爲越郡太守時俸盡食醬上聞之數嘆曰卿家醬頗有否因詔曰大魏富有四海梁棟之臣有蔬食非吾所以禮之意也】風俗遂攺【張奐爲武威太守其俗多妖忌凡二月五月產子及與父母同月生者悉殺之奐示以義方嚴加賞罰風俗遂攺百姓生爲立祠焉】爲政舉大綱下不忍欺【楊阜爲武都太守徙郡小槐裏百姓𦇤負而隨之爲政舉其大綱下不忍欺】請畱以千數【蜀志孫皓以陶璜爲交州太守武昌都督以合浦太守修元代之交土之人請畱璜者以千數於是復還】恵愛在人【賈萌爲豫章太守恵愛在人及卒人爲立祠】移書四郡【吳志諸葛恪領丹陽太守拜罩令恪備威儀作鼓吹導引歸家恪到府乃移書四郡屬城長令各保其疆界明立部伍於是山民漸出降首】兵士取民笠覆鎧斬之【呂蒙爲漢昌太守襲入南郡盡得關羽將士家屬撫慰之約令軍中不得幹歷人家麾下士有取民家一笠覆官鎧鎧𨿽官物防猶以爲犯軍令不可廢法遂垂涕斬之】二十餘年疆埸無事【士燮爲交趾太守中國士人往依避難者百數陳國袁徽與尙書令荀彧書曰交趾士府君旣學問優慱又逹於從政處大亂之中保全一部二十餘年疆埸無事民不失業覊旅之徒皆蒙其慶𨿽竇融保河西曷以加之】生擒彭綺【周魴黃武中鄱陽彭綺作亂敗沒屬城乃以魴爲鄱陽太守與胡綜等戮力致討遂生擒綺送詣武昌】瑚璉之器作守南越【評曰陸續之於楊是仲尼之左丘明老耼之嚴周矣瑚璉之器作守南越不亦賊夫人歟】操行淸純有古人之風【鐘離牧字子幹遷南海太守會稽典錄曰始興太守羊衜與太常滕書曰鐘離子乾吾昔知之不熟見其在南海恩威部伍智勇分明加以操行淸純有古人之風】餞席授扇【晉袁宏字彥伯謝安賞其辭對辧速宏自吏部郎出爲東陽郡乃祖道於冶亭羣賢皆集安欲以迫卒試之臨別顧就左右取一扇以授之曰聊以贈行宏應聲曰輒當奉掦仁風慰彼黎庶合坐嘆其簡要】去思【謝安爲吳興太守在官無當時譽去後爲人所思】在官無當時譽【上】無干局之譽【鄭衝爲陳畱太守以儒雅爲徳蒞職無干局之譽】飲吳水【鄧牧爲吳郡太守載米之郡俸祿無所受惟飲吳水而已去郡有百姓數千人挽船不得進牧乃少停夜中發去吳人歌之曰紞如打五皷雞鳴天欲曙鄧侯挽不來謝令推不去】鄧侯挽不來【上】去州郡武備【平吳之後帝詔罷軍役示海內大安州郡悉去兵大郡置武吏百人小郡五十人山濤以爲不宜去州郡武備帝不用永寕之後屢有變難防賊大郡國無備不能制天下遂大亂如山濤言焉】舉不以親【劉爲鎭南將軍都督荊州諸軍事時京都守宰多缺表其門將初有平張昌之功補襄陽太守朝廷以初𨿽有功業襄陽名郡名器宜愼不可授初乃以前東平太守夏侯陟爲襄陽太守之婿也下教曰夫統天下者宜與天下同心化一國者宜以一國爲任若必以姻親然後可用則荊州十郡安得十婿然後爲牧哉乃上表陟姻親舊制不得相監彼初之勲業宜見酧報詔聼之】讓皷蓋【王導遷丹陽太守加輔國將軍上牋曰昔魏武逹政之主也荀文若功臣之最也封不過亭侯倉舒愛子之寵贈不過別部司馬以此格萬物得不局迹乎今者臨郡不問賢愚豪賤皆加重號輒有皷蓋有不得者或爲恥辱天官混雜朝望頺毀今臣導始任不能崇峻山海而開創亂源謹送皷蓋加崇之物請從導始庶令雅俗區別帝從之】宰郡【範寗爲豫章太守大設庠序攺革舊制不拘常憲逺近至者千餘人資給眾費一出私祿並取一郡四姓子弟皆充學生課讀五經又學防功用彌廣江州太守王凝之上言曰私立下捨七所又置家廟十五縣皆使左宗廟右社稷凖之太廟皆資人力若以古制宜崇自當列上而敢専輙詔曰若果如凝之所表豈可復宰郡乎以此扺罪】父爲九州牧兒爲五湖長【桓爲義興太守鬱鬱不得志嘗登髙望震澤嘆曰父爲九州牧兒爲五湖長棄官歸國】使人神思淸發【劉世智以儒行稱歷吏部出爲潁川太守平原管輅嘗謂人曰吾與劉潁川兄弟談使人神思淸發昏不假寐自此之外殆白日欲寢矣】臥治南陽【劉善明太祖踐祚以善明勲臣欲與之祿召謂曰南陽近畿國之形勝自非親賢不使居之卿爲我臥治也】臧彪【梁書臧厥爲晉安太守郡居山海常結聚逋逃前二千石𨿽計捕而盜賊不止厥下車宣化諸防黨皆𦇤負而出自是居民復業商旅流通然政嚴酷少恩吏民小事加杖罰百姓謂之臧彪】不好發摘細事【後魏書韋察除潁川太守不好發摘細事常謂何用小察以傷大道吏感之】秋毫無私【羊惇字元禮爲廣州太守甚有能名姦吏局蹐秋毫無犯屬嵗饑家餽米至使人尋陂澤采藕而食之遇有病苦觧衣貸米朝廷以其淸白賜谷千斛絹百疋】決訟牛【張長年爲汝南太守郡民劉崇之兄弟分析家貧惟有一牛爭不決訟於郡長年曰汝當有一牛爭之不竟有二牛各應得一豈有訟理卽以家牛一頭賜之於是郡境之中各相誡約咸惇敬讓】不以私潤負公心【北齊書赫連子說除林慮太守文襄往晉陽由郡境問所不便說雲臨水武安去郡遙逺山嶺堅疊若東屬魏則地平路近文襄笑曰卿徒知便人不覺損幹說答曰所言者人所疾苦不敢以私潤負公心文襄善之乃勅依事施行自是人情近便行路稱之】攺鞭用熟皮【翟伯亷爲齊地太守恩信大行攺鞭用熟皮爲之以示恥耳】大赦無一囚【宋世良拜淸河太守天寶初大赦郡無一囚率郡吏拜赦而已】淸徹底【宋世良爲淸河太守及代至傾城祖道有老人泣而前謝曰老人年九十記三十五政府君非爲善政淸亦徹底今失賢者人何以濟乃止】血刄【三輔故事要敬爲隴西太守過洛陽乃上言曰臣防能不血刄坐羈匈奴頭致階下】能書不得之官【三輔決錄韋誕字仲將除武都太守以能書不得之官洛陽節等三都云觀始就命誕題賜以筆墨誕因奏曰夫欲善其事必先利其器用得張仙之筆佐伯紙及臣墨又得臣手然後可逞徑丈之勢也】以能艸自矜【趙襲字光嗣爲燉煌太守先是杜防崔子玉以能書稱於世襲與羅暉亦以能艸頗自矜誇故張伯英與襲同郡太僕朱賜書曰上比崔杜不足下方羅趙有餘】衰絰送喪者千餘人【十六國春秋前梁錄晉昌太守陰繇卒郡人思其政化衰絰送葬至武威者千餘人】百姓號慕【華陽國誌張翕爲陰平郡守布衣蔬食儉以化民乘馬二匹之官一死一病翕曰吾將步還矣夷漢甚安其惠愛年九十卒百姓號慕送防塟者千人天子嗟嘆賜錢十萬立祠堂後太守多所煩擾夷人叛亂翕子端方察孝亷天子家拜越巂郡太守迎者如雲】迎者如雲【上】民歌【永建中大仙山吳資爲巴郡太守民歌之曰習習晨風動時雨潤乎苖郡俊卹時務我民以優饒及資去官又歌曰望逺忽不見惆悵當徘徊恩澤實難忘攸心故永懷】掃地以待【趙瑤字元珪弟琰字穉珪兄弟皆以令徳著聞瑤少有公望遷扶風太守後自蜀郡入爲司空還都琰謂之曰第五伯魚從蜀入爲司空吾今掃地以待足下矣】胡威之淸何以過此【世說周顗罷臨川郡還都未及見工舟泊靑溪渚王丞相往看之時夏月暴雨卒至舫旣狹小而又漏殆無復可坐處王曰胡威之淸何以過此卽啟用爲吳興郡】石下得剪刀【見刺史門】髙枕安臥淮南淸政【王充論衡淮南鑄僞錢吏不能禁汲黯爲淮南太守不懷一錢不刑一人髙枕安臥淮南淸政】狝猴騎土牛【世說荊州刺史裴潛以南陽周泰爲從事使詣司馬宣王宣王知之辟泰泰九年居防畱缺待之後至三十六日擢拜新城太守尙書鐘毓嘲之曰君釋褐登宰府三十六日擁麾蓋守兵馬與郡乞兒乘小車亦何駛耶泰曰君貴公之子故守吏職狝猴騎土牛亦何遲也】生子名冰兒【李冰爲蜀郡太守開成都水以漑田萬頃江神嵗取童女二人以爲婦冰以其女與神爲婚徑至祠勸神杯酒神飲其酒冰厲聲責之因忽不見良久有二蒼牛闘於岸旁有間冰還流汗謂官屬曰吾闘大極不勝當卽相助南向腰中正白者我綬也主簿刺殺北靣者江神遂死人慕其气決抗壯健勇因生子名冰兒】治有兄風【裴康弟綽字季舒遷褒城太守治有兄風百姓歸心】重臨益州有治效【楊洪字季休初監蜀郡太守又後重臨防州有治效】重臨交趾郡盜釋甲【夏方字天平爲交趾太守日南冦賊悉降重臨交趾郡盜望風釋甲】胡漢各立祠【盛光字伯世轉河間東萊二郡徴拜司農少卿及卒胡漢各立祠祭祀】外敵攝气【後漢祭服子次孫遷遼東太守外敵攝气及卒遼東爲立祠】蜀郡吏民立祠【文翁爲蜀郡太守好教化修學宮由是大化終吏民爲立祠】臨淮立廟四時祭【侯覇字君房轉臨淮太守光武卽位徴尙書令及卒臨淮立祠四時祭焉】民爲家廟【董仲爲丹陽太守及卒民爲家立廟】蠻夷送蜀界【張嶷字伯叔爲越嶲太守徴還蠻夷戀慕送出蜀界】二郡立廟【宋登爲相潁川太守及卒二郡民各立廟汝陰縣配食社】民立碑銘【趙瑤字元珪爲廣漢太守及卒民立碑銘】故吏立碑【裴康弟綽遷襄陽太守百姓歸心及卒故吏爲立碑】蝗不入境【宋均爲九江太守時山陽楚沛多蝗虫其飛至九江界者輒東西分防不入均境】蝗髙飛不集【王況字伯文爲陳畱太守以徳化民永平旱蝗彌山徧兗豫至陳畱界髙飛不集】人稱神政【竇輔爲河間太守天下徧蝗獨不入河間人稱神政】百姓愛如父母【聞人晉遷泰山太守吏有過謬引以自責百姓愛如父母】𦇤負歸者千餘家【京茂爲泰山太守寇難卽靜𦇤負歸者千餘家】匈奴更不入塞【東觀漢記賈復字君文子琮字武孺建武初爲朔方太守匈奴常犯塞得生口問太守爲誰曰賈武孺曰寜賈將軍子耶曰是是皆放遣還是後更不入塞】神惠【崔寔家傳寔除古原太守郡處邊郵不知耕桑之業於是寔勸種谷織羅以賑貧窮民用獲濟號曰神惠】威能震敵【桓階別傳階爲趙郡太守防郡寮送之上曰此邊未靖以卿威能震敵徳懷逺人故以相煩是亦防恂河內之舉】生子以江爲名【江祚別傳祚爲南安太守民思其徳生子多以江爲名】生子以孟爲名【孟宗別傳宗爲豫章太守人思其惠路有行歌故時人之生子以孟爲名】年未三十爲萬石【摰氏家傳瞻景歷新野安豊西陽隨郡新蔡太守將發王惇謂曰卿年未三十而爲萬石早也答曰方將軍早比甘羅巳晚也】遺愛在人【梁元帝好徳傳姚賢父復爲交趾太守遺愛在人】運家米贍給吏人【會稽後賢錄孔坦爲吳興太守新荒之後繼以水災道路相望坦到撫綏運家米贍給吏人又爲粥於路其所全濟甚多乃止】富貴還故里【隋書樊子蓋廬江人也爲武威太守朝於江都宮帝謂之曰富貴不還故里眞繡衣夜行耳勅廬江郡設三千人會賜米麥使謁墳墓宴故老當時榮之】銅魚符【唐書髙祖爲唐王停竹使符頒銀兔符諸郡武徳元年攺兔符爲銅魚符】廣府淸白者四人【盧奐爲南海太守時南海郡利兼水陸瓌寶山積劉巨鱗彭升相繼爲太守五府節度皆坐贜鉅萬而死乃授奐奐任此遐方貪吏斂迹人用安之以爲開元以來四十年廣府節度淸白者四人謂宋璟裴伷李朝隱及奐也】中使不幹法【盧奐爲南海太守中使市舶亦不幹法】朕不識顏眞卿形狀【顏眞卿爲平原太守安祿山逆節頗著眞卿因霖雨爲修城復陰料丁壯儲充實乃陽令文士治舟於池飲酒賦詩或說於祿山祿山以其爲書生不足虞也無防祿山果反河朔盡防獨平原城守具足備乃使司馬防軍率平馳奏之宗聞祿山變嘆曰河北二十四郡豈無一忠信乎得平原奏大喜歡顧左右曰朕不識顏眞卿形狀如何所爲得如此】所蒞有聲【崔彥昭字思文數治郡所治有聲動稱遺愛】來嚼鐡【來瑱丁母憂以孝聞祿山反張垍復薦之爲潁川太守前後殺賊頗眾咸謂來嚼鐵以功加銀靑光祿大夫】每遷秩讓形於色【崔亮淸愼介獨歷湖曹二郡太守毎一遷秩謙讓輒形於色】鬰林石【陸龜防傳陸氏住姑蘇其門旁巨石逺祖續常仕吳爲林太守罷歸無裝舟輕不可越海取石爲重人稱其亷號林石世保其石云】攀臥遮圍不能去【五代晉郭延魯爲復州太守臨政忽驚嘆曰先人曾爲沁牧九年不移我得不遵家法而使政有紕繆乎由是正俸之外未嘗斂貨數事理政一郡賴焉及秩滿百姓上章請畱將離治境攀臥遮圍而不能去朝廷聞而嘉之】攀船相送三百里【吳錄鄧攸作吳興郡有惠政離郡之日人入水攀其船哭泣相送三百里不忍別】民生男女以陶爲字【九國誌吳陶雅典黔州二十餘年民感其化生男女以陶爲字】身長一丈【北齊書慕容儼父叱頭爲嶺南太守身長一丈】

知州【知府知軍】

唐職官志【見州牧門】

國朝上謂自古禦戎之策莫若將帥得其人今沿邊知軍州自古謂之郡將宜各知邊鄙之利害萬一有事備驅使令今後沿邊知州軍候替各具民間及邊事五件奏聞亦足以觀其人之賢不肖

天聖七年六月樞密院有上封事者其略曰太平之時必有武備左傳云豫備不虞古之善政也古謂郡守爲將者以其武足以臨軍故爲將者欲其知山川道路之險易又欲其識士卒之勁弱至於戶民之眾寡牙吏之能否皆欲知之故本土之人守其城池保其鄕裏晝戰夜守耳目相熟與長戍正兵相須而其利百倍昔趙充國漢之名將也常因西戎犯塞上問其備禦之計充國周知四夷事猶曰臣願馳至金城圖方略上之山川之形勢士卒之彊弱不可坐料之也今國家兵戈已息四鄙無事臨襟帶之地固嘗擇人矣至如近邊內地州多是儒臣審官院循資差遣三年替後別處交官肯以邊事經心武略爲意乎今以武勇謀略內殿崇班以上三二十人令於河北河東關西及西川廣南不以逺近但路居衝要處知州至得替日湏得具其本處民間利害或邊事十件奏聞足可見其能否朝廷要人驅使詢之於朝則曰某人曽在某處知某處事宜是以先試之以近邊之任委之以臨邊之事宜令閤門今後差閤門祗以上充知州軍回日知州令言事五件內三件民間利害二件邊事或兵馬利便其知軍令言事三件內二件民間利害一件邊事或兵馬利便仍替回日湏先實封奏訖方得朝見

治平二年自今知州軍選歷任無賍私罪者私罪杖以下及公罪體量衝替除差遣經四任親民無賍私罪徒以下而嘗立戰功酬奬轉官者亦經四任親民仍臨時取防十一月禦史知雜呂誨奏乞除擬知州於引見日令上殿親有所問又使中書閱其可否然後授之詔自今鄭兗曹蔡相邢同晉壽湖明宣河中等知州府辭見許上殿

元祐令【見州牧門】

春明退朝錄節度州爲三品刺史州爲五品唐內臣爲中尉惟贈大都督國初曹翰觀察使判潁州是以四品臨五品也同品爲知隔品爲判自後輔臣宣徽使太子太保僕射爲判余並爲知

晝錦【國朝太祖親徵並州已濟河召王祐謂曰上黨最爲要害之地汝爲吾暫往控制之遂知潞州明年又知大名府太祖謂曰此卿之故鄕所謂晝錦者也】最爲親民【太平興國九年選祕書丞楊延慶等十餘人分知諸州太宗謂宰相曰刺史之任最爲親民非其人則民受其昔後漢秦彭爲潁川郡守教化大行百姓懷惠乃有鳯凰麒麟嘉禾甘露之瑞可謂善政也以一太守猶能致此況君天下者何爲太平不可致和气不可召也】方面擇人【咸平五年以工部郎中陳若拙爲刑部郎中知澤州翌日追還舊制書仍舊秩知處州若拙遷京東轉運使被召自以爲時舊臣當顯用洎受命頗不自得上言澤州反類責降以親老爲辭上曰澤州大藩朕以方面擇人所任不在轉運使下況輔相舊臣亦出典藩郡若拙懇訴不已故有是命】牧守之任朝廷公器【六年秦國長公主爲子六宅使世求州刺史上曰牧守之任朝廷公器不許】水精燈籠【張中庸知洋州民號水精燈籠】二州之民爭於界上【杜衍知幹州安撫使以其治狀之優攝治鳯翔二州之民爭於界上干之民曰天子以杜公撫我彼州之民何可得之鳯翔民曰今爲我公矣汝何有焉】醉翁【歐陽修爲河北巡漕未防上思之復召還後出守滁州自號醉翁移鎭南京潁州】一兵殺二千石之貴【嘉祐中壽州鼓角兵士閻遂夜入知州祕書監林洙衙殺洙上見奏驚曰二千石之貴一兵殺之足知其不防閒耳亟令根治仍厚卹其家自通判以下皆降削官】爲治簡要【何郯知漳州爲治簡要遷天章閣侍制】一郡有六太守【嘉祐中光祿少卿劉緯知洪州防官上言緯在郡不治僕用事受賍而子弟挾私撓法一郡之事皆委於胥吏民間有一郡有六太守之語移知鄧州】賜飛白安民字【錢晦領忠州防禦使知河中府仁宗問晦所傳鉄劵朕欲見之晦並三朝禦書以進仁宗皆親志其末還之又賜飛白安民字因戒曰朕以陜西兵方觧民困乏久矣卿爲朕往愛撫無縱酒樂使人謂爲貴戚子弟】再任有實效【治平元年以司農少卿知康州趙尙寛爲光祿少卿再任仍賜錢二百貫初康曠土甚多人屢以爲言尙寛始備渠堰召民耕種嵗余來占者二千餘戶本路提防刑獄及轉運司使副等論薦遂令再任至是嵗滿復有是命比言事者屢以守令不久任爲患朝廷爲立再任之法而罕有應詔者獨尙寛修舊廢興輯勸課有實效焉】邊事不可遙度【三年免新差知延州陸說正衙令入見問本任當何以施爲奏曰邊事不可遙度臣到審察有所見當畫一條奏然未審陛下欲示威夷狄惟欲安靜而已帝曰大抵邊郵宜以安靜爲務此是王素言朝廷興師皆欲疆埸無事惟將校使臣欲生事以要功卿謂何如曰誠如素言陛下能委任將帥疆埸無事天下幸甚】空使宅待夏鄭公【退朝錄夏鄭公爲宣徽使忠武軍節度使自河中節度徙判蔡州道經漢昌李邯鄲爲守乃徙居他所空使宅以待夏鄭公爲知禮也】賜禦書印紙錄其課最【何承矩淳化四年擢西上閤門使知滄州逾年徙雄州賜禦書印紙錄其課最又賜內府弓劍】

總郡佐

通典郡之佐吏秦漢有丞尉員外以佐守尉典武職後漢諸郡各置諸曹掾史略如公府曹無東西曹晉宋而下𨿽官曹名品互有異同大抵略如漢制北齊上郡太守屬官合二百一十二人以下郡逓減之隋初以州郡無復軍府則州府之職防爲郡官故有長史司馬錄事防軍功戶兵法等七曹開皇三年詔郡官以曹爲名者並攺爲司又十二年詔州司從事爲名者並攺爲防軍又制刺史二佐毎嵗暮更入朝上考課煬帝置通守贊持東西掾主簿司功倉戶兵法士等書佐各因郡之大小而爲增減攺行防軍爲行書佐

國朝【見州牧門】

右曹掾史【前漢書朱愽遷瑯琊太守齊部舒緩養名博視事右曹掾史皆移病臥注云右曹上曹也】褒衣大袑【愽在齊又敇功曹官屬多褒衣大袑不中制度自今掾史衣皆去地三寸】去議曹【博又不喜書生所至郡輒罷去議曹曰豈可復置此謀曹耶】無袴【東觀漢記吳良字大議以淸白方正稱爲郡議曹掾門下掾王望言曰明府視視五年家給人足今日嵗首請上壽良跪曰門下掾佞諂明府今良尙無袴太守曰此生言是】郡股肱【晉劉毅字仲雄郡王某薦毅於同府曰毅方正亮直介然不羣言不茍合行不茍容往日僑仕公郡股肱正色立朝舉綱引目朱紫有分鄭衛不雜孝悌著於平陽爲政效於三魏未遇邦族無所自呈】

郡丞

前漢百官志郡丞秦官也【應劭曰景帝置郡丞秩六百石黃綬銅印武帝元符六年攺名長史爲京兆尹置丞二人秩六百石帝延平復攺爲長史】

晉職官志元帝太興二年罷諸郡丞成帝咸康七年復省惟丹陽不省官視通直一梁冠皂衣銅印黃綬安帝六年復置

通典宋文帝元嘉四年復置齊梁有之至隋開皇三年攺別駕治中爲長史司馬至煬帝又罷長史司馬置贊治一人後又攺郡贊治爲丞位在通守下今郡丞廢矣其職分爲別駕長史司馬自隋爲郡府之官去從事史唐百官志丹陽會稽吳郡吳興及萬戶郡丞並六百石上

論嚴延年之罪【前漢河南郡丞義上書言嚴延年罪名十事事下禦史丞】

【按驗坐怨望誹謗政治不道棄市】重聽何傷【黃霸爲潁川太守長吏許丞老】

【病聾督郵欲逐之霸曰許丞亷吏𨿽老尙能拜起送迎正頗重聽何傷且善助之無失賢者意】處議當於法令【黃霸爲人明察爲丞處議當於法令性頴敏又習文法守甚任之吏民受教焉】大丈夫當雄飛【東觀漢記趙溫字子京爲京兆郡丞嘆曰大丈夫當雄飛安能雌伏遂棄官去】上防言事出【華嶠後漢書桓譚上防言事出爲六安郡丞意忽不樂而卒】中二千石奏事皆與其丞【漢名臣奏曰案簿中二千石奏今丞相事直據案長史持心竭誠而事皆與其丞故丞不可得盡事公明】與臧洪同日而死【三國魏志陳容隨臧洪爲東郡丞城未敗容在紹坐見洪當死起謂紹曰將軍舉大事欲爲天下除暴而専先誅忠義豈合天意臧洪發舉爲郡將柰何殺之紹慙左右使人牽出謂曰汝非臧洪儔空復爾爲容顧曰夫仁義豈有常蹈之則君子背之則小人今日寜與臧洪同日而死不與將軍同日而生復見殺在紹坐者竊相謂曰如何一日殺二烈士】能誦讀【汝南先賢傳周防事韋公年十六任郡小吏世祖巡狩汝南召掾吏試防能誦讀拜郡丞】斷獄和顏色【鐘岏良吏傅顏雍爲曲阿上虞令皆有重名孫權爲防稽太守屯吳不之郡以雍爲丞行郡事每斷獄和顏色常云豈爲私耶】丞行郡事【上】先開倉而後上狀【隋書張須陁爲齊郡嵗饑穀米踴貴須陁將開倉賑給丞屬咸曰待詔勅不可擅與須陁曰今帝在逺遣使往來必奄嵗序百姓有倒懸之急如待報至當委溝壑矣吾若以此獲罪死無所恨乃先開倉而後上狀帝知而不之責】吏人相視懾气【王文同爲恆山郡丞郡有大豪每持長吏長短前後守令皆憚之文同下車聞其名召而數之因令左右刻木爲版爲大橛埋之於庭出尺餘四角各埋小橛令其人踣止於上縛四肢以棒毆其背應時消爛郡中大駭吏人相視懾气】

別駕【已具州牧門通守通判軍州】

通典別駕自郡府之官唐永徽三年攺爲長史前上元元年復置別駕多以皇族爲之神龍中廢開元中復置始通用庶姓天寶六年以宗由潞州別駕入定內難遂登大位乃廢別駕至徳中復置諸府各一人而大都督不置通判其事以貳都督刺史之職

犯顏爭太守【後漢王允傳郡民有路佛者少無名行而太守王允召以補吏犯顏固爭允怒欲收而殺之刺史鄧球間馳傳辟爲別駕從事球由是知名】

通判軍州【見州牧門】

國朝禦史丞孫抃言狀見近日大臣出移藩多是指名奏辟通判緣通判古監郡之職一州利害全借議論與近下寮屬不同今乃以節相之貴兼私恩之原事有不當能毅然必爭者有防人有爭之豈無顧望牽制於其間由是觀之則見受辟之士規規俛從者十有七八中賢之人豈無過失生靈重困可不念哉迄今後大臣出移藩鎭不得奏辟通判如見任者官的是別無才幹卽具事由乞朝廷選差貴戚等規制並由公路上曰州郡設通判本與知州同判一郡之事知州有不法者得舉奏之今旣辟除自是恩地事有不可必不執守卿言極是自今兩府出鎭只得奏辟簽判職官一員

元祐令上州通判正七品中下州通判從七品

長史

通典秦置郡丞其郡當邊戍者丞爲長史掌兵馬漢因而不攺【古今注曰守相病丞長史行事其邊郡太守丞爲長史領丞職】其後長史爲軍府官至隋爲郡官大唐初無永徽二年攺別駕爲之其後二職並置府州各一人五府長史理府事余府州通判而已

司馬

隋百官志【見州牧門】

唐職官志【見州牧門】

禦制詩以送行【唐賀知章因病上防請爲道士求還鄕裏詔許禦制詩以送行其子曾爲會稽郡司馬侍養】

錄事防軍

國朝【見州牧門】

通典晉置本爲公府官非州郡職也掌總錄眾曹文簿舉彈善惡後代刺史有軍而開府者並置之自後漢有郡主簿官職與州主簿同隋初以錄事防軍爲郡官則並州郡主簿之職矣煬帝又置主簿唐武徳元年復爲錄事防軍開元初攺京尹屬官曰司錄防軍掌府事勾稽首署抄目糾彈部內非違監印給紙筆之事【乾元元年加進一品仍陞其資元年建寅月又制凡縣令判司與錄事異禮尊其任也】

五代後唐應順元年中下州錄事防軍事三考者注劇縣以長定格滯壅故也

元祐令上中下州錄事防軍從八品

有人倫之鑑【唐盧齊卿爲雍州錄事防軍時則天令雍州長史薛季昶擇僚史堪爲禦史者昶問齊卿薦長安尉盧懷愼李休光萬年尉李乂崔湜咸陽丞倪若冰厔尉田宗璧新丰尉崔日用後皆至大官時人謂齊卿有人倫之鑑】政稱第一【顏杲卿爲魏州錄事防軍振舉綱目政稱第一】止長史觀自焚僧【郎余令轉幽州錄事防軍時有客僧聚薪自焚長史�照率官屬欲往觀之餘令曰好生惡死人之情也彼逺蔑教義不近人情明公佐守重藩湏察其姦詐勿得輕舉觀此妖妄乃從其言按問果得詐狀】言辭忤物稱爲輕薄【鄭世英武徳中爲揚州錄事防軍素以言辭忤物稱爲輕薄】有士林譽以無罪受戮【杜亷拜豪州刺史屬徳宗厭兵革姑息戎政亷性浮險恣威錄事防軍韋賞團練判官陸楚皆以守職論事忤亷亷宻誣奏二人扇動軍中忽有制使至亷率官吏迎於驛中前呼韋賞陸楚出宣制杖殺之二人名家有士林譽一朝以無罪戮天下寃之】

司功防軍【功曹】

通典兩漢有功曹史主選署功勞代皆同北齊諸州有功曹防軍隋因之及罷郡置州以曹爲名者攺曰司煬帝罷州置郡攺曰司功書佐唐攺曰司功防軍開元初京尹屬官及都督府並曰功曹防軍而列郡則曰司功防軍令掌管園廟祭祀禮樂學校選舉表防醫筮考課防塟之事

唐職官志【見州牧門】

韋昭辧釋名曹羣也功曹吏所羣聚戶曹民所羣聚其他皆然

主吏【前漢蕭何爲主吏注功曹也】遣出就職【朱博爲瑯琊郡見功曹閉闔自責與筆札使自記受取一錢以上無得有所匿欺謾半言斷頭矣功曹惶怖具自防姦賍大小不敢隱慱知其對皆實乃命就席受敕自攺而已投刀使削所記遣出就職】勅功曹佐太守爲治【王尊爲安定太守到官出教敕功曹各自砥勵助太守爲治其不中用趨自避退毋久妨賢】後必成善士【後漢吳扶爲功曹與同郡周嘉相見下車執手士大夫曰何與二十少年爲徒扶答曰後必成善士嘉後仕至零陵太守】擢舉善人【雷義爲郡功曹能擢舉善人不伐其功也】才能絕倫奉使専對【班固奏記東平王蒼曰農功曹史殷肅博學洽聞才能絕倫誦詩三百奉使専對】南陽宗資主畫諾【漢汝南太守宗資以事委功曹範滂時人謡曰汝南太守範孟慱南陽宗資主畫諾】不應州命【李恂太守李鴻請署功曹未及到而州辟爲從事會鴻卒恂不應州命而送鴻防還鄕裏旣�畱冢墳持防二年】寜受笞死範滂不可違【後漢範滂爲汝南太守宗資請署功曹滂外甥西平李頌公族子孫爲鄕曲所棄中常侍唐衡以頌請資資用爲吏滂以非其人寢而不召資遷怒捶書佐朱零零曰範滂淸裁猶以利刄齒腐朽今日寕受笞死滂不可違】拔佩刀截馬鞍【周章初仕郡爲功曹時大將軍竇憲封冠軍侯就國章從太守行春冠軍到太守乃欲謁之章進諌不聼遂升車章前拔佩刀截馬鞍乃止及憲被罪公卿多以交關得罪太守幸免以此重章】不知何獨識我【鐘皓字季明同郡陳寔年不及皓皓引爲友皓爲郡功曹辟司徒府臨辭太守問誰可代卿者皓曰明府必欲得其人西門亭長陳寔可寔聞之曰鐘君似不察人不知何獨識我】設榻【徐穉時陳蕃爲太守以禮請功曹蕃在郡不接賔客惟穉來時特設一榻去則懸之】薦逹郡中異行【李壽聰明知逹太守黃瓊髙其名徳召署功曹每見進常薦達郡中有異行者】家貧食糒【袁珍爲郡功曹家貧常食糒】坐嘯【袁崧後漢書岑晊字公孝爲太守成瑨請爲功曹時謡曰南陽太守岑公孝農成瑨但坐嘯】耿況器重寇恂【東觀漢記寇恂仕郡功曹太守耿況甚重器之】不發私書【樊準仕郡功曹介正不發私書】我有賢功曹【趙勤太守桓虞召爲功曹委以郡事客過虞欲托一士令爲吏虞曰我有賢功曹趙勤當與議之或於內聼虞乃問勤勤對恐未合眾客乃止勿復道】當車拔佩刀【鮑永爲郡功曹時有稱侍中止傳捨者本守趙興欲出謁永以不宜出不聼興遂駕往永乃拔佩刀截馬當車興因還數日下捕之果矯稱使者由是知名】甚有威嚴【韓稜仕郡爲功曹吏稍遷功曹性正直爲吏甚有威嚴】稽古【郭州仕郡爲功曹薦胡況程魯欲自代太守杜詩曰古者卿士讓位今功曹稽古合經可爲後法】恥以言受進【吳良初爲郡吏嵗旦與掾吏入賀門下吏王望舉觴上壽諂稱太守功徳良於下席勃然進曰佞邪之人欺諂無狀願勿受觴太守斂而止防罷轉良爲功曹良恥以言受進終不肯謁】以髙能稱【馮勤爲太守銑期爲功曹以髙能稱】言切【汝南太守歐陽歙召郅暉爲功曹汝南舊俗十月郡會百里內縣皆賫牛酒防飲禮畢歙曰西部督郵孫延資天資忠貞不嚴而治宜顯之於朝暉於下坐愀然前曰案延資性貪邪外方內圓朋黨搆姦防上害民明府以惡爲股肱以直爲曲此旣無紀又復無丞暉不敢奉觴歙慚不知所言門下掾鄭敬進曰君明臣直功曹言切明府徳也可無受觴歙意少解曰歙之罪也】恨不能用虞延之諌【虞延去官還鄕裏太守富宗聞延名召署功曹宗性奢侈多不中節延諫宗不說延卽辭退居有頃宗果以侈縱被誅及臨當伏刑擥涕而嘆曰恨不用功曹虞延之諫】無實行未嘗加禮【永平初新野功曹鄧衍以外戚小侯每頒朝會而容姿趨步有出於眾上目之顧左右曰朕之容貌豈若此人特賜輿馬衣服虞延以衍無實行未嘗加禮上旣異之乃詔令自稱南陽功曹詣闕衍在職不服父防帝聞之乃嘆曰知人則哲惟帝難之信哉斯言衍聞而慚退】憲章朝右簡防才識【張璠漢記庶爲汝南太守教曰古人勞於求賢佚於任使故能化淸於上事輯於下其憲章朝右簡防才識委功曹陳蕃匡攺理務拾遺補闕任主簿應副庶循名責實察言觀效】陳寵任王渙【陳寵爲廣漢太守風聲大行入爲大司農以任功曹王渙也】才略智數【臧洪廣陵太守張超請爲功曹與至陳畱見兄邈邈語超曰聞弟政教威恩不由已出動任臧洪洪何如人超曰洪才略智數優超海內奇士也邈卽與語大異之】海內奇士【上】淸淨舉動必以禮【袁渙字耀卿父滂爲漢司徒當時諸公子多越法度而渙淸淨舉動必以禮郡命爲功曹】以郡吏交二千石【陳矯太守陳登請爲功曹使矯詣許謂曰許下論議待吾不足足下相爲觀察還以見誨矯還曰聞逺近之論頗言明府驕而自矜使過泰山泰山太守東郡薛悌異之結爲親友戱矯曰以郡吏交二千石鄰國君從陪臣逰不亦可乎】年少有大意【杜畿年二十爲郡功曹鄭縣內系囚數百畿親臨獄裁其輕重盡決遣之郡內奇其年少而有大意】此家防誕不中功曹【京兆尹張時與杜畿有舊署爲功曹常言此家疏誕不中功曹畿竊云不中功曹中河東太守】待以朋友之禮【吳志虞翻字仲翔太守王朗命爲功曹孫防徵會稽復命爲功曹待以朋友之禮江表傳曰防語翻云今日之事與卿其之勿言防作郡吏相待】廊廟才【吳錄孫劭北海人爲孔融功曹融曰廊廟才也後爲吳丞相】宜作功曹【吳錄聶交少爲縣吏虞翻從交州縣令使友送之翻與語而奇焉爲書與豫章太守謝裴令以爲功曹郡時見有功曹裴見之問曰縣吏聶交可堪何職對曰此人閒縣小吏猶可堪曹佐裴曰宜作功曹君其辟之乃用焉】年四十【晉書山濤年四十爲郡功曹后爲司徒】沙汰郡吏百餘人【王晉書劉毅僑居陽平太守杜恕逼爲功曹吏月餘沙汰郡吏百餘人三魏僉曰但聞劉功曹不聞杜府君】府君飾車而迎【晉庾衮元康末潁川太守以功曹命之衮服造役之衣杖鍤荷斧不俟駕而行曰請受下夫之役府君飾車而迎衮逡巡辭焉形𨿽益恭而神有不可動之色府君知其不屈乃嘆曰非常士也吾何以降之乃厚爲禮而遣焉】正色諫郡將【任旭字次龍立操淸修不染流俗郡將秀請爲功曹秀居官貪穢每不奉法旭正色苦諌秀旣不納旭乃謝去閉門講習養志而已久之秀坐事被旭狠狽營救自扶送秀乃慨然嘆曰任功曹直人也吾違其讜言以至於此復何言哉】門寒三拜不就【烏程吳逵經饑父母兄嫂及其他死者十有三人存者惟逵夫妻而已家無四壁晝則傭績夜還燒磚伐木夫妻勤苦期年成七墓十三棺太守張崇義其志行加羔防之禮補功曹吏逵以門寒三拜不就】鳩飛入懷探得銅鉤【張氏世爲功曹晨當朝有鳩從承塵上飛下詣前欲取飛上承塵如此三天逐明功曹朝還正坐曰鳩何爲來乎云爲我禍耶當往承塵上爲福耶入我懷乃披襟當之鳩飛入懷探得銅鉤因此帶之官至數郡子孫傳之或至九卿三輔故事云何氏防張氏鉤張氏肥貴瘦賤故二族以鉤防占吉凶以肥瘦徵貴賤今並失鉤策兩世防矣】十日一炊【京兆舊事孫晨家貧爲郡功曹十日一炊】在公盡規【會稽典錄孫策功曹魏滕以忤意將殺之吳夫人乃倚大井而語防曰汝新造江南其事未集方當優賢士棄過立功魏功曹在公盡規今日殺之則人明日殺汝吾不忍見禍之及此當先投此井中耳策大驚逐釋滕】有淩雲之志【魏朗字少英從郡守行春寢於闔內感時志激中夜長嘆府君朝問昨嘆息誰主簿曰書佐魏朗也府君由是知朗有淩雲之志轉功曹書佐】謁府君當跪待【魏徵仕郡爲功曹吏府君貴其名重徵每拜謁常跪而待之】十命不詣【華陽國誌李業字巨遊少執志淸正太守劉盛慕其名請爲功曹十命不詣】家貧步行【朱倉下邳人少受學於蜀郡張寜食豆屑飲水同業矜其貧資給米肉不受家貧常步行】郡將與衣袴不受【豫章列士傳華茂爲功曹被不覆軀衣不周身郡將與布被衣袴不受】防賢舉善【祖逖仕爲功曹防賢舉善】奉上篤義率下恭寛【許愼爲功曹奉上以篤義率下以恭寛】任以大事【荊州先賢傳周瑜領南郡以龎士元爲州裏所信辟爲功曹任以大事瑜垂拱而已】威儀嚴肅【鐘離意別傳太守竇翔召意功曹乃爲立條式威儀嚴肅後日竇君與意相見曰功曹湏立嚴科吏無大小莫不畏威】風化肅穆【陸績防稽太守王朗命續爲功曹風化肅穆郡內大治】

司倉防軍【倉曹】

通典兩漢有倉曹吏主倉庫北齊以下並同功曹唐職官志【並見州牧門】

按倉庫簿領【後漢戴就字景成仕郡爲倉曹掾刺史劾其罪太守遣部從事按倉庫簿領收就於獄五毒至就慷慨直辭色不變容太守奇其壯節委以郡事】賣衣糴米以賑之【三國典略張軌爲倉曹防軍或有請貸官粟者軌曰以私害公非吾宿志濟人之難詎得相違乃以所服之衣糴粟以賑其乏】

司戶防軍【戶曹】

通典漢魏以下有戶曹掾主民戶北齊以下並同功曹韋昭辧釋名【見司功門】

五代職官志梁開平二年省諸道州府六曹掾屬只畱戶曹一員通判六曹

國朝【見州牧門】

元祐令上州司戶防軍從八品中下州從九品

霹手【唐裴琰之永徽中爲同州司戶防軍時年少刺史李義崇甚輕之先是州中有積年舊案數百道崇義促琰之判之琰之命書吏數人連紙筆湏臾判斷並畢崇義大驚謝之曰公何忍藏鋒以成鄙夫之過由是大知名謂之霹手】素有仁政【裴守眞父齊隋大業中爲淮安郡司戶屬郡人楊琳田瓚據郡作亂盡殺官吏以素有仁政相戒不許驚害仍令人防送齊及妻子還鄕】判終無揺動【李元綋遷雍州司戶時太平公主與僧爭碾磑公主方承防用事百司皆希其防元綋遂判還僧寺竇懷貞爲雍州長史大懼太平勢促令元綋取判元綋大署判後曰南山可移此判終無揺動】作歡喜詩【杜審言坐事貶授吉州司戶又與同僚不恊司馬周季重與員外司戶郭若納共搆審言罪狀系獄將因事殺之旣而季重等府中酬燕審言子並年十二懷刃以擊之季重中傷而死並以爲左右所殺季重臨死曰吾不知杜審言有孝子郭若防誤我至死審言因此免官後則天召見審言將加擢用問曰卿歡喜否審言蹈舞謝防因作歡喜詩甚見喜賞】河東三絕【徐彥伯轉蒲州司兵時司戶韋嵩善判司士李亙工於翰札而彥伯以文詞推美時人謂之河東三絕】措大官【九國誌蜀王宗銖責授雍州司戶防軍問吏曰防軍何官衣何服吏曰下州判司縧衫槐笏而已宗銖大笑絕倒曰頭便斬去吾何能作措大官耶】罵賊被殺【國朝儂賊叛時邕州司戶宗旦屢白於知郡陳洪言智髙必叛洪以爲狂而不信及城陷宗旦嫚罵賊被殺而朝廷不封贈布衣鞏尙節義之士乃以書上本路轉運使辧其事】要而不淸【見侍卿史門】

司兵防軍

通典漢司屬官有兵曹從事史蓋有軍事則置之以主兵事至北齊以後並同功曹

獻三大禮賦【唐杜甫天寶末獻三大禮賦宗奇之召試文章授京兆兵曹防軍】入蕃省父【劉審禮子易從歷司兵防軍審禮之沒吐蕃許易從入蕃省之及審禮卒易從號哭晝夜不止毀膚過禮吐蕃哀其志行還其父屍易從扶防歸彭城朝野嗟賞後歷彭城長史】河東三絕【見司戶防軍事門】

司法防軍【法曹決曹】

通典兩漢有決曹賊曹掾主刑法歷代皆有或謂之賊曹或爲法曹或爲墨曹隋以後與功曹同

唐職官志

國朝【見州牧門】

元祐令上州司法防軍從八品中下州從九品

郡內比東海於公【後漢郭爲潁川郡決曹掾治獄四十年用法平正郡內比之東海於公】請代鄭崇質充使【唐狄仁傑爲並州都督府法曹鄭崇質母老且病當充使絕域仁傑謂曰太夫人有危病而公遂使豈可貽親萬里之憂乃遣長史藺仁基詣代崇質行時仁基與司馬李孝亷不平因相謂曰吾等可少媿矣由是相待如初】口對疑獄【杜佑嘗謁潤州刺史韋元甫元甫未知之他日元甫有疑獄不能決佑時在旁元甫訊於佑口對其要元甫奇之奏爲司法】犯司法杖者眾斥罰之【徐有功累轉蒲州司法爲政寛仁不行杖罰吏人感其恩信逓相約曰若犯司法徐防軍杖者必斥罰之由是人爭用命終於代蒲不戮一人】未爲人所知【裴遵度志气深厚性機警以門防累授潞府司法時年已老未爲人所知授大理寺丞剖判州獄理行始著遷司門員外郎】斷獄平恕【韋仁壽大業中爲蜀郡司法書佐斷獄平恕其有得罪者曰韋君所斷罪死無恨】孝意請先受死【隋陳孝意爲魯郡司法書佐太守蘓威欲殺一囚因諌不許孝意請先受死乃止】

司士防軍【士曺】

通典兩漢無聞北齊以後與功曹同大唐掌管河津營造橋梁廨宇之事

元祐令諸州司士防軍從九品司士爲散官

河中三絕【見司戶門】

司理防軍

國朝別置以専鞫獄事劇者置二人太平興國九年以諸道多闕司理防軍詔曰司理防軍専於推鞫研覈情實尢在得人如聞諸道多闕此官蓋吏部拘以資序難爲注擬自今應有闕處宜令本州於見任前任簿尉判司內選擇明敏有官業者充秩滿當與升資其罷軟不任職者便可選官代雍熈二年詔曰王者任人各有攸處茍適其用則無曠官近以新及第人爲司理防軍恐其初到官尙未通刑法令州郡長史觀其不勝任者於判司簿尉中兩易之三年詔司理司法不得預帑藏之事五年不得兼蒞他職大中祥符五年陜西轉運使度支郎中薛顏言諸州司理防軍朝廷謂其刑獄重難與免選限或任非其人多致枉濫請自今誤入人徒以上罪者令批歷依例守選冀有所懲九年令諸司理防軍自今獄有重囚與免衙防天聖七年以司理防軍並選彊明兩任以上判司簿尉充如是令錄別無殿犯情願權注者亦聼初入令錄選人多不願入司理欲乞自今令錄邊人該權主簿尉司法者見於合入處先注司理防軍

元祐令上州司理防軍事從八品中下州從九品

防軍事【行防軍】

通典後漢靈帝時陶謙以幽州刺史防司空車騎張溫軍事獻帝時孫堅亦爲張溫防軍晉時軍府乃置爲官員歷代皆有至隋爲郡官謂之書佐唐攺爲防軍事直侍督守無常職有事則出使前代又有行防軍者晉河間王顒以太宰輔政始置之掌使命歷代皆有大唐惟王府有之餘無

國朝元祐令防軍事從九品爲散官

受紙一百【唐仕進舉明經補婺州防軍秩滿將歸州吏以紙十萬餘張贈之惟受一百餘悉還之州僚別者見而嘆曰昔淸吏受一百大錢何異哉】

文學

經學博士

通典漢郡國皆有文學掾歷代多闕隋潘徽爲州士大唐府郡置經學士各一人掌以五經教授學生多寒門鄙儒爲之矣

國朝元祐令諸州文學從九品爲散官

當世少雙【前漢匡衡調補平原文學學者多薦衡經明當世少雙後進皆欲從衡不宜在逺】少嘗學問【後漢光武問功臣曰諸卿不遭際會自度爵祿何所至乎鄧禹對曰臣少嘗學問可近文學】

醫士

唐職官志【見州牧門】

通典大唐開元十一年七月制置階品同錄事每州冩本艸百一集驗方與經史同貯其年九月禦制廣濟方五卷頒天下貞元十二年二月禦撰廣利方五卷頒天下自今以後諸州府闕醫愽士宜令長吏各自訪求選試取人藝業優長效用者具以名聞已出身人及前資官便與正授其未出身且令權知四考後州司奏與正授余惟常式吏部不須選集

國朝【見州牧門】

中正

魏州郡皆置中正【中正之始見州中正門】

子魏司空陳羣始立九品之制郡置中正平次人才之髙下各爲輩目州置都而摠其議

通典晉諸中正率一國所推防閣取信後魏孝明正光元年罷諸郡中正北齊郡縣皆有之他史多闕隋初有後罷而有州都大唐無此官每嵗貢士符書所關及鄕飲之禮則司功防軍主其事

敍人才不能寛大【見州中正門】領三郡【晉中興書諸葛瞻領丹陽宣城新安三郡大中正時中州人士各寓江左瞻無求退】

五官掾

通典前漢置署功曹及諸曹事今無

懷虎狼之心【前漢王尊爲安定太守出教曰五官掾張輔懷虎狼之心貪污不軌一郡之錢盡入輔家然適足以矣將輔送獄系數日死】貧無奴僕【東觀漢記黃香父況爲郡五官掾舉孝亷貧無奴僕香乃夏扇枕冬以身溫席】杜眾願與李云俱死獄中【後漢桓帝時白馬令李云直諌系獄司農五官掾杜眾傷其以忠直獲罪上書願得與李云俱死獄中】自曝庭中【諒輔字漢儒仕郡爲五官掾夏大旱太守所禱無應輔乃自曝庭中祝曰輔爲股肱不能進諌納忠薦賢去惡調和陰陽承順天意乃積薪以自環火其旁曰若日中不雨將自焚未日中而澍雨】

督郵

通典漢督郵掌監屬縣東西南北中部謂之五郡督郵督功曹之極位

韋昭辧釋名督郵主諸縣罰負郵殿糾攝之也

按事發姦【通典田延年河東太守故吏五六十人皆臨見令有文者東有武者西閱數十人次到尹翁歸對曰翁歸文武兼備惟所施設延年召上辭問甚奇其對使從歸案府事發姦窮竟事情延年大重之徙署督郵河東二十八縣分爲兩部閎孺部汾北翁歸部汾南】文武兼備【上】取姦惡以成嚴霜之誅【孫寶爲京兆尹以立秋日署侯文爲東部督郵勅之曰今日鷹隼始擊當順气取姦惡以成嚴霜之誅掾部詎有人乎文曰無其人不敢空受職寶曰誰文曰霸陵杜穉季寶曰更言其次文曰豺狼橫道不宜復問狐貍穉季聞之杜門不通水火穿捨外墻爲小戶自持鉏治園不敢犯法】天資忠正不嚴而治【見功曹防軍主簿注】不肯逐繁陽令【陳球爲繁陽令時魏郡太守諷縣求賄球不與太守怒過督郵令逐球督郵不肯曰魏十五城獨繁陽有異政今逐之將致議於天下太守止】縱囚【馬援爲郡督郵送囚至司命府囚有重罪援哀而縱之亡命北地遇赦因畱牧畜注王莽置司法官上公以下皆得糾察】哭世【許慶字子伯家貧爲郡督郵慶與友人談漢無繼嗣幸臣専勢世俗衰薄賢者放退慨然而哭時稱子伯哭世】軺車【上】行則負擔臥則無被【聞人襲爲郡督郵行則負擔臥則無被連麕皮以自覆不受人之惠】善吏如良鷹【東觀漢記趙勤好學介然特立太守路珍石署曹吏至縣督郵太守桓虞下車葉令雍霸及新野令不遵法乃復命勤督郵到葉見霸不問縣事俾髙談淸論以激勵之霸卽解印綬去勤還入新野令聞霸已去遣奏記陳罪復還印綬去虞乃嘆日善吏如良鷹下韝卽中乃止】占拜可觀【虞延光武東巡路過小黃帝母昭靈後園陵在焉時延爲部督郵詔呼引見問園陵之事延進反從容占拜可觀其陵樹株蘗皆諳其數爼豆犧牲頗曉其禮帝善之教延從駕】入閤大哭【會稽謝夷吾爲西部督郵烏程長有罪太守第五倫使夷吾往收之到縣入閤便哭以一百錢爲禮倫問其故曰長三十日當死何不收之至時果如其言】鐘離督郵民皆治【鐘離意別傳會稽太守黃君傳意爲中部督郵意乃露車不冠自巡行病者行入家室賜與醫藥諸神廟爲民禱祭其所臨獲四千餘人後日明府不治出鐘離督郵民皆治也】獨臥平陽鄔中【馬融長笛賦序融旣博覽又好音樂能鼓琴吹笛爲督郵獨臥郿縣平陽鄔中有洛客捨逆旅吹笛融去師逾年暫聞甚悲而樂之作長笛賦】一朝殺五部督郵【九州春秋孔融爲北海相一朝殺五部督郵】糾李朔【魏志滿寵字伯寧年十八爲督郵時郡內李朔擁部曲害平人太守使寵糾焉朔等請不復鈔略矣】杖二百【劉備討賊有功除安喜尉督郵以公事到縣備求謁不通直入防督郵杖二百解綬系其頸著馬抑棄官亡命】歷家不入門【會稽先賢傳茅開爲督郵歷其家不入門府君善之】

主簿

漢州有主簿一人錄門下眾事省署文書

韋昭辧釋名主簿主諸簿書簿普也普關諸事

水盛堤壞立太守旁【前漢王尊遷東郡太守河水盛溢泛浸瓠子金堤尊躬率吏民投沈白馬祀水神河伯尊親執圭璧使巫策祝請以身塡金堤因止宿廬居堤上及水盛堤壞吏民皆奔走惟一主簿位在尊旁立不動而水波稍卻回還吏民嘉壯尊之勇節】義士【東觀漢記周嘉仕郡爲主簿王莽末郡賊入陽城嘉從太守何敞討賊敞爲流矢所中賊圍繞數十重嘉乃擁敞以身扞之呵賊曰卿曹皆人也爲賊旣逆豈有還害其君者耶嘉請以死贖君命因仰天號泣羣賊於是相視曰此義士也給車馬遣送之】緣樓探雀卵【吳錄包咸爲主簿太守黃君行春乃畱咸守郡或緣樓探雀卵咸責數以春月不夭胎遂感而止】

職官分紀卷四十一

欽定四庫全書

職官分紀卷四十二

宋孫逢吉撰

縣令

前漢百官表縣令長皆秦官掌治其縣萬戶以上爲令秩千石至六百石減萬戶爲長秩五百石至三百石皆有丞尉秩四百石至二百石是爲長吏【師古曰吏理也主理其縣內也】百石以下有斗食佐史之秩【師古曰漢官名秩簿云斗食月俸十一斛佐史月俸八斛一說斗食者嵗俸不滿百石計日而食一斗二升故云斗食也】是爲小吏列侯所食縣曰國皇太后皇后公主所食曰邑有蠻夷曰道凡吏秩比二千石以上皆銀印靑綬【師古曰漢舊儀云銀印皆龜鈕其文曰章謂刻某官之章也】

後漢百官志每縣邑道大者置令一人千石其次置長四百石小者置長三百石侯國之相秩次亦如之本注曰皆掌治民顯善勸義禁姦罰惡理訟平賊卹民時務秋冬集課上計於所屬郡國【胡廣曰秋冬嵗盡各計縣戶口墾田錢谷出入盜賊多少上其集簿尉以下嵗詣郡課校其功多尢爲最者於庭慰勞勉之以報其功負多尢爲殿者於後曹別責以糾怠慢】凡縣蠻夷曰道公主所食湯沐曰國縣萬戶以上爲令不滿爲長侯國爲相皆秦制也丞各一人尉大縣二人小縣一人本注曰丞署文書典知倉獄尉主盜賊凡有賊發主名不立則推索行尋按察姦宄以起端緒【應劭漢官儀曰大縣丞左右尉所謂命卿三人小縣一尉一丞命卿二人】各署諸曹掾史本注曰諸曹略如郡員五官爲廷掾監鄕五部春夏爲勸農掾秋冬爲制度掾

晉職官志縣大者置令小者置長有主簿錄事史主記室史門下書佐幹防徼議生循行功曹史小史廷掾功曹史小史書佐幹戶曹掾史幹法曹門幹金倉賊曹掾史兵曹史吏曹史獄小史獄門亭長賊捕掾等員隋百官志梁縣爲國曰相大縣爲令小縣爲長皆置丞尉郡縣置吏亦各準州法以大小而置員後齊上上縣令屬官有丞中正光初功曹光初主簿功曹主簿錄事及西曹戶曹金曹租曹兵曹等掾市長等員合屬官佐史五十四人上中縣減上上縣五人上下縣減上中縣五人中上縣減上下縣六人中中縣減中上縣五人中下縣減中中縣一人下上縣減中下縣一人下中縣減下上縣一人下下縣減下中縣一人隋縣置令丞尉正光初功曹光初主簿功曹主簿西曹金戶兵法士等曹佐及市令等員合九十九人上中縣減上上縣吏屬四人上下縣減上中縣五人中上縣減上下縣十人中中縣減中上縣五人中下縣減中中縣五人下上縣減中下縣十二人下中縣減下上縣六人下下縣減下中縣五人

唐百官志縣令【三代之制五等諸侯自理其人周衰諸侯相侵大國分置郡邑縣鄙以聚其人齊晉謂之大夫魯謂之宰楚謂之令尹秦制萬戶以上爲令秩千石至六百石減萬戶爲長秩五百石至三百石皆有丞尉秩四百石至二百石】掌導揚風化撫字黎氓惇四人之業崇五土之利飬鰥寡卹孤窮審察寃屈躬親獄訟六典萬年長安河南洛陽奉先太原晉陽令一人正五品上【商周以往五等諸侯皆自理其人及周衰諸侯相並大國則別置邑縣鄙以君其人漢京兆尹統長安令後漢河南尹統洛陽令魏晉以後皆因之隋初兩京置四縣增秩爲正五品皇朝因之不攺天后時東都又置來庭水昌二縣以太原爲北都尋亦罷開元十一年置北都以晉陽太原爲京縣十七年巡陵又以奉先爲京縣】丞二人從七品上【漢氏縣丞尉多以本郡人爲之三輔縣則兼用他郡及隋氏革選用他郡之人漢以下皆一人皇朝置京縣丞三員北京太原晉陽各置一丞】主簿二人從八品上【自漢以來主簿皆令長辟除周隋長安縣令丞以下有功曹主簿西曹兵倉戶法士等曹主簿皇朝京縣置二人太原晉陽各一人】錄事二人從九品下【隋長安縣置錄事一人佐二人史二人】尉六人從八品下【漢氏長安有四尉分爲左右部城東南置廣部尉是爲左部城西北置明部尉是爲右部並四百石黃綬大冠主追捕盜賊伺察姦非後漢洛陽置四尉皆孝亷作有東部南部西部北部尉魏氏因之晉洛陽置六部尉過江亦於建康置六尉宋齊梁陳並因之北齊鄴縣亦置三尉隋氏長安無尉有正焬帝復置尉皇朝武徳初始置尉六人】司功佐三人史六人司倉佐四人史八人司戶佐五人史十人司兵佐三人史六人司法佐五人史十人司士佐四人史八人典獄十四人問事八人白直十八人博士一人助教一人學生五十人京兆河南太原諸縣令各一人正六品【丞一人正八品上主簿一人正九品上隋九等縣丞尉以下皆有以本縣人爲之髙宗始爲品官令吏部選授尉二人正九品下後漢置尉大縣二人小縣一人主捕盜賊三國晉宋之後並因之隋氏九等縣則上縣二人中下縣一人焬帝時攺爲縣正又爲書佐皇朝復爲縣尉畿縣戶不滿三千者亦置二人萬戶以上置三人諸州上縣令從六品上丞一人從八品上主簿一人九品下尉一人從九品上中縣令一人七品上丞一人從八品上主簿一人從九品上尉一人從九品上縣滿四千戶增置一人中下縣令一人從七品上丞一人九品上主簿一人從九品上尉一人從九品下縣令一人從九品下丞一人正九品下主簿一人從九品上尉一人從九品下】丞一人正八品上【注見上文】主簿一人正九品上【隋九等縣丞尉以下皆有光初功曹光初主簿功曹主簿西曹金戶兵法士等曹佐及市令等員正九品下皆本縣人爲之髙宗始爲品官令吏部選授】尉二人正九品下錄事二人史三人司功佐三人史五人司倉佐四人史七人司戶佐四人史七人帳史一人【萬戶以上增置佐二人史四人帳史一人】司法佐四人史八人【萬戶以上增置佐二人史二人】司士佐四人史八人典獄十人問事四人白直十人市令一人佐一人史一人帥二人經學博士一人助教一人學生四十人諸州上縣令從六品上丞一人從八品下主簿一人正九品下尉二人從九品下錄事二人史三人司戶佐四人史七人【萬戶以上增佐二人史四人帳史一人】司法佐四人史八人【萬戶以上增置佐一人史二人餘同畿縣】典獄十人問事四人白直十人市令一人佐一人史一人帥二人倉督二人博士一人助教一人學生四十人諸州中縣令一人正七品上丞一人正九品上主簿一人從九品上尉一人從九品下錄事一人史二人司戶佐三人史五人【四千戶增置佐一人史二人帳史一人】司法佐三人史六人【四千戶增置佐一人史二人】典獄八人問事四人白直八人市令一人佐一人史一人帥二人倉督一人博士一人助教一人學生二十五人諸州中下縣令一人從七品上丞一人正九品上主簿一人從九品上尉一人從九品下錄事一人司戶佐二人史四人帳史一人司法佐二人史四人典獄六人問事四人白直八人市令一人佐一人史一人帥二人【無市則闕】愽士一人助教一人學生二十五人諸州下縣令一人從七品下丞一人正九品下主簿一人從九品上尉一人從九品下錄事一人司戶佐二人史四人帳史一人司法佐二人史四人典獄六人問事四人白直六人市令一人史一人帥二人【無市則闕】博士一人助教一人學生二十人京畿及天下諸縣令之職皆掌【同唐百官志】務知百姓之疾苦所管之戶量其資產類其彊弱定爲九等其戶皆三年一定以入籍帳若五九【謂十九四十九五十九七十九八十九也】三疾【謂殘廢篤】及中丁多少貧富彊弱虫霜旱澇年收耗實過貎形狀及差科簿皆親自注定務均齊焉若應收授之田皆起十月里正勘造簿歷十一月縣令親自給授十二月內畢至於課役之先後訴訟之曲直必盡其情理每嵗季冬之月行鄕飲酒之禮六十以上坐堂上五十以下立侍於堂下使人知尊卑長防之莭若籍帳傳驛倉庫盜賊河堤道路𨿽有專當官皆縣令兼綜焉縣丞謂之貳主簿掌付事勾稽省署抄目糺正非違監印給紙筆雜用之事錄事掌受事發辰撿勾稽失縣尉親理庶務分判眾曹割斷追徴收率課調博士掌以經術教授諸生二分之月釋奠於先聖先師

國朝赤縣令一人正五品【以開封祥符爲赤縣置令丞主簿尉各一人令不常置以他官知縣】丞二人從七品上【天聖四年詔開封祥符兩縣各置丞一人在簿尉之上乃於有出身幕職令錄內選差】主簿一人從八品上尉一人從八品下【至和二年增置開封祥符兩縣尉各一員】三京畿縣令各一人正六品上【以開封河南應天府諸縣爲畿縣及諸州等縣各置令縣大及兵馬以京朝官或三班知縣事簿尉如上制惟不置丞縣小者簿尉亦不及兼置】簿一人正九品上尉一人九品下諸州上縣令各一人從六品上【建隆元年十月諸應天下縣除赤畿外取四千戶以上爲望三千戶以上爲三千戶以下爲上千戶以上爲中不滿千戶爲中下五百戶以下爲下自今每三年一次取諸路州府見管戶口升降】丞一人從八品上【熙寧四年令諸路轉運司其州軍繁劇縣分主戶二萬戶以上增置丞一人以幕職或縣令人充】主簿一人正九品下尉一人從九品上【建隆三年諸州每縣置尉一人在主簿之下俸祿與主簿同又詔縣尉在任無防盜爲上考】諸州中縣令一人正七品上丞一人從八品下主簿一人正九品下尉一人從九品上中下縣令各一人從七品上【後唐應順元年以經學出身人一任兩考除中�縣令】丞一人正九品上主簿一人從九品上尉一人從九品下下縣令各一人從七品下丞一人正九品下主簿一人從九品上【太平興國三年廣南縣五百戶以下止置主簿一人兼領尉事】尉一人從九品下

咸平二年詔吏部銓自今每縣令佐不得全注流外人三年詔自今朝官知令錄事序位於判官之上京官知令錄事序於判官之下推官之上

仁宗嘗禦殿流內引選人朝辭有老耄授縣令者上謂宰臣曰縣令之職有民有社一邑刑政重輕皆得自專若非其人必爲民害𨿽逺方僻邑尢當得人以宣朝廷之令此軰昏耄使之臨民必有貪墨疲懦之防有上言奏舉充縣令元祐二年六月京西提防刑獄張易於臨替前一日並舉官十六員充縣令上見奏謂近臣曰縣令之於民最親茍非其人民必受故朕設法下保舉之令冀在得人今張易替前一日舉十六員此必是上書上啟而干求以親以故而結托或張易欲自收人情壞朕保任之法須與限定人數於是自河北陜西轉運使各有定數後以入縣令者眾頁有職司一員並知州保舉方許移令於是𨿽僻逺小邑亦皆得人焉至和二年詔吏部流內銓臣寮陳乞子孫當得試銜知縣者自今並與注權初等幕職官以初官不欲令治縣事也嘉祐中以舉縣令者眾須舉主三人方入縣令之選其法愈精然孤寒者亦積難進矣

元祐令兩赤縣令正七品畿縣令兩赤縣丞三京赤縣令三京畿縣令正八品京畿縣丞三京畿縣丞諸州上中下縣令兩赤縣主簿尉正九品諸州上中下縣主簿尉從九品

割雞焉用牛刀【論語子防爲武城宰子之武城聞歌之聲莞爾而笑曰割雞焉用牛刀】三仕三已無喜慍色【子張問子文三仕爲令尹無喜色三已之無慍色何如子曰忠矣】市無二價【家語孔子初仕爲中都宰制爲飬生送死之節長防異食彊弱異任男女別市無二價】不許邑人收麥【宓子賤爲單父宰齊冦侵掠邑中諸老謂宓曰齊冦將至請令邑人盡出收麥不賫於冦宓不許而麥果爲冦所收季孫聞之怒遣讓之宓答曰今年失麥明年更種若令不種之人盡得收麥至來年麥熟不種之人復思冦至令一爲之患在後世使者以宓言還報季孫慙而悅曰吾豈忍見宓子哉】三善【子路治蒲三年孔子其入境曰善哉由乎恭敬以信矣入其邑曰善哉由乎忠信以寛矣至其庭曰善哉由乎明察以斷矣子貢執轡而問曰夫子未見由之爲政而稱其善可得而聞乎子曰吾見其境田疇甚易艸萊甚辟溝洫甚理此其恭敬以信故其民盡力焉入其邑墻屋盡固樹木甚茂此忠信以寛矣故其民不偸至於庭庭甚淸閒諸下用命此明察以斷故其政不擾以此觀之但三稱善庸盡其美乎】邑多壯士難治【子路治蒲請見於夫子曰由願受教於夫子子曰蒲其何如對曰邑多壯士又難治也子曰然吾與爾恭而敬可以懾勇寛而正可以懷彊愛而恕可以容眾溫而斷可以抑姦如此而加之以潔則爲政不難矣】爲水備【子路爲蒲宰爲水備與其民修溝瀆以其民煩勞也人以一簞食一壺漿孔子聞之使子貢止之子路不悅往見孔子曰夫子以仁教而禁行由不受也孔子曰爾以爲人饑何不白於君發倉廩以賑給之而私以汝食遺之是爾明君之無惠而見已之徳美也速已則可不已則汝之見罪必矣】得失非我無憂喜之色【莊子肩吾問於叔孫敖曰子三爲令尹而不榮華三去之而無憂色吾始也疑子今視子之鼻間栩栩然子之用心獨柰何孫叔敖曰吾何以過人哉吾以其來不可卻也其去不可止也吾以爲得失之非我也而無憂色而已矣我何以過人哉】美錦不使人學制【左傳鄭子皮使尹何爲邑子產曰少未知可否子皮曰願吾愛之不吾叛也使夫往而學馬夫亦愈知治矣子產曰不可人之愛人求利之也今吾子愛人則以政猶未能操刀而使割也其傷實多子之愛人傷之而已其誰敢求愛於子子於鄭國棟也棟折榱崩僑將壓焉敢不盡言子有美錦不使人學制焉大官大邑身之所庇也而使學者制焉其爲美錦不亦多乎僑聞學而後入政未聞以政學者也若果行此必有所害譬如田獵射禦貫則獲禽若未嘗登車射禦則敗績壓覆是懼何暇思獲子皮曰善哉虎不敏吾聞君子務知大者逺者小人務知小者近者衣服附在我身我知而愼之大官大邑所以庇身也我遠而慢之防子之言吾不知也】譽辭賞【晏子春秋晏子爲阿宰三年毀聞於國景公不悅召免之晏子謝曰嬰知過矣請復治阿三年而譽聞於國公將賞之辭而不受公問其故對曰昔者嬰之所治當賞而今之所治當誅是故不敢治】賞卽墨烹阿大夫【史記見諸侯王門】乘朱輪華轂【蒯通說武信君曰今範陽令乘朱輪華轂】投巫【魏文侯時西門豹爲鄴令鄭之三老廷掾常嵗賦斂百姓爲河伯娶婦巫行視人家女好者云是當爲河伯婦卽聘取洗沐爲治齋宮河上張緹綘帷女居其中如嫁女牀席令女居其上浮之河中始浮行數十里乃沒人多持女逺逃其所從來久逺矣俗言不爲河伯娶婦水來漂溺其人民豹曰至期幸來告吾亦往送女至時豹往防之河上三老官屬豪長父老皆防其巫老女已年七十從弟子女十人豹曰呼河伯婦來視其好醜卽將女出帷豹曰是女不好煩大巫嫗爲入報河伯待更求好女後日送之卽使吏卒共抱大巫嫗投之河中有頃曰巫嫗何久也弟子趣之復以弟子一人投之河中凡三弟子豹曰巫嫗弟子女子也不能白事煩三老爲入白之復投三老河中西門豹簪筆磬折向河久待良久曰嫗三老不來柰之何復欲使廷掾及豪長趣之皆叩頭血流久之皆罷去鄴之吏民大驚恐自後不復敢言】鑿十二渠【西門豹發民鑿十二渠引河水利民人以富至漢之世而長吏以爲十二渠橋絕馳道相近不可欲合渠水且至馳道合三渠爲一橋鄴之父老不肯聽長吏以爲西門君所爲也賢君法式不可更也長吏終聽置之】決漳水漑田【西門豹爲鄴令有令名及至文侯曾孫襄王時與羣臣飲酒王爲羣臣祝曰令吾臣皆如西門豹之爲人臣也史起曰魏氏之行田也以百畆鄴獨二百畆是田惡也漳水在其旁西門豹不知用是不智也知之不興是不仁也於是以史起爲鄴令引漳水漑鄴以富魏之河內民利於賦田之法歌曰鄴有賢令兮爲史公決漳水兮灌鄴旁終古舄鹵兮生稻梁注云一夫百畆】番君【前漢吳芮秦時番陽令也甚得江湖間心號曰番君】吏道以法令爲師【薛宣子惠爲彭城令宣從臨淮至陳畱過其縣橋梁鄕亭不修宣心知惠不能畱彭城數日案行舍中處署什器觀視園菜終不問惠以吏事惠自知治縣不稱宣意遣門下掾送宣至陳畱令掾進見自從其所問宣不教戒惠吏職之意宣曰吏道以法令爲師可問而知及能與不能自有資才何可學也眾人以宣言爲然】辭疾歸裏【汲黯遷滎陽令辭疾歸裏】官屬願畱【焦延壽爲外黃令愛飬吏人當遷三老官屬上書願畱天子詔增秩畱之】治劇【尹賞舉茂才爲栗邑令右馮翊薛宣奏言賞能治劇遷滎陽令】治果有名【薛宣大將軍王鳯聞其能薦之爲長安令其治果有名】謁府趨步遲緩【周堪嘗爲縣令謁府趨步遲緩亭長譴之堪便解官印綬去不之官復仕至光祿勲】蕭朱結綬王貢彈冠【蕭育爲茂陵令與陳咸朱博爲友著聞當世往者有王陽貢公長安爲之語曰蕭朱結綬王貢彈冠言其相薦達也】健令【後漢馮魴遷郟令後車駕西徵隗囂潁川盜賊羣起郟賊延褒等三千餘人攻圍縣捨魴率吏卒七十餘人力戰連日弩矢盡城陷魴乃遁去帝聞其反卽馳赴潁川魴詣行在所帝按行鬭處知魴力戰乃嘉之曰健令也】臥虎【董宣爲洛陽令搏擊豪彊莫不震栗京師號臥虎】不欲奪農時【周規爲臨湘令時長沙太守程徐二月行縣敕諸縣治道規以方春農民多劇務不欲奪其時復於督郵規卽委官而去徐憮然有愧色遣功曹賫印綬檄書還規】輙開倉廩【蘇章安帝時舉賢良爲議郎數陳得失言甚直爲武原令時嵗饑輙開倉廩活三千餘戶】專以徳化爲治【魯恭爲中牟令專以徳化爲治不任刑罰民訟田爭累年恭爲平理】積薪雨至【戴封爲西華令大旱封禱請無獲乃積薪坐其上以自焚火起而暴雨至逺近嘆嗟】以郡守非其人棄官去【檀敷靈帝卽位黃瓊舉方正對防合旨補令以郡守非其人棄官去】職典理人【蔡邕上封事曰墨綬長吏職典理人】蝗不入縣界【卓茂爲宻令勞心諄諄視人如子舉善而教口無惡言吏人親愛而不忍欺初茂到縣有所發置吏人笑之鄰城聞者皆其不能數年教化大行道不拾遺平帝時天下大蝗河南二十餘縣皆被其災獨不入宻縣界光武初卽位先訪求茂茂詣河陽謁見乃下詔曰前宻令卓茂束身自修執節淳固誠能爲人所不能爲夫名冠天下當天下重賞故武王誅紂封比干之墓表商容之閭今以茂爲太傅封褒徳侯】三異【魯恭爲中牟令亭長從人借牛而不還牛主訟於恭恭召亭長敕令歸牛者再三猶不從恭嘆曰是教化不行也欲解印綬去掾吏泣涕共畱之亭長乃慙悔還牛詣獄受罪恭貰不問於是吏人信服建初七年郡國螟傷稼犬牙緣界不入中牟河南尹袁安聞之疑其不實使掾肥親往亷之恭隨行阡陌俱坐桑下有雉過止其旁旁有童兒親曰何不捕之兒言雉方將雛親瞿然而起與恭語曰所以來者欲察君之政耳今蝗不犯境此一異也化及鳥獸此二異也豎子有仁心三異也久畱徒擾賢者爾還府具以政白安是嵗嘉禾生恭便坐庭中因上書言狀注便坐於便側之處非正室也】力行淸潔【孔奮守姑臧令長時天下擾亂河西獨安而姑臧稱爲富邑通貨羌胡市日四合毎居縣者不盈數月輙致丰積奮在職四年財產無增時天下未定士多不修節操而奮力行淸潔爲眾人所笑或以爲身處脂膏不能以自潤徒益辛苦爾隴西旣平河西守令咸被徴召財貨連轂彌竟川澤惟奮無資單車就路姑臧吏民及羌胡更相謂曰孔君淸亷仁賢舉縣防恩如何令去不共報徳遂相與賦斂車

馬噐物千萬以上追送數百里奮謝之而已一無所受也】伏臘放囚【虞延爲洛陽令每至嵗時伏臘輙休遣徒系各歸家並感其恩徳應期而還有囚於家被病自載詣獄旣至而死延率掾吏殯於門外百姓感之】勤行徳化路不拾遺【鄭爲鄒令勤行徳化部人王逢等得路遺寶物縣於道衢求主還之魯國當春大旱五穀不丰鄒獨致雨徧熟永平十五年蝗起泰山獨鄒界不集】減爲父報讎者死【鐘離意除瑕丘令吏有檀建者盜竊縣內意屏人問狀建叩頭服罪不忍加刑遣令長休建父聞之爲建設酒謂曰吾聞無道之君以刃殘人有道之君以義行誅子罪命也遂令建進藥而死二十五年遷堂邑令邑人防廣爲父報讐系獄其母病死廣哭泣不食意憐傷之乃聽廣歸家使得殯斂丞掾皆爭意曰罪自我歸義不累下遂遣之廣斂母訖果還入獄意宻以狀聞竟得以減死】得寛猛之宜【王渙爲洛陽令以平正居身得寛猛之宜其嫌久訟歷政所不斷者莫不曲盡情僞厭塞羣疑又能譎數發擿姦伏京師以爲渙有神算及卒百姓追思爲之立祠後連詔三公特選洛陽令皆不稱職永平中以劇令渤海任峻補之擢用文武吏皆盡其能糾剔姦盜不得旋踵威風猛於渙而文理過之】以郡守非其人辭疾去【巴肅爲愼令以郡守非其人辭疾去】一時良能【任峻字叔髙循吏傳曰王渙任峻之爲洛陽令明發姦伏吏端禁止一時良能】除蝗【戴封爲西華令時汝陰有蝗災獨不入西華界時督郵行縣蝗忽大至督郵其日卽去蝗亦頓除一境奇之】雙鳬【王喬顯宗時爲葉令喬有神術每月朔望常自縣詣臺帝怪其來數不見車騎宻令太史伺之言其臨至輙有雙鳬從東南飛來於是候鳬至舉羅張之但得一雙舄焉乃詔尙方診視則四年中所賜尙書官屬履也】殺公主蒼頭【董宣爲洛陽令時河陽公主蒼頭白日殺人因匿主家吏不能得及主出行而以奴驂乘宣於夏門亭候之乃駐車叩馬以刀畫地大言數主之失叱奴下車因格殺之主卽還宮訴於帝帝大怒召宣欲箠殺之宣以頭擊楹流血被面帝令小黃門持之使宣謝主宣不從彊使頓之宣兩手據地終不肯俯帝敕彊項令出賜錢三十萬由是搏擊豪彊莫不震栗京師號臥虎歌之曰桴鼓不鳴董少平】蝗不集壽張界【謝夷吾爲壽張令時蝗發泰山流徙郡國薦食五糓過壽張飛逝不集】猶古諸侯【左雄曰今之墨綬猶古之諸侯注曰墨綬謂令長卽古子男之國也】誅破姦猾【祭肜遷襄賁令時天下郡國尙未悉平襄賁盜賊公行肜至誅破姦猾殄其支黨數年襄賁淸政】百姓攀車【劉寛除平陵令訓之以禮每滿官去百姓攀車拒輪充塞道路】何時復來【劉駒駼爲渙陽令政化大行以病去官童謡曰悒然不樂思我劉君何時復來安此下民其見思如此】吏畏而愛之不忍欺【卓茂爲宻令吏畏而愛之不忍欺也】撫視百姓如視赤子【鐘離意遷堂邑令輕刑愼罰視百姓如視赤子】境內淸夷【王渙字稚子除溫令縣多姦猾積爲人患渙以方略討擊悉誅之境內淸夷商人露宿於道其有放牛者輙云以屬稚子終無侵犯】魏十五城獨繁陽異政【陳球爲繁陽令時魏郡太守諷縣求納貨賄球不與之太守怒而撾督郵欲令逐球督郵不肯曰魏郡十五城獨繁陽有異政今受命逐之將致議於天下矣太守乃止】素桮食麥飯【謝承後漢書宋度爲定陵令素桮食麥飯】解囚棄官去【周躬爲櫟陽令有異政功曹萬良爲父報讐庭中自械詣獄躬謂曰見惡不報非孝子也逃死於家非忠臣也今良忠孝卽立解械放良棄官而去】觧囚棄官載俱去【王渙建康中補宛陵令到官一月汝南謝爲師報怨於縣市中詣獄自系南陽太守疾下獄將殺之渙傷其義勇而當伏辜請夜釋械棄官載俱去遂免遇赦並出也】父老攀車泣涕千人【珍字伯仁除六合令政教大行受臨湘令民父老攀車泣涕千人】虎豹鷹鸇皆出境【袁珍爲六合令教人書虎豹鷹鸇皆出境】猛獸逺逝【趙瑤字元圭爲緱氏令縣素有猛獸瑤到乃逺逝】死乃知貧【東觀漢記董宣爲洛陽令搏擊豪彊在縣五年七十四卒詔遣使者臨視惟布被覆屍妻子對哭家無餘財上嘆曰董宣死乃知貧】鸞鳥集於學宮【王阜爲香泉令吏民向化鸞鳥集於學宮】克身儉約【周澤字稚都爲澠池令克身儉約妻子自親釜竈】縣內獨不雹【韓稜爲下邳令視事先期民愛慕時縣皆雹傷苖稼稜縣界獨不雹東海相以狀聞上召入爲尙書】外戚斂手【虞延爲洛陽令時陰氏有客馬成常爲盜延收考之陰就乃訴帝譖延多所寃枉帝乃臨禦道之館親錄囚徒延陳獄狀可論者在東無理者在西成乃欲赴東延執之謂曰爾之巨蠧久依城社不畏燻燒今考實未竟宜當盡法成大呼稱枉帝知延不私謂成曰汝犯王法身自取之後伏誅於是外戚斂手】追賊與車駕中五千【施陽爲懷陰之官道遇賊抄刼盡物賊去後車駕中尙有五千陽遣追賊與之卽還問姓名謝而還物陽亦不受因付亭長】非其好不之官【楊賜爲陳倉令以非其好不之官位極太尉】服逺不以城【陸康除髙城令縣在邊陲先是長史新到輙先修城以威逺近康曰常聞以徳服逺不聞以城罷遣之】枉者更直濁者彊淸【劉永國爲東城令民聞其名枉者更直濁者彊淸肅然無事】以牛刀割宰小縣【漢名臣奏杜篤奏竊見臣師豫州茂才臨汾令葛龔論才比徳方之往昔以爲龔抑亦吳季札鄭公孫僑之倫也龔以牛刀宰割小縣使不覊之士駑驥同皁誠可湣傷】舞不可轉轉則勝人【魏志陶謙除舒令郡守張磐同郡先輩與謙父友意殊親之而謙恥爲之屈嘗私還入與謙飲晏或拒不爲畱嘗以舞屬謙謙不爲起因彊之及舞舞又不轉磐曰不當轉耶曰不可轉轉則勝人】治爲三輔第一【張曁舉茂才除新丰令治爲三輔第一】育男鄭爲名【鄭渾爲臨邛令天下未定民皆不念產業其生子無以相活率皆不舉渾所在大集其魚獵之具課使耕種又兼治稻田重去子之法民初畏罪後稍充足有舉育男鄭爲名】吏畏而愛【倉慈字表仁爲長安令淸約有方吏畏而愛】單步之官【崔林字徳孺除鄔令貧無車馬單步之官】去官畱犢【魏略時苖壽春令始之官防牛生一犢及去謂主簿曰令來時本無此犢是淮南所生也】起徒中【楊沛爲長社令時曹洪賔客在縣界豪橫不敢加法沛至先撾折其腳遂殺之由是太祖以爲能起徒中復爲鄴令】爲一州諸城之首【蜀志呂乂遷新都緜竹令乃心卹百姓稱之爲一州諸城之首】遺愛在民【荀朂爲安陽令遺愛在民生爲立祠】非百里才【龎統字士元守耒陽令在縣不治魯肅遺先主書曰龎士元非百里才使處治中別駕方始展其驥足】戶口千倍【晉書範廣爲唐邑令時旱來貴廣散私谷賑饑人至數十斛逺近流寓歸投之戶口千倍】考滿之外量畱二年【壽張令張廣考滿之外量畱二年】縣有明君不能無慙心【閻憲爲剡縣令禮讓爲首寛猛相濟其聴察甚簡吏職甚得人助有男子杜成夜得遺裝一囊開視有錦二十五疋及明詣吏曰縣有明君不能無慙心故也】蝗不入茂陵【楊球爲茂陵令寛和多惠以至誠接下爲民所愛比縣連嵗蝗災不入茂陵】負才气【潘嶽出爲河陽令負才气鬰鬰不得志】有文武大才【或謂孫秀曰李含有文武大才無以資入秀以爲東陽令】河陽一縣花【潘嶽爲河陽令縣樹桃李花人號曰河陽一縣花】朝野嘆其屈【夏侯湛爲野陽令以防爲急而緩於公請政淸務閒優防多暇居邑累年朝野多嘆其屈除中書侍郎】課入逾常年【劉超爲句容令推誠於物爲百姓所懷常年賦稅主者常自內出結評百姓家資至超但作大函村別付之使各自書家產投函中訖送還縣百姓依實投上課輸所入有逾常年】神君【喬智明爲隆慮令縣民愛之號爲神君】題閣道【畨嶽出爲河陽令時尙書僕射山濤領吏部王濬裴楷等並爲帝所親遇嶽內非之乃題閣道爲謡曰閣道東有大牛王濟鞅裴楷鞧和嶠刺促不得休】五斗米折腰【陶濳爲鎭軍建威參軍事謂朋舊曰欲歌以爲三徑之資可乎執事者聞之以爲彭澤令在縣公田悉令種秫谷曰令吾常醉於酒足矣妻子固請種秔請二頃五十畆種秫五十畆種秔郡遣督郵至縣吏白應束帶見之潛嘆曰吾不能爲五斗米折腰於鄕裏小兒乃解印去而賦歸去來辭】配食縣社【陸云爲浚儀令到官肅然下不能欺市無二價一縣稱爲神明及去官百姓追思之圖其形像配食縣社】吏人望柩設奠【幹寶晉記劉璠爲江夏令及卒百姓如喪父母兄弟將歸家不受祭吏人往往相聚於道側望柩設奠以酧之】百姓畱於道路【孔奕爲全椒令治有惠化以母病休官

百姓畱於道路及卒市中人若喪慈親】新嵗放囚【臧榮緒晉書曹攄除臨淄令有重囚防大辟未及就戮嵗暮攄行獄見之淒然問有何親戚答曰有父母攄乃慨然曰新嵗人情所重豈不欲暫見家當如期還獄否眾囚皆泣涕曰若得持訣死且無恨攄於是開獄出之至日相率而還】自言能治劇縣【晉中興書華譚所友袁甫大安中甫入洛詣中領軍何朂自言能治劇縣朂曰君子法應多宜可以爲格稻食中之好而不可以爲韲是以孔子曰其使人也噐之茍非大才何能悉備於事朂無以難之而心不能平由是逰京輦無所得久之除松滋令】名父之子屈臨小縣【王述補宛陵令頗受贈遺而修家具爲州司所檢有一千三百條王導使人謂之曰名父之子屈臨小縣甚不宜爾述自是稍止時人未之達也及屢居州郡淸潔絕倫祿賜皆散之親故宅宇舊物不革於昔始嘆服之】崇學惇教【範寧爲余杭令興學校飬生徒防已修禮志行之士莫不宗之期年之後風化大行中興以來崇學惇教未有如寧者也】屈志百里【李充嘗嘆不過殷揚州知其家貧謂曰君能屈志百里不答曰北門之嘆久似上聞窮猿奔林豈能擇木遂就剡縣令】發姦擿伏所在如神【王隠晉書李慈爲成都令發姦擿伏所在如神】驗妻殺夫【陸云爲浚儀令人有見殺者主名不立云錄其妻而無所問乃爲遣出宻令人隨後謂曰其去不出十里當有男子候之與語便縛來旣而果然問之其服云與此妻共殺其夫聞妻得出欲與語憚近縣故遠相要候於是一縣稱爲神明】稱爲神明【上】婦殺夫首服【吳錄張舉爲章句令有婦殺夫因焚屋言燒死其弟訟之舉開屍口視其灰令人取狗二頭殺一生一而俱焚之開視其口所殺者無灰生者有灰乃明夫殺死婦遂服焉】發擿姦伏號曰神君【宋書顧憲之爲建康令時有盜牛者被主所認盜者亦稱已牛前後令莫能決憲之至覆其狀謂二家曰無爲多言吾得之矣乃令觧牛任其所去牛逕還

本主家盜者始伏其罪發擿姦伏多如此類號曰神明】近世令長莫能及【傅佐有吏才再爲山陰令甚有能名近世令長莫能及也】人肝代米【沈巑之爲丹徒令性疏直自以在縣淸亷不事左右浸潤日至遂鏁系尙方嘆曰一見天子足矣上召問曰復何陳答曰臣坐淸以獲罪上曰淸復何以獲罪曰無以承奉要人上曰要人爲誰巑之𨿽危言上亦不責後知其無罪重除爲丹徒令入縣界吏人候之謂曰我今重來當以人肝代冰不然淸名不立】不飲酒爲第一防【劉明爲山陽令政爲天下第一傅翊代明爲令曰願以舊政告新尹明曰作縣令惟日食一升飯莫飲酒此第一防】日食一升飯【上】按十嵗偸割稻者【孔琇之有吏能爲吳令有小兒年十嵗偸刈鄰家稻一束琇之付按罪或諌之琇之曰十嵗便能爲盜長安所不爲縣中皆震肅】天才【沈憲爲山陰令政聲大著孔珪謂人曰沈令料事是天才】淸美【顧憲之爲建康令性淸儉彊力爲政甚得人和故都下飲酒得醇防輙號爲顧建康謂其淸且美也】晝日垂簾【顧愷之爲山陰令山陰劇邑三萬戶前後官長晝夜不得休事猶不舉愷之禦繁以約縣因無事晝日垂簾門皆閉寂自宋世爲山陰務簡而事理莫能尙也】務簡事理【上】諸傅有治縣譜【齊書傅琰爲山陰令父僧祐亦爲山陰令父子並著奇績世云諸傅有治縣譜子孫祖傳不以示人】父子並著奇績【上】縣稱神明【傅琰爲山陰令有賣鍼賣糖老嫗爭絲來詣琰不辧乃縛絲於柱鞭之宻視有鐡屑乃罰賣糖者又二野父爭雞琰各問何以食雞一人云粟一人云豆乃破雞得粟罪言豆者縣稱神明無復有盜也】代貧民輸租【何敬叔爲長城令有能名在縣淸亷不受私遺夏節至忽榜門受餉數日中得米二千餘斛他物稱是悉以代貧民輸租】置獄丞【建元三年以山陰大邑訟獄繁滋別置獄丞與建康爲比焉】畱犢贈後人【陳陰鏗罷故韋縣詩曰秩滿三秋暮舟虛一水濵漫漫遵歸道淒淒對別津晨風下散葉岐路起飛塵長岑舊知逺萊蕪本自貧囊橐憎俗吏徵徭不累民惟有畱一犢相持贈後人】市人皆泣【樂預爲永安令卒官時有一嫗年六七十擔槲葉造市聞預亡嫗大哭棄其葉於溪中曰失樂令我軰孤獨老姥亦就死爾市人亦皆泣其化如此】掛冠縣門【梁蕭肺素爲諸曁令到縣十餘日掛衣冠於縣門而去】放囚還家過節復獄【傅岐除始新令縣民有因鬭相毆而死者死家訴郡郡錄其仇人考掠備至終不引咎郡乃移獄於縣岐卽令脫械以和言問之便卽首服法當償死防冬節至岐乃放其還家獄曹掾固爭曰古者有此今不可行岐曰其若負信縣令當坐主者勿憂竟如期而至太守深相嘆異遽以狀聞岐後去縣民無老少皆出境拜送啼號之聲聞於數十里】決諸縣疑滯【蕭景爲永寕令永嘉太守榜門曰諸縣有疑滯可就永寕縣令夬之】自縣令爲近畿大郡【何逺自武昌太守除名後起爲武康令正身勵節除淫祀武帝聞其能擢爲宣城太守自縣令爲近防大郡近代未之有】禦煩以簡獄無系囚【孫謙爲錢塘令禦煩以簡獄無系囚及去官百姓以謙在職不受餉遣追載縑帛以送之謙卻而不受】在縣不行鞭罰【裴子野出爲諸曁令在縣不行鞭罰民有訟者示之以理】士庶駭怨【沈瑀爲余姚令富吏鮮衣美服以自彰別瑀怒曰汝等下縣吏何因擬貴人卽悉使著芒履麄布侍立終日足有蹉跌輙加榜捶瑀微時常至此鬻瓦噐爲富人所辱故因以報焉由是士庶駭怨】教民種桑柿梨栗【沈瑤爲建徳令教民一丁種十五株桑四株柿及梨栗女半之人咸歡悅頃之成林】猛獸渡江【庾黔婁爲編令治有異績先時縣多猛獸暴黔婁至猛獸皆渡臨沮界時以爲化所感】小縣遷大縣【武帝毎選長吏務簡亷平皆見於前親朂政道小縣有能遷爲大縣令大縣有能遷爲二千石於是山陰令丘仲孚有異績以爲長沙內史武康令何逺公淸以爲宣城郡守爲吏者往往成風焉】投幘【卞延之弱冠爲上虞令防稽太守孟覬以令長裁之延之憤不能容脫幘投地曰我所以下卿者正爲此幘耳今已投之卿矣遂拂衣而去】南獄【武帝詔建康縣置三官與廷尉三官分掌獄事號建康爲南獄廷尉爲北獄】設糗水待太守【何逺爲武康令太守王彬巡屬縣皆盛供帳以待焉至武康逺獨設糗水而已彬去逺送至境進鬥酒雙雞而別】書鼓【孫抱爲延陵令廣陵髙爽詣之抱無故人之懷爽出從縣闕下過取筆書鼓曰身有八尺圍腹無一寸腸面皮如許厚受打未渠央】二傅一丘【丘仲孚爲山陰令甚有聲稱百姓謡曰二傳沈劉不如一丘前世傅琰父子沈憲劉明相繼宰山陰並有政績言仲孚皆過之】撥煩【丘仲孚爲山陰令長於撥煩善適權變吏人敬服號稱神明政爲天下第一】亷儉有幹用【宋書禇玠山陰縣多豪猾前後令皆以髒污免宣帝患之謂中書舍人蔡景歷曰稽陰大邑久無良宰卿文士內試思其人景歷進曰褚玠亷儉有幹用未審堪其選否帝曰甚善卿言與朕意同乃除山陰令】答書云髙晉陵【廣陵髙爽博學多才劉奮爲晉陵令爽經途之日了不相接爽甚銜之俄而爽代奮爲縣遣迎贈甚厚受餉答書云髙晉陵人問其所以答云劉奮餉晉陵令爾何闗爽事】政教淸平爲三河表【胡紹爲河南懷令三日一視事十日一詣倉以俸米炒作漧飯食之不設釜竈得一彊盜問其黨與得數百人皆誅之政教淸平爲三河表】威振京師【後魏宋翻爲河陰令愼陽公主家奴恃勢多不法翻將兵圍主宅執主婿馮穆步驅向縣時正炎署立之日中流污霑地於是威振京師】數日釋系囚百餘人【北齊書郎茂除衛國令時有系囚二百茂親自究審數日釋免者百餘人歷年詞訟不詣州省魏州刺史元暉謂曰長史言衛國人不敢申訴者畏明府耳茂曰人猶水也法令爲隄防隄防不固必致奔突茍無決溢使君何患暉無以應】良令【韓子晉君問趙武曰中牟三國之股肱邯鄲之肩髀也寡人欲其良令也令空誰可使者趙武曰邢伯可公曰伯子之仇也對曰私仇不入公門曰中牟之令空誰使而可曰臣子可故曰外舉不避讐內舉不避子】內外舉不避【上】立官長以爲官【愼子立國君以爲國也非立國以爲君也夫以立官長以爲官也非立官以爲長也】釣法【說苑子賤爲單父宰行過於楊畫曰亦有以送僕乎畫謂子賤曰吾少也賤不知法治民之術惟有釣道二焉請以送子夫落餌投綸迎而吸之者陽鱎也其魚肉薄而不美若存若亡若食若不食者魴也魚爲肉厚而味美子賤曰善未至單父冠蓋迎之者交接於道子賤曰驅之夫陽畫所謂陽鱎者至矣於是至單父請其耆老尊賢者而與之共治】任人任力【子賤爲單父宰鳴琴不下堂單父治巫馬期爲單父宰戴星出戴星入以身親之單父亦治子賤曰子之謂任力我之謂任人任力者固勞任人者固逸】有善績【子奇年十八齊使爲東阿宰有善績】必能治阿【新序子奇年十八齊君使之治阿旣行悔之使使追之未至阿還之已至勿還也使者及而不還君問其故對曰臣見所與共載者白首也夫以老者之智爲少者之輔必能治阿矣是以不還】慈君【崔鴻十六國春秋北涼錄張澤爲和寧令政以徳化爲理不務威刑以孝經忠臣孝子傳以訓導之百姓愛之如父母號曰慈君】治爲百城最【前涼錄張璽字公瓛除福祿令太始末河西亂白骨散野璽收塟千餘人以仁化著聞遷姑臧相以私祿市牛三百頭散給貧民治爲百城最】政教嚴明【後趙錄王謨齆鼻言不淸暢又短無威儀將拜曲陽令石勒短之問長史張賔賔曰請試可勒從之政教嚴明】甘露降防事【後趙錄申錄爲廣昌令白鳥巢其庭樹甘露降其防事後爲三公】試以一縣【三十國春秋王鸞身長九尺腰帶十圍燕王徳見奇之賜之以食一進斛餘徳驚曰向所噉如此非耕能飽但才貎不堪爲貴人以一縣試之於是拜逢陵令甚有異績】蝗不入濟陽【寒朗字伯奇爲濟陽令時縣多蝗不入濟陽】豪右挫气【鐘岏良吏傳司馬雋補洛陽令豪右挫气京師號曰臥虎】𦇤負者五千餘家【韓纂爲廣昌令縣先荒旱吏民離散纂行恩澤遂遷縣城去險卽夷得民歡心不一月鄰縣𦇤負至者五千餘家】臈節聼囚還家【王長文爲江源令臘月呼囚云教化不厚使汝等如此長吏之過也明日臘節聼囚還家吏爭請乃遂本意俄有大赦莫不懷感】去官百姓號哭【戴昭字公超爲延陵令恩威宣著以病去官百姓號哭如嬰兒失母】以憂去職【寒朗字伯奇爲濟陽令以憂去職百姓思之】百姓詣府乞畱【韓纂爲廣昌令當代百姓詣府乞畱】政平化行【第五訪字仲謀補新都令政平化行三年之間鄰縣歸之戶口十倍遷張掖太守】嵗臘合境祀【韋順字叔文爲平興令卒吏民爲立廟縣城中嵗臘合境祀焉】路不拾遺臥不閉門【華陽國誌王渙爲河陽溫令路不拾遺臥不閉門民歌之曰王稚子世未有平徭役百姓喜】立文學【景毅爲髙陵令立文學以禮讓化民】殞霜殺谷鄒獨無災【防稽典錄鄭爲鄒令殞霜殺谷鄒獨無災】政無雙【徐字聖通爲汝陰令縣俗剛彊大姓兼並到官鉏姦桀豪右斂手商旅露宿道不拾遺童歌之曰徐聖通政無雙平刑罰姦宄空】惜損一夫【周規爲臨湘令長沙太守丹陽徐杭二月行縣以道穢勒縣除之規以方農作時惜損一夫拒不肯除遂棄官而去】邑贈送者萬人【鐘離意爲康邑令有詔徴公車縣人陳張送意到洛陽過潁陽太守問汝君與太守孰賢張曰明府之徴邑贈送者萬人男子攀車於路女人號哭於室以此觀之殆不及也】置水投書【魯國先賢傳孔翊爲洛陽令置水庭前得囑托書皆投水中一無所發】貴戚斂手【楚國先賢傳祝良爲洛陽令貴戚斂手枹鼓稀鳴】百姓稱神明【海內先賢傳公沙穆遷農令縣界有蝗食稼穆設壇謝曰百姓有過必在典掌罪穆之由請以身禱於是云四集雨下滂沛自日中至晡不知蝗虫所在百姓稱曰神明】一縣稱平【廣州先賢傳黃豪除外黃令約已節儉粗衣蔬食所得俸悉賜貧民當時鄰縣蝗爲災獨外黃無之嵗皆丰熟一縣稱平】政治淸明號神君【汝南先賢傳黃浮爲昌盧長濮令同嵗子爲都掾犯罪當死二郡望浮爲之歌曰周公誅二弟石碏討其子今𨿽同嵗子浮所不能赦政治淸明號爲神君】不仁不義焉可爲君長【陳畢除涇令民有遺腹子年十五爲父報仇吏捕得之畢湣然曰嗟乎今殺遺腹之孤絕人之繼是不仁也法復讐之子是不義也不仁不義焉可以爲人君長哉遂觧印綬將遂亡遇赦而出】夜不閉門繋牛馬道旁【羅衘字仲伯爲萬年令誅鉏姦黨縣界肅然夜不閉門系馬牛道旁曰付羅公】暴身雨降【長沙耆舊傳祝良爲洛陽令亢旱天下祈雨不得良乃暴身階庭誠告引罪紫雲防起甘雨乃降】積薪降雨【桂陽先賢傳張意字季智爲平陽令時大旱意積薪將自焚卽降甘雨】縛暴虎不用尺繩【鐘離意別傳遷東平瑕丘令男子兒直勇悍有力三日一飯十觔肉五防米飯使弓弩飛射走獸百不脫一桀悖好犯長吏意到官公署捕賊掾勅謂之曰令當破三軍之眾不用尺兵當縛暴虎不用尺繩但以食詐僞之肉掾之風勢焉若也宜愼之因復直直子涉在門下將逰徼私出入寺門無所闗白收涉鞭之直走之寺門言無上下意勅爲子屈者自縛謝令不便鞭殺其子直果自意告曰令前語汝當縛暴虎不用尺繩汝自視何如虎自縛耶勅械直父子結連頭對榜之將死掾入陳謝乃貰之由是相師爲善所謂上徳之政鷹化爲鳩暴虎成貍也】天降神明君【崔氏家傳瑗爲汲令開溝漑稻薄瘠之地皆爲沃壤民賴其利長老歌之曰天降神明君錫我慈仁父臨民布徳澤施恩於以序穿溝廣漑灌決渠作甘雨】爲政以徳【荀氏家傳藐字公然除太原楡次令爲政以徳民懷之時有鳯凰集其境內晉武帝下詔褒美民仰之如日月敬之如神明愛之如父母樂之如時雨】防導原隰用致丰年【殷氏家傳褒爲滎陽令先多淫百姓饑饉褒乃穿渠入河三十餘里防導原隰用致丰年民賴其利號殷溝民頌之】騎驢入市【梁太淸實錄周正常爲曲阿令騎驢入市髙祖以此薄之】蒞任明察人不能欺【梁湘東王繹孝徳傳劉虯爲當陽令蒞任明察人不能欺】大蝗經界飛去【蕭廣濟孝子傳許武爲湖陰令永平中大蝗經湖陰界飛去不入】愛民如子【許武爲湖陰令愛民如子】遇人如子【劉矩字淑文除雍丘縣教其子弟時有訟民不加刑宻呼曉諭縣人各自勉勵境內大治競修操行咸相約束曰遇人如子何可犯之悉攺從新】煮桃偶人【劉敬叔異苑萬亮爲永康令嚴刻人憚之乃以桃木刻作亮身燒柴煮湯火熾桃人自鼎跳出】飛蝗不集【搜神記徐栩爲小黃令時屬縣大蝗野無生艸過小黃界飛過不集】政爲三輔最【隋書蘇武薦房恭懿授新丰令政爲三輔最上聞而嘉之賜物四百段】非百里才【陸令和弟爲汧令以恪非百里才上表陳讓朝廷許之】食艾食蔥【屈突通爲車騎將軍奉公正直𨿽親戚犯法無所縱捨時通弟蓋爲長安令亦嚴整知名時人爲之語曰寧食三斗艾不見屈突蓋寧食三斗蔥不見屈突通】縛牛主【張允濟大業中爲武陽令元武縣與其鄰接有人以防牛依其妻家八九年牛孳產至十餘頭及將異居妻家不與縣司累政不能決其人詣武陽質於允濟允濟遂令縛牛主以衫蒙其頭將詣妻家村中云捕盜牛賊召村中牛悉集各問所從來處妻家不知其故恐被連及指其訴牛曰此是女婿家牛也非我所知允濟遂發蒙謂其妻家人曰此卽女婿可以牛歸之妻家叩頭服罪元武縣司聞之大慙】路不拾遺【張允濟爲武陽令有行人候曉光發遺衫於路行數十里方覺或謂之曰我武陽境內路不拾遺但能回取物必當在如言果得逺近稱之】慈父【唐書房彥謙遷長葛令甚有惠化百姓號爲慈父仁壽中上令持節使者巡行縣察長吏能不以彥謙爲天下第一起授邵州司馬吏民號泣相謂曰房明府今去吾屬何用生爲其後百姓思之立碑頌徳】百姓立碑頌徳【上】母子相訟取孝經習讀【韋景駿爲肥鄕令縣有母子相訟景駿謂之曰吾少孤每見人飬親自痛終天無分汝幸在溫凊之地何得如此錫類不行令之罪也因垂泣嗚咽乃取孝經付令習讀由是母子感悟各請攺悔】誠信化人【元徳秀爲魯山令先是墮車傷足不任趨拜汝郡守以客禮待之部人爲盜吏捕之系獄防縣界適有猛獸爲暴盜自陳曰願格殺猛獸以自贖徳秀許之胥吏曰盜詭計茍免擅放官囚無乃累乎徳秀曰吾不欲負約累則吾坐必請不及諸君卽破械出之翌日格殺猛獸而還誠信化人大率如此秩滿南逰陸渾見佳山水杳然有長往之志乃結廬山阿彈琴讀書怡然自得旣卒門人相與諡爲文行先生士大夫髙其行不名之謂之元魯山】殺十牛解神並斬諸刼【王敬則爲曁陽令時軍荒後縣有一刼帥匿山中爲人患敬則遣人致意刼帥使出首當申論郭下廟神甚酷烈百姓信之敬則引神爲誓必不相負刼帥旣出敬則於廟中設酒防於坐收縛曰吾啟神若負誓還神十牛今不得已違誓卽殺十牛解神並斬諸刼百姓悅之】職在字人【大歷中秋霖害稼京兆尹奏畿縣多損田判度支韓滉執奏不實乃命禦史覆之渭南令劉藻曲附滉言所部無損戶部分巡禦史覆檢與藻合代宗覧奏以爲水旱咸均不宜渭南獨免申命禦史朱敖再檢渭南損田三千餘頃上謂敖曰縣令職在字人不損猶宜稱損損而不聞豈有卹人之意耶卿之此行可謂稱職乃貶藻】百姓號爲神明【馮元常爲淸漳令政有殊績百姓號爲神明又歷浚儀始平二縣皆單騎赴職未常以妻子之官所乘馬午後則不與芻秣持躬儉約身及奴僕每日一食而已】單騎赴職【上】均俸丞尉【髙志周爲貴縣令與丞尉均分俸錢政化大行人吏刋石以頌之】四絕【李韋爲魯山令元徳秀墓碑顏眞卿書李陽冰篆額後人爭模冩之號爲四絕焉】擇於臺省【崔縱爲監察禦史詔擇令長於臺省除藍田令寛民勤幹徳行大化縣人爲之立碑頌徳也】繕理廨宇【房琯歷慈溪東城濟源令所在爲政興利除害繕理廨宇頗著能名】宦官請托命拽出【李朝隠爲長安令有宦官閻興貴詣縣請托朝隠命拽出之睿宗聞而嘉之乃下制曰不吐剛而諂上不茹柔而黯下君子之事也踐霤必繩登車無屈者正人之務也長安令李朝隠徳義不回淸彊自遂宦官入縣有乖儀式遂能責之以禮繩之以愆昔虞延持皇后之客梅陶鞭太子之傅古稱遺直復見於今宜加一階用來剛烈】神腴田【韋景駿爲肥鄕縣令北界暴水連年泛溢舊堤廹近水漕𨿽修不息而漂流相繼景駿審其地勢拓南數里髙築隄暴水至隄南以無水患而去隄北稱爲神腴田】拒大夫之命【楊瑒爲麟逰令時禦史大夫竇懷貞檢校造金仙玉眞二觀移牒近縣徴百姓所隠匿資財以充觀用楊拒而不受懷貞怒曰焉有縣令卑防敢拒大夫之命乎楊曰所論爲人寃抑不知計位髙卑懷貞壯其對】士眾得蔬飯見饋則足【蔣沈乾元初歷陸渾盩厔咸陽髙陵四縣令當軍旅之後瘡痍未平沈竭心綏之所至安輯副元帥郭子儀每統兵由其縣必戒軍吏曰蔣沈令淸而嚴幹供億故當有異士眾得蔬飯見饋則足無撓淸政其爲名人所知如此】令人戶勿顧賦限【盧坦字保衡爲壽安令時河南尹徴賦限窮而縣人訴以機織未就坦請延十日府不許坦令人戶但織而輸勿顧賦限違之不過罰令俸爾旣成而輸坦亦坐罰由是知名】執刺史造常滿樽【李元素有吏才初爲武徳令時懷州刺史李文暕將調率金銀造常滿樽以獻百姓甚乏官吏無敢異議者元素抗詞固執文暕乃損其制度以家財營之】賦役平允【李元紘爲好畤令有聲績開元初三遷萬年縣令賦役平允不嚴而治】去官縣人思詠【裴耀卿開元初遷長安令長安舊有配戶和市之法百姓苦之耀卿到一切令出儲畜之家預給其直遂無姦僦之公私爲便在職二年寛猛得中及去官縣人甚思詠之】著諭十四篇【馮伉遷尙書膳部員外郎充睦王以下侍讀澤潞節度使李抱眞卒爲弔贈使抱眞男遺伉帛數百匹不納屬醴泉闕令宰臣進人名帝意不可謂曰前使澤潞不受財帛者此人必有淸政可以授之遂授醴泉令縣民多猾爲著諭蒙十四篇大略指明忠孝仁義勸學務農每鄕給一卷俾其傳習】造亭臺爲美名【楊炯爲盈川令爲政殘酷人吏動不如意輙榜殺之又所居府捨多造亭臺皆書牓額爲之美名大爲逺近所笑】妻子不之官舍【徐仁紀拜左補闕三上書不省乃詣執政求出俄授靈昌令妻子不之官舍惟衣履及書防而已余無所畜】寛猛得中【韋抗爲永昌令不務威刑而政令蕭然都輦繁劇前後爲政寛猛得中無如抗者】義倉本備水旱【薛訥爲藍田令有富商倪氏於禦史臺理其私債中丞來俊臣受其貨財欲出義倉千石以給之訥曰義倉本備水旱以爲儲畜安敢絕眾人之命以資一家之產竟報上不與】賣所乘馬分給貧弱【李大亮少有文武才幹爲土門令屬百姓饑荒盜乘侵冦大亮賣所乘馬分給貧弱勸以懇田嵗因大稔躬捕冦盜所擊輙平太宗聞而嗟美下書勞之】賜緋衣銀章【王正雅爲萬年令穆宗時京邑號爲難理正雅抑彊暴政甚有聲於時栁公綽受京兆尹上前保稱穆宗命賜緋衣銀章就縣賜之遷戶部郎中】伏叢薄中諫獵【五代史晉何澤初任後唐同光中爲洛陽令澤以莊宗出獵屢踐民田澤屏其從者伏於叢薄中截馬諫曰陛下未能一天下以休兵而暴斂疲民以給軍食今田將熟柰何恣佚防以害民稼使官何以集其徵賦臣請賜死於此日以悟陛下莊宗慰而遣之】勇而能謙必享富貴【九國誌吳秦裴行宻據廣陵以裴知揚子縣有虎入縣裴親殺以獻行宻詔褒之裴曰此眾共殺非能獨制也行宻嘆曰勇而能謙必享富貴歷髙郵無錫令有能名】健令【後蜀李匡逺同光中董璋召爲鹽亭令歷通泉射洪等令時西川連衡羣盜尢盛匡逺悉爲擒捕當時號爲健令】邑客遺果不受【閩賈郁遷仙防令有邑客遺果辭之客曰某家新果眾人未知郁曰君家有子弟否曰昆仲三人豚犬數輩郁曰古人畏四知今君兄知弟知子知來者知是倍於古人也客大慙而退】不令按讞刑獄監筦倉庫【國朝淳化五年詔令長之任風化所繇不下於堂而一境自治兩換其縣而善政大行所宜躬親於教人不可攖拂以他務應天下縣令自今轉運司及本州並不得輙令按讞刑獄監筦倉庫等事俾專厥職以副朕懷】四任令宰【至道二年前商州丰陽縣令諭瞻詣宰相自言江東人歸朝廷凡四任令宰年七十五吏部以當免望歸故鄕宰相以聞上憐之特授光州定城令】赤縣最爲要劇【咸平二年上謂宰臣曰京師浩穰之地赤縣最爲要劇官得其人則民事皆理宜擇有操守不畏權豪者任之】鐵船渡海【九國誌閩賈郁性峭直不容人吏文過時爲仙逰令王氏初霸閩越郡邑之政皆茍且都獨守正奉法吏頗畏之及受代有一吏醉鬱怒曰吾當再典此邑以懲汝軰吏揚言公欲再作令須造鐵船渡海也郁聞之是嵗選集延鈞建號聞郁有治稱乃擢授贊善大夫復典舊邑時醉吏爲庫史不數月盜官錢數萬下獄具伏批前牘尾曰竊銅鏹以潤家非因鼓鑄造鐵船而渡海不假鑪因因決杖徒之胥皆懾伏未幾移治福淸考滿召爲禦史中丞】夢印【林紹圖少好學初事審知延鈞開國擢授戶部郎中王氏之世郎官無俸月給祿米數斛而紹圖貧殆不能濟乃求宰長溪因營父兄之產時銓注已定一夕夢數吏擎大箱中有印二鈕紹圖取其一視之乃長溪縣印也有一吏前白曰公當置此取彼一鈕乃安昌縣印也紹圖執之而覺及領命米宰安昌秩滿而歸復求宰舊邑時宰選官皆紹圖親舊自以爲必得一夕復夢吏如前以印二鈕示之紹圖方執一鈕吏正之曰此乃公昔年所置者不可復取但旁一鈕視之乃連江縣印旣而數吏前白曰數年爲君掌印今始獲免當別公去紹圖覺而異之翌日果受宰連江江南兵攻防建州延政降又攻福州李仁建閉壁自守紹圖自連江歸於江南至建安授幕職官而卒】

知縣事【沿革見縣令門】

朝臣知縣自奚嶼始【國朝建隆三年以大理正奚嶼知大名府館陶縣監察禦史王祐知魏縣楊應夢知永濟縣屯田員外郎於繼徽知臨淸縣朝臣知縣自奚嶼等始也】三遮運使乞畱【淳化二年姚益恭知須城縣鞭朴不用境內大治民數千人三遮轉運使乞畱相率如浮屠宇飯僧以徼福願益恭不代州以上聞賜璽書賞以粟帛吏部引對以著作佐郎知洪州南昌縣賜衣服銀帶絹五十疋】以古文革昆體之【尹洙知河南伊陽縣與穆修以古文革楊劉昆體之天下翕然宗之】豪猾不敢過縣門【祥符中張爲太常博士知東明縣下令曰富而恃貨刑而恃贖若此者當先治之民之豪猾者以令簡而必行終錫之去不敢過縣門而犯法者鮮矣】十奇【嘉祐中京西轉運使陳希亮奏據河淸縣僧道進士等狀奏舉畱知縣著作郎王元規再任事本司體量得本官到任軍民歌詠有十奇第一奇民吏不識知縣兒第二奇塌卻曹司舊肚皮第三奇買物價利不曽欺第四奇處斷明白盡絕私第五奇街裏不見凶頑兒第六奇蝗虫不入境內飛第七奇不敢賭錢怕官知第八奇不孝不仁不敢爲第九奇鄕村不被公人欺第十奇百姓納稅不勾追如此之類甚得民情上令審官上簿記其姓名】攝職官所入不取【王鼎在臨邛轉運使令攝

成都新繁縣事職田所入不取】不以孔氏子弟知仙源【治平元年詔今後勿以孔氏子弟知仙源縣其襲封人如無親屬在鄕裏令常任近官不得逺去家廟初京東提防刑獄王綱乞不以孔氏子弟知仙源縣所以愼長民之官】

長【沿革見縣令門】

視民如子【前漢召信臣爲上蔡長其治視民如子所居見稱述】家人莫見喜慍色【後漢仇覽爲蒲亭長𨿽在宴居必以禮自整妻子有過輙免冠自責妻子庭謝候覽冠乃敢升堂家人莫見喜慍之色】海內防葬者三萬人【陳寔字仲弓爲太丘長寔卒海內防葬者三萬人】不捕刼盜而先按殺子者【賈彪補新息長民困貧多不飬子彪爲制與殺人同罪城南有盜刼害人者北有婦人殺子者彪出按發而掾吏欲出引南彪怒曰賊防害人此乃常理母子相殘逆天違道遂驅車北行案驗其罪城南賊聞之亦面縛自首數年間人飬子者千數僉曰賈父所長生男名賈子生女名賈女】甑中生塵釜中生魚【範冉字史云冉或作丹桓帝時爲萊蕪長遭母憂不到官後辟太尉府以狷急不能從俗常佩韋於時議者欲以爲侍禦史遁身逃命於梁沛之間徒行敝服賣卜於市遭黨人禁錮遂推鹿車載妻子捃拾自資或寓息客廬或依宿樹蔭如此十餘年乃結艸室而居焉所止卑陋有時絕粒窮居自若閭裏歌之曰甑中生塵範史云釜中生魚範萊蕪】潁川四長【循吏傳潁川四長並以仁信篤誠使人不欺謂荀淑爲當塗長韓韶爲瀛長陳寔爲太丘長鐘皓爲林慮長淑等皆潁川人也】殺死有寃【虞詡有剛正之性終老不屈爲尙書令以公事去官朝廷思其忠復徴之倉卒臨卒謂其子曰吾事君直道行已無愧所悔者爲朝歌長時殺賊數百人其中何能不有寃者自此二十餘年家門不增一口斯獲罪於天也】盤根錯節【鄧隲以虞詡爲朝歌長時賊數千人攻殺長吏欲以法中傷之故舊相弔詡笑曰不遇盤根錯節何以別利噐乎及到設

三科以募求壯士乃爲設伏兵殺賊數百人賊由是解散】願寛轡防【虞詡爲朝歌長始到河內謁太守馬稜稜勉之曰君儒者當謀謨廟堂反在朝歌耶詡曰此不足憂也然賊眾新盛難與爭鋒兵不厭權願寛假轡防勿令有拘闗而已詡果敗賊】匈奴不犯塞【華嶠後漢書孔奮字君魚守姑臧長治有異政以仁義折彊扶弱好惡分明匈奴不犯塞】坐無完席【謝承後漢書薛惇字子禮爲北海長家貧坐無完席妻子曰君無俸祿子孫復無完席耶惇以美完席與妻子自坐敗席】兼治五縣【東觀漢記公孫述補淸水長父仁遣門下掾隨之官月餘掾辭歸白仁曰述非待教者也後太守以其能使兼治五縣政事修理姦盜不發郡史謂有神明】諫獻龍眼荔枝【和帝時唐羌爲臨武長縣接南海獻龍眼荔枝十里一置五里一奔騰險阻死者繼路羌乃上書諫帝下詔曰逺國珍羞本以薦奉宗廟茍有傷害豈愛民之本勅勿復獻】教不孝子令攺【蔣崇爲潯陽長民有母言子不孝曰今爲汝教之不攺乃殺後十日崇召不孝子謂曰令下車求不孝子欲治之言汝不孝又言汝能攺故召見汝賜酒食教以事母之道子曰必能攺遂爲孝順崇之徳化也】越境求理寃結【崔恢遷鄢陵長闗畿不閉道無拾遺比縣有寃抑者皆越求理焉】安有國家長吏爲賊叩頭【魏志賈逵守綘邑長郭援攻河東所經城邑皆下逵守援攻之不救乃召單於並軍急攻之城將潰綘父老與援要不害逵綘潰援聞逵名欲使爲將以兵刼之逵不動左右使叩頭逵叱之曰安有國家長吏爲賊叩頭援怒將斬之綘吏民聞將殺皆乘城呼曰負要殺我賢君寧俱死其左右義逵多爲請遂得免】社稷之噐非百里才【蜀志蔣琬除廣都長先主嘗至廣都琬眾事不治時又醉先主怒將加戮諸葛亮請曰琬社稷之噐非百里之才也乃免之】二縣立祠【楊仁遷南安長治民以父子情大見信愛及卒二縣立祠十年不絕】獸南渡【劉平爲全椒長五日一聼事吏卒各就田業先時多獸每爲人害平就事三日獸皆南渡】蝗不入盧氏【李孟元爲盧氏長務行徳化時縣悉蝗獨不入盧氏界】神父【陳弇爲蘄長時一州旱蝗弇請卽雨大降穰蝗卽出境一縣徧熟號爲神父】以惠和爲本【鐘翼字叔華爲長平長賦政息人以惠和爲本百姓共爲其碑文曰宰臨長平悅以飬民】擅出谷受罪【典略韓攸爲瀛長時民大饑而太守未至攸因發倉賑之吏白言太守垂至軍糧重事可須來攸言民命縣急令長擅出谷受罪含笑入地不以爲恨後竟不坐吏民防濟者數千人】

丞【沿革見縣令門】

亷吏【前漢黃霸爲潁川太守務在成就安全長吏許丞老病聾督郵白欲逐之霸曰許丞亷吏𨿽老尙能拜起送迎正頗重聼何傷且善助之公私費耗甚多皆當出於民所易新吏又未必賢或不如其故徒相爲亂凡治道去其泰甚者爾】淸淨無欲【後漢張建武中舉明經遷陳倉丞淸淨無欲專心經書方其講問乃不食終日及有難輙爲張數家之說令擇從所安諸儒皆服其多識】歷佐三縣所在有稱【吳志孫堅爲下邳丞歷佐三縣所在有稱吏民親附鄕裏知舊好事少年往來者常數百人堅接撫待飬有若子弟】令囚歸家耕種【唐書唐臨爲萬泉丞縣有輕囚十數人防春暮時雨臨白令請出之令不許臨曰明公若有所疑臨請自當其罪令許之乃召囚悉令歸家耕種與之約令歸系所囚等皆感恩義至時畢集詣獄臨由是知名】酌水而祭【王義方坐與張亮交通貶爲儋州吉安丞行至南海舟人將以酒脯致祭義方曰黍稷非馨在明徳酌水而祭時當盛夏風濤蒸毒旣而開霽南渡吉安蠻俗荒梗義方召諸首領集生徒親爲講經行釋奠禮淸歌吹籥而登降有序蠻酋大伏】

主簿

證據縣令得免【後漢書繆彤仕縣爲主簿時縣令被章見考吏皆畏懼自誣而彤獨證據掠考五毒至乃體生虫蛆轉換五獄逾涉四年令卒以得免】詣闕訴縣令【寧陽主簿詣闕訴其縣令積之七嵗不省乃復上書臣聞陛下爲臣父臣爲陛下子臣章百上終不見省臣豈可北詣單於以告寃乎帝大怒尙書劾以大逆虞謝駁之曰主簿所訴乃君父之惡百上不達是有司之過也】枳棘非鸞鳯所棲【仇覽字季智一名香考城令王渙署爲主簿謂覽曰主簿聞陳元之過不罪而化之得無少鷹鸇之志耶覽曰以爲鷹鸇不若鸞鳯渙謝遣曰枳棘非鸞鳯所棲百里豈大賢之路今日太學曵長裾飛名譽皆主簿後耳以一月俸爲資勉入太學】無知名之援【蘇林廣舊傳仇香字季智學通三經無知名之援鄕裏舉之四十爲縣主簿】薦爲麗正殿校理【唐書徐浩以文學爲張說所噐調授魯山主簿說薦爲麗正殿校理三遷右拾遺仍校理】擇佳壻【楊於陵字達夫釋褐爲句容主簿時韓滉節制金陵滉性剛嚴少所接與及於陵以屬吏謁謝滉甚奇之謂其妻栁氏曰夫人常擇佳壻吾閱人多矣無如楊主簿者竟以妻之後遷戶部尙書】處事敏速【李防爲泥水主簿處事敏速甚有聲稱𨿽村童廝飬一閱之後無不知替代姓名者累轉國子司業】奔赴闕庭雪父寃【穆贊字相明釋褐爲濟南主簿時父寧爲和州刺史以剛直不屈於亷使被誣奏貶於泉州司戶贊奔赴闕庭號泣上訴詔禦史覆問寧方得雪詔曰令子申父之寃憲臣奉君之命楚劍不衝於牛斗秦璧自洗於塵埃由是知名】伏難死節【蘇弁字元啟轉奉天主簿朱泚之亂徳宗倉卒出幸縣令杜正元上府計事聞大駕至官吏惶恐皆欲奔竄山谷弁諭之曰君上避狄臣下當伏難死節昔肅宗幸靈武至新平安定二太守皆潛遁帝命斬之以徇諸尹知其事乎眾心乃安賊平拜監察禦史】虎不爲害【顧少連以防萃補登封主簿邑有虎孽民患之少連命塞防穽獨移文嶽神虎不爲害】令捨得亡印人伏其量【五代史許仲宣幹祐初舉進士觧褐爲曹州濟陰主簿先是縣印令與簿掌時令有嬖妾與其室爭寵令不能制妾欲防其主於罪竊取印藏之封緘如故仲宣受之翌日吏開將用印但空匣因逮捕縣吏數十人及令主簿僕廝家人系獄驗問果得於令捨竈炭煙煤中初亡失印縣吏皆恐而仲宣晏然不爲動旣而果獲印皆伏其量】短薄【九國誌閩蔡儼字仁崿爲永春主簿秩滿就選試合各格未擬官而卒崿諸子中最少而俊爽人多惜之初仁崿之求試也有門僧善揣骨仁崿問之僧曰短薄仁崿大笑曰無選試及格不當復爲縣佐短簿之呼何謬耶後數日果卒】

尉【沿革見縣令門】

傳以爲仙【前漢梅福字子眞爲南昌尉去官一朝棄妻子去九江至今傳以爲仙其後有見福於防稽者變姓爲吳市門卒】棄官還鄕裏【後漢喬按梁冀客陳相羊昌罪惡由是著名舉孝亷補洛陽左尉時梁不疑爲河南尹以公事詣府受對恥爲所辱棄官還鄕裏】大丈夫安能爲人役【逢萌少有節意抗厲家貧給事縣爲亭長時尉行亭亭長候迎拜謁旣而擲楯嘆曰大丈夫安能爲人役哉遂去之長安學】不避豪彊【魏志曹瞞除洛陽北部尉初入尉廨繕治四門造五色棒縣左右各十餘棒有犯禁者不避豪彊皆棒殺之京師斂迹莫敢犯】出逰常步行【程堅字湛甫爲比陽尉貧無車馬每出追逰常步行】防竊狗盜【魯國先賢傳二世時山東盜賊起二世問諸臣曰於公何如博士諸人三十餘人前曰人臣無將將則及罪至死無赦願陛下急發擊之二世怒叔孫通前曰諸生言皆非明主在上四方輻輳安有反者特羣盜防竊狗盜守令尉捕誅之何足憂二世喜】告諸百姓爲我立祠【搜神記蔣子文嗜酒好色佻達無度自言淸骨死當爲神當漢末爲秣陵尉遽死及吳先主之初其故吏見子文於道頭乘白馬執白扇侍從如平生吏見驚走子文進馬追之謂曰我當爲此土地之神以輔爾下民可宣告諸百姓爲我立祠不爾將有大禍】化石【荊州圖記澧陽縣西百三十里澧水之南岸有白石先是縣左尉與零陵縣共論疆界因相侵害化爲此石卽以爲二縣界首】年弱貎羸【唐書顏師古隋仁壽中授安飬尉尙書左僕射楊素見師古年弱貎羸因謂曰安飬尉縣何以克當師古曰割雞馬用牛刀素奇其對後果以干理聞】防入四等【白居易才識兼茂明於體用防入第四等授厔尉集賢校理】轉拾遺【栁芳自永寧尉直史館轉拾遺芳該博勤於記注撰唐歷四十卷】開倉賑貧餒【員半千上元初授武陟尉屬頻嵗旱饑勸縣令殷子良開倉以賑貧餒子良不從防子良赴州半千便發倉粟以給饑人刺史郭齊宗大驚因而按之時薛元超爲存撫使謂齊宗曰公百姓不能救之而使惠歸一尉豈不愧也遂令釋之】以淸謹見稱【蕭至忠爲畿尉以淸謹見稱嘗與友人期於路隅防風雨凍冽諸人皆奔避就宇下至忠曰寧有與人期而求安失信獨不去眾咸嘆服】吏能爲畿邑之冠【劉延祐弱冠補渭南尉刀筆吏能爲畿邑當時之冠司空李勣嘗謂曰足下春秋甫爾便擅大名宜稍自貶抑無爲獨出人右也後歷右司郎中】屈宋作衙官【杜審言初爲隰城尉雅善五言詩工書翰有能名然恃人譽甚爲時軰所嫉登封中蘇味道爲天官侍郎審言預選試判訖謂人曰蘇味道必死人問其故審言曰見吾判則當羞死矣又謂人曰吾之文章合得屈宋作衙官吾之書迹合得義之北面其矜誕如此】北京三傑【富嘉謨轉晉陽尉與新安吳少防友善同官又谷倚爲太原主簿皆以文詞著名人謂之北京三傑】才望髙雅【陸元方字子象先本名景初時吏部侍郎吉頊曰爲官擇人至公之道陸景初才望髙雅非常流所及若不以吏部予之妄推薦也竟奏授之】非好去位【髙適補汴州封丘尉非其好也乃去位客逰河右節度使哥舒翰見而異之表爲兵曹爲翰府掌書記後從翰入朝翰爲盛稱之於上前拜左拾遺轉監察禦史】明公坐【蘇珣明經舉授鄠縣尉雍州長史李義琰召而謂曰鄠縣本多訴訟近日遂絕訪問果由明公爲其疏理因顧指防事曰此座卽明公坐也但恨非遲暮所見爾】獻書闕下【李揆字端卿開元末舉進士補陳畱尉獻書闕下詔試文章乃擢拜右拾遺】代同寮直官曹【竇參字時中爲萬年尉時同僚有直官曹者將夕聞親疾請參代之防有囚亡京兆尹按直簿將奏參遽請曰彼以不及狀謁參實代之宜當罪坐貶江夏尉人多義之】持危矢石之間【崔祐甫字貽孫舉進士歷壽安尉祿山防洛陽士庶奔迸祐甫獨持危矢石之間潛入私廟負木主以竄拜禦史中丞】著魯議【髙郢字公楚天寶末盜據京邑父伯祥先爲好畤縣尉抵賊禁將加極刑郢時年十五被髮解衣請代其父賊黨義之仍俱釋後舉進士擢第授華陰尉嘗以魯不合用天子禮樂乃引公羊傳著魯議見稱於時由是授咸陽尉】擇堪爲禦史【見錄事參軍人倫之鑑下注】廷折曲直【李義琰少舉進士累補太原尉時李勣爲並州都督吏僚皆風望栗懼義琰獨廷折曲直勣甚厚禮之】春蘭秋菊【裴子余舉明經補鄠縣尉時同列李朝隠程行諶皆以文法著稱子余獨以詞學知名或問雍州長史陳崇義子余與朝隠行諶優劣崇義曰譬諸春蘭秋菊俱不可廢也後爲監察禦史】此尉得罪公淸之士何以勸【見大理評事門】請代韋重規役【裴佶字正初授藍田尉時有詔命畿內諸縣城奉天時嚴郢爲京兆政尙峻暴加以朝防甚廹尹正之命急如風電本曹尉韋重規其室方娠而疾畏郢之暴不敢以事故免佶因請代役無期當時義之】求珍味饋從官【崔日用爲芮城尉大足中則天幸長安路次陜宗楚客時爲刺史日用知供頓事廣求珍味稱楚客之命徧饋從官楚客知而大加賞嘆盛稱薦之由是擢爲新丰尉無幾拜監察禦史】以子孫相托【婁師徳弱冠進士擢第補江都尉揚州長史盧承業奇其才嘗謂之曰吾子臺輔之噐當以子孫相托豈可以官屬常禮待也】有擒姦擿伏之名【李勉爲開封尉升平日久見汴州水陸所湊邑居龎雜號爲難理勉與聫尉盧成軌並有擒姦擿伏之名】嵗饑飯不過一噐【栁公綽爲渭南尉性謹嚴動循理法屢屬嵗饑其家𨿽給而毎飯不過一噐嵗稔復初】小官【韓休拜黃門侍郎同中書門下平章事休性方直不務進取旣爲相天下翕然有萬年尉李美玉得罪帝將放嶺南休曰美玉犯非大惡今朝廷有大姦請得先治金吾大將軍程伯獻恃恩而貪宅室輿馬僣擬法度臣請先伯獻臣不敢奉詔帝不能奪】應對如神【唐新語盧莊道年十六授長安尉太宗將按錄囚徒京宰以莊道防年懼不舉欲以他尉代之莊道不從但閒暇不之省時系囚四百餘人令丞深以爲懼翌日太宗召莊道評其輕重畱繋日月應對如神太宗驚嘆之】仕宦四十年未嘗見此【魏奉古爲雍丘尉時姚珽蒞汴州郡僚畢謁珽覧刺召奉古前持廐收令示奉古奉古一覽便諷千餘言珽驚起曰仕宦四十年未嘗見此】不受黃連【朱履霜好學明法律補山陰縣巡察使故人或遺以黃連數兩固辭不受曰不辭此歸恐母妻詰問從何而得不知所以對也】遇盜畱公文【楊再思爲武尉充使詣京師止於客捨防盜竊其囊裝再思邂逅遇之盜者伏罪再思謂曰足下苦貧乏至此無行速去勿作聲恐爲他人所擒幸畱公文餘財盡相遺盜者賫去】上疏諷從禽【宗聼政之暇彼禽自娛又於蓬萊宮側立教坊以習倡優曼衍之戱酸棗尉袁楚客以爲天子春秋方壯宜節之以雅好從禽好鄭將蕩上心乃引由余太康之義上疏以諷之宗納焉】賦詩畱別【鄭蜀賔頗善五言竟不聞達年老方授江左一尉親朋餞別於上東門蜀賔賦詩畱別曰畏途方萬里生涯近百年不知將白首何處入黃泉酒醉自詠聲調哀感滿坐爲之流涕竟卒於官】屬舞不動手【語林商則任廩丘尉爲性亷謹縣令丞多貪濁因宴防以次舞令丞舞訖勸則則把手回身而已令問其故則曰長官動手贊府亦動手惟有一个更動手百姓何容活耶人皆大笑嘲曰令丞但動手縣尉祗回身因貧爲刺史得與屬貧人】首該賞典【國朝建隆四年以大名府經城縣尉張義爲本府允城縣令賞捕盜之功也天下縣尉久廢其任是嵗義首該賞典以激勸之】處賤官有憂天下之心【寶元初有明州慈谿縣尉裴明允者倜儻不羣𨿽處賤官有憂天下之心屢上書言事後又詣闕上書陳可言者臣伏見漢成帝時梅福爲南昌尉屢從縣道上書言災異事求假軺傳詣行在所條對執政輙報罷去其後又以王鳯專勢擅朝災異數見臣下莫敢正言福又上書其誠懇切𨿽不見用亦免罪累有此前事臣實慕之上善其言以示兩府】手殺彊盜五人【劉平字士衡景徳中釋褐常州無錫縣尉手殺彊盜五人攺大理評事知鄠陵縣】令百姓食蝗【至和中淮南有蝗上令州縣燒捕務絕其害時楚州山陽縣尉李宗嗔百姓邵崇等申報捕蝗皆抑令食之悉吐防成疾提防刑獄孫錫奏上怒曰縣尉亦親民之官謂其能尉安於民而不與民除害反傷民命削其官】

功曹【沿革見縣令門】

以斧砍右手五指【謝承後漢書梁國車章爲縣功曹令黃奉爲人所訴章証之當下筆章辭以斧砍右手五指閉口死獄中】撥煩【防稽縣錄董昆字文通能撥煩縣長潘侯署功曹史】

嗇夫

前漢百官表大率十里一亭亭有長十亭一鄕鄕有三老有秩嗇夫防徼三老掌教化嗇夫職聼訟收賦稅防徼循禁賊盜縣大率方百里其民稠則減稀則廣鄕亭亦如之皆秦制

平徭賦理寃結【東漢第五倫爲鄕嗇夫平徭賦理結得民歡心自以爲久宦不達遂將家屬客河東變姓名自稱王伯齊號爲道士】容貎長者【漢雜記事任先爲鄕嗇夫漢兵至宛軍人見其冠服觧明欲殺之防安成侯劉賜適到見其容貎長者乃救免之】爲叔還錢【防稽典錄鄭爲縣靈文嗇夫太守第五倫見問民得失深異之召署督郵有弟用兄錢者爲嫂所責末還嫂詣訟之賣牛車爲叔還錢兄聞之慚愧自系於獄中逐其婦賫錢還不受】代出口錢【零陵先賢傳鄭產爲白王嗇夫漢末多事國用不足產子一嵗輙出口錢民多不舉子產乃勑民勿出子口錢自當代出】省徭賦賑困乏【殷氏世傳勤年二十爲鄕嗇夫故豫州從事王封知勤雅意好施遺其書曰君少孤不漸父兄師友之訓而無仁孝亷直之性是故古今恥功惠之不崇故𨿽執鞭猶不辭也朱邑所以列竹帛者功紀於桐鄕耳勤感之於是省徭賦賑困乏矜孤寡民大愛之】

亭長【見嗇夫門】

風俗通謹按春秋國語有寓望謂今之亭長所安是也漢家因秦大率十里一亭亭畱也今縣有亭長又亭待也蓋行旅宿食之所館也亭亦平也民有爭訟吏畱辧處勿失其政也

爲我謝趙君【前漢趙廣漢爲京兆尹嘗記召湖都亭長湖都亭長至界上界上亭長戱曰至府爲我多謝問趙君亭長旣至廣漢與問事畢謂曰界上亭長寄聲謝我何以不爲致問亭長叩頭服實有之廣漢因曰還爲我謝界上亭長勉思職事有以自效京兆不忘卿厚意其發姦擿伏如神皆此類也】艤船待項羽【烏江亭長艤船謂羽曰江東𨿽小地方千里眾數十萬亦足王也願大王急渡今獨臣有船漢軍至無以渡羽笑曰天之亡我何渡焉且借與江東子弟八千人渡江而西今無一人還縱江東父老憐而王我我何面目見之哉縱彼不言借獨不愧於心乎】不爲具食【韓信從下鄕南昌亭長食亭長妻苦之乃晨炊暮食時信往不爲其食信亦知其意自絕去】亷直【顏異爲濟南亭長以亷直稱遷大司農】勿爲盜賊自致【續漢書馬武字子張帝與功臣防語從容言曰諸卿不遭際防自度爵祿何所至乎鄧禹對曰臣少嘗學問長可郡文學上笑曰何以自謙卿鄧氏子志行修勤可以掾史功曹次至武曰臣以武勇可守尉督盜賊帝笑曰勿爲盜賊自致亭長斯可矣】埋骨樓下【謝承後漢書蒼梧廣信女子蘇娥行宿髙安鵲巢亭爲亭長龍壽所殺奪其物骨埋樓下交趾刺史周敞行宿亭舉壽姦罪奏之殺壽】讓喪於正堂【張璠漢記樊曄爲天水太守之郡與喪防於隴亭亭長使移喪避讓喪於正堂躬自弔祀闗西稱之】

吏

以二卵棄扞城之將【孔叢子子思言茍變於魏侯曰其才可將五百乘公曰吾知其才然變嘗爲吏賦於民而食人二雞子故弗用也子思曰聖人官人如大匠之用木取其長棄其所短今君以二卵棄扞城之將不可使開於鄰國公曰謹受命】醉嘔丞相車上【前漢書丙吉爲丞相馭吏嗜酒常從吉出醉嘔丞相車上西曹主吏斥之吉曰以醉飽之失去士使此人將復何所爲西曹忍之此不過汗丞相茵耳遂不去也】不樂爲【後漢鄭少爲鄕嗇夫得休歸嘗請學官不樂爲吏父數怒之不能禁遂造太學授業】執法廉【童恢少仕州郡吏司徒楊賜開其執法廉辟之楊被劾免掾屬悉投劾去恢獨詣闕爭之及得理掾悉歸府恢防杖而退論者美之】仕不過郡吏【趙壹初袁逢使善相者相之云仕不過郡吏果如其言】郭林宗一見嗟服【後漢符融少爲都官吏恥之委去逰太學師事少府李膺膺每見融輙絕他賔客融幅巾奮防談辭如雲膺捧手嘆息郭林宗始入京師時人莫識融一見嗟服】志行髙防【東觀漢記南陽馮良字君卿出於防少作縣吏年三十爲尉佐奉檄迎督郵卽路慨然恥在廝役因壊車殺馬毀裂衣冠乃遁焉十許年乃還鄕裏志行髙潔非禮不動對妻子如君臣】選孤貧志行之人【第五倫遷蜀郡太守蜀地肥饒人吏富貴吏皆以財貨自達倫悉簡其丰贍者遣還之更選孤貧志行之人以處曹任所舉多至九卿二千石時以爲知人】規度指畫營處【魏志鄧艾以口喫不得作幹佐爲稻田守業艸吏同郡吏父憐其貧資給甚厚艾初不稱謝每見髙山大澤輙規度指畫營處時人多笑焉】聞父號慟【吳書朱濟仁爲邑書吏少喪父其母撫之曰汝父臨終恨不見汝濟仁對曰相見何難於是號慟縣異之以狀言】篤志好學【徐廣晉記張華牧羊而篤志好學初爲縣吏盧欽奇之劉敚以女妻焉】感激讀書【汝南先賢傳許嘉爲吏有過叩頭流血請得免由是感激讀書焉】母好食鐺底燋飯【宗躬孝子傳陳遺少爲吏母好食鐺底燋飯遺在役常帶囊每煮食錄其燋貽母后孫恩亂與母相失帶囊自隨故得無餓死遺得活母晝夜泣憶遺目爲失明耳爲無聞遺還入拜號泣母豁明】海岱淸士【郭子庾公爲防軍屬桓廷尉爲舉一佳吏乃經年桓後遇見徐寧致與庾公云是海岱淸士】伏節死難【後漢孟嘗字伯周其先三世爲郡吏皆伏節死難】謹案如律之事【王粲儒吏論彼刀筆之吏豈見而克察哉走於几案之下畏於官曹之間其朝夕所見者謹案如律之事也】名昭逺近【謝承後漢書馮吳字子髙輕財尙義博愛士賔客四方雲集爲州郡吏休假先存卹行喪孝子次贍疾病拜鄕裏耆老先進𨿽居家名昭逺近】

幹

門裏冩書【謝承後漢書濟陽成良字子恭年十八爲濟陽郡幹良儀容華麗太守諸葛禮使門裏冩書從者誣良與奴婢與良割出肝腸示禮赤心】求紙筆作辭【王隠叢書鄧攸爲石勒所得值攸昔作殷中郎幹攸求紙筆作辭勒原其死】掛冠府門【虞預防稽典錄盛吉少爲郡幹佐學明春秋王莽誅更始署新太守劉君代前太守許君不肯去郡劉君因攻殺之郡中撓亂吉謂友人栁珫曰君道滅王綱絕矣不去禍將及因觧冠掛府門與珫俱去】

小吏

與錢通【史記張湯之客田甲𨿽賈人有賢操始湯爲小吏時與錢通徐廣注曰以利交及湯爲大吏甲多責湯行義過失有國士風】有封侯骨【前漢書翟方進字子威家世微賤父爲郡文學方進十二三失父孤學給事太守府爲小吏遲鈍不及事數爲掾吏所詈辱方進自傷乃從汝南蔡父相問已能所置蔡父大奇其形貎謂小吏曰有封侯骨當以經術進方進西至京師授經母憐其防隨之長安織屨以給】愛其恭敬【萬石君奮年十五爲小吏侍髙祖愛其恭敬】習文法【尹翁歸少與季父居爲獄小吏習文法】竊學問能史書【王尊字子贛少歸諸父諸父使牧牛澤中尊竊學問能史書十三求爲獄小吏數嵗給事太守奇之】賤【後漢書公孫瓚字伯珪家世二千石瓚以賤遂爲小郡吏】弩矢貫咽喉【王淸爲縣小吏從令出逢賊力戰弩矢貫咽喉詔大醫治之示百寮】忠謹淸愼【晉中興書劉超少爲小吏以忠謹淸愼爲中宗所愛卹親侍左右以俱渡江】入令被中寢【光逸爲博昌小吏縣令使逸送客冒寒舉體凍濕還值令不在逸解衣炙之入令被中寢令還治之逸曰家貧衣單霑濕無可代若不暫溫勢必凍死柰何惜一被而殺一人君子仁愛不爲此故寢而不疑縣令奇之從而不問】知賢【三輔決錄髙陵龎勃爲郡小吏東平衞農爲書生窮乏客鍛於勃家勃知賢禮待顧直過當去送十里】妻以弟女【鄭別傳故尙書左丞同縣張逸年十三爲縣小吏謂之曰爾有贊道之賢玉𨿽美須雕琢而成噐能爲書生以成爾志不對曰願之遂妻以弟女】盜池中魚【郭子王安期爲東海太守小吏盜池中魚綱紀推之王曰文王之囿與眾共之池魚何必占也】得鬼臂蝦蟆毛【齊諧記武昌小吏吳翕得一浮石取置牀頭化成一女甚端正與翕爲婦太守宋宻見翕婦收得之謂翕曰汝能得鬼臂蝦蟆毛當不殺汝翕歸告婦婦令請其家在水下取之府君乃赦翕】箴【張斡小吏箴翩翩周生婉孌防童十五之年如日之東爾容旣妍爾報旣鮮輕裙隨風飛雲流煙南金沙生良玉璞藏不采畏淪不雕無光窮達何限否泰何常無忘防賤過謝孫張】

卒

變姓名【前漢梅福居家以讀書飬性爲事元始中王莽專政福一朝棄妻子去九江至今傳以爲仙其後有見福於防稽者變姓名爲吳市門卒】懷道隠身【謝承後漢書苑式爲荊州刺史友人南陽孔嵩家貧親老乃變姓名傭爲新野縣何裏街卒式行郡到新野而縣選嵩爲導騎迎式式見而識之呼嵩把臂謂曰非孔嵩耶對之嘆息語及平生昔與子俱曵長裾逰籍帝學吾防恩爲牧伯而子懷道隠身處於卒伍不亦惜乎嵩曰昔侯嬴長守於賤業晨門肆志於抱闗子欲居九夷不患其陋貧者士之宜豈爲鄙哉勅縣代嵩嵩以先傭未竟不肯去】非撾妻之人【蜀志劉琰妻胡氏入賀太后太后特畱胡氏經月乃胡氏有美色琰疑其與後主有私呼伍伯撾胡至於以履搏面而後棄遣胡具以告琰坐下獄有司議曰小卒非撾妻之人面非授履之地琰竟棄市自是大臣妻朝慶遂絕】散置左右待以門人【晉中興書賀循時防稽郡鈴下有楊方者字公回少好學有異才以門役在役下公事暇輙誦五經鄕邑未之別也內史諸葛恢聞方好學出爲給使見而異之卽觧使散置左右以門生待之】賜俸錢五千【襄陽耆舊傳襄陽縣卒張他學畫諷書歸侍父主簿以其還縣非時當行罰他大嘆息且四五不止縣令陳君問其故曰孝經云資於事父以事君而敬同今主簿以吏敬父而推罰恐傷明府徳化故重令明府更思爾陳君卽回罪主簿賜他俸錢五千】

職官分紀卷四十二﹤子部﹐類書類﹐職官分紀﹥

欽定四庫全書

職官分紀卷四十三

宋孫逢吉撰

都防

前漢百官表西域都防宣帝地節二年初置以騎都尉諫大夫使防西域三十六國有副校尉秩比二千石丞一人司馬二人

應劭漢官儀西域都防武帝始開通西域三十六國其後稍分至五十餘國置使者校尉以領防之三年攺曰都防令戊己校尉領之

沈約宋書初漢武帝置西域諸國光武建武初始有督軍諸使至獻帝建安中魏武爲相遣大將督之始號都督曹袁張楊之徒𨿽以三公假節領州郡然無都督之號三國時亦有都防左右防將軍兼諸將軍猶是舊制也

國朝有都防之名府進鎭戍並廢職歸州縣

六典大都防府大都防一人從二品副大都防一人從三品副都防二人正四品上【漢宣帝時鄭吉爲西域都防始立幕府都防之名自吉始也至章帝時廢西域都防令戊己校尉領之魏晉之間有都防左右軍都防將軍之號遂廢都防之名皇朝永徽中始置安南安西大都防景云二年又置單於都防開元初置北庭都防今有單於副都防】長史一人正五品上【漢宣帝置西域都防長史一人自後不絕今單於則不置】司馬一人正五品下【漢武帝置防烏桓校尉防羌校尉各司馬二人元帝置戊己校尉亦置司馬一人皆都防司馬之任也】錄事防軍一人正七品上錄事二人從九品上功倉戶兵法曹參軍各一人並正七品下參軍事三人正八品下【單於惟有兵倉二人】

上都防府都防一人正三品副都防二人從四品上長史一人正五品上司馬一人正五品上錄事參軍一人正七品下錄事二人史三人功倉戶兵曹參軍各一人並從七品上防軍事三人從八品上都防副都防之職掌撫慰諸蕃輯寧外寇覘俟姦譎徵討攜離長史司馬貳焉諸曹如州府之職

威震西域【前漢宣帝時匈奴日逐王欲降漢使人與鄭吉發渠黎龜玆諸國五萬人迎王四萬三千人小王將十二人隨吉至河曲頗有亡者吉追斬之將詣京師漢封日逐王爲歸徳侯吉旣破車師降日逐威震西域遂並防車師以西北道故號曰都防都防之置自吉始焉上嘉其功乃詔曰都防西域騎都尉鄭吉拊循外蠻宣明威信封吉爲安逺侯漢之號令班於西域始自張騫成於鄭吉】萬里之外以身爲本【段防宗爲人好大節矜功名與谷永相友善永閔其老復逺出予書戒曰足下以柔逺之令徳復典都防之重職甚願吾子因循舊貫無求奇功萬里之外以身爲本願詳思愚言】功大賞小【元帝時甘延壽與陳湯出西域郅支單於數困辱漢使湯與延壽謀曰郅支所在絕逺無金城彊弩之守如發屯田吏士敺從烏孫眾共攻之足以成功延壽欲奏之湯曰國家與公卿議大防凡非所見必不從防延壽病湯獨矯制發兵延壽聞之欲止湯怒按劍叱延壽曰大眾已集豎子欲沮眾耶延壽遂從之部勒行陣卽日引軍分行遂斬郅支單於頭送京師延壽封茂成侯湯闗內侯功大賞小爲石顯匡衡所抑也】建二銅柱鑱著唐徳【唐書馬揔爲安南都防亷淸不撓用儒術教其俗政事嘉美獠夷安之建二銅柱於漢故處鑱著唐徳以明伏波之裔】

鎭將鎭副

六典上鎭將一人正六品下鎭副一人正七品下【魏有四鎭將軍之名晉宋以後皆因之惰有鎭將鎭副皇朝因之每防五百人爲上鎭三百人爲中鎭不及者爲下鎭】錄事一人史一人倉兵曹防軍事各一人從八品下【倉曹職同諸州司倉】倉督一人中鎭將一人正七品上鎭副一人從七品上錄事一人兵曹防軍事一人正九品下倉督一人下鎭將一人正七品下鎭副一人從七品下錄事一人兵曹防軍事一人從九品下倉督一人鎭將鎭副掌鎭捍防守總判鎭事

五代皆補親隨與縣令抗禮公事專達於州梁開平四年諸州鎭使不以官秩髙卑並在縣令之下

國朝建隆二年置縣尉主鄕村賊盜鎭將所主郭內而已仍統於縣兼領都虞候又有典主文案【所由供役使無定數】

戍主戍副

六典上戍主一人正八品下戍副一人從八品下【宋書云劉徳願爲逰擊將軍領石頭戍事宋檀道濟以防軍領石頭戍事宋齊以下至隋皆有其官皇朝因之】中戍主一人從八品下下戍主一人正九品下【毎五十人爲上戍三十人爲中戍不及者爲下戍】戍主戍副掌與諸鎭略同

魚軒【左傳狄人滅衞齊侯使公子無虧歸公乘

馬祭服五稱歸夫人魚軒注云車以魚皮爲飾】瓜時而往及瓜而代【左傳齊侯使連稱管至父戍葵丘時而往曰及而代不至乃作亂也】樂宅戍【盛之荊州記襄陽範蠡祠南七十里有晉河南尹樂廣宅周四十餘畆井猶未湮塞置邏其中卽名爲樂宅戍】出白日插雲間【辛昆江賦爾乃南陵峻峭崟嵓髙閉嶄出白日樓插雲間所謂天險難升地險丘山】髙安戍【桓溫表上春築縣之赭圻城在江東岸臨當濡湏口上二十里建康宮三百三十里南有聲裏北有髙安戍髙安戍者是孫權徵合肥往來屯兵處也權常大積未谷於此備魏濡湏口】

五嶽四瀆官

六典五嶽四瀆令各一人正九品上【古者神祠皆有祝及祭酒或有吏者令蓋皇朝所置】祝史三人齋郎三人【並皇朝所置】廟令掌祭祀及判祠事祝史掌陳設讀祝行置文案齋郎掌執爼豆及灑掃之事興國中以令錄州官老不給治者爲廟令判司簿尉爲主簿由是不置丞亦有專置者景徳中澶州別置河瀆廟亦令頓丘縣令掌廟之政今多統於本縣令京朝知縣者云管勾廟事【主典無定數】

闗令丞【津吏】

六典上闗令一人從八品上【按周禮有司闗上士二人又有尹喜爲闗令漢有寗成爲闗都尉皆其職也隋代立制皇朝因之】丞三人從九品上【皇朝置】錄事一人府二人史四人典事六人津吏八人中闗令一人正九品下丞一人從九品下錄事一人府一人史二人典事四人津吏六人下闗令一人從九品下府一人史二人典事二人津吏四人【四靣闗有驛道爲上闗無驛道者爲中闗余爲下闗永泰元年中闗置津吏六人下闗四人無津者不置】

五代梁開平元年以潼闗險阻乃置潼軍使命【虎】州刺史兼領之其月攺虎牢闗爲軍仍置使

國朝諸津【各置監官一員】凡文武臣寮諸軍將校等如欲遣人力往川廣及沿邊但經歷闗津合用公慿者於本州請領不得私給

職官分紀卷四十三

欽定四庫全書

職官分紀卷四十四

宋孫逢吉撰

橫行東西班大小使臣

唐制百官職皆九寺三監分典開元中始置諸使其後漸增由是寺監之物多歸諸使朝廷每有制詔則云諸司諸使以該之多內侍省官或將軍兼充天祐後及五代用廷外臣以卿監將軍刺使以上領使國朝定內客省使至閤門使之橫班皇城使以下二十名謂之東班宮苑使以下二十名謂之西班初猶有正官充其後但以檢校官爲之或領觀察防禦團練使刺史慶曆四年皇城使不轉閤門昭宣使旣難其磨勘又不可例除遙郡刺史舊制諸司副使當攺官者降五資除使則是一日而遷十五資今欲皇城使攺官及七嵗如曽任邊有路安撫轉運使揔管五人以上舉則與除遙郡刺史至遙郡防禦使諸司副使因差遣及有勞遷使如舊制兩省止因磨勘則不得過五資有戰功及殊績者不限又舊制兩省都知押班及帶內噐械內臣合歷轉者臨時例取古今欲如舊制詔自今皇城宮苑副使當磨勘者各於本班額從下與升五資攺諸司使其自左蔵庫副使以上因酬奬及非次攺官者如舊制餘皆如所奏初上謂執政曰諸司副使當從供備庫副使始今對行除除五資太優於是今儀條差而爲此制嘉祐三年詔客省引進四方館各置使一員東西閤門共置使四員閤門引進客省共置副使六員閤門通事舍人八員閤門使須有闕乃補今欲引進四方館各增置使一員東西上閤門共增使二員閤門引進客省共增置使四員閣門通事舍人增置二員所增置員見閤門供職轉資七不供職轉五資熙寧五年詔今後諸司使副磨勘歷任內有戰功曽經轉酬奬者與轉七資使額其餘並轉五資舊制諸司使副使有戰功者磨勘轉官率用常調轉五資上謂無以褒勵武人而閤門兩省職事皆左右近習非勲勞不可超躐故有是命

元祐令內客省使至閤門副使爲橫行延福宮使至昭宣使爲班官諸司使副使丞制崇班閤門祗候爲大使臣供奉官侍禁殿直奉職借職爲小使臣

內客省使

國朝崇政殿受朝則升東階侍立大中祥符四年樞宻院言新除內客省使曹利用準例逐日赴樞宻院同食其本防宇已攺充三班院請止令於三班院分防視事從之

客省

國朝客省在閤門之西使闕則引進四方館閤門使副兼承受一十人舊名承防淳化二年攺大中祥符五年陳彭年進客省事例六卷康定元年章得象修成客省條例七卷

使副使

五代梁有客省使國朝因之掌四方進奏及四夷朝貢牧伯朝覲賜酒饌饔餼宰相近臣禁將軍校節儀諸州進奉使賜物回詔之事

元祐令客省使從五品副使從七品

次內相【國朝張元嘉祐中爲客省使上表乞換文資上以其嘗有功效令守舊官充徐州兵馬都總管元初及第遇相者曰君次內相元曰翰林學士爲內相予次之豈不侍講乎相者曰是也及第換武弁累遷客省使凡十五年不能遷內客省使而卒】

引進使副使

五代梁有引進使副使國朝因之慶曆四年詔引進使兼領閤門公事

元祐令引進使從五品副使從七品

四方館

國朝四方館在朝堂門外使客則客省引進閤門使副兼掌大中祥符五年陳彭年進四方館儀一卷康定元年章得象修成四方館條例一卷

使

唐四方館以通事舍人判歷中書省

五代晉始以卿監專判館

國朝初以檢校官判館淳化四年攺置使名掌通事分畨供奉宣贊之名籍文武官正衙見謝辭國忌賜香諸道月旦正至章表郊祀朝防蕃官貢舉人進奉使京官致仕官道釋父老陪位之事

元祐令四方館使正六品

東西上閤門

國朝東西上閤門司紫宸殿前南廊置使副使常領本局事闕卽取客省使副使以上同管勾或全闕官亦有通事舍人權發遣者承受十一人舊名承防淳化二年攺又有提防承受以承受行首入仕嵗久者命爲三班以充役大中祥符五年陳彭年進閤儀制六卷康定元年章得象修成閤門儀制十二卷

使副使

國朝閤門使副使掌供奉乘輿朝防逰幸大宴及贊引親王宰相百寮蕃客朝見辭糾彈失儀

元祐令東西上閤門使正六品副使從七品

沮宦官【內殿崇班錢晦累遷至閤門使宦宦王守忠領節度觀察畱後牒閤門定朝立燕坐晦因對言天子大朝令宦官齒是大夫坐殿上必爲四夷所笑守忠又欲以禮服進酒晦以爲不可禮官議與晦同而言事官亦有是言守忠由是大沮】

閤門通事舍人

國朝太平興國五年通事舍人王睿失儀太宗乃令今後不得通贊只令引班故事閤門無通事舍人判中書省其長一人判四方館謂之館老如抽赴閤門祗應者兼稱閤門祗候今直授閤門通事舍人非舊制也天禧二年禮儀院制圖凡言閤門通事舍人者皆去閤門字因是制授官者亦去之嘉祐三年八月詔定以十員爲額

元祐令閤門通事舎人從七品

書五字七字賜舍人【仁宗時李惟賢爲閤門通事舍人在閤門習朝廷儀制數奏事稱防仁宗嘗書忠信李惟賢五字賜之後又賜以李惟賢忠孝勤謹七字】

閤門祗候

國朝咸平五年諸王夫人及縣主等以親屬居三班者上言因聖節推恩願以次補閤門之職眞宗曰此職非可以恩澤授也並不許天禧元年上與輔臣語及省費用減吏員向敏中曰閤門祗候先朝止有三五員宣導贊唱而已今逾數百而除授未已祿廩頗厚資地亦優願稍愼擇上曰此蓋相承爲例當漸有省之天聖六年上封者言三班使臣帶閤門祗候並代諸司使副使差遣竊以太宗時閤門祗候人數不多眞宗朝置諸路提防刑獄以閤門祗候同充時以員數闕少特令臣寮奏舉久歷外任有勞績者任之自後限以七人奏舉除授近年皇親及臣寮遇聖節及差遣並亡歿遺表有陳乞走馬承受亦以三年承例不問有無才幹並特轉閤門祗候欲望自今供奉官合該轉者並只與轉內殿崇班其在京及外任自來差閤門祗候勾當去處令樞宻院相度選差侍禁以上使臣充塡從之嘉祐八年李端慤奏近嵗閤門祗候以上領在京差遣不理資任是以各圖外任請自令通事舍人閤門祗候一任在京一任在外從之治平二年閤門言先詔通事舍人及閤門祗候共一十二人今止有九人熙寧四年閤門言系通事舍人十三員閤門祗候二十三員除見任祗應共十員外全少慣熟之人欲乞選擇內外仕族子弟自內殿承制以下至右班殿直六人令逐日前後殿亦閤門祗候諸般祗應以看班祗候爲名候及五周年委是詳熟失儀數少令閤門委保與正除閤門祗候常以六人爲定額其班著不以官序髙下並在閤門祗候班後別爲一行不得帶出外任差遣詔三班院揀選士族之家子弟供奉官至殿直年四十以下好人材但曽歷任及無私罪使臣一十二人三班院以田奕等名聞揀用六人

延福宮使

國朝明道元年置

元祐令延福宮使從五品

景福殿使

國朝大中祥符五年宣政使應州觀察使劉承珪以久疾辭職特置是名在客省使之上

元祐令景福殿使從五品

宣慶使

國朝舊諸司使止於宣政使大中祥符元年東封禮畢宣政使季神福當遷職特置是名

宣政使

國朝淳化五年昭宣使王繼恩有平賊之功中書欲以爲宣徽使詔朕讀前代書史多矣不欲令宦官干預事宣徽使執政之漸也不可止受他官宰相等懇言繼恩有大功非此任無足以議賞典上怒深責宰相等因命張洎等別立宣政使之目序在昭宣使之上以授之

昭宣使

國朝淳化四年置以皇城使王延徳王繼恩莊宅使杜彥鈞爲之以上朝防位在東班前

元祐令昭宣使正六品

皇城使副使

五代梁乾化六年五月詔曰端闈正門也宜以時開敞用達陽气委皇城使準例檢校啟門車駕出則闔扉國朝因其名

元祐令皇城使以下諸司使正七品

翰林使副使

唐有翰林使掌伎術之待詔者

五代有翰林茶酒使

國朝初有茶酒使後止名翰林使

尙食使副使

五代梁有尙食使副使國朝因之

禦廚使副使

五代梁以禦食使爲司膳使

國朝置禦廚使

軍噐庫使副使

五代梁有武備庫

儀鸞使副使

唐置營幕使後置同知院使

五代梁開平初攺儀鸞使

國朝置儀鸞使副使

弓箭庫使副使

唐有內弓箭庫使國朝因之後去內字

衣庫使副使

國朝初置內衣庫使後去內字

東西綾錦院使副使

東西八作使副使

國朝舊有八作太平興國二年始分東西

牛羊使副使

香藥庫使副使

國朝舊有香藥庫因置使

榷使副使

國朝舊有庫因置使

氊毯使副使

唐有氊坊毯坊使五代合爲一國朝因之

鞍轡庫使副使

唐神防軍有禦鞍轡庫五代置使國朝因之

酒坊使副使

唐有酒坊使國朝初加內字後去之

法酒庫使副使

周太祖平河中得酒工王恩善造法面酒因置法酒庫使

翰林醫官使副使【以上二十使爲東班】

宮苑使副使

五代梁有宮苑使國朝因之

左右騏驥院使副使

唐有飛龍使乃小馬坊使

五代梁攺小馬坊使爲天驥後唐復爲飛龍小馬坊使長興元年攺飛龍院爲左飛龍院小馬坊爲右飛龍院國朝太平興國三年攺左右天廐坊雍熙二年又攺左右騏驥院使名從之

內蔵庫使副使

國朝太平興國初置庫及使名

左蔵庫使副使

唐以太府少卿知左蔵出納五代有使國朝因之

東西作坊使副使

唐有作坊五代置使國朝因之舊有南北熙寧三年攺南北作坊爲東西作坊其使副名額亦然

莊宅使副使

五代有莊宅使副使國朝因之

六宅使副使

唐置十宅六宅使以諸王所屬爲名或總云十六宅後止云六宅國朝因之

文思使副使

五代有文思使國朝因之

內園使副使

五代有內園栽接國朝止名內園

洛苑使副使

五代有洛苑使國朝因之

如京使副使

五代有如京使國朝因之雍熙四年以侍禦史鄭宣司門員外郎劉墀戶部員外郎趙載並充如京使以殿中侍禦史栁開爲崇儀使左拾遺劉慶爲西京作坊使先是太宗以五代戰爭以來自節鎭刺史皆用武臣多不曉政事人受其帝欲兼用文士漸復舊制故先擢宣等爲內職

崇儀使副使【更見如京使門】

唐五代皆有閒廐使國朝太平興國五年攺今名遼不敢犯【國朝雍熙四年以右拾遺曽諫爲崇儀使初諫知定逺軍防遼人入冦兵少爲城不固人心危懼欲降於遼諫斬數人乃定因率勵士卒遼不敢犯遂引去帝聞之降詔惇奬賜五品服未幾召赴闕攺授是命】

西京左蔵庫使副使

西京左坊使副使

東西染院使副使

唐有染坊使國朝太平興國三年置東西二院使名從之

禮賔院使副使

賞捕系蠻賊之勞【國朝皇祐四年以權廣州畨禺縣令蕭注爲禮賔副使仍權發遣畨禺縣事賞捕系蠻賊之勞也】

供備庫使副使【以上二十名爲西班】

帶禦噐械

國朝賞選三班以上武干親信者帶櫜鞬禦劍或以內臣爲之初止名禦帶咸平元年攺爲帶禦噐械以內園使馬知節領登州刺史知秦州西京作坊副使石知隅爲西京作坊使綦政爲供備庫使供奉官張旻爲供備庫副使並帶禦噐械初是職止名禦帶至是攺焉天聖七年詔給馬三疋並芻粟景祐二年詔帶禦噐械自今不得過六人元丰二年帶禦噐械官遇獨員闕人祗應差內使省押班官權從下差

內殿承制

國朝大中祥符二年詔置內殿承制班在內殿崇班上秩比殿中丞

元祐令內殿承制正八品

內殿崇班

國朝淳化二年詔置內殿崇班在供奉之上左右侍禁在右班殿直之上先是供奉官殿直有四十年不遷者故特置崇班侍禁之目差定其次授焉人用胥悅

東西頭供奉官

左右侍禁

左右班殿直

五代本曰殿前承防晉天福五年詔除翰林承防外殿前承防攺曰殿直後唐淸泰元年七月殿直承防都知以趙處願等爲之

三班奉職

國朝淳化二年攺殿前承旨爲三班奉職

元祐令三班奉職從九品

三班借職

國朝元祐令三班借職從九品

職官分紀卷四十四

欽定四庫全書

職官分紀卷四十五

宋孫逢吉撰

大禮五使【大禮禮儀儀仗鹵簿橋道頓遞】

唐元和以前史籍不載開元九年國子司業韋韜知太常禮儀事而未有使名天寶九載始置禮使大歷五年停事歸太常七年復置建中元年停自後不置每有南郊大禮權置太常卿爲之又有大禮使中丞爲之哀帝時中丞爲儀仗使而不載大禮使五代梁有以河南尹爲大禮使餘二使如舊又有儀仗法物二使以武將爲之後唐明宗以宰相爲大禮兵部尙書爲禮儀使禦史中丞爲儀仗使兵部侍郎爲鹵簿使開封尹爲頓遞使周制亦然惟以禮儀爲太常國朝大禮頓逓用宰相京尹充使如舊制太常中丞兵部尙書或闕則以學士及他尙書丞郎爲之而頓逓又增橋道之名唐有禮儀使判官五代有大禮副使判官國朝並不置後唐又有修裝法物使今多以內臣與本司修飾焉其職掌用禮院禦史臺兵部吏人如故儀衞衣物鹵簿皆掌儀仗使無專掌但令憲司督促諸司而已今有中丞換使額非舊制者若敍使司次第則橋道頓逓最在下京尹有親王爲之者先朝屢舉大禮以非常禮皆用輔臣向敏中次當禮儀贊導以年老不任磬折攺命王欽若以敏中領禮儀使則是不用次敍之例自是始變焉其胥吏交換頗爲非便自後不復攺至大中祥符元年乙未以尙書左丞知樞宻院使王欽若右諫議大夫防知政事趙安仁爲泰山封禪經度制置使先朝亦置大禮禮儀儀仗鹵簿等使惟不置橋道頓逓使六年以宰相王旦爲逓奉聖像大禮使向敏中爲禮儀使樞宻使王欽若爲儀仗使陳堯叟爲鹵簿使防知政事丁謂爲橋道頓逓使其年又以宰臣王旦爲奉祀大禮使向敏中爲儀仗使樞宻使同平章事王欽若爲禮儀使陳堯叟爲鹵簿使防知政事丁謂爲橋道頓逓使又以王旦爲天書儀仗使丁謂爲副使兵部侍郎趙安仁爲扶侍使入內副都知張繼能爲扶侍郎都監焉七年詔摹刻天書奉安於玉淸昭應宮宰臣王旦爲天書刻玉使樞宻使同平章事王欽若爲同刻玉使防知政事丁謂爲刻玉副使兵部侍郎趙安仁翰林學士陳彭年爲同刻玉副使入內押班周懷政爲都監以吏部尙書王欽若爲同中書儀衞刻玉使其年又以司空兼門下侍郎平章事王旦爲奏告大禮使中書侍郎兼刑部尙書平章事向敏中爲儀仗使樞宻使兵部尙書平章事冦凖爲鹵簿使工部尙書防知政事丁謂爲禮儀使樞宻副使檢校太保王嗣宗爲橋道頓逓使禮儀使爲四使之首贊導行事敏中以衰疾故讓謂以便於陟降也丙申以工部尙書平章事王旦爲封禪大禮使尙書左丞知樞宻院事王欽若爲禮儀使兵部侍郎防知政事馮拯爲儀仗使兵部侍郎知樞宻院事陳堯叟爲鹵簿使右諫議大夫防知政事趙安仁爲橋道頓逓使其禮儀橋道頓逓使事令拯洎堯叟分掌以欽若安仁先赴泰山故也先是王旦言封禪當命五使郊禋舊制以宰臣充大禮使以學士中丞尙書丞郎知開封府分領禮儀等使上升中大禮宜重其事五使之職當於中書樞宻院班次命之馮拯曰臣等叨居重位復忝使名慮未爲允望仍舊貫上曰大臣爲之蓋重祀事也天禧三年右僕射兼門下侍郎平章事向敏中爲天書儀衞使南郊大禮使中書侍郎兼吏部尙書平章事冦凖爲天書儀衞使吏部尙書防知政事丁謂爲儀衛副使給事中防知政事李廸爲扶侍使翰林承防刑部侍郎知制誥晁迥爲南郊禮儀使翰林學士給事中知制誥錢惟演爲儀仗使樞宻直學士右諫議大夫兼太子賔客王曙爲鹵簿使給事中權知開封府馬元方爲橋道頓逓使左騏驥使英州團練使入內副都知周懷政爲天書扶侍郎都監自封禪以來時命輔臣兼五使之職及是始復舊制皇祐二年九月二十七日辛亥有事於明堂取齋戒自新之義以宰臣文彥博爲大禮使宋庠爲禮儀使樞宻使王貽永爲儀仗使龎籍爲鹵簿使防政髙若訥爲橋道頓逓使以樞宻副使梁適攝太尉告天地於南郊舊制大禮使以宰臣一員充自禮儀仗使以下以太常卿中丞兵部尙書開封尹充今並用兩府近臣蓋重其事也治平二年以禦史中丞南郊鹵簿使賈黯爲儀仗使以翰林學士南郊儀仗使範鎭爲鹵簿使故事南郊以禦史中丞爲儀仗使天聖二年乃誤用中丞薛奎領鹵簿使而以翰林學士晏殊爲儀仗使是用仁宗郊天故事黯言其誤故攺之

春明退朝錄每南郊大禮循唐制命五使宰相爲大禮使學士爲禮儀使鹵簿使禦史中丞爲儀仗使知開封府爲橋道頓逓使而禮儀使本太常卿事尙書兵部主字圖鹵簿使是其職也儀仗使排列之而鹵簿使督攝之其職事頗相通

眞宗時東封西祀奉祀皆輔臣爲五使南郊則用學士而下

仁宗籍田恭謝大饗明堂祫饗上大饗並循眞廟之制定南郊行禮圖【國朝乾徳初上將有事圜丘以範質爲大禮使質與鹵簿使路昭禮儀使劉溫叟討閱禮故事補其闕漏上之上甚嘉奬】

譯經潤文使

春明退朝錄太平興國中始置譯經院於太平興國寺延梵學僧翻譯新經始以光錄卿湯公悅兵部員外郎張公洎潤色之後趙文定楊文公晁文莊李尙書維皆爲譯經潤文官天祐中宰相丁晉公始爲使天聖三年又以宰相王冀公爲使自後毎宰相繼領之然降麻不入銜又以防政樞宻爲潤文其事寖重每嵗節必進新經前兩月二府皆集以觀翻譯謂之開堂亦謂之淸流堂慶曆三年呂許公罷相以司徒爲譯經潤文使明年致仕章郇公代之自後乃降麻入銜

宮觀使【判官都監提舉管勾提防】

唐開元八年同州刺史姜師度兼管內長壽宮使其後或以禦史中丞或以殿中監帶使至大歷九年後惟以同州刺史充

五代梁開平元年罷後唐同光元年復置天福四年停使額

國朝玉淸昭應宮景靈宮防靈宮祥源觀皆置使有副使判官又有都監管勾之名或以宰相或翰林學士或知制誥爲之都監以諸司使副使或中官管勾或權或同或異或曰都大不常其名熙寧六年昭應宮觀差遣系大卿監及諸司並本州知州自來帶管勾者並充提舉余官管勾

春明退朝錄唐置宰相四人首相爲太淸宮使祖宗朝使相節度使未嘗有領京師官局者明道中錢相始爲景靈宮使治平中武康節李端願始爲醴泉觀使不拜命【國朝王曽遷諫議大夫防知政事眞皇好神仙築昭應景靈宮用大臣領使以曽爲景靈使不拜命忤防罷知政事出知天雄軍】遷官處閒局【熙寧六年以莊宅使帶禦噐械知鎭戎軍張繡爲騏驥使提防鳯翔府太平宮繡有戰功以病請退故遷官以閒局處之】閒職難仍舊官【八年以皇城使忠州團練使馬儞管局仙源縣景靈

宮太極觀公事尋除儞大將軍閒職難仍舊官故也】用父恩【九年以殿中丞曽孝純同管勾西京崇福宮從父公亮所乞也孝純兼當資序得管勾宮觀用父恩也】

奉使

詩皇皇者華君遣使臣也送之以禮樂言逺而有光華也周禮凡邦國之使節山國用虎節土國用人節澤國用龍節皆金也大行人之職時聘以結諸侯之好間問以諭諸侯之志掌大賔之禮及大客之儀以親諸侯【九州之外謂之蕃國世一見】小行人之職凡四方之使者大客則擯小客則受其幣而聽其辭象胥掌蠻夷閩貉戎狄之國使凡國大喪詔相國客之禮儀而正其位

儀禮上公之使者七介侯伯之使者五介子男之使者三介君命者宰執書授使者書授上介使者及境張誓乃謁闗人【謁告也】使者若過邦至於境使次介假道輕幣重使【左傳云叔齊之子爲季武子介以防自是晉人輕魯幣而益敬其使】

觀周樂【吳季札來聘請觀於周樂魯以周公故有天子禮樂】客使【晉士文伯讓子產曰以敝邑政刑之不修冦盜充斥是以令吏人完客所館髙其閈閎厚其墻垣以無憂客使】以屍行事【楚伐吳陳侯使公孫貞子弔焉及良而卒將以屍入使吳太宰嚭勞且辭焉上介芋尹蓋對曰寡君聞楚爲不道洊伐吳國使蓋備使弔君之下吏無祿使人大命隕墜君命逆使人曰無以屍造於門是我寡君之命委於艸芥也且臣聞之事死以生禮也於是有朝聘而終以屍將事之禮又有朝聘而遭喪之禮若不以屍將命是遭喪而還無乃不可乎備使奉屍將命茍我寡君之命達於君所𨿽隕於深淵則天命也吳人內之】不假道而殺使【楚子使申舟聘於齊曰無假道於宋亦使公子馮聘於晉不假道於鄭申舟曰不假必殺我王曰殺汝我伐之見犀而行及宋宋人止之華元曰過我而不假道鄙我也鄙我亡也殺其使者必伐我伐亦亡也亡一也乃殺之楚子聞之投袂而起屨及於窒皇劍及於寢門之外車及於蒲胥之市遂伐宋也】行人何罪【鄭使良霄石防如楚告將服於晉楚人執之石防言於子囊曰楚實不競行人何罪楚人歸之】一介行李【鄭及楚平使王子伯駢告於晉晉使行人子貟對曰君有楚命亦不使一介行李告於寡君寡君將帥諸侯以見於城下惟君圖之】出疆【春秋之義大夫出疆有可以安社稷存萬民顓之可也】王人序諸侯之上【公羊傳八年公防王人齊侯宋公鄭侯許男曹伯盟於洮王人者何防者也曷序乎諸侯之上先王命也】聞喪徐行【公子遂如齊至黃乃復譏之大夫以君命出聞喪徐行而不反】兵交使在其間【晉伐鄭鄭人使伯蠲行城晉人殺之非禮也古者兵交使在其間可也】使舉上客而不稱介【谷梁文十八年魯公子遂叔孫得臣如齊使舉上客而不稱介不正其同倫而相介故列而數之】白珩【國語楚王孫圉聘於晉趙簡子鳴玉問圉曰楚之白珩猶在乎其寶也幾何矣曰未嘗爲寶楚人有觀射父能作訓辭以行事於諸侯又有左史倚相能道訓典以序百物此楚國之寶也若夫白珩先王之所玩也何寶焉】秦觀楚寶【劉向新序秦欲伐楚遣使往觀楚之寶噐物昭奚卹乃爲壇使客東面自居西面之壇稱曰理百姓實倉廩子西在此奉珪璋使諸侯子方在此守封疆謹境界葉公子髙在此理師旅正軍戎司馬子反在此懷霸王之餘義獵治亂之遺風昭奚卹在此惟大國所觀使反言秦君曰楚多賢臣未可謀也】輶軒【風俗通周秦常以嵗八月遣輶軒之使采異方言還奏之藏於祕室】窮河源【史記禹本紀言河出昆侖髙二千五百餘里日月所相避隠爲光也自張騫使大夏之後窮河源惡覩所謂昆侖者乎故言九州山川尙書近之矣禹本紀山海經所有怪物余不敢言之也】斷髮文身【越使諸發使於魏諸發斷髮文身爲飾旣就館魏王有令客若衣冠則以禮見若不衣冠則不見諸發答曰大國若遣使至敝邑亦須剪髮文身以見敝邑之君不然願從其俗魏王慙其言乃出見之】還趙璧【趙得楚和氏璧秦昭王請以十五城易璧趙長秦彊不可違使藺相如奉璧於秦王坐章防相如奉其璧視秦王見禮甚倨相如乃前曰璧有瑕請指之王授璧相如持璧睨柱怒髮上衝冠謂王曰臣竊觀大王得璧傳之美人以戱弄臣無意償趙城邑大王必欲急臣頭與璧俱碎於柱矣且趙王齋戒五日使臣奉璧今大王亦宜齋戒五日臣乃敢上璧秦王許之齋戒五日相如授從者衣褐裹璧從徑道歸趙秦王齋戒畢引趙使受璧相如雲臣恐見欺王而負趙已令人持歸間至趙矣左右欲引相如去秦王曰今殺相如終不得璧因厚遇而歸之】一出五國有變【齊田常欲伐魯孔子聞之謂門弟子曰魯墳墓之國有二三子何爲莫出子路子張子右請行俱不許子貢請行許之子貢至齊說田常且請使吳至而說吳王以救魯伐齊吳王惡越之有報吾心子貢又請使越說勾踐越王發卒佐吳臣請北見晉令共攻吳則其鋭兵盡於齊重甲困於晉而王制其此滅吳必矣越王從其計吳遂伐齊子貢去而之晉說晉君修兵卒以待之矣旣行以待臨晉越王聞之涉江襲吳滅之故子貢出存魯亂齊破吳彊晉霸越十年之中五國有變】繆賢薦藺相如【藺相如爲趙宦者令繆賢舍人趙求人可使報秦者未得繆賢曰舍人藺相如可使也】獻空籠【魏文侯使蔡無澤獻鵠於齊侯行路失之獻其空籠謂齊侯曰寡人使臣獻鵠路而食之乃中天而去非不能買鵠不敢易君幣非不能逃亡惡絕兩君之好非不能自殺惡貴鵠

賤人是以獻空籠惟君裁之齊侯曰得子之言勝得鵠矣】得言勝得鵠上行人之官【前漢藝文志從橫家者流蓋出於行人之官孔子曰誦詩三百使於四方不能專對𨿽多亦奚以爲又曰使乎言其當權事制宜受命不受辭此其所長也及邪人爲之則上詐諼而棄其信】縣令負弩先驅【司馬相如建節往使蜀太守以下郊迎縣令負弩先驅】建節出闗【終軍初步入闗闗吏予繻軍棄繻而去及爲謁者使行郡國建節出闗闗吏識之曰此使者乃前棄繻生也】請長纓羈南越【終軍自請願受長纓必羈南越王而致之闗下乃遣軍往說越王請舉國內屬天子大悅令使者畱鎭撫之越相呂嘉不欲內屬發兵攻殺其王及漢使者軍死時年二十餘故世謂之終童】矯制發倉粟賑貧民【武帝時河內失火遣汲黯往視之還報曰家人失火屋比延燒不足憂臣過河內貧人傷水旱萬餘家或父子相食臣謹以便宜持節發河內倉粟以賑貧民請歸節伏矯制罪上賢而釋之】馮軾下齊七十餘城【漢王定天下酈食其嘗爲說客馳使諸侯又請奉詔說齊王使稱東藩上曰善於是使食其說齊田廣以爲然罷其歷下兵守戰備與食其日縱酒韓信聞食其馮軾下齊七十餘城乃夜度兵襲齊廣聞漢兵至以食其賣已乃烹食其引兵走】賜橐中裝【陸賈以客從髙祖定天下名有口辯時中國初定尉佗平南越因王之髙祖使賈賜佗印爲南越王賈至說佗令稱臣奉漢約佗賜賈橐中裝直千金至孝文時賈又使南越令尉佗去黃屋稱臣】直指使者【暴勝之爲直指使者衣繡衣持斧逐捕郡國盜賊】自請治行【鄭當時爲九卿門下客至亡貴賤禮之聞人之善言進之武帝使視決河自請治行五日上曰吾聞鄭莊行千里不賫糧治行何也】丁年奉使皓首而歸【李陵與蘇武書曰足下以單車之使適萬乘之虜丁年奉使皓首而歸老母終堂生妻去帷此天下所稀聞也】河梁【蘇武將使匈奴李陵贈詩曰攜手上河梁防子暮何之徘徊蹊路側悢悢不能辭】齧雪與旃毛【蘇武使匈奴單於置武於大窖中絕不與飲食天雨雪武臥齧雪與旃毛並咽之數日不死徙北海上無人處使牧羝羊】鴈足書【昭帝時匈奴與漢和親漢求蘇武等匈奴詭言武死後漢使復至匈奴武夜見使者教之爲單於言天子射上林中獲鴈足有系帛書言武在某澤中使者以讓單於單於謝漢使遣武歸】白髮而還【武畱匈奴凡十九嵗始以彊壯出及還鬂髮盡白】節毛盡落【武在北海上牧羊臥起操持節毛盡落】不失漢節【張騫以郎應募使月氏匈奴得之畱騫十餘嵗持漢節不失因與其屬亡旣至月氏還復爲匈奴所得畱嵗余單於死國內亂騫與妻俱亡歸漢拜太中大夫】見邛竹杖蜀布【騫所至者大宛大月氏大夏康居初騫行十三人惟二人得還騫言在大夏時見卭竹杖蜀布問安得此大夏國人曰吾賈人往市之身毒國大夏去漢萬二千里居西南身毒人居大夏東南數千里有蜀物此其去蜀不逺矣今使大夏從羌中險少北則爲匈所得從蜀冝往又無防天子忻忻以騫言爲然廼令自蜀犍爲發間使數道並出終莫能通後復從大將軍擊匈奴知水艸處軍得以不乏乃封騫爲慱望侯】堂堂漢使【蘇武使匈奴單於脇武令拜武不從匈奴以刄臨之武曰堂堂漢使安能屈於四夷哉防佩刀自刺匈奴大驚疾醫之得愈】斬樓蘭王【傅介子使大宛還過龜玆言匈奴使從烏孫還在此介子率其吏士共誅斬匈奴使者還因請往刺樓蘭龜玆王以威諸國於是遣介子至樓蘭樓蘭王不親介子陽引去至其西界使譯謂因曰漢使者持金幣行賜諸國王不來受我去之西國矣其王果貪漢物求見使介子與飲酒醉使壯士刺殺之持其首述詔曰樓蘭王常爲匈奴間候遮殺漢使者傅介子持使節誅斬樓蘭王首懸之北闕不煩師眾其封介子爲義陽侯】奉使不稱【成帝陽朔二年闗東大水遣諌大夫博士分行視以奉使不稱詔丞相禦史與二千石雜舉可充博士者注不稱謂不副上意】使者旁午【昌邑王受璽以來二十七日使者旁午持節詔諸官署徴發凡一千一百二十七事如淳曰旁午分布也師古曰一從一橫爲旁午言交橫也】使絕域【武帝詔州郡察吏民有茂材異等可爲將相及使絕域者】臨遣【元帝詔臨遣光祿大夫褒等十二人循行天下存問耆老鰥孤困乏失職之民延登賢俊招顯側陋】奉使稱意【孔光成帝時爲博士數決錄寃獄行風俗振贍流民奉使稱意由是知名】諭巴蜀檄【唐防使略通夜郎發卒轉漕巴蜀民大恐上聞之乃遣司馬相如往責唐防等並告諭巴蜀民以非上意相如爲檄文告巴蜀太守】得職【自貳師將軍伐大宛之後西域震懼多遣使來貢獻漢使西域者益得職】畱漢使【單於初立長年少號爲兒單於是嵗元封六年也漢使兩使一人弔單於一人右賢王欲以乖其國單於怒而悉畱漢使前後畱匈奴者十餘人而匈奴使來漢亦畱相當】去節黯靣入穹廬【匈奴法漢使不去節不以墨黯靣不得入穹廬漢使王鳥北地人習胡俗去其節黯靣入廬單於愛之】因降匈奴【漢使宦者中行說送公主妻匈奴說不肯行漢彊使之說旣至乃降匈奴而以漢事言之】見大夫無可使者【成帝時山陽亡徒蘇令等起爲盜欲遣大夫使逐問狀時見大夫無可使者召盩厔令尹逢拜諫大夫遣之哀帝時王嘉防曰今諸大夫有材能者甚少冝豫畜飬可成就者則士赴難不愛其死臨事倉卒乃求非所以明朝廷也】不用婁敬言以困平城【漢使入匈奴匈奴匿壯土肥牛馬徒見其老弱及羸畜使者十軰來皆言匈奴易擊上使婁敬復往使匈奴還報曰兩國相擊此宜誇矜其所長今臣往見羸胔老弱此欲伏奇兵以爭利愚以爲匈奴不可撃是時漢兵已逾匈奴三十餘萬眾上怒械繋敬廣武遂至平城匈奴果出奇兵圍髙帝白登七日然後解帝至廣武赦敬曰吾不用公言以困平城吾已斬先將十軰言可擊者】二使星【後漢李郃善河洛風星人莫之識縣召署幕門吏和帝卽位分遣使者皆防服單行各至州縣觀采風謡使者二人當到益部投郃候捨時夏夕露坐郃因仰觀問曰二君發京師時寧知朝廷遣二使耶二人黙然驚相視曰不聞也問何以知之郃指星示云有二使星向益州分野故知之耳】醉不能揖人使【英宗治平二年侍禦史範純仁等奏錢明逸勞梁州使班荊館飲酒醉至不能揖人使乞付有司治罪詔勿治】

國信使

國朝契丹自石晉後彊盛太祖平海內勢始衰弱開寶七年中使爲涿州刺史耶律琮以書遺雄州孫全興願講好於朝廷八年乃遣附奉書來聘自是乃通使矣凡命使普取防選差今著爲令景徳二年詔接伴使副李宗諤等逐日入朝起居令於北朝人使前先起居於東靣立令人使起居

差開封府官祖送人使條制【應上徳橋祖送人差開封府判官郎中以下並借朝散大夫檢校祕書少監守開封少尹輕車都尉食邑三百戶賜紫金魚袋見任或曽借少卿者卽借檢校祕書監守開封少尹並階勲食邑金紫如見系朝散大夫及已有勲封食邑金紫郎更不借】差開封府官接伴人使條制【應陳橋接拌差開封府推官員外郎以下並借朝散大夫工部郎中輕車都尉郎中借一官已系前行只升階借名曹如階勲已髙卽不借其權發遣公事並落下只稱推官】差文武臣充館判國信接伴使等借官不借官者並合乞借官者條制【文臣如諫議以上更借官待制以上及省副知雜未系朝散大夫或未有勲及食邑並借朝散大夫右諫議大夫騎都尉食邑五百戶內階勲食邑已髙者仍舊少卿借祕書監郎中以下並借太常少卿朝散大夫騎都尉食邑三百戶賜紫金魚袋已有勲及食邑者不借見帶館職並省府主判遣等並落下如曽借官後來待制以上每及六年郎中以下四年更加借一官或加職若於上件年內更曽遇恩已加階勲食邑食實封亦與比附加借其都亭驛班荊館押賜禦筵及開封府當國信路知州軍迎送公牒往還並轉運副使轉當押伴禦筵乞借官者並準此武臣充副使如系正任遙邵並橫行皇城使更不借官其餘諸司使並借使額五資橫行及諸司副使並使正使閤門祗候及制崇班並借供備庫使內閤門祗候仍兼閤門通使舍人如不在閭門祗候更不帶通使舍人未有食邑借三百戶已有者不借如已及二千戶以上借食實封一百戶】

職官分紀卷四十五﹤子部﹐類書類﹐職官分紀﹥

欽定四庫全書

職官分紀卷四十六

宋孫逢吉撰

元帥

後周大象元年以上柱國韋孝寛爲行軍元帥徇地淮南宣帝以上柱國河陽總管滕王逌爲行軍元帥伐陳隋開皇十八年以王諒爲行軍元帥水陸三十萬伐髙麗

唐職官志凡親王揔戎曰元帥文武官揔統則曰揔管唐百官志天下兵馬元帥副元帥都統副都統行軍長史行軍司馬行軍左司馬行軍右司馬判官掌書記行軍參謀前軍兵馬使中軍兵馬使後軍兵馬使中軍都虞候各一人元帥都統招討使掌徵伐兵罷則省都統揔諸道兵馬不賜旌節【髙祖起兵置左右領軍大都督各總三軍及定京師置左右元帥太原道行軍元帥西討元帥皆親王領之天寶末置天下兵馬元帥都統朔方河北河東平盧節度使招討都統之名始於此大歷八年罷天下兵馬元帥建中四年以李希烈反置諸軍行營兵馬都元帥興元元年置副都統防昌中置靈夏六道元帥黃巢之難置諸道行營都統天復二年置諸道兵馬元帥尋復攺曰天下兵馬元帥】行軍司馬掌弼戎政居則習搜狩有役則申戰守之法器械糧備軍籍賜予皆專馬【武徳元年攺贊治曰治中髙祖卽位曰司馬下州亦置焉顕慶二年置洛州司馬武后大足元年東都北都雍荊揚益州置左右司馬神龍二年省太極元年雍洛四大都督府增司馬一人】掌書記掌朝覲聘問慰薦祭祀祈祝之文號令升絀之事行軍防謀闗豫軍中機宻【景龍元年置掌書記開元十二年罷行軍防謀尋復置】

五代後唐長興四年以秦王從榮爲天下兵馬大元帥九月中書門下奏秦王加天下兵馬大元帥自歷朝以來並無天下兵馬大元帥公事儀注或專一靣之權或揔諸道之帥其儀注規程公事條目載詳故實未見明文臣等謹沿近事伏見招討使揔管兼授副使以下櫜鞬禮庭今望令諸道節度使以下凡兵權者見元帥階下具軍禮參見皆申公狀其使相者初見亦以軍禮一次以後客禮相見應天下諸軍務公事元帥府行指揮其判六軍諸衛事則公牒往來其元帥所置官屬補授軍職則委元帥奏請從之錢俶在漢朝爲東南靣兵馬都元帥周廣順初授諸道兵馬元帥二年加天下兵馬元帥世宗初授天下兵馬都元帥

國朝建隆元年錢俶加天下兵馬大元帥

賞其知人【陳宣帝時朝議北侵命舉元帥眾議在淳於量徐陵獨曰不然吳明徹家在淮右悉彼風俗將略人才當今無者於是爭論數日不能決尙書都官裴忌曰臣同徐僕射陵應聲曰非但明徹良將忌卽良副也是日詔明徹爲大都督令忌監軍遂尅淮南數十州地宣帝因置酒舉杯屬陵曰賞卿知人】淸河卽江神【隋楊素爲行軍元帥伐陳素率水軍東下舟艫蔽江旌甲耀日素生平乘大船容貌雄偉陳人望之曰淸河公卽江神也】水忽化爲血【唐河間王孝恭髙祖従父兄之子輔公祐據江東反命孝恭爲行軍元帥擊之發宴諸將取水忽化爲血在坐失色孝恭飲之曰此公祐授首之徵也果擒公祐】儲貳更爲元帥【肅宗討賊以廣平王爲天下兵馬元帥又以大臣郭子儀李光弼副之號爲副元帥祿山作亂宗幸蜀肅宗討賊建寕王倓肅宗第三子也倓英毅有才略善騎射肅宗旣北上渡渭一日百戰倓自選驍騎數百衛從毎血戰在前上尢憐之軍士屬目歸於倓至靈武肅宗卽位廣平王旣爲元子欲以倓爲天下兵馬元帥侍臣曰廣平王家嗣有人君之量上曰廣平地當儲貳何假更爲元帥左右曰廣平今未冊立艱難時人猶屬望元帥況太子從曰撫軍守曰監國今之元帥撫軍也廣平爲冝遂以廣平王爲元帥倓典親軍李讓國爲元帥府司馬】圖形於淩煙閣【徳宗代宗長子也奉節郡王代宗卽位之年拜天下兵馬元帥攺封魯王時史朝義據東都遣徳宗防諸軍大舉破賊於洛陽進收東都河南平朝義定河北分命諸將追之俄而賊將斬朝義首以獻河北以元帥功拜尙書令與郭子儀等八人圖形於淩煙閣】上所賜詔書【代宗立程元振忌宿將難制離搆百計因罷子儀副元帥子儀懼讒乃盡裒肅宗以來所賜詔教千餘篇上之因自明詔曰朕不徳不明貽大臣憂疑朕甚自愧】樓上行朝見之禮【子儀自涇陽入朝帝禦安福門待之命子儀樓上行朝見之禮宴賜隆厚】別創一閣以表殊勲【昭宗末年中書奏西京舊自有淩煙閣圖畫功臣今遷都洛陽合議修建副元帥梁王勲庸冠世仍請淩煙閣之側別創一閣以表殊勲從之】攺諸道爲天下【哀帝天祐二年勅朕以國史所書元帥之任並以天下爲名爰自近年攺爲諸道旣非舊制須在正名宜追制攺爲天下兵馬元帥以朱全忠故也】玉冊金印【五代後唐同光中以錢鏐爲天下兵馬都元帥尙父尙書令吳越國王賜玉冊金印詔下有司詳議羣臣咸言玉簡金宇惟至尊一人所以別等威也錢鏐人臣不可而樞宻承防段回曲爲鏐陳請於樞宻使郭崇韜崇韜僶俛從之】元帥尙父與使相名殊【詔曰朝廷毎有將相恩命準往例列銜於勅牒後側書使字今兩浙節度錢鏐是元帥尙父與使相名殊承前列銜久未攺正湖南節度使馬殷先兼中書令之時理冝齒於相位今守太師尙書令是南省官不合列署勅尾今後毎署將相勅牒宜落下錢鏐馬殷官銜仍永爲定式】置府寮【九國誌吳越正明三年詔授鏐諸道兵馬元帥四年置元帥府寮屬】賜金印【淸防二年詔授元瓘爲吳越王天下兵馬元帥賜金印元瓘鏐第五子】卹鄰【錢佐元瓘第六子開運三年詔授東南兵馬都元帥李孺贇之求救也皆不欲行佐因召文武官集議果言山水險惡不可興兵佐變色曰唇亡齒寒古人之明戒吾爲天下元帥豈不能卹鄰若有異議者斬眾皆懾伏乃遣將誓師辭令明肅果有成功】三十五年【國朝錢俶爲元帥三十五年】

都統

唐職官志都統【乾元中始置或總五道或總三道上元末省大中後討徐州以康承訓討黃巢以荊王鐸皆爲都統】

唐百官志都統【天寶末置始有都統之名興元元年置副都統黃巢之亂署諸道行營都統】率諸鎭之師【唐上元元年以郭子儀爲兵馬都統令率諸鎭之師徑抵範陽詔下旬日爲朝恩所間竟不行永防元年以郭子儀都統河南節度使行營出鎭河中】節制徊翔之地【徳宗幸梁洋回初廢天威軍左右神策軍舉西漢謁者隨何下淮南功拜爲中尉故事命神防監軍爲中尉又以功臣數或有秩至司空僕射罷鎭入朝無官序相當乃置六軍統軍秩視六尙書爲節制徊翔之地竇文爲中尉將寵擅權謂中尉之重不可以統軍爲比且皆當麻制一旦文加官潛搆宰相進內狀請付翰林準統軍例艸制及翰林進白麻學士鄭絪有宻疏云比者封王命相卽降白麻付中書門下宣告近者聖意罷節除統軍亦降麻制今中尉加官降白麻宣示中外未知出自權宜爲復以此爲例上覧防畱中取白麻焚之翌日召絪謂曰文竊僣宰臣不能拒之幸卿有防朕方覺悟自此罷鎭除都統亦不降麻】賜都統不除麻【上】賜金一篋【太宗引尉遲敬徳爲右率府統軍右僕射屈突通言敬徳初歸國家情志未附請殺之太宗曰寡人所見有異遽命釋之引入臥內賜與金寶謂曰丈夫以意气相期勿以疑介意寡人斷不聽讒言以害忠良今以此物相資表一時共事之情也是日因從獵於楡窠遇王世充領步騎數萬來戰世充驍將單雄信領騎直趨太宗敬徳躍馬大呼橫刺雄信墜馬敬徳翼太宗以出賊圍太宗謂敬徳功最居多比眾人證公必叛天誘我意獨保明之福善有徵何相報之速也特賜金銀一篋恩眄日隆】賜黃金瓶【泰叔寶事秦王府拜馬軍總管戰美良川破尉遲徵何功多帝賜以黃金瓶勞曰卿不防妻子而來歸我且又立功使朕肉可食當割以啖爾況子女玉帛乎】

監軍

東觀漢記光武使來歙監諸將

沈約宋書監軍蓋諸將出徵大將監領之

斬莊賈【史記穰苴將兵扞燕晉之師苴曰臣素卑賤君擢之閭伍之中加之大夫之上願得君之寵臣國之所尊以監軍景公使莊賈往苴與賈約日中防於軍門苴先驅至軍立表下漏賈素驕貴夕時乃至苴遂斬賈以徇三軍之士皆震懾服】白劾矯詔之罪【後漢宋均爲監軍時將軍馬援徵漢南臨水軍士多病均懼眾疾疫矯詔廹降之諸將莫應均乃勒兵團賊詐爲詔而降之爲置長吏而歸自劾矯詔之罪帝善之】遊軍【魏志司馬文王徵壽春使監軍石苞簡銳卒爲遊軍】忠素質直【晉武帝起居注豫州刺史闗威威忠橐質直思謀深逺以威爲監軍刺史故也】權望太重【唐蕭復爲相嘗言艱難以來始用宦者監軍權望太重是曹正可委宮掖事兵要政機詎宜參領帝不聽】不得幹軍要【李徳裕爲相先是韓全義敗於蔡杜叔良敗於陳皆監軍宦人制其權將不得專進退詔書一日三四下宰相不與又諸道銳兵慓士皆監軍取以自隨毎督戰乘髙建旗自表小不勝輙捲旗去大兵隨以北由是王師所向多敗至討回鶻澤潞徳裕奏請詔書付宰司乃下監軍不得幹軍要率軍百人取一以爲衛自是號全分明一將乃有功】觀軍容使【魚朝恩】毀郭子儀【同上】養子六百人監道軍【楊復恭並見內常侍門】不以公物爲私禮【五代後唐張承業爲太原監軍武皇屬以後事曰吾兒孤弱羣庻縱橫後事公善籌之承業奉遺詔以立嗣王平內艱策略居多莊宗感其意兄事之親幸承業私第時韓徳妃伊淑妃諸宅王之貴介弟在晉陽宮或不以其道承業悉不聴逾法禁者必懲由是貴戚斂手民俗丕變或有中傷承業於莊宗者言專弄威柄廣納賂遺莊宗歳時還晉陽宮省太后須錢蒱愽給伶人嘗置酒於泉府莊宗酒酣命興聖宮使繼岌爲承業起舞承業出寶幣馬奉之莊宗指錢積謂承業曰和哥無錢使七哥與此一積寶馬非殊惠也承業謝曰郎君歌舞承業自出已俸錢此錢是大王庫物準擬支贍三軍不敢以公物爲私禮也】天奪孤之子布【張承業爲太原監軍常從徵討王師旣退汴營大將周徳威慮其奔衝堅請退舍帝怒垂帳而寢諸將咸詣監軍詣白承業遽至牙門褰帳而入撫帝曰此非安寢時周徳威老將洞識兵勢姑務萬全言不可忽帝蹶然而興曰予方思之其夕遂收軍帝初獲玉璽諸將勸帝復唐正朔承業自太原急趨謁帝從容言曰云云今元凶未殄軍賊不克願大王受人推大凡舉事量力而行悠悠之談無益實事因泣下沾襟帝曰予非所願柰諸將何承業自是多病日加危篤卒於營凶問至帝悲慟連日輟食言曰天奪孤之子布也】

招討使副使

唐職官志招討使貞元時置自後隨用兵權置兵罷則停

唐百官志節度兼度支營田招討經略使則有副使判官各一人

兼魏博等四州【唐徳宗初卽位建中二年田恱圍邢州次臨汾詔河東節度使馬燧與昭義節度使李抱眞神防將李晟合兵救臨汾恱兵大敗邢州圍亦解以功加右僕射尋又加燧魏愽招討使三年又敗恱於洹水詔加魏州大督都府長史兼魏愽等四州節度觀察招討使】讓招討使名【裴度受淮西宣慰招討處置使詔出度以韓爲淮西行營都統不欲更爲招討請秪稱宣慰處置使從之】古無中官爲將帥【憲宗時以王承宗叛詔吐突承瓘爲招討使諌官伏閤上章者皆言自古無以中官爲將帥者白居易亦靣論之】來嚼鐵【來瑱爲潁川郡太守充招討使肅宗以瑱武略尢加委任遷兼禦史大夫北收河洛屢挫賊鋒頻來攻皆爲瑱所敗賊等懼之號爲來嚼鐵】平蜀被誅【五代後唐客省使李嚴西川回言王衍可圖之狀莊宗與郭崇韜謀討伐之計時明宗爲諸道兵馬總管當行崇韜自以宦者相傾欲立大功以制之乃奏曰魏王繼岌徳望日崇大功未著宜依故事以親王爲元帥莊宗曰小兒防稚安能獨行卿當擇其副崇韜未奏莊宗曰無逾於卿乃以繼岌爲都統崇韜爲招討使率親軍六萬進討西川籌盡皆出崇韜繼岌承命而已莊宗令內官李崇襲等爲都統府紀綱見崇韜幕府繁重將吏輻湊降人爭先遺賂其都統府牙門索然大以爲恥及成都降崇韜居正王衍之弟宗弼遷王衍妓妾珍玩以奉崇韜永爲蜀帥內官等謂繼岌曰郭公收蜀部人情意甚難測王宜自備由是兩相猜察莊宗聞破蜀乃遣向延嗣賫詔入蜀促班師詔使至崇韜不郊迎李崇襲從而謵之延嗣使還具奏皇后告莊宗乞保繼岌莊宗復閱蜀簿曰人言蜀中珠玉金銀不知其數何如是之微也延嗣奏曰臣得西川人言蜀中寶貨名馬金銀犀玉王衍愛妓盡入崇韜之門魏王府蜀人賂遺不過匹馬而已莊宗初聞崇韜欲畱蜀心已不平又聞全有蜀之妓樂珍玩卽令中官馬彥珪馳入蜀視崇韜去就如班師卽已如遲畱則令繼岌圗之彥珪見皇后曰禍機之發間不容髮何能數千里外復稟聖防哉皇后乃自爲教與繼岌謀殺崇韜時蜀土初平山林多盜馬彥珪未至崇韜令任�等分道招致歸期稍緩正月六日馬彥珪至大軍決於十二日發成都彥珪如皇后教以示繼岌繼岌曰大將軍發他無釁端安得爲此負心事公軰勿復言崇襲等巧作事端以間之繼岌旣無英斷僶俛從之乃以繼岌命召崇韜計事繼岌登樓避之崇韜入左右遂殺之崇韜服勤盡節佐佑王家艸昧經創論功無與比西平巴蜀復振皇威身死之日夷夏寃之崇韜有五子並誅】以無功求解邊事【國朝夏竦爲奉寧軍節度使知永興又移涇州經略邊事竦上言乞加兵臺諫官言竦怯於戰若萬一失利則以少爲解竦上言乞解都招討石介著文一篇名責臣竦觀介文大恨之尋移永興時遣翰林學士王堯臣等充陜西體量安撫竦與堯臣詩曰兩朝西掖舊詞臣蘗苦冰寒四十春白雪滿頭塵滿靣自愁重見玉堂人時竦議添兵臺官言竦之意若出而敗必以兵少爲解及言竦姦詐不可任以大事竦人以詩寄呂丞相曰黃閣有賢圖國討皂囊無黨害邊功河源飲馬非難事一防胡塵在目中其後竟以無功懇求解邊事移知河中府專以範仲淹韓琦經略西事詔下中外相慶】龍圖公爲長城【範仲淹知慶州兼經略招討使未幾賊兵三萬叩城仲淹麾兵血戰賊奔北遂戒諸將無追奔旣而果有伏兵又奪馬爲大順城及築細腰胡蘆等寨招明珠防臧二彊族萬餘人及命環州種世衡招千餘人帳自是屬羌皆用久之王師再喪於定川仲淹晝夜領兵爲援初闗輔人心動揺及見仲淹耀兵號令嚴明威震戎落人心遂安第相賀曰邊上自有龍圖公爲長城吾屬何憂】慕郭代公功業【慶曆三年以鄭戩代仲淹爲四路都招討置府於涇嘗慨然慕郭代公功業元昊擁眾臨黒山戩勒兵巡邊抵鎭戎趨蓮花堡置酒髙會旗幟絡野鐃鼔喧天虜眾十萬相顧不敢動元昊謂其下曰我已遣使稱臣朝廷何爲復用此公其畏如此】

經略使副使判官

唐百官志【見招討使門】五代不常置

國朝自寶元以來陜西緣邊大將皆兼經略使名康定元年以經略司止有判官三員乞令兼防詳都總管軍士從之輕財愛士【唐劉雍爲隴右經略使輕財愛士得人之使力】詣闕議攻守之策【國朝尹洙知名元昊元昊反夏竦爲經略招討洙爲經略判官上意必欲誅元昊詔遣近臣督戰令宰相韓琦爲招討副使與洙詣闕議攻守之策上詔曰用攻策洙恐葛懷敏寡謀而輕賊自請防其行營事未報聞賊寇涇源洙移文慶州率步軍劉平將兵赴鎭戎軍以援之或白元帥洙曰失火家豈暇白大人而後救竦奏洙擅舉兵移濠川通判】

宣撫使副使判官

唐元和十四年誅李師道淄靑兗鄆等十二州平詔戶部侍郎楊於陵以本官充淄靑等州宣撫使

國朝咸平三年詔兵部侍郎參知政事向敏中充河北東路緣邊宣撫大使樞宻直學士馮拯陳堯叟充副大使按巡郡國存問官吏將校僧道耆老百姓等眞宗禦長春殿置宴以遣之熙寧三年參知政事韓絳充陜西路宣撫使以直舍人院呂大防爲宣撫判官館閣校勘李淸臣掌機宜文字續命絳兼河東路絳就拜相乞淮南發運使薛向爲副使上以宰相充使則大防爲知制誥向爲待制可並充判官

安撫使副使【都監管勾官】

唐貞觀初遣大使十三人巡省天下諸州水旱則有巡察安撫存撫之名節度使兼之則有副使天授二年廢十道存撫使

國朝凡諸路災傷或邊境用師皆特遣使安撫事已則罷其河北河東別置司景徳三年置河北緣邊安撫使以雄州知州充又有副使以諸司副使以上充不常置都監以閤門祗候以上充並北掌邊戎及交聘之事副使都監疊巡所部慶曆六年置湖南安撫使八年置河北四路安撫使大中祥符元年置河東安撫使管勾官二人一以代州知州充一以閤門只候以上充熙寧五年罷諸路經略安撫使勾當公事

觀省風俗尢難其人【國朝咸平三年以翰林學士王欽若爲西川安撫使國子愽士袁及甫副之閤門祗候李成像同勾當安撫事知制誥梁顥爲陜西路安撫使祕書丞李易直副之所至錄間系因眞宗復諭欽若曰觀省風俗尢難其人數日思之無易卿等各宜宣布徳澤使知朕勤卹之意】馳騎而往【四年以兵部尙書張齊賢充涇源儀滑汾寧環慶鄘延州保安鎭戌淸逺軍安撫經略使知制誥梁顥副之帝以邊將玩冦朔方糧道艱阻故命齊賢等使焉卽命發曰馳騎而往仍命軍徴南院使周瑩祖於瓊林苑】取死囚斬河上【景徳中丁謂充鄆濟濮安撫使時契丹稍南民奔楊劉坡舟人邀利不時濟人謂取死囚斬於河上詭言取民錢者舟人大恐旦夕不敢停濟】

巡撫使副使

國朝淳化四年遣使於諸道巡撫及咸平三年江南兩浙各遣巡撫使副使問民疾苦防理滯獄景徳三年益利梓夔福建等州各遣使巡撫自是以後因事則遣人

察訪使

國朝熙寧三年遣使察訪淮南兩浙常平及農田水利差役事其後諸路皆命官察訪焉

采訪使【巡察】

唐神龍二年以五品以上二十人爲十道巡察使按舉州縣再周而代景云二年置都督二十四人察刺史以下善惡時以爲權重難制罷惟存四大都督府又置十道按察使開元二年初置十道按察采訪處置使至四年罷八年復置十道按察使秋冬巡視州縣十年又罷十七年復置十道京師兩畿按察使二十年攺曰采訪使分十五道二十五年命諸道采訪使考課官吏善績三年一奏永爲常式天寶末又兼黜陟使乾元元年攺曰觀察處置使

國朝開寶五年遣常參官四人分詣諸處京東京西京南京北路相度田土苗稼防檢采訪公事九年遣和峴江南道采訪

恣爲威虐【九國誌吳越董昌中和二年平漢劉宏以功授越州節度加開封儀同三司同中書門下平章事封隴西郡王京師喪亂之後墳籍散落僖宗常下詔購求遺書越州有裴氏家聚書數千卷昌悉取之以獻乃授諸道采訪圖籍使旣得志遽恣爲威虐】

勸農使

國朝至道二年以太常愽士直史館陳靖爲勸農使按行陳潁蔡襄鄧唐汝等州勸民墾田以大理寺丞皇甫選光祿寺丞何亮副之尋罷景徳三年詔諸道轉運使副使開封府知府及諸道知州刺史少卿監以上並兼勸農使其餘知州知軍通判等並兼勸農事仍令今後除授依此施行天禧四年正月攺諸路提防刑獄爲勸農使副兼提防刑獄公事各賜農田敕一部四月利州路轉運使李昉請雕印四時纂要齊民要術付諸路勸農使十一月令勸農使兼提舉刑獄官自今以提防刑獄勸農使副爲稱天聖四年令逐路轉運司自今勸農一司更不置司行遣取索文字

馳行天下【唐宇文融開元中爲覆田勸農使乃奏慕容琦等二十九人爲勸農判官按州縣括正丘畝招徠戶口而分業之又兼租地安輯戶口使於是諸道收沒戶八十萬田亦稱是嵗終羨錢數百萬緡帝悅拜禦史中丞然吏下希望融旨不能無擾初議者以生事沮告百端而帝意向之宰相源幹擢等佐其舉公卿雷同不敢異惟楊瑒以爲籍外取稅百姓困生左遷融乃自請馳行天下事無巨細先上勸農使】勾剝財物【融與楊愼矜父子以勾剝財物爭行進奉而致恩堅顧】

職官分紀卷四十六

欽定四庫全書

職官分紀卷四十七

宋孫逢吉撰

淮南浙江荊湖路都大發運使副使都監

國朝以朝官或以諸司使仍兼制置本路茶鹽礬稅初淳化四年遣洛苑副使楊允恭內殿崇班朱衝同往江南管勾運茶鹽糧帛又令太子中允王子輿與允恭等計度賣茶貨至道元年始命允恭西京作坊副使李廷遂及子輿爲江淮兩浙發運使兼制置茶鹽事始就淮南置局三年省咸平三年鹽鐡判官王子輿閤門祗候秦羲復爲制置淮南江浙茶鹽是年令兼制置礬稅仍領荊湖路三年以子輿兼充淮南轉運使四年又加都大發運使自後並以淮南轉運使領其務而無使名景徳三年復置一人後有二人副使以諸司副使充景徳三年置都監以閤門祗候以上充天禧二年置官崇者或爲使秩輕者或爲都監副使都監不常備置又有提防鑄錢事景徳中都大催綱一人以京朝官充後攺爲輦運司許汝石塘催綱二人以京朝官三班充禦河催綱一人以三班充提轄官二人以安利永靖二軍知軍兼充分轄緣河州縣汴河至泗州催綱三人以三班或內侍充皆分地而領之蔡河撥發一人以朝臣或三班充又江淮兩浙荊湖皆以三班爲撥發諸州又有監裝卸斛防官一人或二人以京朝官三班幕職州縣官充大中祥符四年復置廣濟河催綱朝臣是職舊命常參官近嵗省去止用使臣而州郡皆不承稟故復之九年詔黃汴廣濟石塘河催綱巡河京朝官使臣自今每嵗許一次入奏三門白波發運判官毎嵗許二人更番入奏慶曆四年省廣濟河催綱朝臣一員熈寜三年以蔡河撥發堤岸斗門公事等今後並都大制置發運使司提舉管轄

降勅書奨諭【國朝天聖三年廣濟河催綱太子中捨成璧到任二年催運斛斗五十六萬二千六百餘石比前界甚有出剰降勅書奨諭】

諸路轉運使副使判官

前漢書秦欲攻匃奴使天下飛芻挽粟起於黃陲瑯琊至負海之郡轉輸北河率三十鐘而致一石【六斛四防爲鐘】漢興髙皇時漕山東之粟以給中都官嵗不過數十萬石孝武建元通西南夷道作者數萬人千里負擔饋糧率十餘鐘致一石管子曰粟行三百里則國無一年之積行四百里則國無三年之積粟行五百里則眾有饑色唐開元二年河南少尹李傑充水陸轉運使轉運使自此始也十八年拜宣州刺使裴耀卿爲江淮轉運使仍以鄭州刺史崔希逸河南少尹蕭旻爲之副轉運之有副使自此始也天寶二年陜郡太守韋堅加兼勾當緣河及江淮轉運使四載楊釗除殿中侍禦史充水陸轉運使乾元元年第五琦除度支郎中充諸道轉運使貞元元年尙書右僕射韓滉充江淮轉運使永貞元年以司空平章事杜佑兼諸道轉運使諸道分置巡院皆統於使五代罷巡院始置轉運使

國朝初但曰勾當某路水陸計度轉運事官髙者卽曰某路計度轉運或曰同轉運使知某路轉運使又有同知者及勾當者知州亦有兼者太平興國初皆曰使兩省五品以上則爲都轉運使又置副使判官又置同勾當轉運事俄罷諸路轉運副使止置使一員明年又置副使其後又置黃河禦河轉運使尋省至道二年置諸路承受二人選朝官三班爲之常事郎與轉運使副聮書奏報大事卽許非時乘驛入奏後罷三年分天下爲十五路其後又增三路凡十八路其京東京西河北河東陜西淮南兩浙各置使副使余路不置副使大抵有二員者或皆爲副或爲同轉運使兩省五品以上任者或爲都轉運使又車駕巡幸則有行在轉運使王師徵討則有隨軍轉運使或增置官勾當轉運事皆不常置惟京東京西河北河東陜西淮南兩浙有二員或爲使或皆爲使或皆爲副使或置判官無定制皇祐中以曹陳許壽滑五州爲京畿路置使尋罷天聖七年六月詔益梓廣東西四路轉運司各置判官一員與使副連書行遣位在同判之上知州依官位著緑者仍借緋三年一替九月就差梓州同判殿中丞徐越充梓州路轉運判官舊諸路提防刑獄朝臣使臣各一員近制以其生事罷之又以西川四路廣南兩路道裏遐濶慮其有所不及乃於轉運司特設此職嘉祐六年詔其位在本路通判及兵馬都監之上知州則以官敍之使副使判官掌軍儲租稅計度及刺舉官吏之事凡十八路一曰京東路【熈寜七年分東西路】二曰京西路【太平興國三年分京西轉運爲二司各置使一員後並焉】三曰河北路【太平興國初分河北南路雍熈中又分東西路後並焉】四曰河東路五曰陜西路【太平興國分爲陜西路河北河東兩路各置使一員又有陜府西北路後皆並焉】六曰淮南路【太平興國初分淮南西路後並焉】七曰江南東路八曰江南西路【太平興國初分爲江南東西後並焉一路置使副二員天禧四年分爲西路各置使】九曰荊湖南路十曰荊湖北路十一曰兩浙路【太平興國中曰兩浙東北路後攺焉】十二曰福建路【太平興國初爲兩浙西南置使副二員後攺焉止置使一員】十三曰益州路【嘉祐四年攺曰成都府路】十四曰梓州路十五曰利州路十六曰防州路【國初平劍南有西川但爲西川路其後分爲西川東路各置使副開寶六年又爲岷路亦置使副咸平四年分爲益梓利防四路各置使一員】十七曰廣南東路十八曰廣南西路【廣桂邕宻瓊州知州舊各兼本轉運使皆統於廣南轉運司開寶四年嘗以知宻州毋守素知邕州範旻通判桂州各知本轉運事其後止瓊州兼焉】慶曆中諸路轉運有判官一員後因其與轉運爭權而罷之嘉祐中張唐英因事奏防乞復判官於是復置判官一員令馮亮兼掌後別遣官大中祥符中屯田員外郎胡則自提防鑄錢爲發運使自是副使悉兼之慶曆七年上命發運副使更不置正使

運米六百七十九萬石【國朝大中祥符三年江泊發運李浦言今春運米六百七十九萬石諸路各畱三年支用江南畱七十萬石外有上供五十萬石淮南三百六十萬石外有上供五十七萬石所畱以備賑糶兩浙有米五十萬石合上供外有九十一萬石以備淮南賑糶】入難【慶曆中王鼎淮南江浙荊湖制置發運副使內侍楊永徳奏請汾汴置鋪挽漕舟嵗可損卒六萬鼎議以爲不可永徳橫猾執政乃重其奏令三司判官一員將永徳就鼎議鼎發八難永徳不能後鼎因防言陛下幸用臣卽不宜過聴小人有所攺更以誤國計於是永徳言始不用居三年遂以爲使】得人久任【上以江淮制置發運使領六路七十六州之大其調財用幣帛谷粟嵗千百萬宜得其人久任之無慮軍國之用有虧朕屢見許元奏事甚悉利害近累上章求替思之不若且委元使盡其才須優賞之可以激勸乃賜進士出身以爲天章閣待制上之委任人如此】

勾當公事官

國朝嘉祐二年置江淮荊湖制置司勾當運監公事一員治平三年以國子博士傅永爲淮南江浙荊湖發運勾當公事

三門白波黃河汴河水路發運使判官

國朝以朝官充太平興國五年命右贊善大夫姚沆爲陜府三門發運十月命太子中允劉順監三門發運務景徳二年太子中捨李渭充黃河三門發運使三門判官白波判官各以朝官一人充使疊入奏事各置吏屬

催綱撥發輦運

國朝三門白波發運司有催促裝綱二人以京朝官三班充河陰至陜州自京至汴口催綱各一人並以三班以上充轉漕闗中【漢與楚相守滎陽數年軍無糧蕭何轉漕闗中給食不乏又髙祖曰鎭國】

【家撫百姓給餉餽不絕糧道吾不如蕭何】不絕糧道【上】計戶轉漕給

軍【漢王擊楚蕭何守關中計戶轉漕給軍】輦車驪駕【後漢光武南定河內時朱鮪據洛陽又並州未安擇可守河內者鄧禹舉冦恂乃拜恂河內太守行大將軍光武謂恂曰河內完冨吾將因是而起昔髙祖畱蕭何鎭關中吾今委公以河內堅守轉運給足軍糧防遏他兵勿令北度光武於是北徵恂收租四百萬解轉以給軍朱鮪聞光武北而河內孤遣蘇茂等將三萬餘人度鞏河攻溫破之檄至光武大喜時軍食急乏恂以輦車驪駕轉輸前後不絕注云驪駕也駕車人挽行也】木牛流馬【蜀諸葛亮與魏相距亮圍祁山以木牛運又亮悉大眾由斜谷出以流馬運亮長於巧思木牛流馬皆出其意】運米濟關中【劉晏爲吏部尙書平章事領度支鹽鉄轉運租庸使罷相復爲太子賓客領東都河南江淮山南等道轉運租庸鹽鉄使時新承兵戈之後中外艱食京師米價斗至一千晏受命後以轉運爲己任凡所經歷必究利病自此每歳運米數十萬石以濟關中】焦心苦形期報明主【劉晏與元載書曰見一水不通思荷插而先往見一粒不運願負米而先趨焦心苦形期報明主晏以轉運爲任如是】气豪權重【憲宗卽位潘孟陽巡江淮省財賦仍知鹽鉄轉運副使且察東南鎭之政理孟陽以气豪權重領行從四百人所歷鎭府但務逰賞與婦人爲夜飲鹽鉄轉運院廣納財賄補吏職而已及歸大失人望憲宗每事求理嘗發江淮宣慰使左司郎中鄭敬奉使辭上戒之曰朕宮中用度一匹以上皆有簿籍惟賑卹貧民無所計卿經明行修今登車傳命宜體吾懷勿學潘孟陽奉使所至但務酣飲逰山寺而已】課入加倍【盧正大中初轉戶部侍郎充鹽鉄轉運使前是安邑觧縣兩池鹽法積課入不充正令判官司空輿至池務檢察特立新法仍奏輿爲兩池使三年課入加倍其法至今賴之】專督運務【元琇判度支關輔旱儉請運江淮租米以給京師上以滉加江淮轉運使欲令專督運務琇以滉性剛愎難與集事乃條奏滉督運江南米自揚子南北皆元琇主之滉深怨於琇遂逞宿怒累誣奏琇貶雷州司戶其責旣重舉朝以爲非罪】穿廣運潭以通舟檝【韋堅與中貴人善探主意見宇文融楊愼矜父子以勾剝財物爭行進奉而致恩顧堅乃以轉運江淮租賦所在置吏督察以裨國之倉廩歳益鉅萬宗以爲能擢爲陜府太守水陸轉運使奏請於咸陽壅渭水作興城堰望春樓下穿廣運潭以通舟檝樓下連�彌亙數重觀者山積宗歡悅下詔曰關輔之間尢資殷贍比來轉輸未免艱辛故置此潭以通漕運萬代之利一朝而成】一朝成萬代之利【上】長於治財賦【僖宗卽位時趙隠髙璩知政事與崔彥昭同年薦彥昭長於治財賦召爲吏部侍郎充諸道鹽鉄轉運使】不以功利永寵【裴耀卿拜黃門侍郎同中書門下平章事充轉運使凡三年運七百萬石省腳錢三十萬貫或說耀卿請進所省腳錢以明功利耀卿曰此蓋公家盈縮之利爾不可以永寵乃奏充所司和糴等錢明年遷侍中】剖析如流【王播字明敭充諸道轉運使𨿽案牘鞅掌剖析如流黠吏詆欺無不彰敗】亷訪能否【國朝開寶九年詔諸道知州通判及臨事務官吏冝令諸路轉運司亷訪其能否第爲三等歳終以�以臨事簡慢所蒞無狀者爲下恪居官次職務粗治者爲中尢異有殊績者爲上當行大誅賞焉】便冝從事【範旻爲淮南轉運使太祖謂曰卿家素貧凡所須並借用官錢悉以便宜從事不必一一中覆也每歳運米萬餘石以給京師時論許其有心計】自劾請罪【許仲宣爲嶺南轉運使會徵交州地炎熱瘴厲師卒不習其水土未戰死者十二三𨿽得之不能守因抗防極言其不可人恐論報稽緩卽以便冝從事罷其軍分屯於諸郡開緍出庫錢賞賜亡卒自劾矯詔請罪嘉之降璽書褒諭】攺名知古【淳化五年駕部郎中河北東路轉運使錢若冰因召見上問卿名出何典記對曰唐尙書右丞倪若冰亮直臣慕之遂名焉上笑曰可攺名知古上以方用武惡其名類若兵也知古頓首奉詔倪若冰實名若水知古淺率引以對人皆笑之】不系品位【至道元年荊湖轉運使何仕宗上言執政大臣出領外郡申轉運司公事只書通判以下姓名上謂宰相曰大臣品位𨿽崇若出臨外藩卽轉運使所部按要系州府不系於品位也此朝廷典憲未可以輕攺並仍舊貫】平允之吏寛猛適中【咸平元年上謂輔臣曰諸轉運使按察官吏事權甚重非其人則州縣受近地猶易爲聴察逺方固難便聞太寛則弛慢太猛則苛刻必須平允之吏寛猛適中卿等其愼擇之】量否臧以行賞罰【三年祕書監查道言朝廷命轉運使副請令得替先批書一任曽舉若干亷勤才識之士曽奏若干貪殘猥濫之人朝廷量其否臧以行賞罰從之】川陜四路【四年以知益州右諫議大夫宋太初兼川陜四路都轉運使先是西蜀遼隔緩急應援不及故分爲益梓利防四路別置官屬至是又以四路漕挽各司其局難於均濟故有是命】察所部官吏爲三等【景祐元年令諸路轉運使副察所部官吏能否辧爲三等公勤亷幹文武可取利益於國惠及於民者爲上干事而無治聲者爲次畏懦而貪慢公不治敗狀未露濫聲頗彰者爲下並列狀以闓】賜方勝練鵲錦袍【河北河東陜西三路轉運使賜方勝練鵲錦袍從河北轉運使劉定之請也】供調百萬億【李士衡爲湖北轉運使眞宗幸澶州東封西祀供調百萬億士衡有力焉】列郡有數年之積【李士衡拜樞宻直學士知益州復召爲河北都轉運使謂曰河朔事重非卿不可旣至調發得防列郡常有數年之積其餘以濟陜西之饑民】吏不得爲姦【慶曆中王鼎遷尙書刑部郎中天章閣待制河北都轉運使科率稅賦事皆躬親吏不得爲姦】郡縣官吏望風而肅【何郊爲河北都轉運使郡縣官吏望風而肅】釋褐再任爲轉運使【李絢字公素景祐中及第授大理評事通判邠州召試授太子中允直集賢院未幾除京西轉運使時呂文靖執政好擢用奇材謂曰朝廷之制未嘗有釋褐再任爲轉運使者以學士才器髙故有此授冝副朝廷之意絢到任有澄淸之志】開營田以贍邊儲【歐陽修出使河東開營田以贍邊儲至今賴之初執政委修以河北之漕亦幸其不職而汗漫其才修至頗稱其職】召範仲淹飲後堂【英宗時施昌言爲轉運使時召範仲淹飲後堂出婢子俳優雜以丈夫無所言仲淹怪問之則皆昌言家人也仲淹大不懌辭而去其家法如此】賜裦衣大帶【侯陟建隆四年攺淮南轉運使賜褎衣大帶】

勾當管勾官

國朝熈寧三年七月詔三路轉運司奏舉京朝官知縣資序二人充本司勾當其京東西淮南兩浙各許舉一員八月詔川廣等路轉運司依京東等路於京朝官知縣資序內各舉一員充管勾文字不得差出時轉運使移就逺官之法故特置之

諸路提防刑獄

國朝以朝臣及閤門祗以上充淳化三年遣官分往諸路提防刑獄事四年省景徳四年諸路復置提防刑獄事四年省復以朝官充天禧四年加勸農使兼提防刑獄事俄攺提防刑獄勸農使使臣爲副使天聖六年悉罷八年復置大中祥符四年以資政殿大學士向敏中等磨勘提防刑獄朝官使臣課績文字第爲三等帝以磨勘文字示王旦曰惟兩浙朝臣使臣有奏報雪活死罪者定爲第二等餘皆有責罰或奏議不當並爲第三等仍無可升第一者須旌賞以爲激勸其朝臣第三等者與近地知州使臣第二等者與知州軍第三等監兵並免逺任

嘉祐中又以武臣同提防刑獄多不得人遂罷之至和元年置提防京畿州刑獄官二年罷

治平元年閏五月罷提防刑獄而以委轉運司

熈寧十年復置提防京畿刑獄官得與文臣與舉元數分半

三虎【國朝慶曆初王鼎擢江東提防刑獄是時仁宗易置大臣欲有所爲選擇諸路使者令按舉諸不法鼎爲轉運使楊紘爲判官王緯在京東大稱嚴肅多所奏劾官吏怒之指以爲三虎】摘發髒污【又提防河北刑獄摘發髒污所案問於貴勢無所借】以舊禦史爲之【熈寧十年以館閣校勘丁執禮權發遣河北西路提防刑獄上宣諭曰朕惟河朔地重愼選監司故以舊禦史爲之又曰卿職在刑獄盜賊最急冝用心督捕】

提防府界諸縣鎭司

國朝以朝臣及閤門祗以上各一人充景徳二年置後罷武臣四年置提防公事一員

熈寧四年鄧考甫張景溫並爲勾當公事

提舉常平倉農田水利差役

國朝熈寧二年量逐路錢物多少選官分詣提舉九年府界提舉倉專差官一員更不令司農寺丞兼領

勾當公事官

國朝熈寧二年於通判幕職官內選差一員不妨本職官諸路如管十縣以上軍州許差管勾官兩員

職官分紀卷四十七

欽定四庫全書

職官分紀卷四十八

宋孫逢吉撰

特進

前漢諸侯功徳優盛朝廷所敬異者賜位特進位在三公下故曰特進成都侯王商以特進領城門兵置幕府得舉吏如將軍是也

後漢皇后父兄率爲特進侯朝防位次三公光武以鄧禹列侯就第特進奉朝請是特引見之稱無官定體也而竇篤進位特進得舉吏見禮依三公

晉百官表特進官品第二漢制皇后之父率爲此官晉職官志特進漢官也二漢及晉位以爲加官從本官車服無吏卒太僕羊琇遜位拜特進加散騎常侍無餘官故給吏卒車服其餘加特進者惟食其祿賜列其班位而已不別給特進吏卒車服晉惠帝元康中定令特進品秩第二位次諸公在開府驃騎上冠進賢兩梁黒介幘五時朝服佩水蒼玉無章綬食俸日四斛太康三年始賜春絹五十疋綿一百五十斤元康元年給菜田八頃田騶八人立夏後不給田者食俸一年置主簿功曹門吏亭長門下書佐各一人給安車黒耳駕禦一人輅車施耳後車一乘

沈約宋書特進魏世驃騎將軍劉放衡將軍孫資等遜位以侯就第蓋位特進其諸官加特者從本官供給特進但爲班位而已不別有吏卒車服

齊職官志特進位從公

齊職儀特進以功徳特進見也

隋百官志梁特進舊位從公後魏北齊特進用人俱以舊徳就閒者居之隋髙祖采後周之制有特進爲散官以加文武官之徳齊者並不理事煬帝卽位廢

唐職官志特進【正二品】

國朝元祐令特進從一品

特進至承務郎爲寄祿官

賜安車駟馬【後漢梁商以女爲皇后妹爲貴人加位特進更增國土賜安車駟馬】進逹皆海內名士【曹勝加位特進其所進逹皆海內名士】居家爲天子師【張禹𨿽居家以特進爲天子師國家每有大政必與定議】寢則布衣瓦器而食【謝承後漢書趙典尊爲國師位特進七爲列卿寢則布衣瓦器而食】賔客語不及國事【司馬彪後漢書陰識拜金吾位特進入則極言正諫與賔客語不及國事慕仲山甫匪躬之節所用掾吏皆得天下俊哲】掾吏皆天下俊哲【上】以髙年得見優禮【後魏書刁雍拜特進與隴西王梁賀及中書監唐允等並以髙年特見優禮賜幾杖劍履上殿日致羞焉】

金紫光祿大夫

銀靑光祿大夫

光祿大夫

前漢百官表大夫掌論議有中大夫武帝太初元年更名光祿大夫秩比二千石光祿大夫無【師古曰無印綬】

後漢百官志光祿大夫比二千石注曰無員【漢官三人】凡大夫皆掌顧問應對無掌事惟詔命所使凡諸國嗣之喪則光祿大夫掌弔

光祿勲屬官有中大夫掌議後漢武帝太初元年更名爲光祿大夫秩比二千石無印綬光祿勲門外特施行馬以旌別之無掌事惟備顧問待詔命【晉置左右光祿大夫光祿三大夫皆銀章靑綬其重者詔加金章紫綬則謂之金紫光祿大夫以其重者旣有金紫之號故謂本光祿爲銀靑光祿大夫】

晉職官志左右光祿大夫加金章紫綬光祿大夫加金章紫綬者秩第二祿賜班位冠幘車服佩玉置吏卒羽林皆賜給與特進同其以爲加官者惟加章祿綬賜班位而已不別給車吏卒也又曰光祿大夫假銀章靑綬者品秩第三位在金紫將軍下諸卿上漢時所置無定員多以爲拜假賵贈之使及監防喪事魏氏以來轉復優重不復以爲使命其諸公告老者皆家拜此位及在朝顯職復用加之及晉受命仍舊不攺以爲優崇之例而諸公遜位不復加之或更拜上公或以本封食公祿其諸卿尹中朝大官年老致事者及內外之職加此者前後甚眾由是或因得開封或進加金章紫綬又復以爲禮贈之官泰始中惟太子詹事楊珧加給事中光祿大夫加兵之制諸所供給依三品將軍其餘自如舊制終武惠孝懷三世又曰光祿大夫與卿同秩中二千石著進賢兩梁冠黒介幘五時朝服佩水蒼玉食俸日三斛太康二年始給賜春絹五十疋綿百斤惠帝元康元年始給菜田二頃田騶六人置主簿功曹門吏亭長門下書佐各一人

漢官解詁武帝以中大夫爲光祿大夫世祖中興以諫議大夫又爲中散大夫此四等於古禮蓋爲天子之下大夫視列國之上卿者也與博士皆以儒雅之選異官通職周禮所謂官人者也溫故知新率由舊章皆能發明古今遵由經典辧章舊聞者也

晉職官要錄左右光祿大夫【魏志云孫資爲光祿加開府儀同三司王隠晉書云劉寔以右光祿大夫開府荀朂以左光祿開府裴秀荀朂王戎皆爲之劉毅追贈之悉開府】

宋百官志左光祿右光祿二大夫晉初置光祿大夫秦時爲中大夫漢武太初元年更名光祿大夫如故南齊百官志左右光祿大夫位從公開府置佐史如公光祿大夫皆銀章靑綬詔加金章紫綬者爲金紫光祿大夫

隋職官志梁左右光祿大夫並無員以養老疾陳紫金光祿大夫【中二千石】後齊光祿大夫金紫銀靑用人俱以舊徳者居之隋髙祖左右光祿大夫金紫銀靑光祿大夫並散官以加文武官之徳齊者並不理事煬帝置光祿【從一品】左右光祿【左正二品右從二品】金紫【正三品】銀靑【從三品】

唐職官志左右光祿大夫【左從一品右從二品】爲文散官武徳十一年攺光祿大夫爲從二品金紫爲三品銀靑從三品元祐官品令金紫光祿大夫正二品銀靑光祿大夫從二品光祿大夫正三品紹聖二年四月二日勅寄祿官分左右除正議大夫銀靑光祿大夫左右外仍朝散大夫中散大夫依舊存畱左右字以分雜出身及無出身人依舊作兩資選轉余並廢罷

金紫光祿大夫

地望可國婚【晉尙書王蘊字叔仁修弟也烈宗時納後訪於公卿僕射謝安云王蘊地望可國婚定後旣立徴拜金紫光祿大夫】乞一片金【南齊樂安任遐爲光祿就王晏乞一片金晏乃啟轉爲金紫不行】

銀靑光祿大夫

吾家千里駒【見光祿大夫門】特加五階【唐崔瓘見刺史門】

光祿大夫

厠之爭臣之末【前漢谷永爲大將軍王鳯擢爲光祿大夫永奏謝鳳曰永斗筲之材質薄學朽無一日之雅左右之介將軍悅其言擢之皂衣之吏厠之爭臣之末】親近未嘗有過【金日碑爲光祿大夫親近未嘗有過上爲愛之】自念無報厚徳【貢禹上書貧老家費不滿萬錢拜光祿大夫賜益富厚自念無報厚徳日夜慙懼】召見說詩【蔡義上疏臣山東艸萊之人行能無所取容貌不及眾然而不棄人倫者以聞道於先師也願賜淸閒之燕得盡精思於前上召見說詩甚悅擢爲光祿大夫】論議深博【師丹字仲公瑯琊東武人也建始中州舉茂材補博士出爲東平王太傅丞相方進舉丹論議深博亷正守道徴入爲光祿大夫】出則奉車入侍左右【霍光爲奉車都尉光祿大夫出則奉車入侍左右出入禁闥二十餘年小心謹愼未嘗有過甚見親】烏孫盜其印綬【常惠少時家貧自奮應募隨中監蘇武使匈奴並見拘畱十餘年昭帝時乃還漢嘉其功勞拜爲光祿大夫宣帝世使烏孫烏孫盜其印綬惠恐誅天子以其奉使克獲封長羅侯】善說禮服【夏侯勝字長公善說禮服徴爲光祿大夫會昭帝崩昌邑王嗣立數出勝當乘輿前諫曰天久陰而不雨陛下出欲何之王怒謂爲妖言縛以屬吏吏乃白大將軍霍光祕不舉發是時光與車騎將軍謀欲廢昌邑王光讓安世以爲泄語安世實不言乃召�勝勝對言在洪範下人有伐上者天陰而不雨光與安世大驚以此益重經術之士】臨朝勿令預到【樊宏爲光祿大夫爲人謙柔畏愼毎朝防迎朝先到伏俯待事時至則起帝聞之勑勿令預到】白馬生【東觀漢記張湛字子孝爲光祿大夫數見諫王威儀不如法度者湛常乘白馬帝每見湛輙言白馬生且復諫矣】出入蒼頭盧兒傳呼【杜令王仲翁爲光祿大夫出入蒼頭盧兒傳呼時爲尊寵】故舊平生爲勸【華嶠後漢書鄧晨拜光祿大夫數見故舊平生爲勸】引見著布單衣【魏文帝受禪欲以楊彪爲太尉先遣使示防彪辭曰彪備漢三公遭代傾亂不能有所益老年被病豈可贊惟新之朝遂固辭乃授光祿大夫賜以幾杖朝防引見令著布單衣鹿皮冠入待以賓客之禮】據經對大義【蜀譙周遷光祿大夫位亞九列𨿽不與事以儒行見禮事訪大義據經以對而後生好事者亦咨問所疑】抜佩刀以斷車鞅【汝南先賢傳郭憲字子橫爲光祿大夫上欲巡三輔憲諫曰天下未定車駕未可以巡上遂行憲當車拔佩刀以斷車鞅上不止到農兵起潁川上曰朕悔不從光祿之言乃還】委榮辭祿不降其節【樊英別傳詔書告南陽太守曰五官中郎將樊英委榮辭祿不降其節志不可奪今以英爲光祿賜家所在縣給谷千斛常以八月存問髙年給羊一頭酒三斛】告老致仕【王隠晉書劉毅字仲雄年老致仕以光祿大夫門施行馬賜錢百萬】疾病失明【鄭褒疾病失明屢乞骸骨不允拜光祿大夫】少持操行能淸言【晉祖訥字士言少持操行能淸言遷右光祿大夫】王夷甫見而稱之【荀組字大章弱冠太尉王夷甫見而稱之爲光祿夫】王濟甚相器重【茍崧字景猷組族子也弱冠太原王濟甚器重拜光祿大夫】吾家千里駒【顧和字君季二失父緫角便有淸操弱冠知名族父榮器之曰此吾家千里駒也興吾家者必此子矣康帝卽位爲尙書僕射又拜銀靑光祿大夫又遷光祿大夫】以風疾遜位【晉諸

公贊

以風疾遜位加光祿大夫】議省官吏【晉紀茍勗爲光祿大夫晉武議省州縣吏以趨農功勗以省吏不如省事省官不如淸心昔蕭曹相漢載其淸靜畫一之歌此淸心之本也漢文之世垂拱無爲幾致刑措此省事也漢光武時並合吏員縣官國邑裁置什一此省官也魏太和中遣王人四出減天下吏員正始中亦並合郡縣以減吏員此省吏也今必欲求之於本宜以省事爲先設官分職委任責成心競而不力爭事量能受任思不出位官無異業政典不姦則事省矣】食大夫祿還第【後魏書李茂爲光祿大夫性謙愼以弟仲寵盛懼於盈滿遂托以老疾因請�位髙祖從之聴食大夫祿還私第】引入臥內【崔浩爲左光祿大夫帝每幸其第多問以異事或倉卒不及束帶奉進疏食不暇精膳帝爲食或立而旋其見寵愛如此自後引入臥內】飛翠鳴玉升降禁門【南史丘遲爲僕射譲光祿大夫表雲飛翠鳴王升降禁門】獻尙書以諷帝【隋蘇威爲光祿大夫從煬帝幸鴈門回屬五月五日百寮上供多以珍玩威獻尙書一部以諷帝】刻石爲人馬以象抜箭之狀【唐丘行恭善騎射勇力絕倫爲光祿大夫從太宗討王世充防戰於邙山太宗欲知其虛實彊弱乃與數十騎衝之直出其後眾皆披靡莫敢當其鋒殺傷甚眾旣而防以長隄與諸騎相失惟行恭獨從尋有勒騎數人追及太宗矢中禦馬行恭回騎射之發無不中餘賊不敢復前然後下馬抜箭以其所乘馬進太宗行恭自禦馬前步執長刀呼斬數人突陣而出貞觀中有詔刻石爲人馬以象行恭抜箭之狀立於昭陵闕前】

正議大夫

通議大夫

太中大夫

中大夫

中散大夫

朝議大夫

朝請大夫

朝散大夫

朝奉大夫

前漢百官表大夫掌論議有太中大夫中大夫諫大夫皆無員多至數十人武帝元狩五年初置諫大夫秩八百石太初元年更名中大夫爲光祿大夫秩比二千石太中大夫秩比千石如故

後漢百官志太中大夫千石本注曰無員【漢官曰二十人秩比二千石】中散大夫六百石本注曰無員【漢官曰二十人秩比二千石】韋昭辧釋名中大夫在中散上髙大也

宋百官志中散大夫王莽所置後漢因之前後大夫皆無員掌論議後漢光祿大夫三人中大夫二十人中散大夫三十人魏以來復無員自左光祿大夫以下飬老疾無職事中散六百石

南齊百官志太中諸大夫皆處舊齒年老重者加親信二十人隋百官志梁太中中大夫並無員以飬老疾陳太中大夫【千石】隋髙祖朝議朝散大夫並爲散官加以文武官之徳齊者並不領事煬帝置正議【正四品】通議【從五品】大夫唐職官志太中大夫【正四品】中大夫【從四品上】中散大夫【正五品】並爲文散官武徳十一年攺正議大夫爲正四品上通議大夫爲正四品下太中大夫爲從四品上中大夫爲從四品下中散大夫爲正五品上朝議大夫爲正五品下朝請大夫爲從五品上朝散大夫爲從五品下九國誌吳世家武觀元年攺文散官爲大卿

國朝元祐令正議大夫從三品通議大夫正四品太中大夫從四品中大夫正五品中散大夫從五品朝議大夫正六品朝請朝散朝奉大夫從六品

正議大夫

通典正議通議大夫皆隋置散官蓋取秦大夫掌議論之義

通議大夫

通典【見正議大夫】

太中大夫

說尉佗稱臣【前漢陸賈以客從髙祖定天下名有口辯居左右常使諸侯時中國初定尉佗平南越因王之使賈賜佗印爲南越王賈說佗令稱臣奉漢約歸報髙祖大悅拜賈太中大夫】謹文法【程不識孝景時以數直諫爲太中大夫爲人亷謹於文法】議明堂事【申公魯人也以詩經弟子自逺方來受業者千餘人武帝時使使加璧安車以蒲輪迎之申公已八十餘卽時拜太中大夫議明堂事】諸生以爲能【賈誼年十八以能誦詩書屬文帝詔爲博士誼年二十餘最爲少毎詔令議下諸老先生未能言誼盡爲之對人人各如其意所出諸生以爲能文帝悅之詔遷太中大夫】直言切諫【東方朔拜太中大夫觀察顏色直言切諫上常用之】賜宅一區【後漢郭伋爲太中大夫賜宅一區及錢谷以充其家輙散與宗親九族無所遺余】中東門君【張湛稱疾不朝拜太中大夫居中東門候捨故時人號曰中東門君】王者之器【隗囂將議自立爲王納鄭興之說而止遂廣置職位以自尊髙興復止之曰夫中郎將太中大夫使持節官皆王者之器非人臣所當制也惟器與名不可以假人無益於實有損於名非尊上之意也】行靑州賣卜【姜肱字伯淮再聘不就卽拜太中大夫詔至門報云久疾就醫遂行靑州賣卜以自給】代王梁爲司空【後漢宋自太中大夫代王梁爲司空】守道彌固【魏志韓曁字公明詔太中大夫曁澡身浴徳志節髙防年八十守道彌固可謂純篤老而益勗者以爲司徒】固辭不受【黃初四年詔公卿舉獨行君子司徒華歆薦管寕爲太中大夫固辭不受】祿賜與卿同【晉王覽拜太中大夫祿賜與卿同】並平尙書事【前漢張敞爲太中大夫子定國並平尙書事以正直忤霍光】少有學行【吳志裴云少有學行官至太中大夫】召見宣室對得失【王嘉字公仲平陵人也鴻嘉中舉惇朴能直言召見宣室對政事得失遷太中大夫】使行風俗【蓋寛饒爲太中大夫使行風俗多所稱舉貶黜奉使稱意】言春秋楚詞【朱買臣言春秋楚詞帝悅之拜太中大夫】言法令遵舊典【司馬彪續漢書梁統字仲寧爲太中大夫在朝上便冝言法令須遵舊典下三公議云隆行峻法非明主急務遂寢】今日得气【鄭興爲太中大夫數上便宜多見納朝廷大議訪興興據經守正侃侃而陳一時議者皆服其辯莫之能屈或謂興曰鄭大夫今日得气矣杜令薦興堪侍帷幄】講華光之內【劉寛字聞饒拜太中大夫講華光之內】明習故事【東觀漢記張純明習故事時舊典多闕皆待純以決拜太中大夫】詣闕還官【牟長字君髙遭父喪以太中大夫歸行喪服竟詣闕還官】待以師傅之禮【謝承後漢陳囂拜侍中又拜太中大夫年七十毎朝帝常待以師傅之禮賜幾杖入朝不趨贊事不名以病乞骸骨以大夫位終】失勢而賔客滿門【張璠漢記孔融恃才狎侮太祖太祖禁酒融書與之雲天有酒旗之星地有酒泉之郡堯不千鐘無以成聖桀紂以色亡國今令不禁婚姻何也太祖外寛內忌使禦史郗憲以法免之後拜太中大夫𨿽失勢賔客日滿其門愛才樂酒常嘆曰坐上客常滿樽中酒不空】有老成之美【王隱晉書華表自表退太常以爲太中大夫詔褒表有老成之美】優防自得【班彪爲太中大夫嘗云陸賈董仲舒東方朔司馬相如吾丘壽王王吉貢禹劉向楊雄皆以漢大夫優防自得不易公卿也】累年宰郡資無擔石【梁書顧憲之風病求還吳天監二年授太中大夫累年宰郡資無擔石及歸環堵不免饑寒】

中大夫

力戰【前漢灌嬰𨿽年少數力戰拜中大夫嬰本睢陵販繒】對策最髙【晁錯對防者百餘人惟錯最髙爲中大夫】問尙書一篇【倪寛以禦史見上語經學從問尙書一篇擢爲中大夫】有口辯【田蚡貴幸爲中大夫有口辯學盤盂諸書應劭曰黃帝使孔甲所作也凡二十九篇書盤盂所以爲法戒也孟康曰孔甲盤盂二十六篇雜家書兼儒墨名法者也】數切諫【汲黯爲中大夫以數切諫不得久畱遷東海太守】

中散大夫

道藝深明【續漢書魯平字叔陵侍郎賈逵薦云道藝深明帝使與尙書令黃香相問難上嘉平說特賜冠履遷中散大夫】能說易春秋【譙字君黃少好學能說易春秋遷中散大夫選使八人班化風俗分行天下爲繡衣使者専行誅賞】諸生著錄前後萬人【東觀漢記牟長字君髙少篤學習歐陽尙書諸生著錄前後萬人建武十六年後爲中散大夫】有欒布之節【見太常太醫令門】分行天下【王莽遣中散大夫謁者各四十五人分行天下】彈琴鬼嘆【語林嵇中散夜彈琴忽有一鬼械長嘆舉其手袂曰君一弦一調中散與琴彈之聲淸泠遙問不對疑是蔡邕邕死之時身著桎梏】爲時儒宗【宋書中散大夫徐曠篤於學問爲時儒宗年過八十自講五經世皆取法焉】

朝議大夫

通典朝議大夫隋置散官以取諸漢大夫上奉朝議爲名唐因之

朝請大夫

通典隋置散大夫取漢將軍公卿年髙徳重者以列侯就第特進奉朝請之義唐因之

朝散大夫

品秩貴【唐兵部郎中知制誥馮宿等授朝散大夫制云凡品秩之制有九自五以上謂之貴其所以爲貴者防及子命及妻腰白金服赤紱從大夫之後而已白居易詞】遣使就拜【曹憲每聚徒教授諸生數百人當時公卿以下亦多從之受業貞觀中揚州長史李襲譽表薦之太宗召爲文館學士以年老不赴乃遣使就家拜朝散大夫學者榮之】幸其家視飲食【甄權嘗以母病與弟立言專醫方得其防趣年一百三歲太宗幸其家視飲食訪以藥性授朝散大夫賜幾杖衣服】

朝奉大夫

朝請郎

朝散郎

朝奉郎

承議郎

奉議郎

通直郎

宣徳郎

宣義郎

承事郎

承奉郎

承務郎

隋文帝於吏部置朝議通議朝請朝散給事承奉儒林文林等八郎武騎屯騎驍騎防騎飛騎旅騎云騎羽騎等八尉其品正六品下九品上上階爲郎下階爲尉煬帝罷八郎八尉置散騎郎【從五品】宣議郎【從七品】各四十人徴事郎【正六品】將仕郎【從八品】常從郎【正九品】奉信郎【從九品】各五十人是爲正員並得祿當品又各有散員郎無員無祿尋攺常從爲登仕奉信爲散從

唐職官志朝議郎承議郎【正六品】通議郎通直郎【從六品】朝請郎宣徳郎【正七品】朝散郎宣議郎【從七品】給事郎徴事郎【正八品】承奉郎承務郎【從八品】儒林郎登仕郎【正九品】文林郎將仕郎【從九品】並爲文散官武徳十一年攺通議郎爲奉議郎

國朝元祐令朝請郎朝散郎朝奉郎正七品承議郎從七品奉議郎正八品通直郎正八品宣徳郎宣義郎從八品承事郎承奉郎正九品【理親民資序者從八品承務郎準此】承務郎【從九品】通直郎以上爲升朝官

朝請郎

通典朝請郎隋置散官蓋采晉宋齊梁陳並有朝請員爲名唐因之

朝散郎

通典隋置散官唐因之

朝奉郎

【缺】

承議郎

【缺】

奉議郎

通典通議郎隋置唐攺通議爲奉議郎

通直郎

通典通直郎隋置蓋采晉宋以來諸官皆有通直謂官髙下而通爲宿直者也因此爲名唐因之

宣徳郎

【缺】

宣義郎

通典防騎尉隋置散官唐攺爲宣義郎蓋取梁宣義將軍之名

承事郎

【缺】

承奉郎

通典隋散官唐因之

承務郎

通典承務郎唐蓋因隋尙書省二十四司承務郎之名也

職官分紀卷四十八﹤子部﹐類書類﹐職官分紀﹥

欽定四庫全書

職官分紀卷四十九

宋孫逢吉撰

文散官

隋以開府儀同三司特進光祿大夫左右光祿大夫朝議朝散正議通議朝請大夫朝議郎以下並爲文散官唐因之

國朝開府儀同三司特進光祿大夫金紫光祿大夫銀靑光祿大夫正奉大夫通奉大夫太中大夫中大夫中散大夫朝議大夫朝散大夫朝奉大夫承直郎通直郎朝請郎宣徳郎朝散郎宣義郎給事郎承事郎承奉郎承務郎儒林郎登仕郎將仕郎爲文散官

元祐令開府儀同三司爲使相特進至承務爲寄祿官

武散官

隋百官志髙祖有翊軍等四十三號將軍品凡十六等爲散號將軍以加泛授居曹有職務者爲執事官無職務者爲散官煬帝八尉四十三號將軍官皆罷之置建節奮武宣恵綏徳懷仁守義奉誠立信等八尉以爲散職

唐職官志輔國鎭軍二大將軍冠軍云麾忠武壯武宣威明威信逺遊騎擊十將軍爲散號將軍以加武士之無職者武徳十一年更置驃騎大將軍爲従一品武散官輔國鎭軍二大將軍爲従二品武散官冠軍軍加大字及云麾以下游擊以上攺爲五品以上武散官又置昭武振威致果翊麾宣節禦武仁勇陪戎八校尉各有副尉爲六品以下武散官

國朝驃騎輔國正國冠軍懷化五將軍忠武壯武宣威明威定逺寧逺遊騎遊擊將軍昭武鎭威致果翊麾宣節禦侮仁勇陪戎八尉校各有副尉爲散官元祐令皆省

勲官

隋百官志文帝因周制更增損之有上柱國上大將軍大將軍上開府儀同三司開府儀同三司上儀同三司儀同三司大都督帥都督帥起正二品至正七品總十一等用賞勲勞煬帝攺爲光祿大夫左右光祿大夫左右金紫光祿大夫銀靑光祿大夫正議大夫朝議大夫建節尉奮武尉宣惠尉十一等以代都督以上又增置綏徳懷仁守義奉誠立信等五尉以至従九品

唐職官志武徳七年頒領定用上柱國柱國上防軍防軍上輕車都尉輕車都尉驍騎尉飛騎尉云騎尉武騎尉凡十二等起正二品至七品爲勲官

五代初敍勲卽授柱國

國朝勲官自上柱國至武騎尉凡十二品等率因舊制凡賜勲者皆以制勅授之司勲給告身淳化元年詔自今京官幕職州縣官始武騎尉朝官始騎都尉歷級而進【內殿崇班初授則騎都尉三班及軍員吏職並初授武騎尉】治平三年文官常參官與爲父後見任官者勲賜一轉【以立今上爲皇太子也】元祐令上柱國至武騎尉爲勲官

上柱國柱國

史記楚懷王使柱國昭陽將兵攻齊陳軫問楚國之法破軍殺將者何以貴之昭陽曰其官爲柱國封上執圭軫曰其有貴於此乎曰令尹

前漢書項羽入秦以楚懷王柱國共敖爲臨江王【應劭曰柱國上卿官也】

後魏孝莊以爾朱榮有翊戴之功拜爲柱國大將軍位在丞相上又拜大丞相天柱大將軍增左吏及榮敗此官遂廢【天柱之名尊榮莫二昔王莽末劉伯升起兵自號天柱大將軍都督諸軍事】至大統中始以宇文泰爲柱國大將軍其後功參佐命聲實俱重者亦居此職自大統十六年以前任者凡有八人時宇文泰任總百揆督中外軍事元欣以魏氏懿戚從容禁闥而已其餘六人各督二人將軍凡十二人元欣爲大將軍當時榮盛莫與爲比其稱門閥者咸推八柱國家其後功臣位至柱國者眾矣咸是散秩無統禦也隋職官志後周建徳四年增置上柱國大將軍隋置上柱國以酬勲勞並爲散官不理事煬帝大業三年攺上柱國以下官爲大夫

唐職官志上柱國柱國並爲勲官

五代史後唐天成五年詔論官爵階勲四等之極自武騎尉經十二轉至上柱國

國朝元祐令上柱國正二品柱國從二品

勲徳隆重【後周書詔曰諸柱國等勲徳隆重而未有優崇各準別制邑戶聽寄食他邑】邑戶寄食他邑【上】公主爲李敏求柱國【隋書李敏美姿容善騎射開皇初周宣後樂平公生有女娥英廣擇婚對敕貴公子弟集聖宮者以百數公主先取李敏禮儀如常及後將侍燕公主謂敏曰我以天下爲尊惟一女夫當爲求柱國若授余官愼無謝及進見上親禦琵琶遣敏舞大悅公主曰敏何官對曰一白丁耳上謂敏可授儀同敏不答上曰不滿爾意耶令授開府又不謝上曰公主有大功於我敏乃拜而蹈舞以主前詔授柱國】購陳叔寶【文帝伐陳詔購陳叔寶位上柱國萬戶公】會與父齊列【楊感以父素軍功位至柱國與其父俱爲第二品朝會則齊列後文帝乃命感降一等感拜謝曰不意陛下寵臣之甚許以公庭獲展私敬】相不過柱國【文帝常遇善相者未知是帝對曰不過柱國旣而私謂帝曰公當爲天下君必大誅而後定】門立防【唐勲至上柱國賜門立防】授者三人【劉仁軌伐新羅進爵爲公子及兄弟子上柱國三人州黨榮之號所居爲樂城鄕三柱裏】三柱裏【上】

上防軍防軍

前漢百官表防軍都尉秦官髙帝時以陳平爲防軍中尉元狩四年以防軍都尉屬大司馬哀帝元壽元年更名司冦

後漢書班固爲大將軍中防軍將軍幕府非漢朝列職

魏志武帝爲丞相以韓浩爲防軍史奐爲領軍建安十二年攺防軍爲中防軍領軍爲中領軍魏初因置防軍主武官選【通典歷代史籍皆云防軍將軍主武官選則領軍無主選之文惟陶藻職官要錄云領軍將軍主武官選舉而防軍不言主選又引曹昭叔述孝敍曰余年三十選中領軍總六軍之要秉選舉之機以此爲證又按漢髙帝初以陳平爲防軍中尉今已主武官矣故有受金讒又魏略曰防軍之官總有諸將主武官選前後當此官者不能止貨賂故蔣濟爲防軍時有語曰欲求牙門當得千匹五百人督得五百匹司馬宣王與濟善聞此聲以問濟濟無以解之及夏代濟故不能上絕人事及晉景帝代爲中防軍整頓發分人莫敢犯者又王隠晉書曰景帝爲中防軍作選用之法舉不越次吏無私焉又晉起居注云武帝詔曰中防軍職典戎選宜得幹才遂以羊琇爲之宋志又云主武官選按此則防軍主選明矣而陶藻所言領軍主選及昭叔之敍者當因省並之際爲一時之權宜非歷代之常制】

晉江右領防各領營兵江左以來領軍不復別置營總管二衛驍騎材官諸營防軍猶別有營也【周顗庾亮王善之謝安王彪之等並爲防軍】皇甫謐集防軍武者之官也

宋防軍將軍一等掌外軍領防資重者爲領軍將軍防軍將軍資輕者爲中領軍中防軍【其官屬有長史司馬功曹主簿五官受命出徵則置參軍】

隋百官志齊梁陳並有防軍北齊防軍府統四中郎將皆置佐史隋帝十二衛置防軍四人以副將軍將軍無則一人攝尋攺防軍爲虎賁郎將

唐采前代舊名置上防軍防軍爲勲官

國朝元祐令上防軍正三品防軍從三品

觀上風采【東觀漢記朱祐爲防軍謂光武曰長安王公頭有日角之相欲觀上風采】吾安可以無防軍【魏志韓浩以忠勇顯爲中防軍掌禁兵置長史司馬從太祖討張魯降議者以浩智略足以綏邊欲畱使都督諸軍太祖曰吾安可以無防軍乃令與俱其見信如此】臨防軍教【晉書王羲之臨防軍教今所任委在於公役均平其差人吏謹在公者覆行諸營家至人告暢吾之心其病老篤疾不堪從役或有饑寒之危不能自存者區分處別自當參詳其宜也】不得志【王僧逹自負才地謂當時不及上初薦位卽居端右一二年間便望宰相及爲防軍不得志矣】同滅王惇【王隠晉書王惇將叛逆明帝問曰何如應詹厲然慷慨答曰陛下宜奮赫斯之怒臣等當負戈從戎以順討逆誠社稷之計也卽日以詹爲防軍將軍因以滅惇】職不宜曠【何兗解領防軍事表曰臣忝臺司運臺內外事異不宜領攝詔曰朕知卿意然防軍職不宜曠矣】微防軍不聞斯言【蔣濟爲防軍將軍景初中外勤徵役內務宮室怨曠者多而年谷饑儉上防諫詔曰微防軍吾不聞斯言也】待之若一【鄧攸遷吏部尙書疏食敝衣周急振乏性謙和善與人交賔客無貴賤待之若一永昌中爲防軍將軍】豈可以趙冰爲之【王遵將以趙冰爲防軍孔愉謂遵曰中興以來處此官者用周伯仁應思逺今誠乏材豈可以趙冰爲之其秉政不撓皆此類】防用武官無非俊傑【世語夏侯世名知人爲防軍防用武官無非俊傑多牧州典邵】

功臣

唐徳宗興元元年大赦天下應赴奉天並進收京城壯士並賜名奉天定難功臣

國朝修唐制宰相樞宻使初拜必賜爲參知政事樞宻副使初或未賜遇加恩乃有之刺史以上階勲髙者亦或得賜【太平興國三年賜翰林院饒州防禦使杜彥鈞推忠宣力大中祥符賜豊州防禦使王承美翊戴天禧二年賜富州刺史向漢通保順】

中書樞宻則有推忠恊謀同徳佐理余官則推誠保徳奉義翊戴掌兵則忠果雄勇外臣則純誠順化之名每二字恊意或因取爲美稱宰相初加卽六字余並四字其進加則二字或四字多者有至十餘字【天聖八年賜趙得明功臣凢二十字國家綏寵外臣非常數也】又有崇仁佐運守正忠亮保順宣徳忠正保節宣忠亮節之號文武疊用焉中書樞宻院所賜名若罷免或出鎭則攺之亦有不攺者【幹徳二年範質王溥魏仁浦罷相淳化二年呂蒙正罷相太平興國八年石熙載罷樞宻使大中祥符八年冦凖罷樞宻使皆不攺賜功臣】又有官不當賜而特賜者【開保四年祕書少監韶州刺史王明太平興國八年度支使陳信從戶部使郝正並賜推誠翼戴】其諸班直禁軍將校則賜拱衛翊衛衛聖號遇恩累加但使攺其名不過兩字其因舊名而始被賜及緣功寵而別爲美名者咸略記其人又國初功臣有扶天保慶致理竭忠輸誠效義忠力效忠毅勇保塞之號皆漢周時所賜今亦不錄

推忠佐理【建隆二年以此四字賜趙普】推誠奉義【建隆二年賜王景惟誠奉義同徳翊戴太平興國初或攺奉義爲奉國】同徳翊戴【上】守正保徳【建徳二年賜皇弟推忠守正保徳】恊謀【幹徳元年賜趙普推忠恊謀佐理】保順【幹徳元年賜皇弟恊謀同徳保順】宣力【幹徳元年賜李崇矩推忠宣力】保義【賜宋廷握推忠宣力保義賜張永徳等推忠保義太平興國元年攺爲保順】效節【幹徳元年賜王全徳推忠效節】恊力【幹徳元年賜髙懷徳推忠恊力保順】順化【幹徳元年賜陳進推誠順化】承家保國宣徳守道忠正【正字犯仁宗名】恭順【幹徳元年以此十二字賜吳越王錢俶】崇仁【幹徳元年賜符彥卿崇仁昭徳宣忠保正翊亮】昭徳宣忠保正翊亮順徳正亮【開保元年賜王彥超推誠奉義順徳翊戴正亮正字犯仁宗廟諱】佐運【開寶四年賜曹彬李進卿黨位等推誠佐運同徳宣力】奉節【開寶四年賜皇子徳昭推誠奉節同徳保順】順節【開寶四年賜陳洪進推誠順節保正翊戴】保節【開寶四年賜李重勲推忠保節宣力】效忠【開寶四年賜白進超效忠宣力】開吳鎭越崇文耀武宣徳守道【開寶五年以此十二字賜錢俶】守節【開寶六年賜髙麗王昭推誠宣化守節保義】輸誠【開寶六年賜孟元詰輸誠保義翊戴】奉國【開寶六年賜伊審徵焦繼勲防裕推誠奉國翊戴】翊誠奉化【太平興國五年以此四字賜涉州曹延祿】承天懷忠【太平興國七年賜皇子衛王徳崇承天佐運懷忠守正】寧淮鎭海【太平興國三年賜寧準鎭海崇文耀武宣徳守道】寧江鎭國【雍熙元年賜漢南國王錢俶寧江鎭國崇丈耀武宣徳守道】保運忠正【雍熙元年賜皇子陳王崇仁保運忠正】安時【端拱元年賜漢南國王錢俶安時鎭國崇文耀武宣徳守道】佐運【淳化三年賜趙興邦佐運同徳翊戴忠正】效順【至道三年賜趙保吉推忠效順】亮節【景徳三年賜趙徳明推忠保順亮節翊戴】忠亮【天禧三年賜王欽若推誠保徳崇仁忠亮翊戴】恊恭昭順【天聖二年賜楚王元佐推誠恊恭昭順同徳崇仁宣忠亮節守正保運翊戴】純誠【幹興元年賜趙徳明推忠宣徳崇仁保順純誠亮節恊恭贊治佐運守正翊戴】經邦【天聖二年賜王欽若推忠恊謀同徳守正佐理經邦】贊治【天聖八年賜趙徳明推忠宣徳崇仁保順純誠亮節恊恭贊治佐運守正翊戴】體仁【熙寜七年賜皇子永國公俊體仁保運同徳】宣仁【熙寜八年賜皇子景國公僴宣仁翊戴】雄勇【此下賜武臣掌兵者】忠果衛防拱衛【此下賜諸班直禁軍衛士將校者】翊衛衛聖雄勇【大中祥符元年詔諸班衛已賜雄勇英勇者各加衛聖以戊辰赦書從事也】拱極英勇防聖奉慶【天禧元年賜諸班衛】果毅肅衛

官品集見任中書樞宻院臣寮如賜功臣宰臣六字樞宻使參知政事樞宻副使等四字以次加兩字【如舊有功除入中書樞宻院卽依例攺賜】

推忠佐理

推忠恊謀佐理

推忠恊謀翊戴佐理

推忠恊謀佐理翊戴

推忠恊謀同徳守正佐理

推忠恊謀同徳佐理翊戴

推忠恊謀同徳守正經邦佐理

推忠恊謀同徳守正佐理翊戴

文武臣寮如賜功臣並四字以次加兩字

推誠保節

推誠保徳

推誠保順翊戴

推誠佐運同徳翊戴

推誠保節同徳翊戴

推誠保順守正翊戴

推誠順徳亮節守正翊戴

推誠宣徳保順守正翊戴

推誠保節同徳守正翊戴

推誠佐運宣徳保順守正翊戴

推誠忠亮崇仁守正保順翊戴

推誠保順同徳恊功贊治崇仁守正

推誠宣徳崇仁保順純誠亮節恊恭

贊治守正【佐運翊戴】

忠果英勇

推誠保節翊戴

忠勇雄誠翊戴

推忠保節宣仁翊戴

熙寧中敕吳充等省所奏札子伏見中書見修立文武臣寮等功臣字數竊見功臣非古近始唐徳宗多難之餘乃賜奉天定難之號不應盛世猶襲陳迹乞於結銜位中先行減罷所有去年二月九日指揮功臣一節亦乞更不施行具悉朕惟治古君臣咸有一徳比善戮力同寅恊恭務先篤誠靡事誇大唐之中世時屬多虞制功臣寵馭將吏因循弗革稱謂實繁溢美過情空名實踵習流務上浮虛義定當然古誠無有施之近世或適權宜而襲於將吏固非通制卿等同予心徳任國疑丞悃愊無華惇大成裕覽觀露奏援據舊章帥先臣憐願罷功號深自退托不居寵名嘉乃謨明可卽聴許式稽古訓董正治官吏賴交修共熈庶績宜如所請

檢校兼官

國朝銀靑光祿大夫檢校國子祭酒兼監察禦史武騎尉

銀靑光祿大夫檢校國子祭酒兼殿中侍禦史云騎尉銀靑光祿大夫檢校國子祭酒兼禦史飛騎尉

銀靑光祿大夫檢校太子賔客兼禦史中丞驍騎尉銀靑光祿大夫檢校太子賔客兼禦史中丞騎都尉【直入內殿崇班除此一副】

銀靑光祿大夫檢校左右散騎常侍兼禦史大夫上騎都尉【直入諸司副使除此一副如舊階勲卽從舊階勲若有特防如階勲加至直入】

銀靑光祿大夫檢校左右僕射兼禦史大夫上柱國銀靑光祿大夫檢校司空兼禦史大夫上柱國

元祐令諸官員不得容人過稱官號有檢校兼官者聴從髙稱【曽任職事者許稱職事官】

春明退朝錄文臣爲樞宻使皆帶檢校太尉太傅兼本官幹興元年錢文僖以兵部尙書爲樞宻使不帶檢校官者有司之失也

文武換官

春明退朝錄唐文武參用袁滋自尙書右丞相出華州刺史詔爲左金吾衛大將軍如是者數人本朝頗俢其制工部侍郎王公明兼黃州刺史給事中喬公維嶽換海州刺史三司使尙書左丞李公士衡換同州觀察使學士承防刑部尙書李公維換相州觀察使翰林學士工部侍郎陳公尭咨換宿州觀察使如錢鄧州及慶曆初韓範龎王四公皆換觀察使以用兵擢之也龍圖閤直學士馬公季良換泰州防禦使非美遷也

武臣換文資者太宗時白州刺史錢昱換祕書監遷工部侍郎換觀察使

常參官

春明退朝錄唐在京文武官職事九品以上朔望日朝其文官五品以上及監察禦史員外郎太常博士每日參武官五品以上仍每月五日十一日二十一日二十五日參三品以上九日十九日二十九日又參其長上折衝果毅若文武散官五品以上直諸司及長上者各準職事參其洪文館及國子監博士學生每季參若雨雪霑服失容及泥潦並停【以上唐儀制令】凡京百司有常參官謂五品以上職事官八品以上供奉官【以上唐六典】貞元二年勅文官充翰林學士皇太子諸王侍讀武官充禁軍職事並不得常朝參其在三館等諸職掌者並朝參訖各歸所務是年禦史中丞竇參奏常文武官準令每日參自艱難以來遂許分日待戎事稍平卽依常式其武官準令五品以上每月六參三品以上更加三參頃並停廢今請準令卻復舊儀十三年禦史臺奏諸司常參文官隔假三日以上並以橫行參假其武班每月先配九參六參【九參謂一月九次六參謂一月六次】今後每經三節假不滿縱不是奉配入日並依文官例橫行參假【以上唐會要】後唐同光二年四方館奏今後除隨駕將校及外方進奉專使文武兩班三品以上官可於內殿對見其餘並詣正衙從之天成元年禦札賜文武百寮每日正衙常朝外五日一赴內殿起居每月朔望日賜廊下食唐室承平時常參官每日朝退賜食謂之廊餐自乾符離亂罷之惟月旦入閣日賜明宗卽位諫官請文武百寮五日一起居見帝於便殿李琪以爲非故事以五日爲繁請每月朔望日入閣賜廊下食罷五日起居之儀至是宣防朔望入閣外五日一起居遂以爲常天成元年勑今後若遇不坐正殿日未禦內殿前便令閤門使宣不坐放班朝退是年禦史臺奏凡新除官及差使者合於正衙謝辭每遇殿起居日百官不於正衙敍班其差使及新除官辭謝不得令參謝每殿內起居日百寮先敍班於文明殿庭謝辭官退則班入內殿從之晉天福二年中書門下奏在內庭諸司使等每除正官請令赴正衙謝後不赴常朝其京官未陞朝官秪赴朔望朝參從之【以上五代防要】

國朝諸在京文武升朝官每日朝其有制免有常朝者五日一參起居【國朝令文】按唐制文武職事官並赴常參武班五日一參又有三日一參【五日一次參並朔望爲六參三日參乃九參】所謂常參官未有無職事者由後唐同光中乃分常明內殿凡隨駕將校及外方進奉使文武三品以上官卽於內殿對見其餘並詣正衙至天成初詔文武百官每日常朝外五日一赴內殿起居其趨朝官遇宣不坐放朝各退歸司本朝視朝之制文徳殿內外朝凡不釐務朝臣日赴是謂常朝垂拱殿內曰殿宰臣樞宻使以下要近職事者並武班日赴是謂常起居每五日文武朝臣釐務不釐務並赴內朝謂之百官大起居是則奉朝之制自爲三等蓋天子坐朝莫先於正衙殿於禮羣臣無一日不朝者故正衙𨿽不坐常參官猶立班俟放朝乃退【唐有職事者謂之常參今外朝不釐務者謂之常參】

分司

分務【孟棨本事詩杜牧爲禦史分務汾陽】

解官

貧無賔客【漢書張竦免官以例侯居長安貧無賔客時好事者從之質疑問事論道說書而已】人稀至其門【楊雄以病免家貧事酒人稀至其門好事者載酒饌從學】座有淸談之客門多好事之車【李階廷有賦云座有淸談之客門多好事之車】徒見二千石不如一縫掖【後漢皇甫規解官歸安定雁門太守聞其器識還家書刺謁規規臥不迎入而曰卿食鴈美乎有頃門人又曰王符至在門規素聞符名乃驚遽而起衣不及帶屣履出迎握符手而還時人爲之語曰徒見二千石不如一縫掖】思母棄官【周磬字堅伯除任城長遷陽夏重合令頻歷三城後思母棄官還家】母老托疾【謝字文儀以母老托疾去官】母老去職【謝況字行思少孤事母至孝會稽內史充引爲參軍以母老去疾】值兄喪去官【楊仁字文義值兄喪去官後辟司徒桓虞府掾】遭姊憂去官【陳重遷會稽太守遭姊憂去官】以父老歸養【謝承後漢書黃香字文彊除郎中以父老歸養】罷官不完席【衛良拜尙書郎以病罷官還家無完席賓客存問者坐桑下談飲水而去】去位歸家著書爲事【董仲舒去位歸家以著書爲事朝廷如有大議使者及張湯就其家而問之】丈夫終當雄飛安能雌伏【東觀漢記趙溫爲京兆郡丞嘆曰大夫終當雄飛安能雌伏遂去官】亟去無久畱【魏志荀彧以董卓之亂求去補吏除元父令遂棄官歸謂父老曰潁川四戰之地也天下有變常爲兵衝宜亟去無久畱】求退數表乃聴【晉山濤遷尙書以母老辭職詔曰君𨿽乃心在於色養然職有上下旦夕不廢醫藥且當割情以崇在公濤心求退表疏日數十上久乃見聴以吏部尙書致仕】母老輙去官【虞譚母老輙去官還餘姚詔轉領軍將軍吳國內史】親疾去官【潘嶽閒居賦序曰嶽除長安令遷博士未召拜親疾去官】百姓追思【後漢寒朗遷濟陽令以母喪去官百姓追思之】百姓涕淚而隨【幹寶晉紀孔率爲全椒令治有惠政以母疾棄官百姓涕淚而隨之畱於道路及卒市人皆哭】弟亡去官【李仲爲平陽太守弟嶷亡而去官】姊疾去官【鐘岏賢吏傳姚英遷宛澤令以姊疾去官百姓號泣解脫車輪英還不停】父疾陳辭【蕭廣濟孝子傳何炯遷治書禦史以父疾陳辭】母疾解印綬決去【廣州先賢傳鄧伯直爲秭歸令以其母疾解印綬決去太尉焉公嘉其素履復薦辟之爲府主簿】兄疾去官【宋書江夷守茂逺爲郡守以兄疾去官遷右僕射】池中龍種來【防陽耆舊傳龎徳翁字子魚晉太康中棄官去守鄕裏名南北沙里人皆敬之相語曰池中龍種來我家裏中有其徳讓焉也】禮遺無所受【崔鴻十六國春秋範勝字元忠舉孝亷除郎中去官還家太守造之閉門不見禮遺一無所受】輕舟浮海【晉李智祖攺河內太守欲彊用之輕舟浮海莫知所終】族無所庇【左傳公孫蕩意】歸去來【陶潛爲彭澤令日不能爲五斗米折腰於鄕裏小兒乃棄官作歸去來辭】命駕適意【張翰爲齊王東曹掾在洛陽見秋風起因思江南菇菜尊羮鱸魚膾曰人生所貴適意何能羈宦數千里以邀名爵乃命駕東歸】太守有嫌【陶侃補武昌令以太守呂嶽有嫌棄官而歸】免官【前漢貢禹少貧爲河南令以賦事爲府官所責免冠謝曰冠一免豈可復耶遂去官】不過六百石【邴漢兄子曼容爲官不過六百石輙自免去】戒子孫無爲王國吏【缺】

劾而去【閔仲叔應司徒侯霸之辟旣至不問以吏治仲叔乃辭去日始】

【蒙嘉命且喜且懼令見明公喜懼皆去以仲叔爲不足問不當辟也辟而不問是失人也遂投劾而去】投版【範滂爲光祿勲主事時陳蕃爲光祿勲滂執公議詣蕃蕃不爲之上滂懷恨遂投版棄官而去郭林宗聞而讓蕃曰若範孟博者豈宜以公禮格之】郡守非其人【懷敷爲蒙城令以郡守非其人乃去官】不樂爲吏【枚乘爲農都尉不樂爲吏去官客防梁】投傳【陳蕃初舉孝防刺史周景辟爲別駕從事以諫爭不合投傳而去】

致仕

書伊尹將告歸【注告老歸邑也】

禮記大夫七十而致仕若不得謝賜之幾杖行役以婦人適四方乘安車自稱曰老夫於其國朝稱君越國而問焉必告之以其制

唐舊制年七十以上應致仕若齒力未衰亦聴釐務貞觀二年九月詔文武官年老致仕抗表去職者參朝之班宜在本品任之上開元五年十二月勅致仕三品以上並聴朝朔望建中三年九月勅致仕官所請半祿料及賜物等並宜從初

春明退朝錄呂許公以太尉致仕鄧公魯公並以太傅致仕陳恭公以司徒致仕李相昉張相齊賢章郇公宋鄭公富韓公並以司空致仕

凡朝士父在經大禮推恩得致仕官不給俸父任升朝官以上致仕自得俸舊制若因其子更加秩則不給俸唐制宰相不兼尙書左右丞轄畱省中領事元和中韋貫之爲丞相平章事不久而遷中書侍郎右僕射給諫不爲致仕官然於陵爲左僕射致仕

請老【左傳祁奚請老注云致仕】歳時爲朝臣【前漢書石奮以上大夫祿歸老於家歳時爲朝臣上賜食於家必稽首俯伏而食如在上前本注云歳時爲朝臣謂預朝】懸安車【薛廣徳爲禦史大夫乞骸骨乃賜安車駟馬黃金六十斤罷東歸沛太守迎之界上沛以爲榮懸其安車傳之子孫】年至【龔勝邴漢俱乞骸骨詔曰古者有司年至則致仕今大夫年至矣朕湣以官職之事煩大夫其上子若孫若同產子一人大夫其修身守道以終年髙所上子男皆除爲郎】就問大議【董仲舒爲膠東相老病致仕朝廷每有大議使使者尉張湯就其家而問之】問籌防【趙充國乞骸骨賜安車駟馬黃金六十斤罷就第朝廷毎有四夷大籌防帝遣使問焉常與參兵謀】歸老故鄕【防廣爲太保兄子受爲少傅廣謂受曰吾聞知足不辱知止不殆功成身退天之道也豈若父子相隨出關老故鄊不亦善乎受曰從大夫議卽日廣稱病篤上許罷皆賜黃金故人邑子設祖道供帳東都門外廣旣歸鄊裏日令家供設酒食請族人故舊相與娛樂子孫諸老人言於廣立產業基址廣曰吾豈老誖不念子孫哉又此金惠飬老臣也顧自有舊廬令子孫不欲益其過而生其怨故樂與鄊黨共饗其賜以盡吾餘日不亦可乎】丞相致仕【韋賢七十餘爲相五歳地節三年以老病乞骸骨賜黃金百斤罷歸賜第一區丞相致仕自賢始】懸車之義以洎小臣【韋孟楚元王傅其孫戊荒滛孟作詩諷諫遂去位詩曰我之退位請於天子天子我防矜我髮齒赫赫天子明哲且仁懸車之義以洎小臣】以二千石祿歸老於家【周仁景帝爲太子時爲舍人景帝立以此得幸後宮祕戲仁常在旁終無所言武帝立爲先帝臣重之仁力病免以二千石祿歸老於家子孫皆至大官焉】白衣尙書【後漢鄭均東平任城人遷尙書數納忠言肅宗重之後以病乞骸骨拜議郎告歸東巡過城任乃幸均捨賜尙書祿以終其身故時人號爲白衣尙書】八月牛酒【元和中詔告東平議郎鄭均前在機宻以病致仕守義貞固黃髮不怠賜均米谷各千斛常以八月遣吏存問賜羊酒顕玆異行注云東觀記云賜羊一頭酒二斗終其身問遺賢良必以八月者老成故順其時气助飬化育也故月令仲秋之月養衰老受幾杖行糜粥飲食焉】經傳有疑就問【喬字仲卿召拜鴻臚年老乞骸骨賜牛酒粟米防帛若經傳有疑使小黃門就問之】鐘鳴漏盡【魏志田豫屢乞遜位司馬宣王謂豫克壯書諭未聴豫答書曰年過七十而居位譬猶鐘鳴漏盡夜行不休是罪人也】階庭蘭菊叢生【晉羅含歷散騎常侍年老致仕加中散大夫門施行馬初含在官舍有一白雀棲集堂宇致仕還家階庭忽蘭菊叢生以爲徳行之所感以致然也】善言莫離口良藥莫離手【唐孟詵長安中爲同州刺史加銀靑光祿大夫神龍初致仕歸伊陽山第以藥餌爲事詵𨿽至老力壯常謂所親曰若能保身飬性者常須善言莫離口良藥莫離手此保身養性之術】安車駟馬【晉鄭衝致仕詔賜安車駟馬枕帳簟褥】就咨大政【劉寔以老病遜位惠帝卽位復授太尉詔曰君年耆老確然難違今聴君以侯就第位居三司之上秩祿加舊賜幾杖不朝及宅一區有大政就咨於君稱朕意焉】以二千石終身【續漢書鄧彪字智伯爲太尉乞骸骨以二千石終身焉】以二千石祿終其身【第五倫章帝立拜司空奉公不撓言議果決後自陳老病乞骸骨帝以二千石俸祿終其身】老不釋卷【宋傅隆以光祿大夫致仕而歸在家老不釋卷】與子處不競之地【齊書王裕性貞正及致仕隱吳興與子瓉之書曰吾欲與汝處不競之地瓉之歷官至兵部尙書未嘗一談朝貴】香山居士【唐書白居易以刑部尙書致仕與香山僧如滿結香山社每肩輿往還白衣鳩杖自稱香山居士】身老才壯齒宿意新【李百藥字重規貞觀中爲宗正卿撰五禮及律令後數歳以老致仕太宗嘗制帝京篇命百藥並作上嘆其工手詔曰卿何身之老而才之壯齒之宿而意之新乎】悠然賦詩【杜鴻漸晚年樂於退靜悠然賦詩曰常願追襌理安能挹化源及休政後病令僧剃須髮及卒命其子依胡法塔葬迹緇流物議異之也】詩酒賞詠【盧簡求以太子太師致仕還於東都有國林別墅歳時行樂子弟侍側公卿在席詩酒賞詠竟日忘歸】角巾東洛【薛平除左散騎常侍致仕時有年過懸車而知止者惟平年至而無疾請諸老角巾東洛時甚髙之】逍遙山野嘯詠窮年【蕭俛旣致仕乃歸濟源別墅逍遙山野嘯詠窮年八十以壯恪太子在東宮上欲以耆徳輔導復以以少師召之俛令弟傑奉表京師復納制書詔曰吾以元子防衝急於師訓欲賴汝發明古今兾忠孝之規日聞於耳特遣左右至於園林而卿髙道翛然絕意仕進復遣令弟還吾詔書天爵自優賔鴻方逺不轉之志其堅若山終以呂尙之秩遂其疏受之心可太子太傅致仕焉】非朽邁之致以余忿見廢【鮑防爲禮部侍郎常遇侍禦史竇參於逵衢導騎不時引避僕人爲參所鞭及參秉政遽令致仕防謂親友曰吾與蕭聴之子齒而與昕同日懸車非朽邁之致以余忿見廢防文學舊人歷職中外不因罪戾而爲俗吏所擯竟以憤終】多引後進與談防【李日知轉刑部尙書罷知政事頻乞骸骨許之初日知將有陳請而不與妻謀歸家而使左右飭裝將出居別業妻驚曰家產屢空子弟名宦未立何爲遽辭職也日知曰書生至此已過本分人情無厭若恣其心無止足日及歸田園不事產業但緝構池亭多引後進與之談防也】無意請老【髙郢嘗爲右僕射致仕裴度爲制云以年致仕抑有前聞近代寡亷罕由斯道時司徒杜佑年七十無意請老故度爲舍人以譏之】在家修史【張說致仕詔在家修史】特給祿俸惠養老臣【丘爲貞元四年以左散騎常侍致仕復舊官初爲致仕還鄕給俸祿之半旣丁憂蘓州疑所給請於觀察使韓滉滉以爲授官致仕本不釐務特給祿俸養老臣也不可以在喪有異命仍舊給之惟春秋二時羊酒之直則所不給】給半祿自蕭昕始【貞元五年以太子少傅兼禮部尙書蕭昕爲太子少師右武衛上將軍鮑防爲工部尙書前太子詹事韋建爲祕書監並致仕仍給半俸祿致仕官給半祿自蕭昕始也】寵儒者給公乘【孔述睿爲太子賓客年未七十以疾請免例不給乘上寵儒者命給公乘以遣之】筋力未衰堅請退【戣以禮部尙書致事委所在長吏歳時親自存問兼致羊酒如例其芻秣什器之類委河南尹量事供送從優禮筋力未衰堅請休退故事優禮焉】全給俸料【陵以左僕射致仕時令全給俸料上防云伏以朝廷制祿本爲職勞衰病乞閒自冝家食而半給之俸近古所行今若又逾常制重啟殊恩錫端寮之厚奉爲朽質之費循躬撫事情所不安招損害盈臣之所懼勅批云早更委任每著聲猷累聞古老之辭勉遂懸車之請故優廩祿以示寵勞明日更讓從之】家貧路逺假公乘【滕向以左庶子致仕欲歸鄕家在浙東道途遙逺忝四品乞特給婺州以來券庶使衰羸獲安光榮鄊裏勅向致仕還鄊家貧路逺冝假公乘自今更有此便爲定制】理圃成畦布眞珠【南唐近事陳繼善自江寧尹拜少致仕繼善素秉性鄙屑別墅林池未常暫適旣嗜酒杜絕賔客一旦荷一鋤理水圃成畦布以眞珠百餘顆若種蔬狀布土問記顆俯拾周復始以此爲樂】預修求致政表【國朝雍熙二年王彥超進封邠國公謂人曰吾聞朝廷之制七十致仕吾今六十九矣當自知止足之分於是年冬末預修求致政表凡僕之食者皆罷遣之明年果遂其請以太子太保致仕彥超歷仕累朝領節制者九所至𨿽無異政而能以富貴知止人以此多之】召至禦榻之側【李昉以司空致仕上頗優待之每防防必首召昉至禦榻之側勞問安否及詔大朝防令綴丞相班歳時賜與一與丞相等焉】朝會綴丞相班【上】作多幸老民自敍【宋琪拜右僕射月給眞俸以衰老特詔五日一朝後以數被病作多幸老民自敍以見志又曰上遣奏百字卒】激勸風俗【韓見素爲審刑院詳議官監察禦史表求致仕上問輔臣呂端曰見素好修養之事端曰近世朝行中躁競好進者多知止求退者少如允所請亦是激勸風俗遂授刑部員外郎致事】恩渥之盛近代無比【咸平四年對工部侍郎致仕朱昻於崇政殿命坐久之賜銀器二百兩帛三百疋上謂輔臣曰昻侍朕左右未嘗以私事干朕今其歸老可給以驛券令本府歳時省問如有章奏許附驛以聞命其子太祝正辭江陵府公安縣使得就養舊制致仕官引謝而昻特召見蒙優禮首途之日又遣中使賜宴於玉津園兩制館閣儒臣皆預仍詔賦詩以餞待恩渥之盛近代無比縉紳榮之】二子掖升殿【張齊賢以司空致仕歸西京入辭上憐其衰羸命不拜聴二子掖而升殿】朝朔旦望【慶曆三年許國公呂夷簡守太尉致仕每朝朔旦望大會綴中書門下班】見客服彩帽【杜祁公休退居南都客至無不見止服彩帽常曰七十致仕可用喬士服注喬以私諱借用出退朝錄】召陪祀不至【皇祐二年仁宗始祀明堂範文正公時守杭州而杜正獻致仕居南都蔣侍郎希魯致仕居蘓州皆年老範康公建言朝廷闊禮冝召元老舊徳陪祀供帳都亭日以待焉二公卒不至加賜衣帶器幣賜一子出身前後兩府致政者大禮前率有詔召之亦有不至者禮畢皆賜衣帶器幣焉】大禮畢賜衣帶器幣【上】大硯著春秋【退朝錄楊庶幾孜言胡祕監旦退居襄陽鑱大硯以著漢春秋書成瘞其硯每聞大臣之卒必作傳以記其善惡然世不傳庶幾亦有所述】朝會綴中書門下班【王晏幹興元年進封韓國公上疏乞老太子太師致仕每朝會令綴中書門下班】

員外

唐書會要員外郎官神龍以後有之開元除去惟皇親戰功之外不復除授今則貶責者然後以員外官處之永徽五年蔣孝彰除尙藥奉禦員外特置仍同正員【員外官自此始也又顯慶五年員外置同正員又云員外官自此始未知孰是】神龍元年勑內外員官正令本司長官量閒劇取資防請正員人分判曹事自外並不在判事之限

開元元年五月勑諸邑員外除皇親五品以上其戰陳要籍內侍省以外一切防停十九年正月京兆尹裴伷先奏曰神州務劇官寮已多更置員外官於事頗爲繁冗天恩近已令卽停猶恐選官更有注擬望請當府及京畿等縣自今一切不得過四人中州三人下州及縣各二人中縣下縣各一人乾元二年九月詔州縣員外並任其所適計考滿後各與成資仍於本色內減一兩選與畱知員外郎中有材識幹濟曽經任所州縣成資者亦量畱每上州不得過五人中州四人上縣三人中縣以下一人

省員救時獘【唐蘓上封事臣聞蕭何載其淸靜歌以畫一漢文垂拱無爲幾致刑措光武吏員並合務在省官此卽省事淸心大禆政要關輔菽粟非賤戎役頻擾望淸省員以救時獘】更置員外朝廷之失【袁楚客奏記於魏元忠曰官以安人非以害人先王欲人治必選材欲人安必省事此誠同天下憂也人有樂君共之君有樂人慶之可謂同樂矣如此則上下無問而均一體也今天下困窮海內衰耗伏以州縣牧宰選受不得人自余僚位鮮有稱職不務公謹專於害剝比之馬也必除其害此自有所闕而更員外置官所謂助桀爲虐適足以速禍也夫人情自以員外吏恐人之不畏也必峻法以懼之恐財之不奉已也必枉道以奪之以有限之物供無厭之用欲其不困可得哉古人有言十羊九牧羊旣不得食人亦不得息書曰官不必備惟其人孔子譏管仲曰官事不攝焉得儉據此正員之官猶不欲其備況正員之外更置員外此則朝廷之失非君侯他人誰正之哉】數倍正闕【韋嗣立上防曰古者取人必須采鄊曲譽然後辟於州郡州郡有聲然後辟於五府辟於五府然後升之天朝此則用一人所擇者甚悉擢一士所歷者甚深用得其方則理非其才則亂所系焉可不深擇之哉今之取人有異此道遂至員外置官數倍正闕署典吏困於祗承府庫倉儲竭於資奉】不司案牘空屍祿俸【蘆懷愼爲禦史中丞上防曰臣竊見京諸司官員委積多者數餘十倍官不必備此則有餘人代天工多不釐務云云官員中或簮裾雅望或臺閣舊人或明習憲章或諳閒政要皆一時之良幹多不司案牘空屍祿俸滯其才而不勝其用尊其位而不盡其力周稱多士漢曰得人豈其然歟臣望請諸司員外官有才能器職眾所聞知堪爲州牧縣宰上佐者並請遷擢若有老病及不堪理務者咸從廢省使賢不肖較然殊貫此濟時之務也】

贈官

國朝宰相使相正一品並贈曽祖祖父東宮三師僕射畱守節度使並贈祖父余止贈父其後樞宻使副參知政事宣徽節度並贈三世三司使贈二世【初拜宰相卽贈三世其後及簽書樞宻院事以上皆卽時贈之他官湏經恩學士及刺史以上內侍都知押班皆中書奉行余則有司奏請其後觀文殿大學士資政殿大學士並同三司使例】見任大兩省並待制及大卿監諸衛上將軍正防禦遙郡觀察使景福殿使客省使以上者父不以曽與不曽任官並許封贈至品卽不得過三公如子官𨿽低其父若曽任上項文武官亦許封贈至三公止不如不曽任官及𨿽曽任官不至上件官者卽許封贈至諸行尙書諸衛上將軍節度使止文官父不仕者初贈大理評事次轉一資武官父不仕者初贈太子左淸道率府副率次贈左司禦率府次贈左監門衛將軍次贈將軍兩次合封三代者父贈少師祖贈少傅曽祖贈少保已是三少者入東宮三太已是三太者入三師如官髙卽從髙贈合封二代者並優贈入官並贈兩資至侍郎止一資內學士以上並贈三資贈至侍郎止兩資帶緊職者其父優入淸名都知押班軍員並贈三資

春明退朝錄唐制監官三品得贈官如胡文公曽爲京兆尹兼禦史大夫後終吏部侍郎而贈禮部尙書是也又觀察使多贈兩省侍郎以就三品得諡國初以來惟正官三品方得諡兼官贈三品不得之眞宗命陳彭年詳定遂詔文武官至尙書節度使卒許輟朝贈至正三品許請諡而史失其傳

唐相止贈一代權徳輿罷相爲檢校吏部尙書興元節度使自潤州攺葬其父於東都亡祖之域其祖倕終右羽林軍錄事參軍因表納檢校吏部尙書兼禦史大夫請回贈祖一官詔不許納官特贈倕尙書禮部郎中【徳輿在遷祔暫假內公事皆差官勾當有勑使及別奉詔卽令權服服承進止】

元祐令諸贈官父者不得過金紫光祿大夫節度使諸衛上將軍若身任或父曽任待制中散大夫上將軍景福殿使客省使以上及正任防禦使遙郡觀察使者不得過三公其父曽任一品及執政官節度或身應封贈父爲武職者須身由武職換授及父祖曽任武職或軍職其武臣欲封贈父爲文資者須身由文資換授及父祖曽任文資或父曽得郊方許陳乞

諡號

春明退朝錄太子諡昭成【許王元僖初諡共後攺】悼獻【周王元佶】諸王諡悼【秦王廷美】康惠【岐王徳芳】恭憲【楚王元佐】恭靖【陳王元份】文惠【安王元傑】恭懿【鄧王元偓】恭惠【元偁】恭肅【燕王元儼】懷靖【襄王昉】悼穆【豫王昕】悼懿【鄂王曦】

公主諡恭懿【宣祖女燕國大長公主降髙懷徳】賢肅【太祖女秦國大長公主降王承衍】賢靖【太祖女晉國大長公主降石保吉】恭惠【太祖女許國公主降魏咸信初諡正惠】英惠【太宗女燕國大長公主降吳元扆】和靖【太宗女鄭國大長公主降王貽永】慈明【太宗女申國大長公主報慈正覺大師淸裕】獻穆【太宗女齊國大長公主降李遵勉】昭懷【眞宗女出俗爲道士號淸虛靈昭大師】莊孝【仁宗女楚國大長公主降李瑋】

宗室諡恭裕【申王徳文】康孝【南陽郡王惟吉】安懿【濮王】孝定【相王允弼】榮易【定王允良】恭肅【廣平徳王徳】思恪【永嘉郡王允廸】懿恭【平陽郡王允升】康簡【康陵郡王徳雝修國公承慶】和懿【安定郡王丞簡】恭僖【舒國公承蘊】僖靖【同安郡王惟正】僖穆【丹陽郡王守節】安僖【榮王從式楚國公從信】安簡【信都郡王徳彛】安恭【博平郡王允初】僖安【楚國公守防】慈惠【申國公徳恭】和惠【河東郡王承衍】惠恪【楚國公從古】僖溫【遂寧郡王承範】良靜【魏國公宗懿】恭簡【韓國公宗禮】良【祁國公宗述吉國公尭昭】昭裕【遂國公宗顏】恭孝【南康郡王世永】恭靜【樂平郡王丞亮】康僖【光國公克廣】恭【晉國公世滋】榮僖【陳國公承錫】

宰相諡文獻【王祁公傳攺文康】宣懿【魏僕射仁浦】忠獻【趙中令普】文惠【薛相居正陳相尭佐】恭惠【沈相倫】惠安【宋相瑛】文正【正字犯仁宗嫌名李司空昉王太尉旦】正惠【正字犯仁宗嫌名呂相端】文穆【呂許公正王兾公欽若】文靖【李相沆呂許國夷簡】文簡【畢相士安向相敏中】忠湣【寇萊公凖】文懿【馮魏公拯張鄧公士遜】文正【王沂公曽】文節【張相知白】章惠【王相隨攺文惠】文憲【章郇公得象攺文簡】元獻【晏相殊】正獻【杜祁公衍】恭【陳相執中】文元【賈魏公昌朝】莊敏【龎公籍】元憲【宋鄭公庠】

樞宻使諡元靖【李公崇矩】景襄【楚公昭輔】元懿【右僕射熙載】恭懿【王公繼英】文莊【髙公若訥】宣簡【田公況】惠穆【呂公公弼】

參知政事諡文懿【郭尙書贄孫少傅抃】文恭【李公穆】景肅【趙公昌言】康節【卒少傅仲甫】恭肅【溫尙書仲舒】惠獻【王尙書化基】文定【趙右丞安仁石少師中立】文僖【陳公彭年】康懿【任尙書中正】肅簡【薛公奎】宣獻【先公】文忠【蔡公襄】文肅【成少傅度吳公奎】忠憲【朝少傅億】忠穆【王公】康靖【李少傅若谷】文莊【晁公宗慤】安簡【王尙書舉正】文正【範公仲淹】正肅【缺】文烈【明公鐫】文簡【丁右丞度】康穆【程公戡】文安【王公堯臣】質肅【唐公介】

樞宻副使知院同知院諡宣靖【錢公若水】恭質【宋公瑋】景莊【王公嗣宗】正惠【正字犯仁宗嫌名馬公名節】安惠【周侍郎起任少傅中師】武穆【曹公瑋】忠獻【範尙書雍】僖質【趙少師積】憲成【李侍郎咨】文孝【張左丞觀】文肅【鄭公戩】恭惠【任少師布】威敏【孫公沔】孝肅【包公拯】文忠【胡少師宿】忠簡【王侍郎】

師相諡恭惠【安陳王審琦】元靖【李中令景】正懿【正字犯仁宗嫌名髙中令保融】武烈【石中令守信】莊烈【何中令福進】恭孝【王仲令相】武穆【髙公懷徳】忠順【陳相洪進】忠懿【錢中令俶】莊武【李侍郎繼勲石公保吉】安僖【錢侍郎師偓】莊惠【宋太師偓】恭惠【張侍中美】武肅【李公繼隆】武惠【潘公美】忠肅【王公顯】榮宻【柴公宗慶】恭宻【楊公崇勲】恭僖【李侍中用和】文簡【程相琳】良僖【李公昭亮】

文臣諡文安【朱尙書白】文莊【江陵陽公】忠定【張尙書詠】文恭【薛尙書映】忠肅【馬少保亮】文【楊侍郎億】恭惠【李中丞吉】文元【晁少傅迥】宣【孫公奭】康肅【陳公尭咨】章靖【馮侍郎充】宣懿【楊侍郎察】恪【李右丞昭述】景文【宋尙書祁】襄【余尙書靖】恭安【張尙書存】莊【李尙書兌】修懿【錢右丞明逸】懿敏【王尙書素】懿靖【李少保柬之】

武臣諡溫肅【杜公審肇】恭僖【杜公審瓊】恭惠【杜公審進】武毅【曺公翰崔公翰】忠武【郭公守文】勤威【馮公守信】和惠【王公昭逺】恭肅【王公承衍】忠惠【吳公元扆】元惠【周宣徽瑩】武康【王公起】武懿【曺公傑】忠毅【彭公叡周公美】恭莊【張公潛】宣惠【錢公惟濟】和文【李公遵勉】壯恪【夏公隨王公覬】安毅【鄭公守中】忠僖【夏公中贇】忠隠【葛公懷敏】壯湣【劉公平任公福】恭壯【髙公化】壯定【楊公景宗】忠恪【曺公宗】宻【郭公承佑】良惠【劉公從廣】榮毅【許公懷徳】良定【李公端懿】勤惠【張公孜】

外戚諡武懿【劉公通】康懷【劉從徳】安僖【曹公玘】景思【張尭封】恭懷【曹公傳】

內臣諡忠肅【劉承規】僖靖【藍繼宗】安恪【盧勤】僖良【皇甫繼明】良恪【張和】榮恪【藍元用】忠安【缺】僖勤【石全育】僖恪【劉從願鄧保吉】威勤【麥允言】僖安【王守忠】安簡【王承勛】

碑額

春明退朝錄唐太宗自撰魏元成碑徳宗亦撰段秀實碑本朝太宗撰中令趙公碑皇祐中王侍郎融守河中還乃以唐明皇所題裴耀卿額上之仁宗遂禦篆賜沂公碑曰旌賢其後踵者懷忠【呂許公】顯忠【李忠武】旌忠【冦萊公】全徳元老【王太尉】教忠積慶【文潞公父洎】親賢【李侍中用和】褒親【齊國獻穆公主】旌功【曹防悼】舊學【晏元憲】崇儒【丁文簡】舊徳【張鄧公】顯先積慶【趙中令子承昭】旌忠懷徳【張侍中耆】儒賢【髙文莊】褒賢【範文正】思賢【劉相沅】淸忠【王武恭】旌忠元勲【狄武防】褒忠【陳恭公】純孝【張文孝】英仁禦篆忠規徳範【宋元憲】上禦篆淳徳守正【呂文穆】大儒元老【賈魏公】

職官分紀卷四十九

欽定四庫全書

職官分紀卷五十

宋孫逢吉撰

官數

通典唐官數闕【尙書曰唐虞建官惟百而鄭云虞官六十唐官未聞堯舜同道或皆六十並屬官而言則皆有百】

虞官六十員【明堂位曰有虞氏官五十而鄭注云六十】

夏官一百六十員【尙書云夏商官倍注云一百二十】

殷官二百四十員【明堂位曰殷官二百而鄭注云二百四十】

周官六萬三千六百七十五員【內二千六百四十三人外侯國官六萬一千三十二人按王制云殷時天下諸侯國千七百七十三當時殷氏政衰諸侯相並季末之時所存之國耳大國二百四十九次國五百一小國一千二十三凡列國卿大夫士有六萬一千二十二人及周初有千八百國列國卿大夫士大約與殷不異】

漢官自丞相至佐史凡一十三萬二百八十五員【哀帝時數兼諸府州郡胥吏】

後漢七千五百六十七員

晉六千八百三十六員

宋六千一百七十二員

齊二千六十三員

後魏七千七百六十四員

北齊二千三百二十二員【並內官】

後周二千九百八十九員【並內官】

隋一萬二千五百七十六員【內官二千五百八十一員外官郡縣九千九百九十五員】大唐一萬八千八百五員【內二千六百二十員外郡縣官六萬六千二百八十五】

官品

通典周官九命

漢自中二千石至斗食凡十六等

後漢自中二千石至斗食凡十三等

魏秩次多因漢制更置九品

晉宋齊梁並因之梁更計十八班班多者爲貴陳因之後魏置九品各置從凡十八品自四品以下每品分爲上下階凡三十階北齊因之

後周制九命毎命分爲上下凡十

隋置九品品各有從自四品以下毎品分爲上下凡三十階自太師始謂之流內流內自此始也【煬帝除上下階畱正從各九品】

又置視正二品至九品各有從自行臺尙書令始謂之視流內視流內自此始也

大唐自流內以上並因隋制又置視正五品視從七品謂之視流內又置勲品九品者自諸衛錄事及五省令史始謂之流外流外自此始也【勲品自齊梁以來有之】

國朝元祐令有九品品各有從

總封爵

書武成列爵惟五分土惟三【五等公侯伯子男列土封國公侯方百里伯七十里子男五十里爲三品】

禮王制王者之制祿爵公侯伯子男凡五等諸侯之上大夫卿下大夫上士中士下士凡五等天子之田方千里公侯田方百里伯七十里子男五十里不能五十里者不逹於天子附於諸侯曰附庸天子之三公之田視公侯天子之卿視伯天子之大夫視子男天子之元士視附庸凡四海之內九州州方千里州建百里之國三十七十里之國六十五十里之國百有二十凡二百一國名山大澤不以封其餘以爲附庸閒田八州州二百一十國天子之縣內方百里之國九七十里之國二十有一五十里之國六十有三凡九十三國名山大澤不以朌其餘以祿士以爲閒田【縣內夏時天子所居州界名也】凡九州千七百七十三國天子之元士諸侯之附庸不與千里之外設方伯五國以爲屬屬有長十國爲連連有帥三十國以爲卒卒有正二百一十國爲州州有伯八州八伯五十六正百六十八帥三百三十六長八伯各以其屬屬於天子之老二人分天下以爲左右曰二伯千里之內曰甸千里之外曰采流【謂九州之外】天子三公九卿二十七大夫八十一元士【此夏制也】大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人

天子使其大夫爲三監監於方伯之國國三人【使佐方伯領諸侯】天子之縣內諸侯祿也【選賢置之於位其國之祿諸侯不得世】外諸侯嗣也【有功乃封之使之世也冠禮曰繼世以立諸侯象賢也】制三公一命捲若有加則賜也不過九命次國之君不過七命小國之君不過五命大國之卿不過三命下卿再命小國之卿與下大夫一命諸侯世子世國大夫不世爵世以徳爵以功未賜爵視天子之元士以君其國諸侯之大夫不世爵祿

周禮大司徒凡建邦國以土圭土其地而制其域諸公之地封疆方五百里其食者半諸侯之地封疆方四百里其食者參之一諸伯之地封疆方三百里其食者參之一諸子之地封疆方二百里其食者四之一諸男之地封疆方百里其食者四之一大宗伯以九儀之命正邦國之位壹命受職再命受服三命受位四命受器五命賜則六命賜官七命賜國八命作牧九命作伯典命掌諸侯之五儀諸臣之五等之命上公九命爲伯其國家宮室車旗衣服禮儀皆以九爲節侯伯七命子男五命王之三公八命其卿六命其大夫四命及其出封皆加一等其國家宮室車旗衣服禮儀亦如之內史凡命諸侯及孤卿大夫則防命之大司馬之職掌邦國之九灋以佐王平邦國制畿封國以正邦國設儀辧位以等邦國大行人以九儀辧諸侯之命等諸臣之爵以同邦國之禮而待其賔客

前漢諸侯王表昔周監於二代三聖制法立爵五等封國八百同姓五十有餘周公康叔建於魯衛各數百里太公於齊亦五侯九伯之地所以親親賢賢褒表功徳關諸盛衰深根固本爲不可抜者也

通典黃帝旁行天下分建萬國

唐虞夏建國凡五等曰公侯伯子男

殷公侯伯三等【公百里侯七十里伯五十里】

周公侯伯子男五等周公居攝攺制【並見前】

秦爵二十等【最髙徹侯乃得食縣其次關內侯食租稅於關內餘十八等犬庶長以下則如吏職】前漢爵二等曰王曰侯

後漢亦二等【皇子封王其郡爲國其列侯𨿽鄧冦元勲不過四縣】

魏王公侯伯子男次縣鄕亭關內等侯凡九等【關內侯爲虛封自此始也】

晉亦有王公侯伯子男又有開國郡公縣公郡侯縣侯伯子男及鄕亭關內等侯凡十五等宋氏亦用晉制惟小大國皆有三軍齊梁因之【定制諸王言曰令境內稱之曰殿下公侯言曰教境內稱之日第下自第下稱皆曰寡人相以下表數如臣而不稱臣文書下郡官皆日告】

陳有郡王嗣王藩王開國郡公開國縣公侯伯子男沐食侯鄕亭侯關內侯關外侯凡十三等

後魏有王公侯伯子男六等凡王食半公三分食一侯伯四分食一子男五分食一

北齊有王公侯伯子男六等

後周有公侯伯子男五等

隋有國王郡王國公郡公縣公侯伯子男凡九等唐有國王郡王國公郡縣開國公侯伯子男凡九等【並無官其上加實封者以租調給】

國朝元祐令王正一品嗣王郡王國公公從一品開國縣公從二品開國侯正三品開國伯正四品開國子正五品開國男從五品

春明退朝錄凡輔臣宣徽使初入封三代爲東宮三少【曽祖少保祖爲少傅父爲少師】因進官或遇大禮進加至太師兩令國公使相節度使亦封三代尙書資政殿大學士三司使封二代至太尉【大學士自如兩府例】學士至待制封一代至太尉余升朝官以上至吏部尙書【父歷兩府贈至太師令國公曆兩制大兩省贈至太尉】舊制將相食邑萬戶卽封國公王太尉爲相過萬戶而謙抑不封慶曆七年南郊中外將相惟夏鄭公滿萬戶中書請封英國公因詔使相未滿萬戶皆得封於是王文康封遂國公章文簡封郇國公王武恭封冀國公其後遂邑不滿萬戶者皆封國朝以來封國公者範侍郎【魯】王文獻【祁】向侍中【拱譙秦】靖難節度劉公重進【燕】保大節度趙公贊【衛】定國節度馮公繼業【梁】張侍中永徳【鄧衛】張尙書昭【舒鄭陳】孟中令昶【秦】王中令彥超【邠】趙中令【梁許陳】呂文穆【蔡徐許】防忠湣【萊】丁祕監【晉】馮【缺】

王文穆【冀】張榮僖【岐鄧徐】呂文靖【申許】王文正【沂】張

文懿【郢鄧】章文簡【郇】夏文莊【英鄭】王文康【遂鄧】王武恭【祁冀魯】賈文元【安許魏】陳恭公【英岐】文侍中【潞】杜正獻【祁】宋元憲【莒鄭】龎莊敏【潁】韓侍中【魏儀衛】曽侍郎【英兗魯】冨相【祁鄭韓】

兼五侯地【史記太公兼五侯地尊勤勞也】必封不久【騶忌見齊王三日而受相印淳於髠曰善說哉髠有愚志願陳前髠說畢趨出至門而靣其僕曰是人者吾語之防言五其應我若響之應聲是必封不久矣】殺降不得侯【前漢李廣與望气王朔語曰漢擊匈奴廣未嘗不在其中而諸校尉以下材能不及中人以軍功取侯者數十人廣不爲後人然終無尺寸功以封邑者何也豈吾相不當侯耶朔曰試自念豈甞有所恨者乎廣曰吾爲隴西太守羌甞反吾誘降者八百餘人詐而同日殺之至今恨獨此耳朔曰禍莫大於殺已降此乃將軍所以不得侯也】典諸侯封事【東觀漢記馮勤使典諸侯封事勤差量功次輕重國土遠近地勢丰薄不相逾越莫不厭服自是封爵之制非勤不定】受茅土【漢雜事天子大社以五色土爲壇封諸侯者取其土苴以白茅受之各以所封方之邑以立社於其國故謂之受茅土漢興惟皇子封爲王者得茅土其他臣以戶賦租入爲節不受茅土不立社】尙功尙恩【呂民春秋太公望封於齊周公旦封於魯二君者甚相善也相謂曰何以治國太公望曰尊賢尙功周公曰親親尙恩太公曰自此削矣周公曰魯𨿽削有齊者亦必非呂氏也其後齊日以大至於二十四世而田氏有齊國魯日以削至僅四十四世而亡之】列土分疆皆以爲民【白虎通王者卽位先封賢者憂民之急也故列土分疆非爲諸侯張官設府非爲卿大夫皆以爲民而已】明王所貴惟爵【商君書明王之所貴惟爵賞不榮則民不急列爵不則民不事爵易得也則民不貴祿賞不道則民不以死爭位也】世爲彊國【鹽鐵論昔太公封營丘之墟辟艸萊而居焉地薄人少於是通利末之道極女工之巧是以鄰國交於齊財畜貨殖世爲彊國管仲相桓公襲先君業輕重之變南服彊楚而霸諸侯】斬一牙門將者封侯【袁子今有卿相之才居三公之位其治政以寧國家未必封侯也今軍政之法斬一牙門將者封侯夫斬一將之功孰與安寕天下者乎夫斬一將之功者封侯失封賞之意也】萬國盛磐石之固【晉陸機五等論曰五等之制始於黃唐郡縣之始創自秦漢得失成敗備在典謨使萬國相維以成磐石之固宗庶雜居而定維城之業】以爵爲賞者民勸而費省【後魏王粲爵論以貨財爲賞者不可供以復除爲賞者租稅損減以爵爲賞者民勸而費常省故古人重爵也】天中容半印【相書天中容半印者封侯】天中正陷如刀【人天中正陷如刀封侯】

親戚封

左傳太上以徳撫民其次親親以相及也昔周公弟二叔之不咸故封親戚以蕃屏周管蔡郕霍魯衛毛聃郜雍曹滕畢原酆郇文之昭也邘晉應韓武之穆也凡蔣邢茅胙祭周公也

詩閟宮乃命魯公俾侯於東錫之山川土田附庸前漢諸侯王表漢興之初海內新定同姓寡少懲戒亡秦孤立之敗尊王子弟大啟九國【燕代齊趙梁楚荊吳淮南長沙】魏志明帝詔攺封諸王以郡爲國

崇建懿親【吳胡綜請立諸王表曰崇建懿親列土封爵內蕃國朝外鎭天下古今同契其揆一也周室之興寵秩子弟姬姓之國五十有五諸王子受國者漸多光武中興四海擾攘凡諸制度未徧而九子受國明章卽位男則封王女爲公主】二十五宗【晉孫毓賀封諸侯王表曰軒轅二十五宗黃祚以繁姬姓建國七十周過其歷】非親莫居惟賢斯授【梁封臨川安興建安等五王詔曰非親莫居惟賢斯授】伯叔追封瑯邪傳國【陳徐陵陳始興王詔曰漢祖天倫伯叔追封晉元世系瑯邪傳國】

功臣封

周禮司勲掌六鄕賞地之法以等其功王功曰勲國功曰功民功曰庸事功曰勞治功曰力戰功曰多

史記古者人臣功有五品以徳立宗廟定社稷曰勲以言曰勞用力曰功明其等曰伐積日曰閱

前漢諸侯王表漢興之初海內新定於是剖裂疆土二等之爵【項羽曰漢封功臣大者王小者侯】功臣侯者百有餘邑

漢官解詁列侯金印紫綬以賞其有功功大者食縣邑小者鄕亭得臣其所食吏【本謂徹侯避武帝諱曰通侯後更曰列侯】

封尙父於齊營丘【史記武王克紂太公之謀居多於是封尙父於齊營丘成王幼少管蔡作亂淮夷畔周乃使召康公命太公東至海西至河南至穆陵北至無棣五使九伯實得徵之由此徵伐爲大國也】封召公於燕【召公奭與周同姓武防紂封召公於燕】封熊繹於楚【鬻熊事周文王早卒當武王之時舉文武勤勞之嗣封熊繹於楚】畢萬之後必大【晉獻公伐霍耿魏滅之因以魏封畢萬爲大夫卜偃曰畢萬之後必大萬盈數也魏大名也以是始賞天啟之矣】河山如帶【漢興滅秦八載而天下乃平始論功而定封侯者百四十有三人時民人散亡大侯不過萬戶小者五六百戶封爵之誓曰使黃河如帶太山若礪於是申以丹書之信重以白馬之盟藏諸宗廟副在有司】六益封【陳平凡六出奇計計輙益封邑六益封】列侯庶姓【髙祖封項伯等四人爲列侯賜姓劉氏】分地五封【項羽曰吾聞漢購我頭千金邑萬戶吾爲若徳乃自刎而死王翳取其頭楊喜呂馬童呂勝楊武各一體故分其地爲五封】四縣三縣【後漢中興論功封大功臣吳漢鄧禹各四縣賈復朱浮三縣耿弇等二十九人】封侯不過百里【東觀記上封功臣皆爲列侯大國曰縣餘各有差博士丁恭等議古帝王封國不過百里故利以建侯】富貴歸故鄕【景丹字孫卿馮翊櫟陽人丹爲驃騎大將軍封櫟陽侯帝謂曰今關東故王國𨿽數縣不過櫟陽萬戶邑夫富貴不歸故鄕如衣繡夜行故以封卿爾】定西域五十餘國【班超定西域五十餘國悉皆納質內屬焉於是下詔封爲定遠侯】七十二孫皆關內侯【魏志夏侯惇文帝追思惇功欲使子孫畢侯分邑千戶七十二孫一皆關內侯惇弟亷及子林素列侯矣】五子皆列侯【曹眞以功封邵陵侯眞少與宗人曹遵鄕人朱讚並事太祖早亡眞湣之乞分食邑封侯遵等子詔曰大司馬有叔向撫孤之仁晏平久要之分賜遵等子爵關內侯及眞薨明帝悉封眞五子皆列侯】大功未必野戰【太祖表荀彧爲萬歳亭侯太祖又與彧書曰君之相輔弼君之相爲舉人君之相與建計君之相宻謀亦己多矣大功未必野戰也十二年復增食邑三千戶】前後尅敵皆其謀【太祖表封荀攸曰前後尅敵皆其謀也封攸陵樹亭侯】自擇所封【太祖自栁城還過攸捨稱攸前後謀曰昔髙祖使張子房自擇齊三萬戶君臣之間可謂相得矣今亦欲君自擇所封】謀功爲髙增邑千戶【郭嘉字奉孝冀州平封洧陽亭侯及薨太祖表曰良防未決嘉輙成之平定天下謀功爲髙宜增邑並前千戶】髙唐宿所願【朱靈字文博封鄃侯帝曰將軍佐命先帝威行方郡平生所志願勿難言靈謝曰髙唐宿所願乃更封髙唐侯】一門十侯【冊孫太子登爲東中郎將封縣侯萬戶昔周嘉公旦祚流七漢封蕭何一門十侯】建國開宇蕃屏王室【梁任昉封諸功臣詔建國開宇蕃屏王室山河之誓永永無窮】

辭辟封

奔宋【左傳防於戚討曹成公也將立子臧辭曰前志有之曰聖逹節次守節遂逃奔宋】棄室而耕【吳子諸樊旣除防將立季札季札辭而不受曰昔諸侯與曹人不義曹君將立子臧子臧去之遂弗爲也以成曹君君子曰能守節君義嗣也誰敢姦君有國非吾節也棄其室而耕】獨存九世而禮不絕【韓子曰楚莊王旣勝晉於河雍歸而賞孫叔敖叔敖請漢間之地沙石之處楚國之法祿官再世故惟叔敖獨存九世而禮不絕】劾奏受爵【前漢韋賢薨子成當爲嗣心知非賢意乃佯狂妄語笑旣葬當襲爵成素有名疑其欲讓兄遂劾奏之成不得已乃受侯爵】讓職還土【東觀漢記竇融數辭爵位又上防曰臣有一子質性頑鈍何況乃當傳以連城廣土享諸侯之國哉他日防見遂詔曰欲讓職還土今相見不冝論也】不得已受封【桓榮卒子郁當襲爵讓於兄子顯宗不許不得已受封悉以租入與之】諸將皆欲縣獨求鄕【丁琳從上渡河及封功臣上令各言所樂謂琳曰諸將皆欲縣子獨求鄕何也琳曰昔孫叔敖勑其子受封必求磽硧之地今琳能薄功防得鄕厚矣上從之封定陵新安鄕侯】下獄襲封【張鈍臨終謂家丞曰吾無功猥防爵土身死之後勿議傳國爵子奮上詔奮嗣爵奮稱鈍遺防固不肯受帝以奮違詔收下獄奮乃襲封】不奪其志【文帝欲封樊興印綬已具興固讓曰臣未有先登防陣之功而一家數人並爵土令天下之人觖望上嘉之不奪其志】斷絕封諸舅【上欲封諸舅太后輙斷絕曰計之熟矣勿有疑也至孝之行安親爲上今遭變異谷價數倍憂惶晝夜不安坐臥而欲封爵違逆慈母之拳拳吾素剛急有胸中气不可不愼穰嵗之後惟子之志吾但含飴弄孫不能復知政】豈可賣盧龍塞以易賞祿【魏志田疇從太祖入盧龍塞太祖獨欲侯之疇素與夏侯惇善太祖語惇曰且往以情諭之答曰豈可賣盧龍塞以易賞祿哉縦國私疇疇獨不愧於心乎涕泣橫流惇具答太祖喟然知不可屈拜爲議郎】遺操益厲聴復本封【晉起居注故南城侯羊祜固辭歷年志不可奪身沒讓存遺操益厲亦夷齊所稱賢也今聴復本封以彰厥美】一門受封連城食邑【魏武帝上書讓封曰蕭相國以關中之勞一門受封鄧禹以河北之勤連城食邑】有連城而不辭有一邑而違命【讓費亭侯書曰或有連城而不辭或有一邑而違命所以然者欲必正其名也】

婦人封

六典外命婦之制皇姑封大長公主皇姊妹封長公主皇女封公主皆視正一品皇太子之女封郡主視從一品王之女封縣主視正二品王母妻爲妃一品及國公母妻爲國夫人三品以上母妻爲郡夫人四品若勲官二品有封母妻爲郡君五品若勲官三品有封母妻爲縣君散官並同職事勲官四品有封母妻爲鄕君其母邑號皆加太字各視其夫及子之品【古者諸侯之妻邦人謂之曰夫人亦曰小君春秋傳云惠公元妃孟子則妃及夫人郡君縣君鄕君之號皆起於此漢髙祖封蕭何夫人爲鄼君景帝封王皇后母曰平原君後漢安帝封乳母王聖爲野王君獻帝封董卓母爲池陽君晉封虞潭母孫氏武昌侯太夫人加金章紫綬太康元年封羊夫人爲鄕君孝武時哀帝外祖母髙安鄕君進封宣城郡廣徳君宋髙祖母蕭氏初封豫章國太夫人妻臧氏爲國夫人晉令式云郡公侯太夫人夫人皆銀印靑綬佩水蒼玉宋齊之後多用其制至隋氏始定品格皇朝因之】

國朝皇太后三代祖母皇太子三代外祖母宗室郡國王曽祖母亡母並追封國太夫人諸敍封者【祖母母追封亦同下準此】宰相使相尙書令三師三公王母爲國太夫人【曽祖母祖母亦同】妻爲國夫人【並中書施行】防知政事宣徽使樞宻副使東宮一品二品尙書省二品三品禦史大夫兩省侍郎太常卿畱守節度使西班二品嗣王郡王國公郡公縣公大都督大都防母爲郡太夫人妻爲郡夫人防知政事第二次敍封母特加國太夫人【並司封施行】如夫子曽任將相已經封國者仍舊曽經封三代二代者準此東宮一品尙書省二品不帶平章事畱守節度使祖母並許追封郡太夫人止左右常侍太子賔客禦史中丞左右丞諸行侍郎給事中諫議大夫正言中書舍人翰林學士龍圖閤直學士以上諸寺大卿監國子祭酒太子詹事諸王傅諸衛大將軍中都護中都督防禦團練使母並封郡太君妻封郡君左右庶子諸寺少卿監諸行郎中國子監司業三京少尹赤令太子詹事左右諭徳衛將軍諸州刺史下都防下都督太子家令太子率更令太僕母並封縣太君妻封縣君諸母妻未封敍𨿽位至三品亦從初而敍諸任上州刺史或【缺】使【缺】

並在京將軍諸衛將軍小將軍以上初任聴敍封母妻其自班行及遙郡除授中下州刺史者已同兩班次任卽便許敍封五府少尹大都督左右司馬並許與母妻一次敍封

元祐令諸封郡縣君鉅鹿樂安壽春仙逰萬嵗萬壽皆避之春明退朝錄凡宰相使相母封國太夫人妻封

國夫人樞宻使副使防知政事尙書節度使母封郡太夫人妻封郡夫人【樞宻防知政事母經南郊封國太夫人】直學士以上給諫大卿監觀察使母封郡太君妻封郡君【舊制學士官至諫議大夫以上方得郡封天禧中詔攺之】

少卿監防團以下至升朝官母封縣太君妻封縣君石窌【左傳晉敗齊師諸侯遂自徐關入齊侯見保者日勉之齊師敗矣辟女子女子曰君免乎曰免矣鋭司徒免乎曰免矣茍君與吾父免矣可若何乃奔齊侯以爲有禮旣而問之辟司徒之妻也予之石窌】封丘封翟母【陳畱風俗傳封丘者髙祖與項氏戰厄於延鄕有翟母者免其難故以延鄕爲封丘縣以封翟母焉】勿抱舊典【國朝開寶九年以錢俶妻賢徳順睦夫人孫氏爲吳越國王妃女封彭城郡君時宰相言自古異姓諸侯王妻無封妃之禮太祖曰行自我朝勿抱舊典】遣使存問超加封號【咸平五年封供備庫使知鄜州衛居實母郭氏爲邠陽郡太君居實扞冦有功母老寓潞州眞宗聞之遣使存問超加封號】公朝降命無嫌【景徳四年封兵部侍郎樞宻院事陳堯叟母馮氏爲上黨郡太夫人初馮氏從夫之故未加郡號堯叟父旣卒至是帝欲褒封之問宰相王旦旦曰私門禮制未闋然公朝降命亦無嫌也故有是命】詳討故事特加封郡號【十二月駙馬都尉石保吉庶女爲樂陵郡君初晉國長公主亟爲乞恩帝以無例令中書詳討故事特加封郡號】

尊賢繼絕封

尊賢不過二代【禮記天子存二代之後猶尊賢尊賢不過二代武王克殷未及下車而封黃帝之後於薊封帝堯之後於祝封帝舜之後於陳下車而封夏后氏之後於祝殷之後於宋】封陳備三恪【左傳鄭子產曰昔虞關父爲陶正以服事我先王先王賴其利器用與其神明之後也庸以元女大姬配胡公而封諸陳以備三恪】封樂毅後爲華成君【漢髙祖問樂毅有後乎得樂臣俶封之囂】夏商世以備賓位【自古創業之君必興滅繼絕修廢舉逸然後天下歸仁四方之政行周克殷追存賢聖至乎不及下車世代𨿽殊其揆一也髙祖撥亂日不暇給然猶修祀六國求聘四皓過魏則寵無忌之墓適趙則封平原之後孝武疇咨前代初得周後復加爵邑元成之閒晚得夏商世以備賔位】封周後爲周子南君【武帝還過洛陽三代邈逺以其三十里地封周後爲周子南君】紹蕭何曹參周勃後【髙祖功臣侯者子孫驕逸多防法禁訖於孝武靡有子遺於是成帝復紹蕭何哀平之世增修曹參周勃之後】紹爵復家【元康四年立靳歙夏侯嬰陳平張良周勃等一百一十八人後紹爵復家】封曽孫爲侯【元狩中復以鄼戶二千四百封蕭何曽孫慶爲鄼侯布告天下令明知朕報以相國徳慶厚也】景風紹封【東觀漢記髙祖功臣蕭曹爲首有傳世不絕之誼蕭相國後容城侯無嗣朕甚湣焉望長陵東門見二臣之墓生旣有節終不遠身誼臣受寵古今所同遣使者以中牢祀大鴻臚悉求近親宜爲嗣者須景風紹封以彰厥功】雙金重紫【魏武帝謝襲費亭侯表曰未盈一時三命交至雙金重紫顯以方任𨿽不失義庶知所死】誠足憐傷【郭嘉追贈封表曰昔霍去病蚤死孝武爲之咨嗟祭遵不究功業世祖望柩悲慟仁恩降下念發五內今嘉隕命誠足憐傷】封近屬【晉陽秋曰夏侯惇魏之元功勲書竹帛昔庭堅不祀猶或悼之況朕受終於魏而可忘其功臣哉其擇惇近屬封之】興滅繼絕【晉中興書泰元二年興滅繼絕故陳騫後浩之爲髙平公裴秀后球爲鉅鹿公王沈後朴爲博陵公荀勗後軌爲濟北侯何曽後闡爲朗陵侯羊祜後法興爲鉅平侯】紹封魏後【元帝紹封魏後復曹勵爲陳畱王】紹髙宻者累葉嗣平陽者重世【後周廋信襲封功臣不死王事表曰嘗聞紹髙宻者累葉豈專鄧禹之正嗣平陽者重世何必曹參之嫡孫愚謂生有其勞死非王事𨿽在支庶並聴承襲幸使伯有之防不能爲厲若敖之鬼其無餒而幽顯封揚人神咫尺】

俸祿

禮記王制王者之制祿公侯伯子男凡五等制農田百畆百畝之分上農夫食九人其次食八人其次食七人其次食六人下農夫五人庶人在官者其祿以是爲差也諸侯之下士視上農夫祿足以代其耕也其中士倍下士上士倍中士下大夫倍上士卿四大夫祿君十卿祿次國之卿三大夫祿君十卿祿小國之卿倍大夫祿周禮內史掌王之八枋之法以詔王治二曰祿王制祿則贊爲之以方出之

前漢自中二千石至百石凡十二等中二千石【月俸八十斛】千石【百二十斛】比二千石【百斛】千石【百斛】六百石【七十斛】比六百石【六十斛】四百石【五十斛】比四百石【四十五斛】三百石【四十斛】比三百石【三十斛】二百石【三十斛】比二百石【二十七斛】百石【十六斛】

後漢大將軍三公俸月三百五十斛凡諸受俸者皆半錢半谷延平中定制中二千石【俸錢九千米七十三斛】眞二千石【錢六千五百米三十六斛】比二千石【五千三十四斛】一千石【四千三十斛】六百石【三千五百二十一斛】四百石【二千五百十五斛】三百石【二千十二斛】二百石【一千九斛】百石【八百四斛八斗】臘及立春更班賜有差

宋州郡秩俸多隨土所出無有定準有父母祖父母年登七十者並給見錢其郡縣田祿以芒種爲斷【此前去官者則入前人此後去官者則入後人】梁一品秩萬石二品三品爲中二千石後魏其祿毎季一請諸宰人之官各隨近給公田刺史十五頃太守十頃治中別駕各八頃縣令郡丞六頃更代相付

北齊官秩一品毎歲八百疋從一品七百疋二品六百疋從二品五百疋三品四百疋從三品三百疋四品二百四十疋從四品二百疋五品一百六十疋從五品一百二十疋六品百疋從六品八十疋七品六十疋從七品四十疋八品三十六疋從八品三十二疋九品二十四疋執事官一品以下給公田有差

後周制祿秩下士一百二十五石中士以上至於大夫各倍之上大夫是爲四千石卿二分孤三分公四分後益其一公因盈數爲萬石其九秩百二十石八秩以至七秩毎二等六分而下各去其一二秩一秩俱爲四千石

隋京官一品祿九百其下毎以百石爲差至正四品是爲三百石從四二百五十石其下毎以五十石爲差至正六品是爲百石從六品九十石以下以十石爲差至從八品是爲五十石其給皆以春秋二季刺史太守縣令京官給職分田一品者給田五頃至五品則爲田三頃其下毎品以五十畆爲差又給公廨田以供用六典倉部郎中掌國之倉庾受納租稅出給祿稟之事凡百官毎年祿正一品七百石從一品六百石正二品五百石從二品四百六十石正三品四百石從三品三百六十石正四品三百石從四品二百六十石正五品二百石從五品一百六十石正六品百石下以十石爲差至從七品七十石正八品六十七石下以五石爲差至從九品五十二石外官降爲一等【應降等者正從一品各以五十石爲一等二品三品以三十石爲一等四品五品皆以二十石爲一等六品七品以二石五防爲一等】春夏二季則春給之秋冬二季則秋給之

國朝大中祥符五年詔定加文武職官月俸三師月俸百二十貫東宮三師僕射九十貫東宮三少禦史【缺】尙書左右常侍六十貫兩省侍郎太常卿禦史中丞左丞右丞侍郎五十五貫太子賔客給事中中書舍人【缺】監光祿卿衛尉太僕大理鴻臚司農【缺】

殿中監少府將作監太子詹事司天監四十五貫

【缺】大夫四十貫少卿監國子司業左右諭徳諸行郎中三十五貫詹事二十九貫起居郎舍人侍禦史殿中侍禦史左右司課諸行員外郎四赤縣令三十貫正言監察禦史太常博士通事舍人國子五經博士太常宗正祕書殿中丞著作郎大理正二十貫率更令尙奉禦太子中允贊善中捨洗馬十八貫司天五官正十三貫祕書郎著作佐郎十七貫大理寺丞十四貫諸寺監丞十二貫大理評事奉禮太祝八貫諸衛上將軍六十貫金吾大將軍三十五貫諸衛大將軍二十五貫將【缺】

職官分紀卷五十

