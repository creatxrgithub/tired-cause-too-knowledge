

欽定四庫全書

子部十一

諭林

類書類

提要

【臣】等謹案諭林一百二十卷明徐元太撰元太字汝賢宣城人嘉靖乙丑進士官至刑部尙書是書以經史及諸子集中所載古人設諭之詞廣徴博采彚爲一編分立十門毎門又各分子目凡五百八十餘類歷二十餘年而成復自加刋削而付之梓用心頗爲勤至其引書各於條下注明出處篇目次第臚載無遺亦迥異明人剽竊撦撏之陋習特其自序稱閱書四百餘種而檢核書中所列篇籍實不及其半未免涉於張又往往隨手摭拾不能得其根源如兒說宋人善辧者一條本出韓非子周人有仕不遇者一條本出王充論衡而皆引作藝文類聚又懷金至者至不生歸一條本出後漢書耿弇而引作文選李善注又頭白可期汗靑無日一條本出唐書劉知幾而引作事文類聚又天寒卽飛鳥走獸尙知相依一條本出沈約所作阮籍詠懷詩注而以爲李善此類甚多皆爲失於疎略蓋其學惟知以泛濫自矜奧博而不能考核精詳故毎蹈舛漏之病然自秦漢以迄六朝文人詞賦多以罕譬爲工恣肆汪洋大都得力於此元太是編搜羅極備零璣斷璧均足爲綴文者沾丐之資猶爲有禆藝苑以視坊本類書之叢雜無章者固勝之逺矣乾隆四十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

諭林自敍

予至陋且善忘𨿽稔習篇章久則惘然莫憶故日隨防記以識所聞然尢嗜諭言爲假譬之殊形異類甚易竅穿壅遏修詞者莫可合旃耳苐唐而後學士大夫騷人墨客咸嗔繁穢乃斷六朝以上自經史子集以及道佛諸書四百餘種凡語渉比辭者無論聖贒與流略之粕華目所嘗見必手錄焉卽非諭而可爲諭猶筆存之頗慙不急是勤寧免誚生玩喪惟欲砭遺忘之疾且借鮮逸心信無補空疏知猶贒乎已已遡從釋褐計有二紀退食罔虛積成鉅帙又病樷穰蔓雜不便省觀因加詮次成編析分十門列類五百八十有奇摠彚乙百二十卷廼若粃糠沙石槪未淘亦絲蒯並收期無漏棄也任江河之多胔自不妨汲祭其中或擇而弗精將漬白蠅於淸醑矣以林名諭豈盡梧哉用當厥材醜猶化好脫在唲齵之郤卒然防揳有資則匠人碎用足供庻玆輯亦非累瓦者此皆督撫巴蜀三徵西南之暇所就防中州何侍禦公代天來狩相與提衡爲契洽偶見抄本謂宜宣布防中以惠後學予弗獲辭竟災梨要之拾唾爲文人莫我知亦莫我罪比學憲郭君愽通今古一代文人海以內仰之不啻麟角鳳毛而序云彚諭爲林自予始予初心豈作始哉至云與予談天下事若得於諭諭者深私心竊有厚媿夫諭林不足稐文卽繆以文許則文之與武兩途奚翅逕庭三徵固恭仗天威而受益郭君良非渺淺嗣郭君秉鉞黔中拓土開疆元老壯猷震乎殊俗誠文武爲憲質之吉甫寧過遜歟予病臥敬亭間復翻閱稍爲增刪一二猶子胥慶雅有同嗜取而訂其魯魚帝虎因侈口玆輯匪直騷壇之楩楠抑亦萟苑之栴檀也當與禦覽等編爭奇芳於鄧林遂鐫之剞劂三徵寔錄後藏諸家塾庸廣厥傳予敍其始末如此

徐元太謹撰

欽定四庫全書

諭林卷一

明徐元太撰造化門【一】

天道

鼓之以雷霆潤之以風雨日月運行一寒一暑【易系辭上傳】雷以動之風以散之雨以潤之日以晅之【易說卦傳】

萬物尊天而貴風雨所以尊天者爲其莫不受命焉也所以貴風雨者爲其莫不待風而動待雨而濡也若使萬物釋天而更有所受命釋風而更有所仰動釋雨而更有所仰濡則無爲尊天而貴風雨矣【管子版法解】

天者誠其日徳也日誠出誠入南北有極故莫弗以爲法則天者信其月刑也月信死信生終則有始故莫弗以爲政天者明星其稽也星不亂各以序行故小大莫弗以章天者因時其則也四時當名代而不幹故莫弗以爲必然天者一法其同也前後左右古今自如故莫弗以爲常【鶡冠子王鈇】

天之處髙其聽卑其目芒其視察【賈子耳痺】

四時者天之吏也日月者天之使也星辰者天之期也虹霓彗星者天之忌也【淮南子天文訓】

天道者無私就也無私去也能者有餘拙者不足順之者利逆之者凶譬如隋侯之珠和氏之璧得之者富失之者貧【淮南子覽冥訓】

夫至明者其照無疆至晦者其暗無疆【春秋繁露奉本】

夫本末相兼猶手背之相包一身和則百節皆適天道順則本末俱暢【郭子注莊天地】

春秋漢合孳曰彊幹弱流天之道【李善注文選兩都賦】

使星司夜月司時猶使雞司晨也【藝文類聚天部月】

斗極天之中也言天者必擬之人故自臍以下人之陰也自極以北天之陰也【太平禦覽天部下】

日月若懸璧五星若編珠【初學記天部星注】

天有四時五行日月相推寒暑疊代其轉運也和而爲雨怒而爲風散而爲露亂而爲霧凝而爲霜雪立爲蚿此天地之常數也若四時失運寒暑乖違則五緯盈縮星辰錯行日月薄蝕彗孛流飛此天地之色診也【法苑珠林卷六十三】

形气

天形穹隆如雞子幕其際周接四海之表浮於元气之上譬如覆奩以抑水而不沒者气充其中故也【晉書天文上】虹霓也雲霧也風雨也四時也此積气之成乎天者也山嶽也河海也金石也水火也此積形之成乎地者也知積气也知積塊也奚謂不壞夫天地空中之一細物有中之最巨者【子天瑞】

淸陽者薄靡而爲天重濁者凝滯而爲地淸妙之合專易重濁之凝竭難故天先成而地後定【淮南子天文訓】

天地之間有陰陽之气常漸人者若水常漸魚也所以異於水者可見與不可見耳其澹澹一也然則人之居天地之間其猶魚之離水一也【春秋繁露如天之爲】

山猶人之有骨節也水猶人之有血脈也【王充論衡祀義篇】地以名山爲輔佐石爲之骨川爲之脈艸木爲之毛土爲之肉三尺以上爲糞三尺以下爲地【博物志】

夫天者統元气焉非止蕩蕩蒼蒼之謂也地者統元形焉非止山川丘陵之謂也人者統元識焉非止圓首方足之謂也【文中子立命】

宋均曰渾渾混混雞卵未分也【李善注文選江賦】

元气周行終始無已如水之流不得獨處【李善注文選幽通賦】眾星累累如連貝江河四海如衣帶【李善注文選陸士衡贈顧公眞詩】地常動不止而人不知譬如閉舟而行不覺舟之運也【李善注文選張茂先勵志詩】

日薄星廻穹天所以紀物山盈川衝后土所以播气【文選陸士衡演連珠】

夫地有形而天無體譬如火焉煙在上灰在下也【太平禦覽天部下】

造化權輿以爲東方之气風也故凍非東風不能解湛非東風不能溢【埤雅天道門風】

風經曰調暢祥和天之喜气也折揚奔厲天之怒气也【埤雅天道門風】

仰觀天形如車蓋眾星累累如連貝【初學記天部星注】

土精爲石石气之核也气之生石猶人筋絡之生爪牙也【初學記地部石】

日處君而盈度月象臣而虧云逶迆而上布星離離以舒灮【初學記文部文字】

夫土地皆有形名而人莫察焉有龜龍體有鱗鳳貌有弓弩勢有斗升象有張舒形有塞閉容有隱眞之安有累卵之危有膏腴之利有塉埆之害【事類賦地部地注】

地東西爲緯南北爲經山爲積徳川爲積刑髙者爲生下者爲死丘陵爲牡川谷爲牝【事類賦地部地注】

天不足西北地不足東南西北爲天門東南爲地戶天門無上地戶無下【玉海天文天文書上】

昔者周公問於商髙曰夫天不可階而升地不可得尺寸而度請問數安從出商髙曰數之法出於圓方【玉海天文天文書上】

岐伯曰言天者求之本言地者求之位言人者求之气交帝曰何謂气交岐伯曰上下之位气交之中人之居也故曰天樞之上天气主之天樞之下地气主之气交之分人气從之萬物由之此之謂也【黃帝素問內經六微旨大論】易稱天蓋取幽防之名莊說蒼天近在遠望之色於是野人信明謂旻靑如碧儒士據典謂幹黑如漆靑黑誠異乖體是同儒野𨿽殊不知是一【法苑珠林卷二】

流行

闔戶謂之坤辟戶謂之幹一闔一辟謂之變往來不窮謂之通【易系辭上傳】

鳥獸俄呦呦俄旬旬俄逃逃艸木俄茁茁俄停停俄蕭蕭天地不能畱聖人不能系有運者存焉爾【闗尹子八籌】鬻熊曰運轉亡已天地宻移疇覺之哉【列子天瑞】

雜乎芒芴之間變而有气气變而有形形變而有生今又變而之死是相與爲春秋冬夏四時行也【莊子至樂】鈞旋轂轉周而復匝【淮南子原道訓】

日出暘谷入於虞淵莫知其動須臾之間俛人之頸【淮南子說林訓】

陽陰之時𨿽異二體常存猶如一鼎之水而未加火純陰也加火極熱純陽也純陽則無陰气息火水寒則更陰矣純陰則無陽气加火水熱則更陽矣【春秋繁露雨雹對】三統者天地人之始道之大綱也五行者品物之宗也道以三興徳以五成故三皇五帝三王五伯至道不遠三五復反譬右循連鐶順鼎耳窮則反本終則復始也【風俗通五伯】

雷風煥與物時行【太經圖】

日有南有北月有往有來日不南不北則無冬無夏月不往不來則望晦不成【太經太告】

夫地之有百川也猶人之有血脈也血脈流行泛揚動靜自有節度百川亦然其朝夕往來猶人之呼吸气出入也【王充論衡書虛篇】

星宿之相次如歲月之相襲新故相易周而復始【太經第六養解】

夫五行四時佐天地造物者也然水火相踐金木相代而共成陶鈞之致春秋異寒暑繼節而俱濟一歲之功【李善注文選陸士衡演連珠】

剖而爲二判而爲五或爲白黑或爲水火或爲酸鹹或爲徵羽【道徳經指歸卷八】

生克

露𨿽湛湛然見陽則幹【毛詩湛露注】

五行四時十二月還相爲本也五聲六律十二管還相爲宮也五味六和十二食還相爲質也五色六章十二衣還相爲質也【禮記禮運】

譬如火斜照水日斜照鏡則水鏡之灮防照他物若使鏡正當日水正當火則水鏡之灮不能有照日之奪月亦猶是也【春秋正義桓公三年】

惟火之爲物能鎔金而銷之能燔木而燒之【關尹子四符篇】鏈土生木鏈木生火鏈火生云鏈雲生水鏈水反土鏈甘生酸鏈酸生辛鏈辛生苦鏈苦生咸鏈咸反甘變宮生徵變徵生商變商生羽變羽生角變角生宮【淮南子地形訓】金勝木者非以一刃殘林也土勝水者非以一墣塞江也【淮南子說林訓】

夫大生小多生少天之道也故丘阜不能生雲雨涔水不能生魚鼈者小也牛馬之气蒸生蟣虱蟣虱之气蒸不能生牛馬故化生於外非生於內也【淮南子泰族訓】

凡天地之物乘以其泰而生厭於其勝而死四時之變是也故冬之水气東加於春而木生乘其泰也春之生西至金而死厭於勝也生於木者至金而死生於金者至火而死春之所生而不得過秋秋之所生不得過夏天之數也【春秋繁露天地之行】

金木交刑水火相敵休廢於時吉凶生焉【京氏易傳隨上】陰陽死於位生於時死於時生於位進退不可詰正盛則衰來正衰則盛來【京氏易傳渙中】

剛柔相傷火爛銷金【焦氏易林大壯之遁】

五生不相殄五克不相逆不相殄乃能相繼也不相逆乃能相治也相繼則父子之道也相治則君臣之寶也【太經太吿】

水之於火气志交通然相克害不可其器隔以釡鼎【太經第三親解】

火近於水水則焦遠於水火則炎熾焱怒【太經第四迎解】緯書曰火鑠金鵲啄蝟【爾雅翼彚】

水火相息而更用事猶王者受命攺正朔易服色【玉海周易鄭康成注】

周髀云日猶火月猶水火則外灮水則含景故月灮生於日所照魄生於日所蔽當日則灮盈就日則明盡【玉海天文天文圖】

木得金而伐火得水而滅土得木而達金得火而缺水得土而絕萬物盡然不可勝竭【黃帝素問內經寶命全形論】

此五陰滅彼五陰生譬如燈明燈生闇滅燈滅闇生【海空智藏經哀嘆品】

復有風輪名爲徧霔刼火燒時普於世界降霔大雨復有風輪名爲幹竭刼水漂時能令彼水悉皆枯涸【大寶積經卷八十五】

如水得增上力滅火火得增上力則消水乃至艸木各有相害【大智度論卷六十八】

如水能滅火火不自滅火【大智度論卷七十】

土資水澤金由火煎【髙僧傳十贊】

消息

天地不變不能通气五行疊終四時更廢君臣取象變節相移能消者息必專者敗此其變易也【周易正義序】天有時以生有時以殺艸木有時以生有時以死石有時以泐水有時以凝有時以澤此天時也【周禮考工記】詩曰髙岸爲谷防谷爲陵三後之姓於今爲庶【左傳昭公三十二年】

臣聞峻髙者隤茂葉者摧日中則移月滿則虧四時不並盛五行不俱馳陰陽更倡气有盛衰故溢堤之水不淹其量熻幹之火不復其熾水靜則無漚瀴之怒火消則無熹毛之熱【吳越春秋句踐歸國外傳】

天不足西北星辰西北移地不足東南以海爲池日中必移月滿必虧【史記日者傳】

衝風之衰不能起毛羽彊弩之末力不能入魯縞夫盛之有衰猶朝之必莫也【前漢書韓安國傅】

夫白日登天運景萬里無物不照及其入地一炭之灮不可得見三五盈月淸耀燭夜可以遠望及其在晝明不如鏡【魏志管輅傳注】

道有隆窳物有興廢有聲有寂有灮有翳朱陽否於素秋陰抑於孟春羲和逝而望舒系運气匿而耀靈陳【蜀志郤正傳】

天道不常盛寒暑更進退【蜀志郤正傳注】

道防隆而不殺物無盛而不衰【晉書曹攄傳】

有始有終天地之經自非三灮誰能不零【晉書左貴嬪傳】且物極則虧禍盈而覆者天之道也【晉書馮跋記】

天之道其猶張弓乎髙者抑之下者舉之有餘者損之不足者與之天之道損有餘而補不足【老子天道】

庳者隆之因虧者成之漸【子華子執中】

凡一气不頓進一形不頓虧亦不覺其成不覺其虧亦如人自生至老貌色智態無日不異皮膚爪發隨生隨落非嬰孩時有停而不易也【子天瑞】

物損於彼者盈於此成於此者虧於彼【子天瑞】

陰極則陽來陰消則陽長衰則退盛則戰【京氏易傳坤中】夫李梅實多者來年爲之衰新谷熟者舊谷爲之虧自天地不能兩盈而況於人事乎故利於彼者必耗於此猶陰陽之不並曜晝夜之有長短也【鹽鐵論非鞅】

江河之溢不過三日飄風防雨須臾而畢【說苑談叢】

黑龍吐灮使陰復陽【焦氏易林否之小過】

防谷爲陵衰者復興【焦氏易林明夷之比】

日月運行一寒一暑榮灮赫赫不可得保【焦氏易林中孚之晉】次六月闕其博不如開明於西測曰月闕其博明始退也【太經第一中】

上九陵崢岸峭陁【詩是切】測曰陵崢岸峭陁鋭極必崩也【太經第二鋭】

數多者見貴而實索數少者見賤而實饒【太經圖】晝數多夜數少象月闚而日溢君行灮而臣行滅君子道全小人道缺【太經圖】

日一南而萬物死日一北而萬物生斗一北而萬物虛斗一南而萬物盈【太經攡】

四時之序節滿卽謝五行之性功成必退故陽極而陰降陰極而陽升日中則昃月盈則虧此天之常道也勢積則損財聚必散年盛返衰樂極還悲此人之恆也【劉子誡盈】

木落歸本水流歸末故水利在亥木利在辰盛衰各得其所故樂也【前漢書注京房傳】

人之觀火聽雷謂其盈實終以天收雷聲地藏火熱則爲虛無言極盛者亦滅亾也【前漢書注揚防傳】

太公曰春道生萬物榮秋道成萬物零【李善注文選應休璉與曹長思書】

一闔一開兩儀之迹一衝一溢懸象之節渙沍期於寒暑凋蔚要乎春秋【補文選郭璞客傲】

若飄風不終朝兮驟雨不終日雷隆隆而輒息兮火猶熾而速滅自夫物有盛衰兮況人事之所極【廣文選揚子云太賦】

月盈則衝華不再繁【廣文選魏文帝丹霞蔽日】

日發星廻昊天無以爽其節山盈川衝厚地不能虧其度【藝文類聚職官部司空表】

四運忽其代序兮萬物紛以廻薄覽蕐蒔之時育兮察盛衰之所托感冬索而春敷嗟夏茂而秋落【初學記歲時部秋】天地極則反盈則損日月是也日中則移月滿則虧而況於人乎【道徳經四子集解】

是以日中而昃月滿而缺四時變化一消一息髙山之下必有防谷大泉之流必有激波爍金湯石存於凝冰裂地之端陰陽所成【道徳經指歸卷十三】

炎極則涼理之恆數物壯則老其義必然【道徳經注疏卷三】江河之枯竭兮水流注於海【參同契三相類上篇】

三千三百年爲小陽九小百六九千九百年爲大陽九大百六天厄謂之陽九地虧謂之百六【靈寶自然妙經】

大海江河猶有枯竭萬仞大魚曝脊在外【出曜經一無常品】

有無

凡動息則靜靜非動者也語息則黙黙非語者也然則天地𨿽大富有萬物雷動風行運化萬變寂然至無是其本矣【王弼注易復】

天了無質仰而瞻之髙遠無極眼瞀精絕故蒼蒼然也譬之旁望遠道之黃山而皆靑俯察千仞之防谷而窈黑夫靑非眞色而黑非有體也【晉書天文上】

一陶能作萬器終無有一器能作陶者能害陶者一道能作萬物終無有一物能作道者能害道者【闗尹子一宇篇】寒暑溫涼之變如瓦石之類置之火卽熱置之水卽寒呵之卽溫吹之卽涼特因外物有去有來而彼瓦石實無去來譬如水中之影有去有來所謂水者實無去來【闗尹子二柱篇】

形動不生形而生影聲動不生聲而生響無動不生無而生有【子天瑞】

有實而無乎處者宇也有長而無本剽者宙也有乎生有乎死有乎出有乎入入出而無見其形是謂天門天門者無有也萬物出乎無有【莊子庚桑楚】

灮曜問乎無有曰夫子有乎其無有乎灮曜不得問而熟視其狀貌窅然空然終日視之而不見聽之而不聞摶之而不得也灮曜曰至矣其孰能至此乎予能有無矣而未能無無也【莊子知北遊】

夫無形者物之大祖也無音者聲之大宗也其子爲灮其孫爲水皆生於無形乎夫灮可見而不可握水可循而不可毀故有像之類莫尊於水【淮南子原道訓】

夫秋豪之末淪於無間而復歸於大矣蘆苻之厚通於無而復反於惇龎若夫無秋豪之微蘆苻之厚四達無境通於無圻而莫之要禦夭遏者其襲微重妙挺挏萬物揣丸變化天地之間何足以論之【淮南子俶眞訓】

有有者言萬物摻【參】落根莖枝葉靑蔥苓蘢萑【委】蔰【戶】煌蠉飛蝡動蚑行喙息可切循把握而有數量有無者視之不見其形聽之不聞其聲捫【門】之不可得也望之不可極也諸與扈冶浩浩瀚【汗】瀚不可隱儀揆度而通灮耀者【淮南子俶眞訓】

夫木之死也靑靑去之也夫使木生者豈木也猶充形者之非形也故生生者未嘗死也其所生則死矣化物者未嘗化也其所化則化矣【淮南子精神訓】

無形生有形故爲物大祖也無音生有音故爲聲大宗也【淮南子原道訓解】

無爲之本則無畱於一象無系於一味故能爲形气之主動必由之【張湛注子天瑞】

夫道之而無語名之而無名視之而無形聽之而無聲則道之全焉故能昭音響而出气物包形神而章灮影以之黑素以之白矩以之方規以之圓圓方得形而此無形白黑得名而此無名也【張湛注子天瑞】

道者涵乾括坤其本無名論其無則影響猶爲有焉論其有則萬物猶爲無焉不能計其多少離朱不能察其髣髴吳札晉野竭聰不能尋其音聲乎窈防之內狶豬疾不能迹其兆朕乎宇宙之外【抱朴子內篇道意】如鳥出巢如蛇出穴由其尙有故無所不之【何氏語林文學魏書】恍惚之數生於毫釐毫釐之數起於度量千之萬之可以益大【黃帝素問內經靈蘭祕典論】

無形附有形有形爲之宅有形附無形無形爲之主【金庭無爲妙經】

譬如畵師以眾雜彩畵作眾像若男若女若牛若馬凡夫無知見之則生男女等相畵師了知無有男女【海空智藏經持誠品】

譬如根眼開時見色閉時無見【海空智藏經哀嘆品】

譬如影灮𨿽可顯說而無實法可令執取𨿽無可執取而有所顯照【波羅蜜多經五百九十六】

譬如呼響因於山谷及音聲起無有形狀不可覩見亦無分別而能隨逐一切語言【大方廣佛蕐嚴經卷五十一】

知有非實如陽焰水知實非無如火性生【金剛三昧經卷下】如灰覆火豈得稱無若闇尋聲當知必有【辯正論卷七】

倚伏

九三無平不陂無往不復艱貞無咎【易泰】

城復於隍其命亂也【易泰】

初九悔亾喪馬勿逐自復【易暌】

若四月純陽用事陰在其中靡艸死也十月純陰用事陽在其中薺麥生也【周易正義賁】

水激則旱兮矢激則遠萬物回薄兮振蕩相轉【史記賈生傳】成敗之轉譬若糾墨【史記南越尉佗傳論】

陽降陰升一防一興流而爲川滯而爲陵禍不可攘福不可徵【晉書摰虞傳】

夫明晦疊來屯平代有【南齊書海陵王本紀】

晦爲明始亂實治基【魏書出帝紀】

宋人有好行仁義者三世不懈家無故黑牛生白犢以問孔子孔子曰此吉祥也以薦上帝居一年其父無故而盲其牛又復生白犢其父又復令其子問孔子其子曰前問之而失明又何問乎父曰聖人之言先迕後合其事未究姑復問之其子又復問孔子孔子曰吉祥也復敎以祭其子歸致命其父曰行孔子之言也居一年其子又無故而盲其後楚攻宋圍其城民易子而食之析骸而炊之丁壯者皆乘城而戰死者大半此人以父子有疾皆免及圍解而疾俱復【子說符】

峣山崩而薄落之水涸區冶生而淳鉤之劍成紂爲無道左彊在側太公並世故武王之功立由是觀之利害之路禍福之門不可求而得也【淮南子覽冥訓】

有榮蕐者必有憔悴有羅紈者必有麻蒯【淮南子說林訓】塞上之人有善術者馬無故亾而入胡人皆弔之其父曰此何遽不爲福乎居數月其馬將胡駿馬而歸人皆賀之其父曰此何遽不能爲禍乎家富良馬其子好騎墮而折其髀人皆弔之其父曰此何遽不爲福乎居一年胡人大入塞丁壯者引而戰近塞之人死者十九此獨以跛之故父子相保故福之爲禍禍之爲福化不可極深不可測也【淮南子人間訓】

禍與福同門利與害爲鄰非神聖人莫之能分【淮南子人間訓】貞良而亾先人餘殃猖蹶而活先人餘烈【說苑談叢】

天地之道極則反滿則損五采曜眼有時而渝茂木丰艸有時而落物有盛衰安得自若【說苑談叢】

天將與之必先苦之天將毀之必先累之【說苑談叢】

有奇福者必有奇禍有甚美者必有甚惡【列女傳周列國晉羊叔姬】盛中後跌衰者復掇盈滿或毀疾羸肥腯【焦氏易林遁之坎】利端始萌害漸亦芽速速方轂夭夭是加欲丰其屋乃蔀其家【蔡中郎集釋誨】

豈覺崇朁之相爲尾哀樂之相爲朝暮【抱朴子外篇知止】昔宋人有白犢之祥而有失明之禍𨿽有失明之禍以至獲全之福北叟有胡馬之利卒有奔墜之患𨿽有奔墜之患以至保身之福【劉子禍福】

禍福同根妖祥共域【劉子禍福】

人皆愛少而惡老重榮而輕悴故簪珥英蕐而焚灰枯朽莫識枯朽生於英蕐英蕐歸於枯朽【劉子言苑】

禍福相爲表裏如糾繩索相附防也【前漢書注賈誼傳】

得固易失榮難久恃膏以明自煎人以財興累【李善注文選阮嗣宗詠懷詩】

春秋相代若環之無端天道常也譬如天馬本出西北忽由東道況富之與貧貴之與賤易至乎【李善注文選阮嗣宗詠懷詩】

福爲禍始禍作福階天地盈虛寒暑周廻【文選盧諶贈劉琨詩】休咎相乘躡翻覆若波瀾【文選陸機君子行】

禍福相轉利害相生如循環而運丸耳其作不可見其端不可覺【意林唐子】

一宅同姓相代或吉或凶一官同姓相代或遷或免成康居之而興幽厲居之而衰吉凶興衰在人不由宅矣【意林潛夫論】

董生有云弔者在門賀者在閭言有憂則恐懼敬事敬事則必有善功而福至也又曰賀者在門弔者在閭言受福則驕奢驕奢則禍至故弔隨而來【藝文類聚人部鑑誡書】蓋聞市朝遷山川悠遠是以狐兔所處由來建始之宮荊棘參天昔日長洲之苑【文苑英蕐庾信連珠】

夫否終斯泰屯極則亨若日月之廻環猶陰陽之報復【文苑英蕐徐陵邊防上書】

阮嗣宗蘇門歌曰日沒不周西月出丹淵中陽精蔽不見陰灮代爲防亭亭在須臾厭厭將復隆富貴俯仰間貧賤何必終【困學紀聞卷十三攷史】

利爲福始利與害同門福爲禍先禍與福同鄰【道徳經四子集解】

譬如有人閉在暗室眼無所見復有異人曾受苦惱作是思惟此人受苦甚爲可湣若不得脫是人必死以火與之令得少明時暗室人見火歡喜心得安穩爾時彼火以少因緣熾然火焰燒彼暗室爾時彼人被燒而死【僧伽吒經卷三】

夫貴賤靡恆貧富無定譬水火更王寒暑遞來【法苑珠林卷二十三】

相須

剛柔分動不混乃明雷電並合不亂乃章【王弼注易噬嗑】子夏傳云地得水而柔水得地而流故曰比【周易音義比】彼廻風從上下谷風未與相扶謂之爲頽若谷風旣與相扶而上則爲焱不復爲頹也【毛詩正義谷風】

方祗體安儷幹儀而合徳圓舒循晷配羲曜以齊明故知陽爍陰凝萬物假其陶鑄火炎水潤六气由其調理【晉書恭思褚皇后傳】

金木水火土其勢相害其道相待故至寒傷物無寒不可至暑傷物無暑不可【文子自然】

天不發其陰則萬物不生地不發其陽則萬物不成天圓地方道在中央【淮南子天文訓】

正月失政七月涼風不至二月失政八月雷不藏三月失政九月不下霜四月失政十月不凍五月失政十一月蟄虫冬出其鄕六月失政十二月艸木不脫七月失政正月大寒不解八月失政二月雷不發九月失政三月春風不濟十月失政四月艸木不實十一月失政五月下雹霜十二月失政六月五穀疾狂【淮南子時則訓】

以水和土以土和火以火化金以金治木木復反土五行相治所以成器用【淮南子地形訓】

川竭而穀虛丘夷而淵塞唇竭而齒寒河水之防其壤在山【淮南子說林訓】

金與水二气相資父子之謂【京氏易傳訟中】

一晝一夜然後作一日一陰一陽然後生萬物【太經圖】朗月並眾星日出擅其明冬寒地爲裂春和艸木榮陽徳𨿽普濟非陰亦不成【藝文類聚天部星詩】

一晝一夜成一日一男一女成一室【意林風俗通】

譬如木牀離木無牀離牀無木【海空智藏經哀嘆品】

陽不獨王以陰爲得陰不獨王以陽爲得亦如冬以溫暖爲徳夏以涼冷爲徳男以女爲徳女以男爲徳之義【黃帝宅經上】

譬如泥瓶泥與瓶合泥滅瓶成而是泥相終不名瓶瓶𨿽非泥不余處來以泥因緣而生是瓶【海空智藏經哀嘆品】

相禪

日往則月來月往則日來日月相推而明生焉寒往則暑來暑往則寒來寒暑相推而歲成焉【易系辭下傳】

三心五噣四時更見【毛詩小星注】

陰陽協气而代謝寒暑隨時而推移【晉書成公綏傳】

夫天地一險一易若鼔之有揨擿擋則擊【管子宙合】

朱明長贏不能盡其所以爲溫也必隨之以揫斂之气而爲秋武沍陰不能盡其所以寒也必隨之以敷榮之气而爲春孰爲此者天也天且不可以盡而況人乎【子華子執中】

將來者進成功者退已用則賤當時則貴【太經太文】萬物防乎北直乎東蒙乎南酋乎西冥乎北故防者有之舍也直者文之素也蒙者亾之主也酋者生之府也冥者明之藏也【太經太文】

春榮秋落四時所以疊代金行水流五徳所以互序【藝文類聚帝王部陳武帝表】

日沒不周西月出丹淵中陽精蔽不見陰灮代爲雄【何氏語林言志魏氏春秋】

四時更運功成則移【道徳經注】

譬如花果花生無果果生無花【海空智藏經問病品】

如彼水上泡一生而一滅【中陰經卷下】

循環三界內猶如汲井輪【佛說身觀經當九】

譬如雞生卵卵生雞從卵生卵從雞生雞人生死亦如是無有絕時【那先比丘經卷中】

去而復生如火焰之連出來而更逝若水波之續轉【集沙門不應拜俗等事卷二○冠二】

至大

時有俊風俊者大也大風南風也何大於南風也曰合冰必於南風解冰必於南風生必於南風收必於南風故大之也【大戴禮記夏小正】

朴至大者無形狀道至眇者無度量故天之圓也不得規地之方也不得矩【淮南子齊俗訓】

夫天地之施化也嘔之而生吹之而落豈此契契哉故凡可度者小也可數者少也至大非度之所能及也至眾非數之所能領也故九州不可頃畞也八極不可道裏也太山不可丈尺也江海不可斗斛也故大人者與天地合徳日月合明鬼神合靈四時合信【淮南子泰族訓】包裹天地陶冶萬物大通混冥閎廣大不可爲外析毫剖芒不可爲內無環堵之宇而生有無之根【淮南子俶眞訓】鯤鵬方之猶蚊蚋蚤虱耳則太虛之所受亦奚所不容哉【張湛注子陽問】

𨿽有至明而有形者不可畢見焉𨿽稟極聰而有聲者不可盡聞焉𨿽有大章竪亥之足而所常履者未若所不履之多𨿽有禹益齊諧之識而所識者未若所不識之眾也【抱朴子內篇論仙】

天稱其髙者以無不覆地稱其廣者以無不載日月稱其明者以無不照江海稱其大者以無不容【文選曹植求通表】挹朝夕之池者無以測其淺防仰蒼蒼之色者不足知其遠近【文選王頭陀寺碑文】

夫九蒼之髙迅羽不能尋其巓四溟之深幽鱗不能測其底【廣文選阮嗣宗答伏義書】

天不可階而升地不可尺寸而度【太平禦覽地部地上】

且夫陰陽者有名而無形故數之可十離之可百散之可千推之可萬【黃帝素問靈樞經陰陽系日月】

大海虛谷百川競湊至道寥廓萬物歸之【道徳經注疏卷三】夫道不爲萬物而生春萬物感春炁而自生秋不爲萬物而殺萬物感秋炁而自殺其爲生也不恃其恩不求其報故其恩大矣其爲殺也不恃其威不求其懼其威大矣【天機經蠢然】

譬如虛空無有邊際不可思議【金剛三昧經卷下】

又如空中種種色相現增現減而此虛空無增無減【佛說佛地經卷五】

至神

其受命也如向無有遠近幽深遂知來物【易上系】

神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水【易說卦傳】

靁出地奮震驚百里山出雲雨以潤天下【毛詩殷其靁】且夫天地爲罏兮造化爲工陰陽爲炭兮萬物爲銅合散消息兮安有常則千變萬化兮未始有極【史記賈生傳】一在而不可見道在而不可專切譬於淵其防不測淩淩乎泳澹波而不竭【鶡冠子能天】

天地未剖陰陽未判四時未分萬物未生注然平靜寂然淸澄莫見其形若灮燿之問於無有退而自失也曰予能有無而未能無無也及其爲無無至妙何從及此哉【淮南子俶眞訓】

昆侖之丘或上倍之是謂涼風之山登之而不死或上倍之是謂縣圃登之乃靈能使風雨或上倍之乃維上帝登之乃神是謂大帝之居【淮南子地形訓】

寒不能生寒熱不能生熱不寒不熱能生寒熱故有形出於無形未有天地能生天地者也【淮南子說山訓】

卜者操龜筮者端策以問於數安所問之哉【淮南子說林訓】夫鬼神視之無形聽之無聲然而郊天望山川禱祠而求福雩禜而請雨卜筮而決事【淮南子泰族訓】

𨿽乘雲附景不足以比速晨鳧失羣不足以諭疾【文選海賦注】

疾雷不及塞耳疾電不暇掩目【埤雅天道門雷】

山川石水井竈洿池猶有精气人身之中亦有魂魄況天地爲物物之大者於理當有精神有精神則宜賞善罰惡但其體大网疏不必機發而應耳【太平禦覽妖異部精】道無始故迎之不見其道無終故隨之不見其後【道徳經注疏卷二】

弧弓爲射非而不能發天之爲射無弓必中【道徳經四子集解】

譬彼虛空無有動住無起無作無彼無此【金剛三昧經卷上】譬如呼響於善惡聲無所是在亦無所受【佛說魔逆經手十】譬如虛空本來不生不生故無滅滅無故無物可離故名虛空【力莊嚴三昧經卷下】

至虛

天地之道其猶鼓籥以虛爲徳自近及遠者也【後漢書郎顗傳】

天地之間其猶橐籥乎虛而不屈動而愈出【老子虛用】水可析可合精無人也火因膏因薪神無我也【闗尹子四符篇】於穆無窮變無形像優遊委縱如響之與景【淮南子原道訓】在於小則忘於大在於中則忘於外在於上則忘於下在於左則忘於右無所不充則無所不在是故貴虛者毫末爲宅也【淮南子原道訓】

天無情於生死則不可以情而憾怨故暄然而春榮蕐者不謝淒然而秋凋零者不憾【劉子言苑】

太素之前幽淸寂寞不可爲象惟虛惟無蓋道之根也【藝文類聚天部上天】

諭林卷一﹤子部﹐類書類﹐諭林﹥

欽定四庫全書

諭林卷二

明徐元太撰造化門【二】

不奪

金水之明內鑑火日之光外輝剛施柔受陽勝陰伏【晉書紀瞻傳】

水火不相入天之制也【鶡冠子天則】

不害其方者反而對各當其所若左右不離【公孫龍子通變論注】靑者木之色其方在東白者金之色其方在西東西相反而相對也東自極於東西自極於西故曰不相鄰也東西未始不相接而相接不相害故曰相鄰不害其方也【公孫龍子通變論注】

規生矩殺衡長權藏繩居中央爲四時根【淮南子天文訓】孟春始孟秋始縮仲春始出仲秋始內季春大出季秋大內孟夏始緩孟冬始急仲夏至修仲冬至短季夏徳畢季冬刑畢【淮南子時則訓】

天爲繩地爲凖春爲規夏爲衡秋爲矩冬爲權繩者所以繩萬物也凖者所以凖萬物也規者所以員萬物也衡者所以平萬物也矩者所以方萬物也權者所以權萬物也【淮南子時則訓】

夫寒之與暖相反大寒地坼水凝火弗爲衰其暑大熱鑠石流金火弗爲益其烈寒暑之變無損益於已質有之也【淮南子詮言訓】

陰陽不能且冬且夏月不知晝日不知夜【淮南子說山訓】冬有雷電夏有霜雪然而寒暑之勢不易小變不足以妨大節【淮南子說林訓】

雷震乎天風薄乎山云䢐乎方雨流乎淵其事矣乎【楊子寡見】

天道成規地道成矩規動周營矩靜安物【太經圖】是故地坎而天嚴月遄而日湛五行疊王四時不俱壯日以昱乎晝月以昱乎夜昴則登乎冬火則發乎夏【太經太告】

至大有所不能變極細有所不能奪故冰霜肅殺不能凋菽麥之茂熾暑鬰隆不能消雲山之凍飈風蕩海不能使潛泉揚波春澤榮物不能使枯卉發花【抱朴子外篇愽諭】去濕就燥火之勢也違髙從下水之性也【劉子思順】

四運𨿽鱗次理化各有凖【文選殷仲文九井作詩】

水可幹而不可奪濕火可滅而不可奪熱金可柔而不可奪重石可破而不可奪堅【意林任子】

男女總名爲人天地所以無總名何天圓地方不相類也天左旋地右周猶君臣陰陽相對向也【爇文類聚天部上天】夫水決之則流壅之則腐火奮之則燥停之則明【金庭無爲妙經】

如水能漬火能燒各自有力【大智度論卷二十四】

如火以燒爲力水以潤爲力【大智度論三十三】

不變

天不變其常地不易其則春秋冬夏不更其節【管子形勢】天不能以早爲晚地不能以髙爲下人不能以男爲女【鶡冠子兵政】鵾化爲鵬一物化爲一物如右移於左終是何者之右【公孫龍子通變論注】五行之物可變攺者惟土也埏以爲馬變以爲人是謂未入陶竈更火者也如使成器入竈更火牢堅不可復變【王充論衡無形篇】

水性宜冷而有蕐陽溫泉猶曰水冷冷者多也火性宜熱而有蕭丘寒炎猶曰火熱熱者多也迅風揚波髙下相臨山隆谷窪差以尋常較而望之猶曰水平舉大體也故世之論事皆取其多者以爲之節【劉子從化】

荊者非無東西也而謂之南其南者多也【文選魏都賦注】夫春生秋殺天道之常春一物枯卽爲災秋一物華則爲異【補文選張敏駁報仇議】

盛夏之時當風而立隆冬之月向日而坐其夏欲得寒冬欲溫也或當風鼔翣向日燃鑪然而天終不爲冬夏易气者寒暑有節不爲人變攺【太平禦覽時序部夏中】

不竭

渤海之東不知幾億萬里有大壑焉實惟無底之谷其下無底名曰歸墟八紘九野之水天漢之流莫不注之而無增無減焉【列子湯問】

諄芒將東之大壑適遇苑風於東海之濵苑風曰子將奚之曰將之大壑曰奚爲焉曰夫大壑之爲物也注焉而不滿酌焉而不竭吾將遊焉【莊子天地】

風之過河也有損焉日之過河也有損焉請只風與日相與守河而河以爲未始其攖也恃源而往者也【莊子徐無鬼】

指窮於爲薪火傳也不知其盡也【莊子養生主】

明晦相推而日月逾邁歲歲相蕩而天地彌陶【太經太告】夫盡於一形者皆隨代謝而遷革矣故生者必終而生生物者無變化也【張湛注列子天瑞】

如大海水還復周流無盡時【三十六部尊經黃林經】

又如空中種種色相現生現滅而此虛空無生無滅【佛說佛地經卷五】

彼劫量者譬如有人造一大城廣十二由旬髙三由旬於彼城中置以胡麻悉皆充滿忽有一人百年一來取一胡麻而擲於外如是一來一擲乃至胡麻擲盡城亦破壞此劫數量亦復未盡又復譬如有一大山廣二十五由旬髙十二由旬有長壽天百年一來一坐其山以防屍迦衣拂其山石如是一來一拂乃至彼山拂盡其劫數量亦復未盡【正法經卷一】

世界無窮如車輪無初無後【大智度論卷二】

自然

秋霜降者艸花落水搖動者萬物作此必然之效也【史記李斯傳】凡道無根無莖無葉無榮萬物以生萬物以成【管子內業】女聞人籟而未聞地籟女聞地籟而未聞天籟夫子遊曰敢問其方子綦曰夫大塊噫气其名爲風是惟無作作則萬竅怒號而獨不聞之翏翏乎山林之畏佳大木百圍之竅宂似鼻似口似耳似枅似圏似臼似窪者似污者激者謞者叱者吸者叫者譹者宎者咬者前者唱於而隨者唱喁冷風則小和飄風則大和厲風濟則眾竅爲虛而獨不見之調調之刁刁乎子遊曰地籟則眾竅是已人籟則比竹是已敢問天籟子綦曰夫吹萬不同而使其自已也咸其自取怒者其誰邪【莊子齊物論】春雨日時艸木怒生銚鎒於是乎始修艸木之倒植者過半而不知其然【莊子外物】

天徳而出寜日月照而四時行若晝夜之有經云行而雨施矣【莊子天道】

人謂目能見物而目以因火見是目不能見由火乃得見也然火非見白之物則目與火俱不見矣然則見者誰乎精神見矣夫精神之見物也必因火以目乃得見矣火目猶且不能爲見安能與神而見乎則神亦不能見矣【公孫龍子堅白論注】

天不言而人推髙焉地不言而人推厚焉四時不言而百姓期焉【荀子不茍】

夫萍樹根於水木樹根於土鳥排虛而飛獸蹠實而蛟龍水居虎豹山處天地之性也兩木相摩而然金火相守而流貟者常轉窽者主浮自然之勢也是故春風至則甘雨降生育萬物羽者嫗伏毛者孕育艸木榮華鳥獸卵胎莫見其爲者而功旣成矣秋風下霜羣生挫傷鷹鵬鷙昆虫蟄藏艸木注根魚鼈湊淵莫見其爲者滅而無形【淮南子原道訓】

或問雕刻眾形者匪天歟曰以其不雕刻也如物刻而雕之焉得力而給諸【楊子問道】

若風之噫噓而物竅皆鳴日之臨照而物狀皆朗不行而赴不疾而馳此之謂機【天祿閣外史琴論】

汲井決陂灌漑園田物亦生長霈然而雨物之莖葉根核莫不洽濡程量樹澤孰與汲井決陂哉故無爲之爲大矣本不求功故其功立本不求名故其名成沛然之雨功名大矣而天地不爲也气和而雨自集【王充論衡自然篇】天道無爲故春不爲生而夏不爲長秋不爲成冬不爲藏陽气自出物自生長陰气自起物自成藏【王充論衡自然篇】地之有萬物猶天之有列星也【王充論衡感虛篇】

夫鑿數莢可以知吉凶然不能爲吉凶何者吉凶可知而不可爲也【嵇中散集宅無吉凶攝生論】

天地以自然運聖人以自然用自然者道也【張湛注列子仲尼】夫有形必有影有聲必有響此自然而並生俱出而俱沒豈有相資前後之差哉【張湛注列子天瑞】

俗人見天地之大也以萬物之小也因曰天地爲萬物之父母萬物爲天地之子孫夫虱生於我豈我之所作故虱非我不生而我非虱之父母虱非我之子孫蠛蠓之育於醯醋芝檽之產於木石蛣之滋於污淤翠蘿之秀於松枝非彼四物所創匠也萬物盈乎天地之間豈有異乎斯哉【抱朴子內篇塞難】

天有日月寒暑人有瞻視呼吸以遠況近以此推彼人不能自知其體老少痛癢之何故則彼天亦不能自知其體盈縮災祥之所以人不能使耳目常聰明榮衛不輟閱則天亦不能使日月不薄蝕四時不失序【抱朴子內篇塞難】

夫腹背𨿽包圍五臟而五臟非腹背之所作也肌膚𨿽纒裹气血而气血非肌膚之所造也天地𨿽含囊萬物而萬物非天地之所爲也譬猶艸木之因山陵以萌秀而山陵非有事焉魚鱉托水澤以產育而水澤非有爲焉【抱朴子內篇塞難】

乾坤方圓非規矩之功三辰摛景非瑩磨之力春華粲煥非漸染之采蕙芬馥非容气所假知夫至眞貴乎天然也【抱朴子外篇辭義】

天地以萬物爲體而萬物必以自然爲正故大鵬之能髙斥鷃之能下椿木之能長朝菌之能短凡此皆自然之所能非爲之所能也【郭子注莊逍遙遊】

天不爲覆故能常覆地不爲載故能常載使天地而爲覆載則有時而息矣使舟能沈而爲人浮則有時而沒矣故物爲焉則未足以終其生也【郭子注莊徳充符】

尸子曰天地之道莫見其所以長物而物長聖人之道亦然【李善注文選顏延年釋奠防詩】

鳴籟受響非有志於要風防流長邁寧厝心於歸海是以萬竅怒號不扣而咸應百川是納用卑而爲宰【廣文選沈休文連珠】

陰凝上結則合而成云陽散下流則降而爲雨【埤雅天道門云】象齒感雷莫之爲而文生天象亦感气莫之爲而文生【埤雅品物門象】

天地非有爲焉正其道而物自然陰陽四時非生萬物也雨露時降非養艸木也神明接陰陽和萬物生矣【道徳經四子集解】

火動而炎上水流而潤下非有師導使其然也【參同契】有以無爲母無以虛爲母虛以道爲母自然者道之根本也【西升經】

道徳天地水火萬物髙山深淵各有所歸之夫道非欲於虛虛自歸之徳非欲於神神自歸之天非欲於淸淸自歸之地非欲於濁濁自歸之濕非欲於水水自歸之燥非欲於火火自歸之萬物非欲見於形形自見之髙山大澤非欲於飛鳥虎狼飛鳥虎狼自來歸之深淵河海非欲於魚鼈蛟龍魚鼈蛟龍自來歸之人能虛空無爲非欲於道道自歸之【西升經】

不雕刻而萬物成不提挈而萬物生【金庭無爲妙經】

譬如日出於閻浮提先照一切須彌山等諸大山王次照黑山次照髙原然後普照一切大地日不作念我先照此後照於彼但以山地有髙下故照有先後【大方廣佛華嚴經卷五十】

如日月光照拘牟頭分陀利鬰波羅等或有合者或有開者或墮落者非是日月有分別心何以故日月無心故以無心故自開自落非日月過【文殊師利問經卷下】

無私

天之生物必因其材而篤焉故栽者培之傾者覆之【中庸】風漂物者也風之所漂不避貴賤美惡雨濡物者也雨之所墮不避小大彊弱風雨至公而無私所行無常鄕人𨿽遇漂濡而莫之怨也【管子形勢解】

天無不覆有生有殺而天無愛惡日無不照有妍有丑而日無厚薄【闗尹子二柱】

坱軋�垠孰得之至得無私泛泛乎若不系之舟能者以濟不能者以覆【鶡子世兵】

得禨無小滅宗無大則此言鬼神之所賞無小必賞之鬼神之所罰無大必罰之【墨子明鬼下】

天無私覆也地無私載也日月無私燭也四時無私行也行其徳而萬物得遂長焉【呂氏春秋去私】

天地無予也故無奪也日月無徳也故無怨也喜徳者必多怨喜予者必善奪利則爲害始福則爲禍先惟不求利者爲無害惟不求福者爲無禍【淮南子詮言訓】

天地福順而禍逆山川福卑而禍髙人道福正而禍邪【太經瑩】

天地爲萬物之父母以其無所偏爲故能子萬物【郭子注莊逹生】

造化爲人亦猶陶之造瓦耳【前漢書注賈誼傳】

聖人之憂憂君子之道不長小人之道不消黍稷之不茂荼蓼之蕃殖至於乾坤簡易是常無偏於生養無擇於人物不能委曲與彼聖人同此憂之【李善注文選魏都賦】生之無亭毒之心死之豈防劉之志墜之淵泉非其怒升之霄漢非其恱【文選劉峻辧命論】

夫日之朝見隨隙宂大小而納照風之夕散因形物巨細而賦音【文選陸士衡演連珠】

日月爲天下眼目人不知徳山川爲天下衣食人不能謝【太平禦覽天部三上】

夫五運之政猶權衡也髙者抑之下者舉之化者應之變者復之【黃帝素問內經气交變大論】

天道賞善罰惡治人之身若大匠作噐善者則成惡者則敗也【道徳經注防卷八】

慈云降潤不別蕭蘭慧日流輝寜分岸谷【法苑珠林卷五十五】

盛徳

井用有常徳終日引汲未嘗言損終日泉注未嘗言益故曰無喪無得也【周易正義井】

天下之物莫柔弱於水然而大不可極深不可測修極於無窮遠淪於無涯息耗減益通於不訾上天則爲雨露下地則爲潤澤萬物不得不生百事不得不成大包羣生而無所私澤及蚑蟯而不求報富贍天下而不旣徳施百姓而不費行而不可得窮極也防而不可得把握也擊之無創刺之不傷斬之不斷焚之不然淖溺流遁錯繆相紛而不可靡散利貫金石彊濟天下動容無行之域而翶翔忽區之上邅回川谷之間而滔騰大荒之野有餘不足任天下取與萬物而無所前後是故無所私而無所公靡濫振蕩與天地鴻洞無所左而無所右蟠委錯紾與萬物始終是謂至徳夫水所以能成其至徳於天下者以其淖溺潤滑也【淮南子原遁訓】

木主生而金主殺火主暑而水主寒使人必以其序官人必以其能天之數也土居中央爲之天潤土者天之股肱也其徳茂美不可名以一時之事故五行而四時者土兼之也【春秋繁露五行之義】

陰猶沈也何名何有皆並一於陽昌力而辭功故出雲起雨必令從上之下命之曰天雨不敢有其所出上善而下惡惡者受之善者不受【春秋繁露陽尊陰卑】

忠臣之義孝子之行取之土土者五行最貴者也其義不可以加矣五聲莫貴於宮五味莫美於甘五色莫貴於黃【春秋繁露五行對】

夫土者掘之得甘泉焉樹之得五穀焉艸木殖焉鳥獸魚鼈遂焉生則立焉死則入焉多功不言賞世不絕故曰能爲下者其惟土乎【韓詩外傳】

五嶽者何謂也泰山東嶽也霍山南嶽也華山西嶽也常山北嶽也嵩山中嶽也五嶽何以視三公也能大布雲雨焉能大斂雲雨焉觸石而出膚寸而合不崇朝而雨天下施徳愽大故視三公也四瀆者何謂也江河淮濟也四瀆何以視諸侯能蕩滌垢濁焉能通百川於海能出雲雨千里焉爲施甚大故視諸侯也【說苑辧物】

子貢問曰君子見大水必觀焉何也孔子曰夫水者君子比徳焉徧予而無私似徳所及者生似仁其流卑下句倨皆循其理似義淺者流行深者不測似智其赴百仞之谷不疑似勇綿弱而防達似察受惡不讓似包不淸以入鮮潔以出似善化至量必平似正盈不求槪似度其萬折必東似意是以君子見大水觀焉爾也【說苑雜言】

夫智者何以樂水也曰泉源潰潰不釋晝夜其似力者循理而行不遺小間其似持平者動而之下其似有禮者赴千仞之壑而不疑其似勇者障防而淸其似知命者不淸以入鮮潔而出其似善化者眾人取平品類以正萬物得之則生失之則死其似有徳者淑淑淵淵深不可測其似聖者通潤天地之間國家以成是知之所以樂水也【說苑雜言】

天下之平莫盛於停水無情至平故天下取正焉【郭子注莊徳充符】

孝經援神契曰五嶽之精雄聖四瀆之精仁明【李善注文選蔡伯喈太丘碑文】

顧夷子與子華遊東池子華曰水有四徳沐浴羣生深流萬世是仁也揚淸激濁蕩去滓穢是義也柔而難犯弱而難勝是勇也道江防河惡盈流謙是智也【太平禦覧地部水上】

惟日之行天有常進退有率不遲不疾不外不內人君徳也【玉海天文天文書下】

百工之治殊事異方漚爛金石破堅折剛平防正妙解緩羣形和調五味蕩滌臭腥攻堅防大非水不行夫何故哉眾物態能莫之與雙也【道徳經指歸卷十三】

譬如日月𨿽照一切而不分別我發光明能有所照然有情類自業勢力感得日月晝夜巡照【波羅蜜多經卷五百六十九】如日月光利益諸華𨿽有此力不求恩報何以故日月無心故【文殊師利問經卷下】

海懷眾珍黃金白銀琉璃水精瑚龍蛟明月神珠千奇萬異無求不得斯四徳也【海八徳經尺一】

普天之下有五大河流行注海西流者名恆南流者名邪云東流者兩河一名沙陸一名阿夷越北流名墨五河流邁俱入於海皆去舊名合爲海斯五徳也【海八徳經尺一】

生物

天地解而雷雨作雷雨作而百果艸木皆甲拆【易解】夫幹其靜也專其動也直是以大生焉夫坤其靜也翕其動也辟是以廣生焉【易系辭上傳】

天地絪緼萬物化醇男女媾精萬物化生【易系辭下傳】南山旣能髙峻又以艸木平滿其旁倚之畎谷使之齊均也【鄭氏箋詩節南山】

榛楛濟濟是廣山之徳澤也山之徳澤旣廣則山之爲神益尊【毛詩正義天作】

獨陰不生獨陽不生獨天不生三合然後生【谷梁莊公三年】今夫天斯昭昭之多及其無窮也日月星辰系焉萬物覆焉今夫地一撮土之多及其廣厚載華嶽而不重振河海而不泄萬物載焉今夫山一卷石之多及其廣大艸木生之禽獸居之寶藏興焉今夫水一勺之多及其不測黿鼉蛟龍魚鼈生焉貨財殖焉【中庸】

夫天地者萬物之官府山川者雲气之丘墟萬物之生遂則官府之功大雲雨施其潤則丘墟之徳厚【後漢紀光武八】日往月來惟天所以運序山鎭川流惟地所以宣气運序則寒暑無差宣气則雲雨有作故能成天地之大徳育萬物而爲功【隋書髙帝紀下】

一雌一雄卵生一牡一牝胎生【闗尹子二柱篇】

核芽相生不知其幾萬株天地𨿽大不能芽空中之核雌卵相生不知其幾萬禽陰陽𨿽妙不能卵無雄之雌【闗尹子四符】

今以湼染緇則黑於湼以藍染靑則靑於藍湼非緇也靑非藍也玆𨿽遇其母而無能復化已是何則以諭其轉而益薄也何況夫未始有湼藍造化之者乎其爲化也𨿽鏤金石書竹帛何足以舉其數【淮南子俶眞訓】

天心呿【虛】唫【吟】者也故一動其本而百枝皆應若春雨之灌萬物也渾然而流沛然而施無地而不澍無物而不生【淮南子泰族訓】

髙山深林非爲虎豹也大木茂枝非爲飛鳥也流源千里淵深百仞非爲蛟龍也致其髙崇成其廣大山居木棲巢枝宂藏水潛陸行各得其所寜焉【淮南子泰族訓】

天地之化春气生而百物皆出夏气養而百物皆長秋气殺而百物皆死冬气收而百物皆藏【春秋繁露循天之道】水土相得萬物蕃殖【焦氏易林解之隨】

陽气和震圜煦釋物咸稅其枯而解其甲【太經第二釋】雷椎�【日感切】【徙感切】輿物旁震【太經圖】

龍幹於天長類無疆【太經圖】

夫物不因不生不革不成故知因而不知革物失其則知革而不知因物失其均革之匪時物失其基因之匪理物喪其紀【太經瑩】

人生於天地也猶魚之於淵蟣虱之於人也因气而生種類相產萬物生天地之間皆一實也【王充論衡物勢篇】山頂之溪不通江湖然而有魚水精自爲之也廢庭壞殿基上艸生地气自出之也【王充論衡講瑞篇】

山特自生萬物以足百姓不爲百姓故生之也【淮南子詮言訓解】

必若人物皆天地所作則宜皆好而無惡悉成而無敗眾生無不遂之類而項揚無春雕之悲矣【抱朴子內篇塞難】陶者作噐於鈞上此以造化爲大鈞也【前漢書注賈誼傳】王云其地坦而平其水淡而淸其人廉而貞孫云其山防巍以嵯峨其水防渫而揚波其人磊落而英多【世說新語言語】

雷之餘聲鈴鈴所以挺出萬物也【埤雅天部門雷】

霜以殺木露以潤艸【事類賦天部露注】

五行東方木而丹章有金銅之山南方火而交趾有大海之川西方金而蜀隴有名材之林北方水而幽都有積沙之地此天地所以均有無通萬物也【困學紀聞卷四周禮】或無根而生或無足而走或無耳而聽或無口而鳴【道徳經指歸卷八】

五星聚天市而聖人生五行配地炁而萬物形【金庭無爲妙經】天有五气萬物化成木精則仁火精則禮金精則義水精則智土精則恩五气盡純聖徳備也木濁則弱火濁則淫金濁則暴水濁則貪土濁則頑五气盡濁民之下也中土多聖人和气所交也絕域多怪物異气所產也【法苑珠林卷三十三】

感應

夫蒲盧之气嫗煦桑虫成爲己子況乎天气因人之精就而神之反不使子賢聖乎【毛詩正義生民】

孟康曰先冬至三日縣土炭於衡兩端輕重適均冬至日陽气至則炭重夏至日陰气至則土重【史記天官書注】蔡邕律曆記候鐘律權土炭冬至陽气應黃鐘通土炭輕而衡仰夏至陰气應賔通土炭重而衡低進退先後五日之中【史記天官書注】

疾病有治而未瘳瘳而未平平而未復教化之道有敎而未行行而未成成而有敗故气類有動而未應應而未終終而有變遲速深淺變化錯於其中矣【前漢紀髙後】陰陽燧在掌握之中形不出手乃上引太陽之火下引太陰之水噓吸之間煙景以集【魏志管輅傳注】

夫天地閉大祲生云雷屯羣凶作【晉書乞伏國仁列傳】

今室閉戶牖動天地一室也【呂氏春秋制樂】

夫熯一炬火防一鑊水終日不能熱也倚一尺冰置庖防中終夜不能寒也何則防小之感不能動大巨也今鄒衍之嘆不過如一炬尺冰而皇天巨大不徒鑊水庖防之醜類也一仰天嘆天爲隕霜何天之易感霜之易降也【王充論衡感虛篇】

人在天地之間猶魚在水中矣其能以行動天地猶魚皷而振水也【王充論衡變虛篇】

壯士挺劍气激白虹鰠魚潛淵出則邑悚【山海經西山經圖讚】彗星橫天鯨魚死浪鴸鳴於邑賢士見放厥理至微言之無況【山海經南山經圖讚】

峣崩涇竭麟闘日薄九鐘將鳴淩霜乃落气之相應觸感而作【山海經中山經圖讚】

北方有地美而寒不生五穀鄒子吹律暖之而禾黍滋也【張湛注列子湯問】

天居髙而鑑卑故其网𨿽疎而不漏神聰明而正直故其道賞眞而罰僞是以惠和暢於九區則七耀得於昊殘害著於品物則二气謬於四八【抱朴子外篇廣譬】

匹夫履順則天地不違一物投誠則神明可交事有微而逾著理有闇而必昭是以魯陽傾首離光爲之反舍有鳥沸波河伯爲之不潮【廣文選顏延年範連珠】

誅不原情其霜附木不下地不敎而誅其霜反在艸下【初學記天部霜】

人生气中如魚在水水濁則魚瘦气昏則人病【本艸一卷】陽燧以取火非日不生光方諸非星月安能得水漿二气𨿽懸遠化感而相通【參同契】

類召

同聲相應髙下不必均也同气相求體質不必齊也召云者龍命呂者律故二女相違而剛柔合體隆墀永嘆遠壑必盈【周易略例明爻】

鳴鶴在幽陰之處𨿽在幽陰而鳴其子則在遠而和之以其同類相感召故也【周易正義系辭上】

日掌陽月掌陰星掌和陽爲徳陰爲刑和爲事【管子四時】天网恢恢疎而不失【老子任爲】

天之道其猶響之報聲也徳積則福生禍積則怨生【文子符言】

若風之過蕭忽然而感之各以淸濁應【文子自然】

隱戮也者陰隲之反也如以匙勘鑰也如以璽印塗也必以其類其應如響【子華子晏子】

五云之變可以卜當年之丰歉八風之朝可以卜當時之吉凶是知休咎災祥一气之運耳【闗尹子二柱篇】

日者陽之主也是故春夏則羣獸除日至而麋鹿解月者陰之宗也是以月虛而魚腦減月死而蠃蠬膲火上蕁水下流故鳥飛而髙魚動而下【淮南子天文訓】

物類相動本標相應故陽燧見日則然而爲火方諸見月則津而爲水虎嘯而谷風至龍舉而景云屬麒麟鬭而日月食鯨魚死而彗星出蠶珥絲而商絕賁星墜而渤海決【淮南子天文訓】

山气多男澤气多女障气多喑風气多聾林气多癃木气多傴岸下气多腫石气多力險阻气多癭暑气多夭寒气多壽穀气多痺丘气多狂衍气多仁陵气多貪輕土多利重土多遲湍水音小濁水音大湍水人輕遲水人重中土多聖人皆應其類【淮南子地形訓】

夫陽燧取火於日方諸取露於月天地之間巧歷不能舉其數手微忽怳不能覽其光然以掌握之中引類於太極之上而水火可立致者陰陽同气相動也【淮南子覽防訓】山云艸莽水雲魚鱗旱雲煙火涔雲波水各像其形類所以感之【淮南子覽防訓】

月盛衰於上則蠃蠬應於下同气相動不可以爲遠【淮南子說山訓】

山云蒸柱礎潤伏苓掘兔絲死【淮南子說林訓】

夫濕之至也莫見其形而炭已重矣風之至也莫見其象而水已動矣日之行也不見其移騏驥倍日而馳艸木爲之靡縣防未轉而日在其前故天之且風艸木未動而鳥已翔矣其且雨也陰曀未集而魚已噞矣以陰陽之气相動也故寒暑燥濕以類相從聲響疾徐以音相應也【淮南子泰族訓】

天人之應所由來漸矣故履霜堅冰非一時也仲尼之禱非一朝也【申鑑時事】

日南至則黃鐘應融風動而魚上冰賔統則微陰萌蒹葭蒼而白露凝寒暑相推陰陽代興【蔡中郎集釋誨】

夏末蜻鳴寒螿啼感陰气也雷動而雉驚發蟄而虵出起陽气也夜及半而鶴唳晨將旦而雞鳴此𨿽非變天气動物物應天气之驗也【王充論衡變動篇】

陰中之陽陽中之陰各以物類自相求從夏日爲陽而夕夜遠與冬日共爲陰冬日爲陰而朝晝遠與夏日同爲陽皆異於近而同於遠也【張湛注列子仲尼】

箕麗於月而飄風起畢動於天而驟雨散【劉子類感】

故銅山崩蜀鐘鳴於晉淄澠共川色味異質感動必類自然之數也【劉子類感】

龍舉一井而云彌九天虎嘯一谷而風扇萬里陽燧在堂而太陽火方諸運握而少陰水類感之也【劉子類感】黃帝問師曠曰吾欲知苦樂善惡可知否對曰歲欲丰甘艸先生甘艸薺也歲欲苦苦艸先生苦艸亭也歲欲惡惡艸先生惡艸水藻也歲欲旱旱艸先生旱艸蒺藜也歲欲疫病艸先生病艸艾也【藝文類聚艸部艸】

靑爲虫白爲兵赤爲旱黑爲水黃爲丰年此五云吉凶之祲也【埤雅天道門云】

天中極星昆侖之墟天門明堂太山之精中挺三臺也五靈諸侯也岍岐荊山壺口雷首太嶽砥柱東方之宿也析城王屋太行常山碣石西傾朱圉北方之宿也鳥鼠太華熊耳外方桐柏嶓陪尾西方之宿也荊山內方大別岷山衡山九江敷淺原南方之宿也九隘之險九河之曲瀁水三危汶江九折上爲列星【玉海天文天文圖】日陽也陽用事則日進而北晝進而長陰用事則日退而南晝退而短日之南北失節晷過而長爲常寒退而短爲常燠凡君行急則日行疾君行緩則日行遲【玉海天文圭景】

聲之陰陽各有合辰與建交錯貿處如表裏然其相生則以陰陽六體爲之同位者象夫妻異位者象子母所謂律取妻而呂生子也【玉海律曆律呂】

立竿見影呼谷聞響豈不靈哉天地至象【參同契】

夫聖人之起度數必應於天地故天有宿度地有經水人有經脈天地溫和則經水安靜天寒地凍則經水凝泣天暑地熱則經水沸溢卒風暴起則經水波湧而隴起【黃帝素問內經離合眞邪論】

如礠石力令鐵轉移𨿽無有心似有心者【大乘宻嚴經卷下】夫銅山崩洛鐘應葭灰缺月暈虧未見虎嘯而風不生龍騰而云不起【辯正論卷六】

水泉之源必有神龍居之【髙僧傳九竺佛圖澄】

所主

夫少者多之所宗一者眾之所歸陽卦二陰故奇爲之君陰卦二陽故耦爲之主【韓康伯注易系辭下】

日統領月之功猶若君統領臣之功以爲己功【禮記正義月令】物君金物臣木金主利用物之君也木爲金所克服故爲臣矣【三墳山墳】

混沌爲太始太始者元胎之萌也【三墳山墳】

火爲坤母巽爲離父金乃坤孫【乾坤鑿度坤鑿度下】

五音非宮不調五味非甘不和【隋書音樂志下】

地者萬物之本原諸生之根苑也美惡賢不肖愚俊之所生也水者地之血气如筋脈之通流者也故曰水具材也【管子水地】

音有五聲宮其主也色有五章黃其主也味有五變甘其主也位有五材土其主也【淮南子地形訓】

金木水火𨿽各職不因土方不立若酸醎辛苦之不因甘肥不能成味也甘者五味之本也土者五行之主也五行之主土气也猶五味之有甘肥也不得不成【春秋繁露五行之義】

陽茍一焉五陰何得不同而歸之陰茍只焉五陽何得不同而從之故陰爻𨿽賤而爲一卦之主者處其至少之地也【周易略例明彖】

夫少者多之所貴也寡者眾之所宗也一卦五陽而一陰則一陰爲之主矣五陰而一陽則一陽爲之主矣【周易略例明彖】

斗在天中周制四方猶宮聲處中爲四聲綱也【前漢書注律曆志】

中國川原以百數莫著於四瀆而河爲宗也【李善注文選江賦】日猶火也月猶水也火則施光水則含影故朏生於向日魄生於背日當日則光盈近日則明滅【藝文類聚天部月】月與星至陰也有形無光日照之乃光如以鏡照日而有影見【藝文類聚天部月】

日者寸也月者尺也尺者紀度而成數也寸者制萬物陰陽之短長也【太平禦覽天部三上】

天月無度借日度爲度天月無光借日光爲光經星亦然故日者實也君主之象也凡天象以日爲主【太平禦覽天部四日五】

夫無聲者五音之祖無形者萬物之君本其祖然後精商徵之妙理其君然後正研朴之容【太平禦覽樂部雅樂下】包四瀆以稱王摠百川而爲主【初學記地部河注】

大中之道在天爲北辰在地爲人君【玉海天文圭景】

周公曰大哉言數請問用矩之道商髙曰平矩以正繩偃矩以望髙覆矩以測深臥矩以知遠環矩以爲圓合矩以爲方【玉海天文天文書上】

黃鐘不復與他律爲役者黃鐘至尊無與並也【玉海律曆律呂下】道徳不生萬物而萬物自生焉天地不含羣類而羣類自托焉自然之物不求爲王而物自王焉故天地億萬而道王之眾陽赫赫而天王之陰气漻漻而地王之倮者穴處而聖人王之羽者翔虛而神鳳王之毛者蹠實而麒麟王之鱗者水居而神龍王之介者澤處而靈王之百川並流而江海王之【道徳經指歸卷十一】

乾坤者易之門戶眾卦之父母坎離匡廓運轂正軸牝牡四卦以爲槖籥覆冒陰陽之道猶工禦者凖繩墨執銜轡正規矩隨軌轍【參同契箋注上篇】

尊莫尊於諸天也而大彌羅天乃天中之天貴莫貴於諸帝也而玉皇上帝乃帝中之帝【玉皇本行集經】

譬如眾流皆歸於海如粟散小王皆屬轉輪聖王如眾小明皆屬於日【大智度論卷三十七】

夫六合同曜靈之鑑羣流歸百谷之王【明集十四】

諭林卷二

欽定四庫全書

諭林卷三

明徐元太撰人事門【一】

言行

言行君子之樞機樞機之發榮辱之主也【易上系】

戶樞之轉或明或闇弩牙之發或中或否猶言行之動從身而發以及於物或是或非也【周易正義系辭上】

天下有道則行有枝葉天下無道則辭有枝葉【禮記表記】言從而行之則言不可飾也行從而言之則行不可飾也【禮記緇衣】

茍有車必見其軾茍有衣必見其敝人茍或言之必聞其聲茍或行之必見其成【禮記緇衣】

行有枝葉所以益徳也言有枝葉是眾虛華也枝葉依幹而生言行亦由禮出【鄭氏注禮表記】

夫華繁而實寡者天也言多而行寡者人也【大戴禮記曽子疾病】知旣知之行旣由之言旣順之若夫性命肌膚之不可易也【大戴禮記哀公問五義】

綴以徳行不任以言庶人以言猶以夏后氏之祔懷袍褐也行不越境【大戴禮記虞戴徳】

人性有畏其景而惡其迹者卻背而迹愈多景愈疾不知就陰而止景滅迹絕欲人勿聞莫若勿言欲人勿知莫若勿爲【前漢書枚乘傳】

士有一定之論女有不易之行【文子守弱】

知言如泉鳴知行如禽飛【關尹子一宇】

闗尹謂子列子曰言美則響美言惡則響惡身長則影長身短則影短名也者響也身也者影也故曰愼爾言將有和之愼爾行將有隨之【列子說符】

滿苟得曰小盜者拘大盜者爲諸侯諸侯之門義士存焉昔者桓公小白殺兄入嫂而管仲爲臣田成子常殺君竊國而孔子受幣論則賤之行則下之則是言行之情悖戰於胸中也不亦拂乎故書曰孰惡孰美成者爲首不成者爲尾【莊子盜跖】

子墨子曰君子無鬭子夏之徒曰狗狶猶有鬭惡有士而無鬭矣子墨子曰傷矣哉言則稱於湯文行則譬於狗狶【墨子耕柱】

君子言有壇宇行有防表【荀子儒效】

聽善言便計𨿽愚者知說之稱至徳髙行𨿽不肖者知慕之說之者眾而用之者鮮慕之者多而行之者寡所以然者何也不能反諸性也【淮南子原道訓下】

言之者行之役也行之者言之主也汝能行我能言汝爲主我爲役【說苑權謀】

或問羣言之長羣行之宗曰羣言之長徳言也羣行之宗徳行也【揚子考至篇】

般之揮斤羿之激矢君子不言言必有中也不行行必有稱也【揚子君子】

顧自然之理行則影從言則響隨【郭子注莊徳充符】

禮然後動則動如春風人不厭其動時然後言則言如金石人不厭其聲【劉子愼言】

言不違理故形不慙行不邪僻故心不恥【揚子法言注吾子篇】知言而不能行謂之疾此疾𨿽有天醫莫能治也【意林仲長統昌言】

世薄華飾以相拊言處飛龍前行在跛鼈後【西升經】言多諾者事眾而信不可然也心多所易者難積而變不可推也【道徳經指歸卷十一】

夫謬之於空談不如証之於事實聞之於髣像不如決之於耳目故信不如學言不如行【法苑珠林卷四十六】

好惡

君子之善善也長惡惡也短惡惡止其身善善及子孫【公羊昭公二十年】

見善如不及見不善如探湯【論語季氏】

獸惡其网爲其害己民惡其上爲其病己【國語解周中卻至吿慶】所好則鑽皮出其毛羽所惡則洗垢求其瘢痕【後漢書文苑列傳】

黃馬白馬同爲馬也而取白棄黃棺槨異處之謂也【公孫龍子白馬論注】

愛其人者兼屋上之烏憎其人者惡其餘胥【說苑貴徳】其防賢如旋流討惡如霆擊【蔡中郎集橋公碑頌】

舜之在鄕黨也非家饋而戶贈之也人莫不稱善焉象之在鄕黨也非家奪而戶掠之也人莫不稱惡焉由此觀之人無賢愚見善則譽之見惡則謗之此人情也未必有私愛也未必有私憎也【徐幹中論虛道】

麟止鳳儀所患在少狐鳴梟呼世忌其多是以俊乂盈朝而求賢者未倦讒佞作威而忠貞者切齒【抱朴子外篇博諭】靈鳳振響於朝陽未有惠物之益而莫不澄聽於下風焉鴟梟宵集於垣宇未有分釐之損而莫不掩耳而注鏑焉故善言之往無遠不悅惡辭之來靡近不忤猶日月無謝於貞明枉矢見忌於暫出【抱朴子外篇諭】

恬苦之性殊則美惡之情背【郭子注莊徳充符】

言堯則桀對舉蘭則艾因【藝文類聚艸部艾】

得蟢者莫不馴而放之爲利人也得蚤者莫不糜之齒牙爲害身也鳥獸昆防猶以名聲見異況夫吉士之與凶人乎【事文類聚伯勞曹植論】

夫宿畱嫫母經目而人不視者何一尺之面醜也西施毛嬙靡服而人左顧者何一尺之面好也【太平禦覽樂部雅樂下】纖芥之惡貶秋豪之美舉【道徳經指歸卷七】

爭讓

多算飲少算君子之所爭【何晏解魯論八佾】

秦於天下之士非有怨也相聚而攻秦者以已有富貴耳往見大王之狗臥者臥起者起行者行止者止毋相與鬭者投之一骨輕起相牙者何則有爭意也【戰國防秦昭襄王】

自含血戴角之獸見犯則校而況於人懷好惡喜怒之气喜則愛心生怒則毒螫加情性之理也【史記律書】

今人毀君君亦毀之譬如賈豎女子爭言何其無大體也【前漢書灌夫傳】

昔許由巢父讓天子之貴市道小人爭半錢之利此之相去何啻九牛毛也【晉書華譚傳】

上善若水水善利萬物而不爭處眾人之所惡故防於道居善地心善淵與善仁言善信正善治事善能動善時夫惟不爭故無尢【老子易性】

昔者堯舜讓而帝之噲讓而絕湯武爭而王白公爭而滅由此觀之爭讓之禮堯桀之行貴賤有時未可以爲常也【莊子秋水】

以富爲是者不能讓祿以顯爲是者不能讓名親權者不能與人柄操之則栗捨之則悲【莊子天運】

今俳優侏儒狎徒詈侮而不鬭者是豈遽知見侮之爲不辱哉然而不鬭者不惡故也今人或入其央瀆竊其豬彘則援劍防而逐之不避死傷是豈以喪豬爲辱也哉然而不憚鬭者惡之故也【荀子正論】

君子力如牛不與牛爭力走如馬不與馬爭走知如士不與士爭知【荀子堯問】

夫好利而欲得者此人之情性也假之有弟兄資財而分者且順情性好利而欲得若是則兄弟相拂奪矣且化禮義之文理若是則讓乎國人矣故順情性則弟兄爭矣化禮義則讓乎國人矣【荀子性惡篇】

虫有蚘者一身兩口爭食相齕也遂相殺因自殺人臣之爭事而亡其國者皆蚘類也【韓非子說林下】

古人易財非仁也財多也今之爭奪非鄙也財寡也輕辭天子非髙也勢薄也重爭土槖非下也權重也【韓非子五蠧】

昔梁大夫宋就爲邊縣令與楚鄰界梁亭楚亭皆種梁亭劬力數灌其美楚人田窳而希灌其惡楚令以梁之美怒其之惡因往夜竊搔梁皆有死焦者矣梁亭覺之因請其尉亦欲竊往報搔楚宋就曰是搆怨召禍之道也令人竊爲楚亭夜灌其令勿知也楚亭旦而往則以灌日以美楚亭怪而察之則梁亭之爲也楚令大悅因以聞楚王楚王曰此梁之陰讓也乃謝以重幣而請交於梁王【賈子退讓】

夫敗軍之卒勇武遁逃將不能止也勝軍之陣怯者死行懼不能走也故江河決沈一鄕父子兄弟相遺而走爭升陵阪上髙丘輕足先升不能相顧也世樂志平見鄰國之人溺尙猶哀之又況親戚乎故身安則恩及鄰國志爲之滅身危則忘其親戚而人不能解也遊者不能拯溺手足有所急也灼者不能救火身體有所痛也夫民有餘卽讓不足則爭讓則禮義生爭則暴亂起叩門求水無弗與者所饒足也林中不賣薪湖上不鬻魚所有餘也故物丰則欲省求贍則爭止【淮南子齊俗訓】

饑馬在廐寂然無聲投芻其傍爭心乃生【淮南子說林訓】卑讓謙下者茂進之遂路也矜奮侵陵者毀塞之險途也是以君子舉不敢越儀凖志不敢淩軌等【劉卲人物志釋爭】

並轡爭先而不能相奪兩頓俱折而爲後者所趨由是論之爭讓之途其別眀矣【劉卲人物志釋爭】

險而與之訟是柙兕而攖虎其可乎怒而害人亦必矣【劉卲人物志釋爭】

兩虎之爭勢不俱生兩君之爭勢不俱立其知命者可以得全矣【太經第二爭解】

夫買物於市者或加價而奪之則尠忍而不忿然矣況乎見奪待告之妻哉【抱朴子外篇弭訟】

讓一得百爭十失九【意林周生烈子】

有兄弟三人各自謂髙健無輩共更持夜二兄居前臥小弟便獨坐有一虫名爲不吉來嚙其髀弟以手指之虫便長大復捶益大其人嗔恚取虫蹴蹋自致疲極虫益大不止其人止休一夜已竟呼仲兄起虫復嚙之兄復如小弟與共鬭虫更長大如屋如是疲極復止休二夜竟便呼大兄起坐虫復嚙之大兄持手指摩挲虫復起兄生意以防覆之須防極虫便出防去至眀日二弟極不能復起兄知二弟與虫共鬭便問何以不起二弟慚不敢語兄言與虫共鬭劇耶弟言然兄語弟言後倘有不吉虫來但以防覆之不當指也譬諭如癡人得對便嗔恚徒得罪如弟與虫鬭自致疲極黠人見對來便避之是得福譬如防覆不吉虫去【三慧經籍八】

毀譽

君子惡居下流天下之惡皆歸焉【論語子張】

人之行有不虞度其時有名譽而得者若尾生本與婦人期於梁下不度水之卒至遂至沒溺而獲守信之譽求全之毀若陳不贍將赴君難聞金鼓之聲失气而死可謂欲求全其節而反有怯弱之毀者也【趙氏注孟離婁上】

眾心所好莫之能敗其固如城眾口所毀𨿽金石猶可銷之【國語解周下景王鑄無射】

眾議成林無翼而飛三人成市虎一里能撓椎【淮南子說山訓】稱譽人力儉程作不中科員而責怒也君子視之乃自程作其母以爲力儉以此譽人孰如毀之故諺曰問誰毀之小人譽之此之謂也【淮南子說山訓解】

妄譽仁之賊也妄毀義之賊也賊仁近鄕原賊義近鄕訕【揚子淵騫篇】

防污也灼灸也猶身有病人防灸之言堯舜至聖道徳擴被尙防炙謗毀言有不慈之過卑父之累也【王逸注楚辭七諌】

髙譽美行抑而不揚虛搆之謗先形生影【抱朴子外篇擢才】譽者揚善之樞也毀者宣惡之機也【劉子傷讒】

朝爲伊周夕爲桀跖善惡陷於成敗毀譽脇於勢利於是輕薄干紀之士役姦智以投之如夜虫之赴火【文選幹寶晉紀總論】

毛嬙西施善毀者不能蔽其好嫫姆倭傀善譽者不能掩其醜苟有至道何必介紹【文選王褒四子講徳論】

毀彼者雷同而鳴噪稱此者火燎而波駭【意林通語】

搖唇皷舌擅生是非好面譽人者亦好背而毀之也【意林王孫子】

憂樂

若夫哀樂之起防於自然喜怒之端非由人事故燕雀表啁噍之感鸞鳳有歌舞之容【毛詩正義序】

湯沐興而蟣虱相弔大廈成而燕雀相賀憂樂別也【淮南子說林訓】

今囚之防室之中𨿽養之以芻豢衣之以綺繡不能樂也以目之無見耳之無聞穿隙穴見雨零則快然而嘆之況開戶發牖從防防見炤炤乎見炤炤猶尙肆然而喜又況出室坐堂見日月光乎見日月光曠然而樂又況登太山履石封以望八荒視天都若蓋江河若帯又況萬物在其間者乎其爲樂豈不大哉【淮南子防族訓】

感別之情於舒翮之飛鵠思歸之志樂於蓮渚之徵鴻【李善注文選陸士衡與士龍詩】

並天而寒暑殊同世而憂樂異【太平禦覽時序部熱】

因食生病食則是樂病則是苦【大法鼔經卷上】

如渴飲漿未及除渴不得有樂猶如瘙疥其患未瘥不可爲樂【禪法要解經卷上榮九】

是爲防身苦如象出於塪【法句經象諭品】

如飲苦藥初時則苦以難服故後時則樂以病差故【大乘莊嚴經論卷一】

如事嚴王初時則苦難得意故後時則樂與威力故【大乘莊嚴經論卷一】

智愚

人固不同惠種生聖癡種生狂桂實生桂桐實生桐先生者未必能知後生者未必不能明【越絕計倪內經】

狂夫之樂智者哀焉愚者之笑賢者戚焉【戰國策趙武靈王】天下爲秦相割秦曾不出力天下爲秦相烹秦曾不出薪何秦之智而山東之愚耶【戰國策齊閔王】

且盲不見咫尺而離婁燭千里之隅【前漢書揚雄傳下】

諺云妍皮不裹癡骨妄語耳【晉書慕容超傳】

見之明白處之如玉石見之闇晦必畱其謀【淮南子說林訓】智者離路而得道愚者守道而失路【淮南子人間訓】

知者之所短不若愚之所修賢者之所不足不若眾人之有餘何以知其然夫宋畫吳冶刻刑鏤法亂修曲出其爲防妙堯舜之聖不能及蔡之防女衞之雅質梱纂組雜奇彩抑黑質赤文禹湯之智不能逮【淮南子修務訓】賢者處大林遭風雷而不迷愚者𨿽處平敞大路猶暗惑焉【鹽鐡論除狹】

或問呂不韋其智矣乎以人易貨曰誰謂不韋智者歟以國易宗【揚子淵騫篇】

愚者不謀羣聚若丘智者決防朝不得食【天祿閣外史辭爵】何倚伏之難量亦慶弔之相及智者賢人居之甚履薄冰愚夫貪士競之若泄尾閭【補文選昭明太子陶淵明集序】

聲音自當有哀樂但闇者不能識之至鐘子之徒𨿽遭無常之聲則頴然獨見矣今蒙瞽面墻而不悟離婁照秋毫於百尋以此言之則明闇殊能矣不可守咫尺之度而疑離婁之察執庸眾之聽而猜鐘子之聰皆謂古人爲妄記也【廣文選嵇叔夜聲無哀樂】

愚者暗於未成智者見於未萌【太平禦覽人事部諺下】

故曰知其可取如發機不知其取如扣椎故曰知機道者不可掛以發不知機者扣之不發此之謂也【黃帝素問內經離合正邪論】

如火宅中有眾寶聚有人求寶入此宅中其人爾時容有二事一者若無方便善巧死於火宅二者若有方便善巧持寶而出【波羅多經卷五百八十七】

譬如有人以繒蔽目至大寶洲行住坐臥不能得見寶樹寶衣寶香寶果眾寶形色貴賤功能復有一人開目至彼一切皆見悉能了知【大方廣佛華嚴經卷二】

譬如二人同學一業一則工巧多得利益一則防拙獲利無幾【大方等大集經十八】

國有二人一智一愚自相謂曰我是汝親共汝出城采穭求財卽尋相隨詣一空聚見地有麻卽語愚者共取持歸時彼二人各取一擔復過前村見有麻縷其一智者言麻縷成功輕細可取其一人言我已取麻系縛牢固不能捨也其一智者卽取麻縷重而還去復共前進見有麻布其一智者言麻布成功輕細可取彼一人言我已取麻系縛牢固不能復捨其一智者卽捨麻縷取布自重復共前行見有劫貝其一智者言劫貝價貴輕細可取彼一人言我已取麻系縛牢固賫來道遠不能捨也時一智者卽捨麻布而取劫貝如是前行見劫貝縷次見白防次見白銅次見白銀次見黃金其一智者言若無金者當取白銀若無白銀當取白銅乃至麻縷若無麻縷當取麻耳今者此村大有黃金眾寶之上汝宜捨麻我當捨銀共取黃金自重而歸彼一人言我取此麻系縛牢固賫來道遠不能捨也汝欲取者自隨汝意其一智者捨銀取金重擔而歸其家親族遙見彼人大得金寶歡喜奉迎時得金者見親族迎復大歡喜其無智人負麻而歸居家親族見之不悅亦不起迎其負麻者倍增憂惱【長阿含經卷七】

頑闇近智如瓢斟味𨿽久狎習猶不知法開逹近智如舌甞味𨿽須臾習卽解道要【法句經闇愚品】

譬如燒鐵在地一人知爲燒鐵一人不知兩人俱前取燒鐵誰爛手大者耶王言不知者爛手大【那先比丘經卷下】譬如石中有金愚人不知棄而不取金師見之知其中有金卽以兩囊鼓而出之眾生無明石中有智慧金分汝智慧不深棄而弗度如來深見根本以禪定智慧囊鼓而出之也【羅什譯維摩詰經菩薩行品】

婚媾

家人女正位乎內男正位乎外男女正天地之大義也【易家人】

天地睽而其事同也男女睽而其志通也萬物睽而其事類也【易睽】

歸妹天地之大義也天地不交而萬物不興歸妹人之終始也【易歸妹】

初九歸妹以娣跛能履徵吉【易歸妹】

上六女承筐無實士刲羊無血無攸利【易歸妹】

天地絪緼萬物化醇男女搆精萬物化生【易系辭下】

天地匹配則能成品物若剛遇中正之柔男得幽貞之女則天下人倫之化乃得大行也【周易正義姤】

天地以陰陽相合而得生物不已人倫以長少相交而得繼嗣不絕【周易正義歸妹】

妹而繼姊爲娣𨿽非正配不失常道譬猶跛人之足然𨿽不正不廢能履【周易正義歸妹】

歸妹𨿽非正配不失交合之道猶如眇目之人視𨿽不正不廢能視耳【周易正義歸妹】

關關雎【音疽】鳩在河之洲窈【音杳】窕【徒了反】淑女君子好逑【音求○詩國風闗雎】

桃之夭夭灼灼其華之子於歸宜其室家桃之夭夭有蕡【音文】其實之子於歸宜其家室桃之夭夭其葉蓁蓁之子於歸宜其家人【詩國風桃夭】

維鵲有巢維鳩居之之子於歸百兩禦【音迓】之維鵲有巢維鳩方之之子於歸百兩將之維鵲有巢維鳩盈之之子於歸百兩成之【詩國風鵲巢】

摽【音殍】有梅其實七兮求我庶士迨其吉兮摽有梅其實三兮求我庶士迨其今兮摽有梅頃【音傾】筐墍【許器反】之求我庶士迨其謂之【詩國風摽有梅】

野有死麕【俱倫反】白茅包之有女懷春吉士誘之林有朴【蒲不反】【音速】野有死鹿白茅純【音豚】束有女如玉【詩國風野有死麕】

其釣維何維絲伊緡【詩國風何彼穠矣】

雝雝鳴鴈旭日始旦士如歸妻迨冰未泮【詩國風匏有苦葉】招招【音韶】舟子人涉卬【與昂同】否人渉卬否卬須我友【詩國風匏有苦葉】

有狐綏綏在彼淇梁有狐綏綏在彼淇厲有狐綏綏在彼淇側【詩國風有狐】

藝麻如之何衡【音橫】從【音宗】其畆取【音娶】妻如之何必告【音谷】父母【詩國風南山】

豈其食魚必河之魴【音房】豈其取【音娶】妻必齊之姜【賦也姜齊姓】豈其食魚必河之鯉豈其取妻必宋之子【詩國風衡門】

伐柯如何匪斧不克取【去聲】妻如何匪媒不得【詩國風伐柯】依彼平林有集維鷮【音驕詩小雅車牽】

摽有梅女父擇壻之詩【詩說召南】

野麕昏婣惡無禮之詩【詩說召南】

行露彊委禽而不受至於興訟大夫以禮斷之而國史美之【詩說召南】

谷風刺夫婦失道也衞人化其上淫於新昬而棄其舊室【毛詩谷風】

舟楫相配得水而行男女相配得禮而備【毛詩竹竿】

釣以得魚如婦人待禮以成爲室家【毛詩竹竿】

男女之際近而易則如東門之墠遠而難則如茹藘在阪【毛詩東門之墠】

男女待禮而成若薪芻待人事而後束也【毛詩綢繆】

黃鳥於飛集於灌木其鳴喈喈箋云葛延蔓之時則摶黍飛鳴亦因以興焉飛集叢木興女有嫁於君子之道和聲之遠聞興女有才美之稱達於遠方【鄭氏箋詩葛覃】漢也江也其欲渡之者必有潛行乘泭之道今以廣長之故故不可也又諭女之貞潔犯禮而往將不至也【鄭氏箋詩漢廣】

鳲鳩因鵲成巢而居有之而有均壹之徳猶國君夫人來嫁居君子之室徳亦然【鄭氏箋詩鵲巢】

艸虫鳴阜螽躍而從之異種同類猶男女嘉時以禮相求呼【鄭氏箋詩艸虫】

釣者以此有求於彼何以爲之乎以絲之爲綸則是善釣也以言王姬與齊侯之子以善道相求【鄭氏箋詩何彼穠矣】朝有升气於西方終其朝則雨气應自然以婦人生而有適人之道亦性自然【鄭氏箋詩蝃蝀】

平林之木茂則耿介之鳥往集焉諭王若有茂美之徳則其時賢女求配之與相訓告攺修徳教【鄭氏箋詩車牽】方泳以渡江漢𨿽往而不可濟諭犯禮以思貞女𨿽求而將不至【毛詩正義漢廣】

木所以庇廕本有可息之道今南方有喬木以上竦之故不可就而止息以興女以定情本有可求之時今漢上有遊女以貞潔之故不可犯禮而求是木以髙其枝葉人無休息者女由持其潔淸人無求思者【毛詩正義漢廣】以行人之懼露諭貞女之畏禮【毛詩正義行露】

其釣魚之法維何以爲乎維以絲爲繩則是善釣以興其娶妻之法亦何以爲之乎維以禮爲之則是善娶釣者以此有求於彼執絲綸以求魚娶者以已有求於人用善道而相呼【毛詩正義何彼穠矣】

言招招然號召當渡者是舟人之子人見號召皆從渡而我獨否所以人皆涉我獨否者由我待我友我友未至故不渡耳以興招招然欲防合當嫁者是爲媒之人女見防合餘皆從嫁而我貞女獨否者由我待我匹我匹未得故不嫁耳【毛詩正義匏有苦葉】

涇水以有渭水淸故見涇水濁以興舊室以有新昏美故見舊室惡【毛詩正義谷風】

言人無之我魚梁無發我魚笱以之人梁發人笱當有盜魚之罪以興新昏無之我夫家無取我婦事以之我夫家取我婦事必有盜寵之過【毛詩正義谷風】

吁嗟鳩兮無食桑椹猶吁嗟女兮無與士耽然鳩食桑椹過時則醉而傷其性女與士耽過度則淫而傷禮義【毛詩正義氓六】

籊籊然長而殺之竹竿以釣於淇必得魚乃成爲善釣以興婦人嫁於夫必得禮乃成爲室家【毛詩正義竹竿】

言楫所以櫂舟以諭女所以配男【毛詩正義竹竿】

裳之配衣猶女之配男【毛詩正義有狐】

憫蓷之傷於水始則濕中則修久而幹猶夫之於婦初已衰稍而薄久而甚【毛詩正義中谷有蓷】

東門之外有栗樹生於路上無人守護其欲取之則爲易有物在淺室家之內𨿽在淺室有主守之其欲取之則難以興爲婚者得禮則易不得禮則難【毛詩正義東門之墠】東門之墠除地町町其踐履則易茹藘在阪則爲礙阻其登陟則難言人之行者踐東門之壇則易登茹藘在陂則難越以興爲婚姻者得禮則易不得禮則難【毛詩正義東門之墠】

薪在田野之中必纒綿束之乃得成爲家用以興女在父母之家必以禮娶之乃得成爲室家薪芻待人事而束猶室家待禮而成也【毛詩正義綢繆】

葛生於此延蔓而蒙於楚木蘝亦生於此延蔓而蒙於野中以興婦人生於父母當外成於夫家【毛詩正義葛生】依然而茂盛者彼平林之木有往集之者維爲鷮雉也此鷮雉乃耿介之鳥由平林之木茂故往集焉惟有茂美之徳者君子之身有來配之者維爲碩女也此碩女有齋莊之徳由君子之身美則來配焉是美徳能致碩女也【毛詩正義車牽】

人刈白華已漚以爲菅又取白茅纒束之兮是二者以潔白相束而成用興婦人有徳已納以爲妻兮又用禮道申束之兮是二者以恩禮相與而成嘉【毛詩正義白華】天子之與後猶日之與月陰之與陽相須而後成者也【禮記昏義】

裏語曰腐木不可以爲柱卑人不可以爲主【前漢書劉輔傅】初一謹於�防初貞後寧測曰謹於�防始女貞也【太經第五內】

椅梧停鳳鳥之來儀寒谷資吹律而成煦類乎影響豈不相思故夫婦之儀自遠相匹【李善注文選顏延年秋胡詩】

齊人有女二人求之東家子丑而富西家子好而貧父母疑不能決問其女定所欲適難指斥言者偏袒令我知之女便兩袒怪問其故云欲東家食西家宿此爲兩袒者也【藝文類聚禮部婚】

乾坤其徳恆久不已爰定天綱夫婦作始【藝文類聚禮部婚】余執百兩轡之子詩采蘩我被雙絲絹著以同功綿夏搖比翼扇冬臥蛩蛩氈饑飡並糧粒渴飲一流泉臨軒樹萱艸中庭植合歡【藝文類聚禮部婚】

防爲風震爲雷雷風相須而養物猶長女承長男夫婦同心而成家久長之道也【玉海周易鄭康成注】

髙子問於孟子曰夫嫁娶者非已所自親也衛女何以得編於詩也孟子曰有衛女之志則可無衛女之志則怠若伊尹於太甲有伊尹之志則可無伊尹之志則簒【困學紀聞卷三詩】

藏修

初九潛龍勿用【易幹】

潛龍勿用陽在下也【易幹】

龍徳而隱者也不易乎世不成乎名【易幹】

九二履道坦坦幽人貞吉【易履】

九三井渫不食爲我心惻可用汲王明並受其福【易井】六四井甃無咎【易井】

九三鼎耳革其行塞雉膏不食【易鼎】

隰中之桑枝條阿阿然長美其葉又茂盛可以庇廕人諭時賢人君子不用而野處有覆養之徳也【鄭氏箋詩隰桑】今吾子幸遊帝王之世躬帶冕之服浮英華湛道徳矕龍虎之文舊矣卒不能攄首尾奮翼鱗振防洿塗跨騰風雲使見之者景駭聞之者響震【前漢書敍傳上】

今吾子已貫仁誼之羈絆系名聲之韁鎖伏周孔之軌躅馳顏閔之極摯旣系攣於世教矣【前漢書敍傳上】

鱗翼成而愈伏術業優而不試【晉書束晳傳】

士懷珍而待價修名而待聘不亦重乎惟自重其器而後可以重人之國【天祿閣外史去秦】

今先生操立斷之鋒掩炳蔚之文玩圖籍於絕迹之藪括藻麗乎鳥獸之羣陳龍章於晦夜沈琳瑯於重淵蟄伏於盛夏藏華於當春【抱朴子外篇嘉遁】

鳳之髙飛必修其羽猶君子將事必修其學也【太經第三疆解】

諭林卷三﹤子部﹐類書類﹐諭林﹥

欽定四庫全書

諭林卷四

明徐元太撰人事門【二】

仕進

九二見龍在田利見大人【易幹】

龍徳而正中者也【易幹】

六二屯如邅如乘馬斑如匪防防媾女子貞不字十年乃字【易屯】

初九防茅茹以其彚徵吉【易泰】

九三良馬逐利艱貞日閒輿衛利有攸往【易大畜】

九四貞吉悔亡藩決不羸壯於大輿之輹【易大壯】

鼎有實愼所之也【易鼎】

九三升虛邑【易升】

若以人事言之象人臣離其黨而入君之朝女子離其家而入夫之室【周易正義坤】

人出自北門者背明向陰而行猶已仕於亂世向於闇君而仕【毛詩正義北門】

士之仕也猶農夫之耕也農夫豈爲出疆捨其耒耜哉【孟子滕文公下】

淳於髠曰男女授受不親禮與孟子曰禮也曰嫂溺則援之以手乎曰嫂溺不援是豺狼也男女授受不親禮也嫂溺援之以手者權也曰今天下溺矣夫子之不援何也曰天下溺援之以道嫂溺援之以手子欲手援天下乎【孟子離婁上】

吾聞其以堯舜之道要湯未聞以割烹也【孟子萬章上】仕非爲貧也而有時乎爲貧娶妻非爲養也而有時乎爲養【孟子萬章下】

流水滿坎乃行以諭君子之學必至成章乃仕進者也【趙氏注孟盡心上】

曁於裭薜蘿而襲朱組去衡泌而踐丹墀【晉書謝安傳】衝靈翼於雲路浴天池以濯鱗排閶闔步玉岑登紫闥侍北辰【晉書皇甫謐傳】

負重渉遠不擇地而休家貧親老不擇祿而仕【孔子家語致思】士病不明經術經術苟明其取靑紫如俛拾地芥耳【前漢書夏侯勝傳】

攀龍附鳳並乘天衢【前漢書敍傳下】

龍竢風雲而後升士須明君而後進【前漢書揚雄傳】

夫鶉火之禽不匿影於丹山昭華之寶乍耀采於藍田【梁書太祖五王安成傳】

過龍津而一息望鳳條而曾翔【梁書陸倕傳】

天下士大夫捐親戚棄土壤從大王於矢石之間者其計固望其攀龍鱗附鳳翼以成其所志耳【後漢書光武帝紀】大丈夫當雄飛安能雌伏【後漢書趙典列傳】

士或解裋褐而襲黼黻或委臿築而據文軒者度徳拜爵量績受祿也【後漢書張衡列傳】

有莘之媵殊北門之情渭濵之叟匪西山之節湯武有以濟其功夏殷不能譏其志【晉書王沈列傳】

鉛刀有幹將之志螢燭希日月之光【晉書張駿傳】

任重道遠者不擇地而息家貧親老者不擇官而仕故君子蹻褐趨時當務爲急【韓詩外傳】

士因士女因媒至其親顯非媒士之力孔子曰進見而不以能往者非賢士才女也【鹽鐵論大論】

夫耳聞之不如目見之目見之不如足踐之足踐之不如手辧之始入官如入晦室久而愈明明乃治治乃行【說苑政理】

牙蘗生齒室堂啟戶幽人利貞鼓翼起舞【焦氏易林比之節】鳥升鵠舉照臨東海【焦氏易林謙之頥】

新田宜粟上農得谷君子懷徳以干百祿【焦氏易林恆之離】黃馬緑車駕之大都【焦氏易林睽之兌】

泰山幽谷鳳凰防宿禮義有序可以求福【焦氏易林萃之離】次三出於幽谷登於茂木思其珍谷測曰出谷登木知向方也【太經第一上】

次五鳴鶴升自深澤階天不防【昨】測曰鳴鶴不防有諸中也【太經第一上】

次八進於淵君子用船測曰進淵且舩以道行也【太經第二進】

次六銳於醜含於五軌萬鐘貞測曰銳於醜福祿不量也【太經第二銳】

十種之地膏壤𨿽肥弗耕不獲千里之馬骨法𨿽具弗策不致夫觚而弗琢不成於器士而弗仕不成於位若此者天地所不能貴賤鬼神所不能貧富也【濳夫論正列】昔有抱甕者惡桔橰之機而不用然烏知抱甕之爲機乎由此觀之天地萬物皆機也機其運於應物之所動於無形之源乎今子之出也將以仁義爲機而運諸侯於掌上鎔兆民於軌物經之綸之弛之張之吹之噓之若噫气之推風而解駮乎萬竅其機也如是【天祿閣外史機論】言龍能登虛無淩淸防棄濁穢入天帝之宮言已亦想升賢君之朝斥去貪佞之人也【王逸注楚辭九嘆】

車行於陸舩行於溝其滿而重者行遲空而輕者行疾先王之道載在胸腹之內其重不徒舩車之任也任重其取進疾速難矣【王充論衡狀畱篇】

人之仕也主貪祿也禮義之言爲行道也猶人之娶也主爲欲也禮義之言爲供親也【王充論衡問孔篇】

淵蟠起則云赴道化霑則逸才奮故康衢有角歌之音鼎爼發淩風之迹沽之則收不貲之賈踴之則超在天之舉耀逸景於暘谷播大明乎九垓【抱朴子外篇任命】願先生委龍蛇之穴升利見之塗釋戶庭之獨潔覽二防而遠寤越窮谷以登髙襲丹藻以攺素競驚飈於淸晨不盤旋以詣夜收名器於嵩髙向鐘鼎之慶祚【抱朴子外篇任命】

言人出仕非一途或結綬以生纒牽之憂或彈冠而去塵埃之累【李善注文選左太衝招隱詩】

震風過物淸濁效響大人於興利在攸往【文選陸機功臣頌】然後令夜光之璧顯於金匱隋侯之珠彰於韞櫝者也【藝文類聚儲官部儲官表】

化銀龜以爲黃變靑組以爲紫【太平禦覽布帛部組】

春秋運斗樞曰椒桂連名士起【爾雅翼桂】

交接

六二系小子失丈夫象曰系小子弗兼與也【易隨】

六四樽酒簋貳用缶納約自牖終無咎【易坎】

伐柯之法其則不逺諭治國之法其道亦不遠何者執柯以伐柯比而視之舊柯短則如其短舊柯長則如其長其法不在逺也以諭交接之法願於上交於下願於下事於上其道亦不遠也【毛詩正義伐柯】

君子之接如水小人之接如醴君子淡以成小人甘以壞【禮記表記】

水相得合而已酒醴相得則敗【鄭氏注禮記表記】

水相合爲江河酒醴相合而久乃敗壞也【禮記正義表記】君子相接不用虛言如兩水相交尋合而已小人以虛辭相飾如以酒醴相合必致敗壞【禮記正義表記】

一則云采此葑菲之菜但采其葉無得並采其下體之根莖言根莖𨿽美不可並取則是不盡取其利當遺與於下二則云采其葑菲之菜無以下體之惡並棄其葉據下體有苦惡之時言交友之道無以一處之惡並棄其餘事之善作記者據其根善則無得並取其根無盡利也據其根惡則無得並棄其葉不求備也【禮記正義孔子聞居】鳥獸猶不失儷【左傳成公十一年】

意合則吳越爲昆弟由余越人蒙是矣不合則骨肉出逐不收朱象管蔡是矣【史記鄒陽傳】

今將患其流而塞其源病其末而刈其本無乃未若擇其正而黜其邪與與其彼農皆黍而獨稷焉夫黍亦神農之嘉谷與稷並爲粢盛也使交而可廢則黍其愆矣【後漢書朱暉列傳】

膠漆自謂堅不如雷與陳【後漢書獨行列傳】

昔朋舊愛各東西譬如落葉不更齊【梁書豫章王綜傳】

且心同琴瑟言鬱鬱於蘭道葉膠漆志婉孌於塤箎【梁書任昉傳】

與人交多詐僞無情實偸取一切謂之烏集之交烏集之交初𨿽相驩後必相咄故曰烏集之交𨿽善不親【管子形勢解】

子車氏之豭其色粹而黑一產而三豚焉其二則粹而黑其一則駁而白惡其弗類於已也囓而殺之決裂其腎腸糜盡而後止其同於己者字之惟謹而恐其傷也子華子曰甚矣心術之善移也夫目於異同而意怵於愛憎𨿽其所自生殺之而弗悔而況非其類矣乎今世之人其平居把握附耳呫呫相爲然約而自保其固曾膠漆之不如也及勢利之一接未有毫澤之差蹴然而變乎色又從而隨之以兵甚矣心術之善移也無以異乎子車氏之豭【子華子神气】

淸之而愈濁者口也豢之而愈瘠者交也【荀子榮辱】

鹿鳴以仁求其羣關雎以義鳴其雄【陸子道基】

因媒而嫁不因媒而成因人而交不因人而親【淮南子說山訓】行合趨同千里相從趨不合行不同對門不通【淮南子說山訓】人生則有四方之志豈鹿豕也哉而常聚乎【孔叢子孺服】白聞士無介不見女無媒不嫁【孔叢子雜訓】

一死一生乃知交情一貧一富乃知交態一貴一賤交情乃見一浮一沒交情乃出【說苑談叢】

一尋百節綢繆相結【焦氏易林漸之頥】

或曰君子自守奚其交曰天地交萬物生人道交功勲成奚其守【揚子修身篇】

次三交於木石測曰交於木石不能向人也【太經第二交】次二孚其肉其志資戚測曰孚其肉人莫聞也【太經第三親】古之不交防者不謂向屋漏而居也今之好交防者非謂長沐雨乎中路者也【徐幹中論譴交】

志合者不以山海爲逺道乖者不以咫尺爲近故有防涉而防集亦或宻邇而不接【抱朴子外篇博諭】

適心者交淺而愛深忤神者接久而彌乖是以聲同則傾蓋而居暱道異則白首而無憂【抱朴子外篇博諭】

由玆論之則交彼而遇者𨿽得逹不足貴芘之而悞者譬如蔭朽樹之被笮也彼尙不能自止其顚蹷亦安能救我之碎首哉【抱朴子外篇交際】

大丈夫之自得而外物者其於庸人也蓋逼迫不獲已而與之形接𨿽以千計猶蚤虱之積乎衣而贅疣之攢乎體也失之𨿽以萬數猶飛塵之去嵩岱鄧林之墮朽條耳豈以有之爲益無之覺損乎【抱朴子外篇交際】

若乃輕合而不重離易厚而不難薄始如形影終爲參辰至歡變爲篤恨接援化成讎敵【抱朴子外篇交際】

若比智而交則白屋不降公旦之貴若鈞才而遊則尼父必無入室之客矣【抱朴子外篇交際】

詆毀壞刎頸之契漸漬釋膠漆之堅【抱朴子外篇交際】

言服狐白者不念無衣以諭處尊貴者多忘貧賤也【李善注文選曹子建贈丁儀詩】

願一見顏色不異瓊樹枝【文選江文通古雜別詩】

和通篪塤比徳車輔【文選王粲贈士孫詩】

𨿽慙丹雘施未謂素暌【文選顏延年和謝靈運詩】

離合非有常譬彼與筈【文選陸機爲顧彥先作詩】

黃鵠一遠別千里顧徘徊胡馬失其羣思心常依依何況雙飛龍羽翼臨當乖【文選蘇武詩】

昔爲鴛與鴦今爲參與辰昔者常相近邈若胡與秦【文選蘇武詩】

劉琨王浚睚眥起於絲髮舋敗成於丘海【文選樂府鮑明逺白頭吟注】

逮叔世民訛狙詐飈起谿谷不能逾其險神鬼無以究其變競毛羽之輕趨錐刀之末於是素交盡利交與天下蚩蚩鳥驚雷駭【文選劉孝標廣絕交論】

丹瓊譬而非寶緑蘭比而無芳【廣文選江文通知已賦】

懷愛重於素璧結分珍於黃金【廣文選江文通傷友人賦】

我筠心而松性君金采而玉相【廣文選江文通知已賦】

夫宮鳴徵應向韻相趨桂馥蘭芬期臭在斯【藝文類聚禮部祭祀文】

如葛斯蔓如樛斯垂【藝文類聚人部贈答詩】

有人詣謝公別謝公流涕此人了不悲旣去左右曰向客殊自宻云謝公曰非徒宻云乃自旱雷爾【藝文類聚人部別上】采葵莫傷根傷根葵不生結友莫羞貧羞貧友不成【藝文類聚艸部葵】

勢利之交難以經遠士之相知溫不增華寒不攺葉貫四時而不衰歷夷險而益固【藝文類聚人部交友】

交之於人也猶唇齒之相濟【藝文類聚人部交友】

交得其人千里同好固於膠漆堅於金石【藝文類聚人部交友】人亦有言松竹有林及爾臭味異苔同岑【藝文類聚人部交友詩】吾與周公瑾交若飲醇醪不覺自醉也【藝文類聚人部讓】利心金各斷芬言蘭共馥【文苑英華楊素寄贈二詩】

余松待爾心爾筠畱我箭【文苑英華楊素寄贈二詩】

吾相與猶左右手也左傷則右救右傷則左勞【太平禦覽人事部交友四】

天下市道交君不知之耶君有勢我卽進君無勢我卽去【太平禦覽資產部市】

越絕書言勾踐諸侯從之若果中之李【爾雅翼李】

夫陰陽交萬物成君臣交邦國治士庶交徳行光【初學記人部交友】

必鸞鳳而後集何燕雀之能臨【初學記果木部桐】

處宅者先定鄰焉【初學記居處部宅】

與賢相近如香著紙與惡人相近如臭著艸是以經言近賢成智近愚益惑【阿育王譬諭經基一】

報施

投我以木報之以瓊琚匪報也永以爲好也投我以木桃報之以瓊瑤投我以木李報之以瓊玖【詩國風木】

投我以桃報之以李彼童而角實虹【音紅】小子【詩大雅抑】木美齊桓公也衛國有狄人之敗出處於曹齊桓公救而封之遺之車馬器服焉衛人思之欲厚報之而作是詩也【毛詩木】

人有投擲我以桃者我必報之以李善往則善來無物不報王若以善道施民民必以善事報王也【毛詩正義抑】梓人爲飲器勺一升觚三升獻以爵而酬以觚一獻而三酬則一豆矣【周禮考工記】

回也視予猶父也予不得視猶子也【論語先進】

君之視臣如手足則臣視君如腹心君之視臣如犬馬則臣視君如國人君之視臣如土芥則臣視君如冦讐【孟子離婁上】

言悖而出者亦悖而入貨悖而入者亦悖而出【大學】中山君饗都士大夫司馬子期在焉羊不徧司馬子期怒而走於楚說楚王伐中山中山君亡有二人戈而隨其後者中山君顧謂二人子奚爲者也二人對曰臣有父嘗饑且死君下壺飱臣父臣父且死曰中山有事汝必死之故來死君也中山君喟然而仰嘆曰與不期眾少其於當厄怨不期深淺其於傷心吾以一杯羊亡國以一壺飱得士二人【戰國防衛中山】

樹於有禮艾人必丰解曰樹種也艾報也【國語周襄王】則桀之狗可使吠堯而蹠之客可使刺由【史記鄒陽傳】物不答施於天地子不謝生於父母【魏志劉廙傳】

夫飛鴞天下賤鳥及其在林食椹則懷我好音況輅心非艸木敢不盡忠【魏志管輅傳】

不能負戴析薪以答萬分一【晉書石苞傳】

魚懸由於甘餌勇夫死於重報【晉書叚灼傳】

倍恩者苦枯蹶船常苦沒【宋書樂三志】

木石感陰陽犬馬識厚薄【梁書王僧孺傳】

銘玆厚徳戴此洪恩譬渤澥而俱深方嵩華而猶重【陳書徐陵傳】

挾太山而超海比報徳而非難堙昆崘以爲池匹酬恩而反易【隋書崔廓隱逸傳】

其施厚者其報美其怨大者其禍深薄施而厚望畜怨而無患者未之有也【文子符言】

艸木雞狗牛馬不可譙詬遇之譙詬遇之則亦譙詬報人又況乎達師與道術之意乎【呂氏春秋誣徒】

夫疾風而波興木茂而鳥集相生之气也是故臣不得其所欲於君者君亦不能得其所求於臣也君臣之施者相報之勢也臣盡力死節以與君君計功垂爵以與臣君不能賞無功之臣臣亦不能死無徳之君君徳不下流於民而欲用之如鞭馬矣是猶不待雨而求熟稼必不可之數也【淮南子主術訓上】

秦王趙政兼吞天下而亡智伯侵地而滅商鞅支解李斯車裂三代種徳而王齊桓繼絕而霸故樹黍者不獲稷樹怨者無報徳【淮南子人間訓】

枝無忘其根徳無忘其報【說苑談叢】

醜女不能冶時盛則變丑士不能忠恩盛則激若毛遂者特激於恩之所感耳故曰戰國無黙黙之士亂世無優優之臣其是之謂乎【天祿閣外史待士】

訖無雞犬鳴吠之用常以墨塊負恩寵【蔡中郎集讓髙陽侯】貧人富人並爲賔客受賜於主人富人不慙而貧人常媿者富人有以效貧人無以復也儒生文吏俱以長吏爲主人者也儒生受長吏之祿報長吏以道文吏空胸無仁義之學居住食祿終無以效所謂尸位素飱者也【王充論衡量知篇】

則所謂咸池酬於北裏夜光報於魚目【文選盧諶贈劉琨詩引】慮先犬馬厚恩不答而敝帷毀蓋未蓐螻蟻【文選任昉爲範始興作求立太宰碑表】

全殞卵而來鳳放乳麑而感麟𨿽陋生於萬物若沙漠之一塵茍全軀而畢命庶魂報以自申【廣文選鮑明逺野鵞賦】美人贈我金錯刀何以報之英瓊瑤美人贈我翠瑯玕何以報之雙玉盤美人贈我貂襜褕何以報之明月珠美人贈我錦繡段何以報之靑玉案【藝文類聚人部愁詩】佳人遺我筒中布何以贈之流黃素佳人遺我雪中翮何以贈之連城璧佳人遺我雙角端何以贈之雕玉環佳人遺我緑綺琴何以贈之雙南金【藝文類聚人部愁詩】慙無琬琰以詶尺璧【藝文類聚人部贈答詩】

瓊琚尙交好桃李貴往還【藝文類聚人部贈答詩】

蕭艾茍見納貽我以芳蘭【藝文類聚人部贈答詩】

投瓊實有意報李更無蹊【藝文類聚治政部奉使詩】

白報主終自無期黃雀謝恩竟知何日【藝文類聚布帛部羅啟】馬前驅而導路或似識恩雞未曉而開關容能報主【文苑英華庾信謝賜賚啟】

在命之輕鴻毛浮於弱水知恩之重【一作鼇】背負於靈山【文苑英華庾信謝賜賚啟】

蓬萊謝恩之雀白玉四環漢水報徳之虵明珠一寸某之觀此寧無愧心【文苑英華庾信謝賜賚啟】

靑靑陵中艸傾葉晞朝日陽春被惠澤枝葉可攬結艸木爲恩感況人含气血【太平禦覽百卉部艸】

靈虯報徳彌鱗銜轡振躍天漢粲有遺蔚【列仙傳】

事日爲明故事父爲恩故事君以力故【法句經多聞品】

被秣服攊見遇日久列士忘身期必騁效【明集牟子埋惑論】如人熱時止息涼樹是人乃至不應侵損是樹一葉【本緣經鹿品】

感通

澤性下流能潤於下山體上承能受其潤以山感澤所以爲咸【周易正義咸】

公侯夫人執蘩菜以助祭神饗徳與信不求備焉沼沚谿澗之艸猶可以薦【毛詩采蘩注】

艸虫鳴阜螽躍而從之天性也諭近西戎之諸侯聞南仲旣徵玁狁將伐西戎之命則跳躍而鄕望之如阜螽之聞艸虫鳴焉【鄭氏箋詩出車】

鐘鼓之聲怒而擊之則武憂而擊之則悲喜而擊之則樂其志變其聲亦變至誠通乎金石而況人乎【孔子集語上】曾子從仲尼在楚心動問母母曰思之齧指孔子聞之曰參之至誠精感萬里【孔子集語下】

神龍驤首幽云景蒸明聖修徳志士思名是以意同情合聲比相應也【後漢書馮衍傳注】

韶樂九成虞賔以和人能有感乃至於斯也【魏志管寧傳注】火在斗中而柄尙熱【晉書韓伯傳】

行者思於道而居者夢於牀慈母吟於巷適子懷於荊【淮南子說林訓】

昔雍門子以哭見於孟嘗君已而陳辭通意撫心發聲孟嘗君爲之增欷歍唈流涕狼淚不可止精神形於內而外諭哀於人心此不傳之道使俗人不得其君形者而效其容必爲人笑故蒲且子之連鳥於百仞之上而詹何之鶩魚於大淵之中此皆得淸淨之道大浩之和也【淮南子覽防訓】

六二待聘九五見召二气交感夫婦之道體斯合也【京氏易傳成中】

一室之中父兄之際若身體相屬一節動而知於心【鹽鐵論周秦】

橘柚生於江南而民皆甘之於口味同也好音生於鄭衛而人皆樂之於耳聲同也越人夷吾戎人由余待譯而後通而並顯齊秦人之心於善惡同也故曾子倚山而吟山鳥下翔師曠鼓琴百獸率舞未有善而不合誠而不應者也【鹽鐡論相刺】

妾聞寡婦哭城城爲之崩亡士嘆市市爲之罷誠信發內感動城市妾之寃明於白日𨿽獨號於九層之內而眾人莫爲毫釐【烈女傳周列國齊威虞姬】

昔華舟梁戰而死其妻悲之向城而哭隅爲之崩城爲之弛君子誠能刑於內則物應於外矣夫土壤且可爲忠況有食穀之君子【說苑善說】

晝人之禍少夜人之禍多晝夜散者其禍福雜【太經瑩】召云者龍命呂者律【周易略例明爻】

隆墀永嘆遠壑必盈【周易略例明爻】

故有善邇而遠至命宮而商應修下而髙者降與彼而取此者服矣【周易略例明爻】

蛟濳於水產卵髙陵下復於淵气應相感然後剖化猶君臣父子以道相感精迎誠致不言而動也【太經第四迎解】蒲且子見雙鳥過之其不被弋者亦下故言感也【李善注文選張茂先勵志詩】

犬馬之誠不能動人譬人之誠不能動天【文選曹植求通表】出其言善千里應之茍違斯義則同衾以疑【文選張茂先女史箴】觸非其類𨿽疾弗應感以其方𨿽微則順是以商飈漂山不興盈尺之云穀气乘條必降彌天之潤故闇於治者唱繁而和寡審乎物者力約而功峻【文選陸機演連珠】積實𨿽微必動於物崇虛𨿽廣不能移心是以都人冶容不悅西施之影乘馬班如不輟太山之陰【文選陸機演連珠】機心難湛不接異類淳徳易孚可狎殊方是以髙羅舉而云鳥降海人萃而水禽翔【廣文選謝惠連連珠】

百心不可得一人一心可得百人【意林子思子】

文王葬枯骨無益眾庶眾庶悅之恩義動人也王翁觀人五藏無損生人生人惡之殘酷也【意林新論】

視四方常有大云五色具而不雨其下有聖賢人隱【藝文類聚人部賢】

奏六代之舞不能祚天具百神之歌無以動聖【藝文類聚職官部太傅表】

東鄰之犧牛不如西鄰之麥魚【藝文類聚職官部太常箴】

樊噲問陸賈曰自古人君受命於天云有瑞應豈有是乎賈曰目瞤得酒食燈花得錢財幹鵲噪而行人至蜘蛛集而百事喜小旣有徵大亦宜然【事文類聚燈西京雜記】繁霜應管能響丰山之鐘云觸石又動流泉之奏【文苑英華李那文章上書】

一言所感凝暉照於魯陽一志防通飛泉湧於疎勒【文苑英華徐陵遷譴上書】

禹濟巨海黿鼉爲梁【埤雅品物門黿】

可以使鬼者錢也可以使神者誠也【事類賦寶貨部錢注】

善惡之生由如影響不離形聲【海空智藏經序品】

如轉輪王欲有所趣四軍導從輪寶居先王及四軍念欲飲食輪則爲住旣飲食已王念欲行輪則前去其輪去住隨王意欲至所趣方不復前去【波羅蜜多經卷三百五十一】本失於寶珠墮之於大海卽時執取器抒海求珠寶精進不以懈執心而不移海神見如是卽出珠還之【修行道地經慈品】

如嬰兒病與乳母藥兒患得愈母𨿽非兒藥之力勢能及其兒【大莊嚴經論卷一】

行雲徘徊猶感美音之和遊魚踴躍尙賞淸絲之韻【明集九】

夫栴檀移植則異物同燻摩尼吐曜則眾珍自積【髙僧傳六釋慧遠】

驚禽投案猶請命於魏君窮獸入廬乃祈生於歐氏漢王去餌遂感明珠之酬楊寶施華便致白環之報【法苑珠林卷七十三】

谷風之隨嘯虎慶雲之逐騰龍感應相招仰惟常理【法苑珠林卷八】

心識相傳美惡由起報應之道運環相襲其猶聲和響順形直影端此自然之理無差毫分【僧肇注維摩詰經佛國品】夫以羣生萬端業行不同殊化異彼致令報應不一是以淨者應之以寶玉穢者應之以沙礫美惡自彼於我無定【僧肇注維摩詰經佛國品】

諭林卷四

欽定四庫全書

諭林卷五

明徐元太撰人事門【三】

類應

順道吉從逆凶吉凶之報若影之隨形響之應聲【孔氏傳書大禹謨】

喓喓然爲聲而鳴者艸虫也聞此艸虫之鳴趯趯然跳躍而從之者阜螽也以諭赫赫然有徳而盛者南仲也聞南仲之將往向望而美之者近西戎之諸侯也言阜螽之從艸虫天性然也西方諸侯之美南仲事勢然也【毛詩正義出車】

天下罪人逋逃者以紂爲主集而歸之如魚入深淵獸奔藪澤也【春秋正義昭公七年】

夫明闇之徵上亂飛鳥下動淵魚各以類推【前漢書終軍傳】女魃北而應龍翔洪鼎聲而軍容息溽暑至而鶉火棲寒水沍而黿鼉蟄【後漢書張衡列傳】

鸛鳴臯垤則降陰吐雨騰蛇聳躍而沈云郁防【宋書文九王建平傳】

視書上有酒者下必有肉上有年者下必有月以類而取之【淮南子說林訓】

百物去其所與異而從其所與同故气同則防聲比則應其驗皦然也試調琴瑟而錯之鼔其宮則他宮應之鼓其商而他商應之五音比而自鳴非有神其數然也【春秋繁露同類相動】

君子潔其身而同者合焉善其音而類者應焉馬鳴而馬應之牛鳴而牛應之非知也其勢然也故新沐者必彈冠新浴者必振衣莫能以已之皭皭容人之混污【韓詩外傳】

同明相見同音相聞同志相從非賢者莫能用賢【韓詩外傳】鸞設於鑣和設於軾馬動而鸞鳴鸞鳴而和應行之節也【說苑談叢】

風而識虎云而知龍賢人作而萬類同【太經太文】

叩宮而商應彈角而徵動【王逸注楚辭七諫】

士爲知己者死女爲悅己者容馬爲策己者馳神爲通己者明【武侯十六策察疑】

以形逐影以龍致雨雨應龍而來影應形而去天地之性自然之道也【王充論衡寒溫篇】

商風漂蕩本無興雲之候暗君政亂不能懷百姓之心至谷風習習必陰必雨明主在上則天下自安也【李善注文選陸士衡演連珠】

夫艸虫鳴則阜螽躍雕虎嘯而淸風起故絪緼相感霧湧云蒸嚶鳴相召星流電激是以王陽登則貢公喜罕生逝而國子悲【文選劉峻廣絕交論】

同音者相和兮同類者相似飛鳥號其羣兮鹿鳴求其友故叩宮而宮應兮彈角而角動虎嘯而谷風至兮龍舉而景云往【廣文選東方曼倩哀命】

美事召美類惡事召惡類類之相應而起也如馬鳴則馬應之故以龍致雨以扇逐暑軍之所處生以棘楚美惡皆有從來也【藝文類聚服飾部扇】

隱雷自天昆虫已聽浮陰在漢柱礎先霑【藝文類聚巧藝部圍棊】一人執規拾手自負一人吹簫長短皆應【太平禦覽樂部簫】舜雲從道必吉反道必凶如影如響【太平禦覽皇王部帝舜有虞氏】獐山物畫山者並畫獐龍水物畫水者並畫龍【爾雅翼麕】形精之動猶根本之與枝葉也【黃帝素問內經五運行大論】

形動不生形而生影聲動不生聲而生響【道徳經指歸卷十二】五藏皆有合病久而不去者內捨於其合也故骨痺不已復感於邪內捨於腎筋痺不已復感於邪內捨於肝脈痺不已復感於邪內捨於心肌痺不已復感於邪內捨於脾皮痺不已復感於邪內捨於肺所謂痺者各以其時重感於風寒濕之气也【黃帝素問內經痺論】

猶如日影皆由於形形長影長形短影短形大影大形小影小形之巨細不得藏影【海空智藏經序品】

猶如空處發起言聲非無響應由其響微不聞於耳【海空智藏經序品】

又如形影形値斜光其影卽長形値正光其影卽短形不値光其影不見以是因緣形不爲殊影則長短有無之異【海空智藏經序品】

行惡得惡如種苦種【法句經愛身品】

如影人去則去人動則動人住則住善惡業影亦如是【大智度論卷六】

如母子身𨿽異而因緣相續故如母服藥兒病則差【大智度論三十一】

譬如磁石𨿽不作意諸所有鐡來附於我【瑜伽師地論六十】善惡無爽狀麟鬭以日虧報應有歸等鯨亡而星現【法苑珠林卷五十五】

自取

九三需於泥致防至【易需】

上九何校滅耳凶象曰何校滅耳聰不明也【易噬嗑】慢藏誨盜冶容誨淫易曰負且乘致防至盜之招也【易系辭上傳】

自下訟上悖逆之道故禍患來至若手自拾掇其物言患必來也【周易正義訟】

隼之爲鳥宜在山林集於人家髙墉必爲人所繳射以譬六三處於髙位必當被人所誅討【周易正義解】

惠迪吉從逆凶惟影響【書大禹謨】

惟口起羞惟甲冑起戎惟衣裳在笥惟干戈省厥躬【書說命中】

虎之猛也而陷於獲人之智也而陷於詐【汲冡周書周祝解】防邑之中有鵲鳥之巢卭丘之上有美苕之艸處勢自然以興宣公之朝有讒言之人亦處勢自然何則防多樹木故鵲鳥往巢焉卭丘地美故防苕生焉以言宣公信讒故讒人集焉【毛詩正義防有鵲巢】

諺有之曰心則不競何憚於病旣不能彊又不能弱所以斃也【左傳僖公七年】

有孺子歌曰滄浪之水淸兮可以濯我纓滄浪之水濁兮可以濯我足孔子曰小子聽之淸斯濯纓濁斯濯足矣自取之也夫人必自侮然後人侮之家必自毀而後人毀之國必自伐而後人伐之【孟子離婁上】

夫婚姻禍福之階也利內則福由之利外則取禍今王外利矣其無乃階禍乎【國語周】

夫好船者溺好騎者墮君子各以其所好爲禍【越絕外傳記吳王占夢】

虎將卽禽禽不知虎之卽已也而相鬭兩罷而歸其死於虎故使禽知虎之卽已決不相鬭矣今山東之主不知秦之卽已也而尙相鬭兩敝而歸其國於秦智不如禽遠矣【戰國策趙武靈王】

今夫鵠的非咎罪於人也便弓引弩而射之中者則善不中則愧少長貴賤則同心於貫之者何也惡其示人以難也今窮戰比勝而守必不防則是非徒示人以難也又且害人者也然則天下仇之必矣【戰國策齊閔王】

人之饑所以不食烏喙者以爲𨿽偸充腹而與死同患也今燕𨿽弱小彊秦之少婿也王利其十城而深與彊秦爲讐今使弱燕爲鴈行而彊秦制其後以招天下之精兵此食烏啄之類也【戰國防燕易王】

錯之材智小謀大旤如發機先冦受害【前漢書敍傳下】閨中容兢淖約兮相態以麗佳知眾嫭之嫉妒兮何必颺累之蛾睂【前漢書揚雄傳上】

白龍魚鱗网者食之【別國洞防記】

猶昆虫之相囓適足還害其身【後漢書孔融列傳】

前車已覆襲軌而騖曾不見禍以知畏懼【後漢書蔡邕列傳】夫不有臭穢則蒼蠅不飛【後漢書陳蕃列傳】

譬諸附子療饑酖毒止渴未入腹胃喉咽已絕豈可爲哉【後漢紀孝順】

夫松竹貞秀經寒暑而不衰楡柳虛撓盡一時而零落此艸木之性修短之不同者也廉潔者必有貪濁之對剛毅者必遇彊勇之敵此人事之對感時之不同者也咸自取之豈有爲之者哉【後漢紀孝桓上】

鸚鵡能言泗濵浮磬眾人所翫豈合物情鳥紆幙而不被害鳴集遠巢咸以欲死眄彼梁魚逡巡倒尾沈吟不決忽焉失水【晉書董京傳】

甚愛必大費多獲必厚亡【老子立戒】

人生於世或有事不遂志而宣言云不遇時者是無異負丹頸之罪俟時行戮豈不殆哉【亢倉子訓道】

莊裏丈人字長子曰盜少子曰毆盜出行其父在後遽呼之曰盜盜吏聞因防之其父呼毆諭吏遽而聲不轉但言毆毆吏因毆之幾殪康衢長者字僮曰善搏字犬曰善噬賔客不過其門者三年長者怪而問之乃實對於是攺之賔客往復【尹文子大道下】

丘所謂無病而自炙也疾走料虎頭編虎須幾不免虎口哉【莊子盜跖】

質的張而弓矢至焉林木茂而斧斤至焉樹成蔭而眾鳥息焉醯酸而蚋聚焉故言有召禍也行有召辱也君子愼其所立乎【荀子勸學】

彊自取柱柔自取束邪穢在身怨之所搆【荀子勸學】

翟人有獻丰狐豹之皮於晉文公文公受客皮而嘆曰此以皮之美自爲罪夫治國者則以名號爲罪徐偃王是也則以城與地爲罪虞虢是也故曰罪莫大於可欲【韓非子諭老】

夫善游者溺善騎者墮各以其所好反自爲禍是故好事者未嘗不中爭利者未嘗不窮也【淮南子原道訓】

聲自召也貌自示也名自命也文自官也無非己者操銳以刺操刃以擊自取之也其何怨乎人【淮南子繆稱訓】鐸以聲自毀膏燭以明自鑠虎豹之文來射猿狖之防來措故子路以勇死萇以智困能以智知而未能以智不知也【淮南子繆稱訓】

山生金反自剝木生虫反自食人生事反自賊【淮南子說林訓】母曰不幸甑終不墮井抽簪招燐有何爲驚【淮南子說林訓】蘓秦步曰何故趨曰何趍馳有爲則議多事固苛【淮南子說林訓】

羊肉不慕螘螘慕於羊肉羊肉羶也醯酸不慕蚋蚋慕於醯酸【淮南子說林訓】

魚鱉厭深淵而遊於幹淺故得於釣网禽獸厭深山而下於都澤故得於田獵【韓詩外傳】

徼幸者伐性之斧也嗜欲者逐禍之馬也謾誕者趨禍之路也毀於人者困窮之舍也【韓詩外傳】

今之學者無太公之能騏驥之才有以蜂蠆介毒而自害也【鹽鐵論訟賢】

晉文公時翟人有獻封狐文豹之皮者文公喟然嘆曰封狐文豹何罪哉以其皮爲罪也大夫欒枝曰地廣而不平財聚而不散獨非狐豹之罪乎【說苑政理】

昔白龍下淸冷之淵化爲魚漁者豫且射中其目白龍上訴天帝天帝曰當是之時若安置而形白龍對曰我下淸冷之淵化爲魚天帝曰魚固人之所射也若是豫且何罪夫白龍天帝貴畜也豫且宋國賤臣也白龍不化豫且不射今棄萬乘之位而從布衣之士飲酒臣恐其有豫且之患矣【說苑正諫】

憂夫肉自生虫而還自食也木自生蠧而還自刻也人自興妖而還自賊也五鼎之具不當生藜藿人主堂廟不當生蒺藜【說苑辧物】

彊梁者不得其死好勝者必遇其敵盜怨主人民害其貴【說苑敬愼】

鴻鵠保河海之中厭而欲移徙之小澤則必有弋繒之憂黿鼉保深淵厭而出之淺渚則必有羅网釣射之憂今君逐獸碭入至此何行之太遠也【新序雜事二】

泥滓污辱棄捐溝瀆【焦氏易林屯之訟】

去辛就蓼毒愈酷甚避井入坑憂患日生【焦氏易林觀之益】倚鋒據防傷我胸臆【焦氏易林坎之蒙】

禾生虫蠧還自尅賊【焦氏易林火壯之旣濟】

圍碁擊劍反自刑【揚子問道篇】

若立巖墻之下動而徵病行而招死命乎命乎【揚子問明篇】次八夷其角厲測曰夷其角以威傷也【太經第二夷】

上九郭其目防其角不庳其體測曰郭目防角還自傷也【太經第二格】

上九太山防梁柱折其人顚且蹶測曰山防梁折終以猛也【太經第三疆】

次七魁而顏而玉帛班而決欲收防測曰魁而顏而盜之招也【太經第五積】

次八翡翠於飛離其翼狐鼦【刁】之毛躬之賊測曰翡翠狐鼦好作咎也【太經第五視】

官府設陳富貴者値之布衣寓焉不符其爵獄犴若居有罪者觸之貞良入焉不受其罰也【申鑑俗嫌】

象以齒焚身蚌以珠剖體匹夫無辜懷璧其罪【濳夫論遏利】弄刀者傷手打跳者傷足【武侯十六策陰察】

鳥鳴之惡自取憎人言之惡自取滅【曹子建令禽惡鳥論】

交气疾爭者爲易口而自毀也並辭競詵者爲貸手而自毆也【劉邵人物志釋爭】

鸚鵡慧鳥棲林喙桑四指中分行則以觜自貽伊籠見幽坐趾【山海經西山經圖讚】

牛充兵機兼之者旄冠於旌鼓爲軍之摽匪肉致災亦毛之招【山海經北山經圖讚】

道家言枉煞人者是以兵刃而更相煞其取非義之財不避怨恨譬若以漏脯救饑鴆酒解渴非不暫飽而死亦及之矣【抱朴子內篇防防】

準的陳則流鏑赴焉美名起則讟攻焉瑰貨多藏則不招怨而怨至矣器盈志驕則不召禍而禍來矣【抱朴子外篇廣譬】

斯乃招患之旌召害之符傳非之驛傾身之車也豈徒減其方策之令聞虧其沒世之徳音而已哉【抱朴子外篇疾謬】匹夫枉死於懷璧丰狐召災以美皮【抱朴子外篇安貧】

木生斧柄還自伐膏起火還自消【莊子音義人間世】

堯舜不易日月而興桀紂不異星辰而亡天道不攺而人道易也【李善注文選任彥升宣徳皇后令】

海鳥鵎鶋避風而至條枝巨雀逾嶺自致提挈萬里飄颻逼畏夫惟體大妨物而形瓌足瑋也【文選鷦鷯賦】

前車已摧後鑾不息乘危以庶安行險而徼幸於是有顚墜覆亡之禍殘生夭命之釁【廣文選傅季友演愼論】

卑墻來盜榮辱由中出敬侮由外生【意林尸子】

天下之彊者東海之惡燋焉水灌而不已惡燋者山名也在東海南方三萬里海水灌之而卽消【藝文類聚水部海水】肉腐出虫魚枯生蠧【太平禦覽虫豸部虫】

方周之興大姒夢商之庭產棘小子發取周庭之梓植之於闕間梓化爲松柏柞棫覺驚以告文王文王曰勿言冬日之陽夏日之陰不召而物自來【爾雅翼柞】

符子曰木生蠍蠍盛而木枯石生金金曜而石流【事類賦木部木注】

空閱【一作門】來風桐乳致巢此以其能苦其性者【困學紀聞卷十諸子】

夫天之生風者非以私百姓也其行公平正直犯者得之避者得無殆非求人而人自犯之【黃帝素問靈樞經五變】風雨寒熱不得虛邪不能獨傷人卒然逢疾風防雨而不病者蓋無虛故邪不能獨傷人此必因虛邪之風與其身形兩虛相得乃客其形【黃帝素問靈樞經百病始生】

夫火生於木火發而木焚國生於姦姦深則國亂亦猶蠶能作繭繭成則殺其身人能生事事煩則害其命【天機經人】

如蛾狥明自取焦滅【玉淸經通濟幽防品】

如阿耨達池水本一味徳人用之則有種種防妙甘味薄徳人用其味則一麄惡不美【大方等大集經十八】

如樹果繁速自害竹蘆結實亦如是如騾懷妊自防身無智求利亦復然【大集月藏經卷二偈】

譬如畫師自畫鬼神像還自復恐怖【佛遺日摩尼寶經推六】如人爲樂入海遭種種難爲樂入陣箭如雲雨刀矛劍矟更相傷害爲樂因緣遠涉崄路曠野饑渇艱難非一爲樂因緣作諸苦行投淵赴火五熱炙身臥棘刺上自饑斷食編椽而坐樹皮艸衣食菜食果【無明羅剎經所十一】其發惡心橫加於人還自受罪譬如向風揚塵還自坌身【修行道地經慈品】

譬如肥羊早就屠機【大智度論卷十五】

夫苦李繁子而枝折欒大謬唱而受梟【明集戎華論】

世間諸人在世時舌上自然生斤斧所謂口說諸毒惡還自衰損害其身【法苑珠林卷七】

有一婆羅門於曠野中造立義井爲放牧行者皆就井飲並及洗浴時日向暮有羣野幹來趣井飲地殘水有野幹主不飲地水便內頭罐中飲水飲已戴罐髙舉撲破瓦罐罐口猶貫其項諸野幹軰語野幹主若濕樹葉可用者常當護之況復此罐利益行人云何打破野幹主言我作是樂但當快心那知他事時有行人語婆羅門汝罐已破復更著之猶如前法爲野幹所破乃至十四諸野幹軰數數諫之猶不受語時婆羅門便自念言是誰破罐當往伺之正是野幹便作是念我福徳井而作畱難便作木罐堅固難破令頭易入難出持著井邊然捉杖屛處伺之行人飲訖野幹主如前入飲飲訖撲地不能令破時婆羅門捉杖打煞空中有天說此偈言知識慈心語狼戾不受諫守頑招此禍自喪其身命是故癡野幹遭斯木罐苦【法苑珠林卷四十五】

似飛蛾拂防自取燒然如蠶作壐非他纒縛【法苑珠林卷七十七】

趨利

獲者之遺余捃拾所以爲利【鄭氏注禮記坊記】

人亦孰不欲富貴而獨於富貴之中有私龍斷焉古之爲市者以其所有易其所無者有司者治之耳有賤丈夫焉必求龍斷而登之以左右望而罔市利人皆以爲賤故從而徵之徵商自此賤丈夫始矣【孟子公孫丑下】

且夫枉尺而直尋者以利言也如以利則枉尋直尺而利亦可爲與【孟子滕文公下】

譚拾子曰事之必至者死也理之固然者富貴則就之貧賤則去之請以市諭市朝則滿夕則虛非朝愛市而夕憎之也求存故往亡故去【戰國策齊閔王】

濮陽人呂不韋賈於邯鄲見秦質子異人歸而謂父曰耕田之利幾倍曰十倍珠玉之贏幾倍曰百倍立國家之主贏幾倍曰無數曰今力田疾作不得暖衣餘食今建國立君澤可以遺世願往事之【戰國防秦孝文王】

宣太后謂尙子曰妾事先王日先王以其髀加妾之身妾困不支也盡置其身妾之上而妾弗重也何也以其少有利焉今佐韓兵不眾糧不多則不足以救韓夫救韓之危日費幹金獨可使妾少有利焉【戰國策韓襄王】

彼勸太子戰攻欲啜汁者眾【史記魏世家】

今夫趙女鄭姬設形容揳鳴琴揄長袂躡利屣目挑心招出不逺千里不擇老少者奔富厚也遊閒公子飾冠劍連車騎亦爲富貴容也弋射漁獵犯晨夜冒霜雪馳坑谷不避猛獸之害爲得味也博戲馳逐鬭雞走狗作色相矜必爭勝者重失負也醫方諸食技術之人焦神極能爲重糈也吏士舞文弄法刻章僞書不避刀鋸之誅者沒於賂遺也農工商賈畜長固求富益貨也此有知盡能索耳終不餘力而讓財矣諺曰百里不販樵千里不販防居之一歲種之以谷十歲樹之以木百歲來之以徳徳者人物之謂也【史記貨殖傳】

凡編戶之民富相什則卑下之伯則畏憚之千則役萬則僕物之理也夫用貧求富農不如工工不如商刺繡文不如倚市門此言末業貧者之資也【史記貨殖傳】

貴出如糞土賤出如珠玉財帛欲其行如流水【史記貨殖傳】淵深而魚生之山深而獸往之人富而仁義附焉【史記貨殖傳】故其見敵則逐利如鳥之集其困敗則瓦解雲散矣【史記匈奴傳】

人之於利如蹈水火焉前人𨿽敗後人復起如彼此無已誰止之者【晉書郤詵傳】

軍無財士不來軍無賞士不往任無中人不如歸田𨿽有中人而無家兄不異無翼而欲飛無足而欲行【晉書魯褒傳】

競毛羽之輕趨錐刀之末【梁書任昉傳】

規麯蘗之潤競錐刀之末【隋書劉昉傳】

凡人之情見利莫能勿就見惡莫能勿避其商人通賈倍道兼行夜以續日千里而不遠者利在前也漁人之入海海深萬仞就波逆流乘危百里宿夜不出者利在水也故利之所在𨿽千仞之山無所不止深源之下無所不入焉故不推而往不引而來不煩不擾而民自富如鳥之覆卵無形無聲而惟見其成【管子禁藏】

服牛死夫婦哭非骨肉之親也爲其利之大也欲知把齊國者則其利之者耶【晏子春秋諫下】

見遺不掇非人情也【鶡冠子天則】

民之生度而取長稱而取重權而索利【商子算地】

民之於利也若水於下也四旁無擇也【商子君臣】

燔臺而鼔之使民赴火者賞在火也臨江而鼓之使人赴水者賞在水也臨戰而使人絕頭刳腹而無顧心者賞在兵也又況據法而進賢其助甚此矣【韓非子內儲說上】鱣似蛇蠶似蠋人見蛇則驚駭見蠋則毛起然而婦人拾蠶而漁者握鱣利之所在則忘其所惡皆爲孟賁【韓非子內儲說上】

厚賞之使人爲賁諸也婦人之拾蠶漁者之握鱣是以效之【韓子內儲說上】

王何疑秦之善臣也以綘安邑令負牛書與秦猶乃善牛也卭𨿽不肖獨不如牛乎【呂氏春秋應言】

使民無欲上𨿽賢猶不能用夫無欲者其視爲天子也與爲輿同其視有天下也與無立錐之地同其視爲彭祖也與爲殤子同天子至貴也天下至富也彭祖至壽也誠無欲則是三者不足以勸輿至賤也無立錐之地至貧也殤子至夭也誠無欲則是三者不足以禁防有一欲則北至大夏南至北戶西至三危東至扶木不敢亂矣犯白刃冒流矢趣水火不敢卻也晨寤興務耕疾庸爲煩辱不敢休矣故人之欲多者其可得用亦多人之欲少者其得用亦少無欲者不可得用也羣狗相與居皆靜無爭投以炙雞則相與爭矣或折其骨或絕其筋爭術存也【呂氏春秋爲欲】

其餘猖蹶而趨之者乃豕羊驅而往【賈子俗激】

耕之爲事也勞織之爲事也擾擾勞之事而民不捨者知其可以衣食也【淮南子主術訓】

待利而後拯溺人亦必以利溺人矣【淮南子說林訓】

此無以異於遺重寶於道而莫之守見者掇之也【春秋繁露滅國上】

今握與錯金以示嬰兒必取而不取金也握一斤金與千萬珠以示野人野人必取金而不取珠也故物之於人小者易知也其於大者難見也今利之於人小而義之於人大者無怪民之皆趨利而不趨義也固其所闇也【春秋繁露身之養重於義】

蠋欲類蠶鱓欲類虵人見虵蠋莫不身灑然女工修蠶漁者持鱓不惡何也欲得錢也【說苑談叢】

府藏之富王以賑貸捕魚河海茍願多得【焦氏易林比之臨】西行求玉冀得隋璞【焦氏易林家人之姤】

次六經六衢周九路不限其行賈測曰經六衢商旅事也【太經第二裝】

次四燕食扁扁其志【居遇切】利用徵賈測曰燕食扁扁志在賴也【太經第六養】

工人刻木以入鑿鑿卽受之若人施其巧僞索榮顯之名利也【淮南子俶貞訓解】

莫不蒙塵觸雨戴霜履冰懷黃握白提淸挈肥以赴邪徑之近易規朝種而暮獲矣【抱朴子外篇最學】

商賈之人志無遠大譬猶僮竪故云賈竪【前漢書注張良】寧當爭分寸之末競錐刀之利哉【文選江淹上書】

利之所在若鳥之追鸞【廣文選嵇叔夜卜疑集】

農桑勤而利薄工商逸而利厚故農夫輟耒而雕鏤女工投杼而刺繡【意林正論】

軍無財士不來軍無賞士不往故良餌之下有懸魚重賞之下有勇夫【藝文類聚武部將帥】

天有所短錢有所長四時行焉百物生焉錢不如天達窮開塞振貧濟乏天不如錢【藝文類聚產業部錢論】

醫善吮人腸含人血非有肌骨之親也利之所加也【太平禦覽方術部醫】

猛虎道食不覺蚊防來【太平禦覽虫豸部蚊】

獵者嗜肉不多於不獵及其淩岡巒赴谿嶺而有遺身之志【太平禦覽資產部獵】

則能目語額瞬動頞塞鼻談智於尺寸之間窺窬於分毫之利【初學記居處部市】

魚在在藻厥志在餌【玉海詩攷】

水動下流人動趨利【道徳經指歸卷十】

猶如貓子在鼠穴邊欲捕鼠故【中阿含經卷三十】

猶如鵂狐在燥樵積間爲捕防故【中阿含經卷三十】

猶如鶴鳥在水岸邊爲捕魚故【中阿含經卷三十】

如四交道墮一叚肉鵄烏雕狼各來爭之【修行道地經五陰成敗品】猶如獼猴求諸果蓏從樹至樹從林至林【出曜經三愛品】如鳥銜肉從烏逐之【大智度論卷十五】

召渴馬於滮泉不待鞭策而至矣【明集十】

諭林卷五

欽定四庫全書

諭林卷六

明徐元太撰人事門【四】

避害

六三卽鹿無虞惟入於林中君子幾不如捨往吝【易屯】初六遁尾厲勿用有攸往【易遁】

北風其涼雨雪其雱惠而好我攜手同行莫赤匪狐莫黑匪烏惠而好我攜手同車【詩國風北風】

碩鼠碩鼠無食我黍三歲貫【音慣】女莫我肻顧【葉果五反】逝將去女適彼樂土樂土樂土爰得我所【詩國風碩鼠】

黃鳥黃鳥無集於谷無啄我粟此邦之人不我肻谷言旋言歸復我邦族黃鳥黃鳥無集於桑無啄我梁黃鳥黃鳥無集於栩【音許】無啄我黍【詩小雅黃鳥】

匪鶉匪鳶翰飛戾天匪鱣【音氊】匪鮪濳逃於淵【詩小雅四月】匹夫無罪懷璧其罪吾焉用此其以賈害也【左傳桓公十年】賔孟適郊見雄鷄自斷其尾問之侍者曰自憚其犧也遽歸告王且曰雞其憚爲人用乎人異於是犧者實用人人犧實難已犧何害【左傳昭公二十二年】

刳胎殺夭則麒麟不至其郊竭澤而漁則蛟龍不處其淵覆巢破卵則鳳凰不翔其邑鳥獸之於不義尙知避之況於人乎【孔子家語困誓】

不觀髙崖何以知隕墜之患不臨深泉何以知沒溺之患不觀巨海何以知風波之患失之者其不在此乎士愼此三者則無累於身矣【孔子家語困誓】

流者曰川川不可防而口又甚川之潰決害於人也民之敗亂害於上也【國語解周上厲王虐】

臣聞饑人所以饑而不食烏喙者爲其愈充腹而與餓死同患也【史記蘇秦傳】

鴻鵠髙飛一舉千里羽翮已就橫絕四海橫絕四海當可柰何𨿽有矰繳尙安所施【史記畱侯世家】

大行不顧細謹大禮不辭小讓如今人方爲刀俎我爲魚肉何辭爲【史記項羽紀】

鳳凰翔於千仞之上兮覽徳輝而下之見細徳之險微兮遙增翮逝而去之彼尋常之污瀆兮豈能容吞舟之魚橫江湖之鱣鱏兮固將制於螻蟻【史記賈生傳】

防鵲遭害則仁鳥增逝愚者蒙戮則知士深退【前漢書梅福傳】欲談者宛舌而固聲欲行者擬足而投迹【前漢書揚雄傳下】當君子困賤之時局髙天蹐厚地猶恐有鎭厭之禍也【後漢書仲長統列傳】

羣車方奔乎險路安能與之齊軌【後漢書蔡邕列傳】

龍不隱鱗鳳不藏羽网羅髙懸去將安所【後漢書逸民列傳】劍防在門何暇有讓百弩環捨何可彊復【後漢書馮衍傳】黃龍不反於涸澤鳳皇不離其罻羅故刳胎焚林則麒麟不臻覆巢破卵則鳳皇不翔竭澤而漁則龜龍不見鳥獸之於不仁猶知避之況丘乎故虎嘯而谷風起龍興而景云見擊庭鐘於外而黃鐘應於內夫物類之相感精神之相應若響之應聲影之象形故君子違傷其類者【魏志劉廙傳注】

夫猛獸當途麒麟恐懼況臣脆弱敢不懼【晉書王濬傳】常恐洪濤蕩嶽餘波見漂況可臨尾閭而闚沃焦哉【晉書韋忠傳】

窮猿投林豈暇擇木【晉書李充傳】

賢人之處亂世也知道之不可行則沈抑以辟罰靜黙以侔免辟之也猶夏之就淸冬之就溫焉可以無及於寒暑之菑矣【管子宙合】

气之害人者謂之不適味之害人者謂之毒【鶡冠子環流】且鳥髙飛以避矰弋之害鼷鼠深穴乎神丘之下以避燻鑿之患而曾二虫之無知【莊子應帝王】

鷙鳥逐雀有襲人之懷入人之室者非出生也後有憚也【尉繚子武議】

譬之若瞽師之避柱也避柱而疾觸也狐貍水泉姦邪盜賊冦亂之患此之大者也慈親孝子避之者得葬之情矣【呂氏春秋節喪】

義小爲之則小有福大爲之則大有福於禍則不然小有之不若其亡也射招者欲其中小也射獸者欲其中大也物固不必安可推也【呂氏春秋別類】

夫鳥飛千仞之上獸走叢薄之中禍猶及之又況編戶齊民乎【淮南子俶貞訓】

未嘗灼而不敢握火者見其有所燒也未嘗傷而不敢握刃者見其有所害也【淮南子汜論訓下】

嫁女於病消者夫死則後難復處也故沮捨之下不可以坐倚墻之不可以立【淮南子說山訓】

凶虎在於後隋矦之珠在於前弗及掇者先避患而後就利【淮南子說林訓】

狂馬不觸木猘狗不自投於河𨿽聾虫而不自陷又況人乎【淮南子說林訓】

人性便絲衣帛或射之則被鎧甲爲其所不便以得所便【淮南子說林訓】

夫行者先全已而後求名仕者先辟害而後求祿夫香餌非不美也龜龍聞而深藏鸞鳳見而髙逝者知其害身也夫爲鳥鵲魚鼈食香餌而後狂飛奔走遜身屈遰無益於死【鹽鐵論褒賢】

鴻飛戾天避害紫淵𨿽有逢門不能危身【焦氏易林益之小畜】次八羨其足濟於溝瀆面貞測曰羨其足避凶事也【太經第一羨】

次五見鷕【音杳】踤於林獺入於淵徵測曰見鷕及獺深居逃凶也【太經第四逃】

言鸞鳳飛於千仞蛟龍藏於旋淵故矰繳不能逮羅防不能加賢者亦宜髙舉隱藏法令不能拘也【王逸注楚辭哀時命】塗有狂夫投刃而澤有猛虎厲牙而望知見之者不敢前進如不知見則遭狂夫之刃犯猛虎之牙矣【王充論衡知實篇】

神龜實可樂明戒在刳腸【嵇中散集阮徳如答】

夫人受形於造化與萬物並存有生之最靈者也異於艸木艸木不能避風雨辭斤斧殊於鳥獸鳥獸不能遠网羅而逃寒暑【嵇中散集向子期難養生論】

慮巫山之失火恐芝艾之並焚耳【抱朴子外篇嘉遁】

瘕疾塡胸而不敢鈹蠆尾螫附而不敢斫非好疾而愛毒以鈹斫之患甚疾螫也酖酒盈巵渴者弗飲非不渇也飲之立死銷金在鑪盜者不掬非不欲也掬而灼爛虓虎在前地有隋珠𨿽貪如盜蹠則手不暇拾懸彀向心路有西施𨿽淫如景陽則目不暇視非不愛寶而悅色而不顧者利緩而害急也【劉子利害】

孫武曰避其銳气謂鋭气之利甚於鋒刃也【李善注文選魏都賦】匪擇木以棲集尠林焚而鳥存【文選西徵賦】

鸞鳳翔於蒼云兮故矰繳而不能加蛟龍濳於旋淵兮身不掛於网羅知貪餌而近死兮不如下游乎淸波【補文選莊忌哀時命】

鴛雛遠害不羞卑棲靈虯避難不恥污泥【廣文選曹子建矯志詩】鵷雛翔窮冥蒲且不能視鸛鷺遵臯渚數爲矰所系【廣文選張孟陽招隱詩】

騰猨疑矯箭驚雁避虛弓【文苑英華梁庾肩吾應制六詩】

鑠金爲洪鑪盜不探鴆肉在俎餓徒不食【太平禦覽飲食部食下】

譬如有人常畏怨家捨棄父母妻子產業服具而遠逃避【元陽妙經卷一】

譬如有人畏於債主遠適邊國不爲債主及於他人之所陵奪何以故由路遠險絕債主家人不能達彼【大寶積經二十】

譬如孤寡恐懼之人畏對家便往至城中卽安對家人無那之何所以者何是人已離於對人得安隱處故【佛國經卷下】

如鴈將羣避羅髙翔【法句經世俗品】

譬如有王以四毒蛇盛之一篋令人養食瞻視臥起摩洗其身若令一虵生瞠恚者我當準法戮之都市爾時其人聞王切令心生惶怖捨篋逃走王時復遣五旃陁羅拔刀隨後其人回顧見後五人遂自捨去是時五人以惡方便藏所持刀密遣一人詐爲親善而語之言汝可還來其人不信投一聚落欲自隱匿旣入聚中闚看諸捨都不見人執持缸器悉空無物旣不見人求物不得卽便坐地聞空中聲咄哉男子此聚空曠無有居民今夜當有六大賊來汝設遇者命終今汝當云何而得免之爾時其人恐怖遂增復捨而去路値一河其水漂急無有筏以恐畏故卽取種種艸木爲筏復更思惟我設住此當爲毒蛇五旃陁羅一詐親者及六大賊之所危害若度此河筏不可依當沒水死寧沒水死終不爲彼虵賊所害卽推艸筏置之水中身倚其上手把腳踏截流而去卽達彼防安隱無患心意泰然怖懼消除【法苑珠林卷六十六】

除害

豕牙橫猾剛防難制之物二剛而進能豶其牙柔能制健禁防抑盛【王弼注易大畜】

天惟喪亾殷國者若稼穡之夫務去艸也天意旣然我何敢不終我壠畆也言穢艸盡須除去殷餘皆當殄滅也【尙書正義大誥】

伐除蒺藜與棘自古之人何乃勤苦爲此事乎我將得黍稷焉【鄭氏箋詩楚茨】

柞棫之所以茂盛者乃人愾燎除其旁艸養治之使無害也【鄭氏箋詩旱麓】

吳在蔡蔡必速飛去吳所以翦其翼也【左傳昭公十五年】樹徳莫如滋去疾莫如盡【左傳哀公元年】

使醫除疾而曰必遺類焉者未之有也【左傳哀公十一年】是豢吳也夫越在我心腹之疾也壤地同而有欲於我夫其柔服求濟其欲也不如早從事焉得志於齊猶獲石田也無所用之越不爲沼吳其泯矣【左傳哀公十一年】庭氏掌射國中之夭鳥若不見其鳥獸則以救日之弓與救月之矢射之若神也則以大陰之弓與枉矢射之【周禮秋官庭氏】

赤犮氏掌除墻屋以蜃炭攻之以灰灑毒之【周禮秋官赤犮氏】伐木不自其本必復生塞水不自其源必復流滅禍不自其基必復亂【國語晉】

本根猶樹枝葉益長本根益茂是以難已也今若大其柯去其枝葉絕其本根可以少閒【國語晉】

國家將敗必用姦人而嗜其疾味其子之謂乎夫誰無疾眚能者早除之舊怨滅宗國之疾眚也爲之闗籥藩籬而遠備閒之猶恐其至也【國語楚】

譬越之在吳也猶人之有腹心之疾也夫齊魯譬諸疾疥癬也【國語吳】

夫飛鳥在靑雲之上尙欲繳【音灼】微矢以射之而況近臥於華池集於庭廡乎今越王放於南山之中遊於不可存之地幸來渉我壤土入吾梐梱此乃防宰之成事食也豈可失之乎【吳越春秋勾踐人臣外傳】

人之所以善扁鵲者爲有臃腫也使善扁鵲而無臃腫也則人莫之爲之也【戰國策韓釐王】

詩雲樹徳莫如滋除害莫如盡吳不防越越故亡吳齊不防燕燕故亡齊齊亡於燕吳亡於越此除疾不盡也【戰國防秦昭襄王】

夫戰者萬乘之存亡也且臣聞之曰削株掘根無與禍鄰禍乃不存【戰國策秦昭襄王】

猛如虎狠如羊貪如狼彊不可使者皆斬之【史記項羽紀】深耕穊種立苗欲疏非其種者鋤而去之【史記齊悼世家】蝮螫手則斬手螫足則斬足何者爲害於身也今田假田角田間於楚趙非直手足戚也何故不殺且秦復得志於天下則齮齕用事者墳墓矣【史記田儋傳】

河南天下防咽二周餘斃莠盛苗穢何可不鉏也【前漢書酷吏傳】

疾其末者絕其本【前漢書貢禹傳】

故穆張理天网補綴漏目羅取殘禍以塞天意【後漢書朱暉孫穆傳】

誅惡及本本誅則惡消振裘持領領正則毛理【後漢書儒林列傳】

臣聞農夫去艸嘉谷必茂忠臣除姦王道以淸【後漢書範滂傳】燎其餘燼有若秋原【晉書明帝紀】

夫除惡人猶農夫之去艸令絕其本勿使能滋【晉書張軌傳】桂蠧必除人邪必翦【宋書文五王桂陽傳】

絕其心根勿使能植銜索之枯幾何不蠧【宋書袁淑傳】養魚者除其徧獺育禽者去其豺狼【宋書索虜傳】

庶亂羊永除害馬長息【梁書賀琛傳】

問豺狼其何者訪虺蝪之爲誰【梁書朱異傳】

堰水先塞其源伐木必拔其本源不塞本不拔𨿽翦枝竭流終不可絕矣【魏書髙閭傳】

若苗穢害田隨風烈火芝艾俱焚安能白別乎【魏志公孫度傳注】

鋤彼艸茅逐玆鳥雀【北史魏長賢傳】

艸茅弗去則害禾谷盜賊弗誅則傷良民夫捨公法而行私惠則是利姦邪而長暴亂也【管子明法解】

桓公曰魯梁之於齊也幹谷也蠭螫也齒之有唇也今吾欲王魯梁何行而可【管子輕重戊】

削迹無遺根無與禍鄰禍乃不存【韓非子初見秦】

豺狼在牢其羊不繁【韓非子揚權】

放此類者鳥獸之儕徒狐貍之丑類也生之爲患殺之無咎【賈子耳痺】

治國者若耨田去害苗者而已今沐者墮發而猶爲之不止以所去者少所利者多【淮南子說山訓】

治疽不擇善惡醜肉而並割之農夫不察苗莠而並耘之豈不虛哉【淮南子說山訓】

鳥不幹防者𨿽近弗射其當道𨿽遠弗釋【淮南子說林訓】且天之欲利人非宜其欲利谷也除穢不待時況穢人乎【春秋繁露天地之行】

夫三折肱爲良毉梁丘子遇虺毒而獲療猶有與之同疾者必問所以己之之方焉【孔叢子嘉言】

田防野雞意常欲逃拘制籠檻不得動揺【焦氏易林需之隨】逐兔驅狼避去不祥【焦氏易林隨之訟】

虜豹擒虎爲王得福【焦氏易林中孚之防】

次五礥【下研切】而閒而防我姦而非石如石厲測曰礥閒如石其敵堅也【太經第一閒】

上九豨毅其牙發以張弧測曰豨毅其牙吏所獵也【太經第三毅】

次八【怗】堅禍惟用解蝝之貞測曰堅禍用直方也【太經第六堅】

次三闗其門戶用止狂虫測曰闗其門戶禦不當也【太經第六止】

痛不著身言忍之錢不出家言與之假使公卿子弟有被羌禍朝夕切急如邊民者則競言當誅羌矣【濳夫論救邊】今有妖狐成羣遊於大苑之中憇於金宛之內其容足以媚太陽之光其氛足以侵雷霆之聲貪如鼫鼠矯若雄鷹狀如狒狒巧若猩猩其突如羝其虫如麋倐忽萬態莫知厥機足蟠乎魑魅之域迹乎魍魎之墟飾之以冶容粲之以文皮能禮北辰而弗惠乎黔黎何以爲黨其名曰貍此皆獸苑之所不畜者也今肆然而馳據以要路使麒麟不遊於郊騶虞不躡於囿羣防憑威以噬人肉而入苑者不可勝數肝腦積丘陵膏脂致淵藪誠欲彎弓而射狐設网而驅防以廓淸其苑囿豢畜其騶虞若此者果何術以制哉晉王曰狐也養禍於苑藏富於穴何忍肆也欲亟制之子其問諸虞人【天祿閣外史三難】梁冀之誅徵君謂袁閎曰甫聞去惡木者易去惡根者難袁閎曰子何不效斧斤之力而去其根乎【天祿閣外史去惡】治人猶如養苗先去其穢【武矦十六防治人】

𨿽埋輪之志無屈權石而狐鼠防物亦蠧大猷【文選沈約彈王源】

養雞者不畜貍牧獸者不育豺樹木者憂其蠧保民者除其賊【文選王褒四子講徳論】

暫擾以制敵愈於放敵而常擾也夫四體者人之所甚愛茍宜伐病則削肌刮骨矣【補文選王鑑勸親徵疏】

蔓艸猶不可長況狼兕之冦乎【補文選王鑑勸親徵疏】

封人有能以輕鑿修鉤去樹之蠍者樹得以茂繁中舍人曰不識天下者亦有蠍者乎寡人告之曰昔三苗共工鯀驩兜非堯之蠍與問曰諸侯之國亦有蠍乎寡人告之曰齊之諸田晉之六卿魯之三桓非諸侯之蠍與然三國無輕鑿修鉤之任終於齊簒魯弱晉國以分不亦痛乎曰不識爲君子者亦有蠍乎寡人告之曰固有之也富而慢貴而驕殘仁賊義甘財悅色此亦君子之蠍也【補文選曹植籍田說】

陳繩則木之枉者有罪措凖則地之廢險者有罪審名分則羣臣不安者有罪農之耨去害苗者賢者之治去害義者【意林尸子】

今鷹隼始擊當從天气取姦惡以成嚴霜之誅【藝文類聚歲時部秋】

馬援擊尋陽山賊上書曰除其竹木譬如嬰兒頭多蟣虱而剃之蕩蕩然蟣虱無所復依【事文類聚虱東觀漢記】

戮巨海之奔鯨殱中原之封豕【文苑英華徐陵勸諭上書】

夫剽悍禍賊始從事於干戈宼賊姦宄始容心於兵革非智術有以過之勇力有以勝之決未可以挫其威虐也【玉皇本行集經】

善拔眾毒箭故稱大醫王【海空智藏經平等品偈】

有如毒蛇放毒螫人𨿽有良咒世之艸藥無如之何惟有聖人甘露妙藥能消其毒【元陽妙經卷一】

如有良藥名曰離箭隨所著處眾箭皆除毒藥於中無得住者此藥威力所逼遣故【波羅蜜多經五百九十三】

如阿伽陁一丸之藥能破大毒【大方等大集經卷九】

譬如蘧麥妨麥稗莠根莖枝葉與麥相似若未秀出時不可分別穟旣出已田畯農士並根俱棄何以故壞淨麥故【大方廣十輪經卷三】

天下禾中生艸艸敗禾實人當誅拔艸去之禾乃成好實【佛般泥洹經卷上】

譬如毒蛇入人室不急除之害必至【三昧法門經卷上】

譬如良毉能破病不問甘苦以能究竟除病安穏故【大智度論卷七十一】

譬如種谷其苗𨿽好穢艸多故不能增長【大智度論卷八十二】如樹根不防其樹猶生貪根不拔苦樹常在【法苑珠林卷九十七】

慮患

水在火上旣濟君子以思患而豫防之【易旣濟】

謂此上天蓋實髙矣而有雷霆擊人不敢不曲其脊以敬之以諭已恐觸王之忌諱也謂此下地蓋實厚矣而有陷溺殺人不敢不累其足以畏之以諭己恐陷在位之羅网也【毛詩正義正月】

水若遠於民則人不沒溺但由水近人則人得用之沐浴而日日狎習不復畏懼或泳之或遊之無有誡忌至於洪波浪起亦猶習以爲常故致覆溺也【禮記正義緇衣】鄧矦曰人將不食吾余對曰若不從三臣抑社稷實不血食而君焉取余【左傳莊公六年】

蠭蠆有毒而況國乎【左傳僖公二十二年】

是子也熊虎之狀而豺狼之聲弗殺必滅若敖氏矣諺曰狼子野心是乃狼也其可畜乎【左傳宣公四年】

得臣猶在憂未歇也困獸猶鬭況國相乎【左傳宣公十二年】深山大澤實生龍蛇彼美余懼其生龍蛇以禍女【左傳襄公二十一年】

彼其發短而心甚長其或寢處我矣【左傳昭公三年】

雞以毛羽牲具恐其被養爲犧故自斷其尾殘毀其形【春秋正義昭公二十二年】

吾觀君夫人也若爲亂其猶農也𨿽獲田沃而勤易之將弗克饗爲人而已【國語晉】

大夫種勇而善謀將還玩吳國於股掌之上以得其志【國語吳】

蜹蛾蜂蠆皆能害人況君相乎【國語晉】

文公逐麋而失之問農夫老古曰吾麋何在老古以足指曰如是往公曰寡人問子以足指何也老古振衣而起曰亦不意人君如此也虎豹之居也厭閒而近人故得魚鼈之居也厭深而之淺故得諸矦厭眾而亾其國詩云維鵲有巢維鳩居之君故不歸人將居之於是文公恐歸【晉文春秋失麋】

越在我猶心腹有積聚不發則無傷動作者有死亾【越絕請糴內傳】

夫鼠防壁壁不防鼠今越人不防吳矣【越絕請糴內傳】

臣聞狼子有野心仇讐之人不可親夫虎不可餧以食蝮蛇不恣其意今大王捐國家之福以饒無益之讐棄忠臣之言而順敵人之欲臣必見越之破吳豸【疑當作豕】鹿遊於姑胥之臺荊榛蔓於宮闕【吳越春秋句踐陰謀外傳】

伍舉進諫曰有一大鳥集楚國之庭三年不飛亦不鳴此何鳥也於是莊王曰此鳥不飛飛則衝天不鳴鳴則驚人伍舉曰不飛不鳴將爲射者所圖矢卒【音猝】發豈得衝天而驚人乎【吳越春秋王僚使公子光傳】

蘇子謂李兌曰今日臣之來也暮後郭門借席無所得寄宿人田中有大叢夜半土梗與木梗鬭曰汝不如我我者乃土也使我逢疾風淋雨壞沮乃復歸土今汝非木之根則木之枝耳汝逢疾風淋雨漂入漳河東流至海泛濫無所止臣竊以爲土梗勝也今君殺主父而族之君之立於天下危於累卵【戰國策趙恵文王】

範睢曰秦韓之地形相錯如繡秦之有韓若木之有蠧人之病心腹天下有變爲秦害者莫大於韓【戰國策秦昭襄王】夫秦王之防而積怨於燕足爲寒心又況聞樊將軍之在乎是謂委肉當餓虎之蹊禍必不振矣【戰國策燕王喜】齊王母家駟鈞惡戾虎而冠者也【史記齊悼世家】

裏語有之防糠及米吳與膠西知名諸侯也一時見察恐不得安肆矣【史記吳王濞傳】

今釋弗擊此所謂養虎自遺害也【史記項羽紀】

脛脛者未必全也我不能自保眞人所謂鼠不容穴銜窶數者也【前漢書楊惲傳】

困獸猶鬭蜂蠆有毒況大眾乎【後漢書皇甫嵩列傳】

懼煙炎之毀熸何光芒之敢揚哉【後漢書蔡邕傳】

而不見聽必窮鹿抵虎【華陽國誌】

進無威鳳來儀之美退無鷹鸇擊之用徘徊湘川將爲怪鳥【晉書孫盛傳】

𨿽處髙臺之上逍遙重仞之墉及其危亡之憂過於頻翟之慮【晉書齊王冏傳】

風塵之變出於非常【晉書陶璜傳】

蔓艸猶不可長況虎兕之冦乎【晉書王鑑傳】

譬猶蚤虱疥癬𨿽爲小屙令人終歲不安【宋書索虜傳】古諺有之敵不可縱夫以一酌之水或爲不測之淵如不時滅恐同原艸【魏書郭祚傳】

螳螂之志何能自息【魏書邢巒傳】

諸君不見毒蛇乎斷其頭猶能爲害況除腹心疾而曰必遺其類其可乎【魏書陸侯傳】

門有倚禍事不可不宻墻有伏冦言不可而失【北齊書魏收傳】類傷鳥之驚等窮獸之謀觸【陳書畱異傳】

夫愛馬者以筐盛矢以蜃盛溺適有蚉防僕緣而拊之不時則缺銜毀首碎胸意有所至而愛有所亾可不愼邪【莊子人間世】

狡兔盡則良犬烹敵國滅則謀臣亾大夫何不釋吳而患越乎【韓非子內儲說下】

夫吳越之勢不兩立越之於吳也譬若心腹之疾也𨿽無作其傷深而在內也夫齊之與吳也疥癬之病也不苦其已也且其無傷也今釋越而伐齊譬之猶懼虎而刺猏𨿽勝之其後患未央【呂氏春秋知化】

本細末大弛必至心【賈子大都】

蠧眾則木折隙大則墻壞懸垂之類有時而隧枝格之屬有時而弛【淮南子說林訓】

非其事者勿仞也非其名者勿就也無故有顯名者勿處也無功而富貴者勿居也夫就人之名者廢仞人之事者敗無功而大利者後將爲害譬猶緣髙木而望四方也𨿽愉樂哉然而疾風至未嘗不恐也患及身然後憂之六驥追之弗能及也【淮南子人間訓】

虎兕相據而螻蟻得志兩敵相機而匹夫乘間【鹽鐵論擊之】燕雀離巢宇而有鷹隼之憂坎井之蛙離其居而有蛇鼠之患況翺翔千仞而遊四海乎其禍必大矣此李斯之所以折翼而趙髙沒淵也【鹽鐵論復古】

行者比於鳥上畏鷹鸇下畏网羅夫人爲善者少爲讒者多若身不死安知禍罪不施【說苑敬愼】

且夫吳若蜂蠆然不棄毒於人則不靜余恐棄毒於我也【說苑權謀】

臣之來也過於淄水上見一土偶人方與木梗人語木偶謂土偶人曰子先土也持子以爲耦遇天大雨水潦並至子必沮壞應曰我沮乃反吾眞耳今子東園之桃也刻子以梗遇天大雨水潦並至必浮子泛泛乎不知所止今秦四塞之國也有虎狼之心恐其有木梗之患【說苑正諫】

堅冰黃鳥啼哀悲愁數驚鷙鷂飄爲我憂【焦氏易林小畜之否】東方孟春乘冰載盆【焦氏易林晉之兌】

雞雉失雛常畏狐貍【焦氏易林解之益】

鳥嚕夜中以戒災凶【焦氏易林大過之渙】

上九防其角維用抵族測曰防其角殄厥類也【太經第五翕】臣恐秦將取其唇而防其齒【天祿閣外史傷時】

言南方有髙山深林其路險阨又多虎豹匍匐蛇蜒以伺人也【王逸注楚辭大招】

漏則水入囊穿則內空【武矦十六策陰察】

墻壊屋傾堤決水流【武矦十六策陰察】

譬猶象著明莫大乎日月水火之原於是在焉然節而宣之則以養生立功用之失適則焚溺而死豈可恃懸象之在天而謂水火不殺人哉【抱朴子外篇酒誡】

至若蘭茝傾頓桂林移植根萌未樹牙淺急常恐風波潛駭危機宻發【文選呂安與茂齊書】

是賊逾我垣墻之內闚我室家之好黷武之眾易動驚弓之鳥難安【補文選王鑑勸親徵疏】

大嚼者咋斷其舌右手執斧左手執鉞傷夷一身之中尙有不可信況於人乎𨿽無深瑕潛釁隱過匿愆乃可以爲人【廣文選曹子建黃初五年令】

和鸞未調而身在轅側庭宇未踐而棟折榱覆【廣文選郤令先釋譏】

夫據圖揮刃愚夫弗爲臨淵登峭莫不惴栗何則害交故慮篤患切而懼深【廣文選季友演愼論】

魯城門朽頓欲頽孔子疾行而過之左右曰如此久矣孔子曰吾惡其久也脫遇壞則不幸【意林論衡】

蓋聞磨礪唇吻脂膏齒牙陵風扇毒向影吹沙是以敬而遠之豺有五子吁可畏也鬼有一車【文苑英華庾信連珠】經云寶者眾之所利也茍利其利害必存焉【太平禦覽珍寶部寶】魚縣獸檻天下一契【何氏語林言志】

憂患日夜長莚如蔓艸生【法句經愛欲品】

如截蔥薤後則復生【修行道地經行空品】

我今賴君破壊牢獄斷絕系縛汝今復欲還我牢獄系縛我耶【本緣經持王子品】

又如服藥藥能破病病已得破藥亦應出若藥不出則復是病【大智度論三十一】

如與師子虎狼共住常懷憂畏【大智度論卷五十四】

諭林卷六

欽定四庫全書

諭林卷七

明徐元太撰人事門【五】

備患

澤上於地萃君子以除戎器戒不虞【易萃】

重門擊柝以待暴客蓋取諸豫【易系辭下傳】

木爲弧剡木爲矢弧矢之利以威天下蓋取諸睽【易系辭下傳】

儼矢將至不可以無盾【汲周書周祝解】

鴟鴞管叔作亂周公憂之作此詩以貽成王欲王省悟以備殷全篇以鳥之育子成巢者比先王之創業而代之爲言也【詩說魯】

無備而官辦者猶拾沈也【左傳哀公三年】

有十年之積者王有五年之積者霸無一年之積者亾【汲冡周書文傳解】

夏箴曰小人無兼年之食遇天饑妻子非其有也大夫無兼年之食遇天饑臣妾輿馬非其有也【汲冢周書文傳解】今有人操隋侯之珠持丘之環萬金之財時宿於野內無孟賁之威荊慶之斷外無弓弩之禦不出宿夕人必危之矣今有彊貪之國臨王之境索王之地告之以理則不可說之以義則不聽王非戰國守圄之具其何以當之【戰國策趙惠文王】

夫蜂蠆起懷雷霆駭耳𨿽賁育荊諸之倫未有不冗豫奪常者也【後漢書盧植傳】

臣聞猛獸在田荷戈而出凡人能之蜂蠆作於懷袖勇夫爲之驚駭出於意外故也【晉書劉毅傳】

爲國之有藩屏猶濟川之有舟楫安危成敗義實相資舟楫具完波濤不足稱其險藩屏式固禍亂何以成其階【晉書汝南王列傳】

豺狼不可以理推爲備或不可懈【南齊書桺世隆傳】

憑險弗防沒而不弔【魏書穆崇羆第亮傳】

人之所得於病者多方有得之寒暑有得之勞苦百門而閉一門焉則盜何遽無從入【墨子公孟】

夫矢來有鄕則積鐵以僃一鄕矢來無鄕則爲鐵室以盡備之備之則體不傷故彼以盡備之不傷此以盡敵之無姦也【韓非子內儲說上】

凡人之性爪牙不足以自守衛肌膚不足以扞寒暑筋骨不足以從利辟害勇敢不足以卻猛禁悍然且猶裁萬物制禽獸服狡虫寒暑燥濕弗能害不惟先有其備而以羣聚耶羣之可聚也相與利之也【呂氏春秋持君】

被甲者非爲十步之內也百步之外則爭深淺深則達五藏淺則至膚而止矣死生相去不可爲道裏【淮南子說山訓】巧者善度知者善豫羿死桃部不給射慶忌死劍鋒不給【淮南子說山訓】

今被甲者以備矢之至若使人必知所集則懸一札而已矣【淮南子說山訓】

梁人有陽由者其力扛鼎伎巧過人骨騰肉飛手摶獸國人懼之然無治室之訓禮教不立妻不畏憚浸相泄瀆方乃積怒妻坐於牀答焉左手建杖右手制其頭妻亦奮恚因授以背使杖擊之而自撮其陰由乃僕地气絕而不能興鄰人聞其凶凶也窺而見之趨而救之妻愈戅忿莫肻捨旃或發其裳然後乃放夫以無敵之伎力而劣於女子之手者何也輕之無備故也【孔叢子答問】鴻鵠飛衝天豈不髙哉矰繳尙得而加之虎豹爲猛人尙食其肉席其皮【說苑敬愼】

方船備水傍河燃火積善有徵終身無禍【焦氏易林泰之履】救漏防者悉塞其穴則水泄絕穴不悉塞水有所漏漏則水爲患害【王充論衡薄葬篇】

夫防決不備有水溢之害网解不結有獸失之患【王充論衡對作篇】

匪以尙武予身是衛麟角是觸鸞距匪蹶【曹子建寶刀銘】夫儲甲冑蓄蓑笠者蓋以爲兵爲雨也若幸無攻戰時不沈陰則有與無正同耳若矢石霧合飛鋒煙交則知裸體者之困矣洪雨可傾素雷彌天則覺路立者之劇矣【抱朴子內篇道意】

兕之角也鳳之距也天實假之何必日用哉蜂蠆挾毒以衛身智禽銜蘆以扞网貛曲其穴以備徑至之鋒水牛結陣以卻虎豹之防【抱朴子外篇詰鮑】

霛龜之甲不必爲戰施麟角鳳爪不必爲鬭設故雋生不釋劍於平世擊柝不輟備於思危【抱朴子外篇廣譬】

以長城扞蔽胡冦如人家之有藩籬【前漢書注陳勝項籍贊】君子於味必思其毒於利必備其難【初學記服食部脯注】

帝王之居外則飾周衛內則重禁門將行則設兵而後出幄稱警而後踐墀張弧而後登輿淸道而後奉引遮列而後轉轂靜室而後息駕所以顯至尊務戒謹垂法戒也【玉海官制漢官拾遺】

有人於怨憎中妄作親善恆相隨從如響從聲伺其便而欲殺之其怨謹守堅固自防故使怨人不能得害【元陽妙經卷一】

品藻

趙衰冬日之日也趙盾夏日之日也【左傳文公七年】

回也聞一以知十賜也聞一以知二【論語公冶】

斗筲之人何足算也【論語子路】

魯衛之政兄弟也【論語子路】

髙子曰禹之聲尙文王之聲孟子曰何以言之曰以追蠡曰是奚足哉城門之軌兩馬之力與【孟子盡心下】

五藏一病輒有五解一藏爲下工解三藏爲中工解五藏爲上工也【史記扁鵲列傳注】

五伯比於他諸矦爲賢其比三王猶碔砆之與美玉也【前漢書董仲舒傳】

登見曹公言養將軍譬如養虎當飽其肉不飽則將食人公曰不如卿言譬如養鷹饑卽爲用飽則颺去【後漢書呂布列傳】

末世陵遲臧否聿興執銓提衡稱量天下之人揚淸激濁繩墨四海之士【後漢紀孝桓上】

且攸詡之爲人其猶夜光之與蒸燭乎其照𨿽均質則異焉【魏志賈詡傳注】

華歆與北海邴原管寧俱遊學三人相善時人號三人爲一龍歆爲龍頭原爲龍腹寧爲龍尾【魏志華歆傳注】

孝起前臨至吳爲吾說正方腹中有鱗甲鄕黨以爲不可近吾以爲鱗甲者但不當犯之耳【蜀志陳震傳】

張府君如瓠壺外𨿽澤而內實麤【蜀志張裔傳】

戎有人倫鑑識常目山濤如璞玉渾金人皆欽其寶莫知名其器王衍神姿髙徹如瑤林瓊樹自然是風塵表物謂裴頠拙於用長荀勗工於用短陳道寧��如束長竿【晉書王戎傳】

至夫基構疊污隆龍蛇俱山澤【晉書徐寜傳】

山濤吾所不解吏非吏隠非隠若以元禮門爲龍津則當防額暴鱗矣【晉書孫綽傳】

何乃刻畫無鹽唐突西施也【晉書周顗傳】

時人謂湛上方山濤不足下比魏舒有餘湛聞曰欲處我於季孟之間乎【晉書王湛傳】

松栢之姿經霜猶茂蒲桺常質望秋先零【晉書顧悅之傳】石將軍之擬明公猶陰精之比太陽江河之比洪海爾【晉書石勒上傳】

何異象榱玉簀而對腐木朽楹哉【晉書劉聰傳】

王茂駑屙耳若卞望之之巖巖刁亮之察察戴若思之峯岠當敢尒邪【晉書卞壺傳】

見一善則盱衡扼腕遇一才則揚眉抵掌雌黃出其唇吻朱紫由其月旦【梁書任昉傳】

時人謂遠如屏風屈曲從俗能蔽風露言能不乖物理也【南史弟子微傳】

賢愚之相覺若百丈之溪與萬仞之山若九地之下與重山之巓【鄧析子轉辭篇】

聖人在上則民樂其治在下則民慕其意小人在上位如寢闗曝纊不得須臾寧【淮南子繆稱訓】

故筦子文錦也𨿽丑登廟子產練染也美而不尊虛而能滿淡而有味被褐懷玉者【淮南子繆稱訓】

吾比夫子猶黃鵠與蠰虫也終日行不離咫尺而自以爲遠豈不悲哉【淮南子道應訓】

君子之過也猶日月之蝕何害於明小人之可也猶狗之晝吠鴟之夜見何益於善【淮南子泰族訓】

譬子產之與夫子其猶浸水之與天雨乎浸水所及則生不及則死斯民之生也必以時雨旣以生莫愛其賜【說苑貴徳】

孔子問漆雕馬人曰子事臧文仲武仲孺子容三大夫者孰爲賢漆雕馬人對曰臧氏家有龜焉名曰蔡文仲立三年爲一兆焉武仲立三年爲二兆焉孺子容立三年爲三兆焉馬人見之矣若夫三大夫之賢不賢馬人不識也孔子曰君子哉漆雕氏之子其言人之美也隱而顯其言人之過也微而著故智不能及明不能見得無數卜乎【說苑權謀】

君子得時如水小人得時如火【說苑談叢】

天下有三檢眾人用家檢賢人用國檢聖人用天下檢【揚子修身】

管仲相齊明法度審國刑不能及聖猶文錦𨿽惡宜以升廟也子產相鄭先恩而後法猶練染爲衣溫厚而非宗廟服也【淮南子繆稱訓解】

蝗虫之飛能至萬里麒麟須獻乃達闕下然而蝗虫爲災麒麟爲瑞【王充論衡狀畱篇】

夫孤立之翹秀藏器以待賈瑣碌之輕薄人事以邀速夫惟待賈故頓淪於窮瘁矣夫惟邀速故佻竊而騰躍矣【抱朴子外篇審舉】

鋸牙之獸𨿽低伏而見憚揮斧之虫𨿽跧形而不威故君子被褐窮而不可輕小人軒冕達而不足重【抱朴子外篇愽諭】

仁忍有天淵之絕善否猶有無之覺騶虞側足以蹈虛豺狼掩羣以害生虞卿捐相印以濟窮華公讓三事以推賢李斯疾勝已而殺韓非龎涓患不如而刑孫臏【抱朴子外篇博諭】

能言莫不褒堯而堯政不必皆得也舉世莫不貶桀而桀事不必盡失也故一條之枯不損繁林之蓊藹蒿麥冬生無解觱發之肅殺西施有所惡而不能減其美者美多也嫫母有所善而不能救其醜者醜篤也【抱朴子外篇博諭】

如方者乃荒萊之特苗鹵田之善秀資質已良但沾染未足耳移植丰壤必成嘉谷【補文選賀循報虞預書】

龎士元至吳吳人並友之見陸績顧劭全琮而爲之目曰陸子所謂駑馬有逸足之用顧子所謂駑牛可以負重致遠或問如所目陸爲勝耶曰駑馬𨿽精速能致一人耳駑牛一日行百里所致豈一人哉【世說新語品藻】

北人看書如顯處視月南人學問如牖中窺日【世說新語文學】白旃檀非不馥焉能逆風【世說新語文學】

人皆如此便可結繩而治但恐狐貍猯狢噉盡【世說新語品藻】齊桓晉文之霸如日繼月【意林太經】

或問齊桓晉文優劣唐子答曰論功則桓兄而文弟論徳則文兄而桓弟【意林唐子】

論曰士非璧也談者謂價耳談者之口猶愛憎之心【意林子】

庾道季云藺相如𨿽千載死人懍懍恆如有生气曹蜍李志𨿽見在厭厭如在九泉下【藝文類聚人部品藻】

魏明帝世使後弟毛曾與夏侯太初共坐時人謂蒹葭倚玉樹時目夏矦太初朗如日月入懷【藝文類聚人部品藻】黃穆字伯開博學爲山陽守有徳政弟奐字仲開爲武陵太守貪穢無行武陵人諺曰天有冬夏人有二黃【太平禦覽時序部夏中】

邊讓別傳曰讓才辧俊逸孔融薦於魏武曰邊讓爲九州之被則不足爲單衣襜褕則有餘【事類賦服用部衣注】

子昭誠自幼至長容貌完潔然觀其挿牙齒樹頰頦吐唇吻自非文休之敵【何氏語林品藻】

蒨玉亦是玉巵但無當耳【何氏語林品藻】

三王楚琳瑯未若濟南備員方【何氏語林品藻】

曹子建七步成章世目爲繡虎目王仲宣爲泥下濳蛙【何氏語林賞譽】

此乃九方歅之相馬略其黃取其駿逸【何氏語林賞譽】其才若盆盎之水所見者淸不見者濁【何氏語林識鑑】

可謂射侯之巧非破秋毫之妙也【何氏語林文學】

達摩祖師越九年欲返天竺命門人曰時將至矣汝等盍各言所得乎時有道副對曰如我所見不執文字不離文字而爲道用祖曰汝得吾皮尼總持曰我今所解如慶喜見阿閦佛國一見更不再見祖曰汝得吾肉道育曰四大本空五蘊非有而我見處無一法可得祖曰汝得吾骨最後慧可禮拜依位而立祖曰汝得吾髓【五燈防元東土祖師逹摩】

譬如有人精勤受學十善業道已至究竟當知彼人善根成熟已得鄰近北俱盧生【波羅密多經六百】

聲聞人悲猶如畫皮菩薩大悲猶如破肉如來大悲破骨徹髓【大方等集經卷二】

內心智徳薄外善以美言譬如竹無內但示有其外內心智徳厚外善以法言譬如妙金剛中外力具足【大智度論卷五】

破戒之人與善人異如驢在牛羣破戒之人在精進眾譬如儜兒在健人中【大智度論卷十三】

此輩之人不入道品如壞盛水不能致遠也【修行道地經慈品】比其類猶五霸之與五帝陽貨之與仲尼比其形猶丘垤之與華恆涓瀆之與江海比其文猶虎鞹之與羊皮斑紵之與錦繡也【明集牟子理惑論】

堯事尹壽舜事務成旦學呂望丘學老耼四師𨿽聖比之於佛猶白鹿之與麒麟鷰鳥之於鳳凰也【明集牟子理惑論】譬如疊花千斤不如眞金一兩【法苑珠林卷八十六】

賞譽

譬之宮墻賜之墻也及肩窺見室家之好夫子之墻數仞不得其門而入不見宗廟之美百官之富得其門者或寡矣【論語子張】

他人之賢者丘陵也猶可逾也仲尼日月也無得而逾焉【論語子張】

王生一日千里王佐才也【後漢書王允列傳】

許劭兄虔亦知名汝南人稱平輿淵有二龍焉【後漢書許劭傳】初彪兄弟三人並有髙名而彪最優故天下稱曰賈氏三虎偉節最怒【後漢書賈彪傳】

肅宗嘗賜諸尙書劍惟此三人特以寶劍自手署其名曰韓稜楚龍淵郅壽蜀漢文陳寵濟南椎成時論者爲之說以稜淵深有謀故得龍淵壽明達有文章故得漢文寵惇朴善不見外故得椎成【後漢書韓稜傳】

不意雙珠近出老蚌甚珍貴之【魏志荀彧傳注】

夷甫處眾中如珠玉在瓦石間顧愷之作畫贊亦稱衍巖巖淸峙壁立千仞【晉書王衍傳】

此人之水鏡見之瑩然若披雲霧而覩靑天也【晉書樂廣傳】臣舉賢良對策爲天下第一猶桂林之一枝昆山之片玉【晉書郤詵傳】

頠若武庫五兵縱橫一時之傑也【晉書裴頠傳】

王子挺秀質逸气幹靑雲明珠旣絕俗白鵠信驚羣【魏書常景傳】

素尙邁金貞淸標陵玉徹【魏書常景傳】

長卿有艷才直致不羣性郁若春煙舉皎如秋月映【魏書常景傳】

露竹霜條故多勁節非鸞則鳳其在本枝也【魏書河間公齊孫志傳】

此兒駒齒未落已是我家龍文更十歲後當求之千里外【北齊書楊愔傳】

卞寶復潤於荊陰隨照更明於漢浦【周書儒林沈重傳】

南金之貴屬在斯人【隋書虞世基傳】

王威明風韻遒上神峯標映千里絕迹百尺無枝實俊人也【南史王曇首騫子規傳】

臣譽仲尼譬猶兩手捧土而附泰山其無益亦明矣使臣不譽仲尼譬猶兩手把泰山無損亦明矣【韓詩外傳】譬如冬雪旣潔將以秋月至徹【廣文選江文通傷友人賦並序】

庇其宇下使人防寒暑【世說新語賞譽】

裴令公目夏矦太初肅肅如入廊廟中不修敬而人自敬一曰如入宗廟瑯瑯但見禮樂器見鐘士季如觀武庫但覩矛防見傅蘭碩江廧靡所不有見山巨源如登山臨下幽然深遠【世說新語賞譽】

世目李元禮謖謖如勁松下風【世說新語賞譽】

庾子嵩目和嶠森森如千丈松𨿽磊落有節目施之大廈有棟梁之用【世說新語賞譽】

世目周侯嶷如斷山【世說新語賞譽】

公孫度目邴原所謂雲中白鶴非燕雀之网所能羅也【世說新語賞譽】

卞令目叔向朗朗如百間屋【世說新語賞譽】

世稱庾文康爲丰年玉王稚防爲荒年谷【世說新語賞譽】有問秀才吳舊姓何如答曰吳府君聖王之老成明時之儁人朱永長理物之至徳淸選之髙望嚴仲弼九臯之鳴鶴空谷之白駒顧彥先八音之琴瑟五色之龍章張威伯歲寒之茂松幽夜之逸光陸士龍鴻鵠之徘徊懸鼓之待槌凡此諸君以洪筆爲鉏耒以紙札爲良田以黙爲稼穡以義禮爲丰年以談論爲英華以忠恕爲珍寶著文章爲錦繡蘊五色爲繒帛坐謙虛爲席薦張義讓爲帷幙行仁義爲室宇修道徳爲廣宅【世說新語賞譽】張華見禇陶語陸平原曰君兄弟龍躍云津顧彥先鳳鳴朝陽謂東南之寶已盡不意復見禇生陸曰公未覩不鳴不躍者耳【世說新語賞譽】

挺荊衡之菌簵輝江漢之珠璣【藝文類聚人部別下賦】

京師號曰陳仲舉昻昻如千里驥周孟王瀏瀏如松下風【藝文類聚人部品藻】

所謂劍則幹將莫耶木則椅桐梓漆人則顏冉仲弓也【藝文類聚人部品藻】

運鼎阿於襟抱納山嶽於胸懷【藝文類聚內典部寺碑】

乃冰其淸乃玉其白風抗其髙云垂其澤【藝文類聚職官部令長頌】荊玉不及諭其溫南金未能方其勵【藝文類聚職官部令長贊】如金有鑛如竹有筠【藝文類聚職官部太常墓志】

信鐘山之珪璧歲寒之靈木者也【藝文類聚職官部冡宰碑】

瑚璉之器無慙垂棘杞梓之林有均廊廟【藝文類聚職官部中書令墓志】

停若鏡之明流如雲之曖【藝文類聚職官部司空表】

玉挺藍田珠潤隋水價重連城聲同垂棘【藝文類聚職官部太子中庶子墓志】

君以藍田美玉大海明珠灼灼美其聲芳英英照其符彩【藝文類聚治政部善政碑】

爛爛如髙巖下電騷騷若長松裏風【藝文類聚治政部善政碑】聲無愧於東筠材有逾乎西杞【藝文類聚治政部薦舉表】

諸葛恪少有名孫權見其父瑾曰藍田生玉眞不虛也【事文類聚誕子】

南邁瑤琨西逾杞梓【文苑英華王僧孺誄】

逸羽難集孤峯易峙【文苑英華王僧孺誄】

謖謖萬尋昻昻千里實鳳靡雜眞龍非似【文苑英華王僧孺誄】鄕人歌曰蔣氏翁任氏童言蔣氏之門老而方篤任家之學幼而多慧【初學記人部聰敏】

嚴公體沈靜立志明霜雪素節邁金貞淸標淩玉澈【初學記人部賢】

調與金石諧思逐風雲上【初學記職官部侍郎郎中員外郎】

羅君章可謂湘中之琳瑯【何氏語林賞譽】

謝叔源與從子靈運並有美名時人謂叔源風韻爲髙目望蔡肅如寒風振松目康樂凜凜如霜臺籠日【何氏語林賞譽】

嘗與二陸談覺辭少理暢語約事舉莫不豁然若春日之判薄冰秋風之掃枯葉【何氏語林賞譽】

世目鄧士載爲伏鸞陸士龍爲隱鵠【何氏語林賞譽】

或有人言羅君章可謂荊楚之杞梓【何氏語林賞譽】

所謂左把浮丘袖右拍洪崕肩【何氏語林賞譽】

山公目叔夜巖巖如孤松之獨立【何氏語林賞譽】

劉孝標目劉訏超然越俗如半天朱霞劉歊矯矯出塵如雲中白鶴皆儉歲之粱稷寒年之纎纊【何氏語林賞譽】隆公肅散森疎若霜下之松竹【何氏語林賞譽】

謝參軍一日詣東府門自通爾時風寒慘厲太祖謂四座曰此客至使人不衣自暖矣【何氏語林賞譽】

宰相之門栝栢豫章𨿽小已是棟梁器【何氏語林賞譽】

孫興公目劉眞長曰神猶淵鏡言必珠玉【何氏語林賞譽】衛叔寶是樂彥輔壻並有海內之名裴叔道嘗稱之曰婦翁冰淸女壻璧潤【何氏語林賞譽】

亦猶顏回與夫子有步驟之近槭若嚴霜之材婉如流風之雪驚禽走獸駱驛飛馳可謂王之藎臣朝之元老【何氏語林自新張懷瓘書斷】

世目潁川李府君頵頵如玉山汝南陳仲舉軒軒如千里馬南陽朱公叔飂飂如行松栢之下【何氏語林賞譽】

龎徳公目諸葛孔明爲臥龍龎士元爲鳳雛司馬徳操爲水鏡【何氏語林賞譽】

若披雲霧如對珠玉【何氏語林方正北史】

我昨東方未明過和氏門外見二陸兩潘森然與槐桺齊列【何氏語林言語】

範滂淸裁猶以利刃齒腐朽【何氏語林政事】

內含玉潤外表瀾淸【何氏語林傷逝】

引領望之若松喬之在霄漢【何氏語林企美】

智慧多聞猶如大海安住寂定諭妙髙山如師子王處眾無畏世法不染猶淨蓮花饒益有情譬之大地洗除垢穢諭如大水成熟世間方諸大火增長善法同彼大風淸涼悅意類之朗月能破眾暗其猶烈日摧煩惱怨如威勇士心性調伏猶大象王能震法雷大龍爲諭普雨眾法譬之大云如大良醫除煩惱病猶大國主善禦世間如四天王防有情類及防正法如天帝釋於人天中富貴最勝心得自在如大梵王於堪忍界主領自在身得無礙如揭路荼示教有情如世間父能流法寶如毗沙門能出世間種種珍寶福徳智慧之所莊嚴有情見者無不益【波羅蜜多經卷五百七十二】

如見好畫言是好手手非是畫見畫妙故說言好手【大智度論卷三十】

足使魔堞永淪正峯長峻【明集十】

五經則五味佛道則五穀矣吾自聞道已來如開云見白日炬火入冥室焉【明集牟子理惑論】

錦繡忸其文章金玉慙其暉映【辧正論卷四】

知心

它日吾見蔑之面而已今吾見其心矣【左傳襄公二十五年】諺曰有白頭如新傾蓋如故何則知與不知也【史記鄒陽傳】是故鐘期死百牙絕破琴而不肻與眾鼓獿人亾則匠石輟斤而不敢妄斷師曠之調鐘竢知音者之在後也孔子作春秋幾君子之前睹也老耼有遺言貴知我者希此非其操與【前漢書揚雄傳下】

諺曰誰爲爲之孰令聽之蓋鐘子期死伯牙終身不復鼔琴何則士爲知己用女爲說己容【前漢書司馬遷傳】

和璧之在荊山隋珠之濳重川非遇其人焉有連城之價照車之名乎【晉書張載傳】

其相知也如比目之魚見形也若光之與影也其察言也不失若磁石之取鍼舌之取燔骨【鬼穀子反應】

伯牙善鼓琴鐘子期善聽伯牙鼔琴志在登髙山鐘子期曰善哉峩峩兮若泰山誌在流水鐘子期曰善哉洋洋兮若江河伯牙所念鐘子期必得之伯牙遊於泰山之陰卒逢暴雨止於巖下心悲乃援琴而鼓之初爲霖雨之操更造崩山之音曲毎奏鐘子期輒窮其趣伯牙乃捨琴而嘆曰善哉善哉子之聽夫志想象猶吾心也吾於何逃聲哉【列子湯問】

溫伯雪子適齊捨於魯出而見客入而嘆明日見客又入而嘆其僕曰毎見之客也必入而嘆何耶曰吾固告子矣中國之民明乎禮義而陋於知人心昔之見我者進退一成規一成矩從容一若龍一若虎其諫我也似子其道我也似父是以嘆也仲尼見之而不言子路曰吾子欲見溫伯雪子久矣見之而不言何耶仲尼曰若夫人者目擊而道存矣亦不可以容聲矣【莊子田子方】莊子送葬過惠子之墓顧謂從者曰郢人堊慢其鼻端若蠅翼使匠石斲之匠石運斤成風聽而斲之盡堊而鼻不傷郢人立不失容宋元君聞之召匠石曰嘗試爲寡人爲之匠石曰臣則嘗能斲之𨿽然臣之質死久矣自夫子之死也吾無以爲質矣吾無與言之矣【莊子徐無鬼】鐘子期死而伯牙絕弦鼓琴知世莫賞也惠施死而莊子寢說言見世莫可爲語者也【淮南子修務訓】

𨿽然其亦表之而已未覩其裏也夫闚其門而不入其室惡覩其宗廟之奧百官之美乎【孔叢子論書】

上士可以托色中士可以托辭下士可以托財三者固可得而托耶【說苑善說】

詩曰誰能亨魚漑之釜鬵孰將西歸懷之好音此之謂也物之相得固微甚矣【說苑善說】

金玉經於不測者托於輕舟也靈鳥萃於霄者扶揺之力也芳蘭之芬烈者淸風之功也屈士起於丘園者知己之助也【抱朴子外篇交際】

子遊汾亭坐鼓琴有舟而釣者過曰美哉琴意傷而和怨而靜在山澤而有廊廟之志非太公之都磻溪則仲尼之宅四濵也【文中子禮樂】

茍肝膽之可同兮奚須髮之足辧也【廣文選董仲舒士不遇賦】知己之不可遇譬河淸之難俟【藝文類聚寶玉部玉賦】

好徳

參差荇【音杏】菜左右流之窈窕淑女寤寐求之【詩國風闗雎】風雨淒淒雞鳴喈喈旣見君子云胡不夷風雨瀟瀟雞鳴膠膠旣見君子云胡不瘳風雨如晦雞鳴不已旣見君子云胡不喜【詩國風風雨】

有枤之杜生於道左彼君子兮噬【音筮】肻適我有枤之杜生於道周彼君子兮噬肻來遊【詩國風有枤之杜】

蒹【音兼】葭【音加】蒼蒼白露爲霜所謂伊人在水一方遡洄從之道阻且長遡遊從之宛在水中央蒹葭淒淒白露未晞所謂伊人在水之湄遡洄從之道阻且躋遡遊從之宛在水中坻【音遲】蒹葭采采白露未已所謂伊人在水之涘遡洄從之道阻且右遡遊從之宛在水中沚【詩國風蒹葭】

菁菁【音精】者莪在彼中阿旣見君子樂且有儀菁菁者莪在彼中沚旣見君子我心則喜菁菁者莪在彼中陵旣見君子錫我百朋泛泛揚舟載沈載浮旣見君子我心則休【詩小雅菁菁者莪】

皎皎白駒食我場苗縶【音執】之維之以永今朝所謂伊人於焉逍遙皎皎白駒食我場藿【音霍】縶之維之以永今夕所謂伊人於焉嘉客皎皎白駒賁然來思【詩小雅白駒】皎皎白駒在彼空谷生芻【楚俱反】一束其人如玉母金玉爾音而有遐心【詩小雅白駒】

匪饑匪渴徳音來括【詩小雅車舝】

隰桑有阿其葉有難【音那】旣見君子其樂如何隰桑有阿其葉有沃旣見君子云何不樂隰桑有阿其葉有幽旣見君子徳音孔膠【詩小雅隰桑】

枤杜晉文公好賢而國人美之【詩說唐】

蒹葭君子隱於河上秦人慕之而作是詩【詩說秦】

幹旄美好善也衛文公臣子多好善賢者樂告以善道也【毛詩幹旄】

丘中有麻思賢也【毛詩丘中有麻】

緇衣美武公也父子並爲周司徒善於其職國人宜之故美其徳以明有國善善之功焉【毛詩緇衣】

遵大路思君子也莊公失道君子去之國人思望焉【毛詩遵大路】

風雨思君子也亂世則思君子不攺其度焉【毛詩風雨】吾未見好徳如好色者也【論語衛靈公】

孔子曰吐珠於澤誰能不含【後漢翟酺列傳】

珠玉在側覺我形穢【晉書衛玠傳】

言山鬼修飾眾香以崇其善屈原履行淸潔以厲其身神人同好故折香馨相遺以同其志也【王逸注楚辭九歌】婉孌則千載不防金石之交一旦輕絕未見好徳如好色【李善注文選阮嗣宗詠懷詩】

顏淵之簞瓢則勝慶封玉杯何者徳行髙遠能絕殊也【藝文類聚雜器物部杯】

一言白璧輕片善黃金賤【藝文類聚歲時部三月三日詩】

齊置士鄕越有君子軍皆異賢之意【玉海宮室門闕】

譬若有人心有所愛而不得見見其住處及相似人或除憂惱復更思惟【大乘造像功徳經卷上悲九】

譬若摩尼珠洗之倍好其王者子莫不愛喜所以愛喜者何無瑕穢故【文殊師利問菩薩署經悲八】

諭林卷七﹤子部﹐類書類﹐諭林﹥

欽定四庫全書

諭林卷八

明徐元太撰人事門【六】

疾邪

羸豕謂牝豕也羣豕之中豭彊而牝弱故謂之羸豕也夫陰質而躁恣者羸豕特甚焉言以不貞之陰失其所牽其爲滛醜若羸豕之孚務蹢躅也【王弼注易姤】

山有扶蘇隰有荷華【葉芳無反】不見子都乃見狂且【音疽】山有橋松隰有遊龍不見子充乃見狡童【詩國風山有扶蘇】墓門有棘斧以斯之夫也不良國人知之墓門有梅有鴞萃止夫也不良歌以訊【葉息悴反】之【詩國風墓門】

爲鬼爲蜮【音域】則不可得有靦【音腆】面目視人防極【詩小雅何人斯】扶蘇鄭靈公棄其世臣而任嬖人狂狡子良諫之而作是詩【詩說鄭】

墓門刺陳佗也陳佗無良師傅以至於不義惡加於萬民焉【毛詩墓門】

無逝我梁無發我笱箋云之人梁發人笱此必有盜魚之罪以言襃姒滛色來嬖於王盜我太子母子之寵【鄭氏箋詩小弁】

虹气見於東方爲夫婦過禮之戒君子之人尙莫之敢指而視之況今滛奔之女見爲過惡我誰敢視之也【毛詩正義蝀】

斧斨者生民之所用以諭禮義者亦國家之所用有人旣破我家之斧又缺我家之斨損其斧斨是廢其家用其人是爲大罪以諭四國之君廢其禮義壞其國用其君是爲大罪【毛詩正義破斧】

薰是香艸蕕是臭艸一薰一蕕言分數正等使之相和𨿽積十年尙猶有臭气香气盡而臭气存言善惡聚而多少敵善不能止惡而惡能消善【春秋正義僖公四年】

方今天下聞崇之反也咸欲騫衣手劍而叱之其先至者則拂其頸衝其匈刃其軀切其肌後至者欲撥其門僕其墻夷其屋焚其器應聲滌地則時成創【前漢書王莽傳】輿猶膩也近則污人【晉書劉輿傳】

我於水中見蟹且惡之【晉書解系傳】

國人疾視之如目有瞇焉【子華子晏子】

敗魚飽室臭不可息【焦氏易林隨之同人】

眾惡之堂相聚爲殃【焦氏易林大壯之泰】

雷霆所擊誅者五逆【焦氏易林大壯之復】

次八鴟鴞在林防【於交切】彼眾禽測曰鴟鴞在林眾所防也【太經第五聚】

天地無不容也不容乎天地者其惟不仁不誼乎【太經太文】

子椒爲楚大夫虛蘭芷之位而行浮慢佞諛之志【王逸注楚辭離騷經】

鵂鶹江東呼爲怪鳥聞之多禍人惡之掩塞耳矣【張華注禽經】

夫以抄盜致財𨿽巨富不足嘉凶徳脇人𨿽見憚不足榮也【抱朴子外篇疾謬】

聞其言者猶鴟梟之來鳴也覩其面者若鬼魅之見形也其所至詣則如妖怪之集也其在道塗則甚逢虎之羣也【抱朴子外篇疾謬】

如此之徒𨿽能令壤虫雲飛斥鷃戾天手捉刀尺口爲禍福得之則排冰吐華失之則當春雕悴余代其踧蹐恥於共世【抱朴子外篇交際】

余徒恨不在其位有斧無柯無以爲國家流穢濁於四裔投負人於北波【抱朴子外篇交際】

賊鳥所在眾禽所避賊人所在眾賢亦所惡【太經第五聚解】譬有人來伐其子而長養彼心反勸助之弗救其子者止以子惡故也言湯武疾惡其心亦然【前漢書注翟方進傳】水窮則無隙不入木上出窮則旁行故爲姦邪【前漢書注京房傳】

管子曰夫士懷耿介之心不蔭惡木之枝惡木尙能恥之況與惡人同處【李善注文選陸士衡猛虎行】

尸子曰孔子至於勝毋矣而不宿過於盜泉渇矣而不飲惡其名也【李善注文選陸士衡猛虎行】

古叛逆之國瀦其宮室以爲污池名曰凶墟𨿽生菜蔬而民不食【藝文類聚艸部菜蔬】

孔子忍渴於盜泉之水曾參廻車於勝毋之閭惡其名也【藝文類聚寶部珠】

蓋聞駑蹇服禦良樂嗟鉛刀剖截歐冶嘆息故少師幸而季梁懼宰嚭任而伍員憂【藝文類聚雜文部連珠】

國中有姦久而破國身中有邪久而亾身【陰符經注】

不與惡人同止坐起語笑談論猶如大海不宿死屍如靑鸞赤鳳不棲雜木【元陽妙經卷七】

寧近虎狼師子猛獸大火可畏之處終不親近四種五逆之人【元陽妙經卷七】

如大猛火如四毒蛇不可親近【大乘妙林經】

爲摧法幢爲破法船爲斷法性爲破法藏【大方等大集經二十一】往昔有豬名曰大腹時彼大腹引以羣豬入深山野於山野中忽逢師子師子見豬告而言曰我是獸王汝速避路大腹報言令我避路事當不可要我鬭者必不相違且止須臾待我被甲時師子言汝何上族是何名字敢能如是索我相鬭所要被甲今隨汝意時彼大腹往穢坑中徧塗其身還師子前言與汝鬭是時師子報大腹言我是眾獸中王常以麞鹿等獸而爲食噉或劣弱者尙棄不食況汝不淨穢污之身若與汝鬭實染污我尒時師子卽爲大腹宣說偈言汝本不淨身今復加臭穢汝意求鬭者我卽墮於汝王之所見猶如彼豬與師子鬭我如師子先墮於汝【大正句王經下】

修行惡如七葉華正可遠瞻不中親近【本緣經月光王品】譬如天雹傷害五穀【大智度論卷五】

猶蒼蠅招白黑之論蝙蝠有鳥防之譏蓋妖惑之儔矣【辯正論卷六】

旣同棘刺之林亦類蚖虵之種【法苑珠林卷五十二】

惡有三種一曰惡二曰大惡三曰惡中惡若以惡加已還以惡報是名爲惡若人不侵已無故加惡是名大惡若人來供養恭敬不念報恩而反害之是名惡中惡惡中惡魔王最甚也【羅什譯維摩詰經菩薩品】

觀人

口柔者必仰面觀人之顏色而爲辭似蘧蒢不能俯之人因名口柔者爲蘧蒢面柔者必低首下人媚以容色似戚施之人因名面柔者爲戚施故箋云蘧蒢口柔常觀人顏色而爲之辭故不能俯戚施面柔下人以色故不能仰也【毛詩正義新臺】

彼他人而有讒佞之心我能忖度而知之躍躍然者跳疾之狡兔遇値犬則能獲得之【毛詩正義巧言】

觀其器之善惡而知工匠巧拙器善則工巧器惡則工拙【禮記正義禮器】

曾子不逆薪而防知其不爲暴也秦仁獲麑知其可爲傅也【宋書文九王建平傳】

但大澤之中有龍有蛇縱不盡善不容皆惡【梁書賀琛傳】欲知其子視其母欲知其君視其所使【韓詩外傳】

螣蛇所指禍福不差羿之引矢命處輒中聽言察情不異於此【鬼穀子反應注】

不知其子視其所友不知其君視其所使【說苑雜言】

言時人無能知臧否觀眾艸蒿不能別其香臭豈當知玉之美惡乎以爲艸木易別於禽獸禽獸易別於珠玉珠玉易別於忠佞知人最爲難也【王逸注楚辭離騷經】

夫上世之名鳳皇麒麟聞其鳥獸之奇者耳毛角有奇又不妄翔茍遊與鳥獸爭飽則謂之鳳皇麒麟矣世人之知聖亦猶此也【王充論衡講瑞篇】

見盈丈之尾則知非咫尺之軀覩尋仞之牙則知非膚寸之口【抱朴子外篇詰鮑】

相馬者失在於瘦千里之步虧也相人者失在於貧恩惠之迹缺也【劉子辯施】

覩焦堯之節知非防風之脛視象之牙知其大於豕也見貍之尾知其小於豹也故覩一可以知百觀此可以明彼【劉子觀量】

善觀察者猶風胡之別劍孫陽之相馬覽其機妙不亦難乎【劉子遇不遇】

舜目重瞳是至明之相而項羽王莽亦目重瞳子越王勾踐長頸鳥啄非善終之象夏禹亦長頸鳥啄王莽之重瞳譬駑馬有驥之一毛而不可謂之驥也禹之長頸鳥啄猶龍有蛇之一鱗而不可謂之蛇也【劉子命相】

故明哲之相士聽之於未聞察之於未形而監其神智識其才能可謂知人矣若功成事遂然後知之者何異耳聞雷霆而稱爲聰目見日月而謂之明乎【劉子知人】五嶽崔巍有峻極之勢四瀆皎潔有川流之形五色郁然有雲霞之觀五聲鏗然有鐘磬之音【劉子命相】

易樂者必多哀輕施者必好奪【文中子王道】

使賢不肖相去如日月之與螢火𨿽頑嚚之人猶察【李善注文選吳都賦】

曹大家曰人生而心志在內聲音在外骨體有形事變有防更相爲表裏合成一體此自然之道至於術學論其成敗考其貧賤觀其富貴各取一槪故或聽音聲或見骨體或占色理或視威儀或察心志或省言行或考卜筮或本先祖如水同源而分流也【李善注文選幽通賦】

孫綽子曰撫明鏡則好醜之貌可見【李善注文選左太衝招隱詩】夫騄驥垂耳於坰牧鴻雀戢翼於污池防之者故以爲園囿之凡鳥外廐之下乘也及其整蘭筋揮勁翮陵厲淸浮顧盼千里豈可謂其借翰於晨風假足於六駁哉【文選陳琳爲曹洪作書】

見驥一毛不知其狀見畫一色不知其美【意林尸子】

相者曰三亭九定於一尺之面愚智勇怯形於一寸之目【意林物理論】

凡觀金玉寶劍銅鐵皆以辛之日待雨止明日平旦及黃昏夜半觀之所見光白者玉也赤者金黃者銅黑者鐵【藝文類聚寶玉部寶】

諺曰侏儒見一節而長短可知孔子言舉一隅足以三隅反觀吾小時二賦亦足以揆其能否【太平禦覽人事部諺下】兩目不相爲視昔吳有二人共評玉者一人曰好一人曰醜久之不決二人各曰尒可求入吾目中則好丑分矣士有定形二人察之有得失非茍相反眼睛異耳【太平禦覽人事部目】

石門之水舊曰貪泉俗云徑大庾則淸穢之气分飲石門則淄素之質變【太平禦覽州郡部嶺南道廣州】

相經曰筋不束體血不華色手無春荑之柔發有寒蓬之悴蓋形之下也【埤雅卉物門茅】

此亦威鳳一羽足以驗其五徳【何氏語林傷逝】

察其盼睞則賞其心覩其顏步則知其道【何氏語林識鑑汝南先賢傳】

孔子捨於沙丘見主人曰辯士也子路曰夫子何以識之曰其口窮踦其鼻空大其服博其睫流其舉足也髙其踐地也深鹿與而牛捨【困學紀聞卷十諸子】

色見靑如艸玆者死黃如枳實者死黑如炲者死赤如衃血者死白如枯骨者死此五色之見死也靑如翠羽者生赤如雞冠者生黃如蟹腹者生白如豕膏者生黑如烏羽者生此五色之見生也【黃帝素問內經五藏生成篇】

下有漸洳上生葦蒲此所以知形气之多少也【黃帝素問靈樞經刺節眞邪】

見煙知有火見云知有雨行步知君子見星知有月【中陰經卷上】

如一人亦名父亦名子以父故名子以子故名父若觀父則不觀子若觀子則不觀父【雜阿毘曇心論卷一】

猶如金師別金好醜【修行道地經慈品】

金有四試一者燒二者磨石三者鍜四者錬譬諭人亦有四試一者嬈二者共從事三者色四爲制不止【三慧經借八】

譬如江河邊有潢池眾象入中澡浴飲水則復退還其時迹現在於泥沙大小廣長道路行者見其足迹言大羣象經過此地𨿽不見象但觀其迹則知羣象經歷是間【修行道地經觀品】

譬如居士淸朝見大雨處語眾人言昨夜雨龍其力甚大眾人言汝何以知之答言我見地濕泥多山崩樹折殺諸鳥獸以此故知龍力爲大【大智度論卷二十一】

亦如有人於華池邊見象足迹則知其大【大莊嚴經論卷一】周公反握猶騏驥之一毛禹耳齊肩乃昆山之片玉非所類也【辯正論卷六】

待人

凡三驅之禮禽向己者則捨之背己者則射之是失於前禽也顯比之道與已相應者則親之與己不相應者則疎之與三驅田獵愛來惡去相似【周易正義比】

外柔刃如筠故能與一切物相諧內和澤如松心故能與人無怨【禮記正義禮器】

今之君子進人若將加諸膝退人若將隊諸淵毋爲戎首不亦善乎【禮記檀弓下】

惟女子與小人爲難養也近之則不遜遠之則怨【論語陽貨】淳於髠曰狶膏棘軸所以爲滑也然而不能運方穿騶忌子曰謹受令請謹事左右【史記田完世家】

傳曰遇人不以義而見疻者與痏人之罪釣惡不直也【前漢書薛宣傳】

得其人重之如山不得其人忽之如艸【魏志王昶傳】

欲以小雀遇我使我畏死鷂乎【晉書王育傳】

釣者露餌而藏鉤故魚不見鉤而可得賢者觀功而隱摩故人不知摩而自服【鬼穀子摩篇注】

𨿽有戈矛之刺不如恭儉之利也故與人善言暖於布帛傷人之言深於矛防【荀子榮辱】

人賢而不能敬則是禽獸也人不肖而不敬則是狎虎也禽獸則亂狎虎則危【荀子臣道】

非其人而敎之賫盜糧借賊兵也【荀子大略篇】

非我而當者吾師也是我而當者吾友也謟諛我者吾賊也故君子隆師而親友以致惡其賊【荀子修身篇】

狂者傷人莫之怨也嬰兒詈老莫之疾也【淮南子說林訓】子路曰人善我我亦善之人不善我我不善之子貢曰人善我我亦善之人不善我我則引之進退而已耳顏回曰人善我我亦善之人不善我我亦善之三子所持各異問於夫子夫子曰由之所持蠻貊之言也賜之所言朋友之言也回之所言親屬之言也詩曰人而無良我以爲兄【韓詩外傳卷九】

與人以實𨿽疎必宻與人以虛𨿽戚必疎夫實之與實如膠如漆虛之與虛如薄冰之見晝日君子可不畱意哉【韓詩外傳卷九】

魯與齊通壁壁鄰之國也【烈女傳周列國臧文仲母】

小人而爲政不可以不敬不敬之則危猶暴虎馮河之必死也【呂氏春秋安死解】

長者賜顏色泰山可動移【李善注文選江文通上書】

不可自見好章甫彊越人以文冕也已嗜臭腐養鴛雛以死鼠也【文選康絕交書】

澄以石虎爲海鷗鳥【世說新語言語】

譬如城邑邊近路之田爲諸人眾象馬侵食彼時田主使一人監視監視之人不勤守防復更增足二三四五若十二十乃至百人守者逾多取者彌眾最後一人作是思惟如此守視非一切護當善方便令無侵害卽取田苗手自惠施彼生感愧田苗得全【大法鼔經卷下】

猶犬齧婆羅門婆羅門復可齧犬不也【出曜經七學品】

譬如慈母多有眾子先念羸病給其所須【大智度論卷八十七】有一婆羅門有摩沙豆陳久煮不可熟持著肆上欲賣都無人買時有一人家有一罷驢市賣難售時陳豆主以豆買此驢用得驢便卽說頌曰婆羅門法巧販賣陳久冰豆十六年唐盡汝薪煮不熟蹙折汝家大小齒尒時驢主亦作頌曰汝婆羅門何所喜𨿽有四腳毛衣好負重著道令汝知錐防火燒終不動尒時豆主復說偈言獨生千秋仗頭著四寸鍼能治敗罷驢何憂不可伏尒時驢聞復瞠卽說頌曰安立前二足雙飛後兩蹄折汝前板齒然後自當知尒時豆主聞驢此頌復說偈言蚉防毒防螫惟仰尾自防當截汝尾卻令汝知辛苦尒時驢復以偈答言從先祖已來行此悷法今我故承習死死終不捨尒時豆主知此獘惡不可苦語便更稱譽以頌答曰音聲鳴徹好面白如珂雪當爲汝取婦共遊林澤中驢聞輭愛語卽復說頌曰我能負八斛日行六百里婆羅門當知聞婦歡喜故【法苑珠林卷四十七】

責人

由醉之言俾出童羖箋云汝從行醉者之言使其出無角之羖羊脇以無然之物使戒深也羖羊之性牝牡有角【鄭氏箋詩賔之初筵】

先生之說誠可謂苦藥良鍼矣【魏志邴原傳注】

健責天下之愚者已之未賢也健責天下之迷者已之未明也以未賢責眾愚未賢者以之亾以未明責眾迷未明者以之傷【亢倉子訓道篇】

子墨子怒耕柱子耕柱子曰我毋兪於人乎子墨子曰我將上大行駕驥與羊我將誰毆耕柱子曰將毆驥也子墨子曰何故毆驥也耕柱子曰驥足以責子曰我亦以子爲足以責【墨子耕柱】

人主不自刻以堯而責人臣以子胥是幸殷人之盡如比干【韓非子安危】

田駟欺鄒君鄒君將使人殺之田駟恐吿惠子惠子見鄒君曰今有人見君則防其一目奚如君曰我必殺之惠子曰瞽兩目防君奚爲不殺君曰不能勿防惠子曰田駟東慢齊侯南欺荊王駟之於欺人瞽也君奚怨焉【韓非子說林】

傳曰惟無瑕者可以戮人亦由無闕者可以論人身有闕而論人是爲自論也【呂氏春秋先已解】

責如此之人令信神仙是使牛緣木馬逐鳥也【抱朴子內篇至理】

爲政之道恕已及物也耳目在身施之異務不以通塞之故而誅之於已是以存乎物者豈求其備哉【李善注文選陸士衡演連珠】

若病其事而不能爲其醫則鍼石之巧淺矣【廣文選伏公表與阮步兵書】

有父不能孝有兄不能敬而論人父子之義昆弟之節猶彎弓而自射也【意林唐子】

王尼見太傅越曰公負尼物越答初不識此事尼曰昔楚人失布謂令尹盜者以令尹執政賊盜公行是與自盜無異也今君左右有屋舍尼獨窮困是亦明公負尼物也【藝文類聚布帛部絹】

急病讓醫固若此也【文苑英華魏收移文】

欲以前車誡爾後乘也【何氏語林徳行南史僧防戒子書】

譬如嬰兒父母生已付其乳母隨時摩拭隨時沐浴隨時乳哺隨時消息若乳母不謹愼者兒或以艸以土諸不淨物著其口中乳母當卽教令除去能時除卻者善兒不能自卻者乳母當以左手持其頭右手探其鯁嬰兒當時𨿽苦乳母要當苦探其鯁爲欲令其子長夜安樂故【雜阿含經卷二十六】

刼時有國王亦名音悅有鳥名曰鵚梟來在宮上看見鸚鵡獨得優寵卽問鸚鵡何緣致此鸚鵡答言我來宮上悲鳴殊好國王愛敬於我取我常著左右五色珠璣瓔珞我身鵚梟聞之懷嫉妒心卽念言我亦當鳴不殊於卿國王亦當愛寵我身王時出臥鵚梟卽鳴王卽驚覺懎然毛竪如畏怖狀王問左右此爲何聲驚動怖我侍者白言有惡聲鳥名曰鵚梟王卽恚曰促遣大眾分布推索卽得與王王令左右生防毛羽舉身大痛步行而去到其野田眾鳥問言何緣置此鵚梟瞠恚不責己身答眾鳥言正坐鸚鵡故得此患佛言善聲招福惡聲置禍罪報由已反怒鸚鵡【長者音悅經尺二】

愼微

初六履霜堅冰至象曰履霜堅冰陰始凝也馴致其道至堅冰也【易坤】

憂悔吝者存乎纖介定失得者愼於樞機【韓康伯注易系辭上】合抱之木起於毫末吉凶之彰始於防兆【韓康伯注易系辭上】六二咸道轉進所感在腓腓體動躁則成往而行今初六所感淺末則譬如拇指指𨿽小動未移其足以諭人心初感始有其志志𨿽小動未甚躁求【周易正義咸】

泰山之霤穿石單極之防斷幹水非石之鉆索非木之鋸漸靡使之然也【前漢書枚乘傳】

夫涓流𨿽寡浸成江河爝火𨿽微卒能燎野履霜有漸可不懲革【後漢書酷吏列傳】

眾煦飄山聚蚊成雷蓋驕佚所從生也【後漢書第五倫列傳】君子推微達著尋端見緒履霜知冰踐露知暑【後漢書蔡邕列傳】

輕者重之端小者大之源故隄潰蟻孔气泄鍼芒【後漢書陳寵列傳】

今爭睚眥之隙以成千鈞之讐【魏志董卓傳注】

炎火成燎原之勢涓流兆江河之形【宋書王僧達傳】

涓涓不塞將爲江河熒熒不救炎炎柰何兩葉不去將用斧柯【太公六韜守士】

爪之生發之長榮衛之行無頃刻止眾人皆見之於著不能見之於微【闗尹子七釡】

經起秋毫之末揮之於太山之本【鬼穀子抵巇】

凡物有乘而來乘其出者是其反者已流言滅之貨色遠之禍之所由生也生自纖纖也是故君子蚤絕之【荀子大略篇】

千丈之隄以螻蟻之穴潰百丈之室以突隙之煙焚故曰白圭之行隄也塞其穴丈人之愼火也塗其隙是以白圭無水難丈人無火患此皆愼易以避難敬細以遠大者也【韓非子諭老】

禍亂未動於朝情欲未見於色如脆弱易除破【河上公注老子守微】

語曰弗滅炎炎柰何萌芽不伐且折斧柯【賈子審微】先鍼而後縷可以成帷先縷而後鍼不可以成衣鍼成幕虆成城事之成敗必由小生言有漸也【淮南子說山訓】夫爝火在縹煙之中也一指之所能息也塘漏若穴一撲之所能塞也及至火之燔孟諸而炎雲臺水決九江而漸荊州𨿽起三軍之眾弗能救也夫積愛成福積怨成禍若癰疽之必潰也所浼者多矣【淮南子人間訓】

熒熒不滅炎炎柰何涓涓不壅將成江河緜緜不絕將成网羅靑靑不伐將尋斧柯【說苑敬愼】

蠧喙僕柱梁蚊蝱走牛羊【說苑談叢】

江河大潰從蟻穴山以小阤而大崩滛亂之漸其變爲興【說苑談叢】

次三小度差差大【音賴】之階測曰小度之差大度傾也【太經第四度】

綿綿不絕必有亂結纖纖不伐必成妖孽【武侯十六策治亂】吉凶有時不可犯也動靜有適不可過也犯時之忌罪不在大失其所適過不在深動天下滅君主而不可危也侮妻子用顏色而不可易也【周易略例明卦】

夫可欲之物何必金玉錐刀之末愚民競焉越人之大戰由乎分蚺虵之不均吳楚之反兵起乎一株之桑葉【抱朴子外篇詰鮑】

積微致著累淺成深鴻羽所以沈龍舟羣輕所以折勁軸寸飊所以燔百尋之室蠧蠍所以僕連抱之木也【抱朴子外篇疾謬】

水之所失在於隟穴事從細生禍由微起者也【太經第四大解】

或怨大而成小或憾輕而至重深讐不必危而睚眥未可易也譬如風焉披雲飛石捲水木而人血脈不爲之傷隟穴之風輕塵不動毛髮不揺及中肌膚以爲深疾大不爲害小而成患者大風散漫小風激射也【劉子愼巢】熒熒不滅能焚昆山涓涓不絕能成江河怨之所生不可類推禍之所延非可情測【劉子愼巢】

故登峭阪而不跌墜者愼於大也跨阜垤而好顚蹷者輕於小也茍兢其步𨿽履險能安輕易其足𨿽夷路亦躓【劉子愼巢】

夫爲稼於湯之世偏有一漑之功者𨿽終歸於燋爛必一漑者後枯然則一漑之益固不可誣也而世常謂一怒不足以侵性一哀不足以傷身輕而肆之是猶不識一漑之益而望嘉谷於旱苗者也【文選嵇康養生論】

細微可不愼隄潰自蟻穴腠理早從事安復勞鍼石【廣文選應徳璉雜詩】

昔之君子同名爵於香餌故傾危不及思憂患而豫防則鍼石無用洪流壅於涓涓合拱挫於纖蘗介焉是式色斯而舉悟髙鳥以風逝鑑醴酒而投紱夫豈敝著而後謀通患結而後思復【廣文選傅季友演愼論】

事由細微不慮不圖禍如丘山本在萌芽【古文苑揚雄徐州牧箴】山陸之禍起於毫芒【太平禦覽兵部防】

蚤虱𨿽細困於安寢鼠𨿽微猶毀郊牛【初學記獸部防注】夫百圍之木生於毫微諭三塗重釁原乎一念【道徳經注疏卷六】

夫十圍之木起於拱把百仞之臺起於足下治小惡不懼必成大禍【天機經人】

譬如甕噐先貯石蜜投少毒藥不任食用【大集地藏十輪經卷六】如尼瞿陀子極細微種之生樹婆娑廣大枝條百千【大乘顯識經推四】

小火得艸所燒無限須彌寶山亦從小起【中本起經無常品】莫輕小惡以爲無殃水滴𨿽微漸盈大噐【法旬經惡行品】譬如迦羅求羅虫其身微細得風轉大乃至能吞食一切【大智度論卷七】

譬如積微塵成山難可得動移【大智度論卷九十四】

譬如白淨衣以油滴其上垢膩遂增長亦猶油滴水油滴𨿽微小徧於池水上【大莊嚴經論卷四偈】

宻云導於時雨堅冰創於履霜皆漸積之謂也【辯正論卷六】

愼積

初六陰气之微似若初寒之始但履踐其霜微而積漸故堅冰乃至【周易正義坤】

四月立夏矣至六月乃始盛暑人爲惡亦有漸非一朝一夕【鄭氏箋詩四月】

言王政教暴虐如彼天之雨下大雪其雪必先積聚而摶維爲小霰而後成爲大雪是雪有漸也以興幽王之爲惡亦初爲小惡而成爲大惡亦惡有漸也【毛詩正義頍弁】始信如彼桃虫耳爲惡不已於後更大似桃虫翻然而飛維爲大鳥矣【毛詩正義小毖】

積善在身猶長日加益而人不知也積惡在身猶火之銷膏而人不見也非明乎性情察乎流俗者孰能知之【前漢書董仲舒傳】

磨礱砥礪不見其損有時而盡種樹畜養不見其益有時而大積徳累行不知其善有時而用棄義背理不知其惡有時而亾【前漢書枚乘傳】

始乎叔季歸乎伯孟必此積也【淮南子繆稱訓】

君子不謂小善不足爲也而捨之小善積而爲大善不謂小不善爲無傷也而爲之小不善積而爲大不善是故積羽沈舟羣輕折軸故君子禁於微一快不足以成善積快而爲徳一恨不足以成非積恨而成怨故三代之善千歲之積譽也桀紂之謗千歲之積毀也【淮南子繆稱訓】積薄爲厚積卑爲髙故君子日孶孶以成煇小人日快快以至辱其消息也離朱弗能見也【淮南子繆稱訓】

陽气起於東北盡於西南陰气起於西南盡於東北陰陽之始皆調適相似日長其類以侵相遠或熱焦沙或寒凝冰故聖人謹愼其所積【淮南子詮言訓】

媒怛者非學謾也怛成而生不信立慬者非學鬭爭也慬立而生不讓故君子不入獄爲其傷恩也不入市爲其侳廉也積不可不愼者也【淮南子說山訓】

生木之長莫見其益有時而修砥礪防堅莫見其損有時而薄【淮南子修務訓】

山霤至柔石爲之穿蠍虫至弱木爲之獘夫霤非石之鑿蠍非木之鉆然而能以微脆之形防堅剛之體豈非積漸之致乎【孔叢子與子琳書】

積旬成月積月成年【京氏易傳下】

寒不累時則霜不降溫不兼日則冰不釋【王充論衡感虛篇】積載輕物物多至令車軸毀折而鳥之所以能飛翔者以羽翮扇揚之故也【前漢書注中山靖王傳】

河海之迹堙爲窮流一簣之釁積成山嶽【文選陸機豪士賦序】兩軍相當旗幟相望白刃陳於中野者此非一日之謀也能使其民令行禁止士卒無白刃之難者非一日之教也須臾之得也夫至使身被癰疽之病膿血之聚者不亦離道遠乎夫癰疽之生膿血之成也不從天下不從地出積微之所生也故聖人自治於未有形也愚者遭其已成也【黃帝素問靈樞經玉版】

諭林卷八

欽定四庫全書

諭林卷九

明徐元太撰人事門【七】

所重

子貢欲去告朔之餼羊子曰賜也爾愛其羊我愛其禮【論語八佾】

魏謂建信君曰人有置系蹯者而得虎虎怒決蹯而去虎之情非不愛其蹯也然而不以環寸之蹯害七尺之軀者權也今有國非直七尺軀也而君之身於王非環寸之蹯也願公之熟圖之也【戰國防趙孝成王】

權曰昔惠施尊齊爲王客難之曰公之學去尊今王齊何其倒也惠子曰有人於此欲擊其愛子之頭而石可以代之子頭所重而防所輕也以輕代重何爲不可乎方有事於西北江表元元恃主爲命非我愛子邪彼所求者於我瓦防耳孤何惜焉【吳志孫權傳注】

故毒之在體必割其緩處【宋書周朗傳】

人君無以三寶借人借人則君失其威文王曰敢問三寶太公曰大農大工大商謂之三寶農一其鄕則谷足工一其鄕則噐足商一其鄕則貨足【太公六韜六守】

故明主之務務在行道不顧小物燕爵之集道行不顧【管子形勢解】

民愚則智可以王世智則力可以王民愚則力有餘而智不足世智則巧有餘而力不足【商子開塞】

身以積精爲徳家以資財爲徳鄕國天下皆以民爲徳【韓非子解老】

或問周寶九鼎寶乎曰器寶也器寶待人而後寶【子寡見篇】

或問星有甘防何如曰在徳不在星徳隆則晷星星隆則晷徳也【子五百篇】

衣裳服者不坐於塵塗愛也衣裳愛焉而不愛其容止外矣容止愛焉而不愛其言行末矣言行愛焉而不愛其明淺矣故君子本神爲貴【申鑑雜言下】

蘋蘩蘊藻非丰肴之匹潢污行潦非重酎之對薦之宗廟感靈降祉是知神饗徳之與信不以所養爲主猶九土述職各貢方物以效誠耳【嵇中散集答難養生論】

道存則器不亡道亡則器不存【子法言注寡見篇】

愛赤子不慢其保經險者不慢其禦【意林愼子】

向之取也於囿中勇力之取也今之取也於澤宮揖譲之取也是選士於澤不射侯也但試武而已【玉海禮儀射】我道有三寶以卑取尊以儉取廣以退取先【道徳經四子集解】夫言車者以眾材合成乃名車也君以眾人共載乃成君也然無材車何以爲有無人君何以爲髙故愛車者當須重材寶元者當須守人也【道徳經注疏卷五】

慈念蒼生防苦與樂此道寶也少欲知足守分不貪此經寶也謙防柔弱先物後已退身度人此師寶也【道徳經注疏卷七】

譬如慈母長養惠子抱不離膝常以守防不與他人共相鬭爭【海空智藏經供獻品】

譬如長者其家失火長者見已從而出諸子在後未脫火難長者爾時定知火害爲諸子故旋還救防不見其難【元陽妙經卷六】

譬如瞎人惟餘一目防持此目畏有損傷【大乘妙林經】譬如商人以車重載種種財寶逺趍大城若時其車運轉漸漸前進爾時轂輞軸等漸漸鈋鋭如是展轉得入大城車遂一時眾分散壞所爲旣辦主無顧惜【波羅蜜多經卷五百八十】

如愛一子常將防之不令寒溫饑渴之苦非爲蚊防蚤虱所齧也【修行道地經曉了食品】

譬如有人以艸易毳服毒愈病【本緣經月光王品】

若人生百歲不見水老鶴不如生一日得見水老鸖若人生百歲不解生滅法不如生一日得解生滅法【阿育王傳三】

如阿伽陀藥樹葉而裹之取藥塗毒竟樹葉還棄之【百諭經卷下】

譬如野幹在林樹間依隨獅子及諸虎豹求其殘肉以自存活時間空乏夜半逾城深入人求肉不得屏處睡息不覺夜竟惶怖無計走則慮不自免住則懼畏死痛便自定心詐死在地眾人來見有一人言我須野幹耳卽便截取野幹自念截耳𨿽痛但令身在次有一人言我須野幹尾便復截去野幹復念截尾𨿽痛猶是小事次有一人言我須野乾牙野干心念取者轉多儻取我頭則無活路卽從地起奮其智力絕踴門開徑得自濟【大智度論卷十四】

譬如失火以瓶水救之惟存滅火而不惜瓶【大智度論卷十五】譬如空地有樹名摩梨柧枝廣大眾鳥集宿一鴿後至住一枝上其枝及枛卽時壓折澤神問樹神大鳥雕鷲皆能任持何至小鳥便不自勝樹神答言此鳥從我怨家尼俱盧樹上來食彼樹菓來棲我上必當放糞子墮地者惡樹復生爲害必大以是故於此一鴿大壞憂畏寜捨一枝所全者大【大智度論卷二十七】

轉輪聖王少一不滿千子𨿽有大力諸天世人所不貴重有眞轉輪聖王種處在胎中初受七日便爲諸天所貴重所以者何九百九十九人不能嗣轉輪聖王種令世人得二世樂是𨿽在胎必能紹冑聖王是故防敬【大智度論卷二十八】

又如人無命根則余根皆滅有命根故余根有用【大智度論卷二十九】

譬如合散𨿽眾藥各各有力石勢大故名爲石散又如大軍摧敵𨿽各各有力主將力大故主得名字【大智度論卷六十二】

譬如欲過崄道應當敬重頂戴導師又如良醫𨿽賤爲貴者所重【大智度論卷八十七】

譬如慈母愛子𨿽爲子受勤苦不淨不以爲惡【大智度論卷九十九】

譬如賈客主欲逺出他國𨿽以財寶囑累於子大價妙寶偏獨慇懃以其子未識妙寶價重故餘人以估客主是識寶價人而慇懃囑累必知其貴若聞其子讚說寶價則不信之【大智度論卷一百】

夫辧奇貨者采驪珠不忌九洄之深求華璞者追藍琰無憚三襲之險貴其寶也慕至道者窺其戶牖輕勢利於鴻毛入其隩隅忽榮位於脫屣重其眞也【辧正論卷六】爲防一家寧捨一人爲防一村寧捨一家爲防一國寧捨一村爲防身命寧捨國財【法苑珠林卷九十二】

辯實

啟明長庚皆有助日之名而無實光也【鄭氏箋詩大東】

織女有織名爾駕則有西無東不如人織相反報成文章【鄭氏箋詩大東】

牽牛不可用於牝服之箱【鄭氏箋詩大東】

祭器有畢者所以助載鼎實今天畢則施於行列而已【鄭氏箋詩大東】

哀公問於孔子曰寡人聞東益不祥信有之乎孔子曰夫損人自益身之不祥棄老取防家之不祥擇賢而任不肖國之不祥老者不教防者不學俗之不祥聖人伏匿愚者擅權天下不祥不祥有五東益不與焉【孔子家語正論】獸行於地陰之物也禽飛戾天陽之物也【三墳山墳】

夫亂人者若芎防之與槁本蛇牀之與蘪蕪許愼云此四者藥艸臭味之相似而治病則不同力【爾雅釋艸疏】徒稱無量之壽孰見期頥之叟咨嗟金剛之固安覿不朽之質【宋書夷蠻天竺傳】

仰手似乞俯手似奪捧手似謝擬手似訴拱臂似自攘臂似格鬭【晉書刑法志】

瑉似玉而非玉雞鳯而非鳯物誠有之人故宜爾【梁書範縝傳】

譬諸木犬猶被泥龍循名督實事歸烏有【北齊書文宣帝紀】臣聞雕獸畫龍徒有風雲之勢金舟玉馬終無水陸之功【北齊書文苑李廣傳】

今國子𨿽有學宮之名無教授之實何異兔絲防麥南箕北斗哉【北齊書邢邵傳】

殘固之謂防毀則之謂賊夫穿垣竇發扃鑰其盜之細也夫【子華子北宮子仕】

昔宋有丁氏家故無井而出漑汲焉常一日而一人居外懲其如是也鳩工而穿井於庭家相與語曰今吾之穿井得一人矣有聞而傳之者曰丁氏穿井而得一人也國人更相道之語徹於宋君宋君召其人而質之丁氏對曰自臣穿井家獲一人之力非得一人於井也是故黃帝之鑄神鼎是井中人之譬也知者正之是宋君召其人而質之譬也【子華子陽城胥渠問】

則是有譽義之名而不察其實也此譬猶盲者之與人同命白黒之名而不能分其物也則豈謂有別哉【墨子非攻下】

今瞽曰鉅者白也黔者墨也𨿽明目者無以易之兼白墨使瞽取焉不能知也故我曰瞽不知白墨者非以其名也以其取也今天下之君子之名仁也𨿽禹湯無以易之兼仁與不仁而使天下之君子取焉不能知也故我曰天下之君子不知仁者非以其名也亦以其取也【墨子貴義】

馬者所以命形也白者所以命色也命色者非命形也【公孫龍子白馬論】

如求白馬於廏中無有而有驪色之馬然不可以應有白馬也不可以應有白馬則所求之馬亾矣【公孫龍公迹府】故從山上望牛者若羊而求羊者不下牽也逺蔽其大也從山下而望木者十仞之木若著而求著者不上折也髙蔽其長也【荀子解蔽】

客有爲周君畫防者三年而成君觀之與髹防者同狀周君大怒畫防者曰築十仞之墻鑿八尺之牖而以日始出時加之其上而觀周君爲之望見其狀盡成龍蛇禽獸車馬萬物之狀備具周君大悅此畫防之功非不微難也然其用與素髹防同【韓非子外儲說左上】

客有爲齊王畫者齊王問曰畫孰最難者曰犬馬難孰易者對曰鬼魅最易夫犬馬人之所知旦暮罄於前不可類之故難鬼神無形者不罄於前故易之也【韓非子外儲說左上】田伯鼎好士而存其君白公好士而亂荊其好士則同其所以爲則異公孫友自刖而尊百里竪刁自刖而諂桓公其自刑則同其所以自刑之爲則異慧子曰狂者東走逐者亦東走其東走則同其所以東走之爲則異故曰同事之人不可不審察也【韓非子說林】

磐石千里不可謂富象人百萬不可謂彊石非不大數非不眾也而不可謂富彊者磐不生粟象人不可使距敵也今商官技藝之士亦不墾而食是地不墾與磐石一貫也儒俠毋軍勞顯而榮者則民不使與象人同事也夫禍知磐石象人而不知禍商官儒俠爲不墾之地不使之民不知事類者也【韓非子顯學】

人之目以照見之也以瞑則與不見同其所以爲照所以爲瞑異【呂氏春秋知接】

問瞽師曰白素何如曰縞然曰黑何如曰黮然援白黑而示之則不處焉人之視白黑以目言白黑以口瞽師有以言白黒無以知白黑故言白黑與人同其別白黑與人異【淮南子主術訓】

狂者東走逐者亦東走東走則同所以東走則異溺者入水拯之者亦入水入水則同所以入水者則異故聖人同死生愚人亦同死生聖人之同死生通於分理愚人之同死生不知利害所在【淮南子說山訓】

徐偃王以仁義亾國國亾者非必仁義比干以忠靡其體被誅者非必忠也故寒顫懼者亦顫此同名而異實【淮南子說山訓】

或謂冢或謂隴或謂笠或謂簦頭虱不空木之瑟名同異實也【淮南子說林訓】

湯放其主而有榮名崔杼弒其君而被大謗所以爲之則同其所以爲之則異【淮南子說林訓】

通人則不然服劍者期於銛利而不期於墨陽莫邪乘馬者期於千里而不期於驊驑綠耳鼓琴者期於鳴亷修營而不期於濫脇號鐘誦詩書者期於通道略物而不期於洪範商頌聖人見是非若白黑之於目辧淸濁之於耳聽眾人則不然中無主以受之譬則遺腹子之上隴以禮哭泣之而無所歸心【淮南子修務訓】

欲審曲直莫如引繩欲審是非莫如引名名之審於是非也猶繩之審於曲直也【春秋繁露深察名號】

人有聞諸侯之君射貍之樂者於是自斷貍縣而射之曰安在於樂也此聞其名而不知其實者也【春秋繁露楚莊王】

單快曰國有五寒而冰凍不與焉一曰政外二曰女厲三曰謀泄四曰不敬卿士而國家敗五曰不能治內而務外【說苑敬愼】

晉平公閒居師曠侍坐平公曰子生無目聯甚矣子之墨墨也師曠對曰天下有五墨墨而臣不得與一焉平公曰何謂也師曠曰羣臣行賂以采名譽百姓侵寃無所告訴而君不悟此一墨墨也忠臣不用用臣不忠下才處髙不肖臨賢而君不悟此二墨墨也姦臣欺詐空虛府庫以其少才覆塞其惡賢人逐姦邪貴而君不悟此三墨墨也國貧民罷上下不和而好財用兵嗜欲無厭諂諛之人容容在旁而君不悟此四墨墨也至道不明法令不行吏民不正百姓不安而君不悟此五墨墨也國有五墨墨而不危者未之有也臣之墨墨小墨墨耳何害乎國家哉【新序雜事一】

刻木象形聞言不信【焦氏易林晉之解】

孔子讀而儀秦行何如也曰甚矣鳳鳴而翰也【子淵騫】古之得天下而帝者其謀於艸莽之初猶盜也及其得郡防一邑傾一城秋毫無所攘美女無所淫從善而納策順如崩石疾如決流然後知其爲帝王之器也【天祿閣外史蟾臺】

以污穢之徳隨潔白之蹤裏諺所謂懸牛頭而賣馬脯此理之謂也【呂氏春秋審分解】

鏌鎁良劍也取其能斷無取於名也【呂氏春秋察今解】

從平地望泰山之巓鶴如烏烏如爵者山髙逺物之小大失其實【王充論衡說日篇】

飯黍粱者饜飡糟糠者飽𨿽俱曰食爲腴不同儒生文吏學俱稱習其於朝廷有益不鈞【王充論衡量知篇】

有馬於此足行千里終不名驥者與驥毛色異也有人於此文偶仲舒論次君山終不同於二子者姓名殊也故馬效千里不必驥騄人期賢知不必孔墨【王充論衡案書篇】馬有千里不必騏驎之駒鳥有仁聖不必鳯凰之鶵【王充論衡講瑞篇】

名者所以名實也實立而名從之非名立而實從之也故長形立而名之曰長短形立而名之曰短非長短之名先立而長短之形從之也【徐幹中論考僞】

假空名以求實者亦如執遺契以求富也【張湛注列說符】多力何必孟賁烏獲逸容豈惟鄭旦毛嬙飊迅非徒驊驑驌騻立斷未獨沈閭幹將是以能立素王之業者不必東魯之丘能治掩枯之仁者不必西鄰之昌【抱朴子外篇博諭】

貴逺而賤近者常人之用情也信耳而疑目者古今之所患也是以秦王嘆息於韓非之書而想其爲人漢武慷慨於相如之文而恨不同世及旣得之終不能防或納讒而誅之或放乎冗散此蓋葉公之好僞形見眞龍而失色也【抱朴子外篇廣譬】

周人玉璞其實死鼠楚之鳯凰乃是山雞愚谷智叟而象頑稱黃公美女乃得醜名魯人縫掖實非儒行東郭吹竽而不知音【劉子審名】

隱者在山樵者亦在山在山則同所以在山則異【李善注文選謝靈運田南詩】

維此魚目唐突璵璠【文選任昉到大司馬記室牋】

頗有蕪菁唐突人參也【文選任彥升到記室牋注】

物固亦有似之而非者玉之未理者爲璞死鼠未屠者亦爲璞月之旦爲朔車之輈亦謂之朔名齊實異所宜辧也【西京雜記】

樹上懸瓠非木實也背上被裘非脊毛也此似而非【意林物理論】

亦猶筌𨿽得魚筌非魚也蹄𨿽得兔蹄非兔也【藝文聚方術部卜筮論】

馬之駿者名曰騏驥犬之駿者名曰韓盧犬之有韓盧馬之有騏驥猶人之聖也名號等設騏驥與韓盧並是寧能頭尾相當八腳如一無有先後之覺矣【太平禦覽獸部馬五】

臣聞鴈門不見壘鴈爲門金城郡不見積金爲郡臣𨿽居日南未嘗向北防日【太平禦覽天部四日下】

天子之珤萬金諸侯之珤千金大夫之珤百金士之珤五十金庻人之珤十金【穆天子傳】

譬如空谷因聲有響愚人聞之謂是實聲有智之人解無定實但有聲音誑於耳根【海空智藏經問病品】

譬如山谷響聲愚癡之人謂之實聲達解之人知其非眞【元陽妙經卷七】

如人執鏡自見面像愚癡之人謂爲眞面智者了達知其非眞【元陽妙經卷七】

猶如小兒於炎夏月見熱時盛謂之爲水有慧之人於此熱炎終不生於實水之想【元陽妙經卷八】

如幻如陽焰如夢如水月如響如空花如像如光影如變化事如尋香城𨿽皆無實而現似有離【波羅蜜多經卷一】如轉輪王若無七寶不得名爲轉輪聖王要具七寶乃得名爲轉輪聖王【波羅蜜多經卷三百五十一】

譬如丈夫男根成就有根缺者自稱丈夫彼有虛言而無實義【波羅蜜多經卷五百八十三】

如善射師箭不中的應知彼類非善射師【波羅蜜多經卷五百八十六】

如雪山王具山王徳余山不具若具徳者得山王名若不具徳不立王號【波羅蜜多經卷五百八十六】

如工幻師於四衢道幻作大王及四種軍勇健難敵此中幻王不作是念我今具有四種勇軍勢力難敵四種幻軍不作是念我等一切皆屬大王隨王意轉何以故此中一切若王若軍皆非實有【波羅蜜多經五百八十七】

譬如凡人輙升王座其人卽得名爲王不【波羅蜜多經五百九十二】一切世間善治僞珠不能令成璢璃寶珠【大寶積經卷一百一十二】如人無子而說有子某時當生空有此言云何可信何以故不眞實故【文殊師利問經卷下】

譬如有人立梯空地餘人問言立梯何爲答曰我欲上堂又問堂何所在東西南北耶答曰不知此人立梯欲上堂者豈非虛妄耶【長阿含經卷十六】

如山河艸木土地人民州郡城邑名之爲國巷裏市陌廬館宮殿名之爲都梁柱椽棟瓦竹壁石名之爲殿【大智度論卷三十六】

譬如種種好藥不能破病不名爲藥趣得土泥等能差病者是名爲藥【大智度論卷三十九】

譬如井深綆短不及便言失井井實不失【大智度論卷五十七】人心以聲爲實以響爲虛影以面鏡爲實像爲虛焰以風塵日光爲實水爲虛幻以祝術爲實祝術所作爲虛【大智度論卷六十五】

如象有防牙垂一鼻頭有三隆耳如箕脊如彎弓腹大而垂尾端有毛四腳麁圓是爲象相若離是相更無有象可以相相如馬竪耳垂鬉四腳同蹄尾通有毛若離是相更無有馬可以相相【十二門論守六】

蛩非驉也驉非蛩也今滅蛩蛩而駏驉不死斬駏驉而蛩蛩不亾【明集九】

夫蘭庭鮑肆日久愛其先狎楊文惇洽寵積緣其曲情是以鹿馬殊形秦人一其貌麟異質魯俗迷其容吠聲之儔頓至於此【辧正論卷八】

尙實

且華而不實怨之所聚也【左傳文公五年】

應矦曰鄭人謂玉未理者璞周人謂鼠未臘者朴周人懷朴過鄭賈曰欲買朴乎鄭賈曰欲之出其朴乃鼠也因謝不取今平原君自以賢顯名於天下然降其主父沙丘而臣之天下之王尙欲尊之是天下之王不如鄭賈之智於名不知其實也【戰國策秦昭襄王】

傳聞不如親見視景不如察形【後漢書馬援傳】

夭夭園桃無子空長虛美難假偏輪不行【宋書樂三志】眞龍將下誰好有名濫吹先逃何須別聽【隋書崔廓隱逸傳】宋人有遊於道得人遺契者歸而藏之宻數其齒告鄰人曰吾富可待矣【列子說符】

人主於說也皆如燕王學道也而長說者皆如鄭人爭年也是以言有纎察微難而非務也故李惠宋墨皆畫策也論有深閎大非用也故畏震瞻車狀皆鬼魅也言而拂難堅硧非功也故務卞鮑介墨翟皆堅瓠也且虞慶拙匠也而屋壞範且窮工而弓折是故求其誠者非歸餉也不可【韓非子外儲說左上】

今巫祝之祝人曰使若千秋萬歲千秋萬歲之聲聒耳而一日之壽無徵於人此人所以簡巫祝也今世儒者之說人主不言今之所以治而皆道上古之傳譽先王之成功曰聽吾言則可以霸王此說者之巫祝有度之主不受也【韓非子顯學】

琬琰之玉在洿泥之中𨿽亷者弗釋箄甑瓾在茵之上𨿽貪者不摶美之所至𨿽污辱世不能賤惡之所在𨿽髙隆世不能貴【淮南子說山訓】

象肉之味不知於口鬼神之貌不著於目捕景之說不形於心【淮南子說林訓】

嚼而無味者弗能內於防視而無形者不能思於心【淮南子說林訓】

說西施之美無益於容道堯舜之徳無益於治【鹽鐡論遵道】響像無形骨體不成【焦氏易林暌之旅】

夫說梁飰食肉有好於面目而不若糲粢藜蒸之可食於口也圖西施毛嬙可說於心而不若醜妻陋妾之可禦於前也虛張髙譽彊蔽疵瑕以相誑耀有快於耳而不若忠選實行可任於官也【潛夫論實貢】

子欲以忠信爲笈仁義爲贐則弟子之從子也安能食子之忠信飲子之仁義而免其饑餓耶【天祿閣外史辭受】所謂土柈瓦胾無救朝饑者也【抱朴子外篇用刑】

何異乎畫敖倉以救饑仰天漢以解渴說昆山之多玉不能賑原憲之貧觀藥藏之簿領不能治危急之疾墨子刻木雞以厲天不如三寸之車鎋管靑鑄騏驥於金象不如駑馬之周用言髙秋天而不可施者丘不與易也【抱朴子外篇應嘲】

霜雪巖巖苫蓋不可以代裘室如懸磬艸木不可以當糧【劉子貴農】

以谷帛爲珍寶比珠玉如糞土何者珠玉止於虛玩而谷帛有實用也【劉子貴農】

假使天下瓦礫盡化爲和璞砂石皆變爲隋珠如值水旱之歲瓊粒之年則璧不可以禦寒珠不可以充饑也𨿽有奪日之鑑代月之光歸於無用也何異畫爲西施美而不可悅刻作桃李似而不可食也【劉子貴農】

畫繒刻木以爲龍而求致雨則不可得也【掦子法言注先知篇】爲事非虛立功須實故三章設而漢隆言流而晉滅【李善注文選陸士衡演連珠】

周孔以禮樂訓世故其迹可尋倪惠以堅白爲辭故其辧難繼是以唐虞逺而淳風流存蘓張近而解環易絕也【李善注文選陸士衡演連珠】

美女之影不惑荒淫之人髙山之陰不止不進之馬虛實之驗在玆也【李善注文選陸士衡演連珠】

春華𨿽美期於秋實冰璧𨿽澤期於見日【藝文聚后妃部后妃箴】如攀珠樹徒仰照車之輝若踐玉田不知照廡之價【藝文聚職官部太子詹事表】

選舉莫取有名如畫地作防不可噉也【藝文聚職官部中書侍郎】盈尺徑寸易取琢磨南箕北斗難爲簸挹何則良工質美在器成珍假名責實涉求必殆【藝文聚職官部尹表】

劍鏤七星非有司天之用縑圖五嶽寜識崇朝之云是知策彼泥龍不能令其逐日乘斯流馬安可使其奔電【藝文類聚職官部尹表】

系風捕影涉求之路靡階玉馬金舟適逺之資無托【藝文聚職官部刺史表】

鏤冰雕脂不見大龍之象課虛叩寂寜聞駕辧之音【藝文聚職官部太守章】

觀於龍門有一魚奮鱗鼓鬐而登乎龍門而爲龍又一術士淩波蹈流而不陷搖鈴行歌飄浪於龍門而終日棲遲而不化符子曰彼同功而事異迹一而理二夫何哉無乃魚以實應而人以僞求乎【藝文聚鱗介部魚】

野馬不任騎兔絲不任織【藝文類聚艸部鹿蔥詩】

薄冰凝池非登廟之寶零露垂珠非綴冕之飾必將采素璧於層山掇圓珠於重澗【事賦地部冰注】

如影隨形𨿽有非實【五燈防元東土祖師達摩】

華要歸其實莖葉如木根【西升經】

譬如鏡中影可見不可取言如響中應風聲豈可緒【西升經】

如水中月水動則動猶如畫像難成易壞【元陽妙經卷二】譬如夏熱有人西行在於曠野復有一人從西而至問前人曰我今熱渴如何處有淸水樹防可見憂濟彼人答曰從此東行當有二路一左一右宜從右路漸次前行有淸泉池及涼防樹彼熱渴者𨿽聞如是泉及樹名思惟往趣取除熱渴得淸涼不不也彼至入池洗飲息方離熱渴乃得淸涼【波羅蜜多經卷五百六十七】

譬蜃樓切景知積气以忘躋鸞鏡含姿悟惟空而輟攬【波羅蜜多經卷五百七十六】

汝等不應猶如銅鈸空有其聲應順如來修行此法【大寶積經卷二】

譬如貧窮賤人假富貴名稱此名不【大寶積經卷一百一十二】譬如虛空中不生谷實也地種乃生谷實耳【佛遺日摩尼寶經推六】

譬如有人在空閒地以泥瓦艸木葺之成宇旣而諦觀一一物中無可得【大乘蜜嚴經卷中】

譬如善射人仰射於虛空箭勢不盡空尋復墜於地【菩薩處胎經卷一】

如月樹葉影現於水野幹飲之終竟無獲【中陰經卷下】譬如空聚落川竭瓶無水非無彼諸器中虛故名空【鴦崛摩羅經卷二】

譬如伎人王前作樂王許千錢後從王索王不與之王語之言汝向作樂空樂我耳我與汝錢亦樂汝耳【百諭經卷下】

如小兒求水中月鏡中像如是等願皆不可得可得願者鑽木求火穿地得水【大智度論卷三十】

譬如人有一子喜在不淨中戱聚土爲谷以艸木爲鳥獸而生愛著人有奪者恚啼哭其父知已此子今𨿽愛著此事易離耳小大自休何以故此物非眞故【大智度論卷九十二】

諭林卷九﹤子部﹐類書類﹐諭林﹥

欽定四庫全書

諭林卷十

明徐元太撰人事門【八】

審具

以中信而濟難若乘虛舟以涉川也【周易正義中孚】

故海之大也而魚何爲可得山之深也虎豹貔貅何爲可服【汲冡周書周祝解】

魴也鰥也魚之易制者然而敝敗之笱不能制【鄭氏箋詩敝笱】子謂仲弓曰犂牛之子騂且角𨿽欲勿用山川其諸【論語雍也】

韓子稱長防善舞多錢善賈信哉是言【史記範睢傳論】

服絺綌之涼者不苦盛暑之鬰燠襲貂狐之煗者不憂至寒之淒愴何則有其具者易其僃賢人君子亦聖王之所以易海內也【前漢書王褒傳】

皆言家口實如客至之有設也【南齊書王僧防傳】

豈有庖防不修而欲延大賓者哉【南齊書王僧防傳】

桓公在位管仲隰朋見立有間有二鴻飛而過之桓公嘆曰仲父今彼鴻鵠有時而南有時而北有時而往有時而來四方之逺所欲至而至焉非惟有羽翼之故是以能通其意於天下乎【管子霸形】

地之不可食者山之無木者百而當一涸澤百而當一地之無艸木者百而當一樊棘雜處民不得入焉百而當一藪鎌纒得入焉九而當一蔓山其木可以爲材可以爲軸斤斧得入焉九而當一泛山其木可以爲棺可以爲車斤斧得入焉十而當一流水网罟得入焉五而當一林其木可以爲棺可以爲車斤斧得入焉五而當一澤网罟得入焉五而當一【管子乘馬】

黃鵠之飛日行千里有必飛之僃也虎豹熊羆而無敵有必勝之理也【商子畫防】

談說之士資在於口處士資在於意勇士資在於气技藝之士資在於手商賈之士資在於身【商子算地】

田鮪教其子田章曰主賣官爵臣賣智力故自恃無恃人【韓非子外儲說右】

今有羿逢蒙繁弱於此而無則必不能中也中非徒也而爲弓中之具也夫立功名亦有具不得其具賢𨿽過湯武則勞而無功矣【呂氏春秋具僃】

故魚不可以無餌釣也獸不可以虛器召也【淮南子說山訓】燿蟬者務在明其火釣魚者務在芳其餌明其火者所以燿而致之也芳其餌者所以誘而利之也欲致魚者先通水欲致鳥者先樹木水積而魚聚木茂而鳥集好弋者先具繳與矰好魚者先具罟與罘未有無其具而得其利【淮南子說山訓】

修其翰翼隨風向北【焦氏易林坤之謙】

水長無船不見欣歡【焦氏易林屯之蹇】

鳥飛無翼兔走折足【焦氏易林蒙之漸】

乘筏度河𨿽深不殆【焦氏易林同人之巽】

手拙不便不能伐檀車無軸轅行者苦難【焦氏易林臨之蹇】膠車木馬不利逺賈【焦氏易林觀之晉】

錫刀不入魴鯉腥臊【焦氏易林無妄之艮】

天女推牀不成文章南箕無舌飯多沙糠【焦氏易林大畜之益】水深無桴蹇難何遊【焦氏易林頥之萃】

漏巵盛酒無以養老【焦氏易林離之師】

千仞之墻不得入門金籠銕疏利以避兵【焦氏易林咸之大畜】亡錐失斧公輸無輔【焦氏易林萃之訟】

縫衣失鍼袴弗能【焦氏易林歸妹之賁】

執斧破薪使媒求婦【焦氏易林小過之益】

精學不求貴貴自至矣力作不求富富自到矣【王充論衡命祿篇】

抱布貿絲交易有亡各得所願儒生抱道貿祿文吏無所抱何用貿易【王充論衡量知篇】

農商殊業所畜之貨貨不可同計其精麤量其多少其出溢者名曰富人富人在世鄕裏願之夫先王之道非徒農商之貨也其爲長吏立功致化非徒富多出溢之榮也【王充論衡量知篇】

手中無錢之市使貨主問曰錢何在對曰無錢貨主必不與也夫胸中不學猶手中無錢也欲人君任使之百姓信向之柰何也【王充論衡量知篇】

螫虫之觸負其有毒也戰士能勇倚其有僃也是以鋒鋭甲堅則人輕戰【武矦心書輕戰】

蓋弋鳥者矯其矢釣魚者理其綸【曹子建司馬仲達書】

設有數人年紀老壯旣同服食厚薄又等俱造沙漠之地並冒嚴寒之夜素雪墜於上冰結於下寒風摧條而宵駭欬唾凝呀於唇吻則其中將有獨中冷者而不必盡病也非冷气之有偏蓋人體有不耐者耳【抱朴子內篇極言】

循塗𨿽坦而足無騏驎六虛𨿽曠而翼非大鵬【抱朴子外篇目敍】

眇者無以與乎眉目之好夫刖者不自爲假文屨【莊子音義逍遙遊】

水滿坎而後進人學博而後仕【掦子法言注學行篇】

如涉川兮無梁若陵虛兮失翼【文選寡婦賦】

臨川靡芳餌何爲守空坻【文選傅咸贈何邵王濟詩】

有斧無柯何以自濟【文選陳琳檄吳將校文】

今有鉛錫之鋌𨿽歐冶百鏈猶不如瓦刀有駑駘之馬𨿽造父駕之終不及飛兔絕景質鈍故也【意林物理論】隋寶產漢濱摛此夜光眞不待卞和顯自爲命世珍【藝文類聚人部贈答詩】

餘音非九韶何以儀鳯皇新城非芝圃曷由殖蘭芳【藝文類聚人部贈答詩】

鐡冠之數曰一女必有一鍼一刀耕者必有一耒一耜一銚行服連軺輂者必有一斤一鋸一錐一鑿【玉海食貨鹽鐡】猶如眞金三種試之乃知堪燒打磨【元陽妙經卷二】

譬如車有雙輪則有載用鳥有兩翼堪任飛行【元陽妙經卷二】如車無輪不堪運載【元陽妙經卷一】

如欲濟水善防舟航船筏之具如臨路人善防騎乘如田夫布種善念糞穢【元陽妙經卷八】

如諸種子火所不燒鳥所不食則得增長【元陽妙經卷九】譬如執持壞瓶詣河取水若池若井若泉若渠當知此瓶不久爛壞何以故是瓶未熟不堪盛水終歸地故【波羅蜜多經四百四十四】

如人欲度險惡曠野若不攝受資糧器具不能達到安樂國王於其中道遭苦失命【波羅蜜多經四百四十四】

如大長者欲過險難必假多伴飲食資糧皆悉具足爾乃能度【波羅蜜多經卷五百六十八】

大王頗曾見乘驢堪入陳惟見乘象馬鬭戰便得勝【大寶積經卷九十九】

大王頗曾見小栰度大海惟乘彼大舶能度無量眾【大寶積經卷九十九】

如人善乘船入於大海中𨿽行深水難而不爲所害【大方廣佛華嚴經卷二十六】

譬如健士以那羅延金剛利箭射堅密鎧直過無礙【大方廣佛華嚴經卷五十九】

譬如金剛非劣惡器及以破器所能容持惟除全具上妙之器【大方廣佛華嚴經卷七十八】

猶欲度水而不求船不能橫越思惟其便若得板木乘騎其上可以得度【阿差末菩薩經卷四】

又如膏車欲使通利以用運載有所至到【長阿含經卷十三】猶有一人被七肘衣或八肘衣從頭至足於此身體無處不覆【中阿含經卷二十】

譬如有人持器取水一器完堅二者穿壞若用受水完者恆滿穿者漏盡【中本起經來學品】

猶如猛將身被重鎧手無劍者則不能克定彊敵有劍無鎧者亦復不能降彼彊敵若使猛將身被重鎧手執利劍前後固險與賊共戰必有所辦則無狐疑【出曜經六戒品】譬如遮迦越王車馬人從濿渡水令水濁惡過渡以去王渴欲得水飲王有淸水珠置水中水卽爲淸王便得淸水飲之【那先比丘經卷上】

如人有手入寶山中自在能取若無手不能有所取【大智度論卷一】

譬如小藥師以一種藥二種藥不具足故不能差重病大藥師輩具足眾藥能差重病【大智度論卷三】

譬如完器盛水水不漏散【大智度論卷五】

譬如爲諸貧人欲令大富當僃種種財物一切僃具然後乃能濟諸貧者又復如人欲廣治諸病當僃種種眾藥然後能治【大智度論卷七】

譬如好染一入便成【大智度論卷二十二】

譬如釋提桓因手執金剛破阿修羅軍【大智度論卷四十七】如商人農夫隨所適國土所須之物地之所宜種子勤修求辦事無不成【大智度論卷四十九】

如鳥子自知毛羽具足爾乃可飛【大智度論卷八十三】

有人𨿽疾而智力不彊如馬𨿽疾而力弱有人𨿽有彊智力而不利譬如鈍斧𨿽有大力不能破物【大智度論卷八十三】如人乘七寶船牢治行具上有種種好食有好導師遇隨意好風則爲好度若人乘艸栰度恐怖不名好度【大智度論卷八十四】

如完牢之器所受不漏【大智度論卷九十六】

如麻縷不成絹麤縷無細布【中論卷一】

如小艸入火則燒盡若眞金入火能堪忍無失【十住毘婆沙論卷十五】

蒜不受燻以其臭故沈麝等亦不受燻以其香故若物不爲香臭所記則能受燻【攝大乘論釋卷二】

譬如鳥僃二翼一舉萬防車足兩輪一馳千里【髙僧傳十三梁釋法悅】

今淺行者處不淨國恐其行淺功微未能自防譬如少湯投之大水亦如少力之人入水救溺未能兼濟則與彼俱淪【羅什譯維摩詰經香積福品】

審謀

如彼築室於道謀是用不潰於成【詩小雅小旻】

君臣之謀事如此與不行而坐圖逺近是於道路無進於跬步何以異乎【鄭氏箋詩小旻】

淺近之人不可謀道猶路人不可謀室【毛詩正義小旻】

謀慮茍當則婦人亦成國任姒是也謀慮理乖𨿽丈夫亦傾城宰嚭無極是也【毛詩正義瞻卬】

卜人曰筮短長不如從長【左傳僖公四年】

商書曰三人占從二人眾故也武子曰善鈞從眾【左傳成公六年】

如是可矣何必瘠魯以肥【左傳防公二十九年】

暴虎馮河死而無悔者吾不與也必也臨事而懼好謀而成者也【論語述而】

種黍得黍種稷得稷惟在所樹禍福亦猶是也若不禮重耳則當除之不爾則宜厚之如此不疑是爲徳基【國語解晉四叔詹諫鄭】

且與賊居不知其禍外復求怨徼幸他國猶治救瘑【古禾切】疥而棄心腹之疾發當死矣瘑疥皮膚之疾不足患也今齊陵遲千里之外更歷楚趙之界齊爲疾其疥耳越之爲病乃心腹也不發則傷動則有死願大王定越而後圖齊【吳越春秋夫差內傳】

越在心腹之疾不前除其疾今信浮辭僞詐而貪齊破齊譬由磐石之田無立其苗也願王釋齊而前越【吳越春秋夫差內傳】

張儀說楚王曰且夫爲從者無以異於驅羣羊而攻猛虎也夫虎之與羊不格明矣今大王不與猛虎而與羣羊竊以爲大王之計過矣【戰國防楚懷王】

陳軫曰王不聞夫管與之說乎有兩虎爭人而鬭管莊子將刺之管與止之曰虎者戾虫人者甘餌也今兩虎爭人而鬭小者必死大者必傷子待傷虎而刺之則是一舉而兼兩虎也無刺一虎之勞而有刺兩虎之名齊楚今戰戰必敗敗王起兵救之有救齊之利而無伐楚之害【戰國策秦惠文君】

醫扁鵲見秦武王武王示之病扁鵲請除左右曰君之病在耳之前目之下除之未必已也將使耳不聽目不明君以告扁鵲扁鵲怒而投其石曰君與知之者謀之而與不知者敗之使此知秦國之政也則君一舉而亡國矣【戰國防秦武王】

黃歇使於秦說昭王曰天下莫彊於秦楚今聞大王欲伐楚此猶兩虎相鬭而駑犬受其敝不如善楚臣聞之物至而反冬夏是也致至而危累棊是也【戰國防秦昭防王】夫取三晉之腸胃與出兵而懼其不反也孰利【戰國策秦昭防王】

此所謂借賊兵而賫盜食者也王不如逺交而近攻得寸則王之寸得尺亦王之尺也【戰國策秦昭防王】

趙且伐燕蘇代爲燕謂衛王曰今者臣來過易水蚌方出曝而鷸啄其肉蚌合而箝其喙鷸曰今日不雨明日不雨卽有死蚌蚌亦謂鷸曰今日不出明日不出卽有死鷸兩者不肯相舎漁者得而並擒之今趙且伐燕燕趙久相攻以敝大眾臣恐彊秦之爲漁父也【戰國防燕昭王】必若所欲爲危於絫卵難於上天變所欲爲易於反掌安於泰山【前漢書枚乘傳】

臣聞揚湯止沸莫若去薪潰癰𨿽痛勝於內食【後漢書董卓傳】當爲秋霜無爲檻羊【後漢書廣陵思王荊傳】

夫邊垂之患手足之蚧搔中國之困胸背之瘭疽方今郡縣盜賊尙不能禁況此醜虜而可伏乎【後漢書烏桓鮮卑傳】湯止沸不如滅火去薪潰癰𨿽痛勝如養肉及溺呼船悔之無及【魏志董卓傳注】

諺曰射幸數跌不如審發是故智者不爲小利移目不爲意似攺步時可而後動數合而後舉【蜀志譙周傳】

譬猶棊刼相持爭行先後若一行非當或成彼利誠應捨小營大先保封域【周書熊安生儒林傳】

天道無殃不可先倡人道無災不可先謀必見天殃又見人災乃可以謀【太公六韜武韜】

夫運謀者天地之虛滿也合離也春秋冬夏之勝也【管子侈靡】

愛子者慈於子重生者慈於身防功者慈於事慈母之於弱子也務致其福務致其福則事除其禍事除其禍則思慮熟思慮熟則得事理得事理則必成功必成功則其行之也不疑不疑之謂勇聖人之於萬事也盡如慈母之爲弱子慮也【韓非子解老】

當今之世爲人主忠計也必無使燕王說魯人無使近世慕賢於古無思越人以救中國溺者如此則上下親內功立外名成【韓非子用人】

虞慶將爲屋匠人曰材生而塗濡夫材生則橈塗濡則重以橈任重今𨿽成久必壞虞慶曰材幹則直塗幹則輕今誠得幹日以輕直𨿽久必不壞匠人詘作之成有間屋果壞【韓非子外儲說左上】

南宮敬子問顏涿聚曰季孫養孔子之徒所朝服與坐者以十數而遇賊何也曰昔周成王近優侏儒以逞其意而與君子防事是能成其欲於天下今季孫養孔子之徒所朝服而與坐者以十數而與優侏儒防事是以遇賊故曰不在所與居在所與謀也【韓非子外儲說左下】以手擊牛之背可以殺其上蝱而不能破虱諭今將兵方欲滅秦不可盡力與章邯卽戰或未能擒徒費力也【前漢書注項籍傳】

理國譬如理家耕當使奴織當問婢陛下欲伐國而與白面書生輩謀之何由濟【藝文類聚人部奴】

譬如白鶴欲取魚時籌量進止不失期防知其可得卽便取之終不空也【大智度論卷九十四】

夫欲止流莫若髙堰欲伐樹者當盡根源【出曜經三愛品】猶農夫之播殖匠者之構室將擇楨材以求堂宇之飾精簡種子以規嘉谷之實故稼穡必樹於沃壤之地卜居要選於爽塏之處【明集釋駮論】

昔齊人好獵家貧犬瘠窮年馳騁不獲一獸於是退而歸耕令吾子有知歸耕得算【明集駮夷夏論】

審察

采苓采苓者皆言我采此苓於首陽之巓然首陽之巓信有苓矣然而今人采之者未必於首陽而人必信之以其事有似也事𨿽似而實非以興天下之事亦有似之而實非者君何得聞人之讒而輒信之乎【毛詩正義采苓】以人爲鏡見成敗以水爲鏡見形而已書曰人無於水鑑當於民鑑【國語解吳申胥諫】

夫明者獨見不惑於朱紫聽者獨聞不謬於淸濁故離朱不爲巧移目師曠不爲新聲易耳【後漢書陳元列傳】玉石同體而異名忠佞異名而同理求之於同則得其所以異防之於異則失其所以同【北史髙閭傳】

必見其陽又見其陰乃知其心必見其外又見其內乃知其意必見其疏又見其親乃知其情【太公六韜武韜】

今有美麗佼好之人人之所同悅也然而蒙之以倛首則見之者棄之而走更之以輕紈阿裼焉則向日之走者畱行矣甚矣世之人注其目於視也目奚足信【子華子大道】

故鄭人之取玉也載司南之車爲其不惑也夫度材量能揣情者亦事之司南也故同情而俱相親者其俱成者也同欲而相疏者其偏害者也同惡而相親者其俱害者也同惡而相疎者偏害者也【鬼穀子】

伯樂敎二人相踶馬相與之簡子廏觀馬一人舉踶馬其一人從後而循之三撫其尻而馬不踶此自以爲失相其一人曰子非失相也此其爲馬也踒肩而腫膝夫踶馬也者舉後而任前腫膝不可任也故後不舉子巧於相踶馬而拙於任腫膝夫事有所必歸而以有所腫膝而不任智者之所獨知也【韓非子說林】

田伯鼎好士而存其君白公好士而亂荊其好士則同其所以爲則異公孫友自刖而尊百里竪刁自宮而謟桓公其自刑則同其所以自刑之爲則異【韓非子說林】故人主之於國事也皆不達乎工匠之構屋張弓也然而士窮乎範且虞慶者爲虛辭其無用而勝實事其無易而窮也【韓非子外儲說左上】

宋人有請爲燕王以棘刺之端爲母猴者必三月齋然後能觀之燕王因以三乘養之右禦冶公言王曰臣聞人主無十日不燕之齋今知王不能久齋以觀無用之器也故以三月爲期凡刻削者以其所以削必小今臣冶人也無以爲之削此不然物也王必察之王因囚而問之果妄乃殺之冶人謂王曰計無度量言談之士多棘刺之說也【韓非子外儲說左上】

晉平公鑄爲大鐘使工聽之皆以爲調矣師曠曰不調請更鑄之平公曰工皆爲調矣師曠曰後世有知音者將知鐘之不調也臣竊爲君恥之至於師防而果知鐘之不調也是師曠欲善調鐘以爲後世之知音者也【呂氏春秋長見】

使治亂存亡若髙山之與深谿若白堊之與黑漆則無所用智𨿽愚猶可矣且治亂存亡則不然如可知如可不知如可見如可不見故智士賢者相與積心愁慮以求之猶尙有管叔蔡叔之事與東夷八國不聽之謀故治亂存亡其始若秋毫察其秋毫則大物不過矣【呂氏春秋察微】古之善相馬者寒風是相口齒麻朝相頰子女厲相目衛忌相許鄙相投伐相褐胸脇管靑相膹肳陳悲相股腳秦牙相前贊君相後凡此十人者皆天下之良工也其所以相者不同見馬之一徵也而知節之髙卑足之滑易材之堅脆能之長短非獨相馬然也人亦有徵事與國皆有徵聖人上知千歲下知千歲非意之也【呂氏春秋觀表】

疑似之迹不可不察察之必於其人也舜爲禦堯爲左禹爲右入於澤而問牧童入於水而問漁師奚故也其知之審也夫人子之相似者其母常識之知之審也【呂氏春秋疑似】

夫得言不可以不審數傳而白爲黑黑爲白故狗似玃玃似母猴母猴似人人之與狗則逺矣此愚者之所以大過也聞而審則爲福矣聞而不審不若無聞矣【呂氏春秋察傳】

善言古者合之於今能術逺者考之於近【陸子術事】

從朝視夕者移從枉凖直者虧聖人之偶物也若以鏡視形曲得其情【淮南子說林訓】

異音者不可聽以一律異形者不可合於一體【淮南子說林訓】聲有順逆必有淸濁形有善惡必有曲直故聖人聞其聲則別其淸濁見其形則異其曲直於濁之中必知其淸於淸之中必知其濁於曲之中必知其直於直之中必知其曲【春秋繁露保位權】

夫泰山之爲大弗察弗見而況微眇者乎【春秋繁露竹林】回曰今者有哭者其音甚悲非徒哭死又哭生離者孔子曰何以知之回曰似完山之鳥孔子曰何如曰完山之鳥生四子羽翼已成乃離四海哀鳴送之爲是往而不復返也孔子使人問哭者哭者曰父死家貧賣子以之將與其別也【說苑辧物】

夫小快害義小慧害道小辧害治【說苑談叢】

或問蒼蠅紅紫曰明視問鄭衛之似曰聰聽或曰朱曠不世如之何曰亦精之而已矣【楊子吳子篇】

次二錯於靈蓍焯於資出泥入脂測曰錯蓍焯比光道也【太經第一童】

故穹窮之似槁本蛇牀之類薇蕪碧盧之亂美玉非猗頓不能別也闇主之於名實亦不能知也【呂氏春秋審分解】察疑之政謂察朱紫之色別宮啇之音故紅紫亂朱色滛聲亂正樂【武侯十六防察疑】

凡相混者或敎之薫隧或令之負豕二言之於除臰洿也孰是孰非【王充論衡寒溫篇】

勇夫彊國勇夫難近好女悅心好女難畜辧士快意辧士難信【王充論衡言毒篇】

湖池非一廣狹同也樹竿測之深淺可度【王充論衡須頌篇】三年盲子卒見父母不察察相識安肯悅喜【王充論衡自紀篇】文王四乳然則世亦有四乳者此則駑馬一毛似驥耳【曹子建相論】

彼有外名者未必有內行有陽譽者不能解陰罪若以薺菱之生死而疑陰陽之大气亦不足以致逺也【抱朴子內篇微防】

貴逺賤近有自來矣故新劍以詐刻加價獘方以僞題見寶也是以古書𨿽質朴而俗儒謂之墮於天也今文𨿽金玉而常人同之於瓦礫也【抱朴子外篇鈞世】

膚表或不可以論中望貌或不可以核能仲尼似喪家之狗公旦類朴斵之材咎繇面如蒙箕伊尹形如稿骸及龍陽宋朝猶土偶之冠夜光籍孺董鄧猶錦紈之裏塵埃也【抱朴子外篇博諭】

落落之玉或亂乎石碌碌之石時似乎玉【文心雕龍總術】咸池不齊度於防咬而眾聽者或疑能不惑者其惟子野乎【文選東京賦】

世之所遺未爲非寶主之所珍不必適治【文選陸機演連珠】屠者割肉則知牛長少弓人筋則知牛長少雕人裁骨則知牛長少各有辧焉【意林尸子】

遂使甘霜受電之心有同於飾請皎日大河之志匪殊於貌謁【藝文類聚封爵部遜譲封表】

夫萍與菱之浮相似也菱植根萍隨波是以堯舜嘆巧言亂徳仲尼惡紫之奪朱【藝文類聚艸部萍論】

捲葹【一作施】不死誰必有心甘蕉自長故知無節是以螺蚌得路恐異驪淵雀鼠同歸應非丹宂【文苑英華庾信連珠】顏回問孔子曰小人之言有同乎君子者不可不察也子曰君子以行言小人以舌言【太平禦覽人事部言語】

舄九寫而爲烏虎三寫而爲帝言書之轉易如此【埤雅品物門鵲】

赤欲如白裹朱不欲如赫靑欲如蒼璧之澤不欲如藍【埤雅卉物門藍】

管子曰無儀法程式蜚搖而無所定謂之蜚蓬之問蜚蓬之問明主不聽也【埤雅卉物門蓬】

篤論曰日給之華似柰柰實而日給虛虛僞之與眞實相似也【埤雅卉物門木槿】

裏語曰斫檀不諦得莢蒾莢蒾尙可得駮馬【爾雅翼六駮】容色見上下左右各在其要其色見淺者湯液主治十日已其見深者必齊主治二十一日已其見大深者醪酒主治百日已色夭靣脫不治百日盡已【黃帝素問內經玉版論要篇】

夫年長則求之於府年少則求之於經年壯則求之於藏【黃帝素問內經示從容論】

黃帝問曰病有標本刺有逆從柰何岐伯對曰凡刺之方必別陰陽前後相應逆從得施標本相移故曰有其在標而求之於標有其在本而求之於本有其在本而求之於標有其在標而求之於本故治有取標而得者有取本而得者有逆取而得者有從取而得者故知逆與從正行無問知標本者萬舉萬當不知標本者是謂妄行【黃帝素問內經標本病傳論】

夫平心脈來累累如連珠如循瑯玕曰心平夏以胃气爲本病心脈來喘喘連屬其中微曲曰心病死心脈來前曲後居如操帶鉤曰心死平肺脈來厭厭聶聶如落楡莢曰肺平秋以胃气爲本病肺脈來不止不下如循雞羽曰肺病死肺脈來如物之浮如風吹毛曰肺死平肝脈來耎弱招招如揭長竿末稍曰肝平春以胃气爲本病肝脈來盈實而滑如循長竿曰肝病死肝脈來急益勁如新張弓曰肝死平脾脈來和柔相離如雞踐地曰脾平長夏以胃气爲本病脾脈來實而盈數如雞舉足曰脾病死脾脈來鋭堅如鳥之啄如鳥之矩如屋之漏如水之流曰脾死平腎脈來喘喘累累如鉤按之而堅曰腎平冬以胃气爲本病腎脈來如引葛按之益堅曰腎病死腎脈來發如奪索辟辟如彈石曰腎死【黃帝素問內經平人气象論】

合而察之切而驗之見而得之若淸水明鏡之不失其形也【黃帝素問靈樞經外揣】

行水者必待天溫冰釋凍解而水可行地可穿也人脈猶是也治厥者必先熨調和其經掌與腋肘與腳項與脊以調之火气以通血脈乃行然後視其病脈淖澤者刺而平之堅者破而散之气下乃止此所謂以解結者也【黃帝素問靈樞經刺節眞邪】

夫日月之出入也同明人之生死也同形春秋之分也同利聖之與野人也同容通者之與閉塞也同事道士之與赤子也同功凡此數者中異而外同非有聖人莫之能明【道徳經指歸卷十一】

又如狂人𨿽說空花論其微妙終不可信【大乘妙林經】如巧幻師在四衢道化作女人忽現懷孕尋見生子其子俄尒便復命終彼女於子生時有喜死有憂耶【波羅蜜多經五百八十一】

譬如甘蔗其味𨿽一岀白石蜜爲福徳人出黒石蜜爲薄徳人【大方等大果經十八】

設有重貨若復空行欲得責稅故宜難詰【阿差末菩薩經卷一】譬如故瓶盛淨不淨而蓋其口不見其裏發口則現也【修行道地經慈品】

如水乳合猶尙可別【修行道地經行空品】

譬如月十四日眾人生疑若滿若不滿【大智度論卷六】

譬如牛乳驢乳其色𨿽同牛乳抨則成酥驢乳抨則成糞【大智度論卷十八】

譬如良醫觀其病相審定知其可活則治之不可活者則捨之【大智度論卷八十八】

夫聞淸商而謂之角非彈之過聽者之不聰矣見和璧而名之石非璧之賤也視者之不明矣【明集牟子理惑論】猶靈鳯以容徳希覩鼢鼠以醜懼潛形𨿽隱質事同妍異矣【辧正論卷六】

欲使瑉玉異價涇渭分流【髙僧傳八釋寶亮】

良由雪山之藥眞僞頗辧庵羅之果生熟難分【法苑珠林卷五十八】

諭林卷十

欽定四庫全書

諭林卷十一

明徐元太撰人事門【九】

審宜

無妄之藥不可試也【易無妄】

有妄致疾其藥可用若身旣無妄自然致疾其藥不可試也若其試之恐更益疾也言非妄有災不可治也若必欲治之則勞煩於下害更甚也【周易正義無妄】

潤濕不谷樹之竹莞蒲礫石不可谷樹之葛木以爲絺綌以爲材用【汲冡周書文傳解】

匏有苦葉濟有深涉深則厲淺則掲【與器同詩國風匏有苦葉】遭時制宜如遇水深則厲淺則揭矣男女之際安可以無禮義將無以自濟也【毛詩匏有苦葉注】

凢治兔之宜鮮者毛炮之柔者炙之幹者燔之【鄭氏箋詩匏葉】將稼者必先相地之宜而擇其種【鄭氏箋詩大田】

丈夫陽也陽動故多謀慮則成國婦人陰也陰靜故多謀慮乃亂國【鄭氏箋詩瞻卬】

人采苓采苓於何處采之於首陽之巓采之以興獻公問細小之行於何處求之於小人之身求之【毛詩正義采苓】彼終南大山之上何所有乎乃有條有梅之木以興彼盛徳人君之身何所有乎乃宜有榮顯之服然山以髙大之故宜有茂木人君以盛徳之故宜有顯服若無盛徳則不宜矣【毛詩正義終南】

治兵則幼賤在前振旅則尊老在前釋文云出爲治兵尙威武也入爲振旅反尊卑也孫炎曰出則幼賤在前貴勇力也入則尊老在前復常法也【毛詩正義采芑】

且夫茅茨采椽至質之物建日月乘玉輅以處其中象箸玉杯而食於土簋非其類也【毛詩正義靈臺】

地有山川髙下物生各有所宜人君當效之亦順合所宜而任之山者不使居川渚者不使居中原【毛詩正義周頌譜】居山以魚鼈爲禮居澤以鹿豕爲禮君子謂之不知禮【禮記禮器】

治𨿽用禮不本其所宜如農夫徒耕而不下種子也【禮記正義禮運】

山有木工則度之賓有禮主則擇之【左傳隱公十一年】

凢邦國之使節山國用虎節土國用人節澤國用龍節【周禮地官掌節】

以玉作六器以禮天地四方以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方【周禮春官大宗伯】

行澤者欲短轂行山者欲長轂短轂則利長轂則安行澤者反輮行山者仄輮反輮則易仄輮則完【周禮考工記】方圓角直曲斜凹凸必有形逺近髙下長短疾緩必有制寒暑燥濕風雨逆順必有時金木水火土石羽毛必有濟布帛桑麻筋角齒革必有用【三墳形墳】

張儀欲以漢中與楚請秦王曰有漢中槖種樹不處者人必害之家有不宜之財則傷今漢中南邊爲楚利此國累也【戰國防秦武王】

鴻鵠巢於髙林之上暮而得所棲黿鼉穴於深淵之下夕而得所宿夫趣舎行止亦人之巢穴也且各得其棲宿而已天下非所保也【後漢書逸民列傳】

如以舟無推陸之分瑟非常調之音不限局以疑逺不拘以妨素則化樞各管其極【後漢書王仲列傳】

古善漁者宿沙渠子使漁山側𨿽十宿沙子不得漁焉宿沙非暗於漁道也彼山者非魚之所生也【後漢書馬融傳注】魚潛於淵出水喣沫何則物有本性不可橫處非分也【吳志王蕃傳注】

夫珍木嘉樹其品非一莫不植根深岨致之未易借地廣之資因人多之力則役苦費深爲敝滋重是以上古聖王采椽不斷斷之則懼刻桷雕楹莫知其限也哲人縣鑑微逺杜漸防萌知采椽不愜後代之心不斷不爲將來之用故加朱施漆以傳厥後散木凢材皆可入用【宋書禮五志】

若謂氊裘之民可以決勝於荊越必不可矣而曰樓船之夫可以爭鋒於燕冀豈或可乎【宋書索虜傳】

𨿽舟車均於致逺而有川陸之節佛道齊乎達化而有夷夏之別若謂其致旣均其法可換者而車可涉川舟可行陸乎【南齊書顧歡傳】

圓行方止器之異也金剛水柔性之別也善禦性者不違金石之質善爲器者不易方圓之用【梁書張充傳】

太和五銖𨿽利於京邑之肆而不入徐揚之市土貨旣殊貿鬻亦異便於荊郢之邦者則礙於兗豫之域【魏書食貨志】

夫冬日之不濫非愛水也夏日之不焬非愛火也爲不適於身便於體也【管子禁藏】

歲有春秋冬夏月有上下中旬日有朝暮夜有昏晨半星辰序各有其司故曰天不一時山陵岑巖淵泉閎流泉逾瀷而不盡薄承瀷而不滿髙下肥墝物有所宜故曰地不一利鄕有俗國有法食飲不同味衣服異采世用器械規矩繩準稱量數度品有所成故曰人不一事【管子宙合】夫慮事定物辧明禮義人之所長而蝚蝯之所短也緣髙出險蝚蝯之所長而人之所短也蝚蝯之所長責人故其令廢而責不塞故曰墜岸三仞人之所大難也而蝚蝯飲焉【管子形勢解】

今夫挽車者前呼邪軤【火乎切】後亦應之此挽車勸力之歌也𨿽鄭衞胡楚之音不若此之義也【文子微明】

獵羆虎者不於外圂鉤鯨鯢者不居淸池何則圂非羆虎之窟也池非鯨鯢之泉也【鄧析子無厚】

烏獲輕千鈞而重其身非其身重於千鈞也勢不便也離朱易百步而難眉睫非百步近而眉睫逺也道不可也故明主不窮烏獲以其不能自舉不困離朱以其不能自見【韓非子觀行】

今舉大木者前呼輿謣後亦應之此其於舉大木者善矣豈無鄭衞之音哉然不若此其宜也夫國亦木之大者也【呂氏春秋淫辭】

白圭新與惠子相見也惠子說之以彊白圭無以應惠子出白圭告人曰人有新取婦者婦至宜安矜煙視行豎子操蕉火而鉅新婦曰蕉火大鉅入於門門中有斂防新婦曰塞之將傷人之足此非不便之家氏也然而有大甚者今惠之遇我尙新其說我有大甚者【呂氏春秋不屈】

若夫舜湯則苞裹覆容緣不得已而動因時而爲以愛利爲本以萬民爲義譬之若釣者魚有大小餌有宜適羽有動靜【呂氏春秋離俗】

堯之治天下也舜爲司徒契爲司馬禹爲司空后稷爲大田師奚仲爲工其導萬民也水處者漁山處者木谷處者牧陸處者農地宜其事事宜其械械宜其用用宜其人澤臯織网陵阪耕田得以所有易所無以所工易所拙是故離叛者寡而聽從者眾譬若播棊丸於地員者走澤方者處髙各從其所安夫有何上下焉若風之遇蕭忽然感之各以淸濁應矣【淮南子齊俗訓】

今之裘與蓑孰急見雨則裘不用升堂則蓑不禦此代爲常者也譬若舟車楯肆窮廬故有所宜也故老子曰不上賢者言不致魚於木沈鳥於淵【淮南子齊俗訓】

聖人財制物也猶工匠之斵削鑿枘也宰庖之切割分別也曲得其宜而不折傷拙工則不然大則塞而不入小則窕而不周動於心枝於手而愈丑【淮南子齊俗訓】

爲魚徳者非挈而入淵爲蝯賜者非負而緣木縱之其所而已【淮南子說山訓】

亡者不敢夜揭炬保者不敢畜噬狗【淮南子說山訓】

染者先靑而後黒則可先黒而後靑則不可工人下漆而上丹則可下丹而上漆則不可萬事猶此所先後上下不可不審【淮南子說山訓】

防在頰則好在顙則醜繡以爲裳則宜以爲冠則譏【淮南子說林訓】

明月之光可以逺望而不可以細書甚霧之朝可以細書而不可以逺望尋常之外【淮南子說林訓】

嘗被甲而免射者被而入水嘗抱壺而度水者抱而蒙火可謂不知類矣【淮南子說林訓】

夜行者掩目而前其手涉水者解其馬載之舟事有所宜而有所不施【淮南子說林訓】

漁者走淵木者走山所急者存也朝之市則走夕過市則步所求者亡也【淮南子說林訓】

事有所至而巧不若拙故聖人量鑿而正枘【淮南子人間訓】水火金木土谷異物而皆任規矩權衡凖繩異形而皆施丹靑膠漆不同而皆用各有所適物各有宜輪圓輿方轅從衡橫勢施便也驂欲馳服欲步帶不厭新鉤不厭故處地宜也【淮南子秦族訓】

方軸圓輪車行不前組囊以錐失其事便【焦氏易林無妄之損】污泥爲陸不田宜稷【焦氏易林防之師】

靈塲之威宜夜矣乎【揚子問明】

次六凖繩規矩不同其施測曰凖繩規矩乖其道也【太經第一戾】

次六入水載車出水載杭宜於王之更測曰車杭出入其道更也【太經第三更】

人之有骨法也猶萬物之有種類材木之有常宜巧匠因象各有所授曲者宜爲輿檀宜作輻楡宜作轂此其正法通率也若有其質而工不材可如何【潛夫論正列】當冶工之消鐵也以土爲形燥則鐵下不則躍溢而射【王充論衡雷虛篇】

候气變者於天不於地天文明也衣裳在身文著於衣不在於裳衣法天也【王充論衡佚文篇】

夫不得心意所欲𨿽盡堯舜之言猶飲牛以酒啖馬以脯也【王充論衡自紀篇】

且禮有所不防事有所不須防決知辠不必臯陶調和葵韭不俟狄牙閭巷之樂不用韶武裏母之祀不待大牢旣有不須而又不宜牛刀割雞舒防采葵鈇鉞裁著盆盎酌巵大小失宜善之者希【王充論衡自紀篇】

俗曉露之言勉以深鴻之文猶和神仙之藥以治齀欬制貂狐之裘以取薪菜也【王充論衡自紀篇】

霜風慘烈周棄不蓺禾炎气赫防曹明不制裘知時不可也貨章甫者不造閩越衒赤舄者不入跣防知俗不宜也【劉子隨時】

盛暑炎蒸必借涼風寒交冰結必處溫室夏不禦氊非憎惡之炎有餘也冬不臥簟非怨讐之涼自足也【劉子文武】無妄頁【音頡】顚顚趾延延子欽於父雷奮於天傳曰頁顚顚【首同】之髙也趾延延足之行也子欽於父得其順也雷奮於天合其道也【元包孟陰】

靈壇所以爲威可宜夜而不可經白日【揚子法言注問明篇】聖賢之道動合物宜隨俗污隆用行其正取其濟物而已由求鳥必髙其繳須魚必沈其网也【李善注文選陸士衡演連珠】器大者不可以小道治勢動者不可以爭競擾【文選幹寶晉紀總論】

適物之技俯仰異用應事之器通塞異任是以鳥棲雲而繳飛魚藏淵而网沈賁鼓宻而含響朗笛防而吐音【文選陸機演連珠】

車輕道近鞭策不用鞭策所用道逺任重【意林尸子】

濟溺者以金石不如尺索【意林文子】

土不可作鐵而可以作瓦【意林物理論】

玉爲雕楹不取材於蟠木丹成繡黼豈襲冕於蘿薜何則適用有所宜朝野不可一指【藝文類聚職官部太常表】

以珠彈不如泥丸各有所用也【藝文類聚軍器部彈】

席爲冬設簟爲夏施【藝文類聚服飾薦蓆】

凢防膳食之宜牛宜稌羊宜黍豕宜稷犬宜梁鴈宜麥魚宜苽凢君子之食嘗放焉【藝文類聚食物部食】

智有所不足故桐不可與爲弓【藝文類聚木部桐】

幹將莫耶天下之利劍也水防鵠鴈陸防馬牛將以補屩曽不如一錢之錐【藝文類聚獸部馬】

東方朔傳曰騏驥騄耳飛兔驎駵天下之良馬者也將以捕鼠於深宮之中曽不如跛犬【初學記獸部馬注】

種蘭忌當門懷璧莫向楚楚少別玉人門非種蘭所【何氏語林黜免】

明鏡蒸食未爲得所幹將補履尢可傷嗟是以气足淩雲不應止爲【一作官】武騎才堪王佐不應直放長沙【文苑英華庾信連珠】

水不策驥陸不乘舟世無爲而俎豆設時有虞而干戈滌【太平禦覽地部陸】

公輸子巧用材也不能以檀爲瑟【太平禦覽樂部瑟】

稼農之本穡農之末農本輕而末重前緩而後急稼欲少穡欲多耨欲緩收欲速此良農之務【太平禦覽資產部穡】黃金滿筒不以投明珠徑寸豈勞彈雀【太平禦覽鱗部】宿沙瞿子善煮鹽使煮潰沙𨿽十宿沙不能得也【太平禦覽飲食部鹽】

古歌有曰髙田種小麥終久不成穗【爾雅翼麥】

諺云不聰不明不能爲王不瞽不聾不能爲公【困學紀聞卷下諸子】

昔三人晨行觸霧一人健一人病一人死健者飲酒病者飲粥死者空腹【本艸酒卷二十六】

病在胸膈以上者先食後服藥病在心腹以下者先服藥而後食病在四肢血脈者宜空服而在旦病在骨髓者宜飽滿而在夜【本艸一卷】

夫癰气之息者宜以鍼開除去之夫气盛血聚者宜石而寫之此所謂同病異治也【黃帝素問內經病能論】

有病膺腫頸痛胸滿腹脹此爲何病何以得之岐伯曰名厥逆帝曰治之柰何岐伯曰炙之則瘖石之則狂須其气並乃可治也【黃帝素問內經腹中論】

刺瘧者必先問其病之所先發者先刺之先頭痛及重者先刺頭上及兩額兩肩間出血先項背痛者先刺之先腰脊痛者先刺郤中出血先手臂痛者先刺手少陰陽明十指間先足脛痠痛者先刺足陽明十指間出血【黃帝素問內經刺瘧論】

兵法曰無迎逢逢之气無擊堂堂之陣刺法曰無刺熇熇之熱無刺漉漉之汗無刺渾渾之脈【黃帝素問靈樞經逆順】刺虛者須其實刺實者須其虛【黃帝素問內經寶命全形論】

食者所以治百骸失其時而生百病動者所以安萬物失其機而傷萬物【陰符經集注鬼穀子】

夫饑而倍食渴而倍飲熱而投水寒而入火所苦𨿽除其身必死胸中有瘕不可鑿喉中有疾不可剝也蟁防著面不可射也蟣虱著身不可斫也何則欲除小患而生大賊也【道徳經指歸卷十】

合其時而食則百骸治應其機而動則萬化安乖時失機則禍亂生也【天機經安】

如系蝦蟆在獼猴手而此獼猴面不回顧【大寶積經卷二】譬如牧牛人不知淺處駈牛入水於深處而渡彼牛捨此未到彼岸於其中流而受困危【大寶積經七十二】

譬如木柱若以艸土不能斬截必以利斧乃能斬之【大寶積經卷八十八】

譬如曠野之中若山上不生蓮花及優鉢華也【佛遺日摩尼寶經推六】

法若爲羅闍作者於淨宅內修耳若欲求於白象者往象坊作之必獲本願若欲求馬良者於馬坊作法必獲本願若蛇螫者於大池有龍之處作法卽可【文殊師利寶藏尼經羔七】

如世醫師明識眾生有風痰熱病其病未起爲逆治不可也【文殊師利問經卷下】

譬如求火鑽木陽燧乃出火耳不從水中而出火矣【佛說魔逆經羊十】

猶如有人至毒家舎竟不服毒自生驚怖受大苦痛發聲大呼我今遇毒我今遇毒有義良醫持不實藥令是病人除不實病得離眾苦若是良醫持於實藥與是人者是人活不不也是人實不服食於毒自生毒想須不實藥以療治之【大方廣如來祕宻藏經卷下】

譬如大國王所寶防身刀若在屠膾舎法應彊奪取帝王所珍器不應屬惡人【鴦崛摩羅經卷二】

如知山有金故鑿山求金而不鑿樹以無金故【鴦崛摩羅經卷四】

譬如車行當以油塗【蘓婆呼童子經卷上】

譬如初學學五字句界成句偈欲先知義然後乃學當得知不要當先學然後乃知彼善學已然後乃敎界成句義引譬示之彼能聽受【大法鼔經卷下】

猶如有人欲得油者以搾具盛麻子以暖湯漬而取壓之彼必得油所以者何以正求油謂壓麻子也【中阿含經卷四十五】

猶如有人欲得酥者以器盛酪以抨抨之彼必得酥所以者何以正求酥謂抨酪也【中阿含經卷四十五】

如人欲得捉蛇先以鐵杖壓彼蛇項手捉其頭彼蛇𨿽反尾回或纒手足及余肢節然不能蜇捉蛇而得此義不受極苦亦不疲勞所以者何彼以善解取蛇法故【中阿含經卷五十四】

猶如有目之士以淨明珠投白繒上兩不相污二俱淨故【長阿含經卷一】

譬如然火欲令其滅去其樵炭彼火則滅【雜阿含經卷二十七】譬如菓美而樹髙無因得食惟有伐樹根躃枝從食菓必矣【中本起經現變品】

猶人須華當詣園圃須珍寶者當詣大海【出矅經八信品】譬如病疥瘙之轉多身壞增劇良醫授藥疥癢自止【禪法要解經卷上榮九】

譬如放牛以牛難失故守之少事如放獼猴易失故守之多事【三昧法門經卷上】

譬如病人宜將養若復放捨無得活【三昧法門經下】

譬如金師韛扇炭用巧非時失韛法怱怱急韛不知時或時水澆或放捨金融急韛則消過未融便止則不消非時水澆金則生非時放置則不熟【三昧法門經卷下】

如犢未生牛乳乳不可得非時故若犢生已牛角乳不可得無智故如鑽濕木求出火火不可得非時故若析幹木以求火火不可得無智故【三昧法門經卷下】

譬如以金錢買銅錢人無笑者何以故賣買法應爾故【大智度論卷一】

譬如師子百獸之王爲小虫吼爲眾所笑若在虎狼猛獸之中奮迅大吼智人所可【大智度論卷三】

如遭風雨則入舎持蓋如地有刺則著鞾鞋大寒然火熱時求水【大智度論卷五】

譬如人從木求火從地求水從扇求風如是等種種各有因緣【大智度論卷六】

譬如利刀著好飲食中刀便生垢飲食𨿽好而與刀不相宜若以石磨之脂灰瑩治垢除刀利【大智度論卷十】

如人有瘡則須藥塗若無瘡者藥無所施【大智度論卷十】譬如下藥以巴豆爲主若除巴豆則無下力【大智度論卷二十】譬如禦者試馬曲折隨意然後入陣【大智度論卷二十】

譬如人渴得一掬水則足不須瓶器持水若共大眾人民則須瓶甕持水【大智度論卷二十八】

譬如以不淨器盛諸美食人所不喜如臭皮嚢盛諸寶物取者不樂【大智度論卷二十九】

譬如人爲非人所持而罵辱良醫良醫是時但爲陰鬼不嫌其罵【大智度論卷三十】

譬如梁椽因緣和合故名空而梁椽不應空【大智度論卷三十一】

譬如軍立宻號有知者有不知者【大智度論卷三十八】

譬如藥師和合諸藥冷病者與熱藥於熱病中爲非藥【大智度論卷四十四】

譬如和合下藥巴豆最有力【大智度論卷五十三】

譬如求重寶必於大海寶山中求之不應在溝瀆臭穢處求【大智度論卷五十五】

譬如深水不應使小兒渡應敎大人令渡【大智度論卷六十六】譬如小兒可以小杖鞭之不可與大杖【大智度論卷六十七】譬如以鉗取火𨿽捉而不燒【大智度論卷七十二】

譬如執菅艸捉緩則傷手若捉急則無傷【大智度論卷七十六】如良醫過去病不可治見在病亦不可治服藥但能治應起病破其冷熱不復令起又如失火燒舎不爲已過火故勤滅亦不爲現在火故勤滅但爲未來火不令更燒故勤滅良醫滅火人勤方便亦不虛【大智度論卷九十】可燻者則能受燻是故金銀石等皆不可燻以不能受燻故【攝大乘論釋卷二】

如服蘇膏能除風疾不遣痰癊【廣百論卷十】

渴者不必須江海而飲饑者不必待敖倉而飽【明集牟子理惑論】

示其渡水之方則使資舟艥不能令步涉而得濟也【明集正誣論】

玉佩金貂莫施於樵野荷衣蕙帶弗踐於王庭故應器非靈廟所陳染衣異朝宗之服【辧正論卷六】

大物當置之大處曷爲回龍象於兔徑注大海於牛迹乎【僧肇注維摩詰經弟子品】

心隱

感以心爲深過心則謂之淺末矣【周易正義咸】

我心匪鑑不可以茹【音孺詩國風柏舟】

鑑之察形但知方圓白黑不能度其眞僞【鄭氏箋詩柏舟】人心之不同如其面焉吾豈敢謂子面如吾面乎【左傳襄公三十一年】

莊周有言人情險於山川以其動靜可識而沈阻難徵故深厚之性詭於情貌【後漢書郭太傅論】

世路險一至於此太行孟門寜云絕【梁書任昉傳】凢人心險於山川難於知天天猶有春秋冬夏旦暮之期人者厚貌深情【莊子列禦冦】

心所說毀舟爲杖心所欲毀鐘爲鐸【淮南子說林訓】

夫事之所以難知者以其竄端匿迹立私於公倚邪於正而以勝惑人之心者也若使人之所懷於內者與所見於外者若合符節則天下無亡國破家矣夫狐之捕雉也必先卑體弭耳以待其來也雉見而信之故可得而擒也使狐瞠目植睹見必殺之勢雉亦知驚憚遠飛以避其怨矣夫人僞之相欺也非直禽獸之詐計也物類相似若然而不可從外論者眾而難識矣是故不可不察也【淮南子人問訓】

不潔在面人皆恥之不潔在心人不肯愧以面露外而心伏內故善飾其情潛姦隱智終身不可得而見也【劉子心隱】

二儀之大可以章程測也三綱之動可以表裏度也雷霆之聲可以鐘鼔傳也風雨之變可以音律和也故有象可觀不能匿其影有形可見不能隱其迹有聲可聞不能藏其響有色可察不能滅其情夫天地陰陽之難明猶可以術數揆而耳目可知至於人也心居於內情伏於裏非可以算數測也【劉子心隱】

日在天之外而心在人之內物亦照焉照之於外不可以僞內者也而僞猶生焉心在人之內而智又在其內神亦照焉外之於內無所取徵也而欲求其情不亦難乎【劉子心隱】

物形外顯人神內藏外顯易察內藏難明【掦子法言注問神篇】天布列象物所以知其度此卽逺猶防淵之積水人所不能測此卽藏於器也【李善注文選陸士衡演連珠】

動循定檢天有可察應無常節身或難照是以望景揆日盈數可期撫臆論心有時而謬【文選陸機演連珠】

晷景有節尺圭可以知其數深情難測淵識不能知其心故光武蔽於龎萌魏武失之張邈【文選陸士衡演連珠】

情見於物𨿽逺猶防神藏於形𨿽近則宻是以儀天步晷而修短可量臨淵揆水則淺深難察【文選陸機演連珠】納眾惡拒羣善方寸地九折阪【藝文類聚人部性命賦】

楚越無以況其迥殊山川未足方其險阻【藝文類聚職官部吏部尙書表】

所言不了了藏惡在於心如灰覆炭火設躡燒人足【修行道地經慈品】

諭林卷十一﹤子部﹐類書類﹐諭林﹥

欽定四庫全書

諭林卷十二

明徐元太撰人事門【十】

應物

初六咸其拇象曰咸其拇志在外也【易咸】

九五咸其脢無悔【易咸】

脢者心之上口之下王輔嗣以四爲心神上爲輔頰五在上四之間故直云心之上口之下也明其淺於心神厚於言語【周易正義咸】

委曲同之鍼縷繁碎譬之米鹽【梁書王僧孺傳】

事物之至也如泉源一物不應亂之端也【荀子君道】

鼓不滅於聲故能有聲鏡不沒於形故能有形【淮南子詮言訓】面慙曰戁心慙曰恧體慙曰逡【小爾雅廣義】

俗之所貴有時而賤物之所大世或小之故順物之迹不得不殊【郭子注莊秋水】

夫畫地而使人循之其迹不可掩矣有其已而臨物與物不防矣【郭子注莊人間世】

順理則異類生愛逆節則至親交兵此虎之所以媚於養已也【郭子注莊人間世】

占捶鉤之輕重而無毫芒之差都無懷則物來皆應也【郭子注莊知北遊】

墨翟之徒世謂熱腹楊朱之侶世謂冷腸腸不可冷腹不可熱當以仁義爲節文爾【顏氏家訓省事】

衡平也權重也衡所以任權而鈞物平輕重也【李善注文選劉孝標廣絕交論】

聖人如柱邪王曰如籌算𨿽無情運之者有情【世說新語言語】何嘗見明鏡疲於屢照淸流憚於惠風【世說新語言語】

聖人之變如水隨形形平則平形險則險【意林範子】

字說曰應從心從防心之應物不疾而速不行而至防之應物人或使之能疾而已不行不至【埤雅品物門鷹】

申子曰豈不知鏡設精無爲而美惡自備矣【初學記器用部鏡】珠𨿽朗離人莫映【初學記居處部堂】

若鏡之心物來斯照如聖之智感而遂通【道徳經注防卷三】聖人無心有感斯應譬彼明境方玆虛谷感而後應不爲物先【道徳經注疏卷五】

譬如鳴鐘懸在虛空若無扣擊聲理恆存以何因緣聲理恆存以應扣故若有扣者大則大聲中則中聲小則小聲而此鐘中聲體不異各隨其扣發響不同聖人亦爾湛然之理等一不異隨物應形萬種差別【海空智藏經治相品】譬如大海流澍無極任人取用隨其灌漑有智之人深鑿溝渠以導其流則澆灌無極愚癡之人執持漏器詣於河海隨漏獲潤甚少或有盲人都不見海無所受潤【玉淸經慈悲方使品】

譬如虛空無不受持亦非摠持亦無不持【普超三昧經卷二】譬如若稱隨其輕重或上或下【修行道地經五陰成敗品】

在用如水分千月爲體若鏡鑑萬形【辧正論卷二】

考僞

視彼林中謂其當有大木而維有薪維有蒸薪蒸在林則似大木而非大木也以興視彼朝上謂其當有賢者而惟有小人此小人之在朝則似賢人而非賢也【毛詩正義正月】

莠之莖葉似苗佞人詐飾似有義利口辧辭似若有信鄭聲淫人之聽似若美樂紫色似朱鄕原惑眾似有徳此六似者孔子之所惡也【趙氏注孟盡心下】

外傳曰馬不過稂莠【爾雅防艸疏】

闕子曰宋之愚人得燕石梧臺之東歸而藏之以爲大寶周客聞而觀之主人父齋七日端冕之衣釁之以特牲革匱十重緹巾十襲客見之俛而掩口盧胡而笑曰此燕石也與瓦甓不殊主人父怒曰商賈之言豎匠之心藏之愈固守之彌謹【後漢書應奉傳注】

南海有明珠卽鯨魚目瞳鯨死而目皆無精可以鑑謂之夜光【述異記上】

正道而辧姦猶引繩以持曲直是故邪說不能亂百家無所竄【荀子正名篇】

今劍或絕側羸文齧缺捲銋而稱以項襄之劍則貴人爭帶之琴或撥刺枉撓闊解漏越而稱以楚莊之琴則巨室爭鼓之苖山之鋋羊頭之銷𨿽水防龍舟陸剸兕甲莫之服帶山桐之琴澗梓之腹𨿽鳴亷隅修營唐牙莫之鼔也【淮南子修務訓】

色厲而內荏亂眞者也文表而柔裏亂實者也【鹽鐵論利議】或曰何以處僞曰有人則作之無人則輟之之謂僞觀人者審其作輟而已矣【揚子孝至篇】

昔者姒氏治水土而巫步多禹扁鵲盧人也而醫多盧夫欲讎僞者必假眞【子重黎】

榝茱茰也佀椒而非以諭子椒佀賢而非賢也【王逸注楚辭離騷經】

故貪者能言亷亂者能言治盜跖非人之竊也莊蹻刺人之濫也【王充論衡本性篇】

海外西南有珠樹焉察之是珠然非魚中之珠也【王充論衡說日篇】

夫易言雲從龍者謂眞龍也豈謂土哉楚葉公好龍墻壁盤盂皆畫龍必以象類爲若眞是則葉公之國常有雨也【王充論衡亂龍篇】

鼈三足曰能三足曰賁案能與賁不能神於四足之鼈一角之羊何能聖於兩角之羊【王充論衡是應篇】

聞一增以爲十見百益以爲千使夫純朴之事十剖百判審然之語千反萬畔【王充論衡藝增篇】

夫名之系於實也猶物之系於時也物者春也吐華夏也布葉秋也凋零冬也成實斯無爲而自成者也若彊爲之則傷其性矣名亦如之故僞名者皆欲傷之者也【徐幹中論考僞】

誘以僞成之名懼以虛至之謗使人憧憧乎若亾惙惙而不定喪其故性而不自知其迷也咸相與祖述其業而寵狎之斯術之於斯民也猶內關之疾也非有痛癢煩苛於身情志慧然不覺疾之已深也然而期日旣至則血气防竭故內關之疾疾之中夭而扁鵲之所甚惡也以盧醫不能別而遘之者不能攻也【徐幹中論考僞】

姒氏禹也治水土涉山川病足故行跛也禹自聖人是以鬼神猛獸蜂蠆蛇虺莫之螫耳而俗巫多效禹步【揚子法言注重黎篇】

羊假虎皮見豺則戰人假僞名考實則窮【子法言注吾子篇】先見良物價定而雜與惡物以欺惑下土之人【李善注文選西京賦】

玉爲眞潔白如豬膏叩之鳴者是眞也其比類甚多相似宜精別之所以燕石入笥卞氏長號也【本艸玉屑卷二】鳩傅隼翼羔披豹皮類似質違表是裏非【意林周生烈子】桓靈諺曰舉秀才不知書察孝亷父別居寒素淸白濁如泥髙第良將怯如蠅【太平禦覽人事部諺下】

日給之華與柰相似也柰結實而日給零落虛僞之初與眞實相似也虛僞敗而眞實成【太平禦覽果部防】

夫萍之浮與菱之浮相似也菱植根萍隨波是以堯舜嘆巧言之亂徳仲尼惡紫之奪朱【太平禦覽果部菱】

蓋土龍不可以升天石人不任爲亭長容貌𨿽似蹄足難奬【初學記地部石注】

瑯玕石似珠也碔砆石似玉也【初學記地部石】

素冰象玉難可磨蕩結土成龍遭雨則傷【初學記地冰注】譬如儛師於大眾中化作城郭象馬車乘作諸瓔珞嚴身之具城邑聚落山林樹木泉池河水於彼眾中有諸眾生無有智慧覩見之時悉以爲實其中智人知其虛誑以幻力故惑人眼目【海空智藏經問病品】

譬如春時有諸人等在天池浴乘船遊戲失璃琉寶珠沒深水中是時諸人悉共入水求覓是寶競捉瓦石艸木沙礫各各自謂得琉璃珠歡喜持出乃知非眞【元陽妙經卷十】

刼初之時有建木鄕人入於山南衒賣眞珠時有山東商人姓頗羅墮名曰滿願出庫百金買得一珠圓明曜掌大徑一寸嚢肘自隨不令他見數旬之間忽有山南一人名曰雷詰僞賣魚目滿願西鄰壽量之家亦出百金買得魚目亦以懷藏不令他見卻後六年二家惡疾祈得明師來療此病和合藥分須好眞珠爾時二人各出眞珠以閱明師師遙見之懸知後人買得魚目師卽語言此非眞珠壽量狐疑恐師行誑請師水之浸經一宿合器鮏臭眞珠入水彌益光明九日出之引長六寸滿願服之所苦立愈【玉淸經法印品】

譬如幻師幻作種種象軍馬軍車軍步軍及牛羊等經須防頃忽然不現【波羅蜜多經三百九十九】

如工幻師執持少物於眾人前幻作種種異類色相或復幻作男女大小或復幻作象馬牛羊駞驢雞等種種禽獸或復幻作城邑聚落園林池沼種種莊嚴甚可愛樂或復幻作衣服飲食房舎臥具花香纓絡種種珍寶財谷庫藏或復幻作無量種類伎樂俳優令無量人歡娯受樂【波羅蜜多經四百七十二】

譬如逋生稻苗以不熟故名爲逋生以無實故風所吹去無堅重力似稻非稻【大寶積經卷一百一十三】

如野狐鳴而云師子吼色𨿽相似實非師子【大方等大集經十九】譬如鷰麥在麥田中芽莖枝葉與麥相似穢雜淨麥乃至彼艸其穗未出是時農夫應權捨置穗旣出已是時農夫恐穢淨麥並根剪防棄於田外【大集地藏十輪經卷三】譬如有驢被師子皮而便自謂以爲師子有人遙見謂眞師子及至鳴已皆識是驢【大集地藏十輪經卷七】

譬如貧人號名大富但得富名無所有也【佛遺日摩尼寶經推六】如欲食興蕖應當取眞實捨眞實虛僞自他無利益【鴦崛摩羅經卷二】

譬如驢隨羣牛而行而作是念我作牛聲然其彼形亦不似牛色亦不似聲出不似隨大羣牛謂已是牛而作牛鳴而去牛實逺【雜阿含經卷二十九】

猶如驢入羣牛之中而自稱曰我亦是牛我亦是牛然觀其兩耳復不似牛角亦不似尾亦不似音聲各異爾時羣牛或以角觝者或以腳蹋者或以口嚙者【增壹阿含經卷七】

譬如幻師出意爲化愚人愛戀貪而無厭幻主觀化無染無著所以者何僞而非眞【中本起經轉法輪品】

譬如羣牛志性調良所至到處擇軟艸食飲淸涼水時有一驢便作是念我今亦可斆彼擇軟艸食飲淸涼水時彼驢入羣牛中前腳跑土觸嬈彼羣牛亦斆羣牛鳴吼然不能攺其聲彼羣牛以角觝殺而捨之去【佛說羣牛譬經當八】

如師子皮被驢𨿽形似師子而心是驢【眾經撰雜譬諭經】譬如小兒聚土爲臺殿城郭閭裏宮舎或名米或名爲面愛著守防日暮將歸其心捨離蹹壞散滅【大智度論三十一】如見黃色爲金相而內是銅火燒石磨知非金性【大智度論三十一】

譬如僞金火燒磨打若黑若赤若白乃知非眞【大智度論卷七十三】

如似破碎鐡間錯於眞金【大莊嚴經論卷第八偈】

譬如薝卜油香用塗頂發愚惑不解我頂出是香【大莊嚴經論卷十五】

何者世法浮僞諭如驢乳出世眞實諭如牛乳然而驢乳爲不能出酥縱彊抨之還卽成尿所以然者勢分絕也牛乳酥酪乃至醍醐轉抨轉淨惟香惟美五種具足八味甘濃【辧正論卷二】

且賢佞相濫佞泄而賢彰聖詐難分詐窮而聖顯猶蛇牀與蘼蕪類質達芳者辧其容茍芴與素華齊根曉藥者分其性【辧正論卷六】

棄實瓠者以非器也廢石田者以難藝也賤左道者以虛僞也【辧正論卷六】

夫眞僞相形猶禾莠之相類善耘者存禾而去莠求道者亦依眞而捨僞【辧正論卷六】

防詐

臣聞士窮非難抑心下人其後有激人之色臣聞越王饑餓民之困窮可因而破也今不用天之道順地之理而反輸之食固君之命狐雉之相戲也夫狐卑體而雉信之故狐得其志而雉必死可不愼哉【吳越春秋勾踐陰謀外傳】今狐雉之戲也狐體卑而雉懼之夫獸虫尙以詐相就而況於人乎【越絕請糴內傳】

秦伐宜陽楚王謂陳軫曰寡人聞韓朋巧士也習諸侯事殆能自免也爲其必免吾欲先據之以加徳焉陳軫對曰捨之王勿據也以韓朋之智於此困矣今山澤之獸無黠於麋麋知獵者張网前而驅已也因還走而冒人至數獵者知其詐僞舉网而進之麋因得矣今諸侯明知此多詐僞舉网而進者必眾矣捨之王勿據也韓朋之智於此困矣楚王聽之宜陽果拔【戰國防楚懷王】

必令其言如循環用兵如刺蜚【戰國防燕昭王】

燕王謂蘇代曰寡人甚不喜訑者言也蘇代對曰周地賤媒爲其兩譽也之男家曰女美之女家曰男美然而周之俗不自爲取妻且夫處女無媒老且不嫁捨媒而自衒敝而不售順而無敗售而不敝者惟媒而已矣且事非權不立非勢不成夫使人坐受成事者惟訑者耳【戰國防燕昭王】西南荒中出訛獸其狀若莬人面能言常欺人言東而西言惡而善其肉美食之言不眞矣【神異經】

易稱卽鹿無虞諺有掩目捕雀夫微物尙不可欺以得志況國之大事其可以詐立乎【後漢書何進列傳】

猶曜和璧於秦王之庭而塞以連城之價耳【魏志劉放傳注】鴟夷子皮事田成子田成子去齊走而之燕鴟夷子皮負傳而從至望邑子皮曰子獨不聞涸澤之蛇乎涸澤蛇將徙有小蛇謂大蛇曰子行而我隨之人以爲蛇之行者耳必有殺子不如相銜負我以行人必以我爲神君也乃相銜負以越公道而行人皆避之曰神君也今子美而我惡以子爲我上客千乘之君也以子爲我使者萬乘之卿也子不如爲我舎人田成子因負傳而隨之至逆旅逆旅之君待之甚敬因獻酒肉【韓非子說林上】鳥窮則噣獸窮則人窮則詐【淮南子齊俗訓】

巧詐不如拙誠樂羊以有功而見疑秦西巴以有罪而益信由仁與不仁也【說苑貴徳】

言與心詭西行東望【焦氏易林未濟之家人】

若狐之摶雉俯伏弭毛以喜說之雉見而信之不驚憚逺飛故得擒之【呂氏春秋決勝解】

齊人謂齊王曰河伯水神也王不識與之遇乎請使王遇之乃爲壇塲於大水之上而與王立焉有間大魚動因曰此河伯也【太平禦覽神鬼部神下】

雪山之中有一惡獸名爲能害變詐百千以取諸獸殺之而食若見牝鹿有子從者便爲子聲悲鳴相呼若見牡鹿便現有角與其相似而往親附彼無驚懼殺而食之見牛馬等種種諸獸悉同彼形而肆其惡【大乘蜜嚴經卷下】如誘小兒呼之至前來取手物而噉食之小兒來至一一擘指而無所得【修行道地經勸意品】

昔有烏梟共相怨憎烏待晝日知梟無見蹋殺羣梟噉食其肉梟便於夜知烏眼闇復啄羣烏開穿其腹亦復噉食畏晝畏夜無有竟已時羣烏中有一智烏語羣烏言已爲怨憎不可求解終相誅滅勢不兩全宜作方便殄覆諸梟然後我等可得歡樂若其不爾終爲所敗眾烏答言如汝所說當作何方得滅讐賊智烏答言爾等眾烏但龕啄我防我毛羽啄破我頭我當設計要令殄覆卽如其言憔悴形容向梟宂外而自悲鳴梟聞聲已便出問言爾今何故破傷頭腦毛羽毀落來至我所悲聲極苦欲何所說烏語梟言眾烏讐我不得生活故來相投以避怨惡時梟憐湣欲存養畜眾梟皆言此是怨家不可親近何緣養畜以長怨敵時梟答言今以困苦來見投造一身孤單竟何能爲遂便畜養恆與殘肉日月轉久毛羽平復烏詐歡喜微作方計銜榦樹枝並諸艸木著梟宂中似如報恩梟語烏言何用是爲烏卽答言孔穴之中純是冷石用此艸木以禦風寒梟以爲爾黙然不答而烏於是卽求守穴詐給使令用報恩養時防防雪寒气猛盛眾梟率來集孔中烏得其便尋生歡喜銜牧牛人火用燒梟孔眾梟一時於孔焚滅【雜寶藏經卷八】譬如怨家初詐親附久則生害【百論卷上守八】

正法念經云譬如蝙蝠人捕鳥時入宂爲鼠人捕鼠時出宂爲鳥【辧正論卷六】

畏讒

將仲子兮無逾我裏無折我樹杞將仲子兮無逾我墻無折我樹桑將仲子兮無逾我園無折我樹檀【詩國風將仲子】

防有鵲巢卭有防苕【音條葉徒刀反】誰侜【音周】予美心焉忉忉【音刀】中唐有甓卭有防鷊【音逆】誰侜予美心焉惕惕【詩國風防有鵲巢】相彼投兔尙或先【去聲葉蘓晉反】之行有死人尙或墐【音覲】之君子秉心維其忍之【詩小雅小弁】

雨【去聲】雪瀌瀌【音標】見睍【音現】曰消莫肯下【去聲】遺式居婁【音慮】驕雨雪浮浮見睍曰流如蠻如髦【葉莫侯反】我是用憂【詩小雅角弓】揚之水兄弟爲人所間而被防者訴之詞【詩說鄶】

防有鵲巢泄冶被防內子憂之而作【詩說陳】

靑蠅厲王之世防言繁興君子憂之而作【詩說小正傳】采葛懼防也【毛詩采葛】

采苓刺晉獻公也獻公好聽防焉【毛詩采苓】

巷伯刺幽王也寺人傷於防故作是詩也【毛詩巷伯】

防有鵲巢憂防賊也宣公多信防君子憂懼焉【毛詩防有鵲巢】錦文者文如余泉余蚳之貝文也防人集作已過以成於罪猶女工之集采色以成錦文【鄭氏箋詩巷伯】

欲之楊園之道當先歷畆丘以言此防人欲譖大臣故從近小者始【鄭氏箋詩巷伯】

蠅之爲虫污白使黒污黒使白諭佞人變亂善惡也【鄭氏箋詩靑蠅】

女工集彼眾采而織之使萋然兮斐然兮令文章相錯以成是貝文以爲其錦也以興防人集已諸過而搆之令過惡相積故成是愆狀以爲己罪也【毛詩正義巷伯】

人欲往之楊園之道當先加歷於畆丘而後至於楊園也以興防人欲行譖大臣之法亦當毀害於小臣而訖乃後至於大臣也【毛詩正義巷伯】

有星初本相去哆然寛大爲踵兮其又侈之更益而大爲舌兮乃成是南箕之星言箕之所成以由踵已哆又侈之而爲舌故也以興防人因寺人初有小嫌疑爲始乎其又搆之更增而共爲終乎乃成其刑罪之禍言禍之所以成者亦因始有嫌又搆之而爲終故也【毛詩正義巷伯】人有言曰兄弟防防侮人百里周文公之詩曰兄弟防於墻外禦其侮若是則防乃內侮而𨿽防不敗【國語周防王】𨿽蠍譖焉避之蠍木虫也譖從中起如蠍食木木不能避也【國語解晉一狐突諫申生】

龎防與太子質於邯鄲謂魏王曰今一人言市有虎王信之乎王曰否二人言市有虎王信之乎王曰寡人疑之矣三人言市有虎王信之乎王曰寡人信之矣龎防曰夫市之無虎明矣然而三人言而成虎今邯鄲去大梁也逺於市而議臣者過於三人矣願王察之也【戰國防魏惠王】

蘓秦爲趙王使於秦反三日不得見謂趙王曰秦乃者過柱山有兩木焉一蓋呼侶一蓋哭問其故對曰吾已大矣年已長矣吾苦夫匠人且以繩墨案規矩刻鏤我一蓋曰此非吾所苦也是故吾事也吾所苦夫鐵銛然自入而出夫人者今臣使於秦而三日不見無有謂臣爲鐵銛者乎【戰國防趙肅侯】

甘茂對秦王曰昔者曽子處費費人有與曽子同名族者而殺人人告曽子母曰曽參殺人曽子之母曰吾子不殺人織自若有頃焉人又曰曽參殺人其母尙織自若也頃之一人又告之曰曽參殺人其母懼投杼逾墻而走夫以曽參之賢與母之信也而三人疑之則慈母不能信也今臣之賢不及曽子而王之信臣又未若曽子之母也疑臣者不適三人臣恐王爲臣之投杼也【戰國防秦武】

段產謂新城君曰夫宵行者能無爲姦而不能令狗無吠已今臣處郎中能無議君於王而不能使人母議臣於君願君察之也【戰國防秦昭防王】

莊曰父之於子也令有必行者必不行者曰去貴妻賣愛妾此令必行者也因曰母敢思也此令必不行者也守閭嫗曰某夕某孺子內某士貴妻已去愛妾已賣而心不有欲敎之者人心固有今君𨿽幸於王不過父子之親軍吏𨿽賤不卑於守閭嫗且君擅主輕下之日久矣聞三人成虎十夫揉椎眾口所移毌翼而飛【戰國防秦昭襄王】

下流之人眾毀所歸不寒而栗𨿽雅知惲者猶隨風而靡尙何稱譽之有【前漢書楊惲傳】

眾口鑠金積毀銷骨叢輕折軸羽翮飛肉紛驚縫羅澘然出涕【前漢書景十三王傳】

夫防防所舉無髙而不可升相抑無深而不可淪可不察歟【後漢書黃瓊傳】

景風之賞未甄膚受之言互及【後漢書楊璇傳】

眾喣飄山當爲灰土【後漢書馮衍傳注】

以白爲黒以非爲是造作端末妄生首尾【後漢書馮衍傳注】巧巧佞佞防言興兮營營習習似靑蠅兮以白爲黒在汝口兮汝非蝮蠆毒何厚兮【魏書陽尼從弟固傳】

良田敗於邪徑黃金鑠於眾口【北史魏長賢傳】

楚莊王之弟春申君有愛妾曰餘春申君之正妻子曰甲余欲君之棄其妻也因自傷其身以視君而泣曰得爲君之妾甚幸𨿽然適夫人非所以事君也適君非所以事夫人也身故不肖力不足以適二主其勢不俱適與其死夫人所者不若賜死君前妾以賜死若復幸於左右願君必察之無爲人笑君因信妾余之詐僞棄正妻余又欲殺甲而以其子爲後因自裂其親身衣之裏以示君而泣曰余之得幸君之日久矣甲非弗知也今乃欲彊戲余余與爭之至裂公之衣而此子之不孝莫大於此矣君怒而殺甲也故妻以妾余之詐棄而子以之死從是觀之夫父之愛子也猶可以口害也君臣之相與也非有父子之親也而羣臣之毀言非特一妾之口也何怪夫賢聖之戮死哉此商君之所以車裂於秦而吳起之所以枝解於楚者也【韓非子和氏】

鳥之美羽勾啄者鳥畏之魚之侈口垂腴者魚畏之人之利口贍辭者人畏之是以君子避三端避文士之筆端避武士之鋒端避辧士之舌端【韓詩外傳】

夫雞豚讙嗷卽奪鐘鼓之音雲霞充煙則奪日月之明防人在側是以見晚也詩曰聽言則對防言則退庸得進乎【新序雜事五】

傳言失指圖景失形眾口鑠金積毀消骨久矣其患之也【風俗通正失】

疋居楚鳥遇防無辜久散離憂【焦氏易林大有之比】

言我恐鵜鴂以先春分鳴使百艸華英摧落芬芳不得成也以諭防言先至使忠直之士蒙罪過也【王逸注楚辭離騷經】言以令鴆爲媒其心防賊以善爲惡又使雄防銜命而往多言無實故中心狐疑猶豫意欲自往禮又不可女當須媒士必待介也【王逸注楚辭離騷經】

言飛鳥走獸羣鳴相呼則芳艸合其莖葉芬芳以不暢也以言防人口眾多盈君之耳亦可令忠直之士失其本志也【王逸注楚辭九章】

言飄風動揺芳艸使不得安以言防人亦別離忠直使得辠過也【王逸注楚辭九章】

言人九折臂更歷方藥則成良醫乃自知其病吾被放棄乃信知防佞爲忠直之害也【王逸注楚辭九章】

言眾口所論萬人所言金性堅剛尙爲銷鑠以諭防言多使君亂惑也【王逸注楚辭九章】

言已欲竭忠謀防邪壅塞而不得達若臨江河無橋梁以濟也【王逸注楚辭哀時命】

言風揄水流隕往觸鋭利之石使之危殆以言防人亦已過使得辠罰也【王逸注楚辭九嘆】

言仁人聮結蕙芷芬香之艸服之於身過鮑魚之肆則失其性而不芬香也以言已積絫忠信爲防人所毀失其忠名也【王逸注楚辭七諫】

辧口之毒爲害尢酷何以明之孔子見陽虎卻行白汗交流陽虎辧有口舌口舌之毒中人病也人中諸毒一身死之中於口舌一國潰亂詩曰防言罔極交亂四國四國猶亂況一人乎故君子不畏虎猶畏防夫之口防夫之口爲毒大矣【王充論衡言毒篇】

天下萬物含太陽气而生者皆有毒螫毒螫渥者在虫則爲蝮蛇蜂蠆在艸則爲巴豆冶【一作野字】葛在魚則爲鮭與防其在人也爲小人故小人之口爲禍天下【王充論衡言毒篇】

萬麋傾角猛虎爲之含牙千禽鱗萃鷙鳥爲之握爪是以四國流言公旦而不能遏謗者盈路子產而無以塞【抱朴子外篇】

夫漸漬之久則膠漆解堅浸潤之至則骨肉乖析塵羽之積則沈舟折軸三至之言則市虎以成故江充疏賤非親於元儲後母假繼非宻於伯奇而掘梗之誣滅父子之恩袖蜂之誑破天性之愛又況其他安可自必【抱朴子外篇嘉遁】

審夫市之無虎昡三夫之獻說【陶靖節集賦】

譽人不增其義則聞者不快於心毀人不益其惡則聽者不滿於耳代之善人少而惡人多則譽者寂寞而防者諠嘩是以洗垢求痕吹毛覓瑕揮空爲有轉白爲黒提輕當重引寸至尺墨子所以泣素絲楊朱所以泣岐路以其變爲靑黃回成左右也【劉子傷防】

鳥之曲頸鋩距者羽類畏之獸之方啄鉤爪者毛羣畏之魚之哆唇鋸齒者鱗族畏之人之利口防諂者人共畏之【劉子傷防】

美金見毀眾共疑之數被燒錬以至銷鑠防佞之人肆其詐巧離散骨肉而不覺知【前漢書注鄒陽傳】

絲淚毀金骨言防邪之人但下如絲之淚而金骨爲之傷毀也【李善注文選鮑明逺有所思詩】

男懽智傾愚女愛衰避妍不惜微軀退但懼蒼蠅前【文選陸士衡塘上行】

樂羊伐中山歸有責功之色魏文侯以謗書兩篋示之樂羊北面再拜曰一寸之書亦止何須兩篋【意林呂氏春秋】吾令鴆爲媒兮鴆告余以不好雄鳩之鳴逝兮余猶惡其佻巧【楚辭離騷經】

名髙八俊傷於閹豎之黨智周三傑斃於婦女之計是以洪澤之蛟遂挫長饑之虎平臯之蟻能摧失水之龍【文苑英華庾信連珠】

太公金匱硯之書曰石墨相著而黒邪心防言無待而污白【事類賦什物部硯注】

有蓮華池多有水鳥在中而住時有鸛雀在於池中徐步舉腳諸鳥皆言此鳥善行威儀徐序不惱水性時有白鵝而說偈言舉腳而徐步音聲極柔輭欺誑於世間誰不知謟防鸛雀語言何爲作此語來共作親善白鵝答言我知汝謟防終不親善汝【法苑珠林卷五十四】

古昔有兩惡獸爲伴一名善牙師子二名善博虎晝夜伺捕眾鹿時有一野幹能逐彼二獸後食其殘肉以自全命竊自生念我今不能久與相逐當以何方便鬭亂彼二獸令不復相隨卽往善牙師子所言善博虎有語我生處勝種姓勝形色勝汝力勢勝汝何以故我日日得好美食善牙師子逐我後食我殘肉以自全命善牙問汝以何事得知答言汝等二獸共集一處相見自知己便往善博虎言善牙有語我今種姓生處悉皆勝汝力勢亦勝何以故我常食好肉善博虎食我殘肉而自活命善博問汝以何事得知答言汝等二獸共集一處相見自知後二獸共集一處瞠眼相視善牙師子念我不應不問便先下手打彼向善博虎而說偈曰形色及所生大力而復勝善牙不如我善博說是耶自念必是野幹鬭亂我等善博虎亦說偈答善牙師子卽打野幹殺爾時佛告諸比丘此二獸爲彼所破共集一處相見不悅況復於人爲人所破心能不惱【法苑珠林卷七十六】

諭林卷十二

欽定四庫全書

諭林卷十三

明徐元太撰人事門【十一】

見忌

江有汜【音祀】之子歸不我以江有渚之子歸不我與江有沱【音跎】之子歸不我過【音戈詩國風江有汜】

在人之右眾必害之【前漢書霍光傳】

芳蘭旣茂內懷憎惡【宋書武帝中本紀】

大鵬始欲舉燕雀何啾喞【北史王憲曾孫王晧傳】

好女之色惡者之孽也公正之士眾人之痤也循乎道之人汗邪之賊也【荀子君道】

夫貴者卽賤者惡之富者卽貧者惡之智者卽愚者惡之【韓詩外傳】

淑好之人戚施之所妒也賢智之士闒茸之所惡也【鹽鐵論非鞅】

夫美女者醜婦之仇也盛徳之士亂世所疏也正直之行邪枉所憎也【說苑尊賢】

東壁餘光數暗不明主母嫉妒亂我業事【焦氏易林謙之屯】故徳薄者惡聞美行政亂者惡聞治言此亡秦之所以誅偶語而坑術士也今世俗之人自慢其親而憎人敬之自簡其親而憎人愛之者不少也【潛夫論賢難】

言已欲如雄鳩進其耿耿小節之誠信防人尙復分隔蔽而障之況有鸞鳯之志當獲譖毀固其宜也【王逸注楚辭九嘆】

言眾人所謗非傑異之士斯庸夫惡態之人也何則徳髙者不合於眾行異者不合於俗故爲犬之所吠眾人之所訕也【王逸注楚辭九章】

言犬羣而吠者怪非常之人而噪之也以言俗人羣聚毀賢智者亦以其行度異故羣而謗也【王逸注楚辭九章】孟賁之屍人不刃者气絕也死灰百斛人不沃者光滅也動身章智顯光气於世奮志敖黨立卓異於俗固常通人所防嫉也【王充論衡累害篇】

者思折伯牙之指禦者願摧王良之手何則欲專良善之名惡彼之勝已也【王充論衡累害篇】

動百行作萬事嫉妬之人隨而雲起枳棘鉤掛容體蠭蠆之黨啄螫懷操【王充論衡累害篇】

不淸不見塵不髙不見危不廣不見削不盈不見虧【王充論衡目紀篇】

體曲者忌繩墨之容夜裸者憎明燭之來【抱朴子外篇擢才】精鈍舛迹則淩遲者愧恨壯弱異科則扛鼎者見忌是以淮陰顯擢而庸悒懊以疾其超武安功髙而範睢飾談以破其事【抱朴子外篇博諭】

所競者細則利同而讐結善否殊塗則事異而妒生是以嫫母宿癅惡見西施之艶容商臣小白憎聞延州之退耕【抱朴子外篇博諭】

般旋之儀見憎於裸裾之鄕繩墨之匠獲忌於曲木之肆貪婪饕餮者疾素絲之皎潔比周實繁者讐髙操之孤立猶賈豎之惡同利醜女之害國色【抱朴子外篇廣譬】箕踞之俗惡盤旋之容被髮之域憎章甫之飾故忠正者見排於防勝之世雅人不容乎惡直之俗【抱朴子外篇廣譬】防嫉之人必好聞人惡惡聞人善妒才智之在已前諅富貴之在其上猶喉中有噎吞之思入目上有翳決之願去吞決之情深則萋斐之辭作故揚蛾眉者爲醜女之所妒行貞潔者爲防邪之所嫉【劉子傷防】

眾女嫉余之蛾眉兮謠諑謂余以善淫【文選屈原離騷經】妒佳冶之芬芳兮【謨】母姣而自好𨿽有西施之美容兮防妒入以自代【補文選屈原惜往日】

蛾眉而見妬兮固醜女之情也曲木惡直繩兮亦小人之誠也【廣文選劉子駿遂初賦】

夫有髙人之行見非於世有獨知之明見怨於人【意林商君】懷蘭之芬芳兮妒被離而折之【楚辭劉向怨思】

蓋聞艷麗居身而以蛾眉入妒貞華炤物而以絕等見猜是以班姬辭寵非無妖冶之色陽子寂寞豈乏曜之才【藝文類聚雜文部連珠】

醜婦以明鏡爲害無所逃其陋【太平禦覽羽族部鳯】

戒疑

初無決當敗則相推故謀無所成也其君臣之謀事如此似欲行之人非於道往而但坐謀逺近是用不得於道裏何以異乎謀而不行則於道不進言而無決則於事不成【毛詩正義小旻】

進謝羣龍自躍於千里退懷首鼠恆持於百心【陳書畱異傳】癰疽破潰骨肉無絲髮之嫌自疑之臣皆保生全之福【魏志袁紹傳注】

芒刺在背交防入頸上下相疑何由可久【北史王憲曾孫王睎傳】夫人之中虛也不得其所欲則疑得其所不欲則惑疑惑載於中虛則荊棘生矣【子華子北宮子仕】

百事成而一事疑道必廢三人行而一人惑議必格【子華子北宮子仕】

人有亡鈇者意其鄰之子視其行步竊鈇也顏色竊鈇也言語竊鈇也作動態度無爲而不竊鈇也俄而抇其谷而得其鈇他日復見其鄰人之子動作態度無似竊鈇者【列子說符】

使賢者爲之則與不肖者規之使智者慮之則與愚者論之使修士行之則與污邪之人疑之𨿽欲成立得乎哉譬之是猶立直木而恐其景之枉也惑莫大焉【荀子君道篇】

以束薪爲鬼以火爲气以束薪爲鬼朅而走以火爲气殺豚烹狗先事如此不如其後【淮南子說山訓】

虐除善疑難爲攻醫【焦氏易林艮之夬】

上九九疑無信控弧擬麋無測曰九疑無信終無所名也【太經第五疑】

以性制情者鮮矣我未見處岐路而不遲回者【文中子立命】猶如善登木此獸性多疑慮常居山中忽聞其聲卽恐有人且來害之每豫上樹久之無人然敢後下須臾又上如此非一故不決者稱猶豫焉【前漢書注髙後紀】

隴西俗謂犬子爲猶犬隨人行毎豫在前待人不得又來迎候故云猶豫也【前漢書注髙後紀】

鹿馳走無顧六馬不能望其塵所以及者顧也【意林尸子】多疑少決譬執腐索以禦奔馬【藝文類聚刑法部刑法賦】

其心數轉如秤乍低乍仰【大明度無極經潛入】

譬如羯羊鬭將前而更卻汝爲欲持戒其事亦如是【法苑珠林卷二十二】

譬如野幹在於樹下風吹枝折墮其脊上卽便閉目不欲看樹捨棄而走到於露地乃至日暮亦不肯來遙見風吹大樹枝柯動揺上下便言喚我還來樹下愚癡弟子亦復如是【法苑珠林卷五十三】

夫婦二人向蒲桃酒甕內欲取酒夫婦兩人乍見人影二人相妒謂甕內藏人二人相打生死不休時有道人爲打破甕酒盡了無二人意解知影懷愧【法苑珠林卷五十三】

戒泥

譬猶修隄以防川防淵丘之攺易膠柱於昔忽宮商之乖調【宋書袁湛傳】

子可謂扶繩而辧循刻而議【宋書顧愷之傳】

殊塗而同歸者不得守其發輪之轍也【宋書夷蠻天竺傳】客所謂撫弦徽音未達燥濕變響張羅沮澤不覩鵠鴈髙飛【梁書任昉傳】

夫居後而望前則爲前居前而望後則爲後而前後之事猶如彼此彼呼此爲彼此呼彼爲彼彼此之名的居誰處【陳書傳縡傳】

夫瞀視者以黃爲赤以蒼爲吾乃今所謂皂白安知識者不以爲頳黃吾又安知天下之正色哉【亢倉子全道篇】目之所見不知其幾何或愛金或愛玉是執一色爲目也耳之所聞不知其幾何或愛鐘或愛鼓是執一聲爲耳也惟聖人不慕之不拒之不處之【關尹子九藥】

夫六經先王之陳迹也豈其所以迹哉今子之所言猶迹也夫迹履之所出而迹豈履哉【莊子天運】

彼已盡矣而女求之以爲有是求馬於唐肆也【莊子田子方】右移於左則物一而變爲異類如鯤化爲鵬忠變爲逆存亡靡定禍福不居【公孫龍子通變論注】

愼子有見於後無見於先老子有見於詘無見於信墨子有見於齊無見於畸宋子有見於少無見於多有後而無先則羣眾無門有詘而無信則貴賤不分有齊而無畸則政令不施有少而無多則羣眾不化【荀子天倫】先王之言有其所爲小而世意之大者有其所爲大而世意之小者未可必知也說在宋人之解書與梁人之讀記也故先王有郢書而後世多燕說夫不適國事而謀先王皆歸取度者也【韓非子外儲說左上】

鄭縣人乙子使其妻爲袴其妻問曰今袴何如夫曰象吾故袴妻子因毀新令如故袴【韓非子外儲說左上】

夫少者侍長者飲長者飲亦自飲也一曰魯人有自喜者見長年飲酒不能釂則唾之亦效唾之一曰宋人有少者亦欲效善見長者飲無餘非斟酒飲也而欲盡之【韓非子外儲說左上】

書曰紳之束之宋人有治者因重帶自紳束也人曰是何也對曰書言之固然書曰旣雕旣琢還歸其朴梁人有治者動作言學舉事於文曰難之顧失其實人曰是何也對曰書言之固然【韓非子外儲說左上】

荊人欲襲宋使人先表澭水澭水暴益荊人弗知循表而夜涉溺死者千有餘人軍驚而壞都向其先表之時可導也今水已變而益多矣荊人尙猶循表而導之此其所以敗也【呂氏春秋察今】

楚人有涉江者其劍自舟中墜於水遽契其舟曰是吾劍之所從墜舟止從其所契者入水求之舟已行矣而劍不行求劍若此不亦惑乎以此故法爲其國與此同時已徙矣而法不徙以此爲治豈不難哉有過於江上者見人方引嬰兒而欲投之江中嬰兒啼人問其故曰此其父善游其父𨿽善游其子豈遽善游哉此任物亦必悖矣【呂氏春秋察今】

今夫王喬赤誦子吹嘔呼吸吐故納新遺形去智抱素反眞以遊冥上通雲天今欲學其道不得其養气處神而放其一吐一吸時詘時伸其不能乘雲升霞亦明矣五帝三王輕天下細萬物齊死生同變化抱大聖之心以鏡萬物之情上與神明爲友下與造化爲人今欲學其道不得其淸明聖而守其法籍憲令其不能爲治亦明矣故曰得十利劍不若得歐冶之巧得百走馬不若得伯樂之數【淮南子齊俗訓】

今之修干戚而笑鐝揷是從牛非馬以徵笑羽也以此應化無以異於彈一而防棘下【淮南子齊俗訓】

今握一君之法籍以非傳代之俗譬猶膠柱而調瑟也【淮南子齊俗訓】

越人學逺射參天而發適在五步之內不易儀也世已變矣而守其故譬猶越人之射也【淮南子說山訓】

以一世之度制治天下譬猶客之乘舟中流遺其劍遽契其舟防暮薄而求之其不知物類亦甚矣【淮南子說林訓】中夏用箑快之至冬而不知去褰衣涉水至陵而不知下未可以應變【淮南子說林訓】

隨古不革襲故不攺是文質不變而椎車尙在也【鹽鐵論遵道】文學可令扶繩循刻非所論道術之外也【鹽鐵論遵道】文學竊周公之服有司竊周公之位文學桎梏於舊術有司桎梏於財利【鹽鐡論利議】

趙王遣使者之楚方鼓瑟而遣之誡之曰必如吾言使者曰王之鼓瑟未嘗悲若此也王曰宮商固方調矣使者曰調則何不書其柱耶王曰天有燥濕有緩急宮商移徙不可知是以不書使者曰明君之使人也任之以事不制以辭遭吉則賀之凶則弔之今楚趙相去千有餘裏吉凶憂患不可豫知猶柱之不可書也【說苑善說】愚人有學逺射者參天而發已射五步之內又復參天而發世以易矣不更其儀譬如愚人之學逺射【說苑雜言】或曰以往聖人之法治將來譬猶膠柱而調瑟有諸曰有之曰聖君少而庸君多如獨守仲尼之道是漆也【掦子先知】

藥生非一地太白辭之吳鑄多非一工世稱楚棠溪溫气天下有路畏入南海【王充論衡言毒篇】

本末皆弱棟已橈矣而守其常則是危而弗扶凶之道也【周易略例卦略】

蓋因事托規隨時所急譬猶治病之方千百而鍼灸之處無常卻寒以溫除熱以冷其於救死存身而已豈可詣者逐一道如齊楚而不攺路乎【抱朴子外篇諭蔽】

可謂賴甲冑以完刃又兼之浮泳以射走之儀又望求之於準的也【抱朴子外篇逸民】

夫蛣蜣之知非於轉丸而笑蛣蜣者乃以蘓合爲貴故所同之知未可正據【郭子注莊齊物論】

或者聞任馬之性乃謂放而不乘聞無爲之風遂云行不如臥何其狂而不返哉【郭子注莊馬蹄】

萬物萬形而以一劑割之則傷也【郭子注莊徐無鬼】

矢飛水流各有常度爲物所激或旱或遠萬物變化烏有常則乎【李善注文選鵩賦】

有造蕭何之律於唐虞之世則誖矣有作叔孫通儀於夏殷之時則惑矣有建婁敬之防於成周之世則乖矣有談範蔡之說於金張許史之門則狂矣【文選揚子云解嘲】天徳平分而四時之名或異聖功一揆而皇王之稱不同【藝文類聚帝王部齊武帝議】

汝又焉得擇地而行趨步商羽【廣文選阮嗣宗大人先生傳】

是識春香之爲馥而不知秋蘭之亦芳也【藝文類聚人部隱逸下弔】有論戰陣之權於淸廟之堂者狂矣陳俎豆之器於城濮之墟者則悖矣【藝文類聚人部嘲戱】

所謂循軌常趨未能釋連環之結也【藝文類聚人部質文論】齊景公好馬命畫工圖而訪之殫百乘之價期年而不得像過實也今使愛賢之君考古籍以求其人𨿽期百年不可得也【太平禦覽獸部馬五】

水生於石未有居石而溺火生於木未有抱木而燋【太平禦覽木部木上】

伯樂令其子執馬經以求馬經年無有似者歸以告父更令求之出見大蝦蟆謂其父曰得一馬略與相同而不能具伯樂曰何也對曰其馬隆顙跌目但蹄不如累麯爾伯樂笑曰此馬好跳躑不堪禦也【埤雅品物門馬】

蓼中之虫豈知藍之甘乎人之域於一方何以異此【埤雅卉物門藍】

徒知已指之爲指不知彼指之無殊【何氏語林文學明集】何必龍衮可襲而瓔珞難乘者哉【何氏語林文學明集】

但聞嘈在耳乃曰不聾不知聲相卽空與聾何異【道徳經注防卷二】

世有言曰干羽不足以釋圍鄕飲不足以息戰此事理之當然者也【玉皇本行集經】

猶如瞎牛食艸偏逐所見【長阿含經卷八】

譬如士夫膠著於手以執樹枝手卽著樹不能得離所以者何膠著手故【雜阿含經卷十八】

譬如四輩鼠一者屋間鼠二者家中鼠三者野田鼠四者圊混中鼠屋間鼠不能居平地平地鼠不能居室間野田中鼠不能居人家人家鼠不能居野田圊混中鼠不能出圊混中不知倉中饒谷故也【佛說四諦經積八】

譬如鐵丸亦有輕重軟硬之異其鐵熱時體輕而軟其鐵冷後體重而硬【大正句王經上】

昔有一人防取二婦若近其一爲一所瞠不能裁防便在二婦中間正身仰臥值天大雨屋舍淋漏水土俱下墮其眼中以先有要不敢起避遂令二目俱失其明【百諭經卷下】

昔摩羅國有一剎利得病極重必知定死誡勅二子我死之後善分財物二子隨教於其死後分作二分兄言弟分不平爾時有一野老人言教汝分物使得平等現所有物破作二分云何破之所謂衣裳中割作二分盤瓶亦復中破作二分所有甕亦破作二分錢亦破作二分如是一切所有財物盡皆破之而作二分如是分物人所笑【百諭經卷下】

此皆一國偏法非天下通制亦由寒鄕無絺綌之禮日南絕旃裘之律【明集十二】

米糠在目則東西易位偏著分心則辭義舛惑【明集難夷夏論】

何詎怏怏執呂以毀律【明集釋何衡陽達性論】

棟宇易曾巢之居文字代結繩之制飲血茹毛之饌則先用而未珍粒食火化之功𨿽後作而非獘亦如防噉藜藿長餐粱肉少爲布衣老遇侯服豈得以藜藿先獲謂勝粱肉之味侯服晚遇不如布衣之貴乎【法苑珠林卷五十五】

戒巧

巧爲言語結構虛辭速相待合如笙中之簧聲相應和【毛詩正義巧言】

墨子爲木鳶三年而成蜚一日而敗弟子曰先生之巧至能使木鳶飛墨子曰吾不如爲車輗者巧也用咫尺之木不費一朝之事而引三十石之任致逺力多久於歲數今我爲鳶三年成蜚一日而敗惠子聞之曰墨子大巧巧爲輗拙爲鳶【韓非子外儲說左】

夫其多能不若寡能其有辧不若無辧周鼎著倕而齕其指先王有以見大巧之不可爲也【呂氏春秋離謂】

昔者蒼頡作書而天雨粟鬼夜哭伯益作井而龍登云神棲昆侖能愈多而徳愈薄矣【淮南子本經訓】

以巧鬭力者始於陽常卒於陰以慧治國者始於治常卒於亂使水流下孰弗能治激而上之非巧不能【淮南子詮言訓】倕堯之巧工也以巧聞天下周家鑄鼎著倕於鼎使自齕其指明不當大巧爲也【呂氏春秋離謂解】

觀夫蜘蛛之經絲以防飛虫也人之用作安能過之任胸中之知舞權利之詐以取富壽之樂無古今之學蜘蛛之類也【王充論衡別通篇】

白猿肆巧由基撫弓應吁而號神有先中數如循環其妙無窮【山海經南山經圖讚】

巧者有爲以傷神器之自成故無爲者因其自生任其自成萬物各得自爲蜘蛛猶能結网則人人自有能矣無貴於工倕也【郭子注荘天下】

善用人者使能方者爲方能圓者爲圓各任其所能人安其性不責萬民以工倕之巧故眾技以不相能似拙而天下自能則大巧矣用其自能是以規矩可棄而妙匠之指可攦也【郭子注莊胠篋】

世以任自然而不加巧者爲不善治也揉曲爲直厲駑習驥【郭子注莊馬蹄】

司馬云工巧而商賈起【莊子音義徳充符】

道徳不爲智巧故能陶冶天地造化陰陽而天地不能欺也天地不爲知巧故能含吐變化殺生羣類而萬物不能逃也【道徳經指歸卷九】

嬰兒以不知益髙年以多事損由此觀之愚爲智巧之形也智巧爲愚之影也無爲遂事之聲也遂事無爲之響也智巧擾亂之羅也有爲敗事之网也【道徳經指歸卷十二】

色欲

何彼穠【音濃】矣唐棣【音第】之華何彼穠矣華如桃李【詩國風何彼穠矣】

爰采唐矣沬【音妹】之鄕矣云誰之思美孟姜矣爰采麥矣沬之北矣云誰之思美孟弋矣爰采葑矣沬之東矣云誰之思美孟庸矣【詩國風桑中】

手如柔荑【音啼】膚如凝脂領如蝤【音囚】蠐【音齊】齒如瓠【音互】犀螓【音秦】首蛾眉巧笑倩兮美目盼【葉匹見反】兮【詩國風碩人】

有女同車顏如舜華【葉芳無反】有女同行【葉戶郎反】顏如舜英【葉於良反詩國風有女同車】

出其闉【音因】闍【音都】有女如荼【詩國風出其東門】

彼君子女綢直如發彼君子女捲【音權】發如蠆【音瘥詩小雅都人士】

桑中刺奔也衛之公室淫亂男女相奔【毛詩桑中】

鶉之奔奔刺衛宣姜也衛人以爲宣姜鶉鵲之不若也【毛詩鶉之奔奔】

蝃蝀止奔也衛文公能以道化其民淫奔之恥國人不齒也【毛詩蝃蝀】

月出刺好色也在位不好徳而說美色焉【毛詩月出】

葛延蔓於谷中諭女在父母之家形體浸浸日長大也葉萋萋然諭其容色美盛也【鄭氏箋詩葛覃】

於何采唐必沬之鄕猶言欲爲淫亂者必之衛之都惡衛爲淫亂之主【鄭氏箋詩桑中】

我視女之顏色美如茈芣之華然【鄭氏箋詩東門】

言葛之漸長稍稍延蔓而移於谷中非直枝榦漸長維葉則萋萋然茂盛以興后妃之生浸浸日大而長於父母之家非直形體日大其容色又美盛【毛詩正義葛覃】

言雄雉飛之時下上其音聲以怡悅雌雉以興宣公小大其言語以怡悅婦人【毛詩正義雄雉】

人欲采唐菜於何采唐菜乎必之沬之鄕矣以興人欲淫亂者於何處淫亂乎必之衛之都言沬鄕唐所生衛都淫所主故也【毛詩正義桑中】

言鶉則鶉自相隨奔奔然鵲則鵲自相隨疆疆然各有常匹不亂其類今宣姜爲母頑則爲子而與之淫亂失其常匹曾鶉鵲之不如矣【毛詩正義鶉之奔奔】

吁嗟鳩兮無得非時食椹吁嗟女兮無得非禮與士【毛詩正義氓六】

桑之未落之時其葉則沃沃然盛以興已色未衰之時其貌亦灼灼然美【毛詩正義氓六】

諸侯不下漁色故君子遠色以爲民紀【禮記坊記】

夫爲寄豭殺之無罪【史記秦始皇本紀】

縱輕軀以迅赴若孤鵠之失羣振華以逶迆若遊龍之登云【後漢書邊讓傳】

振弱支而紆繞兮若緑繁之垂幹忽飄颻以輕逝兮似鸞飛於天漢【後漢書邊譲傳】

目傾心惑夏姬在側申公顚倒巫臣亂國【焦氏易林隨之履】次三沈於美失貞矢測曰沈於美作聾盲也【太經第五沈】是二姬之事寡人若影之附於形也今寡人之出不謀二姬以寡人是懟遂哀歌而死是寡人若行陰雪中而不覺形影之離也【天祿閣外史愛憎】

北辰言不移也龍諭美女也言棄彼北辰之心而問此龍之色譏好色而不好徳【李善注文選陸士龍爲彥先贈婦詩】初光武適新野聞陰后美心悅之後至長安見執金吾甚盛因嘆曰仕宦當作執金吾娶妻當得陰麗華【藝文類聚人部言志】

煌煌曄曄奪人目精爛兮若列星【藝文類聚靈異部神賦】

其始來也曜乎若白日初出照屋梁其少進也皎如日月舒其光【藝文類聚靈異部神賦】

忽兮攺容婉若遊龍乘雲翔【藝文類聚靈異部神賦】

曄乎如華溫乎如瑩【藝文類聚靈異部神賦】

被華藻之可好若翡翠之奮翼【藝文類聚靈異部神賦】

望余帷而延視若流波之將瀾【藝文類聚靈異部神賦】

其形也翩若驚鴻婉若遊龍榮曜秋菊華茂春松髣髴兮若輕雲之蔽月飄颻兮若流風之回雪遠而望之皎若太陽升朝霞迫而察之灼若芙蕖出緑波【藝文類聚靈異部神賦】

其在近也若神龍彩鱗翼將舉其旣遠也若披云掃漢見織女【太平禦覽人事部美婦人】

眾生欣愛聲色情染極深如饑人享大牢之饌悅美之甚又如春日登臺眺望林野暢適其心【道徳經注疏卷二】恣則裂身之車淫爲破年之斧【漢武帝內傳】

且淫欲頗恣如飲咸水多飲多渇惟死而已何有厭足【靈寶通防經】

色欲劇於渇小忍差可度何爲進咸水水咸益渇固子能善解渇當飲天甘露甘露香且薰通體皆流布【靈寶通微經】愚癡嬰兒爲欲所盲爲欲所系爲欲所使爲欲所迷恆順欲心而爲僮僕常隨欲轉如犢逐母【大方廣佛華嚴經卷十七】被諸女色昏醉其心猶如嬰孩無有自性亦如素衣易受染色爲欲所溺不能得出如糞中虫樂著糞處如穢豬不淨嚴身【大方廣佛華嚴經卷十七】

如執利刀自害其身【蘓婆呼童子經卷下】

見諸妙色則發過去愛欲之心譬如濕地雨易成泥【本緣經龍品】

譬如畫師作婦女像還自愛著【三昧法門經卷上】

如毛繩人防膚截骨【大智度論卷五】

桎梏枷鏁閇系囹圄𨿽曰難解是猶易開女鏁系人染固根深無智沒之難可得脫眾病之中女病最重【大智度論卷十四】

執劍向敵是猶可勝女賊害人是不可禁蚖虵含毒猶可手捉女情惑人是不可觸【大智度論卷十四】

有王名曰光明乘調順象出行遊觀前後導從歌舞唱妓往到山所崄難之處王所乘象遙見牸象欲心熾盛哮吼狂逸如風吹云欲往奔走不避岨崄時調象師種種鉤斵不能令住時光明王甚大驚怖象師白王更無餘方惟當攀樹王聞是語以手攀樹象卽奔走逐於牸象時王瞠忿而作是言汝先言象調順可乘雲何以此狂象而欺於我象師合掌而白王言如此狂逸非我所調王語之曰爲是何過非汝所調彼卽白王象有貪欲以病其心非我所治大王當知如此之病杖捶鉤斵所不能治貪欲壞心亦復如是【大莊嚴經論卷九】

女人之相其言如蜜而其心如毒譬如停淵澄鏡而蛟龍居之金山寶窟而師子處之當知此害不可暫近【法苑珠林卷七十五】

室家不和婦人之由毀宗敗族婦人之罪實是陰賊滅人慧明亦是獵圍尠得出者譬如髙羅羣鳥落之不能奮飛又如宻网眾魚投之刳腸俎幾亦如暗坑無目投之如蛾赴火是以智者知而遠之不受其害惡而穢之不爲此物之所惑也【法苑珠林卷七十五】

諭林卷十三﹤子部﹐類書類﹐諭林﹥

欽定四庫全書

諭林卷十四

明徐元太撰人事門【十二】

重生

身也者親之枝也敢不敬與不能敬其身是傷其親傷其親是傷其本傷其本枝從而亡【禮記哀公問】

譬如斬手全軀所存者大故爾【北史羊祉烈傳】

所貴乎嗜粱肉者非腐鼠之謂也所貴乎飲醪醴者非敗酒之謂也所貴乎尊生者非迫生之謂也【子華子陽城胥渠問】禽子問於楊朱曰去子體之一毛以濟一世汝爲之乎楊子曰世固非一毛之所濟禽子曰假濟爲之乎楊子弗應禽子去語孟孫揚孟孫揚曰子不達夫子之心吾請言之有侵若肌膚獲萬金者若爲之乎曰爲之孟孫揚曰有斷若一節得一國子爲之乎禽子黙然有間孟孫揚曰一毛防於肌膚肌膚防於一節省矣然則積一毛以成肌膚積肌膚以成一節一毛固一體萬分中之一物柰何輕之乎禽子曰吾不能所以答子然則以子之言問老闗尹則子言當矣以吾言問大禹墨翟則吾言當矣【列子楊朱】

無趾曰吾惟不知務而輕用吾身吾是以亡足今吾來也猶有尊足者存吾是以務全之也【莊子徳充符】

自三代以下者天下莫不以物易其性矣小人則以身殉利士則以身殉名大夫則以身殉家聖人則以身殉天下故此數子者事業不同名聲異號其於傷性以身爲殉一也臧與谷二人相與牧羊而俱亡其羊問臧奚事則挾防讀書問谷奚事則博塞以遊二人者事業不同其於亡羊均也伯夷死名於首陽之下盜跖死利於東陵之上二人者所死不同其於殘生傷性均也奚必伯夷之是而盜跖之非乎天下盡殉也彼其所殉仁義也則俗謂之君子其所殉貨財也則俗謂之小人其殉一也則有君子焉有小人焉若其殘生損性則盜跖亦伯夷已又惡取君子小人於其間哉【莊子駢拇】

道之眞以治身其緒餘以爲國家其土苴以治天下今世俗之君子多危身棄生以殉物豈不悲哉今且有人於此以隨侯之珠彈千仞之雀世必笑之是何也則其所用者重而所要者輕也夫生者豈特隨侯之重哉【莊子讓王】

今謂人曰予子冠履而斷子之手足子爲之乎必不爲何故則冠履不若手足之貴也又曰予子天下而殺子之身子爲之乎必不爲何故則天下不若身之貴也【墨子貴義】

出則以車入則以輦務以自佚命之曰招蹷之機肥肉厚酒務以相彊命之曰爛腸之食靡曼皓齒鄭衛之音務以自樂命之曰伐性之斧三患者貴富之所致也故古之人有不肯貴富者矣由重生故也非誇以名也爲其實也【呂氏春秋本生】

倕至巧也人不愛倕之指而愛已之指有之利故也人不愛昆山之玉江漢之珠而愛已之一蒼璧小璣有之利故也今吾生之爲我有而利我亦大矣論其貴賤爵爲天子不足以比焉論其輕重富有天下不可以易之論其安危一曙失之終身不復得此三者有道者之所愼也有愼之而反害之者不達乎性命之情也是師者之愛子也不免乎枕之以糠是聾者之養嬰兒也方雷而窺之於堂有殊弗知愼者【呂氏春秋重已】

魏王將入秦魏敬謂王曰以河內孰與梁重王曰梁重又曰梁孰與身重王曰身重又曰若使秦求河內則王將與之乎王曰弗與也魏敬曰河內三論之下也身三論之上也秦索其下而王弗聽索其上而王聽之臣竊不取也王曰甚然乃輒輟行【呂氏春秋應言】

身者所爲也天下者所以爲也審所以爲而輕重得矣今有人於此斷首以易冠殺身以易衣世必惑之是何也冠所以飾首也衣所以飾身也殺所飾要所以飾則不知所爲矣世之走利有似於此危身傷生刈頸斷頭以狥利則亦不知所爲也韓魏相與爭侵地昭釐侯有憂色子華子曰今使天下書銘於君之前書之曰左手攫之則右手廢右手攫之則左手廢然而攫之必有天下君將攫之乎亡其不與昭釐侯曰寡人不攫也子華子曰甚善自是觀之兩臂重於天下也身又重於兩臂韓之輕於天下逺今之所爭者其輕於韓又逺君固愁身傷生以憂之臧不得也昭釐侯曰善子華子可謂知輕重矣【呂氏春秋審爲】

尊勢厚利人之所貪也使之左據天下圖而右手刎其喉愚夫不爲由此觀之生尊於天下也【淮南子精神訓】

人之所以樂爲人主者以其窮耳目之欲而適躬體之便也今髙臺層榭人之所麗也而堯朴桶不斷素題不枅珍怪奇異人之所美也而堯糲粢之飯藜藿之羮文繡白狐人之所好也而堯布衣揜形鹿裘禦寒養性之具不加厚而增之以任重之憂舉天下而傳之於舜若解重負然非直辭讓誠無以爲也此輕天下之具也【淮南子精神訓】

生所假也死所歸也故演直仁而立死王子閭張掖而受刃不以所托害所歸也故世治則以義衛身世亂則以身衛義死之日行之終也故君子愼一用之【淮南子繆稱訓】

剝牛皮鞟以爲鼓正三軍之眾然爲牛計者不若服於軛也狐白之裘天子被之而坐廟堂然爲狐計者不若走於澤【淮南子說山訓】

夫以君子而與小人相賊害是人之所謂以狐白補犬羊身塗其炭豈不過甚矣哉【說苑貴徳】

屠犀爲甲給乎専徵之服裂翠爲華集乎后妃之首𨿽出幽谷遷於喬木然爲二物之計未若棲竄於林薄攝生乎榛藪也故靈寧曳尾於塗中而不願巾笥之寶澤雉樂十步之啄以違雞鶩之禍【抱朴子外篇諭】

夫全生者天下之所謂祥也巫祝以不材爲不祥而弗用彼乃以不祥全生乃大祥也【郭子注莊人間世】

年長心勞無愛樂之志是猶羊肉不慕蟻也【莊子音義徐無鬼】祝骨於宗祧兮思反身於綠衣【文選秋興賦】

今人用其身也若防之然故曰不足若用之於善則與天地相【藝文類聚木部桂】

桐生叢谷裏根孤地寒陰未霜葉已肅不風條自吟不願見雕斵爲君堂上琴【藝文類聚木部桐詩】

且劇圖刎首愚者不爲運斧全身庸流所鑑何則生輕一髮自重千鈞不以賈盜明矣【文苑英華徐陵遷譴上書】

死王樂生鼠𨿽爲帝王死不及生鼠【太平禦覽獸部鼠】

君不見夫效祀之牛衣之以朱防食之以禾粟非不樂也及其用時鼎鑊在前刀爼列後當此之時𨿽欲還就孤犢寧可得乎【太平禦覧樂部歌二】

夫徳之在人猶父母於身也其於萬物猶珠玉之與瓦鈆也是以含徳之士重身而輕天下猶慈父孝子不以其有易其鄰大身而細物者猶良賈察商不以珠玉易瓦鈆也【道徳經指歸卷十】

譬如重病之人不擇良日時節吉凶惟求良醫【元陽妙經卷七】悼菌蟪之危促羨靈椿兮未央𨿽鵬鷃之異類托逍遙乎一方【華陽陶隱居集】

如壘仰之髙峯觸之則散再擊則破【金庭無爲妙經】

猶如防一目愛惜不令傷【大乘妙林經偈】

臂如金師有持百金來授其手語言此物王遣付汝令造種種妙莊嚴具宜急用意一月使成如期不成或復麤惡當斬汝首定不相赦金師聞已身心戰怖晝夜精勤竭思營造未曽暫起諸餘作意惟作是念我當云何如王所期嚴具成辦其人乃至嚴具未成中間𨿽有飲食等事而都不作飲食等想但於金所心心相續思搆變易作莊嚴具何以故彼極愛重自身命故【波羅蜜多經卷五百八十】

身之內與外夫城骨與墻肉血爲塗嚴爲怨所破壊【內身觀章句經令十】

腳骨上脛骨接之脛骨上防骨接之防骨上脊骨接之脊骨上髑髏接之骨骨相柱危如累卵【思惟要略法】

臂如賈客入海采寶垂出大海其舩卒壊珍寶失盡而自喜慶舉手而言幾失大寶眾人怪言汝失財物裸形得脫云何喜言幾失大寶答言一切寶中人命第一【大智度論卷十三】

故前有隋珠後有虓虎見之而不敢取何也先其命而後其利也【明集牟子理惑論】

如有一人在須彌山上以纖縷下之一人在下持鍼迎之中有旋嵐猛風吹縷難入鍼孔人身難得甚過於是【法苑珠林卷二十三】

兀兀雜類莫不貪生蠢蠢迷徒咸知畏死所以失林窮虎乃委命於廬中鎩翮驚禽遂投身於案側【法苑珠林卷六十五】

養生

山下有雷頥君子以愼言語節飲食【易頥】

山止於上雷動於下頥之爲用下動上止故曰山下有雷頥人之開發言語咀嚼飲食皆動頥之事故君子觀此頥象以謹愼言語裁節飲食先儒云禍從口出患從口入故於頥養而愼節也【周易正義頥】

舒慘殊方炎涼異節木皮春厚桂樹冬榮【周書王褒傳】夫耳之所欲聞者音聲而不得聽謂之閼聰目之所欲見者美色而不得視謂之閼明鼻之所欲向者椒蘭而不得嗅謂之閼顫口之所欲道者是非而不得言謂之閼智體之所欲安者美厚而不得從謂之閼適意之所欲爲者放逸而不得行謂之閼性【列子楊朱】

室大則多陰臺髙則多陽多陰則蹷多陽則痿此陰陽不適之患也是故先王不處大室不爲髙臺味不眾珍衣不燀熱【呂氏春秋重已】

嗜肉者非腐鼠之謂也嗜酒者非敗酒之謂也尊生者非迫生之謂也【呂氏春秋貴生】

今夫樹木者灌以瀿水疇以肥壤一人養之十人防之則必無餘有況與一國同伐之哉𨿽欲久生豈可得乎【淮南子淑眞訓】

鶴之所以壽者無宛气於中是故食冰猿之所以壽者好引其末是故气四越天气常不施於地是故道者亦引气於足天之气常動而不滯是故道者亦不死气【春秋繁露解天之道】

人能以气爲根以精爲蔕如樹根不深則防蔕不堅則落【河上公注老子守道】

語曰圖王不成其可以霸霸者王之也霸本當至於王猶壽當至於百也不能成王退而爲霸不能至百消而爲夭【王充論衡气壽篇】

且人之生也以食爲气猶艸木生以土爲气矣防艸木之根使之離土則枯而蚤死閉人之口使之不食則餓而不壽矣【王充論衡道虛篇】

火蠶十八日寒蠶三十日余以不得逾時之命而將養有過倍之隆溫肥者早終涼痩者遲竭斷可識矣圉馬養而不乘用皆六十嵗體疲者速雕形全者難斃又可知矣【嵇中散集答難養生論】

嘗有不知蠶者出口動手皆爲忌祟不得蠶絲滋甚爲忌祟滋多猶自以犯之也有教之知蠶者其顓於桑火寒暑燥濕也於是百忌自息而利十倍何者先不知所以然故忌祟之情繁後知所以然故求之之術正故忌祟生於不知使知性猶如蠶則忌祟無所立矣【嵇中散集宅無吉凶攝生論】

防堅則水無漉棄之費脂多則火無寢曜之患龍泉以靡割常利斤斧以日用速隱雪以違暖經夏藏冰以居深過暑單帛以褁鏡不灼凡卉以偏覆越冬泥壤易消者也而陶之爲瓦則與二儀齊其久焉柞栁速朽者也燔之爲炭則可億載而不敗焉轅豚以優稸晚卒良馬以陟峻早斃寒虫以適已倍壽南林以處溫長茂接煞气則雕瘁於凝霜值陽和則鬰藹而條秀物類一也而榮枯異功豈有秋收之常限冬藏之定例哉而人之受命死生之期未若艸木之於寒天也而延養之理補救之方非徒溫暖之爲淺益也久視之效何爲不然而世人守近習隘以仙道爲虛誕謂黃老爲妄言不亦惜哉【抱朴子內篇至理】

一人之身一國之象也胸腹之位猶宮室也四肢之列猶郊境也骨節之分猶百官也神猶君也血猶臣也气猶民也故知治身則能治國也夫愛其民所以安其國養其气所以全其身民散則國亡气竭則身死死者不可生也亡者不可存也是以至人消未起之患治未病之疾醫之於無事之前不追之於旣逝之後民難養而易危也气難淸而易濁也故審威徳所以保社稷割嗜欲所以固血气【抱朴子內篇地眞】

假求於外物以自堅固有如脂之養火而火不滅銅靑塗腳入水不腐此是借銅之勁以扞其肉也【抱朴子內篇金丹】夫五穀猶能活人人得之則生人絕之則死又況於上品之神藥其益人豈不萬倍於五穀耶【抱朴子內篇金丹】夫木槿楊栁斷殖之更生倒之亦生橫之亦生生之易者莫過斯木也然埋之旣淺又未得久乍刻乍剝或揺或抜𨿽壅以膏壤浸以春澤猶不脫於枯瘁者以其根荄不固不暇吐其萌芽浸液不得遂結其生气也人生之爲體易傷難養方之二木不及逺矣而所以攻毀之者過於刻剝劇乎揺抜也濟之者鮮壊之者眾死其宜也【抱朴子內篇極言】

俱食一物或獨以結病非此物之有偏毒也鈞器齊飲而或醒或醉者非酒勢之有彼此也同冒炎暑而或獨以暍死者非天熱之有公私也齊服一藥而或昏瞑煩悶者非毒烈之有愛憎也【抱朴子內篇極言】

衝風赴林而枯柯先摧洪濤淩崖而拆隙首頽烈火燎原而燥卉前焚龍椀墜地而脆者獨破由玆以觀則人之無道體已素病因風寒暑濕者以發之耳【抱朴子內篇極言】夫水土不與百卉同體而百卉仰之以植焉五穀非生人之類而生人須之以爲命焉【抱朴子內篇對俗】

眾木不能法松栢諸虫不能學鶴是以短折耳人有明哲能修彭老之道則可與之同功矣【抱朴子內篇對俗】且夫松栢枝葉與眾木則別鶴體貌與眾虫則殊至於彭老猶是人耳非異類而壽獨長者由於得道非自然也【抱朴子內篇對俗】

金水在九竅則死人爲之不朽鹽鹵沾於肌髓則脯臘爲之不爛況於以宜身益命之物納之於已何怪其令人長生乎【抱朴子內篇對俗】

蚊唶膚則坐不得安虱羣攻則臥不得安四海之事何只若是【抱朴子內篇論仙】

譬猶疫癘之時醫巫爲貴異口同辭惟論藥石豈可便謂鍼艾之伎過於長生久視之道乎【抱朴子外篇仁明】

萬人彎弧以向一鵠鵠能無中乎萬物昡曜以惑一生生能無傷乎【劉子淸神】

人之生也一息一得耳向息非今息故納養而命續前火非後火故爲薪而火傳火傳命續由夫養得其極矣【郭子注莊養生主】

道家之言鶴曲頸而息潛匿而噎此其所以爲壽也服气養性者法焉【李善注文選郭景純遊仙詩】

種谷於湯之世值七年之旱終歸是死而彼一漑之苗則在後枯亦猶人處於俗同皆有死能攝生者則後終也【李善注文選嵇叔夜養生論】

且豆令人重楡令人暝合歡蠲忿萱艸忘憂愚智所共知也薫辛害目豚魚不養常世所識也虱處頭而黑麝食栢而香頸處險而癭齒居晉而黃推此而言凡所食之气蒸性染食莫不相應豈惟蒸之使重而無使輕害之使闇而無使明薫之使黃而無使堅芬之使香而無使延哉故神農曰上藥養命中藥養性者誠知性命之理因輔養以通也【文選嵇叔夜養生論】

人有三百六十節當天之數形體有骨肉如地之厚有孔竅血脈如川谷也多食甘者有益於肉而骨不利多食苦者有益於骨而觔不利多食辛者有益於觔而气不利【意林公孫文子】

凡藥上者養命中者養性下者養病【藝文類聚艸部藥】

魚勞則尾赤人勞則髮白【埤雅品物門魴】

采藥遊名山將以救年頹【初學記道釋部僊】

穀气勝元气其人肥而不壽養性之術常使穀气少則病不生矣【初學記艸部五穀】

逆春气則少陽不生肝气內變逆夏气則太陽不長心气內洞逆秋气則太陰不收肺气焦滿逆冬气則少陰不藏腎气獨沈夫四時陰陽者萬物之根本也所以聖人春夏養陽秋冬養陰以從其根故與萬物沈浮於生長之門逆其根伐其本壊其眞矣【黃帝素問內經四气調神大論】榮气虛則不仁衛气虛則不用榮衛俱虛則不仁且不用肉如故也人身與志不相有曰死【黃帝素問內經逆調論】匠人磨斧斤礪刀削斵材木木之陰陽尙有堅脆堅者不入脆者皮防至其交節而缺斤斧焉夫一木之中堅脆不同堅者則剛脆者易傷況其材本之不同皮之厚薄汁之多少而各異耶夫木之蚤花先生葉者遇春霜烈風則花落而葉萎久曝大旱則脆木薄皮者枝條汁少而葉萎久陰淫雨則薄皮多汁者皮潰而漉卒風暴起則剛脆之木枝折杌傷秋霜疾風則剛脆之木根揺而葉落凡此五者各有所傷況於人乎【黃帝素問靈樞經五變】五穀爲刳命之鑿五牙爲長生之根也【黃帝本行記】

泥丸絳宮丹田三一之宅也子勤守之萬毒不傷【黃帝本行記】

且經冬之艸覆之而不死露之卽見傷艸木植性尙猶如此況人萬物之靈【陰符經集注鬼穀子】

卽口中津液也潄而咽之則能攻邪破惡徹於骨髓若麯蘗之消米方藥無復能先也【道徳經注疏卷八】

養命養其五臟五臟爲根根固葉自茂矣養形養其五气五气爲源源深流自長矣【三十六部尊經黃庭經】

艸木地生去地而死魚鼈水生離水而死人以气生气去而死【旡上內祕藏經顯功徳品】

八珍促壽五石延生【列仙傳】

如蠶在繭中混混沌沌故一旦變形易數【靈寶自然妙經】動用以太和爲馬通宣以寂爲車【攝生養性論】

身者得道之器也炁者致命之根也根抜則命終器敗則道去【聖母資傳仙道】

五穀充肌體而不能益壽百藥療疾延年而不甘口甘口充肌者俗人所珍苦口延年者道士之所寶【養性延命錄教誡篇】

食穀者智慧聰明食石者肥澤不老食芝者延年不死食元气者地不能埋天不能殺【養性延命錄教誡篇】

人生大期百年爲限節防之者可至千嵗如膏之用小炷與大耳【養性延命錄教誡篇】

大計奢懶者壽慳勤者夭放散劬恡之異也田夫壽膏粱夭嗜欲少多之驗也處士少疾遊子多患事務繁簡之殊也故俗人競利道士罕營【養性延命錄教誡篇】

僉自安於蝣晷緬無羨於鵠年【華陽陶隱居集】

上元泥丸者乃精之泉源泥丸不開則精不散而神不離中元絳宮者乃神之舍宇絳宮不動則精不馳而神不疲下元丹田者乃眞水之根蒂丹田不振則精不漏而神不死【金庭無爲妙經】

生養之道莫非務本種植之利莫若得地【金庭無爲妙經】夫有形之所貴者身也情識之所貴者命也是故飡脂飲血乘肥衣輕欲其怡懌也餌術含丹防生養性欲其壽考也【髙僧傳十二論】

譬猶衣履器物愛之則完全乃久【明集鄭道子神不滅論】

譬如木杵常用不止日夜消減【法苑珠林卷四十六】

夫人有四肢五藏壹覺壹寐呼吸吐納精气往來流而爲榮衛彰而爲气色發而爲音聲此人之常數也陽用其精陰用其形天人所同也及其失也蒸則生熱否則生寒結而爲癅贅防而爲防疽奔而爲惴竭而爲焦故良醫導之以鍼石救之以藥劑聖人和之以至徳輔之以人事故體有可愈之疾天地有可消之災也【法苑珠林卷九十五】

殊貨

夫好貨甚者不見他物之可好好馬甚者不見他物之可好好書甚者不見他物之可好吾又安知天下之果可好者果可惡者哉【亢倉子全道篇】

好質白之物者以黑爲污好質黑之物者以白爲污吾又安知天下之正潔污哉【亢倉子全道篇】

人於此嗜酒嗜肉肉勝則食酒勝則飲焉此二者相與爭勝者行矣非情欲得酒性欲得肉也有人於此好利好義義勝則義取焉利勝則利取焉此二者相與爭勝者行矣非情欲得利性欲得義也其可兼者則兼取之其不可兼者則只取重焉【申鑑雜言下】

赬顏玉理眄視巧笑眾目之所悅也軒皇愛嫫母之貌不易落英之麗容陳侯悅惇洽之醜狀弗貿陽文之婉姿炮羔煎鴻臛臑熊眾口之所嗛文王嗜菖蒲之葅不易熊肝之味陽春白雪激楚采菱眾耳之所樂也而漢順聽山鳥之音云勝絲竹之響魏文侯好槌鑿之聲不貴金石之和郁金憺春蘭秋蕙眾鼻之所芳也海人悅至臭之夫不愛芳馨之气若斯人者皆性有所偏也【劉子殊好】

累榭洞房珠簾玉扆人之所悅也鳥入而憂聳石巉巖輪菌糺結猨狖之所便也人上而栗五韺六防咸池簫韶人之所樂也獸聞而振懸瀬碧潭瀾波洶湧魚龍之所安也人入而畏飛鼯甘煙貊美鐵防雞嗜蛇人好芻豢鳥獸與人受性旣殊形質亦異所居隔絕嗜好不同未足怪也【劉子殊好】

執其所好而與眾相反則倒白爲黑變苦成甘移角成羽佩蕕當薫美醜無定形愛憎無正分也【劉子殊好】

聲色芳味各有正性善惡之分皎然自露不可以皂爲白以羽爲角以苦爲甘以臭爲香然而嗜好有殊絕者【劉子殊好】

𨿽星有風雨之好人有異同之性庶覿蔀家與剝廬非蘇世而居政【文選蜀都賦】

人各有好尙蘭蓀蕙之芳眾人所好而海畔有逐臭之夫咸池六莖之發眾人所共樂而墨翟有非之之論豈可同哉【文選曹植與楊徳祖書】

譬如嬰兒自取屎拤年稍長大捨前所穢更樂餘事年適向老悉捨諸樂以法自樂【修行道地經地品】

昔公明儀爲牛彈淸角之操伏食如故非牛不聞不合其耳也轉爲蚊防孤犢之聲於是奮耳掉尾蹀躞而聽之今吾子所聞者蓋蚉防之音也【明集駮夷夏論】

偶合

終日之言必有聖之事百發之中必有羿逢蒙之巧然而世不與也其守節非也【淮南子說林訓】

子囊北而全楚北不可以爲庸髙誕而存鄭誕不可以爲常【淮南子防族訓】

物故有昧揥而中蚊頭掩目而別白黑者【說苑辧物】

鴈鵠集於防稽去避碣石之寒來遭民田之畢蹈履民田啄食艸糧糧盡食索春雨適作避熱北去復之碣石【王充論衡偶防篇】

百發之中必有羿逢蒙之功眾知之中必有與聖人同【呂氏春秋用眾解】

適偶有所偏解猶鶴知夜半燕知戊己而未必達於他事也【抱朴子內篇至理】

不期而悞中非善射也若以謬中爲善射則天下皆謂之羿可乎【郭子注莊徐無鬼】

邊陲之人不聞知禮樂之正縱有言語偶防墳典皆是竊盜所得其道何足語哉【莊子音義天道】

婁敬一言漢以遷都醜女暫說齊以爲後亦猶鼓缶而防時揺頭而韻曲也【李善注文選陸士衡演連珠】

掩目別白黑𨿽時時一中猶不知天道論陰陽有時誤中耳【意林範子】

魯人有善相馬者與余俱遊夜方寐聞馬有行者魯人驚曰七百里也吾恐此暗中耳【太平禦覧獸部馬五】

子所能治知亦眾多與此病失矣譬以鴻飛亦衝於天【黃帝素問內經示從容論】

如虫食木有成字者此虫不知是字非字智人見之終不唱言是虫解字【元陽妙經卷十】

譬如春時風揩樹木自然火出【蘇婆呼童子經卷下】

猶春鳥囀弄或似於歌鳥無能歌之實秋虫蠧木或近於字虫闕解字之眞名實斯濫蓋此之謂也【辧正論卷六】

諭林卷十四

欽定四庫全書

諭林卷十五

明徐元太撰人事門【十三】

情殊

今有同室之人鬭者救之𨿽被髮纓冠而救之可也鄕鄰有鬭者被髮纓冠而往救之則惑也𨿽閉戶可也【孟子離婁下】

有人於此越人闗弓而射之則已談笑而道之無他疏之也其兄闗弓而射之則已垂涕泣而道之無他戚之也【孟子告子下】

今羣臣非有葭莩之親鴻毛之重【前漢書景十三王傳】

夫越人而臧否者非憎於彼也親戚而加譽者非優於此也處情之地殊故公私之心異也【後漢紀光武八】

兒童之所簡者廼耆耋之所非耳目之所娛者廼心慮之所疾【亢倉子訓道篇】

蹍市人之足則辭以放驁兄則以嫗大親則已矣故曰至禮有不人【莊子庚桑楚】

鄭人有一子將宦謂其家曰必築壊墻是不善人將竊其巷人亦云不時築而人果竊之以其子爲智以巷人告者爲盜【韓非子說林】

王良愛馬越王勾踐愛人爲戰與馳醫善吮人之傷含人之血非骨肉之親也利所加也故輿人成輿則欲人之富貴匠人成棺則欲人之夭死也非輿人仁而匠人賊也人不貴則輿不售人不死則棺不買情非憎人也利在人之死也【韓非子僃內】

夫挾相爲則責望自爲則事行故父子或怨噪取庸作者進美羹【韓非子外儲說左上】

心哀而歌不樂心樂而哭不哀夫子曰弦則是也其聲非也【淮南子繆稱訓】

拘囹圄者以日爲修當死市者以日爲短日之修短有度也有所在而短有所在而修也則中不平也故以不平爲平者其平不平也【淮南子說山訓】

人食礜石而死蠶食之而不饑魚食巴菽而死鼠食之而肥類不可必推【淮南子說林訓】

次三螟蛉不屬蜾臝取之不迓侮測曰螟蛉不屬失其體也【太經第三親】

化國之日舒以長故其民閒暇而力有餘亂國之日促以短故其民困務而力不足舒長者非謂羲和安行乃君明民靜而力有餘也促短者非謂分度損減乃上闇下亂力不足也【潛夫論愛日】

獵者獲禽觀者樂獵不見漁者之心不顧也是故觀於齊不虞魯遊於楚不懽宋【王充論宣漢篇】

春女感陽則思秋士見陰而悲【淮南子繆稱訓解】

蹍市人則稱已脫悞以謝之兄則言嫗詡之無所辭謝大親則已矣明恕素足也【郭子注莊庚桑楚】

蟻得水則死魚得水則生羊得水則病【莊子音義徐無鬼】人慘戚則不能以驩逸勞苦則不能以施惠少有能易此者【李善注文選西京賦】

華落向本故曰歸華葉下離枝故曰別葉【李善注文選鮑明逺翫月詩】

志士惜日短愁人知夜長【文選傅咸詩】

鴛鴦自用親不若比翼連他人𨿽同盟骨肉天性然【藝文類聚樂部論樂詩】

夫樹樹異風人人異心不可以一檢量故黿鼉得水則生虎豹得水則死【太平禦覧鱗介部黿】

子髙曰泣有二焉大姦之人以泣自信婦人懦夫以泣著愛【太平禦覧人事部泣】

無窮之原萬尋之泉神龍之所歸小魚之所去髙山大丘深林巨壑茂林暢枝鴻鳥虎豹之所喜而雞狗之所惡【道徳經指歸卷七】

彼非喜凶而惡吉貴禍而賤福也性與之逺情與之反若處黃泉聽視九天遼逺絕滅不能見聞而已矣【道徳經指歸卷七】

譬如牧牛有二人一持酪缾一持漿缾俱共詣市而欲賣之於路腳跌二缾俱破一則喜悅一則愁惱【元陽妙經卷六】譬如一人而有七子是七子中一子遇病父母之心非不平等然於病子心生偏愛【元陽妙經卷七】

如親愛罵之𨿽罵不恨非親惡言聞則生恚【大智度論卷五】譬如熱時淸涼池有目有足皆可入𨿽近不欲入者則不入【大智度論卷八十三】

猶如春夏之時人患日熱皆欲離之旣至冬寒人皆思念【大莊嚴經論卷一】

世人固有啖菖蒲而棄桂姜覆甘露而啜酢漿者矣毫毛𨿽小視之可察泰山之大背之不見志有畱與不畱意有銳與不銳【明集牟子理惑論】

至若娑婆世界謂俄頃爲百齡袈裟剎土將永劫以浹日斯染淨之別也【法苑珠林卷一】

同情

同道者相愛同蓻者相嫉同與者相愛同取者相嫉同病者相愛同壯者相嫉人情自然也【亢倉子用道篇】

虎狼殺人烏蒼從上螾蛾從下聚之六者異類然同時俱至者何也所欲同也由是觀之有人之名則同人之情耳何故不可乎【鶡冠子王鈇】

在一不少在萬不眾同如林木積如倉粟斗石以成升委無失也【鶡冠子王鈇】

舞者舉節坐者不期而皆如一所極同也【淮南子說林訓】謂許由無徳烏獲無力莫不醜於色人莫不奮於其所不足【淮南子說林訓】

赤肉縣則烏鵲集鷹隼鷙則眾鳥散物之散聚交感以然【淮南子說林訓】

小人之從事也曰茍得君子曰茍義所求者同所期者異乎擊舟水中魚沈而鳥揚同聞而殊事其情一也【淮南子繆稱訓】

踒人日夜願一起盲不忘視【說苑談叢】

夫納棄妻而論前壻之惡買僕虜而毀故主之防凡人庸夫猶不平之何者重傷其類自然情也【抱朴子外篇良規】五味萬殊而大同於美曲變𨿽眾亦大同於和美有甘和有樂然隨曲之情盡於和域應美之口絕於甘境安得哀樂於其間哉【廣文選嵇叔夜聲無哀樂論】

春秋保幹圖曰吐珠於澤誰能不含宋均注曰珠出於野澤之中誰能不含取以爲寶也【初學記寶器部珠】

又如禽獸夜見火光恐怖逺避【波羅蜜多經卷五百六十七】

一切諸法由食而存非食不存眼者以眠爲食耳者以聲爲食鼻者以香爲食舌者以味爲食身者以細滑爲食意者以法爲食涅槃者以無放逸爲食【增壹阿舎經卷三十一】

情變

涇水𨿽濁未有彰見由涇渭水相入而淸濁異言已顏色𨿽衰未至醜惡由新舊並而善惡別【毛詩正義谷風】

樓緩謂趙王曰王亦聞夫公甫文伯母乎公甫文伯官於魯病死婦人爲之自殺房中者二人其母聞之不肯哭也相室曰焉有子死而不哭者乎其母曰孔子賢人也逐於魯是人不隨今死而婦人爲死者十六人若是者其於長者薄而於婦人厚故從母言之爲賢母也從婦言之必不免爲妬婦也故其言一也言者異則人心變矣今臣新從秦來而言勿與則非計也言與之則恐以爲臣之爲秦也故不敢對【戰國防趙孝成王】

物之興衰情之起伏理有固然矣而崇替去來之甚者必惟寵惑乎當其接牀笫承恩色𨿽險情贅行莫不徳焉及至移意愛析燕私𨿽惠心妍狀愈獻醜焉愛升則天下不足容其髙歡隊故九服無所逃其命斯誠志士之所沈溺君人之所抑揚未或違之者也【後漢書皇后紀論】夫逆旅之妾惡者自以爲惡主忘其惡而貴焉美者自以爲美主忘其美而賤焉夫色之美惡定於妾之面美惡之情變於主之心況君子之人有善不敢識有過不敢忘者乎其爲美亦以矣故楊子之言足師逆旅之妾足誡也【後漢紀光武六】

宋有蘭子者以技幹宋元宋元召而使見其技以雙技長倍其身屬其踁並趨並馳弄七劍疊而躍之五劍常在空中元君大驚立賜金帛又有蘭子又能燕戲者聞之復以干元君元君大怒曰昔有異技幹寡人者技無庸適值寡人有歡心故賜金帛彼必聞此而進復望吾賞拘而擬戮之經月乃放【列子說符】

妻子具而孝衰於親嗜欲得而信衰於友爵祿盈而忠衰於君【荀子性惡篇】

語曰其母好者其子抱然則其爲之反也其母惡者其子釋【韓非子僃內】

今上下之接無子父之澤而欲以行義禁下則交必有郤失且父母之於子也產男則相賀產女則殺之此俱出父母之懷袵然男子愛賀女子殺之者慮其後便計之長利也故父母之於子也猶用計算之心以相待也而況無父子之澤乎【韓非子六反】

趣捨合卽言忠而益親身疎卽謀當而見疑親母爲其子治防【音蓋】禿而血流至耳見者以爲其愛之至也使在於繼母則過者以爲嫉也事之情一也所從觀者異也從城上視牛如羊視羊如豕所居髙也闚面於盤水則圓於杯則隨面形不變其故有所圓有所隨者所自闚之異也今吾𨿽欲正身而待物庸遽知世之所自窺我者乎若轉化而與世競走譬猶逃雨也無之而不濡【淮南齊俗訓】

鄰之母死往哭之妻死而不泣有所劫以然也【淮南子說材訓】鐘鼓之聲怒而擊之則武憂而撃之則悲喜而擊之則樂其志變其聲亦變其志誠通乎金石而況人乎【說苑修文】彌子瑕愛於衛君衛國之法竊駕君車罪刖彌子瑕之母疾人聞夜往告之彌子瑕擅駕君車而出君聞之賢之曰孝哉爲母之故犯刖罪哉君遊果園彌子瑕食桃而甘不盡而奉君君曰愛我而忘其口味及彌子瑕色衰而愛弛得罪於君君曰是故嘗矯吾車又嘗食我以余桃故子瑕之行未必變初也前見賢後獲罪者愛憎之至變也【說苑雜言】

祁射子見秦惠王惠王說之於是唐姑讒之復見惠王懷怒以待之非其說異也所聽者易也故以徵爲羽非弦之罪也以甘爲苦非味之過也【說苑雜言】

鶩野鴨也飛止大澤之中羣處旣豢擾之惡其族類而相逼逐也【張華注禽經】

鴽在田得食鳴相呼夜則羣飛晝則艸伏馴養之久見食相摶鬭也【張華注禽經】

饑飡者於將獲所欲則悅情注心飽滿之後釋然疏之或有厭惡然則榮華酒色有可疏之時【嵇中散集答難養生論】妍有定矣而憎愛異情故兩目不相爲視焉雅鄭有素矣而好惡不同故兩耳不相爲聽焉眞僞有質矣而趣捨舛忤故兩心不相爲謀焉以醜爲美者有矣以濁爲淸者有矣以失爲得者有矣【抱朴子內篇塞難】

有弟而兄啼者言人之性捨長親防故啼也【郭子注莊天運】以財助人者財盡則交絕以色助人者色盡則愛弛是以嬖女不席嬖男不輿安陵所以悲魚也【李善注文選阮嗣宗詠懷詩】

萁在竈下然豆居釜中泣本是同根生相煎何太急【文選任彥升齊文宣王行狀注】

夫防賔盈堂酒酣奏琴或忻然而歡或慘爾而泣非進哀於彼導樂於此也其音無變於昔而歡慼並用斯非吹萬不同耳【廣文選嵇叔夜聲無哀樂論】

桃生露井上李生桃樹傍虫來齧桃根李樹代桃僵樹木身相代骨肉還相忘【藝文類聚菓部李詩】

夫嬰兒未知而忠信於仇讎及其壯大有識欺殆兄嫂三軍得意則下亡虜窮溪之獸不避兕虎其性非易事理然也【道徳經指歸卷十二】

檢情

先王之樂所以節百事也故有五節遲速本末以相及中聲以降五降之後不容彈矣於是有煩手淫聲慆堙心耳乃忘平和君子弗聽也物亦如之至於煩乃捨也已無以生疾【左傳昭公元年】

預常稱濟有馬癖嶠有錢癖武帝聞之謂預曰卿有何癖對曰臣有左傳癖【晉書杜預傳】

體舒則懷捲視溺則思濟【北史常爽孫景傳】

五色令人目盲五音令人耳聾五味令人口爽馳騁田獵令人心發狂難得之貨令人行妨是以聖人爲腹不爲目【老子檢欲】

目視雕琢者明愈傷耳聞交響者聰愈傷心思妙者心愈傷【闗尹子五鑑篇】

楊朱曰生民之不得休息爲四事故一爲壽二爲名三爲位四爲貨有此四者畏鬼畏人畏威畏刑此謂之遁人也可殺可活制命在外不逆命何羨壽不矜貴何羨名不要勢何羨位不貪富何羨貨此之謂順民也天下無對制命在內故語有之曰人不婚宦情欲失半人不衣食君臣道息周諺曰田父可坐殺晨出夜入自以性之恆啜菽茹藿自以味之極肌肉麤厚筋節防急一朝處以柔毛綈幕薦以梁肉蘭橘心防體煩內熱生病矣商魯之君與田父侔地則亦不盈一時而憊矣故野人之所安野人之所美謂天下無過者【列子楊朱】

夫畏塗者十殺一人則父子兄弟相戒也必盛卒徒而後敢出焉不亦知乎人之所取畏者袵席之上飲食之間而不知爲之戒者過也【莊子達生】

今有聲於此耳聽之必慊已聽之則使人聾必弗聽有色於此目視之必慊已視之則使人盲必弗視有味於此口食之必慊已食之則使人瘖必弗食是故聖人之於聲色滋味也利於性則取之害於性則全之此全性之道也【呂氏春秋本生】

昔先聖王之爲苑囿園池也足以觀望勞形而已矣其爲宮室臺榭也足以辟燥濕而已矣其爲輿馬衣裘也足以逸身暖骸而已矣其爲飲食酏醴也足以適味充虛而已矣其爲聲色音樂也足以安性自娛而已矣【呂氏春秋重已】

夫耳目鼻口生之役也耳𨿽欲聲目𨿽欲色鼻𨿽欲芬香口𨿽欲滋味害於生則止在四官者不欲利於生者則弗爲由此觀之耳目鼻口不得擅行必有所制譬之若官職不得擅爲必有所制此貴生之術也【呂氏春秋貴生】耳聞所惡不若無聞目見所惡不若無見故雷則揜耳電則揜目此其比也【呂氏春秋貴生】

秋早寒則冬必煗矣春多雨則夏必旱矣天地不能兩而況於人類乎故古之治身與天下者必法天地也尊酌者眾則速盡萬物之酌大貴之生者眾矣故大貴之生常速盡非徒萬物酌之也又損其生以資天下之人而終不自知【呂氏春秋情欲】

甚愛色費精神甚愛財遇禍患所愛者少所亡者多【河上公注老子立戒】

兵甲不用卻走馬治農田治身者卻陽精以糞其身【河上公注老子儉欲】

夫夏日之不被裘者非愛之也燠有餘於身也冬日之不用翣者非簡之也淸有餘於適也夫聖人量腹而食度形而衣節於已而已貪污之心奚由生哉【淮南子俶眞訓】射者非矢不中也學射者不治矢也禦者非轡不行學禦者不爲轡也知冬日之箑夏日之裘無用於已則萬物之變爲塵埃矣故以湯止沸沸乃不止誠知其本則去火而已矣【淮南子精神訓】

至人量腹而食度形而衣容身而遊適情而行余天下而不貪委萬物而不利處大廓之宇遊無極之野登太皇馮太一玩天地於掌握之中天豈爲貧富肥臞哉【淮南子精神訓】

五色亂目使目不明五聲嘩耳使耳不聰五味亂口使口爽傷趣捨滑心使行飛揚此四者天下之所養性也然皆人累也故曰嗜欲者使人之气越而好憎者使人之心勞弗疾去則志气日耗夫人之所以不能終其壽命而中道夭於形戮者何也以其生生之厚夫惟能無以生爲者則所以修得生也【淮南子精神訓】

今夫霤水足以溢壺榼而江河不能實漏巵故人心猶是也自當以道術度量食充虛衣禦寒則足以養七尺之形矣【淮南子汜論訓】

割痤疽非不痛也飲毒藥非不苦也然而爲之者便於身也渴而飲水非不快也饑而大飱非不贍也然而弗爲者害於性也此四者耳目鼻口不知所取去心爲之制各得其所由是觀之欲之不可勝明矣【淮南子詮言訓】陰陽之气在上天亦在人在人者爲好惡喜怒在天者爲暖淸寒暑出入上下左右前後平行而不止未嘗有所稽畱滯郁也其在人者亦冝行而無畱若四時之條條然也【春秋繁露如天之爲】

毒智者莫甚於酒畱事者莫甚於樂毀亷者莫甚於色摧剛者反已於弱【說苑談叢】

鳥獸觸其情者也眾人則異乎賢人則異眾人矣聖人則異賢人矣【楊子學行篇】

故美味腐腸好色惑心勇夫招禍辯口致殃四者世之毒也【王充論衡言毒篇】

夫嗜欲𨿽出於人而非道之正猶木之有蠍𨿽木之所生而非木之冝也故蠍盛則木朽欲勝則身枯【嵇中散集答難養生論】

夫欲官不識君位思食不擬親戚何者止其所不得則不當生心也故嗜酒者自抑於鴆醴貪食者忍饑於漏脯知吉凶之理故背之不惑棄之不疑也豈恨向不得酣飲與大嚼哉【嵇中散集答難養生論】

古之人知酒肉爲甘鴆棄之如遺識名位爲香餌逝而不顧【嵇中散集答難養生論】

今談者不覩至樂之情甘減年殘生以從所願此則李斯背儒以殉一朝之欲主父發憤思調五鼎之味耳【嵇中散集答難養生論】

夫渴者惟水之是見酌者惟酒之是求人皆知乎生於有疾也今若以從欲爲得性則渴酌者非病淫湎者非過【嵇中散集答難養生論】

富貴多殘伐之者眾也野人多壽傷之者寡也【嵇中散集答難養生論】

惑目者必逸容鮮藻也惑耳者必妍音淫聲也惑鼻者必茝蕙芬馥也惑口者必珍羞嘉防也惑心者必勢利功名也五者畢惑則或承之禍爲身患者不亦信乎【抱朴子外篇酒誡】

其抑情也劇乎隄防之僃決其禦性也過乎腐轡之乘奔【抱朴子外篇誡酒】

蜘蛛張网蚤虱不餒使人智巧役用萬物食口衣身何足劇乎但患富者無知止之心貴者有無限之用耳豈可以一防之故而終身不行以桀紂之虐思乎無主也【抱朴子外篇詰飽】

夫五聲八音淸商流徵損聰者也鮮華艷采彧麗炳爛傷明者也宴安逸預淸醪芳醴亂性者也冶容媚姿鈆華素質伐命者也【抱朴子內篇暢】

民結繩而用之足以紀要而已適故常甘當故常美若思夫侈靡則無時慊矣【郭子注莊胠篋】

五闗者情欲之路嗜好之府也目愛防色命曰伐性之斤耳樂淫聲命曰攻心之鼓口貪滋味命曰腐腸之藥鼻悅芳馨命曰燻喉之煙身安轝駟命曰召蹷之機此五者所以養生亦以傷生【劉子防欲】

譬由愚者之養魚鳥也見天之寒則內魚於溫湯之中而棲鳥於火林之上水木者所以養魚鳥也養之失理必至燋爛色聲芳味所以悅人也悅之過理還以害生【劉子防欲】

夫蜂蠆螫指則窮日煩擾蚊防噆膚則通宵失寐蜂蚊小害指膚外疾人入山則避蜂蠆入室則驅蚊防何者以其害於體也嗜欲攻心正性顚倒嗜欲大害攻心內疾方於指膚亦以多也【劉子防欲】

人有牛馬遊逸不歸必知收之情欲放逸而不知收之不亦惑乎【劉子防欲】

出輿入輦命曰蹷痿之機洞房淸風命曰寒熱之媒皓齒蛾睂命曰伐性之斧甘脆肥醲命曰腐腸之藥【文選枚乘七發】

有味如醽而不醉人其味如黍飲之則醉何也秦子曰醉在小人不在君子【意林秦子】

凡病可治也人不可治也體羸性弱不堪藥石或剛防狷急喜怒不節或情欲放縱貪淫嗜食此皆良醫不能加功焉夫君子病也猶可爲也必使無病也不可爲矣蓋謂節其飲食量其多少也【太平禦覧疾病部總敍疾病下】

玆乃伐人之生甚於斤斧蝕人之性猛於豺狼【太平禦覧方術部養生】

跣而上坐者謂之宴能飲者飲之不能飲者已謂之醧齊顏色均眾寡謂之沈閉門不出者謂之湎故君子可以宴可以醧不可以沈不可以湎【初學記服食部酒】

求髙反墜務厚更貧閉情塞欲老氏所珍【困學紀聞卷十七評文】陰陽失節則驚風驟雨人失中和則爲防疾【道徳經注疏卷三】淸淨者道之本榮華者道之殃子勿憎淡泊是中有至味愚癡戀世欲類蛾投火光不知其爲害以至於滅亡【虛裏四十九章】

譬如有主知典酒知而不飲則亦不醉【元陽妙經卷七】

然養生之具譬猶水火不可失適反爲害耳【養生延命錄教誡篇】所有智慧如空中日諸煩惱海如防煙障【金剛三昧本性淸淨不壊不滅經行二】

內外六情之受邪行猶海受流餓夫受飯蓋無滿足也【佛說太安般守意經序】

猶如有人近大火坑遂近遂熱欲避其熱當求巧便求滅彼火【出曜經三欲品】

如摩樓樹初生爲葛藤所纒長便枯死愛欲之意亦如是【出曜經三愛品】

防愛根本者如選擇細辛者所以稱說擇細辛者有二因緣一者除病二者販賣思惟選擇好者便取病者得愈販者得利【出曜經三愛品】

恚能自制如止奔車是爲善禦【法句經忿怒品】

人不持戒滋蔓如藤逞情極欲惡行日增【法句經愛身品第二十】時有五通比丘名精進力在山中樹下閒寂求道時有四禽依附左右常得安隱一者鴿二者烏三者毒蛇四者鹿是四禽者晝行求食暮則還宿四禽一夜自相問言世間之苦何者爲重烏言饑渇最苦饑渴之時身羸目防神識不寧投身羅网不顧鋒刃我等防身莫不由之以此言之饑渴爲苦鴿言淫欲最苦色欲熾盛無所顧念危身滅命莫不由之毒蛇言瞠恚最苦毒意一起不避親疎亦能殺人復能自殺鹿言驚怖最苦我在林野心恆怵惕畏懼獵師及諸豺狼髣髴有聲奔投坑岸母子相捐肝膽悼悸以此言之驚怖爲苦比丘聞之卽答之曰汝等所論是其末耳不究苦本天下之苦無過有身身爲苦器憂畏無量【法句譬諭經三安寜品】

若樂眾者則受眾惱譬如大樹眾鳥集之則有枯折之患【遺教經論離十二】

亦如惡馬不以轡制將當牽人墜於坑陷【遺教經論離十二】何時當得闗閉六情如縶狗鹿魚蛇猴鳥狗樂聚落鹿樂止澤魚樂池沼蛇好穴處猴樂深林鳥依虛空【十住毘婆沙論卷七】

此身猶如車好惡無所擇香油及臭脂等同於調利【法苑珠林卷四十二】

如水火擁之煞之則其用彌全決之散之則其勞彌薄【法苑珠林卷五十四】

豈可放縱心馬不加轡勒馳騁情猴都無制鏁浮囊旣毀前路何期徳瓶已破勝緣長絕【法苑珠林卷八十二】

豈得恣其愚懷縱情防蕩致使善根種子不復開敷道樹枝條彌加枯瘁【法苑珠林卷八十三】

略小

艸木之生長𨿽至於盛夏之月萬物茂壯無能使艸不有死者無能使木不有萎者以時不齊實小有萎死者也以興道徳之進益𨿽至於成就之功百事通曉無能使色不有忿者無能使辭不有訟者以大義不虧實小有忿訟也然小萎無虧於夏長小怨無損於交好【毛詩正義谷風】

大徳不逾閒小徳出入可也【論語子張】

不信百戰之效而執一攻之驗棄多從少於理安乎譬若射者百發而一不中可謂之拙乎【晉書蔡謨傳】

害法在犯尢而謹捜微過何異放兕豹於公路而禁鼠盜於隅隙古人有言鈇鉞不用而刀鋸日不可以爲政此言大事緩而小事急也【晉書劉頌傳】

譬如爲屋但外望髙顯楹棟平正基壁完牢風雨不入足矣斧斤不平斵削不宻非屋之病也【魏書源賀傳】

小謹者不大立飺食者不肥體【管子形傳】

聖人參於天地鳥飛準繩此言大人之義也夫鳥之飛也必還山集谷不還山則困不集谷則死山與谷之處也不必正直而還山集谷曲則曲矣而名繩焉以爲鳥起於北意南而至於南起於南意北而至於北茍大意得不以小缺爲傷故聖人美而著之曰千里之路不可扶以繩萬家之都不可平以準言大人之行不必以先帝常義立之謂賢【管子宙合】

爲主而賊爲父母而防爲臣下而不忠爲子婦而不孝四者人之大失也大失在身𨿽有小善不得爲賢所謂平原者下澤也𨿽有小封不得爲髙故曰平原之隰奚有於髙爲主而惠爲父母而慈爲臣下而忠爲子婦而孝四者人之髙行也髙行在身𨿽有小過不爲不肖所謂大山者山之髙者也𨿽有小隈不以爲深故曰大山之隈奚有於深【管子形勢解】

工匠不能無害於巧君子不知無害於治【尹文子大道上】今以人之小過揜其大美則天下無聖王賢相矣故目中有疵不害於視不可灼也喉中有病無害於息不可鑿也河上之丘冡不可勝數猶之爲易也水激興波髙下相臨差以尋常猶之爲平也【淮南子汜論訓】

今人君論其臣也不計其大功總其略行而求小善則失賢之數也故人有厚徳無問其小節而有大譽無疵其小故夫牛之涔不能生鱣鮪而蜂房不容鵠卵小形不足以包大體也【淮南子汜論訓】

逐鹿者不顧兔決千金之貨者不爭銖兩之價【淮南子說林訓】瘡瘍疥瘙孝婦不省【焦氏易林渙之震】

明者舉大略細不忮不求故能取威定功成天平地豈肯稱薪而防數粒乃炊並瑕棄璧披毛索黶哉【抱朴子外篇接疏】

娥英任姒不以蠶織爲首稱湯武漢髙不以細行招近譽故澄視於三辰者不遑紆鑑於井谷淸聽於韶濩者豈暇垂耳於桑間【抱朴子外篇博諭】

大鵬無戒旦之用巨象無馳逐之才故蔣琬敗績於百里而爲三臺之標陳平困瘁於治家而懷六奇之略【抱朴子外篇廣譬】

姜望至徳而佃不復種重華大聖而漁不償网【抱朴子外篇守塉】

權衡𨿽正不能無毫釐之差鈞石𨿽平不能無抄撮之較【劉子從化】

有人譏周僕射與親友言戲穢雜無檢節周曰吾若萬里長江何能不千里一曲【世說新語任誕】

晝覽太山不假秋毫之察夜仰列宿豈借燭龍之明【藝文類聚職官部尙書令表】

姜維有言良田百頃不在一畆【太平禦覽兵部戰不顧親】

髮生於皮去髮而皮不知爪生於肉去爪而肉不知【太平禦覧人事部皮膚】

譬如長者有一子愛之甚重其子得病但求良藥能差病者不求分別諸藥名字取之時節合和分數【大智度論卷二十七】

諭林卷十五﹤子部﹐類書類﹐諭林﹥

欽定四庫全書

諭林卷十六

明徐元太撰人事門【十四】

異趨

庶民之性惟若星然星有好風星有好雨以諭民有好善亦有好惡【尙書正義洪範】

我思肥泉玆之永嘆所出同所歸異爲肥泉【毛詩泉水】君子譬精米嘉器也小人譬麤米器也譬如釀酒共用一麯分半持釀精米嘉器則其味醇和一半釀麤米獘器則其味醨薄亦猶如禮自是一耳行之自有厚薄若君子性識純深得禮而彌深厚小人智慮淺薄得禮自虛薄者也【禮記正義禮運】

曹大家女誡曰生男如狼猶恐其虺生女如鼠猶懼其武是男欲剛而女欲柔也【春秋正義昭公元年】

墨子貴兼孔子貴公皇子貴哀田子貴均列子貴虛料子貴別【爾雅釋詁疏】

燕雀安知鴻鵠之志哉【史記陳渉世家】

貪夫殉財烈士殉名誇者死權眾庶馮生【史記伯夷傳】人之操行所尙不同立徳立言期於不朽亦猶蘭蕙松柏各有本性馨烈材幹並擅貞芳【前漢書敍傳注】

人各有志所規不同故乃有登山而采玉者有入海而采珠者豈可謂登山者不知海之深入海者不知山之髙哉君謂僕以鄭爲東家丘君以僕爲西家愚夫邪【魏志邴原傳注】

𨿽復鉗桎羿奡思服巢許之情捶勒曽史言膺蹻跖之慮不然之事斷可知也【宋書顧覬之傳】

運屬波流勢無防慮命徼山立理無放情【宋書顧覬之傳】雲飛泥沈卑髙異等圓行方止動息殊致是以摩霄運海輕罻羅於藪澤五衢四照忽斤斧於山林【隋書盧思道傳】貴爵位者以巢由爲桎梏愛山林者以伊呂爲管庫束名實則芻芥柱下之言翫淸虛則糠粃席上之說【南史馬樞隱逸傳】

釡槪之於量也不能以容於所不受尋墨之於度也不能以及其所不至鈞天廣奏飛鳥過而不止崇盈繢拱猱逃焉且員動而方息所性不同也火炎而水流習使之然也【子華子大道】

農攻食工攻器賈攻貨【亢倉子農道篇】

刻意尙行離世異俗髙論怨誹爲亢而已矣此山谷之士非世之人枯槁赴淵者之所好也語仁義忠信恭儉推讓爲修而已矣此平世之士教誨之人遊居學者之所好也語大功立大名禮君臣正上下爲治而已矣此朝廷之士尊主疆國之人致功並兼者之所好也就藪澤處閒曠釣魚閒處無爲而已矣此江海之士避世之人閒暇者之所好也吹呴呼吸吐故納新熊經鳥申爲壽而已矣此道引之士養形之人彭祖壽考者之所好也若夫不刻意而髙無仁義而修無功名而治無江海而閒不道引而壽無不忘也無不有也澹然無極而眾美從之此天地之道聖人之徳也【莊子刻意】

野語有之曰眾人重利廉士重名賢士尙志聖人貴精【莊子刻意】

招世之士興朝中民之士榮官筋力之士矜難勇敢之士奮患兵革之士樂戰枯槁之士宿名法律之士廣治禮樂之士敬容仁義之士貴際農夫無艸萊之事則不比商賈無市井之事則不比庶人有旦暮之業則勸百工有器械之巧則壯錢財不積則貪者憂權勢不尢則誇者悲勢物之徒樂變遭時有所用不能無爲也【莊子徐無鬼】

好肆不守折長者不爲市【荀子哀公】

烹獸不足以盡獸嗜其脯則幾矣然則王者有嗜乎理義也亡者亦有嗜乎暴慢也所嗜不同故其禍福亦不同【呂氏春秋誣徒】

登山而望其何不臨而何不見淩遲而入淵其孰不防溺【賈子新書修政語上】

古人味而弗貪也今人貪而弗味【淮南子繆稱訓】

君子非仁義無以生失仁義則失其所以生小人非嗜欲無以活失嗜欲則失其所以活故君子懼失仁義小人懼失利觀其所懼知各殊矣【淮南子繆稱訓】

王子比干非不知箕子被髮佯狂以免其身也然而樂直行盡忠以死節故不爲也伯夷叔齊非不能受祿任官以致其功也然而樂離世伉行以絕眾故不務也許由善捲非不能撫天下宅海內以徳民也然而羞以物滑和故弗受也豫讓要離非不知樂家室安妻子以偸生也然而樂推誠行必以死主故不畱也今從箕子視比干則愚矣從比干視箕子則卑矣從管晏視伯夷則戇矣從伯夷視管晏則貪矣趨捨相非嗜欲相反而各樂其務將誰使正之曽子曰擊舟水中鳥聞之而髙翔魚聞之而淵藏故所趨各異而皆得所便夫重生者不以利害己立節者見難不茍免貪祿者見利不顧身而好名者非義不茍得此相爲論譬猶冰灰鉤繩也何時而合若以聖人爲之中則兼覆而並之未有可是非者也夫飛鳥主巢狐貍主穴巢者巢成而得棲焉穴者穴成而得宿焉趨捨行義亦人之所棲宿也各樂其所安致其所蹠謂之成人【淮南子齊俗訓】

惠子從車百乘以過孟諸莊子見之棄其餘魚鵜胡飲水數斗而不足鱓鮪入口若露而死智伯有三晉而欲不贍林類榮啟期衣若縣衰而意不慊由此觀之則趣行各異何以相非也【淮南子齊俗訓】

或曰知其且赦也而多殺人或曰知其且赦也而多活人其望赦同所利害異故或吹火而然或吹火而滅所以吹者異也【淮南子說山訓】

栁下惠見飴曰可以養老盜跖見飴曰可以黏牡見物同而用之異【淮南子說林訓】

彼君子也以養賢爲富我鄙人也以鐘石金玉爲富【新序刺奢六】

宋人有得玉者獻諸司城子罕子罕不受獻玉者曰以示玉人玉人以爲寶故敢獻之子罕曰我以不貪爲寶爾以玉爲寶若與我者皆防寶也不若人有其寶故宋國之長者曰子罕非無寶也所寶者異也【新序節士七】二人共路東趍西步千里之外不相知處【焦氏易林蠱之師】二人異路東趍西步千里之行不相知處【焦氏易林比之損】天下有三門由於情欲入自禽門由於禮義入自人門由於獨智入自聖門【楊子修身】

吾聞先生相與言則以仁與義市井相與言則以財與利【楊子學行】

賢者司禮小人司巇況拊鍵乎【子重黎】

或曰聖人不師仙厥術異也聖人之於天下恥一物之不知仙人之於天下恥一日之不生【子君子篇】

或問孔子知其道之不用也則載而惡乎之曰之後世君子曰賈如是不亦鈍乎曰眾人愈利而後鈍聖人愈鈍而後利【揚子五百】

鶉鷃羣遊終日不休亂舉聚跱不離蒿茆鴻鵠髙飛雙別乖離通千達萬志在陂池鸞鳯翶翔黃曆之上徘徊太虛之中隨景風而飄颻時抑揚以從容意猶未得喈喈然長鳴蹷號振翼陵朱云薄升極呼吸陽露曠旬不食其意尙猶嗛嗛如也三者殊務各安所爲是以伯夷采薇而不恨巢父木棲而自願由斯觀諸士之志量固難測度【濳夫論相列】

夫聖人以仁義爲機賢者以禮信爲機謀士以術數爲機辯士以縱橫爲機此機者皆利於諸侯而顯名者也吾子其握聖人之機以遊說諸侯則漢室可舉矣當今之時得機者顯得聖賢之機者貴不可限子翕而不張亦何取於機也盍奮而張之噫仁義之气而解眾庶之郁哉【天祿閣外史機論】

夫操尙不同猶金沈羽浮也志好之乖次猶火升而水降也茍不可同𨿽造化之靈大塊之匠不可使同也何可彊哉【抱朴子外篇交際】

出處有冰炭之殊躁靜有飛沈之異是以墨翟以重繭怡顏莊叟以遺世得意【抱朴子外篇博諭】

方圓舛狀逝止異歸故渾象尊於行健坤後貴於安貞七政四气以周流成功五嶽六柱以峙靜作鎭是以宋墨楚申以載馳存國幹木胡明以無爲折衝【抱朴子外篇博諭】且夫洪陶範物大象流形躁靜異尙翔沈舛情金寶其重羽矜其輕篤隘者執束於滓湼達妙者逍遙於淸潢洿納行潦而潘噎渤澥吞百川而不盈鮋鰕踴悅於泥濘赤螭淩厲乎髙冥嚼香餌者快嗜欲而赴死味虛淡者含天和而趨生識機神者瞻無兆而弗惑闇休咎者觸彊弩而不驚各附攸好安肯攺營【抱朴子外篇任命】樂生者畏犧而辭聘髑髏聞生而矉蹙此死生之情異而各自當也【郭子注莊列禦冦】

物各重其所主而桀紂之狗可以吠堯故盜蹠之徒賢盜蹠而鄙仲尼【劉子言苑】

夫以防試而後學者爲官也得不防試而好學者爲己也爲己之學也內爲官之學也外外之與內由南之與北相去甚逺【揚子法言注寡見篇】

聖人以行道爲務凡人以祿殖爲先【揚子法言注五百篇】

孫綽子曰或問雅俗曰涇渭殊流雅鄭異調【李善注文選王仲寶褚淵碑文】

寧昻昻若千里之駒乎將泛泛若水中之鳬乎與波上下偸以全吾軀乎寧與騏驥抗軛乎將隨駑馬之迹乎寧與黃鵠比翼乎將與雞鶩爭食乎【文選屈原卜居】

眾以虧形爲辱君子以虧義爲辱【文選江文通詣建平王上書注】董生不云乎明明求仁義常恐不能化民者卿大夫之意也明明求財利常恐困乏者庶人之事也故道不同不相爲謀【文選楊惲報孫會宗書】

人固有一死死或重於太山或輕於鴻毛用之所趣異也【文選司馬遷報任少卿書】

君子以心導耳目小人以耳目導心【意林子思子】

農夫比粟商賈比財烈士比義【意林尸子】

小人食於力君子食於道【意林愼子】

匹夫好仁義在磨踵君子得道達斯兼濟【藝文類聚帝王部梁武帝令】

如壠生木木有異心如林鳴鳥鳥有殊音如江遊魚魚有浮沈【藝文類聚人部隱逸上詩】

夫鳥居山上曽巢木末魚濳川下窟穴沙泥豈好異哉蓋性然也故有忽白璧而樂垂綸負玉鼎而要卿相行藏紛糾顯晦蹐駮無異火炎水流圓動方息斯則廟堂之與江海蓬戶之與金闔並然其所然悅其所悅【藝文類聚人部隱逸上志】

有虞之君天下也使天下貢善商周之君天下也使天下貢財【太平禦覽皇王部帝舜有虞氏】

伯夷叔齊饑死首陽無地故也桀放於歷山紂殺於鄗宮無道故也有道無地則餓有地無道則亡【太平禦覽皇王部帝桀】

巢許蔑四海商賈爭一錢【太平禦覽資產部錢下】

幹木蓋賢人也幹木富乎義賈人富乎財【初學記人部賢注】夫披翠云以爲衣戴北斗以爲冠帶虹霓以爲紳連日月以爲佩此服非不美也然而帝王不服者望殊於天志絕於心矣【事類賦服用部冠注】

馬首欲東誰其能禦【何氏語林文學魏書】

鳥獸並興各有所趣羣士經世各有所歸【道徳經指歸卷七】上士貪善下士貪財【虛皇四十九章】

善惡二種元同一道亦猶行人一者向道二者背道背道之人迷入防山轉向幽谷又多惡獸荊棘毒刺衣糧窮盡爲苦所逼百種煩惱故卒而致死【玉淸經通濟幽冥品】若有人取狗野狐獼猴鱣魚蛇飛鳥皆悉防之共系一處而放之爾時六種之虫各有性行爾時狗意中欲起趣村中野狐意中欲起趣塜間鱣魚意中欲趣水中獼猴意中欲向山林之間毒蛇意中欲入穴中飛鳥意中欲飛在空【增壹阿含經卷三十三】

伊蘭栴檀生有四軰何謂爲四一曰有栴檀樹伊蘭繞之二曰有伊蘭樹栴檀圍之三曰有栴檀栴檀自爲叢林四曰有伊蘭伊蘭以相圍繞何謂栴檀伊蘭繞之有家長者直信爲道妻子兒婦室內不從其教是謂栴檀爲主伊蘭繞之者也何謂伊蘭栴檀圍之有家長者信邪倒見妻子兒婦室內不從其教是謂伊蘭爲主栴檀圍之者也何謂栴檀栴檀自爲叢林有家長者爲道家室眷屬皆隨其教不相違戾是謂栴檀栴檀自爲叢林者也何謂伊蘭伊蘭自相圍繞有家長者信邪倒見闔門烹殺意同歡喜是謂伊蘭伊蘭自相圍繞者也【佛說五苦章句經尺七】

譬如鳥棲暮集一樹晨則隨緣各自飛去【三昧法門經卷上】吾未聞仲尼追盜跖湯武法桀紂者矣【明集牟子理惑論】吾見道士與道人戰儒墨道人與道士獄是非昔有鴻飛天道積逺難亮越人以爲鳬楚人以爲乙人自楚越耳鴻常一鴻爾夫澄本𨿽一吾自俱宗其本鴻迹旣分吾已翔其所集【弘明集張融門論】

有三人俱行繞塔一爲念佛功徳二爲盜竊三爲淸涼𨿽復身業同行而有善惡【法苑珠林卷七十三】

羣生之疾癡愛爲本菩薩之疾大悲爲源【僧肇注維摩詰經問疾品】穢食充饑小乘法也盛無上寶大乘器也【僧肇注維摩詰經弟子品】

同歸

地之相去也千有餘裏世之相後也千有餘嵗得志行乎中國若合符節【孟子離婁下】

此其分波而共源百慮而一致者也【後漢書仲長統傳論】

夫千仞之木旣摧於斧斤一寸之艸亦瘁於踐蹋髙涯之修榦與深谷之淺條存亡之要巨細一揆耳【宋書王景文傳】猶馬殊毛而齊逸玉異色而均美是以晉棘荊和等價連城驊驑盜驪俱致千里【梁書範縝傳】

聖人之從事也所由異路而同歸存亡定傾若一志不忘乎欲利人也故秦楚燕魏之歌異聲而皆樂九夷八狄之哭異聲而皆哀夫歌者樂之徵哭者哀之效也【文子精神】

行𨿽至卓不離髙下言𨿽至公不離是非能𨿽至神不離巧拙貌𨿽至殊不離妍醜【闗尹子三極篇】

東西南北之道踹然其爲分等也陰陽不同气然其爲和同也酸醎甘苦之味相反然其爲善均也五色不同采然其爲好齊也五聲不同均然其可喜一也【鶡冠子環流】好者不必同色而皆美醜者不必同狀而皆惡【陸子思務】歌而不比於律者其淸濁一也繩之外與繩之內皆失直者也【淮南子繆稱訓】

夫織者日以進耕者日以卻事相反成功一也【淮南子繆稱訓】夫玉璞不厭厚角防不厭薄漆不厭黑粉不厭白此四者相反也所急則均其用一也【淮南子齊俗訓】

公西華之養親也若與朋友處曽參之養親也若事嚴主烈君其於養一也故胡人彈骨越人契臂中國防血也所由各異其於信一也三苖髽首羌人括領中國冠笄越人劗髮其於服一也【淮南子齊俗訓】

蘧伯玉以徳化公孫鞅以刑罪所極一也病者寢席醫之用鍼石巫之用糈借所救鈞也【淮南子說山訓】

江出岷山河出昆侖濟出王屋潁出少室漢出嶓冡分流舛馳注於東海所行則異所歸則一【淮南子說山訓】

滿堂之坐視鉤各異於環帶一也【淮南子說林訓】

釣者靜之者扣舟罩者抑之罣者舉之爲之異得魚一也【淮南子說林訓】

西施毛嬙狀貌不可同世稱其好美鈞也堯舜禹湯法籍殊類得民心一也【淮南子說林訓】

蹠越者或以舟或以車𨿽異路所極一也【淮南子說林訓】夫墨子跌蹏而趨千里以存楚宋叚幹木闔門不出以安秦魏夫行與止也其勢相反而皆可以存國此所謂異路而同歸者也今夫救火者汲水而趨之或以甕缻或以盆盂其方員鋭橢不同盛水各異其於滅火均也故秦楚燕魏之謌也異轉而皆樂九夷八狄之哭也殊聲而皆悲一也【淮南子修務訓】

天不一時地不一利人不一事是以緒業不得不多端趍行不得不殊方五行異气而皆適調六藝異科而皆同道【淮南子泰族訓】

自周室以來千有餘嵗獨有文武成康如言必參一焉取所不能及而稱之猶躄者能言逺不能行也聖人異途同歸或行或止其趣一也【鹽鐵論論儒】

周以順赧以成周而西傾秦之惠文昭襄以西山而東並孰愈曰周也羊秦也狼然則狼愈歟曰羊狼一也【揚子淵騫篇】

美色不同面皆佳於目悲音不共聲皆快於耳酒醴異气飲之皆醉百谷殊味食之皆飽【王充論衡自紀篇】

總其所以乖皷之於一響成其所以變混之於一象【山海經序】

妍姿媚貌形色不齊而悅情可均絲竹金石五聲詭韻而快耳不異繳飛鉤沈罾舉抑而有獲同功樹勲立言出處殊塗而所貴一致【抱朴子外篇博諭】

四瀆辯源五河分流赴卑注海殊塗同歸色不均而皆艷音不同而咸悲香非一而並芳味不等而悉美【抱朴子外篇廣譬】

區畛相異而衢路交通矣【文心雕龍章句】

迹𨿽有殊歸趣無異猶五行相滅亦還相生四气相反而共成嵗淄澠殊源同歸於海宮商異聲俱防於樂【劉子九流】

昭景甲三姓𨿽異論本則同也【莊子音義庚桑楚】

𨿽非一姓同出公族諭死生同也【莊子音義庚桑楚】

𨿽百材異所同以大澤爲居𨿽木石異端同以大山爲壇【莊子音義則陽】

人之操行所尙不同立徳立言期於不朽亦猶蘭蕙松栢各有本性馨烈材幹並擅貞芳【前漢書注敍傳】

聖人與聖也猶規之相周矩之相襲【李善注文選顏延年皇太子釋奠防詩】

物𨿽貴賤殊流髙卑異級至其極也殊塗共歸𨿽方諸稟水於月不加於水之涼陽燧取火於日不加於火之輝也【李善注文選陸士衡演連珠】

髙術而共逕豈異袖而同襟【廣文選江文通傷友人賦】

水防於海云翔於天道之所混孰後孰先【廣文選陸士衡贈潘嶽詩】夫食辛之與甚噱薰目之與哀泣同用出淚使狄牙嘗之必不言樂淚甜而哀淚苦斯可知矣何者肌液肉汗踧笮便出無主於哀樂猶簁酒之囊漉𨿽笮具不同而酒味不變也【廣文選嵇叔夜聲無哀樂論】

四節異气以成嵗君子殊道以成名故微子奔走而顯比干剖心而榮【廣文選魏文帝連珠】

面岐路者有行迷之慮仰髙山者有飛天之志或乘馬乘車而俱至秦者所謂形異而實同也【意林物理論】

在天成像羣星仰於北辰在地成形百川赴於東海是知璿璣盈縮並運天樞江漢所宗爭環地軸【藝文類聚內典部內典墓志】

昔有鴻飛天道積逺難亮越人以爲鳬楚人以爲乙人自楚越鴻常一爾【何氏語林文學】

芝蘭蕭艾之秋形殊而共【一作並】瘁羽毛鱗介之怨聲異而俱哀【文苑英華庾信思舊銘】

四河入海無復河名四姓爲沙門皆稱釋種【初學記道釋部僧】木之生也末因於條條因於枝枝因於莖莖因於本本因於根根因於天地【道徳經指歸卷十一】

萬派枝流同歸於海萬法紛紜同歸於道【虛皇四十九章】如木中之火竹中之火二俱相燒無有異也【元陽妙經卷七】如贍部洲東方諸水無不皆趣殑伽大河與殑伽河俱入大海【波羅蜜多經卷三百五十一】

譬如重流若大若小皆入大海同一鹹味【波羅蜜多經卷三百五十一】

如贍部洲所有諸樹枝條莖榦華葉果實𨿽有種種形類不同而其防影都無差別【波羅蜜多經卷五百四十一】

譬如大海中水同一鹹味佛法海中亦復如是同一法味【大方等大集經十六】

如然燈器金則黃光銅則赤光其色𨿽異燈無差別【大方等大集經十八】

譬如一市開四大門是四門中皆歸一市【金剛三昧經卷下】天下大雨水水流入水溝水溝流入溪澗溪澗流入江江流入海中海水不增不減【佛說四諦經積八】

天下有五江東流一江字沙祿南流一江字阿夷西流一江字恆北流一江字黙徘徊中流名字爲江轉流入海皆棄本名字當爲海水【佛說四諦經積八】

波陀類便取靑黃白黑四種之繒懸著空中問於四王四色在空各自異不四王曰異色灼然矣臣曰繒影在地爲異無答曰不異也臣言今四種受形各異譬如繒色質不同也今之法齋志趣一味譬如地影無若干也【雜譬諭經下】

若有一雙飛鳥一鳥於大樹上止一鳥於小卑樹上止兩鳥俱止誰影先在地者王言其影俱到地耳【那先比丘經卷下】

譬如城有多門入處各各至處不異【大智度論卷七】

譬如美食雜毒惡食雜毒美惡𨿽殊雜毒不異亦如盲闇蹈火晝夜𨿽異燒足一也【大智度論卷十三】

如人入海有始入者有盡其源底者深淺𨿽異俱名爲入【大智度論卷十八】

譬如一盲無見則千盲俱爾【大智度論卷三十六】

譬如乳中著毒乳變爲酪酪變爲酥乳非酪酪非酥酥非乳乳酪𨿽變而皆有毒【大智度論卷三十八】

如栴檀火滅糞艸木火滅滅法無異取未滅時相於滅時說故有別異於滅中則無異【大智度論卷五十四】

譬如除宮殿及諸陋廬如燒栴檀及雜木其處虛空無有異色【大智度論卷七十三】

譬如大水有人入深者入淺者皆名入水不得言入淺者不入水【大智度論卷八十三】

譬如煮石蜜欲熟時𨿽異物和合皆爲石蜜又如大海百川歸之皆爲一味【大智度論卷一百】

猶如伊蘭及栴檀木俱能出火熱與光明無有別異【大莊嚴經論卷七】

譬猶靈暉朝覯稱物納照時風夕灑程形賦音故形殊則音異物異則照殊日不爲異物而殊照風不爲殊形而異音將知其日一也其風一也稟之者不同耳【明集駮夷夏論】

猶淸濟濁河歸滄海而同味綠膺絳顙集須彌而共色【辯正論卷六】

好名

好名之人能讓千乘之國茍非其人簞食豆羹見於色【孟子盡心下】

斯蓋好名之士欲以身爲珪璋皦皦然使塵玷之累不能加也【宋書王微傳史臣】

實無名名無實名者僞而已矣昔者堯舜僞以天下讓許由善捲而不失天下享祚百年伯夷叔齊實以孤竹君讓而終亡其國餓死於首陽之山實僞之辯如此其省也【列子楊朱】

演門有親死者以善毀爵爲官師其黨人毀而死者半堯與許由天下許由逃之湯與務光務光怒之紀他聞之帥弟子而踆於水諸侯弔之三年申徒狄因以踣河【莊子外物】

故其就義若渴者其去義若熱【莊子列禦冦】

是姦人將以盜名於晻世者也險莫大焉故曰盜名不如盜貨田仲史防不如盜也【荀子不茍】

趙主父令工施鉤梯而緣潘吾刻疎人迹其上廣三尺長五尺而勒之曰主父常遊於此秦昭王令工施鉤梯而上華山以松柏之心爲博箭長八尺棊長八寸而勒之曰昭王常與天神博於此矣【韓非子外儲說左上】

爲客治飯而自藜藿名尊於實也【淮南子說林訓】

水激則悍矢激則逺人激於名不毀爲聲【說苑談叢】

次四大其門郊不得其刀鳴虛測曰大其門郊實去名來也【太經第四太】

枯槁一生以爲娛其所寢宿惟名而已【莊子音義徐無鬼】禽之貪者殺害無極仁義貪者傷害無窮【莊子音義徐無鬼】昔人有慕讓財之名推田業與弟俄而貧乏反以威力就弟彊貸此不當也【意林正論】

齊桓臥於柏寢謂仲父曰吾國富民殷無餘憂矣一物失所寡人悒悒今白鳥營營是必饑耳因開翠紗之幬進之其蚊有知禮者不食公之肉而退其蚊有知足者防【子文反】公之肉而退其蚊有不知足者遂長噓短吸而食之及其飽也腹腸爲之漬破【事文類聚蚊金樓子】

齊有貧者命其狗爲富命其子爲樂方將祭狗入於室叱之曰富出祝曰不祥家果有禍長子死哭之曰樂乎而不自悲也【太平禦覧獸部狗】

楚有直躬者其父竊羊而謁之上上執而將誅之直躬者請代之將誅矣告吏曰父竊羊而謁之不亦信乎父誅而代之不亦孝乎信且孝而誅之國將有不誅者乎荊王聞之乃不誅也孔子聞之曰異哉直躬之爲信也一父而載取名焉故直躬之信不若無信【困學紀聞卷七論語】禍世之匠亂國之工絕逆天地傷害我身莫大乎名【道徳經指歸卷八】

人隨情欲求華名譬如燒香眾人聞其香然香以燻自燒愚者貪流俗之名譽不守道眞華名危已之禍其悔在後時【佛說四十二章經尺一】

好難

充仲子之操則蚓而後可者也夫蚓上食槁壤下飲黃泉【孟子滕文公下】

糟丘生乎象炮烙生乎熟升子路撜溺而受牛謝孔子曰魯國必好救人於患子贛贖人而不受金於府孔子曰魯國不復贖人矣子路受而勸徳子贛讓而止善孔子之明以小知大以近知逺通於論者也由此觀之廉有所在而不可公行也故行齊於俗可隨也事周於能易爲也矜僞以惑世伉行以違眾聖人不以爲民俗【淮南子齊俗訓】

夫先知逺見達視千里人才之隆也而治世不以責於民博聞彊志口辯辭給人智之美也而明主不以求於下敖世輕物不污於俗士之伉行也而治世不以爲民化神機陰閉剞劂無迹人巧之妙也而治世不以爲民業故萇師曠先知禍福言無遺防而不可與眾同職也公孫龍折辧抗辭別同異離堅白不可與眾同道也北人無擇非舜而自投淸泠之淵不可以爲世儀魯般墨子以木爲鳶而飛之三日不集而不可使爲工也故髙不可及者不可以爲人量行不可逮者不可以爲國俗【淮南子齊俗訓】

申徒狄負石自沈於淵而溺者不可以爲杭髙誕而存鄭誕者不可以爲常事有一應而不可循行【淮南子說山訓】或問要離非義者歟不以家辭國曰離也火妻灰子以反於慶忌實蛛蝥之靡也焉可謂之義也【揚子淵騫篇】言屈轂之瓠難鉆疏屬之拘難解今欲以辯而鉆解之也【李善注文選張景陽七命】

龍門魚之難也太行牛之難也以徳報怨人之難也【藝文類聚山部太行山】

諭林卷十六

欽定四庫全書

諭林卷十七

明徐元太撰人事門【十五】

行權

三十之男二十之女禮未僃則不待禮防而行之者所以蕃育民人也【毛詩摽有梅注】

若夫一統之年持平用之者大道之計也亂離之期縱橫作之者行權之勢也【魏書孫紹傳】

步於林者不得直道行於險者不得履繩【文子上徳】

先聖有言曰規有摩而水有波我欲更之無柰之何此通權之言也【韓子八說】

古之制婚禮不稱主人舜不告而娶非禮也立子以長文王捨伯邑考而用武王非制也禮三十而娶文王十五而生武王非法也【淮南子汜論訓】

夫君臣之接屈膝卑拜以相尊禮也至其迫於患也則舉足蹵其體天下莫能非也是故忠之所在禮不足以難之也孝子之事親和顏卑體奉帶運履至其溺也則捽其髮而拯非敢驕侮以救其死也故溺則捽父祝則名君勢不得不然也此權之所設也【淮南子汜論訓】

道徳可常權不可常故遁闗不可復亡犴不可再【淮南子說林訓】

權者反於經而合於道反於義而後有善若棠棣之華反而更合也【劉子明權】

逐魚者濡逐獸者趨非樂之也事之權也【說苑談叢】

道之於用猶衣冠之在身也權之輕重猶介冑之衛體也介冑禦冦而不可常服權以理度而不可常用【劉子明權】一切者權時之事非經常也猶如以刀切物茍取整齊不顧長短縱橫【前漢書注平帝紀】

上智利民不述於禮大賢彊國罔圖惟舊豈非療饑不期於鼎食拯溺無待於規行【文選王元長防秀才文】

窮猿奔林豈暇擇木【世說新說言語】

猶蝮蛇螫足斬之以全身防疽附體決之以救命亡一以存十亦輕重之所權【明集孫綽諭道論】

昔齊人乘船渡江其父墮水其子攘臂捽頭顚倒使水從口出而父命得穌夫捽頭顚倒不孝莫大然以全父之身若拱手修孝子之常父命絕於水矣【明集牟子理惑論】

貴智

一伍之長才足以長一伍者也一國之君才足以君一國者也天下之王才足以王天下者也愚役於智猶枝之附幹此理天下之常法也【後漢書仲長統列傳】

王者网漏鹿走則智多者得之【後漢紀孝靈下】

欲收重泉之鱗非偃息之所能獲也隕髙墉之禽非靜拱之所能防也審投餌之用非無知之所能覽也【晉書裴頠傳】

鬻子曰使臣捕獸逐麋已老矣使臣坐防國事尙少也【鬻子序】

皇曰流丸止於甌防流言止於智者【荀子大略】

穴深尋則人之臂必不能及矣是何也不至故也智亦有所不至所不至說者𨿽辧爲道𨿽精不能見矣故箕子窮於商範蠡流於江【呂氏春秋悔過】

魯鄙人遺宋元王閉元王號令於國有巧者皆來解閉人莫之能解兒說之弟子請往解之乃能解其一不能解其一且曰非可解而我不能解也固不可解也問之魯鄙人鄙人曰然固不可解也我爲之而知其不可解也今不爲而知其不可解也是巧於我故如兒說之弟子者以不解解之也【呂氏春秋君守】

鮑叔之智應射而令公子小白僵也其智若鏃矢也【呂氏春秋貴卒】

不智而有勇力材能則狂而操利兵也不智而辯慧獧給則迷而乘良馬也【春秋繁露必仁且智】

楚丘先生披蓑帶索往見孟嘗君孟嘗君曰先生老矣春秋髙矣多遺忘矣何以教文楚丘先生曰惡君謂我老惡君謂我老意者將使我投石超距乎追車赴馬乎逐麋鹿摶豹虎乎吾則死矣何暇老哉將使我深計逺謀乎定猶豫而決嫌疑乎出正辭而當諸侯乎吾乃始壯耳何老之有【韓詩外傳】

故分土若一賢者能守之分財若一知者能籌之夫子貢之廢著陶朱公之三至千金豈必賴之民哉運之六寸轉之息耗取之貴賤之間耳【鹽鐵論貧富】

虞君問盆成子曰今工者久而巧色者老而衰今人不及壯之時益積心技之術以備將衰之色色者必盡乎老之前知謀無以異乎防之時可好之色彬彬乎且盡洋洋乎安托無能之軀哉故有技者不累身而未嘗滅而色不得以常茂【說苑建本】

若與予同耕則比力也至於說人主不與子比智矣【說苑正諫】

是懷晏子之智而加以八尺之長也夫躬仁義事明主其名必揚矣【烈女傳周列國齊相禦妻】

明不處暗智不履危【焦氏易林賁之離】

或問人何尙曰尙智曰多以智殺身者何其尙曰昔皐陶以其智爲帝謀殺身者逺矣箕子以其智爲武王陳洪範殺身者逺矣【楊子問明篇】

樗裏子之智也使知國如知則吾以疾爲蓍【楊子淵騫篇】

射𨿽中而不知所以中則非中之道身𨿽存不知所以存則非存之理故夫射者能拙俱中而知所以中者異賢愚俱存而知所以存者殊也【張湛注列說符】

蜎飛蝡動亦能有仁故其意愛於長育哀傷著於啁噍然赴阬穽而無猜入罻羅而不覺有仁無明故並趨禍而攸失【抱朴子外篇仁明】

宋人養猿號曰狙欲與狙芧先誑之曰朝三而暮四眾狙皆怒又許朝四而暮三而眾狙皆喜聖人以智籠羣愚亦猶狙公以智籠羣狙矣【意林列子】

不知宜與不宜猶以錦純薦不知時與不時猶冬耕也不知行與不行猶以方作輪也【意林魯連子】

挿桃枝於戶連灰其下童子入不畏而鬼畏之是鬼智不如童子也【藝文類聚菓部桃】

晉公子重耳奔齊與五臣遊乎大澤之中蜘蛛布网曳繩執豸而食之公子重耳乃撫僕之手駐駟而觀之顧其臣咎犯曰此虫也智之薄者矣猶役其智布其网曳其繩執豸而食之況乎人之有智而不能廓垂天之网布絡地之繩以供方丈之禦是曽不如蜘蛛之智孰可謂之人乎【事文類聚蜘蛛符子】

夫蜘蛛之羅网蜂之作窠其巧妙矣而況於人乎故工匠之方規圓矩出乎心巧成於手迹非睿敏精宻孰能著物形成器用哉【太平禦覽工藝部巧】

以智力求者諭如奕碁進退取與攻刧收放在我者也【太平禦覽工藝部圍碁】

譬如寶藏埋在地中眾人踐之遂不知覺若善別者占視則知【無上內祕藏經妙徳品】

具智慧翼遊空無礙【大方等大集經卷一】

譬如伽陀藥消滅一切毒智慧亦如是除滅諸癡闇【大方廣佛華嚴經卷十一】

實智慧者則是度老病死海堅牢船也亦是無明黑暗大明燈也一切病者之良藥也伐煩惱樹之利斧也【佛遺教經羊五】

猶有人須虵食噉處處求索久乃見虵以手把尾虵反螫手毒徧身體忽便無常皆由其人不巧捉虵故以喪其命【出曜經四無放逸品】

譬如人持利刀截木人有智慧能截斷諸惡譬如利刀【那先比丘經卷上】

譬如山上大雨其水下流廣大兩邊人俱不知水深淺畏不敢渡如有逺方人來視水隱知水廣狹深淺自知力勢能入水便得渡過兩邊人眾便效隨後亦得渡去【那先比丘經卷上】

馳闇逐非道蹴株而躃地有目而無慧其諭亦如是【三昧法門經卷上】

少徳無智慧不應處髙座如豺見師子竄伏不敢出大智無所畏應處師子座譬如師子吼眾獸皆怖畏【大智度論卷五】

譬如大海潮時至其常限水則旋還魚若不還則漂在露地有諸苦患若魚有智則隨水還永得安隱【大智度論二十】如以斗稱量物以智慧量諸法亦如是【大智度論卷五十一】如見生寶未別時則不愛謂無用故識別時則深重知有用故【大乘莊嚴經注卷一】

如百千盲人不任作導一人有眼任爲導師【十住毘婆沙論卷九】雪山根底曲山壅中有向陽處眾鳥雲集便共議言我等今日當推舉一鳥爲王令眾畏難不作非法眾鳥議言善誰應爲王有一鳥言當推鶬鵠有一鳥言此事不可何以故髙腳長頸眾鳥脫犯啄我等惱眾咸言尒復有一鳥言當推鵝爲王其色絕白眾鳥所敬眾鳥復言此亦不可顏貌𨿽白項長且曲自項不直安能正他是故不可又復眾言正有孔雀衣毛防飾觀者悅目可應爲王復言不可所以者何衣毛𨿽好而無慚愧每至舞時醜形出現是故不可有一鳥言土梟爲王所以者何晝則安靜夜則伺守能防我等堪爲王者眾咸可尒有一鸚鵡在一處住而多智慧作是念言眾鳥之法夜應眠息晝則求食是土梟法夜寤晝則多睡而諸眾鳥圍侍左右晝夜警宿不復眠睡甚爲苦事我今設語彼當瞠恚防我毛羽正欲不言眾鳥之類長夜受困寧受防毛不越正理便到眾鳥前舉翅恭敬白眾鳥言願聽我說如前意見尒時眾鳥卽說偈答黠慧廣知義不必以年耆汝年𨿽幼小智者宜時說尒時鸚鵡聞眾鳥說卽說偈言若從我意者不用土梟王歡喜時覩面常令眾鳥怖況復瞠恚時其面不可觀時眾鳥咸言實如所說卽共集議此鸚鵡鳥聰明黠慧堪應爲王便拜爲王【法苑珠林卷五十一】

時有一鳥名曰羅婆爲鷹所捉飛騰虛空於空鳴喚言我不自覺忽遭此難我坐捨離父母境界而遊他處故遭此難如何今日爲他所困不得自在鷹語羅婆汝當何處自有境界而得自在羅婆答言我於田耕壠中自有境界足免諸難是爲我家父母境界鷹於羅婆起防慢言放汝令去還耕壠中能得脫不於是羅婆得脫鷹爪還到耕壠大塊之下安住止處然後於塊上欲與鷹鬭鷹則大怒彼是小鳥敢與我鬭瞠恚極盛峻飛直摶於是羅婆入於塊下鷹鳥飛勢臆衝堅塊碎身卽死時羅婆鳥深伏塊下仰說偈言鷹鳥用力來羅婆依自塊乘瞠猛盛力致禍碎其身我具足通達依於自境界伏怨心隨喜自觀欣其力設汝有凶愚百千龍象力不如我智慧十六分之一觀我智勝殊摧滅於倉鷹【法苑珠林卷六十五】

師子度水要截流直渡曲則不渡此大士以實智慧深入諸法直過彼岸故借以爲名也【羅什譯維摩詰經入不二法門品】智爲內照權爲外用萬行之所由生諸佛之所因出故菩薩以智爲母以權爲父【僧肇注維摩詰經佛道品】

性成

隰有萇【音長】楚猗【音嬰】儺【音娜】其枝夭之沃沃樂子之無知隰有萇楚猗儺其華夭之沃沃樂子之無家隰有萇楚猗儺其實夭之沃沃樂子之無室【詩國風隰有萇楚】

嬰兒孩子則懷嬉戲忭躍之心鶴蒼鸞亦合歌舞節奏之應豈由有詩而乃成樂樂作而必由詩【毛詩正義詩譜序】大風所從之來自有其道乃從彼有空大谷而來也以諭賢愚所爲之行亦自有其本乃由彼有稟天性而然也【毛詩正義桑柔】

性之與情似金與鐶印鐶印之用非金亦因金而有鐶印情之所用非性亦因性而有情【禮記正義中庸】

夫虎生而文炳鳯生而五色豈以五采自飾畵哉天性自然也【蜀志秦宓傳】

鴞音之醜豈有泮林而變好荼味之苦寜以周原而成飴【文心雕龍刳飾】

姜桂同地辛在本性文章由學能在天資【文心雕龍事類】孝友之性豈伊喬梓夷雅之體無待韋【文選任彥升王文憲集序】虎豹之駒未成文而有食牛之气鴻鵠之羽翼未合而有四海之心【意林尸子】

未鏤已雕不扶而直【藝文類聚職官部司淩墓志】

交阯北南海中有大文貝質白而文紫天姿自然不假雕琢磨瑩而光色煥爛【藝文類聚寶部貝】

其政太平山車垂鉤注雲山車自然之車垂鉤不揉治而自圓曲【玉海車服車輿】

烏不染而自黑鶴不浴而自白蛛不教而成网燕不招而自來【陰符經注】

夫人之忍痛與不忍痛者非勇怯之分也夫勇士之不忍痛者見難則前見痛則止夫怯士之忍痛者聞難則恐遇痛不動夫勇士之忍痛者見難不恐遇痛不動夫怯士之不忍痛者見難與痛目轉面盻恐不能言失气驚顏色變化乍死乍生【黃帝素問靈樞經論勇】

若其是道何須修習猶如羽鳥何須習飛譬如鱗族何須習水雲升雨降不闗習學【大乘妙林經】

譬如補羅迦樹隨解之處中表皆有吉祥之文【大寶積經二十】如人執持炭磨鎣欲令白假使至盡時體色終無變【大寶積經卷九十六】

譬如有人若於栴檀龍腦等香瞠謗毀罵然後塗身而彼栴檀龍腦等香終不爲是而不出香【法集經欲二】

如鳥飛空虛無所依止而逺逝不墜【大智度論卷七十六】

譬如火熱無有作者火性自熱無有不熱之火【百論卷上守八】如小兒生便知行憂喜等事無有教者【百論卷上守入】

夫魚之爲性惟水是依女人之性惟樂是欲【羅什譯維摩詰經菩薩品】

習能

知日蝕地震之效昭然可明猶巢居知風穴處知雨亦不足多適所習耳【前漢書翼奉傳】

若夫良冶之子善知爲裘良弓之子善知爲箕物豈有定習貫則知耳【魏書李彪傳】

諺曰相門有相將門有將斯不惟其性蓋言習之所得也【北史李彪傳】

今夫盲者目不能別晝夜分白黑然而摶琴撫參彈復徽攫援摽拂手若薎蒙不失一使未嘗鼓瑟者𨿽有離朱之明攫掇之防猶不能屈伸其指何則服習積貫之所致【淮南子修務訓】

禦史之遇文書不失分銖有司之陳籩豆不誤行伍其巧習者亦先學之人不貴者也【王充論衡量知篇】

孫武闔廬世之善用兵者也知或學其法者戰必勝不曉什伯之陣不知擊刺之術者彊使之軍軍覆師敗無其法也【王充論衡量知篇】

蓋足未嘗行堯禹問曲折目未嘗見孔墨問形象齊部世刺繡恆女無不能襄邑俗織錦鈍婦無不巧日見之日爲之手狎也使材士未嘗見巧女未嘗爲異事詭手暫爲卒睹顯露易爲者猶憒憒焉【王充論衡程材篇】

從農論田田夫勝從商講賈賈人賢今從朝廷謂之文吏朝廷之人也幼爲幹吏以朝廷爲田畆以刀筆爲耒耜以文書爲農業猶家人子弟生長宅中其知曲折愈於賔客也賔客暫至𨿽孔墨之材不能分別儒生猶賔客文吏猶子弟也【王充論衡程材篇】

猶工匠之作器也曉之則無難不曉則無易【王充論衡定賢篇】人有所優固有所劣人有所工固有所拙非劣也志意不爲也非拙也精誠不加也【王充論衡書解篇】

貔貅戾獸而黃帝教之戰鷹鸇鷙鳥而羅氏教之擊夫鳥獸無知之性猶隨人指授而能戰擊者習之之功也奚況國之士民而不習武乎【劉子閱武】

故射禦慣習至於馳獵則能擒獲習教之所致也若弗先習覆逸是懼奚據望獲【劉子閱武】

鏌鎁不爲巧者鋭而爲拙者鈍然而巧以生勝拙而之負者習與不習也【劉子閱武】

吳人者以船檝爲輿馬以巨海爲夷庚【李善注文選陸士衡辧亡論】子云曰能讀千賦則善賦君大曰能觀千劍則曉劍喭曰伏習眾神巧者不過習者之門【意林新論】

三世長者知被服五世長者知飲食此言被服飲食難曉也【藝文類聚衣裳】

朝鮮之馬被鬛踶齧能使其成騏驥者習之故也【太平禦覽獸部馬五】

吳之翫水若魚鼈蜀之便山若禽獸【太平禦覽鱗介部鼈】

非所事而彊學猶以百萬之師積在河濟之中其用舟檝固不如江漢之良【太平禦覽舟部敍舟中】

譬如丈夫善服毒藥能使消化方爲食事無有諸毒【大寶積經二十】

如鳥子學飛小兒學行【三昧法門經卷下】

如人學跳久習轉工絕於餘人如鳥子學飛漸漸轉逺【禪法要解經卷下榮十】

譬如學趠裳壊色麤重相常修輕空相是時便能飛【大智度論卷二十八】

易知

夫和氏之璧求者不爭賈騏驥之材不難阻險之路【越絕外傳記範伯】

其事昭昭日月經天河海帶地不足以比【後漢書馮衍列傳】今天下之事昭昭於日月震震於雷霆【後漢書範升傳】

齊髙妙之音正鄭衛之聲並利於事無相奪倫此乃管之至牙曠之調也𨿽非鐘期敢不擊節【蜀志馬良傳】君子並物而錯之兼塗而用之五味未嘗而辧於口五行在身而布於人【鄧析子無厚篇】

治於神者眾人不知其功爭於明者眾人知之【墨子公輸】以賢易不肖不待卜而後知吉以治伐亂不待戰而後知克【荀子大略】

刺我行者欲與我交訾我貨者欲與我市【淮南子說林訓】道畔巨樹塹邊長溝所居昭察人莫不知【王充論衡自紀篇】情寃見之日明兮如列宿之錯置【楚辭九章惜往日】

譬如見西施何必識姓名然後知美【何氏語林言語】

譬如春時花果樹等陳葉已落枝條滋潤眾人見已咸作是言新花果樹葉當出不久【波羅宻多經卷三】

譬如女人懷孕漸久其身轉重動止不安飲食睡眠悉皆減少不喜多語猒常所作受苦痛故眾事頓息有異他人見是相已卽知此女不久產生【波羅宻多經卷三】

如日欲出先現瑞相所謂明星出時當知日出不久【大寶積經六十二】

譬如鑽酪者嘗之以指端【大乘宻嚴經卷下】

天下有明月珠持五防縷貫之人視珠皆見五防別知縷知珠相貫穿【泥犂經福九】

猶如羅縠觀空表裏悉現【出曜經八行品】

如火以煙爲相見煙則知有火【大智度論卷五十一】

如行路人知邪逕則知正道【大智度論七十三】

如聞香知有華聞聲知有鳥聞笑知有人見煙知有火見鶴知有池【十二門論守六】

如炊飯一粒熟知餘者皆熟【中論卷三】

譬智者如見家牛形容譬類知野牛形容狀亦應如此【隨相論卷下】

大士處世猶日月之升天有目之士誰不知識【僧肇注維摩詰經佛國】

難知

鳥吾知其能飛魚吾知其能遊獸吾知其能走走者可以爲网遊者可以爲綸飛者可以爲矰至於龍吾不知其乘風雲而上天【史記老莊傳】

夫孿子之相似者惟其母知之而已夫利害之相似者惟智者知之而已【戰國防韓襄王】

孔子東遊見兩小兒辯鬭問其故一兒曰我以日始出時去人近而日中時逺也一兒以日初出逺而日中時近也一兒曰日初出大如車蓋及日中則如盤盂此不爲逺者小而近者大乎一兒曰日初出滄滄涼涼及其日中如探湯此不爲近者熱而逺者涼乎孔子不能決也【列子湯問】

徵羽之操不入鄙人之耳抮和切適舉坐而善【淮南子說林訓】昔晉平公令官爲鐘鐘成而示師曠曰鐘音不調平公曰寡人以示工工皆以爲調而以爲不調何也師曠曰使後世無知音者則已若有知音者必知鐘之不調故師曠之欲善調鐘也以爲後之有知音者也【淮南子修裕訓】今日何爲而榮乎旦日何爲而義乎此易言已今日何爲而義旦日何爲而榮此知難也【淮南子主術訓】

子貢曰賜譬渴者之飲江海知足而已孔子猶江海也賜則奚足以識之【說苑善說】

今謂天髙無少長愚智皆知髙髙幾何皆曰不知也是以知仲尼之賢而不知其奚若【說苑善說】

言如鱉咳語不可知【焦氏易林賁之旅】

浮於海者迷於東西大也行於溝咸識舟楫之迹小也【王充論衡定賢篇】

人面色部七十有餘頰肌明潔五色分別隱微憂喜皆可得察占射之者十不失一使面黝而黑醜垢重襲而覆部占射之者十而失九【王充論衡自紀篇】

玉隱石間珠匿魚腹非玉工珠師莫能采得寶物【王充論衡自紀篇】

有美味於斯俗人不嗜狄牙甘食有寶玉於是俗人投之卞和佩服孰是孰非可信者誰【王充論衡自紀篇】

夫貌望丰偉者不必賢而形器尫瘁者不必愚咆哮者不必勇淳淡者不必怯或外候同而用意異或气性殊而所務合非若天地有常候山川有定止也物亦故有逺而易知近而難料譬猶眼能察天衢而不周項領之間耳能聞雷霆不能識螘虱之音也【抱朴子外篇淸鑑】

甽澮之流不能運大白之艘升合之器不能容千鐘之物熠燿不能並表微之景常才不能別逸倫之器蓋造化所假聰明有本根也【抱朴子外篇博諭】

夫玉石易別於賢愚愛寶情篤於好士以易別之寶合篤好之物猶獲罪截趾歷世受誣況乎難知之賢非意所急【抱朴子外篇防才】

若令士之易別如鷦鷯之與鴻鵠狐兔之與龍驎者則四凶不得官於堯朝管蔡不得幾危宗周【抱朴子外篇行品】美玉蘊於碔砆凡人視之怢焉良工砥之然後知其和寶也精錬藏於鑛朴庸人視之忽焉巧冶鑄之然後知其幹也況乎聖徳巍巍蕩蕩黎氓所不能命哉【文選王褒四子講徳論】

夫至物微妙可以理知難以目識譬猶豫章生七年然後可覺耳【文選嵇康養生論】

絕節髙唱非凡耳所悲肆義芳訊非庸聽所善是以南荊有寡和之歌東野有不釋之辯【文選陸機演連珠】

愼子曰離朱之明察毫末於百步之外下於水尺而不能見淺深非目不明也其勢難視也【文選陸機演連珠注】

夫逺不可知者天也近不可知者人也【廣文選曹子建黃初五年令】經巨海者終年不見其涯測虞淵者終世不知其底故近者不可以度逺也【意林物理論】

寶山峻極駘足未窺惠海遙波輕舟誰泛【文苑英華梁簡文帝帝徳上頌】

大椿凋茂非蜉蝣之所知溟渤淺深豈馮夷之能測【文苑英華薛道衡碑】

豫章七年斃於丰艸芳蘭九畹淪於幽谷是以欲求其眞晉陽有自埋之蒿若賞其聲吳亭有已枯之竹【文苑英華庾信連珠】

使聖人空坐獨思則不知百世後有馬生牛牛生驢桃生李李生梅也【太平禦覽果部梅】

鴨足何以雞足何以吾不知也何況問天地乎【太平禦覽羽族部鴨】

羈蚊絆蚤禁其非法刳蟣屠虱求其肝膽非至精誰能知之【太平禦覽兵部羈】

逺哉天之道也如迎浮雲若視深淵視深淵尙可測迎浮雲莫知其極【黃帝素問內經六微防大論】

譬如萬里坑下有淡流泉視之甚濁微徹見底沙難【西升經】

夫陳大言舒至論表自然窮微妙則中士而下士笑浮言遊說生息百變起福興利成功遂事則中士論而下士覺【道徳經指歸卷七】

譬如虛空不可計知東方里數南方西方北方四嵎上下亦不可知無逺無近無有邊際【光讚波羅宻經卷十】

猶如寶篋未開之時不知其中是何等寶【大寶積經一百九】如母懷子不能自知是男是女黑白黃色根具不具手足耳目類與不類止於身中不知其狀【大乘顯識經推三】譬如身生毛其人亦不能自校計一一數不能自知毛多少【明度五十校計經卷上】

如世間鄰近村邑聚落池沼擾濁垢穢有明眼人住在岸上作意觀察其中所有螺蛤魚礫石等類行住普側極難可見所以者何水有擾濁及垢穢故【本事經卷五】譬如天雨降霔大海一一水滴數不可知相續流注無有窮盡【未曽有經善巧方便品淵十】

如囊中寶物系口則人不知【大智度論卷六十五】

故伯牙絕弦卞和泣璧良由妙防之典難辯盈尺之珍罕別【攝大乘論序卷一】

譬如江水海水同時和合不可分別【如實論華二】

夫觀華者不能知實視影者不能審形【明集牟子理惑論】然謂海實廣廣孰能知謂天蓋髙髙不可測【明集十】

誤知

以犬羊之質服虎豹之文無眾星之明假日月之光【魏志王粲傳注】

但以燕求馬首薛養雞鳴謬齒鴻儀虛班驥皁【隋書崔廓隱逸傳】

夫轉沙石者湍瀬也飛毛芥者焱風也活水洋風毛芥不動無道理之將用心暴猥察吏不詳遭以好遷妄授官爵猛水之轉沙石焱風之飛毛芥也【王充論衡狀畱篇】承侔卞和質非荊璞眷同尢良用乏驥騄【文選盧諶贈劉琨詩】恨以駑蹇姿徒煩非子禦【文選盧諶贈崔溫詩】

今足下旣以抜文秀於叢薈防弱根於慶雲陵扶揺而疎翮揮淸瀾以擢鱗而響不徹於一臯價不登乎千金傲岸榮悴之際頡頏龍魚之間【補文選郭璞客傲】

何天施之普厠瓦礫於瓊瑛【藝文類聚人部言志賦】

謬以商丘之木遂比舟栰之材燕岱之石混同瑚璉之器【藝文類聚職官部尙書令表】

顧憐碔砆質何以儷瓊瓌【文苑英華梁簡文帝應令詩】

黃鶴戒露非有意於輪軒爰居避風本無情於鐘鼓【文苑英華庾信小園賦】

龔以毛羽之身戴丘山之施【李善注文選劉孝標廣絕交論】

諭林卷十七﹤子部﹐類書類﹐諭林﹥

欽定四庫全書

諭林卷十八

明徐元太撰人事門【十六】

莫知

司冦布爲周最謂周君曰函冶氏爲齊大公買良劍公不知善歸其劍而責之金越人請買之千金折而不賣將死而屬其子曰必無獨知今君之使最爲太子獨知之契也天下未有信之者也君何不買信貨哉【戰國防周赦王】巧匠不斵兮孰察其揆正【史記屈原傳】

今夫者髙張急徽追趨逐耆則坐者不期而附矣試爲之施咸池揄六莖發簫韶詠九成則莫有和也【前漢書揚雄傳下】

絕節赴曲非常耳所悲見殊心異𨿽奇莫察【晉書習鑿齒傳】玉徽金銑反爲拙目所嗤巴人下裏更合郢中之聽陽春髙而不和妙聲絕而不尋【梁書庾於陵弟肩吾傳】

孟賁過於河先其五船人怒而以楫虓其頭顧不知其孟賁也中河孟賁瞠目而視船人髮植目裂鬢指舟中之人盡揚播入於河使船人知其孟賁弗敢直視渉無先者又況於辱之乎此以不知故也【呂氏春秋必已】

夫以徵爲羽非弦之罪以甘爲苦非味之過楚人有烹猴而召其鄰人以爲狗羮也而甘之後聞其猴也據地而吐之盡防其食此未始知味者也邯鄲師有出新曲者托之李奇諸人皆爭學之後知其非也而皆棄其曲此未始知音者也鄙人有得玉璞者喜其狀以爲寶而藏之以示人人以爲石也因而棄之此未始知玉者也故有符於中則貴是而同今古無以聽其說則所從來者逺而貴之耳【淮南子修務訓】

夫驥罷鹽車此非無形容也莫知之也使驥不得伯樂安得千里之足造父亦無千里之手矣【韓詩外傳】

人之言曰安者不能卹危飽者不能食饑故余粱肉者難爲言隱約處佚樂者難爲言勤苦夫髙堂防宇廣廈洞房者不知専屋狹廬上漏下濕者之廇也系馬百駟貨財充內儲陳納新者不知有旦無暮稱貸者之急廣第唐園良田連比者不知無運踵之業頭宅者之役也原馬被山牛羊滿谷者不知無孤豚瘠犢者之窶也髙枕談臥無叫號者不知憂私責與吏正戚者之愁也被紈躡韋梁嚙肥者不知短褐之寒糖之苦也從容房闈之間垂拱持案食者不知蹠耒躬耕者之勤也垂堅驅良列騎成行者不知負擔步行者之難也同牀旃席侍禦滿側者不知負輅挽船登髙絕流者之難也衣輕暖被英裘處溫室戴安車者不知乘邊城飄胡代鄕淸風者之危寒也妻子好合子孫保之不知老母之顦顇匹婦之悲恨也耳聽五音目視弄優者不知蒙流矢距敵方外之死者也東向防幾振筆如文調者不知求索之急箠楚之痛者也坐旃茵之上按圖籍之言若易易然亦不知步渉者之難也【鹽鐵論鹽鐵取下】

蓋越人美蠃蚌而簡大牢鄙夫樂咋音而怪韶濩故不知味者以芬香爲臭不知道者以美言爲亂耳【鹽鐵論論菑】夫驥厄罷鹽車非無驥狀也夫世莫能知也使驥得王良造父驥無千里之足乎【說苑雜言】

九臯難和絕不相知【焦氏易林訟之謙】

言我駕飛龍乘明智之獸象玉之車文章雜錯以言已徳佀龍玉而世莫之識也【王逸注楚辭離騷經】

言離婁明目無所不見微有所睇盲人輕之以爲無明也言賢者遭困厄俗人侮之以爲癡也【王逸注楚辭九章】言已見美大之丘葛艸緣之而生交錯茂盛人不異而采取則不成絺綌以言楚國士民眾多君不異而舉用則不知其有徳也【王逸注楚辭九懷】

今或時鳯凰騏驎以仁聖之性隱於恆毛庸羽無一角五色表之世人不之知猶玉在石中也【王充論衡講瑞篇】或時以有鳯凰麒麟亂於鵠鵲麞驎世人不知美玉隱在石中楚王令尹不能知故有抱玉泣血之痛【王充論衡講瑞篇】

宋元王之時漁者网得神焉漁父不知其神也方今世儒漁父之類也【王充論衡講瑞篇】

胡人見布而疑黂越人見罽而駭毳夫所習見而奇所希聞此人情之常蔽也【山海經序】

且常人之所愛乃上士之所憎庸俗之所貴乃至人之所賤也英儒偉器養其浩然者猶不樂見淺薄之人風塵之徒況彼神仙何爲汲汲使芻狗之倫知有之何所索乎而怪於未嘗知也【抱朴子內篇論仙】

所謂以明鑑給朦瞽以絲竹娛聾夫也【抱朴子內篇極言】夫見玉而指曰石非玉之不眞也待和氏而後識焉見龍而命之曰蛇非龍之不神也須蔡墨而後辧焉所以貴道者以其加之不可益而損之不可減也所以貴徳者以其聞毀而不慘見譽而不悅也【抱朴子內篇塞難】

何異奏雅樂於木梗之側陳黃於土偶之前哉【抱朴子外篇重言】

夫雷霆輷磕而或不聞焉七曜經天而或不見焉豈惟形器有聾瞽哉心神所蔽亦又如之是以聞格言而不識者非無耳也見英異而不知者非無目也由乎聰不經妙而明不逮奇也【抱朴子外篇名實】

若席上之珍不積環堵之操不粹者予之過也知之者希名位不臻以玉爲石謂鳯曰鷃者非餘罪也【抱朴子外篇任命】

小鮮不解靈虯之逺規鳬鷖不知鴻鵠之非匹是以耦耕者笑陳勝之投耒淺識者嗤孔明之抱膝【抱朴子外篇博諭】世無離朱皂白混焉時乏管靑騏蹇糅焉磧礫積於金匱瑾瑤委乎溝洫匠石緬而遐淪梓豫忽而莫識【抱朴子外篇吳失】

夫非漢東之人不能料明珠於泥淪之蜯非泣血之民不能識夜光於重崖之裏蟭螟屯蚊眉之中而笑彌天之大鵬寸鮒遊牛迹之水不貴橫海之巨鱗故道業不足以相渉聰明不足以相逮理自不合無所多怪【抱朴子外篇刺驕】

以管闚天者莫見其涯故似不齊【郭子注莊應帝王】

𨿽懷瓊而握蘭徒芳潔而誰亮【陶靖節集賦】

鴻進於陸以其羽翼爲威儀等皆有鴻之羽儀未進之時燕爵所輕也【前漢書注公孫卜式兒寛贊】

惟聖知聖惟龍知龍愚不知聖蚖不知龍聖道未彰羣愚玩矣龍蟠未升蚖其肆矣【楊子法言注問神篇】

蓼虫避葵堇習苦不言非小人自齷齪安知曠士懷【文選鮑昭放歌行】

不見郢中歌能否居然別陽春無知者巴人皆下節【文選張協詩】

懷質抱情獨無匹兮伯樂旣沒驥焉程兮【補文選屈原懷沙】若不一叩洪鐘伐雷鼓則不識其音響也【世說新語言語】人有以狐爲貍以瑟爲箜篌此非徙不知瑟狐又不知貍與箜篌【意林新論】

荊南雅曲髙音鮮和河西名驥滅沒誰賞【藝文類聚人部隱逸下書】連城之寶照廡之珍野老怪而相捐工人迷而不識【藝文類聚內典部內典碑】

爾鼠子軰安知君子豹變之志乎【太平禦覽人事部笑】

希世之寶違時必賤偉俗之器無聖則淪是以明玉黜於楚岫章甫窮於越人【何氏語林輕詆南史】

孔子出衛之東門逆姑布子卿曰二三子引車避有人將來必相我者也孔子下步姑布子卿曰嬴乎若喪家之狗子貢以告孔子曰丘何敢乎子貢曰何足辭也子曰汝獨不見夫喪家之狗歟旣斂而槨布器而祭顧望無人意欲施之上無明王下無賢方伯王道衰政教失彊陵弱眾暴寡百姓縱心莫之綱紀是人固以丘爲欲當之者也丘何敢乎【困學紀聞卷十諸子】

譬如商人有無價寶詣市賣之愚人見之而問寶主曰此寶何價寶主曰此寶價值百千萬數聞已復詈此是何物誑我是寶各相謂曰此非眞寶【三十六部尊經仙人經】譬如金剛不識寶人不知其能不得其用【大方廣佛華嚴經卷七十八】

譬如有人賣摩尼寶有愚癡人見彼寶已卽便問言仁者斯寶其價云何寶主答言汝今當知是寶精勝世間所無非可造次以世價論也吾今且說此寶功能威徳力用粗爲約耳卿若欲知此摩尼寶光明所照近逺若干卿今若須當以眞金布滿斯地爾乃相與彼愚癡人聞是語已便大嗤笑種種呰毀是摩尼寶竟不酬價【大集賢防經卷二】

譬如冥夜興雲降雨【修行道地經慈品】

譬如人著新衣初著日若不故第二日亦不應故如是乃至十嵗應常新不應故而實已故當知與新俱有微故不覺故事已成方乃覺知【大智度論卷十九】

懷憂

喓喓【音腰】艸虫趯趯阜螽未見君子憂心忡忡陟彼南山言采其蕨未見君子憂心惙惙【音拙】陟彼南山言采其薇未見君子我心傷悲【詩國風艸虫】

心之憂矣如匪澣【音緩】衣【詩國風柏舟】

蜉蝣之羽衣裳楚楚【葉創舉反】心之憂矣於我歸處【詩國風蜉蝣】鴻鴈於飛哀鳴嗸嗸【音翶】維此哲人謂我劬勞維彼愚人謂我宣驕【葉音髙詩小雅鴻鴈】

沔彼流水朝宗於海【葉虎有反】鴥彼飛隼載飛載止嗟我兄弟邦人諸友莫肯念亂誰無父母【詩小雅沔水】

憂心如酲【音呈詩小雅節南山】

心之憂矣如或結之【詩小雅正月】

宛【音苑】彼鳴鳩翰飛戾天我心憂傷念昔先人【詩小雅小宛】弁【音盤】彼鸒【音豫】斯歸飛提提【音匙】民莫不谷我獨於罹【詩小雅小弁】

心之憂矣疢【音趂】如疾首【詩小雅小弁】

譬彼舟流不知所屆【詩小雅小弁】

鹿斯之奔維足伎伎【音祁】雉之朝雊【音姤】尙求其雌譬彼壊木疾用無枝【詩小雅小弁】

無將大車只自塵兮無思百憂只自疧【眉貧反】兮無將大車維塵冥冥【莫迥反】無思百憂不出於熲【音耿】無將大車維塵雝兮無思百憂只自重兮【詩小雅無將大車】

苕【音條】之華蕓其黃矣心之憂矣維其傷矣苕之華其葉靑靑【音精】知我如此不如無生【詩小雅苕之華】

如彼遡風亦孔之僾【音愛詩大雅桑柔】

旱魃【音跋】爲虐如惔【音談】如焚我心憚暑憂心如燻【詩大雅云漢】觱【音必】沸【音弗】檻【胡覽反】泉維其深矣心之憂矣寧自今矣【詩大雅瞻卬】

仕於闇君猶行而出北門心爲之憂殷殷然【鄭氏箋詩北門】今王之爲政見之使人唈然如鄕疾風不能息也【鄭氏箋詩桑柔】

湧泉之源所由者深諭已憂所從來久也【鄭氏箋詩瞻卬】故心之憂矣如不澣之衣衣之不澣憒辱無照察似已之憂煩憒無容樂【毛詩正義柏舟】

王肅云言盡力勞病以成攻堅之巢而爲風雨所漂揺則鳴音嘵嘵然而懼以言我周累世積徳以成篤固之國而爲凶人所振蕩則已亦嘵嘵而懼【毛詩正義防鴞】

刈薪者惜其樵薪不欲使氿泉妄浸之以妄浸之則濕腐不中用故也以興今譚大夫契契憂苦而寤寐之中哀憐我譚國勞苦之民人不欲使周人極斂之極斂之則困病不堪其事也【毛詩正義大東】

觱沸然而湧出者檻泉也此泉濆湧而出言其所從來維其深逺矣諭天下之人心之憂愁亦所由來久逺寧從今日矣【毛詩正義瞻卬】

織者常苦緯少寡婦所宜憂【杜氏解左傳昭公二十四年】

閔閔然如農夫之望嵗懼以待時【左傳昭公三十二年】

寡人臥不安席食不甘味心搖揺如懸旌而無所終薄【戰國策齊威王】

悲者不可爲累欷思者不可爲嘆息【前漢書景十三王傳】

猶懷老牛防犢之愛【後漢書楊震傳】

伏讀感切五情若灼【晉書齊王冏傳】

毒螫防膚則申旦不寐饑寒切體亦卒嵗無聊何則痛苦難以安貧窮易爲蹙【隋書王孝籍儒林傳】

濳鬢髮之內居眉睫之間子野未曽聞離朱所不見【隋書王孝籍儒林傳】

心有憂者筐牀衽席弗能安也菇飯犓牛弗能甘也琴瑟鳴竽弗能樂也患解憂除然後食甘寢寧居安遊樂【淮南子詮言訓】

魯監門之女嬰相從績中夜而泣涕其偶曰何謂而泣也嬰曰吾聞衛世子不肖所以泣也其偶曰衛世子不肖諸侯之憂也子曷爲泣也嬰曰吾聞之異乎子之言也昔者宋之桓司馬得罪於宋君出於魯其馬佚而吾園而食吾園之葵是嵗吾聞園人亡利之半越王勾踐起兵而攻吳諸侯畏其威魯往獻女吾姊與焉兄往視之道畏而死越兵威者吳也兄死者我也由是觀之禍與福相及也今衛世子甚不肖好兵吾男弟三人能無憂乎【韓詩外傳】

堅冰黃鳥常哀悲愁不見甘粒但見藜蒿數驚鷙鳥爲我心憂【焦氏易林幹之噬嗑】

水載船舟無根以浮往來溶溶心勞且憂【焦氏易林屯之益】失意懷憂如幽狴牢【焦氏易林比之否】

望驥不來拘蹇爲憂【焦氏易林泰之比】

鳬過稻廬甘樂防𨿽驅不走田畯懷憂【焦氏易林同人之升】離女去夫閔思苦憂【焦氏易林豫之遁】

簪短帶長出思苦窮【焦氏易林恆之咸】

川淵難游水爲我憂【焦氏易林蹇之豫】

次二【古牙切】鵝慘於冰翼彼南風內懷其乘測曰鵝之慘懷憂無快也【太經第三裝】

次六鳥維愁明降於幽測曰鳥維愁將下昧也【太經第五晦】

言已憂愁腸中運亂繚繞而轉涕泣交流若磨屑之下而無絕時也【王逸注楚辭九嘆】

嵗之秋也涼風鳴條淸露變葉則寒蟬抱樹而長叫吟烈悲酸瑟於落日之際何也哀其時命迫於嚴霜而寄悲於菀栁【劉子惜時】

髙山之有崖林木之有枝愚智同知之今憂來仍無定方而人皆無能知之【李善注文選魏文帝善哉行】

達人之智混齊死生今反感木衰之秋華悲丰艸之零露是乃在殷憂而不去何云識道乎【李善注文選嘆逝賦】

恐鷤鴂之先鳴兮使百艸爲之不芳【文選屈原離騷經】

雞鶩以稻梁致憂燕雀以堂搆貽愁旣銜利之情近又遁害之無由【廣文選江文通翡翠賦】

憂隨積霖密慨因朗旭彰【藝文類聚人部愁詩】

譬如有人多賫珍財入於曠野其中多有凶暴刼賊彼人爾時更無餘想惟作是念我於何時當出如斯險難之處得至丰樂安隱國土【波羅密多經卷五百八十】

譬如有人身患瘡癬但念除差以藥塗之【蘇婆呼童子經卷上】心爲愁慼猶初月煙霧所覆無有光明【本緣經持王子品】譬如罪人臨當受戮𨿽復美味在前家室勸諭以憂死故𨿽欲飲食肴饍不覺滋味【大智度論卷十四】

憂世

我視彼泉水之流尙有一泉則淸一泉則濁我視彼諸侯之行何爲一皆爲惡曽無爲善乃泉水之不如也【毛詩正義四月】

雕也鳶也貪殘之鳥乃髙飛至天今在位非雕也鳶也何故貪殘驕暴如鳥之髙飛至天也鱣也鮪也長大之魚乃濳逃於淵今賢者非鱣非鮪也何爲隱遁避亂如魚之濳逃於淵也【毛詩正義四月】

子擊磬於衛有荷簣而過孔氏之門者曰有心哉擊磬乎【論語憲問】

孔子生於亂世思堯舜之道東南西北灼頭濡足庶幾世主之悟悠悠者皆是君闇大夫妬孰合有謀是以嫫母飾恣而矜誇西子彷徨而無家非不知窮厄而不見用悼痛天下之禍猶慈母之伏死子也知其不可如何然惡已【鹽鐵論大論】

農夫輟耕而容與兮恐田野之蕪穢【廣文選宋玉九辯】

駑蹇服禦良樂咨嗟鉛刀剖截區冶嘆息故少師幸而季梁懼宰嚭任而伍貟憂【廣文選魏文帝連珠】

世變

鹿鳴廢則和樂缺矣四牡廢則君臣缺矣皇皇者華廢則忠信缺矣棠棣廢則兄弟缺矣伐木廢則朋友缺矣天保廢則福祿缺矣采薇廢則徵伐缺矣出車廢則功力缺矣枤杜廢則師眾缺矣魚麗廢則法度缺矣南陔廢則孝友缺矣白華廢則廉恥缺矣華黍廢則蓄積缺矣由庚廢則陰陽失其道理矣南有嘉魚廢則賢者不安下不得其所矣崇丘廢則萬物不遂矣南山有臺廢則爲國之基墜矣由儀廢則萬物失其道理矣蓼蕭廢則恩澤乖矣湛露廢則萬國離矣彤弓廢則諸夏衰矣菁菁者莪廢則無禮儀矣【毛詩小雅六月序】

誥誓不及五帝盟詛不及三王交質子不及三伯【谷梁隱公八年】

今之世猶人之市置貨以設詐抱謀以待敵不幸防厄求伸而已【吳越春秋勾踐入臣外傳】

孝經鉤命決曰三皇步五帝驟三王馳宋均注云徳隆道用日月爲步時事彌順日月亦驟勤思不已日月乃馳【後漢書曹褒傳注】

故揖讓之禮行乎堯舜之朝干戈之功盛於殷周之世淸風以長物成春素霜以凋嚴戒節【南齊書劉祥傳】

搢笏干戚不適有方鐵銛登降周旋不逮日中奏百貍首射侯不當彊弩趨發幹城距衝不若煙宂伏櫜古人極於徳中世逐於智當今爭於力【韓非子八說】

古之人貴能射也以長幼養老也今之人貴能射也以攻戰侵奪也其細者以刼弱暴寡也以遏奪爲務也仁人之得飴以養疾侍老也跖與企足得飴以開閉取楗也【呂氏春秋異用】

周室衰而王道廢儒墨乃始列道而議分徒而訟【淮南子俶眞訓】

句爪居牙戴角出距之獸於是鷙矣【淮南子本經訓】

古之兵弓劍而已矣槽柔無擊修防無別晚世之兵隆衝以攻渠幨以守連弩以射銷車以鬭【淮南子汜論訓】

伯成子髙辭爲諸侯而耕天下髙之今之時人辭官而隱處爲鄕邑之下豈可同哉【淮南子汜論訓】

古之伐國不殺黃口不獲二毛於古爲義於今爲笑古之所以爲榮者今之所以爲辱也古之所以爲治者今之所以爲亂也【淮南子汜論訓】

治身太上養神其次養形治國太上養化其次正法神淸志平百節皆寧養性之本也肥肌膚充腸腹供嗜欲養生之末也民交讓爭處卑委利爭受寡力事爭就勞日化上遷善而不知其所以然此治之上也利賞而勸善畏刑而不爲非法令正於上而百姓服於下此治之末也上世養本而下世事末此太平之所以不起也【淮南子泰族訓】

世有盛衰衰極久有獘也譬猶衣食之於人也初成鮮完始熟香絜少久穿敗連日臭茹矣【王充論衡齊世篇】

如以上世人民侗長佼好堅彊老壽下世反此則天地初立始爲人時長可如防風之君色如宋朝壽如彭祖乎從當今至千世之後人可長如莢英色如嫫母壽如朝生乎【王充論衡齊世篇】

愛憎好惡古今不鈞時移俗易物同賈異譬之夏后之璜曩直連城鬻之於今賤於銅鐵故昔以隱居求志爲髙士今以山林之儒爲不肖故聖世之良幹乃闇俗之罪人也往者之介潔乃末葉之羸劣也【抱朴子外篇擢才】蓋三皇步而五帝驟霸王已來載馳載鶩【抱朴子外篇用刑】太息而言仁孝者失於江湖乃思濡沬也【郭子注莊天運】幽厲之時多有諷刺在下祖習如風之散如水之流故曰彌著【李善注文選沈休文謝靈運傳論】

世路崄巇一至於此太行孟門豈云嶄絕【文選劉孝標廣絕交論】帝者得其英華王者得其根核霸者得其附枝故帝道不行不能王王道不行不能霸霸道不行不能守其身【太平禦覽皇王部敍皇王上】

堯步舜驟禹馳湯騖徳有優劣故曰行轉疾也【太平禦覽皇王部敍皇王上】

三皇垂防而五帝繁手唐虞按轡禹湯馳轅𨿽使周公禦衡仲尼促節固不已也【太平禦覽皇王部敍皇王上】

天先春而後秋地先榮而後凋日月先光而後幽是以王者則之亦先教而後刑三王結繩五帝畵像三王肉刑五霸黠巧此言步驟稍有優劣也【太平禦覽皇王部敍皇王下】神農氏夫負妻戴以治天下堯曰朕之比神農猶旦與昏也【太平禦覽皇王部炎帝神農氏】

京房別對曰太平日行上道升平行次道霸世行下道【玉海天文天文書上】

以知爲凖以巧爲繩詐爲之斧僞爲之斤【道徳經指歸卷九】上古聖人作湯液醪醴爲而不用何也岐伯曰自古聖人之作湯液醪醴者以爲備耳夫上古作湯液故爲而弗服也中古之世道徳稍衰邪气時至服之萬全帝曰今之世不必已何也岐伯曰當今之世必齊毒藥攻其中鑱石鍼艾治其外也【黃帝素問內經湯液醪醴論】

黃帝問曰余聞古之治病惟其移精變气可祝由而已今世治病毒藥治其內鍼石治其外或愈或不愈何也岐伯對曰往古人居禽獸之間動作以避寒陰居以避暑內無眷慕之累外無伸宦之形此恬澹之世邪不能深入也故毒藥不能治其內鍼石不能治其外故可移精祝由而已今之世不然憂患緣其內苦形傷其外又失四時之從逆寒暑之宜賊風數至虛邪朝夕內至五藏骨髓外傷空竅肌膚所以小病必甚大病必死故祝由不能已也【黃帝素問內經移精變气論】

世界如車輪時變如輪轉人亦如車輪或上而或下【大智度論卷一】

傷志

出自北門【葉眉貧反】憂心殷殷【詩國風北門】

瞻彼阪【音反】田有菀【音郁】其特天之杌【音兀】我如不我克【詩小雅正月】

山有蕨薇隰有杞桋【音夷】君子作歌維以告哀【詩小雅四月】終風衛莊姜傷已也遭州吁之暴見侮慢不能正也【毛詩終風】

二子乘舟思伋壽也衛宣公之二子爭相爲死國人傷而思之【毛詩二子乘舟】

春女怨秋士悲感其物化也【毛詩七月注】

雍雍鳴鴈厲翼北遊順時而動得意忘憂嗟我憤嘆曽莫能疇【晉書嵇康傳】

猶眇者願明痿之思步【宋書袁淑傳】

況懷抱之內水火鑠脂膏腠理之間風霜侵骨髓安可齰舌緘唇吞聲飲气惡呻吟之響忍酸辛之酷哉【隋書王孝籍儒林傳】

鳥鳴東西迎其羣侶似有所屬不得自専【焦氏易林隨之隨】雄處弱水雌在海濵將別持食悲哀於心【焦氏易林剝之同人】言已所種眾芳艸當刈未刈蚤有霜雪枝葉𨿽蚤萎病絕落何能傷於我乎哀惜眾芳摧折枝葉蕪穢而不成也以言已循行忠信冀君任用而遂斥棄則使眾賢志士失其所也【王逸注楚辭離騷經】

言我佩瓊玉懷美徳偃蹇而盛眾人薆然而蔽之傷不得施用也【玉逸注楚辭離騷經】

言湛湛江水浸潤楓木使之茂盛傷已不蒙君惠而身放棄曽不若樹木得其所【王逸注楚辭招魂】

言有便娟長好之竹生於江水之潭被蒙潤澤而茂盛自恨放流而獨不蒙君之惠也【王逸注楚辭七諫】

夫燕蟬遇秋寒將入穴處而懷憂懼候鴈鵾雞喜樂而逸豫言已無有候鴈鵾雞之喜樂而有蟬燕之憂懼也【王逸注楚辭九辧】

屈原憂愁覜視川水見石瀨淺淺疾流而下將有所至仰見飛龍翩翩而上將有所登自傷棄在山野終無所登至也【王逸注楚辭九歌】

言已在於湖澤之中見三鳥飛從南來觀察其志欲北渡江縱恣自在自傷不得北歸曽不若飛鳥也【王逸注楚辭九嘆】

言水尙得順其經脈揚蕩其波使之迅疾自傷不得順其天性揚其志意常屈伏也【王逸注楚辭九嘆】

髙張生於絕弦以諭立節期於效命聲急由乎調起以諭辭切興於恨深【李善注文選顏延年秋胡詩】

機詩曰我若西流水子爲東峙嶽【李善注文選陸士龍答兄機詩】安得同攜手契闊成騑服【李善注文選陸士龍答兄機詩】

傷禽惡驚倦客惡離聲【文選鮑昭東門行】

是以張髙悲聲激柱落淸唱未和而桑濮代作【補文選庾闕弔賈誼文】

願至昆侖之縣圃兮采鐘山之玉英擥瑤木之橝枝兮望閬風之板桐弱水汨其爲難兮路中斷而不通執不能淩波以徑度兮又無羽翼而髙翔【補文選莊忌哀時命】

雙鸞匿景曜戢翼太山崖抗首漱朝露晞陽振羽儀長鳴戲雲中時下息蘭池自謂絕塵埃終始永不虧何意世多艱虞人來我疑云网塞四區髙羅正參差奮迅勢不便六翮無所施隱恣就長纓卒爲時所羈【廣文選嵇叔夜贈兄公穆入軍詩】

譬如捲施艸心謝葉空存【廣文選王僧孺贈顧倉曹詩】

騏驥馬不試婆娑槽櫪間壯士志未申坎坷多辛酸【廣文選杜徳魯贈母丘儉詩】

余旣滋蘭之九畹兮又樹蕙之百畝畦蒥荑與揭車兮雜杜蘅與芳芷冀枝葉之峻茂兮願竢時乎吾將刈𨿽萎絕其亦何傷兮哀眾芳之蕪穢【文選屈原離騷經】

華堂傾榱廣宅頺墉髙門降衡循庭樹蓬【藝文類聚人部友悌詩】樂鴛鴦之同池羨比翼之共林亮根異其何戚痛別幹之傷心【藝文類聚人部友悌賦】

困吳阪之峻岨畏鹽車之嚴防嗟遊處之弗遇奚郁悒之難任背宇宙之寥廓羅网罟之重深常屛气以斂迹焉遊豫以娛心【藝文類聚人部言志賦】

秋木萋萋其葉萎黃有鳥處山集於苞桑養育毛羽形容生光旣得升雲遊倚曲房離宮絕曠身體摧藏志念抑沈不得頡頏𨿽得餧食心有徊徨【藝文類聚人部怨】

惟方今之疏絕若驚風之吹塵【藝文類聚人部別下賦】

轉蓬離本根飄飄畏長風【藝文類聚艸部蓬】

百艸應節生含气有深淺秋蓬獨何辜飄颻隨風轉【藝文類聚艸部蓬】

猗蘭操者孔子所作也孔子聘諸侯莫能自任自衛反魯隱谷之中見香蘭獨茂喟然嘆曰夫蘭當爲王者香今乃獨茂與眾艸爲伍乃止車援琴鼓之【事文類聚蘭花琴操】𨿽復孤骸不返方爲漠【一作漢】北之塵營魄知歸終結江南之艸【文苑英華徐陵贈答上書】

夫迷山之客遲遙響於巖崖窮海之賔望孤煙於洲嶼【文苑英華徐陵宗親上書】

輕鴻戲江潭孤鴈集洲沚邂逅兩相親同念共無已風雨好東西一隔頓千里追想棲宿時聲容滿心耳短翮不能翔徘徊煙露裏【初學記人部離別】

鵠飛舉萬里一翀蜚昊蒼翔髙志難得離鴻失所望【初學記人部離別】

黃鶴一逺別千里顧徘徊胡馬去其羣思心長依依【初學記人部離別】

諭林卷十八

欽定四庫全書

諭林卷十九

明徐元太撰人事門【十七】

嗟逝

𨿽泰山頹峻一簣不遺而泗水余瀾千載猶在【梁書敬帝紀】摧苖落穎彌可傷惋【梁書張緬傳】

霜早梧楸風先蒲栁【隋書韋世康傳】

玉沒於訪珪之辰桂掩於搜芳之日【南史張裕克傳】

仲尼悼顏淵苗而不秀子云傷童烏育而不秀【子法言注問神篇】

恨其蘭玉夙凋故長轡未騁【鐘嶸詩品】

歸華先委爲露所墮別葉早辭爲風所隕【李善注文選鮑明逺翫月詩】

音以應聲影以隨形形聲咸以翳沒影響故亦必蔵【李善注文選陸士衡弔魏武帝文】

言徳業之美類於蘭玉始含芳而積耀遽毀璧而摧柯【李善注文選潘安仁楊仲武誄】

夫日蝕由乎交分山崩起於朽壤亦云數而已矣然百姓怪焉者豈不以資髙明之質而不免卑濁之累居常安之勢而終嬰傾離之患故乎【文選陸機弔魏武帝文】

春蘭擢莖方茂其華荊寶挺璞將剖於和含芳委耀毀璧摧柯【文選潘嶽楊仲武誄】

顧長康拜桓宣武墓作詩雲山崩溟海竭魚鳥將何依人問之曰卿憑重桓乃爾哭之狀其可見乎顧曰鼻如廣莫長風眼如懸河決澑或曰聲如震雷破山淚如傾河注海【世說新語言語】

埋玉樹著土中使人情何能已已【世說新語傷逝】

劍匿光芒璧碎符采【藝文類聚人部友悌啟】

林木𨿽茂無形可久碑誄𨿽美無後可守【藝文類聚人部吟】麟亡星落月死珠傷瓶罄罍恥芝焚蕙嘆【藝文類聚人部懷舊銘】弔蕙若之暫芳慟琬琰之永缺【藝文類聚人部哀傷賦】

彼蘭菊之芳茂及渠槿之榮色終於邑乎繁霜俱飄颻於路側【藝文類聚人部哀傷賦】

盡若窮煙離若箭如影滅地猶星殞天【藝文類聚人部哀傷賦】何徳之盛而年或闕何華之繁而實不結【藝文類聚儲官部公主誄】律谷罷煊龍鄕輟曉照車去魏聯城辭趙【藝文類聚后妃部后妃誄】樂慶雲之普覆悼時雨之不廣【藝文類聚后妃部后妃誄】

存若燭龍銜曜沒若庭燎俱滅【藝文類聚職官部散騎常侍誄】

東耀方逺北芒已及墜露曉悲風暮急【藝文類聚職官部太常墓志】

常懼慶雲之惠不酬而揺落奄至豈謂經塵之效莫展而峻極先頽【藝文類聚職官部司空碑】

繁霜夏被修梧摧幹【藝文類聚職官部司空碑】

榮珪掩采靈劍摧鋒宋郊淪鼎洛水沈鐘【藝文類聚職官部太子中庶子墓志】

玖璇隱曜美玉韜光【藝文類聚雜文部詩】

來無見兮進無聞泣下雨兮嘆成云【藝文類聚雜文部賦】

中峯嶽斷半海鵬埀鳳沈丹穴龍亡黑陂【文苑英華庾信王爵一碑】冀後凋於歲寒遭繁霜於夏零滅皎皎之玉質絕瑯瑯之金聲【太平禦覧文部弔文】

石堅而朽星華而滅【太平禦覽文部弔文】

壑舟今已去寧有濟川時【初學記職官部僕射】

冬水之凝何如春水之消【初學記禮部死防】

何言集大鳥忽此防元龜【初學記職官部僕射】

譬如火焉薪盡而火滅則無光矣故滅火之餘無遺炎矣人死之後無遺魂矣【初學記禮部死喪注】

王威明風韻遒正神峯標映千里絕迹百尺無枝實俊人也一爾過隙永歸長夜金刀掩鋩長淮絕涸【何氏語林傷逝】使夫八眞明珠未揜而蔵曜百味淳乳不澆而自薄哀哉【髙僧傳十三論】

智炬昏冥慈云消滅長夜諸子誠可悲矣【法苑珠林卷十二】

譏調

魯敗於狐駘國人誦之曰臧之狐裘敗我於狐駘我君小子朱儒是使朱儒朱儒使我敗於邾【左傳襄公四年】

師慧過宋朝將私【小便】焉其相曰朝也慧曰無人焉相曰朝也何故無人慧曰必無人焉若猶有人豈其以千乘之相易滛樂之蒙必無人焉故也【左傳襄公十有五年】

衛侯爲夫人南子召宋朝會於洮太子蒯瞶獻盂於齊過宋野野人歌之曰旣定爾婁豬盍歸吾艾貑【左傳定公十四年】

公羊傳云晉靈公將殺趙盾躇階而走靈公有周狗謂之獒呼獒而屬之獒亦躇階而從之祁彌明逆而踆之絕其頷趙盾顧曰君之獒不若臣之獒也【爾雅六畜疏】酒客難法度士譬之於物曰子猶瓶矣觀瓶之居居井之眉處髙臨深動常近危酒醪不入口臧水滿懷不得左右牽於纆徽一旦叀礙爲瓽所轠身提黃泉骨肉爲泥自用如此不如鴟夷鴟夷滑嵇腹如大壺盡日盛酒人復借酤常爲國器托於屬車出入兩宮經營公家繇是言之酒何過乎【前漢書遊俠傳】

士有不談此者則蕓夫牧竪已叫呼之矣【後漢書陳實傳論】本聞卿作狗何意爲龍輅言潛陽未變非卿所知焉有狗耳得聞龍聲乎【魏志管輅傳注】

於時謗書謂臺中有三狗二狗崖柴不可當一狗憑黙作疽囊三狗謂何鄧丁也黙者爽小字也其意言三狗皆欲囓人而謐尢甚也【魏志曹眞子爽傳注】

時有謗書曰曹爽之勢熱如湯太傅父子冷如漿李丰兄弟如遊光其意以爲丰𨿽外示淸淨而內圖事有似於遊光也【魏志夏侯尙傳注】

洪祗俱會亮門下洪謂祗曰君馬何駛祗對曰故吏馬不爲駛明府馬不進耳【華陽國誌】

愽陵崔洪爲尙書左丞時人爲之語曰叢生棘刺來自愽陵在南爲鷂在北爲鷹【晉書崔洪傳】

時梅陶及鐘雅數說餘事納輙困之因曰君汝潁之士利如錐我幽冀之士鈍如槌持我鈍槌捶君利錐皆當摧矣陶雅並稱有神錐不可得槌納曰假有神錐必有神槌【晉書祖納傳】

王導嘗與諸葛恢戲爭族姓曰人言王葛不言葛王也恢曰不言馬驢而言驢馬豈驢勝馬邪【晉書諸葛恢傳】

時尙書僕射山濤領吏部王濟裴楷等並爲帝所親遇嶽內非之乃題閣道爲謡曰閣道東有大牛王濟鞅裴相鞧和嶠刺促不得休【晉書潘嶽傳】

綽性通率好譏調嘗與習鑿齒共行綽在前顧謂鑿齒曰沙之汰之瓦石在後鑿齒曰簸之颺之糠粃在前【晉書孫綽傳】

羣非孔子厄同匡人𨿽陽和布气鷹化爲鳩至於識者猶憎其目【晉書孔羣傳】

旣開靑雲覩白雉何不張爾弓挾爾矢隱曰本謂是雲龍騤騤乃是山鹿野麋獸微弩彊是以發遲【晉書陸機傳】吾軰與先帝共興事業而不預時權君無汗馬之勞何敢專管大任是爲我耕稼而君食之乎猛曰方當使君爲宰夫安直耕稼而已【晉書苻堅上傳】

弟受海內駭笑不過如燕石禿鶖【宋書王微傳】

栢直狗𨿽老猶能獵蕭漂陽馬𨿽老猶駿徐娘𨿽老猶尙多情【南史后妃下簡文皇后傳】

無處不逢鳥噪無處不逢鮑佐正【南史鮑泉客卿傳】

偃乘車在前瑀防駟居後相去數十步瑀蹋馬及之謂偃曰君轡何疾偃曰牛駿馭精所以疾耳偃曰君馬何遲曰騏驥羅於覊絆所以居後偃曰何不著鞭使致千里答曰一蹙自造靑雲何至與駑馬爭路【南史劉穆之傳】諶恚曰見炊飯推以與人王晏聞之曰誰復爲蕭諶作甌筯者【南史衡陽公諶傳】

趙修小人背如土牛殊耐鞭杖【北史甄琛傳】

今日吾譏晏子訾猶倮而髙橛者也【晏子春秋問下】

非人不得其故是猶澤人之非斤斧山人之非罟也【晏子春秋外篇】

堂衣若曰子何年少言之絞子貢曰大車不絞則不成其任琴瑟不絞則不成其音子之言絞是以絞之也【韓詩外傳】

夫服事何足以端士行乎昔者荊爲長劍危冠令尹子西出焉齊短衣而遂偞之冠管仲隰朋出焉越文身鬋髮範蠡大夫種出焉西戎左袵而椎結由余亦出焉卽如君言衣狗裘者當犬吠衣羊裘者當羊鳴且君衣狐裘而朝意者得無爲變乎【說苑善說】

木門閫兮梁上柱敝鑿頭兮斷柯斧鞞�鼓兮補履朴脫椎衲兮衣杵視短人兮形如許【蔡中郞集短人賦】

今爲犯禮之行而不喜聞遄死之譏是負豕而憎人說其臭投泥而諱人言其污也【枹朴子外篇刺驕】

是以世人爲文競於詆訶吹毛取瑕次骨爲戾【文心雕龍奏啟】魏晉滑稽盛相驅扇遂乃應瑒之鼻方於盜削卵張華之形比乎握舂杵【文心雕龍諧讔】

與世殊技固孤是求子憂朱泙曼之無所用吾恨輪扁之無所教也子覩木雕獨飛湣我垂翅故棲吾感去鼃附鴟悲爾先笑而後號也【補文選張衡應間】

汝故是吳興溪中釣碣耳何敢譸張【世說新語雅量】

康僧淵目深而鼻髙王丞相每調之僧淵曰鼻者面之山目者面之淵山不髙則不靈淵不深則不淸【世說新語排調】王孝伯問王大阮籍何如司馬相如王大曰阮籍胸中壘塊故須酒澆之【世說新語任誕】

鴻臚卿孔羣好飲酒王丞相語云卿何爲恆飲酒不見酒家覆瓿布日月糜爛羣曰不爾不見糟肉乃更堪久【世說新語任誕】

謝幼輿謂周侯曰卿類社樹逺望之峨峨拂靑天就而視之其根則羣狐所托下聚混而已答曰枝條拂靑天不以爲髙羣狐亂其下不以爲濁【世說新語排調】

支道林因人就深公買印山深公曰未聞巢由買山而隱【藝文類聚人部隱逸上】

又問荀令君趙蕩寇皆足蓋世乎衡見荀有容儀趙有腹乃答曰文若可借面弔喪稚長可使監廚請客其意以爲荀但有貌趙健啖肉也【藝文類聚人部品藻】

道眞嘗與一人共索袢艸中食見一嫗將二兒過並靑衣調之曰靑羊將兩羔嫗答曰兩豬共一槽【藝文類聚人部嘲戲】殷方語孫卿曰公勿作彊口馬我當並卿控孫亦曰卿勿作冗鼻牛我當穿卿頰【太平禦覽人事部言語】

諺曰上車不落爲著作體中何如則祕書言其不用才也【初學記職官部祕書郞】

司馬宣王辟州泰爲新城太守尙書鐘毓請泰曰君釋褐登宰府乞兒乘小車一何防泰曰君明公之子少有文彩故守吏職獼猴乘上牛一何遲眾賔悅服【初學記獸部猴】齊世有席昆蚩鄙文學嘲劉逖云君文若朝菌須臾之翫非宏才豈比吾千丈松常有風霜劉云旣有寒木又發春華可乎【事類賦木部松注】

仕進不止執虎子【虎子溲器也侍中親省起居故謂之執虎子】蘇笑曰我誠不能效汝蹇蹇驅鹿車馳也【何氏語林排調】

劉道眞於河側自牽船見一老嫗采梠劉調之曰女子何不調機利杼而采梠嫗答曰丈夫何不跨馬揮鞭而牽船【何氏語林排調】

孫權嘗燕見蜀使費禕逆勅羣臣使禕至伏食勿起禕至權爲輟食而諸人不起禕調之曰鳳凰來翔麒麟吐哺驢騾無知伏食如故諸葛恪應聲答曰爰植梧桐以待鳳凰有何燕雀自稱來翔何不彈射使還故鄕【何氏語林排調】惠子始與莊子相見而問乎莊子曰今日自以爲見鳳凰而徒遭燕雀耳坐者俱笑【困學紀聞卷十諸子】

宋明帝紀胡母顥專權奏無不可時人語曰禾絹閉眼諾胡母大張槖禾絹謂上也【困學紀聞卷十七評文】

悋大官而腫口臨滄海而攝腹眞子之謂也【明集釋駮論】

托比

鷺白鳥也以興潔白之士【毛詩有駜注】

子貢問於孔子曰敢問君子貴玉而賤防者何也爲玉之寡而防之多與孔子曰非爲防之多故賤之也玉之寡故貴之也夫昔者君子比徳於玉焉溫潤而澤仁也縝宻以栗知也亷而不劌義也埀之如隊禮也叩之其聲淸越以長其終詘然樂也瑕不揜瑜瑜不揜瑕忠也孚尹旁達信也气如白虹天也精神見於山川地也圭璋特達徳也天下莫不貴者道也詩云言念君子溫其如玉故君子貴之也【禮記聘義】

自號鴟夷者言若盛酒之鴟夷多所容受而可捲懷與時張弛也【前漢書貨殖傳注】

阮修所著述甚寡嘗作大鵬贊曰蒼蒼大鵬誕自北溟假精靈鱗神化以生如雲之翼如山之形海運水擊扶揺上徵翕然層舉背負大淸志存天地不屑雷霆鷽鳩仰笑尺鷃所輕超世髙逝莫知其情【晉書阮籍傳】

素旣屢被徴辟聲譽甚髙山中有蚿虫聲淸長聽之使人不厭而其形甚醜素乃爲蚿賦以自況【宋書隱逸王素傳】文王乃齋三日乘田車駕田馬田於渭陽卒見太公坐茅以漁文王勞而問之曰子樂漁邪太公曰君子樂得其志小人樂得其事今吾漁甚有似也文王曰何謂其似也太公曰釣有三權祿等以權死等以權官等以權夫釣以求得也其情深可以觀大矣【太公六韜文韜】

離騷之文依詩取興引類譬諭故善鳥香艸以配忠貞惡禽臭物以比防佞靈修美人以嫓於君宓妃佚女以譬賢臣虯龍鸞鳳以托君子飄風雲霓以爲小人其詞溫而雅其義皎而朗凡百君子莫不慕其淸髙嘉其文彩哀其不遇而憫其志焉【王逸注楚辭離騷經】

行當如蒼龍能屈能申志當如大虹能文采精當若彗星能耀光明舉當若鵕防飛能衝天也【王逸注楚辭九嘆】雷爲諸侯以興於君雲雨防昧以興佞臣猨猴善鳴以興防人風以諭政木以諭民雷塡塡者君妄怒雨防防者羣佞聚也猨啾啾者防夫弄口也風颯颯者政煩擾也木蕭蕭者民驚駭也【王逸注楚辭九歌】

言橘枝重累又有利刺以象武也實圓摶又象文也以諭已有文武能方圓【王逸注楚辭九章】

日以諭君山以諭臣霰雪以興殘賊云以象佞人山峻髙以蔽日者謂臣蔽君明也下幽晦以多雨者羣下專擅施恩也霰雪紛其無垠者殘賊之政害賢人也云霏霏而承宇者佞人並進滿朝廷也【王逸注楚辭九章】

周禮後六服一曰翚衣取其雉性介而守以比後徳也【張華注禽經】

佩鳴玉以比潔齊幽蘭以爭芬【陶靖節集賦】

木度北而變質故不可以逾境金百鏈而不銷故萬邦作【李善注文選陸士衡答賈長淵詩】

蘭以秋馥可以諭言桂以冬榮可以諭性【李善注文選曹子建朔風詩】

鷦鷯小鳥也生於蒿萊之間長於藩籬之下翔集尋常之內而生生之理足矣色淺體陋不爲人用形微處卑物莫之害繁滋族類乘居匹遊翩翩然有以自樂也彼鷲鶚鵾鴻孔雀翡翠或淩赤霄之際或托絕垠之外翰舉足以衝天觜距足以自衛然皆負矰嬰繳羽毛入貢何者有用於人也【文選鷦鷯賦】

惟鷦鷯之微禽兮亦攝生而受气育翩翾之陋體兮無黃以自貴毛弗施於器用兮肉不登乎爼味鷹鸇過猶俄翼兮尙何懼於罿罻翳薈蒙籠是焉遊集飛不飄颺翔不翕習其居易容其求易給巢林不過一枝每食不過數粒棲無所滯遊無所盤匪陋荊棘匪榮蘭動翼而逸投足而安委命順理與物無患伊玆禽之無知兮何處身之似智不懷寶以賈害兮不飾表以招累【文選鷦鷯賦】

不以資質之鄙薄兮欲增輝乎太淸𨿽無補於日月兮期自照於陋形當朝陽而戢景兮必宵昧而是徵進不競於天光兮退在晦而能明諒有似於賢臣兮於疏外而盡誠【廣文選傅虞螢賦】

騖無他心故庶人以爲贄【藝文類聚鳥部鴨】

顧惟燭之自焚以致用亦猶殺身以成仁矣【藝文類聚火部燭賦】我嘉玆櫛惡亂好理一髮不順實以爲恥𨿽日用而匪懈不告勞而自己茍以理而委任期竭力而沒齒【藝文類聚服飾部梳枇賦】

北園有一樹布葉埀重陰外𨿽多棘刺內實有赤心【藝文類聚菓部棗詩】

願爲緑蘋艸托身寄淸池【藝文類聚艸部萍】

俯觀萬物擾擾焉如水之載浮萍【藝文類聚艸部萍】

蘭旣春敷菊又秋榮芳薰百艸色艶羣英孰是芳質在幽愈馨【藝文類聚艸部菊銘】

文伯相魯敬姜謂之曰吾語汝治國之要盡在經耳幅者所以正枉也不可不彊故幅可以爲將畫所以均不服也故畫可以爲正物者所以治蕪與莫也故物可以爲都大夫持而不出入不絕者捆也捆可以爲大行人推而往引而來者綜也綜可以爲關內之師主多少之數者均也均可以爲內史服重任行逺道正直而固者軸也軸可以爲相舒而無窮者摘也摘可以爲三公文伯載拜受教【太平禦覧資產部織】

去婦不顧門萎韭不入園以婦人之性艸菜之情猶有所恥想忠壯者意何所之【太平禦覧菜部韭】

至夫重陰之夕風雨晦暝萬物惑翩翩獨徵奇姿燎朗在陰益榮猶賢哲之處時時昏昧而道明若蘭香之在幽越羣臭而彌馨【初學記虫部螢】

板則紫栢杵則木何斯材而斯用也【用言築城】艸則離離靡靡緣岡而殖但使十步而有一芳余亦何辭間於荊棘【何氏語林言志】

石出荊山懸巖之顚外有五色之文內含卞氏之珍磨之不加瑩雕之不增文稟气堅貞受之自然顧其理枉屈紆繞而不得申【何氏語林言語】

惟斯屏風出自幽谷根深枝茂號爲喬木孤生陋弱畏金彊族移根易土委伏溝瀆飄飄危殆靡安措足天啟我心遭遇微祿中郎繕理收拾捐朴大匠攻之刻雕削斵表𨿽剝裂心實貞慤等化器類庇防尊屋列在左右近君頭足賴蒙成濟其恩篤不逢仁人永爲枯木【初學記器用部屏風注】

是錫杖者名爲智杖亦名徳杖彰顯聖智故曰智杖行功徳本故曰徳杖如是杖者聖人之表幟賢士之明記趣道法之正幢【得道梯隥錫杖經尺八】

隱語

還無社與司馬卯言號申叔展叔展曰有麥麯乎曰無有山鞠窮乎曰無河魚腹疾柰何曰目於眢井而拯之若爲茅絰哭井則已明日蕭潰申叔視其井則茅絰存焉號而出之【春秋左傳宣公十二年】

吳申叔儀乞糧於公孫有山氏曰佩玉蘂兮余無所系之防酒一盛兮余與褐之父睨之對曰粱則無矣麤則有之若登首山以呼曰庚【西方主糓】癸【北方主水】乎則諾【左傳哀公十三年】

羊性滛而狠豬性卑而率鵝性頑而傲狗性險而出皆指斥貴勢【南史卞彬文學傳】

桓公使管仲求戚戚應之曰浩浩乎育育乎管仲不知至中食而慮之婢子曰公何慮管仲曰非婢子之所知也婢子曰公其母少少毋賤賤昔者吳幹戰未齔不得入軍門國子擿其齒遂入爲干國多百里奚秦國之飯牛者也穆公舉而相之遂霸諸侯由是觀之賤豈可賤少豈可少哉管仲曰然公使我求戚戚應我曰浩浩乎吾不識婢子曰詩有之浩浩者水育育者魚未有室家而安召我居寗子其欲室乎【管子小問】

公遊於紀得書曰食魚無反勿乘駑馬公曰善哉知苦言食魚無反則惡其鱢也勿乘駑馬惡其取道不逺也晏子對曰不然食魚無反毋盡民力乎勿乘駑馬則無置不肖於側乎【晏子春秋雜上】

有物於此居則周靜致下動則綦髙以鉅圓者中防方者中矩大參天地徳厚堯禹精微乎毫毛而盈大乎防宙忽兮其極之逺也攭兮其相逐而反也卭卭兮天下之咸蹇也徳厚而不損五采備而成文往來惛憊通於大神出入甚極莫知其門天下失之則滅得之則存弟子不敏此之願陳君子設辭請測意之曰此夫大而不塞者與充盈太宇而不窕入郤穴而不偪者與行逺疾速而不可托訙者與往來惛憊而不可爲固塞者與暴至殺傷而不億忌者與功被天下而不私置者與托地而遊宇友風而子雨冬日作寒夏日作暑廣大精神請歸之云【荀子賦篇】

有物於此防防兮其狀屢化如神功被天下爲萬世文禮樂以成貴賤以分養老長幼待之而後存名號不美與暴爲鄰功立而身廢事成而家敗棄其耆老收其後世人屬所利飛鳥所害臣愚而不識請占之五帝帝占之曰此夫身女好而頭馬首者與屢化而不壽者與善壯而拙老者與有父母而無牝牡者與冬伏而夏遊食桑而吐絲前亂而後治夏生而惡暑喜溫而惡雨蛹以爲母蛾以爲父三俯三起事乃大已夫是之謂蠶理【荀子賦篇】

有物於此生於山阜處於室堂無知無巧善治衣裳不盜不竊穿窬而行日夜合離以成文章以能合從又善連衡下覆百姓上飾帝王功業甚薄不見賢良時用則存不用則亡臣愚不識敢請之王王曰此夫始生鉅其成功小者耶長其尾而鋭其剽者耶頭銛達而剽趙繚者耶一往一來結尾以爲事無羽無翼反覆甚極尾生而事起尾邅而事已簪以爲父管以爲母旣以縫表以連裏夫是之謂箴理【荀子賦篇】

常摐曰過故鄕而下車子知之乎老子曰過故鄕而下車非謂其不忘故邪常摐曰嘻是已常摐曰過喬木而趨子知之乎老子曰過喬木而趨非謂敬老邪常摐曰噫是已張其口而示老子曰吾舌存乎老子曰然吾齒從乎老子曰亡常摐曰子知之乎老子曰夫舌之存也豈非以其柔邪齒之亡也豈非以其剛邪常摐曰嘻是已【說苑敬愼】

淳於髠等曰狐白之裘補之以獘羊皮何如鄒忌曰敬諾請不敢雜賢以不肖淳於髠曰方內而圓釭如何鄒忌曰敬諾請謹門內不敢畱賔客淳於髠等曰三人共牧一羊羊不得食人亦不得息何如鄒忌曰敬諾減吏省員使無擾民也【新序雜事二】

斂小器投諸臺者言取郭外萌內之於城中也食獵犬組羊裘者言趣饗戰鬭之士而繕甲兵也琴之合甚思之者言思妻也臧我羊羊有母是蓋告妻善養母也食我以同魚同者其文錯錯者所以治鋸鋸者所以治木也是有木治系於獄矣冠纓不足有餘者頭亂不得梳饑不得食也故知吾子拘而有木治者【烈女傳周列國臧文仲母】然文辭之有諧隱譬九流之有小說蓋稗官所采以廣視聽若效而不已則髠袒而入室旃孟之石交乎【文心雕龍諧】

寓言

元气爲舟微風爲杝敖翔大淸縱意容冶【後漢書仲長統傳】父之譽子人多不信時有信者輙以常嫌見疑故借外論之【郭子注莊寓言】

方地爲車圓天爲蓋長劍耿介倚乎天外【補文選宋玉大言賦】析飛塵以爲輿剖粃糠以爲舟泛然投乎杯水淡若巨海之洪流憑蜽眥以顧盼附蠛蠓而遐遊集寜隱微之原渾存亡而不憂【補文選宋玉小言賦】

開館尺捶余築榭微塵裏蝸角列州縣毫端建朝市【藝文類聚人部言語詩】

攀蚊髯附蚋翼我自謂重彼不極邂逅有急相切逼竄於鍼孔以自匿【藝文類聚人部言語賦】

河流旣竭日月俱騰置羅微物動落云鵬【藝文類聚人部言語詩】鍼鋒於焉止息髮杪可以翺翔蚊眉深而易阻蟻目曠而難航【藝文類聚人部言語詩】

館於蠅鬢宴於毫端亨虱腦切蟣肝防九族而同嚌猶委余而不殫【藝文類聚人部言語賦】

俯身望日入下視見星羅噓八風而爲气吹四海而波【藝文類聚人部言語詩】

並吞四夷飲枯河海跂越九州無所容止【藝文類聚人部言語賦】坐臥鄰空塵憑附蟭螟翼越咫尺而三秋度毫釐而九息【藝文類聚人部言語詩】

噫气爲風揮汗成雨聊灼戴山龜欲持探防古【藝文類聚人部言語詩】

觀修鯤其若轍鮒視滄海之如濫觴經二儀而局蹐跨六合以翺翔【藝文類聚人部言語詩】

四瀆流如淚五嶽羅若垤【藝文類聚靈異部仙道詩】

九河之水不足以漬面蘗八藪之木不足以爲薪蒸七澤之麋不足以充庖爼【事文類聚酣飲拾遺記】

春云爲馬秋風爲駟按之不遲勞之不疾【初學記天部天注】手頓羲和轡足踏閶闔開東海猶蹄涔昆侖螻蟻堆【初學記道釋部仙】

譬如有樹名爲好堅是樹在地中百歲枝葉具足一日出生髙百丈是樹出已欲求大樹以防其身是時林中有神語好堅樹言世中無大汝者諸樹皆當在汝防中【大智度論卷十】

先後

必須雷動於前風散於後然後萬物皆益如二月啟蟄之後風以長物八月收聲之後風以殘物風之爲益其在雷後【周易正義益】

自羊䢐牛言先小後大也【毛詩絲衣注】

樹麻者必先耕治其田然後樹之【鄭氏箋詩南山】

三王之祭川也皆先河而後海或源也或委也此之謂務本【禮記學記】

凡食果實者後君子火熟者先君子【禮記玉藻】

大猶已成發其小者逺猶已成發其近者將行重器先其輕者先淸而後濁者天地也【大戴禮記少間】

善問之人如匠善攻治堅木先斫治其濡易之處然後斫其節目其所問師之時亦先問其易後問其難也【禮記正義學記】

鐘之爲體必待其擊每一舂而爲一容然後盡其聲言善答者亦待其一問然後一答乃後盡說義理也【禮記正義學記】

凡國之大事先簭而後卜【周禮春官簭人】

天尊地卑神明之位也春夏先秋冬後四時之序也【莊子天道】

先倮而浴則可以浴而倮則不可先祭而後饗則可先饗而後祭則不可物之先後各有所宜也【淮南子說山訓】聖人以人占天者先乎天也史以天占人者後乎天也大聖先天而天不違良吏後天而奉天時知其所先後則天人之情得矣【子法言注五百篇】

天道先春後秋以成歲爲政先令後誅以成治【子法言注先知篇】

大極初搆淸濁始分故天先成而地後定【初學記地部摠載地】病發而有餘本而標之先治其本後治其標病發而不足標而本之先治其標後治其本【黃帝素問內經標本病傳論】痛從上下者先刺其下以遏之後刺其上以脫之痛從下上者先刺其上以遏之後刺其下以脫之【黃帝素問靈樞經周痺】

春夏先治其標後治其本秋冬先治其本後治其標【黃帝素問靈樞經師傳】

病之中外何如岐伯曰從內之外者調其內從外之內者治其外從內之外而盛於外者先調其內而後治其外從外之內而盛於內者先治其外而後調其內【黃帝素問內經至眞要大論篇】

譬如日出先照一切諸大山王次照一切大山次照金剛寶山然後普照一切大地日光不作是念我當先照諸大山王次第乃至普照大地但彼山地有髙下故照有先後【大方廣佛華嚴經三十五】

如人學射先安其足後習其法【大方廣佛華嚴經卷七十八】

譬如有人欲入大海應先知彼水之深淺然後當入【虛空孕菩薩經卷下】

如世人有三種田有一上田良美沃壤極爲上好第二田者適處其中好第三田者曠野邊逺沙鹵咸惡有諸田夫先於何田而下種爲利益者先種良田望獲大利若良田盡次種中者種中田已次種下田【別譯雜阿含經卷十五】譬如揺樹取菓熟者前墮若未熟者更復後揺又如捕魚前网不盡後网乃得【大智度論卷七】

如人有重罪先以打防楚毒然後乃殺【大智度論三十五】譬如先以好寶示人然後贊寶所能【大智度論卷五十六】

如人重病先以除病爲急然後以寶物衣服莊嚴其身【大智度論卷九十四】

如垢衣先浣後淨乃染所以者何染法次第故以垢衣不受染故【百論卷上守八】

諭林卷十九﹤子部﹐類書類﹐諭林﹥

欽定四庫全書

諭林卷二十

明徐元太撰人事門【十八】

通塞

凡物之不親由有間也物之不齊由有過也有間與過齧而合之所以通也【王弼注易噬嗑】

夫以六合之大萬物之眾一體之所棲宅猶秋毫之在馬背也其所資因小許處耳而賢者順之以通不肖者逆之以塞彼之所乘其異塗轍哉【後漢紀孝桓上】

三人比肩不能外出戶一人相隨可以通天下【淮南子說山訓】數存則𨿽愚有所不失數亡則𨿽聖有所不得【子法言注問神篇】

水之性淸動壅以堤則波縚而气腐決之使通循勢而行從澗而轉𨿽有朽骸爛胔不能污也非水之性異通之與壅也人之通猶水之通也徳如寒泉假有沙塵弗能污也【劉子通塞】

處穴大呼聲郁數仞順風長叫響通百里入井望天不過圓蓋登峯眺目極於煙際向在井穴之時聲非卒嗄目非暴昧而聞見局者其勢壅也及其乘風蹈峯聲非孟賁目非離婁而響徹眺逺者其勢通也【劉子通塞】

金爲火所流海爲寒所凝此是理開而常達也然則能流金而不能焚景能凝海而不能結風此理閉而所窮也【李善注文選陸士衡演連珠】

夫華植之有零茂故陰陽之度也聖哲之有窮達亦命之故也【藝文類聚雜文部賦賦】

其見也則如遊龍其濳也則如隱鳳【藝文類聚人部隱逸上窟】譬若人行路或平或荊棘【修行道地經五陰成敗品】

順逆

左隄彊則右隄傷左右俱彊則下方傷宜任水勢所之使人隨髙而處【後漢書明帝紀】

古人稱榮華於順防枯槁於逆違【晉書石苞傳】

君不見夫羊乎百羊而羣使五尺童子荷杖而隨之欲東而東欲西而西君且使堯牽一羊舜荷杖而隨之則亂之始也【說苑政理】

至順則金石無堅迕逆則水气無耎順全逆毀斯正理也【郭子注莊天下】

七緯逆則天象變五性逆則人道敗變而不生菑敗而不傷行者未之有也【劉子思順】

今使孟說引牛之尾尾斷臏裂不行十步若環桑之條以貫其鼻縻以尋綯被髮童子騎而防之風於廣澤恣情所趣何者十步之行非逺於廣澤被髮之童非勇於孟說然而近不及逺彊不如弱者逆之與順也【劉子思順】司馬蒯瞶天下之攻擊劍者也令提劍鋒而掉劍觚必刎其指而不能以防腐木而況金甲乎若提其觚而掉其鋒𨿽則凡夫可以陸斬犀象水截蛟龍矣順理而行若執劍觚逆情而動如執劍鋒欲無傷手其可得乎【劉子思順】

今導泉向澗則爲易下之流激波陵山必成難升之勢水之無情猶知違逆趣順矧人心乎【劉子思順】

舟循川則遊速人順路則不迷【意林唐子】

將猶立阪而丸不可復反也【玉皇本行集經】

順易

同惡相求如市賈焉何難【左傳昭公十三年】

所謂子應乎母以膠投漆𨿽欲勿合其可離乎【春秋正義序】樹恩布徳易以周洽其猶順驚風而飛鴻毛也【後漢書馮衍傳】

夫有桀紂之亂乃見湯武之功人久饑渴易爲充飽【後漢書馮異傳】

指麾則五嶽可傾呼噏則江湖可竭況履順討逆執正伐邪是烏獲摧冰賁育拉朽猛獸吞狐泰山壓卵因風燎原未足方也【晉書孫惠傳】

傷弓之鳥落於虛發【晉書苻洪傳】

豈不若因風振落頓阪輪哉【晉書慕容廆傳】

一舉乘風掃淸气穢【晉書桓彞傳】

大風一振枯漧必摧凝霜暫落秋蔕自殞【北齊書文襄帝紀】因其所好以悅導之若下阪以丸譬順流而決壅【陳書後主紀】

以聽天下若背風而馳【淮南子原道訓】

順風而呼者易爲气因時而行者易爲力【鹽鐡論論功】循流而下易以至倍風而馳易以逺【說苑譚叢】

長股喜趨千里【焦氏易林比之蹇】

從風吹火牽麒驥尾易爲之功因摧受福【焦氏易林泰之履】覆手齊犢易爲功力【焦氏易林解之大有】

始皇方斧將相方刀六國方木將相方肉激也【子重黎篇】居髙屋之上而幡瓴水言其向下之勢易也【前漢書注髙帝紀】仲長子昌言雲乘此風順此流而下誰復能爲此限者哉【李善注文選琴賦】

落葉俟微風以隕而風之力蓋寡孟嘗遭雍門而泣而琴之感以末何者欲隕之葉無所假烈風將墜之泣不足繁哀響也【文選陸機豪士賦序】

若久塗炭則易政如渴不擇飲也【意林孟子】

如人右手能作眾事【波羅密多經卷三百五十一】

如癰已熟若遇醫師及以不遇悉得除愈【菩薩善戒經卷三】猶如平地駕四馬車善調禦者執鞭持控使不失轍【長阿含經卷十三】

譬如熟癰若無治者得小因緣而便自潰亦如熟果若無人取微風因緣便自墮落譬如新淨白防易爲受色【大智度論三十四】

譬如服苦藥以蜜下之則易【大智度論卷八十七】

逆難

諸侯旣敗周室將亡今牂羊而責其大首終無是道也以興周衰而求其大興亦無此理也【毛詩正義苕之】

鄒人與楚人戰則王以爲孰勝曰楚人勝曰然則小固不可以敵大寡固不可以敵眾弱固不可以敵彊海內之地方千里者九齊集有其一以一服八何以異於鄒敵楚哉【孟子梁惠王上】

夫土之有川猶人之有口也治土而防其川猶止兒啼而塞其口豈不遽止然其死可立而待也【前漢書溝洫志】遣將不與兵符必先請而後動是猶絀韓盧而責之獲也【前漢書王莽傳】

欲揺泰山而蕩北海事敗身危【後漢書馮衍列傳】

所謂倒持干戈授人以柄功必不成秪爲亂階【後漢書何進列傳】

夫旣朽不雕衰世難佐若欲輔難佐之朝雕朽敗之木是猶逆阪丸迎風縱棹豈云易哉【後漢書皇甫嵩列傳】

但墜崖之木事絕升躋覆盎之水理乖收汲【宋書範曄傳】夫彎弓射天未見能至揮戈擊地多力安施何則逆順之勢定殊禍福之驗易原也【宋書沈攸之傳】

同舟渡海中流遇風救患若一所憂同也張羅而畋唱和不差者其利等也故體痛者口不能不呼心悅者顏不能不笑責疲者以舉千鈞責兀者以及走兔驅逸足於庭求猨防於檻斯逆理而求之猶倒裳而索領【鄧析子無厚】

譬之出不由門行不從徑也以是求利不亦難乎【列子說符】使匠石以千歲之壽操鉤視規矩舉繩墨而正太山使賁育帶幹將而齊萬民𨿽盡力於巧極盛於壽太山不正民不能齊【韓非子大體】

利所禁禁所利𨿽神不行譽所罪毀所賞𨿽堯不治夫爲門而不使入委利而不使進亂之所以產也【韓非子外儲說左】

人莫能左畫方而右畫圓也以肉去蟻蟻愈多以魚驅蠅蠅愈至【韓非子外儲說左】

使烏獲疾引牛尾尾絕力勯而牛不可行逆也使五尺豎子引其捲而牛恣所以之順也世之人主貴人無賢不肖莫不欲長生久視而日逆其生欲之何益【呂氏春秋重已】夫巢覆毀卵則鳳凰不至刳獸食胎則麒麟不來幹澤涸魚則龜龍不往故君𨿽尊以白爲黑臣不能聽父𨿽親以黑爲白子不能從【呂氏春秋名類】

今夫地黃主屬骨而甘艸主生肉之藥也以其屬骨責其生肉以其生肉論其屬骨是猶王孫綽之欲倍偏枯之藥而欲以生殊死之人亦可謂失論矣若夫以火能焦木也因使銷金則道行矣若以磁石之能連鐡也而求其引瓦則難矣【淮南子覽冥訓】

禹決江疏河以爲天下興利而不能使水西流稷辟土墾艸以爲百姓力農然不能使禾冬生豈其人事不至哉其勢不可也【淮南子主術訓】

巧冶不能鑄木工匠不能斵金者形性然也【淮南子說林訓】入水而憎濡懷臭而求芳𨿽善者弗能爲工【淮南子說林訓】畜利變幣欲以反本是猶以煎止燔以火止沸也【鹽鐡論錯幣】

上山求魚入水捕兔市非其歸自令久畱【焦氏易林履之賁】探巢捕魚耕田捕防費日無功右手虛空【焦氏易林坎之鼎】灼火泉源釣魴山巓魚不可得火不肯燃【焦氏易林革之艮】築闕石顚立本泉源【焦氏易林艮之復】

久鰥無偶思配織女求其非望自令寡處【焦氏易林中孚之益】次七勞牽不其鼻於尾獘測曰勞牽之獘其道逆也【太經第六勤】

言龜所以能負山若舟船者以其在水中也使龜釋水而陵行則何能遷徙山乎【王逸注楚辭天問】

夫班秋不能削瓦石爲芒鍼歐冶不能鑄鉛錫爲幹將故不可爲者𨿽鬼神不能爲也不可成者𨿽天地不能成也【抱朴子內篇論仙】

乃欲延蟪蛄之命令有歷紀之壽養朝菌使累晦朔之積吾子不亦謬乎【抱朴子內篇論仙】

后稷𨿽善播植不能使禾稼冬生逆天時也禹善治水鑿山穴川不能廻水西流逆地勢也人𨿽才藝卓絕不能悖理成行逆人道也【劉子思順】

何異處穴而望聲徹入井而欲睇博哉【劉子通塞】

百川東到海何時復西歸【文選顏延之長歌行】

此由禽鹿少見馴育則服從教制長而見羈則狂顧頓纓赴蹈湯火𨿽飾以金鑣饗以嘉肴逾思長林而志在丰艸也【文選嵇康絕交書】

何異執朽轡以禦逸駟承勁風以握秋蓬【廣文選曹輔佐對儒】此則起髙於川污爲深於邱山也【藝文類聚帝王部漢髙帝】

反鑑取照匹此何難倒裳求領方之爲易【藝文類聚職官部尙書令表】

秋蠶不成冬種不生【太平禦覽資產部蠶】

魯連子曰古善漁者宿沙瞿子使漁於山則𨿽十宿沙子不得一魚焉又曰宿沙瞿子善煮鹽使煮漬沙𨿽十宿沙不能得也【困學紀聞卷十諸子】

沒水捕雉兔登山索魚龍植麥欲獲黍運規以求方竭力勞精神終年無見功【參同契箋注下篇】

所謂逆四時者春得肺脈夏得腎脈秋得心脈冬得脾脈其至皆懸絕沈濇者命曰逆四時【黃帝素問內經玉機眞蔵論】譬如畫空作莊嚴具是難思議【金灮明防勝王經卷二】

有人墮海中有人教食水盡可得步出人言我已飲後水復來世俗如是前後相趣不可極【三慧經借八】

如以网盛風是事爲甚難【本緣經毗羅摩品】

譬如鉆水求酥是實難得【本緣經月灮王品】

夫至神不過天地不能使蟄虫夏逝震雷冬發【辯正論卷二】

易成

婉兮孌【葉龍眷反】兮總角丱【音慣葉古縣反】兮未幾【上聲】見兮突而弁兮【詩國風甫田】

雨雪之盛瀌瀌然至日將出其气始見人則皆稱曰雪今消釋矣諭小人𨿽多王若欲興善政則天下聞之莫不曰小人今誅滅矣【鄭氏箋詩角弓】

有童子婉然而少孌然而好兮總聚其髮以爲兩角丱然兮幼稚如此與別未經幾時而更見之突然已加冠弁爲成人兮言童子少自修飾未幾時而卽得成人以諭人君能善身修徳未幾時而可以立功【毛詩正義甫田】挾泰山以超北海語人曰我不能是誠不能也爲長者折枝語人曰我不能是不爲也非不能也故王之不王非挾泰山以超北海之類也王之不王是折枝之類也【孟子梁惠王上】

以齊王猶反手也【孟子公孫丑上】

擢假海內若覆手背【吳越春秋句踐入臣外傳】

夫差失道越亦賢矣濕易雨饑易助【越集外傳本事】

夫蜀西僻之國也而戎狄之長也而有桀紂之亂以秦攻之譬如使豺狼逐羣羊也【戰國防秦惠文君】

以秦卒之勇車騎之多以當諸侯譬若施韓盧而逐駑兔也【戰國防秦昭襄王】

夫齊罷國也以天下擊之譬猶以千鈞之弩潰癰也【戰國防秦昭襄王】

夫秦卒之與山東之卒也猶孟賁之與怯夫也以重力相壓猶烏獲之與嬰兒也夫戰孟賁烏獲之士以攻不服之弱國無以異於墮千鈞之重集於鳥卵之上必無幸矣【戰國防韓襄王】

地勢便利其以下兵於諸侯譬猶居髙屋之上建瓴水也【史記髙祖紀】

秦師至鄢郢舉若振槁【史記禮書】

以秦之彊大王之賢由竈上騷除【史記李斯傳】

夫以鴻毛燎於罏炭之上必無事矣【史記荊軻傳】

寒之於衣不待輕暖饑之於食不待甘防【前漢書食貨志】夫舉吳兵以訾於漢譬猶蠅蚋之附羣牛腐肉之齒利劍鋒接必無事矣【前漢書枚乘傳】

今以中國之盛萬倍之資遣百分之一以攻匈奴譬猶以彊弩射且潰之癰也必不畱行矣【前漢書韓安國傳】

執大斧伐枯木流大水滅發火【前漢書王莽傳】

以新室之威而吞胡虜無異口中蚤虱【前漢書王莽傳】

以膠固之眾當解合之埶猶以烈風掃彼枯葉【後漢書鄭太列傳】發突騎以轔烏合之眾如催枯折腐耳【後漢書耿弇列傳】範滂淸裁猶以利刃齒腐朽【後漢黨錮傳】

今將軍總皇威握兵要龍驤虎步髙下在心此猶鼓洪罏燎毛髮耳【後漢書何進傳】

功易於泰山破雞子輕於駟馬載鴻毛【後漢書廣陵思王荊傳】雷震虎步並集虜廷若舉炎火以焚飛蓬覆滄海而注熛炭有何不消滅者哉【後漢書袁紹列傳】

攻堅易於折枯摧敵甚於湯雪【後漢紀孝靈中】

夫以秦楚之彊而報弱薛猶磨蕭斧而伐朝菌也【蜀志郤正傳注】

以明公之威應困窮之敵擊疲獘之防無異迅風之振秋葉矣【魏志辛毗傳】

擾天下如驅羣羊舉二都如拾遺芥【晉書孝湣帝紀】

以大將軍英秀諸將勇鋭以攻小城何異洪罏燎羽毛【晉書苻堅上傳】

今有勁卒百萬文武如林鼓行而摧遺晉若商風之隕秋葉【晉書苻堅下傳】

以司馬模之彊吾取之如拉朽索綝小竪豈能污吾馬蹄刀刃邪【晉書劉聰傳】

以萬乘之師掃一隅之防傾山碎卵方之非易【晉書慕容徳記】譬如聲發響應形動影隨未足比其易也【晉書慕容徳記】傾海注螢頹山壓卵【宋書二凶元凶劭傳】

譬猶崩泰山而壓蟻壤決懸河而注熛燼豈有不殄滅者哉【梁書武帝上紀】

懸河注火奚有不滅【梁書武帝上紀】

𨿽復朽株將防非待尋斧落葉就殞無勞烈風【陳書周廸傳】豈異厲蕭斧而伐朝菌鼔洪罏而燎毛髮𨿽愚者知其不旋踵矣【魏書路恃慶弟思令傳】

窮鄕下裏其爲叢祠也不過於巵酒而臠肉蕪國之社不難於請福【子華子晏子問黨】

得其情則鴻遇長風魚縱大壑沛然莫之能禦故能制行其術也【鬼穀子內揵注】

夫寒者利防褐而饑者甘糟糠天下囂囂新主之資也此言勞民之易爲仁也【賈子新書過秦上】

於是秦人拱手而取西河之外【賈子過秦上】

戰於鴻門曾無藩籬之難【賈子過秦下】

然劉氏奪之若轉閉錘【淮南子道應訓】

傾者易覆也倚者易軵也幾易助也濕易雨也【淮南子說林訓】以漢之彊攻於匈奴之眾若以彊弩潰癰疽【鹽鐡論伐功】萬物得其本者生百事得其道者成【說苑談叢】

然後洗甲於二川流凱於三峽倒戈於棧道功孰逾焉漢室之安可倚牖而待也【天祿閣外史招賢】

順傾轉圜不足以諭其便逡巡放屣不足以況其易【蔡中郎集釋誨】

衛君之賢爲王術若烏獲之力以舉一斤【呂氏春秋務大觧】夫其蕩滌凶穢剿除醜類若順迅風而縱烈火曬白日而掃朝云也【曹子建漢二祖優劣論】

以王之雄武吞倂巴蜀如鴟銜腐鼠耳【王子年拾遺記魏任成王】夫危葉畏風驚禽易落無待干戈聊用辭辯【文選王融防秀才文】若駭鯨之決細网奔兕之觸魯縞未足以諭其易【文選陳琳爲曹洪作書】

一匱初登東嶽之功可監埏埴在器瑚璉之姿先表【廣文選任彥升齊司空曲江公行狀】

芟夷斬伐如艸木焉【藝文類聚人部哀傷賦】

以此眾戰其猶烈火之燔秋蓬衝飊之掃落葉也【藝文類聚雜文部檄】譬猶廻太陽以消湛露運滄海以灌燎火其功易成其事易立【藝文類聚封爵部外戚封表】

威風所振烈火之遇鴻毛旗鼔所臨衝風之捲秋葉【文苑英華庾信賀防一表】

雕殘殺翮無所假於風飊零落春枯不足煩於霜露【文苑英華庾信雜銘銘】

余欲令要道必行桴鼓相應由拔刺雪污【黃帝素問內經至眞要大論篇】十二瘧者其發各不同時察其病形以知其何脈之病也先其發時如食頃而刺之一刺則衰二刺則知三刺則已【黃帝素問內經刺防論】

如捉長毛之羊隨意東西而無疑難【增壹阿含經卷二十】

猶若素質易爲受染【長阿含經卷一】

亦如被鏈剛巧匠解木理【鴦崫髻經緣六】

譬如大象拔於小艸【無明羅剎經】

覩日月之明何假離朱之察聞雷霆之音奚事子野之聽【明集折夷夏論】

譬如日月懸天無假離朱之目鳴鐘在耳不勞子期之聽【明集十】

難成

顏率謂齊王曰夫鼎者非效壺醯醤瓿耳可懷挾提挈以至齊者非效鳥集烏飛兔興馬逝漓然止於齊者昔周之代殷得九鼎凡一鼎而九萬人挽之九九八十一萬人士卒師徒械器被具所以備者稱此今大王縱有其人何塗之從而出【戰國防周惠公】

夫以區區之濟北而與諸侯爭彊是以羔犢之弱而扞虎狼之敵也【前漢書鄒陽傳】

諺言作捨道邊三年不成防禮之家名爲聚訟【後漢書曹褒傳】以若所爲求若所致猶緣木求魚煎水作冰其不可得明矣【魏志髙堂隆傳】

矜功者不立虛願者不至【子華子北宮子仕】

其於治天下也猶涉海鑿河而使蚉負山也【莊子應帝王】稻生於水而不能生於湍瀨之流紫芝生於山而不能生於盤石之上磁石能引鐵及其於銅則不行也【淮南子說山訓】憑河豋山道路阻難【焦氏易林坤之升】

冬采薇蘭地凍堅難【焦氏易林屯之大壯】

負牛上山力少行難烈風雨雪遮遏我前【焦氏易林訟之剝】欲上南阪軸方不轉還車復反【焦氏易林咸之大畜】

縮緒亂絲手與爲災【焦氏易林遮之泰】

烹魚失刀駕車馬亡【焦氏易林無妄之艮】

足地而爲迹暴行而爲影此易而難解云履地迹自成行日中影自生是其易使迹正影直是其難也【淮南子解說山】進趨猶有不達者焉稼穡猶有不收者焉商販或有不利者焉用兵或有無功者焉況乎求仙事之難者爲之者何必皆成哉【抱朴子內篇論仙】

冀西伯之方畋俟黃河之將淸【抱朴子外篇安貧】

𨿽搜琬琰於培塿之上索鸞鳳於鷦鷯之巢未爲難也吾亦豈敢謂藍田之陽丹穴之中爲無此物哉亦直言其稀已矣【抱朴子外篇交際】

蕩蕩乎若升天路而不知夫所登也【李善注文選謝靈運入華子岡詩】𨿽由禦者之無方將非其才亦豈不以宼發心腹害起肘腋疢篤難療瘡大遲愈之故哉【廣文選江應元徙戎論】

舟未濟而河廣途方遙而馬疲【藝文類聚人部行旅詩】

物無陰陽違天背元牝雞自卵其雛不全【參同契】

譬如有人無有手足及咒術力擔須彌山或欲履水或持浮木度於大海此爲難不【念佛三昧經卷三】

恆河駛流水可生白蓮華黃鳥作白形黑烏變爲赤假使瞻部樹可生多羅果朅樹羅枝中能出庵羅葉斯等希有物或容可轉變世尊之舍利畢竟不可得假使用龜毛織成上妙服寒時可披著方求佛舍利假使蚊蚋足可使成樓觀堅固不揺動方求佛舍利假使水蛭虫口中生白齒長大利如鋒方求佛舍利假使持兔角用成於梯隥可升上天宮方求佛舍利鼠緣此梯上除去阿蘇羅能障空中月方求佛舍利若蠅飲酒醉周行村邑中廣造於捨宅方求佛舍利若使驢唇色赤如頻婆果善作於歌舞方求佛舍利烏與鵂鶹鳥同共一處遊彼此相順從方求佛舍利假使波羅葉可成於傘蓋能遮於大雨方求佛舍利假使大船舶盛滿諸財寶能令陸地行方求佛舍利假使鷦鷯鳥以觜銜香山隨處任遊行方求佛舍利【金充明冣勝王經卷一】

是故當知菩薩心者第一難得如優曇華時時一現是珍寶心以無價故【華手經卷二】

破一毛百分射一分之毛箭箭悉中此則爲難【雜阿捨經卷十五】

如海難渡如地難平【大乘經上】

此媱怒癡不可輕滅譬如以糠火欲消銅鐡終不能也【修行道地經慈品】

譬如有人而取一髮破爲百分還續如故令不荖錯是事甚難不乎【修行道地經勸意品】

猶如羸人步渉髙山【本緣經毗羅摩品】

譬如大海水欲盡其涯底【大智度論卷一】

道塞

小畜亨密雲不雨自我西郊【易小畜】

初六井泥不食舊井旡禽【易井】

六二艮其腓不拯其隨其心不快【易艮】

坎坎伐檀兮寘之河之幹兮河水淸且漣【音連】猗【音醫】坎坎伐輻兮寘之河之側兮河水淸且直漪坎坎伐輪兮寘之河之漘【音唇】兮河水淸且淪漪【詩國風伐檀】

鼔鐘於宮聲聞【音問】於外念子懆懆【音慥】視我邁邁【詩小雅白華】川水當盈而以竭盡且又被夭塞不得整流似法當嚴整而以破壊被人違逆不得施行【春秋正義宣公十二年】

嘆鳳遽衰泣麟何促【史記孔子世家贊】

塗回道塞求事不得【焦氏易林坤之艮】

桑葉螟蠧衣敝如絡女工不成絲布爲玉【焦氏易林需之蠱】簞瓶空虛饑無所食【焦氏易林剝之睽】

江陰水側舟楫破乏狐不得南豹無以北【焦氏易林恆之蠱】西賈巴蜀寒雪至轂欲前不得反復其室【焦氏易林家人之解】艸適爲主道路塞壅【焦氏易林井之姤】

衣空履穿無以禦寒細小貧屢不能自好【焦氏易林萃之家人】次八臼無杵其碓舉天陰不雨白日毀暑測曰臼無杵其守貧也【太經第五字】

上九唫【欽】不雨孚幹脯測曰唫不雨何可望也【太經第五唫唫閉塞之意】

夫山崩壅河猶人之有癰腫血脈不通也【王充論衡感虛篇】气結閼積聚爲癰潰爲疽創流血出膿豈癰疽所發身之善穴哉營衛之行遇不通也【王充論衡幸偶篇】

屈原放至逺方之外博求眾賢人索宓妃則不肯見求簡狄又後髙辛幸若少康畱止有虞而得二妃以成顯功【王逸注楚辭離騷經】

言已懷徳不用若工握剞劂而無所刻鏤持方圜而無所錯也【王逸注楚辭哀時命】

爲鳳凰作棲以鶉鴳之籠𨿽翕其翅翼猶不能容其形體以言賢者遭世亂𨿽屈其身亦不能自容入【王逸注楚辭哀時命】

執握金玉委之污瀆遭世混濁莫之能識【王逸注楚辭九懷】言已登髙大之陵周而四望觀香芷之圃歷歷而有行列傷人不采而佩帶言已亦修徳行義動有節度而不見進用也【王逸注楚辭九嘆】

言蝯防敏失於髙深之林則獨偏逐放棄忘其能也以言賢人棄在山澤亦失其志也【王逸注楚辭九嘆】

然不能淩扶揺以髙竦淸耀於九器不陳於瑚簋之末體不免於負薪之勞【抱朴子外篇任命】

蒙季陵於仲石瘞於泉兟【音萃進也】靡適�【音衣退也】靡旋傳曰季陵於仲弟在兄上也石瘞於泉山在水下也兟靡適進而礙山也�靡旋退而阻險也【元包仲陰】

蹐地無歸瞻烏靡托【文選陸陲石闕銘】

騁驊驑於狹路兮顧蹇驢而弗及資章甫以遊越兮見犀灮而先入被文繡而賈戎兮識旃裘之必襲【廣文選阮嗣宗東平賦】

是以籠樊之鶴寜有六翮之期骯髒【一作航上】之馬無復千金之價【文苑英華庾信連珠】

悲夫章甫之委祼俗韶夏之棄鄙俚至眞絕於漫習大道廢於曲士也【明集孫綽諭道論】

諭林卷二十

欽定四庫全書

諭林卷二十一

明徐元太撰人事門

待成

如人之田獵欲從就於鹿當有虞官助已商度形勢可否乃始得鹿若無虞官卽虛入於林木之中必不得鹿【周易正義屯】

獵人先遣虞官商度鹿之所在猶若三欲適五先遣人測度五之情意【周易正義屯】

有饛【音】簋【音軌】飱【音孫】有捄【音求】棘匕【音比詩小雅大東】

大田過度而無人功終不能獲【毛詩甫田注】

白露凝戾爲霜然後成事興國家待禮然後興【毛詩蒹葭注】淠淠然涇水中之舟順流而行者乃眾徒船人以楫櫂之故也【鄭氏箋詩棫朴】

設九罭之罟乃後得鱒魴之魚言取物各有器也【鄭氏箋詩九罭】

廻風從上而下力薄不能更升谷風與相遇二風幷力乃相扶而上以諭朋友二人同心乃相率而成也【毛氏正義谷風】

芃芃然盛者黍之苗也此苗所以得盛者由上天以陰雨膏澤之故也【毛詩正義下泉】

柯者爲家之器用禮者治國之所用言欲伐柯以爲家用當如何乎非斧則不能以興欲取禮以治國者當如之何乎非周公則不能言斧能伐柯得柯以爲家用諭周公能行禮得禮以治國【毛詩正義伐柯】

君之須臣爲輔猶華之須葉以盛【毛詩正義裳裳者華】

譬如釀酒須因麯蘗則成酒無麯蘗則酒不成人無禮則敗壊也【禮記正義禮運】

行孝悌之事須禮樂如車行之須人禦也【禮記正義禮運】月與星辰陰者也有形無灮日照之乃有灮【禮記正義月令】鼓之爲聲不宮不商故言無當於五聲而宮商等之五聲不得鼔則無諧和之節淸水無色不在五色之限無主靑黃而五色畫繢者不得水則不分明【禮記正義學記】所以鼔柷謂之止所以鼔敔謂之籈【音眞爾雅】

骨象須切磋而爲器人須學問以成徳【爾雅注】

且攻玉以石洗金以鹽濯錦以魚浣布以灰夫物固有以賤理貴以醜化好者矣【後漢書王符傳】

荊山之璞曜元後之寶隋侯之珠燭眾士之好南垠之金登窈窕之首鼲貂之尾綴侍臣之幘此四寶者伏朽石之下濳污泥之中而灮千載之上發彩疇昔之外亦皆未能初自接於至尊也夫尊者所服卑者所修也貴者所禦賤者所先也故廈屋初成而大匠先立其下嘉禾始熟而農夫先嘗其粒【魏志王粲傳注】

譬如屋宇舟車待人而成彼不自成【關尹子二柱】

聖賢合則理自彰猶灮生而影見【鬼穀子反應注】

乘輿之輪大山之木也示諸櫽栝三月五月爲防菜蔽而不反其常君子之櫽栝不可不謹也【荀子大略】

羿之法非亡也而羿不世中禹之法猶存而夏不世王故法不能獨立類不能自行得其人則存失其人則亡【荀子君道篇】

百人抗浮不若一人挈而趨物固有眾而不若少者引車者二六而後之事固有相待而成者兩人俱溺不能相拯一人處陸則可矣故同不可相治必待異而後成【淮南子說山訓】

走不以手縛手走不能疾飛不以尾屈尾飛不能逺物之用者必待不用者故使止見者乃不見者也使鼔鳴者乃不鳴者也【淮南子說山訓】

引弓而射非不能發矢之爲射百分之一也【淮南子說林訓】

璧瑗成器礛諸之功鏌邪斷割砥礪之力【淮南子說林訓】夫地勢水東流人必事焉然後水潦得谷行禾稼春生人必加功焉故五穀得遂長聽其自流待其自生則鯀禹之功不立而後稷之智不用【淮南子修務訓】

孤牝不駒雞不成雛【焦氏易林臨之兌】

次八缾累於繘貞顇【太經第六劇】

豉嗜也五味調和須之而成乃可甘嗜也【釋名】

礛諸攻玉之石言物有待賤而貴者也【淮南子說山訓解】鼓無當於五音五音非鼔不和師無當於五服五服非師不親水無當於五采五采非水不章【王充論衡定賢篇】諸爲人用之物須人用之功力乃立鑿所以入木者槌叩之也鍤所以能撅地者跖蹈之也諸有鋒刃之器所以能斷斬割削者手能把持之力能推引之也【王充論衡效力篇】

幹將之刃人不推頓苽瓠不能傷篠簵之箭機不能動發魯縞不能穿非無干將篠簵之才也無推頓發動之主苽瓠魯縞不穿傷焉望斬旗穿革之功乎【王充論衡效力篇】金不賊木木不成用火不鑠金金不成器故諸物相賊相利【王充論衡物勢篇】

火投竈中釡湧气蒸精怒胸中力盛身熱【王充論衡論死論】火熾而釡沸沸止而气歇以火爲主也【王充論衡論死論】地有邱洿故有髙平或以鐝鍤平而夷之爲平地矣【王充論衡須頌篇】

龍欲升天須浮雲人之仕進待中人【曹子建當墻欲髙行】

離卦中虛始於乾象純則健不能柔明故以北方陰气貫中柔剛而文明也【京氏易傳注離中】

離取中虛气炎方能照物日與火本陽象也純以陰又不能幹於物純以陽又暴於物故取陰柔於中始能成於物也【京氏易傳注離中】

𨿽逺而可以動者得其應也𨿽險而可以處者得其時也弱而不懼於敵者得所據也憂而不懼於亂者得所附也柔而不憂於斷者得所禦也【周易略例明卦】

蓋借眾術之共成長生也大而諭之猶世主治國焉文武禮律無一不可也小而諭之猶工匠之爲車焉轅輞軸轄莫或應虧也【抱朴子內篇微防】

濳靈俟慶雲以騰竦棲鴻階勁風以淩虛素鱗須姬發而躍白雉待公旦而來【抱朴子外篇廣譬】

网無綱紀目不正君無股肱國不治【楊子法言注先知篇】

良弓非勍檠不張【李善注文選魏都賦】

豈忘泛舟以相從乎愧無防人所以不解也【李善注文選曹子建朔風詩】

層臺云構所缺過乎榱桷爲山霞髙不終逾乎一防【廣文選劉宣卿後漢書注補志序】

桀紂是湯武之梯秦項是大漢之階四逆不興則四順不升【意林周生烈子】

夫求物於闇室夜鑑者得之無夜鑑之朗乂以火得之得之功同也致功之迹異也不可見目因火鑑便謂火爲目神憑蓍通又謂蓍爲神也由此言之神明之道則大賢之闇室蓍龜之用豈非顏子之龍燭耶【藝文類聚方術部卜筮論】

焊相第而矰矢得髙焉專諸刺僚王闔廬乃成名焉【太平禦覽兵部射捍】

一人曰吾弓良無所用矢一人曰吾矢善無所用弓羿聞之曰非弓何以往矢非矢何以中的令合弓矢而教之射【太平禦覽兵部弓】

孟喜序卦曰陰陽養萬物必訟而成之君臣養萬民亦訟而成之【困學紀聞卷一易】

𨿽復零雨自天終待云興四嶽【何氏語林言語】

珠不自珠者要假智珠而辧世珠寶不自寶者要假智寶以明法寶【五燈防元西天祖師二十七祖】

地水火風假合四大埏土爲器托炬火中而得堅固子身猶器法猶炬火能捍子身成不壞質【虛皇四十九章】

譬如因酪因水因鉆因缾因繩因人而得出酥酪不念言我能出酥乃至人手亦不念言我能出酥酥亦不言我能自生因緣混合故得出酥【元陽妙經卷二】

病爲本工爲標標本不得邪气不服【黃帝素問內經湯液醪醴論】如金在冶如帛在機【華陽陶隱居集】

羽空鱗水亦須運用而得升降空行水去【大乘妙林經】猶其無乳酪則不生若無彼乳而有此酪是則酪有不從乳生【大乘妙林經】

又如日出方見坑坎髙下之處【波羅蜜多經卷五百六十七】

譬如世間一切艸木華果藥等皆依大地【波羅蜜多經卷五百七十三】

譬如箜篌不以一事成有木有柱有弦有人揺手鼔之其音調好自在欲作何等曲【道行波羅蜜經卷十】

譬如鼓不用一事不用二事成有師有革有桴有人擊之其聲乃出【道行波羅蜜經卷十】

譬如畫師有璧有采有工師有筆合防是事乃成畫【道行波羅蜜經卷十】

譬如箜篌音聲無所從來去無所至屬眾因緣有弦有槽有棍有人以手鼔之眾緣合則有聲是聲不從弦出槽出棍出手出眾緣合則有聲而無所從來眾緣散則滅而無所至【小品波羅蜜經卷十】

若惟地界無水界者譬如有人握幹麨灰終不和合若惟水界無地界者譬如油水其性潤濕無有堅實卽便流散若惟地水無火界者譬如夏月陰處肉團無日灮照則便爛壞惟地水火無風界者則不增長譬如有人及其弟子能善吹糖諸有所作而令其內悉使空虛若無風力終不成就如是四大牙相依持而得建立【大寶積經卷五十五】

如新種子不被風日之所損壞堅實無穴蔵舉合宜下於良田幷有潤澤因緣和合方有芽莖枝葉華果次第增長【大寶積經卷五十六】

又如一切種子艸木叢林皆依大地而得生長【大寶積經卷一百一十九】

譬如風界能移香气故知此花香從風吹來而其風界實不持花香而來亦非無風而花香能來【大寶積經一百九】譬如糞穢散置野田下諸種子以水漑灌人功助成因緣具足於諸種子花葉果實具足成熟【大集月藏經卷七】

譬如羣牛食種種艸若生若枯亦飲種種淸濁等水及谷乳時出醇淨乳從彼淨乳出香味酪從香味酪出生熟蘇從生熟蘇出上醍醐【大集月蔵經卷七】

譬如犁無有軛則不堪用【大方廣佛華嚴經卷五十九】

譬如吹笙師其音調好與歌相入笙者以竹爲本有人攻吹合防是事其聲乃悲【大明度無極經濳十一】

誓如無量無邊水鏡依於灮故空影得現種種異相【金灮明最勝王經卷二】

譬如二物相觸出聲【菩薩善戒經卷一】

譬如依風生火離彼不生火旣生已力能成熱灮色明照而彼火性不從風來【法集經卷二】

如衣與華和合而有香气未和合時無香可得【大乘密嚴經卷下】

譬如樹木𨿽有火性以無因緣而不現用【法集經欲一】譬如種子因地及時幷雨漑灌潤澤調順得好風雨然後芽生乃至成熟然其種子若在倉中芽尙不生況復枝葉及華果實【蘇婆呼童子經卷中】

昔有一國不聞貝聲時有一人善能吹貝往到彼國入一村中執貝三吹然後置地時村人男女聞聲驚動皆就往問此是何聲哀和淸徹乃如是耶彼人指貝曰此物聲也時彼村人以手觸貝曰汝可作聲貝都不鳴其主卽取貝三吹置地時村人言向者美聲非是貝力有手有口有气吹之然後乃鳴【長阿含經卷七】

如車有輪車行無休息【佛般泥洹經卷上】

那先語王言譬如箜篌無弦無柱無人鼓者寜能作聲不王言不能自作聲那先言如使箜篌有弦有柱有人工鼓者其聲寜出不王言有聲那先言如是天下無自然生物皆當有所因【那先比丘經卷中】

譬如窯家作器取土水和以爲泥燒作雜器物其泥不能自成爲器會當須人工有薪火乃成爲器耳世間無有自然生者也【那先比丘經卷中】

今王所坐殿有人功夫作之耶自然生乎王言人功作之材椽出於樹木垣墻泥土出於地【那先比丘經卷中】

那先問王如鉆火燧無兩木無人鉆者寜能得火不王言不能得火那先言設有兩木有人鉆之寜能生火不王言然卽生火那先言天下無有自然生物皆當有所因【那先比丘經卷中】

然以三事因緣觸乃得生猶如鉆火人功燧鉆三事和合得出於火我亦如是有眼識緣三事和合而得生觸【無明羅剎經】

譬如虛空不能生樹有地水因緣而能生樹若無愛水何由而得生於有樹【無明羅剎經】

亦如因樹有防因日有光因燈有焰皆從緣起【達摩多羅禪經下榮八】

譬如車轅輻軸等和合故有無別車也人亦如是五眾和合故有無別人也【大智度論卷一】

譬如人𨿽有目日不出時不能有所見要須日明得有所見不得言我有眼何用日爲【大智度論卷四】

譬如善禦駕駟不失平道馬𨿽有致車之力若無禦者則不能有所至【大智度論卷八】

譬如美食少鹽則無味得鹽則味足如意【大智度論卷十九】譬如大軍無健將不能成辦其事又如人身余根𨿽具若無眼者不能有所至【大智度論卷二十九】

如車以輻輞轅轂眾合爲車若離散各在一處則失車名【大智度論三十一】

譬如谷種在地無雨則不生不可以地能生谷故言雨無恩【大智度論卷四十九】

又如地先𨿽有穀子無雨則不生【大智度論卷五十五】

譬如小兒服藥須蜜乃下【大智度論卷十七】

譬如𨿽有好藥亦須良醫【大智度論卷九十六】

復有箜篌譬諭有槽有頸有皮有弦有棍有人以手鼔之眾緣和合而有聲如聲亦不在眾緣中離眾緣亦無聲以因緣和合故有聲可聞【大智度論卷九十九】

如水寒風未至未成爲冰則無堅用若成凍冰能有所蹈【大智度論卷一百】

如泥團輪繩陶師等和合故有瓶生又如縷綖機杼織師等和合故有防生又如治地築基梁椽泥艸人功等和合故有捨生又如酪酪鉆器鉆揺人功等和合故有酥生又如種子地水火風虛空時節人功等和合故有芽生【十二門論守六】

如陶師𨿽能作瓶離泥不能作【百論卷上守八】

又松柏等多樹合故名爲林非獨松爲林亦不離松爲林【百論卷上守八】

如地水等能生穀芽若無人功以穀子安置地中芽終不得生【隨相論卷上】

譬如外種三事和合生有種堅實漑之以水覆以艸土自性眾具力故芽葉得生有種𨿽堅實不以水漑不艸土覆眾緣不具故芽葉不生有種不實𨿽漑以水覆以艸土自性不實故芽葉不生【雜阿毗曇心論卷一】

夫眾心稟聖以成識其猶眾目會日以爲見【明集明佛論】譬如有人至於寶山若無信手空無所獲【法苑珠林卷七十九】空中得爲宮室不可用空爲宮室要用材木然後得成如是菩薩𨿽解於空不可但以空而得要以三因成其國也【羅什譯維摩詰經佛國品】

借勢

夫權借者萬物之率也而時勢者百事之長也故無權借倍時勢而能事成者寡矣今𨿽干將莫邪非得人力則不能割劌矣堅箭利金不得機之利則不能逺殺矣矢非不銛而劍非不利也何則權借不在焉【戰國防齊閔王】君不聞大魚乎网不能止鉤不能牽蕩而失水則螻蟻得意焉【戰國防齊閔王】

雞惡爲人所用故自斷其尾人之美則宜君人事宗廟也人自作犧則能治人【國語解周下賔孟適郊】

要之魚不可脫於淵神龍失埶卽還與蚯蚓同【後漢書隗囂傳】函車之獸離山必斃絕波之鱗宕流則枯【宋書袁淑傳】今夫幽夜山陵之大而離婁不見淸朝日防則上別飛鳥下察秋毫故目之見也托日之勢也【商子禁使】

造父者天下之善禦者也無輿馬則無所見其能羿者天下之善射者也無弓矢則無所見其巧大儒者善調一天下者也無百里之地則無所見其功輿固馬選矣而不能以至逺一日而千里則非造父也弓調矢直矣而不能以射逺中微則非羿也用百里之地而不能以調一天下制彊暴則非大儒也【荀子儒效】

立尺材於髙山之上而下臨千仞之谿材非長也位髙也桀爲天子能制天下非賢也勢重也堯爲匹夫不能正三家非不肖也位卑也千鈞得船則浮錙銖失船則沈非千鈞輕錙銖重也有勢之與無勢也故短之臨髙也以位不肖之制賢也以勢【韓非子功名】

夫弩弱而矢髙者激於風也身不肖而令行者得助於眾也堯教於屬而民不聽至於南面而王天下令則行禁則止由此觀之賢智未足以服眾而勢位足以任賢者也【韓非子難勢】

今使臧獲奉君令詔卿相莫敢不聽非卿相卑而臧獲尊也主令所加莫敢不從也今使管仲之治不緣桓公是無君也國無君不可以爲治若負桓公之威下桓公之令是臧獲之所以信也奚待髙國仲父之尊而後行哉【韓非子難一】

飛龍乘雲騰蛇遊霧雲罷霧齊而龍蛇與螾螘同矣則失其所乘也故賢人而詘於不肖者則權輕位卑也不肖而能服於賢者則權重位尊也堯爲匹夫不能治二人而桀爲天子能亂天下吾以此知勢位之足恃而賢智之不足慕也【韓非子難勢】

夫馬之所以能任重引車致逺道者以筋力也萬乘之主千乘之君所以制天下而徵諸侯者以其威勢也威勢者人主之筋力也【韓非子人主】

虎豹之所以能勝人執百獸者以其爪牙也向使虎豹失其爪牙則人必制之矣今勢重者人主之爪牙也【韓非子人主】

順風而呼聲不加疾也際髙而望目不加明也所因便也【呂氏春秋訓說】

以萬乘令乎千乘易以千乘令乎一家易以一家令乎一人易嘗試反此𨿽堯舜不能【呂氏春秋愼勢】

王者之封建也彌近彌大彌逺彌小海上有十里之諸侯以大使小以重使輕以眾使寡此王者之所以家以完也故曰以滕費則勞以鄒魯則逸以宋鄭則猶倍日而馳也以齊楚則舉而加綱旃而已矣所用彌大所欲彌易湯其無郼武其無岐賢𨿽十全不能成功【呂氏春秋愼勢】不在其位者則無以齊其政不操其柄者則無以制其剛【陸子辧惑】

烏號之弓谿子之弩不能無而射越舲蜀艇不能無水而浮【淮南子俶眞訓】

假輿馬者足不勞而致千里乘舟檝者不能遊而絕江海【淮南子主術訓】

夫民之好善樂正不得禁誅而自中法度者萬無一也下必行之令從之者利逆之者凶日陰未移而海內莫不被繩矣故握劍鋒以離北宮子司馬蒯蕢不使應敵操其觚招其末則庸人能以制勝今使烏獲借蕃從後牽牛尾尾絕而不從者逆也若指之桑條以貫其鼻則五尺之童牽而周四海者順也夫七尺之橈而制船之左右者以水爲資天子發號令行禁止以眾爲勢也夫防民之所害開民之所利威行也若發碱決塘故循流而下易以至背風而馳易以逺【淮南子主術訓】

楚文王好服冠楚國效之趙武靈王貝帶鵕而朝趙國化之使在匹夫布衣𨿽冠冠帶貝帶鵕而朝則不免爲人笑也【淮南子主術訓】

人不見龍之飛舉而能髙者風雨奉之【淮南子說林訓】

𨿽有國士之力不能自舉其身非無力也勢不便也【韓詩外傳】

物丰者民衍宅近市者家富富在術數不在勞身利在勢不在力耕也【鹽鐡論通有】

無鞭策𨿽造父不能調駟馬無勢位𨿽舜禹不能治萬民孔子曰鳳鳥不至河不出圖吾已矣夫故軺車良馬無以馳之聖徳仁義無所施之【鹽鐡論刺復】

夫乘爵祿以謙讓者名不可勝舉也因權勢以求利者入不可勝數也【鹽鐡論貧富】

順風而呼聲不加疾而聞者眾登丘而招臂不加長而見者逺故魚乘於水鳥乘於風艸乘於時【說苑建本】

蛟龍𨿽神不能以白日去其倫飄風𨿽疾不能以陰雨其塵【說苑談叢】

乘輿馬不勞致千里乘船楫不遊絕江海【說苑談叢】

龍生於淵因風升天【焦氏易林恆之比】

或問仲尼大聖則天曷不胙曰無土然則舜禹有土乎曰舜以堯作土禹以舜作土【子重黎篇】

次三卉炎於宜於丘陵測曰卉炎丘陵短臨長也【太經第一】

君子乘位爲車爲馬車軨馬【音介】可以周天下【太經太文】今以韓國之勢乘而舉之若飄雲之遇風奔流之赴壑孰能禦之哉【天祿閣外史妖孽】

駕乘龍云必假疾風之力使奔屬於後也【王逸注楚辭離騷經】言倕不以斤斵則曲木不治誰知其工巧者乎以言君子不居爵位眾亦莫知其賢能也【王逸注楚辭九章】

鵲食蝟皮博勞食虵蝟虵不便也蚊虻之力不如牛馬牛馬困於蚊虻蚊虻乃有勢也鹿之角足以觸犬獼猴之手足以搏鼠然而鹿制於犬獼猴服於鼠角爪不利也故十年之牛爲牧豎所驅長仞之象爲越僮所鉤無便故也故夫得其便也則以小能勝大無其便也則以彊服於羸也【王充論衡物勢篇】

丘山易以起髙淵洿易以爲深起於微賤無所因階者難襲爵乘位尊祖統業者易【王充論衡恢國篇】

辯言必有所屈通文猶有所黜言金由貴家起文糞自賤室出【王充論衡自紀篇】

譬由無田而欲樹藝也𨿽有良農安所措其彊力乎【徐幹中論民數】

位也者立徳之機也勢也者行義之杼也聖人蹈機握杼織成天地之化使萬物順焉人倫正焉六合之內各竟其願其爲大寶不亦宜乎故聖人以無勢位爲窮百工以無器用爲困困則其資亡窮則其道廢【徐幹中論爵祿】甄陶以盛酒𨿽美不見酣身卑而言髙𨿽是不見信【抱朴子外篇重言】

嶧陽孤桐不能無弦而激哀響大夏孤竹不能莫吹而吐淸聲是以官卑者稷卨不能康庶績權薄者伊周不能臻升平【抱朴子外篇博諭】

所適彌逺則聚糧彌多故其翼彌大則積气彌厚也【郭子注荘逍遙遊】

因土以行化湯文也因聖以登禪舜禹也上無舜禹之時下無湯文之土故不胙耳若秦楚之胙非所以爲胙也【子法言注重黎篇】

星𨿽皓皓有華藻然非能自顯耀也要須著天而後天下見之【子法言注淵騫篇】

夫特達而相知者千載之一遇也招賢而處友者眾士之常路也是以空柯無刃公輸不能以斵但懸曼矰蒲苴不能以射【文選王褏四子講徳論】

憑飊薦響唱微效長埀波鑑景功少致深【補文選鮑昭淩煙樓銘】日在井中不能燭十步目在足下不可以視逺𨿽明何益【意林尸子】

鴻毛一羽在水而沒者無勢也黃金萬鈞在舟而浮者托舟之勢也【意林物理論】

龍無尺木無以升天聖人無尺土無以王天下【意林新論】一日千里因騏驥之馳髙陰百尺借雲霞之逺【藝文類聚封爵部遜讓封表】

立而托乘乃成致逺之功坐以運舟遂有利涉之用【藝文類聚職官部尙書令表】

搏風扇翮不覺髙升擊水防遂迷逺大【藝文類聚職官部侍中表】搏飛九萬實假扶揺之力中天百尺無俟剞劂之勞【藝文類聚職官部大司馬章】

今夫飛蓬飄風而行千里乘風之勢也【藝文類聚艸部蓬】舜之方陶不能利其巷也及南面而君天下蠻夷皆被其福【太平禦覽居處部巷】

猴猿失木禽於狐貉者非其處也【爾雅翼貉】

依天宅照借海憑瀾【初學記帝戚部王】

孫榮獲大夫玆乃出教曰龍欲騰翥先階尺水且今署玆爲門下督須軍還當更議【初學記鱗介部龍】

金鐡蒙以大緤載六驥之上則致千里【困學紀聞十卷諸子】願乘長風破萬里浪【何氏語林言志】

貴非自貴由乎賤者所崇髙非自髙緣於下者所載【道徳經注疏卷四】

譬如王使逺適他國執持符印經途來往關防主司莫能爲礙何以故以王印力人無遮止【大寶積經二十】

譬如乘船欲入大海未至於海多用功力若至海已但隨風去不假人力【大方廣佛華嚴經三十八】

如行者不失符檄則在所欲至無有障礙【十住毘婆沙論卷十一】猶如飛鳥羽翮隨身【長阿含經卷十三】

如刀斫竹得風卽偃【三昧法門經卷下】

譬口气出聲聲則不逺聲入角中聲則能逺【大智度論卷十九】譬如火得風助其然乃熾【大智度論卷三十】

如鳥無兩翼不能髙翔如健人無諸器仗而入敵陣【大智度論卷三十七】

譬如軍將得幢表其大相【大智度論卷四十七】

如欲除幹薪艸木以火投中則火力能燒令盡人便無事【大智度論卷七十一】

諭林卷二十一﹤子部﹐類書類﹐諭林﹥

欽定四庫全書

諭林卷二十二

明徐元太撰人事門【二十】

審勢

九四或躍在淵無咎【易幹】

若夫疾病尙輕有可生之道則醫之治也用心鋭扁鵲之療太子知其必可生也疾病已重有將死之勢則醫之治也用心緩秦和之視平公知其不可爲也【毛詩正義關雎】如川之滿不可遊也鄭方有罪不可救也【左傳哀公九年】似樹木知其根本之弱不能生長枝葉以諭所立之人材力劣弱不能保有邦國蕃育子孫則不須自彊立之【春秋正義莊公六年】

鄭云斬而復生曰肄杞是夏后滅而復存猶木之枿生小栽也【春秋正義襄公二十九年】

萬室之國一人陶則可乎曰不可器不足用也【孟子告子下】馬服君曰夫吳幹之劍肉試則斷牛馬金試則截盤匜薄之柱上而擊之則折爲三質之石上而撃之則碎爲百今以三萬之眾而應彊國之兵是薄柱擊石之謂也且夫吳幹之劍材難夫無脊之厚而鋒不入無脾之薄而刃不斷兼有是兩者無鉤竿鐔須之便操其刃而刺則未入而手斷君無十餘二十萬之眾而爲此鉤竿鐔蒙須之便而徒以三萬行於天下君焉能乎【戰國防趙惠文王】

今謂馬多力則有矣若曰勝千鈞則不然者何也夫千鈞非馬之任也今謂楚彊大則有矣若越趙魏而鬭兵於燕則豈楚之任也哉【戰國防楚考烈王】

諸侯之不可一猶連雞之不能俱止於棲亦明矣【戰國防秦惠文君】

搏牛之蝱不可以破蟣虱【史記項羽紀】

猶饑者甘糟糠穰歲餘粱肉何則有亡之勢異也【前漢書循吏傳】

猛虎處深山百獸震恐及其在穽檻之中揺尾而求食積威約之漸也【前漢書司馬遷傳】

獨不見夫翠虯降螭之將登虖天必聳身於蒼梧之淵不階浮雲翼疾風虛舉而上升則不能橶膠葛騰九閎日月之經不千里則不能燭六合燿八紘太山之髙不嶕峣則不能浡滃云而散歊烝【前漢書揚雄傳下】

統之方軌易因險塗難禦【後漢書鄧張烈傳論】

九河盈溢非一凷所防帶甲百萬非一勇所抗【後漢書蔡邕列傳】

今之事勢義無旋踵騎猛獸安可中下哉【晉書溫�傳】今猶乘龍上天豈可中下【晉書呂光記】

天下重器也一安不可卒危一危亦不可卒安【宋書王僧達傳】譬諸蛟龍安可借以雲雨【北齊書慕容紹宗傳】

啜羮者熱則置之天子之威欲相挫邪【北史趙綽傳】

武矦問曰若敵眾我寡爲之柰何起對曰避之於易邀之於阨故曰以一撃十莫善於阨以十撃百莫善於險以千擊萬莫善於阻今有少卒卒起擊金鳴鼔於阨路𨿽有大眾莫不驚動故曰用眾者務易用少者務隘【吳子應變】

今能同算均而彼富我貧能不怨則美矣𨿽怨無所非也才鈞智同而彼貴我賤能不怨則美矣𨿽怨無所非也其敝在於不知乘權借勢之異而𨿽曰智能之同是不達之過【尹文子大道下】

王獨不見夫騰猿乎其得柟梓豫章也攬蔓其枝而王長其間𨿽羿逢蒙不能眄睨也及其得柘棘枳枸之間也危行側視振動悼懆此筋骨非有加急而不柔也處勢不便未足以逞其能也今處昏上亂相之間而欲無憊奚可得邪【莊子山木】

其勢難匿者𨿽妬不爲非焉故先王貴勢【商子禁使】

辧說之道其猶張弓髙者抑之下者舉之故羸微爲仇從而解之彊者爲郤從而鬭之也【鬼穀子本經陰符】

權之所以知其輕重量之所以知其長短輕重旣分長短旣形乃施隱括以輔其曲直【鬼穀子飛箝注】

堂上不糞則郊艸不瞻曠蕓白刃捍乎胸則目不見流矢防防加乎首則十指不辭斷非不以此爲務也疾養緩急之有相先者也【養與癢同荀子彊國】

夫貪盜不赴谿而掇金赴谿而掇金則身不全賁育不量敵則無勇名盜跖不計可則利不成【韓非子守道】

長袖善舞多錢善賈此言多資之易爲工也故治彊易爲謀弱亂難爲計故用於秦者十變而謀希失用於燕者一變而計希得非用於秦者必智用於燕者必愚也蓋治亂之資異也【韓非子五蠧】

今以木擊木則拌以水投水則散以冰投冰則沈以塗投塗則防此疾除先後之勢也【呂氏春秋論威】

吞舟之魚陸處則不勝螻蟻權鈞則不能相使勢等則不能相並治亂齊則不能相正故小大輕重少多治亂不可不察此禍福之門也【呂氏春秋愼勢】

夫鴟目大而眎不若鼠蚈足眾而走不若蛇物固有大不若小眾不若少者及至夫彊之弱弱之彊危之安存之亡也非聖人孰能觀之【淮南子汜論訓】

王子慶忌足躡麋鹿手搏兕虎置之防室之中不能搏龜鼈勢不便也【淮南子說林訓】

今有六尺之席臥而越之下材弗難植而逾之上材弗易勢施異也【淮南子說林訓】

孟賁探鼠穴鼠無時死必噬其指失其勢【淮南子說林訓】皮將弗覩毛將何顧【淮南子說林訓】

昌羊去蚤虱而人弗癢者爲其來蛉窮也貍執鼠而不可脫於庭者爲搏雞也故事有利於小而害於大得於此而忘於彼者故行棊者或食兩而路窮或予踦而取勝【淮南子泰族訓】

吞舟之魚蕩而失水制於螻蟻者離其居也猿防失木禽於狐貉者非其處也騰蛇遊霧而升騰龍乘雲而舉猿得木而挺魚得水而鶩處地宜也【說苑談叢】

麋鹿成羣虎豹避之飛鳥成列鷹鷙不擊眾人成聚聖人不犯【說苑雜言】

子獨不見夫蝯乎當其居桂林之中峻葉之上從容遊戲超騰往來龍興而鳥集悲嘯長吟當此之時𨿽羿逢不得正目而視也及其在枳棘之中也恐懼而掉栗危視而迹行眾人皆得意焉此皮筋非加急而體益短也處勢不便故也夫處勢不便豈可以量功校能哉【新序雜事五】

夫衝風之衰也不能起毛羽彊弩之末力不能入魯縞盛之有衰也猶朝之必暮也【新序善謀十】

天災所遊凶不可居轉徙獲福畱止憂危【焦氏易林大有之艮】陰滛不止白馬爲海澤臯之子就髙而處【焦氏易林臨之節】鼎易其耳熱不可舉【焦氏易林觀之中孚】

懷璧越鄕不可逺行【焦氏易林賁之巽】

千雀萬鳩與鷂爲仇威勢不敵𨿽眾無益【焦氏易林無妄之明夷】東山西陵髙峻難升【焦氏易林大畜之噬嗑】

利在北陸寒苦難得【焦氏易林大過之震】

上九斧刃缺其柯折可以止不可以伐往血測曰刃缺柯折將不足往也【太經第三眾】

夫富貴則人爭歸之貧賤則人爭去之此物之必至而理之固然也願君勿怨請以市論朝而盈焉夕而虛焉非朝愛之而夕憎之也求在故往亡故去【風俗通窮論】角智者皆窮角力者皆負形不堪復伉埶不足復校乃始羈首系頸就我之銜紲耳【昌言理亂篇】

使三軍持木杖匹夫持一刃伸力角气匹夫必死金性勝木然而木勝金負者木多而金寡也積金如山燃一炭火以燔爍之金必不消非失五行之道金多火少小大不鈞也【王充論衡譋時篇】

兒之始生也手足俱成手不能搏足不能蹶者气適凝成未能堅彊也【王充論衡論死篇】

水能勝火豈一升之水灌一林之火哉柴也愚何嘗自投於井【徐幹中論智行】

辟險尙逺趣時貴近比復好先幹壯惡首明夷務闇丰尙光大【周易略例明卦】

若乃髙巖將霣非細縷所綴龍門沸騰非掬壤所遏則不茍且於幹沒不投險於僥幸矣【抱朴子外篇良規】

如騏驥之伏於鹽車猿之束於籠圈非無千里之駛萬仞之防然而不異羸鈍者無所肆其巧也【劉子通塞】庶人因沃瘠而勞逸殊王者亦因險易而彊弱異也【李善注文選西京賦】

夫伐深根者難爲功摧枯朽者易爲力理勢然也【文選曹冏六代論】

然一旅之眾不足以名步武之間不足以騁迹若不攺轍易禦將何以效其力哉今處此而求大功猶絆良驥之足而責以千里之任檻猿防之勢而望其巧防之能也【文選吳質答東阿王書】

陸田者命懸於天人力𨿽修水旱不時則一年之功棄矣水田制之由人人力茍修則地利可盡【意林物理論】纏牽以長望千里而成累空輪易騁觸三尺而不登茍曰違方難用適逺【藝文類聚職官部大尉表】

勢之所歸威之所假必能繋風捕影防虎憑河是以輕則鴻毛沈水重則磐石陵波【文苑英華庾信連珠】

魯連先生見孟嘗君於店堂之門孟嘗君曰吾聞先生有勢數可得聞乎連曰勢數者譬若門關舉之以便則可以一指持中而舉之非便則兩手不舉關非益加重手非加罷也彼所起者非舉勢也彼可舉然後舉之所謂勢數【太平禦覽居虎部關】

堯入百仞之谿則不照三里非明闇位卑勢下故也桀紂升百丈之陵能見四海非照明位髙勢尊故也【太平禦覽地部陵】

見未能髙飛者借其羽毛知逸勢衝天者剪其翅翮【何氏語林言語】

欲療病先察其源先病機五臓未虛六腑未竭血脈未亂精神未散服藥必活若病已成可得半愈病勢已過命將難全【本艸一卷】

黃帝問曰醫之治病也一病而治各不同皆愈何也岐伯對曰地勢使然也故東方之域天地之所始生也其病皆爲癰瘍其治宜砭石故砭石者亦從東方來西方者金玉之域沙石之處天地之所收引也其病生於內其治宜毒藥故毒藥者亦從西方來北方者天地所閉蔵之域也藏寒生滿病其治宜炙焫故炙焫者亦從北方來南方者天地所長養陽之所盛處也其病攣痺其治宜微鍼故九鍼者亦從南方來中央者其地平以濕天地所以生萬物也眾其病多痿厥寒熱其治宜導引按蹻故導引按蹻者亦從中央出也故聖人雜合以治各得其所宜【黃帝素問內經異法方宜論】

帝曰痺其時有死者或疼久者或易已者其故何也岐伯曰其入藏者死其畱連筋骨間者疼久其畱皮膚間者易已【黃帝素問內經痺論】

拘於鬼神者不可與言至徳惡於鍼石者不可與言至巧病不許治者病必不治治之無功矣【黃帝素問內經五蔵別論】凡治病察其形气色澤脈之盛衰病之新故乃治之無後其時形气相得謂之可治色澤以浮謂之易已脈從四時謂之可治脈弱以滑是有胃气命曰易治取之以時【黃帝素問內經玉機眞蔵論】

今夫五藏之有疾也譬猶刺也猶污也猶結也猶閇也刺𨿽久猶可拔也污𨿽久猶可雪也結𨿽久猶可解也閇𨿽久猶可決也或言久疾之不可取者非其說也夫善用鍼者取其疾也猶拔刺也猶雪污也猶解結也猶決閇也疾𨿽久猶可畢也言不可治者未得其術也【黃帝素問靈樞經九鉞十二原】

病九日者三刺而已病一月者十刺而已多少逺近以此衷之【黃帝素問靈樞經壽夭剛柔】

形先病而未入蔵者刺之半其日蔵先病而形乃應者刺之倍其日【黃帝素問靈樞經壽夭剛柔】

譬如有人欲見大海稍稍前行若見樹若樹相若見山若山相當知是中去海尙逺若不見樹無樹相不見山無山相當知大海去是不逺大海深故無有山樹是人𨿽不見海知必近之【小品波羅蜜經卷四】

譬如二人欲過猛火其一人者著金剛鎧卽能過之其一人者身被漧艸爲火所焚何以故艸則易燒金則堅故【大方等大集經卷十一】

譬如金錘安置火中善作罏豪融銷鏈治熾然毒熱又如鐡丸新從火出炎赫熾然有智之人不應執觸何以故鐡流金熾觸則燒然故【大集賢護經卷三】

譬如醫師知風痰熱等發起所由亦知有藥對治此病有人爽健身無疾病如此之人須師治不【文殊師利問經卷下】如人病重不可療治醫卽捨去不與少藥【文殊師利問經卷下】若有火聚如須彌山無有所依爲當增長爲當漸滅迦葉白言是火當滅更不增長【大方廣如來祕宻蔵經卷下】

如水中畫卽滅地畫近時若風雨足踐爾乃滅畫石石住石滅【四阿含暮抄解借六】

譬如繩繋鳥腳初𨿽得去繩盡攝還若當繩斷鳥便永去【禪法要解經卷下榮十】

又如艸木薪火燒煙出炭灰不盡火力薄故【大智度論卷二】斷食死無疑食者死未定【大智度論卷三】

譬如渡師一人以浮囊艸栰渡之一人以方舟而渡二渡之中相降懸殊【大智度論卷六】

譬如燒金丸𨿽眼見其好不可以手觸燒人手故【大智度論卷十】

如須彌山王小風則不能動若隨藍風至則大動散【大智度論卷十】

譬如小火不能燒大林火勢增益能燒一切【大智度論卷十五】如火燒金銀煮沸熱蜜𨿽有色味燒身爛口急應捨之【大智度論卷十七】

譬如洋金燒身若欲除之不得但欲棄火而畱金要當金火俱棄【大智度論卷十七】

譬如藥師欲試毒藥先以與雞雞卽時死然後自服乃知藥之威力爲大【大智度論卷二十二】

如火焚薪已灰炭猶在火力薄故不能令盡若劫盡時火燒三千大千世界無復遺餘火力大故【大智度論卷二十七】如大河水投一合鹽則失鹽相不名爲咸【大智度論三十】又如絕健之人少眾力寡不能制之大軍攻之則伏【大智度論三十五】

譬如深根大樹不可以一斫能辦多用斧力乃斷【大智度論卷五十三】

譬如大逆重罪應死之人𨿽有彊力財寶不可得免有人罪𨿽入死料理在可救用力勢財物便得濟命不救則死【大智度論卷五十七】

譬如鳥子羽翼未成不可逼令髙翔六翮成就則能逺飛【大智度論卷六十一】

如合眾縷以爲繩不知者謂繩有力又如墻崩殺人言墻有力若各各分散則無有力【大智度論卷六十二】

如寶蔵閉門𨿽有好物而不能得若開其門則隨意所取【大智度論卷六十五】

譬如熱金丸𨿽是寶物捉則燒手【大智度論卷九十二】

舜耕歷山恩不及州裏太公屠牛惠不逮妻子及其見用恩流八荒惠施四海饒財多貨貴其能與貧困屢空貴其履道【明集牟子理惑論】

譬猶吏人解印脫冠而橫道肆防五尺之童皆能制之矣【明集正誣論】

疾重則親降醫王患輕則寄方遙授偏師以翦梟獍重將而戮鯨鯢此亦釋門和扁之術法王孫吳之勢也【辧正論卷六】

勢阻

智出乎身理無或困聲系於物才有必窮故陵波之羽不能淨浪盈岫之木無以輟風【南齊書劉祥傳】

聽絕於聰非疾響所握神閉於明非盈灮所燭故破山之雷不發聾夫之耳朗夜之輝不開蒙叟之目【南齊書劉祥傳】椎固有柄而不能自防目見百步之外而不能見其眥【文子上徳】

夫目之明能見於百步之外而顧不見其背也帷墻之後則無睹也【子華子大道】

耳者可以聽調聲而不能爲調聲目者可以視異形而不能爲異形口者可以道神明而不能爲神明【鶡冠子天權】萬賤之直不能撓一貴之曲【鶡冠子近疊】

夫南行者至於郢北面而不見防山是何也則去之逺也【莊子天運】

𨿽有賢良辯慧不能開一言以枉法𨿽有千金不能以用一銖【商子定分】

中行繆伯手搏虎而不能生也蓋力優而克不能及也【淮南子繆稱訓】

扶桑受謝日照宇宙炤炤之光輝燭四海闔戶塞牖則無由入矣【淮南子道應訓】

夾河爲婚水漲無船【焦氏易林臨之小過】

牽羊不前與心戾旋【焦氏易林渙之中孚】

或問聖人之作事不能昭若日月乎何后世之訔訔也曰瞽曠能黙瞽曠不能齊不齊之耳狄牙能喊狄牙不能齊不齊之口【子問神】

鳥有毛羽能飛不能升天【王充論衡道虛篇】

天養物能使物暢至秋不得延之至春吞藥養性能令人無病不能壽之爲仙【王充論衡道虛篇】

可得箠者小而可得量者少也器至大箠弗能數至多升斛弗能【王充論衡定賢篇】

天地之性能更生火不能使滅火復燃能更生人不能令死人復見【王充論衡論死篇】

苞瓜之汁猶人之血也其肌猶肉也試令人損益苞瓜之汁令其形如故耐爲之乎人不耐損益苞瓜之汁天安耐增減人之年【王充論衡無形篇】

蓋盛陽不能榮枯朽之木神明不能變沈溺之性子貢不能悅系馬之野人古公不能釋欲地之戎狄實理有所不通善言有所不行章甫不售於蠻越赤舄不用於跣夷何可彊哉【抱朴子內篇塞難】

良匠能與人規矩不能使人必巧也明師能授人方書不能使人必爲也【抱朴子內篇極言】

夫聖人知凶醜之自然下愚之難移猶春陽之不能榮枯朽炎景之不能鑠金石【抱朴子外篇詰鮑】

朱緑之藻不秀於枯柯傾山之流不發乎涸源熠耀之宵熖不能使萬品程形志盡勢利不能使芳風邈世【抱朴子外篇廣譬】

造逺者莫能兼通於岐路有爲者莫能並舉於耕學【抱朴子外篇守塉】

使駿馬馳騖於屈曲艱阻之中則與驢騾齊足【前漢書注揚雄傳】

人之行投趾在乎容迹之地近不踐而獲安若以足外爲無用欲闕之及泉𨿽則防若防猨亦不能履也【李善注文選秋興賦】

傾耳求音眡優聽苦澄心狥物形逸神勞是以天殊其數𨿽同方不能分其慼理塞其通則並質不能共其休【文選陸機演連珠】

理之所開力所常達數之所塞威有必窮是以烈火流金不能焚景沈寒凝海不能結風【文選陸機演連珠】

慈父能食子不能使知味聖人能悅人不能使人必悅【意林子思子】

朝露之蒲土女不能治淄澠之沙計鬼不能數【太平禦覽地部沙】

水生石未有居山而溺者火生木未有抱樹而焦者【太平禦覽地部石上】

子日沐令人愛卯日沐令人白頭案人之愛憎頭之白黑在乎自然但使嫫母子日沐浴能令人愛耶使十五童子卯日沐能令髮白耶【太平禦覽人事部沐】

刻削之道鼻莫如大目莫如小鼻大可小小不可大目小可大大不可小舉事亦然【太平禦覽人事部目】

諺曰魯班𨿽巧不能爲乞丏者顏【太平禦覽人事部諺下】

譬猛虎浮水不如鳬鴨麒麟登木不如猿防【太平禦覽羽族部鴨】補天立地之聖不能止日灮西落疏山奠川之力不能停河水東流【初學記禮部饗謙注】

升離戒晨陰墻不照其景膚云停夕幽艸或漏其津【初學記職官部祕書丞注】

善行水者不能往冰善穿地者不能鑿凍善用鍼者亦不能取四厥【黃帝素問靈樞經刺節眞邪】

譬如妙藥𨿽能療愈種種重病而不能治已死之人【海空智蔵經問病品】

如金翼之鳥能食能消一切禽魚金銀等物惟除金剛不能吞噉【元陽妙經卷一】

若有人能將藕絲曵懸玉京山者可思議不【元陽妙經卷六】如人左手所作不便【波羅蜜多經卷三百五十一】

譬如新淨種子善能蔵積不爲虫食無有爛壞幹焦穿穴或復有人選擇良田潤沃之處下此種子令一日中牙莖枝葉扶疏防映華菓滋茂皆具足不不也【大寶積經卷五十五】

猶如外學五通仙人𨿽視胎中不能豫別男女之根【阿差未菩薩經卷六】

譬如剪棄須髮𨿽見烏灮香澤寜可更植於身令重生不【大乘顯識經推四】

猶如力士以輕毛毱擲平戶扇彼爲受不答曰不也所以者何毛毱輕搏戶扇平立是故不受【中阿含經卷二十】譬如伏雞生子眾多不能隨時防�消息冷暖而欲令子以觜以爪啄卵自生安隱出防當知彼子無有自力堪能方便以觜以爪安隱出防【雜阿含經卷十】

如轉輪王所有象寶甚爲髙大持一多羅樹葉覆其身體欲令不現可得爾耶【別譯雜阿含經卷十四】

譬如大風能動海水以爲波浪而不能動摩羅耶山【阿育王經卷八】

如大海岸水不能破【阿育王經卷八】

如大山堰水水不能壞【禪法要觧經卷下榮十】

譬如防河力能漂沒惟不能浮大石重山【無明羅剎經】誰於防河乃欲截流誰入虎口欲數其齒【無明羅剎經】昔有一人頭上無毛冬則大寒夏則患熱兼爲蚊防之所唼食晝夜受惱甚以爲苦有一醫師多諸方術時彼禿人往至其所語其醫言惟願大師爲我治之時彼醫師亦復頭禿卽便脫帽示之而語之言我亦患之以爲痛苦若令我治能得荖者應先自治以除其患【百諭經卷上】如人學書時傍人寜能代其工不王言不能代其工如人犯法有罪寜可取無罪之人代不王言不可【那先比丘經卷上】

王使宰人作美羮中有水有肉有蔥蒜有姜有鹽防有糯王勅廚下人言所作美羮如前取羮中水味來次取肉味來次取蔥味來次取姜味來次取鹽豉味來次取糯味來羮以成人寜能一一取羮味與王不王言羮一合以後不能一一別味也【那先比丘經卷中】

車載鹽牛軛鹽車牛寜能別知鹽味不【那先比丘經卷中】譬如日出𨿽能照了一切天下然不能爲盲者作明我亦如是𨿽復能爲一切眾生說無上道然不能爲無慧目者而作利益【本緣經毗羅摩品】

譬如夜行崄道無人執燈必不得過【大智度論卷四十一】

譬如大火常有燒力但以薪不近故不得燒近則能燒【大智度論卷六十一】

譬如猛風除云能令日月出現而不能作日月也【大智度論卷六十四】

譬如人以酥和毒毒勢則歇不能害人【大智度論卷六十八】譬如盲人蹈踐珍寶口言非珍寶竟不能令非珍寶【大智度論卷七十】

譬如刀𨿽利不能破空【大智度論卷七十】

譬如以飛言之鳥則勝人【大智度論七十八】

譬如蠅無處不著惟不著火焰【大智度論卷九十四】

如時雨能益艸木不益虛空【大智度論卷九十五】

如日出不能令髙者下下者髙但能照明萬物令有眼者別識【大智度論卷九十五】

父𨿽愛子不能以頭目與之【大智度論卷九十七】

如大海水波其力𨿽大到須彌山邊則退而無用【大智度論卷九十九】

譬如一一石女不能有子一一盲人不能見色一一沙不能出油多集亦不能【百論卷上守八】

眼𨿽見相不自見眼如指端不能自觸【百論卷下守九】

如人乘船隨水至大城井泉陂池水則不能得爾【十住毘婆沙論卷十一】

如物或有近而不可知或逺而不可知或根壞故不可知或心不住故不可知障故不可知同故不可知勝故不可知微細故不可知近而不可知者如眼中藥逺而不可知者如鳥飛虛空髙翔逺逝根壞故不可知者如盲不見色聾不聞聲鼻塞不聞香口爽不知味身頑不知觸心狂不知實心不住故不可知者如心在色等則不知聲障故不可知者如地障大水壁障外物同故不可知者如黑上墨點勝故不可知者如有鐘鼔音不聞捎拂聲細微故不可知者如微塵等不現【十二門論守六】方寸之心謀已身而致謬圓分之眸隔墻壁而弗見【明集十四】

河泊𨿽神不能溺陸地人飄風𨿽疾不能使湛水塵【明集牟子理惑論】

猶磁石取鐡不能移毫毛矣【明集牟子理惑論】

離婁察秋毫於百防者資其妙目假日而覩耳今布毫於千步之外目力所匱無假以見而於察防避危無所少矣何爲以千步所昧還疑百防之毫乎【明集明佛論】如母乳嬰兒一經月無倦嬰兒防若閉乳母欲何爲【法苑珠林卷八十一】

譬如有人欲於空地造立空室隨意無礙若於虛空終不能成【維摩詰所說經佛國品】

諭林卷二十二

欽定四庫全書

諭林卷二十三

明徐元太撰人事門【二十一】

逐勢

齊人有一妻一妾而處室者其良人出則必饜酒肉而後反其妻問所與飲食者則盡富貴也其妻吿其妾曰良人出則必饜酒肉而後反問其與飲食者盡富貴也而未嘗有顯者來吾將瞷良人之所之也蚤起施從良人之所之徧國中無與立談者卒之東郭墦間之祭者乞其餘不足又顧而之他此其爲饜足之道也其妻歸告其妾曰良人者所仰望而終身也今若此與其妾訕其良人而相泣於中庭而良人未之知也施施從外來驕其妻妾由君子觀之則人之所以求富貴利達者其妻妾不羞也而不相泣者幾希矣【孟子離婁下】

生者必有死物之必至也富貴多士貧賤寡友事之固然也君獨不見夫朝趨市者乎明旦側肩爭門而入日暮之後過市朝者掉臂而不顧非好朝而惡暮所期物忘其中【史記孟嘗君傳】

河淸不可俟人命不可延順風激靡艸富貴者稱賢文籍𨿽滿腹不如一囊錢伊優北堂上骯髒倚門邊【後漢書文苑列傳】

埶家多所宜咳唾自成珠被褐懷金玉蘭蕙化爲芻【後漢書文苑列傳】

於時名勢赫奕若火猛風疾當塗之士莫不枝附葉連【魏志管輅傳注】

握權則赴者鱗集失寵則散者瓦解求利則托刎頸之懽爭路則構刻骨之隙於是浮僞波騰曲辯云沸寒暑殊聲朝夕異價駑蹇希奔放之迹鈆刀競一割之用【晉書潘尼傳】

東野丈人觀時以居隱耕污腴之墟有冰氏之子者出自沍寒之谷過而問塗丈人曰子奚自曰自涸陰之鄕奚適曰欲適煌煌之堂丈人曰入煌煌之堂者必有赫赫之光今子困於寒而欲求諸熱無得熱之方冰子瞿然曰胡爲其然也丈人曰融融者皆趣熱之士其得罏冶之門者惟挾炭之子【晉書王沈傳】

防痔兼車鳴鳶吞腐【晉書光逸傳】

托身權戚憑勢假力擇棲芳林飛不待翼【晉書束晳傳】攀其鱗翼丏其餘論附騏驥之髦端軼歸鴻於碣石【梁書任昉傳】

冀宵燭之末光邀潤物之微澤魚貫鳬踴颯防鱗萃分鴈騖之稻粱沾玉斚之餘瀝【梁書任昉傳】

若其寵鈞董石權壓梁竇雕刻百工鑪錘萬物吐潄興雲雨呼吸下霜露九域聳其風塵四海疊其燻灼靡不望影星奔借響川騖雞人始唱鶴蓋成陰髙門旦開流水接軫【梁書任昉傳】

馳騖之俗澆薄之倫無不操權衡秉纖纊衡所以揣其輕重纊所以屬其鼻息若衡不能舉纊不能飛𨿽顏冉龍翰鳳雛曾史蘭薰雪白舒向金玉泉海卿云黼黻江漢視若遊塵遇同土梗莫肯費其半菽罕有落其一毛若衡重錙銖纊微彯撇𨿽共工之搜慝驩兜之掩義南荊之跋扈東陵之巨猾皆爲匍匐委蛇折枝防痔金膏翠羽將其意脂韋便辟其誠【梁書任昉傳】

投烈風之門趣炎火之室【北齊書魏收傳】

貴人之家云行於塗轂擊於道【鹽鐡論刺權】

以毀譽爲蠶織以威福代稼穡【抱朴子外篇吳失】

若夫操隋珠以彈雀防瘡痔以屬車登朽緡以探巢泳呂梁以求魚旦爲稱孤之客夕爲狐鳥之餘棟橈餗覆傾溺不振蓋世人之所爲載馳企及而達者之所爲寒心而慘愴者也【抱朴子內篇暢】

所論薦則蹇驢蒙龍駿之價所中傷則孝已受商臣之談故小人之赴也若決積水於萬仞之髙隄而放烈火乎云夢之枯艸焉欲望肅雍濟濟後生有式是猶炙冰使燥積灰令熾矣【抱朴子外篇刺驕】

贄幣濃者瓦石成珪璋請托薄者龍駿棄林垌黨援多者偕驚飈以淩雲交結狹者侶跛鼈以沈泳【抱朴子外篇安貧】至於顧眄增其倍價翦拂使其長鳴彯組雲臺者摩肩趨走丹墀者疊迹【文選劉峻廣絕交論】

凡希世茍合之士蘧蒢戚施之人俛仰尊貴之顏逶迆勢利之間意無是非贊之如流言無可否應之如響【文選陸士衡辧亡論】

勢之所集從之如歸市勢之所去棄之如脫遺【文選李康運命論】

夫官人有跖之惡結駟過市士以謂榮況實有益乎處子有顏閔之賢被褐造門人以謂辱況實有損乎故富貴易爲容貧賤難得通【意林潛夫論】

萎葉愛榮條涸流好河廣【藝文類聚人部友悌詩】

林中多疾風富貴多諛言【太平禦覽天部九風】

猶如春華敷時羣蜂盡至色香細味不知厭足及其飛落羣蜂盡去【三十六部尊經仙人經】

如風吹絕炎空中而去炎則依止於風【大智度論卷九十】昔有一比丘被擯懊惱悲嘆啼泣而行道逢一鬼此鬼犯法亦爲毗沙門天王所擯時鬼問比丘言汝有何事啼泣而行比丘答言犯僧事眾僧所擯一切檀越供養失盡又惡名聲流布逺近是故愁嘆啼泣耳鬼語比丘言我能令汝滅惡名聲大得供養汝便可立我左肩上我當擔汝虛空中行人但見汝而不見我身汝若大得供養當先與我彼鬼卽時擔比丘於先被擯聚落上虛空中行時聚落人見皆驚怪謂其得道轉相謂言眾僧無狀枉擯得道人時聚落人皆詣此寺訶責眾僧卽送此比丘住於寺內遂大得供養此比丘隨所得衣食諸物輙先與鬼不違本要此鬼異日復擔此比丘遊行空中正值毗沙門天王官屬鬼見伺官甚大驚怖擲棄比丘絕力而走此比丘遂墮地而死身首碎爛此諭行者宜應自修所向無疑恃托豪勢一旦傾覆與彼無異也【眾經撰雜譬諭經】

勢然

人以墻防禁一家之非常今上有蒺藜之艸不可掃而去之欲掃去之反傷墻而毀家以興國君以禮防制一國之非法今宮中有淫昏之行不可滅而除之欲除滅之反違禮而害國【毛詩正義墻有茨】

埶得容姦伯夷可疑茍曰無猜盜跖可信【後漢書馮緄傳】諺言貧不學儉卑不學恭非人性分也勢使然耳【魏志任城陳蕭王傳評注】

膏粱方丈沈疾弗顧瑤碧盈尺阽危弗存【宋書顧覬之傳】秋葉辭條不假風飊之力太陽躋景無俟螢爝之暉【南齊書王儉傳】

百仞之臺不挺陵霜之木盈尺之泉時降夜光之寶故理有大而乖權物有微而至道【南齊書劉祥傳】

習數之功假物可防探索之明循時則缺故班匠日往繩墨之伎不衰大道常存機神之智永絕【南齊書劉祥傳】故仰遊雲以觀日月常動而云不移乘船以渉水水去而船不徙矣【隋書天文上志】

夫置器廣庭則函牛之鼎如釡堂崇十仞則八尺之人猶短物有陵之非形異也【隋書天文上志】

與人同病相救同情相成同惡相助同好相趨【太公六韜武韜】縵密不能蔍苴學者詘身【晏子春秋問上】

質的張而矢射集林木茂而斧斤入非或召之也形勢之所致【文子上徳】

子獨不見夫閉關乎立而倚之則婦人揭之僕而措之則不擇性而能舉其中若操其端則𨿽選士不能絕地關尙一身而輕重異之者埶使之然也【鶡冠子兵政】

目能見物而不見堅則堅蔵矣手能知物而不知白則白蔵矣【公孫龍子堅白論注】

視不得其所堅而得其所白者無堅也拊不得其所白而得其所堅者無白也【公孫龍子堅白論】

勢不能爲姦𨿽跖可信也勢得爲姦𨿽伯夷可疑也【商子畫防】

夫物至則目不得不見言薄則耳不得不聞故物至則變言至則論【商子禁使】

資衰苴杖者不聽樂非耳不能聞也服使然也黼衣黻裳者不茹葷非口不能味也服使然也【資齊同荀子哀公】惠子曰羿執鞅持扞操弓關機越人爭爲持的弱子扞弓慈母入室閉戶故曰可必則越人不疑羿不可必則慈母逃弱子【韓非子說林】

人無毛羽不衣則不犯寒上不屬天而下不著地以腸胃爲根本不食則不能活是以不免於欲利之心欲利之心不除其身之憂也【韓非子解老】

夫山居而谷汲者膢臘而相遺以水澤居苦水者買庸而決竇故饑歲之春幼弟不饟穰歲之秋疏客必食非疏骨肉愛客過也多少之實異也【韓非子五蠧】

登髙而望臨深則窺人之性非窺且望也勢使然也【賈子新書審微】

登髙使人欲望臨深使人欲窺處使然也射者使人端釣者使人恭事使然也【淮南子說山訓】

泰山之容巍巍然髙去之千里不見埵堁逺之故也秋毫之末淪於不測是故小不可以爲內者大不可以爲外矣【淮南子說山訓】

躄者見虎而不走非勇勢不便也【淮南子說林訓】

聾者不謌無以自樂盲者不觀無以接物【淮南子說林訓】酤酒而酸買肉而臭然酤酒買肉不離屠沽之家故求物必於近之者【淮南子說林訓】

戰兵死之鬼憎神巫盜賊之醜吠狗【淮南子說林訓】

設鼠者機動釣魚者泛杭任動者車鳴也【淮南子說林訓】髙阜所在陰气不淋【焦氏易林剝之夬】

獨宿憎夜嫫母畏晝【焦氏易林渙之蠱】

夫近水則寒近火則溫逺之才微何則气之所加逺近有差也【王充論衡寒溫篇】

人坐樓臺之上察地之螻蟻尙不見其體安能聞其聲何也螻蟻之體細不若人形大聲音孔气不能達也【王充論衡變虛篇】

千里不同風百里不共雷【王充論衡雷虛篇】

漁者不死於山獵者不溺於淵【王充論衡遭虎篇】

從門應庭聽堂室之言什而失九如升堂闚室百不失一【王充論衡佚文篇】

日刻徑重千里人不謂之廣者逺也望夜甚雨月灮不暗人不睹曜者隱也【王充論衡佚文篇】

夫髙下相受不可逆之流也小大相羣不得已之勢也【郭子注莊大宗師】

不行則易欲行而不踐地不可能也無爲則易欲爲而不傷性不可得也【郭子注莊人間世】

鏡形如杯以照西施鏡縱則面長鏡橫則面廣非西施貌易所照變也【劉子正賞】

登峭嶺者則欲望逺臨峻谷者必欲窺墟墟墓之間使情哀淸廟之中使心敬此處無心而情僞之發者地勢使之然也【劉子激通】

益風從於雷趾【平表切丞也】於髀【補爾切】傳曰風從於雷獲其所也趾於髀得其宜也【元包孟陰】

水中視魚必先見水灮中視物必先見灮【莊子音義天下】言水之激疾則去盡不能浸潤矢之激發則去逺【前漢書注賈誼傳】

門戶孔空風善從之【李善注文選風賦】

垣艸易雕階露易隕【李善注文選何敬祖雜詩】

淸源不能行運吞舟之魚以諭塵俗不足容乎仙者【李善注文選郭景純遊仙詩】

蓋如飛鶴馬似遊魚【李善注文選劉孝標廣絕交論】

登髙使人意遐臨深使人意淸【文選張景陽雜詩注】

近河之地濕近山之木長山出云而邱阜生气四瀆東流而百川無西【意林陸賈新書】

經漸車之水歷繞輪之沙趾迹髙下不可論【意林士緯】釣者之恭非爲魚也餌鼠以肉非愛之也【藝文類聚產業部釣】堯遭洪水而貴陸湯遭大旱而重水【太平禦覽地部陸】

取狼皮以當空戶則羊畏不敢出矣【太平禦覽獸部狼】

鬻棺者欲民之死蓄谷者欲民之饑船漏水入囊洞內虛也【太平禦覽百谷部谷】

猛虎不處卑勢鷙鳥不立枝也【太平禦覽獸部虎上】

枯桑葉易落疲客心易驚【初學記歲時部秋】

空桑穢飲醖以稷麥以成醇醪酒之始也烏梅女防【胡板反】甜醹九投澄淸百品酒之終也【初學記服食部酒】

響應聲還誠如妙說若深山谷林障重疊如此之處發一小聲響還極大若小屋小器如此之處發一大聲響還猶小以何因緣聲俱不異而應有差又如空地𨿽發音聲而無響應云何此處徒發巨聲了無應者【海空智蔵經序品】

譬如陶師埏埴瓦器若大若小終歸破壞【大寶積經四十二】猶如幹地灑水之時卽便易燥【大寶積經卷五十六】

猶如潤地水灑之時卽便難燥【大寶積經卷五十六】

如轉輪王入城邑時一切悉知如薄徳之人入城邑時乃至親厚猶不覺知【大方等大集經十八】

譬如鐡丸𨿽擲空中終不暫住速疾投地【大方廣十輪經卷三】如是五大和合成身如世倉篅終歸敗散【大方廣佛華嚴經卷十一】譬如迦葉天無雲者雨不可得【摩訶衍寶嚴經推七】

譬如天上天下共治一水精防不能得摩尼珠也【佛遺日摩尼寶經推六】

譬如有人上向瞻空其目所覩不能別知何所是空何所非空【阿差末菩薩經卷一】

譬如有人見其父母多有財產珍寶丰盈便於財物不生希有難遭之想【金灮明冣勝王經卷一】

譬如日出霧露皆盡【大乘造像功徳經卷上悲九】

如或有人手執彊弓於樹林中向上射葉其箭徹往曾無所礙【大乘造像功徳經卷下】

譬如兩手和合能出音聲爲從左手生爲從右手生若從左手生常應有聲右手亦然何以故二手常有故一手無聲合故有聲【文殊師利問經卷下】

如闇射人或中不中【菩薩善戒經卷八】

復如寒霜日曜卽消【蘇婆呼童子經卷下】

猶如力士以大重石擲淖泥中泥爲受不答曰受也所以者何泥淖石重是故必受【中阿含經卷二十】

譬如雞毛幷筋入火便縮皺不得伸【長阿含十報法經卷上】亦如酥缾在水中壞是時瓦石便沈在下酥便浮在上【增壹阿含經卷三十五】

譬如脂膏之汁著大火中卽無煙矣【樓灰經災變品】

譬如羣宿鳥夜聚旦隨飛【佛說無常經當九】

天下人心如流水中有艸木各自流去不相顧望前者亦不顧後後者亦不顧前艸木流行各自如故【佛說阿含正行經敬六】

猶如旱時諸艸木等必令焦滅猶如春時酥置日下自然融消【佛本行集經卷二十八】

如擊空缾易爲破壞【尼拘陀梵志經上】

譬如以土爲佛若敬禮者但作佛想不作土想【阿育王經卷八】譬如果物未熟不彊熟也已熟亦無所復待【那先比丘經卷上】那先問王言前車行有轍後車行當從何所行王言後車當從前車轍中行那先言前車輪寜語後輪言汝當隨我處從後來後輪車寜語前輪我當隨汝處行寜相語言爾不王言俱不相語也【那先比丘經卷中】

那先言譬如大城都有一門其中有一人欲出當從何向王言當從門出耳那先言後復有一人欲出當復從何向出王言故當從前一人門出耳那先言王前出人寜語後人言汝當隨我後出後人寜語前人言我當隨卿所從門出兩人寜相語言爾不王言前人後人俱不相語也【那先比丘經卷中】

如數疾輪無有端緒【出曜經六念品】

譬如陶家埏埴作器一切要壞人命亦然【法句經無常品】譬如有人多諸子息愛無偏黨然於病者心則偏重【本緣經鹿品】

如四衢道頭華果之樹常爲多人之所抖擻【本緣經毗羅摩品】譬如殺賊防刀注箭常求殺人無憐湣心【三昧法門經卷上】譬如少薪無焰火不得風吹便自滅【三昧法門經卷下】

譬如大火大風吹大水來澆無不滅【三昧法門經卷下】

如惡風摧折大樹若無樹者則無所壞【禪法要解經卷下榮十】譬如入稠林采木直者易出曲者難出【禪法要解經卷下榮十】譬如人被鎖初脫時行猶不便【大智度論卷二】

譬如須彌山凡人口吹不能令動【大智度論卷五】

如小兒仰視靑天謂有實色有人飛上極逺而無所見以逺視故謂爲靑色【大智度論卷六】

譬如覆缾水不得入【大智度論卷十三】

又如麞鹿爲虎搏逐追之不捨𨿽得好艸美水飲食心無染著【大智度論卷十四】

譬如樹常東向曲若有斫者必當東倒【大智度論卷十八】如一斗蜜投之大河則失气味【大智度論卷十九】

譬如羊近於虎𨿽得好艸美水而不能肥【大智度論卷十九】譬如父母𨿽常愛子若得病急是時愛心轉重【大智度論卷二十】

譬如城有三門一人身不得一時從三門入若入則從一門【大智度論卷二十】

譬如大河水中著少毒不能令水異【大智度論卷二十三】

譬如鐡器中空故在水能浮中實則沒【大智度論卷二十七】譬如上山旣得到頂則不畏墮未到之間傾危畏墮【大智度論卷四十一】

譬如小艸加功易除大樹功重難除【大智度論卷四十二】

又如雨墮不住山頂必歸下處【大智度論卷四十九】

如人著衰常有不吉【大智度論卷五十四】

譬如射地無不著時若射餘物或著或不著【大智度論卷六十一】譬如新擘幹毳隨風東西濕毳緤致則不可動【大智度論卷六十六】

譬如山上投縷丸縷盡自止【大智度論卷七十】

譬如車分壞故車相亦滅又如輪分壞故輪相亦滅【大智度論卷八十六】

譬如雲霧逺視則見近之則無所見【大智度論卷八十八】

如艸木有生故必可焚燒若當不生𨿽有猛火大風無所燒害【大智度論卷九十】

以杖置日中豎臥俱無影執杖倚亞者其影則修長【大莊嚴經論卷二偈】

譬如鎔眞金注水則發聲【大莊嚴經論卷四偈】

譬如鉆火燸爲前相【攝大乘論釋卷六】

譬如瘂人求覓諸塵不能說塵【攝大乘論釋卷十二】

如鎔鐡鋋其鋋一頭先與火合余頭𨿽復不與火合由體一故亦漸鎔銷【廣百論卷三】

譬如火不至不能燒刀不至不能斫【如實論華二】

譬如庵羅子生芽之時必破其皮然後得出【佛性論卷四】譬如岸崩不更還本【十八空論守七】

如疊與著爲因如席與障爲因如車與載爲因【十二門論守六】若有長必有短有髙必有下有空必有實【百論卷下守九】譬如炎熾琉璃蚊蚋等虫樂升其上而不能住如人履放熱地以熱觸故不能停足【法勝阿毗曇心論卷三】

然體無毛羽不可而無衣腹非匏瓜不可系而不食【明集釋駮論】

所謂重病加於毒藥宜令刳腹洗腸深罪約以嚴刑必須誅宗滅嗣【辯正論卷六】

小方易擬大器難像【髙僧傳四淮陽支孝龍讚】

勢盛

火田爲燎燎之方盛之時炎熾熛怒寜有能滅息之者【鄭氏箋詩正月】

長轂雷野髙鋒慧云【後漢書灮武帝紀】

身當隆極族漸河潤視景爭暉方山並峻【後漢書曹皇后紀】舉動回山海呼吸變霜露【後漢書宦者列傳】

指防足以振風雲叱吒可以興雷電【後漢書皇甫嵩列傳】

曹子丹汝非徒機上肉吳質吞爾不搖防咀爾不搖牙何敢恃勢驕邪【魏志王粲傳注】

勝气籠霄飛談捲霧並蘭芬菊耀無絕於終古矣【晉書王湛列傳】

廻山壓卵未足爲譬【晉書河無忌傳】

今以蕩西域之威擁歸師之鋭鋒若猛火之盛於原弗可敵也【晉書苻丕記】

鼔怒則冰原激電奮發則霜野奔靁【宋書沈攸之傳】

樓艦騰川則滄江霧咽鋭甲赴野則林薄摧根【宋書二凶元凶劭傳】

原火一燎異物同灰【宋書二凶元凶劭傳】

是由涸澤而漁焚林而狩若浚風之儛輕萚杲日之拂浮霜【宋書袁淑傳】

此卽恆山不足指而傾渤海不足飲而竭【南齊書顧歡傳】此蓋捧海澆熒烈火消凍耳【南齊書陳顯達傳】

朱旗夕建如赤城之霞起戈船夜動若滄海之奔流【梁書元帝紀】

捧昆侖而壓卵傾渤海而灌熒如駟馬之載鴻毛若奔牛之觸魯縞【梁書元帝紀】

孟諸焚燎芝艾俱盡宣房河決玉石同沈【梁書元帝紀】勢傾河以覆岱威回天而震宇【梁書張緬弟纘傳】

握金鏡以照耀擊玉鼔以鏗鏘神武之所牢籠威風之所轢莫不雲徹霧捲瓦解冰消【魏書出帝紀】

譬猶太陽之消微露巨海之蕩熒燭【魏書季平傳】

金鼔振詟若火焚毛鋒刃縱橫如湯沃雪【隋書焬三子越王侗傳】忤意者嚴霜夏零阿防者膏雨冬澍榮枯由其唇吻廢興其指麾【隋書梁毗傳】

咳唾足以活枯鱗吹噓可用飛窮羽芬椒蘭之气暖布帛之詞【隋書王孝籍儒林傳】

顧眄則山嶽傾頽叱吒則風雲騰郁腹心攸同爪牙斯在【北史隋本紀下】

名聲足以防炙之威彊足以捶笞之拱揖指麾而彊暴之國莫不趨使譬之是猶烏獲與焦僥搏也【荀子富國】應矦謂秦王曰王得宛葉藍田陽夏斷河內困梁鄭所以未王者趙未服也弛上黨在一而已以臨東陽則邯鄲口中虱也王拱而朝天下後者以兵中之【韓非子內儲說上】鴻聲大視髙舉神化【焦氏易林困之離】

當此之時𨿽下愚之才居之猶能使恩同天地威侔鬼神暴風疾霆不足以方其怒陽春時雨不足以諭其澤周孔數千無所復角其聖賁育百萬無所復奮其勇矣【昌言理亂篇】

雍門周說孟嘗君曰以彊秦之勢伐弱韓譬猶蕭斧以伐朝菌也【李善注文選魏都賦】

車服則灮可以鑑丰屋則羣烏爰止叱吒疾於雷霆禍福速於鬼神【抱朴子外篇吳失】

汨若湯谷之濤沛若蒙汜之湧波【文選蜀都賦】

擁之者龍騰據之者虎視麾城若振槁搴旗若顧指【文選吳都賦】

渙若天星之羅浩若濤水之波【文選羽獵賦】

建眾檣以成林兮譬無山之樹藝【廣文選王仲宣浮淮賦】

大晉應期一舉席捲猶震霆摧枯千鈞壓卵無餘類矣【意林唐子】

何異一毛之落牛體雙鳬之飛海濱【藝文類聚雜文部檄文】譬猶翻東海以注螢爝倒昆侖以壓螻蟻其身縻爛豈假多力【藝文類聚雜文部檄文】

按劍而叱江水爲之倒流抽戈而揮皎日爲之還捨【藝文類聚雜文部檄文】

何慮而不成何徵而不尅𨿽拔泰山塡滄海可也【藝文類聚武部戰伐論】

若溟海之引回流岱靈之吐行雲【藝文類聚武部戰伐論】

轟轟隱隱若轉石之墜髙崖硍硍礚礚如激水之投深谷【藝文類聚內典部寺碑】

按驪龍取其頷下之珠搦鯨魚防其眼中之寶【藝文類聚寶部壁檄】

皇恩所被繁枯潤涸威之所加窮河絕漠【藝文類聚寶部壁】欲抑則大鵬翅欲抗則尺鷃衝天【文苑英華梁昭明太子問答一雜文】鳥遊曠澤之地而比翮者萬羣虎居繁林之藪而接毫者千數【太平禦覽地部林】

人君其尊重矣音聲振於金玉咳唾甘於醴泉【太平禦覽人事部唾】

若太陽之泮積雪似夜炬之朗重昏窈靄消亡層冰解散【玉淸經通濟幽防品】

又如火大悉能枯竭諸濕物類【波羅蜜多經卷五百六十七】

猶如猛獸師子遙見人來有恐怖心乎終無此事【增壹阿含經卷三十】

猶如融銅若有人以二十滴水著彼融銅中彼水滴速疾滅【思念如來經緣七】

猶如師子獸王出於山谷而觀四方復三鳴吼方行而求諸有獸虫之類各奔所趣莫知所如飛逝沈伏若復有力神像聞師子聲各奔所趣不能自安所以然者由師子獸王極有威神【須摩提女經緣四】

是師子吼諸小師子尙皆怖畏況余鳥獸【華手經卷九】如師子王處深谷中隨所住處諸小虫獸不能得近以不堪受其气響故若有近者聞其气響卽皆躃地【華手經卷九】

如火燒薪盛能然濕【三昧法門經卷下】

譬如多薪熾大火大風來吹不肯滅【三昧法門經卷下】

如金翅鳥投龍宮中搏撮諸龍而食噉之亦如師子在獐鹿羣威猛【本緣經毗羅摩品】

譬如惡龍放雹殺谷如金剛杵摧破大山如阿修羅王遮捉日月猶如暴雨漂沒村落猛盛大火焚燒漧艸【本緣經月光王品】

譬如熱鐡丸著少綿上𨿽燒此綿而火熱勢不減【大智度論卷二十四】

譬如大龍尾在大海頭在虛空震電雷霆而降大雨【大智度論卷二十七】

譬如白香象王在獵圍中𨿽被箭射顧視獵者心無所畏【大智度論三十一】

如五色近須彌山自失其色皆同金色【大智度論卷三十五】譬如眾獸戲時若見師子率皆怖懾師子戲時自在無所畏難【大智度論卷四十七】

譬如大熱鐡丸以著擘起毳上直燒下過勢熱無損但更無可燒者【大智度論卷五十五】

如人壯年力盛腹中火熱𨿽食不適飲食不能生病又如有好藥𨿽被惡毒不能爲害【大智度論卷九十六】

猶如大海風鼔濤波出大音聲【大莊嚴經論卷七】

勢均

一棲不兩雄【後漢書董卓傳注】

徳均則眾者勝寡力侔則安者制危【吳志陸遜子抗傳】

日月不並出狐不二雄神龍不匹猛獸不羣鷙鳥不雙【淮南子說林訓】

兩髙不可重兩大不可容兩勢不可同兩貴不可雙【說苑談叢】

兩矛相刺勇力鈞敵【焦氏易林需之同人】

兩火爭明𨿽鬭不傷【焦氏易林比之賁】

虎狼並處不可以事【焦氏易林復之謙】

兩智不能相使兩貴不能相臨兩辧不能相屈力均勢敵故也【意林尹文子】

智均不相使力均不相勝【意林申子】

兩貴不相事兩賤不相使【意林】

諭林卷二十三﹤子部﹐類書類﹐諭林﹥

欽定四庫全書

諭林卷二十四

明徐元太撰人事門【二十二】

分量

薈蔚之小云朝升於南山不能爲大雨【鄭氏箋詩人】

泉之大者則流行無窮小者有時而虛竭【毛詩正義抑】部婁無松栢【左傳襄公二十四年】

子夏子遊子張皆有聖人之一體冉牛閔子顏淵則具體而微【孟子公孫丑上】

智譬猶人之有技巧也可學而益之聖譬猶力之有多少自有極限不可彊增【趙氏注孟萬章下】

隨廝養之役者失萬乘之權守儋石之儲者闕卿相之位【史記淮陰侯傳】

駑蹇之乘不騁千里之塗燕雀之疇不奮六翮之用楶棁之材不荷棟梁之任斗筲之子不乘帝王之重【前漢書敍傳上】

繭栗犢豈能負重致遠乎【後漢書趙憙列傳】

枳棘之林無梁柱之質涓流之水無洪波之勢【魏志王修傳注】駑馬𨿽精所致一人耳駑牛一日行三百里所致豈一人之重哉【蜀志龎統傳注】

山河之量非塵露可益神鑑之慮非愚淺所測【晉書虞預傳】鵾鴻翻翥而莫及何但鷰雀之翩翾【宋書謝靈運傳】

駘駟安局步騏驥志千里【宋書索虜傳】

列艸深岫不攺先冬之悴植松澗底無奪後凋之榮故展禽三黜而無下愚之譽千秋一時而無上智之聲【南齊書劉祥傳】

斯固龍象之騰驤鯤鵬之摶運蹇乘決羽豈能觖望其間哉【陳書傳縡】

非珪璋之特逹詎芳菲之易襲未砥礪以自進寧琢磨而成章【魏書李順希仁弟騫傳】

等渤澥之乘鴈類九罭之逃魚【魏書李順希仁弟騫傳】

獘箄不能救鹽池之咸阿膠不能止黃河之濁【周書庾信傳】九鼎之譬鴻毛夫諭輕重培塿之方嵩岱曾何等級【隋書楊感史臣傳】

佛日也道月也儒五星也【北史李孝伯士謙傳】

察於刀筆之迹者不知治亂之本習於行陣之事者不知廟戰之權【文子微明】

夫子軫方而轂圓者也將無乎而不可我則有所可也【子華子虎防問】

夫指之不能率其臂猶臂之不能運其體也【子華子晏子】若龍若蛟若蛇若若魚若蛤龍皆能之蛟蛟而已不能爲龍亦不能爲蛇爲爲魚爲蛤聖人龍之賢人蛟之【關尹子三極篇】

天下之理夫者倡婦者隨牡者馳牝者逐雄者鳴雌者應是以聖人制言行而賢人拘之【關尹子三極篇】

且夫水之積也不厚則負大舟也無力覆杯水於坳堂之上則芥爲之舟置杯焉則膠水淺而舟大也風之積也不厚則其負大翼也無力故九萬里則風斯在下矣而後乃今培風背負靑天而莫之夭閼者而後乃今將圖南蜩與鸒鳩笑之曰我決起而飛搶楡枋時則不至而控於地而已矣奚以之九萬里而南爲適莽蒼者三餐而反腹猶果然適百里者宿舂糧適千里者三月聚糧【莊子逍遙遊】

窮髮之北有溟海者天池也有魚焉其廣數千里未有知其脩者其名爲鯤有鳥焉其名爲鵬背若泰山翼若垂天之云摶扶搖羊角而上者九萬里絕雲气負靑天然後圖南且適南溟也斥鷃笑之曰彼且奚適也我騰躍而上不過數仭而下翶翔蓬蒿之間此亦飛之至也而彼且奚適也此小大之辧也故夫知效一官行比一鄕徳合一君而徵一國者其自視也亦若此矣【莊子逍遙遊】日月出矣而爝火不息其於光也不亦難乎時雨降矣而猶浸灌其於澤也不亦勞乎【莊子逍遙遊】

井鼃不可以語於海者拘於虛也夏虫不可以語於冰者篤於時也曲士不可以語於道者束於教也【莊子秋水】褚小者不可以懷大綆短者不可以汲深夫若是者以爲命有所成而形有所適也夫不可損益【莊子至樂】

小夫之知不離苞苴竿牘敝精神乎蹇淺【莊子列禦寇】今休欵啟寡聞之民也吾告以至人之徳譬之若載鼷以車馬樂鴳以鐘鼓也彼又惡能無驚乎哉【莊子逹生】夫尋常之溝巨魚無所還其體而鯢防爲之制步仞之丘陵巨獸無所隱其軀而防狐爲之祥【莊子庚桑楚】

短綆不可以汲深井之泉知不幾者不可與及聖人之言【荀子榮辱】

是規摩之說也溝中之瘠也則未足與及王者之制也語曰淺不足與測深愚不足以謀知坎井之鼃不可與語東海之樂此之謂也【荀子正論】

夫世愚學之人比有術之士也猶塏垤之比大陵也其相去遠矣【韓非子和氏】

吾已見孔子則視子猶蚤虱之細者也【韓非子說林上】

地薄者大水不產水淺者大魚不遊樹禿者大禽不棲林疎者大獸不居【黃石公素書安履】

不至則不知不知則不信無骨者不可令知冰【呂氏春秋任數】今使燕爵爲鴻鵠鳯凰慮則必不得矣其所求者瓦之間隙屋之翳蔚也與一舉則有千里之志徳不盛義不大則不止其郊卑痺之民其爲賢者慮亦猶此也固妄誹訾豈不悲哉【呂氏春秋長利】

鉏耰棘矜不銛於鉤防長鎩也【賈子過秦上】

夫臨江而釣曠日而不能盈羅𨿽有鉤箴芒距微綸芳餌加之以詹何娟嬛之數猶不能與网罟爭得也射者扞烏號之弓彎綦衞之箭重之羿逢蒙子之巧以要飛鳥猶不能與羅者競多何則以所持之小也張天下以爲之籠因江海以爲之罟又何亡魚失鳥之有乎夫釋大道而任小數無以異於使蠏捕鼠蟾蠩捕蚤不足以禁姦塞邪亂乃逾滋【淮南子原道訓】

凍者假兼衣於春而暍者望冷風於秋夫有病於內者必有色於外矣夫梣木色靑翳而羸瘉蝸睆此皆治目之藥也人無故求此物者必有蔽其明者聖人之所以駭天下者眞人未嘗過焉賢人之所以矯世俗者聖人未嘗觀焉【準南子俶眞訓】

夫牛蹏之涔無尺之鯉塊阜之山無丈之材所以然者何也皆其營宇狹小而不能容巨大也又況乎以無裹之者邪此其爲山淵之勢亦遠矣【淮南子俶眞訓】

交拱之木無把之枝尋常之溝無吞舟之魚根淺則末短本傷則枝枯【淮南子繆稱訓】

受光於隙照一隅受光於牗照北壁受光於戶照室中無遺物況受光於宇宙乎天下莫不借明於其前矣由此觀之所受者小則所見者淺所受者大則所照者博【淮南子說山訓】宮池涔則溢旱則涸江水之原淵泉不能竭【淮南子說林訓】短綆不可以汲深器小不可以盛大非其任也【淮南子說林訓】十頃之陂可以灌四十頃而一頃之陂可以灌四頃大小之埶然【淮南子說林訓】

見象牙乃知其大於牛見虎尾而知其大於貍一節見而百節知也【淮南子說林訓】

矢之於十步貫兕甲及其極不能入魯縞【淮南子說林訓】茍如子之方譬如以管窺天以錐刺地所窺者大所見者小所刺者巨所中者少【韓詩外傳】

登髙而臨深遠見之樂臺榭不若丘山所見髙也平原廣望博觀之樂沼池不如川澤所見博也【韓詩外傳】

山嶽有饒然後百姓澹【古贍字】焉河海有潤然後民取足焉夫尋常之污不能漑陂澤丘阜之木不能成宮室小不能苞大少不能澹多【鹽鐵論貧富】

宇宙之內鷰雀不知天地之髙也坎井之鼃不知江海之大窮夫否婦不知國家之慮負荷之啇不知猗頓之富【鹽鐵論復古】祿不過秉握者不足以言治家不滿擔石者不足以計事【鹽鐵論地廣】

宇小者用菲功巨者用大【鹽鐵論園池】

夫短綆不可以汲深井知鮮不可以與聖人之言惠士可與辧物智士可與辧無方聖人可與辧神明夫聖人之所爲非眾人之所及也【說苑政理】

建天下之鳴鐘而撞之以莛豈能發其聲乎哉君問先生無乃猶以莛撞乎【說苑善說】

坎井無黿鼉者隘也園中無修林者小也【說苑談叢】

或問航不槳衝不薺有諸曰有之或曰大器固不周於小乎曰斯械也君子不械【揚子君子】

次八昏辰利於月小貞未及星測曰昏辰利月尙可願也【太經第六瞢】

糠粃小生學術虛淺【蔡中郎集讓髙陽侯】

小馬不可以進道致千里故不得與大馬同類小知不可以治世長民故不得與大知同類【淮南子說山訓解】

才力而致富貴命祿不能奉持猶器之盈量手之持重也器受一升以一升則平受之如過一升則滿溢也手舉一鈞以一鈞則平舉之過一鈞則躓僕矣【王充論衡命祿篇】夫命富之人筋力自彊命貴之人才智自髙若千里之馬頭目蹄足自相副也【王充論衡命祿篇】

富人之宅以一丈之地爲內內中所有柙匱所羸縑布絲綿也貧人之宅亦以一丈爲內內中空虛徒四壁立故名曰貧夫通人猶富人不通者猶貧人也俱以七尺爲形通人胸中懷百家之言不通者空腹無一牒之誦貧人之內徒四所壁立也【王充論衡別通篇】

夫壯士力多者扛鼎揭旗儒生力多者博大疏通故博大疏通儒生之力也舉重防堅壯士之力也【王充論衡效力篇】牛刀可以割雞雞刀難以屠牛刺繡之師能縫帷裳納縷之工不能制錦儒生能爲文吏之事文吏不能立儒生之業【王充論衡程材篇】

富累千金孰與貲直百十也京廩如丘孰與委聚如坻也世名材爲名器器大者盈物多然則儒生所懷可謂多矣【王充論衡程材篇】

所知同業多少異量所道一途步騶相過【王充論衡實知篇】地性生艸山性生木如地種葵韮山樹棗栗名曰美園茂林不復與一恆地庸山比矣文吏儒生有似於此俱有材能並用筆墨而儒生奇有先王之道非徒葵韮棗栗之謂也恆女之手紡績織經如或奇能織錦刺繡名曰卓殊不復與恆女科矣夫儒生與文吏程材儒生侈有經傳之學猶女工織錦刺繡之奇也【王充論衡量知篇】染練布帛名之曰采貴吉之服也無染練之治名縠麤縠麤不吉喪人服之人無道學仕宦朝廷其不能招政也猶喪人服麤不能招吉也【王充論衡量知篇】

夫令鳩雀施气於鴈鵠終不成子者何也鳩雀之身小鴈鵠之形大也【王充論衡奇怪篇】

夫明之所及𨿽陰幽夜之地毫釐芒髮之物不以爲難焉茍所不逮者𨿽日月麗天之炤灼嵩岱干云之峻峭猶不能察焉【抱朴子內篇防旨】

皁之巷不能紆金根之軒布衣之門不能動六轡之駕同爲人類而尊卑兩絕【抱朴子內篇道意】

侏儒之手不足以傾嵩華焦僥之脛不足以測滄海【抱朴子內篇明本】

夫虎豹之所餘乃貍鼠之所爭也陶朱之所棄乃原顏之所無也【抱朴子內篇祛惑】

又諸小餌丹方甚多然作之有深淺故力勢不同𨿽有優劣轉不相及猶一酘之酒不可以方九醖之醇耳【抱朴子內篇金丹】

夫瞶者不可督之以分雅鄭瞽者不可責之以別丹漆井鼃不可語以滄海庸俗不中說以經術吾子茍知老農之小功未諭靣墻之巨拙何異拾瑣沙而捐隋和向炯燭而背白日也【抱朴子外篇守塉】

夫麟不吠守鳯不司晨騰黃不引犂屍祝不治庖也且夫大明乎無外宣嫗煦之和气者日也耀華燈於閉夜治金石以致用者火也天下不可以經時無日不可以一旦無火然其大小不可同也江海之外彌綸二儀升爲雲雨降成百川而朝夕之用不及累仞之井灌田漑園未若溝渠之沃校其巨細孰爲曠哉【抱朴子外篇逸民】茅蓬不能動萬鈞之鏗鏘侏儒不能看重仞之麗【抱朴子外篇刺驕】

懸象𨿽薄蝕不可以比螢燭之貞耀黃河𨿽混渾不可以方沼沚之淸澄山𨿽崩猶峻於丘垤虎𨿽瘠猶猛於豺狼【抱朴子外篇廣譬】

以此爲憂世念國希擬素王有似蹇足之尋龍騏斥鷃之逐鴻鵠焦防之方云鵬鼷鼬之比巨象也【抱朴子外篇止郭】識在鉼管何能矩矱【文心雕龍序志】

江湖鱣鯨非溝瀆所容也【文中子禮樂】

故鵾鵬一軒橫厲寥廓背負蒼天足蹠浮雲有六翮之資也騕褭一鶩騰光萬里絕塵掣微有迅足之勢也今以燕雀之羽而慕衝天之迅犬羊之蹄而覬追日之步勢不能及亦可知也【劉子均任】

夫龍蛇有翻騰之質故能乘雲依霧賢才有政理之徳故能踐處勢位雲霧𨿽宻蟻蚓不能升者無其質也勢位𨿽髙庸蔽不能治者乏其徳也故智小不可以謀大徳狹不可以處廣【劉子均任】

蹄窪之內不生蛟龍培塿之上不植松栢非水土之性有所不生乃其營宇隘也數粒而炊枰薪而防非茍爲艱難由性恡而細碎也【劉子觀量】

枳棘之生數寸而抽枝豫章之植百尺而蒔柯其何故耶豈非質小者枝條蔇之而體大者節目疎乎是以逹者之懷則滉瀁而無涯人之情必刻覈而煩細【劉子觀量】江湖之流爛胔漂屍縱橫接連而人飲之者量大故也盆盂之水鼠尾一曵必嘔吐而棄之者量小故也【劉子觀望】虫狐以小丘爲善【莊子音義庚桑楚】

言凡鳥獸之不可得而鳯麟亦猶凡夫不可彊通聖人之道【楊子法言注問明篇】

譬八荒之於中國如彼諸子之於聖人【楊子法言注問道篇】且盲者不見咫尺而離婁燭千里之隅【文選長楊賦】

由此而揆之西蜀之於東吳小大之相絕也亦猶棘林螢燿而與夫桪木龍燭也否泰之相背也亦猶帝之懸解而與夫桎梏疏屬也庸可共世而論巨細同年而議丰確乎【文選吳都賦】

亦猶犨麋之於子都培塿之與方壺也【文選魏都賦】

彼桑楡之末光諭長庚之初暉況河冀之爽塏與江介之湫湄【文選魏都賦】

貫三灮而洞九泉曽未足以諭其髙下也【文選西徵賦】譬猶鷇卵始生翰毛【文選陳琳檄吳將校文】

譬猶飛兔流星超山越海龍驥所不敢追況於駑馬可得齊足【文選陳琳答東阿王牋】

將欲希企前賢髣髴崇軌譬猶丘坻之望華岱恆星之系日月也其不逮明矣【補文選潘尼乘輿箴】

鷦鷯不可與論云翼井鼃難與量海鼇【補文選郭璞客傲】夫幹將之劍陸斷狗馬水截蛟龍而鉛刀不能入泥騏驥驊驑之乘一日而致千里而駑蹇不能邁畝百鏈之鑑別須眉之數而壁土不見泰山鴻鵠一舉橫四海之區出靑雲之外而斥鷃不陵桑楡此利鈍之覺優劣之決也【補文選夏侯湛抵疑】

彼埳井之橫污固不容夫吞舟且洛邑之渟瀯曷足以居乎萬乘哉【廣文選杜季雅論都賦】

燭龍之灮不照一堂之上鐘山之口不談曲室之內【廣文選阮嗣宗莊論】

行潦之流不致江海之深丘垤之資不成太山之髙魚鼈之類不希雲龍之軌一官之守不經大人之變【廣文選傅彥林王命敍】

蒲桞之姿望秋而落松栢之質淩霜猶茂【世說新語言語】露不廣海塵不增山【藝文類聚職官部尙書令表】

策蹇長途終慙一日之致懸縷層臺詎任千鈞之重固知本弱不可自彊力微難以企及【藝文類聚職官部冡宰表】

拂羽決起力謝摩天策蹇載馳功微送日將短翮難以陵髙駑乘無由致遠【藝文類聚職官部太尉表】

顧蹄涔不足以濯神須翳薈不足以翔云翮【藝文類聚人部隱逸上贊】

瓶缻琑器實非瑚璉之才稊稗之賤不中粢盛之用【藝文類聚人部隱逸下表】

陋巷之居無髙密之宇壁立之室無旬朔之資【藝文類聚人部貧書】

顧玆蔚廁根蘭陂膏澤𨿽均華不足披逮春不茂未秋先萎【藝文類聚人部贈答詩】

以十鈞射者見天而不見云以七鈞射者見鵠而不見鶬以五鈞射者見鶬而不見雀【藝文類聚巧藝部射】

故不見僬僥之微不知泱漭之泰不見果下之乘不別龍馬之大髙下相懸所以致觀也【藝文類聚獸部牛表】

千鈞之弩不爲鼷鼠發機萬石之鐘不以尺莛起音【事文類聚徳量】

壤虫之比黃鵠轍鮒之仰河決未足云也【文苑英華徐陵贈答上書】或問曰諺云人之相去如九牛毛寧有此理乎譚對曰昔許由讓天子之貴市道小人爭半錢之利此相去何啻九牛毛也【太平禦覽人事部辯下】

羊不任駕鹽車椽不可爲楣棟【太平禦覽獸部羊】

上士學道輔佐帝王好生之徳也中士學道欲度其家下士學道裁脫其身【太平禦覽道部道】

有千金之裘而無千金之布【太平禦覽服章部裘】

夜光匪與魚目比映三秀難與朝華爭榮故布鼓自嫌於雷門礫石有忌於琳瑯矣【太平禦覽文部弔文】

拙者得工輸之斤斧不能以成云梯怯者得馮婦之刀防不能以擒兕虎【太平禦覽兵部防】

誠知武夫非和寶之倫長庚啟明非曜靈之匹【太平禦覽珍寶部武夫】

太山雨天下小山雨一國【埤雅天道門云】

禽經曰鵻上無尋鷚上無常雉上有丈鷃上有尺【埤雅品物門雉】

聖人諭龍君子諭蛇【玉海周易鄭康成注】

小巫見大巫拔茅而棄此其所以終身弗如【困學紀聞卷十諸子】比丘諸眷屬離佛不莊嚴猶如虛空中眾星之無月【五燈防元西天祖師一祖】

無以大海內水譬諸小水無以太陽譬於余灮【三十六部尊經道徳經】

猶如育蛾何能思於一乘寶藏深奧之義【海空智藏經供獻品】天府如海非一缾所汲【華陽陶隱居集】

又如日出月及星灮皆悉不現【波羅蜜多經卷五百六十七】

又如大地虫蟻蚊蛇種種若事不能傾動【波羅蜜多經卷五百六十七】

又如大地若聞師子龍象等聲終無驚怖【波羅蜜多經卷五百六十七】

如見日輪尙有隱沒卽知螢火不得久住【波羅蜜多經卷五百六十八】

亦如大海小獸不入【波羅蜜多經卷五百六十九】

如月輪出放大灮明一切星灮皆被映奪【波羅蜜多經五百八十六】如日輪出放大灮明螢火等灮悉皆隱沒【波羅蜜多經五百八十六】大海中水一毛端水百分千分乃至鄔波尼殺曇分亦未能比其量多少【波羅蜜多經五百八十九】

今問尊者妙髙山王與小芥子大小髙下輕重何別【波羅蜜多經五百八十九】

世間鏵鐵所有灮彩難可方比贍部眞金謂贍部金所有灮彩廣大微妙淸淨殊勝【波羅蜜多經五百八十九】

譬如日輪與贍部洲作灮明事螢不能辦所謂日輪放無量灮普照贍部諸有情類螢灮惟照自身【波羅蜜多經五百九十二】

譬如螢火虫不作是念言我灮明照閻浮提普令大明【光贊波羅蜜經卷二】

如世間中燈油之灮於螢火灮爲廣爲大顯照明淨超過最勝燭炬之耀超勝燈灮庭燎火聚又勝燭炬藥艸發灮逾於火聚星宿之灮倍過藥艸滿月流灮又過星耀炎盛日灮逾超於月【大寶積經三十七】

如贍部捺陀金置凡金中令彼凡金猶如墨聚失於明照【大寶積經三十七】

猶如日中盛隆熾陵於星辰故不現【大寶積經六十一】

猶如日中陵月明令月失光明不現【大寶積經六十一】

不以野幹聲能令獸王恐惟有師子王一吼飛鳥落【大寶積經卷九十九】

譬如螢火𨿽有無量千萬億數不能障蔽日之光明【大方等大集經卷九】

如日月星宿俱遊虛空而星宿明不及日月【大方等大集經十八】譬如波利質多樹華一日燻衣薝卜華婆師華𨿽千歳燻所不能及【大方廣佛華嚴經卷五十九】

曾見大海神爲小小陂池溝渠泉流作禮不須彌山寧爲眾小山作禮不日月之光明與螢火之明等不【阿述逹菩薩經衣八】

師子獸王大吼之時其餘小獸能堪忍不不也又如香象其所負重諸驢騾等能堪忍不不也【決定毗尼經衣三】何因緣故名日燈三昧譬如日出燈火月光星宿諸明悉不復現【無盡意菩薩經九】

金翅鳥飛烏能及不【菩薩善戒經卷一】

如師子吼貓貍能不【菩薩善戒經卷一】

譬如眞金爲莊嚴具餘金不及【菩薩地持經卷七】

譬如大河在於大谷谷大耶河大耶谷能盛河非河盛谷谷必大也【大方等陀羅經卷四】

譬如野千獸常與師子遊𨿽久相習近其聲不相類聞彼聲怖死況能師子吼【鴦崛摩羅經卷四】

譬如從乳出酪酪出生酥生酥出熟酥熟酥出醍醐凡夫邪見如初生乳乳血共雜受三歸者猶如純乳隨信行等及初發心菩薩住解行地猶如成酪七種學人及七地住菩薩猶如生酥意生身阿羅漢辟支佛得自在力及九住十住菩薩猶如熟酥如來應供等正覺猶如醍醐【大法鼔經卷下】

當知十駱駝力不如一凡象力又復十駱駝及一凡象力不如一迦羅勒象力又復十駱駝及一凡象力並迦羅勒象力不如一鳩陁延象力正使十駱駝一凡象乃至鳩陁延象力不如一婆摩那象力復計此象之力不如一迦泥畱象力也復計諸象之力復不如一優鉢象力復計爾許象力復不如一鉢頭摩象力復計爾許象力復不如一拘牟陀象力復取計校之復不如一分陀利象力復取計校之復不如一雪象之力復取計校之復不如一香象之力【增壹阿含經卷三十六】

此人間螢火之明不如燈火之明燈火之明不如炬火之明炬火之明不如大火之明大火之明不如星之明星之明不如月之明月之明不如日之明【樓灰經忉利天品】凡牛之力百當水牛力一水牛力百當靑牛力一靑牛力百當犛牛力一犛牛力百當竹牛力一竹牛力百當艸象力一艸象力百當凡象力一凡象力百當黑象力一黑象力百當白象力一白象力百當龍力一龍力百當可畏力士力一可畏力士力百當叚力士力一段力士力百當崩惰力士力一崩惰力士力百當大破壞力士力一大破壞力士力百當半人乘力士力一半人乘力士力百當人乘力士力一人乘力士力百當大人乘力士力一【鴦崛髻經緣六】

譬如日灮比於闇防如以實語比於妄談如以須彌山比於眾山如以解脫比於系縛如以利益比於衰損如以善友比於怨家如以甘露比於毒藥如以白日比於昏夜如以僞珠比於眞寶如以巨富比於貧窮猶如行使比安住者如以螢火比於日光如無足者欲比猛風相去懸遠如以盲人比明眼者如以崄路比平坦道【正法念處經卷二十一】

譬如牛迹不受海水【阿盲王傳第一】

須彌山南有一大樹髙四千里諸鉢義鳥棲宿其上樹常不動有小鳥形類鶉鴳住止其上樹卽振搖鉢義鳥語樹神言無知我身將重而初不動小鳥未宿反更振動樹神言此鳥𨿽小從大海底來純食金剛金剛爲物所墮之處無不破壞所以大怖不能自安經以爲諭若有凡人解深經一句口誦心念身中三毒四魔八萬垢門皆不能自安何況博采眾法爲世橋梁者也【眾經撰雜譬諭經】

譬如小龍能雨一縣而不周徧𨿽爲人民潤不足言【修行道地經修行品】

如蠅虫翅所有風力不能吹動須彌山王【本緣經持王子品】如諸法無量智慧亦無量如函大蓋亦大函小蓋亦小【大智度論卷二】

譬如恆河不受大河以其狹小故大海能受眾流以其廣大故【大智度論卷四】

譬如月光𨿽大日出則滅【大智度論卷九】

如人𨿽到大海以器小故不能取無量水【大智度論三十二】如一切艸木力不如火一切諸明勢不如日亦如十方世界諸山不如一金剛珠【大智度論卷三十五】

譬如快馬下一鞭便走駑馬多鞭乃去【大智度論卷三十六】譬如遠行或有乘羊而去或有乘馬而去或有神通去者乘羊者久久乃到乘馬者差速乘神通者發意頃便到【大智度論卷三十八】

譬如時雨如有國土漑灌種蒔及種種用水常苦不足若時雨普降無不沾洽無不如願【大智度論卷五十五】

譬如大雨大樹則多受小樹則少受【大智度論卷六十五】

譬如水深淺無定若於小兒則深長者則淺乃至大海於人則深於羅防阿修羅王則淺【大智度論卷六十六】

如雷霆小鳥則怖畏悶死孔雀大鳥歡喜儛戲【大智度論卷七十一】

譬如大臣功業𨿽大不及太子【大智度論卷七十一】

譬如壁中先有空相小兒以撅釘之力少故不入大力者能入【大智度論卷七十二】

譬如轉輪聖王寶藏中諸寶無能分別知其價者聖王出寶賜人正可知其所得者【大智度論卷八十五】

譬如國王見一張防不以爲多貧者見之以爲多【大智度論卷九十六】

如小海船力可度大海水船力不可渡惟有神通者能渡【大智度論卷一百】

譬如香象蹴蹋非驢所及【入大乘論卷下】

𨿽善修理彼迦柘珠終不能爲鞞璢璃寶【菩提資糧論卷四】譬如人以小器盛水著一升鹽則不可飲若復有人以一升鹽投入大海尙不覺鹽味何況叵飲何以故水多鹽少故【十住毘婆沙論卷五】

譬如一縷其量微小能持一華一系華已勢力便盡不復能系復有一縷能持二華再系華已勢力便盡復有一縷能持多華多系華己其力方盡又如流水其性微小流經一步勢力便盡有第二水其性稍大流經兩步勢力方盡有第三水其性廣大流經多步勢力乃盡又如酢滴其性淡薄惟能酢彼一滴之水不能酢多有第二滴其性稍嚴酢二滴水不能酢多有餘酢滴其性更嚴乃至能酢眾多滴水【瑜伽師地論六十】

譬猶秋毫之慿五嶽觸氏之附六軍【明集十】

郤克躧足豈從邯鄲比蹤盧敖捷至寧與若士齊迹【明集十】

江海淵曠非井蛙所逹泊然入定豈外道能幹【明集十】篤時之虫驚疑於往來滯甃之鼃河漢於遠大其故何也淪蒙怠而爭一息抱孤陋而守井幹豈知天地之長久溟海之壯闊【明集十】

江海所以異於行潦者以其深廣也五嶽所以別於丘陵者以其髙大也若髙不絕山阜跛羊淩其巓深不絕涓流孺子浴其淵麒麟不處苑囿之中吞舟之魚不遊數仞之溪剖三寸之蚌求明月之珠探枳棘之巢求鳯凰之雛必難獲也何者小不能容大也【明集牟子理惑論】語其量也猶嵩華與培塿殊峻溟渤將坎井異深【辯正論卷六】

猶炎威赫耀童子不能正目而視迅雷奮擊懦夫不能張耳而聽【辯正論卷六】

終馗無大椿之久蜉蝣罕鶴之年【辯正論卷六】

匠者之前難爲斤斧【辯正論卷七】

譬如輭夫爲將𨿽復將兵終身卒無功名若英雄奮發禍亂立定一日之勲名蓋天下【法苑珠林卷八十八】

吞舟之魚不產溝洫之水鵬鵾之鳥豈翔尺鷃之林也【法苑珠林卷八十八】

小乘人骨金剛肉非金剛也大乘中內外金剛一切實滿有大勢力無病處故【羅什譯維摩詰經弟子品】

諭林卷二十四

欽定四庫全書

諭林卷二十五

明徐元太撰人事門

遭遇

噬膚滅鼻乘剛也【易噬嗑】

綏之則安動之則苦尊之則爲將卑之則爲虜抗之則在靑雲之上抑之則在深泉之下用之則爲虎不用則爲鼠【前漢書東方朔傳】

湣吾累之眾芬兮颺煜煜之芳苓遭季夏之凝霜兮慶夭顇而防榮【前漢書揚雄傳上】

當塗者入靑雲失路者委溝渠旦握權則爲卿相夕失勢則爲匹夫譬若江湖之雀渤澥之鳥乘鴈集不爲之多雙鳬飛不爲之少【前漢書楊雄傳下】

曩者王塗蕪穢周失其禦侯伯方軌戰國橫騖於是七雄虓闞分裂諸夏龍戰而虎爭遊說之徒風颺電激並起而救之其餘猋飛景附煜霅其間者蓋不可勝載當此之時拉朽摩鈍鉛刀皆能壹斷【前漢書敍傳上】

方今大漢灑掃羣穢夷險芟荒廓帝紘恢皇綱基隆於羲農規廣於皇唐其君天下也炎之如日威之如神函之如海養之如春是以六合之內莫不同源共流沐浴徳稟卬太和枝附葉著譬猶艸木之植山林鳥魚之毓川澤得气者蕃滋失時者零落參天地而施化豈云人事之厚薄哉【前漢書敍傳上】

當此之時𨿽下愚之才居之猶能使恩同天地威侔鬼神暴風疾霆不足以方其怒陽春時雨不足以諭其澤周孔數千無所復角其聖賁育百萬無所復奮其勇矣【後漢書仲長綂列傳】

廣廈成而茂木暢逺求存而良馬縶【後漢書崔駰列傳】

芳蘭生門不得不鉏【蜀志周羣傳】

𨿽薄供時用白茅猶爲珍冰霜晝夜結蘭桂摧爲薪【晉書樂下】

不幸橫防此中自不能防腳於風塵之外【晉書庾亮傳】偉哉橫海鱗壯矣垂天翼一旦失風水翻爲螻蟻食【宋書謝晦傳】

良寶遇拙則奇文不顯逹士逢讒則英才滅耀故墜葉垂蔭明月爲之隔輝堂宇畱光蘭燈有時不照【南齊書劉祥傳】希世之寶違時則賤偉俗之器無聖必淪故鳴玉黜於楚岫章甫窮於越人【南齊書劉祥傳】

俱沐溫光獨酸霜露【南齊書何昌寓傳】

由斯言之非兩漢棟梁之所育近代薪樗之所產哉蓋好尙之道殊遭遇之時異也【周書史臣儒林傳】

夫謀莫難於必聽事莫難於必成成必合於數聽必合於情故抱薪加火爍者必先燃平地注水濕者必先濡【鄧析子轉辭】

楊布問曰有人於此年兄弟也言兄弟也才兄弟也貌兄弟也而壽夭父子也貴賤父子也名譽父子也愛憎父子也吾惑之【列子力命】

宋有蘭子者以技幹宋元宋元召而使見其技以防枝長倍其身屬其踁並趨並馳弄七劍迷而躍之五劍常在空中元君大驚立賜金帛又有蘭子又能燕戲者聞之復以干元君元君大怒曰昔有異技幹寡人者技無庸適值寡人有歡心故賜金帛彼心聞此而進復望吾賞拘而擬戮之經月乃放【列子說符】

魯施氏有二子其一好學其一好兵好學者以術幹齊侯齊侯納之爲諸公子之傅好兵者之楚以法幹楚王王悅之以爲軍正祿富其家爵榮其親施氏之鄰人孟氏同有二子所業亦同而窘於貧羨施氏之有因從請進趨之方二子以實告孟氏孟氏之一子之秦以術幹秦王秦王曰當今諸侯力爭所務兵食而已若用仁義治吾國是滅亡之道遂宮而放之其一子之衞以法幹衞侯衞侯曰吾弱國也而攝乎大國之間大國吾事之小國吾撫之是求安之道若賴兵權滅亡可待矣若全而歸之適於他國爲吾之患不輕矣遂刖之而還諸魯旣反孟氏之父子叩胸而讓施氏施氏曰凡得時者昌失時者亡子道與吾同而功與吾異失時者也非行之繆也且天下理無常是事無常非先日所用今或棄之今之所棄後或用之此用與不用無定是非也投隙抵時應事無方屬乎智智茍不足使君博如孔丘術如呂尙焉往而不窮哉孟氏父子捨然無慍容曰吾知之矣【列子說符】

人有見宋王者賜車十乘以其十乘驕穉莊子莊子曰河上有家貧恃緯蕭而食者其子沒於淵得千金之珠其父謂其子曰取石來鍜之夫千金之珠必在九重之淵而驪龍頷下子能得珠者必遭其睡也使驪龍而悟子尙奚微之有哉今宋國之深非直九重之淵也宋王之猛非直驪龍也子能得車者必遭其睡也使宋王而寤子爲虀粉矣【莊子列禦冦】

楚人和氏得玉璞楚山中奉而獻之厲王厲王使玉人相之玉人曰石也王以和爲誑而刖其左足及厲王薨武王卽位和又奉其璞而獻之武王武王使玉人相之又曰石也王又以和爲誑而刖其右足武王薨文王卽位和乃抱其璞而哭於楚山之下三日三夜泣盡而繼之以血王聞之使人問其故曰天下之刖者多矣子奚哭之悲也和曰吾非悲刖也悲夫寶玉而題之以石貞士而名之以誑此吾所以悲也王乃使玉人理其璞而得寶焉遂命曰和氏之璧【韓非子和氏】

凡能聽說者必逹乎論議者也世主之能識論議者寡所遇惡得不茍凡能聽音者必逹於五聲人之能知五聲者寡所善惡得不茍客有以吹籟見越王者羽角宮徴啇不謬越王不善爲野音而反善之說之道亦有如此者也【呂氏春秋遇合】

人有大臭者其親戚兄弟妻妾知識無能與居者自苦而居海上海上人有說其臭者晝夜隨之而弗能去說亦有若此者【呂氏春秋遇合】

夫楩柟豫章天下之名木生於深山之中產於溪谷之傍立則爲太山眾木之宗僕則爲萬世之用浮於山水之流出於防防之野因江河之道而逹於京師之下因於斧斤之功舒其文彩之好精捍直理宻致博通虫蠍不能穿水濕不能傷在髙柔軟入地堅彊無膏澤而光潤生不尅畫而文章成上爲帝王之禦物下則賜公卿庻賤不得以備器械閒絕以關梁及隘於山阪之阻隔於九坑之隄僕於巍崔之山頓於窅防之溪樹籠蔓延而無間石崔巍嶄巖而不開廣者無舟車之通狹者無步擔之蹊啇賈所不至工匠所不窺知者所不見見者所不知功棄而徳亡腐朽而枯傷轉於百仞之壑惕然而獨僵當斯之時不如道傍之枯楊詰屈委曲不同然生於大都之廣地近於大匠之名工則材器制斵規矩度量堅者補朽短者續長大者治壇小者治觴飾以丹漆斁以明光上備大牢春秋禮庠褒以文彩立禮矜莊冠帶正容對酒行觴卿士列位布陳宮堂望之者目近之者鼻芳故事閉之則絕吹之則通抑之則沈興之則揚處地楩梓賤於枯楊徳美非不相絕也才力非不相懸也彼則枯槁而遠棄此則爲宗廟之器者通與不通亦如是也【陸子資質】

夫歷陽之都一夕反而爲湖勇力聖知與罷怯不肖者同命巫山之上順風縱火膏夏紫芝與蕭艾俱死故河魚不得明目穉稼不歸育時其所生者然也故世治則愚者不得獨亂世亂則智者不能獨治身蹈於濁世之中而責道之不行也是猶兩絆騏驎而求其致千里也置猿檻中則與豚同非不巧睫也無所肆其能也舜之耕陶也不能利其裏南面王則徳施乎四海仁非能益也處便而勢利也【淮南子俶眞訓】

世無災害𨿽神無所施其徳上下和輯𨿽賢無所立其功【淮南子本經訓】

夫防者所以攻城也鏡者所以照形也宮人得戟則以刈葵盲者得鏡則以蓋巵不知所施之也故善鄙不同誹譽在俗趨捨不同逆順在時【淮南子人間訓】

夫項槖七嵗爲孔子師孔子有以聽其言也以年之少爲閭丈人說救敲不給何道之能明也【淮南子修務訓】

孟子說齊宣王而不說淳於髠侍孟子曰今日說公之君公之君不說意者其未知善之爲善乎淳於髠曰夫子亦誠無善耳昔者匏巴鼔瑟而濳魚出聽伯牙鼔琴而六馬仰秣魚馬猶知善之爲善而況君人者也孟子曰夫電雷之起也破竹折木震驚天下而不能使聾者卒有聞日月之明徧照天下而不能使肓者卒有見今公之君若此也淳於髠曰不然昔者揖封生髙啇齊人好歌杞梁之妻悲哭而人稱詠夫聲無細而不聞行無隱而不形夫子茍賢居魯而魯國之削何也孟子曰不用賢削何有也吞舟之魚不居潛澤度量之士不居污世夫蓺冬至必雕吾亦時矣詩曰不自我先不自我後非遭雕世者歟【韓詩外傳】

夫驥之才千里非造父不能使禹之知萬人非舜爲相不能用【鹽鐵論利議】

故事人加則爲宗廟器否則廝養之舋木於越之鋌不礪匹夫賤之工人施巧人主服而朝也【鹽鐵論殊路】

方李斯在荀卿之門闒茸與之齊軫及其奮翼髙舉龍升驥騖過九軼二翶翔萬仞鴻鵠驊驑且同侶況跛牂燕雀之屬乎【鹽鐵論毀學】

緜緜之葛在於曠野良工得之以爲絺紵良工不得枯死於野此七士者不遇明君聖主幾行乞丏枯死於中野譬猶緜緜之葛矣【說苑尊賢】

霜降閉戶蟄虫隱處不見日月與死爲伍【焦氏易林坤之需】典冊法書藏在蘭臺𨿽遭亂潰獨不遇災【焦氏易林坤之大畜】秋花冬萼數被嚴霜甲兵當庭萬物不生【焦氏易林小畜之蹇】夏麥麩麯霜擊其芒【焦氏易林泰之賁】

白鶴銜珠夜室反明懷我徳音身受光榮【焦氏易林謙之泰】鸇鳩徙來西至平州遭逢雷雹損我葦蘆【焦氏易林謙之革】探鷇得螽所願不喜【焦氏易林觀之復】

秋隼冬翔數被嚴霜【焦氏易林賁之隨】

捕魚遇蟹利得無幾【焦氏易林旡妄之歸妹】

三鴈俱飛避暑就涼適與矰遇爲繳所傷【焦氏易林頥之屯】膠車駕東與雨相逢【焦氏易林大過之蠱】

車行千里塗不污輪【焦氏易林坎之履】

風塵坎坷不見南北行迷失利復反其室【焦氏易林坎之咸】云夢苑囿萬物蕃熾犀象玳瑁荊人以富【焦氏易林遁之渙】登危入厄四時變易春霜夏雪物皆凋落【焦氏易林萃之明夷】駕福乘喜東至嘉國【焦氏易林解之睽】

蛇得澤艸不憂危殆【焦氏易林渙之坤】

次五田遇禽人莫之禁測曰田遇禽誠可勉也【太經第四遇】治世則陽明開而小人爲泥沙亂世則陰濁濫而君子爲魚肉【天祿閣外史黨錮】

夫貧賤者士之素也用之則爲春陽不用則爲秋陰逹則萬鐘而不加喜窮則一瓢而不加憂故仲尼聖矣不能爲夷吾之霸齊孟軻賢矣不能爲子產之興鄭何則遇與不遇耳【天祿閣外史待樵】

子徒知曲竹之可規而烏知曲棟不可以使之直乎知曲世之可規而不知曲主不可使之庭乎鷹隼爲鳳狐貍爲麟葭菼爲蘜蒺藜爲蘭故賢士之處世明主求焉常主忽焉是故放勲以之讓后羿以之棄髙宗以之夢帝莘以之剖周公以之握穆公以之殉句踐以之謀祖龍以之坑由此觀之賢士之顯戮時也故負鼎而幹湯伊尹不知其爲顯及授之以阿衡而伐夏則顯矣歷說十二諸侯孔子不知其爲戮及絕糧而削迹行不稅冕則戮矣【天祿閣外史去就】

物以春生人保之以秋成人必不能保之卒然牛馬踐根刀鎌割莖生者不育至秋不成不成之類遇害不遂不得生也夫鼠渉飯中捐而不食捐飯之味與彼不污者鈞以鼠爲害棄而不禦君子之累害與彼不育之物不禦之飯同一實也俱由外來故爲累害【王充論衡累害篇】髙鳥死良弓藏狡兔得良犬烹權詐之臣髙鳥之弓狡兔之犬也安平身無宜則弓藏而犬烹安平之主非棄臣而賤士世所用助上者非其宜也【王充論衡定賢篇】

螢火之明掩於日月之光忠臣之聲蔽於賢君之名【王充論衡定賢篇】

馬圄之說無方而野人說之子貢之說有義野人不聽吹籟工爲善聲因越王不喜更爲野聲越王大說故爲善於不欲得善之主𨿽善不見愛爲不善於欲得不善之主𨿽不善不見憎【王充論衡逢遇篇】

或無伎妄以姦巧合上志亦有以遇者竊簪之臣雞鳴之客是竊簪之臣親於子反雞鳴之客幸於孟嘗子反好偸臣孟嘗愛僞客也以有補於人君人君賴之其遇固宜或無補益爲上所好籍孺鄧通是也籍孺幸於孝惠鄧通愛於孝文無細簡之才微薄之能偶以形佳骨皮媚色稱夫好容人所好也其遇固宜或以醜面惡色稱媚於上嫫母無鹽是也嫫母進於黃帝無鹽納於齊王故賢不肖可豫知遇難先圖【王充論衡逢遇篇】

商鞅三說秦孝公前二說不聽後一說用者前二帝王之論後一霸者之議也夫持帝王之論說霸者之主𨿽精見距更調霸說𨿽麤見受何則精遇孝公所不得麤遇孝公所欲行也【王充論衡逢遇篇】

處尊居顯未必賢遇也位卑在下未必愚不遇也故遇或抱洿行尊於桀之朝不遇或持潔節卑於堯之廷【王充論衡逢遇篇】

昔周人有仕數不遇年老白首泣涕於塗者人或問之何爲泣乎對曰吾仕數不遇自傷年老失時是以泣也人曰仕柰何不一遇也對曰吾年少之時學爲文文徳成就始欲仕宦人君好用老用老主亡後主又用武吾更爲武武節始就武主又亡少主始立好用少年吾年又老是以未嘗一遇仕宦有時不可求也【王充論衡逢遇篇】進能有益納說有補人之所知也或以不補而得祐或以有益而獲罪且夏時罏以炙濕冬時扇以翣火世可希主不可準也說可轉能不可易也【王充論衡逢遇篇】

蜘蛛結网蜚虫過之或脫或獲獵者張羅百獸羣擾或得或失漁者罾江湖之魚或存或亡或姦盜大辟而不知或罰贖小罪而發覺災气加人亦此類也【王充論衡幸偶篇】徳令降於殿堂命長之囚出於牢中天非爲囚未當死使聖王出徳令也聖王適下赦拘囚適當免死猶人以夜臥晝起矣夜月光盡不可以作人力亦倦欲一休息晝日光明人臥亦覺力亦復足非天以日作之以夜息之也作與日相應息與夜相得也【王充論衡偶防篇】

使火燃以水沃之可謂水賊火火適自滅水適自覆兩名各自敗不爲相賊今男女之早夭非水沃火之比適自滅覆之類也【王充論衡偶防篇】

長巨之物彊力之人乃能舉之重任之車彊力之牛乃能挽之是任車上阪彊牛引前力人推後乃能升逾如牛羸人罷任車退卻還墮坑谷有破覆之敗矣文儒懷先王之道含百家之言其難推引非徒任車之重也薦致之者罷羸無力遂卻退竄於巖穴矣【王充論衡效力篇】長數仞之竹大連抱之木工技之人裁而用之或成器而見舉持或遺材而遭廢棄非工技之人有愛憎也刀斧如有偶然也蒸谷爲飯釀飯爲酒酒之成也甘苦異味飯之熟也剛柔殊和非庖廚酒人有意異也手指之調有偶適也調飯也殊筐而居甘酒也異器而處虫墮一器酒棄不飲鼠涉一筐飯捐不食夫百艸之類皆有補益遭醫人采掇成爲良藥或遺枯澤爲火所爍等之金也或爲劍防或爲鋒銛同之木也或梁於宮或柱於橋俱之火也或爍脂燭或燔枯艸均之土也或基殿堂或塗軒戶皆之水也或漑鼎釡或澡腐臭物善惡同遭爲人用其不幸偶猶可傷痛況含精气之徒乎【王充論衡命義篇】

歷陽之都長平之坑其中必有命善祿盛之人一宿同塡而有遭逢之禍大命善祿盛不能郤也譬猶水火相更也水盛勝火火盛勝水遇其主而用也【王充論衡命義篇】夫能知之也凡石生光气不知之也金玉無潤色【王克論衡別通篇】

春物之傷或殘之也殘物不傷秋亦大長【王充論衡書解篇】譬猶田獵所經而有遺禽脫獸大火旣過時余不燼艸木也【抱朴子內篇道意】

譬猶金石之銷於罏冶瓦器之甄於陶竈𨿽由之以成形而銅鐵之利鈍罌甕之邪正適遇所遭非復罏竈之事也【抱朴子內篇塞難】

孤貧而精六藝者以遊夏之資而抑頓乎九泉之下因風而附鳳翼者以駑庸之資猶廻遑乎霞霄之表【抱朴子外篇勗學】

若夫羙玉不出重岫良弓不鑿百札驥騄不服朱軒命世不履爵勢則孰知其能攄符彩之耀頓云禽於千仞騁逸迹以追風康庻績於百揆乎夫其不遇亦得不雜糅於瓦石鈞賤於朽木列鑣於下乘等望於凡哉【枹朴子外篇名實】

非分之逹猶林卉之冬華也守道之窮猶竹栢之履霜也【抱朴子外篇廣譬】

虎豹不能噬於波濤之中螣蛇不能登淩於不霧之日撃雉兔則鸞鳳不及鷹鷂引耕犂則龍鱗不逮雙牸故武夫勇士無用乎晏如之世碩生逸才不貴乎力競之運【抱朴子外篇博諭】

騄駬之騁逸迹由造父之禦也禹稷之序百揆遭唐虞之主也故能不勞而千里至揖譲而頌聲作若乃臧獲之乘驌騻殷辛之臨三仁欲長驅輕騖則轡急轅逼欲盡防竭忠則禍如發機所以車傾於險塗國覆而不振也故良駿敗於拙禦智士躓於闇世仲尼不能止魯侯之出晏嬰不能遏崔杼之亂其才則是主則非也【抱朴子外篇官理】

沈閭渟釣精勁之良也而不以擊則朝菌不能斷焉珧華黎緑連城之寶也委之泥濘則瓦礫積其上焉故可珍而不必見珍也可用而不必見用也【抱朴子外篇竆逹】晝競羲和之末景夕照望舒之餘耀【抱朴子外篇任命】

田蕪廩虛皆由有君夫君非塞田之蔓艸臣非耗倉之雀鼠也其蕪其虛卒由戹運水旱疫癘以臻凶荒【抱朴子外篇詰鮑】

種桑長江邊三年望當采枝條始欲茂忽值山河攺柯葉自摧折根株浮滄海春蠶旣無食寒衣欲誰待本不植髙原今日復何悔【陶靖節集詩五言】

然將相以位隆特逹文士以職卑多誚此江河所以騰湧涓流所以寸析者也【文心雕龍程器】

榮凋有命困過有期故春蘂𨿽茂假朝露而抽翠秋葉誠危因微風而飄零【劉子言苑】

星著天而後天下見王陽貢禹時主所揚而後名顯也仲元𨿽有賢徳而時不髙之故不彰【楊子法言注淵騫篇】

浮雲之馳奄忽相逾飄颻不定逮乎因風波蕩各在天之一隅以諭人之客遊飛薄亦爾【李善注文選李少卿與蘇武詩】明君時有蔽壅諭利眼臨云而息照俊乂待時而屢嘆諭明玉垢而掩輝【李善注文選陸士衡演連珠】

權假日以余榮比朝華而庵藹【文選魏都賦】

昔騄驥倚輈於吳阪長鳴於良樂知與不知也百里奚愚於虞而智於秦遇與不遇也【文選劉琨答盧諶詩序】

頴苕皆艸木也生潛隱之處則怨靑陽之不至生陵阜之上則哀素秋之早及【文選郭璞遊仙詩注】

昔爲匣中玉今爲糞上英【文選石崇王明君辭】

夫虎嘯風馳龍興雲屬故重華立而元凱升辛受生而飛廉進【文選劉峻辧命論】

火炎昆岡爍石與琬琰俱焚嚴霜夜零蕭艾與芝蘭共盡𨿽遊夏之英才伊顏之殆庻焉能抗之哉【文選劉峻辧命論】張良受黃石之符誦三略之說以遊於羣雄其言也如以水投石莫之受也及其遭漢祖也其言也如以石投水莫之逆也【文選李康運命論】

蚓蛾以不才陸槁蠎蛇以騰騖暴鱗連城之寶藏於褐裏三秀𨿽艶糜於麗采香惡乎芬賈惡乎在【補文選郭璞客傲】顧玆蓬蔚厠根蘭陂膏澤𨿽均華不足披逮春不茂未秋先萎【廣文選潘正叔陸士衡詩】

芝蘭蕭艾之秋形殊而並悴羽毛鱗介之怨聲異而俱哀【藝文類聚人部懷舊銘】

不見巫山火芝艾豈相離【藝文類聚人部隱逸上詩】

當其潛光荊野抱璞未理眾視之以爲石獨見知於卞子矌千載以遐棄倐一旦而見齒爲有國之偉寶禮神只於明祀豈連城之足云嘉遭遇乎知己【藝文類聚寶玉部玉賦】寒虫夕叫含輕重而同悲秋葉晚傷雜黃紫而俱墜【藝文類聚人部言誌書】

气氤桃李花靑跗含素萼旣爲風所開復爲風所落【文苑英華沈約天部六詩】

不見髙巓樹摧抗下爲薪豈甘【一作目覩】井中泥時至出作塵【文苑英華劉孝威樂府十九詩】

松生數寸時遂爲艸所沒未見籠云心誰知負霜骨弱幹可摧殘纖莖易淩忽何當數千尺爲君覆明月【文苑英華吳均寄贈一詩】

河津一名龍門水陸不通魚鼈之屬莫能上海大魚薄集龍門下數千不得上上則爲龍【太平禦覽居處部門】

田者命懸於天也人力𨿽修水旱不時則一年功棄矣【太平禦覽資產部田】

銅俱出於石爲鈴則小鑄鐘則大絲俱生於蠶爲繪則賤爲錦則貴【太平禦覽珍寶部銅】

在物莫尙於珠玉珠玉不覩王公則不爲寶【太平禦覽珍寶部珠下】

不謂夷之初旦明而未融虹蜺揚煇棄和取同【何氏語林識鑑範曄後漢書】

譬如池水蓮花中生開敷鮮榮甚可愛樂遇天霜雹悉皆毀壞【海空智藏經持誡品】

猶如盲值大浮木【元陽妙經卷八】

物有先貴後賤先富後貧猶如朱夏赫曦冬凜冽天旣炎涼不定人亦貴賤何常【道徳經注疏卷三】

如有病者乃假醫藥若無其疾醫藥無用【波羅蜜多經卷五百六十六】

若如彼陶家埏埴作瓦器或盛甘露蜜或受酪酥食計泥本一等爲器各別異所受又不同因盛而立名【法華經卷三】

或有時溝澗暴雨溢滿流疾趣下聲震四逺彼岸人喚此不聞聲此間人喚彼不聞聲或時溝澗水盡無餘【出矅經一無常品】

昔有羣賊共行刼盜多取財物卽共分之等以爲分惟有鹿野欽婆羅色不純好以爲下分與最劣者下劣者得之恚恨謂呼大失至城賣之諸貴長者多與其價一人所得倍於眾伴【百諭經卷】

昔有導師入海采寶時有五百人追之共行導師謂曰海中有五難一者激流二者洄波三者大魚四者女鬼五者醉菓能度此難乃可共行眾人要訖乘風入海到寶渚各行采寶一人不勝菓香食之一醉七日眾人寶足颿風已到欲嚴還出鳴鼔集人一人不滿四布求之見臥樹下醉未曾醒共扶來還折樹枝柱之共歸還國家門聞喜悉來迎逆醉者見無所得獨甚愁慼醉人不樂拄杖入市市人求價乃至二萬兩金其人與之問杖有何徳曰此爲樹寶搗燒此杖燻諸瓦石悉成珍寶【眾經撰雜譬諭經】

譬如大赦及者得脫不及者則不【大智度論卷八十八】

如壞軍得值大將則活遇小兵則死【大智度論卷十五】

奮激

今寡人念吳猶躃者不忘走盲者不忘視【吳越春秋句踐歸國外傳】水不激不能破舟矢不激不能飲羽【後漢書馮衍傳注】

天生少爲隊將十人同火屋後有一大阬廣二丈餘十人共跳之皆渡惟天生墜阬天生乃取實中苦竹剡其端使利交橫布阬內更呼等類共跳並畏懼不敢天生曰我向已不渡今者必墜此阬中丈夫跳此不渡亦何須活乃復跳之往反十餘曾無畱礙眾並嘆服【宋書孝義卜天與傳】

人仕宦不出當入不入當出安能長居戶限上【南史劉穆之傳】駛雪多積荒城之隈急風好起沙河之上克己類出甕牗之氓決命必在吞气之士何者寒荒之地風雪之所積慷慨之懷忠義之所聚【劉子激通】

平原五逹易行之衢也孤峯九折難陟之逕也從髙越下駑馬之步也騰峭登危飛鼯之足也以險而陟然後爲貴以難而升所以爲賢【劉子激通】

衝颷之激則折木湍波之湧必漂石風之體虛水之性弱而能披堅木轉重石者激勢之所成也【劉子激通】

楩柟郁蹙以成縟錦之癅蚌蛤結屙以銜明月之珠鳥飛則能翔靑雲之際矢驚則能逾白雪之嶺斯皆仍瘁以成明文之珍因激以致髙逺之勢【劉子激通】

夫雷霆必發而潛底震動枹鼔鏗鏘而介士奮竦故物不震不發士不激不勇【文選王褒四子講徳論】

越王思報吳冬則抱冰夏則握火【藝文類聚火部火】

王彥深不爲羣從所禮常懷恥慨欲以將領自奮每撫刀曰龍泉太阿汝知我者【何氏語林言志】

利之所激深宮之女皆儀秦也【困學紀聞卷十諸子】

昔有二人各畜力牛一人自誇欲得與彼牛角力若不如者要金錢五百試牛並耕一牛力實勝之其牛主罵曰獘牛努力牛聞其罵卽便臥地輸金錢五百枚復至後日主責牛曰名汝爲快牛乃使我失錢令我慚愧牛報其主曰更可試之當盡我力當還倍得彼錢卽復更耕如牛所言倍得彼錢【出曜經七口品】

昔有人捕得大象系以鐵鎖屬王波斯匿閉在華堂系絆不與食猶暴難禁制是時王家更被暴象皆著器仗有所徵伐夫戰象法有所攻伐必同聲喚時彼系象聞知有外來寇侵境者象懷瞠恚頓鎖自擲踏壞華堂馳走東西命敵而行【出曜經五無放逸品之餘】

諭林卷二十五﹤子部﹐類書類﹐諭林﹥

欽定四庫全書

諭林卷二十六

明徐元太撰人事門【二十四】

賴借

九二渙奔其機悔亡象曰渙奔其機得願也【易渙】

城之爲體由基土陪扶乃得爲城今下不陪扶城則損壞以此崩倒反復於隍猶君之爲體由臣之輔翼今上下不交臣不扶君君道傾危故云城復於隍【周易正義泰】葛也藟也延蔓於木之校本而茂盛諭子孫依緣先人之功而起【鄭氏箋詩旱麓】

周禮上瞽四十人中瞽百人下瞽百六十人有視了者相之【鄭氏箋詩有瞽】

王芻篇竹所以美盛者由得淇水浸潤之故武公所以徳盛者由得康叔之餘烈【毛詩正義淇澳】

芃蘭之支以柔弱恆延蔓於地有所依緣則起以興防穉之君以幼時恆闇昧於政有所任用乃能成其徳教【毛詩正義芃蘭】

子皮賦野有死麕之卒章趙孟賦常棣且曰吾兄弟比以安尨也可使無吠【左傳昭公元年】

所以傾而未顚決而未潰豈非仁人君子心力之爲乎【後漢書黃瓊傳論】

周書小開篇曰嗚呼汝何敬非時何擇非徳徳枳維大人大人枳維公公枳維卿卿枳維大夫大夫枳維士登登皇皇國枳維都都枳維邑邑枳維家家枳維欲無疆言上下相維遞爲藩蔽也【後漢書馮衍傳注】

明珠招駭於闇至蟠木取悅於先容【宋書顧覬之傳】

圖南因於積風伐國在於資給【魏書邢巒傳】

五方易辧尙待指南百世可知猶湏吹律【北齊書文苑李廣傳】今之禽獸麋鹿蜚鳥貞虫因其羽毛以爲衣裘因其蹄蚤以爲絝履因其水艸以爲飲食故惟使雄不耕稼樹藝雌亦不紡績織絍衣食之財固已具矣今人與此異者也賴其力者主不賴其力者不主【墨子非樂上】

湯武聖主也而不能與越人乘翰舟而浮於江湖伊尹賢相也而不能與胡人騎騵馬而服騊駼孔墨博通而不能與山居者入榛薄險阻也由此觀之則人知之於物也淺矣而欲以徧照海內存萬方不因道之數而專已之能則其窮不逹矣【淮南子主術訓上】

陰不能制於陽附於金柅易之柔道牽也【京氏易傳姤上】秋冬夜行照覽星辰【焦氏易林同人之咸】

不畏猛虎依人爲輔【焦氏易林遁之家人】

枯匏不朽利以濟舟渡逾江海旡有溺憂【焦氏易林震之震】犬畏虎狼依人作輔【焦氏易林未濟之隨】

浩浩之海濟樓航之力也航人無楫如航何【揚子寡見】次四鑑貞不迷於人攸資測曰鑑貞不迷誠可信也【大經第六瞢】

日之照幽不湏燈燭賁育當敵不待輔佐使將相知力若日之照幽賁育之難敵則文吏之能無所用也病作而醫用禍起而巫使如自能按方和藥入室求祟則醫不售而巫不進矣橋梁之設也足不能越溝也車馬之用也走不能追遠也足能越溝走能追遠則橋梁不設車馬不用矣【王充論衡程材篇】

且圓物投之於地東西南北無之不可策杖叩動才微輒停方物集地壹投而止及其移徙須人舉動賢儒世之方物也其難轉移者其動須人也【王充論衡狀畱篇】

湍瀬之流沙石轉而大石不移何者大石重而沙石輕也沙石轉積於大石之上大石沒而不見賢儒俗吏並在世俗有似於此是故金鐵在地焱風不能動毛芥在其間飛揚千里夫賢儒所懷其猶水中大石在地金鐵也其進不若俗吏速者長吏力劣不能用也【王充論衡狀畱篇】火之光也不舉不明有人於斯其知如水其徳如山力重不能自稱須人乃舉而莫之助【王充論衡效力篇】

奡育古之多力者身能負荷千鈞手能決觔伸鉤使之自舉不能離地智能滿胸之人宜在王闕須三寸之舌一尺之筆然後可動不能自進【王充論衡效力篇】

良玉須切磋璵璠就其形隋珠豈不曜雕瑩啟光榮【嵇中散集阮徳如答】

夫尋端之理猶獵師以得禽也縱使尋迹時有無獲然得禽曷嘗不由之哉【中散集答釋難宅無吉凶攝生論】

損黎於洿濘非夜光之不眞也由莫識焉投彤盧而不彎非防弱之不勁也坐莫賞焉故瓊瑤俟荊和而顯連城之賈烏號須逢而著陷堅之功飛兔待子豫而飊騰俊民值知己而宣力【抱朴子外篇名實】

火之然也不風不盛盛則景耀而聲揚【太經第二釋解】缾所以出水須繘以汲之猶君須於民以及祿也【太經第六劇解】

夫火以吹爇生熖鏡以瑩拂成鑑火不吹則無外耀之光鏡不瑩必闕內影之照故吹爲火之光瑩爲鏡之華人之寓代亦須聲譽以發光華猶比火鏡假吹瑩也【劉子因顯】

目不夜見非暗晝見非明有假也【莊子音義天下】

指之取火以鍼刺鼠以錐故假於物指是不至也【莊子音義天下】

因云灑潤則芬澤易流乘風載響則音徽自遠是以徳教俟物而濟榮名緣時而顯【文選陸機演連珠】

鉆燧吐火以續暘谷之晷揮翮生風而繼飛亷之功是以物有微而毗著事有而助洪【文選陸機演連珠】

且宦無金張之援遊無子孟之資而圖富貴之榮望殊異之寵是隴西之遊越人之射耳【文選應璩與岑文瑜書】

膺騰撇波而濟水不如乘舟之逸也衝渉田而致遠未若遵塗之疾也才蔽於無人行衰於寡黨此古今之患【文選王襃四子講徳論】

牽弱葛之蔓延寄陵風於松指曲蓬之直逹固有憑於原枲【補文選謝眺酬徳賦】

之燕入楚待騣足淩河越海寄輕舟【藝文類聚內典部內典頌】夫蒼龍非不神不能白日升天飄風𨿽疾不以霖雨不能揚塵故蒼蠅之飛不過十步自托騏驥之髮乃騰千里之路【藝文類聚虫豸部蠅書】

晉獻公𨿽與指南車終不覺矣齊桓公中才矣有指南而悟失之則惑管仲桓公指南車也【太平禦覽車部指南車】譬如有人年百二十老耄衰朽又加眾病所謂風病熱病痰病或三雜病是老病人欲從牀座起往他處而自不能有兩健人各扶一腋徐策令起而告之言莫有所難隨意欲往我等二人終不相棄必逹所趣安穩無損【波羅蜜多經卷三百一十二】

如諸貧人依富長者方出險難【波羅蜜多經卷五百六十八】

如險曠野行人疲倦遇善將導能令安穩【波羅蜜多經卷五百六十八】

譬如大火若遇艸木必無退還是諸艸木皆順益火發其光明【波羅蜜多經卷五百七十二】

如人左手佐助右手【放光波羅蜜經】

譬如有城無有樓閣園林池沼亦無象馬遊行之處彼城之主𨿽有力安處而城無樓閣諸功徳故則非莊嚴【大寶積經二十】

如人處險要因機杖亦如執炬覩見諸器【本緣經鹿品】譬如老人夜行無杖則蹶【大智度論卷十四】

譬如絕崖險道假梯能上又如深水因船得度【大智度論卷十八】

譬如水性自冷假火故熱止火停久水則還冷【大智度論三十一】

譬如苦藥服之甚難假之以蜜服之則易【大智度論三十五】譬如登樓得梯則易上【大智度論三十五】

如人闇道中然燈亦能自益亦能益人【大智度論卷三十九】譬如老病人依恃他力能行能立【大智度論卷五十三】

如夜中有所見皆是星月力【大智度論卷五十八】

如盲人爲有目者所將防故終不墜落溝壑【大智度論卷八十五】

因托

賁其須與上興也【易賁】

如木旣顚厥巢其猶有枝葉作休【汲周書嘗麥解】

緜緜葛藟【音壘】在河之滸【音虎】緜緜葛藟在河之涘【音俟】緜緜葛藟在河之漘【音辱詩國風葛藟】

南有樛【音鳩】木甘瓠【音防】累【音雷】之【詩小雅南有嘉魚】

蔦【音鳥】與女蘿【音羅】施【音異】於松栢蔦與女蘿施於松上【詩小雅頍弁】

葛生延而楚蘝生蔓於野諭婦人外成於他家【毛詩葛生注】

木枝以下垂之故故葛藟也得累而蔓之而上下俱盛【鄭氏箋詩樛木】

小鳥知止於丘之曲阿靜安之處而托息焉小臣擇卿大夫有仁厚之徳者而依屬焉【鄭氏箋詩緜蠻】

岐山之南周之原地膴膴然其土地皆肥美也其地所生堇荼之菜𨿽性本若今盡甘如飴味然【毛詩正義綿】莫莫然而延蔓者是葛也藟也乃施於木之條枚之上而長也以興依緣者此大王王季也乃依緣已之先祖之功業而起也【毛詩正義旱麓】

鹿死不擇音小國之事大國也徳則其人也不徳則其鹿也鋌而走險急何能擇【左傳文公十七年】

夫子之在此也猶燕之巢於幕上【左傳襄公二十九年】

十室之邑可以逃難百室之邑可以隱死以千乘之魯而不能存子糾以公爲病矣【谷梁莊公九年】

甘茂亡秦且之齊出關遇蘇子曰君聞夫江上之處女乎蘇子曰不聞曰夫江上之處女有家貧而無燭者處女相與語欲去之家貧無燭者將去矣謂處女曰妾以無燭故常先至掃室布席何愛於余明之照四壁者幸以賜妾何妨於處女妾自以爲有益於處女何爲去我處女相語以爲然而畱之今臣不肖棄逐於秦而出關願爲足下掃室布席幸無我逐也【戰國策秦昭襄王】

蘇代爲燕說齊未見齊王先說淳於髠曰人有買駿馬者比三旦立市人莫之知往見伯樂曰臣有駿馬欲賣之比三旦立於市人莫與言子還而視之去而顧之臣請獻一朝之費伯樂乃還而視之去而顧之一旦而馬價十倍今臣欲以駿馬見於王莫爲臣先後者足下有意爲臣伯樂乎臣請獻玉璧一防黃金千鎰以爲馬食【戰國策燕王噲】

伯夷叔齊𨿽賢得夫子而名益彰顏淵𨿽篤學附驥尾而行益顯【史記伯夷傳】

甘茂曰臣得罪於秦懼而遁逃無所容迹臣聞貧人女與富人女防績貧人女曰我無以買燭而子之燭光幸有餘子可分我餘光無損子明而得一斯便焉今臣困而君方使秦而當路矣茂之妻子在焉願君以餘光振之蘇代許諾【史記甘茂傳】

明月之珠夜光之璧以闇投人於道路人無不按劍相眄者何則無因而至前也蟠木根抵輪囷離詭而爲萬乘器者何則以左右先爲之容也故無因至前𨿽出隋侯之珠夜光之璧猶結怨而不見徳故有人先談則以枯木朽株樹功而不忘今夫天下布衣窮居之士身在貧賤𨿽抱堯舜之術挾伊尹之辯懷龍逢比干之意欲盡忠當世之君而素無根扺之容𨿽竭精思欲開忠信輔人主之治則人主必有按劍相眄之迹是使布衣不得爲枯木朽株之資也【史記鄒陽傳】

社鼷不灌屋鼠不燻何則所托者然也【前漢書景十三王傳】但駑馬鈆刀不可彊扶數伯樂一顧之價而蒼蠅之飛不過數步卽托驥尾得以絕羣【後漢書隗囂列傳】

虎豹在山黿鼉在水各有所托【後漢書宋均列傳】

各著根於石上而垂陰乎千里亦未爲易也【魏志裂濳傳注】輅言吾非四淵之龍安能使白日晝陰卿若能動東風興朝云吾志所不讓也【魏志管輅傳注】

當今二公有晉之棟楹也吾方希逹如榱椽耳不憑之豈能立乎【晉書劉殷傳】

蘭植中塗必無經時之翠桂生幽壑終保彌年之丹非蘭怨而桂親豈塗害而壑利而生防有殊者隱顯之勢異也【晉書陸機列傳】

司契以不唱爲髙冕旒以因寄成用【宋書範泰傳】

眇眇纖蘿憑喬松以自聳蠢蠢輕蚋托驂尾而遠騖【陳書蔡景歷傳】

川澤之大污潦攸歸松栢之髙蔦蘿斯托【隋書史祥傳】煙霧可依騰蛇與蛟龍俱遠棲息有所蒼蠅同騏驥之速因人成事其功不難【隋書李徳林傅】

助祭者得嘗救鬭者得傷蔽於不祥之木爲雷霆所撲【丈子上徳】

以其所能托其所不能若舟之於車北方有獸名曰蟨鼠前而兔後趨則跲走則顚常爲蛩蛩距虛取甘艸以與之蟨有患害也蛩蛩距虛必負而走此以其所能托其所不能【呂氏春秋不廣】

防與驥致千里而不飛無糗糧之資而不饑【淮南子說林訓】今人待冠而飾首待履而行地冠履之於人也寒不能暖風不能障暴不能蔽也然而冠冠履履者其所自托者然也【準南子人間訓】

有鳥於此架巢於葭葦之顚天喟然而風則葭折而巢壞何其所托者弱也稷蜂不攻而社鼠不薰非以稷蜂社鼠之神其所托者善也故聖人求賢者以輔夫吞舟之魚大矣蕩而失水則爲螻蟻所制失其輔也【韓詩外傳】夫朝無賢人猶鴻鵠之無羽翼也𨿽有千里之望猶不能致其意之所欲至矣是故遊江海者托於船致遠道者托於乘欲霸王者托於賢伊尹呂尙管夷吾百里奚此霸王之船乘也【說苑尊賢】

孔子曰北方有獸其名曰蟨前足鼠後足兔是獸也甚矣其愛蛩蛩巨虛也食得甘艸必齧以遺蛩蛩巨虛蛩蛩巨虛見人將來必負蟨以走蟨非性之愛蛩蛩巨虛也爲其假足之故也二獸者亦非性之愛蟨也爲其得甘艸而遺之故也夫禽獸昆虫猶知比假而相有報也況於士君子之欲興名利於天下者乎【說苑復恩】

鷦鷯巢於葦苕著之髮毛建之女工不能爲也可謂完堅矣大風至則苕折卵破子死者何也其所托者使然也且夫狐者人之所攻也鼠者人之所燻也臣未嘗見稷狐見攻社鼠見燻也何則所托者然也【說苑善說】

孔子見羅者其所得者皆黃口也孔子曰黃口盡得大爵獨不得何也羅者對曰黃口從大爵者不得大爵從黃口者可得孔子顧謂弟子曰君子愼所從不得其人則有羅网之患【說苑敬愼】

蓬生枲中不扶自直白沙入泥與之皆黑【說苑談叢】

依賢固不困依富固不窮馬趼斬而復行者何以輔足眾也【說苑雜言】

鵠思其雄欲隨鳳東【焦氏易林需之離】

嫫母爲媒請求不得【焦氏易林蠱之姤】

宛馬疾步肓師坐禦目不見路中止不到【焦氏易林復之蹇】攀龍鱗附鳳翼巽以揚之勃勃乎其不可及乎【楊子淵騫】明星皓皓華藻之力也歟曰若是則奚爲不自髙曰皓皓者己也引而髙之者天也【楊子淵騫】

舟不能陸車不能浮然更相載故曰以其所能托其所不能也【呂氏春秋不廣解】

河發昆侖江起岷山水力盛多滂沛之流浸下益盛不得廣岸低地不能通流入乎東海如岸狹地仰溝洫決泆散在丘墟矣文儒之知有似於此【王充論衡效力篇】

登髙而建旌則其所視者廣矣順風而振鐸則其所聞者遠矣非旌色之益明鐸聲之益遠也所托者然也況居富貴之地而行其政令者乎【徐幹中論爵祿】

騰蛇配龍因霧而躍𨿽欲登天云罷陸略仗非啟體難以云托【山海經中山經圖贊】

凡木結根於靈山而匠石爲之寢斤斧小鮮寓身於龍池而漁父爲之息网罥蚊集鷹首則鳸鵦不敢啄鼠住虎側則貍犬不敢議【抱朴子外篇廣譬】

綴羽於金鐵置之於江湖必也沈溺防於泥沙非羽質重而性沈所托沈也載石於舟置之江湖則披風截波泛颺長澗非石質輕而性浮所托浮也摶牛之防飛極百步若附鸞尾則一翥萬里非其翼工所托迅也樓季足防追越奔光若駕疲防則日不涉一捨非其脛遲所托蹇也以是觀之附得其所則重石可浮短翅能遠附失其所則輕羽淪溺迅足成蹇【劉子托附】

故霜雁托於秋風以成輕舉之勢騰蛇附於春霧以希淩霄之防蟨鼠附於蛩蛩以攀追日之步碧蘿附於靑松以茂淩雲之蕊以夫鳥獸虫卉之志猶知因風假霧托峻附髙以成其事何況於人而無托附以就其名乎【劉子托附】

天之始旭則目察輕煙歲之將暮則蓬捲雲中目之能見蓬之能髙托日之光附風之勢也【劉子托附】

夫燕之巢幕銜泥補綴爛若綬紋𨿽陶匠逞妙不能爲之可謂固矣然凱旋剔幕則巢破子裂是所托危也鷦鷯巢葦之莖紩之以絲珠圓羅縐𨿽女工運巧不能爲之可謂固矣然防風歘至則葦折卵破者何也所托輕弱使之然也【劉子托附】

昔有賣良馬於市者已三旦矣而市人不顧乃謂伯樂曰吾賣良馬而市人莫賞願子一顧請獻半馬之價於是伯樂造市來而迎睇之去而目送之一朝之價遂至千金此馬非昨爲駑駘今成駃騠也由人莫之賞未有爲之顧盻者也夫樟木盤根鉤枝癭節蠧皮輪囷擁腫則眾眼不顧匠者采焉制爲殿堂塗以丹漆畫爲黼藻則百辟卿士莫不顧盼仰視木性猶是也而昔賤今貴者良工之爲容也荊蹊之珠夜光之璧薦之侯王必藏之以玉匣緘之以金縢若闇以投人則莫不相盻以愕按劍而怒何者爲無因而至故也若物無所因則良馬勞於駔闠美材朽於幽谷寶珠觸於按劍若有所因而至則良馬一顧千金樟木光於紫殿珠擎之玉匣今人之居代𨿽抱才智幽郁窮閨而無所因未有爲之聲譽先之以吹瑩欲望身之光名之顯猶捫虛風煎湯覓雪豈可得乎【劉子因顯】

幽蘭生乎通谷而長秀被乎髙岑言有托也【李善注文選陸士衡悲哉行】

枳句來巢空穴來風其所托者然【文選風賦】

顧葛藟之蔓延兮托微莖於樛木懼身輕而施重兮若履冰而臨谷【文選寡婦賦】

夫蚊虫終日經營不能越階序附驥尾則涉千里攀鴻翮則翔四海【文選王褒四子講徳論】

北土之性難以托根投人夜光鮮不按劍【文選呂安與茂齊書】曲蓬何以直托身依叢麻黔黎竟何常政成在民和【文選潘安仁河陽縣作詩】

譬彼樛木蔓葛以敷【文選慮諶贈劉琨詩】

楚使使者聘於齊王饗之於梧宮使者曰大哉梧乎王曰江海之魚必吞舟大國之樹必巨圍使者何怪焉【文選王仲宣贈文叔良詩注】

攀其鱗翼丏其餘論附駔驥之旄端軼歸鴻於碣石【文選劉孝標廣絕交論】

向若垂一鱗回一翼令吾子攀其飛騰之埶掛其羽翼之末猶奮迅於雲霄之際騰驤於四極之外【補文選夏侯湛抵疑】浮萍無根本非水將何依【廣文選傅休奕明月篇】

寄松爲女蘿依水如浮萍【廣文選曹子建閨情詩】

靈芝生河洲動搖因洪波蘭榮一何晚嚴霜悴其柯哀哉二芳艸不植泰山阿【廣文選韋孟酈文勝詩】

有階者易成基無因者難成時【意林周生列子】

如彼葛藟衍於樛木【藝文類聚嵗時部三月三日詩】

假摯風雲非由羽翮【藝文類聚職官部吏部尙書誄】

地均指日旣無迹而成髙仕若乘風故不行而自遠【藝文類聚戰官部儀同章】

傍玉流溫依蘭染薰【藝文類聚人部友悌詩】

孟嘗君寄客於齊王三年不見用客反見孟嘗君曰不知臣罪耶君之過也孟嘗君曰縷因鍼而入不因鍼而急夫子之才必薄矣客曰不然臣見鷦鷯巢於葦之苕鴻毛著之已建之安工女不能爲可謂完堅矣大風至則苕折卵破者其所托者使然也【藝文類聚島部鷦鷯】

附蒼蠅於驥尾托明鏡於朝光【藝文類聚人部贈答賦】

燕鼎在舟𨿽重不沈【藝文類聚人部贈答詩】

如懸蘿之附松似浮萍之托津【藝文類聚人部哀傷賦】

靑靑女蘿艸上依髙松枝幸庇眷恩爲惠不可訾【太平禦覽樂部莵絲】

譬如蓮花不生陸地滋濕之處乃生是花【三十六部尊經按魔經偈】譬如大地以種散中眾緣和合則得生長應知大地與種生長爲所依止爲能建立【波羅蜜多經卷一】

設空箱篋由曾置珠其器仍爲眾人愛重【波羅蜜多經卷八】如有女人端正巨富若無彊夫所守防者易爲惡人之所侵淩【波羅蜜多經卷三百五十】

如人依王𨿽極貧匱而不被辱【波羅蜜多經五百八十三】

譬如有人善解斷事曾於無量長者居士商賈眾中數數斷事有匱乏故頻於長者居士等所借便財物恐他來索無力酬還遂依附王冀免拘縶時諸債主怖畏王故不敢牽掣挫辱彼人所以者何彼所依附王力甚大難可當敵【波羅多經五百八十三】

若是珠在篋中𨿽舉珠去以珠功徳故其篋則貴【小品波羅蜜經卷二】

如依牛糞生虫糞非是虫虫非離糞然依於糞因緣和合虫乃得生身作黃色【大寶積經卷五十六】

如依棗生虫棗非是虫虫非離棗然依於棗因緣和合虫乃得生身作赤色【大寶積經卷五十六】

如依靑艸虫乃得生艸非是虫虫非離艸然依於艸因緣和合虫乃得生身作靑色【大寶積經卷五十六】

如依酪生虫身作白色【大寶積經卷五十六】

譬如一切種子叢林皆依大地之所生長若地壞者彼亦隨壞【大寶積經卷一百一十九】

譬如射師有諸弟子𨿽未慣習其師技藝然其智慧方便善巧餘一切人所不能及【大方廣佛華嚴經卷七十八】

譬如黑蜂依船而位遊於大海隨船飄蕩【大乘宻嚴經卷上】譬如有人鞘中防刀彼作是念鞘異刀異而刀從鞘出又如有人合麻爲繩彼作是念麻異繩異而繩從麻出又如有人篋中出蛇彼作是念篋異蛇異而蛇從篋出又如有人從簏出衣彼作是念簏異衣異而衣從簏出【長阿含經卷十三】

如人依於栰安穩至彼岸【阿育王經偈基四】

譬如近尊者必當獲大利【修行道地經慈品】

世間有二知識常與人爲因緣令人得大罪亦令人得大福何謂二知識一者惡知識二者善知識譬如賊帥造惡逆殺害君父破亂天下眾生被毒殃無不加與之從事令人得大罪如釋迦文菩薩發意求道救度眾生四等四恩接護一切三界五道靡不度也所謂善知識與之從事令人得大福【雜譬諭經上】

譬如香在器中香𨿽去餘气故在【大智度論論卷二】

譬如曲艸生於麻中不扶自直【大智度論卷十四】

譬如沈石𨿽重依船得度【大智度論三十五】

譬如重囚應死有勢力者防則受鞭杖而已又如王子𨿽作重罪以輕罰除之以是王種中生【大智度論卷二十七】譬如毒蛇欲食蝦蟇常隨逐之蝦蟇到摩祗藥所蛇聞藥气毒卽消歇【大智度論卷五十六】

如人攀緣枝葉則墜落若促莖榦則堅固【大智度論卷六十八】故願憑流颺以托鱗翮【明集防何衡陽逹性論】

諭林卷二十六

欽定四庫全書

諭林卷二十七

明徐元太撰人事門【二十五】

勸助

誰能亨魚漑之釡鬵【音尋】誰將西歸懷之好音【詩國風匪風】之子於狩言韔【音暢】其弓之子於釣言綸之繩【詩小雅采緑】衡門誘僖公也願而無立志故作是詩以誘掖其君也【毛詩衡門】

婦子來饋饟其農人於田野乃逆而媚愛之言勸其事勞不自若【鄭氏箋詩載芟】

人見池水之竭盡矣豈不言云由其外之濵厓無水以益之故也以諭人見王政之喪亂矣豈不言曰由其外之羣臣無賢以佐之故也人見泉水之枯竭矣豈不言云由其內之地巾無水以生之故也以諭人見王政危亂矣豈不言曰由其內之妃後無徳以助之故也【毛詩正義召旻】

人之相與也譬如舟車然相濟也已先則援之彼先則推之是故人非人不濟馬非馬不走土非土不髙水非水不流【大戴禮記魯子制言上】

夫二子者或挽之或推之欲無入得乎【左傳襄公十四年】晉禦其上戎亢其下譬如捕鹿晉人角之諸戎犄之與晉踣之【左傳襄公十四年】

人有言曰無過亂人之門又曰佐饔者嘗焉佐鬭者傷焉【國語周】

衞非彊於趙也譬之衞矢而魏機也借力魏而有河東之地【戰國防齊閔王】

斯何異燎之方盛又防膏以熾之哉【吳志張溫傳注】

小水不容大舟若縱才力足以濟事亦不假君爲鱗翼【晉書桓謙傳】

乘釁之徒因翼生羽【北史周本紀上】

世之君子欲其義之成而助之修其身則慍是猶欲其墻之成而人助之築則慍也豈不悖哉【墨子貴義】

今有燎者此於一人奉水將灌之一人摻火將益之功皆未至子何貴於二人巫馬子曰我是彼奉水者之意而非夫摻火者之意【墨子耕柱】

且有二生於此善星一行爲人筮者與處而不出者其精孰多公孟子曰行爲人筮者其精多子墨子曰仁義鈞行說人者其功善亦多何故不行說人也【墨子公孟】今夫世亂求美女者眾美女𨿽不出人多求之今求善者寡不彊說人人莫之知也【墨子公孟】

夫子三侵魯而綽三從是鼔鞭於馬靳也【墨子魯問】

使失路者而肯聽習問知卽不成迷也今眾人之所以欲成功而反爲敗者生於不知道理而不肯問知而聽能【韓非子解老】

𨿽有堯之智而無眾人之助大功不立有烏獲之勁而不得人助不能自舉有賁育之彊而無法術不得長生【韓非子觀行】

佐祭者得嘗佐鬭者得傷防不祥之木爲雷霆所撲【淮南子說林訓】

比目之魚所以不見得於人者以偶視而俱走也今秦有兼吞天下之志日夜伺間不忘於側息也趙魏與之鄰接而彊弱不敵秦所以不敢圖並趙魏者徒以二國並目周旋者也【孔叢子論勢】

始皇方獵六國而翦牙款【楊子淵騫】

次四翕其羽利用舉測曰翕其羽朋友助也【太經第五翕】日𨿽暮長庚星在前扶助常有光明也【前漢書注禮樂志】翼戴崇奬以成帝業若車之行助推其轂故得引重而致遠也【前漢書注燕王傳】

曵纖經於前鳴長桹於後所以驚魚令入网也【李善注文選西徵賦】

飛塵增山霧露增海【事類賦天部露注】

紼謳所生必於斥苦司馬彪曰斥疏緩也苦用力也引紼所以有謳歌者爲人用力不齊故促急之也【困學紀聞卷十諸子】

敬竭爝火之見仰助陽暉之明【玉皇本行集經】

譬如熾火將大木薪擲置其中如是數數擲中其火轉增熾盛不減【發覺淨心經卷上衣四】

譬如國王遣兵有所攻擊兵弱欲不如王復遣兵往助之兵便得勝人有諸惡如兵少弱時人持善心消滅惡心譬如王增兵得勝持五善心消五惡心譬如戰鬭得勝是爲精進助善如是【那先比丘經卷上】

昔有一聚落去王城五由旬村中有好美水王村人常使日日送其美水村人疲苦悉欲移避遠此村去時彼村主語諸人言汝等莫去我當爲汝白王攺五由旬作三由旬使汝得近往來不疲卽往白王王爲攺之作三由旬眾人聞己便大歡喜有人語言此故是本五由旬更無有異𨿽聞此言信王語故終不肯捨世間之人亦復如是修行正法度於五道向湼槃城心生厭倦便欲捨離頓駕生死不能復進如來法王有大方便於一乘法分別說三小乘之人聞之歡喜以爲易行修善進徳求度生死後聞人說無有三乘故是一道以信佛語終不肯捨【百諭經卷上】

助成我者三十七道品猶人有眷屬相助成者也【僧肇注維摩詰經菩薩行品】

食報

積善之家必有餘慶積不善之家必有餘殃【易坤】

天下人行善者皆欲速得其福恬然者少也以爲福祿在天求之無益捨置仁義不求爲善是由農夫任天不復耘治其苖也其遲福欲急得之者由此揠苗人也非徒無益於苖乃反害之【趙氏注孟公孫丑上】

是謂農夫盡力他食其秋【魏書孫紹傳】

利出者實及怨往者害來發於此而應於外者惟請是故賢者愼所出【列子說符】

其施厚者其報美其怨大者其禍深薄施而厚望畜怨而無患者古今未之有也【淮南子繆稱訓】

聖王布徳施惠非求報於百姓也郊望禘嘗非求報於鬼神也山致其髙雲雨起焉水致其深蛟龍生焉君子致其道徳而福祿歸焉夫有陰徳者必有陽報有隱行者必有昭名【說苑貴徳】

眾正之積福無不及也眾邪之積禍無不逮也【說苑談叢】見言出則響入形往則影來明報應之理不異於此也【張湛注列子說符】

塗遠者其至必遲施厚者其報常晚【抱朴子外篇廣譬】

影響不能無形聲以著餘慶不可以無徳而招【抱朴子外篇廣譬】

得報不同猶如聲發聲發不異隨處應響大小不同【海空智藏經序品】

小則報小大則報大如防如矩如繩如墨皆相應赴分毫不差【海空智藏經序品】

譬如有人臨空而語聲響彼谷反應無差若作鄙言響還卽鄙若作善聲響還卽善若作歌聲響還卽歌若作哭聲響還卽哭若作大聲響還卽大若作小聲響還卽小若作中聲響還卽中若相召喚【海空智藏經序品】

人爲陽善吉人報之人爲陰善鬼神報之人爲陽惡賊人治之人爲陰惡鬼神治之故天不欺人依以影地不欺人依以響【養性延命錄教誠篇】

父如穀子母如好田先世因緣罪福如雨澤眾生如谷生死如収刈【三昧法門經卷上】

擊人得擊行怨得怨罵人得罵施怒得怒【法句經惡行品】惡不卽時如牛乳罪在陰伺如灰覆火【法句經惡行品】譬如勲勞卽立然後受其功賞【大智度論卷三十六】

懷善者應之以祚挾惡者報之以殃未有種稻而得麥施禍而獲福者也【明集牟子理惑論】

僖負羈以一飱之惠全其所居之閭宣孟以一飯之故活其不貲之軀陰施出於不意陽報皎如白日況傾家財發善意其功徳巍巍如嵩泰悠悠如江海矣【明集牟子理惑論】

殺生者當作蜉蝣朝生暮死刧盜者當作豬羊受人屠割媱逸者作鶴騖麞麋兩舌者作鵄梟鵂鶹捍債者爲驢騾牛馬【法苑珠林卷七】

至如揚生養雀寧有意於玉環孔氏放本無情於金印而防期弗爽雅報斯臻【法苑珠林卷六十五】

夫有形則影現有聲則響應未見形存而影亡聲續而響乖善惡相報理路然矣【法苑珠林卷七十】

相依

域中有萬國使之各相親比猶地上有水流通相潤及物【周易正義比】

賁其須者湏是上須於面六二常上附於三若似賁飾其須也【周易正義賁】

缾之罄矣維罍之恥【詩小雅蓼莪】

我行其野蔽芾【音弗】其樗【音樞】我行其野言采其蓫【言逐】我行其野言采其葍【音福詩小雅我行其野】

雝渠水鳥而今在原失其常處則飛則鳴求其類天性也猶兄弟之於急難【鄭氏箋詩棠棣】

旄丘之葛兮何爲闊之節兮以當蔓延相及以興方伯之國兮何爲使之連屬兮亦當憂患相及【毛詩正義旄丘】諺所謂輔車相依唇亾齒寒者其虞虢之謂也【左傳僖公五年】缾是小器常稟受於罍今缾罄盡罍更無物以共缾惟是罍之恥也缾諭周罍諭晉言周之微弱相依恃於晉今王室亂矣晉無力以助之是晉之恥也【春秋正義昭公二十四年】東方有比目魚焉不比不行其名謂之鰈【音蝶】南方有比翼鳥焉不比不飛其名謂之鶼鶼【音兼】西方有比肩獸焉與卭卭岠【音巨】虛比爲卭卭岠虛齧甘艸卽有難卭卭岠虛負而走其名謂之蟨【音厥】北方有比肩民焉疊食而疊望中有枳首蛇焉此四方中國之異气也【爾雅】

尙靳使秦謂秦王曰韓之於秦也居爲隱蔽出爲鴈行今韓已病矣秦師不下殽臣聞之唇揭者其齒寒願大王之熟計之【戰國防韓襄王】

比目之魚不相得則不能行故古人稱之以其合兩而如一也今山東合弱而不能如一是山東之智不如魚也又譬如車士之引車也三人不能行索二人五人而車因行矣今山東三國弱而不能敵防索二國因能勝秦矣然而山東不知相索者智故不如車士矣胡與越人言語不相知志意不相通同舟而淩波至其相救助如一也今山東之相與也如同舟而濟秦之兵至不能相救助如一智不如胡越之人矣三物者人之所能爲也山東主遂不悟此臣之所爲山東苦也【戰國防燕王噲】且趙之於齊楚扞蔽也猶齒之有唇也唇亡則齒寒今日亡趙明日患及齊楚且救趙之務宜若奉漏甕沃焦釡也【史記田完世家】

夫天之與帝帝之與人猶頭之與足相須而行也【後漢書劉陶傳】

周訪與侃親姻如左右手安有斷人左手而右手不應者乎【晉書陶侃傳】

天之生朋以爲夷吾舌也其身死舌焉得生哉【管子戒】凡棺槨之相待猶唇齒之相依唇亡齒寒不可異處也夫四夷守外諸夏待內內外相依天下安矣【公孫龍子白馬論注】出則爲扞蔽入則爲蓆薦【韓非子存韓】

人稟五常三焦九竅風火逓相兼濟以一位虧四體羸焉【京氏易傳注夬中】

夫虞之有虢也如車之有輔輔依車車亦依輔虞虢之勢正是也【韓非子十過】

母子相養猶衣裳相扶也【太經第四迎解】

秦晉固唇齒之國也唇亡則齒寒齒落則唇壓今秦方以晉爲唇也而先有寒齒之心【天祿閣外史傷時】

唇亡齒寒毛落皮單【武侯十六策陰察】

寄松爲女蘿依水如浮萍【曹子建閨情】

天下莫不相爲彼我而彼我皆欲自爲斯東西之相反也然猶唇齒未嘗相爲而唇亡則齒寒故彼之自爲濟我之功矣斯相反而不可相無者也【郭子注莊秋水】

嬰與夫其相提挈有人生平慕嬰夫後見其失職而頗慢弛如此者共排退之不復與交譬如相對挽繩而根格之也【前漢書注灌夫傳】

廣志曰鱟魚似便面雌常負雄而行失雄則不能獨活【李善注文選江賦】

夫將相大臣均體元首共輿而馳同舟而濟輿傾舟覆患實共之【廣文選朱公肅奏記梁冀】

蟨與岠虛乍兔乍鼠長短相濟彼我俱舉有若自然同心共膂【藝文類聚祥瑞部比肩獸贊】

夫城之有郭猶裏之有表骨之有皮表裏各異則保障不完皮骨分離則一體不負【太平禦覽居處部郭】

白蘭王吐谷渾阿柴臨卒呼子弟謂曰汝等各奉吾一隻箭將玩之地下俄而命母弟慕延曰取汝一隻箭折之延折之又曰汝取十九隻箭折之延不能折柴曰汝曹知單者易折眾則難摧勠力一心然後社稷可固【太平禦覽兵部箭】

君者民之源也民者君之根也根傷則華實不生源衰則流沫不盈上下相保故能長久【道徳經指歸卷八】

譬如三蘆立於空地展轉相依而得竪立若去其一二亦不立若去其二一亦不立【雜阿含經卷十二】

轉相依倚譬如鼔音如弓箭而相恃怙不合不別【修行道地經觀品】

在於世間問相依譬如盲跛相倚行【修行道地經觀品頌】

譬如嬰兒不應離母又如行道不離糧食如大熱時不離涼風冷水如大寒時不欲離火如度深水不應離船譬如病人不離良醫【大智度論卷二十九】

譬如肓跛相假能去【百論卷上守八】

相資

雷資風而益遠風假雷而增威【周易正義恆】

風薄相扶而上朋友相須而成【毛詩谷風注】

原也隰也以相與聚居之故故能定髙下之名猶兄弟相求故能立榮顯之名【鄭氏箋詩棠棣】

潤澤是雨之事但雨得風乃行則潤澤亦由風故易曰潤之以風雨是風雨共爲潤澤【毛詩正義谷風】

維生長之谷風能及於焚輪謂之頺使之旋轉而升是風薄相扶而上也以興良朋能佐於善友使之道徳益進是朋友相率而成也【毛詩正義谷風】

子不通功易事以羨補不足則農有餘粟女有餘布子如通之則梓匠輪輿皆得食於子【孟子滕文公下】

山海經云崇丘之山有鳥狀如鳬一翼一目相得乃飛名云蠻【史記封禪書注】

夫日譬猶火月譬猶水火則外光水則含景故月光生於日之所照魄生於日之所蔽當日則光盈就日則光盡也【後漢書志天文上注】

故不有行者誰扞牧圉譬若唇齒表裏相資【晉書明帝紀】寇難至躄者告肓者盲者負而走兩人皆活得其所能也故使盲者語使躄者走失其所也【淮南子說山訓】

夫善歌者使人續其聲善作者使人紹其功惟車之蟬攫負子之教也周道之成周公之力也𨿽有禆諶之艸創無子產之潤色有文武之規矩而無周呂之鑿枘則功業不成【鹽鐵論非鞅】

羊腸九縈相推並前【焦氏易林履之師】

軍有前後猶如捕獸一人捉角一人戾足【李善注文選陳孔璋爲袁紹檄】

器之於事如影之隨形響之應聲其相須如左右手【太平禦覽兵部敍兵器】

气之相守司也如權衡之不得相失也【黃帝素問內經至眞要大論】譬如一人能刈一人能束【三昧法門經卷下】

有慧無多聞是不知實相譬如大暗中有目無所見多聞無智慧亦不知實相譬如大明中有燈而無目【大智度論卷五】

如一人種谷一人耘除眾穢令得增長果實成就【大智度論卷二十九】

如鍼導綎縫衣縫非鍼也【大智度論卷三十】

但有月而無日則萬物濕壞但有日而無月則萬物燋爛日月和合故萬物成熟【大智度論卷七十九】

有待

鹿之奔走其勢宜疾今乃維足伎伎然安舒而稽畱以待其牝鹿而俱走也雄雉之於朝旦雊然而鳴猶爲求其雌雉而並飛也鹿雉猶得偶以俱遊【毛詩正義小弁】

毛羽不丰滿者不可以髙飛文章不成者不可以誅罰道徳不厚者不可以使民政教不順者不可以煩大臣【戰國策秦惠文君】

𨿽有犀舟勁檝猶人涉卭否有須者也【後漢書張衡列傳】然荊玉含寶要俟開瑩幽蘭懷馨事資扇發【宋書臧燾傳】譬乘舟之待楫象提釣之假縷【宋書謝靈運傳】

至乃趙儲之命宜永須扁鵲而後全齊後之數必延待文摯而後濟【宋書顧凱之傳】

然霜葉將淪非勁颷無以速其萚天之所棄非假手無以殲其人【魏書田益宗傳】

今羽翮未備不得不就籠檻【南史範云傳】

管仲鮑叔相謂曰君亂甚矣必失國齊國之諸公子其可輔者非公子糾則小白也與子人事一人焉先逹者相收管仲乃從公子糾鮑叔從小白國人果弒君小白先入爲君魯人拘管仲而放之鮑叔言而相之故諺曰巫咸𨿽善祝不能自祓也秦醫𨿽善除不能自彈也以管仲之聖而待鮑叔之助此鄙諺所謂虜自賣裘而不售士自譽辯而不信者也【韓非子說林下】

且夫百日不食以待梁肉餓者不活今待堯舜之賢乃治當世之民是猶待梁肉而救餓之說也【韓非子難勢】鼓不滅於聲故能有聲鏡不沒於形故能有形金石有聲弗叩弗鳴管簫有音弗吹無聲【淮南子詮言訓】

足以者淺矣然待所不而後行智所知者矣然待所不知而後明【淮南子說林訓】

次五黃菌不誕俟幹慶雲測曰黃菌不誕俟逑耦也【太經第三防】

鳥須羽而飛矢須羽而前也【釋名】

飾拭也物穢者拭其上使明由他物而後明猶加文於質上也【釋名】

有果蓏之物在人之前去口一尺心欲食之口气吸之不能取也手掇送口然後得之夫以果蓏之細員圌易轉去口不遠至誠欲之不能得也【王充論衡變動篇】

且夫懸象不麗天則不能揚大明灼無外嵩岱不托地則不能竦峻極槪雲霄兔足因夷塗以騁迅龍艘泛激流以效速離光非燧人不熾楚金非歐冶不剡丰華俟發春而表艷棲鴻待衝飇而輕戾四嶽不明揚則有鰥不登庸叔牙不推賢則夷吾不式厚【抱朴子外篇竆逹】

馬必待乘而後致逺醫必待使而後愈疾賢者待用而後興理【意林物理論】

寶劍未砥猶乏切玉之功美箭闕羽尙無衝石之勢況才非會稽之竹質謝昆吾之金【藝文類聚職官部祭酒表】

以爲海之明珠未耀其光鳥之鳯凰羽儀未翔【何氏語林言語謝承後漢書】

譬如雪山多諸藥艸猶如種植處處出生有大良醫成就明智知諸藥性差別功能隨病所須於中采取其諸捕獵放牧之人遊止其中不見不止況能采取【大方廣佛華嚴經卷八】

譬如山谷響皆從眾緣生【無盡意菩薩經八】

如影映光則現不映則無【大智度論卷六】

譬如牛力𨿽能挽車要須禦者能有所至【大智度論卷七】如象沒泥非象不能出【大智度論卷二十九】

法寶𨿽爲佛師若佛不說法爲無用如𨿽有好藥若無良醫藥則無用【大智度論卷三十】

譬如深井美水若無綆者無由得水【大智度論卷四十九】

譬如惡風塵土諸熱毒气等得雨則消滅【大智度論卷五十五】譬如良藥能破眾病若不能將順則不除患非藥之失又如人𨿽得利器不能禦難非器之過【大智度論卷六十五】如賈客大將𨿽乘快馬能疾到所止故待眾人【大智度論卷八十三】

鐘鼔豈有自鳴者桴加而有聲矣【明集牟子理惑論】

勝人

二人同術誰昭誰瞑二虎同穴誰死誰生【汲冡周書周祝解】瓌以百口一擲出手得盧矣【南史張裕永子瓌傳】

狡勝賊能捕賊勇勝虎能捕虎能克已乃能成已能勝物乃能利物能忘道乃能有道【關尹子丸藥】

勇士一人雄入於九軍將求名而能自要者而猶若是【莊子徳充符】

戰勝而天下曰善非善之善者也故舉秋毫不爲多力見日月不爲明目聞雷霆不爲聰耳古之所謂善戰者勝於易勝者也【孫子軍形】

子夏見曾子曾子曰何肥也對曰戰勝故肥也曾子曰何謂也子夏曰吾入見先王之義則榮之出見富貴之樂又榮之兩者戰於胸中未知勝負故臞今先王之義勝故肥是以志之難也不在勝人在自勝也故曰自勝之謂彊【韓非子諭老】

有提十萬之眾而天下莫當者誰曰桓公也有提七萬之眾而天下莫當者誰曰吳起也有提三萬之眾而天下莫當者誰曰武子也【尉繚子制談】

猶良驥騄耳之駃彼駑馬防興角逐何能紹吾气哉【尉繚子制談】

大夫憮然內慚四據而不言當此之時順風承意之士如編口張而不歙舉舌而不下闇然而懷重負而見責大夫曰諾膠車修逢雨請與諸生解【鹽鐵論大論】

君子之求勝也以推讓爲利鋭以自修爲棚櫓靜則閉嘿泯之門動則由恭順之通路是以戰勝而爭不形敵服而怨不搆【劉邵人物志釋爭】

夫物之相勝或以筋力或以气勢或以巧便小有气勢口足有便則能以小而制大大無骨力角翼不勁則以大而服小【王充論衡物勢篇】

夫人以刃相賊猶物以齒角爪牙相觸刺也力彊角利勢烈才長則能勝气微爪短膽小距頓則服畏也【王充論衡物勢篇】

人有勇怯故戰有勝負勝者未必受金气負者未必得木精也【王充論衡物勢篇】

惟正徳以至道服之佞人以才辯奪之故能泥撓之也【莊子音義則陽】

三軍可奪气將軍可奪心【李善注文選孫子荊爲石仲容書】

齊之辯士田巴辯於狙丘議於稷下毀五帝罪三王訾五伯離堅白合同異一日而服千人有徐刼者其弟子曰魯連謂刼曰臣願得當田子使之不敢復談可乎徐刼言之田巴曰刼弟子年十二耳然千里之駒也願得侍議於前田巴曰可魯連曰臣聞堂上之糞不除郊艸不蕓白刃交前不救流矢何則急者不救則緩者非務楚軍南陽趙伐髙唐燕人十萬之眾在城而不去國亡在旦暮耳先生將柰何田巴曰無柰何魯連曰夫危不能爲安亡不能爲存則無爲貴學士矣今臣將罷南陽之師還髙唐之兵卻城之眾爲所貴談談者其若此也先生之言有似梟鳴出聲而人惡之願先生之勿復談也田巴曰謹聞教明日見徐刼曰先生之駒乃飛兔騕褭也豈特千里哉於是朴口易業終身不復談【太平禦覽人事部辯下】

莊子謂惠子曰羊溝【鬭雞處】之雞三歳爲秣【秣魁師也】相者視之則非良雞也然數以勝人者以貍膏塗其頭也【雞畏貍故也事文類聚鬭雞】

人有善於射而髙於顧子顧子曰子之射𨿽百中猶不若我之以彈或曰何以爲然顧子曰子之所射射貍之皮耳我之所彈彈狐之心【太平禦覽工藝部彈】

辛所謂金城湯池無可攻之勢【何氏語林文學】

如善射夫住所習處不爲一切怨敵所伏能伏怨敵離諸怖畏【波羅蜜多經五百八十三】

夫大刀者謂般若刀夫大劍者謂般若劍夫大力者謂般若力是故般若波羅蜜多非諸惡魔所行境地【波羅蜜多經五百九十九】

譬如師子有大威力獨步無畏離驚恐故【金光明最勝王經卷四】譬如防童若男若女爲大丈夫之所呵叱此防男女於後異時聞是人名驚恐怖畏【大寶積經卷二】

譬如阿夜犍多鐵此鐵少分悉能毀壞一切余鐵諸鉤鎖縛【大方廣佛華嚴經卷五十九】

如好礠石少分之力卽能吸壞諸鐵鉤鎖【大方廣佛華嚴經卷七十八】

譬如貓貍才見於鼠鼠卽入穴不敢復出【大方廣佛華嚴經卷七十八】

如有礠石鐵若見之卽皆散去無畱住者【大方廣佛華嚴經卷七十八】

如一健兒破一切賊復更有人能破此健人【大智度論三十一】向者勍對並無遺力汝城隍嚴固攻者喪師【髙僧傳七釋僧徹】外國破敵得勝則豎勝幡道場降魔亦表其勝相也【羅什譯維摩詰經佛道品】

譬善射之人發無遺物𨿽輕翼迅逝不能翔其捨猶維摩詰辯慧深入言不失防故五百應眞莫敢闚其門【羅什譯維摩詰經弟子品】

獅子吼無畏音也凡所言說不畏羣邪異學諭獅子吼眾獸下之【僧肇注維摩詰經佛國品】

無方

吾聞宗廟之器不要華林之木四門之賔何必冠蓋之族前賢有解韋索而佩朱韍捨徒擔而乘丹轂由此言之何卹而無祿【晉書王沈傳】

秀異固產於方外不出於中域也是以明珠文貝生於江郁之濵夜光之璞出乎荊藍之下故以人求之文王生於東夷大禹生於西羌【晉書華譚傳】

命世大才經綸名教者不必華宗夏士撥煩理亂澄气濟世者亦未必八索九丘五經之外冠冕之表復自有人【晉書傉擅傳】

琳瑯出於昆領明珠生於海濵若必以地求人則文命大夏之棄夫姬昌東夷之擯士但當問其文彩何如不可以區宇格物【晉書姚興上傳】

十步之內必有芳艸四海之內豈無奇秀【隋書帝紀帝上】屯犂牛旣以防決鼻而覊生子而犧屍祝齋戒以沈諸河河伯豈羞其所從出辭而不享哉【濯南子說山訓】十步之澤必有香艸十室之邑必有忠士【說苑談叢】

龍生無常或托空桑憑乘風雲爲堯立功【闕】

人之善惡不必世族性之賢鄙不必世俗中堂生負苞山野生蘭芷夫和氏之璧出於璞石隋氏之珠產於蜃蛤詩云采葑采菲無以下體故茍有大美可尙於世則𨿽細行小瑕曷足以爲累乎【濳夫論論榮】

白雉貢於越暢艸獻於宛雍州出玉荊陽生金珍物產於四遠幽遼之地未可言無奇人也【王充論衡超奇篇】

母驪犢騂無害犧牲祖濁裔淸不牓奇人【王充論衡自紀篇】鳥無世鳯皇獸無種麒麟人無祖聖賢物無常嘉珍【王充論衡自紀篇】

士貴故孤興物貴故獨產文孰常在有以放賢是則醴泉有故源而嘉禾有舊根也【王充論衡自紀篇】

丹華緑艸不拘於曲瘁之株紫芝芳秀不限於斥鹵之壤是以受圭以告成者生於四罪之門承歷數於文祖者出於頑嚚之家【抱朴子外篇博諭】

銳鋒產乎鈍石明火熾乎闇木貴珠出乎賤蜯美玉出乎醜璞是以不可以父母限重華不可以祖禰量衞霍也【抱朴子外篇博諭】

夜光之珠不必出於孟津之河盈握之璧不必采於昆侖之山大禹生於東夷文王生於西羗聖賢所出何必常處【世說新語言語】

弭仲叔髙徳美名命世之才也非弭氏小族所當有新丰瘠土所當出也【藝文類聚人部品藻】

藂臺之璧少海之珠何必鄕裏所在爲貴【文苑英華徐陵贈答中書】郭泰防申屠子陵於漆工之中嘉許偉康於屠酤之肆【大平禦覽資產部肆】

金生砂礫珠出蚌泥嘆玆窈窕產於卑微【初學記人部短人注】丹泉之珠沈於黃泥璠璵之寶藏於裔石【初學記寶器部珠注】然重華無嚴父放勛無令子亦各由已耳【何氏語林徳行南史僧防戒子書】

譬如有樹名曰無根不從根生而枝葉華果悉皆防茂【大方廣佛華嚴經卷七十八】

譬如遮迦越羅與靑衣交通卻後生子具足成遮迦越羅相𨿽從靑衣生由爲是遮迦越羅子也【佛遺日摩尼寶經推六】如伊蘭中牛頭栴檀如若種中生甘美菓【大智度論卷二】譬如服藥以除病爲主不擇貴賤大小【大智度論卷十】

譬如蓮花出自淤泥色𨿽鮮好出處不淨【大智度論卷十四】如練山石中而取於眞金譬如伊蘭木相瑳便火出亦如淤泥中生出靑蓮華不觀所生處惟觀於徳行【大莊嚴經論卷七】

夫由余出自西戎輔秦穆以開霸業日防生於北狄侍漢武而除危害臣旣有之師亦宜爾何必取同俗而捨其異方乎【法苑珠林卷五十五】

夫絕羣之駿非惟中邑之產曠代之珍不必諸華之物漢求西域之名馬魏收南海之明珠貢犀象之牙角采翡翠之毛羽物生遠域未可非珍佛出遐方柰何獨棄【法苑珠林卷五十五】

諭林卷二十七﹤子部﹐類書類﹐諭林﹥

欽定四庫全書

諭林卷二十八

明徐元太撰人事門【二十六】

才盛

肅肅兔椓之丁丁【音爭】赳赳武夫公侯幹城肅肅兔施於中逵赳赳武夫公侯好仇肅肅兔施於中林赳赳武夫公侯腹心【詩國風兔】

視彼中原之野其諸禽獸大而甚有故儦儦然有趨者俟俟然有行者其趨行或三三爲羣或二二爲友【毛詩正義吉日】

夫十步之間必有茂艸十室之邑必有忠信是故亂殷有三仁小衛多君子【後漢書王符列傳】

方斯之際處士山積學者川流衣裳被宇冠蓋云浮譬猶衡陽之林岱陰之麓伐尋抱不爲之稀蓺拱把不爲之數悠悠罔極亦各有得彼采其華我收其實【後漢書崔駰列傳】

譬猶鐘山之玉泗濱之石累珪璧不爲之盈采浮磬不爲之索【後漢書蔡邕列傳】

方今朝士山積髦俊成羣猶鱗介之潛乎巨海毛羽之集乎鄧林防禽逝不爲之尠浮魴臻不爲之殷【蜀志卻正傳】聞延陵之理樂覩吾子之治易乃知東南之美者非徒防稽之竹箭也【吳志虞翻傳】

自時厥後龍宗有麟鳯集有翼【華陽國誌】

信乃金相玉潤埜防川衝埒美前修垂裕來葉【晉書文苑傳】以八紘之廣兆庶之眾豈當無卓越雋逸之才乎譬猶南海不少明月之寶大宛不乏千里之駒也【晉書華譚傳】始知天族多奇玉林皆寶【晉書慕容超傳】

抱玉者連肩握珠者踵武【梁書鐘嶸傳】

人謂得珠於赤水策奔電於昆邱開四照於春華成萬寶於秋實【北齊書文苑傳】

防之有隋多士取其開物成務皆廊廟之榱桷亦北辰之眾星也【隋書李諤史臣傳】

造父攝轡馬無駑良皆可取道周公之時士無賢不肖皆可與言至治【鹽鐵論利議】

伯虎仲熊徳義洵美【焦氏易林申之姤】

大都王市稠人多寶【焦氏易林損之萃】

乃屯敶我車前後千乘齊以玉爲車轄並馳左右言從已者眾皆有玉徳宜輔千乘之君也【王逸注楚辭離騷經】

大國多良才譬海出明珠【曹子建贈丁廙】

千龍並馳萬驥䢐徵紛紜交競逝若流星【嵇中散集卜疑集】經世之士悠悠皆是一日無君惶惶如也譬猶藍田之積玉鄧林之多材良工大匠肆意所用亦何必棲魚而沈鳥哉【抱朴子外篇逸民】

或以文藝而龍躍或以武功而虎踞【抱朴子外篇自序】

披其藂薄非無香艸視其涯防皆有潤珠【書品】

昆山積瓊玉廣廈構眾材防鱗萃靈沼撫翼希天階【文選潘尼贈王元貺詩】

家有千里驥而不珍焉人懷盈尺和氏而無貴矣【文選曹植與吳季重書】

龍徳時乘羣才云駭藹若鄧林之防逸翰爛若溟海之納奔濤【補文選郭璞客傲】

羈九有之奇駿咸總之於一朝豈惟丰沛之英南陽之豪昆吾挺鋒驌驦軒髦杞梓競敷蘭荑爭翹嚶聲冠於伐木援類防乎拔茅是以水無浪士巖無幽人刈蘭不暇爨桂不給安事錯薪乎【補文選郭璞客傲】

如彼和肆莫匪瓊瑤如彼儀鳳樂我云韶【補文選潘尼釋奠頌】如彼昆山列此琚玉【藝文類聚嵗時部三月三日詩】

誠以鄧林昆吾翔鳳所棲懸黎和肆垂棘所集【藝文類聚治政部薦舉書】

今日之行觸目見琳瑯珠玉【世說新語容止】

才難

夫物之有材者其精華之蘊神明之所固防而祕惜不可以知力窺也蒙金以沙固玉以璞珠之所生漩桓之淵而隈澳之下也豫章楩柟之可以大斵者必在夫大山窮谷孱顏嶇峿之區抉剔之椅摭之剝削之茍不中於程度則有虎狼蛟噩虺蜴之變雷霆崩墜覆壓之虞何以故天地之生材也實難其有以生也必有所用也【子華子晏子】

物以少者爲貴多者爲賤至於人事豈獨不然故藜藿彌原而芝英不泄枳棘被野而尋木間秀沙礫無量而珠璧甚尠鴻隼屯飛而鸞鳳罕出虺蜴盈藪而虯龍希覿【抱朴子內篇明本】

累世一聖是繼踵千里一賢是比肩【意林任子】

伯樂敎其憎者相千里馬教其愛者相駑馬以千里馬世一有其利少駑馬多其利多也【藝文類聚獸部馬】

譬如大地少處出生金銀等寶多處出生沙石瓦礫【波羅蜜多經五百二十】

譬如海寶無價者少餘寶甚多【華手經卷二】

驥及和氏以希爲貴今若家有千里人懷盈尺卽驥及和氏寧得珍貴乎【李善注文選曹子建與吳季重書】

勞苦

辛苦之味入口猶困阨之事在身故謂殃厄勞役之事爲辛苦也【尙書正義洪範】

陟彼崔嵬我馬虺隤【音灰頹】陟彼髙岡我馬黃陟彼砠【音疽】矣我馬瘏【音塗】矣【詩國風捲耳】

肅肅鴇羽集於苞栩【音許】王事靡盬【音古】不能蓺稷黍肅肅鴇翼集於苞棘王事靡盬不能蓺黍稷肅肅鴇行【音杭】集於苞桑王事靡盬不能蓺稻粱【詩國風鴇羽】

蜎蜎【音娟】者蠋【音蜀】烝在桑野惇【音堆】彼獨宿亦在車下【詩國風東山】

緜蠻黃鳥止於丘阿道之雲遠我勞如何飲之食之教之誨之命彼後車謂之載之緜蠻黃鳥止於丘隅緜蠻黃鳥止於丘側【詩小雅緜蠻】

何艸不黃何日不行【葉戶郎反】何人不將經營四方何艸不何人不矜【音鰥】哀我徵夫獨爲匪民匪兕匪虎率彼曠野哀我徵夫朝夕不暇有芃【音蓬】者狐率彼幽艸有棧【上板反】之車行彼周道【詩小雅何艸不黃】

大東刺亂也東國困於役而傷於財譚大夫作是詩以告病焉【毛詩大東】

北山大夫刺幽王也役使不均已勞於從事而不得養其父母焉【毛詩北山】

君子仕於亂世其顏色痩病如魚勞則尾赤【鄭氏箋詩汝墳】荼誠苦矣而君子於已之苦毒又甚於荼比方之荼則甘如薺【鄭氏箋詩谷風】

有杕然特生之杜猶得其時有晥然其實蕃滋得所我君子獨行役勞苦不得安於室家以盡天性而生子孫乃杕杜之不如【毛詩正義杕杜】

鴇鳥之羽飛而集於苞栩之上以興君子之人乃下從於徵役之事然鴇之性不樹止今乃集於苞栩之上極爲危苦諭君子之人當居平安之處今乃下從徵役亦甚爲危苦【毛詩正義鴇羽】

蜎蜎然者桑中之蠋虫常久在桑野之中似有勞苦以興惇惇然彼獨宿之軍士亦常在車下而宿甚爲勞苦【毛詩正義東山】

有専専然繋綴於蔓者也而其瓣甚苦旣繋苦於蔓似如勞苦而其瓣又苦以諭君子繋屬於軍是事苦也又憂軍事是心又苦也【毛詩正義東山】

役人若是野獸可常在外今非是兕非是虎何爲久不得歸常循彼空野之中與兕虎禽獸無異乎【毛詩正義何艸】有芃芃然而小者當狐也此狐本是艸中之獸故可循彼幽艸今我有棧之輦車人挽以行此人本非禽獸何爲行彼周道之上常在外野與狐在幽艸同乎【毛詩正義何艸】黃虺隤行者勞疲役夫憔悴諭時不歸【焦氏易林幹之革】乘雲帶雨與飛鳥俱【焦氏易林同人之泰】

九里十山道卻峻難牛馬不前【焦氏易林咸之觀】

踐履寒冰十步九尋惟有苦痛不爲病憂【焦氏易林明夷之幹】隔在九山往來勞難【焦氏易林睽之否】

歷險登危道逺勞疲【焦氏易林蹇之秦】

道渉多阪牛馬蛇蟺【焦氏易林蹇之旣濟】

驥疲鹽車出於銜箠【焦氏易林夬之井】

霄冥髙山道險峻難王孫罷極困於阪間【焦氏易林小過之頤】聖人憂世深思事勤愁擾精神感動形體故稱堯若臘舜若腒桀紂之君垂腴尺餘【王充論衡語增篇】

枯桑無枝尙知天風海冰廣大尙知天寒君子行役豈不離風寒之患乎【李善注文選飲馬長城窟行】

身如大火身如大風身如谷中響如水中影無暫安時【海空智藏經供獻品】

菩薩在樹下坐禪有一烏一鴿一虺自相問何等爲苦烏言饑最爲苦何以知爲苦饑不能行亦不能有所作人坐饑餓死以是知饑爲苦鴿言觸色爲苦何以故知色爲苦人意念色無有終極人皆坐色死以是知色爲苦虺言獨瞠恚爲苦何以故知瞠恚爲苦人瞠恚無所避欲自殺亦欲殺人故知瞠恚爲苦【惟日雜難經】

危困

九三伏戎於莽升其髙陵三嵗不興【易同人】

六五貞疾恆不死象曰六五貞疾乘剛也恆不死中未亡也【易豫】

初九屨校滅趾無咎【易噬嗑】

初六剝牀以足篾貞凶【易剝】

六二剝牀以辧篾貞凶【易剝】

六四剝牀以膚凶【易剝】

上六過渉滅頂凶【易大過】

初六習坎入於坎窞凶象曰習坎入坎失道凶也【易坎】上六系用徽纆寘於叢棘【易坎】

初九壯於趾徵凶有孚【易大壯】

九三小人用壯君子用防貞厲羝羊觸藩羸其角【易大壯】上六羝羊觸藩不能退不能遂無攸利艱則吉【易大壯】初九明夷於飛垂其翼【易明夷】

六三見輿曳其牛掣其人天且劓無初有終【易睽】

九三臀無膚其行次且厲【易姤】

初六臀困於株木入於幽谷三嵗不覿【易困】

六三困於石據於蒺藜【易困】

九四來徐徐困於金車【易困】

上六困於葛藟於臲卼【易困】

九三艮其限列其夤厲薫心【易艮】

上九鳥焚其巢旅人先笑後號咷防牛於易凶【易旅】剠額爲天截鼻爲劓旣處二四之間皆不相得其爲人也四從上刑之故剠其額二從下刑之又截其鼻故曰其人天且劓【周易正義睽】

民畏紂之虐危懼不安若崩摧其角無所容頭【孔子傳書泰誓中】

中谷有蓷【吐雷反】暵【音罕】其幹矣中谷有蓷暵其修矣中谷有蓷暵其濕矣【詩國風中谷有蓷】

魚在於沼【葉音灼】亦匪克樂潛𨿽伏矣亦孔之炤【音灼詩小雅正月】

相【去聲】彼泉水載淸載濁【葉殊五反】我日構禍曷云能谷【詩小雅四月】

巢之翹翹而危以其所托枝條弱也以諭今我子孫不肖故使我家道危也【鄭氏箋詩鴟鴞】

狀如舟之流行無制之者不知終所至也【鄭氏箋詩小弁】王無恩恵於天下天下之人如旱嵗之艸皆枯槁無潤澤如樹上之棲苴【鄭氏箋詩召旻】

室如懸磬野無靑艸何恃而不恐【左傳僖公二十六年】

如魚竀尾衡流而方羊裔焉【左傳哀公十七年】

南夷與北狄交中國不絕若綫【公羊僖公四年】

服虔云鹿得美艸呦呦相呼至於困廹將死不暇復擇善音急之至也【春秋正義文公十六年】

夫子之在此猶燕之巢於幕也【史記吳世家】

鷹隼橫厲鸞徘徊兮矰若浮猋動則機兮叢棘棧棧曷可棲兮發忠亡身自繞防兮寃頸折翼庸得往兮【前漢書息夫躬傳】

有一窮鳥戢翼原野罩网加上機穽在下前見蒼隼後見驅者繳彈張右羿子彀左飛丸激矢交集於我思飛不得欲鳴不可舉頭畏觸揺足恐墮內獨怖急乍冰乍火【後漢書文苑列傳】

細政苛慘科防互設矰繳充蹊阬穽塞路舉手掛网羅動足蹈機埳【後漢書袁紹列傳】

𨿽欲竭誠而盡忠路絕險而靡緣九重旣不可啟又羣吠之狺狺【後漢書文苑列傳】

嚴文尅剝痛於霜雪張羅海內設罝萬里逐臣者窮人迹追臣者極車軌【後漢書冦恂傳論】

閶闔九重陷穽步設舉趾觸罘罝動行絓羅【後漢書冦恂傳論】

創基冰泮之上立足枳棘之林【後漢書黃瓊傳】

欲使墜萬仭之阬踐必死之地令陛下忽慈母之仁發投杼之怒【後漢書冦恂傳論】

將軍不覩盛衰之紀成敗之符譬如野火在原蹈履河冰火滅冰泮將何所依附【蜀志呂覬傳】

以累卵之身處雷霆之衝繭粟之質當豺狼之路其見吞噬豈抗唇齒【晉書王濬傳】

𨿽茹荼之苦銜蓼之辛何以諭之【晉書苻丕記】

今猶俎上肉任人膾截耳【晉書孔愉傳】

至若蘭芷傾防桂林移埴根萌未樹而牙淺急每恐風波潛駭危機宻發此所以怵惕於長衢也【晉書趙至傳】陵九折於卭僰泛衝波於呂梁【宋書傅亮傳】

將軍魚防於沸鼎之中燕巢於飛幕之上不亦惑乎【梁書陳伯之傳】

延膠船而越水若朽索而乘奔【魏書李順希仁弟騫傳】

時無逸勒路盈摧輪【魏書宗欽傳】

予一生而三化備荼苦而蓼辛鳥焚林而鍜翮魚奪水而暴鱗【北齊書文苑顏之推傳】

橫生瘡痏動掛网羅【北史周本紀上】

亡魂禠魄若牛兄之遇獸心戰色沮似葉公之見龍【隋書盧思道傳】

莒客之踵躋焦原匹玆非險齊人之手執馬尾方此未危【隋書盧思道傳】

防旣在脰劍旣在心【晏子雜上】

荒飆怒號而獨秀者先隕霜露宵零而朱艸立槁媾市之徒又從而媒孽以髠揺之是以萌意於方寸未有毫分也而觸機穽展布其四體未有以爲容也而得桎梏懷抱其一槪之操泯泯黙黙而願有以試也而漫漫之長夜時未旦也疾雷破山澍雨如霪雞喑於塒而失其所以爲司晨也【子華子神气】

今巨楚縣吾前大燕防吾後勁魏釣吾右西壤之不絕若繩【荀子彊國】

今矰繳機而在上罟張而在下𨿽欲翺翔其勢焉得【淮南子俶眞訓】

語曰五盜執一良人枉木惡直繩今欲下鍼石通闗鬲則恐有盛胡之累懷鍼槖艾則被不工之名狼跋其胡載其尾君子之路行止之道固狹耳此子石所以嘆息也【鹽鐵論塩鐵鍼石】

縞素不能自分於緇墨聖賢不能自理於亂世【鹽鐵論非鞅】心憧憧若渉大川遭風而未薄【鹽鐵論刺復】

車傾蓋亡身常憂惶【焦氏易林幹之屯】

山險難登澗中多石車馳轊擊載重傷軸【焦氏易林幹之謙】弱足刖跟不私出門市賈不利折亡爲患【焦氏易林幹之鼎】路多枳棘步刺我足【焦氏易林屯之賁】

蠆室蜂戶螫我手足不可進取爲身害咎【焦氏易林屯之明夷】雌單獨居歸其本巢毛羽憔悴志如死灰【焦氏易林需之否】蹇兔缺唇行難齒寒【焦氏易林訟之復】

虎厲其牙以待犬豬往必傷殘摧敗無餘【焦氏易林訟之鼎】幹旄旌旗執幟在郊𨿽有寶珠無路致之【焦氏易林師之隨】駕駟逐狐輪掛荊棘車不結轍公子無得【焦氏易林小畜之觀】轅折輪破馬倚僕臥【焦氏易林履之兆】

濟深難渡濡我衣袴【焦氏易林泰之坤】

載石上山步跌不前【焦氏易林同人之小畜】

雀行求食出門見鷂顚蹶上下防無所處【焦氏易林大有之萃】鹿求其子虎廬之裏【焦氏易林隨之否】

雞方啄粟爲狐所逐走不得食惶怖惕息【焦氏易林蠱之升】賣袍續食糟糠不飽【焦氏易林復之觀】

襦燒袴燔羸剝饑寒病癥凍攣【焦氏易林復之益】

鳥鳴葭端一呼三顚動揺東西危而不安【焦氏易林復之井】棘鉤我襦爲絆所拘【焦氏易林坎之大有】

深水難渉泥塗至轂牛罷不進浮陷爲疾【焦氏易林坎之蠱】據棘履杞趺刺爲憂【焦氏易林坎之未濟】

梁破橋壊水深多畏【焦氏易林咸之師】

九登十陟馬跌不前【焦氏易林恆之姤】

路多枳棘前刺我足【焦氏易林遁之艮】

左有噬熊右有嚙虎前觸銕矛後躓彊弩無可抵者【焦氏易林大壯之大壯】

東行食楡困於枯株【焦氏易林晉之睽】

鷹飛雉退兔伏不起狐張狼鳴野雞驚駭【焦氏易林暌之大壯】水深難逰霜寒難渉【焦氏易林解之震】

張羅百目鳥不能北縮頸掛翼困於窘國【焦氏易林蹇之頤】席多鍼刺不可以臥爲身作累動而有悔【焦氏易林困之困】虎饑欲食見蝟而伏【焦氏易林鼎之渙】

鳥飛無羽雞鬭折距【焦氏易林節之大過】

焦逆訐而順守之𨿽辯劘虎牙矣【子重黎】

次八足累累其步蹉躟【太經第一差】

次八升於髙危或斧之梯測曰升危斧梯失士民也【太經第一上】

次八頸加於矰維防【翌】其繩測曰頸加維防無自勞也【太經第四逃】

次七翕繳惻惻測曰翕繳惻惻被離害也【太經第五翕】次六方輪廣軸坎軻其輿測曰方輪坎軻還自震也【太經第六止】

次八渉於霜雪累項於防【思栗切】測曰累項於防亦不足生也【太經第六窮】

次六大車川川上輆於山下觸於川測曰大車川川上下輆也【太經第六難】

次五出野見虛有虎牧豬絝與襦測曰出野見虛無所措足也【太經第六劇】

懼煙炎之燬熸何光芒之敢哉【蔡中郎集釋誨】

言天有虎豹地有土伯東有長人西有赤蟻南有雄虺北有增水皆爲姦惡以賊害已也【王逸注楚辭招魂】

言已居於衰亂之世常低頭俛視若以背肩負擔丈尺而步不敢伸要仰首以逺罪過也【王逸注楚辭哀時命】

言已居常怖懼若附彊弩機臂畏其妄發上恐牽聫於堆防身被矰繳也【王逸注楚辭哀時命】

舉掛時网動亂國經【曹子建責躬】

不見籬間雀見鷂自投羅【曹子建野田黃雀行】

鳥盡良弓藏謀極身心危【嵇中散集兄秀才公穆入軍贈詩】

雙鸞匿景曜戢翼太山崕抗首潄朝露晞陽振羽儀長鳴戱雲中時下息蘭池自謂絕塵埃終始永不虧何意世多難虞人來我疑云网塞四區髙羅正參差奮迅勢不便六翮無所施隠姿就長纓卒爲時所羈【嵇中散集兄秀才公穆入軍贈詩】

立剡鋒之端登方崩之山非所以延年長世逺危之術【抱朴子外篇良規】

枯之木而當衝風故振【太經第二耎解】

蹇漦【音釐】囦囦【古淵字】屵【音業】顚顚君【音隠退也】靡返兟【音萃進也】靡遷憩於險間愀然佷【很同】然傳曰漦囦囦水之深也屵顚顚山之髙也君靡返礙乎山也兟靡遷限乎險也【元包少陰】禽獸驚走得艸則伏遇木則棲非其常處茍寄而居值穴而托爲人窮廹之意【李善注文選西京賦】

在木不材故匠者時盼在雁乏善鳴故不免饌賓也【李善注文選盧子諒贈劉琨詩】

根萌未樹故恐風波潛駭牙淺急故懼危機宻發【李善注文選趙景眞與嵇茂齊書】

鳥不擇木獸不擇音【文選吳都賦】

危素卵之累殻甚燕之巢幕心戰懼以兢如臨深而履薄【文選西徵賦】

撛白刃以萬舞危冬葉之待霜履虎尾而不噬實要伯於子房【文選西徵賦】

身寄虎吻危同朝露【文選桓元子薦譙元彥表】

鳳鳴髙岡以逺罻羅賢聖之徳也鸋鴂之鳥巢於葦苕苕折子破下愚之惑也今江東之地無異葦苕諸賢處之信亦危矣【文選陳琳檄吳將校文】

洪波振壑川無恬鱗驚飆拂野林無靜柯何者勢弱則受制於巨力質微則莫以自保【文選殷仲文自解表】

翔鳳嬰籠檻騏驥見維縶【文選潘尼迎大駕詩】

昔如韝上鷹今似檻中猿【文選鮑明逺東武吟】

綿綿女蘿施於松標稟澤洪幹晞陽丰條根淺難固莖弱易雕操皮纖質承此衝飇【文選盧諶贈劉琨詩】

如彼危根當此衝飇【文選潘嶽楊仲武誄】

矰弋機而在上兮罻羅張而在下設張辟以娛君兮願側身而無所【補文選屈原惜誦】

負擔荷以丈尺兮欲伸要而不可得外廹脇於機臂兮上牽聫於矰隿【音弋補文選莊忌哀時命】

𨿽魚鳥之欲安駭風川而回薄【補文選謝眺酬徳賦】

奚異渉海之失柂積薪而待然【補文選趙壹疾邪賦】

若慿舟之失棹譬緣厓而無攀【補文選陶潛閒情賦】

執朽轡以禦逸駟承勁風以握秋蓬【補文選曹昆對儒】

如箸獘絮在荊棘中觸地掛閔【世說新語排詞】

白刃交前不救流矢【意林魯連子】

十里九坎牛馬低昻【意林太經】

輿中塗以回畔兮駟馬驚而橫犇執組者不能制兮必折軛而摧轅【楚辭劉向逢紛】

下堂兮見蠆出門兮觸蜂巷有兮蚰蜒邑多兮螳螂【楚辭王逸傷時】

危光似燭察命如絲【藝文類聚職官部儀同表】

譬懸廚之獸如離繳之鳥將充庖鼎以飷鷹鸇【藝文類聚人部言誌書】

眞欲令三泉之下復鎭之以大石厄乎此時也【藝文類聚人部別下書】

𨿽事異鑽皮文非刺骨猶復因玆舌杪成此筆端【藝文類聚人部言誌書】

枯枝葉易零疲客心易驚【藝文類聚嵗時部秋詩】

騏驥負鹽車垂頭於太行之阪屠者持刀睨之【藝文類聚獸部馬】

推直轡於三危碎平途於九折【文苑英華庾信志一賦】

同冰魚之不絕似蟄虫之猶蘇良可哀也【文苑英華徐陵贈答上書】臥薪待火方此弗危繋艸從風儔之非切【文苑英華徐陵贈答上書】塗艱行易跌命舛志難逢【文苑英華沈約悲悼一詩】

累棊十二方此未危懸縷千鈞比斯非切【文苑英華一隋陳尙書文】

乘奔牛驚馬未足諭其崄墜矣【漢武帝外傳】

譬如有人曽行刼盜王所訪括其人惶恐竊入市於雜閙處欲自藏隠正值其中揺鈴聲鼔宣王教令欲相掩捉彼人爾時更無餘想惟作是念勿我今時爲他識知而見擒縶【波羅蜜多經卷五百八十】

譬如無夫之婦無不陵易者【放光波羅蜜經】

譬如生育羣狗逼逐臨大坑澗【大寶積經四十一】

譬如野幹於彼冢間爲諸羣狗之所搏逐逃迸走避臨大峻厓窮途所逼夜中嘷叫【大寶積經四十一】

如箭著身觸之則痛【大寶積經卷九十六】

猶如商人失其徒侶猶如渉海舟船破壊亦如有人失如意珠又如危峯朽壊之樹爲彼猛風揺動吹撃復如龍子爲金翅鳥之所銜啄【大寶積經卷一百二十】

如小綿丸小刼貝華丸置四衢道頭四方風吹則隨風去向於一方【雜阿含經卷十五】

時有一人逰於曠野爲惡象所逐怖走無依見一空井傍有樹根卽尋根下潛身井中有黒白二鼠互齧樹根於井四邊有四毒蛇欲螫其人下有毒龍心畏龍蛇恐樹根斷樹有蜂蜜五滴墮口樹搖蜜散下螫斯人野火復來燒然此樹曠野者諭於無明長夜曠逺言彼人者諭於異生象諭無常井諭生死險岸樹根諭命黒白二鼠以諭晝夜齧樹根者諭念念滅其四毒蛇諭於四大蜜諭五欲蜂諭邪思火諭老病毒龍諭死是故當知生老病死甚可怖畏常應思念勿被五欲之所吞廹【佛說譬諭經當十】

譬如大風鼔扇林樹枝柯相棖又如失水之魚宛轉在地又如斬截大樹崩倒狼籍【須摩提長者經救亡】

如惡瘡皰難合其竅痛不可忍【大乘經上】

見於生死諦如水漂岸樹【修行道地經慈品】

譬如險岸大樹上有大風下有大水崩其根土誰當信此樹得久住者【三昩法門經卷上】

譬如人噎旣不得吐又不得咽【龍樹菩薩傳籍十】

驚怖墮牀如熱沙中魚【大智度論卷三】

我今如在秤低昻墮死處【大莊嚴經論卷九偈】

譬如燒利劍火光耀入眼執之在側欲以相害於念念中恆生大怖畏【隨相論卷上】

諭林卷二十八

欽定四庫全書

諭林卷二十九

明徐元太撰人事門【二十七】

隠禍

气狡憤於外則血脈必周身而作隨气張動外𨿽有彊形而內實幹竭【杜氏解左傳僖公十五年】

吾恐季孫之憂不在顓臾而在蕭墻之內也【論語季氏】驪姬使優施飲裏克酒歌曰暇豫之吾吾不如鳥烏人皆集於菀已獨集於枯【國語晉】

嗛嗛之徳不足就也不可以矜而秪取憂也嗛嗛之食不足狃也不能爲膏而秪離咎也【國語晉】

毒之猶臘者其殺也滋速【國語鄭】

𨿽有烏獲逢蒙之伎力不得用枯木朽株盡爲害矣是胡越起於轂下而羌夷接軫也豈不殆哉【史記司馬相如傳】禍固多藏於隠微而發於人之所忽者也故鄙諺曰家累千金坐不垂堂此言𨿽小可以諭大【史記司馬相如傳】霍顯之謀將行於杯杓荊軻之變必起於帷幄【前漢書息夫躬傳】

胡貊守闗靑徐之寇在於帷帳矣【後漢書範升傳】

禍生肘腋釁起蕭墻【北史周本紀上】

壊我法者必在子孫譬如猛獸物不能害反爲毛間虫所損食耳【北史隋宗室諸王庶人秀傳】

張軍衛外禍反在內所備甚逺賊在所愛【鶡冠子道端】秦之有韓若人之有腹心之病也虛處則防然若居濕地著而不去以極走則發矣【韓非子存韓】

日月暈圍於外其賊在內備其所憎禍其所愛【韓非子備內】譬如伏虎見便必動將何時已【賈子新書威不信】

夫孫叔敖之請有寢之丘沙石之地所以累世不奪也晉厲公之合諸侯於嘉陵所以身死於匠驪氏也眾人皆知利利而病病也惟聖人知病之爲利利之爲病也夫再植之木根必傷掘藏之家必有殃以言大利而反爲害也【淮南子人間訓】

死不再生窮鼠齧貍匹夫奔萬乘舎人折弓【鹽鐵論詔聖】憂在腹內山崩爲疾禍起蕭墻竟制其國【焦氏易林豫之隨】眾兔俱走雄羆在後【焦氏易林豫之漸】

內畔生賊自爲心疾【焦氏易林遁之明夷】

次七跙【切居子與二切】跙閒於蘧除或寢之廬測曰跙跙之閒惡在舎也【太經第一閒】

次八狼盈口�【卽矢字】在其後測曰狼盈口不顧害也【太經第二爭】

上九濕迎牀足罦於墻屋測曰濕迎牀足顚在內也【太經第四迎】

初一骨累其肉內幽測曰骨累其肉賊內行也【太經第八劇】汝獨不見蛛之結於屋梁之隅中坐而待食自以爲安及棟梁朽而榱題傾蛛乎𨿽欲寄一絲以聊適不可獲矣【天祿閣外史論易】

務於逺者或失於近治其外者或患生乎內覆頭者不必能令足不濡蔽腹者不必能令背不傷故秦始築城遏胡而禍發帷幄漢武懸旌萬里而變起蕭【抱朴子外篇廣譬】

夫虎豹以其形容修廣爪牙堅彊肌膚盛大毛物丰文章明故執百獸而制於人榮華香艸以其所有光曜芬香故悅於眾俗而傷其根大國之君以其地廣民眾勢尊形寵威隆名顯故張其鄰國而危其身有道則固於磐石寧於太山失道則危於累卵輕於鴻毛俱弱則先困俱亂則先亡是故大國者霸王之梯而亡滅之階也【道徳經指歸卷十】

師子身中自生諸虫還食其肉【大寶積經卷一百十三】

有一貓貍饑渴羸痩於孔穴中伺求鼠子有時防子出穴逰戱時被貓貍疾取吞之鼠子身小生入腹中入腹中已食其內藏食內藏時貓貍迷悶東西狂走空宅冢間不知何止遂至於死【雜阿含經卷四十七】

猶若以灰覆火人不覺足往蹈之漸漸熱徹乃知燒足【出曜經八行品】

譬如灰下火猶能燒萬物【本緣經毘羅摩品】

橫禍

六三無妄之災或繋之牛行人之得邑人之災【易無妄】六五防羊於易無悔【易大壯】

凡禍疾所起由有妄而來今九五居得尊位爲無妄之主下皆無妄而偶然有此疾害故云無妄之疾也【周易正義無妄】

誰謂雀無角何以穿我屋誰謂防無牙何以穿我墉【詩國風行露】

有兔爰爰雉離於羅有兔爰爰雉離於罦【音孚葉步妙反】有兔爰爰雉離於罿【音衝詩國風兔爰】

伐木掎【音已葉居何反】矣析薪柂【音侈葉湯何反】矣舎彼有罪予之佗【音唾葉湯何反】矣【詩小雅小弁】

長木之斃無不摽也國狗之瘈無不噬也【左傳哀公十二年】齊人諺曰上山斫檀榽橀先殫【爾雅釋木注】

臣鄰家有逺爲吏者其妻私人其夫且歸其私之者憂之其妻曰公弗憂也吾已爲藥酒以待之矣後二日夫至妻使妾奉巵酒進之妾知其爲藥酒也進之則殺主父言之則逐主母乃陽僵棄酒主父大怒而笞之妾之棄酒上以活主父下以存主母也忠至如此然不免於笞此以忠信得罪者也臣之事適不幸而有類妾之棄酒也【戰國策燕易王】

矯翮南辭翻棲火樹飛鱗北逝卒委湯池遂使穴碎雙龍巢傾兩鳳激浪之心未騁遽骨修鱗淩雲之意將騰先灰勁翮望其翔躍焉可得哉【晉書陸機列傳】

所謂火烈髙原芝蘭同泯【梁書武帝上紀】

爾乃猘狗逐而華子奔腐鼠遺而虞氏滅匣猨逸而林木殘櫝珠亡而池水竭【宋書顧愷之傳】

火燎孟諸芝艾同爛河決金隄淵丘同體【宋書袁湛傳】宋有澄子者亡緇衣求之塗見婦人衣緇衣援而弗舎欲取其衣曰今者我亡緇衣婦人曰公𨿽亡緇衣此實吾所自爲也澄子曰子不如速與我衣昔吾所亡者紡緇也今子之衣襌緇也以襌緇當紡緇子豈不得哉【呂氏春秋淫辭】

楚王亡其猿而林木爲之殘宋君亡其珠池中魚爲之殫故澤失火而林憂【淮南子說山訓】

子路宰我生不逢伯樂之舉而遇狂屠故君子傷之【鹽鐡論訟賢】

從風放火荻芝俱死【焦氏易林幹之小過】

鵲巢栁樹鳩奪其處【焦氏易林豫之晉】

作室山根人以爲安一夕崩顚破我壺飱【焦氏易林賁之明夷】張捕鳩鳥麗其災雌雄俱得爲所賊【焦氏易林賁之歸妹】堂桑折衡佐鬭者傷暴臣失國良臣被殃【焦氏易林咸之解】雀行求粒誤入网罭【焦氏易林益之革】

張网捕鳩兔離其災【焦氏易林歸妹之節】

上九破璧毀圭臼竈生鼃天禍以他測曰破璧毀圭逢不幸也【太經第六窮】

立巖之下爲壊所壓蹈坼防之上爲崩所墜輕遇無端故爲不幸【王充論衡幸遇篇】

江南數郡有畜蠱者主人行之以殺人行食飲中人不覺也其家絕滅者則飛逰妄走中之則斃【李善注文選鮑明逺苦熱行】

不見巫山火芝艾豈相離【廣文選張孟陽招隠詩】

億兆與昆岡並燎縉紳與蘊崇共日【藝文類聚帝王部梁武帝】宋城門失火因汲池水以沃灌之池中空竭魚悉露死諭惡之滋並中傷良謹也【藝文類聚鱗介部魚】

宋桓司馬有寶珠獲罪出亡王使人問珠之所在曰投之池中於是竭池而求之魚盡死焉此言禍福之相及也【藝文類聚寶部珠】

河傾【一作流】酸棗杞梓與樗櫟俱流海淺蓬萊魚鼈與【一作共】蛟龍共【一作並】盡【文苑英華庾信雜銘銘】

將恐程門霣霜梧檟與樗櫟同凋昆山火燎天球共碔砆俱燼【文苑英華周宣帝一】

時有一婦人焰谷作麨有防抵來抴焰麥不可柰何捉擿火杖用打防抵杖頭有火著羊毛住羊毛得火熱用揩象廐象廐火然並燒王象象身爛破便殺獼猴用拍象身天於空中而說偈言瞠恚鬭諍邊不當於中止羯羠共相抵蠅蟻於中死婢具防抵鬭獼猴而坐死智者逺嫌疑莫與愚人止【菩薩本行經卷中】

昔有一婢稟性亷謹常爲主人典麨麥豆時主人家有一羝羊伺空遂便噉食麥豆斗量折損爲主所瞠信已不取皆由羊噉緣是之故婢常因嫌每自杖捶用打羝羊羊亦含怒來觝觸婢如此相犯前後非一婢因一日空手取火羊見無杖直來觝婢婢緣急故用所取火著羊脊上羊得火熱所在觸突焚燒村人延及山野於時山中五百獼猴火來熾盛不及避走卽皆一時被火燒死【雜寶藏經卷八】

奚獨防蜯池空遂使亡狙林盡【辯正論卷一】

孤立

日之熱恆在日中之後道東之杜人所宜休息也今人不休息者以其特生陰寡也武公初兼其宗族不求賢者與之在位君子不歸似乎特生之杜然【鄭氏箋詩有杕之杜】有杕然特生之杜生於道路之左人所宜休息今日所以人不休息者由其孤特獨生陰寡薄故也以興武公一國之君人所宜往仕今日所以人不往仕者由其孤特爲君不求賢者故也【毛詩正義有杕之杜】

譬彼內傷病之木以內疾之故是用無枝也【毛詩正義小弁】彼堂堂然光明者華也此華乃蕓然其色黃而盛矣以興顯著者君也此君其徳彰而明矣華盛而不言其葉見君明而其臣不賢【毛詩正義裳裳者華】

徒鼓瑟謂之步徒吹謂之和【胡臥切】徒歌謂之謡徒撃鼓謂之咢【五各切】徒鼓鐘謂之修徒鼓磬謂之寋【音蹇爾雅】深厲淺揭隨時爲義曽何貪於支離而習其孤技邪【後漢書張衡列傳】

越俗易驚孤音少和直轡安歸髙謀誰佐【後漢書荀彧列傳論】受堯之誅不能稱堯直臣無黨古今所悉【晉書劉毅傳】夫獨構之唱唱虛而莫和【晉書王湛坦之傳】

昔有一國國中一水號曰狂泉國人飲此水無不狂惟國君穿井而汲獨得無恙國人旣並狂反謂國主之不狂爲狂於是聚謀共執國主療其狂疾火艾鍼藥莫不畢具國主不任其苦於是到泉所酌水飲之飲畢便狂君臣大小其狂若一眾乃歡然我旣不狂難以獨立此亦欲試飲此水【宋書袁粲傳】

公無黨援譬如水間一堵大危矣【隋書元諧傳】

女嬃言眾人皆佩薋菉枲已爲防佞之行滿於朝廷而獲富貴汝獨服蘭蕙守忠直判然離別不與眾同故斥棄也【王逸注楚辭離騷經】

言已使鳳鳥往求同志之士欲與俱共事君反見邪惡之人相與屯聚謀欲離已又遇佞人相肆來迎欲使我變節以隨之也【王逸注楚辭離騷經】

言東風飄然而起則神靈應之而雨以言陰陽相感風雨相和屈原自傷獨無與和也【王逸注楚辭九歌】

然不覩金𨿽克木而錐鑽不可以伐鄧林水𨿽勝火而升合不足以救焚山寸膠不能治黃河之濁尺水不能卻蕭丘之熱是以身名並全者甚稀而先笑後號者多有也【抱朴子外篇嘉遁】

夫丸泥已不能遏彭蠡之沸騰獨賢亦焉能反流遁之失正【抱朴子外篇安貧】

升水不能救八藪之燔爇撮壤不能遏砥柱之沸騰寸刃不能刋長洲之林獨是不能止朋黨之非【抱朴子外篇廣譬】發音則響與俗乖抗足則迹與眾迕【抱朴子外篇自敍】

昔餘夢登天兮魂中道而無抗吾使厲神占之兮曰有志極而無旁【楚辭九章惜誦】

薋菉葹以盈室兮判獨離而不服【文選屈原離騷經】

徒樂枕經借書紆體衡門上無所蔕下無所根【文選班固答賔戱】

似孤臣之介立隨排擠之所往內一志以奉朝兮外結心以絕黨萍出水而主枯兮士失防而身往覩斯艸而慷慨兮固知直道之難爽【廣文選夏侯孝若浮萍賦】

鷹隼厲天翼恥與燕雀逰【廣文選傅休奕長歌行】

直木無陰直士無徒是以賢人直士常不容於世【意林任子】孔文舉金性太多木性不足背陰向陽雄倬孤立【意林士緯】宋玉識音而善文襄王好樂而愛賦旣美其材而憎其似屈原也乃謂之曰子盍從楚之俗使楚人貴子之徳乎對曰昔楚有善歌者王其聞與始而曰下裏巴人國中唱而和之者數萬人中而曰陽阿采菱國中唱而和之者數百人旣而曰陽春白雪朝日魚麗含商吐角絕節赴曲國中唱而和之者不過數人蓋其曲彌髙其和彌寡【藝文類聚樂部歌】

猶如犀牛獨一無侶【虛空孕菩薩經卷上】

極反

白賁無咎上得志也【易賁】

物積而後始極旣極而後方衰從旦積暖故日中之後乃極熱從昏積涼故半夜之後始極寒【毛詩正義有杕之杜】極則美先盡矣美盡必有惡生故美盡則生疾【春秋正義昭公元年】

日極則反月滿則虧極之徒反滿之徒虧巨之徒滅孰能已無已乎效夫天地之紀【管子白心】

恩甚則怨生愛多則憎至【亢倉子用道篇】

目將者先睹秋毫耳將聾者先聞蚋飛口將爽者先辧淄澠鼻將窒者先覺焦朽體將僵者先亟犇佚心將迷者先識是非故物不至者則不反【列子仲尼】

東海之極水至而反夏熱之下化而爲寒【呂氏春秋君守】有知順之爲倒倒之爲順者則可與言化矣至長反短至短反長天之道也【呂氏春秋似順】

艸木壯極則枯落人壯極則衰老也言彊者不可以壯【河上公注老子儉武】

春夏陽气躁疾於上萬物盛大極則寒寒則零落死亡也【河上公注老子洪徳】

壯不可極極則敗物不可極極則反【京氏易傳大壯中】

髙山崩顚丘陵爲溪【焦氏易林蹇之咸】

次八極陽徵陰不移日而應測曰極陽徵陰應其發也【太經第三應】

上九陰陽啟【音吪】其變赤白測曰陰陽啟極則反也【太經第六防】

陰不極則陽不生亂不極則徳不形【太經太文】

極暌而合極異而通故先見怪焉洽乃疑亡也【周易略例卦略】然樂極則哀集至盈必有虧故曲終則嘆發醼罷則心悲也實理勢之攸召猶影響之相歸也【抱朴子內篇暢】陽勝則熱陰勝則寒重寒則熱重熱則寒【黃帝素問內經陰陽應象大論】

物壯則老兵彊則衰【道徳經注疏卷三】

夫行迷則攺路術窮則反故【明集牟子理惑論】

反本

上九白賁無咎【易賁】

昔日貴雕飾今尙儉與素昔日多纖介今去情與故【宋書樂四志】

物生於土終變於土事生於意終變於意【闗尹子五鑑】天下莫相憎於膠漆而莫相愛於冰炭膠漆相賊冰炭相息也之壊愈其立也冰之泮愈其凝也以其反宗【淮南子說山訓】

夫五色𨿽明有時而渝丰交之木有時而落物有成衰不得自苦故三王之道周則復始窮則反本【韓詩外傳】將入之日旣赤且黃若初出之時也故曰用視其始【太經第五視解】

三王之統若循連環周則復始窮則反本【文選西徵賦注】如尺蠖尋條安前足進後足盡樹端更無所依止還歸本防【大智度論卷六十六】

難全

松栢之下其艸不殖【左傳襄公二十九年】

神知吉凶而骨直空枯日爲徳而君於天下辱於三足之烏月爲刑而相佐見食於蝦蟆蝟辱於鵲騰蛇之神而殆於卽且竹外有節理中直空虛松栢爲百木長而守門閭日辰不全故有孤虛黃金有疵白玉有瑕事有所疾亦有所徐物有所拘亦有所據防有所數亦有所疎人有所貴亦有所不如何可而適乎物安可全乎天尙不全故世爲屋不成三瓦而陳之以應之天【史記策傳】

明有所不見聴有所不聞人𨿽賢不能左畫方右畫圎日月之明而時蔽於浮雲羿名善射不如雄渠蠭門禹名爲辯智而不能勝鬼神【史記策傳】

晝長則宵短日南則景北天且不堪兼況以人該之【後漢書張衡列傳】

鳳闕司晨之功火無內照之美【梁書元帝紀】

佼麗之苦窳也而醜則堅牢華璧之易以碎也而金鐵則難陶甚矣物之不可以全也如是【子華子大道】

天地無全功聖人無全能萬物無全用故天職生覆地職形載聖職教化物職所宜然則天有所短地有所長聖有所否物有所通【列子天端】

目能視手能操目之與手所任各異故曰其異任也目自不能見於堅不可以手代目之見堅手自不能知於白亦不可以目代手之知白故曰其無以代也【公孫龍子堅白論注】

以全舉人固難物之情也尺之木必有節目寸之玉必有瑕瓋先王知物之不可全也故擇務而貴取一也【呂氏春秋舉難】

魯人有公孫淖者告人曰我能起死人人問其故對曰我固能治偏枯今吾倍所以爲偏枯之藥則可以起死人矣物固有可以爲小不可以爲大可以爲半不可以爲全者也【呂氏春秋別類】

火燭一隅則室偏無光骨節早成空竅哭歷身必不長【呂氏春秋士容】

察一曲者不可與言化審一時者不可與言大日不知夜月不知晝日月爲明而弗能兼也惟天地能函之【淮南子繆稱訓】

羽翼美者傷骨骸枝葉美者害根莖能兩美者天下無之也【淮南子詮言訓】

小謹者無成功訾行者不容於眾體大者節疏蹠距者舉逺自古及今五帝三王未有能全其行者也【淮南子汜論訓】月照天下飴於詹諸騰蛇防霧而殆於蝍蛆烏力勝日而服於防禮能有修短也【淮南子說林訓】

衣成則必缺衽宮成則必缺隅屋成則必加措示不成者大道然也【韓詩外傳】

意不並鋭事不兩隆盛於彼者必衰於此長於左者必短於右憙夜臥者不能早起也【說苑談叢】

子獨不聞和氏之璧乎價重千金然以之間紡曽不如瓦塼隋侯之珠國之寶也然用之彈曽不如泥丸騏驥騄駬倚衡負軛而趨一日千里此至疾也然使捕鼠曽不如百錢之貍幹將鏌鎁刜鐘不錚試物不知刃離金斬羽契鐡斧此至利也然以之補曽不如兩錢之錐今子持楫乘扁舟處廣水之中當陽侯之波而臨淵流適子所能耳若誠與子東說諸侯王見一國之主子之蒙蒙無異夫未視之狗耳【說苑雜言】

太公田不足以償種漁不足以償网治天下有餘智文公種米曽子駕羊孫叔敖相楚三年不知軛在衡後務大者固忘小智伯廚人亡炙選而知之韓魏反而不知邯鄲子陽園人亡桃而知之其亡也不知務小者亦忘大也【說苑雜言】

夫尺有所短寸有所長驊驑騄驥天下之駿馬也使之與貍鼬試於釜竈之間其疾未必能過貍鼬也黃鵠白鶴一舉千里使之與燕服翼試之堂廡之下廬室之間其便未必能過燕服翼也辟閭巨天下之利器也擊石不缺刺石不銼使之與管槀決目出瞇其便未必能過管槀也由此觀之華發墮顚與卭何以異哉【新序雜事五】嘖以牙者童其角防以翼者兩其足【太經太棿】

稻穀千鐘糠皮大半閱錢滿億穿決出萬大羮必有澹味至寶必有瑕穢大簡必有大好良工必有不巧【王充論衡自紀篇】

明白之士逹動之機而暗於慮慮之人識靜之原而困於速防猶火日外照不能內見金水內映不能外光二者之義蓋陰陽之別也【劉邵人物志九徵】

夫體適於一方者造余塗則閡矣王弼曰形必有所分聲必有所屬若溫也則不能涼若宮也則不能商【張湛注列子天瑞】

他人之所念慮蚤虱之所首向隔之朱紫林下之艸芥匣匱之書籍地中之寶藏丰林防藪之鳥獸重淵洪潭之魚鼈令周孔委曲其采色分別其物名經列其多少審實其有無未必能盡知【抱朴子內篇辯問】

騕褭能奮蘭筋以絕防而不能履冰以乘深猛虎能似雷霆以搏噬而不能踴雲霧以淩虛鴻鶤不能振翅於籠罩之中輕鷂不能電擊於九筵之下物旣然矣人亦如之故能調和陰陽者未必能兼百行修簡書也能敖五邁九者不必能全小潔經曲碎也【抱朴子外篇備】

天不能平其西北地不能隆其東南日月不能摛光於曲穴衝風不能波於井底擿齒則松檟不及一寸之莛挑耳則棟梁不如鷦鷯之羽彈鳥則千金不及丸泥之用縫緝則長劍不及數分之鍼何必伏巨象而捕防制大鵬以司晨乎【抱朴子外篇備】

尋飛繩防之足而不能騁逸放於呂梁淩波泳淵之屬而不能陟峻而攀危故離朱剖毫於百步而不能辧八音之雅俗子野合通靈之絕響而不能指白黒於咫尺【抱朴子外篇博諭】

衝飇傾山而不能效力於枝毫火鑠金石而不能耀烈以起濕是以淮陰善戰守而拙理治之策絳侯安社稷而乏承對之給【抱朴子外篇博諭】

粗理不可浹全能事不可畢兼故懸象明而可蔽山川滯而或移金玉剛而可柔堅冰宻而可離公旦不能與伯氏跟絓於馮云之峻仲尼不能與呂梁較伎於百仭之溪【抱朴子外篇廣譬】

能走者奪其翼善飛者減其指有角者無上齒丰後者無前足蓋天道不使物有兼焉也古人云多爲少善不如執一鼯鼠五能不成伎術【顏氏家訓省事】

神明有所不及聖人有所不訓【子法言注五百篇】

人戴盆則不得望天望天則不得戴盆事不可兼施言已方一心營職不假修人事也【李善注文選司長子長報任少卿書】夫尺有所短寸有所長物有所不足智有所不明數有所不逮神有所不通【文選屈原卜居】

目無常音之察耳無照影之神故在乎我者不誅之於已存乎物者不求備於人【文選陸機演連珠】

鱗者無毛毛者無羽者無牙角者無齒見於晝者滅於夜得於前者失於後再便重利未之甞有【道徳經指歸卷十三】雞司夜貍執鼠日燭人此皆不能自全【意林尸子】

人多患逺見百步而不自知眉頰知眉頰者復不能察百步也【意林唐子】

宋元君夜夢人披髮云予爲淸江使河泊之所漁者豫且得予元君覺使人占之曰此神也君曰漁者有豫且乎左右曰有明日豫且朝君曰漁何得對曰旦之网得白圎五尺君曰獻若之至君再欲殺再欲活心疑卜之曰殺以卜吉乃刳七十鑽而無遺防仲尼曰神能夢於元君而不能避豫且之网智能七十鑽無遺防不能避刳腸之患是則智有所困神有所不及【藝文類聚靈異部夢】

盈虛之道𨿽修平而必陂損益之由在至象而無蠲是以謂地之厚而東南缺惟天爲大而西北懸【藝文類聚雜文部連珠】

天精爲日地精爲月天地至貴精不兩明【太平禦覧天部三上】墨子曰甘苦蔕天下物無全美也【埤雅卉物門】

俗之談者以爲火外照無納影之能內鑑無朗闇之功【初學記器用部火注】

戴角者無上齒【何氏語林言語】

猶如滿月盛光晝則不明【元陽妙經卷一】

譬如大海其水一味多有諸寶亦有水精下價之珠【大方等大集經十八】

如孔雀好靑項鳥飛行不如野雁步【四阿含暮抄解借五】

孔雀𨿽有色嚴身不如鴻雁能逺飛【大智度論卷三】

夫長左者必短右大前者必狹後孟公綽爲趙魏老則優不可以爲滕薛大夫【明集牟子理惑論】

難制

豕之性能水又唐突難禁制四蹄皆白曰駭則白蹄其尢躁疾者今離其繒牧之處與眾豕渉入水之波漣矣諭荊舒之人勇悍防敏其君猶白蹄之豕也【鄭氏箋詩漸漸之石】笱者捕魚之器獘敗之笱在於魚梁其魚乃是魴鰥之大魚非獘敗之笱所能制【毛詩正義敝笱】

艸之滋長引蔓則難可芟除諭叚之威勢稍大難可圖謀也【春秋正義隠公元年】

恐蛟龍得雲雨終非池中物也【吳志周瑜傳】

堅若得洛不可復制此爲除狼而得虎也【吳志孫堅傳注】隼質難羈狼心自野【晉書慕容寶列傳】

失籠之鳥非羅所羈脫网之鯨豈罟所制【晉書慕容垂傳】蛟龍猛獸非可馴之物不如除之【晉書苻堅上紀】

遂使衝鯨潰流暴鱗奔漢【宋書武帝上本紀】

猛獸安可出穴【北齊書髙祖十一王永安傳】

騊駼野駿產自北域交頸相摩分背翹陸𨿽有孫陽終不能服【山海經海外北經圖讚】

禽鹿長而見羈則赴蹈湯火【文選範蔚宗皇后紀論注】

其下注也若奔車失轡狂牛無縻【廣文選崔子玉漢桂陽太守周府君碑】譬如狂象之牙不可觸也【大寶積經卷六十一】

譬如大力狂象搪揬蹴蹋無能制者【大智度論卷一】

但眾生心性譬若獼猴戱跳攀緣歡娛奔逸【法苑珠林卷八十四】

諭林卷二十九﹤子部﹐類書類﹐諭林﹥

欽定四庫全書

諭林卷三十

明徐元太撰人事門

難必

我所言國家之難備矣日日思念之乃以作室爲諭若父作室營建基址旣致法矣其子乃不肯爲之堂況肯搆架成之乎又以治田爲諭其父菑耕其田殺其艸已堪下種矣其子乃不肯布種況肯収獲乎其此作室治田之父乃是敬事之人見其子如此其肯言曰我有後不棄我基業乎【尙書正義大誥】

𨿽有親父安知其不爲虎𨿽有親兄安知其不爲狼【史記韓長孺傳】

種之爲稼斂之爲穡良農能善種之未必能斂獲之【史記孔子世家注】

數之所隔𨿽近則難情之所符𨿽逺則易是以渉嘆流霜時獲感天之誠泣血從刑而無悟主之智【南齊書劉祥傳】我猶箭耳隨人所射安能自裁【周書文帝上紀】

伯夷叔齊能無盜而不能使人不意已【鶡冠子備知】

牛缺者上地之大儒也下之邯鄲遇盜於耦沙之中盡取其衣裝車牛步而去視之歡然無憂之色盜追而問其故曰君子不以所養害其所養盜曰嘻賢矣夫旣而相謂曰以彼之賢往見趙君使以我爲必困我不如殺之乃相與追而殺之燕人聞之聚族相戒曰遇盜莫如上地之牛缺也皆受教俄而其弟適秦至闗下果遇盜憶其兄之戒因與盜力爭旣而不如又追而以卑辭請物盜怒曰吾活汝矣而追吾不已迹將著焉旣爲盜矣仁將焉在遂殺之又傍害其黨四五人焉【劉子說符】人主莫不欲其臣之忠而忠未必信故伍員流於江萇死於蜀藏其血三年而化爲碧人親莫不欲其子之孝而孝未必愛故孝已憂而曽參悲【莊子外物】

有鳥將來張羅而待之得鳥者羅之一目也今爲一目之羅則無時得鳥矣今被甲者以備矢之至若使人必知所集則懸一札而已矣【淮南子說山訓】

決指而身死或斷臂而顧活類不可必【淮南子說山訓】

人有盜而富者富者未必盜有亷而貧者貧者未必亷【淮南子說林訓】

望人者不至恃人者不久【韓詩外傳】

對君之坐豈不安哉尙有差跌一食之上豈不美哉尙有哽噎今若泛所謂幸者也固未能自必【說苑敬愼】

天以至明爲不可蔽乎日何爲而食地以至安爲不可危乎地何爲而動天地而尙有動蔽是故聖賢說於世而不得行其道【說苑至公】

神蛇能斷而復屬不能使人弗斷聖賢能困而復通不能使人弗害【王充論衡定賢篇】

夫天地之有湛也何以知不如人之有水病也其有旱也何以知不如人有癉疾也禱請求福終不能愈變操易行終不能救使醫食藥冀可得衰命盡期至醫藥無效【王充論衡順鼓篇】

今夫陶冶者初埏埴作器必模範爲形故作之也燃炭生火必調和鑪竈故爲之也及銅爍不能皆成器燔不能盡善不能故生也【王充論衡物勢篇】

夫賢君能治當安之民不能化當亂之世良醫能行其鍼藥使方術驗者遇未死之人得未死之病也如命窮病困則𨿽扁鵲末如之何夫命窮病困之不可治猶困亂民之不可安也藥气之愈病猶教導之安民也皆有命時不可令勉力也【王充論衡治期篇】

耒耜耕耘因春播種者人爲之也及谷入地日夜長大人不能爲也或爲之者敗之道也【王充論衡自然篇】

牛缺以無招患燕人假有惜受禍安危之不可豫圖皆此類【張湛注列子說符】

采采榮木於玆托根防華朝起慨慕不存貞脆由人禍福無門【陶靖節集詩四言】

墨者田鳩欲見秦恵王畱三年而不得見客有言之於楚王乃往見楚王王悅之與將軍之節以如秦至而得見出而告人曰吾不識秦之道乃當由楚也物固有近之而逺逺之而近【藝文類聚儀飾部節】

驚舟失柂於空壑山足無絆於澤中【明集張融門論】

夫扁鵲之所以稱良醫者以其應疾投藥不失其宜耳不責其令有不死之民也【明集正誣論】

寧可見犂牛不登宗廟之用而永棄於牢餼之具耶【明集疑夷夏論諮】

難合

火本漧燥澤本潤濕燥濕殊性不可共處若其共處必相侵尅旣相侵尅其變乃生變生則本性攺矣水熱而成湯火滅而气冷是謂革也【周易正義革】

大風有隧【音遂】有空大谷維此良人作爲式谷維彼不順徵以中垢【詩大雅桑柔】

此乃以冠雙屨將絲綜麻方鑿圎枘其可入乎【春秋正義序】比於連雞埶不俱棲立可離也【後漢書呂布傳】

涔不容尺鯉染之謂也【晉書劉聰記】

吾所以說吾君者橫說之則以詩書禮樂從說之則以金板六弢奉事而大有功者不可爲數而吾君未甞啟齒【莊子徐無鬼】

夫靑不與白爲靑而白不與靑爲白故曰不相與【公孫龍子通變論注】

𨿽有美行盛譽不可比目合翼相須也此乃气不合音不調者也【鬼穀子本經陰符】

商角不二合徵羽不相配能爲四聲主者其惟宮乎【鬼穀子本經陰符】

大夫種知所以彊越而不知所以存身萇知周之所存而不知身所以亡知逺而不知近【淮南子說山訓】

神蛇能斷而復續而不能使人勿斷也神能見夢元王而不能自出漁者之籠【淮南子說山訓】

夫以人之所不能聴說人譬以大牢享野獸以九韶樂飛鳥也【淮南子人間訓】

夫歌采菱發陽阿鄙人聴之不若此延路陽局非歌者拙也聴者異也故交畫不暢連環不解物之不通者聖人不爭也【淮南子人間訓】

初一親非其膚其志齟齬測曰親非其膚中心閒也【太經第三親】

屈原言已執忠信之行以事於君其志不合猶入池渉水而求薜荔登山緣木而采芙蓉固不可得之也【王逸注楚辭九歌】

言已性逹道徳而君閉塞其志不合若竹栢之異心也【王逸注楚辭七諫】

言君性所爲不與已合若方與圜不可錯雜勢不相安也【王逸注楚辭七諫】

言車敗馬犇鑣銜斷絕猶自馳騖至於暮夜乃舎無有制止之者以言人臣一去君亦不復得拘畱也【王逸注楚辭九嘆】

言方與圜其性不同鉤曲繩直其態殊異而不可合以言忠佞異志猶鉤繩也【王逸注楚辭九嘆】

塠重一人之迹不能蹈也重一人之掌不能推也賢臣有勁彊之優愚主有不堪之劣以此相求魚鳥相與逰也【王充論衡效力篇】

尾大於身者不可掉臣賢於君者不可任故口不容而彊吞之者必哽才非匹而委仗之者見輕【抱朴子外篇任能】譬猶禽魚之結侶冰炭之同器欲其久合安可得哉【抱朴子外篇交際】

觀聼殊好愛憎難同飛鳥覩西施而驚逝魚鼈聞九韶而深沈故衮藻之粲煥不能悅裸鄕之目采菱之淸音不能快楚之耳古公之仁不能諭欲地之狄端木之辯不能釋縶馬之庸【抱朴子外篇廣譬】

滄海萬里之濤不能斂山峯之塵驚風摧千仭之木不能拔弱艸之荄防虎虣闞不能威蚊防冠世之才不能合流俗【抱朴子外篇廣譬】

震雷不能細其音以恊金石之和日月不能私其耀以就曲照之恵大川不能促其涯以適速濟之情五嶽不能削其峻以赴陟者之欲故廣車不能脇其轍以茍通於狹路髙士不得撙其節以同塵於隘谷【抱朴子外篇廣譬】珪璋𨿽有特達之美而明月皆謂難闇投以諭僊者𨿽有超俗之譽非無捕影之譏【李善注文選郭防純防仙詩】

圜鑿而方枘兮吾固知其鉏鋙而難入【文選宋玉九辯】

感鸞鷖之特棲兮悲淑人之希合彼無合其何傷兮患眾僞之冒眞【文選思賦】

君若淸路塵妾若濁水泥浮沈各異勢防合何時諧【文選曹植七哀詩】

夫至音不合眾聴故伯牙絕至寶不同眾好故卞和泣血【補文選陳元立左傳疏】

孰知其不合兮若竹栢之異心【廣文選東方曼倩七諫】

聫蕙芷以爲佩兮過鮑肆而失香【廣文選東方曼倩初放】

不量鑿而正枘兮固前修以菹醢【楚辭離騷經】

理弱而媒拙兮恐導言之不固【楚辭離騷經】

方圜殊而不合兮鉤繩用而異態【楚辭劉向逺逝】

方鑿圎枘鉏鋙難從翔鳥遊魚蹉跎不狎是以賈生懷琬琰而挫翮馮子握璵璠而鍜羽【藝文類聚人部隠逸下書】

始知庸聴局方悟大音賒【文苑英華沈約悲悼一詩】

使二女共室顏色相殊令蘇秦通言張儀結媒發辯利口奪舒美辭推心調諧成爲夫妻獘發腐齒終不相知【參同契】

至味不合於眾口大音不比於眾耳作咸池設大章發簫韶詠九成莫之和也張鄭衛之弦歌時俗之音必不期而拊手也故宋玉云客歌於郢爲下裏之曲和者千人引商徵角眾莫之應此皆悅邪聲不曉於大度者也【明集牟子理惑論】

杳兮如天淵兮如海不合闚墻之士數仭之夫固其宜也【明集牟子理惑論】

猶方孔圎枘𨿽美於形而闕於事矣【辯正論卷一】

難並

騏驥不能與罷驢爲駟而鳳凰不與燕雀爲羣而賢者亦不與不肖者同列【史記日者傳】

夫邪正之人不宜共國亦猶冰炭不可同器【後漢書傅燮列傳】邪正不並存譬若胡與秦胡秦有時合邪正各異津【晉書樂下】

韶衛不並奏雅鄭不兼禦【晉書皇甫謐傳】

函矢殊用矛戈異適雙美之談豈能兩遂【宋書顧覬之傳】野與市爭民家與府爭貨金與粟爭貴鄕與朝爭治【管子權修】

楚人有鬻楯與矛者譽之曰吾楯之堅莫能陷也又譽其矛曰吾矛之利於物無不陷也或曰以子之矛陷子之楯何如其人弗能應也夫不可陷之楯與無不陷之矛不可同世而立【韓非子難一】

諺曰君子重襲小人無由入正人十倍邪辟無由來【賈子容經】

人主貴正而尙忠忠正在上位執正營事則防佞姦邪無由進矣譬猶方圓之不相蓋而曲直之不相入【淮南子主術訓上】

眾曲不容直眾枉不容正故人眾則食狼狼眾則食人【淮南子說山訓】

鮑魚不與蘭茝同笥而藏桀紂不與堯舜同時而治【韓詩外傳】

巫祝不可與並祀諸生不可與逐語【鹽鐵論論菑】

冰炭不同器日月不並明【鹽鐵論刺復】

冠履不同藏賢不肖不同位【說苑談叢】

吾不覩參辰之相比也是以君子貴遷善【子學行篇】夫邪之與正猶水與火不同原不得並盛【潛夫論愼防】夫從事於王者內則姬焉外則士焉士必懼其防姬必憎其狷由此觀之王之左右士與姬不能並也【天祿閣外史愛憎】

言何所有方鑿受圎枘而能合者誰有異道而相安耶言忠佞不相爲用也【王逸注楚辭離騷經】

浮雲行則蔽月之光防佞進則忠良壅也【王逸注楚辭九辯】言冰見炭則消炭得冰則滅以諭忠佞不可並處則相傷害【王逸注楚辭七諫】

夫梧禽不與鴟梟同枝麟虞不與豺狼連羣淸源不與濁潦混流仁明不與凶闇同處何者漸染積而移直道暴廹則生害也【抱朴子外篇交際】

夫繩舒則木直正進則邪凋有虞舉則四凶戮宣尼任則少卯梟猶震雷駭則鼛鼔堙朝日出則螢燭幽也【抱朴子外篇嘉遁】

義路閉則利門開利門開則義路閉【李善注文選西徵賦】

紫芝之不與茨棘俱植鸞鳳之不與梟�同棲天理固然易在曉晤【李善注文選劉孝標辯命論】

薫猶不同器梟鸞不接翼【文選劉峻辯命論】

夫方圜之異形兮勢不可以相錯【廣文選東方曼倩哀命】

規矩不相害殊性孰相安賢聖不爲匹愚智不爲羣【道徳經指歸卷七】

名利與身若炭與水形性相反勢不俱然【道徳經指歸卷八】譬如良藥妙寶神珠毒不共居能銷眾毒【波羅蜜多經卷五百七十二】

譬如水火之異亦如甘露毒藥【大智度論卷十八】

譬如百種美食與毒同器則不可食【大智度論卷六十三】

譬如一人行時不住住時不行以二法相違行住不得俱故【佛性論卷三】

道與不道如金比艸【明集牟子理惑論】

難支

三星之光曜在於魚罶之中其去斯須不可久也以諭周室之亡期將至欲望其存亦不可久也【毛詩正義苕之】牛𨿽瘠僨於豚上其畏不死【左傳昭公十三年】

大木將顚非一繩所維【後漢紀孝桓下】

斯乃大樹將顚蓋非一繩之罪也【北史幹栗防傳論】

大之與小彊之與弱也猶石之與卵虎之防豚又何疑焉【淮南子人間訓】

九層之臺一傾公輸子不能正本朝一邪伊望不能復【鹽鐵論救匱】

狐刺之鑿𨿽公輸子不能善其枘畚土之基𨿽良匠不能成其髙譬若秋蓬被霜遭風則零落𨿽有十子產如之何故扁鵲不能肉白骨微箕不能存亡國也【鹽鐵論非鞅】天下聞之皆曰扁鵲能生死人鵲辭曰予非能生死人也特使夫當生者活耳夫死者猶不可藥而生也悲夫亂君之治不可藥而息也詩云多將熇熇不可救藥甚之之辭也【說苑辯物】

江南多蝮螫我手足寃防詰屈痛徹心腹【焦氏易林師之無妄】虺蛇求聚難以居處毒螫痛甚瘡不可愈【焦氏易林履之大壯】夫磯將潰則不可與网罟之夫謀國將亡則不可與章句之徒議【天祿閣外史去蜀】

必死之病兪附越人所無如何朽木鉛鋌班輸歐冶所不能匠也【抱朴子外篇彈禰】

辟滔天之源不測之流塞之以撮壤障之以指掌也【抱朴子外篇詰鮑】

人之迷也其日固已久矣數世之壊非一人之所支也【子法言注重黎篇】

大則有鯨有鯢小則爲梟爲獍負其牛羊之力凶其水艸之性非玉燭之能調豈璿璣之可正【廣文選庾子山哀江南賦】乘漬水以膠船馭奔駒而朽索小人則將及水火君子則方成猿鶴獘箄不能救鹽池之咸阿膠不能止黃河之濁【廣文選庾子山哀江南賦】

運岱山而壓春卵引渤海而躍秋螢當不足等其銷滅譬其虀粉【文苑英華盧思道一】

譬如師子博撮諸麋彼𨿽有母亦不能救【本緣經持王子品】譬若隨藍風一起時諸樹名大樹而不能自制所以者何其身不堪【如來三昩經卷上】

猶如野象蹹芭蕉林盡皆摧碎【無明羅剎經】

其猶太陽之熯晨霜注洪流以滅爝火【明集十四】

事起

欲伐而不得生斧柯欲鳥而不得生网羅欲彼天下是生爲【汲冡周書周祝解】

西風謂之大風大風之行有所從而來必從大空谷之中【鄭氏箋詩桑柔】

燔黍則大亨之濫觴土鼓乃雲門之拳石【禮記正義序】因龍出而紀官因鳳來而作樂【三墳山墳】

源深而水流水流而魚生之情也根深而木長木長而實生之情也君子情同而親合親合而事生之情也【太公六韜文師】

自知慧出使玉化爲環玦者是政反爲滑也【鶡冠子天則】夫力不足則僞知不足則欺財不足則盜【莊子則陽】

非譽相紛怨徳並行於是乃有曽參孝己之美而生盜跖莊蹻之邪【淮南子齊俗訓】

民廹其難則求其便困其患則造其備【淮南子泛論訓】

洪水滔天而有禹之績河水泛溢而有宣房之功商紂暴虐而有孟津之謀天下煩擾而有乘羨之富【鹽鐵論力耕】棘木爲杼削木爲柚杼柚旣施民得以燠【太經太棿】以見鳥迹而知爲書見蜚蓬而知爲車天非以鳥迹命倉頡以蜚蓬使奚仲也奚仲感蜚蓬而倉頡起鳥迹也【王充論衡感類篇】

闗梁所以禁非而猾吏因之以爲非焉衡量所以檢僞而邪人因之以爲僞焉大臣所以扶危而姦人恐主之不危兵革所以靜難而冦者盜之以爲難【抱朴子外篇詰鮑】學者非爲幻怪也幻怪之生必由於學禮者非爲華薄也而華薄之興必由於禮【郭子注莊徳充符】

亂心不由於醜而常在美色撓世不由於惡而常在仁義則仁義者撓天下之具也【郭子注莊駢拇】

禦其眞知乘其自然則萬里之路可至而羣馬之性不失馬性不同而齊求其用故有力竭而態作者含哺鼓腹民之眞能及至聖人屈折以禮樂懸跂以仁義而民始好知其過皆由乎迹之可尙也【郭子注莊馬蹄】

魚失淵則爲人禽利器明則爲盜資【郭子注莊胠篋】

夫唇竭非以寒齒而齒寒魯酒薄非以圍邯鄲而邯鄲圍聖人生非以起大盜而大盜起皆自然相生必至之勢也【郭子注莊胠篋】

桁楊以椄槢爲管桎梏以鑿枘爲用聖知仁義者逺罪之迹迹逺罪則民思尙之尙之則矯詐生矯詐生而禦姦之器不具者未之有也故棄所尙則矯詐不作桁楊桎梏廢矣何鑿枘椄槢之爲哉【郭子注莊在宥】

嚆矢矢之猛者言曾史爲桀跖之利用也【郭子注莊在宥】且天下皆患創亂故求虞氏之藥操藥修父其色燋然明治天下者非以爲榮也【郭子注莊天地】

琴瑟張而鄭衛作五色成而綺縠生【意林士緯】

湯師蜘蛛而結网金天據九雁以正時唐堯見蓂莢而知月【意林抱朴子】

夫創始者恆朴而飾終者必妍是故烹飪起於熱石玉輅基於推輪【藝文類聚服飾部扇賦】

仲尼見滄海橫流故務爲舟航【太平禦覧舟部航】

宻儀之制杵臼萬民以濟及後人加功因延力借身重以踐碓而利十倍杵舂又復設機闗用驢驘牛馬及役水而舂其力乃且百倍【太平禦覧資產部舂】

觀魚翼而創櫓視鴟尾而制柂【埤雅品物門鳶】

舊云視防創柂觀鱟制防【埤雅品物門鱟】

說者又以謂放蜘蛛而結网法螺蚌而閉戶【埤雅品物門蜘蛛】搏噬爪牙鋒距之先毒螫芒刺矛矢以存聖人垂象五兵已陳【初學記居處部庫藏注】

忘戰者危極武者傷前聖制弓後世造弩【玉海兵制弓矢】譬如因的則有弓箭【元陽妙經卷一】

譬如有的箭則著之【菩薩善戒經卷一】

以有事故有所作以有足故有逰行以有身故有屈伸以有饑渇故有求飲食【菩薩地持經卷三】

譬如大海初漸起時當知皆爲有價無價摩尼寶珠作所住處此寶皆從大海生故【華手經卷七】

夫轉蓬漂而車輪成窊木流而舟檝設蜘蛛布而罻羅陳鳥迹見而文字作故有法成易無法成難【明集牟子理惑論】

分定

世稱萬人逐兔一人獲之貪者悉止分定故也【後漢書袁紹列傳】

雉兔在野眾人逐之分未定也雞豕滿市莫有志者分定故也【尹文子大道上】

則若性命肌膚之不可易也【荀子哀公】

今一兔走百人逐之非一兔足爲百人分也由未定由未定堯且屈力而況眾人乎積兔滿市行者不顧非不欲兔也分已定矣分已定人𨿽鄙不爭故治天下及國在乎定分而已矣【呂氏春秋愼勢】

賢不肖不可以不相分若命之不可易若美惡之不可移桀紂貴爲天子富有天下能盡害天下之民而不能得賢名之闗龍逢王子比干能以要領之死爭其上之過而不能與之賢名名固不可以相分必由其理【呂氏春秋功名】

非工商不得食於利末非良農不得食於收獲非執政不得食於官爵【鹽鐵論相刺】

求雞獲雉買鼈失魚出入均貨利得無餘【焦氏易林復之咸】人稟元气於天各受壽夭之命以立長短之形猶陶者用土爲簋亷冶者用銅爲樣杅矣器形已成不可大小人體已定不可增減【王充論衡無形篇】

物生也色靑其熟也色黃人之少也發黒其老也發白黃爲物熟驗白爲人老效物黃人𨿽灌漑壅養終不能靑發白𨿽吞藥養性終不能黒黒靑不可復還老衰安可復卻黃之與白猶肉腥炙之燋魚鮮煮之熟也燋不可復令腥熟不可復令鮮鮮腥猶少壯燋熟猶衰老也【王充論衡道虛篇】

志過其分上下相冒而莫爲臣妾矣臣妾之才而不安臣妾之任則失矣故知君臣上下手足外內乃天理自然豈直人之所爲哉【郭子注莊齊物篇】

夫時之所賢者爲君才不應世者爲臣若天之自髙地之自卑首自在上足自居下豈有逓哉【郭子注莊齊物論】耳目不能以易任成功手足不能以代司致業故嬰兒之始生也不以目求乳不以耳向明不以足操物不以手求行【郭子注莊徳充符】

人之一體非有親也首自在上足自在下藏府居內皮毛處外內外上下尊卑貴賤於其體中各任其極而未有親愛於其間也然至仁足矣故五親六族賢愚逺近不失分於天下者理自然也【郭子注莊天運】

日歸於西起明於東月歸於東起明於西【李善注文選陸士衡演連珠】

皮朽者毛落川涸者魚逝春生者防華秋榮者零悴自然之數豈有恨哉【文選應璩與曹長思書】

短則不可緩之於寸陰長則不可急之於箭漏【文選劉峻辯命論】

夫靡顏膩理哆噅顣頞形之異也朝秀晨終鵠千嵗年之殊也聞言如響智昏菽麥神之辧也同知三者定乎造化榮辱之境獨曰由人是知二五而未識於十【文選劉峻辧命論】

宰衡之與皂容彭之與殤子猗防之與黔婁陽文之與惇洽咸得之於自然不假道於才智【文選劉峻辧命論】懸千金於市市人不敢取者分定也委一錢於路童兒爭之者分未定也【意林物理論】

譬如寶珠若具莊飾不具莊飾其珠無異【波羅多經卷五百六十八】

𨿽洗垢求疵無損南威之麗捧心斆疾未變西施之妍【辧正論卷六】

無損

母之於女恩愛至矣穿耳附珠何傷於仁【吳志諸葛恪傳注】𨿽云割地譬猶囊貯中亦一家之有耳【晉書灼傳】

縦復令諸王后世子孫還自相並蓋亦楚人失繁弱於云夢尙未爲亡其弓也【晉書段灼傳】

一葉從風無損鄧林之攢植雙鳧退飛不虧渤澥之防泳【隋書盧思道傳】

猿墮髙木不踒手足【焦氏易林蒙之隨】

牧羊逢狼𨿽憂不傷【焦氏易林大有之無妄】

載船逢火憂不爲禍【焦氏易林頥之旅】

老牛病馬去之何悔【焦氏易林晉之需】

摧角不傷𨿽折復長【焦氏易林晉之夬】

𨿽躓復起不毀牙齒【焦氏易林蹇之遁】

失羊捕牛無損無憂【焦氏易林小過之蹇】

且華霍之極大滄海之滉瀁其髙不俟翔埃之來其深不抑行潦之注撮壤土不足以減其峻升勺出不足以削其廣一世不過有數仙人何能有損人物之鞅掌乎【抱朴子內篇釋滯】

水由源注𨿽遇風日不能損也道成其性𨿽在於世不能移也【莊子音義徐無鬼】

夫靑蠅不能穢垂棘邪論不能惑孔墨【文選王褒四子講徳論】君子守眞仗信遭時不容𨿽有訕辱之恥幽垢之謗猶傷體毛耳【意林唐子】

美寶爲質雕磨益光不足以損【何氏意林賞譽】

譬然一燈轉然百燈千燈萬燈巨億萬燈無量數燈普照虛空先所然一燈光明無損【靈寶通防經】

如彼幻師捨幻價直𨿽似有損而實無損【波羅蜜多經五百八十一】如蜂采花不損其色【大寶積經卷一百二十】

大海減去一溪水寧令減少不對曰減去百千億萬溪水尙不能減知少也減大海一恆水寧能令減知少不對曰減去百千億萬恆水不能令減知少也【阿彌陀經卷上】阿閦如來剎中地行足蹈其上卽蹈適舉足便還復如故譬如綩筵枕頭枕其上卽爲陷適舉頭便還復如故【佛國經卷上】

佛言夫人爲道務博愛博哀覩人施道助之歡喜亦得福報質曰彼福不當減乎佛言猶若炬火數千百人各以炬來取其火去熟食除防彼火如故福亦如之【佛說四十二章經尺一】

若人藥和赤銅若不成金不失銅也【思惟要略法】

猶如大海取其一滴減須彌山如芥子許損大地土如米許復損虛空如蚊許【出曜經七口品】

譬如日出盲人不見便謂世間無有日月日有何咎又如雷電震地聾人不聞聲聲有何過【大智度論卷八】

譬如白人𨿽鬢髮黶子黑不名黒人【大智度論三十五】

如人夜失寶珠電光暫現卽時還得【大智度論卷八十五】

如人避熱故在泥中臥起還洗則如故【大智度論卷九十七】𨿽儒墨之競興九流之是非乃爝火之不息非日月之不暉【明集十一】

防毫空樹無傷垂防之茂離材虛室無損輪奐之美【明集宗答何書難白黑論】

諭林卷三十

欽定四庫全書

諭林卷三十一

明徐元太撰人事門【二十九】

見大

孫卿子曰不登髙山不知天之髙不臨深谿不知地之厚也【晉書地理誌上】

俾夫翫培塿者識嵩岱之崇崫守迹礫者悟渤澥之澄【周書武帝上紀】

秋水時至百川灌河涇流之大兩涘渚崖之間不辯牛馬於是焉河伯欣然自喜以天下之美爲盡在已順流而東行至於北海東面而視不見水端於是焉河伯始旋其面目望洋向若而嘆曰野語有之曰聞道百以爲莫已若者我之謂也且夫我甞聞少仲尼之聞而輕伯夷之義者始吾弗信今我暏子之難窮也吾非至於子之門則殆矣吾長見笑於大方之家【莊子秋水】

天下之水莫大於海萬川歸之不知何時止而不盈尾閭泄之不知何時已而不虛春秋不變水旱不知此其過江河之流不可爲量數而吾未甞以此自多者自以比形於天地而受气於陰陽吾在於天地之間猶小石小木之在大山也方存乎見少又奚以自多計四海之在天地之間也不似礨空之在大澤乎計中國之在海內不似稊米之在太倉乎號物之數謂之萬人處一焉人卒九州谷食之所生舟車之所通人處一焉此其比萬物也不似毫末之在於馬體乎【莊子秋水】

赤螭靑虯之防冀州也天淸地定毒獸不作飛鳥不駭入榡薄食薦梅噆味含甘步不出頃畝之區而蛇鱓輕之以爲不能與之爭於江海之中若乃至於云之素朝陰陽交爭降扶風雜凍雨扶揺而登之威動天地聲震海內蛇鱓著泥百仭之中熊羆匍匐丘山磛巖虎豹襲穴而不敢咆猨狖顚蹶而失木枝又況直蛇鱓之類乎鳳凰之翔至徳也雷震不作風雨不興川谷不澹艸木不揺而燕雀佼之以爲不能與之爭於宇宙之間逮至其曽逝萬仭之上翺翔四海之外過昆侖之疏圃飲砥柱之湍瀨邅回蒙汜之渚徜徉冀州之際徑躡都廣入日抑節羽翼弱水暮宿風穴當此之時鴻鵠鶬鸖莫不憚驚伏竄注啄江裔又況直燕雀之類乎此明於小動之迹而不知大節之所由者也【淮南子覧防訓】

今夫繇者揭鐝臿負籠土鹽汗交流喘息薄喉當此時得休越下則脫然而喜矣巖穴之間非直越下之休也病疵瘕者捧心抑腹膝上叩頭踡局而諦通夕不寐當此之時噲然得臥則親戚兄弟歡然而喜夫修夜之寧非直一噲之樂也故知宇宙之大則不可劫以死生知養生之利則不可縣以天下知未生之樂則不可畏以死之立不若其偃也又況不爲乎冰之凝不若其釋也又況不爲冰乎【淮南子精神訓】

窮鄙之社也叩盆拊瓴相和而歌自以爲樂矣甞試爲之擊建鼔撞巨鐘乃性仍仍然知其盆瓴之足羞也藏詩書修文學而不知至論之防則拊盆叩瓴之徒也【淮南子精神訓】

通許由之意金縢豹韜廢矣延陵季子不受吳國而訟閒田者慚矣子罕不利寶玉而爭劵契者媿矣務光不污於世而貪利偸生者悶矣故不觀大義者不知生之不足貪也不聞大言者不知天下之不足利也【淮南子精神訓】大都之居無物不具【焦氏易林解之幹】

觀書者譬諸觀山及水升東嶽而知眾山之峛崺也況介丘乎浮滄海而知江河之惡沱也況枯澤乎【子吾子】駕言登五嶽然後小陵丘【曹子建鰕防篇】

必自知出潢污而浮滄海背螢燭而向日月聞雷霆而覺布鼔之陋見巨鯨而知寸介之細也【抱朴子內篇金丹】夫飲玉則知漿荇之薄味覩昆山則覺丘垤之至卑旣覧金丹之道則使人不欲復視小小方書【抱朴子內篇金丹】蓋登旋璣之眇邈則知井谷之至卑覩大明之麗天乃知鷦金之可陋【抱朴子內篇明本】

若遊目於天表似無依而洋洋【文選西都賦】

𨿽復臨河而釣鯉無異射鮒於井谷【文選吳都賦】

浮海難爲水逰林難爲觀【文選陸云爲顧彥光作詩】

夫聴白雪之音觀綠水之節然後東野巴人蚩鄙益著【文選陳琳答東阿王牋】

夫登東嶽者然後知眾山之邐迆也奉至尊者然後知百里之卑防也【文選吳質答東阿王書】

將以娛耳目樂心意乎譬命駕而逰五都之市則天下之貨畢陳矣褰裳而渉汶陽之丘則天下之稼如雲矣椎髻而守敖庾海陵之倉則山坻之積在前矣扳袵而登鐘山藍田之土則夜光璵璠之珍可觀矣【文選李康運命論】詠雲門者難爲音觀徐和者難爲珍【文選班固典引】

故不登閬風安以瞻殊目之形不步景宿何以觀恢廓之表【補文選曹毘對儒】

夫欣黎黃之音者不顰蟪蛄之吟豁雲臺之觀者必閟帶索之歡【補文選郭璞客傲】

夫夜光結綠非胠篋之恆珍逸羽翔鱗豈園池之近玩【藝文類聚人部隠逸下碑】

不升崇霍豈識干行之峻不臨溟渤安知地載之厚【藝文類聚禮部學校表】

所謂窺七澤而狹潢污登太山而小天下【藝文類聚內典部寺碑啟】何異一毛之落牛體雙鳧之飛海曲【文苑英華杜弼一】

以有數之物托於無窮若艸木離土眾星離天不足以諭焉【道徳經指歸卷九】

如淸秋觀海苐見澶漫寧測其深【華陽陶隠居傳上】

譬如有人逰於大海中流四望涯際莫知【大寶積經二十】如人已見轉輪聖王則不求見諸餘小王【大方等大集經卷九】是知登昆閬者必培塿於眾山防溟渤者亦坳堂於羣澍諒其然矣【逹磨法蘊足論後序十二】

佛言海中有大魚一者長四千里二者長八千里三者長萬二千里四者長萬六千里五者長二萬里六者長二萬四千里七者長二萬八千里學問不值明師安知天下有大道乎乘船逰於洿池泉流安知天下有江海【佛說四諦經積八】

夫百梁之構興則鄙茅茨之仄陋覩斯論之宏曠則知偏悟之鄙倍【中論序卷一】

觀無爲之行還視世事猶臨天井而闚溪谷登嵩岱而見丘垤矣【明集牟子理惑論】

小見

初六童觀小人道也【易觀】

六二闚觀利女貞象曰闚觀女貞亦可醜也【易觀】

童觀者處於觀時而最逺朝廷之美體是柔弱不能自進無所鑑見惟如童稚之子而觀望也【周易正義觀】

尹子曰松栢之防不知堂宻之有美樅【七容切爾雅注】

觀者未覩指聼者未聞音猶鷦明已翔乎寥廓而羅者猶視乎藪澤悲夫【史記司馬相如傳】

夫子之爲方也若以管窺天以郤視文【史記扁鵲傳】

太傅在前說相鼠之詩尊曰無持布鼔過雷門【前漢書王尊傳】夫荷旃被毳者難與道純緜之麗宻羮藜唅糗者不足與論太牢之滋味【前漢書王襃傳】

今子廼以鴟梟而笑鳳凰執蝘蜓而嘲龍不亦病乎子徒笑我之尙白吾亦笑子之病甚不遭防跗扁鵲悲夫【前漢書揚雄傳下】

今子處皇世而論戰國耀所聞而疑所覿欲從旄惇而度髙虖泰山懷氿濫而測深虖重淵亦未至也【前漢書敍傳上】所謂見勢利之華闇道徳之實守突奧之熒燭未卬天庭而覩白日也【前漢書敍傳上】

自以爲能行兵於井底防步於牛蹄【魏志明帝紀注】

卓曰鴻鵠固有逺志但燕雀自不知耳嵩曰昔與明公俱爲鴻鵠不意今日變爲鳳凰耳【魏志董卓傳注】

子𨿽光麗旣美且艷管闚筐舉守厥所見未可以言八紘之形埒信萬事之精練也【蜀志卻正傳】

若賓可謂習外觀之暉暉未覩幽人之髣髴也見俗人之不容未諭聖皇之兼愛也循方圎於規矩未知大形之無外也【晉書皇甫謐傳】

近𨿽預觀尺錦而不覩金玉【梁書劉孝綽傳】

小人管窺懸象何能見穹之廣大【魏書崔浩傳】

子獨不聞夫埳井之鼃乎謂東海之鼈曰吾樂與吾跳梁乎井幹之上入休乎缺甃之崖赴水則接掖持頥蹶泥則沒足滅跗還虷蠏與科鬥莫吾能若也且夫擅一壑之水而跨跱蹈井之樂此亦至矣夫子奚不時來入觀乎東海之鼈左足未入而右膝已縶矣於是逡巡而卻告之海曰夫千里之逺不足以舉其大千仭之髙不足以極其深禹之時十年九潦而水弗爲加益湯之時八年七旱而崖不爲加損夫不爲頃久推移不以多少進退者此亦東海之大樂也於是埳井之鼃聞之適適然驚規規然自失也且夫知不知是非之竟而猶欲觀於莊子之言是猶使蚊負山商蚷馳河也必不勝任矣是直用管闚天用錐指地也不亦小乎且子獨不聞夫壽陵餘子之學行於邯鄲與未得國能又失其故行矣直匍匐而歸耳【莊子秋水】

賢聖不明道徳不一天下多得一察焉以自好譬如耳目鼻口皆有所明不能相通猶百家眾技也皆有所長時有所用𨿽然不該不徧一曲之士也【莊子天下】

百家異說各有所出若夫墨楊申韓之於治道猶蓋之無一撩而輪之無一輻有之可以備數無之未有害於用也已自以爲獨擅之不通之於天地之情也今夫冶工之鑄器金踴躍於鑪中必有波溢而播棄者其中地而凝滯亦有以象於物者矣其形𨿽有所小周哉然未可以保於周室之九鼎也有況比於規形者乎其與道相去亦逺矣【淮南子俶眞訓】

鵲巢知風之所起獺穴知水髙下暉日知晏陰諧知雨爲是謂人智不如鳥獸則不然故通於一伎察於一辭可與曲說未可與廣應也【淮南子繆稱訓】

夫隨一隅之迹而不知因天地以防惑莫大焉𨿽時有所合然而不足貴也譬若旱嵗之土龍疾疫之芻靈是爲帝者也【淮南子說林訓】

所以貴聖人者以其能龍變也今捲捲然守一節推一行𨿽以毀碎滅沈猶且弗易也此察於小好而塞於大道也【淮南子人間訓】

諸生議不乾天則入淵乃欲以閭裏之治而況國家之大事亦不防矣發於畎畝出於窮巷不知冰水之寒若醉而新寐殊不足與言也【鹽鐵論憂邊】

鄒子疾晚世之儒墨不知天地之昭曠之道將一曲而欲道九折守一隅而欲知萬方猶無準平而欲知髙下無規矩而欲知方圎也【鹽鐵論論鄒】

譬若以管窺天以錐刺地所窺者甚大所見者甚少【說苑辧物】

初一沈耳於閨不聞貞測曰沈耳於閨失徳體也【太經第五沈】

子徒見無懷子漁傲於楚磯而烏知有心氏擊磬於衛國是猶覩山雞之垂翰於樊籠而烏覩鳳凰之翺翔於霄漢乎何所規之不廣也【天祿閣外史漁論】

鰕防防潢潦不知江海流燕雀戱藩柴安識鴻鵠防【曹子建鰕防篇】

夫蘙薈之翔叵以論垂天之淩蹄涔之逰無以知絳虯之騰鈞天之庭豈伶人之所躡無航之津豈蒼兕之所渉非天下之至通難與言山海之義矣【山海經序】

目察百步不能了了而欲以所見爲有所不見爲無則天下之所無者亦必多矣所謂以指測海指極而雲水盡者也蜉蝣校巨鼇白及料大椿豈所能及哉【抱朴子內篇論仙】

夫寸鮹泛迹濫水之中則謂天下無四海之廣也芒蠍宛轉果核之內則謂人極之界盡於玆也𨿽告之以無涯之浩汗語之以宇宙之恢闊以爲空言必不肯信也【抱朴子內篇防防】

人生星宿各有所值旣詳之於別篇矣子可謂戴盆以仰望不睹七曜之炳粲蹔引領於大川不知重淵之奇怪也【抱朴子內篇釋滯】

夫以管窺之狹見而孤塞其聰明之所不及是何異以一尋之綆汲百仭之深不覺所用之短而云井之無水也【抱朴子內篇塞難】

子可謂守培塿玩狐丘未登閬風而臨云霓翫瀅汀防潢洿未浮南溟而渉天漢【抱朴子外篇逸民】

夫鋭志於雛防者不識騶虞之用心盛務於庭粒者安知鴛鸞之逺指猶焦螟之笑云鵬朝菌之怪大椿坎蛙之疑海鼈井蛇之嗤應龍也子誠喜懼於勸沮焉識曠之髙韻哉【抱朴子外篇逸民】

夫論管宂者不可問以九陔之無外習拘閡者不可督以拔萃之獨見【抱朴子外篇鈞世】

學者専守一業防井忽海遂防躓於泥濘之中而沈滯乎不移之困【抱朴子外篇百家】

偏嗜酸甜者莫能甞其味也用思有限者不得辯其神也【抱朴子外篇百家】

吾子所謂竄巢穴之沈昧不知八紘之無外守燈燭之宵曜不識三光之晃朗逰潢洿之淺狹未覺南溟之浩汗滯丘垤之位埤不寤嵩岱之峻極也【抱朴子外篇諭蔽】若獨亢然立乎髙山之頂守一家之偏尙此故俗中之一物【郭子注莊逍遙逰】

鯢防専制於小溝【莊子音義庚桑楚】

翫其磧礫而不窺玉淵者未知驪龍之所蟠也習其敝邑而不覿上邦者未知英雄之所躔也【文選吳都賦】

習蓼虫之忘辛翫進退之惟谷非常寐而無覺不覩皇輿之軌躅【文選魏都賦】

若客所謂末學膚受貴耳而賤目者也【文選東京賦】

借問蜉蝣軰寧知鶴年【文選郭璞逰仙詩】

今子執分寸而防億度處把握而卻寥廓【文選王襃四子講徳論】野人有快炙背而美芹子者欲獻之至尊𨿽有區區之意亦已疏矣【文選嵇康絕交書】

區區管窺豈能照一隅哉【補文選漢章帝糾非法詔】

不登閬風安以瞻殊目之形不步景宿何以觀恢廓之表是以迷麤者循一往之智狷介者守一方之矯豈知火林之蔚炎柯冰津之擢陽艸【廣文選曹輔佐對儒】

此郎亦管中窺豹時見一斑【世說新語方正】

坳塘泛水豈議大瀆之流覆簣爲峯終乖小魯之說【藝文類聚封爵部遜讓封表】

生處深宮未覿焦原之險不出戶庭豈觀砥柱之峻【藝文類聚封爵部遜讓封表】

蓋聞井魚之不識巨海夏虫之不見冬冰故知局於泥甃者未測滄溟之浩汗篤於一時者寧信寒暑之推移【藝文類聚內典部內典墓志】

由天之道觀恵施之能其一蚊一防之勞者耶【藝文類聚虫豸部蚊】

蠻觸之戰爭似防魽之跳躍【文苑英華盧思道一】

山中人不信有大魚大如木海上人不信有大木大如魚【太平禦覧鱗介部魚】

不通乎有無相包虛實相含猶瓠之瓣不覩區蔓之有鄰也蟣虱藏於裘褐不知都邑之多人也【道徳經指歸卷九】夫鴻鵠髙飛終日馳騖而不知宇宙之外制法之人拘教之士累年學問終身談論而不知道徳之大也【道徳經指歸卷十二】

殉蠡管之察是病髙深執蟪菌之辰終欺嵗祀【波羅蜜多經卷四百一】

譬若男子欲見遮迦越羅者未見遮迦越羅反見小王想其形容被服諦熟觀之便呼言是爲遮迦越羅【道行波羅蜜經卷四】

閻浮地利有王名曰鏡靣時勅使者令行我國界無眼人悉將來至殿下使者受勅卽行將諸無眼人到殿下以白王王勅大臣悉將是人去示其象臣卽將到象廏一一示之令持象有持足者尾者尾本者腹者脇者背者耳者頭者牙鼻者悉示已便將詣王所王悉問汝曹審見象不對言我悉見王言何類中有得足者言明王象如柱得尾者曰如掃箒得尾本者言如枝得腹者言如埵得脇者言如壁得背者言如髙岸得耳者言如大箕得頭者言如臼得牙者言如角得鼻者言如索便復於持前共諍訟象【佛說義足經卷上】

昔有國王徵國中諸盲人令於象廏中觀象中有持象足者中有持象鼻者中有持象耳者中有持象尾者去後共相問象何等類持象足者言象大如柱持象鼻者言象如繩索持象耳者言象如簸箕持象尾者言象如大箒皆共諍之盲人各自信其意譬如人各見少所經不逹其法自謂大解亦如是【三慧經籍八】

若子可謂見禮制之華而闇道徳之實闚炬燭之明未覩天庭之日也【明集牟子理惑論】

子出自井阪之淵未見江湖之望矣【明集戎華論】

有方之識各期所見鱗介之物不達臯壤之事毛羽之族不識流浪之勢自得於窞井者則怪逰溟之量翻翥於數仭者則疑衝天之力【明集孫綽諭道論】

或有三盲摸象得象耳者爭云象如簸箕得象鼻者爭云象如舂杵𨿽獲象一方終不得全象之實子說泥洹是死眞摸象之一盲矣【明集滅惑論】

夫食木之虫尙不知皮外之味豈知宇宙之廣哉【辯正論卷五】

亦由江南吳不信有千人帳河北漢不信有萬石船無得以蓬艾之小心測扶揺之逺運也【辯正論卷七】

遇殊

夫事苦則矜全之情薄生厚故安存之慮深登髙不懼者胥靡之人也坐不垂堂者千金之子也原其大略歸於所安而已矣【後漢書馬融列傳】

餓夫庸抱闗屠釣之倫一旦而都卿相之位建金石之號者或有懷顏孟之術抱伊管之略沒世而不齒者此言有事之世易爲功無爲之時難爲名也【晉書張載傳】人之生譬如一樹花同發一枝俱開一蔕隨風而墮自有拂簾幌墜於茵席之上自有闗籬墻落於混糞之側【梁書範縝傳】

道固旣登龍門而孫蔚猶沈涓澮【魏書孫恵蔚儒林傳】

若人之於色也無不知說美者而美者未必遇也故嫫母執乎黃帝黃帝曰屬女徳而弗忘與女正而弗衰𨿽惡奚傷若人之於滋味無不說甘脆而甘脆未必受也文王嗜菖蒲俎孔子聞而服之縮頞而食之三年然後勝之【呂氏春秋遇合】

且富人則車輿衣纂錦馬飾傅旄象帷幕茵席綺繡條組靑黃相錯不可爲象貧人則夏被褐帶索含菽飲水以充腸以支暑熱冬則羊裘解札短褐不掩形而竈口故其爲編戶齊民無以異然貧富之相去也猶人君與僕虜不足以論之【淮南子齊俗訓】

鈞之縞也一端以爲冠一端以爲冠則戴致之則蹍履之【淮南子說林訓】

狂譎不受祿而誅段幹木辭相而顯所行同也而利害異者時使然也【淮南子人間訓】

俱行道徳禍福不均並爲仁義利害不同晉文修文徳徐偃行仁義文公以賞賜偃王以破滅魯人爲父報仇安行不走追者捨之牛缺爲盜所奪和意不恐盜還殺之文徳與仁義同不走與不恐等然文公魯人得福偃王牛缺得禍者文公魯人幸而偃王牛缺不幸也【王充論衡幸偶篇】

百金之家境外無絕交千乘之國同盟無廢贈財多故也使谷食如水火𨿽貪恡之人越境而布施矣故財少則正禮不能舉一有餘則妄施能於千家貧無斗筲之儲者難責以交施矣【王充論衡定賢篇】

且逆旅之妾惡者以自惡爲貴美者以自美得賤美惡之形在目而貴賤不同是非之情先著故美惡不能移也【嵇中散集答難養生論】

昔韓昭侯醉臥而寒典官加之以衣覺而問之知典官有愛於己者以越職之故而加誅焉衛之驂乘見禦者之非從後呼車有救危之意不防其罪加之以衣恐主之寒呼車憂君之危忠愛之情是同越職之愆亦等典官獲罪呼車見徳遇不遇也【劉子通塞】

春日麗天而隠者不照秋霜被地而蔽者不傷遇不遇也【劉子遇不遇】

齊之華士棲志丘壑而太公誅之魏之幹木遁世幽居而文侯敬之太公之賢非有減於文侯幹木之徳非有逾於華士而或榮或戮者遇不遇也【劉子遇不遇】

昆山之下以玉抵鳥彭蠡之濱以魚食犬而人不愛者非性輕財所丰故也挈瓶水執求火而人不恡非性好施有餘故也【劉子辧施】

懷璧之子未必能恵而人兢親者有恵人之資也被褐之士性能輕財而皆疏之者無恵人之資也【劉子辧施】結綬生纒牽彈冠去埃塵【文選左太衝招隠詩】

鬱鬱澗底松離離山上苗以彼徑寸莖防此百尺條【文選左思詠史詩】

我若西流水子爲東峙嶽【文選陸機贈弟士龍詩】

絲俱生於蠺銅都出於石作繒則賤作錦則貴鑄鈴則小鑄鐘則大【意林士緯】

光武鳳翔於南陽燕雀化作鵷鶵二漢之臣煥爛如三辰之附長天長平之卒磊落如秋艸之中繁霜勢使然也【意林物理論】

以舜禹之登庸孔氏之窮屈不似跛鼈之與晨驥乎【太平禦覧皇王部帝舜有虞氏】

市處者僕妾膾炙而食市饒也壅泉沃韭織履之氓從兄弟室父往而不得粗糒焉非愛其僕妾惡其室父也此其饒羨之與不足也【太平禦覧菜部韭】

家富棘族聚居貧兄弟離【太平禦覧人事部貧下】

如人渴乏巡逰曠野一得淸美水一無所得受渴之苦得冷水者無人持與受渴乏者亦無遮障不許與水各以業因受苦樂報【大乘顯識經推四】

不遇

井被渫治則淸潔可食九三處下卦之上異初六井泥之時得位而有應於上非射鮒之象但井以上出爲用猶在下體未有成功功旣未成井𨿽渫治未食也井渫而不見食猶人修己全潔而不見用使我心中惻愴【周易正義井】

山有榛【音秦】隰有苓【音零】云誰之思西方美人【詩國風簡兮】柏舟言仁而不遇也【毛詩柏舟】

山之有榛木隰之有苓艸各得其所以興衛之有碩人而在賤職可謂處非其位乃榛苓之不如【毛詩正義簡兮】初累棄彼虙妃兮更思瑤臺之逸女抨雄鴆以作媒兮何百離而曽不一耦【前漢書揚防傳上】

懿神龍之淵潛兮竢慶雲而將舉亡春風之被離兮孰焉知龍之所處【前漢書揚雄傳上】

屈原以髙行仕楚亦猶資美女之髢賣於九戎而求其利必不得也【前漢書揚防傳注】

使駿馬馳騖於屈曲艱阻之中則與驢騾齊足【前漢書揚雄傳注】

怪此寶鼎未受犧牛大羮之和久在煎熬臠割之間【後漢書文苑傳】

抱玉乘龍驥不逢樂與和【後漢書文苑傳】

良璞不剖必有泣血以相明者矣【後漢書文苑列傳】

靈芝生河洲動揺因洪波蘭榮一何晚嚴霜瘁其柯哀哉二芳艸不植太山阿【後漢書文苑列傳】

騏驥馬不試婆娑槽櫪間壯士志未伸坎軻多辛酸【魏志劉邵傳注】

當此之時若失水之魚防家之狗行不勝衣言不出口【晉書夏侯湛傳】

𨿽有恵音莫過韶濩𨿽有騰鱗終僕一壑【晉書庾闡傳】鳳棲五期龍蟠六年英耀禿落羽儀摧殘【晉書夏侯湛傳】握隋珠與蕙若兮時莫悅而未遑【晉書摯虞傳】

鉛陵策良駟造父爲之悲不怨吳阪峻但恨伯樂稀【宋書樂四志】

握瑜懷玉之士瞻鄭邦而知退章甫翠履之人望閩鄕而嘆息【梁書庾於陵弟肩吾傳】

旣有惜於苽懸且自悲於井渫【魏書李順希仁弟騫傳】

嗣宗窮途楊朱岐路徵蓬長逰流水不歸【周書王襃傳】欲飛無假翼思鳴不值晨【隋書孫萬壽文學傳】

凡遇合也時不合必待合而後行故比翼之鳥死乎木比目之魚死乎海【呂氏春秋遇合】

一方病矣醫能治之而上弗肯使也【賈子新書解縣】

應侯與賈午子坐聞其鼓琴之聲應侯曰今日之琴一何悲也賈午子曰夫張急調下故使之悲耳急張者良材也調下者官卑也取夫良材而卑官之安能無悲乎【說苑尊賢】

由是觀之君子道狹耳誠不逢其明主狹道之中又將險危閉塞無可從出者【說苑雜言】

皇陛九重絕不可登謂天蓋髙未見王公【焦氏易林坤之師】華薄實槁衣如絡女巧不成絲布爲玉【焦氏易林否之咸】碩鼠四足不能上屋顏氏淑徳未有爵祿【焦氏易林困之需】或曰隠道多端曰固也聖言聖行不逢其時聖人隠也賢言賢行不逢其時賢者隠也談言談行不逢其時談者隠也【子淵騫篇】

天以薄蝕爲疾地以崩溢爲疾天子以幽厲爲疾王侯以驕泰爲疾士以貧蹇爲疾大夫以酷佞爲疾庶人以饑寒爲疾今徵君之疾蹇也國不舉賢使士有蹇疾羇於道路軒冕者多豺狼之羣膏粱者多犬豕之軰由此觀之士安得而無疾也夫疾以薄蝕崩溢故天地以聖人爲醫疾以幽厲驕泰故天子王侯以賢士爲醫疾以貧蹇故士以夢北爲醫疾以酷佞故大夫以明主爲醫疾以饑寒故庶人以循吏爲醫然則徴君之疾藥石有所不制鬼神有所不虐寒暑有所不侵徵於色而不見其槁動於聲而不見其戚歌於鼓琴而不見其樂嘆於臨川而不見其憂此徵君之所以爲疾也【天祿閣外史問疾】言我外有芬芳之徳內有玉澤之質二美雜防兼在於已而不得施用故獨保明其身無有虧歇而已【王逸注楚辭離騷經】

屈原以爲神無形聲難事易失然人渴心盡禮則歆其祀而恵以福自傷履行忠誠以事於君不見信用而身放逐以危殆也【王逸注楚辭九歌】

言已懷持美玉之徳遭世闇惑不別美惡抱寶窮困而無所語也【王逸注楚辭九章】

言騏驥不遇伯樂則無所程量其才力也以言賢臣不遇明君則無所施其智能也【王逸注楚辭九章】

言孟夏四月純陽用事煦成萬物艸木之類莫不莽莽盛茂自傷不防君恵而獨放棄不若艸木也【王逸注楚辭九章】人夢登天無以渡猶欲事君而無其路也但有勞極心志終無輔佐【王逸注楚辭九章】

言澤中香艸茂盛覆被徑路人無采取者水卒增益斷沒其道將至棄捐也以言賢人久處山野君不事用亦將隕顚也【王逸注楚辭招魂】

言已欲待明君之政淸潔之化以感風俗而君愈貪濁如氛霧之气來之塺人也【王逸注楚辭九嘆】

言已竭忠信以事君而不見用猶抱此昭華寶璋衒賣之【王逸注楚辭九思】

或伐薪於山輕小之木合能束之至於大木十圍以上引之不能動推之不能移則委之於山林収所束之小木而歸由斯以論知能之大者其猶十圍以上木也人力不能舉薦其猶薪者不能推引大木也【王充論衡效力篇】希鵬舉以摶天蹶靑雲而奮羽企駟躍而攺駕任中才之展禦望前軏而致策顧後乘而安驅【曹子建暢賦】

慶雲未時興雲龍潛作魚神鸞失其儔還從燕雀居【曹子建言志】

思薦寶以繼佩怨和璞之始鐫思黃鐘以協律怨伶�之不存嗟所圖之莫合帳蘊結而延佇【曹子建暢賦】

防酒盈尊莫與交歡瑟琴在禦誰與鼔彈【嵇中散集兄秀才公穆入軍贈詩】

𨿽有好音誰與淸歌𨿽有姝顏誰與發華【嵇中散集兄秀才公穆入軍贈詩】

夫珪璋居肆而不售矧乃翳於槃璞乎奇士扣角而見遏況乃潛於臯藪乎【抱朴子外篇擢才】

操築而不值武丁抱竿而不遇西伯【抱朴子外篇窮逹】

兵興之世武貴文寢俗人視儒士如僕虜見經誥如芥壤者何哉由於聲名背乎此也夫不用譬猶售章甫於夷越狥髯蛇於華夷矣【抱朴子外篇審舉】

商風宵肅則絺扇廢登危陟峻則輕舟棄干戈云擾則文儒退防亂旣平則武夫黜【抱朴子外篇博諭】

世之烈士願爲賞者授命猶瞽者之思視躄者之想行而目終不得開足不得伸徒自悲夫【劉子知人】

士之居窮巷若鳥之在籠中也【李善注文選左太衝詠史詩】

何邵詩曰亮無風雲防安能襲塵軌【李善注文選王僧逹答顏延年詩】言爲瑕穢動增泥滓【文選西徵賦注】

眾滿堂而飲酒獨向隅而掩淚【文選笙賦】

眾鳥皆有所登棲兮鳳獨遑遑而無所集【文選宋玉九辯】謂騏驥兮安歸謂鳳凰兮安棲變古易俗兮世衰今之相者兮舉肥【文選宋玉九辯】

昔我資章甫聊以適諸越行行入幽荒甌駱從祝發窮年非所用此貨將安設瓴甋誇璵璠魚目笑明月【文選張協詩】

習習籠中鳥舉翮觸四隅落落窮巷士抱影守空廬【文選左思詠史詩】

萬族各有托孤云獨無依曖曖虛中滅何時見餘輝【文選陶淵明詠貧士詩】

皎皎白素絲織爲寒女衣寒女𨿽妙巧不得秉杼機【文選郭泰機答傅咸詩】

簡珠墮沙石何能中自諧【文選建章臺詩】

騏驥長鳴伯樂昭其能盧狗悲號韓國知其才是以效之齊楚之路以逞千里之任試之狡之捷以驗噬之用今臣志狗馬之防功竊自惟度終無伯樂韓國之舉是以於邑而竊自痛者也【文選曹植求自試表】

昔之玉質金相英髦秀逹皆賓斥於當年韞奇才而莫用艸木以共雕與麋鹿而同死膏塗平原骨塡川谷堙滅而無聞者豈可勝道哉【文選劉孝標辧命論】

君山鴻漸鎩羽儀於髙云敬通鳳起摧迅翮於風穴此豈才不足而行有遺哉【文選劉孝標辧命論】

雄心摧於弱情壯圖終於哀志長算屈於短日逺迹頓於促路【文選陸機弔魏武帝文】

𨿽懷瓊而握蘭徒芳潔而誰亮【補文選陶潛盛士不遇賦】

伯牙之絕兮無鐘子期而聴之和抱璞而泣血兮安得良工而剖之【廣文選東方曼倩哀命】

悲楚人之和氏兮獻寶玉以爲石遇厲武之不察兮羌兩足以畢斮【廣文選東方曼倩沈江】

直順常道闗津難渡欲騁韓盧時無狡兔眾塗圯塞投足何錯【廣文選王彥伯釋時論】

斥鷃擅蒿林仰笑神鳳飛坎井蝤蛭宅神安所歸【廣文選嵇叔夜述志詩】

竭忠誠而事君兮反離羣而贅肬【楚辭九章惜誦】

南國有佳人容華若桃李朝逰江北岸夕宿瀟湘沚時俗薄朱顏誰爲發皓齒【藝文類聚人部言志詩】

播芬煙而不燻張明鏡而不照【藝文類聚人部哀傷賦】

如知庸聴局方悟大音賒【藝文類聚人部懷舊詩】

擲五木子十擲輒鞬豈復是擲子之拙吾好擲政極此耳【何氏語林言志】

不曝骨於龍門終低頭於馬阪【文苑英華庾信志一賦】

日月𨿽臨照仄陋難明早榮羞日及晚知慚豫章【文苑英華梁劉孝威天部三詩】

日出地上其明乃光至其入也明則傷矣故謂之明夷日之明傷猶聖人君子有明徳而遭亂世抑在下位【玉海周易鄭康成注】

諭林卷三十一﹤子部﹐類書類﹐諭林﹥

欽定四庫全書

諭林卷三十二

明徐元太撰人事門【三十】

修治

山上有水蹇君子以反身修徳【易蹇】

山下有澤損君子以懲忿室欲【易損】

六四損其疾使遄有喜無咎【易損】

六四井甃無咎象曰井甃無咎修井也【易井】

鼎之倒趾失其所利鼎覆而不失其利在於寫出否穢之物也【周易正義鼎】

他山之石可以爲錯【入聲】他山之石可以攻玉【詩小雅鶴鳴】玉之缺尙可磨鑢而平人君政教一失誰能反覆之【鄭氏箋詩抑】

武公能學問聴諌以禮自修而成其徳美如骨之見切如象之見磋如玉之見琢如石之見磨以成其寶器【毛詩正義淇澳】

珠曰切象曰磋玉曰琢石曰磨木曰刻金曰鏤革曰剝羽曰析【鄭氏注周禮天官太宰】

醫師掌醫之政令聚毒藥以共醫事凡邦之有疾病者瘡瘍者造焉則使醫分而治之嵗終則稽其醫事以制其食十全爲上十失一次之十失二次之十失三次之十失四爲下【周禮天官醫師】

凡療瘍以五毒攻之以五气養之以五藥療之以五味節之凡藥以酸養骨以辛養筋以咸養脈以苦養气以甘養肉以滑養竅【周禮天官醫】

物有不圎者規之使圎行有不周者正之使備猶規正物然【春秋正義襄公十四年】

西子蒙不潔則人皆掩鼻而過之𨿽有惡人齊戒沐浴則可以祀上帝【孟子離婁下】

如切如磋者道學也如琢如磨者自修也【大學】

剟其瑕礫搴其蕭稂【爾雅序】

玉石之被雕磨猶人自修餙【爾雅注】

人之有冠猶宮室之有屋也糞除而已又何加焉【國語晉】

當以疾病爲諭安得不用湯藥鍼艾救之哉【顏氏家訓教子】王逸曰工明於所畫念其繩墨則曲木直而惡木好【史記屈原列傳注】

孫卿子曰拘木必待隠括蒸揉然後直也【後漢書鄧禹子訓傳注】被此篤病久榮衛動不安聞有韓眾藥信來給一丸【魏志劉劭傳注】

獨孤公猶鏡也每被磨瑩皎然益明【隋書髙熲傳】

隙大則崩毀將至故宜有以抵之也【鬼穀子抵】

意不可恣也夫木之性以櫽括自直可以人而不如木乎子不見夫雞耶聚谷如陵跪而啄之若縱子之意則與雞豈有異乎【孔叢子儒服】

砥礪琢磨非金也而可以利金詩書辟立非我也而可以厲心【說苑建本】

水潛鑿使石潔白【焦氏易林豫之大過】

謣言敗俗謣好敗則姑息敗徳君子謹於言愼於好亟於時吾不見震風之能動聾瞶也【謣音於子問明】

次七增其髙刄其峭丘貞測曰增髙刄峭與損皆行也【太經第一增】

次八或擊之或刺之修其鑑渝測曰擊之刺之過以衰也【太經第一童】

次七拂其惡從其淑雄黃食肉測曰拂惡從淑救凶也【太經第二從】

次七逹於砭割前亡後賴測曰逹於砭割終以不廢也【太經第二逹】

次六息金消石往小來奕測曰息金消石美日大也【太經第二格】

初一斷心滅斧防其繩矩測曰斷心滅斧內自治也【太經第三斷】

次三決其聾【都計切】利以治穢測曰決其聾利有謀也【太經第三斷】

上九疾其疾巫毉不失測曰疾其疾能自毉也【太經第四常】次八丰墻峭阯三嵗不築崩測曰丰墻之峭崩不遲也【太經第四大】

次七視其瑕無穢測曰視其瑕能自矯也【太經第五視】次五黃兒以中蕃君子以之洗於愆測曰黃兒以中過以洗也【太經第六失】

次八輔其折廅【於各切】其缺其人暉且偈【音傑】測曰輔折廅缺猶可善也【太經第六防】

次二割其肬【尢】贅利以無穢測曰割其肬贅惡不得大也【太經第六割】

刀不利於瓦石上刏之【許氏說文卷三】

衣破者補帶短者續【武侯十六策陰察】

貧劣宅屋不具壁宇達人指訾之如財貨富愈起屋築以自蔽鄣爲之具宅人弗復非【王充論衡率性篇】

山野艸茂鉤防斬刈乃成道路也士未入道門邪惡未除猶山野艸木未斬刈不成路也【王充論衡量智篇】

夫惡猶疾也攻之則益悛不攻則曰甚故君子相求也非特興善也將以攻惡也惡不廢則善不興自然之道也【徐幹中論虛道】

疼屙結於府藏疾病散於肌體者必假脈診以察其盈虛投藥石以攻其所苦若心非嗜欲所亂病非寒暑所傷則醫師之用宜其廢也【張湛注列周穆王】

世咸知積小可以髙大而不悟損多可以至少夫九層起於累土髙岸遂爲幽谷茍功無廢舎不期朝夕則無微而不積無大而不虧矣今砥礪之與刀劍相磨不已則知其將盡【張湛注列湯問】

古人六十笑五十九不逺迷復乃覺有以也【抱朴子外篇重言】火所以成熟牲體今有脂肪之肉必當澡濯釜鼎以煮渫之【太經第四竈解】

黶有疵也有疵者欲披除之【莊子音義庚桑楚】

云翳於日則不能照垢污於玉則不能光【文選陸士衡演連珠注】人咸知餙其容而莫知飾其性性之不飾或愆禮正斧之藻之克念作聖【文選張華女史箴】

療暑莫如親水救寒莫如重裘止謗莫如修身【意林物理論】浴者振衣沐者彈冠人知正服莫知行端【藝文類聚后妃部后妃箴】金𨿽能照塵積翳朗【藝文類聚人部交友箴】

人咸知鏡其貌而莫能照其身【藝文類聚職官部丞相箴】

雕良玉於亷劌錬貞金於鍌鋈【藝文類聚職官部太傅碑】

瞻彼緝狐旣資良冶相諸筍玉猶待他山【藝文類聚禮部學校表】飛塵穢淸流朝云蔽日光秋蘭豈不芬鮑肆亂其芳河決潰金堤一手不能障【藝文類聚地部塵詩】

木以繩直金以淬剛必須砥礪就其鋒鋩【太平禦覧雜物部礪】夫絲捨而弗治則腐而棄使女繰之以爲美錦人君朝而服之【太平禦覧布帛部錦】

與其澡於水寧澡於徳水之淸猶可穢也徳之服不可塵也【太平禦覧服用部澡盤】

其田𨿽良薅鋤乃芳其宅𨿽善修移乃昌【黃帝宅經上】田穢不修節莠並生田苖不起囷倉虛空【道徳經指歸卷九】形樂志苦病生於脈治之以炙刺形樂志樂病生於肉治之以鍼石形苦志樂病生於筋治之以熨引形苦志苦病生於咽嗌治之以百藥形數驚恐經絡不通病生於不仁治之以按摩醪藥【黃帝素問內經血气形志篇】

譬如金鑛精加鑄錬除去砂礫惟有眞金造諸飾好嚴身之具【大寶積經二十】

亦如人中毒迷悶心狂亂以火而炙療因此得除愈【大寶積經三十一】

世間𨿽有諸醫充滿世界不能了知三種大患何以故彼皆不善又無智故而不能識貪瞠癡等三種大患彼無智醫非惟不識三種大患又不了知三大良藥對治三患何等爲三所謂不能了知貪欲大患不淨良藥而爲對治瞠恚大患慈心良藥而爲對治愚癡大患緣起良藥而爲對治如是諸醫惟能療治一二別病不能普治一切眾病惟能暫治少時降損非爲盡病畢竟除瘥【大寶積經四十八】

譬如垢衣以灰汁浣濯垢滅衣在何以故垢已去故以垢去故衣得淸淨【文殊師利問經卷下】

重病離良醫療治方更劇【菩薩處胎經卷四】

猶如上色金生垢不淨因火槖鉆椎赤土人力磨拭瑩治便得明淨【中阿含經卷五十五】

譬如故車方便修治得有所至【長阿含經卷二】

貪爲極熱病佛是大良醫【天請問經當三】

不誦爲言垢不勤爲家垢不嚴爲色垢放逸爲事垢【法句經塵垢品第二十二】

羸馬比良棄惡爲賢【法句經象諭品】

譬如藥師三種病冷熱風病除滅故應病與藥佛如是淫怒癡病隨藥滅【三昧法門經卷下】

猶如彼巧匠者觀彼朽車嚴治修飾逺致重載無所缺損【出曜經三欲品】

身譬如地善意如禾惡意如艸不去艸穢禾實不成人不去惡意亦不得道【三慧經借八】

學者有苦不學者無有苦學者有苦譬如人田種當先犂去艸穢便多得收是爲先苦不學者無有苦譬如地不犂續自生蒺防惡物是爲不學無有苦【三慧經借八】何名爲知病所起隨起用藥謂知其病或從風起或從癀起或從痰起或從癊起或從骨節起或積實所起知如是等病所起防隨用藥治令得安樂【醫諭經】

譬如多食不消若不療治於身爲患【大智度論卷四十一】

箭鏑在體𨿽沈深難拔良方妙術猶可令出【大智度論卷五十四】譬如垢膩之衣則以灰泥淹之經宿以水浣之一時都去【大智度論卷九十三】

又如金銀等諸寶不以輕賤故燒鍜磨打【大智度論卷九十八】譬如善浣衣師能除穢垢【大乘莊嚴經論卷六】

若於寒時爲治寒苦追求覆障以爲對治若於熱時爲治熱苦追求沐浴以爲對治渉路作業有劬勞者爲治勞苦求按摩等以爲對治【瑜伽師地論卷六十七】

今當以慚愧水洗浴識塵執發露刀割覆藏网【法苑珠林卷二十三】

如百年垢衣可於一日浣令鮮淨【法苑珠林卷八十六】

持正

天下有山遁君子以逺小人不惡而嚴【易遁】

厭【入聲】浥【音邑】行露豈不夙夜謂行多露【詩國風行露】

出其東門有女如雲𨿽則如雲匪我思存縞衣綦【音其】巾聊樂我員【音云】出其闉【音因】闍【音都】有女如荼【音徒】𨿽則如荼匪我思且【音疽】縞衣茹藘聊可與娛【詩國風出其東門】

非禮相陵則狗吠【毛詩野有死麕注】

人皆渉我友未至我獨待之而不渉以言室家之道非得所適貞女不行【毛詩匏有苦葉注】

漢也江也其欲渡之者必有潛行乘泭之道今以廣長之故故不可也諭女之貞潔犯禮而往將不至也【鄭氏箋詩漢廣】

木以髙其枝葉之故故人不得就而止息也賢女𨿽出防流水之上人無欲求犯禮者亦由貞潔使之然【鄭氏箋詩漢廣】

貞靜之女其美色姝然又能服從君子待禮而後動自防如城隅然髙而不可諭【毛詩正義靜女】

諸侯之不可起行妄伐猶飛隼之不可飛妄作也【毛詩正義沔水】

樂易之君子其求福修徳以俟之不爲回邪之行要之如葛藟之延蔓於條枚是其性也【鄭氏注禮表記】

子茍欲勉我以世路不知其跌而失吾之度也【後漢書崔駰列傳】

且一禮不備貞女恥之況命士乎【晉書皇甫謐傳】

稟仲尼之道不在奔車之上資伯夷之運不防覆舟之下【宋書顧覬之傳】

卑而正者可增髙而倚者且崩【說苑談叢】

古者楊墨塞路孟子辭而辟之廓如也後之塞路者有矣竊自比於孟子【子吾子篇】

或問交五聲十二律也或雅或鄭何也曰中正則雅多哇則鄭請問本曰黃鐘以生之中正以平之確乎鄭衛不能入也【子吾子篇】

鳳鳥蹌蹌匪堯之庭亨龍潛升其貞利乎【子問明】

或問處秦之世抱周之書益乎曰舉世寒貂狐不亦燠乎【子寡見】

鍼錐所穿無不暢逹使鍼錐末方穿物無一分之深矣賢儒方節而行無鍼錐之鋭固安能自穿取暢逹之功乎【王充論衡狀畱篇】

言欲使已變節而從俗猶向者欲釋階登天之態也【王逸注楚辭九章】

言橘受命於江南不可移徙種於北地則化爲枳也屈原自比志節如橘亦不可移徙也【王逸注楚辭九章】

言人刓削方木欲以爲圜其常法度尙未廢以言讒人譛逐放已欲使攺行亦終守正而不易也【王逸注楚辭九章】安肯蹙太山之峻以適鑿枘之中斂垂天之羽爲戒旦之役編於仕類而抑鬱庸兒之下捨鸞鳳之材適枳棘之藪競腐鼠於踞鴟而枉尺以直尋哉【抱朴子外篇名寶】安肯衒沽以進趨揭其不貲之寶以競燕石之售哉【抱朴子外篇吳失】

若能闊禮門以懸規標義路以植矩然後逾垣者折肱防徑者滅迹【文心雕龍奏啟】

驥不驟進而求服兮鳳亦不貪餧而妄食【文選宋玉九辯】不仰操而茍容兮譬臨河而無航欲巧笑以干媚兮非余心之所甞【文選思賦】

旣秉丹石心寧流素絲涕【文選謝朓出尙書省詩】

珪璋𨿽特逹明月難闇投【文選郭璞逰仙詩】

志怦怦而內直兮履繩墨而不頗執權衡而無私兮稱輕重而不差【補文選莊忌哀時命】

刓方以爲圜兮常度未替【補文選屈原懷沙】

令薜茘而爲理兮憚舉趾而緣木因芙蓉而爲媒兮憚蹇裳而濡足登髙吾不說兮入下吾不能【廣文選屈平思美人】𨿽松梧之貞脆豈榮雕其異心【古文苑班媫妤素賦】

毛伯成旣負其才气常稱寧爲蘭摧玉折不作蕭敷艾榮【世說新語言語】

丈夫恥於受辱貞女羞於節虧【意林燕丹子】

貞松隆冬以擢秀金菊吐翹以淩霜【藝文類聚嵗時部秋賦】綠衣𨿽多無貴於色邪徑𨿽利無尙於直【藝文類聚后妃部后妃箴】吾將以淸談爲筐篚以機神爲幣帛【藝文類聚產業部錢論】孔子病子貢出卜孔子曰子待也吾坐席不敢先居處若齊食飲若祭吾卜之久矣【困學紀聞卷七論語】

羣犬吠新客佞闇排防賓直途旣已塞曲路非所遵【何氏語林言志】

翎有六翮飛則衝天麋有四足走便入海下官膚體疎嬾手足遲鈍不能逐飛追走逺事佞人【何氏語林方正】

𨿽處穢惡無所染污猶如明珠在沙磧中猶如蓮花在濁水內【元陽妙經卷五】

能壊一切外道異論摧伏敵陣建立勝旛【無盡意菩薩經八】夫正道難毀邪理易退譬若輕羽在髙遇風則飛細石在谷逢流則轉惟泰山不爲飄風所動磐石不爲疾流所回是以梅李見霜而落葉松栢嵗寒之不凋信矣【明集駮夷夏論】

立事不失道徳猶調弦不失宮商【明集牟子理惑篇】

愼始

天與水違行訟君子以作事謀始【易訟】

凡教在初而法在始家瀆而後嚴之志變而後治之則悔矣【王弼注易家人】

陰陽之气無爲故積馴履霜必至於堅冰以明人事有爲不可不制其節度故於履霜而遂以堅冰爲戒所以防漸慮防愼終於始也【周易正義坤】

若生子罔不在厥初生自貽哲命【書召誥】

王新卽政始服行教化當如子之初生習爲善則善矣自遺智命無不在其初生爲政之道亦猶是也【孔氏傳書召誥】將大雨雪始必防溫雪自上下遇溫气而摶謂之霰久而寒勝則大雪矣諭幽王之不親九族亦有漸自微至甚如先霰後大雪【鄭氏箋詩頍弁】

隰中有萇楚之艸性生正直及其長大其猗儺然枝條柔弱不妄尋蔓艸木以興人於少小之時能正直端慤𨿽長大亦不妄淫恣情欲【毛詩正義隰有萇楚】

鳳凰生而有仁義之意虎狼生而有貪戾之心兩者不等各以其母嗚呼戒之哉無養乳虎將傷天下故曰素成胎教之道【大戴禮記保傳】

源泉所來也委流所聚也始出一勺卒成不測【鄭氏注禮學記】趙文子冠見韓獻子獻子曰戒之此謂成人成人在始與善始與善善進善不善蔑由至矣始與不善不善進不善善亦蔑由至矣如艸木之產也各以其物【國語晉】夫堅樹在始始不固本終必稿落【國語晉】

且知子者賢父知臣者明君子不肖則家亡臣不忠則國亂國亂不可以安也家亡不可以全也是以君子防其始聖人閒其端【晉書武帝紀】

正其末者端其本善其後者愼其先【晉書潘嶽傳】

舊非本舊因新以成舊者也狎非先狎因疎以成狎者也【宋書恩幸傳史臣】

桓公觀於廏問廏吏曰廏何事最難廏吏未對管仲對曰夷吾甞爲圉人矣傅馬棧最難先傅曲木曲木又求曲木曲木已傅直木無所施矣先傅直木直木又求直木直木已傅曲木亦無所施矣【管子小問】

聖人之與人約結也上觀其事君也內觀其事親也必有可知之理然後約結約結而不襲於理後必相倍故曰不重之結𨿽固必解道之用也貴其重也【管子心術】得魚在於投餌得語在於發端發端則語應投餌則魚來【鬼穀子反應注】

楊朱哭衢塗曰此夫過舉蹞步而覺跌千里者夫哀哭之此亦榮辱安危存亡之衢已此其爲可哀甚於衢塗【荀子王霸】

南方有鳥名曰幹吉食其子不擇肉子常不遂今肹與鮒童子也隨大夫而化者不可養以不義之肉【列女傳周列國晉羊叔姬】

次三赤子扶扶元貞有終測曰赤子扶扶父母瞻也【太經第一賢】

初一羨於初其次迂塗測曰羨於初後難正也【太經第一羨】雞伏卵而未孚始化之時謂之涅【方言第三】

少小之人其志易徙有異於橘也【王逸注楚辭九章】

譬猶練絲染之藍則靑染之丹則赤十五之子其猶絲也其有所漸化爲善惡猶藍丹之染練絲使之爲靑赤也靑赤一成眞色無異是故楊子哭岐道墨子哭練絲也蓋傷離本不可復變也【王充論衡率性篇】

匠流末者未若挺冶元兆之中整已然者不逮原本乎朴之外【抱朴子外篇任命】

俗諺曰教婦初來教兒嬰孩誠哉斯語【顏氏家訓教子】

髙以下基洪由纖起川廣自源成人在始【文選張華勵志詩】夫大事之將興也由水之出於山也始於潤濕見於漣漣綿綿涓涓流爲溪谷汨汨湯湯濟舟漂石以成江海深大不測【道徳經指歸卷十一】

天地之道始必有終終必有始陽气安於潛龍故能鑠金陰气寧於履霜故能凝冰木善秋毫故能百尋水樂涓涓故能成海飛禽逸於卵鷇故能髙翔羣獸預於胎防故能逺走【道徳經指歸卷十二】

夫陟百仭之髙岑發自初步履八門之苦難起自染心【道徳經注疏卷六】

初正則終循幹立未可持【參同契】

一炁無偏阿所種還自生植此荊棘根何由望蹇林【虛皇四十九章】

譬如有人學善射術先自安立【大方廣佛華嚴經卷五十九】

譬如甕器先貯毒藥投少石蜜不任食用【大集地藏十輪經卷六】猶如牛渡水導者而不正一切皆不正斯由本導故【增壹阿含經卷八】

猶如有諸苦果之子所謂苦果苦參子葶藶子畢地槃特子及余苦子便於良地種此諸子然後生苖猶復故苦所以然者以其子本苦故【增壹阿含經卷八】

要終

汔至亦未繘井羸其缾凶【易井】

小狐𨿽能渡而無餘力將濟而濡其尾力竭於斯不能續終險難猶未足以濟也濟未濟者必有餘力也【王弼注易未濟】

𨿽汲水以至井上然綆出猶未離井口而鉤羸其缾而覆之也棄其方成之功𨿽有出井之勞而與未汲不異諭人行常徳須善始令終若有初無終則必致凶咎【周易正義井】

不矜細行終累大徳爲山九仭功虧一簣【書旅獒】

未成一簣猶不爲山是以聖人幹幹日昃愼終如始【孔氏傳書旅獒】

譬如爲山已髙九仭其功虧損在於一簣惟少一簣而止猶尙不成山以諭樹徳行政小有不終徳政則不成矣【尙書正義旅獒】

有爲者辟若掘井掘井九軔而不及泉猶爲棄井也【孟子盡心上】

詩云行百里者半於九十此言末路之難【戰國策秦武王】始𨿽垂翅回谿終能奮翼黽池可謂失之東隅收之桑楡【後漢書馮異傳】

譬由行舟𨿽不橫截迅流然俄向所趣漸靡而往終得其濟【晉書劉頌傳】

經始獲其多福慮終取其少禍【晉書陸機傳】

夫惟無損則至堅矣夫惟無益則至厚矣堅故終不損厚故終不薄【晉書皇甫謐傳】

築社之役蹇蹶而築之端冕而事之神與之福【魏書古弼傳】能長保國者能終善者也諸侯並立能終善者爲長列士並學能終善者爲師【晏子春秋諫上】

且以巧鬭力者始乎陽常卒乎陰泰至則多奇巧以禮飲酒者始乎治常卒乎亂泰至則多奇樂凡事亦然始乎諒常卒乎鄙其作始也簡其將畢也必巨【莊子人間世】天地以日月不過陵谷不遷爲成人事以長保元亨考終厥命爲成【鬼穀子本經陰符注】

昔者江出於岷山其始出也其源可以濫觴及其至江之津也不放舟不避風則不可渉也非維下流水多耶【荀子子道】

諺曰築社者防撅而置之端冕而祀之今子與我取之而不與我置之與我置之而不與我祀之焉可【韓非子外儲說左】

至人不容若瞇而撫若跌而據聖人之爲治漠然不見賢焉終而後知其可大也若日之行驥騏不能與之爭逺【淮南子繆稱訓】

雨之集無能霑待其止而能有濡矢之發無能貫待其止而能有穿惟止能止眾止【淮南子說山訓】

昔者宋人好善者三世不解家無故而黒牛生白犢以問先生先生曰此吉祥以饗鬼神居一年其父無故而盲牛又復生白犢其父又復使其子以問先生其子曰前聽先生言而失明今有復問之柰何其父曰聖人之言先忤而後合其事未究固試往復問之其子又復問先生先生曰此吉祥也復以饗鬼神歸致命其父其父曰行先生之言也居一年其子又無故而盲其後楚攻宋圍其城當此之時易子而食析骸而炊丁壯者死老病童兒皆上城牢守而不下楚王大怒城已破諸城守者皆屠之此獨以父子盲之故得無乘城軍罷圍解則父子俱視夫禍福之轉而相生其變難見也【淮南子人間訓】故觀逐者於其反也而觀行者於其終也故舜放弟周公殺兄猶之爲仁也文公樹米曽子架羊猶之爲知也【淮南子泰族訓】

先暌後合其道通也文明上照幽暗分矣【京氏易傳暌上】爲善不直必終其曲爲醜不釋必終其惡【說苑談叢】

官怠於宦成病加於少愈禍生於懈惰孝衰於妻子察此四者愼終如始詩曰靡不有初鮮克有終【說苑敬愼】或問徳有始而無終與有終而無始也孰寧曰寧先病而後瘳乎寧先瘳而後病乎【子孝至篇】

上九從徽徽後乃登於階終測曰從徽徽後得功也【太經第二從】

上九日沒其光賁於東方用視厥始測曰日沒賁東終顧始也【太經第五視】

器非瑚簋必進鋭而退速量擬伊呂𨿽發晚而到早是以鷦鷯倦翮猶不越乎蓬杪鳶雛徐起顧眄而戾蒼昊【抱朴子外篇博諭】

進簣𨿽防終焉爲山【陶靖節集詩四言】

吾見世人淸名登而金貝入信譽顯而然諾虧不知後之戈防毀前之幹櫓也【顏氏家訓名實】

本同末異楊朱興哀始素終墨翟垂涕【文選盧諶贈劉琨詩引】易曰狐渉水濡其尾此言始之易終之難也【困學紀聞卷一易】成王秀而獲實其美在終昭帝苖而未秀其得在始【困學紀聞卷十二攷史】

王家門中優者龍鳳劣猶虎豹失防之後豈龍虎之議【何氏語林徳行南史僧防戒子書】

譬如牛乳乳變爲酪酪爲生蘇生蘇爲熟蘇熟蘇爲醍醐醍醐爲第一當有乳時惟名爲乳不名爲酪蘇醍醐如是展轉至醍醐時惟名醍醐不名爲乳不名酪蘇【長阿含經卷十七】

譬如有二人俱發行入海或有到彼岸或而中斷絕【修行道地經五陰成敗品】

昔有眾人與十賈客相隨采寶歸家時有一人乘車載寶無價明月雜寶無數車重頓躓失伴在後進不見伴退畏盜賊便隨邪徑禦車渉路行未經里數車墜深澗軸折轂敗又在曠野無人之防椎胸喚呼怨訴無處對車啼哭【出曜經四無放逸品】

妖孽見福其惡未熟至其惡熟自受罪酷貞祥見禍其善未熟至其善熟必受其福【法句經惡行品】

西方有一國王素無馬減損國藏四出推求買得五百匹馬以防外敵足以安國養馬旣久國中無事王便思惟五百匹馬食用不少飼養煩勞無益國事便勅所典掩眼令磨可得自食不損國藏馬磨旣久習於旋回忽然鄰國興兵入境王便約勅被馬具莊勇將乘騎如戰鬭法鞭馬向陣欲直前入諸馬得鞭盡旋回走無向敵意鄰賊見之知無所能卽便直前大破王軍以是故知欲求善果報臨命終時心馬不亂則得隨意往不可不先調直心馬若不先調直心馬者死賊卒至心馬盤回終不如意猶如王馬不能破賊保全其國是以行人善心不可不常在於胸心【眾經撰雜譬諭經】

譬如毒食初𨿽香美久則殺人【大智度論卷十五】

譬如美食惡食俱有雜毒食惡食卽時不悅食美卽時甘悅久後俱奪命故二不應食【大智度論卷十八】

譬如乘車西行南有止宿處故回車趣向車與回向處異故可有回向不得但有車而言回向【大智度論卷五十四】譬如二人欲墮山頂一人有力善巧方便以巧便故𨿽墮還起得升山頂一人力少復無方便卽往還墮不能復起【入大乘論卷上】

勇爲

我聞吉人爲善惟日不足凶人爲不善亦惟日不足【書泰誓中】

吉人竭日以爲善凶人亦竭日以行惡【孔氏傳書泰誓中】𨿽淺陋衡門之下猶可以棲遲逰息以興𨿽地狹小國之中猶可以興治致政【毛詩正義衡門】

舉其前必舉其後舉其左必舉其右【大戴禮記少間】

仁之勝不仁也猶水勝火今之爲仁者猶以一杯水救一車薪之火也不熄則謂之水不勝火此又與於不仁之甚者也【孟子告子上】

有人於此力不能勝一匹雛則爲無力人矣今曰舉百鈞則爲有力人矣然則舉烏獲之任是亦爲烏獲而已矣夫人豈以不勝爲患哉弗爲耳【孟子告子下】

猛虎之猶豫不若蜂蠆之致螫騏驥之局躅不若駑馬之安步孟賁之狐疑不若庸夫之必致也𨿽有舜禹之智吟而不言不如瘖聾之指麾也此言貴能行之【史記淮陰侯傳】

臨焚之鳥不可去薪授首之冦何容緩斧【魏書南安王楨子英傳】行其道道可致也從其門門可入也立其禮禮可成也爭其彊彊可勝也【太公六韜武韜】

其視太行之險猶之步仭之丘【子華子虎防問】

王獨不聞兪跗之爲醫乎已成必治鬼神避之【鶡冠子世賢】夫沐者有棄發除者傷血肉爲人見其難因釋其業是無術之事也【韓非子八說】

鑽木取火掘井索泉【焦氏易林師之未濟】

武王伐紂過隧則斬岸遇水則折舟示人無反志也【初學記天部雨】

子勉於前旣登絕頂其苦亦息俯視一切皆微眇也【虛皇四十九章】

譬如大冶錬金一切無不銷者【玉淸經通濟幽防品】

諭林卷三十二

欽定四庫全書

諭林卷三十三

明徐元太撰人事門

崇儉

六五賁於丘園束帛戔戔吝終吉【易賁】

曷之用二簋可用享【易損】

九五東鄰殺牛不如西鄰之禴祭實受其福【易旣濟】生十殺一者物十重生一殺十者物頓空十重者王頓空者亡【汲周書文傳解】

羔羊鵲巢之功致也召南之國化文王之政在位皆節儉正直徳如羔羊也【毛詩羔羊】

蟋蟀刺晉僖公也儉不中禮故作是詩以閔之【毛詩蟋蟀】古者明王所乘之馬系於廐無事則委之以莝有事乃予之谷言愛國用也於其身亦猶然齋而後三舉設盛饌恆日則減馬此之謂有節也【鄭氏箋詩鴛鴦】

諸侯不恆牛命士不恆豕禦而驕奢其闗乎治政【晉書石苞傳】

污罇土鼔誠則難追畫卵雕薪或可易革【陳書世祖紀】工事無刻鏤女事無文章國之富也【管子立政】

土事不文木工不斵金器不鏤衣無隅差之削冠無觚嬴之理【淮南子本經訓】

未甞稼穡粟滿倉未甞桑蠶絲滿囊得之不以道用之必橫【淮南子說林訓】

夫有盡之物不能給無已之耗江河之流不能盈無底之器也凡人利入少而費用多者猶不供也況無錙銖之來而有千百之往乎【抱朴子內篇極言】

冠足以修敬不務其飾衣足以掩形不務其美土事不文木事不鏤足以示民也【意林晏子】

明徳後曰吾前過濯龍門見外家問起居車如流水馬如龍亦不譴怒但絕其嵗用冀以嘿止讙耳【藝文類聚獸部馬】蒿宮茅柱實興國之淸猷玉席珠衣乃危邦之獘化【初學記政理部貢獻】

舜作食器流漆墨其上國之不服者十三禹作祭器墨染其外朱畫其內國之不服者三十三【困學紀聞卷十一攷史】

克勤

惰農自安不昏作勞不服田畝越其罔有黍稷【書盤庚上】若乘舟汝弗濟臭厥載【書盤庚中】

天惟喪殷若穡夫予曷敢不終朕畝【書大誥】

若農之服田務耕而不耨維艸其宅之旣秋而不獲維禽其饗之人而獲饑去誰哀之【汲周書大開武解】

如怠惰之農茍自安逸不彊作勞於田畝則黍稷無所有【孔氏傳書盤庚上】

就其深矣方之舟之就其淺矣泳之遊之何有何無黽勉求之【詩國風谷風】

庭燎美宣王也因以箴之【毛詩庭】

夫不鳥之慤謹者人皆愛之可以不勞猶則飛則下止於栩木人𨿽無事其可獲安乎【鄭氏箋詩四牡】

使農人之南畝治其禾稼功至力盡則薿薿然而茂盛【鄭氏箋詩甫田】

人之欲種田求谷必凖功治田谷乃可獲諭人君欲立功致治必勤身修徳功乃可立【毛詩正義甫田】

必先種之乃得獲若先菑乃得畬也安有無事而取利者乎【鄭氏注禮記坊記】

譬如農夫是穮是蓘𨿽有饑饉必有丰年【左傳昭公元年】上國有言曰不索何獲【左傳昭公二十七年】

宴安自逸若酖毒之藥不可懷戀也言其當自勞也【春秋正義閔公元年】

言已伐莒求利而不得惡日中不出譬如商賈求利不得惡諠囂之聲【春秋正義昭公元年】

農夫不怠越有黍稷誰能云作考之居息【後漢書文苑傳】神農之法曰丈夫丁壯不耕天下有受其饑者婦人當年不織天下有受其寒者故其耕不彊者無以養生其織不力者無以衣形【後漢書王符傳】

且經史道徳如采菽中原勤之者則功多【晉書涼武昭王傳】若弗勤春稼秋穡何期【宋書夷蠻天竺傳】

執耜蹔忘懸磬比室秉機或惰無褐終年【南齊書郁林王本紀】女子不辧於致諸侯自吾不爲汗殺之事人布織不可得而衣故𨿽聖人惡用之【管子侈靡】

吾欲致諸侯而不至爲之柰何中婦諸子曰自妾之身之不爲人持接也未甞得人之布織也意者更容不審邪【管子戒】

曙戒勿怠後穉逢殃朝忘其事夕失其功【管子形勢】

巫馬子謂子墨子之爲義也人不見而耶鬼不見而富而子爲之有狂疾子墨子曰今使子有二臣於此此其一人者見子從事不見子則不從事其一人者見子亦從事不見子亦從事子誰貴於此二人巫馬子曰我貴其見我亦從事不見我亦從事者子墨子曰然則是子亦貴有狂疾也【墨子耕柱】

百人農一人居者王十人農一人居者彊半農半居者危【商子農戰】

故仁人在上則農以力盡田賈以察盡財百工以巧盡械器士大夫以上至於公侯莫不以仁厚知能盡官職【荀子榮辱篇】

人之情不能無衣食衣食之道必始於耕織萬民之所公見也物之若耕織者始初甚勞終必利也眾愚人之所見者寡【淮南子主術訓】

滋滋焉汲汲焉如農之赴時商之趨利惡有不至者乎【孔叢子居衞】

故耕不彊者無以充虛織不彊者無以掩形𨿽以湊防之要陶室之術無所施其巧自古及今不施而得報不勞而有功者未之有也【鹽鐵論力耕】

功業有緒惡勞而不卒猶耕者勌休而困止也夫事輟者無功耕怠者無獲也【鹽鐵論擊之】

手足之勤腹腸之養也當世之務後世之利也【鹽鐵論結和】日趨月步周徧次捨【焦氏易林震之大畜】

秦王一夜而三起茫如覓遺【天祿閣外史傷時】

夫爲天子而有牛馬之勞則天子益尊爲諸侯而有牛馬之勞則諸侯益彊爲大夫而有牛馬之勞則大夫益顯爲庶人而有牛馬之勞則庶人益義【天祿閣外史桃林】譬猶作家云不事用他物者蓋謂有金銀珠玉在乎掌握懷抱之中足以供累世之費者耳茍其無此何可不廣播百谷多儲果疏乎【抱朴子內篇防防】

仙之可學致如黍稷之可播種得甚炳然耳然未有不耕而獲嘉禾未有不勤而獲長生度世也【抱朴子內篇勤求】神農不九疾則四經之道不垂大禹不胼胝則珪之慶不集故救憂爲厚樂之本暫勞爲永逸之始【抱朴子外篇廣譬】

斯羣行啄谷諭人黨比遊晏賊害糧食有損無益也【子法言注學行篇】

不樹者死無棺不蠶者身無帛不績者凶無縗君子暇豫則思義小人暇豫則思邪【意林院子】

如彼登山乃勤以求髙如彼浮川乃勤以求逺【意林典論】學不勤則不知道耕不力則不得谷【太平禦覧百谷部谷】

人皆以無用害有用故知不博而日不足以博奕之日問道聞見深矣【困學紀聞卷七論語】

叔文相莒三年歸其母自績謂母曰文相莒三年有馬千駟今母猶績文之所得事皆將棄之己母曰吾聞君子不學詩書射禦必有博塞之心小人不好田作必有竊盜之心婦人不好紡績織絍必有淫泆之行好學爲福也猶飛鳥之有羽翼也【困學紀聞卷十諸子】

若鑿井池得水受用其不鑿者無由致之【波羅蜜多經卷五百七十二】

故精進之於諸度也若衘捶之在羣馭焉正勤之於道品也若鹽梅之資列鼎焉【波羅蜜多經五百九十卷序】

譬如甘蔗若蒲桃子如其不壓不得其汁壓之則得【毘那娑問經推九】

如人少小勤苦多有所能亦多有所堪【大智度論卷十】

譬如商人逺出深入得利必多【大智度論卷十三】

乞食道人至一聚落從一家至一家乞食不得見一餓狗饑臥以杖打之言汝畜生無智我種種因緣家家求食尙不得何況汝臥而望得【大智度論卷八十五】

在家懈怠失於俗利出家懶惰喪於法寶【法苑珠林卷八十三】

適用

水能灌漑火能烹飪金能斷割木能興作土能生殖谷能養育古之歌詠各述其功【尙書正義大禹謨】

衣服之暖於身猶甘雨之潤於物【毛詩正義無衣】

行聘之時惟執圭璋特得通達不加余幣言人之有徳亦無事不通不須假他物而成【禮記正義聘義】

子貢問曰賜也何如子曰女器也曰何器也曰瑚璉也【論語公冶】

或矜執者欲以取勝爲榮不念宋人待四海之客大罏不欲令酒酸也至於屈谷巨瓠堅而無竅當以無用罪之耳【後漢書孔融列傳】

必也學非所用術有所仰故臨川將濟而舟檝不存焉【後漢書張衡列傳】

爽與範內疏而智不及駑馬戀短豆必不能用也【晉書宣帝紀】

誠東南之遺寶宰朝之奇璞也若得托迹康衢則能結軌驥騄曜質廊廟必能垂光璵璠矣【晉書戴若思傳】

譬彼鍼與石效疾故稱良【宋書樂四志】

夜衣錦繡誰別僞眞刀鳴箾中倚牀無施【宋書樂四志】云和備樂則防防克諧驊驑驂服則致逺斯效【宋書武三王江夏傳】

懸饑在嵗式羨藜藿之飽重炎灼體不念狐白之溫故才以偶時爲劭道以調俗爲尊【南齊書劉祥傳】

如蓑裘之代用譬輪轅之曲直【梁書張緬弟纉傳】

吾言足用矣舎言革思者是猶舎獲而攗粟也以其言非吾言者是猶以卵投石也盡天下之卵其石猶是也不可毀也【墨子貴義】

譬如藥然艸之本天子食之以順其疾豈曰一艸之本而不食哉今農夫入其稅於大人大人爲酒醴粢盛以祭上帝鬼神豈曰賤人之所爲而不享哉【墨子貴義】

譬如水火殊性各適其用旣無是非安得謂之是非乎【公孫龍子指物論注】

魯人身善織屨妻善織縞而徙於越或謂之曰子必窮矣魯人曰何也曰屨爲履之也而越人跣行縞爲冠之也而越人被髮以子之所長遊於不用之國欲使無窮其可得乎【韓非子說林上】

今有馬於此如驥之狀者天下之至良也然而驅之不前卻之不止左之不左右之不右則臧獲𨿽賤不托其足臧獲之所願托其足於驥者以驥之可以追利辟害也今不爲人用臧獲𨿽賤不托其足焉已自謂以爲世之賢士而不爲主用行極賢而不用於君此非明主之所臣也亦驥之不可左右矣【韓非子外儲說左】

故制事者因其則服藥者因其良書不必起仲尼之門藥不必出扁鵲之方【陸子道基】

世多稱古之人而髙其行並世有與同者而弗知貴也非才下也時非宜也故六騏驥駟駚騠以濟江河不若窽木便者防世然也是故立功之人簡於行而謹於時【淮南子齊俗訓】

凡萬物有所施之無小不可爲無所用之碧瑜糞土也【淮南子繆稱訓】

愚者有所修智者有所不足柱不可以摘齒筐不可以持屋馬不可以服重牛不可以追速鉛不可以爲刀銅不可以爲弩鐵不可以爲舟木不可以爲釡各用之於其所適施之於其所宜卽萬物一齊而無由相過明鏡便於照形其於以函食不如簞犧牛粹毛宜於廟牲其於以致雨不若黒蜧由此觀之物無貴賤因其所貴而貴之物無不貴也固其所賤而賤之物無不賤也【淮南子齊俗訓】

今夫圖工好畫鬼魅而憎圖狗馬者何也鬼魅不世出而狗馬可日見也夫存危治亂非智不能道而先稱古𨿽愚有餘故不用之法聖人弗行不驗之言聖王弗聴【淮南子汜論訓上】

砥石不利而可以利金防不正而可以正弓物固有不正而可以正不利而可以利【淮南子說山訓】

聖人用物若用朱絲約芻狗若爲土龍以求雨芻狗待之而求福土龍待之而得食【淮南子說山訓】

鼎錯日用而不足貴周鼎不防而不可賤物固有以不用而爲有用者地平則水不流重鈞則衡不傾物之尢必有所感物固有以不用爲大用者【淮南子說山訓】

人莫欲學禦龍而皆欲學禦馬莫欲學治鬼而皆欲學治人急所用也【淮南子說林訓】

陶人棄索車人掇之屠者棄銷而鍜者拾之所緩急異也【淮南子說林訓】

三寸之管而無當天下弗能滿十石而有塞百斗而足矣【淮南子說林訓】

予拯溺者金玉不若尋常之纒索【淮南子說林訓】

孤子語孝躄者語杖貧者語仁賤者語治議不在已者易稱從旁議者易是當其局則亂【鹽鐵論救匱】

瞽師不知白墨而善聞言儒者不知治世而善訾議【鹽鐵論詔聖】

馬效千里不必胡代士貴成功不貴文辭【鹽鐵論論儒】玉屑滿篋不爲有寶詩書負笈不爲有道要在安國家利人民不茍文防眾辭而已【鹽鐵論相刺】

猛獸狐疑不若蜂蠆之致毒也髙議而不可及不若卑論之有功也【說苑談叢】

絲紵布帛人所衣服摻搔女手紡績繕織【焦氏易林困之中孚】匠鄕操斧豫章危殆【焦氏易林小過之師】

言已乘八龍神智之獸其狀婉婉委委又載云旗委蛇而長也駕八龍者言已徳如龍可制禦八方也載云旗者言已徳如雲雨能潤施於萬物也【王逸注楚辭離騷經】

言橘實赤黃其色精明內懷潔白以言賢者亦然外有精明之貌內有潔白之志故可任以道而事用之也【王逸注楚辭九章】

言竹被潤澤上則葳而防蔽霧露言上能有所覆也下則冷冷淸涼可休庇也以言已徳上能覆蓋於君下能庇廕於民【王逸注楚辭七諫】

江漢𨿽有美珠不爲己用故不愛也【淮南子說山訓解】

洗不必江河要之卻垢馬不必騏驥要之足疾賢不必聖人要之智通【武侯十六策陰察】

倉頡之書世以紀事奚仲之車世以自載伯余之衣以辟寒暑桀之瓦屋以避風雨夫不論其利害而從譏其造作是則倉頡之徒有非世本十五家皆受責也【王充論衡對作篇】

醫能治一病謂之巧能治百病謂之良是故良醫服百病之方治百人之疾大才懷百家之言故能治百族之亂扁鵲之眾方孰若巧之一技【王充論衡別通篇】

夫衮冕非禦鋒鏑之服典誥非救饑寒之具也【抱朴子外篇守塉】

禦暍之鳥厥名昏明是互晝隠夜覿物貴應用安事鸞鵠【山海經北山經圖讚】

蜘蛛有絲𨿽甚勉務非人所用則不如蠶一緰之利也【太經第二務解】

庖丁解牛適俗所傾朱泙屠龍無所用功茍乖世務𨿽有妙術歸於無用【劉子隨時】

救饑者以圓寸之珠不如與之橡菽貽溺者以方尺之玉不如與之短綆非橡綆之貴而珠玉之賤然而美不要者各在其所急也方於饑溺之時珠玉寧能救生死哉是以中流失船一壺千金貴賤無常時使然也【劉子隨時】鹿形似馬而迅於馬豺形似犬而健於犬國有千金之馬而無千金之鹿家有千金之犬而無千金之豺以犬馬有用而豺鹿無用也【劉子言苑】

昔野人棄子貢之辧而恱馬圉之辭越王退吹籟之音而好鄙野之聲非子貢不及馬圉吹籟不若野聲然而美不必合惡而見珍者物各有用也【劉子命相】

驥騄不常一步應良禦而效足【李善注文選赭白馬賦】

善吏如良鷹矣下韝卽中【李善注文選鮑明逺束武吟】

每念足下才爲世生器爲時出【李善注文選劉越石答盧諶詩】

物之企競由乎不足政之不治才不合時故也心尙自足不假美女之麗用防其朝不勞稷契之賢矣【李善注文選陸士衡演連珠】

赴曲之音洪細入韻蹈節之容俯仰依詠是以言苟適事精麤可施士苟適道修短可命【文選陸機演連珠】

音以比耳爲美色以恱目爲歡是以眾聴所傾非假北裏之操萬夫婉戀非俟西子之顏故聖人隨世以擢佐明主因時而命官【文選陸機演連珠】

寒者不貪尺玉而思短褐饑者不願千金而美一餐夫千金尺玉至貴而不若一餐短褐者物有所急也【藝文類聚嵗時部寒表】

朗鑑不塵精金能照【藝文類聚禮部祭祀文】

玉映藍田金鉉之望已集木秀鄧林輪轅之用先表【藝文類聚職官部丞相碑】

凡鐘磬各有筍虡寫鳥獸之形大聲有力者以爲鐘虡淸聲無力者以爲磬虡【初學記樂部鐘】

輪以代步屏以蔽容【太平禦覧車部軺車】

佇聞和鼎實行當奉介丘【初學記職官部諸曹尙書】

至如宣可去壅卽姜橘之屬是也通可去滯卽通艸防已之屬是也補可去弱卽人參羊肉之屬是也泄可去閉卽葶藶大黃之屬是也輕可去實卽麻黃葛根之屬是也重可去怯卽磁石鐵粉之屬是也澀可去脫卽牡礪龍骨之屬是也滑可去著卽冬葵楡皮之屬是也燥可去濕卽桑白皮赤小豆之屬是也濕可去枯卽紫石英白石英之屬是也只如此體皆有所屬凡用藥者審而詳之則靡所遺失矣【本艸一卷】

以無制有器用者空【參同契】

譬如商人有巧便智先在海岸裝治船已方牽入水知無穿穴後持財物置上而去是船必不壊沒人物安穏達所至防【波羅蜜多經卷三百一十二】

譬如燈光𨿽不暫住而能照了令有目者覩見眾色【波羅蜜多經卷五百九十六】

譬如金剛爲鑽物故隨所鑽處無不通達【波羅蜜多經卷五百九十三】

譬如明燈其熖防妙置之於室隨室大小眾闇咸除【大乘顯識經推四】

如人乘車塗以膏油不爲自髙乃至莊嚴爲載運故又如塗瘡不貪其味爲息苦故【雜阿含經卷十一】

譬如陶家和埴調軟中無沙礫任作何器【太子瑞應本起經卷上】時有賈客大人名曰波利與百五賈人入海求寶時海神出掬水問波利言海水爲多掬水爲多波利答曰掬水爲多所以者何海水𨿽多無益時用不能救彼饑渴之人掬水𨿽少值彼渇者持用與之以濟其命【法句譬諭經二華香品】

如燈在宻室其明得用【大智度論卷三十】

又如重物披防令輕【大智度論卷六十五】

譬如以金貿艸不知者言何以以貴易賤答曰我事須用故【大智度論卷九十五】

譬如厚葉樹多所防覆又如熱時曠野險道淸涼大池【大智度論卷九十八】

猶市賣物不選貴賤【大荘嚴經論卷八】

珠生合浦魏人取以照車璧在邯鄲秦王請以華國天下之寶當與天下共之【髙僧傳八釋寶亮】

效用

韓盧宋鵲呈才騁足【宋書樂四志】

若實有螢爝增暉光景固其騰聲之日飛藻之辰也【宋書孔凱傳】

吾生旣系名聲之韁鏁就良工之剞劂振佩紫臺之上鼔袖丹墀之下采金匱之漏簡訪玉山之遺文敝精神於丘墳盡心力於河漢摛藻期之鞶繡發議必在芬香【北齊書文苑祖鴻勲傳】

道爲智者說馬爲禦者良賢爲聖者用辯爲智者通書爲曉者傳事爲見者明【陸子道基】

簡子將渡用楫者少一人娟攘捲操楫而請曰妾願備父持楫簡子曰不谷將行選士大夫齊戒沐浴義不與婦人同舟而渡也娟對曰妾聞昔者湯伐夏左驂牝驪右驂牝靡而遂放桀武王伐殷左驂牝騏右驂牝防而遂克紂至於華山之陽主君不欲渡則已與妾同舟又何傷乎【烈女傳周列國趙津女娟】

髙腳疾步受肩喜趨【焦氏易林晉之泰】

牛牧於農而役於農故效並耕之勞馬畜於人而乘於人故收並戰之績諸侯爵祿於國而不能扞於國何歟【天祿閣外史自彊】

夫君視士如腹心故能顯其徳士自視如牛馬故能盡其心此百里奚所以勞於秦而逸於虞也今之士豈無牛馬之心乎顧其君之任與不任乎【天祿閣外史桃林】

言龍旣升天奮揺翹羽馳使風雨言已亦願動竭智謀以輔事賢君流恩百姓長無窮極也【王逸注楚辭九嘆】

或曰文吏筆紮之能而治定簿書考理煩事𨿽無道學筋力材能盡於朝廷此亦報上之效驗也曰此有似於貧人負官重責貧無以償則身爲官作責乃畢竟夫官之作非屋廡則壁也屋廡則用斧斤壁則用築鍤荷斤斧把築鍤與彼握刀持筆何以殊【王充論衡量知篇】寶棄怨何人和氏有其愆【曹子建贈徐幹】

不拯招魂之病則無以效越人之絕伎不奬多難之世則無以知非常之逺量髙拱以觀溺非勿踐之仁也懷道以迷國非作者之務也【抱朴子外篇嘉遁】

譬若理尺璧於重壤之下封文錦於沓匱之中終無交易之富孰賞堙翳之珍哉【抱朴子外篇任命】

冀王道之一平兮假髙衢而騁力懼匏之徒懸兮畏井渫之不食【文選登樓賦】

夫臨博而企竦聞樂而竊抃者或有賞音而識道也【文選曹植求自試表】

冀以塵露之防補益山海螢燭末光增輝日月【文選曹植求自試表】

夫才生於世世實須才和氏之璧焉得獨曜於郢握夜光之珠何得専玩於隨掌天下之寶固當與天下共之【文選劉琨答盧諶詩序】

鈆刀貴一割夢想騁良圖【文選左思詠史詩】

玉壺必求以盛幹將必求以斷【文選樂府鮑明逺白頭吟注】

若得驂軌鸞衡服襄駿足則機石之良選可以對萬里者也【廣文選庾仲初薦唐防牋】

春鶊秋蟀集相悲露木風螢臨年共恱夫惟動植且或有心況在生靈而能無感【廣文選王元長求效啟】

老驥伏櫪志在千里烈士暮年壯心不已【廣文選曹孟徳碣石篇】寧能偶雞鶩寂寂隠蓬蒿【藝文類聚人部逰俠詩】

楚聞騏驥不遺能於伯樂良寶不藏耀於卞和是以輝光夜射價連秦趙飛駉絕影終朝千里物尙有之士亦宜然【藝文類聚治政部薦舉牋】

橘柚垂嘉實乃在深山側聞君好我甘竊獨自雕飾【藝文類聚果部橘詩】

夫抱道不行猶無道也握寶不用猶無寶也【太平禦覧道部養生】欲使白牛有長路之能寶舟有彼岸之力也【法苑珠林卷九十六】

善用

狼之老者則頷下垂胡狼進前則躐其胡郤退則跲其尾是進退有難然猶不失其猛能殺傷禽獸以諭周公攝政之時逺則四國流言近則王不知其志進退有難然猶不失其聖能成就周道【毛詩正義狼跋】

騂騂然調和者角弓此角弓𨿽則調和當善用之若不善置紲檠而巧用之則翩然而其體反戾矣是用角弓之難也以興和順者宗族也此宗族𨿽則和順當善待之若不善設食燕而恩禦之則亦憤然而其心怨恨矣是待宗族之難也【毛詩正義角弓】

玉體𨿽有亷稜而不傷割於物人有義者亦能斷割而不傷物【禮記正義聘義】

火生而有光而不用其光果在於用光人生而有才而不用其才而果在於用才故用光在乎得薪所以保其耀用才在乎識眞所以全其年【晉書孫登傳】

公儀伯以力聞諸侯周宣王備禮以聘之公儀伯至觀形懦夫也宣王心惑而疑曰女之力何如公儀伯曰臣之力能折春螽之股揕秋蟬之翼王作色曰吾之力者能裂犀兕之革曳九牛之尾猶憾其弱女折春螽之股揕秋蟬之翼而力聞天下何也公儀伯長息退席曰臣之師有商丘子者力無敵於天下而六親不知以未甞用其力故也臣以死事之乃告臣曰人欲見其所不見視人所不窺欲得其所不得修人所不爲故善視者先見輿薪善聴者先聞撞鐘夫有易於內者無難於外於外無難故名不出於一家今臣之名聞於諸侯是臣違師之教顯臣之能者也然則臣之名不以負其力者也以能用其力者也不猶愈於負其力者乎【列子仲尼】

恵子謂莊子曰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠落無所容非不咢然大也吾爲其無用而掊之莊子曰夫子固拙於用大矣宋人有善爲不手之藥者世世以洴澼絖爲事客聞之請買其方百金聚族而謀曰我世世爲洴澼絖不過數金今一朝而鬻技百金請與之客得之以說吳王越有難吳王使之將冬與越人水戰大敗越人裂地而封之能不手一也或以封或不免於洴澼絖則所用之異也今子有五石之瓠何不慮以爲大樽而浮乎江湖而憂其瓠落無所容則夫子猶有蓬之心也夫【莊子逍遙逰】

恵子謂莊子曰子言無用莊子曰知無用而始可與言用矣夫地非不廣且大也人之所用容足耳然則厠足而墊之致黃泉人尙有用乎恵子曰無用莊子曰然則無用之爲用也亦明矣【莊子外物】

推而後行曳而後往若飄風之還若羽之旋若磨石之隧【莊子天下】

一尺之箠日取其半萬世不竭【莊子天下】

熊之擊必先伏而後動故分威法伏熊【鬼穀子本經陰符注】未見形圎以道之旣形方以事之【鬼穀子反應】

人莫不貴其所有而賤其所短然而皆溺其所貴而極其所賤所貴者有形所賤者無朕也故虎豹之彊來射猨犺之防來措人能貴其所賤賤其所貴可與言至論矣【淮南子詮言訓】

王良善禦伯樂知馬周旋步驟行中規矩【焦氏易林遁之豫】初一赤卉方銳利進以退測曰赤卉方銳退以動也【太經第三耎】

天下事有不可知猶結有不可解也兒說善解結結無有不可解結有不可解兒說不能解也非兒說不能解也結有不可解及其解之用不能也聖人知事事無不可知事有不可知聖人不能知非聖人不能知事有不可知及其知之用不知也【王充論衡實知篇】

抱薪赴火燥者先燃平地注水濕者先濡此類相應也智者不用其所短而用愚人之所長也不用其所拙而用愚人之所巧也【意林鬼穀子】

善論者不恥謝善戰者不羞走【藝文類聚治政部論政表】

𨿽畜銳以將取必居謙以自牧譬猛獸之將擊亦俛耳而固伏【藝文類聚巧藝部圍棊】

乘船曲折不失其瀆是善乘舟者【太平禦覧舟部敍舟中】

善吏如良鷹下韝卽中【太平禦覧職官部功曹參軍】

裴氏新書曰虎豹無事行步者若將不勝其軀鷹在眾鳥之間若睡寐然故積怒而後全剛生焉【埤雅品物門鷹】禽經曰鷺啄則絲偃鷹捕則角弭蔵殺機也【埤雅品物門鷺】病有在毫毛腠理者有在皮膚者有在肌肉者有在脈者有在筋者有在骨者有在髄者是故刺毫毛腠理無傷皮皮傷則內動肺肺動則秋病溫瘧溯溯然寒栗刺皮無傷肉肉傷則內動脾脾動則七十二日四季之月病腹脹煩不嗜食刺肉無傷脈脈傷則內動心心動則夏病心痛刺脈無傷筋筋傷則內動肝肝動則春病熱而筋弛刺筋無傷骨骨傷則內動腎腎動則冬病脹腰痛刺骨無傷髄髄傷則銷鑠胻酸體解防然不去矣【黃帝素問內經刺要論】

徐而疾則實者徐出鍼而疾按之疾而徐則虛者疾出鍼而徐按之【黃帝素問內經鍼解論】

五藏者故得六府與爲表裏經絡支節各生虛實其病所居隨而調之病在脈調之血病在血調之絡病在气調之衛病在肉調之分肉病在筋調之筋病在骨調之骨【黃帝素問內經調經論】

病在上者下取之病在下者髙取之病在頭者取之足病在足者取之腘病生於頭者頭重生於手者臂重生於足者足重治病者先刺其病所從生者也【黃帝素問靈樞經終始】

病之始起也可刺而已其盛可待衰而已故因其輕而之因其重而減之因其衰而彰之形不足者溫之以气精不足者補之以味其髙者因而越之其下者引而竭之中滿者瀉之於內其有邪者漬形以爲汗其在皮者汗而發之其慓悍者按而收之其實者散而瀉之【黃帝素問內經陰陽應象大論】

岐伯曰淸者其气滑濁者其气濇此气之常也故刺陰者深而畱之刺陽者淺而疾之淸濁相干者以數調之也【黃帝素問靈樞經陰陽淸濁】

譬如水火知用之者可以養生不能用之者立可死矣【養性延命錄禦女損益篇】

譬如明智人善能用於火成熟種種味不爲火所燒【大寶積經卷二十二】

譬如有人手執金刀若不善解執持自當損害【蘓婆呼童子經卷下】

猶人求火以槁木爲母以燥鑽鑽彼人如是爲得火不答曰得也所以者何彼以燥鑽鑽於槁木是故必得【中阿含經卷二十】

譬朽木之爲舟乃濟度之津要何虛費之有哉【明集釋駮論】夫刃之有利砥礪之功故能水截蛟螭陸斷兕虎若窮利盡用必摧其鋒鍔化成鈍刃【明集九】

譬如藥師或以良藥或以毒藥治人病也佛亦如是以煩惱如佛以愛度難陀以瞠恚化惡龍比也【羅什譯維摩詰經菩薩行品】

諭林卷三十三﹤子部﹐類書類﹐諭林﹥

欽定四庫全書

諭林卷三十四

明徐元太撰人事門【三十二】

用長

魯連謂孟甞君曰猿狝猴錯木據水則不若魚鼈歷險乘危則騏驥不如狐貍曹沬奮三尺之劍一軍不能當使曹沬釋其三尺之劍而操銚耨與農夫居壠畝之中則不若農夫故物捨其所長之其所短堯亦有所不及矣【戰國策齊閔王】

知士無思慮之變則不樂辯士無談說之序則不樂察士無淩誶之事則不樂皆囿於物者也【莊子徐無鬼】

介虫之捍也必以堅厚螫虫之動也必以毒螫故禽獸知用其長而談者知用其用也【鬼穀子權篇】

類不可兩也故知者擇一而一焉農精於田而不可以爲田師賈精於市而不可以爲賈師工精於器而不可以爲器師有人也不能此三技而可使治三官曰精於道者也精於物者也精於物者以物物精於道者兼物物【荀子解蔽】

介虫之動以固貞虫之動以毒螫熊羆之動以攫兕牛之動以觝觸物莫措其所修而用其所短也【淮南子說山訓】物各有短長謹願惇厚可事主不施用兵騏驥騄駬足及千里置之宮室使之捕防曽不如小貍幹將爲利名聞天下匠以治木不如斤斧今持楫而上下隨流吾不如子說千乘之君萬乘之主子亦不如我矣【說苑雜言】夫使孫吳荷戈一人之力耳用其計術則賢於萬夫今令大儒爲吏不必切事肆之山林則能陶冶童蒙闡禮敬【抱朴子外篇逸民】

韜光

用九天徳不可爲首也【易幹】

明入地中明夷君子以蒞眾用晦而明【易明夷】

囊所以貯物以譬心藏知也閉其知而不用故曰括囊【周易正義坤】

夫立功立事者國之厚益而身之表的也表髙的明𨿽婦人猶欲彎弓而況當塗之士是以君子愼之【春秋正義襄公二十九年】

白璧不可爲容容多厚福【後漢書左雄列傳】

志淩靑雲之上身晦泥污之下【後漢書髙鳳傳】

輅言酒不可極才不可盡吾欲持酒以禮持才以愚何患之有也【魏志管輅傳注】

衒美非所罕有常安韜奇擇居故能全性【晉書陸機列傳】欲溫溫而和暢不欲察察而明切也欲混混若流不欲蕩蕩而名發也欲索索而條解不欲契契而繩結也欲芒芒而無垠不欲區區而分別也欲闇然而內章不欲示白若冰雪也欲醇醇而任徳不欲瑣瑣而執法也【晉書皇甫謐傳】

龍潛鳳戢和光同塵若使負日月而行則無繼天之業矣【晉書慕容超記】

言髙一世處之逾嘿器重一時體之玆衝【宋書顏延之傳】夫天地不自明故能長生聖人不自明故能名彰【太公六韜文啟】

曲則全枉則直窪則盈獘則新少則得多則惑是以聖人抱一爲天下式【老子益謙】

知其雄守其雌爲天下谿爲天下谿常徳不離復歸於嬰兒知其白守其黒爲天下式爲天下式常徳不忒復於無極知其榮守其辱爲天下谷爲天下谷常徳乃足復歸於朴【老子反朴】

夫春气發而百艸生正得秋而萬寶成夫春與秋豈無得而然哉大道已行矣吾聞至人尸居環堵之室而百姓猖狂不知所如往今以畏壘之細民而竊竊焉欲俎豆予於賢人之間我其杓之人耶【莊子廣桑楚】

有暖姝者有濡需者有捲婁者所謂暖姝者學一先生之言則暖暖姝姝而私自說也自以爲足矣而未知未始有物也是以謂暖姝者也濡需者豕虱是也擇疏鬛自以廣宮大囿奎蹄曲隈乳間股腳自以爲安室利處不知屠者之一旦鼔臂布艸操煙火而已與豕俱焦也此以域進此以域退此其所謂濡需者也捲婁者舜也羊肉不慕蟻蟻慕羊肉羊肉羶也舜有羶行百姓恱之故三徙成都至鄧之墟而十有萬家堯聞舜之賢舉之童土之地曰冀得其來之澤舜舉乎童土之地年齒長矣聰明衰矣而不得休歸所謂捲婁者也【莊子徐無鬼】吳王浮於江登乎狙之山眾狙見之恂然棄而走逃於深蓁有一狙焉委蛇攫見巧乎王王射之敏給摶防矢王命相者趨射之狙執死王顧謂其友顏不疑曰之狙也伐其巧恃其便以敖予以至此殛也戒之哉嗟乎無以汝色驕人哉顏不疑歸而師董梧以鋤其色去樂辭顯三年而國人稱之【莊子徐無鬼】

奮於言者華奮於行者伐色知而有能者小人也【荀子子道篇】

星列於天而明故人指之義列於徳而見故人視之人之所指動則有章人之所視行則有迹動有章則詞行有迹則議故聖人揜明於不形藏迹於無爲【淮南子詮言訓】舌之與齒孰先礲也錞之與刃孰先獘也繩之與矢孰先直也【淮南子說林訓】

中不方名不章外不圜禍之門【說苑談叢】

雄聖伏名人匿麟逺【焦氏易林剝之臨】

初一昆於墨不知白【太經第四昆】

陽不陰無與合其施經不緯無以成其誼明不晦無以別其徳【太經瑩】

何以知其聾也以其聴之聰也何以知其盲也以其視之明也何以知其狂也以其言之當也夫言當視聴聰明而道家謂之狂而盲聾【王充論衡寒溫篇】

至人嘿韶夏而韜藻棁奮其六羽於五域之墟而不煩銜蘆之衛翳其鱗角乎勿用之地而不恃曲穴之備【抱朴子內篇暢】

行龍姿於虺蜥之中卷鳳翅乎斥鷃之羣【抱朴子外篇博諭】熊羆不校防於狐貍金鶚不競擊於小鷂是以張耳掩壯於抱闗朱亥竄勇於鼔刀【抱朴子外篇廣譬】

淮陰隠勇於跨下不損其龍躍而虎視也應侯韜奇於溺簀不妨其鸞翔而鳳起也或南靣稱孤或宰總臺鼎故一抑一者輕鴻所以淩虛也乍屈乍伸者良才所以俟時也【抱朴子外篇廣譬】

若使行如蹈冰身如居陰動無遺蹤可尋靜與無爲爲一豈有斯患乎又況乎揭日月以隠形骸擊建鼔以狥利器者哉【抱朴子外篇知止】

吐聲則餘音見法移足則遺迹見擬可謂善擊建鼔而當揭日月者耳非眞隠也【抱朴子斗篇正郭】

名者影響也影響者形聲之桎梏也【郭子注莊徳充符】

物各自守其分則靜黙而已無雄白也夫雄白者尙勝自顯豈非逐知過分以殆其生耶【郭子注莊天下】

夫含奇佩美衒異露才者未有不以此傷性毀命者也是故翠以羽自殘以智自害丹以含色磨肌石以抱玉碎質此四者生於異俗與人非不隔也托性於山林寄情於物外非有求於人也然而自貽伊患者未能隠其形也若使翠斂翮於明丘之林則解羽之患永脫曳尾於谷之泥則鑽灼之悲不至丹伏光於舂山之底則磨肌之患永絕石亢體於圃之嵓則剖琢之憂不及【劉子韜光】

窮巖曲岫之椊榤生於積石穎貫靑天根鑿黃泉分條布葉輪菌磥硊騏驎戱其下鵷鸞遊其顚浮雲棲其側淸風激其間終嵗無毫釐之憂免刀斧之害者非與人有徳也能韜隠其質故致全性也路側之楡樵人采其條匠者伐其柯余有尺蘗而爲行人所折者非與人有讎也然而致冦者形不隠也周雞斷尾獲免於犧牲山狙見巧終必招害由此言之則出處之理亦可知矣【劉子韜光】

堯之讓位於許由也由以告巢父焉巢父責由曰汝何不隠汝光何故見若身也【李善注文選蔡伯喈郭有道碑文】

天臺山者蓋山嶽之神秀也渉海則有方丈蓬萊登陸則有四明天臺皆聖之所遊化靈仙之所窟宅夫其峻極之狀嘉祥之美窮山海之瓌富盡人神之壯麗矣所以不列於五嶽闕載於常典者豈不以所立防奧其路幽迥舉世罕能登渉王者莫由禋祀故事絕於常篇名標於奇紀然圖像之興豈虛也哉非夫遺世翫道絕粒茹芝者烏能輕舉而宅之非夫寄逺防捜篤信通神者何肯遙想而存之【文選遊天臺山賦序】

専用聰明則功不成専用晦昩則事必悖一明一晦眾之所載【意林尹文子】

鬼谷先生不知何許人也隠居韜智居鬼谷中因以爲稱蘓秦張儀師之遂立功名先生遺書責之曰若二君豈不見河邊之樹乎僕禦折其枝波浪蕩其根上無徑尺之陰身被數千之痕此木豈與天地有仇怨所居然也子不見嵩岱之松栢華霍之檀桐乎上枝榦於靑雲下根通於三泉千秋萬嵗不受斧斤之患此木豈與天地有骨肉哉蓋所居然也【藝文類聚人部隠逸上】

常問作人當如園圃之藍不異眾艸染而後朗然不可如唐棣之華灼灼自顯【藝文類聚艸部藍】

太公曰知與眾同者非人師也大知似狂不癡不狂其名不彰不狂不癡不能成事【太平禦覧疾病部陽狂】

堯聘許由爲九州長由聞洗耳於河巢父見謂之曰豫章之木生於髙山工𨿽巧而不能得子避世何不藏深【太平禦覧木部豫樟】

古語云上士閉心中士閉口下士閉門【困學紀聞卷十諸子】夫龍不隠鱗鳳不藏羽网羅髙懸去將安所【何氏語林言語】言行者治身之獄也時和先後大命之所屬也是以君子之立身也如喑如聾若朴若質【道徳經指歸卷十一】

聖人智慧光明與日月而齊照而韜光晦迹共凡智相和【道徳經注防卷一】

海之所以稱大者由無皦潔之淸道之所以稱晦迹者以無赫然之觀【明集釋駮論】

適當

幹之爲徳大明曉乎萬物終始之道始則潛伏終則飛躍可潛則潛可飛則飛【周易正義幹】

體𨿽備但設之不當則不成人則設禮不當亦不成禮猶人體之不當也【禮記正義禮器】

王肅曰舞𨿽奮疾而不失節若樹木得疾風而不防【史記樂書注】

臣之裏婦與裏之諸母相善也裏婦夜亡肉姑以爲盜怒而逐之婦晨去過所善諸母語以事而謝之裏母曰女安行我今令而家追女矣卽束緼請火於亡肉家曰昨暮夜犬得肉爭鬭相殺請火治之亡肉家遽追呼其婦故里母非談說之士也束緼乞火非還婦之道也然物有相感事有適可【前漢書蒯通傳】

夫成軸之多也其處大也不究其入小也不塞猶迹求履之憲也夫焉有不適善【管子宙合】

聖人大言金石小言桔梗芣苢用之當桔梗芣苢生之不當金玉斃之【闗尹子九藥】

田開之見周威公威公曰吾聞祝腎學生吾子與祝腎逰亦何聞焉開之曰聞之夫子曰善養生者若牧羊然視其後者而鞭之魯有單豹者巖居而水飲不與民共利行年七十而猶有嬰兒之色不幸遇餓虎餓虎殺而食之有張毅者髙門縣薄無不走也行年四十而有內熱之病以死豹養其內而虎食其外毅養其外而病攻其內此二子者皆不鞭其後者也【莊子達生】

子墨子與程子辧稱於孔子程子曰非儒何故稱於孔子也子墨子曰是亦當而不可易者也今鳥聞熱旱之憂則髙魚聞熱旱之憂則下當此𨿽禹湯爲之謀必不能易矣鳥魚可謂愚矣禹湯猶云因焉今翟曽無稱於孔子乎【墨子公孟】

謂彼而彼不惟乎彼則彼謂不行謂此而此不惟乎此則此謂不行其以當不當也不當而當亂也故彼彼當乎彼則惟乎彼其謂行彼此此當乎此則惟乎此其謂行此其以當而當也以當而當正也【公孫龍子名實論】

不問而告謂之傲問一而告二謂之囋傲非也囋非也君子如向矣【荀子勸學篇】

張网而司之彼獸自得道合其事彼理自出【鬼穀子反應注】道譬諸若水溺者多飲之卽死渴者適飲之則生譬之若劍防愚人以行忿則禍生聖人以誅暴則福成【韓非子解老】

不吹毛而求小疵不洗垢而察難知不引繩之外不推繩之內不急法之外不緩法之內【韓非子大體】

辧而不當論信而不當理勇而不當義法而不當務惑而乘驥也狂而操吳幹將也大亂天下者必此四者也【呂氏春秋當務】

聖人之行無所合無所離譬若鼓無所與調無所不比絲管金石小大修短有敍異聲而和君臣上下官職有差殊事而調【淮南子繆稱訓】

四肢之各有處如四時寒暑不可移若肢體肢體移易其處謂之壬人寒暑移易其處謂之敗嵗喜怒移易其處謂之亂世【春秋防露陽尊陰卑】

黃帝問曰願聞刺要岐伯對曰病有浮沈刺有淺深各至其理無過其道過之則內傷不及則生外壅壅則邪從之淺深不得反爲大賊內動五臓後生大病【黃帝素問內經刺要論】

刺骨無傷筋者鍼至筋而去不及骨也刺筋無傷肉者至肉而去不及筋也刺肉無傷脈者至脈而去不及肉也刺脈無傷皮者至皮而去不及脈也【黃帝素問內經刺齊論】五藏有兪六府有合循脈之分各有所發各隨其過則病瘳也【黃帝素問內經痺論】

夫禦體失性則疾病生輔物失眞則疵釁作【道徳經注】如苖成實無有入處【金剛三昩經卷下】

猶如力士捉蠅太緩蠅便飛去【中阿含經卷十七】

猶如力士捉蠅太急蠅卽便死【中阿含經卷十七】

行法如是相應故如人冷病服熱藥【三昩法門經卷下】

行法如是相應故如人熱病服冷藥【三昩法門經卷下】

法行如是相應故如人病風服膩藥【三昩法門經卷下】

譬如嚴身之具𨿽復富有珠璣不可重著瓔珞【大智度論卷二十九】

譬如近火止寒則樂轉近燒身則苦【百論卷上守八】

如渴者飲河挹洪流以盈已豈須窮源於昆山哉【明集明佛論】

量力

小才不能濟難事同小狐𨿽能渡水而無餘力必須水汔方可渉川【周易正義未濟】

宛然翅小者是彼鳴鳩之鳥也而欲使之髙飛至天必不可得也興才智小者幽王身也而欲使之行化致治亦不可得也【毛詩正義小宛】

洪體乏進趣之才偶好無爲之業假令奮翅則能淩厲霄騁足則能追風躡防猶欲戢勁翮於鷦鷃之羣藏逸迹於跛驢之伍豈況大塊稟我以尋常之短羽造化假我以至駑之蹇足自卜者審不能者止又豈敢力蒼蠅而慕衝天之舉策跛鼈而追飛兔之軌飾嫫母之篤陋求媒陽之美談推沙礫之賤質索千金於和肆哉【晉書葛洪傳】

言輕六毛身如橫芥【宋書文九王建平傳】

負重致逺力窮則困竭誠事君智盡必傾【南齊書虞玩之傳】猶深泉之短綆若髙墉而無基【梁書張緬弟纉傳】

三嵗犢豈勝重載【魏書莫題傳】

引弓之力不能引彊弩弩力五石引以三石筋絕骨折不能舉也故力不任彊引則有變惡折脊之禍知不能用賢則有傷徳毀名之敗【王充論衡效力篇】

夫螳蜋之怒臂非不美也以當車轍顧非敵耳今知之所無柰何而欲彊當其任卽螳蜋之怒臂也【郭子注莊人問世】在木闕不材之資處雁乏善鳴之分【文選盧諶贈劉琨詩引】疲弱謝淩遽取累非纆牽【文選顏延年應詔詩】

寧與燕雀翔不隨黃鵠飛黃鵠逰四海中路將安歸【文選阮籍詠懷詩】

駿足思長阪柴車畏危轍【文選陸厥答希叔詩】

潢污之水願朝宗而每竭駑蹇之乘希沃若而中疲【文選謝朓辭隋王箋】

宻云𨿽興知枯木難植【藝文類聚人部隠逸下書】

木非梧桐豈敢棲鳳【藝文類聚人部隠逸下書】

知美錦之難裁處棼絲而易結【藝文類聚人部贈答賦】

卞賞珍於連城孫別駿於千里彼珍駿以貽愛此陋容其敢擬【藝文類聚人部哀傷賦】

叩而必應已謝懸鐘汲而無竭復乖井養【藝文類聚雜文部書】竊惟素未辯必謬朱紫之察規矩或昩理防方圎之功【藝文類聚職官部吏部尙書表】

如以駑蹇之才不致問於千里瓦礫之質何待價於十城【藝文類聚職官部尙書令表】

油云湛露從降旻昊之徳弱縞輕蟬不載丘嶽之重【藝文類聚職官部尙書令表】

百舎之趙非宿舂所資千里之越豈一葦能溯何者裝輕適於路逺舟弱疲於濟深醜貌悴容不借鑑於淄水駑足蹇步終取躓於鹽車【藝文類聚職官部尙書表】

權衡旣懸錙銖靡遁厲駑習驥終莫之近【藝文類聚職官部僕射表】生輕飛萚品細防壤【藝文類聚職官部吏部郎表】

器均濩落材同擁腫【藝文類聚職官部吏部郎啟】

以僞假實條不勝華【藝文類聚職官部刺史表】

自憐袖短𨿽內手而猶寒【藝文類聚裙襦啟】

井深繩短水無由得【本緣經月光王品】

譬如小火不能熱大海【三昩法門經卷下】

譬如螽蟴振羽不能蕩海揺山【大乘莊嚴經論卷十】

譬如螽翅風不動須彌海【大乘莊嚴經論卷十】

趨時

九四或躍在淵【易幹】

凡彼濟者必不怠觀彼聖人必趨時【汲冢周書周祝解】

成王之時萬民樂治田業將耕先始芟柞其艸木土气烝達而和耕之則澤澤然解散於是耘除其根株輩作者寸耦言趨時也【鄭氏箋詩載芟】

嵗云秋矣我落其實而取其材【左傳僖公十五年】

從時者猶救火追亡人也蹶而趨之惟恐弗及【國語越】諺有之曰觥飯不及壺餐今嵗晚矣子將柰何【國語越】希寫曰臣以爲今世用事者不如商賈建信君勃然曰足下卑用事者而髙商賈乎曰不然夫良商不與人爭買賣之賈而謹司時時賤而買𨿽貴已賤矣時貴而賣𨿽貴已賤矣【戰國策趙孝成王】

趨時若猛獸鷙鳥之發故曰吾治生產猶伊尹呂尙之謀孫吳用兵商鞅行法是也【史記貨殖傳】

力耘數耘收獲如冦盜之至【前漢書食貨志】

夫欲千里而咫尺未發蒙竊惑焉故英人乘斯時也猶逸禽之赴深林蝱蚋之趨大沛【後漢書崔駰列傳】

斯人而遇斯時不因扶揺之勢而與鷃雀飛沈豈不惜哉【魏書崔伯傳】

夫善用本者若以身濟於大海觀風之所起天下髙則髙天下下則下天髙我下則財利稅於天下矣【管子地數】時之處事精矣不可藏而舎也故曰今日不爲明日亡貨昔之日已往而不來矣【管子乘馬】

時之反側間不容息先之則太過後之則不逮夫日回而月周時不與人遊故聖人不貴尺之璧而重寸之陰時難得而易失也禹之趨時也履遺而弗取冠掛而弗顧非爭其先也而爭其得時也【淮南子原道訓下】

聖人之舉事也進退不失時若夏就絺綌上車授綏之謂也【淮南子繆稱訓】

聖人者隨時而舉事因資而立功涔則具擢對旱則修土龍【淮南子說林訓】

終日幹幹以陽動也夕惕若厲以陰息也因日以動因夜以息惟有道者能行之【淮南子人間訓】

周制曰先時者死無赦不及時者死無赦人習事而固人之事使如耳目鼻口之不可相錯也【韓詩外傳】

夫神蛟濟於淵而鳳鳥乘於風聖人因於時【新序善謀十】不風不雨白日皎皎宜出驅馳通理大道【焦氏易林幹之泰】晨風文翰隨時就溫【焦氏易林豫之咸】

四馬過隟時難再得【焦氏易林蠱之遁】

攺柯易葉飯溫不食【焦氏易林睽之屯】

辰乎辰曷來之遲去之速也君子競諸【子問明篇】

農勤於朝女勤於宵宵必顧杼朝必望雨言得時毋怠也【天祿閣外史繼立】

諺曰荷鋤雨不如決渚言時不可緩也【天祿閣外史出處】人事當在後趨時當居先【淮南子原道訓解】

傾蓋承芳訊欲鳴當及晨【文選長安有狹邪行】

譬彼伺晨鳥聲當及旦【文選陸機擬古詩】

先謀後事者昌先事後謀者亡且天與不取反受其咎時至不行反受其殃非時而生是謂妄成故夏條可結冬冰可釋時難得而易失也【意林太公金匱】

猶如赦鼔開門放囚鼔音漸已欲止門扉已閉一扉豈可自寛不求出獄【思惟要略法】

順時

升降無常隨時而用處則乘潛龍出則乘飛龍【王弼注易幹】時之行也順至無逆爲天下者用大略【汲冢周書周祝解】日之出也物始生長人當順其生長致力耕耘日之入也物皆成熟人當順其成熟致力收斂東方之官當恭敬導引日出平秩東作之事使人耕耘西方之官當恭敬從送日入平秩西成之事使人收斂日之出入自是其常但由日出入故物有生成𨿽气能生物而非人不就勤於耕稼是導引之勤於收藏是從送之【尙書正義堯典】摽有梅男女及時也召南之國被文王之化男女得以及時也【毛詩摽有梅】

魚之性寒則逃於淵溫則見於渚諭賢者世亂則隠治平則出在時君也【鄭氏箋詩鶴鳴】

獺祭魚然後虞人入澤梁豺祭獸然後田獵鳩化爲鷹然後設罻羅艸木零落然後入山林昆虫未蟄不以火田【禮記王制】

天爲剛徳猶不幹時況在人乎【左傳文公五年】

𨿽鞭之長不及馬腹天方授楚未可與爭𨿽晉之彊能違天乎【左傳宣公十五年】

天之所支不可壊也其所壊亦不可支也【國語周】

日中則移月滿則虧物盛則衰天地之常數也進退盈縮與時變化聖人之常道也【史記蔡澤傳】

且君子得其時則駕不得其時則蓬虆而行【史記老莊傳】善言天者必有效於人設上農夫而欲冬田肉袒深耕汗出種之然猶不生者非人心不至天時不得也【前漢書李尋傳】

良醫不能救無命彊梁不能與天爭故天之所壊人不得支【後漢書蘓竟列傳】

當其有事也則蓑笠並載擐甲鋒不給於務當其無事也則舒紳緩佩鳴玉以步綽其餘裕【後漢書蔡邕列傳】當其有事則褰裳濡足冠掛不顧人溺不拯則非仁也當其無事則躐纓整襟規矩其步徳讓不修則非忠也【後漢書崔駰列傳】

能扶陽以出順陰而入春發其華秋收其實【後漢書崔駰傳】道隠則蠖屈數感則鳳覩【晉書庾闡傳】

離光夜隠望舒晝戢羽族翔林蟩蛁赴濕【晉書束晢傳】夫昏明相襲晷防之恆度春秋逓運時嵗之常序求諸天數猶且隆替矧伊在人能無終謝【南齊書髙帝本紀】

春采生秋采蓏夏處陰冬處陽此言聖人之動靜開闔詘信浧儒取與之必因於時也時則動不時則靜【管子宙合】養長時則六畜育殺生時則艸木殖政命時則百姓一賢良服【荀子王制篇】

聖人論事之局曲直與之屈伸偃仰無常儀表時屈時伸卑弱柔如蒲葦非攝奪也剛彊猛毅志厲靑雲非本矜也以乘時應變也【淮南子泛論訓】

使天下荒亂禮義絕綱紀廢彊弱相乘力徵相攘臣主無差貴賤無序甲冑生蟣虱燕雀處帷幄而兵不休息而乃始服屬防之貌恭儉之禮則必滅抑而不能興矣天下安寧政教和平百姓肅睦上下相親而乃始立气矜奮勇力則必不免於有司之法矣是故聖人者能陰能陽能弱能彊隨時而動靜因資而立功物動而知其反事萌而察其變化則爲之象運則爲之應是以終身行而無所困【淮南子汜論訓】

天地陰陽盛長之時猛獸不攖鷙鳥不蝮蠆不螫鳥獸虫蛇且知應天而況人乎哉【說苑修文】

秋蛇向穴不失其節【焦氏易林豫之兌】

秋南春北不失消息【焦氏易林臨之井】

秋南春北隨時休息【焦氏易林兌之大畜】

龍蟠於泥蚖其肆矣蚖哉蚖哉惡覩龍之志也歟或曰龍必欲飛天者乎曰時飛則飛時潛則潛旣飛且潛食其不妄形其不可得而制也歟曰聖人不制則何爲乎羑里曰龍以不制爲龍聖人以不制爲聖人【子問神】朱鳥翾翾歸其肆矣或曰奚取於朱鳥哉曰時來則來時往則往能來能往者朱鳥之謂歟【子問明】

或問君子在治曰若鳳在亂曰若鳳或人不諭曰治則見亂則隠鴻飛防防弋人何簒焉鷦明遴集食其潔者矣【子問明】

或曰龍何可以貞利而亨曰時未可而潛不亦貞乎可而升不亦利乎潛升在已用之以時不亦亨乎【子問明】自古或有能違父母之命者未有能違陰陽之變而距晝夜之節者也【郭子注莊大宗師】

隨時之義義之大者治見亂隠鳳之徳也【子法言注問明篇】龍驤蠖屈從道污隆【文選劉峻廣絕交論】

聖人懷明道而闡風化如龍蠖之驤屈蓋從道之污隆也【李善注文選劉孝標廣絕交論】

子路問於孔子曰有人於此被褐而懷玉何如子曰國無道可也國有道則眾冕而執玉也【李善注文選阮嗣宗詠懷詩】佇重淵以育鱗撫慶雲而遐飛【文選陸士衡弔魏武帝文】

蠖屈固小往龍翔廼大來【文選潘尼贈王元貺詩】

上古之時艸居霜宿冬則山南夏則山北【意林風俗通】春以長矛在前夏以大防在前秋以弓弩在前冬以刀盾在前此行軍四時應天法也【意林抱朴子】

安知非日月望自有時【藝文類聚人部別上詩】

春鶊始囀必具籠筐秋蟀載吟竟鳴機杼【藝文類聚治政部善政碑】鵲上髙城危而巢於髙枝之巓城壊巢折淩風而起故君子之居世也得時則蟻行失時則鵲起【藝文類聚鳥部鵲】夏令披裘冬令披防𨿽有嚴令終不肯從者逆時也【太平禦覧時序部冬下】

風不輟則扇不用日不出則燭不息【太平禦覧服用部扇】

龍潛之水乘雲躍鱗虎嘯之聲因風奮烈達則振纓朝堂窮則身親南畝【太平禦覧鱗介部龍上】

國語曰辰角見而雨畢天根見而水涸雨畢而除道水涸而成梁【埤雅天道門八月】

三皇垂策五帝防手唐虞按轡禹湯馳轅【埤雅品物門驖】天下有道我韍子佩天下無道我負子戴【困學紀聞卷十諸子】人生厲心立行貴於見知當使夕脫羊裘朝佩珠玉若時不我知便須退迹江海自求其志【何氏語林言志】

書緯考靈耀云主春者鳥星昏中可以種稷主夏者心星昏中可以種黍主秋者虛星昏中可以種麥主冬者昴星昏中則入山可以具器械王者南靣而坐視四星之中而知民之緩急【玉海天文天文書上】

持脈有道虛靜爲保春日浮如魚之逰在波夏日在膚泛泛乎萬物有餘秋日下膚蟄虫將去冬日在骨蟄虫周宻【黃帝素問內經脈要精防論】

來春當大饑今秋不食黃鐘應寒賓重裘備預𨿽早不免於愚【明集牟子理惑論】

諭林卷三十四

欽定四庫全書

諭林卷三十五

明徐元太撰人事門【三十三】

待時

云上於天需君子以飲食宴樂【易需】

九四歸妹愆期遲歸有時象曰愆期之志有待而行也【易歸妹】

隼者禽也弓矢者器也射之者人也君子藏器於身待時而動何不利之有【易上繋】

此人不得進仕伐檀隠居以待可仕之世若待河水淸且漣猗然也河水性濁淸則難待猶以闇主常多明君稀出【毛詩正義伐檀】

𨿽有知慧不如乘勢𨿽有鎡基不如待時【孟子公孫丑上】子貢曰有美玉於斯韞匵而藏諸求善賈而沽諸子曰沽之哉沽之哉我待賈者也【論語子罕】

賓又不聞和氏之璧韞於荊石隋侯之珠藏於蜯蛤虖歷世莫眡不知其將含防耀吐英精曠千載而流夜光也應龍潛於潢污魚黿媟之不覩其能奮靈徳合風雲超忽荒而躆顥蒼也故泥蟠而天飛者應龍之神也先賤而後貴者和隋之珍也峕闇而久章者君子之眞也【前漢書敍傳上】

夫懷寶者須世抱璞者待時【後漢紀孝桓上】

夫河伯以水爲城國魚鼈爲民庶水盡魚枯豈不欲雨自是不能致也【後漢書周舉列傳】

駿驥骨法異伯樂觀知之但當養羽翮鴻舉必有期【魏志劉邵傳注】

龍鳳隠耀應徳而臻明哲潛遁俟時而動是以鸑鷟鳴岐周道隆興四皓爲佐漢帝用康【魏志管寧傳】

含奇謨於朱唇握神策於玉掌逍遙川嶽之上以俟眞人之求【晉書孫恵傳】

蠖屈以待龍甲之防潛蟠以俟風雲之期【晉書桓溫傳】凡人取果宜待熟時不撩自落【北齊書陸法和傳】

君子之有智能猶鵷鳳之有文采俟時而振羽翼何患不出雲霞之上【南史範泰子日華傳】

有湯武之賢而無桀紂之時不成有桀紂之時而無湯武之賢亦不成聖人之見時若步之於影不可離水凍方周后稷不種后稷之種必待春故人𨿽智而不遇時無功方葉之茂終日采之而不知秋霜旣下眾林皆羸事之難易不在小大務在知時鄭子陽之難猘狗潰之齊髙國之難失牛潰之眾因之以殺子陽髙國當其時狗牛猶可以爲人唱而況乎以人爲唱乎【呂氏春秋首時】春气至則艸木產秋气至則艸木落產與落或使之非自然也故使之者至物莫不爲使之者不至物無可爲古人審其所以使故物莫不爲用【呂氏春秋義賞】

桀紂𨿽不肖其亡遇湯武也遇湯武天也非桀紂之不肖也湯武𨿽賢其王遇桀紂也遇桀紂天也非湯武之賢也若桀紂不遇湯武未必亡也桀紂不亡𨿽不肖辱未至於此若使湯武不遇桀紂未必王也湯武不王𨿽賢顯未必至於此故人主有大功不聞不肖亡國之主不聞賢譬之若良農辦土地之宜謹耕耨之事未必收也然而收者必此人也始在於遇時雨遇時雨天地也非良農所能爲也【呂氏春秋長攻】

良馬非獨騏驥利劍非惟幹將美女非獨西施忠臣非獨呂望今有馬而無王良之禦有劍而無砥礪之功有女而無芳澤之飾有士而不遭文王道術蓄積而不舒美玉韞匵而深藏故懷道者須世抱璞者待工【陸子術事】聖人不先風吹不先雷毀不得已而動故無累【淮南子說山訓】聖人之處亂世若夏暴而待暮桑楡之間逾易忍也【淮南子說林訓】

昏暮不行且時明【焦氏易林遁之臨】

畏昏潛防時昭明卒遭白日爲榮祿主【焦氏易林旣濟之豫】言眾人不知驥力以駕敗車則不肯進遇伯樂知其才力以車代之則至千里流名得也以言俗人不識已志亦將遇明君建道流化垂功業也【王逸注楚辭七諫】

言蛟龍升天其形潺湲若水流縦橫轇轕遂乘雷電而髙舉以言已亦想遭明時舉而進用【王逸注楚辭九嘆】

鶴俊鳥也君有徳則來無徳則去若鸞鳳矣故師曠鼓琴天下鶴皆銜明月之珠以舞也言已聴鶴振音晨鳴乃於髙岡之上峩峩之顚見有徳之君乃來下也以言賢者亦宜自安防以須明君禮敬已然後仕也【王逸注楚辭九嘆】

五稼非春不生智者之功非時不成【呂氏春秋首時解】

未春無可爲生未秋無可爲落使之者以其時生則生時落則落【呂氏春秋義賞解】

夫淩雲者泥蟠者也後伸者先屈者也是以神龍以爲徳尺蠖以求伸【曹子建自試表】

良農不患疆塲之不修而患風雨之不節君子不患道徳之不建而患時世之不遇【徐幹中論爵祿】

五玉不能自剖於嵩岫騰蛇不能無霧而電徵龍淵不能勿操而斷犀兕防鐘不能莫扣而洪聲金芝須商風而耀倉庚俟煙熅而修鳴騏騄不茍馳以赴險君子不詭遇以毀名運屯則沈淪於勿用時行則髙竦乎天庭【抱朴子外篇任命】

淇衛忘歸不能無弦而逺振塵之音不能無器而興哀超俗拔萃之徳不能立功於未至之時【抱朴子外篇廣譬】縈曲之弦思繞梁以盡妙藏器之士明時以效績【李善注文選陸士衡演連珠】

應物有方居難則易藏器在身所乏者時是以充堂之芳非幽蘭所難繞梁之音實縈所思【文選陸機演連珠】望循塗而投軌遡朔風以理翮冀雲霧之可慿希天路之開辟【藝文類聚人部言志賦】

蘭蕙含芬有時而馨龍驥踠足有時而徵【藝文類聚人部別友賦】木槿夕死朝榮士亦不長貧也【藝文類聚木部木槿書】

飛龍可濟【一作躋】而乾爻在四常閽云叫而閶闔未聞【文苑英華請勸進及封嶽行幸沈烱表】

猶如諸國勤力農作得大耕牛良田平正無諸丘墟惡蕪荒穢荊棘毒艸於是良田惟希天雨【海空智藏經供獻品】夫以含心之荄實俟夾鐘吐气【華陽陶隠居集】

如華始生之時日光所照能令開不不能開也何以故以新生故善根未熟亦如是不得制戒何以故非時節故【文殊師和問經卷下】

如種大麥及麻豆等芽始生時已堪用不不堪用也何以故以未熟故一切眾生善根未熟亦如是不堪制戒【文殊師和問經卷下】

如種谷未熟爲可取不不可取也非時尙未有華何況得米及以糠糩【文殊師利問經卷下】

若有士夫初得熱病不應與藥及餘眾治所以者何時未至故要待時至然後乃治二處不知是則敗醫是故病熟然後應治若未熟者要待時至【大法鼓經卷下】

如治癰師知癰已熟破出膿與藥而去若癰未熟是則久住【大智度論卷三】

如谷艸子在地中得時節而生不失不壊【大智度論卷五】又如冬木𨿽未有華葉果實得時節防則次第而出【大智度論卷三十八】

譬如癰瘡未熟醫則不破但以藥塗令熟則易破【大智度論卷九十九】

遇時

上九何天之衢亨【易大畜】

綠兮絲兮女【音汝】所治【平聲】兮【詩國風綠衣】

公孫卜式兒寛皆以鴻漸之翼困於燕雀逺迹羊豕之間非遇其時焉能致此位乎力田不如逢年善仕不如遇合【俱史記】

信惟餓布實黥徒越亦狗盜芮尹江湖雲起龍襄化爲侯王【前漢書敍傳述韓彭英盧吳】

連衡者六印磊落合從者駢組流離【後漢書蔡邕傳】

君子或因風雲之勢以建山嶽之功乘日月之末光以成一匡之業【後漢紀光武七】

遭春值聖受恩特隆越從朽壤蟬蛻朝中【吳志華覈傳】毖挹淸露沐浴凱風【吳志華覈傳】

蘭芷出荒野萬里升紫庭【晉書樂志下】

謀言恊秋蘭淸風發其芳洪澤所漸潤礫石爲珪璋【晉書樂志下】

在魏參席上之珍居晉爲幄中之士【晉書馮紞傳】

黃犬之皮恐當終補狐裘也【晉書慕容超傳】

不患黎之不啟竊樂春英之及時【晉書王接傳】

姑臧謡曰鴻從南來雀不驚誰謂孤鶵尾翅生髙舉六翮鳳凰鳴【晉書張軌傳】

譬如日出之時向東皆逆【晉書徐邈傳】

霸王繼蹤猶朝日之升扶桑英豪接踵若夕月之登蒙泛【晉書赫連勃勃記】

非夫卜世與乾坤比長鴻基與山嶽齊固孰能本枝於千葉重光於萬祀履寒霜而逾榮蒙重氛而彌耀者哉【晉書赫連勃勃記】

雲起山嶽祥气萬里防龍飛何蜿蜿鳳翔何翽翽【宋書樂四志】

若足下可謂冠負日月籍踐淵海心支身首無不通照【宋書周朗傳】

卵翼吹噓得升官秩【宋書沈攸之傳】

且曝鰓之鱗不念杯杓之水雲霄之翼豈顧籠樊之糧何者所托已盛也【梁書何敬容傳】

顧盼增其培價翦拂使其長鳴【梁書任昉傳】

自出守股肱入屍衡尺可以仰首伸眉論列是非者矣【梁書張緬弟纉傳】

且爲腹背之毛脫充鳴吠之數【陳書蔡防歷傳】

可謂日月出矣無幽不燭也【魏書李彪傳】

霑雲雨之餘潤照日月之末光【隋書宇文慶傳史臣】

不提生於弗器賤生於無所用中河失船一壺千金貴賤無常時使物然【鶡冠子學問】

空拳握手委地更起富饒丰衍快樂無已【焦氏易林幹之履】大禹戒路蚩尢除道周匝萬里不危不殆【焦氏易林幹之剝】谷風布气萬物出生萌庶長養華葉茂盛【焦氏易林坤之乾】出於幽谷飛上喬木鼓其羽翼輝光照國【焦氏易林坤之比】長男少女相向共語析薪在尅福祿歡喜【焦氏易林坤之同人】冰將泮散鳴雁雍雍丁男長女可以防同【焦氏易林豫之豫】黃玉溫徳君子所服甘露溽暑萬物生茂【焦氏易林蒙之觀】兩輪自轉南上大阪四馬共轅無有重難【焦氏易林小畜之家人】離載陽光天下昭明【焦氏易林大有之臨】

晨昏潛處時煦煦卒逢白日爲世榮主【焦氏易林大有之中孚】鴻雁南飛隨陽休息轉送天和千里不衰【焦氏易林蠱之離】駕龍騎虎周徧天下【焦氏易林臨之履】

禦騂從龍至霍華東【焦氏易林觀之漸】

條風制气萬物出生明庶長養花葉壯成【焦氏易林賁之小畜】洿泥生梁下田爲王【焦氏易林賁之革】

東風解凍河川流通【焦氏易林復之需】

春生孚乳羽毛成就舉不失宜君臣相好【焦氏易林復之漸】時乘六龍爲帝使東逹命宣防無所不通【焦氏易林離之離】騋牝龍身日取三千南上蒼梧興福爲婚【焦氏易林恆之鼎】芽蘗生達陽唱於外【焦氏易林遁之兌】

鎡基逢時稷契臯陶【焦氏易林遁之旣濟】

騎龍乘鳳上見神公【焦氏易林家人之剝】

隨風騎龍與利相逢【焦氏易林睽之離】

六藝之門仁義俱存鎡基逢時堯舜爲君【焦氏易林蹇之否】鄕嵗逢時與生爲期【焦氏易林蹇之隨】

啟蟄始生萬物美榮【焦氏易林解之遁】

春陽生艸夏長條枝萬物蕃滋充實益有【焦氏易林井之巽】陽春生長萬物茂壯【焦氏易林鼎之蹇】

和气相薄膏潤津液生我嘉谷【焦氏易林艮之大過】

東風啟戶隠伏歡喜【焦氏易林艮之睽】

雌鸑生雕神異興起乘雲龍騰民載爲父【焦氏易林渙之革】乘龍光土使暗後明【焦氏易林旣濟之需】

次二鳳鳥於飛修其羽君子於辰終莫之圉測曰鳳鳥於飛君子得時也【太經第三疆】

瞻彼榮寵譬諸雲霄【蔡中郎集周巨勝碑】

春種谷生秋刈谷收求物得物作事事成不名爲遇不求自至不作自成是名爲遇猶拾遺於塗摭棄於野若天授地生鬼助神輔【王充論衡逢遇篇】

人才無定珍器用無常道進趨者以適世爲奇役禦者以合時爲妙故冰結則五明捐隆暑熾則裘罏退髙鳥聚則良弓發狡兔多則盧鵲走干戈興則武夫奮韶夏作則文儒起【抱朴子外篇廣譬】

快若輕鴻之泛長風沛若巨魚之縦大壑何異順風而縦聲登峯而長曬【劉子通塞】

屯云雺雺【莫浮切】【朏同】【音幽】雷奮於�【音釐】龍躋於湫曰云雺雺气生於水也月生於朔也雷奮於�躍於幽穽也龍躋於湫陞於深泉也【元包仲陽】

春秋文耀鉤曰春致其時華實乃榮【李善注文選兩都賦】

幸托不肖軀且當猛虎步【李善注文選陸士衡辧亡論】

在於貧賤類乎泥滓縻之好爵同於濯漑【李善注文選劉孝標廣絕交論】

抑若春霆發響而驚蟄飛競潛龍浮防而幽泉髙鏡【文選魏都賦】

於時靑陽告謝朱明肇授靡木不滋靡艸不茂初莖蔚其曜新陳柯槭【瑟】以攺舊【文選射雉賦】

詵詵眾賢千載一遇整轡髙衢驤首天路【文選袁宏名臣序贊】夫未遇伯樂則千載無一驥時值龍顏則當年控三傑【文選袁宏名臣序贊】

日月光太淸列宿曜紫防【文選傅長虞贈何邵王濟詩】

驥躊躇於輂兮遇孫陽而得代呂望窮困而不聊生兮遭周文而舒志【廣文選東方曼倩沈江】

假翼鳴鳳條濯足升龍淵【文選陸士衡從梁陳詩】

種葵北園中葵生郁萋萋朝榮東北傾夕穎西南晞零露垂鮮澤朗月耀其輝丰條並春盛落葉後秋哀慶彼晚雕福忘此孤生悲【文選陸士衡園葵詩】

逸驥騰夷路潛龍躍洪波【文選潘尼贈河陽詩】

良田無晚嵗膏澤多丰年【文選曹植贈徐幹詩】

振短翮與鸞鳳並翔【文選沈休文和謝宣城詩注】

如得龍躍天衢振翼云漢聲紫防垂光虹蜺足以昭近署之多士增四門之穆穆【文選孔融薦禰衡表】

夫蕭規曹隨畱侯畫策陳平出奇功若泰山響若坻隤𨿽其人之贍智哉亦防其時之可爲也【文選揚子云解嘲】奮躍淵塗跨騰風雲【文選潘嶽楊荊州誄】

夫攀驪龍之髯撫翠禽之毛者而不得絕霞肆跨天津者未之前聞也【補文選郭璞客傲】

援華英而不遑豈暇修枯籜於榛穢哉【廣文選郤令先釋譏】慶雲興以招龍和風起而儀鳳誠巖穴耀穎之秋河津托乘之日也【廣文選陸士龍移太常府薦張贍】

天庭明兮云霓藏三光朗兮鏡萬方斥蜥蜴兮進龍策謀從兮翼機衡【楚辭王逸守志】

璧由識者顯龍因慶雲翔茨棘非所憇翰飛逰髙岡【藝文類聚人部贈答詩】

忽有一飛鳥五色雜英華一鳴眾鳥至再鳴眾鳥羅長鳴揺羽翼百鳥互相和【藝文類聚人部言志詩】

寶珠出東國美玉產南荊隋侯曜我色卞氏飛吾聲【藝文類聚人部言志詩】

按轡安行誰謂路長【藝文類聚雜文部詩】

江籬生幽渚防芳不足宣被蒙風雲防移居華池邊【藝文類聚樂部論樂詩】

澤蘭被荒徑孤芳豈自通幸逢瑤池曠得與金芝叢【藝文類聚樂部論樂詩】

奪風之逸羽窮送日之逺路【藝文類聚職官部諸王碑】

操檜檝於龍津荷梓梁於云構【藝文類聚職官部錄尙書表】

陳蘿故葛攀附不涯解角蛻鱗超逾非次【藝文類聚職官部太子詹事啟】

乘風郁起化成龍翼【藝文類聚職官部僕射墓志】

值龍顏之郁起乃慿風而矯翼指皇邑而南轅駕修衢以騁力【藝文類聚居處部宅舎賦】

東臯有一駿名曰千里駒絡首纒騣尾養以甘露蒭【藝文類聚獸部馬詩】

南山石嵬嵬松栢何離離上枝拂靑雲中心十數圍洛陽發中梁松樹竊自悲斧鋸截是松松樹東而摧持作四輪車載至洛陽宮觀者莫不嘆問是何山林誰能刻鏤此公輸與魯班被之用丹漆薫用蘇合香本是南山松今爲宮殿梁【藝文類聚木部栢歌】

譬猶龍之未升與魚鼈爲伍及其升天鱗不可覩【事文類聚龍公孫洪答東方朔書】

何期毳毛湮淪墜灑漳濱之水逸翮摩霄輕托蓬萊之頂【文苑英華尹義尙勸諭上書】

匠石回顧朽材變於雕梁孫陽一言奔蹄成於駿馬【文苑英華庾信謝文序並和詩啟】

翼靈鳳於蒼梧起滯龍於潢污【初學記天部云】

當其潛光荊野抱璞未理眾視之以爲石獨見分於卞子曠千載以遐棄欻一朝而見齒爲有國之偉寶薦神祗於明祀豈連城之足云喜遭遇於知己【初學記寶器部玉注】譬如大地至雨際時見上空中宻云含潤天將昏闇漸降大雨陂湖池沼處處充溢大地原隰上下俱潤宻云垂覆甘雨普洽令諸藥物卉木叢林枝葉花果悉皆茂盛水陸山川香气芬馥【波羅蜜多經六百】

如春陽月天降時雨樹木枝條而便出生【大寶積經卷五十五】譬如夏月暑燋艸木得霖雨時便復茂生五穀丰盛【修行道地經行空品】

如雨潤種能令必生【大智度論卷十五】

審時

或躍在淵進旡咎也【易幹】

或躍在淵自試也【易幹】

冬寒夏燠𨿽有定時或夏須漸寒冬當漸熱雨足則思久則思雨艸木春則待風而長秋則待風而落皆是無定時也【尙書正義洪範】

魚之性寒則逃於淵溫則見於渚諭賢者世亂則隠治平則出【鄭氏箋詩鶴鳴】

衛人迎新婦婦上車問驂馬誰馬也禦曰借之新婦謂僕曰拊驂無笞服車至門扶教送母曰滅竈將失火入室見臼曰徙之牖下妨往來者主人笑之此三言者皆至言也然而不免爲笑者早晚之時失也【戰國策衛嗣君】墨子北之齊遇日者日者曰帝以今日殺黒龍於北方而先生之色黒不可以北墨子不聴遂北至淄水不遂而返焉【史記日者列傳注】

旱極則水水極則旱故於旱時而預蓄舟水時預蓄車以待其貴收其利也【前漢書貨殖傳注】

鳳山翳霧露不除踴躍艸萊秪見其愚【後漢書蔡邕傳】家雞野鵠猶尙知時況於人乎【魏志管輅傳注】

當其有事也則足非千里不入於輿刃非斬鴻不韜於鞘是以駑蹇望風而退頑鈍未試而廢及其無事也則牛驥共牢利鈍齊列而無長塗犀革以決之此離朱與瞽者同眼之說也處守平之世而欲建殊常之勲居太平之際而吐違俗之謀此猶卻步而登山鬻章甫於越也【晉書張載傳】

大火猶西流而怪蟄虫之不藏也【晉書律曆志下】

且女亦大早計見卵而求時夜見彈而求鴞炙【莊子齊物論】宋之富賈有監止子者與人爭買百金之璞玉因佯失而毀之負其百金而理其毀瑕得千鎰焉事有舉之而有敗而賢其母舉之者負之時也【韓非子說林】

咼氏之璧夏后之璜揖讓而進之以合歡夜以投人則爲怨時與不時【淮南子說山訓】

春貸秋賦民皆欣春賦秋貸眾皆怨得失同喜怒別爲其時異也【淮南子說山訓】

見彈而求鴞炙見卵而求晨夜見黂而求成布𨿽其理哉亦不病暮【淮南子說山訓】

木方茂盛終日采而不知秋風下霜一夕而殫【淮南子說林訓】使人無度河可中河使無度不可【淮南子說林訓】

古者五帝貴徳三王用義五霸任力今取帝王之道而施之五霸之世是猶乘驥逐人於榛薄而蓑笠盤旋也今霜降而樹谷冰泮而求獲欲其食則難矣【淮南子人間訓】蝙蝠夜藏不敢晝行【焦氏易林豫之小畜】

秋冬探巢不得鵲雛【焦氏易林觀之屯】

春東夏南隨陽有功【焦氏易林離之困】

貍首伏藏以夜爲利【焦氏易林艮之大畜】

子欲以儀秦之術行於成康之世猶鷹隼之羣而爭於鸞鳳之林其不然亦明矣【天祿閣外史時勢】

秋蠺不成冬種不生【焦氏易林旅之訟】

春秋戰國以迄於今談兵者雲集角武者熛舉上則折衝於帷幄下則覆軍而殺將當此之時禮樂無有也夫制敵者非揖讓之化彊國者非威儀之容故禮樂不可治於用武之世也明矣【天祿閣外史問兵】

五穀生地一丰一耗谷糶在市一貴一賤丰者未必賤耗者未必貴丰耗有嵗貴賤有時時當貴丰谷價增時當賤耗谷直減夫谷之貴賤不在丰耗猶國之治亂不在善惡【王充論衡治期篇】

小闇謂之沛大闇謂之蔀闇甚則明盡未盡則明昧明盡則斗星見明防故見昧【周易略例卦略】

翔集而不擇木者必有離罻之禽矣出身而不料時者必有危辱之士矣時之得也則飄乎猶應龍之覧防云時之失也則蕩然若巨魚之枯崇陸是以智者藏其器以有待也隠其身而有爲也【抱朴子外篇良規】

當其所須則無賤非其時則無貴貴賤有時誰能常也【郭子注莊徐無鬼】

飛轡西頓則離朱與蒙瞍收察懸防東秀則夜光與珷玞匿耀是以才換世則俱用功偶時而並劭【文選陸機演連珠】夜行被繡不足爲榮【廣文選蘓子卿報李陵書】

上行下效斯謂之教陳兵策於安平之世譬令未病者服藥【意林正論】

雁陰陽待時乃舉冬南夏北貴其所有【藝文類聚鳥部雁】圖官在亂世覓富在荒年【文苑英華徐陵贈答上書】

觸露不搯葵日中不翦韭【爾雅翼葵】

主春者鳥星昏中可以種稷主夏者心星昏中可以種黍主秋者虛星昏中可以種麥主冬者昴星昏中則入山可以具器械王者南靣而坐視四星之中而知民之緩急急則不賦力役【玉海天文天文書上】

春气在毛夏气在皮膚秋气在分肉冬气在筋骨刺此病者各以其時爲齊故刺肥人者秋冬之齊刺痩人者以春夏之齊【黃帝素問靈樞經終始】

譬如日出照蓮華池熟者先開生者未敷【大智度論卷八】如月十四日十五日𨿽同爲月十四日不能令大海水潮【大智度論卷九十四】

譬如大海中龍死相出時如果熟應墮金翅鳥則來食之【大智度論卷九十七】

昔有大富長者左右之人欲取其意皆盡恭敬長者唾時左右侍人以腳蹋卻有一愚者不及得蹋而作是言若唾地者諸人蹋卻欲唾之時我當先蹋於是長者正欲咳唾時此愚人卽便舉腳蹋長者口破唇折齒長者語言汝何以故蹋我唇口愚人具答所由故唾未出舉腳先蹋望得汝意凡物須時時未及到彊設功力反得苦惱以是之故世人當知時與非時【法苑珠林卷五十四】

審理

黍可爲酒禾入水也一貫三爲王推一合十爲士【孔子集語上】

昔者東夷慕諸夏之義有女其夫死爲之納私壻終身不嫁不嫁則不嫁矣然而非貞節之義也蒼梧之弟娶妻而美好請與兄易忠則忠矣然非禮也【孔子集語下】棟生撓不勝任則屋覆而人不怨者其理然也弱子慈母之所愛也不以其理動者下瓦則慈母笞之故以其理動者𨿽覆屋不爲怨不以其理動者下瓦必笞【管子形勢解】

塗之人可以爲禹則然塗之人能爲禹未必然也𨿽不能爲禹無害可以爲禹足可以徧行天下然而未甞有能徧行天下者也【荀子性惡】

凡物之有形者易裁也易割也何以論之有形則有短長有短長則有小大有小大則有方圎有方圎則有堅脆有堅脆則有輕重有輕重則有白黒長短大小方圎堅脆輕重白黒之謂理理定而物易割也【韓非子解老】髙陽應將爲室家匠對曰未可也木尙生加塗其上必將撓以生爲室今𨿽善後將必敗髙陽應曰緣子之言則室不敗也木益枯則勁塗益幹則輕以益勁任益輕則不敗匠人無辭而對受令而爲之室之始成也善其後果敗髙陽應好小察而不通乎大理也驥驁綠耳背日而西走至乎夕則日在其前矣目固有不見也智固有不知也數固有不及也【呂氏春秋別類】

善用鍼者從陰引陽從陽引陰以右治左以左治右以我知彼以表知裏以觀過與不及之理【黃帝素問內經陰陽應象大論】動而不乘其理若泛舟而無柂【太平禦覧舟部柂】

譬若絕工之師能作殿舎意欲揆作如日月宮殿令髙無不見者於須菩提意乃能作不須菩提言日月宮殿甚髙終不能作【道行波羅蜜經卷四】

譬如金師見彼金性作是思惟如此金性何由生垢今當推尋生垢之本爲得本不若盡壽思惟尋初因相乃至無始得本際不旣不得本亦不得金若巧方便精勤不懈除彼金垢爾乃得金【大法鼔經卷下】

譬如眀眼有目之人豈可羨於盲瞎人不譬如解脫無事之人豈可羨於牢獄系有事人不譬如饒財巨富之人豈可羨於貧窮饑凍乞索人不譬如明了黠慧之人豈可羨於狂顚人不【佛本行集經卷二十三】

譬如田家耕犂種谷多收斂著中至後嵗不復耕不復種但仰中谷食其田家寧復望得新谷不【那先比丘經卷上】

譬如健鬭人把弓持箭前行向敵以五箭射敵得勝其人寧復望箭歸歸不【那先比丘經卷上】

譬如醫師持五種藥詣病者家以藥飲病人病者飲藥得愈醫寧復望得故藥復行治人不【那先比丘經卷上】

那先言譬如人備火豫作戒火五瓶水如有失火者其人持五瓶水水滴滅火火滅以後其救火人寧復望得完瓶歸家用不王言其人不復望瓶破火滅豈復望瓶耶【那先比丘經卷上】

譬如人盜他人禾穟其主得盜便牽問之汝盜我禾穟爲盜者言我不盜卿禾穟卿自種禾我自取穟我何用爲犯盜兩人相牽至王前白如是誰爲直者誰爲不直王言種禾谷爲直盜者爲不直種禾者爲本有不種禾者爲無緣何有穟【那先比丘經卷中】

譬如人盜他人果蓏其主得盜果者將至王前白言是人盜我果其盜者言我不盜是人果是人所種小栽耳本不種果也我自取果我何用爲盜如是兩人共爭誰爲直者誰不直者王言種栽家爲直本種栽家所種從栽根生故上有果耳【那先比丘經卷中】

譬如人夜然燭火著壁欲用自照飯食燭稍卻及壁上及竹木林材便燒一舎火大熾延及燒一城中舉城中人民共嚾言汝何爲燒一城中乃如是然火者言我但然小燭火以自照飯食耳是自大火非我火也如是便共爭訟相牽至王前誰爲直者誰爲不直者王言然火者爲不直本是火所生也汝飯食已不當滅火也而令火燒一城中【那先比丘經卷中】

譬如人持瓶從牧家買乳湩得湩已復還寄其主言我今還不久其人須防來還取瓶湩湩以轉作酪買湩家言我持湩寄卿今反持酪還我牧牛者言是汝故乳今自轉爲酪兩人因共爭訟相牽詣王前誰爲直者王言牧牛家爲直汝自買湩停置地自轉成酪【那先比丘經卷中】譬如人以錢娉求人家小女以後女長大他人復更求娉求女得女以爲婦前所娉家來自說言汝反取婦爲後家言汝自小時娉女我自大時娉婦我何用爲嬰汝婦耶便相牽詣王前誰爲直者誰爲不直者王言前娉家爲直是女本小今稍長大是故知爲直也是前娉家婦也【那先比丘經卷中】

譬如鑽火以木則火可得防薪求火火不可得【大智度論卷十一】

如言日食千兩金金不可食因金得食故言食金【大智度論卷三十】

無防無位�牛角等而出於乳必無是處�彼乳房斯有是防無防無位鑽揺水瓶而出生酥必無是處鑽揺於酪斯有是防無防無位壓沙出油必無是處壓苣蕂等斯有是處無處無位鑽濕木等而出於火必無是處鑽於幹木斯有是處【瑜伽師地論五十五】

物不生非物者如石女不生子非物不生物者如毛不生蒲【百論卷下守九】

如須油者要從麻取不笮於沙【十二門論守六】

亦猶神農唱粒食以充饑虛黃帝垂衣裳以禦寒暑若閉口而望飽裸袒以求溫不能彊與之也【明集正誣論】夫目所不覩惟屏爲隔耳所不聞遐邇致擁不得以不聞不見便謂無聲無物【明集十】

如日垂沒山陵堆阜影現東移理無西逝【法苑珠林卷六十九】

諭林卷三十五﹤子部﹐類書類﹐諭林﹥

欽定四庫全書

諭林卷三十六

明徐元太撰人事門【三十四】

尙剛

六二能視跛能履履虎尾咥人凶武人爲於大君【易履】六五貞疾乘剛也【易豫】

婦人貞吉從一而終也夫子制義從婦凶也【易恆】

初六進退利武人之貞【易巽】

上九防在牀下防其資斧貞凶【易巽】

凡物旣厭而退者弱也旣榮而隕者薄也夫能輝光日新其徳者惟剛健篤實也【王弼注易大畜】

物壯健皆有衰怠惟天運動日過一度蓋運轉混沒未曽休息【周易正義幹】

戚施之疾不能仰靣柔之人常俯似之【爾雅注】

譬之若金之與木金𨿽柔猶堅於木【呂氏春秋舉難】

天執其道爲萬物主君執其常爲一國主主不可以不剛主不可以不堅主不剛則列星亂其行主不堅則邪臣亂其官星亂則亡其天臣亂則亡其君故爲天者務剛其气爲君者務堅其政【春秋防露天地之行】

次二毅於心腹貞測曰毅於心腹內堅剛也【太經第三毅】初六起履霜至於堅冰陰𨿽柔順气亦堅剛【京氏易傳坤中】猶如卒降防雨破壊山林樹木土石沙礫一切諸物惟不能毀壊金剛之寶【元陽妙經卷一】

尙柔

用九見羣龍無首吉【易幹】

以訟受服則終朝三禠柔進受寵則一晝三接也【王弼注易晉】

能止健初距不以角柔以止剛剛不敢犯【王弼注易大畜】外疆而內順牛之善也離之爲體以柔順爲主者也故不可以畜剛猛之物而吉於畜牝牛也【王弼注易離】

柔忍之木荏染然人則被之以爲弓寛柔之人溫溫然則能爲徳之基止言內有其性乃可以有爲徳也【鄭氏箋詩抑】

寛政以安諸侯若柔轡之禦剛馬【杜氏解左傳襄公二十六年】且夫牛馬維婁【音呂】委已者也而柔焉季氏得民眾久矣君無多辱焉【公羊昭公二十五年】

今也小國師大國而恥受命焉是猶弟子而恥受命於先師也【孟子離婁上】

夫虎之卑勢將以有擊也貍之卑身將求所取也雉以移拘於网魚以有悅死於餌【吳越春秋句踐入臣外傳】

猛獸將擊必弭毛帖伏鷙鳥將搏必卑飛戢翼聖人將動必順辭和眾【吳越春秋句踐歸國外傳】

辛垣衍曰先生獨未見夫僕乎十人而從一人者寧力不勝智不若邪畏之也【戰國策趙孝成王】

柔者徳也剛者賊也弱者仁之助也彊者怨之歸也【後漢書臧宮傳】

人之生也柔弱其死也堅彊萬物艸木之生也柔脆其死也枯槁故堅彊者死之徒柔弱者生之徒是以兵彊則不勝木彊則共彊大處下柔弱處上【老子戒彊】

執雌牝故能立其雄牡【文子守弱】

飄風暴雨不終日小谷不能須防盈飄風暴雨行彊梁之气故不能久而滅小谷處彊梁之地故不得不奪【文子守弱】

舌之與齒孰先焉繩之與矢孰先直焉【文子上徳】

防堅則物必毀之剛斯折矣刀利則物必摧之鋭斯挫矣【闗尹子九藥】

粥子曰欲剛必以柔守之欲彊必以弱保之積於柔必剛積於弱必彊觀其所積以知禍福之鄕彊勝不若已至於若已者剛柔勝出於己者其力不可量老耼曰兵彊則滅木彊則折柔弱者生之徒堅彊者死之徒【列子黃帝】因以爲茅靡因以爲波流【列子黃帝】

蛇謂風曰予動吾脊脇而行則有似也今子蓬蓬然起於北海蓬蓬然入於南海而似無有何也風曰然予蓬蓬然起於北海而入於南海也然而指我則勝我防我亦勝我𨿽然夫折大木蜚大屋者惟我能也故以眾小不勝爲大勝也爲大勝者惟聖人能之【莊子秋水】

以深爲根以約爲紀曰堅則毀矣鋭則挫矣常寛容於物不削於人【莊子天下】

與時屈伸柔從若蒲葦非懾怯也【荀子不茍篇】

莫不貪彊鮮能守防若能守防乃保其生聖人存之以應事機舒之彌四海捲之不盈杯居之不以室宅守之不以城郭藏之胸臆而敵國服【黃石公三略上】

柔能制剛弱能制彊柔者徳也剛者賊也弱者人之所助彊者人之所攻【黃石公三略上】

萬物中皆有元气得以和柔若胸中有藏骨中有髄艸木中有空虛與气通故得久生也【河上公注老子道化】

興物造功大木處下小物處上大道抑彊扶弱自然之效【河上公注老子戒彊】

人𨿽知自尊顯當復守之以卑防去雄之彊梁就雌之柔和如是則天下歸之如水流入深谿也【河上公注老子反朴】兵彊則滅木彊則折革固則裂齒堅於舌而先之獘是故柔弱者生之幹也而堅彊者死之徒也【淮南子原道訓】彊勝不若已者至於與同則格柔勝出於已者其力不可度故能以眾不勝成大勝者惟聖人能之【淮南子詮言訓】厲利劍者必以柔砥擊鐘磬者必以濡木轂彊必以弱輻兩堅不能相和兩彊不能相服故梧桐斷角馬犛截玉【淮南子說山訓】

平子曰柔無乃脆乎叔向曰柔者紐而不折亷而不缺何爲脆也天之道防者勝是以兩軍相加而柔者克之兩仇爭利而弱者得焉【說苑敬愼】

韓平子問於叔向曰剛與柔孰堅對曰臣年八十矣齒再墮而舌尙存【說苑敬愼】

金剛則折革剛則裂人君剛則國家滅人臣剛則交友絕【說苑敬愼】

直如矢者死直如繩者稱【說苑談叢】

左權曰山之虎茍無以制夫子尙能倚磬而鼔琴乎曰仁可恃也勇則敵不可以恃故曰柔能制剛弱能制彊故不善勇者制於勇善勇者制於仁遇虎而倚磬鼔琴汝徒見吾弱也而不知仁者有無聲之威有無形之兵乎左權曰唯唯吾今而知善勇之術也【天祿閣外史山】金以剛折水以柔全山以髙陊谷以卑安是以執雌節者無爭雄之禍多尙人者有召怨之患【抱朴子外篇廣譬】彊望者亡掘彊者折大健者防大利者缺【意林太元經】河色黃赤眾川之流蓋濁之也百里一小曲千里一大曲【藝文類聚水部河水】

火從木生卽以水救之卽不灰人起火性以柔而救之卽身不壊【陰符經注】

夫響以無聲不可窮影以無形不可極水以淖弱貫金石沈萬物地以柔順成大功勝艸木舌耳無患角齒傷折由此觀之柔者堅虛者馳實【道徳經指歸卷八】

艸木之始生也枝條潤澤華葉靑靑丰茂暢美柔弱以和何則陽气存也其衰也華葉黃悴物色焦殃及其死也根莖枯槁枝條堅剛何則陽气去之也【道徳經指歸卷十三】陽气之所居木可捲而艸可結也陽气之所去气可凝而冰可折也【道徳經指歸卷十三】

凡人之性憎西鄰之父者以其彊大也愛東鄰之兒者以其小弱也燔燒枯槁者以其剛彊也簮珥榮華者以其和淖也【道徳經指歸卷十三】

堅彊實滿死之形象也柔弱滑潤生之區宅也【道徳經指歸卷十三】

是故神明之道天地之理小不載大輕不載重故彊人不得爲王彊木不得處上何則彊人爲王萬國愁憂彊木處上則根本枯槁眾人爲大故居下聖人爲小故居上彊大居下小弱居上者物自然也【道徳經指歸卷十三】

夫巨木髙百尋大連抱頭剖中門尾判中戶不蒙華實常在於下千枝萬木舒條布葉靑靑蔥蔥共生其上者以其形大而勢彊也【道徳經指歸卷十三】

水之滅火砥之利金角齒傷折舌耳無患卑損制驕暴雌辱勝大怨天下莫不知世俗莫不聞【道徳經指歸卷十三】發以柔弱爲人所戴體骨堅彊爲人所勞【道徳經注防卷八】猶如崄岸所有樹木洪水暴長悉隨漂溺流入大海惟除楊樹以其軟故【元陽妙經卷一】

譬如僮僕行住坐臥皆當任主不應自在而有所作欲從其舎往市等先諮問主然後出所須飲食許乃受用諸有所爲皆隨主欲【波羅蜜多經五百九十】

猶截角牛至忍溫良善調善禦從村至村從巷至巷所逰行處無所侵犯【中阿含經卷五】

猶如貓皮囊柔治極軟除防【力頰切】防聲無防防聲彼或有人以手拳扠石擲杖打或以刀斫或撲著地彼寧復有防防聲耶【中阿含經卷五十】

猶如牛無其雙角極自良善亦不凶暴善可將禦隨意所至終不疑難【增壹阿含經卷三十】

如幹牛皮卷之有聲舒亦有聲濕以脂膏捲舒皆輭【佛說梵志阿颰經】

譬如牛皮已柔隨用可作【大智度論卷一】

譬如牛皮未柔不可屈折【大智度論卷一】

譬如槃馬廻轉隨意【大智度論卷三十九】

譬如鐵𨿽堅防入鑪則柔輭隨作何器【大智度論卷六十一】

尙動

弓久落而不張設則失其弓之往來之體諭民久休息而不勞苦則民有驕逸之志【禮記正義雜記下】

吾非好行行有得也觀朝榮則敬才秀之士玩芝蘭則愛徳行之臣覩松竹則思貞操之賢臨淸流則貴亷潔之行覧蔓艸則賤貪穢之吏逢颷風則惡凶狡之徒若引而申之觸類而長之庶無遺漏矣【晉書張天錫傳】

流水之不腐以其逝故也戶樞之不蠧以其運故也【子華子北宮意問】

勢散而後物服猶鳥擊禽獲故散勢法鷙鳥也【鬼穀子本經陰符注】

精無气之集也必有入也集於羽鳥與爲飛集於走獸與爲流行集於珠玉與爲精朗集於樹木與爲茂長集於聖人與爲夐明精气之來也因輕而之因走而行之因美而良之因長而養之因智而明之流水不腐戶樞不螻動也【呂氏春秋盡數】

次三風動雷興從其髙崇測曰風動雷興動有爲也【太經第二釋】

雷火交動剛柔散气積則暗動乃明【京氏易傳丰上】

雷動風行山澤通气人之運動體斯合矣【京氏易傳夬中】體常動揺穀气得淸血脈流通疾則不生卿見戶樞𨿽用易腐之木朝暮開閉動揺遂最晚朽【藝文類聚方術部養生】陳琳曰矢在上不可不發【太平禦覧兵部箭上】

尙靜

澤中有雷隨君子以向晦入宴息【易隨】

雷在地中復先王以至日閉闗商旅不行後不省方【易復】六二咸其腓凶居吉【易咸】

兼山艮君子以思不出其位【易艮】

初六艮其趾無咎利永貞【易艮】

初九不出戶庭無咎象曰不出戶庭知通塞也【易節】非妄之災勿治自復非妄而藥之則凶故曰勿藥有喜【王弼注易無妄】

皮𨿽從革之物然牛皮堅仭難變初九在革之始革道未成守夫常中未能應變施之於事有似用牛皮以自固未肯造次以從變者也故曰鞏用黃牛之革【周易正義革】胥靡爲宰寂寞爲屍大味必淡大音必希【前漢書揚雄傳下】有疾不治恆得中醫【隋書經籍三志】

牝常以靜勝牡【老子謙徳】

至人潛行譬猶雷霆之蔵也【文子精誠】

少言者不爲人所忌少行者不爲人所短少智者不爲人所勞少能者不爲人所役【闗尹子九藥】

人君不靜則失威治身不靜則身危龍靜故能變化虎躁故夭虧也【河上公注老子重徳】

夫天不定日月無所載地不定艸木無所植所立於身者不寧是非無所形【淮南子俶眞訓】

感而應廹而動不得已而往如光之耀如景之放以道爲紃有待而然【淮南子精神訓】

今與人卞氏之璧未受者先也求而致之𨿽怨不逆者後也三人同舎二人相爭爭者各自以爲直不能相聴一人𨿽愚必從旁而決之非以智也以不爭也兩人相鬭一羸在側助一人則勝救一人則免鬭者𨿽彊必制一羸非以勇也以不鬭也由此觀之後之制先靜之勝躁數也【淮南子詮言訓】

用兵者先爲不可勝以待敵之可勝也治國者先爲不可奪以待敵之可奪也舜修之歷山而海內從化文王修之岐周而天下移風使舜趨天下之利而忘修己之道身猶弗能保何尺地之有故治未固於不亂而事爲治者必危行未固於無非而急求名者必剉也福莫大無禍利莫美不防動之爲物不損則益不成則毀不利則病皆險也【淮南子詮言訓】

虎豹不動不入陷穽麋鹿不動不罹罝罘飛鳥不動不絓网羅魚鼈不動不擐唇喙物未有不以動而制者也是故聖人貴靜【淮南子兵略訓】

人不小學不大迷不小慧不大愚人莫鑑於沬雨而鑑於澄水者以其休止不蕩也【淮南子說山訓】

淸之爲明杯水見牟子濁之爲闇河水不見太山視日者聴雷者聾人無爲則治有爲則傷【淮南子說山訓】

水定則淸正動則失平故惟不動則所以無不動也【淮南子說山訓】

黙無過言慤無過事木馬不能行亦不費食騏驥日馳千里鞭箠不去其背【說苑談叢】

履不容足南山多棘毋出房閨乃無病疾【焦氏易林恆之訟】膠著木連不出牢闗【焦氏易林解之坤】

弱足則跟不利出門【焦氏易林艮之恆】

次二車軔俟馬酋止測曰車軔馬止不可以行也【太經第六止】

次七車累其俿【馳】馬獵其蹄止貞測曰車累馬獵行可憐也【太經第六止】

上九折於株木輆【口亥切】乎泛石止測曰折木輆石君子所止也【太經第六止】

艮止也於人爲手爲背取象爲山爲石爲門爲狗【京氏易傳艮上】

夫人之形猶艸木之體也艸木在髙山之顚當疾風之衝晝夜動揺者能復勝彼隠在山谷間鄣於疾風者乎【王充論衡道虛篇】

北辰以不攺爲眾星之尊五嶽以不遷爲羣望之宗蟋蟀屢移而不貴禽魚饜深則逢患【抱朴子外篇守塉】

仲長子光日在險而運奇不若宅平而無爲【文中子禮樂】𨿽力挾太山將不舉一羽波萬里將不濯一鱗咳唾成珠玉揮袂出風雲豈肯防鄙事取才進人【補文選夏侯湛扺疑】

佐鬭者傷預事者亡【意林唐子】

吾將贈子以無爲之樂給子以澹泊之湯刺子以虛之鍼灸子以淳朴之方安子以恢廓之宇坐子以寂寞之牀【藝文類聚人部愁文】

無闔則無辟無靜則無動此歸藏所以先坤歟【玉海藝文易】凡物輕不能載重小不能鎭大不行者使行不動者制動是以重必爲輕根靜必爲躁君也【道徳經注】

象彼仲冬節竹木皆摧傷佐陽詰賈旅人君深自藏【參同契】

中經曰靜者壽躁者夭靜而不能養減壽躁而能養延年然靜易禦躁難將【養性延命錄教誡篇】

譬如門閾常住不動【長阿含經卷十二】

智人知動揺譬如沙中樹【法句經明哲品】

尙先

上六比之無首凶正義曰他人皆比己獨在後是親比於人無能爲頭首也【周易正義比】

逃遁之世宜速逺而居先而爲遁尾禍所及也【周易正義遁】物之成熟莫先葽艸故云物成自秀葽始【毛詩正義七月】魯人將有事於上帝必先有事於頖宮晉人將有事於河必先有事於惡池齊人將有事於泰山必先有事於配林【禮記禮器】

祈麥實麥實者五穀之先見者故急祈而記之也【大戴禮記夏小正】

秦失其鹿天下共逐之於是髙材疾足者先得焉【史記淮陰侯傳】

且彊弩之極矢不能穿魯縞衝風之末力不能漂鴻毛非初不勁末力衰也【史記韓長孺傳】

豪彊並爭虎裂狼分疾者獲多遲後者先吞【蜀志譙周傳】柏梁云構大匠先居其下管防奏防牙先聆其音【晉書庾懌傳】

天道先貴覆者地道先貴載者人道先貴事者酒保先貴食者【鶡冠子天則】

權先加人者敵不力交武先加人者敵無威接【尉繚子戰權】欲學歌謳者必先徵羽樂風欲美和者必先始於陽阿采菱此皆學其所不學而欲至其所欲學者【淮南子說山訓】豪雄爭彊先者受福【焦氏易林睽之屯】

縷非鍼無以通故宜先也【淮南子說山訓解】

抱薪爇火燥者先著【藝文類聚火部薪炭灰】

先者在路於後則妨【海空智藏經哀嘆品】

養性者先饑乃食先渴而飲恐覺饑乃食食必多盛渴乃飲飲必過【養性延命錄食誡篇】

譬如日出諸山髙者其光先照【波羅蜜多經卷五百二十七】

將雨法雨先興法云普覆眾生未便卽雨【大方廣佛華嚴經三十五】王復問那先言人有欲作善者當前作之耶當後作之乎那先言當居前作之在後作之不能益人也居前作者有益於人那先問王言王渴欲飲時使人掘地作井能赴王渴不王言不赴渴也當居前作井耳【那先比丘經卷中】譬如妙華眾蜂競采先至之者取其精粹後來至者但味其餘【大乘宻嚴經卷中】

如二人俱至一方一乘疾馬一乘鈍馬𨿽乘鈍馬以前發故先有所至【法苑珠林卷八十三】

尙後

九三咸其股執其隨往吝【易咸】

九四臀無膚其行次且牽羊悔亡【易夬】

語曰騏驥之衰也駑馬先之孟賁之倦也女子勝之夫駑馬女子筋力骨勁非賢於騏驥孟賁也何則後起之借也【戰國策齊閔王】

齊欲伐魏淳於髠謂齊王曰韓子盧者天下之疾犬也東郭逡者海內之狡兔也韓子盧逐東郭逡環山者三騰山者五兔極於前犬廢於後犬兔俱罷各死其處田父見之無勞倦之苦而擅其功今齊魏久相持以頓其兵敝其眾臣恐彊秦大楚承其後有田父之功【戰國策齊宣王】此所謂兩虎相搏者也夫秦楚相而韓魏以全制其後【戰國策楚懷王】

聖人虛無因循常後而不先譬若積薪燎後者處上【文子上徳】

瓶存二竅以水實之倒瀉閉一則水不下盡不升則不降井𨿽千仭汲之水上蓋不降則不升是以聖人不先物【闗尹子九藥】

子列子學於壺丘子林壺丘子林曰子知持後則可言持身矣列子曰願聞持後曰顧若影則知之列子顧而觀影形枉則影曲形直則影正然則枉直隨形而不在影屈伸任物而不在我此之謂持後而處先【列子說符】未甞有聞其唱者也常和人而已矣【莊子徳充符篇】

人皆取先己獨取後曰受天下之垢【莊子天下】

鄭人有相與爭年者其一人曰我與黃帝之兄同年訟此而不決以後息者爲勝耳【韓非子外儲說左上】

先唱者窮之路也後動者達之原也何以知其然也凡人中壽七十嵗然而趨舎指湊日以月悔也以至於死故蘧伯玊年五十而有四十九年非何者先者難爲知而後者易爲攻也先者上髙則後者攀之先者逾下則後者蹶之先者隤陷則後者以謀先者敗績則後者違之由此觀之先者則後者之弓矢質的也猶錞之與刄刄犯難而錞無患者何也以其托於後位也【淮南子原道訓】老子學商容見舌而知守柔矣列子學壺子觀景柱而知持後矣故聖人不爲物先而常制之其類若積薪樵後者在上【淮南子謬稱訓】

陰道卑虛無所因緣待陽唱道乃和而承之【太經第一中注】錞矛戈之錞刄矛戈之刄刄在前故犯難錞在後故無患【淮南子原道訓解】

我有三寶保而持之一曰慈二曰儉三曰不敢爲天下先【太平禦覧珍寶部寶】

通經曰天地之道先以後爲主聖人法道之退者所以自後也後以自安【道徳經四子集解】

先迷失軌後爲主君【參同契】

尙速

盛饌未具不能以虛待之不及壺飡之救饑疾也言已欲滅吳取快意得之而已不能待有餘力也【國語解越下王問範蠡】

失火之家豈暇先言大人而後救火乎【史記齊悼世家】

乘其未堅厭其未發震起機動敵人摧折𨿽有賁育不及持刺𨿽有樗裏不及回知𨿽有鬼谷不及造次【前漢書王莽傳】

疾走而防先鳴則興【晉書慕容寶記】

智者從之而不釋巧者一決而不猶豫是以疾雷不及掩耳迅雷不及瞑目【太公六韜軍勢】

十里斷者國弱九里斷者國彊以日治者王以夜治者彊宿治者削【商子去彊】

力貴突智貴卒得之同則遫爲上勝之同則濕爲下所爲貴驥者爲其一日千里也旬日取之與駑駘同所爲貴鏃矢者爲其應聲而至終日而至則與無至同【呂氏春秋貴卒】

所以貴鏌邪者以其應物而斷割也靡勿釋牛車絕轔【淮南子說山訓】

所以尙干將莫邪者貴其立斷也所以貴騏驥者爲其立至也必且歷日曠久乎絲犛猶能挈石駑馬亦能致逺是以聰明防敏人之美材也【新序雜事二】

敏教勁疾如猿升木彤弓𨿽調終不能獲【焦氏易林泰之蠱】來如飄風去似絕【焦氏易林困之萃】

鳳之小者曰鸑鷟五彩之文三嵗始備也【張華注禽經】成務𨿽均機速爲上決謀或同遲緩爲下何者才能成功以速爲貴智能決謀以疾爲奇也善濟事者若救火拯溺明其謀者猶驥防矢疾【劉子貴速】

今焚燃熛室則飛馳灌之湍波漂人必奔遊拯之若穿井而救火則熛颺棟焚矣方鑿舟而拯溺則江魚之腹中矣驥所以見珍者以其日行千里也滿旬而取至則與駑馬均矣箭所以爲貴者以其直而至也窮日而取至者則與不至者同矣智所以爲妙者以其應時而知若事過而後知則與無知者齊矣【劉子貴速】

言畜貨以遺後畜道俟將來是遲鈍【子法言注五百篇】

逸材之馬𨿽後往而能先至【李善注文選舞賦】

逸翮後塵翶翥先路言飛之疾塵起居鶴之後鶴飛在路之先【李善注文選舞鶴賦】

翔鶤仰而不逮況靑鳥與黃雀【文選西京賦】

倐如六龍之所掣一越三千不終朝而濟所屆【文選海賦】西河下龍門其流敵於竹箭【文選南都賦注】

掣電無停光疾雷無餘聲【太平禦覧天部雷】

劉向云之言久蓍之言耆千嵗而靈蓍百年而神【玉海藝文藝術】

夫騕褭以迅驟爲功鷹隼以輕疾爲妙【何氏語林夙恵】

譬如猛火隨投艸木一切熾然悉成於火【大寶積經卷八十四】

尙遲

鵲之作巢冬至架之至春乃成猶國君積行累功【鄭氏箋詩鵲巢】

汝大才當晚成良工不示人以朴且從所好【後漢書馬援列傳】夫物暴長者必夭折功卒成者必亟壊【後漢書朱浮列傳】藜藿之生蝡蝡然日加數寸不可以爲櫨棟楩柟豫章之生也七年而後知故可以爲棺舟夫事有易成者名小難成者功大君子修美𨿽求有利福將在後至【淮南子修務訓】

楓桐之樹生而速長故其皮肌不能堅剛樹檀以五月生葉後彼春榮之木其材彊勁車以爲軸殷之桑谷七日大拱長速大暴故爲變怪大器晚成寶貨難售其不崇一朝輒成賈者菜果之物也【王充論衡狀畱篇】

陽溫陰寒歷月乃至災變之气一朝成怪故夫河冰結合非一日之寒積土成山非斯須之作幹將之劍久在鑪炭銛鋒利刄百熟煉厲久銷乃見作畱成遲故能割斷肉暴長者曰腫泉暴出者曰湧酒暴熟者易酸醢暴酸者易臭由此言之賢儒遲畱皆有狀故【王充論衡狀畱篇】燕飛輕於鳳凰兔走疾於麒麟鼃躍躁於靈蛇騰便於神龍呂望之徒白首乃顯百里之知明於黃髮深爲國謀因爲王輔皆夫沈重難進之人也【王充論衡狀畱篇】生三百嵗大如錢遊於蓮葉之上三千嵗靑邊緣巨尺二寸蓍生七十嵗生一莖七百嵗生十莖神靈之物也故生遲畱歷嵗長久故能明審實賢儒之在世也猶靈蓍神也計學問之日固已盡年之半矣鋭意於道無貪仕之心及其仕也純特方正無員鋭之操故世人遲取進難也【王充論衡狀畱篇】

美盛者任其時化譬之種植不可一朝成也【郭子注莊人間世】且墉基不可倉卒而成威名不可一朝而立皆爲之有漸建之有素譬之種樹久則深固其根本茂盛其枝葉若造次徙於山林之中植於宮闕之下𨿽壅之以黒墳暖之以春日猶不救於枯槁何暇防育防【文選曹冏六代論】薫晚華而後落槿早秀而前亡【補文選鮑昭觀漏賦】

夫物速成則疾亡晚就則善終朝華之艸夕而零落松栢之茂隆寒不衰是以大雅君子惡速成戒闕黨也【補文選王防戒子侄書】

春蘭早芳實忌鳴鴂秋菊晚秀無憚防霜何則榮乎始者易悴貞乎末者難傷是以傅長沙而志沮登金馬而名【廣文選謝恵連連珠】

盧思道與庾知禮作詩知禮成而思道未就知禮曰盧詩何太眷眷思道曰自許編蒲疾何如織錦遲【太平禦覧文部思遲】

桐枝濡毳而又空中難成易傷須成器而後華【太平禦覧木部桐】

雙骹長者起遲六翮短者飛急【事類賦禽部鷹注】

實不如虛數不如希茂多卒夭疾不如遲【西升經】

寧爲菩薩遲證無上正等菩提不爲速求墮二乘地【波羅蜜多經卷五百八十七】

諭林卷三十六

欽定四庫全書

諭林卷三十七

明徐元太撰人事門【三十五】

尙義

入峻谷者當攀葛藟可以免於顚墜猶處時俗者當據道義然後得用自立【前漢書敍傳注】

伐冰之家不利雞豚之息委積之臣不操市井之利【後漢書馮衍傳】

濟於舟者和於水矣義於人者祥於神矣【管子白心】

人而無義惟食而已是雞狗也彊食靡角勝者爲制是禽獸也【列子說符】

子獨不聞假人之亡與林回棄千金之璧負赤子而趨或曰爲其布與赤子之布寡矣爲其累與赤子之累多矣棄千金之璧負赤子而趨何也林回曰彼以利合此以天屬也夫以利合者迫窮禍患害相棄也以天屬者迫窮禍患害相收也夫相収之與相棄亦逺矣且君子之交淡若水小人之交甘若醴君子淡以親小人甘以絕彼無故以合者則無故以離【荘子山木】

子墨子言曰我有天志譬若輪人之有規匠人之有矩輪匠執其規矩以度天下之方圜曰中者是也不中者非也【墨子天志上】

商人之四方市賈信徙𨿽有闗梁之難盜賊之危必爲之今士坐而言義無闗梁之難盜賊之危此爲信徙不可勝計然而不爲則士之計利不若商人之察也【墨子貴義】今天下莫爲義子獨自苦而爲義子不若已子墨子曰今有人於此有子十人一人耕而九人處則耕者不可以不益急矣何故則食者眾而耕者寡也【墨子貴義】

有遊於子墨子之門者子墨子曰盍學乎對曰吾族人無學者子墨子曰不然夫好美者豈曰吾族人莫之好故不好哉夫欲富貴者豈曰吾族人莫之欲故不欲哉好美欲富貴者不視人猶彊爲之夫義天下之大器也何以視人必彊爲之【墨子公孟】

力不若牛走不若馬而牛馬爲用何也曰人能羣彼不能羣也人何以能羣曰分分何以能行曰以義故義以分則和和則一一則多力多力則彊彊則勝物【荀子王制篇】水火有气而無生艸木有生而無知禽獸有知而無義人有气有生有知亦且有義故最爲天下貴也【荀子王制篇】齊宣王問匡倩曰儒者博乎曰不也王曰何也匡倩曰曰博者貴梟勝者必殺梟殺梟者是殺所貴也儒者以爲害義故不博也又問曰儒者弋乎曰不也弋者從下害於上者也是從下傷君也儒者以爲害義故不弋又問儒者鼓瑟乎曰不也夫瑟以小爲大聲以大爲小聲是大小易序貴賤易位儒者以爲害義故不鼓也【韓非子外儲說左】

昔晉文公將與楚人戰於城濮召舅犯而問曰楚眾我寡柰何而可舅犯對曰臣聞繁禮之君不足於文繁戰之君不足於詐君亦詐之而已文公以舅犯言告雍季雍季曰竭澤而漁豈不獲得而明年無魚焚藪而田豈不獲得而明年無獸詐僞之道𨿽今偸可後將無復非長術也文公用舅犯之言而敗楚人於城濮反而爲賞雍季在上左右諫曰城濮之功舅犯之謀也君用其言而賞後其身或者不可乎文公曰雍季之言百世之利也舅犯之言一時之務也焉有以一時之務先百世之利者乎【呂氏春秋義賞】

使人左據天下之圖而右刎喉愚者不爲也身貴於天下也死君親之難視死若歸義重於身也天下大利也比之身則小身所重也比之義則輕義所全也【淮南子泰族訓】今行者見大樹必解衣懸冠倚劍而寢其下大樹非人之情親知交也而安之若此者信也陵上巨木人以爲期易之故也又況於士乎士義可知故也則期爲必矣人之所乘船者爲其能浮而不能沈也世之所以賢君子者爲其能行義而不能行邪僻也【呂氏春秋壹行】

大旱雩祭而請雨大水鳴鼓而攻社天地之所爲陰陽之所起也或請焉或怒焉者何曰大旱者陽滅陰也陽滅陰者尊壓卑也固其義也𨿽大甚拜請之而已無敢有加也大水者陰滅陽也陰滅陽者卑勝尊也日食亦然皆下犯上以賤傷貴逆節也故鳴鼓而攻之朱絲脇之爲其不義也此亦春秋之不畏彊禦也【春秋繁露精華】眾人以毀形爲恥君子以毀義爲辱【說苑談叢】

君子比義農夫比谷【說苑談叢】

乞人一日不得食則餓死溝壑是欲寄口而不可得也汝必爲乞人之計則簞食豆羮之間殆有甚於乞者汝亦畏死而取之耶充以乞人之心則盜跖之貪爲是而伯夷之亷爲非是盜跖何智而伯夷何愚也【天祿閣外史辭受】願竭力以守義兮𨿽貧窮而不攺執雕虎而試象兮阽焦原而跟趾注云雕虎以諭貧試象以諭竭力焦原以諭義言已以執雕虎之貧窮願竭試象之力而守焦原之義【李善注文選思賦】

莒國有石焦原者廣五十步臨百仞之谿莒國莫敢近也有以勇見莒子者卻行齊踵焉所以稱於世夫義之爲焦原也亦髙矣賢者之於義必且齊踵此所以服一時也【文選思賦注】

中黃伯曰余左執太行之獶而右摶雕虎惟象之未與吾心試焉有力者則又願爲牛欲與象鬭以自試今二三子以爲義矣將惡乎試之夫貧窮太行之獶也疏賤義之雕虎也而吾日遇之亦足以試矣【文選思賦注】

理之所守勢所常奪道之所閉權所必開是以生重於利故據圖無揮劍之痛義貴於身故臨川有投迹之哀【文選陸機演連珠】

艸木無大小必待春而後生人待義而後成【意林尸子】一人舉而萬夫俛首智者不爲賞一人而慙萬夫義者不取【太平禦覽刑法部烹】

夫瑟二十五弦其僕人鼓之則爲笑賢者以其義鼓之欲樂則樂欲悲則悲𨿽有暴君爲之立變【太平禦覽樂部瑟】煞君之室𨿽生美菜有義之士弗食【太平禦覽菜部菜】

丈夫重義如太山輕利如鴻毛可謂仁義也【太平禦覽羽族部鴻】鷹不擊伏鶻不擊妊蓋其義性如此【埤雅品物門鷹】

設一面之物觸而後誅之蜘蛛義者也【埤雅品物門蜘蛛】昔有國王喜食鴈肉常遣獵師張网捕鴈日送一鴈以供王食時有鴈王將五百鴈飛下求食鴈王墮网爲獵師所得余鴈驚飛徘徊不去時有一鴈連翻追隨不避弓矢悲鳴吐血晝夜不息獵師見之感憐其義卽放鴈王令相隨去羣鴈得王歡喜廻繞爾時獵師具以白王王感其義斷不捕鴈【法句譬諭經三忿怒品】

尙勇

武力比於虎可以禦亂禦眾【毛詩簡兮注】

隼急疾之鳥也飛乃至天諭士卒勁勇能深攻入敵也【鄭氏箋詩采芑】

夫撫劍疾視曰彼惡敢當我哉此匹夫之勇敵一人者也【孟子梁惠下】

思以一毫挫於人若撻之於市朝【孟子公孫丑上】

視刺萬乘之君若刺褐夫【孟子公孫丑上】

譬之猶兩鼠鬭於穴中將勇者勝【史記趙奢傳】

田光答燕太子曰竊觀太子客無可用者夏扶血勇之人怒而面赤宋意脈勇之人怒而面靑武陽骨勇之人怒而面白光所知荊軻神勇之人怒而色不變【史記荊軻列傳注】

徐廣曰鷙鳥將撃必張羽毛也【史記酷吏義縱列傳注】

一卒畢力百人不當萬夫致死可以橫行【後漢書張宗傳】猶鳩鵲捕鷹鸇豚羊弋豹虎是以每戰常負【後漢書志百官五注】夫水行不避蛟龍者漁夫之勇也陸行不避兕虎者獵夫之勇也白刃交於前視死若生者烈士之勇也知窮之有命知通之有時臨大難而不懼者聖人之勇也【荘子秋水】

天子之劍以燕谿石城爲鋒齊岱爲鍔晉魏爲脊周宋爲鐔韓魏爲夾包以四夷裹以四時繞以渤海帶以常山制以五行論以刑徳開以陰陽持以春夏行以秋冬此劍直之無前舉之無上案之無下運之無旁上決浮雲下絕地紀此劍一用匡諸侯天下服矣此天子之劍也諸侯之劍以知勇士爲鋒以淸亷士爲鍔以賢良士爲脊以忠勝士爲鐔以豪傑士爲夾此劍直之亦無前舉之亦無上案之亦無下運之亦無旁上法圎天以順三光下法方地以順四時中知民意以安四鄕此劍一用如雷霆之震也四封之內無不賔服而聽從君命者矣此諸侯之劍也庶人之劍蓬頭突鬢垂冠曼胡之纓短後之衣瞠目而語難相撃於前上斬頸領下決肝肺此庶人之劍無異於鬭雞一旦命已絕矣無所用於國事【荘子說劍】

國以難攻起一取十國以易攻起十亡百國好力曰以難攻國好言曰以易攻民易爲言難爲用【商子說民】

今使一死賊伏於曠野千人追之莫不梟視狼顧何者恐其暴起而害己也是以一人投命足懼千夫今臣以五萬之眾而爲一死賊率以討之固難敵矣【吳子厲士】有狗彘之勇者有賈盜之勇者有小人之勇者有士君子之勇者爭飲食無亷恥不知是非不辟死傷不畏眾彊恈恈然惟利飲食之見是狗彘之勇也爲事利爭貨財無辭讓果敢而振猛貪而利恈恈然惟利之見是賈盜之勇也輕死暴是小人之勇也義之所在不傾於權不顧其利舉國而與之不爲攺視重死持義而不撓是士君子之勇也【荀子榮辱篇】

一武仗劍撃於市萬人無不避之者臣謂非一人之獨勇萬人皆不肖也何則必死與必生固不侔也【尉繚子制談】百里之眾不用命不如萬人之鬭也萬人之鬭不用命不如百人之奮也賞如日月信如四時令如斧制如幹將士卒不用命者未之聞也【尉繚子兵令下】

冉叔誓必死於田侯而齊國皆懼豫讓必死於襄子而趙氏皆恐成荊致死於韓主而周人皆畏又況乎萬乘之國而有所誠必乎則何敵之有矣刃未接而欲已得矣【呂氏春秋論威】

一膊炭熯掇之則爛指萬石俱熯去之十步而不死同气異積也大勇小勇有似於此【淮南子說林訓】

鳥有沸波者河泊爲之不潮畏其誠也故一夫出死千乘不輕【淮南子說林訓】

子眞爲勇悍矣今未甞見子之奇辯也一鄰之鬭也千乘之勝也【說苑善說】

夫登髙臨危而目不眴而足不陵者此工匠之所勇悍也入深淵刺蛟龍抱黿鼉而出者此漁夫之勇悍也入深山刺虎豹抱熊羆而出者此獵夫之勇悍也不難斷頭裂腹暴骨流血中野者此武夫之勇悍也今臣居廣廷作色端辯以犯主君之怒前𨿽有乘軒之賞未爲之動也後𨿽有斧質之威未爲之恐也此旣之所以爲勇悍也【說苑善說】

兩金相撃勇武敢敵終日大戰不破不缺【焦氏易林同人之噬嗑】昔者與客渉瞿塘之峽卽徴君欲之楚遊道也舟覆得檝而渡有猛虎羣飲於峽一摶而獲斃者二客曰吾與子將赴於峽下之流得一檝而俱免又羣虎於峽上如制嬰兒是渡二峽也虎不制則後渉者或免於峽而烏能免峽上之虎乎若子之勇可以倒峽而西矣【天祿閣外史山】

鶡之爲鳥同羣相爲畸類被侵𨿽死不避毛飾武士兼厲以義【山海經中山經圖讚】

尸子說云人謂孟賁生乎曰勇貴乎曰勇富乎曰勇三者人之所難而皆不足以易勇故能懾三軍服猛獸也【前漢書注東方朔傳】

使見戰如餓狼之見肉則可用矣【意林商君書】

負長劍赴榛薄析兕豹摶熊羆此徒獵之勇也負長劍赴深泉斬蛟龍黿鼉此漁人之勇也登髙渉危鵠立四顧顏色不變此陶缶之勇也剽必刺視必殺此五刑之勇也【意林胡非子】

意气難幹非資扛鼎風神自勇無待翹闗是以曹劌登壇汶陽之田遽反相如睨柱連城之璧更還【文苑英華庾信連珠】韓雉見申羊於魯有龍飲於沂韓雉曰吾聞之出見虎摶之見龍射之今弗射是不行吾聞也遂射之【太平禦覽池部沂水】

都尉气如合抱之楡【太平禦覽職官部都尉】

若能力兼三人身與馬如膠漆手與箭如飛防誠宜寵異【太平禦覽兵部箭下】

虎狼見逼不揮戈奮劍而彈琴詠詩者吾未見其身之可保也【太平禦覽兵部戈】

中郎將冠兩鶡尾鶡鷙鳥中之異勁者也每所攫撮應爪摧碎【太平禦覽職官部虎賁中郎將】

譬如世間大軍戰時少有眾生爲護眾故防於前陣惟有果敢雄猛丈夫合率驍勇抗拒勍敵爲護已眾處大軍前振威而住【大寶積經四十六】

譬如怯人執持刀應得安隠反生畏【大寶積經六十八】

如有二象角力而鬭若一被傷退而不復【大乘宻嚴經卷下】譬如波斯匿王與敵國戰時彼諸戰士食丈夫祿不勇猛者不名丈夫【大法鼔經卷上】

猶如勇士能卻外難著鎧持仗心不怯弱手執弓矢腳不移轉便不復畏外敵【出曜經五無放逸品之餘】

譬如輭夫爲將𨿽復持兵終身智勇不足卒無功名若如英雄奮發禍亂立定一日之勲功蓋天下【大智度論卷十三】

知命

知命者不立乎巖墻之下【孟子盡心上】

人之情邀福者必有害若欲急長苖而反使之枯死也【趙氏注孟公孫丑上】

譬使仁者而必信安有伯夷叔齊使智者而必行安有王子比干【史記孔子世家】

君子得時則大行不得時則龍蛇遇不遇命也何必湛身哉【前漢書揚雄傳上】

夫餓饉流饑寒道路思有短褐之防儋石之畜所願不過一金然終於轉死溝壑何則貧窮亦有命矣況虖天子之貴四海之富神明之祚可得而妄處哉【前漢書敍傳上】傳稱鼎之爲噐𨿽小而重故神之所寶不可奪移至今負而趣者此亦窮運之歸乎【後漢書獻帝紀論】

賢者不避害譬猶彀弩射市薄命者先死【後漢書獨行列傳】衮龍出於緼褐卿相起於匹夫故有朝賤而夕貴先捲而後舒【晉書王沈傳】

夫飡椒非飬生之術咀劍豈衞性之經命之所延人肉其骨而含嚼膏粱時或嬰患深澗乖徼寵之津空谷絕探榮之轍運之所集物稊其枯而俯仰竿牘終然離沮【宋書顧覬之傳】

周之尹氏大治產其下趣役者侵晨昏而弗息有老役夫筋力竭矣而使之彌勤晝則呻呼而卽事夜則昏憊而熟寐精神荒散昔昔夢爲國君居人民之上總一國之事遊燕宮觀恣意所欲其樂無比覺則復役人有慰諭其勤者役夫曰人生百年晝夜各分吾晝爲僕虜苦則苦矣夜爲人君其樂無比何所願哉尹氏心營世事慮鐘家業心形俱疲夜亦昏憊而寐昔昔夢爲人僕趍走作役無不爲也數罵杖撻無不至也眠中啽呻呼徹旦息焉尹氏病之以訪其友友曰若位足榮身資財有餘勝人逺矣夜夢爲僕苦逸之復數之常也若欲覺夢兼之豈可得耶【列子周穆王】

貴之或不生賤之或不死愛之亦不厚輕之或不薄此似反也非反也此自生自死自厚自薄或貴之而生或賤之而死或愛之而厚或賤之而薄此似順也非順也此亦自生自死自厚自薄【列子力命】

北宮子謂西門子曰朕與子並世也而人子逹並族也而人子敬並貌也而人子愛並言也而人子庸並行也而人子誠並仕也而人子貴並農也而人子富並商也而人子利朕衣則短褐食則粢糲居則蓬室出則徒行子衣則文繡食則粱肉居則連欐出則結駟在家熈然有棄朕之心在朝諤然有傲朕之色請謁不相及遨遊不同行固有年矣子自以徳過朕邪西門子曰子無以知其實汝造事而窮予造事而逹此厚薄之驗歟而皆謂與予並汝之顏厚矣北宮子無以應東郭先生曰汝之言厚薄不過言才徳之差吾之言厚薄異於是矣夫北宮子厚於徳薄於命汝厚於命薄於徳汝之逹也非智得也北宮子之窮非愚失也皆天也非人也而汝以命厚自矜北宮子以徳厚自媿皆不識夫固然之理矣西門子曰先生止矣予不敢復言北宮子旣歸衣其短褐有狐貉之溫進其茙菽有稻粱之味庇其蓬室若廣廈之廕乘其蓽輅若文軒之飾終身逌然不知榮辱之在彼也在我也東郭先生聞之曰北宮子之寐久矣一言而能寤易怛也哉【列子力命】

農赴時商趣利工追術仕逐勢勢使然也然農有水旱商有得失工有成敗仕有遇否命使然也【列子力命】

遊於羿之彀中中央者中地也然而不中者命也【荘子徳充符】

父母於子東西南北惟命之從陰陽於人不翅於父母彼近吾死而我不聽我則悍矣【荘子大宗師】

鹿生於山而命懸於廚今嬰之命有所懸矣【呂氏春秋知分】虎豹在山林其命在庖廚馳不益生緩不益死【新序義勇八】楩生荊山命制輸班【焦氏易林幹之旣濟】

麥不終夏花不濟春如和气何【申鑑俗嫌】

終始運也短長數也運數非人力之爲也曰亦有僊人乎曰焦僥桂莽產乎異俗就有僊人亦殊類矣【申鑑俗嫌】並時遭兵隠者不中同日被霜蔽者不傷中傷未必惡隠蔽未必善隠蔽幸中傷不幸【王充論衡幸偶篇】

螻蟻行於地人舉足而渉之足所履螻蟻苲死足所不蹈全活不傷火燔野艸車轢所致火所不燔俗或喜之名曰幸艸夫足所不蹈火所不及未必善也舉火行有適然也【王充論衡幸偶篇】

人之有吉凶猶嵗之有丰耗命有盛衰物有貴賤一嵗之中一貴一賤一壽之間一盛一衰物之貴賤不在丰耗人之盛衰不在賢愚【王充論衡命義篇】

害气下囚命先中聖王徳施厚祿先逢【王充論衡偶防篇】無祿之人商而無盈農而無播非其性賊貨而命妨防也命貧居無利之貨祿惡殖不滋之防也【王充論衡偶防篇】知命之工察骨體之證睹富貴貧賤猶人見盤盂之噐知所設用也善噐必用貴人惡噐必施賤者尊鼎不在陪厠之側匏爪不在堂殿之上眀矣【王充論衡骨相篇】

人之溫病而死也先有凶色見於面部其病遇邪气也其病不愈至於身死命壽訖也國之亂亡與此同驗有變見於天地猶人溫病而死色見於面部也有水旱之災猶人遇气而病也災禍不除至於國亡猶病不愈至於身死也【王充論衡治明篇】

艸木生於實核出土爲栽蘗稍生莖葉成爲長短巨細皆由實核王者長巨之最也朱艸之莖如鐵紫芝之栽如豆成爲瑞矣王者稟气而生亦猶此也【王充論衡初稟篇】富家之翁貲累千金生有富骨治生積貨至於年老成爲富翁矣夫王者天下之翁也稟气定於身中猶鳥之別雄雌於卵殻之中也卵殻孕而雌雄生日月至而骨節彊彊則雄自率將雌雄非生長之後或教使爲雄然後乃敢將雌此性气剛彊自爲之矣夫王者天下之雄也【王充論衡初稟篇】

百嵗之壽蓋人年之正數也猶物至秋而死物命之正期也物先秋後秋則亦如人死或增百嵗或減百也先秋後秋爲期增百減百爲數【王充論衡气壽篇】

百嵗之命是其正也不能滿百者𨿽非正猶爲命也譬猶人形一丈正形也名男子爲丈夫尊公嫗爲丈人不滿丈者失其正也𨿽失其正猶乃爲形也夫形不可以不滿丈之故謂之非形猶命不可以不滿百之故謂之非命也【王充論衡气壽篇】

猶珠玉之在山澤天命難知人不耐審𨿽有厚命猶不自信故必求之也【王充論衡命祿篇】

𨿽其貧賤使富貴若鑿溝伐薪加勉力之趨致彊健之勢鑿不休則溝深斧不止則薪多無命之人皆得所願安得貧賤凶危之患哉然則或時溝未通而遇湛薪未多而遇虎仕宦不貴治產不富鑿溝遇湛伐薪逢虎之類也【王充論衡命祿篇】

貴賤在命不在智愚貧富在祿不在頑慧【王充論衡命祿篇】命貴之人俱學獨逹並仕獨遷命富之人俱求獨得並爲獨成貧賤反此【王充論衡命祿篇】

命貴從賤地自逹命賤從貴位自危故夫富貴若有神助貧賤若有鬼禍【王充論衡命祿篇】

春夏囚死秋冬王相非能爲之也日朝出而暮入非求之也天道自然【王充論衡命祿篇】

富不可以籌防得貴不可以才能成智慮深而無財才能髙而無官懷銀紆紫未必稷契之才積金累玉未必陶朱之智【王充論衡命祿篇】

夫一棲之雞一欄之羊賔至而有死者豈居異哉故命有制也知命者則不滯於俗矣【嵇中散集宅無吉凶攝生論】

公侯之命稟之自然不可陶易宅是外物方圓由人有可擇之理猶西施之潔不可爲而西施之服可爲也黼黻芳華所以助貌吉宅之家所以成相【嵇中散集答釋難宅無吉凶攝生論】

明闇者才也自然而不可飾焉窮逹者時也有防而不可力焉呂尙非早蔽而晚智然振素而僅遇韓信非初怯而末勇然危困而後逹【抱朴子外篇廣譬】

安於命者無往而非逍遙矣故𨿽匡陳羑里無異於紫極閒堂也【郭子注荘秋水】

夫命之窮逹猶金玉木石也修以學藝猶磨瑩雕刻也金玉之磨瑩自美其鑛璞木石之叚塊自醜其雕刻安可言木石之雕刻乃勝金玉之鑛璞哉不得以有學之貧賤比於無學之富貴也【顏氏家訓務學】

荘姜適衛美而無寵癭癅適齊醜而防幸遇不遇也遇不遇命也賢不賢性也怨不肖者不通性也傷不遇者不知命也【劉子遇不遇】

諸子以顏冉季路逢災蹈禍或疑其身或非其師是由魍魎問景乃未得有已也言魍魎責景之無操不知景之行止而有待或非三子之行殊不知吉凶之有命也【李善注文選幽通賦】

才非不傑也主非不明也而碎結緑之鴻輝殘懸黎之夜色抑尺之量有短哉【文選劉峻辧命論】

譬天王之冕旒任百官以司職而或者覩湯武之龍躍謂戡亂在神功聞孔墨之挺生謂英睿擅奇響視彭韓之豹變謂鷙猛致人爵見張桓之朱紱謂明經拾靑紫豈知有力者運之而趨乎【文選劉峻辧命論】

薺與麥兮夏零蘭桂踐霜逾馨祿命懸天難明【廣文選傳休奕董逃行歷九秋篇】

修心而不知命猶無室而歸【意林公孫文子】

辯命論曰顏回敗其叢蘭冉耕歌其芣苢【爾雅翼女蘿】譬如陶家作諸瓦噐或始作而破者或欲成刀治壞時破者或在塼上破者或下時破者或著地時破者或拍時破者或壞燥時破者或窰中破者或熟時破者或移時破者或用時破者【修行道地經五陰成敗品】

和同

妻子好【去聲】合如鼓瑟琴【詩小雅棠棣】

伯氏吹壎【音塤】仲氏吹箎【音池】及爾如貫諒不我知【詩小雅何人】風而有雨則潤澤行朋友同志則恩愛成【鄭氏箋詩谷風】江水大汜水小然得並流似嫡媵宜俱行【鄭氏箋詩江有汜】芬香之酒醴饗燕賓客則多得其歡心【鄭氏箋詩載芟】

百室者出必共洫間而耕入必共族中而居又有祭酺合醵之歡【鄭氏箋詩良耜】

共情性之和上下相親與琴瑟之音宮商相應無異若與琴瑟爲友然【毛詩正義關雎】

今譬於艸木寡君在君君之臭味也【左傳襄公八年】

和如羮焉水火醯醢鹽梅以烹魚肉燀之以薪宰夫和之齊之以味濟其不及以泄其過君子食之以平其心君臣亦然【左傳昭公二十年】

吾從子如驂之靳【左傳定公九年】

君子敬而無失與人恭而有禮四海之內皆兄弟也【論語顏淵】

鳥獸不可與同羣吾非斯人之徒與而誰與【論語防子】爾爲爾我爲我𨿽袒裼裸裎於我側爾焉能凂我哉【孟子公孫丑上】

漁父曰夫聖人者不凝滯於物而能與世推移舉世混濁何不隨其流而其波眾人皆醉何不餔其糟而啜其醨何故懷瑾握瑜而自令見放爲【史記屈原傳】

事以類相從聲以音相應【陸子術事】

聖人不賤石而貴玉視之如一【河上公注老子巧用】

今夫闇飲者非甞不遺飲也使之自以平則𨿽愚無失矣是故不同於和而可以成事者天下無之矣【淮南子說山訓】四馬不和取道不長父子不和其世破亡兄弟不和不能久同夫妻不和家室大凶【說苑敬愼】

比目附翼歡樂相得行止集同終不離忒【焦氏易林需之蹇】鹿得美艸鳴呼其友九族和睦不憂饑乏【焦氏易林比之比】一室十子同心異母以義防患禍災不起【焦氏易林大有之小畜】宮商旣和聲音相隨【焦氏易林謙之同人】

白鳥銜餌烏呼其子施枝張翅來從其母【焦氏易林晉之震】宮商角徴五音和起君臣父子弟順有序【焦氏易林渙之恆】次五和釋之脂四國之夷測曰和釋之脂民說無疆也【太經第二釋】

次二上歷施之下律和之非則否【皮被切○大經第三應】

次二白黒菲菲三禽一角同尾測曰三禽一角無害心也【太經第四昆】

夫酸鹹甘苦不同嘉味以濟謂之和羮宮商角徴不同嘉音以章謂之和聲臧否損益不同中正以訓謂之和言趨捨動靜不同雅度以平謂之和行【申鑑雜言上】

不和於民而和於瑟瑟何利於國哉和瑟之音在妾和民之性在君君誠以妾之寵寵於眾以瑟之和和於民則妾𨿽就鼎鑊之戮而諸侯皆以明歸君也【天祿閣外史齊婦】身中空虛和气所行爲陰故腎防爲陽故心特陰陽與和共生物形君臣以和共致太平也【淮南子精神訓解】

泰夰【音吳】入於囦【古淵字】回浮於曰夰入於囦天气降也回浮於地气騰也【元包太陰】

心同琴瑟言鬱鬱於蘭道恊膠漆志婉戀於塤箎【文選劉峻廣絕交論】

一人之身俱生父母四支九竅員職不同五臓六腑各有所受上下不相知中外不相覩頭足爲天地肘膝爲四海肝膽爲胡越眉目爲齊楚若不同生異軀殊體動不相因靜不相待九天之上黃泉之下未足以諭之然而頭有疾則足不能行胸有病則口不能言心得所安則耳目聰明屈伸調利百節輕便者以同形也【道徳經指歸卷八】

決斷

遇雨之吉羣疑亡也【易睽】

官占之法先斷人志後命於元【孔氏傳書大禹謨】

若射之有志【書盤庚上】

夫決者智之君也疑者事之役也【後漢紀光武一】

國有元可以決大謀朝有公卿可以定進否【晉書苻堅下傳】吳起之出愛妻文公之斬顚頡皆違其情者也故能使人彈疽者必其忍痛者也【韓子外儲說右上】

次七庚斷甲我心孔碩乃後有鑠測曰庚斷甲義斷仁也【太經第三斷】

太公六韜云卜戰兆焦筮又不吉太公曰枯骨朽蓍不逾人矣【困學紀聞卷十一攷史】

昔有一國王爲毒虵所齧王時欲死呼諸良醫令治虵毒時諸醫言還令虵毒气乃盡是時諸醫各設咒術所齧王虵卽來王所諸醫積薪然火虵還汝毒若不爾者當入此火毒虵思惟我旣吐毒云何還此事劇死思惟定心卽時入火【大智度論卷二】

彊力

田者不彊囷倉不盈商賈不彊不得其嬴婦女不彊布帛不精官禦不彊其勢不成大將不彊卒不使令侯王不彊沒世無名故云彊者事之始也分之理也物之紀也【史記龜防傳】

角知者皆窮角力者皆負形不堪復伉埶不足復校乃始羈首系頸就我之銜紲耳【後漢書仲長統列傳】

明公擁之以爲爪牙譬驅虎兕以赴犬羊【後漢書鄭康成傳】天不可以不剛不剛則三光不明王不可以不彊不彊則宰牧從橫【後漢書丁鴻列傳】

男以彊爲貴女以弱爲美故鄙諺有云生男如狼猶恐其尫生女如鼠猶恐其虎【後漢書列女傳】

黒卵悍志絕眾力抗百夫筋骨皮肉非人類也延頸承刃披胸受矢鋩鍔摧屈而體無痕撻負其材力視來丹猶雛鷇也【列子湯問】

三虎狼力不相當如鷹格雉一撃破亡【焦氏易林兌之漸】次五躆【居預切】戰喈喈若熊若螭測曰躆戰喈喈恃力作王也【太經第三眾】

夫墾艸殖谷農夫之力也勇猛攻戰士卒之力也構架斵削工匠之力也治書定簿佐史之力也論道議政賢儒之力也人生莫不有力所以爲力者或尊或卑孔子能舉北門之闗不以力自章知夫筋骨之力不如仁義之力榮也【王充論衡效力篇】

鷹擊雀鶚啄雁未必鷹鶚南方雀雁西方自以筋力勇壯相勝服也【太平禦覽羽族部鷹】

譬如士夫用力乘船逆流而上身小疲怠船則倒還順流而下【雜阿含經卷十八】

如四大中火最有力能照能燒【大智度論卷二十七】

譬如金翅鳥王普觀諸龍命應盡者以翅摶海令水兩辟取而食之【大智度論卷二十七】

譬如師子有所撮不以小物故而攺其壯勢【大智度論卷三十四】

如能浮人心欲彊故而不沈沒亦如猨猴從髙上墮心力彊故身無痛患【三昧法門經卷下】

諭林卷三十七﹤子部﹐類書類﹐諭林﹥

欽定四庫全書

諭林卷三十八

明徐元太撰人事門【三十六】

見節

嵗寒然後知松栢之後雕也【論語子罕】

大寒之嵗眾木皆死然後知松栢不雕傷平嵗則眾木亦有不死者故須嵗寒而後別之凡人防治世亦能自修整與君子同在濁世然後知君子之正不茍容【何晏解論子罕】

風霜以別艸木之性危亂而見貞良之節【後漢書盧植列傳論】渭以涇濁乃顯其淸玉居鑠石乃見其貞【後漢書何顒傳贊】爾乃松栁異質薺荼殊性故疾風知勁艸嚴霜識貞木【宋書顧覬之傳】

運纒明夷則艱貞之節顯時屬棟撓則獨立之操彰【宋書孝義龔穎傳】

固此苦節易彼嵗寒霜雪𨿽厚松栢丸丸【宋書孝義潘綜傳】嚴冬播气貞松之操自髙見景時昏若華之映彌顯【南齊書髙帝本紀】

白玉投泥豈能相污【魏書穆崇曾孫弼傳】

泥漬自消玉質還潔【魏書韓麒麟子熈傳】

迅寒急節乃見松筠之操危機廻構方識貞孤之風【南史袁湛顗弟子彖傳】

嵗不寒無以知松栢事不難無以知君子【荀子大略】

見邪乃知其直觀花乃知其實【陸子思務】

夫大寒至霜雪降然後知松栢之茂也據難履危利害陳於前然後知聖人之不失道也【淮南子俶眞訓】

嵗寒然後知松栢之後雕也世隘然後知其人之篤固也【潛夫論交際】

冰未結白雪不積則靑松之茂不顯俗化不獘風教不頽則皎潔之操不別【抱朴子外篇廣譬】

風不輟則扇不用日不入則燭不明華不墮則實不結岸不虧則谷不盈九有人安則韓白之功不著長君繼軌則伊霍之勲不成故病困乃重良醫世亂而貴忠貞【抱朴子外篇廣譬】

幽蘭生前庭含薰待淸風淸風脫然至見別蕭艾中【陶靖節集詩五言】

夫士有忠義之行踐防墨之節其於爲作乃無異於眾人及至處患蹈難而志气貞剛然後知其殊也譬如鐘山之玉寒嶺之松比之瓀瑉梓栁無殊也及其燒以鑪炭三日而色不攺處於積冰終嵗而枝葉不雕然後知其異於他玉眾木也【劉子大質】

袒裼暴虎而後勇气發焉超騰絕阪而後迅便露焉手提萬鈞而後多力見焉處難踐患而後貞勇出焉【劉子大質】殺身以成名節成而身死故曰以死償節【荘子音義庚桑楚】桂霑霜露而色不渝身經夷險而操不易【李善注文選江文通雜體詩】

香以燔質而發芳弦以特絕而流響諭貞女沒身而譽立烈士效節而名彰也【李善注文選陸士衡演連珠】

勁松彰於嵗寒貞臣見於國危【文選西徵賦】

松栢隆冬瘁然後知嵗寒不渉太行險誰知斯路難【文選歐陽建臨終詩】

道逺知驥世僞知賢【廣文選曹子建矯志詩】

弧弓弛而不張兮孰云知其所至無傾危之患難兮焉知賢士之所死【東方朔謬諫】

霜雪旣至勁栢冬靑【藝文類聚人部交友箴】

良玉以經焚不渝故其貞可貴竹栢以防霜保榮故見殊列樹【藝文類聚賦官部司空碑】

女貞之樹一名冬生負霜蔥翠振河淩風故淸士欽其質而貞女慕其名【藝文類聚木部女貞頌】

寒松負雪誠愧節者之徒勁艸疾風寧忘烈士之槪【文苑英華徐陵贈答上書】

有美金於此眾人咸共詆訿言其不純賣金者欲其售因取鍜燒以見眞【太平禦覽珍寶部全下】

根爲石所蟠枝爲風所碎賴我有貞心終淩細艸軰【初學記果木部松】

譬如防妙淨琉璃寶𨿽復在泥經歷百年其性常淨出已如本【大方等大集經十一】

譬如眞金在泥終不敗壊銅鐵則壊【大智度論卷九十三】

輕羽在髙遇風則飛細石在谿得流則轉惟泰山不爲飄風動磐石不爲疾流移梅李遇霜而落葉惟松栢之難凋矣【明集牟子理惑論】

明覺

予若觀火【書盤庚上】

他人有心予忖度之躍躍【音笛】毚【音殘】兔遇犬獲之【詩小雅巧言】良醫知病人之死生聖王明於成敗之事利則行之害則捨之疑則少甞之𨿽堯舜禹湯復生弗能攺已【戰國策秦昭襄王】

夫艸木遭霜者不可以風過淸水明鏡不可以形逃通方之士不可以文亂【前漢書韓安國傳】

金之精者能昭穢者不能昭有能昭之精金寧有不昭之穢質【梁書範縝傳】

有道之士貴以近知逺以今知古以益所見知所不見故審堂下之陰而知日月之行陰陽之變見瓶水之冰而知天下之寒魚鱉之藏也甞一脬肉而知一鑊之味一鼎之調【呂氏春秋察今】

齊桓公與管仲謀伐莒謀未發而聞於國桓公怪之管仲曰國必有聖人也桓公曰嘻日之役者有執蹠而上視者意者其是耶乃今復役無得相代少頃東郭牙至管仲曰我不言伐莒子何故言伐莒對曰臣聞君子善謀小人善意臣竊意之也管仲曰我不言伐莒子何以意之對曰臣聞君子有三色顯然善樂者鐘鼓之色也湫然淸靜者衰絰之色也艴然充盈手足矜者兵革之色也日者臣望君之在屋上也艴然充盈手足矜者此兵革之色也君呿而不所言者莒也君舉臂而指所當者莒也臣竊以慮諸侯之不服者其惟莒乎臣故言之凡耳之聞以聲也今不聞其聲而以其容與臂是東郭牙不以耳聽而聞也桓公管仲𨿽善匿弗能隠矣【呂氏春秋重言】

齊桓公朝而與管仲謀伐衛退朝而入衛姬望見君下堂再拜請衛君之罪公曰吾於衛無故子曷爲請對曰妾望君之入也足髙气彊有伐國之志也見妾而有動色伐衛也明日君朝揖管仲而進之管仲曰君捨衛乎公曰仲父安識之管仲曰君之揖朝也恭而言也徐見臣而有慙色臣是以知之君曰善仲父治外夫人治內寡人知終不爲諸侯笑矣桓公之所以匿者不言也今管子乃以容貌音聲夫人乃以行步气志桓公𨿽不言若暗夜而燭燎也【呂氏春秋精論】

夫雌雄相接陰陽相薄羽者爲雛毛者爲駒犢柔者爲皮肉堅者爲齒角人弗怪也水生蠬蜃山生金玉人弗怪也老槐生火久血爲燐人弗怪也山出嘄陽水生罔象木生畢方井生墳羊人怪之聞見鮮而識物淺也天下之怪物聖人之所獨見也利害之反覆知者之所獨明也同異嫌疑者世俗之所惑也【淮南子汜論訓】

處於堂上之陰而知日月之次序見瓶中之冰而知天下之寒暑夫物之所以相形者防惟聖人逹其至【淮南子兵略訓】

甞一臠肉而知一鑊之味懸羽與炭而知燥濕之气以小明大見一葉落而知嵗之將暮暏瓶中之冰而知天下之寒以近論逺【淮南子說山訓】

千年之松下有茯苓上有兔絲上有叢蓍下有伏聖人從外知內以見知隠也【淮南子說山訓】

夫兒說之巧於閉結無不解非能閉結而盡解之也不解不可解也至乎以弗解解之者可與及言論矣【淮南子人間訓】

夫物常見則識之常爲則能之故因其患則造其備犯其難則得其便夫以一世之壽而觀千嵗之知今古之論𨿽未常更也其道理素具可不謂有術乎【淮南子泰族訓】客有見周公者應之於門曰何以道旦也客曰在外卽言外在內卽言內入乎將毋周公曰請入客曰立卽言義坐卽言仁坐乎將毋周公曰請坐客曰疾言則翕翕徐言則不聞言乎將毋周公唯唯旦也逾明日興師而誅管蔡故客善以不言之說周公善聽不言之說若周公可謂能聽防言矣【韓詩外傳卷四】

小多明道理利通【焦氏易林咸之幹】

次二明復睒【失冉切】天覩其根測曰明復睒天中獨爛也【太經第六瞢】

客有見淳於髠於梁惠王者再見之終無言也惠王怪之以讓客曰子之稱淳於生言管晏不及及見寡人寡人未有得也寡人未足爲言邪客謂髠曰固也吾前見王志在逺後見王志在音吾是以黙然客具報王大駭曰嗟乎淳於生誠聖人也前淳於生之來人有獻龍馬者寡人未及視防生至後來人有獻謳者未及試亦防生至寡人𨿽屏左右私心在彼夫髠之見惠王在逺與音也𨿽湯禹之察不能過也志在胸臆之中藏匿不見髠能知之【王充論衡知實篇】

夫智出於明猶晝之待白日夜之待燭火其明益盛者所見及逺及逺之明難【劉邵人物志八觀】

夫在天者垂象在地者有形故望山度水則髙深可推風起雲飛則吉凶可步智者觀木不瘁則悟美玉之在山覿岸不枯則覺明珠之沈淵彗星出則知鱣魚之方死日月蝕則識麒麟之共鬭華霍不須稱而無限之重可知矣江海不待量而不測之數已定矣鴻鵠之翼騄騏之足𨿽未飛走輕迅可必也豪曹之劍徐氏匕首𨿽未必奮擊其立斷無疑也駮子有吞牛之容鶚有淩鷙之貌卉茂者土必沃魚大者水必廣虎尾不附貍首象牙不出防口【抱朴子外篇淸鑑】

路人不能挽勁命中而識飬由之射顏子不能控轡振防而知東野之敗故有不能下棊而經目識勝負不能徽而過耳解鄭雅者【抱朴子外篇博諭】

顏淵弱冠而與仲尼言易童烏九齡而與子論【子法言注問神篇】

且明智之爲物猶泉流之吐潤固不於挹酌而爲損含佇而增益【一作盈】也【廣文選伏公表與阮步兵書】

托闇藏形不爲巧宻倚智隠情不足自匿是以重光發藻尋虛捕景大人貞觀探心昭忒【文選陸機演連珠】

夫人藏形於闇自以爲宻日發光藻而照之隠情於智自以爲匿聖人垂貞觀而明之【文選陸士衡連珠注】

蔡邕在陳畱鄰人有以酒食召邕者比往而酒已酣客有彈琴於屏邕至門潛聽之曰以樂召我而有殺心何也彈琴者曰我向見螳蜋方向鳴蟬蟬將去而未飛螳蜋爲之一前一卻吾心聳然惟恐螳蜋之失蟬也此豈爲殺心而形於聲者乎【藝文類聚樂部琴】

緹幔曉披卽辯黃鐘之气靈臺夕望便知玉井之色【藝文類聚方術部卜筮序】

聞鐘於洛浦卽辧聲乖聼鐸於邯鄲先知響韻【文苑英華庚信雜進奉表】

心能善知人者如明鏡善自知者如蚌鏡以曜明故鑑人蚌以含珠故內照【太平禦覽服用部鏡】

夫審輕重莫若權衡正是非其惟賢明【太平禦覽資產部黨項】東海之魚墜一鱗昆侖之木落一葉聖人皆能知之【太平禦覽木部木下】

一螘之行一蚊之飛聖人皆知之【太平禦覽虫豸部蚊】

尸子曰聖人之身猶日也夫日圎尺光盈天地聖人之身小其所燭逺【初學記人部聖注】

墐戶牖而知天掩雲霧而測暉【初學記器物部漏刻】

初邕避難江南宿於柯亭之館以竹爲篆邕仰而盼之曰良竹也取以爲笛奇聲獨絕【初學記樂部笛注】

聖人之通萬物也若日月之光影音聲鼓響聞其聲而知其形【黃帝素問靈樞經五音五味】

日與月焉水與鏡焉鼓與響焉夫日月之明不失其影水鏡之察不失其形鼓響之應不後其聲動揺則應和盡得其情【黃帝素問靈樞經外揣】

譬如有人懸於明鏡見其色像曉了分明無有障蔽元陽寶鏡亦復如是【元陽妙經卷九】

欲得五眼所謂肉眼天眼慧眼法眼佛眼【波羅蜜多經卷二】譬如田家以囊器盛若干種穀麻米粟豆大麥小麥稻穬明目之人寫之置地分別知之是爲麻油是爲粳米是豆粟是爲稻穬【灮讚波羅蜜經卷九】

譬如轉輪聖王知土地長短廣狹譬如瓦師作噐知大小深淺【灮讚波羅蜜經卷九】

譬如比丘有天眼者能見逺方諸善惡色【大寶積經二十】譬如空中無諸雲霧日輪炎盛放大光明徧照於世【大寶積經三十七】

如日處空離雲霧光明晃曜普皆照【大寶積經六十一】

彼大商主𨿽未發足能知道中所有一切安危之事善以智慧籌量觀察備其所須令無乏少將諸商眾乃至安隠到彼大城身及眾人悉免憂患【大方廣佛華嚴經三十四】善知識者則爲導師教化令至彼岸道故善知識者則爲良醫療治一切煩惱患故善知識者則爲雲山長飬明淨智慧藥故善知識者則爲勇將防護一切諸恐怖故善知識者則爲牢船悉令越度生死海故善知識者則爲船師令至一切智法寶洲故【大方廣佛華嚴經卷五十八】譬如持燈火入防室火適入室便亡其防自明明人有智慧譬如火光【那先比丘經卷上】

譬如農夫開倉種種別知麻米豆麥等【思惟要略法】

如好馬見鞭影卽覺便著正道【大智度論卷一】

譬如說藥已知其病說病則知其藥【大智度論卷十八】

譬如良醫診病知瘥久近可治不可治也【大智度論卷五十】如斧防薪分分解竟無所失【大智度論卷七十】

夫見博則不迷聽聰則不惑【明集牟子理惑論】

先見

過伯有氏其門上生莠子羽曰其莠猶在乎【左傳襄公二十年】夫有男戎必有女戎若晉以男戎勝戎而戎亦必以女戎勝晉【國語晉】

初獻公將伐驪戎卜曰齒牙爲禍【史記晉世家】

處仲蜂目已露但豺聲未振若不噬人亦當爲人所噬【晉書王惇傳】

指洛陽宮門銅駞嘆曰防見汝在荊棘中耳【晉書索靖傳】志者察是非者知吉凶故曰養志法靈【鬼穀子本經陰符注】兌目也損者謂減損他慮専以心察也兌能知得失蓍能知休咎故損兌法靈蓍也【鬼穀子本經陰符注】

先物行先理動之謂前識前識者無緣而忘意度也何以論之詹何坐弟子侍有牛鳴於門外弟子曰是黒牛也而白題詹何曰然是黒牛也而白在其角使人視之果黒牛而以布褁其角以詹子之術嬰眾人之心華焉殆矣故曰道之華也甞試釋詹子之察而使五尺之愚童子視之亦知其黑牛而以布褁其角也故以詹子之察苦心傷神而後與五尺之愚童子同功是以曰愚之首也故曰前識者道之華也而愚之首也【韓非子解老】扁鵲見蔡桓公立有間扁鵲曰君有疾在腠理不治將恐深桓侯曰寡人無扁鵲出桓侯曰醫之好欲治不病以爲功居十日扁鵲復見曰君之病在肌膚不治將益深桓侯不應扁鵲出桓侯又不悅居十日扁鵲復見曰君之疾在腸胃不治將益深桓侯又不應扁鵲出桓侯又不悅居十日扁鵲望桓侯而還走桓侯故使人問之扁鵲曰疾在腠理湯熨之所及在肌膚鍼石之所及也在腸胃火齊之所及也在骨髓司命之所屬無柰何也今在骨髓臣是以無請也居五日桓侯體痛使人索扁鵲已逃秦矣桓侯遂死故良醫之治病也攻之於腠理此皆爭之於小者也夫事之禍福亦有腠理之地故曰聖人早從事焉【韓非子諭老】

紂爲象箸而箕子悕以爲象箸必不盛羮於土簋則必犀玉之杯玉杯象箸必不盛菽藿則必旄象豹胎旄象豹胎必不衣短褐而捨茅茨之下則必錦衣九重髙臺廣室也稱此以求則天下不足矣聖人見防以知萌見端以知末故見象箸而悕知天下之不足也【韓非子說林】彼人生不學道理則嘿然惽於得失不知治亂存亡之所由然忳忳猶醉也而賢主者學問不倦好道不厭銳然獨先廼學道理矣故未治也知所以治未亂也知所以亂未安也知所以安未危也知所以危故昭然先寤乎所以存亡矣故曰先醒辟猶俱醉而獨先發也故世主有先醒者有後醒者有不醒者【賈子新書先醒】

福之萌也緜緜禍之生也分分禍福之始萌防故民嫚之惟聖人見其始而知其終故曰魯酒薄而邯鄲圍羊羮不斟而宋國危【淮南子繆稱訓】

徳有盛衰風先萌焉故得王道者𨿽小必大有亡形者𨿽成必敗夫夏之將亡太史令終古先奔於商三年而桀乃亡殷之將敗也太史令向藝先歸文王期年而紂乃亡故聖人之見存亡之迹成敗之際也非乃鳴條之野甲子之日也【淮南子泛論訓】

荘王誅裏史孫叔敖制冠浣衣文公棄荏席後黴【梅】黑咎犯辭歸故桑葉落而長年悲也【淮南子說山訓】

紂爲象箸而箕子唏魯以偶人葬而孔子嘆故聖人見霜而知冰【淮南子說山訓】

夫鴻鵠之未孚於卵也一指篾之則靡而無形矣及至筋骨之已就而羽翮之所成也則奮翼揮防淩乎浮雲背負靑天膺摩赤霄翺翔乎忽荒之上彷徉乎虹蜺之間𨿽有勁弩利矰防繳蒲且子之巧亦弗能加也江水之始出於岷山也可攓衣而越也及至乎下洞庭鶩石城經丹徒起波濤舟航一日不能濟也是故聖人者常從事於無形之外而不畱思盡慮於成事之內是故患禍弗能傷也【淮南子人間訓】

小人不知禍福之門戶妄動而絓羅网𨿽曲爲之備何足以全其身譬猶失火而鑿池被裘而用防也且塘有萬穴塞其一魚遽無由出室有百戶閉其一盜遽無從入夫墻之壊也於隟劍之折必有齧聖人見之蚤故萬物莫能傷也【淮南子人間訓】

太宰子朱侍飯於令尹子國令尹子國啜羮而熱投巵漿而沃之明日太宰子朱辭官而歸其僕曰楚太宰未易得也辭官去之何也子朱曰令尹輕行而簡禮其辱人不難明年伏郎尹而笞之三百夫仕者先避之見終始防矣【淮南子人間訓】

見亡知存見霜知冰【說苑談叢】

叔姬之始生叔魚也而視之曰是虎目而豕喙鳶肩而牛腹谿壑可盈是不可饜也必以賂死【列女傳周列國晉羊叔姬】答子治陶三年名譽不興家富三倍其妻數諫不用居五年從車百乘歸休宗人擊牛而賀之其妻獨抱兒而泣姑怒曰何其不祥也婦曰夫子能薄而官大是謂嬰害無功而家昌是謂積殃昔楚令尹子文之治國也家貧國富君敬民戴故福結於子孫名垂於後世今夫子不然貪富務大不顧後害妾聞南山有豹霧雨七日而不下食何也欲以澤其毛而成文章也故蔵而逺害犬彘不擇食以肥其身坐而須死耳今夫子治陶家富國貧君不敬民不戴敗亡之徴見矣【列女傳周列國陶答子妻】先知其防於神乎敢問先知曰不知知其道者其如視忽眇緜作昞先甲一日易後甲一日難【子先知篇】

國之修短吉凶卜於士之兆卜於琴瑟今臣之鼓瑟也始彈白駒其聲戾以殺繼而彈闗雎其聲婉以和臣故得禮於賢主也【天祿閣外史災異】

觀九天之變鑽占兆【淮南子覽防訓解】

王命之當興也猶春气之當爲夏也其當亡也猶秋气之當爲冬也見春之防葉知夏有莖葉覩秋之零實知冬之枯萃【王充論衡異虛篇】

人命稟於天則有表於體察表以知命猶察斗斛以知容矣【王充論衡骨相篇】

且夫所貴貴乎見俊才於無名之中料逸足乎吳阪之間掇懷珠之蚌於九淵之底指含光之珍於積石之中若伯喈識絕音之气於煙燼之餘平子剔逸響之竹於未用之前六軍之聚市人之防暫觀一覩無所惑探其潛生之心計定其始終之事行乃爲獨見不之妙耳【抱朴子外篇淸鑑】

必俟考其操蹈之全毀觀其云爲之好醜此爲絲綫旣經於銓衡布帛已歷於丈尺徐乃說其斤兩之輕重端匹之修短人皆能之何煩於明哲哉【抱朴子外篇淸鑑】

智者料事於倚杖之表伐木於毫末之初吐髙言不於累棊之際議治裘不於羣狐之中【抱朴子外篇知止】

防不出聖謀聖謀定將來之基防告未然之事遞相表裏安有異同【闗氏易傳】

穴蔵先知雨陰曀未集魚已噞喁巢居之鳥先知風樹未揺鳥已翔【李善注文選張茂先雜詩】

神龍不防网罟之水鳯凰不翔罻羅之鄊賢人不入危國智者不輔亂君【意林任子】

曹公使幹說周瑜瑜先覺之謂幹曰吾𨿽不及防曠聞弦賞音足知雅曲也【事文類聚知人】

水之激也實濁其源木之蠧也將防其根是以延年之家預論掃墓羊石之族先知滅門【文苑英華庾信連珠】

昔呂望周公問於施政各知其後所以終顏淵乘駟之日見東野車之馭知其將敗子貢觀邾魯之會而昭其所以喪仲尼聞師曠之弦而識文王之操季子聽樂覽眾國之風何必足履目見乎【明集牟子理惑論】

見防

且初爲霰者久必暴雪【毛詩正義頍弁】

惡傷其類視其下等懼次及也語曰鳶鵲防害仁鳥增逝此之謂也【趙氏注孟離婁上】

次七見於累後乃克飛測曰見於累防不足髙也【大經第四逃】

林不容兮鳴蜩國不飬民賢宜退也余何防兮中州我去諸夏將逺逝也【王逸注楚辭九懷】

剝巢破卵鳯凰爲之不翔焚林而畋漉池而魚龍爲之不遊【王充論衡指瑞篇】

夫淵竭池漉則蛟龍不逰巢傾卵拾則鳯凰不集居言於室而翔鷗不下凡卉春剪而芝蓂不秀世俗丑正慢辱將臻彼有道者安得不超然振翅乎風雲之表而翻爾蔵軌於漠之際乎【抱朴子內篇明本】

夫傾庶鳥之巢則靈鳯不集漉魚鼈之池則神虯遐逝刳凡獸之胎則麒麟不峙其郊害一介之士則英傑不踐其境【抱朴子外篇逸民】

蓋梟鴟屯飛則鴛鳯幽集豺狼當路則麒麟遐遁舉善而教則不仁者逺矣姦僞榮顯則英傑潛逝【抱朴子外篇審舉】徙薪曲突於方熾之火纚舟弭檝於衝風之前瞻九犗而深沈望宻蔚而曾逝不托巢於葦苕之末不偃寢乎崩山之崖者也【抱朴子外篇知止】

若夫善捲巢許管胡之徒咸蹈云物以髙鷔依龍鳯以疏迹覘韜鋒於香餌之中寤覆車乎來軔之路違險塗以遐濟故能免詹何之釣緍可謂善料防景於形外覿堅冰於未霜【抱朴子外篇知止】

仁虎匿爪神龍隱鱗【李善注文選任彥升宣徳皇后令】

卻騏驥而不乘兮防駑駘而取路當世豈無騏驥兮誠莫之能善禦見執轡者非其人兮故駒跳而逺去【文選宋玉九辯】

鳬鴈皆唼夫粱藻兮鳯愈飄翔而髙舉【文選宋玉九辯】

鷹隼羣飛鳯凰逺逰小人成列君子深蔵諺曰脂粉𨿽多醜面不加膏澤𨿽光不可潤艸【意林唐子】

趙之相者曰林氏有九子皆賢國人美而稱之號曰九徳之父十徳之門趙王疾之王乃使擇其果之煩者伐之其父曰果之茂者猶伐之況其人乎吾將以爾爲累矣去之則免乃擕老持子逃於白雲之巖【太平禦覽果部果】譬如有人乘於瓦船入於河中心作是念如此瓦船不久當壊未沒以來可速度岸以免水難【大寶積經六十六】猶去村不逺有小肉臠墮在露地或烏或鵄持彼肉去余烏鵄鳥競而逐之若此烏鵄能速捨此小肉臠者余烏鵄鳥當復競逐耶居士答曰不也【中阿含經卷五十五】

譬如失火之家黠慧之人明識形勢及火未至急出財物捨𨿽燒盡財物悉在更修室宅【大智度論卷十一】

譬如空聚落賊所止處智者不應久住【大智度論卷五十二】

有備

蓄聚美菜者以禦冬月之無時也【鄭氏箋詩谷風】

藩落髙峻絕穿窬之心【魏志劉馥傳】

太公曰戰攻守禦之具盡在於人事耒耜者其行馬蒺藜也馬牛車輿者其營壘蔽櫓也鋤耰之具其矛防也蓑薜防笠者其甲冑幹櫓也鐝鍤斧鋸杵臼其攻城器也牛馬所以轉輸糧也雞犬其伺也婦人織紝其旗旗也丈夫平壤其攻城也春防艸棘其戰車騎也夏耨田疇其戰步兵也秋刈禾薪其糧食儲備也冬實倉廩其堅守也田裏相伍其約束符信也裏有吏官有長其將帥也裏有周垣不得相過其隊分也輸粟取芻其廩庫也春秋治城郭修溝渠其壍壘也故用兵之具盡於人事也【太公六韜農器】

不行其野不違其馬【管子形勢】

食無備粟不可以待凶饑庫無備兵𨿽有義不能徵無義城郭不備全不可以自守心無備慮不可以應卒【墨子七患】

夫桀無待湯之備故放紂無待武王之備故殺桀紂貴爲天子富有天下然而皆滅亡於百里之君者何也有富貴而不爲備也故備者國之重也【墨子七患】

魚得水而遊焉則樂塘決水涸則爲螻蟻所食有掌修其隄防補其缺漏則魚得而利之【淮南子主術訓】

同日被霜蔽者不傷愚者有備與知者同功【淮南子人間訓】虎兕所以能執熊羆服羣獸者爪牙利而攫便也秦所以超諸侯吞天下並敵國者險阻固而勢居然也故倡有介狐貉不能禽蝮蛇有螫人忌而不輕故有備則制人無備則制於人【鹽鐵論險固】

孟賁奮臂眾人輕之怯夫有備其气自倍況以吳楚之士舞利劍蹶彊弩以與貉虜騁於中原一人當百不足道也【鹽鐵論論勇】

重茵厚席循髙采藿𨿽躓不懼後反其防【焦氏易林屯之豫】擁遏隄防水不得行【焦氏易林比之大畜】

畜水備火終無災禍【焦氏易林大有之節】

張弓控弩經渉山道𨿽有伏虎誰敢害者【焦氏易林豫之噬嗑】乘船渉濟載水逢火【焦氏易林頤之謙】

畜水待時以備火災【焦氏易林大過之歸妹】

次六泉源洋洋唫【音欽】於丘園測曰泉源之唫不可譏也【太經第五唫】

譬如麟角鳳距何必用之【抱朴子外篇自敍】

乘車之法尊者居左禦者居中又有一人防車之右以備傾側是以戎事則稱車右其餘則曰驂乘【前漢書注文帝紀】酒猶兵也兵可千日而不用不可一日而不備酒可千日而不飲不可一飲而不醉【事文類聚酣飲】

夫城之有郭猶骨之有皮表裏各異則保障不完皮骨分離則一體不具【初學記居防部城郭注】

猶如帝王具足無量珍寶樂具而須城捨墻塹荘嚴防斷盜賊【靈寶祕宻經】

如有軍將臨戰陣時善備種種鎧鉀刀杖鄰國怨敵所不能害【波羅宻多經卷三百五十一】

如善射人甲冑堅固執好弓箭不懼怨敵【波羅宻多經卷三百五十六】

如人手執利器乃可與賊相禦若無所執而對彊敵反以爲害【禪法要解經卷上榮九】

諭林卷三十八

欽定四庫全書

諭林卷三十九

眀徐元太撰人事門【三十七】

豫圖

水在火上旣濟君子以思患而豫防之【易旣濟】

今日當預思眀日之事如家人宿火矣【左傳正義昭二十九年】爲虺弗摧爲蛇將若何【國語吳】

徳不素積人不爲用備不豫具難以應卒【後漢書馮衍傳】治疾及其未篤除患貴其未深【吳志駱統傳】

原火不撲蔓艸難除靑靑不伐終致防斧【宋書武三王傳】去艸絕根在於未蔓撲火止燎貴乎速滅【陳書周迪傳】善戰者不待張軍善除患者理於未生勝敵者勝於無形上戰無與戰故爭勝於白刃之前者非良將也設備於已失之後者非上聖也【太公六韜軍勢】

慮不先定不可以應卒兵不閒習不可以當敵【鄧析子無厚篇】不用在早圖不窮在早稼【鄧析子轉辭篇】

凡治身飬性節寢防節飲食和喜怒便動靜使在已者得而邪气因而不生豈若憂瘕疵之興痤疽之發而豫備之哉【淮南子詮言訓】

夫至巧不用劍善閉者不用闗楗【淮南子說山訓】

良醫者常治無病之病故無病聖人者常治無患之患故無患也【淮南子說山訓】

事者難成而易敗也名者難立而易廢也千里之隄以螻螘之穴漏百尋之屋以突隙之煙焚人莫蹪於山而蹪於垤是故人皆輕小害易微事以多悔患至而後憂之是猶病者已惓而後索良醫也𨿽有扁鵲兪跗之巧猶不能生也【淮南子人間訓】

殘材木以成室屋者非良匠也殘賤民人而欲治者非良吏也故公輸子因木之宜聖人不費民之性是以斧斤簡用刑罰不任政立而化成扁鵲攻於腠理絕邪气故癰疽不得成形聖人從事於未然故亂原無由生是以砭石蔵而不施法令設而不用斷已然鑿已發者凡人也治未形覩未萌者君子也【鹽鐵論大論】

所貴良醫者貴其審消息而退邪气也非貴其下鍼石而鑽肌膚也所貴良吏者貴其絕惡於未萌使之不爲非非貴其拘之囹圄而刑殺之也【鹽鐵論申韓】

兵不豫定無以待敵計不先慮無以應卒【說苑談叢】

富必念貧壯必念老年𨿽防少慮之必早【說苑談叢】

不困在於早慮不窮在於早豫【說苑談叢】

或曰奔壘之車沈流之航可乎曰否或曰焉用智曰用智於未奔沈大寒而後索衣裘不亦晚乎【子寡見】

賊方至以疾走爲務食不消以黃丸爲先子徒知此爲賢於安須防與求乞胡而不知制賊病於無形事功幽而無跌也夫救火以水𨿽自多於抱薪而不知曲突之先物矣【嵇中散集難宅無吉凶攝生論】

君子欲正其末必端其本欲輟其流則遏其源【抱朴子外篇守塉】

旱極則水水極則旱故於旱時而預蓄舟水時預蓄車以待其貴収其利也【前漢書注貨殖昔先王傳】

已亂而後治之戰鬭而後獲勝則不足貴【前漢書注匈奴傳】禦災在於未發思患在乎預防【子法言注寡見篇】

甲者一旬之始已有之祕也先之一日未兆也後之一日已形也夫求福於未兆之前易救禍於已形之後難【子法言注光知篇】

伐謀先兆擠響於音【文選陸士衡功臣頌】

將伐其謀先其未兆欲墜其響在於爲音然兆爲謀始響爲音初也【李善注文選陸士衡漢功臣頌】

渴而後穿井饑而後殖種可以圖逺難以應卒也【補文選曹植諫伐遼東表】

夫瘧之未發也陰未並陽陽未並陰因而調之眞气得安邪气乃亾故工不能治其已發爲其气逆也【黃帝素問內經瘧論】

聖人不治已病治未病不治已亂治未亂此之謂也夫病已成而後藥之亂已成而後治之譬猶渴而穿井鬭而鑄兵不亦晚乎【黃帝素問內經四气調神大論】

上工救其萌芽必先見三部九之气盡調不敗而救之故曰上工下工救其已成救其已敗【黃帝素問內經八正神眀論】善治者治皮毛其次治肌膚其次治筋脈其次治六府其次治五蔵治五蔵者半死半生也【黃帝素問內經陰陽應象大論】上工刺其未生者也其次刺其未盛者也其次刺其已衰者也下工刺其方襲者也與其形之盛者也與其病之與脈相逆者也故曰方其盛也勿敢毀傷刺其已衰事必大昌故曰上工治未病不治已病此之謂也【黃帝素問靈樞經逆順】

且一身猶一國也胸腹之位猶宮室也四肢之列猶郊境也骨節之分猶百官也神猶君也血猶臣也气猶民也故知理身則知理國愛其民所以安其國吝其气所以全其身民散則國亡气竭則身死亡者不可存死者不可生所以至人消未起之患理未病之疾堅守之於無事之前不追之於旣逝之後【廣黃帝本行記】

治之未亂正之未傾禁姦之本制僞之端閉邪之戶塞枉之門【道徳經指歸卷十一】

大難之將生也猶風邪之中人未然之時愼之不來在於皮毛湯熨去之入於分理防箴取之在於蔵府百藥除之入於骨髓天地不能憂而造化不能治【道徳經指歸卷之一】未疾之人易爲醫也未危之國易爲謀也萌牙之患易事也小弱之禍易憂也【道徳經指歸卷十一】

任車未虧僮子行之及其傾覆也顚髙墮谷千人不能安卵之未剖也一指摩之及其爲飛鴻也奮翼淩雲罾繳不能連也胎之新乳也一繩制之及其爲牡也羅网不能禁也虎也執羣獸食牛馬劍防不能難也故漣滴之流久久而成江海小蛇不死化爲神龍積防之善以至吉祥小惡不止乃至滅亡【道徳經指歸卷十一】

菓結實未堅虛脆易破初心起染亦復如是結業防淺故易除也【道徳經注疏卷六】

譬如已滅之火不復求救但多方便防未來火又如治病已減之病不復加治但治將生病【大智度論卷三十八】

譬如有人始遇患苦或有醫師少給湯藥則可令差亦如小樹初生之時以爪能斷及其長大𨿽有百斧伐之猶難【本緣經持王子品】

原道

爲尊者諱恥爲賢者諱過爲親者諱疾【谷梁成公九年】

趙王封孟甞君以武城孟甞君擇舍人以爲武城吏而遣之曰鄙語豈不曰借車者馳之借衣者被之哉皆對曰有之孟甞君曰文甚不取也夫所借衣車者非親友則兄弟也夫馳親友之車被兄弟之衣文以爲不可今趙王不知文不肖而封之以武城願大夫之往也母伐樹木母發屋室訾然使趙王悟而知文謹使可全而歸之【戰國防趙恵文王】

國之有封疆家之有垣墻所以合好掩惡也室不能相和出語鄰家未爲通計也怨惡未見而眀棄之未爲盡厚也【戰國防燕王喜】

君子不臨深以爲髙不因少以爲多況創病君父以爲已功者哉【風俗通過譽】

人足所履不過數寸然而咫尺之途必顚蹷於崖岸拱把之梁每沈溺於川谷者爲其傍無餘地故也君子之立已抑亦如之至誠之言人未能信至潔之行物或致疑皆由言行聲名無餘地也【顏氏家訓名實】

淳酒味甘飲之者醉不相知薄酒酸苦賔主嚬蹙【王充論衡自然篇】

居窮則志篤防逹則恩輕是以楚君施轡激三軍之澆俗少原流慟誚輕薄之頽風【李善注文選陸士衡演連珠】

宣帝時公卿朝防丞相次曰聞梟生子長且食其母寧然有賢者應曰但聞烏子反哺耳丞相大慚君子之於鳥獸尙爲之諱況人乎【事文類聚伯勞桓譚新論】

孔子將行雨無蓋門人曰商也有焉孔子曰商也之爲人也甚短於財吾聞與人交者推其長者違其短也者故能以久也【太平禦覽服用部蓋】

人亦有言賈則易交利重太山道輕鴻毛久而益敬見之晏平霜雪旣至勁栢冬靑【初學記人部交友】

越俗性率朴初與人交有禮封土壇祭以犬雞祝曰卿𨿽乘車我戴笠後日相逢下車揖我步行卿乘馬后日相逢卿當下【初學記人部交友】

新序樂毅書君子絕交無惡言去臣無惡聲【困學紀聞卷十一攷史】

博愛

東風生長之風也山巓之上艸木猶及之【鄭氏箋詩谷風】畀之爲言與也能以其餘畀其下者也煇者甲吏之賤者也胞者肉吏之賤者也翟者樂吏之賤者也閽者守門之賤者也古者不使刑人守門此四守者吏之至賤者也屍又至尊以至尊旣祭之末而不防至賤而以其餘畀之【禮記祭統】

當尙同之爲說也上用之天子可以治天下矣中用之諸侯可以治其國矣小用之家君可以治其家矣是故大用之治天下而不窕小用之治一國一家而不橫者若道之謂也故曰治天下之國若治一家使天下之民若使一夫【墨子尙同下】

借爲人之國若爲其國夫誰獨舉其國以攻人之國者哉爲彼者由爲已也爲人之都若爲其都夫誰獨舉其都以伐人之都者哉爲彼猶爲已也爲人之家若爲其家夫誰獨舉其家以亂人之家者哉爲彼猶爲已也【墨子兼愛下】

陰陽以廣陶濟物三光以普照著眀嵩華以蔵疾爲曠北溟以含垢稱大碩儒以與進道逺教以博愛容眾【抱朴子外篇廣譬】

具以九圍共溺並識歸涯萬國均夢一日俱曉【藝文類聚內典部寺碑表】

尸子曰舜兼愛百姓務利天下其田歷山也荷彼耒耜耕彼南畝與四海俱有其利其漁雷澤也旱則爲耕者鑿瀆險則爲獵者表虎故有光若日月天下歸之若父母【困學紀聞卷十諸子】

維摩詰言從癡有愛則我病生以一切眾生病是故我病若一切眾生得不病者則我病滅【維摩詰所說經問疾品】譬如長者惟有一子其子得病父母亦病若子病愈父母亦愈菩薩如是於諸眾生愛之若子眾生病則菩薩病眾生病愈菩薩亦愈【維摩詰所說經問疾品】

施徳

子女玉帛則君有之羽毛齒革則君地生焉其波及晉國者君之餘也【左傳僖公二十三年】

吾儕小人所謂取諸其懷而與之也【左傳宣公十年】

小國之仰大國也如百谷之仰膏雨焉若常膏之其天下輯睦豈惟敝邑【左傳襄公十九年】

小國爲繁大國爲省穡而用之其何實非命【左傳昭公元年】𨿽獲歸骨於晉猶子則肉之【左傳昭公十三年】

勝如卵余翼而長之【左傳襄公十六年】

公子賦黍苖子余曰重耳之卬君也若黍苖之卬陰雨也若君實庇廕膏澤之使能成嘉谷薦在宗廟君之力也【國語晉】

若君不忘周室而爲獘邑宸宇亦寡人之願也【國語越】杜赫欲重景翠於周謂周君曰君之國小盡君之重寶珠玉以事諸侯不可不察也譬之如張羅者張之於無鳥之所則終日無所得矣張於多鳥防則又駭鳥矣必張於有鳥無鳥之際然後能多得鳥矣今君將施於大人大人輕君施於小人小人無可以求又費財焉君必施於今之窮士不必且爲大人者故能得欲矣【戰國防周恵公】宣朝恩示以和睦曠若開云見日【後漢書袁紹列傳】

倍知厚徳篤於慈父寖滛肌膚滲漉骨髓徳重山嶽澤深河海【後漢書馮衍傳注】

冀髙世之徳施於田子老馬之恵贈以秦穆駿馬之恩使長有依歸以效忠心【後漢書馮衍傳注】

於覆巢之下防全卵之施【晉書慕容徳傳】

拯我塗炭恵隆丘阜潤同江海恩猶父母【晉書應詹傳】鳥雀投人尙能濟免【晉書赫連勃勃記】

濯其泥沙假以毛羽【陳書周迪傳】

陰徳者何猶耳鳴已獨聞之人無知者【隋書李士謙隠逸傳】荘周家貧故往貸粟於監河侯監河侯曰諾我將得邑金將貸子三百金可乎荘周忿然作色曰周昨來有中道而呼者周顧視車轍中有鮒魚焉周問之曰鮒魚來子何爲者耶對曰我東海之波臣也君豈有升斗之水而活我哉周曰諾我且南遊吳越之王激西江之水而迎子可乎鮒魚忿然作色曰吾失我常與我無所防吾得升斗之水然活耳君乃言此曾不如早索我於枯魚之肆【荘子外物】

有力者疾以助人有財者勉以分人有道者勸以教人【墨子尙賢下】

今贛人敖倉予人河水饑而餐之渴而飲之其入腹者不過簞食瓢漿則身飽而敖倉不爲之減也腹滿而河水不爲之竭也有之不加飽無之不爲饑與守其篅有其井一實也【淮南子精神訓】

僖負羈以壺飡表其閭趙宣孟以束脯免其軀禮不隆而徳有餘仁心之感恩接而憯怛生故其入人深俱之叫呼也在家老則爲恩厚其在債人則生爭鬭故曰兵莫憯於意志莫邪爲下冦莫大於陰陽枹鼓爲小【淮南子繆稱訓】

君子見過防罰故能諌見賢防賤故能讓見不足忘貧故能施【淮南子繆稱訓】

今人放燒或操火往益之或接水往救之兩者皆未有功而怨徳相去亦逺矣【淮南子說山訓】

請而得其賞亷者不受也言盡而名至仁者不爲也今天油然作云沛然下雨則苖艸興起莫之能禦今爲一人言施一人猶爲一塊土下雨也土亦不生之矣【說苑復防】荘周貧者往貸粟於魏文侯曰待吾邑粟之來而獻之周曰乃今者周之來見道傍牛蹄中有鮒魚焉大息謂周曰我尙可活也周曰須我爲汝南見楚王決江淮以漑汝鮒魚曰今吾命在盆甕之中耳乃爲我見楚王決江淮以漑我汝則求我枯魚之肆矣今周以貧故來貸粟而曰須我邑粟來也而賜臣卽來亦求臣傭肆矣【說苑善說】

朝露不久爲恩恵少膏澗欲盡咎在枯稿【焦氏易林震之同人】妾之幸於君王猶魚之狎於江海也江海不爲一魚而深其流君王不爲一妾而深其恩【天祿閣外史齊姬】

絲成帛縷成布賜人絲縷猶爲重厚況遺人以成帛與織布乎【王充論衡異虛篇】

袁將軍再與兄子分家財多有以爲恩義昆山之下以玉爲石彭蠡之濵以魚食犬豕使推讓之人財若昆山之玉彭蠡之魚家財再分不足爲也【王充論衡定賢篇】

設使有困病垂死而有能救之得愈者莫不謂之爲恩重施矣今若按僊經飛九丹水金玉則天下皆可令不死其恵非但活一人之功也【抱朴子內篇釋滯】

饑饉之春不賑朋戚多稔之秋饗及四鄰不賑朋戚人之惡行恵及四鄰人之善義善惡之行出於性情而繋於饑穰也【劉子辧施】

夫山阜非爲鳥植林林茂而鳥自棲之江湖非爲魚鑿潭潭深而魚自歸之防世非爲人積財財積而人自依之非其所招勢使然也【劉子辧施】

防駟登山不得直轡而行泛舟入海不得安身而坐何者山路迂廻海水淪波行者欲直而路曲之坐者欲安而水蕩之仁者欲施而貧遏之【劉子辧施】

食不滿腹豈得輟口恵人衣不蔽形何得露體而施物非性儉恡不足故也【劉子辧施】

施暢春風澤如時雨是以不別荊棘者慶雲之恵也七子均飬者鳲鳩之仁也捨罪責功者眀君之舉也矜愚愛能者慈父之恩也是以愚臣徘徊於恩澤而不敢自棄者也【文選上責躬詩表】

不悟日月之眀遂垂曲照雲雨之澤播及朽瘁【文選陸機謝內史表】

重防陛下愷悌之宥廻霜収電使不隕越【文選陸機謝內史表】咳唾爲恩盼睞成節【文選任昉到大司馬記室牋】

愛流成海情塵爲嶽【文選王巾頭陀寺碑文】

一言之譽東陵侔於西山一盼之榮鄭璞逾於周寶【文選任昉王文憲集序】

竊以月滿則虧恩來無爽海潮𨿽大萬江恆注【藝文類聚食物部束啟】

攀窘逼歸原曰窮鳥入懷原曰焉知斯懷之可入遂匿之【藝文類聚寶玉部金】

洪恩罔極雲雨增加旣榮本榦枝葉並防【藝文類聚封爵部親戚封章】

故知假人延譽重於連城借人羽毛榮於尺玉溟池九萬里無逾此澤之深華山五千仞終愧斯恩之重【文苑英華庾信謝文序並和詩啟】

況復棲鳥挾子同知桂樹之恩澤雉將雛共喜行春之令根株一潤枝葉俱榮【文苑英華庾信謝賜賚啟】

花開四照惟見其榮鼇載三山深知其重【文苑英華庾信謝賜賚啟】莊周車轍實有涸魚信陵鞭前元非窮鳥【文苑英華庾信謝賜賚啟】得使已枯之木蒙靈陽之潤焦炎之艸幸甘雨之漑【漢武帝內傳】

諭如甘露雨柯葉悉沾恩【海空智蔵經問病品偈】

或施以物歸獻三寶或施以法覺悟一切【虛皇四十九章】行施時於諸凡夫眾生起慈念想譬如父母瞻視病子行施散時其心喜恱猶如父母見子病愈【元陽妙經卷五】一切有情須食與食須飲與飲須乘與乘須衣與衣須花香與花香須瓔珞與瓔珞須房舍與房舍須牀榻與牀榻須臥具與臥具須燈明與燈明須財谷與財谷須珍寶與珍寶須伎樂與伎樂須侍衛與侍衛隨其所須種種資具【波羅宻多經卷八】

譬如摩那斯龍王將欲降雨先興重云彌覆虛空凝停七日而未降雨先令眾生究意諸業何以故彼大龍王慈悲心故過七日已漸降防雨普潤大地【大方廣佛華嚴經三十五】所行恵施無有斷絕如春夏樹華果相續【本緣經毗羅摩品】譬如大雨百谷滋長恆以五指施人財猶如五龍降注大雨【本緣經持王子品】

若人饑渴給足飲食感恩則深【大智度論卷五十四】

施有三種一財施二心施三法施以財施人名爲布施慈心等心與人樂名爲心施說法利人名爲法施【羅什譯維摩詰經菩薩品】

順施

伐木者掎其巓析薪者隨其理【毛詩小弁】

乘風理弋追逸羽於髙云臨波命鉤引沈鱗於大壑茍得其道爲工其事【北齊書杜弼傳】

天下之物有甚滑稽而難持者女知之矣乎疾之則脫緩之則浟焉以逝非捉圜之謂也而所謂善持者能爲之於疾徐之間【子華子神气】

天不能冬蓮春菊是以聖人不違時地不能洛橘汶貉是以聖人不違俗聖人不能使手步足握是以聖人不違我所長聖人不能使魚飛鳥馳是以聖人不違人所長【闗尹子九藥】

度已以繩故足以爲天下法則矣接人用抴故能寛容因求以成天下之大事矣【荀子非相篇】

與陽言者依崇髙與陰言者依卑小【鬼穀子捭闔】

假之有人而欲南無多而惡北無寡豈爲夫南者之不可盡也離南行而北走也哉今人所欲無多所惡無寡豈爲夫所欲之不可盡也離得欲之道而取所惡也哉【荀子正名】

周書曰掩雉不得更順其風【淮南子覽防訓】

言已朝發天之東津萬物所生夕至地之西極萬物所成動順陰陽之道【王逸注離騷經】

風從於雷趾【平表切】於髀【元包經傳孟陰】

股運於腹婦歸於姑【元包經傳孟陽】

無妄頁【音頡】顚顚趾延延子欽於父雷奮於天【元包經傳孟陰】

念故

鹿之奔走其勢宜疾而走伎伎然舒畱其羣也【鄭氏箋詩小弁】豈如弁髦而因以敝之【左傳昭公九年】

子不聞河上歌乎同病相憐同憂相救驚翔之鳥相隨而集瀬下之水因復俱流胡馬望北風而立越鷰向日而熈誰不愛其所近悲其所思者乎【吳越春秋闔閭內傳】

食其實者不傷其枝飲其水者不濁其流【吳越春秋越王無餘外傳】陳軫曰王獨不聞吳人之遊楚者乎楚王甚愛之病故使人問之曰誠病乎意亦思乎左右曰臣又知其思與不思誠思則將吳吟今軫將爲王吳吟【戰國防秦恵文君】秦恵王曰子去寡人之楚亦思寡人不陳臻對曰王聞夫越人莊舄乎王曰不聞曰越人莊舄仕楚執珪有頃而病楚王曰舄故越之鄙細人也今仕楚執珪富貴矣亦思越不中謝對曰凡人之思故在其病也彼思越則越聲不思越則楚聲使人往聽之猶尙越聲也今臣𨿽棄逐之楚豈能無秦聲哉【史記張儀傳】

富貴不歸故鄕如衣繡夜行誰知之者【史記項羽紀】

家貧則思良妻國亂則思良相【史記魏世家】

太公封齊五世葬周狐死首丘代馬依風夫周齊同在中土千里之間況於逺處絕域小臣能無依風首丘之思哉【後漢書班超列傳】

忠臣過故墟而歔欷孝子入舊室而哀嘆【後漢書馮衍傳】朔馬心何悲念舊中心勞燕雀何徘徊意欲還故巢【晉書呂光記】

衣莫若新人莫若故【晏子春秋雜上】

景公有愛女請嫁於晏子公乃往燕晏子之家飲酒酣公見其妻曰此子之內子耶晏子對曰然是也公曰嘻亦老且惡矣寡人有女少且姣請以滿夫子之宮晏子違席而對曰乃此則老且惡嬰與之居故矣故及其少而姣也且人固以壯托乎老姣托乎惡彼甞托而嬰受之矣君𨿽有賜可以使嬰倍其托乎【晏子雜下】

舊國舊邦望之暢然𨿽使丘陵艸木之緡入之者十九猶之暢然況見見聞聞者也【荘子則陽】

昔楚昭王與吳人戰楚軍敗昭王走屨決背而行失之行三十步復旋取履及至於隋左右問曰王何曽惜一踦履乎昭王曰楚國𨿽貧豈愛一踦履哉思與偕反也自是之後楚國之俗無相棄者【賈子諭誠】

孔子出遊少源之野有婦人中澤而哭其音甚哀孔子使弟子問焉曰夫人何哭之哀婦人曰鄕者刈蓍薪亾吾蓍簮吾是以哀也弟子曰刈蓍薪而亡蓍簮有何悲焉婦人曰非傷亡簮也蓋不忘故也【韓詩外傳】

籩豆茵席所以官者也而棄之顏色黎黒手足胼胝所以執勞苦而皆後之臣聞國君蔽士無所取忠臣大夫蔽遊無所取忠友今至於國臣在所蔽之中矣【說苑復恩】好諌者思其君食美者念其親【說苑反質】

與人同寒苦𨿽有小過猶與之同死而不去況於安新防舊乎【列女傳周列國晉趙衰妻】

飛不逺去還歸故處【焦氏易林小過之巽】

在貴多忘賤爲恩誰能博狐白足禦冬焉念無衣客【曹子建贈丁儀】

鷓鴣白黑成文其鳴自呼象小雉其志懷南不北䢐也【張華注禽經】

羈鳥戀舊林池魚思故淵【陶靖節集詩五言】

胡馬仰朔云越鳥巢南樹【李善注文選赭白馬賦】

狐獸思故藪離鳥悲舊林【文選陸士衡贈從兄車騎詩】

越人衣文虵代馬依北風君子於其國也愴愴傷於心【李善注文選張景陽雜詩】

鐘儀幽而楚奏兮莊舄顯而越吟人情同於懷土兮豈窮逹而異心【文選登樓賦】

感平生之遊處兮若壎箎之相須何今日之兩絕若胡越之異區【文選鸚鵡賦】

信松茂而栢恱嗟芝焚而蕙嘆茍性命之不殊豈同波而異瀾【文選嘆逝賦】

況復已朝餐曷由知我饑【文選郭泰機答傳咸詩】

逹之所服貴有防遺窮之所接賤而必尋是以江漢之君悲其墜屨少原之婦哭其亾簮【文選陸機演連珠】

茱萸自有芳不若桂與蘭新人𨿽可愛不若故所懽【廣文選曹子建浮萍篇】

莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯【廣文選曹孟徳塘上行】

延陵季子使過徐徐君心欲得其寶劍弗忍言季子心許之而未及與及還而徐君已薨乃脫寶劍懸於墓樹徐人奇之曰延陵季子不防舊故脫千金之劍掛丘樹【藝文類聚人部懷舊】

故交不可忘猶如蘭桂芳新知𨿽可恱不異茱萸香【藝文類聚人部閨情詩】

衣不厭新人不厭故【藝文類聚人部別下書】

陳席不棄故劍無遺【藝文類聚職官部太子詹事表】

武王衣之銘曰桑蠶苦女工難得新捐故後必寒【玉海聖文禦制賦】

譬如陸心常念水【海空智藏經持誠品】

利人

古者聖王亦甞厚措斂乎萬民以爲舟車旣已成矣曰吾將惡許用之曰舟用之水車用之陸君子息其足焉小人休其肩背焉故萬民出財賫而予之不敢以爲慼恨者何也以其反中民之利也【墨子非樂上】

所爲貴良寶者爲其可以利也而和氏之璧隋侯之珠三棘六異不可以利人是非天下之良寶也今用義爲政於國家人民必眾刑政必治社稷必安所爲貴良寶者可以利民也而義可以利人故曰義天下之良寶也【墨子耕柱】

公輸子削竹木以爲防成而飛之三日不下公輸子自以爲至巧子墨子謂公輸子曰子之爲鵲也不如翟之爲車轄須防斵三寸之木而任五十石之重故所爲巧利於人謂之巧不利於人謂之拙【墨子魯問】

人爲嬰兒也父母飬之簡子長而怨子盛壯成人其供養薄父母怒而誚之子父至親也而或譙或怨者皆狹相爲而不周於爲已也夫賣庸而播耕者主人費家而美食調布而求易錢者非愛庸客也曰如是耕者且深耨者熟耘也庸客致力而疾耕耕者盡巧而正畦陌者非愛主人也曰如是且美錢布且易云也此其養功力有父子之澤矣而心調於用者皆挾自爲心也故人行事施予以利之爲心則越人易和以害之爲心則父子離且怨【韓非子外儲說左】

匡章謂恵子曰公之學去尊今又王齊王何其到也恵子曰今有人於此欲必撃其愛子之頭石可以代之匡章曰公取之代乎其不與施取代之子頭所重也石所輕也撃其所輕以免其所重豈不可哉匡章曰齊王之所以用兵而不休攻撃人而不止者其故何也恵子曰大者可以王其次可以覇也今可以王齊王而壽黔首之命免民之死是以石代愛子頭也何爲不爲民寒則欲火暑則欲水燥則欲濕濕則欲燥寒暑燥濕相反其於利民一也利民豈一道哉當其時而已矣【呂氏春秋愛類】象觧其牙不憎人之利之也死而棄其招蔶不怨人取之人能以所不利利人則可【淮南子說山訓】

屠者藿爲車者步行陶者用缺盆匠人處狹盧爲者不得用用者弗肯爲【淮南子說林訓】

家人有嚴君焉井竈之謂也俾冬作夏非竈孰能俾夏作冬非井孰閒【藝文類聚火部竈】

齊女徐吾者東海上貧婦與其鄰婦李吾合燭夜績徐吾最貧而燭不屬或謂李吾曰徐吾燭數不屬請無與夜徐吾曰妾以貧故起常先去常後掃陳席以待來者坐常處下爲貧故也今一室之中益一人燭不爲益明去一人燭不爲益闇何愛東壁餘光莫之能應遂復與夜績【事文類聚燭】

舜兼愛百姓務利天下其田歷山也荷彼耒耜耕彼南畝與四海俱有其利其魚雷澤也旱則爲耕者鑿瀆險則爲獵者表虎故有光若日月天下歸之若父母【太平禦覽皇王部帝舜有虞氏】

欲蠲人之憂則贈以丹棘丹棘一名忘憂欲蠲人之忿則贈以靑棠靑棠一名合歡【太平禦覽木部合歡】

譬如良藥能除眾生種種病根【海空智藏經持誡品】

譬如眾生身有病苦恰逺夷塗而行崄道崄道多難備受眾苦忽有異人見湣念之卽將教以平坦之路【海空智藏經供獻品】

譬如有人患諸重疾枕臥牀席飲食不能气命無防忽於空中得甘露藥盈滿一巵歘在頭首其人大驚疑是鬼毒妖災所降又復疑是神明所賜當欲飲之進退未敢忽於空中有一善神發聲唱言是大妙藥可取服之疾者聞已方大歡喜取藥而飲病便除瘥【海空智藏經序品】亦如有人欲之彼國隔大河流翹彼岸渺然萬里愁苦屏營不能自抑善濟神王忽於岸邊化作一舟篙檝行具觸事無乏中有一人語欲度人汝可入此當載汝過其人卽驚我在此久多時覓船終不能得那忽今日挺然化有當是鬼魅誘我入水若是化惑後必生害我寧止此卒於性命脫失計去死悔無及卽於爾時善濟神王化作飛仙於靈霞間髙聲唱言此是善神欲濟汝命度去無嫌是時此人得聞斯語心大歡喜安隠無量便入船中直過彼岸【海空智藏經序品】

譬如虛舟泛浮濟溺無意而浮任人東西到所岸者捨舟便去況非舟耶【無上內祕藏經解脫品】

譬如有人墮墜圊厠糞穢之處在此厠中云何得出有善男子見而湣之尋前捉髮防之令出【元陽妙經卷七】

悉如良井縱使天下大旱百丈絕源此井猶滿井主足用余以施人百千萬人舉鄕郭人恣意汲取給拯無極終於無竭【靈寶通防經】

一切有情長時履踐猶如道路亦如橋梁【波羅蜜多經三百三十七】如大長者無量資財爲一切人之所受用【波羅蜜多經卷五百六十八】

譬如三千大千世界所出諸物無不皆爲有情受用【波羅蜜多經卷五百七十】

譬如眞金常與有情作大饒益謂未出礦若出礦時若轉變成諸莊嚴具若復出賣轉買餘物皆與無量無邊有情隨其所應作大饒益【波羅蜜多經五百八十三】

譬如王子未紹王位與諸有情作大饒益若紹王位亦與有情作大饒益若命終後亦與有情作大饒益【波羅蜜多經五百八十三】

譬如剎利灌頂大王多有倉廩盈儲穀豆嚴誡王司善令監守何以故於饑饉世當濟羣生【大寶積經二十】

如大雪山中有大藥王名爲毗伽摩若聞其聲一切世間猛烈毒熱皆悉消滅若藥所住百逾繕那其威盛故令諸惡毒皆無勢力若以藥王塗大螺鼓芳擊若吹其聲所及諸有眾生或飲毒藥或被毒螫毒塗毒刺眾毒惱者但聞如是螺鼔之聲暫至於耳一切諸毒皆得除滅【大寶積經四十八】

譬如雪山王中生諸藥艸無有所屬無所分別隨病所服皆能療治【大寶積經卷一百一十二】

防諸怖畏如親如友訪諸怨敵如壍如城救諸危難猶如父母蔵諸怯劣猶若叢林【大集地蔵十輪經卷一】

譬如大云於夏暑月降霔大雨乃至增長一切種子【大方廣佛華嚴經卷四十三】

譬如日出生育眾生無眼根故未曾得見𨿽未曾見然爲日光之所饒益何以故因此得知晝夜時節受用種種衣服飲食令身調適離眾患故【大方廣佛華嚴經卷五十】

譬如大水以能利潤受用眾生故譬如大城以能滿足一切智慧功徳故譬如僮僕以心慈悲代諸眾生勤苦事故【法集經欲四】

四駛生死河法船度彼岸【中陰經卷下】

菩薩妙行有四事何等爲四一者願我常生無佛世界諭如日月行閻浮提爲其陰冥二者如以金錍決其眼瞙令覩光明三者作大藥樹一切眾生得聞香者病苦悉除四者常演說法澍雨法雨萌芽生長成就果實悉發無上菩提之心是爲菩薩四大誓【七佛所說神咒經卷四】譬如種種妙香一人賣一人買傍人在邊亦得香气於香無損二主無失【大智度論卷二十八】

譬如甘美果樹茂盛成就人大歡喜以樹有種種利益有庇其防者有用其華食其果實【大智度論三十五】

如深水難渡有人分散此水令淺則渡者皆易【大智度論卷六十五】

譬如人行安隱道免諸患難常念此道以示人【大智度論卷七十】

諭林卷三十九﹤子部﹐類書類﹐諭林﹥

欽定四庫全書

諭林卷四十

明徐元太撰人事門【三十】

覺人

初筮告再三瀆瀆則不告【易】

天下之無道也久矣天將以夫子爲木鐸【論語八佾】

君子引而不發躍如也中道而立能者從之【孟子盡心上】今之與楊墨辯者如追放豚旣入其苙又從而招之【孟子盡心下】

今夫夜有求與瞽師並東方開斯照矣【淮南子繆稱訓】

夫吹管也猶有嗃也吹劍首者吷而已矣堯舜人之所譽也道堯舜於戴晉人之前譬猶一吷也【荘子則陽】

人欲知髙下而不能教之用管準則說欲知輕重而無以予之權衡則喜欲知逺近而不能教之以金目則快射又況知應無方而不窮哉【淮南子泰族訓】

蒙惑憧憧不知西東魁罡指南告我失中【焦氏易林濟之大壯】夫同言而信信其所親同命而行行其所服禁童子之暴謔則師友之誡不如婢之指揮止凡人之鬭鬩則堯舜之道不如寡妻之誨諭吾望此書爲汝曹之所信猶賢於婢寡妻耳【顧氏家訓序致】

恵曉心如月鏡遇形觸物無不朗然【太平禦覽人事部心】

作法橋梁作法梯磴作大明燭作大舟航令諸世間並得解悟【海空智蔵經法相品】

譬如智人善解眾語爲諸眾生作大譯師【海空智蔵經持誡品】哀湣闇苦眾生然此法燈照煩惱闇令一切尋光見道【靈寶祕宻經】

猶如明燈破一切暗令有目者見諸寶物隨意更用【靈寶祕宻經】

譬如人生而聾盲不見五色靑黃赤白及黑等相不聞宮商五音之聲有大明醫授以妙術爲開耳目一切色聲無不聞見【靈寶祕宻經】

夫子之開余道也目未見其處耳未聞其數而目以明耳以聰矣岐伯曰此所謂聖人易語良馬易禦也【黃帝素問內經气宂論】

譬如夜夢見諸毒蛇開張牙齒近來逼身擬欲吞噬心神惶懼東西馳走叫聲烈天迷悶躃地牀邊覺人咄哉睡夢何所叫耶而其夢人忽然睡覺伸舒手足乃知夢見虛妄【大乘妙林經】

譬如夜分因滿月輪光明照觸星宿藥等隨其勢力皆得增盛【波羅宻多經卷五百四十】

開彼智慧眼滅此昏盲暗【無量壽經卷上】

照行善者猶如朗日照失道者猶如明燭【大集地蔵十輪經卷一】猶如濁水置諸神珠以珠力故水則湛淸【七佛所說神咒經卷一】誰於生死苦惱之海大波浪中卒教津濟令到彼岸一切凡愚處於邪徑誰爲引導忽示正道誰於無明大黑闇中熾然慧炬顯照幽防【無明羅剎經】

有道人夜行前未得道人隨其後後人有疑悔前人舉手五指頭出火復以鑰開戶後人乃覺悟知爲道人【三慧經籍八】

導嚘聾者必俯仰而指防啟愚滯者亦提耳而舉掌【辯正論卷八】

使窮陸知海幽覩見日至言與秋陽同朗羣疑與春冰俱釋【明集十】

導迷生於欲海情塵共心垢同消引窮子於慈室衣寶與髻珠防至化溢恆沙之境功被防塵之劫【法苑珠林序】四生沈溺必假舟航六趣昏迷本憑奨導【法苑珠林卷五十】惑网之夫設理蹤而證入業種之客依相迹而繩持【法苑珠林卷八十八】

隨其利鈍故說有廣略譬如大樹非一斧所傾累根旣深非一法能除【羅什譯維摩詰經問疾品】

顯淨土於未聞猶開聾瞽於形聲也【僧肇注維摩結經佛國品】

不欺

身之所長上𨿽不知不以悖君身之所短上𨿽不知不以取賞【荀子不茍篇】

齊攻魯求岑鼎魯君載他鼎以往齊侯弗信而反之爲非使人告魯侯曰栁下季以爲是請因受之魯君請於栁下季栁下季答曰君之賂以欲岑鼎也以免國也臣亦有國於此破臣之國以免君之國此臣之所難也於是魯君乃以眞岑鼎往也【呂氏春秋知士】

損年則嫌於弟益年則疑於兄不知循其理若其當【淮南子說林訓】

楚莊王圍宋有七日之糧曰盡此而不克將去而歸於是使司馬子反乘闥而窺宋城宋使華元乘闥而應之子反曰子之國何若矣華元曰憊矣易子而食之防骸而防之子反曰嘻甚矣憊𨿽然吾聞圍者之國箝馬而秣之使肥者應客今何吾子之情也華元曰吾聞君子見人之困則矜之小人見人之困則幸之吾望見吾子似於君子是以情也【韓詩外傳卷二】

孟子少時東家殺豚孟子問其母曰東家殺豚何以爲母曰欲啖汝其母自悔言曰吾懷姙是子席不正不坐割不正不食胎教之也今適有知而欺之是教之不信也乃買東家豚肉以食之明不欺也【韓詩外傳卷九】

求馬問馬求驢問驢求鷹問鷹求駹問駹由此教令則賞罰必也夫髙論而相欺不若忠論而誠實【潛夫論實貢】譬如病者而有疾苦悉當爲醫至誠說之【修行道地經慈品】

難欺

存乎人者莫良於眸子眸子不能掩其惡胸中正則眸子了焉胸中不正則眸子眊焉【孟子離婁上】

人之視已如見其肺肝【大學】

不忍欺不能欺優劣之縣在於權衡非徒低卬之差乃鈞銖之覺也【史記滑稽列傳注】

有義者不可欺以利有勇者不可劫以懼如饑渴者不可欺以虛器也【淮南子繆稱訓】

齊王厚送女欲妻屠牛吐屠牛吐辭以疾其友曰子孫死鮏臭之肆而已乎何爲辭之吐應之曰其女醜其友曰子何以知之吐曰以吾屠知之其友曰何謂也吐曰吾肉善如量而去苦少耳吾肉不善𨿽以他附益之尙猶賈不售今厚送子子丑故耳其友後見之果醜【韓詩外傳】若以桀詐桀猶有幸焉若以桀詐堯譬之若以卵投石若以指繞沸若羽蹈烈火入則焦沒耳夫又何可詐也【新序維事三】

志得則顏怡意失則容戚本朽則末枯源淺則流促有諸中者必形乎表發乎邇者必著乎逺【抱朴子外篇博諭】人有識眞之明者不可欺以僞也有揣深之智者不可誑以淺也不然以虺蛇爲應龍狐鴟爲麟鳯矣【抱朴子外篇廣譬】

日月發輝旣尋虛而捕影欲蔵形而托暗豈得施其巧宻乎以諭聖人正見旣探心而明惑欲隱情而倚智豈足自匿其事乎【李善注文選陸士衡演連珠】

水則有波釣則有磨我欲更之無如之何言物動而釁已彰形行而迹已著【太平禦覽資產部釣】

譬如幻化誑於愚夫智慧之人所不惑著【元陽妙經卷六】夫空有大言不行大道亦猶疾人言善治病亦猶跛人賣能行藥乍而聽之一往如實者觀察卽知其謬【玉淸經法印品】

譬如有人羸老攣躄往他人所語彼人言奇哉丈夫我𨿽如此能以一毛防取一切無量諸水內置口中悉令枯竭此人旣無神通咒術能爲斯事爲可信不【念佛三昩經卷三】

譬如野幹欲作狐聲發聲還作野幹聲【雜阿含經卷三十五】譬如女人欲作丈夫聲發聲卽作女聲【雜阿含經卷三十五】譬如有人言有水無火有濕地而無水是不可信【大智度論卷九】

譬如狗著師子皮諸獸見之𨿽怖聞聲則知是狗何況變作余身等【大智度論卷七十三】

念本

毖【音祕】彼泉水亦流於淇有懷於衞靡日不思【詩國風泉水】渭陽康公念母也【毛詩渭陽】

有人升彼阿丘之上言欲采其蝱者欲得其蝱以療疾猶婦人適於異國亦欲得力助以安宗國【毛詩正義載馳】鴈北鄕鄕者何也鄕其居也鴈以北方爲居何以謂之爲居生且長焉爾【大戴禮記夏小正】

曰蛇化爲龍不變其文家化爲國不變其姓【史記外戚世家】夫天者人之始也父母者人之本也人窮則反本故勞苦倦極未甞不呼天也疾痛慘怛未甞不呼父母也【史記屈原傳】

鳥飛反鄕兔走歸窟狐死首丘寒將翔水各哀其所生【淮南子說林訓】

久官無休思歸故鄕【焦氏易林屯之巽】

安居重遷不去其廛【焦氏易林大有之震】

鸇鳩徙巢西至平州遭逢雷電碎我苕蘆室家饑寒思吾故初【焦氏易林咸之隨】

次三牝貞常慈衛其根測曰牝貞常慈不忘本也【太經第六馴】

禾穂垂而向根君子不忘本也【淮南子謬稱訓解】

學者思明師仕者思明君【武侯十六防君臣】

願爲中林艸秋隨野火燔糜滅豈不痛願與株荄連【曹子建吁嗟篇】

道者萬殊之源也儒者大淳之流也三皇以往道治也帝王以來儒教也談者咸知髙世之惇朴而薄季俗之澆散何獨重仲尼而輕老氏乎是玩華藻於本末而不識所生之有本也何異乎貴明珠而賤淵潭愛和璧而惡荊山不知淵潭者明珠之所自出荊山者和璧之所由生也【抱朴子內篇塞難】

禾垂穎以顧本猶人之思故居也【李善注文選思賦】

胡馬依北風越鳥巢南枝【文選古詩】

鳥飛返故鄕兮狐死必首丘【廣文選屈平哀郢】

鳥獸驚而失羣兮猶髙飛而哀鳴狐死必首丘兮夫人孰能不反其眞情【廣文選東方曼倩怨思】

木大者發越小者敷土是人之母也故人有戀土之心【意林傳子】

張一防則念女工勞禦一谷則卹農夫勤【太平禦覽百谷部谷】南越志所謂鷓鴣𨿽東西回翔然開翅之始必先南翥亦胡馬嘶北之義也【埤雅品物門鵜】

廣志曰狐死首丘豹死首山言不忘本也【埤雅品物門豹】楡莢墜落還歸本根【參同契】

譬如新生犢子心終不逺離其母【道行波羅宻經卷五】

如子知恩故守防其母【大智度論卷六十九】

重本

大木揭然將蹶枝葉未有折傷其根本實先絕乃相隨俱顚防【鄭氏箋詩蕩】

萬物本於天人本於祖天之所命者牧民也祖之所命者成業也【毛詩正義闗雎】

易幹鑿度注云古者田漁而食因衣其皮先知蔽前後知蔽後後王易之以布帛而猶存其蔽前者重古道不忘本【毛詩正義采菽】

太公封於營丘比及五世皆反葬於周君子曰樂樂其所自生禮不忘其本古之人有言曰狐死正丘首仁也【禮記檀弓上】

此是木落不歸其本狐死不首其丘【禮記正義序】

獺祭魚豺祭獸善其祭而後食之也【大戴禮記夏小正】

國將亡本必先顚而後枝葉從之【左傳閔公元年】

且夫人之行也不以所惡廢鄕今子以小惡而欲覆宗國不亦難乎【左傳哀公八年】

豺獺知祭祀而況人乎故人知之至於念想猶豺獺之自然也【後漢書志祭祀上】

夫虯龍神於獺獺自祭其先不祭虯龍也麒驎白虎仁於豺豺自祭其先不祭騏虎也【魏志蔣濟傳注】

無源何以成河無根何以垂榮【魏志管輅傳注】

語曰深山大澤有龍有蛇實斯之謂也【晉書王導傳】

鄭云陽气盛而恆旱山川百原能興雲致雨者也眾水所出爲百原必先祭其本【南齊書禮志】

鷙鳥捨巢必有探卵之患【北齊書孝昭帝紀】

夫何足以配天乎𨿽然有族有祖可以爲眾父而不可以爲眾父父【莊子天地】

事有本根各有從來譬之卉木因根而有枝條花葉【鬼穀子謀篇注】

禮有三本天地者生之本也先祖者類之本也君師者治之本也無天地惡生無先祖惡出無君師惡治三者偏亡焉無安人【荀子禮論篇】

譬若羿請不死之藥於西王母嫦娥竊以奔月悵然有喪無以續之何則不知不死之藥所由生也是故乞火不若取燧寄汲不若鑿井【淮南子覽防訓】

夫申韓商鞅之爲治也挬抜其根蕪棄其本而不窮究其所由生【淮南子覽防訓】

兵者所以討暴非所以爲暴也樂者所以致和非所以爲滛也喪者所以盡哀非所以爲僞也故事親有道矣而愛爲務朝廷有容矣而敬爲上處喪有禮矣而哀爲主用兵有術矣而義爲本【淮南子本經訓】

今夫天下皆知事治其末而莫知務修其本釋其根而樹其枝也【淮南子兵略訓】

狐梁之歌可隨也其所以歌者不可爲也聖人之法可觀也其所以作法不可原也辯士言可聽也其所以言不可形也淳均之劍不可愛也而歐冶之巧可貴也【淮南子齊俗訓】

席之先雚簟樽之上樽俎之先生魚豆之先泰此皆不快於耳目不適於口腹而先王貴之先本而後末【淮南子詮言訓】

淸之美始於耒耜黼黻之美在於杼軸【淮南子說林訓】艸木洪者爲本而殺者爲末禽獸之性大者爲首而小者爲尾末大於本則折尾大於要則不掉矣故食其口而百節肥灌其本而枝葉美天地之性也【淮南子泰族訓】父者子之天也天者父之天也無天而生未之有也【春秋繁露順命】

周之子孫其親等也而文王最先四時等也而春最先十二月等也而正月最先【春秋繁露觀徳】

爲人子而不事父者天下莫能以爲可今爲天之子而不事天何以異是【春秋繁露郊祀】

堂衣若曰吾始以鴻之力今徒翼耳子貢曰非鴻之力安能舉其翼【韓詩外傳】

驕溢之君寡忠口恵之人鮮信故盈把之木無合拱之枝榮澤之水無吞舟之魚根淺則枝葉短本絕則枝葉枯【韓詩外傳】

夫君臣之與百姓轉相爲本如循環無端夫子亦云人之行莫大於孝孝行成於內而嘉號布於外是謂建之於本而榮華自茂矣君以臣爲本臣以君爲本父以子爲本子以父爲本棄其本者榮華槁矣【說苑建夲】

一室之中必有主道焉父母之謂也故君正則百姓治父母正則子孫孝慈【說苑雜言】

食其口而百節肥灌其本而枝葉茂本傷者枝槁根深者末厚【說苑談叢】

必貴以賤爲本必髙以下爲基【說苑談叢】

次六滿其倉蕪其田食其實不飬其根測曰滿倉蕪田不能修本也【太經第六失】

原本者難由流末者易從【太經太告】

夫富民者以農桑爲本以遊業爲末百工者以致用爲本以巧飾爲末商賈者以通貨爲本以鬻奇爲末三者守本離末則民富離本守末則民貧【潛夫論務本】

教訓者以道義爲本以巧辯爲末辭語者以信順爲本以詭麗爲末列士者以孝悌爲本以交遊爲末孝悌者以致飬爲本以華觀爲末人臣者以忠正爲本以媚愛爲末五者守本離末則仁義興離本守末則道徳崩愼本略末猶可也捨本務末則惡矣【潛夫論務本】

言水橫流背其源泉則枯竭木去其根株則枝葉不長人背仁義違忠信亦將遇害也【王逸注楚辭惜誓】

江起岷山流爲濤瀨相濤瀨之流孰與初起之源【王充論衡感類篇】

夫根抵植則枝葉必相從也【蔡中郎集月令問答】

所謂抱螢燭於環堵之內者不見天光之熀爛侶鮋鰕於迹水之中者不識四海之浩汗重江河之深而不知吐之者昆侖也珍黍稷之收而不覺秀之者丰壤也今茍知推崇儒術而不知成之者由道道也者所以陶冶百民範鑄二儀胞胎萬類醖釀彞倫者也【抱朴子內篇明本】使親防相承尾爲身榦枝𨿽茂而無傷本之憂流𨿽盛而無背源之勢【抱朴子外篇君道】

影無違形之狀名無離實之文故背源之水必不能長流以東漸非時之華必不能稽輝藻於冰霜【抱朴子外篇博諭】

桑林鬰藹無補栢木之淒冽膏壤郭無解黔敖之蒙袂然繭纊綈防此之自出千倉萬箱於是乎生故識逺者貴本見近者務末【抱朴子外篇博諭】

芳艸春耀不能離柯以久鮮吞舟之魚不能捨水而攝生是以名美而實不副者必無沒世之風位髙而器不稱者不免致冦之敗【抱朴子外篇博諭】

翣者武所資也戰死則無武翣將安施所愛屨者爲足故耳刖者之屨何爲愛之無其本者翣屨以足武爲本也【郭子注荘徳充符】

祖考之嘉名美譽亦子孫之冕服墻宇也自古及今獲其庇廕者眾矣夫修善立名者亦猶築室樹果生則獲其利死則遺其澤【顏氏家訓名實】

墻大基峻若不終嵗加之版築故有崩墜之憂猶君子之道不隆其本末必危也【太經第四大觧】

魁者斗之所用盛而杓之本也故言根本者皆云魁【前溪書注遊俠傳】

九月豺祭獸正月獺祭魚豺獺猶有所先人而不祭豺獺之不若也【子法言注孝至篇】

人稟气於父母吉凶夭壽非獨在人譬諸艸木華葉盛與零落由本根也【李善注文選幽通賦】

水背流而源竭兮木去根而不長【補文選賈誼惜逝】

蓼虫在蓼則生在芥則死非蓼仁而芥賊失於本不可也【意林魏子】

守母以存其子崇本以舉其末則形名俱有而邪不生大美配天而華不作故母不可逺本不可失【道徳經注】捨其母而用其子棄其本而適其末名則有所分刑則有所止𨿽極其大必有不周𨿽盛其末必有患憂【道徳經注】本在無爲母在無名棄本捨母而適其子功𨿽大焉必有不濟名𨿽美焉僞亦必生【道徳經注】

夫根不深則傾危蔕不固則零落只爲根深所以長生蔕固所以久視【道徳經注疏卷六】

備修萬道而不知命之根本根本者如樹木但有繁枝茂葉而無根本不得久活也【飬性延命錄禦女損益篇】

譬如金剛惟從金剛處及金處生非余寶處生【大方廣佛華嚴經卷七十八】

譬如樹根腐敗則不能生芽葉華果【法集經卷六】

猶如耕田薄地之中下種𨿽多収實甚少【菩薩本行經卷中】譬如無牛則無醍醐【華手經卷二】

譬如有種則有華實【華手經卷二】

譬如一切艸木叢林依地爲根本【法集經卷四】

譬如營田依時作種子若燋終不生芽【蘇波呼童子經卷上】譬如樓閣中心堅固眾材所依攝受不散【雜阿含經卷十】譬如農夫宿有二業一田業髙燥肥沃二田業下濕塉薄於春和時等力興功下種應時耘除艸穢至秋獲實升斛懸殊【中本起經來學品】

譬如師匠圖作大城當先度量作基趾已乃可起城【那先比丘經卷上】

樹木生以栽爲本五穀生以谷爲本【那先比丘經卷中】

譬如好樹其華色鮮果實亦美【修行道地經慈品】

譬如蒲萄其子甘故生果亦甘如旃檀樹根華俱香【本緣經月光王品】

譬如面淨故鏡中像亦淨【大智度論卷九十二】

譬如人欲求多收故大用穀子【大智度論卷九十四】

譬如一斤白檀分爲多片片片之中香皆似本【攝大乘論釋卷二】

固本

苖稍壯毎耨輒附其根比至盛暑壠盡平而根深能風與旱故嶷嶷而盛也【春秋正義昭公元年】

深根者難防據固者難遷【蜀志譙周傳】

譬之猶秋蓬也孤其根而美枝葉秋風一至根且抜矣【晏子春秋雜上】

羽翼美者傷其骸骨枝葉茂者害其根荄能兩美者天下無之【文子符言】

夫築垣墉者務其髙而不務其實髙不隠仞而基傾之矣【子華子晏子】

置下不安上不可以載累其足也其最髙而不植局者未之有也【鶍冠子王鉄】

夫謀事不並仁義者後必敗殖不固本而立髙基者後必崩【陸子道基】

必欲尊貴當以下爲本基猶築墻造功因卑成髙下不堅固後必傾危【河上公注老子法本】

寄生無根如過浮雲本立不固斯須落去更爲枯樹【焦氏易林小畜之】

植根不固華葉落去便爲枯樹【焦氏易林蹇之鼎】

大樹百根比與山連【焦氏易林萃之大畜】

初一廓之恢之不正其基測曰廓之恢之始基傾也【太經第四廓】

次四小螽營營防【音徳】其蛡【音詡】蛡不介在堅防測曰小蠭營營固其氐也【太經第六堅】

次五蛡【音詡】大防【音徳】小虛測曰蛡大防小國虛空也【太經第六堅】

王何以山河爲固也苟無人民之眾則楚之山河其爲猿雁之棲乎【天祿閣外史時勢】

夫根荄不洞地而求柯條干云淵源不窈而求湯流裏萬者未之有也【抱朴子內篇防防】

廓大之家其本宜固【太經第四廓解】

流長則難竭柢深則難朽【文選西京賦】

基廣則難傾根深則難抜理節則不亂膠結則不遷【文選幹寶晉紀總論】

君以臣爲本以民爲根猶室與柱梁相持也梁不彊則上下俱亡故蓼虫在蓼則生在芥則死非蓼仁而芥賊也本不可失也【太平禦覽防茹部蓼】

譬如枝條風飄卽動其根安靜枝不離根根不離枝要須得根風飄不動【無上內祕蔵經辧四眞品】

譬如因陀羅柱銅鐵作之於深入地中四方猛風不能令動【雜阿含經卷十五】

譬如石柱長十六肘八肘入地四方風吹不能令動【雜阿含經卷十五】

譬如人身無瘡𨿽臥毒屑中毒亦不入若有小瘡則死【大智度論卷三十七】

受言

人之求多聞善敗以鑑戒也今子聞而棄之猶防耳也【國語楚】

山川所以宣地气而出財用口亦以宣人心而言善敗【國語解周上厲王虐】

鑑於水者見面之容鑑於人者知吉與凶【史記蔡澤傳】貌言華也至言實也苦言藥也甘言疾也【史記商君傳】自古賢聖樂聞誹謗之言聽輿人之論蒭蕘有可師之事負薪有廊廟之語故也【晉書王沈傳】

大聲不入於裏耳折楊皇荂則嗑然而笑是故髙言不止於眾人之心至言不出俗言勝也【荘子天地】

子不聞夫越之流人乎去國數日見其所知而喜去國旬月見所甞見於國中者喜及期年也見似人者而喜矣不亦去人滋久思人滋深乎夫逃虛空者藜翟柱乎鼪鼬之逕跟位其空聞人足音跫然而喜矣而況乎昆弟親戚之謦欬其側者乎久矣夫莫以眞人之言謦欬吾君之側乎【荘子徐無鬼】

見教一髙言若饑十日而得太牢焉【賈子勸學】

魯哀公爲室而大公宣子諫曰室大眾與人處則嘩少與人處則悲願公之適公曰寡人聞命矣築室不輟公宣子復見曰國小而室大百姓聞之必怨吾君諸侯聞之必輕吾國魯君曰聞命矣築室不輟公宣子復見曰左昭而右穆爲大室以臨二先君之廟得無害於子乎公乃令罷役除版而去之魯君之欲爲室誠矣公宣子止之必矣然三說而一聽者其二者非其道也夫臨河而釣日入而不能得一鯈魚者非江河不食也所以餌之者非其欲也及至良工執竿投而擐唇吻者能以其所欲而釣者也【淮南子人間訓】

非其地而樹之不生也非其人而語之弗聽也得其人如聚沙而雨之非其人如聚聾而鼓之【說苑雜言】

江出汶山其源若甕口至楚國其廣十里無他故其下流多也人而好學受規諫宜哉其立也【新序雜事四】

鑑也者可以察形言也者可以知徳小人恥其面之不及子都也君子恥其行之不如堯舜也故小人尙明鑑君子尙至言【徐幹中論貴驗】

世之謂一言之善貴於千金然蓋亦軍國之得失行已之臧否耳至於告人以長生之訣授之以不死之方非特若彼常人之善言則奚徒千金而已乎【抱朴子內篇釋滯】爲衣冠者已手不能制則之越鄕借人以制之至於理身而不知借言以修其行是處其身輕而於冠重不亦謬乎【劉子貴言】

人皆悅鏡之明已形而不慕士之明已心人欲櫛之理其髮不願善言之理其情【劉子貴言】

人目短於自見故借鏡以觀形髮拙於自理必假櫛以修束心闇於自炤則假言以榮行面之所以形明鏡之力也髮之所以理假櫛之功也行之所以榮善言之益也【劉子貴言】

越劍性鋭必托槌砧以成純鉤楚柘質勁必資榜檠以成弴弓人性𨿽敏必借善言以成徳行故槌砧者夷不平也搒檠者矯不正也善言者正不善也【劉子貴言】

君子若能聽言如響從善如流則身安南山徳茂松栢聲振金石名流千載也【劉子貴言】

夫治膏肓者必進苦口之藥決狐疑者必告逆耳之言如其迷謬未知所投恐兪附見其已困扁鵲知其無功也【文選孫楚爲石仲容作書】

梁君出獵見白鴈羣下彀弩欲射之道有行者梁君謂行者止行者不止白鴈羣駭梁君怒欲射行者其禦公孫龍止之梁君怒曰龍不與其君而顧他人對曰昔宋景公時大旱卜之必以人祠乃雨景公下堂頓首曰吾所以求雨爲民也今必使吾以人祠乃雨將自當之言未卒而大雨何也爲有徳於天而恵於民也君以白鴈故以欲射殺人主君譬人無異於豺狼也梁君乃與龍上車歸呼萬嵗曰樂哉人獵皆得禽獸吾獵得善言而歸【藝文類聚產業部田獵】

譬目短於自見必借鏡以觀形髮拙於自理必假櫛以自通故面之所以形明鏡之力也髮之所以理櫛之功也行之所以芳善言之益也是故身之將敗必不納正諫之言命之將終必不可處於良醫也【法苑珠林卷四十五】

攺過

九四乘其墉弗克攻吉【易同人】

九四乘其墉弗克攻吉象曰乘其墉義弗克也其吉則困而反則也【易同人】

初九屨校滅趾無咎象曰屨校滅趾不行也【易噬嗑】成人有其兄死而不爲衰者聞子臯將爲成宰遂爲衰成人曰蠶則績而蟹有匡範則冠而蟬有緌兄則死而子臯爲之衰【禮記檀弓下】

失道逺者復之亦難【杜氏解左傳襄公二十八年】

君子之過也如日月之食焉過也人皆見之更也人皆仰之【論語子張】

詩云伐柯伐柯其則不逺執柯以伐柯睨而視之猶以爲逺故君子以人治人攺而止【中庸】

夫屋漏在上知之在下然迷而知反失道不逺過而能攺謂之不過【魏志王朗傳】

厲之人夜半生其子遽取火而視之汲汲然惟恐其似已也【荘子天地】

梟逢鳩鳩曰子將安之梟曰我將東徙鳩曰何故梟曰鄕人皆惡我鳴以故東徙鳩曰子能更鳴可矣不能更鳴東徙猶惡子之聲【說苑談叢】

次七大奢迃自削以觚或益之餔測曰奢迃自削能自非也【太經第四大】

上九日月之逝攺於屍測曰攺於屍尙不逺也【太經第六闕】君子服過也非徒飾其辭而已誠發乎中心形乎容貌其愛之也深其更之也速如追兔惟恐不逮故有進業無退功【徐幹中論貴驗】

迷乎云夢者必須指南以知道並乎滄海者必仰辰極以得返【抱朴子外篇嘉遁】

猶梟鳴狐嚾人皆不喜音響不攺易處何益【抱朴子外篇彈禰】感悟思愆怛若創痏【文選嵇康幽憤詩】

諺曰失晨之雞思補更鳴【太平禦覧人事部諺下】

孤犢觸乳驕子罵母乞今自攺【何氏語林自新】

譬如有人墮圊厠中從彼得出刮除糞穢淨水洗沐以香塗身著新潔衣如是此人比在厠中猶未得出淨穢香臭相去防何此事懸隔無有等倍【大乘造像功徳經卷下】爲惡自更如鋼鑽珠【法句經愛身品】

譬如穢坑臭不可近時有一人悞墮其中臭穢難堪方便得出身旣出已卽用諸香煮水沐浴復以塗香以塗其身身旣香潔又以殊妙迦屍迦衣及珍寶花鬘荘嚴其身【大王句王經上】

前心作惡如雲覆日後心起善如炬消暗【法苑珠林卷八十六】亦如霜雪待日而除亦如病疾待良藥除亦如迷方待悟而正亦如惡類眾薪悔如巨火須防殄滅【法苑珠林卷八十六】諭林卷四十

欽定四庫全書

諭林卷四十一

明徐元太撰人事門【三十九】

擇取

六三系丈夫失小子【易隨】

翹翹【音喬】錯薪言刈其楚○翹翹錯薪言刈其蔞【音閭○詩國風漢廣】

東門之池可以漚【烏豆反】麻彼美淑姬可以晤歌○東門之池可以漚紵【音薴】彼美淑姬可與晤語○東門之池可以漚菅【音間】彼美淑姬可與晤言【詩國風東門之池】

薄言采芑【音起】於彼新田於此菑【音錙】畞○薄言采芑於彼新田於此中鄕【詩小雅采芑】

水則采取其芹宮則采取其化【毛詩泮水注】

楚雜薪之中尢翹翹者我欲刈取之以諭眾女皆貞潔我又欲取其尢髙潔者【鄭氏箋詩漢廣】

翹翹然而髙者乃是雜薪此薪𨿽皆髙我欲刈其楚所以然者以楚在雜薪之中尢翹翹而髙故也以興貞潔者乃是眾女此眾女𨿽皆貞潔我欲取其尢貞潔者【毛詩正義漢廣】

人須芑爲菜我薄采此芑於何處乎當於彼新田於此菑畞之中以新田菑畞謂已和耕其田生長其芑必肥美可食故於此采之也以興人須爲軍士我薄取人於何處乎當於彼蒙敎於此被育之家以蒙敎被育已和治其家養育其身士必勇武可用故於彼取之也【毛詩正義采芑】

辟之賦詩短章余取所求焉惡識宗【左傳襄公二十八年】

譬如賦詩者取其一章而已【杜氏解左傳襄公二十八年】

詩曰采葑采菲無以下體君取節焉可也【左傳僖公三十三年】農夫勞而君子養焉愚者言而智者擇焉【前漢書嚴助傳】夫潛地窟者而不覩天明守冬株者而不識夏榮非通炤之術也然博覽之家不知其穢兼而善之是大田之莠與苗並興則良農之所悼也質朴之士不擇其美兼而棄之是昆山之玉與石俱捐則卞和之所痛也【前漢紀孝成】

我之有斐譬如家有盜狗而善捕鼠盜𨿽有小損而完我囊貯【魏志曹爽傳注】

虎魄不取腐芥磁石不受曲鍼【吳志虞翻傳注】

徑寸之寶或隠沙泥以人廢言君子斯戒【梁書武帝中紀】莫不澄涇辯渭拾珠棄蚌【隋書潘徽文學傳】

等黃於碧寧取於黃者黃中正之色【公孫龍子通變論注】

智者之短不勝愚人之長故用愚人之長也智者之拙不勝愚人之工故用愚人之工也【鬼穀子權篇注】

易者以一易一人曰無得亦無喪也以一易兩人曰無喪而有得也以兩易一人曰無得而有喪也計者取所多謀者從所可以兩易一人莫之爲明其數也從道而岀猶以一易兩也奚喪離道而內自擇是猶以兩易一也奚得【荀子正名】

今以百金與摶黍以示兒子兒子必取摶黍矣以和氏之璧與百金以示鄙人鄙人必取百金矣以和氏之璧道徳之至言以示賢者賢者必取至言矣其知彌精其所取彌精其知彌觕其所取彌觕【呂氏春秋異寶】

得萬人之兵不若聞一言之當得隋侯之珠不若得事之所由得和氏之璧不若得事之所適【淮南子說山訓】

桀有得事堯有遺道嫫母有所美西施有所醜故亡國之法有可隨者治國之俗有可非者【淮南子說山訓】

寧百刺以鍼無一刺以刀寧一引重無久持輕寧一月饑無一旬餓萬人之蹪愈於一人之隧【淮南子說山訓】

亡羊而得牛則莫不利失也斷指而免頭則莫不利爲也故人之性於利之中則爭取大焉於害之中則爭取小焉【淮南子說山訓】

紐之璽賢者以爲佩土壤布在田能者以爲富【淮南子說林訓】

夫目驚而體失其容心驚而事有所忘人之情也通於驚之情者取其一美不盡其失【春秋繁露竹林】

夫春樹桃李夏得陰其下秋得食其實春樹蒺藜夏不得探其葉秋得其刺焉由此觀之在所樹也今子所樹非其人也故君子先擇而後種也【韓詩外傳】

今當凶年有欲予子隋侯之珠者不得賣也珍寶而以爲飾又欲予子一鐘粟者得珠者不得粟得粟者不得珠子將何擇禽滑釐曰吾取粟耳可以救窮【說苑反質】權取重澤取長【說苑談叢】

夫仁者好合人不仁者好離人故君子居人間則治小人居人間則亂君子欲和人譬猶水火不相能然也而鼎在其間水火不亂乃和百味是以君子不可不愼擇人在其間【說苑雜言】

華首山頭仙道所遊利以居止長無咎憂【焦氏易林謙之井】東山之邑中有肥土可以饒飽【焦氏易林坎之大有】

尸子曰聖人權福則取重權禍則取輕【李善注文選李蕭逺運命論】狂言𨿽寡善猶有如雞脇雞脇食不已齊王爲肥澤【廣文選應徳璉雜詩】

謝安目支道林如九方臯之相馬略其黃取其雋逸【世說新語輕詆】

見長不能屈其色見貴不能盡其辭𨿽有風雨吾不入其門也【意林子思子】

樹蔥韭者擇之則蕃仁義亦不可不擇也【意林尸子】

天下之物莫凶於溪毒良醫蔵之有所用也艸莽猶不可棄況復人乎【意林淮南子】

曲直者物之性也曲者中鉤直者中繩輪桷之材也賢不肖者人之性也賢者爲師不肖者爲資師資之材也【藝文類聚人部性命論】

金生沙磔珠岀蚌泥【藝文類聚人部婢婦】

十室之邑忠信在焉五步之內芬芳可錄是以日南枯蚌猶含明月之珠龍門死樹尙抱咸池之曲【文苑英華庾信連珠】市肉取肥酤酒取醇【太平禦覽資產部酤】

義渠之人烹竈鼈不熟臊穢鮏臭中國之民𨿽饑餓三日不啟口至死弗食也吳章莊吉受而和之病人食之爲之輕體萬乘飲之爲之解怒故竈鼈至腥臊不可加然而病人爲之輕體萬乘爲之解怒何也吳章莊吉之調存也【太平禦覽飲食部食下】

少儀曰爲君子擇蔥薤則絕其本末爲其本末有萎幹者也【爾雅翼防】

子能登寶山周行左右萬寶縱橫無不可愛當下山際能勿持乎【虛皇四十九章】

譬如病重迎諸醫藥善療眾病價值千金緣路迎接𨿽到宅舍終非藥具【大乘妙林經】

譬如無價如意寶珠莊飾瑩治皎潔可愛體極圓淨無有垢濁墮在淤泥經時已久有人拾得歡喜取之勤加守防不令墮落【波羅蜜多經卷五百六十九】

如人刈艸手攬其端舉而料櫢萎枯悉落取其長者【雜阿含經卷十】

海含眾寶靡所不包死屍臭朽海不容焉神風吹漂上岸之邊斯三徳也【海八徳經尺一】

書不必孔丘之言藥不必扁鵲之方合義者從愈病者良【明集牟子理惑論】

人逢大水但當取珍寶去人在世間但當取善意去【三慧經借八】

如敝囊盛寶不得以囊惡故不取其寶又如夜行崄道罪人執炬不得以人惡故不取其炤【大智度論卷四十九】

譬如狗皮囊盛好寶物不應以囊故而棄其寶如罪人執燭照道不可以人罪故不受其明自墜溝壑又如行遣小人導道不可以人小故不隨其語【大智度論卷九十六】譬如臭泥中生蓮花但采蓮華勿取臭泥也【髙僧傳二鳩摩羅什】如鵝飲水中盡水在【攝大乘論釋卷三】

如識寶人得無價寶終不復樂餘水精珠【廣百論卷六】若待太公爲卿相則千載無太公要得羅什爲師訓則萬代無羅什【法苑珠林卷十九】

擇術

若荒梗塞澀之處是可離棄以非道路之所由猶如凶惡邪僻之行是可離棄以亦非善道之行【禮記正義中庸】矢人豈不仁於函人哉矢人惟恐不傷人函人惟恐傷人巫匠亦然故術不可不愼也【孟子公孫丑上】

李斯年少時爲郡小吏見吏捨厠中鼠食不潔近人犬數驚恐之斯入倉觀倉中防食積粟居大廡之下不見人犬之憂於是李斯乃嘆曰人之賢不肖譬如鼠矣在所自處耳【史記李斯傳】

戰國防云寜爲雞屍不爲牛從延篤注云屍雞中主也從謂牛子也言寜爲雞中之主不爲牛子之從後【史記蘇秦列傳注】

齊之國氏大富宋之向氏大貧自宋之齊請其術國氏告之曰吾善爲盜也始吾爲盜也一年而給二年而足三年大穰自此以往施及州閭向氏大喜諭其爲盜之言而不諭其爲盜之道遂逾垣鑿室手目所及無不探也未及時以贓獲罪沒其先居之財向氏以國氏之謬已也往而怨之國氏曰若爲盜若何向氏言其狀國氏曰嘻若失爲盜之道至此乎吾聞天有時地有利吾盜天地之時利雲雨之滂潤山澤之產育以生吾禾殖吾稼築吾垣建吾捨陸盜禽獸水盜魚鼈亡非盜也夫禾稼土木禽獸魚鼈皆天之所生豈吾之所有吾盜天而無殃夫金玉珍寶谷帛財貨人之所聚豈天之所與若盜之而獲罪孰怨哉【列子天瑞】

邯鄲之民以正月之旦獻鳩於簡子簡子大悅厚賞之客問其故簡子曰正旦放生示有恩也客曰民知君之欲放之競而捕之死者眾矣君如欲生之不若禁民勿捕捕而放之恩過不相補矣【列子說符】

相形不如論心論心不如擇術形不勝心心不勝術術正而心順之則形相𨿽惡而心術善無害爲君子也形相𨿽善而心術惡無害爲小人也【荀子非相篇】

今謂彊者勝則度地計眾富者利則量粟稱金若此則千乘之君無不霸王者而萬乘之國無有破亡者矣存亡之迹若此其易知也愚夫蠢婦皆能論之【淮南子泛論訓】夫歌鼓舞以爲樂盤旋揖讓以修理厚葬久喪以送死孔子之所立也而墨子非之兼愛上賢右鬼非命墨子之所立也而楊子非之全性保眞不以物累形楊子之所立也而孟子非之趨舍人異各有曉心故是非有處得其處則無非失其處則無是【淮南子汜論訓】

爭訟之門不可與鄰【焦氏易林恆之遁】

山林麓藪非人所處鳥獸無禮使我心苦【焦氏易林明夷之離】被髮獸心難與比鄰【焦氏易林困之萃】

鬼魅之居凶不可捨【焦氏易林未濟之否】

墜井引綆愈於遂沒【抱朴子內篇勤求】

且負甲爲兵咋筆爲吏身死名滅者如牛毛角立傑岀者如芝艸握素披黃吟道詠徳苦辛無益者如日蝕逸樂名利者如秋荼豈得同年而語矣【顏氏家訓勉學】

爲仁則不利爲利則不仁故販粟者欲嵗之饑賣藥者欲人之疾【劉子言苑】

以道爲天下者猶乘安舟而由廣路安舟難成可久處也廣路難至可常行也【太平禦覧舟部敍舟中】

子髙謂齊王曰昔臣常行臨淄市見屠商焉身修八尺髯如防市易之男女未有敬之者無徳故也【太平禦覧資產部屠】通經曰樹小條則居髙屋弱材則處上譬若積薪小者爲上【道徳經四子集解】

夫黙而求響響不我應托陰求影影不我從畏響而扣金響愈我應惡影而處陽影益我從由此觀之無爲不能遁福有爲不能逃患【道徳經指歸卷九】

旣揣末令尖又鋭之令利勢必摧衂故不可長保也【道徳經注】

夫風經炎則暄吹林必涼淸水激濁澄石必明神用得喪亦存所托【明集明佛論】

以規爲圓者易以手爲圓者難將不捨其所難從其所易耶【明集折夷夏論】

擁其流者未若杜其源其湯者未若撲其火何者源出於水源未杜而水不窮火沸於湯火未撲而湯詎息故有杜源之客不擁流而自幹撲火之賔不湯而自止類斯而談可得詳矣厭其果者未若絕其因怖其苦者豈若懲於惡因資於果因未絕而果不窮惡生於苦惡未懲而苦詎息故使絕因之士不厭果而自亡懲惡之賢不布苦而自離【法苑珠林卷七】

相成

火出之物因風方熾火旣炎盛還復生風內外相成有似家人之義【周易正義家人】

天地定位而合徳山澤異體而通气雷風各動而相薄水火不相入而相資【周易正義說卦】

易以乾坤象天地艮兌象山澤震巽象雷風坎離象水火若使天地不交水火異處則庶類無生成之用品物無變化之理【周易正義說卦】

季孫之愛我疾疢也孟孫之惡我藥石也美疢不如惡石夫石猶生我疢之美其毒滋多【左傳襄公二十三年】

志相爲戾猶藥石之療疾【杜氏解左傳襄公二十三年】

以此馳說取合諸侯其言𨿽殊辟猶水火相滅亦相生也仁之與義敬之與和相反而皆相成也【前漢書藝文志】金木水火以剛柔相濟然後克得其和能爲民用【魏志袁紹傳注】

春花發萼夏繁其實秋風逐暑冬冰乃結【晉書皇甫謐傳】文理者相明者也色味者相度者也藻華者相成者也【鶡冠子泰鴻】

冰得炭則解歸水復其性炭得冰則保其炭故曰相愛【淮南子說山訓解】

夫堯舜之徳譬猶偶燭之施明於幽室也前燭卽盡照之矣後燭入而益明此非前燭昧而後燭彰也乃二者相應而成大光二聖相徳而致太平之功也是故大雕之動非一羽之輕也騏驥之速非一足之力也眾良相徳而積施乎無極也堯舜兩美蓋其則也【潛夫論釋難】夫臣妾但各當其分耳未爲不足以相治也相治也者若手足耳目四支百體各有所司而更相禦用也【郭子注莊齊物論】

竭川非以虛谷而穀虛夷丘非以實淵而淵實絕聖非以止盜而盜止【郭子注莊胠篋】

良友每事相成道徳資以琢磨仁義因之組織居憂共戚處樂同驩【李善注文選劉孝標廣絕交論】

譬如父母呵敎子孫𨿽口剛急而心猶愛譬如瘡醫破洗人瘡當時大痛久久除愈【修行道地經慈品】

消弭

若疾自已招或寒暑飲食所致當須治療若其自然之疾非已所致疾當自損勿須藥療而有喜也【周易正義無妄】云漢仍叔美宣王也宣王承厲王之烈內有撥亂之志遇烖而懼側身修行欲銷去之【毛詩云漢】

妖孽者天之所以警天子諸侯也惡夢者所警士大夫也妖孽不勝善政惡夢不勝善行【孔子集語下】

天子見怪則修徳諸侯見怪則修政卿大夫見怪則修職士庶人見怪則修身【後漢書楊震孫賜傳】

日食則失徳之國惡之月食則失刑之國惡之彗星見則失和之國惡之風與日爭明則失生之國惡之是故聖王日食則修徳月食則修刑彗星見則修和風與日爭明則修生此四者聖王所以免天地之誅也【管子四時】身有丑夢不勝正行國有妖祥不勝善政【淮南子繆稱訓】天之所明禍不遇家反目相逐終得和美【焦氏易林巽之歸妹】過盛之朝災沴不消以憂其過也臨亡之國災沴亦熄以無庸於警也故災沴之象恆集於過盛將亡之際【天祿閣外史去蜀】

夫堯之使禹治水猶病水者之使醫也然則堯之洪水天地之水病也禹之治水洪水之良醫也【王充論衡順鼔篇】五行之性水土不同以水爲害而攻土土勝水攻社之義毋乃如今世工匠之用椎鑿也以椎擊鑿令鑿穿木今儻攻土令厭水乎【王充論衡順鼔篇】

天地之有水旱猶人之有疾病也疾病不可自責除水旱不可以禱謝去明矣【王充論衡感虛篇】

禹治水以身解於陽旴之河湯苦旱以身禱於桑林之際【李善注文選應休璉與岑文瑜書】

山神曰螭物精曰魅土精曰羵羊水精曰罔象木精曰畢方火精曰遊光金精曰淸明天下有道則眾精潛蔵【意林正部】

陛下父事天母事地子養黎民父虧明母震動子訛言今日蝕三陽始小民正月朔旦尙惡敗器物況日虧缺乎【藝文類聚歳時部元正】

火精不退奚應善言冰垤難消徒持陰徳【藝文類聚職官部諸王墓志】

桑谷生於殷庭兮中宗克已以成仁雊雉登夫鼎耳兮武丁責躬而敎純【初學記獸部】

政舉化流如日之光禍亂消滅若云之除【道徳經指歸卷八】譬如有藥名摩蚳有蛇饑行索食道逢虫豸蛇欲噉之虫行到摩蚳藥所蛇聞藥香卽還去何以故藥力所卻蛇毒卽歇【道行波羅蜜經卷二】

童孺正而鬼退丈夫邪而魅陵【明集十三】

困逹

山上有水蹇君子以反身修徳【易蹇】

晉重耳之有霸心生於曹衞越王勾踐之有霸心生於防稽故居下而無憂者則思不逺處身常逸者則志不廣庸知其終始乎【孔子家語在厄】

芳處幽而彌馨兮寶在夜而愈光【晉書摯虞傳】

顏回以簞食瓢飲其仁聲原憲以蓬戶繩樞邁其淸徳【晉書江統傳】

居不隠者思不逺身不佚者志不廣女庸安知吾不得之桑落之下【荀子宥坐】

夫困之爲道從寒之及暖暖之及寒也惟賢者獨知而難言之也【說苑雜言】

人君不困不成王列士不困不成行【說苑雜言】

語不云乎三折肱而成良醫夫陳蔡之間丘之幸也二三子從丘者皆幸人也【說苑雜言】

槌鐘擊磬所以發其聲也煮鬯燒薰所以其芬也賢者之窮厄戮辱此槌擊之意也其死亡陷溺此燒煮之類也【徐幹中論夭壽】

有伊呂之才者不久滯於窮賤懷猗頓之術者不長處於饑寒【抱朴子外篇安貧】

九斷四屬者蘊藻所以表靈摧柯碎葉者茝蕙所以增芬是以夷吾桎檻而建匡合之績應侯困辱而著入秦之勲【抱朴子外篇博諭】

否終則成之以泰晦極則淸輝晨耀是以垂耳吳阪者騁千里之逸軌縈鱗九淵者淩虹霓以髙蹈【抱朴子外篇博諭】物生無不屯者也事成無不由艱難者也【關氏易傳雜義】九折臂而成醫兮吾至今乃知其信然【補文選屈原惜誦】所異鐘沈徳水望岀風雲劍沒丰城气連牛斗【藝文類聚人部懷舊銘】

適意

參差荇【音杏】菜左右采之窈窕淑女琴瑟友之○參差荇菜左右芼之窈窕淑女鐘鼔樂之【詩國風關雎】

誰謂荼苦其甘如薺【音泚○詩國風谷風】

阪【音反】有漆隰有栗旣見君子並坐鼓瑟○阪有桑隰有楊旣見君子並坐鼔簧【詩國風車鄰】

魚在在藻有頒【音焚】其首王在在鎬豈【音憕】樂飲酒○魚在在藻有莘其尾王在在鎬飲酒樂豈○魚在在藻依於其蒲王在在鎬有那其居【詩小雅魚藻】

泌水可以樂道忘饑巍巍南面可以樂治忘亂【毛詩正義衡門】

夫擊甕叩缻彈箏摶髀而歌呼嗚嗚快耳目者眞秦之聲也鄭衞桑間昭虞武象者異國之樂也今棄撃甕叩缻而就鄭衞退彈箏而取昭虞若是者何也快意當前適觀而已矣【史記李斯傳】

矯翼厲翮恣意所存【前漢書揚雄傳下】

湯沐具而非弔大廈構而相驩【梁書任昉傳】

艸木之得春陽魚龍之得風雨【周書庾信傳】

昔者宋國有田夫常衣緼黂僅以過冬曁春冬作自曝於日不知天下之有廣廈隩室綿纊狐狢顧謂其妻曰負日之暄人莫知者以獻吾君將有重賞裏之富室告之曰昔人有美戎菽甘枲莖芹萍子者對鄕豪稱之鄕豪取而嘗之蜇於口慘於腹眾哂而怨之其人大慙子此類也【列子楊朱】

易道良馬使人欲馳飲酒而樂使人欲謌【淮南子說林訓】佳人不同體美人不同面而皆說於目棃橘棗栗不同味而皆調於口【淮南子說林訓】

夫病濕而彊之食病暍而飲之寒此眾人之所以爲養也而良醫之所以爲病也快於目悅於心愚者之所利也然而有道者之所辟也故聖人先忤而後合眾人先合而後忤【淮南子人間訓】

若轉丸掌中足以自樂也【淮南子要略】

君不見大澤中雉乎五步一噣終日乃飽羽毛悅澤光照於日月奮翼爭鳴聲響於陵澤者何彼樂其志也援置之囷倉中常噣粱粟不旦時而飽然猶羽毛憔悴志气益下低頭不鳴夫食豈不善哉彼不得其志故也今臣不逺千里而從君遊者豈食不足竊慕君之道耳【韓詩外傳】

獐鹿逐牧飽歸其居【焦氏易林屯之比】

鳬防啞啞以水爲宅雌雄相和常共娛樂得其所欲【焦氏易林大有之歸妹】

蜩螗歡喜艸木嘉茂【焦氏易林謙之解】

虎豹熊皮遊戲山谷君子仁賢亦得所欲【焦氏易林謙之中孚】負金懷玉南歸嘉國蜂蠆不螫利入我室【焦氏易林隨之晉】鳬遇稻廬甘樂防𨿽驅不去【焦氏易林賁之震】

南有嘉魚駕黃取遊魴鱮詡詡利來無憂【焦氏易林離之中孚】鳥集茂木心樂願得【焦氏易林解之恆】

旦種菽豆暮成藿心之所願志快意愜【焦氏易林漸之幹】次五鴻裝於淄飲食頥頥測曰鴻裝於淄大將得志也【太經第三裝】

繇人之得小休息則气得舒故喜也【淮南子精神訓解】

水重深而魚悅林修茂而鳥喜【曹子建離思賦並序】

在於幽室之中覩烝燭之光𨿽不教告亦皎然喜於所見也【嵇中散集張遼叔自然好學論】

武侯之無人君之徳而處在防衞之間𨿽臨朝僑厲愈非其意及得其所思猶逃竄之聞人音安能不跫然攺貌釋然而喜也【莊子音義徐無鬼】

人聞長安樂則岀門向西而笑知肉味美對屠門而大嚼【文選曹子建與吳季重書注】

還君本州可謂衣繡晝行矣【藝文類聚職官部刺史】

有若披浮雲而曬白日岀幽谷而登喬木【藝文類聚禮部朝防表】杜氏幽求子謂兒年五嵗有鳩車之樂七嵗有竹馬之歡【玉海車服車輿】

譬如有人經遇篤疾忽然一日平復如本【海空智蔵經序品】又如有人早離父母一旦不期遇相逢值【海空智蔵經序品】又如有人積日大饑一旦之間逢諸美饍【海空智蔵經序品】猶如弱喪失於本鄕徬徨他國父母離別恩愛久逺於後忽遇普見本鄕父母兄弟甚大歡喜【海空智蔵經供獻品】猶如貧人遇一金瓶【海空智蔵經供獻品】

如端正人自見面貌心生歡喜【元陽妙經卷六】

譬如羈客於險難處夜行失伴恐怖憂遑忽遇同侶心生歡喜踴躍無量亦如宿病未遇良醫於儵欻頃忽遇妙藥病得除愈心生歡喜踴躍無量如人沒水遇得舟航得度彼岸心生歡喜亦復如是如人渴乏忽遇醴泉恣意酣飲得無渴乏心生歡喜亦復如是如被寃家趰逐忽然得脫無諸煩惱心生歡喜亦復如是如囚詣市卒聞恩赦而得解脫心生歡喜亦復如是亦如農夫遇旱忽便得雨而苗得長五穀丰熟心生歡喜亦復如是亦如人逺行忽便還家心生歡喜亦復如是【元陽妙經卷一】譬如有人遊渉曠野經過險路百逾繕那或二或三或四五百見諸城邑王都前相謂放牧人園林田等見諸相已便作是念城邑王都去此非逺作是念已身意泰然不畏惡獸惡賊饑渴【波羅蜜多經卷三】

昔與我等遊行防樂於天池中猶如鴛鴦於善法堂猶如鵝王歡喜園中如迦蘭鳥遊漫陀河同於香象在波耶園及拘羅園猶如蜂王【大寶積經卷一百二十】

譬如有人欲觀大海漸次往趣經於多時不見山林便作是念今覩此相大海非逺所以者何夫近海岸地必漸下定無山林彼人爾時𨿽未見海而見近相歡喜踴躍【波羅蜜多經卷三】

如夜逺渉迷失正路若見火光生大歡喜知有聚落疾往趣之至便安隠永無怖畏【波羅蜜多經卷五百六十七】

如人患渴得水乃止求出世法得深般若波羅蜜多思願便止【波羅蜜多經卷五百六十七】

譬如極炎熱時於日後分有一丈夫熱所逼故奔趣殑河投於水中沐浴身體熱乏旣息淸涼悅性往返遊戲度至余岸經行往來遙見不逺有大樹林枝葉翠盛陰影厚宻便往林中復見施妙牀座敷勝氍毹上加綿褥覆以迦遮鄰地之帔輕妙鮮支重覆其上細耎倚枕置牀兩頭彼大丈夫升於此牀若坐若臥於牀四面淸風防動輕扇相續【大寶積經三十七】

如無足者得如意乘如亂心者得甘露味如羸老者遇其機杖是大福田之根本也【大方廣十輪經卷一】

譬如有人身被五縛若得解脫如鳥出网至無礙處【大乘造像功徳經卷下】

亦如曠野淸泠之水渴人過遇自恣飲之【本緣經毗羅摩品】譬如賈客逺行治生得度厄路多獲財利還歸到家心悅無量又如田家耕不失時風雨復節多收五穀蔵著篅中意甚歡喜如病困得愈得畢償債【修行道地經五陰成敗品】譬如有人乘調象如意至湊無躓礙【三昧法門經卷下】

譬如熱得涼池寒得溫室世間之樂無以爲諭也【思惟要之法】

譬如金成器譬如華正敷譬如食美膳譬如解文字譬如開寶篋是各得歡喜【大乘莊嚴經論卷一】

如象絕防靽自恣隨意去【大荘嚴經論卷六偈】

所謂若披重霧以攀合璧出幽夜而眄燭龍短綆爰汲望瀾覘海【明集十】

所以寒冰之內儻遇溫風炭火之中若蒙涼气便爲歡樂卽復欣然【法苑珠林卷七】

諭林卷四十一﹤子部﹐類書類﹐諭林﹥

欽定四庫全書

諭林卷四十二

明徐元太撰人事門【四十】

通才

左之左之君子宜之右之右之君子有之維其有之是以似之【詩小雅裳裳者華】

刀味核生南荒中樹形髙五十丈實如棗長五尺金刀剖之則甜竹刀剖之則飴木刀剖之則酸蘆刀剖之則辛【神異經】

世稱君子之徳其猶龍乎蓋以其善變也【魏志裴潛傳注】聖智之不窮若轉圓之無止轉圓之無止猶獸威無盡故轉圓法猛獸【鬼穀子本經陰符注】

龍則變化無窮神則陰陽不測故盛神之道法五龍也【鬼穀子本經陰符注】

次五達於中衢大小無迷測曰達於中衢道四通也【太經第二達】

或曰人材有能大而不能小猶函牛之鼎不可以烹雞愚以爲此非名也若夫雞之與牛亦貫體之大小也故鼎亦宜有大小若以烹犢則豈不能烹雞乎故能治大郡則亦能治小郡矣【劉邵人物志材能】

智周通塞不爲時窮才經夷險不爲世屈是以陵飈之羽不求反風曜夜之目不思倒日【文選陸機演連珠】

卑髙相配而天地位三光並照則小大備能髙而不能下非兼通也能麤而不能細非妙工也【古文苑宋玉小言賦】

才大

有力如虎執轡如組【詩國風簡兮】

夫器博者無近用道長者其功逺【後漢書宋傳論】

誠知晝不操燭日有餘光【蜀志秦宓傳】

嶠森森如千丈松𨿽磥砢多節目施之大廈有棟梁之用【晉書和嶠傳】

良弓難張然可以及髙入深良馬難乘然可以任重致逺良才難令然可以致君見尊【墨子親土】

相髙下視墝肥序五種君子不如農人通財貨相美惡辧貴賤君子不如賈人設規矩陳繩墨便備用君子不如工人不卹是非然不然之情以相薦樽以相恥怍君子不若恵施鄧析也若夫謫徳而定次量能而受官使賢不肖皆得其位能不能皆得其官萬物得其宜事變得其應愼墨不得進其談恵施鄧析不得竄其察言必當理事必當務是然後君子之所長也【荀子儒效】

大器之人若九鼎瑚璉不可卒成也【河上公注老子同異】

良馬疾走千里一宿【焦氏易林節之蒙】

請問大器曰大器其猶規矩凖繩乎先自治而後治人之謂大器【子先知篇】

臣與之議如探九淵其際無有【天祿閣外史去秦】

殷周之地極五千里荒服要服勤能牧之漢氏廓土牧萬里之外要荒之地襃衣博帶夫徳不優者不能懷逺才不大者不能博見【王充論衡別通篇】

夫一石之重一人挈之十石以上二人不能舉也世多挈一石之任寡有舉十石之力儒生所載非徒十石之重也【王充論衡效力篇】

江河之水馳湧滑漏席地長逺無枯渴之流本源盛矣知江河之流逺地中之源盛不知萬牒之人胸中之才茂迷惑者也【王充論衡效力篇】

夫勁弩難彀而可以摧堅逮逺大舟難乘而可以致重濟深猛將難禦而可以折衝拓境髙賢難臨而可以攸敍倫【抱朴子外篇任能】

垂防萬畆者必出峻極之嶺滔天襄陵者必發板桐之源邈世之勲必由絕倫之器定傾之算必吐冠俗之懷是以蟭螟之巢無乘風之羽溝澮之中無宵朗之琦【抱朴子外篇博諭】

靈鳯所以晨起丹穴夕萃軒丘日未移晷周張九陵淩風蹈云不防不閡者以其六翮之輕勁也夫良才大智亦有國之六翮也【抱朴子外篇廣譬】

夫迹水之中無吞舟之鱗寸枝之上無垂天之翼蟻垤之顚無扶桑之林潢潦之源無襄陵之流巨鼇首冠瀛洲飛波淩乎方丈洪桃盤於度陵建水竦於都廣沈鯤橫於天地云鵬戾乎象且夫雷霆之駭不能細其響黃河之激不能局其流騏騄追風不能近其迹鴻鵠奪翅不能卑其飛雲厚者雨必猛弓勁者箭必逺王生學博才大又安省乎【抱朴子外篇諭蔽】

夫以規矩凖繩而能使上下無猜者大器也大器者必籠沓羣疑之表莫得與之爭量也【子法言注先知篇】

馬有餘气力乃能敗駕士行卓異不入俗檢【李善注文選武帝詔】逸翮思拂霄迅足羨逺遊淸源無增瀾安得運吞舟【文選郭璞遊仙詩】

大才乃主之股肱羽翮也【意林新論】

大才治世猶櫛之理髮也【太平禦覧服用部梳篦】

楚文王好獵人有獻鷹爲獵於云夢煙燒漲天毛羣羽族爭噬競搏此鷹瞪目雲際無搏噬之志王謂獻者曰汝將欺余耶答曰若效於雉臣豈敢獻俄而雲際有物凝翔鮮白不辧其形膺便聳翮而升須防毛墮若雪血下如雨有大鳥墮地度其兩翅數十里眾莫能識有博物君子曰此大鵬鶵也乃厚賞之【事類賦禽部膺注】

沙彌𨿽小能度人王子𨿽小能殺人龍子𨿽小能興雲致雨雷電霹靂【阿育王傳二】

超羣

誕彌厥月先生如達【音撻○詩大雅生民】

阪田崎嶇墝埆之處而有菀然茂特之苗諭賢者在閒辟隠居之時【鄭氏箋詩正月】

鴻者大鳥不宜與鳧鷖之屬飛而循渚以諭周公聖人不宜與凡人之輩共處東都【毛詩正義九罭】

毛虫之精者曰麟羽虫之精者曰鳯介虫之精者曰鱗虫之精者曰龍倮虫之精者曰聖人【注闕】

麒麟之於走獸鳯凰之於飛鳥泰山之於丘垤河海之於行潦類也聖人之於民亦類也岀乎其類拔乎其萃【孟子公孫丑上】

臣聞物有同類而殊能者故力稱烏獲捷言慶忌勇期賁育臣之愚竊以爲人誠有之獸亦宜然【史記司馬相如傳】駃騠駿馬也生七日而超其母【史記魯仲連列傳注】

聲之者不可同於眾人之耳形之美者不可混於世俗之目辭之衍者不可齊於庸人之聽【前漢書揚雄傳下】若廼牙曠淸耳於管弦離婁眇目於毫分逢蒙絕技於弧矢班輸巧於斧斤良樂軼能於相馭烏獲抗力於千鈞龢鵲發精於鍼石研桑心計於無垠僕亦不任厠技於彼列故宻爾自娛於斯文【前漢書敍傳上】

士中之俊猶毛中之髦【後漢書順衝質帝紀】

卿所謂鐵中錚錚傭中佼佼者也【後漢書劉盆子列傳】

飛鳥遺迹蟬蛻亡殻騰蛇棄鱗神龍喪角至人能變達士拔俗乘雲無轡騁風無足【後漢書仲長統列傳】

大道夷且長窘路狹且促修翼無卑棲逺趾不步局舒吾淩霄羽奮此千里足超邁絕塵驅倐忽誰能逐【後漢書文苑列傳】

夫英偉大賢多出於山澤河北土平气均蓬蒿裁髙三尺不足成林故也【晉書陳頵傳】

昨於稠人中一見嵇紹昻昻然如野鶴之在雞羣【晉書嵇紹傳】

斯蓋軒冕之龍門豪梁之宗匠【晉書範汪傳】

乃是一國所推豈但牧豎中逸羣邪【晉書楊方傳】

此虜矯矯所謂有豕白蹢【晉書馮跋記】

若紫防之帶皇穹閬風之跨后土【晉書赫連勃勃傳】

爾撃賊如鶻入鵶羣宜思好事【北史齊宗室諸王上落元海傳】

智與眾同非國師也技與眾同非國工也【太公六韜年勢】分地若一彊者能守分財若一智者能收智者有十倍人之功愚者有不賡本之事【管子國蓄】

魚欲異羣魚捨水躍岸卽死虎欲異羣虎捨山入市卽擒聖人不異眾人特物不能拘爾【關尹子三極】

欲逾至徳之美者其慮不與俗同欲驗九天之髙者行不徑請【鶡冠子世兵】

受命於地惟松栢獨也在冬夏靑靑受命於天惟舜獨也正【莊子徳充符】

人之情於害之中爭取小焉於利之中爭取大焉故同味而嗜厚膊者必其甘之者也同師而超羣者必其樂之者也弗甘弗樂而能爲表者未之聞也【淮南子繆稱訓】呂望使老者奮項托使嬰兒矜以類相慕【淮南子說林訓】聖人處於陰眾人處於陽聖人行於水眾人行於霜【淮南子說林訓】

君子髙其行則人莫能階也逺其志則人莫能及也【孔叢子居衞】

夫鳯凰之初起也翾翾十步之雀喔咿而笑之及其升於髙一詘一信展而雲間藩木之雀超然自知不及逺矣士褐衣緼著未嘗完也糲藿之食未嘗飽也世俗之士卽以爲羞耳及其出則安百議用則延民命世俗之士超然自知不及逺矣【韓詩外傳】

以世俗言之鄕曲有桀人尙辟之【鹽鐵論備胡】

客有歌於郢中者其始曰下裏巴人國中屬而和者數千人其爲陽陵采薇國中屬而和者數百人其爲陽春白雪國中屬而和者數十人而已也引商刻角雜以流徴國中屬而和者不過數人是其曲彌髙者其和彌寡【新序雜事一】

鳥有鳯而魚有鯨鳯鳥上擊於九千里絕浮雲負蒼天翺翔乎窈防之上夫糞田之鴳豈能與之斷天地之髙哉鯨魚朝發昆侖之墟暴鬐於碣石暮宿於孟諸夫尺澤之鯢豈能與之量江海之大哉故非獨鳥有鳯而魚有鯨也士亦有之【新序雜事一】

川有瀆山有嶽髙而且大者眾人所不能逾也【子學行】力稱烏獲捷言羌亥勇期賁育聖云仲尼壽稱彭祖物有俊傑不可誣也非學之致也【申覽俗嫌】

寡者爲人上者也眾者爲人下者也一伍之長才足以長一伍者也一國之君才足以君一國者也天下之王才足以王天下者也愚役於智猶枝之附榦此理天下之常法也【昌言損益篇】

林生於山山未必皆有林風出於谷谷未必皆有風金生於石石未必皆有金聖人出眾人眾人未必皆聖賢也【淮南子說林訓解】

君子絕徳小人絕力或問絕徳曰舜以孝禹以功臯陶以謨非絕徳耶力秦悼武烏獲任鄙扛鼎抃牛非絕力耶【子淵騫篇】

或曰力有扛洪鼎揭華旗智徳亦有之乎曰百人矣徳諧頑嚚讓萬國知情天地形不測百人乎【子孝至篇】言沅水之中有盛茂之芷灃水之外有芬芳之蘭異於眾艸以興湘夫人美好亦異於眾人也【王逸注楚辭九歌】言皇天后土生美橘樹異於眾木來服習南土便其性也屈原自諭才徳如橘樹亦異於眾也【王逸注楚詞九章】舉擔千里之人杖防越彊之士手足胼胝面目驪黑無傷感不任之疾筋力皮革必有與人異者矣【王充論衡定賢篇】采玉者心羨於玉鑽能知神於能差眾儒之才累其髙下賢於所累【王充論衡超奇篇】

飾面者皆欲爲好而運目者希文音者皆欲爲悲而驚耳者寡故夫鴻儒所謂超而又超者也以超之奇退與儒生相料文軒之比於敝車錦繡之方於緼袍也其相過逺矣如與俗人相料太山之巓墆長狄之項跖不足以諭故夫丘山以土石爲體其有銅鐵山之奇也銅鐵旣奇或岀金玉然鴻儒世之金玉也奇而又奇矣【王充論衡超奇篇】

龍食與蛇異故其舉措與蛇不同【王充論衡道虛篇】

夫鳯皇鳥之聖者也騏驎獸之聖者也五帝三王臯陶孔子人之聖也【王充論衡講瑞篇】

夫艸之精秀者爲英獸之特羣者爲雄故人之文武茂異取名於此故聰明秀出謂之英膽力過人謂之雄此其大體之別名也【劉邵人物志英雄】

嵩維嶽宗華岱恆衡气通天漢神洞幽明嵬然中立眾山之英【山海經中山海圖讚】

人中之有老彭猶木中之有松栢稟之自然何可學得乎【抱朴子內篇對俗】

世人以人所尢長眾所不及者便謂之聖故善圍碁之無比者則謂之碁聖故嚴子卿馬綏明於今有碁聖之名焉善史書之絕時者則謂之書聖故衞協張墨於今有書聖之名焉善刻削之尢巧者則謂之木聖故張衞馬忠於今有木聖之名焉【抱朴子內篇辧問】

夫班秋倕狄機械之聖也附扁和緩治疾之聖也子韋甘均占候之聖也史蘇辛廖卜筮之聖也夏育杜回筋力之聖也荊軻聶政勇敢之聖也飛廉誇父輕速之聖也子野延州知音之聖也孫吳韓白用兵之聖也聖者人事之極號也不獨於文學而已矣【抱朴子內篇辧問】

蓋刻削者比肩而班秋擅絕手之稱援琴至眾而防襄専知音之難廐馬千駟而騏驥有邈羣之價美人萬計而威施有超世之容蓋有逺過眾者也【抱朴子外篇尙博】翠虯無翅而天飛螣蛇無足而電鶩鼈無耳而善聞蚓無口而聲故臯繇喑而與辯者同功晉野瞽而與離朱齊明【抱朴子外篇博諭】

閬風圃不借髙於丘垤懸黎結緑不假觀於瓊瑉是以英偉不羣而幽蕙之芬駭峻槪獨立而眾禽之響振【抱朴子外篇博諭】

特受自然之正气者至希也下首則惟爲松栢上首則惟有聖人故凡不正者皆來求正耳若物皆有靑全則無貴松栢人各自正則無羨於大聖而趣之也【郭子注莊徳充符】

人皆天地之靈也五行之秀也靈全秀淳則爲君子靈秀不具則爲小人千人一靈萬人一秀故曰君子之道鮮矣【關氏易傳神義】

如虎之別百獸炳然殊異【子法言注吾子篇】

物以希爲貴人以眾爲賤【李善注文選顏延年陶徴士誄】

如金在沙顯然自異猶玉在泥湼而不緇【廣文選沈休文髙士贊】處市井之肆服君子之服在小人之中行賢哲之事猶夜佩珠玉也亦灼然矣【意林傅子】

孔子見老歸三日不談弟子問曰夫子見老何規哉子曰人用意如飛鴻者爲弓弩射之如遊鹿者走狗而逐之若遊魚者釣繳以投之吾今見龍合而成體敗而成章【藝文類聚鱗介部龍】

老子見孔子從弟子五人問曰爲誰對曰子路爲勇其次子貢爲智曾子爲顏回爲仁子張爲式老子嘆曰吾聞南方有鳥其名爲鳯所居積石千里天爲生食其樹名瓊枝髙百仞以璆琳瑯玕爲實天又爲生離珠一人三頭遞臥遞起以伺瑯玕鳯鳥之文戴聖嬰仁右智左賢【藝文類聚鳥部鳯】

夫麟鳯以形狀爲別聖人以心神爲異【藝文類聚鳥部鳯】夫畜生賤也然有尢善者皆見記識故馬稱驊驑驥騄牛譽郭椒丁櫟【藝文類聚獸部】

萬雀不及一鳯皇眾星不如一月明【藝文類聚鳥部雀】

隨光燭魏非折水之恆珍和璧入秦豈潤山之常寶【藝文類聚內典部內典墓志】

賢者之處世猶金石生於沙中豫章產於幽谷【太平禦覽木部豫樟】

驪龍之眸見百里纖芥【埤雅品物門龍】

靈蛇棄鱗神龍解角以言致人達士超世拔俗委蛻萬物之上【埤雅品物門螣蛇】

五鹿嶽嶽朱云折其角【事文類聚國子博士】

木生地中日長而上猶聖人在諸侯之中明徳日益髙大也【玉海周易鄭康成注】

如諸寶中有明月寶珠最爲勝妙如諸味中有甘露漿最爲勝妙【元陽妙經卷五】

如秋滿月暉映眾星如夏日輪光奪諸色如四大寶妙髙山王臨照諸山威光迥岀【波羅宻多經卷一】

如我今者於大眾中作師子吼無所畏吼大丈夫吼自然智吼【波羅宻多經五百九十七】

是人中尊人中善士人中豪貴人中牛王人中蓮花人中龍象人中師子人中勇健人中調禦人中英傑【波羅宻多經五百四十九】

譬如三千大千世界初成卽有妙髙山王及以大海【波羅宻多經卷五百七十二】

其智宏深譬之巨海菩提髙廣諭若須彌自身威光超於日月凡所思擇與慧相應猶如雪山其心潔白光明普照無邊功徳燒煩惱薪方之於火不爲善惡之所搖動心靜常安猶如大地洗滌煩惑如淸淨水心無所主猶如火不著世間猶如風養諸有情猶如地觀諸世界如虛空荷載眾生猶如良乘不染世法譬之蓮華逺暢法音猶如雷震雨一切法方之大雨光蔽賢聖猶彼大仙善能調伏如大龍象勇猛無畏如師子王覆防眾生如尼拘陀樹他論不動如鐵圍山修慈無量如彼恆河諸善法王能爲前導如大梵天無所聚積猶如飛鳥摧伏他論如金翅王難遇希有如優曇華【大寶積經十八】

譬如比丘證得天耳身𨿽在逺能聞諸聲【大寶積經二十】修攝諸根如大龍象澄靜無濁如深泉池盛徳巍巍如金樓觀色相超挺如紫金山又如大海眾寶充盈如帝釋主諸天圍繞如大梵王心慮寂靜【大寶積經四十七】

譬如帝釋天中之王坐善法堂諸天之中光明顯赫【大寶積經六十一】

譬如諸山須彌爲最【大寶積經卷八十四】

譬如一切諸水之中海爲最勝【大寶積經卷八十四】

如大海中有羅防羅阿修羅王亦有其餘眾生之類惟阿修羅王能得其余則不得【大方等大集經十八】

譬如鹽中先陁婆鹽而爲第一能除諸病及能明眼【大方廣佛華嚴經卷三十六】

譬如一切水生華中優鉢羅華而爲最勝陸生華中瞻博迦華而爲最勝【大方廣佛華嚴經卷三十六】

譬如王子生在王家王后所生具足王相生已卽勝一切臣眾但以王力非是自力若身長大藝業悉成乃自力超過一切【大方廣佛華嚴經三十七】

譬如眞金治作寶冠置閻浮提主聖王頂上一切臣民諸莊嚴具無與等者【大方廣佛華嚴經三十八】

譬如月輪有四奇特一者映蔽一切星宿光明二者隨逐於時示現虧盈三者於閻浮提澄淨水中影無不現四者一切見者皆對目前而此月輪無有別矣【大方廣佛華嚴經卷五十】

譬如迦毘伽鳥在防中時有大勢力余鳥弗及【大方廣佛華嚴經卷五十九】

譬如有人用師子筋以爲琴音聲旣奏余斷絕【大方廣佛華嚴經卷五十九】

譬如大師子吼小師子聞皆悉勇健一切禽獸逺避竄伏【大方廣佛華嚴經卷五十九】

譬如金翅鳥初始生時其目明淨有大勢力大小諸鳥所不能及【大方廣佛華嚴經卷五十九】

譬如牛馬羊乳合在一器以師子乳投彼器中余乳消盡直過無礙【大方廣佛華嚴經卷五十九】

譬如金剛𨿽破不全一切眾寶猶不能及【大方廣佛華嚴經卷七十八】

如金翅鳥王子初始生時目則明利飛則勁捷一切諸鳥𨿽久成長無能及者【大方廣佛華嚴經卷七十八】

猶如師子王獨步無所懼【無盡意菩薩經八】

譬如眾流歸於大海須彌者諸山中尊月者眾星中大明日者明於眾防若師子諸獸中之猛如王於眾而爲上如釋於忉利而爲尊梵者於眾梵而獨髙【如來三昧經卷上】作甚猛降伏眾魔作醫王調和諸藥作師曉知諸事若持弓弭箭在所射其箭無所不入若力士持兵有所擊應時無有全命者持是智慧擊於愚防無有不盡者【如來三昧經卷上】

猶諸根香沈香爲第一猶諸樹香赤旃檀爲第一猶諸水華靑蓮華爲第一猶諸陸華須摩那華爲第一【中阿含經卷三十四】

王爲人中尊海爲江河長月爲星中明【中阿含經卷四十一】江河泉源流大海深爲最眾星列空中日月明爲最【中本起經馬麥品】

眾施經施勝眾味道味勝眾樂法樂勝【法句經愛欲品】

眾明日爲最諸智佛爲最【三昧法門經卷上】

譬如三種師子一黃師子二白髦師子黃師子𨿽亦能踔不如白髦師子王【大智度論卷十七】

如一切照中日爲第一一切人中轉輪聖王最第一一切蓮花中靑蓮爲第一一切陸生華須曼色第一一切木香中牛頭旃檀爲第一一切珠中如意珠爲第一【大智度論卷二十七】

譬如須彌山於眾山中自然最第一【大智度論卷二十七】

譬如人中力士踔不過三四丈若天中力士無復限數【大智度論卷三十九】

譬如𨿽有星宿日月最勝【大智度論卷七十六】

菩薩善生有四義一者種子勝以菩提心爲種子故二者生母勝以般若波羅宻爲生母故三者胎蔵勝以福智二聚住持爲胎蔵故四者乳母勝以大悲長養爲乳母故【大乘莊嚴經論卷一】

生勝由四義者一種子勝信大乘法爲種子故二生母勝般若波羅宻爲生母故三胎蔵勝大禪定樂爲胎蔵故四乳母勝大悲長養爲乳母故【大乘莊嚴經卷三】

是人中師子離怖畏故是人中牛王禦大眾故是人中持禦眾上首故是人中龍王無誤失故是人中良馬心善調故是人中最勝家族姓等映眾人故【瑜伽師地論卷八十二】譬如須彌山王顯於大海安處眾寶師子之坐蔽於一切諸來大眾【維摩詰所說經佛國品】

須彌山天帝釋所住金剛山也秦言妙髙處大海之中水上方髙三百三十六萬里如來處四部之中威相超絕光蔽大眾猶金山之顯溟海者也【僧肇注維摩詰經佛國品】

大用

茅潔白之物也自牧田歸荑其信美而異者可以供祭祀猶貞女在窈窕之處媒氏達之可以配人君【鄭氏箋詩靜女】鯤非溟海無以運其軀鳯非修梧無以晞其翼卿有佐時之器夜光之寶當振纓云閣耀價連城區區河右未足以逞卿才力【晉書利鹿孤傳】

明月在天眾水咸見淸風在林羣籟畢響【陳書傅縡傳】乘紫氛以厲羽負靑天而鼔翼【魏書李順希仁弟騫傳】

舟大者任重馬駿者逺馳【隋書蘇威傳】

任公子爲大鉤巨緇五十犗以爲餌蹲乎防稽投竿東海旦旦而釣期年不得魚已而大魚食之牽巨鉤防沒而下騖而奮鬐白波若山海水震蕩聲侔鬼神憚赫千里任公子得若魚離而臘之自淛河以東蒼梧以北莫不厭若魚者已而後世輇才諷說之徒皆驚而相告也夫揭竿累趣灌瀆守鯢鮒其於得大魚難矣飾小說以干縣令其於大達亦逺矣是以未嘗聞任氏之風俗其不可與經於世亦逺矣【莊子外物】

白圭謂魏王曰市丘之鼎以烹雞多洎之則淡而不可食少洎之則焦而不熟然而視之蝺焉美無所可用恵子之言有似於此恵子聞之曰不然使三軍饑而居鼎旁適爲之甑則莫宜之此鼎矣【呂氏春秋應言】

薄疑說衞嗣君以王術嗣君應之曰予所有者千乘也願以受敎薄疑對曰烏獲舉千鈞又況一斤乎【淮南子道應訓】撰良馬者非以逐狐貉將以射麋鹿砥利劍者非以斬縞衣將以斷兕犀【淮南子說山訓】

刀便剃毛至伐大木非斧不尅【淮南子說山訓】

百星之明不如一月之光十牖畢開不若一戶之明【淮南子說林訓】

梁相死恵子欲之梁渡河而遽墮水中船人救之船人曰子欲何之而遽也曰梁無相吾欲往相之船人曰子居船檝之間而困無我則子死矣子何能相梁乎恵子曰居艘楫之間則吾不如子至於安國家全社稷子之比我蒙蒙如未視之狗耳【說苑雜言】

呂望鼓刀在列肆文王親往問之呂望對曰下屠屠牛上屠屠國【王逸注楚辭天問】

修策迥馭長羅逺羈【關氏易傳】

誠帝室之瑰寶淸朝之偉器廣樂九奏必登旻天之庭韶夏六變必響上帝之祀矣【廣文選陸士龍移太常府薦張贍】

森森千丈松磊砢非一節𨿽無衰桶麗較爲梁棟桀【藝文類聚木部松詩】

足下頓彌天之网收萬仞之魚量之以溪谷數之以陔兆何其壯乎觀夫任公子之所釣此爲防鰕未足爲吾子之道【太平禦覽資產部网罟】

如有玅寶世所希絕在愚下人邊常被污賤智者得已獻之於王用飾寶冠爲王所戴【大乘嚴經卷下】

圖大

楚人有好以弱弓微繳加歸鴈之上者頃襄王聞召而問之對曰小臣之好射鶀鴈羅鸗小矢之發也何足爲大王道也且稱楚之大因大王之賢所弋非直此也昔者三王以弋道徳五霸以弋戰國故秦魏燕趙者騏鴈也齊魯韓衞者靑首也鄒費郯邳者羅鸗也外其餘則不足射者見鳥六雙以王何取王何不以聖人爲弓以勇士爲繳時張而射此六雙者可得而囊載也其樂非特朝夕之樂也其獲非特鳬鴈之實也【史記楚世家】

秦爲大鳥負海內而處東面而立左臂據趙之西南右臂楚鄢郢膺聲韓魏垂頭中國處旣形便勢有地利奮翼鼔翅方三千里則秦未可得獨招而夜射也【史記楚世家】

今不獵猛敵而獵田彘不摶反冦而摶畜菟翫細娛而不圖大患非所以爲安也【前漢書賈誼傳】

逐麋之狗當顧菟耶【前漢書外戚傳】

豺狼橫道不宜復問狐貍【前漢書孫寶傳】

大丈夫焉能處斗筲之役乎【後漢書郭太列傳】

大丈夫處世當掃除天下安事一室乎【後漢書陳蕃列傳】虎狼當路不治狐貍先除大害小害自己【魏志蔣濟傳】當爲崇岡峻阜何能爲培塿乎【晉書劉元海傳】

志行萬里者不中道而輟足圖四海者匪據細以害大【吳志陸遜傳】

良田百頃不計一畝但見逺志無有當歸【宋書五行一志】棄防雀之小志慕鴻鵠以髙翔【梁書陳伯之傳】

卿身乃短慮何長也【魏書陸侯傳】

荷峻極之層構導積石之洪流【魏書李順希仁弟騫傳】

方將振神綱以掩六合灑澤以潤八荒【魏書盧水胡沮渠蒙遜傳】星之昭昭不若月之曀曀小事之成不若大事之廢君子之非賢於小人之是也【晏子春秋諫下】

吞舟之魚不遊枝流鴻鵠髙飛不集污池何則其極逺也黃鐘大呂不可從煩奏之舞何則其音防也將治大者不治細成大功者不成小此之謂矣【列子朱】

民智之不可用猶嬰兒之心也夫嬰兒不剔首則腹痛不防痤則寖益剔首防痤必一人抱之慈母治之然猶啼呼不止嬰兒子不知犯其所小苦致其所大利也【韓非子顯學】

有席捲天下包舉宇內囊括四海之意並吞八荒之心【賈子過秦上】

宰制天下分裂山河【賈子過秦上】

挾管仲之知者非爲廝役之使也懷陶朱之慮者不居貧困之處【鹽鐵論地廣】

爲地戰者不能成王爲祿仕者不能成政【說苑君道】

小忠大忠之賊也小利大利之殘也【說苑譚叢】

鱣鯉遊於百川不如江海之深逝朱鳥遊於山澤不如雲漢之髙飛賢俊遊於諸侯不如一王之殊遇子其愼所遊也【天祿閣外史待樵】

夫楚磯之漁也擊竿而歌隠笠而臥自謂無懷子棲於洞庭之渚磯於七澤之畔吞云吸霞浩浩乎與太虛同流羨魚而無心於釣倚磯而無迹於物臨洞庭而望瀟湘窺九谿而瞰七澤旁矚乎武陵之源和飲乎滄浪之水終日坐而得魚大釣無空网小釣無空鉤𨿽五溪三澨之魚皆慕餌而投其鉤故能爲魚之司命今漢之七國猶楚之七澤也七國之封建乎諸侯猶七澤之棲息乎魚也七澤倚洞庭而爲固不猶七國倚漢室而爲藩籬乎子何不以洞庭之渚爲棲以七澤之畔爲磯坐而得諸侯以顯其業使國家乂安海內殷庶九夷八蠻不毛之類者皆慕義而賔乎【天祿閣外史漁論】

大王知食葉之虫乎有數仞之木其葉扶防油然而陰人皆以爲值寒而凋待黃而落也方其五六月之間虫生其下以枯葉綢繆而爲巢附絲於枝上潛飲朝露以爲無傷其木也不知旬日之內其葉稀稀其木濯濯向也扶防而成陰今則頹然而無葉矣其所傷者卽其所棲以爲防者也夫虫依乎木而亦傷乎木豈其心哉所食在此固不能捨木而求食也然則一虫之微非能傷乎數仞之木一木之傷亦非一虫之力也木之質不疆而所防之葉徒足以資餓虫耳故葉欲榮則虫益附葉欲凋則虫益食其勢然也豈惟食葉之虫乎有三寸之魚畜乎方渚憑依乎茂藻之間蕩漾乎回瀾之際以爲是魚之所逝而息也不知苑囿潰於淫雨而方渚之波通於川瀆而魚皆掉尾而去遐逝乎江湖旁泛乎藪澤而東躍乎滄海若鯤之變化而飛翔焉雲行雨施周流八綖而鼔動宇內之萬物是其在渚也安於渚而不知海其在海也又安於海而忘渚也亦其勢然也吾聞聖人觀魚虫之所靜而知其所動故一弛一張或柔或剛伸縮無迹動靜無方亂世則爲魚虫治世則爲侯王吸而爲秋陰呼而爲春陽其變化也莫知其涯故聖人之顯烈無窮焉王何不爲聖烈之迹而忍魚虫之舉也【天祿閣外史時勢】

萬鈞之爲重衝飇不能移簫韶未九成靈鳥不紆儀也是以俟扶搖而登蒼霄者不充詘於蓬蒿之杪騁蘭筋以陟六萬者不爭塗乎蹇驢之羣【抱朴子外篇安貧】

吾子茍知商販可以崇寶耕也可以免饑不識逐麋者不顧兔道逺者其到遲也且夫尙父之鼓刀素首乃吐奇也【抱朴子外篇安貧】

始悟立不朽之言者不以產業汨和追下帷之績者不以窺園防目子以臭鶵之甘呼鴛鳯擗蟹之計要猛虎豈不陋乎【抱朴子外篇守塉】

今察洲之釣也左挾魚罶【栁】右執槁竿立於潢污之涯倚乎楊栁之間精不離乎魚啄思不岀乎鮒鯿形容枯槁神色憔悴樂不復勤獲不當費斯乃水濵之役夫也已君王又何稱焉王若建堯舜之洪竿攄禹湯之修綸投之於瀆視之於海漫漫羣生孰非吾有其爲大王之釣亦不樂乎【補文選宋玉釣賦】

大道夷且長窘路狹且促修翼無卑棲逺趾不步局舒吾陵霄羽奮此千里足超邁絕塵驅倐忽誰能逐【廣文選韋孟酈文勝詩】

欲行大道莫示小逕【三十六部尊經道徳經】

如有二人作大方便入深山窟求無價寶彼入未久便見兩邊有諸少價金銀等寶俱見不取漸次前行復見兩邊有多價寶一見貪著荷負而還一見不取更復前進至極勝處獲無價寶恣意持還多所饒益【波羅蜜多經五百八十七】

我當逆流而行非順流者我當作師子吼非野幹鳴我當示現金翅鳥王之大勢力不應示現微細蜫虫之所有力【大寶積經四十四】

鴻鵠將飛便懷四海之志驥騄方騁已有千里之心【辯正論卷四】

令庶覽者捨河伯秋水之自多逺遊於海若之淵門不束情於近敎而駭神於長廣之說也【明集十四】

諭林卷四十二

欽定四庫全書

諭林卷四十三

明徐元太撰人事門【四十一】

精藝

四牡騑騑六轡如琴【詩小雅車牽】

禦者之良得舒疾之中射者之工矢發則中如椎破物也【鄭氏箋詩車攻】

禦者節禦此馬令不失其馳騁之法故令射者捨放其矢則如椎破物能中而駛也【毛詩正義車攻】

作酒旣有米麯之數又有功沽之巧月令曰乃命大酋秫稻必齊麯蘗必時湛饎必潔水泉必香陶器必良火齊必得【鄭氏注周禮天官酒正】

進則與馬謀退則與人謀終日馳騁左不楗行數千里馬不契需終嵗禦衣袵不敝此惟輈之和也【周禮考工記】晉景公疾病求醫於秦秦伯使醫緩爲之未至公夢疾爲二豎子曰彼良醫也懼傷我焉逃之其一曰居肓之上膏之下若我何醫至曰疾不可爲也在盲之上膏之下攻之不可達之不及藥不至焉不可爲也公曰良醫也厚爲之禮而歸之【左傳成公十年】

扁鵲名聞天下過邯鄲聞貴婦人卽爲帶下醫過雒陽聞周人愛老人卽爲耳目痺醫來入咸陽聞秦人愛小兒卽爲小兒醫隨俗爲變【史記扁鵲傳】

養由基楚之善射者也去楊葉百步百發百中楊葉之大加百中焉可謂善射矣然其所止乃百步之內耳比於臣乘未知操弓持矢也【前漢書枚乘傳】

獶古之善塗塈者也施廣領大袖以仰塗而領袖不污有小飛泥誤著其鼻因令匠石揮斤而斵【前漢書揚雄傳注】醫之爲言意也腠理至微隨气用巧鍼石之間毫芒卽乖神存於心手之際可得解而不可得言也【後漢書方術列傳】初勗於路逢趙賈人牛鐸識其聲及掌樂音韻未調乃曰得趙之牛鐸則諧矣遂下郡國悉送牛鐸果得諧者【晉書荀朂傳】

來世子鑄丈六銅像於瓦官寺旣成面恨痩二人不能治乃迎顒看之顒曰非面痩乃臂胛肥耳旣錯減臂胛痩患卽除無不嘆服焉【宋書隠逸戴顒傳】

羿之道非射也造父之術非馭也奚仲之巧非斵削也【管子形勢】

人之善琴者有悲心則聲淒淒然有思心則聲遲遲然有怨心則聲回回然有慕心則聲裴裴然所以悲思怨慕者非手非竹非絲非桐得之心符之手得之手符之物【關尹子三極】

昔善計者非以求利將以明數昔善戰者非以求勝將以明勝獨不見夫隠者乎設使知之其知之者屈己知之矣若其弗知者𨿽師而說尙不曉也悲乎【鶡冠子天權】秦穆公謂伯樂曰子姓有可使求馬者乎伯樂對曰良馬可形容筋骨相也天下之馬者若滅若沒若亡若失若此者絕塵彌轍臣之子皆下才也可告以良馬不可告以天下之馬也臣有所與共擔纒薪菜者有九方臯此其於馬非臣之下也請見之穆公見之使行求馬三月而反報曰已得之矣在沙丘穆公曰何馬也對曰牝而黃使人往取之牡而驪穆公不說召伯樂而謂之曰敗矣子所使求馬者色物牝牡尙弗能知又何馬之能知也伯樂喟然太息曰一至於此乎是乃其所以千萬臣而無數者也若臯之所觀天機也得其精而忘其麤在其內而忘其外見其所見不見其所不見視其所視而遺其所不視若臯之相馬乃有貴乎馬者也馬至果天下之馬也【列子說符】

魯公扈趙齊嬰二人有疾同請扁鵲求治之扁鵲治之旣而同愈謂公扈齊嬰曰汝曩之所疾自外而幹府蔵者固藥石之所已今有偕生之疾與體偕長今爲汝攻之何如【列子湯問】

瓠巴鼓琴而鳥舞魚躍鄭師文聞之棄家從師襄遊柱指鉤三年不成章師襄曰子可以歸矣師文捨其琴嘆曰文非弦之不能鉤章之不能成文所存者不在弦所志者不在聲內不得其心外不應於器故不敢發手而動且小假之以觀其後無幾何復見師襄曰得之矣請嘗試之於是當春而叩商以召南呂涼風忽至艸木成實及秋而叩角以激夾鐘溫風徐回艸木發榮當夏而叩羽以召黃鐘霜雪交下川池寒沍及冬而叩徴以激賔陽光熾烈堅冰立散將終命宮而總四則景風翔慶雲浮甘露降澧泉湧師襄乃撫心髙蹈曰微矣子之彈也𨿽師曠之淸角鄒衍之吹律亡以加之彼將挾琴執管而從子之後耳【列子湯問】

造父之師曰泰豆氏造父學之三日盡其巧泰豆嘆曰子何其敏也得之捷乎凡所禦者亦如此也曩汝之行得之於足應之於心推於禦也齊輯乎轡銜之際而急緩乎唇吻之和正度乎胸臆之中而執節乎掌握之間內得於中心而外合於馬志是故能進退履繩而旋曲中規矩取道致逺而气力有餘誠得其術也得之於銜應之於轡得之於轡應之於手得之於手應之於心則不以目視不以策驅心閒體正六轡不亂而二十四蹄所投無差回旋進退無不中節然後輿輪之外可使無餘轍馬蹄之外可使無餘地未嘗覺山谷之崄原隰之夷視之一也【列子湯問】

昔韓娥東之齊匱糧過雍門鬻歌假食旣去而餘音繞梁欐三日不絕左右以其人弗去過逆旅逆旅人辱之韓娥因曼聲哀哭一里老幼悲愁垂涕相對三日不食遽而追之娥還復爲曼聲長歌一里老幼喜躍抃舞弗能自禁忘向之悲也乃厚賂發之故雍門之人至今善歌哭放娥之遺聲【列子湯問】

季梁得疾七日大漸其子環而泣之請醫一曰矯氏二曰兪氏三曰盧氏診其所疾矯氏謂季梁曰汝寒溫不節虛實失度病由饑飽色欲精慮煩散非天非鬼𨿽漸可攻也季梁曰眾醫也亟屏之兪氏曰汝始則胎气不足乳湩有餘病非一朝一夕之故其所由來漸矣弗可已也季梁曰良醫也且食之盧氏曰汝疾不由天亦不由人亦不由鬼稟生受形旣有制之者矣亦有知之者矣藥石其如汝何季梁曰神醫也重貺遣之俄而季梁之疾自瘳【列子力命】

庖丁爲文恵君解牛手之所解肩之所倚足之所履膝之所踦砉然向然奏刀騞然莫不中音合於桑林之舞乃中經首之防文恵君曰譆善哉技蓋至此乎庖丁釋刀對曰臣之所好者道也進乎技矣始臣之解牛之時所見無非牛者三年之後未嘗見全牛也方今之時臣以神遇而不以目視官知止而神欲行依乎天理批大郤導大因其固然技經肯綮之未嘗而況大軱乎良庖嵗更刀割也族庖月更刀折也今臣之刀十九年矣所解數千牛矣而刀刃若新發於硎彼節者有間而刀刃者無厚以無厚入有間恢恢乎其於遊刃必有餘地矣是以十九年而刀刃若新發於硎𨿽然每至於族吾見其難爲然爲戒視爲止行爲遲動刀甚微謋然已解如土委地提刀而立爲之四顧爲之躊躇滿志善刀而蔵之文恵君曰善哉吾聞庖丁之言得養生焉【莊子養生主】

宋元君將畫圖眾史皆至受揖而立防筆和墨在外者半有一史後至者儃儃然不趨受揖不立因之舍公使人視之則解衣般礡臝君曰可矣是眞畫者也【莊子田子方】趙襄王學禦於王子期俄而與子期逐三易馬而三後襄王曰子之敎我禦術未盡也對曰術已盡用之則遇也凡禦之所貴馬體安於車人心調於馬而後可以進速致逺今君後則欲逮臣先則恐逮於臣夫誘道爭逺非先則後也而先後心皆在於臣尙何以調於馬此君之所以後也【韓非子諭老】

夫三羣之虫水居者腥肉玃者臊艸食者羴臭惡美皆有所以凡味之本水最爲始五味三材九沸九變火爲之紀時疾時徐滅腥去臊除羶必以其勝無失其理調和之事必以甘酸苦辛醎先後多少其齊甚微皆有自起鼎中之變精玅防纖口弗能言志弗能諭若射禦之防陰陽之化四時之數故久而不獘熟而不爛甘而不噥酸而不酷醎而不減辛而不烈澹而不薄肥而不【呂氏春秋本味】

養由基尹儒皆六藝之人也荊廷嘗有神白猿荊之善射者莫之能中荊王請養由基射之養由基矯弓操矢而往未之射而括中之矣發之則猿應矢而下則養由基有先中中之者矣【呂氏春秋博志】

公輸王爾無所錯其剞削鋸【淮南子本經訓】

楚王有白蝯王自射之則博矢而熙使養由基射之始調弓矯矢未發而蝯擁柱號矣有先中中者也【淮南子說山訓】舟覆乃見善遊馬奔乃見良禦【淮南子說林訓】

羿之所以射逺中防者非弓矢也造父之所以追速至逺者非轡銜也【淮南子說林訓】

今鼓舞者繞身若環曾撓摩地扶旋猗那動容轉曲便媚擬神身若秋藥被風發若結旌騁馳若騖木熙者舉梧檟據句枉蝯自縱好茂葉龍矢矯燕枝拘援丰條舞扶防龍從鳥集摶援攫肆蔑蒙踴躍且夫觀者莫不爲之損心酸足彼乃始徐行微笑被衣修擢夫鼓舞者非柔縱而木熙者非眇勁淹漫漬漸靡使然也【淮南子修務訓】齊景公使人爲弓三年乃成景公得弓而射不穿三札景公怒將殺弓人弓人之妻往見景公曰蔡人之子弓人之妻也此弓者太山之南烏號之柘騂牛之角荊麋之筋河魚之膠也四物者天下之練材也不宜穿札之少如此且妾聞奚公之車不能獨走莫邪𨿽利不能獨斷必有以動之夫射之道在手若附枝掌若握卵四指如斷短杖右手發之左手不知此蓋射之道景公以爲儀而射之穿七札蔡人之夫立岀矣【韓詩外傳】

上古之爲毉者曰苗父苗父之爲毉也以菅爲席以芻爲狗北面而祝發十言耳諸扶而來者舉而來者皆平復如故子之方能如此乎扁鵲曰不能又曰吾聞中古之爲毉者曰兪柎兪柎之爲毉也搦腦髓束盲莫炊灼九竅而定經絡死人復爲生人故曰兪柎子之方能若是乎扁鵲曰不能【說苑辧物】

蒲且修鳬鴈悲鳴逢蒙撫弓虎豹晨嘷【說苑談叢】

昔帝堯茅茨不剪采椽不斵土階三等猶以爲爲之者勞居之者逸也今妾之夫治造此弓其爲之亦勞其幹生於太山之阿一日三覩陰三覩陽以燕牛之角纒以荊麋之筋糊以阿魚之膠此四者皆天下之妙選也而君不能以穿一札是君之不能射也而反欲殺妾之夫不亦謬乎妾聞射之道左手如拒右手如附枝右手發之左手不知此蓋射之道也平公以其言而射穿七札【烈女傳周列國晉弓工妻】

韓人有善奕者以奕說徴君曰子知奕之道乎徴君曰不知也奕者曰吾與子奕之可乎曰夫奕以機勝以不機敗吾不能機何奕之爲曰子惡機而不奕不知子之機過於奕乎曰何爲其然也曰奕之機虛實是已實而張之以虛故能完其勢虛而擊之以實故能制其形是機也員而神詭而變故善奕者能岀其機而不散能蔵其機而不貪先機而後戰是以勢完而難制𨿽然此特奕之道耳若機之流於眾妙也肆而淵乎【天祿閣外史機論】越人救虢太子於旣殞胡巫活絕气之蘇武淳於能解顱以理腦元化能刳腹以澣胃文摯衍期以瘳危困仲景穿胸以納赤餅此醫家之薄伎猶能若是【抱朴子內篇至理】時人謂之鍼絕𨿽棘刺木猴云梯飛防無過此麗也【王子年拾遺記吳吳主】

夫飾芳餌掛微鉤下沈靑泥上乘驚波因水勢而施捨頡頏委縱與之沈浮及其弛絕故坐而獲也【張湛注列湯問】𨿽六轡之煩馬足之眾調之有道不患其亂故輪外不恃無用之轍蹄外不賴無用之地【張湛注列湯問】

近世有人擲五木者擲百盧者人以爲有道以告王夷甫王夷甫曰此無奇直後擲如前擲耳【張湛注列子仲尼】形用之事理之麤者偏得其道則能盡之若庖丁之投刀匠石之運斤是偏逹於一事不待聖賢而後能爲之也【張湛注列子仲尼】

夫洲釣也以三尋之竿八絲之綫餌若蛆螾鉤如細鍼以岀三尺之魚於數仞之水中豈可謂無術乎【補文選宋玉釣賦】

吐哀也則瓊瑕失防銜樂也則鈆堊生潤【廣文選江文通橫吹賦】縱輕軀以迅赴若孤鵠之失羣振華袂以逶迆若遊龍之登云【廣文選邊文禮章華賦】

宋景公使弓工爲弓九年來見公曰爲弓亦遲對曰臣不得見公矣曰臣之精盡於弓矣獻弓而歸三日而死公張弓登臺東向而射矢逾孟霜之山集彭城之東其餘力逸勁飲羽於石梁【藝文類聚軍器部弓】

郝素善彈箏𨿽伯牙妙手吳姬奇聲何以加之【太平禦覽樂部箏】

魏安釐王觀翔鵠而樂之曰寡人得如鵠之飛視天下如芥也客有隠遊者聞之作木雕而獻王王曰此有形無用者也夫作無用之器世之姦民也召遊欲加刑焉遊曰大王知有用之用未寤無用之用也今臣請爲大王翔之乃取而倚焉遂翻然飛去莫知所之【藝文類聚鳥部鵠】舊機五十綜者五十躡六十綜者六十躡馬生者天下之名巧也患其遺日喪功乃皆易以十二躡其奇文異變因感而作【太平禦覽資產部機杼】

昔有善歌者歌陽陵白露朝日魚麗含商吐角絕節赴曲【初學記樂部歌注】

有馬師皇者善醫馬通神明忽有龍下於庭張口閉目師皇視之此龍有病乃引鍼以鍼龍口中以牛乳煎甘艸灌之龍病卽愈師皇乘龍而去【黃帝本行記】

譬如良醫善療眾病先善綜習醫方諸論才見病相皆悉了知咒藥所施無不除愈【大寶積經卷八十三】

譬如壯夫善閒射術欲現已技仰射虛空爲令空中箭不墮地復以後箭射前箭括如是展轉經於多時箭箭相承不令墮落若欲令墮便止後箭爾時諸箭方頓墮落【波羅宻多經三百三十二】

譬如良醫聰明博逹隨有所作皆善觀察成就觀察微妙慧故善識諸藥善逹病因善知病相能救眾苦隨所療疾無不除愈所以者何彼善通逹藥病因相和合等方是故能除一切病苦【波羅宻多經五百九十三】

又如牙師善治象牙亦如金師善練眞金隨意所造多所饒益【長阿含經卷十三】

如世良醫知病識藥有於四種若具足者得名醫王何等爲四一者識知其病應用某藥二者知病所起隨起用藥三者已生諸病治令病岀四者斷除病源令後不生是爲四種【醫諭經】

譬如治病苦藥鍼灸痛而得差如有妙藥名蘇陁扇陁病人眼見眾病皆愈除病𨿽同優劣法異【大智度論卷六】故咸池韶武無以匹其工激楚梁塵無以較其妙【髙僧傳十三論】

樂道

富而可求也𨿽執鞭之士吾亦爲之如不可求從吾所好【論語述而】

今有人於此防然蔵千鎰之寶𨿽行貸而食人謂之富矣彼寶也者衣之不可衣也食之不可食也賣之不可僂售也然而人謂之富何也豈不大富之器誠在此也是杅杅亦富人已豈不貧而富矣哉故君子無爵而貴無祿而富不言而信不怒而威窮處而榮獨居而樂豈不至尊至富至重至嚴之情舉積此哉【荀子儒效】

千鈞之重烏獲舉之而輕多力耳簞食瓢飲顏氏處之而樂徳盛也【子法言注吾子篇】

或謂仲尼事彌其年蓋天勞諸病矣夫曰天非獨勞仲尼亦自勞也天病乎哉天樂天聖樂聖【子問明篇】

君子潛神重之域世网不能制禦之【子法言注問明篇】無當之玉盌不如全用之埏埴寸裂之錦黻未若堅完之韋布故夏姬之無禮不如狐逐之皎潔富貴之多罪不如貧賤之履道【抱朴子外篇廣譬】

貴者𨿽自貴視之若埃塵賤者𨿽自賤重之若千鈞【文選左思詠史詩】

閔子騫肥子貢曰何肥也子騫曰吾岀見其美車馬則欲之入聞先王之言則又思欲之兩心相與戰今先王之言勝故肥【太平禦覽人事部肥】

符子曰楚之交子魯之周子齊之狂子相與居乎泰山之陽處乎環堵之室萆戶不扉蓋茨不翳而髙歌不輟【初學記人部貧注】

總持彊記萬善之苑也於此苑樹無漏之林敷七覺之華結解脫之果嚴八解之池積禪定之水湛然充滿布七淨之華羅列水上而後無垢之士遊此林苑浴此華池閒宴嬉遊樂之至也豈等俗苑林水之懽乎【羅什譯維摩詰經佛道品】

世人以妻色爲悅菩薩以法喜爲悅【僧肇注維摩詰經佛道品】總持廣納爲眾玅之林奇翫娛心猶如園苑也【羅什譯維摩詰經佛道品】

如人入瞻卜林惟齅瞻卜不齅餘香如是若入此室但聞佛功徳之香不樂聞聲聞辟支佛功徳香也【維摩詰所說經觀眾生品】

忘世

懷其寶而迷其邦可謂仁乎【論語陽貨】

泛若不系之舟兮湛若不用之器【魏書陽尼從弟固傳】

若居形聲而去影響尙迷邦而忘觀國非所謂也【周書儒林沈重傳】

大浸稽天而不溺大旱金石流土山焦而不熱是其塵垢粃糠將猶陶鑄堯舜者也孰肯以物爲事宋人資章甫而適諸越越人斷髮文身無所用之【莊子逍遙遊】

夫子若欲使天下無失其牧乎則天地固有常矣日月固有明矣星辰固有列矣禽獸固有羣矣樹木固有立矣夫子亦放徳而行循道而趨已至矣又何偈偈乎揭仁義若擊鼓而求亡子焉【莊子天道】

自身以上至於荒芒亦逺矣自死而天地無窮亦滔矣以數雜之壽憂天下之亂猶憂河水之少泣而益之也三千嵗浮游不過三日以浮游而爲憂養生之具人必笑之矣故不憂天下之亂而樂其身之治者可與言道矣【淮南子詮言訓】

獨不聞江海之遊者不能棲遲於芳藻云漢之飛者不能飲啄於淸流一王之遇者不能詘伸於爵网名羈之外乎【天祿閣外史待樵】

尋仞之塗甚近而弗往者𨿽追風之腳不能到也楹棁之下至卑而不動者𨿽鴻鶤之翅未之極也況乎寢足於大荒之表斂羽於幽梧之枝安得效迅以尋景振輕乎蒼霄哉【抱朴子外篇任命】

故觀其書超然自以爲已當經昆崘渉太虛而遊惚怳之庭矣𨿽復貪婪之人進躁之士暫而攬其餘芳味其溢流髣佛其音影猶足曠然有忘形自得之懷【郭子注莊序】眞人無羶故不致蟻是蟻棄知也共處相忘之大道無沾濡之徳是魚得計也羊無羶行而不致蟻是羊棄意也【莊子音義徐無鬼】

害馬已去世事都捐投刃皆虛目牛無全【文選遊天臺山賦】譬如萎花人不惜捐棄塵勞當如是【修行道地經慈品】

安遇

何捨何執何去何就謂山岑之林爲芳谷底之莽爲臭【晉書束晳傳】

張單雙災木防兩失有心於避禍不如無心於任運【宋書王景文傳】

垂棘與瓦同櫝明月與礫同囊茍有二寶之質不害爲世所同【王充論衡自紀篇】

墻之壊也不若無也然逾屋之覆【淮南子說林訓】

遇於時則睂若飄雲不遇於時則拂衣若振葉此許務之耿光而顏蘧之淑節也【天祿閣外史卜諫】

覺尺蠖者甘屈以保伸識通塞者不悅於否泰【抱朴子外篇任命】

被褐茹艸垂綸罝兔則心歡意得如將終身服冕乘軺兼朱重紫則若固有之常如布衣此至人之用懷也【抱朴子外篇任命】

事不任力動不稱情則𨿽垂天之翼不能無窮決起之飛不能無困矣【郭子注莊逍遙遊】

菽麥實所羨孰敢慕甘肥【陶靖節集詩五言】

饑不從猛虎食暮不從野雀棲【李善注文選陸士衡猛虎行】

否泰殊流窮逹異轍今𨿽及爾春華之美終當後爾秋暉之盛也【李善注文選陸士衡贈斥丘令詩】

陋吾人之拘攣飄萍浮而蓬轉【文選西徵賦】

湯湯川流中有行舟隨波廻轉有似客遊【文選魏文帝善哉行】槁葉待風飄逝將與君違【文選傅咸贈何邵王濟詩】

譬如田野蓬斡流隨風飄【文選潘嶽河陽縣作詩】

幽谷茂纖葛峻巖敷榮條落英隕林趾飛莖秀陵喬卑髙亦何常升降在一朝【文選潘安仁河陽縣作詩】

華衮與緼同歸山藻與蓬茨俱逸【文選任彥升齊文宣王行狀】守分任性惟天所授鳥不假甲於魚不借足於獸何必笑孤竹之貧而羨齊景之富【補文選束晳擬客難】

窟泉之潛不思云翚熙冰之采不羨旭晞混光耀於埃藹者亦曷願滄浪之深秋陽之映乎【補文選郭璞客傲】

鸒鳩飛桑楡海鳥運天池豈不識宏大羽翼不相宜招搖安可翔不若棲樹枝下集蓬蒿間上游園囿籬【藝文類聚人部言志詩】

甘堇荼於飴茈緯蕭艾其如蘭【藝文類聚人部言志賦】

冩水置平地各自東西南北流【藝文類聚人部怨詩】

符子曰鄰人謂展禽曰魯聘夫子夫子三黜無憂色何禽曰春風鼓百艸敷蔚吾不知其茂秋霜降百艸零落吾不知其枯枯茂非四時之悲欣榮辱豈知吾心之憂喜【事類賦艸部艸注】

是貧窮者吉祥之瓶入闇者日失道者月是怖畏者所歸依處煩惱燋熱甘露之水善根者杖般湼槃橋生天者梯度生死船由曠路乘【虛空蔵菩薩經第三】

如患瘡苦以藥塗治痛止爲樂以大苦故謂小苦爲樂非實樂也【三昧法門經卷下】

輕外

視天下悅而歸已猶艸芥也惟舜爲然【孟子離婁上】

富貴之於我如秋風之過耳【吳越春秋吳王壽夢傳】

應侯失韓之汝南秦昭王謂應侯曰君亡國其憂乎應侯曰臣不憂王曰何也曰梁人有東門吳者其子死而不憂其相室曰公之愛子天下無有今子死而不憂何也東門吳曰吾嘗無子無子之時不憂今子死乃卽與無子時同也臣奚憂焉臣亦嘗爲子爲子時不憂今亡汝南乃卽與爲梁餘子同也臣何爲憂【戰國策秦昭襄王】居之如執朽索去之若捐重負【梁書武帝上紀】

生無一日之歡死有萬世之名名者固非實之所取也𨿽稱之弗知𨿽賞之不知與株塊無以異矣【列子楊朱】顏淵問仲尼曰吾嘗濟乎觴深之淵津人操舟若神吾問焉曰操舟可學邪曰可善游者數能若乃夫沒人則未嘗見舟而便操之也吾問焉而不吾告敢問何謂也仲尼曰善游者數能忘水也若乃夫沒人之未嘗見舟而便操之也彼視淵若陵視舟之覆猶其車卻也覆卻萬方陳乎前而不得入其捨惡往而不暇以瓦注者巧以鉤注者憚以黃金注者殙其巧一也而有所矜則重外也凡外重者內拙【莊子逹生】

夫薄願厚惡願美狹願廣貧願富賤願貴茍無之中者必求於外故富而不願財貴而不願勢茍有之中者必不及於外【荀子性惡篇】

所謂自得者全其身者也全其身則與道爲一矣故𨿽遊於江潯海裔馳要防建翠蓋目觀棹羽武象之樂耳聽滔朗奇麗激抮之音揚鄭衞之浩樂結激楚之遺風射沼濵之髙鳥逐苑囿之走獸此齊人之所以淫泆流湎聖人處之不足以怵其精神亂其气志使心怵然失其情性處窮僻之鄕側谿谷之間隠於榛薄之中環堵之室茨之以生茅蓬戶甕牖揉桑爲樞上漏下濕潤浸北房雪霜瀼灖浸潭苽蔣逍遙於廣澤之中而徜徉於山峽之旁此齊民之所爲形植黎累憂悲而不得志也聖人處之不爲愁悴怨懟而不失其所以自樂也是何也則內有以通乎天機而不以貴賤貧富勞逸失其志徳者也故夫烏之啞啞鵲之唶唶豈嘗爲寒暑燥濕變其聲哉【淮南子原道訓】

古之人有居巖穴而神不遺者末世有勢爲萬乘而日憂悲者由此觀之聖亡乎治人而在於得道樂亡乎富貴而在於得和知大已而小天下則幾於道矣【淮南子原道訓】若然者視天下之間猶飛羽浮芥也孰肯分分然以物爲事也【淮南子俶眞訓】

明於死生之分逹於利害之變𨿽以天下之大易骭之一毛無所槪於志也夫貴賤之於身也猶條風之時麗也毀譽之於已猶蚉防之一過也【淮南子俶眞訓】

年衰志憫舉天下而之舜猶卻行而脫屣也【淮南子主術訓】善游者不學刺舟而便用之勁防者不學騎馬而便居之輕天下者身不累於物故能處之【淮南子詮言訓】

侯而求霸者必失其侯霸而求王者必喪其霸故國以全爲常霸王其寄也身以生爲常富貴其寄也【淮南子詮言訓】知己者不可誘以物明於死生者不可卻以危故善游者不可懼以涉【淮南子說林訓】

去天下若遺躧於天下猶然況其細於天下乎【說苑至公】紆朱懷金之樂不如顏氏子之樂顏氏子之樂也內紆朱懷金之樂也外【子學行】

耕而爲食蠶而爲衣衣食周身則余天下之財猶渴者飲河快然以足不羨洪流豈待積斂然後乃富哉君子之用心若此蓋將以名位爲贅癅資財爲塵垢也安用富貴乎【嵇中散集答難養生論】

夫有道者視爵位如湯鑊見印綬如縗絰視金玉如土糞覩華堂如牢獄【抱朴子內篇論仙】

𨿽並日無藜藿之糝不以易不義之太牢也𨿽緼褐無卒嵗之服不肯樂無道之狐白也【抱朴子外篇名實】

徒見其戴黃屋佩玉璽便謂足以纓紼其心矣見其歷山川同民事便謂足以憔悴其神矣豈知至至者之不虧哉【郭子注莊逍遙遊】

視淵若陵故視舟之覆於淵猶車之卻退於阪覆卻𨿽多而不以經懷以其性便故所遇皆閒暇也【郭子注莊逹生】戴晉人曰有所謂蝸者君知之乎曰然有國於蝸之左角者曰觸氏有國於蝸之右角者曰蠻氏時相與爭地而戰伏屍數萬逐北旬有五日而後反誠知所爭者若此之細也則天下無爭矣【郭子注莊則陽】

畫所以飾貌刖者貌已虧殘不復以好醜存懷故拸而棄之【郭子注莊庚桑楚】

懷抱旣昭曠外物徒龍蠖【文選謝靈運富春渚詩】

安貧福所與富貴爲禍媒金玉𨿽髙堂於我賤蒿萊【藝文類聚人部言志詩】

輕九鼎於褰裳視萬乘如脫屣【藝文類聚內典部內典頌】

大富無仁義之行猶園中之鹿欄中之牛也【事文類聚著書論衡】富貴者破骨之斧鋸載罪之舟車適足誨愆要辱爲伐命之兵非佳事也【太平禦覽道部養生】

譬如稱譽幻人者亦不增若不稱譽者亦不減聞善不喜聞惡不怒如是【道行波羅宻經卷三】

譬如諸河流水盈滿若人讚毀悉皆順流若逆流者無有是處【法集經欲一】

富貴暫有猶如電光如熖速滅又如象耳動搖不停亦如虵舌鼓動不息又如朝露見日則幹【大莊嚴經論卷五】

諭林卷四十三﹤子部﹐類書類﹐諭林﹥

欽定四庫全書

諭林卷四十四

明徐元太撰人事門【四十二】

貴全

天有四時得以成嵗雷霆以振之霜雪以齊之春陽以暖之雲雨以潤之然後能相育也天且弗違而況於人乎【春秋正義莊公二十二年】

鄭曰樂之器彈其宮則眾宮應然而不足樂是以變之使雜也【史記樂書注】

天見其明地見其光君子貴其全也【荀子勸學篇】

視方寸於牛不知其大於羊總視其體乃知其大相去之逺【淮南子說山訓】

見虎一文不知其武見驥一毛不知善走【淮南子說林訓】行一棊不足以見智彈一不足以見悲【淮南子說林訓】夫五音之數不過宮商角徴羽然而五之琴不可鼔也必有細大駕和而後可以成曲今畫龍首觀者不知其何獸也具其形則不疑矣【淮南子要略】

人耳缺目完以目完稱人體全不可從也人桀於刺虎怯於擊人而以刺虎稱謂之勇不可聽也身無敗缺勇無不進乃爲全耳【王充論衡儒增篇】

所謂術者內修形神使延年愈疾外攘邪惡使禍害不幹比之琴瑟不可以孑弦求五音也方之甲冑不可以一紮待鋒刃也何者五音合用不可闕而鋒刃所集不可少也【抱朴子內篇防防】

偏才不足以經周用只長不足以濟眾短是以雞知將旦不能究陰陽之歷數鵲識夜半不能極晷景之道度山鳩知晴雨於將來不能明天文蛇螘知濳泉之所居不能逹地理【抱朴子外篇博諭】

臘者大祭備物而殽有膍【音皮】胲【音該】此𨿽從散禮應具不可散棄也【莊子音義庚桑楚】

四體合則渾成人五美備則混爲聖【子法言注問道篇】

火燭一隅則半室無光骨節早成身心不長【意林呂氏春秋】文軒六駛是無四寸之鍵則車不行小亡則大者不成也【藝文類聚舟車部車】

一枝踡曲終危九層之臺一股岑蹄必傷千里之駕【文苑英華庾信藩王讓官表】

一陰一陽交春夏秋冬備而萬情生焉一柔一剛交東南西北備而萬形成焉一辟一翕交平上去入備而萬聲生焉一唱一和交開發收閉備而萬音成焉【玉海藝文小學】一輪不爲車二輪亦不成亦不由於余要假人與牛並具於輻轄二輞相資備轅軛兼絡繩爾乃得名車【大寶積經卷一百二十】

如車隻輪如鳥一翼決定不能翔空致逺【大方廣佛華嚴經卷十一】譬如車乘闕其一輪假令善能禦者亦不能進【蘇婆呼童子經卷上】

譬如一目之牛周行邊際當知彼牛其何能行【尼拘陀梵志經上】

譬如有城若干家居東西南北合乃爲城色亦如是亦不一色爲色陰也【修行道地經五陰品】

那先問王言名車何所爲車者軸爲車耶王言軸不爲車那先言輞爲車耶王言輞不爲車那先言輻爲車耶王言輻不爲車那先言轂爲車耶王言轂不爲車那先言轅爲車耶王言轅不爲車那先言軛爲車耶王言軛不爲車那先言輿爲車耶王言輿不爲車那先言扛爲車耶王言扛不爲車那先言蓋爲車耶王言蓋不爲車那先言合聚是諸材木著一面寕爲車耶王言合聚是諸材木著一面不爲車也那先言假令不合聚是諸材木寧爲車耶王言不合聚是諸材木不爲車那先言音聲爲車耶王言音聲不爲車那先言何所爲車者王便黙然不語那先言佛經說之如合聚是諸材木用作車因得車人亦如是合聚頭面耳鼻口頸項肩臂骨肉手足肝肺心脾腎腸顏色聲響喘息苦樂善惡合聚名爲人【那先比丘經卷上】

具三種徳方能善射一由弓徳二由箭徳三由中的徳【瑜伽師地論卷七十一】

譬如車二輪不壊能有所至一輪壊不能有所至【阿毘曇八揵度論卷十七】

譬如鷹鳥二翅不壊能飛至空一翅壊不能至空【阿毘曇八揵度論卷十七】

貴通

勉勸天下徙有之無魚鹽徙山林木徙川澤交易其所居積【孔氏傳書益稷】

大伯端委以治周禮仲雍嗣之斷髮文身臝以爲飾豈禮也哉有由然也【左傳哀公七年】

吾豈匏也哉焉能系而不食【論語陽貨】

一逹爲之道路二逹謂之岐旁三逹謂之劇旁四逹謂之衢五逹謂之康六逹謂之莊七逹謂之劇八逹謂之崇期九逹謂之逵【爾雅】

夫啾發投曲感耳之聲合之律度淫防而不可聽者非韶夏之樂也因執合變偶時之防風移俗易乖忤而不可通者非君子之法也【前漢書敍傳上】

馮子以爲大人之徳不碌碌落落如石風興雲蒸一龍一蛇與道翺翔與時變化夫豈守一節哉【後漢書馮衍列傳】安能斷江漢之流爲激石之淸【魏志管輅傳注】

夫應龍以屈伸爲神鳯皇以嘉鳴爲貴何必隠形於天外潛鱗於重淵者哉【吳志吾燦傳】

應龍以屈伸爲靈大人以知機爲美【晉書呂隆傳】

動則行乎至通之路靜則入乎大順之門泰則翔乎寥廓之宇否則淪乎渾冥之泉【晉書潘尼傳】

執藥隨親非情謬於甘苦揮斤斬毒豈忘痛於肌膚蓋以先疑後順忠焉必往忍小存大𨿽愛必從【宋書臧質傳】聖人念繞桎之不脫湣黏膠之難離【陳書傅縡傳】

桓公問於管子曰衡有數乎管子對曰衡無數也衡者使物一髙一下不得常固桓公曰然則衡數不可調耶管子對曰不可調調則澄澄則常常則髙下不貳髙下不貳則萬物不可得而使固【管子輕重乙】

彼且爲嬰兒亦與之爲嬰兒彼且爲無町畦亦與之爲無町畦彼且爲無崖亦與之爲無崖【莊子人問世】

臘者之有膍【皮】胲【該】可散而不可散也觀室者周於寢廟又適其偃焉爲是舉移是【莊子庚桑楚】

去就之際反覆量宜如員環之轉因彼變化𨿽傍者莫知其所爲【鬼穀子內揵注】

與時遷徙與世偃仰緩急嬴拙府然若渠堰櫽括之於己也曲得所謂焉然而不折傷故君子之度已則以繩接人則用抴【荀子非相】

文久而息節族久而絕守法數之有司極禮而褫【荀子非相篇】

孔子曰龍食乎淸而遊乎淸螭食乎淸而遊乎濁魚食乎濁而遊乎濁今丘上不及龍下不若魚丘其螭邪夫欲立功名者豈得中繩哉救溺者濡追逃者趨【呂氏春秋舉難】夫善射者有儀表之度如工匠有規矩之數此皆所得以至於玅然而奚仲不能爲逢蒙造父不能爲伯樂也是曰諭於一曲而不通於萬方之際也【淮南子俶眞訓】

行險者不得履繩出林者不得直道夜行瞑目而前其手事有所至而明有不害人能貫防防入於昭昭可與言至矣【淮南子繆稱訓】

夫胡人見黂不知其可以爲布也越人見毳不知其可以爲旃也故不通於物者難與言化【淮南子齊俗訓】

誳寸而伸尺聖人爲之小枉而大直君子行之【淮南子汜論訓】言而必信期而必當天下之髙行也直躬其父攘羊而子証之尾生與婦人期而死之直而證父信而溺死𨿽有直信孰能貴之夫三軍矯命過之大者也秦穆公興兵襲鄭過周而東鄭賈人髙將西販牛道遇秦師於周鄭之間乃矯鄭伯之命犒以十二牛賔秦師而卻之以存鄭國故事有所至信反爲過誕反爲功【淮南子泛論訓】今世之爲武者則非文也爲文者則非武也文武更相非而不知時世之用也此見隅曲之一指而不知八極之廣大也故東面而望不見西墻南面而視不覩北方惟無所向者則無所不通【淮南子汜論訓】

周公事文王也行無専制事無由己身若不勝衣言若不出口有奉持於文王洞洞屬屬如將不能恐失之可謂能子矣武王崩成王防少周公繼文王之業履天子之籍聽天下之政平夷狄之亂誅管蔡之罪負扆而朝諸侯誅賞制斷無所顧問威動天地聲懾海內可謂能武矣成王旣壯周公屬籍致政北面委質而臣事之請而後爲復而後行無擅恣之志無伐矜之色可謂能臣矣故一人之身而三變者所以應時矣【淮南子汜論訓】

昔者神農無制令而民從唐虞有制令而無刑罰夏后氏不負言殷人誓周人盟逮至當今之世忍詢而輕辱貪得而寡羞欲以神農之道治之則其亂必矣【淮南子汜論訓】夫有形埓者天下公見之有篇籍者世人學之此皆以形相勝者也善形者弗法也【淮南子兵略訓】

夫聖人之屈者以求伸也枉者以求直也故𨿽出邪辟之道行幽昧之塗將欲以直大道成大功猶山林之中不得直道拯溺之人不得不濡足也【淮南子泰族訓】

水之性淖以淸窮谷之污生以靑苔不治其性也掘其所流而深之茨其所決而髙之使得循勢而行乘衰而流𨿽有腐髊流漸弗能污也其性非異也通之與不通也風俗猶此也【淮南子泰族訓】

六爻有吉凶四時變更不可執一以爲規【京氏易傳損】朝廷之士爲祿故入而不出山林之士爲名故往而不返入而不能出往而不能返通移有常聖也【韓詩外傳】故追亡者趨拯溺者濡今民防溝壑𨿽欲無濡豈得已哉【鹽鐵論論儒】

直而不能枉不可與大任方而不能圜不可與長存【說苑談叢】

夫艸木之中霜霧不可以風過淸水明鏡不可以形遁也通方之人不可以文亂【新序善謀】

或曰聖人之道若天天有常矣奚聖人之多變也曰聖人固多變【子君子篇】

子未覩禹之行水歟一東一北行之無礙也君子之行獨無礙乎如何直往也水避礙則通於海君子避則通於理【子君子】

次二時七時九軫轉其道測曰時七時九不失當也【太經第三更】

縣道不通於野野路不逹於邑騎馬乘舟者必不由也故血脈不通人以甚病【王充論衡別通篇】

救火拯溺義不得好辯論是非言不得巧入澤隨不暇調足深淵捕蛟不暇定手【王充論衡自紀篇】

一時之制可反而用也一時之吉可反而凶也【周易略例明卦】吾見溝澮不疑江海之大覩丘陵則知有泰山之髙也若守藥則棄宅見交則非賒是海人所以終身無山山客曰無大魚也【嵇中散集答釋難宅無吉凶攝生論】

信其心智所知及而不知所知之有極者膚識也誠其耳目所聞見而不知視聽之有限者俗士也【張湛注列子湯問】盤旋揖讓非禦冦之容摜甲纓冑非廟堂之飾垂紳振佩不可以揮刃爭鋒規行矩步不可以救火拯溺【抱朴子外篇博諭】

寢廟則以燕享屏厠則以偃溲當其偃溲則寢廟之是移於屏厠矣是非之移一彼一此誰能常之故至人因而乘之則均矣【郭子注莊庚桑楚】

山中人不信有魚大如木海上人不信有木大如魚漢武不信膠魏文不信火布胡人見錦不信有虫食樹吐絲所成昔在江南不信有千人氊帳及來河北不信有二萬斛船皆實驗也【顏氏家訓歸心】

冬之徳陰而有寒炎蕭丘夏之徳陽而有霜霰以天地之徳由不能一於陰陽況其賢聖豈能一於萬民哉【劉子從化】

動情不能得由一塗由一塗不可以應萬變應萬變而不失其正者惟旁通乎【子法言注問明篇】

岀申威於河外何猛气之咆勃入屈節於廉公若四體之無骨【文選西徵賦】

事之急者不能安言心之痛者不能緩聲【補文選劉陶論盜賊疏】飛鳥遺迹蟬蛻亡殻騰虵棄鱗神龍喪角至人能變逹士拔俗【廣文選仲公理述志詩】

夫以水性沈柔入隘則駛方之人情固知迫隘之地無得保其純美【世說新語尢悔】

山必有阜河必有曲江漢東流必有回復【意林任子】

居不必阨食不求簞豈獨蓬蓼可永而隆棟招患奚必膏粱非美而飲防以餐【藝文類聚居處部室賦】

三王之治如環之無端如水之勝火【太平禦覽皇王部敍皇王上】事不可預設而變不可先圖猶痛不可先摩而癢不可先折五味不可以升斗和琴瑟不可以尺寸調也【道徳經指歸卷七】

月有小大日有短長萬物並至不可勝量【黃帝素問內經寶命全形論】

夫陳爼豆於壘門建旌旗於朝堂衣狐裘以當蕤賔被絺以禦黃鐘非不麗也乖其處非其時也故持孔子之術入商鞅之門賫孟軻之說詣蘇張之庭功無分寸過有丈尺矣【明集牟子理惑論】

貴忘

潛遊者不識其水巢棲者非辯其林飛沈所至何問其主【南史孔淳之隠逸傳】

常以言翹明其與人也其愛人也其有徳於人也以此爲友則不親以此爲交則不結以此有徳於人則不報故曰見與之友幾於不親見愛之交幾於不結見施之徳幾於不報四方之所歸心行者也【管子心術】

夫須防無忘其爲賢者必困其性百步之中無忘其爲容者必累其形【文子符言】

知物之僞者不必去物譬如見土牛木馬𨿽情存牛馬之名而心忘牛馬之實【闗尹子八籌】

宋陽裏華子中年病忘朝取而夕忘夕與而朝忘在塗則忘行在室則忘坐今不識先後不識今闔室毒之謁史而卜之弗占謁巫而禱之弗禁謁醫而攻之弗已魯有儒生自媒能治之華子之妻子以居室之半請其方儒生曰此固非卦兆之所占非祈請之所禱非藥石之所攻吾試化其心變其慮庶幾有瘳乎於是屏左右獨與居室七日莫知其所施爲也而積年之疾一朝都除華子旣悟乃大怒黜妻罰子操戈逐儒生宋人執而問其以華子曰曩吾忘也蕩蕩然不知天地之有無今頓識旣往數十年來存亡得失哀樂好惡擾擾萬緒起矣吾恐將來之存亡得失哀樂好惡之亂吾心如此也須防之忘可復得乎【列子周穆王】

闉跂攴離無脤說衞靈公靈公說之而視全人其脰肩肩甕防大癭說齊桓公桓公說之而視全人其脰肩肩故徳有所長而形有所忘人不忘其所忘而忘其所不忘此謂誠忘【莊子徳充符】

介者拸畫外非譽也胥靡登髙而不懼遺死生也【莊子庚桑楚】

魚相造乎水人相造乎道相造乎水者穿池而養給相造乎道者無事而生定故曰魚相忘乎江湖人相忘乎道術【莊子大宗師】

泉涸魚相與處於陸相呴以濕相濡以沫不如相忘於江湖與其譽堯而非桀也不如兩忘而化其道【莊子大宗師】今大冶鑄金金踴躍曰我且必爲鏌鋣大冶必以爲不祥之金今一犯人之形而曰人耳人耳夫造化者必以爲不祥之人今一以天地爲大鑪以造化爲大冶惡乎往而不可哉【莊子大宗師】

工倕旋而蓋規矩指與物化而不以心稽故其靈臺一而不桎忘足屨之適也忘要帶之適也知忘是非心之適也不內變不外從事防之適也始乎適而未嘗不適者忘適之適也【莊子逹生】

施於人而不忘非天布也商賈不齒𨿽以士齒之神者弗齒【莊子列禦防】

百里奚爵祿不入於心故飯牛而牛肥使秦穆公忘其賤與之政也有虞氏死生不入於心故足以動人【莊子田子方】

楊子過於宋東之逆旅有妾二人其惡者貴美者賤楊子問其故逆旅之父答曰美者自美吾不知其美也惡者自惡吾不知其惡也楊子謂弟子曰行賢而去自賢之心焉往而不美【韓非子說林上】

政之適也君臣相忘於治魚相忘於水獸相忘於林人相忘於世故曰天也【王充論衡自然篇】

夫物未嘗有謝生於自然者而必欣賴於鍼石故理至則迹滅矣【郭子注莊逍遙遊】

𨿽負萬鈞忽然不覺重之在身𨿽應萬務泯然不覺事之在已【郭子注莊養生主】

慕賞乃善故賞不能供畏罰乃止故罰不能勝忘賞罰而自善性命乃大足耳【郭子注莊在宥】

必服恭儉非忘儉而儉也拔岀公忠非忘忠而忠也故𨿽無阿私而不足以勝矯詐之任此皆自處髙顯若臺觀之可覩將使物不止於性分而矯跂自多以附之亢足投迹不安其本步也【郭子注莊天地】

泉涸而魚相呴濡言仁義之譽皆生於不足若相忘於江湖斯乃忘仁而仁者也【郭子注莊天運】

謀而後知非自然也故至知不謀譬之五蔵未嘗相親而仁已至故至仁無親【郭子注莊庚桑楚】

忘中者非羿自是者非堯【郭子注莊徐無鬼】

萬民不識主之所務故可安也四胑九竅不諭心之所導故可全也【道徳經指歸卷十一】

諺云人不知身爲聖馬不知身爲龍【玉皇本行集經】

譬如木火因手因鑽而得生火木火之生終不念言是手鑽生火亦不言我能自生【海空智蔵經持誡品】

譬如明鏡照眾色像了了明淨無所障蔽而此明鏡終不自言我能明照【大乘妙林經】

譬如盛日𨿽破眾闇而不念言我能破彼【波羅宻多經卷五百六十七】

又如麗日𨿽照十方而不念言我能徧照【波羅宻多經卷五百六十七】

昔天尊在恆水邊廣說經法時有放牛老公拄杖而聽不覺杖下有蝦蟆蝦蟆聽經意美亦不覺背上有杖遂久蝦蟆命終其神卽生天上【阿育王譬諭經基】

知止

如酌老者之酒則當如孔之有取孔者器中之所受也器之所受有大小滿則止猶老者所勝有多少亦足則停【毛詩正義角弓】

楚狂接輿歌而過孔子曰鳯兮鳯兮何徳之衰【論語防子】譬之如室旣鎭其甍矣又何加焉【國語晉】

蘇厲謂白起曰楚有養由基者善射去栁葉者百步而射之百發百中左右皆曰善有一人過曰善射可教射也矣養由基曰人皆善子乃曰可教射子何不代我射之也客曰我不能教子支左屈右夫射栁葉者百發百中而不以善息少焉气力倦弓撥矢鉤一發不中前功盡矣【戰國策周赧王】

蔡澤謂應侯曰君獨不觀博者乎或欲大投或欲分功此皆君之所明知也今君相秦計不下席謀不岀廊廟坐制諸侯利施三川君之功極矣此亦秦之分功之時也【戰國策秦昭襄王】

陳軫謂昭陽曰令尹貴矣主非置兩令尹也臣竊爲公譬可也楚有祠者賜其舍人巵酒舍人相謂曰數人飲之不足一人飲之有餘請畫地爲蛇先成者飲酒一人蛇先成引酒且飲乃左手持巵右手畫蛇曰吾能爲之足未成一人之蛇成奪其巵曰蛇固無足子安能爲之足遂飲其酒爲蛇足者終亡其酒今君相楚而攻魏破軍殺將得八城不弱兵欲攻齊齊畏公甚公以是爲名亦足矣官之上非可重也戰無不勝而不知止者身且死爵且後歸猶爲蛇足也【戰國策齊閔王】

譬猶鐘鳴漏盡而夜行不休【魏志田豫傳】

氛祲旣澄日月自朗臣亦何可爝火不息【晉書阮籍傳】圓行方止物之定質修之不已則溢髙之不已則栗馳之不已則躓引之不已則疊是故去之宜疾【南史王曇首憎防傳】有人去鄕土離六親廢家業遊於四方而不歸者何人哉世必謂之爲狂蕩之人矣又有人鐘賢世矜巧能修名譽誇張於世而不知己者亦何人哉世必以爲智謀之士【列子天瑞】

北陸閉蟄隠伏不出目盲耳聾道路不通【焦氏易林屯之中孚】蛇行蜿蜒不能上阪履節安居可以無憂【焦氏易林剝之節】夜視失明不利逺鄕【焦氏易林大畜之渙】

安牀厚褥不得久宿【焦氏易林家人之睽】

理盡者不可責有餘一至者不可求兼濟故洪濤之末不能蕩浮萍衝風之後不能颺輕塵勁弩之餘力不能洞霧縠西頹之落暉不能照山東【抱朴子外篇廣譬】

夫莢奔而不止者尠不傾墜淩波而無休者希不沈溺弄刃不息者傷刺之由也斫擊不輟者缺毀之原也盈則有損自然之理周廟之器豈欺我哉【抱朴子外篇知止】尺波歸海恆嘆不居爝火爲薪猶悲假續況復星回日薄通人有乞老之言鐘鳴漏盡前史有夜行之誡【藝文類聚人部老表】

俛音赴曲操終則僕傾身舉重力殫斯斃【藝文類聚人部老表】役壯休老上典所優晨行暮息事身恆分若夫黃未已非狄駕之衞筋力爲用豈彊飯之時【藝文類聚職官部僕射表】年過七十而以居位譬猶鐘鳴漏盡夜行不休【藝文類聚職官部衞尉】

驅奔效駕先輟於羸駘翔進賀成近遺於鎩翮彼常知暮而況臣哉【文苑英華庾信請致仕一表】

字說曰貈善睡則於宜作而無作於宜覺而無覺不可以渉難矣舟以渉難利則渉否則止貈舟在右能止者也【埤雅品物門貉】

譬如甘蔗旣被壓已滓無復味【海空智蔵經持誡品】

知足

子謂衞公子荊善居室始有曰茍合矣少有曰茍完矣富有曰茍美矣【論語子路】

人不患其不知患其爲詐也不患其不勇患其爲暴也不患其不富患其亡厭也【前漢書景帝紀】

夫人之性陵上猶水之趣下也益而不已必決升而不已必困始於匹夫行義不惇終於皇輿爲之敗績固不可不愼也【晉書庾峻傳】

且能約其躬則儋石之稸以丰茍肆其欲則海陵之積不足【晉書東晳傳】

胥靡有免死罪時活今不知足者之憂終身不解【韓非子解老】

夫遊沒者不求沐浴已自足其中矣故食艸之獸不疾易藪水居之虫不疾易水行小變而不失常【淮南子說山訓】近敖倉者不爲之多飯臨江河者不爲之多飲其滿腹而已【淮南子說林訓】

夫錦績紛華所服不過溫體三牲大牢所食不過充腹知以身取節者則知足矣【孔叢子居衞】

抱闗執籥以守漏刻則臣之心厭飫足矣【蔡中郎集讓尙書】且鷦鷯巢林不過一枝鼯鼠飲河不過滿腹小人之情求足而已【蔡中郎集讓髙陽侯】

茍足於其性則𨿽大鵬無以自貴於小鳥小鳥無羨於天地而榮願有餘矣故小大𨿽殊逍遙一也【郭子注莊逍遙遊】搖頭鼓缶秦之樂也秦人樂之此故不願天帝之音【李善注文選陸士衡演連珠】

其爲實乎則執杓而飲河者不過滿腹棄室而灑兩者不過濡身過此以往弗能受也【文選李康運命論】

放身而居體逸則安肆口而食屬厭則充是以王鮪登爼不假吞波之魚蘭膏停室不思銜燭之龍【文選陸機演連珠】聽極於音不慕鈞天之樂身足於防無假垂天之云是以蒲宻之黎遺時雍之世丰沛之士亡桓撥之君【文選陸機演連珠】

俛仰生榮華咄嗟復雕枯飲河期滿腹貴足不願余巢林棲一枝可爲逹士模【文選左思詠史詩】

蓋聞修已知足慮得其逸甘榮昧進志忘其審是以飲河滿腸而求安愈泰緣木務髙而畏下滋甚【廣文選謝恵連連珠】饑者易食寒者易衣臣之謂矣【藝文類聚封爵部親戚封表】

士生一世但取衣食足乘下澤車禦欵叚馬爲郡吏守墳墓鄕裏稱善人斯可矣【藝文類聚獸部馬】

方丈之食不過一飽綈袍之繡不過一暖【太平禦覽飲食部食下】古牋云偃防飲河止於滿腹鷓鴣銜葉才能覆身【埤雅品物門鷓鴣】

量腹而進松木度形而衣薜蘿淡然已足【何氏語林棲逸】

諭林卷四十四

欽定四庫全書

諭林卷四十五

明徐元太撰人事門【四十三】

各得

鴉鳥岀食在野甚飽羣飛而歸提提然凡人之父子兄弟岀入宮庭相與飲食亦提提然樂【鄭氏箋詩小弁】

民有寢廟獸有茂艸各有攸處徳用不擾【左傳襄公四年】在野者龍逸在朝者鳯集【晉書束晳傳】

用殊函矢雙美奚躓談異矛戈兩濟何傷【宋書顧覬之傳】東西正相反而相對各當其所居若左右之不相雜故不害其方也【公孫龍子通變論注】

故小而行大則滔窕而不親大而行小則陿隘而不容貴賤不失其體而天下治矣【淮南子本經訓】

聖人之道猶中衢而致尊邪過者斟酌多少不同各得其所宜是故得一人所以得百人也【淮南子繆稱訓】

東風啟戶黔啄翻舞各樂其類咸得生處【焦氏易林賁之否】蜎飛蠕動各有配偶小大相保咸得其所【焦氏易林臨之豫】飾貌以彊類者失形調辭以務似者失情百夫之子不同父母殊類而生不必相似各以所稟自爲佳好【王充論衡自紀篇】

夫好尙不可以一槪杚趨捨不可以彼我易也夫欲隮閬風陟嵩華者必不畱行於丘垤意在乎遊南溟泛滄海者豈暇逍遙於潢洿是以注淸聽於九韶者巴人之聲不能悅其耳烹大牢饗方丈者荼蓼之味不能甘其口鵾鵬戾赤霄以髙翔鶺鴒傲蓬林以鼔翼洿隆殊途亦飛之極晦朔甚促朝菌不識蜉蝣怱怱於寸陰野馬六月而後息鯈鮒泛濫以防鱗靈虯勿用乎不測行業乖舛意何可得【抱朴子外篇守塉】

夫斥鷃不以蓬榛易雲霄之表王鮪不以幽岫滄海之曠虎豹入廣廈而懷悲鴻鶤登嵩巒而含慼物各有心安其所長莫不泰於得意而慘於失所也【抱朴子外篇逸民】夫大鳥一去半嵗至天池而息小鳥一飛半朝槍楡枋而止此比所能則有問矣其於適性一也【郭子注莊逍遙遊】庖人屍祝各安其所司鳥獸萬物各足於所受帝堯許由各靜其所遇此乃天下之至實也【郭子注莊逍遙遊】

各美其所美則萬物一美也各是其所是則天下一是也【郭子注莊徳充符】

各知其極物安其分逍遙者用其本步而遊乎自得之塲矣【郭子注莊秋水】

夫至仁者百節皆適則終日不自識也聖人在上非有爲也恣之使各自得而已耳【郭子注莊天運】

駑驥各適性而足馬之眞性非辭鞍而惡乘但無羨於榮華耳有意治之則不治矣【郭子注莊馬蹄】

士之所能各有其極若四時之不可易也當其時物順其倫次則各有用矣是以順嵗則時序易性則不物【郭子注莊徐無鬼】

心膂有位股肱有經豈以處下爲戚爲榮各安其所舉體用平【藝文類聚人部隠逸上箴】

取捨歿繆畏喜殊方故鶉鷃髙飛終日馳鶩而志在乎蒿苗鴻鵠髙舉逕歷東西通千逹萬而志在乎陂池鸞鳯翺翔萬仞之上優遊太淸之中而常以爲卑延頸舒翼淩蒼云薄日月髙翔逺逝曠時不食往來九州棲息八極乃得其宜三者殊便皆以爲娛【道徳經指歸卷七】

猶如燈一燈之百千萬燈一時俱照光明無損前燈後燈無優無劣智慧者亦復如是【無上內祕蔵經妙徳品】萬物盜天地之精以生成人盜萬物之形以禦用萬物盜人之力以種植彼此相盜各獲其宜【天機經安】

如摩尼珠以加私國防而以褁之不相染著何以故彼此淨故【淨行法門經卷下】

譬如種種燻色置一器中燻種種衣復以眾雜染色置一器中染所燻衣隨其所燻受色不同而彼諸色不生分別羌別之心【法集經欲一】

譬如龍王降雨普與天下雨無差別大樹大艸根大故多受小樹小艸根小故少受【大智度論卷十九】

如大淸涼美池無量眾生前後來飲各飽而去【大智度論卷五十三】

金玉不相傷精魄不相妨【明集牟子理惑論】

自得

理定於心不期俗賞情貫於時無悲世辱故芬芳各性不待汨渚之哀明白爲寶無假荊南之哭【南齊書劉祥傳】鷦鷯巢於深林不過一枝偃鼠飲河不過滿腹歸休乎君予無所用天下爲【莊子逍遙遊】

夫得者困可以爲得乎則鳩鴞之在於籠也亦可以爲得矣且夫趣捨聲色以柴其內皮弁鷸冠搢笏紳修以約其外內支盈於柴柵外重纒繳睆睆然在纒繳之中而自以爲得則是罪人交臂歷指而虎豹在於囊檻亦可以爲得矣【莊子天地】

孔子窮於陳蔡之間七日不火食左據槁木右擊槁枝而歌焱氏之風有其具而無其數有其聲而無宮角木聲與人聲犁然有當於人之心【莊子山木】

子貢曰吾不知天之髙也地之下也古之得道者窮亦樂通亦樂所樂非窮通也道徳於此則窮通爲寒暑風雨之序也【莊子讓王】

曾子居衞緼袍無表顏色腫噲手足胼胝三日不舉火十年不制衣正冠而纓絕捉衿而肘見納屨而踵決曵縰而歌商頌聲滿天地若岀金石天子不得臣諸侯不得友故養志者忘形養形者忘利致道者忘心矣【莊子讓王】心平愉則色不及傭而可以養目聲不及傭而可以養耳蔬食菜而可以養口麤布之衣麤紃之履而可以養體屋室廬庾葭槁蓐尙機筵而可以養形【荀子正名篇】所謂樂者豈必處京臺章華遊雲夢沙丘耳聽九韶六瑩口味煎熬芬芳馳騁夷道釣射鷫鷞之樂乎吾所謂樂者人得其得者夫得其得者不以奢爲樂不以廉爲悲與陰俱閉與陽俱開故子夏心戰而臞得道而肥聖人不以身役物不以欲滑和是故其爲樂不欣欣其爲悲不惙惙是故有以自得也喬木之下空宂之中足以適情無以自得也𨿽以天下爲家萬民爲臣妾不足以養生也夫建鐘鼓列管席旃茵旄象耳聽朝歌北鄙靡靡之樂齊靡曼之色陳酒行觴夜以繼日彊弩弋髙鳥走犬逐狡兔此其爲樂也焱焱赫赫然若有所誘慕解車休馬罷酒徹樂而心忽然若有所防悵然若有所忘也是何則不以內樂外而以外樂內樂作而喜曲終而悲失其得者也【淮南子原道訓】

誠中之人樂而不忣如鶚好聲熊之好經夫有誰爲矜【淮南子繆稱訓】

天下有至貴而非勢位也有至富而非金玉也有至壽而非千嵗也原心反性則貴矣適情知足則富矣明死生之分則壽矣【淮南子繆稱訓】

次四拂其系絕其纗佚厥心測曰拂系絕纗心誠快也【太經第二樂】

一枝足以戢鸞羽何煩乎丰林潢洿足以泛龍鱗豈事乎滄海藜藿嘉於八珍寒泉防於醽醁躡履美於赤舄緼袍麗於兗服把撞安於杖鉞鳴條樂乎絲竹茅茨艶於丹楹采椽珍於刻桷登嵩峯爲臺榭庇巖霤爲華屋積篇章爲敖庾寶談爲金玉【抱朴子外篇嘉遁】

未若遊神典文吐故納新求飽乎耒耜之端索緼乎杼軸之間腹仰河而已滿身集一枝而余安萬物蕓蕓化爲埃塵矣【抱朴子外篇逸民】

醇而不雜斯則富矣身不受役斯則貴矣若夫剖符有土所謂祿利耳非富貴也【抱朴子外篇逸民】

遺身而自得故行若曵枯木止若聚死灰【郭子注荘逍遙遊】以小求大理終不得各安其分則小大俱足矣若秋毫不求天地之功則周身之餘皆爲棄物天地不見大於秋毫則顧其形象才自足耳【郭子注莊秋水】

爾乃龍吟方澤虎嘯山丘注云言已從容吟嘯類乎龍虎【李善注文選歸田賦】

故能虯驤慶霄而不紲豢龍之轡鳯鳴瑤林而不屈伶倫之籠豈必欣太淸而樂瓊藹哉【廣文選庾元規翟徴君贊】

善釣者不易淵而釣君子不鄰席而追道【意林物理論】百日之饑一朝而飽豈復覺向者之餒乏耶【太平禦覽道部養生】家有千金之玉而不知猶之貧也良工治之則富弇二國身有至貴而不知猶之賤也聖人告之則貴最天下【太平禦覽人事部富下】

入吾室者但有淸風對吾飲者惟當明月【何氏語林言志】如堅翅鳥飛騰虛空自在翺翔久不墮地𨿽依空戲而不據空亦不爲空之所拘礙【波羅宻多經三百三十二】

又如比丘得神足通從海此岸到於彼岸周旋四洲無能礙者【大乘造像功徳經卷下】

譬如飛鳥飛行空中無所觸礙以空爲地不畏虛空【修行道地經菩薩品】

如空中鳥逺逝無礙【法句經羅漢品】

彼見其門我覩其室彼采其華我取其實彼求其備我守其一【明集牟子理惑論】

譬若臨河飲水飽而自足焉知其餘哉【明集牟子理惑論】四信云何先信法次信佛後信僧及戒耶答曰譬如人重病服藥若病愈則信藥妙藥妙必由師則信師也𨿽師妙藥良要由善看病人則信看病人也三事𨿽妙要由我能消息則信我也法中四信亦復如是觀實相見諦時煩惱卽除則信法妙也三寶𨿽妙要行之由我戒業淸淨故累病得除則信戒也【羅什譯維摩詰經菩薩品】

世王自在於民法王自在於法【僧肇注維摩詰經佛國品】

日月不期去闇而闇自除岀家不期摧外道而外道自消也【僧肇注維摩詰經弟子品】

有獲

六四悔亡田獲三品【易巽】

以斯解險無險不濟能獲隠伏如似田獵而獲窟中之狐【周易正義解】

園有桃其實之殽○園有棘其實之食【詩國風園有桃】

獲之挃挃【音窒】積之栗栗其崇如墉其比【去聲】如櫛【側瑟反○詩頌良耜】

曾孫之稼如茨如梁曾孫之庾如坻【音池】如京【詩小雅甫田】嗟爾朋友予豈不知而作如彼飛虫時亦弋獲【詩大雅桑柔】園有桃得其實爲之殽以興國有民得其力爲君用【毛詩正義園有桃】

艸穢旣除而禾稼茂禾稼茂而谷成熟谷成熟而積聚多如墉也如櫛也以言積之髙大且相比迫也【鄭氏箋詩良耜】耕鉏不以水旱息必獲丰年之收【杜氏解左傳昭公元年】

耕鉏不息必有丰年之收以諭禮信不愆必爲諸侯之長也【春秋正義昭公元年】

昔者王豹處於淇而河西善謳緜駒處於髙唐而齊右善歌華周梁之妻善哭其夫而變國俗有諸內必形諸外爲其事而無其功者髠未嘗覩之也【孟子告子下】此秦所禱祀而求也今已得之矣【史記韓世家】

違覆而得中猶棄敝蹻而獲珠玉【蜀志董和傳】

夫芬芳起於椒蘭淸響生乎琳瑯命世而作佐者必垂可大之餘風髙尙而邁徳者必有明勝之遺事【晉書習鑿齒傳】如苗之有衍我是以庇其榮而食其實【子華子神气】鄭人緩也呻吟防氏之地祗三年而緩爲儒河潤九里澤及三族【莊子列禦冦】

彭祖九子據徳不殆南山松栢長壽嘉福【焦氏易林幹之蠱】江河淮海天之奧府眾利所聚可以饒有【焦氏易林幹之觀】膏澤肥壤農人丰敞【焦氏易林坤之咸】

鱉列市河海饒有長財善賈商季悅喜【焦氏易林屯之震】獐鹿雉兔羣聚東圃盧黃白脊俱往追逐九齚十得君子有喜【焦氏易林蒙之復】

望雞得雛求馬獲駒【焦氏易林蒙之解】

曵綸江海釣掛魴鯉【焦氏易林需之損】

握珠懷玉還歸其鄕【焦氏易林訟之壯】

蜲蛇循流東求大魚預且舉网庖人歌謳【焦氏易林小畜之訟】探巢得雛鳩鵲俱來【焦氏易林履之渙】

求我所有買鮪得鯉【焦氏易林泰之大壯】

日中爲市各抱所有交易貨貲含味懷寶【焦氏易林泰之升】求兔得獐過其所望【焦氏易林泰之明夷】

桃李花實累累日息長大成熟甘美可食爲我利福【焦氏易林泰之小過】

把珠入口爲我利寶【焦氏易林否之履】

龍隅求泉置云影從【焦氏易林同人之蠱】

陶朱白圭善賈息資三致千金徳施上仁【焦氏易林同人之大畜】北方多橘柚所聚荷囊載香盈我筐筥【焦氏易林謙之大過】白馬驑駮更生不休富有商人利得如丘【焦氏易林隨之噬嗑】春多膏澤夏潤優渥稼穡成熟畆獲百斛【焦氏易林臨之明夷】新田宜粟上農得谷【焦氏易林剝之遁】

昆侖之玉取求必得【焦氏易林剝之益】

白馬騂驑生乳不休【焦氏易林復之暌】

求犬得兔請新遇故【焦氏易林復之困】

三驪負衡南取芝香秋蘭芬馥盈滿匣匱【焦氏易林復之艮】出得隋珠畱獲和玉【焦氏易林復之未濟】

膺棲茂樹候雀往來一擊獲兩伏不枝梧【焦氏易林無妄之困】繒帛盛織日就爲得【焦氏易林頥之夬】

捕魚河海布网多得【焦氏易林坎之大過】

求得黃駒犢從行【焦氏易林離之觀】

飛來之福入我居室【焦氏易林恆之無妄】

春鴻飛東以馬貨金【焦氏易林大壯之小過】

旦樹菽豆暮成藿羮【焦氏易林明夷之履】

東市齊魯南賈荊楚羽毛齒革爲吾利寶【焦氏易林家人之蠱】尼父孔丘善釣鯉魚羅网一舉得獲萬頭【焦氏易林革之頥】結网得鮮受福安生【焦氏易林兌之無妄】

丰年多儲河海饒魚商客善賈大國富有【焦氏易林丰之蠱】狡兔趯趯犬良逐咋雄雉爰爰爲鷹所獲【焦氏易林未濟之師】吾以仁義爲機而得其名子以斧斤爲機而得其薪【天祿閣外史遇樵】

漢武享國最爲壽考已得養性之小益矣但以升合之助不供鐘石之費畎澮之輸不給尾閭之泄耳【抱朴子內篇論仙】

鳥不暇舉獸不得發靑骹摯於韝下韓盧噬於末【文選西京賦】

夫田種者一畆十斛謂之良田此天下之通稱也不知區種可百餘斛也田種一也至於樹養不同則功收相懸謂商無十倍之價農無百斛之望此守常而不變者也【文選嵇康養生論】

故殖財之寶黃玉自岀令徳之珍卿相是毓【古文苑張旭西嶽華山堂闕碑銘】

讓禮一寸得禮一尺【藝文類聚人部讓】

鐮刀自葵積芻蕘之效【太平禦覽器物部鐮】

譬如有人執持明鏡不期見面面像自現亦如農人散種良田不期生芽而芽自生亦如然燈不期滅闇而闇自滅【元陽妙經卷六】

譬如良農善能播植旣植其母必得其子【玉淸經幽棲品】如是良農終卒獲利【玉淸經道化四夷品】

如善禦者駕駟馬車令避險路行於正道隨本意欲能往所至【波羅蜜多經卷三百五十五】

如人種谷其苗已秀當知是人獲果不久【波羅蜜多經卷五百六十九】

譬如有人銷礦出金出已轉賣所得價直貴賣彼人多百千倍【波羅蜜多經五百八十四】

譬如魚師以食塗网投之深淵旣滿所求卽尋牽岀【大寶積經一百六】

譬如有人耕田種稻惟求子實不望槁稈子實成熟收獲子已槁稈不求而自然得【蘇婆呼童子經卷上】

如人穿井得至濕泥知當得水不久如人擊賊賊已退散自知得勝意中安穩【三昧法門經卷下】

譬如人種五穀生根從根生莖葉實至後得谷已後年復種得谷甚多【那先比丘經卷中】

譬如有人掘地求蔵本規索一並得余蔵【修行道地經天耳品】汝不見田夫葉少種子後獲大果如人獻王少物而得大報如少鉤餌而得大魚所捨甚少而所獲大多【大智度論卷三十】

譬如人爲谷故種禾而槀艸自至【大智度論卷八十七】

誰渴飲淸流而不充虛乏誰秉熾燃燈而不滅黑闇【大莊嚴經論卷八】

猶如農夫爲谷種植至秋收獲亦得艸防【十住毘婆沙論卷九】譬猶灑粒於土壤而納百倍之收地谷無情於人而自然之利至也【明集孫綽諭道論】

再造

九二枯楊生稊老夫得其女妻無不利【易大過】

故衰者更盛猶若枯槁之楊更生少壯之稊枯老之夫得其少女爲妻也【周易正義大過】

人衰更求盛猶木死生蘗【尙書正義盤庚上】

克伐旣滅封其支子爲王者之後猶樹旣斬其根本更有蘗生之條【毛詩正義長髮】

君王之於越也繄起死人而肉白骨也【國語吳】

昔原大夫贖桑下絕气稱其仁秦越人還虢太子結脈世著其神設曩之二人不遭仁遇神則結絕之气竭矣然而糒脯岀乎車軨鍼石運乎手爪今所賴者非直車軨之糒脯手爪之鍼石也乃收之於斗極還之於司命使幹皮復含血枯骨復被肉允所謂遭仁遇神眞所宜而著之【後漢書文苑列傳】

則所謂生繁華於枯荑育丰肌於朽骨【晉書元帝紀】

日月之暉昧而復曜【晉書髙宻文獻王泰傳】

皇綱絕而復紐天緯缺而更張【宋書明帝本紀】

使弛墜之構更獲締造垢辱之甿復得明目【宋書謝荘傳】再躔日月重綴參辰反玉於塗泥濟斯民於阬岸【梁書武帝上紀】

扶傾頺構之下拯溺逝川之中【梁書武帝上紀】

地維絕而重紐天柱傾而更植鑿河津於孟門百川復啟補穹儀以五石萬物再生【梁書元帝紀】

寒灰更然枯骨生肉【隋書於仲文傳】

譬如枯木重起枝葉枯骨重生皮肉【隋書突厥北狄傳】

恩隆絕望之辰慶集防心之日熖灰非諭荑枯未擬【南史袁湛彖從弟昻傳】

炎絕續光光滅復明【焦氏易林屯之咸】

視日再光與天相望【焦氏易林大有之小過】

枯木復起秋葉冬實【焦氏易林大過之】

破敝復完危者得安【焦氏易林恆之中孚】

盲者目張跛倚起行【焦氏易林升之蠱】

微惙惙屬纊聽絕豁然大通復更生活【焦氏易林艮之大壯】上九過其枯城或蘗靑靑測曰過其枯城攺過更生也【大經第一差】

上九株生蘗其種不絕測曰株生蘗其類乃長也【太經第三居】

次七老木生蒔【侍】永以纒其所無測曰老木生蒔永厥體也【太經第四永】

易稱懸象著明莫大乎日月然時有昏晦詩美滔滔江漢南北之紀然時有壅滯論語固天縱之莫盛於聖然時有困否日月不失其體故蔽而復明江漢不失其源故窮而復通聖人不失其徳故廢而復興【風俗通窮通】絕而復屬死而復生世有死而復生之人人必謂之神漢統絕而復屬光武存亡可謂優矣【王充論衡恢國篇】

悴葉更輝枯條以肄【文選陸士衡功臣頌】

使春枯之條更與秋蘭垂芳陸沈之羽復與翔鴻撫翼【文選陸機謝內史表】

得使入湯之禽復假羽毛刖斷之足復連續【廣文選蘇子卿報李陵書】

百谷偃而立大禾顚復持【藝文類聚天部霽詩】

枯木生華白骨更肉【藝文類聚封爵部親戚封詔】

拯玉於已毀導涸源於將塞【藝文類聚封爵部親戚封詔】

防車復還白骨更肉【藝文類聚刑法部刑法書議】

援三靈之已墜救四海之羣飛【文苑英華請勸進及封嶽行幸徐陵表】絆驥還千里垂鵬更九飛【文苑英華庾信寄贈一詩】

昔沈羲將盡逢司命而還生士爕行埋【集作終】值仙人而更活今日慈矜斯之謂矣【文苑英華庾信謝賜賚啟】

舟檝無岸海若爲之反風薺麥將枯山靈爲之岀雨【文苑英華庾信謝賜賚唘】

靑牛道士更延將盡之命白鹿眞人能生已枯之骨【文苑英華庾信謝賜賚啟】

夫骨腐於泥得水而再活井萍燥於地得水亦復萌水特一物魚萍得之猶且若是矧上帝非常之恩乎【玉皇本行集經】

如壊復成如滅復生【西升經】

如披重云得覩日月猶如盲人得見色象如籠中鳥而得騫翥如小水魚得遊江海亦如枯骨而得成人【玉淸經慈悲方便品】

慈云普覆枯朽再榮白骨成人【玉淸經通濟幽防品】

反已逝之危魂榮已凋之朽質【玉淸經八節品】

譬如火欲滅遇得風薪火則然熾【大智度論卷二十九】

將擢翠翹於寒條之上曜扶渠於重冰之下【明集十一】

昌後

椒聊之實蕃衍盈升彼其【音記】之子碩大無朋○椒聊之實蕃衍盈匊【音菊】彼其之子實大且篤【詩國風椒聊】

維熊維羆男子之祥維虺維蛇女子之祥【詩小雅斯幹】斯美周室多男之詩【詩說周南】

麟趾文王之子多仁賢美之【詩說周南】

螽斯后妃子孫眾多也言若螽斯不妬忌則子孫眾多也【毛詩螽斯】

椒聊刺晉昭公也君子見沃之盛彊能修其政知其蕃衍盛大子孫將有晉國焉【毛詩椒聊】

凡物有陰陽情欲者無不妬忌惟蚣蝑不耳各得受气而生子故能詵詵然眾多后妃之徳能如是則宜然【鄭氏箋詩螽斯】

如松栢之枝葉常茂盛靑靑相承無衰落也【鄭氏箋詩天保】綿綿然枝葉長而不絕者乃是葛藟之艸所以得然者由其在河之滸得河之潤故也以興子孫長而昌盛者乃是王族之人所以得然者由其與王同姓得王之恩故也王族宜得王之恩施猶葛藟宜得河之潤澤【毛詩正義葛藟】

有杕然特生之杜其葉湑湑然而盛但柯條稀疏不相比次以興晉君疏其宗族不與相親猶杕杜之枝葉不相比次然也【毛詩正義杕杜】

維此柞木幹上之有枝條其生葉蓬蓬然茂盛新將生故乃落之於地以葉相承無衰落以興維此諸侯先祖之有子孫其有才智亦茂盛繼世以徳相承無乏絕【毛詩正義采菽】

木枝莫不生葉正以柞爲興者由柞葉新將生故乃落於地其枝常有葉似前君賢者死後君賢者生其君常有賢也【毛詩正義采菽】

振振子孫或秀或苗【後漢書章帝八王傳贊】

譬如芝蘭玉樹欲使其生於庭階耳【晉書謝傳】

昔楚國處女諌其王曰有龍無尾言年四十未有太子【晉書閣纘傳】

曰子曰孫重規疊矩【晉書周訪傳】

邦君將昌天遺其道大夫將昌天遺之士庶人將昌必有良子【說苑談叢】

十雌百雛常與母俱抱雞摶虎誰敢害者【焦氏易林謙之賁】魴生江淮一轉爲百【焦氏易林蠱之蠱】

長生無極子孫千億松栢爲梁堅固不傾【焦氏易林觀之損】鳯生五雛長於南郭君子康寧悅樂身榮【焦氏易林賁之頥】五乳百雛騂駁驤駒【焦氏易林無妄之坎】

麒麟鳯凰子孫盛昌【焦氏易林無妄之大壯】

大樹之子百條共母當夏六月枝葉盛茂鸞鳯以庇召伯避暑翩翩偃仰各得其所【焦氏易林大過之需】

杻陽之山有獸焉其狀如馬而白首其文如虎而赤尾其音如謠其名曰鹿蜀佩之宜子孫【山海經南山經】

鹿蜀之獸馬質虎文驤首吟鳴矯足騰羣佩其皮毛子孫如雲【山海經南山經圖贊】

渾渾長源蔚蔚洪柯羣川載導眾條載羅【陶靖節集詩四言】言艸木本根气彊則枝葉盛而善美人之先祖有大功徳則緒亦蕃昌也【前漢書注敍傳】

景之行止皆隨於形艸木枝葉各稟根祗人之餘慶資於積善亦猶此也【前漢書注敍傳】

邁徳行仁必貽後慶如有言必酬有往必復也【李善注文選思賦】

桑末寄夫根生桑末旣凋而寄生已茂以諭臯陶之後封於英六眾國已滅而英六獨存言積徳之後必有餘慶也【李善注文選思賦】

昆山西跱爰有夜光漢水東流是生明月【藝文類聚儲官部公主碑】漢明帝作太子樂歌四章一曰日重光二曰月重輪三曰星重輝四曰海重潤【事文類聚宮嬪古今注】

韋元將弟誕仲將孔融與其父書曰不意雙珠近出老蚌【事文類聚誕子】

世人有子若不紹繼則名斷種最爲可恥【大智度論卷一百】

諭林卷四十五﹤子部﹐類書類﹐諭林﹥

欽定四庫全書

諭林卷四十六

明徐元太撰人事門【四十四】

全生

夫昆峯積玊光澤者前毀瑤山叢桂芳茂者先折是以東都有掛冕之臣南國見捐情之士斯豈惡梁錦好蔬布哉蓋欲保其七尺終其百年耳【北齊書文苑祖鴻勲傳】

莊子行於山中見大木枝葉盛茂伐木者止其旁而不取也問其故曰無所可用莊子曰此木以不材得終其天年夫子出於山捨於故人之家故人喜命豎子殺鴈而烹之豎子請曰其一能鳴其一不能鳴請奚殺主人曰殺不能鳴者明日弟子問於莊子曰昨日山中之木以不材得終其天年今主人之鴈以不材死先生將何處莊子笑曰周將處夫材與不材之間材與不材之間似之而非也故未免乎累若夫乘道徳而浮游則不然無譽無訾一龍一蛇與時俱化而無肯専爲【莊子山木】南伯子綦遊乎商之丘見大木焉有異結駟千乘隠將芘其所藾子綦曰此何木也哉此必有異材夫抑而視其細枝則拳曲而不可以爲棟梁俯而視其大根則軸解而不可以爲棺槨咶其葉則口爛而爲傷嗅之則使人狂酲三日而不已子綦曰此果不材之木也以至於此其大也嗟乎神人以此不材【莊子人間世】

匠石之齊至乎曲轅見櫟社樹其大蔽牛絜之百圍其髙臨山十仞而後有枝其可以爲舟者旁十數觀者如市匠伯不顧遂行不輟弟子厭觀之走及匠石曰自吾執斧斤以隨夫子未嘗見材如此其美也先生不肯視行不輟何邪曰已矣勿言之矣散木也以爲舟則沈以爲棺槨則速腐以爲器則速毀以爲門戶則液樠以爲柱則蠧是不材之木也無所可用故能若是之壽匠石歸櫟社見夢曰女將惡乎比予哉若將比予於文木邪夫柤梨橘柚果蓏之屬實熟則剝則辱大枝折小枝泄此以其能苦其生者也故不終其天年而中道夭自掊擊於世俗者也物莫不若是且予求無所可用久矣防死乃今得之爲予大用使予也而有用且得有此大也邪且也若與予也皆物也柰何哉其相物也而幾死之防人又惡知防木匠石覺而診其夢弟子曰趣取無用則爲社何耶曰宻若無言彼亦直寄焉以爲不知己者詬厲也不爲社者且防有翦乎【莊子人間世】

三虱相與訟一虱過之曰訟者奚說三虱曰爭肥饒之地一虱曰若亦不患臘之至而茅之燥耳若又奚患於是乃相與聚嘬其母而食之彘人乃弗殺【韓非子說林】百姓愛之如父母神明佑之若赤子故身常存【河上公注老子韜光】

的的者獲提提者射故大白若辱大徳若不足【淮南子說林訓】夫郊祭之牛食養期年衣之文繡以入廟堂太宰執其鸞刀以啟其毛方此之時願任重而止峻阪不可得也【鹽鐵論毀學】

夫君子愛口孔雀愛羽虎豹愛爪此皆所以治身法也【說苑雜言】

榕樹南海桂林多植之葉如木麻實如冬靑樹拳曲是不可以爲器也其本稜理而深是不可以爲材也燒之無熖是不可以爲薪也以其不材故能久而無傷其蔭十畆故人以爲息焉【南方艸木狀】

孰與銜轡而伏同被繡扵犧牛哉【抱朴子外篇嘉遁】

夫內熱者之飲毒藥非不害也疽痤用砭石非不痛也然而爲之者以小痛來而大痛滅小害至巨害除也饑而倍食渴而大飲熱而投水寒而投火𨿽暫怡性必爲後患【劉子利害】

夫系蹄在足則猛虎絕其蹯蝮蛇在手則壯士斷其節何則以其所全者重所棄者輕【文選陳琳檄吳將校文】

虯以深潛而保眞鴻以髙飛而遠害【文選謝靈運登池上樓詩注】抱璧塗乞無爲貴寶履仁遘禍無爲貴道【廣文選曹子建矯志詩】鵷雛翔穹防蒲且不能視鸛鷺遵臯渚數爲矰所系【藝文類聚人部隠逸上詩】

夫以擁腫之木得免因於不才觳觫之牛自保由於無用【藝文類聚人部別下書】

爾聞蜚防氏之說乎昔蜚防氏有二馬一者朱躐白毳龍骼鳯臆驟馳如舞終日不釋鞍竟以熱死一者重脛昂尾駝頸貉膝踶齧善蹶棄而防諸野終年肥遁是以鳯凰不憎山棲蛟龍不羞泥蟠君子不茍潔以罹患聖人不避穢而養生【何氏語林言志王無功集無心子傳】

譬如獵客网中兔得脫寧復念還入网中不念得脫如兔脫网終不還歸【惟日雜難經】

譬如昔者而有一鼈從海出遊至於岸邊有一大狐追之欲危其命鼈覺狐來藏頭四足覆於甲下狐住待之設出頭足我當摶食鼈急不動狐極捨去鼈還詣扵大神龍王說某本末求爲龍神乃無所畏【修行道地經修行品】譬如大官捕諸飛鳥皆翦其翅閉著籠中日擇肥者以給官廚時諸飛鳥日日稍減中有一鳥心自念言肥者先死若吾當肥亦死如前設不食者便當饑死今當節食令身不肥亦莫使羸令身輕便出入無礙不爲宰人所見烹害羽翼可得漸漸生長若從籠出便可飛遊從意所至【修行道地經曉了食品】

猶如多捕眾鳥藏在大器隨時瞻視養食以時毛尾旣長隨時剪落選其肥者日用供廚中有一鳥內自思惟若我食多肥則致死若餓不食復致喪身宜自料量少食損膚衣毛悅澤當從籠出如其所念卽便少食衣毛悅澤便從其願【出曜經六戒品】

昔佛在世時有一道人在河邊樹下學道十二年中貪想不除不能得道佛知可度化作沙門往至其所樹下共宿須防月明有從河中出來至樹下復有水狗饑行求食與相逢便欲噉縮其頭尾及其四腳藏於甲中不能得噉水狗小遠復出頭足行步如故不能柰何遂便得脫於是道人問化沙門此有防命之鎧水狗不能得其便化沙門答曰吾念世人不如此不知無常放恣六情外魔得便形壊神去【法句譬諭經二心意品】譬如捕魚人見一魚深入大水鉤网所不及則絕望憂愁【大智度論七十九】

免害

初九需於郊利用恆無咎象曰需於郊不犯難行也【易需】九二需於沙小有言終吉【易需】

說而應乎幹是以履虎尾不咥人亨【易履】

九四履虎尾愬愬終吉【易履】

上九碩果不食君子得輿小人剝廬【易剝】

九二惕號莫夜有戎勿卹【易夬】

處卦之終獨得完全不被剝落猶如碩大之果不爲人食也【周易正義剝】

夫有隙之棄舟而得濟者有衣袽也鄰於不親而得全者終日戒也【王弼注易小過】

馮暖曰狡兔有三窟僅得免其死耳今有一窟未得髙枕而臥也請爲君復鑿二窟【戰國防齊閔王】

毋爲怨府毋爲禍梯【史記趙世家】

無曰不辜甑終不墮井矣【文子上徳】

故解之以牛之白顙者與豚之亢鼻者與人有痔病者不可以適河此皆巫祝以知之矣所以爲不祥也此乃神人之所以爲大祥也【荘子人間世】

授甲晨徵則理均於困獸斬闗宵遁則義殊於前禽【晉書李雄列傳】

盲者處平而不遇深谿愚者守靜而不防險危【韓非子用人】夫兕虎有域動靜有時避其域省其時則免其兕虎之害矣民獨知兕虎之有爪角也而莫知萬物之盡有爪角也不免於萬物之害何以論之時雨防集曠野閒靜而以昬晨犯山川則兕虎之爪角害之事上不忠輕犯禁令則刑法之爪角害之處鄕不節憎愛無度則爭鬭之爪角害之嗜欲無限動靜不節則痤疽之爪角害之好用其私智而棄道理則网羅之爪角害之兕虎有域而萬害有原避其域塞其原則免於諸害矣【韓非子解老】夫珠玉人主之所急也和𨿽獻璞而未美未爲主之害也然猶兩足斬而寶乃論論寶若此其難也今人主之於法術也未必和寶之急也而禁羣臣士民之私邪然則有道者之不僇也持帝王之璞未獻耳【韓非子和氏】小國不鬭於大國之間兩鹿不鬭於伏兕之傍【淮南子說林訓】臣聞之乞火不得不望其炮矣今使柳下惠於齊縱不解於齊兵終不愈益攻於魯矣【說苑善說】

牧羊稻園聞虎呻喧懼畏惕息終免禍患【焦氏易林屯之復】飛鷹退去不食雉雞【焦氏易林蒙之家人】

火𨿽熾在吾後冦𨿽多在吾右【焦氏易林大有之需】

癭癅疹爲身瘡患疾病癃屙常不危殆【焦氏易林大有之大壯】西過虎廬驚我前驅𨿽憂無危【焦氏易林豫之坎】

弩弛弓藏良犬不烹【焦氏易林蠱之損】

臨溪橋疚𨿽恐不危【焦氏易林臨之離】

鳬遊江湖甘樂其餌旣不近人𨿽驚不駭【焦氏易林噬嗑之大畜】官成立政衣就缺袂恭謙爲衛終無禍尢【焦氏易林無妄之遁】雕葉被霜獨蔽不傷【焦氏易林頤之小過】

從蝟見虎𨿽危無殆【焦氏易林大過之革】

虎臥不起牛羊歡喜【焦氏易林坎之謙】

履冰蹈淩𨿽困不窮【焦氏易林明夷之隨】

敏防亟疾如猿集木弓𨿽調終不能獲【焦氏易林漸之蹇】上九兩虎相牙知掣者測曰兩虎相牙知所制也【太經第二爭】

次五藏不滿盜不嬴測曰藏滿盜嬴還自損也【太經第五積】次八揮其罦絕其羂【古縣字】殆測曰揮罦絕羂危得遂也【太經第五翕】次七正其足蹛於狴獄三嵗見錄測曰正其足險得平也【太經第六窮】

逸麟逍遙大荒之表故無機穽之禍靈鶬振翅圃之峯以違罩羅之患何必曲穴而永懷惕何必銜蘆而慘慘畏容故充乎宰割之用者必愛乎芻豢者也給乎煎熬之膳者必安乎庭立者也【抱朴子外篇博諭】

懸魚惑以芳餌檻虎死於籠狐不可以釣緍致者必虯螭也不可以機穽誘者必麟虞也【抱朴子外篇廣譬】

猶网魚之去水罟圍獸之出陸羅也【抱朴子外篇譏惑】

鴻髙飛防防薄天𨿽有弋執矰繳何所施巧而取焉諭賢者深居亦不罹暴亂之害【李善注文選範蔚宗逸民傳論】

焦鵬振六翮羅者安所羈【廣文選嵇叔夜述志詩】

次七出險登丘或牽之牛【太經第一礥】

叩頭虫虫之微細者然教之輙叩頭人以其叩頭傷之不祥故莫之害也【太平禦覧虫豸部叩頭】

居牛馬之位者無牛馬之患托犬羊之列者無犬羊之咎【道徳經指歸卷八】

無之爲物水火不能害金石不能殘用之於心則虎兕無所投其齒角兵戈無所容其鋒刃何危殆之有乎【道徳經注】

譬如有人閉在深獄門戶堅牢惟有厠孔便從中至無礙處【元陽妙經卷九】

譬如野幹於諸鼈不能得便不得便故所行自在也【婆羅宻多經五百八十九】

譬如大海中船卒破壊知中人皆當墮水沒死終不能得度是船中有板若檣有健者得之騎其上順流隨海得出知是人終不沒水中死也何以故用得板檣故【道行波羅宻經卷五】

譬如有人善入大海一切水族無能爲害假使入於摩竭魚口亦不爲彼之所吞噬【大方廣佛華嚴經卷七十八】

如鹿突圍得免獵師危害之苦【禪祕要法經尺四】

雀在瓶中覆蓋其口不能出飛今瓶已破雀飛而去【佛說七女經尺六】

轉禍

六二明夷夷於左股用拯馬壯吉【易明夷】

初六鼎顚趾利出否得妾以其子無咎【易鼎】

六二震來厲億喪貝躋於九陵勿逐七日得【易震】六二婦喪其茀勿逐七日得【易旣濟】

處鼎之初將在納新施顚以出穢得妾以爲子故無咎也【王弼注易鼎】

六四鴻漸於木或得其桷無咎【易漸】

六五射雉一矢亡終以譽命【易旅】

智者之舉事也轉禍而爲福因敗而成功者也齊人紫敗素也而賈十倍【戰國防燕昭王】

遭乾坤之靈值時來之運揚湯止沸使不燋爛起煙於寒灰之上生華於己枯之木【魏志劉廙傳】

公之在公安也北畏曹操之彊東憚孫權之逼內慮孫夫人興變於肘腋之下孝直爲輔翼遂翻飛翺翔不可復制【華陽國誌】

復防敗駕之駟以兾萬里之功非天眷之隆將何以至此【晉書庾冰傳】

失火而遇雨失火則不幸遇雨則幸也故禍中有福也【淮南子說林訓】

唐子短陳駢子於齊威王威王欲殺之陳駢子與其屬出亡奔薛孟嘗君聞之使人以車迎之至而養以芻豢黍粱五味之膳日三至冬日被裘罽夏日服絺紵出則乘牢車駕良馬孟嘗君問之曰夫子生於齊長於齊夫子亦何思於齊對曰臣思夫唐子者孟嘗君曰唐子者非短子者邪曰是也孟嘗君曰子何爲思之對曰臣之處於齊也糲粢之飯藜藿之羮冬日則寒凍夏日則暑傷自唐子之短臣也以身歸君食芻豢飯黍粢服輕暖乘牢良故思之此謂毀人而反利之者也【淮南子人間訓】抗枉令直使販更成【說苑正諫】

褰衣涉河澗流浚多賴遇舟子濟脫無它【焦氏易林坤之萃】淵坑復平宇穴安寧【焦氏易林隨之鼎】

初𨿽無輿後得載車【焦氏易林隨之旅】

千人舉龍困危得海【焦氏易林臨之中孚】

湯火之憂轉解喜來【焦氏易林小過之噬嗑】

膏澤沐浴洗去污辱振除災咎更與壽福【焦氏易林漸之賁】上九棲於菑初亡後得基測曰棲菑得基後得人也【太經第一上】

次七累卵業業懼貞安測曰累卵業業自危作安也【太經第一差】

次八赤舌燒城吐水於缾測曰赤舌吐水君子以解祟也【太經第一千】

次七疾則藥巫則酌測曰疾藥巫酌禍可轉也【太經第六失】萬物衰落故言不善積衰落之物以積明嵗故作明基【太經第五積解】

廻累碁之危成維山之固【藝文類聚職官部司徒碑】

得免虎口仍上龍門【文苑英華庾信傳】

生促

人生一世間如白駒過隙何至自苦如此乎【史記畱侯世家】夫人生居世間也譬猶騁六決隙也【史記李斯傳】

蘇子曰人生一世若朝露之托於桐葉耳其與防何【後漢書王符傳注】

夏之日忽以過冬之夜尋復來【晉書段灼傳】

飄風不終朝驟雨不終日孰爲此者天地天地尙不能久而況於人乎【老子虛無】

川閱水以成川世閱人而爲世河之下龍門也疾如箭之脫筈人壽防何而期以有待也【子華子神气】

操有時之具而托於無爲之間忽然無異騏驥之馳過隙也【莊子盜跖】

夫藏舟於壑藏山於澤謂之固矣然而夜半有力者負之而走昧者不知也藏小大有宜猶有所遁【莊子大宗師】楊朱曰太古之事滅矣孰志之哉三皇之事若存若亡五帝之事若覺若夢三皇之事或隱或顯億不識一當身之事或聞或見萬不識一目前之事或存或廢千不識一太古至於今日年數固不可勝紀但伏羲已來三十餘萬嵗賢愚好醜成敗是非無不消滅但遲速之間耳矜一時之毀譽以焦苦其神形要死後數百年中余名豈足以潤枯骨何生之樂哉【列子楊朱】

人之生其猶冰也水凝而爲冰气積而爲人冰極一冬而釋人竟百嵗而死人可令不死冰可令不釋乎【王充論衡道虛篇】

人居一世間忽若風吹塵【曹子建薤露行】

念人生之不永若春日之微霜【曹子建節遊賦】

惟人生之忽過若鑿石之末燿【曹子建感節賦】

徒聞有先霜而枯瘁當夏而凋靑含穗而不秀未實而萎零未聞有享於萬年之壽久視不已之期者矣【抱朴子內篇論仙】

裏語有之人在世間日失一日如牽牛羊以詣屠所每進一步而去死轉近此譬𨿽醜而實理也【抱朴子內篇勤求】且夫黃遐邈而人生倐忽以過隙之促托罔極之間迅乎猶奔星之蹔見飄乎似飛矢之電經【抱朴子外篇嘉遁】夫二儀彌邈而人居若隅以朝囷之耀秀不移晷而殄瘁類春華之暫榮未攺旬而凋墜𨿽飛飊之經霄激電之乍照未必速也夫期頥猶奔星之騰炯黃髮如激箭之過隙況或未明而殞籜迎秋而零瘁者哉【抱朴子外篇自敍】唐肆非停馬處言求向者之有不可復得也人之生若馬之過肆耳無駐須臾【郭子注莊田子方】

采采榮木結根於玆晨耀其華夕已喪之人生若寄顦顇有時【陶靖節集詩四言】

夫天回日轉其謝如矢騕褭迅足弗能追也人之短生猶如石火炯然以過惟立徳貽愛爲不朽也【劉子惜時】人之性命脆促不殊譬水同波而無異瀾也【李善注文選嘆逝賦】夫露之在艸無一朝有餘以諭人之居世無一時而能故也【李善注文選嘆逝賦】

言日無停景川不旋波以諭年命流行曽無止息也【李善注文選陸士衡長歌行】

譬日及之在條恆𨿽盡而弗悟【文選嘆逝賦】

愁洽百年苦溢千嵗何異促鱗之遊汀濘短羽之棲翳薈【文選張協七命】

逝矣經天日悲哉帶地川寸陰無停晷尺波豈徒旋【文選陸機長歌行】

年往迅勁矢時來亮急【文選陸機長歌行】

時無重至華不再揚蘋以春暉蘭以秋芳【文選陸機短歌行】頺魄不再圓傾羲無兩旦金石終銷毀丹靑蹔雕煥【文選謝惠連秋懷詩】

人生瀛海內忽如鳥過目【文選張協詩】

人生寄一世奄忽若飈塵【文選古詩】

人生天地間百年孰能要歘如歊石火瞥若截道飈【文選潘嶽河陽縣作詩】

尋煙染芬薫息猶芳徴音錄響操終則絕何則垂於世者可繼止乎身者難結是以晏之風恆存動神之化已滅【文選陸機演連珠】

人生無根蔕飄如陌上塵【補文選陶潛雜詩】

處百齡之內居一世之中倐忽比之白駒寄遇謂之逆旅【補文選昭明太子陶淵明集序】

神𨿽壽猶有竟時騰蛇乘霧終爲土灰【廣文選曹孟徳碣石篇】桃李不奢年桑楡多暮節常恐秋蓬根連翩因風雪【廣文選王元長遊仙詩】

夫及遠者箭也而定遠非箭之功爲生者我也而制生非我之情故自箭而爲心不可憑者弦因生以觀我不可恃者年【廣文選鮑明遠觀漏賦】

時不畱乎激矢生乃急於走丸旣河源之莫壅又吹波而助瀾【廣文選鮑明遠觀漏賦】

蓋人生天地之間也若流電之過戶牖輕塵之棲弱艸【藝文類聚地部塵】

惟人生於世上若馳驥之過欞【藝文類聚人部哀傷賦】

曄曄蕣華朝生夕落【藝文類聚人部哀傷文】

寒暑更進退金石有終始光色俯仰間英艶難久恃【藝文類聚人部言志詩】

團團明月魄滿則缺亭亭陽暉曜過則逝天地猶有盈虧況華之浮蘗【藝文類聚禮部婚】

夜漏方盡馳光復斜【藝文類聚職官部特進墓志】

至如不死之艸猶稱南裔長生之樹尙挺西昆百紀遊皆登蓮葉千齡壽鶴或舞松枝假矣生民何其夭脆譬彼風電同諸泡沫【藝文類聚靈異部仙道碑】

淸露被臯蘭凝霜霑野艸朝爲美少年夕暮成丑老【初學記天部露】

火憑薪以傳熖人資气以享年苟薪气之有竭何年焰之恆延【初學記器物部火】

越王告吳王曰民生於地上寓也老萊子曰人生於天地之間寄也寄者固歸【困學紀聞卷十八評詩】

如矢一發往而不回【虛皇四十九章】

人生一世間譬如電光速嬰兒化老耄倐忽春夢中【虛皇四十九章】

人之生世常知有歸生死周廻曽不休息譬如日出於東亦自西沈【三十六部尊經消魔經】

如絲經盡無可尋續【海空智藏經供獻品】

猶如假借勢不得久【海空智藏經持戒品】

譬如秋月池中蓮花一切眾人之所樂見而忽萎黃人所棄薄【海空智藏經持誡品】

譬如電菌一時之壽【玉淸經八節品】

星夜編而曉落則邪見難保露陰而陽晞則色蘊方促【波羅蜜多經卷五百七十七】

譬如艸端霜露凝滴日光照灼必不停住【大寶積經四十一】如天大雨流泡亂浮速起速滅如是身爲不堅如水上泡其性輕薄亦復如是【大寶積經四十二】

譬如大海及以眾流有泡沫聚一切不堅其性虛弱不可觸【大寶積經四十二】

譬如夏月暑息止樹下涼須臾當復去世間無有常【佛說越難經尺六】

譬若如鐵洞然俱熾以錘打之迸火飛空上已卽滅【中阿含經卷二】

譬如燒讒然便滅【中阿含經卷二】

譬如路傍樹暫息非久停【佛說無常經當九】

又如朽捨及如漏船𨿽假修治旋歸防壊【大乘經上】

身如聚沫不可撮摩又如水泡旋有卽壊【大乘經上】

又如坯器難爲固惜【大乘經上】

不寐夜長疲倦道長愚生死長【法句經闇愚品】

命如果待熟常恐防零落【法句經生死品】

如河駛流往而不返人命如是逝者不還【法句經無常品】人在世間譬乘泥船渡河當浮渡船且壊人身如泥船不可久當疾行道【三慧經借八】

譬如駛河常流不停眾生壽命亦復如是【本緣經羅摩品】譬之如屋脊骨如棟脇肋如椽骸骨如柱皮如四壁肉如泥塗虛僞假合爲人安在危脆非眞幻化須防【思惟要略法】

譬如山頂河瀑疾不暫停【大莊嚴經論卷五偈】

譬如燈炷惟賴膏油膏油旣盡勢不久停人亦如是惟賴壯膏壯膏旣盡衰老之炷何得久住【法苑珠林卷四十七】欲火所燒貪心難滿事等駃河乍同沃焦故以尺波寸影大力所不能駐月禦日車雄才莫之能遏【法苑珠林卷九十二】常存不變謂之壽而外風積气飄鼓動止無常動止無常風無壽也外風旣無壽內風類可知【僧肇注維摩詰經方便品】

諭林卷四十六

欽定四庫全書

諭林卷四十七

明徐元太撰

人事門【四十五】

瑕疵

凡過之所始必始於微而後至於著罰之所始必始於薄而後至於誅過輕戮薄故屨校滅趾桎其行也足懲而已故不重也【王弼注易噬嗑】

華或有黃者或有白者興明王之徳時有駁而不純【鄭氏箋詩裳裳】

瑕者玉之病玉之有瑕猶人之有過故以瑕爲過【毛詩正義狼跋】

華一時而黃白雜色以興明王亦一時而善惡不純【毛詩正義裳裳者華】

余狐裘而羔防【左傳襄公十四年】

日月動物𨿽行度有大量不能不小有盈縮【範解谷梁隠公三年】

瑕不揜瑜瑜不揜瑕忠也【禮記防義】

論大功者不錄小過舉大美者不疵細瑕【前漢書陳湯傳】靑蠅防素同玆在藩【後漢書楊震傳】

夫夏后氏之璜不能無考明月之珠不能無纇然而天下寶之者何也其小惡不足妨大美也今志人之所短而忘人之所修而求得其賢於天下則難矣【淮南子泛論訓下】若珠之有纇玉之有瑕置之而全去之而虧【淮南子說林訓】豹裘而雜不若狐裘之粹白璧有考不得爲寶言至純之難也【淮南子說林訓】

水𨿽平必有波衡𨿽正必有差尺寸𨿽齊必有詭【淮南子說林訓】

癅癭禿疥爲身瘡害【焦氏易林坤之大過】

杲杲白日爲月所食【焦氏易林家人之小畜】

言堯有不慈之過以其不傳丹朱也舜有卑父之謗以其不立瞽瞍也【王逸注楚辭九辯】

小疵不足以損大器短疾不足以累長才日月挾虫鳥之瑕不妨麗天之景黃河合泥滓之濁不害淩山之流奢僭不可以棄夷吾奪田不可以薄蕭何竊妻不可以廢相如受金不可以斥陳平【抱朴子外篇博諭】

牛躅之防不生魴鱮巢幕之窠不容鵠卵崇山廊澤不辭污穢佐世良材不拘細行何者量小不足以包大形器大無分小瑕也【劉子妄瑕】

荊岫之玉必捨纖瑕驪龍之珠亦有微纇然馳光於千載飛價於侯王者以小惡不足傷其大美者也【劉子妄瑕】𨿽天地之大三光之明聖賢之智猶未免乎訾也故天有拆之象地有裂之形日月有薄蝕之變五星有孛彗之妖堯有不慈之誹舜有囚父之謗湯有放君之稱武有殺主之譏【劉子妄瑕】

有悔可悛滯瑕難拂【文選顏延年防曲水詩】

君子之過引曲推直如彼日月有時則食【文選潘嶽楊荊州誄】彼日月之照明兮尙黯黮而有瑕【廣文選宋玉九辯】

遘貞心以推忒毀玉質而蒙瑕【廣文選陸士龍九湣】

人有厚徳無問小節人有大舉無訾小故隋侯之珠不能無纇【意林體論】

玉有瑕穢必見於外故君子不隠所短【藝文類聚寶玉部玉】玉懷瑕而可指桂含蠧其取傷【文苑英華王僧孺誄】

防霧固何傷於日月小疵庸曷損於瓊瑤【玉皇本行集經】如形殘跛陋者自見形象面貌不生歡悅【元陽妙經卷六】猶酒酥麻油必有濁滓【出曜經一無常品】

夫良玉時玷賤夫指其瑕望舒抱魄野人睨其缺【明集釋何衡陽逹性論】

過當

求深窮底令物無餘蘊漸以至此物猶不堪而況始求深者乎【王弼注易恆】

彼汾【音焚】沮【去聲】洳【音孺】言采其莫【音慕】彼其之子美無度美無度殊異乎公路○彼汾一方言采其桑彼其之子美如英【葉於良反】美如英殊異乎公行○彼汾一曲言采其藚【音續】彼其之子美如玉美如玉殊異乎公族【詩國風汾沮洳】

葛履魏之內子儉不中禮媵者怨之【詩說魏】

弁人有其母死而孺子泣者孔子曰哀則哀矣而難爲繼也夫禮爲可也爲可繼也故哭踴有節【禮記檀弓上】古人有言曰畏首畏尾身其餘幾【左傳文公十七年】

多則多矣抑君似鼠夫防晝伏夜動不穴於寢廟畏人故也今君聞晉之亂而後作焉寧將事之非鼠如何【左傳襄公二十四年】

諺所謂室於怒市於色者楚之謂矣【左傳昭公十九年】

今之與楊墨辧爭道者譬如追放逸之豕豚追而還之入欄則可又復從而罥之太甚【趙氏注孟盡心下】

鄙語有之牽牛徑人田田主奪之牛徑則有罪矣奪之牛不亦甚乎【史記陳世家】

蹈陸土而有沈淪之憂遠巖墻而有鎭壓之患【後漢書冦恂列傳】

不意滯怒不爲春夏息淹恚不爲順時怠【後漢書冦恂傳論】蒼梧澆娶妻而美讓於其兄尾生篤信水至不去而死直躬好直證父攘羊申鳴奉法盡忠於君而執其父忠信直讓此四行者聖賢之所貴也然不貴蒼梧之讓非讓道也不取尾生之信非信所也不許直躬之直非直體也不嘉申鳴之忠非忠意也【吳志鐘離牧傳注】

譬棄物江海以爲防耳【宋書謝微傳】

枉繩矯墨害著西荊【宋書沈攸之傳】

然而矯枉過直懲羮吹韲【晉書諸王總傳】

毛嬙西施天下之美人也盛怨气於面不能以爲好【管子小稱】

今夫惰農信地實生百谷不力於其道也竊其果稼而荒翳之齊後信人之性酬讓不明於其道舉全境以付人人實鴟義而有其國【�倉子用道】

東方有人焉曰爰旌目將有適也而餓於道狐父之盜曰丘見而下壺餐以餔之爰旌目三餔而後能視曰子何爲者也曰我狐父之人丘也爰旌目曰譆汝非盜邪胡爲而食我吾義不食子之食也兩手據地而歐之不出然遂伏而死狐父之人則盜矣而食非盜也以人之盜因謂食爲盜而不敢食是失名實者也【列子說符】子墨子曰鄭人三世殺其父而天加誅焉使三年不全天誅足矣今又舉兵將以攻鄭曰吾攻鄭也順於天之志譬有人於此其子彊梁不材故其父笞之其鄰家之父舉木而擊之曰吾擊之也順於其父之志則豈不悖哉【墨子魯問】

今世俗之爲說者以桀紂爲有天下而臣湯武豈不過甚矣哉譬之是猶傴坐跂�【音尫】大自以爲有知也【荀子正論】以君子與小人相賊害也憂以忘其身內以忘其親上以忘其君豈不過甚矣哉是人也所謂以狐父之戈钃牛矢也【荀子榮辱篇】

鄭人有且置履者先自度其足而置之其坐至之市而忘操之已得履乃曰吾忘持度反歸取之及反市罷遂不得履人曰何不試之以足曰寧信度無自信也【韓非子外儲說左】

且禦非使王良也則必使臧獲敗之治非使堯舜也則必使桀紂亂之此味非飴蜜也必苦菜亭歷也【韓非子難勢】畏馬之辟也不敢騎懼車之覆也不敢乘是以虛禍距公利也不孝弟者或詈父母生子者所不能任其必孝也然猶養而長之【淮南子說山訓】

爲孔子之窮於陳蔡而廢六藝則惑爲醫之不能自治其病病而不就藥則悖矣【淮南子說山訓】

今有良馬不待防錣而行駑馬𨿽防錣之不能進爲此不用防錣而禦則愚矣夫怯夫操利劍擊則不能斷刺則不能入及至勇武攘卷一則折脇傷幹爲此棄幹將鏌邪而以手戰則悖矣【淮南子修務訓】

祿過其功者損名過其實者削【說苑政理】

一噎之故絕谷不食一蹶之故卻足不行【說苑談叢】

夫山鋭則不髙水狹則不深行特者其徳不厚志與天地疑者其爲人不祥鮑子可謂不祥矣其節度淺深適至而止矣【新序節士七】

楊王孫倮葬以矯世曰矯世以禮倮乎如矯世則葛溝尙矣【子重黎篇】

言人有歠羮而中熱心中懲念見則恐而吹之【王逸注楚辭九章】

申生雉經晉不絕防子胥自沈吳不斷水【淮南子說林訓解】世人見當今之文薄也狎侮非之則謂上世朴質下世文薄猶家人子弟不謹則謂他家子弟謹良矣【王充論衡齊世篇】

今五色𨿽陳目不敢視五味𨿽存口不得嘗以言爭而獲勝則可焉有勺藥爲荼蓼西施爲嫫母忽而不欲哉【嵇中防集向子期難養生論】

或覩富貴之過因懼而背之是猶見食之有噎因終身不飱耳【嵇中防集向子期難養生論】

豈可以百慮之一失而謂經典之不可用以日月曽蝕之故而謂象非大明哉【抱朴子內篇論仙】

昔王莽引典墳以飾其邪不可謂儒者皆爲盜也相如因鼔琴以竊文君不可謂雅樂主於淫佚也【抱朴子內篇論仙】

然不可以黔婁原憲之貧而謂古者無陶朱猗頓之富不可以無鹽宿癅之醜而謂在昔無南威西施之美【抱朴子內篇論仙】

噎死者不可譏神農之播谷燒死者不可怒燧人之鉆火覆溺者不可怒帝軒之造舟酗醟者不可非杜儀之爲酒豈可以欒大之邪僞謂仙道之果無乎是猶見趙髙董卓便謂古無伊周霍光見商臣冒頓而云古無伯奇孝己也【抱朴子內篇論仙】

夫畏水者何必廢舟楫忌傷者何必棄斧斤【抱朴子外篇交際】何必裸袒以詭彼已斷粒以刺玉食哉【抱朴子外篇交際】先生慕嘉遁之偏枯不覺捐華之患害也務乎單豹之養內未覩暴虎之犯外也是聞涉水之或溺則謂乘舟者皆敗以商臣之凶逆則謂繼體無類也【抱朴子外篇嘉遁】何必慮火災而壊屋室畏風波而塡大川乎【抱朴子外篇詰鮑】譬於防火水中避溺山隅【補文選司馬相如美人賦】

莊周婦死而歌夫通姓命者以卑及尊死生不悼不可論也夫象見死皮無遠近必泣周何忍哉【太平禦覧獸部象】文帝黃初二年築陵雲臺七年三月築九華臺樓觀精巧先稱平眾木輕重然後造無錙銖相結臺𨿽髙峻常隨風揺動而終無傾倒之理明帝登臺懼其勢危別以大木扶持之樓卽頺壊論者謂輕重力偏也【玉海宮室庭】昔有一人往至他捨見他屋舍墻壁塗治其地平正淸淨甚好便問之言用何和泥得如是好主人答言用稻穀防水浸令熟和塗泥壁故得如是愚人卽便而作念言若純以稻防不如合稻而用作之壁可白淨泥治平好便用稻穀和泥用塗其壁望得平正反更髙下壁都坼裂虛棄稻穀都無利益【百諭經卷上】

昔有一長者遣人持錢至他園中買庵婆羅果而欲食之而勅之言好甜美者汝當買來卽便持錢往買其果果主言我此樹果悉皆美好無一惡者汝嘗一果足以知之買果者言我今當一一嘗之然後當取若但嘗一何以可知尋卽取果一一皆嘗持來歸家長者見已惡而不食便一切都棄【百諭經卷下】

譬如田舍人初不識鹽見人以鹽著種種肉菜中而食問言何以故爾語言此鹽能令諸物味美故此人便念此鹽能令諸物美自味必多便空抄鹽滿口食之鹹苦傷口而問言汝何以言鹽能作美人言癡人此當籌量多少和之令美云何純食鹽【大智度論卷十八】

如風能使船風過則壊船【大智度論卷二十三】

譬如愚人不識飲食種具聞醬是眾味主便純飲醬失味致患【大智度論卷五十九】

譬如食𨿽香美過噉則病【大智度論卷六十四】

汝說一切皆空甚可畏也安捨有法而愛空乎如昔狂人令績師績綿極令細好績師加意細若微塵狂人猶恨其麤績師大怒乃指空示曰此是細縷狂人曰何以不見師曰此縷極細我工之良匠猶且不見況他人耶狂人大喜以付織師師亦效焉皆蒙上賞而實無物汝之空法亦由此也【髙僧傳二鳩摩羅什】

昬暗

噎噎其陰虺虺其靁【詩國風終風】

叔兮伯兮褎【音又】如充耳【詩國風旄丘】

折柳樊圃【葉博故反】狂夫瞿瞿【音句】不能晨夜【葉羊茹反】不夙則莫【音慕○詩國風東方未明】

具曰予聖誰知烏之雌雄【詩小雅正月】

瞻彼中林侯薪侯蒸民今方殆視天夢夢【音蒙○詩小雅正月】人莫知其子之惡莫知其苗之碩【大學】

人莫不飲食也鮮能知味也【中庸】

縱毛鑪炭之上幸不焦投卵千金之下望必全豈不殆哉臣聞桀登髙自知危然不知所以自安也前據白刃自知死而不知所以自存也惑者知返迷道不遠願大王察之【吳越春秋勾踐入臣外傳】

盲者不可示以文繡聾者不可語以調聲【越絕篇敍外傳記】古與今如一丘之貉【前漢書楊惲傳】

闇昧不覩日月之光聾昬不聞雷霆之震【後漢書馬融列傳】朱紫同色淸濁不分【後漢書左雄列傳】

慌若迷塗失偶黶如深夜撤燭【宋書顏延之傳】

水激則波起炁亂則智昏昏智不可以爲正波水不可以爲平【文子下徳】

瞽者無以與乎文章之觀聾者無以與乎鐘鼓之聲豈惟形骸有聾盲哉夫知亦有之【莊子逍遙遊】

盲者無以與乎眉目顏色之好瞽者無以與乎靑黃黼黻之觀【莊子大宗師】

今君人者急逐樂而緩治國豈不過甚矣哉譬之是猶好聲色而恬無耳目也【荀子王覇】

今使人生而未嘗睹芻豢稻粱也惟菽藿糟糠之爲睹則以至足爲在此也俄而粲然有秉芻豢稻粱而至者則瞲然視之曰此何怪也彼臭之而無嗛於鼻嘗之而甘於口食之而安於體則莫不棄此而取彼矣今以夫先生之道仁義之統以相羣居以相持養以相藩飾以相安固邪以夫桀跖之道是其爲相縣也幾直夫芻豢之縣糟糠爾哉然而人力爲此而寡爲彼何也曰陋也【荀子榮辱】

目不能決黒白之色則謂之盲耳不能別淸濁之聲則謂之聾心不能審得失之地則謂之狂盲則不能避晝日之險聾則不能知雷霆之害狂則不能免人間法令之禍【韓非子觧老】

詩曰墨以爲明狐貍其蒼此言上幽而下險也【荀子解蔽篇】張儀欲以秦韓與魏之勢伐齊荊而惠施欲以齊荊偃兵二人爭之羣臣左右皆爲張子言而以攻齊荊爲利而莫爲惠子言惠子因說不可不察也夫齊荊之事也誠利一國盡以爲利是何智者之眾也攻齊荊之事誠不利一國盡以爲利何愚者之眾也凡謀者疑也疑也者誠疑以爲可者半以爲不可者半今一國盡以爲可是王亡半也刧主者固亡其半者也【韓非子內儲說上】

客有教燕王爲不死之道者王使人學之所使學者未及學而客死王大怒誅之王不知客之欺已而誅學者之晚也夫信不然之物而誅無罪之臣不察之患也且人所急無如其身不能自使其無死安能使王長生哉【韓非子外儲說左上】

紂爲長夜之飲懽以失日問其左右盡不知也乃使問箕子箕子謂其徒曰爲天下主而一國皆失日天下其危矣一國皆不知而我獨知之吾其危矣辭以醉而不知【韓非子說林】

闇主則不然所愛習親近者𨿽邪枉不正不能見也疏遠卑賤者𨿽竭力盡忠不能知也有言者窮之以辭有諌者誅之以死如此而欲照海內存萬方是猶塞耳而聽淸濁掩目而視靑黃也其離聰明則亦遠矣【淮南子主術訓】不聞道術之人則寡於得失不知亂之所由芼芼乎其猶醉也【韓詩外傳】

昔桀罪諫者紂焚聖人剖王子比干之心袁氏之婦絡而失其紀其妾告之怒棄之夫亡者豈斯人知其過哉【說苑權謀】

耆睡眠不知東西嵗君失理命直爲曲【焦氏易林同人之大壯】左眇右盲視闇不明【焦氏易林大有之益】

右目無瞳偏視寡明十步之外不知何公【焦氏易林謙之蹇】戴缾望天不見星辰【焦氏易林隨之蹇】

昧視無光夜不見明【焦氏易林蠱之豫】

朝不見光夜不見明【焦氏易林坎之泰】

蔽鏡無光不見文章【焦氏易林恆之未濟】

日有光月有明三年不目日視必盲三年不目月精必蒙【子修身】

次七修侏【朱】侏比於朱儒測曰侏侏之修無可爲也【太經第一童】

次二盲徵否測曰盲徵否明不見道也【太經第五晦】

初一瞢復晱【失冉切】天不覩其軫測曰瞢復晱天無能見也【太經第六瞢】

次三師或導射豚【遁也】其埻【凖射的也】測曰師或導射無以辧也【太經第六瞢】

次五倍明仮光觸蒙昬【太經第六瞢】

言不識味者並甘臭惡不知人者信任讒佞【王逸注楚辭九章】言川水夏濁而秋淸傷君無有淸明之時【王逸注楚辭九辧】言今世之君迷惑讒佞反表以爲裏倒裳以爲衣而不能知也【王逸注楚辭九嘆】

亡國之君不知去貪暴施仁惠若無骨之虫春生秋死不知冬寒之有冰雪【呂氏春秋任數解】

夫五音不聞無以別宮商五色不見無以別黃【武侯十六防視聽】

儒生不覽猶爲閉闇況庸人無篇章之業不知是非其爲閉闇甚矣此則土木之人耳目俱足無聞見也【王充論衡別通篇】

然而淺見之徒區區所守甘於荼蓼而不識蜜酣於醨酪而不賞醇醪知好生而不知有養生之道知畏死而不信有不死之法知飲食過度之速疾病而不能節肥甘於其口也知極情恣欲之致枯損而不知割懷於所欲也【抱朴子內篇微防】

小人之知未知所向猶泉初發蒙蒙然也【太經第二務解】問其造屋不必知楣橫而棁竪也問其爲田不必知稷早而黍穉也【顏氏家訓勉學】

戶服艾以盈要兮謂幽蘭其不可佩覽察艸木其猶未得兮豈珵美之能當【文選屈原離騷經】

君所察者三年不可以不知不知時與不時譬猶春不耕也不知行與不行譬以方爲輪也不知宜與不宜譬以錦緣薦也【藝文類聚服飾部薦蓆】

鼻不知臭爲齆人不知是非爲閉【太平禦覧人事部鼻】

宋陽裏華子中年病忘朝取而夕忘夕與而朝忘在途則忘行在室則忘坐【太平禦覧人事部迷忘】

猶如闇夜所見不眞【三十六部尊經】

如或見昧粗精識迷徼妙不啻隔紗而視日奚殊認鹿以爲牛【玉皇本行集經】

猶如盲人𨿽在人間日月之下而竟不知日月光明何以故日光皎然盲者不見【無上內祕藏經辯四眞品】

如人有眼無外光明不能覩見所有色像【波羅蜜多經卷五百七十二】

住於幽闇間猶如蝙蝠類【大寶積經卷三】

譬如闕壊眼不能見眾色【大集地藏十輪經卷六】

譬如盲人至大寶洲行住坐臥不見眾寶【大方廣佛華嚴經四十五】所謂膚翳覆眼重云隠月如人穿井瓶中燈焰【大法鼓經卷下】猶如無燈明而入於闇室【本緣經毘羅摩品】

覩彼眾生展轉五道始終周旋如磨不定【修行道地經菩薩品】遠道暗昧如夜發箭【法句經廣衍品】

譬如人眼翳見妙珍寶謂爲不淨【大智度論卷六十七】

僕謂餌辛者不知辛之爲辛而無羨於甜香悅臰者不覺臰之爲臰而弗耽椒蘭【明集駮夷夏論】

皆由放散情慮擾亂心神似風裏之燈譬波中之月揺漾輕動浮游泛濫影旣不現照豈得明【法苑珠林卷八十四】日月豈不淨耶而盲者不見對曰是盲者過非日月咎舍利弗眾生罪故不見如來佛國嚴淨非如來咎【維摩詰所說經佛國品】

日月豈不明不見自由聲目佛土豈不淨罪穢故不覩【僧肇注維摩詰經佛國品】

乖異

九三輿說輻夫妻反目【易小畜】

睽火動而上澤動而下二女同居其志不同行【易睽】上火下澤睽君子以同而異【易睽】

水火相息二女同居其志不相得曰革【易革】

九三艮其限列其夤厲薫心【易艮】

天道西轉水流東注是天與水相違而行【周易正義訟】水火二物共成烹飪理應相濟今火在上而炎上澤居下而潤下無相成之道所以爲乖【周易正義睽】

夤當中脊之肉也旣止加其身之中則上下不通之義也夤旣分列身將喪亡故憂危之切薫灼其心矣然則君臣共治大體若身大體不通則君臣不接君臣不接則上下離心列夤則身亡離心則國喪【周易正義艮】

習習谷風以陰以雨黽勉同心不宜有怒【葉暖五反○詩國風谷風】旣阻我徳賈用不售【與壽同葉市周反○詩國風谷風】

羔裘豹祛【音區】自我人居居○羔裘豹褎【音防】自我人究究【詩國風羔裘】

白華菅【音姦】兮白茅束兮之子之遠俾我獨兮【詩小雅白華】習習谷風維山崔嵬無艸不死無木不萎【葉於回反】忘我大徳思我小怨【詩小雅谷風】

騂騂【音觪】角弓翩其反矣兄弟昬姻無胥遠矣【詩小雅角弓】瞻彼中林甡甡【音莘】其鹿朋友已譖不胥以谷人亦有言進退維谷【詩大雅桑柔】

角弓殳兄刺幽王也不親九族而好讒佞骨肉相怨【毛詩角弓】

盛夏養萬物之時艸木枝葉猶有萎槁者朋友𨿽以恩相養亦安能不時有小訟乎【鄭氏箋詩谷風】

視彼林中其鹿相輩耦行甡甡然眾多今朝廷羣臣皆相欺背不相與以善道言其鹿之不如【鄭氏箋詩桑柔】

魯事晉猶女之事夫不敢過差而晉有罔極之心反二三其徳【杜氏解左傳成公八年】

鼻之與彊猶晉人之與楚人也晉人見楚人之急帶劍而緩之楚人惡其緩而急之【戰國防魏昭王】

一尺布尙可縫一斗粟尙可舂兄弟二人不相容【前漢書淮南王傳】

張陳之交猶如父子擕手秦拊翼俱起據國爭權還爲豺虎【前漢書敍傳下】

使股肱分成二體匈膂絕爲異身【後漢書袁紹列傳】

乖琴瑟之至和違鹽梅之相濟【魏書辛雄傳】

王爵不相加婦姑位不定各恃眾怙力將人人棊跱以觀成敗不肯同心共膽率徒旅進【魏志鄭渾傳注】

一尺繒好童童一升粟飽蓬蓬兄弟二人不能相容【淮南子序】

天气上騰地气下降二象分離萬物不交也【京氏易傳否上】居者不知負戴之勞從旁議者與當局者異憂【鹽鐵論刺復】背北相憎心意不同如火與金【焦氏易林幹之歸妹】

播木折枝與母別離【焦氏易林訟之謙】

夫婦相背和气弗處陰陽俱否莊姜無子【焦氏易林豫之家人】兩心不同或欲西東【焦氏易林隨之兌】

躓馬破車惡婦破家靑蠅污白恭子離居【焦氏易林觀之隨】五星六意岐道多怪【焦氏易林復之隨】

口不從心欲東反西與意乖戾動舉失便【焦氏易林離之旣濟】寒暑不當軌度失常【焦氏易林大壯之坎】

賈辛醜惡妻不安夫【焦氏易林晉之大畜】

兩人俱醉相與悖戾【焦氏易林益之未濟】

冰炭異室仁道閉塞【焦氏易林井之旅】

疏類異路心不相慕牝牛牡猳鰥無室家【焦氏易林革之蒙】日走月步趨不同捨【焦氏易林丰之同人】

三虎上山更相距哮心志不親如仇與怨【焦氏易林渙之未濟】次五膠漆釋弓不射角木離測曰膠漆失信不結也【太經第二格】

次八兩兕鬭一角亡不勝喪測曰兩兕鬭亡角喪也【太經第四遇】

初一圜方杌【五勿切】棿【五結切】其內窽換測曰圜方杌棿內相失也【太經第六闕闕音缺】

一源十流天水違行而訟者紛如也【申鑑時事】

人生有所貴尙出門各異情朱紫更相奪色雅鄭異音聲【曹子建當事君行】

指人之所短遂已之所長以蓋其失猶晉楚帶劍逓相詭反也【劉邵人物志體別】

茍失其心同衾爲遠【徐榦中論】

一尺帛可縫而共衣一斗粟可舂而共食況以天下之廣而不相容也【前漢書注淮南傳】

兄弟相依當如衡軌而今殊迹牽牛有名不堪服車亦猶有兄弟之名而不得同聚【李善注文選陸士龍答兄機詩】

如彼翰林鳥防棲一朝只如彼遊川魚比目中路析【文選潘嶽悼亡詩】

君如秋日云妾似突中煙髙下理自殊一乖兩絕天【初學記人部離別注】

山立峙各於其所無相順之時猶君在上臣在下恩敬不與相通【玉海周易鄭康成注】

詾詾謷謷至相烹煮【道徳經指歸卷九】

譬如有蛇尾語頭言我應在前頭語尾言我恆在前何以卒爾頭果在前其尾纒樹不能得去放尾在前卽墮火坑燒爛而死【百諭經卷下】

昔捕鳥師張羅网於澤上以鳥所食物著其中眾鳥命侶競來食之鳥師引网眾鳥盡墮网中時有一鳥大而多力身舉此网與眾俱飛而去鳥師見影隨而逐之有人謂鳥師曰鳥飛虛空而汝步逐何其愚哉鳥師答曰不如來告彼鳥日暮要求棲宿進趣不同如是當墮其人故逐不止日已轉暮仰觀眾鳥翻飛爭競或欲趣東或欲趣西或望長林或欲赴澗爭競不止須臾便墮鳥師還得次而殺之【眾經撰雜譬諭經】

石立土踴天地之痤贅也山崩地防天地之癰疽也衝風暴雨天地之奔气也雨澤不降川瀆涸竭天地之燋枯也【法苑珠林卷六十三】

諭林卷四十七﹤子部﹐類書類﹐諭林﹥

欽定四庫全書

諭林卷四十八

明徐元太撰人事門【四十六】

倒置

緑兮衣兮緑兮黃裏○緑兮衣兮緑兮黃裳【詩國風緑衣】山有扶蘇隰有荷華【葉芳無反】不見子都乃見狂且○山有喬松隰有遊龍不見子充乃見狡童【詩國風山有扶蘇】

舟人之子熊羆是裘私人之子百僚是試【詩小雅大東】隰桑刺幽王也小人在位君子在野【毛詩隰桑】

鶖也也皆以魚爲美食者也鶖之性貪惡而今在梁潔白而反在林幽王養褒姒而餒申後近惡而遠善【鄭氏箋詩白華】

爲綠衣兮當先染絲而後制衣是汝婦人之所爲汝何故亂之先制衣而後染使失制度也以興嫡在先而尊貴妾在後而卑賤是汝賤妾之所爲汝何故亂之令妾在先而尊嫡在後而卑是亂嫡妾之禮失本末之行【毛詩正義緑衣】

間色之緑不當爲衣猶不正之妾不宜嬖寵今綠兮乃爲衣兮間色之緑今爲衣而見正色之黃反爲裏而隠以興今妾兮乃蒙寵兮不正之妾今蒙寵而顯正嫡夫人反見疏而微緑衣以邪干正猶妾以賤陵貴【毛詩正義緑衣】山上有扶蘇之木隰中有荷華之艸木生於山艸生於隰髙下各得其宜以諭君子在上小人在下亦是其宜今忽置小人於上位置君子於下位是山隰之不如也【毛詩正義山有扶蘇】

山上有枯槁之松木隰中有放縱之龍艸松木𨿽生髙山而柯條枯槁龍艸𨿽生於下隰而枝葉放縱諭忽之養臣君子在於上位則不加恩澤小人在於下位則祿賜丰厚言忽養臣顚倒失其所也【毛詩正義山有扶蘇】

文幽處兮蒙謂之不章離婁微睇兮瞽以爲無明變白而爲黒兮倒上以爲下鳯凰在笯兮雞雉翔舞同糅玉石兮一槪而相量【史記屈原傳】

鸞鳯伏竄兮鴟梟翺翔闒茸尊顯兮讒防得志聖賢逆曵兮方正倒植世謂伯夷貪兮謂盜跖防莫邪爲頓兮鉛刀爲銛於嗟嘿嘿兮生之無故斡棄周鼎兮而寶康瓠騰駕罷牛兮驂蹇驢驥垂兩耳兮服鹽車章甫薦屨兮漸不可久【史記賈生傳】

子獨不見鴟梟之與鳯凰翔乎蘭芷芎防棄於廣野蒿蕭成林使君子退而不顯眾公等是也【史記日者傳】

資娵娃之珍髢兮鬻九戎而索賴鳯皇翔於蓬陼兮豈鴐鵞之能防騁驊驑以曲囏兮驢騾連蹇而齊【漢書揚雄傳上】珍蕭艾於重笥兮謂蕙芷之不香斥西施而弗禦兮羈要裊以服箱【後漢書張衡列傳】

公卿所舉率黨其私所謂放鴟梟而囚鸞鳯【後漢書劉陶傳】燕石緹襲以華國兮和璞遙棄於南荊夏像韜塵於市北兮瓶罍抗方於兩楹鸞凰耿介而偏棲兮蘭桂背時而獨榮【晉書摰虞傳】

倒戈授人必至之禍【宋書胡藩傳】

冠履倒錯珪甑莫辯【梁書武帝紀中】

墨以爲明狐而爲蒼以一爲二以二爲三公不能禁也【子華子晏子問黨】

仁人詘約暴人衍矣忠臣危殆讒人服矣璇玉瑤珠不知佩也雜布與錦不知異也閭娵子奢莫之媒也嫫母刁父是之喜也以盲爲明以聾爲聰以危爲安以吉爲凶【荀子賦篇】

螭龍爲蝘蜓鴟梟爲鳯凰【荀子賦篇】

夫有天賞得爲主而未常得主之實此之謂大悲是正坐於夕室也其所謂正乃不正矣【呂氏春秋明理】

夫本末舛逆首尾橫決國制搶攘非有紀也【賈子數寜】披羊裘而賃固其事也貂裘而負籠甚可怪也【淮南子說山訓】鳯鳥不識珍寶梟鴟【孔叢子記問】

頭尾顚倒不知緒處【焦氏易林離之井】

首陽爲拙柱下爲工【子淵騫】

楚國戶服白蒿滿其要以爲芬芳反爲幽蘭臭惡爲不可佩也以言君親愛讒佞憎遠忠直賢良而不宜近之也【王逸注楚辭離騷經】

麋當在山林而在庭中蛟當在深淵而在水涯以言小人宜在山野而陞朝廷賢者當居尊官而爲僕也【王逸注楚辭九歌】

言世人皆棄昆山之玉大澤之反相與重貴小石也言闇君貴佞僞賤忠直也【王逸注楚辭惜誓】

言君乃拔去芝艸賤棄橘柚種植芋荷養育苦李愛重小人斥逐君子也【王逸注楚辭七諫】

言君放遠要褭英俊之士而駕槖駝任使罷駑鈍朽之人而棄明賢之士也【王逸注楚辭七諫】

言甂甌之器登明堂周鼎反入於深淵之水言小人任政賢者隠思也【王逸注楚辭七諫】

痛鳯兮遠逝仁智之士遁世去也畜鴳兮近處畜養佞防而親附也鯨鱏兮幽潛大賢隠匿竄林藪也從蝦兮遊陼小人並進於朝廷也【王逸注楚辭九懷】

言葛有正直之枝抑棄枯槁而不見采朽壤惡者滿車陞進反見珍重禦尊顯以言眞正之人棄於山野佞曲之臣陞於顯朝也【王逸注楚辭九懷】

言與多力烏獲同車驂乘令仁賢邵公執役養馬失其宜者也【王逸注楚辭九嘆】

言甘棠香美之木枯於艸中而不見禦反種蒺藜棘刺之木滿於中庭以言遠仁賢近讒賊也【王逸注楚辭九嘆】言蔡女美好反見貶黜而去離帷幄戎狄醜婦反入椒房被五防繡衣夫人之服也【王逸注楚辭九嘆】

言葛藟惡艸乃緣於桂樹鴟鴞貪鳥而集於木蘭以言小人進在顯位貪佞升爲公卿者也【王逸注楚辭九嘆】

言西施美好棄於後宮不見進禦仳倠醜女反倚立徧兩楹之間侍左右也【王逸注楚辭九嘆】

言乃藏九鼎於江淮之中反炊土釡於堂宇之上猶言棄賢智近愚頑者也【王逸注楚辭九嘆】

言乃破伯牙號鐘所鼓之鳴琴反持凡人小箏急張其而彈之以言世憎惡大賢之言親信小人之語也【王逸注楚辭九嘆】

言退卻騏驥以轉物徙重車乘駑頓驢驘反以奔走馳逐急疾失其性也以言役使賢者令之負擔進用頑愚以任政職亦失其志也【王逸注楚辭九嘆】

言鳴鳩鳥輕佻巧利乃棲於桑楡居茂木之上鼓翼而鳴得其所也此言讒佞弄口妄說以居尊位得志意也【王逸注楚辭九嘆】

不辧黑白棄玉取石虎羊同羣【武侯十六防陰察】

且夫含血气物之生也行則背在上而腹在下其病若死則背在下而腹在上何則背肉厚而重腹肉薄而輕也賢儒俗吏並在當世有似於此將明道行則俗吏載賢儒賢儒乘俗吏將闇道廢則俗吏乘賢儒賢儒處下位猶物遇害腹在上而背在下也且背法天而腹法地生行得其正故腹背得其位病死失其宜故腹反而在背上非惟腹也凡物僕僵者足又在上賢儒不遇僕廢於世踝足之吏皆在其上東方朔曰目不在面而在於足救昧不給能何見乎【王充論衡狀畱篇】

棄此蓀芷襲彼蕭艾【嵇中散集兄秀才公穆入軍贈詩】

夫以玉爲石者亦將以石爲玉矣以賢爲愚者亦將以愚爲賢矣以石爲玉未有傷也以愚爲賢者亡之診蓋診亡者𨿽存而必亡猶脈死者𨿽生而必死也可勿愼乎【抱朴子外篇權材】

背公之俗彌劇正直之道遂壊於是斥鷃因驚風以淩霄朽舟托迅波而電邁鸞鳯卷六翮於叢棘鷁首滯潢污而不擢矣【抱朴子外篇吳失】

駑蹇矯首於雕【多麼切】輦駥驥委牧乎林坰【抱朴子外篇名實】於是鼖鼓戢雷霆之音鞉【徒刀切】鞞【奴移切】咨蝶鼛【音髙】之響芳蕙芟夷臭鮑佩禦鬯傾棄而不羞醨酪専灌於圓丘汗血驅放而垂耳跛蹇馳騁於鑾軒此古人之所以懷沙負石赴流魚而不堪與之同世也【抱朴子外篇名實】養豺狼而殱驎虞殖枳棘而翦椒桂【抱朴子外篇漢過】

殷雷輷磕於龍潛之月凝霜肅殺乎朱明之運【抱朴子外篇吳失】

小畜髀【補尒切】之反頁【音頡】之傳曰髀之反股在上也頁之首在下也【元包仲陽】

蘇糞壤以充幃兮謂申椒其不芳【文選屈原離騷經】

蟬翼爲重千鈞爲輕黃鐘毀棄瓦釡雷鳴讒人髙張賢士無名【文選屈原卜居】

順帝之末京師謡曰直如死道邊曲如鉤反封侯【文選袁陽源仿白馬篇詩注】

方世俗之幽昏兮白黒之美惡放山川之玉兮相與貴夫礫石【補文選賈誼惜逝】

握剞劂而不用兮操規榘而無施騁騏驥於中庭兮焉能極夫遠道置猿狖於櫺檻兮夫何以責其防巧駟跛鼈而上山兮吾固知其不能陞釋管晏而任臧獲兮何權衡之能稱箟【昆】簬【路】雜於黀【鄒】蒸兮機逢矢以射革【補文選莊忌哀時命】

伊優北堂上骯髒倚門邊【補文選趙壹疾邪賦】

梟鴞旣以成羣兮鶴弭翼而屏移蓬艾親入禦於牀第兮馬蘭踸踔而日加棄捐【廣文選東方曼倩怨世】

西施媞媞而不得見兮嫫母勃屑而日侍桂蠧不知所淹畱焉蓼虫不知徙乎葵菜【廣文選東方曼倩怨世】

親讒諛而疏賢聖兮訟謂閭娵爲醜惡愉近習而蔽遠兮孰知察其黑白【廣文選東方曼倩怨世】

行明白而曰黒兮荊棘聚而成林江離棄於窮巷兮蒺藜曼乎東廂賢者蔽而不見兮讒防進而相朋梟鴞並進而俱鳴兮鳯皇飛而髙翔【廣文選東方曼倩怨世】

斥逐鴻鵠兮近習鴟梟斬伐橘柚兮列樹苦桃【廣文選東方曼倩七諫】

鸞皇孔鳯日以遠兮畜鳬鴐鵞雞鶩滿堂壇兮鼃黽遊乎華池要褭奔亡兮騰駕槖駝鉛刀進禦兮遙棄太阿拔搴芝兮列樹芋荷橘柚委枯兮苦李旖旎甂甌登於明堂兮周鼎潛乎深淵【廣文選東方曼倩謬諫】

今反表以爲裏兮顚裳以爲衣戚宋萬扵兩楹兮廢周邵於遐夷卻騏驥以轉運兮騰驢驘以馳逐蔡女黜而出帷兮戎婦入而防繡服慶忌囚於阱室兮陳不占戰而赴圍破伯牙之號鐘兮挾人箏而彈緯藏瑉石於金匱兮捐赤瑾於中庭韓信蒙於介冑兮行夫將而攻成莞芎棄於澤洲兮瓟蠧於筐簏麒麟奔於九臯兮熊羆羣而逸囿折芳枝與璚華兮樹枳棘與薪柴掘荃蕙與射幹兮耘藜藿與蘘荷【廣文選劉子政憂吿】

傷明珠之赴泥兮魚眼璣之堅藏同駑驘與乘駔兮雜班駮與闒茸葛藟虆於桂樹兮鴟鴞集於木蘭偓促談於廊廟兮律魁放乎山間惡虞氏之簫韶兮好遺風之激楚潛周鼎於江淮兮防土鬵於中宇【廣文選劉子政惜賢】播規榘以背度兮錯權衡而任意操防墨而放棄兮傾容幸而侍側甘棠枯於丰艸兮藜棘樹於中庭西施斥於北宮兮仳倠倚於彌楹烏獲戚而驂乘兮燕公操於馬圉蒯瞶登於淸府兮咎繇棄於壄外【廣文選劉子政湣命】菀蘼蕪與菌若兮漸槁本於洿瀆淹芳芷於腐井兮棄雞駭於筐簏執棠谿以刜蓬兮秉幹將以割肉筐澤防以豹鞹兮破荊和以繼築【廣文選劉子政靈懷】

載約屨而正朝服兮降皮弁以爲履寶礫石於廟堂兮面隋和而不眠【廣文選劉子駿遂初賦】

冬而生兮凋彼葉柯瓦礫進寶兮捐棄隋和鉛刀厲禦兮頓棄太阿驥垂兩耳兮中阪蹉跎蹇驢服駕兮無用日多修潔處幽兮貴寵沙劘鳯皇不翔兮鶉鴳飛【廣文選王子淵陶壅】

指正義兮爲曲訿璧玉兮爲石鶻雕遊兮華屋鵕防棲兮柴簇【廣文選王叔師遭厄】

菽藟兮蔓衍芳虈兮挫枯朱紫兮雜亂曽莫兮別諸【廣文選王叔師怨上】

貪枉兮黨比貞良兮煢獨鵠竄兮枳棘鵜集兮帷幄蕠兮靑蔥槁本兮萎落【廣文選王叔師憫士】

茅絲兮同防冠屨兮共絇督萬兮侍宴周邵兮負芻白龍兮見射霛兮執拘【廣文選王叔師悼亂】

寶彼兮沙礫捐此兮夜光椒瑛兮湼污葈耳兮充房【楚辭王逸傷時】

鸞鳥鳯皇日以遠兮燕雀烏鵲巢堂壇兮露申辛夷死林薄兮腥臊並禦芳不得薄兮【楚辭屈原惜誦】

痛鳯兮遠逝畜鴳兮近處鯨鱏兮幽潛從蝦兮遊陼【楚辭王褒匡機】

堇荼茂兮敷疏蘅芷雕兮瑩嫇【楚辭王逸悼亂】

穢杯盂之周用令瑚璉以抗閣恨騾驢之進庭屏騏驥於溝壑【藝文類聚人部言志賦】

鸋鴂軒翥鸞鳯挫翮啄碎琬琰寶其瓴甋【藝文類聚禮部弔文】淳於髠至鄰家見其竈突之直而積薪在傍謂曰此且有火使爲曲突而徙薪鄰家不聽後果焚其屋鄰家救火乃滅烹羊具酒謝救火者不肯呼髠智士譏之曰曲突徙薪無恩澤燋頭爛額爲上客蓋傷其賤本而貴末也【藝文類聚火部竈】

俚語云州縣符如霹靂得詔書但以掛壁【太平禦覽天部霹靂】二至攺度乖錯委曲隆冬大暑盛夏霜雪【參同契】

猶如有人濟海求寶不取眞珠直取金精亦如有人棄妙音聲而聽惡響如捨正室而愛婢妾如捨金器而取瓦盂如棄甘露法味而食惡毒食如捨善男子而親諸惡友如棄良醫而信巫鬼如捨元始天尊甘露法食而服魔怨種種惡味【元陽妙經卷八】

如有貧人得無價寶棄而翻取迦遮末尼【波羅蜜多經卷四百四十】如有饑人得百味食棄而求噉稊稗等飯【波羅蜜多經卷四百四十】譬如愚人捨月禮事星宿【大寶積經卷一百一十二】

惑亂

上九睽孤見豕負塗載鬼一車先張之弧後說之弧匪寇婚媾往遇雨則吉【易睽】

蓼蓼然長大者正是莪也而不精審視之以爲非莪反謂之維蒿【毛詩正義蓼莪】

如當路築室得人而與之謀所爲路人之意不同故不得遂成也【鄭氏箋詩小旻】

譬欲秦而更楚假南路於東尋【北齊書文苑顏之推傳】

適鄢郢而迷塗入邯鄲而失步【隋書王貞文學傳】

惑者狂者木石之朴也而道義未戴焉【晏子春秋問下】

秦人逢氏有子少而惠及壯而有迷罔之疾聞歌以爲哭視白以爲黒饗香以爲朽嘗甘以爲苦行非以爲是意之所之天地四方水火寒暑無不倒錯者焉其父之魯過陳遇老耼因吿其子之證老耼曰汝庸知汝子之迷乎今天下之人皆惑於是非昏於利害同疾者多固莫有覺者且一身之迷不足傾一家一家之迷不足傾一鄕一鄕之迷不足傾一國一國之迷不足傾天下天下盡迷孰傾之哉向使天下之人其心盡如汝子汝則反迷矣哀樂聲色臭味是非孰能正之且吾之言未必非迷而況魯之君子迷之郵者焉能解人之迷哉【列子周穆王】

三人行而一人惑所適者猶可致也惑者少也二人惑則勞而不至惑者勝也而今也以天下惑予𨿽有祈向不可得也【莊子天地】

水動而影揺人不以定美惡水勢也瞽者仰視而不見星辰不以定有無用精惑也【荀子解蔽】

冥冥而行者見寢石以爲伏虎也見植木以爲後人也冥冥蔽其明也醉者越百步之溝以爲蹞步之澮也俯而出城門以爲小之閨也酒亂其神也厭目而視者視一爲兩掩耳而聽者聽漠漠以爲洶洶勢亂其官也【荀子觧蔽】

齊景公遊少海騎從中來謁曰嬰疾甚且死恐公後之景公遽起騎又至景公曰趨駕煩且之乘使騶子韓樞禦之行數百步以騶爲不疾奪轡代之禦可數百步以馬爲不進盡釋車而走以煩且之良而騶子韓樞之巧而以爲不如下走也【韓非子外儲說左】

毀譽成黨眾口燻天賢不肖不分以此治國賢主猶惑之也又況乎不肖者乎【呂氏春秋離謂】

鄰父有與人鄰者有枯梧樹其鄰之父言梧樹之不善也鄰人遽伐之鄰父因請而以爲薪其人不說曰鄰者若此其險也豈可爲之鄰哉此有所宥也夫請以爲薪與弗請此不可以疑枯樹之善與不善也齊人有欲得金者淸旦被衣冠往鬻金者之所見人操金攫而奪之吏搏而束縛之問曰人皆在焉子攫人之金何故對吏曰殊不見人徒見金耳此眞大有所宥也夫人有所宥者固以晝爲昏以白爲黒以堯爲桀宥之爲敗亦大矣【呂氏春秋去宥】

夫眾口之毀譽浮石沈木羣邪所抑以直爲曲視之不察以白爲黒夫曲直之異形白黑之異色乃天下之易見也然自謬也或不能分明其是非者眾邪誤之矣【陸子辧惑】

事之適亂如地形之惑人也機漸而往俄而東西易面人不自知也故墨子見衢路而哭之悲一跬而繆千里也【賈子新書審微】

今陳卒設兵兩軍相當將施令曰斬首拜爵而屈撓者要斬然而隊階之卒皆不能前遂斬首之功而後被要斬之罪是去恐死而就必死也故利害之反禍福之接不可不審也事或欲之適足以失之或避之適足以就之楚人有乘船而遇大風者波至而自投於水非不貪生而畏死也惑於恐死而反忘生也故人之嗜欲亦猶此也【淮南子汜論訓】

北楚有任俠者其子孫數諌而止之不聽也縣有賊大搜其廬事果發覺夜驚而走追道及之其所施徳者皆爲之戰得免而遂反語其子曰汝數止吾爲俠今有難果賴而免身而諫我不可用也知所以免於難而不知所以無難論事如此豈不惑哉宋人有嫁子者告其子曰嫁未必成也有如出不可不私藏私藏而富其於以復嫁易其子聽父之計竊而藏之若公知其盜也逐而去之其父不自非也而反得其計知爲出藏財而不知藏財所以出也爲論如此豈不悖哉今夫僦載者救一車之任極一牛之力爲軸之折也有加轅軸其上以爲造不知軸轅之趣軸折也楚王之佩玦而逐兔爲走而破其玦也因佩兩玦以爲之豫兩玦相觸破乃逾疾亂國之治有似於此【淮南子汜論訓】

故通於道者如車軸不運於已而與轂致千里轉無窮之原也不通於道者若迷惑告以東西南北所居聆聆一曲而辟然忽不得復迷惑也故終身於人辟若俔之見風也無須臾之間定矣【淮南子齊俗訓】

窮鄕多曲學小辯害大知巧言使信廢小惠妨大義【說苑談叢】

言周家建立徳化其道平直公方所履無失而言蕪穢傾危者心惑意異也以平直爲傾危則以忠正爲邪枉也【王逸注楚辭七諫】

言世人愚惑惡虞舜簫韶之樂反好俗人淫泆激楚之音猶惡典謨忠正之言而好諂防之說也【王逸注楚辭九�】道陟多阪胡言連蹇譯瘖且聾莫使道通【焦氏易林幹之幹】三癡俱走迷路失道惑不知歸反入患口【焦氏易林幹之晉】二人異趣反覆迷惑一身五心亂無所得【焦氏易林坤之賁】癡狂妄作心誑善惑迷行失路不知南北【焦氏易林屯之小過】三癡且狂欲之平鄕迷惑失道不知昏明【焦氏易林大有之遁】客指東西未得便安【焦氏易林豫之離】

鼻目易處不知香臭【焦氏易林隨之幹】

一身三口語無所主東西南北迷惑失道【焦氏易林鹹之離】心西意東事無成功【焦氏易林晉之家人】

次八迷目逹腹測曰迷目逹腹外惑其內也【太經第二逹】次二迷腹逹目測曰迷腹逹目以道不明也【太經第二逹】不智之人辯慧懷給不知所裁之猶棄驥而惑不知所詣也【淮南子主術訓解】

夫尋常咫尺之近理人間取捨之細事沈浮過於金羽皂白分於粉墨而抱惑之士猶多不辧焉【抱朴子內篇微防】或奔車走馬赴阬谷而不憚以九折之阪爲螘封或登危蹋頹𨿽墮墜而不覺以呂梁之淵爲牛迹也【抱朴子外篇酒】視泰山如彈丸見滄海如盤盂【抱朴子外篇酒誡】

疢美而無直亮之鍼艾羣惑而無指南以自反【抱朴子外篇疾謬】

以二缶鐘惑而所適不得者言各自信據故不知所之【郭子注莊天地】

今指犬似人轉白似黒則不類矣轉以類推以此象彼謂犬似玃玃似狙狙似人則犬似人矣謂白似緗緗似黃黃似朱朱似紫紫似紺紺似黒則白成黑矣【劉子審名】海濵居者望島如舟望舟如鳬而須舟者不造島射鳬者不向舟知是望遠目亂而心惑也山底行者望嶺樹如簪視岫虎如犬而求簪者不上樹求犬者不往呼知是望髙目亂而心惑也【劉子正賞】

白黑相渝能無微乎是非相擾能無散乎【文中子天地】臣猶吳牛見月而喘【世說新語言語】

堯舜之智桀紂以爲不智堯舜以爲智惡知堯舜之非桀紂桀紂之非堯舜乎【藝文類聚人部智】

良禦惑燕楚玅察亂澠淄【藝文類聚樂部論樂詩】

今有疑者所謂蚌異蛤二五爲非十也【太平禦覽文部著書下】傾耳求音不聞霆擊澄神密眠豈覿山髙【初學記服食部酒】同昧其本而競談其末猶未識辰緯而意斷南北羣迷暗爭失得無準【何氏語林文學】

如盲人自無所見引人路途轉轉迷惑而不知覺【三十六部尊經黃林經】

如盲不見道進尺不知寸𨿽有四衢路隨意任奔馳【海空智藏經問病品偈】

譬如有人行路拾得遺篋開篋視鏡自見其影謂是篋主心地惶怖稽首而謝棄之而去眾生迷惑捨眞取僞棄本尋末亦復如是【無上內祕藏經辧四眞品】

身口意業有四種惑何等爲四一者貪惑二者癡惑三者淫惑四者嗊嗃惑所謂嗊嗃惑者詐言道術無眞實相【元陽妙經卷五】

譬如道士觀不淨時見所著衣服悉是皮相而實非皮所可食噉皆作虫相而實非虫觀好美羮作糞穢汁相而實非糞穢觀所食乳酪猶如髓腦而實非髓腦觀骨碎秣猶如粉相而實非粉【元陽妙經卷五】

譬如人醉其心亂視諸山川城郭宮殿日月星辰皆悉廻轉【元陽妙經卷十】

譬如有人欲見大海旣至海防返觀牛迹作是念言大海中水淺深多少豈及此耶【波羅蜜多經卷三百二】

如有工匠欲造大殿如天帝釋殊勝殿量見彼殿已而返揆摸日月宮殿【波羅蜜多經卷三百三】

如彼渴人愚癡無智爲熱所逼見動陽熖於無水中妄生水想【波羅蜜多經卷三百九十九】

譬如見熖而生水想實無有水以眼亂故【文殊師利問經卷上】譬如盛日舒光燭地气蒸飄動猶如水流渴獸迷惑向之奔走【大乘密嚴經卷下】

譬如有人聞俱耆羅聲又見其形尋復見烏而生迷惑作是說言俱耆羅俱耆羅汝等如是非法爲法守防非法如彼見烏謂俱耆羅【鴦崛摩羅經卷三】

譬如有愚夫見雹生妄想謂是琉璃珠取己執持歸置之瓶器中守防如眞寶不久悉融消空想黙然住於余眞琉璃亦復作空想【鴦崛摩羅經卷三】

如有士夫度大曠野聞合羣鳥鳴時彼士大夫畏是鳥聲謂有刼賊異道而去入空澤中至虎狼處爲虎所食【大法鼔經卷下】

如遊曠野指東謂爲西【中陰經卷下】

譬如夏熱或有賈客失眾伴輩獨在後行上無傘蓋足下無履體面汗出唇口焦漧熱炙身軀張口吐舌劣極甚渴四顧望視其心迷惑遙見野馬意謂是水謂爲不遠盡力馳走趣於野馬身劣益渴遂更困頓日轉晚暮時向欲涼不見野馬無有此水心旣覺之是熱盛炎之所作耳修行自念吾本亦然渴於情欲追之不息著終始愛還自焦然迷爲疑想癡网所蓋野馬見惑吾從久遠儻有是心貪著於我【修行道地經行空品】

昔有愚人其婦端正情甚愛重婦無貞信後於中間共他交往邪淫心盛欲就傍夫捨離已壻於是密語一老母言我去之後汝可賫一死婦女屍安著屋中語我夫言云我已死老母於後伺其夫主不在之時以一死屍置其家中及其夫還老母語言汝婦已死夫卽往視信是己婦哀哭懊惱火積薪油燒取其骨以囊盛之晝夜懷挾婦於後時心厭傍夫便還歸家語其夫言我是汝妻夫答之言我婦久死汝是阿誰妄言我婦乃至二三猶故不信如彼外道聞他邪說心生惑著謂爲眞實永不可攺𨿽聞正教不信受持【百諭經卷上】

昔幹陀衞國有諸伎人因時饑儉逐食他土經婆羅新山而此山中素饒惡鬼食人羅剎時諸伎人防宿山中山中風寒然火而臥伎人之中有患寒者著彼戲衣羅剎之服向火而坐時行伴中從睡寤者卒見火邊有一羅剎竟不諦觀捨之而走遂相驚動一切伴侶悉皆逃奔時彼伴中著羅剎衣者亦復尋逐奔馳絕走諸同行者見其在後謂欲加害倍增惶怖越度山河投赴溝壑身體傷破疲極委頓乃至天明方知非鬼【百諭經卷下】譬如無目人得蛇以爲瓔珞有目人語是蛇非是瓔珞【大智度論卷七十】

如人闇中見似人物謂是實人而生畏怖又如惡狗臨井自吠其影水中無狗但有其相而生惡心投井而死【大智度論卷八十九】

如人目翳視淸淨珠見其目影便謂珠不淨【大智度論卷九十五】譬如眾生盲人彼未曽見象爲彼盲人將示象諸生盲者或捉象鼻或牙或耳或足或尾或背彼示已問象何相或說言如犁轅或言如杵或言如簸箕或言如碓臼或言如苕箒或言如石山如是不通逹【攝大乘論卷四】

可謂指虫迹爲蒼文餌螫乳爲醍醐良可哀也【明集折夷夏論】

夫導師失路則迷塗者眾【明集難夷夏論】

致令雪山采藥爭取毒艸深水求珠競持瓦礫【辧正論卷一】諭林卷四十八

欽定四庫全書

諭林卷四十九

明徐元太撰人事門【四十七】

混淆

或以其酒不以其漿鞙鞙【音瑁】佩璲不以其長【詩小雅大東】君臣賢愚適同如鳥雌雄相似誰能別異之乎【鄭氏箋詩正月】屨以兩隻爲具五爲數之奇言葛屨服之賤𨿽有五兩其數𨿽奇以冠緌往配而雙止則非其宜【毛詩正義南山】悲時俗之險阸兮哀好惡之無常棄衡石而意量兮隨風波而飛揚【後漢書馮衍傳】

欲以雞鶩厠鴛鴻於池沼將移瓦礫參金碧之聲價【陳書蔡景歷傳】

致使薫猶之質均誨學庭蘭蕭之體等教文肆【魏書南安王禎子英傳】

厠鄭璞於周寶編魚目於隋珠【魏書李順希仁弟騫傳】

當今之世丑必托善以自爲解邪必防正以自爲僻遊不論國仕不擇官行不辟污曰伊尹之道也分別爭財親戚兄弟搆怨骨肉相賊曰周公之義也行無防恥辱而不死曰管子之趍也行貨賂趣勢門立私廢公比周而取容曰孔子之術也此使君子小人紛然殽亂莫知其是非者也故百川並流不注海者不爲川谷趣行蹖馳不歸善者不爲君子【淮南子泰族訓】

黃白色也眾馬形也而獨以色爲形飛者入池之謂也【公孫龍子白馬論注】

牛騎同堂郭氏以亡【焦氏易林小畜之晉】

牛馬聾蒯不知聲味遠賢賤仁自令亂憒【焦氏易林頤之鼎】次六升於堂顚衣倒裳廷人不慶測曰升堂顚倒失大眾也【太經第一上】

待遇茍合之人與忠直之士曽無別異猶並紉絲與茅共爲索也【王逸注楚辭惜誓】

言患苦眾人稱物量谷不知審其多少同其稱平以失情實則使眾人怨也以言君不稱量士之賢愚而同用之則使智者恨也【王逸注楚辭惜誓】

言君選士用人雜用駑駿不異賢愚若駕罷牛驂以騏驥才力殊也【王逸注楚辭七諫】

圜澤爲珠麤瑀爲璣以言君不知賢愚忠佞之士猶雜魚眼與珠璣同貫而不別也【王逸注楚辭七諫】

言持菎蕗香直之艸雜於黀蒸燒而燃之則不識於物也以言取忠直棄之林野亦不知賢也【王逸注楚辭七諌】言世人不識善惡乃以甑窐之土雜厠圭玉又使醜婦與好女同室也以言君闇惑不別賢愚也【王逸注楚辭哀時命】言已君不明智斥逐忠良而任用佞防委棄明珠而貴魚眼乘駑驘雜駿馬重班駮喜闒茸心迷意惑終不悟也【王逸注楚辭九難】

君不識賢使紫奪朱世無別知之者【王逸注楚辭九思】

紫朱雜厠瓦玉雜糅【王充論衡對作篇】

竊華名者螻蜥騰於雲霄失實賈者翠虯淪乎九泉於是斥鷃淩風以髙奮靈鳯捲翮以幽戢鉛鋒充太阿之寶犬羊佻【勅髙切獨行貌】虎狼之資矣【抱朴子外篇名實】

以傾倚申腳者爲妖妍摽秀以風格端嚴者爲田舍朴騃【抱朴子外篇疾謬】

於是釋銓衡而以疏數爲輕重矣棄度量而以綸集爲多少矣【抱朴子外篇窮逹】

鶉鷃棲翔鳯之條黿鼉遊升龍之川識眞者所爲憤結也【文選陸士衡從梁陳詩注】

珪璋雜於甑窐兮隴防與孟娵同宮【補文選莊忌哀時命】

繋累名利場駑駿同一輈【廣文選阮嗣宗詠懷詩】

玉與石而同匱兮貫魚眼與珠璣駑駿雜而不分兮服罷牛而驂驥【廣文選東方曼倩哀命】

或偸合而茍進兮或隠居而深藏苦稱量之不審兮同權槪而就衡或推迻而茍容兮或直言之諤諤傷誠是之不察兮並紉茅絲以爲索【廣文選賈誼惜誓】

以爲聖人純一之教不如賢者支離之術鄭衛可以易咸池激楚可以陵韶武耶【藝文類聚刑法部刑法議】

謂蜥蜴爲神龍者非但不識神龍亦不識蜥蜴【太平禦覽虫豸部守宮】

名實失當賞罰妄舉是猶使屍起哭而代大匠斵也夫死人無爲而子弟悲者以爲死而不爲哭也不與方圓而處大堂者任大匠而身無作也使屍起哭則哭者亡主人代匠斵則功不成【道徳經指歸卷十二】

譬若男子欲見大海者尙未見大海若見大陂池水便言是水將無是大海【道行波羅蜜經卷四】

猶如稗麥在好麥中【大寶積經卷一百十三】

猶如栴檀之林鄕以伊蘭臭穢亂於眞正【法海經尺一】譬如醍醐蜜雜以辛苦鹹【修行道地經慈品】

譬如甜藥雜以鹹苦不可分別【修行道地經慈品】

栴檀與蓼蘓同芬夜光與熠燿齊暉【明集十三】

玉石同匱猗頓爲之於悒朱紫相奪仲尼爲之嘆息【明集牟子理惑論】

聖教綿遠終使鼠璞濫名化幽微遂令雞鳯混質【辯正論卷六】

如人不識金以鍮石爲妙【髙僧傳二鳩摩羅什】

無以穢食置於寶器【維摩詰所說經弟子品】

計失

商人慮有陰雨宜用輔以佐車今其車旣載重矣乃棄爾之車輔反令車載溺也以諭王政慮有傾危宜用賢以治國今其旣有大政矣乃棄汝之賢人反令國政亂也車旣棄輔又遇陰雨則隳敗汝之車載旣隳敗然後請長者助我則晚矣以諭國旣棄賢又遇傾敗則滅亡汝之國國家旣滅矣然後求賢人佐已則亦晚矣王何不及其未敗用賢自輔乎【毛詩正義正月】

勞師於戎而失諸華𨿽有功猶得獸而失人也安用之【國語晉】

夫太子國之棟也棟成乃制之不亦危乎【國語晉】

夫攻形不如越而攻心不如吳而君臣上下少長貴賤畢呼霸王臣竊以爲猶之井中而曰我將爲爾求火也【戰國防韓釐王】

語曰寧爲雞口毋爲牛後今大王西面交臂而臣事秦何以異於牛後乎【戰國策韓昭侯】

今人有謂臣曰入不測之淵而必出不出請以一防首爲汝殉者臣必不爲也今秦不可知之國也猶不測之淵也而許綰之首猶鼠首也內王於不可知之秦而殉王以鼠首臣竊爲王不取也【戰國策魏安釐王】

以地事秦譬猶抱薪而救火也薪不盡則火不止今王之地有盡而秦之求無窮是薪火之說也【戰國策魏安釐王】王獨不見夫博者之用梟邪欲食則食欲握則握今君刼於羣臣而許秦因曰不可革何用智之不若梟也【戰國策魏安釐王】

秦敗魏於華魏王且入朝於秦周防謂王曰宋人有學者三年反而名其母其母曰子學三年反而名我者何也其子曰吾所賢者無過堯舜堯舜名吾所大者無大天地天地名今母賢不過堯舜母大不過天地是以名母也其母曰子之於學者將盡行之乎願子之有以易名母也子之於學也將有所不行也願子之且以名母爲後也今王之事秦尙有可以易入朝者乎願王之有以易之而以入朝爲後【戰國策魏安釐王】

臣聞爭名者於朝爭利者於市今三川周室天下之市朝也而王不爭焉顧爭於戎狄去王業遠矣【戰國防秦惠文君】今使太子將之此無異使羊將狼也【史記畱侯世家】

欲湯之滄一人炊之百人之無益也不如絕薪止火而已不絕之於彼而救之於此譬猶抱薪而救火也【前漢書枚乘傳】

父子首足也昆弟四支也當使筋骨髓血動靜足以相勝長短大小幹用足以相衞豈有割脛致腹取骨肉以增頭剗背露骨剝膏腴以禆頷而謂顱顙魁岸可得比壽松晉喉咽擁腫必能長生久視哉【後漢書志百官五】

及今成計殊尙善也過是欲少味矣【後漢書馬援傳】

議者諭以補衣猶有所完詡恐其疽食侵滛而無限極【後漢書虞詡傳】

豈有觸冒死禍以解細微譬猶療饑於附子止渴於酖毒未入膓胃已絕咽喉豈可爲哉【後漢書霍諝列傳】

夫紲食鷹鳶欲其鷙鷙而亨之將何用哉【後漢書蓋勲列傳】豈敢傾根竭本寄命洪流以徼幹沒乎【魏志傅蝦傳】

若棄紹近援而求瓚遠助此假人於越以救溺子之說也【魏志程昱傳】

此何異乎抱薪救焚扇火止沸哉【魏志公孫瓉傳注】

無異於埋金路隅而書表於上也𨿽甚愚之人必將笑之【晉書皇甫謐傳】

若乃海運旣徙而鵬翼不舉永結根於南垂廢神州於龍漠【晉書桓溫傳】

保左右議曰蝮蛇在手壯士解其腕且斷隴道以觀其變從事中郎裴詵曰蛇已螫頭頭可截不【晉書索靖傳】陛下心腹四支何處無患復誅巫咸戮扁鵲臣恐遂成桓侯膏肓之疾後𨿽欲療之其如病何【晉書劉聰傳】

系狗當系頸今反系其尾何得不然【晉書惠賈皇后傳】

非徙不足致益乃是蠶漁之所資【晉書董景道傳】

今人知不以羊追狼蟹捕防而令重車弱卒與肥馬悍胡相逐其不能濟固宜矣【宋書周郎傳】

發雷霆之怒爭虫鳥之气【南齊書孔稚圭傳】

愛毛反裘甚無謂也【魏書髙祖上紀】

將涉千里殺騏驥而防蹇驢可悲之甚【北齊書楊愔傳】

譬之畜狗本取其吠今以數吠殺之恐將來無復吠狗【北齊書酷吏宋遊道傳】

莊子曰齊人蹢子於宋者其命閽也不以完其求鈃鐘也以束其求唐子也而未始出域有遺類矣夫楚人寄而蹢閽者夜半於無人之時而與舟人鬭未始離於岑而足以造於怨也【莊子徐無鬼】

子墨子謂魯陽文君曰今有一人於此羊牛犓防維人但割而和之食之勝食也見人之生餅則還然竊之曰捨予食不知日月安不足乎其有竊疾乎魯陽文君曰有竊疾也子墨子曰楚三意之田曠蕪不可勝辟靈數千不可勝見宋鄭之間邑則還然竊之此與彼異乎魯陽文君曰是猶彼也實有竊疾也【墨子耕柱】

我不以貨事上而求遷者則如以貍餌鼠爾必不兾矣若以情事上而求遷者則如引諸絕繩而求乘枉木也愈不兾之矣【商子農戰】

爭利如蚤甲而喪其掌【荀子大略】

是渠衝入穴而求利也是仁人之所羞而不爲也【荀子彊國篇】

事彊暴之國難使彊暴之國事我易事之以貨寶則貨寶單而交不結約信盟誓則約定而畔無日割國之錙銖以賂之則割定而欲無厭事之彌煩其侵人愈甚必至於資單國舉然後己𨿽左堯而右舜未有能以此道得免焉者也辟之是猶使處女嬰寶珠佩寶玉負戴黃金而遇中山之盜𨿽爲之逢蒙視詘要撓腘君廬屋妾由將不足以免之【荀子富國】

魯穆公使眾公子或宦於晉或宦於荊犂鉏曰假人於越而救溺子越人𨿽善遊子必不生矣失火而取水於海海水𨿽多火必不滅矣遠水不救近火也今晉與荊𨿽彊而齊近魯患其不救乎【韓非子說林上】

昔秦伯嫁其女於晉公子令晉爲之飾裝從衣文之媵七十人至晉晉人愛其妾而賤公女此可謂善嫁女妾而未可謂善嫁女也楚人有賣其珠於鄭者爲木蘭之櫃薰桂椒之櫝綴以珠玉飾以玫瑰輯以翡翠鄭人買其櫝而還其珠此可謂善賣櫝矣未可謂善鬻珠也【韓非子外儲說左】君子終日行不離輜重也邦者人君之輜重主父生其邦此離其輜重者也【韓非子諭老】

今世上卜筮禱祠故疾病愈來譬之若射者射而不中反修於招何益於中夫以湯止沸沸愈不止去其火則止矣【呂氏春秋盡數】

弗肯早爲已乃墮骨肉之屬而抗剄之【賈子宗首】

魯人身善制冠妻善織屨往徙於越而大困窮以其所修而遊不用之鄕譬猶樹荷山上而畜火井中操釣上山揭斧入淵欲得所求難也方車而蹠越乘桴而入胡欲無窮不可得也【淮南子說山訓】

遺人馬而解其羈遺人車而脫其轙所愛者少而所亡者多故里人諺曰烹牛而不鹽敗所爲也【淮南子說山訓】壊塘以取發屋而求貍掘室而求鼠割唇而治齲桀跖之徒君子不與【淮南子說山訓】

治防穴而壊裏閭潰小皰而發痤疽【淮南子說林訓】

捨茂林而集於枯不弋鵠而弋烏難與有圖【淮山子說林訓】昌羊去蚤虱而來汵窮除小害而致大賊欲小快而害大利【淮南子說林訓】

爲酒人之利而不酤則竭爲車人之利而不僦則不逹握火提人反先之熱【淮南子說林訓】

夫鵲先識嵗之多風也去髙木而巢扶枝大人過之則探鷇嬰兒過之則挑其卵知備遠難而忘近患故秦之備胡也鳥鵲之智也【淮南子人間訓】

彊養弱抑則齊民消若眾穢之盛而害五穀【鹽鐵論禁耕】夫不早絕其源而憂其末若決呂梁沛然其所傷必多矣【鹽鐵論禁耕】

無異於愚人反裘而負薪愛其毛不知其皮盡也【鹽鐵論非鞅】

崇利而簡義髙力而尙功非不廣壤進地也然猶人之病水益水而疾深【鹽鐵論非鞅】

此所謂攣朐之智而愚人之計也夫何大道之有故曰小人先合而後忤初𨿽乘車卒必泣血此之謂也【鹽鐵論非鞅】

夫犀象兕虎南夷之所多也騾驢馲駞北狄之常畜也中國所鮮外國賤之南越以孔雀珥門戶昆山之旁以玉璞抵鳥鵲今貴人之所賤珍人之所饒非所以厚中國明盛徳也【鹽鐵論棠禮】

今驘驢之用不中牛馬之功鼲【音渾】鼦【音貂】旃罽不益錦綈之實美玉瑚出於昆山珠璣犀象出於桂林此距漢萬有餘裏計耕桑之功資財之費是一物而售百倍其價一也一挹而中萬鐘之粟也【鹽鐵論力耕】

是由棄江臯河濵而田於嶺阪菹澤也【鹽鐵論輕重】

匈奴貪狼因時而動乘可發飆舉電至而欲以誠信之心金帛之寶而信無義之詐是猶親蹠蹻而扶猛虎也【鹽鐵論世務】

今不固其外欲安其內猶家人不堅垣墻狗吠夜驚而暗昧妄行也【鹽鐵論險固】

終日逐禽罷而釋之則非計也【鹽鐵論擊之】

茫茫乎若行九臯未知所止浩浩乎若無网羅而漁江海𨿽及之三軍罷獘適遺之餌也【鹽鐵論西域】

國有封疆猶家之有垣墻所以合好覆惡也室不能相和出訟鄰家未爲通計也【新序雜事二】

載金販狗利棄我走【焦氏易林訟之旅】

袍衣剝脫夏熱冬寒【焦氏易林大有之未濟】

載土販鹽難爲功力【焦氏易林無妄之解】

爭雞失羊亾其金囊【焦氏易林恆之夬】

築室水上危於一齒【焦氏易林大壯之離】

作蠶不織寒無所得【焦氏易林家人之泰】

折挺舂稷君不得食頭癢搔跟無益於疾【焦氏易林蹇之革】販鼠賣鼃利少無謀【焦氏易林姤之晉】

買椒失粟亾我大利【焦氏易林萃之大壯】

去辛就蓼毒愈酷甚避穽遇坑憂患日生【焦氏易林丰之益】次三闗無鍵捨金管測曰闗無鍵盜入門也【太經第一閒】次五奔鹿懷鼷得不訾測曰奔鹿懷鼷奚足功也【太經第四唐】

譬諸孺子掩目巨夫之腋而曰逃可乎【申鑑俗嫌】

信用眾愚欲以致治猶若駕跛鼈而欲上山我固知其不能登也【王逸注楚辭哀時命】

居累卵之危而圖太山之安爲朝露之行而思世之功豈不惑哉【潛夫論貴忠】

焚椒蘭其望治由倒裳而求領【曹子建九詠】

何異圖畫騏驥以代徒行之勞遙指海水以解口焦之渴張魚网於峻極之巓施釣緡於修木之末𨿽自以爲得所猶未免乎迂闊也【抱朴子外篇安貧】

今吾子督余以誨盜之業惇余以召賊之防進酖酒以獻酬非養壽之忠益【抱朴子外篇安貧】

世人不問愚智皆欲識人之多見事之廣而不肯讀書是欲求飽而懶營饌欲暖而惰裁衣也【顏民家訓勉學】

菖蒲去蚤虱而來蚰蜒礬石止齒齲之痛而朽牙根躁痛𨿽弭必生後害此取小利而大利𨿽去輕害而負重害也【劉子利害】

一簣之土固不能障塞江河是以其身沈沒也【前漢書注師丹傳】

臨川日暮而又相思何爲泛舟而不濟以相從乎【李善注文選曹子建朔風詩注】

尋斧始於所庇制國昩於弱下【文選陸士衡五等諸侯論】

割剝富彊以養貧弱何異餓耕牛乘馬而飽吠犬棄幹將而礪鉛刀也【意林物理論】

忿飆焚衣其損多矣忿防之熟推甑而棄之損益多【意林物理論】

趙簡子舉兵伐齊有被甲士申防笑簡子曰子何笑對曰臣乃有宿笑當桑之時臣鄰家父與妻俱之田見桑中女因追之不能得還反其妻怒而去之臣笑其曠也簡子曰今吾伐國失國是吾曠也還師而歸【藝文類聚人部諷】亾載得輿所獲益寡爭雞失牛所損更大【文苑英華元世俊移文】功以才成業由才廣若捨此不任防其後患是猶備風波而逆廢舟楫非長計也【何氏語林徳行襄陽記】

鴟鴞所以愛養其子者適以病之愛憐養其子者謂堅固其窠巢病之者謂不知托於大樹茂枝反敷之葦防風至防折巢覆有子則死有卵則破是其病也【玉海詩攷韓詩】譬如有人欲求香象得此象已捨而求迹【波羅蜜多經卷三百三】譬如餓狗捨其主食返從僕使而求覓【波羅蜜多經卷三百三】犬惟逐塊不知逐人壊終不息外道亦爾不知斷生終不離死【波羅蜜多經卷五百六十九】

譬如狗子從大家得食不肯食之反從作務者索食【道行波羅蜜多經卷四】

譬如有人年耆極老身嬰長病臥在牀席不能起止時有一人巨富饒財賫持珍寶至病人所而語之言我有緣事當至他方以寶相寄爲我守防或十年還若二十年待我還時汝當歸我彼老病人臥在牀席無有子息惟獨一身彼人已去未久之間時彼病人因至命終所寄財物悉皆防失彼人行還求索無所【大寶積經卷八十八】譬如有人到寶渚所捨帝釋靑寶及大靑寶金銀眞珠皆悉捨離大價之寶取於水精【大方廣十輪經卷四】

譬如有犬擲令怖反走逐之不趣擲者【摩訶衍寶嚴經推七】譬如癡人破車遲牛欲過險道甚難可過【七佛所說神咒經卷三】譬如商人計數金錢置一器中其子啼時授與一錢彼器中錢日日損減【大法鼓經卷上】

譬如大田家收入甚大丰但食不復種谷盡亦饑窮【佛說五苦章句經尺七】

譬如有人卒患脊僂諸醫療治醫以酥塗上下著板用力痛壓不覺雙目一時並出【百諭經卷上】

譬如有人磨一大石勤加功力經歷日月作小戲牛用功旣重所期甚輕【百諭經卷上】

破滅法炬自燋其心斫伐法樹乃殖毒林【本緣經鹿品】不應挑其右目以治左眼【本緣經持王子品】

如有人欲食甘露而食毒藥欲求安樂而反入賊欲安隠身反服非藥欲除斷渴愛反飲咸水欲斷媱欲反樂眾女【本緣經持王子品】

譬如種谷𨿽多得收不復種種但稍稍飯𨿽久飯不止防有盡時【小道地經借九】

人治生譬如蜂作蜜采取眾華勤苦積日已成人便竊取持去亦不得自食適自疲極【三慧經借八】

昔有一婆羅門居家貧窮正有一防牛乳日得一斗以自供活聞說十五日飯諸眾僧沙門得大福徳便止不復牛停至一月並取望得三斛持用供養諸沙門至滿月便大請諸沙門至捨皆坐時婆羅門卽入牛乳正得一斗𨿽久不乳而不多諸人呵罵言汝癡人云何日日不乃至一月也而望得多今世人亦如是有財物時不能隨多少布施停積久後須多乃作無常水火及以身命須臾難保若當不遇一朝蕩盡虛無所防【眾經撰雜譬諭經】

得入栴檀林而但取其葉旣入七寶山而更取水精【大智度論卷五】

如人以手障鉾但自傷其手鉾無所損【大智度論卷五十六】譬如人在寶洲但得水精珠則所利益薄【大智度論卷七十九】是忿風濤而毀舟檝也【明集九】

無異人苦頭虱因欲並首俱焚患在足刺遂欲通股全解不亦濫乎【明集釋駮論】

竭溟海而求珠淨康衢而徙石蓋勞力也【辧正論卷六】以好栴檀貿易瓦木以金易鍮石以銀易白蠟以絹易氀褐以甘露易於惡毒【法苑珠林卷三】

譬鼠入角路窮何趣【法苑珠林卷二十】

今愛榮而不知慕賢求福而不知避禍譬猶播植粃粺而欲嵗取精糧驅駕駑蹇而望騰超夐絕不亦惑哉【法苑珠林卷五十一】

昔有一人貧窮困苦爲王作事日月經久身體羸痩王見憐湣賜一死駞貧人得已卽便剝皮嫌刀鈍故求石欲磨乃於樓上得一磨石磨刀令利來下而剝如是數數往來磨刀後轉苦憚不能上樓懸鈍上樓就石磨刀深爲人笑【法苑珠林卷五十三】

欲須甘果翻種苦栽欲除渴乏反趣咸水【法苑珠林卷五十五】譬如有牛厭患車故欲使車壊前車若壊續得後車扼其項領【法苑珠林卷八十九】

令反

罪諫臣而求直言亦猶北行詣越豈有得邪【晉書慕容皝傳】猶揭表而令之止也【管子君臣上】

君使服之於內而禁之於外猶懸牛首於門而賣馬肉於內也【晏子春秋雜下】

其在後世以急刻而責恕以譌僞而課忠言非其願意非其眞而保人之弗叛悲夫是正坐於夕室也是白之懸而黑之募也是縱櫂於陸而發軔於川也其亦不可以幸而幾矣【子華子孔子贈】

彊令之笑不樂彊令之哭不悲彊令之爲道也可以成小而不可以成大缶醯黃蚋聚之有酸徒水則必不可以貍致防以冰致蠅𨿽工不能以茹魚去蠅蠅愈至不可禁以致之之道去之也桀紂以去之之道致之也罰𨿽重則𨿽嚴何益【呂氏春秋功名】

執彈而招鳥揮棁而呼狗欲致之顧反走【淮南子說山訓】

諭林卷四十九﹤子部﹐類書類﹐諭林﹥

欽定四庫全書

諭林卷五十

明徐元太撰人事門【四十八】

荒縱

終風且暴顧我則笑○終風且霾○終風且曀【與縊同】不日有曀【詩國風終風】

新防刺衞宣公也納伋之妻作新防於河上而要之【毛詩新防】

盧令刺荒也襄公好田獵畢弋而不修民事百姓苦之故陳古以風焉【毛詩盧令】

隰有萇楚疾恣也國人疾其君之滛恣而思無情欲者也【毛詩隰有萇楚】

女所行如是猶鳥飛行自恣東西南北時亦爲弋射者所得言放縱久無所拘制則將遇伺女之間者得誅女也【鄭氏箋詩桑柔】

然淇則有岸隰則有泮以自拱持今君子反薄而棄已放恣心意曽無所拘制言淇隰之不如【毛詩正義氓】

沔然而滿者彼流水也此水之流湯湯然波流漫溢無所入旣不注於海復不入大川以興彊盛者彼諸侯也此諸侯奢僭放恣無所事旣不朝天子又不事侯伯【毛詩正義沔水】

鴥然而疾者彼飛隼其意欲飛則飛欲止則止自由無所畏也以諭彼諸侯欲朝則朝欲否則否自恣無所懼也【毛詩正義沔水】

鴥然而疾飛者彼飛隼則已飛而不息則又加之防揚妄相撃害以興彼自恣之諸侯則已不朝天子則又加以出兵妄相侵伐【毛詩正義沔水】

鳥飛無定之物人心有定之主今鳥有所至人心反無至【毛詩正義菀柳】

有鳥髙飛謂其終無所至亦至於天而止也今彼人幽王之心於何其所至乎言其心轉側無常人不知其所止【毛詩正義菀柳】

無客而飲謂之從酒今若子者晝夜守尊謂之從酒也【晏子春秋雜論下】

情所欲好耳所欲聽目所欲視口所欲嘗𨿽殊方偏國非齊土之所產育者無不必致之猶藩墻之物也及其遊也𨿽山川阻險途逕修遠無不必之猶人之行咫步也【列子楊朱】

縱而肆之其猶烈猛火於云夢開積水乎萬仭其可撲以箒篲遏以撮壤哉【抱朴子外篇疾謬】

淸論所不能復制繩墨所不能復彈遂成鷹頭之蠅廟垣之鼠【抱朴子外篇疾謬】

大過娣越姒媦【雲貴切】陵姊風冞【音迷】於陂舟防【音溺】於水曰娣越姒長替於少也媦陵姊季僭於孟也風冞於陂過其度也舟防於水失其節也【元包孟陽】

喘悸之息以喉爲節言情欲奔競所致【莊子音義大宗師】過屠門而大嚼𨿽不得肉貴且快意當斯之時願舉泰山以爲肉傾東海以爲酒伐云夢之竹以爲笛斬泗濵之梓以爲箏食若塡巨壑飲若灌漏巵其樂固難量豈非大丈夫之樂哉【文選曹植與吳季重書】

次五防柴求兕其徳不美測曰防柴求兕得不慶也【太經第一童】

次三裳格鞶鉤渝測曰裳格鞶鉤無以制也【太經第二格】五蓋覆心禪門已閉六塵在念亂想常馳類狂象之無鉤似戲猿之得樹【法苑珠林卷八十四】

失道

彼月而食則維其常此日而食於何不臧【詩小雅十月之交】誰能執熱逝不以濯其何能淑載胥及溺【葉奴學反○詩大雅桑柔】發發飄風非有道之風偈偈疾驅非有道之車【毛詩匪風注】林中大木之處而維有薪蒸朝廷宜有賢者而但聚小人【毛詩正月注】

違禮義不由其道猶雉鳴而求其牡矣【毛詩匏有苦葉注】賈物而有三倍之利者小人所宜知也君子反知之非其宜也今婦人休其蠶桑織紝之職而與朝廷之事其爲非宜亦猶是也【鄭氏箋詩瞻卬】

愛好美色不往見子都之美好閒習者乃往見狂醜之人諭忽之好善不任用賢者反任用小人所美非美故刺之【毛詩正義山有扶蘓】

不睹子充而睹狡童以諭昭公之好善不愛賢人而愛小人也【毛詩正義山有扶蘓】

人旣刈白華已漚爲菅柔韌中用兮何爲更取白茅收束之兮以白茅伐白華則脆而不堪用也以興王旣聘申女已立爲後禮儀充備兮何爲更納襃姒嬖寵之兮以襃姒代申後則妬而將滅國也寵襃姒以黜申後似取白茅而棄韌菅【毛詩正義白華】

交交然小者是桑扈之鳥也鳥自求生活當應肉食今旣無肉循場啄粟而食之失其天性以此求活將必不能以興王者欲求治國當行善教今無善教施布亂政以治之失其常法以此求治終不可得【毛詩正義小宛】

言老馬反爲駒而用之猶王於老人反爲童而遇之【毛詩正義角弓】

聞以徳和民不聞以亂以亂猶治絲而棼之也【左傳隠公四年】天反時爲災地反物爲妖民反徳爲亂亂則妖災生故文反正爲乏【左傳宣公十五年】

賈而欲贏而惡囂乎【左傳昭公元年】

遷怒肆忿快意於行人譬諸狼求食而已【春秋正義襄公十一年】今有場師捨其梧檟養其樲棘則爲賤場師焉【孟子告子上】拱把之桐梓人茍欲生之皆知所以養之者至於身而不知所以養之者豈愛身不若桐梓哉弗思甚也【孟子告子上】

享而旣具是棄禮若其不具是用粃粺用粃粺君辱棄禮名惡【孔子家語相魯】

出令則如反汗用賢則如轉石去佞則如拔山如此望陰陽之調不亦難乎【前漢書楚元王傳】

所冠不以仁義爲冕所蹈不以賢佐爲力終至顚蹶絕滅漢祚【後漢書黃瓊列傳】

夫華離蔕而萎條去幹而枯女冶容而淫士背道而辜【後漢書蔡邕列傳】

譬猶緣木求魚升山采珠【後漢書劉傳】

畫眞人於刻桷之室載退士於進趣之堂【晉書嵇紹傳】其於政也如農者之殖磽野旱年之望丰穡必不防矣【晉書阮種傳】

不悟淸流在於澄源止輪由乎髙閎患生於本治之於末故也【宋書袁湛傳】

誣飾蚯蚓兾招神龍【宋書王微傳】

夫移心疾於股肱非良醫之美畏影迹而馳騖豈靜處之方【南齊書王儉傳】

以此取士求之濟治譬猶卻行以及前之燕而向楚【魏書羊深傳】

沈於樂者洽於憂厚於味者薄於行慢於朝者緩於政害於國家者危於社稷【管子中匡】

今君臨民若冦讐見善若避熱【晏子春秋諫上】

以事生事又以事止事譬猶揚火而使無焚也以智生患又以智備之譬猶撓水而欲其淸也【文子道徳】

污其準粉其顙腐鼠在阼燒薫於堂【文子上徳】

福輕乎羽莫之知載禍重乎地莫之知避【莊子人間世】非人者必有以易之若非人而無以易之譬之猶以火救水也其說將必無可焉【墨子兼愛下】

用事不巧則操末績顚圓鑿方枘情道兩失【鬼穀子反應注】天下敖然若燒若焦墨子𨿽爲之衣褐帶索啜菽飲水惡能足之乎旣以伐其本竭其原而焦天下矣【荀子富國篇】墨子之於道也猶瞽之於白黑也猶聾之於淸濁也猶之楚而北求之也【荀子樂篇】

衡不正則重懸於仰而人以爲輕輕懸於俛而人以爲重此人所以惑於輕重也權不正則禍托於欲而人以爲福福托於惡而人以爲禍此亦人所以惑於禍福也道者古今之正權離道而內自擇則不知禍福之所托【荀子正名】

古之人目短於自見故以鏡觀面智短於自知故以道正已故鏡無見疵之罪道無明過之怨目失鏡則無以正須眉身失道則無以知迷惑【韓非子觀行】

衞人有佐弋者鳥至因先以其裷麾之鳥驚而不射也【韓非子外儲說左上】

鄭縣人乙子妻之市買鼈以歸過潁水以爲渴也因縱而飲之遂亡其鼈【韓非子外儲說左上】

使燕王內憎其民而外愛魯人則燕不用而魯不附民見憎不能盡力而務功魯見說而不能離死命而親他主如此則人臣爲隙穴而人主獨立以隙穴之臣而事獨立之主此之謂危殆【韓非子雜論法術】

棄玉取石者盲羊質虎皮者辱【黃石公素書安履】

故欲以刑罰慈民辟其猶以鞭狎狗也𨿽久弗親矣故欲以簡泄得士辟其猶以弧怵鳥也𨿽久弗得矣【賈子大政下】

今夫儒者不本其所以欲而禁其所欲不原其所以樂而閉其所樂是猶決江河之源而障之以手也夫牧民者猶畜禽獸也不塞其囿垣使有野心系絆其足以禁其動而欲修生壽終豈可得乎【淮南子精神訓】

鑿五刑爲刻削乃背道徳之本而爭於錐刀之末斬艾百姓殫盡太半而忻忻然常自以爲治是猶抱薪而救火鑿竇而出水【淮南子覧冥訓】

愛熊而食之鹽愛獺而飲之酒𨿽欲養之非其道【淮南子說林訓】

不能耕而欲黍粱不能織而喜采裳無事而求其功難矣【淮南子說林訓】

遊者以足蹶以手抪不得其數愈蹶愈敗及其能游者非手足者矣【淮南子說林訓】

防塵而昧固其理也爲其不出戶而堁之也【淮南子說林訓】不修其身求之於人是謂失倫不治其內而修其外是謂大廢重載而危之操防而隨之非所以爲全也【說苑談叢】鳴鼓逐狐不知迹處【焦氏易林幹之無妄】

騎防逐羊不見所望【焦氏易林幹之蹇】

鑿井求玉非卞氏寶名困身辱勞無所得【焦氏易林蒙之臨】氓伯以婚抱布自媒棄禮急情卒罹悔憂【焦氏易林蒙之困】空槽注豬防彘不到張弓視雞雄鳩飛去【焦氏易林師之旅】祼防逐狐爲人所笑【焦氏易林大有之咸】

耕石不富衡門屢空【焦氏易林咸之需】

入水求玉失其所欲【焦氏易林咸之否】

入市求鹿不見頓足【焦氏易林遁之同人】

乘牛逐驥日暮不至【焦氏易林損之蠱】

左手把水如灮與鬼不可得徙【焦氏易林姤之旅】

冰入炭室消滅不息【焦氏易林鼎之恆】

穿匏浥水搆銕熒火勞疲力竭饑渴爲禍【焦氏易林艮之坤】獨立山顚求麋耕田艸木不辟秋饑無年【焦氏易林未濟之無妄】次六將其車入於丘虛測曰將車入虛道不得也【太經第一礥】

次三戾其腹正其背測曰戾腹正背中外爭也【太經第一戾】次三羨迂塗不能直如測曰羨迂塗不能直行也【太經第一羨】

次四男女事不代之字測曰男女事非厥務也【太經第二事】次二動於響景測曰動於響景不足觀聽也【太經第二釋】次二嚇河測曰嚇河之何可也【太經第二爭】

次五交於鸎猩不獲其榮測曰交於鸎猩鳥獸同方也【太經第二交】

次三化白於泥淄測曰化白於泥變不明也【太經第三更】次三準繩不甫亡其規矩測曰準繩不甫其用爽也【太經第三法】

初一竈無實乞於鄰測曰竈無實有虛名也【太經第四竈】上九明珠彈於飛肉其得不復測曰明珠彈肉費不當也【太經第四唐】

初一去此靈淵捨彼枯園測曰去此靈淵不以謙也【太經第五去】

次三割鼻食口喪其息主測曰割鼻喪主損無榮也【太經第六割】

次五大爵將飛拔其翮毛羽𨿽眾不得適測曰大雀拔翮不足賴也【太經第六將】

今齊王失士而求諸侯是何異於失网而求魚乎【天祿閣外史將才】

鏡明見人之首而人不推鏡破之而扢以錫摩以白旃是說鏡之明已也士有明已者陳已之短欲令長之以去其病而不徳之反欲殺之是惡士之明已也【呂氏春秋逹郁解】

言桂蠧食芬香居髙顯不知畱止妄欲移徙則失甘美之木亡其處也以言眾臣食君之祿不建忠信妄行佞諂亦將失其位喪其所也【王逸注楚辭七諌】

神鳥至則眾鳥集從今反鴞往處之故驚而鳴也【王逸注楚辭九思】

名山宜神鳥處之猶朝廷宜賢者居位而今惟小人故云鴞萃之也【王逸注楚辭九思】

江離兮遺捐忠正之士棄山林也辛夷兮擠臧仁智之士抑沈沒也【王逸注楚辭九懷】

昔倉梧丙娶妻美而以與其兄欲以爲讓也則不如無讓焉尾生與婦人期於水邊水暴至不去而死欲以爲信也則不如無信焉葉公之黨其父攘羊而子証之欲以爲直也則不如無直焉陳仲子不食母兄之食出居於陵欲以爲潔也則不如無潔焉宗魯受齊豹之謀死孟縶之難欲以爲義也則不如無義焉【徐幹中論貴言】

君子旣有賢才又卜其居復順積徳乃享元吉猶夫良農旣懷善藝又擇沃土復加耘耔乃有盈倉之報耳今見愚民不能得福於吉居便謂宅無善惡何異覩種田之無十千而謂田無壤塉耶良田𨿽美而稼不獨茂卜宅𨿽吉而功不獨成相須之理誠然【嵇中防集難宅無吉凶攝生論】且鮑肆自玩而賤蘭茝猶海鳥對太牢而長愁文侯聞雅樂而塞耳【嵇中防集答難養生論】

此何異識時雨之生物因垂拱而望嘉谷乎【嵇中防集難宅無吉凶攝生論】

何異詣老空耕石田而望千倉之收用力𨿽盡不得其所也所謂適楚而道燕𨿽良馬而不到非行之不疾然失其道也【抱朴子內篇勤求】

不知彼之求仙猶臨河羨魚而無网罟非河中之無魚也【抱朴子內篇釋滯】

探燕巢而求鳯卵捜井底而捕鱔魚𨿽加至勤非其所有也【抱朴子內篇釋滯】

謗讟不可以巧言弭實恨不可以虛事釋釋之非其道弭之不由理猶懷冰之遣冷重罏以卻暑逐灮以逃影穿舟以止漏矣【抱朴子外篇博諭】

彍棘矢而望髙手乎渠廣防疲駑而求繼軌於周穆放斧斤而欲雙巧於班墨忽良才而欲彛倫之攸敍不亦難乎【抱朴子外篇名實】

夫冥山在乎北極而南行以觀之至仁在乎無親而仁愛以言之故郢𨿽見而愈遠防山仁孝𨿽彰而愈非至理也【郭子注荘天運】

莫知反一以息迹而逐迹以求一愈得迹愈失一斯大謬矣【郭子注莊繕信】

運屈而恚天辱至而怨人是以火焚而怨燧人溺井而尢伯益【劉子言苑】

亦何異救饑而與之珠拯溺而投之玉乎【劉子隨時】

天由其時人由其道非時之夏望之不可見非道之正行之不可至【子法言注寡見】

采庶子之春華忘家丞之秋實【李善注文選陸韓卿答內兄希叔詩】采薜荔兮水中搴芙蓉兮木末【文選屈原湘君歌】

或益之以澮而泄之以尾閭欲坐望顯報者【文選嵇康養生論】

夫土之有川猶人之有口也治土而防其川猶止兒啼而塞其口豈不遽止然其死可立而待也【補文選賈讓治河奏】駕蹇驢而無防兮又何路之能極以直鍼而爲釣兮又何魚之能得【廣文選東方曼倩哀命】

舟登陸其焉濟輪涉淵而無迹【廣文選陸士龍紆思】

譬享海鳥以醇醪嘉膳棲林狖以崇楹曽拱茍非其實立有驚怖【藝文類聚人部言誌書】

火在井中不能燭遠目在足下不可以視近【太平禦覧天部三上】爲千金之裘而與狐謀之其皮不可得【太平禦覧服章部裘】易傳曰當雷不雷陽徳弱也【初學記天部雷】

魯哀公問仲尼曰春秋之記曰冬十二月霣霜不殺菽何爲記此仲尼對曰此言可以殺而不殺也夫宜殺而不殺桃李冬實天失道艸木猶犯幹之而況人君乎【困學記聞卷六春秋】

陛下何愛其羽毛而疏其骨肉【何氏語林箴規】

暮世之治病也則不然治不本四時不知日月不審逆從病形已成乃欲微鍼治其外湯液治其內粗工凶凶以爲可攻故病未已新病復起【黃帝素問內經移精變气論】

棄正從蹊徑欲疾閼不通盲者不柱杖聾者聽宮商【同契】

亦猶和膠補釡以鋼塗瘡去冷加冰除熱用湯飛舞蛇終不可得【同契】

今遇是道法寶城不應取此虛僞之物譬如商主遇眞寶城取諸瓦礫而便還家【元陽妙經卷十】

如彼愚人晻入空山覓天子綬【靈寶通微經】

夫生人之所爲大患莫急於疾疾而不治猶救火而不以水也【華陽陶隠居集】

譬如有人執杖和怨負水求火勤苦積紀終不能得【玉淸經道化四夷品】

失吾生道如鳥失翼亦猶濟人忘其船筏遙想彼岸無由得度【玉淸經法印品】

譬如艸木遠離地水定不虛生【玉淸經法印品】

譬如王子捨其父王更就餘人求爲太子決不可得【波羅蜜多經卷五百六十九】

譬如犢子若欲須乳必依其母若就余牛則不可得【波羅蜜多經卷五百六十九】

梵志欲遊人間語小兒曰我有少緣欲暫出行汝善守防此火愼勿使滅若火滅者當以鑽鑽木取火然之具械勅已出林遊行梵志去後小兒貪戲不數視火火遂便滅小兒戲還見火已滅吹灰求火不能得已便以斧劈薪求火復不能得又復斬薪置於中搗以求火又不能得爾時梵志於人間還詣彼林所問小兒曰吾先勅汝使守防火火不滅耶小兒對曰我向出戲不時防視火今以滅復問小兒汝以何方便更求火耶小兒報曰火出於木我以斧破木求火不得復斬之令碎置於臼中杵搗求火復不能得時彼梵志以鑽鑽木出火積薪而然告小兒曰夫欲求火法應如此不應破薪杵碎而求【長阿含經卷七】

猶人求火以濕木爲母以濕鑽鑽彼人如是爲得火不答曰不也所以者何彼以濕鑽鑽於濕木是故不得【中阿含經卷二十】

猶如有人欲得酥者以器盛水以抨抨之必不得酥所以者何以邪求酥謂抨水也【中阿含經卷四十五】

猶如有人欲得油者以搾具盛沙以冷水漬而取壓之必不得油所以者何以邪求油謂壓沙也【中阿含經卷四十五】譬如明目士夫求堅固材執持利斧入於山林見大芭蕉樹牖直長大卽伐其根斬截其鋒葉葉次剝都無堅實【雜阿含經卷十】

譬如小火欲令其然增以樵炭非爲增炭令火滅耶【雜阿含經卷二十七】

譬如熾火欲令其滅足其幹薪豈不令火增熾然耶【雜阿含經卷二十七】

猶若有人身中毒箭彼親屬慈湣人欲令安飲欲饒益之求索除毒箭師於是彼人作是念我不際箭要知彼人己姓是字是像是若長若短若中若黑若白若剎利族若婆羅門族若居士族若工師族若東方南方西方北方誰以箭中我我不除毒箭要當知彼弓爲是薩羅木爲是多羅木爲翅羅鴦掘梨木我不除毒箭要當知彼筋若牛筋若羊筋若犛牛筋而用纒彼弓我不除毒箭要知彼弓弝爲白骨耶爲黒棘耶爲赤棘耶【箭諭經緣三】如賣鍼人至鍼師門欲求賣鍼終不可售【別釋雜阿經卷十四】譬如有人以炭畫日言相似者無有是處【大乘造像功徳經卷上悲九】

昔有國王有一好樹髙廣極大常有好果香而甜美時有一人來至王所王語之言此之樹上將生美果汝果能食不人答王言此樹髙廣𨿽欲食之何由能得卽便斷樹望得其果旣無所獲徒自勞苦後還欲竪樹已枯死都無生理世間之人亦復如是如來法王有持戒樹能生勝果心生願樂欲得果食應當持戒修諸功徳不解方便反毀其禁如彼伐樹復欲還活都不可得【百諭經卷上】昔有癡人往大池所見水底影有眞金像謂呼有金卽入水中撓泥求覓疲極不得還出復坐須臾水淸復現金色復更入裏撓泥更求覓亦復不得其父覓子得來見子而問子言汝何所作疲困如是子白父言水底有眞金我時投水欲撓泥取疲極不得父看水底眞金之影而如此金在於樹上所以知之影現水底其父言曰必飛鳥銜金著於樹上卽隨父語上樹求得【百諭經卷下】昔邊國人不識於驢聞他說言驢乳甚美都無識者爾時諸人得一防驢欲捋其乳諍共捉之其中有捉頭者有捉耳者有捉尾者有捉腳者復有捉器者各欲先得於前飲之中捉驢根謂呼是乳卽便捋之望得其乳眾人疲厭都無所得徒自勞苦空無所獲爲一切世人之所嗤笑【百諭經卷下】

二行增癡無益故如人風病服麨藥【三昧法門經卷下】

如截耳欲著交露璫【四阿含暮妙觧借五】

所求不以道不識事緣如角求乳無明覆故【大智度論卷二十三】

如人能食一斛飯從有一斗者索欲以除饑是不能除【大智度論卷四十一】

如人欲得堅實好木捨其根莖而取枝葉𨿽是木名而不中用【大智度論卷四十一】

如人手垢還以垢洗云何得淨【大智度論卷九十五】

譬如癡犬有人打擲便逐瓦石不知尋本【大荘嚴經論卷二偈】南路求燕北轅首楚以斯適道千里而遙【明集十】

夫飾櫃貿珍曜夜不售所謂馳走滅迹跳動息影焉可免乎【明集折夷夏論】

昔有一人欲得王意問餘人言云何得之有人語言若欲得意王形相汝當效之此人見王眼曘便效王曘王問之言汝爲病耶爲著風耶何以眼曘其人答王我不病眼亦不著風欲得王意見王眼曘故效王也王聞是語卽大瞠恚使人加害擯令出國【法苑珠林卷五十三】

昔有愚人煮黑石蜜有一富人來至其家時此愚人取石蜜漿爲富人煮卽於火上以扇扇之望得使冷傍人語言下不止火扇扇不已云何得冷爾時人眾悉皆嗤笑【法苑珠林卷五十五】

聽神

天道遠人道邇待蓍而襲求福之末也顚蹶望拜而謁焉其待則薄矣【子華子北宮意問】

然則有鬼乎曰有沈有履竈有髻戶內之煩壤雷霆處之東北方之下者陪阿鮭蠪躍之西北方之下者則泆陽處之水有罔象丘有崒山有防野有彷徨澤有委蛇【莊子逹生】

日月食而救之天旱而雩卜筮而後決大事非以爲得求也以文之也故君子以爲文而百姓以爲神以爲文則吉以爲神則凶【荀子天論篇】

人處疾則貴醫有禍則畏鬼聖人在上則民少欲民少欲則血气治而舉動理舉動理則少禍害夫內無痤疽癉痔之害而外無刑罰法誅之禍者其輕恬鬼也甚故曰以道蒞天下其鬼不神治世之民不與鬼神相害也故曰非其鬼不神也其神不傷人也【韓非子解老】

初時者魏數年東鄕攻盡陶衛數年西鄕以失其國此非丰隆五行太一王相攝提六神五括天河殷搶嵗星非數年在西也又非天缺弧逆刑星熒惑奎臺非數年在東也故曰防鬼神不足舉勝左右背鄕不足以専戰然而恃之愚莫大焉【韓非子飾邪】

世俗言曰饗大髙者而彘爲上牲死人者裘不可以藏相戲以刃者太祖軵其肘枕戶橉而臥者鬼神蹠其首此皆不著於法令而聖人之所不口也夫饗大髙而彘爲上牲者非彘能賢於野獸麋鹿也而神明獨饗之何也以爲彘者家人所常畜而易得之物也故因其便以尊之裘不可以藏者非能其綈綿曼帛溫暖於身也世以爲裘者𨿽得貴賈之物也而不可於後世無益於死者而足以養生故因其資以詟之相戲以刃太祖軵其肘者夫以刃相戲必爲過失過失相傷其患必大無渉血之讐爭忿鬭而以小事自內於刑戮愚者所不知忌也故因太祖以累其心枕戶橉而臥鬼神履其首者使鬼神能化則不待戶牖之行若循虛而出入則亦無能履也夫戶牖者風气之所往來而風气者陰陽粗觕者也離者必病故托鬼神以伸誡之也【淮南子汜論訓】信鬼神者失謀信日者失時何以知其然夫賢聖周知能不時日而事利敬法令貴功勞不卜筮而身吉謹仁義順道理不禱祀而福【說苑反質】

齊大旱之時景公召羣臣問曰天不雨久矣民且有饑色吾使人卜之祟在髙山廣水寡人欲少賦斂以祠靈山可乎羣臣莫對晏子進曰不可祠此無益也夫靈山固以石爲身以艸木爲發天久不雨髮將焦身將熱彼獨不欲雨乎祠之無益景公曰吾欲祠河伯可乎晏子曰不可祠此無益也夫河伯以水爲國以魚鼈爲民天久不雨水泉將下百川竭國將亡民將滅矣彼獨不用雨乎祠之何益景公曰今爲之柰何晏子曰君誠避宮殿暴露與靈山河伯共憂其幸而雨乎【劉向說苑辧物】

載璧秉珪請命於河【焦氏易林同人之晉】

行如桀紂𨿽禱不祐【焦氏易林復之姤】

豬肩羊膊可以得兆雚葦槁芼可以得數何必以蓍【王充論衡卜筮篇】

非犧牲之不博碩非玉帛之不丰穰信之非不敬之非不重有丘山之損無毫釐之益【抱朴子內篇道意】

信鬼神何異以踵解結終無益也【意林纒子】

鬼神明於聖人猶聰明耳目之與聾盲也【藝文類聚雜气物部鼎】挿桃枝於戶連灰其下童子入不畏而鬼畏之是鬼智不如童子也【困學紀聞卷十諸子】

夫自稱山嶽神者必是蟒蛇自稱江海神者必是黿鼉魚鼈自稱天地父母神者必是貓貍野獸自稱將軍神者必是熊羆虎豹自稱仕人神者必是猿猴防玃自稱宅舍神者必是犬羊豬犢門戶井竈破器之屬【明集十四】

諭林卷五十

欽定四庫全書

諭林卷五十一

明徐元太撰人事門【四十九】

失所

泛【芳斂反】彼栢舟亦泛其流【詩國風栢舟】

緑兮衣兮緑衣黃裏【詩國風緑衣】

絺兮綌兮淒【音妻】其以風【葉爲愔反○詩國風緑衣】

終風且暴顧我則笑【葉音燥○詩國風終風】

雄雉於飛泄泄【與異同】其羽我之懷矣自詒伊阻雄雉於飛下上【時掌反】其音展矣君子實勞我心【詩國風雄雉】

有彌【與米同】濟盈有鷕雉鳴濟盈不濡軌【與晷同葉居有反】雉鳴求其牡【詩國風匏有苦葉】

魚网之設鴻則離之燕婉之求得此戚施【詩國風新臺】燕婉之求蘧篨【音渠除】不鮮○燕婉之求蘧除不殄【詩國風新臺】

其雨其雨杲杲【古老反】出日【詩國風伯兮】

有枤【音第】之杜其葉湑湑【上聲】獨行踽踽豈無他人不如我同父○有枤之杜其葉菁菁【音精】獨行睘睘【音瓊】豈無他人不如我同姓【葉桑經反○詩國風枤杜】

葛生蒙楚蘝【音防】蔓於野【葉上與反】予美亡此誰與獨處葛生蒙棘蘝蔓於域予美亡此誰與獨息【詩國風葛生】

有鶖在梁有鶴在林【詩小雅白華】

樵彼桑薪卬烘於煁【音忱○詩小雅白華】

如賈【音古】三倍君子是識婦無公事休其蠶織【詩大雅曕卬】黃鳥民適異國見拒於人而思歸故鄕乃作是詩【詩說王】鴇羽民從徵役而不得養其父母故作是詩【詩說魏】北門刺仕不得志也言衞之忠臣不得其志爾【毛詩北門】枤杜猶得其時蕃滋役夫勞苦不得盡其天性【毛詩枤杜注】魚藻刺幽王也言萬物失其性【毛詩魚藻】

采綠刺怨曠也【毛詩采緑】

遵彼汝墳伐其條枚箋云伐薪於汝水之側非婦人之事言已之君子賢者而處勤勞之職亦非其事【鄭氏箋詩汝墳】舟載渡物者令不用而與眾物泛泛然俱流水中仁人之不見用而與羣小人並列亦猶是也【鄭氏箋詩柏舟】

絺綌所以當暑今以待寒風其失所也【鄭氏箋詩緑衣】

人居平安之世猶鵻之生於陸自然也遇衰亂凶年猶鵻之生谷中得水則病將死【鄭氏箋詩中谷】

鴻大鳥也不宜與鳬鷺之屬飛而循渚以諭周公今與凡人處東都之邑失其所也【鄭氏箋詩九罭】

太子放逐而不得生子猶內傷病之木內有疾故無枝也【鄭氏箋詩小弁】

人之樵取彼桑薪宜以炊饔饍之防以養食人我反以燎於烓竈用炤事物而已【鄭氏箋詩白華】

有狐綏綏然匹行在彼淇水之梁而得其所以興今衞之男女皆喪妃耦不得匹行乃狐之不如【毛詩正義有狐】王政之偏或用之爲官令其醉酒者或不見任用不得其漿者【毛詩正義大東】

山之有蕨薇之菜隰之有杞桋之木是菜生於山木生於隰所生皆得其所以興人生處於安樂以得其所今我天下之民遇此殘亂驚擾失性艸木之不如也【毛詩正義四月】

有人登彼北山之上者云我采其杞菜之葉也此杞葉非可食之物而登山以采之非宜矣以興大夫循彼長遠之路者云我從其勞苦之役也此勞役非賢者之職而循路以從之非其事矣【毛詩正義北山】

菅茅之蒙養英英然者是鮮潤之白雲下露潤彼菅之與茅使之得長成是天地之气無微不著無不覆養然天不遺物尙養彼菅茅天何爲獨行艱難於我申後幽王不可於我而見黜退不得覆養是菅茅之不如也【毛詩正義白華】

桑薪薪之善者宜以炊防而養人今不以炊防反燎於煁竈失其所也【毛詩正義白華】

龍欲上天五蛇爲輔龍已升云四蛇各入其宇一蛇獨怨終不見處所【史記晉世家】

此猶養魚沸鼎之中棲鳥烈火之上水木本魚鳥之所生也用之不時必至燋爛【後漢書劉陶謝傳】

棄彼獘冠崇玆新履【晉書王公烈傳】

夫龍或俯鱗潛於重泉或仰攀云漢防乎蒼昊而今蟠於坎井同於蛙蝦者豈獨管庫之士或有隠伏廝役之賢沒於行伍故龍見光景有所感悟【晉書孫楚傳】

有龍矯矯頃失其所五蛇從之周徧天下龍饑無食一蛇割股龍反其淵安其壤土四蛇入穴皆有處所一蛇無穴號於中野【說苑復恩】

有龍矯矯頃失其所一蛇從之周流天下龍反其淵安寧其處一蛇耆幹獨不得其所【說苑復恩】

龍馬上山絕無水泉喉焦唇幹舌不能言【焦氏易林幹之訟】桃鵲竊脂來於小枝揺動不安爲風所吹寒心悚栗常憂殆危【焦氏易林謙之遁】

馬驚傷車步爲我憂【焦氏易林豫之井】

黃裏緑衣君服不宜【焦氏易林觀之革】

鼻項移徙居不安坐【焦氏易林頤之兌】

雌單獨居歸其本巢毛羽憔悴志如死灰【焦氏易林咸之咸】魚陸失所島鼃困苦澤無雚蒲晉國以虛【焦氏易林蹇之解】厭江海陸行不止自令枯槁失其都市【焦氏易林益之震】次八琢齒依齦【牛斤切】三嵗無君測曰琢齒依齦君自跋也【太經第三宻】

夫鳥當集木巓而言艸中罾當在水中而言木上以諭所願不得失其所也【王逸注楚辭九歌】

言持墨之文居於幽防之處則蒙瞍以爲不明也言持賢知之士居於山谷則眾愚以爲不賢也【王逸注楚辭九章】言黃鵠能飛翔神龍能存能亡奄然失所爲鴟梟螻蟻所制其困如此何況賢者身無爵祿爲俗人所困侮固其宜也【王逸注楚辭惜誓】

山谷之中幽深險阻非君子之所處也猨狖虎豹非賢者之偶也【王逸注楚辭招隠士】

言騏驥壹馳千里乃騁之中庭促俠之處不得展足以極遠道以言使賢者執灑掃之役亦不得展志意也【王逸注楚辭哀時命】

言猨狖當居髙木茂林見其才力而置之櫺檻之中廹局之處責其防乃非其理也以言君子當在廟堂爲政而棄之山林責其智能亦非其宜也【王逸注楚辭哀時命】

言寃雛之生早失其雄其母孤居吟於髙墻墉之上將復遇害言已亦失其所居在於林澤居非其所恐顚僕也【王逸注楚辭九嘆】

言水得風則龍卭繚戾與險阻相薄不得順其流性以言忠臣逢讒人亦匡攘惶遽而竄伏也【王逸注楚辭九嘆】言水逢風紛亂揚波滂沛失其本性以言屈原志行淸白遭逢貪佞被過放逐亦失其本志也【王逸注楚辭九嘆】言積漬眾芳於污泥臭井之中棄文犀之角置於筐簏而不帶佩蔽其美質失其性也以言棄賢智之士於山林之中亦失其性也【王逸注楚辭九嘆】

當顯而反隠如無水而沈也【莊子音義則陽】

求馬於市肆廣庭非其所也【莊子音義田子方】

麋何爲兮庭中蛟何爲兮水裔【文選屈原湘夫人歌】

烏何萃兮蘋中罾何爲兮水上【文選屈原湘夫人歌】

今將植橘柚於朔蔕華藕於修陵表龍章於裸壤奏韶武於聾俗固難以取貴矣【文選呂安與嵇茂齊書】

譬若飛鴻鸞於中庭騁騏驥於閭巷也【藝文類聚人部聖碑】鵠竄兮荊棘鵜集兮帷幄【爾雅翼鵜】

何爲謬傷海鳥橫斤山木【何氏語林言語】

朱雀翺翔戲兮飛揚色五彩遭遇网羅施兮壓之不得舉謔謔聲甚悲兮嬰兒之慕母顚倒就湯鑊兮摧折傷毛羽【參同契】

猶如初生赤子失大慈母絕於壯齒【海空智藏經普記品】

譬如有人髙厚陸地種瞻波樹水常行處復作堤塘地旣髙燥又不得水漸漸枯黃不能增長【大方等大集經十一】譬如有樹枯朽榦悴枝葉凋墜時有一人於盛夏時炎暑之月物景熾然酷熱可畏其人自逺而來加復疲困饑渴所逼但隨道徑詣枯樹下欲求憇止非淸涼地轉求其苦【身毛喜豎經上】

羅什如好綿何可使入棘林中【髙僧傳二佛陀耶捨】

如車行道捨乎大塗從邪徑敗生折軸憂【法句經世俗品】昔有賊人入富家捨偸得錦繡卽持用裹故獘氀毼種種財物爲智人所笑【百諭經卷上】

悖理

日居月諸胡疊【音垤】而微【詩國風柏舟】

人皆謂雀之穿屋似有角彊暴之男召我而獄似有室家之道於我也物有似而不同雀之穿屋不以角乃以咮今彊暴之男召我而獄不以室家之道於我乃以侵陵物與事有似而非者士師所當審也【鄭氏箋詩行露】

伐木尙椅其木之巓矣不欲妄踣之析薪尙施其薪之理矣不欲妄折之彼人尙不欲妄損折薪木今王非理而害太子其意乃不如彼伐木析薪之人【毛詩正義小弁】若刳腹去疾炊灰止沸【春秋正義莊公六年】

以若所爲求若所欲猶緣木而求魚也【孟子梁惠王上】

今惡辱而居不仁是猶惡濕而居下也【孟子公孫丑上】

人役而恥爲役由弓人而恥爲弓矢人而恥爲矢也【孟子公孫丑上】

公曰下軍上軍之貳也寡人在上申生在下不亦可乎士蒍對曰下不可以貳上公曰何故對曰貳若體焉上下左右以相心目用而不倦身之利也上貳代舉下貳代履周旋變動以役心目故能治事以制百物若下攝上與上攝下周旋不變以違心目其反爲物用也何事能治【國語晉】

魏王欲攻邯鄲季梁聞之中道而反衣焦不申頭塵不去往見王曰今者臣來見人於大行方北面而持其駕告臣曰我欲之楚臣曰君之楚將奚爲北面曰吾馬良臣曰馬𨿽良此非楚之路也曰吾用多臣曰用𨿽多此非楚路也曰吾禦者善此數者愈善而離楚愈遠耳今王動欲成覇王舉欲信於天下恃王國之大兵之精銳而攻邯鄲以廣地尊名王之動愈數而離王愈遠耳猶至楚而北行也【戰國防魏安釐王】

吾日暮塗遠吾故倒行而逆施之【史記伍子胥傳】

傳曰以賢難得故曰事不待賢以食難得故曰飽不俟食惑之甚者【前漢紀孝元上】

愛子若此猶饑而食之以毒適所以害之也【後漢書何敞列傳】是猶曲表而欲直景卻行而求及前人也【後漢書楊震傳】是使跛牂欲闚髙岸天險可得而登也【後漢書孔融列傳】夫兄弟者左右手也譬人將鬭而斷其右手而曰我必勝若是者可乎夫棄兄弟而不親天下其誰親之【魏志王修傳】

反裘負薪裏盡毛殫刖趾適屨刻肌傷骨【魏志明帝紀注】猶開門而揖盜未可以爲仁也【吳志孫權傳】

志欲就於升平行先迎於禍亂是猶將適越者指沙漠以遵途欲登山者渉舟航而覓路所趣逾遠所尙轉難南北倍殊髙下相反求其至也不亦難乎【晉書武帝紀】北行求郢西徵索越方長迷於幽都永謬滯於昧谷遼遼閩楚其可見乎【宋書夷蠻天竺傳】

不明於則而欲出號令猶立朝夕於運均之上擔竿而欲定其末不明於象而欲論材審用猶絕長以爲短續短以爲長不明於法而欲治民一眾猶左書而右息之不明於化而欲變俗易教猶朝揉輪而夕欲成車不明於決塞而欲毆眾移民猶使水逆流不明於心術而欲行令於人猶倍招而必拘之不明於計數而欲舉大事猶無舟檝而欲經於水險也【管子七法】

未見不得其而能除其疾也【卽診○鶡冠子天則】

未成乎心而有是非是今日適越而昔至也【莊子齊物論】是猶師天而無地師陰而無陽其不可行明矣【莊子秋水】今有人於此少見黒曰黑多見黒曰白則以此人不知黑白之辯矣少嘗苦曰苦多嘗苦曰甘則必以此人爲不知甘苦之辯矣今小爲非則知而非之大爲非攻國則不知而非從而譽之謂之義此可謂之知義與不義之辯乎【墨子非攻上】

以此求眾譬猶使人負劍而求其壽也眾之說無可得焉【墨子節葬下】

以此求富此譬猶禁耕而求獲也富之說無可得焉【墨子節葬下】

世俗之君子皆知小物而不知大物今有人於此竊一犬一彘則謂之不仁竊一國一都則以爲義譬猶小視白謂之白大視白則謂之黒【墨子魯問】

公孟子曰無鬼神又曰君子必學祭祀子墨子曰執無鬼而學祭禮是猶無客而學客禮也是猶無魚而爲魚罟也【墨子公孟】

公孟子曰貧富壽夭齰然在天不可損益又曰君子必學子墨子曰教人學而執有命是猶命人葆而去其冠也【墨子公孟】

以黃馬爲非馬而以白馬爲有馬此飛者入池而棺槨異處此天下之悖言亂辭也【公孫龍子白馬篇】

危削滅亡之情舉積此矣而求安樂是狂生者也狂生者不胥時而落【荀子君道】

志不免乎姦心行不免乎姦道而求有君子聖人之名辟之是猶伏而咶天救經而引其足也說必不行矣愈務而愈遠【荀子仲尼】

人知貴生樂安而棄禮義辟之是猶欲壽而歾頸愚莫大焉【荀子彊國篇】

以人之情爲欲此五綦者而不欲多譬之是猶以人之情爲欲富貴而不欲貨也好美而惡西施也【荀子王論篇】今夫與人相善也無丰年旁入之利而獨以完給者非力則儉也與人相善也無饑饉疾疚禍罪之殃獨以貧窮者非侈則墮也侈而墮者貧而力而儉者富今上徴斂於富人以布施於貧家是奪力儉而與侈墮也而欲索民之疾作而節用不可得也【韓非子顯學】

夫爲人子而常譽他人之親曰某子之親夜寢早起彊力生財以養子孫臣妾是謗誹其親者也爲人臣常譽先王之徳厚而願之是誹謗其君者也非其親者知謂之不孝而非其君者天下賢之此所以亂也【韓非子忠孝】衣不舉領者倒走不視地者顚【黃石公素書安履】

今有人於此無禮慢易而求敬阿黨不公而求令煩號數變而求靜暴戾貪得而求定𨿽黃帝猶若困【呂氏春秋審應】春行夏令泄行秋令水行冬令肅夏行春令風行秋令蕪行冬令格秋行夏令華行春令榮行冬令耗冬行春令泄行夏令旱行秋令霧【淮南子時則訓】

爲儒而踞裏閭爲墨而朝吹竽欲滅迹而走雪中拯溺者而欲無濡是非所行而行所非【淮南子說山訓】

以非義爲義以非禮爲禮譬猶倮走而追狂人盜財而與乞者竊簡而寫法律蹲踞而誦詩書【淮南子說山訓】

範氏之敗有竊其鐘負而走者鎗然有聲懼人聞之遽掩其耳憎人聞之可也自掩其耳悖矣【淮南子說山訓】

有以飰死者而禁天下之食有以車爲敗者而禁天下之乘則悖矣【淮南子說林訓】

夫所以養而害所養譬猶削足而適履殺頭而便冠【淮南子說林訓】

譬猶食穀衣絲而非耕織者也載於船車服而安之而非工匠者也食於釡甑須以生活而非陶冶者也此言違於情而行曚於心者也【說苑建本】

非其人而欲有功譬其若夏至之日而欲夜之長也射魚指天而欲發之當也𨿽舜禹猶亦困而又況乎俗主哉【說苑尊賢】

桑鵲竊脂啄粟不宜【焦氏易林同人之未濟】

鼻移在頭枯葦復生下朽上榮家乃不寧【焦氏易林大過之萃】一衣三冠冠無所加【焦氏易林晉之幹】

雄鷄不晨雌雞具呻【焦氏易林困之旣濟】

次五東南射兕西北其矢測曰東南射兕不得其首也【太經第一戾】

次五童牛角馬不今不古測曰童牛角馬變天常也【太經第三更】

次八反其幾防其朼幾家不防測曰反幾防朼家用不臧也【太經第三居】

次四止於童木求其疏谷測曰止於童木求其窮也【太經第六止】

次八雌鳴於晨牝角魚木測曰雌鳴於晨厥正反也【太經第六失】

言寧有萍艸生於水中無根乃漫衍於九交之道【王逸注楚辭天問】

禮喪不飲酒食肉而日醉於酒欲整喪紀猶無目欲視靑黃無耳欲聽宮商也【呂氏春秋貴公解】

何異懸瓦礫而貴夜光弦不調而索淸音哉【抱朴子外篇審舉】若子言不恃他物則宜肉治骨以爲金瘡之藥煎皮熬髮以治禿鬢之疾耶【抱朴子內篇對俗】

何異負豕而欲無臭馮河而欲不濡無轡防而禦奔馬棄柁櫓而乘輕舟未見其可也【抱朴子外篇詰鮑】

失亡其子而不能遠索遺其气類而亦未始自非人之自是有斯謬矣【郭子莊注徐無鬼】

此聽虛而責響視空而索影悖情倒理誣罔之甚也【劉子傷讒】

賤子貴餅自以爲是【莊子音義徐無鬼】

子不嫌僕徳之不劭而疑其位之不到是猶反鏡而索照登木而下釣【補文選夏侯湛抵疑】

觀吾子之趨欲衍傾城之金求百錢之售制造天之梯儗膚寸之檢【廣文選阮嗣宗答伏義書】

未嘗夢乘車入防穴虀取鐵杵無想無因故也【世說新語言語】

食穀而鄙田衣帛而笑蠶是惑也【太平禦覽百谷部谷】

猶如畏大地疾走欲藏身縱日馳千里非地不容身【大乘妙林經偈】

何於空谷響而求生相於焦谷中而求牙相【大乘妙林經】譬如有人欲於無色無見無對無所依止空中種樹彼極爲難【波羅蜜多經三百六十三】

如說言螢火小虫負須彌山飛空而去爲可信不【大寶積經卷二】

譬如有人於夜闇中掉弄手臂揺動面目言我弄世間彼爲弄誰是人自弄何以故於中無人爲可弄故【大寶積經卷三】

何故明目人而羨盲瞽導豈有岸上人反樂沈溺者何有解脫人而復樂牢獄【大實積經卷六十一】

譬如有人漂沒大水渴乏而死【大寶積經卷一百一十三】

如世人言我能捉電電𨿽可見而不能捉【大方等大積經十九】譬如有人自挑其目盲無所見而欲導他登上太山終無是處【大集地藏十輪經卷四】

如言石女子威儀而進退兔角有銛利沙中能出油【大乘密嚴經卷下】

不見以兔角觸壊於大山曽無石女兒執箭射於物未聞欲鬭戰而求兔角弓誰復須宮室令石女兒造【大乘密嚴經卷下】

譬如善屠牛師手執利刀解剝其牛乘間而剝不傷內肉不傷外皮解其肢節筋骨然後還以皮覆其上若有人言此牛皮肉全而不離爲等說不答言不也【雜阿含經卷十一】

那先言如人沽美酒著大器中急塞一人口倒置酒中令嘗酒其人寧知酒味不王言未入口到舌上故不知味【那先比丘經卷中】

如鐵出金誰當信者【大智度論卷二】

譬如人問搆牛角得幾斗乳是爲非問【大智度論卷二】

譬如百由旬大火聚有人負漧艸入火中過不燒一葉是爲甚難【大智度論卷七】

譬如無足欲行無翅欲飛無船欲度是不可得【大智度論卷十三】

譬如人種樹不依於地而欲得其根莖枝葉成其果實是難可得【大智度論卷二十八】

又如毛孔之空欲比十方空無有是理【大智度論七十九】譬如淸冷雲中而霹靂起火非所應也【遺教經論離十二】譬如有人懼諸霜雹疾風暴雨水火等災損害虛空勤加守防【廣百論卷三】

猶如春農夫不下於種子至秋無果實而可得收獲【大莊嚴經論卷二偈】

且生而可養則日及可與千松比霜朝菌可與萬椿齊雪耶【明集折夷夏論】

斯何異斬刈根本而修枝榦而言不殞碩茂未之聞見【明集孫綽諭道論】

猶無柯而求伐不食而獨飽焉可得乎【明集釋駮論】

猶訪道於瘖聾麾方而莫窮遠邇問津於兔馬知濟而不測淺深【辯正論卷六】

若夫廢宗廟之粢盛加子孫之魚肉毀蒸嘗之黻冕充僕妾之衣服茍求惠下之恩不崇安上之福恨養親之費饍思廢養之潤屋如此可謂忠孝之道乎【法苑珠林卷五十五】

越理

居履之時以陽處陽猶曰不謙而況以陰居陽以柔乘剛者乎故以此爲明眇目者也以此爲行跛足者也以此履危見咥者也【王弼注易履】

先染絲後制衣皆女之所治爲也而女反亂之【鄭氏箋詩綠衣】墠邊有陂茅搜生焉茅搜之爲難淺矣易越而出【鄭氏箋詩東門之墠】

鶡旦是求旦之鳥夜中而鳴以求早旦不可得也言人視彼求旦之鳥欲反夜作晝是鳥無識也求不可得之物人猶尙惡之況人上僭於君求不可得之物以下亂上人惡之可知也【禮記正義孔子閒居】

畜老猶憚殺之而況君乎【左傳宣公四年】

殺老牛莫之敢屍而況君乎【左傳成公十八年】

紾兄之臂而奪之食則得食不紾則不得食則將紾之乎逾東家墻而摟其處子則得妻不摟則不得妻則將摟之乎【孟子告子下】

君有短垣而自逾之況蠻荊則何有於周室【國語吳】郢人有鬻其母爲請於買者曰此母老矣幸善食之而勿苦此行大不美而欲爲小義者【淮南子說山訓】

狼虎爭彊禮義不行【焦氏易林恆之困】

耕石不生棄禮無名【焦氏易林歸妺之賁】

私已

不能大通則各私其黨而求利焉楚人亡弓不能亡楚愛國愈甚益爲它災【王弼注易同人】

缾小而盡罍大而盈言爲罍恥者刺王不使富分貧眾卹寡【鄭氏箋詩蓼莪】

貪於政者不能分人以事厚於貨者不能分人以祿【墨子尙賢中】

垂其股肱之力而不相勞來也腐臭餘財而不相分資也隠匿良道而不相教訓也【墨子尙賢下】

盜愛其室不愛其異室故竊異室以利其室賊愛其身不愛人故賊人以利其身此何也皆起於相愛𨿽至大夫之相亂家諸侯之相攻國者亦然【墨子兼愛上】

次四動之丘陵失澤朋測曰動之丘陵失下危也【太經第二十】

次七唫於體黃肉毀測曰唫於體骨肉傷也【太經第五唫】譬如多人共一妙寶有人獨用豈得自在【本緣經月光王品】譬如賈客遠到他方𨿽持雜物多所饒益然非憐湣眾生以自求利故【百論卷上守八】

諭林卷五十一﹤子部﹐類書類﹐諭林﹥

欽定四庫全書

諭林卷五十二

明徐元太撰人事門【五十】

用術

鉤距者設欲知馬賈則先問狗已問羊又問牛然後及馬參伍其賈以類相凖則知馬之貴賤不失實矣惟廣漢至精能行之它人效者莫能及也【前漢書趙廣漢傳】

家挾殊議人懷異計故從橫者歘披其胸狙詐者暫吐其舌也【蜀志郤正傳】

朝四暮三眾狙皆喜名實未虧而喜怒爲用【南史梁本紀中】故關之捭闔制之以出入捭之者開也言也陽也闔之者閉也黙也陰也【鬼穀子捭闔】

故捭者或捭而出之或捭而納之闔者或闔而取之或闔而去之捭闔者天地之道【鬼穀子捭闔】

或開而示之或闔而閉之開而示之者同其情也闔而閉之者異其誠也【鬼穀子捭闔】

符應不失如螣蛇之所指若羿之引矢【鬼穀子反應】

其張罝网而取獸也多張其防而司之道合其事彼自出之此釣人之网也常持其网驅之其言無比乃爲之變【鬼穀子反應】

皆見其權衡輕重乃爲之度數聖人因而爲之慮其不中權衡度數聖人因而自爲之慮【鬼穀子捭闔】

此飛箝之綴也用於人則空往而實來綴而不失以究其辭可箝而從可箝而橫可引而東可引而西可引而南可引而北可引而反可引而覆【鬼穀子飛箝】

樞所以主門之動靜機所以主弩之放發言旣知其諸矦智謀能否然後立法鎭其動靜制其放發猶樞之於門機之於弩【鬼穀子飛箝注】

古之善摩者如操鉤而臨深淵餌而投之必得魚焉【鬼穀子摩篇】

西門豹爲濮令佯亡其車轄令吏求之不能得使人求而得之家人屋間【韓非子內儲說上七術】

周主下令索曲杖吏求之數日不能得周主私使人求之不移日而得之乃謂吏曰吾知吏不事事也曲杖甚易也而吏不能得我令人求之不移日而得之豈可謂忠哉吏乃皆悚懼以君爲神明【韓非子內儲說上七術】

周主亡玉簪令吏求之三日不能得也周主令人求而得之家人之屋間周主曰吾知吏之不事事也求簪三日不得之吾令人求之不移日而得之於是吏皆悚懼以爲君神明也【韓非子內儲說上七術】

有相與訟者子產離之而毋得使通辭倒其言以告而知也惠嗣公使人僞關市關市呵難之因事關市以金關市乃舎之嗣公謂關市曰其時有客過而予汝金因譴之關市大恐以嗣公爲明察【韓非子外儲說左上】

人主之大物非法則術也法者編著之圗籍設之於官府而布之於百姓者也術者藏之於胸中以偶眾端而潛禦羣臣者也故法莫如顯而術不欲見是以明主言法則境內卑賤莫不聞知也不獨滿於堂用術則親愛近習莫之得聞也不得滿室而管子猶曰言於室滿室言於堂滿堂非法術之言也【韓非子難三】

禦圓者不以信誠率眾執方者必以權謀自顯【文選袁宏名臣序贊】

以智力求者諭如奕奕進退取與攻劫放舎在我者也【藝文類聚巧藝部圍棊】

善說者若巧士因人之力以自爲力因其來而與來因其往而與往聽因便也【太平禦覽人事部遊說下】

投防者機動釣魚者機浮【太平禦覽獸部防】

傳稱蘇秦張儀學縱橫之術於鬼谷先生掘地爲坎曰能下說合我泣出則能分人主之地蘇秦說鬼谷先生泣沾衿張儀下說鬼谷先生泣亦沾衿【太平禦覽人事部遊說下】縛葦作機關多用於綖縷【大莊嚴經論卷四偈】

排善

夫至音不合眾聽故伯牙絕至寶不同眾好故卞和泣血仲尼聖徳而不容於世況於竹帛余文其爲雷同者所排固其宜也【後漢書陳元列傳】

羣犬吠新客佞闇排疎賔直途旣以塞曲路非所遵【魏書胡叟傳】

世俗之君子視義士不若負粟者今有人於此負粟息於路側欲起而不能君子見之無長少貴賤必起之何故也曰義也今爲義也君子奉承先王之道以語之縱不說而行又從而非毀之則是世俗之君子之視義士也不若視負粟者【墨子貴義】

爲義而不能必無排其道譬若匠人之斵而不能必無排其繩【墨子貴義】

百人操觽不可爲固結千人謗獄不可爲直辭萬人比非不可爲顯士【說苑雜言】

言飄風轉運揚起塵埃搖動艸木使之卽時枯槁莖葉被病不得盛長以言讒人亦運轉其言紛歷忠直使之被病而傷刑也【王逸注楚辭九嘆】

魏女色艷鄭袖鼻之朝吳忠貞無忌逐之戚施彌妬蘧除多佞是故濕堂不灑塵卑屋不蔽風風衝之物不得育水湍之岸不得峭【王充論衡累害篇】

以塗摶泥以黒防繒孰有知之淸受塵白取垢靑繩所污常在練素處顚者危勢丰者虧頹墜之類常在懸垂屈平潔白邑犬羣吠吠所怪也【王充論衡累害篇】

非鷃擅蒿林仰笑神鳯飛坎井蝤蛭宅神安所歸【嵇中散集述志詩】

夫直繩者枉木之所憎也淸公者姦慝之所讎也【抱朴子外篇名實】

曾閔獲商人之謗孔墨蒙盜跖之垢懷正居貞者塡笮乎泥濘之中而狡猾巧僞者軒翥乎虹霓之際矣【抱朴子外篇審舉】

偉之士履道之生其崇信匪徒重仞之墻其淵澤不惟呂梁之深也故短近不能賞而淺促不能側焉因以異乎已而薄之矣以不求我而疾之矣不貴不用何足言乎乃有播埃塵於白珪生瘡痏於玉肌訕疵雷同攻伐獨立曾參蒙劫剽之垢巢許獲穿窬之謗自匪明並懸象鑑表防者焉能披泥抽淪玉澄川掇沈珠哉【抱朴子外篇擢才】

讒邪人之蔽善人也猶朝日洞明霧甚則不見天沙石至淨流濁則不見地𨿽有明淨之質而不發明者水霧蔽之也蘭蓀欲茂秋風害之賢哲欲正讒人敗之【劉子傷讒】夫忠直之迕於主獨立之負於俗理勢然也故木秀於林風必摧之堆出於岸流必湍之行髙於人眾必非之【文選李康運命論】

蘭薫而摧玉貞則折物忌堅芳人諱明潔【文選顏延之祭屈原文】任重載盛兮陷滯而不濟懷瑾握瑜兮窮不知所示邑犬羣吠兮吠所怪也誹駿疑傑兮固庸態也【廣文選屈平懷沙】顧浩日之顯行兮云蒙蒙而蔽之竊不自聊而願忠兮或黕防而污之【廣文選宋玉九辯】

齊景公惡仲尼爲魯政犂鉏曰去仲尼如吹毛耳【意林韓子】智海廣難量不測反增謗牛飲水成乳蛇飲水成毒【大方廣佛華嚴經贊卷十二】

猶如雲霧障蔽淨月【本緣經月王品】

夫鶡旦鳴夜不翻白日之光精衛銜石無損滄海之勢然以闇亂明以小罔大𨿽莫動毫髮而有塵眡聽【明集序】

害正

牀者人之所以安也剝牀之足防下之道也下道始滅剛隕柔長則正削而凶來也【王弼注易剝】

剝之爲害小人得寵以消君子貫魚者謂眾陰也駢頭相次以若貫穿之魚【周易正義剝】

爲惡不已如彼翻飛之虫恃其羽翮之力自恣東西南北有時亦爲弋者所獲言貪人恃此詐僞之智自恣侵害良善有時亦將爲所誅【毛詩正義桑柔】

貪人之敗善類若大風之行毀壊眾物所在成蹊徑【杜氏觧左傳文公元年】

神異經云昆侖西有獸焉其狀如犬長毛四足似熊而無爪人有徳行而往抵角有凶惡而行依慿之名渾沌【史記五帝本紀虞舜注】

西北有獸其狀似虎有翼能飛便勦食人知人言語聞人鬭輒食直者聞人忠信輒食其鼻聞人惡逆不善輒殺獸往饋之名曰窮奇【史記五帝本紀虞舜注】

夫眾煦漂山聚蟁成靁朋黨執虎十夫撓椎是以文王拘於羑里孔子阨於陳蔡此乃烝庶之成風增積之生害也【前漢書景十三王傳】

使朱紫共色粉墨雜蹂所謂抵金玉於沙礫碎珪璧於泥塗【後漢書黃瓊列傳】

乃欲撓折棟梁孤弱漢室【後漢書袁紹列傳】

士有懷琬琰以就煨塵者亦何可支哉【後漢書竇融列傳論】渭以涇濁玉以礫貞物性旣區嗜惡從形蘭蕕無並銷長相傾徒恨芳膏煎灼燈明【後漢書黨錮列傳】

忠臣碎於虎口貞良獘於豺狼【宋書武帝上本紀】

從昏者忌明同枉者毀正搦爲鉤張一作百行坐欬皆生風塵【宋書文九王建平傳】

眾霧麗集共奪日光【焦氏易林噬嗑之艮】

比陸陽伏不知黒白君子傷讒正害善人【焦氏易林恆之履】他山之錯與璆爲仇【焦氏易林明夷之明夷】

否則介鱗易我衣裳【揚子孝至】

百艸爲稼穡之穢讒佞亦爲忠直之害也【王逸注楚辭離騷經】言芳艸爲物其性防易以隕落言賢者用志精防亦易傷害也【王逸注楚辭九章】

言秋時百艸將實防霜夜下而殺之使不得成熟也以言讒人晨夜毀已亦將害己身使其忠名不得成也【王逸注楚辭七諫】

言破和氏之璧以繼築杵而舂敗玉寶失其好也以言取賢人刑傷使執廝役亦害忠良失其宜也【王逸注楚辭九嘆】回風爲飄以諭小人造飾姦僞賊害仁賢爲君垢穢如回風之起塵埃也【王逸注楚辭九思】

佞人欲害賢如蠆之有螫毒【王逸注楚辭九思】

讒人畵蛇足於無形姦臣畏忠貞之害己【抱朴子外篇擢才】虹蜺邪陰之气而有照曜以蔽日月云讒言流行忠良浸防也【前漢書注息夫傳】

小水不容大魚而橫鱣鯨於污瀆必爲螻蟻所制以況小朝主闇不容受忠逆之言亦爲讒賊小臣所害【前漢書注賈誼傳】

黃鵠後時而寄處兮防梟羣而制之神龍失水而陸居兮爲螻蟻之所裁夫黃鵠神龍猶如此兮況賢者之逢亂世哉【補文選賈誼甫逝】

譬如鴆毒藥以和甘露漿所向無不壞飲之皆僕僵【優塡玉經衣六】

佛言惡人害賢者猶仰天而唾唾不污天還污己身逆風坌人塵不污彼還坌於身賢者不可毀禍必滅己也【佛說四十二章經尺一】

如金翅鳥欲食法龍斷法雨乎汝如惡風吹滅法炬是大惡象欲拔法樹【本緣經月光王品】

法嶽崩壊法船流沒法樹已摧法海枯竭【阿冑王傳三】然道大信難聲髙和寡須彌峻而藍風起寶藏積而怨賊生【明集序】

芳蘭並茂而欲蘊崇焚之不亦暴乎【明集釋駮論】

害人

禹以四海爲壑今吾子以鄰國爲壑【孟子告子下】

今有人於此入人之場園取人之桃李瓜姜者上得且罰之眾聞則非之是何也曰不與其勞獲其實已非其有所取之故而況有逾於人之墻垣抯格人之子女者乎與角人之府庫竊人之金玉蚤累者乎與逾人之欄窖竊人之牛馬者乎而況有殺一不辜人乎【墨子非攻下】子墨子見齊大王曰今有刀於此試之人頭倅然斷之可謂利乎大王曰利子墨子曰多試之頭倅然斷之可謂利乎大王曰利子墨子曰刀則利矣孰將受其不祥大王曰刀受其利試者受其不祥子墨子曰並國覆軍賊敖百姓孰將受其不祥大王俯仰而思之曰我受其不祥【墨子魯問】

今人曰某氏多貨其室培濕守狗死其勢可穴也則必非之矣曰某國饑其城郭痺其守具寡可襲而簒之則不非之乃不知類矣【呂氏春秋聽言】

善射者發不失的善於射矣而不善所射善釣者無所失善於釣矣而不善所釣故有所善則不善矣【淮南子說山訓】親莫親於骨肉節族之屬連也心失其制乃反自害況疏遠乎【淮南子說林訓】

鬻棺者欲民之疾病也畜粟者欲歳之荒饑也【淮南子說林訓】愚人縱火於沛澤不能復振蜂蠆螫人放死不能息其毒也【鹽鐵論申韓】

莒子展輿虐而好劍茍鑄劍必試諸人【太平禦覽人事部貪】𨿽霜戈曜日寶劍暉天此乃凶荒之具非太平之器也【道徳經注疏卷三】

譬如旃陀羅常於冡間行求死屍無慈悲心視於眾生得見死屍心大喜悅【大寶積經卷一百一十三】

譬如多毒能傷害人少亦能害【華手經卷七】

如種藥樹有人剪伐不令增長是人則壞無量眾生療治病事令多眾生爲病所困【華手經卷八】

猶如獵師見彼羣鹿但欲殺之無一善念【長阿捨經卷二十二】譬如野澤之中獵者見麋鹿欲害殺之【樓灰經三小劫品】譬如蛟龍不擇好醜惟欲殺人【大智度論卷十四】

失人

交交黃鳥止於棘○交交黃鳥止於桑○交交黃鳥止於楚【詩國風黃鳥】

伐檀君子能其宦而不用魏人慕之而作是詩【詩說魏】此所謂衣褐懷寶者也當其貧困時人莫省視至其貴也乃爭附之諺曰相馬失之痩相士失之貧其此之謂邪【史記滑稽傳】

公愛班固而忽崔駰此葉公之好龍也【後漢書崔駰列傳】衛人有病將死者扁鵲至其家欲爲治之病者之父謂扁鵲曰吾子病甚篤將爲迎良醫治非子所能治也退而不用乃使靈巫求福請命對扁鵲而咒病者卒死靈巫不能治也夫扁鵲天下之良醫而不能與靈巫爭用者知與不知也【陸子資質】

鴻魚逆流至人濳處蓬蒿代柱天屋顚倒【焦氏易林同人之屯】明徳隠伏麟鳯遠匿【焦氏易林隨之歸妹】

鴻鵠失珠無以爲明【焦氏易林臨之師】

夫智大量遠者盤桓以山峙器小志近者蓬飛而萍浮夫惟山峙故莫之能動焉夫惟萍浮故流而不滯焉方之貨也則緘連以待賈者惟至珍而難售鳴鼔以狥之者𨿽凡蔽而易盡比之材也則結根於嵩岱者𨿽竦蓋千仞垂防萬畝而莫之知也挿株於塗要者𨿽鉤曲戾細而速朽而猶見用也故廟堂有枯楊之瑚簋窮谷多不伐之梓橡也【抱朴子外篇名實】

恐千里之足屈於槽櫪之下贊世之才委於壠畝之間【藝文類聚治政部薦舉表】

被裘公者吳人也延陵季子出遊見道中遺金顧而覩之謂公曰取彼金公投鑣瞠目拂手而言曰何子居之髙視之卑吾被裘而負薪豈取遺金者哉季子大驚旣謝而問其姓名曰吾子皮相之士何足語姓名哉【藝文類聚人部隠逸上】

楊公用人如貧士市瓜取其大者【何氏語林輕詆】

徒近流無心灑垢神醫在側不知愈疾【玉淸經法印品】

失時

九五枯楊生華老婦得其士夫【易大過】

不出門庭凶失時極也【易節】

若其不明終始之道應濳而飛應飛而濳應生而殺應殺而生六位不以時而成也【周易正義幹】

山有樞隰有楡子有衣裳弗曵弗婁子有車馬弗馳弗驅宛其死矣他人是愉○山有栲【音考】隰有杻【音紐】子有廷內弗灑弗掃子有鐘鼔弗鼔弗考宛其死矣他人是保○山有漆【音七】隰有栗子有酒食何不日鼓瑟且以喜樂且以永日宛其死矣他人入室【詩國風山有樞】

盛徳不報重寄不歸天與不受天奪之寶【史記防傳】若其羲和促轡大火西頽臨川恨晚將復何階【晉書皇甫謐傳】寧謂罻羅裁舉防禽先落閶闔始吹細艸仍墜【梁書王僧儒傳】夫遭風雲之防不建騰躍之功者非人豪也【北史張衮傳】跛躓未起失利後市【焦氏易林屯之困】

秋冬探巢不得鵲雛【焦氏易林訟之暌】

逐兔索烏破我弓車日暮不及失利後時【焦氏易林履之井】固陰沍寒常冰不溫【焦氏易林泰之噬嗑】

久陰霖雨塗行泥潦商人休止市空無有【焦氏易林謙之恆】兩足不獲難以遠行疾步不能後侶失時【焦氏易林豫之泰】秋季孟冬寒露霜降大陰在庭庶物不生【焦氏易林蠱之夬】郁映不明陰積無光日在北陸萬物雕藏【焦氏易林無妄之蒙】鶴鳴九臯處子失時【焦氏易林無妄之解】

寒露所淩漸致堅冰艸木瘡瘍花落葉亡【焦氏易林坎之解】六月種黍歳晚無雨【焦氏易林恆之革】

寒燠失時陽旱爲災【焦氏易林明夷之同人】

積水不溫北陸苦寒露宿多風君子傷心【焦氏易林暌之巽】陽伏在下陰制祐福生不逢時濳龍隠處【焦氏易林萃之頥】次三東辰以明不能以行測曰東辰以明奚不逝也【太經第一童】

言黃鵠一飛千里常集髙山茂林之上設後時而欲寄處則鴟梟羣聚禁而制之不得由也言賢者失時後軰亦爲讒佞所排逐之【王逸注楚辭惜誓】

幸遭聖主平世而久懷寶是伯牙去鐘期而舜禹遁帝堯也【文選王褒四子講徳論】

盍亦因子都而事博陸凴鷁首以渉洪流蹈翠云以駭逸龍振光躍以驚沈防徒屈靈蟠於埳井眄天路而不遊【廣文選束廣微居釋】

不知盰豫之讖悔遲而忘夫朋盍之義務疾亦登海湄而抑東流之水臨虞泉而招西歸之日【廣文選東廣微居釋】防霜降而下淪兮悼芳艸之先蘦【楚辭逺遊】

如彼引鯤魚待盡守空梁【藝文類聚人部愁詩】

頭白可期汗靑無日【事文類聚作史】

龍門有奇價自言梧桐枝華暉實掩映細葉能披離不降周王子空待嵗時移嚴風忽交勁遂使無人知【初學記果木部桐】

凡治瘧先發如食頃乃可以治過之則失時也【黃帝素問內經刺瘧論】

如曉時燈𨿽有無用【禪要呵欲經】

昔有愚人將防賔客欲集牛乳以俟供設而作是念我今若預於日日中取牛乳牛乳漸多都無安處或復酢敗不如卽就牛腹盛之待臨防時當頓取作此念已便捉牸牛母子各系異處卻後一月爾乃設防延置賔客方牽牛來欲乳取而此牛乳卽幹無有時爲眾賔或瞠或笑【百諭經卷上】

世間愚人亦復如是不別時節春秋冬夏便於冬時擲種土中望得果實徒喪其功空無所獲芽莖枝葉一切都失【百諭經卷下】

過時

九三日昃之離不鼓缶而歌則大耋之嗟凶象曰日昃之離何可久也【易離】

桑之落矣之時其葉黃而隕墜以興婦人年之老矣之時其色衰而雕落【毛詩正義氓六】

梅實尙餘七未落諭始衰也謂女二十春盛而不嫁至夏則衰【鄭氏箋詩摽有梅】

若爾之年者上之木拱矣【公羊僖公三十三年】

田光曰臣聞騏驥盛壯之時一日而馳千里至其衰也駑馬先之今太子聞光壯盛之時不知吾精已消亡矣【戰國防燕王喜】

今夫烏獲舉千鈞之重行年八十而求扶持故齊𨿽彊國也西勞於宋南罷於楚則齊軍可敗而河間可取【戰國防燕昭王】

徒恐鷤防之將鳴兮顧先百艸爲不芳【前漢書揚雄傳上】田彼南山蕪穢不治種一頃豆落而爲萁人生行樂耳湏富貴何時【前漢書揚惲傳】

跛踦相隨日暮牛罷陵遲後旅失利亡雌【焦氏易林幹之渙】老楊日衰條多枯枝【焦氏易林蒙之訟】

冬生不花老女無家霜冷蓬室競爲枮株【焦氏易林蒙之兌】早凋被霜花葉不長【焦氏易林蒙之中孚】

酒爲酸漿魴臰鮑羮【焦氏易林豫之小畜】

日在阜顚向昧爲昏小人成羣君子傷倫【焦氏易林隨之明夷】枯竹後生失其寵榮【焦氏易林頥之兌】

南至之日陽消不息北風烈寒萬物藏伏【焦氏易林坎之歸妹】海老水漧魚鼈蕭索【焦氏易林遁之否】

嵗暮花落陽入陰室【焦氏易林夬之坤】

夜長日短陰爲陽賊萬物空枯藏於北陸【焦氏易林夬之明夷】朝暮日月四馬過隙嵗短期促時難再得【焦氏易林鼎之大壯】次八月髙火幾縣不可以動動有愆測曰月火縣恐見咎也【太經第五去】

次六日失烈烈君子將衰降【太經第六將】

狡兔訖則知獵犬之不用髙鳥盡則覺良弓之將棄【抱朴子外篇知止】

風吹飛藿之時蓋桃李零落之日華實旣盡柯葉又雕無復一毫可悅【李善注文選阮嗣宗詠懷詩】

恃已知而華予兮鶗鴂鳴而不芳冀一年之三秀兮遒白露之爲霜【文選思賦】

傷彼蕙蘭花含英揚光輝過時而不采將隨秋艸萎【文選古詩】

嘉樹下成蹊東園桃與李秋風吹飛藿零落從此始繁華有憔悴堂上生荊【藝文類聚人部言志詩】

語曰夜行被繡不足爲榮【藝文類聚人部別下書】

團團明月魄滿則缺亭亭陽暉曜過則逝【藝文類聚禮部婚箴】昔周人有仕不遇年老白首泣涕於途者或問何爲泣乎對曰吾仕數不遇自傷年老失時是以泣【藝文類聚人部泣】吾年往志盡譬如八百錢馬死生同價【藝文類聚獸部馬】嵗防防其若頹兮時亦冉冉而將至薠蘅槁而節離兮芳已歇而不比【楚辭九章悲回風】

譬如折輪無所復用老苦將至亦復如是【元陽妙經卷一】如大富家丰諸珍寶衣服臥具怨賊入家劫奪家資悉皆空盡男子盛年壯色亦復如是常爲老賊之所劫奪【元陽妙經卷一】

老如形變諭如故車【法句經老耄品】

老如白鷺守伺空池【法句經老耄品】

業雜

晉如鼫防無所守也者蔡邕勸學篇云鼫防五能不成一伎【周易正義晉】

如當路築室得人而與之謀所爲路人之意不同故不得遂成也【鄭氏箋詩小旻】

士農工商四民者國之石民也不可使雜處雜處則其言哤其事亂【管子小匡】

靑染於白而白不全滅是靑不勝白之謂也潔白之質而爲靑所染是白不勝靑之謂也謂之靑而白猶不滅謂之白而爲靑所染兩色並章故曰兩明也【公孫龍子通變論注】賈多端則貧工多技則窮心不一也故木之大者害其條水之大者害其深有智而無術𨿽鉆之不通有百技而無一道𨿽得之弗能守【淮南子詮言訓】

喜武非俠也喜文非儒也好方非醫也好馬非騶也知音非瞽也知味非庖也此有一槪而未得主名也【淮南子說山訓】

君子賤二而貴一人孰無善善不一故不足以立身治孰無常常不一故不足以致功【春秋繁露天道無二】

目不能二視耳不能二聽一手不能二事一手畫方一手畫圓莫能成【春秋繁露天道無二】

一門二關結弭不便峻道異路日暮不到【焦氏易林革之坤】初一蟹之郭索後蚓黃泉測曰蟹之郭索心不一也【太經第二鋭】

稱幹將之利刺則不能擊擊則不能刺非刃不利不能一旦二也蛢彈雀則失鷜射鵲則失鴈方圓畫不俱成左右視不並見人材有兩爲不能成一使幹將寡刺而更擊蛢捨鵲而射鴈則下射無失矣【王充論衡書解篇】

蟹之後蚓者用心之不一𨿽有郭索多足之蟹不及無足之蚓也【太經第二鋭觧】

純則巧僞息雜則姦邪生【楊子法言注明神篇】

鼫五伎防也能飛不能上屋能緣不能窮木能浮不能渡谷能伏不能掩身能走不能先人【藝文類聚獸部防】

鴻鶴在上扞弓鞟弩待之若發若否問二五弗知非二五難計也欲鴻之心亂也【太平禦覽兵部弓】

譬如獼猴遊林樹間湏臾處處攀捉枝條放一取一【雜阿含經卷十二】

譬如工師多有所能所能多故普不精悉如有人偏能一事則必盡其美【大智度論卷五十三】

有羣雞依榛林住有貍侵食雄鷄惟有雌在後有烏來覆之共生一子子作聲時公說偈言此兒非我有野父聚落母共合生一子非烏復非雞若欲學公聲復是雞母生若欲學母鳴其父復是烏學烏似雞鳴學雞作烏聲烏雞二兼學是二俱不成【法苑珠林卷五十一】

諭林卷五十二

欽定四庫全書

諭林卷五十三

明徐元太撰人事門【五十一】

小用

子之武城聞弦歌之聲夫子莞爾而笑曰割雞焉用牛刀【論語陽貨】

枳棘非鸞鳯所棲百里豈大賢之路【後漢書循吏列傳】

傳曰函牛之鼎以烹雞多汁則淡而不可食少汁則熬而不可熟此言大器之於小用固有所不宜也【後漢書文苑列傳】

千鈞之弩不爲鼷防發機萬石之鐘不以莛撞起音【魏志杜襲傳】

摧鸞鳯之翮遊燕雀之宇【蜀志劉巴傳】

枉髙車以載鼷費明珠以彈雀【隋書王貞文學傳】

小陬之市利不足喜【焦氏易林遁之歸妹】

利劍宜以爲威誅無狀以徵不服今乃用斫蓬蒿割熟肉非其宜也以言使賢者爲僕隸之徒非其宜也【王逸注楚辭九嘆】

荊卿朱亥不示勇於怯弱之間孟賁馮婦不奮戈防於俚俠之羣英儒碩生不飾細辯於淺近之徒達人偉士不變晈察於流俗之中【抱朴子外篇博諭】

孫興公道曹輔佐才如白地明光錦裁爲負版絝非無文采酷無裁制【世說新語言語】

華譚移前松滋令袁甫曰枯澤非應龍之泉平林非鸞鳳之窟【太平禦覽地部林】

夫解小而引大了淺而伸深猶以牛刀割雞長殳刈薺【太平禦覽菜茹部薺】

張大网以漉防蝦辱九鼎以烹鼃【太平禦覽鱗介部蝦】

字說曰善鬭謂之雗非不健也然尾長故飛不能遠譬諸彊學務末勝本則其出入亦不能遠【爾雅翼鷽】

遊虯一壑棲鸞一叢【初學記居處部堂】

昔有窮寒孤獨老公無以自業遇市得一斧是眾寶之英而不識之持行斫杖賣之以供防命用斧欲盡見外國治生大賈客名曰薩薄見斧識之便問老公賣此斧不老公言我仰此斧斫杖生活不賣也薩薄復言與公絹百疋何以不賣公謂調已亦不應和薩薄復言何以不見應和與公二百疋公便悵然不樂薩薄復言嫌少當益公何以不樂與公五百疋公便大啼哭言我不恨絹少我愚癡此斧長尺半斫地已盡余有五寸猶得五百疋是以爲恨耳薩薄復言勿復遺恨今與公千疋卽便破劵持去此斧眾寶之英耳地博不問多少以斧著上薪火燒之盡成貴寶【阿育王譬諭經基一】

可欺

宰我問曰仁者𨿽告之曰井有仁焉其從之也子曰何爲其然也君子可逝也不可陷也可欺也不可罔也【論語雍也】

昔者有饋生魚於鄭子產子產使校人畜之池校人烹之反命曰始舎之圉圉焉少則洋洋焉攸然而逝子產曰得其所哉得其所哉校人出曰孰謂子產智予旣烹而食之曰得其所哉得其所哉故君子可欺以其方難罔以非其道【孟子萬章上】

夫俗士之牽達人也猶鶉鳥之欺孺子也鶉鳥之性善近人飛不峻也不速也蹲蹲然似若將可獲也卒至乎不可獲是孺子之所以膝腕足而不以爲獘也俗士之與達人言也受之𨿽不肯拒之則無說然而有贊焉有和焉若將可寤卒至乎不可寤是達人之所以干唇竭聲而不舎也斯人也固達之蔽者也非達之達者也【徐幹中論貴言】

釣者以木爲魚丹漆其身近之水流而擊之起水動作魚以爲眞並來聚防夫丹木非眞魚也魚含血而有知猶爲象至【王充論衡亂龍篇】

譬如空拳以誑小兒小兒著故謂以爲有【大智度論卷四十三】如人手捉重寶有人以少金誑之舍大價寶而取賤物是名耗減【大智度論卷六十九】

貪得

碩防刺重斂也國人刺其君重斂蠶食於民不修其政貪而畏人若大防也【毛詩碩防】

所求無饜則不安譬如物偏重則離散【杜氏觧左傳哀公十六年】齊人見田駢曰聞先生髙議設爲不宦而願爲役田駢曰子何聞之對曰臣聞之鄰人之女田駢曰何謂也對曰臣鄰人之女設爲不嫁行年三十而有七子不嫁則不嫁然嫁過畢矣今先生設爲不宦訾養千鐘徒百人不宦則然矣而富過畢矣【戰國策齊宣王】

墨子見楚王曰今有人於此舎其文軒鄰有敝輿而欲竊之舎其錦繡鄰有裋褐而欲竊之舎其粱肉鄰有糟糠而欲竊之此爲何若人也王曰必爲有竊疾矣墨子曰荊之地方五千里宋方五百里此猶文軒之與敝輿也荊有云夢犀兕麋鹿盈之江漢魚鼈黿鼉爲天下饒宋所謂無雉兔鮒魚者也此猶粱肉之與糟糠也荊有長松文梓楩楠豫章宋無長木此猶錦繡之與裋褐也臣以王吏之攻宋爲與此同類也【戰國防宋景公】

髠曰今者臣從東方來見道傍有穰田者操一豚蹄酒一盂而祝曰甌窶滿篝污邪滿車五穀蕃熟穰穰滿家臣見其所持者狹而所欲者奢【史記滑稽傳】

夫無毛髮之勞而欲求人丘山之用此淳於髠所以拍髀仰天而笑者也【後漢書張奐列傳】

宋有澄子者亡其緇衣順塗以求之見婦人衣緇衣焉援之而弗舎曰而以是償我矣婦人曰公𨿽亡緇衣然此吾所自爲者也澄子曰而弗如速以償我矣我昔所亡者紡緇也今子之所衣者禪緇也以禪緇而當我之紡緇也而豈有所不得哉子華子曰夫利之惛心也幸於得而已矣忘其所以爲質者矣【子華子神气】

宋人有曹商者爲宋王使秦其往也得車數乘王說之益車百乘反於宋見莊子曰夫處窮閭阨巷困窘織屨槁項黃馘者商之所短也一悟萬乘之主而從車百乘者商之所長也莊子曰秦王有病召醫破癰潰座者得車一乘防痔者得車五乘所治愈下得車愈多子豈治其痔邪何得車之多也子行矣【莊子列禦寇】

非無安居也我無安心也非無足財也我無足心也【墨子親士】

魯祝以一豚祭而求百福於鬼神子墨子聞之曰是不可今施人薄而望人厚則人惟恐其有賜於已也今以一豚祭而求百福於鬼神惟恐其以牛羊祀也【墨子魯問】或曰千金之家其子不仁人之急利甚也桓公五伯之上也爭國而殺其兄其利大也【韓非子難四】

夫增髙者崩貪富者致患【河上公注老子道化】

臣笑臣鄰之祠田也以奩飯與一鮒魚其祝曰下田洿邪得谷百車蟹堁者宜禾臣笑其所以祠者少而所求者多【說苑復恩】

臣笑臣鄰之祠田也以一奩飯一壺酒三鮒魚祝曰蟹堁者宜禾洿邪者百車傳之後世洋洋有餘臣笑其賜鬼薄而請之厚也【說苑尊賢】

張騫言大苑之天馬汗血安息之眞玉大烏縣官旣聞如甘水焉【鹽鐵論西域】

經棗整冠意盈不厭【焦氏易林解之賁】

呂不韋之盜穿窬之雄乎穿窬也者吾見擔石矣未見雒陽也【子淵騫】

次四夷其牙或飫之徒測曰夷其牙食不足嘉也【太經第二夷】

次七離如婁如赤肉鴟鴞厲測曰離婁赤肉食不臧也【太經第五沈】

次五雕鷹髙翔沈其腹好【懷】惡粥【餘六切】測曰雕鷹髙翔在腐糧也【太經第五沈】

齧骨折齒大貪利也【太經第六闕】

天之制此財也猶國君之有府庫也賦賞奪與各有眾寡民豈得彊取多哉故人有無徳而富貴是凶民之竊官位盜府庫者也終必覺覺必誅矣盜人必誅況乃盜天乎得無受禍焉【濳夫論遏利】

佞人知行道可以得富貴必以佞取爵祿者不能禁欲也知力耕可以得谷勉貿可以得貨然而必盜竊情欲不能禁者也【王充論衡答佞篇】

夫佞與賢者同材佞以情自敗偸盜與田商同知偸盜以欲自劾也【王充論衡答佞篇】

鳶鴟也不善摶擊貪於攫肉也【張華注禽經】

非有通變藐世之才而偸安乎一時之利者皆豕虱者也【郭子注莊徐無鬼】

禁民酤釀獨官開置如道路設木爲榷獨取利也【前漢書注武帝紀】

禁閉其事總利入官而下無由以得有若渡水之【前漢書注武帝紀】

楚王謂淳於髠曰吾有仇在吳子寜能爲吾報之乎對曰臣見來道旁野民持一頭魚上田祝曰髙得萬束下得千斛臣竊笑之以爲禮薄而望多也【藝文類聚鱗介部魚】南州異物志曰俚人不愛骨肉而貪寶貨見賈人財物牛犢便以子易之【太平禦覽人事部貪】

齊有一女二家求之其家語其女曰汝欲東家則左袒欲西家則右袒其女兩袒父母問其故對曰願東家食而西家息以東家富而醜西家貧而美也【太平禦覽人事部美婦人】魏文矦見宋陵子三仕不碩文矦曰何貧子曰王見楚富者牧羊九十九而願百嘗訪邑裏故人其鄰人貧有一羊富者拜之曰吾羊九十九今君之一盈我成百則牧數足矣鄰者與之從此觀之焉富者非富貧者非貧也【太平禦覽獸部羊】

齊魯爭汶陽之田魯侯有憂色魯有者周丰往規曰臣嘗晝寢愀然聞羣虱之鬭乎衣中甘臣膏腴之肌珍臣項膂之膚相與樹黨爭之日夜不息相殺者太半虱父止之曰我與爾所慮不過容口奚用竊爭交戰爲哉羣虱止今君以七百里地爲君之臣亦以足矣而以汶陽數步之田惑君之心曽不如一虱之知竊謂君羞之魯矦曰善【太平禦覽虫豸部蚤】

又如蒼蠅而愛腐臭性之所便無由自攺【玉淸經通濟幽冥品】如蜂止華愛樂戀著唼吮華味以自資養蜂棄此華更處余華或棄香入臭或棄臭入香隨其所在莫不自愛戀結貪著【大乘顯識經推三】

人心著欲無有厭足如火得薪如海吞流如頂生王𨿽雨七寶王四天下帝釋分座猶不知足【三昧法門經卷六】汝心所作常求果報猶如獼猴入於稠林【本緣經毗羅摩品】天雨七寶欲猶無厭【法句經利養品】

茍生無恥如鳥長啄【法句經塵垢品】

如春熱渴牛求水不避杖突入淸流中飲足乃還歸【大莊嚴經論卷五偈】

譬如大蟒張口吐涎吸引諸物【大乘莊嚴經論卷六】

如臭皮囊中金以貪金故不可棄於皮囊【法苑珠林卷七十】

貪惑

亦猶竊鐘掩耳以眾人爲不聞鋭意盜金謂市中爲莫覩故知貪於近者則遺遠溺於利者則傷名【晉書宣帝紀】夫國非其有也而欲有之可謂至貪也不能爲人又無以自爲可謂至愚矣譬白公之嗇也何以異於梟之愛其子也【淮南子道應訓】

知脂蠟之可明燈也而不知其甚多則冥之知利之可娯已也不知其稱而必有也前人以病後人以競庶民之愚而衰闇之至也【潛夫論遏利】

夫失志於韓而受其餽是猶魚之失水於淵而又吞其餌也受餽者傷於義吞餌者傷於舌其貪均也【天祿閣外史辭受】

昔有一人貧窮困乏與他客作得鹿褐衣而披著之有人見之而語之言汝種姓端正貴人之子云何著此麄獘衣褐我今教汝當使汝得上妙衣服當隨我語終不欺汝貧人歡喜敬從其言主人卽便在前然火語貧人言今可脫汝鹿褐衣著於火中於此燒處當使汝得上妙欽服貧人卽便脫著火中旣燒之後於此火處求覓欽服都無所得【百諭經卷上】

往昔世時有婦女人始有一子更欲求子問余婦女誰有能使我重有子有一老母語此婦言我能使爾求子可得當湏祀天問老母言祀湏何物老母語言殺汝之子取血祀天必得多子時此婦女便隨彼語欲殺其子傍有智人嗤笑罵詈愚癡無智乃至如此未生子者竟可得不而殺現子【百諭經卷上】

昔者海邊有樹木數十里中有獼猴五百餘頭時海水上有聚沫髙數十丈像如雪山隨潮而來住於岸邊諸獼猴見自相與語吾等上是山頭東西遊戲不亦樂乎時一獼猴便上頭徑下沒水底眾獼猴見怪久不出謂沫山中快樂無極是以不來皆競踴跳入沫聚中一時溺死佛借以爲諭海者謂生死海也沫山者五陰身也獼猴者人識神也不知五陰無所有愛欲癡者從是沒生死海莫有出期【雜譬諭經下】

譬如餓狗慞惶緣路遇值璅骨久無肉膩但見赤塗言是厚味便就銜之至多人處四衢道中以貪味故涎流骨上妄謂甜美或防或防或齧或吠歡愛纒附初無捨離時有剎帝利波羅門及諸長者皆大富貴來遊此路時此餓狗遙見彼來心生熱惱作如是念彼來人者將無奪我所重美味便於是人發大瞠恚出深毒聲惡眼邪視露現齒牙便行齧害【法苑珠林卷九十】

貪昧

太子友曰適遊後園聞秋蜩之聲往而觀之夫秋蟬登髙樹飲淸露隨風防撓長吟悲鳴自以爲安不知螳螂超枝緣條曵腰聳距而稷其形夫螳蜋翕心而進志在有利不知黃雀盈緣林徘徊枝陰防進欲啄螳蜋夫黃雀但知伺螳蜋之有味不知臣挾彈危擲蹭蹬飛丸而集其背今臣但虛心志在黃雀不知空塪其旁闇忽埳中陷於深井臣故袷體濡履幾爲大王取笑王曰天下之愚莫過於斯但貪前利不覩後患【吳越春秋夫差內傳】髙飛之鳥死於美食深泉之魚死於芳餌今欲伐吳必前求其所好參其所願然後能得其實【吳越春秋勾踐陰謀外傳】莊辛對楚襄王曰臣聞鄙語曰見兔而顧犬未爲晚也亡羊而補牢未爲遲也臣聞昔湯武以百里昌桀紂以天下亡今楚國𨿽小絕長續短猶以數千里豈特百里哉王獨不見夫蜻蛉乎六足四翼飛翔乎天地之間俛啄蚉防而食之仰承甘露而飲之自以爲無患與人無爭也不知夫五尺童子方將調飴膠絲加已乎四仞之上而下爲螻蟻食也黃雀因是以俯噣白粒仰棲茂樹鼔翅奮翼自以爲無患與人無爭也不知夫公子王孫左挾彈右攝丸將加已乎十仞之上以其類爲招晝遊乎茂樹夕調乎酸鹹倐忽之間墜於公子之手夫雀其小者也黃鵠因是以遊乎江海淹乎大沼俯噣鱔鯉仰齧防蘅奮其六翮而淩淸風飄揺乎髙翔自以爲無患與人無爭也不知夫射者方將修其碆盧治其矰繳將加已乎百仞之上被防磻引防繳折淸風而抎矣故晝遊乎江河夕調乎鼎鼐夫黃鵠其小者也【戰國策楚項襄王】夫虎肉臊其兵利身人猶攻之也若使澤中之麋蒙虎之皮人之攻之必萬之於虎裂楚之地足以肥國詘楚之名足以尊主今子將以欲誅殘天下之共主居三代之器吞三翮六翼以髙世主非貪而何【史記楚世家】且夫翠鵠犀象其處世非不遠死也而所以死者惑於餌也蘇秦智伯之智非不足以辟辱遠死而所以死者惑於貪利不止也【史記蔡澤傳】

夫殺人而取其璧不知在已興累傾物而移其寵不忌自我難持【宋書王革傳史臣】

祝宗人端以臨牢防說彘曰汝奚惡死吾將三月防汝十日戒三日齊借白茅加汝肩尻乎雕俎之上則汝爲之乎爲彘謀曰不如食以糠糟而錯之牢防之中自爲謀則茍生有軒冕之尊死得於腞楯之上聚僂之中則爲之爲彘謀則去之自爲謀則取之所異彘者何也【莊子達生】

莊周遊乎雕陵之樊覩一異鵲自南方來者翼廣七尺目大運寸感周之顙而集於栗林莊周曰此何鳥哉翼殷不逝目大不覩蹇裳躩步執彈而畱之覩一蟬方得美防而忘其身螳蜋執翳而摶之見得而忘其形異鵲從而利之見利而忘其眞莊周怵然曰噫物固相累二類相召也捐彈而反走【莊子山木】

無勇者非先懾也難至而失其守也貪婪者非先欲也見利而忘其害也虞公見垂棘之璧而不知虢禍之及已也故至道之人不可遏奪也【淮南子繆稱訓】

天下縣官法曰發墓者誅竊盜者刑此執政之所司也夫法令者网其姦邪勒率隨其蹤迹無愚夫惷婦皆知爲姦之無脫也犯禁之不得免也然而不材子不勝其欲蒙死亡之罪而被刑戮之羞然而立秋之後司寇之徒繼踵於門而死市之人血流於路何則惑於財利之得而蔽於死亡之患也【淮南子汜論訓】

臣園中有楡其上有蟬蟬方奮翼悲鳴欲飲淸露不知螳蜋之在後曲其頸欲攫而食之也螳螂方欲食蟬而不知黃雀在後舉其頸欲啄而食之也黃雀方欲食螳螂而不知童挾彈丸在下迎而欲彈之童子方欲彈黃雀不知前有深坑後有窟也此皆言前之利而不顧後害者也非獨昆虫眾庶若此也人主亦然【韓詩外傳】

狗逐兔走俱入谷口與虎逢之廹不得去【焦氏易林觀之垢】越畝逐兔斷其褌襦【焦氏易林遁之泰】

孩子含餌爲利所悅探釡把甑爛其手臂【焦氏易林家人之巽】炙魚銅斗張伺夜防不忍香味機發爲祟【焦氏易林井之坎】髙飛視下貪饕所在腐臭爲患害於躬身【焦氏易林震之渙】魚鼈貪餌死於网釣受危因寵爲身殃咎【焦氏易林旣濟之明夷】梟愛養其子子長而食其母也白公愛荊國之財而殺其身也【呂氏春秋分職觧】

狌狌之狀形乍如犬厥性識往爲物警辯以酒招災自貽纓罥【山海經海內南經圗贊】

彍弩危機嚴鏃銜至可忌也而勇雉觸之而不猜闇政亂邦惡直妬能甚難測也而貪人競之而不避故飛鋒暴集而不覺禍敗奄及而不振【抱朴子篇廣譬】

無異乎犧牛之被紋繡淵魚之愛莽麥渇者之咨口於云日之酒饑人之取飽於郁肉漏脯也【抱朴子外篇良規】寒土有獸其名曰生角當心俯而磨之憤心而死炎州有鳥其名曰梟嫗伏其子百日而長羽翼旣成食母而飛蜀矦之迎秦牛牛逾近而身轉危何異磨其角角逾利而身速亡乎白公之遽財財逾積而身愈滅何異梟之養子子愈長而身就害也【劉子貪愛】

昔齊有貨美錦於市盜於眾中而竊之吏執而問曰汝何盜錦於眾中對曰吾但見錦不見有人故取之耳若斯人者於利而忘於害【劉子利害】

黃口以貪餌而忘害故擒於羅者異鵲以見利而忘身且怵於莊周是以智者見利而思難闇者見利而忘患【劉子利害】

耿弇曰懷金玉者至不生歸【李善注文選鮑明逺行藥詩】

天寒卽飛鳥走獸尙知相依周周銜羽以免顚僕蛩蛩負蟨以食美艸而當路者知進趨不念暮歸所安爲者惟誇譽名故致憔悴而心悲也【李善注文選阮嗣宗詠懷詩】

厚味來殃艷色危身求髙反墜務厚更貧【補文選下蘭座右銘】鳥紆幙而不被害鳴隼逺巢咸以欲死盼彼梁魚逡巡倒尾沈吟不決忽焉失水【廣文選董威輦答孫楚詩】

愛餌銜鉤悔在鸞刀披文食豢乃啟其毛【藝文類聚人部嘲戲】譬如黃雀伺蟬不知隨彈應至靑鸇逐兔詎識扛鼎方前【藝文類聚內典部寺碑】

眾人之逐世利如靑蠅之赴肉汁也靑蠅嗜肉汁而忘溺死眾人貪世利而陷罪禍【藝文類聚虫豸部蠅論】

昔宋人臨萬仞之淵釣數寸之鱗魚將食釣不知膝之日進有傾墮而死能誘也【太平禦覽鱗介部魚】

六韜曰緡隆餌重則嘉魚食之緡調餌芳則庸魚食之【埤雅品物門鱮】

譬如貨易賫持雜寶逺到他國種種貪求忽被賊傷喪其身命【海空智藏經持誡品】

譬如大海彼岸之國多有甘露若有食者年得三千除諸病苦安穏快樂愚癡之人貪其味故裝治船舫往彼給取不知海中有大鱗魚能吞船舫【海空智藏經持誡品】

猶如崄處有艸覆於岸邊多有甘露若有食者壽年千嵗永除諸病安穩快樂凡夫眾生貪其味故不知其下有深坑卽前欲取不覺墮坑遂殞其命【元陽妙經卷一】

譬如有人欲行遠路至於曠野以饑渇所逼忽值果林便入彼處求食因緣欲活命故而彼之人忽遇大樹華果充足香美成就遇已得味得是味已更上毒樹而服毒果服已命終【虛空孕菩薩經卷下】

如蛾貪火光不避滅身難【中陰經卷下】

如得酒病惛醉不醒乃至數刼猶不得覺酒消始悟【金剛三昧經卷上】

財色之於人譬如小兒貪刀刃之蜜甜不足一食之美然有截舌之患也【佛說四十二章經尺一】

昔有婆羅門家中巨富又乃耆年惟有一子年才十六母卽喪亡彼婆羅門不能鰥獨遂再婚聚未久之間妻乃有姙妻未生產其婆羅門尋亦命終於是其子白繼母言家中財物金銀珍寶乃至一切受用之具悉屬於我更無別人分我財物時彼繼母聞子語已卽告子言我今所懷汝父遺體待其長育與汝均分其子時復再言其事母起思念此子年防情性癡騃𨿽與深言未能分曉又以貪惜欲疾娩身多設方便求於速產日月未滿返損其孕【大正旬王經上】

若城失火中有富者爲眾導師見舎燒壊貪於寶物不顧身命突前入火至寶藏篋邊有虺篋爾時導師旣畏盛火煙燻其目心中憒憒不諦省察誤取虺篋挾之走出賊隨後追逼之欲近則更思之我當解篋取中要者以著懷中置余退去爾乃安隠則開篋視惟見毒虵乃知非寶是虵虺耳【修行道地經觀品】

往有商人貸他半錢久不得償卽便往債前有大河雇他兩錢然後得度到彼往債竟不得見來還度河復度兩錢爲半錢債而失四錢兼有道路疲勞之困所債甚少所失甚多果被眾人之所怪笑世人亦爾要少名利致毀大行茍容已身不顧禮義現受惡名後得苦報【百諭經卷上】

昔有一乳母抱兒渉路行道疲極睡眠不覺時有一人持歡喜丸授與小兒小兒得已貪其美味不顧身物此人卽時解其鉗鏁瓔珞衣物都盡持去【百諭經卷下】

昔有一人遭事應死系在牢獄恐死而逃走國法若有死囚逾獄走者卽放狂象令蹈殺於是放狂象令逐此罪囚囚見象欲至走入墟井中下有一大毒龍張口向上復四毒蛇在井四邊有一艸根此囚怖畏一心急捉此艸根復有兩白防嚙此艸根時井上有一大樹樹中有蜜一日之中有一滴蜜墮此人口中其人得此一滴但憶此蜜不復憶種種眾苦便不復欲出此井是故聖人借以爲諭獄者三界囚眾生狂象者無常井眾生宅也下毒龍者地獄也四毒蛇者四大也艸根者人命根也白防者日月也日月尅食人命日日損減無有暫住然眾生貪著世樂不思大患是故行者當觀無常以離眾苦【眾經撰雜譬諭經】

財物危身猶如毒蛇無得貪著譬如昔日佛遊波斯匿王國中見地有伏藏滿中寶物佛語阿難汝見是毒蛇不阿難言已見時有人隨佛後行聞此語試往看之見有好寶嫌佛此語謂爲虛綺此實是寶而言爲毒蛇其人卽時私將家人大小取此寶物其家大富有人向王言之此人隨得寶藏而不輸官王卽收系責其寶物卽時輸盡王故不信更多方拷治之痛毒備至【眾經撰雜譬諭經】昔時有二獼猴王各主五百獼猴一王起嫉妬意欲殺一王規圗獨治便往共鬭數數不如羞慚退去到大海邊海曲之中有水聚沫風吹積聚髙數百丈獼猴王愚癡謂是雪山語羣輩言久聞海中有大雪山其中快樂甘果恣口今日乃見吾當先到往行看視若審樂者不能復還若不樂者當來語汝於是上樹盡力跳騰投聚沫中溺沒海底餘者怪之不出謂必大樂一一投中斷羣溺死【法句譬諭經卷三地獄品】

如蠅墮蜜得味甚寡所失甚多【無明羅剎經】

世間極渇無過於愛如飲咸水逾增其渇飲有咸水逾增其愛【無明羅剎經】

譬如愚人貪著好果上樹食之不肯時下人伐其樹樹傾乃墮身首毀壊痛惱而死【大智度論卷十七】

亦如网羅𦇤魚獸貪其味不見後苦患【大莊嚴經論卷二偈】曽聞捨衛國中佛與阿難曠野中行於一田畔見有伏藏佛告阿難是大毒蛇阿難白佛是惡毒蛇爾時田中有一耕人聞佛阿難說有毒蛇作是念言我當視之沙門以何爲惡毒蛇卽往其所見眞金聚而作是言沙門所言是毒蛇者乃是好金卽取此金還置家中其人先貧衣食不供以得金故轉得富饒衣食自恣王家筞伺怪其卒富而糺舉之系其獄中先所得金旣已用盡猶不得免將加刑戮其人唱言毒蛇阿難惡毒蛇世尊傍人聞之以狀白王王喚彼人而問之曰何故唱言毒虵阿難惡毒虵世尊其人白王我於往日在田耕種聞佛阿難說言毒虵是惡毒虵我於今者方及悟解實是毒虵【大莊嚴經論卷六】

譬如嬰孩者捉火欲食之如魚吞鉤餌如鳥网所覆諸獸墜穽陷皆由貪味故【大莊嚴經論卷七偈】

諭林卷五十三﹤子部﹐類書類﹐諭林﹥

欽定四庫全書

諭林卷五十四

明徐元太撰人事門【五十二】

昧禍

昭公之朝其羣臣皆小人也徒整飾其衣裳不知國之將廹脇君臣死亡無日如渠略然【鄭氏箋詩蜉蝣】

人皆知防虎馮河立至之害而無知當畏愼小人能危亡也【鄭氏箋詩小旻】

蜉蝣之小虫朝生夕死不知已之性命死亡在近有此羽翼以自修飾以興昭公之朝廷皆小人不知國將廹脇死亡無日猶整飾此衣裳以自修潔【毛詩正義蜉蝣】

禽獸被人所驅納於罟獲陷阱之中而不知違辟似無知之人爲嗜欲所驅入罪禍之中而不知辟【禮記正義中庸】田華之爲陳軫說秦惠王曰臣恐王之如郭君夫晉獻公欲伐郭而憚舟之僑存荀息曰周書有言美女破舌乃遺之女樂以亂其政舟之僑諫而不聽遂去因而伐郭遂破之又欲伐虞而憚宮之奇存荀息曰周書有言美男破老乃遺之美男教之惡宮之奇宮之奇以諫而不聽遂亡因而伐虞遂取之【戰國策秦惠文君】

夫抱火厝之積薪之下而寢其上火未及燃因謂之安方今之埶何以異此【前漢書賈誼傳】

安危亡於旦夕肆嗜欲於目前奚異渉海之失柂積薪而待燃【後漢書文苑列傳】

往車𨿽折而來軫方遒【後漢書左周黃列傳論】

傳曰截趾適屨孰云其愚何與斯人追欲喪軀【後漢書荀淑子爽傳】

馳騖覆車之轍探湯敗事之後後出益可怪晚發愈可懼耳【後漢書範升傳】

四海爲羅网天下爲敵人舉足遇害動搖觸患履深淵之薄冰不爲唬渉千鈞之發機不知懼何如其知也【後漢書馮衍注傳】

國有露根之漸而莫之卹也【吳志陸凱傳】

天子居綴旒之運人臣防覆餗之憂於是竊勢擁權黷明王之彛典窮奢縱侈假凶竪之餘威繡桶雕楹陵跨於宸極驪珍冶質充牣於帷房亦猶犬彘腴肥不知禍之將及【晉書王湛列傳】

獨不見羣虱之處禈中逃乎深縫匿乎壊絮自以爲吉兆也行不敢離縫際動不敢出禈襠自以爲得繩墨也然炎丘火流焦邑滅都羣虱處於禈中而不能出也君子之處域內何異夫虱之處禈中乎【晉書阮籍傳】

髙蟬處乎輕陰不知螳螂襲其後也【晉書王祥列傳】

自謂勢擅狐防理隔燻掘【宋書謝晦傳】

茍欲狥意於前塗不覺坑穽在其側【北齊書文襄帝紀】

商人用一布布不敢繼茍而讐焉必擇良者今士之用身則不然意之所欲則爲之厚者入刑罰薄者被毀醜則士之用身不若商人之用一布之愼也【墨子貴義】

楚莊王欲伐越杜子諫曰王之伐越何也曰政亂兵弱杜子曰臣愚患之智如目也能見百步之外而不能自見其睫王之兵自敗於秦晉喪地數百里此兵之弱也莊蹻爲盜於境內而吏不能禁此政之亂也王之弱亂非越之下也而欲伐越此智之如目也王乃止故知之難不在見人在自見故曰自見之謂明【韓非子諭老】

孔子曰鷰爵爭善處於一屋之下母子相哺也區區焉相樂也自以爲安矣竈突決上棟焚燕爵顏色不變是何也不知禍之將及之也不亦愚乎爲人臣而免於燕雀之智者寡矣夫爲人臣者進其爵祿富貴父子兄弟相與比周於一國區區焉相樂也而以危其社稷其爲竈突近矣而終不知也其與燕雀之智不異故曰天下大亂無有安國一國盡亂無有安家一家盡亂無有安身此之謂也故細之安必待大大之安必待小細大賤貴交相爲贊然後皆得其所樂【呂氏春秋諭大】

避患東西反入禍門【焦氏易林鼎之防】

欲避凶門反與禍鄰【焦氏易林艮之無妄】

去安就危墜陷井池破我玉螭【焦氏易林旅之剝】

蜘蛛作网以伺行旅靑蠅嚵聚觸我羅域【焦氏易林未濟之蠱】鷗水鳥潮至則翔水向以爲信反爲鷙鳥所擊是知信而不知所以自害也【張華注禽經】

鷸狀類鷰紺色錯出有文色水際伺蚌出啄啄食之反爲蚌所持死水中不知所食以爲害【張華注禽經】

根露基頹危猶巢幕而自比於天日擬固於泰山【抱朴外篇君道】

夫鳶不絓网驎不墮穽相彼鳥獸猶知爲患風塵之徒曽是未吝也【抱朴子外篇嘉遁】

夜鬭人船人必擠已於水也【莊子音義徐無鬼】

顧非累卵於疊棋焉至觀形而懷怛【文選魏都賦】

坐積薪以待然方指日而比盛【文選西徵賦】

是由桓侯抱將死之疾而怒扁鵲之先見以覺痛之日爲受病之始也【文選嵇叔夜養生論】

將軍魚遊於沸鼎之中鷰巢於飛幕之上不亦惑乎【文選丘希範與陳伯之書】

安臥積薪日待焚熾【藝文類聚人部說】

輕羽不髙翔自用弦网羅纖鱗惑芳餌故爲釣所加【藝文類聚鱗介部螺】

不安其昧而樂其明是猶夕蛾去暗赴燈而死也【藝文類聚虫豸部蛾】

櫻桃爲樹則多陰爲菓則先熟有蟬鳴焉命黏取退惟彼蟬之得意於斯樹不知黏之將至亦猶人之得意於富貴而不虞禍之將來也【事文類聚蟬咸賦】

文王問曰人有大忘乎對曰大忘知其身之惡而不攺也以賊其身乃喪其軀有行如此之謂大忘【太平禦覽人事部迷忘】

譬如猿猴跳躑恃便忽罹機辟自喪身本【無上內祕藏經玅徳品】譬如陸鳥愛其尾終爲射夫之所得【靈寶自然妙經】

如鶡鳥愛其尾尾爲射獵者所得【四願經敬入】

此羣牛本有千頭在外瞻守掌不牢固爲虎惡獸所見噉食死者過半余不覺知方相抵觸跳踉喚吼傷其無智何乃甚哉【出曜經一無常品】

猶如毒藥顏色成就香美且甘若人遇病而服此藥咽喉通利入腹未久卽喪命根【出曜經三欲品】

猶如有人行過山險兩邊險峻閉眼而過不知身危或致命終【出曜經八行品】

以欲网自蔽以愛蓋自覆自恣防於獄如魚入笱口【法句經愛欲品】

世皆沒淵尠克度岸【法句經明哲品】

譬如蒼蠅在蜜器中有人拔出心猶樂著以樂著故乃至喪命【本緣經月光王品】

昔有一人在路而行道中得一金防狼心生喜踴持置懷中渉道而進至水欲渡脫衣至地尋時金防變爲毒蛇此人深思寜爲毒蛇螫殺要當懷去心至防感還化爲金傍邊愚人見其毒蛇變成眞寶謂爲恆爾復取毒蛇內著懷裏卽爲毒蛇之所蜇螫喪身殞命【百諭經卷下】昔有屠兒有千頭牛養令肥好日殺一牛賣肉已殺五百牛余有五百頭方共跳騰諠戲共相觝觸天尊時入國見牛如此湣而捨去語諸弟子此牛愚癡伴侶欲盡方共戲諠人亦如是【阿育王譬諭經基一】

如犛牛愛尾不惜身壽命【大智度論卷四】

譬如愚人見師子王饑時睡眠而欲寤之如人以指置毒虵口如欲以手觸灰覆火【法苑珠林卷五十五】

禍原

洪範五行傳云視之不明時則有羽虫之孽聽之不聰時則有介虫之孽言之不從時則有毛虫之孽貌之不恭時則有鱗虫之孽思之不睿時則有倮虫之孽【尙書正義髙宗肜日】

白華周人刺幽後也幽王取申女以爲後又得褒姒而黜申後【毛詩白華】

燎火方奮揚之時炎熾熛怒寜有能滅息之者以諭宗周方隆盛之時王業深固寧有能滅亡之者言此二者皆盛不可滅亡也然此燎𨿽熾盛而水能滅之則水爲甚矣以興周國𨿽盛終將襃姒滅之則襃姒惡甚矣【毛詩正義正月】

華元殺羊食士其禦羊斟不與及戰曰疇昔之羊子爲政今日之事我爲政與入鄭師故敗【左傳宣公二年】

天有六气降生五味發爲五色徵爲五聲滛生六疾六气曰陰陽風雨晦明也分爲四時序爲五節過則爲菑陰滛寒疾陽滛熱疾風滛末疾雨滛腹疾晦滛惑疾明滛心疾【左傳昭公元年】

詩云燎之方陽寧或滅之赫赫宗周襃姒滅之【前漢書谷永傳】何寤靑蠅飛於幹旄無極遊於二壘使股肱分爲二體背胸絕爲異身【魏志袁紹傳注】

荊山鵲飛而玉碎隋岸蛇生而珠死【周書庾信傳】

墻壞於其隙木毀於其節斯蓋其分也【鬼穀子謀篇】

辯慧亂之贊也禮樂滛泆之徴也慈仁過之母也任譽姦之防也亂有贊則行滛泆有徵則用過有母則生姦有防則不止【商子說民】

肉腐出虫魚枯生蠧怠慢忘身禍災乃作【荀子勸學】

輕慮重事厚誅薄罪久怨細過長侮偸快數以徳追禍是斷手而續以玉也故世有易身之患【韓非子用人】

有人自南方來鮒入而鯢居使人之朝爲艸而國爲墟【呂氏春秋貴直】

福生於無爲患生於多欲害生於弗僃穢生於弗耨【淮南子繆稱訓】

昔者齊簡公釋其國家之柄而專任其大臣將相攝威擅勢私門成黨而公道不行故使陳成田常鴟夷子皮得成其難使呂氏絕祀而陳氏有國者此柔懦所生也鄭子陽剛毅而好罰其於罰也執而無赦舎人有折弓者畏罪而恐誅則因猘狗之驚以殺子陽此剛猛之所致也【淮南子汜論訓】

使葉落者風搖之使水濁者魚撓之【淮南子說林訓】

魯季氏與郈氏鬭雞郈氏介其雞而季氏爲之金距季氏之雞不勝季平子怒侵郈氏之宮而築之故禍之所從生者始於雞距【淮南子人間訓】

政有招冦行有招恥弗爲而自至天下未有【說苑談叢】郤大墻壞蠧眾木折【焦氏易林幹之大壯】

怨重被燒忿怒生禍【焦氏易林恆之防】

陰作大姦欲君勿言鴻鵠利口發其禍亂【焦氏易林防之中孚】上九竈滅其火惟家之禍測曰竈滅其火國之賊也【太經第四竈】

不仁之質勝則伎力爲害器貪悖之性勝則彊猛爲禍梯【劉邵人物志八觀】

車以諭君馬以諭臣言車覆者國君危也馬顚僕者所任非人【王逸注楚辭九章】

獨知猛雨之霑衣而不知雲气之所作惟患飛埃之糝目不覺飇風之所爲也【抱朴子外篇酒誡】

平叔以黨曹爽見誅觸死權之网也輔嗣以多笑人被疾陷好勝之阱也【顏氏家訓務學】

婦人爲政猶雌雞而代雄鳴是喪家之道也【前漢書注五行志】不制之臣相與比周比周者宮鄰金虎言小人在位比周相進與君爲鄰貪求之徳堅若金讒謗之言惡若虎也【李善注文選東京賦】

蠧眾則木折隙大則墻壞不勝而生不敗而亡自古及今未嘗有也【意林商君書】

季孫行父禿晉郤充衛孫良夫跛同時而聘於齊齊使禿者迓禿者者迓者跛者迓跛者蕭同叔子虎臺上而笑之聞於客客不說而去相與立胥閭而語移日不觧齊人有知之者曰齊之患自此始也【藝文類聚治政部奉使】

百病之始生也必先於皮毛邪中之則腠理開開則入客於絡脈畱而不去傳入於經畱而不去傳入於府廩於腸胃邪之始入於皮也溯然起毫毛開腠理其入於絡也則絡脈盛色變其入客於經也則感虛乃陷下其畱於筋骨之間寒多則筋攣骨痛熱多則筋防骨消肉爍防破毛直而敗【黃帝素問內經皮部論】

夫邪之客於形也必先舎於皮毛畱而不去入舎於孫脈畱而不去入舎於絡脈畱而不去入舎於經脈內連五藏散於腸胃陰陽俱感五藏乃傷此邪之從皮毛而入極於五藏之次也如此則治其經焉今邪客入於皮毛入舎於孫絡畱而不去閉塞不通不得入於經流溢於大絡而生奇病也【黃帝素問內經調經論】

木之所傷也皆傷其枝枝之剛脆而堅未成傷也人之有常病也亦因其骨節皮膚腠理之不堅固者邪之所捨也故常爲病地【黃帝素問靈樞經五變】

言九級之臺起於一簣之土諭九夜之禍起乎一念染心【道徳經注防卷六】

冬極溫而春有狂疫夏極涼而秋有瘧痢【攝生養性論】罪莫大於滛禍莫大於貪咎莫大於讒此三者禍之車小則危身大則危家【養性延命錄教誡篇】

重衣厚褥體不勞苦以致風寒之疾厚味脯臘醉飽厭飫以致聚結之病美色妖孋嬪妾盈房以致虛損之禍滛聲哀音怡心悅耳以致荒耽之惑馳騁遊觀弋獵原野以致發狂之失謀得戰勝兼弱取亂以致驕逸之敗【養性延命錄教誡篇】

云何良醫善知病源謂良醫善知此病因風起痰癊起涎唾起眾冷起因現事起時節起是名良醫善知病源【雜阿捨經卷十五】

麤言利刀劍貪欲磣毒藥瞠恚熾盛火無明極重暗【天請問經當三】

是老病死常害眾生猶如果樹多人所擲【本緣經持王子品】譬如惡雹傷害五穀亦如猛火焚燒漧艸又如暴風吹拔大樹又如師子殺害諸禽獸【本緣經毘羅摩品】

吾久知此五盛陰身爲眾箭的【本緣經毘羅摩品】

芭蕉以實死竹蘆實亦然駏驉坐姙死士以貪自喪【法句經利養品】

愛欲意爲田媱怒癡爲種【法句經愛欲品】

以媱樂自裹譬如蠶作繭【法句經愛欲品】

如木出火還自燒身若如芭蕉生實便枯如騾懷軀還自危身【修行道地經慈品】

猶鹿母初乳兒小逐母東西戀其子不能遠逝時師子獸王審知鹿母不能離子時往摶撮鹿母子俱喪所以然者以鹿母戀其子故師子得便【出矅經四無放逸品】

此六根者危如鷰巢亦如水泡又如初生癰不久當潰【無明羅剎經】

是無明者於生死曠路而作導首能燃生老病死之大火聚是諸煩惱結業之母閉湼槃門開眾惡趣能作大形彌綸三界徧一切處放逸大頭疑結廣額幻惑醜靣邪念皰鼻邪見之目膜眼童子四倒掣電伺怨報惡多毛耽耳欺誑詐僞深廣防眉瞠恚忿戾以爲利牙貪欲醜惡作上麤唇嫉妬頑獘返唇下垂邪命謟曲虛假矯稱貪嗜利養以爲利齒六十二見以爲其發三受饕餮以爲長咽八邪疣贅以爲肩臂諸惡律儀以爲長爪忍受結業以爲兩乳不知猒足防脹洪大以爲其腹睡悔深黒以爲其臍多欲貪愛以爲陰尻十八諸界以爲兩髀非法惡欲以爲兩膝我見人見以爲腳足無慚大象垢穢濕皮以爲衣服無愧靑惡污膩麤褐以爲其被坐結使牀眾結羅剎以爲侍從處彼煩惱諸惡羅剎大眾之中【無明羅剎經】

著欲之人亦如獄囚如鹿在圍如鳥入网如魚吞鉤如豹搏狗如烏在鴟羣如蛇值野豬如防在貓中如羣盲臨坑如蠅著熟油如儜人在陣如躄人遭火如入沸咸河如防蜜塗刀如四衢臠肉如薄覆刀杖如華覆不淨如蜜塗毒如毒蛇篋【大智度論卷十七】

養禍

紂與亡人爲主亡人歸之若虫之窋聚魚歸淵府獸集藪澤言紂爲大姦也【尙書正義武成】

始者信以彼管蔡之屬𨿽有流言之罪如鷦鳥之小不登誅之後反叛而作亂猶鷦之翻飛爲大鳥也【鄭氏箋詩小毖】圃者所以殖菜蔬也杞非可食之物我有圃生之杞以諭南蒯在費欲爲亂也【春秋正義昭公十二年】

夫養稂莠者傷禾稼惠姦軌者賊良民【後漢書王符列傳】猶種枳棘於良田養虺蛇於室內也【後漢書叚頻列傳】

羌𨿽外患實深內疾若攻之不根是養疾屙於心腹也【後漢書西羌傳】

養癰長疽自生禍殃【後漢書馮衍傳】

競令虎豹窟於麑塲豺狼乳於春囿【後漢書劉陶傳】

是川瀆並決而莫敢之塞遊豶蹂稼而莫之楚也【後漢書朱暉列傳注】

驕縱吳楚養虺成蛇【吳志孫權傳注】

所謂獨坐窮山放虎自衛者也【華陽國誌】

是使長蛇弗翦封豕假息【晉書慕容徳記】

一令蔓艸難鉏防流泛酌豈直疥癢輕屙容爲心腹重患【南齊書王融傳】

養傅翼之飛獸子貪心之野狼【北齊書文苑顏之推傳】

何異於善砥鏌鎁而予射子自禍必矣【賈子新書藩傷】

養虎牧狼還自賊傷【焦氏易林訟之明夷】

次八常疾不疾咎成不詰測曰常疾不疾不能自治也【太經苐四常】

夫性惡之民民之豺狼𨿽得放宥之澤終無攺悔之心【潛夫論述赦】

累之重乃易毀也舉之髙乃易踣也以諭湣王驕亂之甚乃易破也【呂氏春秋行論解】

起眾患於湏防結百屙於膏盲奔駟不能追旣往之悔思攺而無自反之蹊【抱朴子外篇酒誡】

積薪若山縱火其下火未及燃一杯之水尙可滅也及至火猛風起𨿽傾河海不能救也秦昭王是積薪而縱火其下始皇燃而方熾二世起風而怒也【意林物理論】若諸愚癡人無有善方便將火置於掌便爲火所燒【大寶積經三十一】

惡生於心還自壊形如鐵生垢反食其身【法句經塵垢品】昔有一國五穀熟成人民安寧無有疾病晝夜伎樂人無憂惱王問羣臣我聞天下有禍何類答曰臣亦不見王便使一臣至於鄰國求覓買之天神則化作一人於市中賣之狀類如豬持防鏁系縛賣之臣問此名何等答曰禍母臣曰賣不答曰賣問索幾錢答曰千萬問曰此食何等答曰食鍼一升臣便家家發求覓鍼如是人民兩兩三三相逢求鍼使諸郡縣處處擾亂百姓所在之處患毒無憭臣白王曰𨿽得禍母致使民亂男女失業欲煞棄之未審許不王言大善便於城外將殺刺硬不入斫則不傷割而不死積薪燒之身赤如火便走出去過裏燒裏過市燒市入城燒城入國燒國擾亂人民饑餓困苦坐由猒樂買禍所致苦也此諭女色欲火所燒男女貪毒至死不知苦也【法苑珠林卷四十六】

寡效

譬如醫之藥人之有病者然今有醫於此和合其藥於天下之有病者而藥之萬人食此若醫四五人得利焉猶謂之非行藥也故孝子不以食其親忠臣不以食其君【墨子非攻中】

嗛囁噱防昧防相持多言少實語無成事【焦氏易林謙之幹】掘井得石勞而無功【焦氏易林明夷之革】

譬如假谷於夷齊之門吿寒於黔婁之家所得者不過橡栗緼褐必無大牢之饍錦衣狐裘矣【抱朴子內篇祛惑】爲者如牛毛獲者如麟角也【抱朴子內篇極言】

夫衣無蔽膚之具資無謀夕之儲而髙談陶朱之術自同猗頓之防取譏論者其理必也抱痼疾而言精和鵲之伎屢奔北而稱究孫吳之算人不信者以無效也【抱朴子內篇防防】

徒聞振翅竦身不能淩厲九霄騰跚極攸敍彛倫者非英偉也【抱朴子外篇嘉遁】

居有事之世而恥爲權謀譬猶鑿地抱甕難以求富嗟乎子羽何異牢檻之熊深穽之虎石間餓蟹竈中之防事力𨿽多而見功甚少【廣文選張敏顯責子羽文】

𨿽榮華熠熠無結秀之效終年之勤無一日之功【藝文類聚人部鑑誡誡】

徒誓蠡管之誠終沈熒爝之用【藝文類聚職官部太守表】

遂日奉羈勤有事風塵徒僃鳥背之毛曽無馬箠之力【藝文類聚職官部司徒表】

效闕淚河功慙汗海【藝文類聚職官部尙書令表】

生亂

白華於野已漚名之爲菅菅柔忍中用矣而更取白茅收束之茅比於白華爲脆諭王取於申申後禮儀僃任妃後之事而更納褒姒褒姒爲孽將至滅國【鄭氏箋詩白華】白雲下露養彼可以爲菅之茅使與白華之菅相亂易猶天下妖气生褒姒使申後見黜【鄭氏箋詩白華】

靑黃黻黼文章之觀盡而五色渝宮徵還激生生之聲足而八音汨陸有罝水有网罟而飛羽伏鱗無以幸其生矣【子華子陽城胥渠問】

夫水積則生相食之魚土積則死自穴之獸禮義飾則生僞匿之本夫吹灰而欲無昧渉水而欲無濡不可得也【淮南子齊俗訓】

神農之初作琴也以歸神及其滛也反其天心防之初作樂也皆合六律而調五音以通八風及其衰也以沈湎滛康不顧政治至於滅亡蒼頡之初作書以辯治百官領理萬事愚者得以不忘智者得以志逺至其衰也爲姦刻僞書以解有罪以殺不辜湯之初作囿也以奉宗廟鮮犞之具簡士卒習射禦以戒不虞及至其衰也馳騁獵射以奪民時罷民之力堯之舉禹契后稷臯陶政教平姦宄息獄訟止而衣食足賢者勸善而不肖者懷其徳及至其末朋黨比周各推其與廢公趍私外內相推舉姦人在朝而賢者隠處【淮南子泰族訓】

使民居處相司有罪相覺於以舉姦非不掇也然而傷和睦之心而搆仇讐之怨故事有鑿一孔而生百隙樹一物而生萬葉者所鑿不足以爲便而所開足以爲敗所樹不足以爲利而所生足以爲穢【淮南子泰族訓】

太上空市其次不偸竊其次不掠奪上以功惠綏民下以財力奉上是以上下相與空市則民不與民不與則爲巧詐而取之謂之偸竊則民僃之僃之而不得則暴廹而取之謂之掠奪民必交爭則禍亂矣【申鑑政體】

言車載眾輕之物以折其軸而不可乘其過咎由重絫雜載眾多之故也以言國君聽用羣小之言則壊敗法度而自傾危也【王逸注楚辭七諫】

蜜网裁而魚駭宏羅制而鳥驚【陶靖節集賦】

諭林卷五十四

欽定四庫全書

諭林卷五十五

明徐元太撰人事門【五十三】

敗成

九四田無禽【易恆】

上六不明晦初登於天后入於地象曰初登於天照四國也後入於地失則也【易明夷】

上六女承筐無實士刲羊無血無攸利【易歸妹】

未濟亨小狐汔濟濡其尾無攸利【易未濟】

初九曵其輪濡其尾無咎【易旣濟】

池之竭矣不云自頻泉之竭矣不云自中【葉諸仍反○詩大雅召旻】流離鳥也少好長丑始而愉樂終以微弱【毛詩旄丘注】衛之諸臣初有小善終無成功似流離也【鄭氏箋詩旄丘】兮而少尾兮而好者乃流離之子也此流離之子少而美好長卽醜惡以興衛之諸臣始而愉樂終以防弱言無徳自將不能常爲樂也【毛詩正義旄丘】

士刲羊亦無也女承筐亦無貺也【左傳僖公十五年】

夫其敗也如日月之食焉何損於明【左傳宣公十二年】

狐埋之而狐搰之是以無成功【國語吳】

亡國之臣不敢語政敗軍之將不敢語勇【吳越春秋勾踐入臣外傳】百年累之一朝毀之豈不惜乎【後漢書竇融列傳】

敗材傷錦所宜至慮【後漢書劉列傳】

初升髙岡終隕幽壑朝含榮潤夕爲枯魄【蜀志郤正傳】用使金暉絕於中天神轡輟於促路【晉書赫連勃勃記】

椎蘆作蘧蒢不成文章【晉書苻堅下記】

所得未毛銖所喪如山崖【晉書祈嘉傳】

構廈止於尺土爲山頓於一簣【魏書源賀子恭傳】

築十仞之城城者旣十仞矣則又壊之此胥靡之所苦也【莊子則陽】

烹牛以饗其裏而罵其東家母徳不報而身見殆【淮南子說山訓】

臨菑之女織紈而思行者爲之悖戾室有美容繒爲之纂繹【淮南子說林訓】

鷁飛中退舉事不進【焦氏易林乾之兌】

獘笱在梁魴逸不禁漁父勞苦連室幹口【焦氏易林坤之履】多載重負捐棄於野【焦氏易林屯之恆】

樹栽藿豆爲鹿兔食君不愼防秋無收入【焦氏易林屯之歸妹】黍稷禾稼垂秀方造中旱不雨傷風枯槁【焦氏易林需之艮】機杼騰擾女巧不成【焦氏易林訟之渙】

魃爲菑虐風吹云卻【焦氏易林小畜之中孚】

鷹逐雉兔爪折不得【焦�易林履之大有】

老妾踞機緯絕不知女功不成冬寒無衣【焦氏易林否之中孚】大車難駕兩引如繩馬奔山後輪脫不行【焦氏易林同人之賁】羊子逐兔犬踦不得【焦氏易林謙之旣濟】

螟虫爲賊害我稼穡盡禾殫麥秋無所得【焦氏易林豫之謙】衣成無闗不知所穿【焦氏易林豫之離】

搏鳩彈雀獵兔山北丸盡日暮失獲無得【焦氏易林隨之泰】刲羊不當血少無羮女執空筐不得采桑【焦氏易林隨之艮】舎車而徒亡其駁牛【焦氏易林賁之恆】

蹇驢不才駿驥失時筋力勞盡罷於沙丘【焦氏易林剝之師】黍稷禾稻垂畆方好中旱不雨傷風病槁【焦氏易林剝之蠱】踦牛傷暑不能成畆艸萊不墾年嵗無有【焦氏易林復之無妄】織縷未就鍼折不復女工多態亂我政事【焦氏易林無妄之賁】釣鯉失綸魚不可得【焦氏易林大畜之丰】

毀盤破盆棄其飯飡【焦氏易林頥之訟】

棟橈榱壊廊屋大敗宮闕空廊如冬枯樹【焦氏易林頥之無妄】設网張羅捕魚園池网罟自決𨿽得復失【焦氏易林坎之益】早霜晚雪傷害禾麥損功棄力饑無所食【焦氏易林離之蠱】登髙傷軸上阪棄粟【焦氏易林咸之蠱】

播輪折輻馬不得行【焦氏易林恆之丰】

畜牝無駒養雞不雛【焦氏易林遁之小畜】

織組無文燒香不芬【焦氏易林大壯之小畜】

桑蠶不得女功無成【焦氏易林家人之兌】

兔聚東郭眾犬俱獵圍缺不成無所能獲【焦氏易林蹇之坤】上政揺擾虫螟並起害我嘉谷季嵗無稷【焦氏易林觧之旣濟】往來井上破甕壊盆【焦氏易林益之萃】

置筐失筥輪破無輔【焦氏易林萃之蒙】

緣山升木中墮於谷【焦氏易林困之大壯】

羅張目列圍合月缺采捕無功魚鳥得脫【焦氏易林鼎之同人】下田陸黍萬華生齒大雨霖集波病潰腐【焦氏易林兌之履】夏麥霜擊其芒【焦氏易林歸妹之鼎】

牀傾竇折屋漏垣缺【焦氏易林旅之同人】

次八車不拔髀【井弭切】軸折測曰車不拔躬自賊也【太經第一礥】

上九倉靈之雌不同宿而離失則嵗之功乖測曰倉靈之雌失作敗也【太經第一戾】

上九務成自敗雨成自隊測曰務成自敗非厥命也【太經第二務】

上九紅蠶緣於枯桑其繭不黃測曰緣於枯桑蠶功敗也【太經第六將】

患乎升勺之利未堅而鐘石之費相尋根移之據未極而冰霜之毒交攻【抱朴子內篇極言】

宋氏引苖郢人張革誠欲其快而實速萎裂知進忘退斯之以乎【抱朴子外篇知止】

東海人黃公少時能幻制蛇禦虎韋佩赤金刀及衰老飲酒過度有白虎見於東海以赤刀往厭之術不行遂爲虎所食【李善注文選西京賦】

將覆簣於浚谷擠爲山乎九天【文選陸機弔魏武帝文】

中駕每傾輪當騫復【集作輒】摧翼【文苑英華吳均行邁一詩】

譬如池有蓮華光色鮮榮芬芳可愛忽值天雹一時零落【元陽妙經卷一】

譬盲人捉雀入手復去【靈寶通防經】

譬如有人先未曽有末尼珠寶後時遇得深自欣慶珍玩無歘爾亡遺常懷慨嘆【波羅蜜多經卷三百三十五】

譬如闇室燈油盡故明滅【大寶積經卷七十一】

譬如摩尼寶珠墮不淨中不可復著【大寶積經卷一百一十二】譬如士夫入慈室藏以明月珠置於髻中醉酒臥寐不自惟省寤忘明珠不知所在【法華經卷五】

譬如有人入於大海至寶渚中多取寶物置於船上欲度大海於中沈沒【蓮華面經卷上悲六】

譬如有人從髙樓下乘於大象下象乘馬下馬乘輿下輿坐牀下牀墮地從地落坑【雜阿含經卷四十二】

譬如稻田禾稼粗熟而有惡露災气則令善谷傷敗【中本起經比丘品】

譬如世間所有臺觀若一中心不善覆蔽則椽梁壁皆被淋漏以椽梁壁被淋漏故皆悉敗壊【本事經卷五】

又如苦瓠靑未成熟人所斷取而彼枝葉尋卽萎悴漸次枯弱後乃幹合【身毛喜豎經下】

譬如有象洗其身沐浴適浮復臥土【修行道地經慈品】

如暴秋中暑無所能成熟【修行道地經慈品】

譬如師治箭失墮火燒之安能使其箭成就而可用【修行道地經慈品】

譬如利刀人所愛敬恆自防備不離其身中便忘誤安置不牢便生塵垢本鐵不存追惟此刀乃無有價一朝壊敗不可任用【出曜經八行品】

猶如淨鐵及明淨鏡瑩治淨潔無有塵垢然其人藏隠不牢或在土中或在濕地便生重垢觸便碎散不任本用【出曜經八行品】

昔有一人有二百五十頭牛常驅逐水艸隨時餧食時有一虎噉食一牛爾時牛主卽作念言已失一牛俱不全足用是牛爲卽便驅至深坑髙防排著坑底盡皆殺之凡夫愚人亦復如是受持如來具足之戒若犯一戒不生慚愧淸淨懴悔便作念言我以破一戒歸不具足何用持爲一切都破無一在者【百諭經卷上】

昔有一小兒陸地遊戲得一大意欲殺之不知方便而問人言云何得殺有人語言汝但擲置水中卽時可殺爾時小兒信其語故卽擲水中得水已卽便走去【百諭經卷下】

譬如淸涼池而有毒蛇不中澡浴亦如好花果樹而多逆刺【大智度論卷十三】

初若登天光被俗表末如入淵明夷輝淪【明集難夷夏論】

無及

處罰之極惡積不攺者也罪非所懲故刑及其首至於滅耳及首非誡滅耳非懲凶莫甚焉【王弼注易噬嗑】

棄女車輔則墮女之載乃請長者見助以言國危而求賢者已晚矣【鄭氏箋詩正月】

若不早圖後君噬嚌其及圖之乎【左傳莊公六年】

禍敗日深如火之燎原其可救乎【晉書王接傳】

然鞭短勢殊恐無所及【晉書姚記】

覆水不收悔將何及【晉書慕容超紀】

魚以泉涸而喣沫鳥因將死而悲鳴【梁書任昉傳】

固機發而後思圗車覆而後攺躅攺之無及故狡兔失穴思之在後故逆鱗易觸【魏書常景傳】

恐拯弱遲於援手救經緩於扶足待越人之舟楫求魯匠之云梯則必懸於槁樹之枝沒於深淵之底矣【隋書王孝籍儒林傳】

詩曰涓涓源水不雝不塞轂已破碎乃大其輻事以敗矣乃重太息其云益乎【荀子子道篇】

寡人所謂饑而求黍稷渇而穿井者未嘗能以歡喜見子今國事急百姓恐懼願借子大夫使齊【說苑善說】

譬之猶渇而穿井臨難而後鑄兵𨿽疾從而不及也【說苑雜言】

言君信任佞防不慮艱難卒遭憂患然後乃覺若放火於秋蒿不可救制也【王逸注楚辭七諫】

明侯此時不以誕吿諸矦靖寧國步以爲功首至於肝腦塗函谷麋鹿棲銅駝乘輿蒙沙而中原流於左袵然後圗之是猶火旣及薪而後覓井以救不亦鈍乎【天祿閣外史尊王】

夫隨覆車之軌追陷溺之後以赴其前何及之有【武矦十六策思慮】

孝子之養親病也未死之時求卜迎醫冀禍消藥有益也旣死之後𨿽審如巫咸良如扁鵲終不復生何則知死气絕終無補益【王充論衡薄葬篇】

恃藏疾之大言忘膏盲之近急何異焦喉之渇切身而遙指滄海於萬里之外滔天之水已及而方造舟於長洲之林安得免誇父之禍脫淪水之害哉【抱朴子外篇用刑】犀象珠玉無足而至自萬里之外定傾之器能行而淪乎四境之內二豎之疾旣據而募良醫棟橈之禍已集而思謀夫何異乎火起乃穿井覺饑而占田哉【抱朴子外篇貴賢】

不與智者共其安而望有危而見救不與奇士同其歡而欲有戚之見卹猶災火張天方請雨於名山洪水淩空而伐舟於東閩不亦晚乎【抱朴子外篇廣譬】

宿不樹惠臨難而施恩本不防萌害成而修愼是以臨渇而穿井方饑而植禾𨿽疾無所及也【劉子言苑】

此甘餐毒藥戲猛獸之爪牙也所從來者至深遠淹滯永久而不廢𨿽令扁鵲治內巫咸治外尙何及哉【文選枚乘七發】

害成於防而救之於著故有無功之治【文選嵇叔夜養生論】臨死修善於計已晚事廹乃歸於救已防【意林周生烈子】離憂患而乃寤兮若縱火於秋蓬【楚辭東方朔初放】

惠子家窮餓數日不舉火乃見梁王王曰夏麥方熟請以割子可乎惠子曰施方來遇羣川之水長有一人溺流而下呼施救之施應曰吾不善遊方將爲子吿急於東越之王簡其善游者以救子可乎溺人曰我得一瓢之力則活矣子方告急於東越之王簡其善游者以救我是不如求我於重淵之下魚龍之腹矣【太平禦覽人事部餓】夫病之始生也極防極精必先入結於皮膚今良工皆稱曰病成名曰逆則鍼石不能治良藥不能及也【黃帝素問內經湯液醪醴論】

昔有貧人在路而行道中偶得一囊金錢心大喜踴卽便數之數未能周金主忽至盡還奪錢其人當時悔不疾去懊恨之情甚爲極苦【百諭經卷下】

譬如鹿未被箭時不知怖畏旣被箭已踔圍而出【大智度論卷九】

譬如屋被燒竟更求水救之【如實論華二】

莫振

枯槁之楊被拯才得生華何可長久尋當衰落也【周易正義大過】

天之用楚如人用五材力盡而敝敝則棄之是以無救助之者【春秋正義昭公十有一年】

三枿之起本根旣朽枯楊生華曷惟其舊【前漢書敍傳下】若膏育之疾長桑不治體府之病陽慶弗理【宋書顧凱之傳】根未及植葉已先枯【南齊書東昏矦本紀】

朽根倒樹花葉落去卒逢火猋隨風偃僕【焦氏易林屯之坎】踦牛失角下山傷軸【焦氏易林屯之損】

晉平有疾迎醫秦國病乃大怒分爲兩豎逃匿育上伏於膏下和不能愈【焦氏易林需之防】

削根燒株不生肌膚病在心腹日以燋枯【焦氏易林師之益】耋老衰去箴石不祐【焦氏易林同人之履】

花燈百枝消暗衰防精光訖盡奄有灰【焦氏易林隨之大有】聾瞢闇盲跛倚不行【焦氏易林咸之夬】

老河空虛舊井無魚【焦氏易林遁之井】

亂憂並作姦邪充塞𨿽有百堯顚不可救【焦氏易林家人之履】上九傒尫尫天撲顙測曰傒尫之撲終不可治也【太經第二傒】

時當亂也堯舜用術不能立功命當死矣扁鵲行方不能愈病【王充論衡定賢篇】

譬猶入水之燼火滅而煙不卽息旣斷之木柯葉猶生二者非不有煙非不有葉而其所以爲煙爲葉者已先亡矣【抱朴子內篇極言】

人有復病難可醫治湏防則死【海空智藏經持誡品】

譬如猛火燒焚枯木亦如芭蕉逢於霜雹【海空智藏經持誡品】譬如敗種種已先滅滅卽無牙【大乘妙林經】

譬如朽敗不可令堅猶如巨石墜千丈坑難可逆上【玉淸經明威眞人威邪品】

患源斯作疾用醫方倍功療治猶不能愈【玉淸經明威眞人威邪品】猶如瓦礫一破之後不可更合【玉淸經通濟幽冥品】

譬如春雨是物皆潤獨有枯木而不受洽縱不潤者益其朽爛終不能生枝葉花果【玉淸經通濟幽冥品】

譬如有人年百二十老耋衰朽又加眾病所謂風病熱病痰病或三雜病是老病人頗從牀座能自起不設有扶令起立亦無力行一俱盧捨二俱盧捨三俱盧捨所以者何老病甚故【波羅蜜多經卷三百一十二】

如斷多羅樹畢竟不復生何有智慧人於中求果實【大寶積經卷二十九】

譬如酥油爲火所燒無有遺余【大寶積經卷七十三】

如樹枯朽火從內起根本旣燒枝葉亦盡【大乘大方等日藏經卷一】譬如鳥翮入火則捲不可舒展【雜阿含經卷十八】

譬如火滅以灰覆之若持枯艸及幹牛屎積著其上手觸足蹈無所能燒而不成熟所以者何無所堪任【修行道地經分別行相品】

沈溺於世根猶朽車沒泥不能自拔濟【修行道地經集散品】如雪聚得火疾而爲解釋【內身勸章句經令十】

譬如雪山日光所照悉皆融消無有遺余【阿育王經偈七】如敗軍將怖懼失瞻視彼敵人皆謂勇士【三昧法門經卷下】譬如有人自斷其頭時有一人持以良藥所謂摩叱迦良藥虞尼那嚩良藥竭哩多嚩良藥帶梨那嚩良藥如是等良藥塗所斷頭其何能活【正法經卷一】

譬如疽瘡無不痛時若以藥塗可得少差而不可得愈【大智度論卷六】

譬如必死之病𨿽有良醫神藥不能救濟【大智度論卷五十八】猶如病者大醫不治其餘少醫無能治者【大莊嚴經論卷十】世間縛著沒於眾苦譬如老象溺泥不能自出【遺教經論離十二】

與將隕之疾饋藥不服流矢通中忍痛不拔要求矢藥造構之始以致命絕夫何異哉【明集明佛論】

譬如有人墮在糞坑全身沒入無發可拔【法苑珠林卷九十】

禍及

九三需於泥致宼至象曰需於泥災在外也【易需】初二剝牀民所以安未剝其身也至四剝道濡長牀旣剝盡以及人身【王弼注易剝】

辧謂牀身之下牀足之上足與牀身分辧之處也今剝落侵上乃至於辧是漸近人身故云剝牀以辧也【周易正義剝】

諸侯以國相連屬憂患相及如葛之蔓延相連及也【毛詩旄丘注】

魚在於沼池之中爲人所驚駭不得逸遊亦非能有樂退而濳處𨿽伏於深淵之下亦甚於炤炤然易見不足以避网罟之害莫知所逃也以興賢者在於朝廷之上爲時所陷害不得行道意非能有樂退而隱居𨿽遁於山林之中又其姓名聞徹不足以避苛虐之政莫知所逃【毛詩正義正月】

言山有此美善之艸矣其生也維在梅在栗之下人往取其梅栗之實則蹂踐害此美艸使不得蕃茂以興國中有此貧弱之民矣其居也維在富人之傍上多賦斂富人財盡則又並賦此貧弱使之不得生育俱受困窮【毛詩正義四月】

樹木將欲顚僕傾拔之時其根掲然而見此時枝葉未有折傷之害而根本實先斷絕但根本旣絕枝葉亦從而絕以諭王位將欲傾覆防亡之時而其勢防弱而危此時羣臣未有死亡之害而王身實先誅滅王身旣滅羣臣亦隨之而滅【毛詩正義蕩】

嵗星客在枵惟衝鶉火而鶉尾亦有咎者蓋以嵗星漸西衝則漸東尾之於鳥猶是一身故衝其身而及其尾【春秋正義襄公二十八年】

安有巢毀而卵不破乎【後漢書孔融列傳】

和鸞未調而身在轅側庭寧未踐而棟折榱覆【蜀志郤正傳】天收其精地縮其澤人弔其躬鬼芟其頟【蜀志郤正傳】恐霜威一震玉石俱摧【晉書索靖傳】

譬縣防之獸如離繳之鳥將充庖鼎以餌鷹鸇【梁書王僧孺傳】宋桓司馬有寶珠抵罪出亡王使人問珠之所在曰投之池中於是竭池而求之無得魚死焉此言禍福之相及也【呂氏春秋必已】

適啟其口匕首已陷於胸矣【賈子親疏危亂】

𨿽以獲功見封猶食毒肉愉飽而羅其咎也【鹽鐵論非鞅】唇亡而齒寒河水崩其懷在山【說苑談叢】

盜憎主人民愛其上有愛好人者必有憎妬人者夫子好直言枉者惡之禍必及身矣【列女傳周列國晉伯宗妻】

大蛇當路使我畏懼湯火之災切近我膚【焦氏易林屯之井】雙鳬俱飛欲歸稻池經渉萑澤爲矢所射傷我胸臆【焦氏易林屯之旅】

暗旦乘車履危蹈溝亡失裙襦摧折兩軸【焦氏易林需之革】狼虎所嘷患害必遭【焦氏易林噬嗑之履】

鵠求魚食道遇射弋繒加我頸繳防兩翼欲飛不能爲羿所得【焦氏易林剝之革】

蚍蜉戴盆不能上山腳摧跛蹶損傷其頭【焦氏易林復之萃】履蛇躡虺與鬼相視驚恐失气如騎虎尾【焦氏易林坎之觀】中夜狗吠盜在廬外【焦氏易林遁之升】

狼虎所宅不可以居爲我患憂【焦氏易林明夷之謙】

登山伐輻虎在我側【焦氏易林蹇之中孚】

裹糗荷糧與跖相逢欲飛不得爲罔所獲【焦氏易林旅之恆】匠卿操斧豫章危殆【焦氏易林小過之師】

次七乘火寒泉至測曰乘火泉至禍不遠也【太經第三盛】且王不見夫鸇之追雀乎翔薄幹霄際而下視其雀雀仰覩其鸇之追也而伏於巖垣之側鸇乃垂翼而下之有蛛网張於巖垣渉之而敝是鸇欲捕其雀也非爲其蛛网也而固渉焉是鸇也實有捕蛛之名鸇又何辭乎由此觀之外國鸇也王室雀也晉國蛛网也寇王室而及晉不猶捕雀而及蛛乎【天祿閣外史防胡】

俯無鱗以遊遁仰無翼以翻飛【曹子建臨觀賦】

夫藏多者亡厚好謙者忌盈含夜光者速剖循覆車者必傾過載者沈其舟欲勝者殺其生【抱朴子外篇安貧】

陵九折於卭僰泛衝波於呂梁傾側成於俄頃性命哀而莫救【廣文選傅季友演愼論】

豈見覆巢之下復有完卵乎【世說新語言語】

今猶俎上腐肉任人膾截耳【世說新語方正】

但恐革車之所轢劍騎之所蹂踐椅梓於焉傾折竹箭以此摧殘【藝文類聚雜文部檄文】

嚴霜之零無所不肅長林之斃無所不摽是以楚塹旣塡遊魚無托吳宮已火歸燕何巢【文苑英華庾信連珠】

本畏車輪折翻嗟馬骨傷【文苑英華江揔行邁一詩】

周書曰魚龍成則藪澤竭藪澤竭則蓮藕掘【爾雅翼芙蕖】福禧出門妖孽入戶天网以發不可觧之也【道徳經指歸卷八】如置火在幹蘆艸舍樓堂臺觀亦被焚燒【達摩法蘊足論多界品十】譬如入賊中行不自愼防爲賊所得【大智度論卷十】

滋甚

言天旣終日風且其間又有暴疾以興州吁旣不善而其間又有甚惡【毛詩正義終風】

天旣終日風且又有暴甚雨土之時以興州吁常爲不善又有甚惡恚怒之時【毛詩正義終風】

天旣終日風且復陰而曀不見日光矣而又曀以興州吁旣常不善且復怒而甚不見喜悅矣而又甚【毛詩正義終風】言四月已漸暑至六月乃暑極以興王初卽位𨿽爲惡政矣未甚酷至於今乃極酷也【毛詩正義四月】

豕性本自能水又加以滂沱之雨是豕彌得性益難禁制以諭荊舒本自好叛加以王之不善是彼彌得志益難咸服【毛詩正義漸漸】

以貴戚廢錮當復以貴戚浣濯之猶解酲當以酒也【後漢書第五倫列傳】

蜂目彌彰梟聲無攺【陳書畱異傳】

火旣熾矣更負薪以促之數旣窮矣又爲惡以促之欲求大廈不燔延期過歷不亦難乎【北齊書幼主帝紀】

狼子之心出而彌野【隋書髙祖下帝紀】

以火救火以水救水名之曰益多【莊子人間世】

里人有病里人問之病者能言其病然其病病者猶未病也若趎之聞大道譬猶飲藥以加病也【莊子庚桑楚】惜乎惠施之才駘蕩而不得逐萬物而不反是窮響以聲形與影競走也【莊子天下】

其國亂弱矣又皆釋國法而私其外則是負薪而救火也亂弱甚矣【韓非子有度】

止言以言止事以事譬猶揚堁而彌塵抱薪而救火流言雪污譬猶以湼拭素也【淮南子說山訓】

以詐應詐以譎應譎若披簔而救火毀瀆而止水乃愈益多【淮南子說林訓】

病熱而彊之餐救暍而飲之寒救經而引其索拯溺而授之石欲救之反爲惡【淮南子說林訓】

求白潔而益其垢猶抱石以救溺愈不濟矣【孔叢子陳士義】城愈髙而衝愈巧池逾深而梯逾妙法令明而盜賊多盟約數而叛亂甚猶風波駭而魚鼈擾於淵纖羅密而羽禽躁於澤豺狼眾而走獸劇於林防火猛而小鮮糜於鼎也【抱朴子內篇明本】

眞君建徳之事適足推波助瀾縱風止燎爾【文中子問易】炙鼓使鳴絞令悲實能鼔速穿弦早絕【意林抱朴子】可謂吞冰療寒揚湯止沸【藝文類聚人部說】

將軍平日與攀無郤而欲殺之者但恐其爲蜂蠆耳今攀以去而尙拘閉其家以情推之其念爲毒螫必滋甚矣【藝文類聚寶玉部金】

風雨之傷人也先客於皮膚傳入於孫脈孫脈滿則傳入於絡脈絡脈滿則輪於大經脈血气與邪並客於分腠之間其脈堅大故曰實實者外堅充滿不可按之按之則痛【黃帝素問內經調經論】

風者百病之長也今風寒客於人使人毫毛畢直皮膚閉而爲熱當是之時可汗而發也或痺不仁腫痛當是之時可湯熨及火炙刺而去之弗治病入舎於肺名曰肺痺弗治肺卽傳而行之肝病名曰肝痺當是之時可按若刺耳弗治肝傳之脾病名曰脾風當此之時可按可藥可浴弗治脾傳之腎病名曰疝瘕當此之時可按可藥弗治腎傳之心病筋脈相引而急病名曰瘛當此之時可灸可藥弗治滿十日法當死【黃帝素問內經玉機眞藏論】如負漧艸而欲救火又如愚人抱疾避病亦如童稚奔走避影【玉淸經通濟幽冥品】

譬如惡狗以苦膽灌鼻彼狗倍生凶惡心不【大寶積經卷二】如世間以火滅火以毒治毒【佛本行集經卷五十七】

譬如大火投之幹薪其焰轉更倍常增多【本緣經龍品】倍更增益瞠恚猶如膏油投之猛火【本緣經月光王品】

猶如猛火投之膏油膏油旣至倍復熾然亦如毒藥投生血中其力則盛譬如渇人飲於咸水如秋增熱春多洟唾【本緣經月光王品】

如酥注火倍增熾劇【無明羅剎經】

淫人行慈益癡悶如人冷病服冷藥【三昧法門經卷下】

瞠人觀惡增恚心如人熱病服熱藥【三昧法門經卷下】

譬如重病之人𨿽有眾藥療之無損藥復作病【大智度論卷九十四】

有一人於行路側作小苦行若有人時臥棘刺上若無人時別居余處有人見已而語之言汝今亦可徐臥刺上何必縱體傷毀甚多此人聞已深生瞠忿放身縱體投棘刺上轉劇於前時有一優婆塞在其傍立是苦行者見已自擺轉復增劇優婆塞卽語之言汝於前者但以小刺今復乃用瞠恚之棘而以自刺先所刺者傷毀甚淺貪瞠之刺乃爲深刺臥棘刺者苦止一世貪瞠刺苦及無量身以刺刺身此瘡易滅貪瞠刺瘡歷劫不差是故宜速除深毒刺【大莊嚴經論卷二】

如似疥搔瘡搔之癢轉增【大莊嚴經論卷七偈】

夫日月麗天而瞽者莫覩其明雷電震地而聾者不聞其響是誰之過與而方欲議宮商之音篾文章之觀眞過之甚者【明集釋駮論】

諭林卷五十五﹤子部﹐類書類﹐諭林﹥

欽定四庫全書

諭林卷五十六

明徐元太撰人事門【五十四】

必敗

不利渉大川入於淵也【易訟】

上六濡其首厲象曰濡其首厲何可久也【易旣濟】

以小人之身過而弗遇必遭羅网其猶飛鳥飛而無托必離矰繳【周易正義小過】

王行旣可哀傷又將至於傾危猶商人渉路旣有疲勞又將困於陰雨商人之遇陰雨則有泥陷之難王行之至傾危必有滅亡之憂【毛詩正義正月】

周將亡如心星之光耀見於魚笱之中其去湏臾也【鄭氏箋詩苕之華】

王自絕於天如泉水之流稍就虛竭【鄭氏箋詩抑】

厚而無基必自崩諭眾所不附將自敗也【春秋正義隱公元年】幽王敗亂周之法度猶毀壊髙山以爲魁陵糞土殘絕川藪以爲溝瀆無有悛止之時【國語解周下單穆公】

夫以一縷之任系千鈞之重上縣無極之髙下垂不測之淵𨿽甚愚之人猶知哀其將絕也馬方駭鼓而驚之系方絕又重鎭之系絕於天不可復結隊入深淵難以復出【前漢書枚乘傳】

𨿽有孫吳將賁育士若入水火往必焦沒知勇亡所施【前漢書西南夷傳】

炎炎燎火亦允不陽【前漢書敍傳述成紀】

墻隙而髙其崩必疾也【後漢書折像傳】

袁紹孤客窮軍仰我鼻息譬如嬰兒在股掌之上絕其哺乳立可餓殺【後漢書袁紹列傳】

若魚遊釡中喘息湏防間耳【後漢書張皓列傳】

猶冰霜見日必至消滅【後漢書劉陶謝傳】

猶舉函牛之鼎絓纖枯之末詩人所以眷然顧之澘焉出涕者也【後漢書劉陶謝傳】

以張將軍之眾當百萬之師猶以小雪投沸湯𨿽欲戮力其勢不全也【後漢書張宗列傳】

鑊中之魚火熾湯盡當悉燋爛【後漢書應奉傳注】

則羣逆冰摧不俟朱陽之耀若秋霜隕萚豈待勁風之威【晉書姚興上傳】

想來逆者當前行一尺卻行一丈【晉書長沙王文傳】

螳黽防命擬雷霆之衝已枯之葉當霜飆之隊【宋書孔凱傳】猶勁飆之拂細艸烈火之掃寒原燋捲之形昭然已著【宋書鄧琬傳】

𨿽窮鳥必啄固等命於梁鶉困獸斯驚終並懸於防鹿【南齊書王融傳】

此其必亡也猶自萬仞之山播而入深淵其死而不振也必矣【管子宙合】

譬之猶廓革者也廓之大則大矣裂之道也【淮南子道應訓】譬若載無轄之車以臨千仞之谷其不顚覆亦難冀也【孔叢子嘉言】

髙墻丰上激下未必崩也降雨興流潦至則崩必先矣艸木根荄淺未必撅也飄風興暴雨墜則撅必先矣君子居是邦也不崇仁義尊賢臣以理萬物未必亡也一旦有非常之變諸矦交爭人趨車馳廹然禍至乃始憂愁幹防焦唇仰天而嘆庶幾乎望其安也不亦晚乎【韓詩外傳】

搆兵爭彊而卒俱亡𨿽以進壤廣地如食萴之充賜也欲其安存何可得也【鹽鐵論誅秦】

是猶措重寶於道路而莫之守也求其不亡何可得乎【鹽鐵論世務】

包丘子不免於甕牖蒿廬如潦嵗之鼃口非不眾也然卒死於溝壑而已【鹽鐵論毀學】

眄雞無距與鵲交鬭翅折目盲爲鳩所傷【焦氏易林幹之遁】弓矢俱張把彈折弦丸發不至道遇害患【焦氏易林幹之明夷】小狐渡水汗濡其尾【焦氏易林蒙之師】

樹植藿豆不得蕓鋤【焦氏易林訟之履】

防蝦去海藏於枯裏【焦氏易林謙之明夷】

精華墜落形體醜惡齟齬挫枯槁腐蠧【焦氏易林豫之履】冰入炭室消亡不息【焦氏易林隨之困】

病篤難醫和不能治【焦氏易林臨之益】

病疾不醫下卽蒿廬【焦氏易林觀之坤】

斧斤所砟瘡痏不息鍼口不施下卽空室【焦氏易林噬嗑之益】昧暮乘車履危蹈溝亡失羣物摧折兩軸【焦氏易林暌之履】執熱爛手大爲災咎【焦氏易林姤之中孚】

坎中蝦蟆乍盈乍虛三夕二朝形消無餘【焦氏易林困之暌】兔跛鹿踦緣山墜墮【焦氏易林歸妹之暌】

言太山將頽爲池以諭君且失其位用心迷惑過惡已成若江河之決不可涸塞也【王逸注楚辭七諫】

言使蒯聵無義之人登於淸廟而執綱紀放棄聖人咎繇於外野政必亂身危殆也【王逸注楚辭九嘆】

言駟馬驚犇𨿽有執轡之禦猶不能制必摧車軛而折其轅以言賢臣奔亡使國荒亂而傾危也【王逸注楚辭九嘆】無異防穿蹄之乘而登太行之險亦必顚躓矣【徐幹中論審大臣】

不得其術者古人方之於冰杯之盛湯羽苞之蓄火也【抱朴子內篇極言】

然身中之所以爲气爲血者株源已喪但餘其枝流也【抱朴子內篇極言】

夫災虫害谷至降霜則殄矣佞雄亂羣值嚴時則敗矣【抱朴子外篇疾謬】

重載不止所以沈我舟也昧進忘退所以危我身也聚蠍攻本𨿽權安然必傾之徴也【抱朴子外篇廣譬】

鄕黨之友不洽而勤逺方之求涖官之稱不著而索不次之顯是以𨿽佻虛譽猶狂華幹霜以寒曜不崇朝而零碎矣𨿽竊大寶於不料冒惟塵以負乘猶鮮介附騰波以髙淩顧眄已枯株於危陸矣【抱朴子外篇循本】

披褐而喪珠失皮而露質兀若枯木泊若窮流【顏氏家訓勉學】濳朽之木不能當傾山之風含隟之崖難以值滔天之濤【抱朴子外篇廣譬】

魏明帝善哉行曰權實豎子備則亡虜假气遊魂鳥魚爲伍【李善注文選孫子荊爲石仲容書】

薄戍綿羃無異蛛蝥之网弱卒瑣甲無異螳蜋之衛【文選魏都賦】

故函谷擊柝於東西朝顚覆而莫持【文選東京賦】

不知天网設張以在綱目防鑊之魚期於消爛也【文選陳琳檄吳將校文】

外失輔車唇齒之援內有毛羽零落之漸【文選孫楚爲石仲容作書】嗟獘廬之難保若霣萚之從風【廣文選沈休文郊居賦】

薄冰當白日聚毛遇猛火𨿽欲逺害其勢不可【意林魏子】舟從流於河而無維檝求安不可得也【意林公孫文子】

桀紂𨿽有天子之位而無一人之譽猶朽株枯樹逢風則僕【意林正部】

猶搦轡而繁防馳覆車之危路羣乘舟而無楫將何川而能渡【藝文類聚雜文部賦賦】

危殆之國治不益之民是猶薄冰當白日聚毛過猛火也【藝文類聚水部冰】

此禍水也滅火必矣【事文類聚宮嬪】

漂櫓溺驂孱然已至亂麻積莽可爲寒心【文苑英華盧思道檄一】食鉤吻以療饑飲鴆毒以救渇【文苑英華杜弼檄一】

夫賫不訾之寶獨宿曠野其危甚於累卵比之秦猶有泰山之安也【太平禦覽珍寶部寶】

奔車失轄泛舟無檝欲以不覆未之有也【太平禦覽舟部敍舟中】岐伯曰五官不辧闕庭不張小其明堂蕃蔽不見又埤其墻墻下無基垂角去外如是者𨿽平常殆況加疾哉【黃帝素問靈樞經五閱五使】

居君者爲虜居虎者爲防名在靑雲之上身處黃泉之下【道徳經指歸卷八】

如其不爾無爲抱石而濟長津矣【漢武帝內傳】

若以野葛一寸巴豆一兩入防輒僵不得俛仰當此之時周文揲蓍孔父占象扁鵲操鍼巫咸叩鼔安能令蘇復起馳走【參同契】

譬如稻莠節虫卽死【海空智藏經持誡品】

猶如河岸臨險之樹若遇驚飆必當顚墮【元陽妙經卷一】違道失徳如兒生無母如魚脫淵【靈寶自然妙經】

譬如枯朽之木遇風卽折將崩之岸值水先頹【養性延命錄教誡篇】

不異舉滄波以注爝火頽華嶺而斷涓流語其易也甚於玆矣【養性延命錄教誡篇】

如仰唾天不離其身如仰射天箭還自中【玉淸經道化四夷品】如履湯炭稀不燒灼【玉淸經通濟幽防品】

如有商人無巧便智船在海岸未具裝治卽持財物安置其上推著水中速便進發是船中道壊沒人船財物各散異處【波羅蜜多經卷三百一十二】

譬如泛海所乘船破其中諸人若不取木器物浮囊板片爲依附者定知溺死不至彼岸【波羅蜜多經四百四十四】

譬如斷華著日中卽爲萎枯【道行波羅蜜經卷三】

譬如以鹽投水消滅無餘【大寶積經七十三】

如以蘇滴置炎鐵上欻自消滅【大寶積經卷一百二十】

如取水魚置夏日中熱惱所逼宛轉於地【大寶積經卷一百二十】猶如度海乘朽爛船於大海中或沈或浮【大寶積經卷一百二十】譬如有人吞金剛丸當知是人不久必死何以故彼金剛丸不可消故【大集菩薩三昧經卷十】

猶眾盲兒各相扶持彼在前者不見於後亦不見中彼在中者不見於前亦不見後彼在後者不見於中亦不見前【中阿含經卷三十八】

如人執小木而入於巨海人木則俱沒【雜阿含經卷十六】若樓若堂屋不覆若使雨來笮亦漬椽亦漬壁亦漬已漬壁亦腐椽亦腐笮亦腐【三觀經緣十】

如海無主船隨風而東西【本緣經毗羅摩品】

譬如壞器值天降雨悉皆爛壊無有遺餘三界眾生亦復如是遇無常雨無得免者【本緣經持王子品】

譬如兩人俱不曉泅墮於深水欲相勉濟反更溺死譬如盲牽盲欲有所至中道迷惑竟不能達【修行道地經慈品】譬如山水流行暴疾起曲橫波有人欲渡入水而泅欲至彼岸廻波制還令在中流旣疲且極遂沈波水沒在其底【修行道地經數息品】

佛言愛欲之於人猶執炬火逆風而行愚者不釋炬必有燒手之患【佛說四十四章經尺一】

佛言人系於妻子寶宅之患甚於牢獄桎梏榔檔牢獄有原赦妻子情欲𨿽有虎口之禍已猶甘心投焉其罪無赦【佛說四十二章經尺一】

如囚在獄四顧牢宻惟有厠孔更無異路如人中毒惟糞能治更無餘藥【禪要呵欲經】

如毒摩瘡船入洄澓惡行流靡不傷克【法句經惡行品】如江河無水遊魚無所依樹木皆摧折飛禽無所止【正法經卷一】

法船欲破法城欲頹法海欲竭法幢欲倒法燈欲滅說法人欲去【大智度論卷二】

譬如老病失力死事易得【大智度論卷十四】

如吞鉤之魚𨿽復遊戱池中當知出在外不久【大智度論卷六十六】譬如風雨在牛皮中則爛壊【大智度論卷七十】

是以投火有必麋之軀漂海無或生之命【法苑珠林卷六十五】

狥外

咸道轉進離栂升腓腓體動躁者也感物以躁凶之道也【王弼注易咸】

今不知道者見柔懦者侵則矜爲剛毅見剛毅者亡則矜爲柔懦此本無主於中而見聞舛馳於外者也故終身而無所定趨譬猶不知音者之歌也濁之則郁而無轉淸之則燋而不謳及至韓娥秦靑薛談之謳侯同曼聲之歌憤於志積於內盈而發音則莫不比於律而和於人心何則中有本主以定淸濁不受於外而自爲儀表也今夫盲者行於道人謂之左則左謂之右則右遇君子則易道遇小人則陷溝壑何則目無以接物也【淮南子汜論訓】

以瓦鉒者全以金鉒者跋以玉鉒者發是故所重者在外則內爲之掘【淮南子說林訓】

觀射者遺其藝觀書者忘其愛意有所在則忘其所守【淮南子說林訓】

次六從其目失其腹測曰從目失腹欲丕從也【太經第二從】汝不聞莒人有狥人而忘身者乎以千金遊於天下必求其悅己者有不悅者則分金而惠之悅己者不盈千人而金竭遂憾而死今吾潔其躬而失蜀人之望非固也竊慮莒人之金不足以勝悅己之眾耳【天祿閣外史辭爵】夫勞形役智以應世務失其自然者也故堯有亢龍之諭舜有捲僂之談周公類之走狼仲尼比之逸狗豈不或信哉【荘子音義外物】

夫人在陽時則舒在陰時則慘此牽乎天者也處沃土則逸處瘠土則勞此系乎地者也慘則尠於歡勞則褊於惠能違之者寡矣【文選西京賦】

譬如愁人心意昏亂煩毒熱悶於此人前設諸幻術木男木女木牛木馬羅列施張作諸戲術愁者見之生牛馬想息諸煩惱心意泰然【大乘妙林經】

譬如靑蓮鬘漂鼔隨波動【大莊嚴經論卷四偈】

飾貌

輔頰舌者言語之具咸道轉末在於口舌言語而已故云咸其輔頰舌也【周易正義咸】

靜言庸違象恭淊天【書堯典】

貌象恭敬而心傲狠其侮上陵下若水漫天【尙書正義堯典】蠶則湏匡以貯繭而今無匡蟹背有匡匡自著蟹則非爲蠶設蜂冠無緌而蟬口有緌緌自著蟬非爲蜂設亦如成人兄死初不作衰後畏於子臯方爲制服服是子臯爲之非爲兄施亦如蟹匡蟬緌各不關於蠶蜂也【禮記正義檀弓下】

色厲而內荏譬諸小人其猶穿窬之盜也與【論語陽貨】男子樹蘭美而不芳繼子得食肥而不澤情不相與往來也【淮南子繆稱訓】

不得已而歌者不事爲悲不得已而舞者不矜爲麗歌舞而不事爲悲麗者皆無有根心者【淮南子詮言訓】

畵西施之靣美而不可說規孟賁之目大而不可畏君形者亡焉【淮南子說山訓】

情貌不相副若穿逾之盜自古而患之【鹽鐵論國病】

次五鼎大可觴不齊不莊測曰鼎大可觴饗無意也【太經第四竈】

口稱靜退心希榮利未得圃之棲禽九淵之濳鱗也【抱朴子外篇正郭】

飾冠以玉光好外見中非所有也【前漢書注陳平傳】

予非荊山璞謬登和氏塲羊質服虎文燕翼假鳯翔【文選據詩】

以犬羊之質服虎豹之文無眾星之明假日月之光【文選魏文帝與吳質書】

隼翼鷃披虎威狐假【廣文選庾子山哀江南賦】

程曉女典曰麗色妖容髙才美辭此乃蘭形棘心玉曜瓦質【困學紀聞卷十七評文】

譬若錦韜矛羅縠裹鋒鋩愚者覩其表翫之以自殃【優塡王經衣六】

如生盲人著金華鬘是不自知【三戒經卷中】

結跏趺端坐不動如大山其心內迷情猶象墮澗【修行道地經慈品】

如是修行者身定而心亂譬若樹狂華不成果而落【修行道地經慈品】

口言柔軟而心懷毒如種苦樹其華色鮮成果甚苦【修行道地經慈品】

譬如畵缾視表甚好裏空且防【修行道地經慈品】

如人得畵缾發之知不淨【修行道地經數息品】

汝是不淨聚集諸穢惡物𨿽服珍妙衣如莊嚴厠舎【禪要阿欲經】

亂眞

孔子曰惡似而非者惡莠恐其亂苖也惡佞恐其亂義也惡利口恐其亂信也惡鄭聲恐其亂樂也惡紫恐其亂朱也惡鄕原恐其亂徳也【孟子盡心下】

西門豹爲鄴令而辭乎魏文矦魏文侯曰子往矣必就子之功而成子之名西門豹曰敢問就功成名亦有術乎文矦曰有之矣鄕邑老者而先受坐之士子入而問其賢良之士而師事之求其好掩人之美而人之醜者而參驗之夫物多相類而非也幽莠之幼也似禾黧牛之黃也似虎白骨疑象武夫疑玉此皆似之而非者也【戰國防魏文侯】

犂牛之駮似虎莠之防似禾事有似是而非者【魏志文帝紀注】舎實逐聲之行是猶美西施而學其顰眉慕有道而折其巾角所以爲慕者非其所以爲美徒貴貌似而已矣夫紫之亂朱以其似朱也故鄕原似中和所以亂徳放達似達所以亂道然竹林之爲放有疾而爲顰者也元康之爲放無徳而折巾者也可無察乎【晉書戴逵傳】

使人大迷惑者必物之相似也玉人之所患患石之似玉者相劍者之所患患劍之似吳幹者賢主之所患患人之博聞辯言而似通者亡國之主似智亡國之臣似忠相似之物此愚者之所大惑而聖人之所加慮也故墨子見岐道而哭之【呂氏春秋疑似】

梁北有黎丘部有奇鬼焉喜效人之子侄昆弟之狀邑丈人有之市而醉歸者黎丘之鬼效其子之狀扶而道苦之丈人歸酒醒而誚其子曰吾爲汝父也豈謂不慈哉我醉汝道苦我何故其子泣而觸地曰孽矣無此事也昔也往責於東邑人可問也其父信之曰譆是必夫奇鬼也我固嘗聞之矣明日端復飲於市欲遇而刺殺之明旦之市而醉其眞子恐其父之不能反也遂逝迎之丈人望其眞子拔劍而刺之丈人智惑於似其子者而殺其眞子夫惑於似士者而失於眞士此黎丘丈人之智也【呂氏春秋疑似】

芻狗能立而不能行蛇牀似麋蕪而不能芳【淮南子說林訓】譬若土龍文章首目具而非龍也葶歷似菜而殊味玉石相似而異類【鹽鐵論刺議】

次五【徒冬切】黃疑金中測曰黃疑中邪奪正也【太經第五疑】

魚目豈爲珠蓬蒿不成檟【參同契箋注下篇】

夫治世不得眞賢譬猶治疾不得良醫也治疾當眞人參反得支羅服當得麥門冬反烝橫麥已而不識眞合而服之病以侵劇不自知爲人所欺也乃反謂方不誠而藥皆無益於病因棄後藥而弗敢飲而便求巫覡者𨿽死可也【濳夫論思賢】

所患於其如碔砆之亂瑾瑜鷦螟之似鳯凰凝冰之類水精煙燻之疑雲气故令不謬者尟也【抱朴子外篇行品】佞與賢相類詐與信相似辯與智相亂愚直相像若薺苨之亂人參蛇牀之似防蕪也【劉子心隱】

蒼蠅間乎白黒紅紫似朱而非【子法言注吾子篇】

黃精葉乃與鉤吻相似惟莖不紫花不黃爲異而人多惑之其類乃殊遂致死生之反【本艸黃精】

瑉似玉而非玉雞類鳯而非鳯物誠有之人故宜爾【廣文選範子眞神滅論】

君子不以昏行易操不以夜昧易容夫自有髙世之名必有負俗之累有絕羣之節必嬰謗嗤之患白骨擬像魚目似珠遙聽逺望無不亂也【意林唐子】

如似被金塗磨時色不顯金若不眞者以石磨則知【大莊嚴經論卷七偈】

忌蕕紫之妨薫朱器雉瑉之亂鳯玉【明集十】

嗟夫北裏之亂雅惡緑之奪黃也【明集正誣論】

失眞

蚩兄死者言其衰之不爲兄死如蟹有匡蟬有緌不爲蠶之績範之冠也【鄭氏注禮檀弓下】

燕人生於燕長於楚及老而還本國過晉國同行者誑之指城曰此燕國之城其人愀然變容指社曰此若裏之社乃喟然而嘆指捨曰此若先人之廬乃涓然而泣指壠曰此若先人之冢其人哭不自禁同行者啞然大笑曰予昔紿若此晉國耳其人大慚及至燕眞見燕國之城社眞見先人之廬冢悲心更防【列子周穆王】

郢人有遺燕相國書者夜書火不明因謂持燭者曰舉燭云而過書舉燭舉燭非書意也燕相受書而說之曰舉燭者尙明也尙明也者舉賢而任之燕相白王大說國以治治則治矣非書意也今世舉學者多似此類【諱非子外儲說左上】

亡國戮民非無樂也不樂其樂溺者非不笑也罪人非不歌也狂者非不武也亂世之樂有似於此君臣失位父子失處夫婦失宜民人呻吟其以爲樂也若之何哉【呂氏春秋大樂】

次三畵象成形孚無成測曰畵象成形非其眞也【太經第四禮】

風之與虎亦同气類設爲土虎置之谷中風能至乎夫土虎不能而致風土龍安能而致雨【王充論衡亂龍篇】

情茍類焉則𨿽形不與同而物無害心情類茍亡則𨿽形同母子而不足以固其志矣【郭子注荘徳充符】

慕賞而孝去眞逺矣斯尙賢之過也其波蕩傷性遂至於踣河【郭子注莊外物】

不雜爲淳以水澆之則味漓薄朴大質也割之則散也【前漢書注黃霸傳】

魏略云大秦國出赤白黒黃靑綠縹紺紅紫十種流離此蓋自然之物采澤光潤諭於眾玉其色不恆今俗所用皆銷治石汁加以眾藥灌而爲之尢虛脆不眞實非眞物【前漢書注西域傳】

圗形於影未盡纖麗之容察火於灰不覩洪赫之烈是以問道存乎其人觀物必造其質【文選陸機演連珠】

一犬吠形百犬吠聲【意林潛夫論】

譬如畵師畵形而非眞形【無上內祕藏經顯功徳品】

譬若木人機關作之旣畢觧剝其體節節相離手足狼藉【優塡王經衣六】

如有男子欲見大海遊到陂沱及泉江河於彼求寶而獲水精小明月珠自以還得金剛尊光【修行道地經緣覺品】譬如有人欲見天帝而覩邊王則謂是帝欲學正覺意有齊限不解深慧還墮緣覺亦如是也【修行道地經緣覺品】如機關木人動𨿽能動作內無有主【大智度論卷三十】

如油中見像黒則非本色如五尺刀中橫觀則靣像廣縱觀則靣像長則非本靣【大智度論卷三十六】

有一山羌偸王庫物而逺逃走爾時國王遣人四出推尋捕得山羌答言我衣乃是祖父之物王遣著衣實非山羌本所有故不知著之應在手者著於腳上應在者反著頭上借以爲譬王者如佛寶藏如法愚癡羌者猶如外道竊聽佛法著己法中以爲自有然不解故布置佛法迷亂上下不知法相如彼山羌得王寶衣不識次第顚倒而著【百諭經卷上】昔有一人入山學道得五通仙天眼徹視能見地中一切伏藏種種珍寶國王聞之心大歡喜便語臣言云何得使此人常在我國不余處去使我藏中得多珍寶有一愚臣輒便往至挑仙人雙眼持來白王臣以挑眼更不得去常住是國王語臣言所以貪得仙人住者能見地中一切伏藏汝今毀眼何所復住【百諭經卷上】

忽已

人病捨其田而蕓人之田所求於人者重而所以自任者輕【孟子盡心下】

吾不貴其用智之如目見毫毛而不見其睫也今王知晉之失計而不自知越之過是目論也【史記越世家】

以兩手而揜人之聰明自以爲得也而不知其聾瞽之疾已移於己也【子華子晏子】

楊朱見梁王言治天下如運諸掌梁王曰先生有一妻一妾而不能治三畝之園而不能耘而言治天下如運諸掌何也【列子揚朱】

政亂而惡人之非已也致不肖而欲人之賢已也心如虎狼行如禽獸而又怨人之賊已也【荀子修身篇】

縷因鍼而入不因鍼而急嫁女因媒而成不因媒而親夫子之材必薄矣尙何怨乎寡人哉【說苑善說】

夫姜桂因地而生不因地而辛婦人因媒而嫁不因媒而親子之事王末耳何怨於我【新序雜事】

蔡生欲安項咸陽不能移又亨之或者術辯歟曰生捨其木防而謂人木防亨不亦宜乎【揚子重黎篇】

己身變異則外物所不達故有是非之議不內求諸已而厚責於人亦猶楊布服異而怪狗之吠也【張湛注列傳符】譬如藥師持藥囊行而自身病不能療治【大寶積經卷一百一十二】譬如醫滿一具器藥不能自愈其病【佛遺日摩尼寶經推六】譬如有人渇欲飲水若至泉池若陂若井未飲其水先擲糞穢寘中擲糞寘已還欲飲水聞水臭穢憎惡不飲不說自污因緣反說彼過奇哉此水甚大臭穢自過不曉而與彼水作其過咎【發覺淨心經卷上衣四】

猶如癩病人而爲諸世間廣說治癩方自病不能救安能療他疾【鴦崛摩羅經卷二】

猶如有人捨已禾稼鋤他田苖【長阿含經卷十七】

是如盲執燭照彼不自明【法句經多聞品】

猶如盲人不自見過【本緣經毗羅摩品】

昔有一人共他相瞠愁憂不樂有人問言汝今何故愁悴如是卽答之言有人毀我力不能報不知何方可得報之是以愁耳有人語言惟有毗陀羅咒可以害彼但有一患未及害彼反自害己其人聞已便大歡喜願但教我𨿽當自害要望傷彼【百諭經卷下】

諭林卷五十六

欽定四庫全書

諭林卷五十七

明徐元太撰人事門【五十五】

忽大

養其一指而失其肩背而不知也則爲狼疾人也【孟子告子上】

不能三年之喪而緦小功之察放飯流歠而問無齒決是之謂不知務【孟子盡心上】

諦毫末者不見天地之大審小音者不聞雷霆之聲【闗尹子九藥】

夫目察秋毫之末耳不聞雷霆之聲耳調玉石之聲目不見太山之髙何則小有所志而大有所忘也【淮南子俶眞訓】殺戎馬而求狐貍援兩鼈而失靈斷右臂而爭一毛折鏌邪而爭錐刀用智如此豈足髙乎【淮南子說山訓】

畫者謹毛而失貌射者儀小而遺大【淮南子說林訓】

觴酒豆肉遷延相讓辭小取大雞亷狼吞【鹽鐵論褒賢】夫小事者味甘而大道者醇淡近物者易驗而逺數者難效非大明君子則不能兼通者也故皆惑於所甘而不能至乎所淡於所易而不能反於所難【徐幹中論務本】夫所知麥之善於菽稻之勝於稷由有效而識之假無稻稷之域必以菽麥爲珍養謂不可尙矣然則世人不知上藥良於稻稷猶守菽麥之賢於蓬蒿而必天下之無稻稷也【嵇中散集答難養生論】

避牛迹之淺崄而墮百仞之不測違濡足之泥涇投鑢冶而不覺乎【抱朴子外篇逸民】

澄視於秋毫者不見天文之煥炳肆心於細務者不覺儒道之遠翫鮑者忘蕙迷大者不能及【抱朴子外篇崇教】夫曲思於細者必忘其大鋭精於近者必略於遠由心不並駐則事不兼通小有所系大必所忘也故仰而貫鍼望不見天俯而拾虱視不見地天地至大而不見者眸掩於鍼虱故也【劉子觀量】

智伯庖人亡炙一篋而卽知之韓魏將反而不能知邯鄲子陽園亡一桃而卽覺之其自亡也而不能知斯皆鋭情於小而忘大者也【劉子觀量】

今人主不思甘露零醴泉湧而患枇杷荔支之腐亦鄙矣【藝文類聚果部枇杷】

修習蚊蚋行而不志龍象【鴦崛摩羅經卷二】

昔有父子二人緣事共行路賊卒起欲來剝之其兒耳中有眞金璫其父見賊卒發畏失耳璫卽便以手挽之耳不時決爲耳璫故便斬兒頭須之間賊便棄去還以兒頭著於肩上不可平復如是愚人爲世間所笑【百諭經卷下】

山中掲鳥尾有長毛毛有所著便不敢復去愛之恐防覆爲獵者所得身爲分散而爲一毛故【三慧經借八】

譬如犛牛護尾一毛著樹守樹而死不令毛斷【達摩多羅禪經下榮八】

焉得閉目以觀天地塞耳而聽雷霆【辯正論卷五】

曷爲存濡沫之小惠捨夫江海之大益【僧肇注維摩詰經菩薩品】

自多

以此視物猶如目自爲能視不足爲明也以此履踐猶如跛足自爲能履不足與之行也【周易正義履】

君臣並不自知俱曰我身大聖惟各自矜而賢愚無別譬之於烏誰能知其雌雄者【毛詩正義正月】

彼童羊實無角而爲有角自用妄爲觝觸人以諭王后本實無徳而爲有徳自用橫干政事【毛詩正義抑】

齊莊公朝指殖綽郭最曰是寡人之椎也州綽曰君以爲雄誰敢不雄然臣不敏平陰之役先二子鳴【左傳襄公二十一年】

王好戰請以戰諭塡然鼓之兵刃旣接棄甲曵兵而走或百步而後止或五十步而後止以五十步笑百步則何如曰不可直不百步耳是亦走也【孟子梁惠王上】

往時遼東有豕生子白頭異而獻之行至河東見羣豕皆白懷慚而還若以子之功論於朝廷則爲遼東豕也【後漢書朱浮列傳】

墨杘單至嘽咺憋懯四人相與遊於世胥如志也窮年不相知情自以智之深也巧佞愚直婩斫便辟四人相與遊於世胥如志也窮年而不相語術自以巧之防也防防情露防淩誶四人相與遊於世胥如志也窮年不相曉悟自以才之得也眠娗諈諉勇敢怯疑四人相與遊於世胥如志也窮年不相讁發自以行無戾也多偶自專乘權只立四人相與遊於世胥如志也窮年不相顧眄自以時之適也此眾態也【列子力命】

塪井之鼃謂東海之鼈曰吾樂與吾跳梁乎井幹之上入休乎缺甃之崖赴水則接掖持頥蹶泥則沒足滅跗還虷蟹與科鬥莫吾能若也【莊子秋水】

鄭人緩爲儒使其弟墨儒墨相與辯其父助翟十年而緩自殺其父夢之曰使而子爲墨者予也闔胡嘗視其良旣爲秋栢之實矣夫造物者之報人也不報其人而報其人之天彼故使彼夫人以已爲有以異於人以賤其親齊人之井飲者相捽也故曰今之世皆緩也【莊子列禦宼】夫醜者自以爲姣故不飾愚者自以爲知故不學觀笑在已而不自知不好用人自是之過也【鹽鐵論殊路】

莫視而自見莫賈而自貴【鹽鐵論訟賢】

言以荷葉爲衣𨿽香好然浩浩蕩蕩而不可帶又易敗也以諭懷王自以爲有賢明之徳猶以荷葉爲衣【王逸注楚辭九辧】

上聖兼防載馳猶懼不逮前而庸主緩步按轡而自以爲過之【抱朴子外篇君道】

但知私財不入公事夙辦便云我能治民不知誠已形物執轡生組反風滅火化鴟爲鳯之術也【顏氏家訓勉學】徳行未著而稱我能猶足不能行而賣躄藥望人信之實爲難矣【劉子辧施】

嫫母闚井自謂媚勝西施齊桓矜徳自稱賢於堯舜若子貢始事孔子一年自謂勝之二年以爲同徳三年方知不及以子貢之才猶不識聖人之徳望風相崇奚況世人而能推已耶【劉子心隱】

穿井之人爲已有造泉之功而捽飲者不知泉之天然也【莊子音義列禦宼】

各以所長相輕所短裏語曰家有敝帚享之千金斯不自見之患也【文選魏文帝典論論文】

馮夷不遇海若則不以已爲小云將不失於其鴻蒙則無以知其少由斯言之自是者不章自建者不立【廣文選阮嗣宗莊論】

西施自窺於井不恃其美猶佐湯沐堯舜自窺於世不恃其美猶湏寸徳況中庸而拒諫嫫母自窺於井以爲媚於西施桀紂自窺於世以爲賢於堯舜【太平禦覽人事部美婦人】莊子曰介鬭閭裏有狗宋人之駑狗也其家命之爲淖逐狗不及而止止而望之自以爲過矣【初學記獸部狗注】薛談學謳於秦靑未窮靑之技而辭歸靑餞於郊乃撫節悲歌聲振林木響遏行雲乃謝求反【初學記樂部歌】

少學或心髙易滿如牛迹如防手持物自謂已能多【大方廣佛華嚴經讚卷十二】

譬如有鹽大如防塵此鹽自謂世間咸者更無過我世有智者而便取之投之於海唐失其身咸何所在【大方等佗羅尼經卷四】

昔有大長者子共諸商人入海采寶此長者子善誦入海捉船方法若入海水漩洑洄流磯激之處當如是捉如是正如是住語眾人言入海方法我悉知之眾人聞已深信其語旣至海中未經幾時船師遇病忽然便死時長者子卽便代處至洄洑駃流之中唱言當如是捉如是正船槃廻旋轉不能前進至於寶所舉船商人沒水而死【百諭經卷下】

舎利弗白佛言譬如貧家饑凍之人得大珍寶如湏彌山寧歡喜不佛言甚善舎利弗言我到彼剎得聞彼佛說阿惟越致深奧之事是以欣踴不能自勝佛言善哉如汝所言佛語舎利弗譬如長者大迦羅越純以紫摩金摩尼珠爲寶內有掃除銅鐵鈆錫棄在於外糞壤之中有貧匱者喜得持歸言我大得迦羅越寶寧是長者珍妙寶非答言非也佛語舍利弗汝所聞得如是貧者【舊雜譬諭經】

有一梵志道士智博通達眾經備舉無事不貫貢髙自譽天下無比求敵而行無敢應者晝日執炬行城市中人問之曰何以晝日執炬而行梵志答曰世皆愚冥目無所見是以執炬照之耳佛卽化作一賢者居肆上坐卽呼梵志何爲作此梵志答曰以眾人冥晝夜不見明故執炬火而照之耳賢者重問梵志經中有四明法爲知之不梵志慚愧棄炬乂手有不及心佛知其意卽還復身光明炳然晃照天地便持梵聲爲梵志若多少有聞自大以防人是以盲執燭照彼不自明佛說偈已告梵志曰冥中之甚無過於汝而晝執炬行入大國如卿所知何如一塵【法句譬諭經一多聞品】

譬如春種秋獲自以力得何足自防【大智度論卷十四】

指南爲北自謂不惑以西爲東自謂不蒙以鵄梟而咲鳯凰執螻蚓而調龍【明集牟子理惑論】

猶如羣豬中有一豬出羣已詣大糞聚此豬飽食已還至豬羣中便自貢髙我能得此好食諸豬不能得食【法苑珠林卷九十】

不量

芄蘭刺霍叔也以童子僭成人之服比其不度徳量力而助武庚作亂【詩說邶】

語曰以筦闚天以蠡測海以莛撞鐘豈能通其條貫考其文理髮其聲音哉繇是觀之譬猶鼱鼩之襲狗孤豚之咋虎至則靡耳何功之有【前漢書東方朔傳】

武嘉區區以一蕢障江河用沒其身【前漢書何武王嘉師丹傳贊】此猶河濱之人捧土以塞孟津多見其不知量也【後漢書朱浮列傳】

乃欲運螳螂之斧禦隆車之墜【後漢書袁紹列傳】

然儉以區區一掌而欲獨堙江河終嬰疾甚之亂【後漢書黨錮列傳】

夫僬僥之步而企及誇父之蹤近才所以躓礙也要離之羸而彊赴扛鼎之勢秦人所以斷筋也【晉書葛洪傳】旣樹非梧桐而希鸞鳯降翼【晉書索襲傳】

何足以抗沸海之濤當燒山之熖【宋書沈攸之傳】

惟此魚目唐突璵璠【梁書任昉傳】

蓋基薄墻髙塗遙力躓傾蹷必然顚匐可俟【梁書王僧孺傳】浩以蓬蒿之才荷棟梁之重【魏書髙允傳】

繭犢引大車弱質任厚棟所謂愛之所以害之矣【魏書外戚傳】

而欲以狗犢齒虎口也【魏書崔浩傳】

以彼曲師危卒望我軍鋒何異蛣蜣被甲蝍蛆舉尾【魏書島夷蕭衍傳】

何異於蹄涔之魚冀拯江海【魏書慕容白曜傳】

豈寃禽之能塞海非愚叟之可移山【周書庾信傳】

怖甚眞龍之降慚過白豕之歸【隋書王貞文學傳】

誇父不量力欲追日影逐之於隅谷之際渇欲得飲赴飲河渭河渭不足將走北飲大澤未至道渇而死【列子湯問】以君之力曽不能捐魁父之丘如太行王屋何【列子湯問】汝不知夫螳螂乎怒其臂以當車轍不知其不勝任也是其才之美者也【莊子人間世】

二三子有復於子墨子學射者子墨子曰不可夫知者必量其力所能至而從事焉國士戰且扶人猶不可及也今子非國士也豈能成學又成射哉【墨子公孟】

能小而事大辟之是猶力之少而任重也舎粹折無適也身不肖而誣賢是猶傴身而好升髙也指其頂者愈眾【荀子儒效】

譬之是猶以塼塗而塞江海也以僬僥而戴太山也蹎跌碎折不待頃矣【荀子正論】

以詐遇齊辟之猶以錐刀墮太山也非天下之愚人莫敢試【荀子議兵】

乳狗之噬虎也伏雞之摶貍也恩之所加不量其力【淮南子說林訓】

吾以是默口於小道塞耳於諸子久矣而子立尺表以度人植寸指以測淵【孔叢子答問】

今齊世庸士之人不好學問專以已之愚而負荷巨任若無檝舳濟江海而遭大風漂沒於百仞之淵東流無崖之川安得沮而止乎【鹽鐵論殊路】

鄰不我顧面望玉女身多癩疾誰肯媍者【焦氏易林師之小過】家在海隅橈短流深【焦氏易林觀之明夷】

卵與石鬭麋碎無處【焦氏易林復之豫】

欲飛無翼鼎重折足【焦氏易林坎之頥】

上九童麋觸犀灰其首測曰童麋觸犀還自累也【太經第一童】

次五大爵集於宮庸小人庳【音婢】傒空測曰宮庸之爵不可空得也【太經第二傒】

次八觸石決木維折角測曰觸石決木非所治也【太經第六難】

次四卵破石毈【徒玩切】測曰卵破之毈小人難也【太經第六難】子幹欲以坯土而塞濁涇以握石而補崩山其不戮也幸矣【天祿閣外史去蜀】

夫以筯撞鐘以算擊鼔不能鳴者所用撞擊之者小也【王充論衡感虛篇】

如泰山失火沃以一杯之水河決千里塞以一掊之土能勝之乎非失五行之道小大多少不能相當也【王充論衡譋時篇】

何異操圭爵以量滄海執毫釐而廻日月其可得乎【王子年拾遺記燕昭王】

知其嘍嘍無所先入欲以獘藥必規升騰者何異防蹇驢而追迅風棹籃舟而濟大川乎【抱朴子內篇金丹】

猶斥鷃之揮短翅以淩陽矦之波猶鱦力駑質以渉昫猿之峻非其所堪祗足速困【抱朴子內篇明本】

昔西施心痛而臥於道側姿顏妖麗蘭麝芬馥見者咸美其容而念其疾莫不躊躇焉於是鄰女慕之因僞疾伏於路間形狀旣醜加之酷臭行人皆憎其貌而惡其气莫不睨面掩鼻疾趨而過焉今世人無戴阮之自然而效其倨慢亦是醜女闇於自量之類也【抱朴子外篇刺驕】猶褰裳以越滄海企佇而躍九【抱朴子外篇廣譬】

猛獸不奮摶於度外鷹鷂不揮翮以妄擊若廟算旣內不揆徳進取又外不量力猶輕羽之投洪罏飛雪之委沸鑊朝菌之試幹將羔犢之犯虣虎也【抱朴子外篇廣譬】麋童犀角而相觝觸剛柔不等有勝有否也【太經第一童觧】以短小之物欲測深大之域【莊子音義庚桑楚】

非醇粹之方壯謀踳駮於王義孰愈尋靡於中逵造沐猴於棘刺【文選魏都賦】

排終身之積慘求數刻之暫歡譬由疾疢彌年而欲一丸銷之其可得乎【文選劉琨答盧諶詩序】

夫錙銖之衡縣千金之重徑尺之鏡照尋丈之形用過其力傷其本性故在權則衡危於鏡則照暗也【文選陸士衡演連珠注】

覆蕢之量而塞北川之洪【廣文選曹輔佐對儒】

太子若以燕當秦猶以羊捕狼【意林燕丹子】

欲顯白於雪中馳光於日下不可得也【意林秦子】

彼洪川之方割豈一簣之所堙【藝文類聚禮部弔文】

師金曰西施病心而矉其裏之醜人見而美之歸亦捧心而矉其裏之富人見之堅閉門而不出貧人見之挈妻子而去之【事文類聚美女孟子】

艾子使於燕燕王曰吾小國也日爲彊秦所侵徴求無已吾國貧無以供之欲艸兵一戰又力弱不足以拒敵如之何則可先生其爲謀之艾子曰亦有分也王曰其有說乎艾子曰昔有龍王逢一蛙於海濵相問訊後蛙問龍王曰王之居處如何王曰珠宮貝闕翚飛璇題龍復問汝之居何若蛙曰綠苔碧艸淸泉白石復問曰王之喜怒如何龍曰吾喜則時降膏澤使五穀丰稔怒則先之以暴風繼之以飛電使千里之內寸艸不畱龍問蛙曰汝之喜怒何如曰吾之喜則淸風明月一部鼔吹怒則先之以努眼次之以腹脹然至於脹過而休於是燕王有慙色【事文類聚蛙】

所以舉尾支山怒臂當轅【一作轍○文苑英華盧思道檄一】

舉螳螂之斧被蛣蜣之甲當窮轍以待輪坐積薪而燎【文苑英華杜弼檄一】

穴蟻衝泉未知逺慮禽巢幕何能支久是以大廈旣焚不可灑之以淚長河一決不可障之以手【文苑英華庾信連珠】蓋聞北邙之髙魏君不能削谷洛之鬭周王不能攺是以愚公何徳遂荷鍤而移山精衛何禽欲銜石【一作枝】而塞海【文苑英華庾信連珠】

敢以不肖之軀而慕龍鳯之年欲以朝花之質希晦朔之期【漢武帝內傳】

有似無翅之鸎願鼓翼天池朝生之虫而樂春秋者哉【漢武帝內傳】

譬如螢火並於日月亦如掬水比於大海【玉淸經慈悲方便品】譬如男子得無價摩尼珠持水精比之欲令合同【道行波羅蜜經卷四】

諸小虫獸欲驚師子【大寶積經卷十一】

猶如野幹入師子羣【大寶積經卷三十二】

以孫陁羅比此天女還如香醉山內以瞎獼防比孫陁羅百千萬倍不及其一【大寶積經卷五十六】

譬如有人不著甲冑不持刀仗輒入陣中必遭傷害【大集地藏十輪經卷六】

譬如有人持一束艸言欲堰塞恆河大流【大集菩薩三昧經卷四】如有人至大海際或取一板或持小筏或欲身渉或欲身浮廣施方便發如是言我度大海登陟彼岸【大集菩薩三昧經卷四】

譬如有人無有腳足而欲趣彼郁單越土如無目者而欲讀書如無手者而欲執作【大方等大集經卷二十四】

諭如有人以一把防投恆河中謂能以此斷彼駛流【念佛三昧經卷三】

譬如湏彌山王殊妙髙顯有小黑山而居其側云何可言相與等比【正法經卷一】

譬如有人入於大海而欲盡見其水邊際又如有人臨於大海以手勺水欲盡枯涸終不能就徒自疲勞【正法經卷二】

豈當以螢火之光與日競明田家灰堆欲比湏彌鵄鷲烏鵲金鳥並飛【出矅經八信品】

豈可以藕根中絲懸湏彌山耶可以兔身度大海耶可以蚊觜盡海底耶【本緣經毗羅摩品】

不可以芥子同彼湏彌螢火之光等於日月一滴之水同於大海【阿育王傳四】

昔有一貧人有少財物見大富者意欲共等不能等故𨿽有少財欲棄水中傍人語言此物𨿽尠可得延君性命數日何故捨棄擲著水中【百諭經卷下】

如人眼視不明指示好醜【大智度論卷六十五】

所謂管闚穹極寧辧西東蠡度滄溟安知髣髴【明集十】所謂輕陳一旅敵堂堂之鋒輒馳駑駘與騏驥而並行【明集十】

無異防駑足以均驊驑系澤雉以雙鸞鶴【明集十一】吾之所襃猶以塵埃附嵩泰收朝露投江海子之所謗猶握瓢觚欲減江海躡耕耒欲損昆崘側一掌以翳日光舉土塊以塞河衝【明集牟子理惑論】

譬猶持瓢欲減江海側掌以蔽日月不能損江海之泉掩日月之明也【明集駮夷夏論】

足下猶欲抗遺燎於日月之下【明集張融門論】

以螢燭之見疑三光之盛蕓隙之滴怪淵海之量【明集孫綽諭道論】

舉熠【滛八反】燿於日月之間非智也擁甂甌於鴻鐘之側非慮也【辯正論卷二】

矜白鳥之翼望駭嵩華負爝火之光爭輝日月【辯正論卷五】豈陽文與蔑比麗孟娵與儱亷競妍【辯正論卷六】

猶螢光與龍燭競輝魚目與蛇珠並耀【辯正論卷六】

騰鷃共鵬翼偶髙馳駑與驥足爭逺【辯正論卷六】

無以欄甃之辯譏滄海之廣狹楡枋之智測昆閬之髙卑乎【辯正論卷六】

豈以坳塘小水匹馮夷大波者哉【辯正論卷七】

竟以淺深較其【闕】

蟻蛭之小比峻於嵩華牛岑之【闕】

猶如鶴尾俟於罏炭猶如蚊子與金翅鳥捔飛遲疾猶如小兔共師子王捔其威力如此之比不自度量【法苑珠林卷二十八】欲以手爪抱湏彌山欲以口齒齚齧金剛【法苑珠林卷五十五】

彊爲

上九翰音登於天貞凶【易中孚】

二三子復於子墨子曰告子勝爲仁子墨子曰未必然也告子爲仁譬猶跂以爲長偃以爲廣不可久也【墨子公孟】不是師法而好自用譬之是猶以盲辧色以聾辧聲也捨亂妄無爲也【荀子修身篇】

使但吹竽使氐厭竅𨿽中節而不可聽無其君形者也【淮南子說林訓】

時不至不可彊生也事不究不可彊成也【說苑談叢】

延頸遠望昧爲目病【焦氏易林升之謙】

使遽者揖讓百拜非禮也憂者歌鼓瑟非樂也【申鑑雜言上】

𨿽有喬喬之莠其谷不可得𨿽懷忉忉之怨遠人不可見言仲尼之道深遠不可彊學【子法言注吾子篇】

不念己之短翮不隨燕雀爲侶而欲以黃鵠比遊黃鵠一舉衝天翺翔四海短翮追而不逮將安歸乎【李善注文選阮嗣宗詠懷詩】

今吾子聞仁義之羈絆系聲名之韁鏁伏孔氏之軌躅馳顏閔之極藝何以大道爲自也昔有學步邯鄲者匍匐而歸耳【藝文類聚人部隱逸上】

顏淵所以命短慕孔子所以傷其年也若庸馬良馬相追至暮共列良馬宿所鳴食如故庸馬垂頭不復食何異顏淵與孔丘優劣【太平禦覽獸部馬五】

凡人才所不至而極思之則志傷也力所不勝而極舉之則形傷也【攝生養性論】

如庵羅果樹上熟者其味甘美人所貪嗜若生郁者其味則苦人所薄賤【大方等大集經十八】

有一師子獸王在深林中住師子淸旦初出窟時四向顧望奮迅三吼然後遊行擇肉而食彼師子獸王食已還林常有一野幹隨後食殘气力充足便自言彼林中師子竟是何獸能勝我耶我今寧可獨擅一林淸旦出窟四向顧望奮迅三吼然後遊行擇肉食耶彼尋獨處一林淸旦出窟奮迅三吼然後遊行欲學師子吼而作野幹鳴【長阿含經卷十一】

譬如朽故車輪以雜繩索而用系彊使運轉【身毛喜豎經下】譬如有人富貴自在忽於一時以水沐髮復以鮮潔上妙衣服而爲嚴飾乃出其舎時有貧人見已欣樂卽自還家亦沐其髮復以故衣洗濯令淨是人𨿽復多汲其水濯彼故衣徒使疲勞終不能令服飾新好一切生中若久生者同彼貧人濯其故服終不能淨若初生者如彼富人衣新好衣未生塵垢【正法經卷三】

昔有一人其婦端正惟其鼻醜其人出外見他婦女面貌端正其鼻甚好卽截他婦鼻持來歸家急喚卽割其鼻尋以他鼻著婦面上旣不相著復失其鼻唐使其婦受大苦痛【百諭經卷上】

昔有梵志兄弟四人皆得五通自知命促七日必死兄弟議曰我等兄弟神通自在能以神力翻覆天地現極大手捫摸日月移山住流無所不辦寧當不能避此難也第一兄曰吾入大海上下平等正處中間無常煞鬼安知我處第二弟言吾入湏彌山腹中間還合其表使無際現無常煞鬼焉知我處第三弟言吾處虛空隠形無迹無常煞鬼安知我處第四弟言吾當隠在大市之中眾人猥閙各不相識無常煞鬼趣得一人何必取吾四人議訖相將辭王而白王曰吾等計算余命日促各欲逃走欲求多福王尋告曰善進其徳於是別去各適所至七日期滿各從其處而皆命終【法苑珠林卷四十九】

諭林卷五十七﹤子部﹐類書類﹐諭林﹥

欽定四庫全書

諭林卷五十八

明徐元太撰人事門【五十六】

無用

能視不足以有明也跛能履不足以與行也【易履】折其右肱終不可用也【易丰】

跂然三隅之形者彼織女也終一日曆七辰至夜而廻反徒見其如是何曽有織乎言王之官司徒見列於朝耳何曽有用乎【毛詩正義大東】

體無纖防疾安用問良醫【魏志劉邵傳注】

身無錙銖之行能無鷹犬之用【吳志賀邵傳】

蓋老牛不犧禮有常制【晉書虞預傳】

豈可欲以殞海之鬐望鼓鰓於豎鱗之肆墜風之羽凱振翮於軒毳之間其不能俱陪淥水並負靑天可無待於明見【宋書周朗傳】

魏武帝陵下銅鉈石犬各二古詩云石犬不可吠銅鉈徒爾爲【述異記上】

洛中童謠曰𨿽有千黃金無如我斗粟斗粟自可飽千金何所直【述異記下】

漢世古諺曰𨿽有神藥不如少年𨿽有珠玉不如金錢【述異記下】

骨肉不任充鼎爼皮毛不足入貨財【陳書徐陵傳】

惠子謂莊子曰吾有大樹人謂之樗其大本擁腫而不中繩墨其小枝卷曲而不中規矩立之塗匠者不顧今子之言大而無用眾所同去也【莊子逍遙遊】

朱泙漫學屠龍於支離益單千金之家三年技成而無所用其巧【莊子禦防】

輕重不合於斤兩長短不充於度數便爲廢物何所施哉【鬼穀子捭闔注】

夫馬似鹿者而題之千金然而有百金之馬而無一金之鹿者馬爲人用而鹿不爲人用也【韓非子外儲說左】

郢人有買屋棟者求大三圍之木而人予車轂跪而度之巨𨿽可而長不足【淮南子說山訓】

舟能沈能浮愚者不加足騏驥驅之不進引之不止人君不以取道裏【淮南子說林訓】

毋貽肓者鏡毋予躄者履毋賞越人章甫非其用也【淮南子說林訓】

吾貧而子問以富術縱有其術是不可用之術也昔人有言能得長生者道士聞而欲學之比往言者死矣道士髙蹈而恨夫所欲學學不死也其人已死而猶恨之是不知所以爲學也今子欲求殖貨而問術於我我且自貧安能教子以富乎子之此問有似道士之學不死者也【孔叢子陳士義】

若疫嵗之巫徒能鼓口耳【鹽鐵論救匱】

魯人身善織屨妻善織縞而徙於越或謂之曰子必窮魯人曰何也曰屨爲履縞爲冠也而越人徒跣翦髮遊不用之國欲無窮可得乎【說苑反質】

敗軍之將不可言勇亡國之臣不可言智【說苑談叢】

一臂六手不使堵口莫肯爲用利棄我走【焦氏易林同人之幹】缺囊破筐空無黍粱【焦氏易林頥之暌】

曰蹇六盲足痛難行終日至暮不離其鄰【焦氏易林大過之艮】老馬垂耳不見百里【焦氏易林遁之賁】

脛足跛倚不可以行頓於丘傍【焦氏易林暌之復】

蹇牛折角不能載粟【焦氏易林艮之屯】

脛急股攣不可出門【焦氏易林艮之同人】

天女踞牀不成文章南箕無舌飯多砂糠【焦氏易林小過之比】朽條腐索不堪施用【焦氏易林節之豫】

次八弓善反弓惡反善馬恨惡馬恨絕弸【薄耕切】破車終不偃測曰弓反馬恨終不可以也【太經第六止】

作無益之能納無補之說以夏進鑪以冬奏扇【王充論衡逢遇篇】

折其右肱𨿽左肱在豈足用乎【周易略例】

西南巨牛出自江岷體若垂云肉盈千鈞𨿽有逸力難以揮輪【山海經中山經圖讚】

道家之言髙則髙矣用之則獘遼落迂濶譬猶幹將不可以縫綫巨象不中使捕防金舟不能淩陽侯之波玉馬不任騁千里之迹也【抱朴子外篇用形】

故不欲復舉熠燿以厠日月之間拊甂瓴於洪鐘之側貢輕扇於堅冰之節衒裘鑪乎隆暑之月必見捐於無用速非時之巨嗤【抱朴子外篇嘉遁】

麞有身而不能噬鹿有角而不能觸【古今注】

明鏡所以照形而盲者以之蓋巵玉笄所以餙而禿嫗以之掛杙非鏡笄之不美無用於彼也【劉子隨時】

獨攄意乎宇宙之外鋭思於毫芒之內然而气不賈於當已用不效於一世【文選班固答賓戱】

齊有居士田仲者宋人屈轂往見之謂曰轂有瓠堅如石厚而無竅而效之先生田仲曰堅如石不可剖而斵厚而無竅不可以受水漿吾無用此瓠以爲也屈轂曰然其棄物乎曰然今先生𨿽不恃人之食亦無益人之國矣猶可棄之瓠也【文選張景陽陽命注】

顧此腹背羽愧彼排虛翮【文選盧諶答魏子悌詩】

孫綽齋前種一株松髙世遠語孫曰松樹子非不楚楚可憐但永無棟梁用耳孫曰楓樹𨿽合抱亦何所施【世說新語言語】

材曲兮枉撓朽木兮難抽【藝文類聚刑法部刑法賦】

何用勝雕斵譬木良如朽【藝文類聚禮部燕會詩】

黃之馬事絕於銜鑣蟠朽之林飾乖於丹漆何則千里之志已窮萬乘之器無取【藝文類聚職官部司徒表】

文籍𨿽滿腹不如一囊錢【事文類聚錢】

懼駑蹇無奔走之實朽薄非折衝之才【文苑英華史祥太子書】今先生收天下之術博觀四方之日久矣未能裨世上之治明君臣之義是則未有異於府庫之藏金玉筐篋之囊簡書也【太平禦覽珍寶部金下】

戈刀𨿽備於執事而無所揚其鋒【太平禦覽兵部戈】

尸子曰野鴨爲鳬家鴨爲鶩不能飛翔如庶人守耕稼而已【埤雅品物門鶩】

譬如折軸無所復用【海空智藏經持誡品】

譬如漿滓無所復用【元陽妙經卷十】

譬然濕艸煙气上騰漸以消散至於滅盡【大寶積經二十】人之無聞老若特牛但長肌肥無有智慧【法句經老耋品】如車軸折輻輞破壊不任運載【本緣經毗羅摩品】

又如養馬不乘則無所任【大智度論卷下】

譬如最獘惡馬名爲敗壊但有馬名無有馬用【十住毘婆沙論卷四】

似若葶藶艾蒿枝葉皆苦訶梨果樹徧體無甘【法苑珠林卷八十二】

干進

初九壯於前趾往不勝爲咎【易夬】

在下而壯故曰壯於趾也居下而用剛壯以斯而進窮凶可苦也【王弼注易大壯】

飛鳥遺其音聲哀以求處上愈無所適下則得安愈上則愈窮莫若飛鳥也【王弼注易小過】

角者西南隅也上九處晉之極過明之中其猶日過於中已在於角而獨進之故曰進其角也【周易正義晉】

丈夫生而願爲之有室女子生而願爲之有家父母之心人皆有之不待父母之命媒妁之言鑽穴隙相窺逾墻相從則父母國人皆賤之古之人未嘗不欲仕也又惡不由其道不由其道而往者與鑽穴隙之類也【孟子滕文公下】

蘇代謂燕昭王曰孝如曽參孝己則不過養其親耳信如尾生髙則不過不欺人耳亷如鮑焦史防則不過不竊人之財耳今臣爲進取者也臣以爲亷不與身俱達義不與生俱立仁義者自完之道也非進取之術也【戰國防燕昭王】

毛遂曰臣乃今日請處囊中耳使遂蚤得處囊中乃脫頴而出非特其末見而已【史記平原君傳】

商鞅挾三術以鑽孝公李斯奮時務而要始皇彼皆躡風雲之防履顚沛之執據檄乘邪以來一日之冨貴朝爲榮華夕而焦瘁福不盈眥旤溢於世【前漢書敍傳上】

夫君子非不欲仕也恥誇毗以求舉非不欲室也惡登墻而摟處叫呼衒鬻縣旌自表非隋和之寶也暴智燿世因以干祿非仲尼之道也【後漢書崔駰列傳】

叄輪可使自轉木雕猶能獨飛已垂翅而還故棲盍亦調其機而銛諸【後漢書張衡列傳】

務進者趨前而不顧後榮貴者矜已而不待人【後漢書朱暉孫穆傳】

上亂聖朝貫魚之序下違羣士凖平之倫【晉書蔡謨傳】忘狐防之顧步愧燕雀之徊翔【梁書徐勉傳】

次二上無根思登於天谷在於淵測曰上無根不能自活也【太經第一上】

次四卽上不貞無根繁榮孚虛名測曰卽上不貞妄升也【太經第一上】

次五鋭其東忘其西見其背不見其心【太經第二鋭】

次三髙其步之堂有露測曰髙步有露妄升也【太經第五去】以子之才上不臣於天子下不交於諸侯而猶偃仰當世是洗巢由之耳而負伊尹之鼎也【天祿閣外史待樵】

於時懸爵而賣之猶肆也爭津者買之猶市人也有直者無分而徑進空拳者望途而收迹【抱朴子外篇審舉】夫佞者鼓珍賂爲勁羽則無髙而不到矣乘朋黨爲舟楫則無遠而不濟矣【抱朴子外篇名實】

若乃狥萬金之貨以索百十之售【抱朴子外篇任命】

汲汲於進趨悒悶於否滯者豈能捨至易速達之通塗而守甚難必窮之塞路乎【抱朴子外篇朂學】

奚不泛輕舟以托迅禦飛帆以逺之交瑰貨於朔南收金碧於九疑【抱朴子外篇安貧】

固時俗之工巧兮偭規矩而攺錯背繩墨以追曲兮競周容以爲度【文選屈原離騷經】

夫自衒自媒者士女之醜行也幹時求進者道家之明忌也【文選曹植求自試表】

萎葉愛榮條涸流好河廣【文選謝瞻答靈運詩】

則有窮巷之賔繩樞之士冀宵燭之末光邀潤屋之防澤魚貫鳬躍防沓鱗萃分鴈鶩之稻梁霑玉斚之餘瀝【文選劉峻廣絕交論】

無足而至者物之借也隨踵而立者人之薄也【文選顏延之陶徴士誄】

隋珠彈雀堂溪刈葵鴛雛啄防何異乎防【廣文選張子並誚靑衣賦】今足下琬琰之朴未剖而求光時之價騏驥之足未攄而希絕景之功心鋭而動淺望速而應遲【藝文類聚人部別下書】裏語云仕官不止車生耳【太平禦覽人事部諺下】

攺節

初九捨爾靈觀我朶頥凶【易頥】

是爲馮婦也晉人有馮婦者善搏虎卒爲善士則之野有眾逐虎虎負嵎莫之敢攖望見馮婦趨而迎之馮婦攘臂下車眾皆悅之其爲士者笑之【孟子盡心下】

子獨不見家人寡婦邪始自約敕之時意廼慕宋伯姬及陳孝婦不幸壹爲盜賊所污遂行滛失知其非禮然不能自還吾猶此矣【前漢書遊俠傳】

陵霜不雕者松栢也臨難不移者君子也何圗松栢雕於防霜而雞鳴己於風雨【晉書呂先傳】

喢血斷金披心相付謂卿食椹懷音保之偕老豈意畜水覆舟養獸反害悔之噬臍將何所及【晉書慕容垂傳】

豹姿未變鳯徳已衰【晉書湣懷太子傳】

以潔白爲污辱譬猶沐浴而抒混薫燧而負彘【淮南子說山訓】次三唐素不貞亡彼瓏玲【太經第四唐】

蘭芷變而不芳兮荃蕙化而爲茅何昔日之芳艸兮今直爲此蕭艾也【文選屈原離騷經】

言往昔芬芳之艸今皆直爲蕭艾而已以言往日明智之士今皆佯愚狂惑不顧也【王逸注楚辭離騷經】

言蘭芷之艸變易其體而不復香荃蕙化而爲菅茅失其本性也以言君子更爲小人忠信更爲佞僞也【王逸注楚辭離騷經】

以此獨立不達亦何苦何恨乎而便當伐本瓦合餔糟握泥足適履毀方入圓不亦劇乎【抱朴子外篇刺驕】

遲重者蓬轉而波擾整肅者鹿踴而魚躍【抱朴子外篇酒誡】言甘以移植而易名恐人徙居而變節【李善注文選潘安仁贈陸機詩】何意百錬剛化爲繞指柔【文選劉琨重贈盧諶詩】

始素終墨翟垂涕【文選顏延年和謝靈運詩注】

在南稱柑度北則橙【文選潘嶽爲賈謐作詩】

𨿽今之作者人自爲量而路同塵輟塗殊軌者多矣豈所以昭末景泛餘波【文選顏延之陶徴士誄】

固時俗之流從兮又孰能無變化覽椒蘭其若玆兮又況掲車與江離【楚辭離騷經】

余以蘭爲可恃兮羌無實而容長委厥美以從俗兮茍得列乎眾芳【楚辭離騷經】

譬如有人未離欲染遇見女寶在空林中形貌端嚴甚可愛樂𨿽具觀見種種身支而能制心不行放逸後於余處遇見女人形貌麁醜鄙穢下賤返生貪愛遂行放逸【波羅蜜多經五百九十一】

譬如梵志子淨潔自喜詣於舎後卒污其指行詣金師指污不淨以火燒之金師諌曰勿發是心有餘方便除此不淨灰土拭之以水洗之設吾火燒卿不能忍火之毒痛自觸其身更甚於前梵志子聞卽懷瞠恚便罵金師莫以己心量度他人自不能忍謂人不堪金師聞知燒鉗正赤以鑷彼指年少得熱痛不能忍掣指著口金師大笑謂年少言何持不淨指含著口中年少報曰不遭痛時見指不淨適遇火毒卽忘指穢【修行道地經學地品】

竊位

以瑞玉爲佩佩之鞙鞙然居其官職非其才之所長也徒美其佩而無其徳【鄭氏箋詩大東】

四牡者人君所乘駕今但養大其領不肯爲用諭大臣自恣王不能使也【鄭氏箋詩節南山】

王政旣偏其所用之人皆鞙鞙然佩其璲玉居其官職不以其才之所長徒美其佩而無其徳也【毛詩正義大東】維天之有漢仰監視之亦有精气之光是徒有光而無明今佩璲之人亦徒有名而無實也【毛詩正義大東】

此夫爲盜不操矛弧者也攻而不用刀者也欺父母未有罪而弒君未伐者也何以爲髙賢才乎【史記日者傳】與懸黎而並肆將駿驥而同皁終朝擊缶匪黃鐘之所諧日暮卻行何前人之能及【隋書王貞文學傳】

若乃心利錐刀居臺鼎之任智昏菽麥當機衡之重【北史恩幸傳】

狇猴冠帶盜載非位眾犬共吠倉狂蹶足【焦氏易林剝之隨】次七格其珍類緺厲測曰格其珍類無以自匡也【太經第二格】

次三龍襲非其穴光亡於室【太經第六闕】

毛芥在鐵石間也一口之气能吹毛芥非必焱風俗吏之易遷猶毛芥之易吹也【王充論衡狀畱篇】

竊人之物其得非不速疾也然而非其有得之非己之力也世人早得髙官非不有光榮也而屍祿素飡之謗諠嘩甚矣【王充論衡狀畱篇】

官達者才未必當其位譽美者實未必副其名故鋸齒不能咀嚼箕舌不能別味壺耳不能理音屩鼻不能識气釡目不能攄望舒之景牀足不能有尋常之逝【抱朴子外篇博諭】

衝飊焚輪原火所以增熾也螢燭值之而反滅甘雨膏澤嘉生所以繁榮也而枯木得之以速朽朱輪華轂俊民之大寶也而負乘竊之而召禍鼎食萬鐘宣力之報也而近才受之以覆餗【抱朴子外篇博諭】

防茅之義圯而負乘之羣興亢龍髙墜泣血漣如【抱朴子外篇名實】

鶉鷃棲翔鳯之條黿鼉遊升龍之川識眞者所爲憤結也【李善注文選陸士衡吳王郎中詩】

皇聖昭天徳丰澤振沈泥惜無雀雉化何用充海涯【文選顏延之和謝靈運詩】

鴞集瓊林鯨躍神淵【廣文選郭景純晉元帝哀防文】

譽失

語曰當君而嘆堯舜之美譬猶人子對厥親而生譽他人之父【晉書禮志下】

殺一人謂之不義必有一死罪矣若以此說往殺十人十重不義必有十死罪矣殺百人百重不義必有百死罪矣當此天下之君子皆知而非之謂之不義今至大爲不義攻國則弗非從而譽之謂之義【墨子非攻上】

今有一人入人園圃竊其桃李眾聞則非之上爲政者得則罰之此何也以虧人自利也至攘人犬豕雞豚者其不義又甚入人園圃竊桃李是何故也以虧人愈多其不仁玆甚罪益厚至入人欄廐取人馬牛者其不仁義又甚攘人犬豕雞豚此何故也以其虧人愈多茍虧人愈多其不仁玆甚罪益厚至殺不辜人也杝其衣裘取戈劍者其不義又甚入人欄廐取人馬牛此何故也以其虧人愈多茍虧人愈多其不仁玆甚矣罪益厚當此天下之君皆知而非之謂之不義今至大爲攻國則弗知非從而譽之謂之義此何謂知義與不義之別乎【墨子非攻上】

巫馬子謂子墨子曰捨今之人而譽先王是譽槁骨也譬若匠人然智槁木也而不智生木【墨子耕柱】

有譽人之力儉者舂至旦不中員呈猶讁之察之乃其母也故小人之譽人反爲損【淮南子說山訓】

九州多山而華岱爲嶽四方多川而江河爲瀆者華岱髙而江河大也長生【人名姓周】州郡髙大者同姓之伯賢捨而譽他族之孟未爲得也【王充論衡超奇篇】

俗好髙古而稱所聞前人之業菜果甘甜後人新造蜜酪辛苦【王充論衡超奇篇】

捨其家而觀他人之室忽其父而稱異人之翁未爲徳也【王充論衡佚文篇】

褒功失丘山之積頌徳遺膏腴之美【王充論衡佚文篇】

是得牛之服重不譽馬速也譽手毀足孰謂之慧矣【王充論衡別通篇】

𨿽相引以名聲是相結以病患【莊子音義外物】

魯有丑者其父出見美者商咄反而告其鄰曰商咄不如吾子也是至美不如至惡愛子不知其丑也【意林呂氏春秋】稱譽其徳髙者淩靑雲廣者逾地圻得無逾其本過其實乎【明集牟子理惑論】

材害

肥豕必烹甘泉必竭直木必伐【汲冡周書周祝解】

木摧於秀蘭燒以薫【晉書宣五王列傳】

象由齒斃膏用明煎【北齊書文苑祖鴻勲傳】

凡國之亡也以其長者也人之自失也以其所長者也故善游者死於梁池善射者死於中野【管子樞言】

夫丰狐文豹棲於山林伏於巖穴靜也夜行晝居戒也𨿽饑渇隱約猶且胥疏於江湖之上而求食焉定也然且不免於罔羅機辟之患是何罪之有哉其皮爲之災也今魯國獨非君之皮耶吾願君刳形去皮灑心去欲而遊於無人之野【莊子山木】

東海有鳥焉名曰意怠其爲鳥也翂翂翐翐而似無能引援而飛廹脇而棲進不敢爲前退不敢爲後食不敢先嘗必取其緒是故其行列不斥而外人卒不得害是以免於患直木先伐甘井先竭子其意者餙知以驚愚修身以明污昭昭乎如掲日月而行故不免也【莊子山木】虎豹之文來田猨狙之便執斄之狗來借【莊子應帝王】執貍之狗成思猨狙之便自山林來【莊子天地】

山木自防也膏火自煎也桂可食故伐之漆可用故割之人皆知有用之用而莫知無用之用也【莊子人間世】宋有荊氏者宜楸柏桑其拱把而上者求狙猴之者斬之三圍四圍求髙名之麗者斬之七圍八圍貴人富商之家求禪傍者斬之故未終其天年而中道之夭於斧斤此材之患也【莊子人間世】

今有五錐此其銛銛者必先挫有五刀此其錯錯者必先靡是以甘井近竭招木近伐靈近灼神蛇近暴是故比干之殪其抗也孟賁之殺其勇也西施之沈其美也吳起之裂其事也故彼人者寡不使其所長故曰太盛難守也【墨子親士】

不仁而有气力果敢則狂而操利劍不智而辯慧懷給則棄驥而不式𨿽有材能其施之不當處之不宜適足以輔僞餙非伎藝之眾不如其寡也故有野心者不可借便勢有愚質者不可與利器【淮南子主術訓】

虎豹之文來射猨狖之防來乍【淮南子說林訓】

蘭芝以芳未嘗見霜皷造辟兵壽盡五月之望【淮南子說林訓】桓公九合諸矦一匡天下管仲之力管仲有力桓公能舉之可謂壯彊矣吳不能用子胥楚不能用屈原二子力重兩主不能舉也舉物不勝委地而去可也時或恚怒斧斵破敗此則子胥屈原所取害也【王充論衡效力篇】小石附於山山力能得持之在沙丘之間小石輕防亦能自安至於大石沙土不履山不能持處危峭之際則必崩墜於坑谷之間矣大智之重遭小才之將無左右沙土之助𨿽在顯位將不能持則有大石崩墜之難也【王充論衡效力篇】

灃水之鮮形如浮肺體兼三才以貨賈害厥用旣多何以自衛【山海經東山經圖讚】

蚌則舎珠獸胡不可狪狪如豚被褐懷禍患難無由招之自我【山海經東山經圖讚】

兕推壯獸似牛靑黒力無不傾自焚以革皮充武備角助文徳【山海經南山經圖讚】

利丰者害後質美者召災是以南禽殲於藻羽穴豹死於文皮鱣鯉積而淵涸麋鹿聚而繁林焚金玉崇而防盜至名位髙而憂責集【抱朴子外篇博諭】

林繁則匠入矣珠美則蚌裂矣石含金者焚鑠艸任藥者剪掘刃利則先缺弦哀則速絕用以適已眞人之寶也才合世求有伎之災也【抱朴子外篇廣譬】

不在可用之數曰散木可用之木爲文木物莫不若是者物皆以用自傷也【郭子注莊人間世】

患害生於役知以奔競木伐井竭才之害也【郭子注莊山木】山抱玉則鑿之江懷珠則竭之豹佩文則剝之人含智則嫉之智能知人不能自知神能衛物不能自衛故神以智見灼靈蛇以神見曝孰知不智爲智不神爲神乎【劉子言苑】

執畱之狗謂有能故被畱系成愁思也【莊子音義天地】

珍寶之美羅布見煥焉如昆崘之所生者【李善注文選西京賦】井上四交之幹常爲汲者所契傷也【李善注文選枚叔上書諌吳王】蒼鷹鷙而受緤鸚鵡惠而入籠【文選鷦鷯賦】

雕鶡介其觜距鵠鷺軼於雲際鵾雞竄於幽險孔翠生乎遐裔彼晨鳧與歸鴈又矯翼而矰逝咸美羽而丰肌故無罪而皆斃徒銜蘆以避繳終爲戮於此世【文選鷦鷯賦】夫形瑰者徴咎體壯者爲犧𨿽明文而龍藻兮終俛而受羇【廣文選陸士龍逸民賦】

薫以芳而致燒兮膏含肥而見焫翠羽防而殃身兮蚌含珠而擘裂【廣文選揚子云太賦】

金𨿽重而見鑄桂徒芳而被折【廣文選江文通傷友人賦】

薰以芬香而自燒兔亦取斃於毫翰【藝文類聚人部言志賦】狡兔得而獵犬死髙鳥得而彊弩藏【藝文類聚軍器部弩】

犀之爲狀形兼牛豕力無不傾吻無不靡以賄嬰災因乎角椅【藝文類聚獸部犀】

夫翠飾羽而體分象美牙而自喪蚌懷珠而致剖蘭含香而遭焚膏以明而遂煎桂以蠧而成疾【太平禦覽木部桂】麝懷香以賈害狙伐巧而招射【埤雅品物門麝】

墨子曰靈近灼神蛇近暴【埤雅品物門螣蛇】

猶如蠶防出絲纒繞卽自滅身【大寶積經一百九】

亦如蠶作繭吐絲還自纒【佛說身觀經當九】

諭林卷五十八

欽定四庫全書

諭林卷五十九

明徐元太撰人事門【五十七】

善禍

黃鳥哀三良也國人刺穆公以人從死而作是詩也【毛詩黃鳥】

賢人君子𨿽隱其身而徳甚明著不能免禍害猶如魚捕於水亦甚著見被人采捕【禮記正義中庸】

曽子孝於其親而沈乎水介生忠於其主而焚於火何則仁也不必可依信也不必可恃【宋書文九王建平傳】

楊朱曰伯夷非亡欲矜淸之郵以放餓死展季非亡情矜貞之郵以放寡宗淸貞之誤善若此【列子楊朱】

比干剖心子胥抉眼忠之禍也直躬證父尾生溺死信之患也鮑子立幹勝子不自理亷之害也孔子不見母匡子不見父義之失也【莊子盜妬】

若以守法不朋黨治官而求安是猶以足搔頂也愈不幾也【韓非子和氏】

日月欲明而浮雲蓋之蘭芝欲修而秋風敗之【淮南子說林訓】九鴈列陣雌獨不羣爲罾所牽死於庖人【焦氏易林復之丰】言竭盡忠信以事君若人身肬贅之病與眾別異以得罪謫也【王逸注楚辭九章】

以茂美之樹興於仁賢早遇霜露懷徳君子忠而被害也【王逸注楚辭九辧】

言蓼虫處辛烈食苦惡不能知徙於葵菜食甘美終以困苦而臒痩以諭己修潔白不能變志易行以求祿位亦將終身貧賤而困窮也【王逸注楚辭七諌】

以玷污言之淸受塵而白取垢以毀謗言之貞良見妬髙奇見噪以遇罪言之忠言招患髙行招恥以不純言之玉有瑕而珠有毀【王充論衡累害篇】

亦有深逃而陸遭濤波幽遁而水被焚燒若龔勝之絕粒以殞命李業煎蹙以吞酖由乎迹之有朕景之不滅也【抱朴子外篇知止】

士有一定之論女有不易之行信而見疑貞而爲戮是以壯夫義士伏死而不顧者此也【文選江淹上書】

夫江湖所以濟舟亦所以覆舟仁義所以全身亦所以亡身【文選袁宏名臣序贊】

英蘃夏落毒卉冬敷如彼玉韞櫝毀諸【文選劉越石答盧諶詩】獨正者危至方則閡【文選顏延之陶徴士誄】

違眾速尢迕風先蹷【文選顏延之陶徴士誄】

捲薜芷與若蕙兮臨湘淵而投之棍申椒與菌桂兮赴江湖而漚之【楚辭返離騷】

芝在室而先枯蘭生庭而早刈【藝文類聚人部哀傷賦】

齊王疾使人之宋迎文摯文摯至視王疾謂太子曰非怒則王疾不可治怒王則文摯死太子曰茍已王疾臣與母以死爭之願先生勿患也文摯曰諾與太子期而將往不當者三齊王固已怒矣文摯至不解履登牀履王衣問疾王怒不與言摯因出固辭以重怒王王吐而起遂乃疾已王不悅果以鼎生烹摯太子與母合爭之不得夫忠於平世易忠於濁世難也【太平禦覽方術部醫】

見棄

鴛鴦在梁戢其左翼之子無良二三其徳【詩小雅白華】習習谷風維風及雨將恐將懼維予與女將安將樂女轉棄予○習習谷風維風及頹將恐將懼寘予於懷將安將樂棄予如遺【詩小雅谷風】

我有防蓄【勃六反】亦以禦冬宴爾新婚以我禦窮【詩國風谷風】谷風之良婦見棄於夫而作【詩說】

采葛賢者被讒見黜於野周人閔之而作【詩說王】

晨風秦君遇賢始勤終怠賢人譏之【詩說秦】

白華幽王寵褒防廢姜後後歸申而作【詩說小正傳】

柏木所以宜爲舟也亦泛泛其流不以濟度也【毛詩柏舟注】舟載渡物者今不用而與眾物泛泛然俱流水中仁人之不見用而與羣小人並列亦猶是也【鄭氏箋詩柏舟】

言泛然而流者是彼柏木之舟此柏木之舟宜用濟渡今而不用亦泛泛然其與眾物俱流水中而已以興在列位者是彼仁徳之人此仁徳之人宜用輔佐今乃不用亦與眾小人並列於朝而已【毛詩正義柏舟】

蓷艸宜生髙陸之地今乃生於谷中爲谷水浸之故漧燥而將死以諭婦人宜居平安之世今乃居於凶年爲其夫薄之故情疎而將絕【毛詩正義中谷有蓷】

如荼飛揚無所常定此女被棄心亦無定如荼然【毛詩正義出其東門】

云之從風東西無定此女被棄心亦無定如雲然【毛詩正義出其東門】

得新菜而棄防蓄猶得新昏而棄已【毛詩正義谷風】

我有美菜蓄之亦以禦冬月乏無之時猶君子安樂汝之新昏本亦但以我禦窮苦之時而已然窮苦取我至於富貴而見棄似冬月蓄菜至於春夏則見遺也【毛詩正義谷風】

凡加冠之禮先用緇布之冠斂括垂髦三加之後去緇布之冠不復更用今王自比豈得將王室如緇布冠加髦之後不湏復用因以敝之【春秋正義昭公九年】

衿芰茄【荷】之綠衣兮被夫容之朱裳芳酷烈而莫聞兮不如襞而幽之離房【前漢書楊雄傳】

匿景藏采不揚華藻實羽翮之美用非徒腹背之毛也而沈淪艸莽好爵莫及廊廟之寶棄於溝渠【後漢書循吏列傳】韓盧抑而不縱兮騏驥絆而不試【後漢書馮衍傳】

莫使騏驥更爲凡馬荊山反成瓦石【魏志管輅傳注】

昔召伯所憇愛流甘棠宣子所遊封殖其樹夫思其人尙及其樹況生存所辟之士便當隨例放棄者乎【晉書羊祜傳】

但云咸斯奏自輟巴渝杞梓方雕豈盻樗【陳書蔡景歷傳】𨿽失析陽如棄雞肋【魏書辛雄從兄纂】

甚芻狗之棄路若章甫之遊越【隋書禮儀一志】

駿馬以抑死直士以正窮賢者擯於朝美女擯於宮【淮南子說林訓】

海不受流胔太山不上小人旁光不生爼駠駮不入性【淮南子說林訓】

今夫毛嬙西施天下之美人若使之銜腐防蒙蝟皮衣豹裘帶死蛇則布衣韋帶之人過者莫不左右睥晲而掩鼻常試使之施芳澤正娥眉設笄珥衣阿錫曵齊紈粉白黛黒佩玉環揄步雜芝若籠蒙目視治由笑目流眺口曽撓奇牙出防揺則𨿽王公大人有嚴志頡頏之行者無不憚悇癢心而悅其色矣今以中人之才蒙愚惑之智被污辱之行無本業所修方術所務焉得無有睥面掩鼻之容哉【淮南子修務訓】

蝠螺生子深目黒丑𨿽飾相就眾人莫取【焦氏易林需之恆】酒酸魚敗眾莫貪嗜【焦氏易林訟之丰】

破筐敝筥棄捐於道【焦氏易林否之萃】

身多禿癩誰肯媚者【焦氏易林隨之丰】

刺刖髠劓人所賤棄【焦氏易林睽之賁】

言重積辛夷露而暴之使死林薄之中猶言取賢明君子棄之山野使之顚墜也【王逸注楚辭九章】

言我馬彊壯行於由臯無所驅馳我車堅牢舎旅方林無所載任也以言已才徳方壯誠可任用棄於艸野亦無所施也【王逸注楚辭九章】

言浩浩廣大乎沅湘之水分汨而流將歸乎海傷已放棄獨無所歸也【王逸注楚辭九章】

言已放棄若浮雲之气東西無所據依【王逸注楚辭九章】見蜇之夜行自傷放棄與昆虫爲雙也【王逸注楚辭九辧】鈕樞所以校玉斗玉斗旣喪將失其鈕樞言放賢者逐去之也【王逸注楚辭九思】

此所謂以分寸之瑕棄盈尺之夜光以蟻鼻之缺損無價之淳鈞非荊和之逺識風胡之賞眞也斯朱公所以郁悒薛燭所以永嘆矣【抱朴子內篇論仙】

聞此言也𨿽風之過耳電之經目不足諭也【抱朴子內篇極言】猶奏和音於聾俗之地鬻章甫於被髮之域【抱朴子外篇任命】夫器非瓊瑤楚和不泣質非潛虯風雲不集【抱朴子外篇應嘲】郢人美下裏之滛鼃而薄六莖之和音庸夫好悅耳之華譽而惡利行之良規故宋玉含其延靈之精聲智士招其獨見之遠謀【抱朴子外篇博諭】

士有大趣不修容儀不惜小儉而謂之棄人是見朱橘一子蠧因剪樹而棄之覩縟錦一寸防乃全疋而燔之【劉子命相】

言已朝餐而忘我餓猶居貴而遺我賤【李善注文選郭泰機答傅鹹詩】心不同兮媒勞恩不甚兮輕絕【文選屈原湘君歌】

出門無通路枳棘塞中塗計防棄不收塊若枯池魚【文選左思詠史詩】

鳬鵠遠成美薪芻前見陵【文選鮑昭白頭吟】

天寒知運速況復鴈南飛衣工秉刀尺棄我忽如遺【文選郭泰機答傅咸詩】

苕苕椅桐樹寄生於南嶽上淩靑雲霓下臨千仞谷處身孤且危於何托余足昔也植朝陽傾枝俟鸞鷟今者絕世用倥傯見廹束班匠不我顧牙曠不我錄焉得成琴瑟何由揚妙曲【文選司馬彪贈山濤詩】

黍稷委疇隴農夫安所獲【文選曹植贈丁儀詩】

籩豆所以食也而君捐之席蓐所以臥也而君棄之手足胼胝面目犂黑有勞功者也而君後之【文選鮑明逺東武吟注】素門凡流輪翮無取【文選任彥升讓吏部表】

不寤滄溟未運波臣自蕩渤澥方春旅翮先謝【文選謝朓辭隋王牋】

田彼南山蕪穢不治種一頃豆落而爲萁【文選楊惲報孫防宗書】世並舉而好朋兮壹斗斛而相量眾比周以肩廹兮賢者逺而隠藏爲鳯皇作鶉籠兮𨿽翕翅其不容【補文選莊忌哀時命】

君無度而弗察兮使芳艸爲藪幽【楚辭九章惜往日】

抱昭華兮寶璋欲銜鬻兮莫取【楚辭王逸怨上】

猶如毒樹𨿽生華實無人受用【本緣經月光王品】

譬如苦瓜𨿽形似甘種而不可食【大智度論卷十三】

譬如吐食不可更噉【大智度論卷十三】

有似嚼飯與人非徒失味乃令嘔噦也【髙僧傳二鳩摩羅什】

無益

枯楊生華何可久也【易大過】

何異無虞以從禽乎𨿽見其禽而無其虞徒入於林中其可獲乎【王弼注易屯】

無田【音佃】甫田維莠【音酉】驕驕【葉音髙】無思逺人勞心忉忉【音刀○詩國風甫田】

發言盈庭誰敢執其咎如匪行邁謀是用不得於道【詩小雅小旻】

折栁以爲藩園無益於禁矣【毛詩東方未明注】

甫田大夫刺襄公也無禮義而求大功不修徳而求諸侯志大心勞所以求者非其道也【毛詩甫田】

薈蔚之小云朝升於南山不能爲大雨以諭小人𨿽見任於君終不能成其徳教【鄭氏箋詩人】

王失禮於外而下國聞知而化之王弗能治如鳴皷鐘於宮中而欲外人不聞亦不可止【鄭氏箋詩白華】

諸言尋盟者皆以前盟已寒更溫之使熱若可重溫使熱亦可歇之使寒【春秋正義哀公十二年】

越在腹心今得志於齊猶石田無所用【史記吳世家】

今徒取富人子上又無智略如木偶人衣之綺繡耳【史記田叔傳】

非其地樹之不生非其意教之不成【史記日者傳】

僕之思歸如痿人不忘起盲者不忘視埶不可耳【前漢書韓王信傳】

譬畫者畫於無形者放於無聲殆不可乎【前漢書揚雄傳下】𨿽馳辧如濤波摛藻如春華猶無益於殿最【前漢書敍傳上】夫居前不能令人輊居後不能令人軒與人怨不能爲人患臣所恥也【後漢書馬援列傳】

夫雞肋食之則無所得棄之則如可惜公歸計決矣【後漢書楊震傳】

亦譬以蒿箭射蒿中耳【魏志明帝紀注】

今子以旦夕之命待不可望之救猶牛蹄中魚冀賴江漢其不可恃亦明矣【吳志呂蒙傳】

可謂盲者欲視白黑聾者欲聽淸濁苦而無功也【魏志管輅傳注】

此猶烈火已焚待江漢之水溺於洪流望越人之助其何及哉【晉書張軌傳】

頗聞劉景升有千斤大牛噉芻豆十倍於常牛負重致逺曽不若一羸防魏武入荊州以享軍士【晉書桓溫傳】溺者不問墜迷者不問路溺而後問墜迷而後問路譬之猶臨難而遽鑄兵噎而遽掘井𨿽逺亦無及也【晏子春秋雜上】

儵防者浮陽之魚也防於沙而思水則無逮矣掛於患而欲謹則無益矣【荀子榮辱】

齊有居士田仲者宋人屈谷見之曰谷聞先生之義不恃仰人而食今谷有樹瓠之道堅如石厚而無竅獻之仲曰夫瓠所貴者謂其可以盛也今厚而無竅則不可剖以盛物而任重如堅石則不可以剖而以斟吾無以瓠爲也曰然谷將以欲棄之今田仲不恃仰人而食亦無益人之國亦堅瓠之類也【韓非子外儲說左上】

夫待越人之善海遊者以救中國之溺人越人善游矣而溺者不濟矣夫待古之王良以馭今之馬亦猶越人救溺之說也不可亦明矣【韓非子難勢】

且今已乏矣而方湏租入是猶古人欲決江河以救牛蹄之魚之類也【孔叢子連叢子】

今以一人之身憂世之不治而泣涕不禁是憂河水之濁而以泣淸之也其爲無益莫大焉【孔叢子抗志】

比干死紂而不能正其行子胥死吳而不能存其國二子者彊諫而死適足明主之暴耳未始有益如秋毫之端也【說苑雜言】

鉛刀攻玉堅不可得【焦氏易林坤之豫】

探懷得蚤所願失道【焦氏易林坤之漸】

一指食肉口無所得染其鼎鼐舌饞於腹【焦氏易林需之解】耕石山顚費種家貧無虛作苖髮不生【焦氏易林比之觧】蹇驢不材駿驥失時筋勞力盡疲於沙丘【焦氏易林履之巽】庖火爲災電火爲蕃【焦氏易林泰之噬嗑】

澤狗水鳬難畜少雛【焦氏易林泰之巽】

疾貧望幸使伯行販開牢擇羊多得大防【焦氏易林否之坎】一夫兩心技刺不深所爲無功求事不成【焦氏易林豫之臨】羊頭兔足少肉不飽漏囊敗粟利無所得【焦氏易林剝之恆】枯樹不花空淵無魚【焦氏易林咸之噬嗑】

耕石不生棄禮無名縫衣失鍼襦袴不成【焦氏易林咸之益】南山髙岡回隤難登道路遼逺行者無功【焦氏易林遁之睽】張伯買鹿從者失羊【焦氏易林大壯之訟】

一口三舌相妨無益羣羊百防不爲威彊【焦氏易林蹇之未濟】入水求玉不見和璞【焦氏易林觧之否】

刲羊不當女執空筐【焦氏易林歸妹之聧】

穿匏挹水搆銕燃火勞痩力竭饑渇爲禍【焦氏易林未濟之漸】爲國不廸其法而望其效譬諸算乎【揚子先知】

次八蚤虱之【卽疏字】厲測曰蚤虱之不足賴也【扶疏之義○太經第一】

次五蜘蛛之務不如蠶之緰【頭】測曰蜘蛛之務無益人也【太經第一務】

次七交於鳥防費其資黍測曰交於鳥防徒費也【太經第二交】

次六多田不婁【力住切】費我膎【戶皆切】功測曰多田不婁費力忘功也【太經第四逃】

次六俾蛛罔罔遇螽利𨿽大不得從【太經第四過】

次三積石不食費其勞力測曰積石不食無可獲也【太經第五積】

次七枯垣生莠皬【乎殻切】頭內其稚婦【太經第五內】

上九其勤其勤抱車入淵負舟上山測曰其勤其勤勞不得也【太經第六勤】

今有采不死之藥者五遊方嶽十渉溟洲窮合靈之壑掘產秀之巖被羽服而履赤舄談眞訣而煉丹砂或呼吸而潄精或偃仰而飱霞自以爲安期羨門之倫松子王喬之屬天子不能爵諸侯不能祿寢迹於艸野寄傲於流俗與浮圗並軌老子同谷趍而事之者若攀軒轅之逸駕徼彭耼之遐福也其名孰美焉然周穆馳而犬戎叛秦始遊而二世亡此二主者寧無利於民而憂身之不壽於羲黃寧無利於子孫而恥國之不延於陶唐卒有替羲黃之憂後陶唐之恥意者力之不逮乎或虛詞詭術無徵於世無裨於身國乎何嗜之而不疲也【天祿閣外史四難】

言婚姻所好心意不同則媒人疲勞而無功也屈原自諭行與君異終不可合亦疲勞而已也【王逸注楚辭九歌】言張彊弩之機以蓬蒿之箭以射犀革之盾必摧折而無所能入也言使愚巧任政必致荒亂無所能成也【王逸注楚辭七諫】

言取澤防惡艸盛於革囊滿而藏之無益於用防言養育小人置之髙堂亦無益於政治也【王逸注楚辭九嘆】

親在獄中罪疑未定孝子馳走以救其難如罪定法立終無門戶𨿽曽子子騫坐泣而已何則計動無益空爲煩也【王充論衡薄葬篇】

縱令勤求少有所獲則顧影尸居與木石爲鄰所謂不病而自炙無憂而自黙無喪而疏食無罪而自幽追虛徼幸功不答勞【嵇中散集向子期難養生論】

夫指旣斬而連之不可續也血旣灑而吞之無所益也豈況服彼異類之松栢以延短促之年命甚不然也【抱朴子內篇對俗】

夫苦心約已以行無益之事鏤冰雕朽終無必成之功【抱朴子內篇論仙】

夫搜尋仞之壠求乾天之木漉牛迹之中索吞舟之鱗用日𨿽久安能得乎【抱朴子內篇勤求】

疾之者齊聲而側目愛之者寡弱而無益亦猶撮壤不能塡決河升水不能殄原火【抱朴子外篇名實】

所謂盜跖分財取少爲讓陸處之魚相喣以沫也【抱朴子外篇詰鮑】

迅逝者不能脫逐身之景樂成者不能免理致之敗【抱朴子外篇任命】

若掲仁義以趨道徳之鄕其猶擊鼓而求逃者無由得也【郭子注莊天運】

譬若畫形於無象造響於無聲未之思乎何所規之不通也【文選曹植七啟】

排障風探沙擁河無益於事徒自獘耳【意林潛夫論】畫水鏤冰與時消釋【意林新論】

駕蹇驢而無防兮又何路之能極以直鍼而爲釣兮又何魚之能得【楚辭東方朔哀命】

費子陽謂子思曰吾念周室將滅涕泣不可禁也子思曰然今以一人之身憂世之不治而涕泣不禁是憂河水濁而以泣淸之也【藝文類聚人部泣】

事等泣河無救三川之竭有類憂天豈支四極之壊【藝文類聚職官部司徒表】

邯鄲已危徒思馬服燕城去矣空用荊軻是以竹杖扶危不能正武擔之石蘆灰縮水不能救宣房之河【文苑英華庾信連珠】

今一人耕而百人食之此螟蚵蠋亦大矣𨿽有詩書猶無益於治【太平禦覽產資部耕】

如窮人貪諸衣服𨿽復冀望而不能得老亦如是𨿽有貪心欲求富樂而不能得【元陽妙經卷一】

鍼石道也精神不進志意不治故病不可愈今精壊神去榮衛不可復收何者嗜欲無窮而憂患不止精气防壊榮枯衛除故神去之而病不愈也【黃帝素問內經湯液醪醴論】如愚人披空尋迹終不可得【玉淸經法印品】

如彼幻師得化美𨿽似有益而實無益【波羅蜜多經五百八十一】譬如有人爲欲顯示太虛空故𨿽有所說而太虛空不可顯示【波羅蜜多經五百九十六】

如朽腐捨常務修治如老弱乘難可驅筞【大寶積經卷九十六】譬如死人著金纓絡【大寶積經卷一百一十二】

譬如有人其身臭穢𨿽以種種上妙香塗而竟不能令身香潔【大集地藏十輪經卷六】

猶如有人從樹上墮𨿽以手足捫摸枝葉而無所得【中阿含經卷十九】

如有人從山上墮𨿽以手足捫摸於空而無所得【中阿含經卷十九】猶如有人以渇入池而反渇還【中阿含經卷三十二】

如有狗饑餓羸乏至屠牛處彼屠牛師淨剔除肉擲骨與狗狗得骨已處處咬嚙破唇缺齒或傷咽喉然狗不得以此除饑【中阿含經卷五十五】

如樹無華果無所饒益如枯渠無水無所潤及【大智度論卷三十七】猶如朽塔難可杇色【長阿含經卷十二】

譬如老牛不能挽車亦復不能耕犂無益於主【佛說七女經尺六】

譬如石田𨿽植好種勤加營終無果實【大集地藏十輪經卷六】譬如愚者取於炭勤力摩治欲令白炭盡力疲白莫成無智妄貪亦如是【大乘經中】

愚人無智便空食鹽食已口爽反爲其患譬彼外道聞節飲食可以得道卽便斷食或經七日或十五日徒自困餓無益於道【百諭經卷上】

譬如二人至陶師所觀其蹹輪而作瓦瓶防無厭足一人捨去往至大防極得美饍又獲珍寶一人觀瓶而作是言待我防訖如是漸冉乃至日沒觀瓶不已失於衣食【百諭經卷下】

譬如老鵠守此空池永無所獲【法句譬諭經三老耄品】

譬如枯樹𨿽加漑灌不生華葉及其果實【三昧法門經卷上】欲無所得如狗齩枯骨【三昧法門經卷下】

如惡誣防人淸白猶不污愚殃反自及如塵逆風坌【法句經惡行品第十七】

譬如人欲守防虛空虛空雨不能壊風日不能幹刀仗等不能傷若有人欲守防虛空者徒自疲苦於空無益【大智度論卷六十四】

譬如一人欲有所到一者住不行二者失道二俱不到【大智度論卷八十九】

如人恥白髮並剃其黑者剃之未久間白髮尋還生【大莊嚴經論卷六偈】

如被燒種子𨿽置地中水澆日暖終不能生【菩提資糧論卷四】事等破瓶義同燋種亦如多羅旣斷寧可重生防石已離終無還合【法苑珠林卷二十三】

昔有一人說王過罪而作是言王甚暴虐治政無理王聞是語旣大瞠恚竟不究悉信傍佞人捉此賢臣仰使剝脊取百兩肉有人證明此無是語王心便悔索千兩肉用爲補脊夜中呻喚甚大苦惱王聞其聲問言何以苦惱取汝百兩十陪與汝意不足耶何故苦惱傍人答言大王如截子頭𨿽得千頭不免子死𨿽十陪得肉不免苦痛【法苑珠林卷四十四】

諭林卷五十九﹤子部﹐類書類﹐諭林﹥

欽定四庫全書

諭林卷六十

明徐元太撰人事門【五十八】

愚人

衛之諸臣顏色褎然如見塞耳無聞知也人之耳聾恆多笑而已【鄭氏箋詩旄丘】

周子有兄而無慧不能辧菽麥【左傳成公十八年】

痛哉言乎人頭畜鳴【史記秦始皇紀】

此禽鹿視肉人靣而能疆行者耳【史記李斯列傳】

劉表道不相越而欲臥收天運擬蹤三分其猶木禺之於人也【後漢書劉表傳論】

此畏水投舟避坎蹈井愚夫之不若何取於政哉【晉書刑法志】

人有畏影惡迹而去之走者舉足愈數而迹愈多走愈疾而影不離身自以爲尙遲疾走不休絕力而死不知處陰以休影處靜以息迹愚亦甚矣【莊子漁父】

今是人之口腹安知禮義安知辭讓安知亷恥隅積亦呥呥而噍鄕鄕而飽己矣人無師無法則其心正其口腹也【荀子榮辱】

夫是之謂上愚曽不如好相雞狗之可以爲名也【荀子儒效】夏首之南有人焉曰防蜀梁其爲人也愚而善畏明月而宵行俯見其影以爲伏鬼也仰視其發以爲立魅也背而走比至其家者失气而死豈不哀哉故傷於濕而擊鼓鼓痺則必有獘鼓喪豚之費矣而未有兪疾之福也故𨿽不在夏首之南則無以異矣【荀子觧蔽】

解門以爲薪塞井以爲臼人之從事或時相似【淮南子說林訓】以篙測江篙終而以水爲測惑矣【淮南子說林訓】

魯哀公問孔子曰予聞忘之甚者徙而忘其妻有諸乎孔子對曰此非忘之甚者也忘之甚者忘其身【說敬愼】有鄙心者不可授便勢有愚質者不可予利器【說苑談叢】牛耳聾瞶不曉聲味委以鼎爼治亂潰潰【焦氏易林小過之隨】含血走禽不曉五音匏巴鼓瑟不悅於心【焦氏易林小過之兌】擿埴索塗防行而已矣【子修身】

畏舟之危自投於水憂難於處樂其亟決【風俗通過譽】昔有越人行舟而遇低梁望之乃石梁也溢於潮梁不沒者三尺舟不得進越人鑿其梁力竭而斃頃之潮涸後有渉梁者又待潮而不進有漁者曰子何不逾梁而待潮乎若不逾梁而待是使越人笑於梁烏得爲善用其舟乎今王用臣之言而復爲越人鑿梁之計謂其賢於鴟夷而忽漁者之論也臣竊惑焉【天祿閣外史論學】

物有異類形有同色白石如玉愚者寶之魚目似珠愚者取之狐貉似犬愚者蓄之骷髏似愚者食之【武侯十六防察疑】

以已至之瑞效方來之應猶守株待兔之蹊藏身破置之路也【王充論衡宣漢篇】

不學者𨿽存謂之行尸走肉耳【王子年拾遺記後漢】

假令有人恥迅走而待野火之燒羞逃風而致沈溺於重淵者世必呼之爲不曉事也【抱朴子內篇勤求】

此何異乎在紗幌之外不能察軒房之內而肆其倨慢謂人之不見己此亦如竊鐘棖物鏗然有聲惡他人聞之因自掩其耳者之類也【抱朴子內篇勤求】

設令抱危篤之疾湏良藥之救而不肯卽服湏知神農岐伯所以用此艸治此病本意之所由則未免於愚也【抱朴子內篇對俗】

過而不攺斯誠委夷路而陷叢棘捨嘉防而咽鉤吻者也【抱朴子外篇疾謬】

愚者夢中自以爲寤故竊竊然以所好爲君上所惡爲牧圉欣然信一家之偏見可謂固陋矣【郭子注莊齊物論】盲人以杖擿地而求道𨿽用白日無異夜行夜行之義面墻之論也【楊子法言注吾子篇】

宋之愚人得燕石於梧屋之側藏之以爲大寶周客聞而觀焉主人齋七日端冕服以發寶華匱十重巾十襲客見俯而掩口盧胡而笑曰此特燕石也其與瓦甓不殊主人大怒曰商賈之言醫匠之心藏之愈固守之彌謹【文選應璩百一詩注】

穿窬之徒不避腰領奔北之士不憚斧鉞【意林正部】

妄進者若卵投石逃誅者若走赴深【意林物理論】

北山愚公者年且九十面山而居懲北山之寒出入之迂也遂率子孫荷擔扣石墾壤箕畚運於北海之尾河曲智叟笑而止之愚公長息曰𨿽我之死有子在焉子又生孫孫又生子子又生孫孫孫子子無窮匱也而山不加增何苦不平河曲智叟無以應之【太平禦覽宗親部孫】希見食筍歸煮竹根【太平禦覽竹部竹上】

房麗者趙之賢人立東門之外有行商車轄亡麗告之悟復更告商人怒曰吾轄自亡何湏汝告惠加於己而反怒之吾欲比之艸木艸木有心矣【太平禦覽車部敍車下】鄭人有逃暑於孤林之下者日流影移而徙袵以從陰及至暮反席於樹下及月流影移復徙袵以從陰而患露之濡於身其陰逾去而其身逾濕是巧於用晝而拙於用夕奚不處曜而辭陰反林自露此亦愚之至也【太平禦覽人事部眞愚】

盤石千里不爲有地愚人千億不爲有民【太平禦覽人事部眞愚】譬如愚人生便無目𨿽有光明終不覩見【海空智藏經普說品】如生育人不識乳色便問他言乳色何似他人答言乳色白如貝盲人復問是乳色者如貝聲邪答言不也復問貝爲何似邪答言如稻米味盲人復問乳色柔軟如稻米味邪稻米味者復何所似答曰如雪盲人復言彼米味者冷如雪邪雪復何似答言猶如白鶴是生盲人𨿽聞如是譬諭終不能得識乳眞色【元陽妙經卷二】

譬如愚人畏於天地而欲走避所至之處不離天地【大乘妙林經】

譬如有人欲觀香象身量大小形顯勝劣得而不觀反尋其迹【波羅蜜多經卷五百四十六】

貧窮下劣諸有情類豈貪輪王所有輪寶象寶馬寶珠寶女寶主藏臣寶主兵將寶及余種種上妙衣服末尼眞珠金銀珊瑚大琉璃等多價財寶彼貧窮人設遇獲得自懷慙恥不能受用設復轉賣不知價直所索至防隨酬便與或由於寶無鑑別故心便猒賤而棄捨之當知彼貧窮者非惟不了寶之價直亦復不知寶之名字【波羅蜜多經卷五百九十四】

譬若男子大饑得百味之食不肯食之便食六十味之食【道行波羅蜜經卷四】

譬若男子得象觀其腳是男子爲黠不【道行波羅蜜經卷四】譬如愚夫於四月中服蘇患渇尋詣他所求水而飲他人謂曰汝已服蘇勿復飲水而致命終是時愚夫瞠蔽心故毀呰罵詈不順他言飲水而死【大寶積經卷二】

無智隨順諸煩惱如人癡負怨家行【大寶積經卷六十八】

譬如盲人至大寶洲若行若住若坐若臥不能得見一切眾寶以不見故不能采取【大方廣佛華嚴經卷六十】

譬如人臥出於夢中見所有金銀珍寶父母兄弟妻子親屬知識相與娯樂喜樂無量其覺已爲人說之後自淚出念夢中所見【般舟三昧經卷上】

猶如白羊頑騃佷獘【大集賢防經卷三】

有牧牛者愚癡無慧夏末秋初不善觀察恆水此岸亦不善觀察恆水彼岸而驅羣牛峻岸而下峻岸而上中間洄澓多起患難【雜阿含經卷四十七】

如拙取水淈泉揚泥【法句經篤信品】

命盡怙親如盲守燈【法句經道行品】

昔有一人多牧羣牛捨己羣牛數他羣牛以爲己用己所有牛或遇惡獸或牛艸野日有損耗不自覺知便爲眾人所見嗤笑世之愚惑莫甚於鄕認他羣牛以爲己有【出曜經四無放逸品】

昔有一人貧窮困乏多負人債無以可償卽便逃避至空曠處值篋滿中珍寶有一明鏡著珍寶上以蓋覆之貧人見己心大歡喜卽便發之見鏡中人便生驚怖乂手語言我謂空篋都無所有不知有君在此篋中莫見瞠也【百諭經卷上】

譬如估客遊行商賈防於路中而駝卒死駝上所載多有珍寶細軟上防種種雜物駝旣死已卽剝其皮商主捨行坐二子弟而語之言好看駝皮莫使濕爛其後天雨二人頑癡盡以好防覆此皮上防盡濕爛皮防之價理自懸殊以愚癡故以防覆皮【百諭經卷上】

譬如有人因其饑故食七枚煎餅食六枚半已便得飽滿其人恚悔以手自打而作是言我今飽足由此半餅然前六餅唐自捐棄設如半餅能充足者應先食之【百諭經卷上】

昔有愚人生食胡麻子以爲不美熬而食之爲美便生念言不如熬而種之後得美者便熬而種之永無生理【百諭經卷上】

昔有一人爲王所鞭旣被鞭己以馬屎傅之欲令速差有愚人見之心生歡喜便作是言我快得是治瘡方法卽便歸家語其兒言汝鞭我背我得好法今欲試之兒爲鞭背以馬屎傅之以爲善巧【百諭經卷上】

有人癡無智慧極渇湏水見熱時謂爲是水卽便逐走至新頭河旣至河所對視不飲傍人語言汝患渇逐水今至水所何故不飲愚人答言若可飲盡我當飲之此水極多俱不可盡是故不飲【百諭經卷上】

昔有人乘船度海失一銀盂墮於水中卽便思念我今畫水作記捨之而去後當取之行經二月到師子諸國見一河水便入其中覓本失盂諸人問言欲何所作答言我先失盂今欲覓取問言於何處失答曰初入海失又復問言失經幾時言失來二月問言失來二月云何此覓答言我失盂時畫水作記本所畫水與此無異是故覓之亦如外道不修正行相似善中橫計苦因以求觧脫猶如愚人失盂於彼而於此覓【百諭經卷上】

譬如裸人自言我著天衣【大智度論卷六十七】

如狗患頭瘡蛆虫所唼食良醫用油治旣不識他恩反更向醫吠佛以禪定油熱以智威徳除我結使虫我爲無明盲不知爲益己【大莊嚴經論卷十偈】

譬如盲子采珠懷赤菽而反以爲獲寶聾賔聽樂聞驢鳴而悅用爲知音【明集駮夷夏論】

有似行乎層雲之下而不信日月者也【明集明佛論】

守膏盲而不悟進良藥而不禦而受禍臨死之日更多咎聖人深恨良醫非徒東走其勢投穽矣【明集正證論】習近五塵流轉三界黏外道之黐貫天魔之杖於是永淪苦海長墜崄獄【法苑珠林卷八十四】

著指求月守株求兔尙疑駞馬寧分菽麥𨿽知歡笑將鷽鷽而不殊徒識語言與狌狌而不異【法苑珠林卷八十五】眾生迷於少樂而不覺眾苦猶以芥子置於山頂惟見芥子而不覩大山也【羅什譯摩詰經方便品】

不悟

貪惡之人見道聽之言則應答之見誦詩書之言則防臥如醉【鄭氏箋詩桑柔】

昔者有鳥止於魯郊魯君說之爲具太牢以饗之奏九韶以樂之鳥乃始憂悲視不敢飲食此之謂以己養養鳥也若夫以鳥養養鳥者宜棲之深林浮之江湖食之以委蛇則平陸而已矣今休欵啟寡聞之民也吾告以至人之徳譬之若載鼷以車馬樂鴳以鐘鼓也彼又惡能無驚乎哉【莊子達生】

老曰胡不直使彼以死生爲一條以可不可爲一貫者解桎梏其可乎無趾曰天刑之安可解【莊子徳充符】五色爲有目者施故無目不可得而示其五色五音爲有耳者作故無耳不可得告其五音【鬼穀子權篇注】

鋭毛爲毫夏落秋生言君用才邪日以漸染隨之變化而不自知若秋毫更生其容防而日長大也【王逸注楚辭七諌】

惟此是諭而終莫悟是觀泰山崇崛而謂元气不浩芒者也【湛張注列子仲尼】

今語俗人云理中四順可以救霍亂欵冬紫可以治欬逆雀蘆貫眾之煞九虫當歸芍藥之止絞痛秦膠獨活之除人風菖蒲漧薑之止痺濕莬絲蓯蓉之補虛乏甘遂葶歷之逐痰癖括樓黃連之愈消渇薺苨甘艸之解百毒蘆如益熱之防眾創麻黃大靑之主傷寒俗人猶爲不然也【抱朴子內篇至理】

夫聰之所去則震雷不能使之聞明之所棄則三光不能使之見豈輷磕之音細而麗天之景防哉而聾夫謂之無聲焉瞽者謂之無物焉又況弦管之和音山龍之綺祭安能賞克諧之雅韻暐曄之鱗藻哉故聾瞽在乎形器則不信丰隆之與象矣而況物有防於此者乎暗昧滯乎心神則不信有周孔於在昔矣況告之以神仙之道乎【抱朴子內篇論仙】

況長生之事世所希聞乎望使必信是令蚊虻負山與井防論海也【抱朴子內篇論仙】

其事𨿽天之明而人處覆甑之下焉識至言哉【抱朴子內篇論仙】

盛陽不能榮枯朽上智不能移下愚書爲曉者傳事爲識者貴農夫得彤弓以驅鳥南夷得衮衣以負薪夫不知者何可彊哉【抱朴子內篇金丹】

俗有聞猛風烈火之聲而謂天之冬雷見遊雲西行而謂月之東馳人或告之而終不悟【抱朴子內篇塞難】

勛華不能化下愚故教不行於子弟辛癸不能攺上智故惡不染於三仁【抱朴子外篇博諭】

不知至言之極妙而以爲狂而不信此知之聾盲也【郭子注莊逍遙遊】

夫投人夜光鮮不案劍者未達故耳今回之徳信與其不爭之名彼所未達而彊以仁義凖繩於彼彼將謂回欲毀人以自成也【郭子注莊人間世】

大聲非委巷所尙俗人得嘖曲則同聲動笑此天下所以未嘗用聖而嘗自用也【郭子注莊天地】

夢飲酒者旦而哭泣夢哭泣者旦而田獵方其夢地不知其夢也夢之中又占其夢焉覺而後知其夢也且有大覺而後知此其大夢也而愚者自以爲覺竊竊然知之君乎牧乎固哉【莊子齊物論】

是猶對牛鼓簧耳彼竟不明故己之道術終於昧然也【郭子注莊齊物論】

雷風非不烈不能動聾瞶聖教非不服不能化頑嚚【揚子法言注問明篇】

世俗不悟求僊而怨天施之偏又嘆浮生之促類潛穎怨靑陽之晚臻陵苕哀素秋之早至也【李善注文選郭景純遊僊詩】凢人心是所學體安所習鮑肆不知其臭翫其所以先入【文選東京賦】

濁者不信淵之淸而甘濯其濁矣【意林化淸經】

幽隠長夜未覩山北之燭沈迷逺路詎見司南之機【藝文類聚內典部寺碑】

慧日已照而大夜莫曉香雨時流而深塵未息【藝文類聚內典部寺碑】

世羅無能免其一目泛泛欲网孰敢觧其三面【藝文類聚內典部寺碑】

蠕蠕【而蠢切】之民昔來號爲頑嚚毎來抄掠駕牸牛奔遁驅犍牛隨之牸牛不能前異部人教其以犍牛易之者蠕蠕曰其母尙不能行而況其子終於不易遂爲敵所虜【太平禦覽人事部癡】

胡人見錦不信有虫食樹吐絲所成者在江南不信有千人氈帳及來河北不信有萬石舟船【太平禦覽資產部蠶】天老謂黃帝曰太陽之艸名黃精餌之可以長生太陰之艸名鉤吻入口立死人信鉤吻之殺人不信黃精之益壽不亦惑乎【事類賦艸部艸注】

譬如瘖瘂者不能傳人言爲聾彈宮商其人豈能聞【西升經】

譬如日月乘天普照而盲者不覩非日月不照又如大地能生隨緣而種皆得果實而愚者不種非地不生【無上內祕藏經辯相明部防品】

譬如惡子不受師長父母教誨無惡不造【海空智藏經持誡品】亦如孩童性愛戲弄父母約束或得餉時從以誨示心終不轉或加怵撻亦不能悟【玉淸經通濟幽防品】

此又晨蜉之語嵗夢蝶之議覺乎【波羅蜜多經卷五百三十八】彼如生盲不見眾色嬰兒七日不見日輪【波羅蜜多經卷五百六十七】

譬如惡馬不受被甲若同良馬爲被甲者反生驚怖【大寶積經卷二】

譬如有人癡狂心亂爲作音樂不能了知【大集地藏十輪經卷六】譬如跋陀惒愚癡之子有人與滿手栴檀香不肯受之反謂與之不淨栴檀香貨主語其人言此栴檀香卿莫謂不淨乎且取齅之知香不試視之知淨不癡人閉目不視不肯齅【般舟三昧經卷上】

譬如人到大海名珍寶摩尼處其價不可計數其人於珍寶中住而不知摩尼珠價若有一人謂其住寶中者今在是中寧知摩尼處不其人反言不曉所以者何其人不知摩尼珠故【文殊師利問菩薩署經悲八】

譬如有人從生而盲不識五色靑黃赤白麤細長短亦不見日月星象丘陵溝壑有人問言靑黃赤白五色云盲人答曰無有五色如是麤細長短日月星象山陵溝壑皆言無有【長阿含經卷七】

時有一人好喜養豬詣他空村見有幹糞尋自念言此處饒糞我豬豚饑今當取艸裹此幹糞頭戴而歸卽尋取艸裹糞而戴於其中路逢天大雨糞汁流下至於足跟眾人見已皆言狂人糞塗臭處正使天陰尙不可戴況於雨中戴之而行其人方怒逆罵詈言汝等自癡不知我家豬豚饑餓汝若知者不言我癡【長阿含經卷七】

譬如路側淸涼池水香味具足有人以毒著中陽春之月諸行路者風熱渇逼競來欲飲有人語言士夫此是淸涼池色香味具足然中有毒汝等勿飲若當飲者或令汝死或近死苦而彼渇者不信而飲𨿽得美味湏防或死或近死苦【雜阿含經卷十二】

生盲之人本自不見靑黃赤白細玅麤惡長短色相便作是言本無如是靑黃赤白細玅麤惡長短色相【大正句王經上】

是諸眾生不知正法防玅之味如鳥不知蓮華之味【本緣經持王子品】

猶如一趣之道有大火坑行人經過先不諳道明者指授語行人曰中道有大火坑不得經過卿等可於此息意勿復前行諸人意勇不信其語各共進前皆墮火坑受痛甚苦號天喚呼悔亦無及【出曜經八行品】

昔有居士誡勑家人以雉爲食先持雉肉著釡中然後方覓火防之不覺有蛇來墮於釡中煮之居士食法要當問師師曰此不可食不從師教遂便食之經宿蛇毒內發方更問師師曰不從我命知當如何【出曜經八行品】如人以指指月以示惑者惑者視指而不視月人語之言我以指指月令汝知之汝何看指而不視月【大智度論卷九】譬如金寶盲者不識【大智度論卷五十七】

如良醫知病說藥服與不服非醫咎也又如善導導人善道聞之不行非導過也【遺教經論離十二】

工輸能與人斧斤繩墨而不能使人巧聖人能授人道不能使人履而行之也臯陶能罪盜人不能使貪夫爲夷齊五刑能誅無狀不能使惡人爲曾閔堯不能化丹朱周公不能訓管蔡豈唐教之不著周道之不備哉然無如惡人何也【明集牟子理惑論】

若說佛經之語談無爲之要譬對盲者說五色爲聾者奏五音也師曠𨿽巧不能彈無弦之琴狐狢𨿽熅不能熱無气之人公明儀爲牛彈淸角之操伏食如故非牛不聞不合其耳矣轉爲蚊防之聲孤犢之鳴卽掉尾奮耳蹀而聽【明集牟子理惑論】

夫淳曦麗天蒙瞍莫鑑其色雷霆駭地聾夫弗聆其響者蓋機感之絕也作暴凶跖孔智無以遏其心結憤野夫賜辯莫能蠲其忿亦情性之殊也【辯正論卷六】

九土區分四生殊俗昏波易染慧業難基久復愛河長流苦海不生意樹未啟心燈【法珠林卷八】

夫迷其流者則澄愛河而淸五濁失其宗者則震邪山而起三障【法苑珠林卷六十八】

兩失

六五以羇旅之身進居貴位其位終不可保譬之射雉惟有一矢射之而復亡失其矢其雉終不可得【周易正義旅】頓子曰天下有有其實而無其名者商人是也無把銚推耨之勢而有積粟之實此有其實而無其名者也無其實而有其名者農夫是也解凍而耕暴背而耨無積粟之實此無其實而有其名者也無其名又無其實者王乃是也已立爲萬乘無孝之名以千里養無孝之實【戰國防秦始皇帝】

譬若衣敗壊一以相補猶有所完若不如此將兩無所保【後漢書虞詡列傳】

凡黃白之在馬猶親疏之在人私親而背防則疏者叛矣疏者離叛則親不能獨存矣【公孫龍子白馬論注】

負子而登墻謂之不祥爲其一人隕而兩人殤【淮南子說林訓】騎豚逐羊不見所望徑渉虎廬亡豚失羊【焦氏易林賁之中孚】逐金出門並失玉几【焦氏易林復之噬嗑】

無爲握無形之風捕難執之影索不可得之物行必不到之路棄榮華而渉苦困釋甚易而攻至難有似喪者之逐遊女必有兩失之悔【抱朴子內篇論仙】

所謂進不得邯鄲之步退又失壽陵之義者也【抱朴子內篇雜應】

動則不能龍攄虎超同機伊霍靜則不能珠潛璧匿連光巢許【廣文選伏公表與阮步兵書】

董仲舒學見深而天才鈍以蜉蜂是神龍者非但不識神龍亦不識蜉蜂【意林抱朴子】

譬如壊瓶多諸瑕隙盛油乳等盡皆滲漏能盛所盛二俱壊失所以者何器有失故【大集地藏十輪經卷六】

昔雪山中有鳥名爲共命一身二頭一頭常食美果欲使身得安隱一頭便生嫉妬之心而作是言彼常云何食好美果我不曽得卽取毒果食之使二頭俱死【雜寶藏經卷三】

譬如人和毒藥自飲亦復行飲人身自苦亦復苦他人身【那先比丘經卷中】

昔有一人事湏火用及以冷水卽便宿火以澡盛水置於火上後欲取火而火都滅欲取冷水而水復熱火及冷水二事俱失世間之人亦復如是入佛法中出家求道旣得出家還復念其妻子眷屬世間之事五欲之樂由是之故失其功徳之火持戒之水【百諭經卷上】

昔有二估客共行商賈一賣眞金其第二者賣兜羅錦有他買眞金者燒而試之第二估客卽便偸他被燒之金用兜羅錦裹時金熱故燒錦都盡情事旣露二事俱失【百諭經卷上】

昔有二人共種甘蔗而作誓言重好者賞其不好者當重罰之時二人中一者念言甘蔗極甜若壓取汁還灌甘蔗樹甘美必甚得勝於彼卽壓甘蔗取汁用漑冀望滋味反敗種子所有甘蔗一切都失世人亦爾欲求善福恃己豪貴專形挾勢廹脇下民陵奪財物以用作福本期善果不知將來反獲其殃如壓甘蔗彼此都失【百諭經卷上】

昔有一人先甕中盛谷駱駝入頭甕中食穀後不得出旣不得出以爲憂惱有一老人來語之言汝莫愁也我教汝出汝用我語必得速出汝當斬頭自得出之卽用其語以刀斬頭旣復殺駝而復破甕【百諭經卷下】

昔有一獼猴持一把豆誤落一豆在地便捨手中豆欲覓其一未得一豆先所捨者雞鴨食盡【百諭經卷下】

昔有二人爲伴共行曠野一人披一領防中路爲賊所剝一人逃避走入艸中其失防者先於防頭裹一金錢便語賊言此衣適可值一枚金錢我今求以一枚金錢而用贖之賊言金錢今在何處卽便防頭解取示之而語賊言此是眞金若不信我語今此艸中有好金師可往問之賊旣見已復取其衣如是愚人防與金錢一切都失【百諭經卷下】

譬如一師有二弟子其師患腳遣二弟子人當一腳隨時按摩其二弟子常相憎嫉一弟子行其一弟子捉其所當按摩之腳以石打折彼旣來已忿其如是復捉其人所按之腳尋復打折佛法學徒亦復如是方等學者非斥小乘小乘學者復非方等故使大聖法典二途兼忘【百諭經卷下】

譬如雹墮害穀雹自消滅【大智度論卷四十三】

譬如救溺自不能浮而欲濟彼二俱不免【大智度論七十七】昔有二毗捨闍鬼共有一篋一杖一屐二鬼共諍各欲得二二鬼紛紜竟日不能使平時有一人來見之已而問之言此篋杖屐有何奇異汝等共諍瞠忿乃爾二鬼答言我此篋者能出一切衣服飲食牀褥臥具資生之物盡從中出執此杖者怨敵歸伏無敢與諍著此屐者能令人飛行無有罣礙此人聞已卽語鬼言汝等小逺我當爲爾平等分之鬼聞其語尋卽逺避此人卽時抱篋捉杖躡屐而飛二鬼愕然竟無所得人語鬼言爾等所諍我已得去今使爾等更無所諍【法苑珠林卷四十五】

昔有婦人富有金銀與男子交通盡取金銀衣物相遂俱去到一急水河邊男子語言汝持財物來我先度之當還迎汝男子度已便走不還婦人獨住水邊憂苦無人可救惟見一野狐捕得一鷹復見河魚捨鷹拾魚魚旣不得復失本鷹婦語狐曰汝何太癡貪捕其兩不得其一狐言我癡尙可汝癡劇我也【法珠林卷五十四】

諭林卷六十

欽定四庫全書

諭林卷六十一

明徐元太撰君道門【一】

履運

九五飛龍在天利見大人【易幹】

飛龍在天大人造也【易幹】

飛龍在天上治也【易幹】

飛龍在天乃位乎天徳【易幹】

時乘六龍以禦天也雲行雨施天下平也【易幹】

同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也【易幹】

木上有火鼎君子以正位凝命【易鼎】

原田之中有菽藿眾民能力采之者則得食之以興域中之有王位有徳能勤治之者則得處之藿生原中非有主位在域中非有常也【毛詩正義小宛】

中遭傾覆龍徳泥蟠今乘雲髙躋盤桓天位誠所謂將隆大位必先倥傯之也【後漢書張衡列傳】

運陰陽而緯武應變之道如神吞日月以經天成物之功若嵗【晉書武昭王列傳】

龍飛漠南鳯峙朔北長轡逺馭則西罩昆山之外宻网遐張則東絙滄海之表【晉書赫連勃勃傳】

如彼日月連光接鏡【晉書赫連勃勃紀】

夫日月麗天髙明所以表徳山嶽題地柔博所以成功【梁書武帝上紀】

竊以嵩嶽旣峻山川出云大國有蕃申甫惟翰【梁書元帝紀】日月貞明太陽不可以闕照天地貞觀乾道不可以久惕【梁書元帝紀】

夫惟天爲大列晷宿而垂象謂地蓋厚疏山嶽以阜物【北齊書文宣帝紀】

惟皇禦防惟帝乘幹【隋書音樂志下】

觀象則天乾元合其徳觀法審地域大表其尊雨施雲行四時所以生殺川流嶽立萬物於是裁成【隋書許善心傳】披金繩而握天鏡開玉匣而總地維【南史齊本紀上】

夫有雲霧之勢而能乘遊之者龍虵之材美之也今云盛而螾弗能乘也霧濃而螘不能遊也夫有盛雲濃霧之勢而不能乘遊者螾螘之材薄也今桀紂南面而王天下以天子之威爲之雲霧而天下不免乎大亂者桀紂之材薄也【韓非子難勢】

旋斗運樞順天無憂【焦氏易林謙之觀】

日出溫谷照臨萬國【焦氏易林履之困】

次五日正於天利以其辰作王測曰日正於天貴當位也【太經第一中】

夫風爲號令雨爲徳惠故風動而艸木揺雨降而萬物殖故以風雨諭君言政令徳惠所由出也【王逸注楚辭九辯】髙祖從亭長提三尺劍取天下光武由白水奮威武海內無尺土所因一位所乘直奉天命推自然此則起髙於淵洿爲深於丘山也【王充論衡恢國篇】

周以龍興秦以虎視【文選西都賦】

夫黃河淸而聖人生里社鳴而聖人出羣龍見而聖人用【文選李蕭逺運命論】

星廻日薄擊雷鞭電者之謂天嶽立川流吐霧蒸云者之謂地包天地之混成洞陰陽之不測而以財成萬物者其在聖人乎【藝文類聚帝王部梁元帝表】

譬若麟龍發足羣獸追蹤鸞鳯舉翼眾鳥隨風【藝文類聚儲官部儲官表】

日圓盈尺尺光滿天下聖人居髙明燭彌綸六合【太平禦覽天部三上】

日在井中不能燭逺目在足下不可以視君之有國猶天之有日居不髙則不明視不尊則不逺【太平禦覽治道部治政一】如轉輪王將登大位於白半月十五日晨沐浴受齋至大殿上升師子座面東面坐有大輪寶從空而來當知彼王受轉輪位不久當得具足七寶【波羅蜜多經卷六百】

七支者一有君徳天下仰戴如人之首二有輔臣左右忠良如人之臂三有國境寛富包容如人之腹四有險固囊結萬方如人之防五有倉庫財食充盈所往無難如人之防六有兵威士馬精鋭制動由己如人之脛七有鄰境貢賦以時往復王命如人之足【大方廣佛華嚴經卷十一】

修徳

地勢坤君子以厚徳載物【易坤】

明兩作離大人以繼明照於四方【易離】

明出地上晉君子以自昭明徳【易晉】

九五井冽寒泉食【易井】

若日月之照臨光於四方顯於西土【書泰誓下】

至治馨香感於神明黍稷非馨明徳惟馨【書君陳】

價人維藩大師維垣大邦維屏大宗維翰懷徳維寜宗子維城無俾城壊無獨斯畏【詩大雅板】

華或有黃者或有白者興明王之徳時有駮而不純【鄭氏箋詩裳裳者華】藿生原中非有主也以諭王位無常家也勤於徳者則得之【鄭氏箋詩小宛】

東方之日兮猶言明盛之君兮日出東方無不鑑照諭君徳明盛無不察理【毛詩正義東方之日】

人情者聖王之田也修禮以耕之陳義以種之講學以耨之本仁以聚之播樂以安之【禮記禮運】

湯之盤銘曰茍日新日日新又日新【大學】

不厚其棟不能任重重莫如國棟莫如徳【國語魯】

夫仁義者治之門士民者君之根本也闓門固根莫如正身【越絕外傳計倪】

其仁如天其知如神就之如日望之如雲【史記五帝紀】凡有天下治爲萬民命者蓋之如天容之如地【史記呂氏紀】與之乎斟酌道徳之淵源肴覈仁義之林藪以望元符之臻焉【後漢書班固列傳】

聖人升髙據上則以徳義爲首渉危蹈傾則以賢者爲力唐堯以徳化爲冠冕以稷契爲筋力髙而益崇動而愈據【後漢書黃瓊列傳】

比日之明如天之大【隋書音樂中志】

身不善之毋患人莫己知丹靑在山民知而取之美珠在淵民知而取之是以我有過爲而民無過命民之觀也察矣不可遁逃【管子小稱】

聖人之在天下怵怵爲天下渾其心百姓皆注其耳目聖人皆孩之【老子任徳】

王鈇非一世之器者厚徳隆俊也【鶡冠子博選】

夫耀蟬者務在明其火振其樹而已火不明𨿽振其樹無益也今人主有能明其徳則天下歸之若蟬之歸明火也【荀子致仕】

堯無膠漆之約於當世而道行舜無置錐之地於後世而徳結【韓非子安危】

樹木有曼根有直根根者書之所謂抵也抵也者木之所以建生也曼根者木之所以持生也徳也者人之所以建生也祿也者人之所以持生也今建於理者其持祿也久故曰深其根體其道者其生日長故曰固其抵【韓非子解老】

徳也者萬民之宰也月也者羣陰之本也月望則蚌蛤實羣陰盈月晦則蚌蛤虛羣陰虧夫月形乎天而羣陰化乎淵聖人形徳乎已而四荒咸飭乎仁【呂氏春秋精通】嘗得學黃帝之所以誨顓頊矣爰有大圜在上大矩在下汝能法之爲民父母【呂氏春秋序意】

立事者不離道徳調弦者不失宮商【陸子術事】

水廣者魚大山髙者木修廣其地而薄其徳譬猶陶人爲器也揲挻其土而不益厚破乃愈疾【淮南子說山訓】

齊閔王得宿癅女宮中諸夫人皆掩口而笑左右失貌不能自止王大慚曰且無笑不飾耳夫飾與不飾固相去十百也女曰夫飾相去千萬尙不足言何獨十百也王曰何以言之對曰性相近也習相逺也防者堯舜桀紂俱天子也堯舜自飾以仁義𨿽爲天子安於節儉茅茨不剪采椽不斵後宮衣不重采食不重味至今數千嵗天下歸善焉桀紂不自飾以仁義習爲苛文造爲髙臺深池後宮蹈綺縠弄珠玉意非有饜時也身死國亡爲天下笑至今千餘嵗天下歸惡焉由是觀之飾與不飾相去千萬尙不足言何獨十百也【列女傳周列國齊宿癅女】次五天門大開恢堂之階或生之差測曰天門大開徳不能滿堂也【太經第四廓】

次三日常其徳三嵗不食測曰日常其徳君道明也【太經第四常】

次五靈囊大包其徳珍黃測曰靈囊大包不敢自盛也【太經第六訓】

次五黃心在腹白骨生肉孚徳不復測曰黃心在腹上徳天也【太經第六養】

天子之徳光明如日規輪如月眾輝如星霑潤如海太子皆比徳焉故云重爾【古今注】

泰山以崔嵬之故能生養百卉明君以崇髙其徳故爲萬姓所尊也【前漢書注禮樂志】

地𨿽生萬物日出於上其功乃著故君子法之而以明自照其徳【玉海周易鄭康成注】

敬畏

洊雷震君子以恐懼修省【易震】

震不於其躬於其鄰無咎【易震】

無有師保如臨父母【易系辭下傳】

予臨兆民懍乎若朽索之馭六馬【書五子之歌】

栗栗危懼若將隕於深淵【書湯誥】

心之憂危若蹈虎尾渉於春冰【書君牙】

玩人喪徳玩物喪志【書旅獒】

以人爲戲弄則喪其徳以器物爲戲弄則喪其志【孔氏傳書旅獒】

兢兢業業如霆如雷【詩大雅云漢】

局蹐者天髙而有雷霆地厚而有陷淪也【鄭氏箋詩正月】故上者辟如緣木者務髙而畏下者滋甚六馬之離必於四面之衢民之離道必於上之佚政也故上者尊嚴而絕百姓者卑賤而神【大戴禮記子張問入官】

災異皇天所以譴告人君過失猶嚴父之明誡【前漢書谷永傳】譬天位於乘犇以虎尾爲警戒【吳志賀邵傳】

其懼患也若無轡而乘奔其愼禍也猶履冰而臨谷【宋書傅亮傳】

如彼在泉臨深是懼如彼覆車望途攺步【魏書宗欽傳】中期對秦王曰王之料天下過矣昔者六晉之時智氏最彊滅破範中行又帥韓魏以圍趙襄子於晉陽決晉水以灌晉陽城不沈者三板耳智伯出行水韓康子禦魏桓子驂乘智伯曰始吾不知水之可亡人之國也乃今知之汾水利以灌安邑絳水利以灌平陽魏桓子肘韓康子康子履魏桓子躡其踵肘足接於車上而智氏分矣身死國亡爲天下笑今秦之彊不能過智伯韓魏𨿽弱尙賢其在晉陽之下也此乃方其用肘足時也願王之勿易也【戰國策秦昭襄王】

乘舟舟漏而弗塞則舟沈矣塞漏舟而輕陽侯之波則舟覆矣今公自以爲辧於薛公而輕秦是塞漏舟而輕陽侯之波也【戰國防韓襄王】

若渉淵水未知所濟【前漢書武帝紀】

致冰匪霜致隊匪嫚瞻惟我王昔靡不練【前漢書韋賢傳】若渉巨川防知所憑【晉書賀循傳】

然白龍魚服有豫且禍之海若潛遊罹葛陂之酷深願陛下淸宮蹕路思二神爲元鑑不可忽天下之重輕行斤斧之間【晉書石季龍上傳】

古者有二言墻有耳伏防在側墻有耳者防謀外泄之謂也伏寇在側者沈疑得民之道也【管子君臣下】

違天而黯明神則殛之𨿽大必折𨿽炎必撲【子華子晏子】昔之登髙者下人代之防手足爲之汗出而上人乃始摶折枝而趨操木止之者僇是故天下寒心而人主孤立【鶡冠子備知】

明君之禦民若禦奔而無轡履冰而負重【鄧析子轉辭篇】勿輕小事小隙沈舟勿輕小物小蠱毒身勿輕小人小人賊國【闗尹子九藥】

齊宣王問弋於唐易子曰弋者奚貴唐易子曰在於謹廩王曰何謂謹廩對曰鳥以數十目視人人以二目視鳥柰何其不謹廩也故曰在於謹廩也然則爲天下何以爲此廩今人主以二目視一國一國以萬目視人主將何以不自爲廩乎【韓非子外儲說右上】

君子之居民上若以腐索禦奔馬若薄冰蛟在其下若入林而遇乳虎【淮南子說林訓】

夫流深者其水不測尊至者其敬無窮是故天之所加𨿽爲災害猶承而大之【春秋繁露奉本】

天子父母事天而子孫畜萬民民未偏飽無用祭天者是猶子孫未得食無用食父母也言莫逆於是【春秋繁露郊祭】子貢問治民於孔子孔子曰懍懍焉如以腐索禦奔馬子貢曰何其畏也孔子曰夫通達之國皆人也以道導之則吾畜也不以道導之則吾讐也若何而毋畏【說苑政理闕】龍翰於天貞栗其鱗測曰龍翰之栗極懼墜也【太經第三應】

是以九重之臺𨿽髙必壊故仰髙者不可忽其下瞻前者不可忽其後【武侯十六防思慮】

浮滄海者必精占於風气故保利渉之福善涖政者必戰戰於得失故享惟永之慶【抱朴子外篇廣譬】

且夫挈缾之智守不假器況纂帝業而輕天位【文選東京賦】常翹翹以危懼若乘奔而無轡【文選東京賦】

白龍魚服見困豫且𨿽萬乘之無懼猶怵惕於一夫【文選東京賦】

戒出豕之敗禦惕飛鳥之跱衡故袛愼乎所常敬備乎所未防【文選赭白馬賦】

念負重於春冰懷禦奔於秋駕【文選王融曲水詩序】

太公曰黃帝云余在民上揺揺恐夕不至朝故金人三緘其口愼言語也堯居民上振振如臨深淵舜居民上兢兢如履薄冰禹居民上栗栗如恐不滿湯居民上翼翼恐不敢息道自防而生禍自防而成愼終與始完如金城【意林太公金匱】

堯曰余坐華殿之上森然而松生於棟余立櫺扉之內霏焉而云生於牖𨿽面雙闕無異乎崔巍之冠蓬萊𨿽背墉郭無異乎廻巒之縈昆侖余安知其所以安【藝文類聚帝王部陶唐氏】

若渉海之無涯懼湮沒於洪流【藝文類聚人部言語賦】

目瞤耳鳴近夫小戒也狐鳴犬噑家人小祅也猶忌愼動作封鎭書符以防其禍是故天地示異災變橫起則人主恆恐懼而修政【太平禦覽人事部鑑戒下】

冠銘曰居髙無忘危在上無忘敬懼則安敬則正【困學紀聞卷二十雜識】

事親如奉神履民如臨深【道徳經指歸卷七】

誡始愼終是君子之鹽梅敬初防末是養生之要趣【法苑珠林卷四十六】

廣大

徳大則無所不容財多則無所不濟【周易正義丰】

栁木茂盛則多蟬淵深而旁生萑葦言大者之旁無所不容【鄭氏箋詩小弁】

椒之气日益逺長似桓叔之徳彌廣博【鄭氏箋詩椒聊】

然此蕭是香物之防者天不以其防而不潤也諭四海諸侯乃國君之賤者王不以其賤而不及也【毛詩正義蓼蕭】有菀然而茂者彼柳木也此栁由茂故上有鳴蟬其聲嘒嘒然有漼然而深者彼淵水也此淵由深故傍萑葦其眾渒淠然栁木茂而多蟬淵水深而生葦是大者之傍無所不容【毛詩正義小弁】

故其事大配乎天地參乎日月雜於云霓總要萬物穆穆純純其莫之能循若天之司莫之能職【大戴禮記哀公問五義】源泉不竭故天下積也而木不寡短長人得其量故治而不亂【大戴禮記子張問入官】

川澤納污山藪藏疾瑾瑜匿瑕國君含垢天之道也【左傳宣公十五年】

河出昆侖虛色白所渠並千七百一川色黃百里一小山千里一曲一直【爾雅】

維摩經曰以四大海水入一毛孔中不撓魚鼈等而彼大海本相如故【後漢書西域傳論注】

渾四遊而斡五緯天道也振河海而載山川地道厚也一情紀而合流貫人靈茂也【宋書頗延之傳】

如山之大無不有也如穀之虛無不受也【北史魏收傳】苞物眾者莫大於天地化物多者莫多於日月民之所急莫急於水火然而天不爲一物枉其時明君聖人亦不爲一人枉其法天行其所行而萬物被其利聖人亦行其所行而百姓被其利【管子白心】

夫山澤廣大則艸木易多也壤地肥饒則桑麻易殖也薦艸多衍則六畜易繁也【管子八觀】

天之裁大故能兼覆萬物地之裁大故能兼載萬物人主之裁大故容物多而眾人得比焉故曰裁大者眾之所比也【管子形勢解】

天覆而無外也其徳無所不在地載而無棄也安固而不動故莫不生殖聖人法之以覆載萬民故莫不得其職【管子版法解】

古之善爲君者法江海江海無爲以成其大窊下以成其廣故能長久爲天下谿谷其徳乃足【文子自然】

江之源出於汶山其大如甕口其流可以濫觴順沿而下控諸羣荊廣袤數千里方舟然後可以濟此無他故也所受於下流者非一壑也【子華子虎防問】

夫視入以爲出庾氏之職業也操贏而制余商賈子之所爲也中人之家計口然後食閭裏之志也乃若天子者大官也有天下者大器也臨萬品禦萬民窮天之產罄地之毛無有不共無有不備此則古今常尊之埶也柰何而以閭裏之所志商賈子之所爲庾氏之職業仰而議夫堯舜之量哉【子華子晏子問黨】

今指馬之百體而不得馬而馬系於前者立其百體而謂之馬也是故丘山積卑而爲髙江河合水而爲大大人合並而爲公【莊子則陽】

故海不辭東流大之至也聖人並包天地澤及天下而不知其誰氏【莊子徐無鬼】

江河不惡小谷之滿己也故能大聖人者事無辭也物無違也故能爲天下器是故江河之水非一源也千鎰之裘非一狐之白也【墨子親士】

天地不昭昭大水不潦潦大火不燎燎王徳不堯堯者乃千人之長也其直如矢其平如砥不足以覆萬物是故谿狹者速涸逝淺者速竭磽確者其地不育【墨子親上】地大則有常祥不庭岐母羣抵天翟不周山大則有虎豹熊螇蛆水大則有蛟龍黿鼉鱣鮪商書曰五世之廟可以觀怪萬夫之長可以生謀室中之無澤陂也井中之無大魚也新林之無長木也凡謀物之成也必由廣大眾多長久信也【呂氏春秋論大】

兼包萬國一齊殊俗並覆百姓若令一族是非輻輳而爲之轂【淮南子主術訓】

海內其所出故能大輻復其所過故能逺【淮南子說林訓】夫江河之腐胔不可勝數然祭者汲焉大也一杯酒白蠅漬其中匹夫弗嘗者小也【淮南子要略訓】

夫浸水之所及也則生其所不及則死故民皆知焉膏雨之所生也廣莫大焉民之受賜也普矣莫識其由來者上徳不徳是以無徳【孔叢子雜訓】

日月之明眾下仰之乾坤之廣萬物順之【武侯十六防治人】山小無獸水淺無魚樹弱無巢【武侯十六防陰察】

夜舉燈燭光曜所及可得度也日照天下逺近廣狹難得量也浮於淮濟皆知曲折入東海者不曉南北故夫廣大從橫難數極深掲厲難測漢徳酆廣日光海外也【王充論衡須訟篇】

東海廣且深由卑下百川五嶽𨿽髙大不逆垢與塵良木不十圍洪條無所因長者能博愛天下寄其身【曹子建當欲遊南山行】

五嶽巍峩不以藏疾傷其極天之髙滄海滉瀁不以含垢累其無涯之廣故九徳尙寛以得眾宣尼泛愛而與進【抱朴子外篇博諭】

乾坤陶育而庶物不識其惠者由乎其益無方也大人神化而羣細不覺其施者由乎治之於未有也故可知者小也易料者少也【抱朴子外篇博諭】

繁林蘙薈則羽族云萃淵浩汗則鱗羣競赴徳盛業廣則宅心者眾捨瑕錄用卽逺懷近集【抱朴子外篇博諭】陶朱白圭之財不一物者丰也云夢孟諸所生萬殊者曠也【抱朴子外篇諭蔽】

深大之淵眾物所歸包裹而藏之無有方外【太經第四大觧】山藪之有艸木則毒害者居之川澤之形廣大則能受於污濁人君之善禦下亦當忍恥病也【前漢書注路溫舒傳】山不厭髙海不厭深周公吐哺天下歸心【文選魏武帝短歌行】行潦暴集江海不以爲多防鱓並逃九罭不以爲虛是以許由匿堯而深隱唐氏不以衰夷齊恥周而逺餓文武不以卑【文選王褒四子講徳論】

夫幽谷無私有至斯響洪鐘虛受無來不應【文選王屮頭陀寺碑文】

君人者乘南面之位操殺生之柄威如秋霜恩如春養何求而不得何化而不從人君當以江海爲腹山林爲面當使其觀者不知江海何藏山林何有【太平禦覽皇王部敍皇王上】

人君以江海爲腹山爲面如此則下不知其量畏而懷之【太平禦覽人事部腹】

通經曰狹者入大而迷近者行逺而惑【道徳經四子集觧】惚恍之羅設而無狀之网施【道徳經指歸卷十二】

譬如海水入一防塵是海水中蛟龍魚鼈安常如故亦無廹迮【海空智藏經捨受品】

猶如大海容納百川無增無減無穢無淨無心揀擇含容一切金銀珠玉水晶琉璃硨磲碼碯瑚琥珀一切珍寶無不包藏眞道大藏亦復如是【大乘妙林經】

譬如大地普能荷負一切艸木花果藥樹皆悉平等【波羅蜜多經卷五百六十二】

譬如風界行無邊境【波羅蜜多經卷五百九十七】

又如風界以太虛空爲所行境【波羅蜜多經卷五百九十七】

猶如眾龍還雨大海不可別知滴數多少【阿差未菩薩經卷二】如日所照靡不周徧未曽增減【法華經卷六】

大海之水無滿不滿【法海經尺一】

端尙

戎狄豺狼不可厭也諸夏親暱不可棄也宴安酖毒不可懷也【左傳閔公元年】

狄人伐衛衛懿公好鶴鶴有乘軒者將戰國人受甲者皆曰使鶴鶴實有祿位余焉能戰【左傳閔公二年】

無徳者寵國之釁也【杜氏觧左傳桓公八年】

諸侯之寶三土地人民政事寶珠玉者殃必及身【孟子盡心下】

楚書曰楚國無以爲寶惟善以爲寶舅犯曰亡人無以爲寶仁親以爲寶【大學】

從善如登從惡如崩【國語周】

圉聞國之寶六而已聖能制議百物以輔相國家則寶之玉足以庇防嘉谷使無水旱之災則寶之足以憲臧不則寶之珠足以禦火災則寶之金足以禦兵亂則寶之山林藪澤足以僃財用則寶之若夫嘩囂之美楚𨿽蠻夷不能寶也【國語楚】

賢士邦之寶也美女邦之咎也【越絕內經九術】

國有寶有器有用城郭險阻蓄藏寶也聖智器也珠玉末用也先王重其寶器而輕其末用【管子樞言】

墨子見染素絲者而嘆曰染於蒼則蒼染於黃則黃所以入者變其色亦變五入而以爲五色矣故染不可不愼也非獨染絲紗也國亦有染舜染於許由伯陽禹染於臯陶伯益湯染於伊尹仲虺武王染於太公望周公旦此四王者所染當故王天下立爲天子功名蔽天地舉天下之仁義顯人必稱此四王者夏桀染於羊辛岐踵戎殷紂染於崇侯惡來周厲王染於虢公長父榮夷終幽王染於虢公鼓祭公惇此四王者所染不當故國殘身死爲天下僇舉天下之不義辱人必稱此四王者【呂氏春秋當染】

窺赤肉而鳥鵲聚貍處堂而眾防散衰絰陳而民知喪竽瑟陳而民知樂湯武修其行而天下從桀紂慢其行而天下畔豈待其言哉君子審在己者而已矣【呂氏春秋貴當】五穀養性而棄之於地珠玉無用而寶之於身故舜棄黃金於嶄嵓之上禹捐珠玉於五湖之淵【陸子術事】

故其可憂者惟中主爾又以練絲染之藍則靑染之緇則黒得善佐則存不得善佐則亡此其不可不憂者耳【賈子新書連語】

昔者齊桓公好味而易牙烹其首子而餌之虞君好寶而晉獻以璧馬釣之胡王好音而秦穆公以女樂誘之是皆以利見制於人也故善建者不拔【淮南子主術訓】

以鑿觀池之力耕則田野必辟矣以積土山之髙修隄防則水用必足矣以食狗馬鴻鴈之費養士則名譽必榮矣以弋獵博奕之日誦詩讀書聞識必博矣【淮南子泰族訓】撓枉者過直救文者以質【鹽鐵論救匱】

隋和之名寶也而不能安危存亡故諭徳示威惟賢臣良相不在犬馬珍怪是以聖王以賢爲寶不以珠玉爲寶昔晏子修之罇俎之間而折衝乎千里不能者𨿽隋和滿篋無益於存亡【鹽鐵論崇禮】

玩好亂目巧聲迷耳賊敗貞良君受其殃【焦氏易林困之賁】或曰刑名非道邪何自然矣曰何必刑名圍碁擊劍反自形亦皆自然也由其大者作正道由其小者作姦道【揚子問道篇】

梁惠王與齊威王田於郊威王問曰王亦有寶乎惠王曰若寡人國小尙有徑寸之珠照車前後各十二乘者十枚柰何以萬乘之國而無寶乎威王曰寡人以爲寶與王異吾臣有檀子者使守南城則楚人不敢爲寇東取泗上十二諸侯皆來朝吾臣有盼子者使守髙唐則趙人不敢東漁吾吏有黔夫者使守徐州則燕人祭北門趙人祭西門徙而從者七千餘家吾臣有種首者使備盜賊則道不拾遺將以照千里豈特十二乘哉梁惠王慙不懌而去【藝文類聚寶玉部寶】

蘭蕙荃蘅植之近疇此亦寡人之所親賢也藜蓬臭蔚棄之乎逺疆此亦寡人之所逺佞也【藝文類聚禮部借田論】所貴惟賢所寶惟谷【太平禦覽百谷部谷】

金一兩生於境內粟十二石死於境外粟十二石生於境內金一兩死於境外國好生金於境內則金粟兩死倉府兩虛國弱好生粟於境內則金粟兩生倉府兩實國彊【太平禦覽百谷部粟】

今人主不思神芝朱艸而患枇杷荔枝之腐亦鄙甚矣【太平禦覽果部荔枝】

臣以爲珍奇靡麗之物誠是玩弄之所寶然非經國之至寶【太平禦覽珍寶部寶】

𨿽金玉滿堂明珠滿室饑不爲寶非國之用【太平禦覽珍寶部寶】齊景公謂晏子曰韓人旣得寶千乘聚萬駟矣方欲珍懸黎防金玉其得之耶奚若晏嬰曰臣聞琬琰之外有鳥焉曰金翅氏謂爲羽豪其爲鳥也非龍肝不食非鳯血不飲其食也常饑而不飽其飲也常渇而後充生未幾何失其天年而死珠玉之珍非乃爲君之患也【太平禦覽羽族部金翅鳥】

諭林卷六十一﹤子部﹐類書類﹐諭林﹥

欽定四庫全書

諭林卷六十二

明徐元太撰君道門【二】

仁厚

麟之趾振振【音眞】公子於【音吁】嗟麟兮麟之定【音訂】振振公姓於嗟麟兮麟之角【葉虛谷反】振振公族於嗟麟兮【麟之趾】樛木后妃逮下也言能逮下而無嫉妬之心焉【毛詩樛木】行葦忠厚也周家忠厚仁及艸木【毛詩行葦】

古者不風不防不行火艸木不折不操斧斤不入山林豺祭獸然後殺獺祭魚然後漁鷹隼擊然後罻羅設是以天子不合圍諸侯不掩羣大夫不麛不卵士不隱塞庶人不數罟罟必四寸然後入澤梁故山不童澤不竭鳥獸魚鼈皆得其所【毛詩魚麗注】

麟角之末有肉示有武而不用【鄭氏箋詩麟之趾】

木枝以下垂之故故葛藟也得累而蔓之而上下俱盛諭后妃能以意下逮眾妾使得其次序則眾妾上附事之而禮義亦俱盛【鄭氏箋詩樛木】

惇惇然道傍之葦牧牛羊者毋使踐履折傷之艸物方茂盛以其終將爲人用故周之先王爲此愛之況於人乎【鄭氏箋詩行葦】

我視彼宗周之洛水矣維此洛水則泱泱然深而廣大能灌漑以時浸潤以成嘉谷以諭我視彼古昔之明王矣維此明王則仁而寛愛能爵賞以理賜命以成賢者是王恩之深厚也【毛詩正義瞻彼】

古太平之時交於萬物有道欲取鴛鴦之鳥必待其長大於其能飛乃罼掩之而羅取之不於防小而防夭也非但於鳥獨然以興於萬物皆爾至獺祭魚然後取魚豺祭獸然後捕獸皆待其成而取之也【毛詩正義鴛鴦】

服防云奧休痛其痛而念之若今時小兒痛父母以口就之曰奧休代其痛也【春秋正義昭公三年】

天不崇大則覆幬不廣地不深厚則載物不博人不惇龎則道數不遠【後漢書朱暉列傳】

天地之於萬物也好生帝王之於萬人也慈愛【後漢書防恂傳】流大漢之愷悌蕩亡秦之毒螫【後漢書班彪傳】

前王作典明愼議獄而僣濫易意朱公論璧光澤相如而倍薄異價【宋書顏延之傳】

孱焉則差的焉則闇是以禮道尙優法意從刻優則人自爲厚刻則物相爲薄【宋書顏延之傳】

然楚履旣墜江君徘徊鐘牛一聲東向攺釁【魏書趙修恩幸傳】乳獸含牙蒼鷹垂翅【北齊書文苑樊遜傳】

淵者眾物之所生也能深而不涸則沈玉至主者人之所仰而生也能寛裕純厚而不苛忮則民人附【管子形勢解】臣聞君子如美淵澤容之眾人歸之如魚有依極其游泳之樂若淵澤決竭其魚動流夫往者維雨乎不可復已【晏子春秋問下】

譖慝之言無入之耳批扞之聲無出之口殺傷人之孩無存之心𨿽有詆訐之民無所依矣【墨子修身】

衣人以其寒也食人以其饑也饑寒人之大害也救之義也人之困窮甚如饑寒故賢主必憐人之困也必哀人之窮也如此則名號顯矣國士得矣【呂氏春秋愛士】

聖人愛念百姓如孩孾赤子長養之而不責望其報【河上公注老子任徳】

墻薄則亟壞繒薄則亟裂器薄則亟毀酒薄則亟酸夫薄可以曠日持久者殆未有也故有國畜民施政教者臣竊以爲厚之而可耳【賈子新書連語】

先王之法畋不掩羣不取麛夭不涸澤而漁不焚林而獵豺未祭獸罝罦不得布於野獺未祭魚网罟不得入於水鷹隼未摰羅网不得張於谿谷艸木未落斤斧不得入山林昆虫未蟄不得以火燒田孕育不得殺卵不得探魚不長尺不得取彘不期年不得食是故艸木之發若蒸气禽獸歸之若流原飛鳥歸之若煙雲有所以致之也【淮南子主術訓】

善禦者不忘其馬善射者不忘其弩善爲人上者不忘其下【淮南子繆稱訓】

慈父之愛子非爲報也不可內解於心聖王之養民非求用也性不能已若火之自熱水之自寒夫有何修焉及待其力賴其功者若失火舟中故君子見始斯知終矣媒妁譽人而莫之徳也取庸而彊飯之莫之愛也𨿽親父慈母不加於此有以爲則恩不接矣【淮南子繆稱訓】古者桿木穿皮不蠧不出於四方以是君子之重禮而賤財也【韓詩外傳】

故爲民父母以養疾子長恩厚而已【鹽鐵論周秦】

聖人之於天下百姓也其猶赤子乎饑者則食之寒者則衣之將之養之育之長之惟恐其不至於大也【說苑貴徳】聖人之於天下也譬猶一堂之上也今有滿堂飲酒者有一人獨索然向隅而泣則一堂之人皆不樂矣聖人之於天下也譬猶一堂之上也有一人不得其所者則孝子不敢以其物薦進【說苑貴徳】

河以委蛇故能逺山以陵遲故能髙道以優遊故能化徳以純厚故能豪【說苑談叢】

明君之制賞從重罰從輕食人以壯爲量事人以老爲程【說苑談叢】

臣之家有二白璧其色相如也其徑相如也其澤相如也然其價一者千金一者五百金王曰徑與色澤相如也一者千金一者五百金何也朱公曰側而視之一者厚倍是以千金梁王曰善故獄疑則從去賞疑則從與【新序雜事四】

覩觳觫而攺牲避行葦而不蹈者仁之事也【抱朴子外篇仁明】人置四面未必得鳥湯去三面置其一面以网四十國非徒网鳥也【新序雜事五】

君聞昔者公劉之行乎羊牛踐葭葦惻然爲民痛之恩及艸木豈欲殺不辜者乎【列女傳周列國晉弓士妻】

澤枯無魚山童難株【焦氏易林觀之防】

次六厚厚君子秉斗測曰厚厚君子得人無疆也【太經第三親】

傳曰慈母之怒子也𨿽折葼笞之其惠存焉【方言第二】獺未祭魚不施网罟豺未祭獸不修田獵鷹隼未擊不張罻羅霜露未霑不伐艸木艸木有生而無識鳥獸有識而無知猶施仁愛以及之奚況在人而不愛之乎【劉子愛民】

君者其仁如春其澤如雨徳潤萬物則人爲之死矣【劉子愛民】

明明後辟仁以爲政魚遊淸沼鳥萃平林【文選補亡詩】若墜之惻每勤如傷之念恆軫【文選王融防秀才文】

三方落网一面駈禽徳以行政仁乎用心【藝文類聚帝王部殷成湯贊】

幸聖王畱善貸之徳紆好生之施解网祝禽下車泣罪【藝文類聚人部言誌書】

今主君以寛宏爲宇仁惠爲廬若地之載如天之燾【藝文類聚人部嘲戱】

若能服溫厚而知穿獘之苦周明之徳也厭滋防而識空嗛之急仁恕之功也【藝文類聚人部鑑誡詰】

恩加禽獸胎卵於是獲全仁霑艸木牛羊所以勿踐【文苑英華薛道衡帝徳上頌】

景公探爵鷇弱故反之晏子逡巡再拜賀曰君有聖人之道矣君探爵鷇鷇弱故反之此聖人之道也【太平禦覽禮義部賀】

童牛不服童馬不馳是謂大仁【太平禦覽人事部仁惻】

邯鄲之民以正月之旦獻鳩於簡子簡子大悅厚賞之客問其故簡子曰正旦放生示有恩也客曰民知君欲放之故競而捕之死者眾矣君而欲生之不若禁民弗捕捕而放之恩不徧不相補矣【太平禦覽時序部元日】

麟肉角鳳肉咮皆示有武而不用也【埤雅品物門麐】

被銘曰被𨿽溫無忘人之寒無厚於己無薄於人【困學紀聞卷二十雜識】

騶虞𨿽饑非自死之艸不食【何氏語林文學南史】

君子殺民如殺身活人如活己【道徳經指歸卷十二】

精誠

觀盥而不薦有孚顒若【易觀】

王道之可觀者莫盛乎宗廟宗廟之可觀者莫盛於盥也至薦簡略不足復觀故觀盥而不觀薦也【王弼注易觀】明信顯著不存外飾處坎以斯𨿽復一樽之酒二簋之食瓦缶之器納此至約自進於牖乃可羞之於王公薦之於宗廟【王弼注易坎】

天地感而萬物化生聖人感人心而天下和平【易咸】孚乃利用禴【易萃】

今予其敷心腹腎腸【書盤庚下】

匠人有以感斤欘故繩可得料也羿有以感弓矢故彀可得中也造父有以感轡防故遫獸可及逺道可致【管子小稱】

含徳之厚比於赤子毒虫不螫猛獸不據玃鳥不摶骨弱筋柔而握固未知牝牡之合而防作精之至也終日號而不啞和之至也【老子符】

精之所動若春气之生秋气之殺故君子者其猶射者也於此毫末於彼尋丈矣【文子精誠】

譬猶兆數蓍至誠自契五行應之誠茍不至兆之數之無一應者【關尹子四符篇】

眞者精誠之至也不精不誠不能動人故彊哭者𨿽悲不哀彊怒者𨿽嚴不威彊親者𨿽笑不和眞悲無聲而哀眞怒未發而威眞親未笑而和眞在內者神動於外是所以貴眞也【莊子漁父】

乳彘觸虎乳狗不遠遊不忘其親也【荀子榮辱】

天地爲大矣不誠則不能化萬物聖人爲知矣不誠則不能化萬民父子爲親矣不誠則疏君上爲尊矣不誠則卑【荀子不茍篇】

人或謂兔絲無根非無根也其根不屬也伏苓是慈石召鐵或引之也樹相近而靡或軵之也聖人南面而立以愛利民爲心號令未出而天下皆延頸舉踵矣則精通乎民也【呂氏春秋精通】

今夫攻者砥厲五兵侈衣美食發且有日矣所被攻者不樂非或聞之也神者先告也身在乎秦所親愛在於齊死而志气不安精或往來也【呂氏春秋精通】

養由基射虎中石矢乃飲羽誠乎虎也伯樂學相馬所見無非馬者誠乎馬也宋之庖丁好解牛所見無非死牛者三年而不見生牛用刀十九年刃若新研順其理誠乎牛也【呂氏春秋精通】

子之於父母也一體而兩分同气而異息若艸莽之有華實也若樹木之有根心也𨿽異處而相通隱志相及痛疾相救憂思相感生則相歡死則相哀此之謂骨肉之親神出於忠而應乎心兩精相得豈待言哉【呂氏春秋精通】三月嬰兒軒冕在前弗知欲也斧鈇在後弗知惡也慈母之愛諭焉誠也故誠有誠乃合於情精有精乃通於天乃通於天水木石之性皆可動也又況於有血气者乎故凡說與治之務莫若誠聽言哀者不若其哭也聽言怒者不若其鬭也說與治不誠其動人心不神【呂氏春秋具備】

齊有善相狗者其鄰假以買取鼠之狗期年乃得之曰是良狗也其鄰畜之數年而不取鼠以告相者相者曰此良狗也其志在獐麋豕鹿不在鼠欲其取鼠也則桎之其鄰桎其後足狗乃取鼠夫驥驁之气鴻鵠之志有諭乎人心者誠也人亦然誠有之則神應乎人矣言豈足以諭之哉此謂不言之言也【呂氏春秋士容】

夫疾呼不過聞百步志之所在逾於千里冬日之陽夏日之陰萬物歸之而莫使之然故至精之象弗招而自來不麾而自往窈窈防防不知爲之者誰而功自成【淮南子主術訓】

至精之所動若春气之生秋气之殺也𨿽馳傳騖置不若此其亟故君人者其猶射者乎於此毫未於彼尋常矣故愼所以感之也夫榮啟期一彈而孔子三日樂感於和鄒忌一徽而威王終夕悲感於憂動諸琴瑟形諸音聲而能使人爲之哀樂縣法設賞而不能移風易俗者其誠心弗施也寧戚商歌車下桓公喟然而寤夫至精入人深矣【淮南子主術訓】

湯之時七年旱以身禱於桑林之際而四海之云湊千里之雨至抱質效誠感動天地神諭方外令行禁止豈足爲哉【淮南子主術訓】

勇士一呼三軍皆辟其出之也誠故倡而不和意而不戴中心必有不合者也故舜不降席而王天下者求諸己也【淮南子繆稱訓】

金錫不消釋則不流刑上憂尋不誠則不法民【淮南子繆稱訓】心之精者可以神化而不可以導人目之精者可以消澤而不可以昭誋在混防之中不可諭於人故舜不降席而天下治桀不下陛而天下亂蓋情甚乎叫呼也【淮南子繆稱訓】

三月嬰兒未知利害也而慈母之愛愈篤者情也故言之用者昭昭乎小哉不言之用者曠曠乎大哉【淮南子繆稱訓】戚擊牛角而歌桓公舉以大政雍門子以哭見孟嘗君涕流沾纓歌哭眾人之所能爲也一發聲入人耳感人心情之至者也故唐虞之法可效也其諭人心不可及也【淮南子繆稱訓】

哭之發於口涕之出於目此皆憤於中而形於外者也譬若水之下流煙之上尋也夫有孰推之者故彊哭者𨿽病不哀彊親者𨿽笑不和情發於中而聲應於外故釐負羈之壺飡愈於晉獻公之垂棘趙宣孟之束脯賢於智伯之大鐘故禮丰不足以效愛而誠心可以懷逺【淮南子齊俗訓】

太王亶父處邠狄人攻之杖防而去百姓攜防扶老負釜甑逾梁山而國乎岐周非令之所能招也秦穆公爲野人食駿馬肉之傷也飲之美酒韓之戰以其死力報非券之所能責也宓子治亶父巫馬期往觀化焉見夜漁者得小卽釋之非刑之所能禁也孔子爲魯司寇道不拾遺市買不豫賈田漁皆讓長而班白不戴負非法之所能致也夫矢之所以射遠貫牢者弩力也其所以中的剖微者正心也賞善罰防者政令也其所以能行者精誠也故弩𨿽彊不能獨中令能明不能獨行必自精誠所以與之施道故攄道以被民而民弗從者誠心弗施也【淮南子泰族訓】

夫蛟龍伏寢於淵而卵割於陵螣蛇雄鳴於上風雌鳴於下風而化成形精之至也【淮南子泰族訓】

勇士一呼三軍皆辟士之誠也昔者楚熊渠子夜行見寢石以爲伏虎關弓射之滅矢飲羽下視知石也卻復射之矢摧無迹熊渠子見其誠心而金石爲之開況人心乎唱而不和動而不隨中必有不全者矣【新序雜事四】次二蛟濳於淵陵卵化之人或陰言百姓和之測曰蛟濳之化中精誠也【太經第四迎】

祭祀之道莫盛修徳故紂之牛牲不如文王之蘋藻也【前漢書注郊祀志】

鏡質薄而能照目形小而能視以其精明也故聖人以至精感人至誠應物爲樂不假鐘鼓之音爲禮不待玉帛之惠此所感之至也【李善注文選陸士衡演連珠】

萬邦凱樂非悅鐘皷之娛天下歸仁非感玉帛之惠【文選陸士衡演連珠】

譬如慈母惟有一子其子得病父母亦病其子病愈父母亦愈【海空智藏經捨受品】

操柄

令行禁止王始也出一曰神明出二曰分光出三曰無適異出四曰無適與無適與者亡【汲冡周書文傳解】

日之中也仄月之望也食威之失也陰食陽【汲冢周書周祝解】無虎傅翼將飛入宮擇人而食【汲冢周書寤敬解】

日君象也月臣象也防謂虧傷也君道當常明如日而月有虧盈今君失道則任小人大臣專次則日如月然【鄭氏箋詩柏舟】

日當常明月卽有虧今日何爲與月更疊而虧傷乎猶君何爲與臣更疊而屈伸乎【毛詩正義柏舟】

有頍然者之皮弁實維伊何乎宜在於首以爲表飾也以興有尊貴者之天王維如何乎宜君於上以正綱紀也【毛詩正義頍弁】

泛泛然浮於水上者楊木之舟舟人以紼繩系而維持之使不得東西也以興居於民上者諸侯之君也明王以禮法約而制禦之使不得違叛也【毛詩正義采菽】

糟者猶糟實者猶實玉者猶玉血者猶血酒者猶酒優以繼愖政出自家門此之謂失政也【大戴禮記少間】

孔子曰天無二日土無二王者天有二日則艸木枯萎土有二王則徵伐不息【禮記正義曽子問】

然君異於器不可以二器二不匱君二多難【左傳哀公六年】夫水能浮艸木亦能沈之地能生萬物亦能殺之江海能下谿谷亦能朝之聖人能從眾亦能使之【吳越春秋勾踐歸國外傳】

應侯謂昭王曰亦聞恆思有神叢與恆思有悍少年請與叢博曰吾勝叢叢借我神三日不勝叢叢困我乃左手爲叢投右手自爲投勝叢叢借其神三日叢往求之遂弗歸五日而叢枯七日而叢亡今國者王之叢勢者王之神借人以此得無危乎臣未嘗聞指大於臂臂大於股若有此則病必甚矣【戰國防秦昭襄王】

萬乘之主不制於人臣十乘之家不制於眾人匠夫徒步之士不制於妻妾而又況於當時之賢主者乎【戰國防燕昭王】

百人輿瓢而趨不如一人持而走疾百人誠輿瓢瓢必裂今秦國華陽用之穰侯用之太后用之王亦用之不稱瓢爲器則已稱瓢爲器國必裂矣【戰國防秦昭襄王】

荊宣王問羣臣曰吾聞北方之畏昭奚卹也果誠何如江乙對曰虎求百獸而食之得狐狐曰子無敢食我也天帝使我長百獸今子食我是逆天帝命也子以我爲不信吾爲子先行子隨我後觀百獸之見我而敢不走乎虎以爲然故遂與之行獸見之皆走虎不知獸畏己而走也以爲畏狐也今王之地方五千里帶甲百萬而專屬之昭奚卹故北方之畏奚卹也其實畏王之甲兵也猶百獸之畏虎也【戰國策楚宣王】

至秦則不然張誹謗之罔以爲漢毆除倒持太阿授楚其柄故誠能勿失其柄天下𨿽有不順莫敢觸其鋒【前漢書梅福傳】

如下有泰山之安則上有累卵之危【前漢書楚元王傳】

天子盛威若燎火之陽今委政王氏不炎熾矣【前漢書敍傳述成紀注】

恐威權外假歸之良難虎翼一奮卒不可制【後漢書翟酺列傳】夫釣者中大魚則縱而隨之須可制而後牽則無不得也人主之威豈徒大魚而已【魏志劉曄傳】

自古至今安有四五人把持刑柄而不離刺轉相蹄齧者也【吳志諸葛瑾傳】

且垂猶鷹也饑則附人飽便髙颺遇風塵之會必有淩霄之志惟宜急其羈靽不可任其所欲【晉書慕容垂傳】

宸極居中則列宿齊其晷帝王順天則羣後仰其度【魏書太祖紀】

以大督小從近及遠如身之使手幹之摠條【魏書食貨志】見未能髙飛者借其羽毛知逸勢衝天者剪其翅翮【北齊書盧文偉傳】

日中必彗操刀必割執斧必伐日中不彗是謂失時操刀不割失利之期執斧不伐賊人將來【太公六韜守土】

無借人國柄借人國柄則失其權無掘壑而附丘無舎本而治末【太公六韜守土】

無借人利器借人利器則爲人所害而不終其世【太公六韜守土】

無實則無勢失轡則馬焉制【管子七臣七主】

夫明王之所輕者馬與玉其所重者政與軍若失主不然輕與人政而重與人馬輕予人軍而重予人玉重宮門之營而輕四境之守所以削也夫權者神聖之所資也獨明者天下之利器也獨斷者防宻之營壘也此二者聖人之所則也聖人畏防而愚人畏明聖人之憎惡也內愚人之憎惡也外【管子霸言】

鯨魚失水則制於螻蟻人君舎其所守而與臣爭事則制於有司【文子上仁】

術者人君之所宻用羣下不可妄窺勢者制法之利器羣下不可妄爲人君有術而使羣下得窺非術之奧者有勢使羣下得爲非勢之重者【尹文子大道上】

白君道也靑臣道也靑驪於白謂權臣擅命雜君道也君道雜則君不勝矣【公孫龍子通變論注】

君之制臣猶金之勝木其來久矣而白不勝爲靑所驪是木賊金而臣掩君之謂也靑染於白其色碧也臣而掩君其道亂也君道之所以亂由君不正舉也【公孫龍子通變注】

諺曰蠧眾而木折隙大而墻壞故大臣爭於私而不顧其民則下離上下離上者國之隙也秩官之吏隱下以漁百姓此民之蠧也故有隙蠧而不亡者天下鮮矣是故明王任法去私而國無隙蠧矣【商子修權】

樞者居中以運外處近而制逺主於轉動者也故天之北辰謂天樞門之運轉者謂之戶樞然則持樞者動運之柄以制物也【鬼穀子本經陰符注】

君者國之隆也父者家之隆也隆一而治二而亂自古及今未有二隆爭重而能長久者【荀子致仕篇】

不謹其閉不固其門虎乃將存不愼其事不掩其情賊乃將生【韓非子主道】

夫勢者便治而利亂者也故周書曰毋爲虎傅翼將飛入邑擇人而食之夫乘不肖人於勢是爲虎傅翼也【韓子難勢】

夫虎之所以能服狗者爪牙也使虎釋其爪牙而使狗用之則虎反服狗矣人主者以刑徳制臣者也今君人者釋其刑徳而使臣用之則君反制於臣矣【韓非子二柄】夫人臣之侵其主也如地形焉卽漸以往使人主失端東西易面而不自知故先王立司南以端朝夕【韓非子有度】道不同於萬物徳不同於陰陽衡不同於輕重繩不同於出入和不同於燥濕君不同於羣臣凡此六者道之出也【韓非子權】

內索出圉必身自執其度量厚者虧之薄者靡之虧靡有量毋使民比周同欺其上虧之若月靡之若勢【韓非子權】

彼求我予假求人斧假之不可彼將用之以伐我【韓非子揚權】

故上失寸下得尋常【韓非子權】

毋弛而弓一棲兩雄一棲兩雄其鬭防防【韓非子權】腓大於股難以趨走主失其神虎隨其後【韓非子權】毋富人而貸焉毋貴人而逼焉毋轉信一人而失其都國焉【韓非子權】

掘其根本木乃不神塡其洶淵毋使水淸【韓非子權】主上不知虎將爲狗主不蚤止狗益無已虎成其羣以弒其母爲主而無臣奚國之有主施其法大虎將怯主施其刑大虎自寧法刑狗信虎化爲人復反其眞【韓非子權】

爲人君者數披其木毋使木枝扶疎木枝扶疎將塞公閭私門將實公庭將虛主將壅圍數披其木無使木枝外拒木枝外拒將逼主處數披其木毋使枝大本小枝大本小將不勝春風不勝春風枝將害心【韓非子權】黃帝有言曰上下一日百戰下匿其私用試其上上操度量以割其下故度量之立主之寶也黨與之具臣之寶也【韓非子權】

虎豹必不用其爪牙而與鼷鼠同威萬金之家必不用其富厚而與監門同資【韓非子八說】

人之不事衡石者非貞廉而逺利也石不能爲人多少衡不能爲人輕重求索不能得故人不事也明主之國官不敢枉法吏不敢爲私利貨賂不行是境內之事盡如衡石也【韓非子八說】

有術而禦之身坐於廟堂之上有處女子之色無害於治無術而禦之身𨿽瘁臞猶未有益【韓非子外儲說左】

人主者利害之軺轂也射者眾【韓非子外儲說左】

夫獵者托車輿之安用六馬之足使王良佐轡則身不勞而易及輕獸矣今釋車輿之利損六馬之足與王良之禦而下走逐獸則𨿽樓季之足無時及獸矣托良馬固車則臧獲有餘國者君之車也勢者君之馬也夫不處勢以禁誅擅愛之臣而必徳厚以與天下齊行以爭民是皆不乘君之車不因馬之利舎車而下走者也【韓非子外儲說左】

方吾子曰吾聞之古禮行不與同服者同車不與同族者共家而況君人者乃借其權而外其勢乎【韓非子外儲說右】賞罰共則禁令不行何以明之以造父於期子罕爲出彘田恆爲圃池故宋君簡公弒患在王良造父之共車田連成竅之共琴也【韓非子外儲說右】

淖齒之用齊也擢閔王之筋李兌之用趙也餓殺主父此二君者皆不能用其椎鍜榜擎故身死爲戮而爲天下笑【韓非子外儲說右】

入齊則獨聞淖齒而不聞齊王入趙則獨聞李兌而不聞趙王故曰人主者不操術則威勢輕而臣擅名【韓非子外儲說右】

靖郭君相齊與故人久語則故人富懷左右刷則左右重久語懷刷小資也猶以成富況於吏勢乎【韓非子內儲說下】勢重者人主之淵也臣者勢重之魚也魚失於淵而不可復得也人主失其勢重於臣而不可復收也【韓非子內儲說下】

凡耳之聞也借於靜目之見也借於昭心之知也借於理君臣易操則上之三官者廢矣【呂氏春秋任數】

人君不重則不尊治身不重則失神艸木之華輕故零落根重故長存也【河上公注老子重徳】

不正本而反自修則人主逾勞人臣逾逸是猶代庖宰割牲而爲大匠斵也與馬競走筋絕而弗能及上車執轡則馬死於衡下故伯樂相之王良禦之明主乘之無禦相之勞而致千里者乘於人資以爲羽翼也【淮南子主術訓】筦子曰權不兩錯政不二門故曰脛大於股者難以步指大於臂者難以把本小末大不能相使也【說苑君道】虎饑欲食爲蝟所伏【焦氏易林豫之比】

大尾小頭重不可揺上弱下彊陰制其雄【焦氏易林咸之坎】放銜垂轡奔馬不制棄法作姦君失其位【焦氏易林蹇之姤】君猛臣懾虎行兔伏【焦氏易林震之遁】

龍而蛇伏故不君者也【太經第一閒注】

初一蛇伏於泥無雄有雌終莫受施測曰蛇伏於泥君不君也【太經第一閒】

夫國不可從外治兵不可從中禦【潛夫論勸將】

婦人専政國不靜牝雞雄鳴主不榮【蔡中郎集答災異】

明銓衡者所重不可得誣也仗法度者所愛不可得私也故得人者先得之於己者也失人者先失之於己者也【抱朴子外篇廣譬】

然則刑之爲物國之神器君所自執不可假人猶長劍不可倒捉巨魚不可脫淵也【抱朴子外篇用刑】

君孤立於上臣弄權於下本末不能相禦身手不能相使【文選曹元首六代論】

曾不知鼠憑社貴狐借虎威【文選沈約恩幸傳論】

姦人無所逃其刑惡吏無所窮其詐如身手之相驅括之相接矣【藝文類聚刑法部刑法表】

君臣之間猶權衡也權左撅則右重右重則左輕輕重疊相移天地之理也【太平禦覽資產部秤】

夫威福者人主之神器也譬之操莫邪執其柄則人莫敢抗失其柄則還見害也【太平禦覽刑法部律令科附】

可怒而不怒臣乃爲虎可殺而不殺大賊乃發【太平禦覽皇王部敍皇王上】

魚藏於水權隱於心故物莫之害也魚失水爲物所擒權示人卽爲人所制【道徳經注疏卷二】

諭林卷六十二

欽定四庫全書

諭林卷六十三

明徐元太撰君道門【三】

獨斷

夫論至徳者不和於俗成大功者不謀於眾昔者舜舞有苗禹袒裸國非以養欲而樂志也務以論徳而約功也【史記趙世家】

夫鈐鍵之轡君上所宜獨操非驂服所當共也【魏書天象志四】主尊臣卑上威下敬令行人服理之至也使天下兩天子天下不可理也一國而兩君一國不可理也一家而兩父一家不可理也夫令不髙不行不摶不聽堯舜人君非生而理也桀紂之人非生而亂也故理亂在上也【管子霸言】

明王之所操者六生之殺之富之貧之貴之賤之此六柄者主之所操也主之所處者四一曰文二曰武三曰威四曰徳此四位者主之所處也借人以其所操命曰奪柄借人以其所處命曰失位奪柄失位而求令之行不可得也【管子任法】

夫自見之明借人見之闇也自聞之聰借人聞之聾也明君知此則去就之分定矣爲君當若冬日之陽夏日之陰萬物自歸莫之使也【鄧析子無厚】

心爲九竅之治君爲五官之長【鬼穀子符言】

一家二貴事乃無功夫妻持政子無適從【韓非子權】酸甘鹹淡不以口斷而決於宰尹則廚人輕君而重於宰尹矣上下淸濁不以耳斷而決於樂正則瞽工輕君而重樂正矣治國是非不以術斷而決於寵人則臣下輕君而重寵人矣【韓非子八說】

夫痤疽之痛也非刺骨髓則煩心不可支也非如是不能使人以半寸砥石彈之今人主之於治亦然非不知有苦則安欲治其國非如是不能聽聖知而誅亂臣亂臣者必重人重人者必人主所甚親愛也人主所甚親愛也者是同堅白也夫以布衣之資欲以離人主之堅白所愛是猶以解左髀說右髀者是身必死而說不行者也【韓非子外儲說左】

行法曲斷以五里斷者王以九里斷者彊宿治者削【韓非子飾令】

魯侯欲以孔子爲司徒將召三桓議之乃謂左丘明左丘明曰孔丘其聖人歟夫聖人在政過者離位焉君𨿽欲謀其將弗合乎魯侯曰吾子奚以知之丘明曰周人有愛裘而好珍羞欲爲千金之裘而與狐謀其皮欲具少牢之珍而與羊謀其羞言未卒狐相與逃於重丘之下羊相呼藏於深林之中故周人五年不制一裘十年不足一牢何者周人之謀失矣今君欲以孔丘爲司徒召三桓而議之亦與狐謀裘與羊謀羞哉於是魯侯遂不與三桓謀而召孔丘爲司徒【事文類聚司徒】

用眾

芃芃然枝葉茂盛者是彼棫木之朴屬而叢生也我農人得析而薪之又載而積之於家使農人得以濟用興徳行俊秀者乃彼賢人之叢集而眾多也我國家得徴而取之又引而置之於朝使國得以蕃興【毛詩正義棫朴】眾心成城眾口鑠金【國語周】

語曰千金之裘非一狐之腋也臺射之欀非一木之枝也三代之際非一士之智也信哉【史記劉敬傳】

語曰猛獸不如羣狐卿等十餘人何懼王鎭惡【南史王鎭惡傳】夫民別而聽之則愚合而聽之則聖𨿽有湯武之徳復合於市人之言是以明君順人心安情性而發於眾心之所聚是以令出而不稽刑設而不用【管子君臣上】

以天下之目視則無不見也以天下之耳聽則無不聞也以天下之心慮則無不知也輻湊並進則明不塞矣【管子九守】

善用人者若蚈之足眾而不害若舌之與齒堅柔相磨而不相敗【文子上徳】

爲善使人不能得從此獨善也爲巧使人不能得從此獨巧也未盡善巧之理爲善與眾行之爲巧與眾能之此善之善者巧之巧者也所貴聖人之治不貴其獨治貴其能與眾共治貴工倕之巧不貴其獨巧貴其能與眾共巧也【尹文子】

設一人能備天下之事能左右前後之宜逺近遲疾之間必有不兼者焉茍有不兼於治闕矣【尹文子大道上】

夫惟能使人之耳目助己視聽使人之吻助己言談使人之心助己思慮使人之股肱助己動作助之視聽者眾則其所聞見者逺矣助之言談者眾則其徳音之所撫循者博矣助之思慮者眾則其談謀度速得矣助之動作者眾卽舉其事速成矣【墨子尙同中】

古之聖王之治天下也千里之外有賢人焉其鄕裏之人皆未之均聞見也聖王得而賞之千里之內有防人焉其鄕裏未之均見也聖王得而罰之故惟毋以聖王爲聰耳明目與豈能一視而通見千里之外哉一聽而通聞千里之外哉聖王不往而視也不就而聽也然而使天下之爲寇亂盜賊者周流天下無所重足者何也其以尙同爲政善也【墨子尙同下】

一目之視也不若二目之視也一耳之聽也不若二耳之聽也一手之操也不若二手之彊也【墨子尙同下】

以兼爲正是以聰耳明目相爲視聽乎是以股肱畢彊相爲動爲宰乎【墨子兼愛下】

力不敵眾智不盡物與其用一人不如用一國故智力敵而羣物勝揣中則私勞不中則有過下君盡己之能中君盡人之力上君盡人之智【韓非子八經】

天下無粹白之狐而有粹白之裘取之眾白也大取於眾此三皇五帝之所以大立功名也故以眾勇無畏乎孟賁矣以眾力無畏乎烏獲矣以眾視無畏乎離婁矣以眾知無畏乎堯舜矣【呂氏春秋用眾】

今之爲車者數官然後成夫國豈特爲車哉眾智眾能之所持也不可以一物一方安車也【呂氏春秋君守】

夫乘眾人之智則無不任也用眾人之力則無不勝也千鈞之重烏獲不能舉也眾人相一則百人有餘力矣是故任一人之力者則烏獲不足恃乘眾人之勢者則天下不足有也【淮南子主術訓】

人主者以天下之目視以天下之耳聽以天下之智慮以天下之力爭是故號令能下究而臣情得上聞【淮南子主術訓】

積力之所舉則無不勝也眾智之所爲則無不成也塪井之無黿鼉隘也園中之無修木小也夫舉重鼎者力少而不能勝也及至其移徙之不待其多力者故千人之羣無絕梁萬人之聚無廢功【淮南子主術訓】

乘眾勢以爲車禦眾智以爲馬𨿽幽野險途則無由惑矣人主深居隱處以避燥濕閨門重襲以避姦賊內不知閭裏之情外不知山澤之形帷幕之外目不能見十里之前耳不能聞百步之外天下之物無不通者其灌輸之者大而斟酌之者眾也是故不出戶而知天下不窺牖而知天道乘眾人之智則天下之不足有也專用其心則獨身不能保也【淮南子主術訓】

用百人之所能則得百人之力舉千人之所愛則得千人之心譬如伐樹而引其本千枝萬葉則莫得弗從也【淮南子繆稱訓】

黃帝生陰陽上駢生耳目桑林生臂手此女媧所以七十化也【淮南子說林訓】

以天下之大托於一人之才譬若懸千鈞之重於木之一枝【淮南子說林訓】

百梅足以爲百人酸一梅不足以爲一人和【淮南子說林訓】蓋非橑不能蔽日輪非輻不能追疾然而橑輻未足恃也【淮南子說林訓】

轂立三十輻各盡其力不得相害使一輻獨入眾輻皆棄豈能致千里哉【淮南子說林訓】

天積眾精以自剛聖人積眾賢以自彊天序日月星辰以自光聖人序爵祿以自明天所以剛者非一精之力聖人所以彊者非一賢之徳也故天道務盛其精聖人務眾其賢【春秋繁露立元神】

故獨視不若與眾視之明也獨聽不若與眾聽之聰也獨慮不若與眾慮之切也【韓詩外傳】

聖王之舉事必先諦之於謀慮而後考之於蓍白屋之士皆關其謀芻蕘之役鹹盡其心故萬舉而無遺籌失防傳曰眾人之智可以測天兼聽獨斷惟在一人此大謀之術也【說苑權謀】

介子推行年十五而相荊仲尼聞之使人往視還曰廊下有二十五俊士堂上有二十五老人仲尼曰合二十五人之智智於湯武並二十五人之力力於彭祖以治天下其固免矣乎【說苑尊賢】

天子居闉闕之中帷帳之內廣廈之下旃茵之上不出襜幄而知天下者以有賢左右也故獨視不如與眾視之明獨聽不如與眾聽之聰也【新序雜事五】

千柱百梁終不傾僵仁智輔聖周宗康寧【焦氏易林謙之未濟】百柱載梁千歲不僵大願輔福文武以昌【焦氏易林井之萃】天𨿽至神必因日月之光地𨿽至靈必有山川之化聖人𨿽有萬人之徳必須俊賢三公九卿二十七大夫八十一元士以順天成其道【白虎通封公侯】

禹湯文王𨿽有聖徳猶雜用眾賢以致於治非獨索蕙茝任一人也故堯有禹咎繇伯夷夏有朱虎伯益防殷有伊尹傅說周有呂望旦散宜生邵畢是雜用眾芳之效也【王逸注楚辭離騷經】

目也者能逺察天際而不能近見其背心亦如之君子誠知心之似目也是以務鑑於人以觀得失故視不過垣墻之裏而見邦國之表聽不過閾之內而聞千里之外因人也人之耳目盡爲我用則我之聰明無敵於天下矣【徐幹中論虛道】

華衮燦爛非只色之功嵩岱之峻非一簣之積故九子任而康凝之績熈四七受而佐命之勲著【抱朴子外篇博諭】眾力並則萬鈞不足舉也羣智用則庶績不足康也故繁足者死而不獘多士者亂而不亡【抱朴子外篇務正】

南溟引朝宗以成不測之深圃崇木石以致極夭之峻大廈淩霄賴羣橑之積輪曲轅直無可闕之物故元凱之佐登而格天之化洽折衝之才周則逐鹿之姦寢【抱朴子外篇務正】

峻極之山非一石所成淩雲之榭非一木所構狐白之裘非一腋之毳宇宙爲宅非一言所治【劉子薦賢】

非取制於一狐諒求味於兼采【文選任昉爲作薦士表】

崇臺非一干珍裘非一腋多士成大業羣賢濟績【文選盧諶答魏子悌詩】

千金之裘非一狐之腋大廈之材非一丘之木太平之功非一人之略【文選王褒四子講徳論】

海者川崇山惟壤韶防錯音衮龍比象明明眾哲同濟天网劍宣其利鑑獻其朗【文選陸機功臣頌】

山木茂盛萬人得而薪之賢人眾國家得用【文選王元長防秀才文注】

百足之虫斷而不蹶持之者眾也【意林魯連子】

廊廟之材非一木之枝白狐之裘非一狐之腋【意林愼子】一人之智不如眾人之愚一目之察不如眾目之明【意林任子】

百足之虫共舉一身安得不濟【意林新論】

其他胥附奔走雲合霧集若榱椽之構大廈眾星之仰河漢【文苑英華裴子野史論一】

一竈五突烹餁十倍分煙者眾【太平禦覽居處部竈】

弩弱而矰髙者乘於風也身不勞而行合者得助於眾也【太平禦覽兵部弩】

一目視則不明一耳聽則不聰【太平禦覽人事部目】

假天下之目以視則四海毫末可見【太平禦覽人事部目】

一井五缾泄之可待濫流者眾也【太平禦覽器物部缾】

譬如以繩系物單則無力合而能系【禪法要解經卷上榮九】譬如一絲不能系象多集諸絲象不能絕【雜寶藏經卷五】譬如藥師不得以一藥治眾病眾病不同藥亦不一【大智度論卷十九】

譬如一人二人不名爲軍和合多人乃成爲軍能破怒敵【大智度論卷八十七】

大廈爲眾材所成羣生非一人可化【辯正論卷六】

從諫

惟木從繩則正後從諫則聖【書說命上】

言木以繩直君以諫明【孔氏傳書說命上】

聽其規諫以自修如玉石之見琢磨也【毛詩淇澳注】

良藥苦口而利於病忠言逆耳而利於行湯武以諤諤而昌桀紂以唯唯而亡【孔子家語六本】

夫人君而無諫臣則失正士而無教友則失聽禦狂馬不釋防操弓不反檠木受繩則直人受諫則聖受學重問孰不順哉【孔子家語子路初見】

賴君之用也故言不然巴浦之犀犛兕象其可盡乎其又以規爲瑱也【國語楚】

傳曰人之將死惡聞酒肉之味邦之將亡惡聞忠臣之气身死不爲醫邦亡不爲謀還自遺災蓋木土水火不同气居此之謂也【越絕徳序外傳記】

千羊之皮不如一狐之腋諸大夫朝徒聞唯唯不聞周舎之諤諤是以憂也【史記趙世家】

雷霆之所擊無不摧折者萬鈞之所壓無不麋滅者今人主之威非特雷霆也執重非特萬鈞也【前漢書賈山傳】夫立言無顯過之咎明鏡無見毗之尢如惡立言以記過則不當學也不欲明鏡之見玭則不當照也【後漢書宦者列傳】

夫聖王所以聽僮夫匹婦之言者猶塵加嵩岱霧集淮海𨿽未有益不爲損也【後漢書儒林列傳】

夫良藥苦口惟疾者能甘之忠言逆耳惟達者能受之【吳志孫奮傳】

堯舜周公所以能致忠諫者以其欵誠之心著也冰炭不言而冷熱之質自明者以其有實也若好忠直如冰炭之自然則諤諤之臣將濟濟而盈庭【晉書王沈傳】

夫療膏肓之疾者必進苦口之藥決狐疑之慮者亦告逆耳之言如其猶豫迷而不反恐兪附見其已死扁鵲知其無功矣【晉書孫楚傳】

諫者所以安主也食者所以肥體也主惡諫則不安人飺食則不肥【管子形勢解】

人之將疾也必先甘魚肉之味國之將亡也必先惡忠臣之語故疾之將死者不可爲良醫國之將亡者不可爲忠謀【文子微明】

人主皆知鏡之明己也而惡士之明己也鏡之明己也功細士之明己也功大知其細失其大不知類矣【亢倉子君道】

聽言之道溶若甚醉唇乎齒乎吾不爲始乎齒乎唇乎愈惽惽乎【韓非子權】

夫良藥苦於口而智者勸而飲之知其入而已己疾也忠言拂於耳而明主聽之知其可以致功也【韓非子外儲說左】聞古扁鵲之治其病也以刀刺骨聖人之救危國也以忠拂耳刺骨故小痛在體而長利在身拂耳故小逆在心而久福在國故甚病之人利在忍痛猛毅之君以福拂耳忍痛故扁鵲盡巧拂耳則子胥不失壽安之術也病而不忍痛則失扁鵲之巧危而不拂耳則失聖人之意如此長利不逺垂功名不久立【韓非子安危】

莊荊王立三年不聽而好讔成公賈入諫王曰不谷禁諫者今子見故何對曰臣非敢諫也願與君王讔也王曰胡不設不谷矣對曰有鳥止於南方之阜三年不動不飛不鳴是何鳥也王射之曰有鳥止於南山之阜其三年不動將以定志意也其不飛將以長羽翼也其不鳴將以覽民則也是鳥𨿽無飛飛將翀天𨿽無鳴鳴將駭人賈出矣不谷知之矣明日朝所進者五人所退者十人羣臣大恱荊國之眾相賀也成公賈之讔也賢於太宰噽之說聽乎夫差而吳國爲墟成公賈之讔諭乎荊王而荊國以霸【呂氏春秋重言】

趙簡子曰厥也愛我鐸也不愛我厥之諫我也必於無人之所鐸之諫我也喜質我於人中必使我醜尹鐸對曰厥也愛君之醜也而不愛君之過也鐸也愛君之過也而不愛君之醜也臣嘗聞相人於師惇顏而土色者忍醜不質君於人中恐君之不變也此簡子之賢也人主賢則人臣之言刻簡子不賢鐸也卒不居趙地有況乎在簡子之側哉【呂氏春秋達郁】

人主之患欲聞枉而惡直言是障其源而欲其水也水奚自至是賤其所欲而貴其所惡也所欲奚自來【呂氏春秋貴直】

欲知平直則必凖繩欲知方圓則必規矩人主欲自知則必直士故天子立輔弼設師保所以舉過也百姓有得鐘者欲負而走則鐘大不可負以椎毀之鐘況然有音恐人聞之而奪己也遽揜其耳惡人聞之可也惡己自聞之悖矣爲人主而惡聞其過非猶此也惡人聞其過尙猶可【呂氏春秋自知】

今有樹於此而欲其美也人時灌之則惡之而日伐其根則必無活樹矣夫惡聞忠言乃自伐之精者也【呂氏春秋至忠】

藥酒病之利也正言治之藥也【鹽鐵論能言】

土負水者平木負繩者直君受諫者聖【說苑正諫】

寤口之言若羮寤心之言若冰今左右之諫𨿽不甘君之口其亦寒心哉夫寤口者求譽而養禍寤心者忍恥而奮功是以明君樂聞寤心之言而去甘口之士故功施昭明而令聞廣譽也君若誅左右而壅其心無乃嗜甘之疾乎【天祿閣外史陽山】

夫人之將疾者必不甘魚肉之味身之將敗者必不納忠諫之言故臨死者謂無良醫之蔽將敗者謂無直諫之臣【劉子貴言】

觀於明鏡則疪瑕不滯於軀聽於直言則過行不累乎身【廣文選王仲宣仿連珠】

防人之口譬諸防川豈不速止潰乃潺湲潺湲尙塞言擁爲賊黙黙之患用顚厥國【初學記職官部諫議大夫】

審聽

采苓采苓首陽之巓人之無言茍亦無信采苦采苦首陽之下人之爲言茍亦無與采葑采葑首陽之東人之無言茍亦無從【詩國風采苓】

盜言孔甘亂是用餤【音談詩小雅巧言】

彼所小言盡人毒也【莊子列禦寇】

夫冰炭不同器而久寒暑不兼時而至雜反之學不兩立而治今兼聽雜學緣行同異之辭安得無亂乎【韓非子顯學】

今或謂人曰使子必智而壽則世必以爲狂夫智性也壽命也性命者非所學於人也而以人之所不能爲說人此世之所以謂之狂也以仁義教人是以智與壽說人也有度之主弗受也【韓非子顯學】

東方之墨者謝子將西見秦惠王惠王問秦之墨者唐姑果唐姑果恐王之親謝子賢於己也對曰謝子東方之辯士也其爲人甚險將奮於說以取少主也王因藏怒以待之謝子至說王王弗聽謝子不說遂辭而行凡聽言以求善也所言茍善𨿽奮於取少主何損所言不善𨿽不奮於取少主何益不以善爲之慤而徒以取少主爲之悖惠王失所以爲聽矣用志若是見客𨿽勞耳目𨿽獘猶不得所爲也【呂氏春秋去宥】

相劍者曰白所以爲堅也黃所以爲牣也黃白雜則堅且牣良劍也難者曰白所以爲不牣也黃所以爲不堅也黃白雜則不堅且不牣也又柔則錈堅則折劍折且錈焉得爲利劍劍之情未革而或以爲良或以爲惡說使之也故有以聰明聽說則妄說者止無以聰明聽說則堯桀無別矣【呂氏春秋別類】

邾之故法爲甲裳以帛公息忌謂邾君曰不若以組凡甲之所以爲固者以滿竅也今竅滿矣而任力者半耳且組則不然竅滿則盡任力矣邾君以爲然曰將何所以得組也公息忌對曰上用之則民爲之矣邾君曰善下令令官爲甲必以組公息忌知說之行也因令其家皆爲組人有傷之者曰公息忌之所以欲用組者其家多爲組也邾君不說於是復下令令官爲甲無以組此邾君之有所尢也爲甲以組而便公息忌𨿽爲組何傷也以組不便公息忌𨿽無組亦何益也爲組與不爲組不足以累公息忌之說用組之心不可不察也【呂氏春秋去尢】殺罷牛可以贖良馬之死莫之爲也殺牛必亡之數以必亡贖不必死未能行之者矣【淮南子說山訓】

日月之光而盲者不能見雷霆之聲而聾人不能聞夫爲不知音者言若語於瘖聾何特蟬之不知重雪耶夫以伊尹之知太公之賢而不能開辭於桀紂非說者非聽者過也是以荊和抱璞而泣血曰安得良工而剖之屈原行吟澤畔曰安得臯陶而察之【鹽鐵論相刺】

貴謙

謙亨天道下濟而光明地道卑而上行【易謙】

江海處下百谷歸之履尊以損則或益之矣【王弼注易損】凡人必將財物周贍鄰里乃能用之六五居於尊位用謙與順鄰自歸之故不待丰富能用其鄰也【周易正義謙】百川發源皆自山出由髙趣下歸注於海【隋書天文上志】卑也者道之室王者之器也而水以爲都居凖也者五量之宗也素也者五色之質也淡也者五味之中也【管子水地】

江海所以能爲百谷王者以善下之故能爲百谷王【老子後已】

江海處地之不足故天下歸之奉之【文子守弱】

世能祖祖鮮能下下祖祖爲親下下爲君【黃石公三略上】地窪下水流之人謙下徳歸之也【河上公注老子益謙】

士處下不爭髙故安而不危水下流不爭先故疾而不遲【淮南子原道訓】

貴者必以賤爲號而髙者必以下爲基托小以包大在中以制外行柔而剛用弱而彊【淮南子原道訓】

下者萬物歸之虛者天下遺之【淮南子主術訓】

水下流而廣大君下臣而聰明君不與臣爭功而治道通矣管夷吾百里奚經而成之齊桓秦穆受而聽之照惑者以東爲西惑也見日而寤矣【淮南子繆稱訓】

夫欲致精者必虛靜其形欲致賢者必卑謙其身形靜志虛者气精之所趣也謙尊自卑者仁賢之所事也故治身者務執虛靜以致精治國者務盡卑謙以致賢【春秋繁露通國身】

子得罪於父可以因姑姊叔父而解之父能赦之臣得罪於君可以因便辟左右而謝之君能赦之昔桀得罪於湯紂得罪於武王此則君之得罪於其臣者也莫爲謝至今不赦【新序雜事四】

次五澤庳【婢】其容眾潤攸同測曰澤庳其容謙虛大也【太經第一增】

次五下言如水實以天牝測曰下言之水能自衝也【太經第五節

】

言日誅惡己復循道而退下入太陰之中不伐其功也【王逸注楚辭九歌】

上撩之木鳥所不集故過之而去君自尊髙眾士亦望之而去也【太經第四逃解】

以貴下賤有似初婚夫下婦也【太經第四迎解】

天道下濟而光明江湖善下而爲王故山在地中成謙王侯以孤寡爲損【劉子明謙】

大壯往則復天地之謙也極升必降陰陽之謙也滿終則虧日月之謙也道盈體衝聖人之謙也【劉子明謙】

欲上必以其言下之欲先必以其身後之處上而民不重在前而民不害【子法言注寡見篇】

襄城君始封之日衣翠衣帶玉劍履縞舄立乎流水之上大夫莊辛過而說之曰願把君之手其可乎襄城作色不言莊辛遷延稱曰君獨不聞鄂君之遇越人乎鄂君方泛舟於新波之上乘靑翰之舟張翠羽之蓋會鼔鐘之音越人擁楫而歌曰今夕何夕兮褰州水流今日何日兮得與王子同舟山有木兮木有枝心恱君兮君不知於是鄂君揄袂而擁之舉繡被而覆之襄城乃奉手進之【藝文類聚舟車部舟】

夫溪谷爲卑不爲東西故能達而不窮江海處下不爲廣大故能王而不休【道徳經指歸卷十一】

江海之王也非積徳政累仁愛流神明加恩惠以懷之又非崇禮義廣辭讓飾知故設巧能以恱之也又非出奇行變起權立勢奮武威重生累息百事以制之也淸靜處下虛以待之無爲無求而百川自爲來也百川非聞海之美被其徳化歸慕之也又非拘禁束教有界道畫東西而趨之也然而水之所以貫金觸石鑽崖潰山馳騁丘阜以赴隨江海無有還者形偶性合事物自然也由此觀之卑損之爲道也大矣【道徳經指歸卷十一】

江海居大而處下則百川流之大國居大而處下則天下流之【道徳經注】

大國虛容譬於江海江海處眾流之下故百川競注大國用道謙桑故萬邦歸往【道徳經注疏卷六】

諭林卷六十三﹤子部﹐類書類﹐諭林﹥

欽定四庫全書

諭林卷六十四

明徐元太撰君道門【四】

貴公

九五顯比王用三驅失前禽邑人不誡吉【易比】

舎逆取順失前禽也【易比】

夫三驅之禮禽逆來趣己則舎之背己而走則射之愛於來而惡於去也故其所施常失前禽也以顯比而居王位用三驅之道者也【王弼注易比】

時之還也無私貌日之出也無私照【汲冢周書周祝解】

虞人之射禽弩已張從機間視括與所射參相得乃後釋發矢爲政亦當以己心參於羣臣及萬民可乃後施也【鄭氏注禮記緇衣】

獨樂樂與人樂樂孰樂曰不若與人曰與少樂樂與眾樂樂孰樂曰不若與眾【孟子梁惠王下】

楚共王出獵而遺其弓左右請求之共王曰止楚人遺弓楚人得之又何求焉仲尼聞之曰惜乎其不大也亦曰人遺弓人得之而已何必楚也【孔子集語下】

古人有言滿堂而飲酒有一人鄕隅而悲泣則一堂皆爲之不樂王者之於天下譬猶一堂之上也故一人不得其平爲之淒愴於心【前漢書刑法志】

夫水至平而邪者取法鏡至明而醜者亾怒水鏡之所以能窮物而無怨者以其無私也水鏡無私猶以免謗【蜀志李嚴傳注】

天地至公故萬民咸育帝王無私而黎民戴賴【魏書劉潔傳】有善者不畱其賞故民不私其利有過者不宿其罰故民不疾其威威罰之制無逾於民則人歸親於上矣如天雨然澤下尺【管子君臣上】

日月之明無私故莫不得光聖人法之以燭萬民故能審察則無遺善無隱姦【管子版法解】

天地不仁以萬物爲芻狗聖人不仁以百姓爲芻狗【老子虛用】

衡之於左右無私輕重故可以爲平繩之於內外無私曲直故可以爲正人主之於法無私好憎故可以爲令【文子下徳】

今之人分財賄而設鉤防焉非以夫鉤防者爲能均也使善惡多寡無所歸其怨也是以聖人窮造物以爲識量然且卜筮蓍以爲決所以立言於公也聲出而應律身出而協度然且權量尺石以爲器所以立正於公也義適而理訓舉天下無敢以容其議然且書契章程以爲式所以立信於公也徳澤汪濊威制宏逺盡四海之大無不面納然且法度禮籍以爲凖所以立義於公也【子華子晏子】

惟聖人究道之情惟道之法公政以明斗柄東指天下皆春斗柄南指天下皆夏斗柄西指天下皆秋斗柄北指天下皆冬斗柄運於上事立於下斗柄指一方四塞俱成此道之用法也【鶡冠子環流】

四時殊气天不賜故歲成五官殊職君不私故國治【莊子則陽】

且假夫禽貪者器是以一人之斷制利天下譬之猶一覕也【莊子徐無鬼】

嚴乎若國之有君其無私徳繇繇乎若祭之有社其無私福泛泛乎其若四方之無窮其無所畛域【莊子秋水】楚王失弓因以利楚不能兼濟天下故曰仁義未遂也人君惟私其黨附之亦如守白求馬獨有白馬來應楚王所謂人者楚國也仲尼所謂人者天下也故離白以求馬眾馬皆至矣忘楚以利人天下咸應矣【公孫龍子迹府注】以養萬物則天下歸存親疎以待人則海內叛譬如離色命馬眾馬斯應守白求馬惟得白馬故命名而守一白色者非命眾馬也【公孫龍子白馬論注】

白旣不定在馬馬亦不専於白故忘色以求馬眾馬皆應矣忘私以親人天下皆親矣【公孫龍子白馬論注】

設使白馬乃爲有馬者但是一馬耳其材不異眾馬也猶君之所私者但是一人耳其賢不異眾人也人心不常於一君亦猶馬形不専於一色故君之愛己則附之君之疎己則叛之何可私其親黨而疎於天下乎【公孫龍子白馬論注】

故明主有私人以金石珠玉無私人以官職事業是何也曰本不利於所私也【荀子君道】

民無私則天下爲一家而無私耕私織共寒其寒共饑其饑故如有子十人不加一飯有子一人不損一飯【尉繚子治本】

陰陽之和不長一類甘露時雨不私一物萬民之主不阿一人伯禽將行請所以治魯周公曰利而弗利也荊人有遺弓者而不肯索曰荊人遺之荊人得之又何索焉孔子聞之曰去其荊而可矣老聞之曰去其人而可矣故老則至公矣【呂氏春秋貴公】

人之少也愚其長也智故智而用私不若愚而用公日醉而飾服私利而立公貪戾而求王舜弗能爲【呂氏春秋貴公】堯有子十人不與其子而授舜舜有其子九人不與其子而授禹至公也晉平公問於祁黃羊曰南陽無令其誰可而爲之祁黃羊對曰解狐可平公曰解狐非子之讎邪對曰君問可非問臣之讎也平公曰善遂用之國人稱善焉居有間平公又問祁黃羊曰國無尉其誰可而爲之對曰午可平公曰午非子之子邪對曰君問可非問臣之子也平公曰善又遂用之國人稱善焉孔子聞之曰善哉祁黃羊之論也外舉不避讎內舉不避子祁黃羊可謂公矣【呂氏春秋去私】

庖人調和而弗敢食故可以爲庖若使庖人調和而食之則不可以爲庖矣王伯之君亦然誅暴而不私以封天下之賢者故可以爲王伯若使王伯之君誅暴而私之則亦不可以爲王伯矣【呂氏春秋去私】

智不公則福日衰災日隆以日倪而西望知之【呂氏春秋序意】夏不衣裘非愛裘也暖有餘也冬不用非愛也淸有餘也聖人之不爲私也非愛貴也節乎己也節己𨿽貪污之心猶若止又況乎聖人【呂氏春秋有度】

入者有受而無取出者有授而無予因春而生因秋而殺所生者弗徳所殺者非怨則幾於道也【淮南子詮言訓】喜怒威徳之不可以不直處而發也如寒暑冬夏之不可不當其時而出也【春秋繁露威徳所生章】

善爲吏者樹徳不善爲吏者樹怨公行之也其子羔之謂歟【說苑至公】

鏡以精明美惡自服衡平無私輕重自得【說苑談叢】

次四鳥托巢於叢人寄命於公【太經第四昆】

次七蓋偏不覆晏雨不救測曰蓋偏不覆徳不均也【太經第四昆】

次四宰割平平測曰宰割平平能有成也【太經第六割】春風朝煦蕭艾其溫秋霜宵墜芝蕙被其涼是故威以齊物爲肅徳以普濟爲【文選陸機演連珠】

至道均被萬物取而咸足淳化普洽百姓用而不匱猶靈耀覯而品物納光淸風流而百籟含響也【文選陸機演連珠注】以義事主不私其己以仁接人不謀其欲火佚焚家家不罪火食過傷人人不罪食以其積之於仁義無私害也伊尹放太甲太甲無怨心管仲黜伯氏伯氏無怨言以其積之於公正無私惡也【太平禦覽人事部公平】

取天下若逐鹿得其鹿天下共其肉【太平禦覽獸部鹿】

貴因

凡溝必因水執防必因地執善溝者水潄之善防者水淫之【周禮考工記】

故曰爲髙必因丘陵爲下必因川澤爲政不因先王之道可謂智乎【孟子離婁上】

所惡於智者爲其鑿也如智者若禹之行水也則無惡於智矣禹之行水也行其所無事也如智者亦行其所無事則智亦大矣【孟子離婁上】

夫膠漆至粘也而不能合逺鴻毛至輕也而不能自舉夫飄於淸風則橫行四海故事有簡而功成者因也【戰國防趙孝成王】

王者隨天譬猶自春䢐夏攺靑服絳者也【後漢書郎顗列傳】凡爲治者動不逆天機作不破地徳昔后稷之播百谷不墾磐石禹決江河不逆流勢【魏書私署涼州牧張寔子駿傳】

天地之生萬物聖人之馭天下莫不順其性而暢之故黃帝服牛乘馬因生性也禹鑿龍門決洪河因水之勢也后稷之播殖百谷因地之气也湯武之滅夏商因人之欲也是以有因成無因敗【晉書苻堅妾張氏傳】

取天下者若逐野獸而天下皆有分肉之心若同舟而濟濟則皆同其利敗則皆同其害然則皆有以啟之無有閉之也【太公六韜發啟】

治人如治水潦養人如養六畜用人如用艸木【管子七法】心不爲九竅九竅治君不爲五官五官治爲善者君予之賞爲非者君予之罰君因其所以來因而予之則不勞矣【管子九守】

以家爲鄕鄕不可爲也以鄕爲國國不可爲也以國爲天下天下不可爲也以家爲家以鄕爲鄕以國爲國以天下爲天下【管子牧民】

天下之物無貴無賤因其所貴而貴之物無不貴因其所賤而賤之物無不賤故不尙賢者言不放魚於木不沈鳥於淵【文子自然】

古之瀆水者因水之流也生稼者因地之宜也徵伐者因民之欲也能因則無敵於天下矣【文子自然】

田不因地形不能成谷爲化不因民不能成俗【鶡冠子天則】圓者之轉非能轉而轉不得不轉也方者之止非能止而止不得不止也因圓之自轉使不得止因方之自止使不得轉何苦物之失分故因賢者之有用使不得不用因愚者之無用使不得用用與不用皆非我用因彼所用與不可用而自得其用奚患物之亂乎【尹文子大道上】若馭撲馬若養赤子若食餧人故因其懼也而攺其過因其憂也而辦其故因其喜也而入其道因其怒也而入其怨曲得所謂焉【荀子臣道】

望敵在前因其所長而用之敵白者堊之赤者赭之【尉繚子武議】

管子得於魯魯束縛而檻之使役人載而送之齊共謳歌而引管子恐魯之止而殺己也欲速至齊因謂役人曰我爲汝唱汝爲我和其所唱適宜走役人不倦而取道甚速管子可謂能因矣役人得其所欲己亦得其所欲以此術也【呂氏春秋順說】

奚仲作車蒼頡作書后稷作稼臯陶作刑昆吾作陶夏鯀作城此六人者所作當矣然而非主道者故曰作者憂因者平【呂氏春秋君守】

夫審天者察列星而知四時因也推歷者視月行而知晦朔因也禹之裸國裸入衣出因也墨子見荊王錦衣吹笙因也孔子道彌子瑕見釐夫人因也湯武遭亂世臨苦民揚其義成其功因也故因則功専則拙因者無敵【呂氏春秋貴因】

三代所寶莫如因因則無敵禹通三江五湖決伊闕溝廻陸注之東海因水之力也舜一徙成邑再徙成都三徙成國而堯授之禪位因人之心也湯武以千乘制夏商因民之欲也如秦者立而至有車也適越者坐而至有舟也秦越逺塗也竫立安坐而至者因其械也【呂氏春秋貴因】

十里之間而耳不能聞帷墻之外而目不能見三畆之宮而心不能知其以人至開梧南撫多西服壽靡北懷儋耳若之何哉故至智棄智至仁忘仁至徳不徳無唱有和無先有隨古之王者其所爲少其所因多因者君術也爲者臣道也爲則擾矣因則靜矣因冬爲寒因夏爲暑君奚事哉【呂氏春秋任數】

水用舟陸用車塗用輴沙用鳩山用樏因其勢也勢重者其令行位尊者其教受威立者其姦止此畜人之道也【呂氏春秋愼勢】

古者多有天下而亾者矣其民不爲用也用民之論不可不熟劍不徒斷車不自行或使之也夫種麥而得麥種稷而得稷人不怪也用民亦有種不審其種而祁民之用惑莫大焉湯武因夏商之民也得所以用之也管商亦因齊秦之民也得所以用之也民之用也有故得其故民無所不用用民有紀有綱一引其紀萬目皆起一引其綱萬目皆張【呂氏春秋用民】

木處榛巢水居窟穴禽獸有芄人民有室陸處宜牛馬舟行宜多水匈奴出穢裘於越生葛絺各主所急以備燥濕各因所處以禦寒暑並得其宜物便其所由此觀之萬物固以自然聖人又何事焉【淮南子原道訓】

九疑之南陸事寡而水事眾於是民人被髮文身以像鱗虫短綣不絝以便渉遊短袂攘捲以便刺舟因之也鴈門之北狄不谷食賤長貴壯俗尙气力人不弛弓馬不解勒便之也故禹之裸國解衣而入衣帶而出因之也【淮南子原道訓】

離朱之明察箴末於百步之外不能見淵中之魚師曠之聰合八風之調而不能聽十里之外故任一人之能不足以治三畆之宅也修道理之數因天地之自然則六合不足均也是故禹之決瀆也因水以爲師神農之播谷也因苗以爲教【淮南子原道訓】

是故入其國者從其俗入其家者避其諱不犯禁而入不迕逆而進𨿽之夷狄徒倮之國結軌乎逺方之外而無所困矣【淮南子齊俗訓】

三代之所道者因也故禹決江河因水也后稷播種樹谷因地也湯武平暴亂因時也故天下可得而不可取也霸王可受而不可求也在智則人與之訟在力則人與之爭未有使人無智者有使人不能用其智於己者也未有使人無力者有使人不能施其力於己者也【淮南子詮言訓】

因髙而爲臺就下而爲池各就其勢不敢更爲【淮南子說山訓】行逺者假於車濟江海者因於舟公輸子能因人主之材木以搆宮室而不能自爲専室狹廬材不足也歐冶能因國君以爲金鑪大鐘而不能自爲一鼎盤材無其用也君子因人主之正朝以和百姓潤眾庶而不能自饒其家勢不便也【鹽鐵論貧富】

聖人之爲天下興利也其猶春气之生艸也各因其生小大而量其多少其爲天下除害也若川瀆之防於海也各順其勢傾側而制於南北故異孔而同歸殊施而鈞徳其趣於興利除害一也【春秋繁露考功名】

埏埴而爲器窬木而爲舟鑠防而爲刃鑄金而爲鐘因其可也駕馬服牛令雞司夜令狗守門因其然也民有好色之性故有大防之禮有飲食之性故有大饗之誼有喜樂之性故有鐘皷管弦之音有悲哀之性故有衰絰哭踴之節【淮南子泰族訓】

禹鑿龍門辟伊闕決江濬河東注之海因水之流也后稷墾艸發菑糞土樹谷使五種各得其宜因地之勢也湯武革車三百乘甲卒三千人討暴亂制夏商因民之欲也故能因則無敵於天下矣【淮南子泰族訓】

若夫以火熯井以淮灌山此用已而背自然故謂之有爲若夫水之用舟沙之用鳩泥之用輴山之用虆夏凟而冬陂因髙爲田因下爲池此非吾所謂爲之【淮南子修務訓】善舉事者若乘舟而悲訶一人唱而千人和【淮南子說林訓】射者因勢治者因法【鹽鐵論大論】

欲粟者務時欲治者因世【鹽鐵論遵道】

水宜舟陸地宜車沙地宜肆泥地宜楯艸野宜窮廬物各因其宜故不須用賢【淮南子齊俗訓解】

夫民物之所以卑賤者不能因任故也是以任賤者貴因卑者尊此必然之符也【郭子注莊在宥】

吾一人之所聞不如眾技多故因眾則寧若不因眾則眾之千萬皆我敵也【郭子注莊在宥】

然迷者自思復厲者自思善故我無爲而天下化【郭子注莊天地】

因眾所欲亾而亾之𨿽王紂可去也不因眾而獨用之𨿽盜跖不可禦也【郭子注莊盜跖】

陶唐氏制彤車乘白馬有虞氏因彤車而制鸞車夏后氏因鸞車而制鉤車商因鉤車而制大路【玉海車服車輿】臨深決水不用功力而水可竭也循掘決衝而經可通也【黃帝素問靈樞經逆順肥瘦】

生因春長因夏收因秋藏因冬失常則天地四塞【黃帝素問內經陰陽離合論】

病之發也如火之熱如風雨不可當也故經言曰方其盛時必毀因其衰也事必大昌此之謂也【黃帝素問內經瘧論】因節而折循理而割【道徳經指歸卷七】

貴信

其於信也如四時春秋冬夏其博有萬民也如饑而食如渴而飲下土之人信之夫暑熱凍寒逺若邇非道邇也及其明徳也【大戴禮記主言】

地不易其則故萬物生焉主不易其則故百姓安焉【管子形勢解】

四時之行信必而著明聖人法之以事萬民故不失時功【管子版法解】

政令已陳𨿽覩利敗不欺其民約結己定𨿽覩利敗不欺其與【荀子王霸篇】

小信成則大信立故明主積於信賞罰不信則禁令不行說在文公之攻原與箕鄭救餓也是以吳起須故人而食文侯防虞人而獵故明主表信如曾子殺彘也患在尊厲王擊警皷與李悝謾兩和也【韓非子外儲說左】

楚厲王有警爲皷以與百姓爲戍飲酒醉過而擊之也民大驚使人止曰吾醉而與左右戲過擊之也民皆罷居數月有警擊皷而民不赴乃更令明號而民信之【韓非子外儲說左】

李悝警其兩和曰謹警敵人旦暮且至擊汝如是者再三而敵不至兩和懈怠不信李悝居數月秦人來襲之至幾奪其軍此不信患也【韓非子外儲說左】

焚林而田偸多獸後必無獸以詐遇民偸取一時後必無復【韓非子難一】

天行不信不能成歲地行不信艸木不大春之徳風風不信其華不盛華不盛則果實不生夏之徳暑暑不信其土不肥土不肥則長遂不精秋之徳雨雨不信其谷不堅谷不堅則五穀不成冬之徳寒寒不信其地不剛地不剛則凍閒不開【呂氏春秋貴信】

文王晝臥夢人登城而呼己曰我東北陬之稿骨也速以王禮塟我文王曰諾覺召吏視之信有焉文王曰速以人君塟之吏曰此無主矣請以主大夫文王曰吾夢中已許之矣柰何其倍之也士民聞之曰我君不以夢之故不倍稿骨況於生人乎於是下信其上【賈子諭誠】夢中許人覺且不背其信陛下已諾若日出之灼灼【賈子匈奴】

譬如地之所種皆以時生不失其節亦不違錯應時滋長【普超三昧經卷二】

貴一

士之二三猶防妃耦而況霸主霸主將徳是以而二三之其何以長有諸侯乎【左傳成公八年】

聖人之化世也其解在水故水一則人心正水淸則民心易一則欲不污民心易則行無邪是以聖人之治於世也不人告也不戶說也其樞在水【管子水地】

聽羣眾人議以治國國危無日矣何以知其然也老貴柔孔子貴仁墨翟貴廉闗尹貴淸子列子貴虛陳駢貴齊陽生貴己孫臏貴勢王廖貴先兒良貴後有金鼔所以一耳必同法令所以一心也智者不得巧愚者不得拙所以一眾也勇者不得先懼者不得後所以一力也故一則治異則亂一則安異則危【呂氏春秋不二】

目不失其明而見白黒之殊耳不失其聽而聞淸濁之聲王者執一而爲萬物正軍必有將所以一之也國必有君所以一之也天下必有天子所以一之也天子必執一所以摶之也一則治兩則亂今禦驪馬者使四人人操一防則不可以出於門閭者不一也【呂氏春秋執一】螾無筋骨之彊爪牙之利上食晞堁下飲黃泉用心一也【淮南子說山訓】

屍鳩之所以養七子者一心也君子之所以理萬物者一儀也以一儀理物天心也【說苑反質】

言皇天不純一其施則萬物大傷人君不純一其政則百姓震動以觸罪也【王逸注楚辭九章】

當知師子獸王一徳最勝謂無二心如殺大象盡其勢力殺余小獸盡力亦然我王亦爾不畏大事不輕小事【大方廣佛華嚴經卷十二】

譬如師子饑餓所逼以大勢力殺害大象若殺野幹及諸小獸所施勢力與彼殺象一無所異【蘇婆呼童子經卷中】

貴宻

君不宻則失臣臣不宻則失身幾事不宻則害成【易系辭上傳】

事若不宻人則乘此機危而害之猶若財之不宻盜則乘此機危而竊之【周易正義系辭上】

天地之化在髙與深聖人之制道在隱與匿【鬼穀子謀篇】髙山仰之可極深淵度之可測神明之位術正靜其莫之極歟【鬼穀子術言】

唐谿公謂昭侯曰今有千金之玉巵通而無當可以盛水乎昭侯曰不可有瓦器而不漏可以盛酒乎昭侯曰可對曰夫瓦器至賤也不漏可以盛酒𨿽有千金之玉巵至貴而無當漏不可盛水則人孰注漿哉今爲人主而漏其羣臣之語是猶無當之玉巵也𨿽有聖智莫盡其術爲其漏也【韓非子外儲說左】

明主之行制也天其用人也鬼天則不非鬼則不困【韓非子八經】

故以一得十者下道也以十得一者上道也明主兼行上下故姦無所失【韓非子八經】

宓子賤爲單父宰辭於夫子夫子曰毋迎而距也毋望而許也許之則失守距之則閉塞譬如髙山深淵仰之不可及度之不可測也【說苑政理】

次三堅不淩或泄其中測曰堅不淩不能持齊也【太經第六堂】

屋漏在上知者在下漏大下見之著漏小下見之防【王充論衡答佞篇】

宻者天地之際防成敗之機要故陰陽不宻則寒暑不能以成歲棟宇不宻則九層不可以庇身【意林成敗志】霧之盛須防而訖防雨之盛不過終日是以人君喜怒不見於容【太平禦覽天部霧】

法鑑

七世之廟可以觀徳萬夫之長可以觀政【書咸有一徳】夫明鏡所以察形往古所以知今人主不務襲迹於其所以安存而忽怠所以危亾未有異於卻走而求及前人也【孔子家語觀周】

坐則見堯於墻食則覩堯於羮【後漢書李固傳】

不式古訓而好是佞辯不遵王路而覆車是踐【晉書潘嶽傳】車戒前傾人師先覺【北齊書魏收傳】

古者有語曰君子不鏡於水而鏡於人鏡於水見面之容鏡於人則知吉與凶今以攻戰爲利則蓋嘗鑑之於智伯之事乎此其謂不吉而凶旣可得而知矣【墨子非攻中】鄙諺曰不習爲吏而視已事又曰前車覆而後車戒夫殷周之所以長久者其已事可知也然而不能從者是不法聖智也秦之亟絕者其軌迹可見也然而不避是後車又覆也【賈子保傅】

夫照鏡見眸子防察秋毫明照晦防【淮南子說山訓】

且衛君之來也諸侯皆以爲蓍兆今朝於吳而不利則皆移心於晉矣【淮南子人間訓】

商徳之衰不鑑於湯禹也周秦之獘不鑑於民下也側弁垢顏不鑑於明鏡也故君子惟鑑之務【申鑑雜言上】吳之杪季殊代同疾知前失之於彼不能攺弦於此鑑亂亾之未逺而躡傾車之前軌覩枳首之爭莓而忘同身之禍笑蟣虱之晏安不覺事異而患等見競濟之舟沈而不知殊塗而溺均也【抱朴子外篇吳失】

富旣與地乎侔訾貴正與天乎比崇齊桓曽不足使扶轂楚嚴未足以爲驂乘狹三王之阨僻矯髙舉而大興歷五帝之寥廓渉三皇之登閎【文選羽獵賦】

狹三王之趢趗軼五帝之長驅踵三皇之遐武誰謂駕遲而不能屬【文選東京賦】

前事之不忘後代之元也【文選劉琨勸進表】

覆車之軌無或重迹【文選張載劍閣銘】

觀五代之存亾而不用其長防覩前車之傾覆而不攺其轍迹【文選曹元首六代論】

以三王禮法爲局小狹陋過五帝而逺馳則繼三皇之迹也【李善注文選東京賦】

以鑑自照者見形容以人自照者見吉凶【補文選武王鏡銘】齊王聘田巴先生而將問政焉對曰政在正身正身之本在於羣臣王召臣臣攺制鬋飾問於妾奚若妾愛臣防臣曰佼臣臨淄水而觀然後自知醜惡也今齊之臣防王者眾王能臨淄水見己之惡過而自攺斯齊國治矣【藝文類聚人部鑑誡】

帝者得其根核王者得其英華霸者得其附枝故帝道不行不能王王道不行不能霸霸道不行不能守其身【藝文類聚帝王部總載帝王】

武王伐殷得二大夫而問之曰殷國將亾亦有妖乎一人曰殷國常雨血雨灰石小者如雞子大者如箕嘗六月而雨雪深尺餘武王曰大哉妖也殷人對曰非殷國之大妖也殷國大妖二十六章【太平禦覽皇王部帝紂】

居堯舜之位而不行唐虞之政者猶反衣狐白步牽騄耳【太平禦覽皇王部敍皇王下】

如彼在泉臨深是懼如彼覆車望塗攺步【玉海官制儲官】

諭林卷六十四

欽定四庫全書

諭林卷六十五

明徐元太撰君道門【五】

思危

其亡其亡系於包桑【易否】

勿憂宜日中宜照天下也日中則昃月盈則食天地盈虛與時消息而況於人乎【易丰】

六四繻有衣袽終日戒【易旣濟】

我臨兆民之上常畏人怨懍懍乎危懼若腐索之馭六馬索絕則馬逸【尙書正義五子之歌】

若藥弗瞑厥疾弗瘳若跣弗視地厥足用傷【書說命上】迨天之未陰雨徹彼桑土【音杜】綢繆牖戶今女下民或敢侮予【葉演女反詩國風鴟鴞】

無棄爾輔貟【音云】於爾輻屢顧爾僕不輸爾載終逾絕險曾是不意【詩小雅正月】

戰戰兢兢如臨深淵如履薄冰【詩小雅小旻】

鴟鴞又言室巢𨿽成以所托枝條弱故予室今翹翹然而危又爲風雨之所漂揺此巢將毀予是以維音之嘵嘵然而恐懼以諭王業𨿽成今成王防弱而爲凶人所振蕩周室將毀故周公言己亦嘵嘵然而危懼【毛詩正義鴟鴞】臣之妻歸臣送之反見桑者而助之顧臣之妻則亦有送之者矣【晉文春秋伐衛】

千金之子坐不垂堂百金之子不騎衡聖主不乘危而徼幸【史記袁盎傳】

夫天下大器也今人之置器置諸安處則安置諸危處則危天下之情與器亾以異在天子之所置之【前漢賈誼傳】千金之子坐不垂堂萬乘之主行不履危【晉書苻堅上傳】夫存者非存在於慮亡樂者非樂在於慮殃今王已慮其源豈憂其流乎【太公六韜兵道】

髙爲其居危顚莫之救【管子宙合】

君者舟也庶人者水也水則載舟水則覆舟君以此思危則危將焉不至矣【荀子哀公】

紹績昧醉寐而亡其裘宋君曰醉足以亡裘乎對曰桀以醉亡天下【韓非子說林】

齊桓公出遊遇一丈夫裒衣應步帶著桃殳桓公怪而問之丈夫曰是名二桃桃之爲言亡也夫日日愼桃何患之有故亡國之社以戒諸侯人之戒在於桃殳【韓詩外傳】夫有生者不諱死有國者不諱亡諱死者不可以得生諱亡者不可以得存【說苑正諫】

乘國者其如乘航乎航安則人斯安矣【揚子寡見】

今有宗族巨室子孫保之西疇千畆百農耕之以衡門爲闕以隄堰爲垣以溝澮爲池漑彼千畆深耕獲而望菑畬若無患也一夕北風沸塵驟雨衝界侵犯我疆場崩潰我隄堰播蕩我藩籬浸淫我溝澮污濁我妻孥傾覆我廬舎此巨室之憂也出守者可爲寒心哉當是之時農夫荷鋤而流嘆結笠而增哀如欲修其疆扞其災以鎭撫其巨室阜丰其民財培沃其土膏疏導其津埃使西疇蒼然允茂嘉禾優遊於樂歲恬澹於康塗領巨室之托者得無防乎晉王曰風雨之虐固災沴之厲農也禦則巨室安玩則巨室危𨿽出守之責而爲巨室者其亦不能豫患哉【天祿閣外史二難】

若乃安居而不思危寇至而不知懼此謂燕巢於幕魚遊於鼎亡不俟夕【武侯心書戒備】

晉靈公造九層臺孫息聞之求見曰臣能累十二博棊加九雞子其上公曰子作之孫息以棊子置下加九雞子於其上靈公曰危哉孫息曰是不危復有危於此者九層之臺三年不成鄰國將欲興兵社稷亡滅君欲何望公卽壞臺【文選魏都賦注】

夫樹猶親戚土猶士民建置不久則輕下慢上平居猶懼其離叛危急將如之何是以聖王安而不逸以慮危也存而設備以懼亡也故疾風卒至而無摧拔之憂天下有變而無傾危之患矣【文選曹元首六代論】

舟非水不行水入則舟沒君非民不治民犯上則君危【藝文類聚舟車部舟】

善治國者不忘危善養生者不諱死【藝文類聚人部諫議】

戒察

古者冕而前旒所以蔽明也統絖塞耳所以揜聰也故水至淸則無魚人至察則無徒【大戴禮記子張問入官】

水淸無大魚察政不得下和【後漢書班超列傳】

江海之流混混故能成其深廣也【晉書傅傳】

爲政以苛爲察以功爲明以刻下爲忠以計多爲功如此者譬猶廣革者也大敗大裂之道也【文子上禮】

晉國苦盜有郤雍者能視盜之貌察其眉睫之間而得其情晉侯使視盜千百無遺一焉晉侯大喜告趙文子曰吾得一人而一國盜爲盡矣奚用多爲文子曰吾君恃伺察而得盜盜不盡矣且郤雍必不得其死焉俄而羣盜謀曰吾所窮者郤雍也遂共盜而殘之晉侯聞而大駭立召文子而告之曰果如子言郤雍死矣然取盜何方文子曰周諺有言察見淵魚者不祥智料隱匿者有殃且君欲無盜莫若舉賢而任之使教明於上化行於下民有恥心則何盜之爲於是用隨防知政而羣盜奔秦焉【列子說符】

夫權輕重不差蟁首扶撥枉橈不失鍼鋒是任術而釋人心者也【淮南子主術訓】

子曰委任不一亂之媒也監察不止姦之府也裴晞聞之曰左右相疑非亂乎上下相伺非姦乎古謂之蛇豕之政【文中子闗朗】

天子坐九重之內樹塞其門旒以翳明衡以隱聽鸞以抑馳【太平禦覽皇王部敍皇王上】

不癡不聾不堪作大家翁此言𨿽小可以諭大【太平禦覽職官部工部尙書】

諺云不聰不明不能爲王不瞽不聾不能爲公【太平禦覽人事部諺下】

戒侵

爲治有體上下不可相侵請爲明公以作家譬之今有人使奴執耕稼婢典炊防雞主司晨犬主吠盜牛負重載馬涉逺路私業無曠所求皆足雍容髙枕飲食而已忽一旦盡欲以身親其役不復付任勞其體力爲此碎務形疲神困終無一成豈其智之不如奴婢雞狗哉失爲家主之法也【蜀志贊麋子仲傳注】

李子曰非狗則不得兔兔化而狗則不爲兔人君而好爲人官有似於此其臣蔽之人時禁之君自蔽則莫之敢禁夫自爲人官自蔽之精者也【呂氏春秋勿躬】

今以眾地者公作則遲有所匿其力也分地則速無所匿遲也主亦有地臣主同地則臣有所匿其邪矣主無所避其累矣【呂氏春秋審分】

人主之車所以乘物也察乘物之理則四極可有不知乘物而自怙恃奪其智能多其教詔而好自以若此則百官恫擾【呂氏春秋審分】

祓篲賤物也日用掃除故不藏於篋人君好治人臣之職與祓篲何異【呂氏春秋勿躬解】

今使人君視如離婁聰如師曠禦如王良射如夷羿書如史籀計如首走追駟馬力折門鍵有此六者可謂善於有司之職矣何益於治乎【徐幹中論務本】

王上不爲冢宰之任則伊呂靜而司尹矣冢宰不爲百官之所執則百官靜而禦事矣百官不爲萬民之所務則萬民靜而安其業矣【郭子注莊天道】

戒侈

蜉蝣刺奢也昭公國小而廹無法以自守好奢而任小人將無所依焉【毛詩蜉蝣】

甫田齊景公急於圖霸大夫諷之【詩說齊】

人治田無得田此大田若大田過度力不充給田必蕪穢維有莠艸驕驕然以諭公無霸徳思念逺人若思彼遠人徳不致物人必不至維勞其心忉忉然【毛詩正義甫田】齊慶封來聘其車美孟孫謂叔孫曰慶季之車不亦美乎叔孫曰豹聞之服美不稱必以惡終美車何爲【左傳襄公二十七年】

夫獸三爲羣人三爲眾女三爲粲王田不取羣公行下眾王禦不參一族【國語周】

梁王魏嬰觴諸侯於範臺酒酣請魯君舉觴魯君興避席擇言曰昔者帝女令儀狄作酒而美進之禹禹飲而甘之遂疏儀狄絕防酒曰後世必有以酒亡其國者齊桓公夜半不嗛易牙乃煎熬燔炙和調五味而進之桓公食之而飽至旦不覺曰後世必有以味亡其國者晉文公得南之威三日不聽朝遂推南之威而逺之曰後世必有以色亡其國者楚王登彊臺而望崩山左江而右湖以臨彷徨其樂忘死遂盟彊臺而弗登曰後世必有以髙臺陂池亡其國者今主君之尊儀狄之酒也主君之味易牙之調也左白臺而右閭須南威之美也前夾林而後蘭臺彊臺之樂也有一於此足以亡其國今主君兼此四者可無戒與【戰國防魏惠王】

過任之事父不得於子無己之求君不得於臣【戰國防秦昭襄王】

東海之外荒海中有山焦炎而峙髙深莫測蓋稟至陽之爲質也海水激浪投其上噏然而盡計其晝夜噏攝無極若熬鼎受其灑汗耳【神異經】

晏子稱夫人生厚而用利於是乎正徳以幅之謂之幅利言人情須節以正其徳亦由布帛須幅以成其度焉【後漢書濟陰悼王長傳】

夫饑而思食寒而欲衣生之所資也遇其貧則粳糧緼袍快然自足矣然富有天下者其欲彌廣𨿽方丈黼黻猶曰不足必求河海之珍以充耳目之玩則神勞於上民疲於下矣夫萬物之非能自止也上之所爲民之凖的也今以不止之性而殉凖的於上是彌而開之使其侈競也古之帝王不爲靡麗之服不貴難得之貨所以去華競以嘿止喧也【後漢紀孝順】

且饑者不待美饌而後飽寒者不俟狐貉而後溫爲味者口之奇文繡者身之飾也【吳志華覈傳】

崇臺霄峙秀闕云亭千榭連隅萬閣接屏晃如晨曦昭若列星【晉書赫連勃勃載記】

棟鏤榥若騰虹之眉飛檐舒咢似翔鵬之矯翼【晉書赫連勃勃載記】

昔周王驥迹實窮四溟漢帝鸞軫夙徧五嶽【宋書孝武帝本紀】隅奧有竈齊侯蔑寒犬馬有秩管燕輕饑【宋書顏延之傳】苞池江海籠苑嵩岱【南齊書劉善明傳】

主上無積而宮室美氓家無積而衣服修乘車者飾觀望步行者雜文采本資少而末用多者侈國之俗也【管子八觀】

山林𨿽廣艸木𨿽美禁發必有時國𨿽充盈金玉𨿽多宮室必有度江海𨿽廣池澤𨿽博魚鼈𨿽多罟必有正【管子八觀】

臺榭相望者亡國之廡也馳車充國者追宼之馬也羽劍珠飾者斬生之斧也文繡纂組者燔功之窯也明王知其然故遠而不近也【管子七臣七主】

夫明王不美宮室非喜小也不聽鐘鼓非惡樂也爲其傷於本事而妨於教也【管子禁藏】

工事競於刻鏤女事繁於文章國之貧也【管子立政】

寸之管無當天下不能足之以粟今齊國丈夫畊女子織夜以接日不足以奉上而君側皆雕文刻鏤之觀此無當之管也而君終不知五尺童子操寸之煙天下不能足以薪今君之左右皆操煙之徒而君終不知【晏子春秋諫下】

大道甚夷而民好徑朝甚除田甚蕪倉甚虛服文采帶利劍厭飲食資財有餘是謂盜誇非道哉【老子益證】

衛小國也處於齊晉之間猶貧家之處於富家之間也貧家而學富家之衣食多用則速亡必矣【墨子貴義】

國富則淫淫則有虱有虱則弱【商子說民】

獄訟繁倉廩虛而有以淫侈爲俗則國之傷也若以利劍刺之【韓非子解老】

簡王謂左右車席泰美夫冠𨿽賤頭必戴之履𨿽貴足必履之今車席如此大美吾將何屩以履之夫美下而耗上妨義之本也【韓非子外儲說左】

其王之與樂也若冰之於炎日反以自兵此生乎不知樂之情而以侈爲務故也【呂氏春秋侈樂】

治國者當愛民財不爲奢泰治身者當愛精气不放逸【河上公注老子守道】

然後以六合爲家崤函爲宮【賈子過秦上】

貧民糟糠不接於口而虎狼熊羆厭芻豢百姓短褐不完而宮室衣錦人主急玆無用之功百姓黎民顦顇於天下是故使天下不安其性【淮南子主術訓】

川源不能實漏巵山海不能澹【古贍字】溪壑【鹽鐵論本議】智襄子爲室美士茁夕焉智伯曰室美矣對曰美則美矣抑臣亦有懼也智伯曰何懼對曰臣以秉筆事君記有之曰髙山浚源不生艸木松栢之地其土不肥今土木勝人臣懼其不安人也室成三年而智氏亡【說苑貴徳】晉平公爲馳逐之車龍旌眾色掛之以犀象錯之以羽芝車成題金千鎰立之於殿下令羣臣得觀焉田差三過而不一顧平公作色大怒問曰差爾三過而不一顧何爲也田差對曰臣聞說天下者以天下說諸侯者以國說大夫者以官說士者以事說農夫者以食說婦姑者以織桀以奢亡紂以淫敗是以不敢顧也【說苑反質】夫山林不能給野火江海不能實漏巵皆所宜禁也【潛夫論浮侈】

猶大廈旣燔而運水於滄海洪潦淩室而造船於長洲矣夫巍巍之稱不可驕吝搆而東嶽之封未易以恣欲修也【抱朴子外篇君道】

目力疲於綺粲而不以覽庶事之得失耳聰盡於淫音而不以證獻言之邪正【抱朴子外篇吳失】

以檢扞於井泄取有時【太經第三法解】

必以肆奢爲賢則是黃帝合宮有虞總期固不如夏癸之瑤臺殷辛之瓊室也湯武誰革而用師哉【文選東京賦】厚味臘毒丰屋生災【廣文選潘正叔乘輿箴】

昔周穆王欲肆其心周行天下將皆必有車轍馬迹焉【藝文類聚人部行旅】

慶封奔獻車於季武子美澤可以鑑展莊叔見之曰車甚澤人必瘁宜其亡也【藝文類聚舟車部車】

秦皇兼天下都咸陽渭水貫都以象天漢橫橋南渡以法牽牛【事文類聚國都三輔黃圖】

昔者桀紂縱欲長樂以苦百姓珍怪遠味必南海之葷北海之鹽西海之菁東海之鯨此其禍天下亦厚矣【太平禦覽皇王部帝桀】

有肉如丘有酒如淵有殽如林有貨如山【太平禦覽時序部夏至】人之言君天下者瑤臺九累而堯白屋黼衣九種而堯大布官中三市而堯鶉居糲飯菜粥麒麟靑龍而堯素車駒【太平禦覽皇王部帝堯陶唐氏】

二世修驪山陵采玉者傾山采珠者蔽海【太平禦覽羽族部鴻】秦皇漢祖楚羽吳防並勢橫海外雄架天維寸气不續則爲一丘之壤【華陽陶隱居傳上】

戒滿

上九亢龍有悔【易幹】

亢龍有悔盈不可久也【易幹】

亢龍有悔窮之災也【易幹】

亢龍有悔與時偕極【易幹】

以陽之質處鼎之中有實者也有實之物不可復加益之則溢反傷其實【王弼注易鼎】

凡人各有志意但不得自滿故六韜云器滿則傾志滿則覆【禮記正義曲禮上】

亡下陽不懼而又有功是天奪之鑑而益其疾也【左傳僖公二年】

譬如火焉火中寒暑乃退此其極也能無退乎【左傳昭公三年】如川之滿不可遊也【左傳哀公九年】

食充其腹謂之飽酒卒其量謂之醉醉飽者是酒食饜足過度之名也穆王用民之力不知饜足故令去其醉飽過盈之心【春秋正義昭公十二年】

時吳彊而無道敗齊臨淄乘勝大防中國齊晉前驅魯衛驂乘滕薛俠轂而趨【何休解公羊哀公十三年】

孔子觀魯桓公之廟有欹器焉問於守廟者曰此謂何器對曰此蓋爲宥坐之器孔子曰吾聞宥坐之器虛則欹中則正滿則覆明君以爲至誡故常置之於坐側顧謂弟子曰試注水焉乃注之水中則正滿則覆夫子喟然嘆曰嗚呼夫物惡有滿而不覆者哉【孔子家語三恕】

能消者息必専者政【乾坤鑿度上】

夫窮髙則危大滿則溢月盈則缺日中則移凡此四者自然之數也【後漢書李固列傳】

日不常中月盈有虧履道者固仗埶者危【後漢書文苑傳】月滿如規後夜則虧槿榮於枝望暮而萎【北齊書魏收傳】夫居髙而必危每處滿而防溢【北史后妃下湣皇后傳】

太彊必折太張必缺【太公六韜三疑】

聖人著之簡防傳以告後進曰奮盛苓落也盛而不落者未之有也故有道者不平其稱不滿其量【管子宙合】滿盛之國不可以仕任滿盛之家不可以嫁子驕倨傲暴之人不可與交【管子白心】

釜鼓滿則人槪之人滿則天槪之故先王不滿也【管子樞言】甚矣百姓之惡人之有餘忌也是以長者斷之短者續之滿者洫之虛者實之【管子小稱】

持而盈之不如其已揣而鋭之不可長保【老子運夷】

跂者不立跨者不行自見者不明自是者不彰自伐者無功自矜者不長【老子苦恩】

山峭者崩澤滿者溢【黃石公素書安履】

趙襄子攻翟勝老人中人使使者來謁之襄子方食摶飯有憂色左右曰一朝而兩城下此人之所以喜也今君有憂色何襄子曰江河之大也不過三日飄風暴雨日中不須防今趙氏之徳行無所於積一朝而兩城下亡其及我乎孔子聞之曰趙氏其昌乎夫憂所以爲昌也而喜所以爲亡也勝非其難者也持之其難者也賢主以此持勝故其福及後世【呂氏春秋愼大】

冬與夏不能兩刑艸與稼不能兩成新谷熟而陳谷虧凡有角者無上齒果實繁者木必痺用智褊者無遂功天之數也故天子不處全不處極不處盈全則必缺極則必反盈則必虧先王知物之不可兩大故擇務當而處之【呂氏春秋博志】

詩曰將欲毀之必重累之將欲踣之必髙舉之其此之謂乎累矣而不毀舉矣而不踣其惟有道者乎【呂氏春秋行論】天當有陰陽施張晝夜更用不可但欲淸明無已時將恐分裂不爲天地當有髙下剛柔气節五行不可但欲安靜無已時將恐發泄不爲地神當有王相囚死休廢不可但欲靈無已時將恐虛歇不爲神谷當有盈縮虛實不可但欲盈滿無已時將恐枯竭不爲谷萬物當隨時生死不可但欲生無已時將恐滅亡不爲物侯王當屈己以下人汲汲求賢不可但欲髙於人將恐顚蹶失其位也【河上公注老子法本】

后稷廣利天下猶不自矜禹無廢功無廢財自視猶觖如也滿如防實如虛盡之者也【淮南子繆稱訓】

夫物未嘗有張而不弛成而不毀者也惟聖人能盛而不衰盈而不虧【淮南子泰族訓】

陽之行始於北方之中而止於南方之中陰之行始於南方之中而止於北方之中陰陽之道不同至於盛而皆止於中【春秋繁露循天之道】

衣成則缺袵宮成則缺隅屋成則加錯示不成者天道然也【說苑敬愼】

聖人不敢當盛升輿而遇三人則下二人則軾調其盈虛故能長久也【說苑敬愼】

大人失宜盈滿復虧成長之木盛者滅衰【焦氏易林觀之丰】或問持滿曰防欹【揚子重黎篇】

次五日正中月正隆君子自晦不入窮測曰日中月隆明恐挫也【太經第五晦】

上九極廓於髙庸三歲無童測曰極廓髙庸終無所臣也【太經第四廓】

道防降而不殺物無盛而不衰日中則昃月滿則防崇猶塵積替若駭機【文選張華女史箴】

登泰山見天下之大不察細者視逺故也處髙位知人主之貴不防卑賤者意滿故也【意林任子】

於髙思危在滿戒溢可以永年天之大律【玉海器用鼎鼐】通經曰古者三皇有誡之器名曰侑巵其虛則正其盈則覆【道徳經四子集解】

譬如瓶滿天降雨時而不受一滴【大寶積經卷九十九】

如大海水不可量不可度不可見邊際大智若此猶復受泉流如牛迹中水自謂以滿足寧可方之於大海【阿述達菩薩經衣八】

譬以瓶盛滿水置露地天雨瓶中一渧不受渧亦不得入所以者何其瓶已滿故【阿述達菩薩經衣八】

譬如月初生人皆爲作禮月成滿無有爲作禮者【佛遺日摩尼寶經推六】

猶如有瓶水滿其中正安著地若人持水來瀉瓶中彼瓶如是復受水不答曰不也所以者何彼瓶水滿正安著地是故不受【中阿含經卷二十】

如人得如意寶則心生自髙輕賤他人是爲衰因緣【大智度論卷六十五】

水運鐘卑人道惡矜【明集十三】

虛懷

山上有澤咸君子以虛受人【易咸】

木以髙其枝葉之故故人不得就而止息也【鄭氏箋詩漢廣】昔者禹見耕者五耦而武過十室之邑則下爲秉徳之士存焉【大戴禮記曽子制言下】

簡子曰與吾得革車千乘不如聞行人燭過之一言也【韓非子難二】

賢主知其若此也故日愼一日以終其世譬之若登山登山者處已髙矣左右視尙巍巍焉山在其上賢者之所與處有似於此身已賢矣行已髙矣左右視尙盡賢於己故周公旦曰吾不如者吾不與處累我者也與我齊者吾不與處無益我者也惟賢者必與賢於己者處賢者之可得與處也禮之也【呂氏春秋觀世】

轂中有孔故眾輻共湊之治身者當除情去欲使五藏空虛神乃歸之也治國者寡能總眾弱能使彊【河上公注老子無用】

下者萬物歸之虛者天下遺之【淮南子主術訓】

匿病者不得良醫羞問者聖人去之以爲逺功而近有災【春秋繁露執防】

鳥鷇之卵不毀而後鳯凰集誹謗之罪不誅而後良言進【說苑貴徳】

次八廓其外虛其內利鼓鉦測曰廓外虛內乃能有聞也【太經第四廓】

昔者武王罷朝而結絲絕左右顧無可使結之者俯而自申之故能成王道桓公坐友三人諫臣五人日舉過者三十人故能成伯業周公一食而三吐哺一沐而三握髮所執防而見於窮閭隘巷者七十餘人故能存周室彼二聖一賢者皆伯王之君也而下人如此其所與遊者皆過己者也是以日益而不自知也今以子年之少而位之卑所與遊者皆爲服役子之不益亦以明矣【列女傳周列國魯季敬姜】

夫酒食人之所愛者也而人相見莫不進焉不吝於所愛者以彼之嗜之也使嗜者甚於酒食人豈愛之故忠言之不出以未有嗜之者也【徐幹中論虛道】

文子問曰王者得其百歡心爲之柰何老子曰若江海卽是也澹乎無味用之不旣先小而後大【道徳經四子集解】天地𨿽廣以無爲心聖王𨿽大以虛爲主【道徳經注】

江海善下爲百川之所共湊聖道虛容爲眾生之所歸往【道徳經注疏卷二】

山之髙海之廣夫何故以其有容焉【華陽陶隱居集】

譬如大海能受諸河及雲雨等何以故以大海是無量器故【大寶積經卷九十九】

猶如有瓶中空無水正安著地若人持水來瀉瓶中彼瓶如是當受水不答曰受也所以者何彼空無水正安著地是故必受【中阿含經卷二十】

大海吞受百川萬流江恆之水無不受之終日終夜無有盈溢減盡之名【法海經尺一】

諭林卷六十五

欽定四庫全書

諭林卷六十六

明徐元太撰君道門【六】

用賢

兔罝文王聞大顚閎夭散宜生皆賢人而舉之國史詠其事而美之【詩說周南】

錯石也可以琢玉舉賢用滯則可以治國【毛詩鶴鳴注】泌水之流洋洋然饑者見之可飲以樂饑以諭人君慤願任用賢臣則政教成亦猶是也【鄭氏箋詩衡門】

取妻如之何非媒則不得以興治國如之何非禮則不安媒氏能用禮故使媒則得妻以諭周公能用禮故任周公則國治【毛詩正義伐柯】

君子問人之寒則衣之問人之饑則食之稱人之善則爵之【禮記表記】

君如財之曰於此有功匠焉有利器焉有措扶焉以時令其藏必周宻發如用之【大戴禮記少間】

三辰不軌擢士爲相蠻夷不恭拔卒爲將【後漢書陳傳】賢徳不用厥異常陰夫賢者化之本雲者雨之具也得賢而不用猶久陰而不雨也【後漢書郎顗傳】

若必待太公而後用是千載無太公必待夷吾而後任是百世無夷吾所以然者士必從防而至著功必積小以至大豈有未任而已成不用而先達也【周書蘇綽傳】舉之在伯樂其功在造父【鹽鐵論利議】

夫懷寶而無語故有粟不食無益於饑覩賢不用無益於削【鹽鐵論相刺】

食其食者不毀其器蔭其樹者不折其枝有士不用何書其言爲【新序雜事五】

一身三手無益於輔兩足芙節不能克敏【焦氏易林暌之節】三嫗治民不勝其任兩馬爭車敗壞家室【焦氏易林恆之旣濟】乘駿馬一日可致千里以言任賢智則可成於治也【王逸注楚辭離騷經】

虯螭神獸宜於駕乘以諭賢人淸白宜可信任也【王逸注楚辭九章】

言纎阿不執轡而禦則馬不爲盡其力君不任賢者賢者亦不盡其節【王逸注楚辭九嘆】

賢者之爲物也非若美嬪麗妾之可觀於目也非若端冕帶裳之可加於身也非若嘉肴庶羞之可實於口也將以言防防不用𨿽多亦奚以爲若欲備百僚之名而不問道徳之實則莫若鑄金爲人而列於朝也且無食祿之費也然彼亦知有馬必待乘之而後致逺有醫必待行之而後愈疾至於有賢則不知必時用之而後興治者何哉【徐幹中論亡國】

治天下若委裘用賢委裘之實桓公聽管仲而趙襄子信王登此之謂委裘然【李善注文選任彥升薦士表】

歷危乘險匪杖不行年耆力竭匪杖不彊有杖不任顚跌誰怨有士不用害何足言【廣文選劉子政杖銘】

蒼鷹厲爪翼恥與鷰雀遊成敗在縱者無令鷙鳥憂【初學記鳥部鷹注】

辧才

智無所運其籌勇無所奮其气則勇怯一也才無所騁其能辯無所展其說則頑慧均也是以吳榜越船不能無水而浮靑虯赤螭不能無雲而飛【晉書張載傳】

靑骹繁霜縶於籠中何以效其撮東郭於鞲下也白猨豹藏於靈檻何以知其接垂條於千仞也孱夫與烏獲訟力非龍文赤鼎無以明之蓋聶政與荊卿爭勇非彊秦之威孰能辧之【晉書張載傳】

夫良玉未剖與瓦石相類名驥未馳與駑馬相離及其剖而瑩之馳而試之玉石駑驥然後始分彼賢士之未用也混於凡品竟何以異要任之以事業責之以成務方與彼庸流較然不同【周書蘇綽傳】

勾粵之簳鏃以精金鷙隼爲之羽以之棓箠則其與槁朴也無擇及夫蕩宼爭衝覿武決勝加之駭弩之上則三百步之外不立敵矣蜚景之劍威奪白日气盛紫蜺以之刲獲則其與劂刃也無擇及夫凶邪流毒沸渭不靖加之運掌之上則千里之內不畱行矣夫材有分而用有當所貴善因時而已耳【亢倉子政道】

有智而無爲與無智者同道有能而無事與無能者同徳【淮南子詮言訓】

金石有聲弗叩弗鳴管簫有音弗吹弗聲【淮南子詮言訓】言弧弓𨿽彊弛而不張誰知其力之所至乎以言賢者不在職位亦不知其才徳也【王逸注楚辭七諌】

物實無中核者謂之郁無刀斧之斷者謂之朴文吏不學世之教無核也郁朴之人孰與程哉【王充論衡量知篇】望見驥足不異於眾馬之蹄躡平陸而馳騁千里之迹斯須可見【王充論衡效力篇】

夫龍驥維縶則無以別乎蹇驢赤刀韜鋒則曷用異於鉛刃【抱朴子外篇任命】

藏器者珍於變通隨時英逸者貴於吐奇撥亂若乃耀靈翳景於云表則麗天之明不著哮虎韜牙而握爪則摶噬之防不揚太阿潛鋒而不擊則立斷之勁不顯驥騄踠趾而不馳則追風之迅不形並默則子貢與喑者同口咸瞑則離朱與蒙瞽不殊矣【抱朴子外篇嘉遁】

夫衡量小器猶不可使往往而有異況人士之格而可參差而無檢乎【抱朴子外篇審舉】

兩絆而項領則騏騄與蹇驢同矣失林而居檻則猨狖與貛貉等矣韜鋒而不擊則龍泉與鋸刀均矣才逺而任近則英俊與庸比矣若乃求千里之迹於縶維之駿責匠世之勲於處碎之賢謂之不惑吾不信也【抱朴子外篇博諭】

淳鉤之鋒驗於犀兕宣慈之良效於明試是以同否則元凱與鬥筲無殊並任則騄騏與駑駘不異【抱朴子外篇博諭】瓊艘瑤楫無涉川之用金弧玉無激矢之能是以介潔而無政事者非撥亂之器儒雅而乏治略者非翼亮之手【抱朴子外篇博諭】

摩尼不宵朗則無別於磧礫化鯤不淩霄則靡殊於桃虫綿駒吞聲則與喑人爲羣逸才沈抑則與凡庸爲伍故防鰍防絳虯於淵洿駑蹇黷駿騄於坰野者不識彼物靜與之同動與之異【抱朴子外篇廣譬】

夫銓衡不平則輕重錯謬斗斛不正則少多混亂繩墨不陳則曲直不分凖格傾側則滓雜實繁【抱朴子外篇審舉】不用幹將奚以知其鋭也不引烏號奚以知其勁也勁鋭之質卓然易見猶因人獲顯況乃志行難覩曷得不因事而後明乎【劉子大質】

有南威之容乃可以論於淑媛有龍淵之利乃可以議於斷割【文選曹植與楊徳祖書】

駑鋭不可以一塗驗箏琴不可以膠柱調也【文選劉孝標辧命論注】

譬如大道徒以奔趨遲疾定其駑良舉足向路物趨一也【廣文選伏公表與阮步兵書】

馬伏皁而不用則駑與良而爲羣士齊僚而不職則賢與愚而不分【廣文選班固連珠】

考實推行莫過於鄕閭校才選能莫善於對防【意林篤論】路不險則無以知馬之良任不重則無以知人之才【意林物理論】

水試斷鵠鴈陸試斷牛馬所以觀良劍也【藝文類聚軍器部劍】必使玉石薫蕕區別靡雜涇渭黃條流不爽【藝文類聚職官部吏部尙書表】

自非割蚌識珠覩石知玉【藝文類聚職官部吏部郎啟】

人知用賢之利也不能得賢其何故也夫買馬不論足力以白黒爲儀必無走馬矣買玉不論美惡以大小爲儀必無良寶矣舉士不論才而以貴勢爲儀則伊尹管仲不爲臣矣【藝文類聚治政部薦舉】

白猨豹藏於欞檻何以知其防【太平禦覽獸部猨】

譬若三千大千世界所有人民悉爲畵師各有所習巧能不同所善不等或工畵屋宅不工畵體或便模者不能博采或工於手足巧於耳目或頭首不端身形姝好或有不能所習各異或能可人或不可人所知殊別容貌不同王盡召畵師應時皆至王令畵作三界諸形而告之曰各自畵像以持示吾皆合眾師聚於一處各各畵形一師最上悉得其體【大寶積經卷一百一十七】

知人

防降霜雪以取松栢【汲冢周書酆保解】

蘧伯玉曰君子之人達故觀其器而知其工之巧觀其發而知其人之知【禮記禮器】

澹臺子羽有君子之容而行不勝其貌宰我有文雅之辭而智不克其辯孔子曰語云相馬以輿相士以居弗可廢矣以容取人則失之子羽以辭取人則失之宰予【孔子家語子路初見】

見淸知濁見曲知直人君選士各象其徳【越絕外傳紀防考】汗明見春申君候問三月而後得見談卒春申君大說之汗明欲復談春申君曰僕已知先生先生太息矣汗明蹙焉曰明願有問君而恐固不審君之聖孰與堯也春申君曰先生過矣臣何足以當堯汗明曰然則君料臣孰與舜春申君曰先生卽舜也汗明曰不然臣請爲君終言之君之賢實不如堯臣之能不及舜夫以賢舜事聖堯三年而後乃相知也今君一旦而知臣是君聖於堯而臣賢於舜也春申君曰善【戰國防楚考烈王】

汗明曰君亦聞驥乎夫驥之齒至矣服鹽車而上太行蹄申膝折尾湛肘潰漉汁灑地白汗交流外阪遷延負棘而不能上伯樂遭之下車攀而哭之解紵衣以羃之驥於是俛而噴仰而鳴聲達於天若出金石聲者何也彼見伯樂之知己也今僕之不肖阨於州部堀穴窮巷沈洿鄙俗之日久矣君獨無意湔祓僕使得爲君髙鳴屈於梁乎【戰國防楚考烈王】

魏文侯與田子方飲酒而稱樂文侯曰鐘聲不比乎左髙田子方笑文侯曰奚笑子方曰臣聞之君明則樂官不明則樂音今君審於聲臣恐君之聾於官也【戰國防魏文侯】王以名使括若膠柱而鼔瑟耳【史記趙奢傳】

吳越春秋云大夫種爲宛令之三戶之裏範蠡從人竇蹲而吠之從吏恐文種慙令人引衣而鄣之文種曰無鄣也吾聞犬之所吠者人今吾到此有聖人之气行而求之來至於此且人身而犬吠者謂我是人也乃下車拜蠡不爲禮【史記越王勾踐世家注】

夫觀云機之功則知班匠之巧覩太平之業則悟聖人之明【後漢紀光武八】

先人有言曰知子莫若父知臣莫若君【管子大匡】

猶之買馬者然不論其足力而以色物毛澤而爲儀則廐無走馬矣猶之售玉者然不論其廉貞溫粹而無瑕者而以大小徑廣爲儀則篋無連城矣惟士亦然論士不以其才而以勢地爲儀則伊尹仲父不立於朝矣【子華子晏子問黨】

玉之所以難辧者謂其有怪石也金之所以難辧者謂其有鍮石也今夫以隼翼而被之鷃視不明者正以爲隼明者視之乃鷃也今夫小人多誦經籍方書或學奇技通說而被以靑紫章服使愚者聽而視之正以爲君子明者聽而視之乃小人也【亢倉子君道】

伯樂不可欺以馬而君子不可欺以人此明王之道也【荀子君道】

茍仁義之類也𨿽在鳥獸之中若別白黑【荀子儒效篇】論人者又必以六戚四隱何謂六戚父母兄弟妻子何謂四隱交友故舊邑裏門郭內則用六戚四隱外則用八觀六驗人之情僞貪鄙美惡無所失矣譬之若逃兩污無之而非是此先聖王之所以知人也【呂氏春秋論人】凡賢人之徳有以知之也伯牙鼓琴鐘子期聽之方鼔琴而志在太山鐘子期曰善哉乎鼔琴巍巍乎若太山少選之間而志在流水鐘子期又曰善哉乎鼔琴湯湯乎若流水鐘子期死伯牙破琴絕弦終身不復鼔琴以爲世無足復爲鼓琴者非獨琴若此也賢者亦然𨿽有賢者而無禮以接之賢奚由盡忠猶禦之不善驥不自千里也【呂氏春秋本味】

所信者目也而目猶不可信所恃者心也而心猶不足恃知人固不易矣【呂氏春秋任數】

未有功而知其聖也是堯之知舜也待其功而後知其舜也是市人之知聖也【呂氏春秋審應】

使堯度舜則可使桀度堯是猶以升量石也今謂狐貍則必不知狐又不知貍非未嘗見狐者必未嘗見貍也狐貍非異同類也而謂狐貍則不知狐貍是故謂不肖者賢則必不知賢謂賢者不肖則必不知不肖者矣【淮南子繆稱訓】

蛇舉首尺而修短可知也象見其牙而大小可論也薛燭庸子見若狐甲於劍而利鈍識矣防兒易牙淄澠之水合者嘗一哈水而甘苦知矣故聖人之論賢也見其一行而賢不肖分矣【淮南子汜論訓】

夫物之相類者世主之所亂惑也娻疑肖象者眾人之所耀也故狠者類知而非知愚者類仁而非仁戇者類勇而非勇使人之相去也若玉之與石美之與惡則論人易矣夫亂人者芎防之與槁本也蛇牀之與麋蕪也此皆相似故劍工惑劍之似莫邪者惟歐冶能名其種玉工玉之似碧盧者惟倚頓不失其情闇主亂於姦臣小人之疑君子者惟聖人能見微以知明【淮南子汜論訓】夫百里奚之飯牛伊尹之負鼎太公之鼔刀戚之商歌其美有存焉者矣眾人見其位之卑賤事之洿辱而不知其大略以爲不肖【淮南子汜論訓】

孟孫獵而得麑使秦西巴持歸烹之麑母隨之而嗁秦西巴弗忍縱而予之孟孫歸求麑安在秦西巴對曰其母隨而嗁臣誠弗忍竊縱而予之孟孫怒逐秦西巴居一年取以爲子傅左右曰秦西巴有罪於君今以爲子傅何也孟孫曰夫一麋而不忍又何況於人乎此謂有罪而益信者也【淮南子人間訓】

秦穆公觀鹽見百里奚牛肥曰任重道逺以險而牛何以肥也對曰臣飲食以時使之不以暴有險先後之以身是以肥也穆公知其君子也【說苑臣衡】

士之接也非必與之臨財分貨乃知其廉也非必與之犯難涉危乃知其勇也舉事決斷是以知其勇也取與有讓是以知其廉也故見虎之尾而知其大於貍也見象之牙而知其大於牛也一節見則百節知也由此觀之以所見可以占未發覩小節四足知大體矣【說苑尊賢】宓子賤爲單父宰過於陽晝曰子亦有以送僕乎陽晝曰吾少也賤不知治民之術有釣道二焉請以送子子賤曰釣道柰何陽晝曰夫扱綸錯餌迎而吸之者陽鱎也其爲魚薄而不美若存若亾若食若不食者鮚也其爲魚也薄而厚味宓子賤曰善於是未至單父冠蓋迎之者交接於道子賤曰車驅之夫陽晝之所謂陽鱎者至矣於是至單父請其耆老尊賢者而與之共治單父【說苑政理】

夫牛鳴而馬不應非不聞牛聲也異類故也此人必有與人異者矣【列女傳周列國齊孤逐女】

或問人曰難知也曰焉難曰太山之與螘垤江河之與行潦非難也大聖之與大佞難也【子問神】

言材木委積非魯班則不能別其好醜國民眾多非明君則不知我之有能也【王逸注楚辭九章】

君察之審明若視俎上之脯指掌中之理數局上之棊摘轅中之馬魚鼈匿淵捕漁者知其源禽獸藏山畋獵者見其脈佞人異行於世世不能見庸庸之主無髙材之人也【王充論衡答佞篇】

是故知人者以目正耳不知人者以耳敗目【劉邵人物志七繆】姜太公當此時貧且賤矣年又老矣非有貴顯之舉也其言誠當乎賢君之心其術誠合乎致平之道文王之識也灼然若披云而見日霍然若開霧而觀天斯豈假之於眾人哉【徐幹中論審大臣】

瞻山識璞臨川知珠士於難分之中而無取舎之恨者使臧否區分抑咸允【抱朴子外篇行品】

以英逸而遭大明桑陰未移而金蘭之協已固矣以長才而遇深識則不待歷試而相知之情已審矣飄乎猶起鴻之乘勁風翩乎若騰鱗之躡驚云也【抱朴子外篇接疏】聰者貴於理遺音於千載之外而得興亡之迹明者珍於鑑逸羣於寒瘁之中而抽匡世之器若夫聆繁防之響而顧問於庸工非延州之淸聽也枉英遠之才而諮之於常人非獨見之奇識也故與不賞物者而論用淩儕之器是使瞽者指五色也與妬勝己者而謀舉疾惡之賢是與狐議治裘也【抱朴子外篇博諭】

華章藻蔚非蒙瞍所玩英逸之才非淺短所識夫瞻視不能接物則衮龍與素褐同價矣聰鑑不足相涉則俊民與庸夫一槪矣【抱朴子外篇擢才】

九方諲之相馬也𨿽未追風逐電絕塵掣影而迅足之勢固已見矣薛燭之賞劍𨿽未陸斬犀水截蛟龍而鋭刃之資亦已露矣【劉子知人】

龍之潛也慶雲未附則與魚鼈爲鄰驥之伏也孫陽未賞必與駑駘同士之翳也知己未顧亦與傭流雜處自非神機洞明莫能分也【劉子知人】

公輸之刻鳯也冠距未成翠羽未樹人見其身者謂之鵄【上莫項切下鴟同】見其首者名曰�鸅【上於乎切下音澤】皆訾其醜而笑其拙及鳯之成翠冠云聳朱距電揺錦身霞散綺翮焱【弋瞻呼昊二切】發翽然一翥翻翔云棟三日而不集然後贊其奇而稱其巧堯遭洪水浩浩滔天蕩蕩懷山下民昏墊禹爲匹夫未有功名堯深知之使治水焉乃鑿龍門斬荊山導熊耳通鳥鼠櫛奔風沐驟雨面目黧防手足胼胝冠絓不暇取經門不及過使百川東注於海西被於流沙生人免爲魚鼈之患於是眾人咸歌詠始知其賢故見其朴而知其巧者是三爾之知公輸也鳯成知其巧者是眾人之知公輸也未有功而知其賢者是堯之知禹也有功而知其賢者是眾人之知禹也故知人之難未易遇也【劉子知人】

卞和潛幽防誰能證奇璞冀願神龍來光以見燭【文選司馬彪贈山濤詩】

伯樂相馬取之於瘦聖人相士取之於疎【意林周生列子】伊尹薪於有莘孰知非夏之野人呂尙釣於渭濵孰知非殷之漁者遇湯武文王然後知其非也【意林物理論】則吾聞音而識其曲食防而知其甘【藝文類聚人部鑑誡書】魏安釐王問子從曰馬回梗梗亮直有大丈夫之節吾欲以爲相可乎答曰直亮之節臣未明也王曰何故答曰長目而豕視者必體方而心圓每以其法相人千百不失一臣見回非不偉其體幹也然甚疑其目王卒用之三月果以謟言得罪【藝文類聚人部品藻】

譬如有人以手穿珠忽遇無上眞摩尼寶心大歡喜當知是人必已曾見【大寶積經卷一百一十六】

得人

六五鼎黃耳金鉉利貞【易鼎】

手足具乃成人有良臣乃成聖【孔氏傳書說命下】

鳯凰於飛翽翽【音諱】其羽亦集爰止靄靄王多吉士維君子使媚於天子鳯凰於飛翽翽其羽亦傅【音附】於天靄靄王多吉人維君子命媚於庶人鳯凰鳴矣於彼髙岡梧桐生矣於彼朝陽菶菶【音蚌】萋萋雝雝喈喈【詩大雅捲阿】風雨齊桓得管仲以爲相齊人喜之而作是詩【詩說齊】南山有臺樂得賢也得賢則能爲邦家立太平之基矣【毛詩南山有臺】

棫朴文王能官人也【毛詩棫朴】

南山所以得髙峻者以南山之上有臺北山之上有萊以有艸木而自覆蓋故能成其髙大以諭人君所以能令天下太平以人君所任之官有徳所治之職有能以有賢臣各治其事故能致太平言山以艸木髙大君以賢臣尊顯【毛詩正義南山有臺】

人道敏政地道敏樹夫政也者蒲盧也【中庸】

所謂故國者非謂有喬木之謂也有世臣之謂也【孟子梁惠王下】

陛下功徳陳五帝之上在三王之右非若此而已誠得天下賢士公卿在位咸得其人矣譬若以周召爲丞相孔爲禦史大夫太公爲將軍畢公髙拾遺於後弁嚴子爲衛尉臯陶爲大理后稷爲司農伊尹爲少府子贛使外國顏閔爲博士子夏爲太常益爲右扶風季路爲執金吾契爲鴻臚龍逢爲宗正伯夷爲京兆管仲爲馮翊魯般爲將作仲山甫爲光祿申伯爲太僕延陵季子爲水衡百里奚爲典屬國栁下惠爲大長秋史魚爲司直蘧伯玉爲太傅孔父爲詹事孫叔敖爲諸侯相子產爲郡守王慶忌爲期門夏育爲鼎官羿爲旄頭宋萬爲式道候【前漢書東方朔傳】

股肱蕭曹社稷是經爪牙信布腹心良平龔行天罰赫赫明明【前漢書敍傳下】

刳舟剡楫將欲濟江海也聘賢選佐將以安天下也昔唐堯在上羣龍爲用文武創徳周召作輔是以能建天地之功增日月之耀者也【後漢書郎顗列傳】

秦欲伐楚使使者往觀楚之寶器楚王聞之召昭奚卹問焉對曰此欲觀吾國之得失而圖之寶器在於賢臣遂使卹應之稱曰客觀楚國之寶器所寶者賢臣也理百姓實倉廩使人各得其所子西在此奉珪璋使諸侯解忿悁之難交兩國之懽使無兵革之憂太宰子方在此守封疆謹境界不侵鄰國鄰亦不侵葉公子髙在此理師旅正兵戎以當彊敵提枹鼓以動百萬之眾使皆赴湯火蹈白刅出萬死不顧司馬子反在此若懷霸王之餘義獵理亂之遺風昭奚卹在此惟大國所觀秦使者瞿然無以對【後漢書李膺傳注】

甫欲鑿石索玉剖蚌求珠今乃隋和炳然有如皎日【蜀志秦宓傳】

唐虞之朝無謬舉之才造父之門無駑蹇之足【吳志王蕃傳注】斯玉鉉之妙味經世之徽猷也【晉書王接傳】

皎皎瑚器來光玉繩【晉書髙光傳】

恢燿和肆必在兼城之寶翼亮崇本宜紆髙世之逸是以渭濵佐周聖徳廣運商洛匡漢英業乃昌【宋書隱逸周續之傳】明王聖主得麒麟鳯凰爲瑞是聖徳所感非力能致之瑞物𨿽來不堪使用如李徳林來受驅防亦陛下聖徳感致有大才用無所不堪勝於騏驎鳯凰逺矣【隋書李徳林傳】功傾魏後非待照車之珍徳柔秦客豈徒祕璧之貴隆陂所漸成敗之由何嘗不興資得財替因失士【南史謝宏防子謝莊傳】

文王將田史編卜曰田於渭陽將大得焉非龍非彲非虎非羆天道汝師以之佐昌施及三王【太公六韜文師】

明主之治天下也必用聖人而後天下治婦人之求夫家也必用媒而後家事成故治天下而不用聖人則天下乖亂而民不親也求夫家而不用媒則身醜恥而人不信也【管子形勢解】

羿蠭門者善服射者也王良造父者善服馭者也聰明君子者善服人者也故人主欲得善射射逺中防則莫若羿蠭門矣欲得善馭及速致逺則莫若王良造父矣欲調一天下制秦楚則莫若聰明君子矣【荀子王霸】

絕江者托於船致逺者托於驥霸王者托於賢伊尹呂尙管夷吾百里奚此霸王者之船驥也釋父兄與子弟非疏之也任庖人釣者與仇人僕虜非阿之也持社稷立功名之道不得不然也猶大匠之爲宮室也量小大而知材木矣訾功大而知人數矣故小臣呂尙聽而天下知殷周之王也管夷吾百里奚聽而天下知齊秦之霸也豈特驥逺哉非其人而欲有功譬之若夏至之日而欲夜之長也射魚指天而欲發之當也舜禹猶若困而況俗主乎【呂氏春秋知度】

今夫塞者勇力時日卜筮禱祠無事焉善者必勝主功名亦然要在得賢【呂氏春秋察賢】

賢者善人以人中人以事不肖者以財得十良馬不若得一伯樂得十良劍不若得一歐冶得地千里不若得一聖人舜得臯陶而舜受之湯得伊尹而有夏民文王得呂望而服殷商夫得聖人豈有里數哉【呂氏春秋贊能】三代之法不亾而世不治者無三代之智也六律具存而莫能聽者無師曠之耳也故法𨿽在必待聖而後治律𨿽具必待耳而後聽故國之所以存者非以有法也以有賢人也其所亾者非以無法也以無賢人也【淮南子泰族訓】

守不待渠塹而固攻不待衝降而拔得賢之與失賢也故臧武仲以其智存魯而天下莫能亾也蘧伯玉以其仁寧衛而天下莫能危也【淮南子泰族訓】

舉天下之髙以爲三公一國之髙以爲九卿一縣之髙以爲二十七大夫一鄕之髙以爲八十一元士故知過萬人者謂之英千人者謂之俊百人者謂之豪十人者謂之傑【淮南子泰族訓】

智如泉源行可以爲表儀者人師也智可以砥行可以爲輔弼者人友也據法守職而不敢爲非者人吏也當前決意一呼再諾者人也故上主以師爲佐中主以友爲佐下主以吏爲佐危亾之主以爲佐語曰淵廣者其魚大主明者其臣愚【韓詩外傳】

水廣則魚大君明則臣忠昔有桓公故有管仲今桓公在此則車下之臣盡管仲也【說苑尊賢】

鳯凰在左麒麟處右仁聖相遇伊呂集聚【焦氏易林訟之咸】栢桂棟梁相輔爲彊【焦氏易林比之旅】

窻牖戶房通利明光賢智輔聖仁施大行【焦氏易林大畜之升】阿衡服箱太乙載行【焦氏易林恆之復】

千里騂駒爲王服車嘉其驪榮君子有成【焦氏易林晉之遁】和气所生物皆不朽聖賢居位國無凶咎【焦氏易林解之井】次二金榦玉楨廓於城測曰金榦玉楨蕃輔正也【太經第四廓】

次六黃心鴻翼翕於天測曰黃心鴻翼利得輔也【太經第五翕】

次四將飛得羽利以登於天測曰將飛得羽其輔彊也【太經第六將】

夫人治國固治身之象疾者身之病亂者國之病也身之病待醫而愈國之亂待賢而治治身有黃帝之術治世有孔子之經然病不愈而亂不治者非鍼石之法誤而五經之言誣也乃因之者非其人茍非其人則規不圓而矩不方繩不直而凖不平鉆燧不得火鼓石不下金金馬不可以追速土舟不可以涉水也【濳夫論思賢】華霍所以能崇極天之峻者由乎其下之厚也唐虞所以能臻巍巍之功者實賴股肱之良也𨿽有孫陽之手而無騏驥之足則不得致千里矣𨿽有稽古之才而無宣力之佐則莫緣凝庶績矣【抱朴子外篇審舉】

千羊不能扞獨虎萬雀不能抵一鷹庭燎攢舉不及羲和之末景百鼓並伐未及震霆之餘聲是以庸夫盈朝不能使彛倫攸敍英俊孤任足以令庶事根長【抱朴子外篇廣譬】

鑑之正者猶爲不迷況得賢者與爲治乎【太經第六蓇解】鈞天廣樂必有奇麗之觀帝室皇居必畜非常之寶【文選孔融薦禰衡表】

乃鳴鸞在衡奔驥服輅良平鳯棲信布虎據【廣文選陸士龍盛徳頌】

乘騏驥之瀏瀏兮馭安用夫彊防【廣文選宋玉九辯】

買馬不論足力而以黒白爲儀必無走馬矣買玉不論美惡必無良寶矣舉士不論賢良則無士矣【意林尸子】枯岸之珠旣掄潤山之玉已薦【藝文類聚治政部薦舉表】

夫忠謇朝之杷朳正人國之掃篲也秉杷執篲除凶掃穢國之福主之利也【太平禦覽器物部杷朳】

人主得地百里則喜四境皆賀得士則不喜不知相賀而通乎輕重【太平禦覽禮儀部賀】

夫淸忠之士乃千人之表萬人之英得其人則事易於反手不得其人則難於拔筋【太平禦覽人事部筋】

王公大人則嘉得良師明輔品庶凡民則樂仁賢哲士皆國之柱棟而人之羽翼【太平禦覽居處部楝】

孫綽子曰髙祖禦龍光武禦虎龍韓彭之類是也虎耿鄧之類是也【埤雅品物門龍】

文王遇太公於渭濵皤然皓首持竿垂釣文王得之灼若祛云而見日霍若開霧而觀山【初學記地部渭水注】

若使明君用公山於前擢正禮於後所謂禦二龍於長途騁騏驥於千里【何氏語林賞譽】

諭林卷六十六

欽定四庫全書

諭林卷六十七

明徐元太撰君道門【七】

任人

臣作朕股肱耳目【書益稷】

人惟求舊器非求舊惟新【書盤庚上】

股肱惟人良臣惟聖【書說命下】

今命爾予翼作股肱心膂【書君牙】

法人惟重老重老惟寶【汲冢周書大匡解】

譬若眾畋常扶予險乃而予於濟【汲冡周書皇門解】

終其永懷又窘陰雨其車旣載【音在】乃棄爾輔載【如字】輸爾載【音在】將伯助予【詩小雅正月】

他山逺國之石取而得之可以爲錯物之用興異國沈滯之賢任而官之可以爲理國之政國家得賢匡輔以成治猶寶玉得石錯琢以成器【毛詩正義鶴鳴】

商人畱輔顧僕之故終用逾度陷絕之險汝商人何得曾不以是輔僕爲意乎諭王用賢禮相之故終用是得濟免禍害之難汝何得曾不以是賢相爲意乎【毛詩正義正月】言此商人載大車當無棄爾之車輔益於爾之輪輻以諭王之治天下當無棄爾之賢佐益於爾之國事也【毛詩正義正月】

商人旣不棄輔又數顧念爾將車之僕汝能若是則輔益車輻僕能勤禦則得不隳敗爾之車載以諭王旣不棄賢又善禮遇爾執政之相王能如此用賢益於國家相能幹職則得不傾覆爾之王業【毛詩正義正月】

今有璞玉於此𨿽萬鎰必使玉人雕琢之至於治國家則曰姑捨女所學而從我則何以異於教玉人雕琢玉哉【孟子梁惠王下】

教人治玉不得其道則玉不得美好教人治國不以其道則何由能治乎【趙氏注孟梁惠王下】

禦四馬者執六轡禦天下者正六官【孔子家語執轡】

山月升騰聖人以命相統治【三墳形墳】

有非常之功必待非常之人故馬或奔踶而致千里士或有負俗之累而立功名夫泛駕之馬跅弛之士亦在禦之而已【前漢書武帝紀】

傳曰以賢難得之故因曰事不待賢以食難得之故而曰飽不待食惑之甚者也【前漢書匡衡傳】

謂其鷹犬之才爪牙可任【後漢書袁紹列傳】

昔騏驥之於吳阪可謂困矣及其伯樂相之孫郵禦之形體不勞而坐取千里蓋伯樂善禦馬明君善禦臣伯樂馳千里明君致太平誠任賢使能之明效也【魏志任城王傳】飛龍禦天故資雲雨之勢帝王興運必俟股肱之力【晉書王導列傳】

夫嵩岱配極則乾道增輝藩嶽作屏則帝王成務【宋書武帝中本紀】

聖不獨明而治鼎不單足而立是以熒火之光猶增日月之曜【魏書安同子原傳】

惟時三事若三階之在天惟玆四輔若四時之成歲【周書蘇綽傳】

凡厥在位譬諸股肱若濟巨川義同舟檝【北史隋本紀下】天道不言功成四序聖皇垂拱任在百司【隋書元壽傳】寡人之有仲父也猶飛鴻之有羽翼也若濟大水有舟楫也【管子霸形】

夫管仲民之父母也將欲治其子不可棄其父母【管子小匡】與驥逐走卽人不勝驥托於車上卽驥不勝人故善用道者乘人之資以立功以其所能托其所不能也【文子上仁】與馬逐走筋絕不能及也上車攝轡馬服衡下伯樂相之王良禦之明主乘之無禦相之勞而致千里善乘人之資也【文子上仁】

先王置士也舉賢用能無阿於世仁人居左忠臣居前義臣居右聖人居後左法仁則春生殖前法忠則夏功立右法義則秋成熟後法聖則冬閉藏先王用之髙而不墜安而不亡此萬物之本天地之門戶道徳之益也【鶡冠子道端】

鄧析謂伯丰子曰汝知養養之義乎受人養而不能自養者犬豕之類也養物而物爲我用者人之力也使汝之徒食而飽衣而息執政之功也長防羣聚而爲牢籍庖廚之物奚異犬豕之類乎伯丰子不應伯丰子之從者越次而進曰大夫不聞齊魯之多機乎有善治土木者有善治金革者有善治聲樂者有善治書數者有善治軍旅者有善治宗廟者羣才備也而無相位者無能相使者而位之者無知使之者無能而知之與能爲之使焉執政者乃吾之所使子奚矜焉【列子仲尼】

古者之置正長也將以治民也譬之若絲縷之有紀而罟之有綱也將以運役天下淫暴而一同其義也【墨子】夫聖人不自用其聰明思慮而任之天下故明者爲之視聰者爲之聴智者爲之謀若雲從龍風從虎霈然而莫之禦【鬼穀子符言注】

一曰長目二曰飛耳三曰樹明【鬼穀子符言】

立天子以爲天下非立天下以爲天子也立國君以爲國非立國以爲君也立官長以爲官非立官以爲官長也【愼子威徳】

便嬖左右者人主之所以窺逺收眾之門戶牖向也不可不早具也【荀子君道】

人主不可以獨也卿相輔佐人主之基杖也不可不早具也【荀子君道】

天下國有俊士世有賢人迷者不問路溺者不問遂亡人好獨【荀子大略】

人主者以官人爲能者也匹夫者以自能爲能者也人主得使人爲之匹夫則無所移之百畝一守事業窮無所移之也今以一人兼聴天下日有餘而治不足者使人爲之也【荀子王霸】

大有天下小有一國必自爲之然後可則勞苦耗悴莫甚焉如是則𨿽臧獲不肯與天子易勢業【荀子王霸篇】揺木者一一攝其葉則勞而不徧左右拊其本而葉徧揺矣臨淵而揺木鳥驚而髙魚恐而下善張网者引其綱若一一攝萬目而後得則是勞而難引其綱而魚已囊矣故吏者民之本綱者也故聖人治吏不治民【韓非子外儲說右】

欲成方圓而隨於規矩則萬事之功形矣而萬物莫不有規矩議言之士計防規矩也聖人盡隨於萬物之規矩故曰不敢爲天下先【韓非子解老】

立官者以全生也今世之惑主多官而反以害生則失所爲立之矣譬之若修兵者以備冦也今修兵而反以自攻則亦失所爲修之矣【呂氏春秋本生】

今五音之無不應也其分審也宮徵商羽角各處其處音皆調均不可以相違此所以不受也賢主之立官有似於此百官各處其職治其事以待主主無不安矣【呂氏春秋圜道】

凡爲善難任善易奚以知之人與驥俱走則人不勝驥矣居於車上而任驥則驥不勝人矣人主好治人官之事則是與驥俱走也必多所不及矣夫人主亦有居車無去車則眾善皆盡力竭能矣【呂氏春秋審分】

祓篲日用而不藏於篋故用則衰動則暗作則倦衰暗倦三者非君道也大橈作甲子黔如作虜首容成作歷羲和作占日尙儀作占月後益作占歲胡曹作衣夷羿作弓祝融作市儀狄作酒髙元作室虞姁作舟伯益作井赤翼作臼乘雅作駕寒衰作禦王冰作服牛史皇作圖巫彭作毉巫咸作筮此二十官者聖人之所以治天下也聖王不能二十官之事然而使二十官盡其巧畢其能聖王在上故也聖王之所不能也所以能之也所不知也所以知之也養其神修其徳而化矣豈必勞形愁獘耳目哉是故聖王之徳融乎若月之始出極燭六合而無所窮屈昭乎若日之光變化萬物而無所不行神合乎太一生無所屈而意不可障精通乎鬼神深防妙而莫見其形【呂氏春秋勿躬】

趙襄子之時以任登爲中牟令上計言於襄子曰中牟有士曰膽胥已請見之襄子見而以爲中大夫相國曰意者君耳而未之目耶爲中大夫若此其易也非晉國之故襄子曰吾舉登也已耳而目之矣登所舉吾又耳而目之是耳目人終無已也遂不復問而以爲中大夫襄子何爲任人則賢者畢力人主之患必在任人而不能用之用之而與不知者議之也【呂氏春秋知度】

夫馬者伯樂相之造父禦之賢主乘之一日千里無禦相之勞而有其功則知所乘矣今召客者酒酣歌舞鼓瑟吹竽明日不拜樂己者而拜主人主人使之也先王之立功名有似於此使眾能與眾賢功名大立於世不予佐之者而予其主使之也譬之若爲宮室必任巧匠奚故曰匠不巧則宮室不善夫國重務也其不善也豈特宮室哉巧匠爲宮室爲圓必以規爲方必以矩爲平直必以凖繩功己就不知規矩繩墨而賞匠巧匠之宮室已成不知巧匠而皆曰善此某君某王之宮室也此不可不察也棗棘之有裘狐之有也食棘之棗衣狐之皮先王固用非其有而已有之【呂氏春秋分職】

夫據除而窺井底𨿽達視猶不能見其睛借明於鑑以照之則寸分可得而察也是故明王之耳目不勞精神不竭物至而觀其象事來而應其化【淮南子主術訓】

目所見不過十里而欲徧照海內之民哀樂弗能給也無天下之委財而欲徧贍萬民利不能足也【淮南子濟俗訓】昔堯之佐九人舜之佐七人武王之佐五人堯舜武王於九七五者不能一事焉然而垂拱受成功焉善乘人之賢也故人與驥逐走則不勝驥托於車上則驥不能勝【淮南子道應訓】

匹夫百畮一守不遑啟處無所移之也以一人兼聽天下日有餘而治不足使人爲之也處尊位者如屍守官者如祝宰屍𨿽能剝狗燒彘弗爲也弗能無虧俎豆之列次黍稷之先後𨿽知弗教也弗能無害也不能祝者不可以爲祝無害於爲屍不能禦者不可以爲僕無害於爲佐故位愈尊而身愈佚身愈大而事愈少譬如張琴小弦𨿽急大弦必緩【淮南子詮言訓】

凡用人之道若以燧取火疏之則不得數之則弗中正在疏數之間【淮南子說林訓】

夫載重而馬羸雜造父不能以致逺車輕馬良𨿽中工可使追速是故聖人舉事也豈能拂道裏之數詭自然之性以曲爲直以屈爲伸哉未嘗不因其資而用之也【淮南子主術訓】

治身者以積精爲寶治國者以積賢爲道身以心爲本國以君爲主精積於其本則血气相承受賢積於其主則上下相制使使血气相承受則形體無所苦上下相制使則百官各得其所形體無所背然後身可得而安也百官各得其所然後國可得而守也【春秋繁露通國身】藍有靑而絲假之靑於藍地有黃而絲假之黃於地藍靑地黃猶可假也仁義之事不可假乎哉東海之魚名曰鰈比目而行不相得不能達北方有獸名曰婁更食而更視不相得不能飽南方有鳥名曰鶼比翼而飛不相得不能舉西方有獸名曰蹷前足鼠後足兔得甘艸必銜以遺蛩蛩距虛其性非能蛩蛩距虛將爲假之故也夫鳥獸魚猶相假而況萬乘之主而獨不知假此天下英雄俊士與之爲伍則豈不病哉故曰以明扶明則升於天以明扶闇則歸其人兩瞽相扶不傷墻木不陷井穽則其幸也【韓詩外傳】

人主之疾十有二發非有賢醫莫能治也何謂十二發痿蹶逆脹滿支膈肓煩喘痺風此之曰十二發賢醫治之何曰省事輕刑則痿不作無使小民饑寒則蹶不作無令財貨上流則逆不作無令倉廩積腐則脹不作無使府庫充實則滿不作無使羣臣縱恣則支不作無使下情不上通則膈不作上材卹下則肓不作法令奉行則煩不作無使下怨則喘不作無使賢伏匿則痺不作無使百姓歌吟誹謗則風不作夫重臣羣下者人主之心腹支體也心腹支體無疾則人主無疾矣故非有賢醫莫能治也人皆有此十二疾而不用賢醫則國非其國也【韓詩外傳】

先君能以人之長續其短以人之厚補其薄是以辭令窮逺而不逆兵加於有罪而不頓【說苑君道】

宓子賤治單父彈鳴琴身不下堂而單父治巫馬期亦治單父以星出以星入日夜不處以身親之而單父亦治巫馬期問其故於宓子賤宓子賤曰我之謂任人子之謂任力任力者固勞任人者固佚人曰宓子賤則君子矣佚四肢全耳目平心气而百官治任其數而已矣巫馬期則不然獘性事情勞煩教詔𨿽治猶未至也【說苑政理】

髙樓無柱顚僵不久紂失三仁身死牧野【焦氏易林家人之升】執斧破薪使媒求婦【焦氏易林家人之漸】

上九崔嵬不崩賴彼峽【於兩切】崥【方爾切】測曰崔嵬不崩羣士橿【僵】橿【太經第一增】

上九與荼有守辭於盧首不殆測曰與荼有守故愈新也【太經第五守】

次五割其股肱喪其服馬測曰割其股肱亡大臣也【太經第六割】

是故養壽之士先病服藥養世之君先亂任賢是以身常安而國永永也【潛夫論思賢】

君以臣爲基然後髙能可崇也馬肥然後逺能可致也人君不務此而欲致太平此猶薄趾而望髙墻驥瘠而責逺道其不可得也必矣【潛夫論班祿】

輔之於人猶杖之扶疾也人有病須杖而行【王充論衡問孔篇】故疾步累趨未若托乘乎逸足尋飛逐走未若假伎乎鷹犬【抱朴子外篇任能】

騁逸策迅者𨿽遺景而不勞因風淩波者𨿽濟危而不傾是以元凱分職而則天之勲就伊呂旣任而革命之功成【抱朴子外篇博諭】

能任賢自輔猶髙峻之山賴峽崥也【太經第一增解】

崔嵬當崩而不崩者以用疆足之故也髙位之君而不危者以有賢輔之臣也【太經第一增解】

鳴者律之所生言者法之所出法律皆眾人所爲聖人就用之故無不當而未之嘗言未之嘗爲也【郭子注莊寓言】工匠之利利斧猶明君之利利賢也匠非斧無以展其巧君非賢臣無與共其治【太經第三斷解】

雷當托云猶君之托臣也二世不卹天下人有畔心象獨號令而無臣也【前漢書注楚元王傳】

网之有綱紀猶君之有股肱也綱紀張則网目正股肱良則庶事康【子法言注先知篇】

周書陰符曰四輔不存若濟河無舟矣【李善注文選思賦】譬猶芟刈股肱獨任胸腹浮舟江海捐棄楫櫂觀者爲之寒心【文選曹元首六代論】

五行錯而致用四時違而成歲是以百官恪居以赴八音之離明君執契以要克諧之防【文選陸士衡演連珠】

輶車運在輪飛骨須六翮【文選任彥升讓吏部表注】

通壤引川則溺者安任賢用能則亂者理【文選任彥升薦士表】振鷺𨿽飛非六翮無以翔四海帝王𨿽賢非良臣無以濟天下【廣文選王仲宣仿連珠】

良匠度其材而成大廈明主器其士而建功業【廣文選班固連珠】

鸞鳳養六翮以淩雲帝王乘英雄以濟民【廣文選班固連珠】一目視則不明一耳聽則不聰一足少則不行選賢自代上下各得其所【意林太公金匱】

天道不言資寒暑而成歲宸居垂拱寄守宰以宣風【藝文類聚治政部薦舉表】

翼徳扶耆捨杖焉資輔相天地匪賢而誰【藝文類聚服飾部杖銘】逢𨿽巧必得良弓賢主𨿽智亦待英雄【藝文類聚人部鑑誡詩】堯分四嶽是以望秩山川舜命九官是以光華日月【文苑英華庾信藩王讓官表】

鳳有翼龍有鱗君不獨興必須良臣【初學記帝王部總敍帝王注】舜嘗駕五龍以騰唐衢武嘗服九駮以馳文塗此上禦也【太平禦覽皇王部帝舜有虞氏】

漢祖驂三龍而乘雲路振長策而驅天下【玉海官制人物】

器使

采葑采菲無以下體【詩國風谷風】

瘖聾跛躃斷者侏儒百工各以其器食之【禮記王制】

墨者使守門劓者使守關宮者使守內刖者使守囿髠者使守積【周禮秋官掌戮】

楚昭王使由於城麇復命子西問髙厚焉弗知子西曰不能如辭城不知髙厚小大何知對曰固辭不能子使余也人各有能有不能王遇盜於雲中余受其戈其所猶在袒而視之背曰此余所能也脾泄之事余亦弗能也【左傳定公五年】

夫聖人之作樂不可以自娛也所以觀得失之效者也故聖人不取備於一人必從八能之士故撞鐘者當知鐘擊鼓者當知鼓吹管者當知管吹竽者當知竽擊磬者當知磬鼓琴者當知琴【後漢書志禮儀中注】

爲天下宰匠欲大收物之力而不量才節任隨器付業【蜀志馬良傳注】

物各有所施榱椽之材不合以爲藩落也【晉書褚裒傳】夫興化之要在於官人才非一流職有不同譬諸林木洪纎枉直各有攸施【晉書傅咸傳】

人各有能有不能譬繒中之好莫過錦錦不可以爲幍谷中之美莫過稻稻不可以爲賫是以聖王使人必先以器茍非周材何能悉長【晉書袁甫傳】

鳬鶴從方所憂去矣【宋書孔覬傳】

便當隨彼方圓飾之矩矱【陳書後主紀】

大夏云構非一木之枝帝王之功非一士之略長短殊用大小異宜防棁棟梁莫可棄也【隋書李諤列傳】

重而後損之是不知任也輕而後益之是不知器也不知任不知器不可謂之有道【管子立政】

地不同生而任之以一種責其俱生不可得人不同能而任之以一事不可責徧成責焉無已智者有不能給求焉無饜天地有不能贍也【晏子春秋問上】

任人之長不彊其短任人之工不彊其拙【晏子問上】

奔蜂不能化藿蠋越雞不能伏鵠卵魯雞固能矣雞之與雞其徳非不同也有能與不能者其才固有巨小也【莊子庚桑楚】

是不能治百人者使處乎千人之官不能治千人者使處乎萬人之官【墨子尙賢中】

聖人之用士也各因其材而用之無所去取也齊王以所好求士亦如守白命馬豈得士乎【公孫龍子迹府注】

使輕貨者出費則費可全使輕難者據危則危可安使達數者立功則功可成總三材而用之可以光耀千里豈徒十二乘而已【鬼穀子謀篇注】

使雞司夜令貍執鼠皆用其能上乃無事【韓非子揚權】世之所不足者理義也所有餘者妄茍也民之情貴所不足賤所有餘故布衣人臣之行潔白淸廉中繩愈窮愈榮𨿽死天下愈髙之所不足也然而以理義斵削神農黃帝猶有可非微獨舜湯飛兔要褭古之駿馬也材猶有短故以繩墨取木則宮室不成矣【呂氏春秋離俗】

夫華驑騄耳一日而至千里然其使之搏兔不如豺狼伎能殊也鴟夜撮蚤蚊察分秋毫晝日顚越不能見丘山形性詭也夫螣蛇遊霧而動應龍乘雲而舉猿得木而捷魚得水而騖故古之爲車也漆者不畫鑿者不斵工無二伎士不兼官各守其職不得相姦人得其宜物得其安是以器械不苦而職事不嫚【淮南子主術訓】

今人之才或欲平九州幷方外存危國繼絕世志在直道正邦決煩理拏而乃責之以閨閣之禮隩窔之間或佞巧小具諂進愉說隨鄕曲之俗卑下眾人之耳目而乃任之以天下之權治亂之機是猶以斧毛以刃抵木也皆失其宜矣【淮南子主術訓】

賢主之用人也猶巧工之制木也大者以爲舟航柱梁小者以爲楫楔修者以爲櫚欀短者以爲侏儒枅櫨無大小修短各得其所宜規矩方圓各有所施天下之物莫凶於雞毒然而良醫槖而藏之有所用也是故林莽之材猶無可棄者而況人乎鹿之上山獐不能跂也及其下牧竪能追之才有所修短也是故有大略者不可責以無巧有小智者不可任以大功人有其才物有其形有任一而太重或任百而尙輕譬猶貍之不可使搏牛虎之不可使搏鼠也【淮南子主術訓】

聾者可令嗺防而不可使有聞也瘖者可使守圍而不可使言也形有所不周而能有所不容也【淮南子主術訓】天雄烏喙藥之凶毒也良醫以活人侏儒瞽師人之困懟者也人主以備樂是故聖人制其剟材無所不用矣【淮南子繆稱訓】

夫待騕褭飛兔而駕之則世莫乘車待西施毛嬙而爲配則終身不家矣然非待古之英俊而人自足者因所有而並用之夫騏驥千里一日而通駑馬十捨旬亦至之【淮南子齊俗訓】

伊尹之興王功也修脛者使之踏鐝彊脊者使之負土眇者使之準傴者使之塗各有所宜而人性齊矣胡人便於馬越人便於舟異形殊類易事而悖失處而賤得勢而貴聖人總而用之其數一也【淮南子齊俗訓】

勇者可令進鬭而不可令持牢重者可令埴固而不可令淩敵貪者可令進取而不可令守職廉者可令守分而不可令進取信者可令持約而不可令應變五者相反聖人兼用而材使之夫天地不包一物陰陽不生一類海不讓水潦以成其大山不讓土石以成其髙夫守一隅而遺萬方取一物而棄其餘則所得者鮮而所治者淺矣【淮南子泰族訓】

夫聖人之官人猶大匠之用木也取其所長棄其所短故杞梓連抱而有數尺之朽良工不棄何也知其所妨者細也卒成不訾之器【孔叢子居衛】

待周公而爲相則世無別國待孔子而後學則世無儒墨【鹽鐵論申韓】

夫士者貴其用也不必求備故四友𨿽美能不相兼三人齊致事不一節【潛夫論實貢】

且攻玉以石洗金以鹽濯錦以魚浣布以灰夫物固有以賤理貴以醜化好者矣智者棄短取長以致其功【潛夫論實貢】

大廈之朽棟以之削而爲椽則不知其爲朽也髙岡之枯竹以之纎而爲籠則不知其爲枯也藪澤之賤士以之汲而爲臣則不知其爲賤也僕𨿽抱朽棟枯竹之資亦可以爲良工之一用願先生其汲之【天祿閣外史將才】禹決江河不秉鐝鍤周公築雒不把築杖夫筆墨簿書鐝鍤築杖之類也而欲合志大道者躬親爲之是使將軍戰而大匠斵也【王充論衡程材篇】

陵三軍者或懼於朝廷之儀暴威武者或困於酒色之娛【周易略例明爻】

然劍防不長於縫緝錐鑽不可以擊斷牛馬不能吠守雞犬不任駕乘役其所長則事無廢功避其所短則世無棄材矣【抱朴子外篇務正】

用得其長則才無或棄偏詰其短則觸物無可故輕羅霧縠冶服之麗也而不可以禦流鏑沈閭巨闕斷斬之良也而不可以挑腳刺【抱朴子外篇博諭】

瓊瑉山積不能無挾瑕之器鄧林千里不能無偏枯之木論珍則不可以細疵棄巨美語大則不可以少累廢其多故叛主者良平也而吐六奇以安上羣盜者彭越也而建勲於佐命【抱朴子外篇博諭】

量才而授者不求功於器外揆能而受者不負責於力盡故滅熒燭者不煩滄海扛斤兩者不事烏獲運薪輦鹽不宜枉騏驥之腳碎職瑣任安足屈獨行之俊矣【抱朴子外篇博諭】

物有美惡施用有宜美不常珍惡不終棄紫貂白狐制以爲裘郁若慶雲皎如荊玉此毳衣之美也黶菅蒼蒯編以蓑笠葉微疎絫黯若朽壤此卉服之惡也裘蓑𨿽異被服寔同美惡𨿽殊適用則均今處繡戶洞房則蓑不如裘被雪沐雨則裘不及蓑以此觀之適才所施隨時成務各有宜也【劉子適才】

伏臘合歡必歌采菱牽石拖舟則歌噓非無激楚之音然而棄不用者方引重抽力不如噓之宜也卞莊子之升殷庭也鳴佩趨蹌溫色怡聲及其搏虎必攘袂鼓肘瞠目震呼非不如溫顏下气之美然而不能及者方格猛獸不如攘袂之宜也【劉子適才】

水火金木土谷六府異物而皆有施規矩權衡凖繩六法殊形而各有任故伊尹之興土功也長頸者使之蹋鍤彊脊者使之負土眇目者使之凖繩傴僂者使之塗地因事施用仍便效才各盡其分而立功焉【劉子適才】夫檉栢之斷也大者爲之棟梁小者爲之椽桁直者中繩曲者中鉤隨材所施未有可棄者是以君子善能拔士故無棄人良匠善能運釿故無棄材【劉子適才】

安陵神童通國之麗也八音繁防使以噭吹聲而人悅之則不及瞽師侏儒之美蛇銜之珠百代之傳璧以之彈鴞則不如泥丸之勁也棠磎之劍天下之銛也用之獲穗曾不如鉤鎌之功也【劉子適才】

萬碩之鼎不可滿以盂水一鈞之鐘不可容於泉流十圍之木不可蓋以茅茨榛棘之柱不可負於廣廈何者卽小非大之量大非小之器重非輕之任輕非重之制也【劉子均任】

耳之與目同在於身而苦樂有殊不能相救良由造化隔其通七竅理其用也【李善注文選陸士衡演連珠】

足下見直木不可以爲輪曲者不可以爲桶蓋不欲以枉其天才令得其所也【文選嵇康絕交書】

以繩墨取木則宮室不成【意林呂氏春秋】

良匠度其材而成大廈明主器其士而建功業【藝文類聚雜文部連珠】

人各有能此人𨿽好好莫過錦錦不可以爲【太平禦覽布帛部錦】

明目者可使視色聰耳者可使聴音捷疾辭語者可使傳論語徐而安靜手巧而心審諦者可使行鍼艾理血气而調諸逆順察陰陽而兼諸方緩節柔筋而心和調者可使導引行气疾毒言語輕人者可使唾癰咒病爪苦手毒爲事善傷者可使按積抑痺各得其能方乃可行其名乃彰【黃帝素問靈樞經官能】

諭林卷六十七﹤子部﹐類書類﹐諭林﹥

欽定四庫全書

諭林卷六十八

明徐元太撰君道門【八】

擇任

旣體剛直則不食污穢必須井潔而寒泉然後乃食以言剛正之主不納非賢必須行潔才髙而後乃用【周易正義井】

折柳木以爲蕃菜果之圃則柳木柔脆無益於圃之禁以諭用狂夫以爲挈壺之官則狂夫瞿瞿然不任於官之職【毛詩正義東方未明】

薈兮蔚兮之小云在南山而朝升不能興爲大雨以興小人在上位而見任不能成其徳教【毛詩正義候人】

隰中之柔枝條其阿然而長美其葉則離然而茂盛其下可以庇廕人往息者得其涼也以興野中君子其身有美徳可以覆養人事之者其利也旣隰巾之柔盛如此則原上之柔不能然是不可以庇廕也猶野中君子徳如是則在位小人不能然爲不能覆養也【毛詩正義隰桑】夫爲室者愼其楹君天下者難其相也【大戴禮記武王踐阼注】公子魏牟過趙趙王迎之顧反至坐前有尺帛且令工人以爲冠魏牟曰王能重王之國若此尺帛則王之國大治矣趙王不說形於顏色曰先王不知寡人不肖使奉社稷豈敢輕國若此魏牟曰王無怒請爲王說之曰王有此尺帛何不令前郎中以爲冠王曰郎中不知爲冠魏牟曰爲冠而敗之奚虧於王之國而王必待工而後乃使之今爲天下之工或非也【戰國防趙孝成王】

夫工女必自擇絲麻良工必自擇賫材賢君良上必自擇左右始故佚諸取人勞於治事勞於取人佚於治事【大戴禮記子張問人官】

衣服附在身我知而愼之大官大邑所以庇身也我逺而慢之【左傳襄公三十一年】

子有美錦不使人學制焉大官大邑身之所庇也而使學者制焉其爲美錦不亦多乎【左傳襄公三十一年】

猶未能操刀而使割也其傷實多【左傳襄公三十一年】

犧當用純徳之人猶如祭犧當用純色之牲也他人之有純徳寵之如犧後實招禍難矣已子之有純徳寵之如犧有何害也【春秋正義昭公二十二年】

爲巨室則必使工師求大木工師得大木則王喜以爲能勝其任也匠人斵而小之則王怒以爲不勝其任矣【孟子梁惠王下】

客見趙王曰臣聞王之使人買馬也有之乎王曰有之何故至今不遣王曰未得買馬之工也對曰王何不遣建信君乎王曰建信君有國事又不知相馬曰王何不遣紀姬乎王曰紀姬婦人也不知相馬對曰買馬而善何補於國王曰無補於國買馬而惡何危於國王曰無危於國對曰然則買馬善而若惡皆無危補於國然而王之買馬也必將待工今治天下舉錯非也國家爲虛戾而社稷不血食然而王不待工而與建信君何也【戰國防趙孝成王】

宣王曰當今之世無士寡人何好王斗曰世無麒麟騄耳王之駟已備矣世無東郭俊盧氏之狗王之走狗已具矣世無毛嬙西施王宮已充矣王亦不好士也何患無士王曰寡人重國愛民固願得士以治之王斗曰王之憂國愛民不若王愛尺縠也王曰何謂也王斗曰王使人爲冠不使左右便嬖而使工者何也爲能之也今王治齊非左右便嬖無使也故曰不如愛尺縠也【戰國策齊宣王】

今人主說於諂諛之辭牽於帷裳之制使不羈之士與牛驥同皁【史記鄒陽傳】

淳於髠曰狐裘𨿽獘不可補以黃狗之皮騶忌子曰謹受令請謹擇君子母雜小人其間【史記田完世家】

夫賢者國家之器用也所任賢則趨捨省而功施普器用利則用力少而就效眾故工人之用鈍器也勞筋苦骨終日矻矻及至巧冶鑄幹將之朴淸水淬其鋒越砥斂其鍔水斷蛟龍陸剸犀革忽若彗汜畫塗如此則使離婁督繩公輸削墨𨿽崇臺五增延袤百丈而不混者工用相得也庸人之禦駑馬亦傷吻敝策而不進於行胸喘膚汗人極馬倦及至駕齧防驂乘旦王良執靶韓哀附輿縱馳騁騖忽如景靡過都越國蹶如歷塊追奔電逐遺風周流八極萬里壹息何其遼哉人馬相得也【前漢書王褒傳】

騁駑駘於修路慕騏驥而增驅【後漢書蔡邕列傳】

使有能者當其官有功者受其祿譬猶烏獲之舉千鈞良樂之選驥足也【魏志杜畿傳】

夫未能操刀而使割錦非傷錦之尢實授刀之責【魏書咸陽王禧傳】

凡使人攻堅木者必爲之擇良器今河南郡是陛下天山之堅木盤根錯節亂植其中六部裏尉卽攻堅之利器非貞剛精鋭無以治之【魏書甄琛傳】

夫正長者治民之基基不傾者上必安【周書蘇綽傳】

若門資之中而得賢良是則策騏驥而取千里也若門資之中而得愚瞽是則土牛木馬形似而用非不可以涉道也若刀筆之中而得志行是則金相玉質內外俱美實爲人寶也若刀筆之中而得澆僞是則飾畫朽木悅目一時不可以充榱椽之用也【周書蘇綽傳】

錦縠𨿽輕不委之以學割瑚璉任重豈寄之以弱力【北史薛彪子子琡傳】

平原之隰奚有於髙大山之隈奚有於深訾【毀賢也】讆【譽惡也】之人勿與任大【管子形勢】

夫裁衣而知擇其工裁國而知索其人此固世之所公哉【鶡冠子天則】

若堯之任人也不用親戚而必使能其治病也不任所愛必使舊醫【鶡冠子世賢】

今王公大人有一牛羊之財不能殺必索良宰有一衣裳之財不能制必索良工當王公大人之於此也𨿽有骨肉之親無故富貴面目美好者實知其不能也不使之也是何故恐其敗財也當王公大人之於此也則不失尙賢而使能王公大人有一罷馬不能治必索良醫有一危弓不能張必索良工當王公大人之於此也𨿽有骨肉之親無故富貴面目美好者實知其不能也必不使是何故恐其敗財也當王公大人之於此也則不失尙賢而使能逮至其國家則不然王公大人骨肉之親無故富貴面目美好者則舉之則王公大人之親其國家也不若其親一危弓罷馬衣裳牛羊之財與我以此知天下之士君子皆明於小而不明於大也此譬猶瘖者而使爲行人聾者而使爲樂師【墨子】

馬以譬正雞以諭亂故等馬與雞寧取於馬以馬有國用之材而雞不材其爲非類審矣故人君舉是不材而與有才者並位以亂名實謂之狂舉【公孫龍子通變論注】

人主欲得善射射逺中微者縣貴爵重賞以招致之內不可以阿子弟外不可以隱逺人能中是者取之是豈不必得之之道也哉𨿽聖人不能易也欲得善馭及速致逺者一日而千里縣貴爵重賞以招致之內不可以阿子弟外不可以隱逺人能致是者取之是豈不必得之之道也哉𨿽聖人不能易也欲治國馭民調一上下將內以固城外以拒難治則制人人不能制也亂則危辱滅亡可立而待也然而求卿相輔佐則獨不若是其公也案惟便嬖親比已者之用也豈不過甚矣哉【荀子君道】口能言之身能行之國寶也口不能言身能行之國器也口能言之身不能行國用也口言善身行惡國妖也治國者敬其寶愛其器任其用除其妖【荀子大略】

齊宣王使人吹竽必三百人南郭處士請爲王吹竽宣王說之廩食以數百人宣王死湣王立好一一聽之處士逃【韓非子內儲說上】

今世之爲範且虞慶者不輟而人主說之不止是貴敗折之類而以知術之人爲工匠也不得施其技巧故屋壊弓折知治之人不得行其方術故國亂而主危【韓非子內儲說左上】

夫人主之所鏡照者諸侯之士徒也今諸侯之士徒皆私門之黨也人主之所以自羽翼者巖穴之士徒也今巖穴之士徒皆私門之舍人也【韓非子外儲說右】

夫良馬固車使臧獲禦之則爲人笑王良禦之而日取千里車馬非異也或至乎千里或爲人笑則巧拙相去逺矣今以國位爲車以勢爲馬以號令爲轡以刑罰爲鞭防使堯舜禦之則天下治桀紂禦之則天下亂則賢不肖相去逺矣夫欲追速致逺不知任王良欲進利除害不知任賢能此則不知類之患也夫堯舜亦治民之王良也【韓非子難勢】

屈到嗜芰文王嗜菖蒲葅非正味也而二賢尙之所嗜不必美晉靈侯說參無卹燕噲賢子之非正士也而二君尊之所賢不必賢也【韓非子難四】

今有法曰斬首者令爲醫匠則屋不成而病不已夫匠者手巧也而醫者齊藥也而以斬首之功爲之則不當其能今治官者智能也今斬首者勇力也勇力之所加而治智能之官是以斬首之功爲醫匠也【韓非子定法】楚之有直躬其父竊羊而謁之吏令尹曰殺之以爲直於君而曲於父報而罪之以是觀之夫君之直臣父之暴子也魯人從君戰三戰三北仲尼問其故對曰吾有老父身死莫之養也仲尼以爲孝舉而上之以是觀之夫父之孝子君之背臣也故令尹誅而楚姦不上聞仲尼賞而魯民易降北上下之利若是其異也而人主兼舉匹夫之行而求致社稷之福必不幾矣【韓非子五蠧】柱弱者屋壊輔弱者國傾【黃石公素書安履】

使獐疾走馬弗及至已而得者其時顧也驥一日千里車輕也以重載則不能數里任重也賢者之舉事也不聞無功然而名不大立利不及世者愚不肖爲之任也【呂氏春秋傳志】

杖聖者帝杖賢者王杖仁者霸杖義者彊杖讒者滅杖賊者亡【陸子輔政】

秦以刑罰爲巢故有覆巢破卵之患以趙髙李斯爲杖故有傾僕缺覆之禍何哉所任非也【陸子輔政】

今夫禦者馬體調於車禦心和於馬則歷險致逺進退周遊莫不如志𨿽有騏驥騄駬之良臧獲禦之則馬反自恣而人弗能制矣【淮南子主術訓】

堯之舉舜也決之於目桓公之取戚也斷之於耳而已矣爲是釋術數而任耳目其亂必甚矣夫耳目之可以斷也反情性也聽失於誹譽而目淫於采色而欲得事正則難矣【淮南子齊俗訓】

人之材固有四選如天之時固有四變也聖人爲一選君子爲一選善人爲一選正人爲一選由此而下者不足選也【春秋繁露官制象天】

駑驥同轅伯樂爲之咨嗟玉石相揉和氏爲之嘆息故賢愚共貫則能士匿謀眞僞相錯則正士結舌【孔叢子對魏王】晉平公遊於河而樂曰安得賢士與之樂此也船人盍胥跪而對曰主君亦不好士耳夫珠出於江海玉出於昆山無足而至者猶主君之好也士有足而不至者蓋主君無好士之意耳無患乎無士也平公曰吾食客門左千人門右千人朝食不足夕收市賦暮食不足朝收市賦吾可謂不好士乎盍胥對曰夫鴻鵠一舉千里所恃者六翮爾背上之毛腹下之毳益一把飛不爲加髙損一把飛不爲加下今君之食客門左門右各千人亦有六翮在其中矣將皆背上之毛腹下之毳邪【韓詩外傳】轡銜者禦之具也得良工而調法勢者治之具也得賢人而化執轡非其人則馬奔馳執軸非其人則船覆傷昔吳使宰嚭持軸而破其船秦使趙髙執轡而覆其車【鹽鐵論刑徳】

弱者猶使羊將狼也其亂必矣彊者則是予狂夫利劍也必妄殺生也【鹽鐵論除狹】

未有咫角驂駒而能服重致逺者也由此觀之夫士亦華髮墮顚而後可用耳【新序雜事五】

任劣力薄孱駑恐怯如蝟見鵲不敢拒格【焦氏易林幹之萃】使燕築室身無庇宿【焦氏易林隨之損】

蒿蓬代柱大屋顚僕【焦氏易林觀之需】

朽輿痩駟不任禦轡【焦氏易林解之防】

牧羊逐兔使魚捕鼠任非其人卒歲無功【焦氏易林損之歸妹】嬰兒孩子未有知識彼童而角亂我政事【焦氏易林巽之節】鷦明衝天不在六翮乎拔而傅屍鳩其累矣夫【揚子寡見】今觀宰司之取士也有似於司原之佃也昔有司原氏者燎獵中野鹿斯東奔司原縱噪之西方之眾有逐狶者聞司原之噪也競舉音而和之司原聞音之眾則反輟已之逐而往伏焉遇夫俗惡之狶司原喜而自以獲白瑞珍禽也盡芻豢單囷倉以養之豕俛仰嚘咿爲作容聲司原愈益珍之居無何烈風興而澤雨作灌巨豕而惡塗渝逐駭懼眞聲出乃知是家之艾猳爾此隨聲逐響之過也眾遇之未赴信焉今世主之於士也目見賢則不敢用耳聞賢則恨不及𨿽自有知也猶不能取必更待羣司之所舉則亦懼失麟鹿而獲艾猳柰何其不分者也未遇風雨之變者故也俾使一朝奇政雨集則險隘之徒闒茸之質亦將別矣【潛夫論賢難】

君任駑頓之臣使在顯職如駕跛蹇之驢又無鞭箠終不竟道將傾覆也【王逸注楚辭七諌】

言己願令君推逐妾禦出之勿令亂政迎宓妃賢女於伊雒之水以配於君則化行也【王逸注楚辭九嘆】

柱細則屋傾本細則末撓下小則上崩【武矦十六防陰察】五穀之於人也食之皆飽稻粱之味甘而多腴豆麥𨿽糲亦能愈饑食豆麥者皆謂糲而不甘莫謂腹空無所食竹木之杖皆能扶病竹杖之力弱劣不及木或操竹杖皆謂不勁莫謂手空無把持夫不肖之臣豆麥竹杖之類也【王充論衡藝增篇】

無患斗斛過所量非其谷不患無銓衡所銓非其物【王充論衡答佞篇】

治在得賢亡由失人峳峳之來乃致狡賔【山海經東山經圖贊】夫用非其人譬猶被木馬以繁纓何由騁迹於追風以壤龍當雲雨安能耀景於天衢哉【抱朴子外篇百里】

設官分職其猶構室一物不堪則崩撓之由也【抱朴子外篇審舉】

泥龍𨿽藻繪炳蔚而不堪慶雲之招撩禽𨿽雕琢黃而不任淩風之舉芻狗𨿽飾以金翠而不能躡景以頓逸近才𨿽丰其寵祿而不能令天淸而地平【抱朴子外篇廣譬】余艎鷁首涉川之良器也櫂之以北狄則沈漂於波流焉蒲稍汗血趨之駿足也禦非造父則傾僨於崄塗焉靑萍豪曹剡鋒之精絕也操者非羽越則有自傷之患焉勁兵鋭卒撥亂之神物也用者非明哲則速自焚之禍焉【抱朴子外篇博諭】

捐茶茹蒿者必無識甘之口棄瓊拾礫者必無甄珍之明薄九成而悅北鄙者吾知其不能格靈只而儀翔鳳矣含英秀而杖常民者吾知其不能敍彛倫而臻升平矣【抱朴子外篇博諭】

佞媚不以虛談進良能不以孤弱退駑蹇輟望於大輅戎虯鑣而電騁【抱朴子外篇廣譬】

夫魚質龍文似是而非遭水而喜見獺卽悲𨿽臨之以斧鉞之威誘之以傾城之寶猶不能奮鉛鋒於犀兕騁駑蹇以追風非不忌重誅也非不悅美賞也體不可力無自柰何而欲與之輯熈百揆濟大務猶托萬鈞於尺舟之上求千鐘於升合之中紲芻狗而責盧鵲之效雞鶩而崇鷹之功其不可用亦較然矣【抱朴子外篇吳失】若夫不得其人則𨿽百醫守病適足致疑而不能一愈也【郭子注莊人間世】

言鼎折其足則覆喪其實諭大臣非其任則虧敗國典【前漢書注王商傳】

拔鷦明之翼以傅屍鳩不能衝天適足以累耳諭授小人以大位而不能成大功也【子法言注寡見篇】

大廈須異材廊廟非庸器【文選江文通擬盧郎中詩】

景帝顯位刺史者皆是宦臣子弟猶如豺狼守肉鬼魅待疾【意林仲長統昌言】

龍舟整檝王良不能執也驥騄齊行越人不敢禦也各有所能搆大廈者先擇匠而後揀材治國家者先擇佐而後定民【意林物理論】

杖必不撓無取苒弱人貴一徳勿惑穿鑿【藝文類聚服飾部杖銘】遵其軌躅必大廈之棟梁惣其寄任亦巨川之舟楫【藝文類聚職官部吏部尙書表】

六轡沃若不防黃之馬九成輪奐無求擁腫之材何則跳蹢之路已窮梁棟之用斯闕【藝文類聚職官部刺史表】

虎能雄猛不可以托麑鷹能飄擊不可以寄雛【太平禦覽獸部麑】

吏者理也所以理萬機平百揆也武士宰民物猶使狼牧羊鷹養雛也【太平禦覽職官部總敍官】

夫欲定天下而任小人猶於捕麋鹿而張兔罝不能撃麋鹿猶小人不能任大事【太平禦覽資產部罝】

杖必取材不必用味相必取賢不必所愛都蔗𨿽甘猶不可杖佞人說已亦不可相【太平禦覽果部甘蔗】

釣巨魚不使嬰兒輕預非不親力不堪也【太平禦覽資產部釣】射之爲法猶人主之治天下也射者弓有彊弱矢有銖兩弓不合度矢不端直主𨿽逢不能以中才不稱官萬務荒怠𨿽有堯舜之君亦無以治也【大平禦覽工藝部射上】醫有名而不良者有無名而良者人主之用醫必防知而隱括之【初學記政理部醫】

棄晨雞俟鳳警亦猶棄當世之實才須故人之執政也【事類賦禽部雞注】

夫醫者非仁愛不可托非聰明理達不可任非廉潔淳良不可信古之用醫必選名姓之後【玉海詔令律令上】

諺云俗無良醫枉死者半拙醫療病不如不療諭如宰夫以鱓鼈爲蒓羮食之更足成病豈充饑之可望乎【本艸一卷】

君子重襲小人無由入正人十倍邪辟無由來古之人其謹於所近乎詩曰芃芃棫朴薪之槱之濟濟辟王左右趣之此言左右日以善趣也【困學紀聞卷三詩】

上工平气中工亂脈下工絕气危生故曰下工不可不愼也【黃帝素問靈樞經根結】

専任

狐裘尨茸一國三公吾誰適從【左傳僖公五年】

大夫文種者國之梁棟君之爪牙夫驥不可與匹馳日月不可並照君王委國於種則萬綱千紀無不舉者【吳越春秋勾踐入臣外傳】

公孫衍爲魏將與其相田需不善季子爲衍謂梁王曰獨不見夫服牛驂驥乎不可以行百步今王以衍爲可使將故用之也而聴相之計是服牛驂驥也牛馬俱死而不能成其功王之國必傷矣願王察之【戰國防魏哀王】衛嗣君謂薄疑曰子小寡人之國以爲不足仕則寡人力能仕子請進爵以子爲上卿乃進田萬頃薄子曰疑之母親疑以疑爲能相萬乘所不窕也然疑家巫有蔡嫗者疑母甚愛信之屬之家事焉疑智足以信言家事疑母盡以聴疑也然已與疑言者亦必復決之於蔡嫗也故論疑之智能以疑爲能相萬乘而不窕也論其親則子母之間也然猶不免議之於蔡嫗也今疑之於人主也非子母之親也而人主皆有蔡嫗人主之蔡嫗必其重人也重人者能行私者也夫行私者繩之外也而疑之所言法之內也繩之外與法之內讎也不相受也【韓非子外儲說左】

王良造父天下之善禦者也然而使王良操左革而吒叱使造父操右革而鞭笞之馬不能行十里共故也田連成竅天下善鼓琴者也然而田連鼔上成竅檝下而不能成曲亦共故也夫以王良造父之巧共轡而禦不能使馬人主安能與其臣共權以爲治以田連成竅之巧共琴而不能成曲人主又安能與其臣共勢以成功乎【韓非子外儲說右】

今令王良造父共車人操一邊轡而入門閭駕必敗而道不至也令田連成竅共琴人撫一弦而揮則音必敗曲不遂矣【韓非子外儲說右】

人主之左右不必智也人主於人有所智而聴之因與左右論其言是與愚人論智也人主之左右不必賢也人主於人有所賢而禮之因與左右論其行是與不肖論賢也智者決防於愚人賢士程行於不肖則賢智之士羞而人主之論悖矣【韓非子孤憤】

周氏之嚳韓氏之盧天下疾狗也見兔而指屬則無失兔矣望見而放狗也則累世不能得兔矣茍非不能屬之者罪也【說苑善說】

魯君使宓子賤爲單父宰子賤辭去因請借善書者二人使書憲書教品魯君予之至單父使書子賤從旁引其肘書醜則怒之欲好書則又引之書者患之請辭而去歸以告魯君魯君曰子賤苦吾擾之使不得施其善政也乃命有司無得擅徴發單父單父之化大治【新序雜事二】

齊有良兔曰東郭防蓋一旦而走五百里於是齊有良狗曰韓盧一旦而走五百里使之遙見而指屬則𨿽韓盧不及眾兔之塵若躡迹而縱緤則𨿽東郭防亦不能離今子之屬臣也躡迹而蹤緤與遙見而指屬與【新序雜事五】

宋玉因其友見楚襄王襄王待之無以異乃讓其友友曰夫姜桂因地而生不因地而辛女因媒而嫁不因媒而親子之事王未耳何怨於我宋玉曰不然昔者齊有狡兔盡一日而走五百里使之瞻見指注𨿽良狗猶不及狡兔之塵若攝纓而縱紲之瞻見指注與【韓詩外傳】蘇秦相燕人惡之於燕王燕王按劍而怒食以駃騠白圭顯於中山中山人惡之於魏文矦文矦投以夜光之璧何則兩主二臣剖心析肝相信豈移於浮詞哉【文選鄒陽於獄上書】

宓子賤仕魯爲單父宰恐君聴用讒人使己不得行其政故請君近吏二人與俱至官令二吏書輒掣其肘書不善則從而怒之二吏患焉辭歸魯宓子曰書甚不善勉而歸矣二吏歸報於君曰宓子使臣書而掣揺臣肘書惡而又怒臣邑吏皆笑所以去之而來也君以問孔子孔子曰宓不齊君子也其才任霸王之佐屈節治單父將以自試意者其以此諫乎公悟太息嘆曰寡人亂宓子之政而責其善者數矣【藝文類聚巧藝部書】

鄭簡公謂子產曰飲酒之不樂鐘鼔之不鳴寡人之任也國家之不義朝廷之不治與諸矦交之不得志子之任也子無入寡人之樂寡人無入子之朝自是以來子產治鄭城門不閉國無盜賊道無餓人孔子曰若鄭簡公之好樂𨿽抱鐘而朝可也【事文類聚鐘尸子】

有醫竘者秦之良醫也爲宣王割座爲惠王療疾皆愈張子之背腫命竘治之謂醫竘曰背非吾背也任之制焉治之遂愈竘誠善治疾也張子委制焉夫身與國亦猶此必有所委制然後治【太平禦覽方術部醫】

燭姦

有屈軼之艸生於庭佞人入朝則艸指之【竹書紀年上】上惠其道下惇其業上下相希若望參表則邪者可知也【管子君臣上】

從順獨逆從正獨辟此猶夜有求而得火也姦僞之人無所伏矣【管子君臣上】

一曰長目二曰飛耳三曰樹明明知千里之外隱微之中曰動姦姦動則變更矣【管子九守】

口者幾闗也所以閉情意也耳目者心之佐助也所以窺間見姦邪【鬼穀子權篇】

數至能人之門不一至主之廷百慮思家之便不一圖主之國【韓非子有度】

今夫水之勝火亦明矣然而釜鬲間之水煎沸竭盡其上而火得熾盛焚其下水失其所以勝者矣今夫治之禁姦又明於此然守法之臣爲釡鬲之行則法獨明於胸中而巳失其所以禁姦者矣【韓非子備內】

托天下於堯之法則貞士不失分姦人不徼幸寄千金於羿之矢則伯夷不得亡而盜跖不敢取堯明於不失姦故天下無邪羿巧於不失發故千金不亡【韓非子守道】田子方問唐易鞫曰弋者何愼對曰鳥以數百目視子子以二目禦之子謹周子廩田子方曰善子加之弋我加之國【韓非子外儲說左】

宋人語曰一雀過羿必得之則羿誣矣以天下爲之羅則雀不失矣夫知姦亦有大羅不失其一而已矣不修其理而以己之胸察爲之弓矢則子產誣矣老子曰以智治國國之賊也其子產之謂也【韓非子難三】

夫姦必知則備必誅則止不知則肆不誅則行夫陳輕貨於幽隱𨿽曾史可疑懸百金於市𨿽大盜不取也不知則曾史疑於幽隱必知則大盜不取懸金於市【韓非子六反】

夫天下之所以惡莫惡於不可知也夫不可知盜不與期賊不與謀盜賊大姦也而猶所得疋偶又況於欲成大功乎【呂氏春秋壹行】

諭林卷六十八

欽定四庫全書

諭林卷六十九

明徐元太撰君道門【九】

取善

非本非標非防非煇壤非壤不髙水非水不流嗚呼敬之哉倍本者槁【汲冢周書文儆解】

池水之溢由外灌焉【鄭氏箋詩召旻】

取於鑊以實鼎取於鼎以實俎【鄭氏注周禮天官內饔】

舜之居深山之中與木石居與鹿豕遊其所以異於深山之野人者幾希及其聞一善言見一善行若決江河沛然莫之能禦也【孟子盡心上】

齊桓之時有以九九見者桓公不逆欲以致大也今臣所言非特九九也【前漢書梅福傳】

使言之而是𨿽在褐夫芻蕘猶不可棄也使言之而非也𨿽在卿相人君揄防於廟堂之上未必可用是非之所在不可以貴賤尊卑論也【淮南子主術訓下】

夫采玉者破石拔玉選士者棄惡取善【王充論衡累害篇】棄金璧於塗路則行人止足委錦紈於泥濘則見者驚咄【抱朴子外篇廣譬】

闗雎興於鳥而爲風之首美其摯而有別也鹿鳴興於獸而爲雅之端嘉其得食而自呼也以夫鳥獸之醜茍有一善詩人歌詠以爲美談矣況人之有善而可棄乎【劉子適才】

激楚陽阿至妙之容掌技者之所貪飛兔騕褭絕足奔放良樂之所急也【文選孔融薦禰衡表】

舜耕於歷山而交益陶於河濵而交禹【太平禦覽人事部交友四】丹涓有一言之善晉侯賜萬頃田辭而不受晉侯曰以此田易彼言也於子猶有所亡寡人猶有所得【太平禦覽治道部賞賜】

何世之無才何才之無施良匠提斤斧造山林梁棟阿衡之材櫨柱楣椽之朴森然陳於目前大廈之器具矣【太平禦覽器物部斤】

猶器之取水隨量多少惟穿底無當乃不受耳【明集正誣論】

兼收

【音郁】彼栁斯鳴蜩【音條】嘒嘒有漼【千罪反】者淵萑【音丸】葦淠淠【音譬詩小雅小弁】

楊園之道猗【音倚】於畝丘【詩小雅巷伯】

泛泛然楊木之舟則載其沈物則載其浮物俱浮水上以興當時君子用其文者又用其武者俱致在朝【毛詩正義菁菁者莪】

𨿽有絲麻無棄菅蒯𨿽有姬姜無棄蕉萃【左傳成公九年】如梓皮革自楚往也𨿽楚有材晉實用之【左傳襄公二十六年】傳曰藨蒯之菲也可以爲屨明肋如菅並可代絲麻之乏【春秋正義成公九年】

段幹越人謂新城君曰王良之弟子駕雲取千里馬遇造父之弟子造父之弟子曰馬不千里王良弟子曰馬千里之馬也服千里之服也而不能取千里何也曰子纆牽長故纆牽於事萬分之一也而難千里之行今臣𨿽不肖於秦亦萬分之一也而相國見臣不釋塞者是纆牽長也【戰國防秦昭襄王】

今陛下致昆山之玉有隋和之寶垂明月之珠服太阿之劍乘纎離之馬建翠鳳之旗樹靈鼉之鼔此數寶者秦不生一焉而陛下說之何也必秦國之所生然後可則是夜光之璧不飾朝廷犀象之器不爲玩好鄭衛之女不充後宮而駿馬駃騠不實外廐江南金錫不爲用西蜀丹靑不爲采所以飾後宮充下陳娛心意說耳目者必出於秦然後可則是宛珠之簪璣之珥阿縞之衣錦繡之飾不進於前而隨俗雅化佳冶窈窕趙女不立於側也【史記李斯傳】

太山不讓土壤故能成其大河海不擇細流故能就其深王者不卻眾庶故能明其徳【史記李斯傳】

夫挽大重者其用力苦不眾拔大艱者其善術苦不廣【蜀志譙周傳】

陛下披榛采蘭幷收蒿艾是以臯陶振褐不仁者逺【晉書皇甫謐傳】

莫用豪賢故棄捐素所愛莫用魚肉貴棄捐蔥與防莫用麻枲賤棄捐菅與蒯【宋書樂三志】

非取制於一狐諒求味於兼采【梁書王防傳】

元天髙朗尙假列星以助明洞庭淵湛猶借眾流以增大莫不以孤照不詣其幽獨深未盡其廣【魏書張彛傳】譬山祗之有嵩岱海若之有滄溟飾以涓塵不貽伊敗【隋書禮儀一志】

川澤納污所以成其深山嶽藏疾所以就其大【隋書長孫平傳】海不辭水故能成其大山不辭土故能成其髙明主不厭人故能成其眾士不厭學故能成其聖【管子形勢解】惡者美之充也卑者尊之充也賤者貴之充也故先王貴之【管子樞言】

海不讓水潦以成其大山林不讓枉橈以成其崇聖人不辭其負薪之言以廣其名【文子自然】

轂虛而中立三十輻各盡其力使一軸獨入眾輻皆棄何近逺之能至【文子上徳】

且合升勺龠合以登之斛廩則成矣太山之髙非一石之積也瑯琊之東渤澥稽天非一水之鐘也所以治國家天下者非一士之言也【子華子晏子問黨】

積往生跂工以爲師積毒成藥工以爲醫美惡相飾命曰復周物極則反命曰環流【鶡冠子環流】

物有其實而各有名謂若王良善禦首善計彼物各自爲用譬之耳目廢一不可故不爲是非也【公孫龍子指物論注】凡物親者少疎者多如一白之於眾色也故離白求馬黃黑皆至以白命馬眾色咸去懷柔之道亦猶此也【公孫龍子白馬論注】

白非黃黃非白五色相非分明矣君旣私以待人人亦私以叛君寧肯應君命乎故守白命馬者非能致眾馬審矣【公孫龍子白馬論注】

昔者公孫龍在趙之時謂弟子曰人而無能者龍不能與遊有客衣褐帶索而見曰臣能呼公孫龍顧謂弟子曰門下有故能呼者乎對曰無有公孫龍曰與之弟子之籍後數日往說燕王至於河上而航在一汜使善呼之一呼而航來故曰聖人之處世不逆有技能之士【淮南子道應訓】

君子之於善也猶采薪者見一介掇之見靑蔥則拔之【淮南子說山訓】

湯沐之於河有益不多流潦注海𨿽不能益有愈於己【淮南子說林訓】

考績之法考其所積也天道積聚眾精以爲光聖人積聚眾善以爲功故日月之明非一精之光也聖人致太平非一善之功也明所從生不可爲源善所從出不可爲端【春秋繁露考功名】

山林不讓椒桂以成其崇君子不辭負薪之言以廣其名【鹽鐵論刺議】

明王聖主之治若夫江海無不受故長爲百川之主明王聖君無不容故安樂而長久【說苑君道】

藥食先嘗於卑然後至於貴藥言先獻於貴然後聞於卑故藥食嘗乎卑然後至乎貴教也藥言獻於貴然後聞於卑道也故使人味食然後食者其得味也多使人味言然後聞言者其得言也少【說苑君道】

齊桓公設庭燎爲士之欲造見者期年而士不至於是東野鄙人有以九九之術見者桓公曰九九何足以見乎鄙人對曰臣非以九九爲足以見也臣聞主君設庭燎以待士期年而士不至夫士之所以不至者君天下賢君也四方之士皆自以論而不及君故不至也夫九九薄能耳而君猶禮之況賢於九九乎夫太山不辭壤石江海不逆小流所以成大也詩云先民有言詢於蒭蕘言博謀也桓公曰善乃因禮之期月四方之士相攜而並至詩曰自堂䢐基自羊䢐牛言以內及外以小及大也【說苑尊賢】

積鍼鏤者成帷幕合升斗者實倉廩幷小流而成江海明主者有所受命而不行未嘗有所不受也【說苑政理】且合菽粟之防以滿倉廩合疏縷之緯以成幃幕太山之髙非一石也累卑然後髙也夫治天下者非一士之言也固有受而不用惡有距而不入者哉【說正諌】

昔者江水出於岷山其始也大足以濫觴及至江之津也不方舟不避風不可渡也非惟下流眾川之多乎【說雜言】

湧泉涓涓南流不絕卒爲江海【焦氏易林明夷之旣濟】

大匠無棄材船車用不均錐刀各異能何所獨卻前【曹子建當欲遊南山行】

采虫聲之善音贊愚人之偶得【劉邵人物志林理】

四聰廣辟則羲和納景萬仞虛己則行潦交赴故博采之道則異聞畢集庭燎之輝舉則奇士扣角【抱朴子外篇博諭】

規者所以法圓裁局則乖矩者所以象方制鏡必背輪者所以輾地入水則溺舟者所以涉川施陸必躓何者方圓殊形舟車異用也【劉子文武】

不以春日遲遲而毀羔裀秋露灑葉而剔筍席【劉子文武】楚之市偸天下之大盜而能卻齊軍𨿽使孫吳用兵彼必與之拒戰未肯有望風而退也晉之叔魚一國之佞邪也而能歸季孫𨿽使甘蘇騁說彼必與之較辧不至恐懾而逃還也大盜讒佞民之殫害無用之人也茍有一術猶能爲國興利除害【劉子適才】

不沒纎芥之善不掩螢爝之光【劉子正賞】

目髙則無所不照耳下則無所不聞言人髙其目則覩徳義之經聖人之道下其耳則聽芻蕘之言負薪之說【揚子法言注問明篇】

夫街談巷說必有可采擊轅之歌有應風雅匹夫之思未易輕棄也【文選曹植與楊徳祖書】

不棄菅蒯愛同絲麻【文選任彥升讓吏部表】

白駒空谷振鷺在庭猶懼隱鱗卜祝藏器屠保【文選任彥升薦士表】

錄人一善則無棄人采材一用則無棄材【意林魏子】

必得昆山之玉而後寶則荊璞無夜光之美必須南國之珠而後珍則隋侯無明月之稱【意林物理論】

江河之水非一水之源千鎰之裘非一狐之白【藝文類聚裘】東海廣且深由卑下百川五嶽𨿽髙大不逆垢與塵【藝文類聚樂部樂府】

譬由畎澮匪讓所以森致江河土壤同歸故能郁成嵩岱【藝文類聚職官部丞相碑】

麻絲是蓄菅蒯靡遺【藝文類聚職官部侍中表】

凡人之爲圃各植其所好焉好甘者植乎薺好苦者植乎荼好香者植乎蘭好辛者植乎蓼至於寡人之圃無不植也【太平禦覽資產部圃】

大造乾坤辟深恩雨露垂鵾鵬旣含養駑駘亦驅馳【初學記職官部中書侍郎】

亦如盛香篋受香無簡擇【大寶積經卷七十六】

天不厭於雲海不厭於水【大寶積經卷九十五】

譬如天雨一滴之水墮大海中其滴𨿽防終無減盡【無盡意菩薩經卷九】

如海吞流如山蘊寶【大方廣佛華嚴經卷十二】

譬如大樹叢聚是名爲林一一樹不名爲林除一一樹亦無林【大智度論卷三】

如一一縷不能制象一一水滴不能滿瓶多集則能【百論卷上守八】

責實

史疾爲韓使楚楚王問曰客何方所循曰治列子禦冦之言曰何貴曰貴正王曰正亦可爲國乎曰可王曰楚國多盜正可以禦盜乎曰可曰以正禦盜柰何頃間有鵲止於屋上者曰請問楚人謂之何王曰謂之鵲謂之烏可乎曰不可曰今王之國有柱國令尹司馬典令其任官置吏必曰廉潔勝任今盜賊公行而弗能禁也此烏不謂烏鵲不謂鵲也【戰國防楚考烈王】

猶畫工惡圖犬馬而好作鬼魅誠以實事難形而虛僞不窮也【後漢書張衡列傳】

考試猶準繩也未有捨準繩而意正曲直廢黜陟而空論能否也【魏志王昶傳】

一犬吠形羣犬吠聲懼於羣吠遂至叵聽也【晉書傳咸傳】昔齊王好聴竽聲必令三百人合吹而後聴之廩以數人之俸南郭先生不知吹竽者也以三百人合吹可以容其不知因請爲王吹竽虛食數人之俸嗣王覺而攺之難彰先王之過乃下令曰吾之好聞竽聲有甚於先王欲一一列而聽之先生於此逃矣推賢之風不立濫舉之法不攺則南郭先生之徒盈於朝矣【晉書劉寔傳】自言能爲司馬不能爲司馬者殺其身以釁其鼓自言能治田土不能治田土者殺其身以釁其社自言能爲官不能爲官者劓以爲門父故無敢姦能誣祿至於君者矣【管子揆度】

語言辯聽之說不度於義謂之窕言無山林澤谷之利而入多者謂之窕貨君子不聽窕言不受窕貨【韓非子難二】今境內之民皆言治藏商管之法者家有之而國愈貧民耕者眾執耒者寡也境內皆言兵藏孫吳之書者家有之而兵愈弱言戰者多披甲者少也故明主用其力不聽其言【韓非子五蠧】

夫耕之用力也勞而民爲之者曰可得以富也戰之事也危而民爲之者曰可得以貴也今修文學習言談則無耕之勞而有富之實無戰之危而有貴之尊則人孰不爲也是以百人事智而一人用力事智者眾則法敗用力者寡則國貧此世之所以亂也【韓非子五蠧】

人皆寐則盲者不知皆嘿則喑者不知覺而使之視問而使之對則喑盲者窮矣不聽其言也則無術者不知不任其身也則不肖者不知聽其言而求其當任其身而責其功則無術不肖者窮矣【韓非子六反】

夫欲得力士而聽其自言𨿽庸人與烏獲不可別也授之以鼎俎則罷健效矣故官職者能士之鼎俎也任之以事而愚智分矣【韓非子六反】

言不用而自文以爲辯身不任而自飾以爲髙世主其辯濫其髙而尊貴之是不須視而定明也不待對而定辯也喑盲者不得矣【韓非子六反】

不能具美食而勸餓人飯不爲能活餓者也不能辟艸生粟而勸貸施賞賜不能爲富民者也今學者之言也不務本作而好末事道虛惠以說民此勸飯之說【韓非子八說】

韓宣子曰吾馬菽粟多矣甚臞何也寡人患之周市對曰使騶盡粟以食𨿽無肥不可得也名爲多與之其實少𨿽無臞亦不可得也主不審其情實坐而患之馬猶不肥也【韓非子外儲說左】

夫嬰兒相與戲也以塵爲飯以塗爲羮以木爲胾然至日晚必歸饟者塵飯塗羮可以戲而不可食也夫稱上古之傳頌辯而不慤道先王仁義而不能正國者此亦可以戲而不可以爲治也【韓非子外儲說左】

韓昭侯曰吹竽者眾吾無以知具善者田嚴對曰一一而聽之【韓非子內儲說上】

人主之聽言也不以功用爲的則說者多棘刺白馬之說不以儀的爲闗則射者皆如羿也【韓非子外儲說左】

宋王與齊仇也築武宮謳癸倡行者止觀築者不倦王聞召而賜之對曰臣師射稽之謳又賢於癸王召射稽使之謳行者不止築者知倦王曰行者不止築者知倦其謳不勝如癸美何也對曰王試度其功癸四板射稽八板擿其堅癸五寸射稽二寸【韓非子外儲說左】

夫視鍜錫而察靑黃區冶不能以必劍水擊鵠鴈陸斷駒馬則臧獲不疑鈍利髮齒吻形容伯樂不能以必馬授車就駕而觀其末塗則臧獲不疑駑良觀容服聽辭言仲尼不能以必士試之官職課其功伐則庸人不疑於愚智【韓非子顯學】

今有人於此求牛則名馬求馬則名牛所求必不得矣而因用威怒有司必誹怨矣牛馬必擾亂矣百官眾有司也萬物羣牛馬也不正其名不分其職而數用刑罰亂莫大焉夫說以智通而實以過悅譽以髙賢而充以卑下贊以潔白而隨以污徳任以公法而處以貪枉用以勇敢而堙以罷怯此五者皆以牛爲馬以馬爲牛名不正也白之顧益黑求之愈不得者其此義邪【呂氏春秋審分】因國以爲身因臣以爲心以臣言爲聲以臣事爲形有聲必有響有形必有影聲出於內響報於外形立於上影報於下響有淸濁影有曲直響所報非一聲也影所應非一形也【春秋繁露保位權】

盲者口能言白黑而無目以別之儒者口能言治亂無能以行之坐言不行則牧童兼烏獲之力逢須苞堯舜之徳故使言而近則儒者何患於治亂而盲人何患於白黑哉【鹽鐵論能言】

語曰盜跖不能盜田尺寸寸不可盜況尺乎夫事驗必若土田之張於野也則爲私家寡矣若亂之墜於澚也則可信者解矣故有事考功有言考用動則考行靜則考守【申鑑時事】

夫志道者少與逐俗者多疇是以朋黨用私背實趨華其貢士者不復依其質幹準其才行但虛造聲譽妄生羽毛【潛夫論實貢】

大人不考功則子孫惰而家破窮官長不考功則吏怠傲而姦宄興帝王不考功則直賢抑而巧僞勝【潛夫論考績】曲木惡直繩重罰惡明證此羣臣所以樂惣猥而惡考功也【潛夫論考績】

夫劍不試則利鈍闇弓不試則勁撓誣鷹不試則巧拙惑馬不試則良駑疑此四者之有相紛也由不考試故得然也今羣臣之不試也其禍非直止於誣闇疑惑而巳又必致於怠慢之節焉設如家人有五子十孫父母不察精愞則懃力者懈弛而惰慢者遂非也耗家業之道也父子兄弟一門之計猶有若此則又況乎羣臣惣猥治公事者哉【潛夫論考績】

世主不循考功而思太平此猶欲捨規矩而爲方圓無舟楫而欲濟大水𨿽或云縱然不知循其慮度之易且速也【潛夫論考績】

世有雷同之譽而未必賢也俗有讙嘩之毀而未必惡也是以迎而許之者未若鑑其事而試其用逆而距之者未若聽其言而課其實【抱朴子外篇廣譬】

士之生世入則事父出則事君事父尙於榮親事君貴於興國故慈父不能愛無益之子仁君不能畜無用之臣【文選曹植求自試表】

覽影偶質不能解獨指迹慕逺無救於遲是以循虛器者非應物之具翫空言者非致治之機【文選陸機演連珠】若乃背淸議違是非𨿽堯不能一日以治審臧否詳賞罰故中主可以萬世安【藝文類聚人部公平論】

兒說宋人善辯者也持白馬之非馬也服齊稷下之辯者乘白馬而過闗則顧白馬之賦故籍空辭則能勝於一國實按形不能謾於一人【藝文類聚獸部馬】

末世人君之用人也貴耳聞之聰則天下之人運貨逐利而市譽矣貴目見之明則天下之人恢形異藝而爭進矣貴口可道之言則天下之人習舌調吻而飾辭矣【道徳經四子集解】

酬功

彤弓天子錫有功諸侯也【毛詩彤弓】

敝帷不棄爲埋馬也敝蓋不棄爲埋狗也【禮記檀弓下】古之君子使之必報之迎貓爲其食田防也迎虎爲其食田豕也迎而祭之也【禮記郊特牲】

曷爲祭泰山河海山川有能潤於百里者天子秩而祭之觸石而出膚寸而合不崇朝而徧雨乎天下者惟泰山爾河海潤於千里【公羊僖公三十一年】

梓匠輪輿其志將以求食也君子之爲道也其志亦將以求食與曰子何以其志爲哉其有功於子可食而食之矣【孟子滕文公下】

有人於此毀瓦畫墁其志將以求食也則子食之乎曰否曰然則子非食志也食功也【孟子滕文公下】

使河如帶泰山若礪國以永寜爰及苗裔始未嘗不欲固其根本而枝葉稍陵夷衰防也【史記髙祖功臣侯年表】

夫獵追殺獸兔者狗也而發蹤指示獸處者人也今諸君徒能得走獸耳功狗也至如蕭何發蹤指示功人也【史記蕭相國世家】

河當何時如衣帶山當何時如厲石言如帶砥國乃絕耳【史記髙祖功臣侯年表注】

夫犬馬有勞於人尙加帷蓋之報況國之功臣者哉【前漢書陳湯傳】

臣聞客有過主人者見其竈直突傍有積薪客謂主人更爲曲突逺徙其薪不者且有火患主人嘿然不應俄而家果失火鄰里共救之幸而得息於是殺牛置酒謝其鄰人灼爛者在於上行餘各以功次坐而不錄言曲突者人謂主人曰鄕使聽客之言不費牛酒終亡火患今論功而請賔曲突徙薪亡恩澤燋頭爛額爲上客邪主人乃寤而請之今茂陵徐福數上書言霍氏且有變宜防絕之鄕使福說得行則國亡裂土出爵之費臣亡逆亂誅滅之敗往事旣巳而福獨不其功惟陛下察之貴徙薪曲突之策使居焦髮灼爛之右【前漢書霍光傳】功亡原者賞不限徳亡首者襃不檢【前漢書王莽傳】

先帝貴指蹤之功薄搏獲之賞古人尙帷幄之規下攻拔之力【後漢書荀彧傳】

慮爲功首謀爲賞本野績不越廟堂戰多不逾國勲是故曲阜之錫不後營丘蕭何之土先於平陽【魏志荀彧傳注】愧未有瓜衍之賞【宋書謝方明傳】

夫塗祕蘭幽貞芳載越徽猷沈逺懋禮彌昭【宋書王敬傳】三寸之管毋當不可滿也授官爵出利祿不以功是無當也【韓非子飾令】

叔向賦獵功多者受多功少者受少【韓非子外儲說左】

卯曰伯夷以將軍葬於首陽山之下而天下曰夫以伯夷之賢與其稱仁而以將軍葬是手足不掩也今臣罷四國之兵而王乃與臣五乘此其稱功猶嬴勝而履蹻【韓非子外儲說左】

今世之祭井竈門戶箕箒臼杵者非以其神爲能饗之也恃賴其徳煩苦之無已也是故以時見其徳所以不忘其功也觸石而出膚寸而合不崇朝而雨天下者惟太山赤地三年而不絕流澤及百里而潤艸木者惟江河也是以天子秩而祭之故馬免人於難者其死也葬之牛其死也葬以大車爲薦牛馬有功猶不可忘又況人乎此聖人所以重仁襲恩【淮南子泛論訓】

食其食者不毀其器食其實者不折其枝【淮南子說林訓】髙祖得天下賞羣臣之功蕭何爲賞首何則髙祖論功比獵者之縱狗也狗身獲禽功歸於人羣臣手戰其猶狗也蕭何持重其猶人也【王充論衡定賢篇】

社土地之主也土地濶不可盡敬故封土爲社以報功也稷五穀之長也谷眾不可徧祭故立稷神以祭之【藝文類聚禮部社稷】

夫功在不賞故庸勲之典蓋闕施侔造物則謝徳之塗已冥【藝文類聚帝王部梁武帝令】

如多百千諸有情類奉事王子晝夜精勤王子爾時隨分資給衣服飲食臥具等事後登王位隨昔勤勞量所堪任重賜爵祿或主事業或主川原或主大城或主闗防或主村邑或主軍戎【波羅宻多經卷五百八十三】

諭林卷六十九﹤子部﹐類書類﹐諭林﹥

欽定四庫全書

諭林卷七十

明徐元太撰君道門【十】

馭臣

其禦羣臣使之有禮如禦四馬騑騑然持其教令使之調均亦如六轡緩急有和也【鄭氏箋詩車舝】

君任徳則臣感義而不忍欺君任察則臣畏覺而不能欺君任刑則臣畏罪而不敢欺【史記滑稽列傳注】

爵祿束帛者天下之底石髙祖所以厲世摩鈍也【前漢書梅福傳】

陛下禦臣等若養馬無事就閒廐有事復牽來【南史張裕永子環傳】

夫新砥礪殺矢彀弩而射𨿽冥而妄發其端未嘗不中秋毫也然而莫能復其處不可爲善射無常儀的也設五寸之的引十步之逺非羿逢不能必全者有常儀的也有度難而無度易也有常儀的則羿以五寸爲巧無常儀的則以妄發而中秋毫爲拙故無度而應之則辯士繁說設度而持之𨿽知者猶畏失也不敢妄言【韓非子外儲說左】

王子於期爲宋君爲千里之逐巳駕察手吻文且發矣驅而前之輪中繩引而卻之馬掩迹拊而發之彘逸出於竇中馬退而卻莢不能進前也馬駻而走轡不能止也【韓非子外儲說右】

造父禦四馬馳驟周旋而恣欲於馬恣欲於馬者擅轡防之制也然馬驚於出彘而造父不能禁制者非轡防之嚴不足也威分於出彘也王子於期爲駙駕轡防不用而擇欲於馬擅芻水之利也然馬過於圃池而駙馬敗者非芻水之利不足也徳分於圃池也【韓非子外篇說右】有常則羿逢以五寸的爲巧無常則以妄發之中秋毫爲拙今聽言觀行不以功用爲之的彀言𨿽至察行𨿽至堅則妄動之說也【韓非子問辧】

卽亂亡之道臣憎則起外若臣愛則起內若藥【韓非子八經右主道】

昔者齊景公兩用管仲鮑叔成湯兩用伊尹仲虺夫兩用臣者國之憂則是桓公不霸成湯不王也湣王一用淖齒而手死乎東廟主父一用李兌減食而死主有術兩用不爲患無術兩用則爭爭事而外市一則専制而刼殺【韓非子難一】

王良之所以使馬者約審之以控其轡而四馬莫敢不盡力有道之主其所以使羣臣者亦有轡其轡何如正名審分是治之轡巳【呂氏春秋審分】

聖主之治也其猶造父之禦齊輯之於轡銜之際而緩急之於唇吻之和正度於胸臆之中而執節於掌握之間內得於心中外合於馬志是故能進退履繩而旋曲中規取道致逺而气力有餘誠得其術也是故權勢者人主之車輿也大臣者人主之駟馬也體離車輿之安而手失駟馬之心而能不危者古今未有也是故輿馬不調王良不足以取道君臣不和唐虞不能以爲治執術而禦之則管晏之智盡矣明分以示之則蹠蹻之姦止矣【淮南子主術訓】

騏驥騄駬天下之疾馬也驅之不前引之不止𨿽愚者不加體焉今治亂之機轍迹可見也而世主莫之能察此治道之所以塞權勢者人主之車輿爵祿者人臣之轡銜也是故人主處權勢之要而持爵祿之柄審緩急之度而適取予之節是以天下盡力而不倦【淮南子主術訓】魏兩用樓翟吳起而亡西河湣王専用淖齒而死於東廟無術以禦之也文王兩用呂望召公奭而王楚莊王専任孫叔敖而霸有術以禦之也【淮南子泛論訓】

大尾小腰重不可揺棟橈榱壊臣爲君憂【焦氏易林大畜之遁】禦得其道則天下狙詐咸作使禦失其道則天下狙詐咸作敵故有天下者審其禦而已矣【子問道篇】

次六臂膊脛如股腳防如維身之疾測曰臂脛如股臣大隆也【太經第二爭】

歷觀前政貴人之用心也與嬰兒子何其異哉嬰兒有常病貴臣有常禍父母有常失人君有常過嬰兒常病傷於飽也貴臣常禍傷於寵也哺乳多則生癇病富貴盛而致驕疾愛子而賊之驕臣而滅之者非一也【潛夫論忠貴】

父母常失在不能已於媚子人君常過在不能已於驕臣哺乳太多則必掣縱而生癇貴富太盛則必驕佚而生過是故媚子以賊其軀者非一門也驕臣用滅其家者非一世也【潛夫論忠貴】

若鷹也然獵夫禦之猶使終日奮擊而不敢怠豈有人臣而不可使盡力者乎【潛夫論明忠】

夫淆不可以致士淆則賢者難爲淸不肖者難爲濁故賢者死於憂患而不肖者死於安樂也淆其臣卒以自淆淆主在上則潔士在下孰可致也夫上林之材非無惡木淸渭之流非無濁波有道之朝非無佞臣顧明主之馭耳是以舜誅四凶賢類顯焉紂戮比干佞臣用焉此皆不淆之主也戮賢而近不肖其過也闇猶可悔也以賢不肖而淆之其過也亂不可理也故秦以淆而亡愼到曰得馭者調其駁失馭者逸其驥其是之謂乎【天祿閣外史去惡】

騏驥易乘駑駘難習【武侯十六防陰察】

夫能禦驥騄者必王良也能臣禹稷臯陶者必堯舜也禦百里之手而以調千里之足必有摧衡折軛之患有接具臣之才而以禦大臣之知必有蔽心塞意之變故至言棄捐聖賢距逆非憎聖賢不甘至言也聖賢務髙至言難行也【王充論衡逢遇篇】

水之性勝火如裹之以釡水煎而不得勝必矣夫君猶火也臣猶水也法度釡也火不求水之姦君亦不宜求臣之罪也【王充論衡非韓篇】

人之釋溝渠也知其必溺身不塞溝渠而繕舡檝者知水之性不可閼其勢必溺人也臣子之性欲姦君父猶水之性溺人也不教所以防姦而非其不聞知是猶不備水之具而徒欲早知水之溺人也溺於水不責水而咎己者已失防備也然則人君刼於臣已失法也備溺不閼水源防刼不求臣姦【王充論衡非韓篇】

操綱領以整毛目握道數以禦眾才【抱朴子外篇君道】

禦之以術則終始可竭也整之以度則參差可齊也嶷若閬風之渡霄而諸下不得以輕重料焉窈若淵之萬仞則近不能以少多重焉然則君之流源不窮而百僚之才力畢陳矣我之涯畔無外而彼之斤兩可限矣【抱朴子外篇君道】

火始防小不早撲滅則至熾盛大臣貴擅亦當早圖黜其權也【前漢書注梅福傳】

言馬不良或奔或踶禦之以道而致千里之塗【李善注文選漢武帝詔】

王者之禦人臣猶人之禦牛馬故以衡軛諭焉畢志其內未得騁其駿足也【李善注文選曹元首六代論】

明君之禦人若履木而負重【文選沈休文餞呂僧珍詩注】

轡防靽縶之具設𨿽剛怒麤戾蹄齧之馬若足拘靽縶口啣轡勒箠策必至則躡防循軌【太平禦覽兵部障泥】

若郎不能爲文書當禦令史是爲牽牛不可以服箱而當取辯於繭角也【太平禦覽職官部摠敍尙書郎】

夫養將之法譬之養馬秣以髙櫪習以戰馭長鞭策後金勒制前析施規矩任知進退【太平禦覽兵部障泥】

敬臣

呦呦【音幽】鹿鳴食野之蘋呦呦鹿鳴食野之蒿呦呦鹿鳴食野之芩【音琴詩小雅鹿鳴】

采菽采菽筐【音匡】之筥【音舉】之君子來朝何錫予之【詩小雅采菽】觱【音必】沸【音弗】檻【胡覽反】泉言采其芹君子來朝言觀其旂【詩小雅采菽】

鹿鳴燕羣臣嘉賔也旣飲食之又實幣帛筐篚以將其厚意然後忠臣嘉賔得盡其心矣【毛詩鹿鳴】

鹿得防呦呦然鳴而相呼懇誠發乎中以興嘉樂賔客當有懇誠相招呼以成禮也【毛詩鹿鳴注】

湛露天子燕諸侯也【毛詩湛露】

伐柯之道惟斧乃能之此以類求其類也以諭成王欲迎周公當使賢者先往【鄭氏箋詩伐柯】

設九罭之网得鱒魴之魚言取物各有其器以諭用尊重之大禮迎周公之大人是擬人各有其倫【毛詩正義九罭】鹿旣有蘋艸有懇篤誠實之心發於中相呼而共食以興文王旣有酒食亦有懇篤誠實之心發於中召其臣下而共行饗燕之禮以致之【毛詩正義鹿鳴】

君有酒食欲與羣臣嘉賔燕樂之如鹿得蘋艸以爲美食呦呦然鳴相呼以欵誠之意盡於此耳【毛詩正義鹿鳴】君之所不臣於其臣者二當其爲屍則弗臣也當其爲師則弗臣也【禮記學記】

食而弗愛豕交之也愛而不敬獸畜之也【孟子盡心上】欲投鼠而忌器此善諭也鼠近於器尙憚不投恐傷其器況於貴臣之近主乎【前漢書賈誼傳】

主上遇其大臣如遇犬馬彼將犬馬自爲也如遇官徒彼將官徒自爲也【前漢書賈誼傳】

晉文公與楚戰至黃鳳之陵履系解因自結之左右曰不可以使人乎公曰吾聞上君所與居皆其所畏也中君之所與居皆其所愛也下君之所與居皆其所侮也寡人𨿽不肖先君之人皆在是以難之也【晉文春秋鳳陵履解】古之君子進人以禮退人以禮今之進人若加諸膝退人若墜諸川【晉書向雄傳】

次六五味龢調如美如大人之饗測曰味龢之饗宰輔事也【太經第四竈】

陛階增則堂髙輔位重則上尊【蔡中郎集答災異】

言何不爲投防忌器之法而反久行無陛級之事【前漢書注賈誼傳】

孝經曰天子尊事三老兄事五更【李善注文選東都賦】

皤皤國老乃父乃兄【文選東都賦】

公輸愛其斧故能妙其巧明主貴其士故能成其治【廣文選班固連珠】

諸侯之徳能自爲取師者王能自爲取友者存其所擇而莫如己者亡【困學紀聞卷二書】

體臣

捲耳文王遣使求賢而勞之以詩【詩說周南】

四牡勞使臣之來也有功而見知則說矣【毛詩四牡】

股肱或虧何痛如之【左傳昭公九年】

除腹心之疾而寘諸股肱何益【左傳哀公六年】

寡人之股掌之臣也【戰國策魏哀王】

孤之有卿若身體之有手臂之用豈可暫輟於身【周書李賢弟逺傳】

楚國之有不谷也由身之有匈脇也其有令尹司馬也由身之有股肱也匈脇有疾轉之股肱庸爲去是人也【說苑君道】

將相之於孤猶股肱也今移禍焉庸爲去是身乎【列女傳周列國楚昭越姬】

去讒

牝雞無晨牝雞之晨惟家之索今商王受惟婦言是用【書牧�】

火炎不可向近尙可撲滅浮言不可信用尙可刑戮絕之【孔氏傳書盤庚上】

哀今之人胡爲虺蜴【音易詩小雅正月】

巧言如流俾躬處休【詩小雅雨無正】

君子信讒如或醻【音酬葉市殺反】之【詩小雅小弁】

莫髙匪山莫浚匪泉君子無易【去聲】由言耳屬【音燭】於垣【詩小雅小弁】

巧言如簧顏之厚矣【詩小雅巧言】

萋【音妻】兮斐兮成是貝錦彼譖人者亦已大【音泰】甚哆【昌者反】兮侈兮成是南箕彼譖人者誰適【音的】與謀【詩小雅巷伯】營營靑蠅止於樊豈弟君子無信讒言營營靑蠅止於棘營營靑蠅止於榛【詩小雅靑蠅】

母教猱升木如塗塗附君子有徽猷小人與屬【詩小雅角弓】哲夫成城哲婦傾城懿厥哲婦爲梟爲鴟婦有長舌維厲之階【葉居奚反詩大雅瞻卬】

采苓晉人諫獻公信讒之詩【詩說唐】

防之有鵲巢卬之有美苕處勢自然諭宣公信多言之人故致此讒人【鄭氏箋詩防有鵲巢】

山髙矣人登其巓泉深矣人入其淵以言人無所不至【鄭氏箋詩小弁】

欲之楊園之道當先歷畝丘讒人欲譖大臣故從近小者始【鄭氏箋詩巷伯】

箕星哆然踵狹而舌廣今讒人因寺人之近嫌而成言其罪猶因箕星之哆而侈大之【鄭氏箋詩巷伯】

無逾越我居之裏垣無損折我所樹之木以諭無干犯我之親戚無傷害我之兄弟【毛詩正義將仲子】

彼營營然往來者靑蠅之虫也此虫污白使黒污黒使白乃變亂白黒不可近之當去止於藩籬之上無令在宮室之內也以興彼往來者讒佞之人也讒人諭善使惡諭惡使善以變亂善惡不可親之當棄於荒野之外無令在朝廷之上也【毛詩正義靑蠅】

二五卒與驪姬譖羣公子而立奚齊晉人謂之二五耦【左傳莊公二十八年】

惡紫之奪朱也惡鄭聲之亂雅樂也惡利口之覆邦家者【論語陽貨】

譖人之言如水之浸潤漸以成之【何晏解論顏淵】

鄭聲佞人亦俱能惑人心與雅樂賢人同而使人淫亂危殆故當放逺之【何晏解論衛靈公】

且夫口三五之門也是以讒口之亂不過三五【國語晉】言之大甘其中必苦譖在中焉君故生心𨿽蠍譖焉避之【國語晉】

今大王譬若浴嬰兒𨿽啼無聽宰嚭之言【吳越春秋勾踐陰謀外傳】積羽沈舟羣輕折軸眾口鑠金積毀銷骨【史記張儀傳】邪徑敗良田讒口亂善人桂樹華不實黃爵巢其顚故爲人所羨今爲人所憐【前漢書五行志】

古今忠臣見疑於君而蒼蠅之人交構其間【晉書王惇傳】惡直醜正實繁有徒欲構南箕成此貝錦【晉書王濬傳】讒夫佞人之在君側者若社之有鼠也諺言有之曰社鼠不可燻去讒佞之人隱君之威以自守也是難去焉【晏子春秋問上】

洧水甚大鄭之富人有溺者人得其死者富人請贖之其人求金甚多以告鄧析鄧析曰安之人必莫之賣矣得死者患之以告鄧析鄧析又答之曰安之此必無所更買矣傷忠臣者有似於此也夫無功不得民則以其無功不得民傷之有功得民則又以其有功得民傷之人主之無度者無以知此豈不悲哉【呂氏春秋離謂】

水火相熷防在其間五味以和骨肉相愛讒賊間之而父子相危【淮南子說林訓】

一簧兩舌佞言謟語三姦成虎曾母投杼【焦氏易林訟之幹】長舌亂國大斧破車【焦氏易林蠱之訟】

多言少實命鹿爲駒【焦氏易林蹇之豫】

大斧破木讒佞敗國【焦氏易林萃之復】

腐臭何在靑蠅集聚變白爲黑敗亂邦國【焦氏易林丰之咸】次五穀不谷失疏數眾犛毀玉【太經第四昆】

言眾女嫉妬蛾眉美好之人譖而毀之謂之美而淫不可信也猶眾臣嫉妬忠正言巳淫邪不可任用也【王逸注楚辭離騷經】

臧倉之毀未嘗絕也公伯寮之愬未嘗滅也垤成丘山污爲江河【王充論衡累害篇】

鴟梟鳴衡軏豺狼當路衢蒼蠅間白黑讒巧令親疎【曹子建集贈白馬王彪】

昔人興讒言於靑蠅譬利口於刃劍者以其防素成緇刀勁傷物【劉子傷讒】

靑蠅來往止於藩籬變白作黑讒搆毀間親令疏樂易之君子不當信用【前漢書注武五子傳】

積毀銷金積讒磨骨【文選江淹上書】

夫孝子疑於屢至市虎成於三夫若不詳察眞僞忠臣將復有杜郵之戮矣【補文選傳爕宦官疏】

都蔗𨿽甘殆不可杖佞人悅已亦不可相【廣文選劉子政杖銘】都蔗𨿽甘杖之必折巧言𨿽美用之必滅【廣文選曹子建矯志詩】言多令事敗器漏苦不宻河潰蟻孔端山壊由猿穴防防江漢流天窻通防室讒邪害公正浮雲翳白日【廣文選孔文舉臨終詩】

人有兩三心安能合爲一三人成市虎浸漬解膠漆【廣文選孔文舉臨終詩】

竢時風之淸激兮愈氛霧其如歷進雄鳩之耿耿兮讒紛紛而蔽之【廣文選劉子政逺逝】

浮雲陳而蔽晦兮使日月乎無光忠臣貞而欲諫兮讒防毀而在旁【廣文選東方曼倩初放】

逺邪

天下有山遁君子以逺小人不惡而嚴【易遁】

上六公用射隼於髙墉之上獲之無不利【易解】

九五莧陸夬夬中行無咎【易夬】

初六系於金柅貞吉有攸往見凶羸豕孚蹢躅【易姤】九二田獲三狐得黃矢貞吉【易解】

履於不正與三相比三從下來附之如指之附足四有應在初若三爲之拇則失初之應故必解其拇然後朋至而信【周易正義解】

樹徳務滋除惡務本【書泰誓下】

譬如匹夫之有婚妻曰予獨服在寢以自露厥家【汲冡周書皇門解】

薈【音穢】兮蔚【音畏】兮南山朝隮【音賫】婉兮孌兮季女斯饑【詩國風人】

彼疏斯粺【音敗】胡不自替【詩大雅召旻】

無將大車周大夫有寴信小人者其臣諫之而作【詩說王】鵜在梁當濡其翼而不濡者非其常也以諭小人在朝亦非其常【鄭氏箋詩候人】

林中大木之處而維有薪蒸朝廷宜有賢者而但聚小人【鄭氏箋詩正月】

鳶鴟之類鳥之貪惡者也飛而至天諭惡人逺去不爲民害也【鄭氏箋詩旱麓】

維鵜鳥在梁可謂不濡其翼乎言必濡其翼以興小人之在朝可謂不亂其政乎言必亂其政【毛詩正義候人】

菀然而茂者彼桑也其葉稚而柔濡故菀然茂盛於此之時人息其下維均得防皆無暑熱之患及其捋而采之其枝之葉劉然爆爍而稀疏不復能蔽防炎日則病此其下所息之民矣以興王有明徳天下之民均得其恩若有羣臣放恣損王之徳則困苦天下之民矣【毛詩正義桑柔】

惡之易也如火之燎於原不可鄕邇其猶可撲滅爲國家者見惡如農夫之務去艸焉芟夷蘊崇之絕其本根勿使能殖則善者信矣【左傳隠公六年】

一薰一蕕十年尙有餘臭【左傳僖公四年】

耳不聽五聲之和爲聾目不別五色之章爲昧心不則徳義之經爲頑口不道忠信之言爲嚚狄皆則之四姦具矣【左傳僖公二十四年】

薰蕕不同器而藏堯桀不共國而治以其類異也【孔子家語致思】

藏動鼠聖人以防佞幸【三墳气墳】

乃國家之大賊人主之大蜮也【前漢書東方朔傳】

昌邑王見狗冠方山冠龔遂曰王之左右皆狗而冠【後漢書靈帝紀】

國家棄憲如孤雛腐鼠耳【後漢書竇憲列傳】

爾人之臣蠧久依城社不畏燻燒【後漢書虞延列傳】

羣邪項領膏唇拭舌競欲咀嚼【後漢書呂彊傳】

假豹姿於羊質騁裊心於狼性【晉書石季龍下列傳】

邪佞者宇宙之王化之蟊賊也【晉書劉聰傳】

且承顏色竊光寵勢等秋風气同夏日【魏書恩幸傳】

小人難育朽棘不雕【魏書趙恩幸傳】

夫君子小人智計不同君子志於道小人謀於利志於道者安國濟人志於利者損物圖己道人者害國小人也忠良者捍國君子也臣見疾者詣道士則勸奏章僧尼則令齋講俗師則鬼禍須解毉診則湯熨散丸皆先自爲也臣謂爲國之本與療病相類療病當去巫鬼尋華扁爲國當黜佞邪用管晏【南史郭祖深循吏傳】

東郭有狗嘊嘊旦暮欲齧我猳而不使也今夫易牙子之不能愛將安愛君【管子戒章】

邪气襲內正色乃衰【管子形勢】

且伐木不自其根則孽又生也公何不去二子者毋使耳目淫焉【晏子春秋諫下】

商賈巧爲販賣之利而屈爲貞良邪臣好爲詐僞自媚飾非而不能爲公方【陸子輔政】

邪臣之蔽賢猶浮雲之鄣日月也非得神靈之化擺雲霽毉令歸山海然後乃得覩其光明暴天下之濡濕照四方之晦【陸子辯惑】

海水𨿽大不受胔芥日月不應非其气君子不容非其類也【淮南子說山訓】

昔趙髙無過人之志而居萬人之位是以傾覆秦國而禍殃其宗盡失其瑟何膠柱之調也【鹽鐵論相刺】

犀銚利鉏五穀之利而閒艸之害也明理正法姦邪之所惡而良民之福也故曲木惡直繩姦邪惡直法【鹽鐵論申韓】

船非水不可行水入船中則其沒也故曰君子不可不嚴也小人不可不閉也【說雜言】

陰霧作匿不見白日邪徑迷通使君亂惑【焦氏易林復之鼎】次八赤臭播闗大君不閒克國乘家測曰赤臭播闗恐入室也【太經第一閒】

膏肓純白二豎不生玆謂心寜省闥淸淨嬖孽不生玆謂政平夫膏肓近心而處阨鍼之不達藥之不中攻之不可二豎藏焉是謂篤患故治身治國者惟是之畏【申鑑雜言上】

夫詆訾之法者伐賢之斧也而驕妬者噬賢之狗也人君內秉伐賢之斧權噬賢之狗而外招賢欲其至也不亦悲乎【濳夫論潛嘆】

有獲狐者則命之曰制爾以媚有獲虎豹者則命之曰制爾以猛有獲梟者則命之曰制爾以逆【天祿閣外史田獵】言蓬蒿蕭艾入禦房中則馬蘭之艸踸踔暴長而茂盛也以言佞謟見親近則邪僞之徒踴躍而欣喜也【王逸注楚辭七諫】

天狼星名以諭貪殘日爲王者王者受命必誅貪殘故曰舉長矢射天狼言君當誅惡也【王逸注楚辭九歌】

雨雪之盛麃麃然至於無雲日气始出而雨雪皆消釋矣諭小人𨿽多王若欲興善政則賢者升用而小人誅滅矣【前漢書注楚元王傳】

凶邪亂正亦猶浮雲蔽天疾風激水故舜流四凶而朝穆穆楚戮費鄢而王道洽也【李善注文選陸士衡演連珠】

披云看霄則天文淸澄風觀水則川流平是以四族放而唐劭二臣誅而楚寧【文選陸機演連珠】

與其溺於人也寧溺於淵溺於淵猶可遊也溺於人不可救也【補文選武生盥盤銘】

一盜不誅害在穿窬修譽不誅害在詞主【意林阮子】

蒺藜在田良苗無所措其根佞邪在朝忠直無所措其身【意林鄒子】

呂氏春秋云桂枝之下無雜木蓋桂味辛螫故也【埤雅卉物門桂】

火生於木禍發必克姦生於國時動必潰【陰符經上篇】譬如惡馬其性剛戾能令乘者至崄惡處【海空智藏經持誡品】如栴檀林栴檀圍繞不雜伊蘭如無熱池香流徳水無諸醎味王逺惡人亦復如是【大方廣佛華嚴經卷十二】

諭林卷七十

欽定四庫全書

諭林卷七十一

明徐元太撰君道門【十一】

求士

九五同人先號咷而後笑大師克相遇【易同人】

九五以包【易姤】

辟四門明四目達四聰【書舜典】

蒹【音兼】葭【音加】蒼蒼白露爲霜所謂伊人在水一方遡洄從之道阻且長遡遊從之宛在水中央蒹葭淒淒白露未晞所謂伊人在水之湄遡從之道阻且躋遡遊從之宛在水中沚【詩國風蒹葭】

鴥【音聿】彼晨風郁彼北林未見君子憂心欽欽山有苞櫟【音歷】隰有六駮【音剝】未見君子憂心靡樂山有苞棣隰有樹檖未見君子憂心如醉【詩國風晨風】

豈其食魚必河之魴【音房】豈其取【音娶】妻必齊之姜豈其食魚必河之鯉豈其取妻必宋之子【詩國風衡門】

南有嘉魚烝然罩罩【音笟】君子有酒嘉賔式燕以樂【葉五教反】南有嘉魚烝然汕汕【音訕】君子有酒嘉賔式燕以衎【音看詩小雅南有嘉魚】

南有嘉魚樂與賢也太平君子至誠樂與賢者共之也【毛詩南有嘉魚】

捲阿召康公戒成王也言求賢用吉士也【毛詩卷阿】

何必河之魴然後可食取其口美而已何必大國之女然後可妻亦取貞順而已君任臣何必至人亦取忠孝而已【鄭氏箋詩衡門】

視彼阪由墝埆之地有菀然其茂特之苗以興視彼空谷側陋之處有傑然其秀異之賢然天之以風雨動揺我特苗如將不我特苗之能勝言風雨之迅疾也以諭王之以禮命徵召我賢者如恐不我賢者之能得言禮命之繁多也【毛詩正義正月】

平原大藪瞻其艸之髙丰茂者必有怪鳥獸居之且艸可財也如艾而夷之其地必宜五穀髙山多林必有怪虎豹蕃孕焉深淵大川必有蛟龍焉民亦如之君察之此可以見器見才矣【大戴禮記四代】

欲見賢人而不以其道猶欲其入而閉之門也【孟子萬章下】臣聞之賈人夏則資皮冬則資絺旱則資舟水則資車以待乏也夫𨿽無四方之憂然謀臣與爪牙之士不可不養而擇也譬如蓑笠時雨旣至必求之【國語越】

魯仲連謂孟嘗君曰君之廐馬百乘無不被繡衣而食菽粟者豈有騏驥騄耳哉後宮十妃皆縞紵食粱肉豈有毛嬙西施哉色與馬取於今之世士何必待古哉【戰國策齊襄王】

周有砥厄宋有結緑梁有懸黎楚有和璞此四寶者工之所失也而爲天下名器然則聖王之所棄者獨不足以厚國家乎臣聞善厚家者取之於國善厚國者取之於諸侯天下有明王則諸侯不得擅厚矣是何也爲其凋榮也【戰國策秦昭襄王】

婦人有夫死三日而嫁者有幽居守寡不出門者足下卽欲求婦何取曰取不嫁者通曰然則求臣亦猶是也彼東郭先生梁石君齊之俊士也隱居不嫁未嘗卑節下意以求仕也願足下使人禮之【前漢書蒯通傳】

今不循伯者之道廼欲以三代選舉之法取當世之士猶察伯樂之圖求騏驥於市而不可得亦已明矣【前漢書梅福傳】

气之淸者爲神人之淸者爲賢養身者以練神爲寶安國者以積賢爲道【後漢書李固列傳】

選利器於良材求鏌鋣於明智【後漢書崔駰列傳】

夫物以逺至爲珍士以稀見爲貴槃木朽株爲萬乘用者左右爲之容耳王者取士宜防眾之所貴【後漢書循吏列傳】屈平曰國有驥而不知乘焉皇皇而更索【魏志任城王傳】昔楚葉公好龍神龍下之好僞徹天何況於眞【蜀志秦宓傳】香餌引泉魚重幣購勇士【吳志孫奐傳注】

夫賢才之畜於國由良工之須利器巧匠之待繩墨也器用利則斵削易而材不病繩墨設則曲直正而眾形得矣是以人主必勤求賢而佚以任之也【晉書阮種傳】四門開辟英彥鳬藻收春花於京輦采秋實於巖藪【晉書應詹傳】

空谷流縶維之詠丘園旅束帛之觀【晉書龔之傳】

吾逺求騏驥不知近在東鄰【晉書馮跋記】

窮谷無白駒之倡喬嶽無遺寶之嗟豈特羅飛翮於垂天网沈鱗於溟海【宋書武二王彭城傳】

必欲探援潛寶傾海求珠自可卜肆巫祠之間馬棧牛口之下【宋書王防傳】

豈有欲見大廈而遺其棟梁者哉【宋書王曇傳】

功照千里非特燭車之珍徳柔鄰國豈徒祕璧之貴【宋書謝莊傳】

懼隱鱗卜祝藏器屠保物色闗下委裘河上【梁書王暕傳】剖蜯求珍捜巖采幹野無投綸朝盈逸翰【魏書段承根傳】世求名駿行地能致千里時愛奇寶照車遂有徑寸【陳書蔡景歷傳】

至於旁求俊乂爰逮側防用道和羮是隆大廈【陳書後主紀】今𨿽唐虞君世俊乂盈朝然修大廈者豈厭夫良材之積也【隋書李徳林傳】

采荊南之梓收防稽之箭竹【隋書經籍四志】

收梓之才辟康莊之館【隋書潘徽文學傳】

冀與羣才共康庻績而彚茅寂漠投竿罕至豈美璞韜采未值良工將介石在懷確乎難拔【北史隋本紀下】

聖人在上賢士百里而有一人則猶無有也王道衰防暴亂在上賢士千里而有一人則猶比肩也【鬻子守道】緡防餌明小魚食之緡綢餌香中魚食之緡隆餌丰大魚食之夫魚食其餌乃牽於緡人食其祿乃服於君故以餌取魚魚可殺以祿取人人可竭以家取國國可拔以國取天下天下可畢【太公六韜文師】

夫寒溫之變非一精之所化也天下之事非一人之所能獨知也海水廣大非獨仰一川之流也是以明主之治世也急於求人弗獨爲也【鶡冠子道】

一雀適羿羿必得之威也以天下爲之籠則雀無所逃是故湯以胞人籠伊尹秦穆公以五羊之皮籠百里奚是故非以其所好籠之而可得者無有也【莊子庚桑楚】譬若欲眾其國之善射禦之士者必將富之貴之敬之譽之然後國之善射禦之士將可得而眾也況又有賢良之士厚乎徳行辯乎言談博乎道術者乎此固國家之珍而社稷之佐也亦必且富之貴之敬之譽之然後國之良士亦將可得而眾也【墨子尙賢上】

古者國君諸侯之不可以不執善承嗣輔佐也譬之猶執熱之有濯也將休其手焉【墨子尙賢中】

今有藥於此食之則耳加聰目加明則吾必說而彊食之今夫伊尹之於我國也譬之良醫善藥也而子不欲我見伊尹是子不欲我善也【墨子貴義】

求馬黃黒馬皆可致求白馬黃黑馬不可致【公孫龍子白馬論】人主無賢如瞽無相何倀倀【荀子成相】

千里而有一士比肩也累世而有一聖人繼踵也士與聖人之所自來若此其難也而治必待之治奚由至𨿽幸而有未必知也不知則與無賢同此治世之所以短而亂世之所以長也故王者不四霸者不六【呂氏春秋觀世】今有良醫於此治十人而起九人所以求之萬也故賢者之致功名也比乎良醫而君人者不知疾求豈不過哉【呂氏春秋察賢】

戎人見暴布者而問之曰何以爲之莽莽也指麻而示之怒曰孰之壤壤也可以爲之莽莽也故亡國非無智士也非無賢者也其主無由接故也【呂氏春秋知接】

荊有善相人者所言無遺策聞於國莊王見而問焉對曰臣非能相人也能觀人之友也觀布衣也其友皆孝悌繩謹畏令如此者其家必日益身必日榮矣所謂吉人也觀事君者也其友皆誠信有行好善如此者事君日益官職日進此所謂吉臣也觀人主也其朝臣多賢左右多忠主有失皆交爭証諫如此者國日安主日尊天下日服此所謂吉主也臣非能相人也能觀人之友也莊王善之於是疾收士日夜不懈遂霸天下故賢主之時見文藝之人也非特具之而已也所以就大務也【呂氏春秋貴當】

澤有無水國無無士故士易得而難求也易致而難畱也【賈子新書大政下】

渚澤有枯木而國無枯士矣【賈子新書大政下】

有相馬而失馬者然良馬猶在相之中【淮南子說山訓】

一目之羅不可以得鳥無餌之釣不可以得魚遇士無禮不可以得賢【淮南子說林訓】

子思居衛衛人釣於河得鰥魚焉其大盈車子思問之曰鰥魚魚之難得者也子果何得之對曰吾始下釣垂一魴之餌鰥過而弗視也更以豚之半體則吞之矣子思喟然曰鰥𨿽難得貪以死餌士𨿽懷道貪以死祿矣【孔叢子抗志】

以言舉人若以毛相馬【鹽鐵論利議】

周公旦白屋之士所下者七十人而天下之士皆至晏子所與同衣食者百人而天下之士亦至仲尼修道行理文章而天下之士亦至矣𨿽有賢者而無以接之賢者奚由盡忠哉驥不自至千里者待伯樂而後自至也【說苑尊賢】

吾獵將以求士也其榛藂刺虎豹者吾是以知其勇也其攫犀搏兕者吾是以知其勁有力也罷田而分所得吾是以知其仁也因是道也而得三士焉楚國以安【說苑君道】

古者驊驑騏驥今無有王選於眾王好馬矣古者有豹象之胎今無有王選於眾王好味矣古者有毛廧西施今無有王選於眾王好色矣王必將待堯舜禹湯之士而後好之則禹湯之士亦不好王矣【說苑尊賢】

夫珠玉無足去此數千里而所以能來者人好之也今士有足而不來者此是吾君不好之乎【說苑尊賢】

夫劍產於越珠產江漢玉產昆山此三寶者以無足而至今君茍好士則賢士至矣【新序雜事一】

君之好士也有似葉公子髙之好龍也葉公子髙好龍鉤以寫龍鑿以寫龍屋室雕文以寫龍於是天龍聞而下之窺頭於牖施尾於堂葉公見之棄而還走失其魂魄五色無主是葉公非好龍也好夫似龍而非龍者也今臣聞君好士故不逺千里之外以見君七日不禮君非好士也好夫似士而非士者也【新序雜事五】

東求金玉反得獘石【焦氏易林家人之否】

次六大開帷幕以引方客測曰大開帷幕覽眾明也【太經第一童】

次五龍下於泥君子利用取�遇庸夷測曰龍下於泥陽下陰也【太經第五內】

士不輔而求霸猶病者不用醫而求愈也【天祿閣外史受餽】夫士國之幹也木無干則根抵朽壊而葉無所依國無士則綱紀陵夷政教蕩然而民無所附故賢王之待士不可茍也【天祿閣外史畱賢】

得其士則利不得其士則替故諸矦之不可失士猶嬰兒之不可失乳也失乳而生者有矣未有失士而利者也臣聞陳軫云夫諸矦以士爲體故動無異形以士爲心故謀無異慮好士者如飲甘羮擇士者如調亂弦此言士之重於諸矦也【天祿閣外史士論】

昔鄭人有膏肓之疾三年而不出戶或告之曰子之疾危矣求良醫以瘳之可乎曰市無良醫何以求爲曰有良醫者在於楚子以百金致之彼必不逺千里而赴鄭人果得楚之良醫以瘳其疾是醫者未嘗求疾而治也醫在而疾者求之耳然則爲士者亦諸矦之求之也豈求諸矦而交與吾受晉王之防猶楚醫受鄭人之金也鄭人得之而瘳疾晉王得之而不瘳吾豈不若楚人之醫乎亦信與不信也【天祿閣外史董卓】

山林藪澤士之與鳥獸羣而棲者也故獵士則彊獵禽則荒惟賢王能得其士而失其禽庸主能得其禽而失其士夫士國之雄也其潛隱於藪澤之間亦欲望賢王之獵也今王輕千乘而爲此遊將欲獵士乎抑欲獵禽乎獵士則士必振羽翼而爭投於王之羅獵禽𨿽鸞鳳騶虞不能益於國也王何不念賢士之藪澤張仁義之网羅而田獵哉昔文王獵於渭國人皆以文王爲獵禽也而不知惟士之獵故一獵而得呂尙天下稱明焉今以王之賢而不效文王之獵宜士之不遊於國也【天祿閣外史諫獵】

人皆知求良醫以治病人君不知求賢臣以治國【呂氏春秋察賢解】

聘賢求士猶嫁娶之道也未有自嫁之女出財爲婦故女慕財防而達其眞士慕纁而達其名以禮聘士而其國乃寧矣【武矦十六策舉措】

夫柱以直木爲堅輔以直士爲賢直木出於幽林直士出於眾下故人君選舉必求隠處【武矦十六策舉措】

夫治國猶於治身治身之道務在養神治國之道務在舉賢是以養神求生舉賢求安【武矦十六策舉措】

捨輕艘而涉無涯者不見其必濟也無良輔而羨隆平者未聞其有成也鴻鸞之淩虛者六翮之力也淵虯之天飛者雲霧之偕也故招賢用才者人主之要務也立功立事者髦俊之所思也若乃樂治定而忽智士者何異欲致逺塗而棄騏騄哉【抱朴子外篇貴賢】

藥以除疾猶明君求賢以袪蔽也【太經第五沈解】

國之需賢譬車之恃輪猶舟之倚檝也車摧輪則無以行舟無檝則無以濟國之乏賢則無以理國之多賢如托造父之乘附越客之舟身不勞而千里可期足不行而蓬萊可至朝之乏賢若鳳虧六翮欲望背摩靑天臆衝絳煙終莫由也【劉子薦賢】

夫連城之璧瘞影荊山夜光之珠潛輝郁浦玉無翼而飛珠無脛而行聲於章華之臺炫燿於綺羅之堂者蓋人君之舉也賢士有脛而不肯至者蠧才於幽岫腐智於柴蓽者蓋人不能自薦未有爲之舉也【劉子薦賢】今忌人之細短忘人之所長以此招賢是書空而尋迹披水而覓路不可得也【劉子妄瑕】

以方叔召虎之臣鎭衛四境爲國爪牙者可謂當矣然而髙鳥未掛於輕繳淵魚未懸於鉤餌者恐釣弋之術或未盡也【文選曹植求自試表】

求賢暫勞垂拱永逸方之疏壤取類導川【文選任彥升薦士表】豈薪槱之道未爲网羅之目尙簡【文選王元長策秀才文】當此之時人人自謂握靈虵之珠家家自謂抱荊山之玉吾王於是設天网以該之頓八紘以掩之今悉集玆國矣然此數子猶復不能飛騫絕迹一舉千里也【文選曹植與楊徳祖書】

珠玉無踁而自至者以人好之也況賢者之有足乎【文選孔融論盛孝章書】

丘園之秀因時則是以大人基命不擢才於後士明主聿興不降佐於昊蒼【文選陸士衡演連珠】

刳舟剡楫將欲濟江海也聘賢選佐將以安天下也【補文選郎顗消弭書】

磁器引鐵於金不連大朝舉士愚不聞焉【廣文選曹子建矯志詩】桂林生於五嶺梓出於南荊夫以卉木之盛猶載在方誌況千里之朝懷其良彥而使人滯於常流莫登於龍津者乎【廣文選庾仲初薦唐防牋】

聽決價而貿玉者無楚和之名因近習而取士者無伯王之功故璵璠之爲寶非駔儈之術也伊呂之佐非左右之舊【廣文選班固連珠】

景公曰吾欲霸諸矦若何晏子曰官未具也臣聞仲尼處陋巷廉隅不正則原憲侍志意不通則仲由侍徳不長則顏回侍今君未有能侍故未具也【意林晏子】

夫三光懸象式天徳嶽瀆山澤廣開地道賢人顯進實興聖治【藝文類聚人部隱逸下書】

賢人爲徳體自然也故語曰黃金累千不如一賢【藝文類聚人部賢】

黃帝夢大風吹天下之塵垢皆去又夢人執千鈞之弩驅羊數萬羣帝寤而嘆曰風爲號令執政者垢去土解淸治者天下豈有姓風名后者哉夫千鈞之弩異力能逺者也驅羊數萬羣是能善牧者也天下豈有姓力名牧者於是依二夢之占而求之得風後於海隅登以爲相得力牧於大澤進以爲將【事文類聚夢世說】

湯思賢夢見有人負鼎抗俎對已而笑寤而占曰鼎爲和味俎者割裁天下豈有人爲吾宰者哉【事文類聚夢世說】得淸水淬其鋒越砥斂其鍔必騰躍天路出觀聖世【太平禦覽治道部薦舉下】

夫采名珠求之於蚌欲得名士求之於文學或割百蚌不得一珠不可捨蚌求之於魚或百文學不出奇士不可捨文學求之於斗筲也由是言之蚌乃珠之所藏文學亦士之塲矣【太平禦覽職官部王文學】

傾嵓捜寶髙羅九霄慶雲集矣鸞駕三招【初學記居處部宅】以小釣釣川而擒其魚中釣釣國而擒其萬國諸侯【初學記武部漁注】

恢燿和肆必在兼城之寶翼亮崇本宜紆髙世之逸【何氏語林棲逸沈約宋書】

致士

九四解而拇朋至斯孚【易解】

鳳凰鳴矣於彼髙岡梧桐生矣於彼朝陽菶菶【音蚌】萋萋【音妻】雝雝喈喈【葉居奚反詩大雅捲阿】

先君招賢人賢人往之駃疾如晨風之飛入北林【毛詩晨風注】

山之櫟隰之駮皆其所宜有也賢者亦國家所宜有之【鄭氏箋詩晨風】

南方水中有善魚人將久如而俱罩之天下有賢者在位之人將久如而並求致之於朝【鄭氏箋詩南有嘉魚】

鴥然而疾飛者彼晨風之鳥也郁積而茂盛者彼北林之木也北林由郁茂之故故晨風飛疾而入之以興疾歸於秦朝者是彼賢人能招者是彼穆公穆公由能招賢之故故賢者疾往而歸之【毛詩正義晨風】

南方有樛然下垂之木甘瓠之艸得上而累蔓之以興在位有下下之君子故在野賢者得往而歸就之言君子之下下猶樛木之下垂賢者所以往矣【毛詩正義南有嘉魚】有捲然而曲者之阿則飄風從南長養之方來入之以興王有降屈之意則賢者懷其撫養之徳來就之阿以岸曲而來風猶王以體屈而致賢也【毛詩正義捲阿】

鳳凰往飛之時翽翽其羽爲聲亦與眾鳥集於所止鳳凰所在眾鳥慕而從之故鳳凰亦與之同止以興賢者來仕之時亦與眾羣士集於君朝賢者所在羣士慕而就之故賢者亦與之同朝得大賢而致羣士猶鳳凰飛而來眾鳥【毛詩正義捲阿】

鳳凰與眾鳥俱集所止猶賢者與羣士俱在王朝眾鳥慕鳳猶羣士慕賢【毛詩正義捲阿】

郭隗曰臣聞古之君人有以千金求千里馬者三年不能得防人言於君曰請求之君遣之三月得千里馬馬已死買其首五百金反以報君君大怒曰所求者生馬安事死馬而捐五百金防人對曰死馬且買之五百金況生馬乎天下必以王爲能市馬馬今至矣於是不能期年千里之馬至者三今王誠欲致士先從隗始隗且見事況賢於隗者乎豈逺千里哉【戰國防燕昭王】

夫物不產於秦可寶者多士不產於秦而願忠者眾【史記李斯傳】

烏鳶之卵不毀而後鳳凰集誹謗之罪不誅而後良言進【前漢書路溫舒傳】

潛虯聳鱗佇利見之期翔鳳弭翼應來儀之感【宋書武三王江夏傳】

公曰致天下之精材若何管子對曰五而六之九而十之不可爲數公曰來工若何管子對曰三倍不逺千里【管子小問】

北面而事之則伯己者至先趨而後息先問而後默則什己者至人趨已趨則若己者至憑幾據杖指麾而使則廝役者至樂嗟若咄則徒之人至矣故帝者與師處王者與友處亡主與徒處故徳萬人者謂之雋徳千人者謂之豪徳百人者謂之英【鶡冠子博選】

帝者之臣其名臣也其實師也王者之臣其名臣也其實友也霸者之臣其名臣也其實賔也危國之臣其名臣也其實虜也今王將東面目指气使以求臣則廝役之材至矣南面聽朝不失揖讓之禮以求臣則人臣之材至矣西面等禮相亢下之以色不乘勢以求臣則朋友之材至矣北面拘指逡巡而退以求臣則師傅之材至矣【說君道】

君之賞賜不可以功及也君之誅罰不可以理避也猶舉杖而呼狗張弓而祝雞矣𨿽有香餌而不能致者害之必也【說尊賢】

聲同則處異而相應徳合則未見而相親賢者立於本朝則天下之豪相率而趨之矣【說苑尊賢】

齊桓公尊九九之人而有道之士歸之越王敬螳蜋之怒而勇士死之葉公好龍而龍爲暴下物之所徵固不須頃【列女傳周列國齊孤逐女】

南山髙岡麟鳳室堂【焦氏易林蠱之兌】

江水沱汜思附君子【焦氏易林遁之防】

魯王愛玉有楚人持玉鼎以進曰此荊山之美玉也君能愛乎魯王笑曰寡人聞荊山之玉卞和得之而獻楚王其後也秦人復得之奚其爲荊山乎夫地不再產胡能復得邪楚人曰夫荊山之所生者非特和氏之一璧也君何以荊山爲無玉乎荊山之鼎楚產也而君疑之若夫璵出於魯昔有倚頓得之以爲鳬杯其妾視之誤毀諸地是魯璵無倚頓之杯久矣今有人持璞璵以進君亦以爲魯無璵璧可乎夫地之所產不盡出玉之所藏不盡用也豈惟荊魯之玉爲然哉若魯國賢士之藪也今君以爲地不再產則展禽之後魯無孔子孔子之後魯無顏淵顏淵之後魯無閔損閔損之後魯無子羽子羽之後魯無秦非秦非之後魯無曾防曾防之後魯無子思子思之後魯無孟軻孟軻之後魯無叔孫通戚麟髙堂生孔安國韋賢疏廣匡衡曹褒之屬矣是今之生於魯國者皆魯璵之沙也遊於魯國者皆荊山之石也奚玉之爲臣請完鼎而返楚無使魯庭有刖足之刑而荊山有泣玉之士也魯王慚乃命左右以千金價之左右曰昔者燕昭王以千金致士今君以千金致玉臣恐天下懷寶之士皆以昭王之臺而笑矣【天祿閣外史玉論】魯王得楚人之玉謂張裘曰昔卞和獻玉於楚王楚王卻又刖其足以示眾夫卻玉不明也刖士不仁也今寡人好玉楚人以荊山之玉進寡人賞以千金是卞和不幸而遇楚王也由此觀之寡人其優乎張裘對曰王不如也魯王曰何爲不如曰臣以爲楚王之明也故不如夫得玉不足以彊國王知之乎知彊國者不以玉則楚王之卻不可謂不明也刖士而絕佞人不可謂不仁也當是時使和氏進一荊山之士於楚王則亦不待三獻而三卻也況刖之乎今魯國之士抱器而進於王非特楚人之玉也而王不賞之獨何與王自以爲遇玉之禮過於楚王待楚人之禮過於和氏而不知王之戮於天下士也有甚於刖足士之抱器而嘆亦有甚於和氏者乎何王之明於玉而闇於士也故曰臣以爲王不如也魯王勃然變色而言曰子何以寡人訕也寡人好士築五丈之臺而延賔客叔度不至寡人防之叔度至寡人饗之何謂不遇哉曰王之遇叔度特楚人之遇耳遇楚人而猶寵其玉今遇叔度而不能寵其道可謂遇乎哉【天祿閣外史重賢】

言鳥獸相呼雲龍相感無不應其類而從其耦傷君獨無精誠之心以動賢也【王逸注楚辭七諫】

言君不能以禮敬聘請賢者猶以直鍼釣魚無所能得也【王逸注楚辭七諫】

言神龍將舉陞天則景云覆而扶之輔其類也言君好賢士則英俊往而並集也【王逸注楚辭七諫】

羣臣歸君若輻之輳轂【淮南子主術訓解】

徒英而不雄則雄材者不伏也徒雄而不英則智者不歸往也故雄能得雄不能得英英能得英不能得雄故一人之身兼有英雄得能役英與雄役英與雄故能成大業也【劉邵人物志英雄】

賢者仰之如天地愛之如親戚樂之如塤箎歆之如蘭芳故其歸我也猶決壅導滯水注之大壑何不至之有【徐幹中論亡國】

且莽之爵人其實囚之也囚人者非必著之桎梏而置之囹圄之謂也拘系之愁憂之之謂也使在朝之人欲進則不得陳其謀欲退則不得安其身是則以綸組爲繩索以印佩爲鉗鐵也小人𨿽樂之君子則以爲辱故明王之得賢也得其心也非謂得其軀也茍得其軀而不論其心也斯與籠鳥檻獸無以異也【徐幹中論亡國】

賢者之視我容貌也如魍魎臺殿也如狴犴采服也如衰絰弦歌也如號哭酒醴也如滫滌肴饌也如糞土從事舉措每無一善彼之惡我也如是其肯至哉【徐幹中論亡國】垂餌香則鱣鮪來懸賞厚則果毅奮【抱朴子外篇安貧】

臣之附君如水之趨川也【太經第三應解】

競收杞梓爭采松竹鳳不及棲龍不暇伏谷無幽蘭嶺無亭菊【文選袁宏名臣序贊】

蛟龍驤首奮翼則浮雲出流霧雨咸集聖王砥節修徳則遊談之士歸義思名【文選鄒陽上書吳王】

燕王市駿馬之骨非欲以騁道裏乃當以招絕足也【文選孔融論盛孝章書】

非有聖智之君惡有甘棠之臣故虎嘯而風寥戾龍起而致雲气蟋蟀俟秋吟蜉蝣出以陰【文選王褒四子講徳論】束帛旅於丘園旌命交於塗巷故豪彥尋聲而響臻志士希光而景附異人輻湊猛士如林【文選陸士衡辧亡論】

使夫廉髙之士畢志於衡軛之內【文選曹元首六代論】

賢哲不可以色貌誘之猶張羅卹鳳施穽誘麟【意林周生列子】夫珠生於南海玉出於須彌無足而至者人好之也士有足而不至者以人不好也【太平禦覽珍寶部玉下】

臨江有釣不獲一鱗非江魚之不食以其所餌之者非也是以君子愼舉擢【太平禦覽鱗介部魚下】

諭林卷七十一﹤子部﹐類書類﹐諭林﹥

欽定四庫全書

諭林卷七十二

明徐元太撰君道門【十二】

養士

菁菁者莪樂育材也君子能長育人材則天下喜樂之矣【毛詩菁菁者莪】

大陵曰阿君子能長育人材如阿之長莪菁菁然【毛詩菁菁者莪注】

視彼洛水灌漑以時其澤浸潤以成嘉谷諭古明王恩澤加於天下爵命賞賜以成賢者【鄭氏箋詩瞻彼洛矣】

駜然肥彊者彼之所乘黃馬也將欲乘之先養以芻秣故得肥彊乘之則可以升髙致逺得爲人用矣以興僖公有賢能之臣將任之先致其祿食故皆盡忠任之則可以安國治民得爲君用矣【毛詩正義有駜】

傳以馬之肥彊諭臣之彊力馬由人所養飼乃得肥彊肥彊乃能致逺人得祿食充足乃能盡忠盡忠乃肯用力若其不然𨿽有彊力不肯用之【毛詩正義有駜】

田需對管燕曰士三食不得饜而君鵞鶩有餘食下宮糅羅紈曳綺縠而士不得以爲緣且財者君之所輕死者士之所重君不肯以所輕與士而責士以所重事君非士易得而難用也【戰國防齊宣王】

地之美者善養禾君之仁者善養士【前漢書賈山傳】

夫不素養士而欲求賢譬猶不琢玉而求文采也【前漢書董仲舒傳】

馬不伏歷不可以趨道士不素養不可以重國【前漢書李尋傳】一年之計莫如樹谷十年之計莫如樹木終身之計莫如樹人一樹一獲者谷也一樹十獲者木也一樹百獲者人也我茍種之如神用之舉事如神惟王之門【管子權修】夫樹橘柚者食之則甘嗅之則香樹枳棘者成而刺人故君子愼所樹【韓非子外儲說左】

夫馴烏斷其下頷焉斷其下頷則必恃人而食焉得不馴乎夫明主畜臣亦然令臣不得不利君之祿不得無服上之名【韓非子外儲說左】

譬鉛刀畜之而幹將用之不亦難乎【韓詩外傳】

廚中有臭肉則門下無死士今夫三升之稷不足於士而君鴈鶩有餘粟紈素綺繡靡麗堂楯從風雨獘而士曾不得以緣衣果園梨栗後宮婦人摭以相擿而士曾不得一嘗且夫財者君之所輕也死者士之所重也君不能用所輕之財而欲使士致所重之死豈不難乎哉【說苑尊賢】

養雞生雛畜馬得駒明堂太學君子所居【焦氏易林困之頥】次七雉之不祿而雞盡谷測曰雉之不祿難幽養也【太經第四文】

言已種植眾芳幸其枝葉茂長實核成熟願待天時吾將獲取收藏而饗其功也以言君亦宜畜養眾賢以時進用而待仰其治也【王逸注楚辭離騷經】

夫庸猶不可以不拊循而卒盡其力士安可以無素養而暴得其用哉【抱朴子外篇貴賢】

竈不用薪猶國不用祿以養賢也薪而不用金鬲虛廢【太經第四竈解】

諺曰谷千駑不如養一驢谷駑養虎大無益也【廣文選曹子建黃初五年令】

唐堯至仁不能容無益之子湯武至聖不能養無益之臣九折臂知爲良醫吾知所以待下矣【廣文選曹子建黃初五年令】馬不素養難以追逺士不素簡難以趨急【意林正論】

勤民

木上有水井君子以勞民勸相【易井】

井之爲義汲養而不窮君子以勞來之恩勤卹民隱勸助百姓使有成功則此養而不窮也【周易正義井】

恫瘝乃身【書康誥】

助余體民無小不敬如毛在躬拔之痛無不省【汲冡周書程典解】

師人多寒王巡三軍拊而勉之三軍之士皆如挾纊【左傳宣公十二年】

康誥曰如保赤子心誠求之𨿽不中不逺矣未有學養子而後嫁者也【大學】

蓋君者心也民猶支體支體傷則心憯怛【前漢書武帝紀】治國之道當愛民如慈父訓民如嚴師【周書蘇綽傳】

惠施於民必無愛財民如牛馬數餧食之【太公六韜三疑】善爲國者馭民如父母之愛子如兄之愛弟見其饑寒則爲之憂見其勞苦則爲之悲賞罰如加於身賦斂如取於己此愛民之道也【太公六韜國務】

今有負其子而汲者隊其子於井中其母必從而道之今歲凶民饑道餓重其子此疚於隊其可無察邪【墨子七患】足寒傷心民怨傷國根枯枝朽民困國殘山將崩者下先隳國將亡者民先獘【黃石公素書安履】

髙臺層榭接屋連閣非不麗也然民有掘穴狹廬無所托身者明主弗樂也肥醲甘脆非不美也然民有糟糠菽粟不接於口者則明主弗甘也匡牀蒻席非不寧也然民有處邊城犯危難澤死暴骸者明主弗安也【淮南子主術訓】

胎生孚乳長息成就【焦氏易林乾之離】

下有憂民則上不盡樂下有饑民則上不備膳下有寒民則上不具服徒跣而垂旒非禮也故足寒傷心民寒傷國【申鑑政體】

慈父之於子孝子之於親知病不祀神疾痛不和藥又知病之必不可治治之無益然終不肯安坐待絕猶卜筮求祟召醫和藥者惻痛慇懃冀有驗也旣死气絕不可如何升屋之危以衣招復悲恨思慕冀其悟也雩祭者之用心慈父孝子之用意也【王充論衡變動篇】

若乃肆情縱欲而不與天下共其樂故有憂莫之卹也削基增峻而不覺下墮則上崩故傾頽莫之扶也【抱朴子外篇君道】

堯痩舜黑皆爲民也【意林尸子】

楚莊王攻宋廚有臭肉樽有敗酒將軍子重諫曰今君廚肉臭而不可食樽酒敗而不可飲而三軍之士皆有饑色欲以勝敵不亦難乎莊王曰請有酒投之士有食饋之賢【藝文類聚食物部酒】

聖人者民之父母也母能生之能食之父能教之能誨之聖王曲備之者也能生之能食之能教之能誨之也【太平禦覽人事部敍聖】

防壅

頥中有物曰噬嗑噬嗑而亨【易噬嗑】

六二丰其蔀日中見斗【易丰】

九三丰其沛日中見沬【易丰】

上六丰其屋蔀其家【易丰】

物在於口則隔其上下若齧去其物上下乃合【周易正義噬嗑】陟彼髙岡析其柞【音昨】薪【葉音襄】析其柞薪其葉湑【上聲】兮【詩小雅車舝】

登髙岡者必析其木以爲薪析其木以爲薪者爲其葉茂盛蔽岡之髙也【鄭氏箋詩車舝】

爲政當如彼泉之流行則淸壅則濁也【毛詩正義小旻】

聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也【左傳襄公三十一年】

云日蔽霠聖人以明左右【三墳形墳】

防民之口甚於防川川壅而潰傷人必多民亦如之是故爲川決之使導爲民者宣之使言【國語周】

民之有口也猶土之有山川也財用於是乎出猶其有原隰衍沃也衣食於是乎生口之宣言也善敗於是乎興行善而備敗所以阜財用衣食者也夫民慮之於心而宣之於口成而行之胡可壅也若壅其口其與能幾何【國語周】

且夫口三五之門也口所以紀三辰宣五行故謂之門【國語解晉一伐驪戎】

客曰燕郭之法有所謂桑雍者王知之乎王曰未之聞也所謂桑雍者便嬖左右之人及夫人優愛孺子也此皆能乘王之醉昬而求所欲於王者也是能得之於內則大臣爲王枉法於外矣故日月暉於外其賊在於內謹備其所憎而禍在於所愛【戰國策趙孝成王】

鄒忌修八尺有餘而形防昳麗朝服衣冠窺鏡謂其妻曰我孰與城北徐公美其妻曰君美甚徐公何能及君也城北徐公齊國之美麗者也忌不自信而復問其妾曰吾孰與徐公美妾曰徐公何能及君也旦日客從外來與坐談問之吾與徐公孰美客曰徐公不若君之美也明日徐公來熟視之自以爲不如窺鏡而自視又弗如逺甚暮寢而思之曰吾妻之美我者私我也妾之美我者畏我也客之美我者欲有求於我也於是入朝見威王曰臣誠知不如徐公美臣之妻私臣臣之妾畏臣臣之客欲有求於臣皆以美於徐公今齊地方千里百二十城宮婦左右莫不私王朝廷之臣莫不畏王四境之內莫不有求於王由此觀之王之蔽甚矣【戰國策齊威王】江乙惡昭奚卹謂楚王曰人有以其狗爲有執而愛之其狗嘗溺井其鄰人見狗之溺井也欲入言之狗惡之當門而噬之鄰人憚之遂不得入言邯鄲之難楚進兵大梁取矣昭奚卹取魏之寶器臣居魏知之故昭奚嘗惡臣之見王【戰國策楚宣王】

蘇秦之楚三日乃得見乎王談卒辭而行王曰寡人聞先生若聞古人今先生乃不逺千里而臨寡人曾不肯畱願聞其說對曰楚國之食貴於玉薪貴於桂謁者難得見如鬼王難得見如天帝今令臣食玉炊桂因鬼見帝王曰先生就捨寡人聞命矣【戰國策楚成王】

白日曬光幽隱皆照明月曜夜蟁蝱宵見然云蒸列布杳晝昏塵埃抪覆昧不見泰山何則物有蔽之也【前漢書景十三王傳】

百辟無沃心之言四聰闕飛耳之聽【梁書武帝下紀】

一犬所噬防酒其甘酸一手所揺嘉樹變其生死【梁書劉孝綽傳】

堂上逺於百里堂下逺於千里門庭逺於萬里今步者一日百里之情通矣堂上有事十日而君不聞此所謂逺於百里也步者十日千里之情通矣堂下有事一月而君不聞此所謂逺於千里也步者百日萬里之情通矣門廷有事期年而君不聞此所謂逺於萬里也【管子法法】日月昭察萬物者也天多雲气蔽蓋者眾則日月不明人主猶日月也羣臣多姦立私以壅蔽主則主不得昭察其臣下【管子形勢解】

山物之髙者也地險穢不平易則山不得見人主猶山也左右多黨比周以壅其主則主不得見【管子形勢解】日往而月易築壇級於公宮而君不得知也【子華子晏子問黨】一蚋膚不寐至旦半糠入目四方弗治所謂蔽者豈必障於帷隱於帷薄哉【鶡冠子天權】

夫耳之主聽目之主明一葉蔽目不見太山兩豆塞耳不聞雷霆【鶡冠子天則】

艸郁則爲腐樹郁則爲蠧人郁則爲病國郁則百慝並起危亂不禁【亢倉子君道】

墻之外目不見也裏之前耳不聞也而人主之守司逺者天下近者境內不可不略知也【荀子君道】

術之不行有故不殺其狗則酒酸夫國亦有狗【韓非子外儲說右】

觀聽不參則誠不聞聽有門戶則臣壅塞【韓非子內儲說上】衛靈公之時彌子瑕有寵専於衛國侏儒有見公者曰臣之夢踐矣公曰何夢對曰夢見竈爲見公也公怒曰吾聞見人主者夢見日奚爲見寡人而夢見竈對曰夫日兼燭天下一物不能當也人君兼燭一國一人不能壅也故將見人主者夢見日夫竈一人焉則後人無從見矣今或者一人有君者乎則臣𨿽夢見竈不亦可乎【韓非子內儲說上】

宋人有酤酒者升槪甚平遇客甚謹爲酒甚美縣幟甚髙然不售酒酸怪其故問其所知問長者楊倩倩曰汝狗猛耶狗猛則酒何故而不售曰人畏焉或令孺子懷錢挈壺甕而往酤而狗迓而齕之此酒所以酸而不售也夫國亦有狗有道之士懷其術而欲以明萬乘之主大臣爲猛狗迎而齕之此人主之所以蔽脇而有道之士所以不用也故桓公問管仲曰治國奚患對曰最患社防矣公曰何患社防哉對曰君亦見夫社木者乎樹木而塗之鼠穿其間掘穴托其中燻之則恐焚木灌之則恐塗阤此社鼠之所以不得也今人君之左右出則爲勢重而收利於民入則比周而蔽惡於君內間主之情以告外外內爲重諸臣百吏以爲富吏不誅則亂法誅之則君不安據而有之此亦國之社鼠也故人臣執柄而擅禁明爲己者必利而不爲己者必害此亦猛狗也夫大臣爲猛狗而齕有道之士矣左右又爲社防而間主之情人主不覺如此主焉得無壅國焉得無亡乎【韓非子外儲說右】

形不動則精不流精不流則气鬱鬱處頭則爲腫爲風處耳則爲挶爲聾處目則爲防爲盲處鼻則爲鼽爲窒處腹則爲張爲府處足則爲痿爲蹷【呂氏春秋盡數】

不審名分是惡壅而愈塞也壅塞之任不在臣下在於人主【呂氏春秋審分】

凡人三百六十節九竅五藏六府肌膚欲其比也血脈欲其通也筋骨欲其固也心志欲其和也精气欲其行也若此則病無所居而惡無由生矣病之畱惡之生也精气郁也故水郁則爲污樹郁則爲蠧艸郁則爲簣國亦有郁主徳不通民欲不達此國之郁也國郁處久則百惡並起而萬災叢至矣【呂氏春秋達郁】

列精子髙聽行乎齊湣王善衣東布衣白縞冠顙推之履特防朝雨祛步堂下謂其侍者曰我何若侍者曰公姣且麗列精子髙因步而窺於井粲然惡丈夫之狀也喟然嘆曰侍者爲吾聽行於齊王也夫何阿哉又況於所聽行乎萬乘之主人之阿之亦甚矣而無所鏡其殘亡無日矣孰當可而鏡其惟士乎人皆知說鏡之明己也而惡士之明己也鏡之明己也功細士之明己也功大得其細失其大不知類耳【呂氏春秋達郁】

郁者不陽也周鼎著防令馬履之爲其不陽也不陽者亡國之俗也【呂氏春秋達郁】

齊宣王好射說人之謂己能射彊弓也其嘗所用不過三石以示左右左右皆試引之中闗而止皆曰此不下九石非王其孰能用是宣王之情所用不過三石而終身自以爲用九石豈不悲哉非直士其孰能不阿主世之直士其寡不勝眾數也故亂國之主患存乎用三石爲九石也【呂氏春秋壅塞】

嚴則下喑下喑則上聾聾喑不能相通何國之治也【說苑政理】

舉袂覆目不見日月【焦氏易林坤之隨】

葛藟蒙棘花不得實讒佞亂政使恩壅塞【焦氏易林師之中孚】視暗不明云蔽日光【焦氏易林蠱之比】

逺視無光不知靑黃黈纊塞耳使君闇聾【焦氏易林噬嗑之蹇】日出阜東山蔽其明章甫薦履箕子徉狂【焦氏易林賁之屯】墻髙蔽目昆侖翳日【焦氏易林坎之豫】

初一割其耳目及其心腹厲測曰割其耳目中無外也【太經第六割】

次七紫蜺矞云朋圍日其疾可割測曰紫蜺矞云不知刋也【太經第六割】

下不鉗口上不塞耳則可有聞矣有鉗之鉗猶可解也無鉗之鉗難矣哉有塞之塞猶可除也無塞之塞其甚矣【申鑑雜言上】

今有谷生於千仞之岡其葉如雲其榦如虹防於春夏不知秋冬沐之以芳雨暢之以薰風受天澤之寵而根蒙葺乎一壑其靑松朱桂之樹不得雨露而槁悴者三匝下有萬章凋零在陰其孤蘭與眾英皆不得被乎陽春有牧者頓足於比陵之坡而盻之欲系則無修繩欲伐則無斧斤使山之艸木離披偃蹇垂榮而待於幽焦萌而聽於谷當是之時臣不知牧者之何所解也晉王曰是谷也必凋於歲寒柰春夏何意者其伐之乎牧者無斧柯請謀於樵蘇【天祿閣外史一難】

夫云興而日月闇雲藏而日月明【王逸注楚辭九歌】

眾僞蔽君如雲霧之隱日使不可得見也【王逸注楚辭九思】日月無光雲霧之所蔽人君昬亂佞邪之所惑【王逸注楚辭九思】

容隱姦邪若囊橐之盛物【前漢書注刑法志】

豈不郁陶而思君兮君之門以九重猛犬狺狺而迎吠兮闗梁閉而不通【文選宋玉九辯】

利眼臨云不能垂照朗璞垢不能吐輝是以明哲之君時有蔽壅之累俊乂之臣屢抱後時之悲【文選陸機演連珠】妬妻不難破家亂臣不難破國一妻擅夫眾妻皆亂一臣専君羣臣皆蔽【意林申子】

天明日明然後能照四方君明臣明然後能照萬物域中四明故能久【太平禦覽天部下】

人主獨立臣下雙身養主之意阿主之心塞主之聽蔽主之明【道徳經指歸卷十】

譬如咽塞病卽能斷命【大實積經卷一百一十二】

譬如日障蔽故其照不明【大智度論卷九十九】

福慶

云上於天需君子以飲食宴樂【易需】

六五或益之十朋之弗克違元吉【易損】

南有樛【音鳩】木葛藟【音壘】累【音雷】之樂只君子福履綏之南有樛木葛藟荒之樂只君子福履將之南有樛木葛藟縈【烏營反】之樂只君子福履成之【詩國風樛木】

螽【音終】斯羽詵詵【音莘】兮宜爾子孫振振【音眞】兮螽斯羽薨薨兮宜爾子孫繩繩兮螽斯羽揖揖【音緝】兮宜爾子孫蟄蟄兮【詩國風螽斯】

終南何有有條有梅君子至止錦衣狐裘顏如渥丹其君也哉終南何有有紀有堂君子至止黻衣繡裳佩玉將將壽考不忘【詩國風終南】

天保定爾以莫不興如山如阜如岡如陵如川之方至以莫不增如月之恆如日之升如南山之壽不騫【音牽】不崩如松柏之茂無不爾或承【詩小雅天保】

南山有臺北山有萊樂只君子邦家之基南山有桑北山有楊樂只君子邦家之光南山有北山有李樂只君子民之父母南山有栲【音考】北山有杻【音紐】樂只君子遐不眉壽南山有枸【音矩】北山有楰【音庾】樂只君子遐不黃耉【詩小雅南山有臺】

瞻彼洛矣維水泱泱【音秧】君子至止福祿如茨【詩小雅瞻彼洛矣】鴛鴦於飛畢之羅之君子萬年福祿宜之鴛鴦在梁戢其左翼君子萬年宜其遐福乘馬在廐摧【音剉】之秣【音末】之君子萬年福祿艾之乘馬在廐秣之摧之君子萬年福祿綏之【詩小雅鴛鴦】

瞻彼旱麓榛楛【音戶】濟濟豈弟君子幹祿豈弟瑟彼玉瓚【才旱反】黃流在中豈弟君子福祿攸降【詩大雅旱麓】

莫莫葛藟施【音異】於條枚豈弟君子求福不回【詩大雅旱麓】瑟彼柞棫民所燎矣豈弟君子神所勞【去聲】矣【詩大雅旱麓】有捲【音權】者阿飄風自南豈弟君子來遊來歌以矢其音【詩大雅捲阿】

三壽作朋如岡如陵【詩頌閟宮】

以芬香之酒醴祭於祖妣則多得其福祜【鄭氏箋詩載芟】瑟然眾多而茂盛者是彼柞棫之木也此柞棫所以得茂者正以爲民所熂燎而除其旁艸矣旁無穢艸故木得茂盛以興得福者乃彼樂易君子也此君子所以得福者正以爲神所勞來去其患害矣旣無患害故多獲福言神之勞來君子猶民之燎柞棫也【毛詩正義旱麓】

基同北辰久壽共南山長【隋書音樂下志】

國安於盤石壽於旗翼【旗讀爲箕荀子富國】

坤厚地徳萬物蕃息平康正直以綏大福【焦氏易林賁之履】至徳之君禍不過鄰【焦氏易林大壯之履】

賴生光木受福之祉【焦氏易林暌之益】

南山之陽華葉鏘鏘嘉樂君子爲國寵光【焦氏易林巽之兌】酒食之賜一則爲薄再則爲厚如儒者之言五代皆一受命惟漢獨再此則天命於漢厚也【王充論衡恢國篇】

天錫難老如嶽之崇【文選陸士龍大將軍燕詩】

馮衍爵銘曰富如江海壽配列眞【李善注文選江賦】

瑞應

牧人乃夢眾維魚矣旐【音兆】維旟【音余】矣大人占之眾維魚矣實維丰年旐維旟矣室家溱溱【詩小雅無羊】

何謂四靈麟鳳龍謂之四靈故龍以爲畜故魚鮪不淰鳳以爲畜故鳥不獝麟以爲畜故獸不狘以爲畜故人情不失【禮記禮運】

戲九尾之禽囿棲三足之鳥鳴鳳在林夥於黃帝之園有龍遊川盈於孔甲之沼【晉書潘嶽傳】

周道方逺則鸑鷟鳴岐二南播徳則麟騶呈瑞【宋書武帝中本紀】

語曰影從表瑞從徳此其效焉【宋書宗室臨川王傳】

於是卿云似蓋晨映姚鄕甘露如珠朝華景寢芝房感徳咸出銅池蓂莢伺辰無勞銀箭【梁書元帝紀】

堯爲人君一日十瑞宮中芻化爲禾鳳凰止於庭神龍見於宮沼歷艸生堦宮禽五色烏化白神木生蓮箑蒲生廚景星耀於天甘露降於地是爲十瑞【述異記】

馬圖呈寶籙告靈【隋書音樂中志】

露甘泉白雲郁河淸【隋書音樂中志】

雄曰鳳雌曰凰三代來至門庭周室至於山澤【呂氏春秋聞春解】

昔二皇鳳凰至於庭三代至乎門周室至於澤徳彌麤所至彌逺徳彌精所至彌近【淮南子繆稱訓】

惟鳳爲能通天祉應地靈律五音覽九徳天下有道得鳳象之一則鳳過之得鳳象之二則鳳翔之得鳳象之三則鳳集之得鳳象之四則鳳春秋下之得鳳象之五則鳳沒身居之【韓詩外傳】

溫山松柏常茂不落鸞鳳所庇得共歡樂【焦氏易林需之坤】蒼梧郁林道易利通元象齒寶貝南金爲吾歸功【焦氏易林比之噬嗑】

麒麟鳳凰善政得祥陰陽和調國無災殃【焦氏易林噬嗑之噬嗑】蓼蕭露禳君子寵光鳴鸞噰噰福祿來同【焦氏易林晉之大有】景星照堂麟遊鳳翔仁施大行頌聲作興【焦氏易林損之坤】文山紫芝雍梁朱艸生長和气王以爲寶【焦氏易林渙之節】天下太平瑞應各異猶家人富殖物不同也或積米谷或藏布帛或畜牛馬或長田宅夫樂米谷不愛布帛歡牛馬不美田宅則謂米谷愈布帛牛馬勝田宅矣【王充論衡宣漢篇】

靑丘奇獸九尾之狐有道翔見出則銜書作瑞周文以標靈符【山海經海外東經圖贊】

女牀之山有鳥焉其狀如翟而五彩文名曰鸞鳥現則天下安寧【山海經西山經】

甝之虎仁而有猛其質載皓其文載炳應徳而擾止我交境【山海經西山經圖贊】

丹穴之山有鳥焉其狀如雞五采而文名曰鳳凰首文曰徳翼文曰義背文曰禮膺文曰仁腹文曰信是鳥也飲食自然自歌自舞見則天下安寧【山海經南山經】

夫周室非乏玉而須王母之環以爲富也非儉膳而竭越裳之雉以充庖也所以貴之者誠以斯物爲太平【抱朴子外篇詰鮑】

嶽修貢兮川效珍吐金景兮歊【呼朝切】浮雲【文選東都賦】蓋蓂莢爲難蒔也故曠世而不覿惟我後能殖之以至和平方將數諸朝階【文選東京賦】

頳莖素毳並柯共穗之瑞史不絕書棧山航海逾沙軼漠之貢府無虛月【文選顏延年曲水詩序】

王者不隱過則玉璧見【藝文類聚寶部璧】

鸞響鳳儀可停屬而須矣【藝文類聚水部浦表】

聖人受命瑞應先於河瑞應之至聖人殺龍龍不可殺皆感气君子得眾人之助瑞應先見於陸瑞應之至君子發虵蛇不如龍陸不如河【太平禦覽地部陸】

徳連木理仁挺芝艸皓獸育藪丹魚生沼矞云翔龍澤馬於阜山圖其石川形其寶莫黒匪烏三趾而來儀莫赤匪狐九尾而自擾嘉穎離合以防防醴泉湧流而浩浩【玉海祥瑞總瑞】

前世龍見不雙芝生無二甘露一所今上嗣位以來八龍並出十一芝累生甘露流五縣徳盛故瑞繁也【玉海祥瑞動物】

諭林卷七十二

欽定四庫全書

諭林卷七十三

明徐元太撰君道門【十三】

法天

效天之气以下教令天有運移之期陰陽之節也若賞以春夏刑以秋冬皆效天也【毛詩正義周頌譜】

敢問君何貴乎天道也孔子對曰貴其不已如日月西東相從而不已也是天道也【大戴禮記哀公問於孔子】

用天地爲根本又用陰陽爲端首猶如劍防以近柄處爲根本以鋒抄爲端首【禮記正義禮運】

人君法效天气以降下政教之命效星辰運轉於北極爲昏媾姻亞效天之陰陽寒暑爲刑獄賞罰【禮記正義禮運】立風樹信立雷作威【乾坤鑿度坤鑿度下】

春者天之所以生也仁者君之所以愛也夏者天之所以長也徳者君之所以養也霜者天之所以殺也刑者君之所以罰也【前漢書董仲舒傳】

道教治世之梁肉刑憲亂世之藥石故以教化比雨露名法方風霜【南齊書崔祖思傳】

乾元以利貞爲大非義則不動皇王以博施爲功非類則不從故能始萬物而化天下者也【魏書張普惠傳】

如日方中天下說其盛明萬物懷其光景【魏書趙黒閹官傳】恩比春天威同夏日【北齊書文宣帝紀】

天地稱其髙厚者萬物得其容養焉四時著其寒暑者庻類資其忠信焉是以帝王者寛大象天地忠信則四時【周書黎景熙藝術傳】

天之行廣而無私其施厚而不徳其明久而不衰故聖王法之旣以天爲法動作有爲必度於天【墨子法儀】

條風至則出輕繋去稽畱明庻風至則正封疆修田疇淸明風至則出幣帛使諸侯景風至則爵有位賞有功涼風至則報地徳祀四郊閶闔風至則收縣垂琴瑟不張不周風至則修宮室繕邊城廣莫風至則閉闗梁決刑罰【淮南子天文訓】

太陰治春則欲行柔惠溫涼太陰治夏則欲布施宣明太陰治秋則欲修備繕兵太陰治冬則欲猛毅剛彊【淮南子天文訓】

明堂之制靜而法凖動而法繩春治以規秋治以矩冬治以權夏治以衡是故燥濕寒暑以節至甘雨膏露以時降【淮南子時則訓】

古得道者靜而法天地動而順日月喜怒而合四時叫呼而比雷霆音气不戾八風詘伸不獲五度【淮南子兵略訓】春分而生秋分而成生之與成必得和之精故聖人之道寛而栗嚴而溫柔而直猛而仁【淮南子汜論訓】

天子處於郊亭則九卿趨大夫走坐者伏倚者齊當此之時明堂太廟懸冠解劍緩帶而寢非郊亭大而廟堂狹小也至尊居之也天道之貴也非特天子之爲尊也所在而眾仰之夫蟄虫鵲巢皆向大一者至和在焉爾帝者誠能包稟道合至和則艸木禽獸莫不被其澤矣而況兆民乎【淮南子汜論訓】

天之道任陽不任陰王者之道任徳不任刑順天也【春秋繁露執防】

事父者承意事君者儀志事天亦然【春秋繁露楚莊王】

陰之行不得幹春夏而月之常厭於日光乍全乍傷天之禁陰如此安得不損其欲而輟其情以應天【春秋繁露深察名號】

爲人主者予奪生殺各當其義若四時列官置吏必以其能若五行好仁惡戾任徳逺刑若陰陽此之謂能配天【春秋繁露如天之爲】

春修仁而求善秋修義而求惡冬修刑而致淸夏修徳而致寛此所以順天地體陰陽然而方求善之時見惡而不釋方求惡之時見善亦立行方致淸之時見大善亦立舉之方致寛之時見大惡亦立去之以效天之方生時有殺也方殺之時有生也【春秋繁露如天之爲】

天者其道長萬物而王者長人人主之大天地之參也姦惡之分陰陽之理也喜怒之發寒暑之比也官職之事五行之義也【春秋繁露如天之爲】

天髙其位而下其施藏其形而見其光髙其位所以爲尊也下其施所以爲仁也藏其形所以爲神見其光所以爲明故位尊而施仁藏神而見光者天之行也故爲人主者法天之行【春秋繁露離合根】

天出陽爲暖以生之地出陰爲淸以成之不暖不生不淸不成然而計其多少之分則暖暑居百而淸寒居一徳教其與刑罰猶此也故聖人多其愛而少其嚴厚其徳而簡其刑以此配天【春秋繁露基義章】

天有和有徳有平有威有相受之意有爲政之理不可不審也春者天之和也夏者天之徳也秋者天之平也冬者天之威也天之序必先和然後發徳必先平然後發威此可以見不和不可以發慶賞之徳不平不可以發刑罰之威又可以見徳生於和威生於平也不和無徳不平無威天之道也【春秋繁露威徳所生】

天數右陽而不右陰務徳而不務刑刑之不可任以成世也猶陰不可任以成歳也【春秋繁露陽尊陰卑】

淸漂之於歳也若酸醎之於味也僅有而已矣聖人之治亦從而然【春秋繁露陰陽義】

何謂天之大經三起而成日三日而成規三旬而成月三月而成時三時而成功寒暑與和三而成物日月與星三而成光天地與人三而成徳由此觀之三而一成天之大經也以此爲天制是故禮三讓而成一節官三人而成一選【春秋繁露官制象天】

人主以好惡喜怒變俗習而天以暖淸寒暑化艸木喜樂時而當則歳美不時而妄則歳惡天地人主一也然則人主之好惡喜怒乃天之暖淸寒暑也不可不審其處而出也當暑而寒當寒而暑必爲惡歳也人主當喜而怒當怒而喜必爲亂世矣【春秋繁露王道通三】

人主以義申也喜如春陽怒如秋霜威如雷霆之震惠若雨露之降沛然孰能禦也【申鑑雜言上】

人君舉措應天若北辰爲之主臺輔爲之臣佐列宿爲之官屬眾星爲之人民是以北辰不可變攺臺輔不可失度列宿不可錯繆此天之象也【武侯十六防治國】

天子父事天母事地兄事日姊事月【蔡中郎集獨斷】

夫白日登天六合俱照非愛人而照之也故聖人之在天下暖若陽春澤者不謝淒若秋霜凋落者不怨【郭子注莊大宗師】

似秋殺物非爲威也似春生物非爲仁也【郭子注莊大宗師】天之養物以陰陽爲大君之化民以政教爲務故寒暑不時則疾疫風雨不節則歳饑刑罰者民之寒暑也教令者民之風雨也刑罰不時則民傷教令不節則俗獘【劉子愛民】

人主以術化世猶天以气變萬物气變萬物而不見其象以術化人而不見其形故天以气爲靈主以術爲神【劉子法術】

天地之歳也先春而後秋人君之治也先禮而後刑【意林物理論】

怒如烈冬喜如溫春【意林太元經】

矜賞若春重罰若秋行禮若火流教若水【意林周生烈子】仁義之道日月循緯【藝文類聚天部月】

吾不能以春風風人不能以夏雨雨人吾窮必矣【藝文類聚歳時部春】

古帝王封諸侯不過百里故利以建侯取法於雷【藝文類聚封爵部摠載封爵】

覆之燾之順天之矩澤如凱風惠如時雨【藝文類聚人部鑑試詩】仁如春風惠如冬日【太平禦覽時序部春下】

天爲有形之主君爲有國之主天以春生猶君之有仁令也天以秋殺猶君之有威令也故仁令之發天下樂之威令之發天下畏之樂之故樂從其令畏之故不敢違其令【太平禦覽刑法部律令科附】

日者眾陽之精內明黃五色無主以象人君精精似靑翼翼似黒似赤縞縞似白煌煌似黃光照無主不可以一色名也【太平禦覽天部三上】

人君喜則溫怒則寒【太平禦覽時序部寒】

天有日月照臨晝夜猶王官之伯率領諸侯也北斗環繞北極猶卿士之周衛天子也五星行於列宿猶州牧之省察諸侯也二十八宿布於四方猶諸侯爲天子守土也【玉海天文天文圖】

機出乎心如天之生如天之殺則生者自謂得其生死者自謂得其死【陰符經集注張良】

法自然者在方而法方在圓而法圓於自然無所違也【道徳經注】

盡道

王當用善人爲官維以爲藩鄣又用大師之大臣維以爲垣墻又用大邦諸侯維以爲屏蔽王又身爲大宗維當施政爲之禎幹又和安汝徳以施於民無行酷虐之政維安汝之國矣不但安汝之國亦與汝之宗子維以爲城言其可以蔽身又得蔽子王必常行此徳無使宗子之城壊又無得疏逺藩屏之人令王獨居【毛詩正義板】人君徳美如玉而明若燭【爾雅防天疏】

敷春風而鼓俗旌至徳以調民【魏書辛雄傳】

蛟龍得水而神可立也虎豹得幽而威可載也風雨無鄕而怨怒不及也【管子形勢】

夫凶歳雷旱非無雨露也其燥濕非其時也亂世煩政非無法令也其所誅賞者非其人也暴王迷君非無心腹也其所取舎非其術也【管子七臣七主】

無翼而飛者聲也無根而固者情也無方而富者生也公亦固情謹聲以嚴尊生此謂道之榮【管子戒】

春秋冬夏天之時也山陵川谷地之枝也喜怒取予人之謀也【管子內業】

羿古之善射者也調和其弓矢而堅守之其操弓也審其髙下有必中之道故能多發而多中明主猶羿也平和其法審其廢置而堅守之有必治之道故能多舉而多當道者羿之所以必中也主之所以必治也【管子形勢解】奚仲之爲車噐也方圜曲直皆中規矩鉤繩故機旋相得用之牢利成噐堅固明主猶奚仲也言辭動作皆中術數故眾理相當上下相親巧者奚仲之所以爲噐也主之所以治也【管子形勢解】

如地如天何私何親如日如月惟君之節【管子牧民】

昔者五帝之治天下也其道昭昭若日月之明然若以晝代夜然故其道首首然萬世爲福萬世爲教者惟從黃帝以下舜禹以上而已矣【鬻子貴道】

天生四時地生萬物天下有民聖人牧之故春道生萬物榮夏道長萬物成秋道斂萬物盈冬道藏萬物靜盈則藏藏則復起莫知所終莫知所始聖人配之以爲天地經紀【太公六韜守國】

夫雞晨而作負日任勞流汗灑地夜分僅息農夫之道也俯拾仰取鋭意錐撮力思摶精希求利潤賈竪之道也咽气谷神宰思損慮超遙輕舉日精錬仙髙士之道也剸情端想畢志所事倫揆忘寢謀效位司人臣之道也淸心省念察驗近習務求賢良以安萬姓人主之道也【亢倉子用道】

神靈威明與天合勾萌動作與地俱陰陽寒暑與時至三者聖人【鶡冠子近疊】

公平者職之衡也中和者聽之繩也【荀子王制】

修百王之法若辧白黒應當時之變若數一二行禮要節而安之若生四枝要時立功之巧若詔四時平正和民之善億萬之眾而博若一人如是則可謂聖人矣【荀子儒效】

垂事養民拊循之唲嘔之冬日則爲之饘粥夏日則與之麮以偸取少頃之譽焉是偸道也可以少頃得姦民之譽然而非長久之道也【荀子富國篇】

夫爲國之道恃賢與民信賢如腹心使民如四肢則防無遺所適如肢體相隨骨節相救【黃石公三略上】

英雄者國之幹庻民者國之本得其幹收其本則政行而無怨【黃石公三略上】

舉賢任能不時日而事利明法審令不卜筮而獲吉貴功養勞不禱祠而得福【尉繚子戰威】

日夜一周圜道也月躔二十八宿軫與角屬圜道也精行四時一上一下各與遇圜道也物動則萌萌而生生而長長而大大而成成乃衰衰乃殺殺乃藏圜道也雲气西行雲云然冬夏不輟水泉東流日夜不休上不竭下不滿小爲大重爲輕圜道也【呂氏春秋圜道】

夫居髙者自處不可以不安履危者任杖不可以不固自處不安則墜任杖不固則僕是以聖人居髙處上則以仁義爲巢乘危履傾則以賢聖爲杖故髙而不墜危而不僕【陸子輔政】

夫射而不中者不求之鵠而反修之於己君國子民者反求之已而君道備矣【賈子君道】

天覆無外地載兼愛風行令而一其威雨布施而均其徳王術之謂也【春秋繁露深察名號】

一國之君其猶一體之心也隠居深宮若心之藏於胸至貴無與適若心之神無與雙也其官人上士髙淸明而下重濁若身之貴目而賤足也任羣臣無所親若四肢之各有職也內有四輔若心之有肝肺脾腎也外有百官若心之有形體孔竅也親聖近賢若神明皆聚於心也上下相承順若肢體相爲使也布恩施惠若元气之流皮毛腠理也百姓皆得其所若流血气和平形體無所苦也無爲致太平若神气無自通於淵也致黃龍鳳凰若神明之致玉女芝英也君明臣其功若心之神體得以全臣賢君其恩若形體之靜而心得以安上亂下被其患若耳目不聰明而手足爲傷也臣不忠而君滅亡若形體妄動而心之喪【春秋繁露天地之行章】

天設其髙而日月成明地設其厚而山陵成名上設其道而百事得序【韓非子外傳】

次四日飛懸陰萬物融融測曰日飛懸陰君道隆也【太經第二進】

不吝攺於宜易之調不恥反迷於朝過之塗虎眄以警密麟跱以接疏【抱朴子外篇君道】

發號吐令則輷若震霆之激響而不爲邪辯攺其正畫法創制則炳若七曜麗天而不以愛惡曲其情宏略逺罩則藹若密雲之髙結居貞成務則確若嵩岱之根地【抱朴子外篇君道】

儀決水以進善鈞絕弦以黜惡招徳塞違庸親暱賢使規盡其圓矩竭其方繩肆其直斤效其斵【抱朴子外篇君道】剔腹背無益之毛攬六翮淩虛之用烹如簧以謐司原之箴折菀渃以廸梁伯之美放丹姬以弭婉孌之迷退子瑕以杜余桃之惑藏淵中之魚操利噐之柄勿憚徙薪之煩以省焦爛之費鼓亷恥之陶冶明考試之凖的【抱朴子外篇君道】

君薆然若日之將出不可熒然若月之將毀也【太經第六瞢解】

禮斗威儀曰帝者得其英華王者得其根荄【李善注文選長楊賦】善釣者其竿非竹其綸非絲其鉤非鍼其餌非螾也昔堯舜禹湯之釣也以賢聖爲竿道徳爲綸仁義爲鉤祿利爲餌四海爲池萬民爲魚釣道微矣非聖人其孰能察之【補文選宋王釣賦】

仁若春陽信若影響【藝文類聚人部聖】

舜出則有鸞和動則有佩環步趨中莖韶之節【玉海噐用佩帶笏】

心如規矩志如尺衡平靜如水正直如繩【道徳經指歸卷七】我王三徳聖化流行如金輪世調善馬王有三功徳何等爲三一心性和柔力能逺致二不畏寒暑渉險能安三調怨易事常無不足我王亦爾一言必柔實以法利人教化眾生畢竟成就二克勤庻政心無險易能捨珍財調給一切三大智勇健調諸怨敵賦稅量宜恆知止足【大方廣佛華嚴經卷十二】

我王四徳聖化流行如摩伽國妙音雞王有四功徳何等爲四一立信司晨二守義均食三對敵賈勇四不隨牝雞我王亦爾一賞罰應時二萬方均濟三義伏彊禦四內言不聽【大方廣佛華嚴經卷十二】

我王五徳聖化流行如欲天上善時鵞王有五功徳何等爲五一染合有時二呼鳴無畏三量宜求食四心無放逸五不受諸鳥謟佞言辭我王亦一淸心寡欲不縱內宮二發言審諦外無違命三取與不差務充衣食四調心道撿離過精勤五成就正心不親謟佞【大方廣佛華嚴經卷十二】

夫爲王者率土歸仰王當如橋濟渡萬民王當如秤親緣皆平王當如道不違聖蹤王者如日普照世間王者如月與物淸涼王如父母恩育慈矜王者如天覆蓋一切王者如地載養萬物王者如火爲諸萬民燒除惡患王者如水潤澤四方【雜寶藏經卷六】

神運

輝光於外而形體不見若日月星辰之神【鄭氏注禮禮運】彊弱相連欲生吞害中有神人提挺而治【三墳山墳】

星回日薄撃雷鞭電者之謂天嶽立川流吐霧蒸云者之謂地苞天地之混成洞陰陽之不測而以裁成萬物者其在聖人乎【梁書元帝紀】

愛人甚而不能利也憎人甚而不能害也故先王貴當貴周周者不出於口不見於色一龍一蛇一日五化之謂周故先王不以一過二【管子樞言】

虎豹獸之猛者也居深林廣澤之中則人畏其威而載之人主天下之有勢者也深居則人畏其勢故虎豹去其幽而近於人則人得之而易其威人主去其門而廹於民則民輕之而傲其勢【管子形勢解】

夫王者之道如龍首髙居而逺望深視而審聽示其形隠其情若天之髙不可極也若淵之深不可測也【太公六韜上賢】

君者天也天不開門戶使下相害也【鶡冠子道端】

天子不視而見不聽而聰不慮而知不動而功塊然獨坐而天下從之如一體如四胑之從心夫是之謂大形【荀子君道篇】

君人之道其猶零星之屍也儼然黙而吉祥受福是故得道者不爲醜飾不爲僞善一人被之而不褎萬人之而不褊是故重爲惠若重爲暴則治道通矣【淮南子主術訓】

臯陶瘖而爲大理天下無虐刑有貴於言者也師曠瞽而爲太宗晉無亂政有貴於見者也故不言之令不視之見此伏羲神農之所以爲師也【淮南子主術訓】

有聲之聲不過百里無聲之聲施於四海【淮南子繆稱訓】爲人君者其要貴神神者不可得而視也不可得而聽也是故視而不見其形聽而不聞其聲聲之不聞故莫得其響不見其形故莫得其影莫得其影則無以曲直也莫得其響則無以淸濁也無以曲直則其功不可得而敗無以淸濁則其名不可得而度也【春秋繁露立元神】善釣者不易淵而殉魚君子不降席而追道治乎八尺之中而徳化光矣【徐幹中論貴驗】

商子曰人主處匡牀之上而天下大理【初學記噐用部牀】上徳之人其齊萬物也猶天之有春秋時至自生非徳之力【太平禦覽人事部道徳】

上古之士道至大者無規矩後世以仁義禮樂爲規矩而知規矩之所用者能治人上用規矩者下亦有規矩之心巧之具也而非所以治矣【道徳經四子集解】

世主無爲渙如儼容天地爲鑪太和爲槖神明爲風萬物爲鐵徳爲大匠道爲工作天下靑靑靡不潤澤故能陶冶民心變化時俗【道徳經指歸卷九】

鬼以其神養物於陰聖人以其道養物於陽【道徳經指歸卷十】夫萬物之有君猶形體之有心也心之於身何后何先流行血脈無所不存上下表裏無所不然【道徳經指歸卷十一】夫恃威网以使物者治之衰也使不知神聖之爲神聖道之極也【道徳經注】

爲天地者有爲於眾手無爲於拱手配五行者有爲於四象無爲於無象拱手者聖人垂衣裳而天下治無象者眞人全神而形自安【金庭無爲妙經】

譬如日輪住閻浮空其影悉現一切淨寶及以河海池沼噐物諸淨水中一切眾生莫不目見而彼日輪不來至此【大方廣佛華嚴經卷二十五】

吾聞天不言而四時行王不言而萬國治【集沙門不應拜俗等事卷二冠二】

無爲

爲政以徳譬如北辰居其所而眾星共之【論語爲政】

禹當朝廷閒也可以羅爵【鬻子上禹政】

心之在體君之位也九竅之有職官之分也心處其道九竅循理嗜欲充益目不見色耳不聞聲故曰上離其道下失其事母代馬走使盡其力母代鳥飛使獘其羽翼【管子心術上】

天不動四時云下萬物化君不動政令陳下而萬功成心不動使四肢耳目而萬物情【管子戒】

瑟不鳴而二十五弦各以其聲應軸不運於己而三十輻各以其力旋弦有緩急然後能成曲車有勞佚然後能致逺使有聲者乃無聲者也使有轉者乃無轉也【文子微明】

有虞氏之藥痬也禿而施髢病而求醫孝子操藥以修慈父其色燋然聖人羞之【莊子天地】

天有明不憂人之暗地有財不憂人之貧聖人有徳不憂人之危也天𨿽不憂人暗辟戶牖必取已明焉則天無事也地𨿽不憂人貧伐木刈艸必取已富焉則地無事也聖人𨿽不憂人之危百姓凖上而比於下其必取已安焉則聖人無事也【愼子威徳】

農分田而耕賈分貨而販百工分事而勸士大夫分職而聽建國諸侯之君分土而守三公總方而議則天子共己而已矣【荀子王霸】

明君之所以立功成名者四一曰天時二曰人心三曰技能四曰勢位非天時𨿽十堯不能冬生一穗逆人心𨿽賁育不能盡人力故得天時則不務而自生得人心則不趣而自勸因技能則不急而自疾得勢位則不推進而名成若水之流若船之浮守自然之道行毋窮之令故曰明主【韓非子功名】

宋人有爲其君以象爲楮葉者三年而成丰殺莖柯毫甚繁澤亂之楮葉之中而不可別也此人遂以功食祿於宋邦列子聞之曰使天地三年而成一葉則物之有葉者寡矣故不乘天地之資而載一人之身不隨道理之數而學一人之智此皆一葉之行也故冬耕之稼后稷不能羨也丰年大禾藏獲不能惡也以一人力則后稷不足隨自然則藏獲有餘故曰恃萬物之自然而不敢爲也【韓非子諭老】

有準不以平有繩不以正天之大靜旣靜而又寧可以爲天下正【呂氏春秋君守】

天下之賢主豈必苦形愁慮哉執其要而已矣雪霜雨露時則萬物育矣人民修矣疾病妖厲去矣故曰堯之容若委衣裘以言少事也【呂氏春秋察賢】

五帝垂象蒼頡作書不如三皇結繩無文【河上公注老子還淳】今夫橋直植立而不動俛仰取制焉人主靜漠而不躁百官得修焉譬如軍之持麾者妄指則亂矣慧不足以大寧智不足以安危與其譽堯而毀桀也不如掩聰明而反修其道也【淮南子主術訓】

權衡規矩一定而不易不爲秦楚變節不爲胡越攺容常一而不邪方行而不流一日形之萬世傳之而以無爲爲之故國有亡主而世無廢道人有困窮而理無不通由此觀之無爲者道之宗【淮南子主術訓】

霜雪雨露生殺萬物天無爲焉猶之貴天也厭文搔法治官理民者有司也君無事焉猶尊居也辟地墾艸者后稷也決河濬江者禹也明獄制中者臯陶也有聖名者堯也故得道以禦者身𨿽無能必使能者爲己用不得其道技藝𨿽多未有益也【淮南子詮言訓】

弦有緩急大小然後成曲車有勞佚動靜而後能致逺使有聲者乃無聲者也能致千里者乃不動者也故上下異道則治同道則亂【淮南子泰族訓】

今夫祭者屠割烹殺剝狗燒豕調平五味者庖也陳簠簋列樽爼設籩豆者祝也齋明盛服淵黙而不言神之所依者屍也宰祝𨿽不能屍不越樽俎而代之【淮南子泰族訓】夫一官之任以一味協五味一國之政以無味和五味【劉邵人物志材能】

天王不材於百官故百官禦其事而明者爲之視聰者爲之聽知者爲之謀勇者爲之捍夫何爲哉黙而已而羣材不失其當則不材乃材之所至賴也故天下樂推而不厭【郭子注莊人間世】

夫工人無爲於刻木而有爲於用斧主上無爲於親事而有爲於用臣臣能親事主能用臣斧能刻木工能用斧各當其能則天理自然非有爲也【郭子注莊大道】

夫在上者患於不能無爲而代人臣之所司使咎繇不得行其明斷后稷不得施其播殖則羣才失其任而主上困於役矣故冕旒垂目而付之天下天下皆得其自爲斯乃無爲而無不爲者也【郭子注莊天道】

與天合徳則𨿽出而靜日月雲雨四時晝夜皆不爲而自然也膠膠擾擾乎則自嫌有事故曰古之王天下奚爲哉天地而已矣【郭子注莊天道】

不爲萬物而萬物自生者天地也不爲百行而百行自成者聖人也【郭子注莊刻意】

天動星廽而辰極猶居其所璣璇輪轉而衡軸猶執其中【文選李康運命論】

夫萬物之托君也猶神明之居身而井水之在庭也水不可以有爲淸也神不可以思慮寧也【道徳經指歸卷七】使天有爲動不順一爲髙得卑爲淸得裂使地有爲動不順一爲直得枉爲寧得發使神有爲動不順一爲逹得困爲靈得歇使谷有爲動不順一爲有得亡爲盈得竭侯王有爲動不順一爲貴得賤爲政得蹷【道徳經指歸卷七】夫工之造輿也爲圓爲方爲短爲長爲曲爲直爲縱爲橫終身揳揳卒不爲輿故能成輿而令可行也【道徳經指歸卷七】

無爲者有爲之君而成功之主也政教之元而變化之母也其除禍亂猶躁之勝寒而靜之勝暑也【道徳經指歸卷八】不知之知知之祖也不教之教教之宗也【道徳經指歸卷九】世主之化虛無寂寞容如枯槁心如槖籥志如江海施如谿谷不別東西不異南北不辯甘苦不嫌白黒不正方圓不定曲直【道徳經指歸卷九】

動於陰者鬼神周之動於陽者聖人制之惟無所爲者莫能敗之【道徳經指歸卷十】

明於兪附之術岐鵲之數以治之不若使世無病之徳丰也挾黃帝大公之慮秉孫吳氏之要以勝之不若使天下不事智力之不營也【道徳經指歸卷十】

聖人無爲爲之以生萬物無執執之以制所欲猶工匠之造髙臺而天地之生巨木自然而已【道徳經指歸卷十一】動靜與眾反出入異門戶不以勇勇故不怒而天下恐不以廣廣故不施而天下往不以先先故不言而天下長【道徳經指歸卷十一】

夫太山之木本據於陰末托於陽防枝布葉華實靑靑大而合抱髙連百防者生於無大成於不爲九重之臺廣大擬於丘陵百仭之髙昭昭防防幹於靑霄者以爲卑小不爲髙大也【道徳經指歸卷十一】

言煮小魚撓之則糜爛任置卽自全諭理國無爲卽太平躁動則荒亂【道徳經注防卷六】

小能攻堅百王不易之事無爲破有萬代不刋之術【道徳經注疏卷八】

當知諸水鳥王皆具二徳一審諦其心如取魚時入水翹立一心覘視嶷然不動二靜觀水族所欲皆從我王亦爾髙居俯視聽政萬方寂然不動感通無礙言不虛發一切自成【大方廣佛華嚴經卷十二】

諭林卷七十三﹤子部﹐類書類﹐諭林﹥

欽定四庫全書

諭林卷七十四

明徐元太撰臣術門【一】

審任

徳薄而位尊知小而謀大力小而任重鮮不及矣【易下系】有實之鼎不可復有所取才任已極不可復有所加【王弼注易旣濟】

九四處上體之下上有所承而又應初下有所施旣承且施非己所堪故曰鼎折足鼎足旣折則覆公餗也【周易正義鼎】

馬肥彊則能升髙進逺臣彊力則能安國【毛詩有駜】

栁木之不可以爲藩猶是狂夫不任挈壺氏之事【鄭氏箋詩東方未明】

譬如田獵射禦貫則能獲禽若未嘗登車射禦則敗績厭覆是懼何暇思獲【左傳襄公三十一年】

位下而欲上政無大功而欲大祿皆怨府也【國語魯】或謂建信君君之所以事王者色也葺之所以事王者智也色老而衰智老而多以日多之智而逐衰惡之色君必困矣建信君曰柰何曰並驥而走者五里而罷乘驥而禦之不倦而取道多君令葺乘獨斷之車禦獨斷之勢以居邯鄲令之內治國事外刺諸侯則葺之事有不言者矣君因言王而重責之葺之軸令折矣【戰國防趙孝成王】

人之體韻猶噐之方圓方圓不可錯用體韻豈可易處各順其方以其業則歳寒之功必有成矣【晉書王坦之傳】𨿽有賢君不愛無功之臣𨿽有慈父不愛無益之子是故不勝其任而處其祿此非祿之主也【墨子親士】

世之君子使之爲一彘之宰不能則辭之使爲一國之相不能而爲之豈不悖哉【墨子貴義】

奉一爵酒不知於色挈一石焉則白汗交流又況贏天下之憂而海內之事者乎其重於尊亦逺也【淮南子修務訓】懸狟素餐食非其任【焦氏易林謙之坎】

次四要不克或增之戴測曰要不克可敗也【太經第一增】次三視其徳可以干王之國測曰視徳之幹乃能有全也【太經第五視】

噐之盛物有斗石之量猶人爵有髙下之差也噐過其量物溢棄遺爵過其差死亡不存【王充論衡骨相篇】

且驥一日行千里者無所服也使服任車輿駑馬同音驥曾以引鹽車矣垂頭落汗行不能進伯樂顧之王良禦之空身輕馳故有千里之名【王充論衡狀畱篇】

非賁獲之壯不可以舉兼人之重非萬夫之特不可以總異官之局【抱朴子外篇臣節】

明主官人不令出其噐忠臣居位不敢過其量非其才而妄授非所堪而虛任猶冰椀之盛沸湯葭莩之包烈火綴萬鈞於腐索加倍載於扁舟【抱朴子外篇博諭】

若秉國之鈞出納王命者審良樂之顧盼不令跛蹇厠騏騄冒昧茍得闇於自量者慮中道之顚躓不以駑薾服鸞衡則何患庻績之不康何憂四凶之不退【抱朴子外篇百里】

或智小敗於謀大或轅弱折於載重【抱朴子外篇知止】

推此類也則貨輕者望利薄任重者責功多【張湛注列黃帝】勇略之士則受熊虎之任儒雅之徒則處龍鳳之署【文選韋曜博奕論】

任重於力才盡則困用廣其噐應博則凶是以物勝權而衡殆形過鏡則照窮故明主程才以效業貞臣底力而辭丰【文選陸機演連珠】

力勝其任則舉之者不重智能其事則爲之者不難【意林淮南子】

剸犀截鴈必俟昆吾之鋒逐日追風信資伯樂之駿未有驂駑蹇足而方騁遙塗采蓺鉛刀而求其斷割【藝文類聚職官部吏部尙書表】

陟彼太行伯後之車屢怠望玆吳阪少防之馬難躋是知美非流水立致摧轅駿匪浮雲便期頓轡【藝文類聚職官部中書侍郎表】

自非噐上白雲韻同明月何以延芳芝苑挿羽瓊條【藝文類聚職官部太子詹事表】

臣聞運舟歸於積水致逺在於逸足未有涓澮之流可成奔飛之用駑蹇之乘而有滅沒之功【藝文類聚治政部薦舉表】失晨之雞𨿽不忘於攺旦敗駕之馬終取忸於銜鑣【藝文類聚職官部刺史表】

夫拙士運斤工非其任豈惟所作不成抑亦反傷其手【道徳經注疏卷八】

畏翹車而必讓誡濡翼之願辭【初學記職官部祕書丞】

守正

六三勿用取女見金夫不有躬無攸利【易】

心茍無瑕何卹乎無家【左傳閔公元年】

王孫賈問曰與其媚於奧寧媚於竈何謂也子曰不然獲罪於天無所禱也【論語八佾】

直哉史魚邦有道如矢邦無道如矢【論語衛靈公】

昔者趙簡子使王良與嬖奚乘終日而不獲一禽嬖奚反命曰天下之賤工也或以告王良良曰請復之彊而後可一朝而獲十禽嬖奚反命曰天下之良工也簡子曰我使掌與女乘謂王良良不可曰吾爲之範我馳驅終日不獲一爲之詭遇一朝而獲十詩云不失其馳舎矢如破我不貫與小人乘請辭禦者且羞與射者比比而得禽獸𨿽若邱陵弗爲也如枉道而從彼何也【孟子滕文公下】

衒女不貞衒士不信【越絕外傳記範伯】

子用私道者家必亂臣用私義者國必危反親以爲行慈父不子逆主以自成惠主不臣也【戰國防趙武靈王】

盛飾入朝者不以利污義砥礪名號者不以欲傷行【史記鄒陽傳】

刓方以爲圜兮常度未替【史記屈原傳】

正色立朝舉綱引墨朱紫有分鄭衛不雜【晉書劉毅傳】捷徑邪至我不忍以投步千進茍容我不忍以歙肩【後漢書張衡列傳】

君有正道臣有正路從之如升堂違之如赴壑【後漢書朱暉列傳】

方駕逸步不以曲路期通【晉書庾闡傳】

交霜雪於杪歳晦風雨於將晨喈響或以變其音貞柯罕能全其性【晉書徐寧傳】

左右近習之臣知譌詐之不可以得安也必曰我不去姦私之行盡力竭智以事主而乃以相與比周妄毀譽以求安是猶負千鈞之重防於不測之淵而求生也必不幾矣百官之吏亦知爲姦利之不可以得安也必曰我不以淸亷方正奉法乃以貪污之心枉法以取私利是猶上髙陵之顚墮峻谿之下而求生必不幾矣【韓非子和氏】

不任爲君操竿下釣以蕩守節之士也【孔叢子公儀】

次四月不常或失之行測曰月不常臣失行也【太經第四常】上九角解豸終其直其有施測曰角解豸終以直之也【太經第六難】

士之委身於君猶女之結髮於夫也禮不具而求媾則女恥之恭不崇而求遇則士恥之【天祿閣外史畱賢】

夫天子以輿載命諸侯以輿載職士以輿載道今以載職者而載道弗可行於諸侯也【天祿閣外史名噐】

以道遊諸侯者諸侯師之以縱橫遊諸侯者諸侯役之士役於諸侯則馳辧無端束髮慮無忠謀故曰一激之怒炎於火三寸之舌芒於劍是以身危而功不成【天祿閣外史士論】

吾聞先王以禁爲闗未聞以吏爲闗也出入於吏之口乞人猶惡之況賢士乎夫賢士國家之巨闗也扞不軌而遏佞人驅曠民而制淫族鎭百姓而寧諸侯不倚爵而貴不恃祿而富其尊莊而顯厚也如是汝徒見諸侯之闗而不見賢士之闗乎子髙曰夫賢士之顯於時也必先由諸侯之闗而後使諸侯由其闗不然𨿽厲敬義之禁撃仁智之柝諸侯不聞焉不聞於諸侯何闗之爲昔仲尼以仁義爲闗周流列國然猶絕糧於陳削迹於宋而不能扼諸侯之闗故退而設闗於六經以防名教老子以道徳爲闗猶騎靑牛而過函谷以避周亂史之文曰周太史耳西出函谷闗遇闗令尹喜曰周將亡乎蘇秦張儀以縱衡爲闗而顯諸侯諸侯役之如妾婦商鞅申不害以刑名爲闗而制黔首諸侯待之如雞豚夫蘇張申商之徒皆干謁諸侯而後能騁其術也繄先王之道術陋蘇張而黜申商諸侯慕之若酷火之求濟於水危疾之求瘳於扁鵲也使先王不由諸侯之闗而資左右以流譽則𨿽欲效蘇張之眉而談笑於傾蓋之際不可得也【天祿閣外史至闗】

夫結緑黎非陶猗不能市也千鈞之重非賁獲不能抱也白雪之弦非靈素不能徽也邁倫之才非明主不能用也然耀靈光夜之珍不爲莫求而虧其質以茍且於賤賈洪鐘周鼎不爲委淪而輕其禮取見舉於侏儒嶧陽云和不爲不禦而息唱以競顯於淫哇冠羣之徳不以沈抑而履徑而剸節於流俗是以和璧變爲滯貨柔木廢於勿用赤刀之鑛不得經歐冶之鑪元凱之疇終不值四門之辟也【抱朴子外篇擢才】

南金不爲處幽而自輕瑾瑤不以居深而止潔志道者不以否滯而攺圖守正者不以莫賞而茍合【抱朴子外篇廣譬】木之性處深則大而工度之以爲噐物猶君夫之求貞良以爲臣妾臣妾無求君夫之義【太經第四遇解】

豺狼當路安問狐貍昏明有世直道無時【藝文類聚人部忠贊】

守職

𨿽有挈缾之知守不假噐【左傳昭公七年】

虎兕出於柙龜玉毀於櫝中是誰之過與【論語季氏】

王之臣有托其妻子於其友而之楚遊者比其反也則凍餒其妻子則如之何王曰棄之曰士師不能治士則如之何王曰已之曰四境之內不治則如之何【孟子梁惠王下】子之持防之士一日而三失伍則去之否乎曰不待三然則子之失伍也亦多矣【孟子公孫丑下】

越職逾法以取名譽譬猶踐薄冰以待白日豈不殆哉【前漢書宣帝紀】

不居其職不謀其事庖割有主屍不越樽【宋書自序傳】庖人𨿽不治庖屍祝不越樽俎而代之矣【莊子逍遙遊】古者工不兼事士不兼官工不兼事則事省省則易勝士不兼官則職寡寡則易守故士位可世工事可常【愼子威徳】

昔者韓昭侯醉而寢典冠者見君之寒也故加衣於君之上覺寢而說問左右曰誰加衣者左右對曰典冠君因兼罪典衣與典冠其罪典衣以爲失其事也其罪典冠以爲越其職也非不惡寒也以爲侵官之害甚於寒【韓非子二柄】

軸之入轂各值其鑿不得相通猶人臣各守其職不得相干【淮南子說林訓】

夫食萬人之力者其憂任其勞一人失職一官不治皆公卿之累也【鹽鐵論刺權】

駟馬不馴禦者之過也百姓不治有司之罪也【鹽鐵論疾貧】豈肯委屍祝之塵釋大匠之位越樽俎以代無知之庖舎繩墨而助傷手之工【抱朴子內篇暢】

譬如王駕大臣前行王居其後臨至陣敵王臣逐不能相離【海空智藏經持誡品】

明分

六五貫魚以宮人寵無不利【易剝】

六二過其祖遇其妣不及其君遇其臣無咎象曰不及其君臣不可過也【易小過】

婦制其夫臣制其君𨿽貞近危【王弼注易小畜】

君以無爲統眾無爲則一也臣以有事代終有事則二也故陽爻畫奇以明君道必一陰爻畫兩以明臣體必二斯則陰陽之數君臣之辧也【韓康伯注易系辭下】

雌代雄鳴則家盡婦奪夫政則國亡【孔氏傳書牧誓】

農勤穡則有秋下承上則有福【孔氏傳書盤庚上】

歳月日時無易則百谷成君臣無易則政治明【孔氏傳書洪範】陰勝陽卽謂之變而天弗施雌勝雄卽謂之亂而人弗行故諸侯之治政在諸侯之大夫治於從【汲冡周書殷祝解】天有日月照臨晝夜猶王官之伯率領諸侯也北斗環繞北極猶卿士之周衛天子也五星行於列宿猶州牧之省察諸侯也二十八宿布於四方猶諸侯爲天子守土也【尙書正義說命中】

狐有牙而不敢以噬猿有蚤而不敢以撅勢居小者不能爲大【汲冡周書周祝解】

眾無名之星隨心噣在天猶諸妾隨夫人以次序進禦於君也【鄭氏箋詩小星】

水流而入海小就大也諭諸侯朝天子亦猶是也【鄭氏箋詩沔水】

隼之性待鳥雀而食飛循陵阜者是其常也諭諸侯之守職順法度者亦是其常也【鄭氏箋詩沔水】

褖兮衣兮褖衣自有禮制當以素紗爲裏今褖衣反以黃爲裏非其制也以諭賤兮妾兮賤妾自有定分當以謙恭爲事今賤妾反以驕僣爲事亦非其宜妾之不可陵尊猶衣之不可亂制【毛詩正義緑衣】

沔然而滿者彼流水也此水之流當朝宗而入於海小就大也以諭彊盛者是彼諸侯也此諸侯亦當朝宗天子臣事君也【毛詩正義沔水】

落葉謂之萚詩人謂此萚兮萚兮汝𨿽將墜於地必待風其吹女然後乃落以興臣兮臣兮汝𨿽職當行政必待君言倡發然後乃和汝鄭之諸臣何故不待君倡而後和【毛詩正義萚兮】

主佩倚則臣佩垂主佩垂則臣佩委【禮記曲禮下】

凡奉者當心提者當帶執天子之噐則上衡國君則平衡大夫則綏之士則提之【禮記曲禮下】

有以小爲貴者宗廟之祭貴者獻以爵賤者獻以散尊者舉觶卑者舉角【禮記禮噐】

盍旦夜鳴求旦之鳥也求不可得也人猶惡其欲反晝夜而亂晦明況於臣之僣君求不可得之類亂上下惑眾也【鄭氏注禮記坊記】

妾子始先妾而後子何也曰事有漸也言自卑事者始【大戴禮記夏小正】

盈謂月光圓滿若臣之進受髙位是其伸也闕謂月光虧損若臣之退就下位是其屈也【禮記正義禮運】

我在伯父猶衣服之有冠冕木水之有本原民人之有謀主也伯父若裂冠毀冕防本塞原専棄謀主𨿽戎狄其何有餘一人【左傳昭公九年】

曷爲徧刺天下之大夫君若贅旒然【公羊襄公十六年】

朝服𨿽敝必加於上弁冕𨿽舊必加於首周室𨿽衰必先諸侯【谷梁僖公八年】

子噲不得與人燕子之不得受燕於子噲有仕於此而子悅之不告於王而私與之吾子之祿爵夫士也亦無王命而私受之於子則可乎何以異於是【孟子公孫丑下】日爲陽精象之君也月爲陰精象之臣也【三墳山墳】

君道倡始臣道終正是以干位在亥坤位在未【乾坤鑿度周易幹鑿度上】

抑人之有元君將稟命焉若稟而棄之是焚谷也其稟不材是谷不成也谷之不成孤之咎也成而焚之二三子之虐也【國語晉】

禮防𨿽短不可逾也王室𨿽卑不可僣也【國語解吳晉董褐復吳王】臣疑其君無不危國妾疑其夫無不危家【史記李斯傳】履𨿽鮮不加於枕冠𨿽敝不以苴履何者上下之分也【史記儒林傳】

夫物因人爲貴故在賤者之手不禦至尊之側【魏志王粲傳注】調音者小弦急大緩立事者賤者勞貴者佚【文子上仁】天下之士莫肯處其門庭臣其妻子必遊宦諸侯之朝者利引之也遊於諸侯之朝皆志爲卿大夫而不擬於諸侯者名限之也【尹文子大道上】

君先而臣從父先而子從兄先而弟從長先而少從男先而女從夫先而婦從夫尊卑先後天地之行也故聖人取象焉【莊子天道】

左右移位以明君臣易職而變亂生焉【公孫龍子通變論注】主之與臣若日之與星【賈子服疑】

孔子侍坐於季孫季孫之宰通曰君使人假馬其與之乎孔子曰吾聞君取於臣謂之取不曰假季孫寤告宰通曰今以往君有取謂之取無曰假孔子曰正假馬之言而君臣之義定矣【韓詩外傳卷五】

官尊者祿厚本美者枝茂【鹽鐵論刺權】

冠𨿽敝宜加其上履𨿽新宜居其下周室𨿽微諸侯未之能易也【說苑善說】

其在鳥則雄爲陽雌爲陰其在獸則牡爲陽而牝爲陰其在民則夫爲陽而婦爲陰其在家則父爲陽而子爲陰其在國則君爲陽而臣爲陰故陽貴而陰賤陽尊而陰卑天之道也【說苑辧物】

衣而不裳未知其可也裳而不衣未知其可也衣裳其順矣乎【子問神】

次六魚鱗次之乃矢施之帝用登於天測曰魚鱗差之貴賤位也【太經第四禮】

次八冠戚防履全履測曰戚防明不可上也【太經第四禮】次五其從其橫天地之常測曰其從其橫君臣常也【太經第四常】

日正於天光通也月闕其博損嬴也【太經太文】

日正於天乘幹之綱月闕其博以觀消息【太經太文】女陰也無専擅之義猶君動而臣隨也【王逸注楚辭離騷經】枝大於榦臣大於君皆爲疾也【太經第二爭解】

升股運於腹婦歸於姑傳曰股運於腹獲其所也婦歸於姑得其宜也【元包孟陽】

人皆易華嶽以謂卑小故登之而摧傷難天以謂髙大故不升而無殃【意林魏子】

官之有級猶階之有等升階越等其步也亂亂登朝級敗禮傷法【太平禦覽職官部總敍官】

孔子曰管仲鏤簋而朱紘山節而藻棁賢大夫也而難爲上也【埤雅卉物門藻】

日陽君象也星陰臣道也【玉海天文天文書上】

忠君

江水漢水其流遄疾又合爲一共赴海也猶諸侯之同心尊天子而朝事之【尙書正義禹貢】

微君之故胡爲乎中露微君之躬胡爲乎泥中【詩國風式微】

人皆生於父母臣之道資於事父以事君故京師者諸侯之父母何爲不以事父母之道事京師也【毛詩正義沔水】秦王謂陳軫曰吾聞子欲去秦而之楚信乎陳軫曰然王曰儀之言果信也曰非獨儀知之也行道之人皆知之曰孝已愛其親天下欲以爲子子胥忠乎其君天下欲以爲臣賣僕妾售乎閭巷者良僕妾也出婦嫁鄕曲者良婦也吾不忠於君楚亦何以軫爲忠乎【戰國防秦惠文君】忠臣之於其君猶孝子之於其親進則有欣然之慶非貪官也退則有戚然之憂非懷祿也其意在於不忘光君榮親情所不能已己者也【晉書叚灼傳】

實以田夫之交猶有寄托況君臣之義道貫自然【晉書庾亮傳】

夫忠爲令徳學乃國華譬眾星之有禮義人倫之有冠冕也【晉書衛瓘傳】

瞻望城闕不勝喜說鳬藻之情【宋書文帝本紀】

披星日月仰希葵藿之照【宋書歷下志】

子自愛不愛父故虧父而自利弟自愛不愛兄故虧兄而自利臣自愛不愛君故虧君而自利此所謂亂也【墨子兼愛上】

金木水火𨿽各職不因土方不立若酸鹹辛苦之不因甘肥不能成五味也甘者五味之本也土者五行之主也五行之主土气也猶五味之有甘肥也不得不成是故聖人之行莫貴於忠土徳之謂也【春秋繁露五行之義章】地明其理爲萬物母臣明其職爲一國宰母不可以不信宰不可以不忠母不信則艸木傷其根宰不忠則姦臣危其君根傷則亡枝葉君危則亡其國故爲地者務暴其形爲臣者務著其情【春秋繁露天地之行章】

爲人臣者盡臣以順職爲人子者致孝以承業君有非則臣覆蓋之父有非則子匿逃之故君薨臣不變君之政父沒則子不攺父之道也【鹽鐵論憂邊】

賢臣之事君也受官之日以主爲父以國爲家以士人爲兄弟故茍有可以安國家利民人者不避其難不憚其勞以成其義【說苑建本】

汝朝出而晚來則吾倚門而望汝莫【音暮】出而不還則吾倚閭而望今汝事王王出走汝不知其處尙何歸乎【列女傳周列國王孫氏】

忠臣不借人以力貞女不假人以色豈獨事生若此哉於死者亦然【列女傳周列國楚白貞姬】

月未望則載魄於西旣望則終魄於東其遡於日乎【子五百】

次七爭幹及矛防用亨於王前行測曰幹矛之爭衛君躬也【太經第二爭】

衛驂乘者越職而呼車惻怛發心恐上之危也夫論說者閔志憂俗與衛驂乘者同一心矣【王充論衡對作篇】

鱗介尊神龍走獸宗麒麟虫獸豈知徳何況於士人【曹子建薤露行】

信盡忠髙祖若門戶之閉無巇隙也【子法言注重黎篇】

猶犬馬之戀主竊托慕於闕庭【文選西徵賦】

棄席思君幄疲馬戀君軒願垂晉主惠不愧田子魂【文選鮑昭東武吟】

不使戀主之心施於犬馬傾日之志偏在葵藿【藝文類聚職官部令長啟】

昔堙海之禽不增於大地泣河之士非益於洪流盡其心之所存忘其力之所及【文苑英華薛道衡帝徳上頌】

人之忠也猶魚之有淵魚失水則死人失忠則凶故良將守之志立而名【太平禦覽兵部將帥下】

有大國王喜食鴈肉使一獵師常网捕鴈時有五百羣鴈從北方來飛空南過中有鴈王墮獵网中爾時獵師欲取殺之時有一鴈悲鳴吐血裵不去獵師彎弓欲射不避弓矢目不暫捨卽鼓兩翅來投鴈王五百羣鴈裵虛空亦復不去獵師見此一鴈悲鳴吐血顧戀如是尋時開网放使令去爾時一鴈悲鳴歡喜鼓翅隨逐五百羣鴈前後圍繞飛空而去【大方便佛報恩經卷四】

匡輔

予弗克俾厥後惟堯舜其心愧恥若撻於市【書說命下】衮職有闕維仲山甫補之【詩大雅烝民】

圓者周匝之物以比人行周備物有不圓匝者規之使成圓人行有不周者規之使周備是匡諫之名【毛詩正義沔水】陳力就列不能者止危而不持顚而不扶則將焉用彼相矣【論語季氏】

三臺麗天辰極以之增耀論道作弼王猷以之時邕【晉書桓豁傳】

世將無道則天子有虛之疾諸侯有怠荒之疾百姓有饑餒之疾大臣有貪蔽之疾有司有夤緣侵漁之疾受黜之臣有要君附權沽舉之疾夫國家如寄也而有上下之險疾擾而攻之國焉不危子欲臨民醫是而已矣曰何以醫也曰子能以仁義爲藥以政教爲湯先瘳乎主疾而後瘳乎諸侯臣庻不亦善乎【天祿閣外史董卓】眾星共繞北辰諸輻咸歸車轂若文武之臣尊輔天子也【前漢書注司馬遷傳】

國有維輔屋有棟梁室之傾尙可柱也心之傾不可輔也【太平禦覽居處部棟】

正父維子弼君伊臣顚而能扶屈而能伸【玉海官制儲官】

進言

其沃我心須切至若服藥不使人瞑憤亂則其疾不得瘳愈言藥毒乃得除病言切乃得去惑也【尙書正義說命上】夫截骨之劍無削剟之利臽鐵之矛無分髮之便建防之士無暴興之說【吳越春秋句踐入臣外傳】

布谷鳴於孟夏蟋蟀吟於始秋物有微而志信人有賤而言忠【後漢書襄楷列傳】

蒙冒瞽說時有攸獻譬遒人之有采於市間遊童之吟詠乎疆畔庻以增廣福祥輸力規諫【蜀志郤正傳】

下無言則吾謂之瘖上無聞則吾謂之聾聾瘖非害國家而如何也【晏子諫下】

愕愕者福也諓諓者賤也林中多疾風富貴多諛言萬里之朝日聞唯唯而後聞諸生之愕愕此乃公卿之良藥鍼石【鹽鐵論國病】

楚人有獻魚楚王者曰今日魚獲食之不盡賣之不售棄之又惜故來獻也左右曰鄙哉辭也楚王曰子不知漁者仁人也蓋聞囷倉粟有餘者國有餓民後宮多幽女者下民多曠夫余衍之蓄聚於府庫者境內多貧困之民漁者知之其以此諭寡人也且今行之於是乃遣使卹鰥寡而存孤獨出倉粟發幣帛而振不足罷去後宮不禦者出而妻鰥夫楚民欣欣大悅鄰國歸之故漁者一獻余魚而楚國賴之可謂仁智矣【劉向新序雜事二】次四干言入骨時貞測曰幹骨之時直其道也【太經第一干】謀難盡者設其諭機難逹者張其形【天祿閣外史防胡】

淵中之魚遞相吞食度口所能容然後咽之口不能受哽咽不能下故夫商鞅三說孝公後說者用前二難用後一易行也【王充論衡效力篇】

言非東裏誠譬北辰【藝文類聚職官部刺史表】

諭林卷七十四

欽定四庫全書

諭林卷七十五

明徐元太撰臣術門【二】

諫諍

正物之噐不獨規也規以正圓矩以正方繩正曲直權正輕重皆可以比諫君獨言規者以主仁恩以恩親正君曰規規之使圓則外無廉隅猶人之爲恩貌不嚴肅故五行規主東方是主仁恩也【毛詩正義沔水】

摩厲以須王出吾刃將斬矣【左傳昭公十二年】

諫必三者取月生三日而成魄臣道就也【何休解公羊莊公二十四年】

愛之能勿勞乎忠焉能勿誨乎【論語憲問】

昔者天子有爭臣七人𨿽無道不失其天下諸侯有爭臣五人𨿽無道不失其國大夫有爭臣三人𨿽無道不失其家士有爭友則身不離於令名父有爭子則身不陷於不義【孝經】

今我以忠辧吾君王譬浴嬰兒𨿽啼勿聽彼將有厚利【越絕請糴內傳】

千羊之皮不如一狐之腋千人之諾諾不如一士之諤諤【史記商君傳】

鷙鳥累百不如一鶚【前漢書鄒陽傳】

卿不識韓非逆鱗之言耶而欻摩天子逆鱗自知所陳誠頟頟觸猛獸之須耳【晉書傳咸傳】

臣聞之近臣嘿逺臣瘖【晏子諫上】

畏鞭箠之嚴而不敢諫其父非孝子也懼斧鉞之誅而不敢諫其君非忠臣也【韓詩外傳】

扁鵲不能治不受鍼藥之疾賢聖不能正不食諫諍之君【鹽鐵論相刺】

臣之諫君何取法法金正木也子之諫父法火以揉木也臣諫君以義故折正之也子諫父以恩故但揉之也木無毀傷也【白虎通諫諍】

火性有恆寒暑𨿽至不爲增減猶正直之臣堅意犯顏不變其色【太經第六馴解】

百尺之髙累於九碁之上千鈞之重懸於一木之枝是以截虎尾而非險傷龍鱗而未危【文苑英華庾信連珠】

桀觀炮烙於瑤臺謂龍逢曰樂乎逢曰樂桀曰觀刑曰樂何無惻怛之心焉逢曰天下苦之而君爲樂臣爲君股肱孰有心悅而股肱不悅乎桀曰聽子諫諫得我功之不能我刑子龍逢曰臣觀君冕非冕也冕危石也臣觀君履非履也履春冰也未有冠危石而不壓踏春冰而不陷桀嘆曰子知我之亡而不自知亡子就炮烙之刑吾觀子亡子不知我亡龍逢行歌曰造化勞我以生休我以炮烙乃赴火而死【太平禦覽皇王部帝桀】

勤事

殷【音隠】其靁在南山之陽何斯違斯莫敢或遑殷其靁在南山之側何斯違斯莫敢遑息殷其靁在南山之下何斯違斯莫敢遑處【詩國風殷其靁】

旄丘之葛兮何誕之節兮叔兮伯兮何多日也【詩國風旄丘】予手拮【音吉】據【音居】予所捋【力活反】荼予所蓄租【予胡反】予口卒瘏【音徒】曰予未有室家【葉古胡反】予羽譙譙【音樵】予尾翛翛【音消】予室翹翹風雨所漂揺予維音嘵嘵【音囂詩國風鴟鴞】

翩翩【音篇】者鵻【音佳】載飛載下【葉後五反】集於苞栩【音許】王事靡盬不遑將父翩翩者鵻載飛載止集於苞王事靡盬不遑將母【葉滿彼反詩小雅四牡】

有杕【音第】之杜有睆【音莞】其實王事靡盬繼嗣我日有杕之杜其葉萋萋王事靡盬我心傷悲陟彼北山言采其杞王事靡盬憂我父母【詩小雅杕杜】

小星小臣奉使行役之詩【詩說召南】

土气緩則葛生闊節衛伯不卹其職故其臣於君事亦疏廢也【鄭氏箋詩旄丘】

彼采葛兮一日不見如三月兮彼采蕭兮一日不見如三秋兮彼采艾兮一日不見如三歳兮傳曰葛所以爲絺綌也事𨿽小一日不見於君憂懼於讒矣蕭所以共祭祀艾所以瘳疾箋云以采葛諭臣以小事使出彼采蕭者諭臣以大事使出彼采艾者諭臣以急事使出【鄭氏箋詩采葛】

翩翩然者鵻之鳥也此鳥其性慤謹人皆愛之可以不勞猶則飛而後則下始得集於苞栩之木言先飛而後獲所集以諭人亦當先勞而後得所安【毛詩正義四牡】

鷙虫攫摶不程勇者引重鼎不程其力【禮記儒行】

夫適市之妻教嗣糞除出亡之君勅臣守禦子問以事臣謀以能【吳越春秋勾踐入臣外傳】

春日將至百艸從時君王動大事羣臣竭力以佐謀【越絕請糴內傳】

夫君者舟也人者水也羣臣乘舟者也將軍兄弟操檝者也若能平志畢力以度元元所謂福也如其怠弛將淪波濤可不愼乎【後漢書皇甫規列傳】

志不求易事不避難臣之職也不遇槃根錯節何以別利噐乎【後漢書虞詡列傳】

爲人下者其猶土也深抇之而得甘泉焉樹之而五穀蕃焉艸木殖焉禽獸育焉生則立焉死則入焉多其功而不息【荀子堯問】

爲人臣者譬之若手上以修頭下以修足淸暖寒熱不得不救入鏌鎁傳體不敢不搏【韓非子有度】

首如蓬葆體如漆幹勞瘁辛苦如此其重也【蔡成郎集讓髙陽侯】臣諭股肱則手足也履冰執熱不得辭焉是以古人方之於地掘之則出水泉樹之則秀百谷生者立焉死者入焉功多而不望賞勞瘁而不敢怨審識斯術保已之要也【抱朴子外篇臣節】

僕以爲戴盆何以望天故絕賓客之知亡室家之業日夜思竭其不肖之才力務一心營職以求親媚於主上【文選司馬遷報任少卿書】

使獲燿日月之末光絕炎以展采錯事【文選司馬長卿封禪文】譬猶眾目營方則天网自昶四體辭難而心膂獲乂【文選陸機五等諸侯論】

君者中心臣者外體外體作然後知心之好惡臣下動然後知君之節趨好惡不形則是非不分節趨不立則功名不宣【文選王子淵四子講徳論】

被鞍銜鏈盡力馳驟指蹤投緤駑兔或擒而弱才負重折足是慮【文苑英華魏收移文】

召公賢者也明不能與聖人分職常戰栗恐懼故舎於樹下而聽斷焉勞身苦體然後乃與聖人齊是周南無美而召南有之【初學記人部賢】

螢光向日盡蚊力負山疲【初學記職官部中書侍郎】

若眞生馬繋槽上不念水艸但作是念駕乘之事【雜阿含經卷三十三】

立功

夫賢士之處世也譬若錐之處囊中其末立見【史記平原君傳】經營宇宙寧惟斷鼇足之功濟蒼生非直鑿龍門之崄【陳書髙祖上紀】

隆家光國盛烈與河海爭流授命滅親峻節與竹柏俱茂【周書孝義傳】

髙勲逾於象緯積徳冠於嵩華【陳書髙祖上紀】

帷幄盡其謨猷方面宣其庸績擬巨川之舟艥爲大廈之棟梁【周書防洛史臣傳】

次七拔石【之人切】力沒以盡測曰拔石乘時也【太經第六難】

事輕葭莩功薄蟬翼【蔡中郎集讓髙陽侯】

泰山之功長立於國家日月之明久著於天地【李善注文選子云解嘲】

禽息鳥視終於白首此徒圏牢之養物非臣之所志也【文選曹植求自試表】

膏蘭孰爲消濟治由賢能【文選潘正叔贈王元貺詩】

志在髙構增堂及陛【文選袁宏名臣序贊】

大略淵回元功響效【文選陸士衡功臣頌】

將使伊周奉轡桓文扶轂【文選任昉到大司馬記室箋】

芳樹𨿽香難以餌烹尸位素餐難以成名【廣文選曹子建矯志詩】五絲爲防倍防爲升倍升爲緎倍緎爲紀倍紀爲緵倍緵爲襚皆自少之多自微至著也士之立功勲效名節亦復如之勿以小善不足修而不爲也【廣文選鄒長倩遺公孫賢良書】景照明以妙見音振響而攄聞金淬堅以示斷芑靡質而效芬【廣文選陸士龍考志】

前世俊士立功垂名圖畫於殿閣宮省此乃國之大寶亦無價矣𨿽積和璧累夏璜囊隋侯篋夜光未足諭也【意林新論】

萬尋由積匱千里一步超【藝文類聚人部贈答詩】

康衢飛駛羽大海滴微涓【文苑英華張王見應制二詩】

進賢

野有蔓艸晉臼季薦郤缺於文公晉人美之【詩說唐】有至誠之心思遲此賢者欲致之於朝猶罩者之願魚也【毛詩正義南有嘉魚】

鄒忌事宣王仕人眾宣王不說晏首貴而仕人寡王說之鄒忌謂宣王曰忌聞以爲有一子之孝不如有五子之孝今首之所進仕者以幾何人【戰國防齊宣王】

淳於髠一日而見七人於宣王王曰子來寡人聞之千里而一士是比肩而立百世而一聖若隨踵而至也今子一朝而見七士則士不亦眾乎淳於髠曰不然夫鳥同翼者而聚居獸同走者而俱行今求柴胡桔梗於沮澤則累世不得一焉及之睪黍梁父之陰則郤車而載耳夫物各有疇今髠賢者之疇也王求士於髠若挹水於河而取火於燧也髠將復見之豈特七士也【戰國防齊宣王】夫富貴在身而列士不舉是有狐白之裘而反衣之【前漢紀孝元上】

君顏色何以消減於故邪孔曜言體中無藥石之疾然見淸河郡內有一騏驥拘縶後廐歷年去王良伯樂百八十里不得騁天骨起風塵以此憔悴耳【魏志管輅傳注】使君方欲流精九臯垂神幽藪欲令明主不獨治逸才不久滯髙風遐披莫不艸靡宜使輅特陰和之應得及羽儀之時必能翼宣隆化聲九國也【魏志管輅傳注】貢玉之士歸之潤山論珠之人出於枯岸是以蒭蕘之言擇於廊廟者也【梁書顧協傳】

昔荊玉未剖刖卞和之足百里未用碎禽息之首【隋書王孝籍儒林傳】

肥利之地不爲私邑賢質之士不爲私臣【晏子問下】

歸國寶不若獻賢而進士【墨子親士】

下臣事君以貨中臣事君以身上臣事君以人【荀子大略篇】少室周爲襄主驂乘至晉陽有力士牛子耕與角力而不勝周言於主曰主之所以使臣騎乘者以臣多力也今有多力於臣者願進之【韓非子外儲說三】

少室周者古之貞亷潔慤者也爲趙襄主力士與中牟徐子角力不若也入言之襄主以自代也襄主曰子之處人之所欲也何爲言徐子以自代曰臣以力事君者也今徐子力多臣臣不以自代恐他人言之而爲罪也【韓非子外儲說左】

齊有隠士東郭先生梁石君當曹相國爲齊相也客謂匱生曰夫東郭先生梁石君世之賢也隠於深山終不詘身下志以求仕者也吾聞先生得謁曹相國願先生爲之先臣裏母相善婦見疑盜肉其姑去之恨而告於裏母裏母曰安行今令姑呼汝卽束蘊請火去婦之家曰吾犬爭肉相殺請火治之姑乃直使人逐去婦還之故里母非談說之士束蘊請火非還婦之道也然物有所感事有可適何不爲之先匱生曰愚恐不及然請盡力爲東郭先生梁石君束蘊請火於是乃見曹相國曰臣之裏有夫死三日而嫁者有終身不嫁者自爲娶將何娶焉相國曰吾亦娶其終身不嫁者耳匱生曰齊有隠士東郭先生梁石君世之賢士也隠於深山終不詘身下志以求仕相國娶婦欲娶其不嫁者取臣獨不取其不仕之臣耶於是曹相國因匱生束帛安車迎東郭先生梁石君厚客之【韓詩外傳】

珠玉者人主之所貴也和𨿽獻寶而美未爲玉尹用也進寶且若彼之難也況進賢人乎賢人與姦臣猶仇讐也於庸君意不合夫欲使姦臣進其讐於不合意之君其難萬倍於和氏之璧又無斷兩足之臣以推其難猶拔山也千歳一合若繼踵然後賢王之君興焉其賢而不用不可勝載故有道者之不戮也宜白玉之璞未獻耳【新序雜事五】

妾聞堂上兼女所以觀人能也妾不能以私蔽公欲王多見知人能也【列女傳周列國楚莊樊姬】

且賢儒之不進將相長吏不開通也農夫載谷奔都賈人賫貨赴逺皆欲得其願也如門郭閉而不通津梁絕而不過𨿽有勉力趨時之勢奚由早至以得盈利哉【王充論衡狀畱篇】

抱翼之鳳奮翮於淸虛項領之駿騁迹於千里【抱朴子外篇朂學】

徒能知人不肯薦舉何異知沃壤之任良田識直木之中梁柱而終不墾之以播嘉谷伐之以構梁棟奚辭於不粒何救於露居哉【抱朴子外篇正郭】

夜光之璧顯價於和氏之肆千里之足定功於伯樂之庭【廣文選應休璉薦和慮則箋】

公孫枝獻百里奚於繆公三月請屬事焉公曰買之五羊之皮而屬事無乃爲天下笑乎【藝文類聚人部賢】

鳳鳴朝陽必資藍田之寶龍門防額亦俟堂溪之珍是以紫玉見稱黃金爲貴【藝文類聚治政部薦舉啟】

殷殿初基拾龍淵之寶虞祠始構獻鳳管之玉【文苑英華梁元帝薦舉表】

欲報君以財幣則君府藏已盈而伋又貧欲報君以美善恐未合君心而徒言不聽也願有報君者惟逹賢耳【太平禦覽人事部敍賢】

天羅廓矣野人猶有罩翳之勤【太平禦覽資產部罩】

昔百里奚賢秦繆公欲用之繆公好牛奚因賃官以養牛蹄上乘肉三寸公使禽息行牛息入言之公不信怒息後言之公又怒吏曰再怒其主罪當刖使守門公出禽息跪而請之曰夫養牛者願君勿忘也公乃問百里奚曰臣之長非養牛者也乃養民也公視牛察之則賢人也遂與同車而出謝禽息曰所以不死者君未知客也今已知之矣乃觸門而死【太平禦覽獸部牛中】

稱任

上九或錫之鞶帶終朝三褫之【易訟】

大車以載積中不敗也【易大有】

棟橈本末弱也【易大過】

棟橈之凶不可以有輔也【易大過】

棟隆之吉不橈乎下也【易大過】

六三負且乘致防至貞吝【易解】

九四鼎折足覆公餗【易鼎】

六二鴻漸於磐飲食衎衎吉象曰飲食衎衎不素飽也【易漸】

負也者小人之事也乘也者君子之噐也小人而乘君子之噐盜思奪之矣【易上繋】

斧小不勝柯者亡【汲冡周書史記解】

譬若畋犬驕用逐禽其猶不克有獲【汲冡周書皇門解】

不稼不穡胡取禾三百防兮不狩不獵胡瞻爾庭有縣【音】貆【音暄】兮彼君子兮不素餐【葉七宣反】兮不稼不穡胡取禾三百億兮不狩不獵胡瞻爾庭有縣特兮不稼不穡胡取禾三百囷【邱倫反】兮不狩不獵胡瞻爾庭有縣鶉【音純】兮【詩國風伐檀】

維鵜【音蹄】在梁不濡其翼彼其之子不稱【音聲】其服【葉蒲北反】維鵜在梁不濡其咮【音晝】彼其之子不遂其媾【音垢詩國風人】節彼南山維石巖巖赫赫師尹民具爾瞻【詩小雅節彼南山】污澤善居泥水之中在魚原以不濡污其翼爲才如君子以稱其服爲有徳【鄭氏注禮記表記】

美服不稱必以惡終美車何爲【左傳襄公二十七年】

子於鄭國棟也棟折榱崩僑將厭焉敢不盡言【左傳襄公三十一年】

三公鼎足承君一足不任則覆亂美實【前漢書彭宣傳】

近臣已不足杖矣屋大柱小可爲寒心【前漢書李尋傳】

鼎足不彊棟幹微橈【前漢書佞幸傳贊】

夫徳不稱祿猶鑿墉之趾以益其髙豈量力審功安固之道哉【後漢書皇甫規列傳】

公餗覆而不憂美錦碎而愈截【後漢書志百官五注】

玩旣拜有人詣之索杯酒瀉置柱梁之間咒曰當今乏材以爾爲柱石莫傾人梁棟邪【晉書陸玩傳】

況臣糠防糅之雕胡庸夫錦衣不稱其服也【晉書皇甫謐傳】或曰食如螘衣如華朱輪駟馬金朱煌煌無已泰乎曰由其徳舜禹受天下不爲泰不由其徳五兩之綸半通之銅亦泰也【子孝至】

次五不田而谷毅於揀祿測曰不田而谷食不當也【太經第三毅】

次六毅於棟柱利安大主測曰毅於棟柱國任彊也【太經第三毅】

竊人之財猶謂之盜況偸天官以私已乎以罪犯人必加誅罰況乃犯天得無咎乎【潛夫論貴忠】

生非工女職不狎練【蔡中郎集讓尙書】

君無虛授臣無虛任故無負山之累折足之憂也【劉子均任】丰有折肱而鼎覆其餗書歌股肱詩刺南山【初學記職官部太尉司徒司空】

今以一節之任建三軍之威豈特寵其八大之竹犛牛之尾哉【玉海噐用符節】

譬樹木粗彊故枝條共壓其上亦猶梁棟宏壯故椽瓦壓其上也【道徳經注疏卷八】

行令

皇皇者華君遣使臣也送之以禮樂言逺而有光華也【毛詩皇皇者華】

木葉槁待風乃落君有政教臣乃行之【鄭氏箋詩萚兮】

渒渒然順流而行者是涇水之舟船此舟船所以得順流而行者乃由眾徒船人以檝擢之故也以興隨民而化者乃由諸臣賢者以力行之故也【毛詩正義棫朴】

人之於天也以道受命於人也以言受命不若於道者天絕之也不若於賢者人絕之也【谷梁莊公元年】

次四凖繩規矩莫違我施測曰凖繩規矩由身行也【太經第三法】

夫明君之詔也若聲忠臣之和也如響長短大小淸濁疾徐必相應也【潛夫論實貢】

夫法令者人君之銜轡箠防也而民者君之輿馬也若使人臣廢君法禁而施已政令則是奪君之轡防而已獨禦之也【潛夫論衰制】

受命如絲明之如緡【文選王褒四子講徳論】

震爲雷巽爲風雷動風行二者相成猶人君出教令臣奉行之【玉海周易鄭康成注】

所謂行人受使四方往復王命如日照使流光原隰幽谷無私【大方廣佛華嚴經卷十二】

攻邪

上六公用射隼於髙墉之上獲之無不利象曰公用射隼以解悖也【易解】

九三壯於頄有凶君子夬夬獨行遇雨若濡有慍無咎【易夬】

激之水可謂不能流漂一束之楚乎言能流漂之以興忠臣良士豈不能誅除逆亂之臣乎言能誅除之【毛詩正義之水】

譬於禽獸臣食其肉而寢處其皮矣【左傳襄公二十一年】

貂勃曰跖之狗吠堯非貴跖而賤堯也狗固吠非其主也且今使公孫子賢而徐子不肖然而使公孫子與徐子鬭徐子之狗猶將攫公孫子之腓而噬之也若乃得去不肖者而爲賢者狗豈特攫其腓而噬之耳哉【戰國防齊襄王】

農勤於除艸故谷稼丰茂忠臣務在除姦故令徳道長【後漢紀孝桓下】

毅將彈河南尹司不許曰攫獸之犬鼷鼠蹈其背毅曰旣能攫獸又能殺鼠何損於犬【晉書劉毅傳】

彤嘗大防謂參軍王銓曰我從兄爲尙書令不能啖大臠大臠故難銓曰公在此獨嚼尙難矣【晉書宣五王傳】

行父盡忠無禮斯疾農夫去艸見惡必耘【南齊書謝超宗傳】曾無犬馬識主之誠方懷梟獍返噬之志【魏書侯剛防幸傳】夫猛虎憑威於山猶猛臣憑威於國不可逸也故猛虎在山勇者制之猛臣在國仁者制之昔虞有猛臣曰驩兜虞舜驅之周有猛臣曰飛亷周公戮之魯有猛臣曰少正夘孔子誅之此皆制於仁者也嗟乎今國之猛虎逸矣而仁者不制豈無仁者與抑仁者在下位而不能制與【天祿閣外史山】

義痛其心事傷其目【文苑英華孔熙元檄一】

良農耘穢勿使能植無禮是逐安惜翅翼【初學記職官部禦史中丞】惟當擊隼去復覩落雕歸【初學記職官部侍禦史】

盡職

主歷之官爲歷之法節气先天時者殺無赦不及時者殺無赦失前失後尙猶合殺況乎不知日食其罪不可赦也【尙書正義徵】

忠臣奉使能光君命無逺無近如華不以髙下易其色【毛詩皇皇者華】

土气緩則葛生闊節衛伯不卹其職故其臣於君事亦疏廢也【鄭氏箋詩旄丘】

言碩人旣有武力比如虎可以能禦亂矣乂有文徳能治民如禦馬之執轡使之有文章如織組矣以禦者執轡於此使馬騁於彼織組者摠紕於此而成文於彼皆動於近成於逺以興碩人能治眾施化於已而有文章在民亦動於近成於逺矣【毛詩正義簡兮】

煌煌然而光明者是艸木之華於彼原之與隰皆煌煌而光明不以髙下而易其色也以言臣之出使當光顯其君常不辱命於彼遐之與邇皆使光不以逺近而易其志也【毛詩正義皇皇者華】

且大將軍之事豈得珪璧其行束脩其心而已哉【後漢書馮衍傳】

一州淸晏恬波於沸海之中百城安堵靜祲於稽天之際【晉書劉列傳】

惟若王官陶均萬國若天之有斗斟元气酌陰陽弗失其和【周書蘇綽傳】

坐人物之源運銓衡之柄反披狐白不好緇衣【隋書王孝籍儒林傳】

報國之道有四一曰貢賢二曰獻猷三曰立功四曰興利賢者國之幹猷者國之規功者國之將利者國之用是皆報國之道惟其能而行之【忠經報國章】

無曰我平而慢爾衡無曰我審而怠爾明【廣文選崔子玉尙書箴】如虎有牙如鷹有爪國以自固獸以自保牙爪葸葸動作宜時用之不理實反生災【廣文選子云執金吾箴】

且表正而象平日夕而景側處喉舌者患銓衡之無常不患於不明【古文苑傅吏部尙書箴】

後漢庖參爲漢陽太守郡人任棠者有奇節隠居教授參到任時先之棠不與言但以薤一鉢水一盂置於屏前自抱兒伏戶下參思其微意曰水者欲吾淸也薤者欲吾擊彊宗也抱兒當戶下者欲吾開門卹孤幼也率而行之漢陽大治【事文類聚總管府】

司校尉舊號臥虎誠以舉綱而萬目理提領而眾毛順【太平禦覽職官部司校尉】

諭林卷七十五﹤子部﹐類書類﹐諭林﹥

欽定四庫全書

諭林卷七十六

明徐元太撰臣術門【三】

持體

夫相大官也處大官者不欲小察不欲小智故曰大匠不斵大庖不豆大勇不鬭大兵不防【呂氏春秋貴公】

匡章謂惠子於魏王之前曰蝗螟農夫得而殺之奚故爲其害稼也今公行多者數百乘步者數百人少者數十乘步者數十人此無耕而食者其害稼亦甚矣惠王曰惠子施也難以辭與公相應𨿽然請言其志惠子曰今之城者或者操大築乎城上或負畚而赴乎城下或操表掇以善晞望若施者其操表掇者也使工女化而爲絲不能治絲使大匠化而爲木不能治木使聖人化而爲農夫不能治農夫施而治農夫者也公何事比施於螣�乎【呂氏春秋不屈】

宓子賤治單父彈鳴琴身不下堂而單父治巫馬期以星出以星入日夜不居以身親之而單父亦治巫馬期問其故於宓子宓子曰我之謂任人子之謂任力任力者故勞任人者故逸宓子則君子矣逸四肢全耳目平心气而百官以治義矣任其數而已矣巫馬期則不然獘生事精勞手足煩教詔𨿽治猶未至也【呂氏春秋察賢】大匠但視模範而已不復自斵削也大庖但調和五味使神人享之而已不復自列簠簋邊豆也大勇之人折衝千里而能服逺不復自鬭也【呂氏春秋貴公解】

如刀筆之吏務在筐箱而不知大體【賈子俗激】

譬如工匠但以智心指授而去執斤斧者疲苦終日計功受賞匠者三倍又如徵伐鬭者冒死主將受功【大智度論卷二十八】

恭順

上不在天下不在田故幹幹因其時而惕𨿽危無咎矣【易幹】

坤元亨利牝馬之貞【易坤】

牝馬地類行地無疆柔順利貞君子攸行【易坤】

盡於臣道不敢創首惟守其終猶若田農不敢發首而耕惟在後獲刈而已不敢菑發新田惟治其菑熟之地皆是不爲其始而成其末猶若爲臣之道不爲事始而代君有終也【周易正義無妄】

牛者稼穡之資六三僭爲耕事行唱始之道而爲不順王事之行故有司或系其牛制之使不妄造【周易正義無妄】狼防美周公也周公攝政逺則四國流言近則王不知周大夫美其不失其聖也【毛詩狼跋】

人臣待君倡而後和【毛詩萚兮注】

白鳥集於西雝之澤言所集得其處也杞宋之君有潔白之徳來助祭於周之廟得禮之宜也其至止亦有此容言威儀之善如鷺然【鄭氏箋詩振鷺】

露之在物湛湛然使物柯葉低垂諭諸侯受燕爵其義有似醉之貌諸侯旅酬之則猶然惟天子賜爵則貌變肅敬承命有似露見日而晞也【鄭氏箋詩湛露】

湛湛然在物上者露斯也此物得露而湛湛然柯葉低垂非見日之陽則不得幹而舒放也以興諸侯受王燕飲而巍峩然威儀縱弛非天子之賜爵則不承命而嚴肅也【毛詩正義湛露】

以水無情猶義有朝宗況人而可無朝宗乎【毛詩正義沔水】蘇子謂秦王曰臣聞懷重寶者不以夜行任大功者不以輕敵是以賢者任重而行恭智者功大而辭順故民不惡其尊而世不妬其業【戰國防秦昭襄王】

且韋非能言之物而聖賢引以自匡臣才智闇淺願自比於韋【魏志劉廙傳】

下之事上也如響之應聲也臣之事主也如影之從形也故上令而下應主行而臣從【管子任法】

夫激矢則逺激水則旱激主則悖悖則無君子矣【呂氏春秋去宥】

爲人臣者法地之道暴其形出其情以示人髙下險易堅耎剛柔肥臞美惡累可就財【裁同】也故其形宜不宜可得而財也爲人臣者比地貴信而悉見其情於主主亦得而財之【春秋繁露離合根】

老萊子曰子不見夫齒乎齒堅剛卒盡相磨舌柔順終以不獘子思曰吾不能爲舌故不能事君【孔叢子抗志】丘能自削故貞猶君子處於髙位而善下人亦其正也【太經第一增解】

人臣終始盛衰向迎其君如月迎日天理然也【子法言注五百篇】

夫人臣猶如土也萬物載焉而不辭其重水瀆污焉而不辭其下艸木植焉而不有其功【意林體論】

譬如馬寶若人乘禦便作是念我今不應令乘禦人身支揺動疲倦勞苦或損嚴具盤回去住遲速任人將防其人不令緣我起瞠忿等種種過失【波羅蜜多經卷五百九十】

一心

鳲鳩刺不壹也在位無君子用心之不壹也【毛詩鳲鳩】壹宿者壹意於其所宿之木也諭賢者有専壹之意【鄭氏箋詩南有嘉魚】

翩翩而飛者是鵻鳥也此鳥由一意於其所宿之木故久如欲來所以翩翩而飛來集於木也【毛詩正義南有嘉魚】視君不如奕棋其何以免乎奕者舉棋不定不勝其耦而況置君而弗定乎【左傳襄公二十五年】

陳軫曰楚人有兩妻者人誂其長者長者詈之誂其少者少者許之居無幾何有兩妻者死客謂誂者曰汝取長者乎少者乎取長者客曰長者詈汝少者和汝汝何爲取長者曰居彼人之所則欲其許我也今爲我妻則欲其爲我詈人也今楚王明主也而昭陽賢相也軫爲人臣而常以國情輸楚楚王必不畱臣昭陽將不與臣從事矣【戰國防秦惠文君】

僕以爲戴盆何以望天故絕賓客之知忘室家之業【前漢書司馬遷傳】

苦身待士不如爲國戴盆望天事不兩施【後漢書第五倫傳】誠知晉之宗廟鞠爲茂艸亦猶洪川東逝往而不還【晉書石勒上記】

臣心如面臣面可攺則臣心可攺【陳書傅縡傳】

一人兩心其中必衰【太公六韜六伐】

二心不可以事君疑志不可以應敵【太公六韜立將】

十至於私人之門不一至於庭百慮其家不一圖其國數𨿽眾非以尊君也百官𨿽具非以任國也【管子明法】爲地戰者不能成其王爲祿仕者不能正其君【晏子春秋雜上】嬰聞之順愛不懈可以使百姓暴彊不忠不可以使一人一心可以事百君三心不可以事一君仲尼聞之曰小子識之晏子以一心事百君者也【晏子問下】

欲入則入欲出則出欲親則親欲疎則疎欲就則就欲去則去欲求則求欲思則思若蚨母之從其子也【鬼穀子內楗】

行衢道者不至事兩君者不容目不兩視而明耳不兩聽而聰螣蛇無足而飛梧鼠五技而窮【荀子勸學】

古者蒼頡之作書也自環者謂之厶背厶謂之公公厶之相背也乃蒼頡固以知之矣【韓子五蠧】

兩心不可以得一人一心可以得百人【淮南子繆稱訓】

鳲鳩以一心養七子君子以一儀養萬物一心可以事百君百心不可以事一君此之謂也【列女傳周列國魏芒慈母】鴶鵴鳲鳩専一無尢君子是則長受嘉福【焦氏易林幹之】玉不隠瑕臣不隠情【曹子建獻璧表】

廢退其君而欲後主之愛已是奚異夫爲人子而舉其所生捐之山谷而取他人養之而云我能爲伯瑜曾參之孝但吾親不中奉事故棄去之𨿽日享三牲昏定晨省豈能見憐信邪【抱朴子外篇良規】

一得披云望白日惟力是視敢有二心【文選謝靈運鄴中詩注】如轉輪王七寶具足所謂輪寶象寶馬寶主藏臣寶女寶將寶如意珠寶其轉輪王欲有所至四軍七寶前後導從爾時輪寶𨿽最居先而不分別前後之相【波羅蜜多經卷三百五十一】

如轉輪聖王有四支勇軍隨彼輪王所行之處是四勇軍皆悉隨從隨彼輪王所至之處是四勇軍皆悉隨至【波羅蜜多經卷三百五十一】

積誠

有孚盈缶終來有他吉【易比】

納約自牖終無咎【易坎】

九二遇主於巷無咎【易暌】

九二巽在牀下用史巫紛若吉【易巽】

流潦水之薄者也逺酌取之投大噐之中又挹之注之於此小噐而可以沃酒食之餴者以有忠信之徳齊潔之誠以薦之故也【鄭氏箋詩泂】

猶乳犬攫虎伏雞摶貍精誠之至也【何休解公羊莊公十二年】人欲上天而釋其階知其無由登也以言我欲事君而釋忠信亦知終無以自通也【王逸注楚辭九章】

若葵藿之傾葉太陽𨿽不爲之逥光終向之者誠也臣竊自比葵藿若降天地之施垂三光之明者實在陛下【文選曹植求通表】

奏六代之樂不能祈天具百神之歌無以動聖【初學記說官部太師太傅大保】

和衷

二人同心其利斷金同心之言其臭如蘭【易上繋】

大臣之乖爭本無大讐其已相和順而悅懌則如賓主飲酒相醻酢也【鄭氏箋詩節南山】

俱爲王臣其相比次如物之在繩索之貫宜應和相親【毛詩正義何人斯】

有伯氏之兄吹壎又仲氏之弟吹篪以和之其情相親其聲相應和矣言我與汝何人其恩亦當如伯仲之爲兄弟其情志亦當如壎篪之相應和不當有怨惡也【毛詩正義何人斯】

視彼中林之處乃見甡甡然眾多者是其羣鹿鹿乃走獸猶以其類相善輩偶而行以諭朝廷羣臣亦當以善相與共處官位【毛詩正義桑柔】

夫將相大臣均體元首共輿而馳同舟而濟輿傾舟覆患實共之【後漢書朱暉列傳】

當此之防乃黿鳴而鼈應也故能同心戮力勤卹人隠【後漢書張衡列傳】

吾三人者之於齊國也譬之猶鼎之有足也去一焉則必不立矣【管子大臣】

投戈散地則六親不能相保同舟而濟則胡越何患乎異心【周易略例明爻】

務在和光同塵共垢各竟其心爲國蕃輔【藝文類聚人部鑑誡詩】眾人同心者可共築起一城同心共飲雒陽酒可盡也【藝文類聚居處部城】

求助

勿疑朋盍簪【易豫】

六四顚頥吉虎視耽耽其欲逐逐【易頥】

萚【音托】兮萚兮風其吹女【音汝】叔兮伯兮倡【去聲】予和【去聲葉戶圭反】女萚兮萚兮風其漂女叔兮伯兮倡予要【音腰】女【詩國風萚兮】

萚兮鄭莊公卒公子爭立而齊楚交伐忠臣憂之欲相率獻謀以救其國故作此詩【詩說鄭】

節然而髙峻者彼南山也旣髙峻矣而又滿之使平均者以其艸木之長茂也以興赫赫然而盛者彼太師之官也太師旣尊盛矣而有益之使平均者以用眾士之智能也【毛詩正義節南山】

有楚大夫於此欲其子之齊語也則使齊人傅諸使楚人傅諸曰使齊人傅之曰一齊人傳之眾楚人咻之𨿽日撻而求其齊也不可得矣引而置之莊嶽之間數年𨿽日撻而求其楚亦不可得矣子謂薛居州善士也使之居於王所在於王所者長幼卑尊皆薛居州也王誰與爲不善在王所者長幼卑尊皆非薛居州也王誰與爲善一薛居州獨如宋王何【孟子膝文公下】

夫苦匏不材於人共濟而已【國語魯】

唐睢見春申君曰臣聞之賁諸懷錐刃而天下爲勇西施衣褐而天下稱美今君相萬乘之楚禦中國之難所欲者不成所求者不得臣等少也夫梟棊之所以爲能者以散棊佐之也夫一梟之不勝不如五散亦明矣今君何不爲天下梟而令臣等爲散乎【戰國防楚考烈王】

二十八宿環北辰三十輻共一轂運行無窮輔拂股肱之臣配焉忠信行道以奉主上【史記太史公自序】

杜摯與母丘儉鄕裏相親故爲詩與儉求仙人藥一丸欲以感切儉求助也【魏志劉劭傳注】

鳥能逺飛逺飛者六翮之力也然無眾毛之助則飛不逺矣【魏志崔琰傳注】

今捨本土而托將軍者非爲妻子也欲濟世務猶同舟渉海一事不牢卽俱受其敗【吳志呂範傳注】

夫騂驑不總轡則非造父之肆日月不流光則非隋侯之掌【晉書王接傳】

夫覆載垂化必由四气運其功曦曜望舒亦須五星助其暉【南齊書魏虜傳】

土相扶爲墻人相扶爲王【北齊書尉景傳】

單者易折眾則難摧【北史土谷渾傳】

夫方立之人維聖人而已如嬰者仄陋之人也若夫左嬰右嬰之人不舉四維將不正【晏子春秋雜上】

譬若築墻然能築者築能實壤者實壤能欣者欣然後墻成也爲義猶是也能談辯者談辯能說書者說書能從事者從事然後義士成也【墨子耕柱】

管仲隰朋從於桓公而伐孤竹春往冬反迷惑失道管仲曰老馬之智可用也乃放老馬而隨之遂得道行山中無水隰朋曰蟻冬居山之陽夏居山之陰蟻壤一寸而仞有水乃掘地遂得水以管仲之聖而隰朋之智至其所不知不難師於老馬與蟻今人不知以其愚心而師聖人之智不亦過乎【韓非子說林上】

嬰仄陋之人也四維之然後能直【說苑臣術】

王之國相比目之魚也外比內比然後能成其事就其功王曰何謂也逐女對曰朋其左右賢其夫妻是外比內比也【列女傳周列國齊孤逐女】

夫道莫不成於三天有三光日月星地有三形髙下平人有三尊君父師故一公三卿佐之一卿三大夫佐之一大夫三元士佐之【白虎通封公侯】

鹽人調鹽醯人調酢則五味成矣譬梓里治材土官治墻則廈屋成【劉劭人物志材能注】

百足俱行相輔爲彊三聖翼事王室寵光【焦氏易林屯之履】拔劍傷手見敵不起良臣無佐困辱爲苦【焦氏易林咸之歸妹】言我令雷師丰隆乘雲周行求隠士淸潔若宓妃者欲與並心力也【王逸注楚辭離騷經】

言我使鳳鳥明智之士飛行天下以求同志續以日夜冀相逢遇也【王逸注楚辭離騷經】

言已使淸白之臣如望舒先驅求賢使風伯奉君命於後以告百姓【王逸注楚辭離騷經】

言飛鳥登髙木志意喜樂則和鳴求其羣而呼其耦鹿得美艸口甘其味則求其友而號其侶也以言在位之臣不思賢念舊曾不若鳥獸也【王逸注楚辭七諫】

韓子曰鳥有周周者首重而屈尾將欲飲於河則以顚乃銜羽而飲今人之所有飲不足者不可以不索其羽矣【李善注文選阮嗣宗詠懷詩】

恐足下羞庖人之獨割引屍祝以自助手薦鸞刀漫之羶腥【文選嵇康絕交書】

昔子奇年十八齊君使之治阿旣行矣悔之使使之使者及之而不還君問其故對曰臣見所以共載者白首也夫以老者之智以少者決之必能治阿矣是以不還【藝文類聚職官部令長】

若能控奔驥以接駑乘則力追者萬羣循矯翅以顧短翮則歸飛者如雲【太平禦覽兵部鞚】

不居

不耕而獲不菑而畬代終已成而不造也不擅其美乃盡臣道【王弼注易無妄】

竊人之財猶謂之盜況貪天之功以爲已力乎【左傳僖公二十四年】

下邑之役董安於多趙簡子賞之辭固賞之對曰方臣之少也進秉筆贊爲名命稱於前世義於諸侯而主弗志及臣之壯也耆【指】其股肱以從司馬苛慝不產及臣之長也端委韠帶以隨宰人民無二心今臣一旦爲狂疾而曰必賞女是以狂疾賞也不如亡趨而出乃釋之【國語晉】

唐睢謂信陵君曰臣聞之曰事有不可知者有不可不知者有不可忘者有不可不忘者信陵君曰何謂也對曰人之憎我者不可不知也吾憎人也不可得而知也人之有徳於我也不可忘也吾有徳於人也不可不忘也今君殺晉鄙救邯鄲破秦人存趙國此大徳也今趙王自郊迎卒然見趙王臣願君之忘之也【戰國防魏安釐王】桃李不言下自成蹊此言𨿽小可以諭大也【史記李將軍傳論】𨿽涓流赴海誠心屢竭輕塵集嶽功力蓋微【隋書楊素傳】地出雲爲雨起气爲風風雨者地之爲爲地不敢有其功名必上之於天命若從天气者故曰天風天雨也莫曰地風地雨也勤勞在地名一歸於天非至有義其孰能行此故下事上如地事天也可謂大忠矣【春秋繁露五行對】爲人下者其猶土乎種之則五穀生焉掘之則甘泉出焉艸木植焉禽獸育焉生人立焉死人入焉多其功而不言爲人下者其猶土乎【說苑臣術】

指蹤非擬獲獸何勤【文選任昉彈曹景宗】

戒妬

眾無名之星隨心噣在天猶諸妾隨夫人以次序進禦於君也【鄭氏箋詩小星】

朝廷侈於妬上婦人侈於妬下【何休觧公羊成公十年】

女無美惡入室見妬士無賢不肖入朝見嫉美女者惡女之豈不然哉【史記外戚世家】

魏王遺楚王美人楚王說之夫人鄭裒知王之說新人也甚愛新人衣服玩好擇其所喜而爲之宮室臥具擇其所善而爲之愛之甚於王王曰婦人所以事夫者色也而妬者其情也今鄭裒知寡人之說新人也其愛之甚於寡人此孝子之所以事親忠臣之所以事君也鄭裒知王以已爲不妬也因謂新人曰王愛子美矣𨿽然惡子之鼻子爲見王則必揜子鼻新人見王因揜其鼻王謂鄭裒曰夫新人見寡人則揜其鼻何也鄭裒曰妾知也王曰𨿽惡必言之鄭裒曰其似惡君王之臭也王曰悍哉今劓之無使逆命【戰國防楚懷王】

蔽公者謂之昧隠良者謂之妒奉妒昧者謂之交譎交譎之人妒昧之臣國之薉孽也【荀子大略篇】

士有妒友則賢交不親君有妒臣則賢人不至【荀子大略】夫國不乏於妬男也猶家不乏於妬女也近古以來自外及內其爭功名妬過已者豈希也【潛夫論賢難】

害賢爲嫉害色爲妬【王逸注楚辭離騷經】

妬之欺善抑亦貿首之讐也【文選潘安仁馬汧督誄】

僖侯時宰人上食羮中有生肝乃問之宰人曰當是人置之欲去宰自處也後僖侯將浴湯中有礫僖侯曰有人欲代湯者【意林韓子】

宋人有酤酒者斗槪甚平遇客甚謹醖酒甚美懸幟甚髙而酒不售遂致於酸問閭長倩倩曰汝狗惡也孺子懷錢挈壺往酤輙有狗齧之猶大臣齧有道之士也【意林韓子】

譬如有狗前至他家見後狗來心生瞠恚吠之內心起想謂是我家【法苑珠林卷九十】

戒隨

股之爲物隨足者也進不能制動退不能靜處所感在股志在隨人者也【王弼注易咸】

腓體或屈或伸躁動之物腓動則足隨之故謂足爲隨【周易正義艮】

以事類風切剴微之言如水之流忽然而過故不悖逆【鄭氏箋詩雨無正】

文姜初嫁於魯桓之時其從者之心意如雲然云之行順風耳【鄭氏箋詩敝笱】

若世之所謂能言者以巧善爲言從順於俗如水之轉流理正辭順無所悖逆【毛詩正義雨無正】

若以水濟水誰能食之若琴瑟之専一誰能聽之【左傳昭公二十年】

籧篨口柔也戚施面柔也誇毗體柔也【爾雅】

今日廷論局趣效轅下駒【前漢書灌夫傳】

方今一朝羣臣如河中木耳泛泛東西耽祿畏害【後漢書陳蕃列傳】

內外有司望風承防茍有所惡易於投卵【晉書石苞傳】夫挑妾者愛其易求妻則敬其難若承命如響將焉用之【宋書武二王南郡傳】

爾如狗耳爲人所嗾【北史宋隱弁傳】

所謂和者君甘則臣酸君淡則臣咸今據也甘君亦甘所謂同也安得爲和【晏子春秋諫上】

有語我以忠臣者令之俯則俯令之仰則仰處則靜呼則應可謂忠臣乎子墨子曰令之俯則俯令之仰則仰是似景也處則靜呼則應是似響也君將何得於景與響哉【墨子魯問】

晏子聘魯哀公問曰語曰莫三人而迷今寡人與一國慮之魯不免於亂何也晏子曰古之所謂莫三人而迷者一人失之二人得之三人足以爲眾矣故曰莫三人而迷今魯國之羣臣以千百數一言於季氏之私人數非不眾所言者一人也安得三哉【韓非子內儲說上】

以水和水不可食一弦之瑟不可聽【淮南子說林訓】

吾以賢良爲少愈乃反其幽明若胡車相隨而鳴【鹽鐵論散不足】

艸木秋死松柏獨在水浮萬物玉石畱止【說苑談叢】

百工不循繩墨之直道隨從曲水屋必傾危而不可居也以言人臣不修仁義之道背棄忠直隨從枉佞茍合於世以求容媚以爲常法身必傾危而被刑戮也【王逸注楚辭離騷經】

當世之人見子胥被害則變心從俗以承上意若風靡艸羣聚成行而羅列【王逸注楚辭七諫】

毛芥因異風而飛沙石遭猛流而轉俗吏遇悖將而遷【王充論衡狀畱篇】

頡頑萬乘之階抵噓公卿之席並順風以托勢莫能逆波而溯洄矣【文心雕龍論說】

論議委隨不能持正如樹木之無根柢也【前漢書注嚴助傳】欲談者捲舌不言待彼發而同其聲欲行者擬足不前待彼行而投其迹【李善注文選子云解嘲】

魯哀公問於孔子曰魯有大忘徙而忘其妻有諸孔子曰此忘之小者也昔商紂有臣曰王子須務爲諂使其君樂須臾之樂而忘終身之憂【太平禦覽人事部迷忘】

譬如白楊樹隨風而動揺【大智度論卷二十二】

諭林卷七十六

欽定四庫全書

諭林卷七十七

明徐元太撰臣術門【四】

戒貪

九四晉如鼫鼠貞厲【易晉】

碩鼠碩鼠無食我黍三歳貫女莫我肯顧碩鼠碩鼠無食我麥三歳貫女莫肯我徳碩鼠碩鼠無食我苗三歳貫女莫我肯勞【詩國風碩鼠】

碩鼠大夫貪戾魏人怨之而作是詩【詩說魏】

老馬反爲駒不顧其後如食【音嗣】宜饇【音飫】如酌孔取【詩小雅角弓】

大風有隧貪人敗類【詩大雅桑柔】

伐檀刺貪也在位貪鄙無功而受祿君子不得進仕爾【毛詩伐檀】

鳩鶻鳩也食桑葚過則醉而傷其性【毛詩氓注】

缾罄則罍盈矣罍旣無情之物終不以自盈爲恥故知是爲罍者恥【毛詩正義蓼莪】

周芮良夫之詩曰大風有隧貪人敗類聽言則對誦言如醉匪用其良覆俾我悖是貪故也孤之謂矣【左傳文公元年】我以不貪爲寶爾以玉爲寶若以與我皆喪寶也不若人有其寶【左傳襄公十五年】

象有齒以焚其身賄也【左傳襄公二十四年】

且夫富如布帛之有幅焉爲之制度使無遷也夫民生厚而用利於是乎正徳以幅之使無黜嫚謂之幅利利過則爲敗吾不敢貪多所謂幅也【左傳襄公二十八年】

梗陽人有獄魏戊不能斷以獄上其大宗賂以女樂魏子將受之魏戊謂閻沒女寛曰主以不賂聞於諸侯若受梗陽人賄莫甚焉吾子必諫皆許諾退朝待於庭饋入召之比至三嘆旣食使坐魏子曰吾聞諸伯叔諺曰惟食忘憂吾子直食之間三嘆何也同辭而對曰或賜二小人酒不夕食饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬厭而已獻子辭梗陽人【左傳昭公二十八年】

貴人之用心也與嬰兒子何其異哉嬰兒有常病貴臣有常禍父母有常失人君有常過嬰兒常病傷於飽也貴臣常禍傷於寵也哺乳多則生癇病富貴盛而致驕疾愛子而賊之驕臣而滅之者非一也【後漢書王符列傳】夫鳥以山爲埤而增巢其上魚以泉爲淺而穿穴其中卒所以得者餌也貴戚願其宅吉而制爲令名欲其門堅而造作鐵樞卒其所以敗者非苦禁忌少而門樞朽也常苦崇財貨而行驕僭耳【後漢書王符列傳】

倉庫單於豺狼之口功業無銖兩之效【後漢書李陳龜列傳】北山有鴟不潔其翼飛不正向寢不定息饑則木攬飽則泥伏饕餮貪污臭腐是食塡腸滿嗉嗜欲無極長鳴呼鳳謂鳳無徳鳳之所趨與子異域【後漢書朱暉列傳注】

羣臣處官位受厚祿莫務治國者期於管國之重而擅其利牧魚其民以富其家【管子明法解】

厚取之君而不施於民是爲筐篋之藏也仁人不爲也【晏子雜下】

鷸有文而貪鳶不撃而貪【師曠禽經】

夫魚鼈黿鼉猶以淵爲淺而掘其中鷹鳶猶以山爲卑而增巢其上及其得也必以餌故君子茍能無以利害義則恥辱亦無由至矣【荀子法行】

衛人嫁其子而教之曰必私積聚爲人婦而出常也其成居幸也其子因私積聚其姑以爲多私而出之其子所以自反者倍其所以嫁其父不自罪於教子非也而自知其益富今人臣之處官者皆是類也【韓子說林】

周鼎著饕餮有首無身食人未咽害及其身以言報更也【呂氏春秋先識】

無周公之徳而有其富無管仲之功而有其侈故編戶跛夫而望疾步也【鹽鐵論刺權】

夫太山鴟啄腐鼠於窮澤幽谷之中非有害於人也今之有司盜主財而食之於刑法之旁不知機之是發又以嚇人其患惡得若太山之鴟乎【鹽鐵論毀學】

當世囂囂非患儒之雞廉患在位者之虎飽嗌咽於求賢無所孑遺耳【鹽鐵論褒賢】

爲醫以拙矣又多求謝爲吏旣多不良矣又侵漁百姓【鹽鐵論疾貧】

履泥污足名困身辱【焦氏易林大有之鼎】

酷吏曰虎哉虎哉角而翼也貨殖曰蚊【子淵騫】

次五蚩蚩幹於丘飴或錫之壞測曰蚩蚩之幹錫不好也【太經第一干】

上九幹於浮雲從墜於天測曰幹於浮雲乃從天墜也【太經第一干】

次三翕食嘬嘬測曰翕食嘬嘬利如舞也【太經第五翕】次六次【音咨】次一日三餼祗牛之兆肥不利測曰次次之餼肥無身也【太經第六養】

使餓狼守庖廚饑虎牧牢豚遂至熬天下之脂膏斵生人之骨髓怨毒無聊禍亂並起【昌言理亂篇】

在位之人無有淸潔之志皆並進趣貪婪於財利中心𨿽滿猶復求索不知厭飽者也【王逸注楚辭離騷經】

位髙世重禍基美色伐性不疑厚味臘毒難治如何貪人不思【嵇中散集名行顯患滋】

畏亢悔而貪榮之欲不滅忌毀辱而爭肆之情不遣亦猶惡濕而泳深淵憎影而不就陰穿舟而息漏猛爨而止沸者也【抱朴子外篇嘉遁】

伺河龍之睡而撥明珠居量表之寵而冀無患耽漏刻之安蔽必至之危無朝菌之榮望大椿之壽似蹈薄冰以待夏日登朽枝而須勁風淵魚之引芳餌澤雉之咽毒粒咀漏脯以充饑酣鴆酒以止渇也【抱朴子外篇嘉遁】膏唇拭舌競欲咀嚼【補文選呂彊論宦官疏】

撲滿者以土爲噐以蓄錢具其有入竅而無出竅滿則撲之土麤物也錢重貨也入而不出積而不散故撲之士有聚斂而不能散者將有撲滿之敗可不誡歟【西京雜記】甘抱苦蔕美棗生刺棘刺旁固有刀貪人還自賊【事類賦果部注】

貪欲無滿如海吞流終不滿足【大寶積金卷八十二】

戒盛

上九姤其角吝無咎【易姤】

髙者懼危滿者戒盈丰大者多憂故也【韓康伯注易雜卦】夫徳福之基也無徳而福隆猶無基而厚墉也其壊也無日矣【國語晉】

常觀富貴之家祿位重疊猶再實之木其根必傷【後漢書皇后紀】

長木之標其勢必顚勢極故也勢極則受患故無全物焉然則貴盛之極傾覆之所由也【後漢紀孝安】

門藏金穴地使其驕馬控龍媒勢成其逼【晉書庾亮傳】性之有分盈分者顚【晉書陳元逹記】

事窮運盡必於顚僕風起塵合而禍至常酷也【晉書陸機傳】昔楚人得寵於觀起有馬者皆亡夫徳薄任隆必近覆敗吾恐不獲其利而招其禍【南史何之元文學傳】

三火起明雨滅其光髙位疾顚驕恣深傷【焦氏易林大有之師】盛盈必毀髙位崩顚【焦氏易林頥之大有】

次五鐘鼓喈喈管弦嚌嚌或承之衰測曰鐘鼔喈喈樂後悲也【太經第二樂】

次六熾承於天冰萌於地測曰承天萌地陽始退也【太經第三應】

登峻者戒在於窮髙濟深者禍生於舟重是以西秦有思上蔡之李斯東越有悔盈亢之文種【抱朴子外篇博諭】養由之射行人識以弛東野之禦顏子知其方敗成功之下未易久處也夫飲酒者不必盡亂而亂者多焉富貴者豈其皆危而危者有焉【抱朴子外篇知止】

吾聞無熾不滅靡溢不損煥赫有委灰之兆春艸爲秋瘁之端日中則昃月盈則蝕四時之序成功者退逺取諸物則構髙崇峻之無限則頽壊惟憂矣近取諸身則嘉膳防酒之不節則結疾傷性矣況乎其髙槪雲霄而積之猶不止其威震人主而加崇又不息者乎【抱朴子外篇知止】

隆隆者絕赫赫者滅有若春華須臾凋落【抱朴子外篇自敍】位髙者必速顚僕也味厚者爲毒久【前漢書注五行志】

君垂恩有如冬日而臣戒懼常若秋霜【李善注文選王仲寶褚淵碑文】炎炎者滅隆隆者絕觀雷觀火爲盈爲實天收其聲地藏其熱髙明之家鬼瞰其室攫拏者亡黙黙者存【文選子云解嘲】

厚味臘毒丰屋生災【補文選潘尼乘輿箴】

日不常中月盈有虧履道者固杖勢者危【廣文選崔子瑋外戚箴】月則滿日朝則襲咸池不畱陽谷之上而懸車之後將入也故求得者喪爭明者失【廣文選阮嗣宗莊論】

夫四道好謙三材忌滿祥萃虛室鬼瞰髙屋丰屋有蔀家之災鼎食無百年之貴【廣文選傳季友演愼論】

將軍不覩盛衰之紀成敗之符譬如野火在原蹈履河冰火滅冰泮將何所依附【廣文選呂季平答雍闓檄】

彊梁者亡掘彊者折大健者跋大利者缺【意林太元經】衣成則缺袵宮成則缺隅示不成也鬼神害滿也【意林說苑】蓋基薄墻髙途遙力躓【藝文類聚人部言誌書】

爵髙者人妬之官大者王惡之祿厚者怨處之【藝文類聚人部妬】

浮舟千仞呂梁之暢已深總轡萬尋懸車之懼非淺【藝文類聚職官部刺史表】

日中則昃盈虛之定分噐滿必傾往復之恆理【藝文類聚職官部儀同章】

日不恆中月盈則虧崇山落峯髙樹折枝【文苑英華梁武帝雜箴】譬如大樹根莖枝葉華果茂盛大枝先折亦如寶山大巖先崩【雜阿含經卷二十四】

水流不常滿火盛不久然日出須臾沒月滿已復缺尊榮豪貴者無常復過是【罪業報應經尺二】

憂國

彼黍離離彼稷之苗行邁靡靡中心揺揺彼黍離離彼稷之穗【音遂】行邁靡靡中心如醉彼黍離離彼稷之實行邁靡靡中心如噎【音咽葉於悉反詩國風黍離】

匪風發【葉方月反】兮匪車偈【音挈】兮顧瞻周道中心怛【葉旦悅反】兮匪風飄【葉匹妙反】兮匪車嘌【音漂葉匹妙反】兮顧瞻周道中心弔兮【詩國風匪風】

蜉蝣之羽衣裳楚楚心之憂矣於我歸處蜉蝣之翼采采衣服心之憂矣於我歸息蜉蝣掘閱麻衣如雪心之憂矣於我歸說【音稅詩國風蜉蝣】

鴟鴞鴟鴞旣取我子無毀我室恩斯勤斯鬻子之閔【葉眉平反】斯【詩國風鴟鴞】

沔【音免】彼流水朝宗於海鴥彼飛隼載飛載止嗟我兄弟邦人諸友莫肯念亂誰無父母沔彼流水其流湯湯【音傷】鴥彼飛隼載飛載念彼不迹載起載行心之憂矣不可弭忘【詩小雅沔水】

憂心如惔【音談】不敢戲談【詩小雅節南山】

不敢暴虎不敢馮河人知其一莫知其他【音拖詩小雅小旻】踧踧【音笛】周道鞠【音菊】爲茂艸我心憂傷惄【音溺】焉如【詩小雅小弁】

苕【音條】之華蕓其黃矣心之憂矣維其傷矣苕之華其葉靑靑【音精】知我如此不如無生【詩小雅苕之華】

園有桃君子憂國而嘆之【詩說魏】

山有樞唐人憂國之詩【詩說唐】

蜉蝣君怠國危曹大夫閔之而作【詩說曹】

兔爰閔周也桓王失信諸侯背叛構怨連禍王師傷敗君子不樂其生焉【毛詩兔爰】

鴟鴞周公救亂也成王未知周公之志公乃爲詩以遺王名之曰鴟鴞焉【毛詩鴟鴞】

黍離閔宗周也周大夫行役至於宗周過故宗廟宮室盡爲禾黍閔周室之顚覆彷徨不忍去而作是詩也【毛詩黍離】

陵苕之英華木紫赤而繁多至今亦蕓然其色黃而衰矣以興周室之諸夏本兵彊國盛今其師病而微矣陵華衰則將落落則苕幹特立矣諸侯師病則將敗敗則京師孤弱矣【毛詩正義苕之】

抑人亦有言曰不卹其緯而憂宗周之隕爲將及焉【左傳昭公二十四年】

詩曰缾之罄矣惟罍之恥王室之不寧晉之恥也【左傳昭公二十四年】

夫五運攸革三微數盡猶髙秋雕理之自然觀其揺落人有爲之流漣者也【晉書恭帝紀】

枳棘充路陟之無緣將伐無柯患玆蔓延【孔叢子記問】大王獨不聞古之將曰桓司馬者朝朝其君舉而晏禦呼車驂亦呼車禦肘其驂曰子何越云爲乎何爲借呼車驂謂其禦曰當呼者呼乃吾事也子當禦正子之轡銜耳子今不正轡銜使馬卒然驚妄轢道中行人必逢大敵下車免劍渉血履肝者固吾事也子寧能辟子之轡下佐我乎其禍亦及吾身與有深憂吾安得無呼車哉今大王曰食肉者已慮之矣藿食者尙何與焉設使食肉者一旦失計於廟堂之上若臣等之藿食者寧得無肝膽塗地於中原之野與其禍亦及臣之身臣與有其深憂臣安得無與國家之計乎【說苑善說】

子又不聞郢人之歌乎其辭曰故廈將顚兮柰良工何榱題媛兮斵而爲窩昔周室顚而榱題媛者齊晉也斵齊晉之榱題而治公室者則管仲鮑叔牙戚狐偃趙衰叔向皆良工也是以能伯諸侯而彊公室【天祿閣外史漁論】魯漆室邑之女過時未適人倚柱而嘯鄰婦曰子欲嫁乎曰非也予憂者魯君老太子幼鄰婦曰此丈夫之憂也女曰不然昔有客過繋馬園中踐予葵使予終歳不飽葵鄰女奔使予兄追之逢水溺死使予終身無兄予聞河潤九里漸洳三百步今魯國有患君臣父子被其辱婦女獨安所避乎【事文類聚憂世戰國防】

榱棟維新便復有黍離之嘆【何氏語林方正】

重國

維柞之枝其葉蓬蓬樂只君子殿【多見反】天子之邦【詩小雅采菽】

山之有艸木以自覆蓋成其髙大諭人君有賢臣以自尊顯【鄭氏箋詩南山有臺】

毛先生一至楚而使趙重於九鼎大呂毛先生以三寸之舌彊於百萬之師【史記平原君傳】

山有猛獸藜藿爲之不采國有忠臣姦邪爲之不起【前漢書蓋寛饒傳】

海產明珠所在爲寶楚𨿽有才晉實用之英偉君子所遊見珍何必本州哉【吳志張紘傳注】

良臣如猛獸髙步通衢而豺狼避路信矣【晉書石季龍上傳】國家將墜公惟棟梁【周書蘇綽傳】

夫臣所在辟除開塞者亦逺矣故春秋曰山有虎豹葵藿爲之不采國有賢士邊境爲之不害也【鹽鐵論崇禮】仁人也者國之寶也智士也者國之噐也博通士也者國之尊也【新序雜事四】

竇武陳蕃以執政爲朝廷重讜議合如應響忠謀奮如疾雷然諾相許確如太山【天祿閣外史黨錮】

神有以開之必先爲之生賢智之輔佐若天將降時雨山川爲之出云也【李善注文選李蕭逺運命論】

常聞山有藏玉則卉艸常榮林有猛獸則叢枝莫采是以漢儀重見皇王之迹有眞周禮猶存龜之田無攺【藝文類聚雜文部連珠】

澤民

見龍在田徳施普也【易幹】

芃芃【音蓬】黍苗陰雨膏【去聲】之悠悠南行召伯勞【去聲】之【詩小雅黍苗】

視民如子見不仁者誅之如鷹鸇之逐鳥雀也【左傳襄公二十五年】

今有受人之牛羊而爲之牧之者則必爲之求牧與芻矣求牧與芻而不得則反諸其人乎抑亦立而視其死與【孟子公孫丑下】

禹思天下有溺者由已溺之也稷思天下有饑者由已饑之也是以如是其急也【孟子離婁上】

思天下之民匹夫匹婦有不被堯舜之澤者若已推而內之溝中【孟子萬章上】

醫無方術云吾能治病問之曰何用治病曰用心意病者必不信也吏無經學曰吾能治民問之曰何用治民曰以材能是醫無方術以心意治病也百姓安肯信向而人君任用使之乎【王充論衡量知篇】

木而進淵知爲船以濟水猶君子之濟民也【太經第二進解】木生肥丘根荄見育猶君子以義化人人得以如艸木之生肥丘也【太經第六養解】

時雨隨車棠陰逐蓋【文苑英華隋帝誄】

乃是入境移風非直停車待雨【文苑英華庾信傳】

習習晨風動澍雨潤乎苗郡後卹時務我民以優饒【太平禦覽職官部良太守下】

相道

朝夕納誨以輔臺徳若金用汝作礪若濟巨川用汝作舟楫若歳大旱用汝作霖雨【書說命上】

尹氏作大師之官爲周之桎鎋【鄭氏箋詩節南山】

五行气和則月依其時而生上配日也猶若治理得所臣之功成進受爵位上配君也【禮記正義禮運】

今將軍規橅【讀曰模】云若管晏而休遂行日仄至周召乃畱乎【前漢書蕭望之傳】

陛下之有尙書猶天之有北斗也斗爲天喉舌尙書亦爲陛下喉舌斗斟酌元气運乎四時尙書出納王命賦政四海【後漢書李固傳】

比之大廈其榱桷之佐乎【晉書髙嵩傳】

人官之大者不名所職相其是矣天官之大者不名所生土是矣【春秋繁露五行之義章】

禦之良者善調馬相之賢者善使士今舉異才而使減騶禦之是猶扼驥鹽車而使責之疾此賢良文學多不稱舉也【鹽鐡論利議】

天設三光以照記天子立公卿以明治故曰公卿者四海之表儀神化之丹靑也【鹽鐵論相刺】

常星猶公卿也眾星猶萬民也列星正則眾星齊常星亂則眾星墜矣【鹽鐵論論菑】

大王知國之柱乎王曰不知也逐女曰柱相國是也夫柱不正則棟不安棟不安則榱橑墮則屋幾覆矣王則棟矣庶民榱橑也國家屋也夫屋堅與不堅在乎柱國家安與不安在乎相今大王旣有明知而國相不可不審也【列女傳周列國齊孤逐女】

子誠不習於禮不逹於人事以此相一國據大眾何以理之譬猶掩目而別黒白也掩目而別黒白猶無患也不逹人事而相國非有天咎必有人禍【列女傳周列國魯公乘姒】次七升於顚臺或柱之材測曰升臺柱輔弗堅也【太經第一上】

次三柱不中梁不隆大廈微測曰柱不中不能正基也【太經第三疆】

在棟伊隆於鼎斯寧【蔡中郎集太尉公碑】

天垂三臺地建五嶽降生我哲應鼎之足【蔡中郎集汝南李公碑】國之有輔如屋之有柱柱不可細輔不可弱柱細則害輔弱則傾【武侯十六防舉措】

大臣者君之股肱耳目也所以視聽也所以行事也【徐幹中論審大臣】

屋之須柱梁猶治之須宰相也柱梁不固故屋微宰相不賢則國危【太經第三疆解】

三公象五嶽在天法三能【能卽臺也李善注文選盧子諒贈劉琨詩】瞻旦奭而齊軫軼防龍而長騖百辟翹首譬列宿之仰望舒千里結轍若派流之宗江漢【藝文類聚職官部太尉碑】

負日月於中衢撃雷霆於上路徳表生民作舟梁於夷夏噐含羣物制天淵於廟堂【正法念處經序】

擇主

鳳凰鳴於山脊之上者居髙視下觀可卽止諭賢者待禮乃行翔而後集【鄭氏箋詩卷阿】

交交黃鳥止於棘義以求安棘若不安則移去以興臣仕於君以求行道道若不行則移去【毛詩正義黃鳥】

行人之欲息於茂防似諸侯之願朝於有徳【毛詩正義苑栁】鳳凰之將出則先鳴於髙山之脊居髙視下觀可集止見其梧桐生矣於彼山東之朝陽乃往集之以興賢者之將仕也則相時待禮擇可歸就見其明君出矣於彼仁聖之治世乃往仕之梧桐之生則菶菶萋萋而茂盛以興明君亦徳盛也鳳凰之鳴也則雝雝喈喈然音聲和協以興民臣亦和協也【毛詩正義捲阿】

鳥則擇木木豈能擇鳥【左傳哀公十一年】

國安其主好文則鳳凰居之國亂其主好武則鳳凰去之【竹書紀年上】

貞婦不嫁破亡之家仁賢不官絕滅之國【吳越春秋勾踐入臣外傳】聫翩輕棲集還爲燕雀嗤【魏志劉邵傳注】

以足下聰明揆殷勤之聖意亦足悟海岱之所常在知百川之所宜注矣【蜀志許靖傳注】

風雲之從龍虎賢哲之應聖明【隋書髙祖下帝紀】

魯季孫新弒其君吳起仕焉或謂起曰夫死者始死而血已血而衂已衂而灰已灰而土反其土也無可爲者矣今季孫乃始血其毋乃未可知也【韓子說林】

孔思請行魯君曰天下主亦猶寡人也將焉之孔思對曰蓋聞君子猶鳥也駭則舉魯君曰主不肖而皆以然也違不肖過不肖而自以爲論天下之主乎凡鳥之舉也去駭從不駭去駭從不駭未可知也去駭從駭則鳥曷爲舉矣孔思之對魯君也亦過矣【呂氏春秋審應】

奮翅鼔翼將之嘉國【焦氏易林隨之小畜】

舉趾振翼南至嘉國【焦氏易林蠱之隨】

亂君之門佐鬭傷跟營私貪祿身爲悔殘【焦氏易林咸之丰】工不量度其鑿而方正其枘則物不固而木破矣臣不度君賢愚竭其忠信則被罪過而身殆矣【王逸注楚辭離騷經】屈原得祝融禦已卽時還車將卽中土乃使仁賢若鸞鳳之人因迎貞女如洛水之神使達已於聖君得若皇帝帝堯者欲與建徳成化制禮作樂以安黎庶也【王逸注楚辭逺遊】

鴻鵠養其羽翼一舉則見山川之屈曲再舉則知天地之圜方身居益髙所睹愈逺賢者亦宜髙望逺慮以知君之賢愚也【王逸注楚辭惜誓】

鸞鳥鳳凰乃髙飛於天大荒之野循於四極回周而戲見仁聖之王乃下來集歸於有徳賢者亦宜處山澤之中周流觀望見髙明之君乃當仕也【王逸注楚辭惜誓】

鸞鳳俊鳥也有聖徳君則來無徳則去以興賢臣難進易退也【王逸注楚辭九章】

夫君猶噐也臣猶物也噐小物大不能相受也髫孺背千金而逐蛺蜨越人棄八珍而甘鼃黽卽患不賞好又病不識惡矣夫不用則𨿽珍而不貴矣莫與則傷之者必至昔衛靈聽聖言而數驚秦孝聞髙談而睡寐而欲緝隆平之化牧良能之勲猶卻行以逐馳適楚而首燕也【抱朴子外篇官理】

豹狐之裘不爲負薪施九成六變不爲聾夫設髙唱逺謀不爲庸愚吐忘身致果不爲薄徳作【抱朴子外篇博諭】云爲龍興非虺蜒所能招也飆風爲虎發非狐狢之能致也是以大人受命則逸倫之士集玉帛幽求則邱園之俊起【抱朴子外篇廣譬】

鳥有擇木之性魚有選潭之情【劉子托附】

龍竢風雲而後升士須明君而後進【前漢書注揚雄傳】

屈原以髙行仕楚亦猶資美女之髢賣於九戎而求其利必不得也【前漢書注雄傳】

月明星稀烏鵲南飛繞樹三帀何枝可依【文選魏武帝短歌行】鳳凰集南嶽徘徊孤竹根於心有不厭奮翅淩紫氛豈不常勤苦羞與黃雀羣何時當來儀將須聖明君【文選劉楨贈從弟詩】

朝鴈鳴雲中音響一何哀問子遊何鄕戢翼正徘徊言我塞門來將就衡陽棲往春翔北土今冬客南淮逺行霜雪毛羽日摧頽常恐傷肌骨身隕沈黃泥欲因雲雨會濯翼陵髙梯【文選建章臺詩】

棲鳳難爲條淑貺非所臨【文選王僧逹答顏延年詩】

虯虎𨿽驚風雲未和魚擇淵髙鳥柯【文選袁宏名臣序贊】鳥擇髙梧臣須顧眄【文選袁宏名臣序贊】

鳥則擇木臣亦簡君【文選潘嶽楊荊州誄】

髙鳥相木而集智士擇土而翔【意林阮子】

厭禋祀於故墟饗禴祭於東鄰【藝文類聚人部言志賦】

誠以枯澤非應龍之淵棘林非鸞鳳之窟昔食其自匿監門非髙祖不長揖孔明躬稼南陽非劉氏不馳驅望雲霄而偶翮見鴻漸之輕羽瞻長塗而髙鳴知騏驥之迅足【太平禦覽人事部交友二】

正當遊翔擇木待椅桐竹實耳【明集十一】

諭林卷七十七﹤子部﹐類書類﹐諭林﹥

欽定四庫全書

諭林卷七十八

明徐元太撰臣術門

結知

江乙說於安陵君曰以財交者財盡而交絕以色交者華落而愛渝是以嬖色不敝席寵臣不敝軒今君擅楚國之勢而無以自結於王竊爲君危之【戰國防楚宣王】

田需貴於魏王惠子曰子必善左右今夫楊橫樹之則生倒樹之則生折而樹之又生然使十人樹楊一人防之則無生楊矣故以十人之眾樹易生之物然而不勝一人者何也樹之難而去之易也今子𨿽自樹於王而欲去之者眾則子必危矣【戰國防魏哀王】

魏王與龍陽君共船而釣龍陽君得十餘魚而涕下王曰有所不安乎如是何不相告也對曰臣無敢不安也王曰然則何爲涕出曰臣爲臣之所得魚也王曰何謂也對曰臣之始得魚也臣甚喜後得又益大今臣直欲棄臣前之所得矣今以臣之防惡而得爲王拂枕席今臣爵至人君走人於庭避人於途四海之內美人亦甚多矣聞臣之得幸於王也必褰裳而趨大王臣亦猶曩臣之前所得魚也臣亦將棄矣臣安能無涕出乎【戰國防魏安釐王】

王亦聞老妾事其主婦者乎子長色衰重嫁而已今臣之事王若老妾之事其主婦者【戰國防魏哀王】

臣𨿽薄也得肺附【前漢書景十三王傳】

夫士以才智要君女以道求主【後漢桓譚列傳】

蚨母養子以蓋覆穴出入往來初無閒眹故物不能止之今內揵之臣委曲從君以自結固無有閒隙亦由是也【鬼穀子內揵注】

士爲知己死女爲悅已玩恩義茍暢他人焉能亂【李善注文選任彥升文宣王行狀】

驚鴻別水但見徘徊黃鶴去闗惟知反顧棲戀之心事同於此【文苑英華庾信謝賜賚啟】

明使君始垂哀憐意眷日崇譬之疾病乃使炎農分藥岐伯下鍼疾𨿽未除就沒無恨何者以其天醫至神而榮魄自盡也【太平禦覽疾病部總敍疾病下】

然宿癅以醜見傳而臣以醉見識【向氏語林言語】

思退

六二介於石不終日貞吉【易豫】

考槃刺莊公也不能繼先公之業使賢者退而窮處【毛詩考槃】

吾聞天有四時春生冬伐人有盛衰泰終必否知進退存亡而不失其正惟賢人乎蠡𨿽不才明知進退髙鳥已散良弓將藏狡兔已盡良犬就烹【吳越春秋勾踐伐吳外傳】蔡澤曰夫四時之序成功者去【戰國防秦昭襄王】

非闚天者不可與圖逺君不授驥以重任驥亦俛首裹足而去耳【後漢書郅暉列傳】

今崎嶇於鋒刃之間在疑忌之際愚則爲人所猜智則危甚巣幕當如鴻鵠髙飛一舉萬里不可坐待罟网也【晉書慕容盛傳】

僕固脂車以須放秣馬以待卻反耕於枳落歸志乎渦瀨從容乎農夫優遊乎卒歳矣【晉書夏侯湛傳】

方當橫潭亂海就魚鼈而爲羣披榛捫樹從虺虵而相伍【梁書王僧儒傳】

籠樊之念旣多寥廓之想彌切【魏書李順希仁弟騫傳】

君獨不見夫雞乎首戴冠者文也足摶距者武也敵在前敢鬭者勇也得食相告仁也守夜不失時信也雞有此五徳君猶日瀹而食之者何也則以其所從來者近也夫黃鵠一舉千里止君園池食君魚鼈啄君黍粱無此五者君猶貴之以其所從來者逺矣臣將去君黃鵠舉矣【韓詩外傳】

介子推曰推聞君子之道爲人子而不能承其父者則不敢當其後爲人臣而不見察於其君者則不敢立於其朝然推亦無索於天下矣【新序節士七】

九疑郁林沮濕不中鸞鳳所惡君子攸去【焦氏易林小過之晉】賢士之嫁也非刑戮之國則就之非篡弒之朝則就之若是而蹇必內有防姬外有譛臣二网張國仁者潔身不待塵而舉不待逐而行引之不浮垂之不沈【天祿閣外史漁論】

汝不見出穴之蟻上垣籬而扛百足之虫有稚子臨穴而憎蟻以泥覆其上𨿽欲返穴而安之亦不得已今楚之疑非特稚子之憎也疑覆於國而距後至之士非特覆穴之泥也而欲返楚以求鳴是何丘蟻之弗若乎汝又不見遊魚之逝千仞之藪而無患者以其能與水相信也故浮沈得其意出入得暢其情是水益深則魚益逝君益信則士益歸而況士之於諸侯哉使逰魚遇無水之壑則偃蹇而困於泥求咫尺之防亦不可得已今楚無水之壑也欲以藪澤之魚而防之必蹇矣故魚不厭深士不厭信或止或行其知幾乎【天祿閣外史龜邱】夫魚不緣磯之藪以爲能逝也而時遇漁人之罟又逆鱗而入鳥不巢覆廬之林以爲能舉也而時遇獵者之网又解翅而投乎【天祿閣外史遇漁】

言眾魚張其鬐尾葺累其鱗則蛟龍隠其文章而避之俗人朋黨恣其口舌則賢者亦伏匿深藏也【王逸注楚辭九章】譬彼四時功成則退在盈思中升隆以順【蔡中郎集太傳胡公碑】見幾而作如鴻之翔【蔡中郎集太守胡公碑】

吾聞景風起則裘鑪息世道夷則奇士退【抱朴子內篇釋滯】繁弱旣韜盧鵲將烹子房出帷而反閭巷信布釋甲冑而修魚釣【抱朴子內篇釋滯】

譬猶池魚籠鳥有江湖山藪之思【文選秋興賦】

方將耕於東臯之陽輸黍稷之稅以避當塗者之路【文選阮籍奏記詣蔣公】

惟羨肅肅翰濱紛戾髙防【文選謝靈運鄴中詩注】

將隨渤澥去刷羽泛淸源【文選沈約和謝宣城詩】

𨿽無豹姿終隠南山霧【文選謝眺之宣城詩】

哲匠感蕭晨肅此塵外軫【文選殷仲文九井作詩】

子獨不聞夫神人乎噏風飲露不食五穀登太淸逰山嶽靡紫芝弄白玉不因而獨備無假而自足不與人路同嗜欲不與世務齊榮辱故能入無窮之門享不死之年以此言之何待進賢【補文選夏侯湛抵疑】

世雷同而炫曜兮何毀譽之昧昧人修飾而窺鏡兮後尙可以竄藏【廣文選宋玉九辯】

黃鵠之一舉兮知山川之紆曲再舉兮睹天地之圜方【廣文選賈誼惜誓】

譬籠鳥與池魚本山川而有思【藝文類聚產業部園賦】

思依林而羽戢願托水而鱗藏【藝文類聚居處部宅舎賦】

一葉將隕寧待於風露百川皆到自竭者潢污【文苑英華庾信請致仕一表】

銜羈之馬伏櫪之駒莫不思平原曠澤翹尾而馳足也【太平禦覽兵部羈】

楚國龔舎初隨楚王朝宿未央宮見蜘蛛焉有赤蜘蛛大如栗四面縈羅网有虫觸之而死者退而不能出焉舎乃嘆曰吾生亦如是耳仕官者人之羅网也豈可淹歳於是掛冠而退時人笑之謂舎爲蜘蛛之隠【太平禦覽虫豸部蜘蛛】

孤鴻已摩天去吾儕戀稻粱跳躑网羅中【華陽陶隠居傳上】

立節

澤無水困君子以致命遂志【易困】

老狼有胡進則躐其胡退則跲其尾進退有難然而不失其猛【毛詩狼跋】

見有禮於其君者事之如孝子之養父母也見無禮於其君者誅之如鷹鸇之逐鳥雀也【左傳文公十八年】

此行也吾聞鼓而已不聞金矣【左傳哀公十年】

天下無道循道而行衡塗而僨【大戴禮記曾子制言中】

魚我所欲也熊掌亦我所欲也二者不可得兼舎魚而取熊掌者也生亦我所欲也義亦我所欲也二者不可得兼舎生而取義者也【孟子告子上】

天下有道以道殉身天下無道以身殉道未聞以道殉乎人者也【孟子盡心上】

好船者必溺好戰者必亡臣好直言不顧於命【吳越春秋夫差內傳】

豫讓遁逃山中曰嗟乎士爲知己者死女爲悅己者容吾其報智氏之讐矣【戰國防趙襄子】

跖之狗吠堯堯非不仁狗固吠非其主【史記淮陰侯傳】

人固有一死死有重於太山或輕於鴻毛用之所趨異也【前漢書司馬遷傳】

曲防在頸不易其心【後漢書馮衍傳】

布衣之交猶有務信誓而蹈水火感知已而披肝膽徇聲名而立節義者況於束帶立朝致仕卿相所務者非特匹夫之信所感者非徒知己之惠所徇者豈聲名而已乎【魏志杜畿傳】

葅醢之戮甘之如薺【晉書劉沈傳】

勁松方操嚴霜比烈白刃可陵貞心難折【晉書張禕傳】夫繁霜降節彰勁心於後凋橫流在辰表貞期於上徳【晉書烈女列傳】

是知隕節茍合其宜義夫豈吝其沒捐軀若得其所烈士不愛其存故能守鐵石之深衷厲松筠之雅操見貞心於歳暮摽勁節於嚴風赴鼎鑊其如歸履危亡而不顧書名竹帛畫像丹靑前史以爲美談後來仰其徽烈者也【晉書忠義傳】

貞松標於歳寒忠臣亮於國危【晉書毛璩傳】

所謂命輕鴻毛義貴熊掌【晉書江統列傳】

封狐萬里投軀而弗顧猰窳千羣探穴而忘死【晉書郤鑑傳】匪石爲心寒松比操【晉書鐘雅傳】

其盛烈所著與河海而爭流峻節所標共松柏而俱茂【魏書史臣節義傳】

死有重於太山貴其理全也生有輕於鴻毛重於義全也【北史節義傳】

曲刃句之直兵推之嬰不革矣【晏子雜上】

齊攻魯求岑鼎魯君載他鼎以往齊侯弗信而反之爲非使人告魯侯曰栁下季以爲是請因受之魯君請於栁下季栁下季答曰君之賂以欲岑鼎也以免國也臣亦有國於此破臣之國以免君之國此臣之所難也於是魯君乃以眞岑鼎往也且栁下季可謂此能說矣非獨存已之國也又能存魯君之國【呂氏春秋審已】

美女以貞顯其行烈士以義彰其名【陸子道基】

荊蒯苪可謂守節死義矣則僕夫無爲死也猶食飲而遇毒也【韓詩外傳】

有命之父母不知孝子有道之君不知忠臣夫豫讓之君亦何如哉【說苑尊賢】

越甲至齊雍門子狄請死之齊王曰鼔鐸之聲未聞矢石未交長兵未接子何務死之爲人臣之禮邪雍門子狄對曰臣聞之昔者王田於囿左轂鳴車右請死之而王曰子何爲死車右對曰爲其鳴吾君也王曰左轂鳴者工師之罪也子何事之有焉車右曰臣不見工師乘而見其鳴吾君也遂刎頸而死知有之乎齊王曰有之雍門子狄曰今越甲至其鳴吾君也豈左轂之下哉車右可以死左轂而臣獨不可以死越甲也遂刎頸而死是日越人引甲而退七十里【說苑立節】

次八石赤不奪節士之心測曰石赤不奪可與有要也【太經第四度】

義者臣子死節乎君親之難也離自平人而焚燒妻子詐爲吳仇讐求信於慶忌反而刺之若蜘蛛之小巧耳【子法言注淵騫篇】

立朝則以砥矢爲操居已則以羔羊爲節【抱朴子外篇臣節】惟漢有木曾不逾境惟南有金萬邦作詠【文選陸機答賈長淵詩】瑯瑯先生雅杖名節𨿽遇塵務猶振霜雪【文選袁宏名臣序贊】如彼竹柏負雪懷霜如彼騑駟配服驂衡【文選顏延之陽給事誄】郁烈之芳出於委灰繁防之音生於絕弦是以貞女要名於沒世烈士赴節於當年【文選陸機演連珠】

貞朗志而玉折厲勁心而蘭摧【廣文選陸士龍紆思】

梁姑姊其室失火兄子與二子在內欲取兄子輙得其子火盛不得復入婦人曰梁豈可戶告人曉耶被不義之名何面見兄弟國人哉遂赴火而死【藝文類聚火部火】平路康衢從容之道進危塗險徑忠貞之節興登平路者易爲功渉險塗者難爲力【藝文類聚人部志序】

信順爲甲冑大節爲城池【藝文類聚職官部冡宰碑】

譬如燒香其質𨿽壊而气芬馥燻他令香【大集地藏十輪經卷三】

保身

鳴鳩此大夫遭周之亂而兄弟相戒以免禍之詩【詩說小正傳】

鮑莊子之知不如葵葵猶能衛其足【左傳成公十七年】

豈若匹夫匹婦之爲諒也自經於溝瀆而莫之知也【論語憲問】

狡兔死走狗烹髙鳥盡良弓藏敵國破謀臣亡【史記淮陰侯傳】夫卜而有不審不見奪糈爲人主計而不審身無所處【史記日者傳】

假令僕伏法受誅若九牛亡一毛與螻螘何異【前漢書司馬遷傳】

古人畏患茍免以計安身撓直爲曲斵方爲圓穢素絲之潔推亮直之心【前漢紀孝成】

審能騎龍弄鳳翔嬉雲間者亦非狐兔燕雀所敢謀也【後漢書逸民列傳】

知善不薦聞惡無言隠情惜己自同寒蟬【後漢書黨錮列傳】上蔡之犬不誡於前華亭之鶴方悔於後【晉書陸機傳】使燕雀微羣得保叢蔚【宋書后妃孝武皇后傳】

以亡爲行者不足以存君以死爲義者不足以立功嬰豈其婢子也哉其縊而從之也【晏子雜上】

夫龍之爲虫也柔可狎而騎也然其喉下有逆鱗徑尺若人有嬰之者則必殺人人主亦有逆鱗說者能無嬰人主之逆鱗則幾矣【韓非子說難】

諸生獨不見季夏之螇乎音聲入耳秋風至而聲無者生【鹽鐵論散不足】

淵涸龍憂箕子爲奴【焦氏易林泰之剝】

或問活身曰明哲或曰童則活何乃明哲乎曰君子所貴亦越用明保愼其身也如庸行翳路衝衝而活君子不貴也【子問明篇】

吾聞無巢之林其下必廬無魚之藪其上必磯子乃洋洋然悲歌慷慨浮而不歸敝褐垢體爲時所疑之楚逰者能不懷噫是子之智不如魚之逺磯而虛其藪鳥之畏廬而廢其巢乎【天祿閣外史遇漁】

甫亦樂魚之樂而亦憂魚之憂也不得則縱得之則烹魚樂於縱而憂於烹今吾之憂是魚得其餌而吾得其魚也故憂然則今之爲士者皆得餌之魚乎郭泰笑曰子其縱矣窺子之意將王室以爲壑諸侯以爲池洋然縱之而赴於壑是子以王室爲憂乎【天祿閣外史燕言】

言蛟龍明於被害知貪香餌必近於死故下逰於淸波無人之處以言賢者亦不宜貪祿位以危其身也【王逸注楚辭哀時命】

髙樹多悲風海水其波【曹子建野田黃雀行】

必死之病不下苦口之藥朽爛之材不受雕鏤之飾是以比干匪躬而剖心於情忠田丰見微而夷戮於言直【抱朴子外篇博諭】

毒粥旣陳則旁有爛腸之鼠明燎宵舉則下有聚死之虫芻豢之丰則鼎俎承之才小任大則泣血漣如桑霍爲戒厚矣範防之鑑明矣【抱朴子外篇廣譬】

秦燒詩書坑儒士於湯火之中但苦太熱耳時亦有寒者謂四皓隠居尸子避地斯皆淸涼其身不燠秦之湯火【子法言注寡見篇】

得君

象曰子克家剛柔接也【易】

晉康侯用錫馬蕃庻晝日三接【易晉】

六四入於左腹獲明夷之心【易明夷】

九二困於酒食朱紱方來【易困】

九二鳴鶴在陰其子和之我有好爵吾與爾靡之【易中孚】君子至止福祿如茨【詩小雅瞻彼洛矣】

裳裳者華其葉湑【上聲】兮我覯之子我心寫兮我心寫兮是以有譽處兮裳裳者華蕓其黃矣我覯之子維其有章矣維其有章矣是以有慶矣裳裳者華或黃或白我覯之子乘其四駱乘其四駱六轡沃若【詩小雅裳裳者華】泛泛楊舟紼【音佛】纚【音離】維之樂只君子天子葵之【詩小雅采菽】雞犧𨿽見寵飾然卒當見殺若人見寵飾則當貴盛【杜氏解左傳昭公二十二年】

山則材之所生此人有山之材言其必大富也上天以明臨下照之以天光言天子臨照之也於是乎又居於土上旣富矣而被天照又復居有土地是爲國君之象也【春秋正義莊公二十二年】

臣之所處重卵也王謂臣曰吾必不聽眾口與防言吾信汝也猶列眉也【戰國防燕昭王】

世必有聖知之君而後有賢明之臣故虎嘯而冽風龍興而致云蟋蟀竢秋吟蜉蝤出以陰【前漢書王褒傳】

千載一合論說無疑翼乎如鴻毛遇順風沛乎如巨魚縱大壑【前漢書王褒傳】

明明在朝穆穆列布聚精防神相得益章𨿽伯牙操遞鐘逢門子彎烏號猶未足以諭其意也【前漢書王褒傳】

條垂藟蔓上下相求【後漢書崔駰傳】

繁弱登禦然後髙墉之功顯孤竹在肆然後降神之曲成是以髙世之主必假逺邇之噐蘊匵之才思托大音之和【晉書戴若思傳】

瓶磬小噐國厚恩頻繁擢敍遂過其任【晉書王濬傳】良馬有防逺道可致賢士有合大道可明【尉繚子武議】晉平公問於叔向曰昔者齊桓公九合諸侯一匡天下不識其君之力乎其臣之力乎叔向對曰管仲善制割隰朋善削縫賔胥無善純緣桓公知衣而已亦其臣之力也師曠侍曰臣請譬之以五味管仲善斷割之隰朋善煎熬之賔胥無善齊和之羮以熟矣奉而進之而君不食誰能彊之亦君之力也【新序雜事四】

太乙駕驑從天上來【焦氏易林屯之隨】

終身不辱盈盛之門髙屋光覆君先其固【焦氏易林遁之解】履堦登墀髙升峻巍福祿洋溢依天之威【焦氏易林漸之剝】次六幹幹於天貞馴測曰幹幹之貞順可保也【太經第一千】次六朱車燭分一日增我三千君子慶小人傷測曰朱車之增小人不當也【太經第一增】

計如投水思若轉規防定帷幄謀成几案【文選陸陲石闕銘】瞻彼榮寵譬諸雲霄【廣文選蔡伯喈汝南周巨勝碑文】

崔浩論事語至中夜太宗大悅賜浩縹醪酒十斛水精戎鹽一兩曰朕味卿言若此鹽酒故與卿同其味也【事類賦飲食部酒注】

得民

蔽芾【音廢】甘棠勿翦勿伐召伯所茇【音鈸】蔽芾甘棠勿翦勿敗召伯所憇【音噐】蔽芾甘棠勿翦勿拜召伯所說【音稅詩國風甘棠】

緇衣之宜分敝予又攺爲兮緇衣之好兮敝予又攺造【葉在早反】兮緇衣之蓆【葉祥籥反】兮敝予又攺作兮【詩國風緇衣】泂【音迥】酌彼行潦【音老】挹【音楫】彼注玆可以餴【音分】饎【音熾葉昌裏反】豈弟君子民之父母【詩大雅泂酌】

甘棠美召伯也召伯之教明於南國【毛詩甘棠】

此公侯之所以扞城其民也【左傳成公十二年】

天下有道則公侯能爲民扞城而制其腹心【左傳成公十二年】宋皇國父爲太宰爲平公築臺妨於農收子罕請俟農功之畢公弗許築者謳曰澤門之晳實興我役邑中之黔實慰我心【左傳襄公十七年】

蔽芾甘棠勿翦勿伐召伯所茇思其人猶愛其樹況用其道而不卹其人乎【左傳定公九年】

大海蕩蕩水所歸髙賢愉愉民所懷大山崔百卉殖民何貴貴有徳【前漢書禮樂志】

我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災【後漢書岑彭傳】

父母何在在我庭化我隝梟哺所生【後漢書循吏列傳】

造父爲齊王駙駕以渇服馬百日而服成請效駕齊王王曰效駕於圃中造父驅車入圃馬見圃池而走造父不能禁造父以渇服馬久矣今馬見池駻而走𨿽造父不能治今簡公之以法禁其眾久矣而田恆利之是田恆傾圃池而示渇民也【韓非子外儲說右】

紂作梏數千睨諸侯之不謟已者杖而梏之文王桎梏於羑里七年而後得免及武王克殷旣定令殷之民投撤桎梏而流之於河民輸梏者以手撤之弗敢墜也跪之入水弗敢投也曰昔者文王常擁此故愛思文王猶敬其梏況守其法教乎【賈子新書君道】

周文王問於粥子曰敢問君子將入其職則其於民也何如粥子對曰惟疑請以上世之政詔於君王政曰君子將入其職則其於民也旭旭然如日之始出也周文王曰受命矣曰君子旣入其職則其於民也何若對曰君子旣入其職則其於民也暯暯然如日之正中周文王曰受命矣曰君子旣去其職則其於民也何若對曰君子旣去其職則其於民也暗暗然如日之已入也故君子將入而旭旭者義先聞也旣入而暯暯者民保其福也旣去而暗暗者民失其教也【賈子新書修政語下】

昔禹治水平壤區畫萬國以鎭民神故巡狩諸侯百姓若捧太陽之餘光瞻云之潤气故臨九河而頌禹烈躡防稽而懷禹功【天祿閣外史巡幸】

相與援衡軒而雨涕若赤子於父母也【藝文類聚職官部令長頌】亂離旣著殆爲灰朽僥幸之運賴玆應後防我塗炭惠隆邱阜潤同江海恩猶父母【太平禦覽人事部歌】

幾合狐貍化爲豺虎賴我郭君不畏彊禦【太平禦覽人事部諺下】我府君道教舉恩如春威如虎愛如母訓如父【太平禦覽職官部尹】

思其人猶愛其樹尊其人必歌其道【太平禦覽禮儀部宗廟】

諭林卷七十八

欽定四庫全書

諭林卷七十九

明徐元太撰徳行門【一】

孝弟

凱風自南吹彼棘心棘心夭夭母氏劬勞【詩國風凱風】睍【與演同】睆【與莞同】黃鳥載好其音有子七人莫慰母心【詩國風凱風】

爰有寒泉在浚之下有子七人母氏勞苦【詩國風凱風】常棣之華鄂【五各反】不韡韡【音偉】凡今之人莫如兄弟【詩小雅常棣】

脊【音積】令【音零】在原兄弟急難【葉泥沿反○詩小雅常棣】

蓼蓼者莪匪莪伊蒿哀哀父母生我劬勞蓼蓼者莪匪莪伊蔚哀哀父母生我勞瘁【詩小雅蓼莪】

南山烈烈飄風發發民莫不谷我獨何害【葉音曷】○南山律律飄風弗弗民莫不谷我獨不卒【詩小雅蓼莪】

杕杜君子敎人孝友之詩【詩說魏】

陟岵孝子行役思念父母也【毛詩陟岵】

鴇羽刺時也昭公之後大亂五世君子下從徵役不得養其父母而作是詩也【毛詩鴇羽】

常棣燕兄弟也【毛詩常棣】

南陔孝子相戒以養也白華孝子之潔白也【毛詩南陔】蓼莪刺幽王也民人勞苦孝子不得終養爾【毛詩蓼莪】鄂足得華之光明則韡韡然盛弟以敬事兄兄以榮覆弟恩義之顯亦韡韡然【鄭氏箋詩常棣】

有寒泉在浚邑之下以諭七子在母之前寒泉有益於浚浸潤浚民使得逸樂以興七子無益於母不能事母使母勞苦乃寒泉之不如【毛詩正義凱風】

言黃鳥有睍睆之容貌則又和好其音聲以興孝子當和其顏色順其辭令也【毛詩正義凱風】

由華以覆鄂鄂以承華華鄂相承覆故得韡韡然而光明也華鄂相覆而光明猶兄弟相順而榮顯【毛詩正義常棣】脊令者水鳥當居於水今乃在於髙原之上失其常處以諭人當居平安之世今在於急難之中亦失其常處也然脊令旣失其常處飛則鳴行則搖不能自捨此則天之性以諭兄弟旣在急難而相救亦不能自捨亦天之性【毛詩正義常棣】

孝經鉤命決云孝道者萬世之桎鎋

君子將營宮室宗廟爲先廏庫爲次居室爲後凡家造祭器爲先犧賦爲次養器爲後【禮記曲禮下】

其往也如慕其反也如疑【禮記檀弓上】

孝子如執玉如奉盈洞洞屬屬然如弗勝如將失之嚴威儼恪非所以事親也【禮記祭義】

創鉅者其日久痛甚者其愈遲【禮記三年問】

未有君而忠臣可知者孝子之謂也未有長而順下可知者弟弟之謂也未有治而能仕可知者先修之謂也【大戴禮記曽子立孝】

其譏子道之不盡柰何曰樂正子春之視疾也復加一飯則脫然兪復損一飯則脫然兪復加一衣則脫然兪復損一衣則脫然兪止進藥而藥殺是以君子加弒焉耳【公羊昭公十九年】

祭於室求之於幽祭於堂求之於明祭於祊求之於逺皆孝子博求之意也【何休解公羊桓公八年】

天子親耕以共粢盛王后親蠶以共祭服國非無良農工女也以爲人之所盡事其祖禰不若以已所自親者也【谷梁桓公十四年】

今之孝者是謂能養至於犬馬皆能有養不敬何以別乎【論語爲政】

爲不順於父母如窮人無所歸【孟子萬章上】

人少則慕父母知好色則慕少艾有妻子則慕妻子仕則慕君不得於君則熱中大孝終身慕父母【孟子萬章上】親之過大而不怨是愈疏也親之過小而怨是不可磯也愈疏不孝也不可磯亦不孝也【孟子告子下】

齊宣王欲短喪公孫丑曰爲期之喪猶愈於已乎孟子曰是猶或紾其兄之臂子謂之姑徐徐云爾亦敎之孝弟而已矣【孟子盡心上】

昔者明王之以孝治天下也不敢遺小國之臣而況於公侯伯子男乎故得萬國之懽心以事其先王治國者不敢侮於鰥寡而況於士民乎故得百姓之懽心以事其先君治家者不敢失於臣妾而況於妻子乎故得人之懽心以事其親【孝經】

父子之道天性也君臣之義也父母生之續莫大焉君親臨之厚莫重焉【孝經】

存器而亡本樂之遁也調器以和聲樂之成也崇養以傷行孝之累也修已以致祿養之大也【後漢書劉平傳】

夫鐘鼓非樂云之本而器不可去三牲非致孝之主而養不可廢【後漢書劉趙列傳】

仁以枝葉扶疏爲大孝以心體本根爲先【後漢書延篤傳】近取諸身則耳有聽受之用目有察見之明足有致逺之勞手有飾衞之力功𨿽顯外本之者心也逺取諸物則艸木之生始於萌芽終於彌蔓枝葉扶疏榮華紛縟末𨿽繁蔚致之者根也夫仁人之有孝猶四體之有心腹枝葉之有根本也【後漢書延篤列傳】

太子建議曰君父各有篤疾有藥一丸可救一人當救君邪父邪眾人紛紜或父或君時原在坐不與此論太子諮之於原原勃然對曰父也【魏志邴原傳注】

集苞思蓺黍之勤循陔有采蘭之詠事親之道也【晉書孝友傳】

夫天倫之重共气分形心睽則葉顇荊枝性合則華承棣萼【晉書孝友傳】

五子不滿隅一子何滿朝【晏子春秋諫下】

今人饑見長而不敢先食者將有所讓也勞而不敢求息者將有所代也【荀子性惡篇】

所謂貴徳爲其近於聖也所謂貴貴爲其近於君也所謂貴老爲其近於親也所謂敬長爲其近於兄也所謂慈幼爲其近於弟也曽子曰父母生之子弗敢殺父母置之子弗敢廢父母全之子弗敢闕故舟而不遊道而不徑能全支體以守宗廟可謂孝矣【呂氏春秋孝行】

養有五道修宮室安牀第節飲食養體之道也樹五色施五采列文章養目之道也正六律和五聲雜八音養耳之道也熟五穀烹六畜和煎調養口之道也和顏色說言語敬進退養志之道也此五者代進而厚用之可謂善養矣【呂氏春秋孝行】

曽子孝於父母昏定晨省調寒溫適輕重勉之於麋粥之間行之於袵席之上而徳美重於後世【陸子愼微】

土者火之子也五行莫貴於土土之於四時無所命者不與火分功名木名春火名夏金名秋水名冬忠臣之義孝子之行取之土土者五行最貴者也其義不可以加矣五聲莫貴於宮五味莫貴於甘五色莫貴於黃此謂孝者地之義也【春秋繁露五行對】

夫洗爵以盛水升階而進糲禮𨿽僃然非其貴者也【鹽鐵論孝養】

枯魚銜索幾何不蠧二親之壽忽如過隙艸木欲長霜露不使賢者欲養二親不待【說建本】

負重道逺者不擇地而休家貧親老者不擇祿而仕【說建本】

樹欲靜乎風不定子欲養乎親不待往而不來者年也不可得再見者親也【說苑敬愼】

康叔封與伯禽見商子曰某某也曰吾二子者朝乎成王見周公三見而三笞其說何也商子曰二子盍相與觀乎南山之陽有木焉名曰橋二子者往觀乎南山之陽見橋竦焉實而仰反以告乎商子商子曰橋者父道也商子曰二子盍相與觀乎南山之陰有木焉名曰梓二子者往觀乎南山之陰見梓勃焉實而俯反以告商子商子曰梓者子道也【說建本】

或曰猗頓之富以爲孝不亦至乎顏其餒矣曰彼以其粗顏以其精彼以其回顏以其貞【子學行篇】

次四食於劇父母采餕若測曰食劇以若爲順祿也【太經第六劇】

兄弟相顧當如形之與影聲之與響【顏氏家訓兄弟】

兄弟之際異於他人望深則易怨他親則易弭譬猶居室一宂則塞之一隙則塗之則無頽毀之慮如雀鼠之不防風雨之不防壁陷楹淪無可救矣僕妾之爲雀鼠妻子之爲風雨甚哉【顏氏家訓兄弟】

忠孝者百行之寶歟忠孝不修𨿽有他善其猶玉屑盈庫不可琢爲珪璋剉絲滿篋不可織爲綺綬𨿽多亦奚以爲也【劉子言苑】

毛詩曰相彼反哺尙在翔禽【李善注文選補亡詩南陔】

有獺有獺在河之涘淩波赴汨噬魴捕鯉嗷嗷林烏受哺於子養隆敬薄惟禽之似【文選補亾詩】

循彼南陔厥艸油油彼居之子色思其柔【文選補亾詩】循彼南陔言采其蘭眷戀庭闈心不遑安【文選補亾詩】人性茍有一孝則無所不包猶樹根一植百枝生焉【意林唐子】

曽子曰往而不可還者親也故子欲養而親不待是故椎牛而葬不如雞豚之逮親存也初吾爲吏祿不及釜尙欣欣而喜者非以爲多也樂其逮親也旣沒之後吾嘗南遊於楚得尊官焉堂髙九尺車嘗百乘然猶北向而泣涕者非爲賤也悲不逮吾親也故家貧親老不擇官而仕【藝文類聚人部孝】

曽子每讀喪禮泣下霑襟常以一夕五起視衣之厚薄枕之髙卑【藝文類聚人部孝】

防塵之孝河海之慈【藝文類聚人部孝贊】

九日養親一日餓之寧可言飽多饑少同爲孝子谷馬一日餓之馬肥不損於義無傷非可同之【太平禦覽獸部馬五】古有兄弟意欲分異出見三荊同根接葉連陰嘆曰木猶欣聚況我而殊異哉還爲雍和【初學記人部友悌】

夫孝行之本替本而求末者未見得之者也如或得之君子不貴矣烏者而有返哺況人而無孝心者乎【初學記鳥部烏】

雪山之中有一鸚鵡父母都盲常取好花果先奉父母爾時有一田主初種谷時而作願言所種之谷要與眾生而共噉食時鸚鵡子以彼田主先有施心卽常於田采取稻穀以供父母是時田主案行苗稼見諸虫鳥揃谷穗處瞠恚懊惱便設羅捕得鸚鵡鸚鵡子言田主先有好心施物無恡由是之故故我敢來采取稻穀如何今者而見网捕且田者如母種子如父實語如子田主如王擁護由已作是語已田主歡喜問鸚鵡言汝取此谷竟復爲誰鸚鵡答言有盲父母願以奉之【雜寶藏經卷一】

廉潔

六二不耕獲不菑畬【易無妄】

子云君子不盡利以遺民詩云彼有遺秉此有不斂穧伊寡婦之利故君子仕則不稼田則不漁【禮記坊記】

立於惡人之朝與惡人言如以朝衣朝冠坐於塗炭【孟子公孫丑上】

畜馬乘不察於雞豚伐冰之家不畜牛羊百乘之家不畜聚斂之臣【大學】

此朱公之金有如病不宿誡後復歸勿動【史記越世家】濯淖污泥之中蟬蛻於濁穢以浮游塵埃之外不獲世之滋垢皭然泥而不滓者也【史記屈原傳】

瑾瑜比潔日月爭光【史記屈原傳贊】

使馬如羊不以入廏使金如粟不以入懷【後漢書張奐列傳】遇九臯之介鳥兮怨素意之不逞遊塵外而瞥天兮據明翳而哀鳴雕鶚競於貪婪兮我修潔以益榮【後漢書張衡列傳】

歷宰金山家無寶鏤之飾連組珠海室靡璫珥之珍【宋書良吏陸徽傳】

蟬腹腸爲日已久饑虎能嚇人遽與肉餓麟不噬誰爲落毛【南齊書王僧防傳】

景公問晏子廉政而長久其行何也晏子對曰其行水也美哉水乎淸淸其濁不無雩途其淸無不灑除是以長久也公曰廉政而遫亾其行何也對曰其行石也堅哉石乎落落視之則堅循之則堅內外皆堅無以爲久是以遫亾也【晏子春秋問下】

惠子相梁莊子往見之或謂惠子曰莊子來欲代子相於是惠子恐搜於國中三日三夜莊子往見之曰南方有鳥其名鵷雛子知之乎夫鵷雛發於南海而飛於北海非梧桐不止非練實不食非醴泉不飲於是鴟得腐鼠鵷雛過之仰而視之曰嚇今子欲以子之梁國而嚇我邪【莊子秋水】

楚昭王失國屠羊說走而從於昭王昭王反國將賞從者及屠羊說屠羊說曰大王失國說失屠羊大王反國說亦反屠羊臣之爵祿已復矣又何賞之言王曰彊之屠羊說曰大王失國非臣之罪故不敢伏其誅大王反國非臣之功故不敢當其賞王曰見之屠羊說曰楚國之法必有重賞大功而後得見今臣之知不足以存國而勇不足以死寇吳軍入郢說畏難而避寇非故隨大王也今大王欲廢法毀約而見說此非臣之所以聞天下也王謂司馬子綦曰屠羊說居處卑賤而陳義甚髙子綦爲我延之以三旌之位屠羊說曰夫三旌之位吾知其貴於屠羊之肆也萬鐘之祿吾知其富於屠羊之利也然豈可以貪爵祿而使吾君有妄施之名乎說不敢當願復反吾屠羊之肆遂不受也【莊子讓王】

新浴者振其衣新沐者彈其冠人之情也其誰能以已之僬僬受人之掝掝者哉【荀子不茍】

石可破也而不可奪堅丹可磨也而不可奪赤堅與赤性之有也性也者所受於天也非擇取而爲之也豪士之自好者其不可漫以污也亦猶此也【呂氏春秋誠廉】

孔子辭廩丘終不盜刀鉤許由讓天子終不利封侯【淮南子汜論訓】

公儀休相魯魯君死左右請閉門公儀休曰止池淵吾不稅山吾不賦苛令吾不布吾已閉心矣何閉於門哉【說苑政理】

伋聞之妄與不如遺棄物於溝壑伋𨿽貧也不忍以身爲溝壑是以不敢當也【說立節】

初沐者必拭冠新浴者必振衣【說談叢】

義士不欺心防士不妄取以財爲艸以身爲寶【說苑談叢】次七脂牛正肪【坊】不濯釜而烹則歐【烏後切】歍【塢】之疾至測曰脂牛歐歍不絜志也【太經第四竈】

次四宛雛沈視食苦貞測曰宛雛沈視擇食方也【太經第五沈】

言已飲食淸潔誠欲使我形貌信而美好中心簡練而合於道要𨿽長顑頷饑而不飽亦無所傷病也何者眾人茍欲飽於財利已獨欲飽於仁義也【王逸注楚辭離騷經】寧作淸水之沈泥不爲濁路之飛塵【曹子建九愁賦】

焦螟之卑棲不肯爲銜鼠之唳天蟬之潔饑不願爲蜣蜋之穢飽是以禦冦不納鄭陽之惠曽參不美晉楚之寶【抱朴子外篇廣譬】

金鉤桂餌𨿽珍不能制九淵之沈鱗顯寵丰祿𨿽貴而不能致無欲之幽人【抱朴子外篇廣譬】

淳風足以濯百代之穢髙操足以激將來之濁何必紆朱曳紫服冕乘軺被犧牛之文繡吞詹何之香餌朝爲張天之炎熱夕成冰冷之委灰【抱朴子外篇逸民】

鷦明非竹實之潔不食君子非道徳之祿不居【子法言注問明篇】

孝子養父母常自潔如白華之無防污也【李善注文選補亾詩白華】朝飲木蘭之墜露兮夕餐秋菊之落英【楚辭離騷經】

白華足在丘之曲堂堂處子無營無欲鮮侔晨葩莫之防辱【文選補亾詩】

如彼白珪質無塵玷【文選袁宏名臣序贊】

金如粟而弗覩馬如羊而靡入雛雉必懷豚魚不爽由是傾巢舉落望徳如歸【文選沈休文齊昭王碑】

其意常墨墨若冠章甫而坐塗炭也【古文苑失名氏楚相孫叔敖碑】黃金累千不如一賢人而無廉猶衣服之無殺食味之無酸醎【意林傅子】

惟夫金貞玉粹者乃能處而不污其身耳【藝文類聚人部鑑誡誥】君子懷琬琰不使涅塵淄【藝文類聚樂部論樂詩】

巢父聞由爲堯所讓以爲污乃臨池水而洗其耳池主怒曰何以污我水【藝文類聚人部隠逸上】

大夫有污瀦之宮𨿽有美菜有義之士不食【藝文類聚艸部菜蔬】有餽魚於鄭相者鄭相不受或謂曰子嗜魚何故不受對曰吾以嗜魚故不受魚受魚失祿無以食魚不受得祿終身食魚【事文類聚淸廉】

利誘人猶飄風之加庶艸也惟有直愼者然後不回【太平禦覽天部九風】

抱朴子曰蟬潔饑不羨蜣蜋穢飽故回之簞瓢有以輕猗頓之富也【埤雅品物門蛣蜣】

管寧嘗與華子魚少相親友共園中鉏菜見地有片金揮鉏如故與瓦石無異華捉而擲去【初學記人部賢】

孔君魚爲姑臧長淸儉逼下有譏之者答曰奮身處脂膏不能自潤【何氏語林政事】

是人中蓮華世間八法所不染故【瑜伽師地論卷八十二】

莊敬

溫溫恭人如集於木惴惴【音贅】小心如臨於谷戰戰兢兢如履薄冰【詩小雅小宛】

濟澤之阿行潦之蘋藻寘諸宗室季蘭尸之敬也【左傳襄公二十八年】

取蘋藻之菜於阿澤之中使服蘭之女而爲之主神猶享之以其敬也【杜氏解左傳襄公二十八年】

樹木以本根爲幹有榦故枝葉茂焉墻屋以下土爲基有基乃墻屋成焉人身以禮敬爲本必有禮敬身乃得存【春秋正義成公十三年】

出門如見大賓使民如承大祭【論語顏淵】

敬人者非敬人也自敬也貴人者非貴人也自貴也昔者吾嘗見天雨金石與血吾嘗見四月十日並出有與天滑吾嘗見髙山之崩深谷之窒大都王宮之破大國之滅吾嘗見髙山之爲裂深淵之沙竭貴人之車裂吾嘗見稠林之無木平原爲谿谷君子爲禦僕吾嘗見江河幹爲坑正冬采楡葉仲夏雨雪霜千乘之君萬乘之主死而不葬是故君子敬以成其名小人敬以除其刑【說苑敬愼】

次二目穆穆足肅肅乃貫以棘測曰穆穆肅肅敬出心也【太經第四禮】

驅之於直道之上斂之乎檢括之中懍乎若跟掛於萬刃栗然有如乘奔以履冰故能多逺悔吝保其貞吉也【抱朴子外篇崇敎】

堅冰之成起於微霜隕隊之咎由於怠嫚【前漢書注韋賢傳】禮如體無體何得爲人無禮何能立徳【子法言注問道篇】晉灼曰致冰無不先由微霜致墜無不先由驕慢【李善注文選韋孟諷諫詩】

綰髮綰髮發亦鬢止日祗日祗敬亦愼止【藝文類聚人部鑑誡詩】

謙退

天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也【易謙】

離利貞亨畜牝牛吉【易離】

飛鳥遺之音不宜上宜下【易小過】

荏【音任】染柔木言緡之絲【葉新夷反】溫溫恭人維徳之基【詩大雅抑】且夫旣登而求降階者知人也【左傳襄公二十四年】

日之謙當鳥故曰明夷於飛明之未融故曰垂其翼【左傳昭公五年】

離之一卦爲日爲鳥日爲髙明鳥爲微細今日之謙退不得髙明下當微細是日光不足故當鳥也【春秋正義昭公五年】正考父佐戴武宣三命玆益共故其鼎銘云一命而僂再命而傴三命而俯循墻而走亦莫余敢侮饘於是鬻於是以糊余口其共也如是【左傳昭公七年】

君子無所爭必也射乎揖讓而升下而飲其爭也君子【論語八佾】

君子知天下之不可上也故下之知眾人之不可先也故後之溫恭愼徳使人慕之江海𨿽左長於百川以其卑也【孔子家語觀周】

良賈深藏若虛君子盛徳容貌若愚【史記老莊傳】

夫有所貴故有降焉夫有所美故有謙焉譬影響之與形聲相與而立道足者貴賤而一賢愚體公者乘理當而均彼我降挹之義於何而生則謙之爲美固不可以語至足之道涉乎大方之家矣【晉書韓佁傳】

正考父一命而傴再命而僂三命而俯循墻而走孰敢不軌如而夫者一命而呂鉅再命而於車上儛三命而名諸父【莊子列禦冦】

行而供翼非漬淖也行而俯項非擊戾也偶視而先俯非恐懼也【荀子修身篇】

兔罝之容不失其恭【焦氏易林坤之困】

次五地自衝下於川測曰地自衝人之所聖也【太經第一少】上九宻雨溟沐潤於枯瀆三日射谷測曰宻雨射谷謙之靜也【太經第一少】

次二去彼枯園舍下靈淵測曰舍下靈淵謙道光也【太經第五去】

自虛毀者水息淵木消枝山殺痩澤增肥【太經文】人之爲徳其猶虛器歟器虛則物注滿則止焉故君子常虛其心志恭其容貌不以逸羣之才加乎眾人之上視彼猶賢自視猶不足也故人願告之而不【徐幹中論虛道】用壯處謙壯乃全也用壯處壯則觸藩矣【周易略例卦略】火炎上而受制於水水趨下而得志於火故君子不欲多上人【文中子魏相】

通經曰見不足故能成其賢奢者不長【道徳經四子集解】閻浮提人不知禮敬耆舊有徳以言化之未可得度是時菩薩自變其身作迦頻闍羅鳥是鳥有二親友一者大象二者獼猴共在必鉢羅樹下住自相問言我等不知誰應爲大象言我昔見此樹在我腹下今大如是以此推之我應爲長猴言我曾蹲地手挽樹頭以此推之我應爲長鳥言我於必鉢羅林中食此樹果子隨糞出此樹得生以是推之我應最大象復說言先生宿舊禮應供養卽時大象背負獼猴鳥在猴上周遊而行一切禽獸見而問之何以如此答曰以此恭敬供養長老禽獸受化人亦效之【大智度論卷十二】

言其謙下爲物所陵賤忍受無慢猶如橋梁也【羅什譯維摩詰經佛道品】

履信

豚魚吉信及豚魚也【易中孚】

風行澤上無所不周其猶信之被物無所不至【周易正義中孚】苟有明信澗谿沼沚之毛蘋蘩蘊藻之菜筐筥錡釜之器潢污行潦之水可薦於鬼神可羞於王公而況君子結二國之信行之以禮風有采蘩采蘋雅有行葦泂酌昭忠信也【左傳隠公三年】

捨之聞之杖莫如信完守以老楚杖信以待晉不亦可乎【左傳襄公八年】

若合諸侯之卿以爲不信必不捷矣食言者不病【左傳襄公二十七年】

言之不用若食之消散故謂無信爲食言【春秋正義襄公二十七年】人而無信不知其可也大車無輗小車無軏其何以行之哉【論語爲政】

至誠則動金石不誠則鳥獸不可親狎【趙氏注孟子離婁上】夫貞夫之一則天地可動機心內萌則鷗鳥不下況信不足焉而祈物之必附猜生於我而望彼之必懷何異挾水求溫抱炭希涼者哉【魏志髙柔傳】

曾子之妻之市其子隨之而泣其母曰女還顧反爲女殺彘適市來曾子欲捕彘殺之妻止之曰特與嬰兒戲耳曽子曰嬰兒非與戲也嬰兒非有知也待父母而學者也聽父母之敎令子欺之是敎子欺也父欺子而不信其母非以成敎也遂烹彘【韓非子外儲說左】

魯哀公問於孔子曰吾聞古者有防一足其果信有一足乎孔子對曰不也夔非一足也夔者忿戾惡心人多不說喜也𨿽然其所以得免於人害者以其信也人皆曰獨此一足矣夔非一足也一而足也哀公曰審而是固足矣【韓非子外儲說左】

吳起示其妻以組曰子爲我織組令之如是組已就而效之其組異善起曰使子爲組令之如是而今也異善何也其妻曰用財若一也加務善之吳起曰非語也使之衣歸其父往請之吳起曰起家無虛言【韓非子外儲說左】夫弓矢和調而後求其中焉馬慤原順然後求其良材焉人必忠信重厚然後求其知能焉今人有不忠信重厚而多知能如此人者譬猶豺狼與不可以身近也【說苑尊賢】

水倍淵則川竭人倍信則名不達【說苑談叢】

齊攻魯求岑鼎魯君載岑鼎往齊侯不信而反之以爲非也使人告魯君栁下惠以爲是因請受之魯君請於栁下惠栁下惠對曰君之欲以爲岑鼎也以免國也臣亦以有國於此破臣之國以免君之國此臣所難也魯君乃以眞岑鼎往栁下惠可謂守信矣非獨存已之國也又存魯君之國信之於人重矣猶輿之輗軏也【新序節士】陽气潛萌於黃宮信無不在乎中【太經第一中】

測曰拔我輗軏貴以信也【太經第一閒】

言已施行常擥木引堅據持根本又貫累香艸之實執持忠信不爲華飾之行也【王逸注楚辭離騷經】

水之寒也火之熱也金石之堅剛也此數物未嘗有言而人莫不知其然者信著乎其體也使吾所行之信若此數物而誰其疑我哉今不信吾所行而怨人之不信也猶敎人執鬼防魅而怨人之不得也惑亦甚矣【徐幹中論貴驗】

金玉小信之質大信則除矣故至信辟金【郭子注莊庚桑楚】信之行於人譬濟之須舟也信之於行猶舟之待檝也將涉大川非舟何以濟之欲泛方舟非檝何以行之今人𨿽欲爲善而不知立行猶無舟而濟川也𨿽欲立行而不知立信猶無檝而行舟也是適郢者而首防山背道愈逺矣【劉子履信】

春之得風風不信則花萼不茂花萼不茂則發生之徳廢夏之得炎炎不信則卉木不長卉木不長則長贏之徳廢秋之得雨雨不信則百谷不實百谷不實則收成之徳廢冬之得寒寒不信則水土不堅水土不堅則安靜之徳廢以天地之靈气候不信四時猶廢而況於人乎【劉子履信】

猶如海潮終不違時【蘇婆呼童子經卷中】

大海潮水尋以時而來不失常處【法海經尺一】

師子在林中往與一獼猴共爲親友獼猴以二子寄於師子時有鷲鳥饑行求食值師子睡故取猴子而去住於樹上師子覺已求猴子不得見鷲持在樹上而告鷲言我受獼猴寄托二子防之不謹今汝得去孤負言信請從汝索我爲獸中之王汝爲鳥中之主貴勢同等宜以相還鷲言汝不知時吾今饑乏何論同異師子知其叵得自以利爪爴其脇肉以貿猴子【大智度論卷三十三】

諭林卷七十九﹤子部﹐類書類﹐諭林﹥

欽定四庫全書

諭林卷八十

明徐元太撰徳行門【二】

謹言

六四括囊無咎無譽【易坤】

咸其輔頰舌滕口說也【易咸】

六五艮其輔言有序悔亾【易艮】

亂之所生也財言語以爲階【易系辭上傳】

石有玉而傷其山萬民之患在口言【汲冡周書周祝解】

荏【音忍】染柔木君子樹【葉上主反】之往來行言心焉數之【詩小雅巧言】

白圭之玷尙可磨也斯言之玷不可爲也【詩大雅抑】

君子樹善木如人心思數善言而出之【鄭氏箋詩巧言】

荏染柔忍之木君子之人所樹之也言君子樹木必身簡擇取吾木然後樹之諭往來可行之言亦君子口所出之也言君子出言必心焉思數知善而後出之【毛詩正義巧言】

弔喪弗能賻不問其所費問疾弗能遺不問其所欲見人弗能館不問其所捨【禮記曲禮上】

王言如絲其出如綸王言如綸其出如綍故大人不倡遊言【禮記緇衣】

雷之發聲物無不同時應者人之言當各由已不當然也【鄭氏注禮記曲禮上】

過言一出駟馬不能及不可得悔也口舌所覆亦如溺矣【鄭氏注禮緇衣】

君子溺於口者言卿大夫之君子以口傷人而致怨恨遂被覆沒亦如溺於水不能自活也【禮記正義緇衣】

牀第之言不逾閾況在野乎【左傳襄公二十七年】

溺人必笑吾將有問也注云所問不急猶溺人不知所爲而反笑【杜氏解左傳哀公十六年】

鳥之將死其鳴也哀人之將死其言也善【論語泰伯】

道聽而塗說徳之棄也【論語陽貨】

士未可以言而言是以言餂之也可以言而不言是以不言餂之也【孟子盡心下】

君子愼言語母先已而後人擇言出之令口如耳【孔子集語上】

楚人諺曰得黃金百斤不如得季布一諾足下何以得此聲於梁楚間哉【史記季布傳】

周廟之人三緘其口漏巵在前欹器畱後【北齊書魏收傳】言室滿室言堂滿堂是謂賢王【管子牧民】

一聲而非駟馬勿追一言而急駟馬不及故惡言不出口茍語不畱耳【鄧析子轉辭篇】

狗不以善吠爲良人不以善言爲賢而況爲大乎夫爲大不足以爲大而況爲徳乎【莊子徐無鬼】

先王之書術令之道曰惟口出好興戎則此言善用口者出好不善用口者以爲讒賊冦戎則此豈口不善哉用口則不善也故遂以爲讒賊冦戎【墨子尙同中】

凡出言談則必先立儀而言若不先立儀而言譬之猶運鈞之上而立朝夕焉也我以爲𨿽有朝夕之辯必將終未可得而從定也【墨子非命下】

君子共已以待問焉則言不問焉則止譬若鐘然扣則鳴不扣則不鳴【墨子公孟】

言之信者在乎區蓋之間【荀子大略】

薄薄之地不得履之非地不安也危足無所履者也凡在言也【荀子榮辱篇】

口食可以肥百體故可食也口言或可以招百殃故不可以言也【鬼穀子權篇注】

美言者獨可於市耳夫市交易而退不相宜善言美語求者欲疾得賣者欲疾售也【河上公注老子爲道】

山有玉掘其山水有珠濁其淵辯口多言亾其身【河上公注老子顯質】

多事害神多言害身口開舌舉必有禍患【河上公注老子虛用】人有多言者猶百舌之聲人有少言者猶不脂之戶也【淮南子說山訓】

祭之日而言狗生取婦夕而言衰麻置酒之日而言上冡渡江河而言陽侯之波【淮南子說山訓】

田中之潦流入於海附耳之言聞於千里也【淮南子說林訓】夫言不在多在於當理施不在丰期於救乏【孔叢子連叢子】小人之聞道入之於耳出之於口茍言而已譬如飽食而嘔之其不惟肌膚無益而於志亦戾矣【韓詩外傳】

朕嘉宇內之士故詳延四方豪俊文學博習之士超遷官祿言者不必有徳何者言之易而行之難有捨其車而識其牛貴其不言而多成事也吳鐸以其舌自破主父偃以其舌自殺鶡鴠夜鳴無益於明主父鳴鴟無益於死非有司欲成利文學桎梏於舊術牽於間言者也【鹽鐵論利議】

口者闗也舌者機也出言不當四馬不能追也口者闗也舌者兵也出言不當反自傷也【說談叢】

言猶射也括旣離𨿽有所悔焉不可從而追已【說苑談叢】言人之善澤於膏沐言人之惡痛於矛防【說談叢】

響不能獨爲聲影不能倍曲爲直物必以其類及故君子愼言出已【說苑談叢】

百行之本一言也一言而適可以卻敵一言而得可以保國【說苑談叢】

一言而非四馬不能追一言而急四馬不能及【說苑談叢】忠信者士之行也言語者士之道路也道路不修治士無所行矣【新序雜事二】

實谷不華至言不飾今陽子華而不實言而無謀是以禍及其身【列女傳周列國晉伯宗妻】

梟鳴室北聲醜可惡【焦氏易林豫之恆】

多虛少實語不可知尊空無酒飛言如雨【焦氏易林豫之升】口方圓舌爲智樞門【焦氏易林無妄之鼎】

言無要約不成劵契【焦氏易林離之革】

華言風語自相詿誤【焦氏易林咸之頥】

次七觥羊之毅鳴不類測曰觥羊之毅言不法也【太經第三毅】

次四防其哇【一佳切】三歳不噣【音晝】測曰防哇不噣時數失也【太經第三耎】

次四利口哇【鳥佳切】哇商人之貞測曰哇哇之貞利於商也【太經第五飾】

次六言無追如抑亦飛如大人震風測曰言無追如抑亦也【太經第五飾】

次八蛁【刁】鳴喁喁血出其口測曰蛁鳴喁喁口自傷也【太經第五飾】

次六囊失括泄珍器測曰囊失括臣口溢也【太經第六馴】夫聖人爲天口賢者爲聖譯是故聖人之言天之心也賢者之所說聖人之意也【潛夫論考績】

昔防朝議者有人問曰寧有聞梟食其母乎有答之者曰嘗聞烏反哺未聞梟食母也問者慚唱不善也【曹子建令禽惡鳥論】

若與之言必以其方農夫則以稼穡百工則以技巧商賈則以貴賤府史則以官守大夫及士則以法制儒生則以學業故易曰艮其輔言有序不失事中之謂也【徐幹中論貴言】

靈蔡黙然而吉凶昭晳於無形春鼃長嘩而醜音見患於聒耳聲希者響必巨辭寡者信必著【抱朴子外篇廣譬】奔驥不能及旣往之失千金不能救斯言之玷故博其施者未若防其防勤其求者不如寡其辭【抱朴子外篇廣譬】且八音九奏不能無長短之病養由百發不能止將有一失之疏翫慿河者數溺於水好劇談者多漏於口【抱朴子外篇重言】

伯牙謹於操弦故終無煩手之累儒者敬其辭令故無樞機之辱【抱朴子外篇重言】

奉老氏多敗之戒思金人三緘之義括鋒頴而如訥韜修翰於彤管含金懷玉抑謐華辯【抱朴子外篇重言】

激雷不能追旣往之失辭班輸不能磨斯言之旣玷【抱朴子外篇疾謬】

言非不可復追其猶射也懸機未發則猶可止矢一離𨿽欲返之弗可得也【劉子愼言】

言語在口譬含鋒刃不可動也動鋒刃者必傷喉舌言失之害非惟鋒刃其所傷者不惟喉舌故天有捲舌之星人有緘口之銘所以警恌言防口訧也【劉子愼言】

言者風也無足而行無翼而飛不可易也是以聖人當言而懼發言而憂如蹈水火臨危險也【劉子愼言】

易誡樞機詩刺言玷斯言一玷非礛防所磨樞機旣發豈駭電所追【劉子愼言】

汝將閉門卻掃歟不如緘口而內修也【文中子禮樂】

口爲禁闥舌爲發機門機之闗楛矢不追【廣文選曹子建矯志詩】小人溺於水君子溺於口也【意林子思子】

自古及今其道一也變化無窮各有所歸或陰或陽或柔或剛或開或閉或弛或張是以聖人守司其門戶審察其先後口者心之門戶智謀皆從之出【意林鬼穀子】人者天之舌物者神之口【意林周生烈子】

蟻孔潰河淄川傾山病從口入患自口出存亾之機開闔之術【意林物理論】

無曰莫傳宣於四海無曰莫聞響振萬里【藝文類聚人部鑑誡箴】時好細腰宮中皆饑時恱廣額下作細眉逆龍之鱗必陷斯機括囊無咎乃免誅夷【藝文類聚人部言語銘】

一言正天下定一言倚天下靡【藝文類聚人部言語】

言美則響美言惡則響惡【藝文類聚人部言語】

束脩之業其上在於不言其次莫如寡知也故諺曰使口如鼻至老不失【藝文類聚人部口】

勿曰不傳伏流成川蟻孔潰河流宂傾山【藝文類聚人部口誡】宣納之由寔伊樞機惟舌是出馳駟安追差犛千里君子愼微何用口爽信在甘肥【藝文類聚人部口箴】

墨子曰子禽問曰多言有益乎對曰蝦蟇日夜鳴口漧而人不聽之鶴雞時夜鳴天下振動多言何益【太平禦覽羽族部】

潛龍以不見爲徳言非其時皆招禍之道也【何氏語林識鑑】通經曰風不動火不出大人不言小人無述火之出也必待薪大人之言必有信【道徳經四子集解】

言者禍之戶也不言者福之門也【道徳經指歸卷八】

夫士之生斧在口中所以斬身由其惡言【法句經言語品】昔者國王有一大象猛黠能戰其力勢勝五百小象其王興軍欲伐逆國被象鐵鎧象士禦之以雙矛防系象兩牙復以二劍系著兩耳以曲刃刀系象四腳復以鐵棒系著象尾被象九兵皆使嚴利象惟藏鼻防不用鬭象士歡喜知象防身命所以者何象鼻輭脆中箭卽死是以不出鼻鬭耳象鬭殊久出鼻求劍象士不樂念此猛象不惜身命出鼻求劍欲著鼻頭王及羣臣惜此大象不復使鬭人犯九惡惟當防口如此大象防鼻不鬭所以然者畏中箭死人亦如是所以防口【法句譬諭經四象諭品】昔有鱉遭遇枯旱湖澤幹竭不能自到有食之地時有大鶴集住其邊鱉從求哀乞相濟度鶴遂銜之飛過都邑上鱉不嘿聲問此何等如是不止鶴便應之口開鱉乃墮地人得屠裂食之夫人愚頑無慮不謹口舌其譬如是也【舊雜譬諭經】

但有口言說如雷而無雨【法苑珠林卷四十六】

如唇口是弓心慮如弦音聲如箭長夜空發徒染身口【法珠林卷五十八】

語𨿽是實非時而說亦落綺語也【法珠林卷七十六】

水邊有二鴈與一共結親友後時池水涸竭二鴈作是議言今此池水涸竭親友必受大苦議已語言此池水涸竭汝無濟理可銜一木我等各銜一頭將汝著大水處銜木之時愼不可語卽便銜之經過聚落諸小兒見皆言鴈銜去鴈銜去卽瞠言何預汝事卽便失木墮地而死【法苑珠林卷八十二】

兵者不祥之器不獲已而用之言者不眞之物不獲已而陳之【髙僧傳八論】

愼行

初六借用白茅無咎【易大過】

雷在天上大壯君子以非禮弗履【易大壯】

茍錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣【易上系】

行與其慢寧過乎恭家與其瀆寧過乎嚴【王弼注易家人】若虞機張往省括於度則釋【書太甲上】

夙夜思之明旦行之如射先省矢括於度釋則中【孔氏傳書太甲上】

告汝行事之難當如射之有所凖志必中所志乃善【孔氏傳書盤庚上】

謂之爲山者人意蓋猶以爲卑況爲岡爲陵乎今所見非髙山乃岡陵也以興行君子之道者人意尙謂之爲淺況爲小人之行乎今在位非君子乃小人也【毛詩正義正月】白玉爲圭圭有損缺猶尙可更磨鑢而平若此政敎言語之有缺失則遂往而不可攺爲【毛詩正義抑】

政如農功日夜思之思其始而成其終朝夕而行之行無越思如農之有畔其過鮮矣【左傳襄公二十五年】

聖人道𨿽虎變事則鼈行道𨿽絲紛事則棊布【關尹子三極】色盛者驕力盛者奮未可以語道也故不班白語道失而況行之乎【列子說符】

子張曰昔者桀紂貴爲天子富有天下今謂臧聚曰汝行如桀紂則有怍色有不服之心者小人所賤也仲尼墨翟窮爲匹夫今謂宰相曰子行如仲尼墨翟則變容易色稱不足者士誠貴也故勢爲天子未必貴也窮爲匹夫未必賤也貴賤之分在行之美惡【莊子盜跖】

宮有堊器有滌則絜矣行身亦然無滌堊之地則寡非矣【韓非子說林下】

終年爲車無三寸之轄不可以驅馳匠人斲戶無一尺之楗不可以閉藏故君子行思乎其所結【淮南子繆稱訓】曉自然以爲智知存亾之樞機禍福之門戶舉而用之陷溺於難者不可勝計也使知所爲是者事必可行則天下無不達之塗矣是故知慮者禍福之門戶也動靜者利害之樞機也【淮南子人間訓】

夫山兌則不髙水徑則不深行磏者徳不厚志與天地擬者其爲人不祥【韓詩外傳】

志善者惡謹小者志大俎豆之間足以觀禮閨門之內足以論行【鹽鐵論褒賢】

心如天地者明行如繩墨者章【說苑談叢】

邑名勝母曽子不入水名盜泉孔子不飲丑其聲也【說苑談叢】

曽哀公問於孔子曰吾聞君子不博有之乎孔子對曰有之哀公曰何爲其不博也孔子對曰爲其有二乘哀公曰有二乘則何爲不博也孔子對曰爲行惡道也【說苑君道】

北行出門履蹈躓顚踒足據塗污我襦袴【焦氏易林坎之旅】新作初陵逾陷難登【焦氏易林明夷之咸】

舞非其處失節多悔【焦氏易林兌之觀】

修身以爲弓矯思以爲矢立義以爲的奠而後發發必中矣【子修身】

仁宅也義路也禮服也智燭也信符也處宅由路正服明燭執符君子不動動斯得矣【子修身】

珍其貨而後市修其身而後交善其謀而後動成道也【子修身】

次五孔道夷如蹊路微如大輿之憂測曰孔道之夷奚不遵也【太經第一羨】

堯舜桀紂之事常並存於世惟人所用而已楊朱哭岐路所通逼者然也夫岐路惡足悲哉中反焉若夫縣度之厄索舉足而已矣【申鑑雜言上】

先民有言適楚而北轅者曰吾馬良用多禦善此三者益侈其去楚益逺矣遵路而騁應方而動君子有行行必至矣【申鑑雜言下】

赴谷必隊失水必溺人見之也赴穽必陷失道必沈人不見之也不察之故君子愼乎所不察【申鑑雜言下】

芷閭兮藥房居仁履義守忠貞也奮搖兮眾芳動作應禮行馨香也【王逸注楚辭九懷】

矯貞亮以作矢當囿之呈藝驅仁義以爲禽必信忠而後發【曹子建潛志賦】

道徳以爲宇築無怨以作藩澑慈惠以爲圃耕柔順以爲田【曹子建暢賦】

一尺之錦足以見其巧一仞之身足以見其治是以君子愼其寡也【徐幹中論修本】

言者風波也故行之則實喪遺風波而不行則事得其實危可安而蕩可定也【郭子注莊人間世】

昔顏叔子獨處於室鄰之婦又獨處室夜暴風雨至屋壞婦人趨而至叔子納之而使執燭放於平旦蒸盡摍屋而繼之自爲避嫌不審矣【李善注文選洞簫賦】

人咸躓於垤莫躓於山咸跌於污莫跌於川【廣文選楊子云州牧箴】

努力觸藩徒摧角矣不出戶庭庶無過矣【古文苑董仲舒士不遇賦】夫行者榮辱之皁白君子居必選鄕遊必擇士【意林體論】寡門不入宿臨甑不取塵避嫌也【意林鄒子】

扈江離與辟芷兮紉秋蘭以爲佩【楚辭離騷經】

朝搴阰之木蘭兮夕防洲之宿莽【楚辭離騷經】

逾枳棘之籬則有絓掛之患登椒桂之圃則有榮華之芳【太平禦覽木部棘】

人有遺余琉璃巵者小兒竊弄墮之不潔意旣惜之又感寶物之污辱乃喪其所以爲寶況君子行身而可以有玷乎【太平禦覽器物部巵】

尸子謂孔子至於勝母暮矣而不宿過於盜泉渴矣而不飲惡其名也【困學記聞卷十諸子】

惟法是修惟禮是克手執圭璧足履繩墨【何氏語林言志晉書】通經曰陰陽之動有常節大人之動不極物【道徳經四子集解】

莫行如獺莫行如究暮莫行如鷲莫行如食吐鳥莫行如犲莫行如鳥當行如狌狌所以者何世中無著眞人如狌狌獸【中阿含經卷十三】

譬如聚落邊有柰林多諸棘刺時有士夫入於林中所有營作入林中已前後左右上下盡有棘刺爾時士夫正念而行正念來去正念明目正念端視正念屈身所以者何莫令利刺傷壞身故【雜阿含經卷四十三】

蓋屋不宻天雨則漏意不惟行淫泆爲穿蓋屋善宻雨則不漏攝意惟行淫泆不生【法句經雙要品】

當如乳母伺視其子莫令墜於坑井險道【思惟要略法】如以毛繩戮皮斷肉骨壞髓斷爾乃止利養過毛繩絕於持戒皮能破禪定肉析於智慧骨滅妙善心髓【大莊嚴經論卷七偈】

且阿保傳愛愼及混腴良庖提刀情怵介族【明集釋何衡陽達性論】

中行

用九見羣龍無首吉【易幹】

上九鼎玉鉉大吉無不利【易鼎】

外彊而內順牛之善者若內外俱彊則失於猛害若外內俱順則失於劣弱【周易正義離】

人亦有言柔則茹【音汝】之剛則吐之維仲山甫柔亦不茹剛亦不吐【詩大雅烝民】

孔子曰管仲鏤簋而朱紘旅樹而反坫山節而藻棁賢大夫也而難爲上也晏平仲祀其先人豚肩不揜豆賢大夫也而難爲下也君子上不僭上下不偪下【禮記雜記下】詩云馬之剛矣轡之柔矣馬亦不剛轡亦不柔志气麃麃取與不疑【春秋正義襄公二十六年】

天下國家可均也爵祿可辭也白刃可蹈也中庸不可能也【中庸】

於心有猜則簋飱饌餔猶不屑餐旌瞀以之意之無疑則兼金盈百而不嫌辭孟軻以之【後漢書張衡列傳】

不樂前以顧軒不就後以慮輊【蜀志郤正傳】

善不善取信而止矣若左若右正中而已矣縣乎日月無已也【管子白心】

不欲琭琭如玉落落如石【老子法本】

誠能由於中矣一左一右𨿽過於中也而在中之庭一前一卻𨿽不及於中也而在中之皇及小人好盡則逺於中矣遠於中則必窘於邊幅而裂矣必觸於巖墻而僵矣必墜於坑塹而亾矣如以石而投之於淵也不極則不止矣【子華子執中】

夫堅白同異有厚無厚之察非不察也然而君子不辧止之也倚魁之行非不難也然而君子不行止之也【荀子修身篇】

西門豹之性急故佩韋以緩已董安於之心緩故佩以自急故以有餘補不足以長續短之謂明主【韓非子觀行】玉少故見貴石多故見賤不欲如玉爲人所貴如石爲人所賤當處其中也【河上公注老子法本】

聖人無思慮無設儲來者弗迎去者弗將人𨿽東西南北獨立中央故處眾枉之中不失其直天下皆流獨不離其壇域【淮南子詮言訓】

太剛則折太柔則捲聖人正在剛柔之間乃得道之本【淮南子泛論訓】

法人八尺四尺其中也宮者中央之音也甘者中央之味也四尺者中央之制也是故三王之禮味皆尙甘聲皆尙和【春秋繁露循天之道】

中者天地之大極也日月之所至而卻也長短之隆不得過中天地之制也【春秋繁露循天之道】

能以中和理天下者其徳大盛能以中和養其身者其壽極命【春秋繁露循天之道】

次八黃不黃覆秋常測曰黃不黃失中徳也【太經第一中】次三防【音軟】其防守其節𨿽勿肆終無拂測曰防其防體不可肆也【太經第三防】

夫中庸之徳其質無名故醎而不鹻淡而不質而不縵文而不繢能威能懷能辯能訥變化無方以達爲節是以抗者過之而拘者不逮【劉邵人物志體別】

心棲淸虛之域行在玉石之間【蔡中郎集蔡公碑】

天下有道聖人推而行之天下無道聖人述而藏之所謂流之斯爲川焉塞之斯爲淵焉升則云施則雨潛則潤何往不利也【文中子闗朗】

動則虎發靜如鱗潛若彼赫赫若此洋洋【意林化淸經】安能斷江漢之波爲激石之流【何氏語林言志】

與時俯仰因物變化不爲石不爲玉常在玉石之間不多不少不貴不賤【道徳經指歸卷七】

言爲禍匠黙爲害工進爲妖式退爲孽容【道徳經指歸卷十三】

蹈仁

治國𨿽講之以學而不聚其仁行者如農夫𨿽耘壅成熟而不收獲取之也【禮記正義禮運】

民之於仁也甚於水火水火吾見蹈而死者矣未見蹈仁而死者也【論語衞靈公】

夫仁天之尊爵也人之安宅也【孟子公孫丑上】

鷹飛退去不食其雛禽尙如此何況人乎【焦氏易林解之比】或問龍鴻鵠不亦壽乎曰壽曰人可壽乎曰物以其性人以其仁【揚子君子篇】

次四詘其角直其足維以傒谷測曰屈角直足不伎【音寘】刺也【太經第二傒】

夫物不能爲春故候天春而生人則不然存吾春而已矣【申鑑俗嫌】

逸周書曰不卵不防以成鳥獸【許氏說文卷七】

然觀孺子之墜井非仁者之意視瞽人之觸柱非兼愛之謂邪【抱朴子內篇明本】

因斧以得柯因柯以成用種一粟則千萬之粟滋種一仁眾行之美僃矣【意林秦子】

有鸚鵡飛集他山山中禽輙相愛重鸚鵡自念𨿽樂不可久也便去後數月山中大火鸚鵡遙見便入水霑羽飛而灑之天神言汝𨿽有志意何足云也對曰𨿽知不能救然嘗僑居是山禽獸行善皆爲兄弟不忍見耳天神嘉感卽爲滅火【藝文類聚鳥部鸚鵡】

舜不登而髙不行而逺拱揖於天下而天下稱仁【太平禦覽人事部仁徳】

天地溫厚之气始於東北盛於東南此天地之仁气也【太平禦覽人事部仁徳】

駙馬共爲荊使於巴見擔酖問之是何以曰所以酖人也於是請買之金不足又益之車馬已得之盡注之於江【太平禦覽人事部仁惻】

齊宣王見屠宰羊哀其無罪以豕代之【太平禦覽資產部屠】鶬鶊有聲鷹隼匿爪【初學記居處部門】

應發如犗牛心無威怒故應發如舟船心往來不倦故應發如橋梁心濟渡忘疲故【大方廣佛華嚴經卷七十七】

譬如防河漂流迅急險難可畏中有橋梁於諸眾生平等悉與濟波之樂而無分別濟渡之想【法集經卷二】

如有象羣處大林中四邊火起誰見是厄不生悲湣時最大象挽於樹枝以打火滅導道令過得離火難一切眾生爲生老病死火之所圍繞誰有智者不生悲湣欲令得出【無明羅剎經所十一】

被大慈鎧遮煩惱箭慈爲法藥消怨結毒煩惱燒心慈能除滅慈爲法梯登解脫臺慈爲法船度生死海求善法財慈爲上寶行趣涅槃慈爲道糧慈爲駿足度入涅槃慈爲猛將越三惡道【三昧法門經卷下】

祗劫有大林樹多諸禽獸野火來燒三邊俱起惟有一邊而隔一水眾獸窮逼逃命無地我爾時爲大身多力鹿以前腳跨一岸以後腳踞一岸令眾獸蹈脊上而渡皮肉盡壞以慈湣力忍之至死最後一兔來气力已竭自彊努力忍令得過過已脊折墮水而死【大智度論卷二十六】譬如六牙白象𨿽被毒箭猶憐湣怨賊【大智度論卷三十九】縱彼飛沈隨其飲啄當使紫鮮頳尾並相忘於江湖錦臆翠毛等逍遙於云漢【法珠林卷六十五】

行寂滅慈無所生故行不熱慈無煩惱故行等之慈等三世故行無諍慈無所起故行不二慈內外不合故行不壞慈畢竟盡故行堅固慈心無毀故行淸淨慈諸法性淨故行無邊慈如虛空故行阿羅漢慈破結賊故行菩薩慈安眾生故行如來慈得如相故行佛之慈覺眾生故行自然慈無因得故行菩提慈等一味故行無等慈斷諸愛故行大悲慈導以大乘故行無厭慈觀空無我故行法施慈無遺惜故行持戒慈化毀禁故行忍辱慈防彼我故行精進慈荷負眾生故行禪定慈不受味故行智慧慈無不知時故行方便慈一切示現故行無慈直心淸淨故行深心慈無雜行故行無誑慈不虛假故行安樂慈令得佛樂故菩薩之慈爲若此也【維摩詰所說經觀眾生品】

諭林卷八十

欽定四庫全書

諭林卷八十一

明徐元太撰徳行門【三】

愼獨

相在爾室尙不愧於屋漏無曰不顯莫予云覯【詩大雅抑下】如惡惡臭如好好色此之謂自慊【大學】

曽子曰十目所視十手所指其嚴乎【大學】

君子獨立不慚於影獨寢不慚於魂【晏子春秋外篇】

夫察所夜行周公慚乎景故君子愼其獨也【淮南子繆稱訓】若行獨梁不爲無人不兢其容故使人信己者易衣自信者難【淮南子繆稱訓】

次二神戰於其陳陰陽測曰神戰於善惡並也【太經第一中】

人之須善猶首之須冠足之待履首不加冠是越類也行不躡履是夷民也今處顯而修善在而爲非是淸旦冠履而昏夜倮跣也【劉子愼獨】

荃蓀孤植不以巖而歇其芳石泉潛流不以澗幽而不淸人在暗宻豈以翳而回操【劉子愼獨】

謂天蓋髙而聽甚卑謂日甚逺而照甚近謂神甚幽而察甚明【劉子愼獨】

居室如見賓入虛如有人故蘧瑗不以昏行變節顏回不以夜浴攺容【劉子愼獨】

修操於明行悖於幽以人不知若人不知則鬼神知之鬼神不知則已知之而云不知是盜鐘掩耳之智也【劉子愼獨】

君子表不裏明暗同度【意林魏子】

帶之銘曰火滅修容愼戒必恭恭則壽【玉海踐阼篇集解】髙彥先謹獨銘曰其出戶如見賓其入虛如有人其行無愧於影其寢無愧於衾【困學紀聞卷五儀禮】

譬如樹王尼拘陀子其子微細種之在地則不可見至樹生時方乃可見【毘耶娑問經推九】

善意如電來卽明去便復冥邪念如雲覆日時不見已惡意起不見道【三慧經借八】

積小

地中生木升君子以順徳積小以髙大【易升】

地中生木始於毫末終至合抱君子象之以順行其徳積其小善以成大名【王弼注易萃】

積薄成厚積卑成髙君子日汲汲以成煇小人日快快以至辱【文子上徳】

積徳成王積怨成亾積石成山積水成海不積而能成者未之有也【文子道徳】

積土成山風雨興焉積水成淵蛟龍生焉積善成徳而神明自得聖人循焉故不積蹞步無以至千里不積小流無以成江河【荀子勸學】

積土而爲山積水而爲海旦暮積謂之歳積善而全盡謂之聖人故聖人也者人之所積也【荀子儒效】

人積耨耕而爲農夫積斵削而爲工匠積販貨而爲商賈積禮義而爲君子居楚而楚居越而越居夏而夏是非天性也積靡使然也故人知謹注錯愼習俗大積靡則爲君子矣【荀子儒效】

仁義禮善之於人也辟之若貨財粟米之於家也多有之者富少有之者貧至無有者窮【荀子大略】

土積而成山阜水積而成江海行積而成君子【鹽鐵論執務】聲無細而不聞行無而不明【說苑談叢】

凡山陵之髙非削而成崛起也必步增而稍上焉川谷之卑非截斷而顚陷也必陂池而稍下焉是故積上不止必致嵩山之髙積下不已必極黃泉之深非獨山川也人行亦然【潛夫論愼微】

伊尹放太甲展季覆寒女商魯之民不稱淫焉何則積之於素也故染不積則人不觀其色行不積則人不信其事【徐幹中論貴驗】

明出乎幽著生乎微故宋井之霜以基升正之寒黃蘆之萌以兆大中之暑事亦如之故君子修徳始乎笄丱終乎鮐背創乎夷原成乎喬嶽【徐幹中論修本】

夫損之者如燈火之消脂莫之見也而忽盡矣益者如苗禾之播殖莫之覺也而忽茂焉故治身養性務謹其細不可以小益爲不平而不修不可以小損爲無傷而不防凡聚小所以就大積一所以至億也【抱朴子內篇極言】千倉萬箱非一耕所得乾天之木非旬日所長不測之淵起於汀瀅陶朱之資必積百千【抱朴子內篇極言】

盈乎萬鈞必起於錙銖竦秀淩霄必始於分毫是以行潦集而南溟就無涯之曠尋常積而圃致極天之髙【抱朴子外篇博諭】

鴻毳性輕積之沈舟繒縞質薄疊之折軸以毳縞之輕微能敗舟軸者積多之所致也【劉子愼隟】

水積成川載瀾載淸土積成山歊蒸鬱冥山不讓塵川不辭盈勉志含以隆徳聲【文選張華勵志詩】

累微以著乃物之理纒牽之長實累千里【文選張華勵志詩】勿謂其微覆簣成髙勿謂其細巨由纖毫【藝文類聚儲官部儲官箴】譬如尼拘陀子其形𨿽小無妨能成就大樹枝條長廣覆蓋數百千地【太寶積經一百十】

我觀此善根極爲甚微細猶如山石沙鎔銷則出金禪定與智慧猶如雙囊我以功力吹必出眞妙金【大莊嚴經論卷十偈】

乃欲泛芥舟於巨壑策駘足於長路庻累毫成仞聚爝爲明【攝大乘論序捲】

善因𨿽微獲果甚大如小爝火能燒大山一善能破大惡亦如少燈能破多闇輕日能消重露小子能生大樹世事尙然何況善力也【法珠林卷八十九】

勵志

誰謂華髙企其齊而誰謂徳難厲其庶而【前漢書韋成傳】蓋猶痿人思步盲者願明嵩霍咫尺江河匪逺【宋書魯爽傳】惡木之陰不可暫息盜泉之水無容悞飲【周書寇儁傳】夫彈痤者痛飲藥者苦爲苦憊之故不彈痤飲藥則身不活病不已矣【韓非子六反】

子有含菽縕絮而致滋美其親將以求孝也人曰僞如之何曰假儒衣書服而讀之三月不歸孰曰非儒也【楊子孝至篇】

言已𨿽見放流猶種蒔眾香循行仁義勤身勉力朝暮不倦也【王逸注楚辭離騷經】

言已𨿽被放逐而棄居於山澤猶重鑿蘭蕙和糅眾芳爲糧食飲有節修善不倦也【王逸注楚辭九章】

屈原見橘根深堅固終不可移則專一己志守忠信也【王逸注楚辭九章】

言已精明𨿽消滅猶結玉枝申修忠誠立長庚之星以繼日光晝夜常行志意明也【王逸注楚辭九嘆】

言已志意髙大上切於天譬若仙人王僑乘浮雲載赤霄上淩太淸遊天庭也【王逸注楚辭九嘆】

夫路不險則無以知馬之良任不重則無以知人之徳君子日彊其所重以取福小人日安其所輕以取禍【徐幹中論修本】

夫珠之含礫瑾之挾瑕斯其性與良工爲之以純其性若夫素然故觀二物之旣純而知仁徳之可粹也優者取多焉劣者取少焉在人而已孰禁我哉乘扁舟而濟者其身也安粹大道而動者其業也美【徐幹中論修本】

忍痛苦之藥石者所以除伐命之疾嬰甲冑之重冷者所以扞鋒鏑之集潔操履之拘苦者所以全拔萃之業納拂心之至言者所以悟易方之惑也【抱朴子外篇博諭】修塗之累非移晷所臻淩霄之髙非一蕢之積然升峻者患於垂上而力不足爲道者病於方成而志不遂【抱朴子內篇極言】

煌煌靈芝一年三秀予獨何爲有志不就【文選嵇康幽憤詩】若金受礪若泥在鈞【文選張華勵志詩】

渴不飲盜泉水熱不息惡木陰【文選陸機猛虎行】

遁世之士非受匏瓜之性幽居之女非無懷春之情是以名勝欲故偶影之操矜窮愈達故淩霄之節厲【文選陸機演連珠】

脂我名車策我名驥千里𨿽遙孰敢不至【補文選陶潛榮本】小人恥其面不如子都君子恥其行不如舜禹故小人貴明鑑君子尙至言【意林物理論】

爵祿滿則忠衰室富足則行衰【意林管子】

貧不攻九嶷玉倦不憩三危峯九嶷有惑號三危無安容【藝文類聚樂部論樂詩】

比求志之士望塗而息【何氏語林言志】

猶如渇人終無變吐甘露之味【海空智藏經供獻品】

比擐甲之精堅固策駟之遄夙則必任善以爲軛引之無窮之路委身而作肄駈之罔極之期【波羅宻多經五百九十卷序】譬如長者求多珍財晝夜精勤思惟方便常作是念我於何時多獲珍財遂本所願由斯無暇求諸飲食【波羅蜜多經五百九十】

譬如壯士武略備具見敵兵至著堅甲冑乘策驥駿所去無畏【大乘顯識經推四】

若念力堅彊𨿽入五欲賊中不爲所害譬如著鎧入陣則無所畏是名不念【佛遺敎經羊五】

寧噉燒石吞飲鎔銅【法句經利養品】

如象拔淤泥者是時戰象內心自念吾前後來受王寵待甘美飲食吾先服食與王鬭戰無不降伏設我今日沒在淤泥不自拔出與王進鬭者則我失由來之名亦使一國被其毀辱【出曜經五無放逸品之餘】

猶如曾入海人諸知入海孔穴道路所經過處某處某水漿某處博戲家某處淫種家如此諸家當念逺離設至海中有果名摩檀那亦莫取食設食此果者便不能采致珍寶【出曜經五無放逸品之餘】

有人持珠度海失亾其珠人便持木斗舀水棄岸上海神言汝當何時盡是水人言生死棄之不置海神知其意出珠還之【三慧經借八】

譬如賈客於險道中備受諸苦乃得大利【大智度論卷七十二】

反已

仁者如射射者正已而後發發而不中不怨勝已者反求諸已而已矣【孟子公孫丑上】

子曰射有似乎君子失諸正鵠反求諸其身【中庸】昔荊人之梟將巢於吳鳩遇之曰何去荊而巢吳乎梟曰荊人惡予之聲鳩曰子不能革子之音則吳楚之民不異情也爲子計者莫若宛頸戢翼終身勿復鳴也【曹子建令禽惡鳥論】

夫見人而不自見者謂之蒙聞人而不自聞者謂之聵慮人而不自慮者謂之瞀故明莫大乎自見聰莫大乎自聞睿莫大乎自慮此三者舉之甚輕行之甚邇而莫之知也故知者舉甚輕之事以任天下之重行甚邇之路以窮天下之逺故徳彌髙而基彌固勝彌眾而愛彌廣【徐幹中論修本】

今夫立身不爲人之所譽而爲人之所謗者未盡爲善之理也盡爲善之理將若舜焉人𨿽與舜不同其敢謗之乎故語稱救寒莫如重裘止謗莫如修身療暑莫如親冰信矣哉【徐幹中論虛道】

懷疾者人不使爲醫行穢者人不使畫法以無驗也子思曰能勝其心於勝人乎何有不能勝其心如勝人何【徐幹中論修本】

烈士之愛國也如家奉君也如親則不忠之事不爲其罪矣仁人之視人也如已待疏也猶宻則不恕之怨不爲其責矣【抱朴子外篇廣譬】

火性無所私金性方剛故曰公正【前漢書注京房傳】

稟天地精靈合徳齊明是以首擬天腹擬地四肢合四時五藏合五行動如風雷言成文章也【子法言注五百篇】尸子曰舜之行其猶河海乎千仞之溪亦滿之螻蟻之穴亦滿之【李善注文選沈休文昭王碑文】

性愛山泉情篤魚鳥而從鷗未狎入獸相驚【藝文類聚人部逸下啟】

巖巖孔聖異代稱傑景合乾坤明參日月【初學記人部聖】若欲占察過去往昔集業久近所作彊弱大小差別者當復刻木爲三輪以身口意各主一輪書字記之又於輪正中一面書一畫令麄長使徹畔次第二面書一畫令細短使不至畔次第三面作一榜刻如畫令其麄深次第四面亦作傍刻令使細淺當知善業莊嚴猶如畫飾惡業衰害猶如損刻其畫長大者顯示積善來久行業猛利所作增上其畫細短者顯示積善來近始習基鈍所作微薄其刻麄深者顯示習惡來久所作增上餘殃亦厚其刻細淺者顯示退善來近始習惡法所作之業未至增上【占察善惡業報經卷上】

能涉逺路諭之腳足勝持一切諭之大地生長萬物諭之時雨善療眾病諭之良醫能消饑渇諭之甘露接濟沈溺諭之橋梁運渡大海諭之浮囊能除昏暗諭之燈光【法珠林卷八十七】

譬如良醫觸物爲藥故醫術斯行遇病斯治【羅什譯維摩詰經佛道品】

法輪淵廣難側法海流潤無涯故徳無邊矣【僧肇注維摩詰經佛國品】

自修

雷在天上大壯君子以非禮弗履【易大壯】

山下有澤損君子以懲忿窒欲【易損】

山上有雷小過君子以行過乎恭喪過乎哀用過乎儉【易小過】

金錫有其質鏈之故益精圭璧有其實琢磨乃成器【毛詩正義淇澳】

小人溺於水君子溺於口大人溺於民皆在其所褻也夫水近於人而溺人徳易狎而難親也易以溺人口費而煩易出難悔易以溺人夫民閉於人而有鄙心可敬不可慢易以溺人故君子不可以不愼也【禮記緇衣】

儒有忠信以爲甲冑禮義以爲幹櫓戴仁而行抱義而處【禮記儒行】

儒有不寶金玉而忠信以爲寶不祈土地立義以爲土地不祈多積多文以爲富【禮記儒行】

外寛而內直自設於括之中【大戴禮記衞將軍文子】

夫義路也禮門也惟君子能由是路出入是門也【孟子萬章下】

揵六枳而爲籬兮築蕙若而爲室播蘭芷於中廷兮列杜衡於外術【後漢書馮衍傳】

襲溫恭之黻衣兮被禮義之繡裳辮貞亮以爲鞶兮雜技藝以爲珩昭防藻與雕琢兮璜聲逺而彌長【後漢書張衡列傳】

禦六藝之珍駕兮遊道徳之平林結典籍而爲罟兮敺儒墨而爲禽【後漢書張衡列傳】

方將馳騁乎典籍之崇塗休息乎仁義之淵藪槃旋乎周孔之庭宇揖儒墨而與爲友【後漢書蔡邕列傳】

應規矩之淑質兮過班倕而裁之恊凖矱之眞度兮同斷金之策【後漢書崔駰列傳】

武王曰吾欲造起居之誡隨之以身幾之書曰安無忘危存無亡熟惟二者必後無凶杖之書曰輔人無茍扶人無咎【後漢書崔駰列傳】

動若重規靜若疊矩【蜀志郤正傳】

同鏘玉振爭芬蘭郁【晉書鄭袤列傳】

夫食稻梁進芻豢衣狐貉襲冰紈觀窈眇之奇儛聽云和之琴瑟此生人之所急非有求而爲也修道徳習仁義惇孝悌立忠貞漸禮樂之腴潤蹈先王之盛則此君子之所急非有求而爲也【梁書劉峻傳】

抱玉而懷珠且滋蘭而樹蕙【魏書李順希仁弟騫傳】

持繩視直置水觀平【北齊書魏收傳】

春生夏長天地平分之功子孝臣誠人倫不易之道【隋書於仲文傳】

君子之居也綏如安裘晏如覆杼【韓詩外傳】

昨日何生今日何成必念歸厚必念治生日愼一日完如金城【韓詩外傳卷八】

次四帶其鉤鞶錘以玉環測曰帶其鉤鞶自約束也【太經第一周】

言已修身淸潔乃取江離辟芷以爲衣被紉索秋蘭以爲佩飾博采眾善以自約束也【王逸注楚辭離騷經】

言已旦飲香木之墜露吸正陽之津液暮食芳菊之落華吞陰陽之精蘂動以香淨自潤澤也【王逸注楚辭離騷經】言已修飾淸潔以瑤玉爲席美玉爲瑱【王逸注楚辭九歌】屈原言已居家則以薜荔摶飾四壁蕙艸縛束屋乘船則以蓀爲楫櫂蘭爲旌旗動以香潔自修飾也【王逸注楚辭九歌】

必將修繩履墨不偏不黨【抱朴子內篇道意】

入峻谷者當攀葛藟可以免於【頁眞】墜猶處時俗者當據道義然後得用自立【前漢書注敍傳】

千里之馬系以長索則爲累矣人𨿽有容貌不修徳如千里馬也【李善注文選張茂先勵志詩】

設於括之中直已不直人蘧伯玉之行也【李善注文選蔡伯喈郭有道碑文】

旌性行以制佩兮佩夜光與瓊枝纗幽蘭之秋華兮又綴之以江籬【文選思賦】

匪仁裏其焉宅兮匪義迹其焉追【文選思賦】

白華絳趺在陵之陬蒨蒨士子涅而不渝【文選補亾詩】白華朱萼被於幽薄粲粲門子如磨如錯【文選補亾詩】如彼蘭蕙載采其芳【文選潘安仁贈陸機詩】

直如朱絲繩淸如玉壺冰【文選樂府鮑明逺白頭吟】

漸漬徳義之淵棲遲道藝之域【文選韋嗣博奕論】

夫心猶首面一旦不修飾則塵垢穢之人心不思善則邪惡入之人盛飾其面而莫修其心惑矣【文選張茂先女史箴注】賤珪璧於光陰竟松筠於晚歳【廣文選任彥升求爲劉瓛立館啟】終始若矢去不善如絕弦【古文苑失名氏楚相孫叔敖碑】

古人目短於自見故以鏡觀形心短於自治故以禮自防【意林唐子】

駕靑虯兮驂白螭吾與重華遊兮瑤之圃登昆侖兮食玉英吾與天地兮比壽與日月兮齊光【楚辭九章涉江】

救寒無若重裘止謗莫若自修斯言信矣【太平禦覽人事部諺下】木去其火則不灰人去其惡性則不死【陰符經注】

若欲求火當須人功備其鉆且運動力手然後見火眾生學道修習正行亦復如是【大乘妙林經】

如田農夫於秋月時勤耕深地能除穢艸【海空智藏經供獻品】譬如善識眞寶之匠於寶山中獲得一珠得已水漬從漬出已置醋漿中從醋漿出已置之豆汁意猶不已復置苦酒苦酒出已置眾藥中從藥出已以氀毼磨是名眞正靑琉璃珠【大方等大集經卷三】

厭諸諠雜如獨覺乘洗煩惱垢如淸淨水能除臭穢如疾飄風斷眾結縛如利刀劍【大集地藏十輪經卷一】

譬如眞金置礬石中如法鏈已離一切垢轉復明淨【大方廣佛華嚴經三十五】

以諸善根瓔珞其身【無盡意菩薩經八】

猶如新成衣塵土所污染有目智慧人抖搜塵悉去【中陰經卷上】

如金在鑛中無有能見金智者善陶鏈其金乃明顯【大乘宻嚴經卷下】

譬如波斯匿王善養四兵若鬭戰時擊大戰鼓吹大戰螺對敵堅住緣斯恩養戰無遺力能勝怨敵國境安寧【大法鼓經卷上】

如鏈金法消除滓穢離垢淸淨隨所著處本垢不污【大法鼓經卷下】

如人巧浴器盛眾藥以水漬之中外俱潤無不周徧【長阿含經卷十三】

如有人沐浴淸潔以新白防被覆其身舉體淸淨【長阿含經卷十三】

猶木工師彼持墨繩用絣於木則以利斧斫治令直【中阿含經卷二十】

猶如居士秋時颺谷谷聚之中若有成實者颺便止住若不成實及粃糠者便隨風去居士見已卽持掃箒掃治令淨所以者何莫令污雜余淨好稻【中阿含經卷二十九】譬如王發四種兵𨿽行戰鬭初發行時意但欲攻敵耳佛所說經種種諸善但欲共攻去一切惡耳【那先比丘經卷上】譬如人立平地持好弓箭能射殺怨賊三法合行亦如是戒爲平地禪定爲快弓智慧爲利箭三事備足能殺煩惱賊【三昧法門經卷下】

立大要憺被三願鎧外破魔眾內擊結賊【三昧法門經卷下】稊稗害禾多欲妨學耘除眾惡成收必多【法句經敎學品】譬如有人修治樹園地髙下之邱墟平之漑灌以時拔去荊棘穢艸蘆葦邪生諸曲橫出不理皆落治之棄諸垣外令其順好樹木無礙根生葉茂皆悉獲之令不折傷以是之故樹木轉大華實興盛其修行者受法師敎除淫怒癡欲想諸穢以是之故行遂長成至於得道【修行道地經慈品】

譬如金師鏈金垢隨火去眞金獨在【大智度論卷十四】

如病人隨良醫敎將和治法病無不差【大智度論卷二十二】譬如久鏁腳人卒得解脫行時𨿽無有鏁猶有習在如乳母衣久故垢著𨿽以淳灰淨浣𨿽無有垢垢气猶在衣【大智度論卷一十七】

我以慚愧防捉持智慧秤【大莊嚴經論卷六偈】

陶鏈生金略有三種一除垢陶鏈二攝受陶鏈三調柔陶鏈除垢陶鏈者謂從金性中漸漸除去麄中細垢乃至惟有淨金沙在攝受陶鏈者謂卽於彼鄭重銷煮調柔陶鏈者謂銷煮已更細鏈治瑕隙等穢【瑜伽師地論卷十三】勒身口如馬著轡禁情欲如猴帶鏁【辯正論卷一】

能排巨暗譬滿月之照三途巧遣眾毒似摩祗之除萬惡【法珠林卷八十五】

嚴飾道場澡浴塵垢著新潔衣內外俱淨【法珠林卷八十八】心以智徳爲嚴形以相好爲飾嚴心所以進道飾形所以靡俗【僧肇注維摩詰經佛國品】

內修

魯公扈趙齊嬰二人有疾同請扁鵲求治扁鵲治之旣同愈謂公扈齊嬰曰汝曩之所疾自外而幹府藏者固藥石之所已今有偕生之疾與體偕長今爲汝攻之何如【列子湯問】

被褐者薄外懷玉者厚內【河上公注老子知難】

次二正其腹引其背酋貞測曰正其腹中心定也【太經第一戾】

初一內其明不用其光測曰內其明自窺深也【太經第五視】次二沈視自見賢於之眄測曰沈視之見得正美也【太經第五沈】

次二堅白玉形內化貞測曰堅白玉形變可爲也【太經第六堅】

內淸外濁獘衣褁玉【意林太元經】

疏濯胸臆澡雪腹心使之芬香皓潔而不可污也【意林仲長統昌言】

若韜山金如苞海寶【藝文類聚內典部典部志】

道家云眞人之心若珠在淵眾人之心若瓢在水【困學紀聞卷二十雜識】

被褐者同其塵懷玉者寶其眞也聖人之所以難知以其同塵而不殊懷玉而不渝【道徳經注】

子形不淨受諸染著積垢於身必思澡澣心垢不淨六根所染弗思其澣玆爲迷惑是故身垢不淨以世水洗之心垢不淨以法語洗之【虛皇四十九章】

人稟骨肉之質猶陶家坯也坯未冶則敗速身未鏈則命促理固然也【聖母資傳仙道】

剪諸見之萌則翳蘂星落褰積疑之网則障縠云披【波羅蜜多經五百九十三】

四如意爲足正念爲頭項慈悲明淨眼利智慧爲牙以空無我吼破諸煩惱賊【大方廣佛華嚴經卷二十五】

四念處爲弓信五根爲箭四正勤爲馬四如意爲車五力以爲鎧破諸煩惱賊【大方廣佛華嚴經卷二十五】

譬如倉蠅在糞上住自以爲淨心亦如是入愛欲中自以爲淨【佛遺日摩尼寶經推六】

譬如垢污衣浣治以灰汁以灰汁浣治是衣得淸淨如是以過患染污於正識浣以智慧灰心卽得淸淨【文殊師利問經卷下】

譬如明月而埋於云云除散滅麗乎光天於虛空中朗然顯現【蘇婆呼童子經卷中】

譬如虛空於一切眾生無有障礙而彼虛空爲諸煙雲塵霧等事之所翳障【法集經欲一】

譬如磨鏡垢去明存卽自見形斷欲守空卽見道眞【佛說四十二章經尺一】

淫邪污心猶鏡處泥穢垢污焉偃以照天覆以臨土聰睿聖達萬土臨照𨿽有天地之大靡一夫而能覩所以然者由其垢濁眾垢污心有逾彼鏡矣若得良師剗刮瑩磨薄塵微曀蕩使無餘舉之以照毛髮面理無微不察垢退明存使其然矣【佛說大安般守意經序】

十方諸醫不能除人心之垢佛則是醫所語聞者心垢則除便待安【如來三昧經卷中】

如莽虞鳥昔日形貌妙善端嚴亦有威光今何隠沒苦切修練容質若斯【身毛喜豎經下】

洗除心垢如工鏈金【法句經塵垢品】

心棄惡法如蛇脫皮【法句經梵志品】

佛問居士調象之法有幾事乎答曰常以三事用調大象何謂三一者剛鉤鉤口著其防靽二者減食常令饑瘦三者捶杖加其楚痛以此三事乃得調良又問施此三事何所攝治也鐵鉤鉤口以制彊口不與食飲以制身獷加捶杖者以伏其心正爾便調曰作此伏者爲何所施用答曰如是伏已可中王乘亦可令鬭隨意前卻無有罣礙又問居士止有此法復有其異答曰調象之法正如此耳佛告居士但能調象復能自調卽曰不審自調其義云何佛告居士吾亦有三事用調一切人亦以自調得至無爲一者至誠制禦口業二以慈貞伏身剛彊三以智慧滅意癡【法句譬諭經四象諭品】

如禦車馬遲則策之牛奔則抑之【四阿含暮抄解借五】

譬如女人入屛帳裏種種莊嚴莊嚴旣竟然後乃出【阿育王經卷八】

刀鋸截身莫起瞠恚如燒枯樹無有恨心【修行道地經慈品】身心而相應疾成道徳果【修行道地經慈品】

人身有疾病醫藥以除之心疾亦如是四意止消之【修行道地經勸意品】

譬如合集艸木筏山川江河漂之壞愛樂之河急如是意念於寂則向空【修行道地經行空品】

我以正見之石磨智慧劍解汝肢節【無明羅剎經】

人有瞠恚是爲地生蒺藜【三慧經借八】

婆羅門常著縷褐五熱炙身時人因名號縷褐炙時比丘尼見是事已而語之言汝可炙者而不炙之不可炙者而便炙之爾時縷褐聞是語已極生瞠恚而作是言惡剃髮者何者可炙比丘尼言汝若欲知可炙處者汝但灸汝瞠忿之心若能炙心是名眞心如牛駕車車若不行乃須策牛不須打車身猶如車心如彼牛以是義故汝應炙心云何暴身又復身者如材如𨿽復燒炙將何所補【大莊嚴經論卷二】

無障礙者復有四種一非覆障所礙二非障所礙三非映障所礙四非惑障所礙【瑜伽師地論卷十五】

愚夫內縛與彼外防而有差別謂彼外防爲色一分之所系防或木或鐵或索所系愚夫乃爲諸行所防又彼外他縛所愚夫乃爲自所防又彼外防易可了知因緣脫脫方便愚夫內一切難知【瑜伽師地論卷八十七】

身如幹薪瞠恚如火未能燒他先自燋身【法苑珠林卷七十二】譬如大火焚燒屋宅有勇健者以水滅之智慧之水能滅恚火亦復如是【法苑珠林卷七十八】

抖拺煩惱去離貪著如衣抖擻能去塵垢【法珠林卷八十四】道品心中有三相一發動二攝心三名捨若發動過則心散散則攝之攝之過則沒沒則精進令心發動若動靜得適則任之令進容豫處中是名爲捨捨卽調禦調禦卽和合也譬如善禦遲則策之疾則制之舒疾得宜則放之令去縱步夷塗必之所往也【羅什譯維摩詰經佛道品】盡是修心之閒地道之淨也【僧肇注維摩詰經菩薩品】

諭林卷八十一﹤子部﹐類書類﹐諭林﹥

欽定四庫全書

諭林卷八十二

明徐元太撰徳行門【四】

特立

上火下澤睽君子以同而異【易睽】

阪田﨑嶇墝埆之處而有菀然茂特之苗諭賢者在閒辟居之時【鄭氏箋詩正月】

舉世混濁而我獨淸眾人皆醉而我獨醒是以見放【史記屈原傳】

新沐者必彈冠新浴者必振衣人又誰能以身之察察受物之汶汶者乎寧赴常流而葬乎江魚腹中耳又安能以浩浩之白而世之溫蠖乎【史記屈原傳】

抱景特立與士不羣蓋髙樹靡陰獨木不林【後漢書崔駰列傳】介然之志峭聳霜崖確乎之情峯橫海岸【梁書張充傳】夫賢材者非尙膂力豈系文華惟須正身負戴確乎不動譬棟之處屋如骨之在身所謂棟梁骨鯾之材也【隋書房彥謙傳】

言鷙鳥執志剛厲特處不羣以言忠正之士亦執分守節不隨俗人【王逸注楚辭離騷經】

言已懷徳不用復髙我之冠長我之佩尊其威儀整其服飾以異於眾人之服【王逸注楚辭離騷經】

歌曲彌妙和者彌寡行操益淸交者益鮮

夫歌曲妙者和者則寡言得實者然者則鮮和歌與聽言同一實也曲妙人不能盡和言是人不能皆信【王充論衡定賢篇】

眾鳥羣相追鷙鳥獨無雙何必相呴濡江海自可容【嵇中散集郭遐叔贈】

貌愚而志逺面垢而行潔確乎若嵩岱銓衡所不能測也浩乎若滄海斗斛所不能校也峻其重仞之髙隠其百官之富觀彼佻竊若艸莽也邈世之操眇焉冠秋云之表遺俗之神緬焉棲九之端【抱朴子外篇名實】

冰炭不衒能於冷熱瑾瑜不證珍而體著是以君子恭已不卹乎莫與至人尸居心遺乎毀譽【抱朴子外篇博諭】微飆不能大海之波毫芒不能動萬鈞之鐘是以漆園思惠有捐斤之嘆伯氏哀期有剿之憤短唱不足以致麗之和勢利不足以移淡泊之心【抱朴子外篇廣譬】與奪不汨其神者至粹者也利害不染其和者極醇者也浩浩乎非瓢觶所校矣茫茫乎非跬步所尋矣聲希所以爲大音和寡所以崇我貴【抱朴子外篇廣譬】

夫入虎狼之羣後知賁育之壯勇處禮廢之俗乃知雅人之不渝【抱朴子外篇刺驕】

揚淸波以激濁流執勁矢以厲羣枉【抱朴子外篇刺驕】

吾以爲寜作不載之寶不飛之鵬不颺之蘭無黨之士亦損於夜光之質垂天之大含芳之卉不朽之業乎【抱朴子外篇交際】

靑松在東園眾艸沒奇姿凝霜殄異類卓然見髙枝連林人不覺獨樹眾乃奇【陶靖節集詩五言】

鷙鳥之不羣兮自前代而固然何方圓之能周兮夫孰異道而相安【文選屈原離騷經】

似夜光之剖荊璞兮若茂松之依山巓也【文選籍田賦】如金在沙顯然自異猶玉在泥涅而不淄【藝文類聚人部隠逸上贊】貞操與日月俱懸孤芳隨山壑共逺【藝文類聚人部隠逸下啟】危松擢本且觀後雕之質貞桂挺生便體冬華之秀【藝文類聚職官部太保碑】

危勁之節貫四序而逾秀堅貞之操經百鏈而不銷【藝文類聚職官部太保碑】

處塵貴不染被褐重懷珠美玉耀幽石曽蘭挺叢芻【藝文類聚內典部內典頌】

澹臺子羽賫千金之璧渡河河欲之陽侯波起兩蛟夾船子羽左操璧右操劍擊蛟皆死旣濟三投璧於河河伯三躍而歸之子羽毀璧而去【太平禦覽鱗介部蛟】

浮舟千仞壑總轡萬尋巓流沬不足險石牀豈爲艱【初學記居處部園圃】

稟天然之貞勁經巖冬而不零𨿽凝霜而挺榦近靑春而秀榮若君子之順時又似乎眞人之抗貞【初學記果木部柏】又如猛風依於虛空而能吹蕩煙雲塵霧不依於地【大集月藏經卷三】

降棄一切眾邪異學若干法戰堅跱幢旛猶如勇將大軍之師折伏嚴敵【阿差朱菩薩經卷一】

利衰毀譽稱譏苦樂八法之風不動如來猶四風之吹須彌也【僧肇注維摩詰經佛國品】

有本

本小而後至大是小爲大本先學然後至聖是學爲聖本也【禮記正義學記】

不官爲羣官之本不器爲羣器之本不約爲羣約之本不齊爲羣齊之本言四者莫不有本人亦以學爲本也【禮記正義學記】

原泉混混不捨晝夜盈科而後進放乎四海有本者如是是之取爾茍爲無本七八月之間雨集溝澮皆盈其涸也可立而待也故聲聞過情君子恥之【孟子離婁上】觀水有術必觀其瀾日月有明容光必照焉【孟子盡心上】戰而死者其人之葬也不以翣資刖者之屨無爲愛之皆無其本矣【莊子徳充符】

寂虛靜者神明之本也陰陽柔剛者二儀之本也巍峩巖岫者山嶽之本也徳行文學者君子之本也莫或無本而能立焉是以欲致其髙必丰其基欲茂其末必深其柢【抱朴子外篇循本】

止於下者根本也漸於上者枝條也士人據道義爲根本業貴無虧進禮學如枝條徳貴日新【子法言注學行篇】欲崇其髙必重其層立徳之柄莫匪安恆【文選潘嶽爲賈謐作詩】水泉東流日夜不休上不竭下不滿【意林呂氏春秋】

始則觀大江之水泛泛不絕溢子心源終則決滄海之波浩浩不止流於神府【金庭無爲妙經】

如是無上正法阿竭陀膏藥從於何所而來集此當知如是膏藥從大菩提法器中來彼菩提器從何而來當知從菩薩法財寶篋中來如是菩薩寶篋從何而來當知不異大菩薩藏法門中來【大寶積經四十八】

如人命根卽以出息爲本如修學大乘以大悲爲本如轉輪聖王以輪寶爲本【無盡意菩薩經下】

如余處中不出眾寶眾寶要出於大海中【大方等大集經卷九】譬如寶渚能出無量若干種寶【大方廣十輪經卷二】

譬如五大河水能滿大海不以小河【大集月藏經卷三】

具足般若海不住涅槃城如彼妙蓮華髙原非所出【金剛三昧經卷上】

譬如蘇油丰饒燈炷淸淨光明亦盛【大智度論卷二十六】

慧芽因斯以成定水沿玆而滿必莊嚴於六度瓔珞乎四等𨿽復棟宇未成而基階已廣【法苑珠林卷八十九】

執守

雷風恆君子以立不易方【易恆】

六二執之用黃牛之革莫之勝說【易遁】

初九鞏用黃牛之革象曰鞏用黃牛不可以有爲也【易革】我心匪石不可轉也我心匪席不可捲【音捲】也【詩國風柏舟】鳲鳩在桑其子在梅○鳲鳩在桑其子在棘○鳲鳩在桑其子在榛【詩國風鳲鳩】

我心非如石然石𨿽堅尙可轉我心堅不可轉也我心又非如席然席𨿽平尙可捲我心平不可捲也【毛詩正義柏舟】風而且雨寒涼淒淒然雞以守時而鳴音聲喈喈然此雞𨿽逢風雨不變其鳴諭君子𨿽居亂世不攺其節【毛詩正義風雨】

禮釋回增美質措則正施則行其在人也如竹箭之有筠也如松柏之有心也二者居天下之大端矣故貫四時而不攺柯易葉【禮記禮器】

人而無恆不可以爲卜筮古之遺言與龜筮猶不能知也而況於人乎【禮記緇衣】

人經夷險不變其徳由禮使然譬如松柏陵寒而郁茂由其內心貞和故也【禮記正義禮器】

三軍可奪帥也匹夫不可奪志也【論語子罕】

不曰堅乎磨而不燐不曰白乎涅而不緇【論語陽貨】

周於利者凶年不能殺周於徳者邪世不能亂【孟子盡心下】且芝蘭生於深林不以無人而不芳君子修道立徳不爲窮困而攺節【孔子家語在厄】

子貢曰夫子之道至大故天下莫能容夫子盍少貶焉子曰賜良農能稼不必能穡良工能巧不能爲順君子能修其道綱而紀之不必其能容今不修其道而求其容賜爾志不廣矣思不逺矣【孔子家語在厄】

詩云緡蠻黃鳥止於丘隅子曰於止知其所止可以人而不如鳥乎【大學】

人皆曰予知驅而納諸罟擭陷穽之中而莫之知辟也人皆曰予知擇乎中庸而不能期月守也【中庸】

久幽而不攺其操𨿽隨和何以加諸【前漢書王吉傳】

夫嚴气正性覆折而已豈有員園委屈可以每其生哉懍懍焉皜皜焉其與琨玉秋霜比質可也【後漢書孔融列傳論】𨿽風雨之如晦亮膠喈而不已【魏書李順希仁弟騫傳】

貧者士之常焉得登枝而捐其本【晉書殷仲堪傳】

風雨急而不輟其音霜雪零而不渝其色【梁書任昉傳】任之重者莫如神塗之畏者莫如口期而逺者莫如年以重任行畏塗至逺期惟君子乃能矣【管子戒】

物扃於所甘士扃於所守【子華子孔子贈】

君子通於道之謂通窮於道之謂窮今丘抱仁義之道以遭亂世之患其何窮之爲故內省而不窮於道臨難而不失其徳天寒旣生霜雪旣降吾是以知松柏之茂也陳蔡之隘於丘其幸乎【莊子讓王】

天不爲人之惡寒也而輟冬地不爲人之惡遼逺也而輟廣君子不爲小人匈匈也而輟行天有常道矣地有常數矣君子有常體矣君子道其常小人計其功【荀子天論】蘭生幽谷不爲莫服而不芳舟在江海不爲莫乘而不浮君子行義不爲莫知而止休【淮南子說山訓】

貂裘而雜不若狐裘而粹故人莫惡於無常行【淮南子說山訓】攺邑不攺井徳不可渝也【京氏易傳井上】

夫蘭茝生於茂林之中深山之間不爲人莫見之故不芬夫學者非爲通也爲窮而不困憂而志不衰先知禍福之始而心無惑焉【韓詩外傳】

芝蘭生深林非爲無人而不香故學者非爲通也爲窮而不困也【說雜言】

初一閉朋牖守元有測曰閉朋牖善持有也【太經第五守】初一磐石固內不化貞測曰磐石固內不可化也【太經第六堅】

次五羮無糝其腹坎坎不失其範測曰羮無糝猶不失其正也【太經第六窮】

烈風𨿽變不易其趣【蔡中郎集太尉公碑】

木蘭去皮不死宿莽遇冬不枯屈原以諭讒人𨿽欲困已已受天性終不可變易也【王逸注楚辭離騷經】

言君所以廢棄己者以余帶佩眾香行以忠正之故也然猶復重引芳茝以自結束執意彌篤也【王逸注楚辭離騷經】言已行𨿽據履根本猶復矯直菌桂芬香之性紉索胡繩令之澤好以善自約束終無懈已也【王逸注楚辭離騷經】言已進不見納猶復制裁芰荷集合芙蓉以爲衣裳被服愈潔修善益明也【王逸注楚辭離騷經】

言工明於所畫念其繩墨修前人之法不易其道則曲木直而惡木好也以言人遵先聖之法度修其仁義不易其行則徳譽興而榮名立也【王逸注楚辭九章】

言已𨿽出陰入陽流歷殊方猶思離居隠士將折神麻采玉華以遺與之明已行度如玉不以苦樂易其志也【王逸注楚辭九歌】

言已𨿽見疏逺執志彌堅想乘神龍轔轔然而有節度抗志髙行衝天而驅不以貧困有挫撓也【王逸注楚辭九歌】言已願往於芬芳絕異之洲采取杜若以與眞正之人思與同志終不變更也【王逸注楚辭九歌】

夫農者始於種終於獲澤旣時矣苗旣美矣棄而不耘則攺爲荒疇蓋丰年者期於必收譬修道亦期於歿身也【曹子建借田說】

以嵗之有凶穰而荒其稼穡者非良農也以利之有盈縮而棄其資貨者非良賈也以行之有禍福而攺其善道者非良士也【徐幹中論修本】

琴瑟鳴不爲無聽而失其調仁義行不爲無人而滅其道故弦絕而宮商亾身死而仁義廢【徐幹中論修本】

耶悉茗花末利花皆胡人自西國移植於南海南人憐其芳香競植之陸賈南越行紀曰南越之境五穀無味百花不香此二花特芳香者緣自胡國移至不隨水土而變與夫橘北爲枳異矣【南方艸木狀】

不蓬轉以隨眾不攺雅以入鄭【抱朴子外篇刺驕】

若力之不能末如之何且當竹帛其行使嵗寒而無攺也【抱朴子外篇刺驕】

慮寡和而廢白雪之音嫌難售而賤連城之價余無取焉【抱朴子外篇應嘲】

鷙駿危苦於崄峻之端不樂咈呼之役吉光饑渴於冰霜之野不願犧牲之飽孤竹不以絕粒易鹿臺之富子廉不以困匱貿銅山之丰【抱朴子外篇博諭】

剛柔有不易之質貞撓有天然之性是以百鏈而南金不虧其眞危困而烈士不失其正【抱朴子外篇博諭】

和鵲𨿽不長生而鍼石不可謂非濟命之器也儒者𨿽多貧賤而墳典不可謂非進徳之具也播種有不收者矣而稼穡不可廢仁義有遇禍者矣而行業不可惰【抱朴子外篇廣譬】

震雷輷而不能致音乎聾瞶之耳重光麗天而不能曲景於幽岫之中凝冰慘栗而不能凋款凍之華朱飆鑠石而不能靡蕭丘之木故至徳有所不能移【抱朴子外篇廣譬】

登山不以艱險而止則必臻乎峻嶺矣淸苦不以窮否而怨則必永其令聞矣【抱朴子外篇廣譬】

連城之寶非貧寒所能市也髙世之器非淺俗所能識也然盈尺之珍不以莫知而暗其質逸倫之士不以否塞而薄其節【抱朴子外篇廣譬】

榮華猶贅疣也萬物猶蜩翼也若然者豈肯詰屈其支體俯仰其容儀挹酌於其所不喜修索於其所棄遺怡顏以取進曲躬以避退恐俗人之不悅慼我身之淩遲屈龍淵爲錐鉆之用抑靈鼖爲鞀鼙之音推黃鉞以適釤鎌之持撓華旗以入林杞之下乎【抱朴子外篇逸民】

風𨿽疾而枝不撓身𨿽困而操不攺【抱朴子外篇漢過】

蓋饑寒難堪者也而淸節者不納不義之谷帛焉困賤難居者也而髙尙者不處危亂之榮貴焉【抱朴子外篇酒誡】火之性也太寒慘淒凝冰裂地而炎气不爲之衰大熱烜赫燋金鑠石而炎气不爲之熾者何也有自然之質而寒者不能移也故丹可磨而不可奪其色蘭可燔而不可滅其馨玉可碎而不可攺其白金可銷而不可易其剛各抱自然之信非可彊變者也士有忠義之性懷貞直之操不移之質亦如玆者也【劉子大質】

天不爲人怨咨而輟其寒暑君子不爲人之醜惡而輟其正直【文中子魏相】

大人用之不爲善惡攺常日月用之不爲賢愚易光【子法言注問神篇】

人能篤信好學守死善道不漸染於流俗是爲白爾天質何有渝變之色也【李善注文選幽通賦】

夫冒霜雪而松柏不凋此由是堅實之性也天𨿽損無害也雞善伺晨𨿽陰晦而不輟其鳴此謂時累不能淫也【李善注文選陸士衡演連珠】

帶長鋏之陸離兮冠切云之崔嵬被明月兮佩寶璐世混濁而莫余知兮吾方髙馳而不顧【楚辭九章涉江】

遵通衢之大道兮求捷徑欲從誰【文選東徵賦】

義分明於霜信行直如弦【文選表陽源仿白馬篇詩】

靑靑陵上松亭亭髙山柏光色冬夏茂根柢無凋落吉士懷貞心悟物思逺托【文選何邵遊仙詩】

嘉樹生朝陽凝霜封其條執心守時信嵗寒終不雕【文選陸機擬古詩】

蒼蒼山中桂團團霜露色霜露一何緊桂枝生自直【文選江文通擬劉文學詩】

饑不食邪蒿菜倦不息無終裏邪蒿乖素尙無終喪若始【文選任彥升王文憲集序注】

桃李蒨粲於一時時至而後殺至於松柏經隆冬而不雕蒙霜雪而不變可謂得其眞矣【文選左太衝招隠詩注】

志烈秋霜心貞琨玉亭亭髙疎不雜風塵【文選劉孝標辧命論】風雨急而不輟其音霜雪零而不渝其色斯賢達之素交歷萬古而一遇【文選劉孝標廣絕交論】

譬如水也通之斯爲川焉塞之斯爲淵焉升之於雲則雨施沈之於地則土潤體淸以洗物不亂於濁受濁以濟物不傷其淸是以聖人處窮達如一也【文選李康運命詩】在湼貴不淄曖曖內含光【文選崔子玉座右銘誄】

虐暑燻天不減堅冰之寒涸陰凝地無累陵火之熱是以吞縱之彊不能反蹈海之志漂櫓之威不能降西山之節【文選陸機演連珠】

虐暑涸陰之隆不能易火冰之性吞縱漂鹵之威不能移貞介之節【文選陸士衡演連珠注】

鳶鵲能飛不假風力鴟鶚夜見豈借還曜此與聖人通塞而不窮夷險而不屈何以異哉【文選陸士衡演連珠注】

懲熱羮而吹�兮何不變此志也【補文選屈原惜誦】

知前轍之不遂兮未攺此度車旣覆而馬顚兮蹇獨懷此異路【補文選屈原思美人】

上同鑿枘於伏羲兮下合矩矱於虞唐願遵節而式髙兮志猶卑夫禹湯𨿽知困其不攺操兮終不以邪枉而害方【補文選莊忌哀時命】

何時俗之工巧兮滅規榘而攺鑿獨耿介而不隨兮願慕先聖之遺敎【廣文選宋玉九辯】

食不媮而爲飽兮衣不茍而爲溫【廣文選宋玉九辯】

不枉繩以追曲兮屈情素以從事端余行其如玉兮述皇輿之踵迹【廣文選劉子政逢紛】

猶賢哲之處時時昏昧而道明若蘭香之在幽越羣臭而弭馨【廣文選潘安仁螢火賦】

象以牙喪身不能去其白薰以芳自燒不能去其香【太平禦覽香部薰香】

如彼松竹春榮冬蒨柯葉藹然不渝霜霰【初學記職官部侍禦史注】魯有恭士者名曰汜行年七十其恭益甚冬日行陰夏日行陽一食之間三起魯君問曰子年甚長矣何不釋恭泛對曰君子好恭以成其名小人學恭以除其刑譽人者少惡人者多行年七十常恐斧鑕之加於泛者何釋恭焉【初學記人部恭敬】

風摧霜敗芝蘭之性終香日逺天髙葵藿之心未死【困學記聞卷十九評文】

譬如有人住髙山頂兩手堅執輕固傘蓋臨山峯仞翹足引頸俯觀巖下險絕深坑傘蓋承風力所持禦𨿽臨險岸而不墮落【波羅蜜多經五百八十七】

又如大地虫蟻蚊虻種種諸苦不能傾動【勝天王波羅蜜經】譬如伭彌羅樹隨分斷處皆有�【音萬】字之文【大寶積經二十】譬如眞金由工巧力隨意所作種種纓絡莊嚴之具其相各異而彼金性無有差別【大寶積經卷八十三】

譬如眞金以有妙色而得其名終無有時離於妙色【大方廣佛華嚴經卷四十三】

譬如金剛以不可壞而得其名終無有時離於不壞【大方廣佛華嚴經卷四十三】

譬如須彌山王以四寶峯處於大海迥然髙出而得其名終無有時捨離四峯【大方廣佛華嚴經卷四十三】

譬如大海以捨眾水而得其名終無有時捨離於水【大方廣佛華嚴經卷四十三】

譬如軍將以能慣習戰鬭之法而得其名終無有時捨離此能【大方廣佛華嚴經卷四十三】

猶如魚師深水作塢爲守護水不令流出【中阿含經卷二十八】猶河東流終不西顧【出曜經一無常品】

譬如石山種種風水不能漂動【三昧法門經卷下】

譬如厚石風不能移智者意重毀譽不傾【法句經明哲品第十四】譬如眞閻浮檀金火燒不異捶打磨斫不敗不異【大智度論卷二十七】

譬如行道日日發引而不止息到所至處無復去心【大智度論三十二】

夫凝冰慘栗不能雕款冬之花朱飆鑠石不能靡蕭邱之木【辯正論卷二】

海水可竭須彌可傾彼上人者秉志堅貞【髙僧傳十一釋慧嵬】

器局

奉髙之器譬之泛濫𨿽淸而易挹叔度之器汪汪若千頃之陂澄之不淸撓之不濁不可量也【後漢書郭泰列傳】顧實南金虞惟東箭銑質無攺筠心不變【晉書張闓傳】裒𨿽不言而四時之气亦備矣【晉書禇裒傳】

質淸浮磬聲若孤桐瑯瑯其璞巖巖其峯【晉書庾闡傳】其風韻遒正神峯標映千里絕迹百尺無枝【梁書王規傳】器宇深神表峯峻金山萬丈緣陟未登玉海千尋窺映不測加以珪璋新琢錦組初搆觸響鏗鏘値采便發【梁書朱異傳】

彼白玉之𨿽潔此幽蘭之信芳思在物而取譬非斗斛之能量匹聳峙於東嶽比凝厲於秋霜【梁書陸倕傳】

懷五嶽其猶輕吞八荒而不梗【隋書宇文慶傳】

正情與皦日同亮明略與秋云競爽【南史齊本紀上】

煥乎其文如星之布確乎不拔如山之固【蔡中郎集周巨勝碑】如淵之淸如玉之素混之不濁湼之不污【蔡中郎集範史云銘】如玉之固如嶽之喬【蔡中郎集文烈侯碑】

如淵之浚如嶽之嵩威壯虓虎文繁雕龍【蔡中郎集橋公廟碑】言已之心智謀溶溶廣大如川不可度量情意深奧澹澹若淵不可妄動【王逸注楚辭九嘆】

身挫憑乎道勝時屯寄於情泰莫不淵嶽其心麟鳯其采【文心雕龍雜文】

人見其形而不能測其量非百人之倫也【揚子法言注孝至篇】識包上仁義兼髙行如彼淸波可挹可鏡又象衝室惟淸惟淨【廣文選江文通知己賦】

不爲山而自髙不爲海而彌廣【藝文類聚人部隠逸上窟】

該通五經洗洞墳籍爲萬里之場圃九隩之林澤挹之若江湖仰之若華光焉測之則無源汪汪焉酌之則不竭【藝文類聚人部隠逸下碑】

澹乎若深泉之靜皜乎若寒霜之潔千仞不足議其髙萬頃不足儔其量【藝文類聚人部隠逸下碑】

气蘊風雲身負日月【藝文類聚職官部諸王碑】

泱泱萬源落落千仞【藝文類聚職官部諸王碑】

注焉若洪河之源不可竭也確焉若華嶽之停不可拔也【藝文類聚職官部尙書令碑】

峩峩焉非嶽陵之所至浩浩焉惣江漢而爲長故能擊水三千摶風九萬排天關而俯眂掩浮雲而上徵【藝文類聚職官部司空碑】

昂昂千里孰辯麒麟之蹤汪汪萬頃誰測波瀾之際望之若披雲霧覩之如觀日月【藝文類聚內典部內典墓志】

聳玆千仞气振此百尋條【文苑英華沈約悲悼一詩】

四時銜火燭龍開照地之光六月摶風大鵬運垂天之翼【文英華婦人二志】

汪汪巨壑曖曖重墻【文苑英華王僧孺誄】

直幹千尋澄波萬頃【文英華庾信職官十二碑】

澄波千畆不能變其淸濁髙墻百仞無以測其污隆【文英華庾信職官二十七刺史一神道碑】

弱木一枝旁蔭數國長河一直自然千里風飆欲逺光景將升【文苑英華庾信王爵一碑】

墻仞無以覩淸濁不能測道風與星漢同髙勝气與煙霞共逺【華陽陶隠居傳】

諭林卷八十二

欽定四庫全書

諭林卷八十三

明徐元太撰徳行門【五】

齊家

夫妻反目不能正室也【易小畜】

風自火出家人君子以言有物而行有恆【易家人】

關關睢【音疽】鳩在河之洲窈窕淑女君子好逑【音求○詩國風關睢】參【初金反】差【初宐反】荇【音杏】菜左右流之窈窕淑女寤寐求之參差荇菜左右采【葉此禮反】之窈窕淑女琴瑟友【葉羽已反】之參差荇菜左右芼【音帽葉音邈】之窈窕淑女鐘鼓樂【音洛】之【詩國風關睢】

桃之夭夭灼灼其華【音花】之子於歸宜其室家【詩國風桃夭】墻有茨不可埽【葉蘇後反】也中冓【音垢】之言不可道【葉徒後反】也○墻有茨不可襄也中冓之言不可詳也○墻有茨不可束也中冓之言不可讀也【詩國風墻有茨】

蝃【音帝】蝀【音凍】在東莫之敢指【詩國風蝃蝀】

桑之未落其葉沃若於【音吁】嗟鳩兮無食桑葚【音甚葉知林反○詩國風氓】

南山崔崔雄狐綏綏【詩國風南山】

藝麻如之何衡【音橫】從其畆取妻如之何必告父母【詩國風南山】

葛屨五兩【如字又音亮】冠緌【音】雙【葉所終反】止【詩國風南山】

敝笱在梁其魚魴鰥【音關葉古倫反】齊子歸止其從【去聲】如雲敝笱在梁其魚魴鱮【音序】齊子歸止其從如雨敝笱在梁其魚唯唯【上聲】齊子歸止其從如水【詩國風敝笱】

有扁【音辯】斯石履之卑兮【詩小雅白華】

關睢后妃之徳也風之始也所以風天下而正夫婦也【毛詩關睢】

鵲巢夫人之徳也國君積行累功以致爵位夫人起家而居有之徳如鳴鳩乃可以配焉【毛詩鵲巢】

艸虫大夫妻能以禮自防也【毛詩艸虫】

采蘋大夫妻能循法度也【毛詩采蘋】

緑衣衞莊姜傷己也妾上僣夫人失位而作是詩也【毛詩緑衣】

谷風刺夫婦失道也衞人化其上淫於新昏而棄其舊室【毛詩谷風】

敝笱刺文姜也齊人惡魯桓公微弱不能防閒文姜使至淫亂爲二國患焉【毛詩敝笱】

此二菜者蔓菁與葍之類也皆上下可食然而其根有美時有惡時采之者不可以根惡時並棄其葉諭夫婦以禮義合顏色相親亦不可以顏色衰棄其相與之禮【鄭氏箋詩谷風】

國君以禮防制一國今其宮內有淫昬之行者猶墻之生蒺藜【鄭氏箋詩墻有茨】

鳥之雌雄不可別者以翼右掩左雄左掩右雌陰陽相下之義也夫婦之道亦以禮義相下以成家道【鄭氏箋詩白華】言嘒然防者彼小星此星𨿽微亦隨三星之心五星之噣以次列在天見於東方以興禮命卑者是彼賤妾妾𨿽卑亦隨夫人以次序進禦於君所由夫人不妬忌惠及故也【毛詩正義小星】

習習然和舒之谷風以陰以雨而潤澤行百物生矣以興夫婦和而室家成卽繼嗣生矣【毛詩正義谷風】

言采葑菲之菜者無以下體根莖之惡並棄其葉以興爲室家之法無以其妻顏色之衰並棄其徳【毛詩正義谷風】敝敗之笱在於魚梁其魚乃是魴鰥之小魚魴鰥自是魚之易制者但笱以敝敗不能制以諭文姜是婦人之易制者但由魯桓以微弱不能制【毛詩正義敝笱】

事父可以事君事兄可以事師長使子猶使臣也使弟猶使承嗣也能取朋友者亦能取所予從政者矣賜與其宮室亦猶慶賞於國也忿怒其臣妾亦猶用刑罰於萬民也是故爲善必自內始也【大戴禮記曾子立事】

腐木不可以爲柱卑人不可以爲主【前漢書劉輔傳】

夫羽翮不修則不可以致千里闑內不理無以整外【前漢王尊傳】

龍漦結釁宗周鞠爲黍苗鷰尾挺災隆漢墜其枌社【晉書后妃上】

天地之道蓋相須而化成帝後之徳必相恊而政隆然後品物流形彛倫攸敍靈根長固本枝百世【晉書孝武定王皇后傳】

貞鳥睢鳩執一無尢門治理君子恱喜【焦氏易林晉之同人】次四夫妻反道維家之保測曰夫妻反道各有守也【太經第一戾】

次二家無壼婦承之姑或洗之塗測曰家無壼無以相承也【太經第三居】

初一謹於媐防初貞後寧測曰謹於媐防始女貞也【太經第五內】

疥癬蚊防或未能免限以大分故稀鬭防之恥【顏氏家訓後娶】笞怒廢於家則豎子之過立見刑罰不中則民無所措手足治家之寛猛猶國焉【顏氏家訓治家】

今使疎薄之人而節量親厚之恩猶方底而圓蓋必不合矣【顏氏家訓兄弟】

父者猶天母者猶地子猶萬物也故天平地安陰陽和調物乃茂成父慈母愛室家之中子乃順【補文選壺關三老茂救太子書】

荀爽女誡曰七嵗之男王母不抱七嵗之女王父不持親非父母不與同車親非兄弟不與同筵非禮不動非義不行【困學記聞卷十七評文】

婦道

六五恆其徳貞婦人吉夫子凶【易恆】

六五帝乙歸妹其君之袂不如其姊之袂良月幾望吉【易歸妹】

婦人之制夫猶如月在望時盛極以敵日也【周易正義小畜】泛彼柏舟在彼中河髧【音窞】彼兩髦【音毛】實維我儀【葉牛何反】○泛彼柏舟在彼河側髧彼兩髦實維我特【詩國風柏舟】燕燕於飛差【初宜反】池其羽○燕燕於飛頡【與潔同】之頏【與抗同】之○燕燕於飛下上【上聲】其音【詩國風燕燕】

采采捲耳不盈頃筐嗟我懷人寘彼周行【詩國風捲耳】南有喬木不可休息漢有遊女不可求思漢之廣【葉古曠反】矣不可泳【葉於誑反】思江之永【葉弋亮反】矣不可方【葉甫妄反】思【詩國風漢廣】

桃夭周人美后妃終始婦道之詩【詩說周南】

漢廣文王化行江漢而男女知禮【詩說周南】

江有汜諸侯之媵始不容於嫡終而進之故作是詩【詩說召南】

后妃說樂君子之徳無不和諧又不淫其色愼固幽深若關睢之有別焉然後可以風化天下【毛詩關睢注】

葛覃后妃之本也后妃在父母家則志在於女功之事躬儉節用服澣濯之衣【毛詩葛覃】

捲耳后妃之志也又當輔佐君子求賢審官【毛詩卷耳】芣苢后妃之美也和平則婦人樂有子矣【毛詩芣苢】

采蘩夫人不失職也夫人可以奉祭祀則不失職矣【毛詩采蘩】

小星惠及下也夫人無妬忌之行惠及賤妾進禦於君知其命有貴賤能盡其心矣【毛詩小星】

柏舟共姜自誓也衞世子共伯蚤死其妻守義父母欲奪而嫁之誓而弗許故作是詩以絕之【毛詩柏舟】

鳲鳩因鵲成巢而居有之而有均壹之徳猶國君夫人來嫁居君子之室徳亦然【鄭氏箋詩鵲巢】

女徳貞靜然後可畜美色然後可安又能服從待禮而動自防如城隅故可愛之【鄭氏箋詩靜女】

杞非常菜也而升北山采之托有事以望君子【鄭氏箋詩枤杜】於池中柔麻使可緝績作衣服諭賢女能柔順君子成其徳敎【鄭氏箋詩東門之池】

婦人思其君子之居處專專如瓜之系綴焉瓜之瓣有苦者以諭其心苦也【鄭氏箋詩東山】

其情性宻致操行正直如發之本末無隆殺也【鄭氏箋詩都人士】

關關然聲音和美者是睢鳩也此睢鳩之鳥𨿽雌雄情至猶能自別退在河中之洲不乘匹而相隨也以興情至性行和諧者是后妃也后妃𨿽說樂君子猶能不淫其色退在深宮之中不褻瀆而相慢也【毛詩正義關睢】

燕燕往飛之時必舒張其尾翼以興戴嬀將歸之時亦顧視其衣服【毛詩正義燕燕】

言日之始照月之盛望皆出東方月盛之時有與日同以興國君之平常夫人之隆盛皆秉其國事夫人之盛時亦當與君同【毛詩正義日月】

日月𨿽分照晝夜而日恆明月則有盈有闕不常盛盛則與日皆出東方猶君與夫人𨿽各聽內外而君恆伸夫人有屈有伸伸則與君同居尊位【毛詩正義日月】

言凱樂之風從南長養之方而來吹彼棘木之心故棘心夭夭然得盛長以興寛仁之母以已慈愛之情養我七子之身故七子皆得少長然棘木之難長者凱風吹而漸大猶七子亦難養者慈母養之以成長【毛詩正義凱風】如人之渡水若就其深矣則方之舟之若就其淺矣則泳之遊之隨水深淺期於必渡以興已於君子之家事若値其難也則勤之勞之若値其易也卽優之遊之隨事難易期於必成【毛詩正義谷風】

言始爲荑終爲茅可以供祭祀以諭始爲女能貞靜終爲婦有法則可以配人君【毛詩正義靜女】

東門之外有池水此水可以漚柔麻艸使可緝績以作衣服以興貞賢之善女此女可以柔順君子使可修政以成徳敎【毛詩正義東門之池】

子未學禮乎丈夫之也父命之女子之嫁也母命之往送之門戒之曰往之女家必敬必戒無違夫子以順爲正者妾婦之道也【孟子滕文公下】

浴不必江海要之去垢馬不必騏驥要之善走士不必賢世要之知道女不必貴種要之貞好【史記外戚世家】

女憲曰婦如影響焉不可賞【後漢書曹世叔妻傳】

天固不可逃夫固不可離也行違神祗天則罰之禮義有愆夫則薄之【後漢書曹世叔妻傳】

初踐椒宮逞梟心於長樂方觀梓樹頒鴆羽於離明【晉書恭惡褚皇后傳】

隰桑有阿其葉有幽旣見君子徳音孔膠夫婦人以色親以徳固姜氏之徳行謂孔膠也【列女傳周宣姜後】

賢人之所以成者其道愽矣非特師傅朋友相與切磋也妃匹亦居多焉【列女傳周列國齊相禦妻】

適人之道一與之醮終身不攺不幸遇惡疾不攺其意且夫采采芣苢之艸𨿽其臭惡猶始於捋采之終於懷擷之浸以益親況於夫婦之道乎【列女傳周列國蔡人妻】

夫婦人之禮精五飯幕酒漿養舅姑縫衣裳而已矣故有閨內之修而無境外之志【列女傳周列國鄒孟軻母】

妾聞忠臣事君無懈【音戒】倦時子養親患無日也妾豈敢以少貴之故變妾之節哉【列女傳周列國衞宗二頥】

於結根於山阿諭婦人托身於君子也【李善注文選古詩】魯陶門女者少寡養姑紡績爲產魯人欲求之女乃歌曰黃鵠早寡七年不雙宛頸獨宿不與眾同飛鳥尙然況於貞良魯人聞之遂不復求【藝文類聚鳥部鵠】

女貞之樹柯葉冬生寒涼守節險不能傾【藝文類聚木部女貞】膏不厭鮮水不厭淸玉不厭潔蘭不厭馨【藝文類聚后妃部后妃箴】語曰嫁雞與之飛嫁狗與之走【埤雅卉物門葛】

蔡邕女誡曰心猶首面也是以甚致飾焉面一旦不修則塵垢穢之心一朝不思善則邪惡入之咸知飾其面不修其心夫面之不飾愚者謂之醜心之不修賢者謂之惡愚者謂之醜猶可賢者謂之惡將何容焉故覽照拭面則思其心之潔也傅脂則思其心之軟也加粉則思其心之鮮也澤發則思其心之順也用櫛則思其心之理也立髻則思其心之正也攝鬢則思其心之整也【太平禦覽人事部鑑戒下】

甘隠

潛龍勿用陽气潛藏【易幹】

六四括囊無咎無譽象曰括囊無咎愼不害也【易坤】天地不交否君子以儉徳辟難不可榮以祿【易否】初九賁其趾捨車而徒象曰捨車而徒義弗乘也【易賁】上九肥遁無不利【易遁】

上九鴻漸於陸其羽可用爲儀吉【易漸】

魚有能潛在淵者或在於渚者小魚不能入淵而在渚良魚則能逃處於深淵以興人有能深於隠者或出於世者小人不能自隠而處世君子則能逃遁而隠居【毛詩正義鶴鳴】

𨿽分國如錙銖不臣不仕【禮記儒行】

不義而富且貴於我如浮雲【論語述而】

顏先生與寡人遊食必大牢出必乘車妻子衣服麗都顏斶辭去曰夫玉生於山制則破焉非弗寶貴矣然大璞不完士生乎鄙野推選則祿焉非不尊遂也然而形神不全斶願得歸晚食以當肉安步以當車無罪以當貴淸淨貞正以自虞【戰國策齊宣王】

子獨不見郊祭之犧牛乎養食之數嵗衣以文繡以入太廟當是之時𨿽欲爲孤豚豈可得乎子亟去無污我我寧遊戲污瀆之中自快無爲有國者所羈【史記老莊傳】鳯漂漂其髙遰兮夫固自縮而逺去襲九淵之神龍兮沕深潛以自珍彌融爚以隠處兮夫豈從螘與蛭螾所貴聖人之神徳兮逺濁世而自藏使騏驥可得系羈兮豈云異夫犬羊【史記賈生傳】

漁釣於一壑則萬物不姦其志棲遲於一丘則天下不易其樂不絓聖人之网不齅驕君之餌蕩然肆志談者不得而名焉故可貴也【前漢書敍傳上】

琛寶可懷貞期難對【後漢書申屠蟠列傳贊】

夫覆巢破卵則鳯皇不翔刳牲夭胎則麒麟不臻誠物類相感理使其然【後漢書黃瓊列傳】

所謂雲中白鶴非鶉鷃之网所能羅矣【魏志邴原傳注】

藏聲江海之上卷迹囂氛之表潄流而激其淸寢巢而韜其耀【晉書隠逸傳】

淸流可飲至道可飡何爲棲棲自使疲單魚懸獸檻鄙夫知之【晉書董京傳】

韜光逐藪含章未曜龍潛九泉防然執髙【晉書皇甫謐傳】楚少時欲隠居謂濟曰當欲枕石潄流誤云潄石枕流濟曰流非可枕石非可潄楚曰所以枕流欲洗其耳所以潄石欲厲其齒【晉書孫楚傳】

望絕於榮華之塗而志安乎窮圮之域藜藿有八珍之甘蓬蓽有藻棁之樂也故權貴之家𨿽咫尺弗從也知道之士𨿽艱逺必造也【晉書葛洪傳】

巖穴人情所髙吾得當此則雞鶩變作鳯皇【宋書王防傳】非但土石侯卿腐鴆梁錦實乃竚意天后睨目羽人【宋書周朗傳】

委明珠而樂賤辭白璧以安貧【北齊書文苑顏之推傳】

豈若蹙足入絆申頸就羈【北史蕭大圜傳】

魚鼈之不食餌者不出其淵樹木之勝霜雪者不聽其天士能自治者不從聖人【管子侈靡】

威鳯以難見爲神是以聖人以深爲根走麝以遺香不捕是以聖人以約爲紀【關尹子九樂】

澤雉十步一啄百步一飲不蘄畜乎樊中神𨿽王不善也【莊子養生主】

夫函車之獸介而離山則不免於网罟之患吞舟之魚碭而失水則蟻能苦之故鳥獸不厭髙魚鼈不厭深夫全其形生之人藏其身也不厭深眇而已矣【莊子庚桑楚】莊子釣於濮水楚王使大夫二人往先焉曰願以境內累矣莊子持竿不顧曰吾聞楚有神死已三千歳矣王巾笥而藏之廟堂之上此龜者寧其死爲畱骨而貴乎寧其生而曳尾於塗中乎二大夫曰寧生而曳尾塗中莊子曰往矣吾將曳尾於塗中【莊子秋水】

鹿食山艸不思邑裏【焦氏易林丰之萃】

或曰回之簞瓢臞如之何曰明明在上百官牛羊亦山雌也闇闇在上簞瓢捽茹亦山雌也何其臞千釣之輕烏獲力也簞瓢之樂顏氏徳也【子修身】

初一逃水之夷滅其創迹測曰逃水之夷迹不創也【太經第四逃】

艸木落於待黃之秋而衡門之蒿獨茂塵礫沸於防風之候而寒谷之云不飛亦以休風之宣暢而聖情之凝郁也【天祿閣外史祝頌】

言麒麟仁智之獸逺見避害常藏隠不見有聖徳之君乃肯來出如使可得羈系而畜之則與犬羊無異不足貴也言賢者亦以不可枉屈爲髙如可趨走亦不足稱也【王逸注楚辭惜誓】

言已懷徳不用譬若蛟龍潛於川澤忽然乘雲泛淫而遊紛紜若霧而乃見之也【王逸注楚辭九嘆】

澤雉窮野艸靈樂泥蟠榮名穢人身髙位多災患【嵇中散集與阮徳如】

澤雉𨿽饑不願園林安能服禦勞形苦心【嵇中散集兄秀才公】潛龍尙泥蟠神隠其靈【嵇中散集阮徳如答】

握耒甫田而麾節忽若執鞭啜荈潄泉而大牢同乎藜藿【抱朴子內篇暢】

防縷帶素不以貿龍章之暐曄也負步杖防不以易結駟之駱驛也藏夜光於蒿岫不受他山之攻沈鱗甲於淵以違鑽灼之災【抱朴子內篇暢】

軒轅之臨天下可謂至理也而廣成不與焉唐堯之有四海可謂太平也而偓佺不佐焉而徳化不以之損也才子不以之乏也【抱朴子內篇釋滯】

以芳林爲臺榭峻岫爲大廈翠蘭爲絪牀緑葉爲幃幙被褐代衮衣薇藿當嘉饍【抱朴子內篇釋滯】

士以自衒爲不髙女以自媒爲不貞何必委洗耳之峻標效負俎之幹榮哉【抱朴子外篇任命】

四靈翳逸而爲隆平之符幽人嘉遁而爲有國之寶何必司晨而銜鑣羈紲於憂責哉有用人之用也無用我之用也【抱朴子外篇博諭】

鸞鳯競粒於庭塲則受防於雞鶩龍鱗雜厠於芻豢則見黷於六牲是以商老棲峻以播遁世之操卞隋赴深以全遺物之聲【抱朴子外篇愽諭】

身與名難兩濟功與神尠並全支離其徳者苦而必安用以適世者樂而多危故鷙禽以奮擊拘縶言鳥以智慧見籠瓊瑤以符采剖判三金以琦玩冶鑠蘭以芬馨剪刈文梓以含音受伐是以翠虯覩伯益而登云靈鳯値孟戲而反丹穴子永嘆天倫之偉漆園悲被繡之犧【抱朴子外篇愽諭】

棲鸞戢鸑𨿽饑渴而不願籠委於庖人之室乘黃天鹿𨿽幽餓而不樂蒭秣於濯龍之廏是以掇蜩之叟忘萬物於芳林垂綸之生忽執珪於南楚【抱朴子外篇博諭】

夫山之金玉水之珠貝𨿽不在府庫之中不給朝夕之用然皆君之財也退士不居肉食之列亦猶山水之物也豈非國有乎許由不竄於四海之外四皓不走於八荒之表也【抱朴子外篇逸民】

空谷有項領之駿者孫陽之恥也太平遺世之才者賞眞之責也【抱朴子外篇嘉遁】

藜藿不供而意佚於方丈齊編庸民而心歡於有土【抱朴子外篇嘉遁】

侶云鵬以髙逝故不縈翮於腐鼠以蕃武爲厚誡故不攺樂於簞瓢【抱朴子外篇嘉遁】

吾特遊繒繳之下也若夫子可謂防防矣【文中子魏相】魚葺鱗以自別兮蛟龍隠其文章故荼薺不同畆兮蘭幽而獨芳【楚辭九章悲回風】

騏驥伏匿而不見兮鳯皇髙飛而不下鳥獸猶知懷徳兮何云賢士之不處【文選宋玉九辧】

鸞翮有時鎩龍性誰能馴【文選顏延之詠嵇中散詩】

靈鳯振羽儀戢景西海濱朝食瑯玕實夕飲玉池津【文選江文通擬嵇中散詩】

頓网探淵不能招龍振网羅云不必招鳯是以巢箕之叟不眄丘園之幣洗渭之民不發傅巖之夢【文選陸機演連珠】夫璿玉致美不爲池隍之寶桂椒信芳而非園林之實豈期深而好逺哉蓋云殊性而已【文選顏延之陶徵士誄】

譬彼鴛雛豈競鳶鴟之肉猶斯雜縣寧勞文仲之牲【補文選昭明太子陶淵明集序】

玉之在山以見珍而終破蘭之生谷𨿽無人而自芳【補文選昭明太子陶淵明集序】

夫自衒自媒者士女之醜行不忮不求者明達之用心是以聖人韜光賢人遁世【補文選昭明太子陶淵明集序】

夫寶以含珠爲貴士以藏器爲峻麟以絕迹標奇松以負霜稱防是以蘭生幽澗玉輝千仞【補文選曹毗對儒】

寂然尸居儼焉山立遵渚龍見在林鳯戢【廣文選陸士龍逸民賦】甘餌含毒難數嘗兮麟而可羈近犬羊兮鸞鳳髙翔戾靑雲兮不掛网羅固足珍兮【廣文選子云太賦】

蓋聞獻技者易忽養徳者難致是以子張重趼不獲哀公之祿幹木偃息不受文侯之位【廣文選謝惠連連珠】

巖嶺髙則雲霞之气鮮林藪深則蕭瑟之音淸【廣文選戴安道閒遊贊】

知溟海之禽不以籠樊服養櫟散之質不以斧斤致用故能樹之於廣漢棲之於江湖【廣文選戴安道遊贊】

顧蹄涔不足以濯神須翳薈不足以翔云翮是故藐姑有綽約之廬箕阜有髙嘯之宇【廣文選廋元規翟徵君贊】

寧隠鱗藏彩若淵中之龍乎寧舒翼聲若雲間之鴻乎【廣文選嵇叔夜卜疑集】

鴻鵠相隨飛浩渺運荒裔揮翮淩長風須防萬里逝朝餐瑯玕實夕棲丹山際抗身靑雲中网羅孰能制【廣文選阮嗣宗詠懷詩】

鱗翼成而愈伏術業優而不試乃欲闔匵辭價泥蟠深處木戢琳瑯之耀匿首窮魚之渚【廣文選束廣微居釋】

比從政於匣笥之譬官者於郊廟之犢【廣文選束廣微居釋】獨不見夫鸞鳯之髙翔兮乃集太皇之壄循四極而回周兮見盛徳而後下【廣文選賈誼惜誓】

旣有淩霄之姿何肯爲作耳目之翫【世說新語言語】

鸞雛鳯子養甡髙峙隠耀深林不食滓穢【意林太元經】巢父堯時隠人年老以樹爲巢而其上故人號爲巢父堯之讓許由也由以告巢父巢父曰汝何不隠汝形藏汝光非吾友也乃擊其膺而下之許由悵然不自得乃遇淸冷之水洗其耳拭其目曰向者聞言負吾友遂去終身不相見【藝文類聚人部隠逸上】

堯以天下讓巢父巢父曰君之牧天下亦猶餘之牧孤犢君牧天下是各有其所牧矣君焉用惴惴然以所牧而與余余無用天下爲也於是牽犢而去【藝文類聚獸部牛符子】方介丘於尺阜托雲林乎一木【藝文類聚人部隠逸上窟】

故能虯驤慶霄而不紲豢龍之轡鳯鳴瑤林而不屈伶倫之籠【藝文類聚人部隠逸上贊】

河上有文人緯蕭棄明珠甘彼藜藿食樂是蓬蒿廬【藝文類聚人部言志詩】

濯淸水追涼風釣遊鯉弋髙鴻不受當世之責永保性命之期則可以淩雲霄出宇宙之外矣【藝文類聚人部】且麟隠於遐荒不紆機穽之路鳯皇翔於寥廓故節髙而可慕【藝文類聚人部嘲戲】

鳯皇鳴髙岡有翼不好飛安知鳯皇徳貴其來見稀【藝文類聚鳥部鳯詩】

夫夜光結緑非胠篋之恆珍逸羽翔鱗豈園池之近玩寧期心於逺大蓋不知其所以然也是以潁陽髙蹈洗耳於唐朝漢陰貞棲滅迹於周代盛徳風流有自來矣【文苑英華蕭綸隠隠居碑】

山梁飲啄非有意於籠樊江海飛浮本無情於鐘鼓【文英華徐陵遷譴上書】

禽巢欲逺魚沈惟深淸聲【一作蹤】滅迹何必山林【文英華庾信聖賢讚】

鸞鳯棲堂廡不若翔廖廓【太平禦覽居處部堂】

老萊子隠於防山之陽以葭爲蓋蓬爲室蓍木爲艾席枝爲牀衣緼飲水墾山播植楚王親至其門方織畚王去有間其妻戴畚萊挾薪而至問車馬迹之多答曰楚王妻曰可食以酒肉者可加以鞭捶可受以官祿者可隨以鈇鉞先生受人官祿爲人所制妾不能爲人所制者妻負畚萊而去也【太平禦覽地部防山】

驪龍之珠必沈紫泉之裏垂天之翼必翔靑防之表【太平禦覽治道部薦舉下】

漢王聞宋勝子方牧羊於巨澤鼓而歌南風之詩使者進謂宋勝子曰漢王聞先生之賢使使者致命於先生而委國政焉宋勝子矍然而顧謂使者曰是何言歟今漢王待四海之士與十羣之羊其於職司也奚以異乎而大王廢牧羊之任委以四海之政是錯亂天位倒置人倫勝不願爲也【太平禦覽資產部牧】

金玉有本質焉能不堅剛惟在逺鑪炭幽居永潛藏【初學記寶器部金】

必欲飾混沌以蛾眉冠越客於文冕走𨿽不敏請附髙節有蹈東海而死爾【何氏語林言語】

非志驕富貴但性畏廟堂若使麏防可驂何以異夫騏驥【何氏語林言語】

生若浮雲朝露寧俟長繩系量【何氏語林言志】

艮背卻行求心自處羅含蘭菊仲蔚蓬蒿【文英華李商隠獻河東君】

借纖艸以蔭長松結幽蘭而援芳桂仰翔禽於百仞俯泳鱗於千尋【何氏語林言志】

測性同鱗羽愛上山壑眷戀松筠輕迷人路【何氏語林棲逸】民樵采麋鹿之伍終其解毛之衣馳騁日月之車得保自耕之祿於大王之恩亦已深矣【何氏語林棲逸】

長羣魚鳥畢景松阿𨿽復玉沒於訪珪之辰桂掩於搜芳之日泛濫漁父之遊偃息卜居之防如此而已【何氏語林蕳傲南史】

昔堯優許由非不也洗其兩耳楚聘莊周非不廣也執竿不顧僕得曝背隴畆之中誦顏氏之簞瓢詠原憲之蓬戶時翺翔於林澤與沮溺爲等儔聽猿之悲吟察鶴鳴於九安身爲樂無憂爲福處虛空之名居不靈之【何氏語林言志】

見朱闈廣廈𨿽識是華樂而初無欲往之心望髙巖廣澤亦知此難立正自恆欲往就【華陽陶隠居傳上】

身無所貪慕樂於山川如野鹿常自守不與人從事【般舟三昧經卷上】

諭林卷八十三﹤子部﹐類書類﹐諭林﹥

欽定四庫全書

諭林卷八十四

明徐元太撰徳行門【六】

成徳

瞻彼淇澳緑竹猗猗有匪君子如切如磋如琢如磨○瞻彼淇澳緑竹如簀【音責葉側歷反】有匪君子如金如錫如圭如璧【詩國風淇澳】

無然畔援【音院】無然歆羨誕先登於岸【葉魚戰反○詩大雅皇矣】顒顒卬卬如圭如璋【詩大雅捲阿】

人亦有言徳輶如毛民鮮克舉之【詩大雅烝民】

淇澳美武公之徳也【毛詩淇澳】

問君子貴玉而賤防者何也爲玉之寡而防之多與孔子曰非爲防之多故賤之也玉之寡故貴之也夫昔者君子比徳於玉焉【禮記聘義】

非彼日月照大明於寰宇類此松筠負貞心於霜雪【禮記正義序】

孔子之謂集大成集大成也者金聲而玉振之也金聲也者始條理也玉振之也者終條理也始條理者智之事也終條理者聖之事也【孟子萬章下】

智譬則巧也聖譬則力也由射於百步之外也其至爾力也其中非爾力也【孟子萬章下】

管仲曰苗始其少也眴眴乎其孺子也至其壯也莊莊乎何其士也至其成也由由乎玆免何其君子也天下得之則安不得則危故命之曰禾此其可比於君子之徳矣【管子小問】

紀渻子爲王養鬭雞十日而問雞已乎曰未也方虛防而恃气十日又問曰未也猶應向景十日又問曰未也猶疾視而盛气十日又問曰幾矣雞𨿽有鳴者已無變矣望之似木雞矣其徳全矣異雞無敢應者反走矣【莊子達生】

徵音非無羽聲也羽音非無徵聲也五音莫不有聲而以徵羽定名者以勝者也故仁義智勇聖人之所備有也然而皆立一名者言其大者也【淮南子詮言訓】

井道以澄淸不竭之象而成於井之徳也易云井者徳之基【京氏易傳井上】

牛白晬而角其升諸廟乎是以君子全徳【子君子】溫直而擾毅木之徳也剛塞而彊義金之徳也願恭而理敬水之徳也寛栗而柔立土之徳也簡暢而明砭火之徳【劉邵人物志九徵】

威施之艷粉黛無以加二至之气吹呼不能增是以懷英逸之量者不矜風格以示異體邈俗之器者不卹小譽以狥通【抱朴子外篇博諭】

重淵不洞地則不能含螭龍吐吞舟峻山不極天則不能韜琳瑯播雲雨立徳不絕俗則不能收美聲著厚實執志不絕羣則不能臻成功銘勲而凡夫朝爲蜩翼之善夕望丘陵之益猶立植黍稷坐索於丰收也【抱朴子外篇廣譬】

已有令徳類禾之有嘉秀【李善注文選思賦】

季野𨿽不言而四時之气亦備【世說新語徳行】

礪金成器相遺滿籯琢玉爲寶待價聨城【藝文類聚職官部司徒墓志】

至仁無親至信碎金【太平禦覽珍寶部金中】

譬如商賈遇得寶城身自采取而得還家成大富貴【海空智藏經供獻品】

猶如眞金屢加銷鏈轉轉益明調和柔軟光色妍淨其價難量然後乃爲人天之寶【元陽妙經卷三】

光明淸涼猶如秋月善法具足猶如滿月眾生樂見猶如朗月增長善法猶如初月一味甘恬如月一味觀一切法如水中月淸淨無垢如月無翳【大方等大集經十七】

相生以慈潤莖擢以樂廣念正則增枝願續則長葉內緣成爲華外緣成爲果當知悲根等如是次第成【大乘莊嚴經論卷九】

若圓輪之抱規猶直桷之附繩【明集十三】

禪定之海深廣無際自非如來淸淨眞心無能度者【僧肇注維摩詰經佛國品】

覺道旣成佛寶也法輪旣轉法寶也五人出家得道僧寶也【僧肇注維摩詰經佛國品】

徳盛

夫子之不可及也猶天之不可階而升也【論語子張】

江漢以濯之秋陽以暴之皜皜乎不可尙已【孟子滕文公上】規矩方員之至也聖人人倫之至也【孟子離婁上】

孔子登東山而小魯登太山而小天下故觀於海者難爲水遊於聖人之門者難爲言【孟子盡心上】

溥博如天淵泉如淵【中庸】

辟如天地之無不持載無不覆幬辟如四時之錯行如日月之代明【中庸】

肫肫其仁淵淵其淵浩浩其天【中庸】

詩曰徳輶如毛毛猶有倫上天之載無聲無臭至矣【中庸】大成若缺其用不敝大盈若沖其用不窮大直若屈大巧若拙大辯若訥【老子洪徳】

上徳若谷大白若辱廣徳若不足建徳若偸質眞若渝大方無隅大器晚成大音希聲大象無形【老子同異】

與兮若冬涉川猶兮若畏四鄰儼兮其若客渙兮若冰之將釋惇兮其若朴曠兮其若谷渾兮其若濁【老子顯徳】尸居而龍見淵黙而雷聲神動而天隨【莊子在宥】

聖人之徳若天之髙若地之普其有昭於天下也若地之固若山之承不坼不崩若日之光若月之明與天地同常則此言聖人之徳章明博大埴固以修久也【墨子尙賢中】

天者髙之極也地者下之極也無窮者廣之極也聖人者道之極也【荀子禮論】

秉太乙者牢籠天地彈壓山川含吐陰陽伸曳四時紀綱八極經緯六合覆露照導普泛無私蠉飛蠕動莫不仰徳而生【淮南子本經訓】

至味不慊至言不文至樂不笑至音不叫大匠不斲大豆不具大勇不鬭得道而徳從之矣譬如黃鐘之比宮大簇之比商無更調焉【淮南子說林訓】

未盡夫子之美也夫子徳髙則配天深則配海【孔叢子記義】亙地區充天宇轔髙逵踵遐武【蔡中郎集大傳胡公碑】

洋洋乎若徳𨿽崇山千仞重淵百尺未足以諭其髙究其深也【蔡中郎集周巨勝碑】

乃暴以秋陽威以夏日澤無不漸螻蟻之穴靡遺明無不察容光之微必照【文選沈約安陸王碑文】

觀海齊量登嶽均厚【文選王儉禇淵碑文】

仲尼無契勝於天下而徳著古今善惡明也鏡照醜好而人不怨法明善惡而人不恨【意林魏子】

彼春蘭及秋菊尙無絕於眾芳矧重仁與襲義信遼遼兮未央【藝文類聚人部贈答賦】

禽子問天與地孰仁墨子曰翟以地爲仁太山之上則封禪焉培塿之側則生松柏下生黍苗莞蒲水生黿鼉龜魚民衣焉食焉家焉死焉地終不責徳焉故翟以地爲仁【藝文類聚地部地】

中衢置樽髙堂懸鏡其酌不窮其明逾盛【藝文類聚儲官部儲官詩】置樽待酌懸鐘聽扣聲動天下光照四鄰【文苑英華庾信王爵一碑】響發地鐘光垂天鏡【文苑英華薛道衡碑】

如金山光明洞映不測邊際【玉淸經道化四夷品】

猶如良井徧給眾渴井泉不竭【元上內祕藏經究竟品】

一者其徳如虛無澄眞洞寂澹泊自然幽幽防防爲天地之根二者其徳如大道恢廓無爲爲神明之宗一切萬物普受其成功三者其徳如天澄虛廣覆髙浮上淸一切萬物普受生成四者其徳如地開張養生含容無細一切萬物受其厚載五者其徳如日月光明洞映無幽不徹一切萬物受其柔惠六者其徳如眾星照曜諸天朗達幽防一切萬物普受光明七者其徳如雲雨和天潤地流澤廣施一切萬物普惠灑八者其徳如四時轉輪陰陽節气和平一切萬物普受含生九者其徳如太山包容障遏威靈恢恢五帝安鎭神仙所居十者其徳如大江柔弱蕩蕩惠流百方不簡穢賤無細不容【靈寶眞文要解】

譬如聚積眾柴若二若三乃至千載如此柴聚經多年嵗甚大漧燥於時有人放火燒之成大火聚更以無量酥油漑灌此火轉熾倍盛難可得近【大寶積經六十一】

猶如秋日初出時蔽諸螢火光普照【大寶積經六十一】

譬如虛空無長無短無有方面無增無減【光讚波羅蜜經卷十】譬日始出髙山之嶽若月盛滿在眾星中又若須彌異於眾山如猛師子出於深林【淸淨分衞經卷上】

譬如日輪光明熾盛照贍部洲無不周徧【波羅蜜多經卷四】如有妙藥名曰莫耆是藥威勢能消眾毒有大毒蛇饑行求食遇見生類欲螫噉之其生怖死走投妙藥蛇聞藥气尋便退走【波羅蜜多經卷一】

譬如日出能爲四事一者有大光明二者除滅闇防三者示種種色四者令諸眾生得造事業【大方等大集經十七】如船師於生死海度眾生故如屋宅覆防一切諸世間故如商主能導羣生至寶所故如赫日智慧光明能普照故如君主覺法城中得自在故如熾火能燒眾生我愛薪故如大云普霔無邊甘露雨故如時雨增長信等善根芽故如船舫運度眾生達彼岸故如橋梁能度眾生越生死故如津濟顯示一切出要道故如風輪持眾生不令墮落三惡趣故如大地悉能增長一切眾生諸善根故如大海具足一切無盡福智功徳藏故如滿月普放智光破煩惱暗施淸涼故如猛將悉能摧伏一切魔軍令退散故【大方廣佛華嚴經卷五】

又如商客入一切智大寶洲中采求如來十力智寶又如漁師有具足力持正法入生死海漉諸眾生如阿修羅王能徧防動三有大城諸煩惱海普令眾生究竟寂靜又如日輪出現虛空照愛水泥令其幹竭猶如滿月出現虛空令可化者心華開敷猶如大地普皆平等無量眾生於中止住恆受履踐心無分別增長一切善法根芽猶如大風所向無礙能拔一切諸見大樹壞散一切生死園【大方廣佛華嚴經卷十四】

拔不善防滅一切障了達甚深覺法自性堅固精進以爲墻壍不思議三昧而爲園苑以慧日光破無明闇以方便風開智慧華以廣大願充滿法界心常現入一切智城【大方廣佛華嚴經卷十五】

淸白之法具足圓滿猶如雪山照諸功徳等一淨故猶大地淨穢好惡無異心故猶如淨水洗除塵勞諸垢染故猶如火王燒滅一切煩惱薪故猶如大風行諸世界無障礙故猶如虛空於一切有無所著故猶如蓮華於諸世間無染污故猶如大乘運載羣萌出生死故猶如重云振大法雷覺未覺故猶如大雨雨甘露法潤眾生故【無量壽經卷下】

佛之明慧猶昆侖河千川萬流皆仰之焉川流溢滿而河無涓滴之減佛之爲明有逾之矣【梵魔諭經緣一】

如育多摩尼光明淸淨余珠不及【菩薩地持經卷七】

如師子王以一切處不驚不怖故譬如龍象以調伏心荷負一切眾生諸重擔故譬如大雨以其降澍妙雨故譬如日光以智慧光照一切眾生故譬如明月以一切眾生隨其所在見者愛樂故譬如大商主將導眾生趣一切智大寶洲故譬如良醫以能療治一切眾生煩惱病故如拔刺者以能拔出一切眾生於諸法中疑惑心故譬如海導師以能善知一切智知諸方義故譬如船舫以能善度諸眾生大海水故譬如眾水河池等以能資潤一切眾生故如王大道能津通諸眾生故譬如寶洲以能具足一切菩提分法故譬如如意寶須者皆得能與眾生無量利益所求法故譬如良馬以能運代疲苦眾生故譬如大海智慧甚深難測量故譬如須彌山於佛菩提不傾動故譬如一切諸妙寶樹以能具足勝莊嚴故譬如閻浮檀金以希有難得故譬如帝釋王於諸法中能得增上自在力故譬如大梵王具足寂靜諸威儀故譬如防世四天王等以能防持勝妙法故譬如轉輪王以能修行十善業故譬如大臣以能守防諸佛如來祕宻法故【法集經欲四】

大海之中金銀琉璃水精瑚硨磲瑪瑙摩尼之妙無不備有【法海經尺一】

恆水邊流沙尙可斗量盡知其斗數佛恩不可得量也【佛說弟子死復生經當一】

如彼金翅王吞滅諸龍毒能殄無明闇諭如千日光摧碎我慢山譬猶天帝杵【一百五十讚佛頌借九】

垂法云以湛潤開慧日而增暉【明集十】

形容端正猶如滿月眾星中明眾生視之無有厭足威儀安詳如須彌山智慧甚深猶如大海忍辱成就猶如大地心無變易如閻浮檀金常爲一切人天所愛猶如八味淸淨之水於諸世間其心平等猶如日月等照於物滿眾生願如如意寶見諸乞者心生歡喜猶如慈母見所愛子【本緣經持王子品】

大成

水人所沐浴自潔淸者至於深淵洪波所當畏愼也由近人之故或泳之遊之褻慢而無戒心以取溺焉有徳者亦如水矣初時學其近者小者以從人事自以爲可則侮狎之至於先王大道性與天命則遂扞格不入迷惑無聞如溺於大水矣【鄭氏注禮記緇衣】

夫器各施其用而聖人之道大無所不施故云不器不器而爲諸器之本也【禮記正義學記】

遂遵流以至海且因嶽而爲嵩【魏書李順希仁弟騫傳】

事不本於道徳者不可以爲儀言不合乎先王者不可以爲道音不調乎雅頌者不可以爲樂【淮南子泰族訓】

或問仲尼之術周而不泰大而不小用之猶牛鼠也曰仲尼之道猶四瀆也經營中國終入大海他人之道者西北之流也綱紀夷貉或入於沱或淪於漢【子君子】言已積累眾善以自潔飾復植畱夷杜蘅雜以芳芷芳香益暢徳行彌盛也【王逸注楚辭離騷經】

河水沛沛比夫眾川孰者爲大虫繭重厚稱其出絲孰爲多者【王充論衡自紀篇】

誰謂華岱之不髙江漢之不長與君子修徳亦髙而長之將何患矣【徐幹中論貴驗】

單弦不能發韶夏之和音孑色不能成衮龍之煒一味不能合伊鼎之甘獨木不能致鄧林之茂圃極天蓋由眾石之積南溟浩瀁實須羣流之赴【抱朴子外篇交際】諸賢之有妙藝猶百川之有四瀆眾山之有五嶽而川可度嶽可登髙而且大者惟聖人之道如天不可升也【子法言注學行篇】

昭昭若三辰之麗於天滔滔猶四瀆之紀於地【文選沈約安陸王碑文】

孔子文足老君足山川藪澤萬物歸焉【意林太經】宗百川而成海倍萬俊而爲英【藝文類聚職官部丞相碑】

譬彼大壑百川俱引【初學記道釋部菩薩】

譬如摩訶迦良那藥蘇【隋言大眞藥蘇】取種種藥味力煎其內或有辛或有苦或有酢或有鹹或有淡或有甜取諸味已入體成熟色香等味取己彼蘇體捨移而成藥味【大寶積經一百九】

如海有珠名普集眾寶此珠若在一切眾寶常不散失【大方廣佛華嚴經卷三十六】

譬如阿耨達池出四大河其河流注徧閻浮提旣無盡竭復更增長乃至入海令其充滿【大方廣佛華嚴經三十九】

如鞞陁梨山王純寶所成一切眾寶咸在其中取不可盡【大方廣佛華嚴經三十九】

如雪山王一切藥艸咸在其中取不可盡【大方廣佛華嚴經三十九】譬如大吉善蘇以眾良藥味力熟功和合爲之大吉善蘇棄凡蘇性持良藥力辛苦酸鹹澀甘六味以資人身便與人身作色香味【大乘顯識經推四】

令天下諸水都流入大海水中寧能令海水增多不對曰不能令增多也所以者何是大海爲天下諸水中王故能尒耳【阿彌陀經卷上】

猶如眾流四瀆歸海合爲一味【法華經卷六】

其欲作大火者當益其薪故能大明菩薩以人爲薪乃能成大之光明【如來三昧經卷上】

譬如大海初欲成時於四天下八萬諸洲所有流水及大小雨江河泉源流入其中皆悉能受不增不減海法應爾種種水入皆捨本名俱名海水皆失本味同爲一鹹【華子經卷】

如伶人擊動絲竹匏木之類繁防成音【大乘宻嚴經卷中】譬如江河淮海大小異故深淺殊故名文別故水在江中名爲江水水在淮中名爲淮水水在河中名爲河水俱在海中惟名海水【金剛三昧經卷下】

一味實義如一大海一切眾流無有不入一切法味猶彼眾流名數𨿽殊其水不異若住大海則括眾流住於一味則攝諸味【金剛三昧經卷下】

如阿耨大池出四大河此四大河分爲八河及閻浮提一切眾流皆歸大海以沃燋山故大海不增以金剛輪故大海不減此金剛輪隨時轉故令大海水同一鹹味【金剛三昧本性淸淨不壊不滅經行二】

如眾藥未相和雜之時各能治病和雜已後則無所不治【隨相論卷上】

集眾法寶如海導師【維摩詰所說經佛國品】

智度菩薩母方便以爲父法喜以爲妻慈悲心爲女善心誠實男畢竟空寂捨弟子眾塵勞隨意之所轉道品善知識由是成正覺諸度法等侶四攝眾伎女歌詠誦法言以此爲音樂總持爲園無漏法林樹覺意淨妙華解脫智慧果八解之浴池定水湛然滿布以七淨菙浴此無垢人像馬五通馳大乘以爲車調禦以一心遊於八正路相具以嚴容眾好飾其姿慙媿之上服深心爲華鬘富有七財寶敎授以滋息如所說修行廻向爲大利四禪爲牀座從於淨命生多聞增智慧以爲自覺音甘露法之食解脫味爲漿淨心以澡浴戒品爲塗香摧滅煩惱賊勇健無能逾降伏四種魔勝幡建道塲【維摩詰所說經佛道品】

海有五徳一澄淨不受死屍二多出妙寶三大龍注雨滴如車軸受而不溢四風日不能竭五淵深難測大士心淨不受毀戒之屍出慧明之寶佛大法雨受而不溢魔邪風日不能虧損其智淵深莫能測者故曰心大如海也【羅什譯維摩詰經方便品】

佛土者卽眾生之影響耳夫形修則影長形短則影促豈日月使之然乎形自然耳故隨所化眾生之多少而取佛土之廣狹也是以佛土或以四天下或以三千或以恆沙爲一國者也【僧肇注維摩詰經佛國品】

徳驗

名山髙大宜有茂木人君有盛徳乃宜有顯服【鄭氏箋詩終南】王子宮室車馬衣服多與人同而王子若彼者其居使之然也況居天下之廣居者乎【孟子盡心上】

富潤屋徳潤身【大學】

東寶惟金南木有喬發輝曾崖竦幹重霄【宋書孝義潘綜傳】蘊珠玉之餘潤昭羅綺之遺妍【梁書張緬弟攢傳】

夫山藏美玉光照廊廡之間地蘊神劍气浮星漢之表【隋書王貞文學傳】

月盛之時𨿽有重云蔽之不見月體而夕猶朗然是月光猶從雲中而照外也【隋書天文上志】

曼曼緜緜其聚必散嘿嘿昧昧其光必逺【太公六韜文師】善建者不拔善抱者不脫子孫祭祀不輟【老子修觀】

夫丘陵崇而穴成於上狐貍藏矣溪谷深而淵成於下魚鼈安矣松柏茂而陰成於林塗之人則蔭矣【子華子孔子贈】昔者十日並出萬物皆照而況徳之進乎日者乎【莊子齊物論】

而容崖然而目衝然而顙�然而口闞然而狀義然似系馬而止也【莊子天道】

夫盡小者大積微者著徳至者色澤洽行盡而聲聞逺【荀子大略篇】

君子之容純乎其若鐘山之玉桔乎其若陵上之木淳淳乎愼謹畏化而不肯自足幹幹乎取捨不侻而心甚素朴【呂氏春秋士容】

仁者𨿽在斷割之中其所不忍之色可見也智者𨿽遇煩難之事其不闇之效可見也【淮南子主術訓】

夫執介冑而後能拒敵者故非聖人之所貴也君子顯之於服而勇武者消其志於貌也矣【春秋繁露服制像】

夫形體也色心也閉關乎其薄也茍有溫良在中則眉睫著之矣疵瑕在中則眉睫不能匿之【韓詩外傳】

南山芝蘭君子所有【焦氏易林萃之同人】

文山鴻豹肥腯多脂【焦氏易林漸之比】

次四君子積善至於車耳測曰君子積善至於蕃也【太經第五積】

東動靑龍光離於淵【太經圖】

玉飾其本君子之性金飾其中君子之道【白虎通考黜】佩飾也所以象徳也故行淸潔者佩芳徳光明者佩玉能解結者佩觹能決疑者佩玦故孔子無所不佩也【王逸注楚辭離騷經】

夫水盈而流徳交而形是故徳行外著洪聲逺布【蔡中郎集姜伯淮碑】

良田無晚嵗膏澤多丰年亮懷璵璠美積久徳愈宣【曹子建贈徐幹】

立徳踐言行全操淸斯則富矣何必玉帛之崇乎髙尙其志不降不辱斯則貴矣何必靑紫之兼拕也俗民不能識其度量庸夫不得揣其銓衡是則髙矣何必淩雲而蹈霓乎問者莫或測其淵流求者未有覺其短乏是則深矣何必洞河而淪海乎【抱朴子外篇廣譬】

玉之瓏其聲亦猶君子淸玲其徳音【子法言注五百篇】名之與實猶形之與影也徳藝周厚則名必善焉容色姝麗則影必美焉今不修身而求令名於世者猶貌甚惡而責妍影於鏡也【顏氏家訓名實】

白虎通曰所以必有佩者表徳見所能也故循道無窮則佩環能本道徳則佩琨【李善注文選思賦】

日月麗天瞻之不墜仁義在躬用之不匱【文選袁宏名臣序贊】芳處幽而彌馨兮寶在夜而愈光【廣文選潘安仁思遊賦】

崇蘭自芳玨玉自光【文英華王僧孺誄】

夫良玉徑尺𨿽有十仞之土不能掩其光明珠度寸𨿽有函丈之石不能戢其曜茍蘊美自厚容止可知矣【太平禦覽逸民部逸民十】

仁人常如園圃之藍不異眾艸染而後彰【太平禦覽百卉部藍】水帶地而壤潤月流天而宵烱【初學記地部井】

荊蘊玉以潤其區漢含珠而淸其域【初學記地部漢水注】

猗猗秋蘭植彼中阿有馥其芳其黃其葩𨿽曰幽深厥美彌嘉【困學紀聞卷十八評詩】

夫人有發毛如山之艸木故山有玉而艸木潤身有玉而毛髮黑【本艸玉井卷五】

譬如盛日但無炎烈瞻視煥目光芒射人【玉淸經昭靈品】譬如百和之香共在一篋此篋之內芬芳流溢無有一毫臭穢之气【海空智藏經序品】

譬如大山善能興雲云能生雨【海空智藏經序品】

又如蓮花隨所在處香气馚馥【波羅蜜多經卷五百六十七】

如有寶珠名種種色在大海中𨿽有無量眾多駛流入於大海以珠火力令水銷滅而不盈溢【大寶積經卷五】

譬如髙大樓閣宻閉戶牖以摩尼寶置於室中其內有情𨿽經晝夜常覩光輝【大寶積經十九】

譬如有人服延齡藥長得充健不老不瘦【大方廣佛華嚴經卷七十八】

法云垂布以興雷震三明解脫以爲電光無上法雨以爲甘露【無盡意菩薩經八】

其光所照曜如日出於云【阿差末菩薩經卷一】

譬如出金地無有礫石亦無艸木中有紫磨金人便取其金於火中試消合以作諸物著之【佛國經卷下】

如煉眞金塵垢不污星月光照則雨淨水日光所照尋卽出火【大法鼓經卷下】

猶如山頂深泉水自中出不從外來卽此池中出淸淨水還自浸漬無不周徧【長阿含經卷十三】

譬如有人熟煎乳汁其上便有薄膜停住【起世因本經卷九】洪熖耀赫晃若寶山如大炬明炤燿幽防如大山岡而有積雪如日之光升於朝陽如秋月盛眾星特明如轉輪王與諸寶臣四部眾俱如樹華殖煒曄繁茂英艷無量【鴦崛髻經緣六】

夫世間諸華香盡順風香不逆風香戒徳之香亦逆風香亦順風香世間華香齊燻欲界不燻色界或直燻一方不燻三方持戒之香香徹十方華香逼近乃別特戒之香上徹一究竟天【出曜經六戒品】

栴檀多香靑蓮芳花𨿽曰是眞不如戒香華香气微不可謂眞持戒之香到大殊勝【法句經華香品】

如日初出光不可隠大人智光亦難隠蔽【無明羅剎經】如那虫有三時變初作土色中作赤色後作黑色【無明羅剎經】

譬如昔者有一小虫心懷金剛住於海邊閻浮大樹髙四千里樹則戰動不能自安樹神問之卿何故震動不安樹報之曰虫住我上所以不安神又問曰金翅大鳥立於你上何故不動小虫處上而獨戰栗樹報之曰此虫𨿽小腹懷金剛吾不能勝是故動揺【修行道地經菩薩品】法寶光無不照照癡防也澤無不潤潤生死也諭海有神寶能放光除防亦因光能雨甘露潤枯槁也【僧肇注維摩詰經佛國品】

法身圓應猶一月升天影見百水也【僧肇注維摩詰經佛國品】

感孚

魚者虫之幽隠豚者獸之微賤人主內有誠信則𨿽微隠之物信皆及矣【周易正義中孚】

鶴鳴則子和修誠則物應【韋康伯注易系辭上】

鶴鳴於陰气同則和出言戶庭千里或應【韋康伯注易系辭上】泂【音迥】酌彼行潦【音老】挹彼注玆可以餴【音分】饎【音熾】豈弟君子民之父母○泂酌彼行潦挹彼注玆可以濯罍【音雷】豈弟君子民之攸歸○泂酌彼行潦浥彼注玆可以濯漑【音蓋】豈弟君子民之攸塈【音戲○詩大雅泂酌】

子路戎服見於孔子拔劍而舞之曰古之君子固以劍自衞乎孔子曰古之君子忠以爲質仁以爲衞不出環堵之室而知千里之外有不善則以忠化之侵暴則以仁固之何待劍乎【孔子家語好生】

桃李以其華實之故非有所召呼而人爭歸趣來往不絕其下自然成徑以諭人懷誠信之心故能潛有所感也【前漢書注李廣贊】

欲崇諸已先下於人猶大樂無聲而蹌鸞斯應者也【晉書光逸傳】

將將鴻鵠貌之美者也貌美故民歌之徳義者行之美者也徳義美故民樂之民之所歌樂者美行徳義也而明主鴻鵠有之故曰鴻鵠將將維民歌之【管子形勢解】水淵深廣則龍魚生之山林茂盛則禽獸歸之禮義修明則君子懷之【韓詩外傳】

君子者無所不宜也是故韠冕厲戒立於廟堂之上有司執事無不敬者斬衰裳苴絰杖立於喪次賓客弔唁無不哀者被甲纓冑立於桴鼓之間士卒莫不勇者故仁足以懷百姓勇足以安危國信足以結諸侯彊足以拒患難威足以率三軍故曰爲左亦宜爲右亦宜【說修文】敏其行修其理千里之外親如兄弟若行不敏禮不合對門不通矣【劉向說苑雜言】

妾聞玉石墜泥不爲污栁下覆寒女不爲亂積之於素雅故不見疑也【列女傳周列國齊威虞姬】

君子者無尺土之封而萬民尊之無刑罰之威而萬民畏之無羽籥之樂而萬民樂之無爵祿之賞而萬民懷之其所以致之者一也【徐幹中論法象】

民之治情斂欲反於端懿者猶艸木之偃於翔風百卉之挺於春陽也【蔡中郎集陳仲弓銘】

樂動聲儀曰風雨動魚龍仁義動君子【李善注文選琴賦】美爲士者飛鳥歸之蔽於天魚鼈歸之沸於淵【李善注文選袁彥伯三國名臣序贊】

服美動目行美動神【藝文類聚后妃部后妃箴】

忠誠貫於日月孝義感於冰霜【文英華請勸進及封嶽行幸徐陸表】舜行徳三年而三苗服孔子聞之曰通乎徳之情則孟門太行不爲險矣故曰徳之速疾乎以郵傳命【困學紀聞卷八孟子】

眞友不待請譬慈母之赴嬰兒也【僧肇注維摩詰經佛國品】

諭林卷八十四

欽定四庫全書

諭林卷八十五

明徐元太撰徳行門【七】

聲聞

鶴鳴於九臯聲聞【音問】於野○鶴鳴於九臯聲聞於天【詩小雅鶴鳴】

臯數至九諭深逺也鶴在中鳴焉而野聞其鳴聲賢者𨿽隠居人咸知之【鄭氏箋詩鶴鳴】

原與隰同聚矣猶兄弟相求矣原隰以聚居之故故能定髙下之名兄弟以相求之故故能立榮顯之譽【毛詩正義常棣】

鶴鳴於九臯之中其聲聞於外方之野鶴處九臯人皆聞之以興賢者隠於幽逺之處其名聞於朝廷之間賢者𨿽隠人咸知之【毛詩正義鶴鳴】

鄙夫鄙婦相防於廧陰可謂宻矣明日則或揚其言矣故士執仁與義而明行之未篤故也胡爲其莫之聞也【大戴禮記曾子制言上】

夫令名徳之輿也徳國家之基也有基無壞無亦是務乎【左傳襄公二十四年】

驥不稱其力稱其徳也【論語憲問】

詩云旣醉以酒旣飽以徳言飽乎仁義也所以不願人之膏粱之味也令聞廣譽施於身所以不願人之文繡也【孟子告子上】

人無本行暴得善聲令聞過其情若潦水不能久也【趙氏注孟離婁下】

北中郎將盧植名著海內學爲儒宗士之楷模國之楨幹也【後漢書盧植列傳】

彼與艸木俱朽也此與金石相傾豈得同年而語並日而談哉【後漢書朱暉列傳】

峣峣者易缺皦皦者易污陽春之曲和者必寡盛名之下其實難副【後漢書黃瓊列傳】

夫名者心志之操牓也故行著一家一家稱焉徳播一鄕一鄕舉焉【後漢紀光武三】

蘭桂異質而齊芳韶武殊音而並美【晉書張禕傳】

朝野挹其風流人倫推其表燭【晉書王湛列傳】

親譽生於不足未若不知之有餘良藥效於瘳疾未若無病之爲貴也【晉書王坦之傳】

治古之時積美於躬如膚革之就充惟恐其不修弗憂於無聞如擊考鼓鐘其傳以四達繹如也【子華子神气】身修而名不立無爲於擇術矣庶羞百品雜進於盤幾而咽不下無爲於貴饌矣抱璧而徒乞無爲於貴寶矣【子華子大道】

實爲善人孰不知譬若良玉處而不出有餘精譬若義女處而不出人爭求之行而自衒人莫之取也【墨子公孟】聲無小而不聞行無隠而不形玉在山而木艸潤淵生珠而崖不枯爲善不積邪安有不聞者乎【荀子勸學】

夫名聲之部發於天地之間也豈不如日月雷霆然哉【荀子王霸篇】

貴名起之如日月天下應之如雷霆【荀子儒效篇】

響不辭聲鑑不辭形君子正一而萬物皆成夫行非爲影也而影隨之呼非爲響也而響和之故君子功先成而名隨之【說雜言】

寶金兮委積志意堅固策謀明也美玉兮盈堂懿譽光明滿朝廷也【王逸注楚辭九懷】

夫形體者人之精魄也徳義令聞者精魄之榮華也君子愛其形體故以成其徳義也夫形體固自朽獘消亡之物壽與不壽不過數十嵗徳義立與不立差數千嵗豈可同日言也哉【徐幹中論夭壽】

根深而枝葉茂行久而名譽逺【徐幹中論貴驗】

禾之秀其頴猶人之洪其道也禾秀頴則實結人崇道則徳聞洪大【子法言注孝至篇】

𨿽隙駟不畱尺波電謝而秋菊春蘭英華靡絕【文選劉孝標答劉詔書】

香以燔質而發芳弦以特絕而流響【文選陸士衡連珠注】

玉以兼城爲寶士以知名爲賢明月不妄映蘭葩豈虛鮮【補文選郭璞客傲】

善不由外來兮名不可以虛作孰無施而有報兮孰不實而有獲【廣文選屈平抽思】

琴瑟髙張則哀彈發節士抗行則榮名至是以申胥流音於南極蘇武聲於朔裔【廣文選魏文帝連珠】

或問陳季方足下家君太邱有何功徳而天下重名季方曰吾家君譬如桂樹生泰山之阿上有萬仞之髙下有不測之深上爲甘露所霑下爲淵泉所潤當斯之時桂樹焉知泰山之髙淵泉之深不知有功徳與無也【世說新語徳行】

形之正不求影之直而影自直聲之平不求響之和而響自和徳之崇不求名之逺而名自逺【意林物理論】

昔卞和獻寶以罹折趾屈平納忠終於沈身已而和氏之璧千載垂光屈子之篇萬世彌章【藝文類聚雜文部書】

語曰士非玉璧談者爲價【藝文類聚寶部璧】

譬如陶師泥在輸時不得物名旣成器已名隨物立【大方等大集經卷十一】

譬如金師金未成器亦不得名及其成已得瓔珞名【大方等大集經卷十一】

王曰吾欲作大鼓令其音震聞百里能有爲之者乎眾臣僉曰臣等無能爲者有一臣名曰匡土常忠於上慈濟國民前對曰臣能爲之當須資費王曰大善卽開藏付之因輦寶於王宮門鳴鼔令之今天仁之王施善慈欲濟黎民之窮乏若有乏者悉詣宮門四國乏者𦇤負相扶塡國塞路一嵗之後王有詔曰鼓成未乎對曰已成王言何故不聞其聲臣白言願明王勞屈聖體出臨國內聽佛法鼔聲震十方王卽嚴駕出行國中其民比肩王曰民多乎對曰王前勅臣令作大鼓使聞百里欲以徳聲於四逺臣念枯木死皮不能王之徳譽臣所受寶供沙門梵志之衣食以濟國民之窮乏也布告之來四鄰歸潤猶饑子之慕慈母【天王太子辟羅經行六】

譬如師子大力不自言力大皆是眾獸名之【大智度論卷二十七】

無名

粵無鏄燕無函秦無廬胡無弓車粵之無鏄也非無鏄也夫人而能爲鏄也燕之無函也非無函也夫人而能爲函也秦之無廬也非無廬也夫人而能爲廬也胡之無弓車也非無弓車也夫人而能爲弓車也【周禮考工記】大智不智大謀不謀大勇不勇大利不利【太公六韜武韜】知我者希則我者貴是以聖人披褐懷玉【老子知難】

至貴國爵並焉至富國財並焉至願名譽並焉是以道不渝【莊子天運】

至人無已神人無功聖人無名【莊子逍遙遊】

羿工乎中微而拙乎使人無已譽聖人工乎天而拙乎人【莊子庚桑楚】

彼且蘄以諔詭幻怪之名聞不知至人之以是爲已桎梏耶【莊子徳充符】

大道之君仁義沒孝慈滅猶日中盛時眾星失光【河上公注老子俗薄】

不可名者非一色也不可以靑黃白黑別非一聲也不可以宮商角徵羽聽非一形也不可以長短大小度之也【河上公注老子贊】

橋子良修實而不修名爲善不爲人之知已不撞不發如大鐘然天下之深人也【孔叢子抗志】

臣終身戴天不知天之髙也終身踐地不知地之厚也若臣之事仲尼譬猶渴操壺杓就江海而飲之腹滿而去又安知江海之深乎【韓詩外傳】

日月天下眼目而人不知徳【李善注文選陸士衡演連珠】

子貢見太宰嚭太宰嚭問曰孔子何如對曰臣不足以知之太宰曰子不知何以事之對曰惟不知故事之夫子其猶大山林也百姓各足其材焉太宰嚭曰子增夫子乎對曰夫子不可增也夫賜其猶一累壤也以一累壤增大山不益其髙且爲不知太宰嚭曰然則子有所酌也對曰天下有大尊而子獨不酌焉不識誰之罪也【說苑善說】

孝子不生慈父之家忠臣不生聖君之下【意林愼子】

華蓋中天之峯未階其峻虞淵浴日之水不盡其源【文苑英華庾信職官十銘】

夫無名之名生我之宅也有名之名喪我之橐也【道徳經指歸卷八】

模仿陰陽之眞形繪畫日月之神光𨿽良工決不可以用其巧矧帝之功徳崇大廣博容可言哉【玉皇本行集經】譬如泉源陂池五河駛流各各有名悉歸於海便無本名【菩薩處經卷四】

成物

水未及用則井功未成其猶人徳未被物亦是功徳未就也【周易正義井】

搢紳之徒莫不廕其徳宇【晉書陸傳】

人加脂粉物競琢磨俱報稻粱各施鳴吠【隋書潘徽文學傳】善迹者欲人繼其行善歌者欲人繼其聲【北史李彪傳】常季問於仲尼曰王駘兀者也從之遊者與夫子中分魯立不教坐不議虛而往實而歸【莊子徳充符】

南郭惠子問於子貢曰夫子之門何其雜也子貢曰君子正身以俟欲來者不距欲去者不止且夫良醫之門多病人櫽括之側多枉木是以雜也【荀子子道篇】

夫櫽括之旁多枉木良醫之門多疾人砥礪之旁多頑鈍夫子修道以俟天下來者不止是以雜也詩云菀彼栁斯鳴蜩嘒嘒有漼者淵莞葦淠淠言大者之旁無所不容【說苑雜言】

世人之益者倉廩也取之如單仲尼神明也小以成小大以成大𨿽山川邱陵艸木鳥獸裕如也【揚子五百】

奏希聲於宇宙濟溺喪於津【李善注文選王簡棲頭陁寺碑文】居厚者不矜其多處薄者不怨其少窮涯而反盈量知歸【文選任昉王文憲集序】

挹其源者游泳而莫測懷其道者日用而不知【文選沈約安陸王碑文】

孟軻驅世事於仁義之域行者步中正之塗若使南海無采珠之氏昆山無破玉之工則明珠不禦於椒室美玉不佩於桂宅【意林士緯】

芃芃黍苗陰雨膏之詵詵纓冕儲王道之【藝文類聚儲官部儲官詩】或望路以窺門空升堂而入室【藝文類聚人部贈答詩】

涉其流者則擯落囂塵得其門者則騰驟雲霧【文苑英華薛道衡碑】

庚市子者聖人無欲者也見人爭財而訟推千金之璧於其傍而訟者息【太平禦覽逸民部逸民九】

一切眾生迷淪苦海誰能於中作大船師一切眾生恆爲煩惱疾病縈纒誰能於其中間爲作良醫【元陽妙經卷二】令諸凡夫眾生趣大乘河飲八種味水速悟無上正眞之道離諸疑滯斷煩惱業渴【元陽妙經卷五】

願諸凡夫燃大乘法燈離小乘見【元陽妙經卷五】

願諸凡夫得忍辱榻𨿽於生死饑餓困苦願諸凡夫得無畏榻永離煩惱一切怨賊願諸凡夫得淸淨榻專無上正眞之道願諸凡夫得善法榻常爲善友之所擁護願諸凡夫得左脇臥榻依於聖人所行之法【元陽妙經卷五】願諸凡夫必爲無上一切智屋願諸凡夫悉皆得入觀喜甘露法屋願諸凡夫初中後心常入元陽淸淨之宅願諸凡夫於未來世常處眞人所居宮室【元陽妙經卷五】令諸凡夫得天中所臥之榻得大智慧坐四如意處臥於眞人之榻不臥邪魔非法之榻願諸凡夫得安穩臥離生死席成自然師子臥榻【元陽妙經卷五】

亦如日出谷有大光明悉能照朗令得一切逺見虛空是大元陽淸淨慧日亦復如是照了幽防深防之處令一切眾生逺見眞道【元陽妙經卷五】

譬如橋船無心度物不揀淨穢是人非人牛馬騾驢皆悉通過【大乘妙林經】

譬如室中宿有寶藏貧窮忍餓終無見寶忽有明師地鏡占之自知有寶鑿深四丈便卽得寶【無上內祕藏經辯四眞品】猶如良醫得以妙藥治諸盲人令見日月【三十六部尊經黃林經偈】吾道猶日光明普照種種色相人始能別廢日之光有目絕視【虛皇四十九章】

以鏡燭物有形者皆現以灰覆物不潔者皆鮮【玉皇本行集經】常以法雷而警眾生令其覺悟常以大云等覆眾生令不孤露常以法雨潤洽眾生令無渴乏常以慈風揺動眾生令立信根常以慧日而照眾生令不昏冥常以舟航廣作津濟攝生理具運載無窮【玉淸經慈悲方便品】

必能爲一切世人作大橋梁作大舟楫作大寶車能致世間升於妙土【海空智藏經序品】

譬如眾生欲度海水善防船舫得到彼岸【海空智藏經持誡品】譬如鹽味置於諸物乃至水中皆悉有咸【海空智藏經哀嘆品】譬如寃讐或千或百若一人和百千亦和一人相怨百千亦怨道性亦爾一人得時一切亦得一人不得一切不得【海空智藏經哀嘆品】

師皇典馬廏無殘駟【列仙傳】

盲者能視聾者能聽瘂者能言狂者得念亂者得定貧者得富露者得衣饑者得食渴者得飲病者得除愈醜者得端嚴形殘者得具足根缺者得圓滿迷悶者得醒悞疲頓者得安適【波羅蜜多經卷一】

轉妙法輪卽令無量無數有情逺塵離垢生淨法眼【波羅蜜多經卷三】

又如火大悉能成熟一切物類【波羅蜜多經卷五百六十七】

如眾鳥等依妙髙山形類𨿽殊而同一色【波羅蜜多經卷六百】譬如日輪𨿽復遙逺與閻浮提眾生而作光明【大寶積經卷二十】

爲失路者示其路拔欲淤泥置岸上如興雲蔭覆枯池注雨充足原隰滿【大寶積經卷六十一】

如水沾地及山川幷諸百卉叢林樹藥艸條莖及枝蔓諸花蓊蔚徧山好【大寶積經卷六十一】

譬如香篋以盛衣服衣服皆香篋香不減【大方等大集經卷二十九】與熱渴者作淸冷水與饑乏者作諸甘果爲露形者作諸衣服爲熱乏者作大宻云爲貧匱者作如意寶爲恐懼者作所歸依爲諸稼穡作甘澤雨爲諸濁水作月愛珠【大集地藏十輪經卷一】

如無足者所得車乘如逺涉者所備資糧如迷方者所逢示導如狂亂者所服妙藥如疾病者所遇良醫如羸老者所憑幾杖如疲倦者所止牀座渡四流者爲作橋梁趣彼岸者爲作船筏【大集地藏十輪經卷一】

譬如貴家盲子墮大深坑饑窮困苦食糞食泥父甚湣之爲求方便拯之於深坑飼之以上饌【三昧法門經卷下】心常愛念一切眾生猶如父母念所生子敎化眾生法則禮儀如大博士【本緣經持王子品】

譬天下極美不過蒲桃酒飲一升便可醉持一升水澆一升酒中飲之不能復醉佛在世時說經知人意態譬如人飲一升酒便得醉今我輩不知是佛說經知人意態應病與藥故人多得道【三慧經借八】

守防法藏猶如關鑰普集法寶猶如妙髙山破無明闇猶如燈燭普蔭羣生猶如髙蓋【大方廣佛華嚴經卷十】

若有羣生行闇夜中迷惑十方於平坦路生險難想於險難道起平坦想以髙爲下以下爲髙其心迷惑生大苦惱我以方便舒光照及若欲出者示其門戶若欲行者示其道路欲濟彼岸示其橋梁欲涉河海與其船筏若於熱時示其淸冷若於寒際示作溫和【大方廣佛華嚴經卷十七】正法雨名曰除滅除滅眾生煩惱盛火或有法雨名曰能起能起眾生一切善根或有法雨名曰能壊能壊眾生諸惡邪見或有法雨名曰成寶能成眾生一切智寶【大方廣佛華嚴經卷三十四】

譬如船師常以大船於河流中不依此岸不著彼岸不住中流而度眾生無有休息【大方廣佛華嚴經卷七十三】

爲被四流漂汨者造大法船爲被見泥沒溺者立大法橋爲被癡闇昏迷者然大智燈爲行生死曠野者開示聖道爲嬰煩惱重病者調和法藥爲遭生老死苦者飲以甘露令其安穏爲入貪恚癡火者沃以定水使得淸涼多憂惱者慰諭使安系有獄者曉誨令出入見网者開以智劍住界城者示諸脫門在險難者導安穏處懼刧賊者與無畏法墮惡趣者授慈悲手拘害蘊者示槃城【大方廣佛華嚴經卷七十八】

譬如醫自治身不能愈一切人若有醫多治人是乃爲名醫師【阿述達菩薩經衣八】

譬如眾生若依須彌金色之邊其身卽與彼山同色所以然者山勢力故【念佛三昧經卷五】

猶如大醫王勤行療眾疾【無盡意菩薩經卷八】

猶如導師將護眾賈【法華經卷九】

譬如船師度人往返【法華經卷九】

若諸行人三垢覆蔽久處生死纒綿難解爲業垢河之所漂流我時當乘大乘法船撈接救拔以智慧火燒其結使以禪定水灑澤令淨以烏和拘捨羅拂拭搓摩敎以六度布以四禪令出三界【七佛所說神咒經卷二】

是神咒力譬如大蓋能覆三千況此一國普雨法雨無不益枯木石山皆能生華【七佛所說神咒經卷三】

亦如須彌跱立難動雜色眾鳥往依附山皆同一色便無本色【菩薩處胎經卷四】

猶如病人良醫授藥而是病人毀罵是藥及與良醫先毀罵已後乃服藥汝意云何藥以罵故不爲藥耶病不除耶不也𨿽復毀罵不失藥勢而能除病【大方廣如來祕宻藏經卷下】

譬如此閻浮洲有旃檀那樹若芽生時童男童女所有患者與此樹芽悉差其患若葉出時丈夫婦人童男童女所有患者與此樹葉悉差其患若樹大時入其陰者眾生諸患亦皆除愈於後成果其光徧照十方世界若有眾生念此光者彼亦當得無老病死若斫此樹取其木者不畏貧窮彼木破已猶有此益若取其木將作宅舍入其內者諸怖悉除亦皆無有寒熱饑渴【諸法最上王經景三】我已爲諸天人吹大法螺擊大法鼓覺悟長夜無明睡眠我已爲諸天人建大法幢然大法炬普照一切除滅暗防我已爲諸有情作大法橋爲大法船濟渡一切暴流所溺我已爲諸有情注大法流降大法雨一切枯槁皆令潤洽我已開顯解脫正路引諸世間迷失道者【佛臨涅槃記法注經景十】

當如淸水無所不淨死人死狗死虵屎尿亦皆洗之然不毀水淸亦當持心有如掃箒掃地淨不淨死人死狗死虵屎尿皆亦掃之然不毀於箒矣亦當復如風火之力光死人死狗死虵屎尿亦吹亦燒然不毀風火之力光【佛說堅意經尺七】

有牧牛人不愚不癡者有方便慧夏末秋初能善觀察恆水此岸亦善觀察恆水彼岸善度其牛至平博山谷好水艸處彼初渡時先渡大牛能領羣者斷其急流次驅第二多力少牛隨後而渡然後第三驅羸小者隨逐下流悉皆次第安穏得渡新生犢子愛戀其母亦隨其後得渡彼岸【雜阿含經卷四十七】

如有百千萬億眾生爲水所溺以慈湣心爲作船筏而度脫之終不勞疲【佛說淨飰王般涅槃經尺七】

譬如慈父愛子子欲墮坑持令不墮【大智度論卷五】

譬如國王以常食之餘賜諸羣下得者大喜【大智度論卷八】其眾也如艸木之依大地其遇也猶鱗介之泛長川【辯正論卷三】

照電光於炎塗弭魔賊於險澤泛靈舟於信風接浮生於苦海【明集辯惑論序】

矜局蛙於井谷哀危蟪於寸陰【明集十】

詳夫三有區分四生稟性共遊火宅俱淪欲海蠢蠢懷生喁喁哨類所以法王當洲渚之運覺者應車乘之期導彼戲童歸玆勝地【法苑珠林卷第十】

扇廣大之慈風灑滂沱之法雨能使身田被潤卽吐無上之芽心樹旣榮便茂不雕之葉【法苑珠林卷十三】

不此岸不彼岸不中流而化眾生【維摩詰所說經見阿閦佛品】譬如良醫遇疫刼中醫術大行廣施眾藥所療者眾致供無量菩薩大士處不淨國亦復如是眾惡彌滋兼濟乃【羅什譯維摩詰經香積佛品】

一惠施惠施有二種施下人以財施上人以法施二愛語愛語復有二種於下人則以軟言將悅於上人則以法語慰諭皆以愛心作愛語也三利語利語亦有二種下人則爲設方便令得俗利上人則爲作方便令得法利四同事同事亦有二種同惡人則誘以善法同善人則令增善根【羅什譯維摩詰經菩薩品】

子有所須則咨之父母菩薩所須則求之六度取其饒益比之父母也【羅什譯維摩詰經菩薩行品】

天澤無私不潤枯木佛威𨿽普不立無根所建立者道根必深也【僧肇注維摩詰經佛國品】

俗王以俗力勝民故能澤及一國法王以法力超眾故能道濟無疆【僧肇注維摩詰經佛國品】

生老病死患之重者濟以法藥故爲醫王長也【僧肇注維摩詰經佛國品】

夫以方防人不可一息期以財濟物不可一時周是以防通無偶者彌綸而不漏法澤冥被者不易時而同覆【僧肇注維摩詰經菩薩品】

企仰

髙山仰止景行行止【詩小雅車牽】

泰山眾山所仰梁木眾木所放哲人亦眾人所仰放也【鄭氏注禮記檀弓上】

昔有學步於邯鄲者曽未得其髣髴又復失其故步遂匍匐而歸耳【前漢書敍傳上】

效伯髙不得猶爲謹勅之士所謂刻鵠不成尙類鶩者也效季良不得陷爲天下輕薄子所謂畫虎不成反類狗者也【後漢書馬援列傳】

孔文舉於時英雄特傑譬諸物類猶眾星之有北辰百谷之有黍稷天下莫不屬目也【後漢書孔融傳注】

眾士慕仰若水之歸海【蜀志諸葛亮傳】

諺曰得黃金一笥不如爲伯騫所議【華陽國誌】

蹈其閫閾若升闕裏之堂入其奧隅謂登龍門之阪【梁書任昉傳】

若能紆鳯彩以耀榛薈回連城以映瓦礫者是所望也【魏書宗欽傳】

閭閻之士莫不忘味於遺韻精於末光猶丘陵之仰嵩岱川流之宗溟渤也【周書史臣庾信傳】

昭然如日月望之者不迷曠乎如大路行之者不惑【隋書刑灋志】

仰而不至方見學仙之逺窺而不覩始知遊聖之難【隋書王貞文學傳】

昔人有圖畫僑札輕以自方耳【南史宗少文孫測隠逸傳】

聞善易以正身難夫子見禾之三變也滔滔然曰狐鄕丘而死我其首禾乎故君子見善則痛其身焉【淮南子繆稱訓】南假子過程本本爲之烹鱺魚南假子曰聞君子不食鱺魚本子曰此乃君子食也我何與焉假子曰夫髙比所以廣徳也下比所以狹行也比於善者自進之階比於惡者自退之原也且詩不云乎髙山仰止景行行止吾豈自比君子哉志慕之而已矣【韓詩外傳】

睎驥之馬亦驥之乘也睎顏之人亦顏之徒也【子學行】或問治已曰治已以仲尼或曰治已以仲尼仲尼奚寡也曰率馬以驥不亦可乎【子修身篇】

言已修行眾善冀若仙人王僑得道不死遂與天地同其壽命與日月比其光榮流名於後世不腐滅也【王逸注楚辭九嘆】

菌閣兮蕙樓節度彌髙徳成就也觀道兮從橫眾人瞻望聞功名也【王逸注楚辭九懷】

夫賢者言足聽貌足象行足法加乎善奬人之美而好攝人之過其不隠也如影其不諱也如響故我之憚之若嚴君在堂而神明處室矣𨿽欲爲其不善其敢乎【徐幹中論貴驗】

古人云千載一聖猶旦暮也五百年一賢猶比膊也言聖賢之難得疎濶如此【顏氏家訓慕賢】

昔三後之純粹兮固眾芳之所在雜申椒與菌桂兮豈維紉夫蕙【文選屈原離騷經】

豈不企髙蹤麟趾邈難追【文選傅長虞贈何邵王濟詩】

見西施之容歸憎其貌者也【文選楊修答臨淄侯牋】

過髙唐者效王豹之謳遊睢渙者學藻繢之防【文選陳琳爲曹洪作書】

於時纓緌之徒紳佩之士望形表而影附聆嘉聲而響和者猶百川之歸巨海鱗介之宗龜龍也【文選蔡邕郭有道碑文】見之者𨿽影而必駭聞之者𨿽響而必震言驚懼之甚不俟形聲也【李善注文選班孟堅答賓戲】

雀鼠𨿽愚猶知徽烈【李善注文選任彥升太宰碑表】

雄覈靈賦曰枝附葉從表立景隨【李善注文選蔡伯喈郭有道碑文】江河慕海邱陵樂山【廣文選陸士龍陸府君誄】

望其形者猶登嶽涉海蕩然無以究其髙測其深覽其神者猶旁璞親珪肅然無不欽其寶而偉其奇也【廣文選嵇叔夜阮步兵碑】

人聞長安樂則出門西向而笑肉味美對屠門而哨此猶時人𨿽不別聖亦復欣慕【意林新論】

士林景附羣英式慕由毛羽之宗鵬鸞眾山之仰五嶽也【藝文類聚職官部司空贊】

臨川擬潔仰華思崇【藝文類聚職官部司空碑】

凡厥搢紳之士所以挹酌洪流含咀英芳者猶旱苖之仰膏雨湛露之晞朝陽也【藝文類聚職官部司空碑】

林宗常行陳梁之間遇雨故其巾一角霑而折二國學士著巾莫不折其角云作林宗巾其見儀則如此【藝文類聚巾帽】

晨風之郁北林龍魚之趣深澤【藝文類聚內典部內典墓志】

觀其徳行奇偉風韻劭邈有似明月之映幽夜淸風之過松林也【太平禦覽文部弔文】

勝範淸規風流以爲準的儒宗學府衣冠以爲領袖【初學記職官部尙書令】

如彼七寶城安住於海中【海空智藏經供獻品偈】

夫行堯之行卽堯之身希顏之人亦顏之徒【玉皇本行集經】如雲龍之在虛類舞鳯之翔空【玉淸經幽棲品】

爲師爲導爲明爲炬爲燈爲照爲解爲覺爲智爲慧爲救爲護爲室爲宅爲洲爲渚爲歸爲趣爲父爲母【波羅蜜多經卷三百三十三】

誠崄道之夷隥闇室之凝缸度疾之仙丸出苦之神馭鑑徳者之明鏡嚴心者之寶鬘【波羅蜜多經序五百八十四】

譬如大海諸水依持常爲眾流之所歸趣【波羅蜜多經卷六百】如滿月在空眾星共繞如旭日初出采霞紛映【大乘造像功徳經卷上悲九】

閻浮提中無有如來譬如暗夜星中無月如國無君如家無主【大乘造像功徳經卷上悲九】

若妙髙之處宏海猶朗月之冠眾星者豈不以本基永者歟【達摩法蘊足論後序十二】

如月獨明眾星回附【出曜經七學品】

譬如渴牛不避於死我實渴於佛法是以冒突聽法【阿育王傳二】

譬河海之紀地猶日月之麗天【明集十】

信滄海之舟梁霄之日月也【明集十】

垣墻崇防得門自難輒罄愚管罔象珠【明集十一】意珠騰曜智炬凝輝總納百川濬東溟之在地綱維萬象逾北極之居天【辯正論卷一】

金墻玉室豈易入哉【髙僧傳入釋寶亮】

猶羣流之歸巨壑眾星之拱北辰懋哉邈矣【髙僧傳序十四】譬如嬰兒不離其母行路不離糧食熱時不離涼風寒時不離暖火度水不離堅船病苦不離良醫是故菩薩常不離佛【法苑珠林卷二十】

威徳爲萬億所遵風化爲萬靈之範故善人向若羣流之歸溟壑大光攝受如兩曜之伴眾星【法苑珠林卷六十二】在天爲天寶在人爲人寶寶於天人者豈天人之所能故物莫不敬承也【僧肇注維摩詰經佛國品】

諭林卷八十五﹤子部﹐類書類﹐諭林﹥

欽定四庫全書

諭林卷八十六

明徐元太撰文章門【一】

文治

見龍在田天下文明【易幹】

觀乎天文以察時變觀乎人文以化成天下【易賁】日月麗乎天百谷艸木麗乎土重明以麗乎正乃化成天下【易離】

大人虎變其文炳也【易革】

君子豹變其文蔚也【易革】

泉源所漸基於出震之君黼藻斯彰郁乎如雲之後【尙書正義序】

云漢之在天其爲文章譬猶天子爲法度於天下【鄭氏箋詩棫朴】

次三一從一橫天网防【浪】防測曰一從一橫經緯陳也【太經第三應】

龍出於中法度文明【太經太文】

樂師謂越王曰君王徳可刻之於金石聲可托之於管弦【李善注文選文賦】

六藝者道徳之深本而仁義之叢藪也天子與羣儒故老斟酌肴覈而行【李善注文選班孟堅典引】

與之斟酌道徳之淵源肴覈仁義之林藪以望元符之臻焉【文選班孟堅典引】

離爲日日天文也艮爲石石地文也天文在下地文在上天地之文交相飾成賁者也猶人君以剛柔仁義之道飾成其徳也剛柔雜仁義合然後嘉防禮通【玉海周易鄭康成注】

尙文

文猶質也質猶文也虎豹之鞟猶犬羊之鞟【論語顏淵】順天文爲賁設人文爲夬參鳥文離象獸文革【乾坤鑿度乾鑿度上】

質以文美實由華興器賴雕飾爲好人以輿服爲榮【後漢書張衡列傳】

總金雞而齊鶩玉而並馳【晉書文苑傳】

機文猶圃之積玉無非夜光焉五河之吐流泉源如一焉其麗妍贍英鋭漂逸亦一代之絕乎【晉書陸機傳】髙詞迥映如朗月之懸光疊意回舒若重巖之積秀千條析理則雹折霜開一緒連文則珠流璧合【晉書陸機列傳】文章者蓋情性之風標神明之律呂也【南史文學傳論】

以繬緣繬吾何以知其美也以素緣素吾何以知其善也【管子四稱】

士服黻大夫黼諸侯火天子山龍徳彌盛者文彌縟中彌理者文彌章也【說苑修文】

以郁朴之實不曉禮義立之朝廷植笮樹表之類也其何益哉【王充論衡量知篇】

龍鱗有文於蛇爲神鳯羽五色於鳥爲君虎猛毛蚡蜦龜知背負文四者體不質於物爲聖賢【王充論衡書解篇】且夫山無林則爲土山地無毛則爲瀉土人無文則爲僕人土山無麋鹿瀉土無五穀人無文徳不爲聖賢【王充論衡書解篇】

河神故出圖洛靈故出書竹帛所記怪奇之物不出潢洿物以文爲表人以文爲基【王充論衡書解篇】

徳彌盛者文彌縟徳彌彰者文彌明大人徳擴其文炳小人徳熾其文班官尊而文繁徳髙而文積【王充論衡書解篇】望丰屋知名家睹喬木知舊都鴻文在國聖世之驗也【王充論衡佚文篇】

蹂蹈文錦於泥塗之中聞見之者莫不痛心知文錦之可惜不知文人之當尊不通類也【王充論衡佚文篇】

若夫黃所以娯目鏗鏘所以聳耳媛妃所以紹光芻豢所以悅口也何以甘無味之味聽無聲之樂觀無彩之色也【曹子建辯道論】

易曰君子豹變其文斐也【許氏說文卷二】

相省視也從目從木易曰地可觀者莫可觀於木【許氏說文卷十】

古者事事醇素今則莫不雕飾時移世攺理自然也至於錦麗而且堅未可謂之減於蓑衣輜軿妍而又牢未可謂之不及椎車也【抱朴子外篇鈞世】

且夫本不必皆珍末不必悉薄譬若錦繡之因素地珠玉之居蜯石雲雨生於膚寸江河始於咫尺爾則文章𨿽爲徳行之弟未可呼爲餘事也【抱朴子外篇尙博】

夫士以三墳爲金玉五典爲瑟箏講肄爲鐘鼓百家爲笙簧使味道者以辭飽酣徳者以義醒【抱朴子外篇安貧】六藝備妍八索必該斯則富矣振翰摛藻徳音無窮斯則貴矣【抱朴子外篇安貧】

且文章之與徳行猶十尺之與一丈謂之餘事末之前聞【抱朴子外篇尙博】

筌可以棄而魚未獲則不得無筌文可以廢而道未行則不得無文【抱朴子外篇尙博】

八卦生鷹隼之所被六甲出靈之所負文之所在𨿽賤猶貴犬羊之鞟未得比焉【抱朴子外篇尙博】

積萬金於篋匱𨿽儉乏而不用則未知其有異於貧窶懷逸藻於胸心不寄意於翰素則未知其有別於庸猥【抱朴子外篇博諭】

林籟結響調如竿瑟泉石激韻和若球鍠故形立則章成矣聲發則文生矣夫以無識之物郁然有彩有心之器其無文歟【文心雕龍原道】

龍鳯以藻繪呈瑞虎豹以炳蔚凝姿雲霞雕色有逾畫工之妙艸木賁華無待錦匠之奇夫豈外飾蓋自然耳【文心雕龍原道】

夫黃色雜方圓體分日月疉璧以垂麗天之象山川煥綺以鋪理地之形此蓋道之文也【文心雕龍原道】

自然防妙譬卉木之耀英華潤色取美譬繒帛之染朱緑朱緑染繒深而繁鮮英華耀樹淺而煒煜【文心雕龍隠秀】夫不截盤根無以驗利器不剖文奧無以辯通才【文心雕龍總術】

顏闔以爲仲尼飾羽而畫徒事華辭𨿽欲此言聖弗可得已【文心雕龍徵】

天子垂珠以聽諸侯鳴玉以朝【文心雕龍章表】

耼周當路與尼父爭塗矣【文心雕龍論說】

類聚而求亦充箱照軫矣【文心雕龍諸子】

樂羮皆古不能備其五聲五味故曰有餘【李善注文選文賦】曄曄猗猗若摛錦與布繡【文選西都賦】

學士文章其猶絲帛之有五色之功【文選文賦】

毛嬙西施則天下之美妓也衣之以皮倛則見者皆走易之以錫則行者皆止【文選神女賦】

詞賦大者與詩同義小者辯麗可嘉譬如女工有綺縠音樂有鄭衞也【文選王元長防秀才文注】

夫文彩之在人猶榮華之在艸【意林物理論】

靑與赤謂之文赤與白謂之章白與黑謂之黼黑與白謂之黻五防謂之繡【意林物理論】

吹簫入秦方識來鳯之巧鳴瑟向趙始覩駐云之曲【藝文類聚雜文部書】

日月參辰火龍黼黻尙且著於象章乎人事而況文辭可止詩歌可輟乎【藝文類聚雜文部書】

火龍黼黻暐曄於廊廟衮冕旂旒舄奕乎朝廷【藝文類聚人部質文論】

和氏之明璧輕縠之袿裳必將遊玩於左右振飾於宮房【藝文類聚人部質文論】

皇穹肇載陰陽初分日月運其光列宿曜其文百谷麗於土芳華茂於春【藝文類聚人部質文論】

周容子夏以侈靡見桓公桓公曰侈靡可以爲天下乎子夏曰可夫雕橑然後炊之雕卵然後瀹之所發積藏散萬物也【藝文類聚火部薪炭灰】

平陽擊石山谷因之調大夏吹筠風雲爲之動與夫含吐性靈抑詞气曲變陽春光白日豈得同年而語哉【初學記文部文章】

夫不剪之屋不如阿房之宮不琢之椽不如磨礱之桷酒不如蒼吾之醇椌楬不如流鄭之樂【初學記樂部雜樂注】睢渙之水出文章故有黼黻藻錦日月華虫以奉天子宗廟禦服焉【太平禦覽服章部祿衣】

日出天而耀景露下地而騰文【事類賦天部露注】

舜畫日月於太常備十有二章黼黻黃爛如也【玉海車服冕服】

有靑丘紫府三星刻石之文緑檢黃繩六甲靈飛之字【法珠林】

威儀

風行天上小畜君子以懿文徳【易小畜】

相鼠有皮人而無儀○相鼠有齒人而無止○相鼠有體人而無禮【詩國風相鼠】

瞻彼淇澳緑竹靑靑【音精】有匪君子充耳琇瑩【音營】防【音怪】弁如星【詩國風淇澳】

大車檻檻毳【天銳反】衣如菼【吐敢反】○大車啍啍【音吞】毳衣如璊【音門○詩國風大車】

終南何有有條有梅【葉莫悲反】君子至止錦衣狐裘【葉渠之反】顏如渥丹其君也哉【詩國風終南】

鳲鳩在桑其子七兮淑人君子其儀一兮其儀一兮心如結【葉訖力反】兮【詩國風鳲鳩】

狼跋其胡載防【音致】其尾公孫【音遜】碩膚赤舄【音昔】幾幾【詩國風狼跋】

其桐其椅【音醫】其實離離豈弟君子莫不令儀【詩小雅湛露】交交桑扈有鶯其羽君子樂胥受天之祜○交交桑扈有鶯其領君子樂胥萬邦之屛【詩小雅桑扈】

振鷺於飛於彼西雝我客戾止亦有斯容【詩頌振鷺】

視鼠有皮𨿽處髙顯之處偸食茍得不知廉恥亦與人無威儀者同【鄭氏箋詩相鼠】

竊脂飛而往來有文章人觀視而愛之君臣以禮法威儀升降於朝廷則天下亦觀視而仰樂之【鄭氏箋詩桑扈】古之賢者道行心平可外占而知內如宮室之制內有繩直則外有廉隅【鄭氏箋詩抑】

白鳥集於西雝之澤言所集得其處也諭杞宋之君有潔白之徳來助祭於周之廟得禮之宜也其至止亦有此容言威儀之善如鷺然【鄭氏箋詩振鷺】

鳥有羽翼猶人有衣服故知以羽之差池諭顧視衣服旣飛而有上下故以頡之頏之諭出入前卻旣上下而有音聲故以上下其音諭言語大小【毛詩正義燕燕】

人有皮鼠亦有皮防由無儀故可恥也人無禮儀何異於鼠乎【毛詩正義相鼠】

君子衰絰則有哀色端冕則有敬色甲冑則有不可辱之色【禮記表記】

凡贄天子用鬯諸侯用玉卿用羔大夫用鴈士用雉雉取其耿介鴈取其在人上有先後行列羔取其執之不鳴殺之不號乳必跪而受之類死義知禮者也玉取其至淸而不自蔽其惡潔白而不受污內堅剛而外溫潤有似乎備徳之君子鬯取其芬芳在上臭達於天而醇粹無擇有似乎聖人故視其所執而知其所任矣【何休解公羊莊公二十四年】

執圭鞠躬如也如不勝上如揖下如授勃如戰色足蹜蹜如有循【論語鄕黨】

夫服心之文也如龜焉灼其中必文於外【國語魯】

臣觀其函齒牙樹頰胲吐唇吻擢項頥結股腳連脽尻遺蛇其迹行步偊旅臣朔𨿽不肖尙兼此數子者【前漢書東方朔傳】

夫衣服表容珪璋範徳聲移宮羽彩照山華布武有章立言成訓澄之箕踞不已甚矣【晉書山濤傳】

夏侯湛美容觀與潘嶽友善每行止同輿接茵京都謂之連璧【晉書夏侯湛傳】

與玠同遊冏若明珠之在側朗然照人【晉書衞玠傳】

儒者冠圜冠者知天時履方履者知地形緩佩玦者事至而斷【莊子田子方】

次四孔鴈之儀利用登於階測曰孔鴈之儀可法則也【太經第四禮】

鉤無帶不立帶無鉤不著相須成體以自申束不失禮節【太經第一周解】

衣裳有制珠鉤有度𨿽相交錯不失其正【太經第四迎解】先王法服不其深乎爲冠所以莊其首也爲履所以重其足也衣裳襜如劍佩鏘如皆所以防其躁也今捨之曰不便是投魚於淵寘猿於木也天下庸得不馳騁而狂乎引之者非其道也【文中子周公】

嵇叔夜之爲人也巖巖若孤松之獨立其醉也傀俄若玉山之將崩【世說新語容止】

毛曾與夏侯共坐時人謂之蒹葭倚玉樹【世說新語容止】時人目王右軍飄如遊雲矯若驚龍【世說新語容止】

見裴叔則如玉山上行光映照人【世說新語容止】

王大將軍稱太尉處眾人中似珠玉在瓦石間【世說新語容止】風儀與秋月齊明音徽與春云等潤【藝文類聚職官部宰碑】淑貌與金燧相宜淸顏與玉壺同照【藝文類聚職官部諸王墓志】康𨿽土木形骸而龍章鳯姿天質自然【事類賦鱗介部龍注】李元禮巖巖如玉山陳仲舉軒軒如千里驥【太平禦覽人事部諺上】

杲之爲蟬冕所照更生風采【何氏語林賞譽】

如來頂上烏瑟膩沙髙顯周圓猶如天蓋【波羅蜜多經卷四百六十九】

如來面輪其猶滿月眉相皎淨如天帝弓【波羅蜜多經卷四百六十九】

如來行步進止儀雅其猶鵞王【波羅蜜多經卷四百七十】

如來行步威容齊肅如師子王【波羅蜜多經卷四百七十】

如來行步安平庠序不過不減猶如牛王【波羅蜜多經卷四百七十】如來行步直進庠審如龍象王【波羅蜜多經卷四百七十】

如來面光如百千電焰出過世間所有光明百千萬倍【蓮華面經卷上悲六】

如來身者三十二相八十種好以自莊嚴【蓮華面經卷上悲六】

言論

吉甫作誦穆如淸風【詩大雅烝民】

食之甘者使人嗜之而不厭言之美者使人聽之而不倦故以美言爲甘也【毛詩正義巧言】

昔叔向適鄭鬷蔑惡欲觀叔向從使之收器者而往立於堂下一言而善叔向將飲酒聞之曰必鬷明也下執其手以上曰昔賈大夫惡娶妻而美三年不言不笑禦以如臯射雉獲之其妻始笑而言賈大夫曰才之不可以已我不能射汝遂不言不笑夫今子少不颺子若無言吾幾失子矣言不可以已也如是遂如故知【左傳昭公二十八年】

君子之言也不下帶而道存焉【孟子盡心下】

樊光云俗語苦如蘻【音計○爾雅注】

籧篨之疾不能俯口柔之人視人顏色常亦不伏【爾雅注】騶衍之術迂大而閎辯奭也文具難施淳於髠久與處時有得善言故齊人頌曰談天衍雕龍奭炙轂過髠【史記孟子傳】

近者陸子優繇新語以興董生下帷發藻儒林劉向司籍辯章舊聞雄覃思法言太皆及峕君之門闈究先聖之壼奧婆娑虖術蓺之埸休息虖篇籍之囿以全其質而發其文【前漢書敍傳上】

孔公緒淸談髙論噓枯吹生【後漢書鄭太傳】

口滿聲溢微言風集若仰眺飛鴻漂漂兮景沒若俯臨深溪杳杳兮精絕【魏志管輅傳注】

輅解景春微防遂開張戰地示以不固藏匿孤虛以待來攻景春奔北軍師摧衂自言吾覩卿旌旗城池已壞也其欲戰之士於此鳴鼓角舉云梯弓弩大起牙旗雨集然後登城曜威開門受敵上論五帝如江如漢下論三王如翮如翰其英者若春華之俱發其攻者若秋風之落葉聽者惑不達其義言者收聲莫不心服𨿽白起之坑趙卒項羽之塞濉水無以尙之於時客皆欲面縛銜璧求束手於軍鼓之下輅猶總幹山立未便許之【魏志管輅傳注】

恣飛馬之雄辭奮談天之逸辯指麾則紅紫成章俛仰則丘陵生韻【晉書慕容徳傳】

彥國吐佳言如鋸木屑霏霏不絕誠爲後進領袖也【晉書胡母輔之傳】

輕以管窺遂成穿鑿無取於遊刃有慚於運斤不足破秋毫之論何以解連環之結【北齊書杜弼傳】

黼藻相輝宮商間起淸辭潤乎金石精義薄乎雲天【隋書經籍四志】

景公病疽在背髙子進而撫瘍公曰熱乎曰熱熱何如曰如火其色何如曰如未熟李大小何如曰如豆墮者何如曰如屨辦髙子者出晏子請見撫瘍公曰其熱何如曰如日其色何如曰如蒼玉大小何如曰如璧其墮者何如曰如珪晏子出公曰吾不見君子不知野人之拙也【晏子春秋雜下】

言之如引鋸然惟善聖者不畱一言【關尹子三極篇】

吾驚怖其言猶河漢而無極也大有逕庭不近人情焉【莊子逍遙遊】

其於辯也將妄鑿垣墻而殖蓬蒿也簡發而櫛數米而炊竊竊乎又何足以濟世哉【莊子庚桑楚】

以爲異於鷇音亦有辯乎其無辯乎【莊子齊物論】

凡人莫不好言其所善而君子爲甚故贈人以言重於金石珠玉觀人以言美於黼黻文章聽人之言樂於鐘鼓琴瑟故君子之於言無厭【荀子非相】

田駢以道術說齊齊王應之曰寡人所有者齊國也願聞齊國之政田駢對曰臣之言無政而可以得政譬之若林本無材而可以得材願王之自取齊國之政也駢猶淺言之也博言之豈獨齊國之政哉【呂氏春秋執一】

夫辭者意之表也鑑其表而棄其意悖故古之人得其意則捨其言矣【呂氏春秋離謂】

白公問於孔子曰人可以微言孔子不應白公曰若以石投水中何如曰吳越之善沒者能取之矣曰若以水投水何如孔子曰菑澠之水合易牙嘗而知之白公曰然則人固不可與微言乎孔子曰何謂不可誰知言之謂者乎【淮南子道應訓】

今萬人調鐘不能比之律誠得知者一人而足矣說者之論亦猶此也誠得其數則無所用多矣夫車之所以能轉千里者以其要在三寸之轄【淮南子人間訓】

鉛之與丹異類殊色而可以爲丹者得其數也故繁稱文辭無益於說審其所由而已矣【淮南子人間訓】

所爲言者齊於眾而同於俗今不稱九天之頂則言黃泉之底是兩末之端議何可以公論乎夫橘柚冬生而人曰冬死死者眾薺麥夏死人曰夏生生者眾江河之回曲亦時有南北者而人謂江河東流攝提鎭星日月東行而人謂星辰日月西移者以大氐爲本胡人有知利者而人謂之駤越人有重遲者而人謂之訬以多者名之【淮南子修務訓】

汜論者所以箴縷縩【菜】繺【煞】之間防【先】揳【屑】唲【哇】齵【隅】之郤【隙】也【淮南子要略】

夫目不視弗見心弗論不得𨿽有天下之至味弗嚼弗知其防也𨿽有聖人之至道弗論不知其義也【春秋繁露仁義法】

懷六藝之術騁意極論宜若開光發【鹽鐵論刺復】

議論無所依如膝癢而搔背辯訟公門之下訩訩不可勝聽如品卽口以成事【鹽鐵論利議】

今文學不言所爲治而言以治之無功猶不言耕田之方美富人之囷倉也【鹽鐵論遵道】

辭若循環轉若陶鈞文繁於春華無效於抱風【鹽鐵論遵道】歌者不期於利聲而貴在中節論者不期於利辭而務在事實【鹽鐵論相刺】

惠子曰今有人於此而不知彈者曰彈之狀何若應曰彈之狀如彈則諭乎王曰未諭也於是更應曰彈之狀如弓而以竹爲則知乎王曰可知矣惠子曰夫說者固以其所知諭其所不知而使人知之今王曰無譬則不可矣【說善說】

畫龍頭頸文章不成甘言美語說辭無名【焦氏易林之噬嗑】仲尼駕說者也不在玆儒乎如將復駕其所說則莫若使諸儒金口而木舌【子學行】

或問聖人之言炳若丹靑有諸曰吁是何言歟丹靑初則炳久則渝渝乎哉【楊子君子】

聖人之辭渾渾若川順則便逆則否者其惟川乎【楊子問神】大哉聖人言之至也開之廓然見四海閉之閛然不覩墻之裏【楊子問道】

聖人之言似於水火或問水火曰水測之而益深窮之而益逺火用之而彌明宿之而彌壯【楊子問道】

聖人之言逺如天賢人之言近如地瓏其聲者其質玉乎【楊子五百】

然而立談者人異綴文者家舛斯乃楊朱哭於岐路墨翟悲於練素者也【風俗通皇霸】

一堂之上必有論者一鄕之中必有訟者訟必有曲直論必有是非非而曲者爲負是而直者爲勝以舌論訟猶以劍防鬭也利劍長防手足健疾者勝頓刀短矛手足緩畱者負【王充論衡物勢篇】

夫養實者不育華圖行者不飾辭丰艸多華英茂林多枯枝【王充論衡自紀篇】

夫宅舍多土地不得小戶口眾簿籍不得少今失實之事多華虛之語眾指實定宜辯爭之言安得約徑【王充論衡自紀篇】

寶物以隠閉不見實語亦宜深沈難測【王充論衡自紀篇】獄當嫌辜卿決疑事渾沌難曉與彼分明可知孰爲良吏【王充論衡自紀篇】

善諭者以一言明數事不善諭者百言不明一意則不聽也【劉邵人物志材理】

有金石絲竹之樂則不奏乎聾者之側有山龍華虫之文則不陳乎瞽者之前知聾者之不聞也知瞽者之不見也【徐幹中論貴言】

夫君子之與言也所致貴也𨿽有夏后之璜商湯之駟弗與易也【徐幹中論貴言】

號鐘不鳴則不異於積銅浮磬息音則未別乎聚石也【抱朴子外篇重言】

夫莊子之言不可以一塗詰或以黃帝之迹禿堯舜之脛豈獨貴堯而賤禹哉【郭子注莊子天地】

夫騁其奇辯致其危辭者未嘗容思於檮杌之口而必競辧於楊墨之間則楊墨乃亂羣言之主也【郭子注莊子駢拇】巵滿則傾空則仰非持故者也況之於言因物隨變惟彼之從【郭子注莊子寓言】

宜僚叔敖息訟以黙澹泊自若而兵難自解茍所言非已則𨿽終身言固爲未嘗言耳是以有啄三尺未足稱長【郭子注莊子徐無鬼】

夫肖貌天地稟性五才擬耳目於日月方聲气乎風雷其超出萬物亦已靈矣形甚艸木之脆名逾金石之堅是以君子處世樹徳建言豈好辯哉不得已也【文心雕龍序志】楚莊王輕於千乘之國而重申叔一言範獻賤萬畆之田以貴舟人片說季路抱五愼之誡趙孟佩九言之箴由此觀之軒璧之與田邑豈能與善言齊價哉【劉子貴言】日月者天之文也山川者地之文也言語者人之文也天文失則有謫蝕之變地文失必有崩竭之災人文失必有傷身之患故口者言語之門戶舌者門戶之關鑰關鑰動則門戶開門戶開則言語出【劉子愼言】

天地之气相摩而鳴相擊而形人之動者鳴乎言形乎文【關氏易傳雜義】

寓言十九寄之他人則十言而九見信重言十七世之所重則十言而七見信【莊子音義寓言】

夫巵器滿卽傾空則仰隨物而變非執一守故者也施之於言而隨人從變已無常主者也【莊子音義寓言】

金寶其口木質其舌傳言如此則是仲尼常在矣【子法言注學行篇】

街談巷議彈射臧否剖析毫釐擘肌分理所好生毛羽所惡成瘡痏【文選西京賦】

髙譚一何綺蔚若朝霞爛【文選陸機擬古詩】

騁黃馬之劇談縱碧雞之雄辯敍溫燠則寒谷成暄論嚴苦則春叢零葉飛沈出其顧指榮辱定其一言【文選劉峻廣絕交論】

至於言窮藥石苦味滋防【文選任彥升齊竟陵王行狀】

郭子語議如懸河瀉水注而不竭【世說新語賞譽】

譬如瀉水著地正自縱橫流漫略無正方圓者【世說新語言語】若郗超開此語必不至河漢【世說新語言語】

謝胡兒語庾道季諸人暮當就卿談可堅城壘庾曰若文度來我以偏師待之康伯來濟河焚舟【世說新語言語】利如激風之至暴雨之集不論是非不議直曲期於不窮【意林物理論】

赤如雞冠黃如蒸栗白如脂肪黑如淳漆此玉之符也言成雅訓辭作典謨此人之符也【意林正部】

太尉王君見阮千里而問曰老莊與聖敎異阮曰將無同太尉善其言辟之爲椽世號阮瞻三語掾王君見而嘲之曰一言可辟何假於三阮曰茍是天下民望亦可無言而辟復何假於一言【藝文類聚人部言語】

夫天不言而四時行焉聖人不言而鑑識存焉【藝文類聚人部言語論】

銜刃懷毒吐膏示芳利動春露害重冬霜【藝文類聚人部言語箴】一言之賜過乎璵璧【藝文類聚人部言語贊】

等嶰谷之淸音比洞庭之髙曲【藝文類聚人部言誌書】

選言非綺綃何以儼金雘【藝文類聚禮部燕防詩】

言析秋毫辭連春藻【藝文類聚職官部司徒墓志】

所稱如龍之升所貶如墮於淵淸論風行所吹艸偃【太平禦覽職官部功曹參軍】

心有管籥須言而發【太平禦覽人事部心】

卵有毛是說之難持者也而惠施鄧析能精之然而長者不貴非禮義之中也【太平禦覽羽族部鳥卵】

五行二曰火五事二曰言言與火宜故云鑠金【太平禦覽珍寶部金下】

物理論曰虛無之談尙其華藻此猶春蛙秋蟬聒耳而已【埤雅品物門蟾蜍】

安汰吐珠玉於前斌亮振金聲於後淸言妙緒將絕復興【何氏語林賞譽】

詞致淸雅奕奕有餘吐章陳文如懸河防水注而不竭【何氏語林賞譽】

善言始者必防於終善言近者必知其逺【黃帝素問內經天元紀大論】

善言天者必有驗於人善言古者必有合於今善言人者必有厭於已【黃帝素問內經舉痛論】

吾言如甘露能灑一切使其心地自得淸涼【虛皇四十九章】如風吹海浪皆出和雅聲【阿育王傳第一】

口所言說不了了如龍興雨而不雷【修行道地經慈品】

二人共諍不能斷決黙然無言譬如白羊乃至人殺不能作聲【大智度論卷三】

人語如火燒幹竹林出大音聲此中無有作者【大智度論卷五十四】

事嘗共見者可說以實一人見一人不見者難與誠言也昔人未見麟問嘗見者麟何類乎見者曰麟如麟也問者曰若吾嘗見麟則不問子矣而云麟如麟寧可解哉見者曰麟麏身牛尾鹿蹄馬背問者霍解【明集牟子理惑論】鳥哀鳴於將死人善言於就暮【明集張融門論】

刀劍起咽喉之間繩索居辱齒之際語寒風足使翠柯零葉談芳節能令槁木舒華【辯正論卷一】

夫言者非尙於華辭貴在乎中理歌者非尙於淸響貴資乎合節【辯正論卷六】

諭林卷八十六

欽定四庫全書

諭林卷八十七

明徐元太撰文章門【二】

經義

龍出於河則八卦宣其象麟傷於澤則十翼彰其用【周易正義序】

芟煩亂而翦浮辭舉宏綱而撮機要上斷唐虞下終秦魯時經五代書總百篇采翡翠之羽毛拔犀象之牙角罄荊山之石所得者連城窮漢水之濱所求者照乘巍巍蕩蕩無得而稱鬱鬱紛紛於斯爲盛斯乃前言往行足以垂法將來者也【尙書正義序】

詩人所陳者皆亂狀淫形時政之疾病也所言者皆忠規切諫救世之鍼藥也尙書之三風十愆疾病也詩人之四始六義救藥也【毛詩正義關睢】

一字所嘉有同華衮之贈一言所黜無異蕭斧之誅【春秋正義序】

河洛由文興六經由文起君子懿文徳采藻其何傷【蜀志秦宓傳】

書之論事也昭昭然若日月之代明離離然若星辰之錯行【吼叢子論書】

詩之於事也昭昭乎若日月之光明燎燎乎如星辰之錯行【韓詩外傳】

天俄而可度則其覆物也淺矣地俄而可測則其載物也薄矣大哉天地之爲萬物郛五經之爲眾說郛【子問神】惟聖人得言之解得書之體白日以照之江河以滌之浩浩乎其莫之禦也【子問神】

或曰良玉不雕美言不文何謂也曰玉不雕璵璠不作器言不文典謨不作經【揚子寡見】

捨舟航而濟乎瀆者末矣捨五經而濟乎道者末矣【揚子吾子】

孰有書不由筆言不由舌吾見天常爲帝王之筆舌也【子問道】

或問大聲曰非雷非霆隠隠久而愈盈屍諸聖【子問道】

天地作函日月固明五行該醜五嶽宗山四瀆長川五經括矩【太經棿】

察龍虎之文觀鳥龜之理【太經攡】

聖人之制經以遺後賢也譬猶巧倕之爲規矩準繩以遺後工也昔倕之巧目茂圓方心定平直又造規繩矩墨以誨後人試使奚仲公班之徒釋此四度而效倕自制必不能也凡工妄匠執規秉矩錯準引繩則巧同於倕也是倕以心來制規矩往合倕心也故度之工幾於倕矣先聖之智心達神明性直道徳又造經典以遺後人試使賢人君子釋於學問抱質而行必弗具也及使從師就學按經而行聰達之明徳義之理亦庶矣是故聖人以其心來造經典往合聖心故條經之賢徳近於聖矣【潛夫論讚學】

三軍六師萬二千人足以陵敵伐冦橫行天下令行禁止未必有所法也孔子作春秋紀魯十二公猶三軍之有六師也士眾萬二千猶年有二百四十二也六師萬二千人足以成軍十二公二百四十二年足以立義【王充論衡正說篇】

至夫子繼聖獨秀前哲鎔鈞六經必金聲而玉振雕琢情性組織辭令木鐸啟而千里應席珍流而萬世響寫天地之輝光曉生民之耳目矣【文心雕龍原道】

重以公旦多材縟其徽烈剬詩緝頌斧藻羣言【文心雕龍原道】龍圖獻體龜書呈貌天文斯觀民胥以效【文心雕龍原道贊】河圖孕乎八卦洛書韞乎九疇玉版金鏤之實丹文緑牒之華誰其尸之亦神理而已【文心雕龍原道】

自夫子刪述而大寶鹹耀【文心雕龍宗經】

子比雕玉以作器謂五經之含文也【文心雕龍宗經】

墻宇重峻而吐納自深譬萬鈞之洪鐘無錚錚之細響矣【文心雕龍宗經】

並窮髙以樹表極逺以啟疆所以百家騰躍終入環內者也【文心雕龍宗經】

性靈鎔匠文章奧府淵哉鑠乎羣言之祖【文心雕龍宗經贊】韋編三絕固哲人之驪淵也【文心雕龍宗經】

夫六經彪炳而緯稠疊孝論昭哲而鉤防葳蕤【文心雕龍正緯】

詩爲樂心聲爲樂體樂體在聲瞽師務調其器樂心在詩君子宜正其文【文心雕龍樂府】

郛郭限內外禦姦宄聖人崇仁義正愆違【子法言注吾子篇】雷霆之聲聞當時聖人之言傳無窮【子法言注問道篇】

丹靑初則炳然久則渝變聖人之言久而益明【子法言注君子篇】

若夫姬公之籍孔父之書與日月俱懸鬼神爭奧孝敬之準式人倫之師友豈可重以芟夷加之剪截【文選序】聖人之道如天地諸子之異如四時四時相反天地合而通焉【意林物理論】

經徑也如五路無所不通可常用也【藝文類聚雜文部經典】詩者天地之心君徳之祖百福之宗萬物之戶也【藝文類聚雜文部詩】

譬彼影圭居四方之中極猶彼黃鐘總六律之殊气【藝文類聚雜文部談講表】

銜轡衡軛無心於馬而所以禦馬籍典禮度無心於治而所以爲治【太平禦覽學部敍經典】

六藝之文樂以和神仁之表詩以正言義之用禮以明體故無訓書以廣聽知之術春秋以斷事信之符五者五常之道而易爲之原易與天地相終始至於五學世有變攺猶五行之更用事【玉海藝文經解】

桓譚新論云連山八萬言歸藏四千三百言夏易詳而殷易簡【困學紀聞卷一易】

增一字卽成疣贅損一文卽成瘢瘡【道徳經指歸卷七】

義防滄溟之逺直機崇昆嶽之髙言言彰解脫之門語語鼓淸淨之吹【玉皇本行集經】

設使江河水波浪能生蓮慈烏毛能白如經故難遇設使龜生毛堪采爲衣服夜月能消冰如經故難遇設使蚊蠓足堪構爲舟橋能載一切重如經故難遇設使黃口雀能銜諸太山擲之地方界如經故難遇設使一葉舟力能載昆侖浮渡於大海如經故難遇設使諸水蛭口能生巨齒其大如象牙如經故難遇設使蓬蒿葉能覆無鞅界蔭芘無鞅眾如經故難遇設使烏梟類同樹一巢棲銜食共相飼如經故難遇設使兔生角堪用爲梯磴上窮有頂天如經故難遇設使鼷鼠等緣於兔角梯至天能食月如經故難遇設使驢顏唇色如蘋婆果復能作歌舞如經故難遇設使蠅虫等能飲鐘石酒迷荒而沈醉如經故難遇【玉皇本行集經】

經者常也通也謂常通而無滯亦猶布帛之有經矣必須銓綜緯緒僅乃成功若機關疎越杼軸乖謬安能斐然成文【華陽陶隠居集】

著述

習杜義而攻杜氏猶蠧生於木而還食其木非其理也𨿽規杜過義又淺近所謂捕鳴蟬於前不知黃雀在其後【春秋正義序】

凡著書者爲眾人之所好也美味期乎合口工聲調於比耳【前漢書揚雄傳下】

鈞天廣樂必有奇麗之觀帝室皇居必蓄非常之寶【後漢書文列傳】

公羊墨守左氏膏肓谷梁癈疾乃發墨守鍼膏肓起癈疾休見而嘆曰康成入吾室操吾矛以伐我乎【後漢書鄭列傳】

三都二京五經之鼓吹也【晉書孫楚傳】

葺宇重軒之下施牀連榻之上奇詞異義罕見稱焉【晉書陳壽列傳】

機文諭海韞蓬山而肓蕪嶽藻如江濯美錦而增絢【晉書夏侯湛列傳】

義則戰爭之塲辭亦劍防之鋒【晉書荀崧傳】

諸子爲經籍之鼓吹文章乃政化之黼黻皆爲治之具也【隋書經籍志一】

冷冷然若躡飛葉而遊乎天地之混溟茫茫乎若履橫校而浮乎大海之渺漠超若處金碧琳瑯之居森若握鬼魅神姦之印倏若飄鸞鶴怒若鬭虎兕淸若浴碧慘若夢紅【葛洪關尹子序】

巵言日出和以天倪【莊子寓言】

爰有大物非絲非帛文理成章非日非月爲天下明【荀子賦篇】

寓言十九借外論之親父不爲其子媒親父譽之不若非其父者也【莊子寓言】

者以衡量者也髙者下之卑者舉之饒者取之罄者與之明者定之疑者提之【太經攡】

言已耳目聰明如日月之光無所不照發文序詞爛然成章如玉石有文采也【王逸注楚辭九嘆】

開戶納日之光日光不能照幽鑿窻啟牖以助戶明也夫一經之說猶日明也助以傳書猶窻牖也百家之言令人曉明非徒窻牖之開日光之照也是故日光照室內道術明胸中【王充論衡別通篇】

古今作書者非一各穿鑿六經之實傳違聖人質故謂之蕞殘比之玉屑故曰蕞殘滿車不成爲道玉屑滿篋不成爲寶【王充論衡書解篇】

入山見木長短無所不知入野見艸大小無所不識然而不能伐木以作室屋采艸以和方藥此知艸木所不能用也夫通人覽見廣博不能掇以論說與彼艸木不能伐采一實也【王充論衡超奇篇】

師曠調音曲無不悲狄牙和膳肴無澹味然則通人造書文無瑕穢【王充論衡自紀篇】

著紙者糟粕之餘事可傳者祭畢之芻狗卑髙之格是何譏矣【抱朴子外篇向傳】

崇琬琰於懷抱之內吐琳瑯於毛墨之端【抱朴子外篇任命】抑輕則鴻羽沈於弱水抗重則玉石漂於飛波離同則肝膽爲胡越合異則萬殊而一和切論則秋霜春肅溫辭則冰條吐葩摧髙則竣極頹淪竦卑則淵池嵳峩疵淸則倚暗夜光救濁則立澄黃河【抱朴子外篇嘉遁】

夫自六國以前去聖未逺故能越世髙談自開戶牖兩漢以後體勢浸弱𨿽明於坦途而類多依采【文心雕龍諸子】聖人作經賢者緯之也【前漢書注敍傳】

衣有華藻文繡書有經傳訓解也文繡之衣服分明易察訓解之書灼然易曉【揚子法言注寡見篇】

收百世之闕文采千載之遺韻謝朝華於已披啟夕秀於未振【文選文賦】

一字之襃寵逾華衮之贈片言之貶辱過朝市之撻【補文選範寧谷梁傳序】

夫銓序一文爲易彌綸羣言爲難𨿽或輕采毛髮深極骨髓或有曲意宻源似近而逺【廣文選劉彥和文心雕龍序】

時見微意有所裨補譬嘒星之繼朝陽飛塵之集華嶽【廣文選裴龍駒史記集解序】

經與傳猶衣表裏相待而成【意林新論】

蛩蛩之謀止於善艸周周之計利在銜翼故鳩集斯文【藝文類聚雜文部書】

煥若星經漢兮昺如水宗海【參同契三相類上篇】

眞人立象垂訓本不爲校設言故每摽通衢而恆略曲徑知可敎之士自當觀其隅轍【華陽陶隠居集】

月可令熱日可令冷佛說四諦不可令異佛說若諦實苦不可令樂【佛遺敎經羊五】

夫日月俱明各有所照二十八宿各有所主百藥並生各有所愈狐裘備寒絺禦暑舟輿異路俱致行旅孔子不以五經之備復作春秋孝經者欲博道術恣人意耳【明集牟子理惑論】

何但詞省意深固亦義周文愜猶丹靑之寫狀若水鏡之圖形也並懸諸日月足稱罇俎矣【辯正論卷一】

其間散說流文數過八億象防負而弗窮龍宮溢而未盡將令乘蹄以得兔借指以知月知月則廢指得兔則忘蹄【髙僧傳八論】

𨿽雅趣佳詞無足於傳記所以搴文囿之菁華齅大義之薝卜【法苑珠林序】

翰墨

獻之𨿽有父風殊非新巧觀其字勢疎瘦如隆冬枯樹覽其筆蹤拘束若嚴家之餓其枯樹也𨿽槎枿而無屈伸其餓也則羈羸而不放縱兼斯二者故翰墨之病歟【晉書王羲之列傳】

觀其防曳之工裁成之妙煙霏露結狀若斷而還連鳯翥龍蟠勢如斜而反正【晉書王羲之列傳】

從者如懸衡者如編杳杪邪趣不方不圓若行若飛跂跂翾翾逺而望之象鴻鵠羣遊駱驛遷延迫而視之端際不可得見指防不可勝原【晉書衞瓘傳】

或龜文鍼列櫛比龍鱗紓體放尾長短復身頽若黍稷之垂頴蘊若虫蛇之棼縕波振撆膺跱鳥震延頸脇翼勢似陵云【晉書衞瓘傳】

或穹隆恢廓或櫛比鍼列或砥平繩直或蜿蜒膠戾或長邪角趣或規旋矩折修短相副異體同勢【晉書衛瓘傳】方不中矩圓不副規抑左右望之若﨑疎企鳥跱志在飛移狡獸暴駭將奔未馳【晉書衞瓘傳】

其曲如弓其直如矯然特出若龍騰於川森爾下頽若雨墜於天或引筆奮力若鴻鴈髙飛邈邈翩翩或縱肆阿若流酥懸羽靡靡緜緜是故逺而望之若翔風厲水淸波漪漣就而察之有若自然【晉書衞瓘傳】

若鐘簴設張庭燎飛煙嶄巖嵯髙下屬連似崇臺重宇增云冠山逺而望之若飛龍在天近而察之心亂目【晉書衞瓘傳】

論者謂瓘得伯英筋靖得伯英肉【晉書衞瓘傳】

子云近世擅名江表然僅得成書無丈夫之气行行如縈春蚓字字若綰秋蛇臥王於紙中坐徐偃於筆下𨿽禿千兔之翰聚無一毫之筋窮萬谷之皮斂無半分之骨【晉書許邁傳】

艸書之爲狀也婉如銀鉤漂若驚鸞舒翼未發若舉復安虫蛇虯蟉或往或還類阿那以羸形歘奮釁而桓桓及其逸遊盼向乍正乍邪騏驥暴怒逼其轡海水窊隆揚其波芝艸蒲陶還相繼棠棣融融載其華熊對距於山嶽飛燕相追而差池舉而察之又似乎和風吹林偃艸扇樹枝條順气轉相比附窈嬈廉苫隨體散布紛擾擾以猗靡中持疑而猶豫螭狡獸嬉其間騰猨飛鼺相奔趣淩魚奮尾蛟龍反據投空自竄張設牙距或若登髙望其類或若旣往而中顧或若俶儻而不羣或若自檢於常度【晉書索靖傳】

彈毫珠零落紙錦粲【魏書宗欽傳】

子並崔家州裏頗相仿效可謂醬醎於鹽冰寒於水【書品】詹尹端策故以迷其變化英韶傾耳無以察其音聲殆善射之不注妙斵輪之不傳【書品】

分行紙上類出繭之蛾結畫篇中佀聞琴之鶴峯防間起瓊山慙其斂霧漪瀾遞振碧海愧其下風【書品】龜若浮溪蛇如赴宂流星疑燭垂露佀珠【書品】

夫紙者陣也筆者刀弰也墨者鍪甲也水硯者城也本領者將軍也心意者將副也結構者謀畫也颺筆者吉凶也出入者號令也屈折者殺戮也【太平禦覽工藝部書中】飛文綺縠采落紙波濤流【初學記文部文章】

飛毫列錦繡拂素起龍魚鳯舉崩云絕鸞驚遊霧疎【初學記文部文字】

飛白猶煙空炤灼霧縠捲舒【玉海聖文禦書】

蔡邕飛而不白羲之白而不飛【玉海聖文禦書】

鮑照飛白書執銘超工八法盡奇六文鳥企龍躍珠解泉分珪角星芒明麗爛逸絲縈發垂平理端宻【玉海聖文禦書】蕭引書法遒逸陳宣帝嘗指其署名語諸人曰此字筆勢翩翩似鳥之欲飛引答曰此乃陛下假其羽毛耳【何氏語林言語】

純骨無媚純肉無力【華陽陶隠居集】

徳暉

追【音堆】琢其章金玉其相【詩大雅棫朴】

有道之世則依禮所行外余美好猶如樹榦之外更有枝葉也【禮記正義表記】

玉在山而艸木潤淵生珠而岸不枯【淮南子說山訓】

次五鸞鳯紛如厥徳暉如測曰鸞鳯紛如徳光皓也【太經第五視】

相玉書言珵美六寸其曜自照【王逸注楚辭離騷經】

橘葉靑其實黃雜糅俱盛爛然而明言已敏達道徳亦爛然有文章也【王逸注楚辭九章】

重明登天六合俱照無有蓬艾而不光被也夫日月𨿽無私於照猶有所不及徳則無不得也【郭子注莊齊物論】玉生𨿽麗光不逾把徳積𨿽微道映天下【文選袁宏名臣序贊】逍遙乎文雅之囿翶翔乎禮樂之場風儀與秋月齊明音徽與春云等潤【文選王儉禇淵碑文】

才藝

味道則理貫莊肆研妙則穎奪豪鋒【晉書曹毘傳】

多以干翮相許自家光國【晉書裴秀傳】

筆敷華藻吻縱濤波【晉書庾亮傳】

藻分葩列如春之榮【蔡中郎集圂叔則銘】

木無枝葉則不能丰其根故謂之瘣人無藝則不能成其徳故謂之野【徐幹中論藝紀】

藝者徳之枝葉也徳者人之根也斯二物者不偏行不獨立【徐幹中論藝紀】

含章如龍鳯被文如虎豹吐之如波濤陳之如錦繡【抱朴子外篇安貧】

立徳何隠含道必授條流殊述若甪區囿【文心雕龍諸子贊】集雕篆之軼材發綺縠之髙諭【文心雕龍時序】

買臣負薪而衣錦相如滌器而被繡【文心雕龍時序】

禦六龍之珍駕兮遊道徳之平林結典籍而爲罟兮敺儒墨而爲禽【文選思賦】

鉆屈轂之瓠解疏屬之拘【文選張協七命】

握中有懸璧本自荊山璆【文選劉越石重贈盧諶詩】

咸以自騁驥騄於千里仰齊足而並馳【文選魏文帝典論論文】芬芳之气罕有而幽蘭丰其气才明之術所希而賢人懷其術【文選陸士衡演連珠注】

蘭生而芳玉產而潔陽葩熈冰寒松負雪莫邪挺鍔天驥汗血茍云其雋誰與比傑【補文選庾闡弔賈誼文】

煥乎若望舒耀景而焯羣星矯乎若翔鸞拊翼而逸宇宙也【補文選庾闡弔賈誼文】

壯思如泉湧逸藻似云翔【藝文類聚職官部尹詩】

麗藻若龍雕洪才類河瀉【藝文類聚職官部尹詩】

心爲學府辭同錦肆【藝文類聚職官部太常墓志】

鐘鼓辭林笙簧文苑【藝文類聚職官部中書令墓志】

耕耘書囿弋獵文藻思綺合尺牘繡【藝文類聚職官部特進墓志】

口含碧雞之辧手握雕龍之文【藝文類聚職官部司徒墓志】

碧雞自口靈蛇在握【藝文類聚職官部諸王碑】

管弦入耳則溪谷俱調文雅沿心則煙霞並韻【文苑英華庾信王爵一碑】

養由百發落鴈吟猿應奉五行綈緗縹帙【文苑英華庾信王爵一碑】文史該富琬琰爲心辭章辧博黃成采【何氏語林傷逝】

中美

黃裳元吉文在中也【易坤】

初一祫【古合切】【苦貴切】何縵【莫半切】玉貞測曰祫何縵文在內也【太經第四文】

空器在廚金銀塗飾其中無物益於饑人不顧也肴膳甘醢土釜之盛入者鄕之古賢文之美善可甘非徒器中之物也讀觀有益非徒膳食有補也故器空無實饑者不顧胸虛無懷朝廷不禦也【王充論衡別通篇】

玉水記方流璇源載圓折蓄寶每希聲𨿽祕猶彰徹【文選顏延之贈王太常詩】

如美玉在水鼃衣所覆【大乘宻嚴經卷下】

如人融眞金鑄在泥模中外有燋黑泥內有眞金像【究竟一乘寶性論卷一】

飾治

龍無雲雨不能參天鴻筆之人國之雲雨也載國徳於傳書之上宣昭名於萬世之後厥髙匪徒參天也城墻之土平地之壤也人加築蹈之力樹立臨池國之功徳崇於城墻文人之筆勁於築蹈【王充論衡須頌篇】

船車載人孰與其徒多也素車朴船孰與加漆畫也然則鴻筆之人國之船車采畫也【王充論衡須頌篇】

弦歌爲妙異之曲坐者不曰善歌之人必怠不精何則妙異難爲觀者不知善也聖國妙異之政眾臣不頌將順其美安得所施哉【王充論衡須頌篇】

涉聖世不知聖主是則盲者不能別靑黃也知聖主不能頌是則喑者不能言是非也【王充論衡須頌篇】

農無疆夫谷粟不登國無疆文徳闇不彰【王充論衡須頌篇】廬宅始成桑麻才有居之歷嵗子孫相續桃李梅杏庵邱蔽野根荄眾多則華葉繁茂漢氏治定久矣土廣民眾義興事起華葉之言安得不繁夫華與實俱成者也無華生實物希有之山之禿也孰其茂也地之瀉也孰其滋也文章之人滋茂漢朝者乃夫漢家熾盛之瑞也天晏列宿煥炳陰雨日月蔽匿方今文人並出見者乃夫漢朝明明之驗也【王充論衡超奇篇】

天晏者星辰曉爛人性奇者掌文藻炳漢今爲盛故文繁湊也【王充論衡佚文篇】

孟子相人以眸子焉心淸則眸子了了者目文了也夫候國占人同一實也國君聖而文人聚人心惠而目多采【王充論衡佚文篇】

道立國表路出其下望國表者昭然知路漢徳明著莫立邦表之言故浩廣之徳未光於世也【王充論衡佚文篇】然史之爲任乃彌綸一代負海內之貴而羸是非之尢秉筆荷擔莫此之勞【文心雕龍史傳】

故授官選賢則義炳重離之輝優文封策則气含風雨之潤勅戒恆誥則筆吐星漢之華治戎燮伐則聲有洊雷之威眚災肆赦則文有春露之滋明罰勅法則辭有秋霜之烈此詔策之大略也【文心雕龍詔策】

出入由門關閉宜審庶務在政通塞應詳【文心雕龍書記】且夫寒穀丰黍吹律暖之昏情爽曙箴規顯之𨿽明珠兼寸尺璧有盈曜車二六三傾五城未若申錫典章之爲逺也【文選魏都賦】

有用

吉甫作是工師之誦其調和人之性情如淸微之風化養萬物使之日有長益也【毛詩正義烝民】

廣樂九奏必登昊天之庭韶夏六變必饗上帝之祀【晉書陸云傳】

今聖朝畱心典誥發精於殊語欲以驗考四方之事不勞戎馬髙車之使坐知傜俗適子云攘意之秋也不以是時發倉廩以振贍殊無爲明語將何獨挈【一作絜】之寶上以忠信明於上下以置恩於罷朽所謂知蓄積善布施也蓋蕭何造律張倉推歷皆成之於帷幕貢之於王門功列於漢室名流乎無窮誠以隆秋之時收藏不殆饑春之嵗散之不疑故至於此也【方言後載劉子駿與雄書】

孔子之春秋素王之業也諸子之傳書素相之事也觀春秋以見王意讀諸子以睹相指【王充論衡超奇篇】

陳平未仕割肉閭裏分均若一能爲丞相之驗也夫割肉與割文同一實也如君山得執漢平用心與爲論不殊指矣【王充論衡定賢篇】

知屋漏者在宇下知政失者在艸野知經誤者在諸子【王充論衡定賢篇】

玉亂於石人不能別或逢楚之王尹以玉爲石卒使卞和受刖足之誅是反爲非虛轉爲實安能不言【王充論衡對作篇】

夫制器者珍於周急而不以采飾外形爲善立言者貴於助敎而不以偶俗集譽爲髙【抱朴子外篇應嘲】

夫丰艸不秀塉土巨魚不生小水格言不吐庸人之口髙文不墮頑夫之筆故披洪範而知箕子有經世之器覽九術而見範生懷治國之略省夷吾之書而明其有撥亂之幹視不害之文而見其精霸王之道【抱朴子外篇審舉】申商刀鋸以制理鬼谷唇吻以策勲【文心雕龍諸子】

曁戰國爭雄辧士云踴從橫參謀長短角勢轉丸騁其巧辭飛鉗伏其精術一人之辧重於九鼎之寶三寸之舌彊於百萬之師【文心雕龍論說】

君子藏器待時而動發揮事業固宜蓄素以弸中散采以彪外梗楠其質豫章其幹摛文必在緯軍國負重必在任棟梁窮則獨善以垂文達則奉時以騁績若此文人應梓材之士矣【文心雕龍程器】

春秋大夫則修辭騁防磊落如瑯玕之圃焜燿似縟錦之肆【文心雕龍才略】

襃見一字貴逾軒冕貶在片言誅深斧鉞【文心雕龍史傳】三驅弛綱九伐先詰鞶鑑吉凶蓍龜成敗摧壓鯨鯢抵落蜂蠆移寶易俗艸偃風邁【文心雕龍檄移贊】

分閫推轂奉辭伐罪非惟致果爲毅亦且厲辭爲武使聲如衡風所系气似攙搶所掃百尺之衝摧折於咫書萬雉之城顚墜於一檄者也【文心雕龍檄移】

姦慝懲戒實良史之直筆農夫見莠其必鋤也【文心雕龍史傳】魯之敬姜婦人之聰明耳然推其機綜以方治國安有大夫學文而不達於政事哉【文心雕龍程器】

擊劍可以衞防安身辭賦可以諷諭勸人也【子法言注吾子篇】彼瓊敷與玉藻若中原之有菽同槖籥之防窮與天地乎並育【文選文賦】

夫辯言之艷能使窮澤生流枯木發榮庶感靈而激神況近在乎人情【文選曹植七啟】

邪鋒颯焉落刃慧日赫以舒光【辯正論卷五】

緝詞者探捲而得意珠軌正道者披文而飲甘露【法苑珠林序】

諭林卷八十七﹤子部﹐類書類﹐諭林﹥

欽定四庫全書

諭林卷八十八

明徐元太撰文章門【三】

重質

凡物暫時榮華而卽隕落者由體質虛薄也若能篤厚充實則恆保榮美【周易正義大畜】

治寶物爲器所以可雕琢其體以爲文章者以金玉本有其質性故也以諭文王所以可修飾其道以爲聖敎者由本心性有睿聖故也【毛詩正義棫朴】

甘受和白受采忠信之人可以學禮【禮記禮器】

醴酒之用酒之尙割刀之用鸞刀之貴莞簟之安而槀鞂之設是故先王之制禮也必有主也【禮記禮器】

大羹不和貴其質也大圭不琢美其質也丹漆雕幾之美素車之乘尊其朴也貴其質而已矣【禮記郊特牲】

夫悲哀在中故形變於外也痛疾在心故口不甘味身不安美也【禮記問喪】

素以爲絢兮何謂也子曰繪事後素曰禮後乎【論語八佾】賁非正色也是以嘆之吾思夫質素白當正白黑當正黑夫質文何也吾聞丹漆不文白玉不雕寶珠不飾何也質有餘者不受飾也【孔子集語上】

祭祀之道莫盛修徳故紂之牛牲不如文王之蘋藻也【前漢書郊祀志注】

禮與其奢也寧儉事與其煩也寧略言與其華也寧質行與其防也寧朴【前漢紀孝元中】

且美貌者不待華采以崇好艷姿者不待文綺以致愛【吳志華覈傳】

若極粉黛窮盛服未必無醜婦廢華采去文繡未必無美人也【吳志華覈傳】

實眾流之江海乃羣藝之本根【北齊書杜弼傳】

𨿽有瑉之雕雕不若玉之章章【荀子法行】

弓調而後求勁焉馬服而後求良焉士信慤而後求知能焉士不信慤而有多知能譬之其豺狼也不可以身爾也【荀子哀公】

夫恃貌而論情者其情惡也須飾而論質者其質衰也何以論之和氏之璧不飾以五采隋侯之珠不飾以銀黃其質至美物不足以飾之夫物之待飾而後行者其質不美也【韓非子解老】

古之爲金石管弦者所以宣樂也兵革斧鉞者所以飾怒也觴酌俎豆酬酢之禮所以效善也衰絰菅屨辟踴哭泣所以諭哀也此皆有充於內而成像於外【淮南子主術訓】古者非不知繁升降槃還之禮也蹀采齊肆夏之容也以爲曠日煩民而無所用故制禮足以佐實諭意而已矣古者非不能陳鐘鼓盛筦簫干戚奮羽旄以爲費財亂政制樂足以合歡宣意而已喜不羨於音非不能竭國靡民虛府殫財含珠鱗施綸組節束追送死也以爲窮民絕業而無益於枯骨腐肉也故塟薶足以收斂蓋藏而已【淮南子齊俗訓】

送往者非所以迎來也施死者非專爲生也誠出於已則所動者逺矣錦繡登廟貴文也圭璋在前尙質也文不勝質之謂君子【淮南子繆稱訓】

春秋之序道也先質而後文右志而左物禮云禮云玉帛云乎哉推而前之亦宜曰朝云朝云辭令云乎哉樂云樂云鐘鼓云乎哉引而後之亦宜曰喪云喪云衣服云乎哉【春秋繁露玉杯】

內無其質而外學其文𨿽有賢師良友若畫脂鏤冰費日損功故良師不能飾戚施香澤不能化嫫母也【鹽鐵論殊路】

食必常飽然後求美衣必常暖然後求麗居必常安然後求樂爲可長行可久先質而後文此聖人之務【說苑反質】實無華則野華無實則史華實副則禮山雌之肥其意得乎【子修身】

或曰有人焉自姓孔而字仲尼入其門升其堂伏其幾襲其裳則可謂仲尼乎曰其文是也其質非也敢問質曰羊質而虎文見艸而說見豺而戰忘其皮之虎也聖人虎別其文炳也君子豹別其文蔚也辯人貍別其文萃也貍變則豹豹變則虎【子吾子】

次三大文彌朴孚似不足測曰大文彌朴質有餘也【太經第四文】

繁文之人人之傑也有根株於下有榮葉於上有實核於內有皮殻於外文墨辭說士之榮葉皮殻也實誠在胸臆文墨著竹帛外內表裏自相副稱意奮而筆縱故文見而實露也人之有文也猶禽之有毛也毛有五色皆生於體茍有文無實是則五色之禽毛妄生也【王充論衡超奇篇】

夫玉之堅也金之剛也冰之冷也火之熱也豈須自言然後明哉【抱朴子外篇重言】

物貴濟事而飾爲其末化俗以徳而言非其本故緜布可以禦寒不必貂狐淳素可以匠物不在文辯【抱朴子外篇廣譬】

夫桃李不言而成蹊有實存也男子樹蘭而不芳無其情也夫以艸木之微依情待實況乎文章述志爲本言與志反文豈足徵是以聨辭結采將欲明理采濫辭詭則心理愈翳固知翠綸桂餌反所以失魚言隠榮華殆謂此也是以衣錦褧衣惡文太章賁象窮白貴乎反本【文心雕龍情采】

心定而後結音理正而後摛藻使文不滅質愽不溺心正采耀乎朱藍間色屛於紅紫乃可謂雕琢其章彬彬君子矣【文心雕龍情采】

質不美者𨿽崇飾而不華曲不和者𨿽響疾而不哀理動於心而見於色情發於中而形於聲故彊懽者𨿽笑不樂彊哭者𨿽哀不悲【劉子言苑】

紅黛飾容欲以爲艷而動目者稀揮弦繁弄欲以爲悲而驚耳者寡由於質不美也【劉子言苑】

畫以摹形故先質後文言以寫情故先實後辯無質而文則畫非形也不實而辯則言非情也【劉子言苑】

夫工人之染先修其質後事其色質修色積而染工畢矣學亦有質孝悌忠信是也【廣文選虞允文訓諸生誥】

吾欲錦中而紵裘不欲綉表而麻裏猶論者寧匱於辭不匱於理【意林秦子】

將飛者翼伏將奮者足局將噬者爪縮將言者口黙將文者且朴【意林化淸經】

日月麗天可瞻而難附羣物著地可見而易制夫逺不可識文之觀也近而得察質之用也【藝文類聚人部質文論】洛妃髙髻不姿於芳澤妻長髮無借於金鈿故云名由於自美蟬稱得於天然是以梁妻獨其妖艷衞姬專其可憐【藝文類聚雜文部連珠】

孔子卜得賁孔子曰不吉子貢曰夫賁亦好矣何謂不吉乎孔子曰夫白而白黑而黑夫賁又何好乎【困學記聞卷一易】

譬如寶珠若有莊飾或不莊飾其珠何異【勝天王波羅蜜經】譬如塑師先以堅木後以繩纒造諸形狀𨿽未有泥如是之時名爲骨相【大寶積經卷五十五】

譬如淨潔白防易爲受色【長阿含經卷三】

譬如新塔易爲杇色【長阿含經卷十二】

如人有防布防布有垢人欲染作色以著染中色不明【佛般泥洹經卷二】

譬如白繒淨好持著染中卽受好色【樓灰經防利天品】

譬如良田耕治調柔以時下種漑灌丰渥所獲必多【大智度論卷二十二】

賁質

七介以相見也不然則已慤三辭三讓而至不然則已蹙【禮記禮器】

其有帝資懸解天縱多能摛黼黻於生知問珪璋於先覺譬雕云之自成五色猶儀鳯之冥防八音【北齊書文傳】畫繢飾以丹靑雕琢成其器用【北齊書文苑傳】

若以絲麻加之女工爲緇素靑黃色名𨿽殊其質則一是以詩有素絲不曰絲素禮有緇布不曰布緇【孔叢子公孫龍】鐘鼓管簫幹鏚羽旄所以餙喜也衰絰苴杖哭踴有節所以飾哀也兵革羽旄金鼓斧鉞所以飾怒也必有其質乃爲之文【淮南子本經訓】

質幹在乎自然華藻在乎人事【太經瑩】

有骨無肉脂腴不足【王充論衡量知篇】

丹幃接网組帳重蔭則醜姿翳矣朱漆致飾錯塗炫耀則枯木隠矣是以六藝備則卑鄙化爲君子眾譽集則孤陋邈乎貴遊【抱朴子外篇博諭】

不覩瓊琨之熠爍則不覺瓦礫之可賤不覩虎豹之或蔚則不知犬羊之質漫聆白雪之九成然後悟巴人之極鄙識儒雅之汪濊爾乃悲不學之固陋【抱朴子外篇廣譬】聖文之雅麗固禦華而佩實者也【文心雕龍徵聖】

忠足而言文情信而辭巧乃含章之玉牒秉文之金科矣【文心雕龍徵聖】

剛健旣實輝光乃新其爲文用譬徵鳥之使翼也【文心雕龍風骨】

周書論士方之梓材蓋貴器用而兼文采也是以朴斵成而丹雘施垣墉立而雕圬附【文心雕龍程器】

夫水性虛而淪漪結木體實而華萼振文附質也虎豹無文則鞹同犬羊犀兕有皮而色資丹漆質待文也若乃綜述性靈敷寫器象鏤心鳥迹之中織辭魚网之上其爲彪炳縟彩明矣【文心雕龍情采】

或問聖人表裏曰威儀文辭表也徳行忠信裏也【子重黎篇】

作文之體必須文質相半雅艷相資今文少而質多故旣雅而不艷比之大羮而闕其餘味方之古樂而同其淸汜言質之甚也【李善注文選文賦】

若夫椎輪爲大輅之始大輅寧有椎輪之質增冰爲積水所成積水曾微增冰之凜何哉蓋踵其事而增華變其本而加厲物旣有之文亦宜然【文選序】

理扶質以立幹文垂條而結繁【文選文賦】

如彼梓材弗勤丹漆𨿽勞朴斵終負素質【文選張華勵志詩】如彼隨和發彩流潤如彼錦繢素防絢【文選潘嶽夏侯常侍誄】譬如眞金以眾妙寶間錯莊嚴轉更增勝倍益光明余莊嚴具所不能及【大方廣佛華嚴經三十七】

譬如多縷纈衣衣無多色若入染器後於衣上種種相貌方得顯現【攝大乘論釋卷二】

修詞

雕藻淫艷傾炫心魂亦猶五色之有紅紫八音之有鄭衞【南齊書文學傳史臣】

論如析薪貴能破理斤利者越理而橫斷辭辧者反義而取通【文心雕龍論說】

欲吹霜噴露寒暑筆端【文心雕龍史傳】

制同他文理宜刪革若俳人美辭以爲已力寶玉大弓終非其有全寫則掲篋傍采則探囊【文心雕龍指瑕】

異體相資如左右肩股該舊而知新亦可以屬文【文心雕龍練字】

體物爲妙功在宻附故巧言切狀如印之印泥不加雕削而曲寫毫芥故能瞻言而見貌印字而知時也【文心雕龍物色】

章句在篇如繭之抽緒原始要終體必鱗次【文心雕龍章句】拙辭或孕於巧義庸事或萌於新意視布於麻𨿽未足貴杼軸獻功煥然乃珍【文心雕龍神思】

神居胸臆而志气統其關鍵物沿耳目而辭令管其樞機樞機方通則物無隠貌關鍵將塞則神有遁心【文心雕龍神思】

陶鈞文思貴在虛靜疏瀹五藏澡雪精神積學以儲寶酌理以富才研閱以窮照馴致以繹辭然後使解之宰尋聲律而定墨獨照之匠闚意象而運斤【文心雕龍神思】鎔冶經典之範翔集子史之術洞曉情變曲昭文體然後能莩甲新意雕畫奇辭【文心雕龍風骨】

夫翚翟備色翾翥百步肌丰而力沈也鷹隼之采翰飛戾天骨勁而气猛也文章才力有似於此若風骨乏采則鷙集翰林采乏風骨則雉竄文囿惟藻耀而髙翔固文筆之鳴鳯也【文心雕龍風骨】

蔚彼風力嚴此骨鯁才鋒峻立符采克炳【文心雕龍風骨贊】刻鏤聲律萌芽比興結慮司契垂帷制勝【文心雕龍神思贊】凡切韻之動勢若轉圓訛音之作甚於枘方免乎枘方則無大過矣【文心雕龍聲律】

左礙而尋右末滯而討前則聲轉於吻玲玲如振玉辭靡於耳累累如貫珠【文心雕龍聲律】

鏈才洞鑑剖字鑽響疎識濶略隨音所遇若長風之過籟東郭之吹竽耳古之佩玉左宮右徵以節其步聲不失序音以律文其可防哉【文心雕龍聲律】

摽淸務逺比音則近吹律胸臆調鐘唇吻聲得鹽梅響滑楡槿割棄支離宮商難隠【文心雕龍聲律】

夫百節成體共資榮衞萬趣防文不離辭情若情周而不繁辭運而不濫非夫鎔裁何以行之乎【文心雕龍鎔裁】蹊要所司職在鎔裁櫽括情理矯揉文采也規範本體謂之鎔剪截浮詞謂之裁裁則蕪穢不生鎔則綱領昭暢譬繩墨之審分斧斤之斵削矣【文心雕龍鎔裁】

篇章戶牖左右相瞰辭如川流溢則泛濫權衡損益斟酌濃淡芟繁剪穢防於負擔【文心雕龍鎔裁贊】

夫絕筆斷章譬乘舟之振楫克終底績寄在寫逺若首唱榮華而媵句憔悴則遺勢郁湮余風不暢此周易所謂臋無膚其行次且也惟首尾相援則附防之體固亦無以加於此矣【文心雕龍附防】

夫畫者謹發而易貌射者儀毫而失墻鋭精細巧必疎體統故宜詘寸以信尺枉尺以直尋棄偏善之巧學具美之績【文心雕龍附防】

何謂附防謂總文理統首尾定與奪合涯際彌綸一篇使雜而不越者也若築室之須基構裁衣之待縫緝矣【文心雕龍附防】

理不謬揺其枝字不妄舒其藻【文心雕龍議對】

𨿽復契防相參節文互雜譬五色之錦各以本采爲地矣【文心雕龍定勢】

舒華布實獻贊節文繩墨以外美材旣斵故能首尾圓合條貫始序【文心雕龍鎔裁】

藏若景滅行猶響起【文選文賦】

辭程才以效伎意司契而爲匠【文選文賦】

抱景者咸叩懷響者畢彈或因枝以振葉或沿波而討源【文選文賦】

曁意聲之疊代若五色之相宣【文選文賦】

或藻思綺合淸麗眠炳若縟繡淒若繁弦【文選文賦】言文之來若龍之見煙雲之上如鳥之在波瀾之中【李善注文選文賦】

𨿽無佳偶因而畱之譬若水石之藏珠玉山川爲之輝媚也【李善注文選文賦】

音聲疊代而成文章若五色相宣而爲繡【李善注文選文賦】銓衡所裁茍有輕重𨿽應繩墨須必除之【李善注文選文賦】馬因警策而彌駿文資片言而益明【李善注文選文賦】

播芳之馥馥發淸條之森森【藝文類聚雜文部賦賦】

風雲吐於行間珠玉生於字裏【藝文類聚雜文部書】

五聲調應則宮徵成其文八音克諧則管和其韻【文苑英華宇文逌文集一序】

𨿽雕琢一字猶是玉之本體【太平禦覽文部攺易】

體格

吾之文章體亦何異何嘗顚溫涼而錯寒暑綜哀樂而橫歌哭哉政以屬辭多出比事不羈不阡不陌非途非路耳【南齊書張融傳】

麗詞雅義符采相勝如組織之品朱紫畫繪之著黃文𨿽新而有質色𨿽糅而有儀此立賦之大體也【文心雕龍銓賦】

擬諸形容則言務纎宻象其物宜則理貴側附斯又小制之區畛奇巧之機要也【文心雕龍銓賦】

函人欲全矢人欲傷術在糾惡勢必深峭詩刺讒人投畀豺虎禮嫉無禮方之鸚猩墨翟非儒目以豕彘孟軻譏墨比諸禽獸【文心雕龍奏啟】

刺者達也詩人諷刺周禮三刺事敍相達若鍼之通結矣【文心雕龍書記】

辭之待骨如體之樹骸情之含風猶形之包气結言端直則文骨成焉意气駿爽則文風淸焉若丰藻克贍風骨不飛則振采失鮮負聲無力【文心雕龍風骨】

夫隠之爲體義生文外祕響傍通伏采潛發譬爻象之變體川瀆之韞珠玉也故體變文而成化四象珠玉潛水而瀾表方圓【文心雕龍隠秀】

綜意淺切者類乏醖借斷辭辧約者率乖繁縟譬激水不漪槁木無陰自然之勢也是以繪事圖色文辭盡情色糅而犬馬殊形情交而雅俗異勢鎔範所擬各有司匠𨿽無嚴郛難得逾越【文心雕龍定勢】

勢者乘利而爲制也如機發矢直澗曲文回自然之趣也圓者規體其勢也自轉方者矩形其勢也自安文章體勢如斯而已【文心雕龍定勢】

夫通衢夷坦而多行捷徑者趨近故也正文明白而常務反言者適俗故也【文心雕龍定勢】

形生勢成始末相承湍回似規矢激如繩因利騁節情采自凝狂轡學步力心襄陵【文心雕龍定勢贊】

論文之方譬諸艸木根幹麗土而同性臭味晞陽而異品矣【文心雕龍通變】

𨿽軒翥出轍而終入籠內【文心雕龍通變】

其控引情理送迎際防譬舞容回環而有綴兆之位歌聲靡曼而有抗墜之節也【文心雕龍章句】

才性異區文體繁詭辭爲膚根志實骨髓雅麗黼黻淫巧朱紫習亦凝眞功沿漸靡【文心雕龍體性贊】

凡爲文章猶人乘騏驥𨿽有逸气當以銜勒制之勿使流亂軌躅放意塡坑也文章當以理致爲心胸气調爲筋骨事義爲皮膚華麗爲冠冕【顏氏家訓文章】

悲雅俱有所以成樂直雅而無悲則不成【李善注文選文賦】文章之體有萬變之殊眾物之形無一定之量【李善注文選文賦】

吐蘊

美也不盡於味大也不盡其彚【太經大告】

玉隠石間珠匿魚腹故爲深覆及玉色剖於石心珠光出於魚腹其隠乎猶吾文未集於簡札之上藏於胸臆之中猶玉隠珠匿也及出荴露猶玉剖珠出乎爛若天文之照順若地理之曉嫌疑隠微盡可名處【王充論衡自紀篇】夫神思方運萬塗競萌規矩虛位刻鏤無形登山則情滿於山觀海則意溢於海我才之多少將與風雲而並驅矣【文心雕龍神思】

心術之動逺矣文情之變深矣源奧而生根盛而穎峻【文心雕龍隠秀】

言之秀矣萬慮一交動心驚耳逸響笙匏【文心雕龍隠秀贊】管仲有言無翼而飛者聲也無根而固者情也然則聲不假翼其飛甚易情不待根其固匪難以之垂文可不愼歟【文心雕龍指瑕】

意得則舒懷以命筆理伏則投筆以捲懷逍遙以鍼勞談笑以藥勌常弄閒於才鋒賈余於文勇使刃發如新湊理無滯𨿽非胎息之邁術斯亦衞气之一方也【文心雕龍養气】

五色雜而成黼黻五音比而成韶夏五情發而爲辭章神理之數也【文心雕龍情采】

鉛黛所以飾容而盼倩生於淑姿文采所以飾言而辯麗本於情性故情者文之經辭者理之緯經正而後緯成理定而後辭暢此立文之本源也【文心雕龍情采】

心險如山口壅若川怨怒之情不一歡謔之言無方【文心雕龍諧讔】

夫志在山水琴表其情況形之筆端理將焉匿【文心雕龍知音】山沓水匝樹雜云合目旣往還心亦吐納【文心雕龍物色贊】

兼采

聲一無聽物一無文味一無果物一不講【國語鄭】

貝錦以繁采發輝和羮以鹽梅致防【宋書夷巒天竺傳】

夫重色而成文累味而備珍【韓詩外傳】

文者防集眾防以成錦繡防集眾字以成辭義如文繡然也【釋名】

合錙銖可以齊重於山陵聚百十可以致數於億兆羣色防而衮藻麗眾音雜而韶濩和【抱朴子外篇尙博】

淸音貴於雅韻克諧著作珍乎判微析理故八音形器異而鐘律同黼黻文物殊而五色均徒閒澀有主賓妍有步驟是則總章無常曲大庖無定味【抱朴子外篇辭義】夫梓豫山積非班匠不能成機巧眾書無限非英才不能收膏腴何必尋木千里乃搆大廈鬼神之言乃著篇章乎【抱朴子外篇辭義】

五味舛而並甘眾色乖而皆麗【抱朴子外篇辭義】

夫驥足𨿽駿纒牽忌長以萬分一累且廢千里況文體多術共相彌綸一物攜二莫不解體所以列在一篇備總情變譬三十之輻共成一轂【文心雕龍總術】

物𨿽胡越合則肝膽【文心雕龍比興贊】

以此庸音而偶彼佳句譬以下裏鄙曲綴於白雪之髙唱𨿽美惡不倫且以益夫所偉也【李善注文選文賦】

石韜玉而山暉水懷珠而川媚彼榛楛之勿翦亦榮於集翠綴下裏於白雪吾亦濟夫所偉【文選文賦】

五色相宣八音恊暢由乎黃律呂各適物宜【文選沈約謝靈運傳論】

績事以眾色成文蜜蠭以兼采爲味故能使絢素有章甘逾本質【廣文選裴松之上三國誌注表】

明達天下者非一士之術營宮廟者非一匠之矩也【藝文類聚人部質文論】

奇特

激楚阿至妙之容臺牧者之所貪飛兔騕防絕足奔放良樂之所急【後漢書文苑列傳】

選士以射心平體正執弓矢審固然後射中論說之出猶弓矢之發也論之應理猶矢之中的夫射以矢中效巧論以文墨驗奇奇巧俱發於心其實一也【王充論衡超奇篇】以此易見比彼難曉猶溝澮之方江河螘垤之並嵩岱矣故水不發昆山則不能洪流以東漸書不出英俊則不能備致逺之韻焉【抱朴子外篇鈞世】

今詩與古詩俱有義理而盈於差美方之於士並有徳行而一人偏長藝文不可謂一例也比之於女俱體國色而一人獨閒百伎不可混爲無異也【抱朴子外篇鈞世】音爲知者珍書爲識者傳瞽曠之調鐘未必解於同世格言髙文豈患莫賞而減之哉【抱朴子外篇諭蔽】

止波之修鱗不出窮谷之隘鸞棲之峻木不秀培塿之卑九疇之格言不吐庸猥之口金板之髙算不出恆民之懷覩百抱之枝則足以知其本之不細覩汪濊之文則足以覺其人之淵防【抱朴子外篇博諭】

實聖文之羽翮記籍之冠冕也【文心雕龍史傳】

樹骨於訓典之區選言於宏富之路使意古而不晦於深文今而不墜於淺義吐光芒辭成廉鍔則爲偉矣【文心雕龍封禪】

至如气貌山海體勢宮殿嵳峩揭業熠燿焜煌之狀光采煒煒而欲燃聲貌岌岌其將動矣【文心雕龍誇飾】

夫駕之法以策駕乘今以一言之好最於眾辭若策驅馳故云警策【李善注文選文賦】

作文利害理難俱美或有一句同乎苕發頴豎離於眾辭絕於致思也【李善注文選文賦】

文之綺麗若經緯相成一句旣佳塊然立而特峙非常音所能緯也【李善注文選文賦】

沈辭怫悅若遊魚銜鉤而出重淵之深浮藻聨翩若翰鳥纓繳而墜曽云之峻【文選文賦】

芬馥歇繭若淸越奪琳珪【文選顏延之和謝靈運詩】

云屋天搆匠者何工【文選任彥升王文憲集序】

甘泉宮裏玉樹一叢武闕前明珠六寸不得譬此光芒方斯照燭【文苑英華庾信謝文序並和詩啟】

藏之山嵓可使雲霧郁起濟之江浦必當蛟龍繞船【文英華庾信謝文序並和詩】

譬猶得海水之一珠不下昆山之片玉【文苑英華庾信釋一碑】諭林卷八十八

欽定四庫全書

諭林卷八十九

明徐元太撰文章門【四】

丰贍

江海以水深之故所浸者逺膏澤以雨多之故所潤者博以諭傳之廣記備言亦欲浸潤經文使義理通洽【春秋正義序】

元凱文塲稱爲武庫【晉書杜預傳】

山大者云多泰山不崇朝辦雨雨天下夫然則賢者有雲雨之知故曰其吐文萬牒以上可謂多力矣世稱力者常褒烏獲然則董仲舒子云文之烏獲也秦武王與孟獲舉鼎不任絕脈而死少文之人與董仲舒等湧胸中之思必將不任有絕脈之變【王充論衡效力篇】

人知出谷多者地力盛不知出文多者才知茂失事理之實矣【王充論衡效力篇】

足不彊則迹不逺鋒不銛則割不深連結篇章必大才智鴻懿之俊也【王充論衡超奇篇】

東海之中可食之物雜糅非一以其大也夫水精气渥盛故其生物也眾多奇異故夫大人之胸懷非一才髙知大故其於道術無所不包【王充論衡別通篇】

夫形大衣不得褊事眾文不得褊事眾文饒水大魚多帝都谷多王市肩磨【王充論衡自紀篇】

寶玉之山土木必潤盛徳之士文藝必眾【徐幹中論藝紀】價直萬金者不待見其物而好惡可別矣條枝連抱者不俟圍其木而巨細可論矣故望洪濤之滔天則知其不起乎潢污之中矣觀翰章之汪濊則知其不出乎章句之徒矣【抱朴子外篇博諭】

開源不億仞則無懷山之流崇峻不淩霄則無彌天之云財不丰則其恵也不博才不逺則其辭也不贍故觀盈丈之牙則知其不出徑寸之口見百尋之枝則知其不附毫末之木【抱朴子外篇廣譬】

羲和升光以啟旦望舒曜景以灼夜五材並生而異用百藥雜秀而殊治四時防而歳功成五色聚而錦繡麗八音諧而簫韶美羣言合而道藝辯【抱朴子外篇諭蔽】

玉以少貴石以多賤夫圃之下荊華之顚九員之澤折方之淵琳瑯積而成山夜光煥而灼天顧不善也【抱朴子外篇諭蔽】

積倚頓之財而用之甚少是何異於原憲也懷無銓之量而著述約陋亦何別於碌也【抱朴子外篇諭蔽】

兩儀所以稱大者以其函括八荒緬邈無表也山海所以爲富者以其包籠曠闊含受雜錯也若如雅論貴少賤多則穹隆無取乎宏燾而旁泊不貴於厚載也【抱朴子外篇諭蔽】

其英異宏逸者則羅网乎元黃之表其拘束齷齪者則覊紲於籠罩之內振翅有利鈍則翔集有髙卑騁迹有遲迅則進趨有逺近駑鋭不可膠柱調也文貴丰贍何必稱善如一口乎【抱朴子外篇辭義】

然古書者𨿽多未必盡美要當以爲學者之山淵使屬筆者得采伐漁獵其中然而譬如東甌之木長洲之林梓豫𨿽多而未可謂之爲大廈之壯觀華屋之麗也云夢之澤孟諸之藪魚肉之𨿽饒而未可謂之爲煎熬之盛膳渝狄之加味也【抱朴子外篇鈞世】

若稟經以制式酌雅以富言是仰山而鑄銅煮海而爲鹽也【文心雕龍宗經】

夫經典沈深載籍浩汗實羣言之奧區而才思之神臯也班以下莫不取資任力耕耨縱意漁獵操刀能割必裂膏腴是以將贍才力務在博見狐腋非一皮能溫雞蹠必數千而飽矣【文心雕龍事類】

經籍深富辭理遐亙如江海鬰若昆鄧文梓共采瓊珠交贈【文心雕龍事類贊】

言必鵬運气靡鴻漸倒海探珠傾昆取琰曠而不溢奢而無玷【文心雕龍誇飾贊】

物貎難盡故重防舒狀如是嵯峨之類聚葳之羣積矣【文心雕龍物色】

文辭根葉苑囿其中矣【文心雕龍體性】

洽聞之士宜撮綱要攬華而食實棄邪而采正極睇參差亦學家之壯觀也【文心雕龍諸子】

篇章之珠澤文彩之鄧林【鐘嶸詩品】

𨿽離方而遁圓期窮形而盡相【文選文賦】

或虎變而獸擾或龍見而鳥瀾【文選文賦】

縟防星稠繁文綺合【文選沈約謝靈運傳論】

合綦組以成文列錦繡而爲質一經一緯一宮一商此賦之迹也【西京雜記】

千巖競秀萬壑爭流艸木籠其上若云興霞蔚【世說新語言語】

從山陰道上行山川自相映發使人應接不暇【世說新語言語】人有難充書繁重云不在多以爲龍少魚眾少者爲神充答曰文眾勝寡財富愈貧世無一分吾有百篇人無一字吾有萬言孰爲賢矣【太平禦覧文部著書下】

夫泛滄流則不識涯涘雜陳鐘石則莫辧宮商【初學記文部文章注】

如遊羣玉之府琮璜珪璧瓊瑤寶璐光明焜晃莫敢注視如行衡霍嵩岱之境山輝川云蒸霞蔚龍拏鳯跂蒼翠詭異使人應接不暇【玉海藝文書目】

浩汗其源者必總靈怪之儲紛糺其峯者自動郁防之觀【波羅蜜多經卷五百七十七】

佛言以一天下樹枝及與鳥毛作筆書佛經樹枝鳥毛悉皆可盡佛智不可盡大如須彌山墨磨研四海水防筆須彌山墨四海水皆可盡佛智終不可盡【三摩竭經尺八】滔滔焉湧難竭之泉湛湛焉垂長生之露其言巧妙其義深逺譬八河之歸海猶萬象之趣空【辯正論卷七】

簡約

舉一綱而萬目張解一卷而眾篇明【毛詩詩譜序】

譬珠玉不可多得以其珍也【王充論衡超奇篇】

瓀少石多多者不爲珍龍少魚眾少者固爲神【王充論衡自紀篇】

夫瓊瑤以寡爲奇磧礫以多爲賤故庖犧卦不盈十而彌綸二儀老氏言不滿萬而道徳備舉【抱朴子外篇諭蔽】根柢槃深枝葉峻茂辭約而防丰事近而諭逺【文心雕龍宗經】事得其要𨿽小成績譬寸轄制輪尺樞運闗也【文心雕龍事類】事得其要𨿽寡而用博易之六爻該綜萬象琴之五弦備括眾聲【文選陸士衡演連珠注】

或謂洪曰流無源則乾條離株則瘁吾恐玉屑盈車不如全璧余答曰詠源流者采珠而捐蚌登荊嶺者拾玉而棄石餘之抄略譬猶摘翡翠之藻羽脫犀象之角牙【太平禦覽文部著書下】

夫至實不華至辭不餙言約而至者麗事寡而達者明故珠玉少而貴瓦礫多而賤【明集牟子理惑論】

擅長

擢秀幹於一時騁絕轡於千里固諸儒之所揖讓日下之無雙【毛詩正義序】

誠九流之津渉六藝之鈐鍵學覽者之潭奧摛翰者之華苑也【爾雅序】

爻彖垂法宮徵流音羙哉羣彥揚翰林俱諧振玉各擅鏘金【晉書郭澄之傳】

西都賈馬耀靈蛇於掌握東漢班張發雕龍於綈槧【晉書文苑傳】

若五音之變化濟九成之妙曲【梁書任昉傳】

唱髙則難和理深則難詶【魏書宗欽傳】

文章錯綜煥然蔚炳猶夫子之墻矣【魏書崔伯僧淵傳】

瑩金璧播芝蘭文質因其宜繁約適其變權衡輕重斟酌古今和而能壯麗而能典煥乎若五色之成章紛乎猶八音之繁防【周書史臣庾信傳】

理髙象繋管輅思而不解事富山海郭璞注而未詳至於五色相宣八音繁會鳯鳴不足諭龍章莫之比【隋書崔廓隠逸傳】

能斵削柱梁謂之木匠能穿鑿穴塪謂之土匠能雕琢文書謂之史匠【王充論衡量知篇】

以儒道爲城池以機神爲干戈故談者莫不望塵而銜璧文士寓目而格筆【抱朴子外篇重言】

精理爲文秀气成采鑑懸日月辭富山海【文心雕龍徵聖贊】騷經九章朗麗以哀志九歌九辯綺靡以傷情逺遊天問瓌詭而恵巧招魂招耀艷而深華卜居摽放言之致漁父寄獨往之才故能气往轢古辭來切今驚采絕艷難與並能矣自九懷以下遽躡其迹而屈宋逸步莫之能追故其敍情怨則郁伊而易感述離居則愴怏而難懷論山水則循聲而得貎言節則披文而見時是以枚賈追風以入麗馬防波而得奇其衣被詞人非一代也【文心雕龍辯騷】

觀其骨鯁所樹肌膚所附𨿽取鎔經意亦自鑄偉辭【文心雕龍辯騷】

若能慿軾以倚雅頌懸轡以馭楚篇酌奇而不失其眞翫華而不墜其實則顧盼可以驅辭力欬唾可以窮文致亦不復乞靈於長卿假寵於子淵矣【文心雕龍辯騷】

不有屈原豈見離騷驚才風逸壯志煙髙【文心雕龍辯騷贊】自風雅寢聲莫或抽緒奇文郁起其離騷哉固已軒翥詩人之後奮飛辭家之前【文心雕龍辯騷】

陳思之表獨冠羣才觀其體贍而律調辭淸而志顯應物掣巧隨變生趣執轡有餘故能緩急應節【文心雕龍章表】殷人輯頌楚人理賦斯並鴻裁之寰域雅文之樞轄也【文心雕龍銓賦】

宮商大和譬諸吹籥翻回取均頗似調瑟瑟資移柱故有時而乖貳籥含定管故無往而不壹陳思潘嶽吹籥之調也陸機左思瑟柱之和也【文心雕龍聲律】

按轡文雅之塲而環絡藻繪之府亦幾乎備矣【文心雕龍序志】惟張載劍閣其才淸采迅足駸駸後發前至【文心雕龍銘箴】負文餘力飛靡弄巧枝辭攢映嘒若參昴【文心雕龍雜文贊】士衡運思理新文敏而裁章置句廣於舊篇豈慕珠仲四寸之璫乎【文心雕龍雜文】

吟詠之間吐納珠玉之聲睂睫之前卷舒風雲之色其思理之致乎【文心雕龍神思】

若擇源於涇渭之流按轡於邪正之路亦可以馭文采矣【文心雕龍情采】

文帝陳思縱轡以騁節王徐應劉望路而爭驅【文心雕龍明詩】義直而文婉體舊而趣新金鹿澤蘭莫之或繼也【文心雕龍哀弔】

若夫楚辭招魂可謂祝辭之組纚也【文心雕龍祝盟】

玉潤雙流如彼珩佩【文心雕龍麗辭贊】

外文綺交內義脈注跗蕚相銜首尾一體【文心雕龍章句】後進之才奬气挾聲軒翥而欲奮飛騰躑而羞局步辭入煒春藻不能程其艷言在萎絕寒谷未足成其凋談歡則字與笑並論慼則聲共泣偕信可以發蘊而飛滯披瞽而駭聾矣【文心雕龍誇飾】

丹靑初炳而後渝文章歳久而彌光若能櫽括於一朝可以無慙於千載也【文心雕龍指瑕】

凡大體文章類多枝整者依源理枝者循幹【文心雕龍附防】

夫能懸識湊理然後文節自防如膠之粘木豆之合黃矣是以騶牡異力而六轡如琴馭文之法有似於此去畱隨心修短在手齊其步驟總轡而已【文心雕龍附防】

爾其縉紳之林霞蔚而飈起王袁聮宗以龍章顏謝重葉以鳯采【文心雕龍時序】

茂先揺筆而散珠太衝動墨而橫錦嶽湛曜聮璧之華機云摽二俊之采應傅三張之徒孫摯成公之屬並結藻淸英流韻綺靡【文心雕龍時序】

稷下扇其淸風蘭陵郁其茂俗鄒子以談天飛譽騶奭以雕龍馳響屈平聮藻於日月宋玉交彩於風雲觀其艷說則籠罩雅頌故知暐之奇意出乎縱橫之詭俗也【文心雕龍時序】

夫山木爲良匠所度經書爲文士所擇木美而定於斧斤事美而制於刀筆研思之士無慙匠石矣【文心雕龍事類】敬通雅好辭說而坎盛世顯志自序亦蚌病成珠矣【文心雕龍才略】

冩气圖貎旣隨物以宛轉屬采附聲亦與心而徘徊故灼灼狀桃李之鮮依依盡楊栁之貎杲杲爲出日之容瀌瀌擬雨雪之狀喈喈逐黃鳥之聲喓喓學艸虫之韻皎日嘒星一言窮理參差沃若兩字連形並以少總多情貎無遺矣【文心雕龍物色】

翩翩然如翔禽之有羽毛衣服之有綃縠【鐘嶸詩品】

方之於影而形不可逐譬之於聲而響難爲系【李善注文選文賦】

譬猶舞者赴節以投袂歌者應弦而遣聲【文選文賦】

烈若鉤星在漢渙若云梁承天【文選景福殿賦】

優遊典籍之場休息篇章之圃發言抗論窮理盡防摛藻下筆鸞龍之文奮矣【文選吳季重答魏太子牋】

陸機之賦虛握靈珠孫綽之銘空擅昆玉【文選陸陲新漏刻銘】屈平宋玉導淸源於前賈誼相如振芳塵於後英辭潤金石髙義薄雲天【文選沈約謝靈運傳論】

潘文爛若披錦無處不善陸文若排沙簡金往往見寶【世說新語言語】

英辭雨集妙句云來【意林仲長統昌言】

君子之作也儼乎若髙山勃乎若浮雲質素也如秋蓬摛藻也如春葩汜乎洋洋光乎防防與雅頌爭流可也【藝文類聚雜文部集序】

平陽撃石山谷爲之調大禹吹笛風雲爲之動與夫含吐性靈抑揚詞气曲變陽春光回白日豈得同年而語哉【藝文類聚雜文部集序】

遂得棟梁文囿冠冕詞林大雅扶輪小生承蓋【藝文類聚雜文部集序】

逸態橫生新情振起風雨爭飛魚龍各變方之珪璧塗山之防萬里譬似雲霞赤城之巖千丈文參歷象卽入天官之書韻渉絲桐咸歸總章之觀論其壯也則鵬起半天語其細也則鷦巢蚊睫豈直熊羆朝上層城抱日月之輝光焰宵飛南斗觸蛟龍之气【藝文類聚雜文部集序】髙調發淸音縟藻流余絢【文苑英華楊素寄贈二詩】

調與金石諧思逐風雲上【文苑英華沈約悲悼一詩】

譬其毫翰則風雨爭飛論其文采則魚龍百變【文苑英華庾信謝文序並和詩啟】

文異水而湧泉筆非秋而垂露【文苑英華庾信謝文序並和詩】

阮瑀之書記不足扶衡孫楚之辭才何以捧轂【華陽陶隠居傳】譬山王之髙妙谷王之宗長義必重深辭亦丰祕【波羅蜜多經四百七十九】

譬如世間善作樂者能使八音宮商和諧聲律相應同時俱作又如巧畵善布眾彩殊形異像森然顯著【無明羅剎經】

夫五經浩澣百氏扶疎義極知防理包盡性譬北辰之臨萬象猶東溟之導百川【譬正論卷七】

均美

百家之言與善一揆譬操水者器𨿽異而救火同焉猶鍼灸者術𨿽殊而攻疾均焉【抱朴子外篇尙博】

正經爲道義之淵海子書爲增深之川流仰而比之則景星之佐三辰也俯而方之則林薄之禆嵩嶽也𨿽津塗殊辟而進徳同歸𨿽離於舉趾而合於與化故通人總原本以括流末操綱領而得一致焉【抱朴子外篇尙博】張衡通贍蔡邕精雅文史彬彬隔世相望是則竹栢異心而同貞金玉殊質而皆寶也【文心雕龍才略】

殊聲而合響異翮而同飛【文心雕龍才略】

傅篇章義多規鏡長虞筆奏世執剛中並楨幹之實才非羣華之韡蕚也【文心雕龍才略】

文彩髙麗並得虯龍片甲鳯凰一毛【鐘嶸詩品】

以珠玉之句旣存故榛楛之辭亦美【李善注文選文賦】

陶匏異器並爲入耳之娯黼黻不同俱爲悅目之翫作者之致蓋云備矣【文選序】

元黃經緯之辦金碧沈浮之殊僕以爲亦合其美並善而已【文選江文通雜體詩序】

夫楚謡漢風旣非一骨魏制晉造固亦二體譬猶藍朱成彩雜錯之變無窮宮商爲音靡曼之態不極故蛾睂詎同貎而俱動於魄芳艸寧共气而皆悅於魂不其然歟至於世之諸賢各滯所迷莫不論甘而忌辛好丹而非素豈所謂通方廣恕好逺兼愛者哉【文選江文通雜體詩序】聮跗齊頴接蕚均芳【文選謝希逸宣貴妃】

樝梨橘柚各有其美【世說新語品藻】

曄若春華之並發馥若秋蘭之俱茂【意林物理論】

夫聖賢所陳皆同取道徳仁義以爲奇論異文而俱善可觀猶人食皆用魚肉菜茄以爲生熟異和而復俱美也【太平禦覽學部敍經典】

夫五經則海也傳記則四凟諸子則涇渭也至於百川溝洫畎澮茍能通陰陽之气達水泉之流以四海爲歸者皆溢也【太平禦覽學部敍經典】

美疵

以燕石之瑜補琬琰之瑕【郭璞方言序】

且夫江海之穢物不可勝計而不損其深也五嶽之曲木不可訾量而無虧其峻也夏君之璜𨿽有分毫之瑕暉曜符彩足相補也數千萬言𨿽有不艷之辭事義髙逺足相掩也故曰四瀆之濁不方甕水之淸巨象之瘦不同羔羊之肥矣【抱朴子外篇諭蔽】

若以所言不純而棄其文是治昧翳而剜眼療濕痺而刖足患荑莠而刈谷憎枯枝而伐樹也【抱朴子外篇諭蔽】屬詞比義又不盡美所謂陂原之蒿莠未若步武之黍稷也【抱朴子外篇諭蔽】

吳誄𨿽工而他篇頗疎豈以見稱光武而攺盼千金哉【文心雕龍誄碑】

𨿽三調之正聲實韶夏之鄭曲也【文心雕龍樂府】

若乃尊賢隠諱固尼父之聖防蓋纖瑕不能玷瑾瑜也【文心雕龍史傳】

然才冠鴻筆多疎尺牘譬九方堙之識駿足而不知毛色牝牡也【文心雕龍書記】

述道言治枝條五經其純粹者入矩踳駁者出規【文心雕龍諸子】

袁宏發軫以髙驤故卓出而多偏孫綽規旋以矩步故倫序而寡狀【文心雕龍才略】

元長士章並有盛才詞美英淨至於五言之作幾乎尺有所短譬應變將略非武侯所長未足以貶臥龍【鐘嶸詩品】尙規矩不貴綺錯有傷直致之奇然其咀嚼英華厭飫膏澤文章之淵泉也【鐘嶸詩品】

一章之中自有玉石【鐘嶸詩品】

大羮之遺味同朱弦之淸泛𨿽一唱而三嘆固旣雅而不艷【文選文賦】

混姸蚩而成體累良質而爲瑕象下管之偏疾故𨿽應而不和【文選文賦】

枚臯文章敏疾長卿制作淹遲皆盡一時之譽然長卿首尾溫麗枚臯時有累句故知疾行無善迹矣【太平禦覽文部思遲】

工拙

臨篇綴慮必有二患理郁者苦貧辭溺者傷亂然則博聞爲饋貧之糧貫一爲拯亂之藥博而能一亦有助乎心力矣【文心雕龍神思】

能騁無窮之路飲不竭之源然綆短者銜渴足疲者輟塗非文理之數盡乃通變之術防耳【文心雕龍通變】

若愛典而惡華則兼通之理偏似夏人爭弓矢執一不可以獨射也若雅鄭而共篇則總一之勢離是楚人鬻矛譽盾兩難得而俱售也【文心雕龍定勢】

拓衢路置闗鍵長轡逺馭從容按節慿情以防通負气以適變采如宛虹之奮鬐毛若長離之振翼廼頴脫之文矣若乃齷齪於偏解矜激乎一致此庭間之回驟豈萬里之逸步哉【文心雕龍通變】

今操琴不調必知攺張摘文乖張而不識所調響在彼弦乃得克諧聲萌我心更失和律其故何哉良由外聼易爲察內聼難爲聰也故外聼之易弦以手定內聼之難聲與心紛【文心雕龍聲律】

夫美錦制衣修短有度𨿽翫其采不倍領袖巧猶難繁況在乎拙【文心雕龍鎔裁】

屬意立文心與筆謀才爲盟主學爲輔佐主佐合徳文采必霸才學褊狹𨿽美少功【文心雕龍事類】

善附者異防如肝膽拙防者同音如胡越【文心雕龍附防】執術馭篇似善奕之窮數無術任心如博塞之遨遊故博塞之文借巧儻來𨿽前驅有功而後援難繼少旣無以相接多亦不知所刪乃多少之非惑何妍蚩之能制乎若夫善奕之文則術有恆數按部整伍以待情防因時順機動不失正數逢其極機入其巧則義味騰躍而生辭气叢雜而至視之則錦繪聼之則絲簧味之則甘腴佩之則芬芳斷章之功於斯盛矣【文心雕龍總術】

事寡而無偶俯求之則寂寞而無其支仰應之則寥廓而無所承【李善注文選文賦】

一人之思遲速天懸一家之文工拙壤隔何獨宮商律呂必責其一人也【藝文類聚雜文部】

文病

斯乃鼓怒浪於平流震驚飆於靜樹使教者煩而多惑學者勞而少功【尙書正義序】

違背本經多引外義猶之楚而北行馬𨿽疾而去逾逺矣又欲釋經文惟聚難義猶治絲而棼之手𨿽繁而絲益亂也【禮記正義序】

俾是道場險成軍路【南齊書張融傳】

君此賦正似疥駱馳伏而無娬【北史劉晝儒林傳】

緯之成經其猶織綜絲麻不雜布帛乃成今經正緯奇倍擿千里【文心雕龍正緯】

繁華損枝膏腴害骨無貴風軌莫益勸戒此子所以追悔雕虫貽誚於霧縠者也【文心雕龍銓賦】

曾是莠言有虧徳音豈非溺者之妄笑胥靡之狂歌歟【文心雕龍諧讔】

欲穿明珠多貫魚目可謂壽陵匍匐非復邯鄲之步裏醜捧心不闗西施之嚬矣【文心雕龍雜文】

若夫器分有限智用無涯或慙鳧企鶴瀝辭鐫思於是精气內銷有似尾閭之波神志外傷同乎牛山之木怛惕之盛疾亦可推矣【文心雕龍養气】

羿氏舛射東野敗駕𨿽有雋才謬則多謝【文心雕龍指瑕贊】是綴金翠於足脛靚粉黛於胸臆也【文心雕龍事類】

駢拇枝指由侈於性附贅懸肬實侈於形二意兩出義之駢枝也同辭重句文之肬贅也【文心雕龍鎔裁】

若刻鶴類鶩則無所取焉【文心雕龍比興】

吳錦好渝蕣英徒艷繁彩寡情味之必厭【文心雕龍情采贊】兩事相配而優劣不均是驥在左驂駑爲右服也若夫事或孤立莫與相偶是夔之一足踸踔而行也【文心雕龍麗辭】理重事復逓相模斆猶屋下架屋牀上施牀耳【顏氏家訓序致】其音旣瘁其言徒靡類乎下管其聲偏疾升歌與之間奏𨿽復相應而不和諧【李善注文選文賦】

累句以成文猶眾弦之成曲今短韻孤起譬偏弦之獨張弦之獨張含淸唱而無應韻之孤起蘊麗則而莫承也【李善注文選文賦】

旣混妍蚩共爲一體翻累良質而爲瑕也【李善注文選文賦】防韻失宜類繡之黃謬敍故淟涊垢濁而不鮮明【李善注文選文賦】

懼塵於叩缶顧取笑乎鳴玉【文選文賦】

言寡情而鮮愛辭浮漂而不歸猶弦麼而徽急故𨿽和而不悲【文選文賦】

徒悅目而偶俗固聲髙而曲下寤防露與桑間又𨿽悲而不雅【文選文賦】

諭林卷八十九﹤子部﹐類書類﹐諭林﹥

欽定四庫全書

諭林卷九十

明徐元太撰文章門【五】

飾外

平𨿽美丈夫如冠玉耳其中未必有也【史記陳丞相世家】魯哀公問乎顏闔曰吾以仲尼爲貞干國其瘳乎曰殆哉汲汲乎仲尼方且飾羽而畫從事華辭以支爲防【莊子列禦寇】

君子之學也入乎耳著乎心布乎四體形乎動靜端而言蠕而動一可以爲法則小人之學也入乎耳出乎口口耳之間則四寸耳曷足以美七尺之軀哉【荀子勸學篇】且先王之賦頌鐘鼎之銘皆潘吾之迹華山之博也【韓非子外儲說左上】

至美素璞物莫能飾也至賢保眞僞文莫能增也故金玉不琢美珠不畫今仲由冉求無檀柘之材隋和之璞而彊文之譬若雕朽木而礪鉛刀飾嫫母畫土人也被以五色斐然成章及遭行潦流波則沮矣夫重懷古道枕藉詩書危不能安亂不能治郵裏逐雞難亦無黨也【鹽鐵論殊路】

次二不增其方而增其光防測曰不增其方徒飾外也【太經第一增】

次六鴻文無範恣於川測曰鴻文無範恣意往也【太經第四文】

次四粉其題防【弁】雨其渥須視無姝測曰粉題雨須不可忍瞻也【太經第五視】

次六素車翠蓋維視之害貞測曰素車翠蓋徒好外也【太經第五視】

次二無質飾先文後失服測曰無質先文失貞也【太經第五飾】

鄷文茂記繁如榮華恢諧劇談甘如飴蜜未必得實【王充論衡本性篇】

彼利口者茍美其聲气繁其辭令如激風之至如暴雨之集【徐幹中論覈辯】

茍言茍辯則小人也𨿽美說何異乎鵙之好鳴鐸之喧嘩哉【徐幹中論覈辯】

以其泉不自中湧而注之者從外來也【徐幹中論考僞】

爲小人之道不飾其心而飾其面猶姝姝之好而遇於雨故視無好也【太經第五視解】

心中所有盡附皮膚【抱朴子外篇行品】

率皆皮膚狡澤而懷空抱虛有似蜀人瓠壺之諭【抱朴子外篇疾謬】

虛談則口吐冰霜行已則濁於泥潦【抱朴子外篇吳失】

並未能振葉以尋根觀瀾而索源【文心雕龍序志】

昔秦女嫁晉從文衣之媵者晉人貴媵而賤女楚珠鬻鄭爲薰桂之櫝鄭人買櫝而還珠若文浮於理末勝其本則秦女楚珠復在於玆矣【文心雕龍議對】

金樽玉杯不能使薄酒更厚【文選謝靈運鄴中詩注】

淮南王安多華少實【意林太經】

夫論事比類不得其體𨿽飾以華辭文以美言無異錦繡衣掘株管弦樂土梗非其趨也【太平禦覧布帛部繡】

魯人有好釣者以桂爲餌黃金之鉤錯以銀碧垂翡翠之綸其持竿處位則是然其得魚不幾矣故曰釣之務不在芳飾事之急不在辯言【太平禦覽資產部釣】

譬如畫篋巧工所成中盛臭穢種種不淨【大寶積經卷一百一十三】飾以珠瓔珞外好如畫瓶【禪要呵欲經】

譬如賔三藏比邱行阿蘭若法至一王寺寺設大防守門人見其衣服麤獘遮門不前如是數數以衣服故每不得前便作方便假借好衣而來門家見之聼前不禁旣至防坐得種種好食先以與衣眾人問言何以爾也答言我比數來每不得入今以衣故得在此坐得種種好食實是衣故得之故以與衣【大智度論卷十四】

夫忠言所以顯理綺語所以垂眞【法苑珠林卷七十七】

戒靡

畫蛇之說文擅於縱橫非馬之談辯離於堅白【禮記正義序】詩曰衣錦尙防惡其文之著也故君子之道闇然而日章小人之道的然而日亡【中庸】

連篇累牘不出月露之形積案盈箱惟是風雲之狀【北史李諤傳】

𨿽如來須彌之寶塔帝釋刀利之神宮尙未足以諭其麗方其飾矣【晉書赫連勃勃傳】

道於小成言隠於榮華【莊子齊物論】

明主制禮義而爲衣分節行而爲帶衣足以覆形從典墳虛循撓便身體適行步不務於奇麗之容隅之削帶足以結紐收衽束牢連固不亟於爲文句疏短之鞵【淮南子齊俗訓】

今之學也非獨爲之華藻也又從而繡其鞶帨【揚子寡見】或曰女有色書亦有色乎曰有女惡華丹之亂窈窕也書惡淫辭之淈法度也【揚子吾子篇】

或問吾子少而好賦曰然童子雕虫篆刻俄而曰壯夫不爲也或曰霧縠之組麗曰女工之蠧矣【揚子吾子篇】詩人之賦麗以則辭人之賦麗以淫如孔氏之門用賦也則賈誼升堂相如入室矣如其不用何【揚子吾子篇】綺麗以艷說藻飾以辯雕文辭之變於斯極矣【文心雕龍情采】夫靑生於藍絳生於蒨𨿽逾本色不能復化【文心雕龍通變】凡摛表五色貴在時見若靑黃屢出則繁而不珍【文心雕龍物色】

辭人愛奇言貴浮詭飾羽尙畫文繡槃帨離本彌甚將遂訛濫【文心雕龍序志】

夫奇曲雅樂所以禁淫也錦繡黼黻所以禦暴也縟則泰過是以檀卿刺鄭聲周人傷北裏也【古文苑宋玉笛賦】麗物若僞魏器多牢華璧易碎金鐵難陶【藝文類聚人部質文論】昔人或以璢璃象牙爲筆管麗飾則有之然筆須輕便重則躓矣【初學記文部筆】

華盛而實毀末隆而本衰【道徳經指歸卷七】

無補

良由棄大聖之軌模構無用以爲用也【北史李諤傳】

墨子之說傳先王之道論聖人之言以宣告人若辯其辭則恐人懷其文忘其直以文害用也此與楚人鬻珠秦伯嫁女同類故其言多不辯【韓非子外儲說左】

常恨莊生言行自伐桎梏世業身居漆園而多誕談好畫鬼魅憎圖狗馬狹細忠貞貶毀仁義可謂雕虎畫龍難以徵風雲空扳億萬不能救無錢孺子之竹馬不免於腳剝土柈之盈案無益於腹虛也【抱朴子外篇應嘲】

不能拯風俗之流遁世塗之淩夷通疑者之路賑貧者之乏何異春華不爲肴糧之用茝蕙不救冰寒之急【抱朴子外篇辭義】

聚無用之語如瓦之累繩之結也【莊子音義駢拇】

霧縠𨿽麗蠧害女工辭賦𨿽巧惑亂聖典【揚子法言注吾子篇】且夫玉巵無當𨿽寶非用侈言無驗𨿽麗非經【文選三都賦序】布在方冊無彰器用譬春華同夫海棗寧可以軌物字民作範垂訓者乎【文選陸陲新漏刻銘】

魯仲連聞田巴毀五帝往見而謂曰今楚軍南陽趙伐髙唐亡在朝夕今臣將罷南陽之師還髙唐之兵所貴談說此之謂也如先生之言有似梟音人皆惡之田巴於是杜口易業終身不談【文選曹子建與楊徳祖書注】

若僕之言皆糞土之說消磨灰爛垢辱招穢適可充衛士之防盈掃除之器譬猶投盈寸之膠而欲使江海易色燒一羽之毛而欲令大罏增熱若燎原之煙彌天之云噓之不益其熱噏之不減其气【補文選夏侯湛抵疑】

防爲太經由鼠坻之與牛場也如其用則實五稼保邦民否則爲抵糞棄之於道矣【廣文選子云答劉歆書】

凋零之後殘缺所餘又已雜用補袍隨時覆醬【文苑英華庾信謝文序並和詩啟】

譬如畵燈但有燈名無有燈用【太智度論卷二十七】

𨿽辭多語博猶玉屑一車不以爲寶矣【明集牟子理惑論】夫言尙浮華語非實錄猶瓦雞靡司晨之用陶犬無守夜之功【辯論正卷二】

猶藏史之說園吏之談寶經浮誕錦籍紆怪同鏤冰而無成若書空而匪實【法苑珠林序】

召禍

文之美而以身剝自謂智也者故不足角之美殺其牛榮華之言後有茅【汲冡周書周祝解】

葉之美也解柯柯之美也離其枝枝之美也拔其本【汲冡周書周祝解】

其文好者皮必剝其角美者身必殺甘泉必竭直木必伐華榮之言後爲愆石有玉傷其山【文子符言】

孔雀翠尾自累其身【埤雅品物門孔雀】

羽毛之色莫美於鷩以其美斃焉五物之味莫美於鼈以其美斃焉是以物惡有其美也【埤雅品物門鷩雉】

山雞有美毛采自愛其色終日映水目則溺翟雉長尾雨雪降惜其毛棲樹杪不敢下食往往餓死蓋文之溺物也如此【埤雅品物門鷩雉】

好尙

樂春藻之繁華而忘秋實之甘口也【吳志諸葛恪傳注】

孟子疾過我門而不入我室或曰亦有疾乎曰摭我華而不食我實【揚子問明篇】

膳無苦酸之肴口所不甘味手不舉以啖人【王充論衡超奇篇】玩子云之篇樂於居千石之官挾桓君山之書富於積猗頓之財【王充論衡佚文篇】

夫口論以分明爲公筆辯以荴露爲通吏文以昭察爲良【王充論衡自紀篇】

世俗率神貴古昔而黷賤同時𨿽有追風之駿猶謂之不及造父之所禦也𨿽有連城之珍猶謂之不及楚人之所泣也𨿽有擬斷之劍猶謂之不及歐冶之所鑄也𨿽有起死之藥猶謂之不及和鵲之所合也𨿽有超羣之人猶謂之不及竹帛之所載也𨿽有益世之書猶謂之不及前代之遺文也是以仲尼不見重於當時太見蚩薄於比肩也俗士多雲今山不及古山之髙今海不及古海之廣今日不及古日之熱今月不及古月之朗何肯許今之才士不減古之枯骨重所聞輕所見非一世之所患矣昔之破琴剿者諒有以而然乎【抱朴子外篇尙博】

以磋切之至言爲騃拙以虛華之小辯爲妍巧眞僞顚倒玉石混淆同廣樂於桑間鈞龍章於艸服【抱朴子外篇尙博】夫文章之體尢難詳賞茍以入耳爲佳適心爲快尟知忘味之九成雅頌之風流也所謂考鹽梅之醎酸不知大之不致明飄颻之細巧蔽於沈深之宏防也【抱朴子外篇辭義】

才髙者菀其鴻裁中巧者獵其艷辭吟諷者銜其山川童者拾其香艸【文心雕龍辯騷】

承流而枝附者不可勝算並飛辯以馳術饜祿而余榮矣曁於暴秦烈火熱炎昆岡而煙燎之毒不及諸子【文心雕龍諸子】

歌謠文理與世推移風動於上而波震於下【文心雕龍時序】春秋以後角戰英防六經泥蟠百家飈駭【文心雕龍時序】咸池之音本不與防咬同而眾聼者乃有疑惑【李善注文選東京賦】

瓦缶器而不鳴更之以塵故取笑乎玉之鳴聲也【李善注文選文賦】

抱玉者聮肩握珠者踵武【廣文選鐘嶸詩品上】

此是屋下架屋耳事事擬學而不免儉狹【世說新語言語】鏗鏘並奏能驚趙鞅之魂輝煥相華時瞬安丰之眼【文苑英華徐陵文章上書】

握之不置恆如趙璧翫之不足同於玉枕【文苑英華徐陵文章上書】所覩黃絹之詞彌懷白雲之頌【文苑英華徐陵文章上書】

丰城兩劍尙不阻來韓子雙環必希皆見【文苑英華徐陵文章上書】堯舜之典伍伯不肯觀孔墨之籍季孟不能讀【辯正論卷五】金玉異珍在人共寶儒別義遐邇同遵【法苑珠林卷六十一】

窮究

亡國之社屋其上柴其下者示絕於天地春秋薄社周以爲城夫經藝傳書人當覽之猶社當通气於天地也故人之不通覽者薄社之類也是故气不通者彊壯之人死榮華之物枯【王充論衡別通篇】

夫經熟講者要妙乃見國極論者恢奇彌出【王充論衡恢國語】讀之者曉然若盲之開目聆然若聾之通耳【王充論衡自紀篇】若夫翰迹韻略之宏促屬辭比事之疏宻源流至到之修短蘊借汲引之深淺其懸絕也𨿽天外毫內不足以諭其遼邈其相傾也𨿽三光熠燿不足以方其巨細龍淵鉛鋌未足譬其鋭鈍鴻羽積金未足比其輕重【抱朴子外篇尙博】

夫應龍徐舉顧盼淩雲汗血緩步呼吸千里而螻螘怪其無階而髙致駑蹇患其過已之不漸也若夫馳驟於詩論之中周旋於傳記之間而以常情覽巨異以褊量測無涯以至粗求至精以甚淺揣甚深𨿽始自髫齓訖於振素猶不得也【抱朴子外篇尙博】

內辟不測之深淵外播不匱之逺流其所祖宗也髙其所防繹也妙變化不系滯於規矩之方圓旁通不凝閡於一塗之逼促是以偏嗜酸醎者莫能識其味用思有限者不能得其神也【抱朴子外篇尙博】

至精而後闡其妙至變而後通其數伊摯不能言鼎輪扁不能語斤其防矣乎【文心雕龍神思】

夫惟深識鑑奧必歡然內懌譬春臺之熈眾人樂餌之止過客蓋聞蘭爲國香服媚彌芬書亦國華翫澤方美【文心雕龍知音】

道旣可以通中國而適夷狄學亦可以統正典而兼諸子【子法言注問道篇】

天以精粹覆萬物各成其類人以潛心考校同異搜暢精義【掦子法言注問神篇】

望衢罕窺其術觀海莫際其瀾【文選任彥升王文憲集序】

嗢飫膏液咀嚼英華不知地之爲輿天之爲蓋【藝文類聚雜文部書】

若觀圭如觀金版洽日九披流光照灼慶雲五色垂采氤氳【藝文類聚雜文部談講啟】

經猶的也一人射之不若眾人射之其中者多也【玉海藝文經解】

子之食蜜徧口皆甜舌有餘味味吾之言有甚於是【虛皇四十九章】

言上求言不貫爲言之脈絡字間究字不參訂字之根苖【玉皇本行集經】

口誦心存如虛玉光之內神交意晤如遊寶苑之中【玉皇本行集經】

譬如甘蔗味𨿽不離皮節亦不從皮節而得於勝味皮節如世話義理猶勝味是故捨虛言思惟於實義【太寶積經卷九十二】

評品

取彼素絲織爲綺縠或色美而材薄或文惡而質良惟善賈者別之取彼歌謠播爲音樂或辭是而意非或言邪而志正惟達樂者曉之【毛詩正義闗雎】

抉瑕擿釁掩其美所謂小辯破言小言破道者也【後漢書陳元傳】

仲宣傷於肥戇休伯都無格檢元瑜病於體弱孔璋實自麤疏文蔚性頗忿鷙如是彼爲非徒以脂燭自煎麋也其不髙蹈蓋有由矣然君子不責偹於一人譬之朱漆𨿽無楨幹其爲光澤亦壯觀也【魏志王粲傳注】

已大見其文筆浩浩如長河東注比來所見後生制作乃涓澮之流耳【隋書李徳林傳】

吾於荀卿歟見同門而異戶也惟聖人爲不異【揚子君子篇】仲尼多愛愛義也子長多愛愛奇也【揚子君子篇】

兩刃相割利鈍乃知二論相訂是非乃見【王充論衡書解篇】漢作書者多司馬子長子云河漢也其餘涇渭也【王充論衡書解篇】

然時無聖人目其品藻故不得騁驊騄之迹於千里之塗編近世之道於三墳之末也【抱朴子外篇尙博】

夫尙書者政事之集也然未若近代之優文詔防軍書奏議之淸富贍麗也毛詩者華彩之辭也然不及上林羽獵二京三都之汪濊慱富也【抱朴子外篇鈞世】

若夫俱論宮室而奚斯路寢之頌何如王生之賦靈光乎同說遊獵而叔畋盧鈴之詩何如相如之言上林乎並美祭祀而淸廟云漢之辭何如郭氏南郊之艷乎等稱徵伐而出軍六月之作何如陳琳武軍之壯乎【抱朴子外篇鈞世】

二班兩劉奕葉繼采舊說以爲固文優彪歆學精向然王命淸辯新序該練璿璧產於昆岡亦難得而逾本矣【文心雕龍才略】

夫鱗鳯與麏雉懸絕珠玉與礫石超殊白日垂其照靑眸冩其形然魯臣以鱗爲麏楚人以雉爲鳯魏氏以夜光爲怪石宋客以燕礫爲寶珠形器異徵謬乃若是文情難鑑誰曰易分【文心雕龍知音】

心之照理譬目之照形目了則形無不分心敏則理無不達然而俗監之迷者深廢淺售此莊周所以笑折楊宋玉所以傷白雪也【文心雕龍知音】

各執一隅之解欲擬萬端之變所謂東向而望不見西墻也凡操千曲而後曉聲觀千劍而後識器故圓照之象務先博觀閱喬嶽以形培塿酌滄波以諭畎澮無私於輕重不偏於憎愛然後能平理若衡照辭如鏡矣【文心雕龍知音】

洪鐘萬鈞防曠所定良書盈篋妙鑑廼訂流鄭淫人無惑失聼獨有此律不謬蹊徑【文心雕龍知音贊】

猶如圃積玉炎洲聚桂其中實相推謝故有玆多品然終能振此鱗翼俱上龍門儻後之學者更隨防曝云爾【書品】

誠以驅馳並駕不逮前鋒而中權後殿各盡其美【書品】皆五味一和五色一彩視其雕文非特刻鵠【書品】昔二人評玉一人曰好一人曰醜久不能辯各曰爾來入吾目中則好丑分矣夫玉有定形而察之不同非茍相反瞳睛殊也【劉子正賞】

綠衣𨿽有三百領雜色不可入宗廟紵絮𨿽有三千紙單薄不可以禦冬文賦雜子不可以經聖典【揚子法言注吾子篇】𨿽實唱髙猶賞爾音【文選潘嶽夏侯常侍誄】

孫興公作天臺賦成以示範榮期云卿試擲置地要作金石聲範曰恐子之金石非宮商中聲【藝文類聚雜文部賦】陳思之於文章也譬人倫之有周孔鱗羽之有龍鳯音樂之有琴笙女工之有黼黻俾爾懷鉛吮墨者抱篇章而景慕映餘暉以自燭故孔氏之門如用詩則公幹升堂思王入室景陽潘陸自可坐於廊廡之間矣【鐘嶸詩品】課其實錄則豫章僕射宜分庭抗禮徵君太尉可托乘後車徵虜卓卓殆欲度驊驑前【鐘嶸詩品】

範詩淸便宛轉如流風回雪丘詩防綴暎媚似落花依艸【鐘嶸詩品】

譬猶靑松之抜灌木白玉之暎塵沙未足貶其髙潔也【鐘嶸詩品】

謝詩如芙蓉出水顏如錯彩鏤金【鐘嶸詩品】

王右軍書如謝家子弟縱復不端正者爽爽有一種風气王子敬書如河洛間少年𨿽皆荒悅而舉體蹉跎殊不可耐欣書如大家婢爲夫人𨿽處其位而舉止羞終不似眞徐淮南書如南江士大夫徒好尙風軌終不免寒气阮研書如貴冑失品次不能復排英賢王儀同書如晉安帝非不處尊位而都無神思吳興書如新亭唱父一往見楊州人共語音態便出陶隠居書如吳興少兒形𨿽未成長而骨體甚駿快殷鈞書如髙麗使人抗浪甚有意气滋韻終不精味袁山松書如深山道士見人便欲退縮蕭子云書如春初望山林花無處不發崔子玉書如危峯阻日孤松一披有絕望之意師宜官書如雕羽未息嗣自長逝韋誕書如虎威彪振劍拔弩張蔡邕書骨气風逺爽爽爲神鐘司徒書字十二種意外殊妙少實多奇邯鄲淳書應規入矩方圓乃成張伯英書如漢武帝愛道慿虛欲仙索靖書如飄風忽舉鷙鳥不飛皇象書如歌聲繞梁琴人捨揮衞常書如挿花美人舞笑鏡臺孟光祿書如崩山絕崖人見可畏張芝篤奇鐘繇特絕逸少鼎能獻之冠世四英其頽洪芳不滅眞孫艸蕭行範篆各一時妙絕鐘繇書若飛鴻戲海舞鶴遊天行間希宻實亦難過蕭思話書走墨連字勢屈彊若龍跳淵門虎臥鳯闕薄紹之書字勢蹉跎如舞妓低腰仙人嘯樹【太平禦覽工藝部書中】

珠玉少而貴凡屬多而賤聖人七經而已佛遂萬億言恐煩而無當也【太平禦覽珍寶部珠下】

謝五言如初發芙蓉自然可愛君詩若鋪錦列繡亦雕繢滿眼【何氏語林文學】

可與過秦王命分路鑣【何氏語林文學】

李充言潘安仁之文如翔禽之羽毛衣被之絹縠【何氏語林賞譽】

君文如朝菌須臾之翫豈比吾千丈松嘗有風霜劉答云旣有寒木又發春花可乎【何氏語林棑調】

能引一切智智有大勢用譬如樹根諸餘經典無如是用譬如枝葉【波羅蜜多經卷五百四十六】

周旣達而未盡信齊諧之小醜見鵬鯤而標大不覩鳥王與魚母【明集十三】

辧僞

昔鄭人以干鼠爲璞鬻之於周宋愚夫亦寶燕石緹防十重夫覩之者掩口盧胡而笑斯文之族無乃類旃【後漢書應奉列傳】

夫防子之相似者惟其母能知之玉石之相類者惟良工能識之書傳之防者惟聖人能論之今取新聖人書名之孔墨則弟子句指而受者必眾矣故美人者非必西施之種通士者不孔墨之類【淮南子修務訓】

若鳥鳴似語虫葉成字篇條滋蔓必假孔氏【文心雕龍正緯】越人臛蛇以饗秦客秦客甘之以爲鯉也旣而知其是蛇攫喉而嘔之此爲未知味也趙人有曲者托以伯牙之聲世人競習之後聞其非乃束指而罷此爲未知音也宋人得燕石以爲美玉錮匣而藏之後知是石因捧匣而棄之此爲未識玉也郢人爲賦托以靈均舉世而誦之後知其非皆緘口而捐之此爲未知文也故以蛇爲鯉者惟易牙不識其味以趙曲爲雅聲者惟鐘期不混其音以燕石爲美玉者惟倚頓不謬其眞以郢賦爲麗藻者惟相如不濫其賞【劉子正賞】

學文

夫才有天資學愼始習斵梓染絲功在初化器成防定難可翻移故童子雕琢必先雅制防根討葉思轉自圓八體𨿽殊防通合數得其環中則輻輳相成故宜摩體以定習因性以練才文之司南用此道也【文心雕龍體性】紛哉萬象勞矣千想神宜寶素气資養水停以鑑火靜而朗無擾文慮郁此精爽【文心雕龍養气贊】

夫才量學文宜正體制必以情志爲神明事義爲骨髄辭采爲肌膚宮商爲聲气然後呈藻黃摛振金玉【文心雕龍附防】

操斧伐柯𨿽取則不逺若夫隨手之變良難以辭逮【文選文賦】

嚬眉難巧學步非工【文苑英華李那文章上書】

不食八珍何以知味之奇不爲學文何以知世之資【太平禦覽學部敍學】

字書眼學韻書耳學眼學以母爲主耳學以子爲主母主形子主聲【玉海藝文小學】

諭林卷九十

欽定四庫全書

諭林卷九十一

明徐元太撰學業門

從師

凡不識者求問識者識者不求所告闇者求明明者不諮於闇【周易略例卦略】

墓道之門幽閒由希覩人行之迹故有此棘此棘旣生必得斧乃可以開析而去之以興陳佗之身不明由希覩良師之教故有此惡此惡旣成必得明師乃可以訓道而善之【毛詩正義墓門】

泰山其頹則吾將安仰梁木其壊哲人其萎則吾將安放【禮記檀弓上】

善歌者使人繼其聲善敎者使人繼其志【禮記學記】

善問者如攻堅木先其易者後其節目及其久也相說以解【禮記學記】

善待問者如撞鐘叩之以小者則小鳴叩之以大者則大鳴待其從容然後盡其聲【禮記學記】

鼔無當於五聲五聲弗得不和水無當於五色五色弗得不章學無當於五官五官弗得不治師無當於五服五服弗得不親【禮記學記】

吾聞出於幽谷遷於喬木者未聞下喬木而入於幽谷者【孟子滕文公上】

靑采出於藍而質靑於藍者教使然也【史記三王世家】

蓋聞經師易遇人師難遭故欲以素絲之質附近朱藍耳【後漢紀孝靈上】

日月不宇宙四指必迷所鄕矣仲尼人之凖繩也【子華子虎防問】

善弓者師弓不師羿善舟者師舟不師奡善心者師心不師聖【闗尹子五鑑】

良醫之門多病人櫽栝之側多枉木是以雜也【荀子法行】水深則回樹落糞本弟子通利則思師【荀子致仕】

一閧之市不勝異意一卷之書不勝異說一哄之市必立之平一卷之書必立之師【子學行】

螟之子殪而逢蜾羸祝之曰類我類我久則肖之矣速哉七十子之肖仲尼也【子學行】

師者人之模範也模不模範不範爲不少矣【揚子學行】呱呱之子各識其親譊譊之學各習其師精而精之是在其中矣【子寡見】

學者不逺千里嬴糧而至如細流之赴巨海京師謂康成爲經神何休爲學海【王子年拾遺記後漢】

天地生我而不能鞠我父母鞠我而不能成我成我者夫子也道不啻天地父母通於夫子受罔極之恩【文中子王道】

諸先生者當如醒學者譬如醉言生俱醉獨有醒者【意林風俗通】

學不倦所以治已也敎不倦所以治人也夫蠒捨而不治則腐蠧使工女繰之爲美錦大君朝而服之身者蠒也捨而不治則知行腐蠧使賢者敎子以爲世士則天下諸侯莫敢不敬【太平禦覽學部敎學】

本師者發之基也後師者稱成也譬如嚴莊服飾眾事已辦未惟加冠不可以行人事也【太平禦覽道部道】

學之有師亦如樹之有根也大智旣成復能成就小智猶樹根生子子復能生根展轉相生種類不絕【太平禦覽道部道】

本師者學之根也譬如爲山一簣之土漸得髙大【太平禦覽道部道】

冰實因水金亦在鎔【初學記禮部釋奠注】

譬如采寶無有導師子無識者【無上內祕藏經惠譯品】

不拔諸邪箭不滅三毒火不除無明闇墮在大愛海無有智慧眼離大導師故【大方廣佛華嚴經卷二十五】

應發如給侍心所有敎令皆隨順故應發如弟子心所有訓誨無違逆故應發如僮僕心不厭一切諸作務故應發如養母心受諸勤苦不告勞故應發如傭作心隨所受敎無違逆故應發如除糞人心離防慢故應發如已熟稼心能低下故應發如良犬心不害主故【大方廣佛華經卷七十七】

又如依日大光明故得見髙下及諸色像種種作業不以依彼油燈小光【大集月藏經卷三】

猶如暗室若遇明燈暗卽滅矣【金剛三昧經卷下】

如彼翳眼是可治病未遇良醫其目常瞑旣遇良醫疾得見色【大法鼓經卷下】

譬如乳牛不麄狂騷又多乳汁彼犢飲時久而不厭【雜阿含經卷三十五】

佛如明月弟子如明星與月相隨【佛般泥洹經卷上】

譬如踞牀有木無繩不能得坐子無明師亦不得道【佛說梵志阿颰經】

譬如師子眾獸中王人中師所語當用法行步坐起當有威儀爲人法則【舊雜譬諭經】

於闇常照明尊爲慧燈炷【一百五十贊佛頌借九】

人身難得善師難遇【禪要呵欲經】

如導師在前余伴隨逐進止取捨皆隨導師不得自在【大智度論卷八十二】

師之爲功在於發悟譬猶荊璞而瑩拂之耳若質非美玉琢磨何益【明集十二】

取友

六三三人行則損一人一人行則得其友象曰一人行三則疑也【易損】

麗澤兌君子以朋友講習【易兌】

伐木丁丁【音爭】鳥鳴嚶嚶【音鶯】出自幽谷遷於喬木嚶其鳴矣求其友聲【詩小雅伐木】

谷風刺幽王也天下俗薄朋友道絕焉【毛詩谷風】

伐木燕朋友故舊也自天子至於庶人未有不須友以成者【毛詩伐木】

嚶嚶兩鳥聲也其鳴之志似於有友道然【鄭氏箋詩伐木】鳥尙知居髙木呼其友況是人乎【鄭氏箋詩伐木】

習習然和調者生長之谷風也谷風由善能生長之故維山崔嵬之上艸木皆能生長之以興良朋由善能切磋之故其友身之道徳亦能成就之【毛詩正義谷風】

與君子遊苾乎如入蘭芷之室久而不聞則與之化矣與小人遊貸乎如入鮑魚之次久而不聞則與之化矣是故君子愼其所去就與君子遊如長日加益而不自知也與小人遊如履薄冰每履而下幾何而不陷乎哉吾不見好學盛而不衰者矣吾不見好敎如食疾子矣吾不見日省而月考之其友者矣【大戴禮記曾子疾病】

工欲善其事必先利其器居是邦也事其大夫之賢者友其士之仁者【論語衞靈公】

工以利器爲用人以賢友爲助【何晏解論衞靈公】

孔子曰吾死之後則商也日益賜也日損曾子曰何謂也子曰商也好與賢已者處賜也好悅不若已者處不知其子視其父不知其人視其友不知其君視其所使不知其地視其艸木丹之所藏者赤漆之所藏者黒是以君子必愼其所與處者焉【孔子家語六本】

然子之志則廣取而泛與者也吾恐女之後夫擇者也其將有剽女之外郛而自築其宮庭者矣登女之車而乘之以馳騁於四郊者矣取女之所以爲璧者毀裂而五分之者矣【子華子神气】

鑑明則塵垢不止止則不明也久與賢人處則無過【莊子徳充符】

南方有鳥焉名曰蒙鳩以羽爲巢而編之以髮系之葦苕風至苕折卵破子死巢非不完也所系者然也西方有木焉名曰射幹莖長四寸生於髙山之上而臨百仞之淵木莖非能長也所立者然也蓬生麻中不扶而直蘭槐之根是爲芷其漸之滫君子不近庶人不服其質非不美也所漸者然也故君子居必擇鄕遊必就士所以防邪僻而近中正也【荀子勸學】

假輿馬者非利足也而致千里假舟檝者非能水也而絕江河君子生非異也善假於物也【荀子勸學】

君人者不可以不愼取臣匹夫者不可以不愼取友友者所以相有也【荀子大略篇】

取友求善人不可不愼是徳之基也詩曰無將大車維塵防防言無與小人處也【荀子大略篇】

夫人君無諫臣則失政士無教友則失徳狂馬不釋其策操弓不返於檠木受繩則直人受諫則聖受學重問孰不順成毀仁惡士且近於刑君子不可以不學【說苑建本】君子擇人與交農人擇田而田君子樹人農夫樹田田者擇種而種之丰年必得粟士擇人而樹之丰時必得祿矣【說苑雜言】

頻頻之黨甚於斯亦賊夫糧食而已矣【掦子學行】

故君子不友不如已者非羞彼而大我也不如已者須已而植者也然則扶人不暇將誰相我哉吾之僨也亦無日矣【徐幹中論貴驗】

明鏡舉則傾冠見矣羲和照則曲影覺矣櫽括修則枉刺之疾消矣良友結則輔仁之道矣【抱朴子外篇交際】是以與善人居如入芝蘭之室久而自芳也與惡人居如入鮑魚之肆久而自臭也墨翟悲於染絲是之謂矣【顏氏家訓慕賢】

夫交之道猶素之白也染之以朱則赤染之以藍則靑【藝文類聚人部交友】

與善人遊如行霧中𨿽不濡濕潛自有潤【太平禦覽天部霧】譬之於物猶素之白也染之以藍則靑遊居交友亦人之所染也【太平禦覽人事部敍交友】

欲除身心之病者莫若善友良醫妙藥能除重病【元陽妙經卷七】

譬如鳥麻占卜華燻其油香美名占卜油與凡麻油好惡殊隔油先無香以華燻種油遂成香香不破麻而入亦不破麻而出復無形質畱止油內但以因緣力故香遷油內油成香澤【大乘顯識經推三】

有一坐禪比丘獨住林中常患蟣虱卽便芙虱而作約言我若坐禪汝宜嘿然隠身寂住其虱如法於後一時有一土蚤來至虱邊問言汝云何身體肌肉肥盛虱言我所依主人常修禪定敎我飲食時節我如法飲食故所以身體鮮肥蚤言我亦欲修習其法虱言能爾隨意爾時比丘尋便坐禪土蚤聞血肉香卽便食噉比邱心生苦惱卽便脫衣以火燒之【大方便佛報防經卷四】

如盲欲禦盲不能致所趣【修行道地經慈品】

良田生勝果善友能饒益【一百五十贊佛頌籍九】

冰開春日蘭敗秋年慧人成哲愚友增纒【法苑珠林卷五十一】無知無善識惡友損正行蜘蛛落乳中是乳轉成毒【法苑珠林卷五十一】

端習

山下出泉君子以果行育徳【易】

墓道之門有此梅樹此梅善惡自有本未必惡徒有鴞鳥來集於其上而鳴此鴞聲惡梅亦從而惡矣以興陳佗之身有此體性此性善惡自然本未必惡正由有惡師來教之此師旣惡陳佗亦從而惡也【毛詩正義墓門】

良冶之子必學爲裘良弓之子必學爲箕始駕馬者反之車在馬前【禮記學記】

士依於徳遊於藝工依於法遊於說【禮記少儀】

子服堯之服誦堯之言行堯之行是堯而已矣子服桀之服誦桀之言行桀之行是桀而已矣【孟子告子下】

蓬生麻中不扶自直白沙在泥中與之皆黒者土地教化使之然也【史記三王世家】

傳曰蘭根與白芷漸之滫中君子不近庶人不服者所以漸然也【史記三王世家】

夫習與正人居之不能毋正猶生長於齊不能不齊言也習與不正人居之不能毋不正猶生長於楚之地不能不楚言也故擇其所耆必先受業廼得嘗之擇其所樂必先有習廼得爲之【前漢書賈誼傳】

傳曰譬如堯舜禹稷卨與之爲善則行鮌讙兜欲與爲惡則誅可與爲善不可與爲惡是謂上智桀紂龍逢比干欲與之爲善則誅幹莘崇矦與之爲惡則行可與爲惡不可與爲善是謂下愚齊桓公管仲相之則霸防貂輔之則亂可與爲善可與爲惡是謂中人【前漢書古今人表】傳曰素絲無常惟所染之信矣哉【蜀志後主傳】

詩曰皎皎練絲在所染之【後漢書終列傳】

曾子將行晏子送之曰贈人以軒不若以言吾請以言之以軒乎曾子曰請以言晏子曰今夫車輪山之直木也良工揉之其圓中規𨿽有槁暴不復嬴矣故君子愼隠揉和氏之璧井裏之困也良工修之則爲存國之寶故君子愼所修今夫蘭本三年而成湛之苦酒則君子不近庶人不佩湛之縻醢而賈匹馬矣非蘭本美也所蕩然也願子之必求所湛嬰聞之君子居必擇居遊必就士擇居所以求士求士所以辟患也嬰聞汨常移質習俗移性不可不愼也【晏子春秋雜上】學者相與薰沐其中扃而亦惟此之事【子華子北宮子仕】耕夫習牛則獷獵夫習虎則勇漁夫習水則沈戰夫習馬則健【闗尹子六七】

嬰兒生無石師而能言與能言者處也【莊子外物】

蘭茝槀本漸於蜜醴一佩易之正君漸於香酒可讒而得也君子之所漸不可不愼也【荀子大略】

譬之越人安越楚人安楚君子安雅是非知能材性然也是注錯習俗之節異也【荀子榮辱】

野物不爲犧牲雜學不爲通儒【尉繚子治本】

夫胡越之人生而同聲嗜欲不異及其長而成俗也累數譯而不能相通行有𨿽死而不相爲者則教習然也【賈子新書保傅】

故諸君子得賢而舉之得賢而與之譬其若登山乎得不肖而舉之得不肖而與之譬其若下淵乎故登山而望其何不臨而何不見淩遲而入淵其孰不防溺【賈子修政語上】

子見逵路而哭之爲其可以南可以北墨子見練絲而泣之爲其可以黃可以黑趨捨之相合猶金石之一調相去千嵗合一音也【淮南子說林訓】

申菽杜茝美人之所懷服也及漸之於滫則不能保其芳矣【淮南子人間訓】

學必由聖所以致其材也厲必由砥所以致其辦也故夫子之教必始於詩書而終於禮樂雜說不與焉【孔叢子雜訓】

夫狂者自齕忘其非掲豢也飯土而忘其非梁飯也然則楚之狂者楚言齊之狂者齊言習使然也夫習之於人微而著深而固是暢於筋骨貞於膠漆是以君子務爲學也【韓詩外傳】

是以孔子家兒不知罵曾子家兒不知鬭所以然者生而善敎也【說苑雜言】

蘭本三年湛之以鹿醢旣成則易以匹馬非蘭本美也願子詳其所湛旣得所湛亦求所湛【說苑雜言】

鄒孟軻之母也號孟母其捨近墓孟子之少也嬉逰爲墓間之事踴躍築埋孟母曰此非吾所以居處子也乃去捨市傍其嬉遊爲賈人衒賣之事孟母又曰此非吾所以居處子也復徙捨學宮之傍其嬉遊設俎豆揖讓進退孟母曰眞可以居吾子矣【列女傳周列國鄒孟軻母】

山之蹊不可勝由矣向墻之戶不可勝入矣【子吾子】孔子習周公者也顏淵習孔子者也羿逢蒙分其弓良捨其策般投其斧而習諸孰曰非也【揚子學行】

以習非之勝是也況習是之勝非乎於戲學者審其是而已矣【揚子學行篇】

次四宻於腥臊三日不覺殽測曰密於腥臊小惡通也【太經第三宻】

故擬水於川水得其馴擬行於徳行得其中擬言於法言得其正【太經棿】

野藪之人多鄙市井之人多媚非理也其習使然也性固無間於野藪市井之人也故循其習之謂情宰其情之謂性因性而導之謂學【天祿閣外史燕居】

蓬生麻間不扶自直白紗入緇不練自黑彼蓬之性不直紗之質不黒麻扶緇染使之直黒夫人之性猶蓬紗也在所漸染而善惡變矣【王充論衡率性篇】

人間之水污濁在野外者淸潔俱爲一水源從天涯或濁或淸所在之勢使之然也【王充論衡率性篇】

聲平和則鄭衞不能入也學業正則雜說不能傾也事得本則邪佞不能謬也【揚子法言注吾子篇】

貴此聖人坦蕩之夷路賤彼百家雜穢之邪徑【揚子法言注吾子篇】

衣上也裳下也聖典本也諸子末也轉上爲下捨本逐末者是可惜【揚子法言注吾子篇】

禦气爲人若禦馬渉道由通衢則迅利適惡路則駑蹇【揚子法言注吾子篇】

君子多聞見而心愈眞也小人多聞見而情愈僞也【揚子法言注寡見篇】

才絓中庸在於所習是以素絲無恆黃代起鮑魚芳蘭入而自變【文選劉峻辧命論】

曾子將行晏子送曰嬰聞贈人以財不若以言請以言乎夫蘭本三年成而湛之以酒則君子不近湛之鹿醢貨以匹馬願子克求所湛【文選王仲宣贈蔡子篤詩注】

違彼夷塗而遵此險徑【補文選李充學箴】

瞻彼緝狐旣次良冶相諸筍玉猶待它山故沮渙之水可居鄒魯之鄕爲貴【藝文類聚禮部上學校表】

匪曰蘭芷疇變入室之情不自朱藍何遷素絲之質【藝文類聚職官部祭酒表】

荃蕙𨿽秀才非貞質異端𨿽美道無術【藝文類聚服飾部杖銘】出不自戶將何由行不以法欲焉修【藝文類聚內典部內典頌】盜跖爲濁夷栁爲淸鮑肆爲臭蘭圃爲馨【藝文類聚人部言語銘】絲白不難染蓬生本易扶【藝文類聚人部髮詩】

漸於蘭則芳漸於鮑則臭【太平禦覽香部蘭香】

軻少貧向在墓間識塟埋事又徙在市則軻知市井之利又徙在習學所遂盡識禮義【太平禦覽資產部市】

在磨則燐玉生𨿽堅惟居必徙豈曰能賢冰開春日蘭敗秋年天教斯類及習情遷【初學記道釋部佛注】

金木無常方圓應形亦有櫽括習與性成正人在側徳義盈堂【玉海官制儲官】

譬如良地而種稊稗終不變成粳粱五穀【玉淸經慈悲方便品】如穢螺蝸污澄淸水不堪飲用【波羅蜜多經五百八十三】

譬如以乳和水以火煎煮以得熱气乳水各別而彼水所有脂膩味【大寶積經一百九】

譬如風大出深山防谷入於占卜眾香之林其風便香經於糞穢臭惡之所其風便臭若香臭俱至風則香臭並兼盛者先顯【大乘顯識經推三】

譬如伊蘭俱與旃檀生未利山牛頭旃檀生伊蘭藂中未及長大在地下時芽莖枝葉如閻浮提竹筍眾人不知言此山中純是伊蘭無有旃檀而伊蘭臭燻四十由旬其華紅色甚可愛樂若有食者發狂而死牛頭旃檀𨿽生此林未成就故不能發香仲秋月滿卒從地出成旃檀樹眾人皆聞牛頭旃檀上妙之香永無伊蘭臭惡之气【觀佛三暗海經卷一覆一】

谷湧大水展轉而流到於大海若復有水而不循谷漫墮鹵土爲鹵所滲而失其身【大方等陀羅尼經卷四】

猶如有諸甜果若甘蔗若蒲桃果及諸一切甘美之果有人修治良地而取種之然後生子皆悉甘美人所貪樂所以然者以其果子本甘美故【增壹阿含經卷八】

復有眾生修鵄鵂因受鵄鵂戒發鵄鵂心行鵄鵂業分別鵄鵂意以是燻修鵄鵂之業【起世因本經卷五】

學當有善知識昔有驢一疋其主恆令與馬相隨飲食行來常與馬俱馬行百里亦行百里馬行千里亦行千里衣毛鳴呼與馬相似後時與驢相隨飲食行來與驢共侶驢行百里亦行百里驢行千里亦行千里毛衣頭軀悉爲似驢鳴呼唉屙純爲是驢遂至老死不復作馬學者亦如是隨善知識則日精進精進者得道駛隨惡知識則日懈怠懈怠者是爲長沒也【佛說生經卷五】

欲入法海取其珍寶當湏善行以爲導師毀破善行生死曠路永無出期經歷三塗受苦長逺如彼商賈將入大海殺其導者迷失津濟終致困死【百諭經卷上】

如鼠藏穴潛隠習敎【法句經利養品】

地有故紙佛告比邱取之受敎卽取佛問比邱以爲何紙諸比邱白佛此裹香之紙今𨿽捐棄處香如故佛復前行地有斷索佛告比邱取之受教卽取佛復問曰此何等索諸比邱白佛其索鮏臭此系魚之索佛語比邱夫物本淨皆由因緣以興罪福近賢明則道義隆友愚闇則殃罪集譬彼紙索近香則香系魚則腥漸染翫習各不自覺【法句譬諭經一雙要品】

譬如入恆河必得至大海諸餘外道法非一切智人所說邪見雜故將至惡處【大智度論卷三十二】

福田因緣功徳故所願得滿如種良田則所收益多【大智度論卷五十四】

如練鐵不能成金【大智度論卷五十四】

譬如人瞠日習不已則成惡性【大智度論卷六十七】

如水在辛則辛在苦則苦甜醋鹹淡亦如是【雜阿毗曇心論卷九】顏閔遇於孔門標徳行之首蘇張逢於鬼谷居浮詐之先非獨人性之優劣亦所習之眞僞也【辯正論卷六】

大乘爲甘露亦名爲毒藥能消卽爲甘不消卽成毒【法苑珠林卷二十三】

竊聞聲調響順形直影端未見鉆火得冰種豆得麥【法苑珠林卷五十五】

欲行大道莫示小徑無以大海內於牛迹無以日光等彼螢火【維摩詰所說經弟子品】

津河可度處名正濟險難誑處名邪濟佛道名正濟外道名邪濟也【僧肇注維摩注經佛道品】

彼大乘之體自無瘡疣無以小乘之刺損傷之也【僧肇注維摩詰經弟子品】

必爲

譬如爲山未成一簣止吾止也譬如平地𨿽覆一簣進吾往也【論語子罕】

烏獲古之有力人也能移舉千鈞人能舉其所任是爲烏獲才也【趙氏注孟告子下】

人有術不能行者有矣能行而無其術者亦有矣衞人有善數者臨死以訣諭其子其子志其言而不能行也他人問之以其父所言告之問者用其言而行其術與其父無差焉【列子說苻】

夫力學而誦詩書凡人所能爲也若欲移江河動太山故人力所不能也【陸子愼微】

若造父之禦馬羿之用弩則所謂難也君子不以其難爲之也【陸子愼微】

槁竹有火弗鉆不防土中有水弗掘無泉【淮南子說林訓】道𨿽近不行不至事𨿽小不爲不成【韓詩外傳】

好大而不爲大不大矣好髙而不爲髙不髙矣仰天庭而知天下之居卑也哉【揚子修身篇】

脂我名車防我名驥千里𨿽遙孰敢不至【陶靖節集詩四言】良匠能與人規矩不能使人必巧明師能授人妙術不能使人必爲【漢武帝內傳】

人生於世如在寶山種種善緣皆爲寶也子不造善當來離世是猶登彼寶山空手而歸不持一物後無悔乎【虛皇四十九年】

運此神力如風扇火【海空智藏經序品】

譬如寶山在於惡林有一猛虎常依其中以是之故一切眾生飛鳥走獸絕迹此山無敢近者有一貧士存念思惟云何得往彼山采寶令我今日早得富有於是卽便習諸毒藥往於山所爾時惡虫聞其毒藥卽便去離是諸貧士隨意采寶【海空智藏經哀嘆品】

譬如大地其性安固於諸眾生無所分別有人欲得求其果實若能耕種隨時隨時耘除艸穢彼人至時收獲果實若不耕種耘除艸穢是人終不得其果實【法集經欲】勿懷疑退心如羊被牽拽喘懼而前卻【大乘宻嚴經卷上】如人患渴欲飲河水豈以飲不能盡而不飲耶【大乘造像功徳經卷上悲九】

佛言人爲道譬如一人與萬人戰被鉀操兵出門欲戰意怯膽弱乃自退走或半道選或格鬭而死或得大勝還國髙遷夫人能牢持其心精鋭進行不惑於流俗狂愚之言者欲滅惡盡必得道矣【佛說四十二章經尺】

積累

一畝之間廣尺深尺曰畎方百里之間廣二尋深二仞曰澮澮畎深之至川亦入海【孔氏傳書益稷】

蚍蜉之子微虫耳時術蚍蜉之所爲其功乃復成大垤【鄭氏注禮記學記】

蚍蜉之子時時術學銜土之事而成大垤猶如學者時時問學而成大道矣【禮記正義學記】

邱一成爲惇邱再成爲陶邱再成鋭上爲融邱三成爲昆侖邱【爾雅】

積一勺以成江河累微塵以崇峻極匪志匪勤理無由濟也【晉書虞溥傳】

跬步無已至於千里覆一簣進及於萬仞【北齊書魏收傳】財物貨寶以大爲重政敎功名反是能積微者速成【荀子疆國篇】

人之進道惟問其志取必以漸勤則得多山霤至柔石爲之穿蠍虫至弱木爲之獘夫霤非石之鑿蠍非木之鉆然而能以微脆之形陷堅剛之體豈非積漸之致乎【孔叢子與子琳書】

大川滔瀁則虯螭羣遊日就月將則徳立道備【抱朴子外篇朂學】

懸巖滴澑終能穴石規車牽索卒至斷軸水非石之鉆繩非木之鋸然而斷穴者積漸之所成也【劉子崇學】

靈珠如豆不見其長疊嵗而大鐃舌如指不覺其損累時而折【劉子崇學】

爲山者基於一簣之土以成千丈之峭鑿井者起於三寸之坎以就萬仞之深【劉子崇學】

還鄕者心務見家不可以一步至也慕學者情纒典素不可以一讀能也【劉子崇學】

尸子曰土積成嶽則楩柟豫章出焉水積成川則吞舟之魚生焉夫學之積也亦有所出也【李善注文選張茂光勵志詩】積一喙而不已終累泥而成屋【廣文選夏矦孝若鳥賦】

渾渾長源蔚蔚洪柯羣川載導眾條載羅【廣文選陶淵明命子詩】水積則生吞舟之魚土積則生豫章之木學積亦有生焉【意林尸子】

大木百尋根積深也滄海萬仞眾流成也淵智達洞累學之功也【意林唐子】

爲山資於一簣學海漸其微流【藝文類聚禮部學校啟】

凡先合單紡爲一絲四絲爲一扶五扶爲一首五首成一文文采淳爲一圭【初學記服食部綬】

積智成明積因成業【初學記道釋部佛】

譬如世間處胎藏者𨿽漸增長而不自見【波羅蜜多經卷五百七十二】

如天雨時置甕迥處承水漸滿如是滿時由諸雨滴長時連注【波羅蜜多經卷五百八十】

如貯蘇缾如如經久如是如是蘇气薰徧不受餘气之所燻著【波羅蜜多經五百八十四】

如新瓦缾盛滿蘇油如如經久如是如是津胒漸潤由斯堅宻有所堪能【波羅蜜多經五百八十四】

譬如有人持小火防燒漧艸大若時若時火依艸木爾時爾時火漸增長若時若時火漸增長爾時爾時火熖轉大展轉能照多逾繕那多百多千乃至無量【波羅蜜多經五百八十四】

如新瓦器盛滿淸水置於日中如如多時水所滋潤如是如是器轉堅牢【波羅蜜多經五百八十四】

惟夫淺澑穿石小滴盈器鉆燧之勤斷幹之漸皆積防不已故在著可觀【波羅蜜多經五百九十卷序】

如水不厭云如海不厭水智人亦如是不厭善增長【大寶積經卷九十五】

亦如蒲萄甘蔗未壓之時汁不可見彼於一節二節之中求汁積聚了無見者然於彼汁不從外得【大寶積經卷一百二十】

譬如由一金錢營覓得千金錢非一日得千由別時得千【攝大乘論釋卷六】

如火之炎炎相卽而成爓耳【明集明佛論】

行之次漸微著相因是以始於直心終於淨土譬猶植栽絲髮其茂百圍也【僧肇注維摩詰經佛國品】

諭林卷九十一﹤子部﹐類書類﹐諭林﹥

欽定四庫全書

諭林卷九十二

明徐元太撰學業門【二】

精專

瞽蒙也以爲樂官者目無所見於聲音審也【鄭氏箋詩有瞽】端衣裳冕而乘路者志不在於食葷斬衰蕳屨杖而歠粥者志不在於飲食【大戴禮記哀公問五義】

立則見其參於前也在輿則見其倚於衡也【論語衛靈公】今夫奕之爲數小數也不專心致志則不得也奕秋通國之善奕者也使奕秋誨二人奕其一人專心致志惟奕秋之爲聼一人𨿽聼之一心以爲有鴻鵠將至思援弓繳而射之𨿽與之俱學弗若之矣爲是其智弗若與曰非然也【孟子告子上】

二事敗業多疾我力如彼遵衢則罔所極二志靡成聿勞我心如彼兼聼則混於音【後漢書文苑傳】

詹何以獨繭絲爲綸芒鍼爲鉤荊條爲竿剖粒爲餌引盈車之魚於百仞之淵汨流之中綸不絕鉤不伸竿不撓楚王聞而異之召問其故詹何曰臣聞先大夫之言蒲且子之弋也弱弓纖繳乘風振之連雙鶬於靑雲之際用心專動手均也臣因其事放而學釣五年始盡其道當臣之臨河持竿心無雜慮惟魚之念投綸沈鉤手無輕重物莫能亂魚見臣之鉤餌猶沈埃聚沫吞之不疑所以能以弱制彊以輕制重也大王治國誠能若此則天下可運於一握將亦奚事哉【列子湯問】

仲尼適楚見痀僂者承蜩猶掇之也仲尼曰子巧乎有道邪曰我有道也五六月累丸二而不墜則失者錙銖累三而不墜則失者十一累五而不墜猶掇之也吾處身也若厥株枸吾執臂也若槁木之枝𨿽天地之大萬物之多而惟蜩翼之知吾不反不側不以萬物易蜩之翼何爲而不得孔子顧謂弟子曰用志不分乃凝於神其痀僂丈人之謂乎【莊子逹生】

大馬之捶鉤者年八十矣而不失豪芒大馬曰子巧與有道與曰臣有守也臣之年二十而好捶鉤於物無視也非鉤無察也是用之者假不用者也以長得其用而況乎無不用者乎物孰不資焉【莊子知北遊】

好書者眾矣而倉頡獨傳者一也好稼者眾矣而後稷獨傳者一也好樂者眾矣而防獨傳者一也好義者眾矣而舜獨傳者一也倕作弓浮游作矢而羿精於射奚仲作車乘杜作乘馬而造父精於禦自古及今未嘗有兩而能精者也曾子曰是【當作視】其庭可以搏鼠惡能與我歌矣【荀子解蔽】

心不使焉則白黒在前而目不見雷鼓在側而耳不聞況於使者乎【荀子解蔽】

螾無爪牙之利筋骨之彊上食埃土下飲黃泉用心一也蟹六跪而二螯非蟺之穴無所寄托者用心躁也是故無防防之志者無昭昭之明無惽惽之事者無赫赫之功【荀子勸學】

意委曲蛇能屈伸故實意法螣蛇也【鬼穀子本經陰符注】

哀公問孔子曰吾聞防一足信乎曰防人也何故一足彼其無他異而獨通於聲堯曰防一而足矣使爲樂正故君子曰防有一足非一足也【韓非子外儲說左】

工人數變業則失其功作者數揺徙則亡其功一人之作日亡半日十日則亡五人之功矣萬人之作日亡半日十日則亡五萬人之功矣然則數變業者其人彌眾其虧彌大矣【韓非子解老】

目以精明耳以主聼口以別味鼻以聞芳手以之持足以之行各受一性不得兩兼兼則心惑【陸子懷慮】

造父始習於大豆蠭門始習於甘蠅禦大豆射甘蠅而不徙人以爲性者也【呂氏春秋聼言】

財多者惑於所守學多者惑於所聞【河上公注老子益謙】

道𨿽近不行不至事𨿽小不爲不成每自多者出人不逺矣夫巧弓在此手也傳角被筋膠漆之和卽可以爲萬乘之寶也及其被手而賈不數銖人同材鈞而貴賤相萬者盡心致志也【韓詩外傳】

蚯蚓內無筋骨之彊外無爪牙之利然下飲黃泉上墾晞土所以然者何也用心一也【說苑雜言】

騰蛇遊於霧露乘於風雨而行非千里不止然則暮托宿於防鱣之穴所以然者何也用心不一也【說苑雜言】目察秋毫之末者視不能見太山耳聼淸濁之調者不聞雷霆之聲何也惟其意有所移也【說苑雜言】

傳曰伯樂學相馬顧玩所見無非馬者宋之庖丁學解牛三年不見生牛所見皆死牛也二者用精至矣思念存想自見異物也【王充論衡訂鬼篇】

志有所存顧不見泰山思有所至有身不暇狥也【王充論衡書解篇】

夫能量弓矢之勢逺近之分則入物之與不入在心手之所銓不患所差跌今設令至拙者闇射箭之所至要當其極當其極也則豪分不復進闇其極則隨逺近而制其深淺矣【張湛注列子仲尼】

瞽無目而耳不可以察專於聼也鼈無耳而目不可以聞專於視也以瞽鼈之防而聼察聰明審者用心一也【劉子專學】離婁察秋毫之末不聞雷霆之聲季子聼淸角之韻不見嵩岱之形視不闗耳而耳不見聼不闗目而目不聞者何也心溺秋毫意入淸角故也【劉子專學】

奕秋通國之善奕也當奕之思有吹笙過者乍而聼之則奕敗矣非奕道防深情有蹔闇笙猾之也首天下之善算也有鳴鴻過者彎弧擬之將發未發之間問以三五則不知也非三五難算意有防昧鴻亂之也奕秋之奕首之算窮微盡數非有差也然而心在笙鴻而奕敗算撓者是心不專一逰情外務也【劉子專學】

是以心駐於目必忘其耳則聼不聞心駐於耳必遺其目則視不見也使左手畫方右手畫圓令一時俱成𨿽執規矩之心防剟劂之手而不能者由心不兩用則手不並運也【劉子專學】

夫蟬之難取而粘之如掇捲耳易采而不盈傾筐專與不專也【劉子專學】

由基李廣奮精誠於末伎感獸而開石豈況乃能推至精耽身於大道之中乎【李善注文選幽通賦】

逐兔之犬終朝尋兔不失其迹𨿽見麋鹿不暇顧也【意林物理論】

鴻鵠在上鞟弩以待若發善否問二五弗知非二五難計也欲鴻之心亂也【藝文類聚巧藝部射】

佛書云如入薝卜林中惟聞薝卜花香不聞它香【埤雅品物門薝卜】

豫北二山尙有移河中一洲亦可爲精誠必至霜塵下意气所感金石離【初學記道釋部佛注】

向天穿鍼而不見天何者不輕天意有所在耳【太平禦覽資產部鍼】董仲舒三年不闚園嘗乘馬不覺牝牡朱買臣貧賤之時孽孽修藝不知雨之流粟志在經傳也【太平禦覽百谷部粟】俯而擇虱不暇見地仰而觀鐵不暇見天天地至大而不見者鋭精於鐵虱也【太平禦覽虫豸部蚤】

視秋毫者不見泰山聼噍嘹者不聞雷霆【陰符經注】

瞽者善聼神不離於耳聾者善視心不離於目其爲聼也神則專耳其爲視也心則專目耳之與目逓爲用【天機經倍】

譬如有人遇中毒箭爲苦所切更無餘想但作是念我於何時得遇良醫爲防此箭得免斯苦【波羅蜜多經三百九十八】蚓弱質而飲泉蟹壯容而寄穴驊鑣怠矣駑駕先之【波羅蜜多經五百九十卷序】

譬如有人尋水而行影入水中形影相逐不相捨離【蘓婆呼童子經卷上】

佛言諸沙門行道當如牛負行深泥中疲極不敢左右顧趣欲離泥以自蘓息沙門視情欲甚於彼泥直心念道可免眾苦【佛說四十二章經尺一】

譬如垣墻欲倒從邊拄之舍欲傾壊亦復拄之是爲精進【那先比丘經卷上】

心堅彊者志能如是則以指壊於雪山以蓮華根鉆穿金山則以鋸斷須彌寶山【修行道地經勸意品】

如人擎油鉢不動無所棄妙慧意如海專心擎油器若人欲學道執心當如是【修行道地經勸意品】

譬如飛鳥暫下輙逝【法句經羅漢品】

若有精進勇猛心如是轉健得道疾譬如小火多益薪風吹轉熾無滅時【三昧法門經卷下】

譬如人欲逺行初欲去時是名爲欲發行不住是爲精進能自勸勵不令行事稽畱是爲不放逸【大智度論卷十五】如圍中有鹿旣著毒箭一向求脫更無他念【大智度論三十一】散亂之心譬如風中燈燈𨿽有光明不能照物【大智度論三十三】

譬如鉆燧求火一心勤著不休不息乃可得火【大智度論卷四十八】

如人毒箭在身更無餘念一者苦痛急二者毒不疾出則徧滿身中而失命【大智度論卷九十七】

是以金石克諧泰山不能呈其髙鴻鵠方集奕秋不能傳其防【明集宗答何書難白黑論】

般陀比丘暗鈍然能變形第一者良由佛教使誦掃箒得箒忘掃得掃忘箒六年之中專心誦此意遂解悟而自惟曰箒者篲掃者除篲者卽諭八正道糞者諭三毒垢也以八正道篲掃三毒垢所謂掃箒我者正謂此耶深思此理心卽開解【法苑珠林卷二十五】

不息

天行健君子以自彊不息【易幹】

水洊至習坎君子以常徳行習敎事【易坎】

題【音第】彼脊令【音零】載飛載鳴我日斯邁而月斯徵夙興夜寐無忝爾所生【詩小雅小宛】

蛾子時術之其此之謂乎【禮記學記】

騏驥一躒不能千里駑馬無極功在不捨【大戴禮記勸學】𨿽有天下易生之物也一日防之十日寒之未有能生者也吾見亦罕矣吾退而寒之者至矣吾如有萌焉何哉【孟子告子上】

君子遵道而行半塗而廢吾弗能已矣【中庸】

此士所以日夜孶孶敏行而不敢怠也辟若防鴒飛且鳴矣【前漢書東方朔傳】

千變萬化譬若懸河寸陰尺日不棄光景【隋書李得林傳】嬰聞之爲者常成行者常至嬰非有異於人也常爲而不置常行而不休者故難及也【晏子春秋雜下】

騏驥一躍不能十步駑馬十駕功在不捨鍥而捨之朽木不折鍥而不捨金石可鏤【荀子勸學篇】

學惡乎始惡乎終曰其數則始乎誦經終乎讀禮其義則始乎爲士終乎爲聖人眞積力久則入學至乎沒而後止也故學數有終若其義則不可湏臾捨也爲之人也捨之禽獸也【荀子勸學篇】

良農不爲水旱不耕良賈不爲折閱不市士君子不爲貧窮怠乎道【荀子修身】

芷蘭生於深林非以無人而不芳君子之學非爲通也爲窮而不困憂而意不衰也【荀子宥坐】

寧越中牟之鄙人也苦耕稼之勞謂其友曰何爲而可以免此苦也其友曰莫如學學三十歳則可以逹矣寧越曰請以十歳人將休吾將不敢休人將臥吾將不敢臥十五歳而周威公師之矢之速矣而不過二里止也步之遲也而百捨不止也今以寧越之材而久不止其爲諸侯師豈不宜哉【呂氏春秋博志】

割而捨之鏌邪不斷肉執而不釋馬犛截玉【淮南子說山訓】聖人無止無以歳賢昔日兪昨也【淮南子說山訓】

矢疾不過二里也步之遲百捨不休千里可致【淮南子說林訓】跬步不休跛鼈千里累積不輟可成丘埠【淮南子說林訓】少而好學如日出之陽壯而好學如日中之光老而好學如炳燭之明炳燭之明孰與昧行乎【說苑建本】

百川朝海泛流不止路𨿽遼逺無不到者【焦氏易林剝之大過】百川學海而至於海丘陵學山而不至於山是故惡夫畫也【揚子學行】

仰天而天不惓俯地而地不怠惓不天怠不地惓怠而能乎其事者古今未諸【太經太文】

君子之於學也其不懈猶上天之動猶日月之行終身亹亹沒而後已【徐幹中論治學】

速悟時習者驥騄之腳也遲解晚覺者鶉鵲之翼也彼𨿽尋飛絕景止而不行則步武不過焉此𨿽咫尺以進往而不輟則山澤可越焉明暗之學其猶玆乎【抱朴子外篇朂學】

運行潦而勿輟必混流乎滄海矣崇一簣而弗休必鈞髙乎峻極矣【抱朴子外篇朂學】

斵削刻畫之薄伎射禦騎乘之易事猶湏慣習然後能善【抱朴子外篇朂學】

言人修行道徳有若爲山𨿽於平地始覆一簣之土而作不止可以得成【前漢書注王莽傳】

天子勤耘以牧一國大夫勤耘以收世祿君子勤耘以顯令徳夫農者始於種終於獲澤旣時矣苖旣美矣棄而不耘則攺爲荒疇蓋丰年者期於必收譬修道者亦期於沒世【補文選曹植籍田記】

海不辭水故能成大山不辭土故能成髙主不厭人故能成眾士不厭學故能成聖【意林管子】

樂羊子逺尋師學一年來歸妻乃引刀趣機而言曰此織生於蠶繭成於機杼一絲而累以至於寸累寸不已遂成丈匹今若斷斯織也則捐失成功稽廢時月夫子積學當日知其所亡以就懿徳若中道而歸何異斷斯織也【事文類聚賢妻】

譬如磨鏡日日常執不離心胸【海空智藏經持誡品】

學道甚苦如負重登山可厭而止【虛皇四十九章】

道如晨暉暉徳同下流無日不新無時不歸【玉淸經入節品】譬如依酪瓶鑽人功動轉不已得有酥出【大寶積經卷五十六】日月常巡歷不厭於四方【大寶積經卷九十五】

譬如大海一人鬥量經歷劫數尙可窮底得其妙寶人有至心精進求道不止會當尅果何願不得【無量壽經卷上】又如良醫於諸醫方經書祕術不應懈怠以修醫法【佛說淨業障經賢十一】

求第一襌甚亦難致其餘三禪稍前轉易譬如學射遙立大準習久乃中習不休息工則析毛【修行道地經神足品】猶如鑛鐵數入百鏈之鑪柔可爲剛僞可爲眞猶如大海日夜沸動濁滓下沈變成寶珍【出矅經六戒品】

譬如馬寶𨿽到至處去心不息至死不已【大智度論卷二十六】譬如犢子𨿽大善母美乳飲猶不止【大智度論卷八十九】

汝等當勤精進譬如小水常流則能穿石若行者之心數數懈廢譬如鑽木未熱而息𨿽欲火火難可得【遺敎經論離十二】

漸進

考工記云匠人爲溝洫耜廣五寸二耜爲耦一耦之伐廣尺深尺謂之畎田首倍之廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮是畎遂溝洫澮皆通水之道也以小注大故從畎遂溝洫乃以入澮澮入於川川入於海是畎內之水亦入海也【尙書正義益稷】

纁者三入而成又再染以黒則爲緅又再染以黑則爲緇色在緅緇之間其六入者是染纁之法也【尙書正義禹貢】

駒旣未曾駕車若忽駕之必當驚奔今以大馬牽車於前而系駒於後使此駒日日見車之行其駒慣習而後駕之不復驚也言學者亦湏先敎小事操縵之屬然後乃示其業則道乃易成也【禮記正義學記】

人將學琴瑟若不先學調雜弄則手指不便手指不便則不能安正其先學雜弄然後音曲乃成也【禮記正義學記】

若火之始然泉之始逹【孟子公孫丑上】

流水之爲物也不盈科不行君子之志於道也不成章不達【孟子盡心上】

君子之道辟如行逺必自邇辟如登髙必自卑【中庸】一染謂之縓【紆戀切】再染謂之赬【敇呈切】三染謂之纁【爾雅】必欲升堂覩奧寧可汨其先後【周書熊安生儒林傳】

或問進曰水或曰爲其不捨晝夜歟曰有是哉滿而後漸者其水乎或問鴻漸曰非其往不往非其居不居漸猶水乎請問木漸曰止於下而漸於上者其木也哉亦猶水而已矣【揚子學行篇】

且夫物之生長無卒成防起皆有浸漸【王充論衡道虛篇】箕裘皆須柔屈補接而後成噐爲弓冶者調筋角和金鐵亦然故學者必先攻其所易然後能成其所難【張湛注列湯問】

易有漸卦道有漸門人之修眞達性不能頓悟必須漸而進之安而行之【天隠子漸門】

山澗至柔石爲之穿蠍虫至弱木爲之獘然而能以防脆之形防堅剛之體豈非漸之致乎【藝文類聚雜文部談講書】春秋運斗樞曰粟五變而以陽化生爲苖秀爲禾三變而粲謂之粟四變入臼米出甲五變而烝飯可食【初學記服食部飯】

槐之生也入季春五日而兔目十目而鼠耳更旬而始規二旬而葉成【困學紀聞卷十諸子】

取類引絲使不斷絕不勤不勞如幽泉之潛澍【玉淸經幽棲品】不緩不急不麤不細猶如嬰兒飲其母乳綿綿防吸【玉淸經幽棲品】

譬如大樹由有根莖便有枝葉由有枝葉便有花果由有花果復生大樹【波羅蜜多經五百九十】

譬如日初出時其大光明先照鐵圍大鐵圍山須彌山王乃照其餘【大寶積經十四】

譬如殿堂有四梯隥若言不由初第一隥至四隥者無有是處【大方等大集經二十三】

無力飲池河詎能吞大海不習二乘法何能學大乘【大集地藏十輪經卷六】

初發心如種種子第二行發心如芽生增長第三不退發心如莖葉華果初始成就第四一生補處發心如果等有用【文殊問菩提經論】

初發心如車匠集材智第二行發心如斫治材木淨智第三不退發心如安施材木智第四一生補處發心如車成運載智【文殊問菩提經論】

初發心如取藥艸方便第二行發心如分別藥艸方便第三不退發心如病服藥方便第四一生補處發心如病得差方便【文殊問菩提經論】

初發心如月始生第二行發心如月五日第三不退發心如月十日第四一生補處發心如月十四日如來智慧如月十五日【文殊問菩提經論】

譬如火燒木漸次而轉移此木旣已燒復更燒餘木【大乘蜜嚴經卷下】

譬如大海漸次轉深若大海水初便頓深諸求寶者無能得入以漸漸深乃至無等故成大海【華手經卷七】

譬如從華乃成果實華如菩薩果諭菩提【蘓婆呼童子經卷中】譬如重樓四級次第不由初級至二級者無有是處不由二級至於三級不由三級至四級者亦無是處【菩薩善戒經一賢十】

如濤金者積聚沙土置於槽中然後以水灌之麤土煩惱剛石堅塊隨水而去猶有麤沙纒結復以水灌麤沙隨水流出然後生金猶爲細沙黒土之所纒結復以水灌細沙黒土隨水流出然後眞金純淨無雜猶有似金防垢然後金師置於鑪中增火鼔韝令其融液垢穢悉除然其生金猶故不輕不輭光明不發屈伸則斷彼鏈金師復置鑪中增火鼓韝轉側鑄鏈然後生金輕輭光澤屈伸不斷隨意所作璫鐶釧諸莊嚴具【雜阿經卷四十七】如山頂上天雨霖霪先溪澗滿溪澗滿已小溝瀆滿小溝瀆滿已大溝瀆滿大溝滿已小河滿小河滿已大河滿大河滿已大海滿大海如是漸次方滿聖道大海亦復如是【達摩法蘊足論預流支品二】

譬如防牛食蒭艸出湩湩出酪酪出酥酥成醍醐持心當如醍醐【佛般泥洹經卷上】

如天下水小溪水流入大溪大溪水流入江江流入海【佛般泥洹經卷上】

佛言夫人爲道猶所鍜鐵漸深垂去垢成器必好學道以漸深去心垢精進就道【佛說四十二章經尺一】

譬如種樹稍稍生芽後生莖節枝葉華實漸行如是【修行道地經菩薩品】

譬如彼月初生之時若小羊角日月稍大遂至成滿光明普照眾星獨耀【修行道地經菩薩品】

譬如采金沙先除麤石沙然後除細石沙次第得細金沙【三昧法門經卷上】

往昔之世有富愚人癡無所知到余富家見三重樓髙廣嚴麗軒廠防朗心生渴仰卽作是念我有財錢不減於彼云何頃來而不造作如是之樓卽喚木匠而問言曰解作彼家端嚴捨不木匠答言是我所作卽便語言今可爲我造樓如彼是時木匠卽便經地壘塹作樓愚人復言我不欲下二重之屋先可爲我作最上屋木匠答言無有是事何有不作最下重屋而得造彼第二之屋不造第二云何得造第三重屋愚人固言我今不用下二重屋必可爲我作最上者【百諭經卷上】

當作事時長老以黒白土爲丸而語之言若汝黑心起取黑丸若白心起取白丸是時優波笈多欲作善心心法而取多黒丸乃至不得一白丸復更思惟取二分黒丸一分白丸復更思惟取半黒丸半白丸復更思惟取二分白丸一分黑丸復更思惟乃至一切白心起悉取白丸【阿育王經卷八】

譬如斷皮至肉斷肉至骨斷骨至髄【大智度論卷十四】

譬如乘馬趣象捨馬乘象乘象趣龍捨象乘龍【大智度論卷四十九】

譬如緣梯從一初桄漸上上處𨿽髙𨿽難亦能得至【大智度論卷八十七】

譬如有人欲以其火作火所作爲求火故下安幹木上施鑽燧精勤策勵勇猛鑽求彼於如是精勤策勵勇猛鑽時於下木上最初生暖次暖增長熱气上衝次倍增盛其煙遂發次無焰火欻然流出火出無間發生猛焰猛焰生已便能造作【瑜珈師地論卷二十九】

深造

言米之率糲十粺九鑿八侍禦七者其術在九章粟米之法彼云粟率五十糲米三十粺二十七鑿二十四禦二十一言粟五升爲糲米三升以下則米漸細故數益少四種之米皆以三約之得此數也【毛詩正義召旻】

將令學者原始要終尋其枝葉究其所窮優而柔之使自求之饜而飫之使自趨之若江海之浸膏澤之渙然冰釋怡然理順然後爲得也【杜氏解左傳序】

五穀者種之美者也茍爲不熟不如荑稗夫仁亦在乎熟之而已矣【孟子告子上】

淵流浩漫非孤學所盡足蹇途遙豈短策能運【宋書律志序】且君子之難也若美山然名山旣多矣松栢旣茂矣望之相相然盡目力不知厭而世有所美焉固欲登彼相相之上仡仡然不知厭小人者與此異若部婁之未登善登之無蹊維有楚棘而已逺望無見也俛就則傷【晏子春秋雜下】

學者處不化不聼之勢而以自行欲名之顯身之安也是懷腐而欲香也是入水而惡濡也凡說者兌之也非說之也今世之說者多弗能兌而反說之是拯溺而硾之以石也是救病而飲之以堇也使世益亂【呂氏春秋勸學】吾嘗蓾焉吾田期歳不收土莫不然焉何況於人乎【韓詩外傳】

孔子曰闚其門不入其中安知其奧藏之所在乎然藏又非難也丘嘗悉心盡志已入其中前有髙岸後有深谷泠泠然如此旣立而已矣不能見其裏益謂精防者也【韓詩外傳】

吾未見好斧藻其徳若斧藻其楶者歟【子學行】

渉淺水者見蝦其頗深者察魚鼈其尢甚者觀蛟龍足形迹殊故所見之物異也入道淺深其猶此也淺者則見傳記諧文深者入聖室觀祕書故入道彌深所見彌大【王充論衡別通篇】

甘酒醴不酤飴蜜未爲能知味也【王充論衡別通篇】

人之遊也必欲入都都多奇觀也入都必欲見市市多異貨也百家之言古今行事其爲奇異非徒都邑大市也遊於都邑者心厭觀於大市者意飽況遊於道藝之際哉【王充論衡別通篇】

故言者所以明象得象而忘言象者所以存意得意而忘象猶蹄者所以在兔得兔而忘蹄筌者所以在魚得魚而忘筌也然則言者象之蹄也象者意之筌也是故存言者非得象者也存象者非得意者也【周易略例明象】夫鑿枘之麤伎而輪扁有不傳之妙掇蜩之薄術而傴僂有入神之巧在乎其人由於至精也【抱朴子內篇對俗】如世良馬見鞭影而行【五燈會元七佛釋迦牟尼佛】

譬如穿井井穿愈深漸漸功多運土難出旣至泉源得止眾渴悉令飽足無饑渴想穿井功勞隨泉亦滅修道積行亦復如是【無上內祕藏經妙徳品】

又如逺行遊步萬里種種艱辛無所不見修道積行亦復如是【無上內祕藏經妙徳品】

譬如妙饍數數修理得種種味【海空智藏經平等品】

譬如眞金數數打時鎔銷鏈冶轉更明淨調和柔輭光色微妙其價難量【海空智藏經平等品】

猶如有人欲立大屋先平其地漸興根基稍壘其墻令至髙大以材木覆梁柱牢堅以瓦蓋之塗治仰泥作悉成了而堊灑之白璧赤柱儼然巍巍然後請防親族門室善友鄕黨無不周徧飲食作樂無不欣歡【修行道地經菩薩品】但解進其義而不能微妙如人食空羮而無有飯具【修行道地經慈品】

折

窮鄕多異曲學多辧【史記趙世家】

豈不渾沌傷竅嘉樹獘牙𨿽復人說非馬家握靈虵以無當之巵同畫地之餅矣【陳書傳縡傳】

楊子之鄰人亡羊旣率其黨又請楊子豎追之楊子曰嘻亡一羊何追者之眾鄰人曰多岐路旣反問獲羊乎曰亡之矣岐路之中又有岐焉吾不知所之所以反也楊子戚然心都子入而問曰昔有昆弟三人遊齊魯之間同師而學進仁義之道而歸其父曰仁義之道若何伯曰仁義使我愛身而後名仲曰仁義使我殺身以成名叔曰仁義使我身名並全彼三術相反而同出於儒孰是孰非邪楊子曰人有濵河而居者習於水勇於泅操舟鬻渡利供百口裹糧就學者成徒而溺死者幾半本學泅不學溺而利害如此若以爲孰是孰非心都子嘿然而出曰大道以多岐亡羊學者以多方防生學非本不同非本不一而末異若是惟歸同反一爲亡得防【列子說符】

兼陳萬物而中懸衡焉是故眾異不得相蔽以亂其倫也【荀子解蔽】

聖人之所命天下以爲正正朝夕者視北辰正嫌疑者視聖人【春秋繁露深察名號】

視日月而知眾星之篾也仰聖人而知眾說之小也【子學行】

萬物紛錯則懸諸天眾言淆亂則折諸聖【揚子吾子】

好書而不要諸仲尼書肆也好說而不要諸仲尼說鈴也【子吾子】

赫赫乎日出之光羣目之用也渾渾乎聖人之道羣心之用也【子五百】

莊子曰射者非前期而中謂之善射天下皆羿也可乎惠子曰可莊子曰天下非有公是也而各是其所是天下皆堯也可乎惠子曰可【莊子徐無鬼】

市無平必失貴賤之正書無師必謬典謨之防【子法言注學行篇】

止水能鑑於人聖智能照萬法故大匠取則於止水眾生宗極於聖人【道徳經注疏卷一】

豈惟羣聖之戶牖抑亦眾玅之法門【道徳經注防卷一】

鳧乙之交定者鴻乎吾所以直其繩矣【明集張融門論】

探本

捨源求流無時得源捨本就末無時得本【闗尹子一宇】君子戰𨿽有陳而勇爲本焉防𨿽有禮而哀爲本焉士𨿽有學而行爲本焉是故置本不安者無務丰末【墨子修身】夫井植生梓而不容甕溝植生條而不容舟不過三月必死所以然者何也皆狂生而無其本者也河九折注於海而流不絕者昆侖之輸也潦水不泄防瀁極望旬月不雨則涸而枯澤受瀷而無源者是故乞火不若取燧寄汲不若鑿井【淮南子覽防訓】

多聞則守之以約多見則守之以卓寡聞則無約也寡見則無卓也綠衣三百色如之何矣紵絮三千寒如之何矣【揚子吾子】

激修流朝宗者不可以背五城而跨積石舒翠葉吐丹葩者不可以含洪荄而去繁柯敗源失本尟不枯汔叛聖違經理不濟【抱朴子外篇廣譬】

見虎一毛不知其斑道家笑儒者之拘儒者嗤道家之放皆不見本也止響以聲逐影以形姦爭流蕩不知所止也【意林物理論】

中黃老君曰子旣知身藏又當知天地父母之家五城十二樓眞祕於叢霄之觀【初學記道釋部觀注】

見其外不睹其內識其流不獲其源秉其末不窮其根【道徳經指歸捲】

自然之道亦猶樹也轉多轉逺其根轉少轉得其本【道徳經注】

仁義母之所生非可以爲母形器匠之所成非可以爲匠也【道徳經注】

諭林卷九十二

欽定四庫全書

諭林卷九十三

明徐元太撰學業門【三】

博古

天在山中大畜君子以多識前言往行以畜其徳【易大畜】聼逺音者聞其疾而不聞其舒望逺者察其貎而不察其形立乎定哀以指隠桓隠桓之日逺矣【谷梁桓公十四年】食肉不食馬肝不爲不知味言學者無言湯武受命不爲愚【史記儒林傳】

書非史記周圖仲尼不采道非虛無自然嚴平不演海以受淤歳一蕩淸君子博識非禮不視【蜀志秦宓傳】

仲尼嚴平會聚眾書以成春秋指歸之文故海以合流爲大君子以博識爲【蜀志秦宓傳】

視漢臣之三篋似渉防山對梁相之五車若吞云夢【隋書崔廓隠逸傳】

上學以神聼中學以心聼下學以耳聼以耳聼者學在皮膚以心聼者學在肌肉以神聼者學在骨髓【文子道徳】天下無粹白狐而有粹白之裘掇之眾白也善學者若齊王之食雞必食其蹠數千而後足【淮南子說山訓】

昔者蒼頡作書容成造歷胡曹爲衣后稷耕稼儀狄作酒奚仲爲車此六人者皆有神明之道聖智之迹故人作一事而遺後世非能一人而獨兼有之各悉其知貴其所欲逹遂爲天下備今使六子者易事而明弗能見者何萬物至眾而知不足以奄之周室以後無六子之賢而皆修其業當世之人無一人之才而知其六賢之道者何敎順施續而知能流通由此觀之學不可已明矣【淮南子修務訓】

有鳥將來張羅待之得鳥者一目也今爲一目之羅無時得鳥矣道𨿽要也非博無以通矣博其方約其說【小荀子時事】

道之於心也猶火之於人目也中穽深室幽黑無見及設盛燭則百物彰矣此則火之耀也非目之光也而目假之則爲明矣天地之道神明之爲不可見也學問聖典心思道術則皆來覩矣此則道之材也非心之明也而人假之則爲己知矣是故索物於夜室者莫良於火索道於當世者莫良於典典者經也【潛夫論贊學】

人目不見靑黃曰盲耳不聞宮商曰聾鼻不知香臭曰癕癕聾與盲不成人者也人不博覽者不聞古今不見事類不知然否猶目盲耳聾鼻癕者也【王充論衡別通篇】人好觀圖畫者圖上所畫古之列人也見列人之面孰與觀其言行置之空壁形容具存人不激勸者不見言行也古賢之遺文竹帛之所載粲然豈徒墻壁之畫哉【王充論衡別通篇】

法令之家不見行事議罪不可審章句之生不覽古今論事不實【王充論衡別通篇】

耕夫多殖嘉谷謂之上農夫其少者謂之下農夫學士之才農夫之力一也能多種谷謂之上農能博學問謂之上儒【王充論衡別通篇】

大川旱不枯者多所疏也潢污兼日不雨泥輙見者無所通也是故大川相間小川相屬東流歸海故海大也海不通於百川安得巨大之名夫人含百家之言猶海懷百川之流也不謂之大者是謂海小於百川也【王充論衡別通篇】

如皆爲用則多者爲上少者爲下累積千金比於一百孰爲富者【王充論衡自紀篇】

大樂之成非取乎一音嘉膳之和非取乎一味聖人之徳非取乎一道故曰學者所以總羣道也羣道統乎己心羣言一乎己口惟所用之故出則元亨處則利貞黙則成像語則成文述千載之上若共一時論殊俗之類若與同室度幽明之故若見其情原治亂之漸若指已效【徐幹中論治學】

誠須所師必深必博猶渉滄海而摙水造長洲而伐木獨以力劣爲患豈以物少爲憂哉【抱朴子內篇袪惑】

古人嘆息於才難故謂百世爲隨踵不以璞非昆山而棄耀夜之寶不以書不出聖而廢助教之言【抱朴子外篇尙博】朱緑所以攺素絲訓誨所以移蔽披云而揚大明則萬物無所隠其狀矣舒竹帛而考古今則天地無所藏其情矣【抱朴子外篇朂學】

渉若渉水獵若獵獸言歷覽之不專精也【前漢書注賈山傳】三墳五典八索九丘蓋聖人之陳迹耳子何好焉予曰上紀五帝之盛下述百王之義粲粲如列宿落落如連珠𨿽復退居窮處簞食瓢飲未始失其樂矣予可得無好乎【太平禦覽人事部樂】

成少伯工吹竽見安昌侯張子夏鼓琴謂曰音不通千曲以上不足以爲知音【太平禦覽樂部竽】

夫觀書者譬猶登東嶽而知邱陵之嵔防也浮滄海而知江河之不廣也見日月而知眾星之照微也仰聖人而知眾說之少觀也【太平禦覽學部敎學】

譬如大醫觀諸艸木皆入醫方種種方便救治疾病皆得差愈【無上內祕藏經顯道品】

譬如王守藏者知王帑藏中金銀珠玉璢璃珍寶有其多少【那比丘經上】

存心

今夫蹶者趨者是气也而反動其心【孟子公孫丑上】

人有雞犬放則知求之有放心而不知求學問之道無他求其放心而已矣【孟子告子上】

今有無名之指屈而不信非疾痛害事也如有能信之者則不逺秦楚之路爲指之不若人也指不若人則知惡之心不若人則不知惡此之謂不知類也【孟子告子上】

饑者甘食渇者甘飲是未得飲食之正也饑渴害之也豈惟口腹有饑渴之害人心亦皆有害人能無以饑渴之害爲心害則不及人不爲憂矣【孟子盡心上】

山徑之蹊間介然用之而成路爲間不用則茅塞之矣今茅塞子之心矣【孟子盡心下】

人知求雞犬莫知求其心者惑也學問所以求之矣【趙氏注孟子告子上】

人之心莫隠乎慈莫便乎恕赤子匍匐使我心惻隠於慈故也淩波而先濟跋而望乎後之人便於恕故也此心之弗失焉可以事帝矣可以格天矣可以入道矣【子華子執中】

人中虛圓不徑寸神明捨焉事物交滑如理亂棼如渉驚浸一則以之怵惕一則以之忌諱一則以之懲創是則一日之間一時之頃而徑寸之地如炎如冰矣【子華子北宮子仕】

心胸之兩間其容幾何然則歷陸嵚嶇太行鴈門橫塞之靈臺之闗勺水之不通而奚以有容嗜欲炎之好憎冰之炎與冰交戰焉則必兩相傷者矣【子華子執中】

目視雕琢者明愈傷耳聞交響者聰愈傷心思妙者心愈傷【闗尹子五鑑】

次二植中樞周無隅測曰植中樞立督慮也【太經第一周】初一藏心於淵美厥靈根測曰藏心於淵神不外也【太經第六養】

六根不淨當洗其心心不受垢自無諸穢故心爲宰官統禦一切降伏其心猶馭猛虎如有縱怠反傷汝身【虛皇四十九章】

譬如善調馬師隨馬悷卽時能伏【大寶積經卷一百一十二】心如獼猴貪六欲故心如畫師能起種種業因緣故【大寶積經卷一百一十二】

無甘蔗子則無種種石蜜諸味若無菩提心者亦無種種三寶諸味【大方等大集經卷九】

以是正心能制諸惡如執鉤筞邪法不生【大方廣佛華嚴經卷十二】

發寶馬心離悷不調故發大車心載一切故發大象心伏諸根故發大山心一切惡風不能動故髮小犬心離瞠恚故【大方廣佛華嚴經卷五十八】

菩提心者則爲淨水洗濯一切煩惱垢故菩提心者則爲大風一切世間無障礙故菩提心者則爲盛火能燒一切邪見愛故菩提心者則爲淨日普照一切眾生類故【大方廣佛華嚴經卷五十九】

菩提心者則爲利劍斬除一切煩惱惡故菩提心者則爲金捶壊散一切防慢山故【大方廣佛華嚴經卷五十九】

菩提心者則爲釿斧斫伐無知諸苦樹故菩提心者則爲器仗防防一切諸艱難故【大方廣佛華嚴經卷五十九】

菩提心者則爲勇健摧滅煩惱諸怨敵故菩提心者則爲善鑷抜出一切煩惱刺故菩提心者則爲尊主於餘一切莫能勝故【大方廣佛華嚴經卷五十九】

菩提心者則爲淨燈普照一切諸法界故菩提心者則爲淨眼悉能覩見邪正道故菩提心者則爲大道皆令得入一切智城故【大方廣佛華嚴經卷五十九】

菩提心者則爲寶象悉能調伏一切根故菩提心者則爲寶馬逺離諸惡悷法故【大方廣佛華嚴經卷五十九】

菩提心者則爲沃燋消盡一切不善法故菩提心者則爲金剛壊散一切諸惡法故【大方廣佛華嚴經卷五十九】

菩提心者則爲如意珠具足一切切徳利故菩提心者則爲天徳瓶滿足一切所欲樂故菩提心者則爲劫初樹出生一切莊嚴具故菩提心者則爲恆娑相衣不受一切諸塵垢故【大方廣佛華嚴經卷五十九】

譬如飛鳥獼猴不適止一處也心所因不適止一處也【佛遺目摩尼寶經推六】

人心溢蕩猶如風電獼猴擲樹海波潮浪【蘓婆呼童子經卷上】如蟻守卵如犛牛愛尾如防一子如防一眼如巫師防身如貧人防寶如海師防舶【解脫道論卷一槁一】

持心當如西方石石在中庭雨墮亦不能壊日炙亦不能消風吹亦不能起【佛說阿含正行經敬六】

意駚於響難防難禁【法句經心意品】

藏六如龜防意如城慧與魔戰勝則無患【法句經心意品】諸善中獨有一心最第一人能一其心諸善皆隨之譬如樓陛當有所倚諸爲善者皆著一心【那先比丘經卷上】以能伏心如貓制鼠【禪要呵欲經】

如馬不著轡勒左右噉艸不肯進路若著轡勒則噉艸意斷隨人意去【大智度論卷六十八】

心之可畏甚於毒蛇惡獸怨賊大火越逸未足諭也動轉輕躁但觀於蜜不見深坑譬如狂象無鉤猿猴得樹騰躍踔躑難可禁制當急挫之無令放逸【遺教經論離十二】

勿令放逸入於五欲譬如牧牛之人執杖視之不令縱逸犯人苖稼【遺教經論離十二】

涵養

宋人有閔其苖之不長而揠之者芒芒然歸謂其人曰今日病矣予助苖長矣其子趨而往視之苖則槁矣天下之不助苖長者寡矣以爲無益而捨之者不耘苖者也助之長者揠苖者也非徒無益而又害之【孟子公孫丑上】

牛山之木嘗美矣以其郊於大國也斧斤伐之可以爲美乎是其日夜之所息雨露之所潤非無萌蘗之生焉牛羊又從而牧之是以若彼濯濯也人見其濯濯也以爲未嘗有材焉此豈山之性也哉𨿽存乎人者豈無仁義之心哉所以放其良心者亦猶斧斤之於木也旦旦而伐之可以爲美乎其日夜之所息平旦之气其好惡與人相近也者幾希則其旦晝之所爲有梏亡之矣梏之反覆則其夜气不足以存夜气不足以存則其違禽獸不逺矣人見其禽獸也而以爲未嘗有才焉者是豈人之情也哉故茍得其養無物不長茍失其養無物不消【孟子告子上】

誠得其養若雨露於艸木法度於仁義何有不長也誠失其養若斧斤牛羊之消艸木利欲之消仁義何有不盡也【趙氏注孟子告子上】

夫火熱而水滅之金剛而火銷之木彊而斧伐之水流而土遏之惟造物者物莫能勝也故中欲不出謂之扃外邪不入謂之塞中扃外閉何事之不節外閉中扃何事之不成弗用而後能用之弗爲而後能爲之【淮南子主術訓下】

次二閒其藏固珍寶測曰閒其藏中心淵也【大經第一閒】風者陰陽亂气激發而起者也猶人之內气因喜怒哀樂激越而發也【太平禦覽天部九風】

庾公造伯仁曰君何所欣悅而忽肥庾曰君復何所憂慘而忽瘠伯仁曰吾無所憂直是淸虛日來滓穢日去【太平禦覽人事部肥】

嬰兒之姿貴養厚惇【西升經】

譬如畫石其文恆在畫水易滅勢不可住瞠恚難除譬如畫石善根易滅猶如畫水是故此心難得調伏如大火聚其明久住電光之明其光不停瞠如火聚慈如電火是故此心難得調伏【元陽妙經卷五】

煩惱之人堅牢難去眞道之心輕浮易去譬如家犬不畏於人山林野鹿見人怖走瞠恚難去如守家犬慈心易失猶如野鹿是故此心難可調伏【元陽妙經卷五】

能令眾生善根成熟增長善芽【大方等大集經卷一】

譬如調馬師馬有搪揬者當數數敎之久後調好【佛遺日摩尼寶經推六】

猶如鬘師以水灑華使不萎枯潤澤鮮明【長阿含經卷十八】如良地有娑羅林彼中有守娑羅林人明健不懈諸娑羅根以時鋤掘平髙塡下糞沃漑灌不失其時若其邊有穢惡艸生長盡拔棄之若有橫曲不調直者盡治之若有極好中直樹者便擁護養隨時鋤掘糞沃漑灌不失其時如是良地娑羅樹林轉茂盛好【中阿含經卷三十五】佛呼沙門問之汝處於家將何修爲對曰恆彈琴佛言弦緩何如曰不鳴矣弦急何如曰聲絕矣急緩得中何如諸音普調佛告沙門學道猶然執心調適道可得矣【佛說四十二章經尺一】

譬象調正可中王乘【法句經象諭品】

制根從正如馬調禦【法句經羅漢品】

猶如谷種子入地卽變易隨時漑灌萌芽得長【出曜經三愛品】譬如王有守門者知王有所敬者知王有所不敬者知有利王者知有不利王者守門者知王所敬者知利王者便內之知王不敬者知不利王者守門者卽不內那先言人持意亦如是諸善者當內之諸不善者不當內守意制心譬亦如是【那先比丘經卷上】

知色知相知刮刷知覆瘡知作煙知好道知牛所宜處知好度濟知安隠處知畱乳知養牛主若放牛人知此十一法能令牛羣蕃息【大智度論卷二】

充才

有荏染然柔忍之木是維可以爲弓之幹我乃緡被之以絲則有弦而成弓可以爲弓明矣亦猶溫溫然寛柔之人是維可以爲徳之基我乃敎訓之以學則有能而成徳可以爲法矣【毛詩正義抑】

孔子曰野哉君子不可以不學見人不可以不飾不飾無貎無貎不敬不敬無禮無禮不立夫逺而有光者飾也近而逾明者學也譬之如洿邪水潦灟焉莞蒲生焉從上觀之誰知其非源泉也【大戴禮記勸學】

子路曰南山有竹不揉且直斬而用之達於犀革以此言之何學之有子曰栝而羽之鏃而礪之其入之不亦深乎【孔子家語子路初見】

良玉不琢資質潤美不待刻琢此亡異於達巷黨人不學而自知也然則常玉不琢不成文章君子不學不成其徳【前漢書董仲舒傳】

龍淵太阿出昆吾之金和氏之璧由井裏之田礱之以砥礪錯之以他山故能致連城之價爲命世之寶學亦人之砥礪也【魏志文帝紀注】

荊山之璞𨿽美不琢不成其寶顏冉之才𨿽茂不學不其量【晉書景帝紀】

班爾之妙曲木變容朱藍所染素絲攺色【隋書李徳林傳】若使貴遊之輩飾以明經可謂稽山竹箭加之以括羽【北齊書儒林傳】

和之璧井裏之厥也玉人琢之爲天子寶【荀子大略】

且天生人也而使其耳可以聞不學其聞不若聾使其目可以見不學其見不若盲使其口可以言不學其言不若爽使其心可以知不學其知不若狂故凡學非能益也達天性也【呂氏春秋尊師】

夫瘠地之民多有心者勞也沃地之民多不才者饒也由此觀之知人無務不若愚而好學【淮南子修務訓】

弓待檠而後能調劍待砥而後能利玉堅無敵鏤以爲獸首尾成形礛諸之功木直中繩揉以爲輪其曲中規隠括之力唐碧堅忍之類猶可刻鏤揉以成器用又況心意乎【淮南子修務訓】

劍𨿽利不厲不斷材𨿽美不學不髙𨿽有旨酒嘉殽不嘗不知其防𨿽有善道不學不達其功故學然後知不足敎然後知不究【韓詩外傳】

𨿽有良玉不刻鏤則不成器𨿽有美質不學則不成【韓詩外傳】

砥所以致於刃學所以盡其才【鹽鐵論殊路】

夫學者崇名立身之本也儀狀齊等而餙貎者好質性同倫而學問者智【說苑建本】

騏驥𨿽疾不遇伯樂不致千里幹將𨿽利非人力不能自斷焉烏號之弓𨿽良不得排檠不能自任人才𨿽髙不務學問不能致聖【說苑建本】

學所以益才也礪所以致刃也吾嘗幽處而深思不若學之速吾嘗跂而望不若登髙之博見【說苑建本】

有刀者礲諸有玉者錯諸不礲不錯焉攸用礲而錯諸質在其中矣【子學行】

工欲善其事必先利其器王欲宣其義必先讀其智易曰君子以多識前言往行以畜其徳是以人之有學也猶物之有治也故夏后之璜楚和之璧𨿽有美璞卞和之資不琢不錯不離礫石夫瑚簋之器朝祭之服其始也乃山野之木蠶繭之絲耳使巧倕加繩墨而制之以斤斧女工加五色而制之以機杼則皆成宗廟之器黼黻之章可著於鬼神可禦於王公而況君子惇貞之質察敏之才攝之以良朋敎之以明師文之以禮樂導之以詩書贊之以周易明之以春秋其有濟乎【潛夫論贊學】骨曰切象曰磋玉曰琢石曰磨切磋琢磨乃成寶器人之學問知能成就猶骨象玉石切磋琢磨也【王充論衡量知篇】學猶飾也器不飾則無以爲美觀人不學則無以有懿徳有懿徳故可以經人倫爲美觀故可以供神明故書曰若作梓材旣勤朴斵惟其塗丹雘【徐幹中論治學】

馬𨿽有逸足而不閒輿則不爲良駿人𨿽有美質而不習道則不爲君子故學者求習道也若有似乎畵采黃之色旣著而純皓之體斯亡敝而不渝孰知其素歟【徐幹中論治學】

南威靑琴姣冶之極而必俟盛飾以增麗回賜遊夏𨿽天才雋朗而實湏墳誥以廣智【抱朴子外篇博諭】

泣血之寶仰礛防以摛景沈閭孟勞須楚砥以斂鋒驑驛待王孫而致逺令質俟隠括而成徳【抱朴子外篇博諭】文梓干云而不可名臺榭者未加班輸之結構也天然爽朗而不可謂之君子者不識大倫之臧否也【抱朴子外篇朂學】

𨿽云色白匪染弗麗𨿽云味甘匪和弗美故瑤華不琢則燿夜之景不發丹靑不治則純鈞之勁不就火則不鉆不生不扇不熾水則不決不流不積不深故質𨿽在我而成之由彼也【抱朴子外篇朂學】

吳簳質勁非筈羽而不美越劍性利非淬礪而不銛人性譞惠非積學而不成【劉子崇學】

不登峻岑不知天之髙不瞰深谷不知地之厚不遊六藝不知智之源【劉子崇學】

靑出於藍而靑於藍染使然也冰生於水而冷於水寒使然也鏡出於金而明於金瑩使然也戎夷之子生而同聲長而異語敎使然也【劉子崇學】

海蚌未剖則明珠不顯昆竹未斷則鳯音不彰情性未鏈則神明不發【劉子崇學】

耳形完而聼不聞者聾也目形全而視不見者盲也人性美而不監道者不學也【劉子崇學】

夫繭繰以爲絲織爲縑紈繢以黼黻則王侯服之學爲禮儀絲以文藻而世人榮之繭之不繰則素絲蠧於筐籠人之不學則才智腐於心胸【劉子崇學】

譬諸金木金性苞水木性藏火故鏈金則水出鉆木而火生人能務學鉆鏈其性則才慧發矣【劉子崇學】

不及盛年講肄道義使明珠加磨瑩之功荊璞發采琢之榮不亦良可惜乎【補文選戴邈學校疏】

皎皎練練得藍則靑得丹則赤得蘗則黃得湼則黒玉不琢則南山之圓石【意林正部】

水性𨿽能流不導則不通人性𨿽能智不敎則不逹學猶植也不學將落【意林成敗志】

象弭飾堂谿之材鷲羽加淇園之竹【文苑英華周宣帝檄一】明珠不瑩焉發其光寶玉不琢不成璋珪【太平禦覽珍寶部珠下】鐵使平越之工鑄之以爲劍而弗加砥礪則以刺不入擊不斷磨之以礱礪加之以黃砥則刺也無前擊也無下自是觀之礪之與弗礪其相去逺矣今人皆礪其劍而弗知礪其身夫學身之砥礪也【太平禦覽雜物部礪】

志不務學弗能成才如以盆盎之水求一山之形形不可得則志由此惑【何氏語林識鑑】

譬如有人遇得寶珠示治寶者言我此寶價直無量然其形色未甚光鮮汝當爲我如法磨瑩但令鮮淨勿懷形色其治寶者隨彼所言依法專心如如磨瑩如是如是光色漸發乃至究竟映徹表裏旣修治已價直無量【波羅蜜多經卷五百七十五】

譬如芽種皆依地生由勤漑灌令芽生長【蘓婆呼童子經卷上】

求明

誰能革濁淸我濯漑誰能昭闇啟我童昩【後漢書傅毅傳】不知而問堯舜無有而求天府先王之道則堯舜已六二之博則天府已【荀子大略】

朱儒問徑天髙於修人修人不知曰子𨿽不知猶近之於我故凡問事必於近者【淮南子說山訓】

通於學者若車軸轉轂之中不運於己與之致千里終而復始轉無窮之源不通於學者若迷惑告之以東西南北所居聆聆背而不得不知凡要【淮南子說山訓】

太山之髙背而弗見秋毫之末視之可察【淮南子說林訓】夫指之拘也莫不事申也心之塞也莫知務通也不明於類也【淮南子泰族訓】

人心必有明焉必有悟焉如火得風而炎熾如水赴下而流速【徐幹中論治學】

民之初載其蒙未知譬如寶在於室有所求而不見白日照焉則羣物斯辯矣學者心之白日也【徐幹中論治學】茍得其要則八極之外如在指掌百代之逺有若同時不必在乎庭宇之左右俟乎瞻視之所及然後知之也【抱朴子外篇對俗】

欲超千里於終朝必假追影之足欲淩洪波而遐濟必因艘檝之器欲見無外而不下堂必由之乎載籍欲測淵防而不役神必得之乎明師【抱朴子外篇朂學】

浚井不渫則混濘滋積嘉谷不蕓則荑莠彌蔓學而不思則疑閡實繁講肄不精則長惑喪功【抱朴子外篇博諭】登圃者悟丘阜之卑浮溟海者識池沼之褊披九典乃覺墻面之篤蔽聞至道乃知拘俗之多迷【抱朴子外篇廣譬】防而學者如日出之光老而學者如秉燭夜行猶賢乎瞑目而無見者也【顏氏家訓務學】

耳之初窒目之始昧必不恡百金遭醫千里人不渉學猶心之聾盲不知逺祈明師以攻心術性之蔽也【劉子崇學】夫兩葉掩目則冥黙無覩雙珠塡耳必寂寞無聞葉作目蔽珠爲耳鯁二闗外擁視聼內隔固其宜也【劉子專學】天以神明光燭幽明照曜四方人以潛心鉤深致逺探賾索隠【揚子法言注問神篇】

以明照物明盡則照窮而勿照之明猶無得之得無得而得斯爲眞得故勿照之明斯爲眞明矣演眞明而廣照何止鑑窮沙界乎【李善注文選王簡棲頭陁寺碑文】

人皆知滌其器莫知洗其心君子審其宗而後學明其道而後行【意林物理論】

登山小魯泛海難沂參瑉見璧辯礫知璣【藝文類聚內典部內典頌】若風之吹云明乎若見蒼天【黃帝素問靈樞經九鍼十二原】

猶如半月漸見光明【元陽妙經卷二】

亦如有人處於闇室執大炬火悉見諸物元陽法炬亦復如是【元陽妙經卷九】

如於暗室得大明燈普使一切得是光明【三十六部尊經上眞經偈】猶如明鏡能見色象了了分明種種差別是鏡中象不可定說是有是無而亦得言鏡中有像一切眾生心鏡明故見眞道像又如止水無濤波故影現日月星辰飛鳥日月星辰及以飛鳥悉見水底一切諸物亦見自影了了分明此水物及所見影俱非眞實不可言有不可言無一切眾生心水澄淸見道身影亦復如是【靈寶祕蜜經】如燈破闇名之爲滅【海空智藏經哀嘆品】

又如鑛中金治已轉增明【大寶積經卷二十八】

譬如有鏡塵翳所覆或取塼末及以油灰磨拭令淨【大寶積經卷五十五】

猶如日月雲霧覆蔽猛風卒起吹令四散而此日月忽然大明【大寶積經卷五十五】

譬如小燈燭光或在壁或在室能滅大黒闇分【大寶積經卷一百十】

譬如千歳室未曾見明若然燈時闇寧有念我久住此不欲去耶【大寶積經卷一百一十二】

譬如有藥名無垢光若復有人用塗其眼眼得淸淨一切暗色不能爲障【大方廣佛華嚴經卷二】

譬如日出光之所及眾闇咸除日沒光謝闇便如故【大乘顯識經推三】

譬如熱鐵團熱去鐵無損解脫者亦爾惑盡而淸涼【大乘密嚴經卷上】

譬如室內久來有闇若將燈入卽便闇滅【蘇婆呼童子經卷下】問慧者如防中有燈火【佛說阿含正行經敬六】

譬如人有鏡不明不見形磨去其垢卽自見形人已去貪淫瞠恚愚癡譬如磨鏡【佛說阿正行經敬六】

譬如日出眾防皆索【修行道地經菩薩品】

譬如日月以五事覆曀煙雲塵霧羅防阿修羅手障則不能明照人心亦如是爲五蓋所覆自不能利亦不能益人【大智度論卷十七】

治暗光明復有三種一在夜分謂星月等二在晝分謂日光明三在俱分謂火珠等【瑜伽師地論卷十一】

當知初明治三種暗一者夜暗二者云暗三者障暗【瑜伽師地論卷十一】

千載闕疑從春冰而俱泮一世顚倒與浮雲而俱開【明集卷十】

夫日舒則夜捲月生則陰滅燈之破暗猶慧之銷障【法苑珠林卷三十五】

諭林卷九十三﹤子部﹐類書類﹐諭林﹥

欽定四庫全書

諭林卷九十四

明徐元太撰學業門【四】

求道

射之有所凖志志之主欲得中也必中所志乃爲善耳以諭人將有行豫思念之行得其道爲善耳【尙書正義盤庚上】玉不琢不成器人不學不知道是故古之王者建國君民敎學爲先【禮記學記】

𨿽有嘉肴弗食不知其旨也𨿽有至道弗學不知其善也【禮記學記】

道者開通性命猶如道路開通於人人行於道路不可須臾離也若離道則礙難不通猶善道須臾離棄則身有患害也【禮記正義義中庸】

誰能出不由戶何莫由斯道也【論語雍也】

君子謀道不謀食耕也餒在其中矣學也祿在其中矣君子憂道不憂貧【論語衛靈公】

百工居肆以成其事君子學以致其道【論語子張】

夫道若大路然豈難知哉人病不求耳【孟子告子下】

道則髙矣美矣宜若登天然似不可及也【孟子盡心上】𨿽有拱璧以先駟馬不如坐進此道【老子爲道】

古之知道者築壘以防邪疏源以毓眞【子華子大道】

不知道妄意卜者如射覆盂髙之存金存玉中之存角存羽卑之存瓦存石是乎非是乎惟置物者知之【闗尹子一宇】

仰道者跂如道者駸皆知道之事不知道之道是以聖人不望道而歉不恃道而丰不惜道於聖不賈道於愚【關尹子一宇】

習射習禦習琴習奕終無一事可以一息得者惟道無形無方故可得之於一息【關尹子一宇篇】

吾與汝旣其文未旣其實而固得道與眾雌而無雄而又奚卵焉【莊子應帝王】

向吾見若眉睫之間吾因以得汝矣今汝又言而信之若規規然若喪父母揭竿而求諸海也【莊子庚桑楚】

丘之於道也其猶醯雞與微夫子之發吾覆也吾不知天地之大全也【莊子田子方】

夫體道者天下之君子所系焉今於道秋毫之端萬分未得處一焉【莊子知北遊】

夫人之在道若魚之在水得水而生失水而死【黃石公三略下略】

道髙比於天道明比於日道安比於山【賈子修政語上】

聖人之與道猶葵之與日也𨿽不能與終始哉其鄕之誠也【淮南子說林訓】

夫道有形者皆生焉其爲親亦戚矣享谷食气者皆受焉其爲君亦惠矣諸有智者皆學焉其爲師亦傳矣射者數發不中人敎之以儀則喜矣又況生儀者乎【淮南子泰族訓】

求道者不以目而以心取道者不以手而以耳【說君道】棄常珍而嗜乎異饌者惡覩其識味也委大聖而好乎諸子者惡覩其識道也【子吾子】

塗𨿽曲而通諸夏則由諸川𨿽曲而通諸海則由諸【易子問道】

稽其門辟其戶叩其鍵然後乃應況其否者乎【太經攡】近者亦近之逺者亦遠之譬若天蒼蒼然在於東面南面西面北面仰而無不在焉及其俯則不見也天豈去人哉人自去也【太經攡】

道之於人也其簡且易耳其修之也非若采金攻玉之渉歷艱難也非若求盈司利之兢逐囂煩也不要而遘不徵而盛【徐幹中論修本】

凡探明珠不於合浦之淵不得驪龍之夜光也采美玉不於荊山之岫不得連城之尺璧也【抱朴子內篇袪惑】

粗之與妙猶塗之夷險耳遊者豈嘗攺其足哉【郭子注莊子在宥】

今瞿鵲子方聞孟浪之言而便以爲妙道之行斯亦無異見卵而責司晨之功見彈而求鴞炙之實也【郭子注莊子齊物論】

有鳥有鳥則飛於天有魚有魚則潛於淵知道者蓋黙黙焉【文中子禮樂】

關難啟善楗易開【李善注文選王簡棲頭陀寺碑文】

夫食稻粱進芻豢衣狐貉襲冰紈觀窈眇之奇舞聽云和之琴瑟此生人之所急非有求而爲也修道徳習仁義惇孝悌立忠貞漸禮樂之腴潤蹈先王之盛則此君子之所急非有求而爲也【文選劉峻辧命論】

棄餌取罝而責功蹄筌失統喪歸而寄旨言【補文選李充學箴】

輪者車之迹檝者舟之羽身之須道如此二物【意林通語】得道者生六翮於背長毛羽於腹飛無階之蒼天度無窮之世俗【意林仲長統昌言】

夫人無幽顯道在則爲尊𨿽生芻之賤也不能脫落君子【埤雅卉物門芻】

要乎哉問道昭乎其如日醒窘乎其如夜暝【黃帝素問靈樞經病傳】

昭乎哉問明乎哉道如鼔之應桴響之應聲也【黃帝素問內經天元記大論】

音樂有聲行者爲之止住道言無味學者罕見畱心嗟乎世人迷妄之甚但能淫聽有聲之聲詎能咀嚼無味之味耶【道徳經注疏卷二】

如蜂采花取其香味【元陽妙經卷五】

譬如地有八味之水一切眾生而不能得有慧之人用功穿鑿則便得水眞道亦爾譬如盲人不覩日月良醫療之而能得見如是日月非是今有眞道亦爾【元陽妙經卷九】道猶良藥勤而服用定能愈疾有病不服稀能自愈【玉淸經法印品】

若欲求火於木中求不於水中求若欲求道於身中求不於他求於冰求火他方求道假使力能移山功能竭海力之彌勤功之殊妙終刧行之去道愈遠【大乘妙林經】捨身求道而不知道已在身中譬如愚人捨形求影黙聲求響而不知形是影根聲爲響本【大乘妙林經】

不知身心卽是眞道譬如愚人但見竹木而不知火捨木求火而不知火已在木中【大乘妙林經】

其猶髙山大澤非欲虫魚鳥獸而虫魚鳥獸歸之人能虛無無爲非欲爲道道自歸之矣【聖母資傳仙道】

深山有寶名曰上勝人若取之則成富有眾生道性亦復如是【海空智藏經哀嘆品】

如追逝者尋迹能得是迹與人非一非異【靈寶祕宻經】譬如有人欲食庵沒羅果或半娜娑果先取其子於良美田而種植之隨時漑灌守防營理漸次生長芽莖枝葉時節和合便有華果果成熟已取而食之【波羅蜜多經卷四百六十】

如重病思遇良醫如在大闇思見光明如溺大河思登彼防如遭急難思求依防【大乘大方等日藏經卷一】

譬病思良醫如饑思美饍【大方廣佛華嚴經卷二十三】

譬如有人願欲得金處處求覓遂得金礦旣得礦已卽便碎之擇取精者罏中銷錬得淸淨金隨意廻轉作諸鐶釧種種嚴具𨿽有諸用金性不攺【金光明最勝王經卷二】如雪山下有出淨光摩尼寶性有人善知摩尼寶相見相則知卽取持去【大法鼔經卷下】

夫爲道者譬如持炬火入冥室中其冥卽滅而明猶存學道見諦愚癡都滅無不明矣【佛說四十二章經尺一】

佛言人爲道猶若食蜜中邊皆甜吾經亦爾其義皆快行者得道矣【佛說四十二章經尺一】

佛言夫爲道者猶木在水尋流而行不左觸岸亦不右觸岸不爲人所取不爲鬼神所遮不爲洄流所住亦不腐敗吾保其入海矣人爲道不爲情欲所惑不爲眾邪所誑精進無疑吾保其得道矣【佛說四十二章經尺一】

譬如有人欲逺所詣卽履昔人所行之道又被昔人所被之甲乃尋昔人舊所都城或行深山或行曠野行之不已到彼舊城其城廣大乃是往昔王之所都而此都城嚴麗依然池沼園皆悉殊好人之見者心無厭捨我亦如是履於諸佛舊所行道被於諸佛所被舊甲行詣諸佛湼槃舊城【佛說舊城諭經興八】

如蜂集華不嬈色香但取味去【法句經華香品第一】

譬如大冶錮石然後得金【大智度論卷三十一】

又如犢子周慞嗚呼得母乃止【大智度論卷三十二】

谷實在糩中無人能受用時有須用者方便除皮糩【究竟一乘寶性論卷一】

不求魚兔之實競攻筌蹄之末【明集卷十二】

但求夜光於巨海正自未得耳【明集宗答何書難白黒論】

直心是道塲無虛假故發行是道塲能辦事故深心是道場增益功徳故菩提心是道場無錯謬故布施是道場不望報故持戒是道場得願具故忍辱是道場於諸眾生心無閡故精進是道場不懈退故禪定是道場心調柔故智慧是道場現見諸法故慈是道等眾生故悲是道場忍疲苦故喜是道場悅樂法故捨是道場憎愛斷故神通是道場成就六通故解脫是道場能背捨故方便是道場敎化眾生故四攝是道場攝眾生故多聞是道場如聞行故伏心是道場正觀諸法故三十七品是道場捨有爲法故諦是道場不誑世間故緣起是道場無明乃至老死皆無盡故諸煩惱是道場知如實故眾生是道場知無我故一切法是道場知諸法空故降魔是道場不傾動故三界是道場無所趣故師子吼是道場無所畏故力無畏不共法是道場無諸過故三明是道場無餘閡故一念知一切法是道場成一切智故【維摩詰所說經菩薩品】

道不須求經生死刧數苦盡自得如轉縷丸於髙山縷盡自止何暇求耶【羅什譯維摩詰經弟子品】

求益

風雷益君子以見善則遷有過則攺【易益】

子夏傳云雷以動之風以散之萬物皆益【周易正義益】不學操縵不能安不學博依不能安詩不學雜服不能安禮【禮記學記】

夫學殖也不學將落【左傳昭公十八年】

學如殖艸木也令人日長日進猶艸木之生枝葉也不學則才知日退將如艸木之墜落枝葉也【春秋正義昭公十八年】人而不爲周南召南其猶正墻面而立也與【論語陽貨】人之學也猶木之有枝葉也木有枝葉猶庇蔭人而況君子之學乎【國語晉】

千鈞之重加銖兩而移【史記仲尼弟子傳】

學之資於人也其猶藍之染於素乎【魏志王朗子肅傳注】

美寶爲質雕摩益光不足以損【吳志虞翻傳】

學之染人甚於丹靑丹靑吾見其久而渝矣未見久學而渝者也夫工人之染先修其質後事其色質修色積而染工畢矣學亦有質孝悌忠信是也【晉書虞溥傅】

不學將落嘉植靡由【梁書武帝中紀】

過緇爲紺逾藍作靑【北齊書魏收傳】

吾嘗終日而思矣不如須臾之所學也吾嘗跂而望矣不如登髙之博見也【荀子勸學】

不登髙山不知天之髙也不臨深谿不知地之厚也不聞先王之遺言不知學問之大也於越夷貊之子生而同聲長而異俗敎使之然也【荀子勸學】

學不可以已靑出之於藍而靑於藍冰水爲之而寒於水木直中繩輮以爲輪其曲中規𨿽有槁暴不復挺者輮使之然也故木受繩則直金就礪則利君子博學而日參省乎已則知明而行無過矣【荀子勸學】

登髙而招臂非加長也而見者逺順風而呼聲非加疾也而聞者彰【荀子勸學】

君子之學如蛻蟠然遷之故其行效其立效其坐效其置顏色出辭气效【荀子大略】

子贛季路故鄙人也被文學服禮義爲天下列士學問不厭好士不倦是天府也【苟子大略篇】

鄕也混然塗之人也俄而並乎堯禹豈不賤而貴矣哉鄕也效門室之辧混然曾不能決也俄而原仁義分是非圖回天下於掌上而辧白黑豈不愚而知矣哉鄕也胥靡之人俄而治天下之大器舉在此豈不貧而富矣哉【荀子儒效篇】

如垤而進吾與之如丘而止吾已矣今學曾未如肬贅則具然欲爲人師【荀子宥坐】

善學者若齊王之食雞也必食其跖數千而後足𨿽不足猶若有跖物固莫不有長莫不有短人亦然故善學者假人之長以補其短被褐而出衣錦而入戎人生乎戎長乎戎而戎言不知其所受之楚人生乎楚長乎楚而楚言不知其所受之今使楚人長乎戎戎人長乎楚則楚人戎言戎人楚言矣【呂氏春秋用眾】

學聖王之道者譬其如日靜思而獨居譬其若火夫捨學聖之道而靜居獨思譬其若去日之明於庭而就火之光於室也然可以小見而不可以大知【賈子新書修政語上】夫以西施之美而不潔則過之者莫不睨而掩鼻當試傅白黱黑楡流波雜芷若籠蒙視冶由笑佳態佻志從容爲說焉則𨿽王公大人孰能無悇憛癢心而巓一視之今以二三子材而蒙愚惑之智予恐過之有掩鼻之容也【賈子新書勸學】

夫純鉤魚腸劍之始下型擊則不能斷刺則不能入及加之砥礪摩其鋒鄂則水斷龍舟陸剸犀甲明鏡之始下型朦然未見形容及其粉以錫磨以白旃鬢眉防毛可得而察夫學亦人之砥錫也而謂學無益者所以論之過【淮南子修務訓】

且夫身正性善發憤而成仁帽慿而爲義性命可說不待學問而合於道者堯舜文王也沈湎耽荒不可敎以道不可諭以徳嚴父弗能正嚴師不能化者丹朱商均也曼頰皓齒形誇骨佳不待脂粉芳澤而性可說者西施陽文也啳哆噅蘧蒢戚施𨿽粉白黛黑弗能爲美者嫫母仳倠也夫上不及堯舜下不及商均美不及西施惡不若嫫母此敎訓之所諭也而芳澤之所施【淮南子修務訓】

且聾者耳形具而無能聞也盲者目形存而無能見也夫言者所以通已於人也聞者所以通人於己也瘖者不言聾者不聞旣瘖且聾人道不通故有瘖聾之病者𨿽破家求醫不顧其費豈獨形骸有瘖聾哉心志亦有之【淮南子泰族訓】

吾嘗深有思而莫之得也於學則寤焉吾嘗企有望而亦莫之見也登髙則覩焉【孔叢子雜訓】

湯稱學聖王之道者譬如日焉靜居獨思譬如火焉夫捨學聖王之道若捨日之光何乃獨思若火之明也可以見小耳未可用犬知惟學問可以廣明徳慧也【說建本】人皆知以食愈饑莫知以學愈愚【說建本】

人知糞其田莫知糞其心糞田莫過利苗得粟糞心易行而得其所欲【說建本】

庭燎夜明追嗣日光【焦氏易林剝之大有】

刻畫爲飾毛嬙西施【焦氏易林升之井】

造父疾趨百步而廢而托乘輿坐致千里水師泛軸解維則溺自托舟楫坐濟江河是故君子者性非絕世善自托於物也人之情性未能相百而其明智有相萬也此非其眞性之材也必有假以致之也【濳夫論讚學】

夫肥沃墝埆土地之本性也肥而沃者性美樹稼丰茂墝而埆者性惡深耕細鋤厚加糞壤勉致人功以助地利其樹稼與彼肥沃者相似類也地之髙下亦如此焉以鐝鍤鑿地以埤增下則其下與髙者齊如復增鐝鍤則夫下者不徒齊者也反更爲髙而其髙者反爲下【王充論衡率性篇】

蒸所與眾山之材幹同也伐以爲蒸燻以火煙熱究浹光色澤潤焫之於堂其耀浩廣火竈之效加也繡之未防錦之未織恆絲庸帛何以異哉加五防之巧施鍼縷之飾文章耀黻華虫山龍日月學士有文章之學猶絲帛之有五色之巧也本質不能相過學業積聚超逾多矣【王充論衡量知篇】

夫谷未舂蒸曰粟銅未鑄鑠曰積石人未學問曰蒙蒙者竹木之類也夫竹生於山木長於林未知所入截竹爲筒破以爲牒加筆墨之迹乃成文字大者爲經小者爲傳記斷木爲槧防之爲板力加刮削乃成奏牘夫竹木麤苴之物也雕琢刻削乃成爲器用況人含天地之性最爲貴者乎【王充論衡量知篇】

銅錫未采在眾石之間工師鑿掘鑪橐鑄鑠乃成器未更鑪槖名曰積石積石與彼路畔之瓦山間之礫一實也【王充論衡量知篇】

潤下作咸水之滋味也東海水咸流廣大也西州鹽井源泉深也人或無井而食或穿井而不得泉有鹽井之利乎不與賢聖通業有髙世之名難哉【王充論衡別通篇】不出橫難不得從說不發苦詰不聞甘對導才低仰欲求禆也砥石劘厲欲求銛也【王充論衡變動篇】

倦立而思逺不如速行之必至也矯首而狥飛不如循雌之必獲也孤居而願智不如務學之必達也【徐幹中論治學】夫聽黃鐘之聲然後知擊缶之細視衮龍之文然後知被褐之陋渉庠序之教然後知不學之困故學者如登山焉動而益髙如寤寐焉久而愈足顧所由來則杳然其逺以其難而懈之誤且非矣【徐幹中論治學】

腥臊未化飲血茹毛以充其虛食之始也茹之火齊糝以蘭橘𨿽所未嘗嘗必美之適於口也蕢桴土鼓撫腹而吟足之蹈之以娛其喜樂之質也加之管弦雜以羽毛𨿽所未聽察之必樂當其心也【嵇中散集張遼叔自然好學論】泥湼可令齊堅乎金玉曲木可攻之以應繩墨百獸可敎之以戰陳畜牲可習之以進退沈鱗可動之以聲音機石可感之以精誠又況乎含五常而稟最靈者哉【抱朴子外篇勗學】

低仰之駟敎之功也鷙擊之禽習之馴也與彼凡馬野鷹本實一類此以飾貴彼以質賤【抱朴子外篇勗學】

粉黛至則西施以加麗而宿癅以藏醜經術深則髙才者洞逸鹵鈍者醒悞【抱朴子外篇勗學】

夫學者所以淸澄性理簸揚埃穢雕鍛鑛璞礲鏈屯鈍啟導聰明飾染質素【抱朴子外篇勗學】

登閬風捫晨極然後知井谷之闇隘披七經玩百氏然後覺面墻之至困也【抱朴子外篇勗學】

夫不學而求知猶願魚而無网焉𨿽勤而無獲矣廣博以窮理猶順風而托焉體不勞而致逺矣【抱朴子外篇勗學】𨿽長大而不學道侏侏然若未成之人也【太經第一童解】林根增益益根而榦長求益之道也【太經第一增解】

山抱玉而艸木潤焉川貯珠而岸不枯焉口納滋味而百節肥焉心愛典誥而五性通焉【劉子崇學】

君子愛日以學及時而成難者不避易者不從旦就業夕自省可謂守業年三十四十無藝則無藝矣年五十不以善聞則無聞矣鄙夫鄙婦相防於墻之陰可謂宻矣明日或有知之故云執仁與義莫不聞也蓬生麻中不扶自直白沙在湼與之俱黒君子之遊苾乎如入蘭芷之室久而不聞則與之化矣小人之遊戲乎如入鮑魚之室久亦不聞而亦化矣故君子愼其去就也【意林曾子】人之學如渴而飲河海大飲則大盈小飲則小盈大觀則大見小觀則小見【意林物理論】

若不學譬如無目而視無脛而走無翅而飛無口而語不可得也【意林正部】

斵玉爲器諭乎知道惟山出泉譬乎從學是以執射執禦𨿽聖猶然爲弓爲箕不無以矣【藝文類聚人部鑑誡書】

矯首伺飛不如修弋宛足念逺莫若驅防故朴斵成於丹雘篠簜資於括羽【藝文類聚禮部學校啟】

將使良璣修竹兼增瑩羽【藝文類聚職官部祭酒表】

金鎔乃器水術伊瀾漸芳則馥履冰固寒【藝文類聚禮部釋奠詩】醬成於鹽而咸於鹽夫物之變有時而重【藝文類聚食物部醬】已漚爲菅未霑人功故謂之野菅【埤雅卉物門白華】

胸中無學猶手中無錢【文苑英華庾信連珠】

夫學之於人猶土地之山川也珍寶於是乎出猶樹木之有枝葉本根於是乎庇也【太平禦覽學部敍學】

幹將鏌鎁巨闕辟閭古之良劍也然而不加砥礪則不能利不得人力則不能斷驊驑騏驥纖離騄耳此皆古之良馬也然而必前有銜轡之制後有鞭防之威加之造父之禦然後一日而致千里夫人𨿽有性質美而心辯智必將求賢師而事之【初學記人部師】

人而不學命之曰視皮【一作肉】學而不行命之曰輒【一作撮】囊【困學紀聞卷十諸子】

譬如鑄劍煆煉滓穢始見精鋼勇烈無滯當成妙器【虛皇四十九章】

如人種樹爲得蔭涼爲得花果及以材木【元陽妙經卷九】猶如甘蔗噉嚼口中得於甘味我亦如是從聖人數聞經典多得法味【元陽妙經卷三】

譬如有人饑渴欲求飲食疾病之人求於良醫苦惱之人求於救防【元陽妙經卷七】

大師求法隨種種求隨種種有【海空智藏經捨受品】

譬如良農三陽之時善役調牛鉤引懸澍隄捍綿密踖乘通濘加以好糞次選良種治擇蕪穢溫濕宜之然後調樹蕓耗莠稗壅防苗根晨夕防視無令六畜侵食踐蹋如是苗子三月假生萋蔚蘩盛水陸通美無有蝥螣涼秋結實髙下通熟卽命童僕收藏貯積藏吏監守不令余耗惟供食用儲備盈長家給丰足傍惠貧乏【玉淸經道化四夷品】

如吠璢璢若時若時匠者瑩拭尒時尒時光已轉淨【波羅蜜多經卷五百八十四】

譬如乳牛或噉漧艸或噉濕艸或飲冷水或飲煗水而能出於乳酪生酥熟酥尺以醍醐【大寶積經卷四十一】

譬如有人於大火聚投以薪木數數添之如是添已其焰轉熾彌更增明無有盡滅【大寶積經卷九十一】

如火焚燒時不厭於艸木【大寶積經卷九十五】

譬如有人得摩尼珠示其珠師珠師答曰此是無價眞摩尼寶卽求師言爲我治磨勿失光色珠師治已隨其摩時珠色光明映徹表裏【大寶積經卷一百一十六】

猶以琉璃寶瑩磨於眞金光明轉淸淨余所不能及【大方廣佛華嚴經卷二十六】

譬如眞金以毗璢璃寶數數磨瑩轉更明淨【大方廣佛華嚴經卷三十七】

譬如燈炷隨其精麄光明亦尒若益膏油光明轉增【大方廣佛華嚴經卷五十九】

如酥未鑽揺酥終不可得是故諸智者鑽酪而得酥【大乘宻嚴經卷下】

譬如眞金得迦私藥著於火中轉增明淨【菩薩地持經卷七】譬如成鏈眞金以摩尼珠寶莊嚴勝閻淨檀金【菩薩地持經卷七】

譬如成鏈眞金瑩以硨磲光明淸淨勝於餘金【菩薩地持經卷七】

譬如燃燈因油因炷彼若無人更增益油亦不續炷是爲前已滅訖後不相續無所復受【中阿含經卷四十二】

如人捨於麄食食百味飯食已充足復求勝者【長阿含經卷五】如防善馬進道能逺【法句經刀杖品】

旣自解慧又多學問漸進普廣油酥投水自無慧意不好學問凝縮狹小酪酥投水【法句經廣衍品】

譬如飽滿人得好食猶尙更食云何饑渴人而言不應食【大智度論卷三】

譬如一燈能除諸暗得有所作更有大燈倍復明了【大智度論卷六】

如人於暗室燃燈照諸器物皆悉分了更有大燈益復明審則知後燈所破之闇與前燈合住前燈𨿽與暗共住而亦能照物若前燈無暗則後燈無所增益【大智度論卷十八】

譬如破闇故然燈更有大燈明則轉勝當知先燈𨿽照防闇不盡若盡後燈則無用【大智度論卷七十九】

旣懷玉在中又匠以成器【明集卷十二】

志惰

宰予晝寢子曰朽木不可雕也糞土之墻不可杇也【論語公冶】

力不足者中道而廢今汝畫【論語雍也】

蹞步不休跛鼈千里累土不輟邱山崇成厭其源開其瀆江河可竭一進一退一左一右六驥不致彼人之才性之相懸也豈若跛鼈之與六驥足哉然而跛鼈致之六驥不致是無他故焉或爲之或不爲之耳道𨿽邇不行不至事𨿽小不爲不成其爲人也多暇日者其出入不遠矣【荀子修身】

且子有弒父者然而天下莫疏其子何也愛父者眾也儒有邪辟者而先王之道不廢何也其行之者多也今以爲學者之有過而非學者則是以一飽之故絕谷不食以一蹪之難輟足不行惑也【淮南子修務訓】

子之廢學若吾斷斯織也夫君子學以立名問則廣知是以居則安寧動則遠害今而廢之是不免於廝役而無以離於禍患也何以異於織績而食中道廢而不爲寧能衣其夫子而長不乏糧食哉女則廢其所食男則隋於修徳不爲竊盜則爲虜役矣【列女傳周列國鄒孟軻母】

如有多人以諸鎧甲牢自莊嚴欲往討賊臨行陣時心生恐怖則便退走【元陽妙經卷二】

佛之經戒譬如寶瓶初聞精進所願必得後小懈慢經失戒譬如瓶破無所復得也【佛說生經卷五】

譬如有人鑽木求火數數休息而不專一終不到之旣不獲火唐勞其功其以懈心欲求無爲譬猶亦然【修行道地經集散品】

昔有長者子入海取沈木積有年載方得一車持來歸家詣市賣之以其貴故卒無買者經歷多日不能得售心生疲厭以爲苦惱見人賣炭時得速售便生念言不如燒之作炭可得速售卽燒爲炭詣市賣之不得半車炭之價直世間愚人亦復如是無量方便勤行精進仰求佛果以其難得便生退心不如發心求聲聞果速斷生死作阿羅漢【百諭經卷上】

昔有一人病患委篤良醫占之云須恆食一種雉肉可得愈病而此病者市得一雉食之已盡更不復食醫於後時見便問之汝病愈未病者答言醫先敎我恆食雉是故今者食一雉已盡更不敢食醫復語言若前雉已盡何不更食汝今云何止食一雉望得愈病【百諭經卷下】譬如渡河未到而還名爲不到彼岸【大智度論卷十二】

懈怠之心燒諸功徳譬如大火燒諸林野懈怠之人失諸功徳譬如被賊無復遺余【大智度論卷十五】

譬如鑽火數息無得火期【大智度論卷二十三】

諭林卷九十四

欽定四庫全書

諭林卷九十五

明徐元太撰學業門【五】

神悟

知學如擷影知識如計夢【關尹子一宇】

金玉難捐土石易捨學道之士遇防言妙行愼勿執之若執之則腹心之疾無藥可療【闗尹子九藥】

桓公讀書於堂上輪扁斵輪於堂下釋椎鑿而上問桓公曰敢問公之所讀爲何言邪公曰聖人之言也曰聖人在乎公曰已死矣曰然則君之所讀者古人之糟粕已夫臣也以臣之事觀之斵輪徐則甘而不固疾則苦而不入不徐不疾得之於手而應於心口不能言有數存焉於其間臣不能以諭臣之子臣之子亦不能受之於臣是以行年七十而老斵輪古之人與其不可傳也死矣然則君之所讀者古人之糟粕已夫【莊子天道】

筌者所以在魚得魚而筌蹄者所以在兔得兔而蹄言者所以在意得意而言【莊子外物】

今夫亾箴者終日求之而不得其得之非目益明也眸而見之也心之於慮亦然【荀子大略】

尹儒學禦三年而不得焉苦痛之夜夢受秋駕於其師明日往朝其師望而謂之曰吾非愛道也恐子之未可與也今日將教子以秋駕尹儒反走北面再拜曰今昔臣夢受之先爲其師言所夢所夢固秋駕已【呂氏春秋博志】剞劂銷鋸陳非良工不能以制木鑪槖埵坊設非巧冶不能以治金屠牛坦一朝解九牛而刀以剃毛庖丁用刀十九年而辦如新剖硎何則遊乎眾虛之間若夫規矩鉤繩者此巧之具也而非所以巧也故瑟無弦𨿽師文不能以成曲徒弦則不能悲故弦悲之具也而非所以爲悲也若夫工匠之爲連鐖運開陰閉錯入於防防之眇神調之極遊乎心手眾虛之間而莫與物爲際者父不能以教子瞽師之放意相物寫神愈舞而形乎弦者兄不能以諭弟【淮南子齊俗訓】

體粗者系形知精者得神原始見終者有可推之緒得之未眹者無假物之因是以晝見天地未足稱明夜察分毫乃爲絕倫【抱朴子外篇博諭】

羿無弧矢不能中防其中防者非弧矢也倕無斧釿不能善斷其善斷者非斧釿也【劉子言苑】

日月之明在乎天而所明在地易之神在乎道而所神在人也【闗氏易傳神義】

養由矯矢獸號於林蒲且縈繳神感飛禽末伎之妙動物應心研精耽道安有幽深【文選張華勵志詩】

事在外則易致妙在內則難精奚仲巧見於器故輪工能繼其致也伶倫妙在其神故樂人不傳其術也【文選陸士衡演連珠】

巧盡於器習數則貫道系於神人亾則滅是以輪匠肆目不乏奚仲之妙瞽史淸耳而無伶倫之察【文選陸機演連珠】知者不言言者不知所以言者以音相聞譬如知音者識音以弦心知其音口不能傳【太平禦覽道部道】

世多善弩而拙於弓弓無法準故任巧由意弩有法準故易有善【太平禦覽兵部弩】

世尊一日示隨色摩尼珠問五方天王此珠而作何色時五方天王互說異色世尊復藏珠入袖卻擡手曰此珠作何色天王曰佛手中無珠何處有色世尊嘆曰汝何迷倒之甚吾將世珠示之便各彊說有靑黃赤白色吾將眞珠示之便總不知【五燈防元七佛釋迦牟尼佛】

今末世之刺也虛者實之滿者泄之此皆眾工所共知也若夫法天則地隨應而動和之者若響隨之者若影道無鬼神獨來獨往【黃帝素問內經寶命全形論】

聰明內作外若聾盲思慮起狀若癡狂故口不能言而意不能明也譬猶夢爲君王履危臨深憂喜相反中心獨然覺而道之不能以諭其鄰也【道徳經指歸卷十】

達於道者獨見獨聞獨爲獨存父不能以授子臣不能以授君猶母之識其子嬰兒之識其親也夫子母相識有以自然也其所以然者知其不能陳也五味在口五音在耳如甘非甘如苦非苦如商非商如羽非羽而易牙師曠有以別之其所以別之者而口不能言也【道徳經指歸卷十】

昔有梵志厥年二十天才自然事無大小過目則能自以聰哲而自誓曰天下技術要當盡知一藝不通則非明達也於是遊學無師不造六藝雜術天文地理醫方鎭厭山崩地動摴蒲博奕妓樂摶撮裁割衣裳文繡綾綺廚膳切割調和滋味人間之事無不兼達心自念曰丈夫如此誰能及者試遊諸國摧伏抵對奮名四海技術衝天然後載功竹帛垂勲百代於是遊行往至一國入市觀視見有一人坐作角弓防筋治角用手如飛作弓調快買者爭前卽自念曰少來所學自以具足邂逅自輕不學作弓若彼鬭技吾則不如矣當從受學耳遂從弓師求爲弟子盡心受學月日之中具解弓法所作巧妙乃逾於師布施財物奉辭而去去之一國當度江水有一船師用舩若飛回旋上下便疾無雙復自念曰吾技𨿽多未曾習船𨿽爲賤術其於不知宜當學之萬技悉備遂從船師願爲弟子供奉盡敬竭力勞勤月日之中知其逆順禦船回旋乃逾於師布施財物奉辭而去復至一國國主宮殿天下無雙卽自念曰作此殿匠巧妙乃尒自隱遊來偶不學之若與競巧必不勝矣且當復學意乃足耳遂求殿匠願爲弟子盡心供養執持斤斧月日之間具解尺寸方圓規矩雕文刻鏤木事盡知天才明朗事輒勝師布施所有辭師而去周行天下徧十六大國命敵捔技獨言只步無敢應者心自貢髙曰天地之間誰有勝我者佛在只植逢見此人應可化度佛以神足化作沙門拄杖持鉢在前而來梵志由來國無道法未見沙門怪是何人頃至當問須臾來到梵志問曰百王之則未見君輩衣裳制度無有此服宗廟異物不見此器君是何人形服攺常也沙門答曰吾調身人也復問何謂調身於是沙門因其所習而說偈言弓匠調角水人調船巧匠調木智者調身譬如厚石風不能移智者意重毀譽不傾譬如深淵澄靜淸明慧人聞道心淨廓然於是沙門說此偈已身升虛空還現佛身三十二相八十種好光明洞達照耀天地從虛空來下謂其人曰吾道徳變化調身之力也於是其人五體投地稽首問曰願聞調身其有要乎佛告梵志五戒十善四等六度四禪三解脫此調身之法也夫弓船木匠六藝奇術斯皆綺飾華譽之事蕩身縱意生死之路也梵志聞之欣然信解願爲弟子佛重爲說四諦八解之要尋時卽得阿羅漢道【法句譬諭經二明哲品】

心得

梓匠輪輿之工能以規矩與人人之巧在心拙者𨿽得規矩之法亦不能成器也蓋諭人不志仁𨿽誦典憲不能以善【趙氏注孟盡心下】

魯班不能說其手離朱不能說其目非言之難【魏志管輅傳注】列子學射中矣請於關尹子尹子曰子知子之所以中者乎對曰弗知也關尹子曰未可退而習之三年又以報關尹子尹子曰子知子之所以中乎列子曰知之矣闗尹子曰可矣守而勿失也非獨射也爲國與身亦皆如之故聖人不察存亾而察其所以然【列子說符】

善爲詩者不說善爲易者不占善爲禮者不相其心同也【荀子大略篇】

夫內不開於中而彊學問者不入於耳而不著於心此何以異於聾者之歌也效人爲之而無以自樂也聲出於口則越而散矣是故不得於心而有經天下之气者是猶無耳而欲調鐘鼓無目而欲喜文章也亦不必勝其任矣【淮南子原道訓】

聖人終身言治所用者非其言也用所以言也歌者有詩然使人善之者非其詩也鸚鵡能言而不可使長是何則得其所言而不得其所以言故循迹者非能生迹者也【淮南子說山訓】

楚成王讀書於殿上而輪扁在下作而問曰未審主君所讀何書也成王曰先聖之書輪扁曰此眞先聖王之糟粕耳非美者也成王曰子何以言之輪扁曰以臣輪言之夫以規爲圓矩爲方此其可付乎子孫者也若夫合三木而爲一應乎心動乎體其不可得而傳者也以爲所傳眞糟粕耳故唐虞之法可得而攺也其諭人心不可及矣【韓詩外傳】

惟人心之所獨曉父不能以禪子兄不能以教弟也【李善注文選魏文帝典論論文】

思一至饑一與之糧思一至渴一與之漿【太平禦覽道部養生】觀書每得一義如得一眞珠船【困學記聞卷八孟子】

仰靑雲覩白日不覺爲逺矣【何氏語林文學】

得月而指自得意而言自息【法珠林卷九十九】

或以事伏心或以理伏心今正觀則以無常等觀制伏其心也【羅什譯維摩詰經菩薩品】

五通爲象馬大乘爲上車一心爲禦者遊於人正道也【僧肇注維摩詰經佛國品】

要成

汲水未出而覆諭修徳未成而止所以致凶也【周易正義井】惟若農夫之考田已勞力布發之惟其陳列修治爲其疆畔畎壠然後功成【孔氏傳書梓材】

𨿽奏樂於仁人而不使知逹至順之理亦爲未善猶如人𨿽食五味而調和溫淸不順則𨿽食不肥也【禮記正義禮運】人身體髮膚骨肉筋脈備足乃爲成人若片許不備便不爲成人也【禮記正義禮器】

由也升堂矣未入於室也【論語先進】

不踐迹亦不入於室【論語先進】

苗而不秀者有矣夫秀而不實者有矣夫【論語子罕】

黍稷無成不能爲榮黍不爲黍不能蕃廡稷不爲稷不能蕃殖所生不疑惟徳之基【國語晉】

謂石爲獸射之洞開精之至也積嵗解牛然遊刃習之久也自非渾沌無可鑿之姿窮奇懷不移之情安有至精久習而不成功者焉【北齊書文傳】

蘧伯玉行年六十而六十化未嘗不始於是之而卒詘之以非也未知今之所謂是之非五十九非也【莊子則陽】百發一失不足謂善射千里蹞步不至不足謂善禦倫類不通仁義不一不足爲善學【荀子勸學】

學也者固學一之也一出焉一入焉塗巷之人也【荀子勸學篇】

學曰遲彼止而待我我行而就之則亦或遲或速或先或後胡爲乎其不可以同至也【荀子修身篇】

夫驥一日而千里駑馬十駕則亦及之矣將以窮無窮逐無極與其折骨絕筋終身不可以相及也將有所止之則千里𨿽逺亦或遲或速或先或後胡爲乎其不可以相及也【荀子修身】

日月之塗所行必到無有患晦【焦氏易林明夷之屯】

臺榭不成未得安息【焦氏易林蹇之丰】

垂秋布葉君子比徳【焦氏易林鼎之蹇】

或曰耕不獲獵不饗耕獵乎曰耕道而得道獵徳而得徳是獲饗也【揚子學行】

或曰亦有疾乎曰摭我華而不食我實【揚子問明】

禾粟之采生而不成者謂之蕫蓈【許氏說文卷七】

匪惟摭華乃尋厥根宮墻重仞允得其門【蔡中郎集郭有道碑】射必能中畫必象人故曰審本【呂氏春秋處方解】

夫彀勁弩者效力於發箭涉大川者保全於旣濟井不達泉則猶不掘也一步未至則猶不往也【抱朴子內篇極言】夫修道猶如播谷也成之猶收積也厥田𨿽沃水澤𨿽美而爲之失天時耕鋤又不至登稼被壠不獲不刈頃畆𨿽多猶無獲也【抱朴子內篇極言】

梁塵之盈尺非可求之漏刻山霤洞徹非可致之於造次也患於聞之者不信信之者不爲爲之者不終耳【抱朴子內篇至理】

𨿽失之於暘谷而收之於虞淵方知良田之晚播愈於卒歲之荒蕪也【抱朴子外篇勗學】

方將墾九典之蕪薉播六徳之嘉谷厥田邈於上土之科其収盈乎天地之間何必耕也爲務哉【抱朴子外篇守塉】夫學者猶種樹也春玩其華秋登其實講論文章春華也修身利行秋實也【顏氏家訓勉學】

天地以萬物爲寶至秋而成也【莊子音義庚桑楚】

如彼南畝力耒旣勤藨蓘致功必有丰殷【文選張華勵志詩】如彼樹芳實穎實發【文選顏延之祭屈原文】

當埏埴以爲器之時是土而異於土𨿽燥未燒遇濕猶壞燒而未熟不久尙毀火力旣足表裏堅固河山可盡此形無滅【藝文類聚靈異部仙道書】

醍醐之敎逾於佛性從乳出酪從酪出蘇從生蘇出熟蘇熟蘇出醍醐醍醐蘇之精也【太平禦覽釋部敍佛】

仙者川也身者舟也濟川得岸何候舟爲【太平禦覽道部道】行之則至無謂道賒惇以秋實食以春華【初學記禮記冠】蘭室攺蓬心旌岸變伊艸丹靑有必渝絲染豈常皓曲轅且繩直詭木遂雕藻一簣或成山百里勌中道【初學記道釋部佛注】

二偏之病旣除一中之藥還遣惟藥與病一時俱消【道徳經注疏卷一】

若山澤气相蒸兮興雲爲風雨泥竭遂成塵兮火滅化爲土若蘗以染黃兮似藍成緑組皮革煮成膠兮麯孽化爲酒【參同契】

披列枝條實核可觀【參同契】

知而能勤久而不怠如渡滄海日求著岸【虛皇四十九章】未有學而不成未有種而不生【玉淸經幽棲品】

又如魚母多有胎子成就者少又如果樹華多實少【元陽妙經卷二】

譬如從牛出乳從乳出酪從酪生酥從酥生甘美法味若有服者眾疾皆愈【元陽妙經卷二】

譬如行客隔礙暘谷欲往彼岸無因得過假借舟航以濟沈溺旣至彼岸向之舟航無所復用【大象妙林經】

當須積學用心堅固若服食者中廢則疾若遁林澤中廢則危【海空智藏經序品】

譬如有人得度江海不經惡風安穩彼岸【海空智藏經普說品】譬如大象度駛流水窮盡源底得實法相而入湼槃豈可如獼猴諸兔畏怖駛流趣自度身【三昧法門經卷下】

如鳥未到所至終不中住【大智度論卷七十六】

如四大河無熱池出未入大海終無住義【波羅蜜多經卷六百】譬如窯師能善調泥安布輪繩下上回轉所造器物而得成就【大寶積經卷五十五】

猶如有人乘大舟船欲渡大海時遇風濤鼓湧飄蕩黿鼉鯨鯢互爲崄害是人因船遂達彼岸【大寶積經卷一百二十】譬如陶師未成器時不得器名【大方等大集經卷九】

以正住四攝法爲輪以眞淨十善業爲輻以淨功徳資糧爲轂以堅固淳至畢竟爲輨轄釘鑷以善成就諸禪解脫三昧爲轅以四無量心爲善調以善知識爲禦者以知時非時爲發動以無常苦空無我之音爲驅防以七覺寶繩爲秋靷以淨五根爲索帶以普端直大悲爲旒幢以四正勤爲輞以四念處爲安詳以四神足爲速進以勝五力爲鑑陣以八聖道爲直進於一切眾生無障礙慧明以爲軒以無住六波羅蜜回向薩婆若以無礙四諦度到彼岸是爲大乘【大方等大集經卷十五】

大藥正樹以過去所發成就一切智慧善法普覆一切諸眾生界除滅一切諸惡道苦廣大悲願而爲其根於一切如來眞實智慧種性中生堅固不動善巧方便以爲其莖徧法界智諸波羅蜜以爲其枝禪定解脫諸大三昧以爲其葉總持辯才菩提分法以爲其華究竟無變諸佛解脫以爲其果【大方廣佛華嚴經卷五十一】

譬如男子渴極求水捨於平地穿鑿髙原日日興功但見燥土積有時節其泉遠而不得水復於異時掘地甚多乃見泥水濁不可飲當柰之何其人不懈稍進得水【法華經卷六】

譬如因牛有乳因乳有酪因酪有生酥因生酥有熟酥因熟酥有酥精酥精者於彼中爲極第一【中阿含經卷一】譬如抱雞抱其卵或五或十隨時消息愛護將養正復中間放逸猶能以爪以口啄卵得生其子所以者何以彼雞母初隨時消息善愛防故【雜阿含經卷三十三】

如數十人各持弓箭射垜中有前中者中有後中者射不休息必復中準【佛殿泥洹經卷上】

譬如陶家燒作瓦器盛水不漏凡人如壞得道如瓦可燥可濕浸漬不碎【佛說梵志阿颰經】

譬如學射法初始甚難中以能中大準閉目破一毛【修行道地經神足品】

譬如賈客欲得水精之珠便入江海則得此寶並獲眞珠金剛瑚硨磲瑪瑙【修行道地經知人心念品】

猶彼果樹隨時繁茂狂華生長遇風凋落結實者尠或以結實遇雹墮落或有未華而凋落者或有已華而凋落者其中成實待熟落者少少尒【出曜經卷一無常品】

猶如張綜以杼投織漸盡其縷【出曜經卷一無常品】

譬如迷人還得正路必定自知去捨不遠必無疑也【大方等陀羅尼經卷四】

如人趣河遙聞水聲必定自知吾今得水而無疑也【大方等陀羅尼經卷四】

譬如瓦器任用之時名之爲熟如庵羅果等任取食時亦名爲熟【菩薩善戒經卷三】

昔有長者居甚大富眾寶備具惟無赤眞珠以爲不足便將人入海采珠經歷險阻乃到實處刺身出血油囊裹之懸著海底珠蛤聞血香唼食之乃得出蚌剖蚌出珠采之三年方得一佩發還到海邊同伴見其得好寶欲共圖之俱行取水眾人推著井中覆之而去墮其井底久其人見有師子從傍穴來飲水其人復惶怖師子去後尋孔而出還到本土其伴歸到家呼曰卿得吾一佩無人知兼欲見害卿可宻盡相還吾終不言卿也其人怖盡還其珠珠主得已持還家有兩兒著珠共戲共相問曰此珠出生何處一兒曰生我囊中一兒曰生室甕中父見笑之婦曰何笑答曰吾取此珠勤苦乃尒小兒依我得之不識本末謂生甕中佛告阿難汝但見我成佛不知我從無數刧學之勤苦至今乃得謂之爲易如彼嬰兒謂珠生囊中矣【眾經撰雜譬諭經】

期至悉具足如月十五日【修行道地經五陰成敗品】

若心欲住精勤莫廢如鉆火見煙掘井見濕必見不久【思惟要略法】

譬如穿井已見濕泥轉加增進必望得水又如鉆火已得見煙倍復力勵必望得火【大智度論卷十五】

譬如度水初入是無疑出彼岸是決了【大智度論卷五十七】亦如眞金被精進鎧以定爲防以智慧箭能射毛百之一所射皆中壞魔軍眾勇健無畏【大莊嚴經論卷十四】

植徳耘邪而薈蔚樹福灌正而扶疏【明集卷十一】

譬之於射後破奪先【明集卷十二】

六度中前三度屬福徳業後三度屬慧明業二業具足必至佛道譬如雨輪能有所至【羅什譯維摩詰經菩薩品】

造士

倬【音卓】彼云漢爲章於天周王壽考遐不作人【詩大雅棫朴】鳶飛戾天魚躍於淵豈弟君子遐不作人【詩大雅旱麓】天將以夫子爲木鐸【論語八佾】

譬諸艸木區以別矣君子之道焉可誣也【論語子張】

羿之敎人射必志於彀學者亦必志於彀大匠誨人必以規矩學者亦必以規矩【孟子吿子上】

大匠不爲拙工攺廢繩墨羿不爲拙射變其彀率【孟子盡心上】

梓匠輪輿能與人規矩不能使人巧【孟子盡心下】

籧篨不可使俛戚施不可使仰僬僥不可使舉侏儒不可使援蒙不可使視嚚瘖不可使言聾瞶不可使聽僮昏不可使謀質將善而賢良贊之則濟可竢也若有違質教將不入其何善之爲【國語晉】

官師之所材也戚施直鏄籧篨璆侏儒扶盧蒙修聲聾瞶司火僮昏嚚瘖僬僥官師所不材也以實裔土夫教者因體能質而利之者也若川然有原以卬浦而後大【國語晉】

爲衢樽於上葉號木鐸於前修【魏書李順希仁弟騫傳】

凡可無學而能者惟息與食也故先王傳道以相效屬也【鶡冠子道端】

夫敎歌者使先呼而詘之其聲反淸徵者乃教之【韓非子外儲說右上】

覿君子者問鑄人不問鑄金或曰人可鑄歟曰孔子鑄顏淵矣或人踧爾曰旨哉問鑄金得鑄人【揚子學行】

或問人有倚孔子之墻弦鄭衞之聲誦韓莊之書則引諸門乎曰在夷貉則引之倚門墻則麾之惜乎衣未成而轉爲裳也【子修身】

率馬以驥不亦可乎【揚子修身】

春木之芚兮援我手之鶉兮去之五百嵗其人若存兮【子寡見篇】

千里之足困於鹽車之下赤刀之鑛不經歐冶之門者也【抱朴子外篇崇教】

夫受繩墨者無枉刳之木染道訓者無邪僻之人飭冶之術莫良乎學【抱朴子外篇崇教】

振天惠以廣掃鼓九陽之洪鑪運大鈞乎皇極開模以軌物陶冶庶類匠成翹秀蕩沃積埃革邪反正【抱朴子外篇勗學】

蜾臝遇螟而受化久乃變成蜂爾七十子之類仲尼又速於是【揚子法言注學行篇】

喜於問鑄金而得鑄人富莫大焉利莫重焉【揚子法言注學行篇】大匠之誨人也必以規矩君子之訓物也必以仁義【揚子法言注吾子篇】

因人才質刻而畫之文而藻之【揚子法言注先知篇】

春木芚然而生譬若孔氏啟導人心有似援手而進【揚子法言注寡見篇】

鉆蚌瑩珠剖石摛藻絲匪黃水防方圓引之斯流染之斯鮮【補文選潘尼釋奠頌】

學猶蒔苗化若偃艸【補文選潘尼釋奠頌】

孔子以四科教士隨其所善譬如市肆多列雜物欲置之者並至【意林新論】

若非六經庖廚百家異饌三墳爲瑚璉五典爲笙簧豈能暴以秋陽紆就望之景濯以江漢潘埀天之澤【藝文類聚禮部學校表】

接光太陽燭之幽夜令欣流者濟津懷寶者剖和【藝文類聚禮部學校表】

置樽候酌懸鐘待叩必須蘊朱藍以成彩立規矩以爲式【藝文類聚職官部祭酒表】

學媿聚沙問慙攻木【藝文類聚職官部祭酒表】

仲尼門人餔道醇飲道宗【太平禦覽人事

徳】

尊者在世化導證果最多每度【闕】人以一籌置於石室其室縱十八肘廣十二肘充滿其間【五燈防元西天祖師二祖】贈人以財不若贈人善言黃金𨿽貴用之則窮善言於心終身爲寶【虛皇四十九章】

吾道猶炬火取之無窮隨其所與能飪熟一切吾法等泉源能灌漑枯槁潤澤一切【虛皇四十九章】

譬如金在沙中陶鏈滓穢然後銷鎔成金之後價值無量【三十六部尊經仙人經】

汝今有所疑滯我爲大醫王爲汝剖判深疑汝於道性猶未明了我有法炬能爲照明汝今欲濟煩惱大河我能爲汝作於舟楫【元陽妙經卷九】

譬如金師冶錬眞金先除麤垢次除防塵後得名爲百錬眞金【海空智藏經普說品】

猶如藥師善解藥分復以妙藥教授其子諸餘外學受業之人悉不得見【海空智藏經供獻品】

法雨流澍廣潤心田無上道芽隨時增長【玉淸經通濟幽防品】如三染汁盛以一器所謂羅若郁金靑黛染三種物所謂毳防及防奢耶衣毳以漿浸則成靑色防淨浣故成於黃色防奢耶衣先以灰浸則成赤色如是三物𨿽同一器受色各異【大方等大集經卷十一】

如工陶師埏埴調泥置之輪上隨意成器【大方等大集經卷二十三】譬如一兩阿羅娑藥變千兩銅以爲眞金於彼藥分無所損減【大方廣佛華嚴經卷五十九】

今欲說神咒除其三毒垢拔其愚癡足照以智慧鏡賜其禪定水生長菩提芽令到湼槃岸【七佛所說神咒經卷一】拔其毒鏃補智慧膏以薩婆若水洗除垢穢拂拭搓磨令心調淨【七佛所說神咒經卷三】

湣念眾生佐佛化愚常以王法攝持守護於生死海拔濟令出身爲大船口爲法橋心爲大海出慈悲水漑灌眾生枯槁福田悉令生長菩提根芽我所饒益其諭如是【七佛所說神咒經卷三】

能轉法輪吹大法蠡撃大法鼔然大法燈施大法橋泛大法船舉大法帆【無明羅剎經】

以智慧藥箆初抉防陳如等無明眼瞙以大法雨滅優樓迦葉等煩惱熾火以知因緣最上智藥治舍利弗大目連等結使之病以此智鉤鉤摩訶迦葉入佛正道以法梯隥令大名娑羅門趣解脫堂【無明羅剎經】

若有眾生能觀察者爲作照明能安立眾生戒之平地得於念處以爲止息涉正勤路上如意堂登五根樓入五力室齅七覺香飲八正水坐於有餘湼槃之林觸於四禪無漏涼風【無明羅剎經】

殊流共委酌而不竭異軫同騖仰以知歸【正法念處經序】海中有大龍欲雨閻浮利地恐地無當此水者龍意念地無當我雨者還自雨海中耳佛惠弟子威徳甚大欲以施外行九十六種道家恐無能堪者是故佛弟子展轉自相惠耳譬如龍自還雨海中也【舊雜譬諭經】

菩薩度人譬若巧乳母養子有四事一者洗浴使淨二者乳哺令飽三者臥寐安穩四者抱將出入恆使歡喜以此四事長養其子令得成就菩薩亦復如是有四事養育眾生一者以正法洗浴心垢二者以經法飲食使飽三者禪定三昧隨時與立四者以四恩饒益一切恆令歡喜以此四事勸誨一切長育眾生使得至道【雜譬諭經上】

佛法爲車弟子馬實法寶主佛調禦若馬出道失正轍如是當治令調伏若小不調輕法治好善成立爲上道若不可治便棄捨以是調禦爲無上【大智度論卷二】

譬如工巧之人以藥力故能令銀變爲金金變爲銀【大智度論卷十八】

善欲隨心爲說如船順流惡欲以苦切語敎如以榍出榍【大智度論卷二十四】

譬如人得好食良藥親裏知識受諸病苦云何不與【大智度論卷八十七】

折世智之角杜異人之口導求珠之心開觀象之目救燒灼於火宅拯沈溺於浪海故法雨降而燋種受榮慧日升而長夜曉【髙僧傳卷八釋寶亮】

雨甘露於丰艸殖旃檀於江湄【明集卷十二】

虛襟者挹其遺風潄流者味其餘津矣【明集卷十二】

馬有五種第一見鞭影卽時調伏第二得鞭乃伏第三以利錐刺皮乃伏第四穿肌乃伏第五徹骨乃伏【羅什譯維摩詰經積佛品】

譬若惡蛇將取人食先吐毒沫在地人踐其上卽時昏熟不能起去然後以气吸之三寶中作功徳亦復如是初作功徳時其事𨿽微防益已深然後方便引入佛道究竟湼槃其福乃盡【羅什譯維摩詰經弟子品】

法音雷震開導萌芽猶春雷動於百艸也【僧肇注維摩詰經佛國品】引導眾生入大乘海采取法寶使必獲無難猶海師善導商人必獲夜光也【僧肇注維摩詰經佛國品】

慢心自髙如山峯不停水菩薩現爲力士伏其髙心然後潤以法水【僧肇注維摩詰經佛道品】

成名

人以顏狀爲貌者則貌有衰落矣惟用榮名爲飾表則稱譽無極也【史記遊俠列傳論注】

和氏之璞天下之美寶也待鑑識之工而後明毛嬙天下之姣人也待香澤脂粉而後容周公天下之至聖人也待賢師學問而後通【鹽鐵論殊路】

水積成川則蛟龍生焉土積成山則豫樟生焉學積成聖則富貴尊顯至焉【說建本】

士茍欲深明博察以埀榮名而不好問訊之道則是伐智本而塞智原也何以立軀也【說苑建本】

劍伎之家鬭戰必勝者得曲城越女之學也兩敵相遭一巧一拙其必勝者有術之家也孔墨之業賢聖之書非徒曲城越女之功也成人之操益人之知非徒戰鬭必勝之防也故劍伎之術有必勝之名賢聖之書有必尊之聲【王充論衡別通篇】

尸子曰禹長頸鳥喙面貌亦惡矣天下從而賢之者好學【初學記帝王部總敍帝王注】

近道名顯如髙山雪【法句經廣衍品】

猶天有三光鼎有三足各稱其徳並著其功【辯正論卷一】

諭林卷九十五﹤子部﹐類書類﹐諭林﹥

欽定四庫全書

諭林卷九十六

明徐元太撰政治門【一】

端本

聖人作則必以天地爲本以陰陽爲端以四時爲柄以日星爲紀月以爲量鬼神以爲徒五行以爲質禮義以爲器人情以爲田四靈以爲畜【禮記禮運】

上者民之儀也有司執政民之表也邇臣使辟者羣臣僕之倫也故儀不正則民失誓表獘則百姓亂邇臣便辟不正亷而羣臣服污矣【大戴禮記子張問入官】

上者民之表也表正則何物不正是故君先立於仁則大夫忠而士信民惇工璞商慤女憧婦空空七者敎之志也七者布諸天下而不窕內諸尋常之室而不塞是故聖人等之以禮立之以義行之以順而民棄惡也如灌【大戴禮記主言】

事父可以事君事兄可以事師長使子猶使臣也使弟猶使承嗣也能取朋友者亦能取所予從政者矣賜與其宮室亦猶慶賞於國也忿怒其臣妾亦猶用刑罰於萬民也是故爲善必自內始也【大戴禮記曾子立事】

田無主則荒廢故用人爲主今以人情爲田用聖人以爲田主則人情不荒廢也【禮記正義禮運】

夫表曲者景必邪源淸者流必潔猶叩樹本百枝皆動也【後漢書李固列傳】

澄其源者流淸混其本者末濁【後漢書郎顗列傳】

今冦賊在外四支之疾內政不理心腹之患【後漢書陳蕃列傳】濁其源而望流淸曲其形而欲景直不可得也【後漢書劉般傳】上邪下難正眾枉不可矯音和響必淸端影緣直表【宋書樂四志】

人君之身者乃百姓之表一國之的也表不正不可求直影的不明不可責射中今君身不能自治而望治百姓是猶曲表而求直影也君行不能自修而欲百姓修行者是猶無的而責射中也【周書蘇綽傳】

一人之治亂在其心一國之存亾在其主【管子七臣七主】君之在國都也若心之在身體也道徳定於上則百姓化於下矣戒心形於內則容貌動於外矣【管子君臣下】天或維之地或載之天莫之維則天以墜矣地莫之載則地以沈矣夫天不墜地不沈夫或維而載之也夫又況於人人有治之辟之若夫靁鼓之動也【管子白心】

景不爲曲物直響不爲惡聲美是以聖人明乎物之性者必以其類來也故君子繩繩乎愼其所先【管子宙合】王者國之心也心治則百節皆安心擾則百節皆亂故其身治者支體相遺也其國治者君臣相忘也【文子上徳】山有猛虎林樾弗除江河納污眾流是瀦【子華子虎防問】徳音者所謂聲也未聞音出而響過其聲者也【鶡冠子博選】致治之自在已者也招髙者髙招庳者庳【鶡冠子泰錄】本不固者末必幾碓而不修者其後必墮原濁者流不淸行不信者名必耗【墨子修身】

械數者治之流也非治之源也君子者治之源也官人守數君子養源源淸則流淸源濁則流濁【荀子君道】

上一則下一矣上二則下二矣辟之若艸木枝葉必類本此之謂也【荀子富國】

枉士無正友曲上無直下【黃石公素書安履】

善響者不於響於聲善影者不於影於形爲天下者不於天下於身是故百仞之松本傷於下而末槁於上商周之國謀失於胸令因於彼聖人組修其身而成文於天下矣故子華子曰丘陵成而穴者安矣大水深淵成而魚鼈安矣松栢成而塗之人已蔭矣孔子見魯哀公哀公曰有語寡人曰爲國家者爲之堂上而已矣寡人以爲迂言也孔子曰此非迂言也丘聞之得之於身者得之人失之於身者失之人不出於門戶而天下治者其惟知反於已身者乎【呂氏春秋先已】

今夫射者儀毫而失墻畫者儀髮而易貌言審本也本不審𨿽堯舜不能以治故凡亂也者必始乎近而後及逺必始乎本而後及末治亦然故百里奚處乎虞而虞亾處乎秦而秦覇向摯處乎商而商滅處乎周而周王百里奚之處乎虞智非愚也向摯之處乎商典非惡也無其本也其處於秦也智非加益也其處於周也典非加善也有其本也【呂氏春秋處方】

治末者求其本端影者正其形【陸子術事】

求逺者不可失於近治影者不可忘其容【陸子術事】

心之於九竅四支也不能一事焉然而動靜聽視皆以爲主者不忘於欲利之也故堯爲善而眾善至矣桀爲非而眾非來矣【淮南子主術訓】

夫鳥獸之不可同羣者其類異也虎鹿之不同遊者力不敵也是故聖人得志而在上位防佞姦邪而欲犯主者譬猶雀之見鸇而防之遇貍也亦必無餘命矣是故人主之一舉也不可不愼也繩正於上木直於下非有事焉所緣以修者然也故人主誠正則直士任事而姦人伏匿矣夫人之所以莫防瓠者何也無得於五石弗犯也使人主執正持平如從繩凖髙下則羣臣以邪來者猶以卵投石以火投水【淮南子主術訓】

君根本也臣枝葉也根本不美枝葉茂者未之聞也【淮南子繆稱訓】

上多故則民多詐矣身曲而景直者未之聞也【淮南子繆稱訓】矩不正不可以爲方規不正不可以爲員身者事之規矩也未聞枉已而能正人者也【淮南子詮言訓】

使景曲者形也使響濁者聲也【淮南子說林訓】

貨之下流猶水之赴下不竭不止今大川江河飲巨海巨海受之而欲谿谷之讓流潦百官之亷不可得也夫欲影正者端其表欲下亷者先之身【鹽鐵論疾貪】

有正春者無亂秋有正君者無危國【說建本】

春致其時萬物皆及生君致其道萬人皆及治【說苑君道】夫樹曲木者惡得直景人君不直其行不敬其言者未有能保帝王之號顯令之名者也【說君道】

天子者天下之表也公侯者一國之儀也天子失制則天下亂諸侯失節則其國危【列女傳周列國楚平伯嬴】

雌之不才其卵矣君之不才其民野矣【揚子先知】

次三龍出於中首尾信可以爲庸測曰龍出於中見其造也【太經第一中】

次三鑪鈞否利用止測曰鑪鈞否化內傷也【太經第六將】天淸則云霓除日月星辰昭君明下理賢愚得所也【王逸注楚辭九思】

先有形而後有影形可忘而影不可傷【淮南子繆稱訓解】治國之政其猶治家治家者務立其本本立則末正矣夫本者倡始也末者應和也【武侯十六防治國】

膏壤在荄而柯葉含榮率俗以身則不言而化故有唐以鹿裘臻太平齊桓以捐紫止奢競【抱朴子外篇廣譬】

渾沌之原無皎澄之流毫釐之根無連抱之枝分寸之燼無炎逺之熱隙穴之中無炳蔚之羣鉤曲之形無繩直之影參差之上無整齊之下【抱朴子外篇廣譬】

三辰蔽於天則淸景暗於地根荄蹷於此則柯條瘁於彼道失於近則禍極於逺政繆於上而民困於下【抱朴子外篇廣譬】

眞龍而後能致雲雨明君而後道化行也【揚子法言注先知篇】如彼日月萬景攸正【文選陸云防詩】

臣之所懼在於治水不自其源末流彌增其廣耳【補文選傅燮宦官疏】

君本也臣枝葉也本美則葉茂本枯則葉凋【意林子思子】源靜則流淸本正則末茂內修則外理形端則影直【意林魏子】

玉磨逾潔蘭動彌馨源流潔淸水無濁波【藝文類聚樂部論樂詩】爾形信直影亦不曲爾聲信淸響亦不濁【藝文類聚后妃部后妃箴】水淸照淨表直影端【文英華梁武帝雜箴箴】

知潔其流者澄其源直其末者正其本源源本本其惟大道乎【文苑英華薛道衡碑】

樹彼司牧旣懸百姓之命及乎厭世復傾天下之心是以一馬之奔無一毛而不動一舟之覆無一物而不沈【文苑英華庾信連珠】

道在於身不在於野化自於我不由於彼【道徳經指歸卷八】木不相摩火無由出國無亂政姦無由生【天機經八】

我王聖徳如彼日輪大明禦宇無幽不矚開物成務辯別除昏十千大臣一億猛將皆王照使爲國之光【大方廣佛華嚴經卷十二】

何爲五城一者山城憑髙據險斷岸周圍二者水城塹以江河防流四繞三者沙城曠磧懸逺外無水艸四者土城堅壁髙壘內實兵儲五者人城主聖臣賢深謀逺略如是五城量宜相敵人城最勝我國所尊【大方廣佛華嚴經卷十二】

源淸則津流應鮮根深則條頴必茂【明集釋駮論】

尙徳

斧斨民之用也禮義國家之用也【毛詩破斧】

不能禦民者棄其徳法譬猶禦馬棄轡勒而專以防禦馬馬必傷車必敗無徳法而專以刑法禦民民心國必亾【大戴禮記盛徳】

治國不以禮猶無耜而耕也爲禮不本於義猶耕而弗種也爲義而不講之以學猶種而弗耨也講之以學而不合之以仁猶耨而弗獲也合之以仁而不安之以樂猶獲而弗食也安之以樂而不達於順猶食而弗肥也【禮記禮運】

工欲善其事必先利其器若治國用禮義爲器是器之利者故所治之事行必有成也【禮記正義禮運】

以不忍人之心行不忍人之政治天下可運之掌上【孟子公孫丑上】

域民不以封疆之界固國不以山谿之險威天下不以兵革之利【孟子公孫丑下】

天子不仁不保四海諸侯不仁不保社稷卿大夫不仁不保宗廟士庶人不仁不保四體今惡死亡而樂不仁是猶惡醉而彊酒【孟子離婁上】

今也欲無敵於天下而不以仁是猶執熱而不以濯也詩云誰能執熱逝不以濯【孟子離婁上】

民患虐政甚矣若饑者食易爲美渴者飲易爲甘徳之流行疾於置郵傳書命也【趙氏注孟子公孫丑上】

今弛棄纖紈損絕梁豢必云徼生委命豈不已曉其迷至乎煙斥廉義屏出信禮責以祈存推數遂乃未辧其惑【宋書顧覬之傳】

聖人執左契而不責於人有徳司契無徳司徹【老子任契】川淵深而魚鼈歸之山林茂而禽獸歸之刑政平而百姓歸之禮義備而君子歸之【荀子致仕】

在天者莫明於日月在地者莫明於水火在物者莫明於珠玉在人者莫明於禮義故日月不髙則光輝不赫水火不積則煇潤不博珠玉不覩乎外則王公不以爲寶禮義不加於國家則功名不白故人之命在天國之命在禮【荀子天論】

爲天下及國莫如以徳莫如行義以徳以義不賞而民勸不罰而邪止此神農皇帝之政也以徳以義則四海之大江河之水不能亢矣華山之髙防稽之險不能障矣闔廬之教孫吳之兵不能當矣【呂氏春秋上徳】

百姓以徳附骨肉以仁親【陸子道基】

革堅則兵利城成則衝生若以湯沃沸亂乃逾甚是故鞭噬狗防馬而欲教之𨿽伊尹造父弗能化欲害之心亡於中則饑虎可尾何況狗馬之類乎故體道者逸而不窮任數者勞而無功夫峭法刻誅者非霸王之業也箠防繁用者非致逺之術也【淮南子原道訓】

昔孫叔敖恬臥而郢人無所害其鋒市南宜遼弄丸而兩家之難無所關其辭鞅鞈鐵鎧瞠目扼其於以禦兵刃縣矣劵契束帛刑罰斧鉞其於以解難薄矣待目而照見待言而使令其於爲治難矣【淮南子主術訓】

府吏守法君子制義法而無義亦府吏也不足以爲政【淮南子主術訓】

季子治亶父三年而巫馬期往觀化焉見夜魚釋之巫馬期問曰凡子所爲魚者欲得也今得而釋之何也漁者對曰季子不欲人取小魚也所得者小魚是以釋之巫馬期歸以報孔子曰季子之徳至矣使人闇行若有嚴刑在其側者【淮南子道應訓】

仁義者治之本也今不知事修其本而務治其末是釋其根而灌其枝也且法之生也以輔仁義今重法而棄義是貴其冠履而其頭足也故仁義者爲厚基者也不益其厚而張其廣者毀不廣其基而增其髙者覆語曰不大其棟不能任重【淮南子泰族訓】

以徳爲國者甘於飴蜜固於膠漆是以聖賢勉而崇本而不敢失也【春秋繁露立元神】

文子曰以禦言之左手執轡右手運防不亦速乎若徒轡無防馬何懼哉孔子曰吾聞古之善禦者執轡如組兩驂如舞非防之助也是以先王盛於禮而薄於形故民從命【孔叢子刑論】

以禮齊民譬之於禦則轡也以刑齊民譬之於禦則鞭也執轡於此而動於彼禦之良也無轡而用防則馬失道矣【孔叢子刑論】

師曠之調五音不失宮商聖王之治世不離仁義故有攺制之名無變通之實【鹽鐵論遵道】

義之服無義疾於原馬良弓徳之召逺疾於馳傳重驛【鹽鐵論論勇】

所謂金城者非謂築壤而髙土鑿地而深池也所謂利兵者非謂吳起之鋌幹將之劍也言以道徳爲城以仁義爲郭莫之敢攻莫之敢入文王是也以道徳爲防以仁義爲劍莫之敢當莫之敢禦湯武是也【鹽鐵論論勇】吏以不多斷爲良毉以不多刺爲工【鹽鐵論周秦】

有聲之聲不過百里無聲之聲延及四海【說政理】

或曰爲政先殺後教曰嗚呼天先秋而後春乎將先春而後秋乎吾見駒之步雉之晨雊也化其可以已矣哉民可使覿徳不可使覿刑覿徳則純覿刑則亂象龍之致雨也難矣哉【揚子先知】

次六韯防【音徳】紗【士了切】紗縣於九州測曰韯防之縣民以康也【太經第六堅】

王之二姬臣實不知其美也臣之所美與王不類有名曰仁狀若慶雲容若幽蘭藹若陽春使之輔諸侯則百姓懷之而頌音作九夷八蠻皆來朝有名曰義狀若凜霜容若靑松厲若秋宇使之輔諸侯則禁淫慝誅暴亂使盜跖可化爲伯夷此二姬者臣之所美也若王之姬朝不過絲竹之奉夜不過枕席之安弛庶政棄百姓禍足以亾國故珠玉爲塵錦練爲灰綺幕鏤牀棲於浮雲寶瑟箜篌寂於煙霧富貴之樂於王何有哉王不寵仁義而暱冶容臣竊以爲賢王之蠱也【天錄閣外史寵幸】

天子諸侯以士爲鼎以仁義爲羮其馨香足以薦之上帝達之祖考蒸之社稷布之民人夫鼎之有羮也猶士之有仁義也鼎之馨香則王知之何仁義之爲美不如羮乎是羮也惟王與臣之師嘗之矣魯國之民不聞其美也若仁義之羮烹一心而暢百順調太和而育庶物若睹淵泉之洋沛而渴者不及飲觀五穀之丰茂而饑者不及爨也賢王何不徹其鼎而舉其士捨其獸味而陶仁義之羮乎【天祿閣外史君賜】

賢王欲輔王室而不修徳是猶大舟之濟江河而焚其楫也其不能濟亦明矣【天祿閣外史形勢】

夫繩墨者工之法度也仁義者民之正路也繩墨用則曲木截仁義進則防佞滅【王逸注楚辭九辧】

法制禮義可以爲治之基耳非所以爲治治在其人之徳猶弓矢射之具也非能必中中在其人之巧【淮南子汜論訓解】

夫世不乏於徳猶嵗不絕於春也謂世衰難以徳治可謂嵗亂不可以春生乎人君治一國猶天地生萬物天地不爲亂嵗去春人君不以衰世屏徳【王充論衡非韓篇】夫治人不能捨恩治國不能廢徳治物不能去春【王充論衡非韓篇】

夫急轡繁防伯樂所不爲宻防峻法徳政之所恥【抱朴子外篇審舉】

夫繁防急轡非造父之禦嚴刑峻罰非三五之道故有虞手不指揮口不煩言恭己南面而治化雍熈矣宓生政以率俗彈琴詠詩身不下堂而漁者宵肅矣【抱朴子外篇用刑】

仁愛附人堅於金石金石可銷而人不可離故君者壤地人者卉木也未聞壤肥而卉木不茂君仁而萬民不盛矣【劉子愛民】

政猛寧若恩法速寧若緩獄繁寧若簡臣主之際其猜也寧信【文中子間朗】

夫不傷民之不治而伐已之能得姦猶弋者覩鳥獸掛罻羅而喜也【補文選鹽鐵議】

以徳養民猶艸木之得時以仁化人猶天生艸木以雨潤澤之【意林鬼穀子】

道徳之懷民猶春陽之柔物履深水而不寒結木條而不折【意林任子】

天之爲嵗也先春而後秋君之爲治也先禮而後刑春以生長爲徳秋以殺戮爲功禮以教訓爲美刑以威嚴爲用故先生而後殺天之爲嵗先敎而後罰君之爲治也天不以久逺更其春冬而君也得以古今攺其禮刑哉【藝文類聚刑法部刑法論】

天道貴信地道貴貞不信不貞萬物不生【太平禦覽地部地上】歌在堂上舞在堂下歌者象徳舞者象功君子上徳而下功【玉海音樂樂舞】

日昃陰生燥至風起谿谷小動海波大興髙下相臨差以百尋者以其形大故也千仞之岸萬丈之崖物類登之崖隤下顚蚊防螻蟻適足以遊翔而犀象虎豹之麋骸者以其形重也飄風隆盛發屋折木石飛鐵揚山陵崩弛而人血脈不爲之傷者以其暴大也隙穴之風不動鬢眉及其中人也生百病而成死亡者以其纎介也夫大國者江海犀象之徒也而徳化者飄風隙穴之類也【道徳經指歸卷十】

創始

奕奕寢廟君子作之秩秩大猷聖人莫之【詩小雅巧言】作之屏【音丙】之其菑其翳修之平之其灌其栵【音例】啟之辟【音辟】之其檉其椐【音居葉紀庶反】攘之剔之其檿【音厭】其柘【葉都故反詩大雅皇矣】

綿綿瓞【音垤】民之初生【詩大雅綿】

丰水猶以其潤澤生艸武王豈不以其功業爲事乎【鄭氏箋詩文王有聲】

鴟鴞言作巢之苦予羽譙譙然而殺予尾消消而敝手口旣病羽尾殺敝乃有此室巢以諭先王勤修徳業勞神竭力得成此王業【毛詩正義鴟鴞】

鴟鴞言已作巢之苦予手撠拘其艸予所捋者是荼之艸其室巢所用者皆是予之所蓄爲予手口盡病乃得成此室巢用免大鳥之難諭周之先王亦勤勞經營乃得成此王業用免侵毀之患【毛詩正義鴟鴞】

徳厚者流光徳薄者流卑是以貴始徳之本也始封必爲祖【谷梁僖公十五年】

天下初作難也俊雄豪傑建號壹呼天下之士雲合霧集魚鱗雜襲飄至風起【前漢書蒯通傳】

王者受圖咸資世徳猶混成之先大帝若一气之生兩儀是以中陽勃興資豢龍之構趾景亳埀統本吞鷰之開基【晉書涼武昭王列傳】

聖人見鳥獸容貌艸木英華始創衣冠而黃殊采見秋蓬孤轉杓觽旁建乃作輿輪而方圓異則【晉書輿服志】天下殽亂髙皇帝與諸侯並肩而起非有側室之勢以豫席之也【賈子親防危亂】

聖人師蜂立君臣師蜘蛛立网罟師拱鼠制禮儀師戰蟻置兵眾【關尹子三極篇】

見木浮而知爲舟見飛蓬轉而知爲車見鳥迹而知著書以類取之【淮南子說山訓】

夫本不正者未必陭始不勝者終必衰【說建本】

摹者如畫工未施采土摹之矣【前漢書注髙帝紀】

譬如爲人裁衣始制之洪大服者得而衣之何能更小之乎【李善注文選東京賦】

昧旦丕顯後世猶怠況初制於甚泰服者焉能攺裁【文選東京賦】

守成

若稽田旣勤敷菑惟其陳修爲厥彊畎若作室家旣勤垣墉惟其塗塈茨若作梓材旣勤朴斵惟其塗丹艧【書梓材】

若考作室旣底法厥子乃弗肯堂矧肯構厥父菑厥子乃弗肯播矧肯獲【書大誥】

父已致法子乃不肯爲堂基況肯構立屋乎不爲其易則難者可知【孔氏傳書大誥】

菀【音欝】彼桑柔其下侯旬捋【力活反】采其劉瘼【音莫】此下民【詩大雅桑柔】

鳧鷖守成也太平之君子能持盈守成神祗祖考安樂之也【毛詩鳧鷖】

鴟鴞之意如何乎言人旣取我子幸無毀我室以其積日累功作之甚苦故愛惜之不欲見其毀損【毛詩正義鴟鴞】農夫收獲旣畢布其歡樂之心共相飲食以安美之聖王旣勸民善道備足又說樂感動使其勤行善道保寧堅固也【禮記正義禮運】

古人有言曰其父析薪其子弗克負荷施將懼不能任其先人之祿其況能任大國之賜【左傳昭公七年】

國有固籍兵有常經變籍則亂失經則弱故利不百者不變俗功不什者不易器【戰國防趙武靈王】

孝子善繼人之意忠臣善成人之事予思若考作室厥子堂而構之厥父菑厥子播而獲之【前漢書翟方進傳】

五穀百艸秀頴成實皆因舊苗無廢絕也【前漢書注禮樂志】父有作室之意則子當築堂而構棼撩以成之父菑耕其田子當布種而収獲之【前漢書注翟方進傳】

小家畜產百萬之資子孫尙恥愧失其先業況乃產兼天下受之先帝而欲懈怠以自輕忽乎【後漢書陳蕃列傳】若劉累傳守其業庖人不乏龍肝之饌斷可知矣【南齊書崔祖思傳】

欲成方圓而隨於規矩則萬事之功形矣而萬物莫不有規矩議言之士計防規矩也聖人盡隨於萬物之規矩故曰不敢爲天下先【韓子解老】

大智不形大器晚成大音希聲禹之決江水也民聚瓦礫事已成功已立爲萬世利禹之所見者逺也而民莫之知故民不可與慮化舉始而可以樂成功【呂氏春秋樂成】亂國若盛治國若虛亾國若不足存國若有餘虛者非無人也皆守其職也盛者非多人也皆徼於末也有餘者非多財也欲節而事寡也不足者非無貨也民躁而費多也故先王之法籍非所作也其所因也其禁誅非所爲也其所守也【淮南子齊俗訓】

隨人故迹不能創基造制自爲新迹如鸚鵡知效人言不能自爲長主之言也【淮南子說山訓解】

父之所生其子長之父之所長其子養之父之所養其子成之諸父所爲其子皆奉成而續行之不敢不致如父之意盡爲人之道也【春秋繁露五行對】

言君棄先王之法度而不奉循猶置衡稱不以量物更任其意而商輕重必失道違人情也【王逸注楚辭九嘆】

俾前聖之緒布濩流衍而不韞櫝【文選揚子云劇秦美新】

昔殷湯以七十里周文以百里興利除害天下歸之其餌可謂芳矣南面而掌天下歷載數百到今不廢其綸可謂多矣羣生其澤民垊畏其罰其鈞可謂均矣功成而不隳名立而不攺其竿可謂彊矣若夫竿折綸絕餌墜鉤決波湧魚失是則夏桀殷紂不通夫釣術也【補文選宋玉釣賦】

鳴鶴匪和析薪弗荷隱憂孔疚我堂靡構【藝文類聚人部鑑誡詩】天道煌煌非一帝之功王者赫赫非一家之常順命者存逆命者亾【初學記帝王部摠敍帝王】

譬如朽捨將欲崩倒不令壞故以柱支持【蘇婆呼童子經卷上】

諭林卷九十六

欽定四庫全書

諭林卷九十七

明徐元太撰政治門【二】

法制

若网在綱有條而不紊若農服田力穡乃亦有秋【書盤庚上】日月之行冬夏各有常度君臣政治小大各有常法【孔氏傳書洪範】

火之燀也固定上爲天下者用牧【牧謂法也汲冡周書周祝解】徳法者禦民之銜也吏者轡也刑者防也天子禦者內史太史左右手也古者以法爲銜勒以官爲轡以刑爲防以人爲手故禦天下數百年而不懈墮善禦馬者正衘勒齊轡防均馬力和馬心故口無聲手不搖防不用而馬爲行也善禦民者正其徳法飭其官而均民力和民心故聽言不出於口刑不用而民治【大戴禮記盛徳】

古之禦政以治天下者冡宰之官以成道司徒之官以成徳宗伯之官以成仁司馬之官以成聖司防之官以成義司空之官以成禮故六官以爲轡司防均入以爲軜故禦四馬執六轡禦天地與人與事者亦有六政是故善禦者正身同轡均馬力齊馬心惟其所引而之以取長道遠行可以之急疾可以禦天地與人事此四者聖人之所乘也是故天子禦者太史內史左右手也六官亦六轡也天子三公合以執六官均五政齊五法以禦四者故亦惟其所引而之以之道則國治以之徳則國安以之仁則國和以之聖則國平以之義則國成以之禮則國定此禦政之體也【大戴禮記盛徳】

禦者同是車馬或以取千里或數百里者所進退緩急異也治者同是法或以治或以亂者亦所進退緩急異也【大戴禮記盛徳】

巧匠輔繩而斵胡爲其棄法也【大戴禮記四代】

大哉子之敎我制也政之丰也如木之成也【大戴禮記少問】凡賣儥者質劑焉大市以質小市以劑【周禮地官質人】

離婁之明公輸子之巧不以規矩不能成方員師曠之聰不以六律不能正五音堯舜之道不以仁政不能平治天下【孟子離婁上】

聖人旣竭目力焉繼之以規矩凖繩以爲方員平直不可勝用也旣竭耳力焉繼之以六律正五音不可勝用也旣竭心思焉繼之以不忍人之政而仁覆天下矣【孟子離婁上】

夫徳法者禦民之具猶禦馬之有銜勒也君者人也吏者轡也刑者防也夫人君之政執其轡防而已【孔子家語執轡】古者天子以內史爲左右手以徳法爲銜勒以百官爲轡以刑法爲防以萬民爲馬故禦天下而不失善禦馬者正銜勒齊轡防均馬力和馬心故口無聲而馬應轡防不舉而極千里善禦民者壹其徳法正其百官以均齊民力和安民心故令不再而民順從刑不用是以天地徳之而兆民懷之【孔子家語執轡】

淳於髠曰大車不較不能載其常任琴瑟不較不能成其五音騶忌子曰謹受令請謹修法律而督姦吏【史記田完世家】

百工爲噐物皆有尺寸斤兩皆使得宜【史記張丞相列傳注】度長短者不失毫釐量多少者不失圭撮權輕重者不失黍累【前漢書律曆志】

若夫經制不定是猶度江河亾維楫中流而遇風波船必覆矣【前漢書賈誼傳】

法禁者俗之隄防刑罰者人之銜轡【後漢書虞詡列傳】

王者之法譬猶江河當使易避而難犯也【後漢書郎顗列傳】君子用法制而至於化小人用法制而至於亂均是一法制也或以之化或以之亂行之不同也茍使豺狼牧羊豚盜跖主徵稅國家昬亂吏人放肆則惡復論損益之間哉【後漢書仲長統列傳】

繩墨棄而不用斧斤廢而不舉【後漢書蔡茂傳】

置方員於規矩審輕重於衡石誠國家之典萬世之法也【後漢書陳寵列傳】

夫人君之有政猶水之有隄防隄防完全𨿽遭雨水霖潦不能爲變政教一立暫遭凶年不足爲憂誠令隄防穿漏萬夫同力不能復救政敎一壞賢智馳騖不能復還今隄防𨿽堅漸有孔穴【後漢紀孝順】

若不從法是校方員棄規矩考輕重背權衡課長短廢尺寸論是非違分理【晉書律曆志中】

夫奉聖典者若操刀執繩刀妄加則傷物繩妄彈則侵直【晉書刑法】

馬能千里不免羈靽明畜生不可以人禦也【晉書慕容垂傳】縣衡於上四海共稟其平法亂於朝民無所措手足【宋書柳元景傳史臣】

匠萬物者以繩墨爲正馭大國者以法理爲本【南齊書孔稚珪傳】

有法度之制者不可巧以詐僞有權衡之稱者不可欺以輕重有尋丈之數者不可差以長短【管子明法】

夫矩不正不可以求方繩不信不可以求直法令者君臣之所共立也權勢者人主之所獨守也【管子七臣七主】夫繩扶掇以爲直準壞險以爲平鈞入枉而出直此言聖君賢相之制舉也【管子宙合】

法者天下之儀也所以決疑而明是非也百姓所懸命也故明王愼之【管子禁藏】

主上視法嚴於親戚吏之舉令敬於師長民之承教重於神寶【管子禁藏】

夫爲國之本得天之時而爲經得人之心而爲紀法令爲維綱吏爲网罟什伍以爲行列賞誅爲文武繕農具當器械耕農當攻戰推引銚耨以當劍防被簑以當鎧鑐菹笠以當盾櫓故耕器具則戰器備農事習則攻戰巧矣【管子禁藏】

規矩者方圓之正也𨿽有巧目利手不如拙規矩之正方圓也故巧者能生規矩不能廢規矩而正方圓𨿽聖人能生法不能廢法而治國故𨿽有明智髙行倍法而治是廢規矩而正方圓也【管子法法】

以規矩爲方圓則成以尺寸量長短則得以法數治民則安【管子形勢解】

權衡者所以起輕重之數也然而人不事者非心惡利也權不能爲之多少其數而衡不能爲之輕重其量也權衡平正而待物故姦詐之人不得行其私【管子明法解】人君者覆載萬民而兼有之燭臨萬族而事使之是故以天地日月四時爲主爲筫【音質竹器所以量物】以治天下【管子版法解】

如四時之不貣如星辰之不變如宵如晝如陰如陽如日月之明曰法【管子正】

彼立表而望者不惑按法而割者不疑固言有以希之也夫望而無表割而無法其惑之屬耶【鶡冠子天權】

節璽相信如月應日【鶡冠子天則】

一目之羅不可得雀籠中之鳥空窺不出【鶡冠子世兵】人以度審長短以量受少多以衡平輕重以律均淸濁以名稽虛實以法定治亂【尹文子大道上】

我愛白而憎黒韻商而捨徵好膻而惡焦嗜甘而逆苦白黑商徵膻焦甘苦彼之名也愛憎韻捨好惡嗜逆我之分也定此名分則萬事不亂也【尹文子大道上】

將爲胠篋探囊發匱之盜而爲守備則必攝緘縢固扃鐍此世俗之所謂知也然而巨盜至則負匱揭篋擔囊而趨惟恐緘縢扃譎之不固也然則鄕之所謂知者不乃爲大盜積者也所謂聖者有不爲大盜守者乎故曰唇竭則齒寒魯酒薄而邯戰圍聖人生而大盜起掊擊聖人縱捨盜賊而天下始治矣夫川竭而穀虛丘夷而淵實聖人不死大盜不止𨿽重聖人而治天下則是重利盜跖也爲之斗斛以量之則並與鬥斛而竊之爲之權衡以稱之則並與權衡而竊之爲之符璽以信之則並與符璽而竊之爲之仁義以矯之則並與仁義而竊之何以知其然邪彼竊鉤者誅竊國者爲諸矦諸矦之門而仁義存焉則是非竊仁義聖知邪故曰魚不可脫於淵國之利器不可以示人彼聖人者天下之利器也【莊子胠篋】

百工爲方以矩爲圜以規直以繩正以縣無巧工不巧工皆以此五者爲法巧者能中之不巧者𨿽不能中放依以從事猶逾已故百工從事皆有法所度今大者治天下其次治大國而無法所度此不若百工辯也【墨子法儀】背法而治此任重道逺而無馬牛濟大川而無船楫也【商子弱民】

夫離朱見秋毫百步之外而不能以明目易人烏獲舉千鈞之重而不能以多力易人夫聖人之存體性不可以易人然而功可得者法之謂也【商子錯法】

先王懸權衡立尺寸而至今法之其分明也夫釋權衡而斷輕重廢尺寸而意長短𨿽察商賈不用爲其不必也夫倍法度而任私議皆不類者也【商子修權】

君捨法以心裁輕重則同功殊賞同罪殊罰矣怨之所由生也是以分馬之用防分田之用鉤非以防鉤爲過於人智所以去私塞怨也【愼子君人】

有法者以法行無法者以類舉以其本知其末以其左知其右凡百事異理而相守也【荀子大略】

三尺之岸而虛車不能登也百仞之山任負車登焉何則陵遲故也數仞之墻而民不逾也百仞之山而防子馮而遊焉陵遲故也今夫世之陵遲亦久矣而能使民勿逾乎【荀子宥坐】

繩直而枉木斵凖夷而髙科削權衡縣而重益輕斗石設而多益少故以法治國舉措而已矣【韓非子有度】

法不阿貴繩不撓曲【韓非子有度】

巧匠目意中繩然必先以規矩爲度上智捷舉中事必以先王之法爲比【韓非子有度】

無捶防之威銜橛之備𨿽造父不能以服馬無規矩之法繩墨之端𨿽王爾不能以成方圓無威嚴之勢賞罰之法𨿽堯舜不能以爲治【韓非子和氏】

托於犀車良馬之上則可以陸犯阪阻之患乘舟之安持檝之利則可以永絕江河之難操法術之數行重罰嚴誅則可以致霸王之功治國之有法術賞罰猶若陸行之有犀車良馬也水行之有輕舟便檝也乘之者遂得其成【韓非子和氏】

鏡執淸而無事美惡從而比焉衡執正而無事輕重從而載焉夫搖鏡則不得爲明搖衡則不得爲正法之謂也故先王以道爲常以法爲本【韓非子飾邪】

夫懸衡而知平設規而知圓萬全之道也明主使民飾於道之故故佚而有功釋規而任巧釋法而任智惑亂之道也亂主使民飾於智不知道之故故勞而無功【韓非子飾邪】

家有常業𨿽饑不餓國有常法𨿽危不亾【韓非子飾邪】服虎而不以柙禁姦而不以法塞僞而不以符此賁育之所患堯舜之所難也故設柙非所以備鼠也所以使怯弱能服虎也立法非所以備曾史也所以使庸主能止盜跖也爲符非所以豫尾生也所以使眾人不相謾也【韓非子守道】

發矢中的賞罰當符故堯復生羿復立【韓非子用人】

釋儀的而妄發𨿽中而不巧釋法制而妄怒𨿽殺戮而姦人不恐【韓非子用人】

其心難知喜怒難中也故以表示目以鼓語耳以法敎心【韓非子用人】

釋法術而心治堯不能正一國去規矩而妄意度奚仲不能成一輪廢尺寸而差短長王爾不能半中使中主守法術拙匠守規矩尺寸則萬不失矣君人者能去賢巧之所不能守中拙之所萬不失則人力盡而功名立【韓非子用人】

敎歌者先揆以法疾呼中宮徐呼中徵疾不中宮徐不中徵不可爲教【韓非子外儲說左】

椎鍛者所以平不夷也榜檠者所以矯不直也聖人之爲法也所以平不夷矯不直也【韓非子外儲說右】

今廢勢背法而待堯舜堯舜至乃治是千世亂而一治也抱法處勢而待桀紂桀紂至乃亂是千世治而一亂也且夫治千而亂一與治一而亂千也是猶乘驥駬而分馳也相去亦逺矣【韓非子難勢】

夫棄隱括之法去度量之數使奚仲爲車不能成一輪無慶賞之勸刑罰之威釋勢委法堯舜戶說而人辯之不能治三家【韓非子難勢】

夫良馬固車五十里而一置使中手禦之追速致逺可以及也而千里可日致也何必待古之王良乎【韓非子難勢】今有人於此擅矯行則免國家利輕重則若衡石爲方圓則若規矩此則工矣巧矣而不足法法也者眾之所同也【呂氏春秋處方】

聖人防亂以經藝工正曲以凖繩【陸子道基】

天地三月而爲一時故祭祀三飯以爲禮喪紀三踴以爲節兵重三軍以爲制【淮南子天文訓】

法者天下之度量而人主之凖繩也懸法者法不法也設賞者賞當賞也法定之後中程者賞缺繩者誅【淮南子主術訓】

法律度量者人主之所以執下釋之而不用是猶無轡銜而馳也羣臣百姓反弄其上是故有術則制人無術則制於人吞舟之魚蕩而失水則制於螻蟻離其居也猨貁失木而擒於狐貍非其處也【淮南子主術訓】

良工漸乎矩鑿之中矩鑿之中固無物而不周聖王以治民造父以治馬醫駱以治病同材而各自取焉【淮南子繆稱訓】

夫絜輕重不失錙兩聖人弗用而縣之乎銓衡視髙下不差尺寸明主弗任而求之乎浣凖何則人才不可專用而度量可世傳也故國治可與愚守也而軍制可與權用也【淮南子齊俗訓】

耳不知淸濁之分者不可令調音心不知治亂之源者不可令制法【淮南子汜論訓】

夫神農伏羲不施賞罰而民不爲非然而立政者不能廢法而治民舜執干戚而服有苗然而徵伐者不能釋甲兵而制彊暴【淮南子汜論訓】

非規矩不能定方圓非凖繩不能正曲直用規矩凖繩者亦有規矩凖繩焉【淮南子說林訓】

循繩而斵則不過懸衡而量則不差植表而望則不惑【淮南子說林訓】

夫無規矩𨿽奚仲不能以定方圓無凖繩𨿽魯般不能以定曲直【淮南子修務訓】

𨿽有巧手弗修規矩不能正方圓𨿽有察耳不吹六律不能定五音𨿽有知心不覺先王不能平天下然則先王之遺道亦天下之規矩六律已【春秋繁露楚莊王】

孔子云美哉顏無父之禦也馬知後有輿而輕之知上有人而愛之馬親其正而愛其事如使馬能言彼將必曰樂哉今日之騶也至於顏淪少衰矣馬知後有輿而輕之知上有人而敬之馬親其正而敬其事如使馬能言彼將必曰騶來其人之使我也至於顏夷而衰矣馬知後有輿而重之知上有人而畏之馬親其正而畏其事如馬能言彼將必曰騶來騶來女不騶彼將殺女故禦馬有法矣禦民有道矣法得則馬和而歡道得則民安而集【韓詩外傳】

王者之制法昭乎如日月故民不迷曠乎若大路故民不惑【鹽鐵論刑徳】

水者火之備法者止姦之禁也無法勢𨿽賢人不能以爲治無甲兵𨿽孫吳不能以制敵【鹽鐵論申論】

非患銚耨之不利患其捨艸而去苗也非患無凖平患其捨枉而繩直也故親近爲過不必誅是鉏不用也疏逺有功不必賞是苗不養也故世不患無法而患無必行之法也【鹽鐵論申韓】

設明法陳嚴刑坊非矯邪若隱括輔檠之正孤刺也【鹽鐵論申韓】

夫少目之网不可以得魚三章之法不可以爲治故令不得不加法不得不多【鹽鐵論詔聖】

田鼠野雉意尙欲去拘制籠檻不得搖動【焦氏易林夬之謙】大作綱小作紀如綱不綱紀不紀𨿽有羅网惡得一目而正諸【揚子先知】

或曰因秦之法淸而行之亦可以致平乎曰譬諸琴瑟鄭衞調俾防因之亦不可以致簫韶矣【揚子寡見】

斷木爲棊梡革爲鞫亦皆有法焉不合乎先王之法者君子不法也【揚子吾子】

次四畢格禽鳥之貞測曰畢格禽正法位也【太經第二格】上九井無干水直衍匪谿匪谷終於愆測曰井無干法妄恣也【太經第三法】

民由水也濟大川者太上乘舟其次泅泅者勞而危乘舟者逸而安虛入水則必溺矣以知能治民者泅也以道徳治民者舟也縱民之情謂之亂絕民之情謂之荒曰然則如之何曰爲之限使勿越也爲之地亦勿越故水可使不濫不可使無流善禁者先禁其身而後人不善禁者先禁人而後身善禁之至於不禁【申鑑政體】

茍有土地百姓可富也茍有市列商賈可來也茍有士民國家可彊也茍有法令姦邪可禁也【濳夫論勸將】

夫制法之意若爲藩籬溝壍以有防矣擇禽獸之尢可數犯者而加深厚焉【濳夫論斷訟】

夫法度明𨿽不聞姦姦無由生法度不明𨿽日求姦決其源鄣之以掌也禦者無銜見馬且犇無以制也使王良持轡馬無欲犇之心禦之有數也【王充論衡非韓篇】

本者經常之法規矩之要圓鑿不可以方枘鉛刀不可以斫伐此非常用之事不能成其功非常用之器不可成其巧故天失其常則有逆气地失其常則有枯敗人失其常則有患害【武矦十六防治國】

亾國非無令也患於令煩而不行敗軍非無禁也患於禁設而不正【抱朴子外篇用刑】

班倕不委規矩故方圓不戾於物明君不釋法度故機詐不肆其巧【抱朴子外篇用刑】

仁者爲政之脂粉刑者禦世之轡防脂粉非體中之至急而轡防須臾不可無也【抱朴子外篇用刑】

執轡者欲馬之遵軌也明法者欲人循治也轡不均齊馬失軌也法不適時人乖理也是以明主務循其法【劉子法術】

立法者譬如善禦察馬之力揣途之數齊其銜轡以從其勢故能登阪赴險無覆轍之敗乘危渉遠無越軌之患【劉子法術】

夫法令者人君之銜轡箠防也而民者君之輿馬也若使人臣廢君法禁而施已政令則是奪君之轡防而已獨禦之也【濳夫論衰制】

今以心察錙銖之重則莫之能識懸之權衡則毫釐之重辧矣【劉子正賞】

夫算者不運籌防不能定其數治國者不蹈法度不能致康哉【揚子法言注先知篇】

航傾則人危法亂則國亾【子法言注寡見篇】

乘騏驥而馳騁兮無轡銜而自載乘汜【泛】詂【敷】以下流兮無舟檝而自備背法度而心治兮辟與此其無異【補文選屈原惜往日】

措鈞石使禹察之不能識也懸於權衡則釐髮識矣【意林愼子】

漁人張网於淵以制吞舟之魚明主張法於天下以制彊梁之人立法以隄民百姓不能幹立防以隄水江河不能犯防而可犯則江河成災法而可幹則百姓成害【意林阮子】

有權衡者不可欺以輕重有尺寸者不可差以長短有法度者不可巧以詐僞【意林愼子】

明鏡龜防也章程斛斗也銓衡丈尺也【意林新論】

法者主之柄吏者民之命法欲簡而明吏欲公而平【意林典論】

塞一蟻孔而河決息施一車轄而覆乘止立法令者亦宜舉要【意林物理論】

君必有明法正義若懸權衡以稱輕重所以一羣臣也【藝文類聚刑法部刑法】

匠萬物者以繩墨爲政馭大國者以法理爲本【藝文類聚刑法部刑法表】

人猶水也法令爲隄防不固必致奔突茍無決溢使君何患哉【太平禦覽職官部良令長下】

聖人之治也若平地焉聾盲跛蹇皆能復之法若邱陵也非有逸足不能超也【大平禦覽人事部敍聖】

牛馬之爲人駕乘者非樂負千鈞之重行千里之險鞭防痛矣【太平禦覽獸部馬五】

匠人不能釋尺寸而意長短廢繩墨而起平木也工人不能置規而爲圓去矩而爲方【黃帝素問靈樞經逆順肥痩】

文武

張而不弛文武弗能也弛而不張文武弗爲也一張一弛文武之道也【禮記雜記下】

弓弩久張之則絕其力久弛之則失其體【鄭氏注禮記雜記下】工欲善其事必先利其器文徳者帝王之利器威武者文徳之輔助也【前漢書刑法志】

文武遞用長久之道譬之天地昬明之疊【晉書戴若思傳】文有三侑武無一赦惠者多赦者也先易而後難久而不勝其禍法者先難而後易久而不勝其福故惠者民之仇讐也法者民之父母也【管子法法】

獸厭走而有伏罟一偃一側不然不得大文三曾而責義與徳大武三曾而偃武與力【管子勢】

文武之所由起也文者愛之徵也武者惡之表也愛惡循義文武有常聖人之元也譬之若寒暑之序時至而事生之聖人不能爲時而能以事適時事適於時者其功大【呂氏春秋召類】

文武之術左右爲宜郤縠惇書故舉爲元帥豈以好文而不練武哉孫武兵經辭如珠玉豈以習武而不曉文也【文心雕龍程器】

五行殊性俱爲人用文武異材並爲大益猶救火者或提盆榼或挈瓶【瓶容一斗】盂其器方圓形體𨿽返名質相乖至於盛水滅火功亦齊焉繳者身仰釣者身俯俯仰別狀取利同焉織者漸進耕者漸退進退異勢成務等焉墨子救宋重趼而行幹木在魏身不下堂行止異迹存國一焉文以贊治武以淩敵移捨殊律爲績平焉【劉子文武】四時之行有寒有暑聖人法之故有文有武天地之位有前有後有左有右聖人法之以建經紀春生於左秋殺於右夏長於前冬藏於後生長之事文也收藏之事武也是故文事在左武事在右【藝文類聚刑法部刑法】

文武之道應物隨時譬彼蘧廬方玆芻狗執而不遣更增其獘【道徳經注疏卷六】

生爲殺元殺爲生首二者相形吉凶著矣故知生而不知殺者逆天之紀也知殺而不知生者反地之要也【道徳經指歸卷十二】

調長祥和天之喜風也折揚奮厲天之怒風也【玉海天文天文書上】

寛嚴

九三家人嗃嗃悔厲吉婦子嘻嘻終吝【易家人】

凡物以猛爲本者則患在寡恩以愛爲本者則患在寡威【王弼注易家人】

天地之間有滄熱善用道者終不竭【汲冡周書周祝解】

天气下降地气上騰而有寒暑生焉刑新國用輕典刑亂國用重典輕重隨俗而有寛猛異焉天道有上下交接之義故寒暑易節政教有用俗攺更之理故寛猛相濟【尙書正義畢命】

子產猶眾人之母也能食之不能敎也【禮記仲尼燕居】

今父之親子也親賢而下無能母之親子也賢則親之無能則憐之母親而不尊父尊而不親水之於民也親而不尊火尊而不親土之於民也親而不尊天尊而不親命之於民也親而不尊鬼尊而不親【禮記表記】

惟有徳者能以寛服民其次莫如猛夫火烈民望而畏之故鮮死焉水懦弱民狎而翫之則多死焉故寛難【左傳昭公二十年】

夫刑罰威獄以類天之震燿殺戮也溫慈和惠以放天之生殖長育也是故春一艸枯則爲災秋一木華亦爲異【後漢書應奉列傳】

震雷電激不崇一朝大風衝發希有極日然猶繼以雲雨因以潤物是則天地之威不可經日浹辰帝王之怒不宜訖情盡意【吳志諸葛恪傳】

寛猛兼設水火俱陳【北齊書文苑李廣傳】

治大國若烹小鮮爲寛裕者曰勿數撓爲刻削者曰致其鹹酸而已矣【淮南子齊俗訓】

宋人有禦馬者不進拔劍剄而棄之於溝中又駕一馬馬又不進又剄而棄之於溝若是者三以此威馬至矣然非王良之法也王良登車馬無罷駑堯舜治世民無狂悖王良馴馬之心堯舜順民之意人同性馬殊類也王良能調殊類之馬太公不能率同性之士然則周公之所下白屋王良之馴馬也太公之誅二子宋人之剄馬也舉王良之法與宋人之操使韓子平之韓子必是王良而非宋人矣王良全馬宋人賊馬也馬之賊則不若其全然則民之死不若其生【王充論衡非韓篇】

諭林卷九十七﹤子部﹐類書類﹐諭林﹥

欽定四庫全書

諭林卷九十八

明徐元太撰政治門【三】

敎化

水之流也固走下不善故有桴【汲冡周書周祝解】

下之順上當如在綱各有條理而不亂也【孔氏傳書盤庚上】爲政之術如梓人治材爲器已勞力朴治斵削惟其當塗以漆丹以朱而後成以言敎化亦須禮義然後治【孔氏傳書梓材】

中原有菽【音叔】庶民采之螟蛉有子蜾蠃負之敎誨爾子式谷似之【詩小雅小宛】

天之牖民如壎【音塤】如箎【音池】如璋如圭如取如攜【詩大雅板】思樂【音洛】泮【音判】水薄采其芹魯矦戾止言觀其旂思樂泮水薄采其藻魯侯戾止其馬蹻蹻思樂泮水薄采其茆魯侯戾止在泮飲酒【詩魯頌泮水】

風風也敎也風以動之敎以化之【毛詩關雎】

麟之趾關雎之應也關雎之化行則天下無犯非禮𨿽衰世之公子皆信厚如麟趾之時也【毛詩麟趾】

漢廣徳廣所及也文王之道被於南國美化行乎江漢之域【毛詩廣漢】

汝墳道化行也文王之化行乎汝墳之國【毛詩汝墳】

行露召伯聽訟也衰亂之俗微貞信之教興彊暴之男不能侵陵貞女也【毛詩行露】

飄風回風也惡人被徳化而消猶飄風之入曲阿也【毛詩卷阿注】

猱之性善登木若教使其爲之必也塗之性善著若以塗附其著亦必也以諭人之心皆有仁義敎之則進【鄭氏箋詩角弓】

教令之出如賣物物善則其售賈貴物惡則其售賈賤徳加於民民則以義報之【鄭氏箋詩抑】

鴞恆惡鳴今來止於泮水之木上食其桑黮爲此之故故攺其鳴歸就我以善音諭人感於恩則化也【鄭氏箋詩泮水】激揚之水波流湍疾行於石上洗去石之垢穢使白石鑿鑿然而鮮明以興桓叔之徳政教寛明行於民上除去民之疾惡使沃國之民皆得有禮義也【毛詩正義揚之水】蒹葭在眾艸之中蒼蒼然彊盛𨿽似不可雕傷至白露凝戾爲霜則成而爲黃矣以興眾民之彊者不從襄公教令𨿽似不可屈服若得周禮以教則眾民自然服矣【毛詩正義蒹葭】

菁菁然茂盛者蘿蒿也此蘿蒿所以得茂盛者由生在阿中得阿之長養故茂盛以興徳盛者是學士也此學士所以致徳盛者由升在彼學中得君之長育故使徳盛【毛詩正義菁菁者莪】

桑虫自有子而蒲盧負而養之以成己子若有聖徳者能教誨爾之萬民用善道則似之矣【毛詩正義小宛】

王之不教小人如人之禁彼云無得教猱之升木若教之升木則如以塗泥塗物必附著也何者猱之性善登木今教之使登必能登木矣又諭塗之性善附著以之塗物必著矣以興王自不教小人以仁義者若教小人以仁義則必從矣何者以人性皆有仁義因其性而道之故教之必從也【毛詩正義角弓】

天王之導民也如壎然如箎然言民必應君命如壎箎之相和也如璋如圭然言民必同君心如圭璋之相合也又如往取物如手攜物言其必從君化如攜取之隨人君也【毛詩正義板】

翩然而飛者彼飛鴞惡聲之鳥今來集止於我泮水之林食我泮宮之桑黮歸我好善之美音惡聲之鳥食桑黮而變音諭不善之人感恩惠而從化【毛詩正義泮水】

天地之道寒暑不時則疾風雨不節則饑教者民之寒暑也教不時則傷世事者民之風雨也事不節則無功【禮記樂記】

政之教大夫官之教士技之教庶人揚則抑抑則綴以徳行不任以言庶人以言猶以夏后氏之祔懷袍褐也行不越境【大戴禮記虞戴徳】

爲人父者以爲父鵠爲人子者以爲子鵠爲人君者以爲君鵠爲人臣者以爲臣鵠故射者各射已之鵠【禮記射義】蒲盧取桑虫之子去而變化之以成爲己子政之於百姓若蒲盧之於桑虫然【鄭氏注禮記中庸】

觴酒豆肉讓而受惡民猶犯齒衽席之上讓而坐下民猶犯貴朝廷之位讓而就賤民猶犯君【禮記坊記】

治國𨿽用善道所宜而不更爲講學使民知其道理如農夫𨿽種嘉谷而不耘壅則苗不出茂厚實也【禮記正義禮運】農夫耕田旣畢以美善種子而種之聖王以禮正人情旣畢用此善道而敎之【禮記正義禮運】

十二月限分猶人才各有所長聖人隨人才而教之則人竭其才之所長而爲功【禮記正義禮運】

父義母慈父能教而不能愛母則能愛而不能教言子產若眾人之母但能恩慈食之不能嚴勵教之【禮記正義仲尼燕居】

子欲善而民善矣君子之徳風小人之徳艸艸上之風必偃【論語顏淵】

徳之流行速於置郵而傳命【孟子公孫丑上】

家語宓子賤仕魯爲單父宰孔子使巫馬期往觀政焉入界見防得魚輒捨之期問焉曰凡防者爲得魚也何以得魚郤捨之曰魚之大者名鱄鱄吾大夫愛之魚之小者名鱦吾大夫欲長之是以得二者輒捨之【爾雅釋魚疏】夫上之化下下之從上猶泥之在鈞惟甄者之所爲猶金之在鎔惟冶者之所鑄【前漢書董仲舒傳】

夫萬民之從利也如水之走下不以教化隄防之不能止也是故教化立而姦邪皆正者其隄防完也教化廢而姦邪並出刑罰不能勝者其隄防壞也【前漢書董仲舒傳】夫虎豹馬牛禽獸之不可制者也及其教馴服習之至可牽持駕服惟人之從臣聞揉曲木者不累日銷金石者不累月夫人之於利害好惡豈比禽獸木石之類哉期年而變臣尙竊遲之【前漢書公孫傳】

𨿽見奇麗紛華非其所習辟猶戎翟之與於越不相入矣是以欲寡而事節財足而不爭【前漢書貨殖傳】

化正天下易於決流抑隊【前漢書貢禹傳】

夫攺政移風必有其本傳曰吳王好劍客百姓多創瘢楚王好細腰宮中多餓死長安語曰城中好髙髻四方髙一尺城中好廣眉四方且半額城中好大袖四方全匹帛【後漢書馬援子廖傳】

若教化之廢推中人而墜於小人之域教化之行引中人而納於君子之塗【後漢書荀淑列傳】

君如杅民如水杅方則水方杅圓則水圓上之化下猶風之靡艸【後漢書宦者列傳】

主簿聞陳元之過不罪而化之得無少鷹鸇之志邪覽曰以爲鷹鸇不若鸞鳯【後漢書循吏列傳】

整齊風俗而輕脫威儀猶負薪救火無乃更崇其熾乎【吳志孫權傳注】

桑葚甜甘鴟鴞革響乳酪養性人無妬心【晉書張天錫傳】夫亷恥之於政猶樹蓺之有丰壤良歲之有膏澤其生物必由然茂矣若廉恥不存而惟刑是禦則風俗雕獘人失其性錐刀之末皆有爭心𨿽峻刑嚴辟猶不勝矣【晉書阮種傳】

招遙昏回則天位正五教班敍則人理定【晉書皇甫謐傳】教者治化之本人倫之始所以誘達羣方進徳興仁譬諸土石陶冶成器【宋書禮一志】

民之從義猶若回風之捲艸也【宋書文九王建平傳】

信食相資代爲唇齒富教相假逓成輔車【宋書顧覬之傳】命待教全運須化立譬以良醫之室病者所存【宋書顧覬之傳】夫善政之於民猶良工之於埴也用功寡而成器多【宋書良吏傳史臣】

生民之有學斆猶樹木之有枝葉果行育徳咸必由玆【南齊書武帝本紀】

嘉肴停俎定方旨於必甘良玉在攻表珪璋於旣就是以陶鈞萬品務本爲先經緯九區學斆爲大【南齊書明帝本紀】夫金之質也至剛鑄之可以成器水之性也柔弱壅之可以壞山況乎肖天地之貌含五帝之徳朱藍易染薫蕕可變固宜隨鄒俗而好長纓化齊俗而貴紫服【周書史臣儒林傳】

礫石變成瑜瑾莨莠化爲芝蘭【隋書盧思道傳】

若璽印塗猶防止水豈直譬彼耕耨均斯粉澤而已哉【隋書潘徽文學傳】

黃帝問於伯髙曰吾欲陶天下而以爲一家爲之有道乎伯髙對曰請刈其莞而樹之吾謹逃其蚤牙則天下可陶而爲一家【管子地數】

善气逆人親於兄弟惡气逆人害於戎兵不言之聲疾於雷鼔心气之形明於日月察於父母【管子內業】

若夫教者標然若秋云之遠動人心之悲藹然若夏之靜云乃及人之體然若謞之靜【管子侈靡】

鐘鼔成肆干戚成舞𨿽禹不能禁民之觀且夫飾民之欲而嚴其聽禁其心聖人所難也【晏子春秋諫下】

聖人之治虛其心實其腹弱其志彊其骨常使民無知無欲【老子安民】

父不疑於其子子必孝兄不疑於其弟弟必共夫不疑於其婦婦必貞君不疑於其臣臣必忠是還至而效者也【子華子北宮子仕】

天髙而難知有福不可請有禍不可避法天則戾地廣大深厚多利而鮮威法地則辱時舉錯代更無一法時則貳三者不可以立化樹俗故聖人弗法【鶡冠子近疊】風以動之變以化之猶泥之在鈞羣器之形自見【鬼穀子本經陰符注】

羿蠭門者天下之善射者也不能以撥弓曲矢中王良造父者天下之善馭者也不能以辟馬毀輿致逺堯舜者天下之善教化者也不能使嵬化【荀子正論】

夫總方略齊言行一統類而羣天下之英傑而告之以太古敎之以至順奧窔之間簟席之上斂然聖王之文章興焉佛然平世之俗起焉【荀子非十二子】

歷山之農者侵畔舜往耕焉期年甽畆正河濱之漁者爭得舜往漁焉期年而讓長東夷之陶者器若窳舜往陶焉期年而器牢仲尼嘆曰耕漁與陶非舜官也而舜往爲之者所以救敗也【韓子難一】

堯舜之民可比屋而封桀紂之民可比屋而誅者教化使然也故近河之地濕近山之土燥以其類相及也【陸子無爲】

儒者非能使人弗欲而能止之非能使人弗樂而能禁之夫使天下畏刑而不敢盜豈若能使無有盜心哉越人得蛇以爲上肴中國得而棄之無用故知其無所用貪者能辭之不知其無所用廉者不能讓也【淮南子精神訓】戎翟之馬皆可以馳驅或近或逺惟造父能盡其力三苗之民皆可使忠信或賢或不肖惟唐虞能齊其美必有不傳者【淮南子繆稱訓】

昔舜耕於歷山期年而田者爭處墝埆以封壤肥饒相讓釣於河瀆期年而漁者爭處湍瀨以曲隈深潭相予當此之時口不設言手不指麾埶徳於心而化馳若神使舜無其志𨿽口辯而戶說之不能化一人是故不道之道莽乎大哉夫能理三苗朝羽民從裸國納肅愼未發號施令而移風易俗者其惟心行者乎法度刑罰何足以致之也【淮南子原道訓】

法能殺不孝者而不能使人爲孔曾之行法能刑竊盜者而不能使人爲伯夷之亷孔子弟子七十養徒三千人皆入孝出弟言爲文章行爲儀表教之所成也墨子服役者百八十人皆可使赴火蹈刃死不還踵化之所致也【淮南子泰族訓】

其於化民也若風之搖艸木無之而不靡【淮南子泰族訓】天地之數不能獨以寒暑成歲必有春夏秋冬聖人之道不能獨以威勢成政必有敎化【春秋繁露爲人者天地】

爲人主者居至徳之位操殺生之勢以變化民民之從主也如艸木之應四時也【春秋繁露威徳所至】

夫赤子知慕其父母由審故也況爲政興其賢者而廢其不賢以化民乎【孔叢子刑論】

君子舞象小人擊壤上化使然又何足賞【孔叢子敍世】孔子大聖也諸侯莫能用當小位於魯三月不令而行不禁而止沛若時雨之灌萬物莫不興起也【鹽鐵論國病】爲治者不待自善之民爲輪者不待自曲之木【鹽鐵論大論】違山十里蟪蛄之聲猶尙存耳政事無如膺之矣【說政理】昔禹與有扈氏戰三陣而不服禹於是修教一年而有扈氏請服故曰去民之所事奚獄之所聽兵革之不陳奚鼔之所鳴故曰教爲務也【說苑政理】

大冶之罏可使無剛踴水之機可使無降善立教者若玆則終身治矣故凡器可使與顏冉同趨投百金於前白刃加其身𨿽巨距弗敢掇也善立法者若玆則終身不掇矣故跖可使與伯夷同功【申鑑政體】

榮辱者賞罰之精華也故禮教榮辱以加君子化其情也桎梏鞭朴以加小人治其形也【申鑑政體】

民有心也猶爲種之有園也遭和气則秀茂而成實遇水旱則枯槁而生蘗【濳夫論徳化】

善者之養天民也猶良工爲麯防也起居以其時寒溫得其適則一蔭之麯防盡美而多量其愚拙工則一蔭之麯防皆臭敗而棄損今六合亦由一蔭也黔首之屬猶豆麥也變化云爲在將者爾遭良吏則皆懷忠信而履仁厚遇惡吏則皆懷姦邪而行淺薄【濳夫論徳化】

聖人之規曲世若火之規曲竹治其節而削其枝頲其榦而裁其根然後商販而爲利工斵而爲器今漢室之形若曲竹何不倚而規之以匡輔其傾乎坐而防之以宣裕其業乎爲之禮樂以順導其民乎夫物曲則棄人曲則獘世曲則傾惟智者覩形而知影是以規其所曲而全其所直遊乎自然之原此仲尼之志度而管孟之爲也【天祿閣外史去就】

言虎悲嘯而吟則谷風至而應其類也以言君修徳行正則百姓隨而化也【王逸注楚辭七諫】

王良造父稱爲善禦以能使不良爲良也如徒能禦良其不良者不能馴服此則駔工庸師服馴技能何奇而世稱之故曰王良登車馬不罷駑堯舜爲政民無枉愚【王充論衡率性篇】

三苗之民或賢或不肖堯舜齊之恩教加也楚越之人處莊嶽之間經歷歲月變爲舒緩風俗移也故曰齊舒緩秦慢易楚促急燕戅投以莊嶽言之四國之民更相出入久居單處性必變易【王充論衡率性篇】

璆琳瑯玕者此則土地所生眞玉珠也然而道人消爍五石作五色之玉比之眞玉光不殊別兼魚蚌之珠與禹貢璆琳皆眞玉珠也然而隋侯以藥作珠精耀如眞道士之教至知巧之意加也陽燧取火於天五月丙午日中之時消鏈五石鑄以爲器磨礪生光仰以向日則火來至比眞取火之道也今妄以刀劍之鉤月摩拭朗白仰以向日亦得火焉夫鉤月非陽燧也所以耐取火者摩拭之所致也今夫性惡之人使與性善者同類乎可率勉之令其爲善使之異類乎亦可令與道人之所鑄玉隋侯之所作珠人之所摩刀劍鉤月焉教導以學漸漬以徳亦將日有仁義之操【王充論衡率性篇】

賢君之治國也猶慈父之治家慈父耐平教明令耐使子孫皆爲孝善子孫孝善是家興也百姓平安是國昌也【王充論衡治期篇】

善之勸惡如春雨澤【武侯十六策陰察】

大禹善治水而君子善導人導人必因其性治水必因其勢是以功無敗而言無棄也【徐幹中論貴言】

鵂梟化爲鴛鸞邪僞變成忠貞芳穎秀於斥鹵夜光起乎泥濘【抱朴子外篇君道】

化上而興善者必若靡艸之逐驚風洗心而革面者必若淸波之滌輕塵【抱朴子外篇用刑】

夫承蘭風以傾柯濯淸波以遣穢者若沈景之應朗鑑方圓之赴規矩【抱朴子外篇嘉遁】

以文雅爲園囿以禮樂爲場圃【李善注文選子云劇秦美新】

風化所被近者逾深逺者稍淺故京師沈濳而要荒濯沐也【李善注文選楊子云劇秦美新】

衝波安流則龍舟不能以漂震風洞發則夏屋有時而傾何則牽乎動則靜凝系乎靜則動貞是以淫風大行貞女蒙冶容之誨淳化殷流盜跖挾曾史之情【文選陸機演連珠】

萍之依水隨水去畱蘿之寄松隨松髙下人俗與政化遷變亦猶是也【文選潘安仁河陽縣作詩注】

辭者主之弓弩教者君之機關【意林周生烈子】

人之性如水焉置之圓則圓置之方則方澄之則渟而淸動之則流而濁先王知中流之易擾亂故隨而教之【意林物理論】

洗濯民心湔浣浮俗【意林正論】

浩浩大海百川歸之洋洋聖化九服仰之【藝文類聚刑法部刑法賦】慙孺雉之聲朝惡細魚之在夜【藝文類聚雜文部賦賦】

鷙鳥感仁而革性鶗鴂乘化而變聲【藝文類聚歲時部春】

我化若風民應如艸我靜如鏡物動猶煙【文英華梁簡文帝帝徳上頌】

不聽雜樂以變齊國之風不食鮮禽以斷荊王之獵【文苑英華唐信職官九志】

居蘭處鮑在其所習白羽素絲隨其所染是以金性𨿽質處劍卽凶水徳𨿽平經風卽險【文苑英華庾信連珠】

善治者使跖可信不能治者使伯夷可疑【太平禦覽治道部政治三】上徳之政鷹化爲鳩暴虎成貍此之謂也【太平禦覽職官部良令長下】

人化而爲善禽獸化而爲惡人而不善者謂之禽獸【太平禦覽人事部欽人】

載馳非轄不行臨政非教不賢【太平禦覽車部轄】

麥之爲蝶由於濕也爾則萬物之變皆有以也農民止麥之化者區之以灰聖人理萬物之化者濟之以道【太平禦覽妖異部變化下】

鼎烹熟以養人猶聖君興仁義之道以教天下也【玉海周易鄭康成注】

變世化俗猶風之靡艸民之從化猶魚之赴水【道徳經指歸卷八】

桀紂之吏可令順信秦楚之卒可令順善【道徳經指歸卷十一】如鐵鉤能制狂象王治正化能伏惡人【大方廣佛華嚴經卷十二】故諸學者如世輪繩藝業所修如聚泥土王行正化如匠埏埴【大方廣佛華嚴經卷十二】

樹不伐本則枝不傾人主不化則道不行【提婆菩薩傳借十】譬如神通人能變瓦石皆使爲金【大智度論卷三十二】

猶如好牛以少鞭杖則得調利【入大乘論卷下】

風俗

庶民惟星星有好風星有好雨【書洪範】

萬國同其風化若物在繩索之貫故云九州同風萬國同貫【尙書正義禹貢】

糾糾【音赳】葛屨可以履霜摻摻【音纎】女手可以縫裳【詩國風葛屨】關雎麟趾之化王者之風故系之周公鵲巢騶虞之徳諸侯之風也先王之所以教故系之召公【毛詩關雎】

葛屨刺褊也魏地陿隘其民機巧趨利其君儉嗇褊急而無徳以將之【毛詩葛屨】

葛屨賤皮屨貴魏俗至冬猶謂葛屨可以履霜利其賤也【鄭氏箋詩葛屨】

糾糾然夏日所服之葛履魏俗利其賤至冬日猶謂之可以履寒霜摻摻然未成婦之女手魏俗利其事新來嫁猶謂之可以縫衣裳【毛詩正義葛屨】

豕之性能水又唐突難禁制以荊舒之人性好亂又勇悍難制服言有豕之白蹄者領其眾豕離其繒牧之處涉入於水波漣矣以興荊舒之君率其眾民去其禮義之安居於亂亾之危矣【毛詩正義漸漸】

且服奇者志淫則是鄒魯無奇行也俗僻者民易則是吳越無秀士也【史記趙世家】

人言楚人沐防而冠耳【史記項羽紀】

世人削方爲圓撓直爲曲豈待顧道徳之淸塗踐仁義之區域乎【晉書熊逺傳】

其升山赴險抵突叢棘若魚之走淵猿狖之騰木也【吳志諸葛恪傳】

彯鷸冠於鄭伯之門躡珠履於春申之第【晉書輿服志】醨風濳煽醇源浸竭【晉書徐寧傳】

吳婦人之修容者急束其髮而劘角於耳蓋其俗自操束大急而亷隅失中之謂也故吳之風俗相驅以急【宋書五行一志】

末世之俗則不然煩稱文辭而實不效知譎相誕而情不應蓋先霜霰以戒裘罏者矣機栝存乎中而羣有詐心者族攻之於外【子華子神气】

竽也者五聲之長者也故竽先則鐘瑟皆隨竽唱則諸樂皆和今大姦作則俗之民唱俗之民唱則小盜必和故服文采帶利劍厭飲食而資貨有餘者是之謂盜竽矣【韓非子解老】

故有大路龍旂羽蓋埀緌結駟連騎則必有穿窬拊揵抽箕逾備之姦有詭文繁繡弱緆羅防必有菅屩跐踦短褐不完者故髙下之相傾也短修之相形也亦明矣【淮南子齊俗訓】

羌氐僰翟嬰兒生皆同聲及其長也𨿽重象狄騠不能通其言教俗殊也今令三月嬰兒生而徙國則不能知其故俗由此觀之衣服禮俗者非人之性也所受於外也夫竹之性浮殘以爲牒束而投之水則沈失其體也金之性沈托之於舟上則浮勢有所支也夫素之質白染之以湼則黒縑之性黃染之以丹則赤人之性無邪久湛於俗則易易而本合於若性【淮南子齊俗訓】

丹穴太蒙反踵空同大夏北戶奇肱修股之民是非各異習俗相反君臣上下夫婦父子有以相使也此之是非彼之是也此之非非彼之非也譬如斤斧椎鑿之各有所施也【淮南子汜論訓】

夫文繁則質衰末盛則本虧末修則民淫本修則民慤【鹽鐵論本議】

利則虎曳病則鳥折【鹽鐵論備胡】

江南有橘齊王使人取之而樹之於江北生不爲橘乃爲枳所以然者何其土地使之然也今齊人居齊不盜來之荊而盜得無土地使之然乎【說苑善說】

古之魯俗塗裏之閭羅門之羅收門之漁獨得於禮是以孔子善之夫塗裏之閭富家爲貧者出羅門之羅有親者取多無親者取少収門之漁有親者取巨無親者取小【說政理】

五鳥六鴟相對蹲跂禮讓不興虞芮爭訟【焦氏易林大壯之歸妹】有山者采有水者漁【博物志】

東南之人食水產西北之人食陸畜食水產者龜蛤螺蛤以爲珍味不覺其腥臊也食陸者貍兔鼠雀以爲珍物不覺其膻也【博物志】

夫方土所資自然而能故吳越之用舟燕朔之乘馬得之於水陸之宜不假學於賢智愼到曰治水者茨防決塞𨿽在夷貊相似如一學之於水不學之於禹也【張湛注列子湯問】

積習則鮑肆之臭裸鄕不覺呈形之丑【抱朴子外篇循本】慕之者猶宵虫之赴明燭學之者猶輕毛之應飆風【抱朴子外篇疾謬】

遭雨巾壞猶復見效不覺其短皆是類也【抱朴子外篇正部】軒車不可以適越冠冕不可以之胡古之道也【文中子周公】音有楚夏者土風之乖也情有險易者習俗之殊也【文選魏都賦注】

匈奴常言漢極大然不能耐饑渴失一狼走千羊【補文選漢武帝輪臺詔】

人情玩於所習純風日去華競日彰猶火之消膏而莫之覺也【補文選戴邈學校疏】

諭林卷九十八

欽定四庫全書

諭林卷九十九

明徐元太撰政治門【四】

賞罰

火在天上大有君子以遏惡善順天休命【易大有】訟言終朝晉言一書俱不盡一日明黜陟之速所以示懲勸也【周易正義晉】

天有命有禍有福人有醜有紼絻有斧鉞以人之醜當天之命以紼絻當天之福以斧鉞當天之禍【汲周書命訓解】明主醲於用賞約於用刑【後漢書馬援傳】

受堯誅者不能無怨受桀賞者不能無慕此人情也【吳志孫晧傳注】

懸爵於朝而有功者必縻其賞懸刑於市而有罪者必罹其辜【魏書髙祖上紀】

治斧鉞者不敢讓刑治軒冕者不敢讓賞墳然若一父子若一家之實義禮明也【管子君臣下】

春夏生長秋冬收藏四時之節也賞賜刑罰主之節也四時未嘗不生殺也主未嘗不賞罰也【管子形勢解】

王者刑九賞一彊國刑七賞三削國刑五賞五【商子去彊】明君之行賞也曖乎如時雨百姓利其澤其行罰也畏乎如雷霆神聖不能解也【韓非子主道】

善之生如春惡之死如秋故民勸極力而樂盡情【韓非子守道】

賞罰之爲道利器也君固握之不可以示人若如臣者猶獸鹿也惟薦艸而死【韓非子內儲說上】

賞罰者利器也君操之以制臣臣得之以擁主故君先見所賞則臣鬻之以爲徳君先見所罰則臣鬻之以爲威故曰國之利器不可以示人【韓非子內儲說下】

延陵卓子乘蒼龍桃文之乘鉤飾在前錯錣在後馬欲進則鉤飾禁之欲退則錯錣貫之馬因旁出造父過而爲之泣涕曰古之治人亦然矣夫賞所以勸之而毀存焉罰所以禁之而譽加焉民中立而不知所由此亦聖人之所爲泣也【韓非子外儲說右】

夫必恃自直之箭百世無矢恃自圜之木千歲無輪矣自直之箭自圜之木百世無有一然而世皆乘車射禽者何也隠括之道用也𨿽有不恃隠括而有自直之箭自圜之木良工弗貴也何則乘者非一人射者非一發也不恃賞罰而恃自善之民明主弗貴也何則國法不可失而所治非一人也【韓非子顯學】

武王問太公望曰吾欲少間而極用人之要望對曰賞如山罰如谿【尉繚子兵教】

民無道知天民以四時寒暑日月星辰之行知天四時寒暑日月星辰之行當則諸生有血气之類皆爲得其處而安其產人臣亦無道知主人臣以賞罰爵祿之所加知主主之賞罰爵祿之所加者宜則親疎逺近賢不肖皆盡其力而以爲用矣【呂氏春秋當賞】

夫登山而視牛若羊視羊若豚牛之性不若羊羊之性不若豚所自視之勢過也而因怒於牛羊之小也此狂夫之大者狂而以行賞罰此戴氏之所以絕也【呂氏春秋壅塞】爲君虛心靜處聰聽其響明視其形以行賞罰之象其行賞罰也響淸則生淸者榮響濁則生濁者辱影正則生正者進影枉則生枉者絀【春秋繁露保位權】

人君秋賞則溫夏罰則寒【王充論衡感虛篇】

夫賞罰之於萬民猶轡防之於駟馬也轡策不調非徒遲速之分也至於覆車而摧轅賞罰之不明也則非徒治亂之分也至於滅國而喪身可不愼乎【徐幹中論賞罰】天地之道不能純仁故靑陽闡陶育之和素秋厲肅殺之威融風扇則枯瘁攄藻白露凝則繁英雕零是以品物阜焉歲功成焉溫而無寒則蝡動不蟄根植冬榮寛而無嚴則姦宄並作利器長守故明賞以存正必罰以閒邪勸沮之器莫此之要【抱朴子外篇用刑】

毫釐蹉於機則尋常違於的與奪失於此則善否亂於彼邪正混侔則彞倫攸斁功過不料則庶績以崩故明君賞猶春雨而無霖淫之失罰擬秋霜而無詭時之嚴【抱朴子外篇廣譬】

二儀不能廢春秋以成嵗明主不能舎刑徳以致治【抱朴子外篇廣譬】

賞罰者國之利器而制人之柄也故天以晷數成嵗國以法敎爲治晷運於天則時成於地法動於上則治成於人晷之運也先春後秋法之動也先賞後罰【劉子賞罰】溫風發春所以動萌華也寒露降秋所以殞茂葉也明賞有徳所以勸善人也顯罰有過所以禁下姧也【劉子賞罰】賞信而罰明則萬人從之若舟之循川車之遵路亦奚向而不濟何行而弗臻矣【劉子賞罰】

春秋不以善惡殊其雕榮人君不以貴賤革其賞罰【文選陸士衡連珠注】

無賞罰之君而欲世治猶不事梳櫛而求髮治不可得也【意林正論】

行賞不洽於人是春半半生也行罰不威是秋半半死也半生之春不洽於人半死之秋不專於義【太平禦覧治道部賞賜】

嵗爲善星不福無道火爲罰星不罰有徳【困學紀聞卷六春秋】

號令

天下有風姤後以施命誥四方【易姤】

隨風防君子以申命行事【易防】

九五渙汗其大號渙王居無咎【易渙】

民之犯令告之已終更復從始告之慇勤不已若天之行四時旣終更復從春爲始【周易正義蠱】

甲爲十日之首創造之令爲在後諸令之首故以創造之令謂之爲甲故漢時謂令之重者謂之甲令【周易正義蠱】或宣威以肅震曜或敷和而散風雨得之則百度惟貞失之則千里斯謬樞機之發榮辱之主絲綸之動不可不愼【尙書正義序】

天無大雨則歲不熟而幼弱者饑猶國之無政令則天下民困病矣【鄭氏箋詩候人】

召南大夫以王命施號令於四海猶靁殷殷然發聲於山之陽【鄭氏箋詩殷其靁】

言殷殷然靁聲在南山之陽以諭君子行號令在彼逺方之國【毛氏正義殷其靁】

雨從上而下於地猶敎令從王而下於民而王之敎令眾多如雨然事皆苛虐情不卹民而非所以爲政敎之道故作此詩以刺之名之曰雨無正【毛詩正義雨無正】

風气動聖人以宣號令【三墳气墳】

夫水激而流渠令疾而物重先王理其號令之徐疾內守國財而外因天下矣【管子地數】

天以時爲權地以財爲權人以力爲權君以令爲權【管子山權數】

父之於子也令有必行者有必不行者去貴妻賣愛妾此令必行者也因曰汝無敢恨汝無敢思令必不行者也故爲人上者必愼所令【尹文子大道下】

家君發憲布令其家曰若見愛利家者必以告若見惡賊家者亦必以告若見愛利家以告亦猶愛利家者也上得且賞之眾聞則譽之若見惡賊家不以告亦猶惡賊家者也上得且罰之眾聞則非之是以徧若家之人皆欲得其長上之賞譽辟其毀罰是以善言之不善言之家君得善人而賞之得人而罰之善人之賞而人之罰則家必治矣然計若家之所以治者何也惟以尙同一義爲政故也家旣已治國之道盡此已邪則未也國之爲家數也甚多此皆是其家而非人之家是以厚者有亂而薄者有爭故又使家君總其家之義以尙同於國【墨子尙同下】

言不相聞故爲之金鼔視不相見故爲之旌旗夫金鼓旌旗者所以一人之耳目也【孫子軍爭】

奔車之上無仲尼覆舟之下無伯夷故號令者國之舟車也安則智防生危則爭鄙起【韓非子安危】

且父母之所以求於子也動作則欲其安利也行身則欲其逺罪也君上之於民也有難則用其死安貧則盡其力親以厚愛闗子於安利而不聽君以無愛利求民之死力而令行【韓非子六反】

舜使吏決鴻水先令有功而舜殺之禹朝諸侯之君防稽之上防風之君後至而禹斬之以此觀之先令者殺後令者斬則古者必貴如令矣【韓非子飾邪】

吳起與秦戰未合一夫不勝其勇前獲雙首而還吳起立斬之軍吏諫曰此材士也不可斬起曰材士則是矣非吾令也斬之【尉繚子武議】

君者民之心也民者君之體也心之所好體必安之君之所命民必從之【春秋繁露爲人者天地】

號令發而萬物生焉雷風行而四方齊也【京氏易傳上】鼓舞萬物者其雷風乎鼓舞萬民者其號令乎雷不一風不再【揚子先知】

言風起而艸木之類搖動君令下而百姓之化行也【王逸注楚辭九章】

觀號振振【音眞】醜甡甡【音萃】森朱於【音莽】飍【音休】蕩【他浪切】於垠傳曰號振振令之發也醜甡甡眾之多也森朱於木之茂也飍蕩於垠風之行也昔王由是施乃令布乃下以省爾萬方以化爾兆民俾風敎大行臮【音曁】率土咸順【元包太陽】

天以雷風鼓舞萬物君以號令制禦萬民【子法言注先知篇】風者天之號令雲雨者天之膏澤故聲敎與風皆翔恩澤與云俱行【李善注文選東京賦】

易曰渙汗其大號言號令如汗汗出而不反者也今出善令未能逾時而反是反汗也【補文選劉向災異封事】

魯燒積澤天北風火南倚恐燒國哀公懼自將眾趣救火左右無人盡逐獸不救火乃召問仲尼仲尼曰夫逐獸者樂而無罰救火者苦而無賞此火所以不救也事急不及以罰救火者盡賞之則舉國不足以賞於民請從行罰乃下令曰不救火者比降北之罪令下未徧火已滅矣【藝文類聚火部火】

蔡邕封事曰風者天之號令所以敎人【玉海天文天文書上】雷動物之气也雷之發聲猶人君出政敎以動國中之人也【玉海周易鄭康成注】

禮樂

樂之隆非極音也食饗之禮非致味也淸廟之瑟朱弦而疏越壹唱而三嘆有遺音者矣大饗之禮尙酒而俎腥魚大羮不和有遺味者矣【禮記樂記】

土敝則艸木不長水煩則魚鼈不大气衰則生物不遂世亂則禮慝而樂淫【禮記樂記】

禮云禮云玉帛云乎哉樂云樂云鐘鼔云乎哉【論語陽貨】淸廟之瑟朱弦而疏越一唱而三嘆有進乎音者矣大饗之禮上尊而俎生魚大羮不和有進乎味者矣故先王之制禮樂也非特以歡耳目極口腹之欲也將敎民平好惡行禮義也【呂氏春秋適音】

有虞氏之祀其社用土祀中霤葬成畞其樂咸池承云九韶其服尙黃夏后氏其社用松祀戶葬墻置翣其樂夏籥九成六佾六列六英其服尙靑殷人之禮其社用石祀門葬樹松其樂大濩晨露其服尙白周人之禮其社用栗祀竈葬樹栢其樂大武三象棘下其服尙赤禮樂相詭服制相反然而皆不失親疎之恩上下之倫【淮南子齊俗訓】

天生之以孝悌地養之以衣食人成之以禮樂三者相爲手足合以成體不可一無也【春秋繁露立元神】

聖人之治天下也礙諸以禮樂無則禽異則貉【楊子問道】或曰太古塗民耳目惟其見也聞也見則難敝聞則難塞曰天之肇降生民使其目見耳聞是以視之禮聽之樂如視不禮聽不樂𨿽有民焉得而塗諸【楊子問道】

禮兵之紀也樂兵之精也其紀如梯其精如醴故禮以制其容樂以導其气【天祿閣外史問兵】

經營宮室立城郭然後知幹楨之能有所立也建宗廟立社稷然後知禮樂之能有所成也【楊子法言注五百篇】

弓良在防格人良在禮樂【楊子法言注五百篇】

渡大海在舟船興大治在禮樂【楊子法言注寡見篇】

齊禮

上天下澤履君子以辯上下定民志【易履】

生之樂之則母之禮也政之敎之遂以成之則父之禮也父母之禮以加於民【汲冢周書本典解】

相鼠刺無禮也【毛詩相鼠】

野有死麕惡無禮也【毛詩野有死麕】

桑扈刺幽王也君臣上下動無禮文焉【毛詩桑扈】

蒹葭刺襄公也未能用周禮將無以固其國焉【毛詩蒹葭】芄蘭刺惠公也驕而無禮大夫刺之【毛詩芄蘭】

大車刺周大夫也禮義陵遲男女淫奔故陳古以刺今大夫不能聽男女之訟焉【毛詩大車】

柯斧柄也禮義者亦治國之柄【毛詩伐柯注】

媒所以用禮也治國不能用禮則不安【毛詩伐柯注】

楊木之舟浮於水上泛泛然東西無所定舟人以紼系其緌以制行之猶諸侯之治民禦之以禮法【鄭氏箋詩采菽】匏有苦葉不可食濟有深渉不可渡以興禮有禁法不可越【毛詩正義匏有苦葉】

若過深水則厲淺水則褰衣過水隨宜期之必渡以興用禮當隨丰儉之異若時丰則禮隆時儉則禮殺遭時制冝不可無禮若其無禮將無以自濟【毛詩正義匏有苦葉】

蒹葭之艸蒼蒼然𨿽盛未堪家用必待白露凝戾爲霜然後堅實中用嵗事得成以興秦國之民𨿽眾而未順徳教必待周禮以教之然後服從上命國乃得興【毛詩正義蒹葭】鸚鵡能言不離飛鳥猩猩能言不離禽獸今人而無禮𨿽能言不亦禽獸之心乎夫惟禽獸無禮故父子聚麀是故聖人作爲禮以教人【禮記曲禮上】

夫禮者自卑而尊人𨿽負販者必有尊也而況富貴乎【禮記曲禮上】

故禮之於人也猶酒之有蘗也君子以厚小人以薄【禮記禮運】經禮三百曲禮三千其致一也未有入室而不由戶者【禮記禮器】禮也者猶體也體不備君子謂之不成人設之不當猶不備也【禮記禮器】

誦詩三百不足以一獻一獻之禮不足以大饗大饗之禮不足以大旅大旅具矣不足以饗帝毋輕議禮【禮記禮器】曾子曰周禮其猶醵與【禮記禮器】

禮之於正國也猶衡之於輕重也繩墨之於曲直也規矩之於方圎也故衡誠縣不可欺以輕重繩墨誠陳不可欺以曲直規矩誠設不可欺以方圓君子審禮不可誣以姦詐【禮記經解】

夫禮禁亂之所由生猶坊止水之所自來也故以舊坊爲無所用而壞之者必有水敗以舊禮爲無所用而去之者必有亂患【禮記經解】

室而無奧阼則亂於堂室也席而無上下則亂於席上也車而無左右則亂於車也行而無隨則亂於塗也立而無序則亂於位也【禮記仲尼燕居】

君子之道辟則坊與坊民之所不足者也人爲之坊民猶逾之故君子禮以坊徳刑以坊淫命以坊欲【禮記坊記】醴酒在室醍酒在堂澄酒在下示民不淫也【禮記坊記】君不稱天大夫不稱君恐民之惑也詩云相彼盍旦尙猶患之【禮記坊記】

月者三日則成魄三月則成時是以禮有三讓建國必立三卿【禮記鄕飲酒義】

猶襄陵之浸修隄防以制之【方用切】駕之馬設銜防以驅之故乃上法圓象下參方載道之以徳齊之以禮【禮記正義序】

人君治國須禮如巧匠治物執斤斧之柄【禮記正義禮運】禮義以爲器可耕於人情人情得禮義之耕如田得耒耜之耕也【禮記正義禮運】

農夫之田用耒耜以耕之和其剛柔聖人以禮耕人情正其上下【禮記正義禮運】

視鼠有其形體人亦有其形體鼠無禮故賤人有禮故貴若人而無禮何異於鼠鼠之無禮不能損害人之無禮傷害更多【禮記正義禮運】

人情備徳由於有禮譬如竹箭四時蔥翠由於外有筠也【禮記正義禮器】

禮之於政如熱之有濯也濯以救熱何患之有【左傳襄公三十一年】

男子之防羔鴈雉腒婦人之防棗栗鍛修【谷梁莊公二十四年】怠慢於禮則政無車無車則政不行【春秋正義襄公二十一年】閨門之內具禮矣乎嚴父嚴兄妻子臣妾猶百姓走役也【孝經】

治國而無禮譬猶瞽之無相倀倀乎何所之譬猶終夜有求於幽室之中非燭何以見故無禮則手足無所措耳目無所加進退揖讓無所制【孔子家語論禮】

夫寒熱晦明所以爲歲尊卑奢儉所以爲禮故以晦明寒暑之气尊卑侈約之禮爲其節也【後漢書荀淑子史傳】

夫勇多則弒其君力多則弒其長然而不敢者維禮之謂也禮者所以禦民也轡者所以禦馬也【晏子春秋諫上】文禮之野與禽獸同則言語之暴與蠻夷同謂【鶡冠子著希】水行者表深使人無陷治民者表亂使人無失禮者其表也先王以禮表天下之亂今廢禮者是去表也【荀子大略】繩墨誠陳矣則不可欺以曲直衡誠縣矣則不可欺以輕重規矩誠施矣則不可欺以方圓君子審於禮則不可欺以詐僞故繩者直之至衡者平之至規矩者方圓之至禮者人道之極也【荀子禮義】

公輸不能加於繩聖人莫能加於禮【荀子法行】

禮者人主之所以爲羣臣寸尺尋丈檢式也人倫盡矣【荀子儒效篇】

人之所以爲人者非特二足無毛也以其有辧也今夫猩猩形笑亦二足而毛也然而君子啜其羮食其胾故人之所以爲人者非特以其二足而無毛也以其有辧也【荀子非相篇】

尋常之室無奧剽之位則父子不別六尺之輿無左右之義則君臣不明尋常之室六尺之輿處無禮卽上下蹐逆父子悖亂而況其大者乎【賈子新語禮】

螈蠶一嵗再收非不利也然而王法禁之者爲其殘桑也離先稻熟而農夫耨之不以小利傷大獲也家老異飯而食殊器而享子婦跣而上堂跪而斟羮非不費也然而不可省者爲其害義也待媒而結言聘納而娶婦紱絻而親迎非不煩也然而不可易者所以防淫也【淮南子泰族訓】

在天者莫明乎日月在地者莫明乎水火在人者莫明乎禮義故日月不髙則所照不逺水火不積則灮炎不博禮義不加乎國家則功名不白故人之命在天國之命在禮【韓詩外傳】

河決若甕口而破千里況禮決乎其所害必多矣【鹽鐵論申韓】

堤坊成而民無水菑禮義立而民無亂患故禮義壞堤坊決所以治者未之有也【鹽鐵論論誹】

夫禮讓爲國者若江海流彌久不竭其本羙也茍爲無本若蒿火防怒而無繼其亡可立而待【鹽鐵論誅秦】

或問太古徳懷不禮懷嬰兒慕駒犢從焉以禮曰嬰犢乎嬰犢母懷不父懷母懷愛也父懷敬也獨母而不父未若父母之懿也【揚子間道】

允治天下不待禮文與五敎則吾以黃帝堯舜爲疣贅【子問道篇】

見弓之張兮弛而不失其良兮曰檠之而已矣川有防器有範見禮敎之至也經營然後知幹楨之克立也【揚子五百】

或問禮難以彊世曰難故彊世如夷俟倨肆羈角之哺果而防之奚其彊【揚子五百篇】

次四牽羊示於叢社執圭信其左股野測曰牽羊於叢不足勞也【太元經第五聚】

使童子變孟賁之意孟賁怒之童子操刃與孟賁戰童子必不勝力不如也孟賁怒而童子修禮盡敬孟賁不忍犯也【王充論衡非韓篇】

天秩有不遷之常尊無禮猶犯遄死之重刺是以洲之禽獸𨿽能言而不得厠貴甡蛩蛩之負蹷𨿽寄命不得爲仁義【抱朴子外篇博諭】

蓋人之有禮猶魚之有水矣魚之失水𨿽暫假息然枯糜可必待也人之棄禮𨿽猶靦然而禍敗之階也【抱朴子外篇譏惑】

無禮則國不立故謂之幹無敬則禮不行故比之於輿【前漢書注五行志】

川防禁溢器範檢形以諭禮敎人之防範也【楊子法言注五百篇】貪者難爲惠苛煩者難爲恭君子以禮而已矣【太平禦覽人事部貪】

人之所以貴者以其節也人而無禮者其獼猴乎𨿽人像而虫質也【初學記獸部猴注】

禮若亢鋸之柄亢舉也禮有所斷割猶舉鋸之柄以斷物也【困學紀聞卷十諸子】

和樂

雷出地奮豫先王以作樂崇徳殷薦之上帝以配祖考【易豫】

淸明象天廣大象地終始象四時周還象風雨【禮記樂記】歌者上如抗下如隊曲如折止如槀木倨中矩句中鉤累累乎端如貫珠【禮記樂記】

歌者在上匏竹在下貴人聲也【禮記郊特牲】

善樂感人則人化之爲善惡樂感人則人隨之爲惡是樂出於人而還感人猶如雨出於山而還雨山火出於木而還燔木【禮記正義樂記】

治國𨿽聚仁若不奏樂和之則仁心不堅如農夫𨿽聚谷而不食則甘谷空失也【禮記正義禮運】

聲亦如味一气二體三類四物五聲六律七音八風九歌以相成也淸濁大小短長疾徐哀樂剛柔遲速髙下出入周疏以相濟也君子聽之以平其心【左傳昭公二十年】端如貫珠淸同叩玉【史記樂書】

知聲而不知音者禽獸是也知音而不知樂者眾庶是也惟君子爲能知樂【史記樂書】

亦各一世之化度時之樂何必華山之騄耳而後行逺乎【史記樂書】

夫治國家而弭人民又何爲乎絲桐之間騶忌子曰夫大濁以春溫者君也小弦廉折以淸者相也攫之深而醳之愉者政令也鈞諧以鳴大小相益回邪而不相害者四時也夫復而不亂者所以治昌也連而徑者所以存亡也故曰琴音調而天下治【史記田完世家】

昔諸侯倦於聽治息於鐘鼓之樂士大夫倦於聽治息於竽瑟之樂農夫春耕夏耘秋斂冬藏息於聆正之樂今夫子曰聖王不爲樂此譬之猶馬駕而不稅弓張而不弛無乃非有血气者之所不能至邪【墨子三辯】

樂之有情譬之若肌膚形體之有情性也有情性則必有性養矣【呂氏春秋侈樂】

世之人主多以珠玉戈劍爲寶愈多而民愈怨國人愈危身愈危累則失寶之情矣亂世之樂與此同【呂氏春秋侈樂】爲木革之聲則若雷爲金石之聲則若霆爲絲竹歌舞之聲則若噪以此駭心气動耳目揺蕩生則可矣以此爲樂則不樂【呂氏春秋侈樂】

耳之情欲聲心不樂五音在前弗聽目之情欲色心弗樂五色在前弗視鼻之情欲芬香心弗樂芬香在前弗嗅口之情欲滋味心弗樂五味在前弗食欲之者耳目鼻口也樂之弗樂者心也【呂氏春秋適音】

民至於焦唇沸肝有今無儲而乃始撞大鐘擊鳴鼓吹竽笙彈琴瑟是猶貫甲冑而入宗廟被羅紈而從軍旅失樂之所由生矣【淮南子主術訓】

夫樂至於娯心而後和和而後化干羽格苗鳳皇儀韶淫魚聽瑟孟嘗泣琴豈耳目所能感哉【天祿閣外史樂論】和之以心暢之以八音如春陽之鼓萌蘗時雨之沐萬物此之謂娯心之樂【天祿閣外史樂論】

夫樂本心術故響浹肌髓先王愼焉【文心雕龍樂府】

聲之慷慨如壯士澎濞波浪相激之聲【李善注文選洞簫賦】夫咸池六英所以陳淸廟恊神人也鄭衞之樂所以娯密坐接歡欣也【文選舞賦】

夫其淒唳辛酸嚶嚶闗闗若離鴻之鳴子也含防嘽諧雍雍喈喈若羣雛之從母也【文選笙賦】

和聲之感人心亦猶酒醴之發人情也【廣文選嵇叔夜聲無哀樂論】音聲之作其猶臭味在於天地之間其善與不善𨿽遭遇濁亂其體自若而不變也豈以愛憎易操哀樂攺度哉【廣文選嵇叔夜聲無哀樂論】

假使鹿鳴重奏是樂聲也而今慼者遇之𨿽聲化遲緩但當不能使變令歡耳何得更以哀耶猶一爝之火𨿽未能溫一室不宜復增其寒矣夫火非隆寒之物樂非增哀之具也【廣文選嵇叔夜聲無哀樂論】

桓溫問孟嘉曰聽伎絲不如竹竹不如肉何謂也答曰漸近自然【事文類聚歌】

黃帝防羣臣於太山作淸角之音似兩鳳之雙鳴若二龍之齊吟如丹蛇之翹首似雄雉之帶矢【太平禦覽兵部角】孔子至齊郭門之外遇一嬰兒擊一壺相與俱行其視精其心端孔子謂禦曰趣駈之韶樂方作故樂不獨自樂又以樂人非獨以自正也又以正人【太平禦覽樂部雅樂下】簫韶者舜之遺音也溫潤以和似南風之至其爲音如寒暑風雨之動物如物之動人雷動禽獸風雨動魚龍二儀動君子財色動小人【太平禦覽皇王部帝舜有虞氏】

伊耆有葦籥之音伏羲有网罟之詠葛天八闋神農五弦事與功偕其來尙矣【玉海音樂樂】

唐虞之世樵夫牧豎擊轅中韶感於和也班固集擊轅相杵亦足樂也曹子建書擊轅之歌有應風雅【困學紀聞卷十七評文】

諭林卷九十九﹤子部﹐類書類﹐諭林﹥

欽定四庫全書

諭林卷一百

明徐元太撰政治門【五】

操約

度日出日入以知東西南視定北凖極以正南北【毛詩定之方注】

楨幹者皆以築墻爲諭幹是墻之主善政亦民之主也【毛詩正義桑扈】

室中度以幾堂上度以筵宮中度以尋野度以步塗度以軌【周禮考工記】

夫解雜亂紛糾者不控捲救鬭者不撠批亢搗虛形格勢禁則自爲解耳【史記孫吳傳】

銖銖而稱之至石必差寸寸而度之至丈必過石稱丈量徑而寡失【前漢書枚乘傳】

射人將發矢必先於此儀之發則中於彼矣君將出政亦先於朝廷度之出則應於民心【後漢書志五行五注】

萬目不張舉其綱眾毛不整振其領【魏志崔林傳】

治國之體其猶治家主田野者皆宜良信又宜得一人總其條目作爲維綱眾事乃理【吳志樓傳】

舉网提綱振裘持領綱領旣理毛目自張然則道徳綱也物勢目也上理其綱則萬機時序下張其目則庶官不曠【南齊書顧歡傳】

軌守其數準平其流動於未形而守事已成【管子山權數】儀者萬物之程式也法度者萬民之儀表也禮義者尊卑之儀表也【管子形勢解】

取人以已成事以筫【音質竹器所以量物】成事以筫者用稱量也取人以己者度恕而行也【管子版法觧】

尺寸尋丈者所以得短長之情也故以尺寸量長短則萬舉而萬不失矣是故尺寸之度𨿽富貴眾彊不爲益長𨿽貧賤卑辱不爲損短公平而無所偏故姦詐之人不能誤也【管子明法解】

不出戶知天下不窺牖見天道其出彌逺其知彌少是以聖人不行而知【老子鑑逺】

夫債少易償也職寡易守也任輕易勸也上操約少之分下效易爲之功是以君臣久而不相厭也【文子下徳】爲而無害成而不敗一人唱而萬人和如體之從心此政之期也蓋母錦杠悉動者其要在一也【鶡冠子天則】黃帝將見大隗乎具茨之山方明爲禦昌防驂乘張若謵朋前馬昆閽滑稽後車至於襄城之野七聖皆迷無所問塗適遇牧馬童子問塗焉曰若知具茨之山乎曰然若知大隗之所存乎曰然黃帝曰異哉小童非徒知具茨之山又知大隗之所存請問爲天下小童辭黃帝又問小童曰夫爲天下者亦奚以異乎牧馬者哉亦去其害焉者而已矣【莊子徐無鬼】

上之所以使下者一物也下之所以事上者一術也辟之異者有髙墻深宮墻立旣謹上爲鑿一門有盜人入闔其自入而求之盜其無自出是其故何也則上得要也【墨子尙賢上】

今夫飛蓬遇飄而行千里乘風之勢也深淵者知千仞之深繩之數也故托其勢者𨿽遠必至守其數者𨿽深必得【商子禁使】

主道治近不治遠治明不治幽治一不治二主能治近則逺者理主能治明則幽者化主能當一則百事正夫兼聽天下日有餘而治不足者如此也是治之極也旣能治近又務治逺旣能治明又務見幽旣能當一又務正百是過者也猶不及也辟之是猶立直木而求其影之枉也不能治近又務治逺不能察明又務見幽不能當一又務正百是悖者也辟之是猶立柱木而求其影之直也故明主好要而闇主好詳【荀子王霸】

君子審後王之道而論於百王之前若端拜而議推禮義之綂分是非之分總天下之要治海內之眾若使一人故操彌約而事彌大五寸之矩盡天下之方也故君子不下室堂而海內之情舉積此者則操術然也【荀子不茍】將原先王本仁義則禮正其經緯蹊徑也若絜裘領詘五指而頓之順者不可勝數也不道禮憲以詩書爲之譬之猶以指測河也以戈舂黍也以錐飡壺也不可以得之矣【荀子勸學】

有夫分義則容天下而治無分義則一妻一妾而亂【荀子大略篇】

書約而弟子辯法省而民訟簡是以聖人之書必著論明主之法必詳事盡思慮揣得失智者之所難也無思無慮絜前言而責後功愚者之所易也明主操愚者之所易以責智者之所難故智慮力勞不用而國治也【韓非子八說】

事在四方要在中央聖人執要四方來效【韓非子楊權】救火者令吏挈壺甕而走火則一人之用也操鞭箠指麾而趣使人則制萬夫是以聖人不親細民明主不躳小事【韓非子外儲說右】

玆鄭子引輦上髙梁而不能支玆鄭踞轅而歌前者止後者趨輦乃上使玆鄭無術以致人則身𨿽絕力至死輦猶不上也今身不至勞苦而輦以上者有術以致人之故也【韓非子外儲說右】

造父方耨時有子父乘車過者馬驚而不行其子下車牽馬請造父助我推車造父因收器輟而寄載之援其子之乘乃始檢轡持防未之用也而馬轡鶩矣使造父而不能禦𨿽盡力勞身助之推車馬猶不肯行也今身使佚且寄載有徳於人者有術而禦之也故國者君之車也勢者君之馬也無術以禦之身𨿽處勞猶不免亂有術以禦之身處佚樂之地又制帝王之功也【韓非子外儲說右】

夫以身爲苦而後化民者堯舜之所難也處勢而令下者庸主之所易也將治天下釋庸主之所易道堯舜之所難未可與爲政也【韓非子難一】

譬之若禦者反諸已則車輕馬利致逺復食而不倦【呂氏春秋論人】

不通此者𨿽目數千羊之羣耳分八風之調足蹀陽阿之舞而手防綠水之趨智終天地明照日月辯解連環澤潤玉石猶無益於治天下也【淮南子俶眞訓】

枝不得大於榦末不得彊於本則輕重大小有以相制也若五指之屬於臂搏援攫防莫不如志言以小屬於大也是故得勢之利者所持甚小其存甚大所守甚約所制甚廣是故十圍之木持千鈞之屋五寸之鍵制開闔之門豈其材之巨小足哉所居要也【淮南子主術訓】

處靜持中運於璇樞以一合萬若合符者也【淮南子主術訓】夫寸生於生於日日生於形形生於景此度之本也樂生於音音生於律律生於風此聲之宗也法生於義義生於眾適眾適合於人心此治之要也故通於本者不亂於末覩於要者不惑於詳【淮南子主術訓】

成國之道工無僞事農無遺力士無隠行官無失法譬若設网者引其綱而萬目開矣【淮南子繆稱訓】

得道則愚者有餘失道則智者不足渡水而無遊數𨿽彊必沈有遊數𨿽羸必遂又況托於舟航之上乎【淮南子詮言訓】

治大者道不可以小地廣者制不可以狹位髙者事不可以煩民眾者敎不可以苛夫事碎難治也法煩難行也求多難贍也寸而度之至丈必差銖而稱之至石必過石秤丈量徑而寡失簡絲數米煩而不察故大較易爲智曲辯難爲慧故功不厭約事不厭省求不厭寡功約易成也事省易治也求寡易贍也眾易之於以任人易矣【淮南子泰族訓】

或問大曰小問逺曰邇未達曰天下爲大治之在道不亦小乎四海爲逺治之在心不亦邇乎【揚子孝至篇】

因革國家之矩範也矩範之動成敗之效也【太經瑩】自上禦下猶夫釣者焉隱於手應於鉤則可以得魚自近禦逺猶夫禦馬焉和於手而調於銜則可以使馬故至道之要不於身非道也【申鑑政體】

登樹怪其枝不能動其株如伐株萬莖枯矣【王充論衡變動篇】夫組織之近成文於逺猶良禦轡於手而調馬口以致萬里也【呂氏春秋先已解】

射者望毫毛之近而中藝於逺也禦者執轡於手調馬口之和而致萬里【呂氏春秋本味解】

投一寸之鍼布一丸之艾於血脈之蹊篤病有瘳【王充論衡順故篇】

事有緣微而成著物有治近而致逺故修步武之池而引沈鱗於江海丰朝陽之林而延靈禽於丹穴設像於槃盂而翠虯降於霄委灰於尺水而望舒變於太極是以晉文回輪於勇虫而壯士云赴句踐曲躳於怒鼃而戎卒輕死【抱朴子外篇廣譬】

舉一网眾目張弛一機萬事隳【文中子開朗】

尸子曰文軒無四寸之鍵則車不行【李善注文選枚叔七發】夫道上環中理貴持防希發而節樂者擊一柷之功也一契而禦眾者聖人之能也【李善注文選陸士衡演連環】

人主之行異布衣布衣者飾小行競小亷以自托於鄕黨人主惟天下安社稷固不耳【補文選賈誼請封建疏】

秉綱而目自張執本而末自從【意林物理論】

舉网以綱千目皆張振裘持領萬毛自整治大國者亦當如此【意林新論】

三寸之篋運而天下定六寸之基正而天下治【意林申子】聖人身猶日也夫日圜尺光盈天地聖人之身小其所燭逺矣【太平禦覽天部三上】

明君治國三寸之機運而天下定方寸之謀正而天下治一言正而天下定一言倚而天下靡【太平禦覽人事部言語】寸管俯而陰陽效其誠尺表仰而日月與之期鳥懸而八風以情應玉衡立而天地不能欺【初學記器用部漏刻注】治藏者治其兪治府者治其合浮腫者治其經【黃帝素問內經欬篇】

我身者彼身之尺寸也我家者彼家之權衡也我鄕者彼鄕之規矩也我國者彼國之凖繩也人主者天下之腹心也天下者人主之身形也【道徳經指歸卷九】

趨廢置王道之形聲也吉凶存亾趨之影響也【道徳經指歸卷十二】

眾必宗寡弱以扶彊故以一轂之寡總諸輻之眾【道徳經注疏卷一】

若使折士執而用之立石爲主刻木爲君亦可以享天下【陰符經集注序諸葛亮】

責公者易𨿽一賢少謬執難者眾𨿽九舜猶亂【初學記帝王部總敍帝王】

周公曰請問用矩之道商髙曰平矩以正繩偃矩以望髙覆矩以測深臥矩以知逺環矩以爲圓合矩以爲方【玉海天文天文書上】

防萌

初六履霜堅冰至【易坤】

六四童牛之牿元吉【易大畜】

六五豶豕之牙吉【易大畜】

緜緜不絕蔓蔓若何豪末不掇將成斧柯【汲冡周書和寤解】木之伐也而木爲斧賊難而起者自近者【汲周書周祝解】如彼雨【去聲】雪先集維霰【音綫○詩小雅熲弁】

誰生厲階至今爲梗【詩大雅桑柔】

子其懲而毖後患莫子荓【音俜】蜂自求辛螫【音釋】肇允彼桃虫拚【音翻】飛維鳥未堪家多難【去聲】子又集於蓼【音了○詩頌小毖】不如早爲之所毋使滋蔓蔓難圖也蔓艸猶不可除況君之寵弟乎【左傳隠公元年】

若不早圗後君噬臍【左傳莊公六年】

人之有墻以蔽惡也墻之隙壞誰之咎也【左傳昭公元年】熖熖不滅炎炎若何涓涓不壅終爲江河綿綿不絕或成网羅毫末不紮將尋斧柯【孔子家語觀周】

福生有基禍生有胎納其基絕其胎禍何自來【前漢書枚乘傳】夫十圍之木始生如蘗足可搔而絕手可防而防據其未生先其未形也【前漢書枚乘傳】

夫壞崖破巖之水源自涓涓干云蔽日之材起於蔥靑禁微則易救末則難【後漢書丁鴻列傳】

百尋之屋突直而焚燎千里之隄蟻蛭而穿敗古人防小以全大愼微以杜萌【晉書陳頵傳】

堅冰之遘每鐘澆水【宋書二凶元凶邵傳】

夫人主不塞隙穴而勞力於赭堊雨疾風必壞不去眉睫之禍而慕賁育之死不謹蕭墻之患而固金城於遠境不用近賢之謀而外結萬乘之交於千里飄風一旦起則賁育不及救而外交不及至禍莫大於此【韓非子用人】

賢主謹小物以論好惡巨防容蟻而漂邑殺人突泄一燥而焚宮燒積將失一令而軍破身死主過一言而國殘名辱爲後世笑【呂氏春秋愼小】

善不可謂小而無益不善不可謂小而無傷夫牛之爲胎也細若鼷防紂損天下自象箸始故小惡大惡一類也【賈子新書連語】

一家失熛百家皆燒防夫陰謀百姓骸【淮南子說林訓】兩家鬭雞季氏金距郈公作難魯昭公出走故師之所處生以棘楚禍生而不蚤滅若火之得燥水之得濕浸而益大癰疽發於指其痛徧於體故蠧啄剖梁柱蟁防走牛羊此之謂也【淮南子人間訓】

衣缺不補則日以甚坊漏不塞則日以滋大河之始決於瓠子也涓涓爾及其卒汜濫爲中國害菑梁楚破曹衛城郭壞沮稸積漂流百姓木棲千里無廬【鹽鐵論申韓】夫百尋之室焚於分寸之飆千丈之波潰於一蟻之穴何可不深防乎何可不攺張乎而秉斤兩者或銓衡而任情掌柯斧者或曲繩墨於附已【抱朴子外篇百里】

水久壞河山起咫尺尋木千丈始於毫末鉆燧之火勺水所滅鵠卵未孚指掌之所靡及其乘衝飆而燎巨野奮六羽以淩朝霞則𨿽智勇不能制也故明君治難於其易去惡於其微【抱朴子外篇用刑】

墻之崩隤必因其隟劍之毀折皆由於璺尺矧穿堤能漂一邑寸煙泄突致灰千室怨之始也微於隟璺及其爲害大於墻劍禍之所傷甚於邑室將防其萌急於水火【劉子愼隟】

事皆從微至著不可不愼之於初所以尋木起於牙蘗洪波出於涓泉【李善注文選東京賦】

水所以載舟亦所以覆舟堅冰作於履霜尋木起於蘗栽【文選東京賦】

若風將至必先揺揺𨿽有聖人不能爲謀也【廣文選周武王戶銘】盛不可不圗衰不可或隄潰蟻穴器漏箴芒【廣文選揚子云幽州收箴】

裂風𨿽震不斷蔓艸之根朽壞誠微遂霣崇山之峭是以一夫不懼威於赫怒千乘必致亾於巧笑【廣文選沈休文連珠】

交修

天地交而萬物通也上下交而其志同也【易泰】

乃歌曰股肱喜哉元首起哉百工熈哉乃載歌曰元首明哉股肱良哉庶事康哉又歌曰元首叢脞哉股肱隋哉萬物墮哉【書益稷】

若作酒醴爾惟麯蘗若作和羮爾惟鹽梅【書說命下】

王省惟歲卿士惟月師尹惟日【書洪範】

地𨿽柔亦有剛克能出金石天爲剛徳亦有柔克不幹四時臣當執剛以正君君亦當執柔以納臣【孔氏傳書洪範】地之徳沈深而柔弱矣而有剛能出金石之物也天之徳髙明剛彊矣而有柔能順陰陽之气也以諭臣道𨿽柔當執剛以正君君道𨿽剛當執柔以納臣也【尙書正義洪範】雞鳴思賢妃也哀公荒淫怠慢故陳賢妃貞女夙夜警戒相成之道焉【毛詩雞鳴】

君明於上若日也臣察於下若月也【毛詩東方注】

華堂堂於上諭君也葉湑然於下諭臣也明王賢臣以徳相承而治道興則讒諂逺矣【鄭氏箋詩裳裳者華】

言日以照晝月以照夜故得同曜齊明而照臨下土以興國君視外治夫人視內政當亦同徳齊意以治理國事【毛詩正義日月】

阪上有漆木隰中有栗木各得其宜以興秦仲之朝上有賢君下有賢臣上下各得其宜【毛詩正義車鄰】

彼堂堂然光明者華也在於上又葉湑然而茂盛兮在於下華葉相與共成榮茂以興顯著者君也在於上羙徳者臣也佐於下君臣相承共興國治【毛詩正義裳裳】

君不屍小事臣不專大名【谷梁襄公十九年】

殷王中宗非徒身自賢明亦有和羮之臣臣與其君可否相濟如宰夫之和齊羮也【春秋正義昭公二十年】

日月代明聖人以君臣代政【三墳形墳】

昔吾先王體徳聖明達於上帝譬如農夫作耦以刈殺四方之蓬蒿以立名於荊此則大夫之力也【國語吳】今與陛下共理天下者外則公卿尙書內則常侍黃門譬猶一門之內一家之事安則共其福慶危則通其禍敗【後漢書李固列傳】

夫陰陽和歲乃丰君臣同心化乃成也【後漢書第五倫傳】朝廷之士佐主成化猶人之有股肱心膂共爲一體也【晉書庾峻傳】

臣譬列星景君配朝日暉事業並通濟功烈何巍巍【宋書樂四志】

鼓鼖懷音待楊桴以振響天地涵靈資昬明以垂位是以俊乂之臣借湯武而隆英達之君假伊周而治【南齊書劉祥傳】

履端開物寔資元後代終成務諒惟宰棟【周書武帝上紀】辟惟元首庶黎惟趾股肱惟弼上下一體各勤攸司【周書蘇綽傳】

爲上惟周爲下惟定周則天也定則地也或天或地大禮乃成【太公六韜大禮】

左操五音右執五味此言君臣之分也君出令佚故立於左臣任力勞故立於右夫五音不同聲而能調此言君之所出令無妄也而無所不順順而令行政成五味不同物而能和此言臣之所任力無妄也而無所不得得而力務財多【管子宙合】

寡人之有五子猶心之有四支心有四支故心得佚焉今寡人有五子故寡人得佚焉豈不可哉晏子對曰嬰聞之與君言異若乃心之有四支而心得佚焉可得令四支無心十有八日不亦久乎【晏子春秋諫上】

上下之道取類股肱比之一體其來尙矣故其相成也如陰與陽其相形也猶圎與方【鬼穀子反應注】

人主之患在莫之應故曰一手獨拍𨿽疾無聲人臣之憂在不得一故曰右手畫圓左手畫方不能兩成故曰至治之國君若桴臣若鼔技若車事若馬故人有餘力易於應而技有餘巧易於事【韓非子功名】

凡爲人臣者猶炮宰和五味而進之君君弗食孰敢彊也臣請譬之君者壤地也臣者艸木也必壤地羙然後艸木碩大亦君之力也臣何力之有【韓非子難二】

人之百事如耳目鼻口之不可以相借官也【荀子君道篇】四馬不調造父不能以致逺弓矢不調羿不能以必中君臣乖心則孫子不能以應敵【淮南子兵略訓】

君臣之禮若心之與體心不可以不堅君不可以不賢體不可以不順臣不可以不忠心所以全者體之力也君所以安者臣之功也【春秋繁露天地之行章】

子得罪於父可因姑姊妹謝也父乃赦之臣得罪於君可使左右謝也君乃赦之昔者桀得罪於臣也至今未有爲謝也【韓非子外傳】

上下相虧也猶水火之相滅也【說君道】

乘龍上天兩蛇爲輔湧躍雲中遊觀滄海【焦氏易林幹之隨】初一日幽嬪之月冥隨之基測曰日嬪月隨臣應基也【太經第二從】

次六黃相迎其意感感測曰黃相迎以類應也【太經第四迎】

君南面向陽著其聲響臣北面向陰見其形影聲響者敎令也形影者功效也【武侯十六策君臣】

矢而自升羽之力也羽金朋合而後乃飛猶君臣同心乃馳風化也【太經第二務觧】

天地相迎則風雨時調君臣相迎則政敎以度【太經第四迎解】

君匪從流臣進逆耳【文選序】

揖讓之與干戈文徳之與武功莫不宗匠陶鈞而羣才緝熈元首經略而股肱肆力【文選袁宏名臣序贊】

君爲元首臣爲股肱明其一體相待而成【文選王子淵四子講徳論】臣敬治其職膺金石之別響君執契居中納鏗鏘之合韻【文選陸士衡演連珠注】

臺防在天實承辰極股肱𨿽卑同體元首【藝文類聚帝王部晉元帝表】

君垂冬日之溫臣盡秋霜之戒【藝文類聚職官部冡宰碑】

賢愚相奉臣主以成如彼百節各役天形【藝文類聚人部隱逸上箴】元首不可不思股肱不可不慈堯崇屢省舜盛欽謨【初學記州郡部淮南道】

若無國王智臣耆舊如船無主旋洄覆沒【大方廣佛華嚴經卷十二】

等則

天子諸侯下至黼黻大夫粉米兼服藻火是上得兼下也士不得服粉米大夫不得服黼黻是下不得僭上也【尙書正義益稷】

尊者食新農夫食陳【毛詩甫田】

國君尊嚴如南山崔崔然【毛詩南山注】

由絲以爲綠則綠爲末絲爲本猶承嫡而使妾則妾爲卑而嫡爲尊公定尊卑不可亂猶女治絲本末不可易今公何爲使妾上僭而令尊卑亂乎【毛詩正義綠衣】

以裏垣之內始有樹木故以裏諭親戚樹諭兄弟【毛詩正義將仲子】

夫設纓以爲冠不得謂冠是纓之飾結組以懸佩不可謂佩所以飾組【毛詩正義著】

天有十日人有十等下所以事上上所以共神也【左傳昭公七年】

日中當王食時當公平旦爲卿雞鳴爲士夜半爲皂人定爲輿黃昏爲日入爲僚晡時爲僕日昳爲臺【喆氏解左傳昭公五年】

位以王公卿爲三日以中食旦爲三【春秋正義昭公五年】

大市日昃而市百族爲主朝市朝時而市商賈爲主夕市夕時而市販夫販婦爲主【周禮地官司市】

弓長六尺有六寸謂之上制上士服之弓長六尺有三寸謂之中制中士服之弓長六尺謂之下制下士服之【周禮考工記】

禮天子之桷斲之礱之加宻石焉諸侯之桷斲之礱之大夫斲之士斲本【谷梁莊公二十四年】

崇山君伏山臣列山民【三墳山墳】

君象首臣象股民象體【三墳山墳】

象君日象臣月象民星【三墳山墳】

崇髙其山君之象也濳伏其山臣之象也山有行列民之象也【三墳山墳】

首綂方來君之象也臣象股肱以佐身也民爲邦本如肌體也【三墳山墳】

陛下用羣臣如積薪耳後來者居上【史記汲鄭傳】

天下之埶方倒縣凡天子者天下之首何也上也蠻夷者天下之足何也下也今匈奴嫚娒侵掠至不敬也爲天下患至亾已也而漢歲致金絮防繒以奉之夷狄徵令是主上之操也天子共貢是臣下之禮也足反居上首顧居下倒縣如此莫之能解猶爲國有人乎非亶倒縣而已又類辟且病痱夫辟者一面病痱者一方痛【前漢書賈誼傳】

日者陽精守實不虧君之象也月者陰精盈毀有常臣之表也【後漢書丁鴻傳】

若太陽下同萬物蒼生何由仰照【晉書王導傳】

帝皇正坐於紫宮輔臣列位於文昌垣屏駱驛而珠連三臺差池而鴈翔【晉書成公綏傳】

彼鄒滕雉犇而出其地猶稱公侯【晏子問上】

先王之法立天子不使諸侯疑焉立諸侯不使大夫疑焉立適子不使庶孽疑焉疑生爭爭生亂是故諸侯失位則天下亂大夫無等則朝廷亂妻妾不分則家室亂適孽無別則宗族亂【呂氏春秋愼勢】

衣服疑者是謂爭先厚澤者是謂爭賞權力疑者是謂爭彊【賈子新書服疑】

人主之尊辟無異堂陛陛九級者堂髙大幾六尺矣若堂無陛級者堂髙殆不過尺矣天子如堂羣臣如陛眾庶如地此其辟也故陛九級上防逺地則堂髙陛無級防近地則堂卑髙者難攀卑者易陵理勢然也【賈子新書階級】所謂臣主者非有相臨之具尊卑之經也持面形而膚之耳【賈子等齊】

此之不行沭瀆無界【賈子等齊】

水廣者魚大父尊者子貴傳曰河海潤千里盛徳及四海況之妻子乎故夫貴於朝妻貴於室富曰茍羙古之道也孟子曰王子與人同而如彼者居使然也居編戶之列而望卿相之子孫是以跛夫之欲及樓季也無錢而欲千金之寶不亦虛望哉【鹽鐵論刺權】

冠𨿽敗宜加之首履𨿽全宜踐之足【太經第四禮解】

王者賜先親近後防逺何法法天雨髙者先得之也【白虎通五行】

天子佩白玉諸侯佩山玉大夫佩水蒼玉士佩端瑉石佩卽象其事若農夫佩其耒耜工匠佩其斧斤婦人佩其鍼鏤【白虎通衣裳】

假令廝養暴登卿尹則監門之類蔑而遺之【嵇中散集答難養生論】

趙簡子謂左右曰車席泰羙夫冠𨿽惡必戴之履𨿽善必履之今車如此其大羙也吾將何以履之【藝文類聚服飾部薦蓆】

孔子侍坐於魯哀公設桃具黍哀公曰請用仲尼先飯黍而後噉桃左右皆掩口失笑公曰黍者非飯之也以雪桃也仲尼對曰丘知之矣夫黍者五穀之長也祭先王以爲上盛果有六而桃爲下祭先王不得入於廟丘聞之也君子以賤雪貴不聞以貴雪賤今以五穀之長雪果蓏之下是侵上忽下也【事文類聚谷韓子】

名分不定而欲天下之治也是猶欲無饑而去食欲無寒而去衣也欲至東而西行其不防亦明矣【太平禦覽刑法部律令科附】

今下僭其上尊卑無別如使雞鶩蛇頸身五色紛麗亦可貴於鳳乎【太平禦覽羽族部鶩】

髙莫髙於天下莫下於澤天髙澤下聖人法之【太平禦覽地部澤】

珽無所屈天子見諸侯見卿大夫之笏也大圭椎其上猶諸侯荼前屈後直見天地見先王之笏也【玉海器用圭璧】上品君中復各有貴賤譬如列國諸侯𨿽並得稱制而猶歸宗周臣佐之中亦當如此【本艸一卷】

諭林卷一百

欽定四庫全書

諭林卷一百一

眀徐元太撰政治門【六】

均調

玉鉉在上剛柔節也【易鼎】

有兔無所拘制爰爰然而緩有雉離於羅之中而急此二者緩急之不均以諭王之爲政有所聽縱者則緩有所躁蹙者則急此言王爲政用心之不均也【毛詩正義兔爰】山旣髙峻又以艸木平滿其傍倚之甽谷使之齊均以興尹氏旣爲尊顯亦當以政敎養育其天下民庶使之齊均【毛詩正義節南山】

弓一時須張一時須弛諭民一時須勞一時須逸勞逸相參若調之以道化之以理張弛以時【禮記正義雜記下】不易之地家百畮一易之地家二百畮再易之地家三百畮【周禮地官大司徒】

柞氏掌攻艸木及林麓夏日至令刋陽木而火之冬日至令剝陰木而水之若欲其化也則春秋變其水火【周禮秋官柞氏】

冬獻狼夏獻麋狼膏聚麋膏散聚則溫散則涼以救時之苦也【鄭氏注周禮天官獸人】

凡和春多酸夏多苦秋多辛冬多咸調以滑甘各尙其時味而甘以成之猶水火金木之載於土【鄭氏注周禮天官食醫】病由气勝負而生攻其贏養其不足者五味五穀五藥也【鄭氏注周禮天官疾醫】

不易之地歲種之地羙故家百畞一易之地休一歲乃復種也薄故家二百畞再易之地休二歲乃復種故家三百畞【鄭氏注周禮地官大司徒】

陽木生山南者陰木生山北者冬斬陽夏斬陰堅濡調【鄭氏注周禮地官山虞】

神久用則竭形太勞則敝不可以久勞也神不用則鈍形不用則痿不可以久逸也固當勞逸更遞以宣散其气【春秋正義昭公元年】

土气和而物生之國家和而民附之若以水益水盡乃棄之無所成也【國語解鄭史伯對桓公】

夫爲政猶張琴瑟大弦急者小弦絕【後漢書陳寵列傳】

夫熊經鳥伸𨿽延歷之術非傷寒之理呼吸吐納𨿽度紀之道非續骨之膏蓋爲國之法有似理身平則致養疾則攻焉夫刑罰者治亂之藥石也徳敎者興平之粱肉也夫以徳敎除殘是以粱肉理疾也以刑罰理平是以藥石供養也【後漢書崔寔列傳】

夫綂天下之重如臣乘惡馬而持矛也急之則慮自傷緩之則懼其失是以馬馳而不制也【晉書李雄傳】

善禦者必識六轡盈縮之勢善政者必審官方控帶之宜【晉書張華傳】

式張琴瑟且調宮羽【魏書竇瑗良吏傳】

琴瑟在於必和更張求其適調【魏書蕭寶夤傳】

天有陰陽風雨晦明之气人有喜怒哀樂好惡之情節而行之則和平調理專壹其情則溺而生疢【隋書經籍三志】造父善馭馬者也善視其馬節其飲食度量馬力審其足走故能取逺道而馬不罷明主猶造父也善治其民度量其力審其技能故立功而民不困傷故術者造父之所以取逺道也主之所以立功名也【管子形勢解】

其冬厚則夏熱其陽厚則陰寒故知虛滿之所在以爲正令已【管子侈靡】

譬猶師曠之調五音也所推形上下無常尺寸以度而靡不中者故通於樂之情者能作音有本主於中而知規矩鉤繩之所用者能治人【文子上禮】

天地之間若虛而實人常漸是澹澹之中而以治亂之气與之流通相殽饌也故人气調和而天地之化羙殽於惡而味敗【春秋繁露如天之爲】

扁鵲撫息脈而知疾所由生陽气盛則損乏而調陰寒气勝則損乏而調陽是以气脈調和而邪气無所畱矣夫拙醫不知脈理之腠血气之分妄刺而無益於疾傷肌膚而已矣今欲損有餘補不足富者益富貧者益貧矣嚴法任刑欲以禁暴止姦而姦猶不止意者非扁鵲之用鍼石故眾人未得其職也【鹽鐵論輕重】

甄陶天下者其在和乎剛則甈柔則坯龍之濳亢不獲其中矣是以過中則惕不及中則躍其近於中乎聖人之道譬猶日之中矣不及則未過則【揚子先知】

竈陰𨿽沃而灑之陽猶埶而龢之【太經第四竈】

且扁鵲之治病也審閉結而通用虛者補之實者瀉之故病愈自名顯伊尹之佐湯也設輕重而通有無損積余以補不足故殷治而君尊【濳夫論實邊】

琴瑟弦有數急柱有前卻故調事亦如之也【淮南子汜論訓解】釀酒於罌烹肉於鼎皆欲其气味調得也時或鹹苦酸淡不應口者猶人勺藥失其和也夫政治之有災異也猶烹釀之有惡味也【王充論衡譴告篇】

狄牙之調味也酸則沃之以水淡則加之以咸水火相變易故膳無鹹淡之失也今刑罰失實不爲異气以變其過而又爲寒於寒爲溫於溫此猶憎酸而沃之以鹹惡淡而灌之以水也【王充論衡譴告篇】

寒溫之疾非藥不愈黍谷之气非律不調【王充論衡寒溫篇】今熯薪燃釜火猛則湯熱火防則湯冷夫政猶火寒溫猶熱冷也【王充論衡寒溫篇】

夫徳不可獨任以治國力不可直任以禦敵也韓子之術不養徳偃王之操不任力二者偏駮各有不足偃王有無力之禍知韓子必有無徳之患【王充論衡非韓篇】

宰和得節羙味渝時而不敗【太經第四竈解】

政之於人猶琴瑟也大弦急則小弦絕小弦絕大弦間矣【劉子愛民】

陰陽調天地和也剛柔均人之和也陰陽不和則水旱失節剛柔不均則彊懦乖政水旱失節則歲敗彊弱乖政則身亡【劉子和性】

夫陶者失剛柔之和則不成器爲政失寛猛之中則不成治【子法言注先知篇】

柷敔希聲以諧金石之和鼙鼓疏擊以節繁弦之契是以經治必宣其通圗物恆審其防【文選陸機演連珠】

且濟時拯世之術豈必體堯蹈舜然後乃理哉期於補防決壞枝柱邪傾隨形裁割要措斯世於安寧之域而已【廣文選崔子眞政論】

夫金木水火以剛柔相濟然後克得其和能爲民用若使金與金相迕火與火相爛則燋然摧折俱不得其所也【廣文選王仲宣爲劉表與袁尙書書】

聖人制民也如髙下制水如燥濕制火【意林商君書】

春風暢物秋霜肅殺同則相濟異若胡越【藝文類聚刑法部刑法賦】周失之舒秦失之急故周衰無寒歲秦末無燠年【事文類聚水】

髙山之巓無樹深海之淵無冰剛太燥溫太柔也【太平禦覽地部冰】

猶如和羮調食魚肉蔥豉各有所宜共相宣發也【本艸】藥有君臣佐使以相宣攝合和宜用一君二臣三佐五使又可一君三臣九佐使也【本艸一卷】

凡陰陽之要陽密乃固兩者不和若春無秋若冬無夏因而和之是謂聖度【黃帝素問內經生气通天論】

岐伯曰必先度其形之肥瘦以調其气之虛實實則瀉之虛則補之必先去其血脈而後調之無問其病以平爲期【黃帝素問內經三部九候論】

邪气反勝治之柰何岐伯曰風司於地淸反勝之治以酸溫佐以苦甘以辛平之熱司於地寒反勝之治以甘熱佐以苦辛以鹹平之濕司於地熱反勝之治以苦冷佐以鹹甘以苦平之火司於地寒反勝之治以甘熱佐以苦辛以鹹平之燥司於地熱反勝之治以平寒佐以苦甘以酸平之以和爲利寒司於地熱反勝之治以咸冷佐以甘辛以苦平之【黃帝素問內經至眞要大論篇】

脈急者尺之皮膚亦急脈緩者尺之皮膚亦緩脈小者尺之皮膚亦減而少气脈大者尺之皮膚亦賁而起脈滑者尺之皮膚亦滑脈濇者尺之皮膚亦濇凡此變者有防有甚故善調尺者不待於寸善調脈者不待於色能參合而行之者可以爲上工上工十全九行二者爲中工中工十全七行一者爲下工下工十全六【黃帝素問靈樞經邪气藏府病形】

髙者抑之下者舉之有餘者折之不足者補之佐以所利和以所宜必安其主客適其寒溫同者逆之異者從之【黃帝素問內經至眞要大論篇】

治諸勝復寒者熱之熱者寒之溫者淸之淸者溫之散者收之抑者散之燥者潤之急者緩之堅者耎之脆者堅之衰者補之彊者瀉之各安其气必淸必靜則病气衰去歸其所宗此治之大體也【黃帝素問內經至眞要大論篇】

夫弓人之爲弓也旣煞旣生旣翕旣張制以規矩督以凖繩髙急者寛而緩之弛下者攝而上之其有餘者削而損之其不足者補而益之質相任上下相權平正爲主調和爲常故弓可抨而矢可行也【道徳經指歸卷十三】夫冬溫夏涼不失四時之和所以適身也【養性延命錄教誡篇】譬如車一輪彊一輪弱則不安穩【大智度論卷十七】

譬如服藥少則病不除多則增其患應病投藥令不增減則能愈病【大智度論卷三十一】

譬如乘馬疾則制之遲則鞭之【大智度論卷三十五】

漸舉

若升髙必自下若陟遐必自邇【書太甲下】

善政有漸如登髙升逺必用下近爲始然後終致髙逺【孔氏傳書太甲下政】

月上而就盈日始出而就明【鄭氏箋詩天保】

以防罟諭爲政張之爲綱理之爲紀【鄭氏箋詩棫朴】

農夫種苗旣畢勤力耘鋤去艸養苖則苗善矣聖王以善道教民旣畢又須講說學習以勸課之存是去非則善也【禮記正義禮運】

覆蕢創元天之基防涓開環海之宅彼旣有漸此亦同符【晉書武昭王列傳】

合抱之木生於毫末九層之臺起於累土千里之行始於足下【老子守防】

十圍之木始於把百仞之臺始於下此天之道也聖人法之【文子道徳】

長梧封人問子牢曰君爲政焉勿鹵莽治民焉勿滅裂昔予爲禾耕而鹵莽之則其實亦鹵莽而報予蕓而滅裂之其實亦滅裂而報予予來年變齊深其耕而熟耰之其禾繁以滋予終年厭餐莊子聞之曰今人之治其形理其心多有似封人之所謂【莊子則陽】

財物貨寶以大爲重政教功名反是能積防者速成【荀子彊國】

糟糠不飽者不務粱肉短褐不完者不待文繡夫治世之事急者不得則緩者非所務也【韓非子五蠧】

次五從水之科滿測曰從水滿科不自越也【太經第二從】且夫治世者若登丘矣必先躡其卑者然後乃得履其髙是故先致治國然後三王之政乃可施也道齊三王然後五帝之化乃可行也道齊五帝然後三皇之道乃可從也【濳夫論衰刑】

譬如白月初出漸明至十五日光明圓滿流照十方亦如海潮月初漸起至十五日大起潮波洄澓萬里法王政化亦復如是【大方廣佛華嚴經卷十二】

寛大

雷雨作解君子以赦過宥罪【易解】

古者刑不上大夫蓋以爲摘巢毀卵則鳳凰不翔刳胎焚夭則麒麟不至刑之則恐誤刑賢者死者不可復生刑者不可復屬故有罪放之而已所以尊賢者之類也【何休解公羊宣公元年】

鞭朴之子不從父之教刑戮之民不從君之政言疾之難行故君子不急斷不意使以爲亂源【孔子集語上】

漢興破觚而爲圜斵雕而爲朴漏於吞舟之魚而吏治蒸蒸不至於姦黎民艾安【史記酷吏傳】

昔韓盧之恥莵也上觀下獲不甚多殺願次卿少緩誅罰思行此術【前漢書酷吏傳】

備曰今指與吾爲水火者曹操也操以急吾以寛操以暴吾以仁操以譎吾以忠【蜀志龎統傳注】

禦之良者不在於煩策政之善者無取於嚴刑【隋書史臣酷吏傳】

夫以璵璠之玭而棄其璞以一人之罪而兼其眾則天下無美寶信士也【鹽鐡論晁錯】

霜雪晚至五穀猶成雹霧夏隕萬物皆傷由此觀之嚴刑以治國猶任秋冬以成谷也【鹽鐡論論菑】

治民者若大匠之斵斧斤而行之中繩則止【鹽鐡論大論】髙墻狹基不可立矣嚴法峻刑不可久也【鹽鐡論詔聖】聞爲國忠信以損怨不聞作威以防怨譬之若防川也大決所犯傷人必多吾不能救也不如小決之使導吾聞而藥之也【新序雜事四】

譬之野獸蹴之窮地意急情盡則和聲不至而气息不理茀然怒但生疵以對之也夫寛以容物物必歸焉【郭子注莊人間世】

傷秋荼之密惻夏日之嚴威永念畫冠緬追刑厝【文選王融防秀才文】

貴平

節彼南山有實其猗【音醫】赫赫師尹不平謂何【詩小雅節南山】戎車之安從後視之如摯從前視之如軒然後適調也【鄭氏箋詩六月】

鳲鳩之鳥在桑其子飛去在梅以其平均飬之故得長大而飛去以興人君之徳亦能均壹飬民飬民得成就而安樂【毛詩正義鳲鳩】

鳲鳩之鳥在於桑木之上爲巢而其子有七兮鳲鳩飬之能平均用心如壹以興人君之徳飬其國人亦當平均如壹【毛詩正義鳲鳩】

罍大似富眾缾小似貧寡然罍缾並列俱以酌之則當多酌罍而少酌缾以至於俱盡是均也猶上之賦役亦富貧並對俱以役之則當多役富而少役貧以至於俱堪亦爲均也【毛詩正義蓼莪】

罍器大缾器小酌酒者當多酌罍少酌缾不使小缾先竭今缾之旣盡矣而罍尙盈滿是爲酌罍者之恥也以興民有富而多丁貧而寡弱治民者當多役富少役貧不使貧者先困今貧者旣困矣而富者尙饒裕是王之恥也【毛詩正義蓼莪】

周之貢賦之道其均如砥石然周之賞罰之制其直如箭矢然是所行之政皆平而不曲也【毛詩正義大東】

凡相敵斂錢飲酒必非忘懷之酌得而遽飲必令平徧不徧頗與周禮次序旅酬相似也【禮記正義禮器】

臨官莫如平臨財莫如廉【孔子集語上】

理有一準則民無覬覦法啟二門則吏多威福【魏書出帝紀】天下之所以平者政平也政之所以平者人平也人之所以平者心平也夫平猶權衡然加銖兩則移矣載其所不欲其爲銖兩者倍矣【子華子北宮子仕】

夫投鉤以分財投防以分馬非鉤策爲均也使得美者不知所以美使得惡者不知所以惡此所以塞願望也【愼子威徳】

善爲吏者樹徳不能爲吏者樹怨槪者平量者也吏者平法者也治國者不可失平也【韓非子外儲說左】

聖人執一政以繩百姓持一槪以等萬民【陸子懷慮】

夫繩之爲度也可捲而伸也引而伸之可直而晞故聖人以身體之夫修而不橫短而不窮直而不剛久而不忘者其惟繩乎故恩推則懦懦則不威嚴推則猛猛則不和愛推則縱縱則不令刑推則虐虐則無親【淮南子汜論訓上】循理守常曰道臨危制變曰權權之爲稱譬猶權衡也衡者測邪正之形權者揆輕重之勢量有輕重則形之於衡今加一環於衡左則右蹶加之於右則左蹶惟莫之動則平正矣人之於事臨宜制變量有輕重平則行之亦猶此也【劉子明權】

裏中社平爲之宰分肉食甚均裏父老曰善陳孺子之爲宰平曰嗟乎使平得宰天下亦如此肉矣【藝文類聚禮部社稷】五雀六鷰飛集衡衡適平一雀一鷰飛而易處則雀重而鷰輕【藝文類聚鳥部鷰】

聖人之治民也如髙下制水如燥濕制火也【太平禦覽人事部敍聖】

天下所以平者政平也政所以平者心平也心所以平者衡平也衡所以平者銖兩平也銖兩所以平者毫釐平也無所不均也無所不平也謂之太平【太平禦覽人事部公平】吾心如秤不能爲人作輕重【太平禦覽人事部心】

邑中人民俱出獵任安常爲人分麋鹿雉兔部署老小當壯劇易處眾人皆喜曰無傷也任少卿分別平【太平禦覽獸部鹿】

帝曰善平气何如岐伯曰謹察陰陽所在而調之以平爲期正者正治反者反治【黃帝素問內經至眞要大論篇】

譬如長者六子幼稚並皆愛念無偏黨心長者在外其宅火起於其六子先後救不不也其父於子心平等故【波羅蜜多經卷五百六十八】

又如坑坎之處水悉平等【勝天王波羅蜜經】

執禦斯心平等恆一如地水火風無有憎愛【阿差末菩薩經卷一】諭如秤物隨重頭下其物若輕少便卽頭髙物若均平其秤亦平【蘓婆呼童子經卷上】

譬如三種藥對治風冷熱藥不擇種姓貴賤皆能治【大莊嚴經論卷八】

明刑

天地以順動故日月不過而四時不忒聖人以順動則刑罰淸而民服【易豫】

動而明雷電合而章【易噬嗑】

雷電噬嗑先王以明罰勅法【易噬嗑】

六二噬膚滅鼻【易噬嗑】

六三噬臘肉遇毒【易噬嗑】

九四噬幹肉得黃金貞厲無咎【易噬嗑】

山下有火賁君子以明庻政無敢折獄【易賁】

雷電皆至丰君子以折獄致刑【易丰】

山上有火旅君子以明愼用刑而不防獄【易旅】

澤上有風中孚君子以議獄緩死【易中孚】

刑人不服若齧其臘肉非但難齧亦更生怨咎猶噬臘而難入復遇其毒味然也【周易正義噬嗑】

刑罰之所從生有源不務塞其源而務刑殺之是爲民設防以賊之也【大戴禮記盛徳】

鷹祭鳥之後殺鳥不必盡食猶若人君行刑但戮之而已【禮記正義月令】

牽牛以蹊人之田而奪之牛牽牛以蹊者信有罪矣而奪之牛罰已重矣【左傳宣公十一年】

人利其璧以璧爲罪【杜氏解左傳桓公十年】

及陷於罪然後從而刑之是防民也【孟子梁惠王上】

是方四十里爲阱於國中【孟子梁惠下】

今有殺人者或問之曰人可殺與則將應之曰可彼如曰孰可以殺之則將應之曰爲士師則可以殺之【孟子公孫丑下】設陷阱者不過丈尺之間耳今王陷阱乃方四十里【趙氏注孟子梁惠王上】

善哉爲吏其用法一也思仁恕則樹徳加嚴暴則樹怨公以行之其子羔乎【孔子家語致思】

四馬方馳驚前者斬其數必正若是越難成矣【越絕請糴內傳】鬻棺者欲歳之疫非憎人欲殺之利在於人死也今治獄吏欲陷害人亦猶此矣【前漢書刑法傳】

時天旱禁酒釀者有刑吏於人家索得釀具論者欲令與作酒者同罰雍與先主遊觀見一男女行道謂先主曰彼人欲行淫何以不縛先主曰卿何以知之雍對曰彼有其具與欲釀者同先主大笑而原欲釀者【蜀志簡雍傳】亡者刖足無所用復亡盜者截手無所用復盜淫者割其勢理亦如之除惡塞源莫善於此【晉書刑法志】

采其根牙之防致之於機格之上稱輕重於豪銖考輩類於參伍然後乃可以理直刑正【晉書刑法志】

今所注皆羅法意格之以名分使用之者執名例以審趣捨伸繩墨之直去析薪之理也【晉書杜預傳】

剪韭復生寧失有罪抱木牢戶未必非寃【南齊書孔稚圭傳史臣】乃遣聼已暴之辜替觸羅之鳥【南齊書劉休傳】

𨿽事異鉆皮文非刺骨猶復因玆舌杪成此筆端【梁書王僧孺傳】惟王建國刑以助禮猶寒暑之贊陰陽山川之通天地【北齊書文苑李廣傳】

聖人仰視法星旁觀習坎彌縫五气取則四時莫不先春風以播恩後秋霜而動憲【隋書刑法志】

凡赦者小利而大害者也故久而不勝其禍毋赦者小害而大利者也故久而不勝其福故赦者犇馬之委轡毋赦者座睢之礦石也【管子法法】

不以私恚害公法不爲禽獸傷人民不爲艸木傷禽獸不爲野艸傷禾苗【晏子春秋諫下】

夫代司殺者是謂代大匠斵夫代大匠斵者希有不傷手者矣【老子制惑】

事敗而弗誅則遊說之士孰不爲用矰繳之說而徼幸其後【韓非子五蠧】

且夫以法行刑而君爲之流涕此以效仁非以爲治也夫垂涕不欲刑者仁也然而不可不刑者法也先王勝其法不聽其泣則仁之不可以爲治亦明矣【韓非子五蠧】天道至明司殺者常猶春生夏長秋收冬藏斗杓運移以節度行之人君欲代殺之是猶拙夫代大匠斵木勞而無功也【河上公注老子制惑】

人君行刑罰猶拙人代大匠斵則方圓不得其理還自傷代天殺者失紀綱不得紀綱還受其殃也【河上公注老子制惑】所以貴扁鵲者非貴其隨病而調藥貴其擪息脈血知病之所從生也所以貴聖人者非貴隨罪而鑑刑也貴其知亂之所由起也【淮南子恭族訓】

天之志常直陰空處稍取之以爲助故刑者徳之輔陰者陽之助也陽者歳之主也【春秋繁露天辯在人】

一人有罪州裏驚駭十家奔亡若癰疽之相濘色淫之相連一節動而百枝揺【鹽鐡論申韓】

罷馬不畏鞭箠罷民不畏刑法𨿽曾而累之其亡益乎【鹽鐡論詔聖】

今以子誅父以弟誅兄親戚小坐什伍相連若引根本之及華葉傷小指之累四體也【鹽鐡論周秦】

人君不畜惡民農夫不畜無用之苗無用之苗苗之害也無用之民民之賊也鉏一害而眾苗成刑一惡而萬民悅𨿽周公孔子不能釋刑而用惡家之有鉏子器皿不居況鉏民乎民者教於愛而聽刑故刑所以正民鉏所以別苗也【鹽鐡論後刑】

夫不傷民之不治而伐已之能得姦猶弋者覩鳥獸掛罻羅而喜也今天下之被誅者不必有管蔡之邪鄧析之僞恐苗盡而不別民欺而不治也【鹽鐵論後刑】

民陷於防從而獵之以刑是猶開其闌牢發以毒矢也不盡不止【鹽鐡論後刑】

刑之於治猶策之於禦也良工不能無防而禦有防而勿用聖人假法以成教教成而刑不施【鹽鐡論後刑】

有司法之若救爛撲焦不能禁非【鹽鐡論刑徳】

网防則獸笑法防則罪漏罪漏則民放佚而輕犯禁故禁下必法【鹽鐡論刑徳】

執法者國之轡銜刑罰者國之維檝故轡銜不飭𨿽王良不能以致逺維檝不設𨿽良工不能以絕水【鹽鐡論刑徳】父不能愛無益之子君不能愛不軌之民【說苑談叢】

次七金剛內柔血流於田測曰金剛內柔法太傷也【太經第三疆】次五大腹決其股脫君子有斷小人以活測曰大腹決脫斷得理也【太經第三斷】

司馬法曰小罪聅中罪刖大罪剄【許氏說文卷五】

今有酒徒十人羣居而飲有客請曰今日之飲毋隠厥技以爲劇可乎其一人進曰吾善於簫有二人曰吾善於歌又有二人曰吾善於舞二人善於奕二人善於壺客曰若之藝咸聼士酒謂簫者曰吾忽焉舉觴而簫不應者罰忽焉投觴而簫不節者罰頃之簫者醉而不能罰矣又謂歌者曰吾忽焉舉觴而歌不應者罰忽焉投觴而歌不節者罰頃之歌者又醉而不能罰矣至於舞者亦然奕者壺者亦然客笑而喜曰吾一觴而困九人其亦善罰矣乎何取於藝也九人曰何子之能忽於罰而不能忽於賞也無亦罰吾以酒而罰子以名乎夫酒可以罰可以賞是酒不爲厲也人猶惡醉而辱之今有司罰人以錢谷刑人以刀鋸是猶簫旣罰而斷其指歌不賞而鉗其唇不亦甚乎【天祿閣外史五難】

且刑猶刃也巧人以自成拙者以自傷亦猶水火者所以活人亦所以殺人存乎能用之與不能用【抱朴子外篇用刑】夫匠石不捨繩墨故無不直之木明主不廢戮罰故無陵遲之政也【抱朴子外篇用刑】

誅一以振萬損少以成多方之櫛發則所利者眾比於割疽則所全者大是以灸刺防痛而不可止者以痊病也刑法凶醜而不可罷者以救也【抱朴子外篇用刑】

律者中也黃鐘調起五音以正法律馭民八刑克平以律爲名取中正也【文心雕龍書記】

昔王良之善禦也識馬之饑飽規矩徐疾之節故鞭防不載而千里可期然不可以無鞭防者以馬之有佚也聖人之爲治也以爵賞勸善以仁化飬民故刑罰不用太平可致然而不可廢刑罰者以民之有縱也【劉子賞罰】猛虎在深山百獸震恐及在檻穽之中揺尾而求食積威約之漸也故有畫地爲牢勢不可入削木爲吏議不可對定計於鮮也【文選司馬遷報任少卿書】

先王制禮以崇敬作刑以明威刑罰威獄以類天之震曜殺戮也【玉海刑制】

號令不時命曰傷天焚林斬木不時命曰傷地斷獄立刑不當命曰傷人【意林晁錯新書】

今有弱子當陷大辟問其慈父必乞以肉刑代之茍可以生易死也有道之君能不以此加百姓乎蛇螫在手壯夫斷其腕謂其𨿽斷不死也【意林物理論】

曹義曰縶馴駒以縿絆禦悍馬以腐索今制民以輕刑亦如死也【意林物理論】

救嬰孩之疾而不忍鍼艾更加他物以致死也今除肉刑者更眾何異服他藥也【意林物理論】

太公東封齊齊東海上有居士曰狂獝華士昆弟三人立議曰上不臣天子下不事諸侯耕作而食掘井而飲無吾求上太公至營丘使執而殺之周公聞發急傳問之太公答曰今有馬如驥之狀天下至良也驅之不前引之不至左之不左右之不右賢士而不爲王用猶驥之不可以左右是以誅之【太平禦覽刑法部誅】

車輕道近則鞭防不用鞭策之所用逺道重任也刑罰也者民之鞭防也【太平禦覽刑法部敍刑下】

若親貴犯罪大者必議小者必赦是縱封豕於境內放長蛇於左右也【太平禦覽刑法部赦】

飄風苦雨溱溱而至此天之所以罰百姓不上同於【闕】也【太平禦覽天部下】

諭林卷一百一﹤子部﹐類書類﹐諭林﹥

欽定四庫全書

諭林卷一百二

明徐元太撰政治門【七】

尙威

險陗之極不可升也嚴法峻整難可犯也【王弼注易習坎】韓子曰慈母有敗子而嚴家無格虜者何也則能罰之加焉必也【史記李斯傳】

布帛尋常庸人不釋鑠金百鎰盜跖不者非庸人之心重尋常之利深而盜跖之欲淺也又不以盜跖之行爲輕百鎰之重也必隨手刑則盜跖不百鎰而罰不必行也則庸人不釋尋常是故城髙五丈而樓季不輕犯也泰山之髙百仞而跛防牧其上夫樓季也而難五丈之限豈跛防也而易百仞之髙哉峭塹之勢異也【史記李斯傳】

屠牛坦一朝解十二牛而芒刃不頓者所排擊剝割皆眾理解也至於髖髀之所非斤則斧夫仁義恩厚人主之芒刃也權埶法制人主之斤斧也今諸矦王皆眾髖髀也釋斤斧之用而欲嬰以芒刃臣以爲不缺則折【前漢書賈誼傳】

馭黠馬者利其銜策梁國大都吏民凋敝且當以柱後惠文彈治之耳【前漢書張敞傳】

又不應垂翅人誰復憚【晉書傅傳】

惠者民之仇讎法者民之父母【周書樂運傳】

水平而不流無源則遫竭雨平而云不甚無委云云則遫已政平而無威則不行【管子侈靡】

以良民治必亂至削以姦民治必治至彊【商子說民】

威以一取十以聲取實故能爲威者王【商子去彊】

能生不能殺曰自攻之國必削能生能殺曰攻敵之國必彊【商子去彊】

其刑罰重而信其誅殺猛而必黭然而雷擊之如墻厭之【荀子彊國】

夫惜艸茅者耗禾穗惠盜賊者傷良民今緩刑罰行寛惠是利姦邪而害善人也【韓非子難二】

古今異俗新故異備如欲以寛緩之政治急世之民猶無轡策而禦駻馬此不知之患也【韓非子五蠧】

布帛尋常庸人不釋鑠金百鎰盜跖不掇不必害則不釋尋常必害則手不掇百鎰故明主必其誅也【韓非子五蠧】十仞之城樓季弗能逾者峭也千仞之山跛牂易牧者夷也故明王峭其法而嚴其刑也【韓非子五蠧】

人之情性莫先於父母父母皆見愛而未必治也君𨿽厚愛奚遽不亂今先王之愛民不過父母之愛子子未必不亂也則民奚遽治哉【韓非子五蠧】

今有不才之子父母怒之弗爲攺鄕人譙之弗爲動師長敎之弗爲變夫以父母之愛鄕人之行師長之智三美加焉而終不動其脛毛不攺州部之吏操官兵推公法而求索姦人然後恐懼變其節易其行矣故父母之愛不足以敎子必待州部之嚴刑者民固矯於愛聽於威矣【韓非子五蠧】

治賊非治所揆也治所揆也者是治死人也刑盜非治所刑也治所刑也者是治胥靡也故曰重一姦之罪而止境內之邪此所以爲治也重罰者盜賊也而悼懼者良民也欲治者奚疑於重刑【韓非子六反】

先聖有諺曰不躓於山而躓於垤山者大故人愼之垤微小故人易之也今輕刑罰民必易之犯而不誅是驅國而棄之也犯而誅之是爲民設陷也是故輕罪者民之垤也以輕罪之爲民道也非亂國也則設民陷也【韓非子六反】

故母厚愛處子多敗推愛也父薄愛敎笞子多善用嚴也【韓非子六反】

凡人之生也財用足則隳於用力上治懦則肆於爲非財用足而力作者神農也上治懦而行修者曾史也夫民之不及神農曾史亦已明矣【韓非子六反】

母之愛子也倍父父令之行於子也十母吏之於民無愛令之行於民也萬父母積愛而令窮吏用威嚴而民聽從嚴愛之防亦可決矣【韓非子六反】

今家人之治產也相忍以饑寒相彊以苦勞𨿽犯軍旅之難饑饉之患溫衣羙食者必是家也相憐以衣食相惠以佚樂天饑歲荒嫁妻賣子者必是家也故法之爲道前苦而長利仁之爲道偸樂而後窮聖人權其輕重出其大利故用法之相忍而棄仁人之相憐也【韓非子六反】慈母之於弱子也愛不可爲前然而弱子有僻行使之隨師有惡病使之事醫不隨師則陷於刑不事醫則疑於死慈母𨿽愛無益於振刑救死則存子者非愛也子母之性愛也臣主權防也母不能以愛存家君安能以愛持國【韓非子八說】

荊南之地麗水之中生金人多竊采金采金之禁得而輒辜磔於市甚眾壅離其水也而人竊金不止夫罪莫重辜磔於市猶不止者不必得也故今有於此曰予汝天下而殺汝身庸人不爲也夫有天下大利也猶不爲者知必死故不必得也則𨿽辜磔竊金不止知必死𨿽予之天下不爲也【韓非子內儲說上】

夫火形嚴故人鮮灼水形懦故人多溺子必嚴子之刑無令溺子之懦【韓非子內儲說上】

董閼於爲趙上地守行石邑山中間深峭如墻深百仞因問其旁鄕左右曰人嘗有入此者乎對曰無有曰嬰兒癡聾狂悖之人嘗有入此者乎對曰無有牛馬犬彘嘗有入此者乎對曰無有董閼於喟然大息曰吾能治矣使吾法之無赦猶入澗之必死也則人莫之敢犯也何爲不治之【韓非子內儲說上】

夫嚴家無悍虜而慈母有敗子吾以此知威勢之可以禁暴而徳厚之不足以止亂也【韓非子顯學】

宋人有取道者其馬不進倒而投之鸂水又復取道其馬不進又倒而投之鸂水如此者三𨿽造父之所以威馬不過此矣不得造父之道而徒得其威無益於禦人主之不肖者有似於此不得其道而徒多其威威愈多民愈不用譬之若鹽之於味凡鹽之用有所托也不適則敗托而不可食威亦然必有所托然後可行【呂氏春秋用民】夫人之好色非脂粉所能飾大怒之威非气力所能行也【陸子本行】

夫負千鈞之重以登無極之髙垂峻崖之峭谷下臨不測之淵𨿽有慶忌之健賁育之勇莫不震慴悚栗者知墜則身首肝腦塗山石也故未嘗灼而不敢握火者見其有灼也未嘗傷而不敢握刃者見其有傷也故立法制辟若臨百仞之壑握火陷刃則民畏忌而無敢犯禁矣【鹽鐵論周秦】

慈母有敗子小不忍也嚴家無悍虜督責急也今不立嚴家之所以制下而修慈母之所以敗子則惑矣【鹽鐵論周秦】

千仞之髙人不輕淩千鈞之重人不輕舉【鹽鐵論刑徳】嚴墻三仞樓季難之山髙干云牧豎登之故峻則樓季難三仞陵夷則牧豎易山巓夫鑠金在罏莊蹻不顧錢刀在路匹婦掇之非匹婦貪而莊蹻亷也輕重之制異而利害之分明也【鹽鐵論詔聖】

當此之時不任斤斧折之以武而乃始設禮修文有似窮醫欲以短鍼而攻疽孔丘以禮說跖也【鹽鐵論大論】荊木冬生司宼緩刑【焦氏易林歸妹之幹】

次四援我罘罟絓羅於野至測曰援我罘罟不能以仁也【太經第三應】

譬存胎息呼吸吐納含景內視熊經島伸者長生之術也然艱而且遲爲者尠成能得之者萬一焉病篤痛甚身困命危則不得不攻之以鍼石治之以毒烈若廢和鵲之方而慕松喬之道則死者眾矣仁之爲政非爲不羙也然黎庶巧僞趨利忘義若不齊之以威糾之以刑逺羨羲農之風則亂不可振其禍深大以殺止殺豈樂之哉【抱朴子外篇用刑】

明病之術者杜未生之疾達治亂之要者遏將來之患若乃以輕刑禁重罪以薄法衞厚利陳之滋章而犯者彌多有似穿穽以當路非仁人之用懷也【抱朴子外篇用刑】六軍如林未必皆勇排鋒陷火人情所憚然恬顏以勸之則投命者尠斷斬以威之則莫不奮擊故役歡笑者不及叱吒之速用誘悅者未若刑戮之齊【抱朴子外篇用刑】刀鈍礪之以砥筆禿銛之以刀申韓行法以救亂如刀砥亦所以利之也【揚子法言注問道篇】

撞洪鐘伐靈鼓旁震八鄙軯礚隠訇若疾霆轉雷而激迅風也【文選東京賦】

政如冰霜姦宄消亾威如雷霆宼賊不生【意林正部】

夫火之焚人也甚於怠農愼火之力也輕於秬秐通邑大都有嚴令則火稀無嚴令則燒者數非賞罰不能濟也【藝文類聚產業部田論】

函牛之鼎沸蟻不得措一足【困學紀聞卷十諸子】

當怒不怒子爲豺狼弟爲兕虎當鬭不鬭妻爲敵國妾爲大宼【道徳經指歸卷十二】

猶如兩牛共一軛有人隨後捶豈得不挽重【出曜經三愛品】

簡易

亨魚煩則碎治民煩則散知亨魚則知治民矣【毛詩匪風】孔子過泰山側有婦人哭於墓者而哀夫子式而聽之使子路問之曰子之哭也壹似重有憂者而曰然昔者吾舅死於虎吾夫又死焉今吾子又死焉夫子曰何爲不去也曰無苛政夫子曰小子識之苛政猛於虎也【禮記檀弓下】

布指知寸布手知尺舒肘知尋十尋而索百步而堵三百步而裏千步而井【大戴禮記王言】

善爲政者綱舉而网疏綱舉則所羅者廣网疏則小必漏所羅者廣則爲政不苛【晉書劉頌傳】

去獘拯民必存簡恕捨网修綱𨿽煩易理【宋書武帝中本紀】推則往召則來如墜重於髙如瀆水於地故法不煩而吏不勞【管子七臣七主】

夫水濁則無掉尾之魚政苛則無逸樂之士故令煩則民詐政擾則民不定不治其本而務其末譬如拯溺錘之以石救火投之以薪【鄧析子無厚】

明主之表易見故約立其敎易知故言用其法易爲故令行三者立而上無私心則下得循法而治望表而動隨繩而斵因攢而縫【韓非子用人】

事大眾而數搖之則少成功藏大器而數徙之則多敗傷烹小鮮而數撓之則賊其澤治大國而數變法則民苦之是以有道之君貴靜不重變法故曰治大國者若烹小鮮【韓非子解老】

治身者神不勞治國者民不擾故可長久【河上公注老子立戒】烹小魚不去腸不去鱗不敢撓恐其麋也治國煩則下亂治身煩則精散【河上公注老子居位】

削薄其徳曾累其刑而欲以爲治無以異於執彈而來鳥捭棁而狎犬也亂乃逾甚夫水濁則魚噞政苛則民亂故夫養虎豹犀象者爲之圏檻供其嗜欲適其饑飽違其怒恚然而不能終其天年者刑有所劫也是以上多故則下多詐上多事則下多態上多求則下交爭不直之於本而事之於末譬猶揚堁而彌塵抱薪以救火也故聖人事省而易治求寡而易贍【淮南子主術訓】

夫責少者易償職寡者易守任輕者易權上操約省之分下效易爲之功是以君臣彌久而不相厭【淮南子主術訓】水濁者魚噞令苛者民亂城峭者必崩岸峭者必陀故商鞅立法而支解吳起刻削而車裂治國辟若張瑟大防則小弦絕矣故急轡數策者非千里之禦也【淮南子繆稱訓】員之中規方之中矩行成獸止成文可以將少而不可以將眾菜成行缾甌有堤量粟而舂數米而炊可以治家而不可以治國滌杯而食洗爵而飲浣而後饋可可以養家老而不可以饗三軍非易不可以治大非簡不可以合眾【淮南子詮言訓】

軍多令則亂酒多約則辯亂則降北辯則相賊故始於都者常大於鄙始於樂者常大於悲其作始簡者其終本必調今有羙酒嘉肴以相饗卑體婉辭以接之欲以合歡爭盈爵之間反生鬭鬭而相傷三族結怨反其所憎此酒之敗也【淮南子詮言訓】

水濁則魚困令苛則民亂城峭則必崩岸竦則必阤【說苑政理】

寸而度之至丈必差銖而稱之至石必過石稱丈量徑而寡失簡絲數米煩而不察故大較易爲智曲辯難爲慧【說苑談叢】

河出小魚不宜勢煩苛政害民君受其患【焦氏易林無妄之丰】次七蜜网離於淵不利於鱗測曰蜜网離淵苛法張也【太經第三法】

网離於淵鱗物所害猶苛法於世百姓之疾也【太經第三法解】

水濁無掉尾之魚土埆無葳之木政煩無逸樂之民【劉子愛民】

宻网裁而魚駭宏羅制而鳥驚【補文選陶潛感士不遇賦】

太古質簡制事朴略故耒耜未用於牛而弧矢不加筋鐵智非闇也【藝文類聚刑法部刑法議】

魚驚宻鳥亂弓多【文苑英華薛道衡碑】

威行法明漏吞舟之魚法不明則類於細櫛細櫛則苛慝生也【太平禦覽服用部梳箆】

吳起敎楚悼王損不急之枝官注謂非要急若樹之枝也養樹者必披落其枝爲政者亦損其閒冗【困學紀聞卷十諸子】農人之治田務去其殊類歸於齊一也不急其荒病除其所以荒病上承天命下綏百姓莫過於此【道徳經注】

節力

天地節而四時成節以制度不傷財不害民【易節】

有冽氿【音軌】泉無浸薪契契寤嘆哀我憚【丁佐反】人薪是薪尙可載也哀我憚人亦可息也【詩小雅大東】

何艸不黃桓王之世伐滕薛唐諸國連歲不息周人苦之而作是詩【詩說王】

嶃嶃之石桓王伐鄭將帥不堪勞苦而作是詩【詩說王】園有桃其實之殽國有民得其力【毛詩桃有園】

落木名也旣伐而析之以爲薪不欲使氿泉浸之浸之則將濕腐不中用也民人之勞苦者亦不欲使周之賦斂小東大東極盡之極盡之則將困病亦猶是也【鄭氏箋詩大東】

若弓久張而不落則絕其弓力諭民久勞而不息則亦損民之力也【禮記正義雜記下】

且譬之如天其有五材而將用之力盡而敝之是以無拯不可沒振【左傳昭公十一年】

國之用民當隨其力任如金冶之器隨器而制形故言形民之力去其醉飽過盈之心【杜氏解左傳昭公十二年】

國之用民當隨其力任量其力之所堪而任用之不使勞役過其所堪也如金冶之器隨器而制形者【春秋正義昭公十二年】

鑄冶之家將作器而制其模謂之爲形用民之力依模用之故言形民之力也【春秋正義昭公十二年】

若用民力當隨其所能而制其形模依比形模用民之力而無有醉飽盈溢之心也【春秋正義昭公十二年】

古之君人者必時視民之所勤民勤於力則功築罕民勤於財則貢賦少民勤於食則百事廢矣【谷梁莊公二十九年】財盡則怨力盡則懟君子危之【谷梁莊公三十一年】

魯定公問於顏回曰子亦聞東野畢之善禦乎對曰善則善矣然其馬將必佚公曰何以知之對曰以政知之昔者帝舜巧於使民造父巧於使馬舜不窮其民力造父不窮其馬力是以舜無佚民造父無佚馬今東野畢之禦也升馬執轡禦體正矣步驟馳騁朝禮畢矣歷險致逺馬力盡矣然而猶乃求馬不已臣以此知之公曰吾子之言其義大矣願少進乎回曰臣聞之鳥窮則啄獸窮則攫人窮則詐馬窮則佚自古及今未有窮其下而能無危者也【孔子家語顏回】

夫山林不能給野火江海不能實漏巵皆所宜禁也【後漢書王符列傳】

其爲艱難譬防羸馬以取道裏豈可不加意愛惜其力哉【魏志杜畿傳】

鼔繁气易衰叫數力易竭【宋書桞元景傳】

大暑而疾馳甚者馬死薄者馬傷【晏子諫上】

布帛不可窮窮不可飾牛馬不可窮窮不可服士不可窮窮不可任國不可窮窮不可竊也【晏子春秋雜下】

夫婦節而天地利風雨節而五穀熟衣服節而肌膚和【墨子辭過】

古之牧天下者不使匠石極巧以敗太山之體不使賁育盡威以傷萬民之性【韓非子大體】

冬日之閉凍也不固則春夏之長艸木也不茂天地不能常侈常費而況於人乎故萬物必有盛衰萬事必有弛張國家必有文武官治必有賞罰是以智士儉用其財則家富聖人愛寶其神則精盛人君重戰其卒則民眾【韓非子解老】

視彊則目不明聽甚則耳不聰思慮過度則智識亂目不明則不能決黑白之分耳不聰則不能別淸濁之聲知識亂則不能審得失之地【韓非子解老】

今說者曰百里之海不能飲一夫三尺之泉足止三軍渴臣謂欲生於無度邪生於無禁【尉繚子治本】

東野稷以禦見莊公進退中繩左右旋中規莊公曰善以爲造父不過也使之鉤百而少及馬顏闔入見莊公曰子遇東野稷乎對曰然臣遇之其馬必敗公曰將何敗少頃東野之馬敗而至莊公召顏闔而問之曰子何以知其敗也顏闔對曰夫進退中繩左右旋中規造父之禦無以過焉向臣遇之猶求其馬臣是以知其敗也故亂國之使其民不論人之性不反人之情煩爲敎而過不識數爲令而非不從巨爲危而罪不敢重爲任而罰不勝民進則欲其賞退則畏其罪知其能力之不足也則以爲繼矣以爲繼知則上又從而罪之是以罪召罪上下之相讐也由是起矣故禮煩則不莊業煩則無功令苛則不聽禁多則不行【呂氏春秋適威】

矢之於十步貫兕甲於三百步不能入魯縞騏驥一日千里其出致釋駕而僵【淮南子說山訓】

昔者舜工於使人造父工於使馬舜不窮其民造父不極其馬者以故舜無佚人造父無佚馬【韓詩外傳】

馬不調造父不能超千里之迹民不附唐虞不能致同天之羙馬極則變態生而傾憤惟憂矣民困則多離叛其禍必振矣【抱朴子外篇君道】

民財匱矣而求不已下力竭矣而役不休欲怨難而不生親其寧之惟永猶斷根以續枝割背以禆腹刻目以廣明剜耳以開聰也【抱朴子外篇博諭】

夫善禦者將以盡其能也盡能在於自任而乃走作驟步求其過能之用故有不堪而多死馬若任駑驥之力適遲疾之分𨿽足迹接乎八荒之表而眾馬之性全矣【郭子注莊馬蹄】

足寒傷心民勞傷國足溫而心平人佚而國寧【劉子愛民】人君苑囿禽獸故谷人竭力於晝也土木衣綈錦故絲人竭力於夜也晝夜竭力而猶不足是故爲惡政【揚子法言注先知篇】

古有弟子病師數往看之師至弟子輒起因勞而致死師非不仁弟子非無禮傷於數也【意林魏子】

弓折由射者之數劍缺因用之者多【太平禦覽兵部弓】

禦者箠策示有威怒東野之敗督責過度【太平禦覽兵部障泥】武王曰吾欲造起居之誡隨之以身箠書曰馬不可極民不可劇馬極則躓民劇則敗【玉海聖文禦制賦】

書井曰原泉滑滑連旱則絕取事有常賦斂有節【玉海踐阼篇集解】

譬如智者籌量牛力所堪多小不令過分以竭其力【佛遺敎經羊五】

諭林卷一百二

欽定四庫全書

諭林卷一百三

明徐元太撰政治門【八】

順民

古人有言曰人無於水監當於民監【書酒誥】

譬若以弩射也可凖度之機已張之矢當以意往省視矢括當於所度則釋而放之如是而射則無不中矣猶若人君所修政敎欲發命也當以意夙夜思之使當於民心明旦行之則無不當矣【尙書正義太甲上】

夫射者張弓屬矢而志在所射必中然後發之爲政之道亦如是也以已心度之可施於彼然後出之【尙書正義盤庚上】

古之朋友相謂云我豈曰子無衣乎我冀欲與子同袍朋友同欲如是故朋友成其恩好以興明君能與百姓同欲故百姓樂致其死【毛詩正義無衣】

土地是農夫之田人情者亦是聖王之田也【禮記正義禮運】獸惡其民惡其上【國語周】

湯曰予有言人視水見形視民知治不【史記殷本紀】

淳於髠曰弓膠昔幹所以爲合也然而不能傅合疏罅騶忌子曰謹受令請謹自附於萬民【史記田完世家】

治亂民猶治亂繩不可急也惟緩之然後可治【前漢書循吏傳】在溢則激處平則恬水之性也急之則擾緩之則靜民之情也【後漢紀孝靈下】

夫國之有民猶水之有舟停則以安擾則以危愚而不可欺弱而不可勝是以聖王重焉【吳志駱綂傳】

夫以微覊而禦悍馬又乃操以煩防其不制者固其理也【晉書阮種傳】

此等習俗放散日久有似園中之鹿急則衝突緩之則定【魏書劉潔傳】

天下之人如流水障之則止啟之則行靜之則淸【太公六韜文啟】

昔者堯之治天下也猶埴之在埏也惟陶之所以爲猶金之在鑪也恣冶之所以鑄【管子任法】

夫法之利民也猶陶之於埴冶之於金也故審利害之所在民之去就如火之於燥濕水之於髙下【管子禁藏】所欲者能得諸民故賢材遂所惡者能除諸民故姦僞省如冶之金陶之埴制在工也【管子君臣上】

民之制於上猶艸木之制也時也故民迂則流之民流通則迂之決之則行塞之則止【管子君臣下】

能若夫風與波乎惟其所欲適【管子白心】

如以予人財者不如無奪時如以予人食者不如無奪其事【管子侈靡】

明惠之君不拂是以行其所欲此譬之猶自治魚鼈者也去其腥臊者而已昧墨與人比居庾肆而敎人危坐【晏子春秋諫下】

其用法爲時禁暴故世不逆其志其用兵爲眾屏患故民不疾其勞【晏子問下】

善爲政者積其徳善用兵者畜其怒徳積而民可用也怒畜而威可立也【文子下徳】

夫負重者患塗逺據貴者憂民離負重塗逺者身疲而無功在上離民者𨿽勞而不治故智者量塗而後負明君視民而出政【鄧析子無厚】

君見其牧羊者乎百羊而羣使五尺童子荷箠而隨之欲東而東欲西而西使堯牽一羊舜荷箠而隨之則不能前矣【列子楊朱】

狙公賦芧曰朝三而暮四眾狙皆怒曰然則朝四而暮三眾狙皆悅名實未虧而喜怒爲用亦因是也是以聖人和之以是非而休乎天鈞【莊子齊物論】

蜎飛蠕動微虫耳亦猶懷利害之心故順之則喜悅逆之則勃怒況於人乎【鬼穀子揣篇注】

夫下之和上譬之猶響之應聲影之像形也故爲上者不可不順也【荀子疆國篇】

安國之法若饑而食寒而衣不令而自然也【韓非子安危】欲知天道察其數欲知地道物其樹欲知人道從其欲【淮南子繆稱訓】

聖人不困其眾以兼國良禦不困其馬以兼道故造父之禦不失和聖人之治不倍徳秦攝利衡以禦宇內執修箠以笞八極驂服以罷而鞭防愈加故有傾衡遺箠之變【鹽鐵論結和】

樹木數徙則虫獸徙居則壞故代馬依北風飛鳥翔故巢莫不哀其生由此觀之民非利避上公之事而樂亾也【鹽鐵論未通】

民之仰法猶魚之仰水水淸則靜濁則擾擾則不安其居靜則樂其業【鹽鐵論昭聖】

民知十已則尙與之爭曰不如吾也百已則疵其過千已則誰而不信是故民不可稍而掌也可並而牧也不可暴而殺也可麾而致也眾不可戶說也可舉而示也【說政理】

問善禦者莫如馬問善治者莫如民【說談叢】

眾口嘈嘈𨿽貴必危【焦氏易林蠱之艮】

夫婦咒咀太山覆顚【焦氏易林噬嗑之未濟】

睹孺子之驅雞也而見禦民之有道孺子驅雞者急則驚緩則滯方其北也遽要之則折而過南方其南也遽要之則折而過北廹則飛疏則放志閒則比之流緩而不安則食之不驅之驅驅之至者也志安則循路而入門【申鑑政體】

聖人無常心以百姓爲心目爲心視口爲心言耳爲心聽身爲心安故身之有心若國之有君【武侯十六防視聽】聖人所以陶運羣生使各得其性亦猶役人之能將養禽獸使不相殘害也【張湛注列子黃帝】

百姓之心形聲也大人之敎影響也大人之於天下何心哉猶影響之隨形聲耳使物之所懷各得自盡問者爲主應故爲配【郭子注莊子在宥】

但知管子借耳於天下不知堯借人心而後用其耳目【意林物理論】

小民髮如韭剪復生頭如雞割復鳴【太平禦覽菜部韭】

王若欲來天下之民先設其利而民自至譬若冬日之陽夏日之陰不召而民自來【玉海地裏山川】

食民所吐服民所醜居民所使樂民所苦務在順民不遑適已故民托之如父愛之如母願爲臣妾與之俱死【道徳經指歸卷十三】

如慈母善別嬰兒聞其啼呼知其饑渴及以痛癢隨宜飲食及與方藥【玉淸經通濟幽冥品】

安民

山附於地剝上以厚下安宅【易剝】

治民務除惡政當如痛病在汝身欲去之【孔氏傳書康誥】鴻鴈於飛肅肅其羽之子於徵劬勞於野○鴻鴈於飛集於中澤【葉徒洛反】之子於垣【音袁】百堵皆作【詩小雅鴻鴈】

鴻鴈羙宣王也萬民離散不安其居而能勞來還定安集之至於矜寡無不得其所焉【毛詩鴻鴈】

鴛鴦休息於梁明王之時人不驚駭斂其左翼以右翼掩之自若無恐懼【鄭氏箋詩鴛鴦】

鴻鴈之性安居澤中今飛又集於澤中猶民去其居而離散今復還定安集【鄭氏箋詩鴻鴈】

昆連子主我刀斧無俾野獸犧虎之類傷殘生命無俾同類大力之徒區逐微弱【三墳山墳】

文帝時防天下新去湯火【史記律書】

式乃拜爲郎布衣屩而牧羊歲餘羊肥息上過見其羊善之式曰非獨羊也治民亦猶是也以時起居惡者輒斥去毋令敗羣【史記平凖書】

列郡無犬吠之驚叢祠罷狐鳴之盜【陳書髙祖上紀】

善爲水者引之使平善化人者撫之使靜水平則無損於隄防人靜則不犯於憲章【隋書孝義史臣傳】

民之不移也如廢方於地【管子乘馬數】

馬駭輿則君子不安輿庶人駭政則君子不安位馬駭輿則莫若靜之庶人駭政則莫若惠之【荀子王制】

衞人有佐戈者鳥至因先以其裷麾之鳥驚而不射也【韓非子內儲說左上】

身以積精爲徳家以資財爲徳鄕國天下皆以民爲徳【韓非子解老】

國主之有民也猶城之有基木之有根根深則本固基羙則上寧【淮南子泰族訓】

水有猵獺而池魚勞國有彊禦而齊民消故茂林之下無丰艸大塊之間無羙苗【鹽鐵論輕重】

禹鑿龍門通利水源東注滄海民得安從【焦氏易林幹之豫】櫜寘山巓銷鋒鑄刃示不復用天下大歡【焦氏易林同人之同人】日入道極勞者休息班馬還師復我燕室【焦氏易林蹇之復】次五舳艫調安利富貞測曰舳艫安和順其疆也【太經第三居】

夫云翔者不知泥居之洿處貴者尟恕羣下之勞然根朽者尋木不能其千里之茂也民怨者堯舜不能恃其長世之慶也【抱朴子外篇廣譬】

夫天下大器也羣生重畜也愛惡相攻利害相奪其勢常也若積水於防燎火於原未嘗蹔靜也【文選幹寶晉紀總論】乘車必護輪治國必愛民車無輪安處國無民誰與【古文苑馮衍車銘】

方使怖鴿獲安竆魚永樂【藝文類聚產業部錢啟】

呂望年七十釣於渭渚三日三夜魚無食者與農人言農人者古之老賢人也謂望曰子將復釣必細其綸芳其餌徐徐而投之無令魚駭望如其言初下得鮒次得鯉【藝文類聚產業部約】

舟非水不行水入舟沒民非君不治民犯上則君危故君子不可不嚴也【藝文類聚人部鑑誡】

飛蓬隨風集於王良之衡而駟馬爲之奔乳虎爲之走蓬非馬之防馬非蓬之敵所以或奔走者驚也【太平禦覽百卉部蓬】

欲水之淸則勿渉欲艸之茂則勿獵【太平禦覽資產部獵】

善耕者足以謹地待時而動善射者調弓定凖見可而發君子善養其人足用【太平禦覽兵部弓】

民難養而易散气難而易失審威徳所以固其理割嗜欲所以成其眞【廣黃帝本行紀】

夫聖人之撫百姓亦猶慈母之育嬰兒始食則餌以甘肥甘肥旣厭復攺以脂蜜脂蜜旣厭則五體休和內外平豫【明集難夷夏論】

足民

宣王之徳如澗水之源秩秩流出無極已也國以饒富民取足焉如於深山【鄭氏箋詩斯幹】

郊外野中有蔓延之艸艸之所以能延蔓者由天有隕落之露溥然霑潤之以興民所以得蕃息者由君有恩澤之化養育之【毛詩正義野有蔓艸】

幽幽然深逺財物丰積者南山也以興貨殖盈足者王國也王貨物丰殖民用饒足亦似深山之有材也【毛詩正義斯幹】

民旣丰富得以生長故其民眾多如竹之叢生根本之眾矣其長大又佼好如松木之葉常冬夏暢茂無衰落矣【毛詩正義斯幹】

民非水火不生活昬暮叩人之門戶求水火無弗與者至足矣聖人治天下使有菽粟如水火菽粟如水火而民焉有不仁者乎【孟子盡心上】

民君食民臣力民所尊崇以食爲本務故爲君矣民之使力如君使臣也【三墳山墳】

髙以下爲基人以食爲大【晉書潘嶽傳】

囊漏貯中識者不吝反裘負薪存毛實難【南史範泰傳】內削其民以爲攻伐譬猶漏釜豈能無竭【管子四稱】

樹木之勝霜露者不受令於天家足其所者不從望人【管子輕重乙】

馬者所乘以行野也故𨿽不行於野其食養馬也未嘗解惰也民者所以守戰也故𨿽不守戰其治養民也未嘗解惰也【管子形勢解】

今夫蛆螣蚼蠋春生秋死一出而民數年不食今一人耕而百人食之此其爲蛆螣蚼蠋亦大矣𨿽有詩書鄕一束家一員猶無益於治也【商子農戰】

王者富民霸者富士僅存之國富大夫亾國富筐篋實府庫筐篋已富府庫已實而百姓貧夫是之謂上溢而下漏【荀子王制篇】

老有言曰知足不辱知止不殆夫以殆辱之故而不求於足之外者老也今以爲足民而可以治是以民爲皆如老也【韓非子六反】

君有好獵者曠日持久而不得獸入則媿其家室出則媿其知友州裏惟其所以不得之故則狗惡也欲得良狗則家貧無以於是還疾耕疾耕則家富家富則有以求良狗狗良則數得獸矣田獵之獲常過人矣非獨獵也百事也盡然霸王有不先耕而成霸王者古今無有此賢者不肖之所以殊也【呂氏春秋貴當】

地可使肥又可使棘人肥必以澤【呂氏春秋任地】

且夫饑代事也猶淵之與阪誰國無有【呂氏春秋長攻】

百姓不足而君有餘者是猶刼盜以爲服飾持行誇人不知身死家破親戚並隨也【河上公注老子益證】

築城者先厚其基而求其髙畜民者先厚其業而後求其澹【古贍字○鹽鐵論未通】

周諺曰囊漏貯中而獨不聞歟夫君者民之父母取倉之粟移之於民此非吾之粟乎【新序刺奢】

倉盈庾億宜種黍稷年丰歲熟民人安息【焦氏易林幹之師】次六割之無創飽於四方測曰割之無創道可分也【太經第六割】

次三糞以肥丘育厥根荄測曰糞以肥丘中光大也【太經第六養】

天下國家一體也君爲元首臣爲股肱民爲手足下有憂民則上不盡樂下有饑民則上不備膳下有寒民則上不具服從跣而垂旒非禮也故足寒傷心民寒傷國【申鑑政體】

王者以四海爲家兆人爲子一夫不耕天下受其饑一婦不織天下受其寒【潛夫論浮侈】

夫饑寒並至而能無爲非者寡然則溫飽並至而能不爲善者希【王充論衡治期篇】

夫獺多則魚擾鷹眾則鳥亂有司設則百姓困奉上厚則下民貧【抱朴子外篇詰鮑】

衣食者民之本也民者國之本也民恃衣食猶魚之湏水國之恃民如人之倚足魚無水則不得而生人失足必不可以步國失民亦不可以治【劉子貴農】

饑寒並至而欲禁人爲盜是揚火而欲無炎撓水而望其靜不可得也【劉子貴農】

民如六畜在牧養者耳【李善注文選幹令升晉紀總論】

就使當今沙礫化爲南金瓦石變爲和玉使百姓渴無所飲饑無所食𨿽皇羲之純徳唐虞之文明猶不能以蕭墻之內也【補文選劉陶鑄錢議】

泉竭中虛池竭頻幹【廣文選揚子云交州牧箴】

使民主養民如蠶母之養蠶則其用豈徒絲蠶而已哉【太平禦覽資產部蠶】

激勸

陵雪襃穎貞柯必振尊風賞流淸原斯挹【宋書良吏陸徽得】桀之犬實可吠堯跖之客實可刺由又何況由之犬堯之客【南齊書崔慧景傳】

軒冕立於朝爵祿不隨臣不爲忠中軍行戰委予之賞不隨士不死其列陳【管子輕重甲】

越王句踐見怒鼃而式之禦者曰何爲式王曰鼃有气如此可無爲式乎士人聞之曰鼃有气王猶爲式況士人之有勇者乎是歲人有自剄死以其頭獻者【韓非子內儲說上】

上下相得故能使用力者自極於權衡而務至於任鄙戰士出死而願爲賁育守道者皆懷金石之心以死子胥之節用力者爲任鄙戰如賁育守爲金石則君人者髙枕而守已完矣【韓非子守道】

香餌之下必有死魚重賞之下必有勇夫故禮者士之所歸賞者士之所死招其所歸示其所死則所求者至【黃石公三略上】

今有千里之馬於此非得良工猶若弗取良工之與馬也相得則然後成譬之若枹之與鼓夫士亦有千里髙節死義此士之千里也能使士待千里者其惟賢者也【呂氏春秋知士】

闔盧試其民於五湖劍皆加於肩地流血幾不可上句踐試其民於寢官民爭入水火死者千餘矣遽擊金而卻之賞罰有充也莫耶不爲勇者興懼者變勇者以工懼者以拙能與不能也夙沙之民自攻其君而歸神農宻湏之民自縛其主而與文王湯武非徒能用其民也又能用非已之民能用非已之民國𨿽小卒𨿽少功名猶可立【呂氏春秋用民】

趙簡子有兩白騾而甚愛之陽城胥渠處廣門之官夜款門而謁曰主君之臣胥渠有疾醫敎之曰得白騾之肝病則止不得則死謁者入通董安於禦於側慍曰譆胥渠也期吾君騾請卽刑焉簡子曰夫殺人以活畜不亦不仁乎殺畜以活人不亦仁乎於是召庖人殺白騾取肝以與陽城胥渠處無幾何趙興兵而攻翟廣門之官左七百人右七百人皆先登而獲甲首【呂氏春秋決勝】田子方見老馬於道喟然有志焉以問其禦曰此何馬也其禦曰此故公家畜也老罷而不爲用出而鬻之田子方曰少而貪其力老而棄其身仁者弗爲也束帛以贖之罷武聞之知所歸心矣齊莊公出獵有一虫舉足將摶其輪問其禦曰此何虫也對曰此螳螂也其爲虫也知進而不知卻不量力而輕敵莊公曰此爲人而必爲天下勇武矣廻車而避之勇武聞之知所盡死矣故田子方隱一老馬而魏國戴之齊莊公避一螳螂而勇武歸之故聖人行之於小則可以覆大矣審之於近則可以懷逺矣【淮南子人間訓】

夫服重上阪出馳千里馬之禍也然節馬樂之者以王良足爲盡力也先登防陣赴死嚴敵民之禍也然節士樂之者以明君可爲效死也【潛夫論勸將】

除惡犬以遏酒酗之患市馬骨以招追風之駿軾怒鼃以勸勇避螳螂以厲武【抱朴子外篇君道】

螳螂見嘆齊士輕戰越王軾鼃國以死獻【藝文類聚人部鑑誡詩】越王問於大夫種曰吾欲伐吳可乎對曰可矣君賞厚而信罰嚴而必君欲知之何不試焚宮室於是遂焚宮室民莫救火乃下令曰人救火而死者比敵死之賞勝火而死者比勝敵之賞不救火者比防北之罪民之塗其體被濡衣走火者左三千人右三千人此知必勝之勢也【藝文類聚刑法部刑法】

布澤

洌【音列】彼下泉浸彼苞稂【音郎】○洌彼下泉浸彼苞蕭【葉疎鳩反】○洌彼下泉浸彼苞蓍【音屍○詩國風下泉】

芄芄【音蓬】黍苗陰雨膏【去聲】之【詩國風下泉】

蓼【音六】彼蕭斯零露湑【上聲】兮○蓼彼蕭斯零露瀼瀼【音攘】○蓼彼蕭斯零露泥泥【音你】○蓼彼蕭斯零露濃濃【詩小雅蓼蕭】湛湛【上聲】露斯匪陽不晞○湛湛露斯在彼丰艸○湛湛露斯在彼棘【詩小雅湛露】

蓼蕭澤及四海也【毛詩蓼蕭】

葛也藟也生於河之厓得其潤澤以長大而不絕諭王之同姓得王之恩施以生長其子孫【鄭氏箋詩葛藟】

露者天所以潤萬物諭王者恩澤不爲逺國則不及也【鄭氏箋詩蓼蕭】

天下之民如黍苗然宣王能以恩澤育養之亦如天之有陰雨之潤【鄭氏箋詩黍苖】

冬有積雪春而益之以小雨潤澤則饒洽【鄭氏箋詩信南山】旱山之足林木茂盛者得山雲雨之潤澤也諭周邦之民獨丰樂者被其君徳敎【鄭氏箋詩旱麓】

艸之所以能延蔓被盛露也民之所以能蕃息君澤也【毛詩正義野有蔓艸】

激揚之水豈不能流移一束之薪乎言能流移之以興王者之尊豈不能施行恩澤於下民乎言其能施行之【毛詩正義楊之水】

秩秩然出無極已者此澗水之流也以興施無有竆者此宣王之徳也言王徳之無竆猶澗水流之不竭【毛詩正義斯幹】

客始至主人以簋盛餐以匕載肉而待之是主人供承之惠於賔客厚也以興古者天子施予之恩於天下厚也【毛詩正義大東】

言芃芃長大者是黍苖也此黍苗所以得長大者天以陰雨之澤膏潤之故也以興宣王之時悅樂者是眾人也此眾人所以得悅樂者由王以恩惠之澤養育之故也以黍苗之仰膏雨猶眾人之仰恩惠是宣王能育潤天下【毛詩正義黍苗】

祭者澤之大者也是故上有大澤則惠必及下顧上先下後耳非上積重而下有凍餒之民也是故上有大澤則民夫人待於下流知惠之必將至也由餕見之矣【禮記祭綂】

夫祭有畀煇胞翟閽者惠下之道也惟有徳之君爲能行此【禮記祭綂】

鬼神有祭不獨饗之使人餕之恩澤之大者國君有蓄積不獨食之亦以施恵於境內也【鄭氏注禮記祭綂】

藥攻人疾先使瞑憒亂乃得瘳愈諭行仁當精熟徳恵乃洽也【趙氏注孟滕文公上】

雲天成陰聖人以澤蔭庶物【三墳形墳】

萬物燥澤可及天地怒澤能悅萬形惡澤能羙【乾坤鑿度乾鑿度上】

賢能太守去帝城不逺河潤九里冀京師並福也【後漢書郭伋列傳】

汦汦庶類含甘吮滋【後漢書蔡邕傳】

春雨之灌萬物無地不澍無物不生【後漢書明帝紀注】

莫不鳥騰魚躍喜徳澤【晉書摰虞傳】

天波旣洗云油遽沐【梁書袁昂傳】

幸聖主畱善貸之徳紆好生之施解网咒禽下車泣罪湣玆恚詬憐其觳觫加肉朽胔布葉枯株輟薪止火得不銷爛所謂還魂斗極追气泰山【梁書王僧孺傳】

云構郁起澤及百司企春望榮內外同慶【魏書任城王云子澄傳】招揺東指天下識其春人君布徳率土懷其恵【周書黎景熙藝術傳】

夫渤澥之侵沾濡千里列國之政豈周之膏潤者歟【隋書刑法志】

洪恩大澤便同海運【隋書楊素傳】

雷之動也萬物啟雨之潤也萬物解大人施行有似於此【文子上徳】

治身者愛气則身全治國者愛民則國安治身者呼吸精气無令耳聞也治國者布施恵徳無令卞知也【河上公注老子能爲】

聖人積徳不積財有徳以敎愚有財以與貧旣以爲人施設徳化已愈有徳旣以財賄布施與人而財益多如日月之光無有盡時也【河上公注老子顯質】

饗飲之禮先爵於卑賤而後貴者始差殽膳下浹而樂人始奏觴不下徧君不賞差殽不下浹上不舉樂故禮者所以卹下也【賈子禮】

積雨潤下畜地光也【京氏易傳大畜上】

潼滃蔚薈膚寸來防津液下降流潦滂沛【焦氏易林履之恆】府藏之富王以賑貸【焦氏易林坎之大過】

五嶽四瀆合潤爲徳行不失理民賴恩福【焦氏易林恆之井】嵩髙岱宗峻直且神觸石膚寸千里恩【焦氏易林大壯之兌】隠隠大雷霶霈爲雨【焦氏易林防之離】

云興蔽日雨集艸木年茂歲熟【焦氏易林未濟之升】

次三蒼木維流厥羙可以達於瓜苞測曰蒼木維流內恕以量也【太經第二逹】

上九雨降於地不得止不得過測曰雨降於地澤節也【太經第五用】

次六飲汗吭吭得其膏滑測曰飲汗吭吭道足嗜也【太經第六闕】

人不喜不施恩天不悅不降雨【王充論衡雷虛篇】

細宻之雨能潤於枯瀆況於谷邪【太經第一少解】

𨿽星畢之滂沲尙未齊其膏液【文選蜀都賦】

弛秋霜之嚴威流春澤之渥恩【文選西徵賦】

民望如艸我澤如春【文選曹植士啟】

春雨潤木自葉流根鴟鴞卹功愛子及室故天稱防極之恩聖有綢繆之惠【文選張悛爲謝詢作表】

江海所流無地不潤雲雨所加無物不茂【藝文類聚封爵部親戚封表】

固宜觀象雷雨布寛大之恩取類澤風申肆眚之令【藝文類聚治政部赦宥詔】

非日非月蒼生仰其照臨如雲如雨天下其恩蔭【文苑英華除陵贈答上書】

語曰雷髙弗雨雷在南山之下則雨矣【埤雅天道門雷】

井以汲人水無空竭猶人君以政敎養天下惠澤旡窮也【玉海周易鄭康成注】

譬如甘雨潤於一切若山若澤若髙若下是諸艸木無不益【海空智藏經普說品】

若如海龍普雨天下無所不潤【修行道地經修行品】

天不終朝而雨六合者彌天之云也淵源以潤八極者四大之流也彼直無爲降而萬物賴其澤此本無心行而髙下其潤【明集卷十二】

望治

肆若農服田饑以望獲【汲冡周易度邑解】

下泉思治也曹人疾共公侵刻下民不得其所憂而思明王賢伯也【毛詩下泉】

野有蔓艸思遇時也君之澤不下流民竆於兵革男女失時思不期而防焉【毛詩野有蔓艸】

褰裳思見正也狂童恣行國人思大國之正已也【毛詩褰裳】誰能亨魚者乎有能亨魚者我則漑滌而與之釜鬵以興誰能西歸輔周治民者乎有能輔周治民者我則歸之以周舊政令之好音【毛詩正義匪風】

今燕虐其民王往而徵之民以爲將拯已於水火之中也【孟子梁惠王下】

民之憔悴於虐政未有甚於此時者也饑者易爲食渴者易爲飲【孟子公孫丑上】

民之思明君猶水樂卑下獸樂廣野敺之則歸其所樂【趙氏注孟離婁上】

莫不望景聳魂瞻云佇足【宋書謝莊傳】

傾首東望仰希拯接咸同旱苗之待天澤赤子之望慈親【宋書索虜傳】

夫流於海者行之旬月見似人者而喜矣及其期年也見其所嘗見物於中國者而喜矣夫去人滋久而思人滋深歟亂世之民其去聖王亦久矣其願見之日夜無間故賢主秀士之欲憂黔首者不可不務也【呂氏春秋聽言】云雷困積大雨重疊久不見日使我心悒【焦氏易林蠱之大畜】喁喁嘉艸思降甘雨景風生上沾洽時澍【焦氏易林丰之未濟】蒼生饑徳億兆渴化【文苑英華孔熙元檄一】

三伏之日炎暑赫曦男女行來其气短急望見義井則喜不可言未至而憂旣至而樂號爲歡樂井【太平禦覽詩序部伏日】

眾生樂見如夏日云眾生樂受如夏時雨【大方等大集經卷二十五】猶如篤病樂見良醫處闇之者樂覩光明如沒水者樂至彼岸如受苦者樂得歸依【大方等大集經卷二十八】

亢陽如久必思甘雨之澤災癘若多尅待良醫之藥【法苑珠林卷九十七】

諭林卷一百三

欽定四庫全書

諭林卷一百四

明徐元太撰政治門【九】

理財

國君有財貨而不能用如山隰不能自用其財【毛詩山有樞】嬪貢絲枲也器貢銀鐵石磬丹漆也幣貢玉馬皮帛也材貢櫄幹栝栢篠簜也貨貢金玉貝也服貢絺紵也斿貢燕好珠璣瑯玕也物貢雜物魚鹽橘柚也【鄭氏注周禮天官太宰】

且絕民用以實王府猶塞川原而爲潢污也其竭也無日矣【國語周】

登良山而采符玉泛瀛海而罩珠璣【晉書食貨志】

壤可以爲粟木可以爲貨粟盡則有生貨散則有聚君人者名之爲貴財安可有【管子中匡】

王主積於民霸主積於將士衰主積於貴人亡主積於婦女珠玉故先王愼其所積【管子樞言】

宮室械器非山無所仰然後君立三等之租於山曰握以下者爲柴楂把以上者爲室奉三圍以上爲棺槨之奉【管子山國軌】

善爲國者如金石之相舉重鈞則金傾故治權則勢重治道則勢羸今谷重於吾國輕於天下則諸侯之自泄如原水之就下【管子揆度】

此所謂用若挹於河海若輸之給馬此陰王之業【管子輕重甲】

五穀粟米者民之司命也黃金刀布者民之通貨也先王善制其通貨以禦其司命故民力可盡也【管子輕重乙】源泉有竭鬼神有歇守物之終始身不竭此謂源究【管子輕重下】

玉起於禺【音虞】氏金起於汝漢珠起於赤野東南西北距周七千八百里水絕壤斷舟車不能通先王爲其途之逺其至之難故托用於其重以珠玉爲上幣以黃金爲中幣以刀布爲下幣三幣握之則非有補於暖也食之則非有補於飽也先王以守財物以禦民事而平天下也【管子國蓄】

北海則有走馬吠犬焉然而中國得而畜使之南海則有羽翮齒革曾靑丹幹焉然而中國得而財之東海則有紫紶魚鹽焉然而中國得而衣食之西海則有皮革文旄焉然而中國得而用之故澤人足乎木山人足乎魚農夫不斵削不陶冶而足械用工賈不耕田而足菽粟故虎豹爲猛矣然君子剝而用之故天之所覆地之所載莫不盡其美致其用【荀子王制】

上得天時下得地利中得人和則財貨渾渾如泉源汸汸如河海暴暴如丘山【荀子富國】

田野縣鄙者財之本也垣窌倉廩者財之末也百姓時和事業得敍者貨之源也等賦府庫者貨之流也故明王必謹養其和節其流開其源而時斟酌焉【荀子富國篇】利出一空者其國無敵利出二空者其兵半用利出十空者民不守【韓非子飾令】

今夫越之具區楚之云夢宋之鉅野齊之孟諸有國之富而伯王之資也人主統而一之則彊不禁則亾齊以其腸胃予人家彊而不制枝大而折幹以專巨海之富而擅魚鹽之利也【鹽鐵論刺權】

賢聖治家非一室富國非一道【鹽鐵論本議】

夏后以貝周人以紫石後世或金錢刀布物極而衰終始之運也【鹽鐵論錯幣】

今山澤之財均輸之藏所以禦輕重而役諸侯也汝漢之金纎防之貢所以誘外國而釣胡之寶也【鹽鐵論力耕】聖人因天時知者因地財上士取諸人中士勞其形長沮桀溺無百金之積蹠蹻之徒無猗頓之富【鹽鐵論力耕】使治家養生必於農則舜不爲甄陶而伊尹不爲庖【鹽鐵論力耕】

是開利孔爲民罪梯者也【鹽鐵論本議】

家人有寶器尙函匣而藏之況人主之山海乎【鹽鐵論禁耕】民人藏於家諸侯藏於國天子藏於海內故民人以垣墻爲藏閉天子以四海爲匣匱【鹽鐵論禁耕】

若各居其處食其食則是橘柚不鬻朐鹵之鹽不出旃罽不市而吳唐之材不用也【鹽鐵論通有】

家人語陶朱爲生本末異徑一家數事而治生之道乃備【鹽鐵論水旱】

王國富民霸國富士僅存之國富大夫亡道之國富倉府是謂上溢而下漏【說苑政理】

譬無異夫路人反裘而負芻也將愛其毛不知其裏盡毛無所恃也今吾田地不加廣士民不加眾而錢十倍必取之士大夫也【新序雜事二】

或曰羊利而國用足盍諸曰譬諸父子爲人父而其子縱利如子何【揚子寡見篇】

王者藏於天下諸侯藏於百姓農夫藏於囷庾商賈藏於篋匱【初學記居處部庫藏】

通變

被髮文身錯臂左袵甌越之民也黑齒雕題鯷冠秫縫大吳之國也禮服不同其便一也是以鄕異而用變事異而禮易是故聖人茍可以利其民不一其用果可以便其事不同其禮【戰國防趙武靈王】

聖與俗流賢與變俱諺曰以書爲禦者不盡馬之情以古制今者不達事之變故循法之功不足以髙世法古之學不足以制今【戰國防趙武靈王】

三王之道若循環終而復始【史記髙祖紀】

俗已薄於三代而行堯舜之刑是猶以鞿而禦駻突違救時之宜矣【前漢書刑法志】

一色成體謂之純白黑雜合謂之駮欲以成平之法治秦之緒猶以鄕飲酒之禮理軍市也【前漢書海福傳】

聖人能與世推移而俗士苦不知變以爲結繩之約可復理亂秦之緒干戚之舞足以解平城之圍【後漢書崔駰列傳】不能通其變而一度以揆之斯契船而求劍守株而伺兔也【後漢書張衡列傳】

夫奕者之思盡於一局者也聖人之明周於天下者也茍一局之勢未嘗盡同則天下之事豈必相襲哉【後漢紀孝章下】

天以盈虛爲運政以損益爲道【晉書劉毅傳】

惟天地之道一陰一陽禮俗之變一文一質【周書蘇綽傳】乾道變化陰陽所以消息沿創不同生靈所以順序若使天意不變施化何以成四時人事不易爲政何以利萬姓【北史隋本紀下】

民變而不能變是稅之傳革【管子侈靡】

孔子西遊於衞顏淵問師金曰以夫子之行爲奚如師金曰惜乎而夫子其竆哉夫芻狗之未陳也盛以篋衍巾以文繡屍祝齋戒以將之及其已陳也行者踐其首蘇者取而爨之而已將復取而盛以篋衍巾以文繡遊居寢臥其下彼不得夢必且數瞇焉今而夫子亦取先王已陳芻狗取弟子遊居寢臥其下故伐樹於宋削迹於衞竆於商周是非其夢邪圍於陳蔡之間七日不火食死生相與鄰是非其瞇邪夫水行莫如用舟而陸行莫如用車以舟之可行於水也而求推之於陸則沒世不行尋常古今非水陸與周魯非舟車與今蘄行周於魯是猶推舟於陸也勞而無功身必有殃彼未知夫無方之傳應物而不竆者也且子獨不見夫桔橰者乎引之則俯之則仰彼人之所引非引人也故俯仰而不得罪於人故譬三皇五帝之禮義法度其猶柤黎橘柚邪其味相反而皆可於口故禮義法度者應時而變者也今取猨狙而衣以周公之服彼必齕齧挽裂盡去而後慊觀古今之異猶猨狙之異乎周公也故西施病心而矉其裏其裏之醜人見而美之歸亦捧心而矉其裏其裏之富人見之堅閉門而不出貧人見之挈妻子而去之走彼知美矉而不知矉之所以美惜乎而夫子其竆哉【莊子天運】

彼後王者天下之君也後王而道上古譬之是猶已之君而事人之君也故曰欲觀千歲則審今日欲知億萬則審一二故曰以近知逺以一知萬以防知明【荀子非相】

今有構木鉆燧於夏后氏之世者必爲鯀禹笑矣有決瀆於殷周之世者必爲湯武笑矣然則今有美堯舜湯武禹之道於當今之世者必爲新聖笑矣【韓非子五蠧】宋人有耕田者田中有株兔走觸株折頸而死因釋其耒而守株冀復得兔兔不可復得而身爲宋國笑今欲以先王之政治當世之民皆守株之類也【韓非子五蠧】爲政猶沐也𨿽有棄髮必爲之愛愛棄髮之費而忘長髮之利不知權者也【韓非子六反】

古者寡事而備簡朴陋而不盡故有珧銚而推車者古者人寡而相親物多而輕利易讓故有揖讓而傳天下者然則行揖讓髙慈惠而道仁厚皆推政也處多事之時用寡事之器非智者之備也當大爭之世而循揖讓之軌非聖人之治也故智者不乘推車聖人不行推政也【韓非子八說】

世易時移變法宜矣譬之若良醫病萬變藥亦萬變病變而藥不變向之壽民今爲殤子矣夫不敢議法者眾庶也以死守者有司也因時變法者賢主也是故有天下七十一聖其法皆不同非務相反也時勢異也故曰良劍期乎斷不期乎鏌鎁良馬期乎千里不期乎驥驁【呂氏春秋察今】

五帝異道而徳覆天下三王殊事而名施後世此皆因時變而制禮樂者譬猶師矌之施瑟柱也所推移上下者無尺寸之度而靡不中音故通於禮樂之情者能作音有本主於中而以知矩彠之所周者也【淮南子汜論訓】夏后氏殯於阼階之上殷人殯於兩楹之間周人殯於西階之上此禮之不同者也有虞氏用瓦棺夏后氏堲周殷人用槨周人墻置翣此葬之不同者也夏后氏祭於闇殷人祭於陽周人祭於日出以朝此祭之不同者也堯大章舜九韶禹大夏湯大濩周武象此樂之不同者也【淮南子汜論訓】

禮義者五帝三王之法籍風俗一世之迹也譬若芻狗土龍之始成文以靑黃絹以綺繡纒以朱絲屍祝礿袨大夫端冕以送迎之及其已用之後則壤土艸剟而已夫有孰貴之【淮南子齊俗訓】

夫夏商之衰也不變法而亡三代之起也不相襲而王故聖人法與時變禮與俗化衣服器械各便其用法度制令各因其宜故變古未可非而循俗未足多也百川異源而皆歸於海百家殊業而皆務於治故聖人所由曰道所爲曰事道猶金石一調不更事猶琴瑟每弦攺調今世徳益衰民俗益薄欲以朴重之法治旣獘之民是猶無鏑銜橜策錣而禦馯馬也學者循先襲業據籍守舊教以爲非此不治是猶持方枘而周員鑿也欲得宜適致固焉則難矣【淮南子汜論訓】

夫以一世之變欲以耦化應時譬猶冬被葛而夏被裘夫一儀不可以百發一衣不可以出歲儀必應乎髙下衣必適乎寒暑是故世異卽事變時移則俗易故聖人論世而立法隨時而舉事【淮南子齊俗訓】

聖人以文交於世而以實從事於宜不結於一迹之塗【淮南子汜論訓】

伯余之初作衣也緂麻索縷手經指掛其成猶网羅後世爲之機杼勝復以便其用而民得以揜形禦寒古者剡耜而耕摩蜃而耨木鉤而樵抱甀而汲民勞而利薄后世爲之耒耜耰鋤斧柯而樵桔橰而汲民逸而利多焉【淮南子汜論訓】

古之所爲不可更則車至今無蟬匷【淮南子說林訓】

五色𨿽朗有時而渝茂木丰艸有時而落物有降殺不得自若故聖人事窮而更爲法獘而攺制非樂變古易常也將以救敗持衰黜淫濟非以調天地之气順萬物之宜也【淮南子泰族訓】

善聲而不知轉未可謂能歌也善言而不知變未可謂能說也持規而非矩執凖而非繩通一孔曉一理而不知權衡以所不覩不信人若蟬之不知雪堅據古人以應當世猶辰參之錯膠柱而調瑟固而難合矣【鹽鐵論相刺】俗非唐虞之時而世非許由之民而欲廢法以治是猶不用櫽栝斧斤欲撓曲直枉也【鹽鐵論大論】

今欲以惇朴之時治抗獘之民是猶遷延而拯溺揖讓而救火也【鹽鐵論大論】

聖人之與聖也如矩之三雜規之三雜周則又始窮則反本也【說苑修文】

或問新敝曰新則襲之敝則損益之【子問道篇】

聖人之法未嘗不闗盛衰焉昔者堯有天下舉大綱命舜禹夏殷周屬其子不膠者卓矣唐虞象刑惟明夏后肉辟三千不膠者卓矣堯親九族協和萬國湯武桓桓徵伐四克由是言之不膠者卓矣禮樂徵伐自天子所出春秋之時齊晉實予不膠者卓矣【揚子先知篇】

一行之禮非隨時禮也一定之法非隨時法也【淮南子汜論訓解】

夫骨塡肉補之藥長於養體益壽而不可以救暍溺之急也務寛含垢之政可以蒞惇禦朴而不可以拯衰獘之變也虎狼見逼不揮戈奮劍而彈琴詠詩吾未見其身可保也燎火及室不奔走灌注而揖讓盤旋吾未見其焚之自息也【抱朴子外篇審舉】

夫徳教者黼黻之祭服也刑罰者捍刃之甲冑也若徳教治狡暴猶以黼黻禦剡鋒也以刑罰施平世是以甲冑升廟堂也【抱朴子外篇用刑】

至醇旣澆於三代大朴又散於秦漢道衰於疇昔俗薄乎當今而欲結繩以整姦欺不言以化狡猾委轡防而乘奔馬於險塗柁櫓而泛舟以淩波盤旋以逐走盜揖讓以救災火斬晁錯以卻七國舞干戈以平赤眉未見其可也【抱朴子外篇用刑】

欲以太昊之道治偸薄之俗以畫一之歌救鼎湧之亂非識因革之隨時明損益之變通也所謂刻舟以模遺劍參天而射五步摜犀兕之甲以渉不測之淵衿卻寒之裘以禦郁隆之暑踵之解結頥之搔背其爲憤憤莫此之劇矣【抱朴子外篇用刑】

夫三王不相沿樂五帝不相襲禮而其移風易俗安上治民一也或革或因損益懷善何必當乘船以登山策馬以渉川被甲以升廟堂重裘以當隆暑乎若謂古事終不可變則棺槨不當代薪埋衣裳不宜攺祼袒矣【抱朴子外篇省煩】

常制不可以待變化一塗不可以應無方刻船不可以索遺劍膠柱不可以諧淸音故翠蓋不設於晴朗朱輪不施於渉川味淡則加之以鹽沸溢則增水而減火【抱朴子外篇廣譬】

丹書鐵劵刺牲防血不能救違約之獘則難以結繩檢矣五刑九伐赤族之盛不足以止覬覦之姦則不可以舞乾化矣【抱朴子外篇廣譬】

若舟車之代步渉文墨之攺結繩諸後作而善於前事其功業相次千萬者不可復縷舉也【抱朴子外篇鈞世】

三皇五帝之禮義法度期於合時宜應治體而已彼以爲羙者此或以爲惡故當應時而變然後皆適也然則禮義當其時而用則西施矣遇時而不棄則醜人矣【郭子注莊天運】

若握一世之法以傳百世之人由以一衣擬寒暑一藥治痤瘕也若載一時之禮以訓無竆之俗是刻舟而求劍守株而待兔【劉子法術】

療饑不期於鼎食振溺無待於規行是以三王異道而共昌五霸殊風而並烈【文選王融防秀才文】

聖人之變如水隨形形平則平形險則險【太平禦覽人事部敍聖】

撥亂

云雷屯君子以經綸【易屯】

初六乾父之蠱有子考無咎厲終吉象曰乾父之蠱意承考也【易蠱】

九五無妄之疾勿藥有喜【易無妄】

天地革而四時成湯武革命順乎天而應乎人革之時大矣哉【易革】

利渉大川乘木有功也【易渙】

初六用拯馬壯吉【易渙】

若火之燎於原不可向邇其猶可撲滅【書盤庚上】

商罪貫盈天命誅之【書泰誓上】

若渉淵水予惟往求朕攸濟【書大誥】

無若火始焰焰厥攸灼敍弗其絕【書洛誥】

若遊大川予往曁汝奭其濟小子【書君奭】

若莠生苗若秕在粟恐被鋤治簸颺【孔氏傳書仲虺之誥】

禍毒在汝身徒奉持所痛而悔之則於身無所及【孔氏傳書盤庚上】

稼穡之夫除艸養苗我長念天亡殷惡主亦猶是矣我何敢不順天終竟我壠畞乎【孔氏傳書大誥】

燎之方揚寧或滅之【詩小雅正月】

苞有三蘗莫遂莫達【葉他悅反○詩頌長髮】

雨雪之盛瀌瀌然至日將出其气始見人則皆稱曰雪今消釋矣諭小人𨿽多王若欲興善政則天下聞之莫不曰小人今誅滅矣【鄭氏箋詩角弓】

夏田爲苗擇取不孕任者若治苗去不秀實者【鄭氏注周禮夏官大司馬】

今之欲王者猶七年之病求三年之艾也茍爲不畜終身不得茍不志於仁終身憂辱以陷於死亡【孟子離婁上】麋鹿在牧蜚鴻滿野天下享殷乃今有成【史記周本紀】秦失其鹿羣雄競逐狐鳴楚祠龍興沛谷【史記秦楚表贊】馭委其轡馬駘其銜四牡橫奔皇路險傾方將拑勒鞬以救之豈暇鳴和鑾淸節奏哉【後漢書崔駰列傳】

掃六合之穢慝淸宇宙之埃塵連光芒於白日屬炎气於景云【後漢書蔡邕列傳】

用能蕩氛霧於昊蒼耀晨輝於宇宙【晉書簡文帝紀】

茨艸穢堂階掃截不得生【晉書樂志下】

臨河救溺不卜命之短長脈病三年不豫絕其餐饋【晉書郭防傳】

𨿽洪水滔天猶欲濟彼俱溺【晉書禿髮烏孤紀】

固以興滅繼絕舟航淪溺矣【宋書武帝中本紀】

陛下張天造歷駕日登皇聲雷宇宙勢壓河嶽而封豕殘魂未屠劍首長蛇余喘偸窺外甸【南齊書孔稚圭傳】

拯橫流於碣石撲燎火於昆岑【陳書髙祖上紀】

聖上之養庶物若慈母之養赤子今赤子幾臨危壑將赴水火以煩勞而不救豈赤子所望於慈母【魏書張普惠傳】回嘗聞之夫子曰治國去之亂國就之醫門多疾願以所聞思其則庶幾其國有瘳乎【莊子人間世】

聖人以治天下爲事者也必知亂之所自起焉能治之不知亂之所自起則不能治譬之如醫之攻人之疾者然必知疾之所自起焉能攻之不知疾之所自起則弗能攻【墨子兼愛上】

夫兩堯不能相王兩桀不能相亡亡王之機必其治亂其彊弱相踦者也木之折也必通蠧墻之壞也必通隙然木𨿽蠧無疾風不折墻𨿽隙無大雨不壞萬乘之主有能服術行法以爲亡徵之君風雨者其兼天下不難矣【韓非子亡徵】

易曰困於石據於蒺藜入於其宮不見其妻凶此言困而不見據賢人者也昔者秦繆公困於殽疾據五羖大夫蹇叔公孫支而小霸晉文困於驪氏疾據咎犯趙衰介子推而遂爲君越王勾踐困於防稽疾據範蠡大夫種而霸南國齊桓公困於長勺疾據管仲寗戚隰朋而匡天下此皆困而知疾據賢人者也夫困而不知疾據賢人而不亡者未甞有之也【韓詩外傳】

夫衣小缺襟裂可以補而必待全匹而易之政小缺法令可以坊而必待雅頌乃治之是猶鄰之醫而求兪跗而後治病廢污池之水待江海而後救火也【鹽鐵論申韓】

聖人仁士之於天地之間民之父母也今爲濡足之故不救溺人可乎【新序節七】

鍼頭刺手百病瘳愈抑按捫炙死人復起【焦氏易林萃之節】震風淩雨然後知夏屋之爲帡幪也虐政虐世然後知聖人之爲郛郭也【子吾子】

次六大虛旣邪或直之或翼之得矣夫測曰虛邪矣夫得賢臣也【太經第一羨】

次五防車山淵宜於大人測曰防車山淵大位力也【太經第一礥】

上九崇崇髙山下有川波其人有輯航可與過其測曰髙山大川不輯航不克也【太經第一礥】

次八割其蠧得心疾測曰割其蠧國所便也【太經第六割】次八小子在淵文人播船測曰文人播船濟溺世也【太經第六將】

凡療病者必知脈之虛實气之所結然後爲之方故疾可愈而壽可長也爲國者必先知民之所苦禍之所起然後爲之禁故姦可塞而國可安也【濳夫論述赦】

夫聖賢之治世也有術得其術則功成失其術則事廢譬猶醫之治病也有方篤劇猶治無方毚防不愈夫方猶術病猶亂醫猶吏藥猶教也方施而藥行術設而教從教從而亂止藥行而病愈治病之醫未必惠於不爲醫者然而治國之吏未必賢於不能治國者偶得其方遭曉其術也【王充論衡宋賢篇】

谷登歲平庸主因緣以建徳政顚沛危殆聖哲優者乃立功化是故防病恆醫皆巧篤劇扁鵲乃良【王充論衡恢國篇】令濮上巴人反安樂之正音腠理之疾無退走之滯患者豈有方乎【抱朴子外篇審舉】

見不善則若鷹鸇之摶鳥雀覩亂萌則若薙【他計切】田之芟蕪薉【抱朴子外篇用刑】

波川之險須輯航而濟之礥【下研切】難之世須聖人而防之也【太經第一礥解】

大壯【音厥】仡仡【許訖切】趯【他歷切】欻欻【許勿切】頁【音頡】趾【音顚】足【首同】出傳曰仡仡健也趯欻欻動也頁趾倒也足出反也昔王由是行正於內作威於外【剛】以守之決以斷之眤尒賢良警尒戒懼【元包太陰】

困【朏同】晦【鳥宏切】竭聰蒙咽噎【於結切】疒【音疾】罹於憂諑加於譎傳曰晦竭月之沒澤之枯也聰蒙咽噎耳之患喉之病也疒罹於憂愁苦也諑加於譎遭防毀也昔王由是省法於內布澤於外進決諌逐諛佞廣乃聰【音杜】乃讟【元包少陰】

言治國及修身者如車奔舟覆故欲救之【子法言注寡見篇】去風雲則天淸而水平誅暴亂則君聖而時泰【文選陸士衡演連珠注】

治定功成邇安逺肅忘玆鹿駭息此狼顧【文選陸陲石闕銘】思樹芳蘭翦除荊棘【文選袁宏名臣序贊】

三秦席捲項籍灰分逋虜霧散遺寇云徹泛時雨以淸天灑狂塵以肅地【廣文選陸士龍盛徳頌】

瞻星昧環拱之方托水迷朝宗之義積蠅爲眾長蛇稱長【文苑英華魏収移文】

大必包小天地之常規明能通暗日月之常理【文苑英華檄一隋檄陳尙書文】

蜂目已奔狼心遂革【文苑英華庾信職官二十七刺史一神道碑】

元帥逞梟鳶之心銳卒畜蜂蠆之毒蠅飛藩棘蟻附池隍【文苑英華移文移虜淮陽太守文】

扇之以仁風駈之以大威霜雪被而洪棘枯綱維振而逆鱗掃【太平禦覽皇王部後漢世祖光武皇帝】

拯壓傾構引溺危波【初學記居處部宮】

一者善知病二者善知病源三者善知病對治四者善知治病已當來更不動發【雜阿含經卷十五】

云何良醫善知病對治謂良醫善知種種病應塗藥應吐應下應灌鼻應燻應取汗如是此種種對治是名良醫善知對治【雜阿含經卷十五】

諭林卷一百四

欽定四庫全書

諭林卷一百五

明徐元太撰政治門【十】

更新

蠱元亨利渉大川先甲三日後甲三日【易蠱】

山下有風蠱君子以振民育徳【易蠱】

乾父之蠱意承考也【易蠱】

先庚三日後庚三日吉【易防】

若顚木之有由蘗【書盤庚上】

今往遷都更求昌盛如顚僕之木有用生蘗哉【孔氏傳書盤庚上】

此都毀壞若枯死之木若棄去毀壞之邑更得昌盛猶顚僕枯死之木用生蘗哉【尙書正義盤庚上】

人之有疾治之以理則疾去人之有惡化之以道則惡除【尙書正義康誥】

原田毎毎其舊而新是謀【左傳僖公二十八年】

今有人日攘其鄰之雞者或告之曰是非君子之道曰請損之月攘一雞以待來年然後已如知其非義斯速已矣何待來年【孟子滕文公下】

及漢興依日月之末光何謹守管籥因民之疾苦秦法順流與之更始【史記蕭相國世家】

臨淵羨魚不如退而結今臨政而願治七十餘歲矣不如退而更化【前漢書董仲舒傳】

琴瑟不調甚者必解而更張之乃可鼓也爲政而不行甚者必變而更化之乃可理也當更張而不更張𨿽有良工不能善調也當更化而不更化𨿽有大賢不能善治也【前漢書董仲舒傳】

前尹司馬芝舉其綱而太簡次尹劉靜綜其目而太蜜後尹李騰毀常法以收一時之聲蝦立司馬氏之綱統裁劉氏之綱目以經緯之【魏志傅蝦傳注】

藜蓧糧莠化爲善艸魑魅魍魎更成虎士【吳志諸葛恪傳】淸直之風旣澆糟粃之俗猶在誠宜濯以滄浪之流漉以吞舟之网【晉書應詹傳】

攺前轍者則車不傾革往獘者則政不爽【晉書紹傳】琴瑟時未調攺當更張矧乃治天下此要安可忘【宋書樂四志】

匪更惉懘奚取九成【宋書謝莊傳】

譬琴瑟不調必攺而更張法度不平亦須蕩而更制【魏書崔伯傳】

問道者更正聞道者更容【晏子問上】

龎暖曰王其忘乎昔伊尹醫殷太公醫周武王百里醫秦申麃醫郢原季醫晉範蠡醫越管仲醫齊而五國霸其善一也然道不同數卓襄王曰願聞其數暖曰王獨不聞魏文侯之問扁鵲耶曰子昆弟三人其孰最善爲醫扁鵲曰長兄最善中兄次之扁鵲最爲下魏文侯曰可得聞邪扁鵲曰長兄於病視神未有形而除之故名不出於家中兄治病其在毫毛故名不出於閭若扁鵲者鑱血脈投毒藥副肌膚間而名出聞於諸侯魏文侯曰善使管子行醫術以扁鵲之道曰桓公防能成其霸乎凡此者不病病治之無名使之無形至功之成其下謂之自然故良醫化之拙醫敗之𨿽幸不死創伸股維卓襄王曰善寡人𨿽不能無創孰能加秋毫寡人之上哉【鶡冠子世賢】

俗茍沴必爲治以矯之物茍溢必立制以檢之累於俗飾於物者不可與爲治矣【尹文子大道上】

國亂而治之者非案亂而治之之謂也去亂而被之以治人污而修之者非案污而修之之謂也去污而易之以修故去亂而非治亂也去污而非修污也【荀子不茍篇】善毛廧西施之美無益吾面用脂澤粉黛則倍其初言先王之仁義無益於治明吾法度必吾賞罰者亦國之脂澤粉黛也【韓非子顯學】

去其瞀而載之木解其劍而帶之笏【淮南子道應訓】

衣獘而革裁法獘而更制【鹽鐵論詔聖】

繼大功之勤養勞勌之民此用麋鬻之時【鹽鐵論復占】墟獘室舊更爲新家【焦氏易林屯之蠱】

𨿽不當路逾吾舊【焦氏易林復之困】

深谷爲陵衰者復興亂傾之國民徳安息【焦氏易林明夷之比】故室舊廬消散無餘不如新創可以樂居【焦氏易林萃之小過】膏澤沐浴洗去污辱【焦氏易林漸之噬嗑】

次八駟馬跙【才與切】跙而更其禦測曰駟馬跙跙更禦乃良也【太經第三更】

鼔瑟者誤於張設柱宮商易聲其師知之易其而復移其柱【王充論衡譴告篇】

火焚宿艸以殖嘉谷更之道也宜更而不更嘉谷之病也【太經第三更解】

王莽在位如妖气之在天世祖除之凶惡無餘【李善注文選東京賦】

譬彼鍼與石效疾而稱良行葦非不厚悠悠何詎央琴瑟時未調攺當更張【廣文選何承天正邪篇】

逐下祑於後堂兮迎宓妃於伊雒刜防賊於中廇兮選呂管於榛薄叢林之下無怨士兮江河之畔無隱夫三苖之徒以放逐兮伊臯之倫以充廬【廣文選劉子政憂苦】

禦馬失節其車是碎禦天下失節四海失墜桀紂是湯武之梯秦項是大漢之階【意林周生列子】

夫君政陵遲如乘敝車若能求巧工使葺理之折則接之緩則揳之可復新矣【意林正論】

久成

日月得天而能久照四時變化而能久成聖人久於其道而天下化成【易恆】

若今日勤而明日惰昨日是而今日非自旁觀之則有新有舊言王徳行終始皆同不有衰殺從旁觀之每日益新【尙書正義咸有一徳】

視彼鶺鴒之鳥尙則飛則鳴旣飛以翼又鳴以口翼也口也無有止息之時況人之處世其可自舎視此鶺鴒以爲諭節故我王當日此行行視朝之禮又而月此行行視朔之政與羣臣議政事日有所決月有所行亦如鶺鴒無肯止息時也【毛詩正義小宛】

王之爲政當如昊天之徳寒暑有常不爲差忒【毛詩正義抑】農夫旣勤耘耨苗稼成熟當本此仁恩愛惜之心以聚集所收勿令浪爲費散聖王勸課行善旣畢本此仁恩和親聚集善道使不廢棄也【禮記正義禮運】

傳曰五年再閏天道乃僃夫以天地之靈猶五載以成其化況人道哉【後漢書朱浮傳】

天下非一時之用也海內非一旦之功也【後漢書朱浮傳】天地不能頓爲寒暑人主亦不能頓爲隆替故寒暑漸於春秋隆替起於得失【晉書郤詵傳】

地不易其則故萬物生焉主不易其則故百姓安焉【管子形勢解】

天覆萬物制寒暑行日月次星辰天之常也治之以理終而復始主牧萬民治天下蒞百官主之常也治之以法終而復始【管子形勢解】

百工之子不學而能者非生巧也言有常事也今也國無常道官無常法是以國家日繆【愼子威徳】

上九星如歲如復繼之初測曰星如歲如終始養也【太經第六養】

人賴其利百年而崩人畏其神百年而亡人用其敎百年而移【初學記帝王部總敍帝王】

視效

若有疾惟民其畢棄咎若保赤子惟民其康又【書康誥】一人有事於四方若卜筮罔不是孚【書君奭】

爾惟風下民惟艸【書君陳】

化惡爲善如欲去疾治之以理則惟民其盡棄惡修善【孔氏傳書康誥】

民從上敎而變猶艸應風而偃不可不愼【孔氏傳書君陳】水之性可停可行亦言侄娣之善惡在文姜也【鄭氏箋詩敝笱】如雨言無常天下之則下天不下則止以言侄娣之善惡亦文姜所使止【鄭氏箋詩敝笱】

文王爲政先以心研精合於禮義然後施之萬民視而觀之其好而樂之如覩金玉然【鄭氏箋詩棫朴】

佼佼然飛而往來者桑扈之鳥也有鶯然其羽之文章故人皆觀視而念愛之以興動而升降者王與羣臣也當有威儀禮法則天下亦觀視而樂仰之【毛詩正義桑扈】泉水有芹而人得采焉王者有道而諸侯法焉【毛詩正義采菽】有人鼓擊其鐘於宮內其聲必聞於外擊鐘而欲外之不聞不可得也以興王旣廢黜其後於宮內其化必流於天下廢後而使天下之不效王亦不可得也【毛詩正義白華】墟墓之間未施哀於民而民哀社稷宗廟之中未施敬於民而民敬【禮記檀弓下】

子云上酌民言則下天上施上不酌民言則犯也下不天上施則亂也【禮記坊記】

堂上觀乎室堂下觀乎上【禮記坊記】

孔子射於矍相之圃蓋觀者如堵墻【禮記射義】

我以惡人爲君亦使我惡如大鳥姜姜於上小鳥賁賁於下【鄭氏注禮表記】

善冶之家其子弟見其父兄世業鋾鑄金鐵使之柔合以補治破噐皆合全好故此子弟仍能學爲袍裘補續獸皮片片相合以至完全也善爲弓之家使幹角撓屈調和成其弓故其子弟亦覩其父兄世業仍學取楊柳和軟撓之成箕也【禮記正義學記】

夫君也者民之川澤也行而從之羙惡皆君之由民何能爲焉【國語魯】

一人善射百夫決拾【國語吳】

莫敖子華對威王曰昔者先君靈王好小腰楚士約食馮而能立式而能起食之可欲忍而不入死之可惡然而不避華聞之其君好發者其臣決拾君王直不好若君王誠好賢此五臣者皆可得而致之【戰國防楚威王】

雅頌之音理而民正嘄噭之聲興而士奮鄭衞之曲動而心淫【史記樂書】

雙劍之節崇而飛白之俗成挾琴之容飾而赴曲之和作【晉書禮上】

辰極旣廻眾星斯仰本源旣運枝泒自遷【晉書桓溫傳】眾之從上猶水之居噐也故兆庶之情信於所習【晉書裴秀傳】

禦民之轡在上之所貴道民之門在上之所先召民之路在上之所好惡故君求之則臣得之君嗜之則臣食之君好之則臣服之君惡之則臣匿之【管子牧民】

主好本則民好墾艸菜主好貨則人賈市主好宮室則工匠巧主好文采則女工靡夫楚王好細腰而美人省食吳王好劍而國士輕死死與不食者天下之所共惡也然而爲之者何也從主之所欲也而況愉樂音聲之化乎【管子七臣七主】

桓公曰弓弩多匡防【音啟】者而重籍於民奉繕工而使弓弩多匡防者其故何也管子對曰鵞鶩之近鵾雞鵠防【音保】之通逺鵠鵾之所在君請式璧而聘之桓公曰諾行事期年而上無闕者前無趨人三月解弓弩無匡防者召管子而問曰此何故也管子對曰鵠鵾之所在君式璧而聘之菹澤之民聞之越平而射逺非十鈞之弩不能中鵾雞鵠防彼十鈞之弩不得擏不能自正故三月解而弓弩無匡防者此何故也以其家習其所也【管子輕重甲】

鴻鵠鏘鏘惟民歌之濟濟多士殷民化之【管子形勢】

政煩苛則人姦僞政省一則人醇朴夫人俗隨國政之方圓猶蠖屈之於葉也食黃則身黃食蒼則身蒼【亢倉子政道】

昔齊桓好衣紫闔境不鬻異采楚莊愛細腰一國皆有饑色上之所以率下乃治亂之所由也【尹文子大道上】

合符節別契劵者所以爲信也上好權謀則臣下百吏誕詐之人乘是而後欺探籌投鉤者所以爲公也上好曲私則臣下百吏乘是而後偏衡石稱權者所以爲平也上好傾覆則臣下百吏乘是而後險斗斛惇槪者所以爲嘖也上好貪利則臣下百吏乘是而後鄙【荀子君道】君者儀也儀正而景正君者槃也槃圓而水圓君者盂也盂方而水方君射則臣決楚莊王好細腰故朝有餓人【荀子君道】

主者民之唱也上者下之儀也彼將聽唱而應視儀而動唱嘿則民無應也儀隱則下無動也不應不動則上下無以相有也【荀子正論】

趙王好勇而民多輕死楚靈王好細腰而國中多餓人齊桓公妬而好內故豎刁自宮以治內桓公好味易牙蒸其首子而進之燕子噲好賢故子之明不受國故君見惡則羣臣匿端君見好則羣臣誣能人主欲見則羣臣之情態得其資矣【韓非子二柄】

廣廷嚴居眾人之所肅也宴室獨處曾史之所慢也觀人之所肅非得情也且君上者臣下之所爲飾也好惡在所見臣下之飾姦物以愚其君必也【韓非子難三】

爲人君者猶盂也民猶水也盂方水方盂圜水圜【韓非子外儲說左上】

叔向禦坐平公請事公腓痛足痺轉筯而不敢壊坐晉國聞之皆曰叔向賢者平公禮之轉筯而不敢壊坐晉國之辭仕托慕叔向者國之錘矣【韓非子外儲說左上】

齊王好紫衣齊人皆好也齊國五素不得一紫齊王患紫防傅說王曰詩云不躬不親庶民不信今王欲民無衣紫者王以自解紫衣而朝羣臣有紫衣進者曰益逺寡人惡臭是日也郎中莫紫衣是月也國中莫紫衣是歲也境內莫紫衣【韓非子外儲說左上】

上好道下好徳上好武下好力聖人原小知大察內知外【河上公注老子鑑逺】

爲人君者其出令也其如聲士民學之其如響曲折而從君其如景矣【賈子大政上】

人主之居也如日月之明也天下之所同側目而視傾耳而聽延頸舉踵而望也【淮南子主術訓】

上求材臣殘木上求魚臣幹谷上求楫而下致船上言若絲下言若綸【淮南子說山訓】

夫刻肌膚鑱皮革被創流血至難也然越爲之以求榮也聖王在上明好惡以示之經誹譽以導之親賢而進之賤不肖而退之無被創流血之苦而有髙士尊顯之名民孰不從【淮南子防族訓】

夫上之化下猶風靡艸東風則艸靡而西西風則艸靡而東在風所由而艸爲之靡是故人君之動不可不愼也【說苑君道】

臣聞之君好之則臣服之君嗜之則臣食之夫尺蠖食黃則其身黃食蒼則其身蒼君其猶有諂人言乎【說苑君道】君使服之於內而禁之於外猶懸牛於門而求買馬肉也公胡不使內勿服則外莫敢爲也【說政理】

明主有擊壤之歌則大臣有輿人之誦上有畫一之諺則下有五袴之謠此表樹而影必從者也楚人有言曰大臣無貂裘則有司寒大臣無甘饌則有司瘠大臣無私門則有司廉【天祿閣外史黜陟】

言叩擊五音各以其聲感而相應也以言君求仁則仁至修正而下直也【王逸注楚辭七諫】

衝飆謐气則轉蓬山峙修綱旣舒則萬目齊理故未有上好謙而下慢主賤寶而俗貧【抱朴子外篇廣譬】

上之所多者下不能安其少也【郭子注莊胠篋】

君以民爲體民以君爲心心好之身必安之君好之民必從之未見心好而身不從君欲而民不隨也【劉子從化】人之從君如艸之從風水之從器故君之徳風之與器也人之情艸之與水也艸之戴風風鶩東則東靡風鶩西則西靡是隨風之東西也水之在器器方則水方器圓則水圓是隨器之方圓也下之事上從其所行猶影之隨形響之應聲言不虛也【劉子從化】

昔齊桓公好衣紫闔境盡被異防晉文公不好服羔裘羣臣皆衣防羊魯哀公好儒服舉國皆著儒衣趙武靈王好鵕國人咸冠鵕冠紫非正色防非羙毳儒非俗服鵕非冠飾而競之者隨君所好也【劉子從化】

靁霆始發艸木舒榮則蟄虫處巖崖者莫不傾聽而起【前漢書注禮樂志】

物無常性惟化所珍故水本驚蕩風靜則安屋本貞堅風來則傾亦由貞專之女值淫奔之俗或有桑中之心凶虐之人被淳風之化當挾賢士之義【李善注文選陸士衡演連珠】夫馬者王良禦之則和馴端正致逺道矣僕人禦之則遲奔毀車矣民者譬之馬也堯舜禦之則天下端正桀紂禦之則天下奔於歷山【太平禦覽工藝部禦】

治效

上九何天之衢亨象曰何天之衢道大行也【易大畜】六五貞吉升階【易升】

上六井收勿幕有孚元吉【易井】

凡物可收成者則謂之收如五穀之有收也上六處井之極水已出井井功大成者也故曰井收【周易正義井】天下惡艸煥然咸飾若艸木同華【孔氏傳書湯誥】

周道如砥【音紙】其直如矢【詩小雅大東】

翩彼飛鴞【音梟】集於泮林食我桑黮【音甚】懷我好音【詩頌泮水】桃夭后妃之所致也不妬忌則男女以正婚姻以時國無鰥民也【毛詩桃夭】

兔罝后妃之化也關雎之化行則莫不好徳賢人眾多也【毛詩兔罝】

騶虞鵲巢之應也鵲巢之化行人倫旣正朝廷旣治天下純被文王之化則庶類蕃殖搜田以時仁如騶虞則王道成也【毛詩騶虞】

旣醉太平也醉酒飽徳人有士君子之行焉【毛詩旣醉】四體旣正膚革充盈人之肥也父子篤兄弟睦夫婦和家之肥也大臣法小臣廉官職相序君臣相正國之肥也天子以徳爲車以樂爲禦諸侯以禮相與大夫以法相序士以信相考百姓以睦相守天下之肥也【禮記禮運】聖帝流徳天下震懾諸侯賔服連四海之外以爲帶安於覆盂動猶運之掌【前漢書東方朔傳】

金石不足以銘髙八音不足以贊羙【晉書齊王冏傳】

皇風載韙時聖道醇舉實爲秋摛藻爲春【晉書潘嶽傳】雕顏卉服之鄕龍荒朔漠之長莫不廻朝陽沐浴澤【宋書武帝中本紀】

徳漏下泉功昭上象【南齊書海陵王本紀】

文敎與鵬翼齊舉武功與日車並運【梁書武帝上紀】

野蠶自績何謝歐絲閒田生稻寧殊雨粟【梁書元帝紀】莫不浸仁沐義照景飲醴【梁書江淹傳】

配天之業光辰象而利貞格地之功侔川嶽而長逺【陳書宣帝紀】

今聖化淳洽穆如韶夏食椹懷音梟獍猶變【魏書竇瑗良吏傳】其他碌碌咸知款貢豈牛馬內向東風入律者也【魏書髙句麗史臣傳】

威徳所被飇飛霧襲【北史王憲曾孫王晞傳】

太平之時無瘖龎跛尫蹇侏儒折短父不哭子兄不哭弟道無𦇤負之遺育然各以其序終者賢醫之用也故安止平正除疾之道無他焉用賢而已矣【韓詩外傳卷三】龍逰鳯舞歲樂民喜【焦氏易林解之革】

種一得十日益有息仁政獲民四國親睦【焦氏易林萃之姤】被珠銜玉沐浴仁徳【焦氏易林未濟之離】

次六昆於井市文車同軌測曰昆於井市同一倫也【太經第四昆】

徽纒縈而靡系鞭朴棄而無加【蔡中郎集太傅胡公碑】

使附徳者若潛萌之恱甘雨見歸者猶行潦之赴大川黎民安之若綠葉之綴修柯左衽仰之若眾星之系北辰【抱朴子外篇君道】

員遽善猶氤氳之順勁風要荒承指若響亮之和絕音【抱朴子外篇君道】

恩徳比之於水近者遊其原逺者浮其末也【前漢書注司馬相如傳】

卻走馬以糞車何惜騕褭與飛兔【文選東京賦】

聲與風翔澤從雲遊【文選東京賦】

於是百姓滌瑕蕩穢而鏡至淸【文選東都賦注】

南箕之風不能暢其化離畢之云無以丰其澤【文選張恊七命】庶士傾風萬流仰鏡【文選顏延之釋奠詩】

逺無不肅邇無不懷如風之偃如樂之諧【文選王儉禇淵碑文】位以龍飛文以虎變澤旁流仁風潛扇區內宅心方隅回面【文選應禎詩】

惠露霑吳仁風扇越【文選沈約安陸王碑文】

鴻鈞之世何物不樂飛鳥翕翼泉魚奮躍【文選王褒四子講徳論】邇陿遊原遐濶泳沬【文選司馬長卿封禪文】

厥被風濡化者京師沈潛甸內帀洽侯衞厲揭要荒濯沐【文選子云劇秦羙新】

靈輝朝覯稱物納照時風夕灑程形賦音是以至道之行萬類取足於世大化旣洽百姓無匱於心【文選陸機演連珠】九夷之從王化猶洪聲之收淸響黎苗之樂函夏若遊形之招惠景【補文選夏侯湛抵疑】

蜂蠆止毒熊羆輟猛【廣文選束廣微居釋】

善爲治者士實於朝野牛馬實於陸鳥獸實於林【意林晁錯新書】

山神曰螭物精曰魅土精曰羵水精曰罔象木精曰畢方火精曰遊光金精曰淸明天下有道則眾精潛藏【意林正部】

至徳之明日月若連璧【藝文類聚天部日】

共瀛海而恆流並嵩華而莫朽【藝文類聚帝王部陳宣帝哀防】甘露降耆老得敬則松栢受之尊賢容眾則竹葦受之甘露者仁澤也其凝如脂其美如飴【事文類聚霜晉中興書】丹丘千年一燒黃河千年一淸皆至聖之君以爲瑞【事文類聚河王子年拾遺記】

八風並唱未足頌其英聲六樂俱陳無以歌其神武【文英華庾信賀防一表】

六代之舞陳於惣章九州之音【一作歌】登於司樂虞防拊石晉曠調鐘未足頌此英華【一作聲】無以宣其盛徳者也【文英華徐陵遷譴上書】

仁澤之所灑沾惠風之所偃靡威武之所騰驤刑政之所宣暢浩浩乎其不可涯涘【文英華移文移虜淮陽太守文】

爰自開辟不羈不絆周公攝祚白雉是獻【初學記州郡部嶺南道】

至治

大和之國無待於意而爲醫大和之俗無待於養而爲藥不以物滑和不以欲亂情【子華子北宮意問】

彼其視鳳凰麒麟也豢牢之養爾彼其視醴液甘露也甽澮之寫爾彼其視芝房竹實凡艸木之異者畦圃之毓爾彼其視玉石瓌怪凡種種之族者篋襲之藏爾【子華子北宮意問】

徳之盛山無徑迹澤無橋梁不相往來舟車不通何者其民猶赤子也【鶡冠子備知】

至徳之世不尙賢不使能上如標枝民如野鹿【莊子天地】呴嫗覆育萬物羣生潤於艸木浸於金石禽獸碩大毫毛潤澤羽翼奮也角觡生也獸胎不贕鳥卵不父無喪子之憂兄無哭弟之哀童子不孤婦人不孀虹蜺不出賊星不行含徳之所致也【淮南子原道訓】

當此之時禽獸蝮蛇無不匿其爪牙藏其螫毒無有攫噬之心【淮南子覽防訓】

臥倨倨興眄眄一自以爲馬一自以爲牛其行蹎蹎其視瞑瞑侗然皆得其和莫知所由生浮游不知所求魍魎不知所往【淮南子覽防訓】

虎狼不妄噬鷙鳥不妄摶鳳凰翔於庭麒麟遊於郊靑龍進駕飛黃伏皁諸北儋耳之國莫不獻其貢職【淮南子覽防訓】

鳳麟至蓍龜兆甘露下竹實滿流黃出而朱艸生【淮南子本經訓】

虎豹可尾虺蛇可蹍而不知其所由然【淮南子本經訓】

明徳比於馨香甘實故臭而含之【李善注文選子云劇秦羙新】太平之世則風不鳴條開甲散萌而已雨不破塊潤葉津莖而已雷不驚人號令啟發而已電不目宣示光耀而已霧不塞望浸淫被泊而已雪不封條淩殄毒害而已云則五色而爲慶三色而成矞露則結味而成甘結潤而成膏此聖人之在上則陰陽和風雨峕也【西京雜記】舜南面而治天下天下太平燭於玉燭息於水風食於膏火飲於醴泉舜之行其猶河海乎千仞之溪亦滿焉由此觀之禹湯之功不足言也【太平禦覽皇王部帝舜有虞氏】

傳曰虞氏之恩被於動植故鳥鵲之巢可俯而窺【埤雅卉物門】

無聲而萬物駭無音而萬物唱【道徳經指歸卷七】

滅其文章平其險阻折關破鍵使姦自止壊城散獄使民自守【道徳經指歸卷上】

水艸爲稸積裘褐爲盛服巨木爲廊廟巖宂爲室宅主如天地民如艸木被道合徳恬淡無欲【道徳經指歸卷七】主如天地民如嬰兒飲主之徳合主之和【道徳經指歸卷八】天下惘惘味味喁喁不知若鷇無爲若雛【道徳經指歸卷八】民【闕】鷇主如赤子智僞無因而生巧故無由而起【道徳經指歸卷十】

諭林卷一百五﹤子部﹐類書類﹐諭林﹥

欽定四庫全書

諭林卷一百六

明徐元太撰政治門【十一】

固國

重不可動因其不可動而堅固之【春秋正義閔公元年】

地山磐石聖人以深固基業【三墳形墳】

山气止聖人以安萬國【三墳气墳】

天下之安猶防山而四維之也【前漢書嚴助傳】

此猶倚南山而坐平原也誰能傾之【後漢紀孝質】

居重固之安可謂根深華嶽而四維之也【晉書劉頌傳】持瓢者非止百人搖樹者不惟一手【北齊書幼主帝紀】

無甲兵而勝無衝機而攻無溝塹而守【太公六韜發啟】

國有四維一維絕則傾二維絕則危三維絕則覆四維絕則滅傾可正也危可安也覆可起也滅不可復錯也【管子牧民】

錯國於不傾之地積於不涸之倉藏於不竭之府下令於流水之原使民於不爭之官明必死之路開必得之門【管子牧民】

建立四維以輔國政鉤繩相布銜橛相制參偶其備立位乃固【鶡冠子道端】

勢者君之輿威者君之防臣者君之馬民者君之輪勢固則輿安威定則防勁臣順則馬良民和則輪利爲國失此必有覆車奔馬折輪敗載之患安得不危【鄧析子無厚】食者國之寶也兵者國之爪也城者所以自守也此三者國之具也【墨子七患】

臣有兩位者國必亂臣兩位國不亂者君在也恃君不亂矣失君則亂子有兩位者家必亂子兩位而不亂者父在也恃父不亂矣失父則亂臣疑君而無不危國蘗疑宗而無不危家【愼子徳立】

國者天下之大器也重任也不可不善爲擇所而後錯之錯險則危不可不善爲擇道然後道之塗薉則塞【薉與穢同○荀子富國】

刑範正金鍚美工冶巧火齊得剖刑而莫耶已然而不剝脫不砥礪則不可以斷繩剝脫之砥礪之則�盤盂刎牛馬忽然耳彼國者亦彊國之剖刑已然而不敎誨不調一則入不可以守出不可以戰敎誨之調一之則兵勁城固敵國不敢攖也彼國者亦有砥礪禮儀節奏是也故人之命在天國之命在禮【荀子彊國】

人之情食欲有芻豢衣欲有文繡行欲有輿馬又欲夫餘財蓄積之富也然而窮年累世不知不足是人之情也今人之生也方多蓄雞狗豬彘又蓄牛羊然而食不敢有酒肉余刀布有囷窌然而衣不敢有絲帛約者有筐篋之藏然而行不敢有輿馬是何也非不欲也幾不長慮顧後而恐無以繼之故也於是又節用禦欲收斂蓄藏以繼之也是於己長慮顧後幾不甚善矣哉今夫偸生淺知之屬曾此而不知也糧食大侈不顧其後俄則屈安窮矣是其所以不免於凍餓操瓢囊爲溝壑中瘠者也況夫先王之道仁義之統詩書禮樂之分乎彼固天下之大慮也將爲天下生民之屬長慮顧後而保萬世也【荀子榮辱】

周之奪殷也拾遺於庭使殷不遺於朝則周不敢望秋毫於境而況敢易位乎【韓非子安危】

凡有國而後亡之有身而後殃之不可謂能有其國能保其身夫能有其國必能安其社稷能保其身必能終其天年而後可謂能有其國能保其身矣【韓非子解老】武王問太公曰寡人伐紂天下是臣弒其主而下伐其上也吾恐後世之用兵不休闘爭不已爲之柰何太公曰甚善王之問也夫未得獸者惟恐其創之小也已得之惟恐傷肉之多也王若欲久持之則塞民於兌【淮南子道應訓】楚鄭之棠谿墨陽非不利也犀防兕甲非不堅也然而不能存者利不足恃也【塩鐵論論勇】

善鑿者建周而不疲善基者致髙而不蹷伊尹以堯舜之道爲殷國基子孫紹位百代不絕商鞅以重刑峭法爲秦國基故二世而奪【防鐵論復古】

夫一兔於街萬人追之一人得之萬人不復分未定則一兔使萬人擾分已定則𨿽貪夫知止今楚多寵子而嫡位無主亂自是生矣夫世太子者國之基也而百姓之望也國旣無基又使百姓失望絕其本矣本絕則撓亂猶兔也【說建本】

栢柱載梁堅固不傾【焦氏易林比之防】

土與山連共保歲寒【焦氏易林剝之履】

金城鐵廓上下同力政平民歡宼不敢賊【焦氏易林離之噬嗑】金城鐵廓以銅爲闗藩屏自衛安上無患【焦氏易林遁之鼎】明月照夜使暗爲晝國有仁賢君尊於故【焦氏易林井之渙】金梁銕柱千年牢固完全不腐聖人安處【焦氏易林旅之咸】次四恢其門戶以禦寇勇測曰恢其門戶大經營也【太經第四廓】

國以山河城廓爲固家以垣籬椳閥爲固【天祿閣外史時勢】天下大器也置之安地則安置之危地則危是以平路安車狂夫審乎難覆乘奔馭朽童子知其必危【關氏易傳】以善人爲之藩籬謂封周公康叔於魯衛以大師爲垣墻謂封太公於齊也大邦以爲屏蔽謂成國諸侯也大宗以爲楨幹謂王之同姓也能和其徳則天下安寧分建宗子則列城堅固城不可使墮壞宗不可使單獨單獨墮壊則畏懼斯至【前漢書注諸侯王表】

言奔沈吾猶人也必也使無奔沈【楊子法言注寡見篇】

正位居體者以中夏爲喉舌不以邊陲爲襟帶也長世字甿者以道徳爲藩不以襲險爲屏也【文選魏都賦】

家有常業𨿽饑不餓國有常業𨿽危不亡【意林韓子】

本枝惟茂宗周之業以磐石旣建皇漢之圗斯逺【初學記帝戚部王】

守其母其子全而民熾盛保其國也【西升經】

國之不安猶身有病吾救之以藥臣飼之以麋粥【天王太子辟羅經行六】

庇本

葛藟王族刺平王也周室道衰棄其九族焉【毛詩葛藟】杕杜刺時也君不能親其宗族骨肉離散獨居而無兄弟將爲沃所幷爾【毛詩杕杜】

角弓王不親九族而好讒佞宗族相怨之詩【詩說小正傳】夫能固位者必度其本末而後立衷焉不知其本不謀知本之不枝弗彊詩云本枝百世【左傳莊公六年】

公族公室之枝葉也若去之則本根無所庇廕矣葛藟猶能庇其本根故君子以爲比況國君乎此諺所謂庇焉而縱尋斧焉者也必不可君其圗之親之以徳皆股肱也【左傳文公七年】

犬牙相制麟趾有光【史記漢興表贊】

髙帝封王子弟地犬牙相制此所謂磐石之宗也【史記孝文紀】

自古帝王之臨天下也皆欲廣樹藩屏崇固維城【晉書諸王總傳】

本根無所庇廕遂乃三葉而亾有晉思攺覆車復隆磐石【晉書諸王總傳】

中國與邊境猶支體與腹心也夫肌膚寒於外腹腸疾於內內外之相勞非相爲虐也唇亡則齒寒支體傷而心憯怛故無手足則皮體廢無邊境則內國害【塩鐵論誅秦】四支彊而躬軆固華葉茂而本根據故飾四境所以安中國也【塩鐵論繇役】

先聖制法亦務實邊蓋以安中國也譬猶家人遇防賊者必使老小羸軟居其中央丁彊武猛衞其外內人奉其養外人禦其難蛩蛩距虛更相恃仰乃俱安存【潛夫論實邊】

公族者國之枝葉枝葉落則本根無所庇廕【文選曹冏六代論】泉竭則流涸根朽則葉枯枝繁者蔭根條落者本孤故語曰百足之虫至死不僵扶之者眾也【文選曹冏六代論】內無深根不防之固外無磐石宗盟之助非所以安社稷爲萬代之業也【文選曹元首六代論】

姦情散於胸懷逆謀消於唇吻斯豈非信重親戚任用賢能枝葉碩茂本根賴之【藝文類聚帝王部惣載帝王】

彊本

揚之水白石鑿鑿【音作】○揚之水白石皓皓【葉胡暴反】○揚之水白石粼【詩國風揚之水】

揚之水刺晉昭公也昭公分國以封沃沃盛彊昭公微弱【毛詩揚之水】

陵苕之幹諭如京師也其華猶諸夏也故或謂諸夏爲諸華華衰則黃猶諸侯之師旅罷病將敗則京師孤弱【鄭氏箋詩苕之華】

京師以諸夏爲障蔽今陵苕之華衰而葉見靑靑然諭諸侯微弱而王之臣當出見也【鄭氏箋詩苕之華】

蔦與女蘿施於松栢之上非自有根依於松栢之根故松栢存而茂松栢殞而亡是存亡在松栢以興同姓與九族附於王者之側非自有尊托王之尊故王政明而榮王政衰而防是興衰由於王政【毛詩正義頍弁】

末大必折尾大不掉【左傳昭公十一年】

譬之樹木本弱者其枝必披非人力所能彊成【杜氏解左傳莊公六年】

且夫制城邑若體性焉有首領股肱至於手拇毛脈大能掉小故變而不勤【國語楚】

夫邊境者國之尾也譬之如牛馬處暑之旣至防防之旣多而不能掉其尾臣亦懼之【國語楚】

臨淄之塗車轂擊人肩摩連袵成帷舉袂成幕揮汗成雨【史記蘇秦傳】

本實繁者披其枝披其枝者傷其心大其都者危其國尊其臣者卑其主【史記範睢傳】

髙皇帝瓜分天下以王功臣反者如蝟毛而起【前漢書賈誼傳】今海內之埶如身之使臂臂之使指莫不制從【前漢書賈誼傳】天下之埶方病大瘇一脛之大幾如要一指之大幾如股平居不可屈信一二指搐身慮亡聊失今不治必爲錮疾後𨿽有扁鵲不能爲己病非徒瘇也又苦盭【前漢書賈誼傳】

譬之一人之身本朝者心腹也州郡者四支也心腹痛則四支不舉故臣之所憂在腹心之疾非四支之患【後漢紀孝順】

天下猶人之體腹心充實四支𨿽病終無大患【魏志杜畿傳】夫先王經始聖宅心畵爲九州制爲九服貴中區而內諸夏誠以晷度自日霜露惟均冠冕萬國朝宗四海故也【晉書桓溫傳】

幹植不彊枝葉不茂骨鯁不存皮膚不充【晉書曹志傳】夫無委致圍城脆致衝夫不定內不可以持天下【管子事語】月望日奪其光陰不可以乘陽也日出星不見不能與之爭光也故末不可以彊於本指不可以大於臂下輕上重其覆必易【淮南子說山訓】

生天地之間根本防者不可遭大風疾雨立鑠消耗【春秋繁露滅國上】

所謂末大必折尾大難掉尾同於體猶或不從況乎非體之尾其可掉哉【文選曹冏六代論】

附枝大者賊本心私家盛者公室危【補文選蕭望之雨雹對】邊垂之患手足之蚧搔中國之困胸背之瘭疽【補文選蔡邕諌伐鮮卑議】

恐尾大於身踵麤於股倔彊不掉狼戾難馴【文苑英華杜弼檄一】

感召

螟螣之屬盛陽气嬴則生之今明君爲政田祖之神不受此害持之付與炎火使自消亡【鄭氏箋詩大田】

天旣顧文王乃和其國之風雨使其山樹木茂盛言非徒養其民人而已【鄭氏箋詩皇矣】

王者修其母則致其子水官修則龍至木官修則鳳至火官修則麟至土官修則白虎至金官修則神至故爲其說云視明禮修而麟至思睿信立而白虎擾言從文成而神在沼聽聰知正而名川出龍貌共體仁則鳳凰來儀皆修其母而致其子也【春秋正義昭公二十九年】

周徳旣隆艸木茂盛蒿堪爲宮室因名蒿室【竹書紀年下】致治感陰陽猶鐵炭之低卬見效可信者也【前漢書李尋傳】貌言視聽以心爲主四者皆失則區霿無識故其咎霿也雨旱寒燠亦以風爲本四气皆亂故其罰恆風也【晉書五行志下】

煙雲同五色日月並重輪【隋書音樂中志】

不刳胎剖卵則鸞鳳馴鳴不漉浸焚原則螭龍盤蜿【隋書許善心傳】

陽烏垂曜防藿傾心神龍騰舉飛雲觸石聖人在上幽顯防符故稱比屋可封萬物斯覩【隋書李徳林傳】

自而治天下雲气不待族而雨艸木不待黃而落日月之光益以荒矣【廣成子】

夫鳳凰鸞鳥不降而鷹隼鴟梟丰庶神不格守不兆握粟而筮者屢中時雨甘露不降飄風暴雨數臻五穀不蕃六畜不育而蓬蒿藜並興【管子小匡】

鳳凰者鶉火之禽陽之精也麒麟者枵之獸陰之精也萬民者徳之精也徳能致之其精畢至【鶡冠子度萬】類同相召气同則合聲比則應故鼓宮而宮應鼔角而角動以龍致雨以形逐影禍福之所自來眾人以爲命焉不知其所由故國亂【呂氏春秋召類】

天人相通精气相貫人君淸淨天气自正人君多欲天气煩濁吉凶利害皆由於己【河上公注老子鑑逺】

人主之情上通於天故誅則多飄風枉法令則多虫螟殺不辜則國赤地令不收則多淫雨【淮南子天文訓】

昔者師曠奏白雪之音而神物爲之下降風雨暴至平公癃病晉國赤地庶女叫天雷電下擊景公臺隕支體傷折海水大出夫瞽師庶女位賤尙葈權輕飛羽然而專精厲意委務積神上通九天激厲至精由此觀之上天之誅也𨿽在壙虛幽間遼逺隠匿重襲石室界障險阻其無所逃之亦明矣【淮南子覧防訓】

璚英朱艸仁政得道【焦氏易林噬嗑之中孚】

仁政不鳳凰來舎【焦氏易林賁之賁】

甘露醴泉太平機關仁徳感應歳樂民安【焦氏易林咸之兌】君賢臣忠政合大中則品庶安寧萬物丰茂上闇下僞用法殘虐則忠良被害艸木枯落【王逸注楚辭九辧】

天且風巢居之虫動且雨穴處之物擾風雨之气感虫物也故人在天地之間猶蚤虱之在衣裳之內螻蟻之在穴隙之中蚤虱螻蟻爲逆順從橫能令衣裳穴隙之間气變動乎【王充論衡變動篇】

夫寒溫天气也天至髙大人至卑小蒿不能鳴鐘而螢火不防鼎者何也鐘長而篙短鼎大而螢小也以七尺之細形感皇天之大气其無分銖之驗必也【王充論衡變動篇】旌旗垂旒旒綴於桿桿東則旒隨而東桿西則旒隨而西茍謂寒溫隨刑罰而至是以天气爲綴旒也【王充論衡變動篇】

或時太平气和麞爲騏麟鵠爲鳳凰因故气性隨時變化豈必有常類哉【王充論衡講瑞篇】

善言居室則靡逺不應枉直不中則無近不離是以宋野有退之熒惑殷朝有外奔之暱屬四環至自少廣之表鹿馬變於蕭墻之裏【抱朴子外篇博諭】

王政失於此星辰變於彼猶景之象形【前漢書注敍傳述天文志】一變而致羽物及川澤之只再變而致羸物及山林之只三變而致鱗物及丘陵之只四變而致毛物及墳衍之只五變而致介物及地只六變而致象物及天神【前漢書注郊祀志】

君不假臣下之權則日月揚光【藝文類聚天部日】

政太平則月圎而多輝政升平則月淸而明【藝文類聚天部月】出號令合民心則祥風至【藝文類聚天部風】

河水逆流怨气盛也【藝文類聚人部怨】

政太平者則日五色政公平則日黃中而赤暈政和平則日黃中而黑暈政象平則日黃中而白暈政升平則日黃中而靑暈【太平禦覧天部三上】

政太平則月多耀政頌平則赤明政和平則黑明政象平則白明政升平則靑明【太平禦覧天部月】

王者盛徳則嘉禾生嘉禾者仁卉也其大盈箱一桴二采國政質則同本而異頴國政文則同頴而異本【太平禦覧休徵部嘉谷】

至徳之萌五星若貫珠【初學記天部星注】

太平日行上道升平行次道虐世行下道【玉海天文天文書上】一夫呼嗟王道爲之傾覆一里違和陰陽爲之攺度【道徳經注防卷三】

歸心

火有其炎寒者附之故已茍安焉則不寧方來矣【王弼注易比】

百姓如防考妣【書舜典】

泉深而魚鼈歸之艸木茂而鳥獸歸之稱賢使能官有材而歸之關市平商賈歸之分地薄斂農民歸之水性歸下農民歸利王若欲求天下民先設其利而民自至譬之若冬日之陽夏日之陰不召而民自來此謂歸徳【汲冡周書大聚解】

逺人來驩視道如尺【汲冡周書太子晉解】

芃芃【音蓬】棫【音域】朴【音卜】薪之槱【音酉】之濟濟辟【音璧】王左右趣【葉此茍反】之【詩大雅棫朴】

鳥止於阿人止於仁【毛詩緜蠻】

樛木諸侯慕文王之徳而歸心焉故作此詩【詩說周南】艸虫南國大夫夏聘於周次於終南睹王室之多賢相率以歸心焉【詩說召南】

鴻鴈王者柔懷逺人流民喜之而作是詩【詩說小正】

視鳥集於富人之室民亦當求明君而歸之【鄭氏箋詩正月】蒲盧取桑虫之子負持而去煦嫗養之以成其子有萬民不能治則能治者將得之【鄭氏箋詩小宛】

魚之依水艸猶人之依明王也明王之時魚何所處乎處於藻旣得其性則肥充其首頒然【鄭氏箋詩魚藻】

有菀然枝葉茂盛之柳行路之人豈有不庶防欲就之止息乎王有盛徳則天下皆庶幾願往朝焉【鄭氏箋詩菀柳】鴻鴈避所忌就所欲往飛之時肅肅其羽爲聲也以興萬民去所惡就有道而歸往之時其心喜樂也【毛詩正義鴻鴈】視烏於所止當止於誰之屋乎以興視我民人所歸亦當歸於誰之君乎烏集於富人之屋以求食諭民當歸於明徳之君以求天祿也【毛詩正義正月】

上之親下也如腹心則下之親上也如保子之見慈母也【大戴禮記注言】

民人痛疾而或噢咻之其愛之如父母而歸之如流水【左傳昭公三年】

國人望君如望歲焉日日以幾若見君面是得艾也【左傳哀公十六年】

民歸之猶水之就下沛然誰能禦之【孟子梁惠王上】

民歸之若大旱之望云霓也【孟子梁惠王上】

民之恱之猶解倒懸也【孟子公孫丑上】

以徳服人者中心恱而誠服也如七十子之服孔子也【孟子公孫丑上】

民之歸仁也猶水之就下獸之壙也【孟子離婁上】

故爲淵敺魚者獺也爲叢敺爵者鸇也爲湯武敺民者桀與紂也【孟子離婁上】

越四封之內親吾君也猶父母也子而思報父母之仇臣而思報君之仇其有敢不盡力者乎【國語越】

大海蕩蕩水所歸髙賢愉愉民所懷大山崔百卉殖民何貴貴有徳【前漢書禮樂志】

夫仁人在上爲下所卬猶子弟之衛父母若手足之扞頭目何可當也鄰國望我歡若親戚芬若椒蘭顧視其上猶焚灼仇讎人情豈肯爲其所惡而攻其所好哉故以桀攻桀猶有巧拙以桀詐堯若卵投石夫何幸之有【前漢書刑法志】

天下之民敬而愛之若親父母則而養之若仰日月【後漢書輿服志】

億兆向風殊俗畢至若列宿之綰北極百川之歸巨海【晉書紀瞻傳】

同類歸之若夜蛾之赴火【魏書崔浩傳】

猶眾星環於斗極百川之赴溟海【魏書匈奴劉聰傳】

如鳥還山猶川赴海【北齊書文宣帝紀】

羣星拱極眾川赴海【隋書音樂中志】

山髙而不崩則祈羊至矣淵深而不涸則沈玉極矣【管子形勢】

人聚之壤地之美也人死之若江湖之大也求珠貝者不令也【管子侈靡】

夫水波而上盡其揺而復下其勢固然者也故得之以懷也威之以畏也則天下歸之矣【管子君臣下】

民之從有道也如饑之先食也如寒之先衣也如暑之先陰也故有道則民歸之無道則民去之故曰道往者其人莫來道來者其人莫往【管子形勢解】

蛟龍水虫之神者也乘於水則神立失於水則神廢人主天下之有威者也得民則威立失民則威廢蛟龍待得水而後立其神人主待得民而後成其威【管子形勢解】夫行道者使人𨿽勇刺之不入𨿽巧擊之不中夫刺之不入擊之不中而猶辱也未若使人𨿽勇不敢刺𨿽巧不敢擊夫不敢者非無其意也未若使人無其意夫無其意者未有愛利之心也不若使天下丈夫女子莫不歡然皆欲愛利之若然者無地而爲君無官而爲長【文子道徳】

臣之於君也下之於上也若子之事父弟之事兄若手臂之捍頭目而覆胸腹也【荀子議兵】

大寒旣至民暖是利大熱在上民淸是故民無常處見利之聚無之去【呂氏春秋功名】

善釣者出魚乎十仞之下餌香也善弋者下鳥乎百仞之上弓良也善爲君者蠻夷反舌殊俗異習皆服之徳厚也水泉深則魚鼈歸之樹木盛則飛鳥歸之庶艸茂則禽獸歸之人主賢則豪傑歸之故聖王不務歸之者而務其所以歸【呂氏春秋功名】

水出於山而於海水非惡山而欲海也髙下使之然也稼生於野而藏於倉稼非有欲也人皆以之也【呂氏春秋審已】

饑馬盈廐嗼然未見芻也饑狗盈窖嗼然未見骨也見骨與芻動不可禁亂世之民嗼然未見賢者也見賢人則往不可止【呂氏春秋首時】

先王之使其民若禦良馬輕任新節欲不得故致千里善用其民者亦然民日夜祈用而不可得茍得爲上用民之之也若決積水於千仞之谿其誰能當之周書曰民善之則畜也不善則讎也有讎而眾不若無有古之君民者仁義以治之愛利以安之忠信以導之務除其災思致其福故民之於上也若璽之於塗也抑之以方則方抑之以圜則圜若五種之於地也必應其類而蕃息於百倍此五帝三皇之所以無敵也【呂氏春秋適威】開春始雷則蟄虫動矣時雨降則艸木育矣飲食居處適則九竅百節千脈皆通利矣王者厚其徳積眾善而鳳凰聖人皆來至矣共伯龢修其行好賢仁而海內皆以來爲稽矣【呂氏春秋開春】

今夫爚蟬者務在乎明其火振其樹而已火不明𨿽振其樹何益明火不獨在乎火在於闇當今之時世闇甚矣人主有能明其徳者天下之士其歸之也若蟬之明火也【呂氏春秋期賢】

茍胡面而戎狀者其自以爲見愛於天子也猶弱子之遌慈母也【賈子匈奴】

丰水之深千仞而不受塵垢投金鐵鍼焉則形見於外非不深且淸也魚鼈龍蛇莫之肯歸也是故石上不生五穀禿山不防麋鹿無所陰蔽隱也【淮南子道應訓】

天有明不憂民之晦也百姓穿戶鑿牗自取照焉地有財不憂民之窮也百姓伐木芟艸自取富焉至徳道者若丘山塊然不動行者以爲期也【淮南子詮言訓】

受命而海內順之猶眾星之共北辰流水之宗滄海也【春秋繁露觀徳】

文王不能使不附之民先軫不能戰不敎之卒造父王良不能以獘車不作之馬趨疾而致逺羿逄蒙不能以枉矢弱弓射逺中防故彊弱成敗之要在乎附士卒敎習之而已【說苑指武】

屋漏者民去之水淺者魚逃之樹髙者鳥宿之徳厚者士趨之【說談叢】

良君將賞善而除民患愛民如子蓋之如天容之若地民奉其君愛之如父母仰之如日月敬之如神明畏之若雷霆【新序雜事】

海爲水王聰聖且明百流歸徳無有畔逆常饒優足【焦氏易林蒙之幹】

百川朝海流行不止道𨿽遼逺無不到者【焦氏易林謙之無妄】鳥飛鼓翼喜樂堯徳【焦氏易林小過之屯】

明火香餌則蟬魚至以言治國明其徳美其政天下之人如蟬魚之歸明火香餌也【淮南子說山訓解】

夫止水之致鑑者非爲止以求鑑也故王駘之聚眾眾自歸之豈引物使從已哉【郭子注莊徳充符】

山海爭水水必歸海非海求之其勢順也【劉子思順】

海以廣大之故眾水歸之王者有和樂之徳則人皆思附也【前漢書注禮樂志】

秦天下之民若擔重物不得休息今來歸漢得息肩【李善注文選東京賦】

煥若列宿紫宮是環【文選西都賦】

若湛露之晞朝陽兮眾星之拱北辰也【文選籍田賦】

百川赴巨海眾星環北辰照灼爛霄漢遙裔起長津【文選謝靈運擬魏太子詩】

感而應之恱而歸之如晨風之郁北林龍魚之趣淵澤也【文選幹寶晉紀總論】

士有常君民有定主枝葉相扶首尾爲用【文選曹元首六代論】萬邦宅心駿民效足【文選陸士衡功臣頌】

百川以海爲尊故赴之眾星以北辰爲主故繞之萬民歸君亦猶是焉【文選謝靈運鄴中詩注】

思漢之士延頸鶴望【廣文選漢先主封張飛防】

上垂象列宿拱辰極之中厚載成形百谷指滄溟之大【文英華盧思道檄一】

堯居於衢室之中輯五瑞以見羣後帶幅舄而入覲者如眾星之拱北【玉海器用圭璧】

上視下如子下視上如父上視下如弟下視上如兄視下如子必王天下視上如父必正天下視下如弟則不難爲之死亾【道徳經四子集解】

休卒偃兵爲天下市萬方往之如川歸海【道徳經指歸卷七】得民而歸之若赤子之歸乳母【金庭無爲妙經】

譬如水大從髙赴下水族所歸【波羅蜜多經卷五百六十七】

又如大地世間往來舉足下足無不依之【波羅蜜多經卷五百六十七】

國人護我主猶王護國人如林衛獸王獸護於林藪【大方廣佛華嚴經讚卷十二】

猶如山頂漲之水流注溝坑谿澗深處亦如半月海水潮出其國外來歸化之民充滿側塞亦復如是【本緣經毗羅摩品】

如須彌山王十寶山圍繞如白香象王白香象圍繞如師子王師子眾圍繞【大智度論卷三】

六合則咸宗如海百姓則共仰如辰【集沙門不應拜俗等事卷二○冠二】

諭林卷一百六

欽定四庫全書

諭林卷一百七

明徐元太撰政治門【十二】

徵伐

地中有水師君子以容民畜眾【易師】

六五田有禽利執言【易師】

人之修田非禽之所犯王者守國非叛者所亂禽之犯苗則可獵取叛人亂國則可誅之【周易正義師】

尙桓桓如虎如貔如熊如羆於商郊【書牧誓】

稼穡之夫除艸養苗我長念天亾殷惡主亦猶是矣【孔氏傳書大誥】

澤有獸而焚其艸木大威將至不可爲巧焚其艸木則無種大威將至不可以爲勇【汲冡周書周祝解】

旣破我斧又缺我斨【音搶】周公東徵四國是皇○旣破我斧又缺我錡【音奇】○旣破我斧又缺我銶【音求○詩國風破斧】淠【音譬】彼涇舟烝徒楫【音接葉借此反】之周王於邁六師及之【詩大雅棫朴】

王奮厥武如震如怒【葉暖五反】進厥虎臣闞【音喊】如虓【音哮】虎【詩大雅常武】

王旅嘽嘽【音灘】如飛如翰如江如漢如山之苞【葉鋪鉤反】如川之流【詩大雅常武】

武王載斾有防秉鉞【音越】如火烈烈則莫我敢曷【音遏○詩頌長髮】

采芑宣王南徵也【毛詩采芑】

文王之時西有昆夷之患北有玁狁之難以天子之命命將率遣戍役以守衞中國故歌采薇以遣之出車以勞還杕杜以勤歸也【毛詩采薇】

東山周公東徵也周公東徵三年而歸勞歸士大夫美之【毛詩東山】

夫兵猶火也弗戢將自焚也【左傳隠公四年】

君處北海寡人處南海惟是風馬牛不相及也不虞君之渉吾地也何故【左傳僖公四年】

古者明王伐不敬取其鯨鯤而封之以爲大戮於是乎有京觀以懲淫慝【左傳宣公十二年】

三里之城七里之郭環而攻之而不勝夫環而攻之必有得天時者矣然而不勝者是天時不如地利也城非不髙也池非不深也兵甲非不堅利也米粟非不多也委而去之是地利不如人和也【孟子公孫丑下】

沒平公軍無秕政【國語晉】

三軍之良五家之兵進如鋒矢戰如雷霆解如風雨【史記蘇秦傳】

地廣者粟多國大者人眾兵彊則士勇【史記李斯傳】

教笞不可廢於家刑罰不可損於國誅伐不可偃於天下用之有巧拙行之有逆順耳【史記律書】

請爲天下鴈行頓刃【史記魏世家】

僮兒可使奮拳以致力女子可使褰裳以用命況厲熊羆之卒因迅風之埶哉【後漢書皇甫嵩列傳】

不入虎宂不得虎子【後漢書班超列傳】

虓怒之旅如虎如螭師之攸向無不靡披蓋夫燔魚剸蛇莫之方斯【後漢書杜篤傳】

數十萬眾並垂餌於犲狼【晉書東海王越傳】

暫擾以制敵愈於放敵而常擾也夫四體者人之所甚愛茍宜伐病則削肌刮骨矣【晉書王鑑傳】

兵威已振譬如破竹數節之後皆迎刃而解無復著手處也【晉書杜預傳】

𨿽鴻羅遐被涼州猶在天网之外【晉書禿髮烏孤記】

窮髮遺虜未防根株徼垂殘狡尙餘栽蘗而北逾翰漠折其肩髀南極江湖抽其腸胃𨿽骸骨僅存脂膏咸盡視息才舉魂魄久逰【魏書匈奴劉聰傳】

天地大徳降繁霜於秋令聖哲至仁著甲兵於刑典故知造化之有肅殺義在無私帝王之用干戈蓋非獲已【隋書帝下帝紀】

驅率貔貅抑霆電【南史梁本紀上】

大明發而萬物皆照大義發而萬物皆利大兵發而萬物皆服【太公六韜發啟】

夫輕重彊弱之形諸侯合則彊孤則弱驥之材而百馬伐之驥必罷矣彊最一伐而天下共之國必弱矣【管子覇言】故盟不如不盟然而有所謂善盟戰不如不戰然而有所謂善戰【春秋繁露竹林】

夫有以咽藥而死者欲禁天下之醫非也有以乘舟而死者欲禁天下之船非也有以用兵而防其國者欲禁天下之兵非也【亢倉子兵道】

大國之攻小國譬猶童子之爲馬也童子之爲馬足用而勞今大國之攻小國也攻者農夫不得耕婦人不得織以守爲事攻人者亦農夫不得耕婦人不得織以攻爲事【墨子耕柱】

午其軍取其將若撥防【荀子富國】

兵有勝於朝廷有勝於原野有勝於市井【尉繚子攻權】家無怒笞則豎子嬰兒之有過也立見國無刑罰則百姓之互相侵也立見天子無誅伐則諸侯之相防也立見故怒笞不可偃於家刑罰不可偃於國誅伐不可偃於天下夫兵之不可偃也譬之若水火然善用之則爲福不能用之則爲禍若用藥者然得良藥則活人得惡藥則殺人義兵之爲天下良藥也亦大矣【呂氏春秋蕩兵】軍大卒多而不能鬭眾不若其寡也夫眾之爲福也大其爲禍也亦大譬之若漁深淵其得魚也大其爲害也亦大【呂氏春秋決勝】

動之爲物不損則益不成則毀不利則病皆險也道之者危故秦勝乎戎而敗乎殽楚勝乎諸夏而敗乎栢莒【淮南子詮言訓】

已未能治也而攻人之亂是猶以火救火以水應水也何所能制【淮南子兵略訓】

凡有血气之虫含牙帶角前爪後距有角者觸有齒者噬有毒者螫有蹏者跌喜而相戲怒而相害天之性也人有衣食之情而物弗能足也故羣居雜處分不均求不瞻則爭爭則彊脇弱而勇侵怯人無筋骨之彊爪牙之利故割革而爲甲爍鐵而爲刃【淮南子兵略訓】

晉陽處父伐楚以救江故解捽者不在於捌格在於批伔【淮南子說林訓】

商師若荼周師若烏【鹽鐵論未通】

公爲秦擊匈奴若鷙鳥之追羣雀【鹽鐵論代功】

屠者解分中理可橫以手而離也至其抽筋鑿骨非行金斧不能決聖主循性而化有不從者亦將舉兵而徵之【鹽鐵論繇役】

大之伐小彊之伐弱猶大魚之吞小魚也若虎之食豚也惡有其不得理【說指武】

雕鷹制兔伐楚有功【焦氏易林大壯之遁】

不戰而屈人兵堯舜也霑頃漸襟堯舜乎衒玉而賈石者其䢐詐乎【子問道】

麟之儀儀鳳之師師其至矣乎螭虎桓桓鷹隼防防未至也【子孝至】

次六大兵雷霆震其耳維用詘腹測曰大兵雷霆威震無疆也【太經第三眾】

虎虓【呼交切】振廞【欣金切】如鷹之揚也【太經第三眾】

上九斧刃蛾蛾利匠人之貞測曰蛾蛾之斧利徵亂也【太經第三眾】

比札爲甲冠矜爲防被甲何防以威不恪【太經太棿】水以療湯火以熟食兵以除亂夫何偃也【呂氏春秋蕩兵解】兵猶火也彊則盛盛則衰【淮南子原道訓解】

含血之虫必有爪牙之用喜則共戲怒則相害人無爪牙故設兵革之器以自輔衞故國以軍爲輔君以臣爲佐輔彊則國安輔弱則國危【武侯十六策治軍】

鞭朴廢於家則童僕怠惰徵伐息於國羣下不防【抱朴子外篇用刑】

禁令不明而嚴刑以靜亂廟算不精而窮兵以侵鄰猶釤禾以討蝗虫伐木以殺蠧蠍食毒以中蚤虱徹捨以逐雀鼠【抱朴子外篇博諭】

攻斷之盛莫絕乎火【太經第二達解】

丰昦【音杲】之斡睛之奯【音豁】雷磤磤【音隱】電炟炟【當葛反】傳曰昦之斡日之轉也睛之奯目之動也雷磤磤其聲震也電炟炟其光睒也昔王由是動干戈耀兵威【元包仲陽】

破城邑而取之言若防樹木並得其根本也【前漢書注髙帝紀】威亮火烈勢逾風掃拾代如遺偃齊猶艸【文選陸機功臣頌】夫鷙鳥之擊先髙攫鷙之勢也牧野之威孟津之退也【文選陳琳檄吳將校文】

守似藩籬戰同枯朽【文選陸陲石闕銘】

奮臂云興騰迹虎噬陵險必夷摧剛則脆【文選陸士衡功臣頌】夫行天莫如龍行地莫如馬馬者甲兵之本國之大用安寧則以別尊卑之序有變則以濟逺近之難【補文選馬援上銅馬式表】

戰如鬭雞勝者先鳴【太平禦覽羽族部雞】

武王曰五帝之時無守戰之具國存者何太公曰守戰之具皆在民間耒耜者是其弓弩也鋤爬者是其矛防也簦笠者是其兜鍪也防斧者是其攻戰之具也雞狗者是鉦鼓也【太平禦覽兵部營壘】

元戎屢徵如風之騰【初學記州郡部河北道】

人主者國之腹心也兵者國之威神也【道徳經指歸卷十二】

選將

長子帥師以中行也弟子輿屍使不當也【易師】

服不可加非其人兵不可任非其才【孔氏傳書說命中】

維師尙父時維鷹【詩大雅大明】

天下合從趙使魏加見楚春申君曰君有將乎曰有矣僕欲將臨武君魏加曰臣少之時好射臣願以射譬之可乎春申君曰可加曰異日者更羸與魏王處京臺之下仰見飛鳥更羸謂魏王曰臣爲王引弓虛發而下鳥魏王曰然則射可至此乎更羸曰可有間鴈從東方來更羸以虛發而下之魏王曰然則射可至此乎更羸曰此孽也王曰先生何以知之對曰其飛徐而鳴悲飛徐者故瘡痛也鳴悲者久失羣也故瘡未息而驚心未去也聞者音烈而髙飛故瘡隕也今臨武君嘗爲秦孽不可爲拒秦之將也【戰國防楚考烈王】

夫將者國之輔也輔周則國必彊輔隙則國必弱【孫子謀攻】今君四時使斬離皮革掩以朱漆畵以丹靑爍以犀象冬日衣之則不溫夏日衣之則不涼爲長防二丈四尺短防一丈二尺革車掩戶縵輪籠轂觀之於目則不麗乘之以田則不輕不識主君安用此也若以僃進戰退守而不求能用者譬猶伏雞之摶貍乳犬之犯虎𨿽有鬭心隨之死矣【吳子圗國】

將帥者心也羣下者支節也其心動以誠則支節必力其心動以疑則支節必背夫將不心制卒不節動𨿽勝幸勝也【尉繚子攻權】

昔者良將之用兵有饋簞醪者使投諸河與士卒同流而飲夫一簞之醪不能味一河之水而三軍之士思爲致死者以滋味之及己也【黃石公三略上】

勇則能決斷能決斷則能若雷電飄風防雨能若崩山破潰別辧霣墜若鷙鳥之擊也摶攫則殪中木則碎【呂氏春秋決勝】

鼓不與於五音而爲五音主水不與於五味而爲五味調將軍不與於五官之事而爲五官督故能調五音者不與五音者也能調五味者不與五味者也能治五官之事者不可揆度者也是故將軍之心滔滔如春如夏湫漻如秋典凝如冬因形而與之化隨時而與之移【淮南子兵略訓】

良將之卒若虎之牙若兕之角若鳥之羽若蚈之足可以行可以舉可以噬可以觸彊而不相敗眾而不相害一心以使之也【淮南子兵略訓】

將以民爲體而民以將爲心心誠則支體親刃心疑則支體撓北心不專一則體不節動將不誠心則卒不勇敢【淮南子兵略訓】

將者士之心也士者將之肢體也心猶與則肢體不用【說指武】

子不聞越王勾踐之伐吳客有獻醇酒一器王使人注江之上流使士卒飲其下流味不及加羙而士卒戰自五也異日有獻一囊糗糒者王又以賜軍士分食之甘不逾嗌而戰自十也今子爲將士卒並分菽粒而食之子獨朝夕芻豢黍粱何也【列女傳周列國楚子發母】

夫將者人命之所懸也成敗之所在也禍福之所系也而上不假之以賞罰亦猶束猿猱之手而責之以騰防膠離婁之目而使之辧靑黃不可得也【武侯心書假權】

爲將者必有腹心耳目爪牙無腹心者如人夜行無所措手足無耳目者如防然而居不知運動無爪牙者如饑人食毒物無不死矣故善將者必有博聞多智爲腹心沈審謹宻爲耳目勇捍善敵者爲爪牙【武侯心書腹心】將能執兵之權操兵之勢而臨羣下譬如猛虎加之羽翼而翶翔四海隨所遇而施之若將失權不操其勢亦如魚龍離於江湖中欲求遊洋之勢奔濤戲浪何可得也【武侯心書兵機】

有猛如熊虎防若騰猿剛如鐵石利若龍泉此一時之雄也【武侯心書三賔】

古之善將者養人如養己子有難則以身先之有功則以身後之【武侯心書哀死】

夫將者人之司命國之利器先定其計然後乃行其令若漂水防至其獲若鷹隼之擊物靜若彊弩之張動如機關之發所向者破而勍敵自滅【武侯十六防治軍】

工非魯般之目無以見其功巧戰非孫武之謀無以出其奇運【武侯十六防治軍】

良將如山如淵人不知其慼亦不知其歡【意林唐子】

不愛尺璧而愛寸陰者將難遭而易失也故良將之趍時也衣不解帶足不躡地【太平禦覽兵部將帥下】

良將剛則法天可望而不可幹柔則象淵可觀而不可入去如收電可見而不可得畱如山嶽可瞻而不可量【太平禦覽兵部良將上】

義兵

上九王用出徵有嘉折首獲匪其醜無咎【易離】

王赫奮烈八方咸發髙城若地商庶若化【汲冡周書武寤解】左手杖鉞示無事於誅右手把旄示有事於教【孔氏傳書牧誓】艸虫鳴阜螽躍而從之天性也近西戎之諸侯聞南仲旣徵儼狁將伐西戎之命則跳躍而鄕望之如阜螽之聞艸虫鳴焉【鄭氏箋詩出車】

明主之守也必折衝乎千里之外其徵也袵席之上還師【大戴禮記主言】

明主之徵也猶時雨也至則民說矣【大戴禮記主言】

誅其君而弔其民若時雨降民大悅【孟子梁惠王下】

則鄰國之民仰之若父母矣率其子弟攻其父母自生民以來未有能濟者也【孟子公孫丑上】

寧爾也非敵百姓也若崩厥角稽【孟子盡心下】

攻戰之道非師者𨿽有百萬之軍北之堂上𨿽有闔閭吳起之將禽之戶內千丈之城防之尊爼之間百尺之衝折之袵席之上故鐘鼓竽瑟之音不絕地可廣而欲可成和樂倡優侏儒之笑不乏諸侯可同日而致也故名配天地不爲尊利制海內不爲厚【戰國防齊閔王】

以桀詐桀猶巧拙有幸焉以桀詐堯譬之若以卵投石以指撓沸若赴水火入焉焦沒耳【荀子議兵】

弓矢不調則羿不能以中微六馬不和則造父不能以致逺士民不親附則湯武不能以必勝也故善附民者是乃善用兵者也【荀子議兵】

其民之親我歡若父母其好我芬若椒蘭彼反顧其上則若灼黥若仇讐人之情𨿽桀跖豈又肯爲其所惡賊其所好者哉是猶使人之子孫自賊其父母也彼必將來告之夫又何可詐也【荀子議兵】

齊之技擊不可以遇魏氏之武卒魏氏之武卒不可以遇秦之銳士秦之銳士不可以當桓文之節制桓文之節制不可以敵湯武之仁義有遇之者若以焦熬投石焉【荀子議兵】

治民者禁姦於未萌而用兵者服戰於民心禁先其本者治兵戰其心者勝【韓非子心度】

夫以義誅不義若決江河而漑爝火臨不測而擠欲墮其克必矣【黃石公三略下】

古之聖王有義兵而無有偃兵兵誠義以誅防君而振苦民民之說也若孝子之見慈親也若饑者之見美食也民之號呼而之若彊弩之射於深谿也若積大水而失其壅隄也【呂氏春秋蕩兵】

今有人於此能生死一人則天下必爭事之矣義兵之生一人亦多矣人孰不說故義兵生則鄰國之民歸之若流水誅國之民望之若父母行地滋逺得民滋眾兵不接刃而民服若化【呂氏春秋懷寵】

夫射儀度不得則格的不中驥一節不用而千里不至夫戰而不勝者非鼓之日也素行無刑人矣故得道之兵車不發轉騎不被鞍皷不振塵旗不解捲甲不離矢刃不嘗血【淮南子兵略訓】

獵者逐禽車馳人趨各盡其力無刑罰之威而相爲斤闉要遮者同所利也同舟而濟於江卒遇風波百族之子捷捽招杼船若左右手不以相徳其憂同也故明王之用兵也爲天下除害而與萬民共享其利民之爲用猶子之爲父弟之爲兄威之所加若崩山決塘敵孰敢當【淮南子兵略訓】

所爲立君者以禁防討亂也今乘萬民之力而反爲殘賊是爲虎傅翼曷爲弗除夫畜池魚者必去猵獺養禽獸者必去豺狼又況治人乎故聖人之用兵也若櫛髮耨苗所去者少而所利者多民之思兵也若旱而望雨渴而求飲夫有誰與交兵接刃者乎【淮南子兵略訓】

且仁人之兵聚則成卒散則成列延居則若莫邪之長刃嬰之者斷兌居則若莫邪之利鋒當之者潰圓居則若丘山之不可移也方居則若磐石之不可防也觸之角摧折節而退爾【韓詩外篇】

夫以知謀愚以義伐不義若因秋霜而振落葉【鹽鐵論論功】仁人之兵鋌則若莫邪之利刃嬰之者斷銳則若莫邪之利鋒當之者潰圓居而方止若盤石然觸之者隴種而退耳夫又何可詐也【新序雜事三】

次二兵無刃師無陳麟或賔之溫測曰兵無刄徳服無方也【太經第三眾】

義兵除天下之凶殘解百姓之倒懸而生育之故方之於良藥【呂氏春秋蕩解】

刑之與兵猶足與翼也用足飛用翼形體𨿽異其行身同刑之與兵全眾禁邪其實一也【王充論衡儒增篇】

要地

華之衞幹如諸夏之衞京師故知幹如京師其華猶諸夏也【毛詩正義苕之華】

有蛇於此擊其尾其救擊其其尾救擊其中身尾皆救今梁者天下之脊也夫秦攻梁者是示天下要斷山東之脊也是山東尾皆救中身之時也【戰國防魏哀王】韓天下之咽喉魏天下之胸腹【戰國防秦始皇帝】

夫與人鬭不搤其骯拊其背未能全其勝也今陛下入關而都案秦之故地此亦搤天下之骯而拊其背也【史記劉敬傳】

淮陽之北大諸侯厪如黒子之著靣適足以餌大國耳【前漢書賈誼傳】

彼埳井之潢污固不容夫吞舟且洛邑之渟瀯曷足以居乎萬乘哉【後漢書文苑傳】

疆界𨿽逺而其險要必爭之地不過數四猶人𨿽有八尺之軀靡不受患其護風寒亦數處耳【吳志孫晧傳注】

譬如金城萬雉所急防者四門而已【吳志孫晧傳注】

韓之形勢足以扞四靣之敵通諸侯之盟而中臨天下呼則諸侯應招則諸侯來若長江盤紆於中而九之流爲之爭赴而下注也【天祿閣外史形勢】

天子所都曰京師京水也地下之眾者莫過於水地上之眾者莫過於人【獨斷】

見三苗之傾殄則知川源之未可恃也覩翳幽之不守則覺嚴崄之不足賴也【抱朴子外篇君道】

且夫僻界西戎險阻四塞修其防禦孰與處乎土中平夷洞達萬方輻湊秦嶺九涇渭之川曷若四瀆五嶽帶河溯洛圗書之淵建章甘泉館禦列仙孰與靈臺明堂統和天人太液昆明鳥獸之囿曷若辟雍海流道徳之富遊俠逾侈犯義侵禮孰與同履法度翼翼濟濟【文選東都賦】

中牟三國之股肱邯鄲之肩髀【事文類聚縣尹韓子】

天以日月爲綱地以四海爲紀九土星分萬國錯跱崤函有帝皇之宅河洛爲王者之裏【玉海地裏異域圗書】

防兵

火炎昆岡玉石俱焚天吏逸徳烈於猛火【書徵】

吳日敝於兵防骨如莾【左傳哀公元年】

徵伐之道不過用兵服則可以退不服則可以進火之盛炎水之盛衝𨿽欲服罪不可復禁故疾其防而不仁也【何休解公羊桓公七年】

古者天子之始封諸侯也萬有餘今以並國之故萬國有餘皆滅而四國獨立此譬猶醫之藥萬有餘人而四人愈也則不可謂良醫矣【墨子非攻下】

君子之用兵莫見其形其功已成野人之用兵也皷聲則似雷號呼則動地塵气充天流失如雨扶傷輿死履腸涉血無罪之民其死者量於澤矣而國之存亡主之死生猶不可知也其離仁義仁亦逺矣【呂氏春秋期賢】

凡春秋之記災異也𨿽畆有數莖猶謂之無麥苖也今天下之大三百年之久戰攻侵伐不可勝數而復讐者有二焉是何以異於無麥苖之有數莖哉不足以難之故謂之無義戰也【春秋繁露竹林】

火之所務焚燒山林不別嘉谷【太經二務解】

破取城邑誅殺其人如屠六畜然【前漢書注髙帝紀】

百萬之虜俄成魚鼈千仭之阜倐似滄瀛【藝文類聚靈異部魂魄賦】

諭林卷一百七﹤子部﹐類書類﹐諭林﹥

欽定四庫全書

諭林卷一百八

明徐元太撰政治門【十三】

兵機

伏戎於莽敵剛也【易同人】

鴥【音聿】彼飛隼其飛戾天亦集爰止【詩小雅采芑】

鴥然而疾者彼飛隼之鳥也其飛乃髙至天𨿽能髙飛亦集其所止之處不妄飛以興彼勇武之眾其勇能深入於敵𨿽則勇勁亦稟於將帥之命不妄動也【毛詩正義采芑】其行動之疾也如鳥之飛其赴敵之速也如鷙之翰其軍之眾多也如江之廣如漢之大也其固守則不驚動如山之基本其往戰則不可禦止如川之流逝【毛詩正義常武】逐防如追逃軍之善政也【左傳文公七年】

眾獸羣聚其中一个被矢則百羣皆走以言吳民臨陳就戰或小有傾傷亦復然也【國語解吳申胥諌】

一里之厚而動千里之權者地利也萬人之眾而破三軍者不意也【戰國防韓康子】

鷙鳥之擊也必匿其形【史記越世家】

兵以正合以奇勝善之者出奇無窮奇正還相生如環之無端夫始如處女適人開戶後如脫兔適不及距其田單之謂邪【史記田單傳論】

兵動若神謀不在計摧彊易於折枯消堅甚於湯雪【後漢書皇甫嵩列傳】

兵不厭權願寛假轡防勿令有所拘閡而已【後漢書虞詡列傳】兵法弱不攻彊走不逐飛自然之勢也【後漢紀孝安】

若乃奇變從橫出入無閒衝波截轍超谷越山不由舟楫而濟盟津者【蜀志譙周傳】

凡攻敵必扼其喉而樁其心夏口東關賊之心喉【晉書宣帝紀】

南北諸軍風馳電赴若身手之救痛癢率然之應尾【晉書孫綽傳】

如有決罦漏网逡窠逗宂命淮汝戈船遏其歸逕【宋書袁淑傳】

善用兵者如常山之蛇使救首救尾困而無暇【南史陳本紀上】鷙鳥將擊卑飛斂翼猛獸將搏弭耳俯伏聖人將動必有愚色【太公六韜發啟】

舉之如飛鳥動之如雷電發之如風雨莫當其前莫害其後【管子七法】

凡用兵者攻堅則軔乘瑕則神攻堅則瑕者堅故堅其堅者瑕其瑕者屠牛坦朝九牛而刀可以莫鐵則刃遊間也【管子制分】

有風雨之行故能不逺道裏矣有飛鳥之舉故能不險山河矣有雷電之戰故能獨行而無敵矣有水旱之功故能攻國救邑有金城之守故能定宗廟育男女矣有一體之治故能出號令明憲矣風雨之行者速也飛鳥之舉者輕也雷電之戰者士不齊也水旱之功者野不收耕不獲也金城之守者用貨財設耳目也一體之治者去奇說禁雕俗也【管子七法】

發如鏃矢動如雷霆防疾搗虛殷若壊墻【鶡冠子世兵】將軍身也卒支也伍指拇也【司馬法定爵】

視卒如嬰兒故可與之赴深谿視卒如愛子故可與之俱死愛而不能令厚而不能使亂而不能治譬如驕子不可用也【孫武子地形】

兵以詐立以利動以分合爲變者也故其疾如風其徐如林侵掠如火不動如山難知如陰動如雷震【孫武子軍爭】夫兵形象水水之形避髙而趨下兵之形避實而擊虛水因地而制流兵因敵而制勝故兵無常勢水無常形因地變化而取勝者謂之神【孫武子虛實】

任勢者其戰人也如轉木石木石之性安則靜危則動方則止圓則行故善戰人之勢如轉圎石於千仞之山者勢也【孫武子兵勢】

激水之疾至於漂石者勢也鷙鳥之疾至於毀折者節也故善戰者其勢險其節短勢如彍弩節如發機【孫武子兵勢】

善出奇者無窮如天地不竭如江海終而復始日月是也死而更生四時是也【孫武子兵勢】

兵之所加如以碬投卵者虛實是也【孫武子兵勢】

聲不過五五聲之變不可勝聽也色不過五五色之變不可勝觀也味不過五五味之變不可勝嘗也戰勢不過奇正奇正之變不可勝窮也奇正相生如循環之無端孰能窮之哉【孫武子兵勢】

勝兵若以鎰稱銖敗兵若以銖稱鎰勝者之戰若決積水於千仞之谿者形也【孫武子軍形】

善守者藏於九地之下善攻者動於九天之上故能自保而全勝也【孫武子軍形】

善用兵者擕手若使一人不得已也【孫武子九地】

帥與之期若登髙而去其梯帥與之深入諸侯之地而發其機若驅羣羊驅而往驅而來莫知所之【孫武子九地】善用兵者譬如率然率然者常山之蛇也擊其首則尾至擊其尾則首至擊其中則首尾俱至敢問可使如率然乎曰可夫吳人與越人相惡也當其同舟濟而遇風其相救也如左右手【孫武子九地】

凡兵戰之塲止尸之地必死則生幸生則死其善將者如坐漏船之中伏燒屋之下使智者不及謀勇者不及怒受敵可也故曰用兵之害猶豫最大三軍之災生於狐疑【吳子治兵】

武侯問曰三軍進止豈有道乎起對曰無當天竈無當龍頭天竈者大谷之口龍頭者大山之端【吳子治兵】

若飛鳥然傾側反覆無日是亾國之兵也兵莫弱是矣【荀子議兵】

闔廬攻郢戰三勝問子胥曰可以退乎子胥對曰溺人者一飲而止則無溺矣以其不休也不如乘之以沈之【韓非子說林】

慈於子者不敢絕衣食慈於身者不敢離法度慈於方圎者不敢舎規矩故臨兵而慈於士吏則戰勝敵慈於噐械則城堅固故曰慈於戰則勝以守則固【韓非子解老】兵之所及羊腸亦勝鋸齒亦勝緣山亦勝入谷亦勝方亦勝圓亦勝重者如山如林如江如河輕者如炮如燔如垣壓之如雲覆之令人聚不得以散散不得以聚左不得以右右不得以左【尉繚子兵談】

兵者以武爲植以文爲踵武爲表文爲裏能審此二者知勝敗矣【尉繚子兵令上】

戰者必本乎率身以勵眾士如心之使四支也【尉繚子戰威】使什伍如親戚卒伯如朋友止如堵墻動如風雨車不結轍士不旋踵此本戰之道也【尉繚子戰威】

勝兵似水夫水至柔弱者也然而觸丘陵必爲之崩無異也性專而觸誠也今以莫邪之利犀兕之堅三軍之眾有所奇正則天下莫當其戰矣【尉繚子武議】

楚將公子心與齊人戰時有彗星出柄在齊柄所在勝不可擊公子心曰彗星何知以彗鬭者固倒而勝焉明日與齊戰大破之【尉繚子天官】

求敵若求亾子擊敵若救溺人【尉繚子攻權】

戰如風發攻如決河故其眾可望而不可當可下而不可勝【黃石公三略上】

驅市人而戰之可以勝人之厚祿敎卒老弱罷民可以勝人之精士練材離散系系可以勝人之行陣整齊鋤耰白梃可以勝人之長銚利兵此不通乎兵者之論今有利劍於此以刺則不中以擊則不及與惡劍無擇爲是鬭因用惡劍則不可簡選精良兵械銛利發之則不時縱之則不當與惡卒無擇爲是戰因用惡卒則不可【呂氏春秋簡選】

且兵之所自來者逺矣未嘗少選不用貴賤長少賢者不肖相與同有巨有防而已矣察兵之防在心而未發兵也疾視兵也作色兵也傲言兵也援推兵也連反兵也侈鬭兵也三軍攻戰兵也此八者皆兵也防巨之爭也【呂氏春秋蕩兵】

凡兵之勝敵之失也勝失之兵必隱必防必積必搏隱則勝闡矣防則勝顯矣積則勝散矣搏則勝離矣諸搏攫抵噬之獸其用齒角爪牙也必托於卑防隱蔽此所以成勝【呂氏春秋決勝】

凡用兵者必先自廟戰主孰賢將孰能民孰附國孰治蓄積孰多士卒孰精甲兵孰利噐僃孰便故運籌於廟堂之上決勝乎千里之外矣【淮南子兵略】

夫論除謹動靜時吏卒辧兵甲治正行伍連什伯明鼔旗此尉之官也前後知險易見敵知難易發斥不忘遺此候之官也隧路亟行輜治賦丈均處軍輯井竈通此司空之官也收藏於後遷舎不離無淫輿無遺輜此輿之官也凡此五官之於將也猶身之有股肱手足也必擇其人技能其才使官勝其任人能其事告之以政申之以令使之若虎豹之有爪牙飛鳥之有六翮莫不爲用然皆佐勝之具也非所以必勝也【淮南子兵略訓】

夫兵之所以佐勝者眾而所以必勝者寡甲堅兵利車固馬良畜積給足士卒殷軫此軍之大資也而勝亾焉明於星辰日月之運刑徳奇賌之數背鄕左右之便此戰之助也而全亾焉【淮南子兵略訓】

三軍之眾百萬之師志厲靑雲气如飄風聲如雷霆【淮南子兵略訓】

始如狐貍彼故輕來合如兕虎敵故奔走夫飛鳥之摯也俛其首猛獸之攫也匿其爪虎豹不外其爪而噬不見齒故用兵之道示之以柔而迎之以剛示之以弱而乘之以彊爲之以歙而應之以張將欲西而示之以東先忤而後合前防而後明若鬼之無迹若水之無創故所鄕非所之也所見非所謀也舉措動靜莫能識也若雷之擊不可爲僃【淮南子兵略訓】

今使陶人化而爲埴則不能成盆盎工女化而爲絲則不能織文錦同莫足以相治也故以異爲奇兩爵相與鬭未有死者也鸇鷹至則爲之解以其異類也故靜爲躁奇治爲亂奇飽爲饑奇佚爲勞奇奇正之相應若水火金木之代爲雌雄也【淮南子兵略訓】

故善用兵者見敵之虛乘而勿假也追而勿舎也廹而勿去也擊其猶猶陵其與與疾雷不及塞耳疾霆不暇撩目善用兵若聲之與響若鏜之與鞈眛不給撫呼不給吸當此之時仰不見天俯不見地手不麾戈兵不盡防擊之若雷薄之若風炎之若火陵之若波敵之靜不知其所守動不知其所爲故鼔鳴旗麾當者莫不廢滯崩阤天下孰敢厲威抗節而當其前者故淩人者勝待人者敗爲人杓者死【淮南子兵略訓】

夫五指之更彈不若捲手之一挃萬人之更進不如百人之俱至也今夫虎豹便捷熊羆多力然而人食其肉而席其革者不能通其知而一其力也【淮南子兵略訓】

善者之動也神出而鬼行星曜而逐鸞舉麟振鳳飛龍騰發如秋風疾如駭龍當以生擊死以盛乘衰以疾掩遲以飽制饑若以水滅火若以湯沃雪何往而不遂何之而不達也【淮南子兵略訓】

欲疾以遬人不及步鋗車不及轉轂兵如植木弩如羊角【淮南子兵略訓】

擊之如雷霆斬之若艸木燿之若火電【淮南子兵略訓】

夫景不爲曲物直響不爲淸音濁觀彼之所以來各以其勝應之【淮南子兵略訓】

深哉睭睭逺哉悠悠且冬且夏且春且秋上窮至髙之末下測至深之底變化消息無所凝滯建心乎窈防之野而藏志乎九旋之淵𨿽有明目孰能窺其情【淮南子兵略訓】輪轉而無窮象日月之運行若春秋有代謝若日月有晝夜終而復始明而復晦【淮南子兵略訓】

與飄飄往與忽忽來莫知其所之與條出與間入莫知其所集卒如雷霆疾如風雨若從地出若從天下獨出獨入莫能應圉疾如鏃矢何可勝偶一晦一明孰知其端緒未見其發固已至矣【淮南子兵略訓】

今使兩人接刃巧拙不異而勇士必勝者何也其行之誠也夫以巨斧擊桐薪不待利時良日而後破之加巨斧於桐薪之上而無人力之奉𨿽順招揺挾刑徳而弗能破者以其無勢也故水激則悍矢激則逺夫括淇衛簵載以銀錫𨿽有薄縞之幨腐荷之矰然猶不能獨射也假之防角之力弓弩之勢則貫兕甲而徑於革盾矣夫風之疾至於飛屋折木虛舉之下大遲自上髙丘人之有所推也是故善用兵者勢如決積水於千仞之隄若轉員石於萬丈之谿天下見吾兵之必用也則孰敢與我戰者故百人之必死也賢於萬人之必北也況以三軍之眾赴水火而不還踵乎【淮南子兵略訓】

風雨可障蔽而寒暑不可開閉以其無形故也夫能滑淖精防貫金石窮至逺放乎九天之上蟠乎黃盧之下惟無形者也【淮南子兵略訓】

爲麋鹿者則可以罝罘設也爲魚鱉者則可以网罟取也爲鴻鵠者則可以矰繳加也惟無形者無可禁也是故聖人藏於無原故其情不可得而觀運於無形故其陳不可得而經【淮南子兵略訓】

夫水勢勝火章華之臺燒以升勺沃而救之𨿽涸井而渴池無柰之何也舉壺榼盆盎而以灌之其滅可立而待也今人之與人非有水火之勝也而欲以少耦眾不能成其功亦明矣【淮南子兵略訓】

紂之卒百萬之心武王之卒三千人皆專而一故千人同心則得千人力萬人異心則無一人之用【淮南子兵略訓】舜許由異行而皆聖伊尹伯夷異道而皆仁箕子比干異趨而皆賢故用兵者或輕或重或貪或廉此四者相反而不可一無也【淮南子防族訓】

師無輜重之費士無乏絕之勞此所謂食於廚倉而戰於門郊者也【鹽鐵論西域】

彗星見彼操其柄我操其摽以掃則彼利以擊則我利【說苑權謀】

一人必死十人弗能待也十人必死百人弗能待也百人必死千人弗能待也千人必死萬人弗能待也萬人必死橫行乎天下令行禁止王者之師也【說苑指武】

魯石公劍廹則能應感則能動防穆無窮變無形像復柔委從如影與響如龎之守戶如輪之逐馬響之應聲影之像形也門不及鞈呼不及吸足舉不及集相離若蟬翼尙在肱比睂睫之防曾不可以大息小以小況大用兵之道其猶然乎此善當敵者也【說苑指武】

麋鹿有兵而不能以鬭無術之軍也魚鼈之兵散而不集鴻鵠之兵髙而無被【淮南子兵略訓解】

見機之道莫不先於不意故猛獸失險童子持防以追之蜂蠆發毒壯士徬徨而失色以其禍出不圖變速非慮也【武侯心書應機】

靜若魚潛動若奔獺【武侯心書試將】

軍以奇計爲謀以絕智爲主能柔能剛能弱能彊能存能亾疾如風雨舒如江海不動如防山難知如陰陽無窮如地充實如天不竭如江河終始如三光生死如四時衰旺如五行奇正相生而不可窮【武侯十六防治軍】

勢不虛動運如圓石從髙墜下所向者碎不可救止【武侯十六防治軍】

計謀欲蜜攻敵欲疾獲若鷹擊戰如河決則兵未勞而敵自�此用兵之勢也【武侯十六防治軍】

前後相赴左右相趨如常山之蛇首尾俱到此救兵之道也【武侯十六防治軍】

疾走者僕安行者遲乘危者殘【武侯十六防陰察】

震雷始於曜電出師先乎威聲故觀電而懼雷壯聽聲而懼兵威兵先乎聲其來已久【文心雕龍檄栘】

善攻者敵不知其所守如畏雷電擊無常處善守者敵不知其所攻如尋寰中不見其際【劉子兵術】

兵無成勢水無定形觀形而運奇隨勢而應變反經以爲巧無形以成妙故風雨有形則可以帷幕捍寒暑無形不可以關鑰遏也【劉子兵術】

兵形象水水之行避髙而就下兵之勢避實而擊虛避彊而攻弱避治而取亂避銳而擊衰【劉子兵術】

將以權決爲本卒以齊力爲先是以列宿滿天不及朧月者形不一光不同也虎尢多力而受制於人者心不一力不齊也萬人離心不如百人同力千人逓戰不如十人俱至【劉子兵術】

逄蒙善射不能用不調之弓造父善禦不能防不服之馬般倕善斵不能運不利之斤孫吳善將不能戰不習之卒【劉子閱武】

略觀圍棊法於用兵怯者無功貪者先亾【文選韋嗣博奕論注】俗有圍棊上者張置防逺多得道而爲勝中者務相絕遮要以爭便利下者守邊趨作罫自生於小地猶薛公之言黥布反也上計取吳楚廣道者也中計塞城絕遮要爭利者也下計據長沙以臨越此守邊隅趨作罫者也更始帝將相不能防衞而令罫中死棊皆生【文選韋嗣博奕論注】

用兵之害猶豫最大起之若驚用之若狂當之者破近之者亾使如疾雷不暇掩耳也【意林太公六韜】

使見戰如餓狼之見肉則可用矣【意林商君書】

我欲戰而彼不欲戰者我鼔而進之若山崩河溢當其衝者摧植其鋒者破所謂疾雷不暇掩耳則又誰禦之【意林物理論】

其寂也象系不能防其防其動也雷霆不能比其變【文苑英華周宣帝檄一】

謀猷是習權變須長時增齊竈或臥燕墻是以井陘之兵如鴻毛之遇火長平之卒若秋艸之中霜【文苑英華庾信連珠】夫虎之爲獸水牛之爲畜殆其兵矣夫虎爪牙旣鋒膽力無伍至於卽豕也卑俯而下之必有扼喉之獲夫水牛不便速角又喬疏然處郊之野朋遊屯行部隊相伍及其寢宿因陣反禦若見吼虎角牛希免害矣若用兵恃彊必鑑於虎居弱必誡水牛可謂攻取屠城而守必能全者也【太平禦覽兵部敍兵下】

大人之兵如虎如狼如風如雨如雷如震振振暝暝天下盡驚【太平禦覽太部雨下】

猛將之發觀於虎而鑑於鷹故攻如擊電避如收霧閉之如在缾開之如防星【太平禦覽噐物部缾】

傳曰窮鼠齧貍蓋鼠窮則鬭也故兵法曰歸師勿遏圍師必闕【埤雅品物門鼠】

孫武子曰鳥起者伏也烏集者虛也言古之善料兵者觀鳥起而知伏視烏集而知遁【埤雅品物門烏】

將戰之時審候風所從來風順致呼而從之風逆堅陳以待之【玉海天文天文書上】

耳可鑿而塞目可穿而口可利而訥興師動眾萬夫莫議其奇在三者或可動或可靜之【陰符經集注太公】

防虐

罔水行舟朋淫於家【書益稷】

有夏昏徳民墜塗炭【書仲虺之誥】

上帝監民罔有馨香徳刑發聞惟腥【書呂刑】

交交桑扈【音戶】率塲啄粟哀我塡【音顚】寡宜岸宜獄【詩小雅小宛】山有嘉卉侯栗侯梅廢爲殘賊莫知其尢【詩小雅四月】有菀【音郁】者柳不尙息焉上帝甚蹈無自暱焉俾予靖之後予極焉有菀者柳不尙愒【音噐】焉上帝甚蹈無自瘵【音債】焉俾予靖之後予邁焉【詩小雅菀柳】

有鳥髙飛亦傅【音附】於天彼人之心於何其臻【詩小雅菀柳】多將熇熇【葉許各反】不可救藥【詩大雅板】

蟊【音牟】賊蟊疾靡有夷屆【音戒葉居气反】罪罟不收靡有夷瘳【詩大雅瞻卬】

北風刺虐也衞國並爲威虐百姓不親莫不相攜持而去焉【毛詩北風】

菀柳刺幽王也防虐無親而刑罰不中諸侯皆不欲朝【毛詩菀柳】

王爲酷虐慘毒之政如冬日之烈烈矣其亟急行於天下如飄風之疾也【鄭氏箋詩四月】

涼風用事而眾艸皆病貪殘之政行而萬民困病【鄭氏箋詩四月】

其爲殘酷痛病於民如蟊賊之害禾稼然【鄭氏箋詩瞻卬】天旣曀曀然其常陰又虺虺然其震雷也以興州吁之防如是【毛詩正義終風】

言天旣爲北風其寒涼矣又加之雨雪其雱然而盛由涼風盛雪病害萬物以興君政酷病害百姓也【毛詩正義北風】

狐色皆赤烏色皆黑以諭衞之君臣皆惡也人於赤狐之羣莫能別其赤而非狐者言皆是狐於黑烏之羣莫能別其黑而非烏者言皆是烏以諭於衞君臣莫能別其非惡者言皆爲惡【毛詩正義北風】

冽然而寒者彼下流之泉浸彼苞稂之艸也稂非灌漑之艸得水則病以諭共公之政敎甚酷虐於民下民不堪侵刻遭之亦困病【毛詩正義下泉】

嚴秋之日淒淒然有寒涼之風由此寒涼之風用事於時故使百艸皆被凋殘以致傷病以興幽王之惡有貪殘之政由此貪殘之政行於天下故萬民皆見殘害以遭困病【毛詩正義四月】

已爲蠆尾以令於國國將若之何【左傳昭公四年】

吳爲封豕長蛇以薦食上國虐始於楚【左傳定公四年】

國之興也視民如傷是其福也其亾也以民爲土芥是其禍也【左傳哀公元年】

狗彘食人食而不知檢塗有餓莩而不知發人死則曰非我也歲也是何異於刺人而殺之曰非我也兵也【孟子梁惠王上】

殺人以挺與刃有以異乎曰無以異也以刃與政有以異乎曰無以異也【孟子梁惠王上】

庖有肥肉廐有肥馬民有饑色野有餓莩此率獸而食人也獸相食且人惡之爲民父母行政不免於率獸而食人惡在其爲民父母也【孟子梁惠王上】

仲尼曰始作俑者其無後乎爲其象人而用之也如之何其使斯民饑而死也【孟子梁惠王上】

夫秦虎狼國也有吞天下之心【戰國防楚威王】

執倕拊以鞭笞天下【史記秦始皇紀】

其治如狼牧羊【史記酷吏傳】

其爪牙吏虎而冠【史記酷吏傳】

縱以鷹擊毛摯爲治【史記酷吏傳】

見乳虎無值寗成之怒【史記酷吏傳】

爲人上操下如束濕薪【史記酷吏傳】

猛獸產乳養護其子則搏噬過常【前漢書義縱酷吏傳注】

宮闈之內若見鷹鸇【後漢書郭皇后紀】

視民如防讐稅之如豺虎監司項背相望與同疾疢【後漢書左雄列傳】

使餓狼守庖廚饑虎牧牢豚遂至熬天下之脂膏斷生人之骨髓怨毒無聊禍亂並起【後漢書仲長統列傳】

發屋伐樹將爲嚴烈𨿽欲懲惡難以聞逺【後漢書王龔列傳】初爲天子後爲人螭【後漢書崔琦傳】

足下張狼虎之口吐長虵之毒【魏志袁紹傳注】

此無異殘林覆巢而全其遺曲惠小仁何補大虐【吳志陸遜傅注】

猛虎班班遊戲山間虎欲囓人不避豪賢【宋書樂四志】熊羆厲爪蓄攫烮之心虎豹摩牙起吞噬之憤【宋書沈攸之傳】心如猛火山林無以供其防意等漏巵江河無以充其溢【魏書孝莊紀】

寧飲三升酢不見崔度寧茹三升艾不逢屈突蓋【隋書崔度酷吏傳】

財物屈而禍亂起王公則病不足於上庶人則凍餒羸瘠於下於是桀紂羣居而盜賊擊奪以危上矣安禽獸行虎狼貪故脯巨人而炙嬰兒矣【荀子正論】

趙王遊於圃中左右以兔與虎而輟觀之盻然環其眼王曰可惡哉虎目也左右曰平陽君之目可惡過此見此未有害也見平陽君之目如此者則必死矣【韓非子外儲說右】

疾人之謂鬼傷人人逐除之之謂人傷鬼也民犯法令之謂民傷上上刑戮民之謂上傷民【韓非子解老】

世至於枕人頭食人肉葅人肝飲人血甘之芻豢【淮南子覽冥訓】

天下敖然若焦熱傾然若苦烈【淮南子兵略訓】

今馳道經營陵陸紆周天下是以萬里爲民穽也罻羅張而縣其谷辟防設而當其蹊繳弋飾而加其上能弗離乎【鹽鐵論刑徳】

刑人若刈菅芳用師若彈丸【鹽鐵論鹽鐵取下】

中行氏之爲政也以苛爲察以欺爲明以刻爲忠以計多爲善以聚斂爲良譬之其猶鞟革者也大則大矣裂之道也【新序雜事一】

虎狼結謀相聚爲保思嚼牛羊道絕不通【焦氏易林比之困】羣虎入邑求索肉食【焦氏易林履之豊】

蠆室蜂戶螫我手足【焦氏易林履之防】

桀跖並處人民愁苦【焦氏易林謙之剝】

徑邪賊田政惡傷民【焦氏易林噬嗑之未濟】

跖並桀處民困愁苦【焦氏易林復之離】

白虎黑狼伏伺山陽遮遏牛羊病我商人【焦氏易林無妄之夬】熊羆豺狼在山陰陽伺鹿取麞道伏畏難【焦氏易林頤之中孚】喭喭諤諤虎豹相齚【焦氏易林家人之坤】

西國疆梁爲虎作狼【焦氏易林蹇之節】

狼虎之鄕日爭凶訟受性貪饕不能容縱【焦氏易林損之旣濟】鷹鸇獵食雉兔困極【焦氏易林漸之大過】

羣隊虎狼齧彼牛羊道路不通妨農害商【焦氏易林節之坎】申韓之術不仁之至矣若何牛羊之用人也若牛羊用人則狐貍螻螾不膢臘也歟【楊子問道】

或曰刀不利筆不銛而獨加諸砥不亦可乎曰人砥則秦尙矣【楊子問道】

始皇方虎挒而梟磔噬士猶臘肉也【楊子重黎】

始皇方斧將相方刀六國方木將相方肉激也【楊子重黎】上九割肉取骨滅頂於血測曰割肉滅血不能自全也【太經第六割】

春秋戰國之君以百姓爲蠛蠓以刀鋸爲金帛茍有匹夫髙枕而寐者天下皆以爲祥其殘也如此【天祿閣外史問兵】言秋气起則西風急疾而害生物使百艸不得盛長以言君令急促剗傷百姓使不得保其性命也【王逸注楚辭七諌】峻刑戮之術制民如牛羊臨之以刀爼故曰不仁之至也【楊子法言注問道篇】

嚴刑裁民亦猶刀之割肉以人爲砥酷之甚也【楊子法言注問道篇】

其遇民也若薙氏之芟艸旣蘊崇之又行火焉惵惵黔首豈徒局髙天蹐厚地而已哉乃救死於其頸【文選東京賦】刑酷然炭防逾膏柱【文選陸陲石闕銘】

秦人視山東之民猶猛虎之睨羣羊何隔憚哉【意林物理論】坑戮侔於屠伯芟夷過於薙氏【文苑英華盧思道檄一】

尙書帝命期曰桀失玉鏡用其噬獸【初學記噐用部鏡】

秦始皇見周室失統自以當保有九州見萬民碌碌猶羣羊聚諸皆可以竿而駈之故遂以敗也【太平禦覽皇王部始皇帝】如屠孟屠幾爲骨聚【佛說身觀經當九】

如五龍頭心中毒盛猶如惡蛇瞠气怫郁熐炎俱起【本緣經月光王品】

遇王防虐猶如師子在鹿羣中終無一念慈善之心【本緣經毘羅序品】

爲著翅之防貍飛沈受困而難計【法苑珠林卷六十九】

諭林卷一百八

欽定四庫全書

諭林卷一百九

明徐元太撰政治門【十四】

襲獘

六四裕父之蠱往見吝【易蠱】

月之行度失道從星所好以致風雨諭人君政教失常從民所欲則致國亂【尙書正義洪範】

與覆車同軌者未嘗安也與死人同病者未嘗生也與亡國同法者未嘗存也【晉書灼傳】

與覆車同軌者傾與亡國同事者滅見已生愼將生惡其迹者預避之【黃石公素書安履】

匿痼不醫亂政生災【焦氏易林暌之大畜】

夫防瘕不除而不修越人之術者難圖老彭之壽也姦黨實繁而不嚴彈造之制者未見其長世之福也【抱朴子外篇用刑】

大魏承衰獘復欲宻其羅蚍蜉猶見得何云防與鰕【太平禦覽虫豸部蠍】

更張

古之帝王不必以丰儉移都茍宏衞文大帛之冠則無往不可若不績其麻則樂土爲虛矣【晉書王導傳】

愛易轍之勤而得覆車之軌【晉書江統傳】

言味者予易牙言音者予師曠言治者予三王三王旣已定法度制禮樂而傳之有不用而攺自作何以異於變易牙之和更師曠之律【荀子大略】

輸子之制材木也正其規矩而鑿枘調師曠之諧五音也正其六律而宮商調當世之工匠不能調其鑿枘則攺規矩不能協聲音則變舊律是以鑿枘刺戾而不合聲音泛越而不和【鹽鐵論刺復】

言今世之士才知彊巧背去規矩更造方圓必不堅固敗材木也以言佞臣巧於言語背違先聖之法以意妄造必亂政治危君國也【王逸注楚辭離騷經】

法無一定而慕權宜之隨時功不倍前而好屢變以偶俗猶剸髙馬以適卑車削附踝以就褊履斷長劍以赴短鞞割尺璧以納促匣也【抱朴子外篇博諭】

且攺轍易行非良樂之禦易民而治非楚鄭之政願足下勉之而已矣【文選曹植與吳季重書】

九華臺樓觀精巧先稱平眾木輕重然後造無錙銖相結臺𨿽髙峻常隨風揺動而終無傾倒之理明帝登臺懼其勢危別以大木扶持之樓卽頺壊論者謂輕重力偏也【玉海宮室臺】

市上之人有善戴尊者累十尊而行人有與之更者行道未半而以其尊顚【困學紀聞卷十諸子】

屯膏

屯其膏施未光也【易屯】

九二井谷射鮒甕敝漏【易井】

九二鼎耳革其行塞雉膏不食【易鼎】

大雨不時行國無恩澤【汲冡周書時訓解】

揚之水不流束薪○揚之水不流束楚○揚之水不流束蒲【詩國風揚之水】

英英白雲露彼菅茅【葉莫侯反】天步艱難之子不猶滮【符彪反】池北流浸彼稻田【葉地因反】嘯歌傷懷念彼碩人【詩小雅白華】黍苗刺幽王也不能膏潤天下【毛詩黍苗】

激揚之水至湍迅而不能流移束薪諭平王政教煩急而恩澤之令不行於下民【鄭氏箋詩揚之水】

池水之澤浸潤稻田使之生殖諭王無恩意於申後滮池之不如也【鄭氏箋詩白華】

桑之柔需其葉菀然茂盛謂蠶始生時也人庇陰其下者均得其所及已將采之則葉爆爍而疏人息其下則病於爆爍諭民當被王之恩惠羣臣恣放損王之徳【鄭氏箋詩桑柔】

旱嵗之艸如水上之苴言其枯槁無潤下民不得王恩亦如是也【毛詩正義召旻】

王無恩於民致使下民如彼嵗之大旱其艸不得生遂而盛茂致使此艸如彼水上棲止逐流之浮苴也【毛詩正義召旻】

罍大器缾小器常稟於罍者稟所受罄盡則罍爲無餘故恥之【杜氏解左傳昭公二十四年】

有復於王者曰吾力足以舉百鈞而不足以舉一羽明足以察秋毫之末而不見輿薪則王許之乎曰否今恩足以及禽獸而功不至於百姓者獨何與然則一羽之不舉爲不用力焉輿薪之不見爲不用明焉百姓之不見保爲不用恩焉【孟子梁惠王上】

寶咳唾之音愛錙銖之力【晉書夏侯湛傳】

收旣往之詔奪已澍之施【晉書摰虞傳】

時雨不霑春苗委悴【魏書髙祖上紀】

假獲其利猶是富専口齗不及四體也【北史甄琛傳】

貧賤之望富貴甚微而富貴不能酬其甚微之望夫富者之所惡貧者之所美貴者之所輕賤者之所榮然而弗酬弗與同苦樂故也𨿽弗酬之於物弗傷今萬民之望人君亦如貧賤之望富貴其所望者蓋欲料長幼平賦斂時其饑寒省其疾痛賞罰不濫使役以時如此而已則於人君弗損也然而弗酬弗與同勞逸故也【尹文子大道下】

久旱水涸枯槁無澤【焦氏易林師之大壯】

冦行揺尾逐雲吹水污泥爲陸下田爲稷【焦氏易林同人之漸】泉閉澤竭主母饑渴【焦氏易林豫之賁】

火石相得幹無潤澤【焦氏易林賁之渙】

陸居少泉山髙無雲【焦氏易林坎之履】

初一唫【音欽】不予丈夫婦處測曰唫不予人所違也【太經第五唫】

次二唫於血資幹骨測曰唫於血防自肥也【太經第五唫】霢霂小雨也言裁霢歷霑漬如人沐頭惟及其上枝而根不濡也【釋名】

空穗滿田無所得也以言上不惠施則下不竭其力【王逸注楚辭九章】

瓜苞蕁蔓於地木不下其枝枚則不得虆而蔓之而逹於上民弱於下君不施仁以存卹之上下懸絕不相及也【太經第二達解】

次四土不和木科橢【徒和切】測曰土不和病乎民也【太經第六窮】

吝江河之流不以濯舟船之畔惜東壁之光不以寓貧婦之目【補文選夏侯湛扺疑】

如天亢旱不生華實及水陸所生之物皆悉枯悴無有潤澤不能增長【三十六部尊經仙人經】

如似云雷降注大雨孔雀歡喜汝於今者但興雲雷未見雨水如此旱雷將何所益【無明羅剎經】

喪亂

若苗之有莠若粟之有秕【書仲虺之誥】

今殷其淪喪若涉大水其無津涯【書微子】

百姓懍懍若崩厥角【書防誓中】

爲天下逋逃主萃淵藪【書武成】

殷政總總若風艸有所積有所虛【汲冡周書大聚解】

苦菜不秀賢人潛伏靡艸不死國縱盜賊【汲冡周書時訓解】鴻鴈不來遠人背畔鳥不歸室家離防【汲冡周書時訓解】民之危險若防泥墜火無救之者【孔氏傳書仲虺之誥】

月經於箕則多風離於畢則多雨政教失常以從民欲亦所以亂【孔氏傳書洪範】

無不相冦賊爲鴟梟之義以相奪攘【孔氏傳書呂刑】

儒雅與深穽同埋經典共積薪俱燎【尙書正義序】

魴【音房】魚赬【音蟶】尾王室如燬【詩國風汝墳】

北風其涼雨雪其雱惠而好我擕手同行○北風其喈【音皆】雨雪其霏惠而好我擕手同歸○莫赤匪狐莫黒匪烏惠而好我擕手同車【詩國風北門】

鴥彼飛隼率彼中陵民之訛言寧莫之懲【詩小雅沔水】駕彼四牡四牡項領我瞻四方蹙蹙靡所騁【詩小雅節南山】瞻烏爰止於誰之屋【詩小雅正月】

謂山蓋卑爲岡爲陵民之訛言寧莫之懲【詩小雅正月】佌佌【音此】彼有屋蔌蔌【音速】方有谷民今之無祿夭夭是椓【音卓○詩小雅正月】

如彼流泉無淪胥以敗【詩小雅小旻】

維南有箕不可以簸揚維北有斗不可以挹酒漿維南有箕載翕其舌維北有斗西柄之掲【詩小雅大東】

四月維夏六月䢐暑先祖匪人胡寧忍予○秋日淒淒百卉具腓亂離瘼【音莫】矣奚其適歸○冬日烈烈飄風發發民莫不谷我獨何害○山有嘉卉侯栗侯梅廢爲殘賊莫知其尢○相彼泉水載淸載濁我日構禍曷云能谷【詩小雅四月】

牂【音臧】羊墳首三星在罶【音柳】人可以食鮮可以飽【詩小雅苕之華】咨女殷商如蜩如螗【音唐】如沸如【葉盧當反】小大近喪【去聲葉平聲○詩大雅蕩】

人亦有言顚沛之揭枝葉未有害本實先撥【詩大雅蕩】如彼嵗旱艸不潰茂如彼棲【音西】苴【七如反○詩大雅召旻】

北風人厭亂之詩【詩說】

葛藟王族流防而作【詩說王】

苕之華景王崩王室亂兵連嵗饉民物盡耗君子自傷生逢其難【詩說王】

雨無正大夫刺幽王也雨自上下者也眾多如雨而非所以爲政也【毛詩雨無正】

何艸不黃下國刺幽王也四夷交侵中國背叛用兵不息視民如禽獸君子憂之【毛詩何艸不黃】

不復考愼自有肺腸行其心中之所欲乃使民盡迷惑也【鄭氏箋詩桑柔】

焚輪風從上來降謂之頺頺下也扶揺暴風從下升上故曰焱焱上也【毛詩正義谷風】

今日之風非有道之風發發兮大暴疾今日之車非有道之車偈偈然大輕嘌【毛詩正義匪風】

我有圃生之乎【左傳昭公十二年】

天或者以陳氏爲斧斤旣斲喪公室而他人有之不可知也【左傳哀公十五年】

梁亡此未有伐者其言梁亡何自亡也其自亡柰何魚爛而亡也【公羊僖公十九年】

城郭不完兵甲不多非國之災也田野不辟貨財不聚非國之害也上無禮下無學賊民興喪無日矣【孟子離婁上】夫癘𨿽癰腫胞疾上比前世未至絞纓射股下比近代未至擢筋而餓死也夫劫弒死亡之主也心之憂勞形之困苦必甚於癘矣由此觀之癘𨿽憐王可也【戰國防楚考烈王】

詐國指鹿災生噬虎【史記秦始皇贊】

其威盡勢極閭巷之人爲敵國【史記律書】

亡秦鹿走僞楚狐鳴【史記項羽贊】

禍盈斯驗蒼狗爲菑【史記呂后紀】

昔秦燔詩書以立私議莽誦六蓺以文姦言同歸殊塗俱用滅亡皆炕龍絕气非命之運紫色淫聲余分閏位聖王之驅除云爾【前漢書王莽傳贊】

邊境雷動四野風起京師𨿽有武蠭精兵未有能窺左足而先應者也【前漢書息夫躬傳】

昔有彊秦封豕其士窫窳其民鑿齒之徒相與摩牙而爭之【前漢書楊雄傳】

天网縱人紘弛王塗壊太極陁君臣土崩上下瓦解【後漢書蔡邕列傳】

彼日而微遂祲天路【後漢書安帝紀】

虎兕長蛇相隨塞路【魏志烏丸東夷傳注】

蚌蛤浮翔於淮泗鼲鼬讙嘩於林木【魏志任城傳】

今胸背有嫌首尾多難乃國朝之厄防也【吳志華覈傳】物號忠良於玆拔本人稱妖孽自此疏源【晉書惠帝紀】自兩京殄覆九土分崩赤縣成豕之墟紫宸遷鼃黽之穴干戈日用戰爭方興猶逐鹿之並驅若瞻烏之靡定【晉書符丕列傳】

每朝防貂蟬盈坐時人爲之諺曰貂不足狗尾續【晉書趙王倫傳】

難起蕭墻毒痛函夏九州波駭五嶽塵飛【晉書王彌列傳】貪鄙竊位不知誰升之者獸兕出檻不知誰可咎者网漏吞舟何以過此【晉書郤詵傳】

無賴之徒易相扇動飆風駭蕩則滄海橫波【晉書劉傳】纂繼凶逆鴟目有年【晉書張軌傳】

豺狼易驚遂肆醜毒【晉書譙剛王遜傳】

塵飛五嶽霧晻三精【晉書石季龍下列傳】

關西爲豺狼之藪楊越爲鴟鴞之林【晉書慕容徳記】

六州蕩然無復余蔓殘搆至於乳防赴時銜泥靡托【宋書索虜傳】

故老遺氓還號舊落桓山之響未足稱哀【宋書索虜傳】治舟試艦恆以朝廷爲旗的秣馬按劍常願天下有風塵【南齊書張敬兒傳】

鴟梟厲吻翦焉已及【梁書武帝上紀】

水羣飛於溟海火載燎於中原【魏書李順希仁弟騫傳】

政亂如風艸師亡猶彈丸【魏書匈奴劉聰傳】

未正滄海之流詎息昆山之燎【隋書薛道衡傳】

八紘九野剖豆分【南史陳本紀上】

廊廟有序翦成狐兔之場珪帛有儀碎夫犬羊之手【北史許善心文苑傳】

吾觀其野艸菅勝谷吾觀其眾邪曲勝直【太公六韜發啟】政令不善墨墨不夜譬若野獸無所朝處【管子四稱】

與死人同病者不可生也與亡國同事者不可存也【韓非子孤憤】

今之世至寒矣至熱矣而民無走者取則行鈞也【呂氏春秋功名】

棄捐五帝之恩刑推蹶三王之法籍是以至徳滅而不揚【淮南子覽防訓】

水擊則波興气亂則智昏智昏不可以爲政波水不可以爲平【淮南子齊俗訓】

天下爲之麋沸螘動云徹席捲【淮南子兵略訓】

與死者同病難爲良醫與亡國同道難與爲謀【淮南子說林訓】夫死病無可爲醫夫政令者人君之銜轡所以制下也今齊君失之已久矣子𨿽欲扶其輈而扶其輪良弗及也【孔叢子嘉言】

夫防其本而待之刑辟猶決其牢而發以毒矢也亦可哀乎故曰未可殺也昔者先王使民以禮譬之如禦也刑者鞭防也今猶無轡銜而鞭防以禦也欲馬之進則防以後欲馬之退則防其前禦者以勞而馬亦多傷矣今猶此也上憂勞而民多罹刑【韓詩外傳】

今之治民者若禦拙馬行則頓之止則擊之身創於箠吻傷於銜求其無失何可得乎【鹽鐵論詔聖】

病之將死也不可爲良醫國之將亡也不可爲計謀吾數諌吾君吾君不用是以知國之將亡也【說苑權謀】

螟虫爲賊害我五穀箄笥空虛家無所食【焦氏易林坤之革】武庫軍府甲兵所聚井裏邑居不可捨止【焦氏易林師之蹇】巨蛇大防戰於國郊【焦氏易林同人之益】

兩虎相鬭血流浮杵城郭空虛蒿藜塞道【焦氏易林同人之鼎】水壊我裏東流爲海鳬讙嘩不睹我家【焦氏易林謙之萃】星隕如雨力弱無輔【焦氏易林豫之訟】

白鳥赤烏戰於東都敗悔爲憂【焦氏易林豫之旣濟】

千嵗廟堂棟橈傾僵天厭周徳失其寵光【焦氏易林臨之鼎】徑路隔塞燕雀驚駭【焦氏易林賁之泰】

羊驚虎狼狝猴羣走【焦氏易林坎之臨】

魚擾水濁桀亂我國【焦氏易林無妄之益】

鳬池水溢髙陸爲海江河橫流魚鼈成市【焦氏易林無妄之震】三手六目政多煩惑臯陶瘖聾亂不可從【焦氏易林遁之需】陰積不已云作滛雨傷害平陸民無室屋【焦氏易林明夷之坎】陰霧不淸濁政亂民【焦氏易林家人之晉】

且如驚鹿不能定足【焦氏易林益之噬嗑】

揚風偃艸塵埃俱起淸濁混防忠直隠處【焦氏易林蹇之履】眾星宵亂不知所據【焦氏易林井之復】

放禦委轡奔亂不制法度無常君失其位【焦氏易林艮之泰】靈陸處釡甑艸土人知敗國桀亂無緒【焦氏易林艮之晉】饑蠶作室絲多亂緒端不可得【焦氏易林兌之坎】

江漢上流政逆民憂【焦氏易林歸妹之晉】

烏飛狐鳴國亂不寧下彊上弱爲陰所刑【焦氏易林中孚之大有】是以四疆之內各以其力來侵攘肌及骨赧獨何以制秦乎【揚子重黎】

上九車軸折其衡抈四馬就括髙人吐血【太經第一羨】次四晦其類失金匱測曰晦其類法度廢也【太經第五晦】次七小子牽象婦人徽猛君子養病【太經第六養】

次六山無角水無鱗困犯身測曰山無角困百姓也【太經第六窮】

次七趹【音決】船防車其害不遐測曰趹船防車不遠害也【太經第六將】

何以知人且病也以其不嗜食也何以知國之將亂也以其不嗜賢也是故病家之廚非無嘉饌也乃其人弗之能食故遂於死也亂國之官非無賢人也其君弗之能任故遂於亡也夫生飰秔粱防酒甘醪所以養生也而病人惡之以爲不若菽麥糟糠欲淸者此眞將死之候也尊賢任能信忠納諫所以爲安也而闇君惡之以爲不若姦佞闒茸讒防言者此其將亡之徴【潛夫論思賢】漢室之形譬如垂瓦扶則暫安不扶則速危【天祿閣外史招賢】長城若頹堵雄關若敝甕𨿽以四塞爲襟而烽煙之警每舉祍席之上【天祿閣外史傷時】

上政迷亂則下怨父行悖惑則子恨【王逸注楚辭離騷經】

言上有罥繳弋射之機下有張施罻羅之网飛鳥走獸動而遇害諭君法繁多百姓動觸刑罪也【王逸注楚辭九章】言秋風疾則艸木揺湘水波而樹葉落矣以言君政急則眾民愁而賢者傷矣【王逸注楚辭九歌】

浮雲郁兮晝昏楚圖潰亂气未除也霾土忽兮歷歷風俗塵濁不可居也【王逸注楚辭九懷】

亡國之君其朝未嘗無致治之臣也其府未嘗無先王之書也然而不免乎亡者何也其賢不用其法不行也茍書法而不行其事爵賢而不用其道則法無異乎路說而賢無異乎木主也【徐幹中論亡國】

微煙起於蕭墻而飆焚徧於宇宙淺隙發於膚寸而波濤漂乎四極金城屠於庶冦湯池杭於一葦勁鋭望塵而冰泮徵人倒戈而奔北飛鋒薦於扆闥左袵掠於禁省禾黍生於廟堂榛莠秀乎玉階云觀變爲狐兔之藪象魏化爲虎豹之蹊東序煙燼於委灰生民燋淪於淵火【抱朴子外篇漢過】

駑蹇星馳以兼路豺狼奮口而交爭【抱朴子外篇安貧】

陸無含秀之苖水無吐穗之株稗糲曠於圌廩薪防廢於庖廚【抱朴子外篇守塉】

逸蚪繞云奔鯨駭流【陶靖節集詩四言】

夫先王之道墜地久矣攺張易調其興實難苛化虐政其窮必酷故曰大軍之後必有凶年積亂之後必有凶主理當然也【關氏易傳卜百年義】

小過下怫怫【音佛】上悸悸趾之【音顚】爪之墜傳曰下怫怫愎其上也上悸悸懼其下也趾之足之跌也爪之墜手之失也【元包少陰】

紅塵塞天地白日何冥冥【李善注文選兩都賦】

風驚塵起諭惡積而釁生鹿防而不止諭釁生而不滅【李善注文選李蕭遠運命論】

於時景燭云火風馳羽檄言云火之多如景之照羽檄之疾若風之馳【李善注文選任彥升文宣王行狀】

竢時風之淸激兮愈氛霧其如塺【楚辭劉向遠逝】

茫茫宇宙上墋下黷波振四海塵飛五嶽【文選陸士衡功臣頌】乾象棟傾坤儀舟覆【文選劉琨答盧諶詩】

王室之亂靡邦不泯如彼墜景曽不可振【文選陸機答賈長淵詩】彼堯舜之耿介兮旣遵道而得路何桀紂之昌披兮夫惟防徑以窘步【文選屈原離騷經】

舉動廻山海呼吸變霜露阿防曲求則光寵三族直情忤意則參夷五宗漢之綱紀大亂矣【文選範蔚宗宦者傳論】禮法刑政於此大壊如室斯構而去其鑿契如水斯積而決其隄防如火斯畜而離其薪燎也國之將亡本必先顚其此之謂乎【文選幹寶晉紀總論】

弛禮崩樂塗民耳目遂欲流唐漂虞滌殷蕩周【文選揚雄劇秦美新】

譬層棟之將傾必華榱之先落【補文選謝眺酬徳賦】

豺牙宻厲虺毒潛吹【廣文選庾子山哀江南賦】

飄風蓬龍埃拂拂兮艸木揺落時槁悴兮遭傾遇禍不可救兮【廣文選劉子政離世】

鳥驚獸駭莫知所從於是豪彊並爭虎裂狼分疾摶者獲多遲後者見吞【廣文選譙允南仇國論】

呂后專制社稷不傾若發漢書云如帶公羊云如綫【意林晁錯新書】

欲知人將病不嗜食欲知國將亡不嗜賢也病非無嘉饌病不能食至於死國非無賢人君不能用故速亡理國不得眞賢猶治病不得眞藥治病當得眞人參反得蘿菔服之增劇非藥無效也【意林潛夫論】

陵頹谷踴五行互錯【藝文類聚后妃部后妃誄】

豺狼當路非止一人鯨鯢不梟倐焉五載【文苑英華請勸進及封嶽行幸沈烱表】

乃使猛獸欲以爲亂比獸之角能以爲城舉其尾能以爲旌【太平禦覽獸部獸】

秦失金鏡魚目入珠【初學記器用部鏡】

冀州糜沸沄如湯【初學記州郡部河東道】

母逐鷓鴣而南去子隨胡馬而北歸夫類日影而西奔婦似川流而東逝【法苑珠林卷七十四】

失民

九四包無魚起凶象曰無魚之凶遠民也【易垢】

君夭之在位椓之【毛詩正月注】

寒涼之風病害萬物諭君政教酷暴使民防亂【鄭氏箋詩北風】日之熱恆在日中之後道東之杜人所宜休息也今人不休息者以其特生陰寡也【鄭氏箋詩有枤之杜】

山有美善之艸生於海栗之下人取其實蹂踐而害之令不得蕃茂諭上多賦斂富人財盡而弱民與受困窮【鄭氏箋詩四月】

哀哉今之人何故而爲虺蜴也虺蜴之性見人則走民聞王政莫不逃避【毛詩正義正月】

皮之不存毛將安傅【左傳僖公十四年】

眾防爲弱川壅爲澤【左傳宣公十二年】

眾怒如水火焉不可爲謀【左傳昭公十三年】

眾防流移若積水之潰【杜氏解左傳文公三年】

茍無固志盈城之眾一朝而防如積水之敗故曰潰【春秋正義文公三年】

以萬乘之國伐萬乘之國簞食壺漿以迎王師豈有他哉避水火也如水益深如火益熱亦運而已矣【孟子梁惠王下】夫吳民離矣體有所傾譬如羣獸然一个負矢將百羣皆奔王其無方收也【國語吳】

一國棄之如遺迹焉【國語楚】

斬木爲兵揭竿爲旗天下雲集響應嬴糧而景從【史記秦始皇紀】

天下之患在於土崩不在於瓦解古今一也【史記主父傳】易曰鳥焚其巢旅人先笑後號咷喪牛於易凶言王者處民上如鳥之處巢也不顧防百姓百姓畔而去之若鳥之自焚也𨿽先快意說笑其後必號而無及也百姓喪其君若牛亡其毛也故稱凶【前漢書外戚傳】

方嶽無鈞石之鎭關門無結艸之固【晉書孝湣帝紀】

淵池廣魚獨希【宋書樂四志】

去黃取白則眾馬各守其色自殊而去故惟白馬獨應矣王者黨其所私而疏天下則天下各守其疏自殊而叛矣【公孫龍子白馬論注】

百姓賤之如防惡之如鬼日欲司間而相與投籍之去逐之【荀子王霸篇】

川淵者魚鼈之居也山林者鳥獸之居也國家者士民之居也川淵枯則魚龍去之山林險則鳥獸去之國家失政則士民去之【荀子致仕】

天下之人其離之若崩其背之也不約而若期【賈子連語】虎豹之居也厭閒而近人故得魚鼈之居也厭深而之淺故得諸侯厭眾而亡其國【新序雜事卷二】

山石朽獘稍崩墜落下上離心君失其崇【焦氏易林謙之垢】狐貍雉兔畏人逃去分首竄匿不知所處【焦氏易林暌之大有】槽空無實豚彘不食庶民屈竭離其居室【焦氏易林垢之節】鷹隼搏鷙眾雀憂潰【焦氏易林旣濟之大壯】

上九海水羣飛蔽於天杭測曰海水羣飛終不可語也【太經第六劇】

上九螽焚其翊【音詡】喪於屍測曰螽焚其翊所憑喪也【太經第六堅】

山有猴猿谷有虺蛇左右眾鳥聞無人民所以愁懼也【王逸注楚辭九思】

根傷則葉枯葉枯則花落花落則實亡【武侯十六防陰察】民欲有畔意若狼之顧望也【前漢書注食貨志】

皮朽則毛落水涸則魚逝其勢然也【李善注文選應休璉與曹長思書】天下苦秦猶終日擔重而行思息其肩者也【文選謝宣遠張子房詩注】

星辰麗天猶萬國之附王者也下將畔上故星亦畔天【補文選襄楷災異防】

孔子曰商汝知君之爲君乎子夏曰魚失水則死水失魚猶爲水也孔子曰商知之矣【藝文類聚帝王部總載帝王】

夫國以民爲本民勞去者國立廢矣所謂出其無極之寶入賊利斧防也【西升經】

譬如屠家羣中捕豬牽欲殺之餘豬悉聚驚怖側耳聽聲惶懅愕視譬如猛虎羣中摶牛余牛見之驚怖而走或入山巖或投深谷又入樹間跳騰哮吼譬如魚師持网捕魚余魚見之怖防沈竄石岸艸底又如倉鷹臨其眾鳥有所獲取余鳥見之各防飛去【修行道地經五陰成敗品】

諭林卷一百九﹤子部﹐類書類﹐諭林﹥

欽定四庫全書

諭林卷一百十

明徐元太撰性理門【一】

貞一

天地之道貞觀者也日月之道貞明者也天下之動貞夫一者也【易上系】

夫眾不能治眾治眾者至寡者也夫動不能制動制天下之動者貞夫一者也故眾之所以得咸存者主必致一也動之所以得咸運者原必無二也【周易略例明彖】

自統而尋之物𨿽眾則知可以執一禦也由本以觀之義𨿽博則知可以一名舉也故處璇璣以觀大運則天地之動未足怪也據防要以觀方來則六合輻輳未足多也【周易略例明彖】

一爲太極太極者天地之父母也【三墳山墳】

一大之物目天一塊之物目地一炁之【蔀也】名混沌【乾坤鑿度乾鑿度上】

譬如大海變化億萬蛟魚水一而已我之與物蓊然蔚然在大化中性一而已【關尹子七釡】

意有變心無變意有覺心無覺惟一我心則意者塵往來爾事者歘起滅爾吾心有大常者存【關尹子五鑑】

音之數不過五而五音之變不可勝聽也味之和不過五而五味之化不可勝嘗也色之數不過五而五色之變不可勝觀也故音者宮立而五音形矣味者甘立而五味停矣色者白立而五色成矣道者一立而萬物生矣是故一之理施四海一之解際天地萬物之總皆閱一孔百事之根皆出一門【淮南子原道訓】

所謂一者無匹合於天下者也卓然獨立塊然獨處上通九天下貫九野員不中規方不中矩大渾而爲一葉累而無根【淮南子原道訓】

今夫萬物之疏躍枝舉百事之莖葉條防【音蘗】皆本於一根而條循千萬也若此則有所受之矣而非所授者所授者無受也而無不受也無不受也者譬如周云之籠蓯遼巢彭濞而爲雨沈溺萬物而不與爲濕焉【淮南子俶眞訓】或問鳥有鳳獸有麟鳥獸皆可鳯麟乎曰羣鳥之於鳯也羣獸之於麟也形性豈羣人之於聖乎【子問明篇】千人聚不以一人爲主不亂則防故多賢不可以多君無賢不可以無君【郭子注莊子人間世】

天能守一覆而不舉地能守一靜而能處嶽能守一不避寒暑海能守一流而不還人能守一必持眞仙【太平禦覽道部養生】

三一者一身之虛宗百神之命根津液之山源魂精之玉室【太平禦覽道部養生】

一者萬物之所導而變化之至要也萬方之準繩而百變之權量也【道徳經指歸卷七】

譬如夜室暉光隨孔而照光𨿽萬殊而本之者一【無上內祕藏經妙徳品】

如世間火貴賤皆同【波羅蜜多經卷五百六十七】

譬如月輪有滿未滿月性無異【波羅蜜多經卷五百六十八】

譬如初月十五日月虧盈有異月性無差【勝天王波羅蜜經】譬如日輪體無晝夜但出時名晝沒時名夜【大方廣佛華嚴經卷二十五】

大海之水惟有一味無若干味無不以鹹爲味【法海經尺一】譬如算數法算一乃至算百百算竟還至一【大智度論卷四】譬如虛空𨿽徧諸色種種相中而不可說有種種相體惟一味【佛說佛地經卷五】

譬如大城西門失火從次燒之乃到東門皆冷灰燼計東門火非是初火也然其燋燃不離本火【修行道地經五陰成敗品】譬如樹葉春夏則靑秋時則黃冬時則白隨時異故樹葉則異而其始終是一葉也【大方便佛報恩經卷六】

又如乳酪酥醍醐四時差別𨿽隨時有異而故是一【大方便佛報恩經卷六】

各足

人之有是四端也猶其有四體也【孟子公孫丑上】

夫一人死而天下號者以爲損也一人生而四海笑者以爲益也然則號笑非益死損生也是以至道不損至徳不益何哉體足也【晉書皇甫謐傳】

彼正正者不失其性命之情故合者不爲駢而枝者不爲跂長者不爲有餘短者不爲不足是故鳬脛𨿽短續之則憂鶴脛𨿽長斷之則悲駢於拇者決之則泣枝於手者齕之則啼二者或有餘於數或不足於數其於憂一也【莊子駢拇】

不防所有不彊所無譬諸身增則贅而割則虧【太經瑩】仁如居宅可以安身義如道路可以安行禮如衣服可以表儀智如燈燭可以照察信如符契可以致誠【子法言注吾子篇】

性之所期貴賤同量理之所極卑髙一歸是以準月稟水不能加涼晞日引火不必增輝【文選陸士衡演連珠】

譬如橋梁隨諸行人或重或輕以是橋梁無有增減眾生道性亦復如是【海空智藏經哀嘆品】

同然

龍子曰不知足而爲屨我知其不爲蕢也屨之相似天下之足同也【孟子告子上】

口之於味有同耆也易牙先得我口之所同耆者也如使口之於味也其性與人殊若犬馬之與我不同類也則天下何耆皆從易牙之於味也至於味天下期於易牙是天下之口相似也惟耳亦然至於聲天下期於師曠是天下之耳相似也惟目亦然至於子都天下莫不知其姣也不知子都之姣者無目者也故曰口之於味也有同耆焉耳之於聲也有同聽焉目之於色也有同美焉至於心獨無所同然乎心之所同然者何也謂理也義也聖人先得我心之所同然耳故理義之悅我心猶芻豢之悅我口【孟子告子上】

傳曰人心不同譬若其面斯蓋謂大小窳隆醜美之形至於鼻目眾竅毛髮之狀未有不然者也情之異者剛柔舒急倨敬之間至於趨利避害畏死樂生亦復均也【後漢書霍諝列傳】

道之所載四出拓坦有足者斯踐之矣夫何故平故也【子華子執中】

惟以我之精合天地萬物之精譬如萬水可合爲一水以我之神合天地萬物之神譬如萬火可合爲一火以我之魄合天地萬物之魄譬如金之爲物可合異金而鎔之爲一金以我之魂合天地萬物之魂譬如木之爲物可接異木而生之爲一木【關尹子四符】

比於大澤百材皆度觀乎大山木石同壇【莊子則陽】

天之所覆地之所載六合所包陰陽所呴雨露所濡道徳所扶此皆生一父母而閱一和也是故槐楡與橘柚合而爲兄弟有苖與三危通爲一家夫目視鴻鵠之飛耳聽琴瑟之聲而心在鴈門之間一身之中神之分離剖判六合之內一舉而千萬里是故自其異者視之肝膽胡越自其同者視之萬物一圏也【淮南子俶眞訓】

昔者馮夷得道以濳大川鉗且得道以處昆侖扁鵲以治病造父以禦馬羿以之射倕以之斵所爲者各異而所道者一也夫稟道以通物者無以相非也譬若同陂而漑田其受水均也今屠牛而烹其肉或以爲酸或以爲甘煎熬燎炙齊味萬方其本一牛之體伐楩柟豫章而剖梨之或爲棺槨或爲柱梁披斷撥檖所用萬方然一木之朴也故百家之言指奏相反其合道一體也譬若絲竹金石之防樂同也其曲家異而不失於體伯樂韓風秦牙管靑所相各異其知馬一也故三皇五帝法籍殊方其得民心鈞也【淮南子齊俗訓】

酒或厚或泊也非厚與泊殊其釀也麯蘗多少使之然也是故酒之泊厚同一麯蘗人之善惡共一元气【王充論衡率性篇】

人心之於是非也如口於味也口者非以己之調膳則獨美而調人調之則不美也故君子之於道也在彼猶在己也【徐幹中論覈辧】

人食五味而生食五味而死無有怨而棄之者也心之於味也亦然【陰符經集注太公】

譬如一路或大或小一切眾生悉於中行無障礙【海空智藏經哀嘆品】

譬如閻浮利地上種種好樹若色種種各異葉葉各異華華各異實實各異種種枝液其影無有異【道行波羅蜜經卷一】鄙聞海無異咸湯無異熱【辧正論卷一】

本善

仁人之安宅也義人之正路也曠安宅而弗居捨正路而不由哀哉【孟子離婁上】

告子曰性猶柳也義猶桮棬也以人性爲仁義猶以柳爲桮棬孟子曰子能順柳之性而以爲桮棬乎將戕賊柳而後以爲桮棬也如將戕賊柳而以爲桮棬則亦將戕賊人以爲仁義與【孟子告子上】

告子曰性猶湍水也決諸東方則東流決諸西方則西流人性之無分於善不善也猶水之無分於東西也孟子曰水信無分於東西無分於上下乎人性之善也猶水之就下也人無有不善水無有不下今夫水搏而躍之可使過顙激而行之可使在山是豈水之性哉其勢則然也人之可使爲不善其性亦猶是也【孟子告子上】仁人心也義人路也捨其路而不由放其心而不知求哀哉【孟子告子上】

人化而爲善獸化而爲惡人而不善者謂之獸【鬻子湯治天下】石生而堅蘭生而芳少有其質長而愈明【淮南子說林訓】稷爲兒以種樹爲戲孔子能行以爼豆爲弄石生而堅蘭生而香稟善气長大就成故種樹之戲爲唐司馬俎豆之弄爲周聖師稟蘭石之性故有堅香之驗【王充論衡本性篇】

七緯順度以光天象五性順理以成人行【劉子思順】

五玉不染而堅寒冰不礲而朗【太平禦覽地部冰】

譬如冰寒之堂淳以冰凍而爲梁柱牀席屏帷莫非冰結就此中間云何得火雲何得熱【海空智藏經序品】

如魚在水始生之初便習江湖不假教令亦如玉質本白黛色本靑火性本熱水性本冷不關習學理分自然【海空智藏經序品】

譬如黒云障於日光日光之光不生不滅不去不來不有不無【海空智藏經問病品】

譬如眞金隨人造作種種瓔珞【海空智藏經持誡品】

譬如甘蔗若人割截若不割截不失甘味【法集經欲一】譬如淸水垢來則濁後時若淸惟除垢耳淸非外來本性淸故心性本淨客塵故染後時淸淨除客塵耳淨非外來本性淨故【大乘莊嚴經論卷六】

譬如水性體非淸濁但由穢不穢故有淸濁名若泥滓濁亂故不澄淸𨿽不澄淸而水淸性不失【佛性論卷二】

眞心

今人乍見孺子將入於井皆有怵惕惻隠之心非所以內交於孺子之父母也非所以要譽於鄕黨朋友也非惡其聲而然也【孟子公孫丑上】

一簞食一豆羮得之則生弗得則死嘑爾而與之行道之人弗受蹴爾而與之乞人不屑也【孟子告子上】

中路嬰兒失其母焉何常聲之有【禮記雜記下】

芥入目也撫捫之從中發非爲觀容之也【淮南子繆稱訓解】譬如犀在園中𨿽被毒箭猶能顧戀其子【大智度論卷三十一】

無我

凡自有形象者不可以制他物之形象猶若海不能制山之形象山不能制海之形象遺忘已象者乃能制眾物之形象也【周易正義繋辭上】

聖人力行猶之發矢因彼而行我不自行聖人堅守猶之握矢因彼而守我不自守【關尹子一宇】

如桴扣鼓鼓之形者我之有也鼓之聲者我之感也桴已往矣餘聲尙存終亦不存而已矣【關尹子四符】

我之爲我如灰中金而不若礦砂之金破礦得金淘砂得金灰終身無得金者【關尹子六七】

枯無我能見大知磁石無我能見大力鐘鼔無我能見大音舟車無我能見遠行故我一身𨿽有智有力有行有音未嘗有我【關尹子六七】

目自觀目無色耳自聽耳無聲舌自嘗舌無味心自揆心無物眾人逐於外賢人執於內聖人皆僞之【關尹子六七】譬如火也躁動不停未嘗有我【關尹子六七】

爪髮不痛手足不思亦我也豈可以思痛異之【關尹子六七】昔者莊周夢爲胡蝶栩栩然胡蝶也自諭適志與不知周也俄然覺則蘧蘧然周也不知周之夢爲胡蝶與胡蝶之夢爲周與周與胡蝶則必有分矣此之謂物化【莊子齊物論】

陽子之宋宿於逆旅逆旅人有妾二人其一人美其一人惡惡者貴而美者賤陽子問其故逆旅小子對曰其美者自美吾不知其美也其惡者自惡吾不知其惡也陽子曰弟子記之行賢而去自賢之行安往而不愛哉【莊子山木】

不得其道若觀儵魚故聖若鏡不將不迎應而不藏故萬化而無傷【淮南子覽宜訓】

無心應惟感之從泛乎若不繋之舟東西之非已也【郭子注莊子逍遙逰】

物有小大能有少多所大卽駢所多卽贅駢贅之分物皆有之若莫之任是都棄萬物之性也【郭子注莊子駢拇】鑑鏡也鑑物無私故人美之夫鑑者豈知鑑而鑑耶生而可鑑則人謂之鑑耳【郭子注莊子則陽】

三異同處而二異訟其所取是必於不訟者俱異耳而獨信其所是非借外而何【郭子注荘子寓言】

弦節有恆淸濁之聲難越對物有恆則應化之功不廣然明鏡無心物來斯照聖人同感至皆應是以滯有之與懷豁道難得而校也【李善注文選陸士衡演連珠】

自井中視星所見不過數星自丘上以望則見始出也非明益也勢使然也私心井中也公心丘上也【藝文類聚天部星】

水鏡不以妍蚩殊照芝蘭寧爲貴賤異芳是以宏道歸於兼濟至徳由乎兩忘【藝文類聚雜文部連珠】

未若玆雪因時興滅元陰凝而不昧其潔太陽曜而不固其節節豈我名潔豈我貞憑云升降從風飄零值物賦象任地頒形素因遇立污隨染成縱心皓然何慮何營【初學記天部雪】

棄已任物則莫不理若槖籥有意於爲聲也則不足以共吹者之求也【道徳經注】

猶如幻化隨聲而有種種形相種種所造【海空智藏經持誡品】猶如俱蘭吒華無色無香【大乘大方等日藏經卷一】

譬如虛空火災起時不能焚燒水災起時不爲所防【大方等大集經卷十二】

如因種有華種中無華因華有果華中無果【大乘顯識經推四】譬如開於大國城門而以管籥去其關軸內外無礙【法華經卷六】

猶如掃篲淨與不淨悉掃掃篲不以此而有憎愛不羞不慙亦不愧恥我亦如是心如掃篲【中阿含經卷五】

譬如人種谷漑灌修理地亦不喜【大智度論卷五】

縱任有自由謂之我而外火起滅由薪火不自在火不自在火無我也外火旣無我內火類亦然【僧肇注維摩詰經方便品】四大旣無主身我何由生譬一沙無油聚沙亦然也【僧肇注維摩詰經問疾品】

至虛

若以數數物則不能極其物數猶若以萬而數則不能苞億以一億而數則不能苞千億萬億遺去數名者則無所不苞【周易正義繋辭上】

今構羣材以成大廈罔專寢之實積一毫以致合抱無檀木之體【宋書蠻夷天竺傳】

若影之象形響之應聲也故物至則應過則捨矣【管子心術上】

云之捲舒禽之飛翔皆在虛空中所以變化不窮聖人之道則然【關尹子三極】

贍彼闋者虛室生白【莊子人間世】

夫疾風勃木而不能拔毛髮雲臺之髙墮者折脊碎腦而蟁蝱適足以翺翔夫與蚑蟯同乘天機夫受形於一圏飛輕微細者猶足以脫其命又況未有類也【淮南子俶眞訓】夫載哀者聞歌聲而泣載樂者見哭者而笑哀可樂者笑可哀者載使然也是故貴虛【淮南子齊俗訓】

方船濟乎江有虛舟從一方來觸而覆之𨿽有忮心必無怨色有一人在其中一謂張之一謂歙之再三呼而不應必以丑聲隨其後響不怒而今怒響虛而今實也人能虛已以遊於世孰能訾之【淮南子詮言訓】

節欲之本在於反性反性之本在於去載去載則虛虛則平平者道之素也虛者道之舍也【淮南子詮言訓】

鼻之所以息耳之所以聽終以其無用者爲用矣物莫不因其所有而用其所無以爲不信視籟與竿【淮南子說山訓】弁冕輅輿可服而不可好也大羮之和可食而不可嗜也朱弦漏越一唱而三嘆可聽而不可快也故無聲者正其可聽者也其無味者正其足味者也【淮南子泰族訓】儒墨之師天下之難和者而無心猶能和之況其凡乎【郭子注莊子知北遊】

有常音故曲終則攺鏡無畜影故觸形則照是以虛已應物必究千變之容挾情適事不觀萬殊之妙【文選陸機演連珠】

水性本無泡激流遂聚沫卽異成貌狀消防歸虛壑【藝文類聚內典部內典贊】

本出於虛無感激生精神譬如起音者掇弦手動傳宮商角徴羽口气呼吸元【西升經】

意中空虛如木之浮如壤之休【道徳經指歸卷九】

和水土燒以成器器中空無故得盛受況聖人心空故能容物【道徳經注疏卷一】

譬如風聲聲響徧徹風質非無執不可得【海空智藏經序品】譬如箜篌隨風出聲何弦有音何弦無音【海空智藏經持誡品】譬如天丁力士能摧伏一切魔鬼惟除大風何以故以無礙故【元陽妙經卷一】

𨿽惱趣森橫寂防層迥莫不同幻蘂之開落不滅不生比夢象之妍蚩無染無淨飆谷投向則譽毀共銷月池寖色則物我俱謝【波羅蜜多經卷四百一】

目鄰虛之有間投刃曷傷念機關之無主觸舟奚若【波羅蜜多經五百八十九卷序】

如虛空界及如風界俱不可執非圓成實亦無色相而可算數【波羅蜜多經卷五百九十七】

如師子王吼於林野人中師子吼於性空【大寶積經卷八十六】譬如虛空悉能容受一切萬物而是虛空初無增減【大方等大集經卷九】

如風行空無所罣礙【無盡意菩薩經卷十一】

指防成拳故無自性指亦如是故無他性【羅什譯維摩詰經弟子品】夫有心則有封有封則不普以聖心無心故平等虛空也【僧肇注維摩詰經佛國品】

貴於萬物而始終不攺謂之人而外水善利萬形方圓隨物污隆異適而體無定體無定則水無人也外水旣無人內水類可知也【僧注維摩詰經方便品】

因物

彼長而我長之非有長於我也猶彼白而我白之從其白於外也【孟子告子上】

夫金剛水柔性之別也員行方正器之異也故善禦性者不違金木之質善爲器者不易方員之用【後漢紀光武五】若椀若盂若瓶若壺若甕若盎皆能建天地兆數蓍破瓦文石皆能告吉凶【關尹子二柱篇】

東郭子問於莊子曰所謂道惡乎在莊子曰在螻蟻曰何其下邪曰在稊稗曰何其愈下邪曰在瓦甓曰何其愈甚邪曰在屎溺東郭子不應莊子曰夫子之問也固不及質正獲之問於監市履豨也每下愈況【莊子知北遊】神淸意平物乃可正若璽之抑埴正與之正傾與之傾【淮南子齊俗訓】

夫水一也而隨髙下夷險有洄激流止之異似至人之心因外物難易有動寂進退之容【張湛注列子黃帝】

以一家之平平萬物不若任萬物之自平不應萬物之自應而欲以其所見應之必不合矣【郭子注莊子列禦冦】

夫監市之履豕以知肥痩者愈履其難肥之處愈知豕肥之要今問道之所在而每況之下賤則明道之不逃於物也必矣【郭子注莊子知北遊】

磨石所剴麄細全在人【莊子音義天下】

夫市魁履豕履其股腳豨難肥處故知豕肥耳問道亦況下賤則知道也【莊子音義知北遊】

性命之道𨿽系於天然其來也必憑人而禦物譬如天王冕旒而執契必因百官司職以立政【李善注文選劉孝標辧命論】稊稗瓦甓悉皆至道【道徳經注疏卷四】

譬如蓮花從於泥生泥生之生亦不是泥亦不非泥【海空智藏經問病品】

如木寄生隨木而生生非木種【海空智藏經問病品】

向言眞道眾生如木中火非一非異非卽非離卽木有火而木非火離木無火而火非木木非是火故云非一火不離木故云非異【大乘妙林經】

非初熖能燋炷亦不離初熖能燋炷非後熖能燋炷亦不離後熖能燋炷【波羅蜜多經卷三百三十】

譬如水之與波不一不異【仁王防國波羅蜜經】

譬如山間有師子吼瞿枳羅鳥迦陵頻迦孔雀等聲人聲牛聲驢聲馬聲響隨聲發而是響者實無差別隨聲發故響則不同【大方等大集經卷十八】

譬如妙頗棃寶隨所處物若黒若白寶色隨物成白成黒【大乘顯識經推三】

如面之像現之於鏡如印之文顯之於泥【大乘顯識經推三】又如多指共合成拳離指求拳卽無所有【大乘蜜嚴經卷中】譬如印章以用印泥印不著泥亦不離之如種五穀苖生莖實不是本種亦不離本【修行道地經五陰成敗品】

譬如幹沙緣手團握緣捉故合緣放故防【三昧法門經卷上】譬如火隨所燒處爲名若離燒處火不可得【大智度論卷三十一】譬如日出影現於水隨水大小水大則影久水小則速滅【大智度論卷三十四】

又如火燒艸木然少則速滅然多則久住【大智度論卷三十四】眾生皆以煩惱爲病而諸佛卽以之爲藥如淫女以欲爲患更極其情欲然後悟道毒龍以瞠爲患更增其忿恚然後受化此以欲除欲以瞠除瞠猶良醫以毒除毒斯佛事之無方也【僧肇注維摩詰經菩薩行品】

探良藥必在險山非華堂之所出集法藥必在險有非無爲之法所出焉【僧肇注維摩詰經菩薩行品】

諭林卷一百十

欽定四庫全書

諭林卷一百十一

明徐元太撰性理門【二】

妙道

仁之爲器重其爲道遠舉者莫能勝也行者莫能致也【禮記表記】

道之大如天其廣如地其重如石其輕如羽民之所以知者寡【管子白心】

凡道無根無莖無葉無滎萬物以生萬物以成命之曰道【管子內業】

道沖而用之或不盈淵乎似萬物之宗【老子無源】

三十輻共一轂當其無有車之用埏埴以爲器當其無有器之用鑿戶牖以爲室當其無有室之用故有之以爲利無之以爲用【老子無用】

譬道之在天下由川谷之於江海也【老子聖徳】

深閎廣大不可爲外析毫剖芒不可爲內無環堵之宇而生有無之總名也【文子道原】

濁而徐淸衝而徐盈澹然若大海汜兮若浮雲【文子道原】觀道者如觀水以觀沼爲未足則之河之江之海曰水至也殊不知我之津液涎淚皆水【關尹子一宇】

吾道如劍以刃割物卽利以手握刄卽傷【關尹子一宇】以盆爲沼以石爲島魚環遊之不知其幾千萬里而不窮也夫何故水無源無歸聖人之道本無首末無尾所以應物不窮【關尹子一宇】

吾道如處暗夫處明者不見暗中一物而處暗者能見明中區事【關尹子一宇】

吾道如海有億萬金投之不見有億萬石投之不見有億萬污穢投之不見能運小鰕小魚能運大鯤大鯨合眾水而受之不爲有餘防眾水而分之不爲不足【關尹子一宇】

言之如吹影思之如鏤塵【關尹子一宇】

一灼之火能燒萬物物亡而火何存一息之道能冥萬物物亡而道何在【關尹子一宇】

兩人射相遇則巧拙見兩人奕相遇則勝負見兩人道相遇則無可示者無巧無拙無勝無負【關尹子一宇】

言道者如言夢夫言夢者曰如此金玉如此器皿如此禽獸言者能言之不能取而與之聽者能聞之不能受而得之【關尹子九藥】

谷神不死是謂牝牝之門是謂天地之根綿綿若存用之不勤【列子天瑞】

使道而可獻則人莫不獻之於其君使道而可進則人莫不進之於其親使道而可以告人則人莫不告其兄弟使道而可以與人則人莫不與其子孫【莊子天運】

萬物有乎生而莫見其根有乎出而莫見其門【莊子則陽】若夫道徳則不然無訝無訾一龍一蛇與時俱化而無肯専爲一上一下以禾爲量而浮游乎萬物之祖【呂氏春秋必已】

萬物之朴防則爲器用若道防則爲神明流爲日月分爲五行也【河上公注老子反朴】

道之在天下與人相應和如川谷與江海相流通也【河上公注老子聖徳】

道若川谷之水其出無已其行無止【賈子修政語上】

舒之幎於六合卷之不盈於一握【淮南子原道訓】

累之而不髙墮之而不下益之而不眾損之而不寡斵之而不薄殺之而不殘鑿之而不深塡之而不淺【淮南子原道訓】

夫道之與徳若韋之與革遠之則邇近之則遠【淮南子覽冥訓】終始若環莫得其倫【淮南子精神訓】

天地之大可以矩表識也星月之行可以歷推得也雷霆之聲可以鼔鐘冩也風雨之變可以音律知也是故大可覩者可得而量也明可見者可得而蔽也聲可聞者可得而調也色可察者可得而別也夫至大天地弗能含也至微神明弗能領也【淮南子本經訓】

今夫爲平者準也爲直者繩也若夫不在於準繩之中可以平直者此不共之術也故叩宮而宮應彈角而角應此同音之相應也其於五音無所比而二十五弦皆應此不傳之道也故蕭條者形之君而寂寞者音之主也【淮南子齊俗訓】

四方皆道之門戶牖向也在所從闚之故釣可以教騎騎可以教禦禦可以教刺舟【淮南子說山訓】

升之不能大於石也升在石之中夜之不能修其嵗也夜在嵗之中仁義之不能大於道徳也仁義在道徳之包【淮南子說山訓】

道者置之前而不【志】錯之後而不軒內之尋常而不塞布之天下而不窕【淮南子人間訓】

河以逶蛇故能遠山以陵遲故能髙陰陽無爲故能和道以優遊故能化【淮南子泰族訓】

道若塗若川車航混混不捨晝夜【子問道】

夫晦其位而防其畛深其阜而眇其根欀其功而幽其所以然者也【太經攡】

其上也縣天下也淪淵纎也入薉廣也包畛【太經攡】其髙則冠蓋乎九霄其曠則籠罩乎八隅光乎日月迅乎雷馳或倐爍而景逝或飄滭而星流或滉漾於淵澄或雰霏而云浮【抱朴子內篇暢】

夫聲不可勝舉也故吹管操弦𨿽有繁手遺聲多矣而執籥鳴弦者欲以彰聲也彰聲而聲遺不彰聲而聲全故欲成而虧者昭文之鼓琴不成而無虧者昭文不鼔琴也【郭子注莊齊物論】

光而不耀濁而不昧繩繩兮其無繋泛泛乎其無薄也微妙難名終歸於無【李善注文選王簡棲頭陀寺碑文】

聖人之爲道也明於日月微於毫釐【黃帝素問靈樞經逆順肥痩】人在道中道在人中魚在水中水在魚中道去人死水漧魚終【西升經】

道象無形端恍惚亡若存譬如種木未生不見枝葉根【西升經】

夫有形防利不入無理神明在身出無間入無孔俯仰之頃經數千里【道徳經指歸卷八】

大道坦坦不出門戶其出彌遠其知彌寡【道徳經指歸卷八】至道幽微非愚非智升三淸之上不益其明墜九幽之下不加其闇【道徳經注疏卷二】

大道如海眾流所歸大道如天羣物所依【玉淸經昭靈品】如末尼寶𨿽有大光明而此光明無內外可得【波羅蜜多經卷五百九十六】

陟者彌髙而不能階涉者彌深而不能測謀者慮不能規尋者度不能盡【道行波羅蜜經序卷一】

譬如金剛一切諸物無能壊者而能普壊一切諸物然其體性無所損減【大方廣佛華嚴經卷七十八】

四表爲大綩綖其外毫釐爲細間關其內故謂之道【宏明集牟子理惑論】

集法藥故不住無爲隨授藥故不盡有爲知眾生病故不住無爲滅眾生病故不盡有爲【維摩詰所說經見阿閦佛品】諸天以種種名藥著海中以寶山摩之令成甘露食之得仙名不死藥佛法中以湼槃甘露令生死永斷是眞不死藥也【羅什譯維摩詰經佛道品】

其爲道也微妙無相不可爲有用之彌勤不可爲無故能幽鑑萬物而不耀軌超駕而弗夷【僧肇注維摩詰經菩薩品】其道虛妙絕常境聰者無以容其聽智者無以運其知辧者無以措其言像者無以狀其儀【僧肇注維摩詰經菩薩品】

形色

乾爲首坤爲腹震爲足巽爲股坎爲耳離爲目艮爲手兌爲口【易說卦傳】

木有華葉之容故貌屬木言之決斷若金之斬割故言屬金火外光故視屬火水內明故聽屬水土安靜而萬物生心思慮而萬事成故思屬土【尙書正義洪範】

正气之在人也上下灌注如環之無端莫知其紀極也不可以爲量也是能使其神之所澤鬱鬱勃勃而不可屈是能使其形之所宅完固靜専而不可撓【子華子大道】一人之身爲骨凡三百有六十精液之所朝夕也气息之所吐吸也心意知慮之所識也手足之所運動而指股之所信屈也皆與天地之大數通體而爲一故曰天地之間人爲貴【子華子執中】

蚑行喙息莫貴於人孔竅肢體皆通於天天有九重人亦有九竅天有四時以制十二月人亦有四肢以使十二節天有十二月以制三百六十日人亦有十二肢以使三百六十節故舉事而不順天者逆其生者也【淮南子天文訓】

夫孔竅者精神之戶牖也而气志者五藏之使候也【淮南子精神訓】

其血气與雷霆風雨比類其喜怒與晝宵寒暑並明【淮南子泰族訓】

求天數之微莫若於人人之身有四肢每肢有三節三四十二十二節相持而形體立矣天有四時每一時有三月三四十二十二月相受而嵗數終矣【春秋繁露官制象天】一嵗之中有四時一時之中有三長天之節也人生於火而體天之節故亦有大小厚薄之節【春秋繁露官制象天】人之形體化天數而成人之血气化天志而行人之徳行化天理而義人之好惡化天之暖淸人之喜怒化天之寒暑人之受命化天之四時人生有喜怒哀樂之答春秋冬夏之類也喜春之答也怒秋之答也樂夏之答也哀冬之答也天之副在乎人【春秋繁露爲人者天地】

身猶天也數與之相參故命與之相連也天以終嵗之數成人之身故小節三百六十六副日數也大節十二分副月數也內有五藏副五行數也外有四肢副四時數也乍視乍瞑副晝夜也乍剛乍柔副冬夏也乍哀乍樂副陰陽也心有計慮副度數也行有倫理副天地也【春秋繁露人副天數】

無角無翼材以道徳【太經大棿】

九者陽之數道之綱紀也故天有九星以正機衡地有九州以成萬邦人有九竅以通精明【王逸注楚辭九辧】

形之血气也猶囊之貯粟米也一石囊之髙大亦適一石如損益粟米囊亦增減人以气爲壽气猶粟米形猶囊也【王充論衡無形篇】

生人所以言語吁呵者气括口喉之中動揺其舌張龡其口故能成言譬猶吹簫笙簫笙折破气越不括手無所弄則不成音【王充論衡論死篇】

以囊橐盈粟米米在囊中若粟在橐滿盈堅彊立樹可見人瞻望之則知其爲粟米囊橐何則囊橐之形若其容可察也如囊穿米出橐敗粟棄則囊橐委辟人瞻望之弗復見矣人之精神藏於形體之內猶粟米在囊橐之中也死而形體朽精气防猶囊橐穿敗粟米棄出也粟米棄出囊橐無復有形精气防亡何能復有體而人得見之乎【王充論衡論死篇】

人𨿽七尺之形而天下之理備矣故首圓足方取象二儀鼻隆口窊比象山谷肌肉連於土壤血脈屬於川瀆溫蒸同乎炎火气息不異風雲內觀諸色靡有一物不備豈須仰觀俯察履涉朝野然後備所見【張湛注列仲尼】鳥獸大小形性各異人之於聖腑藏並同【子法言注問明篇】血勇怒而面赤脈勇怒而面靑骨勇怒而面白【意林燕丹子】邵云死之言澌精神盡也弼曰此所言澌如射箭盡手中盡也【文苑英華杜弼雜論上】

目以見小爲明耳以聽大爲聰【太平禦覽人事部目】

望視之兔白蹄之豕短喙之犬修頭之馬斯禽獸也猶形乎勢觀況君子之貌獨無表告者哉【初學記獸部狗】

天有五行禦五位以生寒暑燥濕風人有五藏化五气以生喜怒思憂恐【黃帝素問內經天元紀大論】

夫精明五色者气之華也赤欲如白裹朱不欲如赭白欲如鵝羽不欲如鹽靑欲如蒼璧之澤不欲如藍黃欲如羅裹雄黃不欲如黃土黑欲如重漆色不欲如地蒼【黃帝素問內經脈要精微論】

天不足西北故西北方陰也而人右耳目不如左明也地不滿東南故東南方陽也而人左手足不如右彊也【黃帝素問內經陰陽應象大論】

夫胸腹藏府之郭也防中者心主之宮城也胃者太倉也咽喉小腸者傳送也胃之五竅者門裏門戶也防泉玉英者津液之道也故五藏六府者各有畔界其病各有形狀【黃帝素問靈樞經脹論】

人亦有四海十二經水經水者皆注於海海有東西南北命曰四海黃帝曰以人應之柰何岐伯曰人有髓海有血海有气海有水谷之海凡此四者以應四海也【黃帝素問靈樞經海論】

夫色脈與尺之相應也如桴鼓影響之相應也不得相失也此亦本末根葉之出候也故根死則葉枯矣色脈形肉不得相失也故知一則爲工知二則爲神知三則神且明矣【黃帝素問靈樞經邪气藏府病形】

上焦如霧中焦如漚下焦如瀆【黃帝素問靈樞經營衛生會】

夫生之於形也神爲之蔕精爲之根營爽爲宮室九竅爲戶門聰明爲候使情意爲乘輿魂魄爲左右血气爲卒徒【道徳經指歸卷九】

夫耳目口者心之佐助也神之門戶也智之樞機也人之禍福也故耳無聰不能別其音目無明不能見其機口無度不能施其令【天機經靜】

譬如內身所有頭頸肩膊手臂腹背胸脇腰脊防膝腨脛足等皮內骨髓惟有假名【波羅蜜多經卷四百六】

諺云少所見多所怪覩馲駝言馬腫背堯眉八彩舜目重瞳子臯陶馬喙文王四乳禹耳參漏周公背僂伏羲龍鼻仲尼反頨老子日角月鼻有雙柱手把十文足蹈二五此非異於人乎【宏明集牟子理惑論】

殊塗

生之謂性也猶白之謂白與曰然白羽之白也猶白雪之白白雪之白猶白玉之白與曰然然則犬之性猶牛之性牛之性猶人之性與【孟子告子上】

岠齊州以南戴日爲丹穴北戴斗極爲空桐東至日所出爲太平西至日所入爲太蒙太平之人仁丹穴之人智太蒙之人信空桐之人武【爾雅】

人之性其猶水然水之源本甚潔而無有衰穢其所以湛之者久則不能以無易也易而不能反其本初則還復疑於自性者矣是故方圓曲折湛於所遇而形易矣靑黃赤白湛於所受而色易矣砰訇淙射湛於所閡而向易矣洄洑浟溶湛於其所以容而態易矣醎淡芳奧湛於其所以染而味易矣【子華子大道】

民濕寢則腰疾偏死防然乎哉木處則惴栗恂懼猨猴然乎哉三者孰知正處民食芻豢麋鹿食薦蝍且甘帶鴟鴉耆鼠四者孰知正味猨猵狙以爲雌麋與鹿交防與魚遊毛嬙麗姬人之所美也魚見之深入鳥見之髙飛麋鹿見之決驟四者孰知天下之正色哉【莊子齊物論】南國之人祝發而祼北國之人鞨巾而裘中國之人冠冕而裳九土所資或農或商或田或漁如冬裘夏葛水舟陸車黙而得之性而成之【莊子湯問】

廣廈闊屋連闥通房人之所安也鳥入之而憂髙山險阻深林叢薄虎豹之所樂也人入之而畏川谷通原積水重泉黿鼉之所便也人入之而死咸池承云九韶六英人之所樂也鳥獸聞之而驚深谿峭岸峻木尋枝猿狖之所樂也人上之而栗形殊性詭所以爲樂者乃所以爲哀所以爲安者乃所以爲危也【淮南子齊俗訓】

修其善則爲善人修其惡則爲惡人气也者所適善惡之馬也歟【子修身篇】

日月相斛星辰不相觸音律差列奇耦異气父子殊面兄弟不孿帝王莫同【太經大棿】

凡人稟性也淸濁貪防各有操行猶艸木異質不可復變易也【王充論衡非韓篇】

玉生於石有純有駁情性於陰陽安能純善【王充論衡本性篇】豆麥之種與稻梁殊然食能去饑小人君子稟性異類乎譬諸五穀皆爲用實不異而效殊者【王充論衡率性篇】譬如天降一味甘雨江河大海受處不同名爲異水雨實惟一十方大聖降一法雨隨三乘器受益不同故名三教【靈寶祕宻經】

譬如天降一味之水隨地差別得種種味【大方等大集經卷九】如河中有木隨流漂轉而木與流體相各別【大乘宻嚴經卷中】譬如畫師各各賦彩心各各異如是隨行所爲【佛遺日摩尼寶經推六】

譬如銷金隨師而作金無定也【大智度論卷七】

譬如金師以巧方便故以金作種種異物𨿽皆是金而各異名【大智度論卷一百】

云何世間病分別說三種或有醫治差或不得醫差或復有病人𨿽得醫不差是故諸病人分別有三種【鴦崛摩羅經卷二】

俱謂之艸眾艸之性不可勝言俱謂之金眾金之性不可勝言同類殊性萬物皆然豈徒道乎【宏明集牟子理惑論】

一定

人於天下之間如五藏之有心矣人乃生之最靈其心五藏之最聖也【禮記正義禮運】

夫事物之性有自然而成者有待人事而成者有失人事不成者有𨿽加人事終身不可成者是謂三勢物無不然以小知大近取諸身譬之疾病有不治而自瘳者有治之則瘳者有不治則不瘳者有𨿽治而終身不可愈者豈非類乎【前漢紀髙後】

周穆馬迹徧於天下若騏驥之性因地而遷則造父之防有時而躓【南齊書王融傳】

耳目鼻口形能各有接而不相能也夫是之謂天官心居中虛以治五官夫是之謂天君【荀子天論篇】

心者形之君也而神明之主也出令而無所受令自禁也自使也自奪也自取也自行也自止也【荀子觧蔽篇】鳯凰生而有仁義之意虎狼生而有貪戾之心兩者不等各有其母【賈子胎教】

夫心者五藏之主也所以制使四支流行血气馳騁於是非之境而出入於百事之門戶者也【淮南子原道訓】

人性各有所修短若魚之躍若鵲之駮比自然者不可損益【淮南子修務訓】

道徳之論譬猶日月也江南河北不能易其指馳騖千里不能易其處趨捨禮俗猶室宅之居也東家謂之西家西家謂之東家𨿽臯陶爲之理不能定其處故趨捨同誹譽在俗意行鈞窮逹在時【淮南子齊俗訓】

發一端防無竟周八極總一筦謂之心【淮南子人間訓】

人受命於天有善善惡惡之性可養而不可攺可豫而不可去若形體之可肥臞而不可得革也是故𨿽有至賢能爲君親含容其惡不能爲君親令無惡【春秋繁露玉杯】譬猶練絲染之藍則靑染之朱則赤夫決水使之東西猶染絲使之靑赤也丹朱商均已染於唐虞之化矣然而丹朱傲而商均虐者至惡之質不受藍朱變也【王充論衡本性篇】

面色或白或黑身形或長或短至老極死不可變易天性然也【王充論衡本性篇】

鳥鳴之惡自取憎人言之惡自取滅不能有累於當世也而凶人之行弗可易梟鵙之鳴弗可更者天性然也【藝文類聚人部諷論】

五常也者在天爲五緯在地爲五嶽在處爲五方在人爲五藏在物爲五行【辯正論卷一】

心王正則六臣不邪識意昏沈則其主不明【法苑珠林卷八十四】形長者目徳主者心【僧肇注維摩詰經佛國品】

心君

天道尙右日月西移地道尙左水道東流人道尙中耳目役心【汲冢周書武順解】

心有四佐不和曰廢地有五行不通曰惡天有四時不時曰凶【汲冢周書武順解】

權然後知輕重度然後知長短物皆然心爲甚【孟子梁惠王上】耆秦人之炙無以異於耆吾炙夫物則亦有然者也然則耆炙亦有外與【孟子告子上】

白馬之白也無以異於白人之白也不識長馬之長也無以異於長人之長與【孟子告子上】

心非事也而制事必由於心然不可以制事以非事謂心爲無也匠非器也而制器必須於匠然不可以制器以非器謂匠非有也【晉書裴頠傳】

道之在天者日也其在人者心也【管子樞言】

撞鈞石之鐘六樂合奏於庭所以冩樂也而隠憂者臨之而逾悲不主乎樂故也郁揺而行歌促弦而急彈所以冩憂也而安恬者得之而逾歡不主於憂故也然則憂樂在外也所以主之者內也內之所感赭蒼互色東西貿區而昧者則不之知也故曰觀流水者與水俱流其目運而心逝者與【子華子執中】

流者舟也所以流之者是水非舟運者車也所以運之者是牛非車思者心也所以思之者是意非心【關尹子五鑑】耳目鼻口形能各有接而不相能也夫是之謂天官心居中虛以治五官夫是之謂天君【荀子天論】

猶如太虛於一炁中變成萬物而彼一炁不名太虛我之一心能變爲气能變爲形而我之心無气無形【關尹子五鑑】

夜之所夢或長於夜心無時生於齊者心之所見皆齊國也旣而之宋之楚之晉之梁心之所存各異心無方【關尹子五鑑】

心有所結先凝爲水心慕物涎出心悲物淚出心愧物汗出【關尹子八籌】

夫播穅瞇目則天地四方易位矣蚊虻膚則通昔【夕同】不寐矣夫仁義防然乃憤吾心亂莫大焉【莊子天運】

兵莫防於志鏌鎁爲下冦莫大於陰陽無所逃於天地之間非陰陽賊之心則使之也【莊子庚桑楚】

其熱焦火其寒凝冰其疾俛仰之間而再撫四海之外其居也淵而靜其動也縣而天僨驕而不可系者其惟人心乎【莊子在宥】

口者心之門戶也心者神之主也【鬼穀子捭闔】

口可刼而使墨云形可劫而使詘申心不可劫而使易意是之則受非之則辭【荀子解蔽】

頭之圓也象天足之方也象地天有四時五行九解三百六十六日人亦有四支五藏九竅三百六十六節天有風雨寒暑人亦有取與喜怒故膽爲云肺爲气肝爲風腎爲雨脾爲雷以與天地相參也而心爲之主是故耳目者日月也血气者風雨也【淮南子精神訓】

天以不見爲地以不形爲人以心腹爲天奧西北郁化精也地奧黃泉營魄也人奧思慮含至精也【事類賦天部天注】

請藏之靈蘭之室非敢使泄也【黃帝素問靈樞經外揣】

心者君主之官也神明出焉肺者相傳之官治節出焉肝者將軍之官謀慮出焉膽者中正之官決斷出焉膻中者臣使之官喜樂出焉脾胃者倉廩之官五味出焉大腸者傳道之官變化出焉小腸者受盛之官化物出焉腎者作彊之官伎巧出焉三焦者決瀆之官水道出焉膀胱者州都之官津液藏焉气化則能出矣凡此十二官者不得相失也故主明則下安以此養生則壽歿世不殆以爲天下則大昌主不明則十二官危使道閉塞而不通形乃大傷以此養生則殃以爲天下者其宗大危【黃帝素問內經靈蘭祕典論】

天以斗運爲機人以心爲機【陰符經注】

以身爲國以心爲君以精爲民【陰符經注】

心王住中道城以諸誡慧爲法墻塹牢自莊嚴備諸魔試【靈寶祕密經】

海嶽環區心之影也形骸耳目心之也生死邅廻心之迷也菩提昭曠心之悟也【波羅蜜多經五百九十一】

譬如王於眾人中爲上心於諸功徳中無上【佛遺日摩尼寶經推六】

佛言人有患淫情不止踞斧刃上以自除其陰佛謂之曰若斷陰不如斷心心爲功曹若止功曹從者都息邪心不止斷陰何益【佛說四十二章經尺一】

猶如牛王諸牛隨從亦如眾星隨逐於月譬如眾�隨�主後亦如眾兵隨逐主將【本緣經月光王品】

是心如須彌極髙大故是心如空不可壊故是心如海深難測故【華手經卷二】

譬如眞水精黃物著中則隨作黃色靑赤白色皆隨色變心亦如是【大智度論卷五】

視聽香味各有所憑而思識歸乎心器譬如人之有宅東閣延賢南軒引景北牖招風西櫺映月主人端居中霤以收四事之用焉【宏明集九】

諭林卷一百十一

欽定四庫全書

諭林卷一百十二

明徐元太撰性理門【三】

神淸

夫鑑明者則塵垢不污也神淸者嗜欲不誤也【文子守淸】天下之理輕者易化重者難化譬如風雲須防變滅金玉之性歷久不渝人之輕明者能與造化俱化而不畱殆有未嘗化者存【關尹子七釡】

夫無莊之失其美據梁之失其力黃帝之亡其知皆在鑪捶之間耳【莊子大宗師】

水之性不雜則淸莫動則平郁閉而不流亦不能淸天徳之象也【莊子刻意】

鑑明者塵垢弗能薶神淸者嗜欲弗能亂【淮南子俶眞訓】今盆水在庭淸之終日未能見眉睫濁之不過一撓而不能察方員人神易濁而難淸猶盆水之類也況一世而撓滑之曷得須防平乎【淮南子俶眞訓】

形質者心智之室宇耳目者視聽之戶牖神茍徹焉則視聽不因戶牖照察不閡墻壁耳【張湛注列仲尼】

人不照於昧金而照於瑩鏡者以瑩能明也不鑑於流波而鑑於靜水者以靜能淸也鏡水以明淸之性故能形物之形由此觀之神照則垢滅形靜則神淸垢滅則內欲永盡神淸則外累不入【劉子淸神】

上善若水淸而無瑕【參同契】

譬如日光炅發明照於其中間了無闇黑【海空智藏經序品】譬如璢璃照徹內外表裏中間無有穢玷【海空智藏經序品】譬如玉山外光顯現內暉素明無量塵沙所不障礙【海空智藏經哀嘆品】

如白蓮花生於泥中亭亭出水不受污染【虛皇四十九章】如淸水下有沙石靑黃白黒水中所有皆現但水淸故【佛般泥洹經卷上】

譬如虛空性常淸淨不著垢闇或時風雲闇翳世人便言虛空不淨更有猛風吹除風雲便言虛空淸淨而虛空實無垢無淨【大智度論卷九十】

譬鑄劍太剛則折太柔則捲欲劍無折必加其錫欲劍無捲必加其金何者金性剛而錫質柔剛柔均平則爲善矣含性和平則爲嘉矣【法苑珠林卷四十七】

華之體合則不妙開過則毀開合得適乃盡其妙也調順覺意亦復如是髙則放防下則沈沒髙下得中乘平直往開合之相其猶淨華也【羅什譯維摩詰經佛道品】

治性

構木必將待櫽栝烝矯然後直鈍金必將待礱厲然後利今人之性惡必將待師法然後正得禮義然後治【荀子性惡】

直木不待櫽栝而直者其性直也構木必將待櫽栝烝矯然後直者以其性不直也【荀子性惡】

櫽栝之生爲構木也繩墨之起爲不直也立君上明禮義爲性惡也【荀子性惡】

陶人埏埴而爲器然則器生於陶人之僞非故生於人之性也故工人斵木而成器然則器生於工人之僞非故生於人之性也聖人積思慮習僞故以生禮義而起法度然則禮義法度者是生聖人之僞非故生於人之性也【荀子性惡】

夫陶人埏埴而生瓦然則瓦直豈陶人之性也哉工人斵木而生器然則器木豈工人之性也哉夫聖人之於禮義也辟亦陶埏而生之也【荀子性惡】

繁弱鉅黍古之良工也然而不得排擏則不能自正桓公之蔥太公之闕文王之錄莊君之闔閭之干將莫邪鉅闕辟閭此皆古之良劍也然而不加砥礪則不能利不得人力則不能斷驊驑騹驥纎離綠耳此皆古之良馬也然而前必有銜轡之制後有鞭防之威加之以造父之馭然後一日而致千里也夫人𨿽有性質美而心辯知必將求賢師而事之擇賢友而友之【荀子性惡】眾人之用神也躁躁則多費多費之謂侈聖人之用神也靜靜則少費少費之謂嗇【韓非子解老】

欲棄學而循性是謂猶釋船而欲水也【淮南子修務訓】夫馬之爲艸駒之時跳躍蹏翅尾而走人不能制齕咋足以肌碎骨蹶蹏足以破虜防匈及至圉人擾之良禦教之掩以衡扼連以轡銜則𨿽歷險壍弗敢辭故其形之爲馬馬不可化其可駕禦教之所爲也馬聾虫也而可以通气志猶待教而成又況人乎【淮南子修務訓】繭之性爲絲然非得工女煮以熱湯而抽其統紀則不能成絲卵之化爲雛非慈雌嘔暖覆伏累日積久則不能爲雛人之性有仁義之資非聖王爲之法度而教導之則不可使鄕方【淮南子泰族訓】

中民之性如繭如卵卵待復二十日而後能爲雛繭待繰以涫湯而後能爲絲性待漸於教訓而後能爲善善教誨之所然也非質朴之所至能也【春秋繁露實性章】

卵之性未能作雛也繭之性未能作絲也麻之性未能爲縷也粟之性未能爲米也【春秋繁露實性章】

米出於粟而粟不可謂米玉出於璞而璞不可謂玉善出於性而性不可謂善【春秋繁露實性章】

天之所爲止於繭麻與禾以麻爲布以繭爲絲以米爲飯以性爲善此皆聖人所繼天而進也【春秋繁露實性章】性如繭如卵卵待復而爲雛繭待繰而爲絲性待教而後善【春秋繁露深察名號】

或曰性有善端心有善質尙安非善應之曰非也繭有絲而繭非絲也卵有雛而卵非雛也【春秋繁露深察名號】

性有似目目臥幽而瞑待覺而後見當其未覺可謂有見質而不可謂見【春秋繁露深察名號】

性比於禾善比於米米出禾中而禾未可全爲米也善出性中而性未可全爲善也【春秋繁露深察名號】

繭之性爲絲弗得女工燔以沸湯抽其統理不成爲絲卵之性爲雛不得良雞覆伏孚育積日累久則不成爲雛夫人性善非得明王聖主扶攜內之以道則不成君子【韓詩外傳】

善治民者治其性者也或曰治金而流去火則剛激水而升捨之則防惡乎治曰不去其火則常流激而不止則常升【申鑑政體】

夫人之性不相遠也其質婉以慤而文之以詩書閒之以禮義則性成焉故性猶璞也不琢則不成【天祿閣外史燕居】一嵗嬰兒無推讓之心見食號欲食之覩好啼欲玩之長大之後禁情割欲勉勵爲善矣【王充論衡本性篇】

魏之行田百畝鄴獨二百西門豹灌以漳水成爲膏腴則畝收一鐘夫人之質猶鄴田道教猶漳水也患不能化不患人性之難率也雒陽城中之道無水水工激上洛中之水日夜馳流水工之功也【王充論衡率性篇】

古貴良醫者能知篤劇之病所從生起而以鍼藥治而已之如徒知病之名而坐觀之何以爲奇夫人有不善則乃性命之疾也無其教治而欲令變更豈不難哉【王充論衡率性篇】

世稱利劍有千金之價棠谿魚腸之屬龍泉太阿之輩其本鋋山中之恆鐵也冶工鍜鏈成爲銛利豈利劍之鍜與錬乃異質哉工良師巧錬一數至也試取東下直一金之劍更熟鍜鏈足其火齊其銛猶千金之劍也夫鐵石天然尙爲鍜鏈者變易故質況人含五常之性聖賢未之熟鍜錬耳奚患性之不善哉【王充論衡率性篇】

西門豹急佩韋以自緩董安於緩帶以自促急之與緩俱失中和然而韋附身成爲完具之人能納韋之教補接不足則豹安於之名可得參也【王充論衡率性篇】且螟蛉有子果臝負之性之變也橘渡江爲枳易土而變形之異也納所食之气還質易性豈不能哉【嵇中防集答難養生論】

穿井所以導泉吟詠所以通性無泉則無所穿無性則無所詠世皆忘其泉性之自然徒識穿詠之末功因欲矜而有之不亦妄乎【郭子注莊列禦冦】

夫歐冶鑄劍太剛則折太柔則捲欲劍無折必加其錫欲劍無捲必加其金何者金性剛而錫質柔剛柔均平則爲善矣良工塗漆漆緩則難晞急則弗牢均則緩急使之調和則爲美也人之含性有似於玆剛者傷於嚴猛柔者失於軟懦緩者悔於後機【釁也】急者敗於懁促【懁急】故鑄劍者使金不至折錫不及捲制器者使緩而能晞急而能牢理性者使剛而不猛柔而不懦緩而不後機急而不懁促故能劍器兼善而性气淳和也【劉子和性】水溫則成湯寒則成冰冰湯異气而水性猶同蠶能投練匪湯不錦人性推移蓋比比也【意林士緯】

道徳仁義天性也織之以成其物錬之以致其精瑩之以發其光【意林仲長統昌言】

人之性如水焉置之圓則圓置之方則方澄之則淳而淸動之則流而濁【太平禦覽人事部敍人】

土有器性和之以爲器人有道性修之以成道【道徳經注疏卷一】

如善牧牛設牛東西噉他苗稼則便遮止不令食苗【海空智藏經持誡品】

使八寒流煦五熱浮涼【波羅蜜多經序五百八十四】

譬如濁水澄渟淸淨無復滓穢爲顯水性本淸淨故【金光明最勝王經卷二】

譬如眞金鎔銷冶鏈旣燒打已無復塵垢爲顯金性本淸淨故【金光明最勝王經卷二】

碎末於金礦礦中不見金智者巧融鏈眞金方乃顯【大乘密嚴經卷上】

如雲覆月月不明淨諸煩惱藏覆如來性性不明淨若離一切煩惱云覆如來之性淨如滿月如人穿井若得漧土知水尙遠得濕土泥知水漸近若得水者則爲究竟如是值遇諸佛聲聞緣覺修習善行掘煩惱土得如來性水如瓶中燈焰其明不現於眾生無用若壞去瓶其光普照如是諸煩惱瓶覆如來藏燈相好莊嚴則不明淨於眾生無用若離一切諸煩惱藏彼如來性煩惱永盡相好照明施作佛事如彼瓶燈眾生受用【大法鼔經卷下】譬如淨水必無垢穢以塵坌故令水渾濁性本元淨以客塵煩惱渾心令濁眞性不現【蘇婆呼童子經卷上】

如蓮未開諸惡見葉共包裹故如金墮厠在於覺觀糞穢中故如滿月被蝕我慢羅防所執取故如池水被濁貪欲塵土所混雜故如金山被翳瞠恚泥垢所封著故如虛空被覆愚癡重云之所蔽故如日未出在無明習气地中故【大乘法界無差別論華十】

譬如鍜金師持金著火中時時囊吹時時持水澆時時放休何以故若常吹金便燋融常水澆冷不熱若常放不調熟【阿毘曇甘露味論卷上】

譬如淸淨池水狂象入中令其混濁若淸水珠入水卽淸淨【大智度論卷三十六】

如釡熟糜滓濁下沈淸者在上【大智度論卷二十三】

比丘戽船中虛則輕除淫怒癡是爲泥洹【法句經沙門品】

凝神

神者至貴也故館不辟除則貴人不捨焉故曰不潔則神不處【管子心術】

如捕蛇師心不怖蛇彼𨿽夢蛇而不怖畏【關尹子五鑑】列禦冦爲伯昏無人射引之盈貫措杯水其肘上發之鏑矢復沓方矢復寓當是時也猶象人也伯昏無人曰是射之射非不射之射也當與汝登髙山履危石臨百仞之淵若能射乎於是無人遂登髙山履危石臨百仞之淵背逡巡足二分垂在外揖禦寇而進之禦冦伏地汗流至踵伯昏無人曰夫至人者上闚靑天下潛黃泉揮斥八極神气不變今汝然有恂目之志爾於中也殆矣夫【列子黃帝】

夫醉者之墜於車也𨿽疾不死骨節與人同而犯害與人異其神全也乘亦弗知也墜亦弗知也死生驚懼不入乎其胸是故物而不慴彼得全於酒而猶若是而況得全於天乎聖人藏於天故物莫之能傷也【列子黃帝】仲尼曰丘也嘗使於楚矣適見防子食於其死母者少焉眴若皆棄之而走不見已焉爾不得類焉耳所愛其母者非愛其形也愛使其形者也【莊子徳充符】

平者水停之盛也其可以爲法也內保之而外不蕩也徳者成和之修也徳不形者物不能離也【莊子徳充符】眞人之息以踵眾人之息以喉【莊子大宗師】

梓慶削木爲鐻鐻成見者驚猶鬼神魯侯見而問焉曰子何術以爲焉對曰臣工人何術之有𨿽然有一焉臣將爲鐻未嘗敢以耗气也必齊以靜心齊三日而不敢懷慶賞爵祿齊五日不敢懷非譽巧拙齊七日輙然忘吾有四肢形體也當是時也無公朝其巧専而外滑消然後入山林觀天性形軀至矣然後成見鐻然後加手焉不然則已則以天合天器之所以凝神者其是與【莊子逹生】

眾人之用神也躁躁則多費多費之謂侈聖人之用神也靜靜則少費少費之謂嗇【韓非子解老】

夫舉天下萬物跂蹺貞虫蝡動蚑作皆知其所喜憎利害者何也以其性之在焉而不離也忽去之則骨肉無倫矣今人之所以眭然能視防然能聽形體能抗而百節可屈神察能分白黒視醜美而知能別同異明是非者何也气爲之充而神爲之使也何以知其然也凡人之志各有所在而神有所繋者其行也足蹪趎塪頭低植木而不自知也招之而不能見也呼之而不能聞也耳目去之也然而不能應者何也神失其守也故在於小則忘於大在於中則忘於外在於上則忘於下在於左則忘於右今夫狂者之不能避水火之難而越溝瀆之險者豈無形神气志哉然而用之異也失其所守之位而離其外內之舍是故舉錯不能當動靜不能中終身運枯形於連嶁列埓之門而蹪蹈於污壑穽防之中𨿽生俱與人鈞然而不免爲人戮笑者何也形神相失也【淮南子原道訓】

此膏燭之類也火愈然而消愈亟是故聖人將養其神和其气恬然則縱之廹則用之其縱之也若委衣其用之也若發機【淮南子原道訓】

夫水向冬則凝而爲冰冰迎春則泮而爲水冰水移易於前後若周員而趨孰暇知其苦樂乎是故形傷於寒暑燥濕之虐者形苑而神壯神傷乎喜怒思慮之患者神盡而形有餘故罷馬之死也剝之若槁狡狗之死也割之猶濡【淮南子俶眞訓】

且人之情耳目應感動心志知憂樂手足之防疾辟寒暑所以與物接也蜂蠆螫指而神不能憺蚉蝱膚而知不能平夫憂患之來攖人心也非直蜂蠆之螫毒而蚉蝱之怛也而欲靜漠虛無柰之何哉【淮南子俶眞訓】夫人之所受於天者耳目之於聲色也口鼻之於芳臭也肌膚之於寒燠其情一也或通於神明或不免於癡狂者何也其所爲制者異也是故神者智之淵也淵淸則智明矣智者心之府也智公則心平矣【淮南子俶眞訓】若吹呴呼吸吐故納新熊經鳥伸鳬浴蝯躩鴟視虎顧是養形之人也不以滑心【淮南子精神訓】

心者形之主也而神者心之寶也形勞而不休則蹶精用而不已則竭是故聖人貴而尊之不敢越也夫有夏后氏之璜者匣匱而藏之寶之至也夫精神之可寶也非直夏后氏之璜也【淮南子精神訓】

天地之道至紘以大尙猶節其章光愛其神明人之耳目曷能久燻勞而不息乎精神何能久馳騁而不旣乎【淮南子精神訓】

夫癩者趨不變狂者形不虧神將有所遠徙孰暇知其所爲【淮南子精神訓】

人大怒破陰大喜墜陽大憂內崩大怖生狂除穢去累莫若未始出其宗乃爲大通淸目而不以視靜耳而不以聽鉗口而不以言委心而不以慮【淮南子精神訓】

醉者俛入城門以爲七尺之閨也超江淮以爲尋常之溝也酒濁其神也怯者夜見立表以爲鬼也見寢石以爲虎也懼揜其气也又況無天地之怪物乎【淮南子汜論訓】萬乘之主葬其骸於曠野之中祀其鬼神於明堂之上神貴於形也故神制則形從形勝則神窮聰明𨿽用必反諸神謂之太衝【淮南子詮言訓】

水濁則魚噞形勞則神亂【淮南子說山訓】

夫血脈之藏於身也猶江河之流地江河之流濁而不淸血脈之動亦擾不安【王充論衡道篇】

瞽者遇室則西施與嫫母同情瞶者忘味則糟粕與精粺等甘豈識賢愚好醜以愛憎亂心哉【嵇中防集答難養生論】夫行之所踐容足而已足外無餘而人不敢踐者此心不夷體不閒故也【張湛注列湯問】

夫機理萌於彼蓍感於此故吉凶可因卦兆而推情慝可假象數而尋今忘者之心泊爾釣於死灰廓焉同乎府宅聖人將無所容其鑑豈卦兆之所占【張湛注列子周穆王】夫有因無而生焉形須神而立焉有者無之宮也形者神之宅也故譬之於堤堤壞則水不畱矣方之於燭燭糜則火不居矣身勞則神防气竭則命終根竭枝繁則靑靑去木矣气疾欲腃則精靈離身矣夫逝者無反期旣朽無生理逹道之士良所悲矣輕璧重陰豈不有以哉【抱朴子內篇至理】

夫有形者自然相與爲累惟外乎形者磨之而不燐猶風日過河實已損而不自覺所以不覺非不損也恃源以往也【郭子注莊徐無鬼】

七竅者精神之戶牖也志气者五藏之使候也【劉子淸神】今淸歌奏而心樂悲聲發而心哀神居體而遇感推移以此而言則情之變動自外至也【劉子淸神】

鑑之積也無厚而照有重淵之深目之察也有畔而眂周天壤之際何則應事以精不以形造物以神不以器【文選陸機演連珠】

夫服藥求汗或有弗獲而愧情一集渙然流離終朝未餐則囂然思食而曽子銜哀七日不饑夜分而坐則低迷思寢內懷殷憂則逹旦不瞑勁刷理鬢醇醴發顏僅乃得之壯士之怒赫然殊觀植髮衝冠由此言之精神之於形骸猶國之有君也神躁於中而形喪於外猶君昏於上國亂於下也【文選嵇康養生論】

神之在人猶光之在燭燭盡則光窮人死則神滅【何氏語林文學魏書】

直心於物水火恬然無負於天雷霆不懼【文苑英華庾信職官十三碑】

眼者身之鏡耳者體之牖視多則鏡昏聽眾則牖閉磨鏡決牖則能徹洞萬虛眇察絕響【太平禦覧道部養生】

符子登乎太山下臨千仞之淵上蔭百丈之松蕭蕭然神王乎一丘矣言不出乎耒耜心不過乎俗人其猶木犬守戶瓦雞司晨矣【太平禦覧木部松】

以九寸明鏡照面視之曰今日識己形當令不忘如此其神不防疾患不入【初學記器用部鏡注】

僧行道如牛負深泥中疲極不敢左右顧【初學記道釋部僧】我身乃神之車也神之舍也神之主人也主人安靜神卽居之躁動神卽去之【西升經】

陰之至也地裂而冰凝淸風飂冽霜雪嚴嚴魚鼈蟄伏萬物宛拳當此之時處溫室臨鑪火重狐狢襲毳綿猶不能禦也及至定神安精動體勞形則是理泄汗流捐衣出室暖有餘身矣陽之至也煎砂爛石飛鳥絕水虫疾萬物枯槁江河消竭當此之時入沈淸泉出衣絺綌燕髙臺服寒石猶不能任也及至解心釋意托神淸靜形捐四海之外遊志無有之內心平气和涼有餘矣【道徳經指歸卷八】

轂中有軸器中有食室中有人身中有神【道徳經注疏卷一】無色之色爲之見無聲之聲爲之聞無味之味爲之甘不言之言爲之教【聖母實傳仙道】

人猶魚也气猶水也水濁則魚痩气昏則人疾【玉淸經法印品】夫神之在身由捨之有生捨之有生則成無生則敗且捨之新若無生門戶不閉塵穢四入豕鼠耗其基鳥雀穿其穴亦漸至隳壞捨之朽若無生門戶摧塌塵穢溢滿豕鼠敗其基鳥雀翻其蓋則欲不朽無由也立至崩墜【金庭無爲妙經】

如風中燈不能照明在靜室閉門明乃徧照【大智度論卷一百】今有明鏡於斯紛穢集之微則其照藹然積則其照朏然彌厚則照而昧矣質其本明故加穢猶照𨿽從藹至昧要隨鏡不滅以之辧物必隨穢彌失而過謬成焉人之神理有類於此【明集明佛論】

靜定

人莫鑑於流水而鑑於止水惟止能止眾止【莊子徳充符】水靜則明燭須眉平中準大匠取法焉水靜猶明而況精神聖人之心靜乎天地之鑑也萬物之鏡也【莊子天道】空石之中有人焉其名曰觙其爲人也善射以好思耳目之欲接則敗其思蚉防之聲聞則挫其精是以辟耳目之欲而遠蚉防之聲閒居靜思則通思仁若是可謂微乎【荀子解蔽】

人心譬如槃水正錯而弗動則湛濁在下而淸明在上則足以見須眉而察理矣微風過之湛濁動乎下淸明亂於上則不可以得大形之正也心亦如是矣導之以理養之以淸物莫之傾則足以定是非決嫌疑矣小物引之則其正外易其心內傾則不足以決麤理也【荀子解蔽】人莫鑑於流沬【音誨】而鑑於止水者以其靜也莫窺形於生鐵而窺於明鏡者以覩其易也夫惟易且靜形物之性也由此觀之用也必假之於弗用也【淮南子俶眞訓】

水靜則平平則淸淸則見物之形弗能匿也故可以爲止【淮南子說林訓】

夫水常無心委順外物𨿽流之與止鯢桓之與龍躍常淵然自若未始失其靜默也至人用捨𨿽異黙一焉【郭子注莊應帝王】

志若流水居者空城積守無爲乃能長生【太平禦覽道部養生】如淨明珠內外無翳定若通逹必當如此【五燈防元西天祖師二十三祖】

𨿽有出入不失定相如金在井金體常寂【五燈防元西天祖師十六師】

莫不亙諸禪地蒨乎根本儲之定瀲磊砢乎邊際【波羅蜜多經卷一百九十一】

若得定者心則不散譬如惜水之家善治堤塘【遺教經論離十二】

譬如水定而風吹之其水波揚【修行道地經勸意品】

日照於晝月照於夜甲兵照軍禪照道人【法句經梵志品】譬如宻室內外塗治堅閉戶扄無有風塵於內然燈無觸嬈者其燈熖上恬然不動【長阿含經卷十三】

如釋迦文尼佛本爲螺髻仙人名尙闍梨常行第四禪出入息斷在一樹下坐兀然不動鳥見如此謂之爲木卽於髻中生卵是菩薩從禪覺知頂上有鳥卵卽自思惟若我起動鳥母必不復來鳥母不來鳥卵必壞卽還入禪至鳥子飛去尒乃起【大智度論卷十七】

其猶淵池息浪則徹見魚石心水旣澄則凝照無隠【髙僧傳十一論】

內求

初子列子好遊壺丘子曰遊何所好列子曰防之樂所玩無故人之遊也觀其所見我之遊也觀其所變遊乎遊乎未有能辧其防者壺丘子曰禦冦之遊固與人同歟而曰固與人異歟務外遊不知務內觀外遊者求備於物內觀者取足於身取足於身遊之至也求備於物遊之不至也於是列子終身不出自以爲不知遊壺丘子曰遊其至乎至遊者不知所適至觀者不知所眂物物皆遊矣物物皆觀矣【列子仲尼】

此皆無主於內借外物以樂之外物𨿽丰哀亦備矣有主於中以內樂外𨿽無鐘鼓樂已具矣故得志者非軒冕也有至樂者非充屈也得失無以累之耳且父母有疾在困而瘳則憂喜並用矣由此言之不若無喜可知也然則樂豈非至樂耶【嵇中散集答難養生論】

舉其性內則𨿽負萬爲而不覺其重也外物寄之𨿽重不盈錙銖有不勝任者矣【郭子注莊人間世】

不能止乎本性而外求無已猶以圓學方以魚羨鳥耳此愈近彼愈遠學彌得而性彌失【郭子注莊齊物論】

不修多聞具大智慧𨿽無水浴淸淨無垢離諸香燻得無上香離諸瓔珞得眞莊嚴【本緣經鹿品】

諭林卷百十二

欽定四庫全書

諭林卷百十三

明徐元太撰性理門【四】

守要

戶之開闔必由於樞情之通塞必在於感【後漢書廉範傳論注】凡在天非日不明居地以斗而辧【宋書歷志下】

萬物有所生而獨知守其根百事有所出而獨知守其門【淮南子原道訓】

今夫調弦者叩宮宮應彈角角動此同聲相和者也夫有攺調一弦其於五音無所比鼔之而二十五弦皆應此未始異於聲而音之君已形也【淮南子覽防訓】

猶本與末也從本引之千枝萬葉莫不隨也【淮南子精神訓】愼子曰匠人知爲門能以門所以不知門也故必杜然後能門【淮南子道應訓】

風自動而依之徳自立而秉之斯易持易行之道也【郭子注莊天運】

示應於近遠有可察托驗於顯微或可包是以寸管下傃天地不能以气欺尺表逆立日月不能以形逃【文選陸士衡演連珠】

通於變者用約而利博明其要者器淺而應是以天地之賾該於六位萬殊之曲窮於五弦【文選陸機演連珠】尺表能審璣衡之度寸管能測往復之气【世說新語言語】終年爲車無一人之輪則不可馳【意林子思子】

玉律追天故躔次之期不變緹室候景則發斂之气罔逾【藝文類聚內典部寺碑】

此是世寶未足爲上於諸寶中法寶爲上此是世光未足爲上於諸光中智光爲上此是世明未足爲上於諸明中心明爲上【五燈防元西天祖師二十七祖】

夫約方者猶約囊也囊滿而弗約則輪泄方成弗約則神與弗俱【黃帝素問靈樞經禁服】

家者知人之本根也身者知天之淵泉也【道徳經指歸卷八】去家出戶不見天下去身窺牖不知天道其出愈遠其知益少周流四海其迷益甚【道徳經指歸卷八】

茍解提綱而振領自然掘土而得金【玉皇本行集經】

萬象森羅不離兩儀之育百法紛湊無越三教之境【華陽陶隠居集】

譬如有人塊擲師子師子逐人而塊自息【波羅蜜多經卷五百六十九】

譬如桴筏以繩貫穿連綴竹木不令分防於河流中遊行自在【大方廣佛華嚴經卷三十六】

如人防身先防命根【大方廣佛華嚴經卷七十八】

譬如有人調和藥汁必當先取好淸淨水【大方廣佛華嚴經卷七十八】

如機關木人若無有楔身卽離防不能運動【大方廣佛華嚴經卷七十八】

菩提心者如白防綫從本已來性淸淨故菩提心者如快利犁能治一切眾生田故菩提心者猶如快箭能破一切諸苦的故菩提心者猶如利矛能穿一切煩惱甲故菩提心者猶如堅甲能防一切如理心故菩提心者猶如利刀能斬一切煩惱首故菩提心者猶如利劍能斷一切防慢鎧故菩提心者如勇將幢能伏一切諸魔軍故菩提心者猶如利鋸能截一切無明樹故【大方廣佛華嚴經卷七十八】

菩提心者如錬金藥能治一切煩惱垢故菩提心者猶如好蜜圓滿一切功徳味故菩提心者猶如正道令諸菩薩入智城故菩提心者猶如好器能持一切白淨法故【大方廣佛華嚴經卷七十八】

譬如人病喉咽痛舉一身皆爲痛【佛遺日摩尼寶經推六】

云何貍心謂順修徐進法云何狗心謂得少分以爲喜足云何鼠心謂思惟斷諸繋縛【大毘盧遮那成佛神變加持經詩一】云何師子心謂修行一切無怯弱法云何鵂鶹心謂常暗夜思念云何烏心謂一切處驚怖思念【大毘盧遮那成佛神變加持經詩一】

如膏車轄令不敗傷有所至到【大毘盧遮那成佛神變加持經詩七】譬如工巧匠善守於機發亦如海船師執柁而揺動【大乘密嚴經卷上】

以不放逸行爲種子故而成善法果以屍波羅蜜行爲足故而能善去以菩提心爲命根故而不死滅以捨摩他毘婆捨爲手故而能善巧作業以信業果報爲眼故而現見智慧修空慧爲首故而無所分別【法集經欲一】如膏車省牛气力車卽易牽【蘇婆呼童子經卷中】

猶如列陣共鬭戰時惟要誓爲第一猶樓觀椽彼一切皆依承椽梁立承椽梁承椽梁皆攝持之承椽梁者爲最第一【中阿含經卷三十四】

譬如國王有邊境城四周堅固巷陌平正惟有一門立守門者聰明黠慧善能籌量外有人來應入者聽入不應入者不聽周市繞城求第二門都不可得都無貓貍出入之處況第二門彼守門者都不覺悟入者出者然彼士夫知一切人惟從此門若出若入更無餘處【雜阿含經卷三十四】

譬如防水善治堤塘勿漏而已【中本起經比丘品】

佛以忍爲鎧精進爲鋼鉀持戒爲大馬禪定爲良弓智慧爲好箭外破魔王軍內滅煩惱賊【大智度論卷二】

忍爲堅鉀冑慧爲利刀仗【天淸問經當三】

信能度淵攝爲船師精進除苦慧到彼岸【法句經篤信品】如逸象無鉤終不順調道【三昧法門經卷上】

大慈悲爲軸智慧爲兩輪精進爲快馬戒定以爲銜忍辱心爲鎧總持爲轡勒【大智度論卷四】

譬如人射先得平地地平然後心安心安然後挽滿挽滿然後防深戒爲平地定意爲弓挽滿爲精進箭爲智慧賊是無明【大智度論卷十四】

如人上屋非梯不升不得戒梯禪亦不立【大智度論卷十四】譬如國王有一大臣自覆藏罪人所不知王言取無脂肥羊來汝若不得者當與汝罪大臣有智繋一大羊以艸穀好養日三以狼而畏怖之羊𨿽得養肥而無脂牽羊與王王遣人殺之肥而無脂王問云何得爾答以上事菩薩亦如是見無常苦空狼令諸結使脂消諸功徳肉肥【大智度論卷十五】

是覺觀能生三昧亦能壞三昧譬如風能生雨亦能壞雨【大智度論卷二十一】

譬如農夫遇好良田而無種子𨿽欲加功無以肆力【大智度論卷三十】

實智慧者則是度老病死海堅牢船也亦是無明黒暗大明燈也一切病者之良藥也伐煩惱樹之利斧也【遺教經論離十二】

或復方之日月譬若寶珠義等塗香事同惜水越渡大海號曰牢船生長善芽又稱平地【法苑珠林卷八十二】

若菩薩欲得淨土當淨其心隨其心淨則佛土淨【維摩詰所說經佛國品】

寶積當知直心是菩薩淨土深心是菩薩淨土大乘心是菩薩淨土布施是菩薩淨土持戒是菩薩淨土忍辱是菩薩淨土精進是菩薩淨土禪定是菩薩淨土智慧是菩薩淨土四無量心是菩薩淨土四攝法是菩薩淨土方便是菩薩淨土三十七品是菩薩淨土廻向心是菩薩淨土說除八難是菩薩淨土自守戒行不譏彼闕是菩薩淨土十善是菩薩淨土【維摩詰所說經佛國品】

障蔽風雨莫過於捨滅除眾想莫妙於空亦能絕諸問難降伏魔怨猶密宇深重冦患自消【羅什譯維摩詰經佛道品】三乘法以三十四心成道大乘中惟以一念則豁然大悟具一切智也【羅什譯維摩詰經菩薩品】

夫欲響順必和其聲欲影端必正其形此報應之定數也【僧肇注維摩詰經佛國品】

至人

夫古之至人藏器於靈褞袍不能令暖軒冕不能令榮動如川之流靜如川之渟【晉書董京傳】

舜者處民之中則自齊乎士處君子之中則齊乎君子上與聖人則固聖人之林也【晏子春秋外篇】

善行無轍迹善言無瑕讁善計不用籌防善閉無關鍵而不可開善結無繩約而不可解【老子巧用】

大丈夫恬然無思淡然無慮以天爲蓋以地爲車以四時爲馬以陰陽爲禦行乎無路遊乎無怠出乎無門以天爲蓋則無所不覆也以地爲車則無所不載也四時爲馬則無所不使也陰陽禦之則無所不備也是故疾而不揺遠而不勞【文子道原】

其動若水其靜若鑑其應若響芒乎若亡寂乎【闕關尹子三極】

入水不溺入火不熱斫撻無傷痛指擿無痟癢乘空如履實寢虛若處牀雲霧不硋其視雷霆不亂其聽美惡不滑其心山谷不躓其步神行而已【列子黃帝】

絕迹易無行地難【莊子人間世】

予方將與造物者爲人厭則又乘夫莽眇之鳥以出六極之外而遊無何有之鄕以處壙埌之野【莊子應帝王】孔子見老歸三日不談弟子問曰夫子見老亦將何規哉孔子曰吾乃今於是乎見龍龍合而成體防而成章乘乎雲气而養乎陰陽予口張而不能嗋予又何規老哉子貢曰然則人固有尸居而龍見雷聲而淵默發動如天地者乎【莊子天運】

至人神矣大澤焚而不能熱河漢沍而不能寒疾雷破山風振海而不能驚若然者乘雲气騎日月而遊乎四海之外死生無變於已而況利害之端乎【莊子齊物論】夫水之於汋也無爲而才自然矣至人之於徳也不修而物不能離焉若天之自髙地之自厚日月之自明夫何修焉【莊子田子方】

在已無居形物自著其動若水其靜若鏡其應若響【莊子天下】

內視若盲反聽若聾莫知所長【河上公注老子顯徳】

猶如嬰兒之未言雞子之未分明珠在蚌中美玉處石間內𨿽昭昭外如愚頑【河上公注老子體道】

泰古二皇得道之柄立於中央神與化遊以撫四方是故能天運地滯輪轉而無廢水流而不止【淮南子原道訓上】昔者馮夷大丙之禦也乘雲車入云蜺遊微霧騖恍忽歷遠彌髙以極往經霜雪而無迹照日光而無景扶揺抮抱羊角而上經紀山川蹈騰昆侖排閶闔淪天門末世之禦𨿽有輕車良馬勁防利錣不能與之爭先【淮南子原道訓】

惟體道能不敗湍瀨旋淵呂梁之深不能畱也太行石澗飛狐旬望之險不能難也【淮南子俶眞訓】

夫鉗且大丙不施轡銜而以善禦聞於天下伏羲女媧不設法度而以至徳遺於後世何則至虛無純一而不喋苛事也【淮南子覽冥訓】

昔者王良造父之禦也上車攝轡馬爲整齊而斂諧投足調均勞逸若一心怡气和體便輕畢安勞樂進馳騖若滅左右若鞭周旋若環世皆以爲巧然未見其貴者也若夫鉗且大丙之禦除轡銜去鞭棄防車莫動而自舉馬莫使而自走也日行月動星輝而運電奔而鬼騰進退屈伸不見朕垠故不招指不咄叱過歸鴈於碣石軼鶤雞於姑余騁若飛騖若絕縱矢躡風追猋歸忽朝發槫桑日入落棠此假弗用而能以成其用者也非慮思之察手爪之巧也嗜欲形於胸中而精神逾於六馬此以弗禦禦之者也【淮南子覽防訓】

召遠者使無爲焉親近者使無事焉惟夜行者爲能有之故卻走馬以糞而車軌不按於遠方之外是謂坐馳陸沈晝防宵明以冬鑠膠以夏造冰【淮南子覽防訓】

覩堯之道乃知天下之輕也觀禹之志乃知天下之細也原壺子之論乃知死生之齊也見子求之行乃知變化之同也夫至人倚不拔之柱行不關之塗稟不竭之府學不死之師無往而不遂無至而不通生不足以掛心死不足以幽神屈伸俯仰抱命而婉轉禍福利害千變萬紾孰足以患心若此人者抱素守精蟬蛻蛇解遊於太淸輕舉獨往忽然入防鳯凰不能與之儷而況斥鷃乎【淮南子精神訓】

甘暝太宵之宅而覺視於昭昭之宇休息於無委曲之隅而遊敖於無形埓之野【淮南子精神訓】

通體於天地同精於陰陽一和於四時明照於日月與造化者相雌雄【淮南子本經訓】

蠢乎若新生之犢而無求其故【淮南子道應訓】

剛柔炎涼各有攸宜安於一域則困於余方至於聖人心與元气合體與陰陽防諧方圓不當於一象溫涼不值於一器【張湛注列黃帝】

萌然不動亦不自止與枯木同其不華死灰均其寂魄此至人無感之時也夫至人其動也天其靜也地其行也水流其湛也淵嘿淵嘿之與水流天行之與地止其於不爲而自然一也【張湛注列黃帝】

髙巢不探深淵不漉鳯鸞棲息於庭宇龍鱗羣遊於園池饑虎可履虺蛇可執涉澤而鷗鳥不飛入林而狐兔不驚【抱朴子外篇詰鮑】

知死生者命之極非妄然也若夜旦耳奚其系哉眞人在晝得晝在夜得夜以死生爲晝夜豈有所不得乎【郭子注莊大宗師】

止若立枯木動若運槁枝坐若死灰行若遊塵【郭子注莊齊物論】

不滿不竭者至人之心若鏡應而不藏故曠然無盈虛之變也【郭子注莊齊物論】

至人之道也如鏡有明有照有引有致【初學記器用部鏡注】道徳爲父神明爲母淸淨爲師太和爲友【道徳經指歸卷八】晝見星於天夜見魚於淵耳比八風之調目領羣獸之毛此思慮之極也【道徳經指歸卷九】

夫月現於空凡有水處影無不沈也雷震於天凡可聞處聲無不徹也玉帝妙道眞身譬之虛空無所不在豈雷與月之可比哉【玉皇本行集經】

法輪常自轉希音不可聽【玉淸經中元品】

見有劫火徧燒三千大千世界天地洞然欲以一气吹令頓滅【波羅蜜多經卷三】

見有三千大千世界所依風輪飄撃上湧將吹三千大千世界蘇迷盧山大蘇迷盧山輪圍山大輪圍山及余小山大地等物碎如糠糩欲以一指障彼風力令息不起【波羅蜜多經卷三】

欲析一毛以爲百分取一分毛盡舉三千大千世界大海江河池沼澗谷陂湖中水棄置他方無邊世界而不惱觸水族生類【波羅蜜多經卷三】

地中出沒如出沒水水上經行如經行地身出煙熖如燎髙原體注眾流如消雪嶺【波羅蜜多經卷九】

一切諸海水可知其滴數無有能數知釋迦之壽量析諸妙髙山如芥可知數無有能數知釋迦之壽量一四大地土可知其塵數無有能算知釋迦之壽量【金光明最勝王經卷一】

火中生蓮華是可謂希有在欲而行禪希有亦如是【維摩詰所說經佛道品】

道之極者稱曰菩提菩提者蓋是正覺無相之眞智乎【僧肇注維摩詰經菩薩品】

去情

夢中鑑中水中皆有天地存焉欲去夢天地者寢不寐欲去鑑天地者形不照欲去水天地者盎不汲彼之有無在此不在彼是以聖人不去天地去識【關尹子二柱篇】曰想如思鬼心栗思盜心怖曰識如認黍爲稷認玉爲石者浮游罔象無所底止譬覩奇物生奇物想生奇物識此想此識根不在我譬如今日今日而已至於來日想識殊未可卜及至來日紛紛想識皆緣有生曰想曰識譬如犀牛望月月形入角特因識生始有月形而彼眞月初不在角胸中之天地萬物亦然【關尹子五鑑】

昔遊再到記憶宛然此不可忘不可遣【關尹子五鑑】

眾罔兩問於景【影】曰若向也俯而今也仰向也括而今也被髮向也坐而今也起向也行而今也止何也景曰捜捜【蕭一作叟】也奚稍問也予有而不知其所以予蜩【條】甲也蛇蛻【退】也似之而非也火與日吾屯【豚】也陰與夜吾代也彼吾所以有待耶而況乎以有待者乎【莊子寓言】人大怒破陰大喜墜陽薄气發瘖驚怖爲狂憂悲多恚病乃成積好憎繁多禍乃相隨故心不憂樂徳之至也【淮南子原道訓】

夫函牛之鼎沸而蠅蚋弗敢入昆山之玉瑱而塵垢弗能污也聖人無去之心而心無醜無取之美而美不失故祭祀思親不求福饗賔修敬不思徳惟弗求者能有之【淮南子詮言訓】

念慮者不得臥止念慮則有爲其所止矣兩者俱亡則至徳純矣【淮南子說山訓】

遺腹子不思其父無貌於心也不夢見像無形於目也【淮南子說林訓】

意所偏感則隨念想而轉易及其甚者則白黒等色方圓共形豈外物之變故語有之曰萬事紛錯皆從意生【張湛注列說符】

今日適越昔何由至未成乎心是非何由生【郭子注莊齊物論】環中空者也今以是非爲環而得其中空則無是無非故能應乎是非【郭子注莊齊物論】

取其棄人間之好若艸木之無心故爲鳥獸所不畏【郭子注莊山木】

喜懼戰於胸中固已結冰炭於五藏矣【郭子注莊人間世】有情於爲離曠而弗能也然離曠以無情而聰明矣有情於爲賢聖而弗能也然賢聖以無情而賢聖矣【郭子注莊徳充符】

體天地防變化者𨿽手足五藏未嘗相與而百節同和相與於無相與也未嘗相爲而表裏俱濟相爲於無相爲也若乃役心志以卹手足運股肱以營五藏則相爲愈篤而內外愈困矣【郭子注莊大宗師】

夫體道合變者與寒暑同其溫嚴而未嘗有心也【郭子注莊大宗師】

人皆知金之有系爲不祥故明已之無異於金則所系之情可解【郭子注莊大宗師】

志之所攖焦火凝冰故其爲兵甚於劍防【郭子注莊庚桑楚】鑑之可喜由於無情不問知與不知聞與不聞來卽鑑之故終無已若鑑由聞知則有時而廢也性所不好豈獨久照聖人無愛若鏡耳【郭子注莊則陽】

若鏡者鑑物而無情也不將不迎不藏來卽應去卽止也物來卽鑑鑑不以心故𨿽天下之廣而無勞神之累也【郭子注莊應帝王】

幹將鏌鎁與讎爲用然報讎者不事折之以其無心飄落之瓦𨿽復中人人莫之怨者由其無情是以天下平均凡不平者由有情也無情之道大矣【郭子注莊逹生】

賊莫大乎徳有心而心有睫及其有睫也而內視內視而敗矣【莊子列禦冦】

三人居室二人交爭必取信於不爭者以辯彼此之得失夫不爭者未必平而交爭者未必偏而信於不爭者何也以爭者之心並挾勝情故也【劉子去情】

今人目若驪珠心如權衡評人好醜𨿽言得其實彼必嫌怨及其自照明鏡摹倒其容醜狀旣露則內慙而不怨向之評者與鏡無殊然而向怨今之慙者以鏡無情而人有心也【劉子去情】

使信士分財不如投防探鉤使防士守藏不如閉局全封何者有心之於平不若無心之不平也有欲之於防不若無欲之不防也【劉子去情】

無情以接物在遇而恆通有情以接人觸應而成礙由此觀之則情之所處物之所疑也是以媒揚譽人而受譽者不以爲徳身膚彊飯而蒙飽者不以爲惠嬰兒傷人而被傷者不以爲怨侏儒嘲人而獲嘲者不以爲辱何者挾利以爲已有情於譽飽𨿽蒙惠而非徳無情於傷辱也𨿽獲毀而無憾【劉子去情】

魚不畏网而畏鵜復讎者不怨鏌鎁而怨其人网無心而鳥有情劍無情而人有心也【劉子去情】

飄瓦撃人虛舟觸已𨿽有忮心而不怒者以彼無情於撃觸也【劉子去情】

不知冒陰之可以無景而患景之不匿不知無惜之可以無患而恨惜之不巧豈不哀哉【藝文類聚人部公平論】

國去其姦則邦寧人去其情卽身安【陰符經注】

橐籥之器在其用者虛實有無方圓大小長短廣狹聽人所爲不與人爭善人在於天下譬如橐籥乎非與萬物之交爭其徳常歸焉以其虛空無欲故也【西升經】用心思公不若無心之大同也有欲禁過不若無求之得忠也【道徳經指歸卷十】

一如麋鹿一如鴻鴈不在憂喜亦不雜亂【道徳經指歸卷十二】除苦惱根斷親愛緣防防濁海自得淨界【虛皇四十九章】譬如耕田秋耕爲上如諸迹中鳥迹爲勝於諸想中元常爲最【元陽妙經卷十】

是身如城血肉筋骨皮裹其上手足以爲卻敵樓櫓目爲察孔頭爲殿堂心王處中如是身城諸善眞仙之所棄捨凡夫愚人常所味著貪淫瞠恚愚癡羅剎止住其中是不堅固猶如蘆葦伊蘭水沫芭蕉之樹【元陽妙經卷十】譬如智人見熱時炎如大幻師見所幻事知非眞故心無所望【大乘妙林經】

邪見生煩惱蒺防荊棘叢【大乘妙林經偈】

不著眼界不著耳鼻舌目意界不著色界不著聲香味觸法界【波羅蜜多經卷八】

譬如天地增之不喜減之不憂【波羅蜜多經卷五百六十七】

譬如火大𨿽燒一切樹木藥艸而不念言我能燒物【波羅蜜多經卷五百六十七】

譬夫大浸稽空而空無溺懼積洿歸澤而澤無垢忿況已謝之聲毀譽一貫旣遷之色損益同科【波羅蜜多經五百八十九卷序】

比慙愧而爲衣則龍衮不侔其麗禦煩惱而成鎧則犀渠有謝其堅【波羅蜜多經五百八十九卷序】

譬如大地𨿽以可愛色香味觸擲置其中而都不生髙欣喜愛𨿽以非愛色香味觸擲置其中而都不生下慼憂恚【波羅蜜多經卷五百八十九】

譬如造作海中大船所以者何作欲度賈客船亦不作是念言我當度人何以故船本無念故【道行波羅蜜經卷八】我觀世間一切眾生常爲十種大毒箭所中何謂爲十一者愛毒箭二者無明毒箭三者欲毒箭四者貪毒箭五者過失毒箭六者愚癡毒箭七者慢毒箭八者見毒箭九者有毒箭十者無有毒箭【大寶積經卷三十五】

如是彼人撃鼓已其鼓不生憎愛心【大寶積經卷六十七】

譬如四靣鏡輪淸徹明淨無諸垢翳懸於四衢所對色像皆於中現無有增減而此明鏡亦不念言我能現此種種色像【大寶積經卷八十三】

心如怨家能與一切諸苦惱故心如狂象蹈諸土捨能壞一切諸善根故心如吞鉤苦中生樂想故【大寶積經卷一百一十二】

譬如有人求娑羅枝爲娑羅枝故賫持利斧入娑羅林中至一大樹下斫其一枝余枝不作是念彼已被斫不斫我等其被斫者亦不作是念我已被斫餘者不斫【大方等大乘經卷十一】

譬如燈炷之明不自念言我當逐防去防也然燈炷照不知防所去處【佛遺日摩尼寶經推六】

其心如地水火風亦無所愛亦無所憎【如來三昧經卷上】譬如有人見牛鹿山羊有角之獸卽於彪兔生無角解若使不見牛等有角於彪兔等決定不生無角之見【大乘宻嚴經卷中】

當以智慧利斧破汝根本六情枝葉自然墮落【無明羅剎經】當以念慧水洗除煩惱垢【阿育王經偈卷八】

種燋不復生意盡如火滅【法句經泥洹品】

一切意流衍愛結如葛藤惟慧分別見能斷意根源【法句經愛欲品】

如無求士遇入一林𨿽見娑羅樹或多羅樹或夜鬘樹或馬相樹或鄔曇跋羅樹或諾瞿陀樹等而不起分別此是娑羅樹此是多羅樹乃至此是諾瞿陀樹等惟起平等樹林勝解【逹磨法蘊足論無量品七】

往昔有一聚落其中人民不識螺相亦復未曽聞其螺聲忽有一人從外而來到彼聚落而便止住是人常持一螺以爲功業每日執螺詣於聖像鳴螺供養一切人民忽聞螺聲咸悉驚怪共往螺處問彼螺言爾從何來可依實答若不言實我當破汝螺旣無情豈能言答【大正句王經上】

昔有一人行來渴乏見木桶中有淸淨流水就而飲之飲水已足卽便舉手語木桶言我已飲竟水莫復來𨿽作是語水流如故便瞠恚言我已飲竟語汝莫來何以故來有人見之言汝大愚癡無有智慧汝何以不去語言莫來卽爲挽卻牽余處去世間之人亦復如是爲生死渴愛飲五欲咸水旣爲五欲之所疲厭如彼飲足便作是言汝色聲香味莫復更來使我見也然此五欲相續不斷旣見之已便復瞠恚語汝速滅莫復更生何以故來使我見之時有智人而與之言汝欲得離者當攝汝六情閉其心意妄想不生人得解脫何必不見欲使不生【百諭經卷上】

譬如人遭風雨寒熱亦無所瞠【大智度論卷三十三】

譬如除厠作捨今𨿽無厠猶有不淨想若能知厠本無幻化所作則無厠想【大智度論卷五十三】

譬如艸木無有瞠心【大智度論卷八十八】

又如火燒物不擇好惡薪【大莊嚴經論卷八】

瞠是失諸善法之根本墮諸惡道之因緣法樂之怨家善心之大賊惡口之府藏福惠之刀斧【法苑珠林卷七十一】

諭林卷一百十三﹤子部﹐類書類﹐諭林﹥

欽定四庫全書

諭林卷一百十四

明徐元太撰

性理門【五】

去欲

火含煙而妨火桂懷蠧而賊桂然則火勝則煙滅蠧收則桂折故性明者欲簡嗜繁者气惛【宋書顏延之傳】

眾人熙熙如享大牢如登春臺我獨泊兮其未兆如嬰兒之未孩【老子異俗】

日月欲明浮雲蔽之河水欲淸沙土穢之叢蘭欲修秋風敗之人性欲平嗜欲害之【文子上徳】

堯不以有天下爲貴故授舜公子札不以有國爲尊故讓位子罕不以玉爲富故不受寶務光不以生害義故自投於淵由此觀之至貴不待爵至富不待財天下至大矣而以與他人也身至親矣而棄之淵外此其餘無足利矣此之謂無累之人【淮南子精神訓】

子夏見曽子一臞一肥曽子問其故曰出見富貴之樂而欲之入見先王之道又說之兩者心戰故臞先王之道勝故肥【淮南子精神訓】

夫乘舟而惑者不知東西見斗極則寤矣夫性亦人之鬥極也以有自見也則不失物之情無以自見則動而惑營譬若隴西之遊愈躁愈沈【淮南子齊俗訓】

逐獸者目不見太山嗜欲在外則明所蔽矣【淮南子說林訓】蚺蛇珍於越土中國遇而惡之黼黻貴於華夏祼國得而棄之當其無用皆中國之蚺蛇祼國之黼黻也以太和爲至樂則榮華不足顧也以恬澹爲至味則酒色不足欽也【嵇中防集答難養生論】

林之性靜所以動者風揺之也水之性淸所以濁者土渾之也人之性眞所以邪者欲之也【劉子防欲】

情欲之萌如木之將蘗火之始熒手可掣而斷露可滴而滅及其熾也結條陵云煽熛章華𨿽窮力運斤竭池灌火而不能禁其勢盛也嗜欲之萌耳目可關而心意可鑰至於熾也𨿽襞情捲欲而不能收其性敗也【劉子防欲】身之有欲如樹之有蠍樹抱蠍則還自鑿身抱欲而返自害故蠍盛則木折欲熾則身亡【劉子防欲】

珠瑩則塵埃不能附性明而情欲不能染也【劉子防欲】外疾之害輕於秋毫人知避之內疾之害重於丘山而莫之避【劉子防欲】

利欲感動失其正气不如深耕熟耰之有實【莊子音義則陽】煙出於火非火之和情生於性非性之適故火壯則煙微性充則情約【文選陸機演連珠】

水性勝火分之以釡甑則火彊而水弱人性勝志分以利欲則志彊而性弱【意林篤論】

重階連棟必濁汝眞金寶滿室將亂汝神厚味來殃艶色危身求髙反墜務厚更貧閒情塞欲老氏所珍【藝文類聚人部鑑誡銘】

不見可欲使心不亂是以惡迹止步滅影卽陰【藝文類聚食物部酒戒】

聖人在於天下如槖籥乎非與萬物交爭其徳常歸焉以其謙虛無欲也欲者凶害之根也無者天地之元也莫知其根莫知其源【太平禦覽道部養生】

奉道不齋戒如無燭夜行失道自苦耳【太平禦覽道部齋戒】檢身止欲莫過於蚓此志士所不及也【太平禦覽豸部蚯蚓】夏王使羿射於方矢之皮徵寸之的乃命羿曰子射之中則賞子以萬金之費不中則削子以十邑之地羿容無定色气戰於胸中乃援弓而射之不中更射之又不中夏王謂傳彌仁曰斯羿也發無不中而與之賞罰則不中的者何也傳彌仁曰若羿也喜懼爲之災萬金爲之患矣人能遺其喜懼去其萬金則天下之人皆不愧於羿矣夏王曰人聞子之言始得無欲之道【太平禦覽工藝部射中】

無貨之貨養我之福也有貨之貨喪我之賊也【道徳經指歸卷八】

器之害者莫甚乎戈兵獸之害者莫甚乎兕虎而令兵戈無所容其鋒刃虎兕無所措其爪角斯誠不以欲累其身者也【道徳經注】

世間塵土能防穢淨物聲色等法能污淸行【道徳經注疏卷一】兵馬所行之處害人損物但有荊棘穢艸不生禾稼也亦猶欲心馳騁之處惟增惡業不生善惠【道徳經注疏卷三】宇內淸夷無爲而治故能卻馳走之馬以糞農田治身者卻六根兵馬以道糞心【道徳經注疏卷五】

覩諸邪道如覩仇讎遠諸愛欲如避臭穢【虛皇四十九章】譬如佞臣教王作惡【海空智藏經持誡品】

譬如油能燃燈燈明自煎油盡燈滅眾生迷惑亦復如是【無上內祕藏經辧相明部襄品】

猶如毒樹之根汁能殺人【元陽妙經卷一】

凡物取而得之者小不取而得之者大故聖人不取【天機經蠢然】

如大毒藥不可得嘗如盛猛火不可親近【大乘妙林經】以是當知世間邪見煩惱熾盛猶荊棘林如蒺藜園不可親近【大乘妙林經】

欲如艸炬欲如苦果欲如利劍欲如火聚欲如毒器欲如幻惑欲如闇井欲如詐親【波羅蜜多經卷四】

欲儲淨法先滌身器將越愛流前鳩行檝【波羅蜜多經序五百八十四】

如有生此贍部洲人𨿽於欲界未得離染而或得往北俱盧洲因見彼洲女無繋屬形容端正遊戲自在又見彼洲衣服嚴具鮮淨殊妙皆依樹生又見彼洲有香粳米其味甘美不種自生又見彼洲觸處皆有種種珍寶甚可愛玩見彼洲人於如是類隨意受用無定繋屬正受用時非極耽染旣受用已捨而無戀贍部洲人𨿽未離染具觀見彼種種勝事而不貪著捨棄還歸當知是人甚爲希有【波羅蜜多經五百九十一】

佛能斷彼羂由執智劍故【大寶積經七十】

心如盜賊劫一切善根故心常貪色如蛾投火心常貪聲如軍久行樂勝鼓音心常貪香如豬喜樂不淨中臥【大寶積經卷一百一十二】

譬如羅网多有諸結有人在中以咒術力破网得出隨意而去【大方等大集經卷九】

譬如猛火與諸幹薪結期七日當大戰鬭爾時一切幹樹艸木種種枝葉悉共聚合如須彌山爾時猛火有一親友而語之言汝今何故不自莊嚴多有救援助彼薪眾汝惟一已何能當之時火答言彼怨𨿽多我力能敵不須伴黨【大方等大集經卷九】

譬如病人服苦澀藥但爲差病不生貪染【大乘莊嚴經論卷六】欲如毒樹根不拔芽還生【大莊嚴經論卷六偈】

譬如食毒當死因教服止毒藥便不復死佛經譬如止毒藥【佛說罵意經敬三】

猶如膏瓶處處裂破盛滿膏已而著日中漏徧漏津徧津【中阿含經卷五】

佛言人爲道能拔愛欲之根譬如摘懸珠一一摘之防有盡時惡盡得道也【佛說四十二章經尺一】

佛言人懷愛欲不見道者譬如濁水以五彩投其中致力攪之眾人共臨水上無能覩其影愛欲交錯心中爲濁故不見道若人漸解懴悔來近知識水澄穢除淸淨無垢卽自見形猛火著釡下中水湧躍以布覆上眾生照臨亦無覩其影者心中本有三毒湧沸在內五蓋覆外終不見道【佛說四十二章經尺一】

譬如火性悉能燒然一切之物【本緣經毘羅摩品】

猶如惡毒箭中則身命滅【本緣經毘羅摩品】

那先言王曽見獲麥者不左手持麥右手刈之那先言智慧之人斷絕愛欲譬如獲麥【那先比丘經卷上】

斷樹無伐本根在猶復生除根乃無樹比丘得泥洹【法句經道行品】

貪意自縛如犢慕乳【法句經道行品】

遠離諸淵如風卻云【法句經道行品】

火莫熱於淫防莫疾於怒网莫密於癡愛流駛於河【法句經塵垢品】

樹根深固𨿽截猶復生愛意不盡除輙當還受苦【法句經愛欲品】

𨿽獄有鉤鏁慧人不謂牢【法句經愛欲品】

爲道行者不與欲防先誅愛本無所植根勿如刈葦令心復生【法句經愛欲品】

千千爲敵一夫勝之未若自勝爲戰中上【法句經述千品】已度癡淵如鴈棄池【法句經羅漢品】

猶如世人以羅网捕鳥以罥弶捕鹿以深穽捕虎其有鳥獸遭此難者無有出期【出曜經三愛品】

火之熾熱不過於思想火所燒瘡可以藥療思想火被燎不可療治【出曜經三愛品】

世人饑渴可以水漿以濟其命或食艸根果蓏或以消息服气或以藥艸神咒可得延壽此愛心饑渴者飲四海水猶不漬愛一尺之地是故說愛渴而難濟也【出曜經三愛品】若彼猛將身被戒鎧心執慧劍前後固險與結使共戰必能果辦【出曜經六戒品】

此五欲者譬如以羊擲置火中又如盲人墮於深坑【無明羅剎經】

欲如段肉眾鳥競逐以要言之如蛾赴火如魚吞鉤如鹿逐聲如渴飲咸水【三昧法門經卷下】

當知欲爲毒害當求初禪滅斷欲火【三昧法門經卷下】

壞功徳苗令不增長【大智度論卷五】

譬如勇士見敵必期吞滅【大智度論卷十一】

如三流狂象如臨大深坑如師子斷道如摩竭魚開口諸欲亦如是甚可怖畏【大智度論卷十七】

此五欲者得之轉劇如火炙疥五欲無益如狗齩骨五欲增爭如鳥競肉五欲燒人如逆風執炬五欲害人如踐惡蛇【大智度論卷十七】

譬如人有重罪國王大瞠誅其七世根本令無遺余【大智度論卷二十七】

如鉤賊魚如弶害鹿如燈焚蛾【大智度論三十五】

如人著木屐踐刺刺則摧折是諸佛以禪定智慧屐摧五欲刺【大智度論卷六十一】

辟支佛經中有一國王見二特牛淫欲故鬭死自覺悟我以財色故徵伐他國與此何異【大智度論卷八十一】

譬如室內然燈燭者只爲防風以無風故燈熖轉明【蘇婆呼童子經卷上】

如火焚薪已自於是中滅【大乘密嚴經卷上】

常多有愛恆富無明未逹因緣不修對治所以鬱鬱慢山殆髙嵩華滔滔愛水遂廣滄溟【法苑珠林卷八十五】

愛性無厭名之爲渴愛斷則得解脫解脫止愛渴故名漿【羅什譯維摩詰經佛道品】

水之爲用除垢去熱解脫之性亦除執去閡也【羅什譯維摩詰經佛道品】

如洗穢物至盡乃淨淨則盡盡則無淨也【羅什譯維摩詰經入不二法門品】

我染諸法故諸法防我我心無染則萬防斯解【僧肇注維摩詰經佛國品】

去智

南康郡君山有獸名格似猩猩之形自知吉凶人無機愛之則可馴狎欲執害之則去不來【述異記下】

海上之人有好漚鳥者每旦至海上從漚鳥遊漚鳥之至者百住而不止其父曰吾聞漚鳥皆從汝遊汝取來吾玩之明日之海上漚鳥舞而不下也故曰至言去言至爲無爲齊智之所知則淺矣【列子黃帝】

其使多智之人量利害料虛實度人情得亦中亡亦中其少智之人不量利害不料虛實不度人情得亦中亡亦中量與不量料與不料度與不度奚以異惟亡所量亡所不量則全而亡喪亦非知全亦非知喪自全也自亡也自喪也【列子力命】

聞以有翼飛者矣未聞以無翼飛者也聞以有知知者矣未聞以無知知者也【莊子人間世】

南海之帝爲儵北海之帝爲忽中央之帝爲渾沌儵與忽時相遇於渾沌之地渾沌待之甚善儵與忽謀報渾沌之徳曰人皆有七竅以視聽食息此獨無有嘗試鑿之日鑿一竅七日而渾沌死【莊子應帝王】

夫弓弩畢弋機變之知多則鳥亂於上矣鉤餌网罟罾笱之知多則魚亂於水矣削格羅落罝罘之知多則獸亂於澤矣知詐漸毒頡滑堅白解垢同異之變多則俗惑於辧矣故天下每每大亂罪在於好知【莊子胠篋】

擢亂六律鑠絕竽瑟塞瞽曠之耳而天下始人含其聰矣滅文章防五采膠離朱之目而天下始人含其明矣毀絕鉤繩而棄規矩攦工倕之指而天下始人有其巧矣削曽史之行鉗楊墨之口攘棄仁義而天下之徳始同矣【莊子胠篋】

知爲孽約爲膠徳爲接工爲商聖人不謀惡用知不斵惡用膠無喪惡用徳不貨惡用商【莊子徳充符】

今世誅死者相枕也桁楊者相推也刑戮者相望也而儒墨乃始離跂攘臂乎桎梏之間意甚矣哉其無愧而不知恥也甚矣吾未知聖知之不爲桁楊椄槢也仁義之不爲桎梏鑿枘也焉知曽史之不爲桀跖嚆矢也故曰絕聖棄知而天下大治【莊子在宥】

黃帝遊乎赤水之北登乎昆侖之丘而南望還歸遺其珠使知索之而不得使離朱索之而不得使喫詬索之而不得也乃使象罔象罔得之黃帝曰異哉象罔乃可以得之乎【莊子天地】

子貢南遊於楚反於晉過漢陰見一丈人方將爲圃畦鑿隧而入井抱甕而出灌搰搰然用力甚多而見功寡子貢曰有械於此一日浸百畦用力甚寡而見功多夫子不欲乎爲圃者卬而視之曰柰何曰鑿木爲機後重前輕挈水若抽數如泆湯其名爲橰爲圃者忿然作色而笑曰吾聞之吾師有機械者必有機事有機事者必有機心機心存於胸中則純白不備純白不備則神生不定神生不定者道之所不載也吾非不知羞而不爲也【莊子天地】

老聃之役有庚桑楚者偏得老聃之道以北居畏壘之山其臣之畫然知者去之其妾之挈然仁者遠之擁腫之與居鞅掌之爲使【莊子庚桑楚】

吾生也有涯而知也無涯以有涯隨無涯殆已【莊子養生主】復讎者不折鏌幹𨿽有忮心者不怨飄瓦【莊子逹生】

𨿽有至知萬人謀之魚不畏网而畏鵜鶘去小知而大知明【莊子外物】

其知憯於蠆之尾鮮規之獸莫得安其性命之情者而猶自以爲聖人【莊子天運】

絕聖棄知大盜乃止擿玉毀珠小盜不起焚符破璽而民朴鄙掊斗折衡而民不爭殫殘天下之聖法而民始可與論議【莊子胠篋】

聖人相諭不待言有先言言者也海上之人有好蜻者每居海上從蜻防蜻之至者百數而不止前後左右盡蜻也終日玩之而不去其父告之曰聞蜻皆從女居取而來吾將玩之明日之海上而蜻無至者矣【呂氏春秋精論】夫鏡水之與形接也不設智故而方圓曲直弗能逃也故響不肆應而景不一設【淮南子原道訓】

任耳目以聽視者勞形而不明以知慮爲治者苦心而無功【淮南子原道訓】

夫舟浮於水車轉於陸此勢之自然也木撃折轊水戾破舟不怨木石而罪巧拙者知故不載焉是故道有智則惑徳有心則險【淮南子主術訓】

善博者不欲牟不恐不勝平心定意捉得其齊行由其理𨿽不必勝得籌必多何則勝在於數不在於欲駎者不貪最先不恐獨後緩急調乎手禦心調乎馬𨿽不能必先載馬力必盡矣何則先在於數而不在於欲也是故滅欲則數勝棄智則道立矣【淮南子詮言訓】

天下非無信士也臨貨分財必探籌而定分以爲有心者之於平不若無心者也天下非無防士也然而守重寶者必關戶而全封以爲有欲者之於防不若無欲者也人舉其疵則怨人鑑見其醜則善鑑人能接物而不與已焉則免於累矣【淮南子詮言訓】

民知書而徳衰知數而厚衰知劵契而信衰知械機而實衰也巧詐藏於胸中則純白不備而神徳不全矣【淮南子泰族訓】

衛有五丈夫俱負缶而入井灌韭終日一區鄧析過下車爲教之曰爲機重其後輕其前命曰橋終日灌韭百區不倦五丈夫曰吾師言曰有機知之巧必有機知之敗我非不知也不欲爲也子其往矣我一心漑之不知攺已【說苑反質】

不用其知而用眾謀猶网無情故得魚也【郭子注莊外物】夫舉重攜輕而神气自若此力之所限也而尙名好勝者𨿽絕膂未足以慊其願此知之無涯也【郭子注莊養生】爲出於不爲故以不爲爲主知出於不知故以不知爲宗【郭子注莊大宗師】

人以仁智爲臣妾庚桑悉棄仁智也【荘子音義庚桑楚】

夫攻之逾宻避之逾巧則𨿽禽獸猶不可圖之以智而況於人哉故治天下者惟不任知【郭子注莊胠篋】

羿古之善射者弓矢所及爲彀中夫利害相攻則天下皆羿也自不遺身忘知與物同波者皆遊於羿之彀中耳【郭子注莊徳充符】

智慧多則引血气如燈火之於脂膏炷大而明明則膏消炷小而暗暗則膏息息則能長久也【意林傳子】

喪明者之目杜知者之口窒聰者之耳斬巧者之手與時相隨與和俯仰【道徳經指歸卷十二】

知而絕知不困於知不知用知亦不困於知其所以不困則異矣而於爲不困則一也【道徳經指歸卷十二】

谿不求物而物自歸之嬰兒不用智而合自然之智【道徳經注】

觀察於識而責之言汝如幻化體性誑惑猶如猿猴輕躁不住亦如掣電不嘗暫停如不調馬不著道路亦如狂象縱逸難禁【無明羅剎經】

全眞

生爲人所不知死爲人所不惜至矣喑聾之徒天下之有道者也【晉書皇甫謐傳】

趙襄子狩於山中借芿燔林扇赫百里有一人從石壁中出隨煙燼上下眾謂鬼物火過徐行而出若無所經涉者襄子怪而畱之徐而察之形色七竅人也气息音聲人也問奚道而處石奚道而入火其人曰奚物而謂石奚物而謂火襄子曰而向之所出者石也而向之所涉者火也其人曰不知也魏文侯聞之問子夏子夏曰以商所聞夫子之言和者大同於物物無得傷閡者遊金石蹈水火皆可也【列子黃帝】

莊子曰子獨不見貍狌乎卑身而伏以候敖者東西跳梁不避髙下中於機辟死於罔罟今夫斄牛其大若垂天之云此能爲大矣而不能執防今子有大樹患其無用何不樹之於無何有之鄕廣莫之野彷徨乎無爲其測逍遙乎寢臥其下不夭斤斧物無害者無所可用安所困苦哉【莊子逍遙遊】

支離疏者頥隠於齊肩髙於頂防撮指天五管在上兩髀爲脇挫鍼治繲足以糊口鼓防播精足以食十人上徴武士則支離攘臂於其間上有大役則支離以有常疾不受功上與疾者粟則受三鐘與十束薪夫支離其形者猶足以養其身終其天年又況支離其徳者乎【荘子人間世】

怊乎若嬰兒之失其母也儻乎若行而失其道也【莊子天地】名公器也不可多取仁義先王之蘧廬也止可以一宿而不可久處覯而多責古之至人假道於仁托宿於義以遊逍遙之虛食於茍簡之田立於不貸之圃逍遙無爲也茍簡易養也不貸無出也古者謂是采眞之遊【莊子天運】

孔子觀於呂梁縣水三千仞流沫四十里黿鼉魚鼈之所不能遊也見一丈夫遊之以爲有苦而欲死也使弟子並流而拯之數百步而出被髮行歌而遊於塘下孔子從而問焉曰吾以子爲鬼察子則人也請問蹈水有道乎曰亡吾無道吾始乎故長乎性成乎命與齊俱入與汨偕出從水之道而不爲私焉此吾所以蹈之也孔子曰何謂始乎故長乎性成乎命曰吾生於陵而安於陵故也長於水而安於水性也不知吾所以然而然命也【莊子逹生】

此之謂天府注焉而不滿酌焉而不竭而不知其所由來此之謂葆光【莊子齊物論】

老子曰而睢睢盱盱而誰與居大白若辱盛徳若不足陽子居蹴然變容曰敬聞命矣其往也捨者迎將其家公執席妻執巾櫛舎者避席煬者避竈其反也捨者與之爭席矣【莊子寓言】

爲外刑者金與木也爲內刑者動與過也宵人之離外刑者金木訊之離內刑者陰陽食之夫免乎外內之刑者惟眞人能之【莊子列禦冦】

室無空虛則婦姑勃谿心無天遊則六鑿相攘【荘子外物】兒子終日嘷而嗌不嗄和之至也終日握而手不掜共其徳也終日視而目不偏不在外也動不知所爲行不知所之身若槁木之枝而心若死灰若是者禍亦不至福亦不來【莊子庚桑楚】

夫水之性淸土者抇之故不得淸人之性壽物者抇之故不得壽物也者所以養性也非所以性養也今世之人惑者多以性養物則不知輕重也【呂氏春秋本生】

萬人操弓共射其一招招無不中萬物章章以害一生生無不傷以便一生生無不長故聖人之制萬物也以全其天也【呂氏春秋本生】

若然者偃其聰明而抱其太素以利害爲塵垢以生死爲晝夜是故目觀玉輅琬象之狀耳聽白雪淸角之聲不能以亂其神登千仭之谿臨蝯之岸不足以滑其和譬若鐘山之玉炊以罏炭三日三夜而色澤不變則至徳天地之精也【淮南子俶眞訓】

不言之辯不道之道若或通焉謂之天府取焉而不損酌焉而不竭莫知其所由出是謂瑤光瑤光者資糧萬物者也【淮南子本經訓】

次三柔嬰兒於號三日不嗄【所嫁切】測曰嬰兒於號中心和也【太經第二夷】

茍以不虧爲純則𨿽百行同舉萬變參備乃至純也茍以不雜爲素則𨿽龍章鳯姿倩乎有非常之觀乃至素也【郭子注莊刻意】

焦火之熱凝冰之寒皆喜怒並積之所生若乃不雕不琢各全其朴則何冰炭之有哉【郭子注莊在宥】

我勞天下久矣息駕圃以反余眞也【黃帝本行記】

以道爲父以徳爲母神明爲師太和爲友淸淨爲常平易爲主天地爲法陰陽爲象日月爲儀萬物爲表因應爲元誠信爲首【道徳經指歸卷十】

凡夫之人實不能度大海水也而是眞人實能度彼生死大海【元陽妙經卷六】

害馬之獘旣去解牛之刀乃王【華陽陶隠居集】

如物初入鑪麤惡先燋滅眞者不移動【中陰經卷下】

又如虛空𨿽徧諸色不相捨離而不爲色過所染污【佛說佛地經卷五】

諭林卷一百十四

欽定四庫全書

諭林卷一百十五

明徐元太撰性理門【六】

齊物

天下莫大於秋毫之末而太山爲小莫壽於殤子而彭祖爲夭天地與我並生而萬物與我爲一【莊子齊物論】無物不然無物不可故爲是舉莛與楹厲與西施恢恑憰怪道通爲一【莊子齊物論】

自其異者視之肝膽楚越也自其同者視之萬物皆一也【莊子徳充符】

綂小大者無小無大者也茍有乎小大則𨿽大鵬之與斥鴳宰官之與禦風同爲累物耳齊死生者無死無生者也茍有乎死生則𨿽大椿之與蟪蛄彭祖之與朝菌均於短折耳故遊於無小無大者無窮者也防乎不死不生者無極者也【郭子注莊逍遙遊】

魚遊於水水物所同咸謂之知然自鳥觀之則向所謂知者復爲不知矣【郭子注莊齊物論】

簫管參差宮商異律故有短長髙下萬殊之聲而所稟之度一也然則優劣無所錯其間矣【郭子注莊齊物論】

無小大無壽夭是以蟪蛄不羨大椿而欣然自得斥鴳不貴天池而榮願已足也【郭子注莊齊物論】

所大者性足也所小者無餘也故因其性足以名大則毫末丘山不得異其名因其無餘以稱小則天地稊米無以殊其稱【郭子注莊秋水】

所謂大者至足也故秋毫無以累乎天地所謂小者無餘也故天地無以過乎秋毫【郭子注莊秋水】

夫以形相對則太山大於秋毫也若各據性分物防其極則形大未爲有餘形小不爲不足茍足於其性則秋毫不獨小其小太山不獨大其大矣【郭子注莊齊物論】

譬夫莛橫楹縱厲醜而西施好所謂齊者豈必齊形狀同規矩哉故縱橫好醜恢恑憰怪形𨿽萬殊而性同得故曰道通爲一也【郭子注莊齊物論】

夫天地運而相通萬物總而爲一能知一則無一之不知也不能知一則無一之能知也譬吾處於天下也亦爲一物矣【淮南子精神訓】

別而言之則須眉異名合而說之則體之一毛也【廣文選阮嗣宗莊論】

人在天地之間如蚤虱在衣裳之內若螻蟻在巢穴之中【意林論衡】

一舟之覆無一毫不濕一馬之走無一毫不動故大同萬物不一也【太平禦覽獸部馬五】

以長形長則無長以短比短則無短故曰長短相形而有也【道徳經疏卷一】

見玉京山不以爲髙無長相故見諸堆峊不以爲卑無短相故見諸騫樹不以爲賖無壽相故見諸槿花不以爲促無夭相故見大羅天不以爲徧無大相故見諸毫末不以爲細無小相故【大乘妙林經】

若得珍寶瓦石視之一等若有持刀斫截手足有持栴檀塗身亦等無異【大智度論卷三】

達觀

怵迫之徒兮或趨西東大人不曲兮億變齊同拘士系俗兮攌如囚拘【史記賈生傳】

寥廓忽荒兮與道翺翔乘流則逝兮得坻則止縱軀委命兮不私與已其生若浮兮其死若休澹乎若深淵之靜泛兮若不系之舟【史記買生傳】

萬物皆賤惟人爲貴動以九州爲狹靜以環堵爲大【晉書董京傳】

以造化爲工匠天地爲陶鈞名位爲糟粕勢利爲埃塵治其內而不飾其外【晉書潘尼傳】

且世以太虛爲輿鑪爲肆神遊莫競之林心存無營之室【晉書束晢傳】

天地短於朝生兮億代促於始旦顧瞻宇宙微細兮若豪鋒之半【晉書庾峻傳】

人之寓於宇宙也何異夫棲蝸之爭戰附蜹之遊禽【梁書張緬弟纉傳】

世之人以獨見者爲夢同見者爲覺殊不知精之所結亦有一人獨見於晝者神之所合亦有兩人同夢於夜者二者皆我精神孰爲夢孰爲覺【關尹子六七】

古者謂死人爲歸人夫言死人爲歸人則生人爲行人矣行而不知歸失家者也一人失家一世非之天下失家莫知非焉【列子天瑞】

原憲窶於魯子貢殖於衛原憲之窶損生子貢之殖累身然則窶亦不可殖亦不可其可焉在曰可在樂生可在逸身故善樂生者不窶善逸身者不殖【列子楊朱】

死生自命也貧窮自時也怨夭折者不知命者也怨貧窮者不知時者也當死不懼在窮不戚知命時也【列子力命】夫信命者亡壽夭信理者亡是非信心者亡順逆信性者亡安危【列子力命】

麗之姬艾封人之子也晉國之始得之也涕泣沾襟及其至於王所與王同筐牀食芻豢而後悔其泣也子惡乎知夫死者不悔其始之蘄生乎【莊子齊物論】

以指諭指之非指不若以非指諭指之非指也以馬諭馬之非馬不若以非馬諭馬之非馬也天地一指也萬物一馬也【莊子齊物論】

彼以生爲附贅縣疣以死爲決潰癰夫若然者又惡知死生先後之所在【莊子大宗師】

浸假而化予之左臂以爲雞予因以求時夜浸假而化予之右臂以爲彈予因以求鶚炙浸假而化予之凥以爲輪以神爲馬予因而乘之豈更駕哉【莊子大宗師】

曾子再仕而心再化曰吾及親仕三釡而心樂後仕三千鐘不泊吾心悲弟子問於仲尼曰若參者可謂無所縣其罪乎曰旣已縣矣夫無所縣者可以有哀乎彼視三釡三千鐘如鸛雀蚊虻相過乎前也【莊子寓言】

吾以天地爲棺槨以日月爲連璧星辰爲珠璣萬物爲賫送吾葬具豈不備邪【莊子列禦寇】

夫天下也者萬物之所一也得其所一而同焉則四肢百體將爲塵垢而死生終始將爲晝夜而莫之能滑而況得喪禍福之所介乎棄者若棄泥塗知身貴於也【莊子田子方】

以道爲竿以徳爲綸禮樂爲鉤仁義爲餌投之於江浮之於海萬物紛紛孰非其有【淮南子俶眞訓】

夫藏舟於壑藏山於澤人謂之固矣𨿽然夜半有力者負而趨寐者不知猶有所遁若藏天下於天下則無所遁其形矣【淮南子俶眞訓】

若人者千變萬化而未始有極也獘而復新其爲樂也可勝計耶譬若防爲鳥而飛於天防爲魚而沒於淵方其防也不知其防也覺而後知其防也今將有大覺然後知今此之爲大防也始吾未生之時焉知生樂也今吾未死又焉知死之不樂也【淮南子俶眞訓上】

子求行年五十有四而病傴僂脊管髙於頂下迫頥兩脾在上燭營指天匍匐自闚於井曰偉哉造化者其以我爲此拘拘邪此其視變化亦同矣【淮南子精神訓】

夫造化者旣以我爲坯矣將無所違之矣吾安知夫刺炙而欲生者之非惑也又安知夫絞經而求死者之非福也或者生乃徭役也而死乃休息也夫造化者之攫援物也譬猶陶人之埏埴也其取之地而已爲盆盎也與其未離於地也無以異其已成器而破碎漫瀾而復歸其故也與其爲盆盎亦無以異矣夫臨江之鄕居人汲水以浸其園江水弗憎也苦洿之家決洿而注之江洿水弗樂也是故其在江也無以異其浸園也其在洿也亦無以異其在江也是故聖人因時以安其位當世而樂其業【淮南子精神訓】

廓惝而虛淸靖而無思慮大澤焚而不能熱河漢涸而不能寒也大雷毀山而不能驚也大風晦日而不能傷也是故視珍寶珠玉猶石礫也視至尊窮寵猶行客也視毛嬙西施猶防丑也以死生爲一化以萬物爲一方【淮南子精神訓】

魯人有爲父報讎於齊者刳其腹而見其心坐而正冠起而更衣徐行而出門上車而步馬顏色不變其禦欲驅撫而止之曰今日爲父報讎以出死非爲生也今事已成矣又何去之追者曰此有節行之人不可殺也解圍而去之使被衣不暇帶冠不及正蒲伏而走上車而馳必不能自免於千步之中矣今坐而正冠起而更衣徐徐而出門上車而步馬顏色不變此眾人之所以爲死也而乃反以得活此所謂徐而馳遲於步也夫走者人之所以爲疾也步者人之所以爲遲也今反乃以人之所爲遲者反爲疾明於分也有知徐之爲疾遲之爲速者則幾於道矣故黃帝亡其珠使離朱防剟索之而弗能得之也於是使忽怳而後能得之【淮南子人間訓】人不當惡死死復歸其未生之故耳譬猶瓦器之破而復反於土也【淮南子精神訓解】

大丈夫以天下爲室以藏萬物【淮南子俶眞訓解】

夫期功於旦夕者聞嵗暮而致嘆取美於當年者在身後而長悲此故俗士之近心一世之常情也至於大人以天地爲一朝億代爲曠息【張湛注列湯問】

以仁義爲關鍵用禮教爲衿帶自枯槁於當年求余名於後世者是不達乎生生之極也【張湛注列楊朱】

安時處順謂之懸解一不能自解則眾物共結之能解則無所不解也【郭子注莊大宗師】

若疣之自縣贅之自附此气之時聚非所樂也若【音換】之自決癰之自潰此气之自散非所惜也【郭子注莊大宗師】孰能以無爲首以生爲脊以死爲凥【苦羔反】孰知死生存亡之一體者吾與之友矣【莊子大宗師】

以死生爲寤寐以形體爲逆旅去生如脫屣斷足如遺土吾未見足以纓茀其心也【郭子注莊徳充符】

少而失其故居名爲弱喪夫弱喪者遂安於所在而不知歸於故鄕也焉知生之非夫弱喪焉知死之非夫還歸而惡之哉【郭子注莊齊物論】

夫死生之變猶春秋冬夏四時行耳故生死之狀𨿽異其於各安所遇一也【郭子注莊齊物論】

有大人先生以天地爲一朝萬期爲須臾日月爲扄牖八荒爲庭衢行無轍迹居無室廬幕天席地縱意所如【文選劉伶酒徳頌】

俯觀萬物擾擾焉如江漢之載浮萍二豪侍側焉如蜾蠃之與螟蛉【文選劉伶酒徳頌】

死爲休息生爲役勞冬水之凝何如春冰之消榮位在身不亦輕於塵毛【補文選張衡髑髏賦】

木根挺而枝逺葉繁茂而華零無窮之死猶一朝之生【廣文選阮嗣宗大人先生傳】

枝葉托根柢死生同盛衰【廣文選阮嗣宗大人先生傳】

若先生者以天地爲卵耳如小物細人欲論其長短議其是非豈不哀也哉【廣文選阮嗣宗大人先生傳】

榮體變爲枯體枯體卽是榮體絲體變爲縷體縷體卽是絲體有何別焉【廣文選範子眞神滅論】

彭殤無異葬夷跖可同朝龍蠖非不屈鵬鷃但逍遙【藝文類聚人部謳謠】

太公涓釣於隱溪五十有六而未嘗得一魚魯連聞而觀焉太公涓跽而隱崖不餌而釣仰詠俯吟暮則釋竿其膝所處若背其跗觸崖若路魯連曰釣所本以在魚無魚何釣太公曰不見康王父之釣耶念蓬萊釣巨海摧岸投綸五百年矣未嘗得一魚方吾猶一朝耳【太平禦覽鱗介部魚】

以造化爲父母以天地爲牀褥以雷電爲鼓扇以日月爲燈燭以云漢爲川池以星辰爲珠玉【初學記禮部死喪注】吾與子觀東海釋駟而升乎山未中路而忘馬符子使人求之不獲使鬼索之而獲符子曰六合不可忘故知良馬在其中矣請以六合之觀觀之也【事類賦獸部馬注】夫以今望昔所以有今以昔望今所以名昔而今自非今何能有昔昔自非昔豈有今哉旣其無昔無今何先何後【道徳經注疏卷一】

艸木零落歸根則靜人物變化反眞則安【道徳經注疏卷二】譬如有人於夜中夢見種種事或夢自身被官囚縛受種種苦生大憂惱然後得脫須臾更夢作大國王威勢自在受大快樂卽於夢中作念言我向作時受苦如是今復自在受大快樂作是念已忽然睡覺苦樂之事莫知所在【海空智藏經普記品】

眾生世間猶如幻師所作幻術無有決定又如夜夢所有見事皆悉虛妄無有眞實【大乘妙林經】

智者觀生死猶如大幻師土梗何曾走木雞詎翔空【大乘妙林經偈】

眾生飄浪如虛中云如空中色如谷中響如水中月如鏡中像如熱中炎如電中火【大乘妙林經】

聞詈劇絲竹之娛得捶諭捧戴之悅【波羅蜜多經五百八十九卷序】夫永壽莫美乎上干而齊之殤子神偉莫美於淩虛而同之滯至徳莫大乎眞人而比之朽種髙妙莫大乎世雄而諭之幻夢【道行波羅蜜經序卷一】

譬如陶師埏埴成器內盛臭穢彩畫嚴飾誑惑愚夫又如四蛇置之一篋如是四大和合爲身一大不調百一病起是故智者應觀此身如養毒蛇如持坯器【大方廣佛華嚴經卷十一】

佛言吾視王侯之位如塵隙視金玉之寶如瓦礫視紈素之服如獘帛視大千世界如一訶子視四耨水如塗足油視方便門如筏實聚視無上乘如夢金帛視求佛道如眼前花視求禪定如須彌柱視求槃如晝夜寤視倒正者如六龍舞視平等者如一眞地視興化者如四時木【佛說四十二章經尺一】

暫得爲人譬如作客作客日少歸家日多【佛說五苦章句經尺七】一切過患由生而有譬如無薪火無所燒亦如無樹斧無所斫亦如無瓶椎何所破如無藕花霜何所敗【無明羅剎經】

若有山者金剛必壞若無山者金剛𨿽堅何所能壞凡有身者必有諸苦若無身者苦何所苦【無明羅剎經】

精神居形軀猶雀藏器中器破雀飛去身壞神逝生【法句經生死品】

萬物爲泡意如野馬居世若幻柰何樂此【法句經世俗品】人在生死譬如車輪反覆上下而不離地【修行道地經菩薩品】是身如聚沫不可手捉是身如海不厭五欲是身如江歸於淵海趣老病死是身如糞明智所捐是身如沙城疾就磨滅是身如邊土多覩怨賊是身如險道常失善法是身如博家百八愛所立是身如裂器常而穿漏是身如畫瓶中滿不淨是身如混九孔常流是身如水瀆悉爲瑕穢是身如幻以惑愚人不識正諦是身如防燒毒身心是身如萎華疾至老耄是身如車與無常俱是身如露不得久立是身如宅四百四病之所居止是身如篋毒蛇所處是身如蚖瞠火常燃是身如顚國十八結所由是身如芭蕉樹而不堅固是身如破船六十二見爲之所惑是身如朽閣傾壞善相是身如琴因弦有聲是身如鼓皮木褁覆計之本空是身如壞無有堅固是身如灰城風雨所壞歸老病死【修行道地經觀品】

父子二人耕田毒虵煞其子其父猶耕如故不看其子亦不啼哭梵志問曰此是誰兒耕者答言是我之子梵志又問是卿之子何不啼哭耕者答曰人生有死夫盛有衰善者有報惡者有對愁憂啼哭無益死者卿今入城我家某處願過語之吾子已死持一人食來梵志自念此是何人而無返復兒死在地情不愁憂反更索食此人不慈無復此比梵志入城詣耕者家見死兒母卽便語之卿兒已死其夫寄言持一人食來梵志曰何以不念子耶兒母卽爲梵志說譬諭言兒來托生我亦不呼兒今自去非我不畱譬如行客因過主人客今自去何能得畱我之母子亦復如是去來進止非我之力隨其本行不能救防復語其姊卿弟已死何不啼哭姊復說譬諭向梵志言譬如巧師入山斫木作大筏安置水中卒逢大風吹破筏散隨水流去前後分張不相顧望我弟亦尒因緣和合共一家生隨命長短死生無常合防有離我弟命盡各自所隨不能救防復語其婦卿夫已死何不啼哭婦說諭向梵志言譬如飛鳥暮宿髙樹同止共宿伺明早起各自飛去行求飲食有緣卽合無緣卽離我等夫婦亦復如是無常對至隨其本行不能救防復語其奴大家已死何不啼哭奴復說譬諭言我之大家因緣和合我如犢子隨逐大牛人煞大牛犢子在邊不能救防大牛之命愁憂啼哭無所補益【法苑珠林卷五十二】

夫五陰虛假四大浮危受斯僞質事等盡瓶感此穢刑又同坯哭【法苑珠林卷九十四】

𨿽復回天震地之威防歸磨滅齊冠楚組之麗靡救埃壤所以形非定質眾緣所聚四塵不同風火恆異析而離之本非一物燕肝越膽未足爲譬【法苑珠林卷九十六】

如外地古今相傳彊者先宅故無主也身亦然爾眾緣所成緣合則起緣散則離何有眞宰常主之者【僧肇注維摩詰經方便品】

新新生滅交臂已謝豈待白首然後爲變乎【僧肇注維摩詰經方便品】

賊性

宋哀云使曲者直直者曲爲揉【周易音義卦】

馬蹄可以踐霜雪毛可以禦風寒齕艸飲水翹足而陸此馬之眞性也𨿽有義臺路寢無所用之及至伯樂曰我善治馬燒之剔之刻之雒之連之以羈馽編之以皁棧馬之死者十二三矣饑之渴之馳之驟之整之齊之前有撅飾之患而後有鞭莢之威而馬之死者已過半矣陶者曰我善治埴圓者中規方者中矩匠人曰我善治木曲者中鉤直者應繩夫埴木之性豈欲中規矩鉤繩哉然且世世稱之曰伯樂善治馬而陶匠善治埴木此亦治天下者之過也故至徳之世其行塡塡其世顚顚及至聖人蹩躠爲仁踶跂爲義而天下始疑矣澶漫爲樂摘擗爲禮而天下始分矣故純朴不殘孰爲犧樽白玉不毀孰爲珪璋道徳不廢安取仁義性情不離安用禮樂五色不亂孰爲文采五聲不亂孰應六律夫殘朴以爲器工匠之罪也毀道徳以爲仁義聖人之過也夫馬陸居則食艸飲水喜則交頸相靡怒則分背相踶馬知已此矣夫加之以衡扼齊之以月題而馬知介倪闉扼鷙曼詭銜竊轡故馬之知而能至盜者伯樂之罪也【莊子馬蹄】

鹵莽其性者欲惡之孽爲性雈葦蒹葭始萌以扶吾形尋擢吾性並潰漏發不擇所出漂疽疥癰內熱溲膏是也【莊子則陽】

百圍之木斬而爲犧尊鏤之以剞雜之以靑黃華藻鏄鮮龍蛇虎豹曲成文章然其斷在溝中一比犧尊溝中之斷則醜美有間矣然而失木性鈞也是故神越者其言華徳蕩者其行僞至精亡於中而言行觀於外此不免以身役物矣【淮南子俶眞訓上】

夫混茫以無名爲貴羣生以得意爲歡故剝柱刻漆非木之願防鶡裂翠非鳥所欲促促銜鑣非馬之性荷軛運重非牛之樂【抱朴子外篇詰鮑】

煎熬形气刻削天和【抱朴子內篇道意】

或好知不倦以困其百體所好不過一枝而舉根俱獘斯以其所知而害所不知也【郭子注莊大宗師】

言其將以形教自虧殘而不能復遊夫自得之塲無系之塗也【郭子注莊大宗師】

駢於拇者謂之不足故泣而決之枝於手者謂之有餘故啼而齕之如是則羣品萬殊無釋憂之地矣惟各安其天性不決駢而齕枝則曲成而無傷又何憂哉【郭子注莊駢拇】

天下未嘗慕桀跖而必慕曽史則曾史之簧鼓天下使失其眞性甚於桀跖也【郭子注莊駢拇】

夫有耳目者未嘗以慕聾盲自困也所困常在於希離慕曠則離曠𨿽性聰明乃是亂耳目之主也【郭子注莊駢拇】雈葦害黍稷欲惡傷正性【郭子注莊則陽】

情之傷性性之妨情猶煙波之與水火也煙生於火而煙郁火冰出於水而冰遏水故煙微而火盛冰泮而水通性貞則情銷情熾則性滅【劉子防欲】

凝滯者智之蝥也忿憾者仁之螣也纖恡者義之蠧也【文中子魏相】

木從小至大遂能蔭蔽日光譬染心從微至著亦能覆蓋眞性【道徳經注疏卷六】

毀道徳以爲仁義不似黥乎破同以爲是非不似劓乎【莊子音義大宗師】

駢枝贅疣𨿽非性之正亦出於形不可去也五藏之情𨿽非道徳之正亦列於性不可治也今設仁義之教以治五藏之情猶削駢枝贅疣也旣傷自然之理又益其疾也【莊子音義駢拇】

譬如惡象心未調順有人乘之不隨意去逺離城邑至於林野【海空智藏經持誡品】

煩惱所侵防猶如蠶處繭【海空智藏經供獻品偈】

我觀世間一切眾生由於十種染污法何謂爲十一者慳垢染污二者惡戒垢染污三者瞠垢染污四者懈怠垢染污五者散亂垢染污六者惡慧垢染污七者不遵尊教垢染污八者邪疑垢染污九者不信解垢染污十者不恭敬垢染污【大寶積經卷三十五】

我觀世間一切眾生爲十種纒之所纒何謂爲十一者由慳嫉网之所纒二者由無明膜之所覆翳三者煩惱迷醉墮愚癡坎四者愛欲駛流之所漂沒五者末摩死節邪箭所中六者忿恨宻煙之所燻防七者貪欲盛火之所燒然八者過失毒藥之所悶亂九者諸蓋毒刺之所遮礙十者常處生死流轉饑饉曠野正勤疲怠【大寶積經卷三十五】

猶如有人手執利斧入山斬伐材木華果藥艸毀壞成功【出曜經七口品】

挒眼去之其視寧廣逺不決耳令大其聽寧能逺不決鼻令大聞香寧能逺不決口令大知味寧能多不【那先比丘經卷中】

譬如蛇行常曲入竹筒中則直【大智度論卷二十三】

心猶水也靜則有照動則無鑑癡愛所濁邪風所扇湧溢波蕩未始暫住以此觀法何往不倒譬如臨面湧泉而責以本狀者未之有也【僧肇注維摩詰經觀眾生品】

失常

革四擴則裂胃中滿則充【子華子執中】

楊朱之弟曰布衣素衣而出天雨解素衣衣緇衣而反其狗不知迎而吠之楊布怒將撲之楊朱曰子無撲矣子亦猶是也向者使汝狗白而往黑而來豈能無怪哉【列子說符】

駢拇枝指出乎性哉而侈於徳附贅縣疣出乎形哉而侈於性多方乎仁義而用之者列於五藏哉而非道徳之正也是故駢於足者連無用之肉也枝於手者樹無用之指也多方駢枝於五藏之情者淫僻於仁義之行而多方於聰明之用也是故駢於明者亂五色淫文章靑黃黼黻之煌煌非乎而離朱是已多於聰者亂五聲淫六律金石絲竹黃鐘大呂之聲非乎而師曠是已枝於仁者擢徳塞性以收名聲使天下簧鼓以奉不及之法非乎而曾史是已駢於辯者累瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也【莊子駢拇】

夫待鉤繩規矩而正者是削其性也待繩約膠漆而固者是侵其徳也屈折禮樂呴兪仁義以慰天下之心者此失其常然也天下有常然常然者曲者不以鉤直者不以繩圓者不以規方者不以矩附離不以膠漆約束不以纒索故天下誘然皆生而不知其所以生同焉皆得而不知其所以得故古今不二不可虧也則仁義又奚連連如膠漆纒索而遊乎道徳之間爲哉使天下惑也夫小惑易方大惑易性何以知其然邪自虞氏招仁義以撓天下也天下莫不奔命於仁義是非以仁義易其性與【莊子駢拇】

百年之木破爲犧樽靑黃而文之其斷在溝中比犧樽於溝中之斷則美惡有間矣其於失性一也跖與曾史行義有間矣然失其性均也【莊子天地】

夫堯旣已黥汝以仁義而劓汝以是非矣汝將何以遊夫遙蕩恣睢轉徙之塗乎【莊子大宗師】

譬如駏驉受胎必死【雜阿含經卷三十八】

猶如地性不可捨堅乃至火性不可捨熱如魚投陸命何能存【本緣經持王子品】

昔有一蛇頭尾自諍頭語尾曰我應爲大尾語頭曰我應爲大頭曰我有耳能聽有目能視有口能食行時在前故可爲大汝無此術尾曰我令汝去故得去耳若我不去以身繞木三帀三日不已不得求食饑餓垂死頭語尾曰汝可放我聽汝爲大尾聞其言卽時放之復語尾曰汝旣爲大聽汝前行尾在前行未經數步墮大深坑而死【法苑珠林卷七十八】

諭林卷一百十五﹤子部﹐類書類﹐諭林﹥

欽定四庫全書

諭林卷一百十六

明徐元太撰物宐門【一】

隨時

祭鮪祭不必記記鮪何也鮪之至有時美物也鮪者魚之先至者也而其至有時謹記其時【大戴禮記夏小正】

今夫麰麥播種而耰之其地同樹之時又同浡然而生至於日至之時皆熟矣𨿽有不同則地有肥磽雨露之養人事之不齊也【孟子告子上】

夫龍迎夏則陵云而奮鱗樂時也渉冬則淈泥而潛蟠避害也【後漢書張衡列傳】

鶗鴂鳴而艸衰澤雉啼而麥齊【師曠禽經】

鳱以水言自北而南以山言自南而北【師曠禽經】

凡稼蚤者先時暮者不及時寒暑不節稼乃多災【亢倉子農道】

得時之禾長秱而大穗圜栗而薄糠米飴而香舂之易而食之彊失時之禾深芒而小莖穗鋭多粃而靑蘦【亢倉子農道】

秋木葉落葉落歸林是其充富枝枚扶疏外以示貧其實不貧【太經第一少解】

夫虎出有時猶龍見有期也陰物以冬見陽虫以夏出【王充論衡遭虎篇】

春則毛弱夏則稀少而攺易秋則刷理冬則更生細毛自溫【張華注禽經】

艸榮識節和木衰知風厲【陶靖節集雜文】

陽气萌而駒步陰律凝而丹鳥羞防虫猶或入感四時之動物深矣【文心雕龍物色】

萬物居溫則柔入寒則剛故春角可捲夏條可結秋露可凝冬冰可折【劉子言苑】

陽气主生物所樂也陰气主殺物所憾也故春葩含日似笑秋葉露如泣【劉子言苑】

鴻之不失寒暑亦猶水之因地制行【楊子法言注學行篇】

覽花蒔之時育兮察盛衰之所托感冬索而春敷兮嗟夏茂而秋落【文選秋興賦】

觀羽族之羣類美鳥之翔集順陰陽以出處隨寒暑而遊蟄【藝文類聚鳥部鷰賦】

龍春分而登天秋分而入淵【太平禦覽時序部秋分】

夫霜樹落葉而鴻鴈南飛桃林披華而鳥深入【太平禦覽地部林】

太曰鬥一北而萬物虛斗一南而萬物盈【埤雅天道門斗】溽暑至而鶉火棲寒冰沍而黿鼉蟄【初學記嵗時部夏】

春分百艸始繁則牧於坰野秋分農功始藏水寒艸枯則皆還廐【玉海兵制馬政】

殊性

乾爲馬坤爲牛震爲龍巽爲雞坎爲豕離爲雉艮爲狗兌爲【易說卦傳】

銚弋之性始生正直及其長大則其枝猗儺而柔順不妄尋蔓艸木【鄭氏箋詩隰有長楚】

芄蘭柔弱恆蔓延於地有所依緣則起【鄭氏箋詩芄蘭】

河曲疏矣河千里而一曲也【公羊文公十一年】

孟子以爲羽性輕雪性消玉性堅𨿽俱白其性不同【趙氏注孟告子上】

如木楸曰喬如竹箭曰苞如松栢曰茂【爾雅】

槐棘醜喬桑柳醜條椒榝【音殺】醜莍桃李醜核【爾雅】

翥醜鏬【呼暇切】螽醜奮彊醜捋蠭醜螸【音兪】蠅醜扇【爾雅】鵲鵙【工役切】醜其飛也翪【音宗】鳶烏醜其飛也翔鷹隼醜其飛也翚【爾雅】

夫陵虛之鳥愛其淸髙不願江漢之魚淵沼之魚樂其濡涇不易騰風之鳥由性異而分不同也【魏志管輅傳注】鵜志在水防志在木【師曠禽經】

雞鷽惡【烏路反】其類鴛鴦鳥愛其類【師曠禽經】

鸐嶲周子規也啼必北向江介曰子規蜀右曰杜宇隨楊越雉鷓鴣也飛必南翥晉安曰懷南江左曰逐隱【師曠禽經】

林鳥朝嘲水鳥夜防【師曠禽經】

鸚鵡摩背而瘖鴝鵒剔舌而語【師曠禽經】

夫鵠不日浴而白鳥不日黔而黑黑白之朴不足以爲辯【莊子天運】

梁麗可以衝城而不可窒宂言殊器也騏驥驊驑一日而馳千里捕鼠不如貍狌言殊技也鴟鵂夜撮蚤察毫末晝出瞑目而不見丘山言殊性也【莊子秋水】

昔者海鳥止於魯郊魯侯禦而觴之於廟奏九韶以爲樂具太牢以爲膳鳥乃視憂悲不敢食一臠不敢飲一杯三日而死此以已養養鳥也非以鳥養養鳥也夫以鳥養養鳥者宜棲之深林遊之壇陸浮之江湖食之防防隨行列而止委蛇而處彼惟人言之惡聞奚以夫譊譊爲乎咸池九韶之樂張之洞庭之野鳥聞之而飛獸聞之而走魚聞之而下入人卒聞之相與還而觀之魚處水而生人處水而死彼必相與異其好惡故異也【莊子至樂】

今夫徙樹者失其陰陽之性則莫不枯槁故橘樹之江北則化而爲枳鴝鵒不過濟貈渡汶而死形性不可易勢居不可移也【淮南子原道訓】

以兔之走使大如馬則逮日歸風及其爲馬則又不能走矣【淮南子說林訓】

馬不食脂桑扈不啄粟非廉也【淮南子說林訓】

夫物有以自然而後人事有治也故良匠不能斵金巧冶不能鑠木金之性不可斵而木之性不可鑠也【淮南子泰族訓】

夫尺蠖蜉蝤同出於陽而不爲尺蠖之鳴黃雀蜻蜓同翔於空而不爲黃雀之舉鯤魚蝮蛇同潛於水而不爲鯤魚之化若此者豈限於物力哉气使然也故蜉蝤之安於黙蜻蜓之限於飛蝮蛇之困於遊者彼亦烏知尺蠖之鳴黃雀之舉而鯤魚之化也惟不知故以類羣而不毒是萬物之淑慝皆以無所知而能相安也使其有所知則必慕慕則必傾焉【天祿閣外史智論】

鐘山之玉燔以鑪炭三日三夜色澤不變陸上之木鴻且大皆天性也【呂氏春秋士容解】

頓牟掇芥礠石引鍼皆以其眞是不假他類他類肖似不能掇取者何也气性異殊不能相感動也【王充論衡亂龍篇】使物性可變金木水火可革更也【王充論衡道虛篇】

能飛升之物生有毛羽之兆能馳之物生有蹄足之形馳不能飛升飛升不能馳稟性受气形體殊別也【王充論衡道虛篇】

旣爲物矣則方圓剛柔靜躁沈浮各有其性【張湛注列子天瑞】蚤虱之性茍尋而進【太經第一解】

義茍在健何必馬乎類茍在順何必牛乎【周易略例明象】靑鳥海上游鸒斯蒿下飛沈浮不相宜羽翼各有歸【文選阮步兵籍詩】

鍼𨿽小入水則沈毛𨿽大入水則浮性自然也【意林秦子】劉子曰飛鼯甘煙貘美鐵所居隔絕嗜好不同未足怪也【埤雅品物問貘】

鴻雁愛力遇風迅舉孔雀愛毛遇雨髙止【埤雅品物門雁】鳥樂空曠鵲樂稠閙【埤雅品物門鳥】

鶴愛陰而惡陽雁愛陽而惡陰【埤雅品物門鶴】

鶴以怨望鴟以貪顧雞以嗔聣鴨以怨瞠雀以猜瞿燕以狂防視也鸎以喜囀鳥以悲啼鳶以饑鳴鶴以潔唳梟以凶叫鴟以愁嘯鳴也【埤雅品物門鶴】

冠鳥性勇帶鳥性仁纓鳥性樂【埤雅品物門鸚鵡】

鵝見異類差翅鳴雞見同類拊翅鳴【埤雅品物門鵝】

性淫而狠豬性卑而率鵝性頑而傲狗性險而出【埤雅品物門鵝】

白楊性勁直堪爲屋材寧折終不曲撓楡性濡軟久無不曲比之白楊不如逺矣【埤雅卉物門梅】

犅以乘而不逆爲剛牂以承而不隨爲臧【爾雅翼牂】

巢生而啄胎生而乳鳥驚而散獸驚而聚陰物穴居陽物巢處火動炎上水動潤下【道徳經指歸卷八】

譬如士夫遊空宅中得六種眾生一者得狗卽執其狗系著一處次得其鳥次得毒蛇次得野幹次得失收摩羅次得獼猴得斯眾生悉縛一處其狗者樂欲入村其鳥者常欲飛空其蛇者常欲入穴其野幹者樂向冢間失收摩羅者長欲入海獼猴者欲入山林此六眾生悉系一處所樂不同各各嗜欲到所安處【雜阿含經卷四十一】蜂蠆蘊毒虵蝮懷瞠鴿雀嗜淫犲狼騁暴或復被毛戴角抱翠銜珠巨鋒芒爪牙長利或復聽物往還受人驅防犬勤夜吠雞競曉鳴牛獘田農馬勞行陣肌肉於是消耗皮膚爲之零落或潛藏艸澤遂被罝羅竄伏陂池橫遭罾网【法苑珠林卷六】

大小

泰山巖巖魯邦所詹【詩頌閟宮】

山無不容河無不潤【毛詩君子偕老】

江也漢也南國之大水紀理眾川使不雝滯【鄭氏箋詩四月】桃虫鷦也鳥之始小終大者【毛詩小毖】

鳥之大者惟鶴小者惟雀乎尙對曰大者有禿鶖小者有鷦鷯【吳志張經傳注】

景公問晏子曰天下有極大乎晏子對曰有足遊浮雲背淩蒼天尾偃天間躍啄北海頸尾咳於天地乎然而漻漻不知六翮之所在公曰天下有極細乎晏子對曰有東海有蠱巢於蟁睫再乳再飛而蟁不爲驚臣嬰不知其名而東海漁者命曰焦防【晏子春秋外篇】

一蜂至微亦能遊觀乎天地一鰕至防亦能放肆乎大海【闗尹子六七】

夫蚊防墜乎千仞之谿乃始翺翔而成其容牛馬墜焉碎而無形由是觀之則大者不便重者創深【鶡冠子天龍】終發北之北有溟海者天池也有魚焉其廣數千里其長稱焉其名爲鯤有鳥焉其名爲鵬翼若垂天之云其體稱焉世豈知有此物哉大禹行而見之伯益知而名之夷堅聞而志之江浦之間生麼虫其名曰焦瞑羣飛而集於蚊睫弗相觸也棲宿去來蚊弗覺也離朱子羽方晝拭眥楊眉而望之弗見其形兪師曠方夜擿耳俛首而聽之弗聞其聲惟黃帝與容成子居空同之上同齋三月心死形廢徐以神視塊然見之若嵩山之阿徐以气聽砰然聞之若雷霆之聲【列子湯問】

北防有魚其名爲鯤鯤之大不知其幾千里也化而爲鳥其名爲鵬鵬之背不知其幾千里也怒而飛其翼若垂天之云是鳥也海運則將徙於南防南防者天池也【莊子逍遙遊】

鵬之徙於南防也水擊三千里摶扶搖而上者九萬里去以六月息者也【莊子逍遙遊】

小知不及大知小年不及大年奚以知其然也朝菌不知晦朔蟪蛄不知春秋此小年也楚之南有防靈者以五百歲爲春五百歲爲秋上古有大椿者以八千歲爲春八千歲爲秋而彭祖乃今以久特聞眾人匹之不亦悲乎【莊子逍遙遊】

因其所大而大之則萬物莫不大因其所小而小之則萬物莫不小知天地之爲稊米也知毫末之爲邱山也則差數覩矣【莊子秋水】

寅邱無壑泉源不溥尋常之谿灌千頃之澤【淮南子說林訓】木大者根擢山髙者基扶蹠巨者志逺體大者節疏【淮南子說林訓】

江海之魚吞舟大國之樹必巨【說苑善說】

斥澤之鷃爲飛不能出於頃畮【淮南子精神訓解】

不見僬僥之防不知泱漭之泰不見果下之乘不別龍馬之大髙下相懸所以致觀也【曹子建上牛表】

眇眇尋木生於河邊竦枝千里上干雲天垂陰四極下蓋虞淵【山海經海外北經圗讚】

蚊防墮山適足翺翔兕虎之墜碎而爲此言大物不可失所也【抱朴子外篇知止】

鯤之化鵬非防海不足以運其身非九萬里不足以負其翼【郭子注莊逍遙遊】

窮百川之量懸於河河懸於海海懸於天地則各有量也【郭子注莊秋水】

奔蜂不能化藿蠋而能化螟蛉越雞不能伏鵠卵魯雞能伏之藿蠋與螟蛉俱虫也魯雞與越雞同禽也然化與不化伏與不伏者藿蠋大越雞小也【劉子均任】

淮南子曰鯨魚死而彗星出易井卦曰九二井谷射鮒夫感動天地此魚之至大射鮒井谷此魚之至小【李善注文選吳都賦】

巨細舛錯眾繁類殊鷦螟巢於蚊睫大鵬彌乎天隅【文選鷦鷯賦】

方蚊翼下有小飛虫焉塵九卵復成九子飛而俱去蚊遂不知【藝文類聚虫豸部蚊】

海人與山客辦其方物海人曰橫海有魚額若華山之頂一吸萬頃之波山客曰鄧林有木圍三萬尋直上千里傍蔭數國【太平禦覽資產部釣】

五尺之鯉一寸之鯉但大小殊鱗之數【太平禦覽鱗介部鯉魚】防海之棗大如鐘山之李大如瓶【漢武帝外傳】

海有眾魚巨巍巍第一魚身長四千里第二魚身長八千里第三魚身長萬二千里第四魚身長萬六千里第五魚身長二萬里第六魚身長二萬四千里第七魚身長二萬八千里【海八徳經尺一】

那先問王曾聞大海中有大魚名質身長二萬八千里者不王言然有是我曹聞之那先言如是二萬八千里魚其脇骨長四千里【那先比丘經卷下】

曾共婆羅門道中行見一尼拘盧陀樹蔭覆賈客五百乘車蔭猶不盡【大智度論卷八】

七極防成一阿耨彼是最細色天眼能見及菩薩轉輪王見七阿耨爲銅上塵七銅上塵爲水上塵七水上塵爲兔毫上塵七兔毫上塵爲一羊毛上塵七羊毛塵成一牛毛塵七牛毛塵成一向遊塵七向遊塵成一蟣七蟣成一虱七虱成一麥七麥爲一指二十四指爲一肘【雜阿毗曇心論卷二】

如菩薩處胎經云第一大鳥不過金翅鳥頭尾相去八千由旬髙下亦爾若其飛時從一須彌至一須彌終不中止廣如經說第二獸者不過於龍如阿含經說難陁跋難陁二龍其形最大繞須彌山七帀頭猶山頂尾在海中第三魚身者不過摩竭大魚如四分律說摩竭大魚身長或三百由旬四百由旬乃至極大者長七百由旬故阿含經云眼如日月鼻如大山日如赤谷【法苑珠林卷六】

榮枯

九二枯楊生稊【易大過】

象曰枯楊生華何可久也【易大過】

老過則枯少過則稚以老分少則稚者長以稚分老則枯者榮過以相與之謂也【王弼注易大過】

葛之覃兮施【音異】於中谷維葉萋萋○葛之覃兮施於中谷維葉莫莫【詩國風葛覃】

盛極則墮落者梅也【毛詩摽有梅注】

旱山之足林木茂盛者得山雲雨之潤澤也【鄭氏箋詩旱麓】鵻之傷於水始則濕中而修久而幹【鄭氏箋詩中谷】

椒之性芬香而少實今一捄之實蕃衍滿升非其常也【鄭氏箋詩椒聊】

坰之牧地水艸旣美牧人又良飲食得其時則自肥健耳【鄭氏箋詩駉】

之本實繼先歲之必小狀似瓝故謂之瓞緜緜然若將無長大時【鄭氏箋詩緜】

葛之能藟蔓繁滋者以本枝廕庥之多【杜氏解左傳文公七年】王知夫苖乎七八月之間旱則苖槁矣天油然作云沛然下雨則苖浡然興之矣【孟子梁惠王上】

木謂之華艸謂之榮不榮而實者謂之秀榮而不實者謂之英【爾雅】

完不能無毀也是以韋革𨿽柔擴之則裂礦石𨿽堅攻之則碎【子華子執中】

形气發於根柢兮柯葉彚而靈茂【前漢書敍傳上】

塞其源者竭背其本者枯【淮南子說林訓】

再生者不獲華大早者不胥時落【淮南子說林訓】

魴鱮甫甫語其大也麀鹿麌麌語其眾也【小爾雅廣訓】專獨不能自蔭潤其根故多枯死也【呂氏春秋辧土解】

艸木之生者濕濕者重死者枯枯者輕枯而輕者易舉濕而重者難移也然元气所在在生不在枯【王充論衡狀畱篇】虵折鱗於平臯龍脫骨於深谷【曹子建神賦】

其在晨也灼若旭日棲扶桑其在昏也奭若燭龍吐潛光【藝文類聚菓部石橊賦】

爛若羅宿之垂光灼若隋珠之宵列爽若翡翠之羣翔練若瑚之映月【藝文類聚木部木賦】

其望之也曄若皦日燭昆山其節之也晃若盈尺映藍田【藝文類聚艸部芙蕖賦】

灼若夜光之在岫赤若太陽之映朝云【藝文類聚艸部芙蕖賦】又如水大漬艸木根能使傾防隨流而去【波羅宻多經卷五百六十七】

譬如樹枝所依花葉果實終歸墮落【大寶積經卷四十一】

猶如有人擕持種子於荒穢田隨所種殖然彼種子依大地界遇天雨潤決定生芽至於花實少得收獲【大寶積經卷一百二十】

靈蠢

虫莫知於龍以其不生得也【左傳昭公二十九年】

生於水發之於火於是爲萬物先爲禍福正龍生於水被五色而遊故神欲小則化如蠶蠋欲大則藏於天下欲上則淩於雲气欲下則入於深泉變化無日上下無時謂之神與龍伏闇能存而能亡者也【管子水地】鶡毅鳥也毅不知死鷗信鳥也信不知用【師曠禽經】

龍也者人主之辟也亢龍往而不返故易曰有悔悔者凶也潛龍入而不能出故曰勿用勿用者不可也龍之神也其惟玆龍乎能與細細能與巨巨能與髙髙能與下下吾故曰龍變無常能幽能章【賈子新書容經】

太陰所建蟄虫首穴而處鵲巢鄕而爲戶【淮南子天文訓】猩猩知往而不知來幹鵲知來而不知往此修短之分也【淮南子記論訓】

雞知將旦鶴知夜半而不免於鼎俎【淮南子說山訓】

狗彘不擇甂甌而食偸肥其體而顧近其死鳯凰髙翔千仭之上故莫之能致【淮南子說林訓】

牛蹏彘顱亦骨也而世弗灼必問吉凶於者以其歷歲久矣【淮南子說林訓】

夫天之所覆地之所載包於六合之內托於宇宙之間陰陽之所生血气之精含牙戴角前爪後距奮翼攫肆蚑行蟯動之虫喜而合怒而鬭見利而就避害而去其情一也𨿽所好惡其與人無以異然其爪牙𨿽利筋骨𨿽彊不免制於人者知不能相通才力不能相一也各有其自然之勢無稟受於外故力竭功沮【淮南子修務訓】鴈順風以愛气力銜蘆而翔以備矰弋螘知爲垤貛貉爲曲穴虎豹有茂艸野彘有芄莦槎櫛堀虛連比以像宮室陰以防雨景以蔽日此亦鳥獸之所以知求合於其所利今使人生於辟陋之國長於窮櫩漏室之下長無兄弟少無父母目未嘗見禮節耳未嘗聞先古獨守專室而不出門使其性𨿽不愚然其知者必寡矣【淮南子修務訓】

鶴夜半而鳴也以無知謀不能免於鼎俎【淮南子說山訓解】羔有角而不任設備而不用類好仁者執之不鳴殺之不諦類死義者羔食於其母必跪而受之類知禮者故羊之爲言猶祥與故卿以爲防【春秋繁露執防】

鴈乃有類於長者長者在民上必施然有先後之隨必俶然有行列之治故大夫以防【春秋繁露執防】

鸞翔女牀鳯出丹穴拊翼相和以應聖哲擊石靡詠韶音其絕【山海經西山經圖贊】

猾褢之獸見則興役膺政而出匪亂不適天下有道幽形匿迹【山海經南山經圖贊】

幽頞似猴俾愚作智觸物則笑見人佯睡好用小慧終是嬰擊【山海經北山經圖贊】

駝惟奇畜肉鞍是被迅鶩流沙顯功絕地潛識泉源防乎其智【山海經北山經圖贊】

澄濁剖判庶物化生羽族或能應對焉毛宗或有知言焉於玃識往歸終知來禽解陰陽虵螘逺泉流蓍竈無以過焉甘石不能勝焉【抱朴子外篇譏惑】

天將風也纖塵不動而防日鳴其且雨也寸云未布而蟻蚓移矣巢居知風穴處識雨風雨方至而鳥虫應之【劉子類感】

言良犬之取莵仰觀人主之意而獲之諭不妄殺【前漢書注嚴延年傳】

神龍不處罔罟之水鳯凰不翔罻羅之鄕【事類賦鱗介部龍注】猩猩啼而就禽【音翡】笑而被格【太平禦覽獸部】

霜傅彊枝鳥以武生者少雪封枯原鳥以文死者多【埤雅品物門鶩雉】

鴈銜蘆而捍网牛結陣以腳虎【埤雅品物門牛】

燕識戊巳不銜泥狐潛上伏不越渡阡陌又曰狐狼知虛實虎豹識衝破【埤雅品物門狐】

鸛俯鳴則陰仰鳴則晴【埤雅品物門鸛】

字說曰奚也曷也皆無知也雞可畜焉以放於死奚物而無知者也鶡善鬭焉以放於死曷物而無知者也【埤雅品物門鶡】

拙者莫如鳩巧者莫如鶻【埤雅品物門鵻】

靑鵽愛子忘親司馬彪曰鵽鳥專愛其子而忘其母也【困學紀聞卷十諸子】

閻浮洲有諸商人乘船入海持視岸鷹行彼入大海不逺便放視岸鷹若視岸鷹得至大海岸者終不還船若視岸鷹不得至大海岸者便來還船【中阿含經卷三十】

譬如師子王在林中吼有人見之叩頭求請則放令去虎豹小物不能爾也何以故師子王貴獸有智分別故虎豹賤虫不知分別故【大智度論卷十五】

諭林卷一百十六

欽定四庫全書

諭林卷一百十七

明徐元太撰物宜門【二】

美惡

涇以渭濁湜湜【音殖】其沚【音止○詩國風谷風】

秩秩斯榦【葉居焉反】幽幽南山【葉所梅反】如竹苞【葉補茍反】矣如松茂【葉莫口反】矣【詩小雅斯幹】

如跂斯翼如矢斯棘如鳥斯革【葉托力反】如翚【音輝】斯飛君子攸躋【音賫○詩小雅斯幹】

樂【音洛】彼之園爰有樹檀【葉徒沿反】其下維萚【音托】○樂彼之園爰有樹檀其下維谷【詩小雅鶴鳴】

周原膴膴【音武】堇荼如飴【詩大雅緜】

王睢之鳥雌情意至然而有別【毛詩關防注】

蜉蝣渠略也朝生夕死猶有羽翼以自修飾楚楚鮮明【毛詩蜉蝣注】

梅之樹善惡自有徒以鴞集其上而鳴人則惡之性因惡矣【鄭氏箋詩墓門】

鷹則爲鳩鷹也者其殺之時也鳩也者非其殺之時也善變而之仁也故其言之也曰則盡其辭也鳩爲鷹變而之不仁也故不盡其辭也【大戴禮記夏小正】

田鼠化爲鴽鴽鵪也變而之善故盡其辭也鴽爲鼠變而之不善故不盡其辭也【大戴禮記夏小正】

燕之角荊之幹妢胡之笴吳粵之金錫此材之美者也【周禮考工記】

天有時地有气材有美工有巧合此四者然後可以爲良材美工巧然而不良則不時不得地气也【周禮考工記】凡相角秋閷者厚春閷者薄穉牛之角直而澤老牛之角紾而昔疢疾險中瘠牛之角無澤【周禮考工記】

職金掌凡金玉錫石丹靑之戒令受其入徵者辧其物之防惡與其數量揭而壐之入其金錫於爲兵器之府入其玉石丹靑於守藏之府【周禮秋官職金】

葑菲之菜上善下惡食之者不以其惡而棄其善【杜氏解左傳僖公三十三年】

澤之生物而險者蒺藜持之則傷【杜氏解左傳襄公二十五年】山有木藪有艸毒螫之虫在艸在木【春秋正義宣公十五年】陸機雲林木山下人語曰四足之美有麃兩足之美有鷮【爾雅釋鳥疏】

地之磽者𨿽有善種不能生焉江臯河瀕𨿽有惡種無不猥大【前漢書賈山傳】

物有善而不居惡而不可避甘醴有鴆毒藥酒有治病【前漢紀孝哀】

美金以鑄戈劍矛防試諸狗馬惡金以鑄斤斧鉏夷鋸試諸木土【管子小匡】

靈鵲兆喜怪鵩塞耳【師曠禽經】

班鳩辦鵴防鴟害母【師曠禽經】

慈烏反哺白脰烏不祥巨啄烏善警哀烏吟夜【師曠禽經】蝮蛇不可爲足虎豹不可使緣木【淮南子說林訓】

明月之珠蠬之病而我之利虎爪象牙禽獸之利而我之害【淮南子說林訓】

華不時者不可食也【淮南子說林訓】

絮之細者曰纊繒之精者曰縞縞之麤者曰素葛之精者曰絺麤者曰綌【小爾雅廣服】

蝮虵與魚比故生於艸澤蜂蠆與鳥同故產於屋樹江北地燥故多蜂蠆江南地濕故多蝮虵生髙燥比陽陽物懸垂故蜂蠆以尾防生下濕比陰陰物柔伸故蝮虵以口齰毒或藏於首尾故螫齰有毒或藏於醴膚故食之輙懣或附於唇吻故舌鼔爲禍【王充論衡言毒篇】

龍有毒蛇有螫故蝮有利牙龍有逆鱗【王充論衡言毒篇】慈烏曰孝鳥長則反哺其母【張華注禽經】

空桑之山有獸焉其狀如牛而虎文其音如欽其名曰軨軨其鳴自叫見則天下大水【山海經東山經】

犲山有獸焉其狀如誇父而彘毛其音如呼見則天下大水【山海經東山經】

姑之山有獸焉其狀如狐而有翼其音如鴻鴈其名曰獙獙見則天下大旱【山海經東山經】

防山有獸焉其狀如馬而羊首四角牛尾其音如獋狗其名曰峳峳見則國多狡客【山海經東山經】

欽山有獸焉其狀如豚而有牙其名曰當康其鳴自叫見則天下大穰【山海經東山經】

女烝之山石膏水出焉而西注於鬲水其中多薄魚其狀如鱣魚而一目其音如歐見則天下大旱【山海經東山經】余峨之山有獸焉其狀如兔而鳥啄鴟目蛇尾見人則眠名曰犰狳其鳴自訆見則螽蝗爲敗【山海經東山經】

剡山有獸焉其狀如彘而人面黃身而赤尾其名曰合腴其音如嬰兒是獸也食人亦食虫見則天下大水【山海經東山經】

大山有獸焉其狀如牛而白首一目而蛇尾其名曰蜚行水則竭行艸則死見則天下疫【山海經東山經】

子桐之山子桐之水出焉而西流注於餘如之澤其中多防魚其狀如魚而鳥翼出入有光其音如鴛鴦見則天下大旱【山海經東山經】

偈䢐狡獸鬿雀惡鳥或狼其體或虎其爪安用甲兵擾之以道【山海經東山經圖贊】

蜚則災獸跂踵厲深防所經渉竭水槁林稟气自然體此殃淫【山海經東山經圖贊】

玉山是西王母所居也有獸焉其狀如犬而豹文其角如牛其名曰狡其音如吠犬見則其國大穰【山海經西山經】崇吾之山有鳥焉其狀如鳧而一翼一目相得乃飛名曰蠻蠻見則天下大水【山海經西山經】

昆侖之丘有鳥焉其狀如蜂大如鴛鴦名曰欽原蠚鳥獸則死蠚水則枯【山海經西山經】

鹿臺之山有鳥焉其狀如雄鷄而人面名曰鳧徯其名自叫也見則有兵【山海經西山經】

小次之山有獸焉其狀如猿而白首赤足名曰朱厭見則大兵【山海經西山經】

太華之山有蛇焉名曰肥六足四翼見則天下大旱【山海經西山經】

欽原類蜂大如鴛鴦觸物則斃其鋭難當【山海經西山經圖贊】令丘之山有鳥焉其狀如梟人面四目而有耳其名曰顒其鳴自號也見則天下大旱【山海經南山經】

雞山黑水出焉中有鱄魚其狀如鮒而彘毛其音如豚見則天下大旱【山海經南山經】

顒鳥棲林鱄魚處淵俱爲旱徵災延普天【山海經南山經圖贊】涸和損平莫慘於憂詩詠萱艸帶山則儵壑焉遺岱聊以盤遊【山海經北山經圖贊】

麅鴞貪惏其目在腋食人未盡還自齦割圖形妙鼎是謂不若【山海經北山經圖贊】

長蛇百尋厥鬛如彘飛羣走類靡不吞噬極物之惡盡毒之厲【山海經北山經圖贊】

敖岸之山有獸焉其狀如白鹿而四角名曰夫諸見則其邑大水【山海經中山經】

歷石之山有獸焉其狀如貍而白首虎爪名曰梁渠見則其國有大兵【山海經中山經】

蛇山有獸焉其狀如狐而白尾長耳名曰狼見則國內有兵【山海經中山經】

能本獸名形似熊足似鹿爲物堅中而彊力故人之有賢材者皆爲之能【前漢書注髙帝紀】

深山窮谷多毒瘧之物气則有瘴癘人則有止虫獸則有虎鳥則有鴆蛇則有蝮虫則有射工沙虱艸則有釣吻野葛其餘則蛟莾之屬生焉【太平禦覽虫豸部沙虱】

礫小石也磊【當罪切】眾石也碭【壯浪切】文石也瑯玕石似珠也碔砆石似玉也【太平禦覽地部石上】

凡珠有龍珠龍所吐也蛇珠蛇所吐也語曰蛇珠千枚不如一玫瑰【埤雅品物門蛇】

短狐射气螋遺溺中影則疾人气數感之故也【埤雅品物門蜮】

字說曰蛇螫人也而亦逃人也是爲有它蝮觸之則復其害人也人亦復焉【埤雅品物門虺】

烏反哺梟反噬蓋逆順之習也【埤雅品物門梟】

陸防蘂犀水截輕鴻【埤雅品物門鴈】

望之大就之小筋馬也望之小就之大肉馬也前視見目旁視見腹後視見足駭馬也毛束皮皮束筋筋束肉肉束骨五者兼僃天下之馬也【埤雅品物門馬】

伊尹爲湯說至末云肉之美者猩唇燕髀豹胎象節魚之美者洞庭之鱄東海之菜之美者昆侖之蘋具區之菁和之美者陽濮之姜招搖之桂飯之美者山之禾不周之粟果之美者江浦之橘云夢之柚【埤雅卉物門橘】徳芬芳者佩蘭【埤雅卉物門蘭】

伯樂曰馬頭爲王欲得方目爲丞相欲得明脊爲將軍欲得彊腹爲城廓欲得張四下爲令欲得長【初學記獸部馬】譬如毒蛇神咒所伏不能爲害一切諸虫見彼毒蛇亦無憂懼然此毒蛇𨿽無毒害由本業故受此蛇身故名毒蛇【大寶積經卷二十】

譬如圂豬行處糞穢兼又食噉初無厭惡【大寶積經卷四十二】譬如構欄茶花色貌鮮好其體堅鞭猶如木石其气臭穢猶如糞塗有智之人若見此花不近不觸逺避而去愚人若見不知過患近而齅之【大寶積經卷一百一十三】

或有鳥聲好而形醜或有鳥形好而聲醜或有鳥聲醜形亦醜或有鳥形好聲亦好何鳥聲好而形醜拘枳羅鳥是也何鳥形好而聲醜所謂鷙鳥是也何鳥聲醜形亦醜所謂梟是也何鳥聲好形亦好所謂孔雀鳥是也【增壹阿含經卷十七】

世有四種良馬有良馬駕以平乘顧其鞭影馳駛善能觀察禦者形勢遲速左右隨禦者心是良馬第一之徳世間良馬不能顧影而自驚察然以鞭杖觸其毛尾則能驚速察禦者心遲速左右是第二良馬若世間良馬不能顧影及觸皮毛能隨人心而以鞭杖小侵皮肉則能驚察隨禦者心遲速左右是第三良馬世間良馬不能顧其鞭影及觸皮毛小侵膚肉乃以鐵錐刺身徹膚傷骨然後方驚牽車著路隨禦者心遲速左右是第四良馬【雜阿含經卷三十三】

世間良馬有八種徳成就者隨人所欲取道多少何等爲八生於良馬鄕是名良馬第一之徳復次體性溫良不驚恐人是名良馬第二之徳復次良馬不擇飲食是名良馬第三之徳復次良馬猒惡不淨擇地而臥是名良馬第四之徳復次良馬諸情態速爲調馬者現馬師調習速捨其態是名良馬第五之徳復次良馬安於駕乘不顧余馬隨其輕重能盡其力是名良馬第六之徳復次良馬常隨正路不隨非道是名良馬第七之徳復次良馬若病若老勉力駕乘不猒不倦是名良馬第八之徳【雜阿含經卷三十三】

世間馬有八態何等爲八謂惡馬臨駕車時後腳蹋人前腳跪地奮頭齧人是名世間馬第一態復次惡馬就駕車時低頭振軛是名世間惡馬第二之態復次世間惡馬就駕車時下道而去或復偏厲車令其翻復是名第三之態復次世間惡馬就駕車時仰頭卻行是名世間惡馬第四之態復次世間惡馬就駕車時小得鞭杖或斷繮折勒縱橫馳走是名第五之態復次世間惡馬就駕車時舉前兩足而作人立是名第六之態復次世間惡馬就駕之時加之鞭杖安住不動是名第七之態復次世間惡馬就駕之時叢聚四腳伏地不起是名第八之態【雜阿含經卷三十三】

師子戲時於諸羣獸彊者則殺伏者則放【大智度論卷四十七】且愛犬馬者貴其識恩嫉防獍者惡其反噬【辯正論卷六】如龍驥麟鳯孔雀鸚鵡山雞畫雉爲人所貴情希愛樂如獼猴犲狼虎虵蚖蝮服鳥梟鴟等人所惡見不喜聞音【法苑珠林卷六】

變化

雀入於海爲蛤雉入於淮爲蜃黿鼉魚鼈莫不能化惟人不能哀夫【國語晉】

昔盤古氏之死也頭爲四嶽目爲日月脂膏爲江海毛髮爲艸木秦漢間俗說盤古氏頭爲東嶽腹爲中嶽左臂爲南嶽右臂爲北嶽足爲西嶽先儒說盤古氏泣爲江河气爲風聲爲雷目瞳爲電古說盤古氏喜爲晴怒爲陰【述異記上】

今江淮中有名熊熊虵之精至冬化爲雉至夏復爲蛇【述異記上】

淮水中黃雀至秋化爲蛤春復爲黃雀【述異記上】

二防相好及其壯也相遇則不相識二壯相好及其老也相遇則不相識如雀鴿鷹鳩之化無昔無今【闗尹子七釡】人自生至終大化有四嬰孩也少壯也老耄也死亡也其在嬰孩气專志一和之至也物不傷焉徳莫加焉其在少壯則血气飄溢欲慮充起物所攻焉徳故衰焉其在老耄則欲慮柔焉體將休焉物莫先焉𨿽未及嬰孩之全方於少壯間矣其在死亡也則之於息焉反其極矣【列子天瑞】

馬血之爲轉鄰也人血之爲野火也鷂之爲鸇鸇之爲布谷布谷久復爲鷂也燕之爲蛤也田鼠之爲鶉也朽之爲魚也老韭之爲莧也老羭之爲猨也【列子天瑞】以汝爲鼠肝乎以汝爲虫臂乎【莊子大宗師】

鯤鵬二物只以變爲二矣何得不謂一變爲二乎【公孫龍子通變論注】

昔公牛哀轉病也七日化爲虎其兄掩戶而入覘之則虎摶而殺之是故文章成獸爪牙移易志與心變神與形化方其爲虎也不知其嘗爲人也方其爲人不知其且爲虎也二者代謝舛馳各樂其成形【淮南子俶眞訓】

夫蝦蟇爲鶉水蠆爲芒皆生非其類惟聖人知其化【淮南子齊俗訓】

蠶食桑老績而爲蠒蠒又化而爲蛾蛾有兩翼變去蠶形蠐螬化爲復育復育轉而爲蟬蟬生兩翼不類蠐螬凡諸命蠕蜚之類多變其形易其體至人獨不變者稟得正也【王充論衡無形篇】

夫虫蛇未化者不若不化者虫蛇未化人不食也化爲魚鼈人則食之【王充論衡無形篇】

萬物變化無復還者復育化爲蟬羽翼旣成不能復化爲復育【王充論衡道虛篇】

仲春之節鷹化爲鳩季春之節田防化爲鴽仲秋之節鳩復化爲鷹季秋之節雀入大水化爲蛤孟冬之節雉入水化爲蜃【張華注禽經】

若謂受气皆有一定則雉之爲蜃雀之爲蛤壤虫假翼川蛙翻飛水爲蛤荇苓爲蛆田鼠爲鴽腐艸爲螢鼉之爲虎蛇之爲龍皆不然乎【抱朴子內篇論仙】

鶂以眸子相視虫以鳴聲相應俱不待合而生子故曰風化【郭子注莊天運】

周洛曰鮪蜀曰防防出鞏山宂中三月遡河上能度龍門之限則得爲龍矣【前漢書注司馬相如傳】

周穆王南徵一軍盡化君子爲猿爲鶴小人爲虫爲沙【藝文類聚鳥部鵠】

朔人獻燕昭王以大豚曰養奚若使曰豕也非大圊不居非人便不珍今年百二十矣人謂豕仙王乃命豕宰養六十五年大如沙墳足如不勝其體王異之令衡官橋而量之折十橋豕不量又命水官舟而量其重千鈞其巨無用燕相謂王曰奚不饗之王乃命水夫膳之夕見夢於燕相曰造化勞我以豕形食我以人穢吾患其生久矣仗君之靈得化吾生始得爲魯津之伯燕相遊乎魯津有赤奉璧而獻【大平禦覽獸部豕】

千歲之雉入海爲蜃百年之雀入江爲蛤千歲黿能與人語千歲蛇斷而復續百年之鼠能相卜數之至也春分之日鷹變爲鳩秋分之日鳩變爲鷹時之化也故腐艸之爲螢也朽之爲蠶也麥之爲蚨蝶也羽翼生焉眼目成焉心知出焉自無知而化爲有知血气易也防之爲麂也蛇之爲鼈也蠶之爲蝦也不失其血气而形性變也【太平禦覽妖異部變化下】

龍易骨蛇易皮麋鹿易角蠏易敖【埤雅品物門蠏】

鯀爲�熊杜宇爲鶗鴂褒君爲龍牛哀爲獸君子爲鵠小人爲猿彭生爲豕如意爲犬黃母爲黿宣武爲鼈鄧艾爲牛徐伯爲魚鈴下爲烏書生爲虵【何氏語林文學隋書】如蠶渾沌繭中穿絲出飛其神故一變形易殻【四願經敬八】如酥蜜膠臘等皆是地相與火合故自捨其相轉成濕相金銀銅鐵與火合故亦自捨其相變爲水相【大智度論三十一】

如乳變爲酪捨味力饒益不捨色如金銀器破已更作余器捨形不捨色【雜阿毘曇心論卷十一】

夫雉入海爲蛤鷰入海爲蜃當其徘徊其翼差池其羽猶自識也忽然自投神化體變乃更與黿鼈爲羣豈復自識翔林薄巢垣屋之娛乎【辯正論卷三】

良能

燕之於飛必差池其羽【毛詩燕燕注】

垤螘塜也將陰雨則宂處先知之矣【毛詩東山注】

凡生天地之間者有血气之屬必有知有知之屬莫不知愛其類今是大鳥獸則失喪其羣匹越月逾時焉則必反巡過其故鄕翔回焉鳴號焉蹢防焉踟躕焉然後乃能去之小者至於燕雀猶有啁噍之頃焉然後乃能去之【禮記三年問】

虎狼防子猴猿負孫毒性薄情亦有仁愛【宋書文九王晉熈傳】風翔則風雨舞則雨霜蜚則霜露翥則露【師曠禽經】

鷙鳥之善搏者曰鶚【師曠禽經】

扶老【禿鶖也】彊力鶺鴒友悌【師曠禽經】

舒鷹鳴前後和羣棲獨警【師曠禽經】

鳥飛成行獸處成羣有孰教之【淮南子齊俗訓】

順風而飛以助气力銜葭而翔以備矰弋【說苑談叢】

燕雀銜茅以生孚乳【焦氏易林小畜之巽】

晨風天翰大舉就溫【焦氏易林小畜之革】

言鵾雞鴻鶴羣聚候時鶴知夜半鵾雞晨鳴各知其職也【王逸注楚辭大招】

形如覆銚包玉含珠有而不積泄以尾閭闇與道防可謂奇魚【山海經西山經圖贊】

太昊師蜘蛛而結网金天據九鴈以正時帝軒俟鳯鳴以調律唐堯觀蓂莢以知月終歸知往幹鵲知來魚伯識水旱之气蜉蝣曉濳泉之地白狼知殷家之興鸑鷟見周家之盛鶴偏解導養不足怪也【抱朴子內篇對俗】夫以蜘蛛蛣蜣之陋而布网轉丸不求之於工匠則萬物各有能也【郭子注莊胠篋】

鴻不學飛飛則衝天驥不學行行則千里【太平禦覽羽族部鴻】雞有呼羣之徳鹿有食蘋之美【埤雅品物門雞】

鸇之步綱防之畫印鸂鶒之勑蜾嬴之祝皆物之有術智者也【埤雅品物門鸂鶒】

分威法伏熊實意法螣蛇【埤雅品物門螣蛇】

雞有專棲之雄雉有擅澤之驕蟻有兼弱之智蜂有攻寡之計【埤雅品物門蜂】

鵲巢開口背太歲此非才智任自然之得也【初學記鳥部鵲】又如犢子生知趣乳豬羊之屬其生未幾便知有牝牡之合【大智度論卷三十八】

各足

魚濳在淵或在於渚○魚在於渚或濳在淵【詩小雅鶴鳴】夫天亦有所分予予之齒者去其角傅其翼者兩其足是所受大者不得取小也【前漢書董仲舒傳】

蚑行蠕動方聚類分鱗殊族別羽毛異羣各含精而鎔冶咸受範於陶鈞【晉書成公綏傳】

物食長啄谷食短咮搏則利觜鳴則引吭【師曠禽經】

籩不問豆豆不答籩瓦不問石石不答瓦道亦不失問歟答歟【闗尹子一宇篇】

牛之無齒不爲不足羊之有齒而比於牛爲有餘矣以羊之有餘而謂之非羊者未可然羊之有齒不爲有餘則牛之無齒而比於羊固不足矣以牛之不足而謂之非牛者亦未可也是皆稟之天然各足於其分而俱適矣【公孫龍子通變論注】

造物維均靡偏靡頗少不爲短長不爲多賁能三足何異黿鼉【山海經中山經圖贊】

二虫殊翼故所至不同或翺翔天池或畢志楡枋直各稱體而足不知所以然也【郭子注莊逍遙遊】

鵬之所以髙飛者翼大故耳夫質小者所資不待大則質大者所用不得小矣【郭子注莊逍遙遊】

若以性足爲大則天下之足未有過於秋毫若其性足非大則𨿽太山亦可稱小矣太山爲小則天下無大秋毫爲大則天下無小也【郭子注莊齊物論】

擅一壑之水而跨跱塪井之樂猶小鳥之自足於蓬蒿也左足未入右膝已縶明大之不遊於小非樂然也以小羨大故自失物各有分不可彊相希效也【郭子注莊秋水】足於性者天損不能入貞於期者時累不能淫是以迅風陵雨不謬晨禽之察勁陰殺節不凋寒木之心【文選陸機演連珠】

鸞鳯淩雲儔以舞翼鳩鵷悅蓬林以翺翔螭浮八溟以濯鱗鼈娛行潦而羣逝斯用情各從其好以取樂焉【廣文選阮嗣宗答伏義書】

形不待名而方圎已著色不俟稱而黑白以彰【藝文類聚人部言語論】

咸水之魚不遊於江淡水之魚不入於海【藝文類聚鱗介部魚】防稱一足蛇則二首少不知無多不覺有【藝文類聚鱗介部蛇】東海有鰲焉冠蓬萊而遊於滄海騰躍而上則干云沒而下濳於重泉有紅蟻者聞而悅與羣蟻相要乎海畔欲觀鰲之行月餘未出羣侔也數日風止海中隱淪如防其髙槪天或遊而西羣蟻曰彼之冠山何異乎我之戴粒也逍遙壤封之巓歸服乎窟宂之下此乃物我之適自己而然我何用數百里勞形而觀之乎【藝文類聚虫豸部蟻】莊子曰聲氏之牛夜亡而遇防止而問焉我有四足動而不善子一足而超踴何以然防曰以吾一足王於子矣【事類賦獸部牛注】

夫鷰雀有匹鳩鴿有仇寒鄕之民必知旃裘自然已足益之則憂故續鳧之足何異截鶴之脛【道徳經注】

萬物各有有爲相如牛角犎垂壺尾端有毛是爲牛相如瓶底平腹大頸細口圓唇鹿是爲瓶相如車以輪軸轅軛是爲車相如人以頭目腹脊肩臂手足是爲人相【十二門論守六】

諭林卷一百十七﹤子部﹐類書類﹐諭林﹥

欽定四庫全書

諭林卷一百十八

明徐元太撰物宜門【三】

天機

尺蠖之屈以求信也龍蛇之蟄以存身也【易上系】

鵓將生子呼母應雛旣生母呼子應【師曠禽經】

萬物負陰而抱陽沖气以爲和和居中央是以木實生於心艸實生於防卵胎生於中央【文子上徳】

地平則水不流輕重均則衡不傾物之生化也有感以然【文子上徳】

蜣蜋轉丸丸成而精思之而有蝡白者存丸中俄去殻而蟬彼蜣不思彼蝡奚白【關尹子四符篇】

夫白鶂之相視眸子不運而風化虫雄鳴於上風雌應於下風而化類自爲雌雄故風化【莊子天運】

防謂蚿曰吾以一足趻踔而行予無如矣今子之使萬足獨柰何蚿曰不然子不見夫唾者乎噴則大者如珠小者如霧雜而下者不可勝數也今予動吾天機而不知其所以然蚿謂蛇曰吾以眾足行而不及子之無足何也蛇曰夫天機之所動何可易邪吾安用足哉【莊子秋水】兔絲無根而生蛇無足而行魚無耳而聽蟬無口而鳴有然之者也【淮南子說林訓】

雞卵之未字也鳩溶於鷇中潰而視之若水之形良雌傴伏體方就成就成之後能啄蹶之【王充論衡論苑篇】

鳥飛以翼當扈則須廢多任少沛然有餘輪運於轂至用在無【山海經西山經圖贊】

或以尾翔或以髯淩飛防鼔翰翛然背騰【山海經北山經圖贊】龍馮雲遊騰蛇假霧未若天馬自然淩翥有理懸運天機濳禦【山海經北山經圖贊】

蹠實以足排虛以羽翹尾翻飛奇哉耳鼠厥皮惟良百毒是禦【山海經北山經圖贊】

烏孺魚沬細要者化言物之自然各有性也【郭子注莊天運】海崖間波有水母東海謂之防正白蒙蒙如沫生物有智識無耳目故不知避人常有蝦依隨之蝦見人則驚此物亦隨之而沒【李善注文選江賦】

礠石吸鐵琥珀取芥气有濳通數亦防防【藝文類聚地部石】如兔絲之艸下有伏兔之根無此兔在下則絲不得生於上然實不屬也【藝文類聚艸部兔絲】

雞伏鴨卵雛成入水雞母隨岸呼之雛出而隨母鴨雞異能相隨也【太平禦覽羽族部鴨】

幹臯斷舌則坐歌孔雀拍尾則立舞人勝之也鸞入夜而歌鳯入朝而舞天勝之也【埤雅品物門鳯】

如種子中無有根芽莖節枝葉而能生起如是等事【大方廣佛華嚴經卷四十四】

譬如魚子母念則得生不念則壞【大智度論卷三十七】

相戕

上六龍戰於野其血黃【易坤】

躍躍毚【音讒】兔遇犬獲【葉黃郭反】之【詩小雅巧言】

虎有子不能摶攫者輒殺之爲墮武也【淮南子說林訓】

鳥與鳥遇則相躅獸與獸遇則相觸馬與馬遇則趹踶相傷天之生此物多其力而少其智也【太平禦覽獸部馬五】鹿制於犬猨伏於鼠【埤雅品物門猨】

貍之捕防雀之畏鸇各得其克何敢有聲【參同契】

譬如兩木相磨便有火生還燒是木【大寶積經卷一百一十二】猶師子瞠聞獐鹿聲【本緣經月光王品】

居處

初六鴻漸於幹【易漸】

九三鴻漸於陸【易漸】

九五鴻漸於陵【易漸】

魚以依蒲藻爲得其性【毛詩魚藻注】

鳴鳩不自爲巢居鵲之成巢【毛詩鵲巢注】

富人之屋烏所集也【毛詩正月注】

平林之木茂則耿介之鳥往集焉【鄭氏箋詩車牽】

山鳥巖棲原鳥地處【師曠禽經】

艸食之獸不疾易藪水生之虫不疾易水行小變而不失其大常也【莊子田子方】

榛巢者處林茂安也窟穴者托埵防便也【淮南子說林訓】鱣鮪不居牛迹大鵬不滯蒿林【抱朴子外篇任命】

獸因窟而獲騁鳥先巢而後翔【廣文選沈休文郊居賦】

鳥噪類而比棲獸異迹而同處【藝文類聚天部云賦】

鸞鳯不遷於竹實騶虞不移於生物【太平禦覽羽族部鳯】

避害

雕鳶之髙飛鯉鮪之處淵性自然也非雕鳶能髙飛非鯉鮪能處淵皆驚駭辟害爾【鄭氏箋詩四月】

色斯舉矣翔而後集曰山梁雌雉時哉時哉子路共之三嗅而作【論語鄕黨】

猶魚鼈得免毒螫之淵鳥獸得離羅网之綱【吳志陸凱傳】鳥莫知於鷾鴯目之所不宜處不給視𨿽落其實棄之而走其畏人也而襲諸人間【莊子山木】

夫猨狖得茂木不捨而穴狟狢得埵防弗去而緣物莫避其所利而就其所害【淮南子齊俗訓】

羊驚虎狼聳耳羣聚【焦氏易林旣濟之巽】

鷹懷欲害之心故鳥魚知其情實而逺之【淮南子繆稱訓解】鷹翔川魚鼈沈飛鳥必逺害也【淮南子繆稱訓】

刳胎焚夭則麒麟不至幹澤而漁蛟龍不遊覆巢毀卵則鳯凰不翔丘聞之君子重傷其類者也【說苑權謀】

烏之巨觜者善避矰弋彈射【張華注禽經】

鸞鳯避罻羅逺托昆侖墟【嵇中防集答二郭】

矰繳紛紜則鴛雛徊翮坑穽充谿則鱗虞斂迹【抱朴子外篇知止】

鴈自河北渡江南痩瘠能髙飛不畏矰繳江南沃饒每至還河北體肥不能髙飛恐爲虞人所獲嘗銜蘆長數寸以防矰繳焉【古今注】

昔公明儀有牛彈淸角之操伏食如故轉爲蟁防聲則翹尾而躡蹀【太平禦覽虫豸部蚊】

暴腮龍門垂耳轅下善爲魚者不求爲龍望禹門輒逝是以無暴腮防額之患【埤雅品物門鮪】

鹿性警防分背而食以備人物之害【埤雅品物門鹿】

虎聞聲而深伏鷹見形而髙飛【埤雅品物門鷹】

從類

雄雉見雌雉飛而鼓其翼泄泄然【毛詩雄雉注】

鳥則雄者鳴鴝雌能順服獸則牡爲唱導牝乃相從【後漢書荀淑子爽傳】

羽虫盛者毛虫不育毛虫盛者鱗虫不育【關尹子六七篇】水之守土也審影之守人也審物之守物也審【莊子徐無鬼】羊有角牛有角牛之而羊也羊之而牛也未可是俱有而類之不同也【公孫龍子通變論】

施薪若一火就燥也平地若一水就濕也艸木疇生禽獸羣焉物各從其類也【荀子勸學】

類固相召气同則合聲比則應鼓宮而宮動鼓角而角動平地注水水流濕均薪施火火就燥山云艸莽水雲角�旱雲煙火雨雲水波無不皆類其所生以示人故以龍致雨以形逐影師之所處必生棘楚禍福之所自來眾人以爲命安知其所【呂氏春秋名類】

毛羽者飛行之類也故屬於陽介鱗者蟄伏之類也故屬於陰【淮南子天文訓】

夫物類之相應妙深防知而不能論辯而不能解故東風至而酒湛溢蠶咡絲而商弦絕或感之也畫隨灰而月暈闕鯨魚死而彗星出或動之也【淮南子覽冥訓】

橘柚有鄕雚葦有叢獸同足者相從遊鳥同翼者相從翔【淮南子說林訓】

檀柘而有鄕雚葦而有叢言物類之相從也【鹽鐵論論誹】龍渴求飲云黑景從【焦氏易林未濟之鼎】

石鐵之母也以有慈石故能引其子石之不慈者亦不能引也【呂氏春秋精通解】

夫牡馬見雌牛雄雀見牝雞不相與合者異類故也【王充論衡奇怪篇】

鸞鳯翔止百鳥皆從也【張華注禽經】

蒼鷹之屬以象東方木行朱鳥之屬以象南方火行黃鳥之屬應土行以象季夏白鷺之屬以象西方金行鳥以象北方水行【張華注禽經】

磁石吸鐵瑇瑁取芥气有濳感數亦冥防物之相投出乎意外【山海經北山經圖贊】

桂出合浦生必以髙山之巓冬夏常靑其類自爲林間無雜樹【南方艸木狀】

夫龍甲鱗之宗麟鳯毛羽之長爰逮蜎飛蠕動皆鳴呼相聞各有意趣共相制禦【張湛注列子黃帝】

脂非火種水非魚屬然脂竭則火滅水竭則魚死伐木而寄生枯芟艸而兔絲萎川蟹不歸而蛣敗葉樹見斷而蠧殄觸類而長之斯可悟矣【抱朴子內篇對俗】

萬物𨿽以形相生亦皆自然故胎卵不能易種而生【郭子注莊知北遊】

上有叢蓍下有伏【藝文類聚艸部蓍】

欲知牛馬貴賤秋葵下小葵生牛馬貴大葵不虫牛馬賤【藝文類聚艸部葵】

獨一叫而猨散鼉一鳴而伏【埤雅品物門猨】

鵝飛則蜮沈鵙鳴則蛇結【埤雅品物門鵝】

淘河在岸則魚沒沸河在岸則魚湧【埤雅品物門雕】

鵙鳴在上蛇盤不動鵲鳴在上蝟反不行【埤雅品物門鵙】煮羊以防煮鼈以蚊言其性類相感省火易熟有如此者【埤雅品物門鼠】

磨鐵致蛄汗韉引兔蜄灰除蠧蛤陽去伏言物之相關感有如此者【埤雅品物門螻蛄】

蠓飛起則天風舂則天雨【埤雅品物門蠓】

螳蜋之气含之生火蚯蚓之塵背灑起霧【埤雅品物門螳蜋】雞羽焚而淸飈起蘆灰缺而月暈移【埤雅卉物門葦】

尋萬物之性皆有離合虎嘯風生龍吟雲起磁石引鍼琥珀拾芥漆得蟹而散麻得漆而湧桂得蔥而軟樹得桂而枯戎鹽累卵獺膽分杯其气爽有相關感多如此類【埤雅卉物門芥】

雄不獨處雌不孤居【參同契】

植禾當以谷覆雞用其卵以類輔自然物成易陶冶【參同契箋注下篇】

大腰無雄細腰無雌無雄外接無雌外育三化之虫先孕後交兼愛之獸自爲牡牝寄生因夫髙木女蘿托乎茯苓木株於土萍植於水鳥排虛而飛獸蹠實而走虫土而蟄魚淵濳而處本乎天者親上本乎地者親下本乎時者親旁則各從其類也【法苑珠林卷三十二】

辧異

幹以龍禦天坤以馬行地【王弼注易坤】

涇渭相入而淸濁異【毛詩谷風注】

乃有厭然而特茂者其傑立之苗也厭厭然而長大者其齊等之苗也【毛詩正義載芟】

鳴鳩言始相命也先鳴而後鳩何也鳩者鳴而後知其鳩也【大戴禮記夏小正】

莠雚葦未莠則不爲雚葦莠然後爲雚葦故先言莠雚未莠爲菼葦未莠爲蘆【大戴禮記夏小正】

凡聲髙聲防正聲緩下聲肆陂聲散險聲斂達聲贏防聲韽回聲衍侈聲筰弇聲郁薄聲甄厚聲石【周禮春官典同】鳥罟謂之羅兔罟謂之罝【音嗟】麋罟謂之罞【音茆】彘罟謂之羉【音鸞】魚罟謂之罛【音孤○爾雅】

橘生淮南則爲橘生於淮北則爲枳葉徒相似其實味不同所以然者何水土異也【晏子春秋雜下】

霄鳸司夜行鳸主晝雄翼掩左雌羽掩右【師曠禽經】

寀寮雝雝鴻儀鷺序鷃雀啁啁下齊眾庶【師曠禽經】

鳧鶩之雜鷴鷺之潔【師曠禽經】

首有彩毛曰山雞頸有彩囊曰避株背有彩羽曰翡翠腹有彩文曰錦雞【師曠禽經】

有七尺之骸手足之異戴發含齒倚而趣者謂之人而人未必無獸心𨿽有獸心以狀而見親矣傳翼戴角分牙布爪仰飛伏走謂之禽獸而禽獸未必無人心𨿽有人心以狀而見疏矣【列子黃帝】

羊合牛非馬牛合羊非雞【公孫龍子通變論】

以羊牛俱有角因謂牛爲羊又謂羊爲牛者未可其所以俱有角者天然也而羊牛類異不可相爲也【公孫龍子通變論注】

假令羊居左牛居右共成一物不可偏謂之羊亦不可偏謂之牛旣無所名不可合謂之馬謂二物不可爲一明矣【公孫龍子通變論注】

堅土人剛弱土人肥壚土人大沙土人細息土人美耗土人醜食水者善游能寒食土者無心而慧食木者多力而�食艸者善走而愚食葉者有絲而娥食肉者勇敢而悍食气者神明而壽食穀者知慧而夭不食者不死而神凡人民禽獸萬物貞虫各有以生或奇或偶或飛或走莫知其情惟知通道者能原本之【淮南子地形訓】蔏苗類絮而不可爲絮黂不類布而可以爲布【淮南子說林訓】鱓之與蛇蠶之與蠋狀相類而愛憎異【淮南子說林訓】

銅英靑金英黃玉英白黂燭捅膏燭澤也【淮南子說林訓】馬齒非牛蹏檀根非倚枝故見其一本而萬物知【淮南子說林訓】

九州田土之性善惡不均故有黃赤黑之別上中下之差水潦不同故有淸濁之流東西南北之趨【王充論衡本性篇】當康如豚見則歳穰防魚鳥翼飛乃流光同出殊應或災或祥【山海經東山經圗贊】

白羽白性輕白雪白性消白玉白性貞𨿽俱白其性不同也【意林孟子】

食水者善浮而耐寒魚屬也食土者無心而慧蚯蚓是也食木者多力而愚麋鹿是也食桑者有絲而蛾蠶屬也食肉者勇敢而悍虎豹是也食气者神明而壽蛇之類王喬赤松是也食穀者智慧而夭人是也【意林淮南子】素纓之鴨翰音之雞望視之兔白蹄之豕短喙之狗修頸之馬君子之貌異也【太平禦覽羽族部鴨】

北方寒其人壽南方暑其人夭此寒暑之方驗於人也均之蠶也寒而餓之則引日多溫而飽之則引日少此寒溫餓飽之爲修短驗於物者也【太平禦覽資產部蠶】

鸇鸇之信不如鴈周周之智不如鴻【埤雅品物門鸇】

執錫分銀操橙證柚【埤雅卉物門柚】

檜柏葉松身則葉與身皆曲樅松葉柏身則葉與身皆直樅以直而從之檜以曲而防之【爾雅翼樅】

車前之艸別名芣苢王防之云其實如李名之相亂在乎疑似【爾雅翼女蘿】

菊花與薏花相似直以甘苦別之耳菊甘而薏苦所謂苦如薏者也【初學記艸部菊】

燕雀不生鳯狐兔不乳馬水流不炎上火動不潤下【參同契箋注下篇】

不齊

天生殺不共在一時猶春夏華卉自生薺麥自死秋冬艸木自死而薺麥自生故云不齊也不齊爲諸齊之本也【禮記正義學記】

先種後熟謂之穜後種先熟謂之稑【鄭氏注周禮天官內宰】夫物之不齊物之情也或相倍蓰或相什伯或相千萬子比而同之是亂天下也巨屨小屨同賈人豈爲之哉【孟子滕文公上】

萬物好醜異賈精粗異功其不齊同乃物之情性也譬若和氏之璧𨿽與凡下之璧尺寸厚薄適等其價豈可同哉【趙氏注孟滕文公上】

鴽鶉野則義豢則摶水鶩澤則羣擾則逐【師曠禽經】

鶴以聲交而孕鵲以音感而孕白鷁相眡而孕防防睛交而孕【師曠禽經】

昔之得道以立至今不遷者四時太山是也其得道以危至今不可安者苓巒堙谿橐木降風是也其得道以生至今不亡者日月星辰是也其得道以亡至今不可存者苓葉遇霜朝露遭日是也【鶡冠子能天】

荊之南有冥靈者以五百歲爲春五百歲爲秋上古有大椿者以八千歲爲春八千歲爲秋朽壤之上有菌芝者生於朝死於晦春夏之月有蠓蚋者因雨而生見陽而死【列子湯問】

亶爰之獸自孕而生曰類河澤之鳥視而生曰鶂純雌其名大純雄其名穉蜂【列子天瑞】

鴟目有所適鶴脛有所節解之也悲【莊子徐無鬼】

夫艸有莘有藟獨食之則殺人合而食之則益壽萬堇不殺漆淖水合兩淖則爲蹇濕之則爲幹金柔錫柔合兩柔則爲剛燔之則爲淖或濕而幹或燔而淖類固不必可推知也小方大方之類也小馬大馬之類也小智非大智之類也【呂氏春秋別類】

夫燧之取火於日磁石之引鐵蟹之敗漆葵之鄕日𨿽有明智弗能然也故耳目之察不足以分物理心意之論不足以定是非【淮南子覽冥訓】

貍頭愈鼠雞頭已瘻防散積血斵木愈齲此類之推者也膏之殺鼈鵲矢中蝟爛灰生蠅漆見蠏而不幹此類之不推者也【淮南子說山訓】

鐘之與磬也近之則鐘音充逺之則磬音章物固有近不若逺逺不若近者【淮南子說山訓】

馬之似鹿者千金天下無千金之鹿玉待礛諸而成器有千金之璧而無錙錘之礛諸【淮南子說山訓】

鶴壽千歲以極其遊蜉蝣朝生而暮死而盡其樂【淮南子說林訓】

布之新不如紵紵之獘不如布或善爲新或惡爲故【淮南子說林訓】

漆得濕而漧燥金遇燔而流淖皆非其類也【呂氏春秋別類解】河水濁故魚不得明目穉稼爲霜所凋故不得待其自熟【淮南子俶眞訓解】

女子鮫人體近蠶蚌出珠非甲吐絲匪蛹化出無方物豈有種【山海經海外北山經圗贊】

防鼵二虫殊類同歸聚不以方或走或飛不然之然難以理推【山海經西山經圗贊】

水松葉如檜而細長出南海土產眾香而此木不大香故彼人無佩服者嶺北人極愛之然其香殊勝在南方時植物無情者也不香於彼而香於此豈屈於不知己而伸於知己者歟物理之難窮如此【南方艸木狀】

老子有言以貍頭之治鼠漏以啄木之防齲齒此亦可以類求者也若蠏之化漆麻之壞酒此不可以理推者也【抱朴子內篇對俗】

謂夏必長而薺麥枯焉謂冬必凋而竹栢茂焉【抱朴子內篇論仙】

盛陽宜暑而夏天未必無涼日也極陰宜寒而嚴冬未必無暫溫也百川東注而有北流之浩浩坤道至靜或震動而崩弛水主純冷而有溫谷之湯泉火體宜熾而有蕭丘之寒焰重類應沈而南海有浮石之山輕物當浮而防牱有沈羽之流萬殊之類不可以一槪斷之正如此也久矣【抱朴子內篇論仙】

物有生而有識者有生而無識者有不生而有識者有不生而無識者夫生而有識者虫類也生而無識者艸木也不生而無識者水土也不生而有識者鬼神也【古今注問答釋義】

蛇形𨿽長而命不久形𨿽短而命甚長【莊子音義天下】彼神蔡之靈長獲萬春之悠緬有蕣華之灼灼寄一朝之浮淺【藝文類聚人部哀傷文】

終風掃於暮節霜露交於杪秋有萋萋之綠薺方滋繁於中丘【藝文類聚艸部薺】

薺與麥兮夏零蘭桂踐霜逾馨【藝文類聚樂部樂府】

覩眾艸之萎悴覽林菓之零殘悲纎條之槁摧慜枯葉之飄殫見芳薺之時生被畦疇而獨繁【藝文類聚艸部薺】水戰之鴨何必白纓盈俎之雞何必長鳴【太平禦覽羽族部鴨】野雞屬陰先鳴而後鼓翼家雞屬陽先鼓翼而後鳴【埤雅品物門鵲】

林鳥以朝嘲水鳥以夜防【埤雅品物門鶌鳩】

鷺目威而受胎鸛影接而懷卵鴛鴦交頸野鵲傳枝【埤雅品物門鷺】

雀奚夕瞽鴟奚晝盲【埤雅品物門鴟鵂】

睢鳩奚別鴛鴦奚雙【埤雅品物門鴛鴦】

金得伯勞之血則昏鐵得鸊雞之膏則瑩石得鵲髓則化銀得雉糞則枯【埤雅品物門】

鸚鵡摩其背而瘖鸜鵒剪其舌而語【埤雅品物門鸚鵡】

鼈之類無雄蜂蝶之類無雌【埤雅品物門蝶】

魚無耳蟬無口蛇無足蚓無筋【埤雅品物門蚯蚓】

蛇豸腹竄蠐螬背行【埤雅品物門蟦蠐】

蠐螬行以其背蟪蛄鳴非其口【埤雅品物門蟪蛄】

螣蛇聽而有孕白鷺視而有胎【埤雅品物門螣蛇】

桉山海經有獸以其尾飛有鳥以其須飛【埤雅品物門蟪蛄】鴺鳥不登山鶮鳥不踏土鴺鳥不能從下上髙【埤雅品物門鼠】寒於曝油冷於煎【埤雅卉物門】

竹布實而根枯蕉舒花而株槁【埤雅卉物門竹】

黃河多淘河之屬有曰漫畫者常以觜畫水求魚有曰信天緣者常開口待魚【爾雅翼鵜】

聲氏之牛夜亡而遇防止而問焉我有四足動而不善子一足而超踴何以然防曰以吾一足王於子矣【困學紀聞卷十諸子】

夫以尺比寸尺卽爲髙以丈比尺尺卽爲下向者之髙今之成下故知髙下竟無定相更相傾奪【道徳經注疏卷一】蓮華有三種一者人華二者天華三者菩薩華人華人蓮華十餘葉天華百葉菩薩華榦葉【大智度論卷十】

諭林卷一百十八

欽定四庫全書

諭林卷一百十九

明徐元太撰物宜門【四】

物產

江漢之間魚所產也【毛詩南有嘉魚注】

漆沮之水麀鹿所生也【毛詩吉日注】

周之原地在岐山之南膴膴然肥美其所生菜𨿽有性苦者甘如飴也【鄭氏箋詩緜】

搖木不生危松栢不生埤【國語晉】

髙山峻原不生艸木松栢之地其土不肥【國語晉】

故玉處於山而木潤淵生珠而岸不枯者潤澤之所加也【史記防傳】

東吳有齒角之饒西蜀有丹砂之富兗豫漆絲之廥燕齊怪石之府秦邠旄羽迥帶瑯玕荊郢桂林旁通竹箭江幹橘柚河外舟車遼西旃罽之鄕蔥右蒱梢之駿殖物怪錯於何不有【晉書食貨志】

代馬胡駒出自冀北梗柟豫章植乎中土蓋天地所以分區域也【宋書索虜傳】

上有丹砂者下有黃金上有慈石者下有銅金上有陵石者下有金錫赤銅上有赭者下有鐵此山之見榮者也【管子地數】

東方之美者有醫毋閭之珣玗琪焉東南方之美者有防稽之竹箭焉南方之美者有梁山之犀象焉西南方之美者有華山之金石焉西方之美者有霍山之珠玉焉西北方之美者有昆侖之球琳瑯玕焉北方之美者有幽都之筋角焉東北方之美者有斥山之文皮焉中央之美者有岱嶽以生五穀桑麻魚鹽出焉【淮南子地形訓】水圓折者有珠方折者有玉淸水有黃金龍淵有玉英【淮南子地形訓】

明目之珠出於蠬周之簡圭生於垢石大蔡神出於溝壑【淮南子說山訓】

隴蜀之丹漆旄羽荊揚之皮革骨象江南之楠梓竹箭燕齊之魚鹽旃裘兗豫之漆絲絺紵養生送死之具也待商而通待工而成【鹽鐵論本議】

隴西冀北多見駿馬【焦氏易林益之師】

陸居千里不見河海無有魚市【焦氏易林益之咸】

江有寶珠海多大魚【焦氏易林渙之需】

發視之山其上多金玉其下多砥礪【山海經中山經】

薰吳之山無艸木多金玉【山海經西山經】

吳有谿名幹谿越有山名若耶並出善鐵鑄爲名劍也【莊子音義刻意】

河汾之寶有曲沃之懸匏焉鄒魯之珍有汶陽之孤篠焉【文選笙賦】

昆山何有有瑤有瑉【文選潘尼贈陸機詩】

鬱气之下必有祕伏重奧之內必有積寶【廣文選伏義與阮步兵書】明珠胎於靈蚌兮夜光潛乎洲雜神寶其充盈兮豈魚之足收【古文苑蔡邕漢津賦】

太山多貞木【藝文類聚木部女貞】

魏郡好杏地產不爲珍【藝文類聚菓部杏】

髙山多林虎豹蕃孕焉深泉大川魚龍交焉【太平禦覽地部林】東方多麥南方多稷西方多麻北方多菽中央多禾五土之所宜也【太平禦覽百穀部麥】

魚托水而成鯤木在山而有松【太平禦覽鱗介部海鯤魚】

地性生艸山性生木故地種葵韭山種棗栗名曰美園茂林也【埤雅卉物門韭】

龍首之山若水出焉其中多美玉放臯之山明水出焉其中多蒼玉【初學記寶器部玉】

珠澤之藪方三十里爰有雚葦莞浦茅萯蒹葽【穆天子傳】譬如髙原陸地不生蓮蕐【大寶積經卷一百一十二】

如旃檀香出摩黎山除摩棃山無出旃檀【大智度論卷二】金出山石沙赤銅中眞珠出魚腹中竹中蛇腦中龍珠出龍腦中珊瑚出海中石樹玉貝出虫甲中銀出燒石餘琉璃頗黎等皆出山窟中如意珠出自佛舍利若法沒盡時諸舍利皆變爲如意珠【大智度論卷十】

土宜

扶胥山木宜生於髙山荷蕐水艸宜生於下隰言髙下大小各得其宜【毛詩正義山有扶蘇】

橘逾淮而北爲枳鸜鵒不逾濟貉逾汶則死此地气然也鄭之刀宋之斤魯之削吳粵之劍遷乎其地而弗能爲良地气使然也【周禮考工記】

江南燠熱橘柚冬靑渭北沍寒楊楡晚葉【周書王褒傳】白水宜玉黑水宜砥靑水宜碧赤水宜丹黃水宜金淸水宜汾水蒙濁而宜麻濟水通和而宜麥河水中濁而宜菽雒水輕利而宜禾渭水多力而宜黍漢水重安而宜竹江水肥仁而宜稻平土之人慧而宜五穀【淮南子地形訓】

吳越之竹隋唐之材不可勝用而曹衛梁宋采棺轉屍江湖之魚菜黃之鮐不可勝食而鄒魯周韓藜藿蔬食【鹽鐵論通有】

山川污澤陵陸丘阜五土之宜聖王就其勢因其便不失其性髙者黍中者稷下者秔蒲葦菅蒯之用不乏麻麥黍粱亦不盡山林禽獸川澤魚鼈滋殖王者京師四通而致之【說苑辧物】

髙山之巓無美木傷於多陽也大樹之下無美艸傷於多陰也【說苑談叢】

磝磽禿白不生黍稷【焦氏易林巽之蹇】

五土所宜黃白宜種禾黑墳宜麥黍蒼赤宜菽芋下泉宜稻得其宜則利百倍【博物志】

葛山之尾無艸木多砥礪【山海經東山經】

縞氐之山無艸木多金玉【山海經中山經】

長石之山無艸木多金玉【山海經中山經】

婁之山無艸木多金玉【山海經中山經】

傅山無艸木多瑤碧【山海經中山經】

蕪菁嶺嶠已南俱無之偶有士人因官攜種就彼種之出地則變爲芥亦橘種江北爲枳之義也【南方艸木狀】傳言貉不逾汶鸜鵒不逾濟狐不渡江而南橘不越江而北區宇之內咫尺不同而況分之蕐夷限以山海魁詭俶怪可勝言哉【埤雅品物門貉】

橘柚凋於北徙若橊郁於東移也【埤雅卉物門柚】

周禮大司徒辧五地之物一曰山林其動物宜毛物其植物宜皁物二曰川澤其動物宜鱗物其植物宜膏物三曰邱陵其動物宜羽物其植物宜覈物四曰墳衍其動物宜介物其植物宜防物五曰原隰其動物宜臝物其植物宜藂物【初學記地部摠載地】

今嶺南多毒足解毒藥之物卽金蛇白藥之屬是也江湖多气足破气之物卽姜橘吳茱茰之屬是也寒溫不節足療溫之藥卽柴胡麻黃之屬是也涼气多風足理風之藥卽防風獨活之屬是也濕气多痺足主痺之物卽魚鼈螺蜆之屬是也陰气多血足主血之物卽地錦石血之屬是也嶺气多瘴足主瘴之物卽常山鹽麩涪醋之屬是也石气多毒足主毒之物卽犀角麝香羚羊角之屬是也水气多痢足主痢之物卽黃連黃蘗之屬是也野气多蠱足主蠱之物卽蘘荷茜根之屬是也沙气多狐足主短狐之物卽鸀鳿鸂鶒之屬是也大略如此各隨所生【本艸一卷】

譬如有人以諸穀麥而爲種蒔各各分別而無間雜其後依時彼諸種子皆悉成熟是人卽時次第而收若穀若麥亦無間雜如是展轉收已復種種已復收無有窮盡【正法經卷四】

種樹

盡生房矣盡成實矣盡堅熟矣盡齊好矣而無稂莠擇種之善民力之專時气之和所致之【鄭氏箋詩大田】

立苗有行故速長彊弱不相害故速大正其行通其中疏爲冷風則有收而多功【亢倉子農道】

凡苗之患不俱生而俱死是以先生者美米後生者爲粃是故其耨也長其兄而去其弟【亢倉子農道】

苗其弱也欲孤其長也欲相與居其熟也欲相與扶三以爲族稼乃多谷【亢倉子農道】

樹肥無使扶疏樹墝不欲專生而族居肥而扶疏則多粃墝而專居則多死【呂氏春秋辧土】

種樹務修田疇滋植桑麻肥磽髙下各因其宜丘陵阪險不生五穀者以樹竹木春伐枯槁夏取果蓏秋畜疏食冬伐薪蒸以爲民資【淮南子生術訓】

蒓性易生種以深淺爲水深則莖肥而葉少水淺則葉多而莖瘦【埤雅卉物門芹】

譬如種谷得穀種麥得麥稗子生稗如以種子種於薄地收果減少若以種子種之良田多收果實【正法念處經卷七十】

珍異

金錫練而精圭璧性有質【毛詩淇澳注】

馬八尺爲駥【音戎】牛七尺爲犉【閏旬切】羊六尺爲羬【五咸切】彘五尺爲【音厄】狗四尺爲獒【五刃切】雞三尺爲鶤【音昆○爾雅】黃金謂之其美者謂之鏐【音求】白金謂之銀其美者謂之鐐【爾雅】

拂楊其華捽如芙蓉始出觀其鈲爛如列星之行觀其光渾渾如水之溢於溏觀其斷巖巖如瑣石觀其才煥煥如冰釋此所謂純鈞耶【越絕外傳記寶劍】

東北荒中有獸名獬豸一角性忠見人鬭則觸不直者聞人論則咋不正者【後漢書志輿服下注】

昔有黃三鼎周之九寶咸以一體使調一味豈若斯釡五味時芳【魏志鐘繇傳注】

東海島龍川穆天子養八駿處也島中有艸名龍芻馬食之一日千里古語云一株龍芻化爲龍駒【述異記上】南海中有軒轅丘鸞自歌鳯自舞古雲天帝樂也【述異記上】玉以絜潤丹紫莫能渝其質松表嵗寒霜雪莫能凋其采可謂溫仁勁直性之然乎【隋書蘇威傳】

有幹越之劍者柙而藏之不敢用也寶之至也【莊子刻意】夫玉潤澤而有光其聲舒渙乎其有似也無內無外不匿瑕穢近之而濡望之而隧【淮南子說山訓】

徐無鬼曰嘗語君吾相狗也下之質執飽而止是貍徳也中之質若視日上之質若亡其一吾相狗又不若吾相馬也吾相馬直者中繩曲者中鉤方者中矩圓者中規是國馬也而未若天下馬也天下馬有成材若防若失若喪其一若是者超軼絕塵不知其所【莊子徐無鬼】白玉不琢美珠不文質有餘也【淮南子說林訓】

蓍百莖而共一本千載而人寶是以三代傳決疑焉【春秋繁露奉本】

飛者宗鳯者宗鱗爲其難致也【孔叢子記問】

家有千金之玉不知治猶之貧也良工宰之則富及子孫君子謀之則爲國用【韓詩外傳】

玉有六美君子貴之望之溫潤近之栗理聲近徐而聞逺折而不撓闕而不荏廉而不劌有瑕必示之於外是以貴之望之溫潤者君子比徳焉近之栗理者君子比智焉聲近徐而聞逺者君子比義焉折而不撓闕而不荏者君子比勇焉廉而不劌者君子比仁焉有瑕必見之於外者君子比情焉【說苑雜言】

鴛生會稽稍巨能飛翶翔桂林爲眾鳥雄【焦氏易林升之師】五色金也黃爲之長久薶不生衣百鏈不輕從革不違【許氏說文卷四】

玉石之美有五徳潤澤以溫仁之方也防理自外可以知中義之方也其聲舒揚專以逺聞智之方也不撓而折勇之方也鋭廉而不劌潔之方也【許氏說文卷十】

昆山之玉燔以鑪炭三日三夜色澤不變玉之美者也江漢有夜光之明珠珠之美者也【呂氏春秋重已解】

腰褭良馬飛兔其子褭兔蓋皆一日萬里也【淮南子齊俗訓解】

九徳之气是生長乘人狀豹尾其神則凝妙物自潛世無得稱【山海經西山經圖贊】

有浮金之鐘沈明之磬以羽毛拂之則聲振百里【王子年拾遺記顓頊】

南得煙丘碧樹酈水沙賁都朱泥云岡素竹東得防巒錦百漂檖龍松寒河星柘岏云之梓西得漏海浮金狼淵羽墾滌嶂霞桑沈塘員籌北得宜阜漧漆陰板文梓褰流黒魄闇海香瓊珍異是集【王子年拾遺記秦始皇】

夫松栢特稟自然之鐘气故能爲眾木之傑耳非能爲而得之也【郭子注莊徳充符】

圓丘有奇艸鐘山出靈液【文選郭景純遊僊詩】

崦山多靈艸海濱饒奇石【文選江文通雜體詩】

步光之劍華藻繁縟飾以文犀雕以翠綠綴以驪龍之珠錯以荊山之玉陸斷犀象未足稱防隨波截鴻水不漸刃【文選曹植七啟】

良玉比徳君子珪璋見美詩人晉之垂棘魯之璵璠宋之結綠楚之和璞價越萬金貴重都城有稱疇昔流聲將來是以垂棘出晉虞虢雙禽和璧入秦相如抗節【文選魏文帝與鐘大理書】

玉者色不如雪澤不如雨潤不如膏光不如燭取玉甚難越三江五湖至昆侖之山千人往百人反百人往十人反至中國覆十萬之師解三千之圍【意林尸子】

鶴陽鳥也而遊於陰蓋羽族之宗長仙人之騏驥也【藝文類聚鳥部鶴】

得綏山一桃𨿽不能仙亦足以豪【藝文類聚菓部桃】

周穆王時西胡獻玉杯是百玉之精明夜照夕以杯於庭中比明旦而水滿於杯中汁甘而香美斯靈器也【藝文類聚寶玉部玉】

魏田父有耕於野者得玉徑尺不知其玉也以告鄰人鄰人詐之曰此怪石也畜之弗利其家田父𨿽疑猶豫以歸置於廡下其玉明照一室大怖遽而棄之於逺野鄰人取之以獻魏王召玉工相之玉工望之再拜賀曰大王得天下之寶臣所未嘗見王問其價玉工曰此無價以當之五城之都僅可一觀魏王賜獻玉者千金長食上大夫之祿【藝文類聚寶玉部玉】

赤瓊以照燎爲光碧石以葳防爲色咸見珍於東國並被貴於西極【藝文類聚艸部空靑賦】

荊山萬重地產卞和之玉隨流千仞水出靈蛇之珠【藝文類聚職官部中書令墓志】

獹韓良犬也防【音鵲】宋良犬也【事文類聚狗字林】

溟海之大如瓜鐘山之李大如瓶【太平禦覽果部李】

昆流素蓮一房百子淩冬而茂【埤雅卉物門菡蓞】

嘉禾五穀之長盛徳之精也文者異本而同秀質者同本而異秀【埤雅卉物門禾稼】

員嶠之山名環邱有冰蠶以霜雪覆之然後作繭其色五采織爲文錦入水不濡以之投火經宿不燎【初學記天部霜】禦天惟龍禦地以驥利有攸往不期而至【初學記地部總載地】東南之美生於防稽牛斗之气蓄於毘溪有瑤者玉連城是齊有威者鳯非梧不棲【初學記職官部侍禦史注】

太阿之劍世濟其美淬以淸波斂以越砥如玉斯曜若景在水不運自肅率土從軌【初學記武部劍】

玉有五徳溫潤而澤有似於智鋭而不害有似於仁抑而不撓有似於義有瑕於內必見於外有似於信垂之如墜有似於禮【初學記寶器部玉】

輕迅者莫如鷹猛捷者莫如虎惟良犬之稟性兼一雋之勁武【初學記獸部狗】

犬則靑鸇白雀飛龍虎子馴良捷警難狎易使也【初學記獸部狗】

者陰虫之老也三千嵗上遊於捲耳之上老者先知故君子舉事必考之【初學記鱗介部】

逸論語曰璠璵魯之寶也孔子曰美哉璠璵逺而望之栗若也近而視之瑟若也一則理勝一則孚勝【事類賦寶貨部玉注】

木有扶桑梧桐松栢皆受气淳矣異於羣類者也【事類賦木部桐注】

玉出昆山珠生南海逺方異域各生珍寶【何氏語林品藻】黃帝乃采首山之銅鑄鼎象物鼎成以象太一於雍州其鼎知吉知凶知存知亡能輕能重能息能行不灼而沸不汲而盈自生五味眞神鼎也【黃帝本行記】

天子之駿赤驥盜驪白義逾輪山子渠黃華驑騄駬【穆天子傳】

夫玉之爲物也防以寡而石之爲物也巨以眾眾故賤寡故貴【道徳經指歸卷上】

夫艸木皆春生秋落必矣而木有松栢橿檀之倫百八十餘種艸有芝英萍實靈沼黃精白符竹翣戒火長生不死者萬數盛冬之時經霜歷雪蔚而不雕【列仙傳】如水淸珠能淸濁水【波羅蜜多經卷五百七十三】

譬如金剛自體堅宻刀不能斫火不能燒水不能爛毒不能害【波羅蜜多經卷五百七十二】

如雪山中有妙藥樹枝條莖榦不枯不折【波羅蜜多經卷五百七十二】

如烏曇防華時乃一現彼諸眾生發希有心起難遭【闕金光明最勝正經卷一】

譬如一璢璃珠勝於水精如須彌山【大寶積經卷一百一十二】又如大地是四種寶所生之處何等爲四一者無價二者上價三者中價四者下價【大寶積經卷一百一十九】

譬如牛麝身命殄後𨿽是無識而牛有黃而麝有香能爲無量無邊有情作大饒益【大集地藏十輪經卷三】

多羅寶樹周帀圍繞鮮明可愛七寶合成其黃金樹白銀爲葉及以華果白銀樹者眞珠爲葉及以華果眞珠樹者琉璃爲葉及以華果琉璃樹者玻琍爲葉及以華果玻琍樹者瑪瑙爲葉及以華果瑪瑙樹者硨磲爲葉及以華果硨磲樹者赤眞珠爲葉及以華果赤眞珠樹者珊瑚爲葉及以華果珊瑚樹者眞金爲葉及以華果【大集菩薩三昧經卷一】

其菩提樹髙顯殊持金剛爲身琉璃爲榦眾雜妙寶以爲枝條寶葉扶疎垂蔭如雲寶華雜色分枝布影復以摩尼而爲其果含暉發焰與華間列【大方廣佛華嚴經卷一】此日藏大寶光明照觸海水悉變爲乳離潤大寶光明照觸其乳悉變爲酪火焰光大寶光明照觸其酪悉變爲酥盡無餘大寶光明照觸其酥變成醍醐【大方廣佛華嚴經卷五十一】

譬如大海有四熾然光明大寶布在其底性極猛熱常能飲縮百川所注無量大水是故大海無有增減【大方廣佛華嚴經卷五十一如來出現品】

譬如金翅鳥王飛行虛空回翔不去以淸淨眼觀察海內諸龍宮殿奮勇猛力以左右翅鼔海水悉令兩辟【大方廣佛華嚴經卷五十二】

譬如白栴檀以塗其身除諸惱熱得淸涼樂【大方廣佛華嚴經卷五十九】

譬如離垢大摩尼寶處閻浮提能照四萬由旬日月宮殿皆悉顯現【大方廣佛華嚴經卷五十九】

譬如摩尼名淨光明有人以此瓔珞身者蔽余寶光悉如聚墨【大方廣佛華嚴經卷五十九】

譬如憂陀伽婆羅栴檀若燒一銖智气普燻小千世界三千大千世界珍寶所不能及【大方廣佛華嚴經卷五十九】

如摩尼寶體性淸淨若有置於日月光中隨其所應各雨其物【大乘蜜嚴經卷下】

若有異國生卽應艸若以彼艸著乳中者卽成爲酪不移時節【出曜經八行品】

譬如金剛𨿽小能勝一切寶不得言少故不如多【大智度論七十九】

見貴

醯醢之美而煎鹽之尙貴天產也割刀之用而鸞刀之貴貴其義也聲和而後斷也【禮記郊特牲】

有虞氏之兩惇夏后氏之四璉殷之六瑚周之八簋【禮記明堂位】

凡爲俎者以骨爲主骨有貴賤殷人貴髀周人貴肩凡前貴於後【禮記祭統】

殷人貴髀周人貴肩者殷質貴髀之厚賤肩之薄周文貴肩之顯賤髀之隱各隨所貴【禮記正義祭統】

狗有吠守者有主獵者主獵者貴吠守者賤【春秋正義昭公二十三年】

君物龍臣物【三墳山墳】

越俗以珠爲上寶生女謂之珠娘生男謂之珠兒吳越間俗說明珠一斛貴如玉者【述異記上】

漢代賤軺車而貴輜軿魏晉賤輜軿而貴軺車【宋書禮五志】鳯翥鸞舉百羽從之鳯靡鸞吪百鳥瘞之【師曠禽經】

藥也其實堇也桔梗也雞防也豕零也是時爲帝者也何可勝言【莊子徐無鬼】

曹氏之裂布蛷者貴之然非夏后氏之璜【淮南子說林訓】春栗夏梨少鮮希有斗千石萬貴不可求【焦氏易林否之漸】牛皮爲賤正三軍之眾【淮南子說山訓】

凡字朋者羽虫之長烏者日中之禽舄者知太歲之所在燕者請子之候作巢避戊巳所防者故皆象形【許氏說文卷一】

桂江南木百藥之長【許氏說文卷十】

土龍以求雨芻狗以求福時見貴也【淮南子說林訓解】

土五行之尊者牛五畜之大者四行之牲無足以配土徳者故以牛爲季夏食也【蔡中郎集月令問答】

且烏以反哺托體太陽羔以跪乳爲防國卿禽鳥之防猶以孝寵【蔡中郎集上孝子】

虎豹之獸以其文貴【太經第四文解】

荔枝過卽龍眼熟故謂之荔枝奴言常隨其後也【南方艸木狀】

藥艸有時疊相爲帝謂其王相休廢藥各得所用也【莊子音義徐無鬼】

狐掖下之皮其毛純白集以爲裘輕柔難得故貴今人則以背毛爲裘而棄其白蓋取厚而溫也【前漢書注匡衡傳】鷰鳥比諸侯鶚比天子【李善注文選鄒陽上書吳王】

集陳之隼以自逺而稱神棲漢之雀乃出幽而見珍【補文選鮑昭野鵝賦】

鼎以希出而世重之釡鐺常用而世輕之【意林魏子】

鼓不預五音而爲五音主【意林申子】

五穀者萬民之命國之重寶也【藝文類聚百谷部谷】

橘柚之實堯舜所不常禦山龍華虫帝王不以爲防服【藝文類聚菓部甘】

昔人稱雞有五徳至於寒蟬才齊其美而莫斯述夫頭上有緌則其文也含气飲露則其淸也黍稷不享則其廉也處不巢居則其儉也應候守節則其信也【事文類聚蟬寒蟬賦序】

瓦缻木杯比門所饒金觴玉爵萬家所無也【太平禦覽文部著書下】

八音之中惟絲最宻而琴爲之首【太平禦覽樂部琴下】

荊山不貴玉鮫人不貴珠【太平禦覽珍寶部玉下】

鯉最爲魚之主【埤雅品物門鯉】

葵爲百菜之主【埤雅卉物門葵】

鳯爲羽族之美麟爲毛類之俊龍爲介虫之長楩柟【南】爲眾材之最是物之貴也【初學記鳥部鳯】

譬如師子獸中之王若其死已虎狼鳥獸無有能得食其肉者【大寶積經卷一百一十三】

譬如眞金爲無價寶若無眞金銀爲無價若無銀者鍮石爲無價若無鍮石僞寶爲無價若無僞寶赤白銅鐵白鉛錫爲無價寶【大集月藏經卷九】

諭林卷一百十九

欽定四庫全書

諭林卷一百二十

明徐元太撰物宜門【五】

順性

竊脂肉食今無肉而循場啄粟失其天性不能以自活【鄭氏箋詩小宛】

猱之性善登木泥之性善著物因其所善而敎用之故言必也【毛詩正義角弓】

齊大夫諸子有犬犬猛不可叱叱之必噬人客有請叱之者疾視而徐叱之犬不動復叱之犬遂無噬人之心【戰國策韓襄王】

黃帝與炎帝戰於阪泉之野師熊羆狼豹防虎爲前驅雕鶚鷹鳶爲旗幟此其以力使禽獸者也堯使防典樂擊石拊石百獸率舞簫韶九成鳯凰來儀此以聲致禽獸者也然則禽獸之心奚爲異人形音與人異而不知接之之道焉聖人無所不知無所不通故得引而使之禽獸之智有自然與人同者其齊欲攝生亦不假知於人也牝牡相偶母子相親避平依險違寒就溫居則有羣行則有列小者居內壯者居外飲則相攜食則鳴羣大古之時則與人同處與人並行帝王之時始驚駭散亂矣【列子黃帝】

周宣王之牧正有役人梁鴦者能養野禽獸委食於園庭之內𨿽虎狼雕鶚之類無不柔馴者雌雄在前孳尾成羣異類雜居不相搏噬也王慮其術終於其身令毛丘園傳之梁鴦曰鴦賤役也何術以告爾且一言我養虎之法夫食虎者不敢以生物與之爲其殺之之怒也不敢以全物與之爲其碎之之怒也時其饑飽達其怒心虎之與人異類而媚養己者順也故其殺之逆也然則吾豈敢逆之使怒哉亦不順之使喜也夫喜之復也必怒怒之復也常喜皆不中也今吾心無逆順者也則鳥獸之視吾猶其儕也故遊吾園者不思髙林曠澤寢吾庭者不願深山幽谷理使然也【列子黃帝】

天道無爲聽恣其性故放魚於川縱獸於山從其性命之欲也不驅魚令上陵不逐獸令入淵者何哉拂詭其性失其所宜也【王充論衡自然篇】

松樅髙千仞而無枝非憂王室無柱【太平禦覽木部樅】

司南之杓投於地其柄南指魚肉之虫集地北行自然之性也【太平禦覽虫豸部虫】

藥性有宜丸者宜散者宜水煎者宜酒漬者宜膏煎者亦有一物兼宜者亦有不可入湯酒者並隨藥性不得違越【本艸一卷】

譬如香鳥爲人所縛𨿽有良師不能禁制須絕羈鎖自恣而去【元陽妙經卷十】

譬如蛇行本性好曲若入竹筩則直出筩還曲【大智度論卷九十二】

人爲

石𨿽堅尙可轉席𨿽平尙可捲【毛詩柏舟注】

鐘氏染羽以朱湛丹秫三月而熾之淳而漬之三入爲纁五入爲緅七入爲緇【周禮考工記】

土偶之成也有貴有賤有士有女其質土其壞土人哉【關尹子六七】

宋人有爲其君以玉爲楮葉者三年而成鋒殺莖柯毫芒繁澤亂之楮葉中而不可別也此人遂以巧食宋國子列子聞之曰使天地之生物三年而成一葉則物之有葉者寡矣故聖人恃道化而不恃智巧【列子說符】

牛馬四足是謂天絡馬首穿牛鼻是謂人故曰無以人滅天無以故滅命【莊子秋水】

牛跂蹏而戴角馬被髦而全足者天也絡馬之首穿牛之鼻者人也循天者與道遊者也隨人者與俗交者也【淮南子原道訓】

斂諸攻玉無不穿鑿【焦氏易林艮之明夷】

燔埴爲瓦則可爍瓦爲銅則不可以自然驗於不然詭哉敵犬羊之肉以造馬牛不幾矣【申鑑俗嫌】

陶者用埴爲簋廉簋廉一成遂至毀敗不可復變若夫冶者用銅爲柈桿柈桿𨿽已成器猶可復爍柈可得爲尊尊不可爲簋【王充論衡無形篇】

伐根生以飾無用捕飛禽以供華玩穿本完之鼻絆天放之腳蓋非萬物並生之意【抱朴子外篇詰鮑】

南山有木名爲柘良工采之何以射【太平禦覽人事部笑】

塗靑蚨而還錢埋蜻蛉而變珠【埤雅品物門蜻蝏】

作龍者施木爲骨緄繒爲皮丹黃爲文翠羽爲鱗水以遊之風以嬉之【初學記鱗介部龍注】

譬如水本非藥以藥內水中而煮之由藥發起水使水亦成藥【隨相論卷上】

制器

升景山掄材木取松栢易直者斷而遷之正斵於椹上以爲桷與眾楹【鄭氏箋詩殷武】

百工之事皆聖人之作也爍金以爲刃凝土以爲器作車以行陸作舟以行水此皆聖人之所作也【周禮考工記】一器而工聚焉者車爲多【周禮考工記】

輪人爲輪斬三材必以其時三材旣具巧者和之轂也者以爲利轉也輻也者以爲直指也牙也者以爲固抱也輪敝三材不失職謂之完【周禮考工記】

凡察車之道必自載於地者始也是故察車自輪始凡察車之道欲其朴屬而防至不朴屬無以爲完久也不防至無以爲戚速也輪已崇則人不能登也輪已庳則於終古登阤也【周禮考工記】

輻廣而鑿淺則是以大扤𨿽有良工莫之能固鑿深而輻小則是固有餘而彊不足也凡爲輪行澤者欲杼行山者欲侔杼以行澤則是刀以割塗也是故塗不附侔以行山則是搏以行石也是故輪𨿽敝不甐於鑿【周禮考工記】

凡居材大與小無並大倚小則摧引之則絕【周禮考工記】弓人爲弓取六材必以其時六材旣聚巧者和之幹也者以爲逺也角也者以爲疾也筋也者以爲深也膠也者以爲和也絲也者以爲固也漆也者以爲受霜露也【周禮考工記】

凡析幹射逺者用埶射深者用直居幹之道菑栗不迆則弓不發【周禮考工記】

革欲其荼白而疾澣之則堅欲其柔滑而腛脂之則需引而信之欲其直也信之而直則取材正也信之而枉則是一方緩一方急也若茍一方緩一方急則及其用之也必自其急者先裂若茍自急者先裂則是以博爲帴也【周禮考工記】

犀甲壽百年兕甲壽二百年合甲壽三百年凡爲甲必先爲容然後制革權其上旅與其下旅而重若一【周禮考工記】

鐘大而短則其聲疾而短聞鐘小而長則其聲舒而逺聞【周禮考工記】

金有六齊六分其金而錫居一謂之鐘鼎之齊五分其金而錫居一謂之斧斤之齊四分其金而錫居一謂之戈防之齊參分其金而錫居一謂之大刃之齊五分其金而錫居二謂之削殺矢之齊金錫半謂之鑑燧之齊【周禮考工記】

凡爲弓各因其君之躬志慮血气丰肉而短寛緩以荼若是者爲之危弓危弓爲之安矢骨直以立忿埶以奔若是者爲之安弓安弓爲之危矢其人安其弓安其矢安則莫能以速中且不深其人危其弓危其矢危則莫能以願中【周禮考工記】

金與錫黑濁之气竭黃白次之黃白之气竭靑白次之靑白之气竭靑气次之然後可鑄也【周禮考工記】

金謂之鏤木謂之刻骨謂之切象謂之磋玉謂之琢石謂之磨【爾雅】

象謂之鵠【音斛】角謂之觷【音嶽】犀謂之剒【音錯】木謂之剫【音鐸】玉謂之雕【爾雅】

葛生衍蔓絺綌爲願【焦氏易林兌之謙】

百工者所使備器也器以便事爲善以膠固爲上今工好造雕琢之器巧僞飾之以欺民取賄物以任用爲要以堅牢爲資今商競鬻無用之貨淫極侈之獘以惑民取產𨿽於淫商有得然國計愈失矣【潛夫論務本】

輪輿轅軸各自有材故曰數官然後成【呂氏春秋君守解】天下之物未必皆自成亦有須冶煆而爲器者【郭子注莊大宗師】

矩𨿽爲方而非方規𨿽爲圓而非圓譬繩爲直而非直也【莊子音義天下】

海中有大魚曰鯨海邊又有獸名蒲牢蒲牢素畏鯨鯨魚擊蒲牢輒大鳴凡鐘欲令聲大者故作蒲牢於上所以撞之者爲鯨魚【李善注文選東都賦】

鄞山破而出錫若耶涸而出銅歐冶因爲純鉤之劍【藝文類聚寶部銅】

古有作車象月之數月有三十日車有三十輻夫月之懸天流行不息車之輾地亦運載無停是故古車以象月也【道徳經注疏卷一】

譬如陶師取好泥團安在輪上隨其器物形勢安布令無差舛【大寶積經卷五十六】

譬如泥丸中具有缾瓫等性以泥爲缾破缾爲瓫如是轉變都無所失【大智度論卷七十】

審用

陟彼阿丘言采其蝱蝱貝母也升至偏髙之丘采其蝱者將以療疾【毛詩載馳】

鷺鳥之羽可以爲翳【毛詩宛丘注】

蓑所以備雨笠所以禦暑【毛詩無羊注】

鴈者隨陽而處似婦人從夫故昬禮用焉【鄭氏箋詩匏有苦葉】白桵相朴屬而生者枝條芃芃然豫斫以爲薪至祭皇天上帝及三辰則聚積以燎之【鄭氏箋詩棫朴】

天下之大獸五脂者膏者臝者羽者鱗者宗廟之事脂者膏者以爲牲臝者羽者鱗者以爲筍虡【周禮考工記】古之君子必佩玉右徵角左宮羽鄭云徵角在右事也民也可以勞宮羽在左君也物也宜逸【春秋正義定公五年】瓜曰華【胡化切】之桃曰膽之李曰防【音帝】之樝棃曰鉆【子管切】之【爾雅】

旣差我馬差擇也宗廟齊毫戎事齊力田獵齊足【爾雅】淮南有懶婦魚俗云昔揚氏家婦爲姑所溺而死化爲魚焉其脂膏可燃燈燭以之照鳴琴博奕則爛然有光及照紡績則不復明焉【述異記上】

一曰舉日章則晝行二曰舉月章則夜行三曰舉龍章則行水四曰舉虎章則行林五曰舉烏章則行陂六曰舉蛇章則行澤七曰舉鵲章則行陸八曰舉狼章則行山九曰舉韟章則載食而駕【管子兵法】

冠𨿽穿獘必戴於頭履𨿽五采必踐之於地【韓非子外儲說左下】殺人於百步之外者弓矢也殺人於五十步之內者矛防也【尉繚子制談】

大防去水亭歷愈張用之不節及反爲病【淮南子繆稱訓】和氏之璧隋侯之珠出於山淵之精君子服之順祥以安寧侯王寶之爲天下正【淮南子說山訓】

或問犂牛之鞹與騂之鞹有以異乎曰同然則何以不犂也曰將致孝乎鬼神不敢以其犂也如刲羊刺豕罷賓犒師惡在犂不犂也【揚子修身】

虞書曰予乘四載水行乘舟陸行乘車山行乘欙澤行乘防【許氏說文卷十】

簜可爲幹篠可爲矢【許氏說文卷十】

橦梓屬大者可爲棺槨小者可爲弓材【許氏說文卷十】

春薦韭卯夏薦麥魚秋薦黍豚冬薦稻鴈制無常牲取與新物相宜而已【蔡中郎獨斷】

洗洿泥者以水燔腥生者用火水火道也用之者事也事末於道【王充論衡程材篇】

谷之始熟曰粟舂之於臼簸其粃糠蒸之於甑爨之以火成熟爲飯乃甘可食可食而食之味生肌腴成也粟未爲米米未成飯气腥未熟食之傷人【王充論衡量知篇】崇吾之山有木焉圓葉而白柎赤華而黑理其實如枳食之宜子孫【山海經西山經】

不周之山爰有嘉果其實如桃其葉如棗黃華而赤柎食之不勞【山海經西山經】

符禺之山其上有木焉名曰文莖其實如棗可以己聾其艸多條其狀如葵而赤華黃實如嬰兒舌食之使人不惑【山海經西山經】

幹麻不長天狗不大厥質𨿽小攘災除害【山海經西山經圖贊】鵸防三頭獂獸三尾俱禦不祥消凶辟瞇君子服之不逢不韙【山海經西山經圖贊】

鐘山之寶爰有玉華符彩流映气如虹霞君子是佩象徳閒邪【山海經西山經圖贊】

靑丘之山有鳥焉其狀如鳩其音如呵名曰灌灌佩之不惑【山海經南山經】

亶爰之山有獸焉其狀如貍而有髦其名曰類自爲牝牡食者不妬【山海經南山經】

基山有獸焉其狀如羊九尾四耳其目在背其名曰猼訑佩之不畏【山海經南山經】

侖者之山有木焉其狀如谷而赤理其汁如漆其味如飴食者不饑可以釋勞【山海經南山經】

龍侯之山決決之水出焉而東流注於河其中多人魚其狀如防魚四足其音如嬰兒食之無癡疾【山海經北山經】北嶽之山諸懷之水出焉而西流注於囂水其中多防魚魚身而犬首其音如嬰兒食之已狂【山海經北山經】

縣雍之山晉水出焉而東南流注於汾水其中多鮆魚其狀如鯈而赤鱗其音如吒食之不驕【山海經北山經】

帶山彭水出焉而西流注於芘湖之水其中多儵魚其狀如雞而赤毛三尾六足四首其音如鵲食之可以已憂【山海經北山經】

陽鑑動日土蛇致宵防哉鮆魚食則不驕【山海經北山經圖贊】牛首之山有艸焉名曰鬼艸其葉如葵而赤莖其秀如禾服之不憂【山海經中山經】

霍山有獸焉其狀如貍而白尾有鬛名曰朏朏養之可以已憂【山海經中山經】

抱木生於水松之旁若寄生然極柔弱不勝刀鋸乘濕時刳而爲履易如削瓜旣幹則韌不可理也【南方艸木狀】結芻爲狗巫祝用之【莊子音義天運】

樓航不挹漿衝車不載薺【子法言注君子篇】

使牛捕鼠𨿽大無施【子法言注君子篇】

府庫之藏金玉筐篚之槖簡書【李善注文選應璩百一詩】

桓公伐孤竹行出山中無水隰朋曰蟻冬居山之陽夏居山之陰蟻蠰寸而有水使掘之果得水焉【意林韓子】桓公伐孤竹失道管仲曰老馬之智可用遂縱馬從而得歸【意林韓子】

子路見孔子豬肩牛膊可以得兆何必蓍孔子曰蓍者耆也者舊也狐疑之事當問耆舊蓍者未可神也取其名耳【意林論衡】

凡律度量衡用銅者所以同天下齊風俗也銅爲物至精不爲燥濕寒暑變其節不爲風雨曝露攺其形似於士君子之行是以用銅也【藝文類聚寶部銅】

用藥者得良藥則活人得惡藥則殺人【太平禦覽方術部醫】輕舟可以救溺濡幕可以濟焚【太平禦覽舟部敍舟中】

樂車無牛馬而能行者獨一人所致耳【太平禦覽車部鹿車】東夷之人以牛骨占事呈吉示凶無不中牛非智之物骨者若此之效【太平禦覽方術部牛蹄】

葛小人得其葉以爲羮君子得其材以爲絺【太平禦覽百卉部葛】參絲之絞以弦琴緩張則撓急張則絕【太平禦覽布帛部絲】啼人者絆其足囓人者截其耳【埤雅品物門犬】

傅弓以燕牛之角纒弓以荊麋之筋糊弓以河魚之膠【埤雅品物門魴】

艾可乂疾久而彌善【埤雅品物門艾】

今夫農時雨旣至脫衣就功首戴茅蒲身衣襏襫【襏襫蓑薜衣也○爾雅翼臺】

五弓弧弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者【玉海兵制弓矢】凡矢枉矢絜矢利火射用諸守城車戰殺矢鍭矢用諸近射田獵矰矢茀矢用諸弋射恆矢庳矢用諸散射【玉海兵制弓矢】

秋禽之肥易牙和之非不美也彭祖以爲傷壽故不食【困學紀聞卷十諸子】

上藥一百二十種爲君主養命以應天無毒多服久服不傷人欲輕身益气不老延年者本上經中藥一百二十種爲臣主養性以應人無毒有毒斟酌其宜欲遏病補虛羸者本中經下藥一百二十五種爲佐使主治病以應地多毒不可久服欲除寒熱邪气破積聚愈疾者本下經【本艸上藥卷一】

療寒以熱藥療熱以寒藥飲食不消以吐下藥鬼疰虫毒以毒藥癰腫瘡癅以瘡藥風濕以風濕藥各隨其所宜【本艸一卷】

藥有陰陽配合子母兄弟根莖花實艸石骨肉有單行者有相須者有相使者有相畏者有相惡者有相反者有相殺者凡此七情和合視之當用相須相使者良勿用相惡相反者若有毒宜制可用相畏相殺者不爾勿合用也【本艸一卷】

地不爲獸生芻而獸食芻不爲人生枸而人食枸無爲於萬物而萬物各適其所用則莫不贍矣【道徳經注】

如陶師輪繩是爲作因如燈燭照闇中物是名了因【元陽妙經卷九】

艸生五色五色之變不可勝視艸生五味五味之美不可勝極嗜欲不同各有所通【黃帝素問內經六節藏象論】

凡刺之要官鍼最妙九鍼之宜各有所爲長短大小各有所施也不得其用病弗能移【黃帝素問靈樞經官鍼】

膏粱菽藿之味何可同也气滑卽出疾其气濇則出遲气悍則鍼小而入淺气濇則鍼大而入深深則欲畱淺則欲疾以此觀之刺布衣者深以畱之刺大人者防以徐之此皆因气慓悍滑利也【黃帝素問靈樞經根結】

譬如持燒熟缾詣河取水若池若井若泉若渠當知此缾終不爛壊何以故是缾善熟堪任盛水極堅牢故【波羅蜜多經卷三百一十二】

譬泥之在均金之在鍜惟所用耳豈有限哉【波羅蜜多經卷五百九十一序】

如人披求芭蕉莖實𨿽不可得而有葉用【波羅蜜多經卷五百九十六】

譬如諸大城中所棄糞穢若置甘蔗蒲桃田中則有利益【大寶積經卷一百一十二】

譬如好酒香味具足是酒之醍醐醡取已盡下有糟滓人所惡賤無所施用【大寶積經卷一百一十三】

譬如畫堂不以燋柱而作莊嚴【僧伽吒經卷一】

譬如有人以木挑火木則漸燒【僧伽吒經卷三】

猶如箭工用檢撓箭其箭已直不復用檢所以者何彼人本所爲者其事已成【中阿含經卷四】

猶如居士爲過泉水故作通水槽持斧入林如打諸樹若堅實者其聲便小若空中者其聲便大居士知已便斫治節擬作通水槽【中阿含經卷二十九】

如世人有三種瓫有一水瓫堅完不損無有孔裂亦無滲漏其第二瓫亦完不破無有孔裂少有滲漏第三瓫者亦破亦漏彼人注水應先何器對曰先於不破漏者完器滿已注第二器其第二器𨿽完不破然小滲漏其第三瓫𨿽復漏破亦應注水爲未漏間暫得用【別譯雜阿含經卷十五】

若人食油則得力若食蘇者得好色食麻滓菜無色力【大智度論卷二】

譬如利刀以割泥土遂成鈍器【大智度論卷十四】

如人得利刀宜應有益中用不於無益中用【十住毘婆沙論卷八】

失實

鼎之爲義下實上虛是空以待物者也鼎耳之用亦宜空以待鉉今九三處下體之上當此鼎之耳宜居空之地而以陽居陽是以實處實者也旣實而不虛則變革鼎耳之常義也常所納物受鉉之處今則塞矣【周易正義鼎】𨿽則七襄不成報章睆【音莞】彼牽牛不以服箱東有啟明西有長庚有捄天畢載施之行【詩小雅大東】

東方有啟導日明之星西方有增長續日之星此亦何曾能有啟續乎【毛詩正義大東】

睆然而明者彼牽牛之星𨿽則有牽牛之名而不曾見其牽牛以用於牝服大章之箱也【毛詩正義大東】

捄然而長者在天之畢也徒則施之於二十八宿之行列而已亦何曾見其掩兔載肉之用乎【毛詩正義大東】

織之用緯一來一去是報反成章今織女之星駕則有西而無東不見倒反是有名無成也【毛詩正義大東】

觚不觚觚哉觚哉【論語雍也】

一升曰爵二升曰觚觚哉觚哉言非觚也以諭爲政不得其道則不成【何宴解論雍也】

不揣其本而齊其末方寸之木可使髙於岑樓金重於羽者豈謂一鉤金與一輿羽之謂哉【孟子告子下】

不節其數累積方寸之木可使髙於岑樓岑樓山之鋭嶺者寧可謂寸木髙於山邪金重於羽謂多少同而金重耳一帶鉤之金豈重一車羽邪如取食色之重者比禮之輕者何翅食色重哉【趙氏注孟告子下】

諭林卷一百二十

