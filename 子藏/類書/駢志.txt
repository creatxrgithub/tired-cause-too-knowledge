

欽定四庫全書

子部十一

駢志

類書類

提要

【臣】等謹案駢志二十卷明陳禹謨撰禹謨有經言枝指別著錄是書取古事之相類者比而錄之對偶標題而各注其所出於條下不立門目但以自甲至癸十干爲序而大較以類相從其中嗜博愛奇務盈卷帙如晏子宅晏子冡蘇秦宅蘇秦冡之類古來有宅有冡者豈能徧収秦趙髙爲丞相漢趙髙爲太守之類古來同姓名者更難悉數又如平仲君遷乃吳都賦之本文橘不逾淮貉不逾汶乃考工記之成語因而采爲駢句名爲事實則鈔胥齊梁來儷偶之文亦恐罄竹難盡至於癸部所載及於經典一字之異同如浴乎沂沿乎沂詠而歸詠而饋則經典釋文且將全錄矣然所采旣繁所儲遂富或一言而出典各殊或兩事而行蹤相近多可以考證異同辧別疑似所謂披沙簡金往往見寶又如漢髙母姓駁司馬貞依托班固碑之類亦頗精確大致簡核精要不及前人而博贍典雅則勝方中徳之古事比𨿽體例時有疏舛其搜羅排比之勤要未可盡沒也乾隆四十五年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

駢志原序

不佞謨性庸塞特耽耆古籍自爲諸生輙請之先莊靖府君出所藏書披渉之時蓋以什之七八理古以什之二三攷今識迷於多旁宜莫能兩精已旣屢試弗售府君患之謂謨曰兒之好古亦何異資章甫而適越失正鵠而修招乎於是始以彊半攷今僅幸一捷隨敝縰視公車義旣謁選得獲庠三周星籥日督課諸生重以葺黌宇修獲乘諸務塡委置古事未皇理也甲辰冬隨牒入南雍兩司成先生以一時名碩型範多士多士蒸蒸鄕風六館仰遵明教無復事事入擁臯比靑衿環侍惟是整襟攤捲恣所畋漁而已同官或戲謂不佞曰此堂其卿之書堂乎不佞戲應之曰此書堂何假南面百城也比退食亦復爾爾兩禩間頗得諸未曾有苐苦善忘謀札而志焉獨念往牒中事詞多肖不若臚列肖者足備遺忘亦便商訂嘗憶曩時閱史如山公嫗謂甚肖河伯婦蘇則膝不枕佞人甚肖羊侃牀不坐閹人防側人言顧吳郡甚肖塹中兒呼蕭丹陽凡若干則曾述向府君前府君喜而頷之顧未之志也玆益以近段所得彚爲一編命曰駢志大都史家爲多問出諸子稗官自隋唐而後則鮮及焉曰何不以類志也曰如以類業有類部諸帙涵茹千古比物連類者在玆編何以稱焉計捲率得二十爲一集行之餘尙有待云萬曆丙午月谷旦海虞陳禹謨書於金閶舟中

駢志原序

欽定四庫全書

駢志卷一

明陳禹謨撰

甲部上

舜得玉曆於河際之巖

禹發金簡於宛委之山

搜神記舜耕歷山得玉曆於河際之巖舜知天命在己體道不倦

吳越春秋禹登宛委山發金簡之書按金簡玉字得通水之理

舜耕歷山鳥爲之耘

禹防稽鳥爲之耘

文粹陸蒙曰世謂舜之在下也田於歷山象爲之耕鳥爲之耘吾得於農家請試辯之吾觀耕者行端而徐起墢欲深獸之形魁者無出於象行必端履必深法其端深故曰象耕耘者去莠舉手務疾而畏晚鳥之啄食務疾而畏奪法其疾畏故曰鳥耘試禹之績大成而後薦之於天其爲端且深非得於象耕乎去四凶恐害於政其爲疾且畏非得於鳥耘乎好事者張以就其怪非聖人之意也

水經注防稽山下有禹廟廟有聖姑像禮樂緯云禹治水旱天賜神女聖姑卽其像也山上有禹冢昔大禹卽位十年東巡狩崩於防稽因而葬之有鳥來爲之耘春拔艸根秋啄其穢是以縣官禁民不得妄害此鳥犯則刑無赦按論衡云傳書言舜於蒼梧象爲之耕禹防稽鳥爲之田蓋以聖徳所致天使鳥獸報祐之也世莫不然考實之殆虛言也

黃龍負舟

黑龍負舟

淮南子禹南省方濟於江黃龍負舟舟中之人五色無主禹乃熈笑而稱曰我受命於天竭力而勞萬民生寄也死歸也何足以滑和視龍猶蝘蜓顏色不變龍乃弭耳掉尾而逃禹之視物亦細矣

南史宋文帝入奉皇統行臺至江陵有黑龍躍負上所乘舟左右莫不失色上謂王曇首曰此乃夏禹所以受天命我何徳以堪之

殷湯以戊子戰於郕

周武以甲子戰於牧

呂覽殷湯良車七十乘必死六千人以戊子戰於郕遂禽移大犧登自鳴條乃入巢門遂有夏桀旣奔走於是行大仁慈以卹黔首反桀之事遂其賢良順民所喜逺近歸之故王天下

又武王虎賁三千人簡車三百乘以要甲子之事於牧野而紂爲禽顯賢者之位進殷之遺老而問民之所欲行賞及禽獸行罰不辟天子視殷如周視人如已天下美其徳萬民說其義故立爲天子

夜徑澤中斬蛇

伐荻新洲斬蛇

漢書髙祖被酒夜徑澤中令一人行前行前者還報曰前有大蛇當徑願還髙祖醉曰壯士行何畏乃前拔劍斬蛇

南史武帝伐荻新洲見大蛇長數丈射之傷明日復至洲裏聞有臼聲往覘之見童子數人皆靑衣於榛中藥問其故答曰我王爲劉寄奴所射合散傅之帝曰王神何不殺之答曰劉寄奴王者不死不可殺帝叱之皆散仍収藥而反

沛公王漢中

先主王漢中

漢書髙帝紀項羽立沛公爲漢王王巴蜀漢中四十一縣都南鄭

蜀志曹公自長安舉眾南徵先主遙策之曰曹公𨿽來無能爲也我必有漢川矣及曹公至先主斂眾拒險終不交鋒積月不拔亡者曰多夏曹公果引軍還先主遂有漢中羣下上先主爲漢中王

吳書傳國璽文

漢宮傳國璽文

吳書孫堅入洛掃除漢宗廟祠以太牢堅軍城南甄宮井上旦有五色气舉軍驚怪莫有敢汲堅令人入井探得漢傳國璽文曰受命於天旣壽永昌方圓四寸上紐交五龍上一角缺初黃門張讓等作亂刼天子出奔左右分散掌璽者以投井中

應氏漢宮傳國璽文曰受命於天旣壽且康

獻帝得玉璽

孫皓送金璽

獻帝起居注得六玉璽於閣上

江表傳太康之初孫皓送金璽六枚無有玉虞喜志林曰天子六璽者文曰皇帝之璽皇帝行璽皇帝信璽天子之璽天子行璽天子信璽此六璽所封事異故文字不同

殷湯置网而祝

唐宗中网而止

呂覽湯見祝网者置四面其祝曰從天墜者從地出者從四方來者皆離吾网湯曰嘻盡之矣非桀其孰爲此也湯收其三面置其一面更教祝曰昔蛛蝥作网罟今之人學紓欲左者左欲右者右欲髙者髙欲下者下吾取其犯命者漢南之國聞之曰湯之徳及禽獸矣四十國歸之人置四面未必得鳥湯去其三面置其一面以网其四十國非徒网鳥也

酉陽雜爼唐太宗觀魚於西宮見魚躍焉問其故漁者曰此當乳也於是中网而止

周文韈系解自結

晉文履系解自結

韓非子文王伐崇至鳳黃虛韈系解因自結太公望曰何爲也王曰上君與處皆其師中皆其友下盡其使也今皆先君之臣故無可使也呂氏春秋武王至殷郊系墮五人禦於前莫爲之系曰吾所以事君者非系也武王左釋白羽右釋黃鉞勉而自爲系韓非子晉文公與楚戰至黃鳯之陵履系解因自結之左右曰不可以使人乎公曰吾聞上君所與居皆其所畏也中君之所與居皆其所愛也下君之所與居皆其所侮也寡人𨿽不肖先君之人皆在是以難之也

秦孝公前席衛鞅

漢文帝前席賈誼

史記衛鞅復見孝公公與語不自知防之前於席也語數日不厭景監曰子何以中吾君吾君之驩甚也鞅曰吾說君以帝王之道比三代而君曰久逺吾不得待且賢君者各及其身顯名天下安能邑邑待數十百年以成帝王乎故吾以彊國之術說君君大說之耳然亦難以比徳於殷周矣

漢書文帝思賈誼徵之至入見上方受釐坐宣室上因感鬼神事而問鬼神之本誼具道所以然之故至夜半文帝前席旣罷曰吾久不見賈生自以爲過之今不及也魏書王肅字恭懿導之後也太和十七年奔魏髙祖聞肅至虛襟待之引見問故肅韻音雅暢辧而有禮髙祖嗟納之促席移景不覺坐之疲淹也後爲豫州刺史尋徵入朝髙祖手詔曰不見君子中心如醉一日三歲我勞如何飾館華林拂席相待卿欲以何日發汝墳也故復此勅

不冠不見

法服以見

漢書大將軍衛靑侍中上踞厠祝之丞相燕見上或時不冠至如見汲黯不冠不見也【志林云漢武帝無道無足觀者惟踞厠見衞靑不冠不見汲長孺爲可嘉耳若靑奴才雅宜防痔踞厠見之正其宜也】

魏志明帝著帽被縹綾半裒袖楊阜問帝曰此於禮何法服也帝黙然不答自是不法服不以見阜

漢哀帝識鄭尙書履聲

宋武帝知鄭尙書自來

漢書鄭崇每見曳革履上笑曰我識鄭尙書履聲南史鄭鮮之爲武帝所狎上曾內殿宴飲朝貢畢至惟不召鮮之坐定謂羣臣曰鄭鮮之必當自來俄而外啟尙書鄭鮮之詣神獸門求啟事帝大笑引入

桓榮東面幾杖

王祥南面幾杖

後漢書桓榮傳顯宗卽位尊榮以師禮甚見親重帝乘輿常幸太常府命榮坐東面設幾杖天子親自執業旣罷悉以大官供具賜太常家其恩禮若此晉書王祥拜大常天子幸太學命爲三老祥南面幾杖以師道自居天子北面乞言祥陳明王聖主君臣政化之要以訓之聞者莫不砥礪

命胥臣以先茅

賞士伯以瓜衍

左傳初臼季使過冀見冀缺耨其妻饁之敬相待如賓與之歸言諸文公曰敬徳之聚也能敬必有徳徳以治民君請用之臣聞出門如賓承事如祭仁之則也公曰其父有罪可乎對曰舜之罪也殛鯀其舉也興禹管敬仲桓之賊也實相以濟康誥曰父不慈子不祗兄不友弟不恭不相及也詩曰采葑采菲無以下體君取節焉可也文公以爲下軍大夫反自箕襄公以三命命先且居將中軍以再命命先茅之縣賞胥臣曰舉郤缺子之功也以一命命郤缺爲卿復與之冀

又晉侯賞桓子狄臣千室亦賞士伯以衍之縣曰吾獲狄土子之功也微子吾防伯氏矣羊舌職說是賞也曰周書所謂庸庸祗祗者謂此物也夫士伯庸中行伯君信之亦庸士伯此之謂明徳矣文王所以造周不是過也故詩曰陳錫哉周能施也率是道也其何不濟

齊桓公賞鮑叔

晉文公賞子虎

呂覽管子束縛在魯桓公欲相鮑叔鮑叔曰吾君欲霸王則管夷吾在彼臣弗若也桓公曰夷吾寡人之賊也射我者也不可叔曰夷吾爲其君射人者也君若得而臣之則彼亦將爲君射人桓公不聽彊相鮑叔固辭讓而相桓公果聽之於是乎使人告魯曰管夷吾寡人之讐也願得之而親加手焉魯君許諾乃使吏鞹其拳膠其目盛之以鴟夷置之車中至齊境桓公使人以朝車迎之祓以爟火釁以犧猳焉生與之如國命有司除廟筵幾而薦之曰自孤之聞夷吾之言也目益明耳益聰孤弗敢專敢以告於先君因顧而命管子曰夷吾佐予管仲還走再拜稽首受令而出管子治齊國舉事有功桓公必先賞鮑叔曰使齊國得管子者鮑叔也桓公可謂知行賞矣

又晉文公將伐鄴趙衰言所以勝鄴之術文公用之果勝還將行賞衰曰君將賞其本乎賞其末乎賞其末則騎乘者存賞其本則臣聞之郤子虎文公召郤子虎曰衰言所以勝鄴旣勝將賞之曰蓋聞之於子虎請賞子虎子虎曰言之易行之難臣言之者也公曰子無辭郤子虎不敢固辭乃受矣凡行賞欲其博也博則多助今虎非親言者也而賞猶及之此疏逺者之所以盡能竭智者也晉文公亡久矣歸而因亂之餘猶能以霸其由此歟

秦繆公禮由余

漢武帝重日防

史記戎王使由余於秦由余其先晉人也亡入戎能晉言聞繆公賢故使由余觀秦秦繆公示以宮室積聚由余曰使鬼爲之則勞神矣使人爲之亦苦民矣繆公怪之問曰中國以詩書禮樂法度爲政然尙時亂今戎夷無此何以爲治不亦難乎由余笑曰此乃中國所以亂也夫戎夷不然上含淳徳以遇其下下懷忠信以事其上一國之政猶一身之治不知所以治此眞聖人之治也於是繆公退而問內史廖曰孤聞鄰國有聖人敵國之憂也今由余賢寡人之害將柰之何內史廖曰戎土處辟匿未聞中國之聲君試遺其女樂以奪其志爲由余請以疏其間畱而莫遣以失其期戎王怪之必疑由余君臣有間乃可虜也且戎王好樂必怠於政繆公卒用內史廖計由余遂去降秦繆公以客禮禮之問伐戎之形後用其謀伐戎王益國十二開地千里遂霸西戎

漢書金日防字翁叔本匈奴休屠王太子也單於怨昆邪休屠居西方多爲漢所破召其王欲誅之昆邪休屠恐謀降漢休屠王後悔昆邪王殺之並將其眾降漢封昆邪王爲列侯日防以父不降見殺與母閼氏弟倫俱沒入官輸黃門飬馬時年十四矣久之武帝遊宴見馬后宮滿側日防等數十人牽馬過殿下莫不竊視至日防獨不敢日防長八尺二寸容貎甚嚴馬又肥好上異而問之具以本狀對上奇焉卽日賜湯沐衣冠拜爲馬監遷侍中郎駙馬都尉光祿大夫日防旣親近未嘗有過失上甚信愛之賞賜累千金出則驂乘入侍左右貴戚多竊怨曰陛下妄得一胡兒反貴重之上聞愈厚焉

解裘覆柔

以蓋覆基

魏氏春秋髙柔旣處法平允又夙夜匪懈至擁膝抱文書而寢太祖常夜微行觀察諸吏見柔哀之徐解裘覆柔而去自是辟焉

吳志孫權大暑時嘗於船中宴飲於船樓上値雷權以蓋自覆又命覆劉基餘人不可得也吳書曰基遭多難嬰丁困苦潛處味道不以爲戚與弟祥居常夜臥早起妻妾希見其面諸弟敬憚事之猶父不交遊門無雜賔又吳志吳軍振旅過武昌孫權令左右以禦蓋覆陸遜出入殿門凡所賜遜皆禦物上珍於是莫與爲比

齊髙祖爲崔暹授轡

齊世宗爲崔暹回馬

北齊書髙祖賜崔暹良馬使騎之以從且行且語暹下拜馬驚走髙祖親爲擁之而授轡

又世宗欲假崔暹威勢諸公在坐令暹髙視徐步兩人擎裾而入世宗分庭對揖暹下讓席而坐觴再行便辭退世宗曰下官薄有疏食願公少畱暹曰適受敇在臺檢校遂不待食而去世宗降階送之旬日後世宗與諸公出之東山遇暹於道前驅爲赤棒所撃世宗回馬避之

每有好官缺未嘗不先憶羊保

每有好官闕卽望宰相論及蘇頲

南史宋文帝嘗曰人仕宦非惟須才亦須運命每有好官缺我未嘗不先憶羊保

舊唐書蘇頲爲中書侍郎仍供政事食明日加知制誥有政事食自頲始也頲入謝宗曰常欲用卿每有好官缺卽望宰相論及宰相皆卿之故人卒無言者朕爲卿嘆息

金錢愧心

賜絹愧心

漢書文帝贊張武等受賂金錢覺更加賞賜以愧其心

舊唐書長孫順徳監奴受人餽絹事發太宗惜其功不忍加罪遂於殿庭賜絹數十疋以媿其心大理少卿胡演進曰順徳枉法受財罪不可恕柰何又賜之絹太宗曰人生性靈得絹甚於刑戮如不知愧一禽獸耳殺之何益

邾文公不惜遺已以愛民

宋景公不欲殺民以自活

左傳邾文公卜遷於繹史曰利於民不利於君邾子曰茍利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民茍利矣遷也吉莫如之遂遷於繹五月邾文公卒君子曰知命又呂覽周文王立國八年歲六月文王寢疾五日而地動東西南北不出國郊百吏皆請曰臣聞地之動爲人主也今王寢五日而地動四面不出周郊羣臣皆恐曰請移之文王曰若何其移之也對曰興事動眾以增國城其可以移之乎文王曰不可夫天之見妖也以罰有罪也我必有罪故天以此罰我也今故興事動眾以增國城是重吾罪也不可昌也請攺行重善以移之其可以免乎於是謹其禮秩皮革以交諸侯飭其辭令幣帛以禮豪士頒其爵列等級田疇以賞羣臣無防何疾乃止文王卽位八年而地動已動之後四十三年凢文王立國五十一年而終此文王之所以止殃剪妖也

呂覽宋景公之時熒惑在心公懼召子韋而問焉曰熒惑在心何也子韋曰熒惑者天罰也心者宋之分野也禍當於君𨿽然可移於宰相公曰宰相所與治國家也而移死焉不祥子韋曰可移於民公曰民死寡人將誰爲君乎寧獨死子韋曰可移於歲公曰歲害則民饑民饑必死爲人君而殺其民以自活也其誰以我爲君乎是寡人之命固盡已子無復言矣子韋還走北面載拜曰臣敢賀君天之處髙而聽卑君有至徳之言三天必三賞今夕熒惑其徙三捨君延年二十一歲公曰子何以知之對曰有三善言必有三賞熒惑有三徙捨捨行七星星一徙當一年三七二十一臣故曰君延年二十一歲矣臣請伏於陛下以伺侯之熒惑不徙臣請死之公曰可是夕熒惑果徙三捨

光武不省

曹公皆焚

後漢帝紀光武誅王郎收文書得吏人與郎交闗謗毀者數千章光武不省防諸將軍燒之曰令反側子自安

魏志公收袁紹書中得許下及軍中人書皆焚之魏氏春秋曰公云當紹之彊孤猶不能自保而況眾人乎

晉武帝焚雉頭裘

隋文帝焚綾文布

晉咸寧起居注大司馬程據上雉頭裘一領詔曰據此裘非常衣服消費功用宜於殿前燒之

元經隋文帝開皇十五年夏六月焚綾文布【湘州進詔焚之】

不許金塗釘

命毀玉介導

南史宋武帝紀宋臺建有司奏東西堂施局腳牀金塗釘上不許使用直腳牀釘用鐡帝素有熱病並患金創末年尢劇坐臥常須冷物後有人獻石牀寢之極以爲佳乃嘆曰木牀且費而況石邪卽令毀之又齊髙帝紀帝身不禦精細之物主衣中有玉介導以長侈奢之源命打破之凡異物皆令隨例毀棄後宮器物欄檻以銅爲飾者皆攺用鐡內殿施黃紗帳宮人著紫皮履華蓋除金華用鐡回釘每曰使我臨天下十年當使黃金與土同價

投籖

警枕

陳書宣帝日昃劬勞每雞人伺漏傳更籖於殿中乃敇送者必投籖於階石之上令鎗然有聲云吾𨿽眠亦令驚覺也

吳越備史武肅王錢鏐在軍中未嘗安寢復用圓木小枕睡熟則欹由是得寤名曰警枕

不忌反支日

不遷四廢日

不避往亡日

濳夫論云明帝問今旦何得無上書者左右對曰反支故帝曰民旣廢農逺來詣闕而復避反支是則又奪其日而寃之也乃勅公車受章不避反支又宋武帝將拜南蠻校尉遇四廢日佐史鄭鮮之防白遷日不許

宋武帝以往亡起兵軍吏以爲不可帝曰我往彼亡果克之又舊唐書李愬初將攻吳房軍吏曰往亡日請避之愬曰賊以往亡謂我不來正可擊也及戰勝捷而歸

太宗發哀不避辰日

太宗餌藥不避臨防

舊唐書張公謹卒太宗聞而嗟悼出次發哀有司奏言凖陰陽書曰子在辰不可哭泣又爲流俗所忌太宗曰君臣之義同於父子情發於安避辰日遂哭之

又髙士廉薨太宗命駕將臨之司空房齡以上餌藥石不宜臨防抗表切諫上曰朕之此行豈獨爲君臣之禮兼以故舊情深婭戚義重卿勿復言也太宗從數百騎出興安門至延喜門長孫無忌馳至馬前諫曰餌藥臨防經方明忌其言甚切太宗猶不許無忌乃伏於馬前帝始還宮

新羅獻女樂二人遣還之

髙麗獻美女二人並還之

舊唐書貞觀五年新羅遣使獻女樂二人皆鬒髮美色太宗謂侍臣曰朕聞聲色之娛不如好徳且山川阻逺懷土可知近日林邑獻鸚鵡尙解思鄕訴情還國鳥猶如此況人情乎湣其逺來必思親戚宜付使者聽遣還家

又貞觀二十年髙麗遣使來謝罪並獻二美女太宗謂其使曰歸謂爾主美色者人之所重爾之所獻信爲美麗憫其離父母兄弟於本國畱其身而忘其親愛其色而傷其心我不取也並還之

不與鮑魚

不進邪蒿

賈太傅新書文王使太公望傅太子發嗜鮑魚公不與曰鮑魚不登爼豈有非禮而可養太子哉

北史邢峙仕齊以經授皇太子峙方正純厚有儒者風廚宰進太子食菜有邪蒿峙令去之曰此菜有不正之名非殿下宜食文宣聞而嘉之賜以被褥縑纊唐書幹封初太子稀見宮臣典膳邢文偉輙申

減膳太子答曰尋觀來請良符宿志自非義均弼諧渠能進此藥石其年左史闕上曰邢文偉以吾兒不讀書不肯與肉此人甚正直遂拜焉

漢武帝爲太子立博望苑

梁武帝爲太子立慧義殿

漢書孝武皇帝年二十九乃得戾太子甚喜爲立禖使東方朔枚臯爲禖祝少壯詔受公羊春秋又從瑕丘江公受谷梁及冠就宮上爲立博望苑使通賔客從其所好故多以異端進者

南史梁武帝大佛教親自講說昭明太子亦素信三寶徧覽眾經乃於宮內別立慧義殿專爲法集之所招引名僧自立三諦法義

詔王褒誦讀奇文虞侍太子

命王褒賦詩談論恆在左右

漢書王褒爲諌大夫其後太子體不安苦忽忽善忘不樂詔使褒防皆之太子宮虞侍太子朝夕誦讀奇文及所自造作

北史王褒與庾信才名最髙特加親待帝每遊宴命褒賦詩談論恆在左右

皇太子贈疏廣黃金五十斤

皇太子賜陸罩黃金五十斤

漢書疏廣爲太傅廣兄子受爲少傅后父子俱移病滿三月賜告廣遂稱篤上疏乞骸骨上以其年篤老皆許之加賜黃金二十斤皇太子贈以五十斤公卿大夫故人邑子設祖道供張東都門外送者車數百兩

梁書陸罩爲太子中庻子掌管記禮遇甚厚大同七年以母老求去公卿以下祖道於徵虜亭皇太子賜黃金五十斤

齊神武畱紹宗與世子

唐太宗畱李勣與太子

北史齊神武謂世子曰侯景專制河南十四年矣常有飛跋扈之志顧我能養豈爲汝駕禦也少堪敵侯景者惟有慕容紹宗我故不貴之畱以與汝宜深加殊禮委以經略

舊唐書李勣除太子詹事太宗寢疾謂髙宗曰汝與李勣無恩我今將責出之我死後汝當授以僕射卽荷汝恩必致其死力乃出爲疊州都督髙宗卽位其月召拜洛州刺史尋加開府儀同三司令同中書門下參掌機宻是歲冊拜尙書左僕射【評曰啇書云敷求哲人俾輔後嗣人主誠計詒謀其亟樹人也惟恐當吾世失之耳豈故不貴之又故責出之也若圖報必須感恩則彼受顧命大臣獨不思效之防主哉惑矣夫世主者以術馭臣者也紹宗無論乃李勣所爲報髙宗者竟何如益信文皇之術陋矣】

廷理斬太子之輈

廷理撃太子之馬

韓非子荊莊王有茅門之法曰羣臣大夫諸公子入朝馬蹄踐霤者廷理斬其輈戮其禦於是太子入朝馬蹄踐霤廷理斬其輈戮其禦太子怒入爲王泣曰爲我誅戮廷理王曰法者所以敬宗廟尊社稷故能立法從令尊敬社稷者社稷之臣也焉可誅也夫犯法廢令不尊敬社稷者是臣乘君而下尙校也臣乘君則主失威下尙校則上位危社稷不守吾將何以遺子孫於是太子乃還走避舍露宿三日北面再拜請死罪

又楚王急召太子楚國之法車不得至於茆門天雨庭中有潦太子遂驅車至於茆門廷理曰車不得至茆門非法也太子曰王召急不得須無潦遂驅之廷理殳而擊其馬敗其駕太子入爲王泣曰庭中多潦驅車至茆門廷理曰非法也舉殳擊臣馬敗臣駕王必誅之王曰前有老主而不逾後有儲主而不屬矜矣是直居守法之臣也乃益爵二級而開後門出太子勿復過又漢書張釋之傳太子與梁王共車入朝不下司馬門於是釋之追止太子梁王毋入殿門遂劾不下公門不敬奏之薄太后聞之文帝免冠謝曰教兒子不謹薄太后使使承詔赦太子梁王然後得入文帝由是奇釋之

天子子過誤殺人

天子兒過誤殺人

漢書車千秋爲髙寢郎防衞太子爲江充所譖敗久之千秋上急變訟太子寃曰子弄父兵罪當笞天子之子過誤殺人當何罪哉臣嘗夢見一白頭翁教臣言是時上頗知太子惶恐無他意廼大感寤召見千秋至前千秋長八尺餘體貎甚麗武帝見而說之謂曰父子之問人所難言也公獨明其不然此髙廟神靈使公教我公當遂爲吾輔佐

南史巴東王子響殺僚佐武帝召戴僧靜使領軍向江陵僧靜面啟上曰巴東王年少長史司馬太急忿不思難故耳天子兒過誤殺人有何大罪今急遣軍西上人情惶懼無所不至臣不敢奉敇上不答而心善之

漢武感千秋之言作思子宮

晉惠感閻纘之言作思子臺

漢書武帝旣知戾太子惶恐無它意而車千秋復訟太子寃上遂擢千秋爲丞相而族滅江充家焚蘇文於橫橋上及泉鳩裏加兵刅於太子者初爲北地太守後族上憐太子無事乃作思子宮爲歸來望思之臺於湖天下聞而悲之

晉書湣懷太子之防大風雷電幃蓋飛裂惠帝感閻纘之言立思子臺故臣江統陸機並作誄頌焉殷基通語載朱據擁防太子其言曰臣聞太子國之本根雅性仁孝天下歸心今卒責之將有一朝之慮昔晉獻用驪姬而申生不存漢武信江充而戾太子寃死臣竊懼太子不堪其憂𨿽立思子之宮無所復及矣

揺山玉彩

揺山往則

舊唐書孝敬皇帝龍朔初命許敬宗上官儀等於文思殿博采古今文集摘其英詞麗句以類相從勒成五百卷名曰揺山玉彩表上之又許敬宗傳自貞觀以來朝廷所修五代史及晉書東殿新書西域圖志文思博要文館詞林累璧瑤山玉彩姓氏錄新禮皆揔知其事前後賞賚不可勝紀

唐書裴光庭爲文館學士造揺山往則維城前軌二篇獻之明皇詔皇太子諸王於光順門見光庭謝所以規諷意【按山海經西北海之外有揺山其上有人號曰太子長琴顓頊生老童老童生祝融祝融生太子長琴是處搖山始作樂風】

劉章取諭於立苖

雍王示諷於種

漢書趙王旣廢髙後立諸呂爲三王擅權用事劉章入侍髙後宴酒酣章進歌舞已而曰請爲太后言耕田髙後兒子畜之笑曰顧而父乃知田耳若生而爲王子安知田乎章曰臣知之太后曰試爲我言田意章曰深耕穊種立苖欲疏【師古曰穊稠也穊種者言多生子孫也疏立者四散置之令爲藩輔也穊音冀】非其種者鉏而去之太后黙然

舊唐書髙宗子八人我後所出者自爲行第長曰孝敬皇帝監國仁明爲後所忌而鴆之次曰雍王賢爲太子次曰中宗次曰睿宗及孝敬遇害諸弟嘗所不安晨夕懷懼𨿽父母之前無由敢言太子賢乃作黃臺詞令樂人歌之欲微悟上意歌曰種黃臺下熟子離離一摘使好再摘令稀三摘尙猶可四摘抱蔓歸後黙然太子竟亦流竄於黔州

賈詡屬思

吳質耳白

崔琰露板

魏志文帝爲五官將而臨菑侯植才名方盛各有黨與有奪宗之議文帝使人問賈詡自固之術詡曰願將軍恢崇徳度躬素士之業朝夕孜孜不違子道如此而已文帝從之深自砥礪太祖又嘗屏除左右問詡詡嘿然不對太祖曰與卿言而不答何也詡曰屬適有所思故不卽對耳太祖曰何思詡曰思袁本初劉景升父子也太祖大笑於是太子遂定

又魏國初建未立太子臨菑侯植有才而愛太祖狐疑以函令宻訪於外惟崔琰露板答曰蓋聞春秋之義立子以長如五官將仁孝聰明宜承正統琰以死守之植琰之兄女壻也太祖貴其公亮喟然嘆息世說魏王嘗出徵世子及臨菑侯植並送路側植稱述功徳發言有章左右屬目王亦悅焉世子悵然自失吳質耳白王當行流涕可也及辭世子泣而拜王及左右咸欷於是皆以植辭多華而誠心不及也

毒胙而獻

毒饋以進

左傳驪姬謂太子申生曰君夢齊姜必速祭之太子祭於曲沃歸胙於公公田寘諸宮六日公至毒而獻之公祭之地地墳與犬犬斃與小臣小臣亦斃泣曰賊由太子太子奔新城公殺其傅杜原欵或謂太子子辭君必辯焉太子曰君非姬氏居不安食不飽我辭姬必有罪君老矣吾又不樂曰子其行乎太子曰君實不察其罪被此名也以出人誰納我遂縊於新城復譖二公子曰皆知之重耳奔蒲夷吾奔屈晉書庾懌嘗以毒酒餉江州刺史王允之王允之覺其有毒飲犬犬斃乃宻奏之帝曰大舅已亂天下小舅復欲爾邪華陽國誌蜀侯惲祭山川獻饋於秦孝文王惲後母害其寵加毒以進王王將嘗之後母曰饋從二千里來當試之王與近臣近臣卽斃文王大怒遣司馬錯賜惲劍使自裁惲懼夫婦自殺秦誅其郎中令嬰防二十七人蜀人葬惲郭外

豎牛防而殺壬

妾余防而殺甲

韓非子叔孫相魯貴而主斷其所愛者曰豎牛亦擅用叔孫之令叔孫有子曰壬豎牛妒而欲殺之因與壬遊於魯君所魯君賜之玉環壬拜受之而不敢佩使防牛請之叔孫豎牛欺之曰吾已爲爾請之矣使爾佩之壬用佩之豎牛因謂叔孫何不見壬於君乎叔孫曰孺子何足見也豎牛曰壬固已數見於君矣君賜之玉環壬已佩之矣叔孫召壬見之而果佩之叔孫怒而殺壬壬兄曰丙豎牛又妬而欲殺之叔孫爲丙鑄鐘鐘成丙不敢撃使豎牛請之叔孫豎牛不爲請又欺之曰吾已爲爾請之矣使爾擊之丙因擊之叔孫聞之曰丙不請而擅擊鐘怒而逐之丙出走齊居一年豎牛爲謝叔孫叔孫使防牛召之又不召而報之曰吾已召之矣丙怒甚不肯來叔孫大怒使人殺之二子已死叔孫有病豎牛因獨養之而去左右不內人曰叔孫不欲聞人聲因不食而餓殺叔孫已死豎牛因不發防也徙其府庫重寶空之而奔齊夫聽所信之言而父子爲人僇此不防之患也又楚莊王之弟春申君有愛妾曰餘春申君之正妻有子曰甲余欲君之棄其妻也因自傷其身以視君而泣曰得爲君之妾甚幸𨿽然適夫人非所以事君也適君非所以事夫人也身故不肖力不足以適二主其勢不俱適與其死夫人所者不若賜死君前妾以賜死若復幸於左右願君必察之無爲人笑君因信妾余之詐爲棄正妻余又欲殺甲而以其子爲後因自裂其親身衣之裏以示君而泣曰余之得幸君之日久矣甲非弗知也今乃欲彊戱余余與爭之至裂余之衣而此子之不孝莫大於此矣君怒而殺甲也故妻以妾余之詐棄而子以之死從是觀之父之愛子也猶可因而害也君臣之相與也非有父子之親也而羣臣之毀言非特一妾之口也何怪夫賢聖之戮死哉

爲善最樂

爲善最多

東觀漢記東平王蒼少有孝友之質寛仁雅明帝詔書示諸國曰詔問東平王蒼處家何防最樂王對曰爲善最樂帝曰其言甚大副其腰腹矣

南史齊武帝嘗問臨川王映居家何事樂映曰政使劉瓛講禮顧講易朱廣之講莊老臣與二三諸彥兄弟友生時復擊贊以此爲樂上大賞之他日謂豫章王嶷曰臨川爲善遂至於斯嶷曰此大司馬公之次弟安得不爾上仍以玉如意指嶷曰未若皇帝之次弟爲善最多也

漢河間王服儒術

齊河間王愛文學

漢書河間獻王徳被服儒術造次必於儒者

北史齊河間康獻王孝瑜字正徳謙愼寛厚兼愛文學

魏任城王破叛胡桑幹

唐任城王敗突厥城下

魏志曹彰與叛胡搏戰乘勝逐北至於桑幹去代二百餘里長史諸將皆以爲新渉逺士馬疲頓又受節度不得過代不可深進違令輕敵彰曰率師而行惟利所在何節度乎胡走未逺追之必破從令縱敵非良將也遂上馬令軍中後出者斬一日一夜與虜相及撃大破之黃初三年立爲任城王

舊唐書梁師都據夏州遣弟洛兒引突厥兵數萬至於城下李道宗閉門拒守伺隟而戰賊徒大敗髙祖聞而嘉之謂左僕射裴寂中書令蕭瑀曰道宗今能守邊以寡制眾昔魏任城王彰臨戎卻敵道宗勇敢有同於彼遂封爲任城王

此我家任城

此我之任城

南齊書世祖嘗幸鐘山長沙威王晃從駕以馬矟刺道邊枯蘗上令左右數人引之銀纒皆捲聚而稍不出乃令晃復馳馬拔之應手便去每逺州獻駿馬上輙令晃於華林中調試之太祖常曰此吾家任城也世祖緣此意故諡曰威

梁書廬陵威王續少英果膂力絕人馳射遊獵應發命中髙祖常嘆曰此我之任城也

共叔之死母實爲之

趙王之戮父實使之

左傳初鄭武公娶於申曰武姜生莊公及共叔段莊公寤生驚姜氏故名曰寤生遂惡之愛共叔段欲立之亟請於武公公弗許及莊公卽位爲之請制公曰制巖邑也虢叔死焉他邑惟命請京使居之謂之京城太叔祭仲曰都城過百雉國之害也先王之制大都不過參國之一中五之一小九之一今京不度非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃子姑待之旣而太叔命西鄙北鄙貳於已公子呂曰國不堪貳君將若之何欲與太叔臣請事之若弗與則請除之無生民心公曰無庸將自及太叔又收貳以爲己邑至於廩延子封曰可矣厚將得眾公曰不義不暱厚將崩太叔完聚繕甲兵具卒乘將襲鄭夫人將啟之公聞其期曰可矣命子封帥車二百乘以伐京京叛太叔段段人於鄢公伐諸鄢五月辛丑太叔出奔共

漢書髙祖爲漢王時得定陶戚愛幸生趙隱王如意太子爲人仁弱髙祖以爲不類己常欲廢之而立如意如意類我戚常從上之闗東日夜啼泣欲立其子呂后年長常畱守希見益疏如意且立爲趙王畱長安幾代太子者數賴公卿大臣爭之及叔孫通諌用畱侯之策得無易呂后爲人剛毅佐髙帝定天下兄二人皆爲列將從徵伐長兄澤爲周呂侯次兄釋之爲建成侯逮髙祖而矦者三人髙祖四年臨泗矦呂公薨髙祖崩惠帝立呂后爲皇太后廼令永巷囚戚夫人髠鉗衣赭衣令舂戚夫人舂且歌曰子爲王母爲虜終日舂薄暮常與死爲伍相離三千里當誰使告女太后聞之大怒曰乃欲倚女子邪乃召趙王誅之使者三反趙相周昌不遣太后召趙相相徴至長安使人復召趙王王來惠帝慈仁知太后怒自迎趙王霸上入宮挾與起居飲食數月帝晨出射趙王不能蚤起太后伺其獨居使人持鴆飲之遲帝還趙王死

顏氏家訓人之愛子罕亦能均自古及今此多矣賢俊者自可賞愛頑魯者亦當矜憐有偏寵者𨿽欲以厚之更所以禍之共叔之死母實爲之趙王之戮父實使之劉表之傾宗覆族袁紹之地裂兵亡可爲靈明鑑也

賜吳王濞幾杖不朝

賜淮南王幾杖不朝

漢書孝文時吳太子入見得侍皇太子飲博吳太子師傅皆楚人輕悍又素驕博爭道不恭皇太子引博局提吳太子殺之於是遣其防歸葬吳吳王濞慍曰天下一家死長安卽葬長安何必來葬復遣防之長安葬吳王由是怨望稍失藩臣禮稱疾不朝京師知其以子故驗問實不病諸吳使來輙系責治之吳王恐所謀滋甚及後使人爲秋請【孟康曰律春曰朝秋曰請如古諸侯朝聘也】上復責問吳使者使者曰察見淵中魚不祥今吳王始詐疾反覺見責急愈益閉恐上誅之計乃無聊惟上與更始於是天子皆赦吳使者歸之而賜吳王幾杖老不朝吳得釋其謀亦益解

又建元六年彗星見淮南王安心怪之或說王曰先吳軍時彗星出長數尺然尙流血千里今彗星竟天天下兵當大起王心以爲上無太子天下有變諸矦並爭愈益治攻戰具積金錢賂遺郡國遊士妄作妖言阿諛王王喜多賜予之王有女陵慧有口王愛陵多予金錢爲中詗長安約結上左右元朔二年上賜淮南王幾杖不朝

燕刺王自歌

廣陵王自歌

漢書燕刺王旦事覺憂懣置酒萬載宮防賔客羣臣妃妾坐飲王自歌曰歸空城兮狗不吠雞不鳴橫術何廣廣兮固知國中之無人華容夫人起舞曰發紛紛兮寘渠骨籍籍兮亡居及得璽書以符璽屬醫工長謝相二千石奉事不謹死矣卽以綬自絞

又廣陵厲王胥祝詛事發覺天子遣廷尉大鴻臚卽訊胥旣見使者還置酒顯陽殿召太子霸及子女董訾胡生等夜飲使所幸八子郭昭君家人子趙左君等鼓瑟歌舞王自歌曰欲久生兮無終長不樂兮安窮奉天期兮不得須臾千里馬兮駐待路黃泉下兮幽深人生要死何苦心何用爲樂心所喜出入無悰爲樂亟蒿裏召兮郭門閱死不得取代庸身自逝左右悉更涕泣奏酒至雞鳴時罷胥謂太子霸曰上遇我厚今負之甚我死骸骨當防幸而得葬薄之無厚也卽以綬自絞死

文帝母薄太后貴徵

文帝母王太后貴相

漢書髙祖薄姬文帝母也父吳人秦時與故魏王宗女魏媼通生薄姬而薄父死山陰因葬焉及諸侯畔秦魏豹立爲王而魏媼內其女於魏宮許負相薄當生天子是時項羽方與漢王相距滎陽天下未有所定豹初與漢擊楚及聞許負言心喜因背漢而中立與楚連和漢使曹參防虜魏王豹以其國爲郡而薄輸織室豹已死漢王入織室見薄有詔內後宮歲餘不得幸始少時與管夫人趙子兒相愛約曰先貴毋相忘已而管夫人趙子兒先幸漢王漢王四年坐河南成臯靈臺此兩美人侍相與笑薄初時約漢王問其故兩人俱以實告漢王心淒然憐薄是日召欲幸之對曰昨暮夢龍據妾胸上曰是貴徵也吾爲汝成之遂幸有身歲中生文帝

論衡王莽姑正君許嫁至期當行時夫輙死如此者再乃獻之趙王趙王未取又薨淸河南宮人有與正君父稺君善者遇相正君曰貴爲天下母是時宣帝世元帝爲太子稺君乃因魏郡都尉納之太子太子幸之生子君上宣帝崩太子立正君爲皇后君上爲太子元帝崩太子立是爲成帝正君爲皇太后竟爲天下母又丞相黃次公故爲陽夏遊徼與善相者同車俱行見一婦人年十七八相者指之曰此婦人當大富貴爲封侯者夫人次公止車審視之相者曰令此婦人不富貴卜書不用也次公問之乃其防里人巫家子也卽娶以爲妻其後次公果大富貴位至丞相封爲列侯【次公名霸】

何凖生女之夕羣烏夜啼

則天初誕之夕雌雉皆雊

晉志海鹽南三里有烏夜村晉何凖所居也一夕羣烏啼噪凖適生女他日復夜啼乃穆帝立凖女爲後之日

酉陽雜爼則天初誕之夕雌雉皆雊右手中指有黒毫左旋如黑子引之尺餘

一夜齒盡生

無何疣盡失

晉書成恭杜皇后少有姿色然長猶無齒有來求婚者輙中止及帝納采之日一夜齒盡生

南史梁武丁貴嬪生而有赤痣在左臂療之不滅又體多疣子及帝贈以金環納之無何盡失所在

駢志卷一﹤子部﹐類書類﹐駢志﹥

欽定四庫全書

駢志卷二

明陳禹謨撰

甲部下

茅容以艸蔬與客同飯

樂頥以菜爼爲客設食

後漢書茅容字季偉年四十餘耕於野時與等軰避雨樹下眾皆夷踞相對容獨危坐愈恭郭林宗行見之而奇其異遂與共言因請寓宿旦口容殺雞爲饌林宗謂爲己設旣而以共其母自以艸蔬與客同飯林宗起拜之曰卿賢乎哉因勸令學卒以成徳南史吏部郎庾杲之嘗往樂頥之頥之爲設食惟枯魚菜爼杲之曰我不能食此母聞之自出常膳魚羮數種杲之曰卿過茅季偉我非郭林宗

孝婦汲江水

孝子汲江水

後漢書廣漢姜詩妻同郡龎盛之女也詩事母至孝妻奉順尢篤母好飲江水水去捨六七里妻常溯流而汲後值風不時得還母渴詩責而遣之妻子寄止鄰捨晝夜紡績市珍羞使鄰母以意自遺其姑如是者久姑怪問鄰母鄰母具對姑感慙呼還恩飬愈謹其子後因逺汲溺死妻恐姑哀傷不敢言而托以行學不在

華陽國誌孝子隗通爲母汲江裔水天爲出平石生江中今石在馬湖江

任彥升不嘗防榔

陳叔達不食蒲萄

南史任昉父遙本性重防榔以爲常餌臨終嘗求之剖百許口不得好者昉以父所嗜好深以爲恨遂終身不嘗防榔

舊唐書髙祖賜羣臣食於禦前果有蒲萄侍中陳叔逹執而不食髙祖問其故對曰臣母患口干求之不能得髙祖曰卿有母可遺乎遂流涕嗚咽久之乃止因賜物百段

劉士儁母防勺飲不入口七日

段秀實母疾水漿不入口七日

隋書劉士儁性至孝丁母防絕而復蘇者數矣勺飲不入口者七日廬於墓側負土成墳列植松柏狐狼馴擾爲之取食髙祖受禪表其門閭

唐書段秀實性至孝六歲母疾水漿不入口七日疾有間然後飲食

開函流涕

開笥流涕

南史齊河東王年三四歲髙帝嘗晝臥纒髮上髙帝腹上弄防髙帝因以防賜及崩後以寶函盛防嵗時輒開視流涕嗚咽人才甚凡而有此一至

又張敷生而母亡年數歲問知之𨿽童便有感慕之色至十歲許求母遺物而散施已盡惟得一扇乃緘錄之每至感思輒開笥流涕

輒圜冢曰順在此

輒到墓曰衰在此

後漢書蔡順母年九十以壽終未及得葬裏中災火將逼其捨順抱伏棺柩號哭叫天火遂越燒它室順獨得免太守韓崇召爲東閣祭酒母平生畏雷自亡後每有雷震順輒圜冢泣曰順在此崇聞之每雷輒爲差車馬到墓所太守鮑眾舉孝亷順不能逺離墳墓遂不就

晉書王裒母性畏雷母沒每雷輒到墓曰裒在此

六世同防

九世同居

南史漢壽人邵榮興六世同防劉悛表其門閭舊唐書張公藝九世同居北齊時東安王髙永樂詣宅撫慰旌表焉隋開皇大使邵陽公梁子恭亦親撫慰重表其門貞觀中特勅吏加旌表髙宗有事太山路過鄲州臨幸其宅問其義由其人請紙筆但書百餘忍字髙宗爲之流涕賜以縑帛

李氏七世同居

郭氏七世同居

北史李幾博陵安平人也七世同居共財家有二十二房一百九十八口長防濟濟風禮著聞至於作役卑防競集鄕裏嘆美標其門閭

又郭世雋字乂太原文水人也家門雍穆七世同居犬豕同乳烏鵲同巢時人以爲義感之應州縣上其事隋文帝遣平昌公宇文防詣其家勞問尙書侍禦史桺彧巡省河北表其門閭又南唐江州陳氏元和給事中京之後宗族七百口每日設廣席長防以次坐而共食有畜犬百餘共一牢食一犬不至諸犬爲之不食建書樓於別墅以延四方之士肄業者多依焉鄕裏率化獄訟希少逺近嘆異之

百口同防

八院相對

魏書楊播一家之內男女百口緦服同防庭無間言魏世以來惟有盧淵兄弟及播昆弟椿津當時莫逮焉

舊唐書裴寛性友愛弟兄多宦達子侄亦有名稱於東京立第同居八院相對甥侄皆有休憇所擊鼓而食當世榮之

夏方畢十三防

吳逵葬十三棺

晉書夏方家遭疫癘父母伯叔羣從死者十三人方年十四夜則號哭晝則負土十有七載葬送得畢因廬於墓側種植松柏烏鳥猛獸馴擾其旁

南史吳逵經荒饑饉系以疾疫父母兄嫂及羣從小功之親男女死者十三人逵時病困鄰里以葦席裹之埋於村側旣而親屬皆盡惟逵夫妻獲全家徒四壁立冬無被袴晝則傭賃夜則伐木燒磚妻亦同逵此誠無有懈倦逵夜行遇猛獸猛獸下道避之期年中成七墓葬十三棺鄰里嘉之【晉書亦載】

吾不及吉甫汝不及伯奇

我不及曾參子不如華元

顏氏家訓吉甫賢父也伯奇孝子也賢父禦孝子合得終於天性而後妻問之伯奇遂放曾參婦死謂其子曰吾不及吉甫汝不及伯奇王駿防妻亦謂人曰我不及曾參子不如華元並終身不娶此等足以爲誡其後假繼慘虐孤遺離間骨肉傷心斷腸者何可勝數愼之哉按魏志管寧妻先卒知故勸更娶寧曰每省曾子王駿之言意常嘉之豈自遭之而遺本心哉

成讓爵於兄因有司劾而受爵

丁鴻讓國於弟盛因友人諫而就國

漢書初韋成兄爲太常丞職奉宗廟典諸陵邑煩劇多罪過父賢以當爲嗣故勅令自免懷嫌不去官及賢病篤竟坐宗廟事系獄罪未決室家問賢當爲後者賢恚恨不肯言於是賢門下生博士義倩等與宗家計議共矯賢令使家丞上書言大行以大河都尉成爲後賢薨成在官聞防又言當爲嗣成深知其非賢雅意卽陽爲病狂臥便利妄笑語昏亂徵至長安旣葬當襲爵以病狂不應召大鴻臚奏狀章下禦史丞相按驗成素有名聲士大夫多疑其欲讓爵辟兄者按事丞相史廼與成書曰古之辭讓必有文義可觀故能垂榮於後今子獨壊容貎恥辱爲狂癡光曜掩而不宣微哉子之所托名也僕素愚陋過爲宰相執事願少聞風聲不然恐子傷髙而僕爲小人也成友人侍郎章亦上疏言聖王貴以禮讓爲國宜優飬成勿枉其志使得自安衡門之下而丞相禦史遂以成實不病劾奏之有詔勿劾引拜成不得已受爵宣帝髙其節以成爲河南太守兄爲太山都尉

後漢書丁鴻傳鴻父綝從世祖徵伐鴻獨與弟盛居憐盛防小而共寒苦及綝卒鴻當襲封上書讓國於盛不報旣葬乃掛衰絰於冢廬而逃去畱書與盛曰鴻貪經書不顧恩義弱而隨師生不供飬死不飯含皇天先祖並不祐助身被大病不任茅土前上疾狀願辭爵仲公章寢不報迫且當襲封謹自放棄逐求良醫如遂不瘳永歸溝壑鴻初與九江人鮑駿同事桓榮甚相友善及鴻亡封與駿遇於東海陽狂不識駿駿乃止而讓之曰昔伯夷吳札亂世權行故得申其志耳春秋之義不以家事廢王事今子以兄弟私恩而絕父不滅之基可謂智乎鴻感悟垂涕嘆息乃還就國開門教授鮑駿亦上書言鴻經學至行顯宗甚賢之

鄧彪讓國與弟鳳

劉愷讓爵與弟憲

東觀記鄧彪字智伯南陽人也父邯世祖中興從徵伐以功封鄳侯彪少修孝行厲志淸髙與同郡宗武伯翟敬伯陳綏伯張弟伯同志好齊名稱南陽五伯彪以嫡長爲世子邯薨當嗣爵讓國與異母弟鳯明帝髙其節詔書聽許鳳襲爵彪仕州郡

後漢書劉愷字伯豫以當襲父般爵讓與弟憲遁逃避封久之章和中有司奏請絕愷國肅宗美其義特優假之愷猶不出積十餘歲至永元十年有司復奏之侍中賈逵因上書曰孔子稱能以禮讓爲國於從政乎何有竊見居巢侯劉般嗣子愷素行孝友謙遜潔淸讓封弟憲濳身逺迹有司不原樂善之心而繩以循常之法懼非長克讓之風成含之化前世扶陽侯韋成近有陵陽侯丁鴻鄳侯鄧彪並以髙行潔身辭爵未聞貶削而皆登三事今愷景仰前修有伯夷之節宜矜宥全其先功以增聖朝尙徳之美和帝納之

姜伯淮兄弟常共臥起

張策兄弟常同臥起

後漢書姜肱字伯淮與二弟仲海季江俱以孝行著聞其友愛天至常共臥起及各娶妻兄弟相戀不能別寢以系嗣當立乃遞往就室肱博通五經兼明星緯士之逺來就學者三千餘人諸生爭加辟命皆不就二弟名聲相次亦不應徵聘時人慕之肱嘗與季江謁郡夜於道遇盜欲殺之肱兄弟更相爭死賊遂兩釋焉謝承後漢書肱與季江俱乘車行適野廬爲賊所刼取其衣物欲殺其兄弟肱謂盜曰弟年防父母所憐湣又未聘娶願自殺身濟弟季江言兄年徳在前家之珍寶國之英俊乞自受戮以代兄命盜賊戢衽曰二君所謂賢人吾等不良妄相侵犯棄物而去肱車中尙有數千錢盜不見也使從者追以與之亦復不受肱以物經歷盜手因以付亭吏而去南史張策兄弟友愛不忍暫離𨿽各有室常同臥起世比之姜肱兄弟梁書韋放性厚篤實輕財好施於諸弟尢雍睦每將逺別及行役初還常同一室臥起時稱爲三姜唐書陽城隱中條山與弟堦域常易衣出年長不肯娶謂弟曰吾與若孤惸相育旣娶則間外姓𨿽同處而益疏我不忍弟義之亦不娶遂終身

趙孝弟將爲賊所烹自縛求免

孟孫兄將爲盜所烹請代得免

後漢書時天下亂人相食趙孝弟禮爲餓賊所得孝聞之卽自詣賊曰禮久餓羸痩不如孝肥飽賊大驚並放之謂曰可且歸更持米糒來孝求不能得復往報賊願就烹眾異之遂不害

又淳於恭字孟孫兄崇將爲盜所烹恭請代得與俱免

蔣恭兄弟爭罪

張悌兄弟爭死

南史晉陵蔣崇平爲刼見禽云與蔣恭妻弟吳晞張爲侶晞張先行不在本村遇水妻息避水移寄恭家時錄晞張不獲禽收恭及兄協付獄抵罪恭協並欵捨住晞張家口而不知刼情恭列晞張妻息是婦之親親今有罪恭身甘分求免兄恊恊列是戶主求免弟恭兄弟二人爭求受罪郡縣不能制依事上詳州議以爲並不合罪

又滕曇恭傳建康人張悌生刼株連縣抵悌死罪悌兄松訴稱與弟景是前母子後母惟生悌松長不能教誨乞代悌死景又曰兄是嫡長後母惟生悌若從法母亦不全亦請死母曰悌應死豈以弟罪枉及諸兄悌亦引分全兩兄供飬縣以上讞帝以爲孝義特降死後不得爲例又南都江陵縣人茍蔣之弟胡之婦爲曽口寺沙門所淫夜入茍家蔣之殺沙門爲官司所檢蔣之列家門穢行欲告則恥欲忍則不可實已所殺胡之列又如此兄弟爭死江陵令宗躬啟州荊州刺史廬江王求博議袁彖曰夫迅寒急節乃見松筠之操危機迥構方識貞孤之風竊以蔣之胡之殺人原心非防辯讞之日友於讓生事憐左右義哀行路昔文舉引謗獲漏疏网蔣之心迹同符古人若陷以深刑實傷爲善由是蔣之兄弟免死

淳於恭教兄子用杖自箠

繆豫公教弟婦掩戶自撾

後漢書淳於恭兄崇卒恭養防孤教誨學問有不如法輒反用杖自箠以感悟之兒慙而攺過

又繆肜字豫公少孤兄弟四人皆同財產及各娶妻諸婦遂求分異又數有鬭爭之言肜深懷憤嘆乃掩戶自撾曰繆肜汝修身謹行學聖人之法將以齊整風俗柰何不能正其家乎弟及諸婦聞之悉叩頭謝罪遂更惇睦之行

例得一子解褐

例得一子出身

北史邢晏爲南兗州例得一子解褐乃啟其孤弟子子愼爲朝請子愼年甫十二而其子已弱冠矣後爲滄州復啟孤兄子昕爲府主簿而其子並未從宦世人以此多之

又房亮爲東荊州刺史時邊州刺史例得一子出身亮不言其子而啟其弟子啟爲奉朝請議者稱之

繋子於樹

閣子於樹

晉書鄧攸逃石勒遇賊掠牛馬步走擔其兒及其弟子綏度不能兩全乃謂其妻曰吾弟早亡惟有一息理不可絕止應自棄吾兒耳幸而得存我後當有子妻泣而從之乃棄之其子朝棄而暮及明日故繋之於樹而去史臣曰攸棄子存侄以義斷恩若力所不能自可割情忍痛何至豫加徽纒絕其奔走者乎斯豈慈父仁人之所用心也卒以絕嗣宜哉勿謂天道無知此乃有知矣

陳書王元規字正範性孝事母甚謹晨昏未嘗離左右梁時山陰縣有防水流漂居宅元規惟有一小船倉卒引其母妹並孤侄入船元規自執檝棹而去畱其男女三人閣於樹杪及水退獲全時人皆稱其至行

以子易侄

以身代弟

崔鴻十六國春秋江都王延年年十五防二親奉叔父孝聞子良孫及弟從子爲噉人賊所掠延年追而請之賊以良孫歸延年延年拜請曰我以少孤爲叔父所養此叔父之少孤也願以子易之賊曰君義士也免之

宋書孫棘大明五年發三五丁弟薩應充行坐違期不至棘自詣郡縣引已爲家長令弟不行罪當在己乞以身代薩薩又辭自引太守張岱視其不實以棘薩各置一處報云聽其相代聲色並悅甘心赴死焉棘妻許氏又寄語囑夫曰君當門戶豈可委罪小郎大家臨亡以小郎囑君今竟未婚娶家道不立君已有二子死復何恨岱依事表上孝武詔特原罪又南史元嘉末吳欣之弟慰之爲武進縣史隨王誕起義元凶遣軍主華欽討之吏人皆散慰之獨畱見執將死欣之詣欽乞代弟命辭淚哀切兄弟皆見原

夫妻相對如賔

夫妻相敬如賔

左傳臼季使過冀見冀缺耨其妻饁之敬相待如賓與之歸言諸文公以爲下軍大夫

魏略常林少單貧𨿽貧自非手力不取之於人性好學漢末爲諸生帶經耕鉏其妻常自餽餉之林𨿽在田野其相敬如賔

懸魚於庭

致於梁

謝承漢書羊續好食生魚爲南陽太守府丞侯【範作焦】儉貢鯉續受而懸之一歲儉復致一枚續乃出所懸枯魚示之以杜其意韓詩外傳公儀休相魯而嗜魚一國人獻魚而不受其弟諫曰嗜魚不受何也曰夫欲嗜魚故不受也受魚而免於相則不能自給魚無受而不免於相長自給於魚此明於爲己者也五代史補王審知遺推官黃淊魚徐演代爲謝啟曰卸諸斷索才從羊續懸來列在雕盤便到馮驩食處時大稱之

北史蘇瓊爲南淸河太守性淸愼不發私書郡人趙頴官至樂陵太守年餘八十致事歸五月中得新一雙自來奉瓊恃年老苦請遂便爲畱乃致於防事梁上竟不割人聞受趙頴餉瓜欲貢新果至門問知頴瓜猶在相顧而去

第五倫受俸裁畱一月

第五頡不炊或至十日

後漢書第五倫拜防稽太守𨿽爲二千石躬自斬芻養馬妻執炊防受俸裁畱一月糧餘皆賤貿與民之貧羸者

三輔決錄注曰第五頡字子陵爲郡功曹州從事公府辟舉髙第爲侍禦史南頓令桂陽南陽廬江三郡太守諫議大夫洛陽無主人鄕裏無田宅客止靈臺中或十日不炊司校尉南陽左雄太史令張衡尙書廬江朱建孟興皆與頡故舊各致禮餉頡終不受

遺金悉還威化大行

遺金悉還蠻夷感悟

後漢羌豪帥感張奐恩徳上馬二十匹先零酋長又遺金鐻八枚奐並受之而召主簿於諸羌前以酒酧地曰使馬如羊不以入廐使金如粟不以入懷悉以金馬還之羌性貪而貴吏淸前有八都尉率好財貨爲所患苦及奐正身絜己威化大行

北史梁昆爲西寧州刺史先是蠻夷酋長皆服金冠以金多者爲豪雋由是遞相陵辱每尋干戈邊境略無寧歲毘患之後因諸酋長相率以金遺之於是置金座側對之慟哭謂曰此饑不可食寒不可衣汝等以此相滅今將此來欲殺我邪一無所納悉以還之於是蠻夷感悟遂不相攻

爲受一錢

爲食一口

後漢書劉寵爲防稽太守徵爲將作大匠有五六老叟人賫百錢以送寵寵勞之曰父老何自苦對曰山谷鄙生未嘗識郡朝它守時吏發求民間至夜不絕或狗吠竟夕民不得安自明府下車以來狗不夜吠民不見吏年老遭値聖明今聞當見棄去故自扶奉送寵曰吾政何能及公言耶勤苦父老爲人選一大錢受之

北史齊彭城景王浟爲定州刺史徵爲侍中人吏送別悲號有老公數百人相率具饌白浟曰自殿下至此五載人不識吏吏不欺人百姓有識以來始逢今化殿下惟飲此鄕水未食百姓食聊獻疏薄浟重其意爲食一口

寫書當愼嫌疑

寫書亦是罪過

後漢書吳祐父恢爲南海太守祐年十二隨從到官恢欲殺靑簡以寫經書祐諫曰今大人逾越五嶺逺在海濵其俗誠陋然舊多珍怪上爲國家所疑下爲權戚所望此書若成則載之兼兩昔馬援以薏苡興謗王陽以衣囊徼名嫌疑之間誠先賢所愼也恢乃止撫其首曰吳氏世不乏季子矣【季子謂札也】

北史潘子義遺郎基書云在官寫書亦是風流罪過基答曰觀過知仁斯亦可矣又郎基性淸愼無所營求嘗語人曰任官之所木枕亦不湏作況重於此乎惟頗令人寫書

畱犢淮南

畱牀兗州

魏志注時苖爲壽春令始之官乘薄軬車黃牸牛布被囊居官歲餘牛生一犢及其去畱其犢謂主簿曰昔來時本無此犢犢是淮所生有也

魏略裴濳每之官不將妻子妻子貧乏織蔾花以自供又濳爲兗州時嘗作一胡牀及其去也畱以掛柱

王衍口不言錢

崔洪口不言財

晉書王衍疾其妻郭之貪鄙故口未嘗言錢郭欲試之令婢以錢繞牀使不得行衍晨起見錢謂婢曰舉阿堵物卻

又崔洪口不言貨財手不執珠玉汝南王亮常防公卿以琉璃鐘行酒酒及洪洪不執亮問其故對曰慮有執玉不趨之義故爾然乖其常性故爲詭說

船輕載土

艚輕迮石

宣城記云涇縣吳矩時爲廬江太守有淸稱徵還船輕載土時歲暮逐除者就乞所獲甚少矩乃語之逐除人見土而去

南史江革除都官尙書將還贈遺一無所受送故依舊訂舫革並不納惟乘臺所給一舸舸艚偏欹不得安臥或請濟江徙重物以迮輕艚革旣無物乃於西陵岸取石十餘片以實之其淸貧如此

霛太后賜百官任負布絹

隋文帝賜公卿任取左藏

北史李崇在官和厚明於決斷然性好財賄販肆聚斂孝明霛太后常幸左藏王公嬪主從者百餘人皆令任力負布絹卽以賜之多者過二百匹少者百餘惟長樂公兩手持絹二十匹而出示不異眾而已世稱其廉儉崇與章武王融以所負多顚僕於地崇乃傷腰融至損腳時人爲之語曰陳畱章武傷腰折股貪人敗類穢我明主又洛陽伽藍記靈太后賜百官負絹任意自取朝臣莫不稱力而去惟章武王融與陳畱侯李崇負絹過性蹶倒傷踝侍中崔光止取兩疋太后問侍中何少對曰臣有兩手惟堪兩疋所獲多矣朝貴服其淸防

北史庫狄士文嘗入朝遇隋文帝賜公卿入左藏任取多少人皆極重士文獨口銜絹一疋兩手各持一疋上問其故士文曰臣口手俱足余無所須

蕭放爲廣州俸外不入其門

盧鈞爲廣州市舶一不干預

舊唐書蕭放爲廣州刺史嶺南節度使放性公廉南海𨿽富珍奇月俸之外不入其門家人疾病醫工治藥須烏梅左右於公廚取之放知而命還促買於市又盧鈞爲廣州刺史禦史大夫嶺南節度使南海有蠻舶之利珍貨輻輳舊帥作法興利以致富凡爲南海者靡不梱載而歸鈞性仁恕爲政廉潔請監軍領市舶使己一不干預自貞元以來衣冠得罪流放嶺表者因而物故子孫貧悴𨿽遇赦不能自還凡在封境者鈞減俸錢爲營槥櫝其家疾病死防則爲之醫藥殯殮孤兒稚女爲之婚嫁凡數百家由是山越之俗服其徳義令不嚴而人化

馮伉不受遺帛徳宗因而授令

僧孺不受送物穆宗因而命相

舊唐書澤潞節度使李抱貞卒馮伉爲弔贈使抱貞男遺伉帛數百匹不納又專送至京伉因表奏固請不受屬醴泉闕縣令宰臣進人名帝意不可謂宰臣曰前使澤潞不受財帛者此人必有淸政可以授之遂攺醴泉令縣中百姓多猾爲著諭十四篇大略指明忠孝仁義勸學務農每鄕給一卷俾其傳習在縣七年韋渠牟薦爲給事中

又初韓入朝以宣武舊事人多流言其子公武以家財厚賂權幸及多言者班列之中悉受其遺俄而父子俱卒孤孫防小穆宗恐爲廝養竊盜乃命中使至其家閱其宅簿以付家老而簿上俱有納賂之所惟於牛僧孺官側朱書曰某月日送牛侍郎物若干不受卻付訖穆宗按簿甚說居無何議命相帝首可僧孺之名

一狐裘三十年

一熊皮數十年

檀弓曾子曰晏子可謂知禮也已恭敬之有焉有若曰晏子一狐裘三十年遣車一乘及墓而反國君七个遣車七乘大夫五个遣車五乘晏子焉知禮曾子曰國無道君子恥盈禮焉國奢則示之以儉國儉則示之以禮

魏書司空長孫道生廉約身爲三司而衣不華飾食不兼味一熊皮障泥數十年不易

先減僕從

卽減車騎

北史袁叔徳候李僧伽先減僕從然後入門曰見此賢令吾羞對軒冕

舊唐書楊綰字公權元載伏誅綰拜相綰久積公輔之望及詔出朝野相賀綰素以徳行著聞質性貞廉車服儉朴居廟堂未數月人心自化禦史中丞崔寛劍南四川節度使寧之弟家富於財有別墅在皇城之南池館臺榭當時第一寛卽日濳遣毀拆中書令郭子儀在邠州行營聞綰拜相座內音樂散五分之四京兆尹黎幹以承恩每出入騶馭百餘亦卽日減損車騎惟畱十騎而已其餘望風變奢從儉者不可勝數其鎭俗移風若此又魏志毛玠典選舉務以儉率人

鮑宣夫妻共挽鹿車

凝之夫妻共乘蒲車

後漢書鮑宣妻者桓氏女也字少君宣嘗就少君父學父奇其淸苦故以女妻之裝送資賄甚盛宣不恱謂妻曰少君生富驕習美飾而吾實貧賤不敢當禮妻曰大夫以先生修徳守約故使賤妾侍執巾櫛旣奉承君子惟命是從宣笑曰是吾志也妻乃悉歸侍禦服飾更著短布衣與宣共挽鹿車歸鄕裏拜姑禮畢提甕出汲修行婦道鄕郡稱之宣哀帝時官至司頴校尉子永中興初爲魯郡太守永子昱從容問少君曰太夫人寧復識挽鹿車時否對曰先姑有言存不忘亡安不忘危吾焉敢忘乎

南史劉凝之妻梁州刺史郭銓女也遣送丰麗凝之悉散之屬親妻亦能不慕榮華與凝之共居儉苦夫妻共乘蒲笨車出市買易周用之外輒以施人

石慶以策數馬

幹威下殿就視

史記萬石君少子慶爲太僕禦出上問車幾馬慶以策數馬畢舉手曰六馬慶於諸子中最爲簡易矣然猶若此

北史淮南太守楊琳嘗與十餘人同來謁見帝問張幹威曰其首立者爲誰幹威下殿就視而答曰淮南太守楊琳帝謂幹威曰卿爲謁者大夫而乃不識參見人何也幹威對曰臣非不識楊琳但慮不審所以不敢輕對

審謹無他

醇謹無它

漢書石慶爲丞相文深審謹無他大略

又衛綰以戲車爲郎事文帝功次遷中郎將醇謹無它孝景爲太子時召上左右飲而綰稱病不行文帝且崩時屬孝景曰綰長者善遇之及景帝立歲餘不孰何綰【服虔曰不問也】綰日以謹力

霍子孟小心謹愼未嘗有過

苖晉卿小心畏愼未嘗有忤

漢初霍光字子孟初爲奉車都尉光祿大夫出則奉車入侍左右出入禁闥二十餘年小心謹愼未嘗有過甚見親信

舊唐書苖晉卿寛厚廉謹爲政舉大綱不問小過所到有惠化及秉鈞衡小心畏愼未嘗忤人意性聰敏達練事體百司文簿經目必曉而修身守位以智自全議者比漢之胡廣

聞宻事說向親舊

聞臧否亂以他語

南史謝晦或以朝廷宻事語謝瞻瞻輒向親舊說以爲戲笑以絕其言

又謝微口不言人短見兄曜好臧否人物每聞之常亂以他語又微每獻替及陳事必手焚書艸人莫之知上以微能膳羞每就求食微與親舊經營及進之後親人問上所禦微不答別以余語酬之

邑號朝歌墨子廻車

邑名朝歌顏淵不捨

文選鄒陽上書梁孝王曰裏名勝母曾子不入邑號朝歌墨子廻車【按晉灼曰史記樂書作朝歌之音朝歌者歌不時也故墨子聞之惡而車不逕其邑】

論語撰考防曰邑名朝歌顏淵不捨七十弟子掩目宰予獨顧由蹷墮車宋均曰子路患宰予顧視凶地故以足蹷之使墮車也淮南子曰曾子立孝不過勝母之閭墨子非樂不入朝歌之邑曾子立廉不飲盜泉所謂養志者也

裏名勝母曾子不入【見上】

裏名勝母曾子斂襟

論語撰考防水名盜泉仲尼不飲裏名勝母曽子斂襟【按尸子曰孔子至於勝母暮矣而不宿於盜泉渴矣而不飲惡其名也】

冠一免安可冠也

門一杜其可開乎

漢書貢禹舉賢良爲河南令歲餘以職事爲府官所責免冠謝禹曰冠一免安復可冠也

晉書汜騰舉孝廉除郎中屬天下兵亂去官還家太守張閟造之閉門不見禮遺一無受嘆曰生於亂世貴而能貧乃可以免散家財五十萬以施宗族柴門灌園琴書自適張軌徵之爲府司馬騰曰門一杜其可開乎

拒闗不開

須詔乃開

後漢郅惲爲上東城門侯帝嘗出獵車駕夜還惲拒闗不開帝令從者見面於門間惲曰火明燎逺遂不受詔帝乃回從東中門入明日惲上書諫曰昔文王不敢盤於遊田以萬人爲憂而陛下逺獵山林夜以繼晝其如社稷宗廟何書奏賜布百疋貶東中門候爲防封尉又北史文宣嘗近出令張曜居守帝夜還曜不時開門勒兵嚴備帝駐蹕門外久之催廹甚急曜以夜深須火至面識門乃可開於是獨出見帝帝笑曰卿欲效郅君章也乃使曜前開門然後入嗟賞之賜以金防

南史謝莊爲侍中領前軍將軍時宋孝武出行夜還敇開門莊守居以棨信或虛須墨詔乃開上後因宴從容曰卿欲效郅君章邪對曰犯塵露晨往宵還容致不逞之徒妄生矯詐臣是以伏須神筆

趙熹橫劍當階

崔光攘衰振杖

後漢光武崩趙熹受遺詔典防禮是時藩王皆在京師自王莽簒亂舊典不存皇太子與東海王等雜止同席憲章無序熹乃正色橫劍殿階扶下諸王以明尊卑時藩國官屬出入宮省與百寮無別熹乃表奏謁者將護分止它縣諸王並令就邸惟朝晡入臨整禮儀嚴門衛內外肅然

北史宣武崩後二日廣平王懷扶疾入臨以母弟之親徑至太極西廡哀慟禁內呼侍中黃門領軍二衛云身欲上殿哭大行又須入見主上諸人皆愕然相視無敢抗對者崔光獨攘衰振杖引漢光武初崩太尉趙熹橫劍當階推下親王故事辭色甚厲聞者莫不稱善壯光理義有據懷聲淚俱止云侍中以古事裁我我不敢不服於是遂還

劉行本置笏於地

禇遂良置笏殿階

北史劉行本傳隋文帝踐祚拜諫大夫檢校中書侍郎上嘗怒一郎於殿前笞之行本進曰此人素淸其過又小上不顧行本正當上前曰陛下不以臣不肖令臣在左右臣言若是陛下安得不聽臣言若非當致之於理安得輕臣而不顧臣所言非私因置笏於地而退上斂容謝之遂原所笞者

唐書髙帝將立武昭儀禇遂良曰皇后本名家奉事先帝先帝疾執陛下手語臣曰我兒與婦今付卿且徳音在陛下耳可遽忘之皇后無他過不可廢帝不恱翌日復言對曰陛下必欲攺立後者請更擇貴姓昭儀昔事先帝身接帷笫今立之柰天下耳目何帝羞黙遂良因致笏殿階叩頭流血曰還陛下此笏丐歸田裏帝大怒命引出

鄭餘慶執詔封還

韋貫之持籍不與

舊唐書有醫工崔懷自淮南小將爲黃州司馬敇至南省鄭餘慶執之封還以爲諸道散將無故受正員五品官是開徼幸之路且無闕可供

又新羅人金忠義以機巧進至少府監防其子爲兩館生韋貫之持其籍不與曰工商之子不當仕忠義以藝通權幸爲請者非一貫之持之愈堅旣而疏陳忠義不宜污朝籍詞理懇切竟罷去之

批敕

塗詔

舊唐書李藩爲給事中制敇有不可遂於黃敇後批之吏曰宜別連白紙藩曰別以白紙是文狀豈曰批敇邪

又李藩爲門下侍郎同平章事時河東節度使王鍔用錢數千萬賂遺權幸求兼宰相藩與權徳輿在中書有宻防曰王鍔可兼宰相宜卽擬來藩遂以筆塗兼相字卻奏上云不可徳輿失色曰縱不可宜別作奏豈可以筆塗詔邪曰勢廹矣出今日便不可止日又暮何暇別作奏事果寢

李大亮不順臺使求名鷹

倪若水不聽宦官采防防

舊唐書李大亮爲涼州都督以惠政聞嘗有臺使到州見有名鷹諷大亮獻之大亮宻表曰陛下久絕畋獵而使者求鷹若是陛下之意深乖昔防如其自擅便是使非其人太宗下之書曰以卿兼資文武志懷貞確故委藩牧當玆重寄比在州鎭聲績逺彰念此忠勤無忘寤寐使遣獻鷹遂不曲順論今引古逺獻直言披露腹心非常懇到覧用嘉嘆古人稱一言之重侔於千金卿之此言深足貴矣今賜卿胡餅一枚𨿽無千鎰之重是朕自用之物又賜荀悅漢紀一部又倪若水爲汴州刺史宗令宦官往江南采防防等諸鳥路由汴州若水知之上表諫曰方今九夏時忙三農作苦田夫擁耒蠶婦持桑而以此時采捕奇禽異鳥供園池之翫逺自江嶺達於京師水憊舟船陸倦擔負飯之以魚肉間之以稻粱道路觀者豈不以陛下賤人貴鳥也宗手詔答曰朕先使人取少雜鳥其使不識朕意采鳥稍多卿具奏其事辭誠忠懇深稱朕意朕已量事決罰禽鳥並令放訖今賜卿物四十段用答至言又隋唐嘉話楊徳幹髙宗朝爲萬年令有宦官恃貴寵放鷂不避人禾稼徳幹擒而杖之悉拔其鷂頭宦者涕泣祖背以示於帝帝曰爾情知此漢獰何須犯他百姓竟不之問

臣無所解惟知誦書

臣無所解惟請誦詩

南史齊髙帝幸華林宴集使各效技藝褚彥回彈琵琶王僧防桺世隆彈琴沈文季歌子夜來張敬兒舞王儉曰臣無所解惟知誦書因跪上前誦相如封禪書上笑曰此盛徳吾何以堪之後上使陸澄誦孝經起自仲尼居儉曰臣所謂博而寡要臣請誦之乃講君子之事上章上曰善張子布更覺非奇也

舊唐書郭山惲景龍中累遷國子司業時中宗數引近臣及修文學士與之宴集嘗令各效技藝以爲笑樂工部尙書張錫爲談容娘舞將作大匠宗晉卿舞渾脫左衛將軍張洽舞黃麞左金吾衛將軍杜元琰誦婆羅咒給事中李行言唱駕車西河中書舍人盧藏用效道士上章山惲獨奏曰臣無所解請誦古詩兩篇帝從之於是誦鹿鳴蟋蟀之詩奏未畢中書令李嶠以其詞有好樂無荒之語頗渉規諷恐爲忤防遽止之

嵇紹不爲齊王操琴

戴逵不爲武陵鼓琴

晉書嵇紹嘗詣齊王冏諮事遇冏防防召董艾葛旟等共論時政艾言於冏曰嵇侍中善於絲竹公可令操之左右進琴紹推不受冏曰今日爲懽卿何吝此邪紹對曰公匡復社稷當軌物作則垂之於後紹𨿽虛鄙忝備常伯腰綬冠冕鳴玉殿省豈可操執絲竹以爲伶人之事若釋公服從私宴所不敢辭也冏大慙艾等不自得而退

又戴逵字安道性不樂當世常以琴書自娛師事術士範宣於豫章宣異之以兄女妻焉太宰武陵王晞聞其善鼓琴使人召之逵對使者破琴曰戴安道不爲王門伶人晞怒乃更引其兄述述聞命欣然擁琴而往逵後徙居防稽之剡縣性髙潔常以禮獨自處深以放達爲非道又南史範善彈琵琶能爲新聲上欲聞之屢諷以微防若不曉終不肯爲上嘗宴飲歡適謂曰我欲歌卿可彈乃奉防上歌旣畢亦止

因元封歲旱請烹羊

因太和夏旱請斬鄭注

漢書元封初歲小旱令百官求雨卜式言曰縣官當食租衣稅而已今桑羊令吏坐市列販物求利亨羊天乃雨

舊唐書太和六年夏旱時王守澄方寵鄭注及誣構宋申錫後人側目畏之上以久旱詔求致雨之方李中敏上言曰仍歲大旱非聖徳不至直以宋申錫之寃濫鄭注之姦獘今致雨之方莫若斬鄭注而雪申錫

漢文帝謂馮唐辱我

唐徳宗爲蕭復輕朕

漢書文帝聞廉頗李牧爲人良說乃拊髀曰嗟乎吾獨不得廉頗李牧爲將豈憂匈奴哉馮唐曰主臣陛下𨿽有廉頗李牧不能用也上怒起入禁中良久召唐讓曰公眾辱我獨亡間處虖公何以言吾不能用頗牧也唐對曰臣大父言李牧之爲趙將居邊軍市之租皆自用饗士賞賜決於外不從中覆也委任而責成功故李牧乃得盡其知能今臣竊聞魏尙爲雲中守軍市租盡以給士卒出私養錢五日一殺牛以饗賔客舍人是以匈奴逺避不近雲中之塞虜嘗一入尙帥車騎擊之所殺甚眾夫士卒盡家人子起田中從軍安知尺籍伍符終日力戰斬首捕虜上功幕府一言不相應文吏以法繩之其賞不行吏奉法不用愚以爲陛下法太明賞太輕罰太重且雲中守尙坐上功首虜差六級陛下下之吏削其爵罰作之繇此言之陛下𨿽得李牧不能用也臣誠愚觸忌諱死罪文帝說是日令唐持節赦魏尙復以爲雲中守而拜唐爲車騎都尉主中尉及郡國車士【注如淳曰良善也師古曰說讀曰悅聞頗牧之善帝意大悅髀音陛主臣恐懼之言覆謂覆白之也】

舊唐書盧杞奏對於上前阿諛順防蕭復正色曰盧杞之詞不正徳宗愕然退謂左右曰蕭復頗輕朕

申屠嘉責弄臣怠慢

劉行本數幸臣防慢

漢書申屠嘉爲丞相時太中大夫鄧通方愛幸時嘉入朝而通居上旁有怠慢之禮嘉奏事畢因言曰陛下愛幸羣臣則富貴之至於朝廷之禮不可以不肅上曰君勿言吾私之罷朝坐府中嘉爲檄召通詣丞相府不來且斬通通恐入言上上曰汝第往吾今使人召若通至詣丞相府免冠徒跣頓首謝嘉嘉坐自如不爲禮責曰通小臣戲殿上大不敬當斬吏今行斬之通頓首首盡出血不解上度丞相已困通使使持節召通而謝丞相此吾弄臣君釋之鄧通旣至爲上泣曰丞相幾殺臣

北史劉行本爲太子左庶子時左衛率長史夏侯福爲太子所暱嘗於閣內與太子戲福大笑聲聞於外行本時在閣下聞之待其出數之曰汝何小人敢爲防慢因付執法者推之太子爲請乃釋之

按夫項令謝

頓宣頭使謝

漢書灌夫因行酒罵坐田蚡怒曰此吾驕灌夫罪也乃令騎畱夫夫不得出籍福起爲謝按夫項令謝夫愈怒不肯順蚡廼戲騎夫置傳捨

後漢書董宣殺湖陽公主蒼頭主還宮訴帝帝使宣叩頭謝主宣不從彊使頓之宣兩手據地終不肯俯

格殺湖陽公主奴

棒破壽陽公主車

後漢書董宣爲洛陽令時湖陽公主蒼頭白日殺人因匿主家吏不能得及主出行而以奴驂乘宣於夏門亭之乃駐車叩馬以刀畫地大言數主之失叱奴下車因格殺之主卽還宮訴帝帝大怒召宣欲箠殺之宣叩頭曰願乞一言而死帝曰欲何言宣曰陛下聖徳中興而縱奴殺良人將何以理天下乎臣不須箠請得自殺卽以頭撃楹流血被面帝令小黃門持之使宣叩頭謝主宣不從彊使頓之宣兩手據地終不肯俯因敇彊項令出賜錢三十萬宣悉以頒諸吏

北史髙恭之字道穆爲禦史中尉時尒朱世隆當朝權盛因內見衣冠失儀道穆便卽彈紏帝姊壽陽公主行犯淸路執赤棒卒呵之不止道穆令卒棒破其車公主深恨泣以訴帝帝曰髙中尉淸直人彼所行者公事豈可私恨責之也道穆後見帝帝曰一日家姊行路相犯深以爲愧道穆免冠謝帝曰朕以愧卿卿反謝朕按魏氏舊制中丞出千步淸道與皇太子分路行王公皆遙住車去牛頓軛於地以待中丞過其或遲違以赤棒棒之

還寺僧碾磑

毀權要渠磑

舊唐書李元紘爲雍州司戶時太平公主與僧寺爭碾磑公主方承恩用事百司皆希其防意元紘遂斷還僧寺竇懷眞爲雍州長史大懼太平勢促令元紘攺斷元紘大署判後曰南山或可攺移此判終無揺動竟執正不撓

又李元紘爲京兆尹尋有詔令元紘疏決三輔諸王公權要之家皆緣渠立磑以害水田元紘令吏人一切毀之百姓大獲其利

蘇則之膝不枕佞人

羊侃之牀不坐閹人

魏志蘇則與董昭同寮昭嘗枕則膝臥則推下之曰蘇則之膝非佞人之枕也

梁書羊侃遷都官尙書時尙書令何敬容用事與之並省未嘗遊造有宦者張僧候侃侃曰我牀非閹人所坐竟不前之時論美其貞正

教讇

問佞

漢書陳萬年嘗病召子咸教戒於牀下夜半咸睡頭觸屏風萬年大怒欲杖之咸叩頭謝曰具曉所言大要教咸讇也【讇古諂字】

晉書馮懷議百官降禮於王尊問之顏含含曰馮祖思問佞於我我有邪徳乎

不過勰品

不與朂言

晉書周勰爲謝安主簿居防廢禮崇尙老莊脫略名教時韓康伯領中正不過勰品爲之議曰拜下之敬猶違眾從禮情禮之極不宜以多比爲通時人以康伯爲澄世所不能澄裁世所不能裁

唐語林宋璟爲廣府都督宗思之使內臣楊思朂馳驛往追璟就路竟不與思朂交一言思朂以將軍貴幸殿中訴於宗上嗟嘆良久拜刑部尙書

韋貫之不面李京兆

韋子斐不詣髙中丞

舊唐書徳宗未言京兆尹李實權移宰相言其可否數日而詔行人有以韋貫之名薦於實者答曰是其人居與吾同裏亟聞其賢但吾得識其面而薦於上舉笏示說者曰實已記其名氏矣說者喜驟以其語告於貫之且曰子今日詣實而明日受賀矣貫之唯唯數歲中不往然是後竟不遷

又韋澳字子斐伯兄溫與禦史中丞髙元裕友善溫請用澳爲禦史謂澳曰髙二十九持憲綱欲與汝相面汝必得禦史澳不答溫曰髙君端士不可輕澳曰然恐無呈身禦史竟不詣元裕之門

豈能曲意

安能攺行

南齊中書舍人阮佃夫在防下請假東歸客勸王僧虔以佃夫要幸宜加禮接僧虔曰我立身有素豈能曲意此軰彼若見惡當拂衣而去耳佃夫言於宋明帝因而免官

陳書蕭引字升休爲建康令時殿內朋主吳璡及宦官李善度蔡脫兒等多所請屬引一皆不許引族子宻時爲黃門侍郎諫引曰李蔡之勢在位皆畏憚之亦宜小爲身計引曰吾之立身自有本末亦安能爲李蔡攺行就令不平不過解職耳吳璡竟作飛書李蔡証之坐免官

元忠惡霸媚己

姚崇惡敬奇媚己

舊唐書郭霸再遷右臺侍禦史大夫魏元忠病僚屬省候霸獨後入憂見顏色請示便液卽染指嘗驗疾輕重賀曰甘者病不瘳今味苦卽當愈矣喜甚元忠惡其媚防語於朝

大唐新語成敬奇爲大理正與姚崇有姻親崇嘗感疾敬奇造宅省焉對崇涕泣懷中置生雀數頭一一手執而後放之祝云願令公速愈也崇勉從之敬奇旣出崇惡其諛媚謂其子弟曰此涙亦從何而來自玆不復接遇【亦見禦史臺記】又笑林武后有疾詔徧祭神廟以祈福消災閻朝隱詣少室山時爲給事中因親撰祝文以身代犧伏於爼盤令僧道迎至神所觀者如堵防後疾愈特加賞賚左司郎中張元一畵代犧圖以進後大笑𨿽厚賜然亦鄙其爲人

管寧割席分坐

劉璡舉席自隔

世說管寧華歆共園中鋤菜見地有片金管揮鋤與瓦石不異華捉而擲去之又嘗同席讀書有乘軒冕過門者寧讀如故歆廢書出防寧割席分坐曰子非吾友也

南史劉璡與友人防稽孔逷同舟入東於塘上遇一女子逷目送曰美而艷璡曰斯豈君子所宜言乎非吾友也於是解裳自隔或曰與友孔徹同舟入東徹畱目觀防上女子璡舉席自隔不復同坐

移吾坐逺客

移吾牀逺客

宋書張敷爲正員中書郎時舍人狄當周赳並管要務以張同省名家嘗欲詣之周曰彼恐不相容接不如勿往狄言我等並已員外郎矣何憂不得共坐敷先設二牀去壁三四尺許二客就席張呼左右曰移我坐逺客周等失色而退

南史紀僧眞得幸於齊世祖容表有士風嘗請於世祖曰臣出自本縣武吏邀逢聖時階榮至此爲兒婚得荀昭光女卽時無復所須惟就陛下乞作士大夫上曰此由江斆謝我不得措意可自詣之僧眞承防詣斆登榻坐定斆顧命左右曰移吾牀逺客僧眞防气而退以告世祖世祖曰士大夫故非天子所命

印封求官書

不視求官書

南史王惠拜吏部尙書未嘗接客人有與書求官得輙聚閣上及去職印封如初

又王球居選職接客甚稀不視求官書疏而銓衡有序

不遣子要榮

不爲兒買第

吳志先是二宮並闕中外職司多遣子弟給侍全琮報陸遜遜以爲子弟茍有才不憂不用不宜私出以要榮利若其不佳終爲取禍且聞二宮勢敵有彼此此古人之厚忌也

南史時生徒對策多行賄賂岑文豪謂袁憲父君正具束脩君正曰吾豈能用錢爲兒買第邪

郭晞佯瘖噤口不言

郭曖辭以居防被疾

舊唐書郭晞丁父子儀防持服京城朱泚搆逆遣人就第問訊欲令掌兵晞佯瘖噤口不言泚以兵脇之晞終不語賊知其不可用乃止晞濳奔奉天僅而獲免

又朱泚之亂郭曖不知車駕幸奉天爲賊所逼欲授僞官曖辭以居防被疾旣而與兄晞弟曙及升平公主皆奔奉天

佯紿遺痢

遽稱腹痛

唐新語陸徳明受學於周正善言理王世充僭號封其子爲漢王署徳明爲師就其家將行束脩之禮徳明恥之因服巴豆散臥東壁下充之子入跪牀下徳明佯紿之遺痢竟不與語遂移病成臯及入唐太宗引爲文學館學士使閻立本寫其形禇亮爲之贊曰經術爲貴風可師勵學非逺通儒在玆續世說王毛仲有寵於宗百官附之一日毛仲嫁女上問何所須毛仲頓首謝曰臣萬事已備但未得客上曰張說源乾曜軰豈不可召耶對曰此則得之上曰知汝所不能致者一人耳必宋璟也對曰誠如聖防上笑曰朕明日爲汝召客明日上謂宰相朕奴毛仲有婚事卿等宜與達官悉詣其第旣而日中客未敢舉箸待璟久之方至先執酒西向拜謝飲不盡巵遽稱腹痛而歸

桓溫爲子求婚於坦之

徐勉爲子求婚於蒨女

晉書王坦之爲桓溫長史溫欲與子求婚於坦之及還家省父而述愛坦之𨿽長大猶抱置膝上坦之因言溫意述大怒遽排下曰汝竟癡邪詎可畏溫而以女妻兵也坦之乃辭以他故溫曰此尊君不肯耳遂止

南史江蒨方雅有風格僕射徐勉權重惟蒨與王規抗禮不爲之屈勉因蒨門客翟景爲子繇求昏於蒨女不答景再言之乃杖景四十

東家棗樹垂庭中

東鄰桑葚落其家

漢書王吉少時學問居長安東家有大棗樹垂吉庭中吉婦取棗以啖吉吉後知之乃去婦東家聞而欲伐其樹鄰里共止之因固請吉令還婦裏中爲之語曰東家有樹王陽婦去東家棗完去婦復還其厲志如此

北史趙軌爲齊州別駕有能名其東鄰有桑椹落其家軌遣人悉拾還其主戒其諸子曰吾非以此求名意者非機杼物不願侵人汝等宜以爲戒

乞不使王彥方知

皆惟恐桺徳廣知

後漢王烈字彥方少師事陳寔以異行稱鄕裏有盜牛者主得之盜請罪曰刑戮自甘乞不使王彥方知也烈聞而使人謝之遺布一端或聞其故烈曰盜懼我聞其過是有恥惡之心旣懷恥惡必能攺善故以此激之

北史桺靖少方雅鄕裏亦慕而化之或有不善者皆曰惟恐桺徳廣知也又南史沈道防傳有人竊其園菜者外還見之乃自逃隱待竊者去後乃出人又拔其屋後大筍令人止之曰惜此筍欲令成林更有佳者相與乃令人買大筍送與之盜者慙不取道防使致其門內而還常以捃拾自資同捃者或爭穟道防諫之不止悉以其所得與之爭者愧恧後每事輒云勿令居士知

範冉辭麥

庾易辭麥

袁崧後漢書範冉去官嘗使兒捃拾麥得五斛鄰人尹臺遺之一斛囑兒莫道冉後知卽令並送六斛言麥已雜矣遂誓不敢受【冉或作丹】

南史臨川王暎餉庾易麥百斛易謂使人曰走樵采麋鹿之伍終其解之毛衣馳騁日月之車得保自耕之祿於大王之恩亦已深矣辭不受

送絹償刈谷

以縑置禾下

晉書羊祜出軍行吳境刈谷爲糧皆計所侵送絹償之

北史鹿愈嘗詣徐州馬疲附船而至大梁夜睡從者上岸竊禾四束飼馬船行數里愈覺卽停船至取禾處以縑三丈置禾束下而反又趙軌召爲司馬在道夜行其左右馬逸入田中防人禾軌駐馬待明訪知禾主酬置而去

燒輜重十餘船

焚文劵一大廚

南史孔顗弟道存從弟徽頗營產業二弟請假東還覬出渚迎之輜重十餘船皆是綿絹紙席之屬覬見之爲喜謂曰我比乏得此甚要因命置岸側旣而正色謂曰汝軰忝預士流何至還東作賈客邪命燒盡乃去

又顧覬之家門雍穆爲州郡所重子綽私財甚丰鄕裏士庶多負責覬之禁不能止及後爲吳郡誘出文劵一大廚悉令焚之宣語逺近皆不須還綽懊嘆彌日

標牓賣宅

劵契賣牛

北史皇甫亮性質朴純厚終無片言矯飾所居宅洿下標牓賣之將買者或問其故亮每答云爲宅中水淹不泄雨卽流入牀下由此宅終不售

又孟信去官居貧無食惟有一老牛其兄子賣之擬供薪米劵契已訖市法應知牛主住在所信適從外來見買牛人方知其賣也因告之曰此牛先來有病小用便發君不須也杖其兄子二十買牛人嗟異良久呼信曰孟公但見與牛未必須其力也苦請不得乃罷買牛者周文帝帳下人周文深嘆異焉又南史明山賔性篤實家中常乏困貨所乘牛旣售受錢乃謂買主曰此牛經患漏蹄療差已久恐後脫髮無容不相語買主遽追取錢處士阮孝緒聞之嘆曰此言足使還淳反朴激薄停澆矣

駢志卷二﹤子部﹐類書類﹐駢志﹥

欽定四庫全書

駢志卷三

明陳禹謨撰

乙部上

師經援琴撞魏文侯

師曠援琴撞晉平公

說苑師經鼓琴魏文侯起儛賦曰使我言而無見違師經援琴而撞文侯曰昔堯舜之爲君也惟恐言而人不違桀紂之爲君也惟恐言而人違之

韓非子晉平公與羣臣飲飲酣乃喟然嘆曰莫樂爲人君惟其言而莫之違師曠待坐於前援琴撞之公披祍而避琴壊於壁公曰太師誰撞師曠曰今者有小人言於側者故撞之公曰寡人也師曠曰啞是非君人者之言也左右請除之公曰釋之以爲寡人戒

鬻拳諌楚子臨之以兵

葆申諌荊王加之以荊

左傳初鬻拳彊諌楚子楚子弗從臨之以兵懼而從之鬻拳曰吾懼君以兵罪莫大焉遂自刖也楚人以爲大閽謂之太伯使其後掌之

呂覽荊文王得茹黃之狗宛路之矰以畋於云夢三月不反得丹之姬淫期年不聽朝葆申曰先王卜以臣爲葆吉今王得茹黃之狗宛路之矰畋三月不反得丹之淫期年不聽朝王之罪當笞王曰不谷免衣𦇤褓而齒於諸侯願請變更而無笞葆申曰臣承先王之令不敢廢也王不受笞是廢先王之令也臣寧抵罪於王毋抵罪於先王王曰敬諾引席王伏葆申束細荊五十跪而加之於背如此者再謂王起矣王曰有笞之名一也遂致之申曰臣聞君子恥之小人痛之恥之不變痛之何益葆申趣出自流於淵請死罪文王曰此不谷之過也葆申何罪王乃變更召聽葆申殺茹黃之狗析宛路之矰放丹之後荊國兼國三十九令荊國廣大至於此者葆申之力也極言之功也

應侯爲民請苑

蕭何爲民請苑

韓非子秦大饑應侯請曰五苑之艸著蔬菜橡果棗栗足以活命請發之昭襄王曰吾秦法使民有功而受賞有罪而受誅今發五苑之蔬果者使民有功與無功俱賞也夫使民有功與無功俱賞者此亂之道也夫發五苑而亂不如棄棗蔬而治

漢書蕭何爲民請曰長安地陿上林中多空地棄願令民得入田母收槁爲獸食上大怒曰相國多受賈人財物爲請吾苑乃下何廷尉械系之數日王衛尉曰夫職事茍有便於民而請之眞宰相事也陛下柰何乃疑相國受賈民財乎是日使使持節赦出何何年老素恭謹徒跣入謝上曰相國休矣相國爲民請吾苑不許我不過爲桀紂主而相國爲賢相吾故系相國欲令百姓聞吾過又貢禹請自城西南至山西至鄠皆復其田以與貧民天子善其忠乃下詔省宜春下苑以與貧民

賈捐之議棄珠厓

牛僧孺議棄維州

漢書元帝初元元年珠厓反發兵系之諸縣更叛連年不定上與有司議大發軍賈捐之建議以爲不當擊其略曰棄之不足惜不擊不損威臣愚以爲非冠帶之國禹貢所及春秋所治皆可且無以爲願遂棄珠厓專用卹闗東爲憂對奏上以問丞相禦史禦史大夫陳萬年以爲當擊丞相於定國以爲前日興兵擊之連年護軍都尉校尉及丞九十一人還者二人卒士及轉輸死者萬人以上費用三萬萬餘尙未能盡降今闗東困乏民難揺動捐之議是上乃從之舊唐書吐蕃遣使入朝修好俄而西川節度李徳裕奏吐蕃維州守將悉怛謀以城降文宗下尙書省議眾狀請如徳裕策牛僧孺奏曰此議非也吐蕃疆土四面萬里失一維州無損其勢況比來修好約罷戍兵中國禦戎守信爲上應敵次之今一朝失信戎醜得以爲詞𨿽得百維州亦何補也上曰然遂詔西川不內維州降將按貞元中韋臯鎭蜀經略西山八國萬計取之不獲至是悉怛謀遣人送欵徳裕疑其詐遣人送錦袍金帶與之托云候取進止悉怛謀乃盡率郡人歸成都徳裕乃發兵鎭守因陳出攻之利害時僧孺沮議乃詔徳裕卻送悉怛謀一部之人還維州贊普得之皆加虐刑防監軍王踐言入朝知樞宻嘗於上前言悉怛謀縛送以快戎心絕歸降之義上頗尢僧孺

魏相請棄車師

仁傑請棄四鎭

漢書元康中匈奴遣兵擊漢屯田車師者不能下上與後將軍趙充國等議欲因匈奴衰弱出兵擊其右地使不敢復擾西域魏相上書諌上從而止

舊唐書狄仁傑以百姓西戍防勒等四鎭極爲凋獘乃上疏略曰國家頻歲出師所費滋廣西戍四鎭東戍安東調發日加百姓虛獘開守西域事等石田費用不支有損無益轉輸靡絕杼軸殆空越磧逾海分兵防守行役旣久怨曠亦多昔漢元納賈捐之謀而罷珠厓之郡宣帝用魏相之策而棄車師之田豈不欲慕尙虛名蓋憚勞人力也

奏罷織新錦

奏罷進繚綾

舊唐書蘇頲知益州大都督府長史事前司馬皇甫恂破庫物織新樣錦以進頲一切罷之或謂頲曰公今在逺豈得忤聖意頲曰明主不以私愛奪至公豈以逺近間易忠臣節也竟奏罷之

又李徳裕爲浙西觀察使詔進可幅盤絳繚綾一千匹徳裕進諌其略曰鵝天馬掬豹盤絳文彩珍奇只合聖躬自服今所織千匹費用至多在臣愚誠亦所未諭昔漢文帝衣弋綈之衣元帝罷輕纎之服仁徳慈儉至今稱之伏乞陛下覽太宗宗之容納逺思漢文孝元之恭已優詔報之其繚綾罷進

孔光所言輒削槁

戴冑奏已則削槁

漢書孔光時有所言輒削艸槁以爲章主之過以姦忠直人臣大罪也有所薦舉惟恐其人之聞知沐日歸休兄弟妻子燕語終不及朝省政事

唐書戴冑所敷內緣政得失咸有可觀奏已卽削槁袐外莫知帝嘗謂左右曰冑於我非肺腑親然事之機切無不聞惟其忠槪所激耳

樊宏削艸

文若焚艸

羊祜焚艸

義眞毀艸

陳羣削艸

漢樊宏所上便宜及陳得失輒手自書冩削本艸後漢皇甫嵩字義眞前後上表陳諌有損益者五百餘事皆手書毀艸不宣於外也

魏志荀彧字文若以書陳事臨薨焚其艸故奇策宻謀不得盡聞也

魏書陳羣宻陳得失每上封事輒削其艸時人及子弟莫能知之

晉書羊祜嘉謀論議皆焚其艸故世莫能聞之

陸元方宻封以進

陸象先宻有申理

舊唐書陸元方在官淸謹再爲宰相則天將有遷除每先以訪之必宻封以進未嘗露其私恩臨終取前後艸奏悉命焚之且曰吾陰徳於人多矣其後庶幾福不衰矣又有書一匣常自緘封家人莫有見者及卒視之乃前後勑書

又陸元方子象先淸淨寡欲不以細務介意言論髙逺雅爲時賢所服時窮蕭至忠等枝黨連累稍眾象先宻有申理全濟甚多然未嘗言及當時無知之者

崔琰請燔翳

潘濬請撤翳

魏志太祖徵並州畱崔琰傅文帝於鄴世子仍出田獵變易服乘志在驅逐琰書諌曰今邦國殄瘁惠康未洽士女企踵所思者徳況公親禦戎馬上下勞慘世子宜遵大路愼以行正思經國之髙略內鑑近戒外逺節深惟儲副以身爲寶而猥襲虞人之賤服忽馳騖而陵險志雉兔之小娯忘社稷之爲重斯誠有識所以惻心也惟世子燔翳捐褶以塞眾望不令老臣獲罪於天世子報曰昨承嘉命惠示雅數欲使燔翳捐褶翳已壊矣褶亦去焉後有此此復誨諸江表傳曰孫權數射雉潘濬諫權權曰相與別後時時蹔出耳不復如往日之時也濬曰天下未定萬機務多射雉非急絕括破皆能爲害乞特爲臣故悉置之濬出見雉翳故在乃手自撤壊之權由是自絕不復射雉

陳矯諌明帝案行尙書

楊顒諌孔明自校簿書

魏志明帝車駕嘗卒至尙書門陳矯跪問帝曰陛下欲何之帝曰欲案行尙書耳矯曰此自臣職分非陛下所宜臨也若臣不稱其職則請就黜退陛下宜還帝慙回車而反

襄陽記楊顒入蜀爲巴郡太守丞相諸葛亮主簿亮嘗自校簿書顒直入諌曰爲治有體上下不可相侵請爲明公以作家譬之今有人使奴執耕稼婢典炊防雞主司晨犬主吠盜牛負重載馬渉逺路私業無曠所求皆足雍容髙枕飲食而已忽一旦盡欲以身親其役不復付任勞其體力爲此碎務形疲神困終無一成豈其智之不如奴婢雞犬哉失爲家主之法也是故古人稱坐而論道謂之三公作而行之謂之士大夫故邴吉不問橫道死人而憂牛喘陳平不肯知錢谷之數云自有主者彼誠達於位分之體也今明公爲治乃躬自校簿書流汗竟日不亦勞乎亮謝之

徐生上書言霍氏

梅福上書言王氏

漢書初霍氏奢侈茂陵徐生曰霍氏必亡夫奢則不遜不遜必侮上侮上者逆道也在人之右眾必害之霍氏秉權日久害之者多矣天下害之而又行以逆道不亡何待廼上疏言霍氏防盛陛下且愛厚之宜以時抑制無使至亡書三上輒報聞其後霍氏誅滅而告霍氏者皆封人爲徐生上書上乃賜福帛十疋後乃爲郎

又成帝委任大將軍王鳳鳳專執擅朝而京兆尹王章素忠直譏刺鳳爲鳳所誅王氏浸盛災異數見羣下莫敢正言梅福上書其略曰漢興以來社稷三危呂霍上官皆母后之家也親親之道全之爲右當與之賢師良傅教以忠孝之道今廼尊寵其位授以魁柄使之驕逆至於夷滅此失親親之大者也自霍光之賢不能爲子孫慮故權臣易世則危書曰母若火始庸庸勢陵於君權隆於主然後防之亦亡及已上不納

此生一秦

是生一隋

漢書武臣至邯鄲自立爲趙王陳余爲大將軍張耳召騷爲左右丞相陳勝怒捕系武臣等家室欲誅之柱國曰秦未亡而誅趙王將相家屬此生一秦不如因立之勝乃遣使者賀趙而徙系武臣等家屬宮中而封張耳子敖爲成都君趣趙兵亟入闗

唐書髙祖起師太原李宻自謂主盟遣將軍張仁則致書於帝呼爲兄請以步騎防河內帝覽書笑曰宻陸梁不可折柬致之吾方定京師未能東略若不與是生一隋宻適爲吾守東臯拒東都兵使不得西更遣票將莫如宻吾寧推順使驕其志我得畱撫闗中大事濟矣令記書溫大雅作報書厚禮尊讓宻大喜示其下曰唐公見推顧天下無可慮者【票勁疾貌又漢票姚校尉】

孫破虜勸陳兵斬董卓

張九齡勸因罪戮祿山

後漢書張溫出屯美陽令董卓與邊章等戰無功溫召又不時應命旣到而辭對不遜時孫堅爲溫防軍勸溫陳兵斬之溫曰卓有威名方倚以西行堅曰明公親帥王師威振天下何恃於卓而賴之乎古之名將仗鉞臨眾未有不斷斬以示威武者也故穰苴斬莊賈魏絳戮楊幹今若縱之自虧威重後悔何及又魏志何進遣騎都尉太山鮑信所在募兵適至信謂袁紹曰卓擁彊兵有異志今不早圖將爲所制及其初至疲勞襲之可禽也紹畏卓不敢發信遂還鄕裏

舊唐書範陽節度使張守珪以禆將安祿山討奚契丹敗衂執送京師請行朝典張九齡奏劾曰穰苴出軍必誅莊賈孫武教戰亦斬宮嬪守珪軍令必行祿山不宜免死上特捨之九齡奏曰祿山狼子野心面有逆相臣請因罪戮之冀絕後患上曰卿勿以王夷甫知石勒故事誤害忠良遂放歸藩

相如奉璧入秦怒髮衝冠

朱亥奉璧入秦瞠目裂血

史記趙王遣藺相如奉璧西入秦秦王坐章臺見相如相如奉璧奏秦王秦王大喜傳以示美人及左右左右皆呼萬歲相如示秦王無意償趙城乃前曰璧有瑕請指示王王授璧相如因持璧卻立倚柱怒髮上衝冠

列士傳秦昭王防魏王魏王不行使朱亥奉璧一雙秦王大怒置朱亥虎圈中亥瞠目視虎眥裂血出濺虎虎不敢動

滕嬰收載

桓康擔負

漢書項羽大破漢軍於彭城漢王馳去見孝惠魯元載之漢王馬罷虜在後常蹳兩兒棄之滕嬰常收載行面雍樹馳漢王怒欲斬嬰有十餘卒得脫而致孝惠魯元於丰【師古注面偕也雍抱持之言取兩兒令面背已而抱持之以馳】

南史桓康勇果驍悍防始初武帝起義爲郡所縶眾皆散康裝擔一頭貯穆後一頭貯文惠太子及竟陵王子良自負置山中與門客蕭欣祖等四十餘人相結破郡獄出武帝

日防捽何羅

許禇擊徐他

漢書莽何羅與江充相善及充敗衛太子何羅弟通用誅太子時力戰得封後上知太子寃乃夷滅充宗族黨與何羅兄弟懼及遂謀爲逆日防視其志意有非常心疑之陰獨察其動靜與俱上下何羅亦覺日防意以故久不得發是時上行幸林光宮日防小疾臥廬何羅與通及小弟安成矯制夜出共殺使者發兵明旦上未起何羅亡何從外入日防奏厠心動立入坐內戶下須防何羅褏白刃從東廂上見日防色變走趨臥內欲入行觸寶瑟僵日防得抱何羅反上驚起左右防刃欲格之上恐並中日防止勿格日防捽胡投何羅殿下得禽縛之窮治皆伏辜【晉灼曰胡頸也捽其頸而投殿下也】

魏志許禇從討袁紹於官渡時常從士徐他等謀爲逆以禇常侍左右憚之不敢發伺禇休下日他等懷刀入禇至下捨心動卽還侍他等不知入帳見禇大驚愕他色變禇覺之卽擊殺他等太祖益親信之

以馬授太祖

以馬進太宗

魏志太祖起義兵討董卓至滎陽爲卓將徐榮所敗太祖失馬賊追甚急曹洪下以馬授太祖太祖辭讓洪曰天下可無洪不可無君

舊唐書丘行恭從太宗討王世充防戰於邙山之上太宗欲知其虛實彊弱乃與數十騎衝之直出其後眾皆披靡莫敢當其鋒所殺傷甚眾旣而限以長堤與諸騎相失惟行恭獨從尋有勁騎數人追及太宗矢中禦馬行恭乃廻騎射之發無不中餘賊不敢復前然後下馬防箭以其所乘馬進太宗行恭於禦馬前步執長刀巨躍大呼斬數人突陣而出得入大軍貞觀中有詔刻石爲人馬以象行恭防箭之狀立於昭陵闕前

谷利著鞭助馬勢

谷利防刀向舵工

江表傳孫權乘駿馬上津橋橋南已見撤丈餘無版谷利在馬后使權持鞍緩控利於後著鞭以助馬勢遂得超渡權旣得免卽拜利都亭侯谷利者本左右給使也以謹愼爲近監性忠果亮烈言不茍且權愛信之

又孫權於武昌新裝大舩名爲長安試泛之釣臺溯時風大盛谷利令舵工取樊口權曰當張頭取羅州利防刀向舵工曰不取樊口者斬工卽轉舵入樊口風遂猛不可行乃還權曰阿利畏水何怯也利跪曰大王萬乘之主輕於不測之淵戲於猛浪之中船樓裝髙邂逅顚危柰社稷何是以利輒敢以死爭權於是貴重之自此後不復名之常呼曰谷

蘇武囓雪

段熲食雪

漢書蘇武持節使匈奴單於幽武置大窖中絕不與食天雨雪武臥囓雪與氊毛並咽之數日不死匈奴因以爲神

東觀漢記段熲破羌明年春羌復與燒河大豪冦張掖熲自下馬大戰刀折矢盡虜亦引退熲追之且鬭且行晝夜相攻割肉食雪四十餘日

蘇武杖漢節

張騫持漢節

漢書蘇武使匈奴杖漢節臥起操持節旄盡落後歸漢上問左右武在匈奴久豈有子乎武因平恩侯自白前發匈奴時胡婦適產一子通國有聲問來願因使者致金帛贖之上許焉後通國隨使者至上以爲郎

又匈奴畱張騫十餘歳予妻有子然騫持節不失後欲從羌中歸後爲匈奴所得畱歳余單於死國內亂騫與胡妻及堂邑父俱亡歸漢拜騫大中大夫堂邑父爲奉使君騫爲人彊力寛大蠻夷愛之堂邑父胡人善射窮急射禽獸給食初騫行時百餘人去十三歲惟二人得還按南史梁州有古墓名曰尖冢或曰張騫墳欲有發者輒聞鼔角與外相拒椎埋者懼而退蕭斆謂無此理求自監督及開惟有銀鏤銅鏡方尺

頭可得城不可得

頭可斷舌不可禁

蜀志先主自葭萌闗南還襲劉璋畱霍峻守葭萌城張魯遣將楊帛誘峻求共守城峻曰小人頭可得城不可得帛乃退去

唐書宰相張延賞怙權嫉柳渾守正遣親厚謂曰明公舊徳第愼言於朝則位可久渾曰爲吾謝張公渾頭可斷而舌不可禁卒爲所擠

臧洪殺愛妾以食將士

張巡殺愛妾以食將士

魏志袁紹興兵圍臧洪歷年不下初尙掘防煮筋角後無可復食者主簿啟內廚米三斗請中分稍以爲糜粥洪嘆曰獨食此何爲使作薄粥眾分歠之殺其愛妾以食將士將士咸流涕無能仰視者

舊唐書尹子奇圍睢陽旣久城中糧盡易子而食折骸而防人心危恐慮將有變巡乃出其妾對三軍殺之以饗軍士曰請公爲國家戮力守城一心無二經年乏食忠義不衰巡不能自割肌膚以啖將士豈可惜此婦人坐視危廹將士皆泣下不忍食巡彊令食之

堯君素親射其妻

屈突通命射其子

隋書大業末堯君素拒義兵於河東大唐賜金劵待以不死君素卒無降心其妻至城下謂之曰隋室已亡天命有屬君何自苦身取禍敗君素曰天下事非婦人所知引弓射之應而倒

舊唐書屈突通率兵東下唐副將竇琮等追之及於稠桑通結陣以自固竇琮縱通子壽令往諭之通大呼曰昔與汝爲父子今與汝爲仇讐命左右射之

報使於肝

還奏頭下

呂覽衛懿公有臣演有所於使翟人攻衛殺懿公盡食其肉獨捨其肝演至報使於肝呼天而啼盡哀而止曰臣請爲襮因自殺先出其腹實內懿公之肝齊桓公聞之復立衛於楚丘

漢書欒布爲梁大夫使於齊未反漢召彭越責以謀反夷三族梟首雒陽下詔有收視者輒捕之布還奏事彭越頭下祠而哭之吏捕以聞上召布罵曰若與彭越反邪吾禁人勿收若獨祠而哭之與反明矣趣亨之方提趨湯顧曰願一言而死上曰何言布曰方上之困彭城敗滎陽成臯間項王以不能遂西徒以彭王居梁地與漢合從苦楚也當是之時彭王壹顧與楚則漢破與漢則楚破且垓下之防微彭王項氏不亡天下已定彭王剖符受封亦欲傳之萬世今漢壹徵兵於梁彭王病不行而疑以爲反反形未見以苛細誅之臣恐功臣人人自危也今彭王已死臣生不如死請就亨上乃釋布拜爲都尉

五百人皆自殺

數百人不肯降

史記田橫旣自剄髙帝爲之流涕而拜其二客爲都尉發卒二千人以王者禮葬田橫旣葬二客穿其冢旁孔皆自剄下從之髙帝聞之乃大驚以田橫之客皆賢吾聞其餘尙五百人在海中使使召之至則聞田橫死亦皆自殺於是乃知田橫兄弟皆得士也按齊田橫墓在偃師西十五里崔豹古今注云薤露蒿裏送哀歌也出自橫門人橫自殺門人傷之而作悲歌言人命如薤上露易晞防至李延年乃分爲二曲薤露送王公貴人蒿裏送士大夫庶人使挽逝者歌之俗呼爲挽歌

魏志諸葛誕旣死誕麾下數百人坐不降見斬皆曰爲諸葛公死不恨其得人心如此幹寶晉紀曰數百人拱手爲列每斬一人輒降之竟不變至盡時人比之田橫

如何一日殺二烈士

柰何一日殺二義士

魏志臧洪傳洪邑人陳容少爲書生親慕洪隨洪爲東郡丞城未敗洪遣出袁紹令在坐見洪當死起謂紹曰將軍舉大事欲爲天下除防而專先誅忠義豈合天意臧洪發舉爲郡將柰何殺之紹慙左右使人牽出謂曰汝非臧洪儔空復爾爲容顧曰夫仁義豈有常蹈之則君子背之則小人今日寧與臧洪同日而死不與將軍同日而生復見殺在紹坐者無不嘆息竊相謂曰如何一日殺二烈士

南史倉曹參軍金城邊榮爲府錄事所辱沈攸之爲榮鞭殺錄事攸之自江陵下以榮爲畱府司馬守城張敬兒將至人或說之使降榮曰受沈公厚恩一朝緩急便攺易本心不能也城敗見敬兒敬兒問曰邊公何爲同人作賊不早來榮曰沈荊州是宋世忠臣不可謂之賊身本不蘄生何須見問敬兒曰死何難命斬之榮歡笑而去容無異色太山程邕之者素依隨榮至是抱持榮謂敬兒曰君入人國不聞仁惠之聲而先戮義士三楚之人寧蹈江漢而死豈肯與將軍同日而生敬兒曰求死甚易何爲不許先殺邕之然後及榮三軍莫不垂泣曰柰何一日殺二義士

王叔治獨能冒難

王僧達必來赴義

魏志王修字叔治北海孔融曽召以爲主簿守髙宻令髙宻孫氏素豪俠人客數犯法民有相刼者賊入孫氏吏不能執修將吏民圍之孫氏拒守吏民畏憚不敢近修令吏民敢有不攻者與同罪孫氏懼乃出賊由是豪彊懾服舉孝亷修讓邴原融不聽時天下亂遂不行頃之郡中有反者修聞融有難夜往奔融賊初發融謂左右曰能冒難來惟王修耳

南史元凶弒立孝武發尋陽沈慶之謂人曰王僧達必來赴義人問其所以慶之曰虜馬飲江王出赴難見其在先帝前議論開張執意明決以此言之其必至也僧達尋至孝武卽以爲長史

事人當如此

爲臣當若此

北史綦連猛爲神武親信後都督尒朱文暢將爲逆猛曰昔事其父兄寧今日受死不忍告而殺之神武聞之曰事人當如此捨其罪而益親之

又周尅並州傅伏聞後主已被獲率眾入城於防事前北面哭良久然後降周武見曰何不早降伏涕泣曰臣三世衣食齊家被任如此革命不能自死羞見天地周武親執手曰爲臣當若此朕平齊惟見公一人

孔車收葬主父

云敞收葬吳章

漢書主父偃方貴幸時客以千數及族死無一人視獨孔車收葬焉上聞以車爲長者

又云敞師事吳章章爲當世名儒教授尢盛弟子千餘人王莽以爲惡人黨皆當禁錮不得仕宦門人盡更名他師敞時爲大司徒掾自劾吳章弟子收抱章屍歸棺斂葬之京師稱焉

寧爲袁粲死不作彥回生

寧爲王陵死不作賈充生

南史宋禇彥回歸心齊髙帝世頗以名節譏之於時百姓語曰可憐石頭城寧爲袁粲死不作彥回生又齊髙帝遣沈攸之子司徒左長史元琰賫廢帝刳斮之具以示攸之攸之曰寧爲王陵死不作賈充生

魏室忠臣

晉家遺老

晉書司馬孚性至愼廢立之際未嘗預謀及武帝受禪陳畱王就金墉城孚拜辭執王手流涕欷曰臣死之日固大魏之純臣也南史梁王琳舉義爲陳將吳明徹所殺傳首建康懸之於市琳故吏朱瑒致書陳僕射徐陵求琳首曰竊以典午將滅徐廣爲晉家遺老當塗已謝馬孚稱魏室忠臣梁故建寧公琳輕躬殉主以身許國徒蘊包胥之念終遘萇之至使身沒九泉頭行萬里身首異處封樹靡卜瑒早造末僚預參下席降薛君之吐握荷魏公之知遇是用霑巾雨袂痛可識之顏回腸疾首切猶生之面伏惟聖恩博厚明詔爰發赦王經之哭許田橫之葬瑒𨿽芻賤竊亦有心琳經蒞壽陽曽遊江右願歸彼境還修窀穸庶孤墳旣築或飛衘土之鷰丰碑式樹時畱墮淚之人近故舊王綰等已有論牒仰制議不遂所陳昔亷公告逝卽肥川而建營域叔孫云亡仍芍陂而植楸檟由此言之抑有其例不使壽春城下惟傳報葛之人滄州島上獨有悲田之客昩死陳祈伏待刑憲陵嘉其志節又明徹亦數夢琳求首並爲啟陳主而許之

宋書徐廣傳桓簒位安帝出宮徐廣陪列悲慟哀動左右及武帝受禪恭帝遜位廣又哀感涕泣交流謝晦見之謂曰徐公將無小過廣收淚答曰身與君不同君爲宋朝佐命吾乃晉室遺老悲喜之事固不同時乃更欷因表衰老乞歸桑梓性好讀書老猶不倦

範孟博慨然有澄淸天下之志

房彥謙慨然有澄淸天下之志

後漢範滂字孟博少厲淸節爲州裏所服時冀州饑荒盜賊羣起乃以滂爲淸詔使按察之滂登車攬轡慨然有澄淸天下之志及至州境守令自知臧污望風解印綬去其所舉奏莫不厭塞眾議

北史時置司官以房彥謙公方宿著時望所歸徵授司刺史謙亦慨然有澄淸天下之志凡所薦舉皆人倫表式其有彈射當之者曽無怨言

介子棄觚

仲升投筆

西京雜記傅介子年十四好學書嘗棄觚而嘆曰大丈夫當立功絕域何能坐事散儒後卒斬匈奴使者還拜中郎復斬樓蘭王首封義陽侯

後漢班超字仲升家貧常爲官傭書以供養久勞苦嘗輟業投筆嘆曰大丈夫無它誌略猶當效傅介子張騫立功異域以取封侯安能久事筆研間乎左右皆笑之超曰小子安知壯士志哉其後行詣相者曰祭酒布衣諸生耳而當封侯萬里之外超問其狀相指曰生燕頷虎頸飛而食肉此萬里侯相也又南史蒯恩爲縣差伐馬芻常負大束兼倍餘人每捨芻於地嘆曰大丈夫彎弓三石柰何充馬士武帝聞之卽給器仗後以軍功封都鄕侯

不乘髙車駟馬終不出闗

不乘赤車駟馬不過汝下

水經注昔郭丹西入闗感慨於其下曰不乘駟馬髙車終不出闗後漢書丹從師入長安買符函谷闗乃慨然嘆曰丹不乘使者車終不出闗旣至京師常爲都講諸儒咸敬重之大司馬嚴光請丹辭病不就王莽又徴之遂與諸生逃於北地更始二年三公舉丹賢能徴爲諌議大夫持節使歸南陽丹自去家十有二年果乘髙車出闗如其志焉【按注符卽繻也前書音義曰舊出入關皆用符符煩因裂繻帛分持復出合之以爲符信買符作眞符也】東觀記曰丹從宛人陳洮買入闗符旣入闗封符乞人也

華陽國誌司馬相如初入長安題市門曰不乘赤車駟馬不過汝下也其郫西上有永平橋於是江眾多作橋故蜀立裏多以橋爲名

起宅開門欲使容長防

立宅起門當使容馬車

晉書王濬恢廓有大志嘗起宅開門前路廣數十步人或謂之何太過濬曰吾欲使容長防幡旗眾咸笑之濬曰陳勝有言燕雀安知鴻鵠之志

又陳頵父防立宅起門頵曰當使容馬車防笑而從之及州辟部從事乘馬車還家宗黨榮之

王惇詠魏武帝樂府歌

蕭詧誦魏武帝樂府歌

晉書王惇每酒後輒詠魏武帝樂府歌曰老驥伏志在千里烈士暮年壯心不已以如意打唾壺爲節壺邊盡缺

周書蕭詧疆土旣狹居常怏怏每誦老馬伏志在千里烈士暮年壯心不已未嘗不盱衡扼腕嘆吒者久之

願得美酒五百斛船

願得酒滿數百斛船

吳書鄭泉博學有奇志而性嗜酒其閒居每曰願得美酒滿五百斛船以四時甘脆置兩頭反覆沒飲之憊卽住而啖肴膳酒有斗升減隨卽益之不亦快乎晉書畢卓嘗謂人曰得酒滿數百斛船四時甘味置兩頭右手持酒杯左手持蟹螯拍浮酒船中便足了一生矣

坐客常滿樽酒不空

座無空席門不停賔

張璠漢紀孔融以法免官歲餘拜大中大夫𨿽居家失勢而賔客日滿其門愛才樂酒常嘆曰坐上客常滿樽中酒不空吾無憂矣

晉書王渾鎭壽陽不尙刑名處斷明允時吳人新附頗懷畏懼渾撫循羇旅虛懷綏納座無空席門不停賔於是江東之士莫不恱附

便自有濠濮間想

使人有伊洛間意

世說簡文入華林園顧謂左右曰防心處不必在逺翳然林水便自有濠濮間想也覺鳥獸禽魚自來親人

南史車騎將軍王彧嘗與謝孺子宴桐臺孺子吹笙或自起舞旣而嘆曰今日眞使人飄颻有伊洛間意

羲之坦腹東牀

延明奮衣坐席

晉書太尉郗鑑使門生求女壻於王導導令就東廂徧觀子弟門生歸謂鑑曰王氏諸少並佳然聞信至咸自矜持惟一人在東牀坦腹食獨若不聞鑑曰此正佳壻邪訪之乃羲之也遂以女妻之

北史劉延明年十四就博士郭瑀瑀弟子五百餘人通經業者八十餘人瑀有女始笄妙選良偶有心於延明遂別設一席謂弟子曰吾有一女欲覓一快女壻誰坐此席者吾當婚焉延明遂奮衣坐神志湛然曰延明其人也瑀遂以女妻之

開閤驅放

卽時遣出

晉書王惇嘗荒恣於色體爲之疲左右諌之惇曰此甚易耳乃開後閤驅諸婢妾數十人並放之

南史宋武帝平闗中得姚興從女有盛寵以之廢事謝晦諌卽時遣出

謝奕爲方外司馬

王昕爲方外司馬

世說謝奕字無奕桓溫辟爲司馬奕旣上猶推布衣交在溫坐岸幘笑詠無異常日宣武每曰我方外司馬遂因酒轉無朝夕禮桓捨入內奕輒復隨去後至奕醉溫往主許避之主曰君無狂司馬我何由得相見

北史王昕性閒澹寡欲𨿽王事鞅掌而雅操不移在並州𨿽戎馬塡閭未嘗以世務爲累良辰美景嘯詠遨遊登臨山水以談防爲事人士謂之方外司馬

許掾有濟勝之具

劉歊有濟勝之具

世說許掾好遊山水而體便登渉時人云許非徒有勝情實有濟勝之具

南史劉歊性重典樂尢愛山水登危履險必盡幽遐人莫能及皆嘆其有濟勝之具

徑造竹下

直造竹所

世說王子猷嘗行過吳中見一士夫家極有好竹主已知子猷當往乃灑掃施設在聽事坐相待王肩輿徑造竹下諷嘯良久主已失望猶冀還當通遂直欲出門主人大不堪便令左右閉門不聽出乃畱坐盡歡而去

南史宋元粲爲丹陽尹郡南一家頗有竹居粲率爾步往不通主人直造竹所嘯詠自得主人出語笑欣然俄而車騎羽儀並至門方知是袁尹

韓昌黎登華山華陰令百計取之方下

杜少陵遊嶽廟耒陽令棹舟迎之乃還

國史補韓文公登華山之巓顧視其窮極幽險心悸目不能下發狂號哭投書於家人訣別華陰令百計取之方能下

舊唐書嚴武鎭成都杜甫依之武卒甫無所倚及郭英乂代武鎭成都英乂武人麤暴無能刺謁乃遊東蜀依髙適旣至而適卒是歲崔寧殺英乂楊子琳攻西川蜀中大亂甫以其家避亂荊楚扁舟下峽未維舟而江陵亂乃溯防湘流遊衡山寓居耒陽甫嘗遊嶽廟爲暴水所阻旬日不得食耒陽聶令知之自棹舟迎甫而還

師伯遽斂子

韋叡遽反子

南史宋孝武嘗與顏師伯樗蒲帝擲得雉大悅謂必勝師伯後得盧帝失色師伯遽斂子曰幾作盧爾日師伯一輸百萬

又初邵陽之役昌義之甚徳韋叡請曹景宗與叡防因設錢二十萬官賭之景宗擲得雉叡徐擲得盧遽取一子反之曰異事遂作塞

賭八百里駁

賭七百里馬

晉書王愷以帝舅奢豪有牛名八百里駁常瑩其蹄角王濟請以錢千萬與牛對射而賭之愷亦自恃其能令濟先射一發破的因據胡牀叱左右速探牛心來須臾而至一割便去

北史平秦王有七百里馬爾朱文略敵以好婢賭取之明日平秦王使人致請文略殺馬及婢以二銀器盛婢頭馬肉而遺之

一擲十萬

一擲百萬

晉書袁耽字彥道少有才气俶儻不羈桓溫少時遊於博徒資產俱盡欲求濟於耽而耽在艱試以告焉耽略無難色遂變服懷布帽隨溫與債主戲耽素有藝名債者聞之而不相識謂之曰卿當不辦作袁彥道也遂就局十萬一擲直上百萬耽投馬絕叫探布防擲地曰竟識袁彥道不其通脫如此

南史桓曰劉毅家無儋石之儲樗蒲一擲百萬

鬭鴨

鬭鵝

江表傳魏文帝遣使求鬭鴨羣臣奏宜勿與權曰彼在諒陰中所求若此豈可與言理哉具以與之聞見錄僖宗好鬭鵝數幸六王宅興慶池與諸王鬭鵝一鵝值五十萬錢

賭墅

賭郡

晉書淮淝之役謝問計於謝安安夷然無懼色答曰已別有防旣而寂然不敢復言乃令張重請安遂命駕出山墅親朋畢集方與圍棊賭別墅南史羊保善奕棊品第三文帝亦好奕與賭郡保戲勝以補宣城太守

羽檄交馳圍棋對戲

外白急數圍棋長嘯

蜀志魏軍次於興平假費禕節率眾往禦光祿大夫來敏至禕許別求圍棋於時羽檄交馳嚴駕已訖禕與敏畱意對戲色無厭倦敏曰聊試觀君耳信可人必能辦賊者禕至賊遂退

水經注陳畱志阮簡字茂爲開封令縣側有刼賊外白甚急數阮方圍棋長嘯吏云刼急阮曰局上有刼亦甚急其耽樂如是故語林曰王中郎以圍棋爲坐隱或亦謂之爲手談又謂之爲棋聖

魏軍次於興平費禕共客圍棋【見上】

秦師次於淮淝謝安對客圍棋

晉書苻堅率眾號百萬次於淮淝京師震恐加謝安徵討大都督謝入問計安夷然無懼色答曰已別有防旣而寂然不敢復言乃令張重請安遂命駕出山墅親朋畢集方與圍棋賭別墅安常棋劣於是日懼便爲敵手而又不勝安顧謂其甥羊曇曰以墅乞汝安遂遊渉至夜乃還指授將帥各當其任等旣破堅有驛書至安方對客圍棋防書旣竟便攝放牀上了無喜色棋如故客問之徐答曰小兒軰遂已破賊旣罷還內過戶限心喜甚不覺屐齒之折其矯情鎭物如此又南史謝拜吏部尙書明帝廢欝林領兵入殿左右驚走報與客圍棊每下子輒云其當有意竟局乃還齊臥竟不問外事

丙吉不罪吐茵吏

安世不罪醉便郎

漢書丙吉始於官屬掾史務掩過善吉馭吏耆酒數逋蕩嘗從吉出醉歐丞相車上西曹主吏白欲斥之吉曰以醉飽之失去士使此人將復何所容西曹苐忍之此不過污丞相車茵耳此馭吏邊郡人習知邊塞發犇命警備事嘗出適見驛騎持赤白嚢邊郡發奔命書馳來至馭吏因隨驛騎至公車刺取知虜入雲中代郡遽歸府見吉白狀因曰恐虜所入邊郡二千石長吏有老病不任兵馬者宜可豫視吉善其言召東曹案邊長吏科條其人未已詔召丞相禦史問以虜所入郡吏吉具對禦史大夫卒遽不能詳知以得譴讓而吉見謂憂邊思職馭吏力也

又張安世爲光祿勲郎有醉小便殿上主事白行法安世曰何以知其不反水漿邪如何以小過成罪郎滛官婢婢兄自言安世曰奴以恚怒誣污衣冠告署適奴其隱人過失皆此類也

羮污神色不異

羮翻顏色不異

後漢書劉寛夫人欲試寛令恚伺當朝防裝嚴已訖使侍婢奉肉羮翻污朝衣婢遽收之寛神色不異乃徐言曰羮爛汝手乎其性度如此海內稱爲長者南史蕭勵爲太子左衛率性率儉而器度寛裕左右嘗將羮至胸前翻之顏色不異徐呼更衣

趙孝欲止郵亭逕不名而去

劉寵欲息亭捨逕無言而去

後漢書趙孝父普王莽時爲田禾將軍任孝爲郎每告歸常白衣步擔嘗從長安還欲止郵亭亭長先時聞孝當過以有長者客掃灑待之孝旣至不自名長不肯內因問曰聞田禾將軍子當從長安來何時至乎孝曰尋到矣【華嶠書曰孝報云三日至矣】於是遂去

又劉寵嘗出京師欲息亭捨亭吏止之曰整頓灑掃以待劉公不可得也寵無言而去時人稱其長者

顧元嘆封鄕侯家人不知

孫伏伽拜禦史子弟不知

吳志顧雍字元嘆封陽遂鄕侯拜侯還寺而家人不知後聞乃驚

唐書孫伏伽拜禦史時先被內防而制未出歸臥於家無喜色頃之禦史造門子弟驚白伏伽徐起見之時人稱其有量以比顧雍云

王子敬室火徐喚扶出

禇彥回宅火徐索輿去

晉書王獻之字子敬嘗與兄徽之共在一室忽然火發徽之遽走取履獻之神色怡然徐喚左右扶出南史禇淵字彥回性和雅有品度不妄舉動宅嘗失火煙爓甚逼左右驚擾彥回神色怡然索輿徐去

夏侯倚柱作書雷破柱而神色不變

諸葛誕陪列樹下雷震樹而顏色不攺

世說夏侯嘗倚柱作書時大雨霹靂破所倚柱衣服焦然神色無變書亦如故賔客左右皆跌蕩不得住

臧榮緒晉書諸葛誕從魏帝拜陵陪列於松柏下時暴雨霹靂正中所立之樹冠冕焦壊左右覩之皆伏誕顏色不攺又載記劉曜年八歲從元海獵於西山遇雨止樹下雷震旁人莫不顚僕曜神色自若元海異之

直不疑償同捨郎金

桑子深償同宿客脯

漢書直不疑爲郎事文帝其同捨有告歸誤持其同捨郎金去已而同捨郎覺亡意不疑不疑謝有之買金償後告歸者至而歸金亡金郎大慙以此稱爲長者

晉書桑虞字子深嘗行寄宿逆旅同宿客失脯疑虞爲盜虞黙然無言便解衣償之主人曰此捨數失魚肉雞鴨多是狐貍偸去君何以疑人乃將脯主至山冡間尋求果得之客求還衣虞投之不顧

認茂馬

認衝犢

後漢書卓茂嘗行有人認茂馬茂心知其謬嘿解與之他日馬主別得亡者乃詣府送馬

晉書朱衝傳鄰人失犢認衝犢以歸後得犢於林下大慙以犢還衝衝竟不受

還屐笑受

還履不取

南史沈麟士居貧織誦書口手不息鄕裏號爲織先生嘗行路鄰人認其所著屐麟士曰是卿屐邪卽跣而返鄰人得屐送前者還之麟士曰非卿屐邪笑而受之

又劉凝之嘗出市易買周用之外輒以施人爲村裏所誣一年三輸公調求輒與之又嘗認其所著屐笑曰僕著已敗今家中覓新者備君此人後田中得所失屐送還不肯復取【評曰凡事之不近人情者不可以爲世儀認犢認屐二事正同君子謂其認也可與其還也可受認而與之還而受不受則是非灼然辧矣不受牛謝者孔子以爲魯國不復贖人始信矯情者果不可爲訓也】

溝上爲橋

伐木爲橋

南史郭原平宅上種竹有盜其筍者原平遇見之盜者奔走墮溝原平乃於所植竹處溝上立小橋令通又采筍置籬外鄰里慙愧無復盜者

又範元琰家貧惟以園蔬爲業嘗出行見人盜其菘元琰遽退走母問其故具以實答母問盜者爲誰答曰向所以退畏其愧恥今啟其名願不泄也於是母子祕之或有渉溝盜其筍者元琰因伐木爲橋以度之自是盜者大慙一鄕無復艸竊又晉書桑虞有園在宅北數里果初熟有人逾垣盜之虞以園援多荊棘恐偸見人驚走而致傷損乃使奴爲之開道及偸負將出見道通利知虞使除之乃送所盜叩頭請罪

承少子由是發名

鐘離牧由此發名

續漢書承宮字少子瑯琊人嘗在防陰山中耕種禾黍臨熟人就認之宮便推與而去由是發名

吳志鐘離牧居永興躬自墾田種稻二十餘畝臨熟縣民有識認之牧曰本以田荒故墾之耳遂以稻與縣人縣長聞之召民系獄欲繩以法牧爲之請長曰君慕承宮自行義事僕爲民主當以法率下何得寢公憲而從君邪牧曰此是郡界緣君意顧故來蹔住今以少稻而殺此民何心復畱遂出裝還山陰長自往止之爲釋系民民慙懼率妻子舂所取稻得六十斛米送還牧牧閉門不受民輸置道傍莫有取者牧由此發名【徐眾評曰問者曰如牧所行可不謂之仁讓乎哉答曰異乎吾所聞惡不仁者其爲仁矣今小民不展四體而認人之稻不仁甚矣而牧推而與之又救其罪斯爲讓非其義所救非人非所謂惡不仁者茍不惡不仁安得爲仁哉蒼梧澆娶妻而美讓於其兄尾生篤信水至不去而死直躬好直證父攘羊申鳴奉法盡忠於君而執其父忠信直讓此四行者聖賢之所貴也然不貴蒼梧之讓非讓道也不取尾生之信非信所也不許直躬之直非直體也不嘉申鳴之忠非忠意也今牧犯而不校還而不取可以爲難矣未得爲仁讓也】

孫資不念舊惡

張旣不挾舊怨

魏注孫資別傳曰初資在邦邑名出同類之右鄕人司空掾田豫梁相宗艷皆妬害之而楊丰黨附豫等專爲資構造謗端怨隙甚重資旣不以爲言而終無恨意豫等慙服求釋宿憾結爲婚姻資謂之曰吾無憾心不知所釋此爲卿自薄之卿自厚之耳乃爲長子宏取其女及當顯位而田豫老疾在家資遇之甚厚又致其子於本郡以爲孝亷而楊丰子後爲尙方吏帝以職事譴怒欲致之法資請活之其不念舊惡如此

魏略曰初張旣爲郡小吏功曹徐英嘗自鞭旣三十英字伯濟馮翊著姓建安初爲蒲阪令英性剛爽自見族氏勝旣於鄕裏名行在前加以前辱旣𨿽知旣貴顯終不肯求於旣旣𨿽得志亦不顧計本原猶欲與英和嘗因醉欲親狎英英故抗意不納英由此遂不復進用故時人善旣不挾舊怨而壯英之不撓

張率笑防雀之耗

公權哂銀杯之化

南史張率爲新安太守遣家僮載米三千石還宅及至遂耗大半率問其故答曰防雀耗率笑而言曰壯哉防雀竟不研問

舊唐書柳公權志耽書學不能治生爲勲戚家碑板問遺歲時鉅萬多爲主藏豎海鷗龍安所竊惟貯酒器杯盂一笥緘縢如故其器皆亡訊海鷗乃曰不測其亡公權哂曰銀杯羽化耳不復更言所寶惟筆硯圖畫自扄鐍之

駢志卷三

欽定四庫全書

駢志卷四

明陳禹謨撰

乙部下

始皇嘆不得與此人同時

孝武嘆不得與此人同時

論衡韓非之書傳於秦庭始皇嘆曰獨不得與此人同時陸賈新語每奏一篇髙祖左右稱曰萬歲夫嘆思其人與喜稱萬歲豈可空爲哉誠見其美懽气發於內矣

史記蜀人楊得意爲狗監侍上上讀子虛賦而善之曰朕獨不得與此人同時哉得意曰臣邑人司馬相如自言爲此賦上驚乃召問相如相如曰有是請爲天子遊獵賦賦成奏之復奏大人頌天子大悅飄飄有淩雲之气似遊天地之間意又論衡漢武善子虛之賦徵司馬長卿孝成玩弄眾書之多善子云出入遊獵子雲乘從故曰玩子云之篇樂於居千石之官挾桓君山之書富於積猗頓之財

鼂錯號智囊

桓範號智囊

漢書鼂錯爲太子家令以其辯得幸太子太子家號曰知囊【師古曰言其一身所有皆是知算若囊槖之盛也】

幹寶晉書桓範出赴曹爽司馬宣王謂蔣濟曰知囊往矣濟曰範則智矣駑馬戀棧豆爽必不能用也

大才當晚成

大才須大用

後漢書馬援少有大志諸兄奇之嘗授齊詩意不能守章句乃辭兄況欲就邊郡田收況曰汝大才當晚成良工不示人以朴且從所好

舊唐書韋安石應明經舉累授幹祐尉蘇良嗣甚禮之永昌元年三遷雍州司兵良嗣時爲文昌左相謂安石曰大才須大用何爲徒勞於州縣也

陳蕃謂文武兼資臣不如李膺

王珪謂才兼文武臣不如李靖

後漢書陳蕃代楊秉爲太尉蕃讓曰不愆不忘率由舊章臣不如太尉胡廣齊七政訓五典臣不如議郎王畼聰明亮達文武兼資臣不如弛刑李膺

舊唐書房齡李靖溫彥博戴冑魏徵與王珪同知國政後嘗侍宴太宗謂珪曰卿識鑑淸通尢善談論自房齡等咸宜品藻又可自量孰與諸子賢對曰孜孜奉國知無不爲臣不如齡才兼文武出將入相臣不如李靖敷奏詳明出納惟允臣不如溫彥博處劇理繁眾務必舉臣不如戴冑以諫諍爲心恥君不及於堯舜臣不如魏徵至如激濁淸嫉惡好善臣於數子亦有一日之長太宗深然其言羣公亦各以爲盡已所懷謂之確論

徐庶以孔明爲臥龍

苻堅以景略爲臥龍

蜀志徐庶見先主先主器之謂先主曰諸葛孔明者臥龍也將軍豈願見之乎

晉書苻堅謂王猛曰卿昔螭蟠布衣朕龍潛弱冠屬世事紛紜厲世之際顚覆厥徳朕奇卿於暫見儗卿爲臥龍卿亦異朕於一言廻考槃之雅志豈不精契神交千載之防𨿽傅巖入夢姜公悟兆今古一時亦不殊也按景略與孔明同謚武侯【評曰玉之未理者稱璞防之未臘者亦稱朴物固有似之而非者孔明忠於漢室景略忠於僞朝何異白璧與防朴哉臥龍之儗武侯之謚胡爲乎相肖也亦可醜矣】

孔明臥龍士元鳳雛

士載伏鸞士龍隱鵠

襄陽記曰諸葛孔明爲臥龍龎士元爲鳳雛司馬徳操爲冰鏡皆龎徳公語也

世說世目鄧士載爲伏鸞陸士龍爲隱鵠

深源不起當如蒼生何

安石不出將如蒼生何

晉書殷浩字深源時擬之管葛王謝尙猶伺其出處以卜江左興亡因相與省之知浩有確然之志旣反相謂曰深源不起將如蒼生何

又謝安石發新亭朝士咸送中丞髙崧戲之曰卿累違朝防髙臥東山諸人每相與言安石不肯出將如蒼生何蒼生今亦將如卿何安甚有愧色

非此母不生此子

非此父不生此子

史記張湯死昆弟諸子欲厚葬湯湯母曰湯爲天子大臣被污惡言而死何厚葬乎載以牛車有棺無槨天子聞之曰非此母不能生此子又列女傳孝廉範逵宿於陶侃家時大雪侃母湛氏撤所臥薦自剉飼其馬逵聞之嘆曰非此母不生此子

北史達奚武子震少驍勇走及奔馬周文嘗於渭北校獵時有兔過周文前震與諸將競射之馬倒而墜震足不傾躓因步走射之一發中兔顧馬才起遂回身騰上周文喜曰非此父不生此子乃賜震雜防一百段後除華州刺史震𨿽出自膏腴少習武藝然頗有政術

穀子云之筆樓君卿之舌

潘安仁之筆樂彥輔之防

漢書樓護與谷永俱爲五侯上客長安號曰穀子云【永】筆札樓君卿【護】唇舌言其見信用也

晉書樂廣善淸言而不長於筆將讓尹請潘嶽爲表嶽曰當得君意廣乃作二百句語述已有志嶽因取次比便成名筆時人咸曰若廣不假嶽之筆嶽不取廣之防無以成斯美也

膽定

膽幹

膽決

膽守

膽烈

吳志朱然長不盈七尺气候分明內行修潔其所文采惟施軍噐餘皆質素終日欽欽常在戰臨急膽定尢過絕人𨿽世無事每朝夕嚴鼓兵在營者咸行裝就隊以此玩敵使不知所備故出輒有功

又虎威將軍呂蒙病篤孫權問曰卿如不起誰可代者防對曰朱然膽守有餘愚以爲可任防卒權假然節鎭江陵

晉陽秋稱虞譚淸貞有檢操外如退弱內堅正有膽幹防稽典錄曰賀景輕財貴義膽烈過人

吳志孫峻少便弓馬精果膽決

梁髙祖稱羊侃勇者有仁

齊朋僚嘆楊愔仁者必勇

梁書髙祖謂羊侃曰吾聞仁者有勇今見勇者有仁北史韓陵之戰楊愔每陣先登朋僚咸共怪嘆曰楊氏儒生今遂爲武士仁者必勇定非虛論

君有古人之風故賜君古人之服

君有古人之風故贈君古人之服

魏志初太祖平柳城班所獲器物特以素屏風素馮幾賜毛玠曰君有古人之風故賜君古人之服按汝南先賢行狀曰玠雅亮公正在官淸恪

南史孔珪父靈產頗解星文齊髙帝以簏盛靈產上靈臺令其占餉靈產白羽扇素隱幾曰君有古人之風故贈君古人之服當世榮之

卿有古人之風故遺卿古人之器

卿有古人之風故賜卿古人之物

南史昭明太子有瓠食噐因以賜劉沓焉曰卿有古人之風故遺卿古人之噐

又傅昭器服率陋嘗插燭板牀齊明帝聞之賜漆合燭盤敕曰卿有古人之風故賜卿古人之物

卿眞宰相

此眞諌官

舊唐書則天嘗以季秋內出梨花一枝示宰臣曰是何祥也諸宰臣曰謹按洪範五行傳陰陽不相奪倫瀆之卽爲災今已秋矣艸木黃落而忽生此花瀆陰陽也臣慮陛下布教施令有虧禮典又臣等忝爲宰臣助天理物理而不和臣之罪也於是再拜謝罪則天曰卿眞宰相也

又李景伯爲諌議大夫中宗嘗宴侍臣及朝集使酒酣令各爲廻波辭眾皆爲諂佞之辭及自要榮位次至景伯曰廻波爾時酒巵微臣職在箴規侍宴旣過三爵喧嘩竊恐非儀上不恱中書令蕭至忠稱曰此眞諫官也

一臺二妙

戶部二妙

一臺二絕

晉書衛瓘學問深博明習文藝與尙書郎燉煌索靖俱善艸書時人號爲一臺二妙

南史伏曼容嘗與袁粲罷朝相防言理時論以爲一臺二絕

唐書韋維少嘗業儒博渉文史舉進士自大理丞累至戶部郎中善於剖判時員外郎宋之問工於詩時人以爲戶部有二妙

此是君坐

卿必居此

世說何次道往丞相許丞相以麈尾指座呼何共坐曰來來此是君坐

南史王儉爲丹陽尹於後堂引見袁昻指北堂謂曰卿必居此又舊唐書李靖初仕隋爲長安縣功曹楊素嘗拊其牀謂靖曰卿終當坐此

楊賜不欲先陳寔登大位

陳蕃不欲先黃憲佩印綬

後漢書太尉楊賜司徒陳耽每拜公卿羣僚畢賀賜等常嘆陳寔大位未登媿於先之及黨禁始解大將軍何進司徒袁隗遣人惇寔欲特表以不次之位寔乃謝使者曰寔久絕人事飾巾待終而已時三公每缺議者歸之累見徴命遂不起閉門懸車棲遲養老又陳蕃爲三公臨朝嘆曰叔度【黃憲字】若在吾不敢先佩印綬矣

被容接者名登龍門

入其門者號登龍門

後漢書李膺獨持風裁以聲名自髙士有被其容接者名爲登龍門

南史袁昂雅有人鑑遊處不雜入其門者號登龍門

南州髙士

南州冠冕

後漢徐穉嘗爲太尉黃瓊所辟不就及瓊卒歸葬穉乃負糧徒走到江夏赴之設雞酒薄祭哭畢而去不告姓名時防者四方名士郭林宗等數十人聞之疑其穉也乃選能言語生茅容輕騎追之及於塗容爲設飯共言稼穡之事臨訣去謂容曰爲我謝郭林宗大樹將顚非一防所維何爲棲棲不遑寧處及林宗有母憂穉往弔之置生芻一束於廬前而去眾怪不知其人林宗曰此必南州髙士徐孺子也詩不云乎生芻一束其人如玉吾無徳以堪之謝承書曰穉諸公所辟𨿽不就有死防負笈往弔常於家豫炙雞一隻以一兩綿絮漬酒中暴漧以裹雞徑到所赴冢隧外以水漬綿使有酒气斗米飯白茅爲借以雞置前釃酒畢畱謁則去不見防主

蜀志龎統少時朴鈍未有識者潁川司馬徽淸雅有知人鑑統弱冠往見徽徽采桑於樹上坐統在樹下共語自晝至夜徽甚異之稱統當爲南州士之冠冕由是漸顯

子國有顏子

當今之顏子

後漢書黃憲字叔度世貧賤父爲牛醫潁川荀淑至愼陽遇憲於逆旅時年十四淑竦然異之揖與語移日不能去謂憲曰子吾之師表也就而前至袁閎所未及勞問逆曰子國有顏子寧識之乎閎曰見吾叔度邪

晉書刺史周浚召陸云爲從事謂人曰陸士龍當今之顏子也又謝尙八歲神悟夙成祖鯤常攜之送客或曰此兒一座之顏回也尙應聲答曰坐無尼父焉別顏回席賔莫不嘆異

叔度如千頃波

王郎如萬頃波

後漢書郭林宗少遊汝南先過袁閎不宿而退往從黃憲累日方還或以問林宗林宗曰奉髙之器譬諸泛濫𨿽淸而易絕叔度汪汪若千頃波澄之不淸淆之不濁不可量也

南史謝靈運辯博辭義鋒起王惠時然後言時荀伯子在坐退而告人曰靈運固自蕭散直上王郎有如萬頃波焉

鄙吝心復萌

名利心都盡

後漢書黃叔度同郡陳蕃周舉嘗相謂曰時月之間不見黃生則鄙吝之萌復存乎心【郭防別傳曰時林宗過薛恭祖恭祖問曰聞足下見袁奉髙車不停軌鑾不輟軛從叔度乃彌信宿也】

唐書房琯每見元徳秀嘆息曰見紫芝眉宇使人名利之心都盡蘇元明常語人曰吾不幸生衰俗所不恥者識元紫芝也

漢五馬一白眉

齊三馬俱白眉

蜀志馬良字季常兄弟五人並有才名鄕裏爲之諺曰馬氏五常白眉最良良眉中有白毛故以稱之北齊馬子結兄弟三人皆渉文學陽休之牧西兗子廉子尙子結與諸朝士各有詩言贈休之總爲一篇酬答卽詩云三馬俱白眉者也

如鶴在雞羣

如鶻入鵶羣

晉書嵇紹始入洛或謂王戎曰昨於稠人中始見嵇紹昻昻然如野鶴之在雞羣戎曰君復未見其父耳北史髙思孝討蠕蠕文宣悅其驍勇謂曰爾擊賊如鶻入鵶羣宜思好事故攺名思好

慧曉如明鏡

思逺如懷冰

南史何點嘗稱陸慧曉心如明鏡遇形觸物無不朗然王思逺常如懷冰暑月亦有霜气當時以爲實錄

儉稷寒纊

丰玉荒谷

南史劉孝標稱劉訏劉歊皆儉歲之梁稷寒年之纖纊也

世說世稱庾文康爲丰年玉穉恭爲荒年谷庾家論云是文康稱公爲荒年谷庾長仁爲丰年玉

桂馨一山

桂林一枝

翰林雜事漢武帝謂東方朔曰孔子顏淵之道徳何勝朔曰顏淵如桂馨一山孔子如春風至則萬物生晉書郤詵遷雍州刺史武帝於東堂防送問詵曰卿自以爲何如詵對曰臣舉賢良對策爲天下第一猶桂林之一枝昆山之片玉帝笑

王以爲三絕

文帝稱爲二寶

南史謝瞻與從叔混族弟靈運俱有盛名嘗作喜霽詩靈運寫之混詠之王以爲三絕

又謝靈運詩書皆兼獨絕每文竟手自寫之文帝稱爲二寶

書籍盡當與之

書籍尋以相付

魏志王粲徙長安蔡邕見而奇之時邕才學顯著貴重朝廷常車騎塡巷賔客盈坐聞粲在門倒屣迎之粲至年旣防弱容狀短小一坐盡驚邕曰此王公孫也有異才吾不如也吾家書籍文章盡當與之南史孔奐好學善屬文沛國劉憲以博學稱每深相嘆美執其手曰昔伯喈墳素悉與仲宣吾當希彼蔡君足下無愧王氏所保書籍尋以相付

折角巾

穿角履

後漢書郭林宗常周遊郡國於陳梁門行遇雨巾一角墊時人乃故折巾一角以爲林宗巾北史獨孤信在秦州嘗因獵日暮馳馬入城其帽微側詰旦而吏人有戴帽者咸慕信而側帽焉

北史王遵業從容恬素若處丘園常著穿角履好事者多毀新履以學之又南史王儉作解散幘斜插簪朝野慕之

蒲葵扇五萬

庫中練數千

晉書謝安少有盛名時多愛慕鄕人有罷中宿縣者還詣安安問其歸資答曰有蒲葵扇五萬安乃取其中者捉之京師士庶競市價增數倍

又時帑藏空竭庫中惟有練數千端鬻之不售而國用不給王導患之乃與朝賢俱制練布單衣於是士人翕然競服之練遂踴貴乃令主者出賣端至一金其爲時所慕如此

涼州三明

中興三明

後漢段熲字紀明與皇甫規威明張奐然明並知名顯達京師稱爲涼州三明贊曰山西多猛三明儷蹤戎驂糾結塵斥河潼規奐審策亟遏囂凶文防志比更相爲容段追兩狄束馬縣鋒紛紜騰突谷靜山空

晉書瑯琊諸葛恢字道明與潁川荀闓字道明陳畱蔡謨字道明俱有名譽號曰中興三明人爲語曰京都三明各有名蔡氏儒雅荀葛淸

南北二

防稽三康

晉書吳興太守晉康侯張之以才學顯自吏部與謝同年之郡而之名亞於時人稱爲南北二論者美之

又孔愉字敬康防稽山陰人也與同郡張茂字偉康丁潭字世康齊名時人號曰防稽三康

二陸

三陸

晉書陸云少與兄機齊名𨿽文章不及機而持論過之號曰二陸

南史陸慧曉三子僚任倕並有美名時人謂之三陸初授慧曉兗州三子依次第各作一讓表辭並雅麗時人嘆服

荀氏八龍

王氏九龍

魏志荀彧祖父淑當漢順桓之間知名當世號曰八龍張璠漢紀淑八子儉緄靖燾汪爽肅旉淑舊居西豪裏縣令苑康曰昔髙陽氏有才子八人署其裏爲髙陽裏

北齊書王昕母淸河崔氏學識有風訓生九子並風流蘊籍時號王氏九龍

卞氏六龍

張氏五龍

晉書卞壼父粹以淸辯鑑察稱兄弟六人並登宰府世稱卞氏六龍仁無雙仁粹字也

南史張裕子演鏡冰辯岱俱知名時謂之張氏五龍鏡少與光祿大夫顏延之鄰居顏談義飲酒喧呼不絕而鏡靜黙無言聲後鏡與客談延之從籬邊聞之取胡牀坐聽辭意淸延之心服謂客曰彼有人焉由是不復酣叫仕至新安太守演鏡兄弟中名最髙余並不及

二柳

三栁

南史陸慧曉與張融並宅其間有池池上有二株楊栁何防嘆曰此池便是醴泉此樹便是交讓

李錫集去思頌錫天寶中爲虞城令蠡丘館東有三栁焉公往來憩之飲水則去行路勿剪比於甘棠

竹林七賢

竹溪六逸

魏氏春秋嵇康寓居河內之山陽縣與之遊者未嘗見其喜慍之色與陳畱阮籍河內山濤河南向秀籍兄子咸瑯琊王戎沛國劉伶相與友善遊於竹林號七賢

南部新書李白山東人父任城尉因家焉少與魯中諸生孔巢父韓沔裴政張叔明陶沔隱於䢐徠山號竹溪六逸

謝家玉樹

王氏珠樹

晉書謝安常戒約子侄曰子弟亦何豫人事而正欲使其佳諸人莫有言者答曰譬如芝蘭玉樹欲使其生庭階耳

舊唐書王勃解屬文搆思無滯詞情英邁與兄勔勮才藻相類父友杜易簡常稱之曰此王氏三珠樹也【按地形訓云三珠樹在東北方有玉樹在赤水之上】

此吾家麒麟

是吾家龍文

晉書顧和總角時便有淸操族叔榮雅重之曰此吾家麒麟興吾宗者必此子也

北齊書楊愔從父兄黃門侍郎昱特相器重曾謂人曰此兒駒齒未落已是我家龍文更十歲後當求之千里外昱嘗與十餘人賦詩愔一覽便誦無所遺失及長能淸言美音制風神俊悟容止可觀人士見之莫不敬異

共卿言不如共阿戎談

與公言不如共考使語

晉書阮籍每適王渾俄頃輒去過視王戎良久然後出謂渾曰濬衝淸賞非卿倫也共卿言不如共阿戎談

北史房彥謙爲秦州總管錄事參軍因朝集時左僕射髙熲深見嗟賞歷問河西隴右官人景行彥謙對之如響熲謂諸州總管刺史曰與公言不如獨共秦州考使語

腰鼓兄弟

蜂腰兄弟

南史沈衝與兄淡深名譽有優劣世號爲腰鼓兄弟又周正仲弟讓季弟直直方雅惇厚气調髙於次昆或問三周孰賢人曰若蜂腰矣

皮裏春秋

皮裏晉書

晉書禇裒字季野少有簡貴之風與京兆杜乂俱有盛名冠於中興譙國桓彞見而目之曰季野有皮裏春秋言其外無臧否而內有所褒貶也謝安亦雅重之恆曰裒𨿽不言而四時之气亦僃矣

南史劉孝綽子諒有文才尢悉晉代故事時人號曰皮裏晉書

觀過知人

觀過知仁

後漢書嗇夫孫性私賦民錢市衣以進其父父得而怒曰有君如是何忍欺之促歸服罪性慙懼詣閤持衣自首吳祐屏左右問其故性具談父言祐曰掾以親故受污穢之名所謂觀過知人矣使歸謝其父還以衣遺之

南史張岱爲司徒左曹掾母年八十籍注未滿岱便去官從實還養有司以岱違制將欲糾舉宋孝武曰觀過可以知仁不須按也

公慙於卿卿慙於長

祖不及孫孫不及父

博物志云太丘長陳寔寔子鴻臚紀紀子司空羣羣子防四子於漢魏二朝並有重名而其徳漸減時人爲其語曰公慙卿卿慙長

晉書王昶至承世有髙名論者以爲祖不及孫孫不及父

張蒼梧以子戲父

許敬宗以子戲父

晉書張慿祖鎭蒼梧太守慿年數歲鎭謂其父曰我不如汝有佳兒慿曰阿翁豈宜以子戲父

唐書許彥伯昻子也頗有文敬宗晚年不復下筆凡大典冊悉彥伯爲之嘗戲昻曰吾兒不及若兒答曰渠父不如昻父

二兒之優劣乃裴樂之優劣

任沈之是非乃邢魏之優劣

世說冀州刺史楊淮二子喬與髦俱總角爲成器淮與裴頠樂廣友善遣見之頠性方愛喬之有髙韻謂淮曰喬當及卿髦小減也廣性淸淳愛髦之有神檢謂淮曰喬自及卿然髦尢精出淮笑曰我二兒之優劣乃裴樂之優劣論者評之以爲喬𨿽髙韻而檢不匝樂言爲得然並爲後出之儁

顏氏家訓邢子才魏收俱有重名時俗凖的以爲師匠邢賞服沈約而輕任昉魏愛慕任昉而輕沈約每於談防辭色以之鄴下紛紜各有朋黨祖孝徴嘗曰任沈之是非乃邢魏之優劣也

臣叔不癡

此兒不癡

晉書王濟才气抗邁於湛略無子侄之敬旣聞其言不覺栗然心形俱肅武帝亦以湛爲癡每見濟輒調之曰卿家癡叔死未濟常無以答及是帝又問如初濟曰臣叔殊不癡

北史楊感少時晚成人多謂之癡惟素每謂所親曰此兒不癡

鐘毓不知參佐善射

王濟不知叔父善騎

晉書魏舒爲鐘毓長史初不知其善射毓偶試之舒容範閒雅發無不中莫有敵者

又王濟問湛曰叔頗好騎否湛曰亦好之因乘濟馬姿容旣妙廻策如縈善騎者無以過之

誦離騷飲美酒自爲佳器

痛飲酒熟讀騷便稱名士

北史盧元明風采閒潤善自標置性好理相州刺史王熙見而嘆曰盧郎有如此風神惟須誦離騷飲美酒自爲佳器

世說王恭言名士不必須奇才但使常得無事痛飲酒熟讀離騷便可稱名士

人所應有不必有所應無不必無

人所應有其盡有所應無其盡無

世說庾公【亮】爲護軍屬桓廷尉【】覓一佳吏乃經年桓後遇見徐寧而知之遂致於庾公曰人所應有其不必有人所應無已不必無眞海岱淸士

南史沈懷文與江智深友善懷文每稱曰人所應有盡有所應無盡無者其江智深乎

穰侯見事遲

先主得計晚

史記王稽載範睢入秦至湖闗望見車騎從西來範睢曰彼來者爲誰王稽曰秦相穰侯東行縣邑範雎曰吾聞穰侯專秦權惡內諸侯客此恐辱我我寧且匿車中有頃穰侯果至勞王稽因立車而語曰闗東有何變曰無有又謂王稽曰謁君得無與諸侯客子俱來乎無益徒亂人國耳王稽曰不敢卽別去範睢曰吾聞穰侯智士也其見事遲鄕者疑車中有人忘索之於是雎下車走曰此必悔之行十餘里果使騎還索車中無客乃已

山陽公載記曹公船艦爲劉備所燒引軍從華容道步歸遇泥濘道不通天又大風悉使羸兵負艸塡之騎乃得過羸兵爲人馬所蹈籍陷泥中死者甚眾軍旣得出公大喜諸將問之公曰劉備吾儔也但得計少晚向使早放火吾徒無類矣備尋亦放火而無所及

張茂先華而不實

張惠恕華而不實

晉書韋忠字子節裴頠爲僕射數言之於張華華辟之辭疾不起人間其故忠曰吾茨檐賤士本無宦情且茂先華而不實裴頠欲而無厭棄典禮而附賊後若此豈大丈夫之所宜行耶裴嘗有心托我常恐洪濤蕩嶽餘波見漂況可臨尾閭而窺沃焦哉又左傳陽子華而不實

防稽典錄虞俊曰張惠恕才多智少華而不實怨之所聚有覆家之禍吾見其兆矣諸葛亮聞俊憂溫意未之信及溫放黜亮乃嘆俊之有先見亮初聞溫敗未知其故思之數日曰吾已得之矣其人於淸濁太明善惡太分裴松之以爲莊周云名者公器也不可以多取張溫之廢豈其取名之多乎名之爲古賢旣知之矣是以逺見之士退藏於宻不使名浮於徳不以華傷其實旣不能披褐韞寶挫廉逃譽使才映一世聲蓋人上衝用之道庸可暫替溫則反之能無敗乎權旣疾溫名盛而駱統方驟言其美至云卓躒冠羣煒曜世世人未有及之者也斯何異燎之方盛又防膏以熾之哉

善於懷撫短於控禦

長於支計短於用兵

晉書劉琨善於懷撫而短於控禦一日之中𨿽歸者數千去者亦以相繼

舊唐書王思禮長於支計短於用兵然立法嚴整士卒不敢犯時議稱之又崔彥曾爲徐州刺史長於撫養而短於軍政

劉孝標自比馮衍者三

劉子自比雄者四

梁書劉孝標嘗爲自序其略曰余自比馮敬通而有同之者三異之者四何則敬通雄才冠世志剛金石餘𨿽不及之而節亮慷慨此一同也敬通値中興明君而終不試用余逢命世英主亦擯斥當年此二同也敬通有忌妻至於身操井臼余有悍室亦令家道轗軻此三同也敬通當更始之世手握兵符躍馬食肉余自少迄長戚戚無懽此一異也敬通有一子仲文官成名立餘禍同伯道永無血此二異也敬通膂力方剛老而益壯余有犬馬之疾溘死無時此三異也敬通𨿽芝殘蕙焚終塡溝壑而爲名賢所慕其風流郁烈芬芳久而彌盛餘聲塵寂漠世不吾知魂魄一去將同秋艸此四異也所以自力爲序遺之好事云

唐書劉子嘗自比雄者四雄好雕虫小技老而爲悔吾防喜詩賦而壯不爲期以述者自名雄凖易作經當時笑之吾作史通俗以爲愚雄著書見尢於人作解嘲吾亦作釋雄少爲範逡劉歆所器及聞作經以爲必覆醬瓿吾始以文章得譽晚談史傳由是減價其自槪如此

曹衮欲望蘧伯玉墓

田豫欲葬西門豹邊

魏志中山恭王衮敇令官屬曰昔衛大夫蘧瑗葬濮陽吾望其墓常想其遺風願托賢靈以蔽髮齒營吾兆域必往從之按陳畱風俗傳雲長垣縣有蘧伯鄕一名新鄕有蘧亭伯玉祠伯玉冢曹大家東徵賦曰到長垣之境界兮察農野之居民覩蒲城之丘墟兮生荊棘之蓁蓁蘧氏任城之東南兮民亦向其丘墳惟今徳之不朽兮身旣沒而名存

魏略田豫病亡戒其妻子曰葬我必於西門豹邊妻子難之言西門豹古之神人那可葬於其邊乎豫言所履行與我敵等耳使死而有靈與我善妻子從之按豫淸約儉素賞賜皆賜之將士每胡狄私遺悉

簿藏官不入家家常貧匱𨿽殊類咸髙豫節

見貍逐防貪志發於瑟聲

見螳向蟬殺心形於琴聲

韓詩外傳昔者孔子鼓瑟曾子子貢側門而聽曲終曾子曰嗟乎夫子瑟聲殆有貪狼之志邪僻之行何其不仁趨利之甚子貢以爲然不對而入夫子望見子貢有諫過之色應難之狀釋瑟而待之子貢以曾子之言告子曰嗟乎夫參天下賢人也其習知音矣鄕者丘鼓瑟有防出遊貍見於屋循梁微行造焉而避厭目曲脊求而不得丘以瑟浮其音參以丘爲貪狼邪僻不亦宜乎詩曰鼓鐘於宮聲聞於外

後漢書初蔡邕在陳畱也其鄰人有以酒食召邕者比往客有彈琴於屏邕至門試濳聽之曰嘻以樂召我而有殺心何也遂反將命者告主人曰蔡君向來至門而去邕素爲鄕邦所宗人遽自追而問其故邕具以告莫不憮然彈琴者曰我向鼓弦見螳蜋方向鳴蟬蟬將去而未飛螳蜋爲之一前一郤吾心聳然惟恐螳蜋之失之也此豈爲殺心而形於聲者乎邕莞然而笑曰此足以當之矣

識雀音

識燕語

論語疏公冶長辧鳥雀語云唶唶嘖嘖白蓮水邊有車覆粟車腳淪泥犢牛折角收之不盡相呼共啄人驗之果然邢昺云舊說冶長解禽語故系之縲絏髙僧傳安淸字世髙安息國王太子也漢桓帝時人聰敏博學鳥獸之聲無不綜達嘗行見羣燕忽謂伴曰燕云應有送食者頃之果有致焉眾咸奇之又白年見二雀飛鳴知其言城西民家有粟可共食桂陽先賢傳成子郴中人能達鳥音爲郡主簿與眾俱坐聞雀鳴曰東市輦覆粟雀相呼往食之眾遣視信然

詹何知黑牛裹角

麯紹知靑牛先起

韓非子解老篇云詹何坐弟子侍有牛鳴於門外弟子曰是黒牛也而白題詹何曰然是黒牛也而白在其角使人視之果黒牛而以布裹其角以詹何之術嬰眾人之心華焉殆矣故曰道之華也嘗試釋詹子之察而使五尺之愚童子視之亦知其黒牛而以布裹其角也故以詹子之察苦心傷神而後與五尺之愚童子同功是以曰愚之首也故曰前識者道之華也而愚之首也

北史滎陽麯紹善占侯景欲試之使與郭生俱卜二伏牛何者先起卜得火兆郭生曰赤牛先起紹曰靑牛先起景問其故郭生曰火色赤故知赤牛先起紹曰火將然煙先起煙上色靑故知靑牛起旣而如紹言

翁仲知馬語

李南識馬語

論衡廣漢楊翁仲能聽鳥獸之音乘蹇馬之野而田間有放馬者相去數里鳴聲相聞翁仲謂其禦曰彼放馬目其禦曰何以知之曰罵此轅中馬曰蹇馬蹇馬亦罵之曰馬禦者不信使往視之馬目竟抱朴子李南乘赤馬行道逢他人乘白馬者白馬先鳴而南赤馬鳴應之南謂從者曰彼馬言汝今當見一黃馬左目盲者是吾子可爲告使駛行相及從者不信行二里所果逢黃馬而左目盲南之馬先鳴而盲馬應之問其主果向白馬子也

食雞知半露棲

食鵞知黑白處

載記或人殺雞以食苻朗旣進朗曰此雞棲恆半露檢之皆驗又食鵞肉知黑白之處人不信記而試之無毫釐之差

牛鳴

駝語

左傳介葛盧來朝聞牛鳴曰是生三犧皆用之矣其音云問之而信

投轄錄有駝房使臣夜坐聞戶外偶語云舍人來日當有萬里之役然遂免此苦吾將柰何答云諌議願自寛防當免耳使臣竊窺之乃庭中二駝也次早有防差一駝載軍衣入蜀遂死蜀中

未央鐘鳴

銅澡盤鳴

東方朔別傳漢武帝時未央宮前殿鐘無故自鳴三日三夜不止詔問太史待詔王朔朔言恐有兵气更問東方朔朔曰臣聞銅者山之子山者銅之母以陰陽气類言之子母相感山恐有崩弛者故鐘先鳴易曰鳴鶴在陰其子和之精之至也其應在後五日內居三日南郡太守上書言山崩延袤二十里

小說中朝時有人畜銅澡盤晨夕恆鳴如人叩以白張華華曰此盤與洛鐘宮商相詣宮中朝暮撞故聲應可鑢令輕則韻乖鳴自止也依言卽不復鳴

服匿

錞於

南齊書陸澄領國子祭酒竟陵王子良得古器方腹而底平可將七八升以問澄澄曰此名服匿單於以與蘇武子良後詳視器底髣髴有字可識如澄所言南史或自蜀得古禮器人莫能識斛斯徵曰此錞於也遂依幹寶周禮注爲筒捋之其聲極淸眾乃嘆服

荀公曽道逢牛鐸

李嗣眞路逢車鐸

晉書荀朂爲路逢趙賈人牛鐸識其聲及掌樂音韻未調乃曰得趙之牛鐸則諧矣遂下郡國悉送牛鐸果得諧者【公曽朂字】

世說太常缺黃鐘鑄不能成李嗣眞居崇業裏疑土中有之弗得其所道逢一車鐸聲甚厲嗣眞曰宮聲也市以歸振於空地若有應者掘之得鐘眾樂遂和南史張永曉音律太極殿前鐘聲嘶孝武嘗以問

永永答鐘有銅滓乃扣鐘求其處鑿而去之聲遂淸越

陸鴻漸辯南水

李徳裕識江表水

溫廷筠采茶錄代宗朝李季卿刺湖州至維逢陸鴻漸抵子驛將食李曰陸君別茶聞子南水又殊絕今者二妙千載一遇命軍士謹愼者深入南陸利器以俟俄而水至陸以杓水曰江則江矣非南似臨岸者使者曰某操舟深入見者累百敢有紿乎陸不言旣而傾諸盆至半陸遽止之又以杓之曰自此南者矣使者蹶然馳白某自南賫至岸舟蕩覆過半懼其尠挹岸水增之處士之鑑神鑑也其敢隱焉

中朝故事李徳裕居廟廊有親知奉使於京口李曰還日金山下子江中泠水與取一壺來其人舉棹日醉而忘之泛舟至石城下方憶及汲一瓶於江中歸京獻之李公飲後嘆訝非常曰江表水味有異於頃歲矣此水頗似建業石城下水其人謝過不敢隱也【評曰神鑑如二子彼味辧澠淄者不得擅其奇矣】

齊君王后解環

兒說弟子解閉

國策秦昭王嘗遣使者遺君王后玉連環曰齊多智而解此環不君王后以示羣臣羣臣不知解君王后引錘椎破之謝秦使曰謹以解矣

呂覽魯鄙人遺宋元王閉元王號令於國有巧者皆來解閉人莫之能解兒說之弟子請往解之乃能解其一不能解其一且曰非可解而我不能解也固不可解也問之魯鄙人鄙人曰然固不可解也我爲之而知其不可解也今不爲而知其不可解也是巧於我故如兒說之弟子者以不解解之也

陳遵憑幾口占

王平口授作書

漢書陳遵字孟公性善書與人尺牘至皆藏弆以爲榮請求不敢逆所到衣冠懷之惟恐在後時列侯與遵有同姓字者每至人門曰陳孟公坐中莫不震動旣至而非因號其人曰陳驚坐云王莽素奇遵材在位多稱譽者繇是起爲河南太守旣至官當遣從史西召善書吏十人於前治私書謝京師故人遵馮幾口占付書吏且省官事書數百封親疎各有意河南大驚

蜀志王平生長戎狄手不能書所識不過十字而口授作書皆有意理使人讀史漢諸記傳聽之備知其大義往往論說不失其指遵履法度言不戲謔

馬上作書

馬前令作

燭下作詔

典略太祖常使阮瑀作書與韓遂時太祖適近出瑀隨從因於馬上具艸

北史髙恭之字道穆時孝莊夜到河內郡北命道穆燭下作詔書布告逺近於是四方知乘輿所在世說桓宣武北徵袁虎時從被責免官防須露布文喚袁倚馬前令作手不輟筆俄得七紙殊可觀東亭在側極嘆其才袁虎云當令齒舌皆得利

王子均口授作書

楊大眼口授露布

蜀志王平字子均【事見上】又南史昌義之不知書所識不過十字性寛厚爲將能得人死力

魏書楊大眼𨿽不學恆遣人讀書坐而聽之悉皆記識令作露布皆口授之而竟不多識字

帳中作檄文

氊下作軍書

北史神武西徵命李義深等作檄文皆辭請以孫搴代神武乃引搴入帳自爲吹火催促之搴神色安然援筆立就其文甚美

又神武之伐劉蠡升天寒雪深使人舉氊陳元康於氊下作軍書颯颯運筆不及凍俄頃數紙

簡書如雨

紙落如雲

王傑集阮瑀誄云旣登宰輔充我祕府允司文章爰及軍旅庶績惟殷簡書如雨彊力敏成事至則舉潘嶽楊荊州誄云多才丰藝彊記洽聞艸兼善尺牘必珍足不輒行手不釋文翰動若紛紙落如雲

鄭畋灑翰泉湧

陸扆灑翰如飛

舊唐書鄭畋爲中書舍人時王師討徐方禁庭書詔旁午畋灑翰泉湧動無滯思言皆破的同僚閣筆推之

又陸扆爲中書舍人文思敏速初無思慮揮翰如飛文理俱愜同捨服其能天子顧待特異嘗金鑾作賦命學士和扆先成帝覽而嗟挹之曰朕聞貞元時陸贄吳通兄弟能作內庭文書後來絕不相繼今我得卿斯文不墜矣

告公緩之腕將脫矣

丐公徐之手腕脫矣

齊任昉集云時京師臺閣文帙遭火無遺詔郡國悉上民間所藏鄧阿魯爲郡小吏差送圗籍至京奏乞書吏二百人口占分授並白布籌敏速如飛吏曰告公緩之腕將脫矣

新唐書蘇頲字廷碩弱敏悟一覽至千言輒覆誦時宗平內難書詔塡委獨頲在太極後閤口所占授功狀百緒輕重無所差吏史白曰丐公徐之不然手腕脫矣

直付空紙

預署空紙

北史杜弼典掌機宻神武甚見信待或有造次不及書教直付空紙卽令宣讀

又周文帝委任蘇綽或出遊嘗預署空紙以授綽若須有處分則隨事施行及還啟知而已

上馬橫槊下馬談論

右手拔刀左手把矟

南史桓榮祖少學騎射或曰何不學書榮祖曰曹操曹丕上馬橫槊下馬談論此可不負飲食矣君軰無自全之伎何異犬羊乎又傅永字修期有气幹拳勇過人能手執鞍橋倒立馳騁孝文每嘆曰上馬能擊賊下馬作露布惟傅修期耳

北史耿豪從周文戰芒山謂所部曰大丈夫除賊須右手防刀左手把矟直斫直刺愼莫畏死

及時並了

應時並就

北史杜正舉秀才賜策髙第楊素欲試退之乃手題使擬司馬相如上林賦王褒聖主得賢臣頌班固燕然銘張載劍閣銘白鸚鵡賦曰我不能爲君住宿可至未時令就正及時並了素讀數徧大驚曰誠好秀才

又杜正藏舉秀才時蘇威監選試擬賈誼過秦論及尙書湯誓匠人箴連理樹賦幾賦弓銘應時並就又無竄時射策甲第者合奏曹司難獨爲奏抑爲乙科正藏訴屈威怒攺爲丙第

東阿王七步成章

彭城王十步成詩

世說曹子建七步成章世目爲繡虎文帝嘗令東阿王植七步中作詩不成者行大法應聲便爲詩曰煮豆持作羮灑豉以爲汁萁在釡下然豆在釡中泣本是同根生相煎何太急按漫叟詩話曰曹子建七步詩世傳煮豆然豆萁豆在釡中泣一本云萁向釡下然豆在釡中泣其工拙淺深必有辧之者魏書髙帝幸代都次於上黨之銅鞮山路傍有大松樹十數根時髙祖進繖遂行而賦詩令人示彭城王勰曰吾始作此詩𨿽不七步亦不言逺汝可作之比至吾所令就之也時勰去帝十餘步遂且行且作未至帝所而就詩曰問松林松林經幾冬山川何如昔風雲與古同髙祖大笑曰汝此詩亦調責吾耳北夢言溫庭筠與李商隱齊名時號曰溫李才思艷麗工於小賦每入試押官韻作賦凡八義手而八韻成

刻燭成韻

打鉢立韻

南史蕭文琰蘭陵人丘令楷吳興人江洪濟陽人齊竟陵王子良嘗夜集賦詩約四韻刻燭一寸文琰曰須燒一寸燭爲成四韻詩何難之有乃與丘江等共打銅鉢立韻響滅則詩成皆可觀覽

三刻成詩

二刻成詩

南史梁武帝宴華光殿命羣臣賦詩獨詔到沆爲二百字三刻便成沆於坐立奏其文甚美

又魏中山王元略還北梁武帝饑於武徳殿賦詩三十韻限三刻成謝微二刻便就文甚美

所寫旣畢誦讀亦徧

所寫旣畢諷誦亦通

吳志闞澤家世農夫至澤好學居貧無資常爲人傭書以供紙筆所寫旣畢誦讀亦徧

梁書王僧孺年五歳讀孝經問授者此書所載述曰論忠孝二事僧孺曰若爾常願讀之六歲能屬文旣長好學家貧常傭書以養母所寫旣畢諷誦亦通

不失一字

不誤一字

魏志王粲與人共行讀道傍碑人問曰卿能闇誦乎曰能因使背而誦之不失一字

北史邢邵嘗至北海王昕捨宿飲相與賦詩凡數十首皆在主人奴處旦日奴行諸人求詩不得邵皆爲誦之諸人有不認詩者奴還得本不誤一字

千言三徧

千言一徧

後周柳慶因曝書父僧習取賦一篇試之賦千餘言三徧卽誦

唐語林常敬忠一徧誦千言又北齊書邢邵字子才十歲能屬文聰明彊記日誦萬餘言嘗因霖雨乃讀漢書五日略能徧之後因飲謔倦方廣尋經史五行俱下一覽便記無所遺忘

楊徳祖解碑

蕭穎士讀碑

世說魏武嘗過曹娥碑下見碑背上題黃絹防婦外孫韲臼八字謂楊修曰解否答曰解魏武曰卿未可言待我思之修別記云所謂絕妙好辭也魏武亦記之與修同乃嘆曰我才不及卿乃覺三十里【按異苑曰陳畱蔡邕避難過吳讀碑文以爲詩人之作無詭妄也因刻石傍作八字魏武見而不能了以問羣寮莫有解者有婦人浣於汾渚曰第四車解旣而禰正平也衡卽以離合義解之或謂此婦人卽娥靈也此與世說差異】

舊唐書蕭穎士嘗與李華陸據遊洛龍門共讀誦路傍古碑穎士一閱卽能誦華再閱據三方能記之議者以三人才格髙下亦如此

蓋題合字

門作活字

世說人餉魏武一桮酪魏武噉少許蓋頭上題合字以示眾眾莫能解次至楊修修便噉曰公教人噉一口也復何疑

又楊徳祖爲魏武主簿時作相國門始構榱桷魏武自出看使人題門作活字便去楊見卽令壊之旣竟曰門中活闊字王正嫌門大也

薛敬文釋吳蜀二字

諸葛恪釋吳蜀二字

吳志薛綜字敬文守謁者僕射西使張奉於孫權前列尙書闞澤姓名以嘲澤澤不能答綜下行酒因勸酒曰蜀者何也有犬爲獨無犬爲蜀橫目茍身【裴松之曰旣雲橫目則宜曰句身】虫入其腹奉曰不當復列吳君邪綜應聲曰無口爲天有口爲吳君臨萬邦天子之都於是眾坐喜笑而奉無以對

江表傳曰費禕聘於吳陛見公卿侍臣皆在坐酒酣禕與諸葛恪相對嘲難言及吳蜀禕問曰蜀字云何恪曰有水者濁無水者蜀橫目茍身虫入其腹禕復問吳字云何恪曰無口者天有口者吳下臨滄海天子帝都

解習字

辧貞字

洛陽伽藍記東魏孝文帝嘗宴羣臣酒酣歡極帝因舉巵酒屬羣臣曰三三橫兩兩縱誰能辧之賜金鐘禦史中尉李彪曰沽酒老嫗甕注屠兒割肉與稱同尙書左丞甄琛曰吳人浮水自云工妓兒擲袖左虛空彭城王勰曰臣始解此是習字髙祖卽以金鐘賜彪人服彪聰明有智甄琛和之亦速

南史梁時有沙門訟田武帝大署曰貞有司未辯徧問莫知劉顯曰貞文字爲與上人帝因忌其能出之

覆棊不悞一道

覆棊不失一道

魏志王粲觀人圍棊局壊粲爲覆之棊者不信以帊蓋局使更以他局爲之因相比較不悞一道

北史齊河間康獻王孝瑜讀書敏速十行俱下覆棊不失一道

穆之決斷如流

唐邕占對如響

南史劉穆之內總朝政外供軍旅決斷如流事無壅滯賔客輻輳求訴百端內外諮稟盈階滿室目覽詞訟手答牋書耳行聽受口並酬應不相參渉皆悉贍舉

北史唐邕專掌兵機承受敏速自軍吏以上勞效由緒無不諳練占對如響帝嘗白太后云邕手作文書口且處分耳又聽受實是異人一日中六度賜物

劉炫左手畫方右手畫圓

五事同舉

元嘉左手畫圓右手畫方

六事齊舉

隋書劉少彊記黙識莫與爲儔左畫方右畫圎口誦目數耳聽五事同舉無有遺失

朝野僉載元嘉少聰俊左手畫圓右手畫方口誦經史目數羣羊兼成四十字詩一時而就足書五言一絕六事齊舉號神仙童子【評曰韓非稱左手畫圓右手畫方則不兩成信若二子奚啻僅兩成哉殆必不然之說也彼僉載所云豈艷慕光伯而更甚之邪史家多溢說類如此】

一見並記名姓

一問便識姓名

南史劉覽爲尙書左丞性聰敏尙書令史七百人一見並記名姓

唐書張巡守睢陽士卒居人一見問姓名其後無不識又魏書明帝性特彊識𨿽左右小臣官簿姓行名迹所履及其父兄子弟一經耳目終不遺忘

唱官名未嘗謬誤

陳簿令無有遺失

北史唐邕在禦前簡閱多不執文簿唱官名未嘗謬誤

又孝昭曾閱簿領試令馮子琮口陳子琮闇對無有遺失

說饑民六百人

記送徒凡千人

謝承漢書吳郡陸續初任郡戶曹史歲饑荒太守使續於都亭賦民饘粥續悉簡閱其人訊以名氏事畢守問所賦因說六百餘人皆分別姓名字無有誤謬舊唐書顏眞卿調犀浦主簿嘗送徒益州亡其籍至廷口記物色凡千人無所差長史陸象先異之

所謂百不爲多

所謂一不爲少

梁書任昉字彥升防而聰敏早稱神悟四歲誦詩數十篇八歲能屬文自制月儀辭義甚美禇淵嘗謂遙曰聞卿有令子相爲喜之所謂百不爲多一不爲少又陸瓊字伯玉防聰慧有思理六歲爲五言詩頗有詞彩梁大同末云公受梁武詔校定碁品到漑朱異以下並集瓊時年八歲於客前覆局由是京師號曰神童武帝有敇召見瓊風神警亮進退詳審帝甚異之十一丁父憂毀瘠有至性從祖襄嘆曰此兒必荷門基所謂一不爲少

子云子稱童烏

王景文子稱童烏

法言育而不苖者吾家之童烏乎【童烏子云之子也仲尼悼顏淵苖而不秀子云傷童烏育而不苗】九齡而與我文【顏淵弱冠而與仲尼言易童烏九齡而與子論】

南史王蘊父楷人才凡劣故蘊不爲羣從所禮常懷恥慨家貧爲廣徳令明帝卽位四方叛逆欲以將領自奮每撫刀曰龍泉太阿汝知我者叔父景文常誡之曰阿答汝滅我門戶蘊曰答與童烏貴賤異童烏景文子絢小字答蘊小字也

不取道側李樹實

不爭庭前柰樹實

晉書王戎嘗與羣兒戲於道側見李樹多實等軰競趨之戎獨不往或問其故戎曰樹在道傍而多子必苦李也取之信然

北史楊愔庭前有柰樹實落地羣兒咸爭之愔頽然獨坐

以母命殺父侍人

以母語殺父寵妾

魏志劉曄父普母修產渙及曄渙九歲曄七歲而母病困臨終戒渙曄以普之侍人有諂害之性身死之後懼必亂家汝長大能除之則吾無恨矣年十二謂兄渙曰亡母之言可以行矣渙曰那可爾卽入室殺侍者徑出拜墓捨內大驚白普普怒遣人追還拜謝曰亡母顧命之言敢受不請擅行之罰普心異之遂不責也

唐書嚴挺之子武防豪爽母裴不爲挺之所容獨厚其妾英武始八歲怪問其母母語之故武奮然以鐵錘就英寢碎其首左右驚白挺之曰郎戲殺英武辭曰安有大臣厚妾而薄妻者兒故殺之非戲也父奇之曰眞嚴挺之子也

稱象

頓象

江表傳孫權遣使詣闕獻馴象二頭魏太祖欲知其斤重咸莫能出其理時鄧王衝尙防乃曰置象大船刻其所至稱物以載之可知也太祖大恱卽施行焉拾遺記魏文帝時南越獻白象子在帝前任城王彰手頓其鼻象伏不動

當成此宅相

當成吾宅相

晉書魏舒少孤爲外家寧氏所養寧氏起宅相宅者云當出貴甥外祖母以魏氏甥小而慧意謂應之舒曰當爲外祖成此宅相

北史王褒七歲能屬文外祖梁司空袁昻愛之謂賔客曰此兒當成吾宅相

誦枯樹賦

誦鵩鳥賦

廣人物志蘇頲年五歳時裴談嘗過其父頲方誦庾信枯樹賦避談字諱曰易其韻曰昔年楊栁依依漢陰今看揺落淒愴江潯樹猶如此人何以任談嘆異之知其他日必主文章也明皇雜錄蘇頲才能言有京兆尹過瓌旣去瓌命頲詠尹字乃曰醜𨿽有足甲不全身見君無口知伊少人

顏眞卿撰神道碑宋璟廣平人七歲能屬文一徧誦鵩鳥賦八九歲時嘗夢一大鳥銜書吐口中而吞咽之遂乘而直上倐忽驚寤猶若下在胸之間自後而藻思日深靈襟益爽

因問讀書卽稱美句

因令誦詩卽頌周南

南史劉惲少子偃年十二梁武帝引見詔問讀何書對曰尙書又問尙書有何美句對曰徳惟善政政在養民眾咸異之

又西陽王大鈞年七歲武帝嘗問讀何書對曰學詩因令諷誦卽誦周南音韻淸雅因賜羲之書一卷

布置皆有軍陣之勢

指麾便有軍陣之法

北史宇文深年數歲便累石爲營折艸作旌旗布置行伍皆有軍陣之勢父永遇見之喜曰汝自然如此後必爲名將

又李逺防有器局嘗與羣兒爲戰鬭戲指麾便有軍陣之法郡守見而異之召使更戲羣兒散走逺持杖叱之復爲向陣意气雄壯殆甚於前郡守曰此小兒必爲將帥非常人也

隱幔怛之神色恬然

踐裾試之曾不顧盼

世說庾太尉風儀偉長不輕舉止時人皆以爲假亮有大兒數歲雅重之質便自如此人知是天性溫太眞隱幔怛之此兒神色恬然乃徐跪曰君侯何以爲此庾氏譜曰防字防宗太尉亮長子

北史梁西昌侯藻鎭雍州栁遐年十二以百姓禮修謁風儀端肅進止詳雅藻羨之試遣左右踐遐衣裾欲觀其舉措遐徐步稍前曾不顧盼

駢志卷四﹤子部﹐類書類﹐駢志﹥

欽定四庫全書

駢志卷五

明陳禹謨撰

丙部上

漢魯共王壊舊宅得古文經傳

河內女子發老屋得易禮尙書

漢書魯共王初好治宮室壊孔子舊宅以廣其宮聞鐘磬琴瑟之聲遂不敢復壊於其壁中得古文經傳又論衡孝景帝時魯共王壞孔子教授堂以爲殿得

百篇尙書於墻壁中武帝使使者取視莫能讀者遂祕於中外不得見至孝成皇帝時徴爲古文尙書學東海張霸按百篇之序空造百兩之篇獻之成帝帝出祕百篇以校之皆不相應於是下霸於吏吏白霸罪當至死成帝髙其才而不誅亦惜其文而不滅故百兩之篇傳在世間者傳見之人則謂尙書本有百兩篇矣

論衡孝宣皇帝之時河內女子發老屋得逸易禮尙書各一篇奏之宣帝下示博士然後易禮尙書各益一篇而尙書二十九篇始定矣【按洪容齋云劉向說苑臣術篇一章云泰誓曰附下而罔上者死附上而罔下者刑與聞國政而無益於民者退在上位而不親賢者逐此所以勸善而黜惡也漢武帝元朔元年詔責中外不興廉舉孝有司奏議其語與說苑所載正同而諸家注釋至於顏師古皆不能援以爲證今之泰誓初未嘗有此語也漢宣帝時河內女子得泰誓一篇獻之然年月不與序相應又不與左傳國語孟子眾書所引泰誓同馬鄭王肅諸儒皆疑之今不復可考】

韓嬰與仲舒論

江公與仲舒議

漢書燕趙間言詩者由韓生嬰韓生亦以易授人推意而爲之傳燕趙間好詩故其易微惟韓氏自傳之武帝時嬰嘗與董仲舒論於上前其人精悍處事分明仲舒不能難也

又武帝時瑕丘江公與董仲舒並仲舒通五經能持論善屬文江公吶於口上使與仲舒議不如仲舒而丞相公孫本爲公羊學比輯其議卒用董生

五經笥

五經庫

九經庫

後漢書邊韶解弟子嘲云腹便便五經笥又唐書虞世南云昔任彥升美談經籍梁代稱爲五經笥北史房暉逺明三禮春秋三傳詩書周易兼善圖緯恆以教授爲務太常卿牛每稱爲五經庫又舊唐書禇遂良稱谷那律爲九經庫

姜肱博通五經

張霸博覽五經

後漢書姜肱博通五經兼明星緯

又張霸博覽五經諸生孫林劉固段著等並慕之各市宅其傍以就學焉

五經無雙許叔重

五經無對有陸乂

後漢書許愼字叔重性淳篤少博學經籍馬融常推敬之時人爲之語曰五經無雙許叔重

北史陸乂於五經最精熟館中謂之石經人爲之語曰五經無對有陸乂

說經鏗鏗楊子行

解經不窮戴侍中

東觀漢記楊政字子行治梁丘易與京兆祁聖元同好俱名善說經書京師號曰說經鏗鏗楊子行論難僠僠祁聖元

後漢書戴憑爲侍中京師爲之語曰解經不窮戴侍中

匡鼎說詩

張文爲論

漢書匡衡父世農夫至衡好學家貧傭作以供資用尢精力過絕人諸儒爲之語曰無說詩匡鼎來匡說詩解人頥【按服虔曰鼎猶言當也若言匡且來也應劭曰鼎方也張宴曰匡衡少時字鼎長乃易字稚圭世所傳衡與貢禹書上言衡敬報下言匡鼎白知是字也師古曰服應二說是也賈誼曰天子春秋鼎盛其義亦同而張氏之說蓋穿鑿矣假有其書乃是後人見此傳云匡鼎來不曉其意妄作衡書云鼎白耳字以表徳豈人之所自稱乎今有西京雜記者其書淺俗出於里巷多有妄說乃云匡衡小名鼎蓋絕知者之聽】

又張禹善論語詔令授太子論語使魯無卿及始夏侯勝王陽蕭望之韋成皆說論語篇第或異禹先事王陽後從庸生采獲所安最後出而尊貴諸儒爲之語曰欲爲論念張文由是學者多從張氏余家寖微

樂詳並授五業

楊充精究七經

魏略時太學初立有博士十餘人學多褊狹又不熟悉略不親教備員而已惟詳五業並授其或難解質而不解詳無慍色以杖畫地牽譬引類至忘寢食以是獨擅名於逺近

華陽國誌楊充少好學求師學古學於扶風馬季長南陽朱明叔潁川白仲職精究七經

易以東矣

吾道東矣

漢書丁寛字子襄梁人也初梁項生從田何受易時丁寛爲項生從者讀易精敏材過項生遂事何學成何謝寛寛東歸何謂門人曰易以東矣

後漢書鄭西入闗因涿郡盧植事扶風馬融融門徒四百餘人升堂進者五十餘生融素驕貴在門下三年不得見及使髙業弟子受於日夜尋誦未嘗怠惓防融集諸生考論圖緯聞善算乃召見於樓上因從質諸疑義問畢辭歸融喟然謂門人曰鄭生今去吾道東矣

爲弟子都養

直諸生監廚

漢書兒寛以郡國選詣博士受業孔安國貧無資用嘗爲弟子都養時行賃作帶經而鋤休息輒讀誦其精如此北史刁衝家世貴達及從師於外自同諸生於時學制諸生悉日直監廚衝𨿽有僕不令代己身自炊防

帶經而鉏【見上】

帶經而農

晉書皇甫謐就鄕人席坦受書勤力不怠居貧躬自稼穡帶經而農遂博綜典籍百家之言

百日習一經

三年通一經

晉書魏舒年四十餘郡上計掾察孝防宗黨以舒無學業勸令不就可以爲髙耳舒曰若試而不中其負在我安可虛竊不就之髙以爲已榮乎於是自課百日習一經因而對防升第

又戴邈曰古之俊乂必三年而通一經

裴昭明遺子一經

柳世隆遺子一經

南史裴昭明歷郡皆淸勤常謂人曰人生何事須聚畜一身之外亦復何須子孫若不才我聚彼散若能自立則不如一經故終身不事產業

又栁世隆性淸防惟盛事典墳張緒問曰觀君舉措當以淸名遺子孫耶答曰一身之外亦復何須子孫不才將爲爭府如其才也不如一經

焦贛易林

許曼易林

後漢書焦贛長於災變分六十四卦更直日用事以風雨寒溫爲各有占驗【今焦氏易林卽贛所著】

又方術傳道士張巨君授以方術所著易林至今行於世

漢趙著吳越春秋

晉楊方撰吳越春秋

後漢書趙少嘗爲縣吏奉檄迎督郵恥於廝役遂棄車馬去到犍爲資中詣杜撫受韓詩究竟其術積二十年卒業乃歸州召補從事不就舉有道卒於家著吳越春秋詩細歷神淵蔡邕至防稽讀詩細而嘆息以爲長於論衡邕還京師傳之學者咸誦習焉

晉書楊方少好學有異才時虞喜兄弟以儒學立名雅愛方爲之延譽諸葛恢嘗遣方爲文薦郡功曹主簿虞預稱美之送以示賀循循報書曰此子開拔有志意只言異於凡猥耳不圖偉才如此其文甚有奇分若出其胸臆乃是一國所推豈但牧豎中逸羣邪聞處舊黨之中好有謙沖之行此亦立身之一隅然世衰道喪人物凋獘每聞一介之徒有向道之志冀之願之如方者乃荒萊之特苗鹵田之善秀姿質已良但沾染未足耳移植農壤必成嘉谷循遂稱方於京師後補髙梁太守在郡積年著五經鉤沈更撰吳越春秋並雜文章皆行於世

葛洪西京雜記

蕭賁西京雜記

西京雜記葛洪自序云洪家世有劉子駿漢書一百卷無首尾題目但以甲乙丙丁紀其卷數先父傳之歆欲撰漢書編錄漢事未得締構而亡故書無宗本止雜記而已失前後之次無事類之辧後好事者以意次第之始甲終癸爲十帙帙十卷合爲百卷洪家具有其書試以此記考校班固所作殆是全取劉書有小異同耳並固所不取不過二萬許言今抄出爲二卷名曰西京雜記以禆漢書之闕爾南史齊宗室蕭賁好著述嘗著西京雜記六十卷

劉向校書於天祿閣

雄校書於天祿閣

拾遺記劉向於成帝之末校書天祿閣専精覃思夜有老人著黃衣植靑藜杖登閣而進見向暗中獨坐誦書老父乃吹杖端煙燃因以見向說開辟已前向因受五行洪範之文恐辭說繁廣忘之乃裂裳及紳以記其言至曙而去向請問姓名云我是太一之精天帝聞夘金之子有博學者下而觀焉

前漢書王莽以符命自立時雄校書於天祿閣上治獄使者欲收雄雄從閣上自投下幾死莽聞之曰雄素不與事有詔勿問然京師爲之語曰惟寂寞自投閣爰淸靜作符命三國遺錄魏文帝爲閱書觀讀書千卷者登此觀登者六人而已

子云夢鳯凰集上

董仲舒夢蛟龍入懷中

西京雜記雄讀書有人語之曰無爲自苦故難傳忽然不見雄著太經夢吐鳯凰集之上頂而滅又董仲舒夢蛟龍入懷乃作春秋繁露詞

劉向省新語而作新序

桓譚詠新序而作新論

晉書陸喜少有聲名好學有才思嘗爲自敍其略云劉向省新語而作新序桓譚詠新序而作新論余不自量感子云之法言而作言道覩賈子之美才而作訪論觀子政洪範而作古今歷鑑蔣子通萬機而作審機讀幽通思四愁而作娛賔九思眞所謂忍愧者也

蕭琛甚祕漢書

謝僑不質班史

南史蕭琛爲宣城太守有北僧南渡惟賫一瓠蘆中有漢書序傳僧云三輔舊事相傳以爲班固眞本琛固求得之其書多有異今者而紙墨亦古文字多如龍舉之例非非篆琛甚祕之

又謝僑素貴嘗一朝無食其子啟欲以班史質錢答曰寧餓死豈可以此充食乎

受太

好太

漢書鉅鹿侯芭常從雄居受其太法言焉雄卒侯芭爲起墳防之三年時大司空王邑納言嚴尢聞雄死謂桓譚曰子常稱雄書豈能傳於後世乎譚曰必傳顧君與桓不及見也凡人賤近而貴逺北史司馬膺之好讀太經又注揚雄蜀都賦每云我欲與子云周旋

鬼之董狐

僧之董狐

晉書幹寶爲搜神記二十卷以示劉惔惔曰卿可謂鬼之董狐

酉陽雜俎魏李騫之同泰寺浮屠中傍有執板筆者僧曰此是屍頭専記人罪騫曰便是僧之董狐

錢神論

錢愚論

晉書魯褒以貧素自立元康之後綱紀大壊褒傷時之貪鄙乃隠名而著錢神論以刺之

南史梁宗室臨川靜惠王宏性愛錢百萬一聚黃牓標之千萬一庫懸一紫標如此三十餘間帝與佗卿屈指計三億餘萬餘屋貯布絹絲綿漆蜜紵蠟朱砂黃屑雜貨但見滿庫不知多少武帝謂曰阿六汝生活大可豫章王綜以宏貪吝遂爲錢愚論

千字文

萬字文

梁書髙祖次韻王羲之書千字使周興嗣爲文髙祖稱善加賜金帛又禦覽引梁書武帝取鐘王眞迹授周興嗣令選不重復者千字韻而文之興嗣一宿而上鬢髮皆白大被賞遇後興嗣目疾武帝親爲之合藥又賈氏談錄進士周逖攺次千字文更撰天寶應道千字文將進之請頒行天下先呈宰執右相陳希烈問之曰有添換乎逖曰翻破舊文一無添換又問翻破盡乎對曰盡右相曰枇杷二字如何翻破逖曰惟此兩字依舊右相曰若如此還未盡逖逡巡不能對北史秦王俊聞潘徽名召爲學士嘗從俊朝京師在塗令徽於馬上爲賦一行賦成其名曰述恩賦俊覽而善之復令爲萬字文

曹憲文選音義

公孫文選音義

舊唐書曹憲所撰文選音義甚爲當時所重初江淮間爲文選學者本之於憲又有許淹李善公孫羅復相繼以文選教授由是其學大興於代

又公孫羅歷沛王府防軍無錫縣丞撰文選音義捲行於代

郭子竊向秀莊子注

何法盛竊郗紹中興書

晉書郭象字子少有才理好老莊能淸言先是注莊子者數十家莫能究其旨統向秀於舊注外而爲解義妙演奇致大暢風惟秋水至樂二篇未竟而秀卒秀子幼其義零落然頗有別本遷流象爲人行薄以秀義不於世遂竊以爲己注乃自注秋水至樂二篇又易馬蹄一篇其餘眾篇或定文句而已其後秀義別本出故今有向郭二莊其義一也南史時有髙平郗紹作晉中興書數以示何法盛法盛有意圖之謂紹曰卿名位貴逹不復俟此延譽我寒士無聞於時如袁宏幹寶之徒賴有著述流聲於後宜以爲惠紹不與至書成在齋內廚中法盛詣紹紹不在直入竊書紹還失之無復兼本於是遂行何書【又宋景濂曰齊丘子六卷一名化書言道術徳仁食儉六化爲甚悉世傅爲僞唐宋齊丘子嵩作張文潛題其後云齊丘犬防之雄蓋不足道其爲化書𨿽皆淺機小數亦防有見於黃老之所謂道徳者噫是書之作非齊丘也終南山隠者譚峭景升也齊丘竊之耳】

有子焠掌

孫敬懸頭

荀子有子惡臥而焠掌齊竟陵王頌云有子刺掌行修名立桓範世要論云有子好臥則刺其掌漢書孫敬字文寶好學晨夕不休及至眠睡疲寢以繩系頭懸屋梁后爲當世大儒

董仲舒三年不窺園

趙昱歷年不窺園裴公美經年不出墅

漢書董仲舒少治春秋孝景時爲博士下帷講誦弟子傳以久次相授業或莫見其面蓋三年不窺園舊唐書裴休字公美童齓時兄弟同學於濟源別墅休經年不出墅門晝講經籍夜課詩賦

謝承漢書趙昱就處士綦母君受公羊傳兼該羣業至歷年濳志不窺園圃親疏希見其面

十五年不窺園

十七年不闚門

後漢書桓榮貧窶無資常客傭以自給精力不倦十五年不窺家園

又何休作春秋公羊解詁覃思不闚門十有七年

流粟

流麥

鄒子曰朱買臣貧賤之時孜孜修學不覺雨之流粟志在經傳也

後漢書髙鳯好學不休其家曝麥令鳯守雞以竿授其手鳯執竿讀書雨大至不覺執竿如故其妻還見麥流甚以爲怒鳯亦不愧【晉藝術傳幸靈父母嘗使守稻羣牛食之靈見而不驅待牛去乃往理其殘亂者】

袁宏運租誦詩

髙閭送租修刺

晉書袁宏父朂臨汝令宏少孤貧以運租自業謝尙時鎭牛渚秋夜乘月率爾與左右防服泛江防宏在舫中諷詠聲旣淸防辭又藻拔遂駐聽久之遣問焉答曰是袁臨汝郎誦詩卽其詠史之作也尙傾率有勝致卽迎升舟與之談論申旦不寐自此名譽日茂

北史髙閭早孤少好學博綜經史下筆成章少爲車子送租至平城修刺詣崔浩浩與談奇之使爲謝中書監表明日浩歷租車過駐馬呼閭諸車子皆驚閭本名廬浩乃攺爲閭而字焉由是知名

王仲任閱書市肆

徐文逺閱書於肆

後漢書王充字仲任少孤鄕裏稱孝後到京師受業太學師事扶風班彪好博覽而不宏章句家貧無書常遊洛陽市肆閱所買書一見輒能誦憶遂博通眾流百家之言舊唐書徐文逺家貧無以自給其兄休鬻書爲事文逺日閱書於肆博覽五經尢精春秋左氏傳

管寧榻穿膝處

蕭藻牀有膝痕

髙士傳管寧自越海及歸常坐一木榻積五十餘年未嘗箕股其榻上當膝處皆穿

南史蕭藻性恬靜獨處一室牀有膝痕宗室衣冠莫不楷則常以爵祿太過毎思屏退門庭閒寂賓客罕通簡文尢敬愛之自遭家禍恆布衣蒲席不食鮮禽非公庭不聽音樂武帝每以此稱之

不讀謝詩覺口臭

不讀老子覺舌彊

談藪梁髙祖重陳郡謝元暉詩常曰不讀謝詩三日覺口臭郭子殷仲堪云三日不讀道徳經便覺舌本間彊

腹笥

肉譜

後漢書邊韶字孝先以文學知名教授數百人韶口辯曽晝日假臥弟子私嘲之曰邊孝先腹便便懶讀書但欲眠韶潛聞之應時對曰邊爲姓孝爲字腹便便五經笥但欲眠思經事寐與周公通夢靜與孔子同意師而可嘲出何典記嘲者大慙

隋唐嘉話秦王府倉曹李守素尢精譜學人號爲肉譜

書簏

書廚

晉書右丞傳迪好廣讀書而不解其意劉栁惟讀老子而已迪每輕之栁云卿讀書𨿽多而無所解可謂書簏矣南史陸澄當世稱爲碩學讀易三年不解文義欲撰宋書竟不成王儉戲之曰陸公書廚也

書倉

經苑

拾遺記曹曾慮先文湮沒乃積石爲倉以藏書故謂曹氏爲書倉

又任末年十四時學無常師負笈不逺險阻或依林木之下編茅爲庵削荊爲筆尅樹汁爲墨夜則暎星望月暗則縛麻蒿以自照觀書有合意者題其衣裳以記其事門徒悅其勤學更以淨衣易之河洛祕奧非正典籍所載皆注記於柱壁及園林樹木慕好學者來輒寫之時人謂任氏爲經苑

賈長頭

範長頭

後漢書賈逵傳逵自爲兒童常在太學不通人間事身長八尺二寸諸儒爲之語曰問事不休賈長頭南史範云謂人曰諸君進止威儀當問範長頭指範岫也以岫多識前代舊事

皇甫謐書淫

劉孝標書淫

晉書皇甫謐耽翫典籍忘寢與食時人謂之書淫或有箴其過篤將損耗精神謐曰朝聞道夕死可矣況命之修短分定懸天乎

南史劉峻字孝標自以少時未開悟晚更進厲精明慧過人苦所見不博聞有異書必往祈借淸河崔慰祖謂之淫書於是博極羣書文藻秀出故其自序云黌中濟濟皆升堂亦有愚者解衣裳言其少年魯鈍也

行祕書

人物志

隋唐嘉話太宗嘗出行有司請載副書以從帝曰不須虞世南在此行祕書也

舊唐書李守素署天防府倉曹防軍尢工譜學自晉宋已降四海士流及諸勲貴華戎閥閱莫不詳究當時號爲行譜嘗與虞世南共談人物言江左山東世南猶相酬對及言北地諸侯次第如流顯其世業皆有援證世南但撫掌而笑不復能答嘆曰行譜定可畏許敬宗因謂世南宜攺之世南曰昔任彥升美談經籍梁代稱爲五經笥今日倉曹人物志可矣

暗寫五行志

暗疏列女傳

南史陸倕所讀一編必誦於口嘗借人漢書失五行志四卷乃暗寫還之略無遺脫

舊唐書虞世南授文館學士與房齡對掌文翰太宗嘗命寫列女傳以裝屏風於時無本世南暗疏之不失一字又蔣乂字徳源七嵗時誦庾信哀江南賦數徧而成誦在口以聰悟彊力聞於親黨徳宗嘗登淩煙閣見左壁穨剝上有殘缺文記每行可辧三五字命錄之以問宰臣遽受宣無以對卽令召乂至對曰此聖歷中侍臣圖贊也卽於禦前口誦以補其缺不失一字上嘆曰虞世南暗寫列女傳無以加也

奴婢皆讀書

童僕皆呻吟

世說鄭家奴婢皆讀書嘗使一婢不稱旨將撻之方自陳說怒使人曳著泥中須臾復有一婢來問曰胡爲乎泥中答曰薄言往愬逢彼之怒

論衡劉子政玩弄左氏童僕妻子皆呻吟之

應璩善書記

穆之便尺牘

文章敍錄應璩博學好屬文善爲書記又吳質別質有才學善爲書記

沈約宋書劉穆之與朱齡石並便尺牘常於髙祖坐與齡石答書自旦至中穆之得百函齡石得八十函而穆之應對無廢按穆之內總朝政外供軍旅決斷如流事無壅滯賓客輻輳求訴百端內外諮稟盈堦滿室目覽辭訟手答牋書耳行聽受口幷酬應不相參渉皆悉贍舉又言談賞笑彌日亙時未嘗倦苦裁有閒暇手自寫書尋覽篇章校定墳籍

郭子語如懸河

楊盈川文如懸河

晉書太尉王衍每云聽郭象語如懸河瀉水注而不竭唐書崔融與張說評王勃等曰勃文章宏放非常人所及楊烱盧照鄰可以企之說曰不然盈川文如懸河酌之不竭優於盧而不減王恥居後信然愧前謙也

髙齋學士

靑錢學士

南史庾肩吾初爲晉安王國常侍王每徙鎭肩吾常隨府在雍州被命與劉孝威等十人抄撰眾籍丰其果饌號髙齋學士

舊唐書張鷟兄應八舉皆登甲科四參選判策爲銓府之最員外郎員半千謂人曰張子之文如靑錢萬簡選中未聞退時時流重之目爲靑錢學士

奪席以益戴憑

奪袍以賞之問

謝承後漢書正旦朝賀帝令羣臣說經史更相詰難義有不通輙奪其席以益通者戴憑遂重坐五十餘席

舊唐書則天幸洛陽龍門令從者賦詩東方虯詩先成則天以錦袍賜之及宋之問詩成則天稱其詞愈髙奪虯錦袍以賞之

陸澄幷奪舊物

王摛抽掣簟扇

南史王儉自以博聞多識讀書過陸澄儉集學士何憲等盛自商略澄待儉語畢然後談所遺漏數百千條皆儉所未覩儉乃嘆服儉在尙書省出巾箱几案雜服飾令學士事事多者與之人人各得一兩物澄後來更出諸人所不知事復各數條並舊物奪將去

又王儉嘗使賔客事多者賞之事皆窮惟廬江何慮爲勝乃賞以五花簟白團扇坐簟執扇容气甚自得王摛後至儉以所示之曰卿能奪之摛操筆便成文章旣奧辭亦華美舉坐擊賞摛乃命左右抽憲簟手自掣取扇登車而去儉笑曰所謂大力者負之而趨

一語一縑

一字三縑

南史何遠每戲語人曰卿能得我一妄語則謝卿以一縑眾共伺之不能記也【評曰先儒學問自不妄語始若何逺庻幾近之矣】唐書裴度辟皇甫湜爲判官度修福先寺將立碑求文於白居易湜怒曰近捨湜而遠取居易請從此辭度謝之湜卽請鬥酒飲酣援筆立就度贈以車馬繒彩甚厚湜大怒曰自吾爲顧況集序未嘗許人今碑字三千字一字三縑何遇我薄邪度笑曰不羈之才也從而酬之又舊唐書李邕早擅才名尢長碑頌𨿽貶職在外中朝衣冠及天下寺觀皆多賫持金帛往求其文前後所制凡數百首受納饋遺亦至鉅萬時議以爲自古鬻文獲財未有如邕者

西番寫記

新羅請記

舊唐書馮定初長慶中源寂使新羅國見其國人傳寫諷念定所爲黑水碑畫鶴記韋休符之使西番也見其所館寫定商山記於屏障其文名馳於戎夷如此

北夢言大中四年進士馮防登第榜中文譽最髙是歲新羅國起樓厚賫金帛奏請撰記時人榮之

鮑照才盡

江淹才盡

宋書鮑照字明逺文辭贍逸爲臨川王義慶所知賞文帝以爲中書舍人上好文章自謂人莫能及照悟其防爲文章多鄙言累句咸謂才盡實不然也南史江淹字文通少以文章著晚節才思微退云爲宣城太守時罷歸始泊船禪靈寺渚夜夢一人自稱張景陽謂曰前以一匹錦相寄今可見還江懷中得數尺與之此人大恚曰那得割截都盡顧見丘遲謂曰余此數尺旣無所用以遺君自爾淹文章躓矣又嘗宿於冶亭夢一丈夫自稱郭璞謂淹曰吾有筆在卿處多年可以見還淹乃探懷中得五色筆一以授之爾後爲詩絕無美句時人謂之才盡又幹子淹夢神人授五色筆識者謂爲五臟神

漢髙帝大風歌

漢武帝秋風辭

史記髙祖擊黥布軍還歸過沛畱置酒沛宮悉召故人父老子弟縱酒發沛中兒得百二十人教之歌酒酣髙祖擊築自爲歌詩曰大風起兮雲飛威加海內兮歸故鄕安得猛士兮守四方令兒皆和習之髙祖乃起舞慷慨傷懷泣數行下謂沛父兄曰遊子悲故鄕吾𨿽都闗中萬歲後吾魂魄猶樂思沛且朕自沛公以誅暴逆遂有天下其以沛爲朕湯沐邑復其民世世無有所與沛父兄諸母故人日樂飲極驩道舊故爲笑樂十餘日髙祖欲去沛公兄故請畱髙祖髙祖曰吾人眾多父兄不能給乃去沛中空縣皆之邑西獻髙祖復畱止張飲三日【張晏曰張帷帳也】

漢武故事帝行幸河東祀后土顧視帝京忻然中流與羣臣飲防帝歡甚乃自作秋風辭曰秋風起兮白雲飛艸木黃落兮鴈南歸蘭有秀兮菊有芳懷佳人兮不能忘泛樓船兮濟汾河橫中流兮素波簫鼓鳴兮發櫂歌歡樂極兮哀情多少壯幾時兮柰老何文中子曰大風安不忘危其霸心之存乎秋風樂

極悲來其悔心之萌乎【周書明帝幸同州過故宅賊詩曰玉燭調秋气金輿歷舊宮還如過白水更似入新丰霜潭淸晚菊寒井落疎桐舉杯延故老令聞歌大風】

禰衡賦鸚鵡

謝莊賦鸚鵡

後漢黃祖長子射與禰衡善射時大防賓客人有獻鸚鵡者射舉巵於衡曰願先生賦之以娛賓客衡攬筆而作文無加辭采甚麗

南史宋南平王鑠獻赤鸚鵡普詔羣臣爲賦太子左衛率袁淑文冠當時作賦畢示謝莊及見莊賦嘆曰江東無我卿當獨秀我若無卿亦一時之傑遂隱其賦

辧汾陽之鼎賜黃金十斤

辧曲水之集賜金五十斤

漢書汾陽得寶鼎武帝嘉之薦見宗廟藏於甘泉宮羣臣皆上壽賀曰陛下得周鼎吾丘壽王獨曰非周鼎上聞之召而問之曰今朕得周鼎羣臣皆以爲然壽王獨以爲非何也有說則可無說則死壽王對曰臣安敢無說鼎爲周出故名周鼎今漢自髙祖繼周亦昭徳顯行布恩施惠六合和同至於陛下恢廓祖業功徳愈盛天瑞幷至珍祥畢見昔秦始皇親出鼎於彭城而不能得天祚有徳而寶鼎自出此天子所以與漢乃漢寶非周寶也上曰善羣臣皆稱萬歲是自賜壽王黃金十斤

晉書武帝嘗問摯虞三日曲水之義虞對曰漢章帝時平原徐肇以三月初生三女至三日俱亡村人以爲怪乃招攜之水濱洗祓遂因水以泛觴其義起此帝曰必如所談便非好事束晳進曰虞小生不足以知臣請言之昔周公城洛邑因流水以泛酒故逸詩曰羽觴隨波又秦昭王以三日置酒河曲見金人奉心水之劍曰今君制有西夏乃霸諸侯因此立爲曲水二漢相緣皆爲盛集帝大悅賜晳金五十斤

相見各賦一物

相見勿爲常談

文士傳張惇子純與張儼及朱異俱童少往見驃騎將軍朱據據聞三人才名欲試之告曰老鄙相聞饑渴甚矣夫騕褭以迅驟爲功鷹隼以輕疾爲妙其爲我各賦一物然後乃坐儼乃賦犬曰守則有威出則有獲韓盧宋鵲書名竹帛純賦席曰席以冬設簟爲夏施揖讓而坐君子攸宜異賦弩曰南嶽之幹鐘山之銅應機命中獲隼髙墉三人各隨其目所見而賦之皆成而後坐據大歡悅

晉書陸云與荀隱素未相識嘗防張華坐華曰今日相遇可勿爲常談云因抗手曰雲間陸士龍隱曰日下荀鳴鶴鳴鶴隱字也又時有桑門釋道安俊辯有髙才自北至荊州與習鑿齒初相見道安曰彌天釋道安鑿齒曰四海習鑿齒時人以爲佳對

戶牖墻壁各置刀筆

門庭藩混皆著筆紙

後漢王充好論說始若詭異終有理實以爲俗儒守文多失其眞乃閉門尋思絕慶弔之禮戶牖墻壁各置刀筆著論衡八十五篇二十餘萬言袁崧書曰充所作論衡中土未有傳者蔡邕入吳始得之恆祕玩以爲談助其後王朗爲防稽太守又得其書乃還許下時人稱其才進或曰不見異人當得異書問之果以論衡之益由是遂見傳焉抱朴子曰時人嫌蔡邕爲異書或搜求其帳中隱處果得論衡而抱數卷持去蔡邕丁寧之曰惟我與爾共之勿廣也晉書左思貌寑口訥而詞藻壯麗不好交遊惟以閒居爲事造齊都賦一年乃成復欲賦三都防妺芬入宮移家京師乃詣著作郎張載訪岷卭之事遂搆思十年門庭藩混皆著筆紙遇得一句卽便疏之司空張華見而嘆曰班張之流也使讀之者盡而有餘久而更新於是豪貴之家競相傳寫洛陽爲之紙貴

袁宏益韻一句

張融足賦四句

晉書袁宏與王珣伏滔同在桓溫坐溫令滔讀北徵賦至聞所傳於相傳云獲麟於此野誕靈物以瑞徳奚授體於虞者疚尼父之慟泣似實慟而非假豈一姓之足傷乃致傷於天下其本至此便攺韻珣云此賦方傳千載無容率爾今於天下之後移韻徙事然於寫送之致似爲未盡滔云得益寫韻一句或爲小勝溫云卿思益之宏應聲答曰感不絕於余心遡流風而獨寫珣誦味久之謂滔曰當今文章之美故當共推此生

南史張融作海賦文詞詭激獨與眾異後以示鎭軍將軍顧愷之愷之曰卿此賦實超虛但恨不道鹽耳融卽求筆注曰漉沙搆白熬波出素積雪中春飛霜暑路此四句後所足也

孔門如用賦則賈誼升堂相如入室

孔門如用詩則公幹升堂思王入室

子云詩人之賦麗以則辭人之賦麗以淫如孔氏之門人用賦也則賈誼升堂相如入室矣

詩品云陳思王曹植詩其源出於國風骨气奇髙詞彩華茂情兼雅怨體具文質粲溢今古卓爾不羣嗟乎陳思王之於文章也譬人倫之有周孔鱗羽之有龍鳳音樂之有琴笙女工之有黼黻俾爾懷鉛吮墨者抱篇章而景慕暎餘暉以自燭故孔氏之門如用詩則公幹升堂思王入室景陽潘陸自可坐於廊廡之間矣

覆醬瓿

覆酒甕

漢書雄作太劉歆觀之曰吾恐後人用覆醤瓿也【師古曰瓿音剖小甖也】

晉左思欲爲三都賦陸機聞之爲弟云書曰此間有傖父欲作三都賦須其成當以覆酒甕耳

何愧張子房

何如霍去病

宋書孝武嘗歡飲普令羣臣賦詩沈慶之手不知書眼不識字上逼令作詩慶之曰臣不知書請口授師伯上卽令顏師伯執筆慶之口授之曰微命值多幸得逢時運昌朽老筋力盡徒步還南崗辭榮此聖世何愧張子房上甚悅眾坐稱其辭意之美

南史梁武帝於華灮殿宴飲連旬令左僕射沈約賦韻曹景宗不得韻意色不平啟求賦詩帝曰卿伎能甚多人才英防何必止在一詩景宗已醉求作不已詔令約賦韻時韻已盡惟餘競病二字景宗便操筆斯須而成其辭曰去時兒女悲歸來笳鼓競借問行路人何如霍去病帝嘆不已約及朝賢驚嗟竟日

詩思不來作鼓吹

用思苦澁求音樂

俗說桓作詩思不來輙作鼓吹旣而思得云鳴鵠響長阜嘆曰鼔吹固自來人思

舊唐書李翰以進士知名天寶中寓居陽翟爲文精宻用思苦澁嘗從陽翟令皇甫曽求音樂每思竭則奏樂神逸則著文曽撰張巡姚誾等傳兩卷士友稱之

文宗激賞公權春日詩

文宗獨諷公權夏日詩

舊唐書柳公權從文宗幸未央宮苑中駐輦謂公權曰我有一喜事邊上衣賜久不及時今年二月給春衣訖公權前奉賀上曰單賀未了卿可賀我以詩宮人迫其口進公權應聲曰去歲𨿽無戰今年未得歸皇恩何以報春日得春衣上悅激賞久之

又文宗夏日與學士聨句帝曰人皆苦炎熱我愛夏日長柳公權續曰薰風自南來殿閣生微涼時丁袁五學士皆屬繼帝獨諷公權兩句曰辭淸意足不可多得

楓落吳江冷

風落吳江雪

舊唐書時崔信明自謂文章獨步多所淩轢鄭世翼遇諸江中謂之曰嘗聞楓落吳江冷信明欣然示以余篇世翼覽之未終曰所見不如所聞投之於江信明不能對擁檝而去世說常侍徐陵聘齊時魏收文學北朝之秀收錄其文集以示徐令傳之江左徐速濟江沈之曰吾爲魏公藏拙

李太白詩風落吳江雪紛紛入酒杯

樂天二詩相反

淵明二詩相反

白樂天思竹窓詩不憶西窓松不憶南宮菊惟憶新昌堂蕭蕭北窓竹又題沈子明壁上云不愛君池東十叢菊不愛君池南萬竿竹愛君簾下唱歌人色似芙蓉聲似玉二詩相反

陶淵明詩𨿽畱身後名生前亦枯槁死者何所知稱心固爲好又作擬古詩生有髙世名旣沒傳無窮二意相反

鐘防書善效人

劉超書迹類帝

世語鐘防善效人書於劍閣要鄧艾章表白事皆易其言令辭指悖傲多自矜伐又毀文王報書手作以疑之

晉書劉超自以職在近宻而書迹與元帝手筆相類乃絕不與人交書時出休沐閉門不通賓客由是漸得親宻

臨池學書

倚井爲書

晉書王羲之與人書云張芝臨池學書池水盡黒使人耽之若是未必後之也

南史齊宗室江夏王鋒好學書防匿母張家無紙札乃倚井欄爲書滿則洗之已復更書如此者累月又晨興不肯拂窓塵而先畫塵上學爲書字

書芭蕉

書樹葉

書柿葉

書法範釋文陸羽作僧懷素傳曰貧無紙可書常於故里種芭蕉萬餘株以供揮灑

晉書鄭虔好書嘗苦無紙於是慈恩寺貯柿葉數屋遂往日取葉肄書歲久殆徧

北夢言梁李琪唐末以文學榮名仕至禦史昭宗播遷衣冠蕩析因與農楊玢藏迹於荊楚間楊卽溯蜀相盤桓於夷道之淸江自晦其迹號華原李長官其堂兄符宰宜都嘗厭薄之琪相寂寞每臨流跋石摘樹葉而試艸制詞吁嗟怏悵而投於水中梁祖受禪徵入拜翰林學士尋登廊廟爾後宜都之子彬羇旅渚宮因省相國乃數厥父之所短而遣之矣

歐陽詢不擇紙筆

裴行儉不擇筆墨

國史纂異禇遂良問虞監曰某書何如永師曰吾聞彼一字直五萬官豈得若此褚曰何如歐陽詢曰聞詢不擇紙筆皆能如志官豈得若此褚曰旣然某何更畱意於此虞曰若使手和筆調遇合作者亦深可貴尙褚喜而退

舊唐書裴行儉工艸書唐髙宗嘗以絹數百卷令艸書文選八部帝覽之稱善賜帛五百匹行儉嘗謂人曰褚遂良非精筆佳墨未嘗輙書不擇筆墨而妍捷者惟餘與世南耳所譔艸字雜體數萬言並傳於代

尺牘文字咸爲楷範

落簡措翰人爭摹仿

舊唐書盧知猷器度長厚文辭美麗尢工書落簡措翰人爭摹仿

又歐陽詢筆力險勁爲一時之絕人得其尺牘文字咸以爲楷範焉

一字徑尺

一字方丈

南史劉穆之傳武帝舉止施爲穆之皆下節度帝書素拙穆之曰此𨿽小事然宣布四逺願公小復畱意帝旣不能畱意又稟分有在穆之乃曰但縱筆爲大字一字徑尺無嫌帝從之一紙不過六七字便滿法苑隋東都內慧日道塲僧敬脫善正書太筆寫方丈字天然勁遒時號僧傑又髙僧傳云其筆管粗如臂可長三尺東都門額皆脫所題隨意賦筆更不修飾

外夷購柳書

髙麗重歐書

舊唐書柳公權初學王書徧閱近代筆法體勢勁媚自成一家當時公卿大臣家碑板不得公權手筆者人以爲不孝外夷入貢皆別署貨貝曰此購柳書又髙麗甚重歐陽詢書嘗遣使求之髙祖嘆曰不意詢之書名逺播夷狄彼觀其迹固謂其形魁梧耶武徳七年詔與裴矩陳叔達撰藝文類聚一百卷

百濟求書

諸蕃購文

南史寧都侯子顯弟子云書迹雅爲武帝所重帝嘗論書曰筆力勁駿心手相應巧逾杜度美過崔寔當與元常並驅爭先其見賞如此出爲東陽太守百濟國使人至建鄴求書逢子云爲郡維舟將發使人於渚次之望船三十許步行拜行前子云遣問之答曰侍中尺牘之美逺流海外今日所求惟在名迹子云乃爲停舟三日書三十紙與之獲金貨數百萬性吝自外答餉不書好紙求字者重加賂遺以要酬答舊唐書張鷟下筆敏速著述尢多是時天下知名無賢不肖皆記誦其文新羅日本東夷諸蕃尢重之每遣使入朝必重出金貝以購其文

駢志卷五﹤子部﹐類書類﹐駢志﹥

欽定四庫全書

駢志卷六

明陳禹謨撰

丙部下

叔詹辭順晉文原其死

蒯通言直漢祖赦其誅

國語晉文公誅觀狀以伐鄭反其埤鄭人以名寶行成公弗許曰子我詹而師還詹請往鄭伯弗許詹固請曰一臣可以赦百姓而定社稷君何愛於臣也鄭人以詹予晉人晉人將亨之詹曰臣願獲盡辭而死固所願也公聽其辭詹曰天降鄭禍使淫觀狀棄禮違視臣曰不可夫晉公子賢明其左右皆卿才若復其國而得志於諸矦禍無赦矣今禍及矣尊明勝患知也殺身贖國忠也乃就亨據鼎耳而疾號曰自今以往知忠以事君者與詹同乃命弗殺厚爲之禮而歸之鄭人以詹伯爲將軍【按詹鄭卿叔詹伯也】

漢書淮陰侯謀反被誅臨死嘆曰悔不用蒯通之言死於女子之手髙帝曰是齊辯士蒯通乃詔齊召蒯通通至上欲亨之曰若教韓信反何也通曰狗吠非其主當彼時臣獨知齊王韓信非知陛下也且秦失其鹿天下共逐之髙材者先得天下匈匈爭欲爲陛下所爲顧力不能可殫誅邪上乃赦之

漆城

瓦衣

史記秦二世欲漆其城優防曰善主上𨿽無言臣固將請之漆城𨿽於百姓愁費然佳哉漆城蕩蕩冦來不能上卽欲就之易爲漆耳顧難爲防室於是二世笑之以其故止

舊唐書太宗出獵在途遇雨因問油衣若爲得不漏谷那律曰能以瓦爲之必不漏矣意欲太宗不爲畋獵太宗悅賜帛二百段

中射奪食不死之藥

東方竊飲不死之酒

戰國策有獻不死之藥於荊王謁者操以入中射之士問曰可食乎曰可因奪而食之王怒使人殺中射之士中射之士使人說王曰臣問謁者謁者曰可食臣故食之是臣無罪罪在謁者且客獻不死之藥臣食之而王殺臣是死藥也王乃不殺

湘川記嶽陽酒香山上有美酒數斗飲者不死漢武帝遣欒巴求得之未進禦東方朔竊飲焉帝怒欲誅之朔曰酒茍有驗殺臣臣亦不死臣死酒亦不驗遂得免

孔融啁魏太祖酒禁

簡雍啁蜀先主酒禁

張璠漢紀太祖制酒禁而孔融書啁之太祖外𨿽寛容而內不能平禦史大夫郗慮知防以法免融官按融集與操書曰酒之爲徳久矣古先哲王類帝禋宗和神定人以濟萬國非酒莫以也故天垂酒星之燿地列酒泉之郡人著酒防之徳堯不千鐘無以建太平孔非百觚無以堪上聖樊噲解戹鴻門非豕肩鐘酒無以奮其怒趙之廝養東迎其王非因巵酒無以激其气髙祖非醉斬白蛇無以暢其靈景帝非醉幸唐姬無以開中興袁盎非醇醪之力無以脫其命定國不酣飲一斛無以決其法故酈生以髙陽酒徒著功於漢屈原不餔糟歠醨取困於楚由是觀之酒何負於政哉又書曰昨承訓答陳二代之旤及眾人之敗以酒亡者實如來誨𨿽然徐偃王行仁義而亡今令不絕仁義燕噲以讓失社稷今令不禁謙退魯因儒而損今令不棄文學夏商亦以婦人失天下今令不斷婚姻而將酒獨急者疑但惜谷耳非以亡王爲戒也

蜀志簡雍性簡傲跌宕在先主坐席猶箕踞傾倚威儀不肅自縱適諸葛亮以下則獨擅一榻項枕臥語無所爲屈時天旱禁酒釀者有刑吏於人家索得釀具論者欲令與作酒者同罰雍與先主遊觀見一男一女行道謂先主曰彼人欲行淫何以不縛先主曰卿何以知之雍對曰彼有其具與欲釀者同先主大笑而原欲釀者

伊籍機捷

秦宓文辯

蜀志伊籍東使於吳孫權聞其才辯欲逆折以辭籍適入拜權曰勞事無道之君乎籍卽對曰一拜一起未足爲勞籍之機捷類皆如此

又吳遣使張溫來聘百官皆往餞焉眾人皆集而秦宓未往諸葛亮累遣使促之溫曰彼何人也亮曰益州學士也及至溫問曰君學乎宓曰五尺童子皆學何必小人溫復問曰天有頭乎宓曰有之溫曰在何方也宓曰在西方詩云乃眷西顧以此推之頭在西方溫曰天有耳乎宓曰有天處髙而聽卑詩云鶴鳴九臯聲聞於天若其無耳何以聽之溫曰天有足乎宓曰有詩雲天步艱難之子不猶若其無足何以步之溫曰天有姓乎宓曰有姓劉溫曰何以知之答曰天子姓劉故以知之溫曰日生於東乎宓曰𨿽生於東而沒於西答問如響應聲而出於是溫大敬服宓之才辯皆此類也

昔與汝爲鄰今與汝爲臣

昔爲汝作臣今與汝比肩

世說晉武帝問孫皓聞南人好作爾汝歌頗能爲不皓正欲飲酒因舉觴勸帝而言曰昔與汝爲鄰今與汝爲臣上汝一桮酒令汝壽萬春帝悔之

南史河東王歆之嘗爲南康相素輕劉邕後歆之與邕俱豫元防並坐邕嗜酒謂歆之曰卿昔見臣今能見勸一杯酒否歆之因斆孫皓歌答曰昔爲汝作臣今與汝比肩旣不勸汝酒亦不願汝年

此豈可使卿有勲

生男於羣官何事

語林元帝皇子生普賜羣臣殷洪喬謝曰皇子誕育普天同慶臣無勳焉而猥頒賚元帝笑曰此事豈可使卿有勳邪

北史秦孝王妃生男文帝大加頒賜羣官各有差李文博家道屢空人謂其悅賞乃云賞罰之設功過所歸今王妃生男於羣官何事乃妄受賞也

使卿智不使卿力

謝王瞠不謝王理

南史孫謙梁天監九年以老徵爲光祿大夫及至帝嘉其淸潔甚禮異焉每朝見猶請劇軄自效帝笑之曰朕當使卿智不使卿力

北史宋遊道爲尙書令臨淮王彧譴責遊道乃執版長揖曰下官謝王瞠不謝王理

不患不還政恐還而復去

不患不入正恐入而復出

南史張融爲封溪令從叔永出冶渚送之曰似聞朝防汝尋當還融曰不患不還政恐還而復去

北史元順解領軍徵爲給事黃門侍郎親友郊迎賀其得入順曰不患不入正恐入而復出耳

何敢近捨明公逺希阮

何不近比老彭逺求溫子

世說周僕射【顗】雍容好儀形詣王公【導】初下車隱【隱卽防暎之謂也】數人王公含笑看之旣坐傲然嘯詠王公曰卿欲希阮耶答曰何敢近捨明公逺希阮按鄧粲晉紀曰伯仁儀容偉善於俛仰應答精神足以防映數人

北史李徳善屬文詞覈而理暢魏收嘗對髙隆之謂其父曰賢子文筆終當繼溫子升隆之大笑曰魏常侍殊已嫉賢何不近比老彭乃逺求溫子

貂抄肉柈

冠觸燭火

南史齊武陵昭王曄於禦坐曲宴醉伏地貂抄肉柈帝笑曰污貂對曰陛下愛其羽毛而疎其骨肉又陸云公善奕棊嘗夜侍坐武冠觸燭火帝笑謂曰燭燒卿貂帝將用爲侍中故以此戲之

潄石枕流

枕石潄流

晉書孫楚時欲隱居謂王濟曰當欲枕石潄流誤云潄石枕流濟曰流非可枕石非可潄楚曰所以枕流欲洗其耳潄石以礪其齒

南史顧協防孤隨母養於外氏外從祖右光祿大夫張永嘗攜內外孫侄遊虎丘山協年數歲永撫之曰兒欲何戲協曰兒政欲枕石潄流永嘆息曰顧氏興於此子

獸微弩彊是以發遲

牛駿馭精所以疾耳

晉書陸云與荀隱素未相識嘗防張華坐華曰今日相遇可勿爲常談云因抗手曰雲間陸士龍隱曰日下荀鳴鶴鳴鶴隱字也云又曰旣開靑雲覩白雉何不張爾弓挾爾矢隱曰本謂是雲龍騤騤乃是山鹿野麋獸微弩彊是以發遲

南史劉瑀年位本在何偃前孝武初偃爲吏部尙書瑀爲侍中不得與偃同從郊祀時偃乘車在前瑀策駟居後相去數十步瑀蹋馬及之謂偃曰君轡何疾偃曰牛駿馭精所以疾耳偃曰君何遲曰騏驥羅於羈絆所以居後偃曰何不著鞭使致千里答曰一蹙自造靑雲何至與駑馬爭路

刁韓相嘲

麥竇相嘲

晉中興書刁彞於桓公坐嘲韓博曰是君韓盧後博誤應曰君是韓盧後桓公笑曰刁以君姓韓故相問耳他自姓刁那得是韓盧後博曰明公未之思耳短尾者則爲刁也一坐嘆以爲佳

北史麥鐵杖爲汝南太守稍習法令羣盜屏迹後因朝防考功郎竇威嘲之曰麥是何姓鐵杖應聲曰麥豆不殊何忽相怪威赧然無以應時人以爲敏捷

未若諸庾翼翼

可謂眾僧虔虔

晉書孫盛子放字齊莊防稱令慧庾翼子爰客嘗孫盛見放而問曰安國何在放答曰庾稚恭家爰客大笑曰諸孫大盛有兒如此也放又曰未若諸庾翼翼旣而語人曰我故得重呼奴父也

南史王僧虔子慈少與從弟儉共書學謝鳳子超宗嘗孫虔仍往東齋詣慈慈正學書未卽放筆超宗曰卿書何如防公慈曰慈書比大人如雞之比鳳超宗狼狽而退十歲時與蔡興宗子約入寺禮佛正遇沙門懴約戲慈曰眾僧今日可謂防防慈應聲曰卿如此何以興蔡氏之宗

楊素以二柳戲二柳

楊素以柳條戲柳調

北史柳機在周與族人文成公昻初俱歷顯要及此昻機並爲外軄楊素時爲納言方用事因上賜宴素戲曰二柳俱摧孤楊獨聳坐者歡笑

又左僕射楊素嘗於朝堂見柳調因獨言曰柳條通體弱獨揺不須風調斂版正色曰調信無取公不當以爲侍禦信有可取不應發此言公當具瞻之地樞機何可輕發素甚奇之

外論不爾

外言不爾

晉書謝安問王獻之曰君書何如君家尊答曰故當不同安曰外論不爾答曰人那得知

世說何參軍【思澄】與族弟水部【遜】散騎【子朗】俱擅文名時人爲之語曰東海三何子朗最多參軍曰外言殊不爾故當推遜【評曰甚矣哉人之好名也父子昆弟間猶不免操勝心況在敵而名位相軋者乎其猜忌又可勝道哉】

未能免俗聊復爾耳

不能免俗爲復爾耳

晉書阮咸與籍居道南諸阮居道北北阮富而南阮貧七月七日北阮曬衣服皆錦綺粲目咸以竿掛大布犢鼻於庭人或怪之答曰未能免俗聊復爾耳北史王思政入據潁州慕容紹宗出討房豹爲紹宗開府主簿兼行臺郎中紹宗自雲有水厄遂於戰艦中浴並自投於水冀以厭當之豹白紹宗曰夫命也在天豈人理所能延保公若實有水厄非禳爲所能卻若其實無何禳之有今三軍之事在於明公惟應達命任理以保元吉方乃乘船入水雲以防災豈如岸上指麾以保萬全也紹宗笑曰不能免俗爲復爾耳

亦復可爾耳

不能不爾耳

晉書王惇時爲鴻臚卿謂阮修曰卿常無食鴻臚丞差有祿能作不修曰亦復可爾耳遂爲之

又桓溫入赴山陵上新亭大陳兵衛將移晉室呼謝安及王坦之欲於坐害之坦之甚懼問計於安安神色不變曰晉祚存亡在此一行旣見溫坦之流汗沾衣倒執手板安從容就席坐定謂溫曰安聞諸侯有道守在四鄰明公何須壁後置人邪溫笑曰正自不能不爾耳遂笑語移日

是送吏部郎

自餉晉陵令

南史何尙之字彥徳爲吏部郎告休定省傾朝送別於冶渚及至郡父叔度謂曰聞汝來此傾朝相送可有幾客答曰殆數百人叔度笑曰此是送吏部郎耳非闗何彥徳也

世說髙爽嘗經晉陵詣劉蒨了不相接髙甚銜之俄爽代蒨爲縣蒨迎贈甚厚爽受餉答書曰髙晉陵自答人問其故爽曰劉蒨自餉晉陵令耳何闗爽事蜀志張裔北詣丞相亮諮事送者數百車乘盈路裔還書與所親曰近者渉道晝夜接賔不得寧息人自敬丞相長史男子張君嗣附之疲倦欲死其談啁流速皆此類也

灌夫罵臨汝與程不識耳語

崔咸罰裴度與劉棲楚耳語

漢書灌夫行酒至田蚡蚡膝席曰不能滿觴夫怒因嘻笑曰將軍貴人也畢之時蚡不肯行酒次至臨汝侯灌賢賢方與程不識耳語又不避席夫無所發怒乃罵賢曰平生毀程不識不值一錢今日長者爲壽乃效兒女曹呫囁耳語

舊唐書京兆尹劉棲楚李逢吉黨也棲楚等十餘人駕肩排裴度而朝士持兩端者日擁度門一日度畱客命酒棲楚矯求度之歡曲躬附裴耳而語崔咸嫉其矯舉爵罰度曰丞相不當許所由官囁耳語度笑而飲之棲楚不自安趨出坐客皆壯之

羞與噲爲伍

嘆與滔比肩

漢書韓信嘗過樊將軍噲噲趨拜送迎言稱臣曰大王乃肯臨臣信出門笑曰生乃與噲等爲伍

晉書袁宏與伏滔同在桓溫府府中呼爲袁伏宏心恥之每嘆曰公之厚恩未優國士而與滔比肩何辱之甚

彭羕呼先主爲老革

謝奕呼桓溫爲老兵

蜀志諸葛亮𨿽外接待彭羕而內不能善屢宻言先主羕心大志廣難可保安先主旣敬信亮加察羕行事意以稍疎左遷羕爲江陽太守羕聞當逺出私情不悅往詣馬超超問羕曰卿才具秀防主公相待至重謂卿當與孔明孝直諸人齊足並驅寧當外授小郡失人本望乎羕曰老革荒悖可復道邪

晉書謝奕嘗逼桓溫飲溫走入南康主門避之主曰君若無狂司馬我何由得相見奕遂攜酒就聽事引溫一兵帥共飲曰失一老兵得一老兵亦何所在溫不之責

呼崔元欽爲癩刺史

叱楊再思爲癡宰相

魏書崔暹字元欽爲瀛州刺史貪暴安忍民庻患之嘗出獵州北單騎至於民村井有汲水婦人暹令飲馬因問曰崔瀛州何如婦人不知其暹也答曰百姓何罪得如此癩兒刺史暹默然而去

唐書楊再思居宰相十餘年阿匼取容無所薦逹人主所不喜毀之所善譽之畏愼足恭未嘗忤物或曰公位尊何自屈折答曰世路孔艱直者先禍不爾豈全吾軀於時水沴閉坊門以禳再思入朝有車陷於濘叱牛不前恚曰癡宰相不能和陰陽而閉坊門遣我艱於行再思遣吏謂曰汝牛自弱不得獨責宰相

落水三公墜車僕射

黃防少師桃弓僕射

南史司徒禇彥回送湘州刺史王僧髮閣道壊墜水僕射王儉嘗驚跣下車謝超宗拊掌笑戲曰落水三公墜車僕射

北史郭祚爲僕射領太子少師祚曾從幸東宮明帝防弱祚持一黃防出奉之時應詔左右趙桃弓與禦史中尉王顯疊相唇齒深爲帝所信祚私事之時人謗祚者號爲桃弓僕射黃防少師

烏不烏鵲不鵲

驢非驢馬非馬

國策史疾謂楚王曰任官置吏必曰廉潔勝自今盜賊公行而弗能禁也此可謂烏不爲烏鵲不爲鵲也漢書龜玆王樂漢衣服制度歸其國治宮室作徼道周衛出入傳呼撞鐘鼓如漢家儀外國胡人皆曰驢非驢馬非馬若龜玆王所謂驘也

憎聲

憎眼

世說支道林入東見王子猷兄弟還人問見諸王何如答曰見一羣白頸烏但聞喚啞啞聲

又蘇峻時孔羣在橫塘爲匡術所逼王丞相保存術因眾坐戲語令術勸羣酒以釋橫塘之憾羣答曰徳非孔子厄同匡人𨿽陽和布气鷹化爲鳩至於識者猶憎其眼

劉祥比令僕

卞彬比令僕

南史劉祥與王奐子融同載行至中堂見路人驅驢祥曰驢汝好爲之如汝人才皆已令僕矣

又卞彬蝦蟇賦云紆靑拖紫名爲蛤魚世謂比令僕也

宋東海王禕爲驢王

魏咸陽王坦爲驢王

南史廬陵王禕初封東海王明帝踐祚進封廬陵王初廢帝目禕似驢上以廢帝之言類攺封焉

北史咸陽王禧子坦傲狠凶麤從叔安丰王延明每切責之曰汝凶悖性與身而長昔宋有東海王禕志性凡劣時人號曰驢王我熟觀汝所作亦恐不免驢號當時聞者號爲驢王

閭裏咸謂生犀

時人號爲禿犀

南史陸驗本無藝業而容貎特醜先是外國獻生犀其形甚陋故閭裏咸謂驗爲生犀

北夢言杜邠公悰尙憲宗岐陽公主累居大鎭復居廊廟無他才未嘗延接寒素甘食竊位而已時人號爲禿角犀

奴

王

南史前廢帝自以爲昔在東宮不爲孝武所愛常罵帝爲奴又太后疾篤遣呼帝帝曰病人間多鬼可畏那可往太后怒語侍者曰將刀來破我腹那得生寧馨兒

北史初崔浩弟恬聞慧龍王氏子以女妻之浩旣婚姻及見慧龍曰信王家兒也王氏世鼻江東謂之王慧龍鼻漸大浩曰眞貴種矣

竇喜鵲

劉鵂鶹

舊唐書竇申宰相參之族子參特愛申每議除授多詣於申或泄之以招權受賂每所至人謂之喜鵲異苑劉在朱方人不得共話若與之言人必遭旤難及身死疾惟一士謂無此理偶值人有屯塞耳劉聞之欣然而往自說被謗君能見明答云世人雷同何足卹須臾火發資畜服翫蕩然於是舉世號爲劉鵂鶹或遇諸途皆閉車走馬掩目奔避劉亦杜門自守歲時一出則人驚散甚於見鬼

費旭不識其父殷澐颻颺其母

陳思方父於虫潘嶽匹婦於考

顏氏家訓梁世費旭詩云不知是邪非殷澐詩云颻颺雲母舟簡文曰旭旣不識其父澐又颻颺其母此𨿽悉古事不可用也

又陳思王武帝誄遂深永蟄之思潘嶽悼亾賦乃愴手澤之遺是方父於虫匹婦於考也【按禮記仲秋之月蟄虫壞戶誄稱永蟄是方父於虫矣又云父沒而不能讀父之書手澤存焉耳悼婦稱手澤是匹婦於考矣】

範蠡吠於狗竇

光逸窺於狗竇

劉子範蠡吠於狗竇文種聞而拜之按文種過範蠡之門蠡於狗洞作狗吠文種曰狗當吠人蠡乃以我爲人車至其門入內而拜薦爲越相

晉書時賢胡母輔之軰閉門酣飲已累日光逸將排戶入守者不聽逸便於戶外脫衣露頭於狗竇中窺之而大叫輔之驚曰他人決不能爾必我孟祖也遽呼入與飲

小遺殿上

小遺閣省

漢書東方朔嘗醉入殿中小遺殿上劾不敬有詔免爲庻人待詔宦者署【顏古師曰小遺者小便也】

南史謝幾卿嘗於閣省祼袒酣飲及醉小遺下霑令史爲南司所彈幾卿亦不介意

車轄投井

車輪括頸

漢書陳遵居長安中列侯近臣貴戚皆貴重之牧守當之官及郡國豪傑至京師者莫不相因到遵門遵酒每大飲賔客滿堂輙闗門取客車轄投井中𨿽有急終不得去

北齊書司馬消難左僕射子如之子又是髙祖之壻勢盛當時因退食暇尋髙季式與之酣飲畱宿旦日重門並閉闗籥不通消難固請云我是黃門郎天子侍臣豈有不參朝之理且已一宿不歸家君必當大怪今若又畱我狂飲我得罪無辭恐君亦不免譴責季式曰君自稱黃門郎又言畏家君怪欲以地勢脇我邪髙季式死自有處初不畏此消難拜謝請出終不見許酒至不肯飲季式云我畱君盡興君是何人不爲我痛飲命左右索車輪括消難頸又索一輪自括頸仍命酒引滿相勸消難不得已欣笑而從之方乃俱脫車輪更畱一宿是時失消難兩宿莫知所在內外驚異及消難出方具言之世宗在京輔政白魏帝賜消難美酒數石珍羞十輿並令朝士與季式親狎者就季式宅防集

兵帥共飲【見前】

三騶對飲

晉書謝幾卿防意便行不拘朝憲嘗與樂遊苑宴不得醉而還因詣道邊酒壚停車褰幔與車前三騶對飲時觀者如堵幾卿處之自若

畢吏部盜樽

裴禦史攜筯

晉書畢卓爲吏部郎嘗飲酒廢軄比捨郎釀熟卓因醉夜至其甕間盜飲之爲掌酒者所縛明旦視之乃畢吏部也遽釋其縛卓遂引主人宴於甕側致醉而去史臣曰軍諮散髮吏部盜樽豈以世疾名流玆焉自垢臨鍜竈而不廻登廣武而長嘆則嵇琴絕響阮气徒存通其防徑必雕風俗召以效官居然屍素軌躅之外或有可觀者焉

北史崔瞻在禦史臺恆宅中送食備盡珍羞別室獨飡處之自若有一河東人士姓裴亦爲禦史伺瞻食便往造焉瞻不與交言又不命匕筯裴坐觀瞻食罷而退明日自攜匕筯恣情飲噉瞻謂曰我初不喚君食亦不共君語遂能不拘小節昔劉毅在京口冒請鵞炙豈亦異是君定名士於是每與之同食性方重好讀書酒後淸言聞者莫不傾耳

自言寧三日不食不能一日不獵

嘗言寧三日不食不能一日不獵

北史咸陽郡王坦性好畋漁無日不出秋冬獵雉兔春夏捕魚蟹鷹犬常數百頭自言寧三日不食不能一日不獵

舊唐書巢王元吉好畋獵載网罟三十餘兩嘗言寜三日不食不能一日不獵

齊桓好衣紫

鄒君好長纓

韓子齊桓公好服紫一國盡服紫當是時也五素不得一紫桓公患之謂管仲曰寡人好衣紫紫貴甚一國百姓好服紫不已寡人柰何管仲曰君何不試勿衣紫也謂左右曰吾甚惡紫之臭於是左右適有衣紫而進者公必曰少卻吾惡紫臭公曰諾於是日郎中莫衣紫其明日國中莫衣紫三日境內莫衣紫也又鄒君好服長纓左右皆服長纓甚貴鄒君患之問左右左右曰君好服百姓亦多服是以貴君因先自斷其纓而出國中皆不服長纓君不能下令爲百姓服度以禁之乃斷纓出以示民是先戮以蒞民也

王子陽好車服極爲鮮明

辛慶忌好輿馬號爲鮮明

漢書王吉字子陽好車馬衣服其自奉養極爲鮮明而亡金銀錦繡之物及遷徙去處所載不過囊衣不畜積餘財去位家居亦布衣疏食天下服其廉而怪其奢故俗傳王陽能作黃金

又辛慶忌居處恭儉食飲被服尢節約然性好輿馬號爲鮮明惟是爲奢

好衣刺文袴

好佩紫羅囊

晉書謝尙好衣刺文袴諸父責之因而自攺遂知名又謝少好佩紫羅香囊謝安患之而不欲傷其意因戲賭取卽焚之於此遂止

阮孚好屐

靈運著屐

晉書阮孚傳初祖約性好財孚好屐同是累而未判其得失有詣約見正料財物客至屏當不盡余兩小簏以著背後傾身障之意未能平或有詣阮正見自蠟屐因自嘆曰未知一生當著幾量屐神色甚閒暢於是勝負始分

南史謝靈運尋山陟嶺必造幽峻巖嶂數十重莫不備盡登躡常著木屐上山則去其前齒下山去其後齒

嗜痂

嗜爪

南史劉邕性嗜瘡痂以味似鰒魚嘗詣孟靈休靈休先患炙瘡瘡痂落牀上邕取食之靈休大驚邕答曰性之所嗜靈休瘡痂未落者悉禠取以飴邕邕去靈休與何朂書劉邕向顧見噉遂舉體流血南康國吏二百許人不問有罪無罪逓與鞭瘡痂常以給膳唐權長孺有嗜人爪癖嘗因逺行狂士蔣傳聚得數兩削下爪以進曰無以餞送今有少佳味敢獻長孺涎流於吻連撮噉合坐驚異【幹子】

屋下陳屍

道上行殯

晉書時張湛好爲齋前種松栢人謂湛屋下陳屍又袁山松每出遊好令左右作挽歌人謂道上行殯

自爲壽藏

自爲墓志

後漢趙岐自爲壽藏圖季札子產晏嬰叔向四像居賔位又自畫其像居主位皆爲讚頌

舊唐書傅奕常醉臥蹶然起曰吾其死矣因自爲墓志曰傅奕靑山白雲人也因酒醉死嗚呼哀哉

王孫臝

沐並卽埳

漢書楊王孫學黃老之術家業千金厚自奉養生亡所不致及病且終先令其子曰吾欲臝以反吾眞必亡易吾意死則爲布囊盛屍入地七尺旣下從足引脫其囊以身親土

魏志注沐並慮身無常豫作終制戒其子以儉又敇豫掘埳戒气絕令二人舉屍卽埳絕哭泣之聲止婦女之送禁弔祭之賔無設脯酒粟米之奠又戒後亡者不得入藏不得封樹妻子皆遵之按並之言曰夫道之爲物惟恍惟惚壽爲欺魄夭爲鳬沒身淪有無與神消息含悅陰陽甘夢太極奚以棺槨爲牢衣裳爲纆屍系地下長幽桎梏豈不哀哉昔莊周闊達無所適莫又楊王孫祼體貴不久容耳至夫末世緣生怨死之徒乃有含珠鱗柙玉牀象袵殺人以徇壙穴之內錮以紵絮借以蜃炭千載僵燥托類神仙於是大教陵遲競於厚謂莊子爲放蕩以王孫爲戮屍豈復識古有衣薪之鬼而野有狐貍之胔乎哉吾茍得獲沒卽以吾身襲於王孫矣

漢髙使鄭君名籍

呂布使袁渙詈備

漢書鄭當時字莊其先鄭君嘗事項籍籍死而屬漢髙祖令諸故項籍臣名籍鄭君獨不奉詔詔盡拜名籍者爲大夫而逐鄭君

魏志呂布初與劉備和親後離隙布欲使袁渙作書詈辱備渙不可再三彊之不許布大怒以兵脇渙曰爲之則生不爲則死渙顏色不變笑而應之曰渙聞惟徳可以辱人不聞以罵使彼固君子邪且不恥將軍之言彼誠小人邪將復將軍之意則辱在此不在於彼且渙他日之事劉將軍猶今日之事將軍也如一旦去此復罵將軍可乎布慙而止

惡見水中蟹

惡聞木邊姓

晉書張華裴頠之被誅也趙王倫孫秀以宿憾收解系兄弟梁王彤救系等倫怒曰我於水中見蟹且惡之況此人兄弟輕我邪

又右將軍桓伊嘗詣忠敬王遵遵曰門何爲通桓氏左右曰伊與桓溫疎宗相見無嫌遵曰我聞人姓木邊便欲殺之況諸桓乎【評曰有餘愛者愛及屋上烏有餘惡者惡及水中蟹人情之偏一至於此傳曰好惡以其類者鮮矣良然】

爲艸人而射之

爲艸人而訊之

北史齊河間王孝琬怨執政爲艸人而射之和士開與祖珽譖之曰艸人擬聖躬也

又齊安徳王延宗爲艸人以像武成鞭而訊之曰何故殺我兄奴告之武成覆臥延宗於地馬鞭撾之二百

芳蘭當門不得不除

芳蘭生門不得不鋤

典略曹操殺楊修曰芳蘭當門不得不除

蜀志先主殺張裕諸葛亮救之先主曰芳蘭生門不得不鋤南史袁淑詩云種蘭忌當門懷璧莫向楚楚少別玉人門非植蘭所

灌夫罵坐

曹眞罵坐

漢書田蚡取燕王女爲夫人太后詔召列侯宗室皆往賀竇嬰過灌夫欲與俱夫謝曰夫數以酒失過丞相丞相今者又與夫有隙嬰曰事已解彊與俱酒酣蚡起爲壽坐皆避席伏已嬰爲壽獨故人避席余半膝席夫行酒至蚡蚡膝席曰不能滿觴夫怒因嘻笑曰將軍貴人也畢之時蚡不肯行酒次至臨汝侯灌賢賢方與程不識耳語又不避席夫無所發怒乃罵賢曰平生毀程不識不直一錢今日長者爲壽乃效兒女曹呫囁耳語

吳質別傳時上將軍曹眞性肥中領軍朱鑠性痩吳質召優使說肥痩眞負貴恥見戲怒謂質曰卿欲以部曲將遇我邪驃騎將軍曹洪輕車將軍王忠言將軍必欲使上將軍服肥卽自冝爲痩眞愈恚防刀瞠目言俳敢輕脫吾斬爾遂罵坐質按劍曰曹子丹汝非屠幾上肉吳質吞爾不揺防咀爾不揺牙何敢恃勢驕邪鑠因起曰陛下使吾等來樂卿耳乃至此邪質顧叱之曰朱鑠敢壊坐諸將軍皆還坐鑠性急愈恚還防劍斬地遂便罷也

防劍息風

防劍斫水

謝承後漢書陳茂嘗爲交阯別駕舊刺史行部不渡漲海刺史周敞渉海遇風船欲覆沒茂防劍訶罵水神風卽止息

又王閎渡錢塘江遭風船欲覆閎防劍斫水罵伍子胥風息得濟續漢書建初中張禹拜州刺史嘗過江行部中土民皆以江有子胥之神難於濟渉禹將度吏固請不聽禹厲言曰子胥如有靈知我志在理察枉訟豈危我哉遂鼓楫而過

王述擲雞子

王思逐蠅子

晉書王述性急爲累嘗食雞子以筯刺之不得復大怒擲地雞子圓轉不止便下牀以屐齒踏之瞠甚掇內口中齧破而吐之

苛吏傳王思正始中爲司農性急嘗執筆作書蠅集筆端驅去復來如是再三思恚怒自起逐蠅不能得還取筆擲踏壊之

溫造與李中書相逢曵去引馬

溫造與崔知誥相逢捉其從人

舊唐書溫造性剛褊人或激觸不顧貴勢以气淩借嘗遇左補闕李虞於街怒其不避捕祗承人決脊十下左拾遺舒元褒等上疏論之曰國朝故事供奉官街中除宰相外無所廻避溫造蔑朝廷典禮淩陛下侍臣恣行胸臆曽無畏忌前時中書舍人李虞仲與造相逢造乃曵去引馬知制誥崔咸與造相逢造又捉其從人當時緣不上聞所以防犯益甚臣聞元和長慶中中丞行李不過半坊今乃逺至兩坊謂之籠街喝道但以崇髙自大不思僣擬之嫌若不糾防實虧彞典敇曰憲官之軄在指佞觸邪不在行李自大侍臣之軄在獻可替否不在道路相髙並列通班令知名分如聞喧競亦以再三旣招人言甚損朝體其臺官與供奉官同道聽先後而行道途卽祗揖而過其參從人各隨本官之後少相僻避勿言衝突又聞近日已來應合導從官事力多者街衢之中行李太過自今後傳呼前後不得過三百步

指鹿爲馬束蒲爲脯

以靑爲黒以黒爲黃

風俗通秦相趙髙指鹿爲馬束蒲爲脯二世不覺故潘嶽西徵賦曰野蒲變而成脯苑鹿化以爲馬【張銑注曰趙髙欲爲亂恐羣臣不聽乃先設驗以蒲爲脯以鹿爲馬獻於二世羣臣言蒲言鹿者皆陰誅之】禮器曰或素或靑夏造殷因注曰變白黑言素靑者秦二世時趙髙欲作亂或以靑爲黒黒爲黃民言從之故崔琦對梁冀曰將使黃攺色馬鹿易形乎【按此是趙髙之詐又不苐指鹿一事矣】

書帛置魚腹

書帛系鳥頸

漢書陳勝丹書帛曰陳勝王置人所罾魚腹中卒買魚烹食得書已怪之矣又間令吳廣之次所防叢祠中夜篝火狐鳴呼曰大楚興陳勝王卒皆夜驚恐旦日卒中往往指目勝廣

北史有道士桓法嗣者自言解圖防王世充眤之法嗣乃上孔子閉房記畫作大夫持一干以驅羊法嗣云楊隋姓也幹一者王字也王居楊后明相國代隋爲帝也又取莊子人間世徳充符二篇上之法嗣釋曰上篇言世下篇言充此則相國名矣當徳被人間而應符命爲天子也世充大悅曰此天命也再拜受之卽以法嗣爲諌議大夫世充又羅取雜鳥書帛系其頸自言符命而散之於空或有彈射得鳥而來獻者亦拜官爵

闕下有寶气

牛腹有奇書

郊祀志新垣平使人持玉杯上書闕下獻之平言上曰闕下有寶玉气來者已視之果有獻玉杯者刻曰人主延壽平又言臣日再中居頃之日郤復中於是始更以十七年爲元年令天下大酺

又武帝拜少翁爲文成將軍賞賜甚多以客禮禮之文成言上卽欲與神通宮室被服非象神神物不至乃作畫雲气車及各以勝日駕車辟惡鬼又作甘泉宮中爲臺室畫天地泰一諸鬼神而置祭具以致天神居歲餘其方益衰神不至廼爲帛書以飯牛陽不知言此牛腹中有奇書殺視得書書言甚怪天子識其手書問之果爲書於是誅文成將軍隠之

臣師非有求人人者求之

仙者非有求主主者求之

郊祀志天子旣誅文成後悔其方不盡及見欒大大說大爲人長美言多方略而敢爲大言處之不疑大言曰臣常往來海中見安期羨門之屬顧以臣爲賤不信臣又以爲康王諸侯耳不足與方臣數以言康王康王又不用臣臣之師曰黃金可成而河決可塞不死之藥可得仙人可致也然臣恐效文成則方士皆掩口惡敢言方哉上曰文成食馬肝死耳子誠能修其方我何愛乎大曰臣師非有求人人者求之陛下必欲致之則貴其使者令爲親屬以客禮待之勿卑使各佩其信印廼可使通言於神人神人尙肯邪不邪尊其使然後可致也於是上使驗小方鬭棊棊自相觸擊是時上方憂河決而黃金不就廼拜大爲五利將軍居月餘得四印

又上誅五利其冬公孫卿候神河南言見仙人迹緱氏城上有物如雉往來城上天子親幸緱氏視迹問卿得毋效文成五利乎卿曰仙者非有求人主人主者求之其道非少寛假神不來言神事如迂誕積以歲廼可致於是郡國各除道繕治宮館名山神祠所以望幸矣

二桃殺三士

杯酒殺三人

晏子春秋公孫接田開疆古冶子事景公以勇力搏虎聞晏子欲去之曰此皆力攻勍敵之人也無長防之禮因請公使人少餽之二桃曰三子何不計功而食桃公孫接仰天而嘆曰接一搏而再搏乳虎若接之功可以食桃而無與人同矣援桃而起田開疆曰吾伏兵而郤三軍者再若開疆之功亦可以食桃而無與人同矣援桃而起古冶子曰吾嘗從君濟於河黿禦左驂以入砥柱之流當是時也冶少不能遊潛行逆流百步順流九里得黿而殺之左操驂尾右挈黿頭鶴躍而出若冶之功亦可以食桃而無與人同矣二子何不反桃抽劍而起公孫接田開疆皆反其桃挈領而死古冶子曰二子死之冶獨生之不仁恥人以言而誇其聲不義恨乎所行不死無勇亦反其桃挈領而死

南史初吳興吳規頗有才學邵陵王綸引爲賔客深相禮遇及綸作牧郢藩規隨從江夏遇張纉出之湘鎭路經郢服綸餞之南浦纉見規在坐意不能平忽舉杯曰吳規此酒慶汝得陪今宴規尋起還其子翁孺見父不悅問而知之翁孺因气結爾夜便卒規恨纉慟兒憤哭兼至信次之間乂致殞規妻深痛夫子翼日又亡時人謂張纉一杯酒殺吳氏三人

子胥紿邊候

張醜紿境吏

韓非子子胥出走邊候得之子胥曰上素我者以我有美珠也今我已亡之矣我且曰子取吞之候因釋之

國策張醜爲質於燕燕王欲殺之走且出境境吏得醜醜曰燕王所爲將殺我者人有言我有寶珠王欲得之今我已亡之矣而燕王不我信今子且致我我且言子之奪我珠而吞之燕王必當殺子刳子腹及子之膓矣夫欲得之君不可說以利吾要且死子膓亦且寸絕境吏恐而放之

客爲雞鳴出闗

丹爲雞鳴出闗

史記孟嘗君夜半至函谷闗闗法雞鳴而出客孟嘗君恐追至客之居下坐者有能爲雞鳴而雞盡鳴遂發傳出

博物志燕太子丹質於秦遁到闗闗門不開丹爲雞鳴於是眾雞悉鳴遂歸

睨其旁有馬暫騰上得脫

睨其傍有馬因躍上得免

史記李廣爲胡騎所得廣時傷病置廣兩馬間絡而盛臥廣行十餘里廣佯死睨其旁有一胡兒騎善馬廣暫騰而上胡兒馬因推墮兒取其弓鞭馬南馳數十里復得其餘軍因引而入塞匈奴捕者騎數百追之廣行取胡兒弓射殺追騎以故得脫

北史李弼從周文與齊神武戰河橋身被七創遂爲所獲陽隕絕於地睨其傍有馬因躍上得免

以寶鞭示追騎

以金投追騎

晉書明帝微行至湖陰王惇使五騎物色追帝帝亦馳去馬有遺糞輒以水灌之見逆旅賣食嫗以七寶鞭與之曰後有騎來可以此示也俄而追者至問嫗嫗曰去已逺矣因以鞭示之五騎傳翫稽畱遂久又見馬糞冷以爲信遠而止不追帝僅而獲免

舊唐書王世充作難皇甫無逸棄老母妻子斬闗而走追騎且至無逸曰吾死而後已終不能同爾爲逆因解所服金投之於地曰以此贈卿無爲相迫追騎競下馬取自相爭奪由是得免

吳公子光詳爲足疾

侯莫陳悅詐云腹痛

史記吳世家公子光伏甲士於窟室而謁王僚飲王僚使兵陳於道自王宮至光之家門階戶席皆王僚之親也人夾持鈹公子光詳爲足疾入於窟室使專諸置匕首於炙魚之中以進食手匕首刺王僚鈹交於匈遂殺王僚【索隱曰詳音陽】

北史侯莫陳悅說賀防嶽入營共論兵事悅詐云腹痛起而徐行令其壻元洪景斬嶽於幕中

叔展呼山鞠窮

欽明乞醬梁墨

左傳楚師傅於蕭還無社與司馬言號申叔展叔展曰有麥麯乎曰無有山鞠窮乎曰無河魚腹疾柰何曰目於眢井而拯之若爲茅絰哭井則已明日蕭潰申叔視其井則茅絰存焉號而出之【杜預注麥麯鞠窮所以禦濕欲使無社逃泥水中無社不解故曰無軍中不敢正言故謬語河魚腹疾言無禦濕藥將病無社意解欲入井故使叔展視虛廢井而求拯已出溺爲拯叔展又教結茅以表井須哭乃應以爲信】舊唐書許欽明嘗出按部突厥默啜率眾數萬奄至城下欽明大呼曰賊中都無飲食城內有美醬乞二升梁米乞二斗墨乞一鋌是時賊營處四靣阻泥河惟有一路得入欽明乞此物以諭城中冀其簡兵陳將候夜掩襲城中無悟其防者

多請田宅以自堅

大受金賄以自穢

史記王翦旣至闗使使還請善田者五軰或曰將軍之乞貸亦已甚矣王翦曰不然夫秦王怚而不信人今空秦國甲士而專委於我我不多請田宅爲子孫業以自堅顧令秦王坐而疑我矣【怚音麄徐廣曰怚一作麄】北史梁睿初平王謙自以威名太盛恐爲時所忌遂大受金賄以自穢

虜中吾指

虜中吾足

漢書髙帝數項羽十罪羽大怒伏弩射中漢王傷胸乃捫足曰虜中吾指

南史郢城平武帝命眾軍卽日俱下楊公則受命先驅江州旣定連旌東下直造建鄴公則號令嚴明秋毫不犯所在莫不賴焉大軍至新林公則自越城移屯領軍府壘北樓與南掖門相對嘗登樓望戰城中遙見麾蓋縱神鋒弩射之矢貫胡牀左右皆失色公則曰虜幾中吾足談笑如初東昏夜選勇士攻公則柵軍中驚擾公則堅臥不起徐命擊之東昬軍乃退

量沙散米

聚土覆米

南史檀道濟軍至歷城以資運竭乃還時人降魏者具說糧食已罄於是士卒憂懼莫有固志道濟夜唱籌量沙以所餘少米散其上及旦魏軍謂資糧有餘故不復追又載記晉龍驤將軍胡彬爲苻融所逼糧盡詐沙以示融軍

北史賀若惇次湘州俄而秋水泛溢江路遂斷糧援旣絕恐陳將侯瑱等知其糧少乃於營內多爲聚土覆之以米召側近村人陽有所訪問隨卽遣之瑱等聞之良以爲實又晉書祖逖以囊盛土如米狀使千人運之

詐服魏人衣若叛投闗西者

僞爲周文書若從外送來者

北史韓雄爲東徐州刺史東魏雍州刺史郭叔略接境頗爲邊患雄宻圖之輕將十騎夜入其境伏於道側遣都督韓仕於略城服東魏人衣詐若自河陽叛投闗西者略出馳之雄自後射之再發咸中遂斬略首

又楊檦至建州東魏眾漸盛檦以孤軍無援且腹背受敵謀欲防還復恐義徒背判遂僞爲周文書遣人若從外送來者云已遣軍四道赴援因令人漏泄使所在知之又分土人義酋令各領所部四出抄掠擬供軍費檦分遣訖遂於夜中防還邵郡

莊生請赦以除星變

一行請赦以禳星變

史記朱公居陶生少子少子及壯而朱公中男殺人囚於楚朱公曰殺人而死軄也然吾聞千金之子不死於市告其少子往視之乃裝黃金千鎰置褐器中載以一牛車且遣其少子朱公長男固請欲行朱公不聽長男曰家有長子曰家督今弟有罪大人不遣乃遣少弟是吾不肖當自殺其母爲言曰今遣少子未必能生中子也而先空亡長男柰何朱公不得已而遣長子爲一封書遺故所善莊生曰至則進千金於莊生所聽其所爲愼無與爭事長男旣行亦自私賫數百金至楚莊生家負郭披藜藋到門居甚貧然長男發書進千金如其父言莊生曰可疾去矣愼毋畱弟出勿問所以然長男旣去不過莊生而私畱以其私賫獻遺楚國貴人用事者莊生𨿽居窮閻然以廉直聞於國自楚王以下皆師尊之及朱公進金非有意受也欲以成事後復歸之以爲信耳故金至謂其婦曰此朱公之金有如病不宿誡後復歸勿動而朱公長男不知其意以爲殊無短長也莊生間時入見楚王言某星宿某此則害於楚楚王素信莊生曰今爲柰何莊生曰獨以徳爲可以除之楚王曰生休矣寡人將行之王乃使使者封三錢之府楚貴人驚告朱公長男曰王且赦曰何以也曰每王且赦常封三錢之府昨暮王使使封之【注曰王且赦常封三錢之府者錢幣至重慮人或逆知有赦盜竊之所以封錢府備盜竊也漢靈帝時河內張成能侯風角知將有赦教子殺人捕得七日赦出此其類也】朱公長男以爲赦弟固當出也重千金虛棄莊生無所爲也乃復見莊生莊生驚曰若不去邪長男曰固未也初爲事弟弟今議自赦故辭生去莊生知其意欲復得其金曰若自入室取金長男卽自入室取金持去獨自歡幸莊生羞爲兒子所賣乃入見楚王曰臣前言某星事王言欲以修徳報之今臣出道路皆言陶之富人朱公之子殺人囚楚其家多持金錢賂王左右故王非能卹楚國而赦乃以朱公子故也楚王大怒曰寡人𨿽不徳耳柰何以朱公之子故而施惠乎令論殺朱公子明日遂下赦令朱公長男竟持其弟防歸至其母及邑人盡哀之惟朱公獨笑曰吾固知必殺其弟也彼非不愛其弟顧有所不能忍者也

酉陽雜爼僧一行博覽無不知尢善於數鉤深藏往當時學者莫能測防時家貧鄰有王姥前後濟之數十萬及一行開元中承上敬遇言無不可常思報之防王姥兒犯殺人罪獄未具姥訪一行求救一行曰姥要金帛當十倍酬也明君執法難以請【一曰情】如何王姥防手大罵曰何用識此僧一行從而謝之終不顧一行心計渾天寺中工役數百乃命空其室內徙大甕於中又宻選常住奴二人授以布囊謂曰某坊某角有廢園汝向中濳伺從午至昏當有物入來其數七可盡掩之失一則杖汝奴如言而往至酉後果有羣豕至奴悉獲而歸一行大喜令寘甕中覆以木蓋封以六一泥朱題梵字數十其徒莫測詰朝中使叩門急召至便殿宗迎問曰太史奏昨夜北斗不見是何祥也師有以禳之乎一行曰後魏時失熒惑至今帝車不見古所無者天將大警於陛下也夫匹婦匹夫不得其所則隕霜赤旱盛徳所感乃能退舍感之切者其在枯出系乎釋門以瞠心壊一切善慈心降一切魔如臣曲見莫若大赦天下宗從之又其夕太史奏北斗一星見凡七日而復

公孫上前背約

趙退翁上前背約

漢書公孫嘗與公卿約議至上前皆背其約以順上指汲黯庭詰曰齊人多詐而無情始與臣等建此議今皆背之不忠上問謝曰夫知臣者以臣爲忠不知臣者以臣爲不忠上然言

舊唐書趙憬字退翁與陸贄同知政事時延齡姦詐恣睢滿朝側目憬初與贄約於上前論之及延英奏對贄極言延齡姦邪誑誕之狀不可任用徳宗不悅形於顏色憬黙然無言由是罷贄平章事而憬當國矣

含辛爲淚

應聲便號

載記慕容熈後苻氏死制百寮於宮內哭臨令沙門素服使有司按檢哭者有淚以爲忠孝無則罪之於是羣臣震懼莫不含辛以爲淚焉

南史劉徳願爲孝武狎侮上寵殷貴妃薨畢數與羣臣至殷墓謂徳願曰卿哭貴妃若悲當加厚賞徳願應聲便號慟撫膺擗踴涕泗交流上甚悅以爲豫州刺史

駢志卷六﹤子部﹐類書類﹐駢志﹥

欽定四庫全書

駢志卷七

明陳禹謨撰

丁部上

桀失金椎

紂走玉馬

孝經援神契後偸任威折其玉斗失其金椎【後指桀】論語比考防殷惑妲己王馬走任昉牋云玉馬駿奔表微子之去

桀作璇室

紂作傾宮

寰宇記綘縣璇臺瓊室在城南門夏桀造

晏子春秋夏之衰也其王桀作璇室商之衰也其王紂作傾宮

斮朝渉之脛

鍥朝渉之脛

泰誓商王受斮朝渉之脛剖賢人之心【按淇縣界有斮脛河】宋策康王罵國老諫臣爲無顏之冠以示勇剖傴之背鍥朝渉之脛而國人大駭

商紂剔孕婦

東昏剖產婦

周書商王受刳剔孕婦【皇甫謐云紂剖比干妻以觀其胎】

南史東昏侯時出遊走驅斥百姓嘗至沈公城有一婦人當產不去因剖腹看男女

射天毆地

射天笞地

論衡紂父帝乙射天毆地遊涇渭之間雷電擊而殺之

宋策康王欲霸之速成故射天笞地斬社稷而焚滅之曰威服天下鬼神

從臺上彈人

嗾獒搏人

在樓上彈人

奪兒飼狗

左傳晉靈公不君厚斂以雕墻從臺上彈人而觀其辟丸也又飲趙盾酒伏甲將攻之其右提彌明知之趨登曰臣侍君宴過三爵非禮也遂扶以下公嗾夫獒焉明搏而殺之盾曰棄人用犬𨿽猛何爲鬭且出

北史齊南陽王綽爲定州刺史汲井水爲後池在樓上彈人又好微行遊獵無度恣情彊暴有婦人抱兒在路走避入艸綽奪其兒飼波斯狗婦人號哭綽怒又縱狗使食狗不食塗以兒血乃食焉載記石季龍善彈數彈人軍中以爲毒患

觀人避丸【見上】

觀人避箭

舊唐書巢王元吉守並州性好畋獵載网罟三十餘兩嘗言我寧三日不食不能一日不獵又嘗當衢而射觀人避箭以爲笑樂

幽王舉烽不信

田倉舉烽不實

周本紀褒姒不好笑幽王欲其笑萬方故不笑幽王爲烽燧大鼓有冦至則舉燧火諸侯悉至至而無冦褒姒乃大笑幽王說之爲數舉燧火其後不信諸侯益亦不至及犬戎攻幽王幽王舉烽火徵兵兵莫至遂殺幽王驪山下虜褒姒盡取周賂而去又呂覽周宅酆鎬近戎人與諸侯約爲髙葆禱於王路置皷其上逺近相聞卽戎冦至傳皷相告諸侯之兵皆至救天子戎冦嘗至幽王擊皷諸侯之兵皆至褒姒大說喜之幽王欲褒姒之笑也因數擊皷諸侯之兵數至而無冦至於後戎冦眞至幽王身走乃死於驪山之下爲天下笑此夫以無冦失眞冦者也

酉陽雜爼武溪夷田彊遣長子魯居上城次子某居中城少子倉居下城三壘相次以拒漢兵光武二十四年遣武威將軍劉尙徵之尙未至倉獲白龞爲臛舉烽請兩兄兄至無事及尙軍來倉舉火魯等以爲不實倉遂戰而死

僅亦守府

但爲寄坐

國語晉文公旣定襄王於郟鄏王勞之以地辭請隧焉王弗許曰今天降禍災於周室餘一人僅亦守府又不佞以勤叔父而班先王之大物以賞私徳其叔父實應且憎以非餘一人餘一人豈敢有愛也先民有言曰攺玉攺行叔父若能光裕大徳更姓攺物以創制天下自顯庸也而縮取備物以鎭撫百姓餘一人其流辟於裔土何辭之與有若由是姬姓也尙將列爲公侯以復先王之軄大物其未可攺也

魏志司馬宣王奏曹爽曰大將軍爽背棄顧命敗亂國典內則僭擬外專威權破壊諸營盡防禁兵羣官要軄皆置所親殿中宿衛歷世舊人皆復斥出欲置新人以樹私計根據盤牙縱恣日甚外旣如此又以黃門張當爲都監專共交闗看察至尊候伺神器離間二宮傷害骨肉天下洶洶懷危懼陛下但爲寄坐豈得久安此非先帝詔陛下及臣升禦牀之本意也昔趙髙極意秦氏以滅呂霍早斷漢祚永昌此乃陛下之大鑑臣受命之時也

言秦冦至者射之

報齊冦至者殺之

呂覽秦繆公時戎彊大秦繆公遺之女樂二八與良宰焉戎王大喜以其故數飲食日夜不休左右有言秦冦之至者因扞弓而射之秦冦果至戎王醉而臥於樽下卒生縛而擒之

又齊攻宋宋王使人齊冦之所至使者還曰齊冦近矣國人恐矣左右皆謂宋王曰此所謂肉自至虫者也以宋之彊齊兵之弱惡能如此宋王因怒而詘殺之又使人往視齊冦使者報如前宋王又怒詘殺之如此者三其後又使人往視齊冦近矣國人恐矣使者遇其兄曰國危甚矣若將安適其弟曰爲兄視齊冦不意其近而國人恐如此也今又私患鄕之光視齊冦者皆以冦之近也報而死今也報其情死不報其情又恐死將若何其兄曰如報其情有且先夫死者死先夫亡者亡於是報於王曰殊不知齊冦之所在國人甚安王大喜左右皆曰鄕之死者宜矣王多賜之金冦至王自投車上馳而走此人得以富於他國

壍山堙谷

夷山堙谷

史記始皇欲遊天下道九原直抵甘泉乃使防恬通道自九原抵甘泉壍山堙谷千八百里

北史楊素監營仁壽宮素遂夷山堙谷督役嚴急作者多死宮側時聞鬼哭

漢武帝遣方士

漢元帝求方士

史記漢武紀少君言於上曰祠竈則致物致物而丹砂可化爲黃金黃金成以爲飲食器則益壽益壽而海中蓬萊仙者可見見之以封禪則不死黃帝是也臣常遊海上見安期生食巨棗大如安期生仙者通蓬萊中合則見人不合則隱於是天子始親祠竈而遣方士入海上求蓬萊安期生之屬而事化丹砂諸藥齊爲黃金矣

桓譚新論漢元帝被病廣求方士漢中送道士王仲都詔問所能對曰能忍寒暑乃於昆明池上環冰而馳禦者厚衣狐裘寒戰而仲都獨無變色臥於池臺上暉然自若夏大暑日使曝坐中環以十鑪火不言熱又身不汗

神藥可得嘗爲魚苦故不得至

仙人可見上往常遽故不得見

秦本紀方士徐市等入海求神藥數歲不得費多恐譴乃詐曰蓬萊藥可得然常爲大鮫魚所苦故不得至願請善射與俱見則以連弩射之始皇夢與海神戰如人狀問占夢博士曰水神不可見以大魚蛟龍爲候今上禱祠備謹而有此惡神當除去而善神可致乃令入海者賫捕巨魚具而自以連弩候大魚出射之自瑯邪北至榮成山弗見至之罘見巨魚射殺一魚遂並海西至平原津而病

郊祀志公孫卿言於武帝曰仙人可見上往常遽以故不見今陛下可爲館如緱氏城置脯棗神人宜可致且仙人好樓居於是上令長安側作飛廉桂館甘泉側作益壽延壽館使卿持節設具而候神人廼作通天臺置祠具其下將招來神仙之屬

稱主翁

立面首

漢書武帝姑館陶公主號竇太主堂邑矦陳午尙之午死主寡居年五十餘矣近幸董偃上嘗從主飲主自執宰蔽膝道入登階就坐坐未定上曰願謁主人翁董君緣幘傅韝隨主前伏殿下主乃贊館陶公主胞人臣偃昩死再拜謁因叩頭謝上爲之起有詔賜衣冠上偃起走就衣冠主自奉食進觴當是時董君見尊不名稱主人翁

南史前廢帝紀山陰公主滛恣過度謂帝曰妾與陛下𨿽男女有殊俱托體先帝陛下後宮數百妾惟駙馬一人事不均平一何至此帝乃爲立面首左右三十人

發丘中郎

模金校尉

魏氏春秋載袁紹檄州郡文曹操署發丘中郎將摸金校尉所過墮突無骸不露南史宋景和時仿魏武置此二官以建安王休仁山陽王休祐領之【按洪容齊氏曰嚴有翼所著藝苑雌黃頗務譏詆東坡公皆近於蚍蜉撼大木如正誤篇中摭其用五十本蔥爲種薤五十本發丘中郎將爲中郎觧摸金扁鵲見長桑君使飲上池之水爲倉公飲上池鄭餘慶烝胡蘆爲盧懷謹云如此甚多坡詩所謂抉云漢分天章萬斛泉源不擇地而出若用蔥爲薤用校尉爲中郎用扁鵲爲倉公用餘慶爲懷謹不失爲名語於理何害公豈一一如學究書生按圖索駿規行矩步者哉】

蜀後主喜笑自若

陳後主耽醉罕醒

漢晉春秋司馬文王與後主劉禪宴爲之作故蜀技防人皆爲之感愴而禪喜笑自若王謂賈充曰人之無情乃可至於是乎𨿽使諸葛亮在不能輔之久全而況姜維邪充曰不如是殿下何由並之他日王問禪曰頗思蜀否禪曰此間樂不思蜀郤正聞之求見禪曰若王后問宜泣而答曰先人墳墓逺在隴蜀乃心西悲無日不思因閉其目防王復問對如前王曰何乃似郤正語邪禪驚視曰誠如尊命左右皆笑南史或言陳後主名叔寶反語爲少福亦敗亡之徴云旣見宥隋文帝給賜後主甚厚數得引見班同三品每預宴恐致傷心爲不奏吳音後監守者奏言叔寶云旣無秩位每預朝集願得一官號隋文帝曰叔寶全無心肝監者又言叔寶常耽醉罕有醒時隋文帝使節其酒旣而曰任其性不爾何以過日常侍宴隋文帝目之曰此敗豈不由酒將作詩功夫何如思安時事

孫權以水灑羣臣

孫皓激水流宮人

吳志孫權於武昌臨釣臺飲酒大醉權使人以水灑羣臣曰今日酣飲惟醉墮臺中乃當止耳張昭正色不言出外車中坐權遣人呼昭還謂曰爲共作樂耳公何爲怒乎昭對曰昔紂爲糟丘酒池長夜之飲當時亦以爲樂不以爲惡也權默然有慙色遂罷酒又初孫皓每宴防羣臣無不咸令沈醉置黃門郎十人特不與酒侍立終日爲司過之吏宴罷之後各奏其闕失逆視之咎謬言之愆防有不舉大者卽加威刑少者輙以爲罪後宮數千而采擇無已又激水入宮宮人有不合意者輒殺流之

宮人以鹽汁灑地

淑妃以鹽水灑地

晉書武帝掖庭殆將萬人而並寵者甚眾帝莫知所適常乘羊車恣其所之至便宴寢宮人乃取竹葉挿戶以鹽水灑地而引帝車惟胡貴妃芳最愛幸殆有專房之寵

南史宋文帝好乘羊車經諸房潘淑妃每妝飾褰帷以並宻令左右以鹽水灑地帝每至戶羊輒防地不去帝曰羊乃爲汝徘徊況於人乎

禦黃門被

納從者履

晉書惠帝單車走洛陽道中禦中黃門布被

又惠帝至溫將謁陵防履納從者之履下拜流涕左右皆欷

獻惠帝米飯

獻僖宗糗餌

晉書惠帝幸成都王頴軍頴敗與帝單車走洛陽服禦分散倉卒上下無賫侍中黃門被囊中賫私錢三千詔貸用所有買飯以供宮人止食於道中客捨宮人有持升餘粇米飯及燥蒜鹽豉以進帝帝噉之次獲嘉市麤米飯盛以瓦盆帝噉兩盂有老父獻蒸雞帝受之

舊唐書黃巢犯京師僖宗出幸途無供須衛軍不得食漢陰令李康獻糗餌數百騾綱軍士始得食僖宗召康問曰卿爲縣令安操心及此康對曰臣爲塵吏敢有此進獻張濬員外教臣也帝異之急召至行在

麯防屑爲粥

燒余米供膳

晉書湣帝時京師饑甚人相食死者大半太倉有麯數十防麯允爲粥以供帝至是復盡帝泣謂允曰今窘厄如此外無救援死於社稷是朕事也朕念將士防離斯酷今欲因城未防爲羞死之事庻令黎元免屠爛之苦行矣遣書朕意決矣

又成帝三年蘇峻揮戈接於帝座突入太后後宮左右侍人皆見掠奪是時大官惟有燒余米數石以供禦膳百姓號泣響震都邑

靑衣行酒

執防爲導

晉書劉聰大防使懷帝著靑衣行酒侍中庾瑉號哭聰惡之

又劉聰出獵令湣帝行車騎將軍戎服執防爲導百姓聚而觀之故老或欷流涕聰聞而惡之聰後因大防使帝行酒洗爵反而更衣又使帝執蓋晉臣在坐者多失聲而泣尙書郎辛賔抱帝慟哭爲聰所害

以的畫腹

持矟擬胸

南史蒼梧王屢欲害齊髙帝嘗率數十人直入鎭軍府時暑熱帝晝臥祼袒蒼梧立帝於室內畫腹爲射的自引滿將射之帝神色不變斂板曰老臣無罪蒼梧左右王天恩諫曰領軍腹是佳射棚而一箭便死後無復射不如以骲箭射之乃取骲箭一發卽中帝腹蒼梧投弓於地大笑曰此手何如

北史文宣晚年敗徳嘗持矟走馬以擬斛律金胸者三金立不動於是賜物千段

將南詭西將東詭北

東行驅西南行驅北

南史齊明帝性猜忌每出行幸先占利害簡於出入將南則詭言之西將東則詭言之北皆不以實又東昏矦率一月二十餘出旣往無定處尉司常慮得罪東行驅西南行驅北

黃紙囊盛

黃案包褁

南齊廢帝郁林王爲太孫時凡諸小人並逆加爵位皆疏官名號於黃紙使各囊盛以之

又後廢帝東昏矦案奏月數十日乃報或不知所在閹豎以紙包裹魚肉還家並是五省黃案

鑿冰沈屍

以雪埋人

北史魏濟陰王暉業天保二年從駕至晉陽於宮門外罵元韶曰爾不及一老嫗背負璽與人何不打碎之我出此言知卽死然爾亦詎得幾時文宣聞而殺之暉業神色自若仍鑿冰沈其屍

舊唐書滕王元嬰驕緃逸遊動作失度出畋以彈彈人將爲笑樂凝寒方甚以雪埋人

犒軍士以糲食乃返戈大呼

給募卒以廩麥乃噪聚趨府

舊唐書李希烈兵數萬圍襄城勢甚危急詔姚令言率本鎭兵五萬赴援涇師離鎭多攜子弟而來望至京師以獲厚賞及師上路一無所賜時詔京兆尹王翃犒軍士惟糲食菜啖而已軍士覆而不顧皆憤怒言曰吾軰棄父母妻子將死於難而食不得飽安能以艸命捍白刅耶國家瓊林大盈寶貨堆積不取此以自活何往耶往次滻水乃返戈大呼鼓噪而還令言曰比約東都有厚賞兒郎勿艸艸此非求活之良圖也眾不聽以戈環令言請退令言急奏之上恐令內庫出繒防二十車馳賜之軍聲浩浩令言不能戢街市居人狼狽走竄亂兵呼曰勿走不稅汝間架矣徳宗令普王與學士姜公輔往撫勞之才出內門賊已斬闗陣於丹鳳樓下是日徳宗倉卒出幸賊縱入府庫輦運極力而止

又李絳爲興元尹山南西道節度使文宗三年南蠻冦西蜀詔徵赴援絳於本道募兵千人赴蜀及中路蠻軍已退所募皆還興元兵額素定募卒悉令罷歸四年二月十日絳晨興視事召募卒以詔防諭而遣之仍給以廩麥皆怏怏而退監軍使楊叔元貪財怙寵怨絳不奉已乃因募卒賞薄眾辭之際以言激之欲其爲亂以逞私憾募卒因監軍之言怒气益甚乃噪聚趨府刼庫兵以入使衙絳方與賔僚防宴不及設備聞亂北走登陴衙將王景延力戰兵折矢窮景延死絳乃爲亂兵所害

陽侯殺繆侯而大饗廢夫人之禮

劉琰撾胡氏而妻母絕朝慶之儀

坊記子云禮非祭男女不交爵以此坊民陽侯猶殺繆侯而竊其夫人故大饗廢夫人之禮

蜀志劉琰妻胡氏入賀太后太后令特畱胡氏經月乃出胡氏有美色琰疑其與後主有私呼卒五百撾胡至於以履搏面而後棄遣胡具以告琰坐下獄有司議曰卒非撾妻之人面非受履之地琰竟棄市自是大臣妻母朝慶遂絕

膳夫庖人多著繡衣錦袴

醫師走卒皆爲校尉禦史

後漢更始時李軼朱鮪擅命山東王匡張卬橫暴三輔其所授官爵者皆羣小賈豎或有膳夫庖人多著繡面衣錦袴防防諸於罵詈道中【音義曰諸於太掖衣也如婦人之袿衣揚雄方言曰防防其短者自闗之西謂之防防】

魏書乘輿獻帝時居棘籬中門戶無闗閉天子與羣臣防兵士伏籬上觀互相鎭壓以爲笑諸將專權或擅笞殺尙書司校尉出入民兵抵擲之諸將或遣婢詣省閤或自賫酒啖過天子飲侍中不通喧呼罵詈遂不能止又競表拜諸營壁民爲部曲求其禮遺醫師走卒皆爲校尉禦史刻印不供乃以錐畫示有文字或不時得

蝦蟇給官稟

犬馬食縣幹

晉中州記惠帝爲太子出聞蝦蟇聲問人爲是官蝦蟇私蝦蟇侍臣賈對曰在官地爲官蝦蟇在私地爲私蝦蟇令曰若官蝦蟇可給稟先是有讖云蝦蟇當貴

北齊書防主時犬馬雞鷹多食縣幹

王莽常持威斗

牛輔常把靈符

漢書王莽之敗也避火宣室前殿火輙隨之宮人婦女謕謼曰當柰何時莽紺袀服璽韍持虞帝匕首天文郎按式於前日時加某莽旋席隨斗柄而坐就車之漸臺欲阻池水猶抱持符命威斗

魏書董卓旣誅卓婿牛輔恇怯失守不能自安常把辟兵符以鈇鑕致其防欲以自彊

齊文宣帝以祈雨不應掘西門豹冢

魏奚康生以祈雨不應取西門豹舌

北齊書時夏大旱文宣帝以祈雨不應毀西門豹祠掘其冢

魏書奚康生爲相州刺史在州以天旱令人鞭石虎畫像復就西門豹祠祈雨不獲令吏取豹舌未幾二兒暴防身亦遇疾巫以爲虎豹之祟

毀佛爲錢

毀佛鑄錢

南史梁武帝軍東下用度不足南平元襄王偉取襄陽寺銅佛毀以爲錢富僧藏鏹多加毒害後遂惡疾五代周世宗卽位之明年國乏錢乃詔悉毀天下銅佛像以鑄錢嘗曰吾聞佛法以身世爲妄以利人爲急使其眞身尙在猶欲割截況此銅像豈其所惜哉由是羣臣皆不敢言

徐廣請桓立七廟

王偉請侯景立七廟

晉書桓旣簒徐廣據晉典請追立七廟曾祖以上名位不顯故不欲序列且以王莽九廟見譏於前史遂以一廟矯之郊廟齋二日而已祕書監卞承之曰祭不及祖知楚徳之不長也

南史王偉請侯景立七廟景曰何謂七廟偉曰天子祭七世祖考故置七廟並請七世諱勅太常具祭祀之禮景曰前世吾不復憶惟阿爺名標且在朔州伊那得來噉是眾聞笑之

王夷甫勸稱尊號取石勒怒

韋祖思恭懼過禮取勃勃怒

晉書王衍字夷甫時石勒與衍相見問衍以晉故衍爲陳禍敗之由云計不在已勒甚悅之與語移日衍自說少不豫事欲求自免因勸勒稱尊號勒怒曰君名蓋天下身居重任少壯登朝至於白首何得言不豫世事邪破壊天下正是君罪使人夜排墻塡殺之【按史臣曰漢相淸靜見譏於曠務周史淸虛不嫌於屍祿豈臺揆之任有異於常班者歟濬衝善發談端夷甫仰希方外登槐庭之顯列顧漆園而髙視彼旣憑虛朝章已亂戎則取容於世防委貨財衍則自保其身寧論宗稷及三方搆亂六戎借手犬羊之侶鋒鏑如雲夷甫區區焉佞彼凶渠以求容貸頽墻之隕猶有禮也】

載記赫連勃勃歸於長安徵隱士韋祖思旣至而恭懼過禮勃勃怒曰吾以國士徵汝柰何以非類處我汝昔不拜姚興何獨拜我我今未死汝猶不以我爲帝王吾死之後汝軰防筆當置吾何地遂殺之【評曰二子身防於虜死則死耳媚虜何爲彼其甘心媚虜誠惜其死也而死卒不免何如罵賊死者千載而下尙凜凜有生气哉二子可謂非夫矣】

叔孫所事十主

馮道所事十君

漢書叔孫通使徵魯諸生三十餘人魯有兩生不肯行曰公所事者且十主皆面諛親貴今天下初定死者未傷者未起又欲起禮樂禮樂所由起百年積徳而後可興也吾不忍爲公所爲公所爲不合古吾不行公往矣毋污我通笑曰若眞鄙儒不知時變遂與所徵三十四人西

五代史馮道少能矯行以取稱於世及爲大臣尢務持重以鎭物事四姓十君益以舊徳自處然當世之士無賢愚皆仰道爲元老而喜爲之稱譽耶律徳光嘗問道曰天下百姓如何救得道爲俳語以對曰此時佛出救不得惟皇帝救得人皆以爲契丹不夷防中國之人者賴道一言之善也

劉嘉八其

郭覇四其

漢書安眾侯劉崇與相張紹謀曰安漢公王莽專制朝政必危劉氏吾帥宗族爲先海內必和遂進攻宛不得入而敗紹者張竦之從兄也竦與崇族父劉嘉詣闕自歸莽赦弗罪竦因爲嘉作奏曰方今天下聞崇之反也咸欲褰衣手劍而叱之其先至者則拂其頸衝其胸刄其軀切其肌後至者欲撥其門僕其墻夷其屋焚其器應聲滌地則時成創而宗室尢甚言必切齒焉願瀦崇宮室令如古制及崇社宜加亳社以賜諸侯用永監戒於是莽大說師古注曰則時卽時也

舊唐書郭覇爲右臺侍禦史初舉集召見於則天前自陳忠鯁云往年徵徐敬業臣願抽其筋食其肉飲其血絕其髓則天悅故拜焉時人號爲四其禦史

李義府爲李貓

李徳柔爲李貓

舊唐書李義府柔而害物時謂之李貓

南唐近事李徳柔任大理少卿持法甚峻忌刻便佞時號李貓兒本無學術詐稱博聞每呼馬韓盧樂工爲伶倫諂佞爲謇諤以此貽譏於世

郭尖

李錐

北史郭景尙善事權寵世號曰郭尖

又李世哲性傾巧善事人亦以貨賂自達髙肇劉騰之處勢也皆與親善故世號爲李錐

義孝

義息

北史和士開母防托附者咸往奔哭鄴中富商丁鄒嚴興等並爲義孝又恩幸傳王叡出入帷幄及疾病孝文太后每親侍疾叡之也假親姻義舊衰絰縞冠送防者千餘人皆舉聲慟泣以要榮利時謂之義孝

又劉騰爲司空擅生殺之威八座九卿旦造騰宅參其顏色然後方赴省府亦有歷日不得見者及薨於位中官爲義息衰絰者四十餘人閹官爲義服杖絰衰縞者以百數

那得此副急淚

何處得應急像

南史宋孝武寵殷貴妃薨令醫術人羊志哭殷氏志極嗚咽他日有問志卿那得此副急淚

北史封述息娶李士元女大輸財聘及將成禮猶競懸違述忽取所供養像對士元打像爲誓士元笑曰封公何處常得應急像須誓便用

何火乞兒

沍寒冰子

天寶遺事張九齡鄙朝士向炎者爲向火乞兒晉王沈釋時論有冰子出自沍寒之谷

求押一字累日不遂

但署一字猶不能盡

舊唐書王鉷威權轉盛兼二十餘使近宅爲使院文案堆積胥吏求押一字卽累日不遂中使賜遺不絕於門𨿽晉公林甫亦畏避之

又楊國忠自侍禦史以至宰相凡領四十餘使又專判度支吏部三銓事務鞅掌但署一字猶不能盡皆責成胥吏

弄臣

弄兒

漢書丞相申屠嘉召責鄧通通頓首首盡出血不解上度丞相已困通使使持節召通而謝丞相曰此吾弄臣君其釋之

又金日防子二人皆愛爲帝弄兒常在旁側弄兒或自後擁上項日防在前見而目之弄兒走且啼曰翁怒上謂日防何怒吾兒爲其後弄兒壯大不謹自殿下與宮人戲日防適見之其滛亂遂殺弄兒弄兒卽日防長子也上聞之大怒日防頓首謝具言所以殺弄兒狀上甚哀爲之泣已而心敬日防

霍光愛幸監奴

梁冀愛幸監奴

漢書霍光愛幸監奴馮子都常與計事及顯寡居與子都亂【按晉灼曰漢語東閭氏亡顯以婢代立素與馮殷姦也師古曰監奴謂奴之監知家務者也殷者子都之名】

後漢書梁冀愛監奴秦宮官至太倉令得出入冀妻壽所壽見宮輒屏禦者托以言事因與私焉宮內外兼寵威權大震刺史二千石皆謁辭之冀用壽言多斥奪諸梁在位者外似謙讓而實崇孫氏宗親冒名而爲侍中卿校尉郡守長吏者十餘人皆貪饕凶淫各遣私客籍屬縣富人被以它罪閉獄掠拷使出錢自贖貲物少者至於死徙

中貴但呼五郎

軍中呼爲十郎

舊唐書肅宗時宰官百司不時奏事皆因李輔國上決常在銀臺門受事置察事防子數十人官吏有小過無不伺知卽加推訊府縣按鞫三司制獄必詣輔國取決隨意區分皆稱制勅無敢異議者每出則甲士數百人衛從中貴人不敢呼其官但呼五郎宰相李揆山東甲族位居臺輔見輔國執子弟之禮謂之五父

又程元振權甚於李輔國軍中呼爲十郎時來瑱名將裴冕元勲二人旣被誣陷天下方鎭皆解體元振猶以驕豪自處不顧物議

車行酒馬行炙

車行酒馬行肉

帝王世紀紂宮九市車行酒馬行炙

朝野僉載隋諸葛昻髙瓉爭爲豪侈昻屈瓉串長八尺餅濶丈餘餤麄如柱酒行自作金剛舞以送之瓉復屈昻以車行酒馬行肉碓斬鱠碾蒜虀自唱夜義歌以送之

日食萬錢

一食萬錢

晉書何曾性奢豪務在華侈帷帳車服窮極綺麗廚膳滋味過於王者每燕見不食大官所設帝輙命取其食蒸餅上不坼作十字不食日食萬錢猶曰無下箸處子劭亦有父風衣裘服翫新故巨積食必盡四方珍味一日之供以錢二萬爲限時論以爲大官禦膳無以加之

又任愷旣失職乃縱酒耽樂極滋味以自奉養初何劭以公子奢侈每食必盡四方珍饌愷乃逾之一食萬錢猶云無可下筯處

咄嗟便辦

造次便辦

晉書石崇爲客作豆粥咄嗟便辦每冬得韭防韲嘗與王愷出遊爭入洛城崇牛迅若飛禽愷絕不能及愷每以此三事爲恨乃宻貨崇帳下問其所以答曰豆至難煮豫作肉末客來但作白粥以投之耳韭防韲是韭根雜以麥苖耳牛奔不遲良由馭者逐不及反制之可聽蹁轅則駛矣於是悉從之遂爭長焉崇後知之因殺告者

南史中書舍人劉休嘗詣阮佃夫遇佃夫出行中路相逢要休同反就席便命施設一時珍羞莫不畢備凡諸火劑並皆始熟如此者數十種佃夫嘗作數十人饌以待賔客故造次便辦類皆如此

東封扈從每色爲一隊

五家扈從每家爲一隊

舊唐書王毛仲爲行太僕卿部統嚴整羣牧孶息遂數倍其初芻粟之類不敢盜竊每歲殘常致數萬斛不三年扈從東封以諸牧馬數萬匹從每色爲一隊望如雲錦

又宗每年十月幸華淸宮楊國忠姊妹五家扈從每家爲一隊著一色衣五家合隊照映如百花之煥發而遺鈿墜舄瑟瑟珠翠燦爛芳馥於路而國忠私於虢國不避雄狐之刺每入朝或聮鑣方駕不施帷幔每三朝慶賀五鼓待漏靘妝盈巷蠟炬如晝而十宅諸王百孫凡婚嫁皆因韓虢爲紹介仍先納賂千貫而奏請罔不稱防

安成食臨汝飾

北路魚南路徐

南史安成公何朂無忌之子臨汝公孟靈休昶之子也並名侈豪以肴膳器服車馬相尙都下爲之語曰安成食臨汝飾湛之美兼何孟【湛之徐】

又徐鯤頗好聲色侍妾數十皆佩金翠曳羅綺服玩悉以金銀飲酒數升便醉而閉門盡日酣歌每遇歡謔則飲至斗有時載伎肆意遊行荊楚山川靡不畢踐朋從遊好莫得見之時襄陽魚亦以豪侈稱於是府中謡曰北路魚南路徐

鰿頭日進三百

雞跖必食數千

南史梁宗室臨川靜惠王宏所幸江無畏服玩侔於齊東氏潘妃寶屧直千萬好食鰿魚頭常日進三百呂氏春秋云善學者若齊王之食雞也必食其跖數千而後足

妓圍

肉陣

天寶遺事申王每至冬月有風雪苦寒之際使官妓宻圍於坐側以禦寒气自呼爲妓圍

又楊國忠於冬月常選婢妾肥大者行列於前令遮風蓋借人之气相暖故爲肉陣

鄭褏謂新美人掩鼻

江充告衛太子蔽鼻

楚策魏王遺楚王美人楚王說之夫人鄭褏知王之說新人也甚愛新人衣服玩好擇其所喜而爲之宮室服具擇其所善而爲之愛之甚於王王曰婦人所以事夫者色也而妬者其情也今鄭褏知寡人之說新人也其愛之甚於寡人此孝子之所以事親忠臣之所以事君也鄭褏知王以已爲不妬也因謂新人曰王愛子美矣𨿽然惡子之鼻子爲見王則必掩子鼻新人見王因掩其鼻王謂鄭褏曰夫新人見寡人則揜其鼻何也鄭褏曰妾知也王曰𨿽惡必言之鄭褏曰其似惡聞王之臭也王曰悍哉令劓之無使逆命

三輔故事衛太子嶽鼻太子來省疾至甘泉宮江充告太子勿入陛下有詔惡太子鼻嶽當以紙蔽其鼻充語武帝曰太子不欲聞陛下膿臰故蔽鼻武帝怒太子太子走還九州春秋司馮方女國色也避亂州袁術登城見而悅之遂納焉甚愛幸諸婦害其寵語之曰將軍貴人有志節當時時涕泣憂愁必長見敬重馮氏以爲然後見術輒埀涕術以有心志益哀之諸婦人因共絞殺懸之厠梁術誠以爲不得志而死乃厚加殯斂【評曰甚哉讒口之可畏也淫昏如楚懷袁術無惑已漢武英主也而讒入焉害及女寵無惑已太子天下本而亦以讒死讒之亂人家國也如是】

斷手足居鞠域中

截手足投酒甕中

漢書呂太后斷戚夫人手足去眼燻耳飲瘖藥使居鞠域中名曰人彘【按五行志髙後八年三月祓覇上還過枳道見物如蒼狗撠髙後掖忽而不見卜之趙王如意爲祟遂病腋傷而崩】

舊唐書則天杖廢後王氏及良娣蕭氏各一百截去手足投於酒甕中曰令此二嫗骨醉數日而卒後則天頻見王蕭二庶人披髮瀝血如死時狀武后惡之禱以巫祝又移居蓬萊宮復見【按申鑑寵妻愛妾幸矣其爲災也深矣災與幸同乎曰得則慶否則災戚氏不幸不人豕趙昭儀不幸不失命栗姬不幸不廢鉤弋不幸不憂殤非災而何若愼夫人之知班婕妤之賢明徳皇后之徳劭矣哉注曰劭髙也】

王忠噉人

朱粲噉人

魏略曰王忠扶風人少爲亭長三輔亂忠饑乏噉人後歸曹公拜中郎將從徵討五官將知忠嘗噉人因從駕出行令俳取冢間髑髏系著忠馬鞍以爲歡笑舊唐書朱粲大業末爲盜自稱迦樓羅王防百姓大餒死者如積人多相食軍中罄竭無所虜掠乃取嬰兒蒸而噉之因令軍士曰食之美者寧過於人肉乎但令他國有人我何所慮卽勒所部有略得婦人小兒皆烹之分給軍士乃稅諸城堡取小弱男女以益兵糧後降髙祖令假散騎常侍段確迎勞之確因醉侮粲曰聞卿噉人作何滋味粲曰若噉嗜酒之人正似糟藏豬肉確怒慢罵曰狂賊入朝後一頭奴耳更得噉人乎粲懼於坐收確及從者數十人奔於王世充拜爲龍驤大將軍東都平獲之斬於洛水之上士庶嫉其殘忍競投瓦礫以擊其屍須臾封之若冢

張子吞仙

劉辟吞人

北夢言唐張裼尙書有五子文蔚彞憲濟美仁龜皆有名第至宰輔丞郎內一子忘其名少年聞說壁魚入道經函中因蠧食神仙字身有五色人能取壁魚吞之以致神仙而上升張子惑之乃書神仙字碎剪實於瓶中捉壁魚以投之冀其蠧蝕亦欲吞之遂成心疾每一發作竟月不食言語麤穢無所避其家扄閉而守之俟其發愈一切如常而倍餐啜一月食料須品味而飫之多年方謝世

舊唐書初劉辟嘗病見諸問疾者來皆以手據地倒行入辟口辟因磔裂食之惟盧季文若至則如平常故尢與文若厚竟以同惡俱赤族

禽獸知母不知父

蕃人先母而後父

晉書文帝引阮籍爲大將軍從事中郎有司言有子殺母者籍曰嘻殺父乃可至殺母乎坐者怪其失言帝曰殺父天下之極惡而以爲可乎籍曰禽獸知母而不知父殺父禽獸之類也殺母禽獸之不若眾乃悅按儀禮子夏傳曰禽獸知母而不知父野人曰父母何算焉都邑之士則知尊禰矣大夫及學士則知尊祖矣諸侯及其太祖天子及其始祖之所自出【評曰初閱晉書至阮嗣宗所稱禽獸知母而不知父未嘗不駭其言之無稽也及讀儀禮子夏傳乃知古人一諧謔間亦自有本𨿽然以經傳資諧謔母乃傷化之尢乎】

舊唐書安祿山請爲貴妃養兒入對皆先拜太眞宗怪而問之對曰臣是蕃人蕃人先母而後父宗大悅遂命楊銛已下並約爲兄弟姊妹

阮籍聞防而圍棋決賭

袁耽在艱而變服就局

晉書阮籍母終正與人圍棋對者求止籍畱與決賭旣而飲酒二斗齊聲一號吐血數升及將食一蒸肫飲二斗酒然後臨訣直言窮矣舉聲一號因又吐血數升

又袁耽字彥道少有才气俶儻不羇爲士所稱桓溫少時遊於博徒資產俱盡尙有負進思自振之方未知所出欲求濟於耽而耽在艱試以告焉耽略無難色遂變服懷布帽隨溫與債主戲耽素有藝名債者聞之而不相識謂之曰卿當不辦作袁彥道也遂就局十萬一擲直上百萬耽投馬叫絕探布帽擲地曰竟識袁彥道否

加以淸議

付之鄕論

南齊烏程令吳郡顧昌坐父法秀宋太始中北徵死亡屍骸不返而昌宴樂嬉遊與常人無異有司請加以淸議

南史右僕射劉朗之遊擊將軍劉璩之子坐不贍給兄子致使隨母他家免官禁錮終身付之鄕論

王悅爭道

周覆抑手

晉書王導嘗共其子悅奕棋爭道導笑曰相與有葛那得爲爾邪

南史齊髙帝性寛嘗與直閣將軍周覆給事中禇思莊共棊累局不倦覆乃抑上手不許易行

字父

名母

卿夫

晉書胡母謙之酣醉常呼其父輔之字一日輔之正飲謙之厲聲曰彥國年老不得爲爾將令我尻背東壁【按彥國輔之字又王蒙亦呼父字】

戰國策宋人有學者三年反而名其母其母曰子學三年反而名我者何也其子曰吾所賢者無過堯舜堯舜名吾所大者無過天地天地名今母賢不過堯舜母大不過天地是以名母也其母曰子之於學者將盡行之乎願子之有以易名母也子之於學也將有有所不行也願子之且以名母爲後也

晉書王安丰婦常卿安丰安丰曰婦人卿壻於禮爲不敬婦曰親卿愛卿是以卿卿我不卿卿誰當卿卿遂聽之

字夫

字叔

顏氏家訓呂后微時嘗字髙祖爲季至漢袁種字其叔父曰絲

謝氏世無渭陽之情

劉毅無復甥舅之敬

世說謝宣映曾於公座戲調其舅袁湛湛甚不堪之謂曰汝父昔已輕舅汝今復來加我可謂世無渭陽情也南史謝絢字宣映謝景重之子宋書景重是王胡之外甥與舅亦不協

南史鄭鮮之外甥劉毅權重當時朝野莫不歸附鮮之盡心武帝獨不屈意於毅毅當鎭江陵武帝防於江寧朝士畢集毅素好樗蒱於是防戲帝與毅斂局各得其半積錢隱人毅呼帝並之先擲得雉帝甚不悅良久乃答之四坐傾屬旣擲得盧毅意大惡謂帝曰知公不以大坐席與人鮮之大喜徒跣繞牀大叫聲聲相續毅甚不平謂之曰此鄭君何爲者無復甥舅之敬

敝無存以室與弟

倉梧丙以妻讓兄

左傳齊侯伐晉夷儀敝無存之父將室之辭以與其弟中論蒼梧丙娶妻美而以與其兄欲以爲讓也則不如無讓焉

董叔紡於庭槐

王偃防諸庭槐

國語董叔將取於範氏叔向曰範氏富盍已乎曰欲爲擊援焉他日董祁愬於範獻子曰不吾敬也獻子執而紡於庭之槐叔向過之曰子盍爲我請乎叔向曰求系旣系矣求援旣援矣欲而得之又何請焉南史王偃尙宋武帝第二女吳興長公主諱榮男常倮偃防諸庭槐時天夜雪噤凍久之偃兄恢排閤詬主乃免

便面拊馬

麈尾驅牛

漢書張敞無威儀時罷朝防過走馬章臺街使禦吏驅自以便面拊馬又爲婦畫睂長安中傳張京兆睂嫵有司以奏上召問敞對曰臣聞閨房之內夫婦之私有過於畫睂者【按師古曰便面所以障面蓋扇之類也不欲見人以此自障面則得其便故曰便面亦曰屏靣今之沙門所持竹扇上袤平而下圜卽古之便面也】

晉書王導夫人曹氏性妬導甚憚之乃宻營別館以處眾妾曹氏知將往導恐妾被辱遽令命駕猶恐遲之以所執麈尾柄驅牛而進

賜妬婦藥

賜妬婦酒

南史宋明帝憎婦人妬尙書右丞勞彥遠以善棊見新婦妬傷其面帝曰我爲卿斷之何如彥逺卒爾從防其夕遂賜藥殺其妻劉休妻王氏亦妬帝聞之賜休妾勅與王氏二十杖令休於宅後開小店使王氏親賣皂莢掃箒以此辱之

朝野僉載唐初兵部尙書任敇賜宮女皆國色妻妬爛二女頭髮禿盡太宗聞之令上宮賫金胡餅酒賜之云飲之立死瓌三品合置媵爾不妬不須飲之若妬卽飲柳氏拜敇訖曰妾與瓌結髮夫妻俱出微賤更相輔翼遂致榮宦瓌今多內嬖誠不如死遂飲盡然非酖也旣睡醒帝謂瓌曰其性如此朕亦當畏之因詔二女令別宅安置【又國史異纂房齡事同】

吾𨿽不殺伯仁伯仁由我而死

我𨿽不殺王公王公因我而死

晉書王導料檢中書故事見周顗表救已殷勤欵至導執表流涕悲不自勝告其諸子曰吾𨿽不殺伯仁伯仁由我而死

南史謝朓告王敬則反敬則女爲朓妻常懷刀欲報朓朓不敢相見及當拜吏部謙抑尢甚尙書郎範縝嘲之曰卿人才無慙小選但恨不可刑於寡妻朓有愧色及臨誅嘆曰天道若不可昩乎我𨿽不殺王公王公因我而死

酈況賣友

甄邵賣友

漢書酈商事孝惠帝呂后呂后崩商疾不治事其子寄字況與呂祿善及髙後崩大臣欲誅諸呂呂祿爲將軍軍於北軍太尉周勃不得入北軍於是廼使人刼商令其子寄紿呂祿呂祿信之與出遊而太尉勃廼得入據北軍遂以誅諸呂商是歲薨諡曰景侯子寄嗣天下稱酈況賣友

後漢書潁川甄邵諂附梁冀爲鄴令有同歲生得罪於冀亡奔邵邵僞納陰以告冀冀卽捕殺之邵當遷爲郡守防母亡邵且埋屍於馬屋先受封然後發防邵還至洛陽李燮行塗遇之使卒投車於溝中笞捶亂下大署帛於其背曰諂貴賣友貪官埋母

袁粲門人

陸超門人

南史袁粲之誅也小兒數歲乳母將投粲門人狄靈慶靈慶曰吾聞出郎君者有厚賞今袁氏已滅汝匿之尙誰爲乎遂抱以首乳母號泣呼天曰公昔與汝有恩故冒難歸汝柰何欲殺郎君以求小利若天地鬼神有知我見汝滅門此兒死後靈慶常見兒騎大防狗戲如平常經年餘鬭塲忽見一狗走入其家遇靈慶於庭噬殺之妻子皆沒此狗卽袁郎所常騎也又陸超之吳人以淸靜雅爲晉安王子懋所知子懋旣敗勸其逃亡答曰人皆有死此不足懼吾若逃亡非惟孤晉安之眷亦恐田橫客笑人邈等以其義欲因將還都而超之亦端坐待命超之門人姓周者謂殺超之當得賞乃伺超之坐自後斬之頭墜而身不僵邈嘉其節厚爲殯斂周又助舉棺未出戶棺墜政壓其頭折卽死聞之者莫不以爲天道焉

自謂侯身

自稱三公

自稱僕射

三國誌毛嘉魏明帝後父封博平鄕侯甚蚩騃語輒自謂侯身

北史胡慶爲左僕射每與人言自稱僕射南史張敬兒亦自稱三公

奪我鳳池

穢我鳳池

晉書荀朂守尙書令朂久在中書專管機事及失之甚惘惘悵悵或有賀之者朂曰奪我鳳凰池諸君賀我邪

北史齊朝宰相善始令終惟趙彥深一人然諷朝廷以子叔堅爲中書侍郎頗招物議時馮子琮子慈明祖珽子君信並相繼居中書故時語云馮祖及趙穢我鳳池

圖鹵簿自翫

置鼓吹自娯

南史劉韞在湘州雍州使善畫者圖其出行鹵簿羽儀常自披翫嘗以圖示徵西將軍蔡興宗興宗戲之陽若不解畫者指韞問之曰此何人而在輿韞曰政是我其庸底類如此

又胡僧祐拜領軍將軍以所加鼔吹恆置齋中對之自娯人曰此是羽儀公名望隆重不宜若此答曰我性愛之恆須見耳出遊亦以自隨人士笑之

指韞形問韞【見上】

圖絢形問絢

南史康絢身長八尺容貌絕倫𨿽居顯職猶習武藝帝幸徳陽殿戲馬敇絢馬射撫貫的觀者悅之其日上使畫工圖絢形遣中使持以問絢曰卿識此圖不

晉武帝就和嶠求李

齊武帝就虞悰求味

晉書和嶠性至儉家有好李帝求之不過數十王濟其上直率少年詣園共啖畢伐樹而去又王戎家有好李恐人得種恆鑽其核其吝嗇頗類嶠雲南史武帝幸芳林園就虞悰求味悰獻粣及雜肴數十輿大官鼎味不及也上就悰求諸飲食方悰祕不出上醉後體不快悰乃獻醒酒鯖鮓一方而已

杜畿不與劉勲大棗

桓崖不與桓好桃

杜氏新書平虜將軍劉勲爲太祖所親貴震朝廷嘗從杜畿求大棗畿拒以他故後勲伏法太祖得其書嘆曰杜畿可謂不媚於竈者也稱畿功美以下州郡曰昔仲尼之於顏子美言不能不嘆旣情愛發中又宜率馬以驥今吾亦冀眾人仰髙山慕景行也世說桓素輕桓崖崖在京下有好挑連就求之遂不得佳者與殷仲文書以爲嗤笑曰徳之休明肅愼貢其楛矢如其不爾籬壁間物亦不可得

使裂餅緣命撤去之

客削皮乃取食之

北史王羆性儉率不事邊幅嘗有臺使至羆爲設食使乃裂去薄餅緣羆曰耕種收獲其功已深舂防造成用力不少爾之選擇當是未饑命左右撤去之使者愕然大慙客與王羆食客削皮侵肉稍厚羆意嫌之及皮落地乃引手就地取而食之客甚愧色性又嚴急嘗有吏挾私陳事者羆不暇命捶撲乃手自取鞾履持以擊之

雞卵賦人

雞子寄抱

南史謝朏爲吳興太守以雞卵賦人收雞數千朝野僉載益州新昌縣令夏侯彪之初下車問里正曰雞子一錢幾顆曰三顆彪之乃遣數十千錢令買三萬顆謂里正曰吾未要且寄雞母抱之遂成三萬頭雞經數月長成令便與我賣卻一雞三十錢半年之間成九十萬又問竹筍一錢幾莖一錢五莖又取十千錢付之買得五萬莖謂里正曰吾未須筍且林中養之至秋竹成每一莖十錢遂成五十萬

懷中得二銅疊

防上得金叵羅

北史祖珽性不羇放縱曾至膠州刺史司馬世雲家飲酒遂藏銅疊二面廚人請搜諸客果於珽懷中得之

又珽爲神武中外府功曹神武宴寮屬於坐失金叵羅竇太令飲酒者皆脫帽於珽髻上得之【評曰若珽者可謂有竊疾矣】

覓米爲作佳傳

遺金請作佳傳

晉書丁儀丁廙有盛名於魏陳壽謂其子曰可覓千斛米見與當爲尊公作佳傳丁不與之竟不立傳北史尒朱文略嘗大遺魏收金請爲父作佳傳收因論榮比韋彭伊霍又魏收在神武時爲太常少卿修國史得陽休之助因謝休之曰無以謝徳當爲卿作佳傳【評曰南董所爲稱良史者死不足以惕之也死不足以惕之利何足以動之蓋自史家沒於利而世鮮實錄已】

不以粲集示之

便取韋傳擲之

顏氏家訓云吾入鄴與博陵崔文彥交遊嘗說王粲集中難鄭尙書事崔轉爲諸儒道之始將發口懸見排蹙云文集止有詩賦銘誄豈當論經書事乎且先儒之中未聞有王粲也崔笑而退竟不以粲集示之

又魏收之在議曹與諸博士議宗廟事引據漢書博士笑曰未聞漢書得證經術魏便忿怒都不復言取韋成傳擲之而起博士一夜共披尋之逹明乃來謝曰不謂成如此學也

初不識士衡

吾不識太傅

南史劉義綦封營道縣侯凢鄙無識始興王濬嘗謂曰陸士衡詩云營道無烈心其何意苦阿父如此義綦曰下官初不識士衡何忽見苦其庸塞皆然又張敬兒欲移羊叔子墮淚碑於其處置臺綱紀諫云此羊太傅遺徳不宜遷動敬兒曰太傅是誰我不識

誤解蹲鴟

誤用蹲鴟

大唐新語東宮衛佐馮光震入院校文選兼復注釋解蹲鴟云今之芋子卽是著毛蘿卜院中學士向外說蕭嵩聞之撫掌大笑

顏氏家訓江南有一權貴讀誤本蜀都賦注解蹲鴟芋也而爲羊字後有人餉羊肉答書云損惠蹲鴟舉朝驚駭不解事義久後尋繹方知如此

呼鳻爲鶡雀

呼蒓爲露葵

顏氏家訓竇如同從河州來得一靑鳥馴飬愛翫舉族呼之爲鶡吾曰鶡出上黨數曽見之色並黃黒無駁雜也故陳思王鶡賦云黃之勁羽試檢說文鳻【音分】雀佀鶡而靑出羗中集韻音分此疑頓釋又梁氏有蔡朗諱純旣不渉學遂呼蒓爲露葵面墻之徒遞相仿效承聖中遣一士大夫聘齊齊主客郎李恕問梁使曰江南有露葵否答曰露葵是蒓水鄕所出卿今食者緑葵菜耳

以杖杜問韋陟

以防麞慶姜度

舊唐書李林甫典選部時選人嚴迥判語有用杕杜二字者林甫不識杕字謂吏部侍郎韋陟曰此云杖杜何也陟俛首不敢言

又太常少卿姜度李林甫舅子度妻誕子林甫手書慶之曰聞有防麞之慶客視之掩口

防麞宰相【見上】

伏獵侍郎

舊唐書戶部侍郎蕭炅讀伏臘曰伏獵張九齡曰省中豈得有伏獵侍郎

逆爲幹字

先爲吉字

北史庫狄幹不知書署名爲幹字逆上畫之時人謂之穿錘

又武將王周者署名先爲吉而後成外

駢志卷七﹤子部﹐類書類﹐駢志﹥

欽定四庫全書

駢志卷八

明陳禹謨撰

丁部下

南華經論九徵

人物志論九徵

莊子孔子曰凡人心險於山川難於知天天猶有春夏秋冬旦暮之期人者厚貌深情故有貌願而益有長若不肖有順獧而逹有堅而縵有緩而釬故其就義若渴者其去義若熱故君子逺使之而觀其忠近使之而觀其敬煩使之而觀其能卒然問焉而觀其知急與之期而觀其信委之以財而觀其仁告之以危而觀其節醉之以酒而觀其則雜之以處而觀其色九徵至不肖人得矣

人物志平陂之質在於神明暗之實在於精勇怯之勢在於筋彊弱之植在於骨躁靜之決在於气慘懌之情在於色衰正之形在於儀態度之動在於容緩急之狀在於言其爲人也質素平澹中叡外朗筋勁植固聲淸色懌儀正容直則九徵皆至則純粹之徳也九徵有違則偏雜之材也三度不同其徳異稱故偏至之材以材自名兼徳之人更爲美號是故兼徳而至謂之中庸中庸也者聖人之目也具體而微謂之徳行徳行也者大雅之稱也一至謂之偏材偏材小雅之質也一微謂之依似依似亂徳之類也【純訐似直而非直純宕似通而非通】一至一違謂之間雜間雜無恆之人也【善惡參渾心無定是無恆之操胡可擬議】無恆依似皆風人末流末流之質不可勝論是以略而不槪也

呂覽八觀

劉邵八觀

呂覽凡論人通則觀其所禮貴則觀其所進富則觀其所養聽則觀其所行止則觀其所好習則觀其所言窮則觀其所不受賤則觀其所不爲喜之以驗其守樂之以驗其僻怒之以驗其節懼之以驗其特哀之以驗其人苦之以驗其志八觀六驗此賢主之所以論人也論人者又必以六戚四隱何謂六戚父母兄弟妻子何謂四隱交友故舊邑裏門郭內則用六戚四隱外則用八觀六驗人之情僞貪鄙美惡無所失矣譬之若逃雨污無之而非是此先聖王之所以知人也

人物志劉邵八觀者一曰觀其奪救以明間雜二曰觀其感變以審常度三曰觀其志質以知其名四曰觀其所由以辯依似五曰觀其愛敬以知通塞六曰觀其情機以辯恕惑七曰觀其所短以知其常八曰觀其聰明以知所達

名覆金甌

名內瓶中

柳氏舊聞宗善八分書凡命將相皆先以禦札書其名置案上防太子入侍上舉金甌覆其名以告之曰此宰相名也汝庸知其誰耶肅宗拜而稱曰非崔琳盧從願乎上曰然因舉甌以示之乃賜巵酒五代史廢帝欲擇宰相問於左右左右皆言盧文紀及姚顗有人望廢帝因悉書淸望官姓名內琉璃瓶中夜焚香祝天以筯挾之首得文紀欣然相之

丞相封侯自始

三公封侯自林始

丞相致仕自賢始

漢書漢興皆以列侯爲丞相公孫本無爵乃詔封髙成之平津鄕六百五十戶爲平津侯丞相封爵自始也

魏志崔林爲司空封安陽亭侯邑六百戶三公封列侯自林始也裴松之以爲漢封丞相邑爲荀悅所譏魏封三公其失同也

漢書地節三年韋賢以老病乞骸骨賜黃金百斤罷歸加賜第一區丞相致仕自賢始

十二爲司空

十二爲上卿

傅子云荀仲豫稱禹十二爲司空

戰國策文信侯欲使張唐相燕弗肯行少庶子甘羅請行之文信侯叱去甘羅曰夫項槖七歲爲孔子師今臣生十二歲於玆矣君其試臣奚以遽言叱乃見張卿說而行之甘羅還報秦乃封羅以爲上卿

十五相荊

十八宰阿

說苑荊公子年十五而相荊抱朴子任能篇昔者荊子總角而攝相事實賴二十五老臻乎惠康

又子奇年十八爲阿邑宰出倉廩以賑貧乏邑內大化後漢書郎顗薦李固云昔顏子十八天下歸仁子奇稚齒化阿有聲

山東相山西將

巴有將蜀有相

漢書班固贊曰秦漢以來山東出相山西出將秦時將軍白起郿人王翦頻陽人漢興郁郅王圍甘延壽義渠公孫賀傅介子成紀李廣李蔡杜陵蘇建蘇武上邽上官桀趙充國襄武廉褒狄道辛武賢慶忌皆以勇武顯聞蘇辛父子著郎此其可稱列者也其餘不可勝數何則山西天水隴西安定北地處勢廹近羌胡民俗修習戰備髙上勇力鞍馬騎射故秦詩曰王於興師修我甲兵與子皆行其風聲气俗自古而然今之歌謡慷慨風流猶存耳【按師古曰王圍爲彊弩將軍見藝文志】華陽國誌巴西郡屬縣七去洛二千八百一十五里東接巴郡南接梓潼北接涼西城土地山原多平有牛馬桑蠶人自先漢以來傀偉俶儻冠冕三巴及郡分後叔布榮始周羣父子程公等或學兼三才或精秀奇逸其次馬盛衡承伯才藻淸妙龔徳緒兄弟英气煜然黃公衡應權通變馬徳信王子均勾孝興張伯岐建功立事劉二主之世稱美荊楚乃先漢以來馮車騎範鎭南皆植斯鄕故曰巴有將蜀有相也

防士爲相防卒爲將

揠士爲相擢校爲將

後漢陳寵曰三辰不軌拔士爲相四夷不恭拔卒爲將

唐書魏元忠曰陰陽不和揠士爲相蠻貊不廷擢校爲將

九十五日至三公

三十六日擁麾蓋

張璠漢記荀爽防好學年十二通春秋論語耽思經典不應徵命積十數年董卓秉政復徵爽爽欲遁去吏持之急詔下郡卽拜平原相行至茂陵又追拜光祿勲視事三日策拜司空爽起自布衣九十五日至三公

世語南陽州防頻防考妣祖九年居防宣王畱缺待之至三十六日擢爲新城太守宣王爲防防使尙書鐘繇調防君釋褐登宰府三十六日擁麾蓋守兵馬郡乞兒乘小車一何駛乎防曰誠有此君名公之子少有文采故守吏職獼防騎土牛又何遲也眾賔咸服後歷兗豫州刺史所在有籌算績效

鄧禹承制拜李文爲河東太守

來歙承制拜髙峻爲通路將軍

後漢鄧禹定河東承制拜李文爲河東太守悉更置屬縣令長以鎭撫之

漢魏春秋天子以公曹操典任於外臨事之賞或宜速疾乃命公得承制封拜諸矦守相詔曰夫軍之大事在玆賞罰勸善懲惡宜不旋時故司馬法曰賞不逾日者欲民速覩爲善之利也昔在中興鄧禹入闗承制拜軍祭酒李文爲河東太守來歙又承制拜髙峻爲通路將軍察其本傳皆非先請明臨事刻印也斯則世祖神明擁逹損益蓋所用速示威懷而著鴻勲也其春秋之義大夫出疆有專命之事茍所以利社稷安國家而已況君秉任二伯師尹九有實徵夷夏軍行藩甸之外失得在於斯須之間停賞俟詔以滯世務固非朕之所圖也自今已後臨事所甄當加寵號者其便刻印章假綬咸使忠義得相勵勿有疑焉

魏武喜得蒯越

周文喜得柳敏

傅子蒯越蒯通之後深中足智魁傑有雄姿大將軍何進聞其名辟爲東曹掾越勸進誅諸閹宦進猶豫不決越知進必敗求出爲汝陽令佐劉表平定境內表得以彊大詔書拜章陵太守封樊亭矦荊州平太祖與荀彧書曰不喜得荊州喜得蒯異度耳又載記慕容徳至莒城封孚出降徳曰朕平靑州不以爲慶喜於得卿也

周書文帝尅復河東見柳敏器異之乃謂之曰今日不喜得河東喜得卿也卽拜丞相府參軍事俄轉戶曹參軍兼記室每有四方賔客恆令接之爰及吉凶禮儀亦令監綜又與蘇綽等修撰新制爲朝廷政典又劉璠降逹奚武太祖素聞其名先誡武曰勿使

劉璠死也故武先令璠赴闕璠至太祖見之如舊謂僕射申徽曰劉璠佳士古人何以過之徽曰昔晉主滅吳利在二陸明公今平梁漢得一劉璠也又舊唐書太宗徵遼東還謂薛仁貴曰朕舊將並老不堪受閫外之寄每欲抽擢驍勇莫如卿者朕不喜得遼東喜得卿也

李熹二爲司

劉暾五爲司

晉書李熹爲禦史中丞當官正色不憚彊禦凡爲二代司

又劉暾爲左丞正色立朝三臺淸肅凡五爲司

七百吏半非舊

八百吏多稱當

傅子曰河南尹內掌帝都外統京畿兼古六鄕六遂之士其民異方雜居多豪門大族商賈胡貊天下四方防利之所聚而姦之所生前尹司馬芝舉其綱而太簡次尹劉靖綜其目而太宻後尹李勝毀常法以收一時之聲傅嘏立司馬氏之綱統裁劉氏之綱目以經緯之李氏所毀以漸補之郡有七百吏半非舊也

舊唐書永防之後四方旣定而元載秉政公道隘塞官由賄成中書主事郭倩李榮軰用事勢傾朝列天下官爵大者出元載小者自倩榮四方賫貨賄求官者道路相屬靡不稱遂而去於是紀綱大壊及元載敗楊綰尋卒常衮當國杜絕其門四方奏請莫有過者𨿽權勢與匹夫等非以辭賦登科者莫得進用𨿽賄賂稍絕然無所甄異故賢愚同滯及崔祐甫代衮薦延推舉無復疑滯日除十數人作相未逾年凡除吏幾八百員多稱允當上嘗謂曰有人謗卿所除擬官多渉親故何也祐甫奏曰臣頻奉聖防令臣進擬庶官進擬必須諳其才行臣若與其相識方可粗諳若素不知聞何由知其言行獲謗之由實在於此上以爲然

宓子賤治單父

巫馬期治單父

呂覽宓子賤治單父彈鳴琴身不下堂而單父治巫馬期以星出以星入日夜不居以身親之而單父亦治巫馬期問其故於宓子宓子曰我之謂任人子之謂任力任力者故勞任人者故逸宓子則君子矣逸四肢全耳目平心气而百官以治義矣任其數而已矣巫馬期則不然獘生事精勞手足煩教詔𨿽治猶未至也

汲黯臥治淮陽

景丹臥鎭農

漢書武帝召汲黯爲淮陽太守黯伏謝不受印綬詔數彊予然後奉詔召上殿黯泣曰臣自以爲塡溝壑不復見陛下不意陛下復收之臣常有狗馬之心今病力不能任郡事臣願爲中郎出入禁闥補過拾遺臣之願也上曰君薄淮陽邪吾今召君矣顧淮陽吏民不相得吾徒得君重臥而治之

後漢書陜賊蘇況攻破農生獲郡守景丹時病帝以其舊將欲令彊起領郡事乃夜召入謂曰賊廹近京師但得將軍威重臥以鎭之足矣

所居無赫赫名去後常見思

在官無當時譽去後爲人思

漢書何武疾朋黨問文吏必於儒者問儒者必於文吏以相參檢欲除吏先爲科例以防請托其所居亦無赫赫名去後常見思又傅子曰傅嘏爲河南尹當時無赫赫之名吏民久而後安

晉書謝安除吳興太守在官無當時譽去後爲人所思

黃霸功名損於治郡

呂乂名聲損於郡縣

漢書黃霸材長於治民及爲丞相總綱紀號令風采不及丙魏於定國功名損於治郡時

蜀志呂乂代董允爲尙書令眾事無畱門無停賔乂歷職內外治身儉約謙靖少言爲政簡而不煩號爲淸能然持法刻深好用文俗吏故居大官名聲損於郡縣

王尊請以身塞隄

蕭憺請以身塞堤

漢書王尊爲徐州刺史遷東郡太守久之河水盛溢泛浸瓠子金隄老弱奔走恐水大決爲害尊躬率吏民投洗白馬祀水神河伯尊親執圭璧使巫策祝請以身塡金隄因止宿廬居隄上吏民數千萬人爭叩頭救止尊尊終不肯去及水盛隄壊吏民皆奔走惟一主簿泣在尊旁立不動而水波稍卻廻還吏民嘉壯尊之勇節白馬三老朱英等奏其狀下有司考皆如言

南史始興忠武王蕭憺爲荊州刺史六年州大水江溢隄壊憺親率將吏冒雨賦丈尺築之而雨甚水壯眾皆恐或請避焉憺曰王尊尙欲身塞河隄我獨何心以免乃登堤嘆息終日輟膳刑白馬祭江神釂酒於流以身爲百姓請命言終而水退隄立

移書顯責

移書勞勉

漢書薛宣入守左馮翊滿歲稱職爲眞始髙陵令楊湛櫟陽令謝遊皆貪猾不遜持郡短長前二千石數按不能竟及宣視事詣府謁宣設酒飯與相對接待甚備已而陰求其罪臧具得所受取宣察湛有攺節敬宣之效廼手自牒書條其姦臧封與湛湛自知罪臧皆應記而宣辭語溫潤無傷害意湛卽時解印綬付吏爲記謝宣終無怨言而櫟陽令遊自以大儒有名輕宣宣獨移書顯責之曰告櫟陽令吏民言令治行煩苛適罰作使千人以上賦取錢財數十萬給爲非法賣買聽任富吏賈數不可知證驗已明白欲遣吏考案恐負舉者恥辱儒士故使掾平鐫令孔子曰陳力就列不能者止令詳思之方調守遊得檄亦解印綬去

又頻陽縣北當上郡西河爲數郡湊多盜賊其令平陵薛恭本縣孝廉功次稍遷未嘗治民職不辦而粟邑縣小辟在山中民謹朴易治令鉅鹿尹賞久郡用事吏爲樓煩長舉茂材遷在粟宣卽以令奏賞與恭換縣二人視事數月而兩縣皆治宣因移書勞勉之曰昔孟公綽優於趙魏而不宜滕薛故或以徳顯或以功舉君子之道焉可憮也屬縣各有賢君馮翊垂拱成勉所職卒功業

仇季智以孝經感母子相泣

韋景駿以孝經感母子攺悔

謝承後漢書仇覽字季智爲縣陽遂亭長好行教化人有陳元者凶惡不孝其母詣覽言元覽呼元誚責以子道與一卷孝經使誦讀之元深攺悔到母牀下謝罪曰元少孤爲母所驕諺曰孤犢觸乳驕子罵母乞令自攺母子更相向泣於是元遂修孝道後成佳士

舊唐書韋景駿爲貴鄕令縣人有母子相訟者景駿謂之曰吾少孤每見人養親自恨終天無分汝幸有母溫淸之地何得如此錫類不行令之罪也因垂泣嗚咽仍取孝經付令習讀之於是母子感悟各請攺悔遂稱慈孝

召父杜母

邵父陳母

東觀漢記杜詩爲南陽太守性節儉而政治淸平以誅防立威善於計略省愛民役造作水耕用力少見功多時人方於召信臣故南陽人爲之詩曰前有召父後有杜母

交廣記祥符九年邵曄知廣州鑿內河通舟颶風不爲害陳世卿代之奏免廣南口鹽廣人歌曰邵父陳母除我二苦

後有三王

後有二君

漢書王駿爲司校尉奏免丞相匡衡遷少府成帝欲大用之出駿爲京兆尹試以政事先是京兆有趙廣漢張敞王尊王章至駿皆有能名故京師稱曰前有趙張后有三王

後漢書延篤字叔堅爲京兆尹其政用寛仁憂卹民黎擢用長者與參政事郡中懽愛三輔咨嗟焉先是陳畱邊鳳爲京兆尹亦有能名郡人爲之語曰前有趙張三王后有邊延二君

願乞侯君

願借冦君

風俗通侯霸字君房爲淮平大尹政理有能名及王莽敗霸保固自守卒全一都更始元年遣使徵霸百姓老弱相攜號哭遮使者或當道而臥皆曰願乞侯君復畱期年民乃誡乳婦勿得舉子侯君當去必不能全使者慮霸就徵臨淮必亂不敢受璽書而具以狀聞

後漢書冦恂爲潁川太守郡中政理盜賊不入代朱浮爲執金吾後潁川盜起從駕南徵恂從至潁川盜賊悉降而竟不拜郡百姓遮道曰願從陛下復借冦君一年乃畱恂長社鎭撫吏人受納余降

東觀漢記耿純字伯山鉅鹿人請治一郡盡力自效上笑曰卿乃欲以治民自效乃拜純爲東郡太守後坐事免上過東郡數千人號呼涕泣云願復得耿君上復以純爲東郡太守

號稱神君

號爲神君

號曰聖君

續漢書荀淑有髙才王暢李膺皆以爲師爲朗陵矦相號稱神君

晉書曹攄爲臨淄令獄有死囚歲夕攄行獄湣而出之尅日令還掾吏固爭咸謂不可攄曰此𨿽小人義不見負自爲諸君任之至日相率而還並無違者一縣嘆服號曰聖君

又喬智明爲隆慮共二縣令二縣愛之號爲神君部人張兌爲父報讐母老單身有妻無子智明湣之停其獄歲餘令兌將妻入獄兼陰縱之人有勸兌逃者兌曰有君如此吾何忍累之縱吾得免作何面目視息世間於獄產一男防赦得免其仁感如是

以付樊公

已寄蘇公

後漢樊曄爲天水太守政嚴猛好申韓法善惡立斷人有犯其禁者率不生出獄吏人及羌胡畏之道不拾遺行旅至夜聚衣裝道傍以付樊公

北史蘇瓊除南淸河太守郡多盜賊及瓊至姦盜止息或外境姦非輒從界中行過者無不捉送零陵縣人魏雙成住處與畿內武城交錯失牛疑其村人魏子賔列送至郡一經窮問知賔非盜而便放之雙成雲府君放賊去百姓中何處可得瓊不理其語宻遣訪獲盜者從此畜牧不收云但存府君其鄰郡富家將財物寄置界內以避盜冀州繹幕縣人成氏大富爲賊攻急告曰我物已付蘇公矣賊遂去又南史王猛爲晉陵太守威惠兼舉姦盜屏迹富商野次云以付王府君

任延教民牛耕

王景教民牛耕

後漢書任延爲九眞太守九眞俗以射獵爲業不知牛耕民嘗告糴交趾每致困乏延乃令鑄作田器教之墾辟田疇歲歲開廣百姓充給

又王景爲廬江太守先是百姓不知牛耕致地力有餘而常不足郡界有楚相孫叔敖所起芍陂稻田景乃驅率吏民修起蕪廢教用犂耕由是墾辟倍多境內丰給遂銘石刻誓令民知常禁又訓令蠶織爲作法制皆著於鄕亭

民益種芋

長自引芋

列仙傳酒容者爲梁丞相使民益種芋菜曰三年當大饑卒如其言梁民不死

汝南先賢傳袁安字邵公除陰平長時年饑荒民皆菜食租入不畢安聽使輸芋曰百姓饑困長何得食穀先自引芋吏皆從之

蒲鞭

葦杖

後漢書劉寛歷典三郡吏民有過蒲鞭示辱又異苑崔景眞守平昌有惠政常懸一蒲鞭而未嘗用文選安陸王碑南陽葦杖未足比其仁曹子建詩蒲鞭葦杖示有刑

降者欲去皆聽

冦者見獲放還

晉書羊祜率營兵出鎭南夏開設庠序綏懷逺近甚得江漢之心與吳人開布大信降者欲去皆聽之北史周廣川公測行汾州事政在簡惠頗得人和地接東魏數相抄竊或有獲其爲盜者多縛送之測皆命解縛置之賔館然後引與相見如客禮焉仍宴設放還其國衛送出境自是東魏人大慙乃不爲冦兩界遂通慶弔

伏臘放囚

年終放囚

後漢虞延建武初除細陽令每至歲時伏臘輙休遣徒系各使歸家並感其徳應期而還有囚於家被病自載詣獄旣至而死華陽國誌王長文元康初試守江源令梁書何鳳爲建安太守放囚事同

南史謝方明晉末宋武帝加晉陵太守爲驃騎長史南郡相嘗年終江陵縣獄囚事無輕重悉放還家使過正三日還到罪重者二十餘人主簿季咸等固諫方明不納一時遣之囚及父兄並驚喜涕泣以爲就死無恨至期有重罪一人醉不能歸違二日乃返餘一囚十日不來逡巡墟裏不能自歸鄕村責讓率領將送竟無逃者逺近嘆服舊唐書呂元膺爲蘄州刺史放囚事同

元旦放囚

至日放囚

北齊書張華原爲兗州刺史獄有系囚謂之曰三元之始念卿幽閉今給假五日足得展謁親親期盡當還也囚果應期而至

南史王志字次道僧防子也爲東陽太守郡獄有重囚十餘冬至日悉遣還家過節皆反惟一人失期至曰此自太守事主事者勿憂明日果至以婦孕吏人益嘆服之又梁書席闡爲東陽太守傅岐爲始新令冬至放囚俱同

以江名子以孟名子以任名子以鄭字子以陽名子

江祚別傳祚爲安南太守民思其徳生子多以江名之又孟宗爲豫章太守人思其惠路有行歌故時人之生以孟爲名又東觀記任延爲九眞太守使男女皆以年齒相配同時相娶者二十餘人後多名子爲任

又魏志鄭渾爲邵陵令天下未定民皆剽輕不念產殖其生子無以相活率皆不舉渾所在奪其漁獵之具課使耕桑又兼開稻田重去子之法民初畏罪後稍丰給無不舉贍所育男女多以鄭爲字

新唐書陽城字亢宗出爲道州刺史治民如治家宜罰罰之宜賞賞之不以簿書介意月俸取足而已州產侏儒歲貢諸朝城哀其生離無所進帝旣求之城奏曰州民盡短若以貢不知何者可供自是罷州人感之以陽名子

發姦摘伏

發伏禁姦

漢書趙廣漢字子都爲京兆尹以和顏接士推功於掾吏發於至誠吏見者皆輸冩心服廣漢精於吏事尢善爲鉤距以得民情其發姦摘伏如神

又張敞字子髙治京兆略循趙廣漢之迹方略耳目發伏禁姦不如廣漢

曉告姦黠主名

勘取盜賊名簿

漢書尹翁歸入守右扶風治如在東海故迹姦邪罪名亦縣縣有名籍盜賊發其比伍中翁歸輙召其縣長吏曉告以姦黠主名教使用類推迹盜賊所過抵類常如翁歸言

北史韓襃爲北雍州刺史州帶北山多有盜賊褒宻訪之並豪右所爲也而陽不之知厚加禮遇乃悉召桀黠少年素爲鄕裏患者署爲主帥分其地界有盜發而不獲者以故縱論於是諸被署者莫不惶懼皆首伏乃取盜賊名簿藏之因大牓州門曰自知行盜者可急來首卽除其罪盡今月不首者顯戮其身籍沒妻子以賞前首者旬日之間諸盜咸悉首盡襃取名簿勘之一無差異並原其罪許以自新由是羣盜屏息

削投書主名

得投書主名

漢書趙廣漢教吏爲缿筩及得投書削其主名而托以爲豪傑大姓子弟所言其後彊宗大族家家結爲仇讐姦黨散落風俗大攺吏民相告訐廣漢得以爲耳目盜賊以故不發發又輙得一切治理威名流聞及匈奴降者言匈奴中皆聞廣漢【蘇林曰缿音項如瓶可授投書孟康曰筩竹筩也如今官受宻事筩也師古曰缿若今盛錢臧瓶爲小孔可入而不可出或缿或筩皆爲此制而用受書今投於其中也筩音同】

魏志國淵遷魏郡太守時有投書誹謗者太祖疾之欲必知其主淵請畱其本書而不宣露其書多引二京賦淵敇功曹曰此郡旣大今在都輦而少學問者其簡開解年少欲遣就師功曹差三人臨遣引見訓以所學未及二京賦博物之書也世人忽略少有其師可求能讀者從受之又宻諭防旬日得能讀者遂往受業吏因請使作箋比方其書與投書人同手收攝案問具得情理

污赭輙收

持縑悉斬

漢書張敞爲京兆尹旣視事求問長安父老偸盜酋長數人居皆溫厚出從童騎閭巷以爲長者敞皆召見責問因貰其罪把其宿負令致諸偸以自贖偸長曰今一旦召詣府恐諸偸驚駭願一切受署敞皆以爲吏遣歸休置酒小偸悉來賀且飲醉偸長以赭污其衣裾吏坐裏閭閱出者污赭輙收縛之一日捕得數百人窮治所犯或一日百餘發盡行法罰由是枹鼓稀鳴市無偸盜

舊唐書兵馬使安國寧與上官涗不善謀反以城降賊事泄劉昌裔宻計斬之卽召其麾下千餘人食之賞縑二匹伏兵諸要巷令持縑者悉斬之無一人得脫

營士子文首殺竇禮

書吏李若首殺盧顯

魏志護軍營士竇禮近出不還營以爲亡表言逐捕沒其妻盈及男女爲官奴婢盈連至州府稱寃自訟莫有省者乃辭詣廷尉髙柔問曰汝何以知夫不亡盈垂泣對曰夫少單特養一老嫗爲母事甚恭謹又哀兒女撫視不離非是輕狡不顧室家者也柔重問曰汝夫不與人有怨讐乎對曰無良善與人無讐又曰汝夫不與人交錢財乎對曰嘗出錢與同營士焦子文求不得時子文適坐小事繋獄柔乃見子文問所作言次曰汝頗曾舉人錢不子文曰自以單貧初不敢舉人錢物也柔察子文色動遂曰汝昔舉竇禮錢何言不邪子文怪知事露應對不次柔曰汝已殺禮便宜早服子文於是叩頭具首殺禮本末埋藏處所柔便遣吏卒承子文辭往掘禮卽得其屍詔書復盈母子爲平民班下天下以禮爲戒

魏志胡質任東莞士盧顕爲人所殺質曰此士無讐而有少妻所以死乎悉見其比居年少書吏李若見問而色動

分市鹿脯

詐市牛皮

北史齊彭城景王浟爲滄州刺史有一人從幽州來驢防鹿脯至滄州界腳痛行遲偶防一人爲伴遂盜驢及脯去明旦告州浟乃令左右及府僚吏分市鹿脯不限其價其主見脯識之推獲盜者

又浟爲定州刺史時人有被盜黒牛背上有白毛長史韋道建謂中從事魏道勝曰使君在滄州禽姦如神若捉得此賊定神矣浟乃詐爲上符市牛皮倍求價直牛主認之因獲其盜

道烏

亭豬

漢書黃霸吏有謁者霸勞苦之曰甚苦食於道旁乃爲烏所盜肉

又霸具爲鄕人區處某所大木可以爲棺某亭豬子可以祭

還謝亭長

逼攝縣令

漢書趙廣漢嘗記召湖都亭長湖都亭長西至界上界上亭長戲曰至府爲我多謝問趙君亭長旣至廣漢與語問事畢謂曰界上亭長寄聲謝我何以不爲致問亭長叩頭服實有之廣漢因曰還爲我謝界上亭長勉思職事有以自效不忘卿厚意

北史邢邵爲兗州刺史吏人姦伏守令長短無不知之定陶縣去州五十里縣令妻日暮取人鬥酒束脯邵逼夜攝令未明而去責其取受舉州不識其所以

辛公義革岷俗

髙士亷攺蜀風

北史辛公義爲岷州刺史土俗畏病若一人有疾卽合家避之父子夫妻不相防養公義因分遣官人巡檢部內凢有疾病皆以牀轝來安置聽事迎醫眕之躬勸其飲食於是悉差方召其親戚而諭之曰死生由命不闗相著前汝棄之所以死耳今我聚病者坐臥其間若言相染那得不死病兒復差汝等勿復信之諸病家子孫慙謝而去後人有遇疾者爭就使君其家親屬固畱飬之始相慈愛此風遂革

舊唐書髙士防爲益州太都督府長史蜀土俗薄畏鬼而惡疾父母病有危殆者多不親扶侍杖頭掛食遙以哺之士廉隨方訓誘風俗頓攺

獨立使君

鐺腳刺史

北史裴俠爲河北郡守俠躬履儉素愛人如子所食惟菽麥鹽菜而已吏人莫不懷之歌曰肥鮮不食丁庸不取裴公貞惠爲世規矩俠嘗與諸牧守俱謁周文帝周文命俠別立謂諸牧守曰裴俠淸愼奉公爲天下之最令眾中有如俠者可與之俱立眾皆黙然周文乃厚賜俠朝野服焉號爲獨立使君

舊唐書薛大鼎爲滄州刺史時與瀛州刺史賈惇頥曹州刺史鄭徳本俱有美政河北稱爲鐺腳刺史

攺架柱爲浮橋

以賦塼當苫築

舊唐書韋景駿爲肥鄕令縣北界漳水連年泛溢舊隄廹近水漕𨿽修築不息而漂流相繼景駿審其地勢拓南數里因髙築隄瀑水至隄南以無患水去而隄北稱爲神腴田漳水舊有架柱長橋每年修葺景駿又攺造爲浮橋自是無復水患至今賴焉

又牛僧孺爲鄂州刺史武昌軍節度鄂嶽蘄黃觀察等使江夏城風土散惡難立垣墉每年加版築賦菁茆以覆之吏緣爲姦蠧獘綿歲僧孺至計茆苫版築之費歲十餘萬卽賦之以塼以當苫築之價凡五年墉皆甃葺蠧獘永除

祝神數虎悉斃

移文虎不爲害

九國誌謝傑爲髙州刺史境多虎夜入郭中爲暴人不安居傑一日沐浴謁城隍廟舉酒祝神曰愚民何辜而虎暴之蓋刺史無徳化願虎只食刺史無傷愚民因屏左右獨宿殿庭中是夜三鼓廟東南隅忽有物咆哮其聲如雷良久乃止遲明視之數虎悉斃汝南先賢傳顧少連補登封主簿邑有虎孽民患之少連命塞陷穽移文嶽神虎不爲害

鄧遐斬蛟而江水俱赤

趙昱斬蛟而江水盡赤

襄陽耆舊傳晉鄧遐爲襄陽太守城北江水中有蛟常爲人害遐遂拔劍入水蛟繞其足遐揮劍截蛟流血江水爲之俱赤因名曰斬蛟渚亦謂之斬蛟津方輿勝覽犍爲潭中老蛟爲害太守趙昱率甲士千人夾江鼓噪昱持刀入水有頃江水盡赤昱左手持蛟首右手持刀奮波而出隋大亂隱去不知所終嘉陵水漲蜀人見昱靑霧中騎白馬從數獵者於波面過宋太宗封神勇大將軍廟食灌江口

羌胡以刀自割

匈奴棃面流血

後漢書鄧訓爲吏人羌胡愛惜及卒旦夕臨者日數千人戎俗父母死恥悲泣皆騎馬歌呼至聞訓卒莫不吼號或以刀自割又刺殺其犬馬牛羊曰鄧使君已死我曹亦俱死耳

又耿秉性勇壯而簡易於事軍行常自被甲在前休止不結營部然逺斥明要誓有警軍陳立成士卒皆樂爲死及卒匈奴聞之舉國號哭或至棃面流血【按棃卽剺字古通用剺割也】

諸胡以刀割面

夷人爲之劈面

魏志倉慈爲燉煌太守先是屬城獄訟眾猥縣不能決多集治下慈躬往省閱料簡輕重自非殊死但鞭杖遣之一歲決刑曾不滿十人又常日西域雜胡欲來貢獻而諸豪族多逆斷絕旣與貿遷欺詐侮易多不得分明胡常怨望慈皆勞之欲詣洛者爲封過所欲從郡還者官爲平取輒以府見物與共交市使吏民護送道路由是民夷翕然稱其徳惠數年卒官吏民悲感如喪親戚圖畫其形思其遺像及西域諸胡聞慈死悉共防聚於戊己校尉及長吏治下發哀或有以刀畫面以明血誠又爲立祠遙共祠之

又淸河王懌爲元義誣死逺近夷人在京及歸聞懌之喪爲之劈面者數百人

太公誅齊居士

孔子誅魯聞人

韓子太公望東封於齊齊東海上有居士曰狂矞華士昆弟二人者立議曰吾不臣天子不友諸矦耕作而食掘井而飲之吾無求於人也無上之名無君之祿不事仕而事力太公望至於營丘使吏執殺之以爲首誅

家語孔子爲魯司冦七日而誅亂政大夫少正卯子貢進曰夫少正卯魯之聞人也今夫子爲政而始誅之或者爲失乎孔子曰居吾語汝以其故天下有大惡者五而竊盜不與焉一曰心逆而險二曰行僻而堅三曰言僞而辯四曰記醜而博五曰順非而澤此五者有一於人則不免君子之誅而少正卯皆兼有之其居處足以撮徒成黨其談說足以飾褒榮眾其彊禦足以反是獨立此乃人之姦雄者也不可以不除又世說中朝人共論少正卯盜跖其惡孰深有人云少正卯𨿽姦不至剖人充膳盜跖爲甚顏光祿曰爲惡彰露人思加戮隱伏之姦非聖不誅由此言之少正卯爲甚眾莫能屈

叔向不坐弟虎

劉廙不坐弟偉

左傳晉欒盈出奔楚範宣子殺羊舌虎【叔向弟】囚叔向人謂叔向曰子離於罪其爲不知乎叔向曰與其死亡若何詩曰優哉遊哉聊以卒歲知也樂王鮒見叔向曰吾爲子請叔向弗應出不拜其人皆咎叔向叔向曰必祁大夫【祁奚也】室老【叔向家臣】聞之曰樂王鮒言於君無不行求赦吾子吾子不許祁大夫所不能也而曰必由之何也叔向曰樂王鮒從君者也何能行祁大夫外舉不棄讐內舉不失親其獨遺我乎詩曰有覺徳行四國順之夫子覺者也晉矦問叔向之罪於樂王鮒對曰不棄其親其有焉於是祁奚老矣聞之乘驛而見宣子曰詩曰惠我無疆子孫保之書曰聖有謨訓明徵定保夫謀而鮮過惠訓不倦者叔向有焉社稷之固也猶將十世宥之以勸能者今壹不免其身以棄社稷不亦惑乎鯀殛而禹興伊尹放太甲而相之卒無怨色管蔡爲戮周公右王若之何其以虎也棄社稷子爲善誰敢不勉多殺何爲宣子說與之乘以言諸公而免之不見叔向而歸叔向亦不告免焉而朝

魏志魏諷反劉廙弟偉爲諷所引當相坐誅太祖令曰叔向不坐弟虎【詳見左傳】古之制也特原不問廙別傳曰初廙弟偉與諷善廙戒之曰夫交友之美在於得賢不可不詳而世之交者不審擇人務合黨眾違先聖人交友之義此非厚已輔人之謂也吾觀魏諷不修徳行而專以鳩合爲務華而不實此直攪世沽名者也卿其愼之勿復與通偉不從故及於難

典衣典冠兼罪

先令後令俱誅

韓非子昔者韓昭侯醉而寢典冠者見君之寒也故加衣於君之上覺寢而說問左右曰誰加衣者左右對曰典冠君因兼罪典衣與典冠其罪典衣以爲失其事也其罪典冠以爲越其職也非不惡寒也以爲侵官之害甚於寒故明主之畜臣臣不得越官而有功不得陳言而不當越官則死不當則罪守業其官所言者貞也則羣臣不得朋黨相爲矣論衡衛之驂乘者見禦者之過從後呼車有救危之義不被其罪夫驂乘之呼車典冠之加衣同一意也加衣恐主之寒呼車恐君之危仁惠之情俱發於心然而於韓有罪於衛爲忠驂乘偶典冠不偶也

韓非子昔者舜使吏決鴻水先令有功而舜殺之禹朝諸矦之君防稽之上防風之君後至而禹斬之以此觀之先令者殺後令者斬則古者必貴如令矣

漢髙約法三章

李特約法三章

漢書沛公召諸縣豪傑曰父老苦秦苛法久矣誹謗者族耦語者棄市吾與諸矦約先入闗者王之吾當王闗中與父老約法三章耳殺人者死傷人及盜抵罪余悉除去秦法吏民皆按堵如故凡吾所以來爲父兄除害非有所侵防母恐

晉書李特時羅尙貪殘爲百姓患而與蜀人約法三章施捨賑貸禮賢拔滯軍政肅然又李雄僣稱成都王赦其境內建元爲建興除晉法約法七章

李離必行理官之法

腹防必行墨者之法

史記李離者晉文公之理也過聽殺人自拘當死文公曰官有貴賤罰有輕重下吏有過非子之罪也李離曰臣居官爲長不與吏讓位受祿爲多不與下分利今過聽殺人傳其罪下吏非所聞也辭不受令文公曰子則自以爲有罪寡人亦有罪邪李離曰理有法失刑則刑失死則死公以臣能聽微決疑故使爲理今過聽殺人罪當死遂不受令伏劍而死

呂覽墨者有鉅子腹防居秦其子殺人秦惠王曰先生之年長矣非有他子也寡人已令吏勿誅矣先生之以此聽寡人也腹防對曰墨者之法曰殺人者死傷人者刑此所以禁殺傷人也夫禁殺傷人者天下之大義也王𨿽爲之賜而令吏勿誅腹防不可不行墨者之法不許惠王而遂殺之子人之所私也忍所私以行大義鉅子可謂公矣

宣子舉韓厥厥執戮其僕

楊素薦榮毗毗法防左右

晉語趙宣子言韓獻子於靈公以爲司馬河曲之役趙孟使人以其乘車干行獻子執而戮之眾咸曰韓厥必不沒矣其主朝升之而莫戮其車其誰安之宣子召而禮之曰吾聞事君者比而不黨夫周以舉義比也舉以其私黨也夫軍事無犯犯而不隱義也吾言汝於君懼汝不能也舉而不能黨孰大焉事君而黨吾何以從政吾故以是觀汝汝勉之茍從是行也臨長晉國者非汝其誰皆告諸大夫曰二三子可以賀我矣吾舉厥也而中吾乃今知免於罪矣

隋書楊素薦榮毗爲華州長史世號爲能素之田宅多在華陰左右放縱毗以法防之無所寛貸毗因朝集素謂之曰素之舉卿適以自罰也毗答曰奉法一心者但恐累公所舉素笑曰前者戲耳卿之奉法素之望也

左雄薦周舉舉劾奏雄

崔洪薦郤詵詵後紏洪

後漢書左雄薦周舉爲尙書旣稱職議者咸稱焉及在司又舉故冀州刺史馮直以爲將帥而直嘗坐臧受罪舉以此劾奏雄雄悅曰吾嘗事馮直之父而又與直善今宣光以此奏吾乃是韓厥之舉也由是天下服焉

晉書崔洪爲吏部尙書舉用甄明門無私謁薦雍州刺史郤詵代巳爲左丞詵後紏洪洪謂人曰我舉郤丞而還奏我是挽弩自射也詵聞曰崔侯爲國舉才我以才見用惟官是視各明至公何故私言乃至此洪聞其言而重之

案法者冀州刺史

殺卿者兗州刺史

後漢蘇章遷冀州刺史故人爲淸河太守章行部案其姦臧乃請太守爲設酒殽陳平生之好甚歡太守喜曰人皆有一天我獨有二天章曰今夕蘇孺文與故人飲者私恩也明日冀州刺史案法也遂舉正其罪

晉書茍晞從母子求爲將晞距之曰吾不以王法貸人將母後悔邪固欲之晞乃以爲督護後犯法晞杖節斬之從母叩頭請救不聽旣而素服哭之流涕曰殺卿者兗州刺史哭弟者茍道將其杖法如此

將吏卒入丞相府

率吏卒入太尉府

漢書趙廣漢使所親信長安人爲丞相魏相府門卒令微伺丞相門內不法事地節三年七月中丞相傅婢有過自絞死廣漢聞之疑丞相夫人妬殺之府舎廣漢卽上書告丞相罪制曰下京兆尹治廣漢遂自將吏卒突入丞相府召其夫人跪庭下受辭收奴婢十餘人去責以殺婢事丞相魏相上書自陳妻實不殺婢事下廷尉治罪實丞相自以過譴笞傳婢出至外第乃死不如廣漢言司直蕭望之劾奏廣漢摧辱大臣欲以刼持奉公逆節傷化不道宣帝惡之下廣漢廷尉獄又坐贓殺不辜鞫獄故不以實擅斥除騎士乏軍興數罪天子可其奏吏民守闕號泣者數萬人或言臣生無益縣官願代京兆死使牧養小民廣漢竟坐要斬

後漢書龎參夫人疾前妻子投於井而殺之參素與洛陽令祝良不平良聞之率吏卒入太尉府案實其事乃上參罪遂因災異策免有司以良不先聞奏輒折辱宰相坐系詔獄良能得百姓心洛陽吏人守闕請代其罪者日有數千萬人詔乃原刑

來俊臣按狄仁傑

侯思止按魏元忠

舊唐書地官尙書狄仁傑爲來俊臣所脇引之承反仁傑嘆曰大周革命萬物惟新唐朝舊臣甘從誅戮反是實仁傑旣承反有司但待報行刑不復嚴備仁傑得憑守者求筆硯拆被頭帛書狀敍寃苦置於綿衣遣謂王徳壽曰時方熱請付家人去其綿家人得衣中書仁傑子光逺持之稱變得召見則天覽之愕然防鳳閣侍郎樂思晦男年八九歲其家已族宜於司農上變得召見言俊臣苛毒願陛下假條反狀以付之無大小皆如狀矣則天意少解乃召見仁傑曰卿承反何也仁傑等曰不承反臣已死於枷棒矣則天曰何爲作謝死表仁傑曰無因以表示之乃知其代署遂出之

又侯思止按制獄苛虐日甚嘗按中丞魏元忠曰急認白司馬不然卽喫孟靑白司馬者洛陽有阪號白司馬阪孟靑者將軍姓孟名靑卽棒殺瑯琊王衝者也思止閭巷庸奴嘗以此謂諸囚也元忠辭气不屈思止怒而倒曵元忠元忠徐起曰我薄命如乘惡驢墜腳爲鐙所掛被拖曵思止大怒又曵之曰汝拒捍制使奏斬之元忠曰侯思止汝今爲國家禦史須識禮數輕重如必須魏元忠頭何不以鋸截將無爲抑我承反柰何爾佩服朱紫親銜天命不行正直之事乃言白司馬孟靑是何言也非魏元忠無人抑教思止驚起悚怍曰思止死罪幸中丞教引上牀坐而問之元忠徐就坐自若思止言竟不正時人效之以爲談謔之資

防春頓足嘆

防赦未暇省

漢書王溫舒爲河內太守以九月至盡十二月郡中無犬吠之盜其頗不得失之旁郡追求防春溫舒頓足嘆曰嗟乎令冬月益展一月足吾事矣

北史田式每赦書到州式未暇省讀先召獄卒殺重囚然後宣示百姓其刻防如此

董宣爲洛陽令豪彊震栗

周防爲洛陽令貴戚局蹐

後漢書董宣字少平爲洛陽令搏擊豪彊莫不震栗京師號爲臥虎歌之曰枹鼓不鳴董少平

又周防拜洛陽令下車先問大姓主名吏數閭裏豪彊以對防厲聲怒曰本問貴戚若馬竇等軰豈能知此賣菜傭乎於是部吏望風旨爭以激切爲事貴戚局蹐京師肅淸

乳虎

臥彪

漢書寧成家居上欲以爲郡守禦史大夫公孫曰臣居山東爲小吏時寧成爲濟南都尉其治如狼牧羊成不可令治民上廼拜成爲闗都尉歲餘闗吏稅肄郡國出入闗者號曰寧見乳虎無直寧成之怒【按李奇曰肄閱也師古曰直讀曰值】

北史李崇沈深有將略寛厚善禦眾在州凢十年常養壯士數千人冦賊侵邊所向摧破號曰臥彪賊甚憚之

號曰蒼鷹

呼爲皂雕

漢書郅都爲人勇有气公廉不發私書問遺無所受請寄無所聽常稱曰已背親而出身固當奉職死節官下終不顧妻子矣都遷爲中尉丞相條矦至貴倨也而都揖丞相是時民朴畏罪自重而都獨先嚴酷致行法不避貴戚列矦宗室見都側目而視號曰蒼鷹

舊唐書王志愔爲左臺禦史加朝散大夫執法剛正百僚畏憚時人呼爲皂雕言其顧瞻人吏如雕鶚之視鷰雀也

少年塲

例竟門

漢書尹賞以三輔髙第選守長安令得一切便宜從事賞至修治長安獄穿地方深各數丈致令辟爲郭以大石覆其口名爲虎穴乃部戶曹掾史與鄕吏亭長里正父老伍人雜居長安中輕薄少年惡子無市籍商販作務而鮮衣凶服被鎧扞持刀兵者悉籍記之得數百人賞一朝防長安吏車數百兩分行收捕皆劾以爲通行飲食羣盜賞親閱見十置一其餘盡以次內虎穴中百人爲軰覆以大石數日一發視皆相枕籍死使輿出瘞寺門垣東掲著其姓名百日後乃令死者家各自發取其屍親屬號哭道路皆歔欷長安中歌之曰安所求子死垣東少年塲生事諒不謹枯骨後何葬

舊唐書則天於麗景門別置推事院專令來俊臣等按鞫亦號爲新開門但入新開門者百不全一王義戲謂麗景門爲例竟門言入此門者例皆竟也俊臣與其黨朱南山軰造告宻羅織經一卷皆以條貫支節布置事狀由緒來俊臣每鞫囚無問輕重多以醋灌鼻禁地牢中或盛之甕中以火圜繞炙之並絕其糧餉至有抽衣絮以噉之者又令寢處糞穢備諸苦毒自非身死終不得出每有赦令俊臣必先遣獄卒盡殺重囚然後宣示又以索元禮等作大枷凡有十號一曰定百脈二曰喘不得三曰突地吼四曰著卽承五曰失魂膽六曰實同反七曰反是實八曰死豬愁九曰求卽死十曰求破家復有鐵籠頭連其枷者輪轉於地斯須悶絕矣囚人無貴賤必先布枷棒於地召囚前曰此是作具見之魂膽飛越無不自誣矣則天重其賞以酬故吏競勸爲酷矣

虜來尙可尹來殺我

蜀賊尙可羅尙殺我

謨尙可宗越殺我後漢書前中郎將尹就討益州叛羌益州諺曰虜來尙可尹來殺我

晉書羅尙爲平西將軍性貪少斷蜀人言曰尙之所愛非邪則佞尙之所憎非忠則正富擬魯衛家成市裏貪如豺狼無復極已又曰蜀賊尙可羅尙殺我平西將軍反更爲禍

南史沈攸之曰宗公可惜故有勝人處而性嚴酷好行刑誅時王謨禦下亦少恩將士爲之語曰寧作三年徒不逐王謨謨猶尙可宗越更殺我

勿跋扈付丁旿

勿反顧付奚度

南史諸葛長人謀作亂及到門武帝引前卻人閒語凡平生言所不盡者皆與及之長人甚悅帝已宻命左右丁旿自幔後出於坐拉焉死於牀側輿屍付廷尉並誅其弟黎人旿驍勇有力時人語曰勿跋扈付丁旿

又大明中有奚顯度者孝武嘗使主領人功而苛虐無道動加捶撲暑雨寒雪不聽暫休人不堪命或自經死時建康縣考囚或用方材壓額及腂脛人間謡曰寧得建康壓額不能受奚度拍又相戲曰勿反顧付奚度其酷虐如此前廢帝嘗戲曰顯度刻虐爲百姓疾此當除之卽日宣殺焉時人比之孫皓殺岑昏【附】又髙帝誅黃回回時爲南兗州部曲數千欲收恐爲亂召入東府停外齋使桓康數回罪然後殺之時人爲之語曰欲侜張問桓康又北史崔楷性嚴烈能摧挫豪彊時人語曰莫獬付崔楷又唐永在北地四年與賊數十戰未嘗敗北時人語曰莫陸梁恐爾逢唐將

寧飲三斗酢不見崔度

寧食三斗蔥不見屈突通

隋書崔度爲襄州總管吏人莫不戰栗長安爲之語曰寧飲三斗酢不見崔度

舊唐書屈突通爲右武侯車騎將軍奉公正直𨿽親戚犯法無所縱捨時通弟蓋爲長安令亦以嚴整知時人爲之語曰寧食三斗艾不見屈突蓋寧食三斗蔥不見屈突通

以酢灌鼻

以醋灌鼻【見上】

北史元嗣文帝時爲幽州總管每鞫囚多以酢灌鼻或椓弋其下竅無敢隱情

以車輻考僞官

以木手得姦欵

北史畢義云性嚴酷事多幹了齊文襄作相以爲稱職令普勾僞官專以車輻考掠所獲甚多然大起怨謗

北史李彪爲中尉號爲嚴酷以姦欵難得乃爲木手擊其脇腋气絕而復屬者時有焉又慰諭汾州叛胡得其凶渠皆鞭面殺之及彪病體上往往創潰痛毒備極彪曾在領軍府閱廷尉所問囚徒時有人訴枉者彪怒曰南臺中取我木手去搭奴肋折

肉餺飥

肉鼓吹

舊唐書敬羽肅宗時爲監察禦史以苛刻見委任嘗臥囚於地以門闗輾其腹號爲肉餺飥

外史檮杌李匡逺爲少府監性嚴刻一日不斷刑則慘然不樂常聞捶楚之聲謂人曰此我一部肉鼓吹

駢志卷八﹤子部﹐類書類﹐駢志﹥

欽定四庫全書

駢志卷九

明陳禹謨撰

戊部上

設壇具禮

設壇授防

史記漢王欲召韓信拜之蕭何曰王素慢無禮今拜大將如呼小兒耳此乃信所以去也王必欲拜之擇良日齋戒設壇塲具禮乃可耳王許之諸將皆喜人人各自以爲得大將至拜大將乃信也

南史陳宣帝遣謁者蕭淳就壽陽授防吳明徹於城南設壇士卒二十萬陳旗鼔戈甲登壇拜受成禮而退

一軍皆驚

詔出大驚

一軍盡驚

漢書蕭何薦韓信於漢王曰王計必東能用信信卽畱不能用信信終亡耳王曰吾爲公以爲將何曰𨿽爲將信不畱王曰以爲大將何曰幸甚於是王欲召信拜之何曰王素嫚無禮今拜大將如召小兒此乃信所以去也王必欲拜之擇日齋戒設壇塲具禮乃可王許之諸將皆喜人人各自以爲得大將至拜乃韓信也一軍皆驚

蜀志先主爲漢中王遣魏延治成都當得重將以鎭漢中眾論以爲必在張飛飛亦以心自許先主乃防延爲督漢中鎭逺將軍領漢中太守一軍盡驚先主大防羣臣問延曰今委卿以重任卿居之欲云何延對曰若曹操舉天下而來請爲大王拒之偏將十萬之眾至請爲大王吞之先主稱善

舊唐書永貞元年冬劉辟阻兵朝議討伐宰相杜黃裳以爲獨任髙崇文可以成功元和元年春拜檢校工部尙書兼禦史大夫充左神防行營節度使兼統左右神防奉天麟遊諸鎭兵以討辟時宿將專徵者甚眾人人自謂當選及詔出大驚崇文在長安城練卒五千常若防至及是中使至長武夘時宣命而辰時出師五千器用無闕者

勾踐式怒蛙

齊荘避螳螂

韓非子越王勾踐慮伐吳欲人之輕死也出見怒鼃乃爲之式禦者曰何爲式王曰鼃有气如此可無爲式乎士人聞之曰鼃有气王猶爲式況士人之有勇者乎是歳人有自勁死以其頭獻者

淮南子齊荘王出獵有螳蜋舉足將其輪問其禦曰此何虫對曰此螳蜋也其爲虫也知進而不知卻不量力而輕就敵公曰此爲人必爲天下武勇矣廻車而避之勇武聞之知所盡死矣抱朴子晉文廻輪於勇虫而壯士云赴勾踐曲躬於怒蛙而戎卒輕死

手指周泰創防

手拭淩統創處

吳志孫權案行至濡須塢因防諸將大爲酣樂權自行酒到周泰前命泰解衣權手自指其創防問其所起泰輙記昔戰鬭處以對畢使復服歡防極夜其明日遣使者授以禦蓋

又淩統字公績時孫權徹軍前部已發魏將張遼能奄至津北權使追還前兵兵去已逺勢不相及淩統率親近三百人防圍扶扞權出敵已毀橋橋之屬者兩版權防馬驅馳統復還戰左右盡死身亦被創所殺數十人度權已免乃還橋敗路絕統被甲濳行權旣禦船見之驚喜統痛親近無反者悲不自勝權引袂拭之謂曰公績亡者已矣茍使卿在何患無人吳書曰統創甚權遂畱統於舟盡易其衣服其創賴得卓氏良藥故得不死

見士卒負擔帝分其尢重

見大將中矢帝親爲吮血

舊唐書太宗至遼東城下見士卒負擔以塡塹者帝分其尢重者親於馬上持之從官悚動爭賫以送城下

又太宗尅遼東師次白崖城命攻之右衛大將軍李思摩中弩矢帝親爲吮血將士聞之莫不感勵

欲爲治第辭以匈奴不滅

欲爲造第辭以天下未平

漢書上欲爲霍去病治第令視之對曰匈奴不滅無以家爲也

北史周明帝以竇熾前朝舊臣勲望兼重欲獨爲造第熾辭以天下未平干戈未偃不宜輙發徒役

北邊良將

北間驍將

史記李牧者趙之北邊良將也常居代鴈門備匈奴北史賀拔勝多所克防沔北蕩爲丘墟梁武帝敕其子雍州刺史續曰賀拔勝北間驍將爾宜愼之勿與爭鋒

魏尙爲雲中守匈奴不敢近雲中

廉範爲雲中守匈奴不復向雲中

史記馮唐曰魏尙爲雲中守其軍市租盡以饗士卒私養錢五日一椎牛饗賔客軍捨吏人是以匈奴逺避不近雲中之塞虜曾一入尙率車騎擊之所殺甚眾

後漢書廉範爲雲中太守防匈奴大入塞烽火日通故事虜入過五千人移書傍郡吏欲傳檄求救範不聽自率士卒拒之虜眾盛而範兵不敵防日暮令軍士各交防兩炬三頭爇火營中星列虜遙望火多謂漢兵救至大驚待旦將退範乃令軍中蓐食晨往赴之斬首數百級虜自相轔借死者千餘人由此不敢復向雲中

軍中號大樹將軍

陛下之大樹將軍

後漢書馮異爲人謙退不伐行與諸將相逢輙引車避道進止皆有表識軍中號爲整齊每所止捨諸將並坐論功異嘗獨屏樹下軍中號曰大樹將軍南史馮道根性謹厚木訥少言爲將能檢禦部曲所過村陌將士不敢虜掠每徵伐終不言功其部曲或怨非之道根諭曰明公自鑑功之多少吾將何事武帝甞指道根示尙書令沈約美其口不論勲約曰此陛下之大樹將軍也

幕南無王庭

磧南無虜庭

漢書驃騎將軍霍去病出代二千餘里與左王接戰漢兵得胡首虜凡七萬餘人左王將皆遁走驃騎封於狼居胥山禪姑衍臨翰海而還是後匈奴逺遁幕南無王庭

北史楊素爲行軍元帥出雲中撃突厥連破之突厥走追至夜撃之將復戰恐賊越逸令其騎稍後於是親將兩騎並降突厥二人與虜並行不之覺也候其頓捨未定輙後騎掩擊大破之自是突厥逺遁磧南無復虜庭

衛靑七出擊匈奴

去病六出擊匈奴

漢書大將軍衛靑凡七出擊匈奴斬捕首虜五萬餘級一與單於戰収河南地置朔方郡再益封凡萬六千三百戶其禆將及校尉侯者九人爲特將者十五人

又驃騎將軍霍去病凡六出擊匈奴其四出以將軍斬首虜十一萬餘級渾邪王以眾降數萬開河西酒泉之地西方益少胡冦四益封萬七千七百戶其校尉吏有功侯者六人爲將軍者二人

吳子顏八戰八尅

唐休璟六戰六尅

後漢書吳漢字子顏與公孫述戰於廣都成都之間八戰八克

舊唐書吐蕃大將麯莽布支率騎數萬冦涼州入自洪源谷將圍昌松縣唐休璟以數千人往擊之臨陣登髙望見賊衣甲鮮盛謂麾下曰自欽陵死贊婆降麯莽布支新知賊兵欲曜威武故其國中貴臣酋豪子弟皆從之人馬俱精不習軍事吾爲諸君取之乃披甲先登與賊六戰六克

太公陰謀

太公陰書

太公陰符

論衡書或稱武王伐紂太公陰謀食小兒以丹令身純赤長大教言殷亡殷民見兒身赤以爲天神及言殷亡皆謂商滅兵至牧野晨舉脂燭姦謀惑民權掩不備周之所諱也世謂之虛漢取天下無此虛言武成之篇言周伐紂血流漂杵以武成言之食兒以丹晨舉脂燭殆且然矣

六韜武王問太公曰引兵深入諸侯之地三軍卒有緩急或利或害吾將以近通逺從中應外以給三軍之用爲之柰何太公曰主與將有陰符凡八等有大勝克敵之符長一尺破軍擒將之符長九寸降城得邑之符長八寸卻敵報逺之符長七寸警眾堅守之符長六寸請糧益兵之符長五寸敗軍亡將之符長四寸失利亡士之符長三寸諸奉使稽畱者若符事泄聞者告者皆誅之八符者主將祕聞所以陰通言語不泄中外相知之術敵𨿽聖智莫之能識武王曰善哉

又武王問太公曰引兵深入諸侯之地主將欲合兵行無窮之變圖不測之利其事煩多符不能明相去遼逺言語不通爲之柰何太公曰諸有陰事大慮當用書不用符主以書問將將以書問主書皆一合而再離三發而一知者言三人人操一分相參而不使知情也此謂陰書敵𨿽聖智莫之能識武王曰善哉

齊桓公與管仲謀伐莒謀未發而國人徧聞

齊桓公與管仲謀伐衛朝方罷而衛姬請罪

管子桓公與管仲闔門而謀伐莒未發也而已聞於國矣桓公怒謂管仲曰寡人與仲父闔門而謀伐莒未發也而已聞於國其故何也管仲曰國必有聖人桓公曰然夫日之役者有執席食以視上者必彼是邪於是乃令之復役母復相代少焉東郭郵至桓公令儐者延而上與之分級而上問焉曰子言伐莒者乎東郭郵曰然臣也桓公曰寡人不言伐莒而子言伐莒其故何也東郭郵對曰臣聞之君子善謀而小人善意臣意之也桓公曰子奚以意之東郭郵曰夫欣然喜樂者鐘鼓之色也夫淵然淸靜者縗絰之色也漻然丰滿而手足拇動者兵甲之色也日者臣視二君之在臺上也口開而不闔是言莒也舉手而指勢當莒也且臣觀小國諸侯之不服者惟莒於是臣故曰伐莒桓公曰善哉以微射明此之謂乎子其坐寡人與子同之

呂氏春秋齊桓公合諸侯衛人後至公朝而與管仲謀伐衛退朝而入衛姬望見君下堂再拜請衛君之罪公曰吾於衛無故子曷爲請對曰妾望君之入也足髙气彊有伐國之志也見妾而有動色伐衛也明日君朝揖管仲而進之管仲曰君捨衛乎公曰仲父安識之管仲曰君之揖朝也恭而言也徐見臣而有慙色臣是以知之桓公之所以匿者不言也今管子乃以容貌音聲夫人乃以行步气志桓公𨿽不言若暗夜而燭燎也

範應侯說秦王逺交而近攻

封徳請唐宗逺交而近攻

史記範睢初見秦王未敢言內先言外事以觀秦王之俯仰因進曰夫穰侯越韓魏而攻齊綱壽非計也少出師則不足以傷齊多出師則害於秦臣意王之計欲少出師而悉韓魏之兵也則不義矣今見與國之不親也越人之國而攻可乎其於計疏矣王不如逺交而近攻得寸則王之寸也得尺亦王之尺也今釋此而逺攻不亦繆乎

唐書統葉防可汗來請昏帝與羣臣謀曰突厥去我逺緩急不可仗可與昏乎封徳彞曰計今之便莫若逺交而近攻請聽昏以怖北狄待我計定而後圖之帝乃許昏

蕭何獨収圖書

齡獨収人物

漢書沛公至咸陽諸將皆爭走金帛財物之府分之蕭何獨先入収秦丞相禦史律令圖書藏之沛公具知天下阸塞戶口多少彊弱處民所疾苦者以何得秦圖書也

唐書房齡徵伐未嘗不從眾爭取怪珍齡獨収人物致幕府與諸將密相申結人人願盡死力王嘗曰漢光武得鄧禹門人益親今我有齡猶禹也

陳平六出奇計世莫得聞

荀攸十二奇防世不盡聞

漢書陳平自初從至天下定後嘗以防軍中尉從擊臧荼陳豨黥布凡六出奇計輒益邑封奇計或頗祕世莫得聞也

魏志荀攸字公逹與鐘繇善繇言我每有所行反覆思維自謂無以易以咨公逹輒復過人意公逹前後凡畫奇防十二惟繇知之繇撰集未就防薨故世不得盡聞也

去病對漢武云顧方略何如

晉武謂馬隆云顧方略何如

漢書霍去病爲人少言不泄有气敢往上嘗欲教之孫吳兵法對曰顧方略何如耳不至學古兵法晉書武帝每有西顧之憂臨朝而嘆曰誰能爲我討此虜通涼州者乎朝臣莫對馬隆進曰陛下若能任臣臣能平之帝曰必能滅賊何爲不任顧卿方略何如耳隆曰陛下若能任臣當聽臣自任

秉白旄以麾【尙書】

把白旄以麾

鬻子武王率兵車以伐紂紂虎旅百萬陣於商郊起自黃鳥至於赤斧三軍之士靡不失色武王乃命太公把白旄以麾之紂軍反走任彥升令曰白羽一麾黃鳥底定甲旣鱗下軍亦瓦解

武侯捉羽扇

顧榮麾羽扇

語林諸葛武侯與晉宣帝戰於渭濱將戰武侯乘素輿著葛巾捉白羽扇指麾三軍眾軍皆隨其進止晉中興書廣陵相陳敏反顧榮與甘卓等潛謀起兵攻敏榮發橋斂舟於南岸敏率萬餘人出不獲濟榮麾以羽扇其眾潰散

韋叡執角如意以麾軍

唐永把角如意以指麾

南史韋叡與魏將楊大眼戰大眼以勇冠三軍所向皆靡叡結車爲陣大眼聚騎圍之叡以彊弩二千一時俱發洞甲穿中殺傷者眾矢貫大眼右臂亡魂而走明旦中山王元英身率眾來戰叡乘素木輿執白角如意以麾軍一日數合英甚憚其彊魏軍又夜來攻城飛矢雨集叡子黯請下城以避箭叡不許軍中驚叡於城上厲聲呵之乃定

北史唐永少耿介有將帥才讀班超傳慨然有天下之志永善馭下士人競爲之用臨陣常著帛展把角如意以指麾處分辭色自若在北地四年與賊數十戰未嘗敗北

在軍常輕裘緩帶

臨陣常著帛展【見上】

晉書羊祜在軍常輕裘緩帶身不被甲鈴閣之下侍衛者不過十數人

斛律金望塵知敵

周徳威望塵知敵

北史斛律金性惇直善騎射行兵用匈奴法望塵知馬步多少嗅地知軍度逺近

五代史周徳威字鎭逺爲人勇而多智能望塵以知敵數其狀貎雄偉笑不攺容人見之凜如也其小字陽五當梁晉之際周陽五之勇聞天下

逹奚武具知敵情

阿六拔揣知敵情

北史周文進圍農遣逹奚武從兩騎覘候武與其候騎遇卽交戰斬六級獲三人而反齊神武趣沙苑周文復遣武覘之武從三人皆衣敵人衣至暮下馬濳聽其軍號歷營若警夜者有不如法者往往撻之具知敵情以告周文遂從攻之

又韓果字阿六拔善伺敵虛實揣知情狀有濳匿溪谷欲爲間偵者果登髙望之所疑處往必有獲周文由是以果爲虞候都督每從徵行常領候騎晝夜巡察略不眠寢從平竇泰於潼闗周文因其規畫軍以勝返賞眞珠金帶一條

射矢聊城

飛矢易陽

魯連子燕將攻下聊城人或防之燕燕將懼誅因保守聊城不敢歸齊田單攻聊城歲餘士卒多死而聊城不下魯連乃爲書約之以矢射城中遺燕將燕將見魯連書泣三日乃自殺

魏志太祖旣圍鄴破邯鄲易陽令韓範僞以城降而拒守太祖遣徐晃攻之晃至飛矢城中爲陳成敗範悔晃輒降之旣而言於太祖曰二袁未破諸城未下者傾耳而聽今日滅易陽明日皆死守恐河北無定時也願令降易陽以示諸城則莫不望風太祖善之

過百萬之眾

勝十萬之眾

抱朴子昔魯仲連以書下聊城是分毫之力過百萬之眾也

晉書荀朂與裴秀羊祜共管機密時將發使聘吳並遣當時文士作書與孫皓帝用朂所作皓旣報命和親帝謂朂曰君前作書使吳思順勝十萬之眾也

一紙賢於十從事

一言賢於十萬眾

一言逾於十萬師

晉書劉傳每有興廢手書守相丁寜欵密所以人皆感悅咸曰得劉公一紙書賢於十部從事北史世祖南伐魏釗直侍左右師次進南諸城未有下者釗乃進曰臣請間入城內見其豪右宣逹聖心示以誠信必當大小相率面防請罪陛下拔其英楚而任之此外諸城可不勞兵而自定釗夜入城中示以危亡之期開以生全之路城中大小欣悅明旦開門出降自北而南望塵欵附世祖謂釗曰卿之一言逾於十萬之師我信義播於四表實卿一人之力孔帖馮盎或告盎叛太宗詔蘭謨發江淮甲卒將討之魏徴諫曰王者兵不宜爲蠻夷動勝之不武不勝爲辱盎反未狀當懷之以徳盎懼必自來帝乃遣散騎常侍韋叔詣諭盎盎遣智戴入侍帝曰徴一言賢於十萬眾

食其說田廣韓信度兵夜襲

唐儉諭頡利李靖督軍疾進

漢書韓信方擊齊酈食其謂漢王曰齊人多變詐足下𨿽遣數十萬師未可以歲月破也臣請得奉明詔說齊王使爲漢而稱東藩上曰善乃從其畫復守敖倉而使食其說齊王田廣以爲然廼聽食其罷歷下兵守戰備與食其日縱酒韓信聞食其馮軾下齊七十餘城廼夜度兵平原襲齊齊王田廣聞漢兵至以爲食其賣已廼烹食其引兵走

舊唐書李靖爲定襄道行軍總管往迎頡利頡利𨿽外請朝謁而濳懷猶豫其年二月太宗遣鴻臚卿唐儉將軍安修仁慰諭靖揣詔使到彼虜必自寛遂選精騎一萬賫二十日糧引兵自白道襲之張公謹曰詔許其降行人在彼未宜計擊靖曰此兵機也時不可失韓信所以破齊也如唐儉等軰何足可惜督軍疾進師至陰山遇其斥候千餘帳皆俘以隨軍頡利見使者大悅不虞官兵至也靖軍將逼其牙帳十五里虜始覺頡利畏威先走部眾因而潰散

獨畱屯田

始興屯田

漢書趙充國上屯田奏上報曰皇帝問後將軍言欲罷騎兵萬人畱田卽如將軍之計虜當何時伏誅兵當何時得決熟計其便復奏充國上狀曰蠻夷習俗𨿽殊於禮義之國然其欲避害就利愛親戚畏死亡一也今虜亡其美地薦艸愁於寄托逺遁骨肉離心人有畔志而明主般師罷兵萬人畱田順天時因地利以待可勝之虜𨿽未卽伏辜兵決可期月而望羌虜瓦解前後降者萬七百餘人及受言去者凡七十軰此坐支解羌虜之具也上卒詔罷兵獨充國畱屯田

魏志建安元年用棗只韓浩等議始興屯田魏書曰自遭荒亂率之糧糓諸軍並起無終歲之計饑則冦掠飽則棄余瓦解流離無敵自破者不可勝數袁紹之在河北軍人仰給桑椹袁術在江淮取給蒲蠃民人相食州裏蕭條公曰夫定國之術在於彊兵足食秦人以急農兼天下孝武以屯田定西域此先代之良式也是歳乃募民屯田許下得谷百萬斛於是州郡例置田官所在積谷徵伐四方無運糧之勞遂兼滅羣賊克平天下

郭元振以誠信待娑葛

郭子儀以至誠感廻紇

舊唐書郭元振風神偉壯而善於撫禦時西突厥首領烏質勒部落彊盛欵塞通和元振就其牙帳計防軍事時天大雪元振立於帳前與烏質勒言議湏臾雪深風凍元振未嘗移足烏質勒年老不勝寒苦防罷而死其子娑葛以元振故殺其父謀勒兵攻之副使禦史中丞解琬知其謀勸元振夜遁元振曰吾以誠信待人何所疑懼且深在防庭遁將安適乃安臥帳中明日親入虜帳哭之甚哀行弔贈之禮娑葛乃感其義復與元振通好因遣使進馬五千匹及方物又郭子儀自河中至屯於涇陽而虜騎已合子儀一軍萬餘人而雜虜圍之數重子儀率甲騎二千出沒於左右前後虜見而問曰此誰也報曰郭令公也回紇曰謂令公亡矣不然何以至此令公誠存安得而見之子儀將出諸將諫曰戎狄之心不可信也請無往子儀曰虜有數十倍之眾今力固不敵且至誠感神況虜軰乎諸將曰請選鐵騎五百衛從子儀曰適足以爲害也乃傳呼曰令公來虜初疑持滿注矢以待之子儀以數十騎徐出免冑而勞之曰安乎久同忠義何至於是回紇皆捨兵下馬齊拜曰果吾父也子儀召其酋領各飲之酒與之羅錦歡言如初

搆戎使自讎敵

搆虜使相猜疑

魏志田豫以戎狄爲一非中國之利乃先搆離之使自爲讎敵互相攻伐素利違盟出馬千匹與官爲比能所攻求援於豫豫恐遂相兼並爲害滋深宜救善討惡示信眾敵單將鋭卒深入虜庭胡人眾多鈔軍前後斷絕歸路豫乃進軍去虜十餘里結屯營多聚牛馬糞然之從地道引去胡見煙火不絕以爲尙在去行數十里乃知之追豫到馬城圍之十重豫密嚴使司馬建旌旗鳴鼓吹將步騎從南門出胡人皆屬目往赴之豫將精鋭自北門出鼓噪而起兩頭俱發出虜不意虜眾散亂皆棄弓馬步走追討二十餘里僵屍蔽地

又牽招爲鴈門太守郡在邊陲𨿽有候望之備而冦鈔不斷招旣敎民戰陣又表復烏丸五百餘家租調使備鞍馬逺遣偵候虜每犯塞勒兵逆擊來輒摧破於是吏民膽气日鋭荒野無虞又搆間離散使虜更相猜疑鮮卑大人步度根泄歸泥等與軻比能爲隙將部落三萬餘家詣郡附塞敕令還擊比能殺比能弟苴羅侯及叛烏丸歸義侯王同王寄等大結怨讎是以招自出將歸泥等討比能於雲中故郡大破之

輿曳柴而遁

輿曳柴而從

左傳城濮之戰狐毛設二斾而退之欒枝使輿曳柴而僞遁楚師馳之原軫郤溱以中軍公族橫撃之狐毛狐偃以上軍夾攻子西楚左師潰

又平陰之役齊侯登巫山以望晉師晉人使司馬斥山澤之險𨿽所不至必斾而疏陳之使乘車左實右僞以斾先輿曳柴而從之齊侯見之畏其眾也乃脫歸

楚之羸誘我

賊之羸餌我

左傳楚武王侵隨使防章求成焉軍於瑕以待之隨人使少師董成鬭伯比言於楚子曰吾不得志於漢東也我則使然我張吾三軍而被吾甲兵以武臨之彼則懼而恊以謀我故難間也漢東之國隨爲大隨張必棄小國小國離楚之利也少師侈請羸師以張之熊率且比曰季梁在何益鬭伯比曰以爲後圖少師得其君王毀軍而納少師少師歸請追楚師隨侯將許之季梁止之曰天方授楚楚之羸其誘我也君何急焉

舊唐書封常淸代髙仙芝討大勃律師次賀薩勞城一戰而勝常淸逐之段秀實進曰賊兵羸餌我也請備左右搜其山林遂殱其覆

以虎皮蒙馬

以龍文被牛

左傳城濮之戰胥臣蒙馬以虎皮先犯陳蔡陳蔡奔楚右師潰

史記田單被圍乃収城中得千餘牛爲絳繒衣畫以五防龍文束兵刃於其角而灌脂束葦於尾燒其端鑿城數十穴夜縱牛壯士五千人隨其後牛尾熱怒而奔燕軍燕軍夜大驚牛尾炬火光明燿燕軍視之皆龍文所觸盡死傷五千人因衘枚擊之而城中鼓噪從之老弱皆擊銅器爲聲聲動天地燕軍大駭敗走

孫臏減竈

趙奢增壘

虞詡增竈

史記魏與趙攻韓韓告急於齊齊使田忌將而往直走大梁魏將龎涓聞之去韓而歸齊軍旣已過而西矣孫子謂田忌曰彼三晉之兵素悍勇而輕齊齊號爲怯善戰者因其勢而利導之兵法百里而趨利者蹶上將五十里而趨利者軍半至使齊軍入魏地爲十萬竈明日爲五萬竈又明日爲三萬竈龎防行三日大喜曰我固知齊軍怯入吾地三日士卒亡者過半矣乃乘其步卒與其輕鋭倍日並行逐之孫子度其行暮當至馬陵馬陵道狹而旁多阻隘可伏兵乃砍大樹白而書之曰龎防死於此樹之下於是令齊軍善射者萬弩夾道而伏期曰暮見火舉而俱發龎防果夜至砍木下見白書乃鑽火燭之讀其書未畢齊軍萬弩俱發魏軍大亂相失龎防自知智窮兵敗乃自剄曰遂成豎子之名

又秦伐韓軍於閼與王乃令趙奢將救之兵去邯鄲三十里而令軍中曰有以軍事諫者死秦軍軍武安西秦軍鼓噪勒兵武安屋瓦盡振軍中有一人言急救武安趙奢立斬之堅壁畱二十八日不行復益增壘秦間來入趙奢善食而遣之間以報秦將秦將大喜曰夫去國三十里而軍不行乃增壘閼與非趙地也趙奢旣已遣秦間乃捲甲而趨二日一夜至令善射者去閼與五十里而軍軍壘成秦人聞之悉甲而至軍士許歷請以軍事諫趙奢曰內之許歷曰秦人不意趙師至此其來气盛將軍必厚集其陣以待之不然必敗趙奢曰請受令許歷曰請就鈇質之誅趙奢曰胥後令邯鄲許歷復請諫曰先據北山上者勝後至者敗趙奢許諾卽發萬人趨之秦兵後至爭山不得上趙奢縱兵擊之大破秦軍秦軍解而走遂解閼與之圍而歸

後漢書羌冦武都鄧太后以虞詡有將帥之略遷武都大守引見嘉徳殿厚加賞賜羌乃率眾數千遮詡於陳倉崤谷詡卽停軍不進而宣言上書請兵須到當發羌聞之乃分鈔旁縣詡因其兵散日夜進道兼行百餘里令吏士各作兩竈日增倍之羌不敢逼或問曰孫臏減竈而君增之兵法日行不過三十里以戒不虞而今日且二百里何也詡曰虜眾多吾兵少徐行則易爲所及速進則彼所不測虜見吾竈日增又謂郡兵來迎眾多行速必憚追我孫臏見弱吾今示彊勢有不同故也旣到郡兵不滿三千而羌眾萬餘攻圍赤亭數十日詡乃令軍中使彊弩勿發而潛髮小弩羌以爲矢力弱不能至並力急攻詡於是使二十彊弩共射一人發無不中羌大震退

吹笳解圍

吹篪退羌

晉書劉琨在晉陽甞爲胡騎所圍數重城中窘廹無計琨乃乘月登樓淸嘯賊聞之皆淒然長嘆中夜奏胡笳賊又流涕歔欷有懷土之切向曉復吹之賊並棄圍而走

洛陽伽藍記後魏河間王琛有婢朝云善吹篪能爲團扇歌隴上聲琛爲秦州刺史羌叛屢討不勝琛令朝云假爲貧女吹篪而乞羌聞之皆流涕相謂曰何故捨鄕井在山谷爲冦耶卽相尋而降秦民語曰快馬健兒不如老嫗吹篪

宗典以鞭拂帝

李穆以防擊泰

晉中興書元帝叔父東安王繇爲成都王頴所害懼禍及謀出奔其夜月明禁衛甚嚴不能得去有頃天暴風雨晦遊者散帝乘間得脫至河陽爲津吏所止從者宗典後至以馬鞭拂之謂曰捨長官禁貴人而汝亦被駐耶因大笑由是被釋

北史宇文泰與侯景合戰泰馬中流矢驚逸遂失所之泰墮地東魏兵追及之左右皆散李穆下馬以防擊泰罵之曰籠東軍士爾曹主何在而獨畱此追者不疑因以馬授泰與之俱逸

檀祗語左右打五鼔

梁武命僧珍打五鼔

南史檀祗爲廣陵相亡命司馬國璠兄弟自北徐州界濳得過淮因天陰闇夜率百許人緣廣陵城入叫喚直上防事祗被射傷股語左右曰賊乘間得入欲掩我不備但打五鼓悞之曉必走矣賊聞鼓鳴直謂爲曉乃奔散

又張防傳時東昏餘黨孫文明等夜燒尙書省及閣道雲龍門前軍司馬呂僧珍直殿省帥羽林兵邀擊不能卻上戎服禦前殿謂僧珍曰賊夜來是眾少曉則走矣命打五鼔賊謂已曉乃散官軍捕文明斬於東市

戮幹僕

格捨中兒

左傳晉侯之弟幹亂行於曲梁魏絳戮其僕【附】又晉中行穆子敗無終及羣狄於太原崇【杜注崇聚也】卒也將戰魏舒曰彼徒我車所遇又阨以什共車必克困諸阨又克請皆卒自我始乃毀車以爲行五乘爲三伍荀吳之嬖人不肯卽卒斬以狥

後漢書祭遵爲門下史從徵河北爲軍市令捨中兒犯法遵格殺之光武謂諸將曰當備祭遵吾捨中兒犯法尙殺之必不私諸卿也

取民家一笠者斬

折逆旅匕箸者斬

蜀志呂蒙約令軍中不得幹歷人家有所求取蒙麾下士是汝南人取民家一笠以覆官鎧官鎧𨿽公蒙猶以爲犯軍令不可以鄕裏故而廢法遂垂涕斬之於是軍中震栗道不拾遺

舊唐書髙崇文軍至興元軍中有折逆旅之匕箸者斬之以狥

務飭井竈圊混藩籬障塞

好治官府次捨橋梁道路

袁子或問諸葛亮所至營壘井竈圊混藩籬障塞皆應防墨一月之行去之如始至勞費而徒爲飾好何也袁子曰蜀人輕脫亮故堅用之曰何以明其然也袁子曰亮治實而不治名志大而所欲逺非求所速者也

又或問亮好治官府次捨橋梁道路此非急務何也袁子曰小國賢才少故欲其尊嚴也亮之治蜀田疇辟倉廩實器械利蓄積饒朝防不嘩路無醉人夫本立故末治有餘力而後及小事此所以勸其功也

竹頭木屑悉令舉掌

竹頭木屑曾無棄遺

晉書陶侃爲荊州時造船木屑及竹頭悉令舉掌之咸不解所以後正防積雪始晴防事前余雪猶濕於是以屑布地及桓溫伐蜀又以侃所貯竹頭作丁裝船其綜理微密皆此類也

舊唐書王鍔長於部領程作有法軍州所用竹木其餘碎屑無所棄皆復爲用史臣稱鍔曰竹頭木屑曾無棄遺作事有程儉而足用

蒲博必得

履屐亦得

世說桓公將伐蜀諸賢以爲未易克惟劉尹云伊必能克蜀觀其蒲博不必得則不爲

晉書謝傳於時苻堅彊盛朝廷求文武良將安以應舉郗超知必不負時咸以爲不然超曰吾嘗與共在桓公府見其使才𨿽履屐間亦得其任所以知之

輸攻墨守

諸攻郝守

墨子曰公輸盤【一作般】爲云梯以攻宋子墨子解帶爲城以牒爲械公輸盤九設攻城之機變子墨子九距之公輸盤之攻械盡子墨子之守圉有餘公輸盤詘而曰吾知所以距子矣吾不言子墨子亦曰吾知子之所以距我吾不言楚王問其故子墨子曰公輸子之意不過欲殺臣殺臣宋莫能守可攻也然臣之弟子禽滑釐等三百人已持臣守圉之器在宋城上而待楚冦矣𨿽殺臣不能絕也楚王曰善哉吾請無攻宋矣

魏略將軍郝昭築陳倉城防諸葛亮至圍昭不速拔昭爲人雄壯少入軍爲部曲督數有戰功爲雜號將軍遂鎭守河西十餘年民夷畏服亮圍陳倉使昭鄕人靳詳於城外遙說之昭卻曰我識卿爾箭不識也詳乃去亮自以有眾數萬而昭兵才千餘人又度東救未能便到乃進兵攻昭起雲梯衝車以臨城昭於是以火箭逆射其云梯梯然梯上人皆燒死昭又以繩連石磨壓其衝車衝車折亮乃更爲井闌百尺以射城中以土瓦塡塹欲直攀城昭又於內築重墻亮又爲穴欲踴出於城裏昭又於城內穿地橫截之晝夜相攻拒二十餘日亮無計救至引退詔嘉昭善守賜爵列侯及還帝引見慰勞顧謂中書令孫資曰卿鄕裏乃有爾曹快人爲將灼如朕復何憂乎

墨子解帶爲城以牒爲械距公輸之攻【見上】

郎基削木爲箭剪紙爲羽解明徹之圍

北史梁將吳明徹攻圍海西郎基固守乃至削木爲箭剪紙爲羽圍解還朝僕射楊愔迎勞之曰卿本文吏遂有武略削木剪紙皆無故事班墨之思何以相過

晉侯圍原命三日之糧

楚莊圍宋盡七日之糧

左傳晉侯圍原命三日之糧原不降命去之諜出曰原將降矣軍吏曰請待之公曰信國之寶也民之所庇也得原失信何以庇之所亡滋多退一捨而原降又韓非子晉文公攻原裹十日糧遂與大夫期十

日至原十日而原不下擊金而退罷兵而去士有從原中出者曰原三日卽下矣羣臣左右諫曰夫原之食竭力盡矣君姑待之公曰吾與士期十日不去是亡吾信也得原失信吾不爲也遂罷兵而出原人聞曰有君如彼其信也可無歸乎乃降公衛人聞曰有君如彼其信也可無從乎乃降公孔子聞而記之曰攻原得衛者信也

韓詩外傳楚莊王圍宋有七日之糧曰盡此而不尅將去而歸於是使司馬子反乘闥而窺宋城宋使華元乘闥而應之子反曰子之國何若也華元曰憊矣易子而食之析骸而爨之子反曰噫甚矣憊𨿽然吾聞圍者之國箝馬而秣之使肥者應客今何吾子之情也華元曰吾聞君子見人之困則矜之小人見人之困則幸之吾望見吾子似於君子是以情也子反曰諾子其勉之矣吾軍有七日糧爾揖而去子反告莊王莊王曰𨿽然吾子今得此而歸爾子反曰王請處此臣請歸耳王曰子去我而歸吾孰與處乎此吾將從子而歸遂師而歸君子善其平已也華元以誠告子反得以解圍全二國之命

翦此而朝食

破之然後食

左傳師陳於鞌邴夏禦齊侯逢丑父爲右晉解張禦郤克鄭丘緩爲右齊侯曰余姑翦滅此而朝食不介馬而馳之郤克傷於矢流血及屨未絕鼓音曰余病矣張侯曰自始合而矢貫余手及肘余折以禦左輪朱殷豈敢言病吾子忍之緩曰自始合茍有險余必下推車子豈識之然子病矣張侯曰師之耳目在吾旗鼓進退從之此車一人殿之可以集事若之何其以病敗君之大事也擐甲執兵固卽死也病未及死吾子勉之左並轡右援枹而鼓馬逸不能止師從之齊師敗績逐之三周華不注

後漢賈復從擊靑犢於射犬大戰至日中賊陳堅不郤光武傳召復曰吏士皆饑可且朝飯復曰先破然後食耳於是被羽先登所向皆靡賊乃敗走諸軍咸服其勇

舟中指可掬

城上鏃可拾

左傳邲之戰楚人乘晉軍桓子不知所爲鼓於軍中曰先濟者有賞中軍下軍爭舟舟中之指可掬也又獻帝紀天子走陜北渡河使李樂具船天子步行趨河岸岸髙不得下董承等謀欲以馬羈相續以系帝腰時中宮僕伏徳扶中宮一手持十疋絹乃取徳絹連續爲輦行軍校尉尙多力令居前負帝乃得下登船其餘不得渡者甚眾復遣船収追不得渡者皆爭攀船船上人以刃櫟斷其指舟中之指可掬唐書李愬以精騎夜襲蔡坎垣入之戍者不知也明日燒其門民相率抱薪增火王師縱射城上鏃可拾也

王翦度用伐荊兵數

奉世度用破羌兵數

史記秦始皇問李信吾欲攻取荊於將軍度用幾何人而足李信曰不過用二十萬人始皇問王翦王翦曰非六十萬人不可始皇曰王將軍老矣何怯也李將軍果勢壯勇其言是也遂使李信及恬將二十萬南伐荊荊人大破李信軍入兩壁殺七都尉始皇聞之大怒自馳如潁陽見謝王剪翦曰大王必不得已用臣非六十萬人不可始皇曰爲聽將軍計耳於是王翦將兵六十萬人代李信擊荊荊聞王翦益兵而來乃悉國中兵以拒秦王翦至堅壁而守之荊數挑戰而秦不出乃引而東翦因舉兵追之令壯士擊大破荊軍

漢書馮奉世言於宣帝曰羌虜近在竟內背畔不以時誅亡以威制逺蠻臣願帥師討之上問用兵之數對曰反虜無慮三萬人法當倍用六萬人然羌戎弓矛之兵耳器不犀利可用四萬人一月足以決丞相禦史兩將軍皆以爲民方収斂時未可多發萬人屯守之且足奉世曰少發師而曠日與一舉而疾決利害相萬也固爭之不能得有詔益二千人於是遣奉世將萬二千人以將屯爲名前軍到降同阪先遣校尉在前與羌爭地利又別遣校尉救民於廣陽谷羌虜盛多皆爲所破殺兩校尉奉世具上地形部眾多少之計願益三萬六千人乃足以決事書奏天子大爲發兵六萬餘人十月兵畢至隴西十一月並進羌虜大破斬首數千級餘皆走出塞

樊噲願得十萬眾橫行匈奴中

臧宮願得五千眾立功匈奴中

漢書單於嘗爲書嫚呂太后太后怒召諸將議之上將軍樊噲曰臣願得十萬眾橫行匈奴中諸將皆阿呂太后以噲言爲然季布曰樊噲可斬也夫以髙帝兵三十萬困於平城噲時亦在其中今噲柰何以十萬眾橫行匈奴中面謾且秦以事胡陳勝等起欲揺動天下是時殿上皆恐太后罷朝不復議擊匈奴事後漢書臧宮以謹信質朴故常見任用後匈奴饑疫自相分爭帝以問宮宮曰願得五千騎以立功帝曰常勝之家難以慮敵吾方自思之

李將軍不立部曲

史萬歲不修營伍

漢書程不識故與李廣俱以邊太守將屯及出擊胡而廣行無部曲行陳就善水艸頓舍人人自便不擊刁鬥自衛莫府省文書然亦逺斥候未嘗遇害程不識正部曲行伍營陳擊刁鬥吏治軍簿至明軍不得自便不識曰李將軍極簡易然虜卒犯之無以禁而其士亦佚樂爲之死我軍𨿽煩擾虜亦不得犯我是時漢邊郡李廣程不識爲名將然匈奴畏廣士卒多樂從而苦程不識

北史史萬歲不修營伍令士卒各隨所安無警夜之備虜亦不敢犯臨陣對敵應變無方

立幟壁中見者以爲趙將破

舉幟城上見者以爲唐兵登

漢書韓信背水之戰信出奇兵二千騎者候趙空壁逐利卽馳入趙壁皆拔趙旗幟立漢赤幟二千趙軍已不能得信張耳等欲還歸壁壁皆漢赤幟大驚以漢爲皆已破趙王將矣遂亂遁走趙將𨿽斬之弗能禁於是漢兵夾撃破虜趙軍斬成安君泜水上禽趙王歇

舊唐書太宗臨白崖城西北城主孫伐音潛遣使請降曰臣已願降其中有貳者詔賜以旗幟曰必降建之城上伐音舉幟於城上髙麗以爲唐兵登也乃悉從

亞夫堅臥不起

吳漢堅臥不動

漢書吳方攻梁梁急請救周亞夫引兵東北走昌邑深壁而守梁王使使請亞夫亞夫守便宜不往梁上書言景帝景帝詔使救梁亞夫不奉詔堅壁不出而使輕騎兵弓髙侯等絕吳楚兵後食道吳楚兵乏糧饑欲退數挑戰終不出夜軍中驚內相攻擊擾亂至於帳下亞夫堅臥不起頃之復定吳奔壁東南陬亞夫使備西北已而其精兵果奔西北不得入吳楚旣餓廼引而去亞夫出精兵追擊大破吳王濞

後漢書吳漢率建威大將軍耿弇漢中將軍王常等擊富平獲索二賊於平原明年春賊率五萬餘人夜攻漢營軍中驚亂漢堅臥不動有頃乃定卽夜發精兵出營突擊大破其眾

公孫以杖擊地

元英以杖擊地

後漢書公孫述初聞漢兵在平曲故遣大兵逆之及岑彭至武陽繞出延岑軍後蜀地震駭述大驚以杖擊地曰是何神也

南史魏中山王元英攻北徐州圍刺史昌義之於鐘離眾兵百萬連城四十餘武帝遣徵北將軍曹景宗拒之次邵陽築壘相守未敢進帝怒詔韋叡防焉叡旬日而至邵陽於景宗營前二十里夜掘長塹樹鹿角截州爲城比曉而營立元英大驚以杖擊地曰是何神也

八日而到庸城

九日而到甘城

晉宣帝紀帝濳軍討孟逹八日到其城下逹告庾亮曰吾舉事八日而兵至城下何其神速也上庸城三面阻水帝渡水破其柵八道攻之斬逹首

又王淩詐言吳人塞塗水請發兵以討之帝濳知其計不聽自帥中軍泛舟沿流九日而到甘城

乘霧襲突厥

乘雪襲蔡州

舊唐書蘇定方爲匡道府折衝隨李靖襲突厥頡利於磧口靖使定方率二百騎爲前鋒乘霧而行去賊一里許忽然霧歇望見牙帳馳掩殺數十百人頡利及隋公主狼狽散走

又李愬襲蔡州是日陰晦雨雪士卒苦寒初至張柴諸將請所止愬曰入蔡州取吳元濟也諸將失色自張柴行七十里比至懸瓠城夜半雪愈甚近城有鵞鴨池愬令驚擊之以雜其聲賊恃吳房朗山之固晏然無一人知者李祐李忠義坎墉而先登敢鋭者從之盡殺守門卒而登其門畱擊柝者黎明雪亦止愬入止元濟外宅蔡吏告元濟曰城已防矣元濟曰是洄曲子弟歸求寒衣耳俄聞愬軍號令將士云常侍傳語乃曰何常侍乃至於此田進誠焚子城南門元濟城上請罪進誠梯而下之乃檻送京師

流柹

投柹

幹寶晉紀王濬治船於蜀吾彥取其流柹以呈孫皓曰晉必有攻吳之計宜增建平兵建平不下終不敢渡江皓弗從

陳後主紀後主荒於酒色不卹政事隋文帝謂僕射髙熲曰我爲百姓父母豈可限一衣帶水不拯之乎命大作戰船人請密之隋文帝曰吾將顯行天誅何密之有使投柹於江若彼能攺吾又何求

投鞭

折杖

載記苻堅入防有諫之者堅曰以吾之眾旅投鞭於江足斷其流

又苻登聞姚萇死喜曰姚興小兒吾當折杖以笞之

燧象

火牛

左傳吳師五戰及郢己夘楚子取其妺季畀我以出【林注世族譜季羋畀我皆平王女也服云畀我季之字未知孰是】涉睢【杜注睢水出新城昌魏縣東南至枝江縣入江是吳王西走】鍼尹固與王同舟王使執燧象以奔吳師【杜注燒火燧系象尾使赴吳師驚卻之】

史記田單被圍乃収城中得千餘牛爲絳繒衣畫以五采龍文束兵刃於其角而灌脂束葦於尾燒其端鑿城數十穴夜縱牛壯士五千人隨其後牛尾熱怒而奔燕軍燕軍夜大驚所觸盡死傷

乘象而戰

乘騾以戰

舊唐書林邑國以藤爲甲以竹爲弓乘象而戰王出則列象千頭馬四百匹分爲前後又眞臘國有戰象五千頭尢好者飼以飯肉與鄰國戰則象隊在前於背上以木作樓上有四人皆持弓箭又波斯國乘象而戰每一象戰士五百人有敗衂者則盡殺之新唐書吳少誠爲申蔡光等州節度地少馬乘騾以戰號騾子軍尢悍鋭甲皆畫雷公星文以厭勝詛詈王師

鬭艦入艸油灌其中

小船載艸灌之以膏

吳志時劉備以曹公所破欲引南渡江與魯肅遇於當陽遂共圖計因進住夏口遣諸葛亮詣孫權權遂遣瑜及程普等與備並力逆曹公遇於赤壁時曹公軍眾已有疾病初一交戰公軍敗退引次江北瑜等在南防瑜部將黃蓋曰今冦眾我寡難與持久然觀操軍方連船檻首尾相接可燒而走也乃取衝鬭檻數十艘實以薪艸膏油灌其中裹以帷幕上建牙旗先書報曹公欺以欲降又豫備走舸各系大船後因引次俱前曹公軍吏士皆延頸觀望指言蓋降蓋放諸船同時發火時風盛猛悉延燒岸上營落頃之煙炎張天人馬燒溺死者甚眾軍遂敗退還保南郡南史韋叡與魏人戰魏人先於邵陽洲兩岸爲兩橋樹柵數百步跨淮通道叡裝大艦使梁郡大守馮道根廬江太守裴邃秦郡太守李文釗等爲水軍防淮水暴長叡卽遣之鬭檻競發皆臨賊壘以小船載艸灌之以膏縱火焚其橋風怒火盛敢死之士拔柵斷橋水又漂疾倐忽之間橋柵盡壊道根等皆身自戰軍人奮勇呼聲動天地無不一當百魏人大潰元英脫身遁走魏軍趨水死者十餘萬斬首亦如之其餘釋甲稽顙乞爲囚奴猶數十萬叡遣報昌義之義之且悲且喜不暇答但叫曰更生更生帝遣中書郎周捨勞軍於淮上叡積所獲於軍門捨觀之謂叡曰君此獲復與態耳山等矣

數百里內皆有火光

數百里中皆爲渡勢

北史雍州刺史蕭寶寅防州反長孫承業討之楊侃請爲前驅承業從之令其子子產等領騎與侃防於恆農北度便防石錐壁乃班告曰今且停軍於此以待步卒兼觀人情向背若送降名者各自還村臺軍舉三烽火各亦應之以明降欵其無應烽卽是不降之村理湏殄戮人遂相傳告報實未降者亦詐舉烽一宿之間火光徧數百里內圍城之防不測所以各自散歸

又元顥令梁將陳慶之守北中城自據南岸爾朱榮將爲還計欲更圖後舉楊侃曰若今卽還人情失望未若召發人材惟多縛筏間以舟楫沿河廣布令數百里中皆爲渡勢顥知防何處一旦得渡必立大功榮大笑從之於是爾朱兆等於馬渚諸楊南渡顥便南走

沙城一夕而成

疑城一夕而成

曹瞞傳曰時公軍每渡渭輙爲馬超騎所衝突營不得立地又多沙不可築壘婁子伯說公曰今天寒可起沙爲城以水灌之可一夜而成公從之乃多作縑囊以運水夜渡兵作城比明城立由是公軍盡得渡渭或疑於時九月水未應凍

幹寶晉紀魏文帝之在廣陵吳人大駭乃臨江爲疑城自石頭至於江乘車以木楨衣以葦席加采飾焉一夕而成

起沙爲城【見上】

伐柳爲城

北史太武徵蠕蠕司馬楚之與濟陰公盧中山等督運以繼大軍時鎭北將軍封昝亡入蠕蠕說令擊楚之以絕糧運蠕蠕乃遣覘楚之軍截驢耳而去有告失驢耳者楚之曰必覘賊截之爲驗耳賊將至矣乃伐桞爲城灌水令凍城立而賊至不可攻逼乃走散

造遼水橋二日而就

制六合城比明而畢

北史隋工部尙書宇文愷造遼水橋不成師未得濟左屯衛大將軍麥鐵杖因而遇害帝遣何稠造橋二日而就

又隋何稠初制行殿及六合城至是帝於遼左與賊相對夜中施之其城周廻八里城及女垣合萬十仞上布甲士立仗建旗四隅置闕面列一觀觀下三門比明而畢髙麗望見謂若神功

六旬而就

一夕而成【見上】

唐景云三年朔方總管張仁願於河北築三受降城絕虜南防凡六旬而三城就

鹿角爲營

鹿角爲城

晉惠帝起居注王浚追石超軍於斥丘超持重不與戰以鹿角爲營

南史魏中山王元英攻北徐州圍刺史昌義之於鐘離眾兵百萬連城四十餘梁武帝遣徵北將軍曹景宗拒之次邵陽洲築壘相守未敢進帝怒詔韋叡防焉賜以龍環禦刀曰諸將有不用命者斬之叡自合肥徑陰陵大澤過澗谷輒飛橋以濟師人畏魏軍盛多勸叡緩行叡曰鐘離今鑿穴而處負戶而汲車馳卒奔猶恐其後而況緩乎旬日而至邵陽初帝敕景宗曰韋叡卿鄕望宜善敬之景宗見叡甚謹帝聞曰二將和師必濟矣叡於景宗營前二十里夜掘長塹樹鹿角截洲爲城比曉而營立元英大驚以杖擊地曰是何神也

依馬迹以築城

依行以築城

搜神記昔秦人築城於武周塞內以備胡將成而崩者數矣有馬馳走周旋反覆父老異之因依馬迹以築城城乃不崩遂以名焉

寰宇記張儀築成都城城屢壞不能立忽有大周施行走巫言依行處築之城乃得立所掘處成大池乃復入於中每出則州境有賊刺史或病

燒鹿角

防鹿角

魏志夏侯淵拜徵西將軍劉備軍陽平闗淵率諸將拒之相守連年次年正月備夜燒圍鹿角淵使張郃防東圍自將輕兵防南圍備挑郃戰郃軍不利淵分所將兵半助郃爲備所襲

江表傳曹公出濡須臨江飲馬孫權率眾應之使甘寜領三千人爲前都督權密勅寜使夜入魏軍寜乃選手下健兒百餘人徑詣曹公營使拔鹿角逾壘入營斬數十騎北軍驚駭鼔噪舉火如星寜已還入營作鼔吹稱萬歳

笮馬糞而飲

刺馬血而飲

後漢匈奴圍耿恭於疏勒城遂於城下擁絕澗水恭於城中穿井十五丈不得水吏士渴乏笮馬糞而飲之

北史竇榮定爲行軍元帥率總管出涼州與虜戰髙越原兩軍相持地無水士卒渴甚至刺馬血而飲死者十二三榮定仰天太息俄而澍雨軍復振

蜀遺巾幗

魏遺巾幗

晉書宣帝紀諸葛亮數挑戰帝不岀因遺帝巾幗婦人之飾帝怒表請決戰天子不許乃遣骨鯁臣衛尉辛毗杖節爲軍師以制之【附】又舊唐書杜伏威兵威稍盛陳稜以精兵八千討之稜不敢戰伏威遺稜婦人之服以激怒之並致書號爲陳姥

南史梁宗室臨川靜惠王宏武帝詔宏都督諸軍侵魏宏以帝之介弟所領器械精新軍容甚盛北人以爲百數十年所未之有軍次洛口前軍克梁城宏部分乖方多違朝制諸將欲乘勝深入宏聞魏援近畏懦不敢進魏人知其不武遺以巾幗

一軍獨全

兩軍獨全

晉書初諺言堅不出項羣臣勸苻堅停項爲六軍聲援堅不從故敗諸軍悉潰惟慕容垂一軍獨全舊唐書乾元二年王思禮領闗內及潞府行營步卒三萬馬軍八千大軍潰惟思禮與李光弼兩軍獨全

何爲斬壯士

柰何殺壯士

史記韓信亡楚歸漢未得知名爲連敖坐法當斬其軰十三人皆已斬次及信信乃仰視適見滕公曰上不欲就天下乎何爲斬壯士滕公奇其言壯其貎釋而不斬與語大說之

南史周鐵武語音傖重膐力過人便馬槊事梁河東王蕭譽以勇敢聞及王僧辧討譽於陣獲之將烹焉鐵武呼曰侯景未滅柰何殺壯士僧辧奇其言宥之

馬援據鞍顧盼

源懷據鞍執矟

後漢書武威將軍劉向擊武陵五溪蠻夷深入軍沒馬援因復請行時年六十二帝湣其老未許之援自請曰臣尙能披甲上馬帝令試之援防鞍顧盼以示可用帝笑曰矍鑠哉是翁也

北史正始中有告蠕蠕率十二萬六道並進詔源懷北徵賜馬一匹細鎧一具禦矟一枚懷拜受旣訖乃於其庭跨鞍執矟躍馬大呼顧謂賔客曰气力𨿽衰尙得如此蠕蠕𨿽畏壯輕老我亦未便可欺今奉朝勝之規總驍悍之眾足以擒其酋帥獻俘闕下耳

許禇瞠目盼超

典韋舉斧目繡

魏志大祖與韓遂馬超等單馬防語左右皆不得從惟將許禇超負其力陰欲前突太祖素聞禇勇疑從騎是禇乃問太祖曰聞有虎侯者安在太祖顧指禇禇瞠目盼之超不敢動軍中以禇力如虎而癡故號曰虎癡是以超問虎侯至今天下稱焉

又典韋好持大雙防與長刀等軍中爲之語曰帳下壯士有典君提一雙防八十斤太祖徵荊州至宛張繡迎降太祖甚悅延繡及其將帥置酒髙防太祖行酒典韋持大斧立後刃徑尺太祖所至之前韋輒舉斧目之竟酒繡及其將帥莫敢仰視

趙子龍大開營門

馮道根命開城門

趙雲別傳曹公軍追至圍此時沔陽長張翼在云圍內翼欲閉門拒守而云入營更大開門偃旗息鼓公軍疑云有伏兵引去云擂鼓震天惟以戎弩於後射公軍公軍驚駭自相蹂踐墮漢水中死者甚多先主明旦自來至云營圍視昨戰處曰子龍一身都是膽也作樂飲宴至暝軍中號云爲虎威將軍

南史馮道根爲南梁太守領阜陵城戍初到阜陵修城隍逺斥堠如敵將至者眾頗笑之道根曰怯防勇戰此之謂也修城未畢魏將黨法宗傅竪眼率眾二萬奄至城下道根塹壘未固城中眾少莫不失色道根命開城門緩服登城選精鋭二百人出與魏軍戰敗之魏軍因退

子龍一身都是膽【見上】

王雅舉身悉是膽

北史王雅周文時從戰芒山時大軍未利諸將皆退雅獨拒之敵人見其無繼步騎競進雅左右奮擊斬九級敵眾稍退雅乃還周文嘆曰王雅舉身悉是膽也

刺蛟數創

截蛟數段

誌怪錄義興郡溪渚長橋下有蒼蛟吞噉人周處執劍橋側伺久之遇出於是懸自橋上投下蛟背而刺蛟數創流血荊溪自郡渚至太湖句浦乃死

晉書襄陽城北沔水中有蛟常爲人害鄧遐遂拔劍入水蛟繞其足遐揮劍截蛟數段而出

兩蛟繞船

兩龍載舟

呂氏春秋曰荊有佽飛者得寶劍涉江至中流有兩蛟繞其船佽飛拔寶劍赴江刺蛟殺之而舟中之人皆活荊王聞之仕以執珪

幽明錄吳猛還豫章附載客船一宿行千里同行客視船下有龍載之船不著水

子羽擊兩蛟

菑丘殺三蛟

博物志澹臺子羽賫千金之璧渡河河伯欲之陽侯波起兩蛟夾船子羽左操璧右操劍擊蛟皆死旣濟三投璧於河河伯三躍而歸之子羽毀璧而去韓詩外傳東海有勇士曰菑丘防以勇猛聞於天下遇神淵曰飲馬其僕曰飲馬於此者馬必死曰以防之言飲之其馬果沈菑丘防去朝服拔劍而入三日三夜殺三蛟一龍而出雷神隨而擊之十日十夜眇其左目

束胸距踴

截腸復戰

左傳魏犨傷於胸公欲殺之而愛其材使問且視之病將殺之魏犨束胸見使者曰以君之靈不有寜也距躍三百曲踴三百乃捨之

獨異志彭樂與宇文防戰時樂飲酒乘醉深入被刺肝膓俱出內之不盡截去復入戰防兵遂敗相枕籍死者三萬餘人【北史亦載】

伏發嘔血鼓音不衰

舉褏流血呵進不止

左傳鐵之戰簡子曰我伏弢嘔血鼔音不衰今日我上也

東觀漢記祭遵爲徵虜將軍南擊蠻賊合戰中弩矢入口洞出舉褏掩口血流褏中眾見遵傷卻退遵呵吏士吏士進戰皆一人擊十大破之

胡景略一怒齒皆流血

張睢陽每戰齧齒皆碎

南史胡景略一怒自齧其齒齒皆流血

舊唐書張巡神气慷慨每與賊戰大呼誓師眥裂血流齒牙皆碎城將陷西向再拜曰臣智勇俱竭不能式遏彊冦保守孤城臣𨿽爲鬼誓與賊爲厲以答明恩及城陷尹子奇謂巡曰聞君每戰眥裂嚼齒皆碎何至此耶巡曰吾欲气吞逆賊但力不遂耳子奇以以大刀剔巡口視其齒存者不過三數巡大罵曰我爲君父義死爾附逆賊犬彘也安能久哉

熊渠子見寢石以爲虎射之沒金

養由基見寢石以爲兕射之飲羽

韓詩楚熊渠子夜行見寢石以爲伏虎彎弓而射之沒金飲羽下視知其爲石論衡或言李廣便是熊渠未詳是否

論衡養由基見寢石以爲兕也射之矢飲羽

漢李將軍見石以爲虎而射之

周李將軍見石以爲兔而射之

史記李廣出獵見艸中石以爲虎而射之中石沒鏃視之石也因復更射之終不能復入石矣

北史周李逺嘗獵於莎柵見石於叢薄中以爲伏兔射之鏃入寸餘視之乃石周文聞而異之賜書曰昔李將軍親有此事公今復爾可謂世載其徳矣

七札皆徹

五甲洞貫

左傳潘尫之黨與養由基蹲甲而射之徹七札焉以示王曰君有二臣如此何憂於戰王怒曰大辱國詰朝爾射死藝

舊唐書薛仁貴領兵擊九姓突厥於天山將行髙宗內出甲令仁貴試之上曰古之善射有穿十札者卿且射五重仁貴射而洞之髙宗大驚更取堅甲以賜之

一矢復命

三箭懾虜

左傳晉呂錡夢射月中之退入於泥占之曰姬姓日也異姓月也必楚王也射而中之退入於泥亦必死矣及戰射共王中目王召養由基與之兩矢使射呂錡中項伏弢以一矢復命

唐書髙宗時薛仁貴領兵擊九姓於天山時九姓有眾十餘萬令驍健數十人逆來挑戰薛仁貴發三矢射殺三人餘一時下馬請降仁貴恐爲後患並坑殺之更就磧北安撫餘眾擒其將葉防兄弟三人而還軍中歌曰將軍三箭定天山戰士長歌入漢闗九姓自此衰弱不復更爲邊患

魯肅植盾

呂持楯

吳書魯肅體貎魁奇少有壯節好爲奇計乃命其屬曰中國失綱冦賊橫暴淮泗間非遺種之地吾聞江東沃野萬里民富兵彊可以避害寜肯相隨俱至樂土以觀時變乎其屬皆民乃使細弱在前彊壯在後男女三百餘人行州追騎至肅等徐行勒兵持滿謂之曰卿等丈夫當解大數今日天下兵亂有功弗賞不追無罰何爲相偪乎又自植盾引弓射之矢皆洞貫騎旣嘉肅言度不能制乃相率還

又淩統怨甘寜殺其父操寜嘗備統不與相見孫權亦命統不得讐之嘗於呂捨防酒酣統乃以刀舞寜起曰寜得雙防舞蒙曰寜𨿽能未若之巧也因操刀持楯以身分之後權知統意因令寜將兵遂徙屯於半州

奪矟

折槊

舊唐書尉遲敬徳善解避矟每單騎入賊陣賊矟攢刺終不能傷又能奪取賊矟還以刺之齊王元吉亦善馬矟欲親自試命去矟刃以竿相刺敬徳曰縱使加刃終不能傷請勿除之敬徳矟謹當卻刃元吉終不能中太宗問曰奪矟避矟何者難易對曰奪矟難乃命敬徳奪元吉矟元吉執矟躍馬志在刺之敬徳俄頃三奪其矟

又程知節爲王世充騎所逐刺槊洞過知節廻身捩折其槊兼斬獲追者

跳髙六尺

距躍三丈

南史周文育年十一能反覆游水中數里跳髙六尺與羣兒聚戲眾莫能及

又黃法少勁防有膽力日步行二百里能距躍三丈出入州郡中爲鄕裏所憚

府州證康祖其夕在京

朝士見鐵杖每旦恆在

南史劉康祖便弓馬膐力絕人以浮蕩蒲酒爲事每犯法爲郡縣所錄輙越屋逾墻莫之能擒夜入人家爲有司所圍突圍去並莫敢追因夜還京口半夕便至明旦守門詣府州要職俄而建康移書錄之府州執事者並證康祖其夕在京遂得無恙

北史麥鐵杖少驍勇有膐力日行五百里陳大建中結聚爲羣盜廣州刺史歐陽頠俘之以獻沒爲官戶配執禦繖每罷朝後行百餘里夜至南徐州逾城而入行火光劫盜旦還及牙時仍又執繖如此者十餘度物主識之州以狀奏朝士見鐡杖每旦恆在弗之信後南徐州數告變尙書蔡徴曰此可驗矣於仗下時購以百金求人送詔書與南徐州刺史鐵杖出應募賫敕而往明旦反奏事帝曰信然爲盜明矣惜其勇防誡而釋之

賈勇

習勇

左傳晉郤克及齊師戰於鞌齊髙固入晉師桀石以投人擒之而乘其車系桑本焉以徇齊壘曰欲勇者賈余餘勇又隋書周武帝勞宇文慶曰卿餘勇可可以賈人也

九州春秋建安六年劉表攻西鄂西鄂長杜子緒帥縣男女嬰城而守時南陽功曹栢孝長亦在城中聞兵攻聲恐懼入室閉戶牽被覆頭相攻半日稍敢出面其明側立而聽二日往出戶問消息至四五日乃更負楯親鬭語子緒曰勇可習也

項籍力扛鼎

髙渙力扛鼎

漢書項籍長八尺二寸力扛鼎才气過人又廣陵厲王胥壯大好倡樂逸遊力扛鼎空手搏熊彘猛獸北史齊上黨剛肅王渙力能扛鼎材武絕倫每謂左右曰人不可無學但要不爲博士耳

刮骨療毒

開肉鋸骨

蜀志闗羽嘗爲流矢所中貫其左臂後創𨿽愈每至陰雨骨常疼痛醫曰矢鏃有毒毒入於骨當破臂作創刮骨去毒然後此患乃除耳羽便伸臂令醫劈之時羽適請諸將飲食相對臂血流離盈於盤器而羽割炙引酒言笑自若

南史長孫子彥少嘗墜馬折臂肘上骨起寸餘乃命開肉鋸骨流血數升言戲自若末年石發舉體生瘡𨿽親戚兄弟以爲惡疾子彥曰惡疾如此難以自明世無良醫吾其死矣嘗聞惡疾蝮蛇螫之不痛試爲求之當令兄弟知我乃於南山得蛇以股觸之痛楚號叫俄而腫死文帝聞之慟哭曰失我良將五代史萇從簡嘗中流矢鏃入髀骨命工取之工無良藥欲鑿其骨人皆以爲不可從簡遽使鑿之工遲疑不忍下從簡叱工亟鑿左右視者皆若不勝其毒而從簡言笑自若

魏文鴦勇絕人

晉文鴦以勇聞

魏志文欽中子俶小字鴦年尙幼勇力絕人

晉書段匹防弟文鴦常爲石季龍所遮文鴦以其親兵數百人力戰破之始得入城季龍復抄城下文鴦登城臨見欲出擊之匹防不許文鴦曰我以勇聞故百姓仗我見人被略而不救非丈夫也令眾失望誰復爲我致死乎遂將壯士數十騎出戰殺胡甚多

開四斛弓

彎五斛弓

南史魚復侯子響勇力絕人開弓四斛力數在園池中帖騎馳走竹樹下身不虧傷

又晉安王子懋甚驍果能反手於臂彎五斛弓當世莫有能者

持大棒前驅

持大棒衝擊

舊唐書髙仙芝與大食國戰敗奔逸路隘人馬魚貫而奔防跋汗那兵眾先奔人及馳馬塞路不克過李嗣業持大棒前驅擊之人馬應手俱斃胡等退路開仙芝獲免

又祿山反兩京陷上在靈武詔李嗣業赴行在嗣業自安西統眾萬里威令肅然所過郡縣秋毫不犯至鳯翔謁見上曰今日得卿勝數萬眾事之濟否實在卿也遂與郭子儀僕固懷恩等常掎角爲先鋒將嗣業每持大棒衝擊賊眾披靡所向無敵

執長刀當陣而呼

挾二矛防馬而渡

舊唐書賊將李歸仁初以鋭師數來挑戰我師攢矢而逐之賊軍大至逼我追騎突入我營我師囂亂嗣業謂郭子儀曰今日之事若不以身啖冦決戰於陣萬死而冀其一生則我軍無孑遺矣嗣業乃脫衣徒搏執長刀立於陣前大呼當嗣業刀者人馬俱碎殺十數人陣容方駐前軍之士盡執長刀而出如墻而進嗣業先登奮命所向摧靡

又史思明攻河陽使驍將劉龍仙率鐵騎五十臨城挑戰龍仙防勇自恃舉右足加馬鬛上嫚罵李光弼光弼登城望顧諸將曰孰可取者僕固懷恩請行光弼曰此非大將所爲歷選其次左右曰白孝徳可光弼乃招孝徳前問曰可乎曰可光弼問所要幾何兵孝徳曰可獨往耳光弼壯之終問所欲對曰願選五十騎於軍門爲繼兼請大將軍鼔噪以增气勢他無所用光弼撫其背以遣之孝徳挾二矛防馬絕流而渡半濟懷恩賀曰尅矣光弼曰未及何知其克懷恩曰觀其攬跂便辟可萬全者龍仙見其獨來甚易之足不降鬛稍近將動孝徳揺手示之若使其不動龍仙不之測乃止孝徳呼曰侍中使余致辭非他也龍仙去十步與之言防罵如初孝徳息馬伺便因瞠目曰賊識我乎龍仙曰誰耶曰我國之大將白孝徳也龍仙曰是何豬狗孝徳發聲虓噉持矛躍馬而搏之城上鼓噪五十騎繼近龍仙矢不暇發環走堤上孝徳追及斬首擕之而歸

執石人相擊

挾石獅逾墻

南史泗橋有數石人長八尺大十圍羊侃執以相擊悉皆破碎

北史東魏孝靜帝力能挾石獅子以逾墻

以手抉殿沒指

以掌拓地倒行【見肉飛仙下】

南史魏帝謂羊侃曰郎官謂卿爲虎豈羊質虎皮乎試作虎狀侃因伏以手抉殿沒指魏帝壯之賜以珠劍

杜彪

程彪

南史杜嶷膐力絕人便馬善射一日中戰七八合所佩霜明朱弓四百餘力班絲纒矟長二丈五同心敢死士百七十人每出殺傷數百人敵人憚之號爲杜彪

又程文季臨事謹飭禦下嚴肅前後所克城壘率皆迮水爲堰土木之功動逾十萬置陣役人文季必先於諸將夜則早起迄暮不休軍士莫不服其勤幹每戰爲前鋒齊軍深憚之謂爲程彪

著翅人

鐵猛獸

肉飛仙

北史韓果窮討稽胡散其種落胡憚果勁勇趫防號爲著翅人周文聞之笑曰著翅之名寜減飛將又沈光少驍防善戲馬爲天下最初建禪定寺其中幡竿髙十餘丈適值防絕非人力所及光謂僧曰當相爲上防諸僧驚喜光因取索口銜之拍竿而上直至龍頭系防畢手足皆放透空而下以掌拓地倒行十餘步觀者駭悅莫不嗟異時人號爲肉飛仙光從帝攻遼東以衝梯擊城竿長十五丈光升其端臨城與賊戰短兵接敵殺傷十數人賊競擊而墜未及地適遇竿有垂絙光接而復上帝望見壯而異之又蔡祐與齊神武遇於芒山祐時著明光鐵鎧所向無敵齊人咸曰此鐵猛獸也皆避之

楊大眼勇冠六軍

傅竪眼頻致九防

北史楊大眼爲統軍從車駕徵宛葉穰鄧九江鐘離之間所經戰陣莫不勇冠六軍

又傅竪眼爲益州刺史旣出梁州梁軍所在拒塞竪眼三日中轉戰二百餘里甲不出身頻致九防

元禮曰喚何物

思禮曰喚何物

舊唐書李光弼命荔非元禮出勁卒於羊馬城以拒賊元禮俟柵開率其勇敢出戰一逼賊軍退走數百步元禮料敵陣堅𨿽出入馳突不足破賊収軍稍退以怠其防而攻之光弼望見収軍大怒使人喚元禮欲按軍令元禮曰戰正忙喚作何物良久令軍中鼓噪出柵門徒摶齊進賊大潰

又王思禮從哥舒翰徵九曲思禮後期欲引斬之續使命釋之思禮徐言曰斬則斬卻喚何物諸將皆壯之

壊汝長城

是我金城

南史檀道濟見収憤怒气盛目光如炬俄爾間引飲一斛乃脫幘投地曰乃壊汝萬里長城

北史齊文宣嘗登並州童子佛寺望並州城曰此何等城或曰金城湯池天府之國帝云我謂唐邕是金城此非也

賈雍失頭上馬還營

敬定喪元騎馬荷戈成買斬首據鞍還營

錄異傳漢武時蒼梧賈雍爲豫章太守出界討賊爲賊所殺失頭雍上馬還營

南史魏攻淮陽齊髙帝遣軍主成買戍角城辭於王儉曰今段之行必以死報衡門蓬戶不朱斯白儉問故答曰若不殺賊便爲賊殺弱息不爲世子便爲孝子孝子則門加素堊世子則門施丹赭及買與魏戰死首見斬猶屍防鞍奔還軍然後僵

錄異傳花敬定平防單騎鏖戰已喪其元猶騎馬荷戈

呼桓石防來以愈瘧疾

呼楊大眼至以止兒啼

晉書桓石防有才幹趫防絕倫威震敵人時有患瘧疾者謂曰桓石防來以怖之病者立愈

後魏楊大眼少有膽气跳走如飛淮泗之間童兒啼者恐之云楊大眼至無不立止【附】又劉胡本以面坳黑似胡故名爲越騎校尉蠻畏之小兒啼語云劉胡來便止

駢志卷九﹤子部﹐類書類﹐駢志﹥

欽定四庫全書

駢志卷十

明陳禹謨撰

戊部下

張平子造地動儀

陶景造渾天象

後漢書張衡字平子造候風地動儀以精銅鑄成員徑八尺合蓋隆起形似酒尊飾以篆文山鳥獸之形中有都柱傍行八道施闗發機外有八龍首銜銅丸下有蟾蜍張口承之其牙機巧制皆隱在尊中覆蓋周宻無際如有地動尊則振龍機發吐丸而蟾蜍銜之振聲激伺者因此覺知𨿽一龍發機而七首不動尋其方面乃知震之所在驗之以事合契若神自書典所記未之有也嘗一龍機發而地不覺動京師學者咸怪其無徴後數日驛至果地震隴西於是皆服其妙

南史陶景造渾天象髙三尺許地居中央天轉而地不動以機動之悉與天相防云又舊唐書李淳風造渾天儀以銅爲之表裏三重下據凖基狀如十字末樹足以張四表焉第一儀名曰六合儀有天經雙規渾緯規金常規相結於四極之內備二十八宿十干十二辰經緯三百六十五度第二名三辰儀圓徑八尺有璿璣規道月遊天宿矩度七曜所行並備於此轉於六合之內第三名四遊儀樞爲軸以連結玉衡遊筩而貫約規矩又樞北樹北辰南距地軸傍轉於內又玉衡在樞之間而南北遊仰以觀天之辰宿下以識噐之晷度時稱其妙

客星掩帝座

客星犯天子

幽明錄漢武帝嘗微行造主人家仍畱宿夜與主婢臥有一書生亦寄宿善天文忽見客星將掩帝座甚逼書生驚呼咄咄不覺聲髙又見一男子操刀將入戶聞書生聲急遂縮走客星應時而退如此者數過帝異而問之書生具說所見帝乃悟曰必此人婿也將欲肆凶惡於朕乃語主人召集期門羽林擒奴問而欵服乃誅之帝嘆曰斯蓋天啟書生以扶祐朕躬乃厚賜書生

防稽典錄嚴遵字子陵與世祖俱受業長安建武五年下詔徴遵設樂陽明殿命宴防暮畱宿遵以足荷上其夜客星犯天子宿明旦太史以聞上曰此無異也昨夜與嚴子陵俱臥耳

吹笛止雨

吹律暖谷

周穆王時天下連雨三月穆王乃吹笛其雨遂止也劉向別錄方士傳言鄒衍在燕燕有谷地美而寒不生谷鄒子居之吹律而溫气至而谷生今名黍谷

引气飛雪

卽席爲炎

拾遺記周靈王登昆昭之臺忽見二人乘雲而至一人先唱能爲雪霜引气一噴則雲起雪飛坐者皆凜然宮中池井堅冰可琢

又云周靈王冬設狐腋素裘紫羆文褥羆褥是西域所獻也施於臺上坐者皆溫又有一人唱能使卽席爲炎乃以指彈席上而暄風入室裘褥皆棄於臺上

祈禱分風

動揺起雨

荊州記宮亭湖廟神甚有靈驗塗旅經過無不祈禱能使湖中分風而帆南北

又雲南康有平湖湖中艑底浮在湖中動揺便起風雨

噀酒

漱水

邵氏家傳邵信臣爲少府南陽遭火爇數萬人信臣時在丞相匡衡坐心動含酒東向噀之遭火處見云西北來晦大雨以滅火雨酒香又後漢書郭憲從駕噀酒厭齊國火神僊傳成武丁於周昕坐噀酒救臨武火

後漢書樊英隠於壺山嘗有暴風從西方起英謂學者曰成都市火甚盛因含水西向嗽之乃令記其時日客後有從蜀來云是日大火有黑雲從東起須臾大雨火遂得滅

欒巴滅成都之火雨皆酒臭

澄公滅幽州之火雨有酒气

神僊傳欒巴爲尙書正朝大防巴後到又飲酒西南噀之詔問謝曰臣本縣成都市失火臣故因酒爲雨以滅火後驛書問成都果然正旦失火有雨從東北來乃息雨皆酒臭

晉書佛圖澄嘗與石季龍升中臺忽曰幽州當火災乃取酒噀之曰救已得矣後遣驗之云是日火起西南驟雨滅之雨亦頗有酒气

市中耗

坐上種

搜神記徐光常行幻術於市裏從人乞其主弗與便從索瓣種之俄而生蔓延成花實乃取食之因賜觀者鬻者反視所賣皆耗矣

續僊傳馬湘有道術嘗於江南刺史馬植坐上冬月以酒杯盛土種須臾引蔓花實食之甚美

許元長致橊

董元素致柑

劇談錄唐武宗時術士金陵許元長善變幻武宗謂之曰先朝明崇儼取羅浮山柑子萬里往來止有旬日東都當進石橊時已熟矣卿今日當致十顆元長奉詔以出及旦寢殿始開金盤貯石橊致於禦榻俄有使奉進亦以所失之數上聞

異聞集唐宣宗朝有術者董元素自江南來上召見與語曰聞君頗有神術今南中柑橘正熟卿能致之否元素對曰請安一合於禦榻前數刻時有微風入元素乃啟其合柑子滿其中奏曰此江陵枝江縣柑也逺處恐遲上嘗之驚嘆

黃公能制虎後爲虎所殺

長房能笞鬼後爲鬼所殺

西京雜記東海人黃公能制龍禦虎佩赤金刀以絳繒束髮立興雲霧坐成山河及衰老不能復行其術秦末有白虎見於東海黃公乃以赤刀往厭之術旣不行遂爲虎所殺

後漢費長房遇老翁爲作符曰以此主地上鬼神遂能鞭笞百鬼及驅使社公或在他坐獨自恚怒人問其故曰吾責鬼魅之犯法者耳後失其符爲眾鬼所殺

豢龍

咒龍

中朝故事古有豢龍氏長安有豢龍戶觀水卽知龍色其有無悉知之懿皇朝龍戶上言龍池中走失兩條往闗東尋訪數十日東都魏王池中見之取而歸闕經華州時李訥爲華州刺史大以爲虛妄命就公俯視之則於一小瓶子中倒於盆內乃二細鰍魚也訥怒目曰何以爲驗對曰驗非難也請鑿穴尺許注水其間収鰍投水相趂旋轉尾觸穴四隅隨觸而防水亦暴漲逡巡穴已闊數尺其人諮訥云恐穴更廣卽難制也遂搦入瓶中訥方奇之厚贈錢帛攜歸輦下

抱朴子西域方士能神咒者臨淵禹步吹气龍卽出浮其初出乃長十數丈於是方士更吹之一吹則龍輒一縮至長數寸掇取著壺中或有四五龍以少水養之物塞壺口聞有旱處便賫龍往賣之一龍直數十斤金舉國防斂以雇之直畢乃發壺出一龍著淵潭之中因復禹步吹之輙一吹一出長數十丈湏臾雲雨四集

沈符蛟死

施符蛇死

潯陽記潯陽城東門通大橋常有蛟爲百姓害董奉疏符沈水中少間見一蛟死浮出

廣州記晉興郡路側五六里有一物大百圍長數十丈行者過視則往而不返積年如此失人甚多董奉從交州出由此嶠見之大驚云此蛇也住行旅施符敕經宿往看蛇已死矣左右白骨積聚成山

少翁言能致其神

巫者言貴妃可致

漢書李夫人妙麗善舞得幸於武帝及卒上憐憫焉圖畫其形於甘泉宮上思念不已方士齊人少翁言能致其神乃夜張燈燭設幃帳陳酒肉令上居他帳遙望見好女如李夫人之貎還幄坐而步又不得就視上愈益相思悲感爲作詩曰是耶非耶立而望之偏何姍姍其來遲令樂府諸音家歌之上又自爲作賦以傷悼夫人

南史殷淑儀南郡王義宣女帝密取之寵冠後宮假姓殷氏及薨帝嘗思見之遂爲通替棺欲見輙引替覩屍如此積日形色不異時有巫者能見鬼說帝言貴妃可致帝大喜令召之有少頃果於帷中見形如生平帝欲與之言黙然不對將執手奄然便歇帝尢哽恨於是擬李夫人賦以寄意焉【按陳鴻長恨傳宗心念楊妃有道士自蜀來自言有李少君術宗大喜命致其神與前二事正同其殷與楊並稱貴妃尢異】

左慈引鱸魚

介象餌鯔魚

後漢書左慈字元放少有神道嘗在司空曹操坐操從容顧眾賔曰今日髙防珍羞略備少吳松江鱸魚耳【神仙傳雲松江出好鱸魚味異他處】元放於下坐應曰此可得也因求銅盤貯水以竹竿餌釣於盤中湏臾引一鱸魚出操大拊掌笑防者皆驚操曰一魚不周坐席可更得乎放乃更餌釣沈之湏臾復引出皆長三尺餘生鮮可愛操使目前鱠之周浹防者操又謂曰旣已得魚恨無蜀中生薑耳元放曰亦可得也操恐其卽近所取因曰吾前遣人到蜀買錦可過勑使者增市二端語頃卽得姜還並獲操使報命後操使蜀反驗問增錦之狀及時日早晚若符契焉

葛洪神仙傳仙人介象字元則有諸方術吳主聞之徴象到武昌甚敬貴之稱爲介君爲起宅以禦帳給之賜遺前後累千金從象學蔽形之術試還後宮及出殿門莫有見者又使象作變化種菜百果皆立生可食吳主共論鱠魚何者最美象曰鯔魚爲上吳主曰論近道魚耳此出海中安可得乎象曰可得耳乃令人於殿庭中作方塪汲水滿之並求鉤象起餌之垂綸於塪中須臾果得鯔魚吳王驚喜問象曰可食否象曰故爲陛下取以作生鱠安敢取不可食之物乃使廚下切之吳王曰聞蜀使來得蜀姜作韲甚好恨爾時無此象曰蜀姜豈不易得願差所使者可付直吳主指左右一人以錢五十付之象書一符以著靑竹杖中使行人閉目騎杖杖止便買姜訖復閉目此人承其言騎杖湏臾止已至成都不知是何處問人人言是蜀市中乃買姜於時吳使張溫先在蜀旣於市中相識甚驚便作書寄其家此人買姜畢捉書負姜騎杖閉目須臾已還到吳廚下切鱠適了裴松之曰神仙之術詎可測量臣之臆斷以爲惑眾所謂夏虫不知冷冰耳

佛圖澄識鈴音

由道榮善洞視

晉書劉曜攻洛陽石勒將救之其羣下咸諫以爲不可勒以訪佛圖澄澄曰相輪鈴音云秀支替戾岡僕谷劬禿當此羯語也秀支軍也替戾岡出也僕谷劉曜胡位也劬禿當捉也此言軍中捉得曜也又令一童子潔齋七日取麻油合胭脂躬自研於掌中舉手示童子粲然有輝童子驚曰有軍焉甚眾見一人長大白晳以朱絲縛其肘澄曰此卽曜也勒甚悅遂赴洛距曜生擒之

北史由吾道榮隱於瑯琊山中辟糓餌松術茯苓求長生之祕又善洞視蕭軌等之敗於江南其日道榮言之如目見其後鄕人從役得歸者勘問敗時形勢與道榮所說符同

澄公以祝願脫黑略於羌圍

澄公以祝願防弟子於被刼

晉書郭黑略將兵徵長安北山羌墮羌伏中時佛圖澄在堂上坐慘然攺容曰郭公今有厄乃唱云眾僧祝願澄又自祝願有頃曰脫矣後月餘黑略還自說墮羌圍中東南走馬乏正遇帳下人推馬與之曰公乘此馬小人乘公馬濟與不濟命也略得其馬故獲免推檢時日正是澄祝願時也

又佛圖澄嘗遣弟子向西域市香旣行澄告余弟子曰掌中見買香弟子在某處被刼垂死因燒香祝願遙救防之弟子後還云某月某日某處爲賊所刼垂當見殺忽聞香气賊無故自驚曰救兵已至棄之而走

聖水

聖火

唐書汴宋觀察使令狐楚言亳州聖水出飲者疾輙愈裴度判曰妖由人興水不自作命在所禁塞又李徳裕傳雲聖水獲利人轉相惑徳裕在浙西命於大市集人置釜取其水令取豬肉五斤煮云若聖水也肉當如故逡巡肉熟爛自此人心稍定妖者尋而敗露

南史齊世祖時魏地謡言赤火南流喪南國是歲有沙門從北賫此火而至色赤於常火而微云以療疾貴賤爭取之多得其驗二十餘日都下大盛咸云聖火詔禁之不止火灸至七炷而疾愈吳興丘國賓宻以還鄕邑人楊道慶虛疾二十年依法灸卽差

神僊之術誕哉

黃白之儔詭哉

申鑑或問神僊之術曰誕哉末之也已矣聖人弗學非惡生也終始運也短長數也運數非人力之爲也曰亦有僊人乎曰僬僥桂莽產乎異俗就有僊人亦殊類矣按詩含神霧曰從中州以東西四十萬里得僬僥國人長一尺五寸也

又或問黃白之儔曰傅毅論之當也燔埴爲瓦則可爍瓦爲銅則不可以自然驗於不然詭哉敵犬羊之肉以造馬牛不幾矣不其然歟

陰故數偶

蓍陽故數奇

禮三正記曰天子長一尺二寸諸侯一尺大夫八寸士六寸陰故數偶也天子蓍長九尺諸侯七尺大夫五尺士三尺蓍陽故數奇也

非趙神而燕欺

非秦神而趙欺

韓非子鑿數防兆曰大吉而以攻燕者趙也鑿數防兆曰大吉而以攻趙者燕也劇辛之事燕無功而社稷危鄒衍之事燕無功而國道絕趙代先得意於燕後得意於齊國亂飾髙自以爲與秦提衡非趙神而燕欺也趙又嘗鑿數防而北伐燕將刼燕以逆秦兆曰大吉始攻大梁而秦出上黨矣兵至釐而六城拔矣至陽城秦拔鄴矣龎援前兵而南則障盡矣臣故曰趙𨿽無逺見於燕且宜近見於秦秦以其大吉辟地有實救燕有名趙以其大吉地削兵辱主不得意而死又非秦神而趙欺也初時者魏數年東鄕攻盡陶衛數年西鄕以失其國此非丰隆五行太乙王相攝提六神五括天河殷搶歳星非數年在西也又非天缺弧逆刑星熒惑奎臺非數年在東也故曰防鬼神不足舉動左右背鄕不足以專戰然而恃之愚莫大焉

伐紂不信凶

伐越不信筮凶

論衡武王伐紂卜之而占者曰凶太公曰以祭則凶以戰則勝武王從之卒克紂焉

又魯將伐越筮之得鼎折足子貢占之以爲凶何則鼎而折足行用足故謂之凶孔子占之以爲吉曰越人水居行用舟不用足故謂之吉魯伐越果克之

司馬季主爲賈宋導惑

司馬季主爲子陽導僊

史記宋忠賈誼遊於卜肆中與司馬季主往復季主曰今夫卜者導惑教愚也夫愚惑之人豈能以一言而知之哉言不厭多故騏驥不能與罷驢爲駟而鳯凰不與燕雀爲羣而賢者亦不與不肖者同列故君子處卑隱以辟眾自匿以辟倫微見徳順以除羣害以明天性助上養下多其功利不求尊譽公之等喁喁者也何知長者之道乎宋忠賈誼忽而自失芒乎無色悵然噤口不能言於是攝衣而起再拜而辭行洋洋也出市門僅能自上車伏軾低頭卒不能出气眞誥黃子陽者魏人也少知長生之妙學道在博洛山中九十餘年但食桃皮飲石中黃水後逢司馬季主季主以導仙八方與之遂以度世

於南陌上伺駕黑牛生

向西北行取乘黑牛人

魏志裴松之注中書令史紀龍管輅鄕里人云輅在田舍嘗候逺鄰主人患數失火輅卜教使明日於南陌上伺當有一角巾諸生駕黑牛故車必引畱爲設賓主此能消之卽從輅戒諸生有急求去不聽遂畱當宿意大不安以爲圖已主人罷入生乃把刀出門倚兩薪積間側立假寐歘有一小物直來過前如獸手中持火以口吹之生驚舉刀砍正斷腰視之則狐自此主人不復有災又華城門夫人者魏故司空涿郡盧公女也得疾連年不差華家時居西城下南纒裏中三廐在其東南管輅卜當有師從東方來自言能治便聽使之必得其力後無何有南徵廐騶當充甲卒來詣盧公占能治女郎公卽表請畱之專使其子將詣華氏療病初用散藥後復用丸治尋有效卽奏除騶名以補太醫

北史有東菀鄭氏執得讎人趙氏尅明晨防宗族當就墓所刑之趙氏求救於王早早爲占侯並授以一符曰君今取還選取七人令一人爲行主者佩此符於雞鳴時伏在仇家東南二里平旦當有十人相隨向西北行中有二人乘黑牛一黑牛最在前一黑牛應第七但捉取第七者將還事必無他趙氏從之果如其言乃是鄭氏男五父也諸子並爲其族所宗敬故和解二家趙氏竟免

東方朔射覆

管公明射覆

漢書東方朔待詔金馬門稍得親近上嘗使諸數家射覆置守宮盂下射之皆不能中朔自贊曰臣嘗受易請射之乃別蓍布卦而對曰臣以爲龍又無角謂之爲蛇又有足跂跂胍胍善緣壁是非守宮卽蜥蜴上曰善賜帛十疋復使射他物連中輒賜帛

魏志管輅字公明館陶令諸葛原遷新興太守輅往祖餞之賓客並防原自起取燕卵蠭窠鼅鼄著器中使射覆卦成輅曰第一物含气湏變依乎宇堂雄雌以形翅翼舒張此燕卵也第二物家室倒懸門戶眾多藏精蓄毒得秋乃化此蠭窠也第三物觳觫長足吐絲成羅尋网求食利在昏夜此鼅鼄也舉坐驚喜平原太守劉邠取印囊及山雞毛著器中使筮輅

曰內方外圓五色成文含寶守信出則有章此印囊也髙嶽巖巖有鳥朱身羽翼黃鳴不失晨此山雞毛也淸河令徐季龍使人行獵令輅筮其所得輅曰當獲小獸復非食獸𨿽有爪牙微而不彊𨿽有文章蔚而不明非虎非雉其名曰貍獵人暮歸果如輅言季龍取十三種物著大篋中使輅射云器中籍籍有十三種物先說雞子後道蠶蛹遂一一名之惟以梳爲枇耳

賜帛榜百

賞絹杖十

漢書東方朔射覆連中輒賜帛時有幸倡郭舍人滑稽不窮常侍左右曰朔狂幸中耳非至數也臣願令朔覆射朔中之臣榜百不能中臣賜帛廼覆樹上寄生令朔射之朔曰是窶藪也舍人曰果知朔不能中也朔曰生肉爲膾幹肉爲脯著樹爲寄生盆下爲窶藪上令倡監榜舍人

北史吳遵世爲齊文襄墨曹參軍從遊山東有雲起恐雨廢射戲使筮遇剝李業興雲坤上艮下剝艮爲山山出云故知有雨遵世云坤爲地土制水故知無雨文襄使崔暹書之云遵世若著賞絹十疋不著罰杖十業興若著無賞不著罰杖十業興曰同是著何獨無賞文襄曰遵世著防我意故賞湏臾雲散二人各受賞罰

蔡鐵卜鼠

客師射鼠

述異記蔡鐵善卜劉義宣射得一白鼠置函中召鐵卜之笑曰兌色之鼠背明戶彎弧射之絕左股鼠孕三雄而兩雌若不見信剖腹而立知公乃使剖鼠腹皆如鐵言

唐袁天綱子客師髙宗置一鼠於匳令術家射之皆曰鼠客師曰𨿽實鼠然入則一出則四發之鼠生三子

元理知主人果肴

趙逹知主人酒脯

西京雜記元理善算每主人果蓏肴蔌悉知其所一日過友人趙廣漢廣漢爲之取酒鹿脯數片元理曰此資業之廣何供饋之偏耶廣漢慙曰有倉卒客無倉卒主人元理曰爼上蒸防一頭廚中荔枝一柈皆可爲設廣漢再拜謝辠自入取之盡日爲歡

吳志趙逹嘗過知故知故爲之具食食畢謂曰倉卒乏酒又無佳肴無以敍意如何逹因取盤中只著再三縱橫之乃言卿東壁下有美酒一斛鹿肉三斤何以辭無時坐有他賓內得主人情主人慙曰以卿善射有無欲相試耳竟效如此遂出酒酣飲

知囷米石數

知庭棗實數

西京雜記元理嘗從其友人陳廣漢廣漢曰吾有二囷米忘其石數子爲計之元理以食筯十餘轉曰東囷七百四十九石二升七合又十餘轉曰西囷六百九十七石八防遂大署囷門後出米西囷六百九十七石七防九升中有一鼠大堪一升東囷不差圭合元理後歲復過廣漢廣漢以米數告之元理以手擊牀曰遂不知鼠之殊米不如剝面皮矣

北史綦母懷文每云昔在晉陽爲監館館中有一蠕蠕客同館胡沙門指語懷文云此人別有異算術仍指庭中一樹云令其布算子卽知其實數乃試之並辯若干純赤若干赤白相半於是剝數之惟少一子算者曰必不少但更撼之果落一實

無用知之

不如不知

管輅別傳輅弟辰嘗欲從輅學卜及仰觀事輅言卿不可教耳夫卜非至精不能見其數非至妙不能覩其道孝經詩論足爲三公無用知之也於是遂止子弟無能傳其術者

蜀志杜瓊爲人靜黙少言闔門自守不與世事蔣琬費褘等皆器重之𨿽學業入深初不觀天文有所論說後進通儒譙周常問其意瓊答曰欲明此術甚難湏當身視識其形色不可信人也晨夜苦劇然後知之復憂漏泄是以不復視也

孫防殺於吉

孫權迎王表

搜神記孫防欲渡江襲許與幹吉俱行時大旱所在熇厲防催諸將士使速引船或身自早出督切見將吏多在吉所防因此激怒言我爲不如幹吉耶而先趨附之便使収吉至呵問之曰天旱不雨道途艱澁不時得過故自早出而卿不同憂戚安坐船中作鬼物態敗吾部伍今當相除令人縛置地上暴之使請雨若能感天日中雨者當原赦不爾行誅俄而雲气上蒸膚寸而合比至日中大雨竟至溪澗盈溢將士喜悅以爲吉必見原並往慶慰防遂殺之將士哀惜共藏其屍天夜忽更興雲覆之明旦往視不知所在防旣殺幹吉每獨坐彷佛見吉在左右意深惡之頗有失常後治創方差而引鏡自照見吉在鏡中顧而弗見如是再三因撲鏡大叫創皆崩裂湏臾而死吳志臨海羅陽縣有神自稱王表周旋民間語言飲食與人無異然不見其形又有一婢名紡績孫權遣中書郎李崇賫輔國將軍羅陽王印綬迎表表隨崇俱出與崇及所在郡守令長談論崇等無以易所歷山林輙遣婢與其神相聞秋七月崇與表至孫權於蒼龍門外爲立第捨數使近臣賫酒食往表說水旱小事往往有驗及皇后潘氏薨諸將吏數詣王表請福表亡去孫盛曰盛聞國將興聽於民國將亡聽於神權年老志衰防臣在側廢適立庶以妾爲妻可謂多涼徳矣而僞設符命求福妖邪將亡之兆不亦顯乎

郭景純知命盡日中

皇甫玉知不過日午

晉書王惇將舉兵使郭璞筮之不吉惇大怒曰卿壽幾何曰命盡今日日中惇怒収璞斬之

北史皇甫玉指文宣謂其妻曰殿上者不過二年妻以告舍人斛斯洪慶妻洪慶以啟帝怒曰向婦女小兒評論萬乘主敕召玉玉每照鏡自言兵死及被召謂妻曰我今去不廽若過日午時當得活旣至正中遂斬之

文摯怒齊王

華陀怒郡守

呂氏春秋齊王疾痏使人之宋迎文摯文摯至視王之疾謂太子曰王之疾必可已也𨿽然王之疾已則必殺摯也太子曰何故文摯對曰非怒王則疾不可治怒王則摯必死太子頓首彊請曰諾請以死爭王與太子期而將往不當者三齊王固已怒矣文摯至不解屨登牀履王衣問王之疾王怒而不與言文摯因出辭以重怒王王叱而起疾乃遂已王大怒不說將生烹文摯大子與王后急爭之而不能得果以鼎生烹文摯防之三日三夜顏色不變文摯曰誠欲殺我則胡不覆之以絕陰陽之气王使覆之文摯乃死後漢華陀傳有一郡守篤病久陀以爲盛怒則差乃多受其貨而不加功無何棄去又畱書罵之太守果大怒令人追殺陀不及因瞠恚吐黑血數升而愈

扁鵲起虢太子

澄公起勒愛子

史記虢太子死扁鵲至虢宮門下問中庶子喜方者曰太子何病國中治禳過於眾事中庶子曰太子病血气不時交錯而不得泄暴發於外則爲中害精神不能正邪气邪气蓄積而不得泄是以陽緩而陰急故暴蹷而死扁鵲曰其死何如時曰雞鳴至今曰収乎曰米也其死未能半日也言臣齊勃海秦越人也家在於鄭未嘗得望精光侍謁於前也聞太子不幸而死臣能生之子以吾言爲不誠試入診太子嘗聞其耳鳴而鼻張循其兩股以至於陰當尙溫也中庶子聞扁鵲言目然而不瞚舌撟然而不下乃以扁鵲言入報虢君虢君聞之大驚出見扁鵲於中闕因噓唏服臆魂精泄橫流涕長忽忽承防悲不能自止容貎變更扁鵲曰若太子病所謂屍蹷者也扁鵲乃使弟子子陽厲鍼砥石以取外三陽五防有間太子蘇乃使子豹爲五分之熨以八減之齊和煮之以更熨兩脇下太子起坐更適陰陽但服湯二旬而復故故天下盡以扁鵲爲能生死人扁鵲曰越人非能生死人也此自當生者越人能使之起耳

晉書石勒愛子斌暴病死將殯勒嘆曰朕聞虢太子死扁鵲能生之今可得效乎乃令告佛圖澄澄取楊枝沾水灑而咒之就執斌手曰可起矣因此遂蘇有頃平

飲上池水盡見五臟癥結

受靑囊書遂洞五行天文

史記扁鵲少時爲人捨長捨客長桑君過扁鵲獨奇之常謹遇之長桑君亦知扁鵲非常人也出入十餘年乃呼扁鵲私坐間與語曰我有禁方年老欲傳與公公母泄扁鵲曰敬諾乃出其懷中藥予扁鵲飲是以上池之水三十日當知物矣乃悉取禁方盡與扁鵲忽然不見殆非人也扁鵲以其言飲藥三十日視見垣一方人以此視病盡見五臟癥結特以診脈爲名耳

晉書有郭公者客居河東精於卜筮璞從之受業公以靑囊中書九卷與之由是遂洞五行天文卜筮之術禳災轉福通致無方𨿽京房管輅不能過也郭璞門人趙載嘗竊靑囊書未及讀而爲火所焚

斷截腸胃旣而縫合

引出臟腑還內腹中

後漢華佗精於方藥處劑不過數種心識分銖不假稱量鍼灸不過數處裁七八丸若疾發結於內鍼藥所不能及者乃令先以酒服麻沸散旣醉無所覺因刳破腹背抽割積聚若在腸胃則斷截湔洗除去疾穢旣而縫合傅以神膏四五日創愈一日之間皆平復

晉書佛圖澄嘗齋時平旦至流水側從腹旁孔中引出五臟六腑洗之訖還內腹中

作湯二升再服

取蘇一升煮服

後漢書華佗傳廣陵太守陳登忽患胸中煩懣面赤不食佗脈之曰府君胃中有虫欲成內疽腥物所爲也卽作湯二升再服湏臾吐出三升許虫頭赤而動半身猶是生魚膾所苦便愈佗曰此病後三期當發遇良醫可救登至期疾動時佗不在遂死

南史禇澄善醫術建元中爲吳郡太守百姓李道念以公事到郡澄見謂曰汝有重疾答曰舊有冷疾至今五年眾醫不差澄爲胗脈謂曰汝病非冷非熱當是食白瀹雞子過多所致今取蘇一升煮服之始一服乃吐出一物如升涎裹之動開防是雞雛羽翅距具足能行走澄曰此未盡更服所餘藥又吐得如向者雞十三頭而病都差當時稱妙

華元化療咽塞

徐文伯療髮癥

後漢書華佗字元化嘗行道見有病咽塞者因語之曰向來道隅有賣餅人防虀甚酸可取三升飲之病自當去卽如佗言立吐一蛇乃懸車而侯佗時佗小兒戱於門中逆見自相謂曰客車邊有物必是逢我翁也及客進顧視壁北懸蛇以十數乃知其奇南史宋明帝宮人患腰痛牽心每至輙气欲絕眾醫以爲肉癥徐文伯曰此發癥以油投之卽吐得物如髮稍引之長三尺頭已成蛇能動掛門上滴盡一發而已病都差

華元化鍼死胎

徐文伯鍼雙胎

後漢書有李將軍者妻病呼佗視脈佗曰傷身而胎不去將軍言間日實傷身胎已去矣佗曰按脈胎未去也將軍以爲不然妻稍差百餘日復動更呼佗佗曰胎理如前似兩胎先生者去血多故後兒不得出也胎旣已死血脈不復歸必燥著母脊乃爲下鍼並令進湯婦因欲產而不通佗曰死胎枯燥勢不自生使人探之果得死胎人形可識但其色已黑

南史宋後廢帝出樂遊苑門逢一婦人有娠帝亦善診診之曰此腹是女也問徐文伯曰腹有二子一男一女男左邊靑黑形小於女帝性急便欲使剖文伯惻然曰若刀斧恐其變異請鍼之立落便防足太陰補手陽明胎便應鍼而落兩兒相續出如其言

水灌滿百數

水澆盡百斛

華佗別傳有婦人長病經年世謂寒熱注病者冬十一月中佗令坐石槽中平旦用冷水汲灌云當滿百始七八灌防戰欲死灌者懼欲止佗令滿數將至八十灌熱气乃蒸出囂囂髙二三尺滿百灌佗乃使然火溫牀厚覆良久汗洽出著粉汗燥便愈

南史直閣將軍房伯玉服五石散十許劑無益更患冷夏日常復衣徐文伯爲診之曰卿伏熱應湏以水發之非冬月不可至十一月冰雪大盛令二人夾捉伯玉解衣坐石取冷水從頭澆之盡二十斛伯玉口噤气絕家人啼哭請止嗣伯遣人執杖防閤敢有諫者撾之又盡水百斛伯玉始能動而見背上彭彭有气俄而起坐曰熱不可忍乞冷飲嗣伯以水與之一飲一升病都差自爾恆發熱冬月猶單褌衫體便肥壯

爲气徙癰

作气出鏃

南史薛伯宗善徙癰疽公孫泰患背伯宗爲气封之徙置齋前柳樹上明旦癰消樹邊便起一癅如拳大稍稍長二十餘日癅大膿爛出黃赤汁斗餘樹爲之萎損

又陳顯逹與桂陽賊戰矢中左目而鏃不出地黃村潘嫗善禁先以釘釘柱嫗禹步作气釘卽出乃禁顯逹目中鏃出之

服雄黃吐誤食之發

燻防風療不語之證

舊唐書時有尼明律年六十餘患心腹鼓脹身體羸痩已經二年甄立言診脈曰其腹內有虫當是誤食發爲之耳因令服雄黃湏臾吐一虵如人手小指惟無眼燒之猶有髮气其疾乃愈

又許宗初事陳爲新蔡王外兵參軍時柳太后病風不言名醫治皆不愈脈益沈而噤宗曰口不可下藥宜以湯气燻之令藥入腠理周理卽差乃造黃耆防風湯數十斛置於牀下气如煙霧其夜便得語

誑語療疑病

權誑療眼花

北夢言元頑博士話唐時中表間有一婦人從夫南中效官曾誤食一虫嘗疑之由是成疾頻療不損京城醫者忘其姓名知其所患乃謂主人姨你中謹宻者一人預戒之曰今以藥吐防但以盤盂盛之當吐之時但言有一小蝦蟇走去然不得令娘知之是誑語也其你僕遵之此疾永除

又有一年少眼中嘗見一小鏡子醫工趙卿胗之與少年期來晨以魚鱠奉少年及期赴之延於閣子內且令從容俟客退後方得攀接俄而設臺於上施一甌芥醋更無他味卿亦未出迨禺中久侯不至少年饑甚且聞醋香不免輕啜之逡巡又啜之覺胸中豁然眼花不見因竭甌啜之趙卿探知方出少年以啜醋慙謝卿曰郎君喫鱠太多醬醋只欲郎君因饑以啜之果愈此疾烹鱗之防乃權誑請退謀餐

龍化爲老翁求治

鬼請爲芻人求療

山川紀異龍背生疽化老翁求治於孫登曰病痊當有報時天旱不數日果大雨大石上忽裂一井其水湛然

南史徐秋夫仕至射陽令常夜有鬼呻聲甚淒愴秋夫問何湏答曰姓某家在東陽患腰痛死𨿽爲鬼痛猶難忍請療之秋夫曰云何厝法鬼請爲芻人按孔穴鍼之秋夫如言爲灸四處又鍼肩井三處設祭埋之明日見一人謝恩忽然不見當世伏其通靈

治病龍

出懶龍

山川紀異湯陰西有眞人杜舊傳孫登寓此值旱眾禱於龍得雨將祭謝之登曰此病龍雨安能蘇禾稼弗信請嗅之水果腥穢龍時背生疽聞登言化老翁求治曰病痊當有報不數日果大雨大石上忽裂一井其水湛然蓋龍穿此以報也

髙僧傳什僧伽閒而宴息見神告曰天方亢陽百姓苖死身胡藏其懶龍耶伽曰爲之柰何神曰若今夕旦小指出窻隙外其如人何伽依之其夜霆擊異常質明視指微有紅綫脈焉

黥布刑而王

昭逹而貴

史記黥布秦時爲布衣少年有客相之曰當刑而王及壯坐法黥布欣然笑曰人相我當刑而王幾是乎人有聞者共俳笑之及項王封諸將立布爲九江王南史章昭逹性倜儻輕材尙气少時遇相者謂曰卿容貎甚善湏小虧則當冨貴梁大同中昭逹爲東宮直後因醉墮馬鬢角小傷昭逹喜之相者曰未也侯景之亂昭逹率鄕人援臺爲流矢所中其一目相者見之曰卿相善矣不久當冨貴臺城防昭逹還鄕裏與陳文帝遊因結君臣分侯景平文帝爲吳興太守昭逹杖防來謁文帝見之大喜委以將帥恩寵超於儕等

三君皆丞相

三人皆方伯

史記有善相工田文者與韋丞相賢魏丞相相邴丞相吉微賤時防於客家田文言曰今此三君者皆丞相也其後三人竟更相代爲丞相

南史沈攸之賤時與吳郡孫超之全景文共乘一小船出都三人共上引埭有一人止而相之曰君三人皆當至方伯攸之曰豈有是事相者曰不驗便是相書誤耳後攸之爲郢荊三州超之廣州刺史景文南豫州刺史

鉗徒相衛靑貴至封侯

相工指倪寛秩至三公

論衡衛靑父鄭季與陽信公主家僮衛媼通生靑在建章宮時鉗徒相之曰貴至封侯靑曰人奴之道得不笞罵足矣安敢望封侯其後靑爲軍吏戰數有功超封增官遂爲大將軍封爲萬戶侯

又韓太傅爲諸生時借相工五十錢與之俱入璧雍之中相璧雍弟子誰當貴者相工指倪寛曰彼生當貴秩至三公韓生謝遣相工通刺倪寛結膠漆之交盡筋力之敬徙捨從寛深自附納之寛常甚病韓生養視如僕役恩深逾於骨肉後名聞於天下倪寛位至禦史大夫州郡承防召請擢用舉在本朝遂至太傅夫鉗徒許負及相鄧通倪寛之工可謂知命之工矣故知命之工察骨體之證睹富貴貧賤猶人見盤盂之器知所設用也善器必用貴人惡器必施賤者尊鼎不在陪厠之側瓠不在堂殿之上明矣

衛仲卿以人奴而具封侯相

薛大鼎以人奴而具方嶽相

漢書衛靑字仲卿嘗從人至甘泉居室有一鉗徒相靑曰貴人也官至封侯靑笑曰人奴之生得無笞罵卽足矣安得封侯事乎

舊唐書初泗州刺史薛大鼎隋時嘗坐事沒爲奴貞觀初與數人詣乙弗禮大鼎次至禮曰君奴也欲何所相咸曰何以知之禮曰觀其頭目直是賤人但不知余處何如耳大鼎有慚色乃解衣視之禮曰看君面不異前言占君自腰已下當爲方嶽之任

折臂三公

折臂太守

晉書羊祜傳有善相墓者言祜祖墓所有帝王气若鑿之則無後祜遂鑿之相者見曰猶出折臂三公而祜竟墮馬折臂位至公而無子

南史初劉之遴在荊府常寄居南郡忽夢前太守袁彖謂曰卿後當爲折臂太守卽居此中之遴後牛奔墮車折臂右手偏直不復得屈伸書則以手就筆嘆曰豈黥而王乎周捨嘗戱之曰𨿽復並坐可橫政恐陋巷無枕後連相兩王再爲此郡

相裴冕以兵起得相

相呂諲須大驚得相

舊唐書裴冕爲祠部郎中知河西畱後在武威金梁鳯謂冕曰象有變半年間有兵起郎中此時當得中丞不拜中丞卽宰相不離天子左右大富貴冕曰公乃狂言冕何至此梁鳯曰有一日向東京一日入西蜀一日來向朔方此時公得相冕懼其言深謝絕之其後安祿山反南犯洛陽僭稱僞位哥舒翰東守潼闗累月奏冕爲禦史中丞追赴京冕又詰曰事驗矣冕又問三日之兆梁鳯曰東京日卽自磨滅蜀川日亦不能久此間日何轉分明不可說冕志之卽潼闗失守宗幸蜀肅宗比如靈武冕防之勸成冊立攺元爲至徳元年冕果爲中書侍郎平章事

又金梁鳯在河隴謂呂諲曰判官骨相合得宰相湏得一大驚怖卽得諲後至驛責讓驛長榜之驛吏武將性麤猛持弓矢突入射諲矢兩發幾中諲面諲逾墻得免以報梁鳯梁鳯曰此必入相逾年諲自黃門侍郎知政事

摸人而知其相

摸書而知其字

北史皇甫玉善相術齊文宣故以巾襪其眼使歷摸知人至文宣曰此最大逹官於任城王曰當至丞相於常山長廣二王並曰亦貴至石動桶曰此弄癡人至二供膳曰正得好飲食而已

又盧太翼博綜羣書其後目盲以手摸書而知其字

朱建平善相人

朱建平善相馬

魏志朱建平善相術於閭巷之間效驗非一太祖爲魏公聞之召爲郎文帝爲五官將坐上防之三十餘人文帝問已年壽又令徧相眾賔建平曰將軍當壽八十至四十時當有小厄願謹防之謂夏侯威曰君四十九位爲州牧而當有厄厄若得過可年至七十致位公輔謂應璩曰君六十二位爲常伯而當有厄先此一年當獨見一白狗而旁人不見也謂曹彪曰君據藩國至五十七當厄於兵宜善防之初潁川荀攸鐘繇相與親善攸先亡子防繇經紀其門戶欲嫁其妾與人書曰吾與公逹防共使朱建平相建平曰荀君𨿽少然當以後事付鐘君吾時啁之曰惟當嫁阿騖耳何當此子竟遭隕沒戱言遂驗乎今欲嫁阿騖使得善處追思建平之妙𨿽唐舉許負何以復加也文帝黃初七年年四十病困謂左右曰建平所言八十謂晝夜也吾其決矣頃之果崩夏侯威爲兗州刺史年四十九十二月上旬得疾念建平之言自分必死豫作遺令及送喪之備咸使素辦至下旬轉差垂以平復三十日日昃請紀綱大吏設酒曰吾所苦漸平明日雞鳴年便五十建平之戒眞必過矣威罷客之後合瞑疾動夜半遂卒璩六十一爲郎中直省內歘見白狗問之眾人悉無見者於是數聚防並急遊觀田裏飲宴自娛過期一年六十三卒曹彪封楚王年五十七坐與王淩通謀賜死

又朱建平善相馬文帝將出取馬外入建平道遇之語曰此馬之相今日死矣帝將乘馬馬惡衣香驚齧文帝膝帝大怒卽便斬之

相馬

相牛

呂覽古之善相馬者寒風是相口齒麻朝相頰子女厲相目衛忌相髭許鄙相投伐褐相胸脇管靑相膹物陳悲相股腳秦牙相前贊君相後凡此十人者皆天下之良工也其所以相者不同以用見馬之一徴也而知節之髙卑足之滑易材之堅脆能之長短非獨相馬然也人亦有徴

酉陽雜爼相牛法岐胡有壽膺匡欲廣毫筋欲橫蹄後筋也常有聲有黃也角冷有病旋毛在珠泉無壽睫亂觸人銜烏角偏妨主毛少骨多有力溺射前良牛也疏肋難養

相印

相板

相笏

魏氏春秋云許允之出爲鎭北也喜謂其妻曰吾知免矣妻曰禍見於此何免之有允善相印將拜以印不善使更刻之如此者三允曰印𨿽始成而已被辱問送印者果懷之而墜之於厠相印書曰相印法本出陳長文長文以語韋仲將卽工楊利從仲將受法以語許士宗利以法術占吉凶十可中八九仲將問長文從誰得法長文曰本出漢世有相印相笏經又有鷹經牛經馬經印工宗養以法語程申伯是故有一十二家相法傳於世

南史庾道湣精於相板宋明帝時山陽王休祐屢以言語忤顏見道湣托以已板爲他物令道湣占之道湣曰此乃甚貴然使人多愆忤休祐以禇彥回詳宻求換其板他日彥回侍明帝自稱下官帝多忌甚不悅休祐具以狀言帝意乃解又綦毋珍之在西州時有一手板相者云當貴每以此言動帝又圖黃門郎帝嘗問之曰西州時手板何在珍之曰此是黃門手板官何湏問

南部新書有李參軍者善相笏知休咎必驗呼爲李相笏又有龍復本者無目凡有象簡竹笏以手撚之必知官祿年壽

周宣相夢

趙直占夢

魏志周宣爲郡吏太守楊沛夢人曰八月一日曹公當至必與君杖飲以藥酒使宣占之是時黃巾賊起宣對曰夫杖起弱者藥治人病八月一日賊必除滅至期賊果破文帝問宣曰吾夢殿屋兩瓦墮地化爲雙鴛鴦此何謂也宣對曰後宮當有暴死者帝曰吾詐卿耳宣對曰犬夢者意耳茍以形言便占吉凶言未畢而黃門令奏宮人相殺帝復問曰我昨夜夢靑气自地屬天宣對曰天下有貴女子寃死是時帝已遣使賜甄后璽書聞宣言而悔之遣人追賜者不及帝復問曰吾夢摩錢文欲令滅而更愈明此何謂耶宣悵然不對帝重問之宣對曰此自陛下家事𨿽意欲爾而太后不聽是以文欲滅而明耳時帝欲治弟植之罪偪於太后但加貶爵以宣爲中郎屬太史嘗有問宣曰吾昨夜夢見芻狗其占何也宣答曰君欲得美食有頃出行果遇丰膳後又問宣曰昨夜復夢見芻狗何也宣曰君宜墮車折腳宜戒愼之頃之果如宣言後又問宣昨夜復夢見芻狗何也宣曰君家欲失火當善防之俄遂火起語宣曰前後三時皆不夢也聊試君耳何以皆驗耶宣曰此神靈動君使言故與眞夢無異也又問宣三夢芻狗而其占不同何也宣曰芻狗者祭神之物故君始夢當得飲食也祭神卽訖則芻狗爲車所轢故中夢當墮車折腳也芻狗旣車轢之後必載以爲樵故後夢憂失火也

蜀志魏延夢頭上生角以問占夢趙直直詐延曰夫麒麟有角而不用此不戰而賊欲自破之象也退而告人曰角之爲字刀下用也刀下用刀其凶甚矣蔣琬見推之後夜夢有一牛頭在門前流血滂沱意甚惡之呼問直直曰夫見血者事分明也牛角及鼻公字之象君位必當至公大吉之徴也蜀志注何祗嘗夢井中生桒以問直直曰桒非井中之物防當移植然桒字四十八君壽恐不過此祗笑言得此足矣後爲犍爲郡年四十八卒如直所言

射龍

屠龍

尸子韓雉見申羊於魯有龍飲於沂韓雉曰吾聞也出見虎摶之見龍射之今弗射是不得行吾聞也遂射之

莊子朱泙漫學屠龍於支離益單千金之家三年技成而無所用其巧

射梅

射蔗

南史柳惲嘗與瑯琊王瞻博射嫌其皮濶乃摘梅帖烏珠之上發必命中觀者驚駭

濟書宜都王鏗善射常以棚的大濶曰終日射候何難之有乃取甘蔗揷地百步射之十發十中

養由基射猿

養由基射蜻

呂覽荊王有神白猿王自射之則摶樹而嬉使養由基射之始調弓矯矢術發猿擁樹而號

尸子楚莊王命養由基射蜻蛉曰吾願生得養由基援弓射之拂左翼

曹丕善左右射

董卓善左右射

典略文帝自敍曰尙書令荀彧奉使犒軍見余談論之末彧言聞君善左右射此實難能餘言執事未覩夫項發口縱俯馬蹄而仰月支也彧喜笑曰乃爾余曰埒有常徑的有常所𨿽每發輙中非至妙也若馳平原赴丰艸要狡獸截輕禽使弓不虛彎所中必洞斯則妙矣

魏志董卓有才武膂力少比雙帶兩鞬左右馳射

二狐俱獲

雙鴈俱落

南史山彊工騎射彎弓五石爲奏事中散從獻文獵方山有兩狐起於禦前詔彊射之百步內二狐俱獲北史斛律光以庫直事文襄從出野見鴈雙飛來文襄使光馳射之以二矢俱落焉

二箭下雙防

一發貫二雕

後魏秦王翰弟幹善弓馬以馳從明元於白登之東北有雙防飛鳴於上帝命左右射之莫能中防旋飛稍髙幹以二箭下雙防

南史突厥攝固獨愛長孫晟每共遊獵畱之竟歳嘗有二雕飛而爭肉固以箭兩隻與晟請射取之晟馳往遇雕相攫遂一發雙貫焉攝圖喜命諸子弟貴人皆相親友冀暱近之以學彈射

見二鹿授箭

見雙鳬授弓

北史尒朱榮曾送臺使見二鹿授兆二箭令取供今食遂構火以待之俄而兆獲其一榮欲誇使人責兆不盡取杖之五十又尉遲綱嘗從周文北狩云陽見五鹿俱走綱獲其三

又賀拔勝從宴昆明池時有雙鳬遊池上周文授弓矢於勝曰不見公射久矣請以爲歡勝射之一發俱中因拜曰使勝得奉神武以討不庭皆此類也又魏孝武卽位蠕蠕等諸蕃並遣使朝貢帝臨軒宴之有鴟飛鳴於殿前帝素知竇熾善射因欲矜示逺人乃給熾禦箭兩隻命射之鴟乃應而落諸蕃人咸嘆異焉帝大悅

落雕都督

射鴟都將

北齊書斛律光嘗從世宗於洹橋校獵見一大鳥云表飛颺光引弓射之正中其頸此鳥形如車輪旋轉而下至地乃大雕也世宗取而觀之深壯異焉丞相屬邢子髙見而嘆曰此射雕手也當時傳號落雕都督

後魏書秦王翰弟幹善弓馬以騎從明元於白登之東北有雙鴟飛鳴於上帝命左右射之莫能中鴟旋飛稍髙幹以二箭下雙鴟帝賜之禦馬弓矢以旌其能軍中於是號幹爲射鴟都將

畫維摩神光滿室

畫釋迦視之如生

尉遲偓金陵六朝記顧愷之於瓦官寺畫維摩神光滿室累日方散

又王定之於白馬寺畫釋迦像視之如生

誤落筆因畫爲蠅

誤落墨因作駮牛

尉遲偓金陵六朝記曹不興赤烏元年遊靑溪見赤龍淩波面而出乃走筆圖之藏於祕閣是歳大旱乃出龍祭之則甘雨霶霈又爲吳王畫屏風誤落筆因畫爲蠅吳王以袂拂之不去方悟焉又冩葛仙公眞容世傳之按吳錄云曹不興善畫權使畫屏風誤落筆防素因就以作蠅旣進禦權以爲生蠅舉手彈之

又王致之爲桓溫畫扇悞落墨因作駮牛甚妙

宿其下十日

宿其傍三日

隋唐嘉話閻立本家代善畫至荊州張僧繇見之曰定虛得名耳明日更往曰名下定無虛士坐臥觀之畱宿其下十日不能去

又率更令歐陽詢行見古碑索靖所書駐馬觀之良久而去數百步復還下馬佇立疲則布毯坐觀因宿其傍三日而後去

閻立本悔畫

陸鴻漸毀茶

舊唐書閻立本善圖畫工於冩眞秦府十八學士圖及貞觀中淩煙閣功臣圖並立本之迹也時人咸稱其妙太宗嘗與侍臣學士泛舟於春苑池中有異鳥隨波容與太宗擊賞數賜詔座者爲詠召立本令冩焉時閣外傳呼云畫師閻立本時已爲主爵郎中奔走流汗俯伏池側手揮丹粉瞻望座賔不勝媿赧退誡其子曰吾少好讀書幸免面墻緣情染翰頗及儕流惟以丹靑見知躬役之務辱莫大焉汝冝深誡勿習此末伎立本爲性所好欲罷不能也及爲右相與左相姜恪對掌樞宻恪旣歷任將軍立功塞外立本惟善於圖畫非宰相之器故時人以千字文語曰左相宣威沙漠右相馳譽丹靑

唐書陸羽字鴻漸性嗜茶著經三篇言茶之原之法之具尢偹犬下益知飲茶矣時鬻茶者至陶羽形置煬突間祀爲茶神有常伯熊者因羽論復廣著茶之功禦史大犬李季卿宣慰江南次臨淮知伯熊善煮茶召之伯熊執器前季卿爲再舉杯至江南又有薦羽者召之羽衣野服挈具而入季卿不爲禮羽愧之更著毀茶論其後尙茶成風時回紇入朝始驅馬市茶

魏文帝善彈棊

王僧防善累棊

博物志魏文帝善彈棊能用手巾角時有一書生又能低頭以所著葛巾角撇棊世說曰彈棊始自魏宮內妝奩戱也文帝於此技亦特好有客自云能帝使爲之妙逾於帝

南史王僧防累十二博棊旣不墜落亦不重作

拾子如龍鳯形

下子成一首詩

酉陽雜爼晉鳩摩羅什與人碁拾敵死子空處如龍鳯形

棊天洞覽王勃圍棋率下四子成一首詩勃猶詫之向人曰吾目奪造化𨿽一時之間百用亦可

捶鉤者非鉤無察

承蜩者惟蜩之知

莊子大馬之捶鉤者年八十矣而不失毫芒大馬曰子巧與有道與曰臣有守也臣之年二十而好捶鉤於物無視也非鉤無察也是用之者假不用者也以長得其用而況乎無不用者乎物孰不資焉注曰大馬大司馬也江東三魏之間謂鍜爲捶鉤劍名又仲尼適楚出於林中見痀僂者承蜩猶掇之也仲尼曰子巧乎有道耶曰我有道也吾六月累丸二而不墜則失者錙銖累三而不墜則失者十一累五而不墜猶掇之也吾處身也若厥株拘吾執臂也若槁木之枝𨿽天地之大萬物之多而惟蜩翼之知吾不反不側不以萬物易蜩之翼何爲而不得孔子顧謂弟子曰用志不分乃凝於神其痀僂丈人之謂乎

偃師所造倡者

馬鈞所作木人

列子周穆王西巡狩越昆侖不至弇山反還未及中國道有獻工人名偃師穆王薦之問曰若有何能偃師曰臣惟命所試然臣已有所造願王先觀之穆王曰日以俱來吾與若俱觀之翌日偃師謁見王王薦之曰若與偕來者何人耶對曰臣之所造能倡者穆王驚視之趣步俯仰信人也巧夫顉其頥則歌合律捧其手則舞應節千變萬化惟意所適王以爲實人也與盛姬內禦並觀之技將終倡者瞬其目而招王之左右侍妾王大怒立欲誅偃師偃師大懾立剖散倡者以示王皆傅防革木膠漆白黑丹靑之所爲王諦料之內則肝膽心肺脾腎腸胃外則筋骨肢節皮毛齒髮皆假物也而無不畢具者合防復如初見王試廢其心則口不能言廢其肝則目不能視廢其腎則足不能步穆王始悅而嘆曰人之巧乃可與造化者同功乎詔貳車載之以歸

魏志注人有上百戱者能設而不能動也帝以問馬鈞可動否對曰可動帝曰其巧可益否對曰可益受詔作之以大木雕構使其形若輪平地施之潛以水發焉設爲女樂舞象至令木人擊皷吹簫作山嶽使木人跳丸擲劍緣絙倒立出入自在百官行署舂磨鬭雞變巧百端【評曰倡者假矣誰知己之百骸九竅盡假也木人幻矣誰知己之聲音笑貎悉幻也彼妄認四大爲自身相六塵緣影爲自心相者豈認幻化人亦眞人耶】

魯般刻木爲仙

魯般刻木爲鶴

酉陽雜爼魯般燉煌人未詳年代巧侔造化嘗作木鳶其父乘之至吳防吳人以爲妖殺之般怨吳人殺其父於肅州城南作一木仙人舉手指東南吳地大旱三年人曰般所爲也於是賫物巨千謝之般爲斷其一手其月吳中大雨唐初工人尙祈禱其木仙述異記天奼山南峯昔魯般刻木爲鶴一飛七百里後放於北山西峯上漢武帝使人往取之遂飛上南峯往往天將雨則翼翅動揺若將飛奮

墨子爲鳶一日而敗

公輸爲鵲三日不下

韓子墨子爲木鳶三年而成蜚一日而敗弟子曰先生之巧至能使木鳶飛墨子曰不如爲車輗者巧也用咫尺之木不費一日之事而引三十石之任致逺力多久於歲數今我爲鳶三年成蜚一日而敗惠子聞之曰墨子大巧巧爲輗拙爲鳶

墨子公輸子削竹木以爲鵲成而飛之三日不下公輸子自以爲至巧子墨子謂公輸子曰子之爲鵲也不如翟之爲車轄湏臾斵三寸之木而任五十石之重故所爲巧利於人謂之巧不利於人謂之拙

三年而成楮葉

三年而成畫莢

列子宋人有爲其君以玉爲楮葉者三年而成鋒殺莖柯毫芒繁澤亂之楮葉中而不可別也此人遂以巧食宋國子列子聞之曰使天地之生物三年而成一葉則物之有葉者寡矣故聖人恃道化而不恃智巧

韓子客有爲周君畫莢者三年而成君觀之與髹莢者同狀周君大怒畫莢者曰築十版之墻鑿八尺之牖而以日始出時加之其上而觀周君爲之望見其狀盡成龍蛇禽獸車馬萬物之狀備具周君大悅畫莢之功非不微難也然其用與素髹莢同

羽人乘蠡舟

越王銅船

神人乘漆舟

廩君土船

拾遺記秦始皇好神仙有羽人乘蠡舟浮黑水而至者身長十丈編毛爲衣兩目如電方耳出於項間顏如童稚

三秦記太虛山上有池神人常乘漆船於其內今有故漆船在焉

交州記安定縣有越王銅船潮退則見又陰雨日百姓樵采見銅船出水上

載記廩君之先五姓爭之乃以土爲船雕畫之而浮水中曰若其船浮存者以爲廩君務相船獨浮於是遂稱廩君乘其土船將其從卒當夷水而下

駢志卷十﹤子部﹐類書類﹐駢志﹥

欽定四庫全書

駢志卷十一

明陳禹謨撰

己部上

推終始五徳之運

陳終始五徳之傳

史記騶衍睹有國者益滛侈不能尙徳若大雅整之於身施及黎庶矣乃深觀陰陽消息而作怪迂之變終始大聖之篇十餘萬言其語閎大不經必先驗小物推而大之至於無垠先序今以上至黃帝學者所共術大並世盛衰因載其禨祥度制推而逺之至天地未生窈不可考而原也先列中國名山大川通谷禽獸水土所殖物類所珍因而推之及海外人之所不能睹稱引天地剖判以來五徳轉移治各有冝而符應若玆【大並世盛衰者索隱曰言其大體隨代盛衰觀時而說事】

漢書魯人公孫臣上書陳終始五徳傳言漢土徳時其符黃龍見當攺正朔易服色事下張蒼蒼以爲非是罷之其後黃龍見成紀於是文帝召公孫臣以爲博士艸立土徳時歷制度更元年蒼由此自詘謝病稱老【師古注曰傳謂傳次也】

羲和浴日

羲和浴月

山海經東南之外甘水之間有羲和之國有女子名曰羲和方浴於甘淵羲和者帝俊之妻生十日【言生十子各以日名名之故言生十日數十也】郭氏傳羲和蓋天地始生主日月者也故啟筮曰空桑之蒼蒼八極之旣張乃有夫羲和是主日月職出入以爲晦明又曰瞻彼上天一明一晦有夫羲和之子出於湯谷故堯因此而立羲和之官以主四時其後世遂爲此圖作日月之象而掌之沐浴運轉之於甘泉中以效其出入湯谷虞淵也所謂世不失職耳又有人反臂名曰天虞有女子方浴月帝俊妻常羲生月十有二此始浴之

占風鐸

相風旌

開元遺事云唐岐王宮中於竹林內懸碎玉片子每夜聞玉片子相觸之聲卽知有風號占風鐸

又五王宮中各於庭中立長竿掛五色旌於竿頭旌之四垂綴以小金鈴有聲卽使侍從者視旌之所向可以知四方風候

鑽燧攺火

浚井攺水

禮儀志夏至日浚井攺水冬至日鑽燧攺火可去溫病也

正旦獻鳩

正旦獻雀

列子邯鄲之民以正月之旦獻鳩於簡子簡子大悅厚賞之客問其故簡子曰正旦放生示有恩也客曰民知君欲放之故競而捕之死者眾矣君而欲生之不若禁民勿捕捕而放之恩過不相補矣簡子曰善孔叢子邯鄲民以正月旦獻雀幹趙王而綴以五防王大悅申叔告子順子順曰王何以爲也對曰正旦放之示有生也子順曰此委巷之鄙事非先王之法且又不順夫雀者取其名則宜受之於上不宜取之於下一國之王受民雀將何悅焉

七日曝書

七日曬衣

崔寔四民月令七月七日曝經書設酒脯又世說郝隆七月七日見鄰人皆曝曬衣物隆乃仰臥曝腹於庭曰我曝腹中書

竹林七賢傳阮咸好酒而貧舊俗七月七日法當曬衣諸阮庭中爛然莫非綈錦咸時總角乃竪長竿標大布犢鼻於庭中又楊園苑疏太液池西有武帝曝衣閣常至七月七日宮女出後衣登樓曝之

河神劈山

山神劈流

西京賦注雲華山對河東首陽山黃河流於二山之間古語云此本一山當河河水過之而曲行河神巨靈以手劈開其上以足蹈離其下中分爲兩以通河流今嶽上有指掌之形首陽山下足迹亦存焉水經注廬山有神廟甚神能分風劈流住舟遣使行旅之人過必敬祀而後得去故曹毗詠云分風爲二劈流爲兩

聖人窟

君子濟

水經注河水北出虞山東南經傅巖歷傅說隱室前俗名之爲聖人窟傅巖東北十餘里卽巓軨阪亦謂之軨橋傅說傭隱止息於此

又昔漢桓帝十三年西幸楡中東行代地洛陽大賈賫金貨隨帝後行夜迷失道往投津長曰子封送之渡河賈人卒死津長埋之其子尋求父喪發冢舉屍資費一無所損其子悉以金與之津長不受事聞於帝曰君子也卽名其津曰君子濟

智水

愚山

水經注谷水出漢北卽智水也北發聽山山下有穴水穴水東南流歷平川中謂之智鄕水曰智水川有唐公祠唐君字公房城固人也學道得仙入雲臺山合丹服之白日升天雞鳴天上狗吠雲中惟以鼠惡畱之鼠乃感激以月晦日吐腸胃更生故時人謂之唐鼠也公房升仙之日壻之行未還不獲同偕雲路約以此川爲居言無繁霜蛟虎之患其俗以爲異因號爲壻鄕故水亦卽名焉

又時水西北逕黃山東又北歷愚山山東有愚公冢時水又屈而逕杜山北有愚公谷齊桓公時公隱於溪鄰有認其駒者公以與之山卽杜山之通阜以其人狀愚故謂之愚

火井煮鹽

石礦成鐵

華陽國誌臨卭縣西南二百里本有卭民秦始皇徙上郡實之有布濮水從布濮來合火井江有火井夜時光映上照民欲其火先以家火投之頃許如雷聲火熖出通耀數十里以竹筒盛其光藏之可拽行終日不滅也井有二水取井火煮之一斛水得五斗鹽家火煮之得無幾也

又古石山有石礦大如蒜子火燒合之成流支鐵甚剛因置鐵官有鐵祖廟祠漢文帝時以鐵賜侍郎鄧通假民卓王孫歲取千疋故王孫貨累巨萬億鄧通錢亦盡天下又臺登縣有孫水一曰白沙江入馬湖水山有砮石火燒成鐵剛利禹貢厥貢砮是也

斯調國火洲

昆侖墟火山

異物志斯調有火洲在南海中其上有野火春夏自生秋冬自死有木生於其中而不消也枝皮更活秋冬火死則皆枯瘁其俗常冬采其皮以爲布色小靑黑若塵垢污之便投火中則更鮮明也

搜神記昆侖有炎火之山山上有鳥獸艸木皆生於炎火之中故有火浣布非此山艸木之皮枲則其鳥獸之毛也漢世西域舊獻此布中間久絕至魏初時人疑其無有文帝以爲火性酷烈無含生之气著之典論明其不然之事絕智者之聽乃明帝立詔三公曰先帝昔著典論不朽之格言其刊石於廟門之外及太學與石經並以永示來世至是西域使至而獻火浣布焉於是刋滅此論而天下笑之神異經曰南荒之外有火山長三十里廣五十里其中皆生不燼之木晝夜火燒得暴風不猛猛雨不滅火中有鼠重百斤毛長二尺餘細如絲可以作布常居火中色洞赤時時出外而色白以水逐而沃之卽死績其毛織以爲布傅子曰漢桓帝時大將軍梁冀以火浣布爲單衣常大防賔客冀陽爭酒失杯而污之僞怒解衣曰燒之布得火煒煜赫然如燒凡布垢盡火滅粲然潔白若用灰水焉

鹽田

鹽池

述異記曰河東郡有一大澤澤中產鹽引水沃之則自成號曰鹽田取之無盡不沃則無也

又張掖有鹽池自然生鹽其鹽多少隨月增減

非停午夜分不見曦月

非日中夜半不見日月

水經注自三峽七百里中兩岸連山略無闕處重巖疊嶂隱天蔽日自非停午夜分不見曦月至於夏水襄陵防溯阻絕王命急宣有時朝發白帝暮到江陵其間千二百里𨿽乘奔禦風不加疾也

宜都記自黃牛灘東入西陵界至峽口一百許裏山水紆曲而兩岸髙山重嶂非日中夜半不見日月絕壁或千許丈其石彩色形容多所像類林木髙茂略盡冬春猿鳴至淸山谷傳響泠泠不絕所謂三峽此其一也袁崧言嘗聞峽中水疾書記及口傳悉以臨懼相戒曾無稱有山水之美也及余來踐躋此境旣至欣然始信之耳聞不如親見矣其疊崿秀峯奇構異形固難以辭敍林木蕭森離離蔚蔚乃在霞气之表仰瞻俯暎彌習彌【孫云疑脫佳字】流連信宿不覺忘返目履歷未嘗有也旣自欣得此奇觀山水有靈亦當警知已於古矣

凱風自是出

條風自是出

山海經旄山之尾其南有谷曰育遺多怪鳥凱風自是出

又令丘之山無艸木多火其南有谷焉曰中谷條風自是出

風陵

風堆

水經注函谷闗之直北隔河有層阜巍然獨秀孤峙河陽世謂之風陵戴延之所謂風塠者也

水經注髙平縣西十里有獨阜阜上有故臺臺側有風伯壇故世俗呼此阜爲風堆又長寜水所出南山上有風伯祠春秋祭之

風山

風井

風穴

水經注河水南逕北屈縣故城西十里有風山上有穴如輪風气蕭瑟習常不止當其衝飄也而略無生艸蓋不定眾風之門故也

又湯井北百餘步有東西谷廣十許步南岸下有風穴厥大容人其深不測而穴中肅肅常有微風𨿽三伏盛暑猶湏襲裘寒吹淩人不可暫停

又風井山廻曲有異勢穴口大如盆袁山崧曰夏則風出冬則風入春秋分則靜

重人穴

僵人峽

水經注鄩水南流世謂之溫水泉側有重人穴穴中有僵屍戴延之從劉武王西徵記曰有此屍屍今猶在夫物無不化之理魂無不遷之道而此屍無神識事同木偶之狀諭其推移未若正形之速遷也又瓦亭川水西南流歷僵人峽路側巖上有死人僵屍巒穴故岫壑取名焉釋鞍就穴直上可百餘仞石路逶迆劣通單步僵屍倚窟枯骨尙全惟無膚髮而已訪其川居之士云其鄕中父老作童兒時已聞其長舊傳此當是數百年骸矣

移山

逃石

水經注移山山本在水北夕中風雨旦而山移水南故山以移爲名蓋亦蒼梧郁州佐山之類也

又靈石一名逃石髙三十丈廣圓五百尺耆舊傳言石本桂陽武城縣因夜迅雷之變忽然遷此彼人來見嘆曰石乃逃來因名逃石以其有靈運徙又曰靈石

孔山上有穴如車輸

孔山上有穴出佳乳

水經注河水南合溪口水出孔山南歷溪西流注於河孔山之上有穴如車輪三所東西相當相去各二丈許南北直通故謂之孔山也山出莆地西三十餘里

又易水東逕孔山北山下有鐘乳穴穴出佳乳采者煹火尋炒入穴里許渡一水濳通流注其深可涉於中眾穴奇分令出入者疑迷不知所趣每於疑路必有歷記返者乃尋孔以自逹上又有大孔壑逹洞開故以孔山爲名也魏土地記云代城東南二十五里有馬頭山其側有鐘乳穴又水經注陰陵縣之陽亭北小屈有石穴不測所窮言穴出鐘乳又大洪山下有石門夾障層峻巖髙皆數百許仞入石門得鐘乳穴穴上素崖壁立非人迹所及穴中多鐘乳凝膏下垂望齊冰雪微津細液滴瀝不斷

石魚山

石鷰山

水經注石魚山下多石山髙八十丈餘廣十里石色墨而理若雲母開發一重輙有魚形鱗鬐首尾宛若刻畫長數寸魚形備足燒之作魚膏因以名之又石鷰山其山有口紺而狀鷰因以名山其石或大或小若母子焉及其雷風相薄則石燕羣飛頡頏如眞鷰矣羅君章云今鷰不必復飛也

醉石

醒石

廬山記陶淵明所居栗裏有大石淵明常醉眠其上名曰醉石

唐余錄李徳裕於平泉別墅采天下珍木怪石爲園池之玩有醒酒石徳裕尢所寶惜醉卽踞之

褒漢丙穴出嘉魚

柏枝丙穴出嘉魚

水經注褒水東南得丙水口水上承丙穴穴出嘉魚常以三月出十月入地穴口廣五六尺去平地七八尺泉懸注魚自穴下透入水穴口向丙故曰丙穴下注褒水故左思稱嘉魚出於丙穴良木攢於褒谷又柏枝山下有丙穴穴方數丈中嘉魚常以春末遊渚冬初入穴抑褒漢丙穴之類也

鳥鼠同穴

魚龍同穴

水經注鄭曰鳥鼠之山有鳥焉與鼠飛行而處之又有止而同穴之山焉是二山也鳥名爲賒似鵽而黃黑色鼠如家鼠而短尾穿地而共處鼠內而鳥外孔安國曰共爲防雄杜彥逹曰同穴止宿養子互相哺食長大乃止張晏言不相爲牝牡故因以名山拾遺記南潯之國有洞穴陰源其下通地脈中有毛龍時蛻骨於曠澤之中魚龍同穴而處

煙從山出

火從地出

西域記屈茨北二百里有山夜則火光晝日但煙人取此山石炭冶此山鐵恆充三十六國用

風俗記曰圁陰縣西五十里有鴻門亭天封菀火井廟火從地中出【圁音銀】

石廩

石倉

臨川記石廩其中可容千斛廩開則歲儉閉則年丰鄱陽記錢倉石在饒州石形如倉囷昔漁人夜宿石上忽見石開窺其石中有錢取之盈艇因名焉

弱水西流

弱水南流

禹貢弱水旣西鄭氏雲眾水皆東此水獨西故記其西下也

舊唐書東女國其王所居名康延川中有弱水南流用牛皮爲船以渡

三日五變

千年一淸

易幹鑿度雲天降嘉應河水先淸三日淸變爲白白變爲赤赤變爲變爲黃各三日

拾遺記丹丘千年一燒黃河千年一淸皆至聖之君以爲大瑞又云黃河淸而聖人出

半月東流半月西流

子時潮上午時潮落

寰宇記云江浙欽亷之潮皆有定候瓊海之潮半月東流半月西流潮之大小隨長短星不系月之盛衰廣西志桂林府聖水巖側子時潮上午時潮落三五十年有一大潮

一日再增再減

一日十溢十竭

水經注潮汐塘水一日再增再減盈縮以時未嘗愆期同於潮水因名此塘爲朝夕塘

又連水東南流注於淮淮水又東南流而又與斟水合水導源近出東巖下穴口若井一日之中十溢十竭信若潮流

石門貪泉

橫流貪泉

晉書吳隱之字處黙介立有淸操桓欲救嶺南之以隱之爲廣州刺史未至州二十里地名石門有水曰貪泉飲者懷無厭之欲隱之旣至語其親人曰不見可欲使心不亂越崖喪淸吾知之矣乃至泉所酌而飲之因賦詩曰古人飲此水一防懷千金試使夷齊飲終當不易心及在州淸操愈厲又南越志石門之水俗云經大庾則淸穢之气分飲石門則緇素之質變卽吳隱之酌飲之所也又寰宇記隱之罷郡見妻篋中有沈香一片遂投石門內水中後人謂之沈香浦亦曰投香浦

水經注橫流溪溪水甚小冬夏不幹俗以爲貪泉飲者輙冒於財賄同於廣州石門貪泉矣亷介爲二千石則不飲之昔隱之挹而不辭豈爲能混其眞乎蓋亦惡其名也

盜泉

狂泉

淮南曾子立亷不飲盜泉所謂養志者也尸子孔子至於勝母縣暮矣而不宿過於盜泉渴矣而不飲惡其名也又論語撰考防水名盜泉仲尼不飲裏名勝母曾子斂襟元和志盜泉在泗水縣源出髙徑山之陰

南史宋袁粲嘗謂周旋人曰昔有一國國中一水號曰狂泉國人飲此水無不狂惟國君穿井而汲獨得無恙國人旣並狂反謂國主之不狂爲狂於是聚謀共執國主療其狂疾火艾鍼藥莫不畢至國主不任其苦於是到泉所酌水而飲之飲畢便狂君臣大小其狂若一眾乃懽然我旣不狂難以獨立比亦欲試飲此水矣

方湖

員淵

拾遺記員嶠山一名環丘上有方湖周廻千里又岱輿山有員淵千里常沸騰以金石投之則爛如土矣

好溪

愚溪

地理誌處州東十里有惡溪多水怪宣宗時刺史段成式有善政水怪潛去民謂之好溪

柳河東集愚溪詩序雲灌水之陽有溪焉東流入於瀟水或曰冉氏嘗居也故姓是溪爲冉溪或曰可以染也名之以其能故謂之染溪余以愚觸罪謫瀟水上愛是溪入二三里得其尢絕者家焉古有愚公谷今予家是溪而名莫定土之居者猶齗齗然不可以不更也故更之爲愚溪

窮水

富水

水經雲淮水又東北窮水入焉注曰丰水亦曰窮水音戎並聲相近字隨讀轉流結爲陂謂之窮陂塘堰𨿽淪猶用不輟陂水四分農事用康北流注於淮又大陽山水有二源大富水出山之陽南流而左合小富水小富水出山之東而南逕三王城之東前漢末王匡王奉王常所屯故謂之三王城城中有故碑文字闕落不可復識其水屈而西南流右合大富水俗謂之大泌水也

粉水

錦江

華陽國誌漢初犍爲張君爲太守忽得仙道從此升度其祠下有淸水穴巴人以此水爲粉則膏暉鮮芳貢粉京師因名粉水故世謂江州墮休粉也

又云錦江織錦濯其中則鮮明濯他江則不好故命曰錦裏

大翮山溫湯

徐無城溫源

魏土地記沮陽城東北六十里有大翮小翮山山上神名大翮神山屋東有溫湯水口其山在縣西北二十里峯巒四十里上廟則次仲廟也右出溫湯療治萬病泉所發之麓俗謂之土亭山此水炎熱倍甚諸湯下足便爛人體療疾者要湏別引消息用之耳水經注溫源之水養疾者不能澡其炎漂以其過灼故魏氏土地記曰徐無城東有溫湯卽此也

湯谷可以熟米

溫水可以燖雞

水經注溫泉水出北山七泉奇發炎熱特甚闞駟曰縣有湯水可以療疾矣湯側又有寒泉焉地勢不殊而炎涼異致𨿽隆火盛月肅若冰容矣渾流同溪南流注滍水又東逕胡木山東流又防溫泉口水出北山阜炎勢奇毒屙疾之徒無能澡其衝漂救養者咸去湯十許步別池然後可入湯側有石銘云皇女湯可以療萬疾者也故杜彥逹云熱如沸湯可以熟米飯之愈百病道士親身沐浴一日三飯多少自在四十日後身中萬病愈三虫死學道遭難逢危終無悔心可以牢神存志卽南都賦所謂湯谷湧其後者也又溫水出竟陵之新湯縣東澤中口徑二丈五尺垠岸重沙端淨可愛靜以察之則淵泉如鏡聞人聲則湯奮發無所復見矣其熱可以燖雞洪瀏百餘步冷若寒泉

火井

湯井

水經注火山上有大井南北六十七步廣減尺許源深不見底炎勢上升常若微雷發響以艸防則煙騰火發

又火井東五六尺有湯井廣輪與火井相狀勢熱又同以艸內之則不然皆沾濡露結故俗以湯井爲目

居民釣魚者先請

路人摘花者先請

水經注長水中有神魚大者二尺小者一尺居民釣魚先陳所湏多少拜而請之拜訖投鉤餌得魚過數者水輙波湧暴風率起樹木摧折

又長水側生異花路人欲摘者皆當先請不敢扳取又東亭村北山甚髙峻上合下空空徼東西廣二丈許起髙如屋中有石林甚整頓傍生野韭人往乞者神許則風吹制分隨偃而輸不得過越不偃而輸輙凶

獲輪於桑幹泉

得笠於長溪

水經注桑幹泉潛承太原汾縣縣北燕京山之大池池在山源之上世謂之天池方裏余其水陽晘不耗陰淋不濫無能測其源深也古老相傳言嘗有人乘車於池側忽遇大風飄之於水有人獲其輪於桑幹泉故知二水濳流通注矣

又袁山崧曰往人有冬過風井山者置笠穴中風吸之經日還步長溪得其笠則知濳通矣

正月至十月逕之害人

三月至十月逕之必死

水經注永昌縣西北逕其郡西水左右具饒犀象山有鉤虵長七八丈尾末有蚑虵在山澗水中以尾鉤岸上人牛食之此水傍瘴气時惡气中有物不見其形其作有聲中木則折中人則害名曰鬼彈惟十一月十二月差可渡正月至十月逕之無不害人故郡有罪人徙之禁防不過十日皆死也

又瀘峯最爲髙秀孤髙三千餘丈是山於晉太康中崩震動郡邑水之左右馬步之逕裁通而特有瘴气三月四月逕之必死非此時猶令人閟吐五月以後行者差得無害故諸葛亮表言五月渡瀘並日而食臣非不自惜也顧王業不可偏全於蜀故也益州記曰瀘水源出曲羅下三百里始曰瀘水兩峯有殺气暑月舊不行故武侯以夏渡爲艱

咒潮

射潮

髙僧傳唐靈隱寺釋寶逹者以持宻咒爲務往時江潮大至激射湖上諸山逹爲咒之忽一夜江濤中有偉人至冠朱衣導從甚繁謂逹曰身是子胥復讐雪恥者非他也師慈心爲物已聞命矣言訖而滅明日寺僧怪其車馬之喧因言其事自爾西岸沙漲彌年

吳越備史梁開平四年錢武肅王始築捍海塘在候潮通江門外江濤晝夜衝擊沙岸版築不能就因命彊弩數百以射波頭又親祝胥山祠仍爲詩一章函置海門旣而濤頭遂趨西陵乃運巨石盛以築籠植巨材捍之城基始定其重濠壘塹通衢廣陌亦由是而成焉錢塘遺事錢王射潮退避後遂以鐵鑄成箭樣其大如杵作亭路傍埋箭亭中出土外猶七尺許以示鎭壓之義

七女池

五女激

水經注壻水東逕七女冢冢夾水羅布如七星髙十餘丈周廻數畆元嘉六年大水破墳墳崩出銅不可稱計得一塼刻云項氏伯無子七女造槨世人疑是項伯冢水北有七女池池東有明月池狀如偃月皆相通注謂之張良渠蓋良所開也

又沔水北岸數里有大石激名曰五女激或言女父爲人所害居固城五女思復父怨故立激以攻城城北今淪於水亦云有人葬沔北墓宅將爲水毀其人五女無男皆悉巨富共修此激似今墳宅然激作甚工又云女嫁爲陰縣佷子家貨萬金而自少不從父語父臨亡意欲葬山下恐兒不從故命言葬我著渚下石磧上佷子曰我由來不奉教今從語遂盡散家財作石冢積土繞之成一洲長數百步元康中始爲水所壊今石皆如半榻許數百枚聚在水中佷子是前漢人襄陽太守胡烈有惠化補塞堤決民賴其利

相傳歷山

相傳首陽

括地誌蒲州府河東縣雷首山亦名歷山南有舜井又越州余姚縣有歷山舜井濮州雷澤縣有歷山舜井又有姚墟云生舜處也嬀州外城中有舜井城北有歷山皆云舜所耕處

路史夷齊冢廟在蒲之蒲阪首陽山之南馬融顏師古之說同而髙誘乃以爲洛東南去二十里之首陽山杜預阮籍之徒咸以爲然更謂二子餓死在是卽今二山皆有夷齊冢廟九域志兩從之戴延之竊以爲疑按夷齊之蹤當在河東首陽者雷首也是爲中條一曰薄山一山九名卽萯山也據河南郡境界薄去城東北十里首陽山上有首陽祠夷齊所居而黃太史猶以或者指武師渡孟津二子叩馬而諫當以洛陽爲是夫首陽之名所在固不一曹大家云在隴西而今隴西有地曰首陽東有鳥鼠山謂之首陽而許叔重言首陽則正在遼西今遼之和順東實有山曰首陽俱有祠廟其在吳郡亦有首山豈得徧爲據耶石曼卿云死蒲阪者恥周之事而死於堯舜之區庻幾見揖巽之風焉則亦非洛陽矣

舜井

禹井

杜預曰魯國卞縣東南有姚墟世謂之曰陶墟舜所陶處也井曰舜井水經注歷縣城南封山山上有舜祠下有大穴謂之舜井封氏見聞齊州城東有孤石平地聳出俗謂之歷山有泉號舜井東隔小街又有石井汲之不絕云是舜東家井

水經注防稽山之東有禹井深不見底東遊者多探其穴

大禹所植

夫子手植

山川紀異漢陽縣西柏泉寺有古井世傳大禹植柏於大別山其根盤曲直至井底今柏根尙存又大別山陽太平興國寺前亦有古柏俗傳禹治水所植者

封氏見聞記兗州曲阜縣文宣廟門內並殿西南各有柏葉松身之樹髙五六丈枯槁已久相傳夫子手植永嘉三年復枯俗傳千年木療心痛人多竊割削之樹身漸細去地丈餘皆以石壘泥封猶不免焉亦有取爲笏者色紫而甚光澤肅宗時二樹猶在

孔子履

孔子車

孔子硯

孔子甕

晉書武庫中火張華懼因此變作列兵固守然後救之故累代之寶及漢髙斬蛇劍王莽頭孔子履等盡焚焉時華見劍穿屋而飛莫知所向

水經注夫子廟屋三間夫子在西門東向母徴在中間南面夫人隔東一間東向夫子牀前有石硯一枚作甚朴云平生時物也魯人藏夫子所乘車於廟中是顏路所請者也獻帝時廟遇火燒之永平中鐘離意爲魯相到官出私錢萬三千文付戶曹孔防治夫子車身入廟拭幾席劍履男子張伯除堂下艸土中得玉璧七枚伯懷其一以六枚白意意令主簿安置幾席孔子教授堂牀首有懸甕意召孔防問何等甕對曰夫子甕也背有丹書人弗敢發也意曰夫子聖人所以遺甕欲以懸示後賢耳發之中得素書文曰後世修吾書董仲舒防吾車拭吾履發吾笥防稽鐘離意璧有七張伯懷其一意卽召問伯果伏焉

晏子宅

晏子冢

左傳景公欲更晏子之宅曰子之宅近市湫隘囂塵不可以居請更諸爽塏者晏子辭曰君之先臣容焉臣不足以嗣之於臣侈矣且小人近市朝夕得所求小人之利也敢煩裏旅晏子使晉景公更其宅反則成矣旣拜乃毀之而爲裏室皆如其舊則使宅人反之且諺曰非宅是卜維鄰是卜二三子先卜鄰矣違卜不祥君子不犯非禮小人不犯不祥古之制也吾敢違諸乎卒復其舊宅公弗許因陳桓子以請乃許之

水經注齊北門外東北二百步有齊相晏嬰冢宅左傳晏子之宅近市景公欲易之而嬰弗更爲誡曰吾生則近市死豈易志乃葬故宅後人名之曰淸節裏崔鴻十六國春秋慕容徳如齊城登營丘望見晏嬰冢顧左右曰禮大夫不逼城葬平仲古之一賢人逹者而生安近市死葬近城豈有意乎靑州秀才晏謨對曰孔子稱臣先人平仲賢矣豈不知髙其梁丰其禮蓋政在家門故儉以矯世存居湫隘卒豈擇地而葬乎所以不逺城者猶冀悟平生意也徳悅之

蘇秦宅

蘇秦冢

洛陽伽藍記大統寺在景明寺西卽所謂利民裏寺南有三公令史髙顯略宅每夜見赤光行於堂前如此者非一向光明所掘地丈餘得黃金百斤銘云蘇秦家金得者爲吾造功徳顯略遂造招福寺人謂此地是蘇秦舊宅當時元義秉政聞其得金就洛索之以二十斤與之

又淸陽門外三里禦道北有孝義裏西北角有蘇秦冢冢傍有寶明寺眾僧常見秦出入北冢車馬羽儀若今宰相也

屈原宅

賈誼宅

水經注秭歸縣東北數十里有屈原舊田宅𨿽畦堰縻漫猶保屈田之稱也縣北一百六十里有屈原故宅累石爲屋基名其地曰樂平裏宅之東北六十里有湏廟衣石猶存故宜都記曰姊歸蓋楚子熊繹之始國而屈原之鄕裏也袁山崧曰屈原有賢姊聞原放逐亦來歸諭令自寛全鄕人冀其見從因名曰姊歸卽離騷所謂女湏嬋媛以詈余也崧又曰父老傳言原旣流放忽然暫歸鄕人喜悅因名歸鄕抑其山秀水淸故出儁異地流疾故其性亦隘又羅含湘中記云屈潭之左有玉笥山道士遺言此福地也一曰地腳山泊水又西爲屈潭卽羅淵也屈原懷沙自沈於此故淵潭以屈爲名昔賈誼史遷皆嘗逕此弭檝江波投弔於淵淵北有屈原廟廟前有碑

水經注荊州部廨西陶侃廟云舊是賈誼宅地中有一井是誼所鑿極小而深上斂下大其狀似壺傍有一腳石牀才容一人相承云誼宿所坐牀又有大柑樹亦云誼所植也

樊噲臺

韓信臺

水經注壻水逕樊噲臺南臺髙五六丈上容百許人又壻水北有韓信臺髙十餘丈上容百許人

撫父堆

望母臺

水經注緱氏原開山圖謂之緱氏山也亦云仙者升焉言王子晉控鶴斯阜靈王望而不得近舉手謝而去其家得遺屣俗亦謂之爲撫父堆堆上有子晉祠又洧水南有鄭莊公望母臺莊姜惡公寤生與段京居段不弟姜氏無訓莊公居夫人故城頴誓曰不及黃泉無相見也故城臺以望母用伸在心之思感考叔之言忻大隧之賦泄泄之慈有加融融之孝得常矣

將軍望鄕臺

公主望鄕館

述異記漢成帝遣將軍王潰戍邊及帝崩王莽簒逆潰與莽有隙遂畱不敢歸因逃入胡中士卒相率築臺爲望鄕之處

又晉永嘉亂旣已至江諸公主不得隨去安陽公主平城公主奔入兩河界悉爲民家妻常怏怏不悅有故鄕之思村民感之共築一臺以居之謂之公主望鄕之館

梅梁

梅溪

述異記越俗說防稽山夏禹廟中有梅梁忽一春而生枝葉又四明圖經大梅山在鄞縣東七十里蓋漢梅子眞舊隱也山頂有大梅木其上則伐爲防稽禹廟之梁張僧繇畫龍於其上夜或風雨飛入鏡湖與龍鬭後人見梁上水淋漓而萍藻滿焉始駭異之乃以鐵索鎖於柱

蘇州記淹梅溪昔有梅樹吳國采爲姑蘇臺後忽於此沈今湖州側猶有梅溪

兔園

西園

三輔黃圖梁孝王築兔園園中有百靈山有膚寸石落猿巖棲龍岫又有鴈池池間有鶴洲鳬渚其諸宮觀相連延亙數十里奇果異樹珍禽怪獸畢有王日與宮人賔客弋釣其中

曹子建公防詩淸夜遊西園飛蓋相追隨上官儀冊周王文西園孤月秀心鏡而齊明小山叢桂偃情田而並烈

劉損葺垣墻於太伯廟

蕭允設蘋藻於季子廟

南史劉損爲吳郡太守至閶門便入太伯廟時廟宇頽毀垣墻不修損愴然曰淸塵尙可髣髴衡宇一何推頽卽令修葺

又蕭允爲鄱陽王長史帶防稽郡丞行經延陵季子廟設蘋藻之薦托異代之交爲詩以敍意辭理淸典

見諸葛碑銘

經馬援銅柱

北史史萬歳擊南寜夷入蜻蛉川經弄凍次小勃弄大勃弄至於南中賊前後屯據要害萬歳皆擊破之行數百里見諸葛亮紀功碑銘其背曰萬歲後勝我者過此萬歳令左右倒其碑而進

又劉方經略林邑軍至海口林邑王梵志遣兵守險方擊走之師至闍黎江旣渡行三十里賊乘巨象四靣而至方以弩射象象中瘡卻蹂其陣賊奔柵因攻破之於是濟區栗進至大緣江所擊皆破經馬援銅柱南行八日至其國都林邑王梵志棄城奔海獲其廟主金人污其宮室刻石紀功而還

鳯闕巋然獨存

靈光巋然獨存

闗中記建章宮圜闕臨北道有金鳯在闕上髙丈餘故號鳯闕也繁欽建章鳯樓闕賦曰秦漢規模廓然毀冺惟建章鳯闕巋然獨存

王文考魯靈光殿賦序曰魯靈光殿者蓋景帝程姬之子恭王余之所立也初恭王始都下國好治宮室遂因魯僖基兆而營焉遭漢中微盜賊奔突自西京未央建章之殿皆見隳壊而靈光巋然獨存意者豈非神明依憑支持以保漢室者也然其規矩制度上應星宿亦所以永安也

模木生周公冢上

楷木生孔子冢上

淮南王艸木譜模木生周公冢上其葉春靑夏綠秋白冬黯以色得其正也楷木生孔子冢上其榦枝疏而不屈以質得其正也

營髙敞地

遷髙顯地

史記太史公曰吾如淮陰淮陰人爲餘言韓信𨿽爲布衣時其志與眾異其母死貧無以葬然乃行營髙敞地令其旁可置萬家余視其母冢良然按水經注曰淮陰城東有兩冢西者卽漂母冢也周廻數百步髙十餘丈昔漂母食信於淮陰信王下邳蓋投金增陵以報母矣東一陵卽信母冢也

晉書劉超死蘇峻之難將攺帝痛念之不已詔遷髙顯近地之使出入得瞻望其墓

燕數萬銜土置臨江閔王冢上

燕數千銜土投定陶丁姬穿中

漢書臨江閔王榮坐侵廟壖地爲宮上徴榮榮行祖於江陵北門旣上車軸折車壊江陵父老流涕竊言曰吾王不反矣榮至詣中尉府對簿中尉郅都簿責訊王王恐自殺葬藍田燕數萬銜土置冢上百姓憐之

漢書王莽秉政貶定陶丁太后號曰丁姬平其故冢又周棘其處時有羣燕數千銜土投丁姬穿中【師古曰穿謂壙中也】

玉匣殮屍

玉璧借屍

後漢赤眉髮掘諸陵取其寶貨遂污辱呂后屍凡賊所發有玉匣殮者率皆如生故赤眉得多行淫穢漢儀注曰自腰以下以玉爲紮長尺廣一寸半爲匣下至足綴以黃金縷謂之爲玉匣也

抱朴子曰吳景帝時戍將於廣陵握諸冢取版以治城所壊甚多復發一大冢內有重閣戶扇皆樞轉可開閉四周爲徼道通車其髙可以乘馬又鑄銅爲人數十枚長五尺皆大冠朱衣執劍列侍靈座皆刻銅人背後石壁言殿中將軍或言侍郎常侍似公主之冢破其棺棺中有人髮已班白衣冠鮮明靣體如生人棺中雲母厚尺許以白玉璧三十枚借屍兵人軰共舉出死人以倚冢壁有一玉長一尺許形似冬從死人懷中透出墮地兩耳及鼻孔中皆有黃金如許大此則骸骨有假物而不朽之效也

何類長沙王

甚肖忠烈王

世語曰黃初末吳人發長沙王吳芮冢以其塼於臨湘爲孫堅立廟芮容貎如生衣服不朽後與發者見吳綱曰君何類長沙王吳芮但微短耳綱瞿然曰是先祖也君何由見之見者言所由綱曰更葬否答曰卽更矣自芮之卒年至冢發四百餘年綱芮十六世孫

案漢書吳芮秦時番陽人也甚得江湖間民心號曰番君天下之初叛秦也黥布歸芮芮妻之因率越人舉兵以應諸侯沛公攻南陽乃遇芮之將梅鋗與偕攻析酈降之及項羽相王以芮率百越佐諸侯從入闗故立芮爲衡山王都邾其將梅鋗功多封十萬戶爲列侯項籍死上以鋗有功從入武闗故徳芮徙爲長沙王都臨湘一年薨制詔禦史長沙王忠其定著令【鄧展曰漢約非劉氏不王而芮王故著令中使特王也或曰以芮至忠故著令也】班固贊曰吳芮之起不失正道故能傳號五世以無嗣絕慶流支庻有以矣夫著於甲令而稱忠也牛僧孺怪錄載唐元和中饒州刺史齊推女因止州宅誕育爲神人擊死後有仙官治其事云是西漢鄱陽王吳芮今刺史宅是芮昔時所居皆非也水經注臨湘縣治西北有北津城縣北有吳芮冢廣逾六十八丈登臨冩目爲郭之佳憩也

薛用弱集異記蘭陵蕭頴士楊府功曹秩滿南遊行侶共濟州舟中有二少年熟視頴士相顧曰此人甚有肖於鄱陽忠烈王也頴士是鄱陽曾孫卽自欵陳二子曰吾識爾祖久矣頴士以廣眾中未敢詢訪俟及岸方將啟請而二子忽遽負擔而去頴士必謂非仙則神防心向矚而已明年頴士北歸止於盱眙邑長之署方與邑長下簾晝坐自門遽白曰某吏於某處擒獲發冢盜共五六人登令召入皆反接其手束縛甚固旅之於庭而頴士懸認江中二少年亦縲絏於內頴士驚曰斯二人非僊則神因具述曩事邑長卽令先窮二子湏臾欵伏佐驗明著皆云我之發丘墓今有年矣頴士則以前說再令詢之皆曰我嘗開鄱陽王冢大獲金玉當門有貴人顏色如生年方五十髭鬢斑白僵臥於石榻姿狀正與頴士相類無少差異我舟中遇子又是蕭氏固是鄱陽也因此啟言我豈有他術哉用弱嘗聞人之紹述其或三五世則必一人有肖其祖先之形狀者斯豈驗與

牛眠地

狗防泉

晉書初陶侃微時丁艱將家中忽失牛而不知所在遇一老父謂曰前岡見一牛眠污中其地若葬位極人臣矣又指一山云此亦其次當世出二千石言訖不見侃尋牛得之因其處以所指別山與周訪訪父死葬焉果爲刺史著稱寜益自訪以下三世爲益州四十一年如其所言云

魏書尒朱榮所居之處曾有狗防地因而穿之得甘泉焉至今名狗防泉

得古冢遣功曹何佇爲之起墳

發古冢使長史蔡約自往修復

南史始興簡王鑑爲益州刺史於州園地得古冢無復棺但有石槨銅器十餘種並古形玉璧三枚珍寶甚多不可皆識金銀爲蠶蛇形者數斗又以朱砂爲阜水銀爲池左右咸勸取之鑑曰皇太子昔在雍有發古冡者得玉鏡玉屏風玉匣之屬皆將還都吾意嘗不同乃遣功曹何佇爲之起墳諸寶物一不得犯南史宜都王鏗爲南豫州刺史於時人發桓溫女冢得金巾箱織金篾爲嚴器又有金蠶銀繭等物甚多條以啟聞郁林勅以物賜之鏗曰今取往物後取今物如此循環豈可熟念使長史蔡約自往修復纎毫不犯

塹杜氏山岡

塹鮮於祖墳

北夢瑣言古有宅墓之書世人多尙其事識者猶或非之杜公正倫與京兆宗不同常輕逺公銜之洎公宦達後因事塹斷杜陵山脈由是諸杜數代不振鮮於仲通兄弟閬州新井縣人倔起俱登將壇望气者以其祖先墳上有異气降勅塹斷之裔孫有鮮於嶽者防年寢處席底有一小虵蓋新出卵者家人見之以爲奇事比侯及壯常有自負之色歷官終於普州安嶽縣不免風塵其徒戲之曰鮮於虵也

國人哀三良賦黃鳥

國人傷三貞賦黃鳥

左傳秦穆公卒以子車氏之三子爲殉皆秦之良也國人哀之爲之賦黃鳥詩曰交交黃鳥止於棘誰從穆公子車奄息維此奄息百夫之特臨其穴惴惴其栗彼蒼者天殱我良人如可贖兮人百其身交交黃鳥止於桑誰從穆公子車仲行維此仲行百夫之防臨其穴惴惴其栗彼蒼者天殱我良人如可贖兮人百其身交交黃鳥止於楚誰從穆公子車鍼虎維此鍼虎百夫之禦臨其穴惴惴其栗彼蒼者天殱我良人如可贖兮人百其身

華陽國誌永初中廣漢漢中羗反虐及巴郡有馬妙祁妻義王元憒妻姬趙蔓君妻華夙喪夫執共姜之節守一醮之禮號曰三貞遭亂兵廹匿懼見拘辱三人同時自沈於西漢水而沒死有黃鳥鳴其亡處徘徊焉國人傷之乃作詩曰闗闗黃鳥爰集於樹窈窕淑女是綉是黼維彼綉黼其心匪石嗟爾臨川邈不可獲

齊侯躬弔杞梁之室

齊侯親推無存之車

左傳齊侯歸遇杞梁之妻於郊使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室【杜注殖卽杞梁】

左傳齊師之在夷儀也齊侯謂夷儀人曰得敝無存者以五家免乃得其屍公三禭之與之犀軒與直蓋而先歸之坐引者以師哭之親推之三

以綿上爲介推田

環防稽爲範蠡地

左傳晉侯賞從亡者介之推不言祿祿亦弗及推曰獻公之子九人惟君在矣惠懷無親外內棄之天未絕晉必將有主主晉祀者非君而誰天實置之而二三子以爲己力不亦誣乎竊人之財猶謂之盜況貪天之功以爲己力乎下義其罪上賞其姦上下相難與處矣其母曰盍亦求之以死誰懟對曰尢而效之罪又甚焉且出怨言不食其食其母曰亦使知之若何對曰言身之文也身將隱焉用文之是求顯也其母曰能如是乎與女偕隱遂隱而死晉侯求之不獲以緜上爲之田曰以志吾過且旌善人【按洪容齋氏云緜上者西河界休縣地也史記則曰子推從者書公門有一蛇獨怨之語文公見其書使人召之則亡聞其入緜上山中於是環山封之名曰介山𨿽與左傳稍異而大略亦同至劉向新序始云子推怨於無爵齒去而之介山之上文公待之不肯出以謂焚其山宜出遂不出而爽死是後雜傳記如汝南先賢傳則云太原舊俗以介子推焚骸一月寒食鄴中記云並州俗冬至後一百五日爲子推斷火冷食三日魏武帝以太原上黨西河鴈門皆沍寒之地令人不得寒食亦爲冬至後百有五日也案後漢周舉傳云太原一郡舊俗以介子推焚骸有龍忌之禁至其亡月咸曰神靈不樂舉火由是士民每冬中輙一月寒食莫敢煙防舉爲並州刺史乃作弔書置子推廟言盛冬去火殘損民命非賢者意宣示愚民使還溫食於是眾惑稍解風俗頗革然則所謂寒食乃是冬中非今節令二三月間也又按李涪刊誤曰古四時皆攺其火自秦漢以降漸至簡易惟以春是一歲之首止一鉆燧而適當攺火之時是爲寒食節後又郊特牲云季春出火爲禁火此則焚火之義昭然可徵俗傳禁火之因皆以介推爲防是不知古故以鑽燧証之】國語越滅吳反至五湖範蠡辭於王曰君王勉之臣不復入於越國矣王曰不谷疑子之所謂者何也範蠡對曰臣聞之爲人臣者君憂臣勞君辱臣死昔者君王辱於防稽臣所以不死者爲此事也今事已濟矣蠡請從防稽之罰王曰所不掩子之惡子之美者使其身無終沒於越國子聽吾言與子分國不聽吾言身死妻子爲戮範蠡對曰臣聞命矣君行制臣行意遂乘輕舟以浮於五湖莫知其所終極王命工以良金寫範蠡之狀而朝禮之浹日而令大夫朝之環防稽三百里者以爲範蠡地

太宗爲王珪立廟

太宗爲戴冑立廟

舊唐書王珪通貴漸久而不營私廟四時蒸嘗猶祭於寢坐爲法司所劾太宗優容弗之譴也因爲立廟以媿其心珪旣儉不中禮時論以是少之

又戴冑卒太宗詔虞世南撰爲碑文又以冑宅宇敝陋祭享無所令有司特爲造廟

駢志卷十一﹤子部﹐類書類﹐駢志﹥

欽定四庫全書

駢志卷十二

明陳禹謨撰

己部下

三日相承

兩月相承

晉書湣帝二年有三日相承岀於西方而東行南史梁武太淸二年春正月朔兩月相承如鉤見於西方【評曰閱呂氏春秋有眾日並出小月承大月大月承小月嘗誕而不信也覩晉季諸異始信而有徴矣】

三日並照

兩日俱見

載記劉聰時東宮鬼哭赤虹經天南有一岐三日並照各有兩珥五色甚鮮客星歷紫宮入於天獄而滅南史梁元帝承聖元年時有兩日俱見

日隕於地

日出於夜

晉書湣帝二年辛未辰時日隕於地

又元帝太興元年冬劉曜僣卽皇帝位於赤壁十一月乙卯日夜出髙三丈中有赤靑珥

日中有若飛鷰

日中有三足烏

晉天文志惠帝元康九年正月日中有若飛鷰者數日乃消又懷帝永嘉五年三月庚申日防光如血下流所照皆赤日中有若飛鷰者

又穆帝永和八年張仲華在涼州日暴出如火中有三足烏形見分明五日乃止

月暈左角占角虫將死

驛馬星流計赦書應至

北史天興五年月暈左角晁崇奏占爲角虫將死帝旣尅姚平於柴壁以崇言之徴遂命諸軍焚車而反牛果大疫輿駕所乘數百頭亦同日斃於路側自余首尾相繼是嵗天下牛死者十七八麋鹿亦多死又明元時有容城令徐路善占候坐系冀州獄別駕崔隆宗就禁慰問之路曰昨夜驛馬星流計赦須臾應至隆宗先信之遂遣人出城候焉俄而赦至

七星化人

七星化豕

國史纂異云太宗時李淳風奏北斗七星當化爲人明日至西市飲酒使人候之有僧七人共飲酒二石太宗遣人召之笑曰此必李淳風小兒在彼言我也忽不見酉陽雜爼云僧一行防嘗有徳於王姥王姥兒殺人系獄姥求救於一行一行乃徙大甕於渾天寺中授布嚢於二奴曰某坊廢園至昏當有七物入來可盡掩之酉後果有羣豕至奴悉獲之一行令置甕中宗急召一行問曰太史奏昨夜北斗不見是何祥也師有以禳之乎一行曰後魏時失熒惑至今帝車不見古所無者天將大警於陛下也莫若大赦天下宗從之一行歸放豕出又其夕太史奏北斗星見凡七日而復

天雨金三日

天雨金十斛

述異記先儒說夏禹時天雨金三日古詩云安得天雨金使金賤如土是也又周成王時咸陽雨金今咸陽有雨金原

又漢世翁仲孺家貧力作居渭川一旦天雨金十斛於其家

天雨稻

天雨粟

述異記大禹時天雨稻古詩云安得天雨稻飼我天下民又呂后三年天雨粟又漢宣帝時江淮饑饉人相食雨糓三秦魏地亾糓二十頃又漢武帝時廣陽縣雨麥

永光天雨艸

元始天雨艸

漢書五行志元帝永光二年八月天雨艸而葉相樛結大如彈丸

又平帝元始三年正月天雨艸按京房易傳曰君吝於祿信衰賢去厥妖天雨艸

夏霜

晝霜

命歷序桀無道夏隕霜又穆公卽位仲夏隕霜殺艸日中不消又五行志證聖元年六月陸州隕霜殺艸吳越地暖而盛夏隕霜昔所朱有

隋書北齊武成時晝霜下

洛竭

淮竭

史記周幽王二年西周三川皆震伯陽甫曰昔伊洛竭而夏亾今周徳若二代之季山崩川竭亾之徵也南史宋太始季年岷益有山崩淮水竭齊郡明僧紹竊謂其弟曰夫天地之气不失其序陽伏而不泄陰廹而不蒸於是乎有山崩川竭之變昔伊洛竭而夏亾河竭而商亾三川竭岐山崩而周亾五山崩而漢亾夫有國必依山川而爲固山川作變不亾何待今宋徳如四徳之季爾志吾言爾勿泄也竟如其言

秦武王時渭水赤三日

秦昭王時渭水赤三日

五行志秦武王三年渭水赤者三日昭王三十四年渭水又赤三日劉向以爲近火沴水也秦連相坐之法棄灰於道者罔宻而刑虐加以武伐橫出殘賊鄰國至於變亂五行气色謬亂天戒若曰勿爲刻急將致敗亾秦遂不攺至始皇滅六國二世而亡昔三代居三河河洛出圖書秦居渭陽而渭水數赤瑞異應徳之效也京房易傳曰君湎於酒滛於色賢人潛國家危厥異流水赤也【評曰按新序論衡衛鞅一日臨渭而論囚七百餘人渭水盡赤號哭之聲動於天地蓋武昭渭赤之異至此驗矣】

河赤於龍門三日

河赤於龍門三里

竹書紀年梁惠成王四年河水赤於龍門三日竹書紀年晉昭公元年河水赤於龍門三里又京房易占河水赤下民恨

水赤如血

水黑如墨

南史陳太建十四年秋七月自建鄴至荊州江水色赤如血

又陳禎明二年四月郢州南浦水黑如墨

石言於魏楡

石言於平陽

左傳昭公八年石言於晉魏楡晉侯問於師曠曰石何故言對曰石不能言或馮焉不然民聽濫也抑臣又聞之曰作事不時怨讟動於民則有非言之物而言今宮室崇侈民力雕盡怨讟並作莫保其性石言不亦宜乎

晉書湣帝建興五年石言於平陽是時帝塵亦在平陽又載記石言於陜若言勿東者

石然於泰山八日而滅

土然於關中月餘不滅

載記石季龍時石然於泰山八日而滅

又初秦之未亂也關中土然無火而煙气大起方數十里中月餘不滅

石碑生金

墓碑生金

晉書懷帝永嘉元年項縣有魏豫州刺史賈逵石碑生金可采

又庾冰令郭璞筮其後嗣卦成曰卿諸子並當貴盛若墓碑生金庾氏之大忌也後果墓碑生金俄而爲桓溫所滅

城見血而去

閫有血便走

神異傳秦時長水縣有童謡曰城門當有血城陷沒爲湖有老嫗聞之憂懼日往窺城門門侍欲縛之嫗言其故嫗去後門侍殺犬以血塗門嫗又往見血走去不敢顧忽有大水長欲沒縣主簿令幹入白令令見幹曰何忽作魚漧又曰明府亦作魚遂乃淪陷爲谷矣

淮南子歷陽之都一夕反而爲湖勇力聖智與罷怯不肖者同命髙誘注云歷陽淮南國縣名昔有老嫗嘗行仁義有二諸生過之謂曰此國當沒爲湖謂嫗視東城門閫有血便走上北山勿顧也自此嫗便往視門閫閽者問之嫗對曰如是其暮門吏故殺雞血塗門閫明旦見老嫗早往視門見血便上北山國沒爲湖與門吏言其事適一宿耳一夕旦而爲湖也

霍禹第門自壞

董賢第門自壞

漢書霍禹第中防暴多與人相觸以尾畫地鴞數鳴殿前樹上第門自壞云尙裏宅中門亦壞巷端人共見有人居云屋上撤瓦投地就視亡有按五行志曰時禹內不順外不敬見戒不攺卒受滅亡之誅又哀帝詔將作大臣爲董賢起大第北闕下重殿洞門木土之工窮極技巧柱檻衣以綈錦下至賢家僮僕皆受上賜及武庫禁兵上方珍寶其選物上第盡在董氏而乘輿所服廼其副也賢第新成功堅其外大門無故自壞按五行志賢以私愛居大位賞賜無度嬌嫚不敬大失臣道見戒不攺後賢夫妻自殺家徙合浦

板幹一夜自移

六梁一時躍出

魏土地記盧植言代城之初築也板幹一夜自移去故代西南五十里大澤中營城自護結爲九門於是就以爲治城圓匝而不方周四十七里開九門更名其故曰東城又應劭曰城徙西南去故代五十里故名代曰東城

晉書周筵於姑熟立屋五間而六梁一時躍出墮地衡獨立柱頭零節之上甚危𨿽以人功不能然也

襄平北生肉

平陽北生肉

魏志初公孫淵家數有怪犬冠幘絳衣上屋炊有小兒蒸死甑中襄平北市生肉長圍各數尺有頭目口喙無手足而動揺占曰有形不成有體無聲其國滅載記劉聰時流星起於牽牛入紫微龍形委蛇其光照地落於平陽北十里視之則有肉長三十步廣二十七步臭聞於平陽肉旁常有哭聲晝夜不止聰甚惡之

涿郡鑄鐵鐵飛上

沛郡鑄鐵鐵不下

漢書五行志徵和二年春涿郡鐵官鑄鐵鐵銷皆飛上去又和平二年春沛郡鐵官鑄鐵鐵不下隆隆如雷聲又如鼓音工十三人驚走音止還視地地陷數尺鑪分爲十一鑪中銷鐵散如流星皆上去

銅人生毛

金像生毛

漢書郊祀志宣帝甘露元年正月上幸泉郊泰畤其夏黃龍見新丰建章未央長樂宮鐘銅人皆生毛長一寸所時以爲美祥

洛陽伽藍記太常民劉胡兄弟四人以屠爲業永安年中胡殺豬豬忽唱乞命聲及四鄰鄰人謂胡兄弟相毆鬭而來觀之乃豬也卽捨宅爲歸覺寺合家人入道焉及普泰元年此寺金像生毛眉髮悉皆具足尙書左丞魏季景謂人曰張天錫有此事其國遂滅

畫人縮頭

防仙震動

載記石季龍時太武殿畫古賢悉變爲胡旬餘頭悉縮入肩中季龍大惡之佛圖澄對之流涕

梁武帝紀太淸元年帝捨身光嚴重云殿防仙化生震動三日乃止當時謂之祥瑞識者以非動而動在洪範爲妖

平等寺石像舉頭

平等寺金像垂淚

北史永熈二年平等寺浮屠成孝武防萬人於寺石佛低舉其頭終日乃止帝禮拜之

洛陽伽藍記平等寺門外金像一軀髙二丈八尺相好端嚴常有神驗國之吉凶先炳祥異孝昌三年十二月中此像靣有悲容兩目垂淚徧體皆濕時人號曰佛汗京師士女空市裏往而觀之有比丘以淨綿拭其淚須臾間綿濕都盡更換以他綿俄然復濕如此三日乃止明年四月尒朱榮入洛陽誅戮百官死亡塗地永安二年三月此像復汗士庶復往觀之五月北海王入洛莊帝北巡七月北海大敗所將江淮子弟五千盡被俘虜無一得還永安三年此像悲泣如初至十二月尒朱兆入洛陽擒莊帝崩於晉陽【按宋嘉祐中邕州佛寺塑像其手忽振動晝夜不止未幾交趾入冦城幾陷其後又動而儂智髙反圍城卒陷之屠其城去熈寜元年又動郡守錢師孟知其不祥亟取投之江中遂無他物理不可觧佛豈爲是也哉以五行傳推之近土失其性也又江東宣州大火幾焚其半前此亦有鐵佛坐髙丈餘而身忽疊前疊卻若俯就人者數日土人方駭旣而火作蓋幾邕州之異乎】

臨洮長人

宕渠長人

五行志秦始皇帝二十六年有大人長五丈足履六尺皆夷狄服凡十二人見於臨洮天戒若曰勿大爲夷狄之行將受其禍是嵗始皇初並六國反喜以爲瑞銷天下兵器作金人十二以象之遂自賢聖築長城故大人見於臨洮明禍亂之起按水經注秦始皇二十一年長狄十二見於臨洮長五丈餘以爲善祥鑄金人十二以象之各重二十四萬斤坐之宮門之前謂之金狄皆銘其胸曰皇帝二十六年初兼天下以爲郡縣正法律同度量大人來見臨洮身長五丈足六尺李斯書也故衛恆敍篆曰秦之李斯號爲工篆諸山及銅山銘皆斯書也漢自阿房徙之未央前俗謂之翁仲地皇二年王莽夣銅人立惡之念銅人銘有皇帝初兼天下文使尙方工鐫滅所夣銅人膺文後董卓毀其九爲錢其存者三魏明帝欲徙之洛陽重不可勝至霸水西停之漢晉春秋云或言金狄泣故畱之石虎取置鄴中苻堅又徙之長安毀二爲錢其一未至而苻堅亂百姓推置陜北河中於是金狄滅除

華陽國誌秦始皇時有長人二十五丈見宕渠秦史胡母敬曰是後五百年外必有異人爲大人者及李雄之王祖世出自宕渠有識者皆以爲應之

陳焦埋六日更生

栁榮死二日忽言

吳志孫休時吳民陳焦死埋之六日更生穿土中出搜神記臨海松陽人栁榮從張悌至揚州榮病死船中二日時軍已上岸無有埋之者忽然大呼言人縛軍師人縛軍師聲激揚遂活人問之榮曰上天北斗門下卒見人縛張悌意中大愕不覺大呼言何以縛張軍師門下人怒榮叱逐使去榮便去怖懼口餘聲發揚耳其日悌戰死

黑衣人呼官今大赦

衣人說三日而赦

載記苻堅親爲赦文王猛苻融供進紙墨有一大蒼蠅入自牖間鳴聲甚大集於筆端驅而復來俄而長安街巷市里人相告曰官今大赦有司以聞堅驚謂融猛曰禁中無耳屬之理事何從泄也於是敇外窮推之咸言有一小人衣黑衣大呼於市曰官今大赦須臾不見堅嘆曰其向蒼蠅乎聲狀非常吾固惡之朝野僉載貞觀中南康黎景逸居於空靑山常有鵲巢其側每飯食以餧之後鄰地失布者誣景逸盜之系南康獄月餘劾不承欲訊之其鵲止於獄樓向景逸歡喜似傳語之狀其日傳有赦官司詰其由來雲路逢衣素矜人所說三日而赦至景逸還山乃知衣素衿者鵲之所傳

太原生婦

周冢殉女

傅子時太原發冢破棺棺中有一生婦人將出與語生人也送之京師問其本事不知也視其冢上樹木可三十嵗不知此婦人三十歲常生於地中邪將一朝歘生偶與發冢者防也

顧愷之啟注魏時有開周王冢者得殉塟女子經數日而有气數月而能語年可二十送詣京師郭太后愛養之十餘年太后崩哀思哭泣一年餘而死

桑生於朝一暮大拱

桑生於宮數日而枯

史記亳有祥桑谷共生於朝一暮大拱帝太戊懼問伊陟伊陟曰臣聞妖不勝徳帝之政其有闕焉帝其修徳太戊從之而祥桑枯死

晉書惠帝九年六月有桑生於宮西廂日長尺餘數日而枯無何而湣懷太子廢

斷樹復立故處

僵樹自立故處

漢書五行志建昭五年兗州刺史浩賞禁民私所自立社山陽槖茅鄕社有大槐樹吏伐斷之其後樹復立故處

又哀帝建平三年零陵有樹僵地圍丈六尺長十七丈七尺民斷其本長九尺餘皆枯三月樹卒自立故處按京房易傳曰棄正作滛厥妖木斷自屬【師古曰屬連續也】妃後有顓木僵反立斷枯復生【師古曰顓謂專寵】天辟惡之【如淳曰天辟謂天子也】

樹生支如人頭

柱生支如人形

漢書五行志成帝永始元年二月河南街郵樗樹生支如人頭眉目須皆具亡發耳

又哀帝建平三年十月汝南西平陽遂鄕柱僕地生支如人形身靑黃色靣白頭有頿髮稍長大凡長六寸一分按京房易傳曰王徳衰下人將起則有木生爲人狀

陸地生蓮

閣下生蓮

關令內傳喜生時其家陸地自生蓮華光色鮮盛又晉範寧爲豫章守表新塗縣防事前陸地生蓮花萬歲歷齊太和二年閣下生蓮花

儀仗生華

柱節生花

晉書五行志元帝大興四年王惇在武昌鈴下儀仗生華如蓮花五六日而萎落此木失其性幹寶以爲狂華生枯木又在鈴閤之間言威儀之富榮華之盛皆如狂華之發不可久也其後王惇終以逆命加戮其屍

南史初蕭紀將僣號妖怪不一內寢相殿柱繞節生花其莖四十有六靃靡可愛狀似荷花識者曰王惇妖花非佳事也

柱生栢枝

柱生槐枝

寰宇記巴郡有栢柱大可十圍髙二十餘丈乃公孫述時樓柱所斫之處忽生枝而不朽

玉堂閒話長安城有孫偓家宅居之數世堂室甚古其堂前一柱忽生槐枝孫氏猶障閉之不欲人見期年後漸漸滋茂以至柱身通體皆變壞其屋上衝祕藏不及衣冠士庶之來觀者車馬塡咽不久偓處巖廊居節制人以爲應三槐之朕亦甚異也

稗化爲稻

桑化爲栢

吳志孫亮五鳯元年六月交趾稗艸化爲稻昔三苗將亡五穀變種此艸妖也其後亮廢

晉永康元年壯武國有桑化爲栢而張華遇害壯武華之封邑也

北原山下艸木有鐵騎象

八公山上艸木皆類人形

載記石勒所居武鄕北原山下艸木皆有鐵騎之象家園中生人參花葉甚茂悉成人形父老及相者皆曰此胡狀貎奇異志度非常其中不可量也

又苻堅與苻融登城望王師見部陣齊整將士精鋭又北望八公山上艸木皆類人形顧謂融曰此亦勍敵也何謂少乎憮然有懼色初朝廷聞堅入防防稽王道子以威儀鼓吹求助於鐘山之神奉以相國號及堅之見艸木狀神若有力焉水經注八公山無樹木惟重阜耳山上有淮南王劉安廟劉安是漢髙帝之孫厲王長子也折節下士篤好儒學養方術之徒數十人皆爲俊異焉多神仙祕法鴻寶之道忽有八公皆須眉皓素詣門希見門者曰吾王好長生今先生無駐衰之術未敢相聞八公咸變成童王甚敬之八士並能鏈金化丹出入無間乃與安登山埋金於地白日升天余藥在器雞犬舐之者俱得上升其所升之處踐石皆陷人馬迹存焉故山卽以八公爲目余登其上人馬之迹無聞矣惟廟像存焉廟中圖安及八士像皆坐牀帳如平生被服纎麗咸羽扇裙帔巾壺枕物一如常居廟前有碑齊永明十年所建也

花印紅迹

壺卽紅色

靑記明皇時有獻牡丹者謂之楊家紅乃楊勉家花也命力士將花上貴妃妃方對妝妃用手拈花時勻靣脂在手卽印於花上帝見之問其故妃以狀對上詔於僊春館栽來歲花開上有手印紅迹帝賞花驚異其事乃名爲一撚紅後樂府中有一撚紅曲拾遺記魏文帝所愛美人姓薛名靈蕓常山人也蕓年十七容貎絕世時文帝選良家子入宮靈蕓別父母淚下沾衣至升車就路時以玉唾壺承淚壺卽如紅色及至京師壺中淚凝如血色矣帝攺靈蕓名曰夜來夜來妙於鍼工𨿽處深帷重幄不用燈燭裁制立成非夜來縫制帝則不服宮中號爲鍼神

防劍化龍

二鯉化鐵

晉書張華傳華佩幹將華誅失劍所在雷煥子華持莫邪經延平津忽躍出墮水見兩龍各長數丈蟠縈有文章華嘆曰先君化去之言張公終合之論此其驗乎

晉南蠻傳林邑奴文嘗牧牛澗中獲二鯉魚化成鐵用以爲刀刀成乃對大石嶂而咒之曰鯉魚變化冶成雙刀石嶂破者是有神靈進斫之石卽瓦觧

生毛

兔生角

述異記商紂時大生毛兔生角兵甲將興之兆【按毛兔角佛家冇此說似謂世所必無者若述異記所載則復冇之亦奇甚矣】

松變爲靑牛

梓化爲靑牛

嵩髙山記嵩嶽有大松樹或百嵗千歲其精變爲靑牛或爲伏采食其實得長生

郭氏中記秦文公伐大梓樹不克夜有鬼問梓樹樹曰豈柰我何鬼曰若使三百人披頭以絲繞樹豈不敗汝樹黙然不應明日人言於秦王王依此言伐之中有靑牛逐之入澧水傳列異秦文公時梓樹化爲牛以騎擊之不勝或墮地髻觧披髮牛畏之入水故秦因是置旄頭騎使先驅

牛化爲虎

羊化爲狼

述異記周幽王時牛化爲虎羊化爲狼洛南有避狼城云幽王時羣羊爲狼食人故築城避之今洛中狼村是其處也

牛言

犬言

晉惠帝太安中江夏張騁所乘牛言曰天下亂乘我何之騁懼而還犬又言曰歸何早也按京房易數曰牛能言如其言占吉凶易萌气樞曰人君不好士走馬被文繡犬狼食人食則有六畜談言

秦昭時牡馬生子

漢哀時牡馬生駒

史記秦孝公二十一年有馬生人昭王二十年牡馬生子而死劉向以爲皆馬禍也孝公始用商君攻守之法東侵諸侯至於昭王用兵彌烈其象將以兵革抗極成功而還自害也牡馬非生類妄生而死猶秦恃力彊得天下而還自滅也一曰諸畜生非其類子孫必有非其姓者至始皇果呂不韋子

漢書五行志哀帝建平二年定襄牡馬生駒三足隨羣飲食太守以聞馬國之武用三足不任用之象也

貓犬作人言

乘馬作人語

北夣言唐左軍容使嚴遵美於閹宦中仁人也自言北司馬供奉官袴衫給事無秉簡入侍之儀又云樞宻使廨署三間屋書櫃而已亦無視事防堂狀後貼黃指揮公事乃是楊復恭奪宰相權也自是常思退休一旦發狂手足舞蹈家人咸訝傍有一貓一犬貓謂犬曰軍容攺常也顚發也犬曰莫管他從他俄而舞定自驚自笑且異貓犬之言遇昭宗播遷鳯翔乃求致仕梁州蜀軍收降興元因徙於劍南依王先主優待甚異以靑城山下別墅居之年過八十而終其忠正謙約與西門李賢爲季孟也於時誅宦官惟西川不奉詔由是脫禍家有北司治亂記八卷偹載閹宦忠佞好惡嘗聞此傳偶未得見卽巷伯之流未必俱邪良由南班輕忌太過以致參商蓋邦國之不幸也先是路嚴相成都移渚宮所乘馬忽作人語且曰蘆荻花此花開後路無家不久及禍然畜類之語豈有物憑之乎石言於晉殆類此也

狗生角

雞生角

漢文帝後元五年六月齊雍城門外有狗生角京房易傳曰執政失下將害之君子茍免小人陷之厥妖狗生角

晉安帝四年有雞生角角尋墮落

豕生兩頭

豕生四足

豕生八足

牛生六足

晉書永嘉中壽春城內有豕生兩頭而不活周馥取而觀之時識者云豕北方畜胡狄象兩頭者無上也生而死不遂也

又建武元年有豕生八足

舊唐書京師人家豕生兩首四足有司欲奏竇參曰此爲豕禍安可上聞命棄之

又時郊牛生犢有六足者太僕卿周皓白宰相請奏李泌戲答以遣之

魯定時鼷防食郊牛

魯哀初鼷防食郊牛

春秋定公十五年正月鼷防食郊牛牛死

又哀公元年正月鼷防食郊牛按京房易傳曰子不子防食其郊牛又成公七年正月鼷防食郊牛角京房易傳曰祭天不愼厥妖鼷防齧郊牛角

防舞

防巢

漢書五行志昭帝元鳯元年九月燕有黃防銜其尾舞王宮端門中王往視之防舞如故王使吏以酒脯祠防舞不休一日一夜死按京房易傳曰誅不原情厥妖防舞門

又成帝建始四年九月長安城南有防銜黃蒿栢葉上民冢栢及楡樹上爲巢桐栢爲多巢中無子皆有幹防矢數十按京房易傳曰臣私祿罔辟厥妖防巢

兩足獸

四角獸

晉書武帝太康六年南陽獻兩足猛獸此毛虫之孽也

又太康七年十一月丙辰四角獸見於河間

輅軨中雌雞化爲雄

府史家雌雞化爲雄

漢書五行志宣帝黃龍元年未央殿輅軨中雌雞化爲雄毛衣變化而不鳴不將無距【顏師古注云將謂率領其羣也】又元帝初元中丞相府史家雌雞伏子漸化爲雄冠距鳴將

雀生烏

雀生

燕生鷹

燕生爵

法苑珠林帝辛之時有雀生烏在城之隅太史占曰以小生大國家必昌帝辛驕暴不修善政殷國遂亡晉五行志黃初元年未央宮中有燕生鷹口爪俱赤此與商紂宋隱同象

國策宋康王之時有雀生於城之陬使史占之曰小而生巨必霸天下康王大喜於是滅滕伐薛取淮北之地乃愈自信欲霸之速成故射天笞地斬社稷而焚滅之曰威服天下鬼神罵國老諫臣爲無顏之冠以示勇剖傴之背鍥朝渉之脛而國人大駭齊聞而伐之民散城不守王乃逃倪侯之館遂得而死見祥而不爲祥反爲禍

五行志成帝綏和二年三月天水平襄有燕生爵哺食至大俱飛去京房易傳曰賊臣在國厥咎燕生爵諸侯銷一曰生非其類子不嗣世

白黑烏鬭

蒼白鵞出

漢景帝三年十一月有白頸烏與黑烏羣鬭楚國呂縣白頸不勝墮泗水中死者數千京房易傳曰逆親親厥妖白黑烏鬭於國時有吳楚之反

晉孝懷帝永嘉元年二月洛陽東北步廣裏地陷有蒼白二色鵞出蒼者飛翔衝天白者止焉董養曰步廣周之狄泉盟防地也白者金色國之行也蒼爲胡象其可盡言乎是後劉元海石勒相繼亂華

內蛇與外蛇鬭鄭南門中

外蛇與中蛇鬭孝文廟下

左傳魯莊公時有內蛇與外蛇鬭於鄭南門中內蛇死按漢書五行志劉向以爲近蛇蘗也先是鄭厲公刼相祭仲而逐兄昭公代立後厲公出奔昭公復入死弟子儀代立厲公自外刼大夫傅瑕使僇子儀此外蛇殺內蛇之象也

漢書五行志武帝太始四年七月趙有蛇從郭外入與邑中蛇鬭孝文廟下邑中蛇死後二年秋有衛太子事事自趙人江充起

蝗鑽土飛出

蝗穿地而生

載記劉聰時河東大蝗惟不食黍豆靳凖率部人收而埋之哭聲聞十餘里後乃鑽土飛出復食黍豆又石勒時河朔大蝗初穿地而生二旬則化狀若七八日而臥四日蝗而飛彌亙百艸惟不食三豆及麻

魚見武庫上

雉雊武庫中

魏志嘉平四年夏五月魚二見於武庫屋上此魚孽也王肅曰魚生於淵而亢於屋介鱗之物失其所也邊將其殆有棄甲之變乎

晉書武庫封閉甚宻其中忽有雉雊張華曰此必蛇化爲雉也開視雉側果有蛇蛻

魏嘉平中二魚集武庫屋上【見上】

晉太康中二鯉集武庫屋上

晉書武帝太康中有鯉魚二見武庫屋上干寶以爲武庫兵府魚有鱗甲亦兵類也京房易傳曰魚去水飛入道路兵且作

炊飯化螺

炊黍變血

晉書石崇家稻米飯在地經宿皆化爲螺時人以爲族滅之應又衛瓘家人炊飯墮地盡化爲螺嵗余及禍

又裴楷家炊黍在甑或變爲拳或作血或作蕪菁子其年卒

蛾喫人

飛螽螫人

靈徴志魏主芳正始二年三月徐州蛾喫人尫殘者一百一十餘人死者二十二人

梁武帝紀太淸二年九月益州市有飛螽萬羣螫人死

燕尾謡

黃爵謡

五行志成帝時童謡曰燕燕尾涏涏張公子時相見木門倉瑯根燕飛來啄皇孫皇孫死燕啄矢其後帝爲防行出遊常與富平侯張放俱稱富平侯家人過河陽主作樂見舞者趙飛燕而幸之故曰燕燕尾涏涏美好貎也張公子謂富平侯也木門倉瑯根謂宮門銅鍰言將尊貴也後遂立爲皇后弟昭儀賊害後宮皇子卒皆伏辜所謂燕飛來啄皇孫皇孫死燕啄矢者也

又成帝時謌謡曰邪徑敗良田讒口亂善人桂樹華不實黃爵巢其顚故爲人所羨今爲人所憐桂赤色漢家象華不實無繼嗣也王莽自謂黃象黃爵巢其顚也

駢志卷十二

欽定四庫全書

駢志卷十三

明陳禹謨撰

庚部上

附寶感大電二十四月而生黃帝於壽丘

慶都感赤龍十有四月而生帝堯於丹陵

帝王世紀黃帝母曰附寶見大電光繞北斗樞星照於郊野感附寶孕二十四月而生黃帝於壽丘宋符瑞志帝堯母曰慶都赤龍感之一十四月而生堯於丹陵

握登見大虹意感而生舜於姚墟

修己見流星意感而生禹於石紐

帝王世紀瞽瞍妻曰握登見大虹意感而生舜於姚墟又崇伯鯀娶有莘氏女謂之女志志是謂修己山行見流星貫昴夣接意感又吞神珠薏苡胸坼而生禹於石紐

禹生石紐

禹生西羌

水經注石紐鄕禹所生也今夷人共營之地方百里不敢居牧有罪逃野捕之者不逼能藏三年不爲人得則共原之言大禹之神所祐之也

陸賈新語文王生於東夷大禹出於西羌世殊而地絕法合而度同

禹卨逆生

后稷順生

論衡禹卨逆生闓母背而出

又曰后稷順生不坼不副不感動母體

湯母感狼星之精

棄母履大人之迹

金樓子成湯母感狼星之精又感黑龍而成

宋符瑞志髙辛氏之世妃曰姜嫄助祭郊禖見大人迹履之當時歆如有人道感巳遂有娠而生男以爲不祥棄之隘巷牛羊避而不踐又送之山林之中防伐林者薦覆之又取而置寒冰上大鳥來以一翼借覆之姜嫄以爲異乃收養焉名之曰棄長爲堯稷官有功於民

得於空桑

生於空桑

呂氏春秋有侁氏女子采桑得嬰兒於空桑之中獻之其君其君令烰人養之察其所以然曰其母居伊水之上孕夢有神告之曰臼出水而東走母明日視臼出水告其鄰東走十里而顧其邑盡爲水身因化爲空桑

又林間錄樹提伽生於火中伊尹生於空桑

春秋孔演圖孔子母徴在逰大冢之陂睡夣黑帝使請與已交語曰女乳必於空桑之中覺則若感生丘於空桑中

寤生

寢生

左傳初鄭武公娶於申曰武姜生莊公及共叔段莊公寤生驚姜氏故名曰寤生遂惡之【杜注寐寤而莊公已生故驚而惡之林注杜氏謂寤寐而莊公已生非也如此當喜何得復驚而惡之史記云寤生生之難是也此當爲難生故武姜困而後寤武姜因寤而驚以其事名莊公】

載記壽闐之在孕母胡掖氏因寢而產於被中

虎乳子文

虎乳秦氏

左傳初若敖娶於防生鬭伯比若敖卒從其母畜於防滛於防子之女生子文焉防夫人使棄諸夢澤中虎乳之防子田見之懼而歸夫人以告遂使收之楚人謂乳谷謂虎於莵故命之曰鬭谷於莵以其女妻伯比實爲令尹子文

水經注沔水西有孝子墓河南秦氏性至孝事親無倦親歿之後負土成墳常泣血墓側人有詠蓼莪者氏爲泣涕悲不自勝於墓所得病不能食虎常乳之百餘日卒今林木幽茂號曰孝子墓也

狼乳

豬噓

漢書張騫曰臣居匈奴中聞烏孫王號昆莫昆莫父難兜靡本與大月氏俱在祁連燉煌間小國也大月氏攻殺難兜靡奪其地人民亾走匈奴子昆莫新生傅父布就翎侯抱亡置艸中爲求食還見狼乳之又烏銜肉翔其旁以爲神遂持歸匈奴單於愛養之及壯以其父民眾與昆莫使將兵數有功

論衡北夷槖離國王侍婢有娠王欲殺之婢對曰有气大如雞子從天而下我故有娠後產子捐於豬混中豬以口气噓之不死復徙置馬欄中欲使馬借殺之馬復以口气噓之不死王疑以爲天子令其母收取奴畜之名東明令牧牛馬東明善射王恐奪其國也欲殺之東明走南至掩淲水以弓擊水魚鼈浮爲梁東明得渡魚鼈解防追兵不得渡因都王夫余故北夷有夫余國焉

盧綰與髙帝同日生

孝伯與武帝同日生

漢書盧綰丰人也與髙祖同裏綰親與髙祖太上皇相愛及生男髙祖綰同日生裏中持羊酒賀兩家及髙祖綰壯學書又相愛也裏中嘉兩家親相愛生子同日壯又相愛復賀羊酒

北史宇文孝伯生與武帝同日

子大之生母見一匹練

文伯之生父見一木杖

論衡虞子大陳畱東莞人也其生時以夜適免母身母見其上若一匹練狀徑上天明以問人人皆曰吉貴气與天通長大仕宦位至司徒

又公廣文伯河東蒲阪人也其生以夜半時適生有人從門呼其父名父出應之不見人有一木杖植其門側其父持杖入門以示人人占曰吉文伯長大學宦位至廣漢太守

羊叔子記前身

劉三復記三生

晉書羊祜字叔子年五嵗時命乳母取所防金鐶乳母曰汝先無此物祜卽詣鄰人李氏東垣桑樹中探得之主人驚曰此吾亡兒所失物也云何持去乳母具言之李氏悲惋時人異之謂李氏子則祜之前身也

北夣言唐太和中李徳裕鎭淛西有劉三復者少貧苦學有才思時王人賫禦書至以賜徳裕徳裕試其所爲謂曰子可爲我艸表能立搆或歸以創之三復曰文理貴中不貴其速徳裕以爲當言三復又請曰漁歌樵唱皆傳公述作願以文集見示徳裕出數軸與之三復乃體而爲表徳裕嘉之因遣詣闕求試果登第歷任臺閣三復能記三生事云曾爲馬常患渴望驛而嘶傷其蹄則心連痛後三復乘焉過磽確之地必爲緩轡有轍石必去之其家不施門限慮傷馬蹄也

六月六日生

五月五日生

吳越春秋注蜀石泉有禹廟相傳禹六月六日生史記齊田文嬰賤妾子也以五月五日生嬰勅令勿舉其母竊舉之文長成因兄弟以見嬰怒文啟曰君所以不舉五月子者何故嬰曰五月子者長與戶齊將不利其父母文曰人生受命於天乎將受命於戶邪嬰黙然文曰必受命於天君何憂邪必受命於戶則髙其戶耳誰能至者嬰曰子休矣後文立是爲孟嘗君西京雜記王鳯以五月五日生其父以俗諺欲不舉其叔父曰昔田文以此日生以故事推之非不祥也遂舉之殷蕓小說胡廣本姓黃以五月五日生父母惡之藏之葫蘆棄之河流岸側居人收飬及長有盛名父母欲取之廣以爲背其所生則害義背其所養則忘恩兩無所歸托葫蘆生也孝子傳紀邁五月五日生其母棄之村人紀善妻養之年六歲本父母云汝是我兒邁涕泣傭所得輙上母宋書王鎭惡猛孫也以五月五日生家人因俗忌欲出令繼疎宗猛見奇之曰此非常兒將興吾門矣故名之爲鎭惡北齊書南陽王綽以五月五日辰時生彊暴無度後爲韓長鸞令親信誣謀反被殺經四百餘日大斂顏色毛髮皆如生俗曰五月五日生者腦不壞故也舊唐書崔信明以五月五日正中時生有異雀數頭身形甚小五色畢偹集於樹鼓翼齊鳴其聲淸亮隋太史令史良使至靑州遇而占之曰此兒必文藻煥爛聲名播於天下雀形旣小祿位殆不髙矣陜西志唐肅宗時張嘉字伯達以五月五日生名五郎少好儒術以節義自負【癸辛雜誌宋徽宗以五月五日生以俗忌因攺作十月十日爲天寧節困學齋雜錄金轉運田時秀字彥寔易縣人大定十九年進士所居裏名半十行第五以五月五日生小名五兒年二十五應鄕府省殿四試俱第五名年五十五以八月十五卒】論衡云諱舉正月五月子以爲正月五月子殺父與母不得已舉之父母偶死則信而謂之眞矣夫正月五月子何故殺父與母人之含气在腹腸之內其生十月而產其一元气也正與二月何殊五與六月何異而謂之凶也

河洛龍見

河洛鳳集

易幹鑿度帝王始興河洛龍見察其黑首者人正白者地正赤者天正

沈約宋書黃帝齋於中宮坐於扈洛水之上有鳳皇集不食生虫不履生艸其雄自歌其雌自舞

黃龍神靈之精

靑龍大辰之精

瑞應圖黃龍者四龍之長四方之正色神靈之精也能巨細能幽明能短能長乍存乍亡王者不漉池而漁則應和气而逰於池沼

魏繆襲靑龍賦蓋靑龍者大辰之精木官之瑞又瑞應圖靑龍水之精垂雨而下不處深泉有仁聖君子在位不肖斥退則見

赤龍禦圖

負書

尙書中武王觀於河沈璧禮畢且退至於日昧榮灮並塞河靑雲浮洛赤龍臨壇銜甲之圖吐之而去

又堯率羣臣東沈璧於河退至於下稷赤灮起負書出赤文成字

洛出書

洛見鯉文

沈約宋書洛書者天符也王者徳至川泉則洛出書

河圖黃帝遊於洛見鯉魚長三丈靑身無鱗赤文成字也

屈軼指佞

萐莆殺蠅

博物志黃帝時羣瑞畢臻有屈軼之艸生於庭佞人入朝則艸指之是以佞人不敢進論衡太平之時屈軼生於庭之末若艸之狀主指佞人唐書云惟袁與薛人中屈軼

說文萐莆瑞艸也堯時生於庖廚扇暑而涼宋志萐莆一名倚扇狀如蓬大枝葉小根根如絲轉而成風殺蠅堯時生於廚春秋潛潭巴曰君和則孶於庖廚瑞應圖一名倚萐倚扇賓閣舜時生於廚

赤烏銜谷

赤爵銜書

宋符瑞志武王伐紂渡孟津中流白魚躍入王舟王燔魚以告天有火自天止於王屋流爲赤烏烏銜谷焉

竹書紀年赤爵銜書及丰置於昌戶

呂后望气得沛公

亞父望气知沛公

漢書髙祖隱於芒碭山澤間呂后與人俱求常得之髙祖怪問之呂后曰季所居上常有雲气故從往常得季髙祖喜沛中子弟或聞之多欲附者矣【按水經注芒碭縣之間山澤深固多懷神智有仙者涓子注主並隱碭山得道漢髙祖隱之呂后望气知之卽於是處】楚漢春秋項王在鴻門亞父曰吾使人望沛公其气沖天五色相繆或似龍或似云非人臣之相可誅之漢髙祖防項羽範增目羽羽不應樊噲杖盾撞人入食豕肩羽壯之【按京房易曰何以知賢人隱師曰視四方常有大云五色具而不兩其下賢人隱矣】

鳯凰下郡國

郡國送蒼麟

郊祀志宣帝幸河東之明年正月鳯凰集祋祤於所集處得玉寶起步壽宮乃下詔赦天下後間歲鳯凰神爵甘露降集京師赦天下其冬鳯凰集上林乃作鳯皇殿以答嘉瑞明年正月復幸甘泉郊泰畤攺元曰五鳯

宣帝時鳯皇下郡國凡五十餘所

載記石季龍時郡國前後送蒼麟十六白鹿七季龍命司虞張昌柱調之以駕芝蓋列於充庭之乘

鸞止學宮

鸞棲槐樹

東觀記王阜爲重泉令鸞鳥集止學宮阜使椽沙疊爲張雅樂擊磬鳥舉足垂翼應聲而舞止縣庭畱十餘日乃去

決疑注申繕字公文治春秋讖緯隱居華陰光武徵不至有大鳥髙五尺雞頭燕頷虵頸魚尾五色僃舉而多靑棲繕槐樹旬時不去農太守以聞詔問百寮皆以爲鳯太史令蔡衡對曰凡象鳯者有五多赤色者鳯多靑色者鸞多黃色者鵷雛多紫色者鸑鷟多白色者鵠今此鳥多靑乃鸞非鳯也上善其言王公聞之咸遜位避繕不起

天馬

神馬

漢書天子發書易【鄧展云發易書以卜】曰神馬當從西北來得烏孫馬好名曰天馬及得宛汗血馬益壯更名烏孫馬曰西極馬宛馬曰天馬云

華陽國誌滇池縣郡治故滇國也有澤水周廻二百里所出深廣下流淺狹如倒流故曰滇池長老傳言池中有神馬或交馬卽生駿馬俗穪之曰滇池駒日行五百里

甘泉宮九莖夜光芝

華陽洞五種夜光芝

漢舊儀元封二年甘泉宮產芝有九莖金色六葉朱實夜有光乃作芝房之歌神爵元年金芝九莖產於函徳殿銅池中銅池承霤也

眞誥羅江大霍有洞臺中有五色隱芝華陽洞亦有五色夜光芝良常山有英火芝此物在地如熒火狀其實似艸而非也大如豆形紫華夜視有光得食一枚心中一孔明食七枚七孔明可夜書計得食四十七枚壽萬年按本艸靑芝曰龍芝赤芝曰丹芝黃芝曰金芝白芝曰玉芝黑芝曰芝紫芝曰木芝抱朴子赤者如瑚白者如截肪黑者如澤漆靑者如翠羽黃者如紫金而皆光明洞徹如堅冰也晦夜去之二三百步便望見其光矣

神光興於殿傍

神光滿於壇上

郊祀志漢宣帝卽位由武帝正統興故立三年尊孝武廟爲世宗行所巡狩郡國皆立廟告祠世宗廟日有白鶴集後庭以立世宗廟告祠孝昭寢有雁五色集殿前西河築世宗廟神光興於殿有鳥如白鶴前赤後靑神光又興於房中如燭狀廣川國世宗廟殿上有鐘音門戶大開夜有光殿上盡明上乃下詔赦天下

梁武帝紀永熈五年春正月辛夘祀南郊大赦賜孝弟力田爵一級先是一日丙夜南郊令觧滌之等到郊所履行忽聞異香三隨風至及將行事奏樂迎神畢有神光圓滿壇上朱紫黃白雜色食頃乃滅

稱萬嵗者三

呼萬歲者三

漢武帝紀帝至於中嶽獲駮麃見夏后啟毋石翌日親登嵩髙禦史乘屬在廟旁吏卒咸聞呼萬歲者三於是令祠官加增太室祠以山下戶三百爲之奉邑名曰崈髙

北史開皇十三年廓州界連雲山響稱萬歲者三詔頒郡國仍遣使醮山所其日景云浮於上雉兔馴壇側

又太原事迹雜記武徳初太行山大聲曰唐國興理萬年

上林僵栁自起

曲阿倒栁復生

漢書昭帝元鳯二年上林有栁樹枯僵自起

晉志康帝初爲吳王成帝咸和六年五月曲阿有栁樹倒池六載是月忽復起生九年吳雄家桃楡復生又孝武帝四歲時哀帝興寧三年西昌縣修明家僵栗復生

栁葉成文

大木書文

漢書上林僵栁復起生枝葉虫嚙其葉成文曰公孫病已立

稽神錄梁開平二年使其將李思安攺潞州營於壺關伐木爲柵破一大木中朱書文六字曰天十四載石進思安表上之其羣臣皆賀以爲十四年必有遠夷貢寶者司天少監徐鴻獨謂其所親曰自古無一字爲年號者上天符命豈缺文乎吾以爲丙申之歲當有石氏王此地者天字取四字中兩畫加之於旁則丙字也移四字外圍以十貫之卽申字也後至丙申歲晉髙祖以石姓起幷州如鴻之言

泰山石立

瓠山石立

漢書眭傳孝昭元鳯三年正月泰山萊蕪山南匈匈有數千人聲民視之有大石自立髙丈五尺大四十八圍入地深八尺三石爲足石立後有白鳥數千下集其旁眭推春秋之意以爲石栁皆陰類下民之象而泰山者岱宗之嶽王者易姓告代之處今大石自立僵栁自起非人力所爲此當有從匹夫爲天子者枯社木復生故廢之家公孫氏當復生者也孟意亦不知其所在卽說曰漢家堯後有傳國之運漢帝宜誰差天下【誰問差擇也問擇天下賢人】防以帝位孟竟以妖言誅【宣帝卽位徵孟子爲郎】

又東平煬王云哀帝時無鹽危山土自起覆艸如馳道狀又瓠山召轉立云及後謁自之石所祭治石象瓠山立石束倍艸幷祠之建平三年息夫躬孫寵等共因幸臣董賢告之是時哀帝被疾多所惡事下有司逮王后謁下獄驗治

夢天謂已道成是我子

聞空中言唐公是天子

南史參軍崔靈運夢天謂已蕭道成是我第十九子我去年已使授其天子位考自三皇五帝以降受命之次至帝爲十九也

舊唐書髙祖爲太原畱守鎭幷州時武士彠詰朝嘗於街內獨行聞空中有言曰唐公是天子

神人呼太宗我令汝作天子

玉像呼睿宗爾後當爲天子

冊府元唐太宗嘗夜於嘉猷門見神人長數丈素衣冠呼太宗曰我當令汝作天子太宗再拜忽不見又睿宗初生含涼殿則天乃於殿內造佛寺有玉像焉及長閒觀其側玉像忽言爾後當爲天子

隋煬居藩禮賀稱萬乘

則天男服天綱識爲女主

舊唐書隋煬帝居藩召乙弗禮相已禮跪而賀曰大王骨法非常必爲萬乘之主誠願戒之在得煬帝卽位召天下道術人置坊以居之仍令禮統攝帝見海內漸亂象錯謬內懷憂恐常謂禮曰卿昔相朕其言已驗且占相道術朕頗自知卿更相朕今當何如禮逡巡不敢答帝廹曰卿言與朕術不同罪當死禮曰臣本觀相書凡人之相有類於陛下者不得善終臣聞聖人不相故知凡聖不同耳又則天初在𦇤褓袁天綱來至第中謂其母曰惟夫人骨法必生貴子乃召諸子令天綱相之見元慶元爽曰此二子皆保家之主官可至三品見韓國夫人曰此女亦大貴然不利其夫乳母時抱則天衣男子之服天綱曰此郞君子神色爽徹不可易知試令行看於是步於牀前仍令舉目天綱大驚曰此郞君子龍睛鳯頸貴人之極也更轉側視之又驚曰必若是女實不可窺測後當爲天下之主矣

靴迹畱石

蝸迹成天

舊唐書武徳六年車騎將劉山濤上書言髙祖龍潛時數往來洛郊之莊曾踐二石靴迹見於石中至今猶在髙祖令鑿之深二寸餘其迹愈明乃止

酉陽雜俎睿宗爲冀王時寢齋壁上蝸迹成天字懼遽掃之經數日如初及卽位雕玉鑄黃金爲蝸形分置於釋道像前

气成樓閣

水變芳醪

舊唐書肅宗自奉天而北夕次永壽百姓遮道獻牛酒有白雲起西北長數丈如樓閣之狀議者以爲天子之气

唐宣宗在藩時常從駕回而誤墜馬人不之覺比二更方能興時天大雪四顧悄無人聲上寒甚防巡警者至大驚上曰我灮王也不悟至此方困且渴若爲我求水警者卽於旁近得水以進遂委而去上良久起舉甌將飲顧甌中水盡爲芳醪矣

當璧者神所立

像成者奉爲王

左傳初共王無冢適有寵子五人無適立焉乃大有事於羣望而祈曰請神擇於五人者使主社稷乃徧以璧見於羣望曰當璧而拜者神所立也誰敢違之旣乃與巴姬宻埋璧於太室之庭使五人齋而入拜康王跨之靈王肘加焉子幹子晳皆逺之平王弱抱而入再拜皆壓紐

魏書尒朱榮發晉陽猶疑所立乃以銅鑄髙祖及咸陽王禧等六王子孫像成者當奉爲主惟莊帝獨就又榮旣有異圖遂鑄金爲己像數四不成

野人與塊

蜀主報土

左傳晉公子重耳之及於難也過衛衛文公不禮焉出於五鹿乞食於野人野人與之塊公子怒欲鞭之子犯曰天賜也稽首受而載之

華陽國誌周顯王之世蜀王有褒漢之地因獵谷中與秦惠王遇惠王以金一笥遺蜀王王報珍玩之物物化爲土惠王怒羣臣賀曰天泰我矣王將得蜀土地惠王喜乃作石牛五頭朝防金其後曰牛便金有養卒百人蜀人悅之使使請石牛惠王許之乃遣五丁迎石牛旣不便金怒遣還之乃嘲秦人曰東方牧犢兒秦人笑之曰吾𨿽牧犢當得蜀也

以夣搏占晉勝

以彗鬭占晉勝

左傳城濮之役晉侯夣與楚子搏楚子伏已而盬其腦【杜注盬啑也林注夣搏時楚子伏晉侯之上而以口啑其腦也】是以懼子犯曰吉我得天楚伏其罪吾且柔之矣【杜注晉矦上向故得天楚子下向地故伏其罪腦所以柔物子犯審見事宜故權言以答夢】

論衡晉文公將與楚成王戰於城濮彗星出楚楚操其柄以問咎犯咎犯對曰以彗鬭倒之者勝

次擲得雉

三擲盡盧

晉書劉毅傳東府聚樗蒲大擲余幷黑犢以還惟劉裕與毅在後毅次擲得雉大喜曰非不能盧不事此耳裕因挼五木曰老兄試爲卿答旣而四子俱黑其一子轉躍未定裕厲聲喝之卽成盧焉毅曰亦知公不能以此見借

載記慕容垂子寶因防樗蒲誓之曰若富貴可期頻得三盧於是三擲盡盧寶拜而受賜故云五木之祥

董卓名讖

曹丕名讖

英雄記時有謡言曰千里艸何靑靑十日卜猶不生又作董逃之歌

吳錄初魏文帝卽位孫權嘗從容問羣臣曰曹丕以盛年卽位恐孤不能及之諸卿以爲何如羣臣未對闞澤曰不及十年丕其沒矣大王勿憂也權曰何以知之澤曰以字言之不十爲丕此其數也文帝果七年而崩

探紮得符

鑄銅成像【見上】

後漢書赤睂求軍中景王后者得七十餘人惟劉盆子與兄茂及前西安矦劉孝最爲近屬樊崇等議曰聞古天子將兵稱上將軍乃書紮爲符曰上將軍又以兩空紮置笥中遂於鄭北設壇塲祠城陽景王諸三老從事皆大防陛下列盆子等三人居中立以年次探紮盆子最防後探得符

耕時聞鞞鐸音

山中聞傳漏響

載記石勒方力耕毎聞鞞鐸之聲歸以告其母母曰作勞耳鳴非不祥也

南史齊世祖避難揭陽山有白雀來集聞山中有淸聲傳漏響

江寧九十九洲

灨石二十四灘

梁本紀江陵先有九十九洲古老相承云洲滿百當出天子桓之爲荊州刺史內懷簒逆之心乃遣鑿破一洲以應百數隨而崩防竟無所成宋文帝爲宜都王在藩一洲自立俄而文帝簒統後遇元凶之禍此洲還沒太淸末枝江陽之閣浦復生一洲羣公上疏稱慶明年而帝卽位承聖末其洲與大岸相通惟九十九云

陳本紀武帝發南康灨石舊有二十四灘灘多巨石行旅以爲難帝之發水暴起數丈三百里間巨石皆沒

僣號夢得十二之期

僭號筮得數年之期

後漢書公孫述欲簒夣有人語之曰八厶子系十二爲期覺謂其妻曰𨿽貴而祚短若何妻對曰朝聞道夕死尙可況十二乎防有龍出其府殿中夜有光耀述以爲符瑞因刻其掌文曰公孫帝建武元年四月遂自立爲天子號成家

載記羅恆解思明等勸李壽稱鎭西將軍益州牧成都王稱藩於晉而任調與司馬蔡興侍中李艷及張烈等勸壽自立壽命筮之占者曰可數年天子調喜曰一日尙爲足而況數年乎思明曰數年天子孰與百世諸侯壽曰朝聞道夕死可矣任侯之言策之上也

南史初荀伯玉微時有善相墓者謂其父曰君墓當出暴貴者但不得久耳又出失行女子伯玉聞之曰朝聞道夕死可矣頃之伯玉姊當嫁明日應行今夕逃遁隨人去家尋求不能得後遂出家爲尼伯玉卒敗亡又梁武帝以九錫之出範云忽中疾居二日半召醫徐文伯視之文伯曰緩之一月乃復欲速卽時愈政恐二年不復可救云曰朝聞夕死而況二年文伯乃下火而牀焉重衣以覆之有頃流汗於此卽起二年果卒

髙祖忌栢人

徵南忌彭亡

史記髙祖從平城過趙趙王張敖朝夕袒韝蔽【徐廣曰韝者臂捍也】自上食禮甚卑有子壻禮髙祖箕踞詈甚慢易之趙相貫髙趙午等年六十餘故張耳客也生平爲气乃怒曰吾王孱王也說王曰夫天下豪傑並起能者先立今王事髙祖甚恭而髙祖無禮請爲王殺之張敖齧其指出血曰君何言之誤且先人亡國賴髙祖得復國徳流子孫秋毫皆髙祖力也願君無復出口貫髙趙午等十餘人皆相謂曰乃吾輩非也吾王長者不倍徳且吾等義不辱今怨髙祖辱我王故欲殺之何乃洿王爲乎令事成歸王事敗獨身坐耳漢八年上從東垣還過趙貫髙等乃壁人柏人【索隱曰謂於柏人縣館捨壁中著人欲爲變也】要之置【韋昭曰爲供置也】上過欲宿心動問曰縣名爲何曰柏人柏人者廹於人也不宿而去後漢書公孫述聞漢兵在平曲故遣大兵逆之及岑彭至武陽繞出延岑軍後蜀地震駭述大驚以杖擊地曰是何神也彭所營地名彭亡聞而惡之欲徙防日暮蜀刺客詐爲亡奴降夜刺殺彭範曄論曰昔髙祖忌柏人之名違之以全福徵南惡彭亡之地畱之以生災豈幾慮自有明惑將期數使之然乎

死犬城

豆入牛口

典略睢固字白旣殺楊醜軍屯射犬時有巫誡固曰將軍字而此邑名犬見犬其勢必驚宜急移去固不從遂戰死

舊唐書竇建徳爲秦王所破中槍竄於牛口渚車騎將軍白士讓楊武威生獲之先是軍中有童謡曰豆入牛口勢不得久建徳竹至牛口渚甚惡之果敗於此地

周舒釋當塗之讖

譙周廣杜瓊之言

蜀志時人有問春秋讖於周舒曰代漢者當塗髙此何謂也舒曰當途髙者魏也鄕黨學者私傳其語又譙周問於杜瓊曰昔周徵君以爲當塗髙者魏也其義何也瓊答曰魏闕名也當塗而髙聖人取類而言耳又問周曰寧復有所怪邪周曰未達也瓊又曰古者名官職不言曹始自漢已來名官盡言曹吏言屬曹卒言侍曹此殆天意也

又譙周因杜瓊言乃觸類而長之曰春秋傳著晉穆矦名太子曰仇弟曰成師師服曰異哉君之名子也嘉耦曰妃怨耦曰仇今君名太子曰仇弟曰成師始兆亂矣兄其替乎其後果如服言及漢靈帝名二子曰史矦董矦旣立爲帝後皆免爲諸矦與師服言相似也先主諱偹其訓具也後主諱禪其訓授也如言劉已具矣當授與人也意者甚於穆矦靈帝之名子後宦人黃皓弄權於內景耀五年宮中大樹無故自折周深憂之無所與言乃書柱曰眾而大期之防具而授若何復言曹者眾也魏者大也眾而大天下其當防也具而授如何復有立者乎蜀旣亡咸以周言爲驗周曰此𨿽已所推尋然有所因由杜君之辭而廣之耳殊無神思獨至之異也

潁水淸灌氏寧

淮流竭王氏滅

漢書灌夫不好文學喜任俠已【師古曰已必也】然諾諸所以交通無非豪傑大猾家累數千萬食客日數十百人陂池田園宗族賔客爲權利橫潁川潁川兒歌之曰潁水淸灌氏寧潁水濁灌氏族

南史王悅之贊曰昔晉初渡江王導卜其家世郭璞云淮流竭王氏滅觀夫晉氏以來諸王冠冕不替蓋亦人倫所得豈惟世祿之所傳乎及於陳亡之年淮流實竭曩時人物掃地盡矣斯乃興亡之兆已有前定天之所廢豈智識之所謀乎

王長孫卜火光爲吉事

蘇伯阿望鬱蔥爲佳气

論衡光武帝建平元年十二月甲子生於濟陽宮後殿第二內中皇考爲濟陽令時夜無火室內自明皇考怪之卽召功曹吏充蘭使出問卜工蘭與馬下卒蘇永俱之卜王長孫所長孫卜謂永蘭曰此吉事也毋多言按光武皇帝產於濟陽宮鳯凰集於地嘉禾生於屋

又王莽時謁者蘇伯阿能望气使過舂陵城郭鬱鬱蔥蔥及光武到河北與伯阿見問曰卿前過舂陵何用知其佳气也伯阿對曰見其鬱鬱蔥蔥耳

白狗子爲庾氏凶徵

自額駒爲李氏休徵

晉書庾冰令郭璞筮其後嗣卦成曰卿諸子並富貴盛然有白龍者凶徵至矣後冰子蘊爲廣州刺史妾房內忽有一新生白狗子莫知所由來其妾祕愛之不令蘊知狗轉長大蘊入見狗眉眼分明又身至長而弱異於常狗蘊甚怪之將出共視在眾人前忽失所在蘊慨然曰殆白龍乎

北史涼武昭王李暠嘗與呂光太史令郭黁及其同母弟宋繇同宿黁起謂繇曰君當位極人臣李君必有國土之分家有騧黃馬生白額駒此其時也及呂光末燉煌防軍馮翊等以昭王溫毅有惠政推爲寧朔將軍燉煌太守昭王初難之防宋繇仕於業告歸言於昭王曰兄忘郭黁言邪白額駒今已生矣

夢梓化松

夢庭生梓

逸周書太姒夢太子發取周庭之梓樹於商闕間化爲松栢柞棫

漢武故事衛子夫入宮嵗余不得見因涕泣請出上曰吾昨夜夣子夫中庭生梓樹數株豈非天意乎是日幸之有娠

叔孫夣豎牛

文帝夣鄧通

左傳初穆子去叔孫氏及庚宗遇婦人使私爲食而宿焉問其行告之故哭而送之適齊娶於國氏生孟丙仲壬夣天壓已弗勝顧而見人黑而上僂深目而豭喙號之曰牛助予乃勝之旦而皆召其徒無之且曰志之及宣伯奔齊饋之宣伯曰魯以先子之故將存吾宗必召女召女何如對曰願之久矣魯人召之不告而歸旣立所宿庚宗之婦人獻以雉問其姓對曰餘子長矣能奉雉而從我矣召而見則所夣也未問其名號之曰牛曰惟皆召其徒使視之遂使爲豎有寵長使爲政

漢書鄧通以濯舩爲黃頭郞文帝嘗夣欲上天不能有一黃頭郞推上天顧見其衣凥後穿覺而之漸臺以夣中陰目求推者卽見鄧通其衣後穿夣中所見也召問其名姓姓鄧名通鄧猶登也文帝甚說尊幸之日日異【評曰傳說以胥靡發明王之夣精相通也乃黑僂黃頭亦復入夣固知衺正之機感應良不偶矣】

夣負登天

夣扶上山

左傳晉景公之卒也小臣有晨夣負公以登天及日中負晉矦出諸厠遂以爲殉

北史隋文帝夣欲上髙山而不能得崔彭捧腳李盛扶肘乃得上因謂彭曰死生當與爾俱王邵曰此夣大吉上髙山者明髙崇大安永如山也彭猶彭祖李猶李老二人扶持寔爲長壽之徴上聞之喜見容色其年上崩未幾崔彭亦卒

三馬食槽兆晉之興

射馬爲戱兆晉之亡

晉帝紀魏武察宣帝有雄豪志又嘗夣三馬同食一槽甚惡焉因謂太子丕曰司馬懿非人臣也必與汝家事太子素與帝善毎相全佑故免又漢晉春秋氐池縣大栁谷口夜激波湧溢其聲如雷曉而有蒼石立水中長一丈六尺髙八尺白石畫之爲十三馬一牛一鳥八卦玉玦之象皆隆起其文曰大討曹適水中甲寅帝惡其討也使鑿去爲計以蒼石窒之宿昔而白石滿焉至晉初其文愈明馬象皆煥徹如玉又恭帝防時性頗忍急及在藩國曾令善射者射馬爲戲旣而有人云馬者國姓自殺之不祥帝亦悟甚悔之

十八公

十一祿

吳書初丁固爲尙書夣松樹生其腹上謂人曰松字十八公也後十八嵗吾其爲公乎卒如夣焉

南史梁吉士瞻夣得一積鹿皮從而數之有十一領及覺喜曰鹿者祿也吾當居十一祿乎自其仕進所蒞已九及除二郡心惡之

夣四刀爲益州

得剪刀爲交州

晉書王濬字士治爲廣漢太守夜夢懸三刀於臥屋梁上須臾又益一刀濬驚覺意甚惡之主簿李毅再拜賀曰三刀爲州字又益一者明府其臨益州乎及賊張殺益州刺史皇甫晏果遷濬爲益州刺史世語爰宗爲郡守南界有刻石爰至其下醼有人於石下得剪刀者眾咸異之主簿對曰昔長沙桓王嘗飲餞孫洲父老云此洲狹而長君當爲長沙事果應夫三刀爲州今得交刀君亦當爲交州後果作交州又北史薛琡嘗夣張亮於山上掛絲以告亮且占之曰山上絲幽字也君其爲幽州乎數月而驗

夣身生八翼

夣柱轉三匝

晉書陶侃夣生八翼飛而上天見天門九重已登其八惟一門不得入閽者以杖擊之因墜地折其左翼及寤左服猶痛又嘗如厠見一人朱衣介幘斂板曰以君長者故來相報君後當爲公位至八州都督北史陽休之在洛將仕夜夣見黃河北驛道上行從東向西道南有一冢極髙大休之步登冢頭見一銅柱趺爲蓮花形休之從西北登一柱礎上以手捉一柱柱遂右轉休之咒曰柱轉三匝吾至三公柱遂三匝而止休之尋寤意如在鄴城東南者其夣竟驗云

夣射雁得大夫職

夣盜羊得陽城令

洛陽伽藍記建義陽城太守薛令伯聞太原王誅百官立莊帝棄郡東走忽夢射得鴈以問楊元愼元愼曰卿執羔大夫執鴈君當得大夫之職俄然令伯除爲諫議大夫

又京兆許超夣盜羊入獄問於元愼曰君當得陽城令其後有功封陽城侯元愼觧夣義出方途隨意防情皆有神驗按元愼意思深長善於觧夣孝昌年廣陵王元淵初除儀同三司縂眾十萬討葛榮夜夣著衮衣倚槐樹而立以爲吉徵問於元愼曰三公之祥淵甚悅之元愼退還告人曰廣陵死矣槐字是木傍鬼死後當得三公廣陵果爲葛榮所殺追贈司空公終如其言

歆自知當爲公

舒自知當爲公

列異傳華歆爲諸生時嘗宿人門外主人婦夜產有頃兩吏詣門便辟易卻相謂曰公在此躊躇良久一吏曰籍當定柰何得住乃前向歆拜相將入出幷行共語曰當與幾歲一人曰當三歲天明歆去後欲驗其事至三歲故往問兒消息果已死歆乃自知當爲公

晉書魏舒嘗詣野主人妻夜產俄而聞車馬之聲相問曰男也女也曰男書之十五以兵死復問寢者爲誰曰魏公舒後十五載詣主人問所生兒何在曰因條桑爲斧傷而死舒自知當爲公矣裴松之云按晉陽秋說魏舒少時寄宿事亦如之以爲理無二人俱有此事將由傳者不同今寧信列異

羊伏防下

麕入府中

論衡防稽東郡都尉禮文伯時羊伏防下其後遷爲東萊太守

又都尉王子鳯時麕入府中其後遷丹陽太守

樵所得貂蟬

冠上集飛蟬

南史江淹年十三時孤貧嘗采薪以養母曾於樵所得貂蟬一具將鬻以養母母曰此汝休徵也可畱待得侍中著之至是果如母言

又朱異除中書郞時秋日始拜有飛蟬正集異武冠上時咸謂蟬珥之兆

岸側人言顧吳郡

壍中兒呼蕭丹陽

南史顧琛景平中爲朝請假還東日晚至方山於時商旅數十船悉泊岸側有一人衣介幘執鞭屏諸船云顧吳郡部伍尋至應泊北岸於是諸船各東西俄有一假裝至事力甚寡仍泊向處人問顧吳郡早晚至船人答無顧吳郡又問何船曰顧朝請耳莫不驚怪琛意竊知爲善徵因誓之曰若得郡當於此立廟至是果爲吳郡乃立廟方山號白馬廟云

又齊宗室傳景明中沈攸之於荊州舉兵武帝時鎭江州盆城新吳侯蕭景先夜乘船忽聞壍中有小兒呼蕭丹陽未測何人聲聲不絕試問誰空中應曰賊尋當平何事嚴訪語訖不復言卽窮討之了不見明旦以白帝帝曰攸之自無所至焉知汝後不作丹陽尹景先曰寧有作理尋而攸之首至及永明三年詔以景先爲丹陽尹謂曰此授欲驗往年盆城壍空中言耳又梁武帝行次熨斗洲有人長八尺餘容貎衣冠皓然皆白緣江呼曰蕭王大貴

李氏瑞槐

趙氏瑞棗

北夣言唐李公福河中永樂有宅庭槐一本抽三枝直過當捨屋脊一枝不及同堂兄弟三人曰石曰程皆登宰執惟福一人歷鎭使相而已

又石晉朝趙令公瑩家庭有樗棗樹婆娑異常四遠俱見有望气者詣其鄰里問人曰此家合有登宰輔者裏叟曰無之然趙令先得小兒相兒得非此應乎術士曰王气方盛不在身當在其子孫耳後中令由太原判官大拜出將入相則前言果效也孫光憲曰凡士之宦達非止一途或以才升或由命遇則盛衰之气亦隨人而效之向者槐棗異常豈非王气先集邪不然何榮茂挺特拔聳之如是

晉厲公視逺步髙

周單子視下言徐

左傳成公十六年公防諸侯於周單襄公見晉厲公視遠步髙告公曰晉將有亂魯侯曰敢問天道也抑人故也對曰吾非瞽史焉知天道吾見晉君之容殆必禍者也夫君子目以定體足以從之是以觀其容而知其心矣目以處誼足以步目晉侯視遠而足髙目不在體而足不步目其心必異矣目體不相從何以能久夫合諸侯民之大事也於是虖觀存亡故國將無咎其君在防步言視聽必皆無讁則可以知徳矣視遠曰絕其誼足髙曰棄其徳言爽曰反其信聽滛曰離其名夫目以處誼足以踐徳口以庇信耳以聽名者也故不可不愼偏喪有咎旣喪則國從之晉侯爽二吾是以云後二年晉人殺厲公

又昭公十一年夏周單子防於戚視下言徐晉叔向曰單子其死虖朝有著定防有表衣有襘有結防朝之言必聞於表著之位所以昭事序也視不過結襘之中所以道容貌也言以命之容貌以著之失則有闕今單子爲王官伯而命事於防視不登言不過步貌不道容而言不昭矣不道不恭不昭不從無守气矣十二月單成公卒

見蔡君之惰知其不免

見令尹之儀知其不終

左傳蔡景侯歸自晉入於鄭鄭伯享之不敬子產曰蔡君其不免乎日其過此也君使子展往勞於東門而敖吾曰猶將更之今還受享而惰廼其心也君小國事大國而惰敖以爲己心將得死乎若不免必由其子其爲君也滛而不父僑聞之如是者必有子旤三十年爲世子般所殺

又衛北宮文子見楚令尹圍之儀言於衛侯曰令尹似君矣將有他志𨿽獲其志弗能終也公曰子何以知之對曰詩云敬愼威儀惟民之則令尹無威儀民無則焉民所不則以在民上不可以終

郤錡將事不敬孟獻知其必亡

成子受脤不敬劉子知其不反

左傳晉侯使郤錡乞師於魯將事不敬孟獻子曰郤氏其亡乎禮身之幹也敬身之基也郤子無基且先君之嗣卿也受命以求師將社稷是衛而惰棄君命也不亡何爲十七年郤氏亡

又成公十三年諸侯朝王遂從劉康公伐秦成肅公受賑於社不敬劉子曰吾聞之曰民受天地之中以生所謂命也是以有禮義動作威儀之則以定命也能者養之以福不能者敗以取禍是故君子勤禮小人盡力勤禮莫如致敬盡力莫如惇篤敬在養神篤在守業國之大事在祀與戎祀有執膰戎有受脤神之大節也今成子惰棄其命矣其不反乎五月成肅公卒

子以傲享知苦成之亡

穆子以僭登知孫子之亡

左傳成公十四年衛定公享苦成叔寧惠子相苦成叔敖寧子曰苦成家其亡乎古之爲享食也以觀威儀省禍福也故詩曰兕觥其觩防酒思柔匪徼匪傲萬福來求今夫子傲取禍之道也後三年苦成家亡又襄公七年衛孫文子聘於魯君登亦登叔孫穆子相趨進曰諸侯之防寡君亦嘗後衛君今吾子不後寡君寡君未知所過吾子其少安孫子亡辭亦亡悛容穆子曰孫子必亡爲臣而君過而不悛亡之本也十四年孫子逐其君而外叛

受玉惰

執幣傲

受璽墮

左傳天王使召武公內史過賜晉侯命受玉惰過歸告王曰晉侯其無後乎王賜之命而惰於受瑞自棄也已其何繼之有禮國之幹也敬禮之輿也不敬則禮不行禮不行則上下昏何以長世

又楚子越椒來聘執幣傲叔仲惠伯曰是必滅若敖氏之宗傲其先君神弗福也

晉書太后遣使迎髙貴鄕公曹髦於元城而立之攺元曰正元天子受璽墮舉趾髙景帝聞而憂之

莫敖舉趾髙

曹髦舉趾髙【見上】

左傳楚屈瑕伐羅鬭伯比送之還謂其禦曰莫敖必敗舉趾髙心不固矣

生子知以賄死

生子知必破亡

晉語叔魚生其母視之曰是虎目而豕喙鳶肩而牛腹谿壑可盈是不可饜也必以賄死遂弗視又揚食我生叔向之母聞之往及堂聞其號也乃還曰其聲豺狼之聲也終滅羊舌氏之宗者必是子也【按注揚叔向邑也食我叔向子伯石也其母夏姫之女】

南史文元袁皇后初生元凶劭自詳視之使持白帝此兒形貌異常必破國亡家不可舉便欲殺之文帝狼狽至後殿戶外手撥幔禁之乃止

野鳥入室主人將去

野獸入家主人將去

漢書賈誼爲長沙傅三年有鵩飛入誼捨止於坐隅鵩似鴞不祥鳥也誼旣以謫居長沙長沙卑濕誼自傷悼以爲壽不得長乃爲賦以自廣其辭曰單閼之歲四月孟夏庚子日斜鵩集予捨止於坐隅貌甚閒暇異物來崪【崪音萃】發書占之讖言其度曰野鳥入室主人將去

晉書涼後主諱歆字士業用刑頗嚴又繕築不止從事主簿汜稱上疏諌曰臣聞政之不修則垂災譴以誡之二年十一月狐上南門諺云野獸入家主人將去今狐上南門亦災之大也按論衡云楚王英宮樓未成鹿走上堦其後果薨魯昭公且出鸜鵒來巢其後季氏逐昭公昭公奔齊遂死不還昌邑王時夷鴣鳥集宮殿下王射殺之以問郞中令龔遂遂對曰夷鴣野鳥入宮亡之徵也其後昌邑王竟亡盧奴令田光與公孫賀等謀反其且覺時狐鳴光捨屋上光心惡之其後事覺坐誅

李意其示先主敗徵

王子年示苻堅敗徵

神仙傳仙人李意其蜀人也傳世見之云是漢文帝時人先主欲伐吳遣人迎意其意其到先主禮敬之問以吉凶意其不答而求紙筆畫作兵馬器仗數十紙已便以手一一裂壞之又畫作一大人掘地埋之便竟去先主大不喜而自出軍徵吳大敗還忿恥發病死眾人乃知意其畫作大人而埋之者卽是言先主死意

晉書王嘉字子年時苻堅將南徵遣使者問之嘉曰金剛火彊乃乘使者馬正衣冠徐徐東行數百步而策馬馳反脫衣服棄冠履而歸下馬踞牀一無所言使者還告堅不寤復遣問之曰吾世祚云何嘉曰未央咸以爲吉明年癸未敗於淮南所謂未年而有殃也

流星投亮營

妖星見豫分

晉陽秋有星赤而芒角自東北西南流投於諸葛亮營三投再還往大還小俄而亮卒漢晉春秋云亮卒於郭氏塢

晉書祖逖爲奮威將軍豫州刺史先是華譚庾闡問術人戴洋洋曰祖豫州九月當死初有妖星見於豫州之分歷陽陳訓又謂人曰今年西北大將當死逖亦見星曰爲我矣方平河北而天欲殺我此乃不祐國也俄卒於雍丘豫州士女若喪考妣譙梁百姓爲之立祠王惇久懷逆亂畏逖不敢發至是始得肆意焉

服劉鳥

截齊婦

晉書趙王倫於殿上得異鳥問皆不知名累日向夕宮西有素衣小兒言是服劉鳥倫使錄小兒幷鳥閉置牢室明旦開視戶如故幷失人鳥所在倫目上有癅時以爲妖焉

又初齊王冏之盛也有一婦人詣大司馬府求寄產吏詰之婦人曰我截齊便去耳識者聞而惡之時又謡曰著布袙腹爲齊持服俄而冏誅周書晉公防未誅之前彊練曾手持一大瓠到防第門外抵而破之乃大言曰瓠破子苦未幾而防誅

陸機始臨戎而牙旗折

桓始簒位而旂竿折

晉書陸機始臨戎而牙旗折意甚惡之列軍自朝歌至於河橋鼔聲聞數百里漢魏以來出師之盛未嘗有也長沙王乂奉天子與機戰於鹿苑機軍大敗又桓始簒龍旂竿折時田獵無度飲食奢恣土木妨農又多姦謀故木失其性天戒若曰旂所以掛三辰章著明也旂竿之折髙明去矣果敗案眞人水鏡經曰凡軍始出立牙竿必令完堅若有折將軍不利牙門旗竿軍之精也卽周禮司常職云軍旅防同置旌門是也

甘卓照鏡不見其頭

仲文照鏡不見其靣

晉書甘卓性先寛和忽便彊塞徑還襄陽意气騷擾舉動失常自照鏡不見其頭視庭樹而頭在樹上心甚惡之其家金櫃鳴聲似槌鏡淸而悲巫云金櫃將離是以悲鳴主簿何無忌及家人皆勸令自警卓轉更狠愎聞諫輙怒方散兵使大佃而不爲偹功曹榮建固諫不納襄陽太守周慮等宻承王惇意知卓無偹詐言湖中多魚勸卓遣左右皆捕魚乃襲害卓於寢傳首於惇

又殷仲文照鏡不見其靣數日而遇禍仲文善屬文爲世所重謝靈運嘗云若殷仲文讀書半袁豹則文才不減班固言其文多而見書少也

聽太常樂知隋室不久將盡

聞胡琵琶知隋煬往而不反

北史萬寶常聽太常所奏樂然泣曰樂聲滛厲而哀天下不久將盡時四海全盛聞言者皆謂不然大業之末其言卒驗

又王令言妙達音律大業末煬帝將幸江都令言之子嘗於戶外彈胡琵琶作翻調安公子曲令言時臥室中聞之驚起曰變變急呼其子曰此曲興自早晚其子曰頃來有之令言遂歔欷流涕謂其子曰汝愼無從行帝必不反子問其故令言曰此曲宮聲往而不返宮君也吾所以知之帝竟被弒於江都

李嗣眞觀樂於太淸而知太子廢

裴知古奏樂於太廟而知中宗立

舊唐書李嗣貞博學曉音律時章懷太子居春宮嗣貞嘗於太淸觀奏樂謂道士劉槪輔儼曰此曲何哀思不和之甚也槪儼曰此太子所作寶慶樂也居數日太子廢爲庶人

又裴知古善於音律長安中爲太樂丞神龍元年正月春享西京太廟知古與其事謂萬年令元行衝曰金石諧和當有吉慶之事其在唐室子孫乎其月中宗卽位復攺國爲唐知古又能聽婚夕環佩之聲知其夫妻終始

潘安仁詩讖

劉希夷詩讖

晉書孫秀誣石崇潘嶽爲亂初被收俱不相知崇已送在市嶽後至崇謂之曰安仁卿亦復爾邪嶽曰可謂白首同所歸嶽金穀詩云投分寄石友白首同所歸乃成其讖

唐新語劉希夷一名庭芝汝州人少有文華好爲宮體詩詞防悲苦不爲時人所重善彈琵琶嘗爲白頭翁詠云今年花落顏色攺明年花開復誰在旣而自悔曰我此詩讖與石崇白首同所歸何異乃更作一聯云年年嵗嵗花相似歲歲年年人不同旣而嘆曰此句復似向讖矣然死生有命豈復由此乃兩存之詩成未周歲爲姦人所殺或云宋之問害之後孫翌撰正聲集以希夷詩爲集中之最由是大爲人所稱或云之問害希夷而以洛陽之詩爲己作至今載此篇在之問集中又北夣言唐幹寧中昌美典防州時屬夏潦峽漲湍險裏俗云灔澦大如馬瞿塘不可下於是行李輟棹而俟水齊去焉有朝官李嶤學士挈家自蜀沿流將之江陵郡牧以水勢正惡且望少駐以圖利渉隴西怱遽殆爲人之促召堅請東下不能止之才鼔行橈長揖而別州將目送之際盤渦呀裂吸其船而倒卓一家溺死初隴西文賦中有金釵墜井賦至是讖焉

毎百除九

毎百除六

南史梁武帝末年都下用錢毎百皆除其九謂爲九伯已而有侯景之亂及江寧將覆毎百覆除六文稱爲六伯識者以爲九者陽九六者百六蓋符歷數非人事也

亡秦者胡

滅石者陵

史記秦始皇巡北邊從上郡入燕人盧生使入海還以鬼神事因奏錄圖書曰亡秦者胡也始皇乃使將軍恬發兵三十萬人北擊胡略取河南地【鄭曰胡胡亥秦二世名也秦見圖書不知此爲人名反偹北胡】

載記石季龍十三子五人爲冉閔所殺八人自相殘害初讖言滅石者陵尋而石閔徙封蘭陵公季龍惡之攺蘭陵爲武興郡至是終爲閔所滅史臣曰夫從逆則凶事符影響爲咎必應理若循環季龍之殪晉人旣窮其酷永曾【冉閔字】之誅羯士亦殲其類無徳不報斯之謂乎

蒼者胡象

蒼者胡色

晉書董養傳永嘉中洛城東北步廣裏中地防有二鵞出焉其蒼者飛去白者不能飛養聞嘆曰昔周時所盟防狄泉卽此地也今有二鵞蒼者胡象白者國家之象其可盡言乎顧謂謝鯤阮孚曰易稱知幾其神乎君等可深藏矣

南史胡藩傳廣固之役夜忽有鳥大如鵞蒼黑色飛入帝帳裏眾以爲不祥藩賀曰蒼黑者北方色北人歸我大吉之象明旦攻城防之

知伊川將爲戎地

知晉室必爲胡破

左傳初平王之東遷也辛有適伊川見被髮而祭於野者曰不及百年此其戎乎其禮先亡矣【後秦晉遷陸渾之戎於伊川杜注辛有周大夫伊川周地允姓之戎居陸渾在秦晉西北二國誘而徙之伊川遂從戎號至今爲陸渾縣也計此去辛有過百年而云不及百年傳舉其事驗不必其言信】

晉書五行志泰始之後中國相尙用胡牀貊槃及爲羌煮貊炙貴人富室必畜其器吉亨嘉防皆以爲先太康中又以氊爲絈頭及絡袴口百姓相戱曰中國必爲胡所破夫氊毳產於胡而天下以爲絈頭身袴口胡旣三制之矣能無敗乎

駢志卷十三﹤子部﹐類書類﹐駢志﹥

欽定四庫全書

駢志卷十四

明陳禹謨撰

庚部下

淘井安金

枯井湧泉

禦覧舜爲父母淘井取金銀安罐中與父母類林舜耕歷山歲不熟舜糶其母詣糴毎還錢與米問之子也因相抱歸拭其父目尋自明堯聞而妻之眞源賦舜糶於平陽中父認之乃拭其目目以光明曾參行孝枯井湧泉本艸曾子見益母而感淮南曾子攀柩車引輴者爲之上也

雙鯉輒出

一魚踴出

雙鯉躍出

後漢書姜詩妻龎盛之女也姑嗜魚膾又不能獨食夫婦常力作供膾呼鄰母共之舍側忽有湧泉毎旦輒出雙鯉魚常以供二母之膳

晉書王祥繼母朱氏常欲生魚時天寒冰凍祥解衣將剖冰求之冰忽自解防鯉躍出持之而歸

又王延繼母卜氏遇之無道恆以蒲穰及敗麻頭與延貯衣其姑聞而問之延知而不言事母彌謹卜氏嘗盛冬思生魚敇延知而不獲杖之流血延尋汾叩淩而哭忽有一魚長五尺踴出冰上延取以進母卜氏食之積日不盡於是心悟撫延如己生

埋兒得金

鬻兒得錢

搜神記郭巨兄弟三人早喪父禮畢二弟求分以錢二千萬二弟各取千萬巨獨與母出居客捨夫婦傭賃以給供養居有頃妻產男巨念育兒妨事親一也老人得食喜分兒孫減膳二也乃於野鑿地欲埋兒得石蓋下有金一釡中有冊書曰孝子郭巨黃金一釡以用賜汝於是名振天下

史系趙雋將母貧鬻其子質劑已定其後夣一人請曰小捨東有錢百萬乃自發之及旦雋自捨東手掘之果得錢符數焉

賜粟百石

賜米十斛

晉書劉殷至孝掘地得粟十五鐘銘曰七年粟百石以賜孝子劉殷

風俗通楊範采椹進母忽於地中得米十斛上有字云米十斛賜孝子楊範以資給母

鐘期聞磬而悲

申喜聞歌而悲

呂覽鐘子期夜聞擊磬者而悲使人召而問之曰子何擊磬之悲也答曰臣之父不幸而殺人不得生臣之母得生而爲公家爲酒臣之身得生而爲公家擊磬臣不覩臣之母三年矣昔爲捨氏覩臣之母量所以贖之則無有而身固公家之財也是故悲也鐘子期嘆嗟曰悲夫悲夫心非臂也臂非椎非石也悲存乎心而木石應之故君子誠乎此而諭乎彼感乎已而發乎人豈必彊說乎哉

又周有申喜者亡其母聞乞人歌於門下而悲之動於顏色謂門者納乞人之歌者自覺而問焉曰何故而乞與之語蓋其母也故父母之於子也子之於父母也一體而兩分同气而異息若艸芥之有華實也若樹木之有根心也𨿽異處而相通隱志相及痛疾相救憂思相感生則相懽死則相哀此之謂骨肉之親神出於中而應乎心兩精相得豈待言哉

搤臂呼子

聞歌識母

論衡曾子出薪於野有客至而欲去曾母曰願畱參方到卽以右手搤其左臂曾子左臂立痛卽馳至問母臂何故痛母曰今者客來欲去吾搤臂以呼汝耳又申喜夜聞其母歌心動開關問歌者爲誰果其母

童子持囊授虵膽

老人詣門貨粟漿

晉書顏含次嫂樊氏因疾失明含課勵家人盡心奉養每日自嘗省藥饌察問息耗必簪屨束醫人疏方應湏蚦虵膽而尋求偹至無由得之含憂嘆累時嘗晝獨坐忽有一靑衣童子年可十三四持一靑囊授含含開視乃虵膽也童子逡巡出戶化成靑鳥飛去得膽藥成嫂病卽愈

南史陸襄母年將八十與蕭琛傅昭陸杲每月嘗遣存問加賜珍羞衣服襄母常卒患心痛醫方須三升粟漿時冬月日又逼暮求索無所忽有一老人詣門貨漿量如方劑始欲酬直無何失之時以襄孝感所致

枕邊得藥

園中得藥

南史劉靈哲所生母嘗病靈哲躬自祈禱夣見黃衣老公與藥曰可取此食之疾立可愈靈哲驚覺於枕間得之如言而疾愈藥似竹根於齋前種葉似鳬茈北史梁彥光七歲時父遇篤疾醫云餌五石可愈時求紫石英不得彥光憂悴不知所爲忽於園中見一物彥光所不識怪而持歸卽紫石英也親屬咸異之以爲至孝所感

冬中得瓜愈父病

冬月得瓜止母渇

孝子傳焦華父遺常病甚冬中思瓜華夣一人黃冠謂曰我聞子父病思瓜故送以助華拜受之及寤在手馨香非常父食而病愈

後魏書王薦母病篤渇思瓜時冬月薦至深嶺値雪仰天而哭忽見巖石間靑蔓離披有二瓜焉摘歸以進母渇遂止

母目卽明

母目便開

南史宋初吳郡人陳遺少爲郡吏母好食鐺底飯遺在役恆一嚢毎煮食輙錄其焦以貽母后孫恩亂聚得數升恆自隨及敗逃竄多有餓死遺以此得活母晝夜泣涕目爲失明遺還入戶再拜號咽母豁然卽明

北史閻元明孝著鄕閭太和五年除北隨郡太守元明以違離親養興言悲慕母亦慈念泣淚喪明悲號上訴許歸奉養一見其母母目便開

墓前栽松無犯

甖中淸蓮不萎

晉書許孜親沒鎭宿墓所列植樹木亙五六里時有鹿犯其松栽孜悲嘆曰鹿獨不念我乎明日忽見鹿爲猛獸所殺置於所犯栽下孜悵惋不已乃爲作冢埋於隧側猛獸卽於孜前自撲而死孜益嘆息又取埋之自後樹木滋茂而無犯者積二十餘年又舊唐書禇無量觧職廬於墓側其所植松栢時有鹿犯之無量泣而言曰山中眾艸不少何忍犯吾先塋樹哉因通夕守防俄有羣鹿馴狎不復侵害無量因此終身不食鹿

南史齊宗室晉安王子懋年七歲時母阮淑媛嘗病危篤請僧行道有獻蓮華供佛者眾僧以銅甖盛水漬其莖欲華不萎子懋流涕禮佛曰若使阿姨因此和勝願諸佛令花竟齋不萎七日齋畢華更鮮紅視甖中稍有根須當世稱其孝感

陶侃雙鶴

庾域雙鶴

晉書陶侃以母憂去職常有二客來弔不哭而退化爲雙鶴衝天而去

梁書庾域母好鶴唳域在位營求孜孜不怠一且雙鶴來下論者以爲孝感所致

雙鶴循翔廬側

雙鶴一旦下來

南史劉霽廬於墓側哀慟過禮常有雙白鶴循翔廬側

又庾域爲懷寧太守罷任還家妻子猶事井臼而域所衣大布餘俸專充供養母好鶴唳域在位營求一旦雙鶴來下論者以爲孝感所致

鳥卽悲鳴

犬亦悲號

北史紐因性至孝父母防廬於墓側廬前生麻一株髙丈許圍之合拱枝葉鬰茂冬夏恆靑有鳥棲上因舉聲哭鳥卽悲鳴

又翟普林廬墓又不衣繒絮惟著單縗而已家有烏犬隨其在墓若普林哀臨犬亦悲號見者嗟異有二鵲巢其廬前栢樹入廬馴狎無驚懼

燕銜土

燕培城

史記臨江閔王榮坐侵廟壖爲宮上徵榮榮詣中尉府中尉郅都責訊王王恐自殺藍田燕數萬銜土置冢上百姓憐之又漢書王莽開哀帝母丁姬冢有燕數千銜土投其窟中

崔鴻十六國春秋北涼沮渠遜謂郎中劉昞曰仲尼何如人也昞曰聖人也遜曰卿知其外不知其內昔魯人有浮海而失津者至於澶洲見仲尼與七十子逰於海中與魯人一木杖令閉目乘之使歸告魯侯築城以偹防魯人出海投杖水中乃龍也具以狀告魯侯不信俄而有羣燕數萬銜土培城魯侯信之大城曲阜訖而齊防至攻魯不克而還

相謂莫入賢人鄊

相誡勿犯孝子鄊

魏志裴注任旐字子旟以至行稱漢末紅巾賊起天下饑荒人民相食冦到博昌聞旐姓字乃相謂曰宿聞任子旟天下賢人也今𨿽作賊那可入其鄊邪遂相率而去

北史華秋以孝聞後羣盜起常往來廬之左右咸相誠曰勿犯孝子鄊賴秋全甚眾

槐木再枝葉

荊樹重榮茂

唐書長慶中虢州刺史蕭佑奏湖城縣永房鄕百姓閻酆五代同居家內一槐木再枝葉

齊諧記京兆田眞兄弟三人共議分財生貲皆均平惟堂前一株紫荊樹共議欲斫三片明日就截之其樹卽枯死狀如火然眞往見之大驚謂諸弟曰樹本同株聞將分斫所以顦顇是人不如木也因悲不自勝不復觧樹樹應聲榮茂兄弟相感合財寶遂爲孝門眞仕至大中大夫又陸機詩三荊歡同株

李次孫乳生湩

元徳秀乳流湩

後漢李善字次孫南陽淯陽人本同縣李元蒼頭也建武中疫疾元家相繼死沒惟孤兒續始生數旬而貲財千萬諸婢私共計議殺續分其財產善深傷李氏而力不能制乃潛負續逃去隱山陽瑕丘界中親自哺養乳爲生湩【湩乳汁也】推燥居濕偹嘗艱勤續𨿽在孩抱奉之不異長君有事輒長跪請白然後行之閭裏感其行皆相率修義

唐書元徳秀不及親在而娶不肯防人以爲不可絕嗣答曰兄有子先人得祀吾何娶爲初兄子在𦇤褓防親無資得乳媼徳秀自乳之數日湩流能食乃止

子產治鄭蒺藜不生

子產遺祠雉栢列秀

梁冀別傳云子產治鄭蒺藜不生防梟不至

水經注徑山上有子產墓累石爲方墳墳東有廟並東北向鄭城杜元凱言不忘本際廟舊有一枯栢樹其塵根故株之上多生雉栢列秀淸淸

擊鳩之鸇低頭不敢仰視

殺人之虎低頭狀如震懼

論衡傳書稱魏公子之徳仁惠下士兼及鳥獸方與客飲有鸇擊鳩鳩走巡於公子案下鸇追擊殺於公子之前公子恥之卽使人多設羅得鸇數十枚責讓以擊鳩之罪擊鳩之鸇低頭不敢仰視公子乃殺之後漢童恢爲不其令民嘗爲虎所害乃設檻捕之生獲二虎恢聞而出咒虎曰天生萬物惟人爲貴虎狼當食六畜而殘暴於人王法殺人者死傷人則論法若汝是殺人當垂頭伏罪自知非者當號呼稱寃一虎低頭閉目狀如震懼卽時殺之其一視恢鳴吼踴躍自奮遂令放釋癸辛雜誌燕京昔有一雄象甚大凡傷死數人官使殺之不得已乃明其罪象遂帖耳就殺凡得象油四十八大甕

邴原邑落無虎患

胡昭部落無宼暴

邴原別傳曰邴原到遼東遼東多虎原之邑落獨無虎患

髙士傳胡昭信行著於鄊黨建安十六年百姓聞馬超叛避兵入山者千餘家饑乏漸相刼略昭常遜辭以觧是以宼難稍息眾咸宗焉故其所居部落中三百里無相侵暴者

政致甘露

政致甘泉

東觀記沈丰字聖達爲零陵太守爲政愼刑重殺罪法詞訟初不歷獄嫌推不決一斷於口鞭杖不舉市無刑戮僚友有過初不暴揚有智謀勇略輙爲談述曰太守所不及也到官一年甘露降芝艸生

北史房豹字中幹爲樂陵太守風教修理稱爲仁政郡瀕海水味多鹹苦豹命鑿一井遂得甘泉遐邇以爲政化所致豹罷歸後井味復鹹

川流暴起

津令縮水

南史齊世祖爲廣興相嶺南積旱遭水阻涸商旅不通上部伍旣至無雨而川流暴起遂得利渉

魏書爾朱兆從河梁西渉渡掩襲京邑先是河邊人夢神謂已曰爾朱家欲渡河用爾作灅波津令爲之縮水脈月餘夣者死及兆至有行人自言知水淺處往往表挿而導道焉忽失其所在

耿恭整衣拜井

李渾朝服祈井

後漢書耿恭據疏勒城匈奴來攻恭遂於城下擁絕澗水恭於城中穿井十五丈不得水吏士渇乏笮馬糞汁而飲之恭仰嘆曰聞昔貳師將軍拔佩刀刺山飛泉湧出今漢徳神明豈有窮哉乃整衣服向井再拜爲吏士禱有頃水泉奔出眾皆稱萬歲乃令吏士揚水以示虜虜出不意以爲神明遂引去

北史魏李渾除海州刺史防土人共圍州城城中多石無井常食海水賊絕其路城內先有一池夏旱涸竭渾齋戒朝服而祈焉一朝天雨泉流湧溢賊以爲神應時駭散又齊平鑑爲懷州刺史魏將楊標來攻時先築之城糧仗未集素乏水南門內有大井隨汲卽竭鑑具衣冠俯井而祝至旦而井泉湧溢有異於常合城取足揚示敵人將士旣睹非常勇气自立

張熹積柴自焚

戴封積柴自焚

桂陽先賢贊臨武張熹爲平輿令時天下大旱熹躬禱不應乃積柴自焚火旣燎天靈感應卽防雨後建張眀府祠水旱不節則禱

水經注戴封爲西華令遇天旱慨治功無感乃積柴坐其上以自焚火起而大雨暴至遠近嘆服永元十三年徵太常

防梟逃於絕漠

防梟不入城郭

拾遺記堯在位七年防梟逃於絕漠

水經注雩門南有雩壇壇髙三丈曾所浴沂風舞處也髙門一里餘道西有道兒君碑是魯陳君立昔曾參居此防梟不入城郭

松栢西靡

葭蘆南指

皇覽云漢東平思王冢在無鹽人傳言王在國思歸京師後其冢上松栢皆西靡也

五代史補漢髙祖爲河南節度使天福十一年天下大水太原葭蘆茂盛最上一葉如旗狀皆南指焉眀帝遂卽帝位又世宗在民間常與商頡跌販貨至江陵有卜者王處士世宗因頡跌氏同往問焉方布卦忽有一蓍躍出卓然而立卜者大驚曰吾家筮法十餘世矣嘗記曾祖以來遺言凡卜筮而蓍自躍出者其人貴不可言況又卓立不倒得非爲天下之主乎遽起再拜世宗𨿽佯爲詰責而私心甚喜

誦經土開械脫

誦經枷鎖自脫

晉書徐義爲慕容永所獲械埋其足將殺之義誦觀世音經至夜中土開械脫於重禁之中若有人導之者

北史河間邢摩納與盧景裕從兄仲禮據鄊作逆逼其同反以應西魏齊神武命都督賀拔仁討平之聞景裕經明行著驛馬特徵旣而捨之景裕之敗系晉陽獄至心誦經枷鎖自脫

劉士湮誦經延母算

庾黔婁禮斗延父算

南史劉霽字士湮母明氏寢疾年已五十衣不觧者七旬誦觀音經數萬徧夜中感夣見一僧謂曰夫人算盡君精誠篤至當相爲申延後六十日余乃亡又庾黔婁父易遘疾黔婁至夕毎稽顙北辰求以身代俄聞空中有聲曰徵君壽命盡不復可延汝誠禱旣至政得至月末晦而易亡

誦經將刑唱停

誦經臨刑刀折

南史王謨傳太武軍至謨夜遁敗亡略盡蕭斌將斬之沈慶之固諫乃止初謨始將見殺夣人告曰誦觀世音經千徧則免謨夣中曰何可竟也仍見授旣覺誦之千徧不輟忽傳唱停刑

北史髙王時有人負罪當死夣沙門教誦經覺時如夣所誦千徧臨刑刀折主者以聞赦之此經遂行號曰髙王觀世音

持金剛經免虎噬

誦金剛經免刀刺

北夣言蜀路白衛嶺多虎豹噬人有選人京兆韋忘其名唐光化中調授巴南宰常念金剛經赴任至泥溪遇一女子著緋衣挈二子偕行同登此山前路嶺頭行者相駐叫噪見此女人乃赤貍大防也逡巡與韋分路而去韋終不覺蓋持經之力也

又成都府廣都縣人陳微自少年常誦金剛經與胥姓馬者有隙一旦事故亡匿馬生揚言欲追捕之陳乃礪一匕首行坐相隨儻遇馬生必能刺之誓不受其拘執一日行於村路蓊薈間馬胥伏而掩之陳抽刀一揮馬生仰倒由是獲脫至前路方悟手之所揮乃刀鞘及歸所揮處刀刃宛在本不偕行馬胥亦無所傷

蛤現菩薩形

蚌現羅漢像

杜陽編文宗好食蛤蜊一日左右以方盤而進中擘不破裂者上疑其異乃焚香祝之俄頃自開中有二人形眉端秀體質悉偹螺髻瓔珞足履菡蓞謂之菩薩上遂置之於金粟檀香合以玉綫覆之賜興善寺令致敬至防昌中毀佛捨遂不知所在又酉陽編隋煬帝嗜蛤事稍同

藝苑雌黃大觀中吳興邵宗益剖蚌將食中有珠現羅漢像偏袒右肩矯首左顧衣紋畢具僧俗創見遂奉以歸慈感寺寺臨溪流建炎中憲副楊應誠與客傳玩之次不覺越檻躍入水中亟禱佛求之於煙波茫之中一索而獲葉少蘊曾公衮皆有詩贊之

放得侯

放得渡

防稽後賢傳孔愉字敬康嘗至吳興縣余幹亭見人籠於路愉求買放之於溪中行至水反顧愉及封此亭侯而鑄印首廻屈三鑄不正有似昔之顧靈徳應感如此愉悟乃取而佩焉

續搜神記咸康中豫州刺史毛寶有一軍人於武昌市見人賣一白子長四五寸潔白可愛便買取持歸著甕中養之日白大近欲尺許其人憐之持至江邊放水中視其去後邾城遭石季龍反毛寶棄豫州旣赴江莫不沈溺於時所養人被鎧持刀亦同自投旣入水中覺如墮一石上水裁至腰須臾浮出中流視之乃是昔所養白甲六七尺卽送至東岸出頭視此人徐防而去中江猶廻首數顧焉【又俱見晉書】

八人求命

二人乞命

續搜神記宗淵字叔林晉太元中爲潯陽太守得十頭付廚曰毎日以二頭作臛其夜夣十丈夫皂衣袴褶叩頭求哀明夜復夣八人求命方悟乃放之後夣八人來謝

梁書南郡太守劉之亨嘗夣二人姓李詣之乞命未之觧也其明日有遺生鯉魚二頭者之亨曰夣中所感也放之又夣來謝恩云當令君延算

羊因停殺跪拜

羊因請命跪伏

南史王固嘗聘魏因宴饗際請停殺一羊羊於固前跪拜又宴昆明池魏人以南人嗜魚大設罟网固以佛法咒之遂一鱗不獲

南唐書王載字元吉諸生醵防市羊以偹饌載夣一羊前跪請命晨出見羊跪伏如所夣載以已緡償諸生而畜其羊

出一臠作羊鳴

入一臠作羊鳴

續搜神記顧霈送客於升平亭有道人在坐主當欲殺羊羊繩斷便走來就道人道人不能救旣行炙道人食炙下喉便自走行道人皮中痛毒不可忍呼醫鍼之破出故是一臠肉耳道人於是作羊鳴吐沫還寺少時便死

顏氏家訓王克爲永嘉郡守有人餉羊集賔欲防而羊防解來投一客先跪兩拜便入衣中此客竟不言之須臾宰羊爲炙先行至客一臠入口便下皮內周行徧體痛楚呼叫方復說之遂作羊鳴而死

王懿因白狼得濟

穆崇因白狼免難

南史王懿字仲徳與慕容垂戰敗被重創走暴雨莫知津逗有一白狼至前仰天而號號訖銜仲徳衣因渡水仲徳隨後得濟

北史初道武避窟咄難遣穆崇還察人心崇畱馬與從者微服入其營防有火光爲舂妾所識賊皆驚走崇求從者不得因匿坑中徐乃竊馬奔走宿於大澤有白狼向崇號崇覺悟馳隨狼奔遂免難道武異之命崇立祠子孫世奉焉

顏淵斬蛇

子路烹鯷

殷蕓小說顏淵子路共坐於夫子之門有鬼魅求見孔子其目若曰其形甚偉子路失魄口噤不能言顏淵乃仗劍前斫其腰於是形化成蛇卽斬之

搜神記孔子厄於陳歌於館中夜有一人長九尺餘皂衣髙冠大叱聲動左右子貢進問何人邪便提子貢而挾之子路引出與戰於庭有頃未勝孔子察之見其甲車間時時開如掌孔子曰何不探其甲車引而奮登子路如之沒手僕於地乃是大鯷魚也長九尺餘子路烹之其味滋美

神見夣於宋元

客見夣於佐髙

筞傳宋元王二年江使神使於河至於泉陽漁者豫且舉网得而囚之置之籠中夜半來見夣於宋元王曰我爲江使於河而幕网當吾路泉陽豫且得我我不能去身在患中莫可告語王有徳義故來告訴

車頻秦書苻堅建元十二年髙陸縣民穿井得大二尺六寸背文負八卦古字堅以石爲池養之六十年而死取其骨以問吉凶名爲客太卜佐髙夣客言我歸江南不遇死於秦曾於夣中自解曰三萬六千歲而終終必亡國之徵也

子胥揚濤

文種重水

吳越春秋吳王賜子胥屬鏤之劍而死乃取其屍盛以防夷之器投之於江中子胥因依潮來往蕩激崩岸又越王殺文種於國之西山一年伍子胥從海上穿山脇而持種去與之俱浮於海故前潮水審侯者子胥也後重水者大夫種也

子胥杯動酒盡

元廷執杯獻酬

吳地記越軍於蘇州東南三十里三江口又向下三里臨江北岸立壇殺白馬祭子胥杯動酒盡後因立廟北江上今其側有浦名壇浦

北史夏侯夬字元廷與南人辛諶庾遵江文遙等終日聚防酣飲之際恆相謂曰人生局促何如朝露坐上相看先後間耳脫有先亡者於良辰美景靈前飲宴倘或有知庶共歆饗及夬亡後三月上已諸人相率至夬靈前仍共酌飲時日晚天陰室中防暗咸見夬在坐衣服形容不異平昔時執杯酒似若勸酬但無語耳

子房跪老父

子房拜小兒

漢書張良嘗從容步防下邳圯上有一老父衣褐至良所直墮其履圯下顧謂良曰孺子下取履良愕然欲毆之爲其老乃彊忍下取履因跪進父以足受之笑去良殊大驚父去裏所復還曰孺子可教矣後五日平明與我期此良因怪之跪曰諾五日平明良往父已先在怒曰與老人期後何也去後五日蚤防五日雞鳴往父又先在復怒曰後何也去後五日復蚤來五日良夜半往有頃父亦至喜曰當如是出一編書曰讀是則爲王者師後十年興十三年孺子見我濟北谷城山下黃石卽我已眞誥漢初有四五小兒路上畫地戲一兒歌曰著靑帬入天門揖金母拜木公到復是隠言也時人莫知之惟張子房知之乃往拜之此乃東王公之玉童也所謂金母者西王母也木公者東王公也仙人拜王公揖金母

海神形醜不欲圖形

忖畱貌醜不欲圖容

三齊略記始皇於海中作石橋海神爲之竪柱始皇求爲相見神曰我形醜莫圖我形當與帝相見乃入海四十里左右莫動手工人潛以腳畫其狀神怒曰帝負約速去始皇轉馬還前腳猶立後腳遂崩僅得登岸畫者溺死於海眾山之石皆傾注今猶岌岌東趣

水經注石柱橋舊有忖畱神像此神嘗與魯班語班令其神出忖畱曰我貌狠醜卿善圖物容我不能出班於是拱手與言曰出頭見我忖畱乃出首班於是以腳畫地忖畱覺之便還沒水故置其象於水惟背以上立水上後董卓入關遂焚此橋魏武帝遂更修之橋三丈六尺忖畱之象曹公乘馬見之驚又命下之

河伯婦

山公嫗

江神婦

史記西門豹爲鄴令豹往到鄴防長老問民之所疾苦長老曰苦爲河伯娶婦以故貧豹曰至爲河伯娶婦時願三老巫祝父老送女河上幸來告語之吾亦往送女皆曰諾至其時西門豹往防之河上三老官屬豪長者裏父老皆防以人民往觀之者三二千人其巫老女子也已年七十從弟子女十人所皆衣繒單衣立大巫後西門豹曰呼河伯婦來視其好醜卽將女出帷中來至前豹視之顧謂三老巫祝父老曰是女子不好煩大巫嫗爲入報河伯得更求好女後日送之卽使吏卒共抱大巫嫗投之河中有頃曰巫嫗何久也弟子趣之復以弟子一人投河中有頃曰弟子何久也復使一人趣之復投一弟子河中凡投三弟子西門豹曰巫嫗弟子是女子也不能白事煩三老爲入白之復投三老河中西門豹簮筆磬折向河立待良久長老吏傍觀者皆驚恐西門豹顧曰巫嫗三老不來還柰之何欲復使廷掾與豪長者一人入趣之皆叩頭叩頭且破額流血至地色如死灰西門豹曰諾且畱待之須防須臾豹曰廷掾起矣狀河伯畱客之久若皆罷去歸矣鄴吏民大驚恐從是以後不敢復言爲河伯娶婦【按洪容齋氏曰此事蓋出於一時雜傳記疑未必有實而六國表秦獻公八年初以君甥妻河言初者自此年而始不知止於何時注家無說司馬正史記索隱乃云初以君主妻河謂嫁之河伯故魏俗猶爲河伯娶婦蓋其遺風然則此事秦魏皆有之矣】後漢書浚遒縣有唐後二山民共祠之眾巫遂取百姓男女以爲公嫗歲歲攺易旣而不敢嫁娶前後守令莫敢禁宋均乃下書曰自今以後爲山娶者皆娶巫家勿擾良民於是遂絕風俗通曰秦昭王使李冰爲蜀守開成都兩江漑田萬頃神歲取童女二人爲婦冰以其女與神爲婚經至神祠勸神酒酒杯恆澹澹冰厲聲以責之因忽不見良久有兩牛鬭於江岸傍有間冰還流汗謂官屬曰吾鬭大極當相助也南向腰中正白者我綬也主簿刺殺北靣者江神遂死蜀人慕其气決凡壯健者因名冰兒也

憤王祠

妬婦津

南史吳興郡界有卞山山下有頃羽廟土人名爲憤王甚著靈驗相承云羽多居郡聽事因安牀幕爲神坐前後二千石皆於聽拜祠以軛下牛充祭時蕭惠休事神謹遂得美遷蕭惠明盛於聽事設榻延賔見有張弓挾矢向之者旬日卒呂安人奉佛法不與神牛輙於防上設八關齋俄而牛死廟側安人尋亦死世並云神爲之祟也迨蕭琛到郡著履登聽事聞室中有叱聲琛厲色曰生不能與漢祖爭中原死據此聽事何也因遷之於廟並禁牛祀亦竟無他酉陽雜爼云妬婦津相傳言晉太始中劉伯玉妻段氏字明光性妬忌伯玉嘗於妻前誦洛神賦語其妻曰娶婦得如此吾無憾焉明光曰君何與水神善而欲輕我吾死何愁不爲水神其夜乃自沈而死死後七日托夣語伯玉曰君本願神吾今得爲神也伯玉寤而覺之遂終身不復渡水有婦人渡此津者皆攘衣枉妝然後敢濟不爾風波暴發醜婦𨿽妝飾而渡其神亦不妬也婦人渡河無風浪者以爲己丑不致水神怒醜婦諱之無不皆自毀形容以塞嗤笑也故齊人語曰欲求好婦立在津口婦立水傍好醜自彰

自稱徐伯

自稱甄舒仲

自稱孤竹君

晉書殷仲堪防於江濵見流棺接而焉旬日間門前之溝忽起爲岸其夕有人通仲堪自稱徐伯云感君之惠無以報也仲堪因問門前之岸是何祥乎對曰水中有岸其名爲洲君將爲州言終而沒至是果臨荊州

又鄒湛嘗見一人自稱甄舒仲余無所言如此非一久之乃悟曰吾宅西有積土敗瓦其中必有死人甄舒仲者予捨西土瓦中人也檢之果然厚加斂畢遂夣此人來謝

地道志曰遼西人見遼水有浮棺欲破之語曰我孤竹君也汝破我何爲因爲立祠焉

李冰厲聲責江神

文翁防劍擊江神

風俗通李冰爲蜀守時江神歲取二童女爲婦冰以其女與神爲婚經至神祠勸神酒酒杯恆澹澹冰厲聲以責之因忽不見

水經注蜀有廻復水江神嘗流殺人文翁爲守祠之勸酒不盡防劍擊之遂不爲害

孝經愈病

易經卻鬼

南史有病邪者問郭歡歡曰家有何書答曰惟有孝經而已歡曰可取仲尼居置病人枕邊恭敬之自差也而後病者果愈後人問其故答曰善禳惡正勝邪此病者所以差也

北史權防夜出城東門獨乘一驢忽有二人一人牽頭一人隨後有似相助其廻動輕漂有異生人漸失路不由本道心甚怪之遂誦易經上篇第一卷

不盡前後二人忽然離防防亦不覺墮驢迷悶至明始覺方知墮處乃是郭外才去家數里

阮瞻執無鬼論

阮修持無鬼辯

晉書阮瞻素執無鬼論物莫能難毎自謂此理足可以辯正幽明忽有一客通名詣瞻寒溫畢聊談名理客甚有才辯瞻與之言良久及鬼神之事反覆甚苦客遂屈乃作色曰鬼神古今聖賢所共傳君何得獨言無卽僕便是鬼於是變爲異形須臾消滅瞻黙然意色大惡

又阮修好易老善淸言嘗有論鬼神有無者皆以人死者有鬼修獨以爲無曰今見鬼者著生時衣服若人死有鬼衣服有鬼邪論者服焉後遂伐社樹或止之修曰若社而爲樹伐樹則社移樹而爲社伐樹則社亡矣

狄仁傑毀滛祠一千七百所

李徳裕毀滛祠一千一十所

舊唐書狄仁傑充江南巡撫使吳楚之俗多滛祠仁傑奏毀一千七百所惟畱夏禹吳太伯季札伍員四祠

又李徳裕爲淅西觀察使壯年得位銳於布政凡舊俗之害民者悉革其江嶺之間信巫祝惑鬼怪有父母兄弟厲疾者舉室棄之而去徳裕欲變其風擇鄕人有識者諭之以言繩之以法數年之間風頓革屬郡祠廟按方誌前代名臣賢後則祠之四郡之內除滛祠一千一十所又罷私邑山房一千四百六十以淸冦盜人樂其政優詔嘉之

築歲見怪

掘歲得禍

酉陽雜爼工部員外張周封當築墻於太嵗上一夕盡崩且意其基虛工不至率莊客指揮復築之髙未數尺炊者驚叫曰怪作矣遽視之飯數斗悉躍入地著墻勻若子無一粒重者矗墻之半如界焉因謁巫酹地謝之亦無他異

廣異記上元末復有李氏家不信太歲掘之得一塊肉相傳云得太歲者鞭之數百當免禍害李氏鞭九十餘忽然騰上因失所在李氏家有七十二口死亡略盡惟小薊公尙存李氏兄弟恐其家滅盡夜中令奴悉作鬼裝束刼小薊便藏之惟此子得存其後襲封薊公又寧州有人亦掘得太歲狀類赤菌有數千眼其家不識移至大路徧問識者有胡僧驚曰此太嵗宜速埋之其人遽送舊處經一年人死略盡又酉陽雜爼萊州卽墨縣有王丰兄弟三人丰不信方位所忌嘗於大歲上掘坑見一肉塊大如斗蠕蠕而動遂塡其坑肉隨塡而出丰懼棄之經宿其肉長塞於庭兄弟奴婢數日內悉卒惟一女子存焉

晁良正掘太歲

董表儀掘太歲

廣異記晁良正性剛不怖鬼毎年常掘太歲地掘後忽見一肉物良正打之三日送於河其夜使人視之三更後車馬甚眾來至肉所問太歲何故受此屈辱不讐報之太歲曰彼正榮華無柰之何曁明失所在傳載董表儀家在河沙塘東嘗欲撤屋掘土陰陽人云太歲居北方不可興工旣而掘深三尺許得肉塊漫漫然董惡之投諸河訖亦無禍

歲輸碪數千

歲上杼十枚

中記玉門之西有一國國中有山山上有祠廟國人歲歲出石碪數千輸廟中名曰霹靂碪給霹靂用從春雷出碪日滅至秋而盡

華陽國誌梓潼縣郡治有五婦山故蜀五丁士所拽虵崩山處也有善板祠一曰惡子民歲上雷杼十枚歲盡不復見云雷取去

以刀開心

以鑿開心

異苑鄭師馬融三載無聞融遣還過樹陰下假寐夣一人以刀開其心謂曰子可學矣於是寤而卽返遂洞精典籍後東歸融曰詩書禮樂皆東矣舊唐書尹知章少勤學嘗夣神人以大鑿開其心以藥內之自是日益開朗盡通諸經精義尢明易及莊老言之學遠近咸來受業其有貧匱者知章盡其家財以衣食之又北夣言唐劉瞻先婚李氏生一子卽劉贊也相國薨後贊且孤防性甚魯鈍教其讀書終不記憶其舅卽李殷衡侍郎也以劉氏之子不可無後常加楚箠終不長進李夫人慈念不忍苦之嘆其宿分也一旦不告他適無以訪尋聖善憶念淚如綆縻莫審其存亡數年方歸子母團聚且曰因入嵩山遇一白衣叟謂曰與汝開心將來必保聰明自是日誦一卷兼有文藻擢進士第梁時登朝充崇政院學士預時俊之流

以廣陵散授嵇中散

以廣陵散傳賀思令

晉書嵇康嘗防乎西洛暮宿華陽亭引琴而彈夜分忽有客詣之稱是古人與康共談音律辭致淸辯因索琴彈之而爲廣陵散聲調絕倫遂以授康仍誓不傳人亦不言其姓字後康將刑東市索琴彈之曰昔袁孝尼嘗從我學廣陵散吾毎靳固之廣陵散於今絕矣

世說防稽賀思令善彈琴嘗夜在月中坐臨風鳴忽有一人形貎甚偉著械有慘色在中庭稱善便與共語自云是嵇中散謂賀曰卿手下極快但放古法未偹因授以廣陵散遂傳之於今不絕北史鄭述祖嘗夣人彈琴寤而寫得以爲絕妙

廟神賜藥三丸

廟神賜金十餅

北夣言閩從事崔員外【忘其名】正直檢身幕僚所重奉幣湖湘復命在道逢防賊悉遭殺戮惟外郎於倉皇中忽有人引路獲免驅馳遠路復患痁疾行邁之次難求藥餌途次延平津廟夣爲廟神賜藥三丸服之驚覺頓愈

又盧成書生張璟幹寧中以所業之桂州欲謁連帥張相至衡州大嘷灘捐舩上岸寢於江廟爲廟神所責生以實對之神爲攺容延坐從容云有王立仁者罪合族誅廟神爲其分疏奏於兵神無人作奏璟爲艸之旣奏允神喜以白金十餅爲贈

侍衛土偶皆泥濕如汗

廟中人馬腳盡有泥濕

南史蕭猷封臨汝侯爲吳興郡守性倜儻與楚王廟神交飲至一斛毎酹祀盡歡極醉神影亦有酒色所禱必從後爲益州刺史侍中中防軍時江陽人齊茍兒反眾十萬攻州城猷兵糧俱盡人有異心乃遙禱請救是日田老逢一騎浴鐵從東方來俄有數百騎如風一騎過請飲田老問爲誰曰吳興楚王來救臨汝侯當此時廟中請祈無驗十餘日乃見侍衛土偶皆泥濕如汗者是月猷大破茍兒

又曹景宗傳先是旱甚詔祈蔣帝神求雨十旬不降帝怒命載荻欲焚蔣廟並神影爾日開朗欲起火當神上忽有云如織倐忽驟雨如防臺中宮殿皆自振動帝懼馳詔追停於是偹法駕將朝臣修謁是時魏軍攻圍將離蔣帝神報敕必許扶助旣而無雨水長遂挫敵人神之力也凱旋之後廟中人馬腳盡有泥濕當時並目睹焉

穆之出陌室壊

孝嗣移牀壁崩

南史劉穆之聞京城有叫聲晨出陌頭屬與信防直視不言者久之反室壊

又徐孝嗣初在率府晝臥齋北壁下夣兩童子遽云移公牀孝嗣驚起聞壁有聲行數步而壁崩壓牀

劉聰作遮須王

韓禽爲閻羅王

載記劉聰子約死一指猶暖遂不殯殮及蘓言見元海於不周山經五日遂復從至昆侖山三日復返於不周見諸王公卿將相死者悉在宮室甚壯防號曰珠離國元海謂約曰東北有遮須夷國無主久待汝父爲之汝父後三年當來來後國中大亂相殺害居家死亡略盡但可永明軰十數人在耳汝且還後年當來見汝不久約拜辭而歸道遇一國曰猗尼渠余國引約入宮與約皮囊一枚曰爲吾遺漢皇帝約辭而歸謂約曰劉郎後來年必見過當以小女相妻約歸置皮嚢於機上俄而蘇使左右機上取皮嚢開之有一方白玉題文曰猗尼渠余國天王敬信遮須夷國天王歲在攝提當相見也馳使呈聰聰曰若審如此吾不懼死也及聰死與此玉並焉志林云劉聰聞當爲遮須國王則不復懼死人之愛富貴有甚於生者月犯少防吳中髙士求死不得人之好名有甚於生者

北史韓禽拜涼州縂管俄徵還京恩禮殊厚無何其鄰母見禽門下儀衛甚盛有同王者母異而問之其中人曰我來迎王忽不見又有人疾篤忽驚走至禽家曰我欲謁王左右問何王曰閻羅王禽子弟欲撻之禽止之曰生爲上柱國死作閻羅王亦足矣酉陽雜爼大寧坊力者札左膊曰生不怕京兆尹右膊曰死不怕閻羅王

蔣濟子轉泰山錄事

沈僧昭爲泰山錄事

列異傳蔣濟爲領軍其婦夣見亡兒涕泣曰兒爲泰山伍伯憔悴困辱不可復言今太廟西謳士孫阿見召爲泰山令願母爲白侯屬阿令轉我得樂處明日暮復夣云新君明日日中當發願重啟侯何惜不一試驗之濟於是乃見孫阿具語其事阿不懼當死而喜得爲泰山令惟恐濟言不信也曰不知賢子欲得何職濟曰隨地下樂者與之濟欲速知其驗從領軍門至廟下十步安一人以傳阿消息辰時傳阿心痛已時傳阿劇日中傳阿亡濟泣曰𨿽哀我兒之不幸且喜亡者有知後月餘兒復來語母曰已得轉爲錄事矣按眞誥蔣濟爲南山伯領二千兵

南史沈僧昭別名法朗少事天師道士常以甲子及甲午日夜著黃巾衣褐醮於私室時記人吉凶頗有應驗自云爲泰山錄事幽司中有所收錄必僧昭署名按眞誥荀顗爲太山君取顧眾爲泰山將軍用曹洪爲司馬桓範爲長史蘓韶傳云劉孔才爲太山公欲反北帝已誅滅之孔才卽劉劭也又梅頥爲豫章太守夣被召作太山府君克日便亡

天帝召爲記

天帝取著棋

唐李長吉集序長吉將死時忽晝見一緋衣人駕赤虯持一版書若太古篆或霹靂石文者云當召長吉長吉了不能讀歘下榻叩頭言阿彌老且病賀不願去緋衣人笑曰帝成白玉樓立召君爲記天上差樂不苦也按舊唐書李賀字長吉手筆敏防尢長於歌篇其文思體勢如崇巖峭壁萬崛起當時文士從而效之無能髣髴者其樂府詞數十篇至於云韶樂工無不諷誦

北夣言唐僖宗朝翰林棊待詔滑生能棊品甚髙少逢敵手有一張小子年僅十四來謁覓棊請饒一路滑生棊思甚遲沈吟良久方下一子張生隨手應之都不介意仍於庭際取適候滑生更下又隨手著應之一旦黃宼犯闕僖皇幸蜀滑以待詔供職謀赴行在欲取金州路入辦裝挈家次張生曰不必前邁某非棊客天帝命我取公著棊請指揮家事滑生驚愕妻子啜泣奄然而逝他日京都共知也昔顏回卜商爲地下修文郎又李長吉爲帝召撰樂府豈斯類邪所謂天帝者非北極天皇大帝也按眞誥又非北方天黑帝道君此鬼都北帝以號鬼帝世人有功徳者地官得以辟請四明公之流是也召棊之命乃酆宮帝君乎

楊鑣與大姑作偶

光澤與太山作兒

北夣言唐楊鑣収相之子少年爲江西推巡優遊外幕也屬秋祭請祀大姑神西江中有兩山孤防號大者爲大孤小者爲小孤朱崖李太尉有小孤山賦寄意焉後人語訛作姑姊之姑創祠山上塑像艷麗而風濤甚惡行旅憚之毎歲本府命從事躬祭鑣與於此行鑣悅大姑容偶有言謔浪祭畢廻舟而見空中雲霧有一女子容質甚麗俯就楊公呼爲楊郞遜詞雲家姊多幸楊郎采顧便希回橈以成禮也故來奉迎農驚怪乃曰前言戲之耳小姑曰家姊本無意輙慕君子而楊郞自發言茍或中輟立恐不利於君農憂惶遂然諾之懇布從容一月處理家事小孤亦許之楊生歸指揮訖倉卒而卒似有鬼神來迎也

又登州節判史在徳郞中子光澤甚聰俊方修舉業自別墅歸乘醉入太山廟謂神曰與神作第三兒得否自是歸家精神恍忽似有見召逾月而殂也

禍老桑

貍誤老表

異苑曰孫權時永康縣有人入山遇一大卽束之以歸便言曰遊不量時爲君所得擔者怪載出欲上吳王夜宿越裏防船於大桑樹宵中樹忽呼曰元緒奚事爾也曰行不擇日今方見烹𨿽盡南山之樵不能潰我樹曰諸葛元遜識性淵長必致相困令求如我之徒計將安泊曰子明無多辭旣至建業權將煮之燒柴萬車諸葛恪曰然以老桑乃熟獻人仍說言權使伐桑取煮之卽爛

續齊諧記張華爲司空於時燕昭王墓前有一斑貍化爲書生欲詣張公過問墓前華表曰以我才貎可得見司空邪華表曰子之妙觧無爲不可但張公制度恐難籠絡出必遇辱殆不得返非但喪子千年之質亦當深誤老表貍不從遂詣華見其容止風流雅重之於是論及文章聲實華未嘗勝次復商略三史探貫百氏包十乘洞三才華無不應聲屈滯乃嘆曰明公當尊賢容眾嘉善矜不能柰何憎人學問墨子兼愛其若是耶言卒便退華乃使人防門不得出旣而又問華曰公門置兵甲蘭錡當是疑僕邪恐天下之人捲舌而不談知謀之士望門而不進深爲明公惜之華不答使人防禦甚嚴丰城令雷煥博物士也謂華曰聞魅鬼忌所別者數百年物耳千年老精不復能別惟千年枯木照之則形見昭王墓前華表已當千年使人伐之至聞華表言曰老貍不自知果誤我事於華表穴中得靑衣小兒長二尺餘使還未至洛陽而變成枯木遂然以照之書生乃是一斑貍茂先嘆曰此二物不値我千年不復可得

撥糞是金

遺糞皆銀

湘中記雲長沙西南有金牛巖漢武時有一田父牽赤牛告漁人欲渡江漁人云船小豈勝得牛田父曰但相容不重君船於是人牛俱上及半江牛糞於船田父曰以此相贈旣渡漁人怒其污船以橈撥糞棄水欲盡方覺是金訝其神異乃躡之但見人牛入嶺隨而掘之莫能及也今掘處猶存

酉陽雜爼漢建武二十一年有人騎白牛蹊人田田父訶詰之乃曰吾北海使將看天子登封遂乘牛上山田父尋至山惟見牛迹遺糞皆爲銀明年世祖封禪

五羊負糓

五羊銜糓

南部新書吳修爲廣州刺史未至州有五仙人騎五色羊負五穀而來今州防梁上畫五仙人騎五色羊爲瑞故廣南謂之五羊城【與番禺雜記同】

廣州記六國時廣州屬楚髙固爲楚相五羊銜谷至其庭以爲瑞因以五羊名其地

馬鬼

鵞鬼

抱朴子按九鼎記及靑靈經言人物之死俱有鬼也馬鬼常以晦夜出行狀如炎火

吳志注景帝有疾使巫視鬼欲試之乃殺一鵞埋之於苑中駕屋施牀幾以婦人服物著上乃使巫視之若能說此冢中婦形狀者加賞此巫視日竟晝夕無所道帝催問之急乃曰實不見有鬼但見一頭白鵞在墓上所以不卽白疑是鬼神變化而作定無復攺易不知何如景帝乃厚賜之

鯀化黃熊

鯀化魚

春秋傳縣化爲黃熊入於羽淵

拾遺記鯀自沈於羽淵化爲魚時揚須振鱗橫修波之上見者謂爲河精梁蕭綺錄曰在山變爲熊入水化爲魚也

白龍飲水

赤龍據案

唐太宗未建義時常飲酒醉臥劉文靜家文靜坐樓上見宅南大池中有白龍下飲水池中大魚皆躍上岸以百數良久乃隱家人共見極驚駭太宗睡覺謂文靜云醉中渇甚夣入公家池中飲水極淸泠快意文靜視其體尙猶濕也

唐宗臨潞州景龍二年四月十七日在防事假寐白鶴觀道士宋大辧等三十人同見赤龍據案又防時嘗至洛陽令崔日知宅崔設饌未熟明皇因寢庭前一架藤花初開日知見巨蛇食藤花逡巡不見上覺曰饑甚夣中食藤花甚美日知知他日啟聖之驗也

萇之血化爲碧

淮陰之血漬爲艸

莊子萇死於蜀藏其血三年而化爲碧又臺州誌王貞婦爲元兵所刼至嵊縣淸風嶺齧指出血書字山石投崖死血漬石間天且陰卽墳起如始書永新志譚節婦趙氏被元兵並其子殺之血漬禮殿間八磚上宛然一婦人抱嬰兒狀或磨以沙石不滅又煆以火益顯至今如初

地理誌未央殿東北二里許蓋鐘室故處有丈餘隙地艸色皆殷赤傳是韓淮陰血漬而然

竊窺乃大蛇

外窺乃巨

晉書杜預初在荊州因宴集醉臥齋中外人聞嘔吐聲竊窺於戶止見一大蛇垂頭而吐

北夣言歸登尙書毎浴必屏左右或有自外窺之乃巨也又榮陽【崔魏公】因醉眠左右見一白者蓋杜南蛇也

牛哀化虎

左飛化虎

淮南子昔公牛哀轉病也七日化爲虎其兄掩戶而入覘之則虎搏而殺之是故文章成獸爪牙移易志與心變神與形化方其爲虎也不知其嘗爲人也方其爲人不知其且爲虎也二者代謝舛馳各樂其成形狡猾鈍惛是非無端孰知其所萌夫水向冬則凝爲冰冰迎春則泮而爲水冰水移易於前後若周員而趨孰暇知其所苦樂乎

交州記龍編縣功曹左飛曾化爲虎數月還作吏旣言其化亦化無不在牛哀易虎不識厥兄當其革狀安知其譌變哉按髙誘氏云人化爲虎者便還食人食人因作眞虎不食人者更復化爲人【評曰牛哀之事載之往牒非一初嘗怪之及覩譚子化書而爽然釋也其言曰至淫者化爲婦人至暴者化爲猛虎心之所變不得不變嗟乎世有至暴者卽靦然而人靣哉人固以乳虎目之矣】

江夏黃氏化黿入深淵

丹陽宣氏化黿入遠潭

後漢靈帝時江夏黃氏之母浴而化爲黿入於深淵其後時出見初浴簮一銀釵及見猶在其首

晉書孫皓寶鼎元年丹陽宣騫母年八十因浴化爲黿兄弟閉戶衛之掘堂上作大坎實水其中黿入坎遊戲一二日恆延頸外望伺戶小開便輪轉自躍入於逺潭遂不復還

靳尙作一大蟒

郤後謫爲大蟒

攝山記楚大夫靳尙以讒殺屈原爲天所譴作一大蟒穴在山後人爲之立廟

梁武讖序郤氏梁武帝後也崩數月帝居寢殿聞外騷窣聲視之乃見一蟒盤躃上殿睒睛呀口向帝帝驚駭蹶起曰宮殿嚴警非爾類所生之處豈妖孽欲祟朕耶蛇人語曰蟒昔郤氏也妾以生存嫉妬損物害人死以是罪謫爲蟒耳

駢志卷十四﹤子部﹐類書類﹐駢志﹥

欽定四庫全書

駢志卷十五

明陳禹謨撰

辛部上

人所以有姓

人所以有氏

白虎通人所以有姓者何所以崇恩愛厚親親逺禽獸所以別婚姻也故紀世別類使生相愛死相哀同姓不得相娶所以重人倫也姓者生也人稟天气所以生者也詩曰天生蒸民尙書曰平章百姓姓所以有百者何以言古者聖人吹律定姓以紀其族人含五常而生正聲有五宮商角徵羽轉而相雜五五二十五轉生四時異气殊音悉備故姓有百也

又人所以有氏者何所以貴功徳下伎力或氏其官或氏其事聞其氏卽可知矣所以勉人爲善也或氏王父字者何所以別諸矦之後爲興滅國繼絕世也王者之子稱王子王者之孫稱王孫諸矦之子稱公子公子之子稱公孫公孫之子各以其王父字爲氏刑徳攷曰堯之命表稷契賜姓於姬臯陶典刑不

表姓言天任徳遠刑禹姓姒祖昌意以薏苡生殷姓子氏祖以鳥子生也周姓姬氏祖以履大人迹生也案潛夫論昔堯賜契姓姬賜禹姓姒氏曰有夏伯夷爲姜氏曰有呂下及三代官有世功則有官族邑亦如之後世微末因是以爲姓則不能攺也故或傳本姓或氏號邑諡或氏於爵或氏於志若夫五帝三王之世所謂號也文武昭景成宣戴桓所謂諡也齊魯吳楚秦晉燕趙所謂國也王氏矦氏王孫公孫所謂爵也司馬司徒中行下軍所謂官也伯有孟孫子服叔子所謂字也巫氏匠氏陶氏所謂事也東門西門南宮東郭西郭所謂居也三鳥五鹿靑牛白馬所謂志也凡厥姓氏皆出是屬而不可勝紀也

楚狂接輿姓陸

東方曼倩姓金

髙士傳陸通字接輿楚人也好養性躬耕以爲食楚昭王時通見楚政無常乃佯狂不仕故時人謂之楚狂

論衡世或言東方朔亦道人也姓金氏字曼倩變姓易名遊宦漢朝外有仕宦之名內乃度世之人此又虛也

束之先爲疏

棘之後爲棗

晉書束晳字廣微陽平元城人漢疏廣之後也王莽末廣曾孫孟達避難自東海徙居沙鹿山南因去疎之足攺姓焉

又棗據字道彥潁川長社人也本姓棘其先避仇攺焉

慕容因冠而氏

禿髮因被而氏

載記燕代多冠步搖冠莫護防見而好之乃斂髮襲冠諸部因呼之爲步揺其後音訛遂爲慕容焉又初壽闐之在孕母胡掖氏因寢而產於被中鮮卑謂被爲禿髮因而氏焉

以鐵爲氏

以石爲名

載記赫連勃勃下書曰帝王者系天爲子是爲徽赫實與天連今攺姓曰赫連氏庶協皇天之意永享無疆大慶系天之尊不可令支庶同之其非正統皆以鐵伐爲氏庶朕宗族子孫剛鋭如鐵皆堪伐人晉書桓豁聞苻堅國中有謠云誰謂爾堅石打碎有子二十人皆以石爲名以應之

申繻命名對

孫休命名詔

左傳桓六年九月丁卯子同生以太子生之禮舉之接以大牢卜士負之士妻食之公與文姜宗婦命之公問名於申繻對曰名有五有信有義有象有假有類以名生爲信以徳命爲義以類命爲象取於物爲假取於父爲類不以國不以官不以山川不以隱疾不以畜牲不以器幣周人以諱事神名終將諱之故以國則廢名以官則廢職以山川則廢主以畜牲則廢祀以器幣則廢禮晉以僖矦廢司徒宋以武公廢司空先君獻武廢二山是以大物不可以命公曰是其生也與吾同物命之曰同

吳錄載孫休詔曰人之有名以相紀別長爲作字憚其名耳禮名子欲令難犯易避五十稱伯仲古或一字今人競作好名好字又令相配所行不副此瞽字伯明者也孤嘗哂之或師友父兄所作或自己爲師友尙可父兄猶非自爲最不謙孤今爲四男作名字太子名音如湖水灣澳之灣字酋酋音如迄今之迄次子名音如兕觥之觥字防防音如礥首之礥次子名相相音如艸莽之莽字昷昷音如舉物之舉次子名音如褒衣下寛大之褒字防防音如有所擁持之擁此都不與世所用者同故鈔舊文防合作之夫書八體損益因事而生今造此名字旣不相配又字但一庶易棄避其普告天下使咸聞知裴松之以爲傳稱名以制義義以出禮禮以體政政以治民是以政成而民則易以生亂斯言之作豈虛也哉然欲令難犯何患無名而乃造無況之字制不典之音違明誥於前修垂嗤騃於後代不亦異乎是以墳土未幹而妻子絕滅師服之言於是乎徵矣

孟子父名

孟子母名

孟氏譜曰孟子之父激公宜母仉氏或云李氏孟子娶田氏生子名仲子云

漢髙父名

漢髙母名

符瑞志漢髙帝父曰劉執嘉執嘉之母夢赤鳥若龍戲已而生執嘉是爲太上皇帝母名含始是爲昭靈後昭靈後遊於洛池有玉雞銜赤珠刻曰玉英吞此者王昭靈後取而吞之又寢於大澤夢與神遇唐顏師古曰史家不詳著髙祖母之姓氏無得記之故取當時相呼稱號而言也其下王媼之屬意義皆同至如皇甫謐等妄引讖記好奇騁博彊爲髙祖父母名字皆非正史所說蓋無取焉寧有劉媼本姓實存史遷肯不詳載卽理而言斷可知也【按洪容齋氏曰漢髙祖父曰太公母曰媼見於史者如是而已皇甫謐王符始撰爲奇語云太公名執嘉又名燸媼姓王氏唐洪文館學士司馬承禎史記索隱雲母溫氏是時打得班固泗水亭長古石碑文其字分明作溫曰母溫氏與賈膺復徐彥伯魏奉古等執對反覆深嘆古人未聞聊記異見予竊謂固果有此明證何不載之於漢紀疑亦後世好事者如皇甫之徒所增加耳又嘗遊嶺外見康州龍媼廟碑亦雲姓溫氏皆指媼爲溫者不一也唐小說纂異記載三史王生醉入髙祖廟見髙祖云朕之中外泗州亭長碑昭然具載外族溫氏蓋不根誕妄之說云】

顧元嘆之名爲蔡邕所與

桓元子之名因溫嶠所稱

江表傳顧雍從伯喈學專一淸靜敏而易教伯喈貴異之謂曰卿必成致今以吾名與卿故雍與伯喈同名由此也吳錄曰雍字元嘆言爲蔡邕之所嘆因以爲字焉

晉書桓溫字元子宣城太守彞之子也生未期而太原溫嶠見之曰此兒有奇骨可試使啼及聞其聲曰眞英物也彞以嶠所賞故遂名之曰溫

賜攺其名

賜復其名

舊唐書路嗣恭始名劍客歷仕郡縣有能名後援神烏令考績上上爲天下最宗以其能嗣魯恭賜攺其名

唐書李正已反將斷江淮路徳宗以張萬福爲濠州刺史召見謂曰先帝攺卿名正者所以褒卿也朕以爲江淮艸木亦知卿威名若從先帝所攺恐賊不知是卿也賜復名萬福

商臣巫賢

齊臣巫賢

尙書君奭篇云在祖乙時則有若巫賢【巫咸子】

韓詩外傳齊景公出田十有七日而不反晏子乘而往比至衣冠不正景公見而怪之曰夫子何遽乎得無有急乎晏子對曰然有急國人皆以君爲惡民好禽臣聞之魚鼈厭深淵而就幹淺故得於釣网禽獸厭深山而下於都澤故得於田獵今君出田十有七日而不反不亦過乎景公曰不然爲賔客莫應待邪則行人子牛在爲宗廟而不血食邪則祝人太宰在爲獄不中邪則大理子幾在爲國家有餘不足邪則巫賢在寡人有四子猶有四肢也而得代焉又何患乎晏於曰然人心有四肢而得代焉則善矣令四肢無心十有七日不死乎景公曰善哉言遂援晏子之手與驂乘而歸若晏子者可謂善諫者矣

兩曾子

兩子思

秦策曾子處費費人有與曾子同名族者而殺人人告曾子母曰曾參殺人曾子之母曰吾子不殺人織自若有頃焉人又曰曾參殺人其母尙織自若也頃之一人又告之曰曾參殺人其母懼投杼逾墻而走夫以曾參之賢與母之信也而三人疑之則慈母不能信也史記曾參南武城人字子輿少孔子四十六歲孔子以爲能通孝經故授之業【按西京雜記昔魯有兩曽參南曾參殺人見捕人以告北曾參母然則子輿爲北曽參矣】

闕裏志孔伋字子思逮事孔子而受業於曾子蓋顏子蚤卒聖道傳於曾子曾子傳於子思子思傳於孟子其學獨得其宗子思嘗著書四十九篇

左傳鄭駟泰而侈嬖大夫也而常陳卿之車服於其庭鄭人惡而殺之子思曰詩曰不解於位民之攸曁【子思子產子國參也】不守其位而能久者鮮矣商頌曰不僣不濫不敢怠皇命以多福

齊王猛服東郭書謂如驂之靳

秦王猛遇苻永固謂若文之尙

左傳齊矦伐晉夷儀敝無存之父將室之辭以與其弟曰此役也不死反必娶於髙國先登求自門出死於霤下東郭書讓登犂彌從之曰子讓而左我讓而右使登者絕而後下書左彌先下書與王猛息猛曰我先登書斂甲曰曩者之難今又難焉猛笑曰吾從之如驂之靳【杜注靳車中馬也猛不敢與書爭言以從書如驂馬之隨靳也傳言齊師和所以能克】

載記苻堅字永固常從容謂王猛曰卿夙夜匪懈憂勤萬機若文王得太公吾將優遊以卒歲又南史王猛歸欵隨文帝大悅謂辛昉曰猛懷其舊主送故情深卽是我之誠臣保守一方不勞兵甲又是我之功臣

鄭行人子羽

衛行人子羽

左傳鄭行人公孫揮如晉聘【揮子羽也】程鄭問焉曰敢問降階何由子羽不能對歸以語然明然明曰是將死矣不然將亡貴而知懼懼而思降乃得其階下人而已又何問焉

又吳徵防於衛初衛人殺吳行人且姚而懼謀於行人子羽【子羽衛大夫】子羽曰吳方無道無乃辱吾君不如止也子木曰吳方無道國無道必棄疾於人吳𨿽無道猶足以患衛往也長木之斃無不摽也國狗之瘈無不噬也而況大國乎

蒍賈料子玉

仲由見子玉

左傳楚子將圍宋使子文治兵於暌終朝而畢不戮一人子玉復治兵於蒍【子玉成得臣也爲令尹故蒍楚邑】終日而畢鞭七人貫三人耳國老皆賀子文子文飲之酒蒍賈尙防後至不賀子文問之對曰不知所賀子之傳政於子玉曰以靖國也靖諸內而敗諸外所獲幾何子玉之敗子之舉也舉以敗國將何賀焉子玉剛而無禮不可以治民過三乘其不能以入矣茍入而賀何后之有

又齊陳瓘如楚【瓘陳恆之兄子玉也】過衛仲由見之曰天或者以陳氏爲斧斤旣斵防公室而他人有之不可知也其使終饗之亦不可知也若善魯以待時不亦可乎何必惡焉子玉曰然吾受命矣

魏舒善謀

魏舒徐籌

左傳晉中行穆子敗無終及羣狄於大原崇卒也將戰魏舒曰彼徒我車所過又阨以什共車必克困諸阨又克請皆卒自我始乃毀車以爲行五乘爲三伍荀吳之嬖人不肯卽卒斬以狥爲五陳以相離兩於前伍於後專爲右角參爲左角偏爲前拒以誘之翟人笑之未陳而薄之大敗之【注傳言荀吳能用善謀】

晉書司徒魏舒每有大事徐爲籌之多出眾議之表

王良禦簡子

王良代宣秉

左傳晉趙簡子與範氏中行氏將戰郵無卹禦簡子衛太子爲右【郵無卹王良也】登鐵上望見鄭師眾太子懼自投於車下子良授太子綏【子良卽王良】而乘之曰婦人也簡子巡列曰畢萬匹夫也七戰皆獲有馬百乘死於牖下羣子免之死不在冦

後漢書王良字仲子東海蘭陵人也少好學習小夏矦尙書建武三年徵拜諫議大夫數有忠言以禮進止朝廷敬之遷沛郡太守至蘄縣稱病不之府官屬皆隨就之良遂上疾篤乞骸骨徵拜大中大夫六年代宣秉爲大司徒司直在位恭儉妻子不入官舍布被瓦器時司徒史鮑恢以事到東海過其家而良妻布裙曳柴從田中歸恢告曰我司徒史也故來受書欲見夫人妻曰妾是也苦掾無書【掾卽謂鮑恢司徒之掾史也言勞苦相過更無書信】恢乃下拜嘆息而還聞者莫不嘉之

秦昭王時公孫述

漢哀帝時公孫述

韓非子秦昭王有病百姓裏買牛而家爲主禱公孫述出見之入賀王曰百姓乃皆裏買牛而主禱王使人問之果有之王曰訾之人二甲夫非令而擅禱是愛寡人也夫愛寡人寡人亦且攺法而與之相循者是法不立法不立亂世之道也不如人罰二甲而復與爲治

後漢書公孫述字子陽哀帝時以父任爲郎東觀記曰成帝末述父仁爲侍禦史任爲太子舍人稍增秩爲郎焉

公孫西觀秦

公孫西應命

呂覽孟嘗君爲從公孫請西觀秦王昭王聞之而欲醜之以辭言昭王不好士昭王笑而謝焉公孫可謂不侵矣

史記公孫年六十徴以賢良爲博士使匈奴還報不合上意上怒以爲不能乃病免歸元光五年有詔徵文學菑川國復推上公孫讓謝國人曰臣已嘗西應命以不能罷歸願更推選國人固推至太常太常令所徵儒士各對策百餘人居下策奏天子擢對爲第一

又後漢書虞延欲辟幽州從事公孫以交通楚王而止【是有三公孫矣】

秦趙髙爲丞相

漢趙髙爲太守

史記秦二世三年冬趙髙爲丞相竟案李斯殺之髙欲爲亂恐羣臣不聽乃先設驗持鹿獻於二世曰馬也二世笑曰丞相誤邪謂鹿爲馬問左右左右或黙或言馬以阿順趙髙或言鹿者髙因陰中諸言鹿者以法後羣臣皆畏髙髙前數言闗東盜毋能爲也水經注漢光武建武二年西河鮮於冀爲淸河太守作公防未就而亡後守趙髙計功用二百萬五官黃秉功曹劉適言四百萬錢於是冀乃鬼見白日道從入府與髙及秉等對共計校定爲秉適所割匿冀乃書表自理其略言髙貴不尙節畝壠之夫而箕踞遺類研宻失機婢妾其性媚世求顯偸竊銀艾鄙辱天官易譏負乘誠髙之謂臣不勝鬼言謹因千里驛聞待髙上之便西北去三十里車馬皆滅不復見秉等皆伏地物故髙以狀聞詔下還冀西河田宅妻子焉兼爲差代以旌幽中之訟

漢髙帝時貢禹

漢元帝時貢禹

漢書魏相述髙帝時蕭何周昌等議春夏秋冬天子所服當法天地之數中得人和故自天子王矦有土之君下及兆民能法天地順四時以治國家身亡禍殃年壽永久是奉宗廟安天下之大禮也臣請法之中謁者趙堯舉春李舜舉夏兒湯舉秋貢禹舉冬【師古曰髙帝時自有一貢禹也】四人各職一時

又貢禹以明經絜行著聞元帝徴爲諌大夫數虛已問以政事

田仁推任安

秦宓薦任安

史記武帝召見衛將軍舍人田仁任安二人前見詔問能略相推第也田仁對曰提桴鼓立軍門使士大夫樂死戰鬭仁不及任安任安對曰夫決嫌疑定是非辧治官使百姓無怨心安不及任也武帝大笑曰善使任安護北軍使田仁護邊田谷於河上此兩人立名天下其後用任安爲益州刺史以田仁爲丞相長史

蜀志秦宓薦儒士任定祖曰處士任安仁義直道流名四逺如今見察則一州斯服昔湯舉伊尹不仁者逺何武貢二龔雙名竹帛故貪尋丈之髙而忽萬仞之嵩樂面前之飾而忘天下之譽斯誠往古之所重愼也甫欲鑿石索玉剖蚌求珠今乃隨和炳然有如皎日復何疑哉誠知晝不操燭日有餘光但餘情區區貪陳所見【按益部耆舊傳安廣漢人少事聘士楊厚究極圖籍遊覽京師還家講授與董扶俱以字行齊聲丞相諸葛亮問秦宓以安所長宓曰記人之善忘人之惡】

漢成美王商之固守

秦宓美王商之厚黨

漢書成帝建始三年京師民無故相驚言大水至百姓奔走相蹂躪老弱號呼長安中大亂天子親禦前殿召公卿議大將軍王鳳以爲太后與上及後宮可禦船令吏民上長安城以避水羣臣皆從鳳議左將軍王商獨曰自古無道之國水猶不冒城郭今政治和平世無兵革上下相安何因當有大水一日暴至此必訛言也不宜令上城重驚百姓上廼止有頃長安中稍定問之果訛言上於是美壯商之固守數稱其議而鳳大慙自恨失言明年商代匡衡爲丞相蜀志劉璋時秦宓同郡王商爲治中從事後商爲嚴君平李立祠宓與書曰疾病伏匿甫知足下爲嚴李立祠可謂厚黨勤類者也觀嚴文章冠冒天下由夷逸操山嶽不移使子不嘆固自昭明如李仲元不遭法言令名必淪其無虎豹之文故也可謂攀龍附鳳者矣如子云潛心著述有補於世泥蟠不滓行參聖師於今海內談詠厥辭邦有斯人以耀四逺怪子替玆不立祠堂蜀本無學士文翁遣相如東受七經還教吏民於是蜀學比於齊魯故地理誌曰文翁倡其教相如爲之師漢家得士盛於其世仲舒之徒不達封禪相如制其禮夫能制禮造樂移風易俗非禮所稱有益於世者乎𨿽有王孫之累猶孔子大齊桓之霸公羊賢叔術之讓僕亦善長卿之化宜立祠堂速定其銘

張良爲成信矦

張良爲右僕射

漢書張良間行歸漢王王以良爲成信矦

載記永和五年石季龍僣卽帝位以尙書張良爲右僕射

孔安國承武帝詔作尙書傳

孔安國承安帝詔領東海郡

論語正義孔子十一世孫安國爲漢武帝博士承詔作書傅又作古文孝經傳亦作論語訓解漢書孔氏有古文尙書孔安國以今文字讀之因以起其家逸書得十餘篇蓋尙書滋多於是矣遭巫蠱未立於學官安國爲諫大夫授都尉朝而司馬遷亦從安國問故遷書載堯典禹貢洪範微子金縢諸篇多古文說

晉書孔安國孔愉子也以儒業顯孝武時甚禮遇安帝時歷尙書左右僕射

張禹封安昌矦

張禹封安鄕矦

漢書張禹字子文宣帝甘露中諸儒薦禹詔蕭望之問禹對易及論語大義望之善焉後代王商爲丞相封安昌矦

後漢書張禹字伯達性篤厚節儉和帝時爲太傅安帝時以定策功封安鄕矦

西漢宋爲中常侍

東漢宋爲大司空

漢書長安孫寵遊說顯名與息夫躬謀曰時無塩有大石自立聞邪臣托往事以爲太山石立而先帝龍興東平王云以故與其後日夜祠祭祝詛上欲求非望而後舅伍宏反因方術以醫技得幸出入禁門霍顯之謀將行於杼杓荊軻之變必起於帷幄事勢若此告之必成發國姦誅主讎取封矦之計也躬寵乃與中郎右師譚共因中常侍宋上變事告焉後漢書宋少而溫順哀平間作侍中王莽時爲共工赤眉入長安遣使徵逼廹不得已行至渭橋自投於水家人救得出因佯死獲免光武卽位徵拜太中大夫建武二年代王梁爲大司空封栒邑矦所得租奉分贍九族家無資產以淸行致稱徙封宣平矦

漢李廣爲士夫所信

齊李廣爲士流所愛

漢書贊李將軍恂恂如鄙人口不能出辭及死之日天下知與不知皆爲流涕彼其中誠信於士大夫也北史李廣齊文宣時掌書記廣雅有鑑識度量逺坦率無私爲士流所愛

漢李陵遂降於虜

唐李陵見殺於蠻

漢書李陵軍旣敗盡斬旌旗及珍寶埋地中陵嘆曰復得數十矢足以脫矣今無兵復戰天明坐受縛矣各鳥獸散猶有得脫歸報天子者令軍士持二升糒一半冰期至遮虜鄣者相持夜半時擊鼓起士鼓不鳴陵與韓延年俱上馬壯士從者十餘人虜騎數千追之韓延年戰死陵曰無面目報陛下遂降【注如淳曰半讀曰片或曰五升曰半師古曰半讀曰判判大片也】

唐書張柬之論姚州戍云置姚州後錄事防軍李陵爲蠻所殺

朱買臣宻告張湯

朱買臣宻害豫章

漢書朱買臣與嚴助俱侍中貴用事張湯爲小吏趨走買臣等前後湯以廷尉治淮南獄排陷嚴助買臣怨湯及買臣爲長史湯數行丞相事知買臣素貴故陵折之買臣見湯坐牀上弗爲禮買臣深怨常欲死之後遂告湯陰事湯自殺上亦誅買臣

梁書宣猛將軍朱買臣宻告豫章嗣王棟及其二弟橋樛世祖志也

兩子夏俱稱材能故謂欽爲盲子夏

兩夏矦俱爲將軍故謂惇爲盲夏矦

漢書杜欽字子夏少好經書家富而目偏盲故不好爲吏茂陵杜鄴與欽同姓字俱以材能稱故衣冠謂欽爲盲杜子夏以相別欽惡以疾見詆乃爲小冠髙廣財二寸由是京師更爲小冠杜子夏而鄴爲大冠杜子夏

魏略夏矦淵與夏矦惇俱爲將軍軍中號惇爲盲夏矦惇惡之每照鏡恚怒輒撲鏡於地魏志夏矦惇從徵呂布爲流矢所中傷左目

右將軍王莽

新都矦王莽

漢書燕刺王旦賂遺蓋主上官桀及禦史大夫桑羊等皆與交通謀爲逆蓋主報言獨患大將軍霍光與右將軍王莽今右將軍物故丞相病幸事必成【按張晏曰王莽天水人也字雅叔】

又王莽字巨君永始元年封爲新都矦國南陽新野之都鄕千五百戶遷騎都尉光祿大夫侍中宿衛謹敕爵位愈尊節操愈謙散輿馬衣裘振施賓客家無所餘收贍名士交結將相卿大夫甚眾故在位更推薦之遊者爲之談說虛譽隆洽傾其諸父矣敢爲激發之行處之不慙恧

立盆子爲帝

推盆子爲主

後漢書赤眉欲求劉氏共尊立之遂立盆子爲帝北史尒朱世隆至長子與度律等共推長廣王元爲主小名盆子聞者皆以爲事類赤眉

張衡不自驕尙

張衡頗自驕貴

後漢書張衡少善屬文遊於三輔因入京師觀大學遂通五經貫六藝𨿽才髙於世而無驕尙之情常從容淡靜不好交接俗人

隋書張衡以藩邸之舊恩寵莫與爲比頗自驕貴衡防懷志尙有骨鯁之風年十五詣太學受業研精覃思爲同軰所推

漢李杜齊名

唐李杜齊名

後漢書先是李固見廢內外喪气羣臣側足而立惟杜喬正色無所回撓由是海內嘆息朝野瞻望焉在位數月以地震免宦者唐衡左悺等因共譛於帝曰陛下前當卽位喬與李固抗議言上不堪奉漢宗祀帝亦怨之及淸河王蒜事起梁冀遂諷有司劾喬及李固與劉鮪等交通請逮案罪而梁太后素知喬忠但策免而已冀愈怒使人脇喬曰早從宜妻子可得全喬不肯明日冀遣騎至其門不聞哭者遂白執系之死獄中妻子歸故郡與李固俱暴屍於城北家屬故人莫敢視者喬故掾陳畱楊匡聞之號泣星行到洛陽乃著故赤幘托爲夏門亭吏守衛屍防驅護蠅虫積十二日都官從事執之以聞太后義而不罪匡於是帶鈇鑕詣闕上書並乞李杜二公骸骨太后許之成禮殯殮送喬防還家葬送行服隱匿不仕又李云素剛憂國將危心不能忍乃露布上書移副三府曰臣聞孔子曰帝者諦也今官位錯亂小人諂進財貨公行政化日損尺一拜用不經禦省是帝欲不諦乎帝得奏震怒下有司逮云詔尙書都護劍防送黃門北寺獄使中常侍管霸與禦史廷尉雜考之時農五官掾杜眾傷云以忠諌獲罪上書願與云同日死帝愈怒遂並下廷尉時帝在濯龍池管霸奏云等事霸詭言曰李云野澤愚儒杜眾郡中小吏出於狂戇不足加罪帝謂霸曰帝欲不諦是何等語而常侍欲原之邪顧使小黃門可其奏云眾皆死獄中後冀州刺史賈琮使行部過祀云墓刻石表之又李膺性簡亢無所交接惟以同郡荀淑陳寔爲師友是時朝廷日亂綱紀頽弛膺獨持風裁以聲名自髙及遭黨事當考實膺等案經三府太尉陳蕃郤之曰今所考案皆海內人譽憂國忠公之臣此等猶將十世宥也豈有罪名不章而致收掠者乎不肯平署帝愈怒遂下膺等於黃門北寺獄杜密爲人沈質少有厲俗志爲司徒胡廣所辟後桓帝徵拜尙書令遷河南尹轉太僕黨事旣起免歸本郡與李膺同坐而名行相次故時人亦稱李杜焉

舊唐書天寶末詩人杜甫與李白齊名而白自負文格放達譏甫齷齪而有飯顆山之嘲誚元和中詞人元稹論李杜之優劣曰予讀詩至杜子美而知小大之有所總萃焉始堯舜之時君臣以賡歌相和是後詩人繼作歷夏商周千餘年仲尼緝拾選揀取其干預教化之尢者三百餘無所聞騷人作而怨憤之態繁然猶去風雅日近尙相比擬秦漢已還采詩之官旣廢天下妖滛民謳歌頌諷賦曲度嬉戲之辭亦隨時間作至漢武賦柏梁而七言之體興蘇子卿李少卿之徒尢工爲五言𨿽句讀文律各異雅鄭之音亦雜而辭意簡逺指事言情自非有爲而爲則文不妄作建安之後天下之士遭罹兵戰曹氏父子鞍馬間爲文往往橫槊賦詩故其狀抑寃哀悲離之作尢極於古晉世風槪稍存宋齊之間教失根本士以簡謾歙習舒徐相尙文章以風容色澤放曠精淸爲髙蓋吟寫性靈畱連光景之文也意義格力無取焉陵遲至於梁陳滛艷刻飾佻巧小碎之詞劇又宋齊之不取也唐興官學大振歷世能者之文互出而又沈宋之流研練精切穩然聲勢謂之爲律詩由是之後文變之體極焉然而莫不好古者遺近務華者去實效齊梁則不怠於魏晉工樂府則力屈於五言律切則骨格不存閒暇則纎濃莫備至於子美蓋所謂上薄風騷下流沈宋言奪蘇李气吞曹劉掩顏謝之孤髙雜徐庾之流麗盡得古今之體勢而兼人人之所獨專矣使尼考鍜其防要尙不知貴其多乎哉茍以爲能所不能無可無不可則詩人以來未有如子美者是時山東人李白亦以文奇取稱時人謂之李杜予觀其壯浪縱恣擺去拘束模寫物象及樂府歌詩誠亦差肩於子美矣至若鋪陳終始排比聲韻大或千言次猶數百詞气豪邁而風調淸深屬對律切而脫棄凡近則李尙不能歷其藩翰況堂奧乎

張淸淨無欲

張淸介髙行

後漢書張字君夏河內河陽人也少習嚴氏春秋兼通數家法建武初舉明經補農文學遷陳倉縣丞淸淨無欲專心經書方其講問乃不食終日及有難者輒爲張數家之說令擇從所安諸儒皆伏其多通著錄千餘人初爲縣丞嘗以職事對府不知官曹從吏白門下責之時右扶風瑯邪徐業亦大儒也聞諸生試引見之與語大驚曰今日相遭眞解蒙矣遂請上堂問難極日

蜀志張紘子官至南郡太守尙書江表傳曰淸介有髙行而才不及紘按吳書曰紘見柟橊枕愛其文爲作賦陳琳在北見之以示人曰此吾鄕張子綱【子綱綋字】所作也後紘見陳琳作武庫賦應機論與琳書深嘆美之琳答曰自僕在河北與天下隔此間率少於文章易爲雄霸故使僕受此過差之談非其實也今景興在此足下與子布在彼所謂小巫見大巫神气盡矣紘旣好文學又善楷篆書與孔融書自書融遺紘書曰前勞手筆多篆書每舉篇見字欣然獨笑如復覩其人也

張溫以車騎將軍出討

張溫以輔義中郎出使

後漢書中平二年秋七月三輔螟左車騎將軍皇甫嵩免八月以司空張溫爲車騎將軍討北宮伯玉十一月張溫破北宮伯玉於美陽

吳志張溫以輔義中郎將使蜀孫權謂溫曰卿不宜逺出恐諸葛孔明不知吾所以與曹氏通意以故屈卿行若山越都除便欲大搆於蜀行人之義受命不受辭也溫對曰臣入無腹心之規出無專對之用懼無張老延譽之功又無子產陳事之效然諸葛亮逹見計數必知神慮屈伸之宜加受朝廷天覆之惠推亮之心必無疑貳溫至蜀詣闕拜章曰昔髙宗以諒闇昌殷祚於再興成王以防衝隆周徳於太平功冒溥天聲貫防極今陛下聰明之姿等契往古總百揆於良佐參列精之炳燿遐邇望風莫不欣賴吳國勤任旅力淸澄江滸願與有道平一宇內委心協規有如河水軍事興煩使役乏少是以忍鄙倍之羞使下臣溫通致情好陛下惇崇禮義未便恥忽臣自入逺境及卽近郊頻勞來恩詔輒加以榮自懼悚怛若驚謹奉所賫函書一封蜀甚貴其才

張綱埋車輪

張綱修攻具

後漢書漢安元年選遣八使徇行風俗皆耆儒知名多歷顯位惟張綱年少官次最微餘人受命之部而綱獨埋其車輪於洛陽都亭曰豺狼當道安問狐貍按周舉傳曰詔遣八使巡行風俗同時俱拜天下

號曰八俊刺史二千石有臧罪者驛馬上之墨綬已下便收其有淸勤忠惠宜表異者狀聞【八使名見順帝紀】宋書武帝北討慕容超超尙書郎張綱乞師於姚興自長安反太山太山申宣執送之綱有巧思先是帝修攻具城上人曰汝不得張綱何能爲也及至升諸樓以示之城內莫不失色按綱修攻具成設飛樓縣梯木幔板屋冠以牛皮弓矢無所用之

吳嚴武以圍棋知名

唐嚴武以門防策名

吳錄曰嚴武字子卿衛尉畯再從子也圍棋莫與爲輩

舊唐書嚴武中書侍郎挺之子也神气雋爽敏於聞見防有成人之風讀書不究精義渉獵而已弱冠以門防策名

吳桓彞不肯署名

晉桓彞不從僞降

吳志孫綝使光祿勲孟宗告廟廢孫亮召羣司議曰少帝荒陋昬亂不可以處大位承宗廟以告先帝廢之諸君若有不同者下異議皆震怖曰惟將軍令綝遣中書郎李崇奪亮璽綬以亮罪狀班告逺近尙書桓彞不肯署名綝怒殺之漢晉春秋曰彞魏尙書令階之弟吳錄曰晉武帝問薛瑩吳之名臣瑩對稱有忠貞之節

晉書蘇峻之亂桓據廣徳固守經年勢孤力屈賊曰桓若降者當待以優禮將士多勸僞降更思後舉不從辭气壯烈志節不撓城陷爲韓晃所害初與郭璞善嘗令璞筮卦成璞以手壞之問

其故曰卦與吾同丈夫當此非命如何【評曰二桓姓名旣肖節義復埒異哉】

王沈文籍先生

王沈東野丈人

晉書王沈字處道時魏髙貴鄕公好學有文才引沈及裴秀數於東堂講防屬文號沈爲文籍先生秀爲儒林丈人

又文苑傳王沈字彥伯作釋時論以東野丈人自寓載記劉聰朝復有一王沈

太原王澄

瑯邪王澄

晉書太原王濟弟澄字道深辯慧有才藻

又瑯邪王澄字平子生而警悟𨿽未能言見人舉動便識其意王衍妻郭性貪鄙欲令婢路上擔糞澄年十四諌郭以爲不可郭大怒謂澄曰昔夫人臨終以小郎屬新婦不以新婦屬小郎因捉其衣裾將杖之澄爭得脫逾而走

司空張華

僕射張華

晉書張華盡忠匡輔彌縫補闕𨿽當闇主虐後之朝而海內晏然華之功也華懼後族之盛作女史箴以爲諷賈後𨿽凶妬而知敬重華久之論前後功勲進封壯武郡公華十餘讓中詔惇譬乃受數年代下邳王晃爲司空領著作

載記姚興遣使聘於慕容超超遣其僕射張華給事中宗正元入長安送大樂伎一百二十人於姚興興大悅延華入防酒酣樂作興黃門侍郎尹雅謂華曰昔殷之將亡樂師歸周今皇秦道盛燕樂來庭廢興之兆見於此矣華曰自古帝王爲道不同權譎之理會於功成故老子曰將欲與之必先取之今總章西入必由余東歸禍福之驗此其兆乎興怒曰昔齊楚競辯二國連師卿小國之臣何敢抗衡朝士華遜辭曰奉使之始實願交歡上國上國旣遺小國之臣辱及寡君社稷臣亦何心而不仰酬興善之

中書郎成公綏

太史令成公綏

晉書成公綏防而聰敏博渉經傳性寡欲不營資產家貧歲饑常晏如也少有雋才詞賦甚麗閒黙自守不求聞逹時有孝烏每集其廬舍綏謂有反哺之徳以爲祥禽乃作賦美之張華雅重綏每見其文嘆伏以爲絕倫薦之太常徵爲博士歷祕書郎轉丞遷中書郎每與華受詔並爲詩賦又與賈充等防定法律載記義熈三年慕容超祀南郊將登壇有獸大如馬狀類防而色赤集於圜丘之側俄而不知所在須臾大風暴起天地晝昬其行宮羽儀皆振裂超懼宻問其太史令成公綏對曰陛下信用姦臣誅戮賢良賦斂繁多事役殷苦所致也超懼而大赦

劉爲荊州刺史

劉爲泉州刺史

晉書太安中張昌作亂轉使持節南蠻校尉荊州刺史劉率前將軍趙讓等討昌自方城至宛新野所向皆平於時流人在荊州十餘萬戶羇旅貧乏多爲盜賊乃給其田種糧食擢其賢才隨資敍用時總章大樂伶人避亂多至荊州或勸可作樂者曰昔劉景升以禮壊樂崩令杜防爲天子合樂樂成欲庭作之防曰爲天子合樂而庭作之恐非將軍本意吾常爲之嘆息今主上塵吾未能展效臣節𨿽有家伎猶不宜聽況禦樂哉乃下郡縣使安慰之須朝廷旋返送署本署

隋書劉拜泉州刺史會髙智慧作亂以兵攻州城守百餘日救兵不至前後出戰死亡大半糧盡無所食與士卒數百人煮犀甲腰帶及剝樹皮而食之一無離叛賊知其饑餓欲降之抗節彌厲賊悉眾來攻城陷爲賊所害上聞而嘉嘆者久之後漢書董卓殺執金吾丁原司空劉免董卓自爲司空

秦將姚崇

唐相姚崇

載記鮮卑薛勃於貳城爲魏軍所伐遣使請救姚興興使姚崇赴救魏師旣還薛勃復叛崇伐而執之大收其士馬而還

舊唐書姚崇本名元崇字元之先天二年宗講武在新丰驛召元之代郭元振爲兵部尙書同中書門下三品復遷紫防令避開元尊號又攺名崇進封梁國公是時上初卽位務修徳政軍國庶務多訪於崇同時丞相盧懷愼源乾曜等但惟諾而已崇獨當重任明於吏道斷割不滯

今仲舒何如昔仲舒

今李膺何如昔李膺

南史直閣將軍董蠻粗有气力蕭子響要與同行蠻曰殿下癲如雷敢相隨邪子響笑曰君敢出此語亦復奇癲上聞而不悅曰人名蠻復何容得蘊借乃攺名爲仲舒謂曰今日仲舒何如昔日仲舒答曰昔日仲舒出自私庭今日仲舒降自天帝以此言之勝昔逺矣【按漢書董仲舒廣川人少治春秋孝景時爲博士下帷講誦弟子傳以久次相授業或莫見其面師古注曰言新學者但就其舊弟子受業不必親見仲舒】

又李膺爲新昌矦蕭藻主簿使至都武帝悅之謂曰今李膺何如昔李膺對曰今勝昔問其故對曰昔事桓靈之主今逢堯舜之君帝嘉其對以如意擊席者久之【按後漢書李膺字元禮以聲名自髙士有被其容接者名爲登龍門】

文章李益

詩人韓翃

孝子江泌

舊唐書李益肅宗朝宰相揆之族子登進士第長爲歌詩貞元末與宗人李賀齊名每作一篇爲教坊樂人以賂求取唱爲供奉歌詞其徵人歌早行篇好事者畫爲屏障樂峯前沙似雪受降城外月如霜之句天下以爲歌詞然少有癡病而多猜忌防閒妻妾過爲苛酷而有散灰扃戶之譚聞於時故時謂妬癡爲李益疾新唐書時又有太子舍人李益同在朝故世言文章李益以辧云【按因話錄李尙書益有宗人庶子同名俱出於姑臧公時人謂尙書爲文章李益庶子爲門戶李益而尙書亦兼門地焉嘗姻族間有禮會尙書歸笑謂家人曰大堪笑今日局席兩个坐頭總是李益】

唐書韓翃字君平南陽人矦希逸表佐淄靑幕府府罷十年不出李勉在宣武復辟之俄以駕部郎中知制誥時有兩韓翃其一爲刺史宰相請孰與徳宗曰與詩人韓翃【按本事詩天寶末舉進士制誥闕人中書兩進名徳宗批曰與韓翃時有與翃同姓名者爲江淮刺史又具二人同進禦筆復批曰春城無處不飛花寒食東風禦栁斜日暮漢宮傳蠟燭輕煙散入五矦家又批曰與此韓翃時建中初也】

唐書江泌字士淸母亡後以生闕供養遇鮭不忍食食菜不食心以其有生意也泌族人兗州治中泌黃門郎愈子與泌同名世謂泌爲孝子江泌以別之

太公號尙父

子儀號尙父

詩曰維師尙父時維鷹

舊唐書徳宗卽位詔郭子儀還朝攝冢宰充山陵使賜號尙父進位太尉中書令增實封通計二千戶給一千五百人糧二百匹馬艸料所領諸使副元帥並罷諸子弟女壻拜官者十餘人

商太宰

吳太宰

列子商太宰【商宋國也宋都商丘故二名焉太宰官名】見孔子曰丘聖者歟孔子曰聖則丘何敢然則丘博學多識者也商太宰曰三王聖者歟孔子曰三王善任智勇者聖則丘不知曰五帝聖者歟孔子曰五帝善任仁義者聖則丘弗知曰三皇聖者歟孔子曰三皇善任因時者聖則丘弗知商太宰大駭曰然則孰者爲聖孔子動容有間曰西方之人有聖者焉不治而不亂不言而自信不化而自行蕩蕩乎民無能名焉丘疑其爲聖弗知眞爲聖歟眞不聖歟

左傳公會吳於槖臯吳子使太宰嚭請尋盟公不欲使子貢對曰盟所以周信也故心以制之玉帛以奉之言以結之明神以要之寡君以爲茍有盟焉弗可攺也已若猶可攺日盟何益今吾子曰必尋盟若可尋也亦可寒也乃不尋盟說苑子貢見太宰嚭嚭問曰孔子何如對曰臣不足以知之太宰曰子不知何以事之對曰惟不知故事之夫子其猶太山林也百姓各足其材焉太宰曰子增夫子乎對曰夫子不可增也夫賜其猶一累壤也以一累壤增太山不益其髙且爲不知太宰嚭曰然則子有所酌也對曰天下有大樽而子獨不酌焉不識誰之罪也越絕書越王殺太宰嚭戮其妻子以其不忠信斷絕吳之世

趙平原君

漢平原君

史記平原趙君勝者趙之諸公子也諸子中勝最賢喜賔客賔客蓋至者數千人

漢書朱建楚人也故嘗爲淮南王黥布相有罪去後復事布布欲反時問建建諫止之布不聽聽梁父矦遂反漢旣誅布聞建諌之髙祖賜建號平原君家徙長安爲人辯有口刻廉剛直行不茍合義不取容辟陽矦行不正得幸呂太后欲知建建不肯見及建母死貧未有以發喪方假貸服具陸賈素與建善乃見辟陽矦賀曰平原君母死何乃賀我陸生曰前日君矦欲知平原君平原君義不知君以其母故今其母死君誠厚送防則彼爲君死矣辟陽矦乃奉百金裞列矦貴人以辟陽矦故往賻凡五百金久之人或毀辟陽矦惠帝大怒下吏欲誅之太后慙不可言大臣多害辟陽矦行欲遂誅之辟陽矦困急使人欲見建建辭曰獄急不敢見君建乃求見孝惠幸臣閎籍孺說曰君所以得幸帝天下莫不聞今辟陽矦幸太后而下吏道路皆言君讒欲殺之今日辟陽矦誅旦日太后含怒亦誅君君何不肉袒爲辟陽矦言帝帝聽君出辟陽矦太后大驩兩主俱幸君君富貴益倍矣於是閎籍孺大恐從其計言帝帝果出辟陽矦辟陽矦之囚欲見建建不見辟陽矦以爲背之大怒及其成功出之大驚

蕭何封鄼矦

臧宮封鄼矦

漢書蕭何傳漢五年髙祖殺項羽卽皇帝位論功行封羣臣爭功歲餘不決上以何功最盛先封爲鄼矦【鄼屬南陽】食邑八千戶

後漢書臧宮與吳漢並滅公孫述光武以蜀新定拜宮爲廣漢太守十三年增邑更封鄼矦

路博徳爲伏波將軍

馬文淵爲伏波將軍

漢書路博徳以衛尉爲伏波將軍伐破南越益封後漢書馬援字文淵時交趾女子徵側及女弟徵貳反攻沒其郡九眞日南合浦蠻夷皆應之冦略嶺外六十餘城側自立爲王於是璽書拜援伏波將軍援平嶠南所過輒爲郡縣治城郭穿渠灌漑以利其民條奏越律與漢律駁者十餘事與越人申明舊制以約束之自後駱越奏行馬將軍故事援軍還將至故人多迎勞之平陵人孟冀名有計謀於坐賀援援謂之曰吾望子有善言反同眾人邪昔伏波將軍路博徳開置七郡裁封數百戶今我微勞猥向大縣功薄賞厚何以能長久乎先生奚用相濟冀曰愚不及援曰方今匈奴烏桓尙擾北邊欲自請擊之男兒要當死於邊野以馬革裹屍還葬耳何能臥牀上在兒女子手中邪冀曰諒爲烈士當如此矣案東觀記援上書臣所假伏波將軍印書伏字犬外向城臯令印皐字爲白下羊丞印四下羊尉印白下人人下羊卽一縣長吏印文不同恐天下不正者多符印所以爲信也所宜齊同薦曉古文字者事下大司空正郡國印章奏可

大馮君小馮君

大秦君小秦君

漢書馮野王字君卿立字聖卿立居職公廉治行略與野王相似而多知有恩貸好爲條教吏民嘉美野王立相代爲太守歌之曰大馮君小馮君兄弟繼踵相因循聰明賢智惠吏民政如魯衛徳化鈞周公康叔猶二君

舊唐書秦景通與弟暐尢精漢書當時習漢書者皆宗師之常云景通爲大秦君暐爲小秦君若不經其兄弟指授則謂之不經師匠無足稱也景通貞觀中爲洗馬

大南郡小南郡

大鄭公小鄭公

大鴻臚小鴻臚

南史劉之遴字思貞除南郡太守武帝謂曰卿母年徳並髙故令卿衣錦還鄕盡榮養之禮弟之亨字嘉會代之遴爲南郡太守上問朱異曰之亨代兄喜不兄弟因循豈直大馮小馮而已又謂尙書令何敬容曰荊州長史南郡太守皆是僕射出入今者之亨便是九轉在郡有異績吏人稱之卒荊土懷之不復稱名號爲大南郡小南郡

北史鄭述祖字恭文少聰敏有風檢爲先逹所稱齊天保中爲兗州刺史時穆子容爲巡省使嘆曰古人有言聞伯夷之風貪夫廉懦夫有立志今之鄭兗州見之矣遷光州刺史初述祖父爲兗州於鄭城南小山起齋亭刻石爲記述祖時年九歲及爲刺史往尋舊迹得一破石有銘雲中嶽先生鄭道昭之白雲堂述祖對之嗚咽悲慟羣寮有人入市盜布其父怒曰何負吾君執之以歸首述祖特原之自是境內無盜百姓歌曰大鄭公小鄭公相去五十載風教猶尙同魏略始南陽韓曁以宿徳在宣前爲大鴻臚曁爲人賢及宣在後亦稱職故鴻臚中爲之語曰大鴻臚小鴻臚前後治行曷相如

郭伯濟封汾陽子

郭子儀封汾陽王

魏志郭淮字伯濟咸熙中開建五等以淮著勲前朝攺封汾陽子按淮初封陽曲矦詔曰昔漢川之役幾至傾覆淮臨危濟難功書王府在闗右三十餘年外徵冦虜內綏民夷比歲以來摧破廖化禽虜句安功績顯著朕甚嘉之

舊唐中上元三年河中軍殺其帥李國貞時太原節度鄧景山亦爲部下所殺恐其合從連賊朝廷憂之後輩帥臣未能彈壓勢不獲已遂用郭子儀爲朔方河中北庭潞儀澤沁等州節度行營兼興平定國副元帥充本管觀察處置使進封汾陽郡王出鎭絳州【據此是前後有兩郭汾陽矣又劉宋王華以誅徐羨之功追封新建縣矦其子定矦嗣爵本朝王伯安尊人亦諱華所封伯爵亦得新建可謂數之巧合】

李衛公藥師

李衛公文饒

舊唐書李靖字藥師裔孫芳任鳳翔府司參軍詣闕進髙祖太宗所賜衛國公靖官告敕書手詔等十餘卷內四卷太宗文皇帝筆迹文宗寶惜不能釋手其佩筆尙堪書金裝木匣制作精巧帝並畱禁中令書工模寫本還之賜芳絹二百匹衣服靴笏以酬之唐書李徳裕字文饒旣被放左拾遺丁柔立內湣傷之爲上書直其寃坐阿附貶南陽尉懿宗時詔追復徳裕太子少保衛國公賜尙書左僕射距其沒十年

萬石君

萬石嫗

史記石奮長子建次子甲次子乙次子慶皆以馴行孝謹官皆至二千石於是景帝曰石君及四子皆二千石人臣尊寵乃集其門號奮爲萬石君

又後漢書馮勤字伯偉魏郡繁陽人也曾祖父宣帝時爲農太守有八子皆爲二千石趙魏間榮之號曰萬石君焉兄弟形皆偉壯惟勤祖父偃長不滿七尺常自恥短陋恐子孫之似也乃爲子伉娶長妻伉生勤八尺三寸八歲善計銚期薦於光武在事精勤遂見親識每引進帝輒顧謂左右曰佳乎吏也後歷官司徒號稱任職勤母年八十每會見詔敇勿拜令禦者扶上殿謂諸王曰使勤貴寵者此母也漢書嚴延年兄弟五人皆有吏材至大官東海號曰萬石嚴嫗

韋氏父子入相

李氏父子復相

漢書韋賢代蔡義爲丞相時賢年七十餘爲相五歲少子成復以明經歷位至丞相

舊唐書李徳裕父吉甫年五十一出鎭淮南五十四自淮南復相今徳裕鎭淮南復入相一如父之年亦爲異事

三日曆三臺

十旬遷四職

後漢董卓切敇州郡舉蔡邕詣府邕不得已到署祭酒甚見敬重舉髙第補侍禦史又轉侍書禦史遷尙書三日之間周曆三臺

北史唐瑾轉荊州總管府長史入爲吏部中大夫歷禦正納言內史中大夫曽未十旬遂遷四職又蘇亮自大統以來無歲不轉官一年或至三遷僉曰才至不怪其速也

三世山陰

三世觀察

齊書山陰東土大縣難爲長官傅僧佑在縣有稱子琰爲武康令遷山陰令尢明察又著名二縣皆謂之傅聖父子並著奇績時云諸傅有治縣譜子孫相傳不以示人時劉明亦有吏能歷山陰令政常爲天下第一琰子劌代明爲山陰問明答曰我有奇術卿家譜所不載臨別當相示旣曰作縣令惟日食一升飯而莫飲酒此第一策也

舊唐書崔郾字廣略昭湣時爲陜州觀察使舊獘有上供不足奪吏俸以益之歲八十萬郾以廉使常用之直代之居二年政績聞於朝遷鄂嶽浙西觀察使至用寛政安疲人及居鄂渚則峻法嚴刑未嘗貰一死罪江湖之間萑蒲是叢因造衝小艦上下千里期月而盡獲羣盜凡三按廉車率由淸簡少事財用有餘人遂寧防子瑤歷浙西鄂嶽觀察使瑾爲湖南觀察使

祖父並經此職

祖父皆爲此職

南史謝舉掌吏部尙書舉祖莊父兄覽並經此職前代少比

又王承爲國子祭酒承祖儉父暕皆爲此職三世爲國師前代未之有

駢志卷十五﹤子部﹐類書類﹐駢志﹥

欽定四庫全書

駢志卷十六

明陳禹謨撰

辛部下

梁武帝迎佛發

唐憲宗迎佛骨

南史梁大同五年扶南國遣使送生犀又言其國有佛發長一丈二尺詔遣沙門釋靈寶隨使往迎之先是三年八月武帝攺造阿育王佛塔出舊塔下舍利及佛爪發發靑紺色眾僧以手伸之隨手長短放之則旋屈爲蠡形按僧伽經云佛發靑而細猶如藕莖絲佛三昧經云我昔在官沐頭以尺量發長一丈二尺放已右旋還成蠡文則與帝所得同也

舊唐書鳯翔法門寺有防國眞身塔塔內有釋迦文佛指骨一節其書本傳法三十年一開開則歲丰人泰元和十四年正月上令中使杜英奇押宮人三十人持香花赴臨臯驛迎佛骨自光順門入大內畱禁中三日乃送諸寺王公士庶奔走捨施惟恐在後百姓有廢業破產燒頂灼骨而求供養者韓愈素不喜佛上疏諫

以頭施人

以眼施人

水經注釋法顯所謂糺尸羅國漢言截頭也佛爲菩薩時以頭施人故因名國國東有投身飼餓虎處皆起塔又陀衛國是阿育王子法益所治邑佛爲菩薩時亦扵此國以眼施人其處亦起大塔

鉢容二斗少華投中便滿

鉢受三斗終日香花不滿

法顯傳陀衛國有佛鉢月氏王大興兵眾來伐此國欲持鉢去置鉢象上象不能進更作四輪車載然八象共牽復不進王知緣於是起塔畱鉢供養鉢容二斗雜色而黑多四際分明厚可二分甚光澤貧人以少華投中便滿富人以多花供養正復百千萬斛終亦不滿

佛圖曰佛鉢靑玉也受三斗許彼國寶之供養時願終日香花不滿則如言願一把滿則亦便如言

掘視惟有一石

攺葬惟有空皮

晉書佛圖澄卒於鄴宮寺後有沙門從雍州來稱見澄西入闗石季龍掘而視之惟有一石而無屍舊唐書道士劉道合爲髙宗合還丹丹成而上之咸亨中卒及帝營奉天宮遷道合之殯室弟子開棺將攺葬其屍惟有空皮而背上開坼有似蟬蛻盡失其齒骨眾謂尸解髙宗聞之不悅曰劉師爲我合藥自服仙去

伯陽乘靑牛

君逹騎靑牛

列異傳老子西遊闗令尹喜望見其有紫气浮闗而老子果乘靑牛而過

神仙傳封君逹隴西人服鏈水銀年百歲視之如年三十許騎靑牛故號靑牛道人

靑鳥西方來

赤龍東南上

漢武故事七月七日上於承華齋忽有一靑鳥從西方來集殿前上問東方朔朔曰此王母欲來也有頃王母至有二靑鳥如烏侍王母傍

列仙傳陶安公者六安鑄冶師也數行火火一旦散上行紫色衝天安公伏冶下求哀須臾朱雀止冶上曰安公安公冶與天通七月七日迎汝以赤龍至期赤龍到大雨安公騎之東南上一城邑數萬人眾共送視之皆與辭決去

魚知名

雞知名

蜀普錄東川降魔寺僧吉祥魁梧多力受飰五鉢日夜誦經九函池中魚知其數以名召之皆出水面使去卽沒

列仙傳祝雞翁居屍鄕北山下養雞百餘牢雞皆有名字千餘頭暮棲於樹晝日放散呼名卽種別而至

舉羅張之得一隻舄

以石擲之得一隻履

後漢王喬者河東人也顯宗世爲葉令喬有神術每月朔望常自縣詣臺朝帝怪其來數而不見車騎宻令太史伺望之言其臨至輙有雙鳬從東南而來於是鳬至舉羅張之但得一隻舄焉乃詔上方驗視則四年中所賜尙書官屬履也

鄧徳明南康記昔有盧耽仕州爲治中少棲仙術善解雲飛每夕輒淩虛歸家曉則還州嘗於元防至朝不及朝列化爲白鵠至閤前回翔欲下威儀以石擲之得一隻履耽驚還就列內外左右莫不駭異時步騭爲廣州意甚惡之便以狀列聞遂至誅滅

朽索懸石試長房

白髮懸石試偉道

後漢費長房從仙翁入深山踐荊棘於羣虎之中畱使獨處長房不恐又臥於空室以朽索懸萬斤石於心上眾蛇競來齧索且斷長房亦不移翁還撫之曰子可教也復使食糞糞中有三虫臭穢特甚長房意惡之翁曰子幾得道恨於此不成如何長房辭歸翁與一竹杖曰騎此任所之則自至矣旣至可以杖投葛陂中也又爲作一符曰以此主地上鬼神

眞誥昔中山劉偉道學仙在嶓冢上積十二年仙人試之以石重十萬斤一白髮懸之使偉道臥其下偉道顏無變色心安體悅臥在其下積十二年仙人數試之無所不至已皆語之遂賜其神丹而白日升天

服三气

存三气

眞誥沈防仲恆服三气三气之法存靑气白气赤气各如綖從東方日下來直入口中挹之九十過自飽便止爲之十年身中自有五色之气遂得神仙此髙元君太素內景法

又守白之道常旦旦坐臥任意存泥丸中有黑气存心中有白气臍中有黃气三气俱先如雲以覆身上因變成火火又繞身身通洞徹內外如此旦行之至日向中乃止於是服气百二十過都畢道止如此使人長生不死辟卻萬害所謂知白守黑求死不得知黑守白萬邪消卻忌食六畜肉及五辛之菜當別寢靜思尢忌房室

煮石爲糧

以石爲藥

神仙傳白石生者嘗煮白石爲糧嘗就白石居後漢書火山山旁石皆焦鎔流數十里乃凝堅人取以爲藥

石腦

石髓

眞誥姜伯眞數在方山上取石腦石腦在方山北穴下繁陽子昔亦取此服北竚山中亦有此物石腦故如石但小斑色而輭耳所在有之服此時時使人發熱又使人不渇

又周穆王北造昆侖之阿親飲綘山石髓食玉樹之實而方墓乎汲郡又晉書杜康遇王烈共入山烈嘗得石髓如飴卽自服半余半與康皆凝而爲石

飲霞

服霧

論衡河東蒲阪項曼都好道學仙去三年而返家人問其狀都曰欲飲食仙人輒飲我以流霞每飲一杯數日不饑

眞誥服霧法常以平旦於寢靜之中坐臥任己先閉目內視髣髴如見五臟畢因口呼出气二十四過臨目爲之使目見五色之气相繞纒在面上郁然因又口內此五色气五十過畢咽唾六十過畢乃微咒曰太霞發暉靈霧四遷結气宛屈五色洞天神煙合啟金石華眞藹郁紫空鏈形保全出景藏幽五靈化分合明扇虛時乘六云和攝我身上升九天畢又叩齒七通咽液七過乃開目事訖此道神妙又神州都多有得此術者久行之常乘雲霧而遊

上已取槐子

上寅采甘菊

梁書庾肩吾常服槐實年七十餘目看細字鬢皆黑太淸艸木方槐以十月上已取子服之好顏色長生通神

玉函方王子喬變白增年方甘菊三月上寅日采名曰玉英六月上寅日采名曰容成九月上寅日采名曰金精十二月上寅日采名曰長生長生者根莖是也

五穀爲養五果爲助

五畜爲益五菜爲充

黃帝內經藏气法時論肝色靑宜食甘粳米牛肉棗葵皆甘【肝性喜急故食甘物而取其寛緩也】心色赤宜食酸小豆犬肉李韭皆酸【心性喜緩故食酸物而取其收斂也】肺色白宜食苦麥羊肉杏薤皆苦【肺喜气逆故食苦物而取其宣泄也】脾色黃宜食鹹大豆豕肉栗藿皆咸【究斯宜食乃調利闗機之義也腎爲胃闗脾與胃合故假咸柔耎以利其闗闗利而胃气乃行胃行而脾气方化故應脾宜味與眾不同也】腎色黑宜食辛黃黍雞肉桃蔥皆辛【腎性喜燥故食辛物而取其津潤也】辛散酸收甘緩苦堅咸耎毒藥攻邪【藥謂金玉土石艸木菜食虫魚鳥獸之類皆可以袪邪養正者也然辟邪安正惟毒乃能以其能然故通謂之毒藥也】五穀爲養【謂粳米小豆麥大豆黃黍也】五果爲助【謂桃李杏栗棗也】五畜爲益【謂牛羊豕犬雞也】五菜爲充【謂葵藿薤蔥韭也】气味合而服之以補精益气此五者有辛酸甘苦鹹各有所利或散或收或緩或急或堅或耎四時五藏並隨五味所宜也

五味所入五藏所惡五藏所藏五气所病五味所禁五藏所化五藏所主五精所並黃帝內經宣明五气篇五味所入酸入肝辛入肺苦入心鹹入腎甘入脾是謂五入五味所禁辛走气气病無多食辛鹹走血血病無多食鹹苦走骨骨病無多食苦甘走肉肉病無多食甘酸走筋筋病無多食酸是謂五禁無令多食五藏所惡心惡熱【熱則肺潰濁】肺惡寒【寒則气畱滯】肝惡風【風則筋燥急】脾惡濕【濕則肉痿腫】腎惡燥【燥則精竭涸】是謂五惡五藏化液心爲汗【泄於皮腠也】肺爲涕【潤於鼻竅也】肝爲淚【注於眼目也】脾爲涎【溢於唇口也】腎爲唾【生於牙齒也】是謂五液五藏所藏心藏神【精气之化成也靈樞經曰兩精相薄謂之神】肺藏魄【精气之匡佐也靈樞經曰並精而出入者謂之魄】肝藏魂【神气之輔弼也靈樞經曰隨神而往來者謂之魂】脾藏意【記而不忘者也靈樞經曰心有所憶謂之意】腎藏志【専意而不移者也靈樞經曰意之所存謂之志腎受五臟六腑之精元气之本生成之根爲胃之闗是以智能則命通】是謂五臟所藏五臟所主心主脈【壅遏榮气應息而動也】肺主皮【包裹筋肉間拒諸邪也】肝主筋【束絡機闗隨神而過也】脾主肉【覆藏筋骨通行衛气也】腎主骨【張筋化髓幹以立身也】是謂五主五气所病心爲噫肺爲欬肝爲語脾爲吞腎爲欠爲胃爲气逆爲噦爲恐大小腸爲泄下焦溢爲水膀胱不利爲癃不約爲遺溺膽爲怒是謂五病五气所並精气並扵心則喜並於肺則悲並於肝則憂並於脾則畏並於腎則恐是謂五並虛而相並者也

十二官

十二節

黃帝內經靈蘭祕典論黃帝問曰願聞十二藏之相使貴賤何如岐伯對曰悉乎哉問也請遂言之心者君主之官也神明出焉肺者相傳之官治節出焉肝者將軍之官謀慮出焉膽者中正之官決斷出焉膻中者臣使之官喜樂出焉脾胃者倉廩之官五味出焉大腸者傳道之官變化出焉小腸者受盛之官化物出焉腎者作彊之官伎巧出焉三焦者決瀆之官水道出焉膀胱者州都之官津液藏焉气化則能出矣凡此十二官者不得相失也故主明則下安以此養生則壽沒世不殆以爲天下則大昌主不明則十二官危使道閉塞而不通形乃大傷以此養生則殃以爲天下者其宗大危戒之戒之

又寶命全形論岐伯曰夫人生於地懸命於天天地合气命之曰人人能應四時者天地爲之父母知萬物者謂之天子天有陰陽人有十二節【節謂節气外所以應十二月內所以主十二經脈也】天有寒暑人有虛實能經天地陰陽之化者不失四時知十二節之理者聖智不能欺也

風者百病之長

風者百病之始

黃帝內經風論篇以春甲乙傷於風者爲肝風以夏丙丁傷於風者爲心風以季夏戊巳傷於邪者爲脾風以秋庚辛中於邪者爲肺風以冬壬癸中於邪者爲腎風風中五藏六府之兪亦爲藏府之風各入其門戶所中則爲偏風風气循風府而上則爲腦風風入系頭則爲目風眼寒飲酒中寒則爲漏風入房汗出中風則爲內風新沐中風則爲首風久風入中則爲腸風飱泄外在腠理則爲泄風故風者百病之長也至其變化乃爲他病也無常方然致有風气也又骨空論黃帝問曰余聞風者百病之始也以鍼治之柰何岐伯對曰風從外入令人振寒汗出頭痛身重惡寒治在風府【風府穴也在項上入髮際同身寸之一寸穴穴中督脈足太陽之防刺可入同身寸之四方若灸者可灸五壯】調其陰陽不足則補有餘則防用鍼之道必法天常盛瀉虛補此其常也

風雨傷人先客於皮膚

邪客於形先捨於皮毛

黃帝內經調經論岐伯曰風雨之傷人也先客於皮膚傳入於孫脈孫脈滿則傳入於絡脈絡脈滿則輸於大經脈血气與邪並客於分腠之間其脈堅大故曰實實者外堅充滿不可按之則痛

又繆刺論岐伯曰夫邪之客於形也必先捨於皮毛畱而不去入舍於孫脈畱而不去入舍於絡脈畱而不去入舍於經脈內連五藏散於腸胃陰陽俱感五藏乃傷此邪之從皮毛而入極於五藏之次也如此則治其經焉令邪客於皮毛入舍於孫絡畱而不去閉塞不通不得入於經流溢於大絡而生奇病也夫邪客大絡者左注右右注左上下左右與經相干而布於四末其气無常處不入於經兪命曰繆刺

因四气而調神

因五方而異治

黃帝內經四時調神大論春三月此謂發陳天地俱生萬物以榮夜臥早起廣步於庭被髮緩形以使志生生而勿殺予而勿奪賞而勿罰此春气之應養生之道也逆之則傷肝夏爲寒變奉長者少夏三月此謂蕃秀天地气交萬物華實夜臥早起無厭於日使志無怒使華英成秀使气得泄若所愛在外此夏气之應養長之道也逆之則傷心秋爲痎瘧奉收者少冬至重病秋三月此謂容平天气以急地气以明早臥早起與雞俱興使志安寧以緩秋形收斂神气使秋气平無外其志使肺气淸此秋气之應養收之道也逆之則傷肺冬爲飱泄奉藏者少冬三月此謂閉藏水冰地坼無擾乎陽早臥晚起必待日光使志若伏若匿若有私意若己有得去寒就溫無泄皮膚使气亟奪此冬气之應養藏之道也逆之則傷腎春爲痿厥奉生者少

又異法方宜論篇黃帝問曰醫之治病也一病而治各不同皆愈何也岐伯對曰地勢使然也故東方之域天地之所始生也魚鹽之地海濵傍水其民食魚而嗜咸皆安其處美其食魚者使人熱中鹽者勝血故其民皆黑色疎理其病皆爲癰瘍其治宜砭石故砭石者亦從東方來西方者金玉之域沙石之處天地之所收引也其民陵居而多風水土剛彊其民不衣而褐薦其民華食而脂肥故邪不能傷其形體其病生於內其治宜毒藥故毒藥者亦從西方來北方者天地所閉藏之域也其地髙陵居風寒冰冽其民樂野處而乳食藏寒生滿病其治宜灸焫故灸焫者亦從北方來南方者天地所長養陽之所盛處也其地下水土弱霧露之所聚也其民嗜酸而食胕故其民皆致理而赤色其病攣痺其治宜微鍼故九鍼者亦從南方來中央者其地平以濕天地所以生萬物也眾其民食雜而不勞故其病多痿厥寒熱其治宜導引按蹻故導引按蹻者亦從中央出也故聖人雜合以治各得其所宜故治所以異而病皆愈者得病之情知治之大體也

商山四皓

九巖四皓

按四皓東園公姓唐名秉字宣明綺裏先生字季夏黃公姓崔名廣字少通甪裏先生姓周名術字元道前涼錄張重華問索綏曰四皓旣安太子住乎還

山乎綏答未悉重華曰卿不知乎四皓死於長安有四皓冢爲不還山也

南史徐伯珍宅南九里有髙山班固謂之九巖山後漢龍丘萇隠處也山多龍須檉柏望之五采世呼爲婦人巖伯珍移居之家甚貧窶弟兄四人皆白首相對時人呼爲四皓

焦先瓜牛廬

楊沛瓜牛廬

魏略隠者焦先自作一瓜牛廬淨掃其中營木爲牀布艸蓐其上至天寒時搆火以自炙呻吟獨語饑則出爲人客作飽食而已不取其直又出於道中邂逅與人相遇輙下道藏匿或問其故常言艸茅之人與狐兔同羣不肯妄語

裴松之云按魏略焦先及楊沛並作瓜牛廬止其中以爲瓜當作蝸蝸牛螺中之有角者也俗或呼爲黃犢先等作圜捨形如蝸牛藪故謂之蝸牛廬

孫登嘯蘓門山

孫登嘯宜陽山

晉書阮籍嘗扵蘓門山遇孫登與商略終古及棲神導气之術登皆不應籍因長嘯而退至半嶺聞有聲若鸞鳯之音響乎巖谷乃登之嘯也

臧榮緒晉書稱孫登嘗經宜陽山作炭人見之與語登不應作炭者覺其神非常咸共傳說太祖聞之使阮籍往觀與語亦不應籍因大嘯登笑籍求與俱出登不肯籍因別去登上峯行且嘯如簫韶笙簧之音聲振山谷籍怪而問作炭人作炭人曰故是向人聲籍更求之不知所止推問久之乃知姓名酈道元曰案孫綽敍髙士傳言在蘓門山又別作登傳孫盛晉魏春秋亦言在蘓門山又不列姓名阮嗣宗感之著丈人先生論言吾不知其人卽神遊自得不與物交阮氏尙不能動其英標復不識何人而能得其姓名眞誥趙威伯善嘯嘯如百鳥雜鳴或如風激眾林或如伐鼓之音時在天市壇上奮然北向長嘯呼風須臾云翔其上衡气動林或冥霧飇合或露雨其蒙矣【評曰按晉書登嘗往宜陽山與榮緒所載略同而特不及其嘯余曽防蘇門其上蓋有嘯臺云榮緒合二事而並載之豈別有據耶】

沈道防凡十二命皆不就

徐伯珍應十二召皆便退

南史沈道防居石山精廬與諸孤兄子共釡庾之資困不攺節受琴於戴逵王敬深貴重之郡守府凡十二命皆不就

又徐伯珍叔父璠之與顏延之友善還祛山立精舍講授伯珍往從學積十年究尋經史遊學者多依之太守瑯邪王曇生吳郡張淹並加禮辟伯珍應召便退如此者凡十二焉

賜竹根如意

賜竹節如意

南史齊建元元年冬徵明僧紹爲正員郎稱疾不就其後帝與崔思祖書令僧紹與慶符俱歸僧紹曰不食周粟而食周薇古猶發議在今寧得息談邪聊以爲笑慶符罷任僧紹隨歸住江乘攝山僧紹聞沙門釋僧逺夙徳往定林寺髙帝欲出寺見之僧遠問僧紹曰天子若來居士若爲相對僧紹曰山藪之人政當鑿壞以遁若辭不獲命便當依戴公故事旣而遁還攝山建棲霞寺而居之髙帝甚以爲恨昔戴顒髙臥牖下以山人之服加其身僧紹故云髙帝後謂慶符曰卿兄髙尙其事亦堯之外臣朕夢想幽人固已勤矣所謂逕路絕風雲通仍賜竹根如意筍籜冠隠者以爲榮焉

北堂書鈔劉義慶啟事云恩防賜臣犀鏤竹節如意目所未睹

五栁先生

七松處士

晉書陶潛少懷髙尙博學善屬文頴脫不羈任眞自得爲鄕鄰之所貴嘗著五栁先生傳以自況曰先生不知何許人不詳姓字宅邊有五栁樹因以爲號焉南部新書鄭薰旣老號所居爲隠巖蒔小松七本於庭自號七松處士

杜子美與野老相狎

司空圖與野老同席

舊唐書杜甫於成都浣花裏種竹植樹結廬枕江縱酒嘯詠與田夫野老相狎蕩無拘檢嚴武過之有時不冠其傲誕如此

又司空圖布衣鳩杖出則以女家人鸞臺自隨歲時村社雩祭祠禱鼔舞防集圖必造之與野老同席曾無傲色

文取季隗衰取叔隗

策納大橋瑜納小橋

左傳晉公子重耳奔狄狄人伐廧咎如獲其二女叔隗季隗納諸公子公子取季隗生伯鯈叔劉以叔隗妻趙衰生盾

吳志孫策欲取荊州以周瑜爲中防軍領江夏太守從攻皖拔之時得橋公兩女皆國色也策自納大橋瑜納小橋江表傳防從容戱瑜曰橋公二女𨿽流離得吾二人作壻亦足爲歡

結裙

持履

拾遺記成帝常以三秋閒日與飛鷰戱於太液池以沙棠木爲舟貴其不沈沒也每輕風時至飛鷰殆欲隨風入水帝以翠纓結飛鷰之裙常怨曰妾微賤何復得預纓裙之遊今太液池尙有避風臺卽飛鷰結裙之處

趙飛燕外傳帝與後防太液池中流歌酣風大起後順風音徐無方長噏細嫋與相屬帝曰無方爲我持後無方捨吹持後履

負羈妻識晉公子而饋飱

亭長妻識漢武帝而獻餐

左傳晉公子重耳及曹曹共公聞其駢脇欲觀其裸浴薄而觀之僖負羈之妻曰吾觀晉公子之從者皆足以相國若以相夫子必反其國反其國必得志於諸侯得志於諸侯而誅無禮曹其首也子盍蚤自貳焉及饋盤飱寘璧焉公子受飱反璧後晉侯入曹數之以其不用僖負羈而乘軒者三百人也且曰獻狀令無入僖負羈之宮而免其族報施也

水經注漢武帝微行柏谷遇辱竇門亭長妻深識而饋之旣返玉階厚賞賚焉賜以河津令其鬻渡今竇津者是也故潘嶽西徵賦曰長徵容於柏谷妻覩貌而獻餐謂此亭也又云酬匹婦其已泰胡厥夫之謬官

以勞訓子

以謙訓子

魯語公父文伯退朝朝其母其母方績文伯曰以歜之家而主猶績懼幹季孫之怒也其以歜爲不能事主乎其母嘆曰魯其亡乎使童子備官而未之聞邪居吾語汝昔聖王之處民也擇瘠土而處之勞其民而用之故長王天下夫民勞則思思則善心生逸則滛滛則忘善忘善則惡心生沃土之民不材滛也瘠土之民莫不向義勞也

魏志注鐘防母傳曰夫人性矜嚴明於教訓防𨿽童稚勤見規誨年四歲授孝經七歲誦論語八歲誦詩十歲誦尙書十一誦易十二誦春秋左氏傳國語十三誦周禮禮記十四誦成侯易記十五使入太學問四方奇文異訓謂防曰學猥則倦倦則易怠吾懼汝之意怠故以漸訓汝今可以獨學矣雅好書籍涉歷眾書特好易老子每讀易孔子說鳴鶴在陰勞謙君子籍用白茅不出戶庭之義每使會反覆讀之曰易三百餘爻仲尼特曰此者以謙恭愼宻樞機之發行己至要榮身所由故也愼斯術以往足爲君子矣正始八年防爲尙書郎夫人執防手而誨之曰汝弱冠見敍人情不能自足自足則損在其中矣

截髮供費

截髮供饌

列女傳樂羊學書其妻貞義截髮以供其費

晉書陶侃早孤貧爲縣吏鄱陽孝廉範逵嘗過侃時倉卒無以待賔其母乃截髮得雙髲以易酒肴樂飲極歡𨿽僕從亦過所望及逵去侃追送百餘里逵曰卿欲仕郡乎侃曰欲之困於無津耳逵過廬江太守張防稱美之防召爲督郵又周顗母李氏字絡秀少時在室顗父浚爲安東將軍時嘗出獵遇雨過至絡秀之家會其父兄不在絡秀聞浚至與一婢於內宰豬羊具數十人之饌甚精辦而不聞人聲浚怪使覘之獨見一女子甚美浚因求爲妾其父兄不許絡秀曰門戶殄悴何惜一女若聯姻貴族將來有大益矣父兄許之遂生顗及嵩謨

孟宗母還鮓

陶侃母封鮓

吳錄孟宗初爲鹽池司馬自能結网手以捕魚作鮓寄母母因以還之曰汝爲魚官而以鮓寄我非避嫌也

晉書陶侃初爲尋陽縣吏嘗監魚梁以一坩鮓遺母湛氏封鮓及書責侃曰爾爲吏以官物遺我非惟不能益我乃以增我憂矣

王經母謂經當知止

潘嶽母謂嶽當知足

魏志淸河王經稱冀州名士甘露中爲尙書坐髙貴鄕公事誅始經爲郡守經母謂經曰汝田家子今仕至三千石物太過不祥可以止矣經不能從歷二州刺史司校尉終以致敗

晉書賈謐二十四友潘嶽爲首謐晉書限斷亦嶽之辭也其母數誚之曰爾當知足而幹沒不已乎而嶽終不能攺【按漢書張湯傳注服防曰幹沒射成敗也如淳曰得利爲幹失利爲沒三國誌裴松之注曰防說未暢淳說又不可了愚謂幹讀宜爲漧燥之幹蓋謂有所徼射不計漧燥之與沈沒而爲之評曰知足知止元訓也二子不知而二母知之誰謂笄禕之識不足參義方乎君子謂二母當與知】

【廢知興者並傳】

劉氏集諸長防諭以忠節

孟氏激厲文武諭之逆順

北史梓潼太守茍金龍妻劉氏宣武時金龍爲郡帶闗城戍主梁人攻圍會金龍疾病不堪部分劉遂厲城人修理戰具夜悉登城拒戰百有餘日並在外城尋爲賊陷城中絕水渇死者多劉乃集諸長防諭以忠節遂相率告訴於天俱時號叫俄而防雨劉命出公私布絹及至衣服懸之城內絞而取水所有雜器悉儲之於是人心益固會益州刺史傅竪眼將至梁人乃退

又任城國太妃孟氏者尙書任城王澄之母也澄爲州日率眾出討於後賊帥姜慶眞襲陷羅城長史韋纉倉卒孟乃勒兵登陴激厲文武諭之逆順於是咸有奮志賊不能克卒以全城

曹娥號哭投江

女絡哀哭自沈

後漢書孝女曹娥者會稽上虞人也父旴能弦歌爲巫祝漢安二年五月五日於縣江溯濤迎婆娑神溺死不得屍骸娥年十四乃防江號哭晝夜不絕聲旬有七日遂投江而死至元嘉元年縣長度尙攺葬娥於江南道傍爲立碑焉按項原列女傳娥投衣於水祝曰父屍所在衣當沈衣隨流至一處而沈娥遂隨衣而沒

華陽國誌符縣長趙祉遣吏先尼和拜檄巴郡守過成瑞灘死子賢求喪不得女絡年二十五乃分金珠二錦囊繋兒頭下至二年二月十五日女絡乃乘小船至父沒所哀哭自沈見夢告賢曰至二十一日與父屍俱出至日父子浮出縣言郡太守蕭登髙上之尙書遣戶曹掾爲之立碑

趙娥袖劍報父讐

孫氏揮杖殺夫讐

魏志龎淯外祖父趙安爲同縣李壽所殺淯舅兄弟三人同時病死壽家喜淯母娥自傷父讐不報乃帷車袖劍白日刺壽於都亭前訖徐詣縣顏色不變曰父讐已報請受戮祿福長尹嘉解印綬縱娥娥不肯去遂彊載還家會赦得免州郡嘆賞刋石表閭北史鄃縣女子孫氏男玉者夫爲零陵縣人所殺男玉追執讐人欲自殺之其弟止而不聴男玉曰女人出適以夫爲天當親自復雪云何假人之手遂以杖毆殺之有司處死以聞獻文詔曰男玉重節輕身以義犯法緣情定辠理在可原其特恕之

隨子作東徵賦

隨夫作南徵賦

文選曹大家子谷爲陳畱長大家隨至官作東徵賦舊唐書宋庭瑜妻魏氏善屬文先天中庭瑜自司農少卿左遷涪州別駕魏氏隨夫之任中路作南徵賦以敍志詞甚典美

羊爲汝徘徊何況於人

我見汝亦憐何況老奴

南史宋文帝乘羊車每至潘淑妃戶羊輙防地不去帝曰羊乃爲汝徘徊況於人乎

世說桓溫平蜀以李勢妺爲妾甚有寵常著齋後主始不知旣聞與數十婢拔白刃襲之正值李梳頭髮委借地膚色玉曜不爲動容徐曰國破家亡無心至此今日若能見殺乃是本懷主於是擲刀前抱之曰阿子我見汝亦憐何況老奴遂善之

髙辛女配犬

阿史那交狼

後漢書昔髙辛氏有犬戎之冦帝患其侵防而徵伐不尅乃訪募天下有能得犬戎之將吳將軍頭者購黃金千鎰邑萬家又妻以少女時帝有畜狗其毛五采名曰槃瓠下令之後槃瓠遂銜人頭造闕下郡臣怪而諗之乃吳將軍首也帝大喜而計槃瓠不可妻之以女又無封爵之道議欲有報而未知所宜女聞之以爲帝皇下令不可違信因請行帝不得已乃以女配槃瓠槃瓠得女負而走入南山止石室中所處險絕人迹不至於是女解去衣裳爲僕監之結著獨力之衣帝悲思之遣使尋求輒遇風雨震晦使者不得進經三年生子一十二人六男六女槃瓠死後因自相夫妻織績木皮染以艸實好五色衣服制裁皆有尾形其母后歸以狀白帝於是使迎致諸子衣裳斑蘭語言侏防好入山壑不樂平曠帝順其意賜以名山廣澤其後滋蔓號曰蠻夷又陷北記北狗國人身狗首長毛不衣手搏猛獸語爲犬嘷其妻皆人能漢語生男爲狗女爲人自婚嫁穴居食生而妻女人食云嘗有中國人至其國其妻憐之使逃歸與其筯十餘只數其走十餘里遺一筯狗夫追之見其筯家物必銜而歸則不能追矣

北史突厥者其先居西海之右獨爲部落蓋匈奴之別種也姓阿史那氏後爲鄰國所破盡滅其族有一兒年且十歲兵人見其小不忍殺之乃刖足斷其臂棄艸澤中有牝狼以肉餌之及長與狼交合遂有孕焉彼王聞此兒尙在重遣殺之使者見在狼側並欲殺狼於時若有神物投狼於西海之東落髙昌國西北山山有洞穴穴內有平壤茂艸周回數百里四面俱山狼匿其中遂生十男十男長外托妻孕其後各爲一姓阿史那卽其一也最賢遂爲君長故牙門建狼頭纛示不忘本也

漢公主妻烏孫昆莫自治宮室

唐公主妻吐蕃弄贊遂立宮室

漢書元封中遣江都王建女細君爲公主以妻烏孫昆莫賜乘輿服禦物爲備官屬宦官侍禦數百人贈送甚盛昆莫以爲右夫人匈奴亦遣女妻昆莫昆莫以爲左夫人公主至其國自治宮室居歲時一再與昆莫防置酒飲食以幣帛賜王左右貴人昆莫年老語言不通公主悲愁自爲作歌曰吾家嫁我兮天一方逺托異國兮烏孫王穹廬爲室兮旃爲墻以肉爲食兮酪爲漿居常思土兮心內傷願爲黃鵠兮歸故鄕天子聞而憐之間歲遣使者持帷帳綿繡給遺焉新唐書貞觀十五年妻吐蕃弄贊宗女文成公主詔江夏王道宗持節防送築館河源王之國弄贊率兵次柏海親迎見道宗執壻禮防甚見中國服飾之美縮縮醜沮歸國自以其先末有昏帝女者乃爲公主築一城以誇後世遂立宮室以居公主惡國人赭面弄贊下令國中禁之自褫氊罽襲紈綃爲華風遣諸豪子弟入國學習詩書又請儒者典書疏

烏桓婦至嫁時方養發

鮮卑俗惟婚姻先髠頭

後漢書烏桓以髠頭爲輕便婦人至嫁時方養發分爲髻著句決飾以金碧猶中國有簂步揺【注云簂音吉悔反字或爲幗婦人首飾也】

又鮮卑言語習俗與烏桓同惟婚姻先髠頭以季春月大防於饒樂水上飲防畢然後配合

夜郎剖竹而生

哀牢觸木而感

後漢書夜郎者初有女子浣於遁水有三節大竹流入足間聞其中有號聲剖竹視之得一男兒歸而養之及長有才武自立爲夜郎侯以竹爲姓武帝元鼎六年平南夷爲牂牁郡夜郎侯迎降天子賜其王印綬後隨殺之夷獠咸以竹王非血气所生甚重之求爲立後牂牁太守吳霸以聞天子乃封其三子爲侯死配食其父今夜郎縣有竹王三郎神是也

又哀牢夷者其先有婦人名沙壹居於牢山嘗捕魚水中觸沈木若有感因懷姙十月產子男十人後沈木化爲龍出水上沙壹忽聞龍語曰若爲我生子今悉何在九子見龍驚走獨小子不能去背龍而坐龍因防之其母鳥語謂背爲九謂坐爲隆因名子曰九隆及後長大諸兄以九隆能爲父所防而黥遂共推以爲王后牢山下一夫一婦復生十女子九隆兄弟皆娶以爲妻後漸相滋長種人皆刻畫其身象龍文衣著尾

弁辰國兒生以石厭頭

康居國子生以蜜內口

魏志弁辰國兒生以石厭其頭欲其褊今辰韓人皆褊頭

舊唐書康居國生子以蜜內口中明膠置掌內欲其成長口常甘言掌持錢如膠之黏物

巴師勇鋭歌舞

賨民鋭气喜舞

華陽國誌周武王伐紂實得巴蜀之師著乎尙書巴師勇鋭歌舞以淩殷人倒戈故世稱之曰武王伐紂前歌後舞也

又防中有渝水賨民多居水左右天性勁勇初爲漢前鋒陷陣鋭气喜舞帝善之曰此武王伐紂之歌也乃令樂人習學之今所謂巴渝舞也

周時肅愼貢楛矢

魏時肅愼貢楛矢

國語仲尼在陳有隼集於陳侯之庭而死楛矢貫之石砮其長尺有咫陳惠公使人以隼如仲尼之館問之仲尼曰隼之來也逺矣此肅愼氏之矢也昔武王克商通道於九夷百蠻使各以其方賄來貢使無忘職業於是肅愼氏貢楛矢石弩其長尺有咫先王欲昭其令徳之致逺也以示後人使永監焉故銘其栝曰肅愼氏之貢矢以分大姬配虞胡公而封諸陳古者分同姓以珍玉展親也分異姓以逺方之職貢使無忘服也故分陳以肅愼氏之貢君若使有司求諸故府其可得也使求得之金櫝如之

魏志景元三年夏四月遼東郡言肅愼國遣使重譯入貢獻其國弓三十張長三尺五寸楛矢長一尺八寸石弩三百枚皮骨鐵雜鎧二十領豹皮四百枚

罽賔國獻褥特防

波斯國獻活褥虵

舊唐書貞觀十六年罽賔國遣使獻褥特防喙尖而尾赤能食蛇有被蛇螫者防輒嗅而尿之其瘡立愈又波斯國伊嗣侯遣使獻一獸名活褥虵形類防而色靑身長八九寸入穴取防

以十一月爲正

以十二月爲首

舊唐書東女國以十一月爲正

又康國卽漢康居國以十二月爲歲首

十一月鼓舞乞寒

盛暑節激气成涼

舊唐書康居國頗有佛法至十一月鼓舞乞寒以水相潑盛爲戱樂

又拂防國每至盛暑之節人厭囂熱乃厭水潛流上徧屋宇機制巧宻人莫之知觀者惟聞屋上泉鳴俄見四檐飛澑懸波如瀑激气成涼風其巧妙如此

以駝風

以鳥卜歲

舊唐書吐谷渾西北有流沙數百里夏有熱風傷獘行旅風之將至老駝便知之則引項而鳴以口鼻埋沙中人以爲卽以氊擁蔽口鼻而避其患

又東女國以十一月爲正其俗每至十月令巫者賫楮詣山中散糟麥於空大咒呼鳥俄而有鳥如雞飛入巫者之懷因剖腹視之每有一殻來歲必登若有霜雪必多災異其俗信之名爲鳥卜【殻新唐書作谷】

灼骨以卜

觀蹄以占

後漢書倭國灼骨以卜用決吉凶

魏志夫余國殺牛觀蹄以占吉凶蹄解者凶合者吉

以丹朱坋身

以麝香塗身

後漢書倭國男衣皆橫幅結束相連女人披髮屈紒衣如單被貫頭而著之並丹朱坋身如中國之用粉也【說文曰坋塵也音蒲頓反】

舊唐書林邑國俗皆徒跣得麝香以塗身一日之中再塗再洗又後漢書夫余國好養豕食其肉衣其皮冬以豕膏塗身厚數分以禦風寒夏則裸袒以尺布蔽其前後

驃國不衣繒帛

於闐初無桑

舊唐書驃國好生惡殺其理無刑名桎梏之具犯罪者皆以竹五十本束之復犯者撻其背數至五輕者止三殺人者戮之男女七歲則落髮止寺捨依桑門至二十不悟佛理乃復長髮爲居人其衣服悉以白防爲朝霞繞腰而已不衣繒帛云出於爲其傷生故也

新唐書於闐初無桑丏鄰國不肯出其王卽求婚許之將迎乃告曰國無帛可持自爲衣女聞置帽絮中闗守不敢驗自是始有女刻石約無殺蛾飛盡乃治繭

張革爲屋

釀麋爲酒

胡嶠陷北記東女眞善射多牛鹿野狗其人無定居行以牛負物遇雨則張革爲屋常作鹿鳴呼鹿而射之食其生肉

又東女眞能釀麋爲酒醉則縛之而睡醒而後解不然則殺人

髙昌有蒲萄酒

玆饒蒲萄酒

舊唐書髙昌厥士良沃穀麥歲再熟有蒲萄酒又玆國饒蒲萄酒富室至數百石又漢書大宛左右以蒲萄爲酒富人藏酒至萬餘石久者至數十歲不敗

林邑國以防榔汁爲酒

訶陵國以椰樹花爲酒

舊唐書林邑國以防榔汁爲酒有結遼鳥能解人語又訶陵國俗以椰樹花爲酒其樹生花長三尺餘大如人腦割之取汁以成酒味甘飲之亦醉

夫余國譯者詭手據地

天竺國敬者防足摩踵

魏志夫余譯人傳辭皆詭手據地竊語人倭人見大人所敬但搏手以當跪拜

舊唐書天竺國人皆深目長鼻致敬極者防足摩踵又吐蕃拜必兩手據地作狗吠之聲以身再揖而止又淮南子曰胡人彈骨越人齧臂中國歃血也所由各異其於信一也三苗髽首羌人活領中國冠笄越人劗發其於服一也

驘王

雁臣

漢書玆王乃驘王也

洛陽伽藍記元魏時北夷酋長遣子入侍者常春秋去避中國之熱時人謂之雁臣

象踐

鱷食

唐書南蠻環王衛兵五千戰乘象率象千馬四百分前後不設刑有罪者使象踐之又驃國有巨白象髙百尺訟者焚香跽象前自思是非而退有災疫王亦焚香對像跽自咎朝野僉載安南有象能知人曲直有鬭訟者行立而齅之有理者卽過負心者以鼻捲之擲空中數大以牙接之應時碎矣莫敢競者吳時外國傳鱷魚大者長二三丈有四足似守宮常吞食人扶南王範尋敕捕取置溝壍中尋有所忿者縛以食鱷若罪當死鱷不食便解放以爲無罪又南史林邑國於城溝中養鱷魚門外圈虎有罪者輒以餧猛獸及鱷不食爲無罪三日乃放之瀛涯勝覽占城國內鱷魚潭有爭訟官不能斷者則令二人騎水牛過此潭曲者鱷魚出而食之直者𨿽過數次鱷出而不食也

胡蝗

胡荒

晉陽秋司冀靑雍蝗食茅艸皆盡石勒與蝗競取民禾百姓謂之胡蝗

北史孝昌中山胡劉蠡升自稱天子年號神嘉居云陽谷西土歲被其冦謂之胡荒

駢志卷十六﹤子部﹐類書類﹐駢志﹥

欽定四庫全書

駢志卷十七

明陳禹謨撰

壬部上

人之生因水異

人之生因土異

呂覽輕水所多禿與癭人重水所多尰與躄人甘水所多好與美人辛水所多疽與痤人苦水所多尫與傴人又淮南子雲淸水音小濁水音大湍水人輕遲水人重

淮南子堅土人剛弱土人肥壚土人大沙土人細息土人美耗土人丑土地各以其類生是故山气多男澤气多女障气多喑【音殷啼極而無聲也】風气多聾林气多癃木气多傴【音羽僂也】岸下气多腫石气多力險阻气多癭暑气多天寒气多壽穀气多痺丘气多狂衍气多仁【下而污者爲衍】陵气多貪輕土多利重土多遲【利疾也】中土多聖人皆象其气皆應其類

人右耳目不如左明

人左手足不如右彊

黃帝內經金匱眞言論天不足西北故西北方陰也而人右耳目不如左明也地不滿東南故東南方陽也而人左手足不如右彊也帝曰何以然岐伯曰東方陽也陽者其精並於上並於上則上明而下虛故使耳目聰明而手足不便也西方陰也陰者其精並於下並於下則下盛而上虛故其耳目不聰明而手足便也故俱感於邪其在上則右甚在下則左甚此天地陰陽所不能全也故邪居之

舜手握褒

孔掌威射

孝經援神契舜手握褒【宋均注手中有褒字也諭從勞苦起受褒飾致天祚】孝經鉤命決仲尼虎掌是謂威射又論語摘輔象云澹臺滅明岐掌是謂正直仲弓鉤文在手是謂知始宰我手握戶是謂守道子遊手握文雅是謂敏士公冶長手握輔是謂習道子貢手握正是謂受相公伯周手握直期是謂疾惡

舜目重瞳項羽亦重瞳

重耳仳脇張儀亦仳脇

史記周生曰舜目蓋重瞳子又聞項羽亦重瞳子羽豈其苖裔邪何興之暴也劉子云顏回重瞳漢書王莽重瞳子涼州記呂光身長八尺四寸目重瞳子左肘有肉中梁書沈約左目重瞳子腰有紫痣聰明過人好墳籍聚書至二萬卷都下無比北史隋魚俱羅相表異人目有重瞳言聞數百步陰爲帝所忌梁敬眞希防奏殺之五代史梁康王友孜目重瞳子嘗竊自負以爲當爲天子南唐書李煜重瞳子

論衡晉公子重耳仳脇爲諸矦覇蘇秦骨鼻爲六國相張儀仳脇亦相秦左傳晉公子重耳及曹曹共公聞其駢脇欲觀其祼浴薄而觀之【杜預注駢脇合干】南史梁武帝日角龍顏重嶽虎顧舌文八字項有浮灮身映日無景兩骻駢骨

越王長頸烏喙

秦王長目鷙膺

史記範蠡自齊遺大夫文種書曰蜚鳥盡良弓藏狡兔死走狗烹越王爲人長頸烏喙可與共患難不可與共安樂子何不去種見書稱病不朝人或防種且作亂越王乃賜種劍曰子教寡人伐吳七術寡人用其三而敗吳其四在子子爲我從先王試之種遂自殺

論衡大梁人尉繚說秦始皇以並天下之計始皇從其冊與之抗禮衣服飲食與之齊同繚曰秦王爲人龍凖長目鷙膺豺聲少恩虎視狼心居約易以下人得志亦輕視人我布衣也然見我常身自下我誠使秦王須得志天下皆爲虜矣不可與交遊乃亡去

蜂目豺聲

豺聲豹視

晉書王惇傳潘滔見惇而目之曰處仲蜂目已露但豺聲未振若不噬人亦當爲人所噬

又王彌傳隱者董仲道見而謂之曰君豺聲豹視好亂樂禍若天下騷擾不作士大夫矣

魏武帝捉刀立牀頭

宋世祖攺服觀魏使

世說魏武將見匈奴使自以形陋不足雄逺國使崔季珪代帝自捉刀立牀頭令間諜問曰魏王何如匈奴使答曰魏王雅望非常然牀頭捉刀人此乃英雄也魏武聞之追殺此使

南史魏太武大舉至淮南時孝武帝鎭彭城魏使尙書李孝伯至帝遣長史張暢與語而帝攺服觀之孝伯目帝不輟及出謂人曰張矦側有人風骨視瞻非常人也

單於遷延卻退

蕃人莫敢仰視

前漢河平四年單於來朝引見白虎殿丞相王商坐未央宮中單於前拜謁商商起離席與言單於仰視商貌大畏之遷延卻退天子聞而嘆曰此眞漢相矣北史韋藝爲營州總管藝容貌瓌偉每夷狄參謁必整儀衛盛服以見之獨坐滿一榻蕃人畏懼莫敢仰視

圖形禳鬼

寫形愈瘧

南史檀道濟雄名大振魏甚憚之圖之以禳鬼又桓康隨武帝起兵摧堅陷陣膂力絕人所經村邑恣行暴害江南人畏之以其名怖小兒畫其形於寺中病瘧者寫形貼著牀壁無不立愈

手與麈尾柄同色

手與玉如意不分

晉書王衍每捉玉柄麈尾與手同色

南史簡文帝手執玉如意不相分辧

爛爛如巖下電

閃閃如巖下電

晉書王戎形狀短小眸子洞徹視日而眼照不虧裴楷見而目之曰戎眼爛爛如巖下電

又裴令公有儁容姿一旦有疾至困惠帝使王夷甫往看裴方向壁臥聞王使至彊回視之王出語人曰雙眸閃閃若巖下電

頽唐如玉山之將崩

傀俄若玉山之將崩

世說時人目夏矦太初朗朗如日月之入懷李安國頽唐如玉山之將崩

又嵇康身長七尺八寸風姿特秀見者嘆曰蕭蕭肅肅爽朗淸舉或云肅肅如松下風髙而徐引山公曰嵇叔夜之爲人也巖巖若孤松之獨立其醉也傀俄若玉山之將崩

兩玉人

二天人

南史謝晦謝混俱在武帝前帝目之曰一時頓有兩玉人

北史崔子約與兄子瞻俱寄居佛寺儀望俱華沙門以爲二天人

投果滿車

衣寶盈車

晉書潘嶽少時常挾彈出洛陽道婦人遇之者皆連手縈繞投之以果遂滿車而歸時張載甚丑每行小兒以瓦石擲之委頓而反又世說潘安仁妙有姿容好神情少時挾彈出洛陽道婦人遇者莫不連手共縈之左太衝絕丑亦復效嶽遨遊於是羣嫗齊共亂唾之委頓而返

拾遺記王溥挾竹簡挿筆於洛陽市傭書美於形貌又多文辭來僦其書者丈夫贈其衣冠婦人遺其珠玉一日之中衣寶盈車而歸

期期

艾艾

漢書周昌爲人喫髙帝欲廢太子昌曰臣口不能言然臣期期知其不可陛下欲廢太子臣期期不奉詔上欣然而笑卽罷

世說鄧艾以口喫不得作幹佐爲稻田守叢艸吏魏志嘗語稱艾艾晉文王戲之曰卿云艾艾定是幾艾對曰鳳兮鳳兮故是一鳳

惠莊口不能劇談

雄口不能劇談

兩京雜記長安有儒生曰惠莊聞朱云折五鹿充宗之角乃嘆息曰栗犢反能爾耶吾終恥溺死溝中遂裹糧從云云與言莊不能對逡巡而去拊心謂人曰吾口不能劇談此中多有

漢書雄口喫不能劇談而好深湛之思

夏矦撲鏡

張裕撲鏡

魏志夏矦惇爲流矢所中傷左目魏略惇每照鏡恚怒輒撲鏡於地

蜀志張裕曉相術每舉鏡視面自知刑死未嘗不撲之於地初先主與劉璋會涪時裕爲璋從事侍坐其人饒須先主嘲之曰昔吾居涿郡特多毛姓東西南北皆諸毛也涿令稱曰諸毛繞涿居乎裕卽答曰昔有作上黨潞長遷爲涿令涿令者去官還家時人與書欲署潞則失涿欲署涿則失潞乃署曰潞涿君先主無須故裕以此反之先主常銜其不遜加忿其漏言乃顯裕諌爭漢中不驗下獄將誅之諸葛亮表請其罪先主答曰芳蘭生門不得不鉏裕遂棄市後魏氏之立先主之薨皆如裕所刻

王白須

謝白面

晉書王彪之年二十須鬢皓白時人謂之王白須又謝石少患面創療之莫愈乃自匿夜有物來防其創隨防隨差防處甚白故世呼爲謝白面

黃須兒竟大奇

黃頷兒何足拜

魏志鮮卑大人軻比能將數萬騎觀望彊弱見任城王彰力戰所向皆破乃請服北方悉平時太祖在長安召彰詣行在所彰自代過鄴太子謂彰曰卿新有功今當見上宜勿自伐應對常若不足者彰到如太子言歸功諸將太祖喜持彰須曰黃須兒竟大奇也北史神武塟後崔防竊言黃頷小兒堪當重任不崔暹外兄李愼以告暹暹啟文襄絕防朝謁防要拜道左文襄發怒曰黃頷兒何足拜也

黃面兒

白面兒

唐書賈餗會曲江故事尹自門步入揖禦史餗騎而入禦史楊儉蘇特固爭餗曰黃面兒敢爾

五代史末帝遣使者監督劉鄩軍鄩召諸將謀曰主上深居禁中與白面兒謀必敗人事

文在手曰虞

文在手曰友

論衡云晉唐叔生文在其手曰虞

左傳成季之將生也桓公使卜楚丘之父卜之曰男也其名曰友及生有文在其手曰友遂以命之又宋仲子生有文在其手曰爲魯夫人三十六國春秋劉淵生而左手有文曰淵遂以命之載記劉元海十二月而生左手文有其名遂以名焉

背赤文起成字曰艸付

臂肉脈起成字曰巨覇

載記苻堅母茍氏嘗遊漳水祈子於西門豹祠其夜茍夢與神交因而有孕十二月而生堅焉有神光自天燭其庭背有赤文隱起成字曰艸付臣又土王咸陽

又呂光左臂肉脈起成字文曰巨覇

郭解短小精悍

樓護短小精辯

延年短小精悍

李紳眇小精悍

史記郭解爲人短小精悍不飲酒少時陰賊慨不快意身所殺甚眾以軀借交報讐藏命作姦剽攻不休及鑄錢掘冢固不可勝數適有天幸窘急常得脫若遇赦及解年長更折節爲儉以徳報怨厚施而薄望然其自喜爲俠益甚旣已振人之命不矜其功其陰賊著於心卒發於睚眥如故云

漢書嚴延年爲人短小精悍敏捷於事

又樓護爲人短小精辯論議常依名節聽之者皆竦與谷永俱爲五矦上客

舊唐書李紳形狀眇小而精悍能爲歌詩鄕賦之年諷誦多在人口

短主簿

鐡主簿

世說王珣郗超並有奇才爲大司馬所眷拔珣爲主簿超爲記室防軍超爲人多須珣狀短小於時荊州爲之語曰防軍短主簿能令公喜能令公怒北史許惇爲司徒主簿以明斷見稱人號爲入鐡主簿

孟幽州業重一千斤

南陽王保重八百斤

語林孟業甚肥或以爲千斤武帝乃作一大秤掛壁業入見武帝曰朕欲自秤有幾斤業答曰陛下欲秤臣耳無煩復勞聖躬於是秤業果得千斤

晉書南陽王保體質丰偉自稱重八百斤

姜維膽如斗

李瞻膽如升

世語曰姜維死時見剖膽大如斗

南史矦景之爲逆也東陽人李瞻起兵爲賊所殺見其膽者乃如升焉

無令須污土

無令土污須

後漢書溫序拜謁者遷護羌校尉序行郡至襄武爲隗囂將茍宇所拘刼宇謂序曰子若與我並威同力天下可圖也序大怒叱宇因以節檛殺數人宇曰此義士死節可賜以劍序受劍銜須於口顧左右曰旣爲賊所廹殺無令須污土遂伏劍死

前趙錄劉聰以讒慝故誅詹事曹光光臨刑舉止自若謂刑者曰取席敷之無令土污吾須

一宿髮白

數日髮白

齊書謝超宗下廷尉一宿髮白皓首又徐夤嘗有罪繋獄旦日原之而髮皓白武帝問其故曰臣思於內而髮變於外當時稱之

舊唐書李日知神龍初爲給事中母老病取急調侍數日須髮輙白

髮若動

髮如直

舊唐書顏杲卿被殺徇首於衢莫敢收有張湊者得其髮持謁上皇是夕見夢帝寤爲祭後湊歸髮於其妻妻疑之髮若動云

大中遺事軒轅先生居羅浮山宣宗召禁中問道術能散髮箕踞用气攻其髮條條如鐡綫直

換眼

易鼻

卓異記陶谷少時夢數吏云奉符換眼吏附耳求錢十萬安第一眼谷不應又云錢五萬安第二眼復不答吏曰可安第三眼卽以二彈丸納眼中旣覺眼色深碧後有善相道士陳紫陽曰好貴人气柰一雙鬼眼竟不至大位

括異志徐郎中筠少夢神人狀甚偉手攜竹籃其中皆人鼻端視徐曰形相非薄但其鼻曲而小吾與若易之遂於籃中擇一鼻先劓徐鼻擲去以所擇鼻安之仍以手指周固四際夢中亦覺痛楚神笑曰好一正郎鼻也徐之鼻素隆不正自夢易之後自然端直歷官駕部郎中

李克用號獨眼龍

王延稟謂獨眼龍

五代史李克用少驍勇軍中號曰李鵶兒其一目眇及其貴也又號獨眼龍威名蓋於代北

五國故事王延稟審知之養子眇一目人謂之獨眼龍

刺胸作花

飾面用花

天寶軍錄云日南廐山連接不知幾千里裸人所居白民之後也刺其胸前作花有物如粉而紫色畫其兩目下去前二齒以爲美飾

酉陽雜俎今婦人面飾用花子起自昭容上官氏所制以掩防迹大歷以前士大夫妻多妬悍者婢妾小不如意輒印面故有月錢【附】百姓間有面戴靑志如黥舊言婦人在艸蓐亡者以墨其面不爾則不利後人越人習水必鏤身以避蛟龍之患今南中繡面老子蓋雕題之遺俗也

胸刺張燕公詩

身刺白舍人詩

酉陽雜俎蜀小將韋少卿韋表微堂兄也少不喜書嗜好札靑其季父嘗令解衣視之胸上刺一樹樹杪集鳥數十其下懸鏡鏡鼻系索有人止側牽之叔不解問焉少卿笑曰叔不曾讀張燕公詩否挽鏡寒鴉集耳

又荊州街子葛淸勇不膚撓自頸以下徧刺白居易舍人詩段成式常與荊客陳至呼觀之令其自解背上亦能闇記反手指其去處至不是愛花偏愛菊則有一人持杯臨菊藂又黃夾纈林寒有葉則指一樹樹上掛纈纈窠鏁勝絕細凡刻三十餘處首體無完膚陳至呼爲白舍人行詩圖也

背鏤天王

背刺天王

酉陽雜俎李夷簡元和末在蜀蜀市人趙髙好鬭常入獄滿背鏤毗沙門天王吏欲杖背見之輒止恃此轉爲坊市患害左右言於李李大怒擒就防前索新造筋棒頭徑三寸叱杖子打天王盡則已數三十餘不絕經旬日袒衣而歷門叫呼乞修理功徳錢又段成式門下騶路神通每軍設力能戴石簦靸六百斤石齧破石粟數十背刺天王自言得神力入塲神助多則力生常至朔望日具乳糜焚香袒坐使妻兒供養其背而拜焉

若有反相

公有反骨

漢書髙祖立濞於沛爲吳王已拜受印召濞相之曰若狀有反相獨悔業已拜因拊其背曰漢後五十年東南有亂豈若邪然天下同姓一家愼無反

北史皇甫玉嘗爲髙歸彥相曰位極人臣但莫反歸彥曰我何爲反玉曰公有反骨又李文觀臺宿有逆謀气言於鹹陽王禧曰象變汝終爲逆謀會無所成但受惡而已至此果如言

子公食指動

張融揺食指

左傳楚人獻黿於鄭靈公公子宋與子家將見子公之食指動以示子家曰他日我如此必嘗異味及入宰夫將解黿相視而笑公問之子家以告及食大夫黿召子公而弗與也子公怒染指於鼎嘗之而出南史張融傳豫章王大會賓僚融食炙始行畢行炙人便去融欲求鹽蒜口終不言方揺食指半日乃息出入朝廷皆拭目驚觀之

安祿山以兩足黑子呈韓公

吳行魯以足下文理呈中尉

開元傳信記安祿山初爲張韓公仁願帳下吏韓公嘗令祿山洗足韓公腳下有黑子祿山因竊視之韓公顧笑曰黑子吾貴相也獨汝窺之亦能有之乎祿山曰某賤人也不幸兩足皆有之比將軍者黒而加大不知是何祥也韓公奇而觀之約爲義兒彌加薦寵【明皇雜錄定命錄俱載按袁天綱相書云足下有龜文黑子並大貴一品宰輔之相】

北夢言吳行曾少事內官西門軍容一日爲洗足中尉以腳下文理示之曰如此文理爭教不作十軍軍容行魯曰某亦有之乃脫履呈中尉嘆曰我爲汝成之後假以軍職有功除西川節度

百谷

五穀

楊泉物理論曰梁者黍稷之總名也稻者漑種之總名也菽者眾荳之總名也三谷各二十種爲六十種蔬果之實助谷各二十種爲百谷

範子計然曰東方多麥稻西方多麻北方多菽中央多禾五土之宜各有髙下髙而陽者多荳平而陰者多五穀

又曰五穀者萬民之命國之重寶也是故無道之君及無道之民皆不能積其盛有餘之時以待其衰不足也月令云五時食穀春麥夏菽季夏稷秋麻冬黍楚辭大招五穀注稻稷麥荳麻漢食貨志五穀注麻【金】黍【火】稷【土】麥【水】荳【木】教乘法數云黍【粟稷】菽【眾豆】麥【大麥小麥】麻稻【粳糯】

六谷

九谷

合璧事類六穀者稻黍稷梁麥瓜是也又云三谷者梁稻菽是也

又云九谷者稷秫黍稻麻大小荳大小麥是也

浹日翻形明淸淸腸之稻

揺枝鳳冠遊龍瓊膏之粟

拾遺記融澤國有浹日之稻種之十旬而熟有翻形稻言食者死而更生夭而有壽有明淸稻食者延年也淸腸稻食一粒歷年不饑

又有搖枝粟其枝長而弱無風常搖食之益髓有鳳冠粟似鳳鳥之冠食者多力有遊龍粟葉屈曲似遊龍也有瓊膏粟白如銀食此二粟令人輕骨

繞明挾劍傾離之荳

紫沈云冰通明之麻

拾遺記有繞明荳其莖弱自相縈纒有挾劍荳其莢形似人挾劍橫斜而生有傾離荳言其荳見日葉垂覆地食者不老不疾

又有紫沈麻其實不浮有云冰麻實冷而有灮宜爲油澤有通明麻食者夜行不持燭是苣蕂也食之延壽

延精昆和輕心醇和含露之麥

朝虹宵明焦茅黃蕖聞遐之艸

拾遺記有延精麥延壽益气有昆和麥調暢六府有輕心麥食者體輕有醇和麥爲麯以釀酒一醉累月食之淩冬可袒有含露麥穟中有露味甘如飴已上俱融澤國出

又融澤國之北有艸名虹艸枝長一丈葉如車輪根大如谷花似朝虹之色宵明艸夜視如列燭晝則無光焦茅艸髙五丈燃之成灰以水灌之復成茅也謂之靈茅黃渠艸映日如火其堅韌若金食者焚身不熱聞遐艸服者耳聰香如桂莖如蘭

朱艸日生一葉

蓂莢日生一莢

大戴禮朱艸日生一葉至十五日生十五葉十六日一葉落終而復始

帝王世紀堯時有艸夾階而生每月朔始生一莢至月半則生十五莢十六日以後日落一莢至月晦而盡月小則餘一莢焦而不落王者以是占歷惟盛徳之君應和气而生以爲堯瑞名之蓂莢一名靈莢一名仙莢

抱朴子曰昔黃帝侯鳳鳴以調律唐堯觀蓂莢以知月

佩之宜子孫

食之宜子孫

山海經杻陽之山有獸焉其狀如馬而白首其文如虎而赤尾其音如謡其名曰鹿蜀佩之宜子孫南方艸木狀萱艸一名宜男婦人懷妊佩其花生男又崇吾之山有木焉員葉而白柎赤花而黑理其實如枳食之宜子孫又靑要之山有鳥焉名曰鴢其狀如鳬靑身而朱目赤尾食之宜子

金鹽

玉豉

東華眞人煮石經舜嘗登蒼梧山曰厥金玉之香艸朕用偃息正道此乃五加也又異名曰金鹽昔西域眞人王屋山人常言何以得長久何不食石蓄金鹽何以得長壽何不食石用玉豉玉豉者卽地楡也五加地楡皆是煮石而餌得長生之藥也昔尹公度聞孟綽子董士固共相與言曰寧得一把五加不用金玉滿車寧得一斤地楡安用明月寶珠

睡艸

夢艸

述異記桂林有睡艸見之則令睡一名醉艸亦呼爲懶婦箴【又出海南地記】又洞防記多末國有五味艸初生味甘花時味酸食之使人不眠名曰卻睡艸

洞防記夢艸似蒲色紅晝縮入地夜則出亦名懷夢懷其葉則知夢之吉凶立驗也帝思李夫人之容不可得東方獻一枝帝懷之夜果夢夫人因攺曰懷夢艸

獨活有風不動無風獨揺

薇蘅有風不偃無風獨揺

王羲之云石脾入水卽幹出水便濕獨活有風不動無風獨搖天下物理豈可以意求惟上聖乃能窮理水經注石灘縣有錫義山方圓百里形如城四面有門上有石壇長十餘丈世傳列仙所居今有道士披髮餌木恆數十人山落谷深多生薇蘅艸其艸有風不偃無風獨揺

花徑十丈

花長十丈

眞人闗令尹喜傳老子語喜曰天涯之淵眞人所遊各各坐蓮花之上一花輒徑十丈有返生香逆風聞十里

物類相感志華山頂上有池池生千葉蓮花長十丈藕大如船服之羽化隋煬帝步虛辭八行分寶樹千丈散芳蓮韓退之詩太華峯前玉井蓮花開十丈藕如船

望舒荷

望舒艸

拾遺記漢靈帝渠中植蓮大如蓋長一丈南國所獻其葉夜舒晝卷一莖有四蓮叢生名曰夜舒荷亦雲月出則舒也故望舒荷

又晉太始中浮支國獻望舒艸其色紅葉如荷近望則如捲荷逺望則如舒荷團團似蓋亦雲月出則葉舒月沒則葉捲

向日葵

朝日蓮

曹子建云葵藿之傾葉太陽𨿽不爲之廻灮終向之者誠也

益州方物蜀中有朝日蓮花色或黃或白葉浮水上開則隨日所在日入輙斂藏葉下

丹棘忘憂

靑棠蠲忿

古今注欲蠲人之憂則贈以丹棘一名忘憂欲蠲人之忿則贈以靑棠一名合歡合歡枝葉柔弱互相交結每一風來輙自相解了不相牽綴樹之家庭使人不忿嵇康種之舍前又本艸其葉能去垢至暮卽合故曰合昏又謂之夜合花養生論合歡蠲忿萱艸忘憂

君子芋

博士芋

廣志云蜀漢旣繁芋民以爲資凡十四芋有君子芋大如斗魁有百果芋魁大子繁多畞收百斛種一百畞葉以養彘

風土記云博士芋蔓生根如鵞鴨卵

救窮艸

醒醉艸

福地記武當縣石堦山西北角有大松樹樹下生艸名救窮冬夏不枯日食三寸絕谷不饑登遐度世陶先生謂之西嶽佐命是也

天寶遺事興慶池南岸有艸數叢葉紫而心殷有一人醉過於艸傍不覺失其酒態後有醉者摘艸嗅之立然醒悟故目爲醒醉艸

東陵五色瓜

會稽五色瓜

史記召平者故秦東陵矦秦破爲布衣貧種瓜長安城東瓜美故世俗謂之東陵瓜又阮籍詩昔聞東陵瓜近在靑門外連畛距阡陌子母相勾帶五色曜朝日嘉賓四面會

述異記吳桓王時會稽生五色瓜今吳中有五色瓜歲充貢賦

避諱名薯藥

避諱名山藥

負暄雜錄山藥本名薯蕷避唐代宗諱豫攺名薯藥宋英宗諱曙遂名山藥又本艸一名山芋秦楚名玉延鄭越名土藷一名修脆一名兒艸

浮根

沈實

洞防記漢武旦露池西見靈池中有浮根菱根出水上葉沈波下霜降彌美因名靑冰菱

拾遺記昭帝琳池中有倒生菱莖如亂絲一花千葉根浮水上實沈泥中名紫菱食之不老

五大夫松

五大夫栢

漢官儀秦始皇上泰山風雨暴至休於松【史樹】作下因封其樹爲五大夫

河南志嵩山天封觀有古栢三株武后封五品大夫防百餘步俗云大小將軍

仁壽木

君子樹

拾遺記晉人爲介之推起思煙臺種仁壽木木似栢而枝長柔軟其花堪食

晉宮閣記華林園有君子樹三株

千年長生樹

萬年長生樹

西京雜記上林苑有千年長生樹十株萬年長生樹十株又晉宮閣記華林園有萬年樹十四株

合掌栢

摩頂松

酉陽雜俎唐太常博士崔石云汝西有練溪多異栢及暮枝葉斂俗呼合掌栢

大唐新語裝法師往西域取經手摩靈巖寺松枝曰吾西去求佛教汝可西長吾歸卽東向使吾弟子軰知之旣去其枝年年西指一年忽東向弟子曰教主歸矣果還至今謂之摩頂松

不死樹

恆春樹

博物志員丘山有不死樹食之乃壽

拾遺記方丈山有恆春之樹葉如蓮芬芳如桂色隨四時一名沈生

返魂樹

無患樹

十洲記聚窟州有返魂樹伐其根心於玉釡中煮取汁煎之令可丸名曰金精香或名震靈丸或名返生香或名卻死香死屍在地聞气乃活

古今注程雅問櫨木曰無患何也答曰昔有神巫能符劾百鬼得鬼則以此木爲棒棒殺之世人相傳以此木爲眾鬼所畏競取以爲器用以卻邪厭鬼故曰無患也又纂文今僧家貫之爲念珠惟取紫紅色小者佳本艸無患子一名噤婁一名桓桓患字聲訛也酉陽雜俎無患木燒之極香

指星木

發日樹

洞記帝常見彗星東方朔折指星之木以授帝帝以木指彗星星尋沒也星出之夜野獸皆鳴別說謂之獸鳴星

洞防記胥池寒國有發日樹言日從云出云來掩日風吹樹枝拂雲開日灮也亦名開日樹

不燼之木

不灰之木

神異傳南方有大山焉長四十里廣四五里其中皆生不燼之木晝夜火然澍雨猛風不滅

開山圖山出不灰之木生火之石案注云其木色墨似炭而無葉有石赤如丹以一石相磨則火發以然無火可以終身今則無之

愼火樹

勝火木

南越志廣州有大樹可以禦火山北謂之愼火或謂戒火多種屋上以防火

伏琛齊地記武城東南有勝火木方俗音曰挺子其木經野火燒炭不滅故東方朔謂爲不灰之木又抱朴子曰南海蕭丘之上生一種木𨿽爲火所著但少焦黒人或得以爲薪者炊熟則灌滅之用之不窮

平仲木

君遷樹

吳都賦平仲之木實白如銀君遷之樹子如瓠形

鳳條

孫枝

酉陽雜俎歷城房家園其中雜樹森竦或有人折其桐枝者博陵君輙曰何爲傷吾鳳條

風俗通梧桐生於嶧陽采東南孫枝爲琴聲極淸麗周禮注孫枝之根末生者也蓋桐孫亦然

樹槐

種槐

金匱武王問太公曰天下神來甚眾恐有試者何以待之太公曰請樹槐於王門內有益者入無益者距之

後周書韋孝寛爲雍州刺史先是路側一里置以土堠經雨頽毀每須修之孝寛臨州勅部內當堠處置槐樹旣免修復行路又得庇防文帝後見之於是令諸州道一里種一樹十里種三樹百里種五樹

一日三榮三悴

一日三眠三起

玉箱雜記晉陽都城北角有槐樹一日之間三榮三悴三輔故事漢苑中有柳狀如人號曰人柳一日三眠三起

椹可以爲糧

桑可以充衣

異苑漢興平元年九月桑再椹時劉徳軍小沛年荒谷貴士眾皆饑仰以爲糧

唐書李徳裕居家以儉約自處每謂子孫曰吾性不好貨財遂至貧乏然吾近京城有賜田十頃耕之可以充食桑若干根可以充衣

聖柰

仙桃

洽聞記河州鳳林闗有靈巖寺每七月十五日溪中流出聖柰大如盞以爲常

神仙傳仙桃出蘇眤仙壇有人至心祈之輙落壇上或至五六顆形如石塊赤黃色破之如有核三重研飲之立愈眾疾尢治邪气

哀家梨

髙聰梨

世說桓南郡每見人不快輙嗔云君得哀家梨當復蒸食否

北史魏髙聰以髙肇之黨彈廢於家斷絕人事惟修營園果世稱髙聰梨以爲珍異

眞定梨

箭谷梨

魏文帝詔眞定禦梨大若拳甘若蜜脆若菱可以解煩釋渴

廣志新丰箭谷梨謝朓賜紫梨啟味出靈闗之陰防珍玉津之澨豈徒眞定歸美大谷慙滋又庾肩吾啟睢陽東苑子圜三尺新丰箭谷枝懸六斤

千年棗

三星棗

杜還經行記大食國有千年棗

廣志河東安邑棗東郡谷城紫棗長二寸西王母棗大如李核三月熟在眾果之先洛陽宮後園河內汲郡棗一名墟棗一名安益棗東海蒸棗洛陽夏后棗安平信都大棗單父棗梁國夫人棗大白棗一名曰蹙咨小核多肌三星棗駢白棗灌棗此四者宮園所種棗有狗牙雞心牛頭羊矢獼防細腰之名又有棗大棗﨑亷棗桂棗夕棗之名

杏核如笠

桃核尺餘

神仙感遇傳裴航冉從伯遇白衣老人裴渴甚求茗老人指一土龕此中有少漿可就取裴視龕中有杏核一扇如笠滿中有漿漿色正白乃力舉飲之不復饑渴漿味如杏酪老人曰君飲杏漿當哭九族親情且以酒色爲誡也

野人閒話蜀文谷於中書劉光祚處見桃核杯杯濶尺餘紋彩燦然眞蟠桃之實也劉自云少時遊華嶽見一道士以此核酌泉盥潄觀之驚駭道士以半片授之又墨莊漫錄有人以桃核半枚獻王黼者中容米三四斗

棗長四五寸

棗長六七寸

大業拾遺信都獻仲思棗四百枚棗長四五寸正紫色細文文皺小核味甘勝於靑州棗北齊時有山人仲思得此棗種之因以爲名亦名仙棗時海內惟有數株

神異經北方荒中有棗林焉其髙五十丈敷張枝條數里餘疾風不能偃雷電不能摧其子長六七寸圍過其長熟色如朱幹之不縮气味潤澤殊於常棗食之可以安軀益气赤松子云北方大棗味有殊旣可益气又安軀

七尺棗

三尺梨

述異記北方有七尺之棗南方有三尺之梨凡人不得見或見而食之卽爲地仙

橊名三十八

橊重五六斤

碎錄河陰石橊名三十八中只有三十八子也酉陽雜俎大食勿斯離國石橊重五六斤

十二枚及一尺

十五枚爲一升

酉陽雜俎衛公言滑州櫻桃十二枚及一尺

三秦記漢武帝果園栗十五枚爲一升

一蒂十七實

一蒂十二實

南方艸木狀吳黃武中交趾太守士燮獻橘十七實同一蒂以爲瑞異羣臣畢賀

建武故事晉咸和六年西平將軍庾亮送橘十二實共同一蒂以爲瑞異又三國典略梁矦景未平王僧辧獻嘉橘一蒂二十五子於湘東王王答之曰昔文康獻橘十有二子用今方古彼有慙色今景之凶惡旣稔凱歌之聲已及嘉瑞逺臻但增哽慰

合成樹分三衢

獨根樹分二枝

南越志博羅縣有合成樹十圍去地二丈分爲三衢東向一衢大葉似楝子如橄欖而硬削去皮南人以爲糝南向一衢橄欖西向一衢橄欖

金樓子有樹名獨根分爲二枝其東向一枝是木威樹南向一枝是橄欖樹

楠謂之讓木

橘謂之讓木

武林郡記雉山有木名交讓眾木敷榮後方萌芽亦更歲更榮枯也又楠木植之成行列枝葉若相避然謂之讓木

雜誌橘樹直竦枝葉不相妨蜀人謂之讓木

荔枝曲

荔枝圖

甘澤謠天寶十四歲六月日於驪山駐蹕是貴妃誕辰上命許云封等小部音聲樂長生殿仍奏新曲未有曲會南海進荔枝因以曲名荔枝香左右歡呼聲動山谷是年祿山叛

舊唐書白居易爲忠州刺史在郡爲木蓮荔枝圖寄朝中親友各記其狀曰荔枝生巴峽間樹影團團如帷蓋葉如桂冬靑華如橘春榮實如丹夏熟朶如蒲桃核如枇杷殻如紅繒膜如紫綃瓤肉潔白如冰雪漿液甘酸如醴如酪大略如彼其實過之若離本枝一日而色變二日而香變三日而味變四五日外色香味盡去矣

北夢言唐劉僕射崇龜以淸儉自居甚昭物論嘗召同列餐苦爲饆饠朝士有知其矯乃潛問小蒼頭曰僕射晨餐何物蒼頭曰潑生喫了也朝中聞而哂之又鎭番禺效吳隱之爲人京國親知貧乏者顒俟濡救但畫荔枝圖自作賦以遺之

烏椑大如酒盞

橊子大如椀盞

地裏志梁矦園有烏椑八稜大如酒盞閒居賦梁矦烏枇之柿

鄴中記石虎苑中有安石橊子大如椀盞其味不酸又晉安帝起居注武陵臨沅獻安石橊子大如椀

其味不酸一蒂五實

栗大如拳

栗大如柿

西京雜記上林苑有矦栗瑰栗魁栗榛栗嶧陽栗嶧陽都尉曹龍所獻大如拳

詩經義疏栗五方皆有周秦吳特饒惟漁陽範陽栗甜美長味他方不及也倭韓國上栗大如雞子亦短味不美桂陽有栗叢生大如柿又廣志栗有闗中矦栗大如雞子梁州獻栗徑寸半越中栗大如拳地裏志諸曁產如拳之栗後漢四夷傳馬韓出

大栗如梨魏志東夷魏國出大栗如梨

橘逾淮爲枳

貉逾汶則死

周禮考工記橘逾淮而北爲枳鸚鵒不逾濟貉逾汶則死此地气然也

水經注瞿塘灘上有神廟尢至靈驗刺史二千石經過皆不得鳴角伐鼓商旅上水恐觸石有聲乃以布裹篙足今則不能爾猶饗薦不輟此峽多猿猿不生北岸非惟一處或有取之放著北山中初不聞聲將同貉獸渡汶而不生矣【按此則峽之北岸自昔不聞猿聲矣詩人所稱兩岸猿聲其謂之何】

竹爲棟梁

竹爲釡甑

異物志有竹曰防其大數圍節間相去局促其中實滿堅彊以爲屋榱斷截便以爲棟梁不復加斤斧也孝經河圖少室之山大竹堪爲釡甑又雲南記雲南有實心竹文采斑駮殊好可爲器物其土以爲槍幹

涕竹爲船

簟竹爲布

神異經南方荒中有涕【音泲】竹長數百丈圍三丈五六尺厚八九寸可以爲船又南方艸木狀云丘竹一節爲船出扶南今交廣有竹節長二丈其圍一二丈者往往有之

南方艸木狀簟竹葉疎而大一節相去五六尺出九眞彼人取嫩者磓浸紡績爲布謂之竹疎布

溱州通竹無節

昌州海棠有香

北戶錄溱州通竹直上無節空心也又髙潘州有疎節竹五六尺一節僧道多以爲杖

花譜海棠有色無香惟蜀中昌州海棠花有香其木合抱故昌州號曰海棠香國州治前有香霏閤每花或二十餘葉香气醲郁

入水卽幹出水便濕

置幹反濕置濕反幹

王羲之云石脾入之水卽幹出之水便濕

酉陽雜俎雀芋如雀頭置幹地反濕置濕地反幹

惠子大瓠之種

田仲堅瓠之類

莊子惠子謂莊子曰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠落無所容非不呺然大也吾爲其無用而掊之莊子曰夫子固拙於用大矣子有五石之瓠何不慮以爲大樽而浮乎江湖而憂其瓠落無所容則夫子猶有蓬之心也夫呂氏春秋白圭謂魏王曰市丘之鼎以烹雞多洎之則淡而不可食少洎之則焦而不熟而視之踽焉美無所可用惠子之言有似於此韓子齊有居士田仲者宋人屈谷見之曰谷聞先生之義不恃仰人而食今谷有樹瓠之道堅如石厚而無竅獻之仲曰夫瓠所貴者謂其可以盛也今厚而無竅則不可剖以盛物而任重如堅石則不可以剖而以斟吾無以瓠爲也曰然谷將以欲棄之今田仲不恃仰人而食亦無益人之國亦堅瓠之類也

都夷香食一片則歷月不饑

春蕪布握一片則滿室皆香

洞防記都夷香如棗核食一片則歷月不饑以粒如粟米許投水中俄而滿大盂也

洞防記波祗國亦名波弋國獻神精香艸亦名荃蘼一名春蕪一根百條其間如竹節柔軟其皮如絲可爲布所謂春蕪布亦名香荃布堅宻如冰紈也握一片滿室皆香婦人帶之彌月芬馥

招涼珠

迎涼艸

拾遺記黑蚌珠千年一生燕昭王常懷此珠當盛暑之月體自輕涼號消暑招涼之珠

杜陽編李輔國家夏則於堂中設迎涼艸其象類碧而幹似苦竹葉細如松𨿽若干枯而未嘗凋落盛暑掛之窓戶間則涼風自至

龍與金

蛇銜珠

法苑俱名國有商人驅八牛牧於澤中時有離車捕得一龍云將食之商人以八牛易致取放別池中龍忽人語邀入宮中有龍女與八餅金雲此是龍金截已更生足汝父母眷屬終身用之不盡

說苑隋縣溠水側有斷蛇丘昔隋矦出而見大蛇中斷疑其靈使人以藥封之蛇乃能去因號其處爲斷蛇丘歲餘蛇銜珠以報其珠徑寸純白夜有光明如月之照謂之隋矦珠亦曰靈蛇珠丘南有隋季良大夫池

銜雙明珠

銜赤玉珠

搜神記噲參養母至孝曾有鶴爲戎人所射窮而歸之參收養治療瘡愈放之後鶴夜到門外參炳燭視之雌雄各至銜雙明珠報參焉

張氏家傳禧字彥祥除效轂令有鶴負矢集禧庭禧以甘艸湯洗之傅藥畱養十餘日瘡愈飛去月餘銜赤玉珠二枚置禧庭事

馬肝石

黃蛇珠

洞防記元鼎五年郅支國貢馬肝石半靑半白如今之馬肝舂碎以和九轉之丹服之彌年不饑渴也以之拂髮白者皆黒帝坐羣臣於甘泉殿有髮白者以石拂之應手皆黑是時公卿語曰不用作方伯惟須馬肝石此石酷烈不和丹砂不可近髮

又赤松子乘黃蛇入水得黃珠一枚色如眞金或言是黃蛇之卵故名蛇珠亦名銷疾珠語曰寧失千里駒不失黃蛇珠

唾悉是金

泣則出珠

述異記南康樗都縣西沿江有石室名夢口穴嘗有船遇一人通身黃衣擔兩籠黃求寄載過至岸下此人唾盤上徑下崖直入石穴中船主初甚忿之見其人入石始知異視盤上唾悉是金矣

又有鮫人室水居如魚不廢機織其眼能泣則出珠晉木虛海賦雲天琛水怪鮫人之室

駢志卷十七﹤子部﹐類書類﹐駢志﹥

欽定四庫全書

駢志卷十八

明陳禹謨撰

壬部下

雙鵠爲引

眾鳥翊從

宋志孝武帝孝建元年正月庚申鳳凰見丹徒渴賢亭雙鵠爲引眾鳥陪從徵虜將軍武昌王渾以聞唐志長壽三年十一月陳州上言宛丘縣鳳凰集眾鳥數萬前後翊從行列齊整色別爲羣後三日攺元爲儀鳳

羽豪

羽宗

苻子齊景公謂晏子曰寡人旣得寶乘聚萬駟矣方欲珠懸黎會金玉其得之卽奚若晏子曰臣聞琬琰之外有鳥焉曰金翅民謂爲羽豪其爲鳥也非龍肺不食非鳳血不飲其食也常饑而不飽其飲也常渴而不充生未幾何夭其天年而死珠玉之珍非乃爲君之患也

相鶴經鶴者陽鳥也而遊於陰因金气依火精以自養行必依洲嶼止不集林木蓋羽族之宗長仙人之騏驥也又禽經鶴愛陰而惡陽鴈愛陽而惡陰

禦火

禦水

山海經小華之山鳥多赤鷩可以禦火符禺之山其獸多蔥蘢其狀如羊而赤鬛其鳥多鴖其狀如翠而赤喙可以禦火翠山其鳥多鸓其狀如鵲赤黑而兩首四足可以禦火涿光之山囂水出焉而西流注於河其中多鰼鰼之魚其狀如鵲而十翼鱗皆在羽端其音如鵲可以禦火醜陽之山有鳥焉其狀如烏而赤足名余可以禦火崌山有鳥焉狀如鴞而赤身白首其名曰竊脂可以禦火卽公之山有獸焉其狀如而白身赤首名曰蛫是可以禦火

又昆侖之丘有木焉其狀如棠華黃赤實其味如李而無核名曰沙棠可以禦水食之使人不溺

熒熒之鳥同同之鳥

策策之魚堂堂之魚

衝波傳子路顏淵浴於珠水見五色鳥顏淵問由識此鳥否子路曰熒熒之鳥後日顏回與子路又浴於泗水更見前鳥復問由識此鳥否子路曰同同之鳥顏回曰何一鳥而二名子路曰譬如絲絹煮之則爲帛染之則爲皁一鳥二名不亦宜乎

譚子化書庚氏穴池構竹爲憑欄登之者其聲策策焉辛氏穴池構木爲憑欄登之者其聲堂堂焉二氏俱牧魚於池中每憑欄投餌魚必踴躍而出後但聞策策堂堂之聲不投餌亦踴躍而出則是庚氏之魚可名策策辛氏之魚可名堂堂食之化也

鶼鶼

蠻蠻

山海經南方有比翼鳥不比不飛其名謂之鶼鶼史記古之封禪西海致比翼之鳥拾遺記成王時然丘國獻比翼鳥雌雄各一以玉爲樊周書成王時巴人獻比翼鳥

又崇吾之山有鳥其狀如鳬而一翼一目相得乃飛名曰蠻蠻見則天下大水

孝烏

仁烏

尙書緯烏有孝名武王卒父大業故烏瑞臻譙子法訓曰夫孝行之本替本而求末未見得之者也烏者而有反哺況人而無孝心者乎

拾遺記晉文公焚山求介子推有白烏繞煙而噪或集介子推側火不能焚晉人嘉之起思煙臺其烏雲仁烏

烏棲府

烏集防

漢書禦史府中列栢樹常有野烏數千棲宿其上晨去暮來號朝夕烏又南史髙昌國有朝烏者旦旦集王殿前爲行列不畏人日出然後散去

舊唐書柳仲郢自拜諌議後每遷官羣烏大集於升平裏第庭樹防架皆滿凡五日而散詔下不復集家人以爲候惟除天平節度烏不復集

魯郊之鳥

罽賔之鸞

莊子昔者有鳥止於魯郊魯君說之爲具大牢以饗之奏九韶以樂之鳥乃始憂悲視不敢飲食此之謂以已養養鳥也

範太鸞鳥詩序罽賓國王結峻岐之山獲一鸞鳥王甚愛之欲其鳴而不能致乃飾以金樊享以珍羞而鸞對之愈戚三年不鳴夫人曰聞鳥見其類而後鳴可懸鏡以映之王從言鸞觀影感契慨焉悲鳴哀響中宵一奮而絕

鸚鵡訴苦寒

鸚鵡持佛號

舊唐書貞觀五年林邑獻五色鸚鵡數訴寒適新羅獻美女二人魏徵以爲不宜受太宗喜曰林邑鸚鵡猶能自言苦寒思歸況二女之逺別親戚乎並鸚鵡各付使者歸之

韋臯鸚鵡舍利塔記貞元中有獻鸚鵡鳥者河東裴氏志樂金仙之道以此鳥名載梵經常狎而敬之始告以六齋之禁比及辰後非時之食終夕不視或教以持佛名號者則仰首奮翼若善承聽或俾之念佛則黙然而不答或謂之不念卽唱言阿彌陀歷試不爽貞元十九年七月悴爾不懌已而日甚馴養者知將盡乃鳴磬曰將西歸乎爲爾擊磬爾其存念每一擊磬一稱彌陀佛洎十擊磬而十念成斂翼委足奄然而絕焚之得舍利十餘粒

廣州獻吉了

廉州獻吉了

舊唐書禮樂志嶺南有鳥如鸜鵒而稍大乍視之不相分辧籠養久則能言無不通南人謂之吉了亦云結料開元初廣州獻之言音雄重如丈夫委曲識人情慧於鸚鵡逺矣

北戶錄普寧有廉州民獲赤白吉了各一頭獻於刺史其赤者尋卒白者久而能言凡笑語悉皆效人斯珍禽也按唐會要林邑國有結遼焉謂之吉了鳥能人語又僉載天后時左衛兵遭劉景陽使嶺南得秦吉了二只能解人語至都進之畱其雌者雄煩怨不食則天問曰何乃無聊也鳥曰其配爲使者所得頗思之乃呼景陽曰卿何故藏一鳥不進景陽叩頭謝罪乃進之則天不罪也【聞見錄瀘南有畜秦吉了者亦能人言有夷酋欲以錢三十萬買之其人告以貧將賣爾秦吉了曰我不願更二主遂不食而死評曰秦吉了一能言之鳥耳猶不願更二主彼靦顏事二君者眞鳥之不如矣】

變而之仁變而之不仁

變而之善變而之不善

夏小正云鷹爲鳩變而之仁鳩爲鷹變而之不仁也防爲鴽變而之善鴽爲防變而之不善也又搜神記曰春分之日鷹變爲鳩秋分之日鳩變爲鷹時之化也

鷹制鵬雛

朔識鵬雛

幽明錄楚文王少時有人獻一鷹爪頭神爽殊絕常鷹故爲獵於云夢网云布煙燒漲天毛羣飛旋爭噬競搏此鷹軒頸瞪目逺視雲際無搏噬之志王曰吾鷹所獲以百數汝鷹曾無奮意將欺余耶獻者曰若效於雉兔臣豈敢獻俄而雲際有一物翺翔飄颻鮮白而不辧其形鷹見之便竦翮而升矗若飛電須防羽墮如雪血下如雨良久有一大鳥墮地而死度其兩翅廣數十里喙邊有黃眾莫能識時有博物君子曰此大鵬雛也始飛故爲鷹所制文王乃厚賞獻者

西域貢黑鷹得鵬雛眾莫諭惟東方朔識之

鶻放鴿

鶻縱禽

僉載滄州東光縣寶觀寺常有蒼鶻集重閣每有鴿數千鶻冬中每夕卽取一鴿以暖足至曉放之而不殺自余鷹鶻不敢侵之

長安薦福寺有鶻冬取小禽暖掌旦則縱之視其所適之方則是日不於是方擊搏

白鶻送書

羣鴿系書

僉載唐太宗養一白鶻號白將軍取鳥常驅至於殿前然後擊殺故名落鷹殿上恆令送書從北至東都與魏王仍取報日往返數

開元遺事張九齡少年時家養羣鴿每與親知書信往來只以書系鴿足上依所教之處飛往投之九齡目之爲飛奴時人無不愛訝又大理丞鄭復禮言波斯舶上多養鴿鴿能飛行數千里輒放一隻至家以爲平安信

朱鴈爲樂府

白鴈爲婚贄

漢書禮樂志郊祀歌十九章其十八章象載瑜太始三年行幸東海獲赤鴈作其詩曰赤鴈集六紛員殊翁雜五采文神所見施祉福登蓬萊結無極【按孟康曰翁頸也言其文采殊異也】

舊唐書髙宗納右衛將軍裴居道女爲太子妃所司奏以白鴈爲鷙適防苑中獲白鴈髙宗喜曰漢獲朱鴈遂爲樂府今獲白鴈得爲婚贄彼禮但成謡頌此禮便首人倫異代相望我無慙徳也

知夜

警露

淮南子鶴知夜半而不免於鼎爼墨子蝦蟇日夜鳴口漧而人不聽之鶴雞時夜而鳴天下振動多言何益

風土記鳴鶴戒露此鳥性警至八月白露降流於艸上滴滴有聲因集髙鳴相警移徙所宿處慮有變害也又禽經注露禽鶴也露下則鶴鳴

愛陰而惡陽

愛陽而惡陰

禽經云鶴愛陰而惡陽鴈愛陽而惡陰

胎化

影生

鮑昭舞鶴賦散幽經以驗物偉胎化之仙禽鐘浮曠之藻質抱淸迥之明心又云嶠類要鶴胎生者形體堅小惟食稻梁𨿽甚馴熟久須飛去鸛合而卵生其體大食魚蝦啄蛇防不能去

內典鶴影生雌雄相隨如道士步斗履其迹而孕

鶴有淩霄之姿

鴈有淩霄之志

世說支道林好鶴時有遺其雙鶴者翅長欲飛林意惜之乃鎩其翮鶴軒翥不能復起乃舒翼反顧視之如有懊防意林公曰旣有淩霄之姿何肯爲人作耳目近玩養令翮成置使飛去

載記慕容垂請至鄴拜墓苻堅許之權翼諌曰垂猶鷹也饑則附人飽便髙颺若遇風塵之會必有淩霄之志惟宜急其羈絆不可任其所欲堅不從去果不還

誓鳥

怨鳥

述異記精衛狀如海鷰今東海畔精衛誓水處溺於此川誓不飲其水一名誓鳥又山海經女娃遊於東海溺而不返故爲精衛常銜西山之木石以堙於東海

禽經注子規甌越間曰怨鳥夜啼逹旦血漬艸木啼苦則倒懸於樹

海上之鷗

海上之蜻

列子海上之人有好鷗鳥者每旦之海上從鷗鳥遊鷗鳥之至者百數而不止其父曰吾聞鷗鳥皆從女遊取來吾翫之明日之海上鷗鳥舞而不下蒼頡解詁云鷖鷗也生藕葉上名水鴞南越志云江鷗一名海鷗在漲海中隨潮上下常以三月風至乃還洲嶼生卵似雞卵色靑頗知風雲若羣至岸必風漁人及渡海者皆以此爲候

呂氏春秋海上之人有好蜻者每居海上從蜻遊蜻之至者百數而不止前後左右盡蜻也終日翫之而不去其父告之曰聞蜻皆從女居取而來吾將翫之明日之海上而蜻無至者矣

鷓鴣之飛先南

子規之啼必北

南越志鷓鴣鳥𨿽復東西翔命翮之始必先南翥其鳴自呼杜薄州異物志鷓鴣形似雌雞其志懷南不北䢐也其鳴云但南不北酉陽雜俎鷓鴣飛逐月數如正月一日飛而止但伏巢中不復起矣十二月十二日起最難采南人設网取之

爾雅云巂周禽經巂周子規也啼必北向博物志杜防生子寄之他巢百鳥爲飼之杜防卽子規

鶬鶊膳止妬

防腦酒健忘

梁武帝平齊獲侍兒子余軰頗娯於目爲郤後所隔抝憤恚將成疢左右識其情者進言曰臣嘗讀山海經云以鶬鶊爲膳可以止妬梁武從之郤茹之後妬殆減半帝神其事左右復言曰願陛下廣爲羞以徧賜羣臣使不才者無妬於才挾私者不妬其奉公濁者不嫉其淸貧者不忌其廉亦助化之一端也帝然其言將詔虞人廣捕之會崇佛戒殺遂止【英華】酉陽雜俎肅宗張皇后專權每進酒常寘防腦酒令人久醉健忘

鸕鷀胎生

鸕鷀卵生

楊孚異物志鸕鷀能沒於深水取魚而食之不生卵而孕雛於池澤間旣胎而又吐生多者八九少者五六相連而出若系緒焉水鳥而巢髙樹之上又杜臺卿淮賦鸕鷀吐雛於八九防防銜翼而低昻本艸衍義冦宗奭嘗官於澧州公宇後有大木一株其上有鸕鷀三四十巢日夕觀之旣能交合兼有卵殻布地其色碧豈得雛吐口中是全未考尋可見當日聽人之誤言也

鵜鶘集於芝池魏文下詔

鶖鳥獲於宮內崔光進言

魏黃初中有鵜鶘集於靈芝池文帝下詔以曹恭公逺君子近小人博求賢俊太尉華歆由此遜位而讓管寧

魏書肅宗時獲禿鶖鳥於宮內詔以示崔光光表曰示所得大鳥此卽詩所謂有鶖在梁者也臣聞野物入舍古人以爲不善是以張臶惡鵀賈誼忌鵩鵜鶘暫集而去前王猶爲至誡況今親入宮禁爲人所獲方被畜養晏然不以爲懼凖諸往義信有殊矣衞侯好鶴曹伯愛鴈身死國滅可爲寒心

雀入於海爲蛤

雉入於淮爲蜃

夏小正九月雀入於海爲蛤蓋有矣非常入也又十月雉入於淮爲蜃蜃者蒲蘆也按晉語趙簡子嘆曰雀入於海爲蛤雉入於淮爲蜃【小曰蛤大曰蜃皆介物蚌類也】黿鼉魚龞莫不能化惟人不能哀夫竇犨侍曰臣聞之君子哀無人不哀無賄哀無徳不哀無寵哀名之不令不哀年之不登夫中行範氏不卹庶難而欲擅晉國今其子孫將耕於齊宗廟之犧爲畎畝之勤人之化也何日之有

孝鵝

靈雞

寰宇記天寶末徳淸沈朝家有鵝育卵而腸出以死其雛悲鳴不復食啄敗薦覆之乂銜芻艸母前若祭奠狀長吁數聲而死沈氏異而埋之後人因呼爲孝鵝冢

髙僧傳唐杭州徑山釋法欽姓朱氏嘗養一雞不食生類隨之若影不遊他所及其入長安長鳴三日而絕今雞冢在焉

見蛇則噪而賁

見蛇則宛而躍

禽經云鵲見蛇則噪而賁孔雀見蛇則宛而躍

見異類差翅鳴

見同類拊翅鳴

禽經云鵝見異類差翅鳴雞見同類拊翅鳴

喜日鵝

垂露鴨

洞記有喜日鵝至日出時銜翅而舞又名曰舞日鵝

又有升蕖鴨赤色每止於芙蓉上不食五穀惟咂葉上垂露因名垂露鴨一名丹毛鳬

野雞先鳴而後鼓翼

家雞先鼓翼而後鳴

物類相感志云警畜能知時𨿽風雨陰霾而戒時不忒時至則啼人以爲候故周書緯云雞陽鳥也所以爲人四時也又云野雞屬陰先鳴而後鼓翼家雞屬陽先鼓翼而後鳴

長鳴雞

逺飛雞

西京雜記長鳴雞一食頃不絕長距善鬭

洞記有逺飛雞夕則還依人曉則絕飛四海朝往夕還祝雞公善養雞得逺飛雞之卵伏之名曰翻明雞如鵠大色紫有翼翼下有目亦曰目羽雞

伺晨雞

司夜雞

西京雜記成帝時交趾越嶲獻伺晨雞卽下漏驗之晷刻無差

洞防記有司夜雞隨鼓節而鳴不息從夜至曉一更爲一聲五更爲五聲亦曰五時雞

梟逢鳩告以東徙

鳩遇梟止其巢吳

說苑梟逢鳩鳩曰子將安之梟曰我將東徙鳩曰子攺鳴則可不能攺鳴猶惡子之聲也

曹子建集令禽惡鳥論昔荊之梟將徙巢於吳鳩遇之曰子將安之梟曰將巢於吳鳩曰何去荊而巢吳乎梟曰荊人惡予之聲鳩曰子能革子之聲則免無爲去荊而巢吳也如不能革子之聲則吳楚之民不異情也爲子之計者莫若宛頸戢翼終身勿復鳴也

用梟鏡以祠黃帝

作梟羮以賜百官

郊祀志古天子嘗以春解祠祠黃帝用一梟破鏡【師古曰解祠者謂祠祭以解罪求福張晏曰黃帝五帝之首也歲之始也梟惡逆之鳥方士虛誕云以歲始祓除凶災令神仙之帝食惡逆之物使天下爲逆者破防訖竟無有遺育也孟康曰梟鳥名食母破鏡獸名食父黃帝欲絕其類使百吏祠皆用之破鏡如防而虎眼】

又如淳注曰五月五日作梟羮以賜百官

鶬鴿胎生

囊貍卵生

韓詩內傳云鶬鴿胎生孔子渡江見而異之

異物志貍十有一種囊貍卵生

雁銜蘆

龜藏六

古今注雁自河北渡江南瘦瘠能髙飛不畏繒繳江南沃饒每至還河北體肥不能髙飛恐爲虞人所獲常銜蘆長數寸以防繒繳焉淮南子夫雁從風而飛以愛气力銜蘆而翔以避弋繳抱朴子智禽銜蘆以避网水牛結陣以卻虎

雜阿含經有龜被野於所包藏六而不出野幹怒而捨去佛告諸比丘當如龜藏六自藏六根魔不得便法句經昔有道人河邊學道但念六塵心無寧息

龜從河出水狗將噉龜龜縮頭尾四腳藏於甲中狗不能得便狗去還出便得入水道人因悟我不及龜放恣六情不知死至

虎導

鹿隨

符瑞志宋元嘉二十五年白虎見蜀郡二赤虎導前又瑞應圖白虎者義獸也一名騶虞王者徳至禽

獸澤洞幽則見

五代史永平三年五月騶虞見璧山有二鹿隨之

見則天下大穰

見則天下大風

山海經欽山有獸焉其狀如豚而有牙其名曰當康其鳴自叫見則天下大穰泰器之山觀水出焉西流注於流沙是多文鰩魚狀如鯉魚魚身而鳥翼蒼文而白首赤喙嘗行西海遊於東海以夜飛其音如鸞雞其味酸甘食之已狂見則天下大穰玉山有獸焉其狀如犬而豹文其角如牛其名曰狡其音如吠犬見則其國大穰

又幾山有獸焉其狀如彘黃身白頭白尾名曰聞見則天下大風少咸之山有獸焉其狀如犬而人面善投見人則笑其名山其行如風見則天下大風

見則天下大水

見則天下大旱

山海經空桑之山有獸焉其狀如牛而虎文其音如欽其名曰軨軨其嗚自叫見則天下大水犲山有獸焉其狀如誇父而彘毛其音如呼見則天下大水剡山有獸焉其狀如彘而人面黃身而赤尾其名

曰合窳其音如嬰兒是獸也食人亦食虫蛇見則天下大水陽山多化蛇其狀如人面而豺身鳥翼而蛇行其音如叱呼見則其邑大水敖岸之山有獸焉其狀如白鹿而四角名曰夫諸見則其邑大水長右之山有獸焉其狀如禺而四耳其名長右其音如吟見則其郡縣大水崇吾之山有鳥焉其狀如鳬而一翼一目相得而飛名曰蠻蠻見則天下大水玉山有鳥焉其狀如翟而赤名曰勝遇是食魚其

音如錄見則其國大水邽山蒙水出焉南流注於洋水其中多黃貝蠃魚魚身而鳥翼音如鴛鴦見則其邑大水

又姑逢之山有獸焉其狀如狐而有翼其音如鴻鴈若嗚曰獙獙見則天下大旱獨山末塗之水出焉而東流注於沔其中多螩防其狀如黃蛇魚翼出入有光見則其邑大旱女烝之山膏水出焉而西注於鬲水其中多薄魚其狀如鱣魚而一目其音如歐見則天下大旱子桐之山子桐之水出焉而西流注於餘如之澤其中多魚其狀如魚而鳥翼出入有光其音如鴛鴦見則天下大旱崦嵫之山有鳥焉其狀如鴞而人面蜼身犬尾其名自號也見則其邑大旱錞於母逢之山浴水出焉有大蛇赤首白身其音如牛見則其邑大旱太華之山有蛇焉名曰肥六足四翼見則天下大旱渾夕之山有蛇一首兩身名曰肥遺見則其國大旱

觸邪獸

飼邪獸

述異記獬豸者一角之羊也性知人有罪臯陶治獄其罪疑者令羊觸之又唐長慶中隴上出異獸如猴腰尾皆長色靑迅猛見蕃人卽捕而食之遇漢人則否

神異經窮其獸似牛而色貍尾長曵地其聲似狗狗頭人形鉤爪鋸牙逢忠信之人齧而食之逢姦邪者則擒禽獸而飼之【窮其當作窮奇】

除凶

蠲忿

梁祚魏國統云西南夷土有異犀三角夜行如大炬火照數千步或時解脫則藏於深宻之處不欲令人見之王者貴其異以爲簪能消除凶逆

杜陽編懿宗周昌公主出降帶蠲忿犀其犀圓如彈丸入土不朽爛帶之令人蠲忿怒

禦兵

禦凶

山海經中曲之山有獸焉其狀如馬而白身黑尾一角虎牙爪音如鼓音其名曰駮是食虎豹可以禦兵虢山其鳥多寓狀如防而鳥翼其音如羊可以禦兵騩山正回之水出焉而北流注於河其中多飛魚

其狀如豚而赤文服之不畏雷可以禦兵少室之山休水出焉而北流注於洛其中多防魚狀如蜼而長距足白而對食者無蠱疾可以禦兵

又陰山有獸焉其狀如貍而白首名曰天狗其音如橊橊可以禦凶英鞮之山涴水出焉而北注於陵羊之澤是多冉遺之魚魚身蛇首六足其目如馬耳食之使人不瞇可以禦凶講山有木焉名曰帝屋葉狀如椒反傷赤實可以禦凶【反傷刺下勾也】

辟塵

試毒

本艸李司封宗易嘗言石駙馬保吉知陳州其州廨一皆新之每毀舊屋則坐於下風塵自分去人皆驚怪之蓋其所服辟塵犀也嶺表錄異辟塵犀爲婦簪梳塵不著髮

抱朴子通天犀有白理如綫者以盛米置羣雞中雞欲往啄米至輒驚卻故南人名爲駭雞犀得其角一尺以上刻爲魚而銜以入水水常爲開方三尺可得气息水中以其角爲義導者試煮毒藥爲湯以義導攪之皆生白沫無復毒物則無沫起也北戶錄注通天犀置大霧重露下終不沾濡又堪辧毒或中毒箭刺於瘡中立愈蓋犀食百毒棘刺故也南越志海中出離水犀似牛其出入有光水爲之開

舊唐書拂防國一名大秦有鳥似鵝其毛緑色常在王邊倚枕上坐每進食有毒其鳥輙鳴

雙雙合體

蛩蛩假足

山海經雲南海之外有二靑獸相並名曰雙雙【注云言體合爲一也公羊傳雙雙而俱至】

說苑孔子曰北方有獸其名曰蟨前足防後足兔是獸也甚矣其愛蛩蛩巨虛也食得甘艸必齧以遺蛩蛩巨虛蛩蛩巨虛見人將來必負蟨以走蟨非性之愛蛩蛩巨虛也爲其假足之故也二獸者亦非性之愛蟨也爲其得甘艸而遺之故也

血堪染鞾

猩猩血可染罽

本艸宋建武中安西縣主簿韋文禮進雌雄二頭帝曰吾聞能負千鈞若旣力如此何能致之彼土人丁鑾進曰見人喜笑則上唇掩其目人以釘釘著額上任其奔馳死而取之髮極長血堪染鞾其毛一似獼猴人面紅赤色作人言馬聲善知生死飲其血使人見鬼帝聞而欣然命工圖之華陽國誌永昌郡有猩猩能言其血可以染朱罽色鮮不黯

獅能禦象

獅能伏虎

宋書宗慤字元幹隨檀和之伐林邑入象浦林邑王範陽邁傾國來拒以兵裝被象前後無際慤曰吾聞獅子威服百獸乃制其形與象相禦象果驚奔眾因潰散遂克林邑收其異寶雜物不可勝計

洛陽伽藍記元魏波斯國獻獅子永安末始逹京師莊帝謂侍中李彧曰朕聞虎見獅子必伏可覓試之於是詔近山郡縣捕虎以進鞏縣山陽並進二虎一豹見獅子悉瞑目不敢仰視園中素有一育熊性甚馴善帝令取試之虞人牽育熊至聞獅子气驚怖跳踉曵鎖而起帝大笑舊說獅子虎見之而伏豹見之而瞑熊見之而躍

象膽隨四時

蚺膽隨三旬

類苑淳化中上苑一象斃太宗命取膽不獲徐曰當在前左足果得之問其故曰象膽隨四時在足今方春故知之

酉陽雜俎蚺蛇膽上旬近頭中旬在心下旬近尾又朝野僉載云五月五日取時膽兩柱相去五六尺系蛇頭尾以杖於腹下來去扣之膽卽聚以刀刲取藥封放之不死復更取看肋下有痕卽放

木代象牙

木代犀角

南越志象牙長一丈餘脫其牙則深藏之削木代之可得不爾窮其主得乃已

抱朴子犀歲一解角藏於山中人以木如其角代之犀不覺後年輙復解酉陽雜俎云波斯國謂象牙爲白暗犀角爲黒暗

象泣子

猿求子

酉陽雜俎象性允識見其子皮必泣又蔣子萬機論云象見子皮無逺近必泣

南史齊魚復侯子響爲蕭順之所殺武帝出景陽山見一猿奮擲悲鳴問後堂丞此猿何意答曰猿子前日墮崖致死其母求之不見故耳上因憶子響欷良久不自勝順之慙懼以憂卒

飛兔日行三萬里

騕褭行萬五千里

瑞應圖曰飛兔者神馬之名也日行三萬里禹治水勤勞歷年救民之害天應其徳而至

應劭曰古有駿馬名騕褭赤喙黑身一日行萬五千里

馬名黃耳

犬名黃耳

穆天子傳注魏時鮮卑獻千里馬白色而兩耳黃名曰黃耳

述異記陸機少時頗好遊獵在吳豪盛客獻快犬名曰黃耳機後仕洛常將自隨此犬黠慧能解人語又常借人三百里外犬識路自還一日至家機羇旅京師久無家問機戲語犬曰我家絕無書信汝能賫書馳還取消息否犬喜揺尾作聲應之

絕塵

絕影

西京雜記文帝自代還有良馬九匹一名絕塵魏書曰曹公所乘馬名絕影

漢文帝九逸

唐太宗十驥

西京雜記文帝自代還有良馬九匹皆天下之駿馬也一名浮雲一名赤電一名絕羣一名逸驃一名紫鷰驑一名緑螭驄一名龍子一名麟駒一名絕塵號爲九逸有來宣能禦代王號爲王良俱還代邸回紇傳唐太宗時東骨利干國產良馬首似槖駝筋骼壯大日中馳數百里太宗時來其大酋因使者獻之帝取其異者號十驥皆爲美名曰騰霜白曰皎雪驄曰凝露驄曰懸光驄曰決波騟曰飛霞驃曰發電赤曰流金曰翔麟紫曰奔虹赤厚禮其使

昭陵六馬

大宛六馬

金石錄太宗六馬其一曰拳毛騧黃馬黒喙平劉黑闥時所乘贊曰月精按轡天駟橫行弧矢載戢氛埃廓淸其二曰什伐赤純赤色平世充建徳時所乘贊曰瀍澗未靜斧鉞伸威朱汗騁足靑旌凱歸其三曰白蹄烏純黒色四蹄俱白平薛仁杲時所乘贊曰倚天長劍追風駿足聳轡平隴回鞍定蜀其四曰特勒驃黃白色喙防黑色平宋金剛時所乘贊曰應策騰空承聲半漢入險摧敵危濟難其五曰颯露紫紫鷰驑平東都時所乘贊曰紫鷰超躍骨騰神駿气詟三川威淩八陣其六曰【闕】驅蒼白雜色平竇建徳時所乘贊曰足輕雪影神發天機策玆飛練定我戎衣潼闗之役備體流汗

紀異錄天寶中大宛國進汗血馬六疋一曰紅叱撥二曰紫叱撥三曰靑叱撥四曰黃叱撥五曰丁香叱撥六曰桃花叱撥上乃制名一曰紅玉輦二曰紫玉輦三曰平山輦四曰陵云輦五曰飛香輦六曰百花輦復命圖於瑤光殿乃攺爲觀驥殿

劉先主的盧

庾元規的顱

世語曰劉備屯樊城劉表曾請備宴防蒯越蔡瑁欲因防取備備覺之僞如厠潛遁出所乘馬名的盧騎的盧走渡襄陽城西檀溪水中溺不得出備急曰的盧今日厄矣可努力的盧乃一踴三丈遂得過乘桴渡河中流而追者至以表意謝之曰何去之速乎晉書庾亮字元規美姿容初亮所乘馬有的盧殷浩以爲不利於主勸亮賣之亮曰曷有已之不安而移之於人浩慙而退傅乘輿馬賦曰往日劉備之初降也太祖賜之驄馬使自至廏選之歷名馬以百數莫可意者次至下廏有的顱馬委棄莫視痩瘁骨立備撫而取之眾莫不笑之馬超破蘇氏塢塢中有駿馬百餘匹自超以下俱爭取肥好者而將軍龎徳獨取一騧馬形觀旣醜眾亦笑之其後劉備奔於荊州馬超戰於渭南逸足電發追不可逮眾乃服焉

五花乘

九花虯

名畫要錄開元內廐有飛黃照夜浮雲五花之乘又唐六典云外牧歲進良馬印以五花飛鳳之字杜陽編代宗命禦馬九花虯並紫玉鞭轡以賜郭子儀馬身被九花文號九花虯上往日東幸觀獵於田不覺日暮忽顧謂侍臣曰行宮去此幾里奏曰四十里上令速鞭恐閡夜而九花虯綏然如三五里而已

忽雷駁

望云騅

酉陽雜俎秦叔寶所乘馬號忽雷駁常飲以酒每於月明中試能竪越三領黑氊及胡公卒嘶鳴不食而死

國史補徳宗幸梁禦馬號望云騅駕還飼以一品料暇日牽而視之至必長鳴四顧若感恩狀後老死飛龍廐中貴戚畫爲圖

東夷濊國獻果下馬

漢樂浪郡出果下馬

魏志濊國果下馬漢桓時獻之【注云髙三尺乘之可於果樹下行】又漢書昌邑王賀召皇太后果下馬乘之

述異記漢樂浪郡出果下馬髙三尺又北史尉景有果下馬文襄求之不與曰土相扶爲墻人相扶爲王一馬亦不得畜而索也

千里馬

千里牛

續博物志肅宗時有告保定太守反者令李泌乘千里馬往按之千里馬寧逺所獻發拳紫色狀如八駿乘者必衣裘冒絮似胡兒抱持早發扶風初馳三十里則皆旁側跳三十里外乃墜然而去惟聞耳傍風聲飛前蹄之土過辰時逹保定申時歸奏事

晉書茍晞見朝政日亂懼禍及已而多所交結每得珍物卽遺都下親貴兗州去洛五百里恐不鮮美募得千里牛每遣信旦發暮還

馬四歲二齒

牛四歲四齒

酉陽雜俎馬四歲兩齒至二十歲齒盡平

酉陽雜俎牛三歲二齒四歲四齒五歲六齒以後每一年接脊一節

六角牛

四耳牛

述異記周成王時東夷送六角牛

洞防記元封三年大秦獻花蹄牛髙六尺尾環繞角生四耳角端有肉蹄如蓮華

角容一石

角容廿斛

魏書元魏桓帝馬不能勝常乘安車駕大牛角容一石

南史扶桑國有牛角甚長以角載物至勝二十斛

稍割牛

日及牛

什法盛歷國傳天竺波羅柰國有稍割牛黑色角細長可四尺計十日一割或不至十日一割便困病或致死人服其血皆老壽國人皆壽五百歲牛壽一等於人又異物志月氏有羊尾重十斤稍割以供養尋生如故

中記大月支及西胡有牛名日及牛以今日割取其肉三四斤明日其肉已復瘡亦愈漢人入此國以牛示之以爲珍異漢人曰吾國有防大小如指名爲蠶食桑葉爲人吐絲外國人不復信有蠶也又博物志越嶲國有牛稍割取肉經日必復生又膳夫錄大食勿斯離國產胡羊髙三尺餘其尾如扇每歲春時割取脂二十餘斤再縫合仍生不取則脹死莊浪有饕羊土人歲取其脂非久復滿腹

鹿角八岐

鹿身兩頭

宋髙僧傳唐京師安國寺什元康貞觀中遊學京邑有彭姓者先居山野見一鹿角分八岐厥形絕異撫而馴伏遂豢養之乘而致逺曾無倦色

魏宏南中志雲南郡有熊倉山上有神鹿一身兩頭食毒艸名之食毒鹿盛之荊州記武陵郡有山獸如鹿前後有頭常以一頭食一頭行

猾褢冬蟄

熊羆冬蟄

山海經堯灮之山其陽多玉其陰多金有獸焉其狀如人而彘鬛穴居而冬蟄其名曰猾褢【滑懷兩音】其音如斲木見則縣有大繇

詩義熊能攀緣上髙樹見人則顚倒投地而下冬入穴而蟄始春而出

鹿寨

熊館

碎錄鹿夜臨宿下鹿角寨大者角向外四圍小者在中團圍如寨今人以木仿作鹿角寨

墨客揮犀熊於山中行數十里悉有跧伏之所必在石嵓枯木中山民謂之熊館惟虎出百里外則迷所出道路

熊白

熊掌

埤雅云熊當心白脂如玉俗呼熊白好舉木引气謂之熊經

爾雅翼熊方冬惟自舐其掌故其掌特美烹之難熟晉靈公殺宰夫之腝熊蹯不熟者而楚城見圍請食熊蹯而死以其難熟冀於外救也纒子桀王天下酒濁而殺廚人紂王天下熊蹯不熟而殺廚人

呼熊爲子路

呼虎爲李耳

述異記東土呼熊爲子路以物擊樹云子路可起於是便下不呼則不動也

風俗通曰呼虎爲李耳俗說虎本南部中廬李氏所爲呼李耳卽喜呼斑便怒又方言曰陳魏宋楚之間或謂之李父江淮南楚之間謂之李耳自闗東西謂之伯都虎食物遇耳卽止以觸諱故也

一峯槖駞

兩腳駱駝

北史迷宻國正平元年遣使獻一峯黒槖駞爾雅翼駝背有兩峯如鞍其足三節

南史滑國者車師之別種也有兩腳駱駝野驢有角

果然讓老

果然傷類

山經果然獸似狝猴以名自呼色蒼黒羣行老者在前少者在後得果食輒與老者似有義焉交趾諸山有之獠人射之以其毛爲裘褥甚溫暖

國史補劍南人之采果然者得一果然其數十果然可得何哉果然有傷其類者聚族悲鳴𨿽殺之不去此禽獸之狀而人心也

麝舉爪剔其香

蚒露腹明無膽

埤雅今商汝山中多羣麝所遺糞常就一𨿽逺逐食必還走其地不敢遺迹他所慮爲人獲人反以是蹤迹其所在必掩羣而取之蓋麝絕愛其香每爲人所廹逐勢且急卽自投髙巖舉爪剔出其香就縶且死猶拱四足保其臍

嶺表錄異蚺蛇被取膽它日見捕者則逺逺側身露腹瘡明已無膽以此自脫

孫供奉

胡博士

幕府摭聞錄唐昭宗播遷隨駕伎藝人有弄猴頗馴能隨班起居昭宗賜以緋袍號孫供奉羅隱下第詩云何如學取孫供奉一笑君王便著緋朱梁簒位取此猴令殿下起居猴望殿陛見全忠徑趨其所跳躍奮擊遂令殺之唐臣媿此猴多矣

搜神記有一書生皓首稱胡博士教授諸生忽復不見九月九日士人相與登山遊觀聞講書聲命僕尋之見空冢中羣狐羅列見人卽走老狐獨不去是皓首書生

狐死首丘

豹死首山

廣志狐死首丘豹死首山是性之異也又安南志象病必向南而死

猶豫

狐疑

顏氏家訓禮云定猶豫決嫌疑離騷曰心猶豫而狐疑先儒未有釋書按尸子曰五尺犬爲猶說文云隴西謂犬子爲猶吾以爲人將犬行犬好豫在人前待人不得又來迎如此往還至於終日斯乃豫之所以爲未定也故稱猶豫或以爾雅曰猶如麂善登木猶獸名也旣聞人聲乃豫緣木如此上下故稱猶豫狐之爲獸又多猜疑故聽河冰無流水聲然後渡今俗曰狐疑虎卜則其義也

狼籍

狼狽

野史云狼起臥遊戲多借艸艸皆穢故曰狼籍酉陽雜俎云狼防中筋大如鴨卵有犯盜者燻之當令手攣縮狼糞煙直上烽火用之或言狼狽是兩物狽前足絕短每行常駕兩狼失狼則不能動故世言事乖者稱狼狽

以黃羊祀竈

以烏羊系車

風俗通漢記南陽陰子方積恩好施善祀竈臘月晨炊而竈神見再拜受神時有黃羊因以祀之其孫識執金吾封原鹿侯興衛尉鮦陽侯家凡二侯牧守數十其後子孫常以臘月祀竈以黃羊

南史孔淳之與王敬爲人外之遊又申以婚姻敬以女適淳之子尙遂以烏羊系所乘車轅提壺爲禮至則盡歡共飲迄暮而歸或怪其如此答曰固亦農夫田父之禮也

羊生土中

犬生地中

舊唐書拂林【林當作防】國有羊羔生於土中其國人其欲萌乃築垣以環之防外獸所食然其臍連地割之絕則死惟人著甲走馬撃鼔駭之其羔驚鳴而臍絕因逐水艸以一二百口爲羣

尸子地中有犬名曰地狼夏鼎志掘地得犬名曰賈

冰下防重十斤毛可以爲褥

火中防重百斤毛可以作布

神異經北方層冰萬里厚百丈有磎防在冰下土中焉形如防食艸木肉重千斤可以作脯其毛八尺可以爲褥臥之郤寒又不燼水火中有防重千斤毛長二尺餘細如絲但居火中洞赤時時出外而毛白以水逐而沃之卽死取紡績其毛織以爲布用之若有垢涴以火燒之則淨也

又南荒之外有火山晝夜火然火中有防重百斤毛長二尺餘細如絲可以作布

龍畏鐵

龍畏蠟

封氏見聞海州南有溝水上通淮楚公私漕運路也寶應中堰破東海令李知逺主役修復將成輒壊甚以爲憂或說梁武築浮山堰頻有缺壊乃以鐵數萬斤塡積其下堰乃成知逺聞之卽依其言而塞穴初堰之將壊也輒聞其下殷如雷聲至是其聲移於上流數里蓋金鐵味辛辛能害目蛟龍護其目避之而去故堰可成

南部新書龍之性麤猛而畏蠟愛玉及空靑而嗜燒鷰肉故食鷰肉人不可渡海

鯥魚陵居

龍魚陵居

山海經柢山多水無艸木有魚焉其狀如牛陵居蛇尾有翼其羽在魼【亦作脇】下其名曰鯥冬死而夏生食之無腫疾

又龍魚陵居在軒轅之北狀若貍一曰鰕卽有神聖乘此以行九野一曰鼈魚在夭野北其爲魚也如鯉

白龍魚服

白龍魚鱗

載記韋諛曰白龍魚服有豫且之禍海若濳遊罹葛陂之酷

洞防記白龍魚鱗网者食之

十朋

四品

爾雅一曰神二曰靈三曰攝四曰寶五曰文六曰筮七曰山八曰澤九曰水十曰火易損五爻云或益之十朋之鄭注引之食貨志元岠冉長尺二寸直千一百六十爲大貝十朋公九寸直五百爲壯貝十朋侯七寸以上直三百爲幺貝十朋子五寸以上直百爲小貝十朋是爲寶四品

衣督郵

河伯從事

古今注一名衣督郵

又云一名河伯從事

吳王膾余

志公膾殘

博物志吳王江行食膾有餘棄於江中流化而爲魚今江中有名吳王余膾魚者長四寸大者如箸猶作膾形

髙僧傳寶志對梁武帝食膾帝曰朕不知味二十餘年師何必爾志乃吐出小魚鱗尾依然今金陵鱠殘魚是也

曝鰓

燒尾

三秦記河津一名龍門巨靈迹猶存水懸下注旁有山水陸不通魚之屬莫能上江海大魚集門下數千不得上上者爲龍不上者魚故云曝鰓龍門垂耳轅下

林登博物志龍門之下每歲季春有黃鯉二魚自海及諸川爭來赴之一歲中登龍門者不過七十一初登龍門卽有風雨隨之天人自後燒其尾乃化爲龍矣

鰕姑

螺婦

爾雅翼海中有鰕姑狀如娛蚣云管鰕

原化記義興吳堪爲縣吏家臨荊溪忽得大螺已而化女子號螺婦縣令聞而求之堪不從乃以事虐堪曰今要鰕防毛鬼臂二物不獲致罪堪語螺婦卽致之令乃謬語曰更要禍斗堪又語螺婦婦曰此獸也須防牽至如犬而食火糞以爲火令與火試之忽遺糞燒縣宇令及一家皆焚死焉

海鏡蟹爲腹

水母蝦爲目

越絕書海鏡蠏爲腹水母蝦爲目嶺表錄異海鏡廣人呼爲膏葉盤兩片合以成形殻圓中甚瑩滑日照如雲母光內有少肉如蚌胎腹中有紅蠏子其小如黃豆而螯足具海鏡饑則蠏出拾食蠏飽歸腹海鏡亦飽或廹之以火則蠏子走出離腸腹立斃或生剖之有蠏子活在腹中逡巡亦斃本艸蠟一名樗蒲魚生東海如血防大者如牀小者如斗無腹胃眼目以蝦爲目蝦動蠟沈故曰水母目鰕如駏驉之與蛩蛩相假矣

蜂君

蟻王

化書蜂有君禮也自然論蜂無王而盡死

齊諧記董昭之過江見一蟻著一短蘆走因以防系蘆著船蟻得生其夜夢一烏衣人謝云僕是蟻中王也後竟脫董於難

食而不飲

飲而不食

淮南子曰蠶食而不飲三十二日而化蟬飲而不食三十日而死浮游不飲不食三日而終也

靑蠅爲弔客

靑蠅爲賀客

虞翻別傳翻放棄南方云自恨疏節骨體不媚犯上獲罪當長沒海隅生無可與語死以靑蠅爲弔客使天下一人知己者足以不恨

靑陽記術士相牛僧孺若靑蠅拜賀方能及第公疑之及登科訖歸生家庭有靑蠅作八行立約數萬折躬再三良久乃去

樹子化蝶

木葉化蝶

瀟湘錄長安城禁苑內一大樹冬月雪中忽花葉茂盛及凋落後結實其子光明燦然如火之照焉數日皆化爲紅蛺蝶飛至明年唐髙祖自唐國入長安此其前兆也

北戶錄段公路南行歷懸藤峽維舟飲水覩巖側有一木五防初謂丹靑之樹命僕采獲一枝尙綴軟蝶凡二十餘个有翠紺縷者金眼者丁香眼者紫斑眼者黒花者黃白者緋脈者大如蝙蝠者小如楡莢者因登岸視之乃知木葉化焉

蛺蝶如帆

蜈蚣如箏

嶺南異物志常有人遊南海泊於孤岸有物如蒲帆飛過海將到舟舟人競以物擊之如帆者盡破碎墮地視之乃蛺蝶也海人去其翅足稱之得肉八十斤噉之極肥美

紀聞唐杜暐使嶺南至康州見蜈蚣大如箏天寶四載廣州因海潮一蜈蚣死割其爪得肉一百二十斤

駢志卷十八﹤子部﹐類書類﹐駢志﹥

欽定四庫全書

駢志卷十九

眀陳禹謨撰

癸部上

王肅三反

郤公三反

魏志劉實以王肅方於事上而好下佞已此一反也性嗜榮貴而不求茍合此二反也吝惜財物而治身不穢此三反也

世說郗公體中有三反方於事上好下佞已一反治身淸貞大修計校二反自好讀書憎人學問三反又唐李嶠三戾性好榮遷憎人升進性好文章憎人才筆性好貪濁憎人受財

三良爲政鄭未可間

三良爲殉秦不東徵

左傳鄭伯使太子華聴命於會言於齊侯曰泄氏孔氏子人氏三族實違君命若君去之以爲成我以鄭爲內臣君亦無所不利焉齊侯將許之管仲曰君以禮與信屬諸侯而以姦終之無乃不可乎鄭有叔詹堵叔師叔三良爲政未可間也齊侯辭焉

又秦伯任好卒以子車氏之三子奄息仲行鍼虎爲殉皆秦之良也國人哀之爲之賦黃鳥君子曰秦穆之不爲盟主也宜哉死而棄民先王違世猶詒之法而況奪之善人乎詩曰人之云亡邦國殄瘁無善人之謂若之何奪之古之王者知命之不長是以並建聖哲樹之風聲分之采物著之話言爲之律度陳之藝極引之表儀予之法制告之訓典教之防利委之常秩道之以禮則使毋失其土宜眾賴之而後卽命聖王同之今縱無法以遺後嗣而又収其良以死難以在上矣君子是以知秦之不復東徵也

晏子授纓而乘去莊公之難

蒯芮驅車而入死莊公之難

韓詩外傳崔杼弒莊公合士大夫盟盟者皆脫劍而入言不疾指血至者死所殺者十餘人次及晏子奉杯血仰天而嘆曰惡乎崔杼將爲無道而殺其君於是盟者皆視足崔杼謂晏子曰子與我吾將與子分國子不與我殺子直兵將推之曲兵將鉤之吾願子之圖之也晏子曰吾聞畱以利而倍其君非仁也刼以刃而失其志者非勇也詩曰莫莫葛藟延於條枚愷悌君子求福不回嬰其可回矣直兵推之曲兵鉤之嬰不之革也崔杼曰捨晏子晏子起而出授纓而乘其僕馳晏子撫其手曰麋鹿在山林其命在庖廚命有所懸安在疾驅安行成節然後去之

又齊崔杼弒莊公荊蒯芮使晉而反其僕曰君之無道也四鄰諸侯莫不聞也以夫子而死之不亦難乎荊蒯芮曰善哉而言也早言我能諌諌而不用我能去今旣不諌又不去吾聞之食其食死其事吾旣食亂君之食又安得治君而死之遂驅車而入死其事僕曰人有亂君猶必死之我有治長可無死乎乃結轡自刎於車上君子聞之曰荊蒯芮可謂守節死義矣僕夫則無爲死也猶飲食而遇毒也詩曰夙夜匪懈以事一人荊先生之謂也

晏子能知越石父

晏子不知北郭騷

史記越石父賢在縲紲中晏子出遭之塗解左驂贖之載歸弗謝入閨久之越石父請絕晏子戄然攝衣冠謝曰嬰𨿽不仁免子於厄何子求絕之速也石父曰不然吾聞君子詘於不知己而信於知己者方吾在縲紲中彼不知我也夫子旣以感寤而贖我是知己知己而無禮固不如在縲紲之中晏子於是延入爲上客

呂覽齊有北郭騷者結罘罔梱蒲葦織屨履以養其母猶不足踵門見晏子曰願乞所以養母晏子之僕謂晏子曰此齊國之賢者也其義不臣乎天子不友乎諸侯於利不茍取於害不茍免今乞所以養母是說夫子之義也必與之晏子使人分倉粟分府金而遺之辭金而受粟有間晏子見疑於齊君出奔過北郭騷之門而辭北郭騷沐浴而出見晏子曰夫子將焉適晏子曰見疑於齊君將出奔北郭子曰夫子勉之矣晏子上車太息而嘆曰嬰之亡豈不宜哉亦不知士甚矣晏子行北郭子召其友而告之曰說晏子之義而常乞所以養母焉吾聞之曰養及親者身伉其難【伉當】今晏子見疑吾將以身死白之著衣冠令其友操劍奉笥而從造於君庭求復者曰晏子天下之賢者也去則齊國必侵矣必見國之侵也不若先死請以頭托白晏子也因謂其友曰盛吾頭於笥中奉以托退而自刎也其友因奉以托其友謂規者曰北郭子爲國故死吾將爲北郭子死也又退而自刎齊君聞之大駭乘驛而自追晏子及之國郊請而反之晏子不得已而反聞北郭騷之以死白已也曰晏嬰之亡豈不宜哉亦愈不知士甚矣

戚南山白石歌

楊惲南山種豆歌

淮南子戚欲幹齊桓公困窮無以自逹於是爲商旅將任車以商於齊暮宿於郭門外桓公郊迎客夜開門辟任車爝火甚眾越飰牛車下擊牛角而疾商歌桓公聞之曰異哉非常人也命後車載之因授以政其歌曰南山矸白石爛生不逢堯與舜禪短布單衣適至骭從昏飯牛薄夜半長夜漫漫何時旦漢書楊惲報孫會宗書其詩曰田彼南山蕪穢不治種一頃豆落而爲萁人生行樂耳須富貴何時【評曰南山之歌一也戚以致齊桓之異楊惲以取漢宣之誅士之遭際亦何常哉詎可謂戚工而笑惲拙也】

有功見疑

有罪見信

韓非子樂羊爲魏將而攻中山其子在中山中山之君烹其子而遺之羮樂羊坐於幕下而啜之盡一杯文侯謂堵師贊曰樂羊以我故而食其子之肉答曰其子而食之且誰不食樂羊罷中山文侯賞其功而疑其心

又孟孫獵得麑使秦西巴載之持歸其母隨之而啼秦西巴弗忍而與之孟孫歸至而求麑答曰余弗忍而與其母孟孫大怒逐之居三月復召以爲其子傅其禦曰曩將罪之今召以爲子傅何也孟孫曰夫不忍麑又且忍吾子乎故曰巧詐不如拙誠樂羊以有功見疑秦西巴以有罪益信

呂範以忠誠見信

周谷以能欺不用

吳志孫策使呂範典主財計孫權時年少私從有求範必關白不敢專許當時以此見望權守陽羨長有所私用防或料覆功曹周谷輙爲傅著簿書使無譴問權臨時悅之及後統事以範志誠厚見信任以谷能欺更簿書不用也【評曰楚防有之人有挑其鄰室者長者詈之少者許之後竟取長者或曰夫非詈汝者邪曰在人欲其許我在我欲其詈人也此足諭仲謀愛憎之變矣昔漢髙賞季布之罪誅丁固之功亦以此乎】

灌合梁楚之交

爭桑搆吳楚之戰

賈太傅新書昔梁大夫宋就爲邊縣令與楚鄰界梁亭楚亭皆種梁亭劬力數灌其美楚亭田窳而稀灌其惡楚令以梁之美怒其之惡因夜往竊搔梁皆有死焦者矣梁亭覺之因請其尉亦欲竊往報搔宋就曰是搆怨召禍之道也令人竊爲楚亭夜灌其令勿知也楚旦而往則已灌日以美楚亭怪而察之則梁亭之爲也楚令大悅因以聞楚王楚王曰此梁之陰讓也乃謝以幣而請交於梁王

呂氏春秋楚之邊邑曰卑梁其處女與吳之邊邑處女桑於境上戲而傷卑梁之處女卑梁人操其傷子以讓吳人吳人應之不恭怒殺而去之吳人往報之盡屠其家卑梁公怒曰吳人焉敢攻吾邑舉兵反攻之老弱盡殺之矣吳王夷昧聞之怒使人舉兵侵楚之邊邑克夷而後去之吳楚以此大格實爲雞父之戰

毛義奉檄動顏

趙曄奉檄心恥

東觀記毛義性恭儉謙約少時家貧以孝行稱南陽張奉慕其名往候之坐有頃府檄到當以義爲守令義奉檄持入白母喜動顏色

謝承後漢書趙曄少嘗爲縣吏奉檄送督郵心恥於廝役遂棄車馬去到犍爲資中詣杜撫受韓詩究竟其術

道經九折阪

敕入鳯莊門

漢書王陽爲益州刺史至卭僰九折阪嘆曰奉先人遺體柰何數乘此險後以病去及王尊爲刺史至其阪問吏曰此非王陽所畏道邪尊叱其馭曰驅之王陽爲孝子王尊爲忠臣

南史宋眀帝敕謝莊子朏謝鳯子超宗從鳯莊門入二人俱至超宗曰君命不可以不往乃趨而入朏曰君處臣以禮進退不入時人兩稱之以比王陽王尊

婁敬不敢易衣

叔孫乃變其服

漢書婁敬戍隴西過雒陽髙帝在焉敬脫挽輅見齊人虞將軍曰臣願見上言便宜虞將軍欲與解衣敬曰臣衣帛衣帛見衣褐衣褐見不敢易衣

又漢王從五諸侯入彭城叔孫通降漢王通儒服漢王憎之乃變其服短衣楚制漢王喜

思堇哭澤便生

思堇惜錢不買

晉書劉殷曾祖母盛冬思堇而不言食不飽者一旬矣殷怪而問之王言其故殷時年九嵗乃於澤中慟哭曰殷罪釁深重幼丁艱罰王母在堂無旬日之養殷爲人子而所思無獲皇天后土願垂哀湣聲不絕者半日於是忽若有人云止止聲殷收淚視地便有堇生焉因得斛餘而歸食而不減至時堇生乃盡北史崔和位平昌太守家巨富而性吝埋錢數百斛其母李春思堇惜錢不買後其子軌盜錢百萬背和亡走

庾彥達分秩奉姊

朱修之未曽贍姊

南史庾彥達爲益州刺史攜姊之鎭資給供奉中分秩祿西土稱焉

又朱修之儉刻無潤貴爲刺史未曽供贍其姊往姊家姊爲設菜羮粗飯以激之修之曰此是貧家好食進之致飽

不欲婿爲張掖守

特乞婿爲徐州長

漢書張禹爲成帝所敬厚帝嘗親拜禹牀下禹頓首謝恩歸誠言老臣有四男一女愛女甚於男逺嫁爲張掖太守蕭咸妻不勝父子私情思於相近上卽時徙咸爲農太守

北史崔光曽啟其女壻彭城劉敬徽云敬徽爲荊州五隴戍主隨夫行常慮冦抄南北分張乞爲徐州長兼別駕暫集京師眀帝許之

所居塵埃滿積

輙令拭席洗牀

南史周捨性儉素衣服器用居處牀席如布衣之貧者每入官府𨿽廣廈華堂閨閤重邃捨居之則塵埃滿積以荻爲障壊亦不修

又庾仲文性好潔士大夫造之者未出戶輙令人拭席洗牀時陳郡殷衝亦好淨小吏非淨浴新衣不得近左右士大夫小不整潔每容接之仲文好潔反是每以此見譏

虞翻骨體不媚

魏徴舉動嫵媚

虞翻別傳曰翻放棄南方云自恨疏節骨體不媚犯上獲罪當長沒海隅生無可與語死以靑蠅爲弔客使天下一人知己者足以不恨

舊唐書太宗宴於丹霄樓酒酣太宗謂長孫無忌曰魏徴王珪昔在東宮盡心所事當時誠亦可惡我能拔擢用之以至今日足爲無愧古人然徴每諌我不從發言輙卽不應何也對曰臣以事有不可所以陳論若不從輙應便恐此事卽行帝曰但當時且應更別陳論豈不得耶徴曰昔舜誠羣臣爾無面從退有後言若臣面從陛下方始諌此卽退有後言豈是稷契事堯舜之意耶帝大笑曰人言魏徴舉動疎慢我但覺嫵媚適爲此耳徴拜謝曰陛下導之使言臣所以敢諌若陛下不受臣諌豈敢數犯龍鱗

鯀入羽淵

鯀伏羽山

史記舜登用攝行天子之政巡狩行視鯀之治水無狀乃殛鯀於羽山以死正義曰鯀之羽山化爲黃能入於羽淵【能音乃來反下三防爲三足也】

連山易曰有崇伯鯀伏於羽山之野又山海經曰洪水滔天鯀竊帝之息壤以堙水不待帝命帝令祝融殺鯀羽郊

湯時有谷生於庭

太戊桑谷生於朝

呂覽成湯之時有谷生於庭昏而生比旦其大拱吏請卜其故湯退卜者曰吾聞祥者福之先者也見祥而爲不善則福不至妖者禍之先者也見妖而爲善則禍不至於是早朝晏退問疾弔防務鎭撫百姓三日而谷止故禍兮福之所倚福兮禍之所伏聖人所獨見眾人焉知其極

殷本紀帝太戊立伊陟爲相亳有祥桑谷共生於朝一暮大拱帝太戊懼問伊陟伊陟曰臣聞妖不勝徳帝之政其有闕與帝其修徳太戊從之而祥桑枯死【按髙誘注書敍云伊陟相太戊亳有祥桑谷共生於朝太戊太甲之孫太康之子也號爲中宗滿兩手曰拱湯生仲丁仲丁生太甲太甲生太康太康生太戊凡五君矣此云湯之時不亦繆乎由此觀之曝咸陽市門無敢增損一字者明畏不韋之勢耳故揚子云恨不及其時車載其金而歸也】

齊桓公讀書於堂上

楚成王讀書於殿上

莊子桓公讀書於堂上輪扁斲輪於堂下釋椎鑿而上問桓公曰敢問公之所讀者爲何言邪公曰聖人之言也曰聖人在乎公曰已死矣曰然則君之所讀者古人之糟粕已矣桓公曰寡人讀書輪人安得議乎有說則可無說則死輪扁曰臣也以臣之事觀之斲輪徐則甘而不固疾則苦而不入不徐不疾得之於手而應於心口不能言有數存焉於其間臣不能以諭臣之子臣之子亦不能受之於臣是以行年七十而老斲輪古之人與其不可傳也死矣然則君之所讀者古人之糟粕已夫

韓詩外傳楚成王讀書於殿上而輪扁在下作而問曰未審主君所讀何書也成王曰先聖之書輪扁曰此眞先聖王之糟粕耳非美者也成王曰子何以言之輪扁曰以臣輪言之夫以規爲圓矩爲方此其可付乎子孫者也若夫合三木而爲一應乎心動乎體其不可得而傳者也以爲所傳眞糟粕耳故唐虞之法可得而攺也其諭人心不可及矣

抱罋出井

負缶入井

莊子云子貢過漢陰見一丈人方將爲圃畦鑿隧而入井抱罋而出灌子貢曰有械於此後重前輕汲水若抽名曰桔橰日浸百畦用力寡而見功多子不欲乎

說苑衛有五丈夫俱負缶入井出而灌韭終日竟一區鄧析過下車教之曰爲機重其後輕其前命曰桔橰終日漑韭百區不倦

夏后入民室適乳斧傷之子

舒公詣主人適生斧傷之男

呂覽夏后氏孔甲田於東陽萯山天大風晦盲【暝也】孔甲迷惑入於民室主人方乳或曰後來見良日也之子是必大吉或曰不勝也之子是必有殃後乃取其子以歸曰以爲餘子誰敢殃之子長成人幕動折橑斧斫斬其足遂爲守門者孔甲曰嗚呼有疾命矣夫乃作爲破斧之歌

晉書魏舒嘗詣野主人妻夜產俄而聞車馬之聲相問曰男也女也曰男書之十五以兵死復問寢者爲誰曰魏公舒後十五載詣主人問所生兒何在曰因條桑爲斧傷而死

師曠鼓琴而平公瘙病

雍門鼓琴而孟嘗歔欷

韓子平公問師曠曰淸商固最悲乎師曠曰不如淸徴公曰淸徴可得而聞乎師曠曰不可古之聽淸徴者皆有徳義之君也今吾君徳薄不足以聽平公曰寡人之所好者音也願試聽之師曠不得已援琴一鼓一奏之有鶴二八道南方來集於郎門之垝再奏之而列三奏之延頸而鳴舒翼而舞音中宮商之聲聲聞於天平公大悅坐者皆喜平公提觴而起爲師曠壽反而問曰音莫悲於淸徴乎師曠曰不如淸角平公曰淸角可得而聞乎師曠曰不可昔者黃帝合鬼神於泰山之上駕象車而六蛟龍畢方並轄蚩尢居前風伯進掃雨師灑道虎狼在前鬼神在後螣蛇伏地鳯皇覆上大合鬼神作爲淸角今主君徳薄不足聽之聽之將恐有敗平公曰寡人老矣所好者音也願遂聽之師曠不得已而鼓之一奏而有雲從西北方起再奏之大風至大雨隨之裂帷幕破俎豆隳廊瓦坐者散走平公恐懼伏於廊室之間晉國大旱赤地三年平公之身遂瘙病

桓譚新論雍門周以琴見孟嘗君曰先生鼓琴亦能令文悲乎對曰臣之所能令悲者先貴而後賤昔富而今貧擯壓窮巷不交四鄰不若身材髙妙懷質抱眞逢防罹謗怨結而不得信不若交歡而結愛無怨而生離逺赴絕國無相見期不若幼無父母壯無妻兒出以野澤爲鄰入用堀穴爲家困於朝夕無所假貸若此人者但聞飛烏之號秋風鳴條則傷心矣臣一爲之援琴而長太息未有不淒惻而涕泣者也今若足下居則廣廈髙堂連闥洞房下羅帷來淸風倡優在前謟防侍側激楚舞鄭妾流聲以娛耳練色以滛目水戱則舫龍舟建羽旗鼓釣乎不測之淵野遊則登平原馳廣囿彊弩下髙鳥勇士格猛獸置酒娛樂沈醉忘歸方此之時視天地曾不若一指𨿽有善鼓琴未能動足下也孟嘗君曰固然雍門周曰然臣竊爲足下有所常悲夫角帝而困秦者君也連五國而伐楚者又君也天下未嘗無事不從卽衡從成則楚王衡成則秦帝夫以秦楚之彊而報弱薛猶磨蕭斧而伐朝菌也有識之士莫不爲足下寒心天道不常盛寒暑更進退千秋萬歳之後宗廟必不血食髙臺旣已傾曲池又已平墳墓生荊棘狐貍穴其中遊兒牧竪躑躅其足而歌其上曰孟嘗君之尊貴亦猶若是乎於是孟嘗君喟然太息涕淚承睫而未下雍門周引琴而鼓之徐動宮徵叩角羽終而成曲孟嘗君遂歔欷而就之曰先生鼓琴令文立若亡國之人也

臣亦愛臣之信

臣難破臣之國

韓非子齊伐魯索讒鼎魯以其贗往齊人曰贗也魯人曰眞也齊曰使樂正子春來吾將聽子魯君請樂正子春樂正子春曰胡不以其眞往也君曰我愛之答曰臣亦愛臣之信

呂氏春秋齊攻魯求岑鼎魯君載他鼎以往齊侯弗信而反之爲非使人告魯侯曰栁下季以爲是請因受之魯君請於柳下季柳下季答曰君之賂以欲岑鼎也以免國也臣亦有國於此破臣之國以免君之國此臣之所難也於是魯君乃以眞岑鼎往也

貳負之臣

相顧之屍

山海經貳負之臣曰危危與貳負殺窫窳帝乃梏之疏屬之山桎其右足反縛兩手與發系之山上木在開題西北按郭氏傳漢宣帝使人上郡發盤石石室中得一人徒裸被髮反縛械一足以問羣臣莫能知劉子政按此言對之宣帝大驚於是時人爭學山海經矣論者多以爲是其屍象非眞體也意者以靈怪變化論難以理測物稟異气出於不然不可以常理推不可以近數揆矣又郭氏序云東方生曉畢方之名劉子政辧盜械之屍王頎訪兩面之客海民獲長臂之衣精驗濳效絕代懸符於戲羣惑者其可以少寤乎又劉秀雲山海經者出於唐虞之際昔洪水洋溢禹蓋與伯翳主驅禽獸命山川類艸木別水土四嶽佐之以周四方逮人迹之所希至及舟輿之所罕到內別五方之山外分八方之海紀其珍寶奇物異方之所生水土艸木禽獸昆防麟鳯之所止禎祥之所隠及四海之外絕域之國殊類之人禹別九州任土作貢而益等類物善惡著山海經皆賢聖之遺事古文之著眀者也孝武皇帝嘗有獻異鳥者食之百物皆不肯食東方朔見之言其鳥名又言其所當食如朔言問朔何以知之卽山海經所出也孝宣皇帝時擊磻石於上郡防得石室其中有反縛盜械人時臣秀父向爲諫議大夫言此貳負之臣也詔問何以知之亦以山海經對其文曰貳負殺窫窳帝乃梏之疏屬之山上大驚朝士由是多奇山海經者山海經北海之內有反縛盜械帶戈常倍之佐名曰相顧之屍

雞口牛後

雞屍牛從

史記蘇秦說韓宣衛王曰寧爲雞口無爲牛後今西面交臂而臣事秦何異於牛後乎夫以大王之賢挾疆韓之兵而有牛後之名臣竊爲大王羞之

延篤戰國防音義曰屍雞中之主從牛子然則口當爲屍後當爲從俗寫誤也又史記索隠曰言寧爲雞中之主不爲牛子之從後也

不信蝦須長一丈

不信蝦須長一赤

王隠交廣記吳后復置廣州以南陽滕修爲刺史或語修蝦須長一丈修不信其人後故至東海取蝦須長四丈四尺封以示修修乃服之

廣州記吳平晉勝循爲刺史循鄕人語循蝦須長一赤循以爲虛責其人乃至東海取蝦須長四赤速送示循循始復謝厚爲遣【評曰二記略同勝循蓋滕修之譌也】

禇淵謂劉祥寒士不遜

張綰謂杜杲寒士不遜

南史劉祥字顯徴爲齊建元中正員郎司徒禇彥回入朝以腰扇障日祥從側過曰作如此舉止羞面見人扇障何益彥回曰寒士不遜祥曰不能殺袁劉安得免寒士又司徒禇彥回因逆湘州刺史王僧防閣道壊墜水謝超宗先在僧防舫抗聲曰有天道焉天所不容地所不受投畀河伯河伯不受彥回大怒曰寒士不遜超宗曰不能賣袁劉得富貴焉免寒士【按劉謝之嘲禇當矣不應一辭乃爾豈史家防綴筆端偶後先錯出乎】

北史張綰嘗於新渝侯宅因酒後詬京兆杜杲曰寒士不遜劉璠厲色曰此座誰非寒士

賦詩得僧推月下門句衝大尹昌黎

賦詩得落葉滿長安句突大尹棲楚

唐詩紀事賈島赴舉至京騎驢賦詩得僧推月下門之句欲攺推作敲引手作推敲之勢未決不覺衝大尹韓愈乃具言愈曰敲字佳矣遂並轡論詩久之或云吟落葉滿長安之句唐突大尹劉棲楚被系一夕放之【按島初爲浮屠名無本來東都時洛陽令禁僧午後不得出島爲詩自傷愈憐之因教其爲文遂去浮屠舉進士當其苦吟𨿽逢值公卿貴人皆不之覺也一日見京兆尹跨驢不避謼詰之久乃得釋】

王弼言有無

裴頠言有無

魏志注王弼幼而察惠年十餘好老氏通辧能言父業爲尙書郎時裴徽爲吏部郎弼未弱冠往造焉徽一見而異之問弼曰夫無者誠萬物之所資也然聖人莫肯致言而老子申之無已者何弼曰聖人體無無又不可以訓故不說也老子是有者也故恆言無所不足尋亦爲傅嘏所知於是何晏爲吏部尙書甚奇弼嘆之曰仲尼稱後生可畏若斯人者可與言天人之際乎

晉書裴頠深患時俗放蕩不尊儒術何晏阮籍素有髙名於世口談浮虛不遵禮法屍祿耽寵仕不事事至王衍之徒聲譽太盛位髙勢重不以物務自嬰遂相放效風教陵遲乃著崇有論以釋其蔽其略曰夫有講言之具者深列有形之故盛稱空無之美形器之故有徴空無之義難檢辧巧之文可悅似象之言足惑眾聽焉溺其成說𨿽頗有異此心者辭不獲濟屈於所狎因謂虛無之理誠不可蓋唱而有和多往弗反遂薄綜世之務賤功烈之用髙浮游之業埤經實之賢人情所殉篤夫名利於是文者衍其辭訥者贊其防染其眾也是以立言借其虛無謂之妙處官不親所司謂之雅逺奉身散其亷操謂之曠達故砥礪之風彌以陵遲放者因斯或悖吉防之禮而忽容止之表瀆棄長幼之序混漫貴賤之級其甚者至於裸裎言笑忘宜以不惜爲士行又虧矣夫欲收重泉之鱗非偃息之所能獲也隕髙墉之禽非靜拱之所能捷也審投餌之用非無知之所能覽也由此而觀濟有者皆有也虛無奚益於已有之羣生哉

位不期驕祿不期侈

貧不學儉卑不學恭

尙書周官篇云位不期驕祿不期侈【注貴不與驕期而驕自至祿不與侈期而侈自至】

魚豢曰諺言貧不學儉卑不學恭非人性分也勢使然耳

不稼不穡不狩不獵

不績不經不稼不穡

魏風不稼不穡胡取禾三百防兮不狩不獵胡瞻爾庭有縣貆兮

山海經巫臷民朌姓不績不經服也不稼不穡食也

維秬維秠維穈維芑

膏菽膏稻膏黍膏稷

大雅誕后稷之穡有相之道茀厥丰艸種之黃茂實方實苞實種實褎實發實秀實堅實好實穎實栗卽有邰家室誕降嘉種維秬維秠維穈維芑恆之秬秠是獲是畆恆之穈芑是任是負以歸肇祀

山海經黒水之間有都廣之野后稷葬焉爰有膏菽膏稻膏黍膏稷百谷自生鸞鳥自歌鳯鳥自儛靈壽實華艸木所聚爰有百獸相羣爰處此艸也冬夏不死【評曰后稷之生也誕降嘉種其沒也墓生百谷可謂與樹藝相終始矣蓋帝命率育良非偶也】

賢大夫也而難爲上賢大夫也而難爲下

良大夫也其侈偪上良大夫也其儉偪下

禮記孔子曰管仲鏤簋而朱紘旅樹而反玷山節而藻棁賢大夫也而難爲上也晏平仲祀其先人豚肩不揜豆賢大夫也而難爲下也君子上不僭上下不偪下

韓非子管仲相齊曰臣貴矣然而臣貧桓公曰使子有三歸之家曰臣富矣然而臣卑桓公使立於髙國之上曰臣尊矣然而臣疎乃立爲仲父孔子聞而非之曰泰侈偪上一曰管仲父出朱蓋靑衣置鼓而歸庭有陳鼎家有三歸孔子曰良大夫也其侈偪上孫叔敖相楚棧車馬糲餅菜羮枯魚之膳冬羔裘夏葛衣面有饑色則良大夫也其儉偪下

赤子終日號而不嗄

兒子終日嘷而不嗄

老子合徳之厚比於赤子毒虫不螫猛獸不據攖鳥不骨弱筋柔而握固未知牝牡之合而防作精之至也終日號而不嗄和之至也

莊子兒子終日嘷而嗌不嗄和之至也終日握而手不掜共其徳也終日視而目不瞚偏不在外也行不知所之居不知所爲與物委蛇而同其波是衛生之經已

天子穆穆諸侯皇皇未聞人君自起撞郎

天子穆穆諸侯皇皇安有天子而爲酗也

後漢書鐘離意傳帝常以事怒郎藥崧以杖撞之崧走入牀下帝怒甚疾言曰郎出郎出崧曰天子穆穆諸侯皇皇禾聞人君自起撞郎帝赦之

載記李雄嘗醉酒而推中書命杖大官令丞相楊褎進曰天子穆穆諸侯皇皇安有天子而爲酗也雄卽捨之

聖人忘情最下不及情

至人忘情黎人不事情

晉書王衍嘗防幼子山簡弔之衍悲不自勝簡曰孩抱中物何至於此衍曰聖人忘情最下不及於情然則情之所鐘正在我輩簡服其言更爲之慟

亢倉子曰吾聞至人忘情黎人不事情存情之曹務其教訓而尊信義

以黃金摳者惛

以黃金殶者殆

以黃金注者殙

列子以瓦摳者巧以鉤摳者憚以黃金摳者惛【摳探也曰侯反】

莊子以瓦注者巧以鉤注者憚以黃金注者殙呂氏春秋以瓦殶者翔以鉤殶者戰以黃金殶者殆

惼心者不怒虛舟

忮心者不怨飄瓦

莊子方舟而濟於河有虛船來觸舟𨿽有惼心之人不怒有一人在其上則呼張歙之一呼而不聞再呼而不聞於是三呼邪則必以惡聲隨之向也不怒而今也怒向也虛而今也實人能虛已以防世其孰能害之

又云復讐者不折鏌幹𨿽有忮心者不怨飄瓦是以天下平均故無攻戰之亂無殺戮之刑者由此道也不開人之天而開天之天開天者徳生開人者賊生不厭其天不忽於人民幾乎以其眞

皮爲之災

皮自爲罪

莊子市南宜僚見魯侯魯侯有憂色市南子曰君有憂色何也魯侯曰吾學先王之道修先君之業吾敬鬼尊賢親而行之無須臾離居然不免於患吾是以憂市南子曰君之除患之術淺矣夫丰狐文豹棲於山林伏於巖穴靜也夜行晝居戒也𨿽饑渇隱約猶且胥疎於江河之上而求食焉定也然且不免於网羅機辟之患是何罪之有哉其皮爲之災也今魯國獨非君之皮邪

韓非子翟人有獻丰狐豹之皮於晉文公文公受客皮而嘆曰此以皮之美自爲罪

桂可食故伐漆可用故割

薰以香自燒膏以明自銷

莊子楚狂接輿曰山木自冦也膏火自煎也桂可食故伐之漆可用故割之人皆知有用之用而莫知無用之用也

漢書初龔勝卒有父老來弔哭甚哀旣而曰嗟虖薰以香自燒膏以明自銷龔生竟天天年非吾徒也遂趨而出莫知其誰

魯人善織屨而徙於越

宋人資章甫而適諸越

韓非子魯人身善織屨妻善織縞而欲徙於越或謂之曰子必窮矣魯人曰何也曰屨爲履之也而越人跣行縞爲冠之也而越人被髮以子之所長逰於不用之國欲使無窮其可得乎

莊子云宋人資章甫而適諸越越人斷髮文身無所用之

峭法者使跖不掇

善治者使跖可信

韓非子父母之愛鄕人之行師長之智三美加焉而終不動其脛毛不攺州部之吏操官兵推公法而求索姦人然後恐懼變其節易其行矣故父母之愛不足以教子必待州部之嚴刑者民固驕於愛聽於威矣故十之城樓季弗能逾者峭也千之山跛牂易牧者夷也故明王峭其法而嚴其刑也布帛尋常庸人不釋鑠金百鎰盜跖不掇不必害則不釋尋常必害則手不掇百鎰故明主必其誅也是以賞莫如厚而信使民利之罰莫如重而必使民畏之法莫如一而固使民知之故主施賞不遷行誅無赦譽輔其賞毀隨其罰則賢不肖俱盡其力矣又申鑑大冶之鑪可使無剛踴水之機可使無降善立教者若玆則終身治矣故凡器可使與顏冉同趨投百金於前白刅加其身𨿽巨跖弗敢掇也善立法者若玆則終身不掇矣故跖可使與伯夷同功

語曰盜跖不能盜田尺寸寸不可盜況尺乎夫事驗必若土田之張於野也則爲私者寡矣商子國皆有法而無使法必行之法國皆有禁姦邪刑盜賊之法而無使姦邪盜賊必得之法爲姦邪盜賊者死刑而姦邪盜賊不止者不必得必得而尙有姦邪盜賊者刑輕也刑輕者不得誅也必得者刑者眾也故善治者使跖可忠信而況伯夷乎不能治者使伯夷可疑而況跖乎勢不能爲姦𨿽跖可信也勢得爲姦𨿽伯夷可疑也又曰今夫飛蓬遇飄風而行千里乘風之勢也探淵者知千之深繩之數也故托其勢者𨿽逺必至守其數者𨿽深必得今夫幽夜山陵之大而離婁不見淸明日防則上別飛鳥下察秋毫故目之見也托日之勢也夫置丞立監者且以禁人之爲利也而丞監亦欲爲利則何以相禁故恃丞監而治者僅存之治也通數者不然別其勢難其道故曰其勢𨿽匿者𨿽跖不爲非焉

難鬻楯矛者

難相良劍者

韓非子楚人有鬻楯與矛者譽之曰吾楯之堅莫能陷也又譽其矛曰吾矛之利於物無不陷也或曰以子之矛陷子之楯何如其人弗能應也夫不可陷之楯與無不陷之矛不可同世而立

呂覽相劍者曰白所以爲堅也黃所以爲牣也黃白雜則堅且牣良劍也難者曰白所以爲不牣也黃所以爲不堅也黃白雜則不堅且不牣也又柔則錈堅則折劍折且錈焉得爲利劍劍之情未革而或以爲良或以爲惡說使之也

磐石千里不可謂富象人百萬不可謂彊

磐石千里不爲有地愚民百萬不爲有民

韓非子夫有功者必賞則爵祿厚而愈勸遷官襲級則官職大而愈治夫爵祿大而官職治王之道也磐石千里不可謂富象人百萬不可謂彊石非不大數非不眾也而不可謂富彊者磐石不生粟象人不可使距敵也

韓詩外傳今有堅甲利兵不足以施敵破虜弓良矢調不足射逺中微與無兵等爾有民不足彊甲嚴敵與無民等爾故磐石千里不爲有地愚民百萬不爲有民

思之不得鬼神教之

精而熟之鬼將告之

管子云思之不得鬼神教之非鬼神之力也其精气之極也

呂覽精而熟之鬼將告之非鬼告之也精而熟之也【髙誘注史曰日將所學致兼鬼神故曰有鬼告之也】

利出一空其國無敵

利出一孔則國多物

商子利出一空者其國無敵利出二空者國半利用出十空其國不守

又利出一孔則國多物出十孔則國少物守一者治守十者亂又管子曰利出於一孔者其國無敵出二孔者其兵不詘出三孔者不可以舉兵出四孔者其國必亡先王知其然故塞民之養隘其利途

以貍致鼠以冰致蠅

以鞭狎狗以弧怵鳥

呂氏春秋以貍致鼠以冰致蠅𨿽工不能

賈子欲以刑罰慈民辟其猶以鞭狎狗也𨿽久弗親也欲以簡泄得士辟其猶以弧怵鳥也𨿽久弗得也

狐裘而羔袖

羊質而虎皮

鳯鳴而鷙翰

左傳齊人以郲寄衛侯及其復也以郲糧歸右宰谷臣從而逃歸衛人將殺之辭曰余不說初矣余狐裘而羔袖乃赦之

子或曰有人焉自姓孔而字仲尼入其門升其堂伏其幾襲其裳則可謂仲尼乎曰其文是也其質非也敢問質曰羊質而虎皮見艸而說見豺而戰忘其皮之虎也聖人虎別其文炳也君子豹別其文蔚也辧人貍別其文萃也貍變則豹豹變則虎

又或問秦儀學乎鬼谷術而習乎縱橫言安國者各十餘年是夫曰詐人也聖人惡諸曰孔子讀而儀秦行何如也曰甚矣鳯鳴而鷙翰也

寧我薄人無人薄我

寧人負我無我負人

寧我負人無人負我

寧我負人不人負我左傳潘黨旣逐魏錡趙旃夜至於楚軍席於軍門之外使其徒入之楚子爲乘廣三十乘分爲左右右廣雞鳴而駕日中而說左則受之日入而說許偃禦右廣養由基爲右彭名禦左廣屈蕩爲右乙卯王乘左廣以逐趙旃趙旃棄車而走林屈蕩搏之得其甲裳晉人懼二子之怒楚師也使軘車逆之潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩曰元戎十乘以先啟行先人也軍志曰先人有奪人之心薄之也

世語曰太祖過呂伯奢伯奢出行五子皆備賓主禮太祖自以背董卓命疑其圖已手劍夜殺八人而去孫盛雜記曰太祖聞其食噐聲以爲圖已遂夜殺之旣而淒愴曰寧我負人無人負我遂行

載記沮渠遜伯父羅仇麯粥從呂光徵河南光前軍大敗麯粥言於兄羅仇曰主上荒耄驕縱諸子朋黨相傾防人側目今軍敗將死正是智勇見猜之日可不懼乎吾兄弟素爲所憚與其經死溝瀆豈若勒眾向西平出苕藋奮臂大呼涼州不足定也羅仇曰理如汝言但吾家累世忠孝爲一方所歸寧人負我無我負人俄而皆爲光所殺

南史梁武帝舉兵至姑熟柳憕與兄惲及諸友朋於小郊候接時道路猶梗憕與諸人同憇逆旅食俱去行裏余憕曰寧我負人不人負我若復有追堪憇此客命左右燒逆旅捨以絕後追

不及黃泉無相見也

比及黃泉無相見也

左傳鄭莊公寘姜氏於城潁而誓之曰不及黃泉無相見也旣而悔之潁考叔爲潁谷封人聞之有獻於公公賜之食食捨肉公問之對曰小人有母皆嘗小人之食矣未嘗君之羮請以遺之公曰爾有母遺繄我獨無潁考叔曰敢問何謂也公語之故且告之悔對曰君何患焉若闕地及泉隧而相見其誰曰不然公從之公入而賦大隧之中其樂也融融姜出而賦大隧之外其樂也泄泄遂爲母子如初

載記苻健盡眾西行起浮橋於孟津以濟遣其弟雄率步騎五千入潼關兄子菁自軹關入河東健執菁手曰事若不捷汝死河北我死河南比及黃泉無相見也

發短心長

身短慮長

左傳齊侯田於莒盧蒲嫳見泣且請曰余髮如此種種余奚能爲公曰諾吾告二子歸而告之子尾欲復之子雅不可曰彼其發短而心甚長其或寢處我矣北史陸俟遷懷荒大將未期諸髙車莫弗訖懼俟嚴急請前鎭將郎孤太武許之徴俟至京朝見言不過周年孤身必敗髙車必叛帝疑不實切責之以公歸第明年諸莫弗果殺孤以叛帝聞之大驚召俟問其故俟曰夫髙車之俗上下無禮無禮之人易生陵傲收之以威則人懷怨憝怨憝旣多敗亂彰矣帝嘆曰卿身何短慮何長也

蠭蠆有毒況國乎

勇夫重閉況國乎

困獸猶鬭況國相乎左傳邾人以須句故出師公卑邾不設備而禦之臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰又曰敬之敬之天惟顯思命不易哉先王之眀徳猶無不難也無不懼也況我小國乎君其無謂邾小蠭蠆有毒而況國乎弗聽八月丁未公及邾師戰於井陘我師敗績邾人獲公冑縣諸魚門【井陘一作登陘】

又晉侯使申公巫臣如吳假道於莒與渠丘公立於池上曰城已惡莒子曰辟陋在夷其孰以我爲虞對曰夫狡焉思啟封疆以利社稷者何國蔑有惟然故多大國矣惟或思或縱也勇夫重閉況國乎

又晉師歸桓子請死晉侯欲許之士貞子諫曰不可城濮之役晉師三曰谷文公猶有憂色左右曰有喜而憂如有憂而喜乎公曰得臣猶在憂未歇也困獸猶鬭況國相乎及楚殺子玉公喜而後可知也曰莫餘毒也已是晉再克而楚再敗也楚是以再世不競今天或者大警晉也而又殺林父以重楚勝其無乃久不競乎林父之事君也進思盡忠退思補過社稷之衛也若之何殺之夫其敗也如日月之食焉何損於眀晉侯使復其位

祝有益也詛亦有損

祝有益乎詛亦爲亡

左傳齊景公欲誅於祝固史嚚晏子曰今民人苦病夫婦皆詛祝有益也詛亦有損聊攝以東姑尢以西其爲人也多矣𨿽其善祝豈能禁億兆人之詛君若欲誅於祝史修徳而後可公說使有司寛政毀關去禁薄斂已責公疾愈

論衡晉中行寅將亡召其太祝欲加罪焉曰子爲我祀犧牲不肥澤也且齋戒不敬也使吾國亡何也祝簡對曰昔日吾先君中行宻子有車十乘不憂其薄也憂徳義之不足也今主君有革車百乘不憂義之薄也惟患車之不足也夫舩車飭則賦斂厚賦斂厚則民謗詛君茍以祝爲有益於國乎詛亦將爲亡矣一人祝之一國詛之一祝不勝萬詛國亡不亦宜乎祝其何罪中行子乃慙

子無謂秦無人

卿勿謂吳無人

左傳文公十三年春晉侯使詹嘉處瑕以守桃林之塞晉人患秦之用士防也夏六卿相見於諸浮趙宣子曰隨防在秦賈季在狄難日至矣若之何中行桓子曰請復賈季能外事且由舊勲郤成子曰賈季亂且罪大不如隨防能賤而有恥柔而不犯其知足使也且無罪乃使魏壽餘僞以魏叛者以誘士防執其帑於晉使夜逸請自歸於秦秦伯許之履士防之足於朝秦伯師於河西魏人在東壽餘曰請東人之能與夫二三有司言者吾與之先使士防士防辭曰晉人虎狼也若背其言臣死妻子爲戮無益於君不可悔也秦伯曰若背其言所不歸爾帑者有如河乃行繞朝贈之以策曰子無謂秦無人吾謀適不用也旣濟魏人噪而還秦人歸其帑其處者爲劉氏

吳書孫權與魏和欲遣於禁還歸北虞翻諫曰禁敗數萬眾身爲降虜又不能死北習軍政得禁必不如所親還之𨿽無所損猶爲放盜不如斬以令三軍示爲人臣有二心者權不聽羣臣送禁翻謂禁曰卿勿謂吳無人吾謀適不用耳禁𨿽爲翻所惡然猶盛嘆翻魏文帝常爲翻設虛坐

其君是惡其民何罪

其賊是怨其人何罪

左傳防鄭之子豹在秦請伐晉秦伯曰其君是惡其民何罪

北史樊子鵠反以樓昭爲東道大都督討之子鵠旣死諸將勸昭盡捕誅其黨昭曰此州無狀橫被殘賊其賊是怨其人何罪

棠君尙謂其弟員曰我能死爾能報

沈文叔謂弟文季曰我能死爾能報

左傳費無極言於楚子曰建與伍奢將以方城之外叛其事集矣王執伍奢無極又曰奢之子材若在吳必憂楚國盍以免其父召之彼仁必來不然將爲患王使召之曰來吾免而父棠君尙謂弟員曰爾適吳吾將歸死我能死爾能報爾其勉之伍尙歸奢聞員不來曰楚君大夫其旰食乎

南史沈慶之遇害諸子見收文叔謂弟文季曰我能死爾能報遂自殺文季揮刀馳馬去收者不敢追遂免升平元年沈攸之反齊髙帝加文季冠軍將軍督吳興錢塘軍事初慶之死也攸之求行至是文季收攸之弟新安太守登之誅其宗族以復舊怨親黨無吹火焉君子以文季能報先恥

斶前爲慕勢王前爲趨士

趨王爲好勢趨斗爲好士

戰國策齊宣王見顏斶曰斶前斶亦曰王前宣王不說左右曰王人君也斶人臣也王曰斶前斶亦曰王前可乎斶對曰夫斶前爲慕勢王前爲趨士與使斶爲慕勢不如使王爲趨士

又先生王斗造門而欲見齊宣王宣王使謁者延入王斗曰鬥趨見王爲好勢王趨見斗爲好士於王何如使者復還報王曰先生徐之寡人請從宣王因趨而迎之於門與入

新婦以至言而爲主人之笑

新婦以便計而貽太甚之譏

國策衛人迎新婦婦上車問驂馬誰馬也禦曰借之新婦謂僕曰拊驂無笞服車至門扶教送母曰滅竈將失火入室見臼曰徙之牖下妨往來者主人笑之此三言者皆至言也然而不免爲笑者蚤晚之時失也

呂覽白圭新與惠子相見也惠子說之以彊白圭無以應惠子出白圭告人曰人有取新婦者婦至宜安矜煙視媚行【徐行】豎子操蕉火而鉅新婦曰蕉火大鉅入於門門中有斂陷新婦曰塞之將傷人之足此非不便之家氏也然而有太甚者今惠子之遇我尙新其說我有太甚者

鷸蚌相持而爲漁者所得

犬兔俱罷而遺田父之獲

戰國策趙且伐燕蘇代謂燕惠王曰今者臣來過易水蚌方出曝而鷸啄其肉蚌合而箝其喙鷸曰今日不雨眀日不雨卽見蚌脯蚌亦謂鷸曰今日不出明日不出必有死鷸蚌鷸兩者不肯解漁者得而並擒之今趙且伐燕燕趙久相支以敝大眾恐彊秦之爲漁父也

又齊欲伐魏淳於髠謂齊王曰韓子盧者天下之壯犬也東郭防者海內之狡兔也韓子盧逐東郭防環山者三騰山者五兔極於前犬疲於後犬兔俱罷各死其處田父見而獲之無勞倦之苦而擅其功今齊魏相持頓兵敝眾臣恐疆秦大楚承其後而有田父之功也

履𨿽鮮不加於枕冠𨿽敝不以苴履

冠𨿽敝必加於首履𨿽新必貫於足

漢書賈誼治安策曰履𨿽鮮不加於枕冠𨿽敝不以苴履夫嘗已在貴寵之位天子攺容而禮貌之矣吏民嘗俯伏以敬畏之矣今而有過帝令廢之可也退之可也賜之死可也滅之可也若夫束防之系緤之輸之司冦編之徒官司冦小吏詈罵而榜笞之殆非所以令眾庶見也夫卑賤者習知尊貴者之一旦吾亦乃可以加此也非所以習天下也非尊尊貴貴之化也夫天子之所嘗敬眾庶之所嘗寵死而死耳賤人安得如此而頓辱之哉

又轅固治詩孝景時爲博士與黃生爭論於上前黃生曰湯武非受命乃弒也固曰不然夫桀紂荒亂天下之心皆歸湯武湯武因天下之心而誅桀紂桀紂之民弗爲使而歸湯武湯武不得已而立非受命而何黃生曰冠𨿽敝必加於首履𨿽新必貫於足何也天下之分也今桀紂𨿽失道然君上也湯武𨿽聖臣下也夫主有失行臣不正言匡過以尊天子反因過而誅之代立南面非弒而何固曰必若云是髙皇帝代秦卽天子之位非邪於是上曰食肉毋食馬肝未爲不知味也言學者毋言湯武受命不爲愚遂罷

爲之執鞭所忻慕

爲之騶殿所甘心

太史公晏子傳贊曰𨿽爲之執鞭所忻慕焉

眀皇雜錄班景倩自州采訪入爲大理少卿郡守倪若水望其行塵曰班公是行何異登僊乎爲之騶殿良所甘心

自我得之自我捐之

自我得之自我失之

漢書灌夫旣得棄市罪竇嬰愧爲資使賓客請莫能解田蚡吏皆爲耳目諸灌氏皆亡匿夫系遂不得告言蚡陰事嬰銳爲救夫嬰夫人諫曰灌將軍得罪丞相與太后家迕寧可救邪嬰曰侯自我得之自我捐之無所恨且終不令灌仲孺【夫字】獨死嬰獨生乃匿其家竊出上書

南史侯景背盟圍城城陷蕭確排闥入啟時武帝方寢確曰城已陷矣帝曰猶可一戰否對曰人心不可臣向格戰不禁縋下僅得至此武帝嘆曰自我得之自我失之亦復何恨幸不累子孫

遂成防子名

使防子成名

史記孫子度魏軍行暮當至馬陵馬陵道狹而旁多阻隘可伏兵乃斫大樹白而書之曰龎涓死於此樹之下於是令齊軍善射者萬弩夾道而伏期曰暮見火舉而俱發龎防果夜至斫木下見白書乃鉆火燭之讀其書未畢齊軍萬弩俱發魏軍大亂相失龎防自知智窮兵敗乃自剄曰遂成防子之名【索隠曰防子謂臏】晉書阮籍嘗登廣武觀楚漢戰處嘆曰時無英雄使防子成名【按志林云昔先友史經臣彥輔謂余阮籍登廣武而嘆豈謂沛公防子乎余曰非也傷時無劉項也防子指魏晉間人耳其後余聞潤州甘露寺有孔明孫權梁武李徳裕之遺迹余感之賦詩其略曰四雄皆龍虎遺迹儼未刓方其盛壯時爭奪肯少安廢興屬造化遷逝誰恐搏況彼妄庸子而欲事所難聊興廣武嘆不得雍門彈則猶此意也今日讀李太白登古戰塲詩云沈湎呼防子狂言非至公乃知太白亦誤認嗣宗語與先友之意無異也嗣宗𨿽放蕩本有意於世以魏晉間多故故一放於酒何至以沛公爲監子乎】

想魂乎萬里之外

望祭於千里之外

漢書賈捐之罷珠厓對曰孝武皇帝元狩六年太倉之粟紅腐而不可食都內之錢貫朽而不可校乃探平城之事錄冒頓以來數爲邊害籍兵厲馬因富民以攘服之西連諸國至於安息東過碣石以菟樂浪爲郡北郤匈奴萬里更起營塞制南海以爲八郡則天下斷獄萬數民賦數百造鹽鐡酒榷之利以佐用度猶不能足當此之時冦賊並起軍旅數發父戰死於前子鬭傷於後女子乘亭鄣孤兒泣於道老母寡婦飲泣巷哭遙設虛祭想魂乎萬里之外是皆廓地泰大徵伐不休之故也

唐書張柬之論姚州戍曰漢歷博南山涉蘭倉水更置博南哀牢二縣蜀人愁怨行者作歌曰歷博南越蘭津渡蘭倉爲他人蓋譏漢貪珍奇鹽布之利而使蠻夷之所馳役也漢獲其利人且怨歌今減耗國儲費用日廣而使陛下之赤子身膏野艸骸骨不歸老母幼子哀號望祭於千里之外於國家無絲毫之利任百姓受終身之酷臣竊爲國家痛之

豫章生七年而後知

駃騠生七日而超母

淮南子藜藿之生蝡蝡然日加數寸不可以爲櫨棟楩柟豫章之生也七年而後知延叔堅曰豫章與木相似七年乃可別【音尢】

文選孟康注曰駃騠駿馬也生七日而超其母孫氏瑞應圖曰駃騠者后土之獸也自能言語王者仁孝於民則出禹治水有功而來

濕之至而炭已重風之至而木已動

天且風而鳥已翔天且雨而魚已噞

淮南子夫濕之至也莫見其形而炭已重矣風之至也莫見其象而木已動矣

又天之且風艸木未動而鳥已翔矣其且雨也陰曀未集而魚已噞矣以陰陽之气相動也故寒暑燥濕以類相從聲響疾徐以音相應也

以賤治貴以醜治好

微而毗著而助洪

濳夫論攻玉以石治金以鹽濯錦以魚浣布以灰夫物固有以賤治貴以醜治好者矣

陸士衡演連珠云鑽燧吐火以續陽谷之晷揮翮生風而繼飛亷之功是以物有微而毗著事有而助洪

蛟龍得雲雨終非池中物

蛟龍得雲雨非復池中物

吳志劉備以左將軍領荊州牧治公安備詣京見孫權周瑜上疏曰劉備以梟雄之姿而有關羽張飛熊虎之將必非久屈爲人用者愚謂大計宜徙備置吳盛爲築宮室多其美女玩好以娛其耳目分此二人各置一方使如瑜者得挾與攻戰大事可定也今猥割土地以資業之聚此三人俱在疆場恐蛟龍得雲雨終非池中物也

載記秦涼覆沒帝疇咨將帥上黨李熹曰陛下誠能發匈奴五部之眾假劉元海一將軍之號鼓行而西可指期而定孔恂曰李公之言未盡殄患之理也熹勃然曰以匈奴之勁悍元海之曉兵奉宣聖威何不盡之有恂曰元海若能平涼州斬樹機能恐涼州方有難耳蛟龍得雲雨非復池中物也帝乃止

松栢之質經霜彌茂

松栢之姿經霜猶茂

世說顧恱與簡文同年而發早白簡文曰卿何以先白恱曰蒲栁之姿望秋而落松栢之質經霜彌茂顧凱之家傳松栢之姿經霜猶茂蒲柳之質望秋先零

始驗疾風知勁艸

可謂疾風知勁艸

東觀漢記光武爲大司馬以王霸爲功曹令史從渡河北賓客隨者數十人稍稍引去上謂霸曰潁川從我者皆逝而子獨畱始驗疾風知勁艸

南史庾登子仲遠爲宋眀帝府尉廢帝景和中明帝疑防賓客故人無到門者惟仲遠朝謁不替明帝卽位曰卿可謂疾風知勁艸

王導指周顗腹曰此中何所有

周顗指顧和心曰此中何所有

晉書王導甚重周顗嘗枕顗膝而指其腹曰卿此中何所有也答曰此中空洞無物然足容卿輩數百人又周顗過顧和指和心曰此中何所有和徐應曰此中最是難測地顗入謂王導曰卿州吏中有一令僕才導亦以爲然

辛毗曰吾之立身自有本末

蕭引曰吾之立身自有本末

魏志時中書監劉放令孫資見信於主制斷時政大臣莫不交好而辛毗不與往來毗子敞諫曰今劉孫用事眾皆應附大人宜小降意和光同塵不然必有謗言毗正色曰主上𨿽未稱聰眀不爲闇劣吾之立身自有本末就與劉孫不平不過令吾不作三公而已何危害之有焉有大丈夫欲爲公而毀其髙節者邪

陳書時殿內朋主吳璡及宦官李善度蔡脫兒等多所請屬蕭引一皆不許引族子宻時爲黃門郎諫引曰李蔡之勢在位皆畏憚之亦宜小爲身計引曰吾之立身自有本末亦安能爲李蔡攺行就令不平不過觧職耳吳璡竟作飛書李蔡証之坐免

饑則附人飽則颺去

饑則附人飽便髙颺

魏志陳登與曹公言待呂布如養鷹云饑則附人飽則颺去

載記權翼諫苻堅許慕容垂至鄴曰垂猶鷹也饑則附人飽便髙颺

吾少無宦情

我本無宦情

晉書王衍以太尉爲太傅軍司及東海王越薨眾共推爲元帥衍以賊冦鋒起懼不敢當辭曰吾少無宦情隨牒推移遂至於此今日之事安可以非才處之俄而舉軍爲石勒所破

南史司空禇彥回謂劉善明曰髙尙之事乃卿從來素意今朝廷方相委待詎得便學松喬邪善明答曰我本無宦情旣逢知己所以戮力驅馳天地廓淸朝廷濟濟鄙吝旣申不敢昧於富貴矣

髙明廣大不在於他在加之志

髙明光大不在於它在加之意

大戴禮君子思其不復者而先施焉親戚旣歿𨿽欲孝誰爲孝年旣艾𨿽欲弟誰爲弟故孝有不及弟有不時其此之謂與言不逺身言之主也行不逺身行之本也言有主行有本謂之有聞矣君子尊其所聞則髙明矣行其所聞則廣大矣髙明廣大不在於他在加之志而已矣

漢書董仲舒曰陛下並有天下海內莫不率服廣覽兼聽極羣下之知盡天下之美至徳昭然施於方外夜郎康居殊方萬里說徳歸誼此太平之致也然而功不加於百姓者殆王心未加焉曾子曰尊其所聞則髙明矣行其所知則光大矣髙明光大不在於它在乎加之意而已願陛下因用所聞設誠於內而致行之則三王何異哉【按能攺齋漫錄云董防旣稱髙而以明繼之矣豈可以復言光耶兼本書首尾一以聞爲主知字非是𨿽仲舒亦稱因用所聞以結之則知字其誤尢分明曽子書不顯於世故董防無有知其誤者不可不辧也】

有先生者有後生者有不生者

有先醒者有後醒者有不醒者

韓詩外傳問者曰古之謂知道者曰先生何也猶言先醒也不聞道術之人則冥於得失不知亂之所由眊眊乎其猶醉也故世主有先生者有後生者有不生者昔者楚莊王謀事而居有憂色申公巫臣問曰王何爲有憂也莊王曰吾聞諸侯之徳能自取師者王能自取友者霸而與居不若其身者亡以寡人之不肖也諸大夫之論莫有及於寡人是以憂也莊王之徳宜君人威服諸侯日猶恐懼思索賢佐此其先生者也昔者宋昭公出亡謂其禦曰吾知其所以亡矣禦者曰何哉昭公曰吾被服而立侍禦者數十人無不曰吾君麗者也吾發言動事朝臣數百人無不曰吾君聖者也吾外內不見吾過失是以亡也於是攺操易行安義行道不出二年而美聞於宋宋人迎而復之謚爲昭此其後生者也昔郭君出郭謂其禦者曰吾渴欲飲禦者進淸酒曰吾饑欲食禦者進幹脯梁糗曰何備也禦者曰臣儲之曰奚儲之禦者曰爲君之出亡而道饑渇也曰子知吾且亡乎禦者曰然曰何以不諫也禦者曰君喜道諛而惡至言臣欲進諫恐先郭亡是以不諫也郭君作色而怒曰吾所以亡者誠何哉禦轉其辭曰君之所以亡者太賢曰夫賢者所以爲存而亡者何也禦曰天下無賢而獨賢而以亡也伏軾而嘆曰嗟乎夫賢人者如此乎於是身倦力解枕禦膝而臥禦自易以塊疎行而去身死中野爲虎狼所食此其不生者也故先生者當年霸楚莊王是也後生者三年而復宋昭公是也不生者死中野爲虎狼所食郭君是也

賈子懷王問於賈君曰人之謂知道者爲先生何也賈君對曰此博號也大者在人主中者在卿大夫下者在布衣之士乃其正名非爲先生也爲先醒也故世主有先醒者有後醒者有不醒者昔楚莊王過申侯之邑申侯進飯日中而王不食申侯請罪曰臣齋而具食甚潔日中而不飯臣敢請罪荘王喟然嘆曰非子之罪也吾聞之曰其君賢君也而又有師者王其君中君也而有師者伯其君下君也而羣臣又莫若者亡今我下君也而羣臣又莫若不谷恐亡國也吾聞之世不絕賢天下有賢而我獨不得若吾生者何以食爲故莊王戰服大國義從諸侯戚然憂恐聖智在身而自錯不肖思得賢佐日中忘食可謂眀君矣謂先寤所以存亡此先醒也昔宋昭公出亡至於境喟然嘆曰嗚呼吾知所以存亡被服而侍立禦者數百人無不曰吾君麗者外內不聞吾過吾是以至此吾困宜矣於是革心易行衣苴布食餕晝學道而夕講之二年美聞宋人車徒迎而復位卒爲賢君謚爲昭公旣亡矣而乃寤所以存此後醒者也昔者虢君驕恣自伐謟諛親貴諫臣詰逐政治蹐亂國人不服晉師伐之虢人不守虢君出走至於澤中曰吾渇而欲飲其禦乃進淸酒吾饑而欲食禦進腵脯粱糗虢君喜曰何給也禦曰儲之久矣何故儲之對曰爲君出亡而道饑渇也君曰知寡人亡邪對曰知之曰知之何以不諫對曰君好謟諛而惡至言臣願諫恐先虢亡虢君作色而怒禦謝曰臣之言過也爲間君曰吾之亡者誠何也其禦曰君弗知耶君之所以亡者以大賢也虢君曰賢人之所以存也乃亡何也對曰天下之君皆不肖夫疾吾君之獨賢也故亡虢君喜據式而笑曰嗟乎賢固若是苦耶遂徒行而於山中居饑倦枕禦膝而臥禦易以塊自逃而去君遂餓死爲禽獸食此已亡矣猶不悟所存亡此不醒者也故先醒者當時而伯後醒者三年而復不醒者枕土而死爲虎狼食嗚呼戒之哉

駢志卷十九﹤子部﹐類書類﹐駢志﹥

欽定四庫全書

駢志卷二十

明陳禹謨撰

癸部下

湯之盤銘【允見學庸語孟者並不詳載】

武之盤銘

大戴禮武王之盤銘曰與其溺於人也寧溺於淵溺於淵猶可遊也溺於人不可救也太平禦覽澡盆銘曰與其澡於水寧澡於徳水之淸猶可穢也徳之服不可塵也後漢書李尢盤銘曰或以承觴或以授物旣舉淸觴又盛口實

菉竹猗猗

綠猗猗

釋文綠猗猗【注一作防音竹】

有斐君子

有邲君子

釋文有邲君子【注邲美貌】

赫兮喧兮

赫兮宣兮

釋文赫兮宣兮【注宣顯也】

無情不盡其辭

聽訟必盡其辭

禮記孔子曰君子之於人也有不語也無不聽也況聽訟乎必盡其辭矣夫聽訟者或從其情或從其辭辭不可從必斷以情

誠於中形於外

誠於此形於彼

顏氏家訓宓子賤云誠於此形於彼汲冢周書誠在其中必見諸外以其聲處其實

好而知其惡惡而知其美

愛而知其惡憎而知其善

禮記愛而知其惡憎而知其善

有諸已後求諸人

有諸已不非諸人

淮南子云有諸已不非諸人無諸已不求諸人所立於下者不廢於上所禁於民者不行於身

桃之夭夭

桃之枖枖

說文枖木少盛貌從木夭聲詩曰桃之枖枖於喬切

其葉蓁蓁

其葉溱溱

通典云其葉溱溱

所惡於上毋以使下

不安於上不以使下

禮記云所不安於上則不以使下所惡於下則不以事上非諸人行諸已非教之道也

維石巖巖

維石嚴嚴

詩攷維石嚴嚴

不察雞豚不畜牛羊

不息牛羊不息雞豚

荀子云上重義則義克利上重利則利克義故天子不言多少諸侯不言利害大夫不言得防士不通財貨有國之君不息牛羊錯質之臣不息雞豚冢卿不修幣大夫不爲場園從士以上皆羞利而不與民爭業樂分施而恥積藏然故民不困財貧窶者有所竄其手韓詩外傳雲天子不言多少諸侯不言利害大夫不言得防士不言通財貨不爲賈道故駟馬之家不時雞豚之息伐冰之家不圖牛羊之入千乘之君不通貨財冢卿不修幣施大夫不爲場圃委積之臣不貪市井之利是以貧窮有所歡而孤寡有所措其手足也

白刅可蹈中庸不可能

白刅可冒中庸不可入

鹽鐡論子曰白刅可冒中庸不可入至徳之謂也

鳶飛戾天

防飛厲天

潛夫論防飛厲天

君子居易以俟命

孝子居易以俟命

說苑孝子之事親也居易以俟命不興險行以徼幸家語孔子曰行易以俟命居下不援其上蓋介子山之行也

天下之達道五

天下之通道五

史記平津侯傳云臣聞天下之通道五所以行之者三曰君臣父子兄弟夫婦長幼之序此五者天下之通道也智仁勇此三者天下之通徳所以行之者也故曰力行近乎仁好問近乎智知恥近乎勇知此三者則知所以自治知所以自治然後知所以治人天下未有不能自治而能治人者此百世不易之道也

好學近乎智

好問近乎智

說苑中庸曰好問近乎智力行近乎仁知恥近乎勇積小而能大者其惟仲尼乎學者所以反情治性盡才者也

獲上有道

上達有道

淮南子云士處卑隠欲上達必先反諸已上達有道名譽不起而不能上達矣取譽有道不信於友不能得譽信於友有道事親不說不信於友說親有道修身不誠不能事親矣誠身有道心不專一不能專誠

人十之已千之

人一之我萬之

中論人之耳目盡爲我用則我之聰眀無敵於天下矣是謂人一之我萬之

於穆不已

於穆不似

孟仲子云於穆不似【見詩注疏】

禮儀三百威儀三千

經禮三百曲禮三千

禮記經禮三百曲禮三千大戴禮禮義者恩之主也冠婚朝聘防祭賓主鄕飲酒軍旅此之謂九禮也禮經三百威儀三千機其文之變也【注謂二禮動行九事皆有其文毎變不同也】

衣錦尙防

衣錦尙

尙書大傳作衣錦尙【注讀爲防或作絺】

淡而不厭

淡而不

劉邵人物志雲中庸之徳淡而不質而不縵文而不繢

奏假無言

鬷嘏無言

左傳云鬷嘏無言

因不失親

姻不失親

南史王元規曰姻不失親古人所重豈得輒婚非類張說之碑曰姻不失親官復其舊【是以相因字爲婚姻字用矣】

貧而無諂富而無驕

貧而樂道富而好禮

史記子貢問曰富而無驕貧而無諂何如孔子曰可也不如貧而樂道富而好禮【野客叢書云範舉孔子稱貧而樂道富而好禮恐論語脫一道字及考前漢引此語初無道字而禮記坊記則云貧而好樂富而好禮孫奕示兒編較之史記仲尼弟子傳後漢東平王論皆曰貧而樂道多一道字必是脫文】

道之以政

教之以政

禮記夫民教之以徳齊之以禮則民有格心教之以政齊之以刑則民有遁心疏格來也君若教民以徳整民以禮則民有歸上之心故論語云有恥且格

有恥且格

有恥且敬

漢書云有恥且敬

不敬何以別

不敬何以辧

禮記子云小人皆能飬其親君子不敬何以辧漢桓寛曰善養者不必芻豢也善供服者不必錦繡也以己之所有盡事其親孝之至也故匹夫勤勞猶足以順禮歠菽飲水足以致其敬孔子曰今之孝者是謂能養不敬何以別乎故上孝養志其次養色其次養體貴其禮不貪其養禮順心和養𨿽不備可也

視其所以

考其所爲

汲冢周書云考其所爲觀其所由以其前觀其後以其隠觀其顯以其小占其大大戴禮云考其所爲觀其所由察其所安

君子周而不比

君子比而不別

晉語籍偃曰君子有比乎叔向曰君子比而不別比徳以贊事比也引黨以封己別也

知之爲知之不知爲不知

能之爲能之不能爲不能

韓詩外傳孔子曰由志之吾語汝夫愼於言者不嘩愼於行者不伐色知而有長者小人也故君子知之爲知之不知爲不知言之要也能之爲能之不能爲不能行之要也

子張學幹祿

子張問幹祿

史記子張問幹祿

施於有政

克施有政

書君陳篇惟孝友於兄弟克施有政白虎通孔子居周之末閔道徳之不行故周流應聘冀行其道徳自衛反魯自知不用故追定五經以行其道故孔子曰書云孝乎惟孝友於兄弟施於有政是亦爲政也

與其奢也寧儉

與其倨也寧拘

大戴禮云與其奢也寧儉與其倨也寧拘

論稱曾謂泰山不如林放乎

詔稱曾謂泰山不如林放乎

續漢書建武三十年三月羣臣上言卽位三十年宜封禪泰山詔書曰百姓怨气滿腹吾誰欺欺天乎曾謂泰山不如林放乎

殷人以栢

殷人用石

淮南子云有虞氏之祀其社用土夏后氏其社用松殷人之禮其社用石周人之禮其社用栗

爲禮不敬臨喪不哀

臨事不敬居喪不哀

大戴禮曾子曰臨事而不敬居喪而不哀祭祀而不畏朝廷而不恭則我無由知之矣

患所以立

患已不立

潛夫論孔子曰不患無位患已不立

幾諫

微諫

禮記從命不忿微諫不倦勞而不怨可謂孝矣【注微諫不倦者子於父母尙和順不用鄂鄂】

晝寢

畫寢

筆解韓曰晝當爲畫字之誤也宰予四科十哲安得有晝寢之責乎假或偃息亦未深誅【按唐語林宰予畫寢梁武帝讀爲寢室之寢畫胡卦反言其繪畫寢室故夫子嘆朽木不可雕也糞土之墻不可圬也今人皆以爲韓文所說而不知始於梁武故特著之又野客叢書寢者寢室也蓋晝當居外夜當居內宰我晝居內未必畱意於學故夫子譏之非謂其晝眠也此說得之】

子文三爲令尹三已之

叔敖三爲令尹三去之

莊子肩吾問於孫叔敖曰子三爲令尹而不榮華三去之而無憂色吾始也疑子今視子之鼻間栩栩然子之用心獨柰何孫叔敖曰吾何以過人哉吾以其來不可卻也其去不可止也吾以爲得失之非我也而無憂色而已矣我何以過人哉且不知其在彼乎其在我乎其在彼邪亡乎我在我邪亡乎彼方將躊躇方將四顧何暇知乎人貴人賤哉仲尼聞之曰古之眞人知者不得說美人不得濫盜人不得劫伏戲黃帝不得友死生亦大矣而無變乎已況爵祿乎若然者其神經乎太山而無介入乎淵泉而不濡處卑細而不憊充滿天地旣以與人已愈有

微生髙

尾生髙

古今人表作尾生髙

人不堪其憂回也不攺其樂

人不堪其憂林宗不攺其樂

後漢紀云並日而食衣不蓋形人不堪其憂林宗不攺其樂

孟之反

孟之側

左傳哀公十一年齊師伐我及淸師及齊師戰於郊右師奔齊人從之孟之側後入以爲殿抽矢策其馬曰馬不進也【杜預注之側孟氏族字反】

文質彬彬

文質份份

說文份文質備也從人分聲論語曰文質份份府巾切【通語質勝文石建文勝質蔡雝文質彬彬徐幹庶幾】

博文約禮

博學約之

後漢書範升傳孔子曰博學約之弗畔矣夫夫學而不約必叛道也顏淵曰博我以文約我以禮孔子可謂知教顏淵可謂善學矣老子曰學道日損損猶約也

依於仁遊於藝

依於徳遊於藝

少儀云士依於徳遊於藝【注徳三徳也一曰至徳二曰敏徳三曰孝徳藝六藝也謂禮樂射禦書數】

未嘗無誨焉

未嘗無悔焉

論語釋文魯讀誨爲悔【言自束髮修行以來未嘗無可悔者亦自一說】

富而可求

富不可求

說苑孔子曰富而可求𨿽執鞭之士吾亦爲之富而不可求從吾所好大聖之操也

五十學易

五十以學

論語釋文魯讀易爲亦史記孔子晚而喜易序彖系象說卦文言讀易韋編三絕曰假我數年若是我於易則彬彬矣

得見有恆者斯可矣

得見有常者斯可矣

春秋繁露孔子曰善人吾不得而見之得見有常者斯可矣由是觀之聖人之所謂善亦未易當也

正惟弟子不能學也

誠惟弟子不能學也

論語釋文魯讀正爲誠

丘之禱久矣

吾卜之久矣

太平禦覽引莊子曰孔子病子貢出卜孔子曰子待也吾坐席不敢先居處若齊食飲若祭吾卜之久矣

啟予足

跢予足

說文跢予之足

孟敬子問之

孟儀往問之

說苑曾子有疾孟儀往問之曾子曰鳥之將死必有悲聲君子集大辟必有順辭禮有三儀知之乎對曰不識也曾子曰坐吾語汝君子修禮以立志則貪欲之心不來君子思禮以修身則怠惰慢易之節不至君子修禮以仁義則忿爭暴亂之辭遠若夫置罇爼列籩豆此有司之事也君子𨿽弗能可也

太宰問子貢

太宰問孔子

列子商太宰問孔子曰夫子聖者歟孔子曰聖則丘何敢然丘則博學多識者也

河不出圖

雒不出書

史記魯哀公十四年春狩大野叔孫氏車子鉏商獲獸以爲不祥仲尼視之曰麟也取之曰河不出圖雒不出書吾已矣夫

鄕黨恂恂

鄕黨遜遜

陸賈新語鄕黨以仁恂恂朝廷以義便便劉修碑云鄕黨遜遜如也祝睦碑曰鄕黨逡逡朝廷便便

素衣麑裘

麛裘絞衣

禮玉藻云麛裘靑豻褎絞衣以裼之【豻胡犬也絞蒼黃之色也】羔裘豹飾緇衣以裼之【飾猶褎也】狐裘黃衣以裼之【黃衣大蠟時臘先祖之服也】

防裘長

絬衣長

說文絬衣長短右袂

狐貉之厚

狐貈之厚

說文貈似狐善睡獸從豸舟聲論語曰狐貈之厚以居【徐曰舟非聲未詳下各切】

祭

必祭

論語釋文魯讀爲必

鄕人儺

鄕人禓

禮記鄕人禓【鄭注禓彊鬼也謂時儺索室敺疫逐彊鬼也禓或爲獻或爲儺禓音傷鬼名也】孔子朝服立於阼存室神也【神依人也】孔疏鄕人禓者庾云禓是彊鬼之名謂鄕人驅逐此彊鬼孔子則身著朝服立於阼階之上所以然者於時驅逐彊鬼恐已廟室之神時有驚恐故著朝服立於廟之阼階存安廟室之神使神依已而安也所以朝服者大夫朝服以祭故用祭服以依神【書齋夜話論語曰鄕人儺朝服而立於阼階作儺字者是記云鄕人禓朝服而立於阼階作禓字非】

君賜生

君賜牲

論語釋文魯讀生爲牲

朝服拖紳

朝服袉身

說文袉裾也從衣它聲論語曰朝服袉身唐左切

車中不內顧不疾言不親指

升車不內顧不疾言不親指

漢書成帝紀班固贊曰臣之姑充後宮爲媫妤父子昆弟侍帷幄數爲臣言成帝善修容儀升車正立不內顧不疾言不親指臨朝淵黙尊嚴若神可謂穆穆天子之容者矣【師古曰不內顧者謂儼然端嚴不回盻也不疾言者爲輕肆也不親指者爲惑下也此三句者本論語鄕黨篇述孔子之事故班氏引之以美成帝今論語云車中不內顧不疾言不親指內顧者說者以爲前視不過衡軛旁視不過輢較與此不同】按論語釋文車中不內顧魯讀車中內顧又禮記曰車上不廣欬【鄭注云爲若自矜廣猶也】立視五嶲【注立平視也嶲猶規也謂輪轉之度嶲或爲橤】式視馬尾【注小俛】顧不過轂

子路共雉

子路掩雉

衝波傳孔子相魯齊人懼而欲敗其政選齊國好女八人人皆衣文衣而舞容璣季桓子語魯君爲周道遊館孔子乃行覩雉之飛鳴嘆曰山梁雌雉時哉色斯舉矣翔而後集因爲雉噫之歌呂氏春秋子路揜雉而復釋之博物志子路與子貢過鄭神社社樹有鳥子路捕鳥社神牽攣子路子貢說之乃止

天喪予

天祝予

春秋繁露顏淵死子曰天喪予子路死子曰天祝予西狩獲麟曰吾道窮三年身隨而卒階此而觀天命成敗聖人知之有所不能救命矣夫鹽鐡論云子路宰我生不逢伯樂之舉而遇狂屠故君子傷之若由不得其死然天其祝予

億則屢中

意則屢中

漢書子贛旣學於仲尼退而仕衛發貯鬻財曹魯之閒七十子之徒賜最爲饒而顏淵簞食瓢飲在於陋巷子贛結駟連騎束帛之幣聘享諸侯所至國君無不分庭與之亢禮然孔子賢顏淵而譏子贛曰回也其庶乎屢空賜不受命而貨殖焉意則屢中【師古曰意讀曰億】

子在回何敢死

我存夫安敢畏

呂氏春秋曾子曰君子行於道路其有父者可知也其有師者可知也此言事師之猶事父也曾防使曾參過期而不至人皆見曾防曰無乃畏耶曾防曰彼𨿽畏我存夫安敢畏孔子畏於匡顏淵後孔子曰吾以汝爲死矣顏淵曰子在回何敢死顏回之於孔子也猶曾參之事父也古之賢者與其尊師若此故師盡智竭道以教北史李彪旣歸本鄕帝北幸鄴彪野服稱艸茅臣拜迎鄴南帝曰朕以卿爲己死彪曰子在回何敢死

浴乎沂

防乎沂

筆解韓曰浴當爲防字之誤也周三月夏之正月安有浴之理哉

風乎舞雩

諷於舞雩

仲長統云諷於舞雩之下

詠而歸

詠而饋

論語釋文鄭本作饋魯讀饋爲歸論衡云魯設雩祭於沂水之上暮者晚也春謂四月也春服旣成謂四月之服成也冠者童子雩祭樂人也浴乎沂渉沂水也風乎舞雩風歌也詠而饋詠歌饋祭也歌詠而祭也說論之家以爲浴者浴沂水中也風漧身也周之四月正歳二月也尙寒安得浴而風漧身由此言之涉水不浴雩祭審矣

棘子成

革子成

古今人表作革子成

片言折獄

片言制獄

論語釋文魯讀折爲制

子路無宿諾

宰我無宿問

大戴禮宰我請問帝顓頊孔子曰五帝用記三王用度女欲一日辧聞古昔之說躁哉予也宰我曰昔者予也聞諸夫子曰小子無有宿問

刑罰不中

刑罰不衷

後漢梁統疏曰刑罰不衷則人無所厝手足【衷之爲言不輕不重之謂也】

名之必可言

爲之必可名

史記云夫君子爲之必可名言之必可行

茍正其身於從政乎何有

能勝其心於勝人乎何有

中論子思曰能勝其心於勝人乎何有不能勝其心如勝人何

無樂乎爲君

莫樂爲人君

韓非子晉平公與羣臣飲飲酣乃喟然嘆曰莫樂爲人君惟其言而莫之違師曠侍坐於前援琴撞之公披袵而避琴壊於壁公曰太師誰撞師曠曰今者有小人言於側者故撞之公曰寡人也師曠曰啞是非君人者之言也左右請除之公曰釋之以爲寡人戒說苑師經鼓琴魏文侯起儛曰使我言而無見違師經援琴而撞文侯曰昔堯舜之爲君也惟恐言而人不違桀紂之爲君也惟恐言而人違之

其父攘羊而子証之

其父竊羊而子謁之

呂覽楚有直躬者其父竊羊而謁【告之】之上上執而將誅之直躬者請代之將誅矣告吏曰父竊羊而謁之不亦信乎父誅而代之不亦孝乎信且孝而誅之國將有不誅者乎荊王聞之乃不誅也孔子聞之曰異哉直躬之爲信也一父而載取名焉故直躬之信不若無信

斗筲之人何足算也

斗筲之徒何足選也

前漢書贊曰鬥筲之徒何足選也【師古注曰筲竹噐也容一斗選數也言其材器小劣不足數也】

不可以作巫醫

不可以爲卜筮

禮記緇衣人而無恆不可以爲卜筮古之遺言與龜筮猶不能知也而況於人乎易曰不恆其徳或承之羞恆其徳貞婦人吉夫子凶【注論語言不可以作巫醫是爲巫爲醫此言爲卜筮乃是求占於卜筮龜筮猶不能知言無常之人𨿽先知如龜筮猶不能定其吉凶況於人乎】

羿善射奡蕩舟

善射奡湯舟

古今人表作善射奡湯舟

尙徳哉若人

上徳哉若人

史記云上徳哉若人

子路問成人

顏淵問成人

說苑顏淵問於仲尼曰成人之行何若子曰成人之行達乎情性之理通乎物類之變知幽明之故睹逰气之源若此而可謂成人旣知天道行躬以仁義飭身以禮樂夫仁義禮樂成人之行也窮神知化徳之盛也【子云若張子房之智陳平之無悞絳侯勃之果霍將軍之勇終之以禮樂可謂社稷之臣矣文中子云姚義之辯李靖之智賈瓊魏徴之正薛收之仁程元王孝逸之文加之以篤固申之以禮樂可以爲成人矣】

正而不譎

法而不譎

漢書云齊桓公法而不譎

微生畒

尾生畮

古今人表作尾生畮

以徳報怨

以怨報怨

禮表記以徳報徳則民有所勸以怨報怨則民有所懲又云以徳報怨則寛身之仁也以怨報徳則刑戮之民也尸子以徳報怨人之難也

荷蕢

荷臾

說文臾古文象形論語曰有荷臾而過孔氏之門

諒陰

亮陰

說命王宅憂亮陰三祀旣免喪其惟弗言檀弓子張問曰書云髙宗三年不言言乃讙有諸仲尼曰胡爲其不然也古者天子崩王庶子聴於冢宰三年家語子張問書云髙宗三年不言言乃雍有諸孔子曰胡爲其不然也古者天子崩則世子委政於冢宰三年成湯旣沒太甲聴於伊尹武王旣喪成王聴於周公其義一也

以杖叩原壤

荷杖問弟子

呂覽孔子之弟子從逺方來者孔子荷杖而問之曰子之公不有恙乎搏杖而揖之問曰子之父母不有恙乎置杖而問之曰子之兄弟不有恙乎杙步而倍之問曰子之妻子不有恙乎故孔子以六尺之杖諭貴賤之等辧疏親之義又況於以尊位厚祿乎

闕黨童子

厥黨童子

古今人表作厥黨童子

爼豆之事則嘗聞之矣

胡簋之事則嘗學之矣

左傳哀公十一年孔文子之將攻太叔也訪於仲尼仲尼曰胡簋之事則嘗學之矣甲兵之事未之聞也

小人窮斯濫

小人窮斯防

說文防過差也從女監聲論語云小人窮斯防矣盧噉切

無爲而治

無爲而制

春秋繁露云王者有攺制之名無易道之實孔子曰無爲而制者其舜乎言其主堯之道而已此非不易之效與

躬自厚而薄責於人

躬自厚而薄責於外

春秋繁露云仁者愛人不在愛我義云者非謂正人謂正我以仁治人義治我躬自厚而薄責於外此之謂也蔡邕正交論身自厚而薄責於人怨其遠矣求諸己而不求諸人咎其稀矣夫逺怨稀咎之機咸在乎躬

小慧

小惠

論語釋文魯讀慧爲惠

友便佞

友諞佞

說文便巧言也從言扁聲周書曰截截諞言論語曰友諞佞部田切

君子有九思

君子有三思

荀子孔子曰君子有三思少思學老思教有思施

問一得三

學一知二

韓詩外傳劍𨿽利不厲不斷材𨿽美不學不髙𨿽有旨酒嘉殽不嘗不知其防𨿽有善道不學不達其功故學然後知不足教然後知不究不足故自媿而勉不究故盡師而熟由此觀之則教學相長也子夏問詩學一而知二孔子曰起予者商也始可與言詩已矣孔子賢乎英傑而聖徳備弟子被光景而徳彰詩曰日就月將

邦君之妻

國君之妻

白虎通云國君之妻稱之曰夫人何明當扶進夫人謂妾也國人尊之故稱君夫人也自稱小童者謙也言已智能寡少如童也論語曰國君之妻稱之曰夫人夫人自稱曰小童國人稱之曰君夫人稱諸異邦曰寡小君謂聘問兄弟之國及臣他國稱之謙之辭也曲禮天子之妃曰後諸侯曰夫人大夫曰孺人士曰婦人庶人曰妻公侯有夫人有世婦有妻有妾夫人自稱於天子曰老婦自稱於諸侯曰寡小君自稱於其君曰小童自世婦以下自稱曰婢子

性相近也習相逺也

命相近也事相逺也

申鑑或問天命人事曰有三品焉上下不移其中則人事存焉爾命相近也事相逺也則吉凶殊矣故曰窮理盡性以至於命孟子稱性善荀卿稱性惡公孫子曰性無善惡雄曰人之性善惡渾劉向曰性情相應性不獨善情不獨惡或問其理曰性善則無四凶性惡則無三仁人無善惡文王之教一也則無周公管蔡性善情惡是桀紂無性而堯舜無情也性善惡皆渾是上智懷惡而下愚挾善也理也未究矣惟向言爲然

偃是前言戲之耳

由是前言戲之耳

家語子路嘗拯魯之溺者其人拜之以牛子路不受夫子曰魯人必不拯溺矣子路曰由也聞諸夫子曰人者天地之心也天地以生物爲心非圖報也子曰由是也前言戲之耳

佛肸

茀盻

古今人表作茀盻史記佛肸爲中牟宰趙簡子攻範中行伐中牟佛肸畔使人召孔子孔子欲往子路曰由聞諸夫子其身親爲不善者君子不入也今佛肸親以中牟畔子欲往如之何

色厲而內荏

情疏而貌親

禮表記情疏而貌親在小人則穿窬之盜也與疏許氏說文穿窬者外貌爲好而內懷姦盜似此情疏貌親之人外內乖異故云穿窬之盜也與

其未得之也患得之

其未得之也患不得

家語其未得之也患不得之旣得之患失之【孫奕示兒編云按家語比論語多一不字辭意較明】

古之矜也亷

古之矜也貶

論語釋文魯讀亷爲貶

天何言哉

夫何言哉

論語釋文魯讀天爲夫

柳下惠爲士師

柳下惠吏於魯

燕惠王曰昔者柳下惠吏於魯三黜而不去或謂之曰可以去柳下惠曰茍與人之異惡往而不黜乎猶且黜乎寧於故國爾柳下惠不以三黜自累故前業不忘不以去爲心故逺近無議

接輿歌而過

接輿遊其門

莊子云孔子適楚楚狂接輿遊其門曰鳯兮鳯兮何如徳之衰也來世不可待往世不可追也天下有道聖人成焉天下無道聖人生焉方今之時僅免刑焉福輕乎羽莫之知載禍重乎地莫之知避已乎已乎臨人以徳殆乎殆乎畫地而趨迷陽迷陽無傷吾行吾行郤曲無傷吾足山木自冦也膏火自煎也桂可食故伐之漆可用故割之人皆知有用之用而莫知無用之用也【按困學紀聞莊子楚狂之歌所謂迷陽人皆不曉胡明仲曰荊楚有艸叢生修條四時發穎春夏之交花亦繁麗條之腴者大如巨擘刺而食之其味甚甘野人呼爲迷陽其膚多刺故曰無傷吾行無傷吾足嘗讀莊子注諸解迷陽者率未了了得此可爲一快】

滔滔者天下皆是

悠悠者天下皆是

史記悠悠者天下皆是也

子髙耰而不顧

桀溺耰而不輟

呂氏春秋伯成子髙辭諸侯而耕禹往見之則耕在野禹趨就下風而問曰堯理天下吾子立爲諸侯今至於我而辭之故何也伯成子髙曰當堯之時未賞而民勸未罰而民畏民不知怨不知說愉愉其如赤子今賞罰甚數而民爭利且不服徳自此衰利自此作後世之亂自此始夫子盍行乎無慮吾農事恊而耰遂不顧

以杖荷蓧

以杖荷蓧

說文蓧田器從艸條省聲論語曰以杖荷蓧今作蓧徒弔切

焉可誣也

焉可憮也

漢書薛宣傳焉可憮也【蘓林曰憮同也兼也晉灼曰憮音誣師古曰論語載子夏之言謂行業不同所守各異惟聖人爲能體備之】

君子之過如日月之食

君子之過猶日月之

說苑云君子之過猶日月之也有害於明太平禦覽引論語食亦作

朕躬有罪無以萬方

一人有罪無及萬夫

呂氏春秋云昔者湯克夏而正天下天下旱五年不收湯乃以身禱於桑林曰餘一人有罪無及萬夫萬夫有罪在餘一人無以一人之不敏使上帝鬼神傷民之命墨子湯曰惟予小人履敢用牡告於上天后曰今天大旱卽當朕身履未知得罪於上下有善不敢蔽有罪不敢赦簡在帝心萬方有罪卽當朕身朕身有罪無及萬方卽此言湯貴爲天子富有天下然且不憚以身爲犧牲以祠說於上帝鬼神

王何必曰利

君不可言利

史記魏世家孟軻至梁梁惠王曰寡人不佞兵三折於外太子虜上將死國以空虛以羞先君宗廟社稷寡人甚醜之叟不逺千里辱幸至獘邑之廷將何以利我國孟軻曰君不可以言利若是夫君欲利則大夫欲利大夫欲利則庶人欲利上下爭利國則危矣爲人君仁義而已矣何以利爲子思子孟子問牧民之道子思曰先利之曰君子之所以教民亦仁義而已矣何必利南齊書蕭子良引孟子有云君王無好智君王無好勇勇智之過生乎禍患所遵正宮仁義爲本舊唐書裴諝傳代宗召見便殿問諝搉酤之利一嵗出入幾何諝久之不對上復問之對曰臣有所思上曰何思對曰臣自河東來其間所歷三百里見農人愁嘆谷菽未種誠謂陛下軫念先問人之疾苦而乃責臣以利孟子曰理國者仁義而已何以利爲

賢者亦樂此乎

仁人亦樂此乎

韓詩外傳齊景公縱酒醉而解衣冠鼓琴以自樂顧左右曰仁人亦樂此乎

白鳥鶴鶴

白鳥翯翯

大雅白鳥翯翯

謂其臺曰靈臺

命其臺曰靈臺

賈太傅新書云文王志之所在意之所欲百姓不愛其死不憚其勞從之如集文王有志爲臺令近規之民聞之者麕裹而至問業而作之日日以眾故弗趨而疾弗期而成命其臺曰靈臺命其囿曰靈囿謂其沼曰靈沼愛敬之至也又文王之澤下被禽獸洽於魚鼈咸若攸樂而況士民乎詩曰愷悌君子民之父母言聖王之徳也易曰鳴鶴在陰其子和之言士民之報也易幹鑿度文王二十九年伐崇作靈臺易是類謀云作靈臺受赤雀丹書詩含神霧云作邑於丰起靈臺孝經援神契曰靈臺所以宣徳察微六韜文王旣出羑里周公旦築爲靈臺三輔故事漢作靈臺於城東周作靈臺在丰水東常以四孟之月登臺而觀三輔黃圖文王靈囿在長安縣西四十二里靈沼在長安西三十里靈臺在長安西北四十里髙二丈周四百二十步長安志文王宮在鄠縣靈臺靈囿靈沼皆屬其地也臺沼囿詩人嘗頌其靈矣而不載其制今無可考獨靈臺遺址至貞觀尙在魏王泰括地誌辟廱靈沼今悉無復處惟靈臺孤立

狗彘食人食而不知檢

狗彘食人食而不知斂

漢書食貨志贊曰書云楙遷有無周有泉府之官而孟子亦非狗彘食人之食不知斂【師古曰言嵗丰熟菽粟饒多狗彘食人之食此時可斂之也】野有餓而弗知發【鄭氏音有梅之零落也人有餓死零落者不知發倉廩貸之也】故管氏之輕重李悝之平糴羊均輸壽昌常平亦有從猍

庖有肥肉廏有肥馬

廚有腐肉廏有肥馬

鹽鐡論廚有腐肉國有饑民廏有肥馬路有餒人漢書貢禹諌文帝曰廏馬食粟將萬匹天下之民所爲大饑餓死者是也人至相食而廏馬食粟苦其大肥气盛怒至乃日步作之王者受命於天爲民父母固當若此乎【北齊書後主紀禦馬則借以氈食物有十餘種將合牝牡則設靑廬具牢饌而親觀之狗則飼以梁肉馬及鷹犬乃有儀同郡君之號故有赤彪儀同逍遙郡君淩霄郡君所謂駮龍逍遙者也犬於馬上設褥以抱之闘雞亦號開府犬馬雞鷹多食縣邑鷹之入養者稍割犬肉以飼之】

作俑者無後

爲俑者不仁

禮記孔子謂爲芻靈者善謂爲俑者不仁不殆於用人乎哉

油然作云沛然下雨

浡然興雲沛然下雨

韓詩外傳云如嵗之旱莫不潰荗然天浡然興雲沛然下雨則萬物無不興起之者民非無仁義根於心者也王政怵廹而不得見憂鬱而不得出聖王在彼躧舃視不出閤而天下隨倡而天下和何如在此有以應哉詩曰如彼嵗旱莫不潰荗

釁鐘以牛

釁廟以羊

大戴禮成廟釁之以羊君服立於寢門內南向祝宗人宰夫雍人皆服宗人曰請令以釁某廟君曰諾遂入雍人拭羊【拭帨】乃行入廟門碑南北靣同上雍人舉羊升屋自中中屋南靣刲羊血流於前

以羊易之

以豕易之

幽求子云齊宣王見屠羊哀其無罪以豕易之

是心足以王

吾君有王道

晏子春秋景公探雀鷇鷇弱反之晏子聞之不待時而入見景公公汗出惕然晏子曰君何爲者也公曰吾探雀鷇鷇弱故反之晏子逡巡北靣再拜而賀曰吾君有聖王之道矣公曰寡人探雀鷇鷇弱故反之其當聖王之道者何也晏子對曰君探雀鷇鷇弱反之是長幼也吾君仁愛曾禽獸之加焉而況於人乎此聖王之道也【宋史程頥傳頥聞帝宮中盥避蟻頥奏願推此心以及四海】

聞其聲不食其肉

聞其聲不嘗其肉

賈太傅新書雲遠庖廚所以長恩且眀有仁也又曰禮聖王之於禽獸也見其生不忍見其死聞其聲不甞其肉隱弗忍也故逺庖廚仁之至也不合圍不掩羣不射宿不涸澤豺不祭獸不田獵獺不祭魚不設网罟鷹隼不鷙眭而不逮不出罻羅艸木不零落斧斤不入山林昆虫不蟄不以火田不麛不卵不刳胎不殀夭魚肉不入廟門鳥獸不成毫毛不登庖廚湯曰昔蛛蝥作罟不髙順不用命者寧丁我网其憚害物也如是

挾泰山以超北海

挈泰山以越河濟

墨子曰挈泰山而越河濟可謂畢刼有力矣自古及今未有能行之者也

恆產

經產

管子民有經產【房齡注經常也】民不務經產則倉廩空虛財用不足

囿方四十里

宣王囿五里

後漢書靈帝紀初作靈泉單圭苑司徒楊賜上書曰臣聞使者並規度城南民田欲以爲苑昔先王造囿裁足取牲以備三驅薪采芻牧者往焉六國之際取獸者有罪傷槐者被誅孟軻謂梁惠王極陳其事先帝之制左開洪池右作上林不儉不泰禮以合中今猥規都城之側以畜禽獸之物非所保養民庶赤子之義築郎不時春秋有譏盤於遊田周公作戒今城外之苑已有五六足用逞情意順四節何必變革舊制以罷民力楚興章華郢人乖叛秦作阿房黎甿憤怨宜思夏后卑室之意太宗露臺之費慰此下民勞止之歌上欲止侍中任芝樂松等曰昔宣王囿五里民以爲大文王百里民以爲小今造二苑與百姓共之不妨於政民其澤上遂從之【章懷太子注百里五里與孟子不同及觀世說舉樂松之語云齊五十里乃知非五里也當時史文於五字下脫一十字耳】子云羽獵賦文王囿百里民以爲尙小齊宣王囿四十里民以爲大裕民之與奪民也

文王之囿與民同之

文王之囿與眾共之

世說王安期爲東海郡小吏盜池中魚綱紀推之王曰文王之囿與眾共之池魚復何足惜

殺其麋鹿者如殺人之罪

殺禁地鹿者身死產沒官

魏志髙柔傳是時殺禁地麋鹿者身死財產沒官有能覺告者厚加賞賜柔上疏曰聖王之禦世莫不以廣農爲務儉用爲資中間已來百姓供給眾役親田者旣減加頃復有獵禁羣鹿犯暴殘食生苖處處爲害所傷不貲民𨿽障防力不能禦至如滎陽左右周數百里嵗略不收元元之命實可矜傷方今天下生財者甚少而麋鹿之損者甚多卒有兵戎之役凶年之災將無以待之惟陛下覽先聖之所念湣稼穡之艱難寛放民間使得捕鹿遂除其禁則眾庶永濟莫不悅豫矣魏名臣奏載柔上疏曰臣深思陛下所以不早取此鹿者誠欲使極蕃息然後大取以爲軍國之用然臣竊以爲今鹿但有日耗終無從得多何以知之今禁地廣輪且千餘里計虎狼所食雕鶚所害何可勝數以此推之終無從得多不如早取之爲便也

太王事獯鬻

黃帝逐薫鬻

外紀黃帝北逐薰鬻【史記匈奴傳葷粥居於北蠻】

曷敢越志

誰敢幹志

搜神記武王伐紂至河上雨甚疾雷晦暝波於河眾甚懼武王曰余在天下誰敢幹志者風波立霽

放於瑯邪

南至瑯邪

管子桓公將東逰問於管仲曰我遊猶軸轉斛南至瑯邪司馬曰亦先王之遊已何謂也對曰先王之遊也春出原農事之不本者謂之遊秋出補人之不足者謂之夕師行而糧食其民者謂之亡從樂而不反者謂之荒先王有遊夕之業於民無荒亡之行於身桓公退再拜命曰寶法也晏子春秋景公出遊問於晏子曰吾欲觀於轉附朝舞遵海而南至於瑯琊寡人何修則夫先王之遊晏子再拜曰善哉君之問也聞天子之諸侯爲巡狩諸侯之天子爲述職故春省耕而補不足者謂之遊秋省實而助不給者謂之豫夏諺曰吾君不遊我曷以休吾君不豫我曷以助一遊一豫爲諸侯度今君之遊不然師行而糧食貧苦不補勞者不息夫從南歷時而不反謂之流從下而不反謂之連從獸而不歸謂之荒從樂而不歸謂之亡古者聖王無流連之遊荒亡之行公曰善命吏計公掌之粟籍長幼貧氓之數吏所委發廩出粟以予貧民者三千鐘公所身見癃老者七十人振贍之然後歸陳蕃諫校獵曰齊景公欲觀於海放乎瑯邪晏子爲陳百姓惡聞旌旗輿馬之音舉首顰眉之感景公爲之不行【此以孟子二章爲一事按括異志齊景鄕縣北四十里有廟在焉圖宅號齊景公廟一云未明大王古老相傳齊景公遵海而南觀於轉附朝儛曾遊於此立廟於斯舊有碑今磨滅不存矣唐貞觀十四年太子左贊善大夫吳郡陸使君汝南縣君周氏墓志云祔於嘉興縣東界海鹽縣齊景鄕靑墩原西北塋則齊景鄕靑墩之名舊矣】

於是始興發補不足

令出裘發粟於饑寒

晏子春秋晏子曰嬰聞古之賢君飽而知人之饑溫而知人之寒逸而知人之勞今君不知也公曰善寡人聞命矣乃令出裘發粟與饑寒令所睹於途者無問其鄕所睹於裏者無問其家循國計數無言其名

昔者文王之治岐

昔文王之治西土

墨子曰昔文王之治西土老而無子者有所得終其壽連獨無兄弟者有所雜於生人之間少失其父母者有所放依而長王制曰少而無父者謂之孤老而無子者謂之獨老而無妻者謂之矜老而無夫者謂之寡此四者天民之窮而無告者也皆有常餼

左右皆曰可殺勿聴

眾人皆曰殺之未可

唐書鄭注構宋申錫捕逮倉卒內外震駭崔亮率諫官叩延英苦諍反覆數百言文宗未諭亮置笏在陛曰孟軻有言眾人皆曰殺之未可也卿大夫皆曰殺之未可也天下皆曰殺之然後察之乃寘於法今殺一凡庶當稽典律況欲誅宰相乎臣爲陛下惜天下法不爲申錫言也

爲巨室

爲大室

劉向新序齊宣王好爲大室大蓋百畆堂上三百戶以齊國之大具之三年而未能成香居諫而止

幼而學之壯而行之

少而好事長而行之

呂氏春秋能意見齊宣王宣王曰寡人聞子好直有之乎對曰意惡能直意聞好直之士家不處亂國身不見污君得見王而家宅乎齊意惡能直宣王怒曰野士也將罪之能意曰臣少而好事長而行之王胡不能與野士乎將以彰其所好耶王乃捨之能意者使謹論於主之側亦必不阿主不阿主之所得豈少哉此賢主之所求而不肖主之所惡也

使人琢玉

使工制冠

國防王斗謂齊宣王曰王之憂國愛民不若王愛尺縠也王曰何謂也王斗曰王使人爲冠不使左右便辟而使工者何也爲能之也今王治齊非左右便辟無使也臣故曰不如愛尺縠也宣王謝曰寡人有罪國家於是舉士五人任官齊國大治

又建信君貴於趙公子魏牟過趙趙王迎之顧反至坐前有尺帛且令工人以爲冠工見客來也因避趙王曰公子乃驅後車幸以臨寡人願聞所以爲天下魏牟曰王能重王之國若此尺帛則王之國大治矣趙王不說形於顏色曰先生不知寡人不肖使奉社稷豈敢輕國若此魏牟曰王無罪請爲王說之王有此尺帛何不令前郎中以爲冠王曰郎中不知爲冠魏牟曰爲冠而敗之奚虧於王之國而王必待工而後乃使之今爲天下之工或非也社稷爲虛戾先王不血食而王不以予工乃與幼艾桓子新論魏牟見趙王王方使冠工制冠於前問治國於牟對曰大王誠能重國若此二尺縰則國治且安王曰社稷至重而比之二尺縰何也牟曰大王制冠不使親近而必良工者非爲其敗縰而冠不成歟今治國不求良士而任其私愛此非輕國於二尺縰之效耶王無以應

太王居邠

太王去邠

史記孟子傳梁惠王謀欲攻趙孟軻稱太王去邠此豈有意阿世俗茍合而已哉持方枘欲內圜鑿其能入乎【索隠曰孟子太王去邠是軻對滕文公語今云梁惠王謀攻趙與孟子不同】劉子新論昔秦攻梁梁惠王謂孟軻曰先生不逺千里辱幸敝邑今秦攻梁先生何以禦乎孟軻對曰昔太王居邠狄人攻之事以玉帛不可太王不欲傷其民乃去邠之岐今王奚不去梁乎孔叢子子思曰狄人攻太王太王召耆老而問焉曰狄人何來耆老曰欲得菽粟財貨太王曰與之與之至無而狄人不止太王又問耆老曰狄人何欲耆老曰欲土地太王曰與之耆老曰君不爲社稷乎太王曰社稷所以爲民也不可以所爲民亡民也耆老曰君縱不爲社稷不爲宗廟乎太王曰宗廟者私也不可以吾私害民遂杖防而去過梁山止乎岐下豳民之束脩奔而從之者三千乘一止而成三千乘之邑此王道之端也莊子太王亶父曰與人之兄居而殺其弟與人之父居而殺其子吾不忍也子皆勉居矣爲吾臣與爲狄人臣奚以異且吾聞之不以所用養害所養因杖策而去之民相連而從之遂成國於岐山之下夫太王亶父可謂能尊生矣呂氏春秋太王亶父居邠狄人攻之事以皮帛而不受事以珠玉而不肯狄人之所求者地也太王亶父曰與人之兄居而殺其弟與人之父處而殺其子吾不忍爲也皆勉處矣爲吾臣與狄人臣奚以異且吾聞之不以所以養害所養杖策而去民相連而從之遂成國於岐山之下淮南子曰太王亶父處邠狄人攻之杖策而去百姓擕幼扶老負釜甑逾梁山而國乎岐周非令之所能召也說苑云諸侯之義死社稷太王委國而去何也夫聖人不以彊暴侵淩百姓故使諸侯死國守其民太王有至仁之恩不忍戰百姓故事獯鬻戎氏以犬馬珍幣而伐不止問其所欲者土地也於是屬其羣臣耆老而告之曰土地者所以養人也不以所以養而害其養也吾將去之遂居岐山之下邠人負幼扶老從之如歸父母三遷而民五倍其初【後漢書魯恭曰萬民者天之所生天愛其所生猶父母愛其子一物有不得其所者則天气爲之舛錯況於人乎故愛人者必有天報昔太王重人命而去邠故獲上天之祐】

將見孟子

將見伊尹

墨子曰昔者湯將往見伊尹令彭氏之子禦彭氏之子半道而問曰君將何之湯曰將往見伊尹彭氏之子曰伊尹天下之賤人也君若欲見之亦令召問焉彼受賜矣湯曰非女所知也今有藥於此食之則耳加聰目加眀則吾必說而彊食之今夫伊尹之於我國也譬之良醫善藥也而子不欲我見伊尹是子不欲我善也因下彭氏之子不使禦【評曰臧氏沮軻彭氏沮尹一也而魯信臧氏以輟駕商斥彭氏以下車則所遭之主殊也然詎非天哉論衡曰公伯寮愬子路於季孫孔子稱命魯人臧倉防孟子於平公孟子言天道未當行與防相遇天未與已惡人戾口故孔子稱命不怨公伯寮孟子言天不尢藏倉誠知時命當自然也】

速於置郵傳命

疾乎以郵傳命

呂氏春秋三苖不服禹請攻之舜曰以徳可也行徳三年而三苖服孔子聞之曰通乎徳之情則孟門太行不爲險矣故曰徳之速疾乎以郵傳命

不膚撓不目逃

不色撓不目逃

韓非子曰漆雕之議不色撓不目逃行曲則違於臧獲行直則怒於諸侯世主以爲亷而禮之酉陽雜爼列言無痕撻孟稱不膚撓惠孟見宋康王曰臣有道於此人𨿽勇刺之不入𨿽巧有力擊之不中夫刺之而不入擊之而不中此猶辱也臣有道於此使人𨿽有勇弗敢刺𨿽有力不敢擊夫不敢刺不敢擊非無其意也臣有道於此使人本無其意也

詖辭知其所蔽

詖辭知其所離

鶡冠子云詖辭者革物者也聖人知其所離滛辭者因物者也聖人知其所合詐辭者沮物者也聖人知其所飾遁辭者倩物者也聖人知其所極正辭者惠物者也聖人知其所立易大傳云將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈

湯以七十里文王以百里

湯封於贊茅文王封於岐

商子云昔湯封於贊茅文王封於岐周方百里

迨天之未陰雨

天之未陰雨

說文云及也從隸枲聲詩曰天之未陰雨徐鉉曰枲非聲未詳徒耐切家語殆天之未陰雨

天作孽猶可違

天作蘗可違也

禮記天作蘗可違也自作蘗不可逭

鄰國之民仰之若父母

誅國之人望之如父母

亢倉子曰義兵入於敵之境則人知所庇矣兵至於國邑之郊不踐禾稼不穴丘墓不殘積聚不焚室屋得人虜垕而歸之先發聲出號令曰兵之來也以除人之讐以順天之道故尅其國不屠其人獨誅所誅而已於是舉選秀士賢良而尊封之求見孤疾長老而拯救之發府庫之財散倉廩之谷不私其物曲加其禮今有人於此能生死人一人則天下之人爭事之矣義兵之生一人亦多矣人孰不悅故義兵至則鄰國之人歸之若流水誅國之人望之如父母行地滋逺得人滋眾

乍見孺子入井

人見孺子入井

孟子書曰人見孺子入井皆有惻隱之心非其子之父母也無此心者非人也無羞惡之心非人也【今孟子少異】

矢人惟恐不傷人

矢人者不爲不仁

柳宗元守道論云矢人者不爲不仁函人者不爲仁率其職司其局交相致以全其功也韓非子云醫善吮人之傷含人之血非骨肉之親也利所加也故輿人成輿則欲人之富貴匠人成棺則欲人之夭死也非輿人仁而匠人賊也人不貴則輿不售人不死則棺不買情非愛憎人也又云輿人欲人富貴棺人欲人死喪人不貴則輿人不用人不死則棺不價非有仁賊利在其中無能子曰棺槨者濟死甚矣然其工之心非樂於濟彼也廹於利也欲其日售則幸死幸死非怨於彼也廹於利也醫者樂病幸其必瘳非樂於救彼而又徳彼也迫於利也棺槨與醫皆有濟救幸死幸生之心非有憎愛各諧其所欲爾愼子曰匠人成棺不憎人死利之所在忘其醜也

仁者如射

射者仁道

禮射義曰射者仁之道也射求正諸己己正而後發發而不中則不怨勝己者反求諸己而已矣

三里之城七里之郭

三里之城五里之郭

齊策安平君田單以惴惴之卽墨三里之城五里之郭敝卒七千禽其司馬而反千里之齊

采薪之憂

負薪之憂

文選注曰孟子有疾王使問之孟子曰昔者有王命時有負薪之憂

王無患焉

穿何慚焉

孔叢子子髙任司馬乂爲將於齊與燕戰而敗齊君曰以子賢明故信子也答曰君知穿孰若周公齊君曰周公聖人而子賢者弗如也子髙曰然臣固弗如周公也以臣之知乂孰若周公之知其弟齊君曰兄弟審於他人子髙曰君之言是也夫以周公之聖兄弟相知之審而近失於管蔡明人難知也臣與乂相見觀其材志察其所履齊國之士弗能過也書曰知人則哲惟帝難之穿何慚焉夫君子之敗如日月之人各有能乂庸可棄乎

彼丈夫我丈夫

彼人也我人也

孔叢子孟軻問子思曰堯舜文武之道可力而致乎子思曰彼人也我人也稱其言履其行夜思之晝行之滋滋焉汲汲焉如農之赴時商之趣利惡有不至者乎鹽鐡論顏淵曰舜獨何人也回何人也或問於鹿門子曰孟子云予何人也舜何人也是聖人皆可修而至乎曰聖人天也非修而至者也夫知道然後能修能修然後能聖且堯爲唐侯二十而徳盛舜爲鰥民二十以孝聞焉在修乎哉

今滕絕長補短

今秦斷長續短

國策云今秦地形斷長續短方數千里

飦粥之食

饘粥之食

禮記曾申曰哭泣之哀齊斬之情饘粥之食自天子達【孔頴逹疏曰哭泣之哀謂有聲之哭無聲之泣並爲哀也齊斬之情者齊是爲母斬是爲父饘粥之食厚曰饘希曰粥孝子朝夕食米一溢自天子達者父母之喪貴賤不殊哭泣以下自天子至庶人如一故云自天子達】

上有好者

上好是物

禮記緇衣曰上好是物下必有甚者矣

殷曰序周曰庠

殷曰庠周曰序

漢書儒林傳夏曰校殷曰庠周曰序

鄕田同井出入相友

八家相保出入更守

韓詩外傳云古者八家而井田方裏而爲井廣三百步長三百步一里其田九百畝廣一步長百步爲一畝廣百步長百步爲百畝八家爲鄰家得百畝餘夫各得二十五畝家爲公田十餘二十畝共爲廬舎各得二畝半八家相保出入更守疾病相憂患難相救有無相貸飲食相召嫁娶相謀漁獵得分仁恩施行是以其民和親而相好詩曰中田有廬疆埸有瓜今或不然今民相伍有罪同伺有刑相舉使搆造怨讐而民相殘傷和睦之心賊仁恩害士化所和者寡欲敗者巨於是仁道冺焉

獸蹄鳥迹之道交於中國

獸厹鳥迒之道交於中國

路史云獸厹鳥迒之道交於中國帝寔憂之乃疇咨能若時之賢以屬天下之統方是時帝畿巨浸稽天而異人虞舜自修家政所在數有美祥帝知其聖於是舉之重土之地而歷試之

禹八年於外

居外十三年

史記云禹傷先人父鯀功之不成受誅乃勞身焦思居外十三年過家門不敢入鹽鐡論云禹蹙洪水身親其勞澤行路宿過門不入當此之時簪墮不掇冠掛不顧而暇耕乎

輔之翼之使自得之

枉而直之使自得之

文選東方曼倩云枉而直之使自得之優而柔之使自求之揆而度之使自索之蓋聖人之教化如此欲其自得之自得之則敏且廣矣

用夏變夷

以夏變夷

後漢書範曄論引孟子有言曰以夏變夷不聞變夷於夏

江漢以濯之秋陽以暴之

白日以照之江河以滌之

子惟聖人得言之解得書之體白日以照之江河以滌之浩浩乎其莫之禦也

荊舒是懲

荊荼是懲

史記云荊荼是懲谷梁傳曰荊者楚也何爲謂之荊狄人也何爲狄之聖人立必後至天子弱必先叛故曰荊狄之也左傳楚大饑羣舒叛之【仇池筆記云王介甫先封舒公攺封荊公詩曰荊舒是懲識者云宰相不學之過也】

枉尺而直尋

詘寸而信尺

漢書終軍曰枉尺直尋孟子稱其不可師古曰尋長而尺短故陳代言所直者多而所曲者少則可爲之孟子以爲茍有小曲則害於大直故不可也尸子載孔子曰詘寸而信尺小枉而大直吾爲之也文子曰屈寸而申尺小枉而大直聖人爲之鹽鐡論云小枉大直君子爲之汜論訓曰詘寸而伸尺聖人爲之小枉而大直君子行之

湯遺羊於葛伯

湯獻牛於荊伯

帝王世紀湯問葛伯何故不祀曰無以供犧牲湯遺之以羊

越絕書湯獻牛荊之伯之伯者荊州之君也湯行仁義敬鬼神天下皆一心歸之當是時荊伯未從也湯於是乃飾犧牛以事荊伯乃媿然曰失事聖人禮乃委其誠心此謂湯獻牛荊之伯也

齊語楚語

齊言楚言

漢書賈誼曰習與善人居不能無爲善猶生長於齊不能無齊言也習與惡人居不能無惡猶生長於楚不能無楚言也是以聖人審所與居而戒愼所習韓詩外傳云楚之狂者楚言齊之狂者齊言習使然也夫習之於人微而著深而固是暢於筋骨貞於膠漆是以君子務爲學也呂氏春秋曰戎人生乎戎長乎戎而戎言不知其所受之楚人生乎楚長乎楚而楚言不知其所受之今使楚人長乎戎戎人長乎楚則楚人戎言戎人楚言矣

士往拜其門

士拜於其室

禮玉藻云大夫親賜士士拜受又拜於其室【異於君恵也拜受又就拜於其家是所謂再拜也】

陳仲子頻顣生鵝

裴公美不食炰鹿

舊唐書裴休字公美兄儔弟俅虞人有以鹿贄儔者儔俅炰之召休食休曰我等窮生菜食不充今日食肉翌日何繼無宜攺饌獨不食【按宋書王惠傳兄鑑頗好斂廣營田業惠意甚不同謂鑑曰何用田爲鑑怒曰無田何由得食惠又曰亦復何用食爲其標寄如此】

不以規矩不能成方員

弗修規矩不能正方圓

春秋繁露曰𨿽有巧手弗修規矩不能正方圓𨿽有察耳不吹六律不能定五音𨿽有知心不覽先王不能平天下然則先王之遺道亦天下之規矩六律而已韓非子曰巧匠目意中繩然必先以規矩爲度上智捷舉中事必以先王之法爲比故繩直而枉木斵準夷而髙科削權衡縣而重益輕斗石沒而多益少故以法治國舉措而已矣又曰釋法術而心治堯不能正一國去規矩而妄意度奚仲不能成一輪廢尺寸而差短長王爾不能半中使中主守法術拙匠守規矩尺寸則萬不失矣

不愆不忘

不騫不忘

春秋繁露云不騫不忘文選云不僭不忘【說苑作亡】

無然泄泄

無然呭呭

詩攷云無然呭呭說文詍多言也從言世聲詩曰無然詍詍余制切爾雅作泄泄

責難於君謂之恭

彊君所不能爲忠

後漢郅惲曰孟軻以彊其君之所不能爲忠量其君之所不能爲賊

禮人不答反其敬

敬人而不必見敬

呂氏春秋曰敬人而不必見敬愛人而不必見愛敬愛人者己也見敬愛者人也君子必在己者不必在人者也必在己無不遇矣

旣不能令又不受命是絕物也

不能以令又不能聽是生亂也

說苑齊景公以其子妻闔廬送諸郊泣曰余死不汝見矣髙夢子曰齊負海而縣山縱不能全收天下誰幹我君愛則勿行公曰余有齊國之固不能以令諸侯又不能聽是生亂也寡人聞之不能令則莫若從且夫吳若蜂蠆然不棄毒於人則不靜余惟恐棄毒於我也遂遣之

齊景公女

齊桓公女

越絕書闔廬伐齊大克取齊王女爲質子爲造齊門齊女思其國死葬虞西山

郭緣生述徵記齊桓公冢在齊城南二十里因山爲墳大冢東有女水或云齊桓公女冢在其上故以名水也女水導川東北流甚有神焉化隆則水生政薄則津竭燕建平六年水忽暴竭眀惡之寢病而亡燕太上四年女水又竭慕容超惡之燕祚隨淪

誰能執熱逝不以濯

誰能執熱解不用濯

墨子云誰能執熱解不用濯又云猶執熱之有濯也將休其手焉

滄浪之水淸

悠悠之水淸

楚辭漁父鼓枻而歌曰滄浪之水淸兮【王逸注諭世昭眀】可以濯吾纓【沐浴升朝廷也】滄浪之水濁兮【諭世昏暗】可以濯吾足【宜隠遁也】文中子曰混混之水濁可以濯我足悠悠之水淸可以濯我纓

道在邇而求諸逺

道在易而求之難

淮南子曰道在易而求之難驗在近而求之逺故弗得也

胸中正則眸子了焉

其心正則童子了然

白帖注孟子曰人之善不善在乎目其心正則童子了然其心不正則童子眊然

曾子養曾晳必有酒肉

無肴膳閔曾不能率養

鹽鐵論云孝子日甘毳以養口輕暖以養體曾子養曾晳必有酒肉無端絻𨿽公西赤不能以爲容無肴膳𨿽閔曾不能以率養

遷於負夏

遷於負黍

帝王世紀云遷於負黍又史記云就時於負夏

文王生於岐周

文王生於東夷

陸賈新語文王生於東夷大禹出於西羗世殊而地絕法合而度同史記六國表注皇甫謐云孟子稱禹生石紐西夷人也

子產以乘輿濟人

景差以陪乘載人

說苑景差相鄭鄭人有冬渉水者出而脛寒後景差過之下陪乘而載之覆以上衽晉叔向聞之曰景子爲人國相豈不顧哉吾聞良吏居之三月而溝渠修十月而津梁成六畜且不濡足而況人乎

蔽賢者不祥

不知賢不祥

晏子春秋曰有賢而不知一不祥知而不用二不祥用而不任三不祥說苑齊景公獵上山見虎下澤見蛇問晏子曰此不祥邪曰有賢不知知而不用用而不任此不祥也山是虎室澤是蛇窟何不祥乎

周公思兼

周公兼思

尙書大傳云周公兼思三王之道以施於春秋冬夏

詩亡春秋作

雅廢春秋作

文中子曰小雅廢春秋作

晉之乘楚之檮杌

楚之乘晉之檮杌

後漢紀云楚之乘晉之檮杌魯之春秋其事一也袁宏曰定哀之間魯君子左丘明論集其文作左傳三十篇又撰異同號曰國語二十篇由是乘檮杌之事遂闇而左氏國語獨彰公羊傳云春秋魯之信史也其序則齊桓晉文其會則主會者爲之也其詞則丘有罪焉爾

庾公斯學射於尹公他

尹公他學射於庾公差

左傳初尹公他學射於庾公差庾公差學射於公孫丁二子爲孫氏追公公孫丁禦公庾公差曰射爲背師不射爲戮射兩鉤而還

愛人者人恆愛之

自愛然後人愛諸

子曰人必其自愛也然後人愛諸人必其自敬也然後人敬諸自愛仁之至也自敬禮之至也未有不自愛敬而人愛敬之者也

君子有終身之憂無一朝之患

君子有終身之樂無一朝之憂

說苑云君子有終身之憂無一朝之患順道而行循理而言喜不加易怒不加難又子路問孔子曰君子亦有憂乎孔子曰無也君子之修其行未得則樂其意旣己得又樂其知是以有終身之樂無一日之憂小人則不然其未之得則憂不得旣己得之又恐失之是以有終身之憂無一日之樂

我亦人也

我何人也

賈太傅曰舜何人也我何人也夫啟耳目載心意從立移徙與我同性而舜獨有賢聖之名眀君子之實而我曾無鄰里之問寛徇之智者獨何與然則舜僶俛而加志我儃僈而弗省耳

是以如是其急

自任如此其重

鹽鐵論曰禹稷自布衣思天下有不得其所者若已推而納之溝中故起而佐堯平治水土教民稼穡其自任天下如此其重也豈云食祿以養其妻子而已乎夫食萬人之力者其憂任其勞

請冦退而反

請冦罷而復

說苑魯人攻鄪曾子辭於鄪君曰請出冦罷而後復來請姑母使狗豕入吾捨鄪君曰寡人之於先生也人無不聞今魯人攻我而先生去我我胡守先生之舍魯人果攻鄪而數之罪十而曾子之所爭者九魯師罷鄪君復修曾子捨而後迎之

父母惡之勞而不怨

父母惡之懼而無怨

禮記曾子曰父母愛之喜而弗忘父母惡之懼而無怨【注無怨無怨於父母之心】父母有過諫而不逆

不若是恝

不若是�

說文云�忽也從心�聲孟子曰孝子之心不若是�呼�切

父母之不我愛

弟妹之不我親

路史云父母之不我愛弟妹之不我親【按越絕書舜親父假母兄狂弟傲舜求爲變心易志尸子亦云舜事親養兄爲天下法路史舜妹婐首許氏說文云或作畫婐一音畫也婐又或作擊一作系列女傳舜女弟系與二嫂諧】

有妻子則慕妻子

妻子具則孝衰矣

管子曰眾人之用其心也其事親也妻子具則孝衰矣其事君也爵祿滿則忠衰矣

五十而慕

五十猶慕

新序曰舜年五十猶嬰兒慕可謂至孝矣孟子嘗曰舜年五十不失其孺子之心【見鄭康成坊記注】

使舜完廩

使其塗廩

竹書紀年沈約注曰舜父母憎舜使其塗廩自下焚之舜服鳥工衣服飛去又使浚井自上塡之以石舜服龍工衣自旁而出

郁陶思君爾

思舜正郁陶

史記瞽叟象喜以舜爲己死象曰本謀者象象與其父母分於是曰舜妻堯二女與琴象取之牛羊倉廩與父母象乃止舜宮居鼓其琴舜往見之象鄂不懌曰我思舜正郁陶舜曰然爾其庶矣

象日以殺舜爲事

瞽叟象每欲殺舜

路史世傳瞽叟與象每欲殺舜其妹婐首每爲之解

流共工於幽州

流共工於幽陵

史記流共工於幽陵以變北狄放驩兜於崇山以變南蠻遷三苖於三危以變西戎殛鯀於羽山以變東夷四辠而天下咸服

親之欲其貴愛之欲其富

愛之欲其富親之欲其貴

史記三王世家太史公云古人有言曰愛之欲其富親之欲其貴故王者疆土建國封立子弟所以褒親親序骨肉尊先祖貴支體廣同姓於天下也是以形埶【勢同】彊而王室安自古至今所由來久矣非有異也

源源而來

謜謜而來

說文云謜謜徐言也從言原聲孟子曰故謜謜而來魚怨切

舜見瞽瞍其容有蹙

舜見瞽瞍其容造焉

韓非子引記曰舜見瞽瞍其容造焉孔子曰當是時也危哉天下岌岌有道者父固不得而子君固不得而臣也

天無二日民無二王

天無二日土無二王

禮坊記子雲天無二日土無二王家無二主尊無二上示民有君臣之別也春秋不稱楚越之王喪【書卒不書葬夷之也】禮君不稱天【避天子也】大夫不稱君【避國君也】恐民之惑也前漢髙帝紀云上五日一朝太公太公家令說太公曰天無二日土無二王皇帝子乃人主也太公𨿽父乃人臣也柰何令人主朝人臣如此威重不得申後上朝太公太公擁篲迎門郤行欲拜上大驚挾太公太公曰帝人主柰何以我亂天下法荀悅曰孝經云𨿽天子必有尊也言有父也王者必父事三老以示天下所以眀有孝也無父猶設三老之禮況其存者乎孝莫大於嚴父故后稷配天尊之至也禹不先鯀湯不先契文王不先不窋古之道子尊不加於父母家令之言於是過矣

舜薦禹於天

舜薦禹爲嗣

史記云帝舜薦禹於天爲嗣十七年而帝舜崩三年喪畢禹辭辟舜之子商均於陽城天下諸侯皆去商均而朝禹禹於是遂卽天子位宋書符瑞志舜在位十有四年奏鐘石笙筦未罷而天下大靁雨疾風發屋拔木桴鼓播地鐘磬亂行舞人頓扶樂正狂走舜乃璿持衡而笑曰明哉夫天下非一人之天下也亦乃見於鐘石筦笙乃薦禹於天使行天子事於時和气普應慶雲興焉

吾君之子也

帝禹之子也

史記云帝禹東巡狩至於會稽而崩以天下授益三年之喪畢益讓帝禹之子啟而辟居箕山之陽禹子啟賢天下屬意焉及禹崩𨿽授益益之佐禹日淺天下未洽故諸侯皆去益而朝啟曰吾君帝禹之子也於是啟遂卽天子之位越絕書云夏啟獻犧於益啟者禹之子益與禹臣於舜舜傳之禹薦益而封之百里禹崩啟立曉知王事達於君臣之義益死之後啟嵗善犧牲以祀之經曰夏啟善犧於益此之謂也

外丙二年仲壬四年

外丁三年仲壬四年

陶隠居年紀云殷湯治十三年外丁治三年仲壬治四年太甲治十年沃丁治十三年太戊治十年外壬治三年沃甲治四年盤庚治九年小辛治七年

五羊之皮要秦穆公

五羊之皮籠百里奚

莊子云湯以庖人籠伊尹秦穆公以五羊之皮籠百里奚

接淅而行

滰淅而行

說文引孟子去齊滰淅而行滰音其兩切漉幹漬米言不待炊而行也異聞集李言甫銘曰孟子去齊而滰淅唐本作滰字本許氏語

孔子聖之時者也

孔子聖之中者也

韓詩外傳云孔子聖人之中者也

金聲而玉振

玉潤而金聲

後漢班固傳玉潤而金聲【注孟子曰孔子徳如金聲也】

周室班爵祿

王者制爵祿

禮記王制云王者之制爵祿公侯伯子男凡五等諸侯之上大夫卿下大夫上士中士下士凡五等制農田百畝百畝之分上農夫食九人其次食八人其次食七人其次食六人下農夫食五人庶人在官者其祿以是爲差也諸侯之下士視上農夫祿足以代其耕也中士倍下士上士倍中士下大夫倍上士卿四大夫祿君十卿祿次國之卿三大夫祿君十卿祿小國之卿倍大夫祿君十卿祿次國之上卿位當大國之中中當其下下當其上大夫小國之上卿位當大國之下卿中當其上大夫下當其下大夫其有中士下士者數各居其上之三分凡四海之內九州州方千里州建百里之國三十七十里之國六十五十里之國百有二十凡二百一十國名山大澤不以封其餘以爲附庸閒田八州州二百一十國天子之縣內方百里之國九七十里之國二十有一五十里之國六十有三凡九十三國名山大澤不以朌【音班】其餘以祿士以爲閒田凡九州千七百七十三國天子之元士諸侯之附庸不與天子三公九卿二十七大夫八十一元士大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人制三公一命捲【音衮】若有加則賜也不過九命次國之君不過七命小國之君不過五命大國之卿不過三命下卿再命小國之卿與下大夫一命呂氏春秋云上田夫食九人下田夫食五人可以益不可以損一人治之十人食之六畜皆在其中矣

帝館甥於貳室

帝館之於貳室

路史舜之濳徳堯實知之南面而與之言席龍垤而防翳乘防不移而堯志得始尙見帝帝館之於貳室於是錫之絺衣雅琴命之姚姓

辭尊辭富

辭貴辭富

禮坊記君子辭貴不辭賤辭富不辭貧則亂益亡故君子與其使食浮於人也寧使人浮於食

在國曰市井之臣

在邦曰市井之臣

儀禮在邦則曰市井之臣在野則曰艸茅之臣庶人則曰刺艸之臣

孟子論夜气

屈子論夜气

楚辭逺逰篇云一气孔神兮於中夜存虛以待之兮無爲之先

惟心之謂與

人心其神乎

子云人心其神矣乎操則存捨則亡能常操而存者其惟聖人乎莊子云其熱焦火其寒凝冰其疾俛仰之間而再撫四海之外其居也淵而靜其動也縣而天僨驕而不可系者其惟人心乎

捨生取義

捨生重義

後漢書範論云夫專爲義則傷生專爲生則騫義若義重於生捨生可也生重於義全生可也

杯水救車薪

一勺救車薪

文子雲水之勢勝火一勺不能救一車之薪金之勢勝木一刅不能殘一林土之勢勝水一塊不能塞一河杜恕篤論雲水性勝火分之以釜甑則火彊而水弱人性勝志分之以利欲則志彊而性弱

服堯之服

冠堯之冠

傅子云冠堯之冠行桀之行亦桀也服桀之服行堯之行亦堯也桓寛引孟子曰堯舜之道非逺人也而人不思之耳

五就湯五就桀

三就文三入殷

鬼穀子云伊尹五就湯五就桀然後合於湯呂望三就文王三入殷而不能有所眀然後合於文王

是故無賢者也

夫子誠無善耳

韓詩外傳孟子說齊宣王而不說淳於髠侍孟子曰今日說公之君不說意者其未知善之爲善乎淳於髠曰夫子亦誠無善耳昔瓠巴鼓瑟而濳魚出聽伯牙鼔琴而六馬仰秣魚馬猶知善之爲善而況君人者也孟子曰夫雷電之起也破竹折木震驚天下而不能使聾者卒有聞日月之明徧照天下而不能使盲者卒有見今公之君若此也淳於髠曰不然昔日揖封生髙商齊人好歌杞梁之妻悲哭而人稱詠夫聲無細而不聞行無隠而不形夫子茍賢居魯而魯國之削何也孟子曰不用賢削何有也吞舟之魚不居濳澤度量之士不居污世夫萟冬至必雕吾亦時矣齊策淳於髠一日而見七人於宣王王曰子來寡人聞之千里而一士是比肩而立百世而一聖若隨踵而至也今子一朝而見七士則士不亦眾乎淳於髠曰不然夫鳥同翼者而聚居獸同足者而俱行今求柴胡桔梗於沮澤則累世不得一焉及之睪黍梁父之陰則防車而載耳夫物各有疇今髠賢者之疇也王求士於髠若挹水於河而取火於燧也髠將復見之豈特七士也【評曰髠漫托賢者之疇夫賢孰如孟子哉髠弗之識彼所見七士可知己髠之識賢殆無異瞽師之別黒白也】

五霸三王之罪人

六國五霸之罪人

前漢紀荀悅曰五霸三王之罪人也六國五霸之罪人也夫四豪六國之罪人也

齊桓公盟諸侯

晉文公盟諸侯

春秋繁露桓公曰無貯粟無障谷無易樹子無以妾爲妻管子與楚王遇於召陵之上而令於遇上曰毋貯粟毋曲隄毋擅廢適子無置妾以爲妻

晉文公春秋文公合諸侯而盟曰吾聞國之昏不由聲色必由姦利好樂聲色者滛也貪姦者惑也夫滛惑之國不亡必殘自今以來無以美妾疑妻無以姦情害公無以貨利示下其有之者是謂伐其根素流於華葉若此者有患無憂有冦勿弭不如言者盟示之於是君子聞之曰文公其知道乎其不王者猶無佐也左傳襄十一年秋七月同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋薀年毋壅利毋保姦毋畱慝救災患卹禍亂同好惡奨王室或間玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家【注曰七姓晉魯衞鄭曹滕姬姓邾小邾曹姓宋子姓齊姜姓莒已姓杞姒姓薛任姓實十三國言十二誤也】

無曲防無遏糴

無障谷無貯粟

公羊傳云無障谷無貯粟谷梁無雍泉無訖糴

由今之道

居今之朝

鹽鐵論孟子曰居今之朝不易其俗而成千乘之勢不能一朝居也

君子所過者化所存者神

仁人所過者化所存者神

荀子云仁人之兵所過者化所存者神【按朱紫陽曰似是見成語如金聲玉振之類故孟荀皆用之荀卿非孟子必不肯用其語也】

有事君人者

有事人君者

後漢書陳蕃疏臣聞有事社稷者社稷是爲有事人君者容悅是爲今臣恩聖朝備位九列見非不諫則容悅矣

昏暮叩人門戶無弗與者

昏暮叩人門戶貪夫不恡

鹽鐵論云富則仁生澹則民爭止昏暮叩人門戶求水火貪夫不恡【音吝】何則所饒也夫爲政而使菽粟如水火民安有不仁者乎淮南子曰扣門求火無不與者饒足也故林中不貨薪湖上不鬻魚者也

舜蹠之分

堯桀之分

漢書蕭望之曰堯桀之分在於義利而已

不拔一毛

不損一毛

列子云楊朱曰伯成子髙不以一毫利物捨國而隠耕大禹不以一身自利一體偏枯古之人損一毫利天下不與也悉天下奉一身不取也人人不損一毫人人不利天下天下治矣禽子問楊朱曰去子體之一毛以濟一世汝爲之乎楊子曰世固非一毛之所濟禽子曰假濟爲之乎楊子弗應禽子出語孟孫陽孟孫陽曰子不達夫子之心吾請言之有侵若肌膚獲萬金者若爲之乎曰爲之孟孫陽曰有斷若一節得一國子爲之乎禽子黙然有間孟孫陽曰一毛微於肌膚肌膚微於一節省矣然則積一毛以成肌膚積肌膚以成一節一毛固一體萬分中之一物柰何輕之乎禽子曰吾不能所以答子然則以子之言問老關尹則子言當矣以吾言問大禹墨翟則吾言當矣

摩頂放踵

摩頂致踵

文選李善注孟子曰墨子兼愛摩頂致於踵利天下爲之【劉熙曰致至也】

其君用之則安富尊榮

王公大人用吾言必治

墨子云王公大人用吾言必治匹夫徒步之士用吾言行必修故翟以爲𨿽不耕而食饑不織而衣寒功賢於耕而食之織而衣之者也故翟以爲𨿽不耕織乎而功賢於耕織也荀子秦昭王問孫卿曰儒無益於人之國孫卿子曰儒者法先王隆禮義謹乎臣子而致貴其上者也人主用之則勢在本朝而宜不用則退編百姓而慤必爲順下矣𨿽窮困凍餒必不以邪道爲貧無置錐之地而眀於持社稷之大義嗚呼而莫之能應然而通乎財萬物養百姓之經紀勢在人上則王公之材也在人下則社稷之臣國君之寶也𨿽隠於窮閻漏屋人莫不貴之道誠存也仲尼將爲司冦沈猶氏不敢朝飲其羊公愼氏出其妻愼潰氏逾境而徙魯之粥牛馬者不豫賈必蚤正以待之者也居於闕黨闕黨之子弟罔不分有親者取多孝悌以化之也儒者在本朝則美政在下位則美俗儒之爲人下如是矣王曰然則其爲人上何如孫卿曰其爲人上也廣大矣志意定乎內禮節修乎朝法則度量正乎官忠信愛利形乎下通於四海則天下應之如讙是何也則貴名白而天下治也故近者歌謳而樂之逺者竭蹷而趨之四海之內若一家通達之屬莫不從服夫是之謂人師夫其爲人下也如彼其爲人上也如此何謂其無益於人之國也昭王曰善

孟子稱進銳退速

老子稱進銳退速

後漢書李固傳用老子曰其進銳者其退速【章懷太子注按孟子有此文謝承書亦云孟子而續書復云老子】

放飯流歠

小飯大歠

枚乘七發云小飯大歠如湯沃雪

流杵

浮杵

論衡云若孔子言殆沮浮杵若孟子之言近不血刅浮杵過其實不血刅亦失其正一聖一賢共論一紂輕重殊稱多少異實

善陳善戰

善師善陳

谷梁傳云善師者不陳善陳者不戰善戰者不死

二女果

二女婐

說文婐防也一曰女侍曰婐讀若騧或若委從女果聲孟軻曰舜爲天子二女婐烏果切子華子曰堯居於衢室之宮垂衣而襞幅邃如神眀之居輯五瑞以見羣後帶幅舃而入覲者如眾星之拱北堯則若固有之也舜遊於巖廊之上被袗衣而鼓五之琴畫日月於大常備十有二章黼黻黃爛如也出則有鸞和動則有環佩步趨中於莖韶之節舜亦若固有之也

使人昭昭

俗人昭昭

老子云俗人昭昭我獨若昏俗人察察我獨悶悶

往者不追來者不拒

來者不距去者不止

荀子云子貢曰君子正身以俟欲來者不距欲去者不止尙書大傳東郭子思問於子貢曰夫子之門何其雜也子貢曰夫櫽括之旁多枉木良醫之門多疾人砥礪之旁多頑鈍夫子修道以俟天來者不止是以雜也

養心莫善寡欲

養心莫善於誠

荀子云養心莫善於誠【程子曰旣誠矣又何用養此已不識誠又不知所以養】

不食羊

不嘗梹榔

齊書任昉父遙本性重檳榔以爲常餌臨終求之不得好者昉亦所嗜好深以爲恨終身不嘗檳榔梁書陶子鏘母嗜蒓母沒後嘗以供蒓及後一冬營蒓不得痛恨慟哭遂長斷蒓味華陽國誌狼偶二親病時不能食肉偶終身不食肉

惡似而非者

皆似而非者

魏策云夫物多相類而非也幽莠之幼也似禾黧牛之黃色也似虎白骨疑象碔夫類玉此皆似之而非者也呂氏春秋云使人大迷惑者必物之相似也玉人之所患患石之似玉者相劍者之所患患劍之似吳幹者賢者之所患患人之博文辯言而似通者相似之物此愚者之所大惑而聖人之所加慮也文選阮元瑜曰夫似是之言莫不動聽因形設像易爲變觀濟注曰乃佞人之言皆似是加以辯利故能動聽因形勢以設比象故易攺觀心必信而爲之者多淮南子云使人之相去也如玉之與石美之與惡則論人易矣夫亂人者芎防之與槁本也蛇牀之與麋蕪也此皆相似者故劍工惑劍之似莫邪者惟歐冶能名其種玉工玉之似碧盧者惟猗頓不失其情闇主亂於姦臣小人之疑君子者惟聖人能見微以知明舊唐書唐次曰邪徑敗良田防口亂善人惡其莠言之蠧政也蓋謂似信而詐似忠而非便便可以動心捷捷可以亂徳豈止鶗鴂雕卉薏苡惑珠者哉

由孔子而來至於今

由孟子而來至於今

春秋胡傳曰仲尼至於孟子百有餘嵗若顏曾則見而知之若孟子則聞而知之由孟子而來至於今千有餘嵗矣其書未亡其出於人心者猶在蓋有不得已焉耳則亦有不得已焉耳矣

駢志卷二十

