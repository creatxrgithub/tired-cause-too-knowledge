《夜航船》明張岱著

序

卷一天文部

象緯日月星

風雲雨

雷電虹霓雪霜露霧冰時令春

夏秋

冬歷律

卷二地理部

疆域建都地名古迹山川泉石景致

卷三人物部

帝王﹝附后妃﹑太子﹑公主﹞儀制名臣﹝附姦佞大臣﹞

卷四考古部

姓氏辧疑析類

卷五倫類部

君臣父子夫婦﹝附妾﹞婿

兄弟叔嫂姊妹師徒先輩朋友奴婢

卷六選舉部

制科鄕試會試殿試門生下第薦舉濫爵官制宰相參政尙書部曹卿寺宮詹學士翰苑諫官禦史使臣郡守州縣學官

卷七政事部

經濟燭姦識斷淸廉受職致仕遺愛降黜貪鄙

卷八文學部

經史書籍博洽勤學著作詩詞歌賦書簡字學書畫不學文具

卷九禮樂部

婚姻喪事祭祀律呂樂律

卷十兵刑部

軍旅刑法

卷十一日用部

宮室衣冠衣裳飲食

卷十二寶玩部

金玉珍寶玩器

卷十三容貌部

形體婦女

卷十四九流部

道教佛教醫

相葬

卜算拆字雜技

卷十五外國部

夷語外譯

卷十六植物部

艸木花卉

卷十七四靈部

飛禽走獸鱗介虫豸

卷十八荒唐部

鬼神怪異

卷十九物理部

物類相感身體衣服飲食器用文房金珠果品菜蔬花木鳥獸虫魚

卷二十方術部

符咒方法

序

天下學問﹐惟夜航船中最難對付。蓋村夫俗子﹐其學問皆預先備辦﹐如瀛洲十八學士﹐雲臺二十八將之類﹐稍差其姓名﹐輒掩口笑之。彼蓋不知十八學士﹑二十八將﹐𨿽失記其姓名﹐實無害於學問文理﹐而反謂錯落一人﹐則可恥孰甚。故道聽途說﹐只辦口頭數十个名氏﹐便爲博學才子矣。余因想吾八越﹐惟餘姚風俗﹐後生小子﹐無不讀書﹐及至二十無成﹐然後習爲手藝。故凡百工賤業﹐其《性理》《綱鑑》﹐皆全部爛熟﹐偶問及一事﹐則人名﹑官爵﹑年號﹑地方枚舉之﹐未嘗少錯。學問之富﹐眞是兩腳書廚﹐而其無益於文理考校﹐與彼目不識丁之人無以異也。或曰「信如此言﹐則古人姓名總不必記憶矣。」余曰「不然。姓名有不關於文理﹐不記不妨﹐如八元﹑八愷﹑廚﹑俊﹑顧﹑及之類是也。有關於文理者﹐不可不記﹐如四嶽﹑三老﹑臧�﹑徐夫人之類是也。」

昔有一僧人﹐與一士子同宿夜航船。士子髙談闊論﹐僧畏懾﹐拳足而寢。僧人聽其語有破綻﹐乃曰「請問相公﹐澹臺滅明是一个人﹑兩个人﹖」士子曰「是兩个人。」僧曰「這等堯舜是一个人﹑兩个人﹖」士子曰「自然是一个人﹗」僧乃笑曰「這等說起來﹐且待小僧伸伸腳。」余所記載﹐皆眼前極膚淺之事﹐吾輩聊且記取﹐但勿使僧人伸腳則可已矣。故卽命其名曰《夜航船》。

古劍陶庵老人張岱書。

卷一天文部

象緯

九天東方蒼天﹐南方炎天﹐西方浩天﹐北方玄天﹐東北天﹐西北幽天﹐西南朱天﹐東南陽天﹐中央鈞天。日﹑月﹑星謂之三光。日﹑月合金﹑木﹑水﹑火﹑土五星謂之七政﹐又謂之七曜。日月所止捨﹐一日更七次﹐謂之七襄。

二十八宿東方七宿﹕角﹐木蛟﹔亢﹐金龍﹔氐﹐土貉﹔房﹐日兔﹔心﹐月狐﹔尾﹐火虎﹔箕﹐水豹。北方七宿﹔斗﹐木獬﹔牛﹐金牛﹔女﹐土蝠﹔虛﹐日鼠﹔危﹐月燕﹔室﹐火豬﹔壁﹐水�。西方七宿﹕奎﹐木狼﹔婁﹐金狗﹔胃﹐土雉﹔昴﹐日雞﹔畢﹐月烏﹔觜﹐火猴﹔參﹐水猿。南方七宿﹕井﹐木犴﹔鬼﹐金羊﹔柳﹐土獐﹔星﹐日馬﹔張﹐月鹿﹔翼﹐火蛇﹔軫﹐水蚓。

分野角亢氐﹕鄭﹐兗州。房心﹕宋﹐豫州。尾箕﹕燕﹐幽州。斗牛女﹕吳﹐揚州。虛危﹕齊﹐靑州。室壁﹕衛﹐並州。奎婁胃﹕魯﹐徐州。昴畢﹔趙﹐冀州。觜參﹕晉﹐益州。井鬼﹕秦﹐雍州。柳星張﹕周﹐三河。翼軫﹕楚﹐荊州。

納音五行甲子乙丑海中金﹐丙寅丁卯鑪中火﹐戊辰己巳大林木﹐庚午辛未路旁土﹐壬申癸酉劍鋒金﹐甲戌乙亥山頭火﹐丙子丁丑澗下水﹐戊寅己卯城頭土﹐瘐辰辛巳金蠟金﹐壬午癸未楊柳木﹐甲申乙酉泉中水﹐丙戌丁亥屋上土﹐戊子己丑霹靂火﹐庚寅辛卯松柏木﹐壬辰癸巳長流水﹐甲午乙未沙中金﹐丙申丁酉山下火﹐戊戌己亥平地水﹐庚子辛丑壁上土﹐壬寅卯金箔金﹐甲辰乙巳覆燈火﹐丙午丁未天河水﹐戊申己酉大驛土﹐庚戌辛亥釵釧金﹐壬子癸丑桑柘木﹐甲寅乙卯大溪水﹐丙辰丁巳沙中土﹐戊午己未天上火﹐庚申辛酉石橊木﹐壬戌癸亥大海水。天裂陽不足﹐地動陰有餘。梁太淸二年六月﹐天裂於西北﹐長十尺﹐闊二丈﹐光出如電﹐聲若雷。唐中和三年﹐浙西天鳴﹐聲如轉磨﹐無雲而雨。無形有聲﹐謂之妖鼓﹔無雲而雨﹐謂之天泣。

憂天墜《列子》﹕杞國有人常憂天墜﹐身無所寄﹐至廢寢食。比人心多過慮﹐猶如杞人憂天。

三才天﹑地﹑人謂之三才。混沌之气﹐輕淸爲天﹐重濁爲地。天爲陽﹐地爲陰。人稟陰陽之气﹐生生不息﹐與天地參﹐故曰三才。

回天天者﹐君象﹔回者﹐言挽回君心也。唐太宗欲修洛陽宮﹐張玄素諫﹐止之。魏徵曰「張公有回天之力。」

戴天《禮記》﹕君父之仇﹐不共戴天。兄弟之仇﹐不反兵革。交遊之仇﹐不與同國。

補天女媧氏煉石補天。

如天《通鑑》﹕帝堯其仁如天﹐其智如神﹐就之如日﹐望之如雲。

補天浴日之功宋趙鼎疏曰﹕頃者陛下遣張浚出使川陜﹐國勢百倍於今﹐浚有補天浴日之功﹐陛下有礪河之誓﹐終致物議以被竄逐。臣無浚之功﹐而當此重任﹐去朝廷遠﹐恐好惡是非﹐行復紛紛於聰明之下矣。

二天後漢蘇章爲冀州刺史﹐行部。有故人淸河守﹐贓姦﹐章至﹐設酒敍歡。守曰「人皆有一天﹐我獨有二天。」章曰「今日與故人飲﹐私恩也﹔明日冀州按事﹐公法也。」遂正其罪。

焚香禍天后唐明宗登極之年﹐每於宮中焚香祝天曰「某﹐胡人﹐因亂爲眾所推﹐願天早生聖人﹐爲生民主。」

威侮五行《通鑑》﹕帝啟立﹐有扈氏無道﹐威侮五行﹐怠棄三正﹐啟徵之﹐大戰於甘﹐滅之。

五星會天《通鑑》﹕顓頊作歷﹐以孟春之月爲元。是歲正月朔旦立春﹐五星會於天﹐歷營室。

五星聚奎宋太祖乾徳五年﹐五星聚於奎。初﹐竇儼與盧多遜﹑楊徽之﹐周顯徳中同爲諫官。儼善推步星歷﹐嘗曰「丁卯歲五星聚奎﹐自此天下始太平。二拾遺見之﹐儼不與也。」

五星�明神宗萬曆四十七年﹐五星於東方﹐杜松﹑劉全軍戰沒於渾河及馬家寨等處。

日月

東隅﹐日出之地﹔桑楡﹐日入之地。日拂扶桑﹐謂之及時。日經細柳﹐謂之過時。

龍�《天文志》﹕日月會於龍尾。音斗。《廣雅》﹕日初出爲旭﹐日昕曰﹐日溫曰煦﹔日在午曰亭午﹐在未曰﹐日晚曰旰﹐日將落曰晡。《天官書》曰﹕日月薄蝕﹐日月之交。月行黃道﹐而日爲掩﹐則日食﹐是曰陰勝陽﹐其變重。月行在望﹐與日衝﹐月入於暗之內﹐則月食﹐是曰陽勝陰﹐其變輕。聖人扶陽而尊君曰「日﹐君道也。」於其食﹐謹書而備戒之﹐日食爲失徳﹐月食爲失刑。

日落九烏烏最難射。一日而落九烏﹐言羿之善射也。後以爲羿射落九日﹐非是。

向日取火陽燧以銅爲之﹐形如鏡﹐向日則火生﹐以艾承之則得火。

誇父追日《列子》﹕誇父不量力﹐欲追日影﹐逐之於谷之際﹐渴欲得飲。赴河飲不足﹐將北走大澤中﹐道渴而死。

魯戈返日魯陽公與韓構戰﹐戰酣日暮﹐援戈揮之﹐日返三捨。又﹐虞公與夏戰﹐日欲落﹐以劍指日﹐日返不落。

白虹貫日刑軻入秦刺秦皇﹐燕太子丹送之易水上﹐精誠格天﹐白虹貫日。

田夫獻曝《列子》﹕宋國有田夫曝日而背暖﹐顧謂其妻曰「負日之暄﹐人莫知其美者﹐以獻吾君﹐必有重賞。」人皆笑之。

白駒過隙《魏豹傳》﹕人生易老﹐如白駒過隙。白駒﹐日影也。

黃綿襖冬月之日﹐有「黃綿襖」之稱。

薄蝕薄﹐無光也。蝕﹐虧缺也。朔見東方曰﹐晦見西方曰。﹝音肉。音挑。﹞未成明﹐魄始成魄。月初三則生明也﹐月十六則生魄也。

翟天師乾間嘗於江岸玩月﹐或問﹕「此中何所有﹖」翟笑曰「可隨吾指觀之。」俄見月規半天﹐瓊樓玉宇爛然﹐數息間﹐不復見矣。尹思遣兒視月中有物﹐知兵亂。《淮南子》﹕日出於谷﹐浴於咸池﹐拂於扶桑﹐是謂晨明。登於扶桑﹐爰始將行﹐是謂明。至於曲阿﹐是謂朝明。臨於曾泉﹐是謂早食。次於桑野﹐是謂晏食。臻於衡陽﹐是謂禺中。對於昆吾﹐是謂正中。靡於鳥次﹐是謂小遷。至於悲谷﹐是謂晡時。回於女紀﹐是謂大遷。經於虞淵﹐是謂髙舂。頓於連石﹐是謂下舂。至於悲泉﹐爰止羲和﹐爰息六螭﹐是謂懸車。薄於虞泉﹐是謂黃昏。滄於蒙谷﹐是謂定昏。日入崦嵫﹐經細柳入虞泉之汜﹐曙於蒙谷之浦﹐垂景在樹端﹐謂之桑楡。《漢書》﹕新垣平文帝時﹐上言日當再中﹐臣以候知之。居頃之﹐日果再中。《釋名》﹕月﹐闕也。言滿則復闕也。晦﹐灰也。月死而灰﹐月光盡似之也。朔﹐蘇也。月死後蘇生也。弦﹐月半之名也。其形一旁曲﹐一旁直﹐若張弓弦也。望﹐月滿之名也。日在東﹐月在西﹐遙相望也。

蟾蜍月中三足物也。王充《論衡》﹕羿請不死之藥於西王母﹐其妻嫦娥竊之奔月﹐是爲蟾蜍。

月桂《酉陽雜俎》﹕月桂髙五百丈﹐有一人常伐之﹐樹創隨合。其人姓吳名剛﹐西河人﹐學仙有過﹐謫令伐桂。桂下有玉兔杵藥。

愛日言子愛父母﹐當如愛日之誠。

日光摩蕩周主遣趙匡胤率兵禦遼北漢﹐癸卯發汴京。苗訓﹐善觀天文﹐見日下復有一日﹐黑光摩蕩者久之﹐指示楚昭輔曰「此天命也。」是夕﹐次陳橋﹐遂有黃袍加身之變。

日爲太陽之精《廣雅》﹕陽精外發﹐故日以晝明。羲和﹐日禦也。日中有金烏。《通鑑》﹕太昊有聖象﹐日月之明。

日出而作堯時有老人﹐含哺鼓腹﹐擊壤而歌﹐曰「日出而作﹐日入而息﹔鑿井而飲﹐耕田而食﹐帝力何有於我哉﹖」

日亡乃亡桀嘗自言「吾有天下﹐如天之有日﹔日亡﹐吾乃亡耳﹗」

如冬夏之日夏日烈﹐冬日溫。趙盾爲人﹐嚴而可畏﹐故比如夏日。趙衰爲人﹐和而可愛﹐故比如冬日。

東隅桑楡馮異大破赤眉﹐光武降書勞之曰「始𨿽垂翅回溪﹐終能奮翼澠池﹐可謂失之東隅﹐收之桑楡。」

蜀犬吠日柳文﹕庸﹑蜀之南﹐恆雨少日﹐日出則羣犬吠之。

日食在晦漢建武七年三月晦﹐日食﹐詔上書不得言聖。鄭興上疏曰「頃年日食﹐每多在晦。先時而合﹐皆月行疾也。日君象﹐月臣象。君亢急﹐則臣促迫﹐故月行疾。」時帝躬勤政事﹐頗傷嚴急﹐故興奏及之。

太陰《史記》﹕「太陰之精上爲月。」《淮南子》﹕「月禦曰望舒﹐亦曰纖阿﹐中有玉兔。」

瑤光貫月《通鑑》﹕昌意娶蜀山氏之女曰女樞﹐感瑤光貫月之祥﹐生顓頊髙陽氏於若水。

月食五星崇禎十一年四月己酉夜﹐熒惑去月僅七八寸﹐至曉逆行﹐尾八度掩於月﹐丁卯退至尾﹐初度漸入心宿。楊嗣昌上疏言「古今變異﹐月食五星﹐史不絕書﹐然亦觀其時。昔漢元帝建武二十三年﹐月食火星﹐明年呼韓單於款五原塞。明帝永平二年﹐月食火星﹐皇后馬氏徳冠後宮﹐明年圖畫功臣於雲臺。唐憲宗元和七年﹐月食熒惑。明年興師﹐連年兵敗。今者月食火星﹐猶幸在尾﹐內則陰宮﹐外則陰國。皇上修徳召和﹐必有災而不害者。」然實考嗣昌所引年月俱謬。

論月徐�﹐年九歲﹐嘗月下戲﹐人語之曰「若令月中無物﹐當極明耶﹖」曰「不然。譬如人眼中有瞳子﹐無此必不明。」

如月之初後漢黃琬﹐祖父瓊﹐爲太尉﹐以日食狀聞。太后詔問所食多少﹐瓊對未知所況。琬年七歲﹐時在旁﹐曰「何不言日食之餘﹐如月之初。」瓊大驚﹐卽以其言對。

賦初一夜月蘇福八歲時﹐賦《初一夜月》詩﹐云「气朔盈虛又一初﹐嫦娥底事半分無。卻於無處分明有﹐恰似先天太極圖。」

吳牛喘月《風俗通》﹕吳牛苦於日﹐故見月而喘。

命詠新月明太祖見太孫頂顱側﹐乃曰「半邊月兒。」一夕﹐太子﹑太孫侍﹐太祖命詠新月。懿文云「昨夜嚴灘失釣鉤﹐何人移上碧雲頭﹖𨿽然未得團圓相﹐也有淸光徧九州。」太孫云「誰將玉指甲﹐掐破碧天痕﹔影落江湖裏﹐蛟龍未敢吞。」太祖謂「未得團圓」﹑「影落江湖」﹐皆非吉兆。

星

北斗七星第一天樞﹐第二璇﹐第三璣﹐第四權﹐第五玉衡﹐第六開陽﹐第七瑤光。第一至第四爲魁﹐第五至第七爲杓﹐合之爲斗。按《道藏經》﹕七星﹐一貪狼﹐二巨門﹐三祿存﹐四文曲﹐五廉貞﹐六武曲﹐七破軍﹐堪輿家用此。斗柄東﹐則天下皆春﹔斗柄南﹐則天下皆夏﹔斗柄西﹐則天下皆秋﹔斗柄北﹐則天下皆冬。《史記》﹕中宮﹑文昌下六星﹐兩兩相比﹐名曰三能。臺﹐三臺。色齊﹐君臣和﹔不齊﹐爲乖戾。

泰階六符泰階﹐三臺也。每臺二星﹐凡六星。符﹐六星之符驗也。三臺﹐乃天之三階。經曰﹕泰階者﹐天之三階也。上階爲天子﹐中階爲諸侯﹑公卿﹐下階爲士﹑庶人。

景星形如半月﹐王者政教無私﹐則景星見。

始影朗女星旁一小星﹐名始影﹐婦女於夏至夜候而祭之﹐得好顏色。始影南﹐並肩一星﹐名朗﹐男子於冬至夜候而祭之﹐得好智慧。

參商髙辛氏二子﹐長闕伯﹐次沈實﹐自相爭鬥。帝乃遷長於商丘﹐主商﹐昏見﹔遷次於大夏﹐主參﹐曉見。二星永不相見。

長庚卽太白金星﹐朝見東方﹐曰啟明﹔夕見西方﹐曰長庚。太白經天﹐太白陰星見﹐晝當伏﹐晝見卽爲經天﹔若經天﹐則天下艸昧﹐人更主﹐是謂亂紀﹐人民流亡。應劭曰「上階上星爲男主﹐下星爲女主﹔中階上星爲三公﹐下星爲卿大夫﹔下階上星爲上士﹐下星爲庶人。三階平則天下太平﹐三階不平則百姓不寧﹐故曰六符。」《晉志》﹕角二星﹐爲天闕﹐閏其間天門也﹐其內天庭也。故黃道經其中七曜之所行。左角爲理﹐主刑﹔右角爲將﹐主兵。亢四星﹐天子內朝﹐天下之禮法也﹐亦爲疏廟主疾疫。氐四星﹐爲天根﹐王者之宿宮﹐又爲后妃之府﹐將有淫欲之事﹐氐先動。房四星爲明堂﹐天子布政之室也﹐亦四輔也。又爲四表﹐中間爲天衢﹐亦爲天關﹐黃道之所經也。七曜繇乎天衢﹐則天下和平﹐亦天駟﹐爲天馬﹐主車駕﹐亦曰天廏﹐又主開閉爲蓄藏之所由。又北小星爲鉤﹐鈐鍵天之管鑰﹐明而近房﹐天下同心。心三星﹐天王正位也。中星曰明堂﹐天子位爲大辰﹐主天下之賞罰。前星爲太子﹐後星爲庶子。尾九星﹐後宮之長﹐亦爲九子﹐色欲均明﹐大小相承﹐則後宮有敍。箕四星﹐爲天津﹐後宮后妃之府﹐一曰天箕﹐主八風﹐凡日月宿在箕東壁翼者﹐風起北方﹐又主口舌。南斗六星﹐天廟也﹐爲丞相太宰之位﹐酌量政事之宜﹐褒賢進良﹐稟受爵祿﹐又主兵。牽牛六星﹐天之關梁﹐主犧牲。其北二星﹐一曰卽路﹐一曰聚火。又曰﹕上一星主道路﹐次二星主關梁﹐次三星主南越。須女四星﹐天之少府也﹐婦女之位﹐主布帛裁置﹑嫁娶。虛二星﹐冢宰之象也﹐主邑居廟堂祭祀之事﹐又主風雲死喪。危三星﹐主天府﹐天市架屋動﹐則土功起。營室二星﹐爲太廟天子之宮也﹐主土功事。東壁二星﹐主文章﹐天下圖書之祕府。西方奎十六星﹐天之武庫也﹐主以兵禁。暴﹑婁二星﹐亦爲天獄﹐主苑牧犧牲供給郊祀。胃三星﹐天之廚藏﹐五穀之倉也﹐又名大梁﹐主倉廩。昴七星﹐天之耳目也﹐主西右﹐又爲旄頭﹐胡星也﹐又主喪﹐主獄。昴﹑畢間二星﹐爲天衢﹐三光之道也﹐主伺候關梁。畢八星﹐狀如掩兔之畢﹐主邊兵﹐主弋獵﹐又主刑罰。觜三星﹐在參之右角﹐如鼎足形﹐主天之關﹐又爲三軍之候。參七星﹐白獸之體。中三星橫列者﹐三將軍也。南方東井八星﹐天之南門﹐黃道所經﹐爲天之亭侯﹐主水衡事輿。鬼五星﹐天之目也﹐主視明察姦謀。中央一星﹐曰積屍﹐搖動失色則病疾。柳八星﹐天之廚宰﹐主尙食和滋味。昴七星﹐一曰天都﹐主衣裳文繡。張六星﹐主珍寶宗廟之用﹐及衣服天廚飲食賞賚之事。翼二十二星﹐爲天子之樂府﹐又主夷狄遠賓負海之客﹐明則禮樂興﹐四夷來賓。軫四星﹐爲冢宰輔臣也﹐主車騎足用﹐亦主風﹐有軍出入﹐皆占於軫。

熒惑守心熒惑﹐火星也。守心﹐謂行經心度﹐住而不過也。宋景公時﹐熒惑守心。公問子韋﹐對曰「禍當君﹐可移之相。」公曰「相﹐吾輔也。不可﹗」曰「移之民。」曰「民死﹐吾誰與爲君﹖」曰「移之歲。」曰「歲饑則民死。」子韋曰「君有至徳之言三﹐熒惑必三徙。」果徙三捨。

歲星木星也。所居之國爲福﹐所對之國爲凶。福主丰稔﹐凶主饑荒。一曰﹕歲星所在之國﹐有稱兵伐之者必敗。

彗星曰長星﹐亦曰槍。芒角四射者曰孛﹐芒角長如帚曰彗﹐極長者曰蚩尢旗。

金星一月移一宮﹐木星一歲移一宮﹐水星一月移一宮﹐火星兩月移一宮﹐土星二十八月移一宮。

客星犯牛斗有人居海上﹐每年八月﹐見浮槎到岸﹐乃賫糧﹐乘之。至一處﹐見婦人織機。其夫牽牛飲水次。問﹕「此是何處﹖」答曰「歸問嚴君平。」君平曰「是日客星犯牛斗﹐卽爾至處。」

問使者何日發漢和帝時﹐遣使者二人﹐微行至蜀。李爲郡侯吏﹐出酒共飲﹐問曰「君來時﹐知二使者以何日發行﹖」二人怪問其故﹐曰「見有二使星入益部耳。」自此名著。

五星奎聚宋乾徳五年三月﹐五星聚於奎。初﹐竇儼與盧多遜﹑楊徽之﹐周顯徳中同爲諫官﹐儼善推步星歷﹐嘗曰「丁卯歲五星聚奎﹐自此天下始太平。二拾遺見之﹐儼不與也。」呂氏中曰「奎星固太平之象﹐而實重啟斯文之兆也。文治精華﹐已露於斯矣。」

徳星潁川陳﹑荀淑﹐俱率子弟宴集一堂。太史奏徳星聚潁﹐分百里內必有賢人會合。

客星犯禦座光武引嚴光入內﹐論道舊故﹐相對累日。因共偃臥﹐光以足加帝腹上。明日﹐太史奏客星犯禦座甚急。帝笑曰「朕與故人嚴子陵共臥耳。」

晨星劉禹錫曰「落落如晨星之相望。」謂故人寥落﹐如早晨之星﹐甚稀少也。

望星星降何諷於書中得一髮卷﹐規四寸許﹐如環而無端﹐用力絕之﹐兩頭滴水。方士曰「此名脈望﹐蠹魚三食神仙字﹐則化爲此。夜持規向天中望星﹐星立降﹐可求丹服食也。」

吞墜星五代湯悅﹐自少穎悟。嘗見飛星墮水盤中﹐掬而吞之﹐文思日麗。仕南唐﹐拜相。凡書檄制誥﹐皆出其手。

上應列宿館陶公主爲子求郎﹐不許﹐賜錢十萬緡。漢明帝謂羣臣曰「郎官上應列宿﹐出宰百里﹐苟非其人﹐則民受其殃。」

文曲犯帝座明景淸建文中爲禦史大夫。文皇卽位﹐淸獨委蛇侍朝﹐文皇頗疑之。時星者奏文曲犯帝座甚急﹐色赤。是日﹐淸衣緋入。遂收淸﹐得所帶劍﹐不屈死﹐死後精靈猶見。

星長竟天唐天�二年彗星長竟天。宋徽宗五年﹐有星孛於西方﹐長竟天。明成化七年﹐彗星見。正徳元年﹐彗星見﹐參井侵太微垣。萬曆四十六年﹐東方有白气﹐長竟天﹐其占爲彗象﹐遼陽震報相踵。天啟元年﹐土星逆入井宿。

星飛星隕宋徽宗元年正月朔﹐流星自西南入尾抵距星﹐其光燭地。是夕﹐有赤气起東北﹐亙西方﹐中出白气二﹐將散﹐復有黑气在旁。任伯雨言﹕時方孟春﹐而赤气起於暮夜之幽﹐以天道人事推之﹐此宮禁陰謀下幹上之證也。散而爲白﹐而白主兵﹐此夷狄竊發之證也。明成化二十三年﹐有飛星流﹐光芒燭地。正徳元年﹐隕星如雨。崇禎十七年﹐星入月中。占曰「國破君亡。」

風【風神名封十八姨﹐又名馮異】云【云神名云將】

八風八節之風﹐立春條風﹝赦小過﹐出稽畱﹞﹐春分明庶風﹝正封疆﹐修田疇﹞﹐立夏淸明風﹝出幣帛﹐禮諸侯﹞﹐夏至景風﹝辯大將﹐封有功﹞﹐立秋涼風﹝報土功﹐祀四郊﹞﹐秋分閭闔風﹝解懸垂﹐琴瑟不張﹞﹐立冬不周風﹝修宮室﹐完邊城﹞﹐冬至廣漢風﹝誅有罪﹐斷大刑﹞。

四時風郎仁寶曰﹕春之風﹐自下升上﹐紙鳶因之以起。夏之風﹐橫行空中﹐故樹杪多風聲。秋之風﹐自上而下﹐木葉因之以隕。冬之風﹐著土而行﹐是以吼地而生寒。

少女風管輅過淸河﹐倪太守以天旱爲憂。輅曰「樹上已有少女微風﹐樹間已有陽鳥和鳴。其雨至矣。」果如其言。

颶風《嶺表錄》﹕颶風之作﹐多在初秋﹐作則海潮溢﹐俗謂之颶母風。

石尢風石氏女爲尢郎婦。尢爲商遠出﹐妻阻之﹐不從。郎出不歸﹐石病且死﹐曰「吾恨不能阻郎行。後有商賈遠行者﹐吾當作大風以阻之。」自後行旅遇逆風﹐曰「此石尢風也。」

羊角風《莊子》﹕「大鵬起於北溟﹐而徙南溟也﹐摶扶搖羊角而上者九萬里。」宋熙寧間﹐武城有旋風如羊角﹐拔木﹐官舍捲入雲中﹐人民墜地死。《爾雅》﹕南方謂之凱風﹐東方謂之谷風﹐北方謂之涼風﹐西方謂之泰風。焚輪謂之頹﹐扶搖謂之焱。風與火爲。回風爲飄。日出而風謂之暴。風而雨爲霾。陰日風爲噎。猛風曰﹐涼風曰﹐微風曰飈﹐小風曰颼。

花信風唐徐師川詩云「一百五日寒食雨﹐二十四番花信風。」《歲時記》曰「一月二气六候﹐自小寒至谷雨。四月八气二十四候﹐每候五日﹐以一花之風信應之。」

泰山云《公羊傳》﹕泰山之云﹐觸石而起﹐膚寸而合﹐不崇朝而雨天下。

卿云若云非云﹐若煙非煙﹐鬱鬱紛紛﹐蕭索輪菌﹐謂之慶雲。王者徳至於山陵﹐則卿云出。《春秋繁露》﹕「人君修徳﹐則�云見。」云五色爲卿﹐三色爲�。

沆瀣夜半淸气從北方起者﹐謂之沆瀣。

神瀵《列子》言﹕神瀵卽《易》所謂山澤气相蒸﹐云興而爲雨也。陳希夷詩﹕「倏爾火輪煎地脈﹐愕然神瀵湧山椒。」

白雲孤飛狄仁傑嘗赴並州法掾﹐登天行山﹐見白雲孤飛﹐泣曰「吾親捨其下。」

五色云宋韓琦﹐弱冠及第﹐方傳臚﹐時太史奏﹕「五色云現。」出入將相﹐爲一代名臣。

風天地之使也﹐大塊之噫气﹐陰陽之怒而爲風也。《洛神賦》﹕「屏翳收風」。屏翳﹐風師也﹐又名飛廉﹔飛廉﹐神禽﹐卽箕主也。又曰「箕主簸揚﹐能致風雨。」

風霾明天啟間﹐魏閹肆毒﹐風霾旱魃﹐赤地千里﹐京師地震﹐火災焚燒﹐震壓死傷甚慘。崇禎十七年正月朔﹐大風霾。占曰「風從乾起主暴。」兵破城。三月丙申﹐大風霾﹐晝晦。

風木悲《春秋》﹕臯魚宦遊列國﹐歸而母卒﹐泣曰「樹欲靜而風不息﹐子欲養而親不在。」遂自刎死。

歌南風之詩大舜彈五弦之琴﹐歌南風之詩﹐曰「南風之燻兮﹐可以解吾民之慍兮﹔南風之時兮﹐可以阜吾民之財兮。」

占風知赦漢河內張成善風角﹐推占當赦﹐教子殺人。司隸李膺督促收捕﹐旣而逢宥獲免﹐膺愈憤疾﹐竟按殺之。

祭風破操操連船艦於赤壁﹐周瑜用黃蓋火攻之策。時隆冬無東南風﹐諸葛孔明築壇而祭﹐應期風至﹐大破曹兵。

雲霞云﹐山川之气也。日旁彩雲名霞﹐東西二方赤色﹐亦曰霞。《易經》﹕「雲從龍﹐風從虎。」孔子曰「於我如浮雲」。

云出無心陶詞﹕「云無心而出岫。」

占云二至﹑二分﹐望云色以卜歲之丰凶水旱。

行雲楚襄王遊於髙唐﹐夢一女曰「妾在巫山之陽﹐髙丘之上﹐朝爲行雲﹐暮爲行雨。」彼旦視之﹐如其言。

落霞王勃《滕王閣賦》﹕「落霞與孤鶩齊飛。」後一士子夜泊江中﹐聞水中吟﹐此士曰「何不云『落霞孤鶩齊飛﹐秋水長天一色』。」鬼遂絕。

颶風覆舟《嶺表錄》﹕颶風之作﹐多在初秋﹐作則海潮溢﹐俗謂之颶母風。明正徳七年﹐流賊劉大等舟至通州狼山﹐遇颶風大作﹐舟覆﹐賊盡死。

雨【雨神名漭本郎﹐雨師名萍翳】

商羊舞齊有一足鳥﹐舞於殿前。齊侯問於孔子﹐孔子曰「此鳥名商羊。兒童有謠曰﹕『天將大雨﹐商羊鼓舞。』是爲大雨之兆。」後果然。

石燕飛《湘州記》﹕零陵山有石燕﹐遇風雨則起飛舞﹐雨止還爲石。

洗兵雨武王伐紂﹐風霽而乘以大雨。散宜生諫曰「非妖與﹖」武王曰「非也﹐天洗兵也。」

雨工唐柳毅﹐過洞庭﹐見女子牧羊道畔﹐怪而問之。女曰「非羊也。此雨工雷霆之類也。」遂爲女致書龍宮﹐妻毅以女。今爲洞庭君。

蜥蜴致雨關中求雨﹐尋蜥蜴十數﹐置甕中﹐童男女咒曰「蜥蜴蜥蜴﹐興雲吐霧﹐致雨滂沱﹐放汝歸去。」宋咸平時用此法禱雨﹐屢驗。於小春月內雨爲液雨。時雨爲澍雨。雨雪雜下爲雨汁。

禦史雨唐平原有冤獄﹐天久不雨。顏眞卿爲禦史﹐按行部邑決獄而雨﹐號「禦史雨」。

隨車雨宋陳戩知處州﹐時大旱﹐公下車﹐雨遂沾足﹐人謂之隨車雨。

三年不雨於公﹐東海郡決曹﹐決獄平恕。海州孝婦少寡﹐無子﹐姑欲嫁之﹐不肯。姑自經。姑女誣告孝婦﹐捕治﹐獄成。於公以爲冤﹐太守竟殺之﹐郡中三年苦旱。後守聽於公言﹐徒步往祭﹐立雨。

侍郎雨正統九年﹐浙江臺寧等府久旱﹐民多疾疫。上遣禮部右侍郎王英﹐賚香帛往祀南鎭。英至紹興﹐大雨﹐水深二尺。祭祀之夕﹐雨止見星。次日﹐又大雨﹐田野沾足。人皆曰「此侍郎雨也。」

雨雹如斗漢方儲﹐官太常。永元中郊祀﹐儲言且有天變﹐宜更擇日﹐上不從。已而風日晴暢。郊還﹐責其欺罔﹐因飲鴆死。須臾﹐而雹大如斗﹐死者千計。上使召儲﹐無及矣。

冒雨剪韭郭林宗友人夜至﹐冒雨剪韭作炊餅。杜詩﹕「夜雨剪春韭」。

雨粟雨金錢倉頡造字成﹐天雨粟﹐鬼夜哭。大禹時﹐天雨金三日。翁仲儒家極貧﹐天雨金十餅﹐稱巨富。熊衮至孝﹐父母死﹐不能葬﹐呼天號泣﹐天雨錢十萬﹐以終其葬事。

雨《大戴經》云﹕天地積陰﹐溫則爲雨。雹﹐雨冰也﹐盛陽雨水溫暖﹐陰气脇之不相入﹐則轉而爲雹。

畢星好雨月行西南入於畢﹐則多雨。《易》曰「雲行雨施﹐品物流行。」俗雲「雨三日以往爲霖。」小雨曰﹐大雨曰霈﹐久雨爲霪雨﹐亦曰天漏。

禱雨湯有七年之旱﹐太史占之曰「當以人禱。」湯曰「吾所爲請雨者﹐民也。若以人禱﹐吾請自當。」遂齋戒﹐剪髮斷爪﹐素車白馬﹐身嬰白茅﹐以爲犧牲﹐禱於桑林之野﹐以六事自責曰「政不節歟﹖民失職歟﹖宮室崇歟﹖女謁盛歟﹖苞苴行歟﹖讒夫昌歟﹖」言未已﹐大雨﹐方數千里。

霖雨放宮人宋開寶五年﹐大雨﹐河決。太祖謂宰相曰「霖雨不止﹐得非時政所闕。朕恐掖庭幽閉者眾。」因告諭後宮﹕「有願歸其家者﹐具以情言。」得百名﹐悉厚賜遣之。

上圖得雨宋神宗七年﹐大旱﹐歲饑﹐徵斂苛急﹐流民扶攜塞道﹐羸疾無完衣﹐或茹木實艸根﹐至身被鎖械﹐而負瓦揭木﹐賣以償官﹐累累不絕。監安上門鄭俠乃繪所見爲圖﹐發馬遞上之言「陛下親臣圖﹐以行臣之言﹐一日不雨﹐乞斬臣﹐以正欺君之罪。」帝見圖長嘆﹐寢不能寐。翌旦﹐命罷新法十八事。民聞之﹐歡呼相賀。是日﹐大雨﹐遠近沾洽。

商霖宋徽宗時﹐蔡京久盜國柄﹐中外怨疾。商英能立異同﹐更稱爲賢﹐帝因人望而相之。時久旱﹐彗星中天﹐商英受命。是夕﹐彗不見。明日﹐雨。帝喜書「商霖」二字賜之。

兵道雨明蔡懋徳﹐以參政備兵眞定。天久旱﹐尺寸土皆焦。懋徳禱雨輒應﹐屬邑民爭迎之。禱所至﹐卽雨﹐民歡呼曰「兵道雨」。

大雹示警周孝王命秦非子主馬於﹑渭之間﹐馬大蕃息﹐王封爲附庸之君﹐邑於秦﹐使續伯益後。其日大雨雹﹐牛馬死﹐江漢俱凍。明天啟二年﹐大雨雹著屋﹐瓦磧俱碎﹐禾稼多傷。

雨血元順帝二年正月朔﹐雨血於汴梁﹐著衣皆赤。

雷【雷神名丰隆】電【電神名缺列】虹霓【一名挈貳﹐一名天弓﹐一名��】

雷候仲春之月﹐雷乃發聲﹐始電。蟄虫咸動﹐啟戶始出。仲秋之月﹐雷始收聲﹐蟄虫壞戶。《傳》曰﹕雷八月入地百八十日。

聞雷造墓三國王裒父儀﹐以直言忤司馬昭﹐見殺。裒終身未嘗西向而坐﹐示不臣晉也。廬墓悲號﹐流涕著樹﹐樹爲之枯。讀《詩》至「哀哀父母」則三復嗚咽﹐門人輒廢《蓼莪》。母存日﹐畏雷﹐歿後﹐每雷震﹐卽造墓﹐曰「裒在此。」

霹靂破倚柱《世說》﹕夏侯玄嘗倚柱讀書﹐時暴雨﹐霹靂破所倚柱﹐衣服焦然﹐神色無變﹐讀書如故。與《晉紀》諸葛誕事相同。

電光照郊《世紀》﹕神農氏之末少昊氏娶附寶﹐見大電光繞北斗樞星照郊﹐感附寶孕﹐二十月生黃帝於壽丘。

雷電遽散《南唐書》﹕陸昭符﹐金陵人﹐保大中爲常州刺史。一日﹐坐廳事﹐雷雨猝至﹐電光如金蛇繞案﹐吏卒皆震僕﹐昭符神色自若﹐撫案叱之﹐雷電遽散。得鐵索﹐重百斤﹐徐命舉索納庫中。

赤虹化玉孔子作《春秋》﹐制《孝經》﹐書成﹐告備於天﹐天乃決郁起白霧摩地﹐赤虹自上而下﹐化爲黃玉﹐長者三尺﹐上有刻文﹐孔子拜而受之。

天投漢靈帝時﹐有黑气墮溫徳殿中﹐大如車蓋﹐隆起奮迅﹐五色﹐有頭﹐體長十餘丈﹐形貌如龍。上問蔡邕﹐對曰「所謂天投也﹐不見足尾﹐不得稱龍。」占曰「天子內惑女色﹐外無忠臣﹐兵革將起。」

雷州雷雷州英靈岡﹐相傳雷出於此。《國史補》﹕雷州春夏多雷﹐秋日則伏地中﹐其狀如彘﹐或取而食之。又夜城西南有雷公廟﹐每歲鄕人造雷鼓雷車送入廟中﹐或以魚彘同食者﹐立有霆震。

感雷精《論衡》曰「子路感雷精而生﹐故好事。」

雷神曹州澤中有雷神﹐龍身而人頰﹐鼓其腹則鳴。《史記》﹕「舜漁於雷澤。」卽此。

占虹霓詩彭友信以貢至京師﹐遇上微行﹐占《虹霓》詩二句云「誰把靑紅綫兩條﹐和雲和雨系天腰。」命友信續之﹐應聲曰「玉皇昨夜鑾輿出﹐萬里長空駕彩橋。」上大悅﹐問其籍﹐命翌晨候於竹橋﹐同入朝。友信如言﹐候久不至﹐遂入朝。上召問故﹐以實對。上曰「此秀才有學有行。」遂授北平布政使。

雷神名雷﹐陰陽薄動﹐生物者也。又黔雷﹐天上造化神名。電﹐雷光也﹐陰陽激耀也。霹靂﹐雷之急激者。閃電曰雷鞭。唐詩﹕「雷車電作鞭。」又電神﹐名列缺。《思玄賦》﹕「列缺燁其照夜。」

律令《資暇錄》﹕律令是雷邊捷鬼﹐善走﹐與雷相疾連﹐故符咒云「急急如律令。」

阿香《搜神記》﹕永和中﹐有人暮宿道旁女子家。夜半聞小兒呼﹕「阿香﹗官喚汝推雷車。」急驟雷雨。明日視宿家﹐乃一新冢。

謝仙《國史》﹕祥符中﹐嶽州玉仙觀爲天火所焚﹐惟畱一柱﹐有「謝仙火」三字﹐倒書而刻之。何仙姑云「謝仙﹐雷部﹐司掌火。」

雷震而生陳時﹐雷州民陳氏獲一卵﹐圍及尺餘﹐攜歸。忽一日﹐雷震而開﹐生子﹐有文在手﹐曰「雷州」。及長﹐名文玉﹐後拜本州刺史﹐多惠政。沒而靈異﹐立廟以祀。

霹靂斗齊神武道逢雷雨﹐前有浮圖一所﹐使薛孤延視之。未至三十步﹐震燒浮圖。薛大聲喝殺﹐繞浮圖走﹐火遂滅。及還﹐須髮皆焦。

雷同《論語讖》﹕雷震百里﹐聲相附也﹐謂言語之符合﹐如聞雷聲之相同也。

冬月必雷《隋史》﹕馬湖府西﹐萬歲徵西南夷過此﹐鐫「雷番山」三字於石。山中艸有毒﹐經過頭畜﹐必籠其口﹐行人亦必緘默﹐若或髙聲﹐𨿽冬月必有雷震之應。

暴雷震死商武乙無道﹐爲偶人﹐謂之天神。與博不勝﹐而戮之。爲革囊盛血﹐仰射之﹐謂之射天。獵於河渭之間﹐暴雷震死。

假雷擊人《廣輿記》﹕鉛山人某﹐常悅東鄰婦某氏﹐挑之﹐不從。值其夫寢疾﹐天大雷雨﹐乃著花衣爲兩翼﹐躍入鄰家﹐奮鐵椎殺之﹐仍躍而出。婦以其夫眞遭雷擊也。服除﹐其人遣媒求娶。婦因攺適﹐伉儷甚篤。一日﹐婦檢箱篋﹐得所謂花衣兩翼者﹐怪其異制。其人笑曰「當年若非此衣﹐安得汝爲妻﹗」因敍事始末。婦亦佯笑。俟其出﹐抱衣訴官﹐論絞。絞之日﹐雷大發﹐身首異處﹐若肢裂者。

虹霓虹﹐�也。陰气起而陽气不應則爲虹。又音絳﹐亦也。《詩經》﹕「在東。」霓﹐屈虹也。《說文》﹕陰气也。《天文志》﹕「抱珥虹」。一云雄曰虹﹐雌曰霓。沈約《郊居賦》﹕「雌霓連蜷」。《西京賦》﹕「直以髙居。」又朝西暮東﹐東晴西雨。

虹繞虹臨《通鑑》﹕太昊之母履巨人迹﹐意有動﹐虹縣繞之﹐因娠而生帝於成紀。少昊﹐黃帝之子﹐母曰「螺祖」﹐感大星如虹﹐下臨華渚之祥而生。

雪【雪神名滕六】霜【霜神名靑女】

滕六降雪唐蕭志忠爲晉州刺史﹐欲出獵﹐有樵者見羣獸﹐哀請於九冥使者﹝山神﹞。使者曰「若令滕六降雪﹐巽二起風﹐則使君不出矣。」天未明﹐風雪大作﹐蕭果不出。《韓詩外傳》﹕「凡艸木花多五出﹐雪花獨六出」。陰極之數﹐立春則五出矣。雪花曰。

柳絮因風晉謝太傅大雪家宴﹐子女侍坐。公曰「白雪紛紛何所似﹖」兄子朗曰「撒鹽空中差可擬。」兄女道韞曰「不若柳絮因風起。」公大稱賞。

雪水烹茶宋陶�得黨家姬﹐遇雪﹐取雪水烹茶﹐請姬曰「黨家亦知此味否﹖」姬曰「彼武夫安有此﹖但知於錦帳中飲羊羔酒耳。」公爲一笑。

欲仙去越人王冕﹐當天大雪﹐赤腳登鑪峯﹐四顧大呼曰「天地皆白玉合成﹐使人心膽澄澈﹐便欲仙去﹗」

剡溪雪王子猷居山陰﹐於雪夜棹小舟往剡溪訪戴安道﹐未到門而返。僕問之﹐答曰「乘興而來﹐興盡而返﹐何必見戴﹖」

臥雪袁安遇大雪﹐閉門僵臥。洛陽令行部﹐見民家皆除雪出。至安門﹐無行迹。疑安已死﹐急令人除雪入戶﹐見安僵臥。問安何以不出。安曰「大雪人皆餓﹐不宜幹人。」令賢之﹐舉爲孝廉。

嚼梅咽雪鐵腳道人﹐嘗愛赤腳走雪中﹐興發則朗誦《南華﹖秋水篇》﹐嚼梅花滿口﹐和雪咽之﹐曰「吾欲寒香沁入心骨。」

神仙中人晉王恭嘗披鶴氅涉雪而行﹐孟旭見之﹐曰「此眞神仙中人也。」

大雪踐約環州蕃部奴訛者﹐素倔彊﹐未嘗出謁郡守。聞種世衡至﹐出迎。世衡約明日造其帳。是夕大雪﹐深三尺。左右曰「地險不可往﹗」世衡曰「吾方結諸羌以信﹐詎可失期﹖」遂緣險而入。奴訛訝曰「公乃不疑我耶﹗」率部落羅拜聽命。

雪夜入蔡州李�乘雪夜入蔡州﹐攪亂鵝鴨池﹐及軍聲達於吳元濟臥榻﹐倉卒驚起﹐圍而擒之。

踏雪尋梅孟浩然情懷曠達﹐常冒雪騎驢尋梅﹐曰「吾詩思在灞橋風雪中驢背上。」

雪《大戴經》云﹕天地積陰﹐寒則爲雪。《汜勝之書》﹕雪爲五穀之精。又云「冬雪兆丰年」。故冬雪爲瑞雪。詩有「宜瑞不宜多」之句。

嚙雪咽氈蘇武持節使匈奴。幽武大窖中﹐嚙雪咽氈﹐數日不死﹐匈奴神之。

映雪讀書孫康家貧﹐好學﹐嘗於冬夜映雪讀書。

雪夜幸普家宋太祖數微行過功臣家。一日大雪﹐伺夜﹐普意太祖不出。久之﹐聞叩門聲﹐普亟出﹐太祖立風雪中。

霜露之所結也。《大戴禮》云﹕霜露陰陽之气﹐陰气盛則凝而爲霜。《易》曰「履霜堅冰至。」《詩》﹕「岐節貫秋霜。」

五月降霜《白帖》﹕鄒衍事燕惠王﹐盡忠。左右譖之﹐王系之獄。衍仰天而哭﹐五月爲之降霜。

露【露一名天乳﹐一名天酒】霧冰

花露楊太眞每宿酒初消﹐多苦肺熱。淩晨﹐至後苑﹐傍花口吸﹑花露以潤肺。

仙人掌露漢武帝建柏梁臺﹐髙五十丈﹐以銅柱置仙人掌﹐擎玉盤﹐以承云表之露﹐和玉屑服之﹐以求仙也。

露夜气著物爲露。《玉篇》曰「天之津液﹐下所潤萬物也。」

霧地气上﹐天不應也。《元命苞》曰「陰陽亂爲霧﹐气蒙冒覆地之物。」

冰冬水所結天寒地凍﹐則水凝結而堅也。

甘露梁詔﹐貴縣人﹐以孝名﹐有甘露著松樹上。後爲廣東提刑幹官。蘇軾詢知狀﹐爲署其齋曰「甘露」﹐林曰「瑞松」﹐其讀書處曰「薰風」。

作十里霧神農氏世衰﹐諸侯相侵伐﹐炎帝楡罔﹐弗能徵。軒轅修徳治兵﹐以徵不享。與蚩尢戰於涿鹿﹐蚩尢作霧十里﹐以迷軒轅﹐乃以指南車擒殺之。

伐冰之家卿大夫以上喪祭﹐用冰者也。

冰人冰泮晉令狐策夢立冰上﹐與冰下人語。索占之﹐曰「爲陽語陰﹐媒介事也。當爲人作媒﹐冰泮成婚。」後太守田豹﹐爲子求張嘉貞女﹐使策爲媒﹐果於仲春成婚。故今稱媒人亦曰「冰人」。《詩經》曰「迨其冰泮。」

冰生於水《荀子》﹕「冰生於水而寒於水。」比後進之過於先生也。

冰山唐楊國忠爲右相﹐或勸陜郡進士張彖謁國忠﹐曰「見之﹐富貴立可圖。」彖曰「君輩倚楊右相若泰山﹐吾以爲冰山耳。若皎日旣出﹐君輩得無失所恃乎﹖」遂隱居嵩山。

冰柱明正徳十年﹐文安縣一日河水忽僵立﹐風色甚寒﹐凍結爲柱﹐髙圍俱五丈﹐中空而旁穴。數日﹐流賊過縣﹐鄕民走入穴中避之﹐賴以保全者﹐何啻百萬﹗

時令

律呂六律屬陽﹐十一月黃鐘﹐正月太簇﹐三月姑洗﹐五月蕤賓﹐七月夷則﹐九月無射﹔六呂屬陰﹐十二月大呂﹐二月夾鐘﹐四月仲呂﹐六月林鐘﹐八月南宮﹐十月應鐘。

十干甲曰閼逢﹐乙曰旃蒙﹐丙曰柔兆﹐丁曰韁圉﹐戊曰著雍﹐己曰屠維﹐庚曰上章﹐辛曰重光﹐壬曰玄﹐癸曰昭陽。

十二支子曰困惇﹐醜曰赤奮﹐寅曰攝提﹐卯曰單閼﹐辰曰執徐﹐巳曰大荒落﹐午曰惇﹐未曰協洽﹐申曰灘﹐酉曰作噩﹐戌曰閹茂﹐亥曰大淵獻。

十二少子鼠無膽﹐丑牛無上齒﹐寅虎無頸﹐卯兔無唇﹐辰龍無耳﹐巳蛇無足﹐午馬無下齒﹐未羊無瞳﹐申猴無脾﹐酉雞無外腎﹐戌狗無胃﹐亥豬無筋。鼠前四爪﹑後五爪﹐虎五爪﹐龍五爪﹐馬單蹄﹐猴五爪﹐狗五爪﹐故屬陽。牛兩爪﹐兔缺唇﹐蛇雙舌﹐羊分蹄﹐四爪﹐雞四爪﹐豬四爪﹐故屬陰。三春四陬月﹑如月﹑宿月。三夏曰餘月﹑臯月﹑旦月。三秋曰相月﹑壯月﹑玄月。三冬曰陽月﹑辜月﹑塗月。

節水正月解凍水﹐二月白蘋水﹐三月桃花水﹐四月瓜蔓水﹐五月麥黃水﹐六月山礬水﹐七月豆花水﹐八月荻苗水﹐九月霜降水﹐十月復槽水﹐十一月走淩水﹐十二月淩水。伏羲始立八節﹔周公始定二十四節﹐以合二十四气。

節气立春正月節﹐雨水正月中﹔驚蟄二月節﹐春分二月中﹔淸明三月節﹐谷雨三月中﹔立夏四月節﹐小滿四月中﹔芒種五月節﹐夏至五月中﹔小暑六月節﹐大暑六月中﹔立秋七月節﹐處暑七月中﹔白露八月節﹐秋分八月中﹔寒露九月節﹐霜降九月中﹔立冬十月節﹐小雪十月中﹔大雪十一月節﹐冬至十一月中﹔小寒十二月節﹐大寒十二月中。

攺歲唐虞紀歲曰載﹐夏攺載曰歲﹐商攺歲曰祀﹐周攺祀曰年﹐秦攺年曰遂。

百六陽九《歷律志》﹕凡四千六百一十七歲爲一元。一元之中有中元﹑下元。九度﹐陽厄五﹑陰厄四。初入元﹐百六歲有陽厄﹐故曰百六陽九。

甲子堯元年至萬曆元年癸酉﹐三千九百六十二年﹐六十七甲子。

上元洪武十七年甲子爲中元﹐正統九年甲子爲下元。洪治十七年甲子爲上元。嘉靖四十三年甲子爲中元。天啟四年甲子爲下元。

浹旬浹辰十日則天干一周﹐故曰浹旬。十二月則地支一周﹐故曰浹辰。

三餘謂冬者歲之餘﹐夜者日之餘﹐雨者月之餘。魏董遇以三餘讀書。五夜卽五更﹐分甲乙丙丁戊也。故三更謂之丙夜。

月忌俗以初五﹑十四﹑廿三爲月忌﹐蓋三日乃河圖數之中宮五數也。五爲君象﹐故庶民不敢用之。

閏月冬至後餘一日﹐則閏正月﹔餘二日﹐則閏二月﹔餘十二日﹐則閏十二月﹔若十三日﹐則不閏矣。

四離四絕春分﹑秋分﹑冬至﹑夏至前一日﹐謂之四離。立春﹑立夏﹑立秋﹑立冬前一日﹐謂之四絕。

大往亡立春後六日﹐驚蟄後十三日﹐淸明後二十日﹐立夏後七日﹐芒種後十五日﹐小暑後二十三日﹐立秋後八日﹐白露後十七日﹐寒露後二十三日﹐立冬後九日﹐大雪後十九日﹐小寒後二十六日﹐謂「往亡」。

百忌日甲不開倉﹐乙不栽植﹐丙不修竈﹐丁不剃頭﹐戊不受田﹐己不破券﹐庚不經絡﹐辛不合醬﹐壬不決水﹐癸不詞訟。子不問卜﹐醜不冠帶﹐寅不祭祀﹐卯不穿井﹐辰不哭泣﹐巳不遠行﹐午不苫蓋﹐未不服藥﹐申不安牀﹐酉不會客﹐戌不喫狗﹐亥不嫁娶。

攺火燧人掌火。春取楡柳之火﹐夏取棗杏之火﹐秋取柞之火﹐冬取槐檀之火。

五行分旺東方乘震而司春﹐其帝太﹐其神句芒﹐其日甲乙。甲乙屬木﹐水旺於春﹐其色靑﹐故春曰靑帝。南方居離而司夏﹐其帝炎帝﹐其神祝融﹐其日丙丁。丙丁屬火﹐火旺於夏﹐其色赤﹐故夏曰赤帝。西方當兌而司秋﹐其帝少﹐其神蓐收﹐其日庚辛。庚辛屬金﹐金旺於秋﹐其色白﹐故秋曰白帝。北方乘坎而司冬﹐其帝顓頊﹐其神玄冥﹐其日壬癸。壬癸屬水﹐水旺於冬﹐其色黑﹐故冬曰黑帝。中央屬土﹐黃帝乘權﹐其日爲戊己。戊己屬土﹐土旺於四時﹐其色黃。

天時長短每年小滿後﹐累日而進﹐積三十日爲夏至﹐而一陰生﹐天時漸短。小寒後累日而進﹐積三十日爲冬至﹐而一陽生﹐日晷初長。《周禮》注﹕冬至日在牽牛﹐景長一丈二尺﹐夏至日在東井﹐景長五寸。

玉燭《爾雅》﹕「四時和謂之玉燭。」謂言道光照也。

月分三浣上旬曰上浣﹐中旬曰中浣﹐下旬曰下浣。浣沐浴也。古制﹕朝臣十日一給假﹐一月三給﹐爲浣沐之期。

朝三暮四《莊子》﹕狙公養狙﹐曰「與若茅栗也﹐朝三暮四。」眾狙皆怒。又曰「朝四暮三。」眾狙皆喜。

寒歲燠年東周懦弱﹐政失之舒﹐故衰周無寒歲。嬴氏凶殘﹐政失之急﹐故暴秦無燠年。

當惜分陰《晉書》﹕陶侃曰「大禹聖人﹐乃惜寸陰。至於凡人﹐當惜分陰﹐無使日月其除也。」

春

鄒律回春劉向《別錄》﹕燕有寒穀﹐黍稷不生﹐鄒衍吹律﹐暖气乃至﹐艸木皆生。

端月《索隱》曰「秦二世三年正月﹐以避秦始皇諱﹐攺名端月﹐至漢始易。」

立春楚俗立春日﹐門貼宜春字。唐人立春日作春餅﹐生菜號春盤。

元日伏羲置元日。漢武置歲元﹑月元﹑時元。

賀正漢髙祖十月定秦﹐遂爲歲首。七年﹐長樂宮成﹐制羣臣朝賀儀﹐攺用夏正。建寅之月﹐則元日賀﹐始髙祖。

元日至八日東方朔占曰﹕正月元日至八日﹐一雞﹐二犬﹐三豕﹐四羊﹐五馬﹐六牛﹐七人﹐八谷。其日晴明﹐主所生之物繁衍﹐陰雨則夭折。

人日宋富鄭公於正月七日朝見﹐眞宗勞之曰「今日卿至﹐可謂人日。」

天慶節宋眞宗以正月三日爲天慶節。

造華勝晉人日造華勝相遺﹐剪彩縷金插鬢。

懸羊磔雞元旦縣官懸羊頭於門﹐又磔雞覆之。艸木萌動﹐羊嚙百艸﹐雞啄五穀﹐殺之以助生气也。

桃符黃帝於元旦立桃板﹐門上畫神荼﹑郁壘。堯時獻重明鳥如雞。國人利寶雞﹐戶上懸葦索﹐插符。三代異尙﹐夏插茭葦﹐卽今插芝麻稭。殷螺首以謹閉塞也﹐一名椒圖。周桃梗。

屠蘇酒屠蘇﹐庵名。漢時有人居艸庵造酒﹐除夕以藥襄浸酒中﹐辟除百病﹐故元日飲之。其飲法﹕先少者﹐後老者。以少者得歲﹐故先之﹔老者失歲﹐故後之。

椒觴元日取椒置酒中飲之﹐謂之椒觴。以椒爲玉衡星精﹐服之令人卻老。

迎春周制迎春。唐中宗制迎春彩花。

五辛盤元日取五木煎湯沐浴﹐令人至老發黑。道家謂靑木香爲五香﹐亦云五木。庾詩﹕「聊傾柏葉酒﹐試奠五辛盤。」

火城元日曉漏前﹐宰州三司金吾以樺燭數百炬﹐擁馬前後如城﹐謂之火城。

元夕放燈以正月十五天官生日放天燈﹐七月十五水官生日放河燈﹐十月十五地官生日放街燈。宋太宗淳化元年六月丙午詔﹐罷中元﹑下元兩夜燈。

買燈上元張燈﹐止三夜﹐其十七﹑十八﹐始於錢王﹐入貢疏買兩夜燈。乾徳五年正月有詔﹕「上元張燈﹐舊止三夜。朝廷無事﹐區宇安﹐方當年谷之丰登﹐宜縱士民之行樂。其令開封府更放十七﹑十八兩夜燈。」

廣陵燈唐玄宗元夕與天師葉靜能登虹橋﹐往廣陵看燈。士女望見﹐以爲神仙。帝敕伶人奏《霓裳曲》。數日後﹐廣陵果奏其事。

踏歌入云唐睿宗於安福門外作燈樹﹐髙二十丈﹐宮女千數﹐並長安少婦千餘人﹐衣錦繡﹐於燈輪下踏歌三日﹐令朝士作歌﹐以紀其勝。歌中有「踏歌聲調入雲中」之句。

金吾不禁《西京雜記》﹕「西都京城街衢﹐有執金吾曉夜傳呼﹐以禁止夜行﹐惟正月十五敕金吾弛禁﹐前後各一日﹐謂之放夜。」

卯剛正月卯日﹐佩卯剛辟邪。唐制﹕正月下旬送窮﹐晦日湔裳。

卜紫姑紫姑﹐人家侍妾﹐爲大婦所殺﹐置之廁中。後人作其形於廁﹐元夕迎之﹐能占農事及桑葉貴賤。

靑藜照讀元夕人皆遊賞﹐獨劉向在天祿閣校書。太乙眞人以靑藜杖燃火照之。

耗磨日正月十六日謂之耗磨日﹐人皆飲酒﹐官司不令開庫。

天穿日正月二十日爲天穿﹐以紅彩系餅餌投屋上﹐謂之補天。

水湄度厄元日至晦日﹐士女悉湔裳﹐酌酒於水湄﹐以爲度厄雨。

雨水前此爲霜爲雪﹐水气凝結。立春後﹐天气下降﹐當爲雨水。

中和節唐李泌以二月朔爲中和節﹐以靑囊盛百谷瓜果種相問遺﹐釀宜春酒﹐祭句芒神﹐百官進農書。

磔雞魏文帝制。春分磔雞﹐祀厲殃。

花朝二月十二日謂之花朝。俗傳是日爲百花生日。徐文長考是十五日﹐謂的確不差。東京以是日爲撲蝶會。

勾龍《左傳》﹕共工氏有子曰勾龍﹐能平水土。故祀以爲社神﹐於仲春祭之。淸明萬物齊於巽。巽。潔也﹐齊也。淸明取潔齊之義。

谷雨言滋五穀之雨也。

淸明取火唐制﹐淸明取火以賜近臣。韓詩﹕「日暮漢宮傳蠟燭﹐輕煙散入五侯家。」

探春《天寶遺事》﹕都人士女﹐至春時﹐郊外爲探春之宴。

飛英會範蜀公居許﹐作「長嘯堂」﹐前有荼﹐花時宴客﹐有花落酒杯中﹐飲以大白﹐舉座無遺﹐謂飛英會。

鬥花長安春時﹐盛於遊賞。士女鬥花﹐栽插以奇﹐多者爲勝。皆用多金市名花﹐以備春時之斗。

花茵開元時﹐學士許愼﹐春日宴客花圃﹐不張幄設座﹐使童僕聚落花鋪坐下﹐曰「吾自有花茵。」

移春檻開元中﹐富家至春時﹐以各花植木檻中﹐下設輪腳﹐挽以彩﹐所至牽引﹐以供觀賞﹐號移春檻。

護花鈴寧王春時紉紅絲爲繩﹐綴金鈴﹐系花梢。有鳥雀翔集﹐則令園吏掣鈴索以驚之﹐號護花鈴。

治聾酒《石林詩話》﹕世言﹐社日飲酒治耳聾。五代李濤﹐有《春社從李求酒》詩﹕「社公今日沒心情﹐爲乞治聾酒一瓶。」

罷社漢王修年七歲﹐母以社日亡。來歲社﹐修哭之哀﹐鄰父老皆爲之罷社。

禁火《十六國春秋》﹕石勒下令寒食不許禁火。後有冰雹之異﹐徐元曰「介子推帝鄕之神也﹐歷代所尊﹐未宜替也。」勒從之﹐令並州復寒食如故。

寒食冬至後一百六日謂之寒食﹐以介子推是日焚死﹐晉文公禁火而志痛也。

雕卵周制﹐季春雕卵鬥鷄子﹐始爲寒食戲。

秋千舞玄宗制﹐寒食秋千舞。

出祭後唐莊宗制﹐寒食出祭。

拜墓唐制﹐淸明拔河戲﹐踏靑士大夫拜墓。

上巳洛陽上巳日﹐婦女以薺花蘸油﹐祝而灑之水上﹐若成龍鳳花卉之狀則吉﹐曰油花卜。

祓禊起於漢成帝。三月上巳日﹐官民皆祓禊於東流水上。禊者﹐潔也﹐於水上盥潔之也。巳者﹐止也﹐邪疾已去﹐祈介祉也。

踏靑三月上巳﹐賜宴曲江﹐都人於江頭禊飲﹐踐踏靑艸﹐曰踏靑﹐侍臣於是日進踏靑履。王通臾詩﹕「結伴踏靑歸去好﹐平頭鞋子小雙鸞。」

柳圈唐制﹐上巳祓禊﹐賜侍臣細柳圈﹐云「帶之免蠆毒瘟疫。」今小兒淸明戴柳圈﹐本此。周公制﹐上巳女巫禊於水上。鄭制﹐上巳溱洧祓除﹐秉蘭招魂續魄。

流觴蘭亭流觴曲水﹐不始於蘭亭。周公卜洛邑﹐因流水以泛酒﹐故詩曰「羽觴隨波」。

觀燈賜鈔永樂十年元宵﹐賜文武羣臣宴﹐聽臣民赴午門外觀鰲山三日﹐遂歲以爲常。時尙書夏元吉侍母觀鰲山﹐上命之。命中官賚鈔二百錠﹐卽其家賜之﹐曰「以爲賢母歡也。」

社無定期一云春分後戊日爲春社﹐秋分後戊日爲秋社。春社燕來﹐秋社燕去。一云立春立秋後第五戊爲社日。

梅花點額劉宋壽陽公主﹐人日臥含章殿檐下﹐梅花點額上﹐愈媚。因仿之﹐而貼梅花鈿。

桑葉貴賤三月十六晴則貴﹐陰雨則賤。諺曰「三月十六暗﹐桑葉載去又戴來。」

夏

天祺節宋眞宗以四月一日爲天祺節。

麥秋《月令》﹕麥秋至。蔡邕章句曰﹕百谷各以生爲春﹐熟爲秋。故麥以夏爲秋。

浴佛王欽若於四月八日作放生會。《荊楚歲時記》﹕四月八日建齋﹐作龍華會﹐浴佛。

小滿四月中小滿後陰﹐一日生一分﹐積三十分﹐而成一晝﹐爲夏至。四月乾之終﹐謂之滿者﹐言陰气自此而生發也。又孟夏萬物生長稍得盈滿﹐故云小滿。一作黴。俗云﹕早間芒種晚間�。又云﹕夏至落雨主重�﹐小暑落雨主三�。

�柳五月五日﹐士人於郊野或演武場走馬較射﹐謂之�柳。

制百藥午日午時﹐頭柄正掩五鬼﹐於此時制百藥﹐無不靈驗。

采艾師曠制﹐五日采艾占病。齊景公制﹐五日百索懸臂及釵頭符。

續命縷午日以五彩絲系臂上﹐謂之續命縷﹐辟兵及鬼﹐令人不病。

角黍屈原午日投汨羅﹐楚人以竹筒貯米﹐投水祭之。有歐回者見三閭大夫﹐曰「君所祭物﹐多爲蛟龍所奪﹐須裹以楝樹葉﹐五彩絲縛之﹐可免龍患。」故後人制爲角黍。一曰唐天寶中﹐宮中五日造粉團角食﹐以小角弓射之﹐中者方食﹐故曰角黍。

競渡屈原以五日死﹐楚人以舟楫拯之﹐謂之競渡。又曰﹕五日投角黍以祭屈原﹐恐爲蛟龍所奪﹐故爲龍舟以逐之。

五瑞端陽日以石橊﹑蔡花﹑菖蒲﹑艾葉﹑黃梔花插瓶中﹐謂之五瑞﹐辟除不祥。

五毒蛇﹑虎﹑蜈蚣﹑蠍﹑蟾蜍﹐謂之五毒。官家或繪之宮扇﹐或織之袍緞﹐午日服用之﹐以辟瘟气。

賜梟羹《郊祀志》﹕漢令郡國進梟鳥﹐五日爲羹﹐賜百官﹐以惡鳥故食之﹐以辟諸惡也。

浴蘭湯五月五日蓄蘭爲湯以沐浴。《楚辭﹖離騷》﹕「浴蘭湯兮沐芳華。」

天貺節宋祥符四年﹐詔六月六日天書再降﹐爲天貺節。

夏至數九一九和二九﹐扇子不離手﹔三九二十七﹐飲水甜如蜜﹔四九三十六﹐拭汗如出浴﹔五九四十五﹐頭帶黃葉舞﹔六九五十四﹐乘涼入佛寺﹔七九六十三﹐牀頭尋被單﹔八九七十二﹐思量蓋夾被﹔九九八十一﹐家家打炭墼。

賜肉《漢書》﹕伏日詔賜諸郎肉﹐東方朔拔劍割肉﹐謂其同官曰「伏日宜早歸﹐請受賜。」卽懷肉而去。

三伏立春﹑立夏﹑立冬皆以相生而代。至於立秋﹐以金代火。金畏火﹐故至庚日必伏。蓋庚者金也。夏至後第三庚爲初伏﹐四庚爲中伏﹐立秋後初庚爲末伏。秦穆公於是日進辟惡餅。

天中節《提要錄》﹕「端午爲天中節。」又曰蒲節﹐以是日用菖蒲泛酒故耳。

竹醉日五月十日爲竹醉日。是日移竹易活。又三伏內斫竹則不蛀。

秋

一葉知秋《淮南子》﹕「一葉落而天下知秋。」古詩﹕「梧桐一葉落﹐天下盡知秋。」

鵲橋《淮南子》﹕七月七夕﹐烏鵲塡河成橋﹐以渡織女﹐謂與牛郎相會也。

得金梭蔡州丁氏女精於女工﹐每七夕禱以酒果﹐忽見流星墜筵中。明日﹐瓜上得金梭。自是巧思益進。

曬衣七月七日﹐諸阮庭中曬衣﹐無非錦繡。阮咸以長竿大布犢鼻於上﹐曰「未能免俗﹐聊復爾爾。」

曬書郝隆七月七日﹐見富家皆曬曝衣錦﹐郝隆乃出日中仰臥。人問其故﹐曰「我曬腹中書耳。」

乞巧唐玄宗以七夕牛女相會﹐命宮中作髙臺﹐陳瓜果於上。宮人暗中以七孔鍼引彩綫穿之﹐以乞天巧﹐穿過者以爲得巧。又以蜘蛛納小金盒中﹐至曉﹐開視蛛絲之稀密﹐又爲得巧之多寡。

化生七夕﹐以蠟作嬰兒﹐浮水中以爲戲﹐爲婦人生子之祥﹐謂之化生。

吉慶花薛瑤英﹐於七月七日剪輕彩﹐作連理花千餘朵﹐以陽起石染之﹐當午散於庭中﹐隨風而上﹐徧空中﹐如五色雲霞﹐久之方散﹐謂之渡河吉慶花﹐藉以乞巧。

摩羅泥孩兒也。有極巧飾以金珠者﹐七夕用以饋送﹐以作天仙送子之祥。

盂蘭會目連尊者見其母落餓鬼道﹐以缽盛飯饗之﹐入口卽成灰炭﹐目連白佛求救。佛於七月十五日設蘭盆大會﹐焰口咒食﹐其母乃得脫餓鬼之苦。

處署處﹐上聲﹐止也﹐息也。謂暑气將於此時止息之也。白露﹐秋屬金﹔白﹐金色也。

天炙八月一日以朱墨點小兒額﹐謂之天炙﹐以厭疫。八月望日﹐廣陵曲江觀濤。

遊月宮開元二年八月十五夜﹐明皇與天師申元之遊月宮﹐及至﹐見大府﹐榜曰「廣寒淸虛之府」﹐翠色冷光相射﹐極寒﹐不可少畱。前見素娥十餘人﹐皆皓衣﹐乘白鸞﹐笑舞於廣寒大桂樹之下﹐音樂淸麗。明皇制《霓裳羽衣曲》以記之。一說葉靜能﹐一說羅公遠﹐事凡三見。

登峯玩月趙知微有道術。中秋積陰不解﹐眾惜良辰。知微曰「可借酒肴﹐登天柱峯玩月。」旣出門﹐天色開霽。及登峯﹐月色如晝﹐會飲至月落方歸。下山則淒風苦雨﹐陰晦如故。

中秋無月俗云「云掩中秋月﹐雨打上元燈。」二者皆煞風景之事﹐故對舉言之﹐非連屬語﹐以卜上元之燈也。今人多誤。

重陽九爲陽數﹐其日與月並應﹐故曰重陽。漢宮人賈佩蘭九日食餌﹐飲菊花酒﹐長壽。

登髙費長房語桓景曰「九月九日﹐汝家有大災﹐急作絳袋﹐盛茱萸系臂上﹐登髙山﹐飲菊花酒﹐此禍可消。」景如其言﹐舉家登山。至夕還﹐雞犬皆暴死。長房曰「代之矣。」今人登髙﹐本此。

落帽孟嘉爲桓溫參軍﹐重九日宴姑孰龍山﹐風喫落帽。溫敕左右勿言﹐良久取之還﹐令孫盛作文嘲之。

白衣送酒陶潛九月九日無酒﹐宅邊有菊﹐采之盈把﹐坐其側。久而望見白衣人至﹐乃王弘送酒使也﹐就便酌酒﹐大醉而歸。

遊戲馬臺宋武帝爲宋公時﹐在彭城﹐九月九日遊項羽戲馬臺。今相仍爲故事。

茱萸酒漢武帝宮人﹐九月九日皆飲茱萸菊花酒﹐令人長壽。

觀濤風俗﹕八月望日﹐廣陵曲江觀濤﹔浙江於十八日看戲潮。

九日開杜鵑唐周寶鎭潤州﹐知鶴林寺杜鵑花奇絕﹐謂殷七七曰「可使頃刻開花﹐副重九乎﹖」殷曰「諾。」及九日﹐果爛熳如春﹐寶遊賞後﹐花忽不見。

九日飛升漢張陵在富川山修道﹐晉永和九年九月九日﹐登白霞山飛升﹐惟遺丹竈藥臼於山下。

冬

十月朝宋制﹐十月朔拜暮﹐有司進暖炭﹐民間作暖鑪會。

亞歲魏晉冬至日﹐受萬國百僚稱賀﹐少殺其儀﹐亞於歲朝﹐故曰亞歲。

日長一綫魏晉宮中女工刺繡﹐以綫揆日長短﹐冬至後比常添一綫之功﹐故曰日長一綫。

冬至數九一九和二九﹐相喚不出手。三九二十七﹐笆頭吹篥。四九三十六﹐夜眠如露宿。五九四十五﹐太陽開門戶。六九五十四﹐笆頭抽嫩刺。七九六十三﹐破絮擔頭擔。八九七十二﹐黃狗相陽地。九九八十一﹐犁耙一齊出。

嘉平節秦人以十二月爲嘉平節﹐民間以酒果饋遺﹐謂之節禮。

臘八粥宋制。十二月八日浴佛﹐送七寶五味粥﹐謂之臘八粥。

儺神逐疫顓頊氏有三子亡而爲疫鬼﹐一居江中爲瘧鬼﹐一居山谷爲魍魎﹐一匿人家室隅中驚小兒。於是除夕制爲儺神﹐赤幘玄衣朱裳﹐蒙以熊皮﹐執戈持盾以逐之﹐其祟乃絕。

土牛周公制土牛﹐以納音設色﹐出城外丑地送寒。今於立春日前迎春﹐設太歲土牛像﹐以送寒气。

神荼郁壘黃帝時﹐有兄弟二人﹐名神荼﹑郁壘﹐能執鬼除疫。後世祀以爲神。

爆竹上古西方深山中有惡鬼﹐長丈餘﹐名山魈﹐人犯之卽病寒熱﹐畏爆竹聲。除夕﹐人以竹燒火中﹐畢剝有聲﹐則驚走。今人代以火炮。

�盆

除夕﹐各家於街心燒火﹐雜以爆竹﹐謂之�﹝音松﹞盆。視其火色明暗﹐以卜來歲祥。

商陸火裴度除夕圍鑪守歲嘆老﹐迨曉不寐﹐鑪中商陸火凡數添之。

祭詩文賈島常於歲除﹐取一年所作詩文﹐以酒脯祭之﹐曰「勞吾精神﹐以此補之。」

火炬照田吳中村落﹐除夕燃火炬﹐縛長竿杪以照田﹐爛然盈野﹐以祈來歲之熟。

賣癡呆吳俗分歲罷﹐小兒繞街呼叫﹕「賣汝癡﹐賣汝呆﹐誰來買﹖」

火山隋煬帝於除夜設火山數十座﹐用沈香木根﹐每一山焚沈香數車﹐火光暗則以甲煎沃之﹐焰起數丈﹐香聞十數里﹐嘗一夜用沈香二百餘乘﹐甲煎二百餘石。

歷律

定气運黃帝受《河圖》﹐始設靈臺。羲和占日﹐常儀占月﹐車區占星气﹐伶倫造律呂﹐大撓作甲子﹐隸首造算數。容成總六術﹐以定气運。

歷紀少昊使玄鳥氏司分﹐伯趙氏司至﹐靑鳥氏司起﹐丹鳥氏司閉﹐顓頊受之﹐以孟春建寅爲元﹐始爲歷宗。堯使羲仲叔主春夏﹐和仲叔主秋冬﹐以閏月正四時﹐始爲歷紀。

歷元黃帝始爲歷元﹐起辛卯﹐髙陽氏起乙卯。舜用戊午﹐夏用丙寅﹐殷用甲寅﹐周用丁巳﹐秦用乙卯。漢作太初歷元以丁丑。夏﹑商﹑周以三統攺正朔。三代而下﹐造歷者各有增創﹐如太初起之以律﹐而候气於黃鐘﹐太衍符之以《易》﹐而較數於分秒﹐授時準之以晷﹐而測驗於儀象。

造歷黃帝迎日推﹐堯閏月成歲。舜在璇璣玉衡。三代歷無定法﹐周秦閏餘乖次。劉歆造《三統歷》﹐而是非始定。東漢李梵造《四分曆》﹐而儀式方備。劉洪造《乾象歷》﹐始悟月行遲速。魏黃初間始以日食課其疏密。楊偉造《景初曆》﹐始立交食起虧術。又何承天造《元嘉歷》﹐始悟朔望及弦皆定大小餘﹐及以晷影驗气。又祖衝之造《大明歷》﹐始悟太陽歲次之數極﹐不動之處一度余。又張子信始悟日月交道有表裏﹐五星有遲速畱逆。又張冑玄造《大業歷》﹐始立五星入气加減法﹐及日應食不食術。劉焯造《七曜歷》﹐始悟日行有盈縮﹐及立推黃道月道。又傅仁均造《戊寅元歷》﹐頗采舊曆﹐始用定制。又李淳風造《麟徳歷》﹐始爲總法﹐用進朔以避晦晨月見。又一行造《大衍歷》﹐始以朔有四大三小﹐定九服軌滿交食之異﹐及創立歲星差合術。又徐昂造《宣明歷》﹐始悟日食有气刻時三差。又邊岡崇《玄歷》﹐始立相減相乘法﹐以求黃道月道。又王朴《欽天歷》﹐始變五星法﹐遲畱逆行﹐舒亟有漸。又周琮造《明天歷》﹐始悟日法積年自然之數。又姚舜輔造《紀元歷》﹐始悟食甚泛余差數。以上計千一百八十二年。創法有三家﹐漢洛下閎洛姓﹐下閎名始取法黃鐘律數創歷律容一龠﹐積八十一寸﹐則一日之分也。唐僧一行姓張名始攺從大易蓍策數修歷本易大衍以四十九分爲算。晉虞喜始立歲次﹐以五十年退一度。何承天爲太過進之。劉焯取二家中數折之。至元郭守敬始測景驗气﹐積六十年奇退一度﹐始定差法。

攺歷按自黃帝訖秦末凡六攺﹐漢髙訖漢末凡五攺﹐隋文訖隋末凡十三攺﹐唐髙訖周末凡十六攺﹐宋太祖訖宋末凡十八攺﹐金熙宗訖元末凡三攺。而法﹐西漢莫善於太初﹔東漢莫善於四分﹔由魏至隋莫善於皇極﹔在唐則稱大衍﹐在五代則稱欽天﹔至元授時﹐郭守敬立儀測驗﹐較古精密。

儀象黃帝命成容作蓋天﹐舜察璣衡以璇爲璣﹐用以轉動爲璣﹐以玉爲管。橫置其中爲衡。顓頊始爲渾儀﹐堯復之﹐渾儀遭秦滅。洛下閎始復經營運儀﹐鮮於妄人又度之。耿壽昌始鑄爲象。張衡儀始爲內規外規。李淳風儀表裏三重。洛下閎爲員儀﹐梁令瓚爲遊儀﹐郭守敬爲簡儀﹑仰儀。後漢有銅儀﹐後魏有鐵儀﹐李淳風有木渾儀﹐唐明皇有水渾天。張衡始造候風地動儀形似樽﹐外有八龍銜丸﹐震則機發﹐吐丸下﹐蟾蜍承之。伏羲始作土圭測影﹐伊尹作水準﹐得日晷辧方向。黃帝始爲刻漏﹐夏商宣其制爲漏箭。宋燕肅作水秤﹐周公始分更點。宋太祖聞陳摶怕五更頭之言﹐始去前後二點。

卷二地理部

疆域

九州人皇氏兄弟九人﹐分天下爲九州﹐梁﹑兗﹑靑﹑徐﹑荊﹑雍﹑冀﹑豫﹑揚是也。至舜時﹐以冀﹑靑地廣﹐分冀東恆山之地爲並州﹐分東北之醫無閭之地爲幽州﹐又分靑之東北爲登州﹐共成十二州。

歷代方輿商九州﹐周亦九州。秦分天下爲三十六郡﹐漢分天下爲十三部。三國蜀制巴蜀﹐置二州。吳北據江﹑南盡海﹐置五州。魏據中原﹐置十二州。晉制十九州。唐分十道﹐玄宗分十五道。宋分二十三路﹐元置十二省﹐又分天下爲二十三道。明分兩直隸﹑十三省。

吳越疆界錢王以蘇州平望爲界﹐據浙閩﹐共一十四州。古揚州所轄之地﹐南直隸﹑浙江﹑福建﹑廣東﹑廣西﹑江西﹐凡六省。古會稽所轄之地﹐浙江除溫﹑臺﹐九府﹕杭﹑嘉﹑湖﹑處﹑寧﹑紹﹑金﹑衢﹑嚴﹔福建除福州﹐七府﹕漳﹑泉﹑汀﹑興﹑建﹑延﹑邵﹔南直隸蘇﹑松﹑常﹑鎭四府﹐共二十府。會稽郡駐匝蘇州府。

二周鎬京爲西周﹐洛陽爲東周。

兩都前漢都長安﹐曰西都﹔東漢都洛陽﹐曰東都。

蜀三都成都﹑新都﹑廣都。

魏五都魏因漢祚都洛陽﹐以譙爲先人本國﹐許昌爲漢之所居﹐長安爲西京之遺迹﹐鄴爲王業之本基﹐故號五都。

三輔長安以京兆﹑馮翊﹑扶風爲三輔﹔宋都汴梁﹐以鄭州﹑滑州﹑汝州爲三輔。

三亳曹州考城縣曰北亳﹐西京谷熟縣曰南亳﹐西京偃師縣曰西亳。

三吳蘇州曰東吳﹐潤州曰中吳﹐湖州曰西吳。

三楚江陵曰南楚﹐徐州曰西楚﹐蘇州曰東楚。

三齊臨淄曰東齊﹐博陽曰濟北﹐蓬州卽墨曰膠東。

三蜀成都爲蜀都﹐漢髙分置漢廣﹐漢武分置犍爲。

三晉趙都邯鄲﹐魏都大梁﹐韓都鄭﹐三家皆晉卿﹐故曰三晉。

三秦章邯都廢丘﹐司馬欣都櫟陽﹐董翳都髙奴﹐三人皆秦降將﹐項羽分關中地以王之﹐曰三秦。

三虢太陽曰北虢﹐滎陽曰東虢﹐雍州曰西虢。

三越吳越杭州﹑閩越福州﹐南越廣州。

三巴渝州爲巴中﹐綿州爲巴西﹐歸夔﹑魚復﹑云安爲巴東。

三湘曰湘鄕﹐曰湘潭﹐曰湘原﹐在湖南﹐屬潭州。

三河周都曰河南﹐商都曰河內﹐堯都曰河東。

四京開封曰東京﹐河內曰西京﹐應天曰南京﹐大名曰北京。

四輔唐都長安﹐以同州﹑華州﹑岐州﹑蒲州爲四輔。

四川成都爲西川﹐潼州爲東川﹐利州爲北川﹐夔州爲南川。

五服《禹貢》﹕五服﹐曰甸服﹑侯服﹑綏服﹑要服﹑荒服﹐每服五百里﹐計二千五百里。

九服周九服﹐曰侯服﹑甸服﹑男服﹑采服﹑衛服﹑蠻服﹑夷服﹑鎭服﹑藩服﹐謂之服者﹐責以服事天子爲職也。

百二山河秦地險固﹐二萬人﹐足當諸侯百萬人﹐故曰百二山河。

九邊明朝設以限華夷。洪武初設重鎭六﹐曰宣府﹐曰大同﹐曰甘肅﹐曰遼東﹐曰延綏﹐曰寧夏﹔永樂初增設薊州﹔正統間又增楡林﹑固原﹐是爲九邊。

六關直隸三關﹐曰居庸﹐曰紫荊﹐曰倒馬。山西三關﹐曰雁門﹐曰寧武﹐曰偏頭。

陶唐九州冀州﹐《禹貢》﹕帝都之地三面距河﹐時蓋黃河由冀入海也。《釋名》﹕冀州﹐其地有險有易﹐亂則冀治﹐弱則冀彊﹐荒則冀丰也。《春秋元命苞》曰﹕昴畢之間爲天街﹐散爲冀州﹐分爲趙國﹐立爲常山。兗州﹐《禹貢》﹕濟河惟兗州。謂東南據濟﹐西北距河﹐蓋冀之東南也。《元命苞》曰﹕五星流爲兗州。兗之言端也﹐言陽精端﹐其气纖殺﹐分爲鄭國。靑州﹐《禹貢》﹕海岱惟靑州。謂東北距海﹐西南距岱﹐又在兗之東也。《釋名》﹕靑州在東﹐取生物而靑也。《元命苞》曰﹕虛危之精﹐流爲靑州﹐分爲齊國﹐立爲萊山。徐州﹐《禹貢》﹕海岱及淮惟徐州。謂東至海﹐北至岱﹐南至淮﹐又在靑州之南也。《元命苞》曰﹕天弓星司弓弩﹐流爲徐州﹐別爲魯國。徐之爲舒也﹐言陰牧內雨﹐安詳也。揚州﹐《禹貢》﹐淮海惟揚州。謂北至淮﹐東南至海。又曰「江南之气躁勁﹐厥性輕揚也。」《元命苞》曰﹕牽牛流爲揚州﹐分爲越國﹐立爲揚山。荊州﹐《禹貢》﹕荊及衡陽惟荊州。謂北距南條前山﹐南包衡山之陽﹐蓋在揚州之西﹐而豫州之西南也。《釋名》﹕荊﹐警也。南蠻數爲寇逆﹐言當警備之也。《元命苞》曰﹕軫星散爲荊州﹐分爲楚國。豫州﹕《禹貢》﹕荊河惟豫州。謂西南至南條荊山﹐北距大河﹐蓋在冀州之南﹐荊州之北﹐徐﹑兗之西也。《元命苞》曰﹕鉤鈐星別爲豫州。言地在九州之中﹐所在常安豫也。梁州﹐《禹貢》﹕華陽黑水惟梁州。謂東距華山之南﹐西距黑水﹐蓋在雍州之南﹐荊州之西也。以西方屬金﹐其气彊梁﹐故曰梁州。當夏殷﹐爲蠻夷之國﹐至周始並入雍州。雍州﹐《禹貢》﹕黑水西河惟雍州。謂西距黑水﹐東距西河﹐蓋在冀州之西﹐梁州之北。《太康地記》﹕雍州並得梁州之地﹐西北之位﹐陽所不及﹐陰气雍閼﹐故取名焉。《元命苞》曰﹕東井鬼星﹐散爲雍州﹐分爲秦國。

虞十二州九州之外﹐分設並州﹐則蓋冀之東北無閭之餘地也。《元命苞》曰﹕營室星流爲並州﹐分爲鄭國﹐立爲朋山。並之言誠也。精全及並﹐其气勇抗。誠﹐信也。幽州﹐卽冀東恆山諸地﹐蓋在北幽昧之地也。《元命苞》曰﹕箕星散爲幽州﹐分爲燕國。營州﹐卽靑之東北﹑遼東等處。《釋名》﹕齊衛之地﹐於天文屬營室﹐故取其名。蓋舜爲冀﹑靑地廣而分之也。

周九州東南曰揚州﹐其山鎭曰會稽﹐其藪澤曰具區﹐其川三江﹐其浸五湖彭蠡﹑洞庭﹑靑艸﹑太湖﹑丹陽也﹐其利金錫竹箭﹐其民二男五女蓋通以一州之民計之﹐二分爲男﹐五分爲女也﹐其畜鳥獸﹐其穀宜稻。正南曰荊州﹐其山鎭曰衡山﹐其藪澤曰云夢﹐其川江漢﹐其浸潁湛﹐其利丹銀齒革﹐其民一男二女﹐其畜鳥獸﹐其穀宜稻。河南曰豫州﹐其山鎭曰華山﹐其藪澤曰圃田﹐其川滎雒﹐其浸波﹝音詐﹞﹐其利材漆絲﹐其民二男二女﹐其畜宜六擾雞﹑豚﹑犬﹑馬﹑牛﹑羊也﹐其谷宜五種稻﹑黍﹑稷﹑麥﹑菽也。正東曰靑州﹐其山鎭曰沂山﹐其藪澤曰望諸﹐其川淮泗。其浸沂沐﹐其利蒲魚﹐其民二男二女﹐其畜雞狗﹐其穀宜稻麥。河東曰兗州﹐其山鎭曰泰山﹐其藪澤曰大野﹐其川河﹐其浸盧維﹐其利蒲魚﹐其民三男三女﹐其畜六擾﹐其谷宜四種。正西曰雍州﹐其山鎭曰嶽山﹐其藪澤曰弦蒲在沂陽﹐其川涇﹐其浸渭洛﹐其利玉石﹐其民三男二女﹐其畜宜牛馬﹐其穀宜黍稷。東北曰幽州﹐其山鎭曰無閭遼東﹐﹐其藪澤曰養在萊陽﹐其川河﹐其浸時萊蕪殷陽﹐其利魚鹽﹐其民一男三女﹐其畜牛馬羊豕﹐其穀宜黍麥稻。河內曰冀州﹐其山鎭曰霍山﹐其藪澤曰揚紆﹐其川漳﹐其浸汾潞汾出汾陽﹐潞出歸徳﹐其利松柏﹐其民五男三女﹐其畜牛百﹐其穀宜黍稷。正北曰並州﹐其山鎭曰恆山﹐其藪澤曰昭余邪在鄔﹐其川池嘔夷﹐其浸淶易﹐其利布泉﹐其民二男三女﹐其畜牛馬犬豕羊﹐其谷宜五種。

秦三十六郡始皇初並天下﹐罷諸侯﹐置守尉﹐遂分天下爲三十六郡﹐每郡置一守﹑一丞﹑兩尉以典之。郡名曰內史﹑三川﹑河東﹑南陽﹑南郡﹑九江﹑鄣郡﹑會稽﹑潁川﹑碭郡﹑泗水﹑薛郡﹑東郡﹑瑯琊﹑齊郡﹑上谷﹑漁陽﹑北平﹑遼西﹑遼東﹑代郡﹑巨鹿﹑邯鄲﹑上黨﹑太原﹑雲中﹑九原﹑雁門﹑上郡﹑隴西﹑北地﹑漢中﹑巴郡﹑蜀郡﹑黔中﹑長沙。後又置閩中﹑南海﹑桂林﹑象郡四郡。凡四十郡。

漢十三部漢分天下爲十三部﹐每部置刺史﹐領天下郡國一百三。司隸校尉領京兆﹑扶風﹑馮翊﹑弘農﹑河東﹑河內﹑河南七郡。豫州刺史領潁川﹑汝南﹑沛郡﹑梁國﹑魯國五郡。冀州刺史領魏郡﹑巨鹿﹑常山﹑淸河﹑廣平﹑眞定﹑中山﹑信都﹑河間﹑趙國十郡。兗州刺史領陳畱﹑東郡﹑山陽﹑濟陰﹑泰山﹑城陽﹑東平七郡。徐州刺史領瑯琊﹑東海﹑臨淮﹑泗水﹑楚國五郡。靑州刺史領平原﹑千乘﹑濟南﹑齊郡﹑北海﹑東萊﹑膠東﹑髙密﹑川九郡。荊州刺史領南陽﹑南郡﹑江夏﹑桂陽﹑武陵﹑零陵﹑廣陵﹑長沙八郡。揚州刺史領鎭江﹑九江﹑會稽﹑丹陽﹑豫章﹑六安六郡。益州刺史領漢中﹑廣漢﹑巴郡﹑蜀郡﹑犍爲﹑越﹑﹑益州八郡。涼州刺史領安定﹑北城﹑隴西﹑武威﹑金城﹑天水﹑武都﹑長掖﹑酒泉﹑惇煌十郡。並州刺史領太原﹑上黨﹑上郡﹑西河﹑朔方﹑五原﹑雲中﹑定裹﹑雁門九郡。幽州刺史領涿郡﹑渤海﹑代郡﹑上谷﹑漁陽﹑北平﹑遼西﹑遼東﹑廣陽﹑樂浪﹑玄菟十一郡。交州刺史領海南﹑郁林﹑蒼梧﹑交趾﹑合蒲﹑九眞﹑日南七郡。

三國州郡蜀漢全制巴蜀﹐置二郡﹐日益州成都﹑曰梁州漢中﹐有郡二十。先主初置九郡﹐曰巴東﹑曰巴西﹑曰梓潼﹑曰河陽﹑曰文山﹑曰漢嘉﹑曰朱提﹑曰雲南﹑曰涪陵﹐並得舊漢﹐曰巴郡﹑曰廣漢﹑曰犍爲﹑曰﹑曰越﹑曰益州﹑曰漢中﹑曰永昌﹑曰南安﹑曰武都。孫吳北據江南盡海﹐置州五﹐曰交州安南﹑曰廣州南海﹑曰荊州江陵﹑曰郢州江夏﹑曰揚州丹陽。孫權置臨賀﹑武昌﹑朱﹑新安﹑盧陵五郡。孫亮又置臨川﹑臨海﹑衡陽﹑湘東四郡。孫休又置天門﹑建平﹑合浦三郡。孫皓置始安﹑始興﹑邵陵﹑安成﹑新昌﹑武平﹑九徳﹑吳興﹑平陽﹑桂林﹑滎陽十一郡。因立宜陽一郡﹐並漢十八郡﹐共四十三郡。魏據中原﹐有州十二﹐曰司隸河南﹑曰豫州譙﹑曰荊州襄陽﹑曰兗州武威﹑曰靑州臨淄﹑曰徐州彭城﹑曰涼州天水﹑曰秦州上﹑曰冀州代郡﹑曰幽州範陽﹑曰並州晉陽﹑曰揚州壽春。

晉十九州曰司州河南﹑曰兗州濮陽﹑曰豫州項城﹑曰冀州趙郡﹑曰並州晉陽﹑曰靑州臨淄﹑曰徐州彭城﹑曰荊州江陵﹑曰揚州初壽春﹐後建業﹑曰雍州京兆﹑曰秦州上﹑曰益州成都﹑曰梁州南鄭﹑曰寧州雲南﹑曰幽州範陽﹑曰平州昌黎﹑曰交州番禺﹑曰涼州武威。

唐十道自晉藩陰敗﹐復南北分爭﹐州郡割裂﹐宋﹑齊﹑梁﹑陳﹐狃於江左﹐隋氏𨿽能混一﹐而享祚不長。至唐太宗肇造區夏﹐並有州郡﹐始因山以形便﹐分天下爲十道﹐曰關內﹑曰河南﹑曰河東﹑曰河北﹑曰山南﹑曰隴右﹑曰淮南﹑曰江南﹑曰劍南﹑曰嶺南。貞觀十五年大﹐凡州府三百五十八。玄宗開元初﹐又分爲十五道﹐曰京畿西京﹑曰都畿東都﹑曰關內京官遙領﹑曰河南陳畱﹑曰河北魏郡﹑曰隴右西平﹑曰山南東襄陽﹑曰山南西漢中﹑曰江南東吳郡﹑曰江南西豫章﹑曰劍南蜀郡﹑曰淮南廣陵﹑曰黔中貴州﹑曰嶺南南海。

宋二十三路太宗分天下爲十五路﹐至仁宗又分爲二十三路﹐曰京東東路﹑京東西路﹐曰京西南路﹑京西北路﹐曰河北東路﹑河北西路﹐曰陜西路﹐曰秦鳳路﹐曰河東路﹐曰淮南東路﹑淮南西路﹐曰兩浙路﹐曰江南東路﹑江南西路﹐曰荊湖南路﹑荊湖北路﹐曰成都路﹐曰梓州路﹐曰利州路﹐曰夔州路﹐曰福建路﹐曰廣南東路﹑廣南西路。

元十二省元建中書省十二﹐轄天下州郡﹐曰都省治腹裏路﹑曰河南行省汴梁﹑曰湖廣行省武昌﹑曰浙江行省杭州﹑曰江西行省龍興﹑曰陜西行省京兆﹑曰四川行省成都﹑曰雲南行省中慶﹑曰遼陽行省遼東﹑曰鎭東行省髙麗﹑曰甘肅行省甘州﹑曰嶺北行省和州。又分天下爲二十二道。

明兩直隸十三省北直隸八府﹐十七州﹐一百一十六縣﹐賦六十萬一千。北京在順天。南直隸十四府﹐十七州﹐九十六縣﹐賦五百九十九五萬千。南京在應天。河南八府﹐十州﹐九十六縣﹐賦二百四十一萬四千。省城在開封。陜西八府﹐二十二州﹐九十五縣﹐賦一百九十二萬九千。省城在西安。山東六府﹐十五州﹐八十九縣﹐賦二百八十五萬一千。省城在濟南。湖廣十五府﹐十六州﹐一百零七縣﹐賦二百十六萬七千。省城在武昌。浙江十一府﹐一州﹐七十五縣﹐賦二百五十一萬。省城在杭州。江西十三府﹐一州﹐七十七縣﹐賦二百五十二萬八千。省城在南昌。福建八府﹐五十七縣﹐賦一百一十萬一千。省城在福州。山西五府﹐二十州﹐七十八縣﹐賦二百二十七萬四千。省城在太原。四川八府﹐二十州﹐一百零七縣﹐賦一百二十萬六千。省城在成都。廣東十府﹐八州﹐七十五縣﹐賦一百一萬七千。省城在廣州。廣西十一府﹐四十七州﹐五十三縣﹐賦四十三萬一千。省城在桂林。雲南十四府﹐四十一州﹐三十縣﹐賦一十四萬。省城在雲南。貴州八府﹐六州﹐六縣﹐賦四萬七千。省城在貴陽。

建都

伏羲都陳今河南陳州。神農亦都陳﹐或曰曲阜今山東曲阜縣。黃帝都涿鹿今順天府涿州﹐少昊都曲阜。顓頊都帝丘今山東濮州。帝嚳都亳今河南偃師縣。帝堯都平陽今山西平陽縣。虞舜都蒲阪今平陽蒲州。夏禹都安邑今平陽夏縣。商湯都亳。周都丰鎬今陜西長安縣﹐是謂關中。周平王遷洛陽今河南洛陽縣。秦都咸陽今西安府咸陽縣。漢都洛陽﹐因婁敬說﹐西遷長安。東漢都洛陽。魏因漢祚﹐亦都洛陽。蜀漢都成都今四川成都府。吳初居鎭江﹐都武昌今湖廣武昌府﹐後遷建業今南直應天府。西晉都洛陽。東晉都建業﹐元帝東渡﹐避湣帝諱﹐攺名建康。宋﹑齊﹑梁﹑陳俱都建康。元魏初居雲中今大同府懷仁縣﹐後遷洛陽。北齊都鄴今河南彰徳府。西魏都長安關中。後周都長安。隋都長安﹐煬帝以巡幸﹐徙都洛陽。唐都長安。梁都汴今河南開封府。後唐﹑石晉﹑漢﹑周﹑宋俱都汴。南宋都臨安今杭州府。元都大都今順天府。明都建康﹐永樂遷於北平﹐卽元之大都也。

地名萑苻音完蒲。鄭地。龍兌兌音奪。趙地。連�音斛。楚地。方與音防預。趙地。番易音婆陽。楚地。曲逆逆音遇。漢邑。陳平封曲逆侯。亭音逞。吳興有亭。人數瓦切。縣在上黨。越音髓。郡府﹐在蜀地。閿鄕閿音文。縣名﹐在虢。音周質。在西安。水曲曰﹐山曲曰。音孚。在陜西延安府。毋丘母音貫。地在濟陽南。栩音兔戶。在馮翊。朐音瞿門。本虫名﹐巴郡多此虫。因爲邑名。在南陽﹐在沛國﹐二地音不同。蕭何封侯。緱氏緱音溝。山名﹑邑名﹐本義劍頭纏絲。音臧柯。郡名。允吾音鉛牙。谷名。在隴西。裴音肥﹐邑名。須句須音渠。地在魯東平。氏音權精﹐又宜音。縣名。令攴音零岐。縣名。郫音埤。一在晉﹐一在成都。不其其音箕。祝其其音基。惇煌音屯黃。郡名。冤句音冤勾。在曹州。今廢。臨朐朐音渠。縣名。在山東。令居令音連。邑名。慮音盧夷。縣名。音罕牽。羌地。取慮音趨閭。縣名。在臨淮。黑尿音眉擬。禚音灼。齊地。句冥上聲。魯邑。罕音央謙。縣名。戩城戩音資。齊地。鄄城鄄音絹。衛地。射洪音石紅。縣名。崞音郭。縣名。先零零音連。沭陽沭音術。縣名。祈音思奇。地名。丘音勝。魯地。句繹音勾亦。邾地。盱眙音虛宜。縣名。都龐龐音龍。邑名。繁音止。邑名。澶淵澶音禪。今開州。李音醉。在嘉興。郎音枕。犍爲犍音乾。蜀郡名。穰音縻。猶音仇由。邑名。毋掇音無拙。縣屬益州。泊羅泊音博。縣名。虹縣虹音降。苴芊音斜米。徙音斯。邑名。岢嵐音可婪。州名。近太原。縣縣音疾。縣名。在淸河。音崩。鄭地。澠池澠音免。縣在河南。音侈﹐上聲。宋地。翠﹐上聲。魯地。夫童童音中。儋州儋音丹。屍圭切。邑在齊東。其寄切。寧母音寧某。魯地。杜音戶古。漢陂令縣﹐屬鳳翔。丘音西。齊地。虛音區汀。宋地。音求。地名。邛音匐。地名。在犍爲。於軌切。鄭地。貍音剎蜃。音詩。魯地。臯由去聲。鄭地。橐臯臯﹐章夜切。在淮南。涪音浮。州名。在重慶府。葉縣葉音涉。瀧水尖音商。縣名。朱提音殊時。邑名。承陽承音蒸。余汗汗音幹。番禾番音盤。櫟陽櫟音約。邑名。平輿輿音玉。郯城音談。縣名。沙羨羨音夷。蓮勺蓮音輦。邑名。不羹音郎。邑名。堵陽堵音者。邑名。澠淄音承脂。縣名。沁音倩。山西沁州。新淦淦音幹。縣名。隆慮音林閭。邑名。川音。湖州。陽夏夏音賈。睢州睢音𨿽。會稽會音貴。邑名。

山水異名昆侖一名昆岑。君山一名媧宮。武當一名嶺。普陀一名梅岑。靑城一名天谷。大復一名胎簪。衡山一名芝岡。齊云一名白嶽。東海一名岱淵。

古迹

赤縣神州《古今通論》﹕東南方五千里﹐名曰赤縣神州﹐中有和美鄕﹐方三千里﹐五嶽之城﹐帝王之宅﹐聖賢所居也。

楡社漢髙帝禱於楡社﹐帝之故鄕也。髙帝以丰沛爲其湯沐之邑﹐令世世無有所予。

新丰太上皇居深宮﹐以生平所好﹐皆販徒少年﹑酤酒賣餅﹑鬥鷄蹴之輩﹐今皆無此﹐故怏怏不樂。髙祖乃作新丰﹐移舊鄕裏。命匠人胡寬悉仿其衢巷門閭﹐士女老幼相攜路首﹐各認其門而入。放牛羊雞犬於通途﹐亦各識其家。上皇大悅。

洋川洋川者﹐戚夫人之所生處也﹐髙祖得而罷之。夫人思慕本鄕﹐追求洋川。髙帝爲驛致長安﹐蠲復其鄕﹐更名曰縣。又故目其地爲洋川﹐用表夫人誕載之休祥也。

桑梓地祖父植桑梓以遺其子孫﹐子孫思其祖澤﹐不忍剪伐。故《詩》曰「維桑維梓﹐必恭敬止。」漢壽在四川保寧府廣元縣。漢封關公爲漢壽亭侯﹐卽此地。後人稱壽亭侯者誤。

度索尋度索﹐以繩索相引而度也。尋者﹐植兩木於兩岸﹐以繩貫其中﹐上有一木筒﹐所謂也。人縛上﹐以手緣索而進﹐以達彼岸﹐有人解之﹐所謂尋也。

井陘道韓信與張耳將兵擊趙﹐李左軍說趙王曰「井陘道險﹐車不得方軌﹐騎不能成列。願假臣三萬人﹐從間道絕其輜重﹐兩將之頭可致之麾下。」

九折坡漢王陽爲益州牧﹐至九折坡﹐嘆曰「奉先人遺體﹐柰何數乘此險﹗」後王尊至此﹐曰「此非王陽所畏處耶﹖」乃叱其禦﹐歷險而上。後人以王陽不失爲孝子﹐王尊不失爲忠臣。

赤地靑野地空無物曰赤地。野無人民無禾稻曰靑野。

息壤古地名﹐有二﹕一在荊州﹔一在永州﹐地中不可犯畚鍤﹐犯者立死。

解池鹽不必煎煮。居人疏地爲畦﹐決水灌其中﹐俟南風起﹐此鹽卽成。故大舜歌曰「南風之時兮﹐可以阜吾民之財兮。」

保塔錢忠懿王名﹐入朝﹐恐其羈畱﹐作塔以保之。稱名﹐尊天子也。今誤作「保叔」﹐不知者遂有「保叔緣何不保夫」之句。

潙音規芮河東有二泉﹐南流曰潙﹐北流曰。《尙書》﹕「降二女於潙。」

孔林自泰山發脈﹐石骨走二百里﹐至曲阜結穴﹐洙泗二水會於其前﹐孔林數百畝﹐築城圍之。城以外皆孔氏子孫﹐圍繞列葬﹐三千年來﹐未嘗易處。南門正對嶧山﹐石羊石虎皆低小﹐埋土中。伯魚墓﹐孔子所葬﹐南面居中﹐前有享堂﹐堂右橫去數十武﹐爲宣聖墓。墓坐一小阜﹐右有小屋三楹﹐上書「子貢廬墓處」。墓前近案﹐對一小山﹐其前卽葬子思父子孫三墓﹐所隔不遠﹐馬鬣之封不用石砌﹐土堆而已。林中樹以千數﹐惟一楷木老本﹐有石碑刻「子貢手植楷」﹐其下小楷生植甚繁。此外合抱之樹皆異種﹐魯人世世無能辧其名者﹐蓋孔子弟子異國人﹐皆持其國中樹來種者。林以內不生荊棘﹐並無刺人之艸。

土著音著言著土地而有常居者﹐非流寓遷徙之人也。今人誤讀爲注。

雒邑漢光武定居洛邑。漢以火徳王﹐忌水﹐故去水而加佳﹐攺洛爲雒。後魏以土徳王﹐以水得土﹐而流土得水而柔﹐故又除佳加水。

京觀謂髙丘如京﹔觀﹐闕形也。古人殺賊﹐戰捷陳屍﹐必築京觀﹐以爲藏尸之地。古之戰場所在有之。

玉門關漢班超久在絕域﹐年老思歸﹐上書曰「臣不願到酒泉郡﹐但願生入玉門關。」

雁門關在大同府馬邑縣。北雁入塞﹐必銜蘆一根﹐擲之關門﹐然後飛入﹐如納稅然﹐蘆柴堆積如山。設有蘆政主事﹐歲進蘆銀以萬計。

�國揚州漕河東岸有墓表﹐題曰「�國公墓道。」音虔﹐與夏字相類﹐少一發筆﹐下作「又」﹐行人遂誤爲夏國公。蓋明顧公玉之封號﹐賜地葬此也。

魚米之地唐田澄《蜀城》詩﹕「地富魚爲米。」故稱沃土爲魚米之地。

漏澤園創始於宋元丰間﹐立爲埋葬之所﹐取澤及枯骨﹐不使有遺漏之義也。明初﹐令民間立義冢。天順四年﹐令郡縣皆置漏澤園。

�亭音歐亭漢蔣澄封亭侯。今溧陽有山。

鬼門關在交趾南。其地多瘴癘﹐去者罕得生還。諺曰「鬼門關﹐十去九不還。」

鐵甕城在鎭江﹐孫權所築。邗溝﹐在揚州﹐夫差所開。

女陽亭在崇徳縣。勾踐入吳時﹐夫人產女於此亭。及吳滅後﹐乃名女陽﹐更就李爲女兒鄕。

崖州爲大宋丁謂貶崖州司戶﹐常語客曰「天下州郡孰爲大﹖」客曰「京師也。」謂曰「朝廷宰相今爲崖州司戶﹐則惟崖州爲大也。」

戒石銘宋髙宗紹興二年六月﹐頒黃庭堅所書戒石銘於州縣﹐令刻石﹐文曰「爾俸爾祿﹐民膏民脂。下民易虐﹐上天難欺。」

悲田院《唐會要》曰﹕開元五年﹐宋﹑蘇請建「悲田院」﹐使乞兒養病﹐給以廩食。亦曰「貧子院」。

築城周公築洛陽城﹐公孫鞅築咸陽城﹐伍員築蘇城。範蠡築越張﹐張儀築成都城﹐蕭何築長安城﹐孫權築建康城﹑泗州城﹐王審知築福州城﹐錢築杭城。

長城燕始城上谷至遼東。趙始城雁門至靈州。秦始皇補築﹐始名長城。北齊文宣帝復築長城。漢武帝復築遼東城。

開險司馬錯開巴蜀﹐秦昭王開義渠﹐趙武靈王開代﹑樓煩﹑白羊﹐燕惠王開遼東﹐秦始皇開朔方﹐漢彭吳開穢貊﹐唐蒙開邛﹑夜郎﹑﹑越雋﹐莊助開東甌﹑西越﹐衛靑開陰山。

勝國滅人之國曰勝國﹐言爲我所勝之國也。左氏曰「勝國者﹐絕其社稷﹐有其土地。」

支無祁大禹治水﹐至桐柏山﹐獲水獸﹐名支無祁﹐形似猴﹐力逾九象﹐人不可視。乃命庚辰鎖於龜山之下﹐淮水乃安。唐永泰初﹐有漁人入水﹐見大鐵索﹐鎖一靑猿﹐昏睡不醒﹐涎沫腥穢﹐不可近。

雷峯塔在錢塘西湖淨寺前南屏之支麓也﹐昔有雷就者居之﹐故名。上有塔﹐遭回祿﹐今存其殘塔半株。

雪竇在奉化縣。唐時雪竇禪師居之﹐鳥窠衣褶﹐寂然不動。

嶽林寺在奉化。布袋和尙道場﹐其缽盂佛迹尙在。

虎丘吳王闔閭死﹐治葬﹐穿土爲川﹐積壤爲丘﹐銅棺三重﹐以黃金珠玉爲鳧雁。葬三月﹐金精上騰爲白虎﹐蹲踞山頂﹐因名虎丘。

坑儒谷在臨潼。秦始皇密令冬月種瓜於驪山谷中﹐溫處皆熟﹐詔博士諸生說之。前後七百人﹐言人人殊﹐則皆使往視﹐因伏機陷之﹐後人號「坑儒谷」。

鶴林寺在潤州﹐有馬素塔。米元章愛其松石深秀﹐誓以來生爲寺伽藍﹐呵護名勝。公沒時﹐鶴林伽藍無故自倒。里人知公欲踐夙願﹐遂塑其像於寺之左偏。

祖堂在應天府治南。唐法融和尙得道於此﹐爲南宗第一祖師﹐在山房禪定﹐有百鳥獻花﹐故又名獻花巖。

雨花臺梁武帝時﹐有雲光法師講經於此﹐天花亂墜﹐故名雨花。

飛來峯在杭州虎林山之前。晉時西僧嘆曰「此是天竺國靈鷲山之小嶺﹐不知何日飛來﹖」因名之飛來峯。

躲婆弄在紹興蕺山下﹐王右軍居此。有老嫗鬻扇﹐右軍爲題其扇﹐媼有慍色。及出﹐人競買之。他日﹐媼又持扇乞書﹐右軍避去。故其下有題扇橋﹑躲婆弄。

筆飛樓在蕺山之麓。王右軍於此寫《黃庭經》﹐筆從空中飛去。今其地有筆飛樓址。

樵風徑在會稽平水。漢鄭弘少時采薪﹐得一遺箭。頃之﹐有老人覓箭﹐還之﹐問弘何欲﹐弘知其神人﹐答曰「常患若耶溪載薪爲難﹐願朝南風﹐暮北風。」後果如其言。

雷門卽紹興府城之五雲門。《會稽志》﹕雷門上有大鼓﹐聲聞洛陽。後鼓破﹐有二鸛從鼓中飛出﹐聲遂不遠。

蘭渚在紹興府城南二十五里。晉永和九年上巳日﹐王右軍與謝安﹑孫綽﹑許詢輩四十一人會此修禊事。今傳有流觴曲水﹑蘭亭故址。

西陵在蕭山。一名固陵。範蠡治兵於此﹐言可固守﹐因名。

簞醪河在紹興府治南。勾踐行師日﹐有獻壺漿者﹐跪而受之﹐取覆上流水中﹐命士卒乘流而飲。人百其勇﹐一戰遂有吳國﹐因以名之。

浴龍河在紹興西門外。宋理宗與弟芮﹐少時同浴於河。鄞人余天錫臥舟中﹐夢二龍負舟﹐起視之﹐則二小兒緣舟戲。問之﹐知是宗室﹐遂與史彌遠言其異﹐卒嗣帝位。

沈釀堰在山陰柯山之前。鄭弘應舉赴洛﹐親友餞於此﹐以錢投水﹐依價量水飲之﹐各醉而去。

曹娥碑在曹娥江滸。漢上虞令度尙所立﹐尙弟子邯鄲淳所撰﹐蔡邕題「黃絹幼婦外孫齏臼」﹐隱「絕妙好辭」四字。魏武問楊修曰「解否﹖」修曰「解。」魏武曰「卿勿言。」行三十里始悟﹐乃嘆曰「吾不如卿三十里。」按﹕魏武不曾過錢塘﹐所見碑應是拓本。

錢塘梁開平四年﹐錢武肅王始築捍海塘﹐在候潮門外﹐潮水晝夜衝擊﹐版築不就。王命彊弩數百以射潮頭﹐潮水東擊西陵﹐海塘遂就。

桃源晉時有漁人乘舟捕魚﹐緣溪行﹐忘路遠近﹐見洞口桃花﹐捨舟入。其中土地開朗﹐民居稠雜﹐雞犬桑麻﹐怡然自樂。漁人驚問﹐云是先世避秦來此﹐遂與外隔。問今是何世﹐不知有漢﹐無論魏晉。漁人出﹐乃屬曰「不足爲外人道也。」

牛渚磯在姑孰。水深不可測。相傳其下多怪物﹐溫嶠燃犀角照之﹐須臾﹐見水族奇形怪狀﹐有乘車馬﹑著赤衣者。是夜﹐嶠夢一人謂曰「與君幽明道隔﹐何事相窘﹖」嶠覺而惡之。未幾﹐以齒疾拔齒﹐中風而卒。杜宇始鑿巫峽﹐漢武帝鑿曲江﹐張九齡鑿梅嶺。秦始皇厭天子气掘淮流﹐西入江《禹貢》﹕東入海﹐始名秦淮。隋煬帝東遊﹐穿河﹐自京口至余杭。六朝自云陽鑿運瀆﹐徑至建康﹐始復禹通渠故道﹐穿通齊渠﹐爲後世通漕轉運。

泰山泰山上有金篋玉策﹐能知人年壽修短。漢武帝探策得十八﹐倒讀曰八十。後壽果八十。

八詠樓在金華府府治西南﹐卽沈約玄暢樓也。宋守馮伉更今名。

古蜀國今成都府。蜀之先﹐自黃帝子曰昌意﹐娶蜀山氏女﹐生帝嚳﹐乃封其支度於蜀。歷夏商﹐始稱王﹐首名蠶叢﹐次曰柏灌﹐次曰魚鳧。

八陣圖在新都牟彌鎭。孔明八陣圖凡三﹕在夔州者六十有四﹐方陣法也﹔在牟彌者一百二十有八﹐當頭陣法也﹔在棋盤市者二百五十有六﹐下營法也。又﹕沔之定軍山下亦有之﹐夜常聞金鼓聲。

神女廟在巫山。楚襄王遊於髙唐﹐夢一婦人曰「妾在巫山之陽﹐髙丘之阻﹐朝爲行雲﹐暮爲行雨。」比旦視之﹐如其言﹐遂立廟。

華表柱遼陽城內鼓樓東﹐昔丁令威家此﹐學道得仙﹐化鶴來歸﹐止華表柱﹐以畫表﹐云「有鳥有鳥丁令威﹐去家千歲今始歸﹐城郭𨿽是人民非﹐何不學仙冢累累。」

麥飯亭在滹沱河上﹐馮異進光武麥飯處。無蔞亭在饒陽﹐馮異進豆粥處。

柏人城在唐山。漢髙祖過此﹐欲宿﹐心動﹐問縣何名。曰「柏人。」髙祖曰「柏人者﹐迫於人也。」不宿而去。

孟姜石山海衛長城北﹐石上有婦人迹﹐相傳爲秦時孟姜女尋夫之地。

九層臺

《太平》按《說苑》﹕晉獻公築九層臺﹐其臣荀息諫曰「臣能累十二棋子如卵於上。」公曰「危哉。」遂止。其役遺址尙存。

祁宮在曲沃。《左傳》﹕晉作祁宮﹐而諸侯畔﹐謂此。衛靈公之晉﹐晉平公置酒於祁﹐令師涓奏靡靡之樂。師曠曰「此必得之濮上﹐乃亡國之聲也﹐不可聽﹗」

三岡四鎭俱在大同應州。趙霸岡在城東﹐黃花岡在城西﹐護駕岡在城南。安邊鎭在城東﹐大羅鎭在城南﹐司馬鎭在城西﹐神武鎭在城北。元好問詩﹕「南北東西俱是名﹐三岡四鎭護全城。」

桑林在陽城。湯有七年之旱﹐禱雨於此﹐至今多桑。

天繪亭在平樂府治。一日﹐郡守欲易名﹐忽從土中得片石﹐云「予擇勝得此亭﹐名曰天繪。後某年月日﹐當有俗子易名淸暉者。」遂已。

洛陽橋在泉州府城東北﹐跨洛陽江﹐一名萬安橋。郡守蔡襄建﹐長三百六十丈﹐廣丈有五尺。先是海渡歲溺死者無算﹐襄欲壘石爲梁﹐慮潮漫﹐不可以人力勝。乃遺檄海神﹐遣一吏往。吏酣飲﹐睡於海﹐半日潮落而醒﹐則文書已易封矣。歸呈襄﹐啟之﹐惟一「醋」字。襄悟曰「神其令我廿一日酉時興工乎﹖」至期﹐潮果退舍。凡八日夕而功成﹐費金錢一千四百萬。

社倉在崇安。宋乾道中﹐縣大饑﹐朱文公請於郡﹐得粟六百石賑給之﹐秋成﹐民償粟於官﹐因乞畱裏中立社倉﹐夏貸冬收﹐以爲常規。文公自作記。後請頒其法於天下。

五羊城卽廣州府城。初有五仙人騎五色羊至此﹐故名。

梅花村羅浮飛雲峯側。趙師雄﹐一日薄暮﹐於林間見美人淡妝素服﹐行且近。師雄與語﹐芳香襲人﹐因扣酒家共飲。少頃﹐一綠衣童來﹐且歌且舞。師雄醉而臥。久之﹐東方已白﹐視大梅樹下﹐翠羽啾啾﹐參橫月落﹐但惆悵而已。

滕王閣南昌府城章江門上。唐髙宗子元嬰封滕王時建。都督閻伯嶼重九宴賓僚於閣﹐欲誇其婿吳子章才﹐令宿構序。時王勃省父經此與宴。閻請眾賓序﹐至勃不辭。閻恚甚﹐密令吏得句卽報﹐至「落霞秋水」句﹐嘆曰「此天才也﹗」其婿慚而退。

嶽陽樓嶽州西門﹐滕子京建樓﹐範希文記﹐蘇子美書﹐邵竦篆﹐稱四絕。

巴丘山嶽州府城南。羿屠巴蛇於洞庭﹐積骨爲丘﹐故名。

山川

九山會稽山﹑衡山﹑華山﹑沂山﹑岱山﹑嶽山﹑無閭山﹑霍山﹑恆山。

九澤大陸澤﹑雷夏澤﹑彭蠡澤﹑云夢澤﹑震澤﹑菏澤﹑孟瀦澤﹑澤。

五嶽東嶽泰山﹐山東濟南府泰安州。南嶽衡山﹐湖廣衡州府衡山縣。中嶽嵩山﹐河南河南府登封縣。西嶽華山﹐陜西西安府華陰縣。北嶽恆山﹐山西大同府渾源縣。

九河曰徒駭﹑曰太史﹑曰馬頰﹑曰覆釜﹑曰胡蘇﹑曰簡﹑曰潔﹑曰鉤盤﹑曰鬲津。

五鎭東鎭沂山﹐東安公在沂州。南鎭會稽山﹐永興公在紹興。中鎭霍山﹐應聖公在晉州。西鎭吳山﹐成徳公在隴州。北鎭無閭山﹐廣寧公在營州。

五湖一洞庭﹐二靑艸﹐三鄱陽﹐四丹陽﹐五太湖。一曰五湖者﹐太湖之別名也﹐一名震澤﹐一名笠澤。

四瀆瀆者﹐江﹑淮﹑河﹑漢是也。禹平水土﹐名曰四瀆。《禮記》﹕天子祭天下名山﹑大川﹕五嶽視三公﹔四瀆視諸侯。

四海天地四方﹐皆海水相通﹐九戎﹑八蠻﹑九夷﹑八狄﹐形類不同﹐總而言之﹐謂之四海。渤者﹐又東海之別支也。

三島東海之盡謂之滄海﹐其中有蓬萊﹑方丈﹑瀛州三神山﹐金銀爲宮闕﹐神仙所居。

五山渤海之東有大壑﹐名歸墟﹐其中有岱輿﹑員嶠﹑方壺﹑瀛州﹑蓬萊五山。

三江三江者﹐松江﹑婁江﹑東江也。其分流處﹐曰三江口。

三泖在松江府。俗傳近山涇者爲上泖﹐近泖橋者爲中泖﹐自泖橋而上縈繞百餘里曰長泖﹐是謂三泖。

昆侖山在西番。山極髙峻﹐積雪至夏不消﹐延亙五百餘里﹐黃河經其南。

黃河在西番。其水從地湧出﹐百餘泓﹐東北匯爲大澤。又東流爲赤賓河﹐合忽蘭諸河﹐始名黃河。從東北至陜西﹑蘭州﹐始入中國。元招討使都實始窮河源。

華山韓昌黎夏日登華山之嶺﹐顧見其險絕﹐恐栗﹐度不可下﹐據崖大哭﹐擲遺書爲訣。華陰令搭木架數層﹐紿其醉﹐以氈裹縋下之。

匡廬山在南康府。周時匡裕兄弟七人結廬隱此﹐故名。志中言有二勝﹐開元漱玉亭﹑棲賢三峽橋﹐內有白鹿洞﹐爲朱晦庵讀書處。今另設學校﹐以教習諸生。

武夷山在崇安。髙峯三十有六﹐道書第十六洞天﹐當有神人降此﹐自稱武夷君。又《列仙傳》﹕鏗二子﹐長曰武﹐次曰夷﹐故名。

龍虎山在貴溪。兩石峙﹐如龍昂虎踞﹐卽上淸宮也。世爲張道陵所居﹐上有壁魯洞﹐卽天師得異書處。

務山音權旄山在柏人城之東北。《尙書》言舜納於大麓﹐迅雷風烈﹐弗迷。卽此。

華不注不音夫﹐與跗同。言此山孤秀﹐如花跗之注於水也。《九域志》云﹕大明湖望華不注山﹐如在水中。

白嶽山在休寧縣。一名齊云﹐巖上有石鐘樓﹑石鼓樓﹑香鑪峯﹑燭臺峯﹐皆奇景。上供玄帝像﹐云是百鳥銜泥所塑﹐靈應異常﹐人稱小武當。時時有王靈官響山鞭﹐聲如霹靂。

鎭江三山一曰北固﹐一曰金山﹐一曰焦山。焦山者﹐漢末隱士焦光隱此﹐故名。上有《瘞鶴銘》﹐陶隱居所書﹐雷火斷之﹐今墜江岸。

八公山在壽州。淮南王安與賓客八公修煉於此。謝玄陳兵淝水﹐苻堅望見八公山艸木﹐風聲鶴唳﹐皆爲晉兵。

天童山在鄞縣。晉僧義興卓錫於此﹐有童子給役薪水﹐久之辭去﹐曰「吾太白神也﹐上帝命侍左右。」言訖不見。遂名太白山﹐又名天童山。

招寶山在定海。天气晴朗﹐朝鮮﹑日本諸國﹐一望可見。山中有棋子坪﹐以白飯撒之得白子﹐以黑豆撒之得黑子。

翁洲山在定海。徐偃王所居。勾踐欲封夫差於甬東﹐卽此地也。唐開元中置翁洲縣。

雞鳴山在應天府東﹐舊名雞籠山。雷次宗開館於此﹐齊髙宗常就次宗受《左氏春秋》。

牛首山在祖堂之北﹐上有二峯相對﹐如牛角﹐故名。晉王導曰「此天闕也。」又名天闕山。

攝山在應天府治東北。產攝生艸。上有千佛巖﹑棲霞寺﹐卽明僧紹捨宅。

茅山在句容﹐初名句曲山。茅君得道於此﹐更今名。上有三峯﹐三茅君各占其一﹐謂之三茅峯。三峯之北﹐曰玉晨觀﹐卽所謂金陵地肺也。

莫愁湖三山門外。昔有妓盧莫愁家此﹐故名。

天臺山上應臺星髙一萬八千丈﹐周八百里﹐從曇花亭麓視石梁瀑布﹐如在天半上。有瓊臺玉闕諸景﹐舊名金庭洞天。

天姥山在浙之新昌縣。李太白夢遊天姥﹐卽此。近產茶﹐名天姥茶。

文公山在尢溪。朱晦庵父松﹐爲尢溪尉﹐任滿﹐假館於鄭氏。建炎庚戌九月﹐朱子生﹐所對二山﹐艸木繁密﹐野燒焚之﹐山形露出「文公」二字。

雲谷山在建陽。羣峯上蟠﹐中阜下踞﹐𨿽當晴晝﹐白山坌入﹐則咫尺不可辧。朱文公作艸堂其中﹐榜曰「晦庵」。

鐘山在分宜。晉時﹐雨後有大鐘從山峽流出﹐驗其銘﹐乃秦時所造﹐故名鐘山。後有漁人﹐山下得一鐸﹐搖之﹐聲如霹靂﹐山嶽動搖。漁人懼﹐沈之水。或曰﹕此秦始皇驅山鐸也。

寒石山唐寒山﹑拾得二僧居此。丰幹和尙謂閭丘太守曰「寒山﹑拾得﹐是文殊﹑普賢後身。」太守往謁之﹐二人笑曰「丰幹饒舌。」遂隱入石中﹐不復出。

石鏡山在臨安。有圓石如鏡﹐錢少時照之﹐冠冕儼然王者。唐昭宗封爲衣錦山。常於此宴故老﹐木石皆披錦繡。

宛委山在會稽禹穴之前。上有石匱﹐大禹發之﹐得赤如日﹐碧如月﹐長一尺二寸。又傳禹治水畢﹐藏金簡玉字之書於此。

寶山一名攢宮。在會稽縣東南。宋髙﹑孝﹑光﹑寧﹑理﹑度六陵在焉。元妖僧楊璉眞伽發諸陵﹐唐玨潛收陵骨﹐瘞於蘭亭山之冬靑樹下﹐陵骨得以無恙﹐獨理宗頭大如斗﹐不敢更換﹐元人取作溺器。我太祖得之沙漠﹐復歸本陵﹐有石碑記其事。

越城中八山臥龍﹑蕺山﹑火珠﹑白馬﹑峨眉﹑鮑郎﹑彭山﹑怪山。更有黃琢山﹐在華嚴寺後﹐人不及知。峨眉山﹐在軒亭北首民居之內﹐今指土谷寺神桌下小石爲峨眉山者﹐非是。怪山在府治東南﹐《水經注》云﹕是山自瑯琊東武海中一夕飛來﹐居民怪之﹐故曰怪山。上有靈鰻井﹐鰻大如柱﹐能致風雨。越王築臺其上﹐有觀雲气。

尾閭臺州寧海縣東﹐海中水湍急﹐陷爲大渦者十餘處﹐百凡浮物﹐近之則溺。

瓠子河漢武帝元光三年﹐河決頓丘﹐復決濮陽﹐瓠子泛郡十六﹐發卒數萬人塞瓠子河。天子自臨決河﹐沈白馬玉璧於河﹐築室其上﹐名防宣宮。

錢塘潮朝夕兩至﹐初三日起水﹐二十日落水。每月十八潮大﹐八月十八潮尢大。有候潮歌曰「午未未未申﹐寅卯卯辰辰﹐巳巳巳午午﹐朔望一般輪。」

�溪在鳳翔府寶雞縣。呂望釣此﹐得一魚﹐腹有璜玉﹐文曰「周受命﹐呂氏佐。」今石上隱隱見兩膝痕。

灩堆在瞿唐峽口。有孤石﹐冬出水二十餘丈﹐夏卽沒入土。人云「灩大如象﹐瞿唐不可上﹔灩大如馬﹐瞿唐不可下。」以爲水候。庾子輿奉父櫬還巴東﹐至瞿唐﹐水壯。子輿哀號﹐峽水驟退﹐舟得安行。人爲之語曰「灩如襆本不通﹐瞿唐水退爲庾公。」

長江三峽瞿唐峽與歸峽﹑巫山峽﹐世稱三峽﹐連亙七百里﹐重巖疊障﹐隱蔽天日﹐非亭午夜分﹐不見日月。《水經》雲杜宇所鑿。

爛柯山衢州府城南。一名石室。道書謂靑霞第八洞天。晉樵者王質入山﹐見二童子弈﹐質置斧而觀。童子與質一物﹐如棗核﹐食之不饑。局終﹐示質曰「汝斧柯爛矣。」質歸家﹐已百歲矣。

江郎山在江山。世傳江氏兄弟三人登其巓﹐化爲石﹐故名。山頂有池﹐產碧蓮﹑金鯽。

金華山府城北。金星與婺女星爭華﹐故名。又名長山﹐周三百六十餘里﹐其最勝者曰金華洞﹐道書第三十六洞天。

四明山在余姚縣。髙三萬八千丈﹐周二百一十里﹐由鄞小溪入﹐則稱東四明﹔由余姚白水入﹐則稱西四明﹔由奉化雪竇入﹐則直謂之四明。道經第九洞天也。峯凡二百八十有二﹐中有峯曰芙蓉﹐有漢隸刻石上﹐曰「四明山心」。其右有石窗。

天水池在重慶江津縣。邑人春月遊此﹐競於池中摸石祈嗣﹐得石者生男﹐得瓦者生女﹐頗驗。

大水在奉節縣。杜甫詩「東西一萬家」﹐卽此。郡人龍澄﹐嘗於中見一石盒﹐探取之﹐獲玉印五﹐文字非世間篆籀。忽有神人詫曰「玉印乃上帝所寶﹐昔授禹治水﹐水治復藏名山大川。今守護不謹耳﹗可亟投元處。」澄如其言。後登上第。

牛心山龍安府城之東。梁李龍遷葬此。武后時鑿斷山脈。玄宗幸蜀﹐有老人蘇垣奏﹕龍州牛山﹐國之祖墓﹐今日蒙塵﹐乃則天掘鑿所致也。玄宗命刺史修築如舊。未幾﹐誅祿山。

峨眉山眉州城南﹐來自岷山﹐連岡疊障﹐延袤三百餘里﹐至此突起三峯﹐其二峯對峙﹐宛若蛾眉。

磨鍼溪彭山象耳山下﹐相傳李白讀書山中﹐學未成﹐棄去。過是溪﹐逢老媼方磨鐵杵﹐白問故﹐媼曰「欲作鍼耳。」白感其言﹐遂卒業。

長白山在開原東北千餘里。橫亙千里﹐其巓有潭﹐周八十里﹐深不可測﹐南流爲鴨綠江﹐北流爲混同江。

太行山懷慶府城北。王烈入山﹐忽聞山北雷聲﹐往視之﹐裂開數百丈﹐石間一孔徑尺﹐中有靑泥流出﹐烈取摶卽堅凝﹐气味如香粳飯。

神農澗在溫縣。神農采藥至此﹐以杖畫地﹐遂成澗。

臥龍崗南陽府城西南。卽諸葛亮躬耕處﹐有三顧橋。

丹水在內鄕縣。《抱朴子》雲﹕水有丹魚﹐先夏至十日﹐夜伺之﹐魚皆浮水﹐赤光如火﹐取其血塗足﹐可步行水上。

天中山汝寧府城北。在天地之中﹐故名。自古考日影測分數﹐莫正於此。

金龍池在平陽府城西南。晉永嘉中﹐有韓媼偶拾一巨卵﹐歸育之﹐得嬰兒﹐字曰「橛」﹐方四歲。劉淵築平陽城不就﹐募能城者。橛因變爲蛇﹐令媼舉灰志其後﹐曰「憑灰築城﹐城可立就。」果然﹐淵怪之﹐遂投入山穴間﹐露尾數寸﹐忽有泉湧出﹐成此池。

五臺山在五臺縣。五峯髙出云漢﹐文殊師利所居。曰「淸涼山」﹐卽此。

尼山曲阜接泗水鄒縣界。顏氏禱此﹐而孔子生。記云「顏氏升之谷﹐艸木之葉皆上起﹔降之谷﹐艸木之葉皆下垂。」

雷澤在曹州。澤中有雷神﹐龍身而人頰﹐鼓其腹則鳴。《史記》﹕「舜漁於雷澤。」卽此。

鳴犢河在髙唐。孔子將西見趙簡子﹐聞殺竇鳴犢﹐臨河而嘆﹐因名。

濮水濮州上有莊周釣臺。昔師延爲紂作靡靡之樂。武王伐紂﹐師延自投濮水而死。後衛靈公夜止濮上﹐聞鼓琴聲﹐召師涓聽之。師涓曰「此亡國之音也。」

牛山臨淄。齊景公登牛山﹐流涕曰「美哉國乎﹗若何去此而死也﹖」艾孔﹑梁丘據皆從而泣﹐晏子獨笑。公問故﹐對曰「使賢者不死﹐則太公﹑桓公常守之矣。勇者不死﹐則莊公﹑靈公常守之矣﹐吾君安得此位乎﹖至於君獨欲常守﹐是不仁也。二子從而泣﹐是諂諛也。見此二者﹐臣所以竊笑。」公舉觴自罰﹑罰二臣者。

愚公谷臨淄愚公山之北。齊桓公逐鹿至此﹐問一老父﹕「何以名愚公谷﹖」對曰「臣畜牛生犢﹐賣犢而買駒。少年謂牛不能生馬﹐遂持駒去。鄰人以臣爲愚﹐故名。」

九華山靑陽﹐舊名九子山。李白謂「九峯似蓮華」﹐乃更今名。劉夢得嘗愛終南﹑太﹑華﹐以爲此外無奇﹔愛女幾﹑荊山﹐以爲此外無秀。及見九華﹐深悔前言之失也。

禹祁山姑蘇城西﹐相傳禹導吳江以泄具區﹐會諸侯於此。

洞庭山姑蘇城西太湖中﹐一名包山﹐道書第九洞天。蘇子美記﹕「有峯七十二﹐惟洞庭稱雄。」

孔望山海州。孔子問官於郯子﹐嘗登此望海。

夾谷山在贛楡。卽孔子會齊侯處。

碩項湖在安東。秦時童謠云「城門有血﹐當陷沒。」有老姆憂懼﹐每旦往視。門者知其故﹐以血塗門﹐姆見之﹐卽走。須臾﹐大水至﹐城果陷。髙齊時﹐湖嘗涸﹐城址尙存。

龍穴山六安上有張龍公祠﹐記云﹕張路斯潁上人﹐仕唐爲宣城令﹐生九子﹐嘗語其妻曰「吾龍也。蓼人鄭祥遠亦龍也﹐據吾池。屢與之戰﹐不勝﹐明日取決﹐令吾子射系鬣以靑絹者鄭也﹐絳絹者吾也。」子遂射中靑絹者﹐鄭怒﹐投合肥西山死。卽今龍穴。

巢湖合肥。世傳江水暴漲﹐溝有巨魚萬斤﹐三日而死﹐合郡食之。獨一姥不食。忽遇老臾﹐曰「此吾子也。汝不食其肉。吾可亡報耶﹖東門石龜目赤﹐城當陷。」姥曰往窺之。有稚子戲以朱傅龜目。姥見﹐急登山﹐而城陷﹐周四百餘里。

滇池雲南府城南。一名昆明池﹐周五百餘里﹐產千葉蓮。《史記》﹕「滇水源廣末狹﹐有水倒流﹐故曰滇。」

金馬山雲南府城東﹐世傳金馬隱現於上。往西則碧雞山﹐峯巒秀拔﹐爲諸山長。俯瞰滇池﹐一碧萬頃。漢宣帝時﹐方士言益州有金馬碧雞可祭禱而致﹐乃遣王褒入蜀。

大庾嶺南雄府城北。一名梅嶺。張九齡開鑿成路﹐行者便之。上有云封寺﹑白猿洞。盧多遜南遷嶺上﹐憩一酒家﹐問其姓﹐嫗曰「我中州仕族﹐有子爲宰相盧多遜挾私竄以死。我且寓此嶺﹐候其來。」多遜倉皇避去。

羅浮山在博羅。髙三千六百丈﹐周三百餘里﹐嶺十五﹐峯四百三十二﹐洞八﹐大小石樓三﹐登之可望海。又有璇房瑤宮七十二所。《南越志》﹕羅浮第三十一嶺半是巨竹﹐皆七八圍﹐節長丈二﹐葉似芭蕉﹐謂之龍蔥竹。

鱷溪在潮州府城東。一名惡溪。溪有鱷魚﹐身黃色﹐四足﹐修尾﹐狀如鼉﹐舉止疾﹐口森鋸齒﹐往往爲人害。鹿行崖上。羣鱷鳴吼﹐鹿怖墜岸﹐鱷卽蠶食。

石鐘山在湖口。下臨深潭﹐微風鼓浪﹐水石相搏﹐響若洪鐘。蘇軾嘗泛舟醉此。

麻姑山在建昌府城西。上有瀑布﹑龍巖﹑丹霞洞﹑碧蓮池﹐皆奇境也。周四百餘里﹐中多平地可耕。道書三十六洞天之一。麻姑修煉於此。

曲江池西安府城東南。漢武帝鑿﹐每賜宴臣僚於此﹐池備彩舟﹐惟宰相學士登焉。宋子京嘗夜飲曲江﹐偶寒﹐命取半臂﹐十餘寵各送一枚﹐子京恐有去取﹐不敢服﹐冒寒而歸。

岐山一名天柱山。《禹貢》﹕導及岐。太王邑於岐山之下﹐文王時鳳鳴岐山﹐皆此。

君子津大同。古東勝州界上。漢桓帝時﹐有大賈賫金至﹐死此﹐津長埋之。賈子尋父喪至﹐悉還其金。帝聞之曰「君子也。」遂以名津。

柳毅井在君山。唐柳毅下第歸﹐至涇陽﹐道遇牧羊婦﹐泣曰「妾沿庭君小女﹐嫁涇川次郎﹐爲婢所譖﹐見黜至此﹐敢寄尺牘。洞庭之陰有大橘樹﹐擊樹三﹐當有應者。」毅如其言。忽見一叟引至靈虛殿﹐取書以進。洞庭君泣曰「老夫之罪。」頃之﹐有赤龍擁一紅妝至﹐卽寄書女也。宴毅碧雲宮﹐洞庭君弟錢唐君曰「涇陽嫠婦欲托髙義爲姻。」毅不敢當﹐辭去。後再娶盧氏﹐卽龍女也。

泉石

八功徳水一淸﹑二冷﹑三香﹑四柔﹑五甘﹑六淨﹑七不噎﹑八除病。北京西山﹑南京靈谷﹐皆取此義。

斟溪在連州。一日十溢十竭。

潮泉在安寧州。一日三溢三竭。

漏勺在貴陽城外。一日百盈百涸﹐應銅壺漏刻。

中冷泉在揚子江心。李徳裕爲相﹐有奉使者至金陵﹐命置中冷水一壺。其人忘卻。至石頭城﹐及汲以獻李。飲之﹐曰「此頗似石頭城下水。」其人謝過﹐不敢隱。

惠山泉在無錫縣錫山。舊名九龍山﹐有泉出石穴。陸羽品之﹐謂天下第二泉。

趵突泉在濟南。平地上水趵起數尺﹐看水者以水之髙下﹐卜其休咎。

範公泉在靑州府。範仲淹知靑州﹐有惠政﹐溪側忽湧醴泉﹐遂以範公名之。今醫家汲水丸藥﹐號靑州白丸子。

妒女泉在並州。婦女不得靚妝彩服﹐至其地必致風雨。

阿井水在東阿縣。以黑驢皮﹐取其水煎成膏﹐卽名「阿膠」。

虎跑泉在錢塘。唐元和十四年﹐性空大師棲禪其中﹐以無水欲去。有二虎跑山出泉甘冽﹐乃建虎跑寺。觀泉者﹐僧爲舉梵唄﹐泉卽沸而出。

六一泉在孤山之南。宋元六年﹐東坡與會勤上人同哭歐陽公處也。勤上人講堂初構﹐闕地得泉﹐東坡爲作泉銘。以兩人皆列歐公門下﹐此泉方出﹐適哭公訃﹐名以六一﹐猶見公也。參寥泉在智果寺。東坡泉在昌縣。醉翁亭側﹐亦有六一泉。

夜合石新昌東北洞山寺水口﹐有二石﹐髙丈餘﹐土人言﹕二石夜間常合爲一。

熱石臨武有熱石﹐狀如常石﹐而气如熾炭﹐置物其上立焦。

松化石松樹至五百年﹐一夜風雷化爲石質﹐其樹皮松節﹐毫忽不爽。唐道士馬自然指延眞觀松﹐當化爲石﹐一夕果化。

望夫石武昌山有石﹐狀如人。俗傳貞婦之夫從役遠徵﹐婦攜子送至此﹐立望其夫而死﹐屍化爲石。

醒酒石唐李文饒於平泉莊﹐聚天下珍木怪石﹐有醒酒石﹐尢所鐘愛。其屬子孫曰「以平泉莊一木一石與人者﹐非吾子孫也。」後其孫延古守祖訓﹐與張全義爭此石﹐卒爲所殺。

赤心石武后時爭獻祥瑞。洛濱居民﹐有得石而剖之中赤者﹐獻於後﹐曰「是石有赤心。」李昭徳曰「此石有赤心﹐其餘豈皆謀反也﹗」

十九泉在嚴灘釣臺下。陸羽品天下泉味﹐謂此泉當居第十九。

一指石在桐廬縣綴巖谷間﹐以指抵之則動﹐故名。

魚石涪州江心有石﹐上刻雙魚﹐每魚三十六鱗﹐旁有石秤石斗﹐現則歲丰。

龍井在湯陰。相傳孫登嘗寓此。歲旱﹐農夫禱於龍洞﹐得雨。登曰「此病龍雨也﹐安能蘇禾稼乎﹖」嗅之果腥穢。龍時背生疽﹐變一老翁﹐求登治﹐曰「痊當有報。」不數日﹐大雨﹐見石中裂開一井﹐其水湛然﹐卽龍穿此以報也。

溫泉在汝州城西者﹐武后嘗幸此。其側又有冷泉。順天府湯山下有泉﹐四時常溫﹐浴之愈疾。遵化亦有湯泉。阜平有二泉﹐一溫一冷。雲南安寧溫泉﹐色如碧玉﹐可鑑毛髮。驪山西繡嶺下有溫泉。

玉泉在玉泉山下。泉出石罅間﹐因鑿石爲螭頭﹐泉從螭口出﹐鳴若雜﹐色若素練﹐味極甘美﹐瀦而爲池﹐廣可三丈﹐流於西湖﹐遂爲燕山八景之一。

神農井在長子羊頭山﹐卽神農得佳谷處。

杜康泉舜祠東廡下﹐康汲此以釀酒。或以中冷水及惠山泉稱之﹐一升重二十四銖﹐是泉較輕一銖。

金雞石建徳艸堂寺之北﹐羅隱常過此﹐戲題曰「金雞不向五更啼。」石遂迸裂﹐有雞飛鳴而去。

玉乳泉丹陽劉伯芻﹐論此水爲天下第四泉。

綠珠井在博白雙角山下﹐梁氏女綠珠生此。汲飲者產女必麗色。容縣有楊妃井﹐因妃生此而名。郁林有司命井﹐甘淡半之﹐可給闔境。

龍焙泉建寧鳳凰山下﹐一名禦泉。宋時取此水造茶入貢。

仁義石建陽二石對立﹐左曰仁﹐右曰義。

一滴泉在廣信南巖。泉自石竇中出﹐四時不竭。宋朱熹詩有﹕「一竅有靈通地脈﹐平空無雨滴天漿。」

谷簾泉南康府城西。泉水如簾﹐布巖而下者三十餘派。陸羽品其味爲天下第一。

玉女洞洞有飛泉﹐甘且冽。蘇軾過此﹐汲兩瓶去。恐後復取爲從者所紿﹐乃破竹作券﹐使寺僧藏之﹐以爲往來之信﹐戲曰「調水符」。

畫山石寧州石上有文﹐燦然若戰馬狀﹐無異畫圖。故名。

山雞石寶雞陳倉山下有石﹐似山雞狀﹐晨鳴山巓﹐聲聞三十里。

石泉井陘有石泉﹐隋妙陽公主久疾﹐浴此遂愈。

瀑布泉廬州開先寺。李白詩﹕「掛流三百丈﹐噴壑數十里。」

醴泉在新諭。黃庭堅嘗飲此﹐嘆曰「惜陸鴻漸輩不及知也。」題曰「醴泉」。

卓錫泉在大庾嶺。唐僧盧能被眾僧奪衣缽﹐追至大庾嶺﹐渴甚。能以錫卓石﹐泉湧淸甘﹐眾駭而退。

愈痞泉鶴慶符城東南﹐有溫泉。每三月﹐郡人有痞疾者浴此卽愈。

景致

泰山四觀日觀﹐雞一鳴﹐見日始欲出﹐長三丈所。秦觀﹐望見長安。吳觀﹐望見會稽。周觀﹐望見齊西北。

燕山八景薊門飛雨﹐瑤島春陰﹐太液秋風﹐盧溝曉月﹐居庸疊翠﹐玉泉垂虹﹐道陵夕照﹐西山晴雪。

關中八景輞川煙雨﹐渭城朝云﹐驪城晚照﹐灞橋風雪﹐杜曲春遊﹐咸陽晚渡﹐藍水飛瓊﹐終南疊翠。

桃源八景桃川仙隱﹐白馬雲濤﹐綠蘿晴晝﹐梅溪煙雨﹐潯陽古寺﹐楚山春曉﹐沅江夜月﹐童坊曉渡。

姑孰十詠姑孰溪﹑丹陽湖﹑謝公宅﹑淩敲臺﹑桓公井﹑慈母竹﹑望夫石﹑牛渚磯﹑靈墟山﹑天門山。

瀟湘八景煙寺晚鐘﹑滄江夜雨﹑平沙落雁﹑遠浦歸帆﹑洞庭秋月﹑漁村夕照﹑山市晴嵐﹑江天暮雪。

越州十景秦望觀海﹑鑪峯看雪﹑蘭亭修禊﹑禹穴探奇﹑土城習舞﹑鏡湖泛月﹑怪山瞻云﹑吼山云石﹑雲門竹筏﹑湯閘秋濤。

西湖十景兩峯插云﹑三潭印月﹑斷橋殘雪﹑南屏晚鐘﹑蘇堤春曉﹑院荷風﹑柳浪聞鶯﹑雷鋒夕照﹑平湖秋月﹑花港觀魚。

雁蕩山頂有一湖﹐春雁歸時﹐嘗宿於此。內有七十七峯﹐在溫州樂淸縣。謝康樂剔隱搜奇﹐足迹所不能到。至宋祥符﹐造玉淸宮﹐伐木至此﹐乃始知名。

大龍湫雁蕩山西﹐有谷曰大龍湫﹐瀑布自絕壁瀉下﹐髙五千丈﹐隨風旋轉﹐變態百出。更有峯曰小龍湫﹐從巖洞中飛流而下﹐髙三千丈。

玉甑峯在樂淸。峯巒奇﹐巖洞稜層﹐瑩白如玉﹐世稱白玉洞天。

�浦在嵊縣剡溪﹐近畫圖山。會稽三賦「嵊縣溪山入畫圖」﹐卽此。

海市登州海中﹐有雲气如樓臺殿閣﹑城郭人民﹑車馬往來之狀﹐謂之海市。蘇軾知登州﹐被召將去﹐以不見海市爲恨﹐禱於海神﹐次日遂見。

甌江在溫州府城北。東至盤石村﹐會於海洋﹐是曰甌江。常有蜃气結爲樓臺城櫓﹐忽爲旗幟甲馬錦幔。

山市在淄州煥山。相傳嘉靖二十三年﹐縣令張其輝過之﹐天將明﹐忽見山上城堞翼然﹐樓閣巍煥﹐俄有人物往來﹐與海市無異。

神燈余姚龍泉山﹐當春夏煙雨晦冥﹐見神燈一二盞﹐忽然化爲幾千萬盞﹐燃山熠谷﹐數時方滅。

火井在阿速州。煙來火出。投以竹木則焚。邛有火井﹐以外火投之﹐生焰﹐光照數里。

山燈四川蓬州﹐現凡五處。初不過三四點﹐漸至數十﹐在蓬山者尢異﹐土人呼爲聖燈。彭山北平山﹐亦夜見五色神燈。

商山商州。卽四皓隱處﹐一名商洛山。開元時﹐髙太素避居山中﹐建六逍遙館﹐曰晴夏晚云﹑中秋午月﹑冬日初出﹑春雪未融﹑署簟淸風﹑夜階急雨。

喚魚潭靑神中巖﹐卽諾距羅尊者道場﹐上有喚魚潭﹐客至撫掌﹐魚輒羣出。

山莊崇仁浮石巖﹐三巖鼎立﹐中貫一溪﹐可容舫。宋尙書何異辟爲山莊﹐表其勝迹五十餘所﹐題曰「三山小隱」。理宗書「衮庵」二大字賜之﹐異揭於方壺室。洪邁有記。

八鏡臺在贛州府城上。東望七閩﹐南眺五嶺。蘇軾賦詩八章。

輞川別業藍田宋之問建﹐後爲王維莊。輞水通竹洲花塢﹐日與裴秀才迪﹐浮舟賦詩﹐齋中惟茶鐺﹑酒臼﹑經案﹑繩牀而已。爲關中八景之一。

逍遙別業驪山鸚鵡谷﹐韋嗣立建。中宗嘗幸此﹐封爲逍遙公。上賦詩勒石﹐令從臣應制。張說序云「丘壑夔龍﹐衣冠巢許。」

涅川八景溪春漲﹐龍潭飛雨﹐楞伽曉月﹐靜福寒林﹐巾峯遠眺﹐秀巖滴翠﹐圭峯墓靄﹐巖湖疊。

卷三人物部

帝王【附后妃﹑太子﹑公主】

天皇始稱皇﹐伏羲始稱帝﹐夏﹑商﹑周始稱王。神農﹐母安登感天而生﹐始稱天子。文王始稱世子。秦始皇始尊父莊襄王爲太上皇。周制稱王妃爲王后。秦稱皇帝﹐遂稱皇后。漢武帝始尊祖母竇爲太皇太后。魏稱諸王母爲太妃。晉元帝始稱生母爲皇太妃。

當�《禮記》﹕天子當�而立。諸公東面﹐諸侯西面曰朝。門屏間。

皇帝古或稱皇或稱帝。秦始皇自謂徳過三王﹐功髙五帝﹐乃更號曰皇帝。命曰制﹐令曰詔﹐自稱曰朕。古者稱朕﹐上下共之。咎繇與帝言稱朕﹔屈原曰「朕皇考」。至秦獨以爲尊。

山呼漢武帝登嵩山﹐帝與左右吏卒咸聞呼萬歲者三。後人襲之﹐遂名「山呼」。

大寶聖人之大寶曰位。何以守位﹐曰仁。

神器天下者﹐神明之器也。《王命論》曰﹕神器有命﹐不可以智力求。

龍飛新主登極曰龍飛﹐取《易經》「飛龍在天﹐利見大人」。蓋乾九五爲君位﹐故云。《華林集》﹕「位以龍飛﹐文以虎變。」

虎拜羣臣覲君曰虎拜。《詩經》﹕「虎拜稽首﹐天子萬壽。」謂召穆公虎旣拜﹐受王命之辭﹐而祝天子以萬壽也。

如絲如綸《禮記》﹕「王言如絲﹐其出如綸。」注﹕綸﹐綬也。言王言始出之﹐小如絲﹔羣臣舉之﹐若綬之大。故皇帝之言謂之綸音。皇后之命又曰懿旨﹐懿﹐美也。

元首《書經》﹕「元首明哉﹐股肱良哉。」言君乃臣之元首﹐臣乃君之股肱﹐君明則臣自良。

麟趾龍種《詩經》﹕「麟之趾﹐振振公子。」唐詩﹕「元師歸龍種。」俱譽宗藩也。

玉牒帝冑之譜名玉牒。韓文﹕「明徳鏤白玉之牒。」又宗人府曰玉牒所。

邦貞國貳《禮記》﹕「一人元良﹐萬邦之貞。」太子之謂也。髙允曰「太子﹐國之儲貳。」

日重光崔豹《古今注》﹕漢明帝爲太子時﹐樂人歌《詩》四章以贊美之﹐其一日重光﹐其二月重輪﹐其三星重輝﹐其四海重潤。

逍遙晚歲《唐書》﹕髙祖謂裴寂曰「公爲宗臣﹐我爲太上皇﹐逍遙晚歲﹐不亦善乎﹖」

女中堯舜髙瓊贊宋宣仁太后曰「篤生聖後﹐女中堯舜。」

縣公主漢制﹕皇女皆封縣公主﹐諸王女皆封鄕亭公主﹐承王女﹑宗女者封儀賓﹑封郡馬。

官家李侍讀仲容侍眞宗飲﹐命飲巨觥。仲容曰「告官家免巨觥。」上問﹕「卿之稱朕何謂官家﹖」對曰「五帝官天下﹐三王家天下﹐兼三五之徳﹐故稱官家。」

縣官《霍光傳》稱天子爲縣官。

華祝堯觀於華﹐華封人曰「嘻﹗請祝聖人多富﹑多壽﹑多男子」。

陛下陛﹐階也。天子必有近臣﹐執兵器陳於陛側﹐以戒不虞。謂之陛下者﹐羣臣與天子言﹐不敢指斥天子﹐故呼在陛下者而告之﹐因卑達尊之義也。上書亦如之。

乘�握符《東都賦》曰「聖王握乾符﹐闡坤珍﹐披皇圖﹐稽帝文。」乾符﹐赤伏符也。坤珍﹐洛書也。皇圖﹐圖讖也。帝文﹐天文也。

行在蔡邕《獨斷》謂天子以天下爲家﹐車輿所至之處﹐皆曰行在。謂行幸之所在也。

天潢《曹固表》﹕「王孫公子﹐疏派天潢﹐宜親宗室﹐彊榦弱枝。」

警蹕唐太宗卽位﹐數騎射﹐孫伏伽諫曰「天子禁衛九重﹐出也警﹐入也蹕。」警﹐戒肅也。蹕﹐淸道也。

璇宮椒房帝少昊母星娥處於璇宮﹐以椒塗壁﹐取其溫和﹐以辟惡气。一曰取椒實繁衍之義。黃帝立四妃﹐夏增三三﹐爲九嬪﹔殷增三九﹐爲二十七世婦﹔周增九九﹐爲八十一禦妻。魏明帝置淑妃﹐宋武帝置貴妃﹐隋煬帝置徳妃﹐唐置賢妃﹐漢武帝置婕妤﹐漢元帝置昭儀﹐漢光武置貴人﹐晉武帝置才人。

前星《晉書﹖天文志》﹕「心三星﹐天王正位也。中星曰明堂﹐天子位。前星爲太子﹐後星爲庶子。」

少海《山海經》﹕「元臯之上﹐南望幼海。」注﹕幼海﹐卽少海也。天子比大海﹐太子比少海。

靑宮東明山有宮﹐靑石爲墻﹐門有銀榜﹐以靑石碧縷﹐題曰「天地長男之宮」。故太子名靑宮﹐又曰東宮。

公主天子嫁女﹐不親主婚﹐命同姓諸侯主之﹐故稱公主。若諸侯﹐則自主之﹐故稱翁主。娶公主者﹐曰尙。娶翁主者﹐曰承。周始稱公主﹐漢始稱姊妹長公主﹐武帝始稱姑太長公主﹐唐憲宗始稱王女縣主﹐睿宗始封女代國。秦以後始稱尙主﹐舅姑下於婦。王始制坐受婦禮。魏始拜尙主者駙馬。駙馬都尉本漢武帝置﹐掌禦馬。

女官周始制女史﹐佐內治。漢制女官十四等﹐數百人。唐設六局﹑二十四司﹐官九十人﹐女史五十餘人。

宗室周公始置中士奠世系。唐玄宗始詔李衢﹑林寶撰玉牒百十卷。宋眞宗始崇皇屬籍。周始建宗盟﹐選宗中之長爲正。唐宗室始期親加皇屬﹐外任不著姓。宋神宗始換授﹐始外官加姓﹐始詔宗室應舉。

五行疊王太昊配木﹐以木徳王天下﹐色尙靑。炎帝配火﹐以火徳王天下﹐色尙赤。黃帝配土﹐以土徳王天下﹐色尙黃。少昊配金﹐以金徳王天下﹐色尙白。顓頊配水﹐以水徳王天下﹐色尙黑。

建元古者只有紀年﹐未有年號。漢武帝建元元年﹐後王年號蓋始於此。帝王攺元亦未曾有。秦惠文十四年更爲元年﹐是爲攺元之始。黃帝始制國號加有字﹐漢加大字。漢文帝始制年號用一字﹐武帝始用二字。

國祚五帝﹕伏羲一百一十五年。神農一百四十年﹐傳七世﹐共三百七十五年。黃帝一百年。少昊八十四年。顓頊七十八年﹐帝嚳七十年。帝摯九年。帝堯七十二年。帝舜六十一年。三王﹕夏禹十七世﹐共四百五十八年。商湯二十八世﹐共六百四十四年。周三十七世﹐共八百七十三年。秦三世﹐共三十九年。西漢十一世﹐共二百三十一年。東漢十四世﹐共一百九十六年。蜀漢二世﹐共四十四年。晉四世﹐共五十二年。東晉十一世﹐共一百五年。前五代共一百六十九年。唐二十世﹐共二百九十年。後五代共五十六年。北宋九世﹐共一百六十八年。南宋九世﹐共一百五十五年。元十世﹐共八十九年。

皇明國祚洪武三十一年﹐建文四年﹐永樂二十二年﹐洪熙一年﹐宣徳十年﹐正統十四年﹐景泰八年﹐天順八年﹐成化二十三年﹐弘治十八年﹐正徳十六年﹐嘉靖四十五年﹐隆慶六年﹐萬曆四十八年﹐天啟七年﹐崇禎十七年﹐共二百八十二年。歷朝禦諱太祖元璋﹐惠宗允﹐成祖棣﹐仁宗髙熾﹐宣宗瞻基﹐英宗祁鎭﹐景帝祁鉦﹐憲宗見濟﹐孝宗佑樘﹐武宗厚照﹐世宗厚﹐穆宗載﹐神宗翊鈞﹐光宗常洛﹐宗由校﹐思宗由檢。

前五代南朝宋劉裕八世﹐歷六十年。齊蕭道成七世﹐歷二十三年。梁蕭衍四世﹐歷五十七年。後梁蕭昭明太子之子三世﹐歷三十三年。隋楊堅四世﹐歷三十九年。北朝元魏拓跋十二世﹐歷一百四十九年。西魏拓跋修四世﹐歷二十四年。東魏拓跋善見一世﹐歷十七年。北齊髙洋魏丞相髙歡之子五世﹐歷二十九年。後周宇文覺魏冢宰宇文泰之子五世﹐歷二十六年。

後五代梁朱溫二世﹐歷十七年。後唐李存勗本姓朱邪氏﹐沙陀人﹐先世事唐﹐賜姓李四世﹐歷十四年。後晉石敬塘二世﹐歷十一年。後漢劉初名知遠﹐三世﹐歷四年。北漢劉崇﹐髙祖之弟四世﹐歷三十年。後周郭威﹐邢州人﹐傳內侄柴榮﹐三世﹐歷十年。

「五胡亂華」漢劉淵﹐匈奴人也﹔後趙石勒﹐武鄕羯人也﹔後秦姚弋仲﹐赤亭羌人也﹔前秦苻洪﹐氐人也﹔後燕慕容垂﹐鮮卑人也。總曰「五胡亂華」。蜀漢之繼東漢﹐非特名義而已﹐實炎祚之正統也。按《異苑》記﹕蜀有火井﹐漢室之盛則赫熾。桓靈之際火勢漸微﹐孔明窺而復盛。至景曜元年﹐人以燭投之而滅﹐其年蜀並於魏﹐是亦一徵也。

年號西漢武帝建元元光元朔元狩元鼎大初徵和後元昭帝始元元鳳元平宣帝本始地節元康神爵五鳳甘露黃龍元帝初元永先建昭竟寧成帝建始河平陽朔鴻嘉永始元延綏和哀帝建平元壽平帝元始孺子嬰居攝初始東漢光武建武中元明帝永平章帝建初元和章和和帝永元元興殤帝延平安帝永初元初永寧建光延光順帝永建陽嘉永和漢安建康衝帝永嘉質帝本初桓帝建和和平元嘉永興永壽延熹永康靈帝建寧熹平光和中平獻帝初平興平建安後漢昭烈帝章武后帝建興延熙景曜炎興

西晉武帝泰始咸寧泰康惠帝永熙元康永康永寧太安永興光熙懷帝永嘉湣帝建興東晉元帝建武大興永昌明帝太寧成帝咸和咸康康帝建元穆帝永和升平哀帝隆和興寧帝奕太和簡文帝咸安孝武帝寧康太元安帝隆安元興義熙恭帝元熙

南北朝宋武帝永初少帝景平文帝元嘉孝武帝孝建大明廢帝景和明帝泰始泰豫蒼梧王元徽順帝明齊髙帝建元武帝永明明帝建武東昏侯中興梁武帝天監普通大通中大通大同中大同太淸簡文帝大寶元帝承聖敬帝紹泰太平陳武帝永定文帝天嘉天康臨海王光大宣帝太建後主至徳禎明

隋代隋文帝開皇仁壽煬帝大業恭帝義寧

唐代唐髙祖武徳太宗貞觀髙宗永徵顯慶龍朔麟徳乾封總章咸亨上元儀鳳調露永隆開曜永淳弘道中宗嗣聖神龍景隆睿宗景云太極玄宗開元天寶肅宗至徳乾元上元寶應代宗廣徳永泰大歷徳宗建中興元順宗永貞憲宗元和穆宗長慶敬宗寶歷文宗太和開成武宗會昌宣宗太中懿宗咸通僖宗乾符廣明中和光啟文徳昭宗龍紀大順景福乾寧光化天復天昭宣帝天

後五代梁太祖開平乾化均王貞明龍徳唐莊宗同光明宗天戌長興閔帝應順潞王淸泰晉髙祖天福齊王開運漢髙祖乾隱帝乾周太祖廣順世宗顯徳恭帝顯徳

宋太祖乾徳開寶太宗太平興國雍熙端拱淳化至道眞宗咸平景徳大中祥符天禧乾興仁宗天聖明道景寶元康定慶曆英宗治平神宗熙寧哲宗元紹聖元符徽宗建中靖國崇寧大觀政和重和宣和欽宗靖康南宋髙宗建炎紹興孝宗隆興乾道淳熙光宗紹熙寧宗慶元嘉泰開熙嘉定理宗寶慶紹定端平嘉熙淳開慶景定度宗咸淳恭宗徳端宗景炎帝祥興

元世祖至元成宗元貞大徳武宗至大仁宗皇慶延英宗至治泰定帝泰定致和明宗天歷文宗天歷至順順帝元統至元至正

陵寢盤古靑縣女媧閿鄕伏羲陳州神農曲阜黃帝中都少昊曲阜顓頊髙陽帝嚳滑縣髙陽氏東昌華胥氏藍田帝堯東平帝舜永州大禹會稽夏太康太康成湯偃師太甲濟南殷中宗內黃商髙宗西華周文武成康咸陽威烈王河南昭王少室秦始皇驪山漢髙祖長陵咸陽文帝西安武帝興平景帝咸陽宣帝長安光武原陵孟津明帝洛陽照烈成都隋文武功晉元帝江寧晉十一帝陵上元吳大帝鐘山吳景帝太平齊髙武明丹陽梁武簡文丹陽陳文帝武功陳髙祖髙要隋煬帝揚州唐髙祖三原太宗九山憲宗滿城宣宗景陽中宗偃師西魏武帝富平石勒順徳宋太祖昌陵太宗熙陵眞宗定陵仁宗照陵﹐俱鞏縣南宋髙﹑孝﹑光﹑寧﹑理﹑度會稽宋三陵欽陵﹑慶陵﹑安陵﹐保定宋端宗山徽宗五國城遼太祖寧遠衛明洪武皇帝孝陵﹐江寧永樂長陵洪熙獻陵宣徳景陵正統裕陵成化茂陵弘治泰陵正徳康陵嘉靖永陵隆慶昭陵萬曆慶陵泰昌定陵天啟徳陵崇禎思陵﹐俱順天天壽山建文君自滇還﹐迎入南內﹐號老佛﹐卒莽西山。碑曰「天下大師之墓」。

儀制

黃屋左纛黃屋﹐黃蓋也。左纛﹐以犛牛尾爲旗纛﹐列之左也。

羽葆聚五采羽爲幢﹐建於車上﹐天子之儀衛也。

九旗畫日月曰常﹐畫蛟龍曰。通帛曰旃﹐雜帛曰物。畫熊虎曰旗﹐畫鳥隼白﹐畫龜龍曰。金羽曰﹐析羽曰旌。

鹵簿車駕出行﹐羽儀導護﹐謂之鹵簿。鹵﹐大盾也﹐所以捍蔽﹐部位之次﹐皆著之於簿。五兵盾在外﹐餘兵在內。以大盾領一部之人﹐故名鹵簿。

髦頭武祖問髦頭之義﹐彭權對曰「《秦紀》云﹕國有奇怪﹐觸山截水﹐無不崩潰﹐惟畏髦頭。故使武士服之﹐衛至尊也。」

傳國璽秦始皇以卞和玉制傳國璽﹐命李斯篆文。其文曰「受命於天﹐旣壽永昌。」相傳卞和玉制爲三印﹐一傳國璽﹐一天師印﹐一茅山道士印。

十二章日﹑月﹑星﹑辰﹑山龍﹑華虫六者繪之於衣﹐宗彜﹑藻﹑火﹑粉米﹑黼﹑黻繡之於裳﹐所謂十二章也。華虫﹐雉也。宗彜﹐虎。藻﹐水艸。黼﹐若斧形﹐取其斷也。黻﹐爲兩巳相背﹐取其辧也。

皇后六服衣音揮。色玄﹐刻繪爲。從王祭先王之服。亦音。揄狄揄音遙。色靑﹐刻繪爲揄。從王祭先公之服。闕狄色赤。刻繪爲之。從王祭羣小祀之服。鞠衣色黃。告桑之服。展衣色白。以禮見王及賓客之服。衣色黑。進禦見王之服。

九門天子一關門﹐二遠郊門﹐三近郊門﹐四城門﹐五臯門﹐六庫門﹐七雉門﹐八應門﹐九路門。

丹墀《西京賦》曰「右平左﹐靑瑣丹墀。」注﹕天子赤墀列爲九級﹐中分左右﹐有齒介之﹐右則平之﹐令輦得上階也。

尺一天子詔曰尺一。漢制﹕簡一尺一寸。中行說教匈奴以尺二簡報漢。

金根車天子所乘之車曰金根﹐駕六馬。有五色安車﹐有五色立車﹐各一﹐皆駕四馬﹐是爲五時副車。

鶴禁太子所居之宮﹐白鶴守之﹐凡人不得輒入﹐故曰鶴禁。

九府圜法圜法﹐卽錢法也。天子九府﹐曰泉府﹑大府﹑王府﹑內府﹑外府﹑天府﹑職內﹑職金﹑職幣﹐皆掌錢帛之府也。

五庫天子五庫﹐曰車庫﹑兵庫﹑祭器庫﹑樂器庫﹑宴器庫。

黼�天子坐﹐則黼�列在後﹐如背負之也。黼�﹐形如屏風﹐畫斧而無柄﹐設而不用﹐取金斧斷割之義。

象魏宮門雙闕懸法象﹐其狀巍然髙大﹐曰象魏。

列土分茅天子大社﹐以五色土爲壇﹐封諸侯﹐各以其色與之﹐幬以黃土﹝黃取王者覆被四方之義﹞﹐苴以白茅﹝白茅取其潔也﹞﹐歸而立社﹐謂之列土分茅。

楓宸漢宮殿前多植楓樹﹐故曰楓宸。一名紫宸。

罘罳﹝音環思﹞注﹕罘罳﹐伏思也。君退至內廷﹐思維機務﹐故曰罘罳。

金馬漢武帝得大宛馬﹐以銅鑄其像﹐立於署門﹐名金馬門。《揚雄傳》﹕「歷金馬﹐上玉堂。」金馬﹐翰林官稱玉堂金馬。

黃牛白腹公孫述廢銅錢置鐵錢。蜀中童謠曰「黃牛白腹﹐五銖當復。」言王莽稱黃﹐述自號白。五銖﹐漢錢也。言天下當復還劉氏。

兩觀古者帝王每門樹兩觀於其前﹐所以標表宮門也。其上可居﹐登之可以觀遠﹐故謂之觀。

瓊林﹑大盈唐徳宗起瓊林﹑大盈等庫﹐以儲私錢。陸贄諫﹐不聽。後朱之亂﹐罄於兵火。

澤宮天子習射之地。澤﹐取擇賢之義也。

水晶宮大秦國中有五宮殿﹐皆以水晶爲柱﹐故名水晶宮。

橋門漢明帝幸辟雍﹐冠帶縉紳之人﹐環橋門而觀者﹐以億萬計。

虎闈晉武帝臨辟雍﹐立國子監以育士庶﹐名之曰虎闈﹐又名虎觀。

石渠漢施讎﹐甘露中拜博士﹐與五經諸儒﹐論異同於石渠閣。

鳳詔後趙石季龍﹐置戲馬觀﹐觀上安詔書﹐用五色紙﹐銜於木鳳口而頒行之。鳳五色漆畫﹐腳皆用金。

紫泥階州武都紫水有泥﹐其色紫而粘﹐貢之﹐用封璽書﹐故詔誥曰紫泥封。

黃麻敕書舊用白紙﹐唐髙宗以白紙多蠹﹐攺用黃麻。拜除將相﹐其制書皆用黃麻。黃麻者﹐以黃蘗染紙﹐取其辟蠹也。

內官成周始爲寺人。秦始皇初立中車府﹐置令。魏文帝置殿中制監。隋置內侍省﹐始以監爲太監﹐加少監﹑監正。秦六局﹐置尙衣﹑尙冠等官。

儀仗神農始爲儀仗﹐秦漢始爲導護﹐五代始爲宮中導從。黃帝制鉞﹐秦始皇攺爲卽斧。晉武帝制幹槍﹐元帝加儀刀﹑儀﹑斑劍。黃帝制麾﹑制曲蓋。呂尙制華蓋。黃帝始警蹕。周制鳴鞭。黃帝制旗﹐天子出﹐大牙建於前。周制﹕樹旗表門。陶始備嶽瀆﹑日星﹑龍象﹑大神諸旗。堯始制車駕﹐周攺鸞駕。晉文公制左右虞侯掖駕。漢武帝飛駕前。周公始制屬車懸豹尾。唐始加豹尾於鹵簿。周公置記裏鼓車。隋文帝制行漏車。秦始皇兼車服始飾器爲金根車﹐上施華蓋相風鳥﹐制辟惡車前導﹐更定大駕﹑法駕。周制﹕步輦以人組挽。秦始皇去其輪爲輿﹐以人荷。漢制後宮羊車以人牽。宋制檐子以竿牽。漢制皇屋。宋制棕櫚屋﹐卽逍遙車。漢武帝制十二障扇。唐玄宗制上殿索扇﹐閻則先奏﹐以宦官升陛執扇。

戒不虞《漢官儀》﹕屬車八十一乘﹐作三行。《尙書》﹕「禦史乘之。」最後一乘懸豹尾於竿﹐豹尾過後﹐執金吾方罷屯解圍﹐所以戒不虞也。

名臣

六佐伏羲六佐﹕金提主化俗﹐鳥鳴主建福﹐視嘿主災惡﹐紀通主中職﹐仲起主陵陸﹐陽侯主江海。

六相軒轅六相﹕風後﹑力牧﹑太山﹑稽常先﹑大鴻。得六相而天下治。

八元元善也髙辛氏有才子八人﹕伯奮﹑仲堪﹑叔獻﹑季仲﹑伯虎﹑仲熊﹑叔豹﹑季貍﹐天下之民謂之八元。

八愷愷和也髙陽氏有才子八人﹕蒼舒﹑音皚﹑音稠演大臨﹑龍降﹑庭堅﹑仲容﹑叔達﹐天下謂之八愷。

四凶帝鴻氏有不才子曰渾沌卽兜﹐少昊氏有不才子曰窮奇卽共工﹐顓頊氏有不才子曰杌卽鯀﹐縉雲氏有不才子曰饕餮卽三苗﹐謂之四凶。

五臣舜有臣五人﹐禹﹑稷﹑契﹑臯陶﹑伯益。

九官舜命九官﹐禹﹑契﹑稷﹑伯益﹑臯陶﹑夔﹑龍﹑垂﹑伯夷。

十亂武王有亂臣十人﹐太公望﹑周公旦﹑召公﹑畢公髙﹑閎夭﹑散宜生﹑南公適﹑榮公﹑太顚﹑邑姜。

八士周有八士﹐伯達﹑伯適﹑仲突﹑仲忽﹑叔夜﹑叔夏﹑季隨﹑季�。

四皓東園公﹝姓轅名秉字宣明﹞﹑綺裏季﹝姓朱名暉字文季﹞﹑夏黃公﹝姓崔名廓字少通﹞﹑角裏先生﹝姓周名述字元道﹞﹐隱於商山﹐謂之商山四皓。

淮陽一老漢應曜﹐隱於淮陽﹐與四皓並徵﹐曜獨不至。時人語曰「商山四皓﹐不如淮陽一老。」

三良秦子車氏三子﹐奄息﹑仲行﹑虎。秦穆公死﹐命以爲殉﹐國人爲賦《黃鳥》之詩以哀之。

十八元功漢髙祖封功臣十八人﹐蕭何爲首﹐曹參次之﹐其下張敖﹑周勃﹑樊噲﹑酈商﹑奚涓﹑夏侯嬰﹑灌嬰﹑傅寬﹑靳歙﹑王陵﹑陳武﹑王﹑蘇歐﹑周昌﹑於護﹑蠱達。

麒麟閣十一人漢宣帝以夷狄賓服﹐思股肱之美﹐乃圖畫其人於麒麟閣﹐共十一人﹐惟霍光不名﹐曰大司馬﹑大將軍博陸侯姓霍氏。其次張安世﹑韓增﹑趙充國﹑魏相﹑丙吉﹑杜延年﹑劉徳﹑梁丘賀﹑蕭望之﹑蘇武。

雲臺二十八將漢光武思中興功臣﹐乃畫二十八將於南宮雲臺﹐其位次以鄧禹爲首﹐次馬成﹑吳漢﹑王梁﹑賈復﹑陳俊﹑耿﹑杜茂﹑寇恂﹑傅俊﹑岑彭﹑堅鐔﹑馮異﹑王霸﹑朱﹑任光﹑祭遵﹑李忠﹑景丹﹑萬修﹑蓋延﹑邳彤﹑姚期﹑劉植﹑耿純﹑臧宮﹑馬武﹑劉隆﹐後又益以王常﹑李通﹑竇融﹑卓茂﹐共三十二人。馬援以椒房不與。

十八學士唐髙祖以秦王世民功髙﹐令開府置屬﹐秦王乃開館於宮西﹐延四方文學之士杜如晦﹑房玄齡﹑虞世南﹑褚亮﹑姚思廉﹑李玄道﹑蔡允恭﹑薛元敬﹑顏相時﹑蘇勗﹑於志寧﹑蘇世長﹑薛收﹑李守素﹑陸徳明﹑孔穎達﹑蓋文達﹑許敬宗﹐使庫直閻立本圖像﹐預其選者﹐時人謂之登瀛洲。

淩煙閣二十四人唐太宗圖其功臣於淩煙閣﹐長孫無忌﹑趙郡王孝恭﹑杜如晦﹑魏徵﹑房玄齡﹑髙士廉﹑尉遲敬徳﹑李靖﹑蕭﹑段志玄﹑劉弘基﹑屈突通﹑殷開山﹑柴紹﹑長孫順徳﹑張亮﹑侯君集﹑張公謹﹑程知節﹑虞世南﹑劉政會﹑唐儉﹑李世﹑秦叔寶﹐共二十四人。

三君﹝君者言一世之所宗也﹞竇武﹑陳蕃﹑劉淑﹐爲三君。

八俊﹝俊者言一世之英也﹞李膺﹑荀昱﹑杜密﹑王暢﹑劉﹑魏朗﹑趙典﹑朱富﹐爲八俊。

八顧﹝顧者能以徳行引人者也﹞郭泰﹑範滂﹑尹勛﹑巴肅﹑宗慈﹑夏馥﹑蔡衍﹑羊陟﹐爲八顧。

八及﹝及者言使人之所追從者也﹞張儉﹑翟超﹑岑﹑範康﹑劉表﹑陳翔﹑孔昱﹑檀敷﹐爲八及。

八廚﹝廚者能以財救人者也﹞度尙﹑張邈﹑劉儒﹑胡毋班﹑秦周﹑蕃響﹑王章﹑王考﹐爲八廚。

八友齊王之子開西邸延賓客﹐範云﹑蕭琛﹑任﹑王融﹑蕭衍﹑謝﹑沈約﹑陸﹐並以文學見稱﹐故曰八友。

潯陽三隱周續之入廬山﹐事遠公﹔劉遺民遁迹匡山﹔陶淵明不應詔命。人稱「潯陽三隱」。

竹林七賢嵇康﹑阮籍﹑山濤﹑向秀﹑劉伶﹑王戎﹑阮咸爲竹林七賢﹐日以酣飲爲事。顏延之作《五君詠》﹐獨述阮步兵﹑嵇中散﹑劉參軍﹑阮始平﹑向尙侍﹐而山濤﹑王戎以貴顯被黜。

竹溪六逸李白少有逸才﹐與魯中諸生孔巢父﹑韓準﹑裴政﹑張叔明﹑陶沔﹐隱於䢐徠山﹐終日沈飲﹐號竹溪六逸。

虎溪三笑惠遠禪師隱廬山﹐送客至虎溪卽止。一日﹐送陶淵明﹑陸靜修﹐與語道合﹐不覺過虎溪﹐因大笑。世傳《三笑圖》。

何氏三髙梁何胤二兄求﹑點﹐並棲遁世﹐謂何氏三髙。或乘柴車﹐或躡艸履﹐恣心所適﹐致醉而歸。時人謂之通隱。

飲中八仙李白﹑賀知章﹑李適之﹑汝陽王﹑崔宗之﹑蘇晉﹑張旭﹑焦遂。杜甫有《飲中八仙歌》。

荀氏八龍荀淑﹐潁川人﹐有八子﹐儉﹑緄﹝音魂﹞﹑靖﹑燾﹑汪﹑爽﹑肅﹑敷。縣令範康曰﹕昔髙陽氏有才子八人﹐遂署其裏爲髙陽裏。時人號荀氏八龍。

河東三鳳薛元敬與收及族兄徳音齊名﹐世稱河東三鳳。收爲長雛﹑徳音爲﹐元敬年少爲�雛。

馬氏五常馬良字季常﹐兄弟五人﹐並有才名。時人語曰「馬氏五常﹐白眉最良。」

香山九老白樂天﹑胡杲﹑吉﹑鄭據﹑劉眞臺﹑盧愼﹑張渾﹐年俱七十以上。狄兼謨﹑尹盧貞未及七十﹐白香山重其品﹐亦拉入會﹐日飲於龍門寺。時人稱香山九老。

洛社耆英文潞公慕香山九老﹐乃集洛中年徳髙者爲耆英會﹐就資聖院建大廈﹐曰耆英堂﹐命閩人鄭奐畫像其中﹐共十二人﹐文彥博﹑富弼﹑席汝言﹑王尙恭﹑趙丙﹑劉況﹑馮行已﹑楚建中﹑王謹言﹑張問﹑張燾﹑王拱辰。獨司馬光年未七十﹐潞公用香山狄兼謨故事﹐請溫公入社。

白蓮社遠公與十八賢同修淨土﹐以書招淵明。答曰「弟子嗜酒﹐許飲卽赴矣。」遠公許之﹐遂造焉。勉令入社﹐淵明攢眉而去。謝靈運求入蓮社﹐遠公以靈運心雜﹐卻之。

建安七才子徐�﹑陳琳﹑阮﹑應﹑劉楨﹑孔融﹑王粲﹐皆好文章﹐號建安七才子。

蘭亭禊社王右軍蘭亭修禊﹐與孫綽﹑許詢輩四十二人﹐大會於此。是日不成詩﹐王大令輩一十六人﹐各罰酒三觥﹐如金穀酒數。

西園雅集十六人蘇東坡﹑王晉卿﹑蔡天啟﹑李端叔﹑蘇子由﹑黃魯直﹑晁無咎﹑張文潛﹑鄭靖老﹑秦少遊﹑陳碧虛﹑王仲至﹑圓通大師﹑劉巨潛﹐李伯時畫《西園雅集圖》﹐而米元章書記其上。

四傑唐王勃﹑楊炯﹑盧照鄰﹑駱賓王﹐皆以文章齊名天下﹐號爲四傑。

鐺腳刺史唐大鼎守滄州﹐鄭徳本守瀛州﹐賈惇頤守冀州﹐皆有治名﹐故河北稱爲鐺腳刺史。

易水三俠燕丹送荊軻易水之上﹐髙漸離擊築而歌﹐宋如意和之。《國策》《史記》俱無如意名。陶靖節《詠荊軻》詩﹐有「漸離擊悲築﹐宋意唱髙聲」﹐與《水經注》俱有之。

五馬南齊柳元伯之子五人﹐皆領五州﹐五馬參差於庭。殷文圭啟云「荀家門內羅列八龍﹐柳氏庭前參差五馬。」

竇氏五龍宋竇儀字可象﹐薊州漁陽人。父禹鈞在周爲諫議大夫﹐五子曰儀﹑儼﹑侃﹑﹑僖﹐相繼登科。時人謂之竇氏五龍。又曰燕山五桂。

漢三傑張良﹑韓信﹑蕭何。

程門四先生謝良佐﹑遊酢﹑呂大臨﹑楊時。

四賢一不肖範仲淹﹑余靖﹑尹洙﹑歐陽修﹐謂之四賢。髙若訥謂之一不肖。

睢陽五老宋馮平與杜衍﹑王煥章﹑畢世長﹑朱貫﹐咸以耆徳掛冠﹐優遊桑梓間。暇日宴集﹐賦詩云「醉遊春圃煙霞暖﹐吟聽秋潭水石寒。」時人謂之睢陽五老。

昭勛閣二十四人宋理宗寶慶二年﹐圖功臣神像於昭勛閣﹐趙普﹑曹彬﹑薛居正﹑石熙載﹑潘美﹑李沆﹑王旦﹑李繼隆﹑王曾﹑呂夷簡﹑曹瑋﹑韓琦﹑曾公亮﹑富弼﹑司馬光﹑韓忠彥﹑呂頤浩﹑趙鼎﹑韓世忠﹑張浚﹑陳康伯﹑史浩﹑葛﹑趙汝愚﹐凡二十四人。

二十四孝大舜耕田﹐漢文嘗藥﹐曾參嚙指﹐閔損推車﹐子路負米﹐董永賣身﹐剡子鹿乳﹐江革行傭﹐陸績懷橘﹐山南乳姑﹐吳猛飽蚊﹐王祥臥冰﹐郭巨埋兒﹐楊香虎﹐壽昌尋母﹐孟黔婁嘗糞﹐老萊戲彩﹐蔡順拾椹﹐黃香扇枕﹐姜詩躍鯉﹐王裒泣墓﹐丁蘭刻母﹐孟宗泣竹﹐庭堅滌皿。

三珠樹王勃六歲能文﹐與兄﹑競爽。杜易簡奇之曰「此王氏三珠樹也。」勃凡命艸﹐先磨墨數升﹐引被覆面而臥﹐忽起書之﹐不加點竄﹐人謂之腹稿。

北京三傑唐富嘉謨與吳少微﹑魏谷倚者﹐並負文辭﹐時稱「北京三傑」。天下文章浮俚不競﹐獨少微﹑嘉謨本經術﹐雅厚雄邁﹐人爭慕之。號吳體。

五子科第黃汝楫﹐方臘犯境﹐汝楫出財物二萬緡﹐贖被掠士女千人。夜夢神告曰「上帝以汝活人多﹐賜五子科第。」其後子開﹑閣﹑閌﹑聞﹑�﹐皆登科。

四豪列國趙平原君勝﹐齊孟嘗君田文﹐楚春申君黃歇﹐魏信陵君無忌﹐稱「四豪」。

張氏五龍南北朝張鏡與嚴延之鄰居﹐延之每酣飲﹐喧呼不絕﹐而鏡寂無言聲。一日與客談﹐延之從籬落取胡牀坐﹐聽辭言淸遠﹐心服之。謂客曰「彼中有人」。自是不復酣叫。鏡兄弟五人俱名士﹐時號「五龍」。

河東三絕唐徐洪﹐蒲州司兵參軍。時司戶韋善判﹐司工李登善書﹐洪善屬辭﹐號「河東三絕」。

兗州八伯羊曼﹐祜從孫﹐任達嗜酒﹐與阮放等八人友善﹐時稱阮放爲宏伯﹐郗鑑爲方伯﹐胡毋輔之爲達伯﹐卞壺爲裁伯﹐蔡謨爲朗伯﹐阮孚爲誕伯﹐劉緩爲委伯﹐而曼爲踏伯﹐號「兗州八伯」﹐又號爲「八達」。

五忠劉�﹐崇安人﹐其先自京兆徙閩﹐子孫仕宋﹐得謚「忠」者五人﹐世號「五忠」。劉氏以學士使金﹐金人畱之﹐自縊﹐謚忠顯。長子子羽官樞密﹐首薦吳﹑吳可大用﹐中興戰功居多﹐子羽之力也。

九牧林氏唐林披﹐官太子詹事。子九人﹐俱刺史﹐號「九牧林氏」﹐而藻﹑蘊尢知名。

八子並通籍明許進仕至吏部尙書﹐謚襄毅。子誥南﹐戶部尙書﹐謚莊敏﹔贊﹐大學士﹐謚文簡﹔論﹐兵部尙書。其八子並通籍﹐海內莫京焉。

一門仕宦宗資﹐南陽人﹐世居宛。一門仕宦﹐至卿相者三十四人﹐東漢時無與比者。

附﹕姦佞大臣

歷代姦佞夏帝啟元年﹐有扈氏無道﹐威侮五行﹐怠棄三正。啟徵之﹐大戰於甘﹐滅之。

夏帝相權歸后羿﹐爲羿所逐。羿臣寒浞殺羿自立﹐而弒帝相。相後緡﹐有仍國君之女﹐方娠﹐奔歸有仍﹐生少康。夏之舊臣靡舉兵殺浞而立少康焉。

周成王幼﹐周公攝政。管叔﹑蔡叔﹑霍叔流言曰「公將不利於孺子。」旣而與武庚同反﹐周公乃作《大誥》﹐奉王命以討平之。

吳太宰伯嚭﹐受越賂﹐而許越行成﹐復讒殺伍員﹐以亡吳國。

晉大夫魏斯﹑趙籍﹑韓虔﹐三分晉地。田氏伐姜而有齊國﹐皆周天子壞禮﹐而寵命之也。

秦李斯請﹐史官非秦記皆燒之﹐偶語《詩》《書》者棄市﹐以古非今者族﹐所不燒者醫藥﹑卜筮﹑種樹之書。若欲有學法令﹐以吏爲師。制曰「可。」遂坑儒四百六十餘人。始皇崩於沙丘﹐趙髙與斯詐爲遺詔﹐廢死太子扶蘇﹐立胡亥爲太子﹐是爲二世。髙恃恩專恣﹐恐斯以爲言﹐族誅斯﹐而自爲丞相。及章邯軍敗﹐恐罪其身﹐乃與其婿咸陽令閻樂﹐謀弒二世於望夷宮﹐立子嬰爲秦王。子嬰與其子二人刺殺髙﹐夷其三族。

楚項王將丁公逐窘漢王彭城西﹐短兵接﹐漢王急﹐顧謂丁公曰「兩賢豈相厄哉﹗」丁公乃還。漢王卽帝位﹐丁公謁見。帝以軍中﹐曰「丁公爲項王臣不忠﹐使項王失天下。」遂斬之。

漢田爲丞相﹐驕侈極欲﹐金玉﹑婦女﹑狗馬﹑聲樂﹑玩好﹐不可勝計。入奏事﹐所言皆聽。薦人或起家至二千石﹐權移人主。上曰「君除吏盡未﹖吾亦欲除吏。」嘗請考工地爲宅﹐武帝曰「君何不遂取武庫﹖」是後乃稍退。

趙人江充初爲趙敬肅王客﹐得罪亡﹐詣闕告趙太子陰事。太子坐廢﹐上召充與語﹐大悅﹐拜爲直指繡衣使者﹐使督察貴戚。近臣與太子有隙﹐因言上疾﹐祟在巫蠱。於是上以充治巫蠱獄。充云「於太子宮得木人尢多﹐又有帛書﹐所言不道。」持太子甚急。太子發長樂宮衛卒收捕充等﹐斬之。太子亦自經。後武帝感田千秋言﹐族滅充家。

漢昭帝初﹐左將軍上官桀亦受遺詔輔少主﹐其子安有女﹐卽霍光外孫﹐安因光欲內之﹐光以其幼﹐不聽。安遂因帝姊蓋長公主內入宮爲婕妤﹐月餘立爲皇后﹐於是怨光而徳蓋主。知燕王旦以帝兄不得立﹐亦怨望﹐乃令人詐爲燕王上書﹐欲共執退光。書奏﹐光不敢入。上召光入﹐免冠頓首﹐上曰﹕將軍冠﹗朕知是書詐也﹐將軍無罪。將軍調校尉未十日﹐燕王何以知之﹖是時帝年十四﹐左右皆驚﹐而上書者果亡。後謀令長公主置酒請光﹐伏兵格殺之﹐因廢帝。會蓋主舍人知其謀以告﹐捕傑安等族誅之。蓋主亦自殺。

漢元帝以史髙領尙書事﹐弘恭﹑石顯典樞機。蕭望之等建白﹐以爲宜罷中書宦官﹐應古不近刑人之義。由是大與髙﹑恭﹑顯忤。恭﹑顯因奏望之與周堪﹑劉更生朋黨﹐請召致廷尉。上初不允﹐彊而可其奏。望之飲鳩自殺。上聞之驚﹐拊手曰「曩固疑其不就獄﹐果然殺吾賢相﹗」

漢成帝委政王鳳﹐悉封諸舅﹐王譚﹑王商﹑王立﹑王根﹑王逢時爲列侯。谷永陰欲自托於鳳﹐乃曰「骨肉大臣有申伯之志﹐無重合安陽博陸之亂。」以推頌之。時上書言災異之應﹐多譏切王氏專政所致。上親問張禹﹐禹曰「災變之意﹐深遠難見﹐新學小生亂道誤人。」戴永嘉斷曰「王氏代漢﹐始於杜欽﹑谷永﹐成於張禹﹑孔光﹐終於劉歆。此數子皆號稱儒者﹐以賢良直諫爲名﹐以通經學古爲賢﹐假托經術﹐緣飾古義﹐以售姦邪﹐以濟諛佞﹐依憑寵祿﹐以苟富貴﹐相與誤國如此﹐曾鄙夫小人不若也﹗」

漢平帝五年五月﹐策命安漢公王莽以九錫。十二月﹐莽因臘日上椒酒﹐置毒酒中。帝有疾﹐莽作策請命於泰﹐願以身代﹐藏策金滕﹐置於前殿﹐敕諸公莫敢言。已而帝崩﹐羣臣紀逡﹑郇越﹑郇相﹑唐林﹑唐遵﹑揚雄﹑谷永﹑劉歆﹑孔光等奏太后﹐請安漢公攝皇帝位﹐詔曰「可。」尋卽眞天子位。定號曰新﹐僭位十八年﹐漢兵殺之。

漢章帝寵任竇憲﹐憲以賤直請奪沁水公主田園﹐尋以爭權刺殺都卿侯暢。竇太后使擊匈奴贖罪﹐以致兄弟專權。和帝與中常侍鄭眾密求故事﹐勒兵收捕﹐迫憲自殺。竇氏𨿽除﹐而寺人之權從玆盛矣。

漢安帝崩﹐閻太后臨朝﹐欲久專國政。與閻顯等定策﹐立幼年濟北惠王子懿﹐未幾﹐薨。中常侍孫程﹑王康等十九人﹐謀迎濟陰王卽皇帝位﹐是爲順帝。誅閻顯﹐遷太后﹐封孫程等皆爲列侯﹐世稱十九侯。

漢順帝崩﹐太子炳立﹐才二歲﹐梁太后臨朝﹐在位一年。徵渤海孝王子纘卽位﹐年八歲﹐生而聰慧﹐嘗因朝會﹐目梁冀曰「此跋扈將軍。」冀聞惡之﹐置毒於煮餅而弒之﹐在位一年。冀迎蠡吾侯志卽帝位﹐是爲桓帝。梁冀一門﹐前後七侯﹑三皇氏﹑六貴人﹑二大將軍﹐尙公主者三人﹐其餘卿﹑將﹑尹﹑校五十七人。冀專擅威柄﹐凶恣日積﹐威行內外﹐天子拱手﹐不得有所親與。桓帝不平﹐乃與中常侍單超﹑徐璜等議﹐誅殺之。封單超等五人爲縣侯﹐世謂之五侯。是時梁氏𨿽除﹐五侯肆虐﹐賢人君子忠憤激烈﹐卒成黨錮之禍矣。

漢桓帝無子﹐竇太后立解瀆亭侯萇之子宏﹐是爲靈帝。時中常侍曹節﹑王甫等共相朋結﹐諂事太后﹐太后信之。陳蕃﹑竇武疾焉。會有日食之變﹐武乃白太后誅曹節等﹐太后猶豫未忍。曹節召尙書﹐脇使作詔板﹐拜王甫爲黃門﹐令持節捕收武等。武不受詔﹐執蕃送北寺獄殺之。王甫將虎賁﹑羽林等合千餘人圍武﹐武自殺。宦官愈橫流毒。縉紳﹑忠臣﹑義士駢首就戮。靈帝崩﹐皇子辯卽位﹐何太后臨朝。中軍校尉袁紹勸太后兄何進悉誅宦官﹐進白太后﹐不聽。紹等又爲畫策﹐召四方猛將﹐使並引兵向闕﹐以脇太后。進然之。召董卓將兵詣京﹐卓未至﹐進爲中常侍張讓等矯詔所殺。袁紹聞進被殺﹐乃勒兵捕諸宦者﹐無少長殺盡之。張讓勢迫﹐遂將帝與陳畱王協出谷門。讓投河而死。董卓至﹐以王爲賢﹐廢帝而立陳畱王協﹐是爲獻帝。董卓擅政﹐濁亂宮禁﹐關東州郡皆起兵以討卓。卓遂遷都以避﹐乃燒焚宮廟官府﹐劫遷天子入都長安。司徒王允﹑司隸校尉黃琬﹐使呂布誅卓﹐百姓歌舞於道。

王允欲悉誅卓黨﹐卓部將李﹑郭汜等攻長安﹐殺王允。楊奉﹑韓暹奉車駕至雒陽。曹操劫遷於許﹐挾天子以令諸侯﹐杖殺伏后﹐久蓄無君之心﹐畏於名義﹐欲學周文王﹐以欺後世。子丕始篡位﹐奉漢帝爲山陽公﹐漢室遂亡。

蜀漢宦官黃皓便辟佞慧﹐後主愛之。初畏董允﹐不敢爲非。允卒﹐而陳代允爲侍中。與皓相表裏﹐皓始預政。魏司馬昭大興入寇﹐姜維奏﹕遣左右車騎張翼﹑廖化督諸軍分護陽安關口﹐及陰平之橋頭﹐以防未然。黃皓信巫鬼﹐謂敵終不自致﹐啟帝寢其事﹐羣臣莫知。鄧艾果冒陰平險僻而入﹐漢兵不意魏兵卒至﹐百姓擾擾。譙周勸帝出降﹐國遂亡。

魏曹爽用何晏﹑鄧�﹑丁謐之謀﹐太后於永寧宮專擅朝政。司馬懿稱疾﹐不與政事﹐陰與其子昭謀誅爽及晏�﹑��等﹐而自操國柄。懿卒﹐以其子師廢大將軍。師廢主芳﹐迎立髙貴鄕公髦。師卒﹐封其弟昭爲晉公﹐加九錫。魏主髦見威權日去﹐不勝其忿﹐曰「司馬昭之心﹐路人所知也。吾不能坐受廢辱﹐今日當自出討之。」遂拔劍升輦﹐率殿中宿衛﹑蒼頭﹑官僮﹐鼓噪而出﹐爲昭黨賈充﹑成濟刺殞於車下。追廢髦爲庶人﹐迎立常道鄕公璜爲主。昭卒﹐子炎嗣晉王篡位﹐奉魏主爲陳畱王。自懿及炎﹐其弒逆不道﹐比操之處獻帝尢甚﹐人謂之「天報」。

孫吳孫琳廢主亮爲會稽王﹐迎立瑯琊王休。休殂﹐侄皓立。皓驕愎殘虐﹐深於桀紂﹐降於晉﹐封歸命侯。賈充謂皓曰「聞君在南方鑿人目﹐剝人面皮﹐此何等刑也﹖」皓曰「人臣有弒其君及姦回不忠者﹐則加此刑耳。」充默然深愧。

晉世祖後父楊駿交通請謁﹐勢傾內外。世祖崩﹐惠帝立。賈後凶悍﹐欲干預政事﹐而爲駿所抑﹐遂構駿以謀反﹐殺之﹐廢太后。尋賈後毒殺太子。趙王倫﹑孫秀等起兵殺後﹐趙王篡位。齊王等起兵討倫﹐殺之﹐乘輿反正。齊王旣得志﹐驕奢擅權﹐中外失望。河間王﹑成都王穎等﹐起兵討齊王﹐殺之﹐以穎爲太弟。河間王將張方廢太弟穎﹐更立豫章王熾爲皇太弟﹐是爲懷帝﹐後爲劉聰所執而遇害。

東晉王惇與劉隗﹑刁協構難﹐欲除君側之患。上疏罪狀﹐舉兵據石頭﹐吾不復得爲盛徳事矣。元帝命刁協﹑劉隗﹑戴淵帥眾攻石頭﹐協﹑隗俱敗。帝令公卿百官詣石頭見惇﹐以惇爲丞相﹐都督中外諸軍事。呂猗說惇收周﹑戴淵﹐殺之﹐不朝天子﹐竟還武昌。明帝元年﹐惇疾甚﹐司徒導率子弟爲發哀﹐眾以爲信死﹐於是騰詔下惇府﹐列惇罪惡。惇見詔甚怒﹐而病轉篤﹐不能自將﹐以兄含帥眾五萬﹐奄至江寧。明帝帥諸軍襲擊﹐大破之﹐惇尋卒。惇黨悉平。乃發惇瘞出屍﹐跽而斬之。

晉成帝二年庾亮以蘇峻在歷陽終爲禍亂﹐下詔徵之。峻不應命﹐知祖約怨望﹐與其連兵討亮。率眾至蔣陵﹐攻靑溪﹑卞壺死之﹐因風縱火燒臺省﹐亮奔走潯陽。峻兵入臺城﹐府藏一空。溫嶠﹑陶侃﹑郗鑑等起兵討峻。峻聞四方兵起﹐逼遷帝於石頭。侃等攻峻﹐殺之﹐祖約奔後趙。

晉帝奕五年﹐大司馬桓溫陰蓄不臣之志﹐嘗撫枕嘆曰「男子不能流芳百世﹐亦當遺臭萬年。」及枋頭之敗﹐威名頓挫﹐郗超謂溫曰「明公不爲伊﹑霍之舉者﹐無以立大威權。」溫然之。遂詣建康﹐宣太后令﹐廢帝奕爲東海王﹐立會稽王昱﹐是爲簡文帝。溫卒﹐使弟衝領其眾。衝旣代溫居任﹐盡忠王室。

晉烈宗時﹐南郡公桓玄負其才地﹐以雄豪自處。朝廷疑而不用。年二十三﹐詔拜太子洗馬﹐後出補義興太守﹐鬱鬱不得志﹐嘆曰「父爲九州伯﹐兒爲五湖長。」遂棄官歸。後篡安帝位﹐登禦坐﹐而牀忽陷﹐羣臣失色。殷仲文曰「將由聖徳深厚﹐地不能載。」玄大悅。後爲劉裕破斬之。

劉宋徐羨之﹑檀道濟等廢宋王義符﹐尋弒之。太子劭弒君義隆。壽寂之弒君業。蕭道成弒蒼梧王﹐昱弒順帝。

齊西昌侯鸞弒君昭業﹐迎立昭文﹐尋復廢爲海陵王﹐而自卽位﹐是爲明帝。太子寶卷立﹐爲蕭衍所弒。

梁武帝爲侯景所餓死。簡文帝綱爲侯景所弒。世祖繹降魏被弒。敬帝爲陳霸先所弒。

隋楊廣殺兄謀爲皇太子﹐後弒父堅而自立。後巡狩揚州﹐天下兵起。內史侍郎虞世基以帝惡聞賊盜﹐諸郡縣有告敗求救者﹐世基輒抑損不以聞。由是盜賊徧海內﹐陷沒郡縣﹐帝皆弗之知也。後爲宇文化及所弒。

隋晉陽宮監裴寂與晉陽令劉文靜等謀﹐夜醉李淵﹐以晉陽宮人侍淵﹐劫淵起兵。

唐太宗嘗止樹下﹐愛之﹐宇文士及從而譽之不已。太宗正色曰「魏徵嘗勸我遠佞人﹐我不知佞人爲誰。意疑是汝﹐今果不謬﹗」

唐太宗太子承乾﹐喜聲色田獵﹐所爲奢靡。魏王泰多藝能﹐有寵於上﹐潛有奪嫡之志。太子知之﹐陰養刺客紇幹﹑承基等﹐謀殺魏王泰。會承基坐事系獄﹐上變﹐告太子謀反﹐敕中書門下參鞫之﹐反形已具﹐廢爲庶人﹐侯君集等皆伏誅。乃立晉王治爲皇太子。

唐髙宗欲立太宗才人武氏爲後﹐褚遂良固執不可。上問於李﹐曰「陛下家事﹐何必更問外人﹖」許敬宗宣言於朝﹐曰「田舍翁多收十斛麥﹐尙欲易婦﹐況天子立一後﹐何預諸人事﹐而妄生異議乎﹖」遂廢王皇后﹑蕭淑妃爲庶人﹐命李賫璽綬﹐冊皇后武氏。

唐武太后因宗室大臣怨望﹐欲誅戮威之﹐乃盛開告密之門。胡人索元禮因告密擢爲遊擊將軍﹐令按制獄。元禮性殘忍﹐推一人﹐必令引數十百人。又周興﹑來俊臣之徒效之﹐紛紛繼起﹐共撰《羅織經》數千言﹐教其徒网羅無辜。中外畏此數人甚於虎狼。後周興罪流嶺南﹐在道爲仇家所殺。索元禮爲太后殺之﹐以慰人望。

唐侍禦史傅遊藝﹐上表請攺國號曰周﹐太后可之。乃禦則天樓﹐赦天下﹐以唐爲周。以豫王旦爲皇嗣﹐賜姓武氏。遊藝期年之中﹐歷衣靑綠朱紫﹐時人謂之四時仕宦。

唐楊再思爲相﹐專以取媚。司禮少卿張同休﹐易之﹑昌宗之兄也﹐嘗召公卿宴樂﹐酒酣﹐戲再思曰「楊內史面似髙麗。」再思欣然起爲髙麗舞﹐舉座大笑。

唐中宗使韋後與武三思雙陸﹐而自居傍﹐爲之點籌﹐三思遂與後通。武氏之勢復振。

唐中宗宴近臣﹐國子祭酒祝欽明自請作八風舞﹐搖頭轉目﹐備諸醜態。欽明素以儒學著名﹐盧藏用語人曰「祝公五經掃地矣。」

唐楊洄又譖太子瑛﹑鄂王瑤﹑光王琚潛構異謀﹐玄宗召宰相謀之。李林甫對曰「此陛下家事﹐非臣等所宜預。」上意乃決﹐廢瑛﹑瑤﹑琚爲庶人﹐賜死城東驛。大理卿徐嶠奏﹕今歲天下斷死刑五十八人﹐大理獄院由來相傳殺气太盛﹐鳥雀不棲﹐今有鵲巢其樹﹐於是百官以幾致刑措﹐上表稱賀。上歸功宰輔﹐賜李林甫爵。晉國公牛仙客﹑豳國公落華陽曰「明皇一日殺三子﹐而李林甫以刑措受賞﹐讒諛得志﹐天理滅矣﹗安得久而不亂乎﹖」

唐安祿山爲虜所敗﹐張守奏請斬之。上惜其才﹐敕令免官。張九齡固爭曰「祿山失律喪師﹐於法不可不誅。且臣觀其貌有反相﹐不殺必有後患。」上曰「卿勿以王夷甫識石勒﹐枉害忠良。」竟以爲節度使﹐出入禁中。因請爲貴妃兒﹐頗有醜聲聞於外﹐上不之疑。時委政李林甫﹐林甫媚事左右﹐排抑勝己﹐口有蜜而腹有刀﹐養成天下之亂。祿山以林甫狡猾逾己﹐亦畏服之。及楊國忠爲相﹐祿山視之蔑如也。由是有隙。然祿山𨿽蓄異﹐以上待之厚﹐欲俟上晏駕而後作亂。會國忠欲其速反以取信己﹐言於上﹐數以事激之﹐祿山遂反。

唐肅宗張后﹐初與李輔國相表裏﹐專權用事。晚年更有隙﹐欲殺輔國﹐廢太子。內射生使程元振與輔國謀﹐遷張后於別殿﹐尋殺之。丁卯上崩﹐代宗卽位﹐惡李輔國專橫﹐以其有殺張后之功﹐不欲顯誅之。夜遣盜入其第﹐竊輔國之首及一臂而去。

唐代宗寵任程元振。吐蕃入寇﹐元振不以聞﹐子儀請兵﹐元振不召見﹐致上倉卒幸陜州。吐蕃入長安﹐剽掠府庫市裏﹐焚廬舍﹐京師中蕭然一空。上發使徵諸道兵﹐李光弼等皆忌元振居中﹐莫有至者。中外切齒莫敢言。太常博士柳伉疏其迷國誤朝﹐上以元振有保護功﹐但削其官爵﹐放歸田裏而已。

觀軍容宣慰處置使魚朝恩﹐專典禁兵﹐寵任無比﹐勢傾朝野。上令元載爲方略。擒而縊殺之。元載自誅魚朝恩﹐上寵用以爲中書侍郎﹐專橫無比。尋賜自盡。有司籍載家財﹐胡椒至八百石﹐他物稱是。

唐徳宗悅盧杞﹐擢爲門下侍郎。杞欲起勢立威﹐引裴延齡爲集賢直學士﹐親任之。譖殺楊炎﹐獨擅國柄﹐濁亂朝政﹐以致有姚令言﹑朱之叛逆。出幸奉天﹐復攻圍奉天經月。李懷光倍道入援﹐敗於醴泉。引兵遁歸長安。懷光數與人言盧杞﹑趙瓚﹑白志貞之姦佞﹐且曰「吾見上﹐當請誅之。」杞聞而懼﹐奏上﹐詔懷光直引兵屯便橋﹐與李晟刻期進取長安。懷光自以數千里竭誠赴難﹐咫尺不得見天子﹐怏怏引兵去。後上從容與李泌論卽位以來宰相﹐曰「盧杞忠淸彊介﹐人言其姦邪﹐朕殊不覺。」泌曰「此乃杞之所以爲姦邪也。倘陛下覺之﹐豈有建中之亂乎﹖」

唐憲宗疑李絳﹑裴度俱朋黨﹐而於李吉甫﹑程異﹑皇甫則不之疑。蓋絳﹑度數諫﹐吉甫﹑異﹑順從阿諛﹐而不覺其欺也。範氏曰﹕漢之黨錮始於甘陵二部相譏﹐而成於太學諸生相譽。唐之朋黨始於牛僧孺﹑李宗閔對策﹐而成於錢徽之貶。皆由主徳不明﹐君子小人雜進於朝﹐不分邪正忠讒出黜陟之﹐而聽其自相傾軋﹐以養成也。

唐穆宗時﹐李逢吉用事﹐所親厚者﹐張文新﹑李仲言﹑李續之﹑李虞﹑劉棲楚﹑姜治及張權輿﹑程昔範﹐又有從而附麗之者八人﹐時人目爲八關﹑十六子。有所求請﹐先賂關子﹐後達逢吉﹐無不得所欲也。

唐文宗時﹐李徳裕﹑李宗閔各有朋黨﹐互相濟援。上患之﹐每嘆曰「去河北賊易﹐去朝中朋黨難。」

唐文宗九年﹐初﹐宋申錫獲罪﹐宦官益橫﹐上內不能堪﹐與李訓﹑鄭注謀誅之。訓﹑注因王守澄以進﹐先除守澄﹐則宦官不疑。乃遣中使李好古就第賜鴆﹐殺之。守澄出葬水﹐鄭注請令內臣盡集水送葬﹐因闔門令親兵斧之﹐使其無遺。訓與其黨謀曰「如此事成﹐則注專有其功﹐不若先期誅宦者﹐已而並注去之。」壬戌﹐上禦紫宸殿。韓約奏﹔左金吾廳事石橊樹﹐夜有甘露。先命宰相兩省視之。訓還奏非眞。上顧仇士良﹐帥諸宦者往視。至﹐左仗風吹幕起﹐見執兵者甚眾﹐詣上告變。訓遽呼金吾衛士上殿。宦者扶上升輿﹐決後殿罘﹐疾趨北出。衛士縱擊宦官﹐死傷者十餘人。訓知事不濟﹐脫走。士良等命禁兵出﹐殺金吾吏卒千六百餘人﹑諸司吏民千餘人﹐王涯﹑賈﹑舒元輿皆收系﹐斬之。明日﹐訓﹑注皆被殺﹐族其家。自是天下事皆決於北司﹐宰相行文書而已。

唐僖宗專事遊戲﹐以宦官田令孜爲中尉﹐政事一委之﹐呼爲阿父。

唐昭宗爲散騎常侍鄭綮爲禮部侍郎同平章事。綮好詼諧﹐多爲歇後詩﹐譏嘲時事。上以爲有所蘊﹐命以爲相﹐聞者大驚﹐堂吏往告之。綮笑曰「諸君大誤﹐使天下更無人﹐未至鄭綮。」吏曰「特出聖意。」綮曰「果如是﹐柰人笑何﹖」旣而賀客至﹐綮搖首言曰「歇後鄭五作宰相﹐時事可知矣﹗」累讓不獲﹐乃視事。未幾﹐致仕去。

唐昭宗二年﹐王行瑜﹑韓建將兵犯闕﹐稱韋昭度﹑李溪作相不合眾心﹐殺昭度﹑溪於都亮驛。李克用舉兵討行瑜﹐斬之。

唐昭宗以崔胤爲相。胤與上謀誅宦官﹐宦官懼。中尉劉季述﹑王仲先等陰謀廢立﹐乃引兵哭入宣化門。季述乃扶上適少陽院﹐以銀撾畫地﹐數上罪數十﹐鎖錮之﹐矯詔立太子裕。胤密遣人說神策指揮使孫徳昭﹐擒述等斬之﹐迎上復位。胤以宦官典兵﹐終爲肘腋之患﹐乃稱被密詔命朱全忠以兵入討。全忠遂發大梁。中尉韓全誨聞之﹐劫帝幸鳳翔。朱全忠進攻鳳翔﹐李茂貞出戰﹐屢敗。儲峙已竭﹐上鬻禦衣及小皇子衣於市以充食。茂貞請誅韓全誨等﹐與全忠和﹐並殺宦官七十餘人﹐奉車駕還長安。復以崔胤同平章事。胤復奏剪宦官之根。朱全忠以兵驅第五可範以下數百人於內侍省﹐盡殺之。出使者詔所在收捕誅之﹐止黃衣幼弱三十人﹐畱備灑掃。尋全忠密表崔胤專權﹐誅之。遷上至洛陽﹐使蔣玄暉弒昭宗﹐而立昭宣帝以篡之。

周太師馮道卒。道少以孝謹知名﹐唐莊宗世始貴顯﹐自是累朝不離將相﹑三公﹑三師之位。爲人淸儉寬容﹐人莫測其喜慍﹐滑稽多智﹐浮沈取容。嘗著《長樂老敍》﹐自述累朝榮遇之狀﹐人皆以徳量推之。

周恭帝元年正月﹐陳橋兵變﹐擁趙匡胤還汴﹐自仁和門入。時早朝未罷﹐聞變﹐親軍指揮韓通謀率眾禦之﹐軍校王彥升逐焉。通馳入其第﹐未及﹐闔門爲彥升所害﹐妻子俱死。將士擁範質﹑王溥等至﹐匡胤流涕而言六軍相迫之由﹐質等未及對﹐列校羅彥環挺劍厲聲曰「我輩無主﹐今日必得天子。」質等相顧﹐不知所爲。溥降階先拜﹐質不得已亦拜﹐遂奉匡胤入宮﹐召百官至。晡時班定﹐猶未有禪詔﹐翰林承旨陶谷出諸袖中﹐遂用之﹐以登極。

宋太宗七年﹐貶秦王廷美爲西京畱守。初﹐昭宣太后遺命太祖傳位於太宗。太宗傳之廷美以及徳昭。及徳昭不得其死﹐徳芳相繼夭歿﹐廷美始不自安。柴禹錫因上變以搖之﹐帝意不決﹐召趙普諭以太后遺旨。普對曰「太祖已誤﹐陛下豈容再誤﹗」廷美遂得罪。

開寶皇后宋氏崩﹐羣臣不成服。翰林學士王禹對客言﹐後嘗母儀天下﹐當遵用舊禮。坐謗訕﹐責知滁州。

宋眞宗之相呂氏曰「景徳以前多君子﹐祥符以後如王欽若之閉門修齋﹐丁謂之潛結內侍﹐雷允恭與錢惟演擅權於外﹐而馮拯﹑曹利用相與爲黨﹐陳堯叟之附和天書﹐皆小人也。」

宋仁宗謂輔臣曰「王欽若久在政府﹐觀其所爲﹐眞姦邪也。」王曾對曰「欽若與丁謂﹑林特﹑陳彭年﹑劉永同惡﹐時稱五鬼﹐姦邪僞﹐誠如聖諭。」

宋仁宗朝﹐國子監直講石介以韓琦﹑範仲淹等同時登用﹐而歐陽修﹑蔡襄等並爲諫官﹐夏竦旣罷﹐乃作慶曆聖徳詩﹐有曰「眾賢之進﹐如茅斯拔﹐大姦之去﹐如距斯脫。」大姦﹐指竦也。初﹐介曾奏記於富弼﹐責以行伊﹑周之事。夏竦怨介斥己﹐欲因是傾弼等。乃使女奴陰習介書﹐習成﹐遂攺「伊﹑周」曰「伊﹑霍」﹐又僞作介爲弼撰廢立詔艸﹐飛語上聞。弼與仲淹懼。適聞契丹伐夏﹐遂請行邊。介亦不自安﹐乃請外﹐得濮州通判。

宋杜衍好薦引賢士﹐羣小咸怨﹐禦史中丞王拱辰之黨尢嫉之。衍婿蘇舜欽時監進奏院﹐循前例祀神﹐以伎樂娛賓。拱辰聞之﹐欲因是傾衍﹐乃諷禦史魚周詢舉劾其事﹐被斥者十餘人﹐皆知名之士。拱辰喜曰「吾一网打盡矣。」

宋神宗立﹐制置三司條例司﹐議行新法﹐詔陳升之﹑王安石領其事﹐以蘇轍﹑呂惠卿檢詳文字﹐章�爲條例官﹐曾布檢正中書五房公事。呂誨疏安石十事﹐蘇轍諫靑苗法。安石欲止。會京東轉運使王廣淵乞畱本道錢帛貸民獲息事﹐與靑苗法合﹐於是決意行焉。及秀州判官李定被召至京﹐卽謁安石。安石立薦於上。帝問靑苗法何如﹐定曰「民甚便之。」於是諸言新法不便者﹐帝皆不聽。

宋神宗罷曾公亮。時人有「生老病死苦」之諭﹐謂安石爲生﹐亮爲老﹐唐介死﹐富弼議論不合稱病﹐趙無如安石何﹐惟稱「苦苦」而已。劉深源曰「王安石之進始於曾公亮﹐呂惠卿之進亦始於公亮。蓋曾公亮始欲結黨以排韓琦﹐而不知小人易進而難退﹐變法之禍﹐公亮可逃其罪耶﹖」

宋鄧綰通判寧州﹐知王安石得君專政﹐乃條上時事﹐且言陛下得伊﹑周之佐﹐作靑苗﹑免役等法﹐民莫不歌舞聖澤﹐成不世之良法。復貼書安石﹐極頌其美﹐由是安石力薦於帝﹐而遂集賢校理﹐尋爲侍禦史判司農事。鄕人在都者﹐皆笑且罵。綰曰「笑罵從他笑罵﹐好官我還爲之。」

宋王安石子﹐爲人栗悍陰刻﹐無顧忌﹐性甚敏。未冠﹐舉進士。與父謀曰「執政子𨿽不預事﹐而經筵可處。」安石欲帝知自用﹐乃以所作策論天下事三十餘篇達於帝。鄧綰﹑曾布又力薦之。遂召拜爲崇政殿說書。一日﹐安石與程顥語﹐囚首跣足﹐攜婦人冠以出﹐問﹕「父所言何事﹖」曰「以新法爲人所阻﹐故與程君議之。」大言曰「梟韓琦﹑富弼之首於市﹐則法行矣。」安石遽曰「兒誤矣﹗」

宋知諫院唐�﹐奏十二疏論時事﹐皆畱中﹐不出。於百官起居日扣陛請對曰「臣所言皆大臣不法﹐請一一陳之。」遂大聲宣讀﹐幾六七十條治要﹐以安石專作威福﹐曾布等表裏擅權﹐天下但知憚安石威權﹐不復知有陛下﹔文彥博﹑馮京知而不敢言﹔王�﹑王韶曲事安石﹐無異廝僕﹔元絳﹑薛向﹑陳繹﹐安石頤指气使﹐無異家奴﹔張﹑李定爲安石牙爪﹐張商英乃安石鷹犬﹔至詆安石爲李林甫﹑盧杞。神宗屢止之﹐慷慨自若﹐讀已﹐下殿再拜而退。安石諷閣門﹐糾其瀆亂朝儀﹐貶潮州別駕。

宋王安石罷相﹐知江寧﹐因薦韓絳﹑呂惠卿以自代﹐時號絳爲傳法沙門﹐惠卿爲護法善神。惠卿旣得志﹐忌安石復用﹐遂逆閉其途﹐出安石私書﹐有「勿令上知」之語﹐凡可以害安石者﹐無所不用其智。韓絳顓處中書﹐事多稽畱不決﹐數與惠卿爭論﹐度不能制﹐密請帝復用安石。帝從之。安石承命﹐卽倍道而進﹐七日至汴京﹐惠卿尋罷。

宋以蔡確參知政事。宰相吳充數爲帝言新法不便﹐欲稍去甚者﹐確阻之﹐法遂不變。確善觀人主意﹐與時上下﹐以王安石諫﹐居大位﹐而士大夫交口笑罵﹐確自以爲得計。

宋哲宗親政﹐楊畏上疏﹐乞紹述先政。初﹐呂大防稱畏敢言﹐且先密約畏助己﹐竟超遷畏爲禮部侍郎。畏首叛大防﹐上言神宗更法﹐以垂萬世﹐乞早講求﹐以成紹述之道。帝卽詢以故臣孰可召用。畏卽疏章﹑呂惠卿﹑鄧溫伯﹑李淸臣等﹐帝深納而盡用之。遂引其黨蔡卞﹑林希﹑黃履﹑來之邵﹑張商英﹑周秩﹑翟思﹑上官均等居要地﹐協謀朋姦﹐報復仇怨﹐羅織貶謫元宰執及劉奉世以下三十人有差﹐請發司馬光﹑呂公著冢﹐斫棺暴屍。帝問許將﹐將對「非盛徳事」﹐帝乃止。又恐元舊臣復起﹐結內侍郝隨爲助﹐媒孽宣仁欲危帝之事﹐自作詔書﹐請廢宣仁爲庶人。皇太后號位﹐爲帝言曰「吾日侍崇慶﹐天日在上﹐此語曷從出﹖且帝必如此﹐亦何有於我﹗」帝感悟﹐取﹑卞奏﹐就燭焚之。明日﹐再具狀堅請﹐帝曰「卿等不欲朕入英宗廟乎﹖」抵其奏於地。

宋徽宗復召蔡京爲翰林學士。先是供奉官童貫順承得幸﹐詣三吳訪書畫﹐京諂附之。由是帝屬意用京。會韓忠彥與曾布交惡﹐布謀引京自助﹐故有是命。尋帝欲相京﹐鄧洵武獻《愛莫助圖》﹐言必欲繼志述事﹐非蔡京不可。帝以圖示溫益﹐益欣然請相京﹐而籍異論者。於是善人皆不見容。復追貶元黨﹐籍司馬光等四十四人官﹐以京爲尙書右僕射。京籍元及元符末執宰司馬光等﹑侍從蘇軾等﹑文臣程顥等﹑武臣王獻可等﹑宦者張士良等百二十人爲姦黨﹐請帝書之﹐刻石於端禮門。又頒蔡京所書黨人碑﹐刻石於州縣。

宋徽宗垂意花石﹐以朱領應奉局花石綱。凡士庶之家﹐一石一木稍堪玩者﹐卽領健卒直入其家﹐用黃覆之﹐加封識焉﹐指爲禦前之物。及發行﹐必撤屋抉墻以出。人不幸有一物小異﹐共指爲不祥﹐惟恐芟夷之不早。又篙工柁師倚勢貪橫﹐淩轢州縣﹐道路以目。

宋中書侍郎林攄於集英殿臚唱貢士姓名﹐不識甄﹑盎字。帝笑曰「卿誤耶。」攄不謝而詆同列﹐禦史論黜之。

宋以王黼爲少宰﹐加蔡京子攸開府儀同三司﹐二人有寵﹐進見無時﹐得預宮中祕戲。攸嘗勸帝以四海爲家﹐遂數微行。因令苑囿皆仿浙江﹐爲白屋及村居野店﹐多聚珍禽異獸。都下每秋風靜夜﹐禽獸之聲四徹﹐宛若山林陂澤之間﹐識者知其不祥之兆。蔡攸權勢旣與父相軋﹐由是京﹑攸各立門戶﹐遂爲仇敵。

宋徽宗用童貫爲檢校司空。貫與黃徑臣﹑盧航表裏爲姦﹐進方士林靈素﹐大興道教﹐紛創殿宇﹐每設大齋﹐費緡錢數萬﹐謂之千道會。道院上章﹐冊帝爲教主道君皇帝。貫又薦李良嗣於朝﹐約女眞攻遼﹐遂至二帝北狩。

金人奉冊寶至﹐立張邦昌爲楚帝﹐北向拜舞﹐受冊卽位。閣門舍人吳革率內親事官數百人﹐皆先殺其妻子﹐焚所居﹐舉義金水門外。範瓊詐與合謀﹐令悉棄兵仗﹐乃從後襲之﹐殺百餘人﹐捕革並其子﹐皆殺之。是日風霾﹐日昏無光﹐百官慘沮﹐邦昌亦變色。惟吳﹑莫儔﹑範瓊等欣然﹐以爲有佐命功。

宋髙帝聞金粘沒喝入天長軍﹐卽被甲乘騎馳至瓜州﹐得小舟渡江﹐惟護聖軍卒數人﹐及王淵﹑張浚等從行。汪伯彥﹑黃潛善方率同列聽浮屠克勤說法﹐或有問邊耗者﹐猶以「不足畏」告之。堂吏大呼曰「駕已行矣﹗」二人相顧﹐倉皇策馬南弛﹐居民爭門而出﹐死者相枕籍﹐無不怨憤。司農卿黃鍔至江上﹐軍士以爲左相潛善﹐罵之曰「誤國誤民﹐皆汝之罪﹗」鍔方辯其非是﹐而首已斷矣。

扈從統制苗傅﹑劉正彥作亂﹐奉皇子魏國公卽位﹐請隆太后臨朝﹐尊髙宗爲睿聖仁孝皇帝﹐居顯寧﹐大赦﹐攺元。張浚乃艸檄聲傅﹑正彥之罪﹐與韓世忠﹑張俊﹑劉光世﹑呂頤浩合兵進討。傅等憂恐﹐不知所爲﹐乃聽朱勝非言﹐率百官請復帝位。勤王師至北闕﹐苗﹑劉南走﹐擒誅之。

宋髙宗以王徳爲淮西都統制﹐統劉光世軍﹐酈瓊副之。瓊﹑徳不相下﹐列狀交訟於都督府及禦史臺﹐乃召徳還建康。參謀呂祉密奏﹐乞罷瓊兵柄。書吏漏語於瓊﹐怒以眾叛降劉豫。祉死之。

宋秦檜同宰執入見﹐獨畱不出﹐言於帝曰「臣僚畏首尾﹐多持兩端﹐不足與斷大事。若陛下決欲講和﹐乞專與臣議。」帝許之。三日﹐檜復畱身奏事﹐復進前說﹐知帝意不移﹐遂排趙鼎﹑劉大中﹐而一意議和﹐然猶以羣臣爲患。中書舍人勾龍如淵爲檜謀曰「相公爲天下大計﹐盍不擇人爲臺諫﹐使盡擊去﹐則事定矣。」檜大喜﹐卽擢如淵﹐劾異議者。兀術遺檜書曰「汝朝夕以和請﹐而嶽飛方爲河北圖﹐必殺飛﹐使可和。」檜亦以飛不死﹐終梗和議﹐己必及禍﹐故力謀殺之。遂諷張俊﹑羅汝楫﹑萬俟等﹐矯詔殺飛於大理寺獄。檜居相位凡十九年﹐劫制君父﹐倡和誤國﹐一時忠臣良將誅鋤略盡。臨終猶興大獄﹐誣趙汾﹑張浚﹑胡寅﹑胡銓等五十三人謀逆。獄成﹐而繪病亟﹐不能書﹐獲釋。檜無子﹐取妻兄王煥孽子養之。南省擢爲進士第一﹐檜以爲嫌﹐以陳誠之爲首﹐以其策專主和議云。後孫塤修撰實錄院﹐祖﹑父﹑孫三世同領史職﹐前此未之有也。

宋孝宗立﹐以辛次膺同知樞密院事。初﹐次膺力諫和議﹐爲秦檜所怒﹐流落二十年。及帝召爲中丞﹐若成閔之貪饕﹐湯思退之朋比﹐葉義問之姦罔﹐皆爲其一時論罷。思退終身比於和議﹐恐不成﹐諷右正言尹穡論浚跋扈。這浚請解督府去。朝廷遂決棄地求和之議。太學生張觀等七十二人上書論思退姦邪誤國﹐乞斬之以謝天下。詔貶永州﹐憂懼而死。

宋寧宗卽位﹐韓冑恃定策功﹐欲竊國柄﹐謀於京鏜﹐引李沐爲左右正言﹐奏趙如愚以同姓居相位﹐將不利於社稷﹐乃出汝愚知福州﹐朝廷大權悉歸冑。禦史胡乞禁僞學之黨﹐冑復命沈繼祖誣論朱熹十罪﹐藩職罷祠﹐竄其徒蔡元定於道州。趙師﹑張釜﹑程松諂事冑﹐聞者莫不鄙之。冑專政十四年﹐宰執﹑侍從﹑臺諫﹑藩閫﹐皆其門廡之人﹐天子孤立於上﹐威行宮省﹐權震宇內。其嬖妾張﹑譚﹑王﹑陳﹐皆封郡國夫人﹐號四夫人。每內宴則與妃嬪雜坐﹐恃勢驕倨﹐掖庭皆畏之。冑力主恢復﹐以金人欲罪首謀﹐銳意出師﹐中外憂懼。侍郎史彌遠入對﹐力陳危迫之勢﹐請誅冑以安邦。皇后楊氏素怨冑﹐亦使榮王具疏。帝乃命後兄楊次山與彌遠共圖之。翼日﹐冑入朝﹐令殿前司夏震以兵三百﹐擁冑至玉津園側﹐殛殺之﹐梟其首﹐並蘇師旦之首﹐畀金人﹐金乃罷兵。

宋史彌遠爲相﹐權勢燻灼。皇子心不能平﹐嘗書於幾上﹐曰「彌遠當決配八千里。」彌遠聞之﹐大懼。寧宗有疾﹐無子﹐彌遠矯詔立沂王嗣子貴誠爲皇太子﹐更名的。帝崩﹐白後立的﹐稱遺詔封濟陽郡王﹐出居湖州﹐尋殺之。彌遠用梁成大﹑莫澤﹑李知孝爲鷹犬﹐凡忤彌遠意者﹐三人必相繼擊之。由是名人賢士排斥殆盡﹐人目爲三凶。帝徳彌遠立己﹐恩寵終其身焉。

宋理宗用史嵩之開督府﹐竭國用﹐而無成功﹐論者甚眾。及以父喪去位﹐詔起復之。太學生黃愷伯等百四十人上書諫﹐不報。武學生劉耐知帝向意用嵩之﹐遂叛諸生而逢迎之。時範鐘領相事﹐諷京尹趙與逐遊士。諸生聞之﹐作捲堂文﹐以辭先聖。嵩之自知不爲公論所容﹐上疏乞終喪制。

宋度宗卽位﹐以己爲太子賈似道有功﹐加似道太師﹐封魏國公。每朝﹐帝必答拜﹐稱之曰「師臣」而不名﹐朝臣皆稱爲周公。詔以十月一朝。時襄樊圍急﹐似道日坐葛嶺﹐起樓臺亭榭作「半閒堂」﹐延羽流﹐塑像肖己於中﹐取宮人葉氏及娼尼有美色者爲妾﹐窮奢極欲﹐日肆淫樂。嘗與羣妾踞地鬥蟋蟀﹐所狎客戲之曰「此軍國重事耶﹖」又酷嗜寶玩﹐建多寶閣﹐一日一登玩﹐有言邊事者﹐輒加貶斥。喪師失地﹐殆無虛日﹐祕不上聞。及鄂州旣破﹐詔似道都督諸路軍馬﹐大潰﹐貶似道於循州安置。監押官會稽尉鄭虎臣至建寧開元寺﹐侍妾尙數十人﹐虎臣悉屏去之﹔壓其寶玉﹐撤轎蓋﹐暴行秋日中﹐令舁轎夫唱杭州歌謔之﹐窘辱備至。至漳州木綿庵﹐虎臣諷令自殺﹐似道不從。虎臣曰「吾爲天下殺似道﹐𨿽死何憾﹗」遂拘似道之子於別室﹐卽廁上拉似道胸﹐殺之﹐殯於庵側。

元順帝性柔少斷﹐伯顏﹑哈麻相繼弄權﹐朝政日紊﹐遂至於亡。

明代姦臣明洪武朝﹐胡惟庸﹑藍玉﹔永樂朝﹐紀綱﹔正統朝﹐王振﹔天順朝﹐石亨﹑石彪﹑曹吉祥﹑門達﹔成化朝﹐汪直﹑王越﹑陳鉞﹑戴縉﹐成化朝李孜省﹔弘治朝﹐李廣﹑楊鵬﹔正徳朝﹐劉瑾﹑陸完﹑江彬﹑許泰﹑劉暉﹑錢寧﹑張忠﹑朱泰﹔嘉靖朝﹐陶仲文﹑嚴嵩﹑嚴世蕃﹑丁汝夔﹑趙文華﹑鄢懋卿﹑羅龍文﹑仇鸞﹑陸炳﹔萬曆朝﹐龐保﹑劉戍﹔天啟朝﹐魏忠賢﹑客氏﹑崔呈秀﹑田爾耕﹔崇禎朝﹐周延儒﹑袁崇煥﹑杜勛﹑馬士英。

卷四考古部

姓氏

倉頡﹐姓侯剛氏。見《古篆文》注許由﹐字武仲。見《莊子》釋文堯﹐姓伊祁。少昊﹐名摯﹐字靑陽。帝嚳﹐名。成湯﹐字髙密。見《帝王世紀》臯陶﹐字庭堅。孤竹君﹐姓墨﹐名臺。見《孔叢子》注伯夷﹐名允﹐一名元﹐字公信。叔齊﹐名智﹐字公達。見《論語》疏中子﹐名仲達。見周曇詠史詩彭祖﹐姓音戔﹐名鏗。見《論語》疏其子胥余。見《莊子》司馬彪注老子父﹐名乾﹐字元果。見《前涼錄》老子初生時﹐名玄祿。見《玄妙內品》管叔﹐名度。見《史記》注易牙﹐名亞。見孔穎達疏逢蒙之弟﹐名鴻超。楊朱之弟﹐名布。見《列子》伯樂﹐姓孫﹐名陽。師曠﹐字子野。見《莊子》疏君陳﹐爲周公之子﹑伯禽之弟。《周書》有《君陳篇》。見《坊記》注鬼穀子﹐姓王﹐名詡﹐河南府人。見《姓氏考》公孫弘﹐字次卿。見鄒長書杜康﹐字仲寧。見魏武《短歌行》注孟軻﹐字子輿見《漢書》並《孔叢子》﹐又字子居。見《聖證論》莊周字休。見《列子》注孫叔敖﹐名饒。見《孫叔敖碑》計然﹐一名研﹐一名倪﹔又姓辛﹐字子文。見《史記》索隱文種﹐字子禽。見《吳越春秋》陳仲子﹐字子終。見甫皇謐《髙士傳》漢髙祖父太公﹐名見《後漢書》注﹐又名煜﹐字執嘉。見《帝王世紀》昭靈後﹐名含。髙祖兄仲﹐名喜。曾參﹐字敬伯。申公﹐名培。見《史記》注項伯名纏﹐字伯。見《漢書》注叔孫通﹐名何。見《楚漢春秋》壺關三老﹐姓令胡﹐名茂。見荀悅《漢紀》楊王孫﹐名貴。見《西京雜記》非﹐亦名荊軻。見《續博物志》伏生﹐名勝﹐字子賤。見西漢碑文翁﹐名黨﹐字仲翁。見張崇文《歷代小說》張宗﹐字諸君。杜茂﹐字諸公。見《陳忠傳志》楊子云所稱李士元者﹐名弘。見《蜀秦宓傳》鄭子眞﹐名朴。嚴君平﹐名遵。見王貢《兩龔傳》注施延﹐字君子。見《後漢書》注田生﹐字子春。見《楚漢春秋》侯苞﹐字輔子。見《論衡》丁公﹐名固。見《楚漢春秋》衛夫人﹐名﹐字茂漪。見《翰墨志》綠珠﹐姓梁﹐白州人。見《綠珠小傳》呂安﹐字仲悌。居苗﹐姓應﹐從弟。俱見《文選》注花卿﹐名驚定。見《舊唐書》僧一行﹐姓張﹐名。見《續博物志》竇滔﹐字連波。見《武后紀》神和子﹐姓屈突﹐名無爲﹐字無不爲﹐張詠布衣時遇之。見《張詠傳》失馬塞翁﹐姓李見《髙谷詩序》。

辧疑

禹陵大禹東巡﹐崩於會稽。現存陵寢﹐豈有差訛﹖且史載夏啟封其少子無餘於會稽﹐號曰「於越」﹐以奉禹祀﹐則又確確可據。今楊升庵爭禹穴在四川﹐則荒誕極矣。升庵言石泉縣之石紐村﹐石穴深杳﹐人迹不到﹐得石碑有「禹穴」二字﹐乃李白所書﹐取以爲證。蓋大禹生於四川﹐所言禹穴者﹐生禹之穴﹐非葬禹之穴也。此言可辧千古之疑。

「甘羅十二爲丞相」古今大誤。《史記》云﹕甘羅事呂不韋。秦欲使張唐使燕﹐唐不肯行。羅說而行之﹐乃使羅於趙。趙王郊迎﹐割五城以事秦。羅還報秦﹐封爲上卿﹐不曾爲丞相。相秦者是甘羅之祖甘茂。封羅後﹐遂以茂之田宅賜之。

共和幽王旣亡﹐有共伯和者攝行天子事﹐非二相共和也。見《姓氏考》

子產字子美見《左傳》注東坡放魚詩﹕「不怕校人欺子美。」注者疑是杜少陵﹐則誤矣。

蒙正住破窯呂蒙正父龜圖與母不合﹐並蒙正逐之。貧甚﹐投迹龍門寺僧﹐鑿山巖爲龕以居。今傳奇謂同妻住破窯﹐殊爲可笑。

日落九烏烏最難射。一日而落九烏﹐言羿之善射也。後以爲羿射落九日﹐非是。

漢壽在四川保寧府廣元縣。漢封關公爲漢壽亭侯。漢壽﹐邑名。亭侯﹐爵名。後人稱壽亭侯者﹐誤。

五大夫松秦始皇登泰山﹐風雨暴至﹐避於松樹之下﹐封其樹爲「五大夫」。五大夫﹐秦官第九爵。今人有誤爲五株松者﹐非也。

�國揚州漕河東岸有墓表﹐題曰「�國公墓道。」音虔﹐與夏字相類﹐少一發筆﹐下作「又」。行人遂誤爲夏國公。蓋明顧公玉之封號﹐賜地葬此也。

飯後鐘王播﹐字明。少孤貧﹐客遊揚之木蘭院﹐寄食僧齋。僧頗厭薄﹐乃齋罷而後擊鐘。播怒題詩於壁。今以爲呂蒙正事﹐則非也。

馬前覆水太公望妻馬氏﹐棄夫而去﹐後見太公富貴求歸。命收覆水。今指爲朱買臣﹐非。

女兒鄕吳敗越﹐句踐與夫人入吳﹐至此產女而名。今誤傳範蠡進西施於吳﹐與之通而生女﹐殊爲可笑。

析類

有同時同姓名者兩曾參﹕一曾參殺人﹐而致曾子之母投杼。兩毛遂﹕一毛遂墮井﹐而致平原君之痛哭。

異世則兩魯秋胡列國一魯秋胡﹐因婦采桑﹐調其妻﹐投水死。漢一魯秋胡﹐求聘翟氏女﹐翟公誤傳調妻事﹐以爲薄行﹐而不許婚。俱可笑也。其次如國師劉秀﹐以名應圖讖﹐爲王莽所殺﹔而誅王莽者爲光武﹐亦劉秀。莽遣太師安新公王匡﹐攻更始定國上公王匡﹐不勝﹐爲所執殺。唐李尙書益與宗人益者﹐俱赴飲﹐據上坐。因笑曰「今日兩副坐頭俱李益。」代宗用韓知制誥。宰相以平盧幕府員外及江淮刺史請。上書﹕「春城無處不飛花﹐用此韓。」而員外得之﹐事皆奇。其他同時者﹕漢時兩韓信﹐俱髙帝時﹐一封楚王﹐一封韓王。三邵平﹕一故秦東陵侯﹔一爲齊王上柱國﹔一齊相。兩恢﹐俱武帝時﹐一浩侯﹔一大行﹐謀誘匈奴者也。兩王臧﹐武帝朝。一﹐二年以郎中令自殺﹔一﹐六年爲太常。兩王商﹐俱成帝外戚。一爲丞相﹑樂昌侯﹔一爲大司馬﹑成都侯。兩王章﹐俱哀帝時﹐一﹐河平三年以太僕爲右將軍﹐六年復爲太常﹔一﹐四年以京兆尹直言死。兩王崇﹐俱平帝時﹐一新甫侯﹐故丞相嘉子﹔一大司空﹑扶平侯。魏兩王烈﹐一字彥方﹐有隱徳﹔一字長體﹐有道術。魯兩王渾﹐一爲涼州刺史﹐系戎之父﹔一爲司徒﹐系濟之父。兩王澄﹐一卽濟之弟﹐封侯﹔一卽戎從弟﹐荊州都督。兩孫秀﹐一吳降將﹔一趙王倫嬖臣。俱拜驃騎將軍﹐封公。兩周撫﹐一爲王惇將﹔一爲彭城內史誅。梁兩王琳﹐一散騎常侍﹔一徳州刺史。唐兩李光進﹐俱代宗朝﹐一爲光弼弟﹔一爲光顏兄。俱蕃將﹐賜姓﹐爲節度使﹐封公。唐兩李繼昭﹐俱昭宗時﹐一爲孫徳昭﹔一爲符道昭。俱賜姓名﹐降朱梁﹐爲使相。宋兩王著﹐俱太祖時﹐一以文學典制﹔一以書學待詔。金兩訛可﹐俱大將。稍先後者﹕吳兩公子慶忌﹐一王僚子﹐一夫差末年將。楚兩莊躋﹐一莊王時大盜﹔一莊王裔孫﹐將軍﹐平滇自王者。漢兩王莽﹐一右將軍﹔一大司馬﹐篡位者。兩王鳳﹐一大司馬﹑大將軍﹐一更使成國上公。兩王譚﹐一宜春侯﹐一平阿侯。兩徐﹐一都護班超司馬﹐一丞相曹操掾。晉兩劉毅﹐一光祿大夫﹐一衛將軍。兩張禹﹐一丞相﹐一太傅﹐俱封侯。兩解系﹐一見《陶璜傳》﹐一自有傳。兩王鎧﹐一武帝舅﹐一安帝時丹陽尹。元兩伯顏﹐一太傅淮陽王﹐一大丞相秦王。兩蕭鈞﹐一蕭鸞子﹐梁武時中書郎﹔一蕭從子﹐唐太宗時率更令。

異代而相類者兩王肅﹐曹魏中領軍﹐爲魏制禮﹔元魏尙書令﹐亦爲魏制禮。兩王殷﹐朱梁時者以節度使叛誅﹔後周太祖時者亦以節度使叛誅。兩王彥章﹐梁大將﹐爲晉擒﹔吳統軍﹐爲楚擒。兩王﹐唐侍中﹔宋左僕射﹑門下侍郎。兩王溥﹐一唐懿宗時﹔一周世宗時﹐俱宰相。仙人有兩王喬﹐其一卽子晉也﹔其一爲柏人令﹐天墜玉棺以葬者。僧有兩智永﹐一梁書僧﹐一宋畫僧。兩辧才﹐一唐藏《蘭亭》眞本者﹐一宋與蘇子瞻友者。光武時﹐固始侯李通﹔魏武時﹐都亭侯李通。衛大夫王孫賈﹐齊大夫王孫賈。魏徐邈﹐字景山﹐見重武帝﹐爲侍中。晉徐邈﹐字仙虎﹐見重武帝﹐爲中書舍人。魏將軍張遼﹔漢兗州刺史張遼﹐字叔髙。漢中郎將江革﹐梁禦史中丞江革。梁李膺爲蜀使至郡﹐武帝悅之﹐問曰「今李膺何如昔李膺﹖」晉文公有咎犯﹐平公有咎犯﹐善隱任政。晉李密以祖母老辭官﹐後魏李密以母老習醫﹐又隋李密封蒲山公。則天時王方慶爲相﹔又王方慶領尙藥奉禦。髙宗初張昌宗﹐爲修文館學士﹔則天末張昌宗﹐爲春官侍郎。

父子同名者二人隋處士羅靖﹐父亦名靖﹔魏大將安同﹐父名屈﹐子亦名屈。

有數世同之字者王彪之﹑臨之﹑納之﹑淮之﹑輿之﹑進之﹐凡六世﹔王胡之﹑茂之﹑裕之﹑瓚之﹑秀之﹐凡五世﹔王羲之﹑獻之﹑靖之﹑悅之﹐凡四世﹔王晏之﹑昆之﹑陋之﹑徐達之﹑湛之﹑聿之﹐凡三世﹔胡毋輔之﹑謙之﹔吳隱之﹑瞻之﹔顏悅之﹑愷之﹐凡兩世﹔俱仍「之」字。

古今事有絕相類者聖主時投水﹐人知有卞隨務光﹐而不知有北宮無擇。騎靑牛﹐人知有老子﹐而不知有封達。生空桑﹐人知有伊尹﹐而不知有孔子。白魚入舟﹐人知有周武王﹐而不知有宋明帝。河澌永合﹐人知有漢光武之滹沱﹐而不知有慕容徳之黎陽。鳳雛﹐人知有龐統﹐而不知有顧邵。獻胙加毒﹐以讒賜死﹐人知有晉獻公子申生﹐而不知有秦孝文王子西蜀侯惲。思妾令方士致魂﹐人知漢武之於李夫人﹐而不知宋武之於殷淑儀。治阿譽聞而阿不治﹐人知齊宣王之大夫﹐而不知景公之晏子。夢寐求相﹐人知髙宗之傅說﹐而不知文王之臧丈人。題壁作龍蛇歌﹐人知有晉文之介子推﹐而不知晉文之舟子僑。秦許楚地而背之﹐人知張儀之於楚懷王﹐而不知馮章之於楚王。先食不死之藥﹐而以巧言免死﹐人知方朔之於漢武帝﹐而不知中射之士之於楚王。倚柱讀書﹐雷震不輟﹐人知有夏侯玄﹐而不知有諸葛誕。一字值百金﹐人知《淮南子》﹐而不知《公孫子》。妻棄夫﹐人知朱買臣﹐而不知太公望。沈江負父﹐人知孝女曹娥﹐而不知趙祉女光絡。掘地得石槨﹐人知有滕公﹐而不知有衛靈飛廉。看竹不問主人﹐人知有王徽之﹐而不知有袁粲。獲偸侍兒人試文不殺﹐因以賜之﹐人知有楊素之於李靖﹐而不知有蔡興宗之於孫敬玉。侍兒環執飲饌﹐人知有王武子﹐而不知有楊國忠﹑孫晟。國忠﹑晟﹐又俱號肉臺盤。羊羹不徧致敗﹐人知華元之於禦斟﹐而不知中山王之於司馬子期。乳生潼﹐人知有元徳秀﹐而不知有李善。彩衣娛親﹐人知有老萊﹐而不知有伯兪。智囊﹐人知有晁錯﹐而不知有樗裏子魯匡。讀《易》至損益而嘆﹐人知有向平﹐而不知有孔子。佩六國印﹐人知有蘇秦﹐而不知有欒大。以石爲虎﹐射之沒羽﹐人知有李廣﹑李遠﹐而不知有熊渠子。逐兔墮馬﹐折脇而殂﹐人知有齊主髙演﹐而不知燕主慕容。倒用印﹐人知有段秀實之阻朱﹐而不知有李崧之安蜀。一日殺二烈﹐人知有袁紹之於臧洪﹑陳容﹐而不知有張敬兒之於邊榮﹑程邕之。能使人主前席﹐人知有賈誼﹐而不知有商鞅﹑蘇綽。飲千日酒﹐至期發冢而醒﹐人知有劉玄石﹐而不知有趙英。禦屏隔座﹐人知有漢鄭弘第﹑王倫﹐而不知有吳紀亮﹑紀騭。杯中蛇影﹐人知有樂廣﹐而不知有南皮令應柳樂弓應弩。殺孝婦﹐大旱三年﹐人知有前漢之東海﹐而不知有後漢之上虞。萬石君﹐人知有石奮﹐而不知有秦襲﹑張文。畱犢事﹐人知有時苗﹐而不知有羊偏。食脫粟﹐人知有公孫弘﹐而不知有晏嬰。錢神論﹐人知有魯褒﹐而不知有胡毋民﹑成公綏。記半面人﹐人知有楊﹐而不知有應鳳。陳蕃下榻﹐人知有徐﹐而不知有周球。雪中髙臥﹐人知有袁安﹐而不知有胡定。夢贈筆﹐人知有江淹﹐而不知有王彪之﹑王﹑紀少瑜﹑陸﹑李白﹑和凝﹑李嶠﹑馬裔孫。酒救火﹐人知有欒巴﹐而不知有樊英﹑邵信臣﹑郭憲﹑佛圖澄﹑武丁。入水戮蛟﹐人知有周處﹐而不知有澹臺子羽﹑荊飛﹑丘。羊車遊後宮﹐以鹽水灑地﹐人知有隋晉武﹐而不知有宋文。禦膳中有發﹐自數三罪以免死﹐人知晉平公之皰人﹐而不知光武之陳正。因病嘗糞﹐人知勾踐之於吳夫差﹐而不知郭弘霸之於魏元忠。以酒賜妒婦﹐飲之無恙﹐人知太宗之於房玄齡﹐而不知莊宗之於任圜。卽席盡器飲酒﹐歸而尙醒﹐稱所得器﹐人知裴弘泰之於裴鈞﹐而不知潘之於朱梁太祖。下第獻燕詩﹐座主以明年登第﹐人知有章孝標﹐而不知有於化成。刻石髙山深谷﹐人知有杜預﹐而不知有顏眞卿。賜行酒人炙﹐人知有顧榮﹐而不知有何遜﹑陰鍔。一箭落雙雕﹐人知有斛律光﹐而不知有拓跋幹﹑髙駢。錦纜事﹐人知有隋煬﹐而不知有甘寧。燃臍膏爲燭﹐人知有董卓﹐而不知有滿奮。還帶﹐陰徳至相位﹐人知有裴中令﹐而不知白中令。少孤門生廢《蓼莪》﹐人知有王裒﹐而不知有顧歡。發冢﹐類遠祖貌﹐人知有蕭穎士之於鄱陽王﹐而不知有吳綱之於長沙王。入山﹐妻二仙女而歸﹐人知有天臺之劉晨﹑阮肇﹐而不知有剡縣之袁相﹑根碩。因食辧勞薪﹐人知有荀勗﹐而不知有師曠。彊索妾﹐人知有孫秀﹑武承嗣﹐而不知有阮佃夫。聞鼓角聲加敬﹐人知有範云之於梁武﹐而不知有到仲舉之於陳武。誓墓不仕﹐人知有王羲之﹐而不知有何偃。通它心觀﹐人知有國忠師之於大耳三藏﹐而不知有普寂之於柳中庸。祭賽忘書刀在廟﹐鯉魚爲送﹐人知有馬當山之王昌齡﹐而不知有宮亭湖之客。弈棋覆局﹐人知有王粲﹐而不知有到漑。制千字文﹐人知有周興嗣﹐而不知有蕭子範。贈柳妾﹐人知有韓﹐而不知有李還古。卽位禦牀陷地﹐人知有桓玄﹐而不知有侯景。誤食澡豆﹐人知有王惇﹐而不知有陸暢。殯逆旅書生﹐人知有王﹐而不知有鮑子都﹑廖有方。橋神貌醜﹐以足潛畫之﹐人知有定州之張平子﹐而不知有忖畱神之魯般。駱駝負水﹐養魚軍中﹐人知有宋孫仁﹐而不知有隋虞孝仁。殺負心僕﹐人知有張詠﹐而不知有柳開。賜金蓮燭歸院﹐人知有蘇軾﹐而不知有王。晉平公出言不當﹐師曠舉琴撞之﹐跌宮壁。魏文侯出言不當﹐師經舉琴撞之﹐中旒潰。一見《淮南子》﹐一見劉向《說苑》燕太后不肯以少子質齊﹐因陳翠愛子之說而許。趙太后不肯以少子質秦﹐因左師觸龍愛少子之說而許。一見《趙世家》﹐一見《戰國策》髙齊神武不貴慕容紹宗﹐以畱文襄。唐文皇暫出李﹐以畱髙宗。俱見《本紀》申鳴援桴而進戰﹐爲賊殺其父﹐功成而自殺。趙苞援桴而進戰﹐爲賊殺其母﹐功成而嘔血死。一見《說苑》﹐一見《後漢書》醫診脈晉平公﹐而曰「君之病在膏之下﹐肓之上。」秦武王示扁鵲病﹐而曰「君之病在耳之前﹐目之上。」謂皆以色致也。一見《左傳》﹐一見《戰國策》東方朔知赤物爲怪哉﹐飲酒十石。李章武知鐵斧爲厭物﹐飲血三斗。一見《搜神記》﹐一見《酉陽雜俎》懷素習書數畝芭蕉。鄭虔習書數屋柿葉。俱見《法書錄》孫臏刖足於魏﹐而爲齊師。司馬喜刖足於宋﹐而爲中山相。一見本傳﹐一見《呂氏春秋》王濟以錢千萬與王愷賭射八百里牛﹐一勝而探牛心。爾朱文略以好婢與髙歸彥賭射千里馬﹐一勝而截馬頭。一見《晉書》﹐一見《北齊書》鄂千秋明蕭何功髙﹐立封侯。公孫戎明樊噲不反﹐立封二千戶。一見《蕭何傳》﹐一見《王莽傳》兗州刺史李恂﹐郡園小麥﹑胡麻﹐悉付從事。揚州刺史費遂﹐郡園小麥﹑胡麻﹐悉付從事。一見《東觀記》﹐一見謝承《後漢書》孫權得諸葛恪﹐而以老桑熟龜精。張華得雷煥﹐而以老桑辧狐精。一見《搜神記》﹐一見《集異志》漢郭林宗遇雨﹐巾折角﹐人遂爲折角巾。周獨孤信馳馬﹐帽微側﹐人遂爲側帽。一見《後漢書》﹐一見《北史》嚴爲吳大帝誦《孝經﹖仲尼居》﹐張輔﹑吳昭以爲鄙生﹐請誦《君子之事上章》。陸澄爲齊武帝誦《孝經﹖仲尼居》。王衛軍儉以爲博而寡要﹐請誦《君子之事上章》。一見《吳志》﹐一見《南齊書》吳大帝夢人以筆點額﹐熊循賀以當作主﹔齊文宣夢人以筆點額﹐王曇哲賀以爲當作主﹐俱遂卽位。一見吳祚《國統志》﹐一見《齊書》魏文帝爲王時﹐夢日墮地﹐分爲三分﹐己得一分﹐納諸懷中。陳文帝微時﹐夢亦然。後俱爲三分之主。一見《談藪》﹐一見《陳本紀》張茂先白鸚鵡夢爲鷙鳥搏。楊太眞白鸚鵡亦夢爲鷙鳥搏。一見《異苑》﹐一見《明皇雜錄》歐陽率更見索靖碑﹐初看曰「浪得虛名。」次日看﹐曰「名下定無虛士。」坐臥其下﹐十日不能去。閻立本見張僧繇畫﹐亦然。俱見《宣和書畫譜》見客挾姬﹐楊司空素出見客﹐挾侍姬紅拂﹐因奔李靖。郭汾陽子儀出見客﹐亦挾侍姬紅綃﹐因奔崔千牛。一見《虯髯客傳》。一見《昆侖奴傳》飽蚊溫席﹐人知有吳猛﹐而不知漢時番禺之有羅威。

卷五倫類部

君臣

在三之義晉武公伐翼﹐殺哀侯﹐止欒子曰「苟無死矣﹐吾令子爲上卿。」辭曰「成聞之﹕『人生於三﹐事之如一』。父生之﹐師教之﹐君食之。」

無忘射鉤管仲將兵遮莒道﹐射桓公﹐中帶鉤。後魯桎梏管仲送於齊。齊忘其仇以爲相。謂桓公曰「願君無忘射鉤﹐臣無忘檻車。」

前席賈誼爲長沙王傅﹐文帝徵之至。入見﹐上問鬼神之事﹐誼具道所以然﹔至夜半﹐文帝前席聽之。

溫樹孔光領尙書事﹐典樞機十餘年﹐守法度﹐修政事﹐不苟合。或問﹕「溫室省中樹皆何木也﹖」光答以他語。其謹密如此。

下車過闕衛靈公與夫人南子夜坐﹐聞車聲轔轔﹐至闕而止﹐過闕復有聲。公問爲誰﹐夫人曰「此必蘧伯玉也。妾聞禮下公門﹐式路馬。伯玉﹐賢大夫也﹐敬於事上﹐必不以暗昧廢禮。」視之果然。

枯桑八百諸葛亮謂後主曰「成都有枯桑八百株﹐薄田十五頃﹐子孫衣食自足。臣決不長尺寸﹐使庫有餘帛﹐廩有餘粟﹐以負陛下。」

醴酒不設楚元王敬禮穆生﹐每食必設醴酒。一日不設﹐穆生曰「醴酒不設﹐王意怠矣。」遂去。

一動天文李泌謂肅宗曰「臣絕粒無家﹐祿位與茅土皆非所欲﹐爲陛下運籌帷幄﹐收復京城﹐但枕天子膝睡一覺﹐使有司奏客星犯帝座﹐一動天文足矣。」

封畱張良﹐其先五世相韓。秦滅韓﹐良卽棄家﹐求刺客報韓仇﹐不果。乃佐髙帝滅秦。定天下﹐大封功臣﹐令良自擇萬戶。良曰「臣初從帝於畱﹐封畱足矣。」尋棄人間事﹐從赤松子辟穀。呂后彊食之﹐曰「人生一世間﹐如白駒過隙﹐何至自苦如此﹗」

禦手調羹唐玄宗召李白至見金鑾殿﹐論當世事﹐奏頌一篇。帝賜食﹐親手爲調羹。

禦手燒梨唐肅宗常夜召穎王等二弟﹐同於地鑪毯上坐。時李泌絕粒﹐上自燒二梨﹐手擘之以賜泌。穎王恃恩固求﹐上不與曰「汝飽食肉﹐先生絕粒﹐何乃爭耶﹖」

鹽酒同味崔浩論事﹐語至中夜﹐太宗大悅﹐賜浩縹醪酒十斛﹐水晶戎鹽一兩﹐曰「朕味卿言﹐若此鹽酒﹐故與卿同此味也。」

學士歸院唐令狐在翰林日﹐夜入對禁中。宣宗命以乘輿金蓮燭送還院﹐院吏望見﹐以爲天子來﹐俄傳呼云「學士歸院。」

撤金蓮炬蘇軾任翰林﹐宣仁髙太后召見便殿曰「先帝每見卿奏疏﹐必曰﹕『奇才﹐奇才﹗』」因命坐賜茶﹐撤金蓮寶炬送院。

登七寶座唐玄宗於勤政殿﹐以七寶裝成大座﹐召諸學士講論古今﹐勝者升座。張九齡論辯風生﹐首登此座。

晝寢加袍韋綬在翰林﹐徳宗常至其院﹐韋妃從幸。會綬方寢﹐學士鄭欲馳告之﹐帝不許。時適大寒﹐帝以妃蜀錦袍﹐覆之而去。

金箸表直唐開元時﹐宋爲相﹐朝野歸心。時侍禦宴﹐帝以所用金箸賜之﹐曰「非賜汝箸﹐以表卿直也。」

藥石報之唐太宗時﹐中書髙季輔上封事﹐特賜鐘乳一劑﹐曰「卿進藥石之言﹐故以藥石報之。」

世執貞節於忠遷散騎常侍﹐嘗因侍宴﹐宣武賜之劍杖﹐舉酒屬忠曰「卿世執貞節﹐故恆以禁衛相委。昔以卿行忠﹐賜名曰忠。今以卿才堪禦侮﹐以所禦劍杖相錫。」

一門孝友崔鄲緦麻同爨﹐兄弟六人﹐至三品。�﹑鄲﹑郾凡爲禮部五﹑吏部再﹐唐興無有也。居光徳裏。宣宗曰「鄲一門孝友﹐可爲士族法。」因題曰「徳星堂」﹐裏爲「徳星裏」﹐以旌之。

親手和藥曹彬疾革﹐眞宗親問﹐手爲手藥﹐仍賜白金萬兩。問以從事﹐答曰「臣無事可言。臣二子璨與瑋﹐材器可取。臣若內舉﹐皆堪爲將。」眞宗問以優劣﹐答曰「璨不如瑋。」

相門有相

王訓年十六﹐召見文徳殿﹐應對爽徹。梁武帝目送之﹐曰「可謂相門有相。」

有古人風劉查爲東宮舍人﹐昭明太子以瓠食器賜之﹐曰「卿有古人風﹐故遺卿古人之器。」

賜靈壽杖孔光字子夏﹐經學尢明﹐舉方正﹐爲諫議大夫。兄弟妻子燕﹐語不及朝省政事。賜靈壽杖﹐歸老於第。

剪須和藥李旣忠力﹐帝謂可托大事。嘗暴病疾﹐醫曰「用須灰可治。」帝乃自剪須以和藥。及愈﹐入謝﹐頓首流血。帝曰「吾爲社稷計﹐何謝爲﹖」

賜胡瓶《漢紀》﹕李大亮爲金州司馬﹐有臺史見名鷹﹐諷大亮獻之。大亮密表曰「陛下絕畋獵久矣﹐使者猶求鷹﹐信陛下意邪﹖乃乖昔旨。如其擅求﹐是使非其才。」太宗報書曰「有臣如此﹐朕何憂﹖古人以一言之重訂千金﹐今賜胡瓶一﹐𨿽亡千鎰﹐乃朕所自禦。」又賜荀悅《漢紀》曰「悅議論深博﹐極爲政之體。公宜繹味之。」

賜二銘馬燧帝賜《宸》《臺衡》二銘﹐以言君臣相成之美﹐勒石起義堂﹐帝榜其顏﹐以寵之。

詩奪錦袍宋之問與楊炯分直習藝館。武后遊終南門﹐詔從臣賦詩。左史東方虯詩先成﹐後賜錦袍。之問俄頃獻﹐後覽之嗟賞﹐更奪袍以賜之。

賜玉堂字淳化中﹐翰林蘇易簡獻《續翰志》二卷﹐太宗賜禦詩二章﹐又飛白書「玉堂之署」四字賜之。

賜金龍扇宋張詠爲禦史中丞﹐時眞宗令進所著述﹐帝稱善﹐取所執銷金龍扇賜之﹐曰「美卿金曰獻文事。」

賜酴酒唐李吉甫盛贊天子。李絳曰「今日西戎內訌﹐烽燧相接﹐正陛下求治之時﹐何得僅以贊頌爲言﹖」帝入謂左右曰「絳言骨鯁﹐眞宰相也。」遣使賜酴酒。

用讀書人宋太祖建元﹐命毋襲舊號﹐遂命「乾徳」。一日﹐宮中見古鏡有「乾徳」字﹐怪問臣下﹐俱不能知。獨竇儀對曰「昔蜀王有此年號﹐此必蜀中宮女帶來者。」問之果然。上嘆曰「宰相須用讀書人。」

朕之裴度宋慶曆中﹐貝州兵亂﹐師久無功。參知政事文彥博請行凱旋﹐上勞之曰「卿﹐朕之裴度也。」

禁中頗牧唐畢爲翰林學士﹐羌人擾河西﹐宣宗召訪邊事﹐論破羌狀甚悉。上曰「頗﹑牧近在禁中。」

朕之汲黯宋田錫﹐天性骨鯁﹐奏經史中治體之要三十篇。眞宗手詔褒獎﹐每見錫﹐色必矜莊。帝自謂曰「田錫是朕之汲黯。」

巾車之恩馮異朝京師﹐光武詔曰「倉卒蕪蔞亭﹐豆粥滹沱河﹐麥飯厚恩久不報。」異曰「臣欲國家無忘河北之難﹐臣不敢忘巾車之恩。」

尙書履聲漢鄭宗爲尙書僕射﹐數諫﹐上納用之。每聞其革履聲﹐曰「我識鄭尙書履聲。」

軟腳酒唐郭子儀自同州歸﹐代宗詔大臣就宅作軟腳局﹐人出錢三千。

佐朕致太平王旦﹐次子﹐器誠遠大﹐眞宗嘗目送之曰「佐朕致太平者﹐必斯人也。」

儒與吏不及明王興宗初爲皂隸﹐洪武特命爲金華知縣。李丞相言「隸也﹐柰何爲令﹖」上曰「興宗勤而不貪﹐又善處事﹐儒與吏不及也﹐何有於縣﹖」後蘇乏守﹐上曰「莫如興宗。」用之﹐有善政。

風度得如否唐玄宗每訪士﹐必曰「風度得如九齡否﹖」

文武魁天下宋薛奕﹐興化人﹐中武舉第一。時同郡徐鐸亦冠文科﹐神宗賜以詩﹐有「一方文武魁天下﹐萬里英雄入彀中」之句。後於國變死難。

獎諭賜食明王來巡按蘇松﹐奉敕同侍郎周忱考察官吏﹐制詞有請上裁語﹐來曰「貪官污吏當去﹐宜卽去之。奏請遲畱﹐民益受獘矣。」三楊覽奏曰「王來明達治體。」遂易與之。由是貪暴望風引去。有巨陳武﹐奉太后懿旨﹐散經江南﹐要索百端﹐人人畏之。來收其榜﹐謂與詔書不合﹐擬劾之。哀祈得免。及還﹐訴於上。上問顧佐曰「蘇州巡按爲誰﹖」佐曰「王來。」上曰「記之。」及代還﹐佐引以奏﹐上加獎諭﹐賜食光祿。

賜金奉祀漢朱邑官至大司農﹐卒。天子惜之﹐曰「朱邑退食自公﹐無疆外之交﹐可謂淑人君子。」賜其子黃金百斤奉祀。

有唐忠孝韓思復兒時﹐母爲語父亡狀﹐嗚咽欲死。舉茂才髙第﹐家益貧﹐杜瑾以百綾饗思復﹐方並日食﹐而百綾完對不發。累遷襄州刺史﹐治行名天下。及卒﹐上手題其碑﹐曰「有唐忠孝韓長山之墓」。

骨格必壽明宋訥﹐士至祭酒﹐嚴立學規。學錄金文徵嗾冢宰余移文﹐以老致仕。及陛辭﹐上訊知其故﹐誅及文徵﹐訥居職如故。上恆謂訥骨格必壽﹐命畫工繪其像。年八十餘﹐終於官。上自制文祭之。後每思訥﹐舉爲教國子者法。命仍官其子復祖爲司業。

不避艱險昭烈與關羽﹑張飛﹐寢則同牀﹐恩若兄弟﹔而稠人廣座﹐侍立終日﹐隨備周旋﹐不避艱險。

遂從不去張良聚少年百人﹐道遇沛公。良數以《太公兵法》說沛公﹐沛公善之﹐嘗用其策。良爲他人言﹐皆不省。良曰「沛公殆天授。」故遂從不去。

魚之有水劉備見諸葛亮於隆中﹐凡三往而始得﹐情好日密﹐關羽﹑張飛不悅。備解之曰「孤之有孔明﹐猶魚之有水也。」

安劉者必勃漢髙祖疾甚﹐呂后問曰「陛下百歲後﹐蕭相國卽死﹐令誰可代之﹖」曰「曹參可。」問其次﹐曰「王陵可。然陵少戇﹐陳平可以助之。陳平智有餘﹐然難以獨任。周勃重厚少文﹐然安劉氏者必勃也﹐可令爲太尉。」

賜周公圖漢武帝以子弗陵年稚﹐察羣臣﹐惟奉車都尉霍光忠厚﹐可任大事。乃使黃門畫周公負成王朝諸侯以賜光。上病篤﹐霍光涕泣問曰「如有不諱﹐誰當嗣者﹖」上曰「君未諭前畫意耶﹖立少子﹐君行周公之事。」

去帷漢刺史郭賀﹐官有殊政﹐明帝賜以三公之服黼黻冕旒﹐敕行部去帷﹐使百姓見其容服﹐以章有徳。

一見如舊友苻堅自立爲秦天王﹐尙書呂婆樓薦王猛於堅。堅召猛﹐一見如舊友﹐語及時事﹐大悅﹐自謂如劉玄徳之遇孔明也。

父子

弄璋弄瓦《詩經》﹕吉夢維何﹖維熊維羆。男子之祥﹐維虺維蛇。女子之祥﹐乃生男子﹐載衣之裳﹐載弄之璋。乃生女子﹐載衣之裼﹐載弄之瓦。

誕日彌月《詩經》﹕載生載育﹐時維后稷﹐誕彌厥月。

嶽降《詩經》﹕崧髙維嶽﹐峻極於天。維嶽降神﹐生甫及申。

懸弧設男子生﹐桑弧蓬矢﹐以射天地四方﹐欲其長而有事於四方也。《禮記》﹕男子生﹐設弧於左﹔女子生﹐設於左﹐女子生﹐設於門右。

初度《離騷》云「皇覽揆余初度兮﹐肇錫余以嘉名。」

添丁唐盧仝生子﹐名添丁。宋賈耘老﹐子亦名添丁。耘老生子之妾﹐名雙荷葉。

湯餅會生子三朝宴客﹐曰湯餅會。劉禹錫送張盥詩﹕「爾生始懸弧﹐我作座上賓。引箸舉湯餅﹐祝詞生麒麟。」

拿周曹彬始生周歲﹐父母羅百玩之具﹐名曰盤﹐觀其所取以見志。彬左手提戈﹐右手取印﹐後果爲大將封王。

太白後身郭祥正母夢李太白﹐而生祥正﹐有詩名。梅堯臣曰「功夫三才如此﹐眞太白後身也。」

王燕投懷張說夢生。一玉燕飛入懷中﹐有孕﹐生說﹐後爲宰相﹐封燕公。

九日山神三衢陳主簿妻﹐夢一偉人來謁﹐怪問之﹐告曰「吾九日山神也。」已而生子﹐有異徵。因合「九日」二字﹐名旭。後避廟諱﹐攺升之。神宗朝拜相。

靈鳳集身《南史》﹕王曇逸母﹐夢靈鳳集身﹐有孕﹐又聞腹中啼聲。僧寶曰「生子當如神仙宗伯。」

金鳳銜珠南昌許遜﹐母夢金鳳銜珠墮掌而生。晉初爲旌陽令﹐得異人術﹐周遊江湖﹐悉斬蛟蜃﹐除民害。精修山中﹐年一百三十六。舉家飛升。

授五色珠宋樂史﹐母夢異人授五色珠而生。史力學能文﹐舉進士第一﹐立朝有聲﹐著《太平寰宇記》。

五日生田文以五月五日生。其父嬰欲棄之﹐毋竊舉。及長﹐謂嬰曰「君相齊久矣﹐齊不加廣而私家貲累巨萬﹐門下不見一賢者。文竊怪之。」嬰乃禮文﹐使治家﹐通賓客。

夢鄧禹宋範祖禹生﹐母夢一丈夫被金甲﹐至寢所﹐曰「吾漢將鄧禹也。」祖禹生﹐遂以爲名。

夢楓生腹唐張志和母﹐夢楓生腹上而產志和。母亡﹐不復仕。自號煙波釣徒。

電光燭身宋宗澤母劉﹐夢天大雷﹐電燭其身﹐翌日舉澤。少有大志﹐累功拜副元帥﹐起兵勤王﹐大破金兵。

夢賢人至謝靈運父不宜子﹐乃於杜明甫捨寄養。是夕﹐夢有賢人至。及曉﹐乃靈運也。武林山有夢兒亭。

右脇生老子姓李﹐名耳﹐字伯陽。謚聃。母懷之八十一歲﹐從右脇生﹐因號老子。

夢虎行月中滕元發母﹐夢虎行月中﹐墮其室﹐而元發生。九歲能詩。舉進士﹐治邊﹐威行西夏。

眞英物桓溫生﹐未暮﹐而溫嶠見之﹐曰「此兒有奇骨。」及聞其聲﹐曰「眞英物也。」父彜以嶠所賞﹐故名溫。豪爽有風槪﹐累功進大司馬。

龜息李嶠母以嶠問袁天綱﹐答曰「神气淸秀﹐恐不永耳。」請伺嶠臥而候其鼻息﹐乃賀曰「此龜息也﹐必貴而壽。」

夢長庚李白母娠時﹐夢長庚星現﹐幼名長庚﹐後攺曰白。

產有異光虞允文產之日﹐戶外有異光﹐識者知其爲大器。十歲賦詩﹐多驚人語。

將校有夢楊﹐璨子﹐未生時﹐將校有夢﹐神自靖州來﹐號蜀威將軍者。曁生﹐貌狀如之。襲職﹐著邊功。

鐘巫山之秀揚雄之父寓巫山而生雄﹐論者爲鐘十二峯之秀。

皆名將相陳省華官諫議大夫﹐陳摶嘗謂省華曰「君之子皆名將相也」。後省華謝政家居﹐三子並衣金紫扶杖。長堯叟﹐世稱賢相﹔次堯佐﹐官太子太師﹔季堯咨﹐官節度使﹐善射﹐世稱小由基。

孕靈此子五代王承肇母崔氏﹐夢山神牽五色獸逼其衣﹐遂生承肇。有異僧見而撫之﹐曰「老僧所居周公山﹐佳气減半﹐乃孕靈此子耶﹖」後節制洛州﹐以功名著。

父辱子死彭修年十五﹐侍父出行﹐爲盜所劫﹐修拔刀向盜﹐曰「父辱子死﹐汝不畏死耶﹖」盜驚曰「童子義士﹐毋逼之。」遂遁去。

一子不可縱劉摯兒時﹐父居正課以書﹐朝夕不少間。或謂﹕「君止一子﹐獨不加卹耶﹖」居正曰「正以一子﹐不可縱也。」

事父猶事君殷淵剛介多大節﹐從父宦遊﹐父行事未當﹐必辯論侃侃。嘗言事父猶事君﹐不以諛諾爲恭。後死「闖賊」難。

娶長妻馮勤祖父偃﹐長不滿七尺﹐自恥短陋﹐乃爲子伉娶長妻﹐生勤﹐八尺三寸。

一門七業劉殷有七子﹐五子各授一經﹐一子授太史公《史記》﹐一子授《漢書》﹐一門之內﹐七業俱興。北州之學﹐殷門爲盛。

胎教孟子少時﹐問﹕「東家殺豬何爲﹖」母曰「啖汝﹗」旣而悔曰「吾聞胎教﹐割不正不食﹐席不正不坐。今適有知而欺﹐是教之不信。」乃買豬肉啖之。

七子孝廉趙宣妻杜泰姬生七男﹐教之曰「中人性情﹐可上下也。昔西門豹佩韋以自寬﹐宓子賤佩弦以自急﹐汝曹念哉﹗」後七子皆辟孝廉﹐而元﹑稚更以令徳著。

各守一藝鄧禹有子十三人﹐各守其藝﹐閨門雍睦。累世寵貴漢庭者﹐凡百餘人。

兒必貴王母李氏嘗曰「兒必貴﹐未知所與遊者何人﹖」適玄齡﹑如晦造訪﹐母大驚曰「二客皆公輔器﹐汝貴不疑矣。」

蘇有子蘇父同李嶠拜相。一日﹐召二子進見﹐帝曰「蘇有子﹐李嶠無兒。」

是父是子呂昭知沁州﹐臨行﹐父老持金相贈。昭曰「吾無劉寵之愛﹐敢爲父老畱一錢哉﹗」卻不納。子旦初第﹐昭誡之曰「苟酌貪泉﹐死不歆祀。嚙冰茹蘗﹐是父是子。」

父子四元倫文敍弘治乙未會元﹐三子以諒﹑以訓﹑以詵皆成進士。以諒鄕試第一﹐以訓會試第一﹐以詵殿試第二。父子居四元﹐爲科名盛事。

一如其父範仲淹知耀﹑二州﹐皆有善政。趙元昊叛﹐知永興軍時﹐稱小範老子胸中有數萬甲兵。子純禮﹐亦知永興﹐爲政一如其父。

一褐寄父鄺仕副使﹐嘗市一褐寄父。貽書問﹕何處得此褐﹐毋以不義污我。家教嚴﹐故制行最淸謹。

天上麟麟杜詩﹕「徐卿二子生絕奇﹐感應吉夢相追隨。孔子釋氏親抱送﹐並是天上麒麟兒。」

厲人生子昔有厲人夜半舉子﹐急持燈燭之﹐蓋恐肖己也。

三遷孟子少時﹐居近墓﹐乃好爲墓間之事。孟母曰「非所以教吾子也。」乃去。居市廛﹐孟子又好爲貿易之事。母曰「此非所以教吾子也。」復去。居學宮之傍﹐孟子乃設俎豆﹐揖攘進退。孟母曰「此可以教吾子矣。」遂居之。

和熊膽柳公綽妻韓氏﹐常命粉苦參﹑黃連和熊膽爲丸﹐賜其子仲郢等夜學含之﹐以資勤苦。

畫荻歐陽修四歲而孤﹐母鄭氏教之。家貧﹐乏紙筆﹐以荻畫地學字。後成大儒﹐官至觀文殿大學士。

截�陶侃孤貧﹐孝廉範逵嘗過﹐倉卒無以款待。母湛氏乃截以易酒﹐又撤所臥艸薦﹐銼以餵馬。逵見盧江守張夔稱之。夔召侃領樅陽令。

跨竈竈上有釜﹐故子過於父﹐謂之跨竈。蓋父與釜同音﹐借以相諭也。

鳳毛宋謝鳳子超宗﹐善文詞﹐作《殷妃誄》。帝嘆賞曰「超宗殊有鳳毛。」杜詩﹕「欲知世掌絲綸美﹐池上於今有鳳毛。」

雙珠後漢韋康﹑韋誕俱有時名。孔融語其父端曰「不意雙珠近出老蚌。」

豚犬曹操見孫權﹐嘆曰「生兒當如孫仲謀﹐如劉景升﹐兒子豚犬耳﹗」

老牛舐犢楊彪子修爲曹操所殺。操後見彪﹐曰「何瘦之甚﹗」曰「愧無日先見之明﹐猶懷老牛舐犢之愛。」操爲之攺容。

伯道無兒鄧攸字伯道﹐石勒之亂﹐挈妻子及弟子綏以逃﹐度不能兩全﹐乃棄子存侄﹐後卒絕嗣。時人語曰「皇天無知﹐使伯道無兒。」

萱堂萱艸一名宜男﹐妊婦佩之卽生男。故稱母爲萱堂。《詩﹖伯兮》章﹕「焉得萱艸﹐言樹之北」。

椿庭《莊子》云「上古有大椿﹐以八千歲爲春﹐八千歲爲秋。」今人稱父曰椿庭。

喬梓喬木髙而仰﹐父道也。梓木實而俯﹐子道也。故稱父子曰喬梓。

楂梨張敷小字楂﹐父邵小字梨。宋文帝戲之曰「楂何如梨﹖」敷曰「梨是百果之宗﹐楂何敢比﹗」

菽水承歡子路曰「傷哉貧也﹗生無以爲養﹐死無以爲禮也。」孔子曰「啜菽﹐飲水﹐盡其歡﹐斯之謂孝。」

爲母殺雞後漢茅容﹐郭林宗訪之﹐畱宿。旦日﹐容殺雞爲饌﹐林宗以爲己設。已而﹐供奉其母。林宗拜之﹐曰「卿賢乎哉﹗」因勸之學﹐以成其徳。

自傷未遇晉趙至年十二﹐與母道旁看令上任。母曰「汝後能如此不﹖」至曰「可爾耳。」早聞父耕叱牛聲﹐釋書而泣。師問之﹐曰「自傷未遇﹐而使老父不免勤苦。」

風木之悲春秋臯魚宦遊列國﹐歸而親故﹐泣曰「樹欲靜而風不息﹐子欲養而親不在﹗」遂自刎死。

毛義捧檄毛義以孝行稱。府檄至﹐以義爲安陽令。義捧檄而喜動顏色﹐張奉薄之。後義母亡﹐遂不仕。奉嘆曰「往日之喜﹐蓋爲母也。」

爲母遺羹穎考叔爲封人﹐鄭莊公賜之食。食捨肉﹐曰「小人有母﹐皆嘗小人之食矣﹐未嘗君之羹﹐請以遺之。」

倚閭而望王孫賈事齊閔王﹐王出走﹐賈不知其處。其母曰「汝朝出而晚歸﹐則吾倚門而望﹔汝暮出不歸﹐則吾倚閭而望。汝今事王﹐王出走﹐汝不知其處﹐汝尙何歸﹖」

對使伏劍王陵歸漢﹐項羽取陵母置軍中﹐以招陵。陵母私送使者曰「漢王長者﹐吾兒毋以老妾故持二心﹐妾以死送。」遂伏劍而死。

封還官物陶侃少爲縣吏﹐常監魚池﹐以魚遺母。母封責之﹐曰「爾以官物遺我﹐反增我憂耳﹗」拒卻之。

勿以母老懼劉安世除諫官﹐白母曰「朝廷使兒居言路﹐須以身任國﹐脫有禍譴﹐如老母何﹖」母曰「諫官爲天子諍臣﹐汝父欲爲而弗得。汝幸居此﹐當捐身報主﹐勿以母老懼流放耳。」

對食悲泣陸續系洛陽。母往饋食﹐續對食悲泣。使者問故﹐曰「母來不得見耳。」問﹕「何以知之﹖」曰「吾母切肉未嘗不方﹐斷蔥以寸爲度﹐此必母所饗也。」使者以聞﹐特赦之。

暴得大名陳嬰母﹐東陽少年殺其令﹐欲立嬰爲王。母曰「吾自爲汝家婦﹐未聞汝先有貴者。今暴得大名﹐不祥。」嬰乃屬漢。

人不可獨殺嚴延年爲河南守﹐母從東海來﹐適見報囚﹐乃大驚﹐不肯入。延年叩首謝。母曰「天道神明﹐人不可獨殺。我不意垂老見壯子被刑戮也﹗」歲餘﹐果敗。

擊墮金魚陳堯咨秩滿歸。母問有何異政﹐對曰「荊南當孔道﹐過客以兒善射﹐莫不嘆。」母曰「忠孝輔國﹐爾父之訓也。爾不能以善化民﹐顧專卒伍一人之技。因擊以杖﹐墮其金魚。

得與李杜齊驅漢誅黨人﹐詔捕急。範滂白母曰「仲博孝敬﹐足供養﹐滂從龍舒君九原﹐存亡得所。惟大人割不忍之恩。」母曰「汝得與李杜齊驅﹐死亦何恨﹗令名壽考﹐可兼致乎﹖」

吾知善養尹嘗應舉﹐發策有誅元諸臣議。不對而出﹐歸告其母。母曰「吾知汝以善養﹐不知汝以祿養也。」

能爲滂母蘇軾生十歲﹐母程氏親授以書﹐聞古今成敗﹐輒能領其要。程讀《範滂傳》﹐慨然嘆息。軾請曰「軾若爲滂﹐母能許之否﹖」程曰「汝能爲滂﹐我獨不能爲滂母耶﹖」

口授古文虞集母楊氏歸虞汲。宋末兵亂﹐汲挈家奔嶺外﹐無書可攜讀。母口授集《左傳》﹑歐蘇文。卒以文章名世﹐皆母訓也。

得父一絕唐宋之問父名令文﹐富文詞﹐且工書。有力絕人﹐世謂之三絕。後之問以文章顯﹐之悌以驍勇聞﹐之遜精艸隸﹐各得父一絕。

父子謚文明倪謙與子同入史局﹐謙終南禮部尙書﹐子嶽終南吏部尙書。父謚文僖﹐子謚文毅。父子謚文﹐世以爲榮。

父長號何遵幼閱範滂母事﹐告母曰「兒設爲滂﹐大人能慨然爲滂母乎﹖」母笑而許之。後爲工部主事﹐諫武宗南巡﹐荷校暴午門外﹐五日杖死。廷杖日﹐父鐸在裏﹐有烏悲鳴而前﹐心異之。比聞工部有以言獲罪者﹐父長號曰「遵其死夫﹗」已而果然。

以屏隔座三國紀亮與子騭俱仕吳﹐亮爲尙書令﹐騭爲中書令﹐每朝會﹐以雲母屏隔座﹐時論榮之。

教忠周狐突﹐晉大夫。懷公時﹐突子毛及偃從重耳如秦。公執突曰「子來則免。」對曰「子之能仕﹐父教之忠﹐古之道也。今臣子從公子亡﹐若又召之﹐教之貳也。」卒就死。

當有五丈夫子商瞿同年有梁者﹐年三十﹐未舉子﹐欲出其妻。瞿曰「未也﹗吾齒三十八無子﹐吾母爲吾更娶。夫子曰﹕『無憂也。瞿過四十當有五丈夫子。』果然。吾恐子自晚生﹐且未必妻過也。」居二年﹐而梁有子。

不如一經韋玄成﹐賢之子﹐與蕭望之諸儒辯五經同異於石渠閣。漢元帝朝拜相﹐守正持重不及父﹐而文采過之。鄒﹑魯諺曰「遺子黃金滿﹐不如一經。」

義繼母齊二子之母﹐宣王時有死於道者﹐吏執其二子﹐兄曰「我殺之。」弟曰「非兄也﹐我殺之。」吏以告王﹐王召問其母﹐母泣對曰「殺其少者。王問故﹐母曰「少者妾之子。長者前妻之子﹐其父臨終﹐囑妾善視。今殺兄活弟﹐是以私廢公也。背言忘信﹐是欺死也。」王髙其義﹐皆赦之。

他日救時宰相於忠肅父與如蘭爲方外交。忠肅彌月﹐如蘭赴湯餅之會﹐摩其頂﹐曰「此他日救時宰相也。」

墨莊宋劉式歿﹐惟遺書數千卷﹐夫人陳氏指謂諸子曰「此乃父墨莊也。」其後諸子及孫並起髙第﹐爲時名臣。

各授一經宋田行髙學博﹐遊成均二十年﹐不遇﹐浩然歸隱。子九人﹐各授一經﹐俱登第。時稱義方者﹐必曰田氏。

箕裘《禮記》﹕良冶之子﹐必學爲裘﹔良弓之子﹐必學爲箕。

親導母輿唐崔�爲太常卿﹐親導母輿入太常署﹐公卿皆避道。

附﹕各方稱謂

蜀人稱父曰郎罷。吳人呼父曰音遮﹐呼祖曰阿爹﹐又有呼曰公爹。有呼父曰爺音涯﹐有呼父曰爸音霸。有呼父曰音播。遼東人呼父曰阿嘛﹐母曰峨娘。湖南人呼母曰哎祖。有呼父曰阿叭﹐母曰阿宜。江淮人呼母曰社。李長吉呼母曰。吳人呼母曰音寐。羌人呼母曰姐。江湖有呼母謂音侍。靑﹑徐人呼兄曰阿荒。荒﹐大也。又曰音選。越人呼兄曰況。楚人呼姊曰﹐呼妹曰音位。江淮人呼子曰崽音宰﹐呼女曰音悟。又有呼子曰男﹐女曰媛音。越人呼子曰。吳人呼子曰音牙。楚人呼妻母曰音氏。東齊人呼婿曰倩。呼賤役曰。婦人呼夫之兄曰兄公﹐稱夫之姊曰女音中。呼姊妹之子曰出音翠。自稱曰音盎﹐猶稱我也。稱舅母曰妗。齊人呼姊曰音稍。

夫婦【附妾】

舉案齊眉梁鴻至吳﹐依臯伯通廡下﹐爲人賃舂。妻孟光具食﹐舉案齊眉。伯通異之﹐曰「彼傭﹐能使其妻敬之如此﹐非凡人也。」以禮遇之。

歸遺細君東方朔割肉懷歸﹐武帝問之﹐曰「歸遺細君。」

糟糠光武姊湖陽公主新寡﹐欲下嫁宋弘。帝語弘曰「貴易交﹐富易妻﹐人情乎﹖」弘對曰「貧賤之交不可忘﹐糟糠之妻不下堂。」帝顧主曰「事不諧矣。」

斷機樂羊子遊學﹐未三月而歸﹐其妻引刀斷機﹐曰「君子尋師﹐中道而歸﹐何異斷斯織乎﹖」羊子乃發憤卒業。

二喬周瑜從孫策攻皖﹐得喬公兩女﹐皆有殊色。策自納大喬﹐瑜納小喬。策謂瑜曰「喬公二女𨿽流離﹐得吾二人爲婿﹐亦足爲歡。」

有兄之風孫權妹﹐劉先主初在荊州﹐孫權以妹妻之。妹才捷剛猛﹐有諸兄之風﹐侍婢百餘人﹐皆執刀侍立。先主每入﹐心常凜凜。

婦有四徳許允婦貌醜﹐允曰「婦有四徳﹐卿有幾徳﹖」婦曰「妾之所不足者色耳。士有百行﹐卿有幾行﹖」允曰「皆備。」婦曰「君好徳不如好色﹐何謂皆備﹖」允大慚﹐禮之終身。

執巾櫛《左傳》﹕晉太子圉質於秦﹐秦妻之﹐將逃歸。嬴氏曰「寡君使婢子執巾櫛﹐以固子也。縱子私歸﹐棄君命也﹐不敢從。」

奉箕帚單父人呂公好相人﹐見劉季狀貌﹐異之﹐曰「僕閱人多矣﹐無如季相﹗僕有弱息女﹐願爲箕帚妾。」

吾知喪吾妻劉庭式嘗聘鄕人女。及登第﹐女喪明﹐家且貧甚﹐鄕人不敢復言。或勸攺聘﹐庭式嘆曰「心不可負﹗」卒娶之﹐生數子。死哭之慟。蘇軾時爲州守﹐問曰「哀生於愛﹐愛生於色。足下愛何從生﹖哀何從出乎﹖」庭式曰「吾知喪吾妻而已。」軾深感其言。

畫眉張敞爲京兆尹﹐爲婦畫眉。有司奏聞。上問之﹐對曰「夫婦之私﹐有過於此者。」上弗責。

牛衣對泣王章家貧無被﹐臥牛衣中﹐與妻涕泣。妻怒曰「京師貴人﹐誰逾仲卿者﹐不自激昂﹐乃反涕泣﹐何鄙也﹗」後果之京兆。

剔目房玄齡布衣時﹐病且死﹐謂妻盧氏曰「吾病不起﹐卿年少﹐不可寡居﹐善事後人。」盧泣入帷中﹐剔一目以示信。玄齡疾愈﹐後入相﹐禮之終身。

織錦回文竇滔妻蘇氏﹐字若蘭﹐苻堅時滔拜安南將軍﹐鎭襄陽﹐攜寵姬趙陽臺以行。蘇悔恨﹐因織錦爲回文﹐題詩二百餘首﹐縱橫反復皆爲文章﹐名曰《璇璣圖》﹐以寄滔。

不從別娶宋黃龜年爲侍禦史﹐劾秦檜﹐遂奪檜職。初﹐邑簿李朝旌許妻以女。旣登第﹐而朝旌已死﹐家甚貧﹐或勸其別娶﹐不從。

小吏名港漢廬江小吏焦仲卿妻﹐爲姑所逐﹐自誓不嫁。其母屢逼之﹐遂投水死。仲卿聞之﹐亦自縊。今府境有小吏港﹐以仲卿名。

相思樹韓憑妻封丘息氏﹐康王奪之﹐憑自殺。息與王登臺﹐遂投臺下死﹐遺書於帶﹐願以屍骨賜憑。王弗聽﹐使人埋之﹐冢相望也。信宿﹐有交梓本生於二冢之旁﹐旬日而枝成連理﹐鴛鴦棲其上﹐交頸悲鳴。宋人哀之﹐號曰相思樹。

知禮季敬姜﹐魯大夫公甫穆伯之妻也。子文伯相魯﹐退朝。敬姜方績﹐文伯曰「以歇之家﹐而猶績乎﹖」敬姜嘆曰「夫民﹐勞則思﹐思則善心生﹔逸則淫﹐淫則忘善﹐忘善則惡心生。……吾懼穆伯之絕祀也﹗」及文伯卒﹐敬姜朝哭穆伯﹐暮哭文伯。仲尼聞之﹐曰「季氏之婦知禮矣﹗」

作誄柳下惠卒﹐門人欲誄之。妻曰「將誄夫子之徳耶﹖則二三子不如妾知之也。」乃作誄。

謚康黔婁先生卒﹐曾西往弔﹐見其屍覆布被﹐手足不盡斂。曾西曰「邪引其被則斂矣。」妻曰「邪而有餘﹐不若正而不足。死而邪之﹐非先生意也。」曾西曰「何以爲謚﹖」妻曰「先生不戚戚於貧賤﹐不汲汲於富貴﹐其謚曰康﹐可乎﹖」曾西嘆曰「惟斯人也﹐而有斯婦。」

預結賢士晉大夫伯宗好以直辯淩人﹐人惡之。妻曰「危可立待也﹗何不預結賢士﹐以州犁托焉。」伯宗乃得畢羊而交之。未幾﹐伯宗以譖死。畢羊送州犁於荊﹐幸免。

柏舟共姜﹐衛世子共伯妻。共伯蚤折﹐父母欲奪而嫁之﹐以死自誓﹐作《柏舟》詩。

共隱終身王霸少與令狐子伯善﹐後子伯相楚。其子爲郡功曹﹐嘗詣霸。霸子耕於野﹐投耒見客。顏色慚阻。客去﹐霸臥不起。妻問故﹐霸曰「彼子容服都﹐兒曹有慚色。父子恩深﹐不覺自失耳。」妻曰「子伯之貴孰與君之髙﹖柰何忘夙志而慚兒女子乎﹖」霸起而笑曰「有是哉﹗」遂共隱﹐終其身。

女宗鮑蘇仕衛三年﹐而娶外妻。其妻養姑甚謹。其姒曰「子可以去矣。」答曰「婦人從一爲貞﹐以順爲正﹐豈有專夫室之愛爲賢哉﹖」事姑愈謹。宋公表其閭曰「女宗」。

封發唐賈直言坐事貶嶺南。妻董氏名徳貞﹐年甚少。訣曰「死生未期﹐汝可亟嫁。」貞不答﹐引繩束髮﹐封以帛﹐使直言署曰「非君手不可解﹗」直言貶二十年乃還﹐帛如故。

受羊埋之羊舌子好直﹐不容於晉﹐去三室之邑。邑人攘羊而遺之﹐羊舌子不受。妻叔姬曰「不如受而埋之。」羊舌子曰「何不饗盼與鮒﹖」姬曰「不可。南方有鳥爲吉乾﹐食其子﹐不擇肉﹐子多不義。今盼與鮒童子也﹐隨大人而化﹐不可食以不義之肉。」乃盛以甕﹐埋壚陰。後攘羊事敗﹐吏發視之﹐羊尙存。曰「君子哉﹗羊舌子不與攘羊矣。」

弓工妻晉繁人之妻也。平公使繁爲弓﹐三年乃成。公引射而不穿一札﹐將殺之。其妻請見﹐曰「妾夫造弓﹐勞矣﹗君不能射﹐反以殺人。妾聞射之道﹐左手如拒﹐右手如附﹔右手發之﹐左手不知。」公用其言﹐而射穿七札﹐立釋繁人。

迎叔隗晉文公與趙衰子奔狄﹐狄人隗氏入二女﹐公納季隗﹐以叔隗妻衰﹐生盾。及反國﹐文公又以女趙姬妻之﹐生三子。趙姬請迎盾與其母﹐衰不敢從。姬曰「得寵忘舊﹐安富室而棄賤交﹐不可。君其迎之。」衰乃迎叔隗於盾於狄。

提甕出汲桓氏字少君﹐鮑宣就少君父學﹐父奇其淸苦﹐以女妻之﹐裝送甚盛。宣不悅。少君悉屏去侍從服飾﹐更布素﹐與宣共挽鹿車歸裏。拜帖﹐卽提甕出汲﹐修婦道。

禦妻晏子出﹐其禦之妻從門間窺其夫﹐意气揚揚自得。旣而歸﹐妻請去﹐曰「晏子身相齊國﹐名顯諸侯。觀其志常有以自下者。子爲人禦﹐自以爲足﹐妾是以求去也。」禦者乃重自抑。晏子怪而問之﹐以實對﹐薦爲大夫。

效少君馬融女適汝南袁隗﹐禮初成﹐隗曰「婦奉箕帚則已﹐何乃珍麗﹖」對曰「慈親愛重﹐不敢違命﹐君若慕鮑宣之髙﹐妻亦效少君之事。」

破鏡樂昌公主下嬪徐徳言。陳亡﹐徳言與主破鏡﹐各分其半。後主爲楊素所得﹐徳言寄詩云「鏡與人俱去﹐鏡歸人未歸。」樂昌得詩﹐悲泣不已。素愴然﹐召徳言還之。

造廬而弔杞梁死國事﹐喪歸﹐齊莊公遇於途﹐欲弔。其妻曰「君以吾夫之死爲有罪﹐則不敢辱君之弔﹔如以爲無罪﹐則先人有敝廬在﹐何弔於途﹖」公乃造其廬而弔焉。

琴心司馬相如與臨邛令善。富人卓王孫聞令有貴客﹐爲具召之。酒酣﹐令請相如撫琴。時卓王孫女新寡﹐竊聽。相如以琴心挑之﹐文君遂夜奔﹐相如與之歸成都。

白頭吟司馬相如將聘茂陵女爲妾﹐卓文君作《白頭吟》以自絕﹐相如感之﹐乃止。

妒婦津劉伯玉妻段氏悍妒﹐聞其夫誦《洛神賦》﹐投洛水死。後人名其地爲妒婦津。有婦人渡此者﹐必濕其衣妝。

四畏堂王文穆作「三畏堂」。夫人悍妒。楊文公戲曰「可攺作四畏堂。」公問故﹐曰「兼畏夫人。」

獅子吼陳季常妻柳氏悍妒﹐客至﹐或聞詬詈聲。坡公詩戲之曰「誰似龍丘居士賢﹐談空說有夜不眠。忽聞河東獅子吼﹐柱杖落手心茫然。」

恐傷盛徳謝太傅劉夫人性妒﹐常帷諸妓作樂﹐太傅暫見﹐便下帷。太傅索更一開﹐夫人拒之﹐曰「恐傷盛徳。」

�庚止妒梁武帝平齊﹐獲侍兒千餘﹐郗後憤恚成疾。左右曰「《山海經》云﹐食庚止妒。」後食之﹐妒果減半。

炊�百里奚爲秦相﹐堂上作樂﹐有浣婦自言知音﹐援琴歌曰「百里奚﹐五羊皮﹐憶別時﹐烹伏雌﹐炊﹐今當富貴忘我爲﹖」尋問之﹐乃其妻也。

周姥撰詩謝太傅欲置伎妾﹐命兄子往勸夫人﹐因言《關雎》《螽斯》不妒之詩。夫人問誰爲此詩﹖云是周公。夫人曰「周公是男子﹐周姥撰詩﹐當無是語。」

何由得見桓溫尙南康公主﹐經年不入其室。一日﹐溫與司馬謝奕飲﹐奕以酒逼溫﹐溫逃入主所。奕遂升廳事﹐引一直兵共飲﹐曰「失一老兵﹐得一老兵﹐何怪也﹗」主謂溫曰「君若無狂司馬﹐我何由得見﹗」

羞墓朱買臣刈薪自給﹐妻求去﹐買臣笑曰「我年五十當富貴。」妻恚曰「如公等﹐終餓死溝中耳﹗」買臣不能畱。無何﹐拜會稽太守﹐乘傳入吳﹐見故妻從夫治道﹐載之後車。妻愧死﹐葬於嘉興﹐呼爲「羞墓」。方正學有詩云「靑艸塘邊土一丘﹐千年埋骨不埋羞﹐丁寧囑咐人間婦﹐自古糟糠合到頭。」

秋胡挑妻魯秋胡娶妻五日﹐官於陳。後歸﹐見采桑女子﹐下車挑之﹐曰「力田不如逢年﹐力桑不如見郎。吾有黃金﹐願以與子。」婦不受﹐歸。及見其夫﹐乃挑我者也﹐遂數胡罪﹐而沈於河。

難做家公郭汾陽子曖與升平公主詬詈﹐曖曰「汝倚父爲天子耶﹖我父薄天子而不爲耳﹗」主入奏﹐子儀囚曖入待罪。代宗曰「不啞不聾﹐難做家公。小兒女閨閫之言弗聽。」

妒不畏死唐任環爲兵部尙書﹐太宗賜宮女二人﹐妻柳氏妒之﹐欲爛其發使禿。太宗賜酒曰「飲之立死﹐不妒不須飲。」柳氏拜敕曰「誠不如死﹗」舉卮飲盡。太宗謂環曰「人不畏死﹐卿其柰何﹗」二女令別室安置。

鼓盆莊子妻死﹐惠子弔之。莊子方箕踞﹐鼓盆而歌。惠子曰「不太甚乎﹖」莊子曰「人且僵然寢於巨室﹐而我且然隨而哭之﹐自以爲不通乎正命﹐故止之也。」

牝雞司晨周武王曰「牝雞無晨。牝雞之晨﹐惟家之索。今商王受﹐惟婦言是用。」

加公九錫王導懼內﹐乃以別館畜妾。夫人知之﹐持刀尋討。導飛轡出門﹐以左手扳車欄﹐右手提塵尾柄以打牛﹐狼狽而前。蔡司徒謨曰「朝廷欲加公九錫。」王信以爲實。蔡曰「不聞餘物﹐惟聞短轅犢車﹐長柄塵尾。」王大羞愧。

何況老奴桓溫平蜀﹐以李勢妹爲妾﹐妻聞﹐拔刀襲之。李方梳頭﹐發垂委地﹐姿貌端麗﹐乃徐結髮﹐斂手向妻﹐曰「國破家亡﹐無心至此。若能見殺﹐猶生之年﹗」神情閒正﹐辭气淒惋。妻乃擲刀﹐前抱之曰「我見猶憐﹐何況老奴﹖」遂善視之。

如夫人齊侯好內﹐多內寵﹐內嬖如夫人者六人。

解白水詩管仲妾名婧。桓公出遊﹐寧戚扣牛角而髙歌。公使管仲迎之﹐戚曰「浩浩乎白水。」管仲不知所謂。婧曰「古有白水之詩﹐曰﹕『浩浩白水﹐倏倏之魚﹐君來召我﹐我將安居﹖』此戚之欲仕也。」管仲大悅﹐以報桓公﹐遂相齊。

居燕子樓關盼盼﹐張建封侍姬也。建封歿﹐盼盼獨居燕子樓十餘年。一日﹐得白樂天和詩﹐泣曰「自我公薨﹐妾非不能死﹐恐世以我公重色﹐有從死之妾﹐而玷公也。」遂怏怏不食而卒。但吟云「兒童不識衝天物﹐漫托靑泥污雪毫。」

何惜一女周母姓李﹐字絡秀﹐父浚﹐爲安東將軍﹐出獵遇雨﹐過李氏。會其父兄他出﹐絡秀與一婢具數十人饌﹐甚精辦﹐而不聞人聲。浚怪﹐使人覘之﹐獨見一女子美甚。浚固求爲侍妾。父兄初不許﹐絡秀曰「門戶衰微﹐何惜一女﹗」遂許之﹐生及嵩。

抱骨赴水趙淮妾﹐長沙人。元將使淮招李廷芝﹐淮至城下﹐大呼曰「廷芝﹐男子死耳﹐無降也﹗」將怒殺之﹐擄其妾。妾僞告將曰「妾夙事趙運使﹐今死不葬﹐不忍忘情。願往埋之﹐卽事公無憾。」乃聚薪焚淮骨﹐置缶中﹐自抱骨赴水死。

察妾憂色袁升五旬無子﹐往臨安置妾。旣得妾﹐察其有憂色﹐問故。妾曰「吾故趙太守女也﹐家四川﹐且貧﹐母賣妾爲歸葬計耳。」升卽送還﹐並傾橐以贈。妻曰「君施徳如此﹐何患無子﹗」次年生韶﹐爲浙西使。孫洪﹐官郡司馬。

不如降黃巢王鐸鎭渚宮﹐以拒黃巢﹐兵漸逼。先是赴任﹐多帶姬妾﹐夫人不知。忽報夫人離京在道。謂從事曰「黃巢漸以南來﹐夫人又自北至﹐旦日情味﹐何以安處﹖」幕僚戲曰「不如降了黃巢﹗」

諷使出妻宋夏執中﹐姊爲孝宗後﹐累官節度。初執中與其微時妻至京﹐後諷使出之﹐擇配貴族。執中誦宋弘語以對﹐後遂止。

六十未適南北朝顧協少時﹐將聘舅女﹐未成婚﹐而母亡。免喪後﹐不復娶。至六十餘﹐此女猶未他適﹐協義而迎之﹐卒無嗣。

遣妾獻詩陳陶操行髙潔﹐累辟不起。嚴守南昌﹐欲試之﹐遣小妾蓮花往持﹐陶竟夕不納。妾獻詩曰「蓮花爲號玉爲腮﹐珍重尙書遣妾來。處士不生巫峽夢﹐空勞雲雨下陽臺。」陶答云「近來詩思淸於水﹐老去風情薄似云。已向升天得門戶﹐錦衾深愧卓文君。」

計賺解後沈襄父鑠﹐疏劾嚴嵩父子﹐被謫。復誣入白蓮邪教﹐戮之原籍。逮襄部訊﹐並解其妾。抵山東﹐起早下於客店﹐妾密語襄曰「君至京﹐必無生理﹐盍以計脫﹐以存宗祧。妾拚一死﹐與之圖賴﹐或得免落姦相之手。」於是紿之﹐曰「此地有吏部某爲我父同年﹐在都時曾貸我父三百餘金﹐索來可作路費﹐亦可以餘者贈爾兩人爲還鄕需﹐不識可行否﹖」二差以其有妾爲質﹐去其手刑﹐易其衣巾。一差守妾於店﹐一差押之同往。行不一里﹐其差腹疼登廁﹐襄逸去。差至所謂吏部家﹐與襄所言迥異。奔回客店﹐云襄脫逃﹐嚇妾吐眞。妾乃號叫曰「我夫妻耐苦到此﹐京師已近﹐滿望事白生還。汝受嚴氏囑﹐潛殺我夫﹐汝必還我夫屍﹗我以身殉﹐決不甘孱弱女流又遭汝之污辱。」聞者酸鼻﹐告之。當道亦疑爲嚴氏所謀﹐將妾寄養尼庵﹐日比二差還屍。拖延二載﹐嚴氏敗﹐襄出爲父陳冤﹐恩蒙贈蔭。妾亦受封﹐與襄白首告終。

名分定矣嘉靖己丑﹐瑞州孝廉劉文光﹑廖暹同上公車﹐皆下第﹐欲歸。廖倩媒買妾﹐拉劉同往選擇﹐相中一女﹐下定訂期。其女問曰「二位相公何者聘妾﹖」廖暹戲指劉曰「是這劉相公娶你。」劉亦大笑﹐女乃對劉肅拜而進。次日備禮往娶﹐女見儀狀大駭﹐曰「劉君娶我﹐何以帖出廖某﹖」媒告以實﹐女變色曰「作妾𨿽然微賤﹐亦關夫妻父子之道﹐豈可輕指他人以爲戲﹐我已拜劉﹐名分定矣﹗」父母婉轉再四﹐誓死不從。廖追悔無及﹐勸劉納之。劉力不繼﹐約以下科。後劉正室逝世﹐娶女爲正。

各送半臂宋子京夜飲曲江﹐偶寒﹐命取半臂﹐十餘寵各送一枚。子京恐有去取﹐不敢服﹐冒寒而歸。

臼中炊釜江淮王生善卜﹐有賈客張瞻將歸﹐夢炊臼中。問王生﹐生曰「君歸不見妻矣。臼中炊﹐無釜也。」瞻歸而妻已卒。

覆水難收姜太公初娶馬氏﹐讀書不事產業﹐馬求去。太公封於齊﹐馬求再合。太公取水一盆傾於地﹐令婦收水﹐惟得其泥。太公曰「若能離更合﹐覆水豈難收﹖」

婿

紅絲唐郭元振﹐美丰姿。宰相張嘉貞欲納爲婿﹐曰「吾五女﹐各持一絲於幔後。子牽之﹐得者爲婦。」元振牽一紅絲﹐得第三女。

廏中騏驥《南史》﹕杜廣初爲劉景廏卒﹐及與景語﹐景大驚曰「久負賢者﹗」告其妻曰「吾爲女求婿二十年﹐不意廏中有騏驥。」遂以女妻之。

屏間孔雀唐髙祖皇后竇氏父毅曰「此女有奇相﹐不可輕許人。」因畫二孔雀於屏﹐求婿者令射二矢﹐陰約中目。髙祖最後至﹐各中一目﹐遂歸於帝。

玉鏡臺晉溫嶠姑有女﹐屬嶠覓婿。嶠自有婚意﹐曰「但得如嶠何如﹖」姑曰「何敢希汝比也﹖」復一日﹐嶠云「已得婿矣。門第不減嶠。」因下玉鏡臺一枚﹐姑喜。婚畢﹐姑女披紗扇﹐撫撐笑曰「我固疑是老奴﹐果如所卜﹗」

再娶小姨歐陽公與王拱辰同爲蕭簡肅公婿﹐歐公先娶其長﹐拱辰娶其次。後歐公再娶其幼女﹐故歐公有「舊女婿爲新女婿﹐大姨夫作小姨夫」之戲。

東牀坦腹郗鑑使門生求婿婚於王導﹐導東廂下徧觀子弟門生﹐歸謂郗曰「王氏諸子弟﹐咸自矜持。惟一人﹐在東牀坦腹臥﹐食胡餅﹐獨若不聞。」鑑曰「此正佳﹗」訪問﹐乃羲之﹐遂妻以女。

快婿後魏劉延明﹐十四就博士郭學。弟子五百餘人﹐有女選婿﹐意在延明。設一座﹐曰「吾有女﹐欲覓一快婿﹐誰坐此者﹖」延明奮衣坐﹐曰「延明其人也。」遂妻之。

乘龍魏黃尙與李元禮俱爲司徒﹐俱娶太尉桓叔元女。時人謂桓叔元女俱乘龍﹐言得婿如龍也。

嶽丈靑城山爲五嶽之長﹐名丈人山﹐故稱婦翁曰嶽丈。又云泰山有丈人峯﹐故稱泰山。

嶽公泰水歐陽永叔常云﹕今人呼妻父爲嶽公﹐以泰山有丈人峯。呼妻母爲泰水﹐不知出何書也。

冰淸玉潤晉衛﹐妻父樂廣﹐皆有重名。議者以爲婦翁冰淸﹐女婿玉潤。

天緣蒙氏有女﹐欲爲擇配。女曰「王擇配﹐非天婚也。我欲倒騎牛背﹐任牛所之﹐卽嫁之。」王從其請。至一委巷﹐牛側其角而入﹐見一樵者﹐女曰「此吾婿也。」王怒絕女。一日﹐婿問﹕「首飾是何物﹖」曰「金也。」婿曰「吾樵處甚多。」載歸﹐皆金磚。王難之曰「汝能作金橋銀路﹐吾當來訪。」果作以迎王。王嘆曰「信天緣也。」後名其地曰轆角莊。

門多長者轍張負女孫五嫁而夫輒死﹐平欲娶之。負曰「平𨿽貧﹐門多長者轍。」卒與之。誡曰「無以貧故﹐事人不謹。」

佳婿唐楊於陵補句容主簿﹐時韓節制金陵﹐楊以屬吏謁﹐異之。謂其妻柳氏曰「夫人欲擇佳婿﹐無有如楊主簿者﹗」遂以女妻之。

翁婿登相府範文正一見富弼器之﹐曰「王佐才也。」適晏元獻謂文正曰「吾一女﹐煩君爲擇婿。」文正曰「必求國士﹐無如富弼者﹗」元獻妻之。後弼與元獻共登相府﹐蓋異觀也。

此必國夫人宋馬亮知夔州。時呂蒙亨爲屬吏﹐子夷簡在焉﹐亮一見﹐許妻以女。妻怒﹐亮曰「此必國夫人也。」人服其鑑。

兄弟【附子侄】

田氏紫荊田眞﹑田廣﹑田慶兄弟同居﹐紫荊茂盛。後議分析﹐樹卽枯槁。兄弟不復議分﹐樹乃茂盛如故。

昆玉陸機陸云兄弟二人﹐生於華亭﹐人比之昆岡出玉﹐因名昆玉。

三間瓦屋蔡司徒在洛﹐見陸機兄弟住參佐廨中﹐三間瓦屋﹐士龍住東頭﹐士衡住西頭。士龍爲人文弱可愛﹐士衡長七尺餘﹐聲作鐘聲﹐言多慷慨。

難兄難弟陳元方子羣﹐陳季方子忠﹐各論其父功徳﹐爭之不能決﹐咨於太丘﹐太丘曰「元方難爲兄。季方難爲弟。」

手足袁紹二子譚﹑尙﹐父死爭立﹐治兵相攻。王修謂曰「兄弟者﹐手足也。人將斗﹐而斷其右臂﹐曰我必勝可乎﹖」二子不從﹐爲曹操所滅。

折矢吐谷渾阿柴有子二十人。疾革﹐令諸子各獻一箭﹐取一箭授其弟慕利延﹐使折之﹐利延折之。取十九箭使折之﹐利延不能折。乃嘆曰「孤則易折﹐眾則難摧。若曹識之﹗」

尺布斗粟淮南厲王與漢文帝兄弟﹐徙蜀道死。民謠曰「一尺布﹐尙可縫﹐一斗粟﹐尙可舂﹐兄弟二人不相容。」

分痛宋使晉王有病﹐太祖親往視之﹐自爲灼艾﹐晉王覺痛﹐太祖亦取艾自灼﹐以分其痛。

皆有文名羅願兄顥﹑﹑頡﹑頌﹑弟﹐皆有文名﹐朱熹特稱之。

大小秦唐秦景通與弟﹐皆精《漢書》﹐號大秦﹑小秦。凡治《漢書》者﹐非出其門﹐謂無師法。

束帶未竟劉﹐弟。嘗隔壁夜呼之﹐下牀著衣立﹐然後應。兄怪其久﹐曰「頃束帶未竟。」其操立如此。

龍虎狗諸葛瑾仕吳﹐弟亮仕蜀﹐弟誕魏魏。時謂蜀得龍﹐吳得虎﹐魏得狗。

棠棣碑賈惇頤爲洛州司馬﹐洛人爲刻碑市旁。弟惇實又爲長使﹐洛人亦爲立碑其側﹐號「棠棣碑」。

三張晉張載博學﹐能文章﹐嘗作《劍閣銘》﹐武帝命鐫之劍閣﹔弟協少有雋才﹐爲河間內史﹔亢亦嫻詞賦。時號「三張」。

三魏魏允中南樂人﹐兵使王元美賞識之。丙子秋試﹐元美偕同官飲使院﹐戒閽吏曰「小錄至﹐非魏允中元毋傳鼓。」夜半鼓發﹐相與歡叫﹐已﹐與其兄允貞﹑弟允孚皆舉進士。時人號曰「三魏」。

自縛請先季死王琳年十餘歲﹐父母俱亡。遭亂﹐鄕鄰逃竄﹐惟琳兄弟獨守冢廬﹐號泣不去。弟季出﹐遇赤眉﹐將殺之。琳自縛﹐請先季死。「賊」矜而放之。

時稱四皓徐伯珍少孤貧﹐以篛葉學書﹐杜門十九年﹐淹貫經史﹐累召不出。兄弟四人俱白首﹐時稱四皓。

人所難言劉正夫官左司諫。徽宗方究蔡邸獄﹐正夫入對﹐引淮南「斗粟」﹑「尺布」之謠。上意遂解﹐謂正夫曰「兄弟之間﹐人所難言。卿能及此﹐不覺感動。」

俱九歲貢宋王應辰年九歲﹐以能誦九經﹑作《春秋》《語》《孟》義﹐兼通子史﹐貢於禮部。後數年﹐其弟應申亦九歲貢禮部。

一母所生吳思逵兄弟六人﹐先以父名析居。及父卒﹐泣告其母曰「吾兄弟別處十餘年﹐今多破產。一母所生﹐忍使苦樂不均耶﹖」復共居。

金友玉昆辛攀父﹐尙書郎﹐兄鑑﹑曠﹐弟寶﹑迅﹐皆以才識知名。秦雍爲之語曰「五龍一門﹐金友玉昆。」

相煎太急曹丕欲殺其弟植﹐植賦詩曰「煮豆燃豆萁﹐豆在釜中泣﹐本是同根生﹐相煎何太急﹗」

火攻伯仲周弟嵩﹐因醉詈其兄﹐曰「兄才不及弟﹐橫得重名﹗」然蠟燭投之。顏色無忤﹐徐曰「阿奴火攻﹐誠出下策。」

姜被後漢姜肱與弟重海﹑重江各娶﹐兄弟相戀﹐不忍別。作一大布被﹐寢則兄弟與共。人稱其友愛。

花萼集李義山兄弟俱以文章著﹐同爲一集﹐號《李氏花萼集》。

賈氏三虎後漢賈彪兄弟三人﹐並有髙名﹐而彪最優。故天下稱之曰「賈氏三虎﹐阿彪最優。」

二惠競爽左昭公三年﹐齊公孫竈卒。晏子曰「惜也﹗子旗不免﹐殆哉﹗二惠競爽猶可﹐又弱一个﹐姜其危哉﹗」

雙璧陸與弟恭之﹐並有時譽。洛陽令見之﹐曰「僕已年老﹐幸睹雙璧。」

佳子弟王右軍少時爲從伯惇﹑導所器﹐常謂右軍曰「汝是吾家佳子弟﹐當不減阮主簿。」

吾家麒麟晉顧和族叔榮﹐見其總角志气不兒﹐曰「此吾家麒麟﹐興吾宗者﹐必此子也。」

我家龍文《北史》﹕楊幼聰慧絕人﹐其叔奇之﹐曰「也﹐將相器。」常語人曰「此兒駒齒未落﹐已是我家龍文﹔更十歲﹐當求之千里之外。」

猶子盧邁進中書侍郎﹐再娶無子。或勸蓄姬媵﹐邁曰「兄弟多子﹐猶子也﹐可以主後。」

千里駒苻朗﹐苻堅從兄之子﹐堅常稱之曰「吾家千里駒也。」

烏衣子弟晉王氏子弟多居烏衣巷﹐一時貴盛。人稱之曰烏衣子弟。

小阮竹林七賢﹐阮咸爲阮籍兄子﹐故稱小阮。

大小王東陽王承出守東陽﹐多惠政。弟幼亦東陽守。時朱異用事﹐車馬塡門。魏郡申英指異門曰「此中輻輳﹐惟勢是趨。不能屈者﹐大小王東陽耳。」

臣叔不癡王湛雅抱隱徳﹐不知者以爲癡。兄子濟往省﹐見牀頭有《周易》﹐因共談《易》﹐剖析精微﹐出濟意外﹐乃嘆曰「家有名士﹐三十年不知﹗」武帝嘗問濟﹕「卿家癡叔死未﹖」對曰「臣叔不癡。」又問﹕「誰比﹖」曰「山濤以下﹐魏舒以上。」

芝蘭玉樹謝玄爲叔父東山所器重。安常謂子侄曰「子弟亦何豫人事﹖正欲使之佳。」玄曰「譬如芝蘭玉樹﹐欲使其生於庭階耳。」

屐齒之折謝太傅與客圍棋﹐俄而謝玄淮上信至﹐展書畢﹐攝放牀下﹐了無喜色﹐下棋如故。客問之﹐徐答云「小兒輩遂已破賊。」旣罷﹐還內﹐過戶限﹐不覺屐齒之折。

三桂堂宋王之道剛直﹐尙風節﹐與兄之義﹑之深同科名﹐顏其堂曰「三桂」。嘗夢帝命之曰「以爾有功﹐堂錄其後。」子十人﹐仕者九人。

刻鵠類鶩馬援戒其子侄曰﹕龍伯髙惇厚周愼﹐吾願汝曹效之。杜季良豪俠好義﹐吾不願汝曹效之。效伯髙不得﹐猶爲謹敕之士﹐所謂刻鵠不成﹐尙類鶩者也。效季良不得﹐陷爲天下輕薄子﹐所謂畫虎不成﹐反類狗者也。

析產取肥漢許武以二弟晏﹑普未顯﹐欲使成名﹐乃析產爲三﹐自取肥田廣宅﹐二弟無後言﹐人皆稱其克讓。晏﹑普並舉孝廉﹐武乃會宗人﹐泣言析產故﹐悉以田宅歸晏﹑普﹐一郡嘆服之。

兄弟感泣何文淵知溫州府。民有兄弟爭財而訟者﹐文淵判其狀﹐曰「只緣花底鶯聲巧﹐致使天邊雁影分。」兄弟感泣親睦。

兄弟爭牛張萇年汝南郡守。有兄弟分一牛爭訟不能決者﹐萇年賜以己牛一頭﹐使均之。於是境中相戒﹐咸惇敬讓。

翕和堂韓祥與弟補同登進士﹐俱以徳行文章顯名。宋理宗書「翕和堂」以賜之。

弟請抵罪唐陸南金官太子洗馬。嘗匿盧崇道﹐捕當重法。弟璧請抵罪﹐禦史怪之。璧曰「母未葬﹐妹未婦﹐兄能辦之。我生無益﹐不如死。」禦史義之﹐並免。

兄惟一子許荊兄子世﹐嘗報仇殺人﹐怨者操刃攻之。荊跪曰「世無狀﹐咎在荊。兄惟一子﹐死則絕嗣﹐荊願代之。」怨家曰「許掾郡中賢者﹐吾何敢犯﹖」遂委去。

急卽撲殺李疾﹐子弟固以藥進。曰「我山東田夫爾﹐位極三臺﹐年將八秩﹐非過分耶﹖」命置酒奏樂﹐列子弟﹐謂弟弼曰「我見房﹑杜諸公﹐苦作門戶﹐爲後人計﹐並遭癡兒破家。我有如許犬﹐將付汝﹔若不率教﹐急卽撲殺。」

叔嫂

戛羹漢髙祖微時至丘嫂家﹐嫂方食羹﹐厭叔至﹐陽云羹盡釜。已而視釜有羹﹐由是怨嫂。後乃封其子爲戛羹侯。

爲叔解圍謝道韞適王凝之。叔獻之與客議論﹐詞理屢屈。道韞遣婢白獻之﹐爲小郎解圍﹐乃於帳後與客辯議﹐客愧服而去。

亦食糠

陳平家負郭窮巷﹐以敝席爲門。或謂平曰「何食而肥﹖」嫂曰「亦食糠耳﹐有叔如此﹐不如無有。」伯聞而逐其婦。

嫂不爲炊蘇秦出遊﹐大困而歸﹐妻不下機﹐嫂不爲炊。及爲從約長﹐佩六國相印﹐秦之妻嫂﹐俱側目不敢仰視﹐俯伏侍取食。秦乃笑謂嫂曰「何前倨而後恭也﹖」嫂委蛇蒲伏﹐以面掩地而謝曰「見季子位髙而金多也。」

姊妹

聶政姊聶政刺韓相俠累﹐因自皮面抉目﹐自屠出腸。韓人暴屍購其名。其姊往哭之曰「是軹深井裏聶政也。以妾在故﹐自刑以絕其迹。妾敢畏死以泯賢弟之名﹗」遂死於政尸之旁。屈原姊女﹐聞屈原放逐﹐來歸﹐諭令自寬。鄕人冀其見從﹐因名曰姊歸。故《離騷》云「女之嬋媛兮﹐申申其詈予。」

李姊唐李性友愛﹐其姊病﹐嘗自爲粥﹐而釜燃輒燎其須。姊戒止之。答曰「姊且疾﹐而且老﹐𨿽欲進粥﹐尙幾何﹖」

班超妹漢曹壽妻曹大家﹐聞超在絕域﹐妹爲上書﹐乃徵超還。

宋太祖姊趙匡胤將北徵﹐聞軍中欲立點檢爲天子﹐走告家人。太祖姊方在廚﹐引面杖逐之﹐曰「丈夫臨大事﹐可否當自決。乃來恐嚇婦女耶﹖」太祖卽趨出。

姚廣孝姊姚廣孝以靖難功﹐封榮國公﹐謁其姊姚。姚闔門麾出之﹐曰「做和尙不了﹐豈是好人﹖」終拒不見。

駱統姊絡統值歲饑減食。姊問故﹐曰「士大夫糟糠不足﹐我何心獨飽﹗」姊助粟若干﹐統一日散盡。

李燮姊李文姬﹐固女。聞父危﹐泣曰「李氏滅矣﹗」密遣弟燮詣父門生王成而告之曰「君執義先公﹐有古人之節。今以六尺委君﹐李氏存滅在此矣。」遂變服入徐﹐而成賣卜於市﹐陰相往來。比燮赦還﹐姊相對而慟﹐因戒之曰「先公正直﹐爲漢忠臣﹐𨿽死之日﹐猶生之年。愼勿以一言加梁氏。」聞者悲感。

季宗妹季兒者﹐季宗之妹﹐任延壽之妻也。延壽怨季宗而陰殺之。赦免﹐季兒振衣求去。延壽曰「汝其殺我﹗」季兒曰「殺夫不義﹐事兄之仇亦不義。與子同枕席﹐而殺吾兄﹐又縱兄之仇﹐何面目戴天履地乎﹖」乃告女曰「吾義不可畱﹐又無所往。汝善視兩弟﹗」遂自經。

師徒先輩

北面唐崔日用請武甄言《春秋》疑義﹐甄條舉無畱語。日用曰「吾請北面。」

函丈《禮》﹕「若非飲食之客﹐則布席﹐席間函丈。」

夏楚夏與同﹐山楸木也。形圓﹐楚形方﹐以二物爲朴﹐以警其惰慢﹐使之收斂威儀也。

解頤漢匡衡深明經術﹐諸儒爲之語曰「無說詩﹐匡鼎來﹔匡說詩﹐解人頤。」

絳帳漢馬融教授諸生﹐常有千數﹐坐髙堂﹐施絳紗帳﹐前授生徒﹐後列女樂。

負笈漢蘇章負笈尋師﹐不遠千里。

立雪遊酢﹑楊時爲伊川先生弟子。一日﹐侍先生側﹐先生隱幾而臥。二生不敢去﹐候其寤﹐則門外雪深尺餘矣。

坐春風中朱公琰﹐名光庭﹐見明道先生於汝州。歸語人曰「光庭在春風中坐了一月。」

舌耕漢賈逵通經﹐來學者不遠千里﹐廣有贈獻﹐積粟盈倉。或云「逵非力耕﹐乃舌耕也。」

牧豕後漢孫期少爲諸生﹐通《京氏易》《古文尙書》。家甚貧﹐收豕於澤中。學者皆執經壠畔﹐以追隨之。

白首北面賈瓊曰「文中子十五爲人師。陳畱王孝逸﹐先達之傲者矣。然而白首北面﹐豈以年乎﹖」

人師難遭童子魏照求入事郭林宗﹐供灑掃。林宗曰「當精義講書﹐何來相近﹖」照曰「經師易獲﹐人師難遭。欲以素絲之後南﹐附近朱藍。」

靑出於藍《荀子》﹕學不可已。靑出於藍﹐而靑於藍﹔冰出於水﹐而寒於水。

師何常《北史》﹕李謐初師事孔﹐後還就謐請業。同門生語曰「靑城藍﹐藍謝靑。師何常﹖在明經。」

一字師張詠詩云「獨恨太平無一事﹐江南閒殺老尙書。」蕭楚才曰「恨字未妥﹐應攺幸字。」永曰「子﹐吾一字師也。」

東家丘漢邴原就學於孫崧﹐崧曰「子近捨鄭君鄭玄﹐而躡至此﹐豈以鄭爲東家丘耶﹖」原曰「人各有志﹐所向不同。君謂僕以鄭爲東家丘﹐則君以僕爲西家之愚夫矣。」崧謝。《家語》﹕孔子西家有愚夫﹐不識孔子爲聖人﹐乃曰「彼東家丘﹐吾知之矣。」

吾道東漢鄭玄事馬融﹐學有得。及辭歸﹐融喟然謂門人曰「吾道東矣﹗」

吾道南宋楊龜山師明道先生。及歸﹐送之出門﹐謂坐客曰「吾道南矣。」

《易》已東漢卜寬學《易》於田何﹐學旣有成﹐寬東歸。何喜謂弟子曰「吾《易》已東矣﹗」

鄭西夫子後漢楊震明經博覽﹐爲諸儒所宗﹐號曰「關西夫子」。

南州闕裏兗州曲阜縣闕裏﹐孔子所居之地。朱熹居建陽﹐有考亭﹐明經論道﹐諸士子號「南州闕裏」。

教授河汾晉王通教授於河汾之間﹐弟子自遠至者甚眾。累徵不起。趙郡李靖﹑淸河房玄齡﹑巨鹿魏徵﹐一時王佐之才﹐皆出其門。

師友淵源古人學問必有淵源﹐楊惲一囗迥出當時流輩﹐則司馬遷外甥也。

吾道之托黃字直卿。朱熹曰「直卿志堅思苦﹐與之處﹐甚有益。」遂以女妻之。熹病革﹐出所著書授﹐曰「吾道之托在此。」

此吾老友蔡元定﹐八歲能詩。及長﹐登泰山絕頂﹐日惟啖薺﹐於書無所不讀。朱熹扣其學﹐大驚曰「此吾老友也﹐不當在弟子列。」

通家孔融年十歲﹐聞李膺有重名﹐造之。膺問﹕「髙明父祖常與僕周旋乎﹖」融曰「然。先君孔子與君家老子﹐同徳比義而相師友﹐則融與君累世通家也。」

父執《曲禮》曰「見父之執﹝執﹐父同志之友也﹞﹐不謂之進不敢進﹐不謂之退不敢退﹐不問不敢對。」

識荊李白與韓荊州書曰「白聞天下談士言曰﹕生不用封萬戶侯﹐但願一識韓荊州。何令人之景慕至此哉﹗

山斗韓昌黎以六經之文爲諸儒倡。自愈歿後﹐其學盛行﹐學者仰之如泰山北斗。

函關紫气老子將度函谷關﹐關吏尹喜望見紫气﹐知有神人來。果見老子騎靑牛薄板車過關﹐喜拜之。老子教喜煉气﹐授以《道徳》五千言。

倒屣蔡邕聞王粲在門﹐倒屣迎之。粲至﹐年旣幼弱﹐容貌短小﹐一座盡驚。邕曰「此王公孫也﹐有異才﹐吾不如也﹐吾家書籍文章﹐盡當與之。」

下榻徐字孺子﹐豫章人。陳蕃爲豫章太守﹐罕所接見﹐惟設一榻以待孺子﹐去則懸之。屢薦不仕。郭林宗稱爲南州髙士。

禦李李膺性簡亢﹐無所交接。荀爽常謁膺﹐因爲其禦﹐旣還﹐喜曰「今日乃得禦李君。」

李郭仙舟郭泰遊洛陽﹐與河南尹李膺相友善。後歸鄕裏﹐衣冠送至河上﹐車騎數千。泰與膺同舟而濟﹐眾賓望之﹐以爲神仙。世稱「李郭仙舟」。

北海樽孔北海性寬容好客﹐及退閒職﹐賓客日盈其門﹐常嘆曰「座上客常滿﹐樽中酒不空﹐吾無憂矣。」

千里命駕晉呂安服嵇康髙致﹐每一相思﹐輒千里命駕赴之。

髙軒過李賀﹐七歲能文﹐韓愈﹑皇甫過之﹐賀作《髙軒過》詩以謝之。

投轄漢陳遵﹐每大飲﹐賓客滿堂﹐輒閉門取客車轄投井中﹐𨿽有急﹐不得去。

附驥《公孫述傳》﹕蒼蠅之飛不過數步﹐附托驥尾得以絕羣。

披云晉衛見樂廣﹐奇之﹐命子弟造焉﹐曰「此人﹐冰壺濯魄﹐見之瑩然﹐若披雲霧而睹靑天。」

景星鳳凰韓愈遺李勃書曰「朝廷士引領東望﹐若景星鳳凰始見﹐爭先睹之爲快。」

鄙吝復萌漢黃憲﹐陳蕃嘗謂周舉曰「旬日間不見黃叔度﹐鄙吝之私復萌於心矣。」

朋友

莫逆子祀﹑子輿﹑子犁﹑子來﹐四人相與語曰「孰知死生存亡之一體者﹐吾與之友矣。」四人相視而笑﹐莫逆於心﹐遂相與爲友。

友道君逆周宣王將殺其臣杜伯﹐而非其罪。伯之友左儒爭之於王﹐九復之﹐而王不聽。王曰「汝別君而異友也。」儒曰「君道友逆﹐則順君以誅友﹔友道君逆﹐則順友以違君。」王殺杜伯﹐左儒死。」

傾蓋孔子之郯音談﹐國名﹐遭程子於途﹐傾蓋而語﹐終日甚相浹洽﹐顧謂子路曰「取束帛以贈先生。」

雷陳后漢雷義與陳重爲友﹐義舉茂才﹐讓於重﹐刺史不聽。遂佯狂﹐被髮走﹐不應命。鄕裏爲之語曰「膠漆𨿽謂堅﹐不如雷與陳。」

僑札之好季札見鄭子產﹐如舊相識﹐與之縞帶﹐子產獻衣。後稱交契者﹐謂之僑札之好。

杵臼定交後漢公孫沙穆遊太學﹐無資糧﹐乃變服客傭﹐爲吳�賃舂﹐�與語﹐大驚﹐遂定交於杵臼之間。

刎頸交陳餘年少﹐父事張耳﹐兩人相與爲刎頸之交﹐後乃有隙。

如飲醇醪程普嘗以气淩周瑜﹐瑜未嘗有慍色﹐承奉愈謹。普自慚﹐投分於瑜曰「與公瑾交﹐若飲醇醪﹐不覺自醉。」

廉慶廉範與洛陽慶鴻爲刎頸交。時人稱曰「前人管鮑﹐後有廉慶。」

管鮑分金管仲與鮑叔相友善。仲曰「吾困時﹐嘗與鮑叔賈﹐分財則吾多自與﹐鮑叔不以我爲貪﹐知我貧也。生我者父母﹐知我者鮑叔也。」

停雲陶元亮詩敍﹕「停雲﹐思親友也。」故稱知交謂之停雲。

舊雨言舊交也。杜工部云「臥病長安旅次﹐多雨﹐尋常車馬之客﹐舊﹐雨來﹐新﹐雨不來。」

題�嵇康與呂安善。後安來﹐值康不在﹐嵇喜延之﹐不入﹐題鳳字而去。喜以告錄﹐康曰「鳳字﹐凡鳥也。」

指�魯肅以散財賑窮﹐結交俊傑。周瑜過肅﹐並告資糧。肅家有兩�米﹐各三千斛。肅乃指一�與瑜﹐瑜驚異之﹐遂相與結親。

彈冠結綬王吉與貢禹爲友﹐蕭育與朱博爲友﹐交相薦達。長安人語曰「王貢彈冠﹐蕭朱結綬。」

更相爲僕宋韓億﹑李若谷未第時﹐俱貧。赴試京師﹐僅有一氈一席﹐割分之。每出謁﹐更相爲僕。李先登第﹐韓爲負箱﹐至長社﹐分餞而別。後韓亦登第。

爾汝交禰衡逸才飄舉﹐少與孔融作爾汝交。時衡未滿二十﹐而融已五十﹐敬衡才秀﹐共結殷勤。

忘年交張鏗有重名﹐陸贄年十八﹐往見﹐語三日﹐奇之﹐稱爲忘年之交。

金蘭簿戴弘正每得一密友﹐則書於簡編﹐焚香以告祖考﹐號金蘭簿。

三友一龍華歆與邴原﹑管寧相善﹐時號三友爲一龍﹐謂歆爲龍頭﹐原爲龍腹﹐寧爲龍尾。

雉壇五代時﹐三人爲朋﹐築壇﹐以丹雞﹑白犬歃血而盟﹐曰「卿乘車﹐我戴簡﹐他日相逢下車揖。我步行﹐卿乘馬﹐他日相逢馬當下。」

總角之好孫策曰「公瑾與孤有總角之好﹐骨肉之分。」

耐久朋唐魏元同與裴炎締交﹐能保終始。時人號爲耐久朋。

平生歡後漢馬援與公孫述同裏相善﹐以爲當握手﹐歡如平生。

靑雲交江淹曰「袁叔明與我﹐有靑雲交﹐非直銜杯酒而已。」

班荊楚聲子與伍舉相善﹐遇之鄭郊﹐布荊於地﹐共食而言也。

範張雞黍範式﹑張劭爲友﹐春時京師作別﹐式曰「暮秋當拜尊堂。」至期﹐劭白母﹐殺雞以俟。母曰「巨卿相距千里﹐前言戲耳。」劭曰「巨卿信士。」言未畢﹐果至。升堂拜母﹐盡歡而別。

系劍冢樹季札出使過徐﹐徐君好季札劍﹐口不敢言。季札知之﹐使上國﹐未獻。還﹐至徐。徐君已死﹐乃解劍系其冢樹而去。季札交情﹐不以生死易念。

生死肉骨蘧子馮曰「吾見申叔夫子﹐所謂生死而肉骨者也﹐敢忘報哉﹗」

口頭交孟郊詩﹕「古人形如獸﹐皆有大聖徳。今人表似人﹐獸心安可測﹐𨿽笑未必和﹐𨿽哭未必戚﹐但結口頭交﹐肚裏生荊棘。」

交若醴《莊子》﹕君子之交淡如水﹐小人之交甘若醴﹐羣子淡以親﹐小人甘以絕。

貧交行杜詩﹕「翻手作云覆手雨﹐紛紛輕薄何須數﹖君不見管鮑貧時交﹐此時令人棄如土。」

面朋面友顏克志面交如攜手﹐見利卽解攜而去也。楊子曰「朋而不心﹐面朋也﹔友而不心﹐面友也。」同類曰朋﹐同志曰友。

絕交惡聲燕樂毅書﹕「古之君子﹐交絕不出惡聲﹔忠臣去國﹐不潔其名。」

五交劉孝標《廣絕交論》﹐謂勢交﹑論交﹑窮交﹑量交﹑賄交﹐此五交皆不能卹貧﹐故絕之也。

識半面漢應奉嘗詣袁賀﹐賀閉半戶﹐出半面視奉﹐奉卽去。故與人曾相見者﹐曰識半面。

無逢故人公孫弘食故人髙賀脫粟飯﹐覆以布被。賀怨曰「何用故人富貴爲﹖脫粟布被﹐我自有之。」弘內廚五鼎﹐外膳一肴﹐詐也。弘嘆曰「寧逢惡賓﹐無逢故人。」

懷刺漫滅禰衡尙气剛傲﹐自荊州北遊許都﹐書一刺懷之﹐字滅而無所遇。或曰「何不從陳長使者爲達乎﹖」衡曰「君使我從屠沽兒輩耶﹗」

負荊請罪藺相如爲趙上卿﹐位在廉頗右。頗曰「我見相如﹐必辱之。」相如望見頗﹐引車避之。左右以爲恥。曰「彊秦不敢加兵於趙者﹐以吾兩人耳。今兩虎相鬥﹐勢不俱生。吾先國家之急而後私仇。」頗聞之﹐肉袒負荊﹐至門謝罪。

翟公書門《鄭當時傳》﹕翟公爲延尉﹐賓客塡門。及廢﹐門外可設雀羅。後復爲廷尉﹐客欲往﹐翟公大書其門﹐曰「一死一生﹐乃見交情。一貧一富﹐乃知交態。一貴一賤﹐交情乃見。」

布衣交李孔修自號抱眞子﹐混迹��﹐人莫之識。陳獻章見之﹐曰「此非俯首當世人也。」平居冠管寧帽﹐衣朱深衣﹐惟攻《周易》。一日﹐輸糧至縣﹐令異其容止﹐問姓名﹐不答﹐第拱手。令叱曰「何物小民﹐乃拱手耶﹗」再拱手。令怒﹐笞之五﹐竟無言而出。令疑焉。徐得其情﹐乃大敬禮之。吳延舉藩臬於粵﹐引爲布衣交。卒無子﹐尙書霍韜葬之西樵山。

呼字定交服虔字子愼﹐善《春秋》。聞崔烈集門人都講﹐乃匿姓名﹐賃諸生作食。每當講時﹐竊聽。稍共諸生敍其短長。烈疑是虔。明早往﹐及未寤﹐便呼﹕「子愼﹗子愼﹗」虔不覺驚應﹐遂定交。

死友半角哀﹑左伯桃往楚﹐道遇雪﹐度不能俱生﹐乃並衣與角哀﹐伯桃入樹死。角哀至楚﹐爲大夫﹐王備禮葬伯桃。角哀自殺以殉。

奴婢

紀綱之僕《左傳》﹕晉侯迎夫人嬴氏以歸﹐秦伯送衛於晉三千人﹐實紀綱之僕。

漁童樵靑唐肅宗贈髙士張志和奴婢二人﹐志和配爲夫婦﹐名曰漁童﹑樵靑。人問其故﹐曰「漁童使捧釣收綸﹐蘆中鼓。樵靑使刈蘭薪桂﹐竹裏煎茶。」

海山使者晉陶侃家僮百餘人﹐惟一奴不喜言語﹐嘗默坐。侃一日出郊外﹐奴執鞭隨﹐胡僧見而驚﹐禮之曰「海山使者也。」侃異之。至夜﹐失其所在。

讀書婢鄭玄家奴婢皆讀書﹐一婢不稱指﹐玄使人曳跪泥中。須臾﹐一婢問曰「胡爲乎泥中﹖」曰「薄言往﹐逢彼之怒。」

慕其博奧蕭穎士性褊無比﹐畜一傭僕杜亮﹐每一決責﹐便至力殫。亮養創平復﹐爲其指使如故。或勸之去﹐答曰「豈不知﹐但慕其博奧﹐以此戀戀不能去耳。」

溫公二僕司馬溫公家一僕﹐三十年﹐止稱「君實秀才」。蘇學士來謁﹐聞而教之﹐明日攺稱「大參相公」。溫公驚問﹐僕實告。公曰「好一僕被蘇東坡教壞了。」溫公一日過獨樂園﹐見創一廁屋﹐問守園者從何得錢。對曰「積遊賞者所得。」公曰「何不畱以自用﹖」對曰「只相公不要錢。」

臧獲海岱之間罵奴日臧﹐罵婢曰獲。蓋古無奴婢﹐犯事者被臧﹐沒入官爲奴﹔婦女逃亡﹐獲得者爲婢。

措大奴婢之稱﹐有曰廝養﹐有曰蒼頭﹐有曰盧兒﹐有曰奚童﹐有曰鉗奴﹐有曰措大。措大者﹐以其能舉措大事也。

開閣驅婢王處仲嘗荒恣於色﹐體爲之疲﹐左右諫之﹐曰「吾乃不覺耳。如此甚易。」乃開後閣﹐悉驅諸婢出﹐任其所之。

追婢阮咸先幸姑家鮮卑婢。及居母喪﹐姑當遠徙﹐竟將婢去。咸借客驢﹐著重服﹐自追之﹐累騎而返﹐曰「人種不可失﹗」婢卽阮孚之母。

銀鹿唐顏眞卿家僮名曰銀鹿。歐陽公云「銀鹿鼎來。」

便了漢王子淵名褒﹐從成都楊惠買夫時﹐戶下有一髯奴﹐名便了﹐決賣萬五千﹐與立券﹐約從百使役。

長須赤腳韓愈寄盧仝詩云「玉川先生洛城裏﹐破屋數間而已矣。一奴長須不裹頭﹐一婢赤腳老無齒。」又東坡云「常呼赤腳婢﹐雨中擷園蔬。」

掌箋婢唐潞州節度使薛嵩﹐有侍婢紅綫﹐嵩使掌箋表﹐號內記室。

吹篪婢後魏河間王有婢曰朝云﹐善吹篪。諸叛﹐王使朝云假爲嫗吹篪﹐皆流淚﹐思鄕而去。

桃葉晉王獻之愛妾名桃葉﹐嘗渡秦淮口﹐獻之作歌送之。今名曰桃葉渡。獻之有歌曰﹕桃葉復桃葉﹐渡江不用楫。但渡無所苦﹐我自來迎接。

雪兒歌唐李密寵姬名雪兒﹐每賓客﹐有辭章奇麗者﹐付雪兒協律歌之。故號雪兒歌。

絳桃柳枝韓退之二侍姬﹐名絳桃﹑柳枝。退之初出使未歸﹐柳枝竄去﹐家人追獲。及鎭州﹐有云「別來楊柳街頭樹﹐擺亂春風只欲歸﹐惟有小桃園裏在﹐柳花不發侍郎回。」自是專屬意絳桃。

樊素小蠻白樂天兩婢﹐一名樊素﹐一名小蠻。有云「櫻桃樊素口﹐楊柳小蠻腰。」

瓦剌輝明太祖駙馬梅殷僕也。譚深﹑趙曦謀殺駙馬﹐文皇帝殺此二臣﹐瓦剌輝取心肝以祭駙馬﹐痛哭而殉。

僕地潑毒酒衛國主父爲周大夫﹐不歸者三年。其妻巫氏與人通。一日﹐主父回。其妻慮事敗﹐以毒酒飲之﹐命婢葵枝行酒。葵枝知其謀而忖曰「從主母而殺主人﹐不可謂義﹔受主母托而破其狀﹐則害主母﹐不可謂忠。」乃故僕於地﹐而潑其酒。主父反以婢爲不敬﹐而重責之﹐葵枝受而不怨。

李元蒼頭李善﹐漢李元之蒼頭也。元盡室疫死﹐惟孤兒續始生數旬﹐而資財巨萬﹐諸奴欲謀續﹐分其財。善潛以續出亡﹐隱瑕丘界中﹐親自乳哺。及長﹐訴叛奴於官﹐悉殺之。時鐘離意爲瑕丘令﹐上書以聞﹐光武拜善及續並太子舍人。善還舊裏﹐脫冠解帶﹐掃元墓門修祭﹐泣數日乃去。

定國侍兒王鞏字定國﹐坐蘇軾黨﹐貶賓州。軾臨北歸﹐別鞏﹐出侍兒柔奴進酒。軾問柔奴﹕「嶺南應是不好﹖」柔奴曰「此心安處﹐便是吾鄕。」軾因作《定風波》一詞以贈。

卷六選舉部

制科

賓興《周禮﹖地官﹖大司徒》﹕以鄕三物教萬民而賓興之。一曰六徳﹕智﹑仁﹑聖﹑義﹑忠﹑和﹔二曰六行﹕孝﹑友﹑睦﹑姻﹑任﹑卹﹔三曰六藝﹕禮﹑樂﹑射﹑禦﹑書﹑數。

槐花黃科舉年﹐舉子至八月皆赴科場。時人語曰「槐花黃﹐舉子忙。」

棘圍《通典》﹕禮部閱試之日﹐嚴設兵衛﹐棘圍之﹐以防假濫。五代和凝知貢舉時﹐進士喜爲喧嘩以動主司。主司每放榜﹐則圍之以棘﹐閉省門﹐絕人出入。凝撤棘圍﹐開省門﹐而士皆肅然無嘩。所取皆一時英彥﹐稱爲得人。

鄕貢進士唐《選舉志》﹕唐制取士之科﹐多因隋舊。其大略有二﹕由學校曰生徒﹐由州縣曰鄕貢﹐皆升於有司而進退之。其科目﹐有秀才﹐有明經﹐有進士。

觀國之光《易經﹖觀》﹕卦六四爻﹐觀國之光。利用賓於王象﹐曰觀國之光﹐尙賓也。

試士沿革漢文帝始取士以策﹐武帝加問經疑﹐左雄加章奏。武帝始取士以詞賦﹐唐太宗加律判及射。玄宗取士以詩賦﹐徳宗加論及詔誥。宋仁宗始加試經義﹐時王安石始去聲律對偶。哲宗始詔專習經義﹐始廢詩賦。唐太宗始制鄕試會試。宋始定秋鄕試﹐春禮部會試。唐玄宗始移貢舉禮部典試。唐初郎官試。宋眞宗始詔禮部三年一貢試。唐中宗始設三場。漢文帝始親策士。唐武后策問貢士於洛城殿﹐始殿試。宋太祖始禦殿復試。先是武後復試﹐崔沔後間行之。宋太宗始臨軒﹐宰臣讀卷。仁宗始殿試貢士﹐不黜落。宋孝宗始進士引射﹐有陛甲。唐武后始制武舉。宋始印給試題。唐髙祖始貢院設兵衛﹐搜衣服﹐稽察出入棘圍。武后始彌封﹐始糊名。宋眞宗始席捨。後唐始禁懷挾。唐玄宗始嚴鄕貫﹐禁舉人冒籍。蕭何試學童﹐誦九千字以上爲史。左雄奏年十五經爲童子科﹐始制童科。漢文帝始納粟。宋仁宋始置太學三捨。漢武帝始制補博士弟子﹐稱秀才。元魏始制生員。唐髙祖始制秀才﹐州縣類考。後魏令公卿子弟入學。唐睿宗令舉人下第聽入學。宋開寶六年﹐因徐士廉訴知舉不公﹐帝禦講武殿復試﹐親試自此始。及第人賜綠袍﹑靴﹑笏﹐賜宴賜詩﹐自興國二年呂蒙正榜始。分甲次﹐賜同進士出身﹐自興國八年宋白﹑王世則榜始。唱名自雍熙二年梁灝榜始。封印試卷﹐自咸平三年始。置謄錄﹑彌封﹑復考﹑編排﹐皆自祥符八年始。唐制﹕禮部試舉人﹐夜以三鼓爲限。宋率由白晝﹐不復繼燭。

關節士子行賄﹐請求試官﹐曰關節。明朝楊士奇主試﹐有柱聯曰「場列東西﹐兩道文光齊射斗﹔簾分內外﹐一毫關節不通風。」

甲乙科漢平帝時﹐歲課甲科四十人爲郎中﹐乙科二十人爲太子舍人﹐丙科四十人補文學掌故。

通籍舉子登科後﹐禁門中皆有名籍﹐可恣意出入也。

正奏特奏科甲爲正奏﹐恩貢爲特奏。

金榜題名崔實暴卒復生﹐見冥司列榜﹐將相金榜﹐其次銀榜﹐州縣小官並是鐵榜。今人得第﹐謂之金榜題名。

銀袍鵠立隋唐間試舉人﹐皆以白衣卿相稱之﹐又曰白袍子。試日﹐引於院中﹐謂銀袍鵠立。

鄕試

天府賢書《周禮﹖地官﹖鄕大夫》﹕三年則大比徳行道藝﹐而興賢者﹑能者﹐鄕老及鄕大夫以禮禮賓之。厥明﹐鄕老﹑鄕大夫羣吏獻賢能之書於王﹐王再拜受之﹐登於天府。

鹿鳴宴《詩﹖鹿鳴》篇﹐燕羣臣嘉賓之詩也。貢院內編定席捨﹐試已﹐長吏以鄕飲酒禮﹐設賓主﹐陳俎豆﹐歌《鹿鳴》之詩。

孝廉漢制舉人皆名孝廉﹐不由科目始也。曹操亦舉孝廉。

破天荒荊州應試舉人﹐多不成名﹐爲「天荒解」。劉蛻以荊州解及第﹐時號爲「破天荒」。

郁輪袍王維善琵琶﹐岐王使爲伶人﹐引至公主第﹐獨奏新唱﹐號《郁輪袍》。因獻懷中詩﹐王驚曰「皆我素所誦習﹐嘗謂是古人佳作﹐乃子爲之耶﹗」因命更衣﹐引之客座。召試官至第﹐遣宮婢傳教﹐作解頭及第。

會試

南宮唐開元中﹐謂尙書省爲南省﹐門下﹑中書爲北省。南宮﹐禮部也。舊以禮部郎中掌省中文翰﹐謂之南宮舍人。後之赴春榜﹐曰赴南宮。

知貢舉唐《選舉志》﹕玄宗開元二十四年﹐考功員外郎李昂與貢舉﹐詆訶進士李權文章﹐大爲權所陵詬。帝以員外郎望輕﹐遂移貢舉於禮部﹐以侍郎主之﹐永爲例。禮部進士自此始。

玉筍班唐李宗敏知貢舉﹐所取多知名士﹐世謂之玉筍班。

朱衣點頭歐陽修知貢舉﹐考試閱卷﹐常覺一朱衣人在座後點頭﹐然後文章入格。始疑傳吏﹐及回視﹐一無所見﹐因語同列而三嘆。常有句云「文章自古無憑據﹐惟願朱衣暗點頭。」

文無定價韓昌黎應試《不遷怒﹑不貳過》題﹐見黜於陸宣公。翌歲﹐公復主試﹐仍命此題﹔韓復書舊作﹐一字不易﹐公大加稱賞﹐擢爲第一。

奏攺試期宋朝科試在八月中﹐子由忽感寒疾﹐自料不能及矣。韓魏公知而奏曰「今歲制科之士﹐惟蘇軾﹑蘇轍最有聲望。聞其弟轍偶疾﹐如此人不得就試﹐甚非眾望﹐須展限以待之。」上許之。直待子由病痊﹐方引就試﹐比常例遲至二十日。自後科試並在九月。相國呂徽仲不知其故﹐東坡乃爲呂言之﹐呂曰「韓忠獻之賢如此哉﹗」

同試走避二蘇初赴制科之召﹐同就試者甚多。相國韓公偶與客言曰「二蘇在此﹐而諸人亦敢與之較試﹐何也﹖」於是不試而去者十八九。

屈居第二嘉二年﹐歐陽修知貢舉﹐梅堯臣得蘇軾《刑賞論》以示修﹐修驚喜﹐欲以冠多士﹐疑門生曾鞏所作﹐乃置第二。

龍虎榜唐貞觀八年﹐陸贄主試﹐歐陽詹舉進士﹐與韓愈﹑李觀﹑李絳﹑崔羣﹑王涯﹑馮宿﹑庾承宣聯第﹐皆天下名士﹐時稱「龍虎榜」。

殿試

狀元唐武後天授元年二月﹐策問貢士於洛陽殿前。狀元之名﹐蓋自此始。

淡墨書名唐人進士榜必以夜書﹐書必以淡墨。或曰名第者陰注陽受﹐以淡墨書﹐若鬼神之迹也。

臚傳集英殿唱第日﹐皇帝臨軒﹐宰臣進三名卷子﹐讀於禦案前﹐用牙棍點讀。宰臣拆視姓名﹐則曰某人。鴻臚寺承之﹐以傳於階下﹐衛士六七人﹐齊聲傳其名而呼之﹐謂之傳臚。

糊名唐初擇人以身﹑言﹑書﹑判﹐六品以下集試﹐選人皆糊名﹐令學士考判。

臨軒策士宋熙寧三年﹐呂公著知貢舉﹐密奏曰「天子臨軒策士﹐用詩賦﹐非舉賢求治之意。令廷試﹐乞以詔策﹐咨訪治道。」自是上禦集英殿親試﹐乃用策問。

天門放榜範仲淹判陳州時﹐郡守母病﹐召道士伏壇﹐奏章終夜不動。至五更﹐謂守曰「夫人壽有六年。」守問奏章何久﹐曰「天門放明年春榜﹐觀者駢道﹐以故稽畱。」問狀元﹐曰「姓王﹐二字名﹐下一字塗墨﹐旁注一字﹐遠不可辧。」明春﹐狀元王拱壽﹐禦筆攺爲拱辰。

湘靈鼓瑟錢起宿驛舍﹐外有人語曰「曲終人不見﹐江上數峯靑。」起識之。及殿試《湘靈鼓瑟》詩﹐遂賦曰「善鼓云和瑟﹐常聞帝子靈。馮夷徒自舞﹐楚客不堪聽﹐雅調淒金石﹐淸音發杳冥。蒼梧來暮怨﹐白芷動芳馨。流水傳湘曲﹐悲風過洞庭。」末聯久不屬。忽記此二語﹐足之。試官曰「神句也。」遂中首選。

志不在溫飽王曾初舉進士﹐省試禮部﹑廷對皆第一。人或曰「狀元中三楊﹐一生喫著不盡。」曾曰「某生平志不在溫飽。」

瓊林宴宋太平興國八年﹐宋白等及第﹐賜宴瓊林苑﹐後遂爲定制。又曰自呂蒙正始。

泥金報喜《天寶遺事》﹕新及第﹐以泥金帖子附家書報捷﹐謂之泥金報喜。

雁塔題名唐韋肇及第﹐偶於慈恩寺雁塔上題名﹐後人效之﹐遂爲故事。自神龍以來﹐杏林宴後於雁塔題名﹐同年中推善書者記之。他時有將相﹐則易朱書。

曲江宴曲江在西安府﹐唐朝秀士登科第者﹐賜宴曲江。每年三月三日﹐遊人最盛。

蕊榜世傳﹕大羅天放榜於蕊珠宮﹐故稱蕊榜。

一榜京官宋太祖幸西都。張齊賢以布衣獻《十策》﹐語太宗曰「我到西都得一張齊賢﹐異時可作宰相。」太宗卽位﹐放進士榜﹐欲置齊賢髙等﹐而有司落名三甲榜末﹐上不悅。及注官﹐一榜盡除京官。

奪錦標唐盧肇﹑黃頗皆宜興人﹐同舉鄕試﹐郡守獨厚餞頗。明年﹐肇狀元及第歸﹐郡守延肇觀競渡﹐有詩﹕「向道是龍君不信﹐果然奪得錦標歸。」守大慚。

釋褐宋興國二年﹐始賜呂蒙正等釋褐加袍帶。後遂爲例。

燒尾宴唐士人得第﹐必展歡宴﹐謂之燒尾宴。謂魚化爲龍﹐必燒其尾。

賜花唐懿宗開新第﹐宴於同江﹐乃命折花於金盒﹐令中使馳之宴所﹐宣口敕曰「便令簪花飲宴。」無不爲榮。

紅綾餅唐僖宗幸南內興慶池﹐泛舟﹐方食餅。時進士在曲江﹐有聞喜宴。上命禦府依人數各賜紅綾餅。所司以金盒進﹐上命中官馳以賜。故徐演詩云「莫欺老缺殘牙齒﹐曾喫紅綾餅來。」

柳汁染衣李固行古柳下﹐聞彈指聲曰「吾柳神也﹐用柳汁染子衣矣。得藍袍﹐當以棗糕祀我。」未幾﹐及第。

英雄入彀唐太宗貞觀中私幸端門﹐見進士綴行而出﹐喜曰「天下英雄入吾彀中矣﹗」時人語曰「太宗皇帝眞長策﹐賺得英雄盡白頭。」

取靑紫漢夏侯勝曰「士患不明經術耳﹐經術一明﹐取靑紫﹐如俯拾地芥耳。」

席帽離身宋初士子猶襲唐俗﹐皆曳袍垂帶﹐出則席帽自隨。李巽累舉不第﹐鄕人曰「李秀才不知恁時席帽離身﹖」及第後﹐乃遺鄕人詩曰「爲報鄕閭親戚道﹐如今席帽已離身。」

一日看徧長安花王維登第﹐得意之甚﹐有「一日看徧長安花」之句。

踏李三王十朋正榜第一﹐李三錫副榜第一。時有戲正榜尾者﹐曰「舉頭𨿽不見王十﹐伸腳猶能踏李三。」

五色云見韓忠獻弱冠舉進士﹐名在第二。方唱名﹐太史奏曰「下五色云見。」遂拜右司諫﹐權知制誥。

靑錢學士唐張舉制科甲第﹐員半千稱﹕文辭猶靑銅錢﹐萬選萬中。時號「靑錢學士」。

登科謝詩王寄幼有聲場屋間﹐爲李文定客。文定薨於位﹐章聖臨奠﹐見屏間有詩云「雁聲不到歌樓上﹐秋色偏欺客路中。」愛之﹐召見。占對稱旨﹐特許赴殿試。旣登科﹐有謝詩云「不拜春官爲座主﹐親逢天子作門生。」

讀卷賀得士開慶間﹐王應麟充讀卷官。至第七卷

﹐頓首曰「是捲古誼若龜鑑﹐忠肝如鐵石﹐臣敢以得士賀。」遂擢第一﹐乃文天祥也。

門生

春官桃李唐劉禹錫寄王侍郎放榜詩﹕「禮闈新榜動長安﹐九陌人人走馬看。一日聲名徧天下﹐滿園桃李屬春官。」

謝衣缽《摭言》﹕狀元以下﹐到主司宅﹐綴行而立﹐斂名紙通呈﹐與主司對拜。執事云「請狀元請名第。第幾人﹐謝衣缽。」「衣缽」﹐謂與主司名第同者﹐或與主司先人名第同者﹐謂之謝衣缽。

傳衣缽範質舉進士﹐主司和凝愛其才﹐以第十三人登第﹐謂質曰「君文宜冠多士﹐屈居第十三者﹐欲君傳老夫衣缽耳。」後和入相﹐質亦拜相。

沆瀣一气杜審權知貢舉﹐收盧處權。有戲之者曰「座主審權﹐門生處權。」祥符二年﹐崔沆收崔瀣﹐說者謂﹕「座主門生﹐沆瀣一气。」

頭腦冬烘鄭侍郎薰主試﹐疑顏標爲魯公之後﹐擢爲狀元。及謝主司﹐知其非是﹐乃悔誤取。時人嘲之曰「主司頭腦太冬烘﹐錯認顏標是魯公。」

好腳迹門生唐逢吉知貢舉﹐榜未發而拜相﹐及第士子皆就中書省見座主。時人謂好腳迹門生。

陸氏荒莊唐崔羣知貢舉歸﹐其妻勸令置田。羣曰「予有美莊三十所。」妻曰「君非陸贄門人乎﹖君主文柄﹐約其子不令就試﹐贄如以君爲良田﹐則陸氏一莊荒矣。」

門生門下見門生唐裴官僕射﹐宰相馬胤孫﹑桑維翰皆其所取士。胤孫知貢舉﹐引新進詣﹐作詩曰「門生門下見門生。」世以爲榮。維翰嘗過﹐不迎不送。或問之﹐曰「我見桑公於中書﹐庶僚也﹔桑公見我於私第﹐門生也。何送迎之有﹖」

天子門生宋趙逵﹐紹興中對策當旨﹐擢第一﹐獨忤秦檜意﹐外除。帝問逵安在﹐授校書郎﹐單車赴闕。關吏迎合檜﹐搜逵﹐橐中僅書籍耳。比檜卒﹐遷起居郎。帝曰「卿知之乎﹖始終皆朕自擢。檜一語不及卿﹐以此信卿不附權貴﹐眞天子門生也。」

下第

點額《三秦記》﹕龍門跳過者﹐魚化爲龍﹔跳不過者﹐暴腮點額。

康了柳冕應舉﹐多忌﹐謂「安樂」爲「安康」。榜出﹐令僕探名﹐報曰「秀才康了﹗」

曳白天寶二年﹐以禦史中丞張倚之子爲第一﹐議者蜂起。玄宗復試﹐終日不成一字﹐謂之曳白。

孫山外孫山應舉﹐綴名榜末。朋儕以書問山得失﹐答曰「解名盡處是孫山﹐餘人更在孫山外。」

我輩顏厚劉對策﹐極得罪宦官。考官馮宿等見策嘆服﹐而畏宦官﹐不敢收取。榜出﹐物論囂然。李曰「劉下第﹐吾輩登科﹐能無顏厚﹖」

紅勒帛劉幾屢試第一﹐好爲險怪之語﹐歐公惡之。場捲有曰「天地軋﹐萬物茁﹐聖人發。」歐公曰「此必劉幾。」批曰「秀才辣﹐試官刷。」一大朱筆橫抹之﹐謂紅勒帛。後數年﹐又爲禦試。考官試「堯舜性仁」賦曰「靜以延年﹐獨髙五帝之壽﹔動而有勇﹐形爲四凶之誅﹗」公大稱賞﹐及唱名第一﹐乃劉幾易名劉。公愕然久之。

花樣不同盧仝下第出都﹐逆旅有人嘲之曰「如今花樣不同﹐且自收拾回去。」

倒繃孩兒苗振第四人及第﹐召試館職。晏相曰「宜稍溫習熟。」振曰「豈有三十年爲老娘而倒繃孩兒者乎﹖」旣試﹐果不中。公曰「苗君果『倒繃孩兒』矣﹗」

大器晚成《老子》云「大器晚成。」漢馬援失意。其兄馬況謂援曰「汝大器晚成。」

眼迷日五色唐李程試《日五色》題﹐呈捲楊於陵。楊稱許當作狀元﹐而榜發無名。楊持捲示主司﹐主司懊恨﹐因謀之於陵﹐擢狀元。後李薦爲東坡客﹐坡知貢舉﹐薦下第﹐東坡送之詩曰「平生漫說古戰場﹐過眼終迷日五色。」

舉子過夏《遁齋閒覽》﹕長安舉子﹐六月後落第者不出京﹐謂之過夏﹐多借靜坊廟院作文﹐日夏課。

文星暗唐大中間﹐天官奏云「文星暗﹐科場當有事。」後經三科皆復試﹐復多落第。考官皆罰俸。

操�《國史補》﹕進士籍而入選﹐謂之春關。不捷而醉飽﹐謂之操。匿名造謗﹐曰無名子。

傍門戶飛唐元和中﹐士人下第﹐多爲詩刺試官。獨章孝標作《歸燕詩》以上庾侍郎﹐曰「舊壘危巢泥已落﹐今年故向社前歸。連云大廈無棲處﹐更傍誰家門戶飛﹖」

薦舉

徵辟凡訪求遺佚﹐有詔召之曰徵﹐郡國舉擢曰辟。三代官由訪舉。漢始詔刺史守相得專辟。隋煬帝始州縣僚屬選舉﹐一由吏部。唐玄宗始文武選﹐分屬吏﹑兵兩部。

勸駕漢髙帝詔曰「賢士大夫有肯從我遊者﹐吾能尊顯之。……其有稱明徳者﹐長吏必身勸﹐爲之駕。」

計偕漢武帝元光五年﹐詔徵吏民有明當世之務﹐習先聖之術者﹐縣次續食﹐令與計偕。

鶚薦後漢禰衡始冠﹐孔融愛其才﹐與爲友﹐上表薦之曰「鷙鳥累百﹐不如一鶚﹔使衡立朝﹐必有可觀。」

先容《鄒陽傳》﹕「蟠木根柢﹐輪離奇。爲萬乘器者﹐以左右爲之先容也。」公門桃李唐狄仁傑薦張柬之爲宰相﹐又薦夏官侍郎姚崇﹑監察禦史桓彥範﹑太平州刺史敬暉數人﹐皆爲名臣。或謂仁傑曰「天下桃李盡屬公門。」仁傑曰「薦賢爲國﹐非爲私也。」

藥籠中物元行衝謂狄仁傑曰「下之事上﹐譬之富家積貯以自資也。脯脂胰﹐以供滋膳﹔參術芝苓﹐以防疾病。門下充爲味者多矣﹐願以小人充備一藥石。」仁傑嘆曰「君正吾藥籠中物﹐不可一日無也。」

道側奇寶韓愈薦樊宗師於袁滋相公書曰「誠不忍奇寶橫棄道側。」

向陽花木範文正公知杭州﹐蘇麟爲屬縣巡簡。城中官弁往往皆獲薦﹐獨麟在外邑﹐未見收錄﹐因公事入府﹐獻詩曰「近水樓臺先得月﹐向陽花木早爲春。」文正見而薦之。

夾袋呂蒙正夾袋中有折子﹐每四方人謁見﹐必問有何人才。客去﹐卽識之。朝廷求賢﹐取諸夾袋以應。

明珠暗投《鄒陽傳》﹕明月之珠﹐夜光之璧﹐以投於道﹐莫不按劍相顧盼﹐無因而至前也。相見之晚﹐主父偃上書閣下﹐朝奏﹐暮召。時徐樂﹑嚴安亦俱上書言世務。上召三人﹐曰「公等安在﹖何相見之晚也﹗」

齒牙餘論《南史》﹕謝眺好獎予人才。會稽孔有才華﹐未貴時﹐孔嘗令艸讓表以示﹐嗟吟良久﹐手自折簡薦之﹐謂曰「士子聲名未立﹐應共獎成﹐無惜齒牙餘論。」

鉛刀一割晉以譙王永爲湘州刺史﹐行至武昌﹐惇與之宴﹐謂永曰「足下雅素佳士﹐恐非將相才也。」永曰「公未見知耳﹐鉛刀豈無一割之用﹖」

四輩督趨唐《馬周傳》﹕中郎將常何言「臣客馬周﹐忠孝人也。」帝卽召之。未至﹐又遣四輩督趨之。

舉賢良漢武帝建元初﹐始詔天下舉賢良方正﹑直言敢諫之士。又用董仲舒議﹐令郡縣歲舉孝廉各一人﹐限以四科﹕一曰徳行髙潔﹐志節淸白﹔二曰學通行修﹐經中博士﹔三曰明習法令﹐足以決疑﹐按章復問﹐文中禦史﹔四曰剛毅多略﹐遭事不惑﹐明足決斷﹐材任三輔。縣令四科取士﹐終漢世不變。

舉茂才後漢安帝元嘉初﹐尙書令左雄上言﹕郡國彊仕﹐自今孝廉年不滿四十﹐不得察舉﹐皆請詣公府﹐諸生試經學﹑文吏課箋奏。若有茂才異行﹐自可不拘年齒。帝從之。

濫爵

麒麟楦唐楊炯每呼朝士爲麒麟楦﹐或問之﹐炯曰「今之扮麒麟者﹐必修飾其形﹐覆之驢上﹐象貌宛然﹔及去其皮﹐還是驢耳。無徳而朱紫﹐何以異是﹗」

白版侯唐武后時﹐封侯者眾﹐鑄印不給﹐遂有以白版封侯者。

斜封官唐太平公主與安樂等七公主皆開府﹐而主府官屬皆濫用﹐悉出屠販﹐納資求官﹐降墨敕﹐斜封授之﹐故號斜封官。

銅臭漢靈帝鬻官爵。崔烈進錢五百萬爲司徒。常問其子鈞曰「吾居三公﹐外議若何﹖」鈞曰「大人少有英稱﹐歷位卿守﹐論者但嫌其銅臭耳。」

鬥酒博梁州漢孟沱以一斗葡萄酒遺張讓﹐得梁州刺史。東坡詩云「伯一斗酒博梁州。」

爛羊頭關內侯更始劉聖公納趙萌女爲後﹐委政於萌﹐日夜飲宴後庭﹐羣小膳夫﹐濫受美爵。長安人語曰「竈下養﹐中郎將。爛羊胃﹐騎都尉。爛羊頭﹐關內侯。」

貂不足﹐狗尾續晉趙王倫篡位﹐同謀者越階次﹐奴隸廝奴﹐亦加爵位。每會﹐貂蟬盈座。時人語曰「貂不足﹐狗尾續。」

彌天太保更始時﹐官爵太濫﹐有彌天太保﹑徧地司空之稱。

�椎碗脫武后時濫用人﹐時人爲之語曰「椎侍禦史﹐碗脫校書郎。」四齒耙爲椎﹐言用官之濫﹐如用耙齒椎聚之多。碗﹐小盂也。碗脫之形模﹐言个个相似也。

官制

三公三孤三公﹕太師﹑太傅﹑太保。三孤﹕少師﹑少傅﹑少保。師﹐天子所師。傅﹐傅相天子。保﹕保護天子。

六卿吏部曰太宰﹑冢宰﹐戶部曰大司徒﹐禮部曰大宗伯﹐工部曰大司空﹐兵部曰大司馬﹐刑部曰大司寇。

六官吏部曰天官﹐戶部曰地官﹐禮部曰春官﹐兵部曰夏官﹐刑部曰秋官﹐工部曰冬官。

以龍紀官優羲以龍紀官﹕春官曰蒼龍﹐夏官曰赤龍﹐秋官曰白龍﹐冬官曰黑龍﹐中官曰黃龍。

以火紀官神農以火紀官﹕春官爲大火﹐夏官爲鶉火﹐秋官爲西火﹐冬官爲北火﹐中官爲中火。

以云紀官黃帝始以云紀官﹕春官曰靑雲﹐夏官曰縉雲﹐秋官曰白雲﹐冬官曰黑雲﹐中官曰黃雲。

以鳥紀官黃帝後以鳥紀官﹕祝鳩氏爲司農﹐雎鳩氏爲司馬﹐司鳩氏爲司空﹐爽鳩氏爲司寇﹐鶻鳩氏爲司事。

以民事紀官顓頊氏以民事紀官﹕以少昊之子重爲木正﹐曰勾芒﹔該爲金正﹐日蓐收﹔修熙相代爲水正﹐曰玄冥﹔炎帝之子爲土正﹐曰勾龍﹔顓頊之子爲火王﹐曰祝融。勾龍能平水土﹐後世祀以配社。

太尉僕射太尉﹐秦官也﹐等於三公﹐掌兵。左右僕射﹐亦秦官也﹐等於六卿。

九錫一大輅﹐玄牡。二駟馬﹐衮冕之服﹐赤舄副之。三軒﹐縣之樂﹐六佾之舞。四朱戶以居。五納陛以登。六虎賁之士三百人。七斧鉞各一。八彤弓。一彤﹐矢百。旅弓十﹐旅矢千。九鬯。一卣﹐瓚副之。

勒名鐘鼎《周禮﹖司勛職》﹕「鑄鼎銘勛。」言有功勛者﹐鑄器以銘之也。

紀績旗常《周禮》﹕王命君牙曰「惟乃祖乃父﹐服勞王家﹐厥有成績﹐紀於太常。」太常者﹐王之旌旗也。有功者書焉﹐以表顯也。

礪山帶河漢髙帝定天下﹐剖符封功臣﹐刳白馬而盟之﹐封爵之誓曰「使黃河如帶﹐泰山若礪。國以永存﹐爰及苗裔。」

丹書鐵券漢髙與功臣剖符作誓﹐丹書鐵券﹐金匱石室﹐藏之宗廟。

尙寶天子玉璽龍章﹐王后玉璽鳳章﹐親王金寶龜鈕﹐勛爵金印麟鈕﹐總兵銀印虎鈕﹐布政銀印﹐府州縣銅印﹐禦史鐵印。

六部稱號禮部曰祠部﹑儀部﹑膳部。戶部曰民部﹑版部﹑金部﹑倉部。兵部曰駕部。刑部曰比部。工部曰水部﹑虞部。此稱自唐朝始。

都禦史左都禦史﹐以其爲禦史之率﹐故曰禦史大夫。巡撫都禦史﹐以其爲憲臺之長﹐故曰禦史中丞。

大九卿六部尙書﹑都察院﹑通政﹑大理寺卿﹐謂之大九卿。

小九卿太常﹑太僕﹑光祿﹑鴻臚﹑上林苑等卿﹐翰林院﹑國子監祭酒﹑順天府尹﹐謂之小九卿。

執金吾漢武帝攺秦中尉﹐更名曰執金吾。蓋吾者﹐禦也。執金刀以禦非常者也。又曰﹕金吾﹐鳥名﹐取以辟除惡鳥。

率更令師古曰「掌知漏刻﹐故曰率更。」率﹐音律。

三獨坐光武詔禦史中丞與司隸校尉﹑尙書令會同﹐並專席而坐﹐京師號曰「三獨坐」。

三老五更後漢永平二年﹐三雍成﹐拜桓榮爲五更。晉某年﹐天子幸太學﹐命王祥爲三老。三老﹑五更總是一人﹐與《尙書》四嶽一例。

四姓小侯漢外戚樊﹑郭﹑陰﹑馬四姓非列侯﹐故曰小侯。

誥敕人臣五品以下﹐其父母與妻封贈之命曰敕命﹐其寶用敕命之寶﹐受封者曰敕封。五品以上﹐其祖父母﹑父母與妻封贈之命曰誥命﹐其寶用誥命之寶﹐受封者曰誥封。

封贈人臣父母與妻生前受封者曰敕封﹑誥封﹐人稱之曰封君﹔死後受封者曰敕贈﹐人稱之曰贈君。

母妻封號凡品級官員封及其母妻者﹐正從一品﹐母妻封一品夫人﹔正從二品﹐母妻封夫人﹔正從三品﹐母妻封淑人﹔正從四品﹐母妻封恭人﹔正從五品﹐母妻封宜人﹔正從六品﹐母妻封安人﹔正從七品﹐母妻封孺人。

文官補服一二仙鶴與錦雞﹐三四孔雀云雁飛﹐五品白鷴惟一樣﹐六七鷺鷥宜﹐八九品官並雜職﹐鵪鶉練雀與黃鸝。風憲衙門專執法﹐特加獬豸邁倫夷。

武官補服公侯駙馬伯﹐麒麟白澤裘﹐一二繡獅子﹐三四虎豹優﹐五品熊羆俊﹐六七定爲彪﹐八九是海馬﹐花樣有犀牛。

文勛階文正一品﹐初授特進榮祿大夫﹐升授加授俱特進光祿大夫﹑左右柱國﹐月俸八十七石。從一品﹐初授榮祿大夫﹐升授加授俱光祿大夫﹑柱國﹐月俸七十二石。正二品﹐初授資善大夫﹐升授資政大夫﹐加授資徳大夫﹑正治上卿﹐月俸六十一石。從二品﹐初授中奉大夫﹐升授通奉大夫﹐加授正奉大夫﹑正治卿﹐月俸四十八石。正三品﹐初授嘉議大夫﹐升授通議大夫﹐加授正議大夫﹑資治尹﹐月俸三十五石。從三品﹐初授亞中大夫﹐升授正中大夫﹐加授大中大夫﹑資治少尹﹐月俸二十六石。正四品﹐初授中順大夫﹐升授中憲大夫﹐加授中議大夫﹑替治尹﹐月俸二十四石。從四品﹐初授朝列大夫﹐升授﹑加授俱朝議大夫﹑贊治少尹﹐月俸二十石。正五品﹐初授奉議大夫﹐升授﹑加授俱奉政大夫﹑修正庶尹﹐月俸十六石。從五品﹐初授奉訓大夫﹐升授﹑加授俱奉直大夫﹑協正庶尹﹐月俸十四石。正六品﹐初授承直郎﹐升授承徳郎﹐月俸十石。從六品﹐初授承務郎﹐升授儒林郎﹝儒士出身﹞﹑宣徳郎﹝吏員才幹出身﹞﹐月俸八石。正七品﹐初授承仕郎﹐升授文林郎﹝儒士出身﹞﹑宣議郎﹝吏員才幹出身﹞﹐月俸七石五斗。從七品﹐初授從仕郎﹐升授徵仕郎﹐月俸七石。正八品﹐初授迪功郎﹐升授修職郎﹐月俸六石六斗。從八品﹐初授迪功佐郎﹐升授修職佐郎﹐月俸六石。正九品﹐初授將仕郎﹐升授登仕郎﹐月俸五石五斗。從九品﹐初授將仕佐郎﹐升授登仕佐郎﹐月俸五石。未入流﹐月俸三石。

武勛階正一品﹐初授特進榮祿大夫﹐升授﹑加授俱特進光祿大夫﹑右柱國。從一品﹐初授榮祿大夫﹐升授﹑加授俱光祿大夫﹑柱國。正二品﹐初授驃騎將軍﹐升授金吾將軍﹐加授龍虎將軍﹑上護軍。從二品﹐初授鎭國將軍﹐升授定國將軍﹐加授奉國將軍﹑護軍。正三品﹐初授昭勇將軍﹐升授昭毅將軍﹐加授昭武將軍﹑上輕車都尉。從三品﹐初授懷遠將軍﹐升授定遠將軍﹐加授安遠將軍﹑輕車都尉。正四品﹐初授明遠將軍﹐升授宣威將軍﹐加授廣威將軍﹑上騎都尉。從四品﹐初授宣武將軍﹐升授顯武將軍﹐加授信武將軍﹑中騎都尉。正五品﹐初授武徳將軍﹐升授武節將軍﹐加驍騎尉。從五品﹐初授武備將軍﹐升授武毅將軍﹐加飛騎尉。正六品﹐初授昭信校尉﹐升授武毅將軍﹐加飛騎尉。從正六品﹐初授昭信校尉﹐升授承信校尉﹐加云騎尉。正七品﹐初授忠顯校尉﹐升授忠武校尉﹐加武騎尉。從七品﹐初授忠翊校尉﹐升授忠勇校尉。正八品﹐初授毅武校尉﹐升授修武校尉。從八品﹐初授進義校尉﹐升授保義校尉。凡月俸俱與文官同。

品級正從一品正一品﹕太師﹐太傅﹐太保﹐宗人令﹐左右宗正﹐左右宗人﹐左右都督。從一品﹕少師﹐少傅﹐少保﹐太子太師﹐太子太傅﹐太子太保﹐都督同知。

正從二品正二品﹕太子少師﹐太子少傅﹐太子少保﹐尙書﹐都禦史﹐都督僉事﹐正畱守﹐都指揮使﹐襲封衍聖公。從二品﹕布政使﹐都指揮同知。

正從三品正三品﹕太子賓客﹐侍郎﹐副都禦史﹐通政使﹐大理寺卿﹐太常寺卿﹐詹事﹐府尹﹐按察使﹐副畱守﹐都指揮僉事﹐指揮使。從三品﹕光祿寺卿﹐太僕寺卿﹑行太僕寺卿﹐苑馬寺卿﹐參政﹐都轉運鹽使﹐畱守司指揮同知﹐宣慰使。

正從四品正四品﹕僉都禦史﹐通政﹐大理寺少卿﹐太常寺少卿﹐太僕少卿﹐少詹事﹐鴻臚寺卿﹐京府丞﹐按察司副使﹐行太僕寺少卿﹐苑馬寺少卿﹐知府﹐衛指揮僉事﹐宣慰司同知。從四品﹕國子監祭酒﹐布政司參議﹐鹽運司同知﹐宣慰司副使﹐宣撫司宣撫。

正從五品正五品﹕華蓋﹑謹身﹑武英殿大學士﹐文淵﹑東閣﹑春坊大學士﹐翰林院學士﹐庶子﹐通政司參議﹐大理寺丞﹐尙寶司卿﹐光祿寺少卿﹐六部郎中﹐欽天監正﹐太醫院使﹐京府治中﹐宗人府經歷﹐上林苑監正﹐按察司僉事﹐府同知﹐王府長史﹐儀衛﹐正千戶﹐宣撫司同知。從五品﹕侍讀侍講學士﹐諭徳﹐洗馬﹐尙寶﹑鴻臚少卿﹐部員外郎﹐五府經歷﹐知州鹽運司副使﹐鹽課提舉﹐衛鎭撫﹐副千戶﹐儀衛﹐副招討﹐宣撫司副使﹐安撫使安撫。

正六品大理寺正﹐詹事﹐丞﹐中允﹐侍讀﹐侍講﹐司業﹐太常寺丞﹐尙寶司丞﹐太僕寺﹐行太僕寺丞﹐主事﹐太醫院判﹐都察院經歷﹐京縣知縣﹐府通判﹐上林苑監副﹐欽天監副﹐五官正﹐兵馬指揮﹐畱守司﹑都司經歷﹐斷事﹐百戶﹐典仗﹐審理正﹐神樂觀提點﹐長官司副招討﹐宣撫僉事﹐安撫同知﹐善世正。從六品﹕贊善﹐司直郎﹐修撰﹐光祿寺丞﹑署正﹐鴻臚寺丞﹐大理寺副﹐京府推官﹐布政司經歷﹑理問﹐鹽運司判官﹐州同知﹐鹽課司提舉﹐市舶司﹑河梁副提舉﹐安撫司副使。

正七品都給事中﹐監察禦史﹐編修﹐大理寺評事﹐行人司正﹐五府﹑都察院都事﹐通政司經歷﹐太常寺博士﹑典簿﹐兵馬副指揮﹐營膳司所正﹐京縣丞﹐府推官﹐知縣﹐按察司經歷﹐畱守司﹑都司都事﹑副斷事﹐審理﹐安撫司僉事﹐蠻夷長官。從七品﹕翰林院檢討﹐左右給事中﹐中書舍人﹐行人司副﹐光祿寺典簿﹑署丞﹐詹事府﹑太僕寺主簿﹐京府經歷﹐靈臺郎﹐祠祭署奉祀﹐州判官﹐鹽課司副提舉﹐布政司都事﹐副理問﹐鹽運司﹑衛﹑宣慰﹑招討司經歷﹐蠻夷副長官。

正八品國子監丞﹐五經博士﹐行人﹐部照磨﹐通政司知事﹐京主簿﹐保章正﹐禦醫﹐協律郎﹐典牧所提領﹐營繕所副﹐大通關寶鈔﹑龍江司提舉﹐衛知事﹐府經歷﹐縣丞﹐煎鹽司提舉﹐按察司知事﹐宣慰都事﹐王府典寶﹑典簿﹑奉祀﹑良醫﹑典膳正﹑紀善﹐講經﹐至靈元符崇眞宮靈官。從八品﹕淸紀郎翰林院典籍﹐國子監助教﹑典簿﹑博士﹐光祿錄事﹑監事﹐鴻臚寺主簿﹐京府﹑運司知事﹐挈壺正﹐祠祭署祀丞﹐布政司照磨﹐王府典膳﹑奉祀﹑典寶﹑良醫副﹐宣慰司經歷﹐神樂觀知觀﹐崇眞宮副靈官﹐左右覺義﹐玄義。

正九品校書﹐侍書﹐國子監學正﹐部檢校﹐鴻臚寺署丞﹐五官監候﹑司曆﹐營繕所丞﹐典牧所﹑會同館﹑文思院丞﹑承運﹑寶鈔廣運﹑廣積﹑贓罰﹑十字庫﹐顏料﹑皮作﹑鞍轡﹑寶源局﹑織染所﹑京府織染局大使﹐龍江寶鈔副提舉﹐府知事﹐縣主簿﹐長史司主簿﹑典儀正﹑典樂﹐牧監正﹐茶馬大使﹐贊禮郎﹐奉鑾﹑宣撫﹑安撫知事。從九品﹕侍詔﹐司諫﹐通事舍人﹐正字﹐詹事府錄事﹐司務﹐學錄﹐典籍﹐鳴贊﹐序班﹐司晨﹐漏刻博士﹐司牧大使﹐牧監副﹐圉長﹐太醫院﹑提舉司﹑鹽課司﹑州所吏目﹐軍儲﹑禦馬﹑都督府﹑門倉﹑軍器局大使﹐承運﹑寶鈔廣運﹑廣積﹑贓罰﹑十字庫副使﹐典牧所﹑會同館﹑文思院副使﹐廣盈﹑太倉銀庫﹑太僕寺﹑京府庫﹑都稅﹑宣課﹑柴炭司大使﹐顏料﹑皮作﹑鞍轡﹑寶源局﹑織染局﹑京府織染局副使﹐艸場大使﹐孔﹑顏﹑孟子孫教授﹐按察司檢校﹐府﹑宣撫司照磨﹐典儀﹐副教授﹐伴讀﹐都司﹑運司﹑府﹑京衛﹐宣撫﹑宣慰司學教授﹐司庫司﹑府倉﹑雜造﹑織染司﹑稅庫司大使﹐司獄﹐巡檢﹐茶馬副使﹐正術﹐正科﹐都綱﹐都紀﹐太常寺同樂﹐教坊司韶舞﹐司樂。

未入流孔目﹐國子監掌饌﹐學正﹐教諭﹐訓導﹐兵馬﹑斷事﹑長官司吏目﹐司牲﹑司牧副使﹐府檢校﹐縣典史﹐軍器局﹑柴炭司副使﹐遞運所大使﹐驛丞﹐河泊所閘壩官﹐關大使﹐牧監﹐錄事﹐郡長﹐提控﹐案牘﹐都督府﹑禦馬﹑軍儲﹑門倉副使﹐廣盈庫﹑都課﹑都稅﹑稅課司副使﹐茶鹽課司使﹐府州縣衛所倉場大使﹑副使﹐鹽運司﹑府衛提舉﹐司所州縣庫大使﹑副使﹐司府州軍器﹑織染﹑雜造局副使﹐宣徳倉﹑司竹﹑鐵冶﹑河州﹑遼陽﹑靑州府﹑樂安稅課司大使﹐茶運批驗所﹑巾帽鍼工局﹑慶遠裕民司大使﹑副使﹐司庫副使﹐鹽倉﹑稅課﹑鈔紙﹑印鈔﹑鑄印﹑抽分竹木﹑惠民金銀場﹑惠民局﹑水銀朱砂場局﹑生藥庫﹑長史司倉﹑庫大使﹑副使﹐縣雜造局副使﹐典術﹐典科﹐訓術﹐訓科﹐副都綱﹐都紀﹐僧正﹐道正﹐僧會﹐道會。

仕途隋煬帝始置進士科取士。唐始縉紳必由科目﹐始重資格。漢二千石滿三載﹐任同產子一人爲郎。秦始試吏入仕﹐漢丙吉﹑龔勝是也。始納粟拜爵﹐始皇因旱蝗﹐漢武帝沿之。至靈帝時﹐富者先入錢﹐貧者赴官倍輸。堯始考功。魏崔亮始限年。漢制久任如古。晉宋始制守宰六期爲滿。漢左雄始孝廉核年滿四十察舉。宋敍官閥﹐有官年﹑實年。後周始制舉主連坐。漢順帝制﹐選用不得互官﹐謂姻家鄕里人不交互爲官。今隔選。唐太宗制﹐大功不得連職。今回避。唐髙宗始給告身﹐卽給札。唐武后始設門籍。籍﹐朝參奏事﹐待詔官出入﹐每月一易之。伊尹始致仕。漢制﹐二千石吏予告﹑賜告。唐制﹐致仕五品以上表﹐六品以下轉奏。唐太宗許子弟十九以下父兄隨任。宋太祖詔羣臣父母迎養。

宰相參政【下丞相一等】

歷代置相顓頊置樂正。黃帝七輔。湯六傅。伏羲置二相。秦獻公置左右二卿﹐稱丞相。莊襄王攺相國。唐莊宗置丞相兼樞密。唐中宗始置大學士。五代置文明殿大學士﹐始爲宰相兼職﹐宋眞宗置資政殿學士﹐班翰林上。漢武帝置祕書令﹐置太史令。漢桓帝置祕書監。唐太宗始置宰相﹐監修國史。唐徳宗始宰相政事﹐詔疊秉筆。

通明相漢翟方進爲丞相﹐智能有餘﹐兼通文法吏事﹐以儒術緣飾法律﹐人號通明相。

救時宰相唐姚崇拜相﹐問齊曰「予爲相﹐何如管晏﹖」曰「管晏之法﹐𨿽不能施於後世﹐猶可以終其身。公所爲法﹐隨復更之﹐只可爲救時宰相。」

知大體漢丙吉不問橫道死人﹐而問牛喘。吏謂失問。吉曰「宰相不親細事﹐民斗傷命﹐則有司存。方今春月牛喘﹐恐陰陽失調﹐宰相職司燮理陰陽﹐是以問之。」人稱其知大體。

伴食相唐盧懷愼爲相﹐自以才能不及姚崇﹐政事皆推委不與﹐人譏其爲伴食宰相。

紗籠中人唐卜者胡蘆生﹐卜筮甚驗﹐李藩常問之﹐生曰「公乃紗籠中人。」藩不解所以。後有異僧言﹕凡宰相﹐冥司必潛以紗籠護之﹐恐爲異物所擾。藩默喜卜者言﹐果拜相。

琉璃瓶覆名五代唐廢帝擇相﹐問左右﹐皆言盧文紀﹑姚有聲望。帝因悉書淸望官名﹐納琉璃瓶中﹐夜焚香祝天﹐以箸挾之﹐得盧文紀﹐欣然相之。

金甌覆名唐玄宗卜相﹐皆書其名﹐納之金甌﹐名曰甌卜。一曰﹐書崔琳等名﹐問太子曰「此宰相名﹐若謂誰﹖」太子曰「非崔琳﹑盧從願乎﹖」上曰「然。」

枚卜古天子卜相﹐必書淸望官名﹐納金甌或琉璃瓶中﹐焚香祝天﹐以箸挾之﹐得其名﹐卽拜相﹐故曰枚卜﹐又曰甌卜。

魚頭參政宋魯宗道爲參政﹐時樞密使曹利用恃權驕橫﹐公屢折之帝前。時貴戚用事者﹐莫不憚之﹐稱爲魚頭參政。

骰子選宋丁謂作參政﹐或率楊文公賀之﹐謂曰「骰子選耳﹐何足道哉﹗」

尙書部曹卿寺

古納言唐玄宗用牛仙客爲尙書﹐張九齡諫曰﹕尙書﹐古之納言﹐多用舊相居之。仙客﹐本河﹑湟一使典耳﹐拔升淸流﹐齒班常伯﹐此官邪也。

天之北斗李固疏﹕陛下有尙書﹐猶天之有北斗。北斗爲天之喉舌﹐尙書爲陛下之喉舌。

六卿隋文帝始定六部﹐本漢光武分署六曹。吏曹職起伏羲。漢光武爲選部。魏始名吏部﹐始居諸曹右。戶曹職起黃帝。吳始爲戶部。唐武后始以戶部居禮部右。禮曹職起顓頊之秩宗。隋始爲禮部。兵刑曹職起黃帝。隋始爲兵部﹑刑部。工曹職起少昊。晉起部。隋始爲工部。宋神宗復唐故事﹐以吏﹑戶﹑禮﹑兵﹑刑﹑工爲次序。

尙書秦遣吏至殿中文書﹐始號尙書。後漢始專席。魏三品﹐陳加至一品。

侍郎隋煬帝置六曹侍郎。副尙書名始秦。

郎中漢置尙書郎﹐分掌尙書事﹐名始秦。

員外隋文帝命尙書六曹增置員外郎﹐名始漢。

主事隋煬帝置主事副員外郎﹐名始漢武帝。

司務宋置六部司務。

九卿夏后氏始置九卿。漢設九卿﹐不以官名﹐但稱九寺。梁武帝始加卿字。後魏始置少卿﹐以卿爲正卿。

大理寺黃帝立士師﹐有虞爲士師。夏始稱大理。秦置大理正﹐今卿﹔置廷尉正﹐今寺正。魏置少卿。晉武帝置丞。隋煬帝置評事。

太常寺本周官春官之職。秦稱奉常。漢攺太常﹐名始有虞。後漢置卿。秦置丞。魏文帝置博士。漢武帝置郎﹐置司樂﹐置協律。隋置郊社署﹐今天地壇祠祭署。唐置簿。太僕寺﹑苑馬寺﹐職始周官﹐梁置簿﹐漢置監。

光祿寺本秦置﹐郎中令掌宮掖。漢爲光祿勛。梁始攺光祿卿。北齊兼膳羞。隋始專掌。唐始署珍羞官﹐因隋。隋始署大官名﹐因秦始署良醞﹐卽漢湯官﹐掌醞﹐本周官酒正入置。

鴻臚寺漢武帝置大鴻臚﹐梁武帝除「大」字﹐本秦典客﹑周大行人。

國子監周以師氏﹑保氏教養國子﹐始名國子。晉武帝始立國子學。隋煬帝始攺國子監。漢始定祭酒﹐銜名本周。隋煬帝置司業並周職。漢武帝置博士﹐名始秦。晉武帝置教。隋煬帝置丞。北齊髙洋置簿。宋神宗置錄。

宮詹學士翰苑

東宮官秦始皇置詹事﹐漢因掌太子家。唐玄宗置少詹事﹐並輔導東宮。周公置左右庶子。唐髙宗置左右諭徳﹑贊善。隋文帝置內允﹐卽中允。北劉置門下﹑典書二坊。秦始皇置洗馬﹐先導太子。晉始爲詹事屬官﹐掌圖籍。漢蘭臺置校書。北齊置正字。

翰林伏羲始立史官。唐玄宗置修撰﹑編修﹑簡討。宋文帝置學士。後魏置太子侍講。唐玄宗置侍講學士﹑侍讀學士﹑侍講﹑侍讀﹑待詔。漢武帝置博士。守置孔目。

玉堂宋蘇易簡充承旨﹐多振舉翰林故事。太宗爲飛白書院顏曰「玉堂」﹐及以詩賜之。太宗曰「此永爲翰林中一美事。」易簡曰「自有翰林﹐未有如今日之榮也﹗」

木天《類苑》﹕祕書閣下穹隆髙敞﹐謂之木天。

鰲禁宋公白﹑賈公黃中﹐皆先達巨儒﹐同在鰲禁。

內相唐陸贄博學弘詞﹐入翰林。徳宗重其才﹐呼先生而不名。𨿽外有宰相主大議﹐贄常居中參議﹐號曰「內相」。

文堂宋眞宗政和五年﹐禦書文堂榜﹐賜學士院。

五鳳齊飛宋太宗時﹐賈黃中﹑宋白﹑李至﹑呂蒙正﹑蘇易簡﹐同時拜翰林學士。扈蒙云「五鳳齊飛入翰林。」

北門學士唐劉之﹐少以文詞稱﹐遷右弘文館直學士。上元中﹐與萬元頃等召入禁中﹐參決政事﹐時稱「北門學士」。

八磚學士唐李程爲學士。常規﹕學士入院﹐以階前日影爲候。程性懶﹐日過八磚乃至﹐時號「八磚學士」。

諫官

忠言逆耳沛公見秦宮室之富﹐欲畱居之。樊噲諫曰「凡此奢麗之物﹐皆秦所以亡也﹐公何用焉﹖願還灞上。」不聽。張良曰「忠言逆耳利於行。」乃還。

眞諫議蕭鈞爲諫議大夫﹐永徽中﹐爭盜庫財死罪﹐曰「囚罪當死﹐但恐天下謂陛下重貨輕法﹐任喜怒殺人」。帝曰「眞諫議也。」六科給事中﹐名始秦﹐漢置給事黃門﹐職始秦﹐置諫大夫﹐唐分爲左右。

眞諫官唐李景伯爲諫議。中宗侍宴﹐命諸臣爲回波詩。眾皆以諂言媚上。景伯獨爲箴規語以諷﹐帝不懌。中書令蕭至忠曰「景伯樂不忘規﹐眞諫官也。」

碎首金階唐敬宗好遊畋﹐劉棲楚爲拾遺﹐出班苦諫﹐以額叩龍墀﹐血流被面。

鐵補闕唐乾寧中楊貽徳爲諫議﹐正直敢言﹐不避權幸。人目爲「鐵補闕」。

殿上虎宋劉安世正色立朝﹐面折廷諍。每犯雷霆之怒﹐則執簡卻立﹐俟天威少霽﹐復前極論﹐必得請乃已。人稱之曰「殿上虎」。

戇章宋任伯雨性剛鯁﹐持論勁直。爲諫官僅半載﹐所上一百疏﹐皆系天下治體﹐號「贛章」。

魯直魯宗道爲右正言﹐風聞彈疏﹐眞宗厭之﹐自訟罷去。他日上追念其言﹐禦筆題曰「魯直」。

朝陽鳴鳳唐髙宗時﹐自韓瑗﹑褚遂良死﹐內外以言爲諱。髙宗造奉天宮﹐李善感始上書﹐極言之。時人謂之朝陽鳴鳳。

立仗馬李林甫專權﹐恐諫官言事﹐謂之曰「諸君見立仗馬乎﹖終日無食三口料﹐及其一鳴輒斥﹐𨿽欲勿鳴﹐其可得乎﹖」

拾齒宋張靄﹐太祖方彈雀後苑﹐靄亟請入奏事。及見所奏乃常事耳﹐上怒﹐靄曰「竊謂急於彈雀。」上以斧柄撞其齒﹐齒墮﹐徐拾之。上曰「欲訟朕耶﹖」靄曰「臣何敢訟陛下﹖但有史官在耳。」

古忠臣宋鄒浩官右正言﹐極論章誤國﹐未報而劉后立。復反﹐復廷諍﹐被竄。史謂之古忠臣。浩與陽翟﹑田畫善﹐初﹐劉后立﹐謂人曰「鄒志完不言﹐可以絕交矣。」浩旣得罪﹐畫迎諸途﹐正色曰「使志完隱默居京師﹐遇寒疾不汗﹐五日死矣﹐豈獨嶺海之外能死人哉﹖」

抵家復逮楊爵言朝延政事有失人心﹐而致危亂者五﹐系獄數年始得釋。會復有諫者﹐上曰「吾固知釋爵﹐妄言者立至矣﹗」復就逮。時爵抵家方一日﹐忽錦衣校至﹐校佯曰「吾便道省公耳。」爵笑曰「吾固知之。」與校同飯﹐飯已﹐曰「行乎﹖」校曰「盍一入爲別﹖」爵立屏間曰「朝廷有旨見逮﹐吾行矣。」再系獄﹐逾年乃出。

爲朕家事受楚毒章綸疏陳修徳弭災十四事。又請復汪後於中宮﹐以正壺儀﹔復沂王於東宮﹐以正國本。詔逮獄﹐廷杖不死。英宗復辟﹐嘆曰「綸好臣子﹐爲朕家事受楚毒。」拜禮部侍郎。

碎朕衣矣陳禾劾童貫弄權﹐反復不置﹐徽宗欲起﹐禾引帝衣﹐請畢其奏。衣裾落。帝曰「正言碎朕衣矣﹗」禾曰「陛下不惜碎衣﹐臣豈惜碎首以報﹗」內侍請易衣﹐帝卻之﹐曰「畱以旌直臣。」

憚黯威稜武帝嘗曰「甚矣﹐黯之戇也﹗」「古有社稷臣﹐黯近之矣。」黯前奏事﹐帝不冠﹐不敢見。淮南王謀逆﹐憚黯威稜﹐遂寢。

賁育不能過唐魏徵﹐太宗朝諫議大夫﹐狀貌不揚﹐有膽气﹐犯顏敢諫﹐𨿽上怒甚﹐而徵神色自若﹐議者謂賁育不能過。

瓦爲油衣谷那律博洽羣書﹐褚遂良稱曰「九經庫」。從太宗出獵﹐遇雨﹐因問﹕「油衣若何而不漏耶﹖」那律曰「以瓦爲之﹐當不漏。」上嘉其直。

謫死陳剛中性慷慨﹐敢論事。故銓以劾檜貶。剛中啟曰「知無不言﹐願借尙方之劍﹗不遇故去﹐卿乘下澤之車。」檜怒﹐遂與張九成同謫﹐客死﹐貧不能葬。士論惜之。

小官論大事曹輔爲祕書正字。徽宗多微行﹐輔上疏極諫。太宰余深曰「輔小官﹐何敢言大事﹖」輔對以「大官不言﹐故小官言之。官有大小﹐愛君之心則一」。遂編管郴州。

忠良鯁直陳諤負抗直聲﹐舉劾權貴無所避。上呼爲「大聲秀才」。嘗忤旨﹐命坎瘞奉天門外﹐七日不死﹐赦還﹐搏擊愈甚。歷任中外﹐所至能其官﹐終爲忌者致貶。上一日問「大聲官兒」何在﹐直署輔導使人得聞過。乃召還﹐上書「忠良鯁直」四字賜之﹐示寵異焉。

直聲震天下海瑞爲南平教諭﹐謁上官﹐止長揖﹐曰「參師席﹐不可屈膝也。」主戶部政﹐疏諫下獄﹐直聲震天下。

劾嚴嵩得慘禍沈疏劾嚴嵩父子爲姦﹐竄名白蓮教中﹐於邊。楊繼盛論嵩專權誤國五姦十大罪﹐棄東市。劾逆而受酷刑死者﹕萬廷杖死﹔髙攀龍投水死﹔楊璉﹑左光斗﹑周順昌﹑繆昌期﹑周宗建﹑黃尊素﹑魏大中被逮﹐詔獄拷掠死﹔鄒維連謫戍死﹐俱江浙人。

禦史

白簡晉傅玄爲禦史﹐每有奏劾﹐或值日暮﹐捧白簡﹐整簪帶﹐竦誦不休﹐坐以待旦。貴遊懾服﹐臺閣風生。

烏臺漢成帝時﹐禦史府列柏樹﹐有野烏數千棲其上﹐故稱烏臺﹐亦稱「柏臺」。

法冠繡衣《漢書》﹕法冠﹐禦史冠也﹐本楚王冠也。秦滅楚﹐以其君冠賜禦史也。繡衣禦史﹐漢武帝所置。法冠一名「獬豸冠」。

獨擊鶻宋王素旣升臺憲﹐風力愈勁。嘗與同列奏事﹐上有不懌﹐眾皆引去﹐素方論列是非﹐俟得旨﹐乃退。帝嘆曰「眞禦史也。」人皆目爲「獨擊鶻」。

石禦史唐劉思立舉進士﹐髙宗擢爲禦史﹐執法不阿﹐彈劾權貴﹐人號「石禦史」。

驄馬后漢桓興爲侍禦史﹐直言無所忌諱。常乘白馬﹐京師憚之﹐爲語曰「行行且止﹐避驄馬禦史。」

鐵面禦史宋趙少孤貧﹐舉進士﹐及爲殿中侍禦﹐彈劾不避權貴﹐號爲「鐵面禦史」。

豹直漢《輿服志》﹕大駕屬車八十一乘﹐皆尙書臺省官所載﹐最後一乘﹐侍禦史所乘﹐獨懸豹尾﹐故名「豹直」。

節度膽落唐敬宗朝﹐夏州節度使李佑入朝﹐違詔進奉﹐禦史溫造彈之。佑趨出待罪﹐股栗流汗﹐謂人曰「吾夜逾蔡州﹐擒吳元濟﹐未嘗心動﹐今日膽落於溫禦史矣。」

埋輪當道後漢張綱爲禦史。安帝時﹐遣八使按行風俗﹐綱獨埋其車輪於洛陽都亭﹐曰「豺狼當道﹐安問狐貍﹖」遂劾大將軍梁冀兄弟。

頭軔乘輿申屠剛﹐建武初拜侍禦史﹐延臣畏其鯁直。時隴蜀未平﹐上欲出遊﹐剛力諫﹐不聽。以頭軔乘輿﹐馬不得前。

貴戚泥樓漢李景讓爲禦史大夫﹐剛直自持﹐不畏權幸。內臣貴戚有看街樓閣﹐皆泥之﹐畏其彈劾。

劾燈籠錦宋唐介爲禦史﹐劾文彥博知益州日以燈籠錦媚貴妃﹐致位宰相﹐請逐彥博。仁宗怒﹐謫介英州別駕。

炎暑爲君寒唐岑參《送侍禦韋思謙》詩曰「聞欲朝金闕﹐應須拂豸冠。風霜隨雁去﹐炎暑爲君寒。」

天變得末減楊﹐天順初爲禦史﹐劾曹吉祥﹑石亨怙寵擅權。後爲曹﹑石文致坐死。將刑﹐會大風拔木﹐吹正陽門下馬牌於郊外﹐得末減。子源爲五官監候﹐以占候上言指斥劉瑾。瑾怒曰「爾何官﹐亦學爲忠臣乎﹖」杖而戍之。劉瑾之亂﹐大臣科道同日勒令致仕四十八人﹐以其名榜示天下。源之同鄕禦史熊卓與焉。

使臣

一介行李《左傳》﹕子員曰「君有楚命﹐亦不使一介行李﹐告於寡君。」

一乘之使韓信破趙﹐欲移兵擊燕﹐武涉說信曰﹕不如發一乘之使﹐奉咫尺之書以使燕﹐燕必從風而靡。

堂堂漢使蘇武使匈奴﹐匈奴脇武令拜﹐武不從。以刀臨之﹐武曰「堂堂漢使﹐安能屈膝於四夷哉﹗」

埋金還鹵唐杜暹使鹵﹐以金遺暹﹐固辭。左右曰「公使絕域﹐不可失戎心﹗」乃受焉﹐陰埋幕下。已出境﹐乃移文﹐俾取之﹐突厥大驚。

口伐可汗唐突厥攻太原﹐鄭元持節往勞。旣至﹐虜以不信咎中國。隨語折讓無所屈。徐乃數其背約﹐突厥愧赧﹐引兵還。太宗賜書曰「知卿口伐可汗﹐邊火息燧。朕何惜金石賜於卿哉﹗」

斬樓蘭龜玆﹑樓蘭二國常殺漢使﹐傅介子謂霍光曰「樓蘭﹑龜玆反復﹐不誅無所懲。」霍光使介子行。介子賫金幣﹐以賜外國爲名。樓蘭王貪漢寶物﹐求見。介子與飲﹐陳物示之。王飲醉﹐介子使壯士刺殺之﹐諭以「王負漢罪」﹐遂將王首還詣闕。上嘉其功﹐封義陽侯。

少年狀元宋王拱辰﹐至和二年聘契丹﹐見其主於混同江設宴垂釣﹐每得魚﹐必酌酒飲客﹐親鼓琵琶侑觴﹐謂其相曰「此南朝少年狀元也。」

臣不生還曹利用契丹議和﹐假崇儀副使奉書以行。眞宗曰「契丹如貪歲幣﹐非國家細事﹐或求不厭﹐當以理絕之。」利用答曰「虜若妄有所求﹐臣不敢生還。」

執節不屈張騫以使通大夏﹐還爲校尉﹐封博望侯。後爲將軍﹐使大夏﹐窮河源。楊子淵騫篇﹕「張騫﹑蘇武之奉使也﹐執節沒身﹐不屈王命﹐𨿽古之名使﹐其猶劣諸﹗」

郡守

使君京府使君陳尹東郊。漢武帝因更名內史爲京兆尹﹐置丞﹐置治中。宋太祖置通判推官﹐本唐節度使﹐屬有推官判官。

五馬《遁齋閒覽》﹕漢時朝臣出使以駟馬﹐爲太守增一馬﹐故稱「五馬」。

刺史《唐志》﹕武徳中﹐攺太守曰刺史。天寶中又攺刺史曰太守。

郡守魏文侯始置郡守。秦始皇置郡丞﹐卽今同知。漢置州牧﹐景帝更太守。宋髙宗始稱知府﹐始攺唐郡稱府。

黃堂《吳郡誌》﹕吳郡太守所居之堂﹐乃春申君所居之殿也。數火﹐塗以雌黃﹐故曰「黃堂」。

驅蚊扇唐袁光庭典守名郡﹐有異政。明皇謂宰輔曰「光庭性逐惡﹐如扇驅蚊。」

五�漢廉範爲蜀郡太守﹐除火禁﹐百姓便之﹐歌曰「範叔度﹐來何暮﹖不禁火﹐民安作。昔無襦﹐今五。」

麥兩岐漢張堪爲漁陽太守﹐擊匈奴﹐開稻田千萬頃﹐勸農﹐致殷富。百姓歌曰「桑無附枝﹐麥秀兩岐。張君爲政﹐樂不可支。」

禾同穎梁柳渾爲吳興太守﹐嘉禾同穎﹐一莖兩穗。

水晶燈籠趙宋張中庸爲詳州刺史﹐洞察民僞。民號爲「水晶燈籠」。

照天蠟燭田元均治成都有聲﹐民有隱惡﹐輒摘發之。蜀人謂之「照天蠟燭」。

賣刀買犢漢龔遂爲渤海太守﹐民有帶刀劍者﹐遂令賣劍買牛﹐賣刀買犢。

獨立使君五代裴俠守河北﹐入朝﹐周太祖命獨立﹐曰「裴俠淸愼奉公﹐爲天下之最。有如俠者﹐與之俱立。」眾默然。朝野嘆服﹐號「獨立使君」。

天下長者漢文帝謂田叔曰「公知天下長者乎﹖」田叔請其人。帝曰「雲中太守孟舒是也。」

召父杜母漢召信臣爲南陽太守﹐興利除害﹐吏民信愛﹐號爲「召父」。杜詩亦爲南陽守﹐性節儉﹐而政治淸平。南陽爲之語曰「前有召父﹐後有杜母。」

願得耿君漢耿純爲東郡太守﹐多善政﹐盜賊淸寧。內召去任﹐百姓思慕不已。光武駕過東郡﹐百姓數千隨車駕﹐云「願復得耿君。」

借寇漢寇恂爲穎川太守﹐光武召爲執金吾。後光武幸潁川﹐百姓遮道﹐曰「願復借寂君一年。」乃畱鎭之。

魏郡岑君後漢岑熙爲魏郡太守﹐視事三年﹐人歌之曰「我有枳棘﹐岑君伐之。我有蟊賊﹐岑君遏之。犬不吠夜﹐足下生。」

平州田君唐田仁會爲平州太守﹐歲旱﹐自暴以祈雨﹐時雨大至﹐年遂丰登。人歌曰「父母育我兮田使君﹐挺精神兮上天聞。」

大小馮君漢馮立徙西河上郡太守﹐與兄馮野王相代。民歌之曰「大馮君﹐小馮君﹐兄弟繼踵相因循。聰明賢知恩惠民﹐政如魯衛徳化均﹐周公康叔猶二君。」

二邦爭守宋杜衍知乾州﹐未期﹐安撫使察其治行﹐以公權鳳翔。二邦之民爭於界上﹐一曰「此我公也﹐汝奪之﹗」一曰「今我公也﹐汝何有焉﹖」

一龜一鶴宋趙任成都﹐攜一龜一鶴以行。其再任也﹐屏去龜鶴﹐止一蒼頭。執事張公裕贈以詩云「馬諳舊路行來滑﹐龜放長沙不共來。」

臥治淮陽漢武帝拜汲黯爲淮陽太守﹐黯伏謝不受印。帝曰「君薄淮陽耶﹖吾以淮陽軍民不相得﹐欲借卿之郡﹐臥而治之耳。」乃進黯以諸侯相秩﹐居淮陽。

良二千石漢宣帝曰「庶民所以安其田裏﹐而無嘆息愁恨之心者﹐政平訟理也﹔與我共此者﹐其良二千石乎﹗」

承流宣化董仲舒曰「今之郡守縣令﹐民之師帥﹐所以承流宣化。」

褰帷賈琮爲冀州刺史行部﹐升車言曰「刺史當遠聽廣視﹐糾察美惡﹐何可反垂帷幄以自蔽乎﹖」乃命禦者褰帷。

露冕郭賀爲荊州刺史﹐治有殊政。明帝巡狩﹐賜以三公之服﹐敕行部去露冕﹐使百姓見之﹐以彰有徳。

兒童竹馬郭�﹐字細侯﹐拜並州牧。行部西河﹐有數百小兒﹐騎竹馬﹐迎於路次。問曰「兒曹何來﹖」對曰「聞使君到﹐喜﹐故來迎耳。」

河潤九里郭爲潁川太守﹐召見﹐帝勞之曰「郡得賢能太守﹐去帝城不遠﹐河潤九里﹐冀京師並受其福也。」

虎北渡河後漢劉琨初爲江陵令﹐縣有火災﹐琨叩頭反風﹐火隨滅。守弘農﹐虎負子渡河而去。帝嘉之﹐徵爲光祿勛﹐召問﹕「反風滅火及虎北渡河﹐行何徳政而致此﹖」琨對曰「偶然耳。」帝嘆曰「長者之言也﹗」

別利器虞詡爲朝歌長時﹐賊數千人攻殺長吏﹐故舊皆弔。詡曰「不遇盤根錯節﹐何以別利器乎﹖」

二天後漢蘇章爲冀州刺史﹐有故人爲淸河令﹐以贓敗﹐章乃設酒款之。故人喜曰「人有一天﹐我獨有二天。」章曰「今夕﹐蘇孺文與故人飲酒﹐私情也。明日﹐冀州刺史白奏事﹐公法也。」遂舉正其罪﹐郡界肅淸。

治行第一漢黃霸爲潁川太守﹐戶口歲增﹐治行爲天下第一。是時鳳凰神雀數集郡國﹐穎川尢多。賜爵關內侯﹐黃金百斤。

開鑑湖漢馬臻爲會稽太守﹐開鑑湖﹐得田九千餘頃。豪右惡之﹐告臻開河發掘古冢無數。徵下獄﹐遣官復按﹐詭稱並不見人﹐云是鬼訟。臻竟被戮。其後越民承河之利﹐立祠祀之。

一錢淸後漢劉寵爲會稽太守﹐多善政。將去﹐父老賫錢送之﹐曰「明府下車以來﹐狗不夜吠﹐民不識吏。今當遷去﹐聊爲贐送。」寵爲選一大錢受之。今號其地曰「錢淸」。

魚弘四盡梁魚弘嘗語人曰「我爲郡守有四盡﹐水中魚鱉盡﹐山中麋鹿盡﹐田中米谷盡﹐村中人庶盡。」

淸恐人知《魏志》﹕胡質爲常山太守﹐在郡九年﹐吏民便安﹐將士用命。子威厲操淸白﹐嘗省其父﹐告歸﹐賜其絹一匹。威跪曰「大人淸白﹐不審於何得此絹﹖」質曰「是吾俸祿之餘。」威乃受之。官至前將軍﹑靑州刺史。對武帝曰「臣父淸﹐恐人知﹔臣淸﹐恐人不知。」

酌泉賦詩吳隱之有淸操﹐由晉陵太守轉廣州刺史。至石門﹐酌貪泉﹐賦詩曰「古人雲此水﹐一歃懷千金。試使夷齊飲﹐終當不易心。」淸操不渝﹐屢被褒飾。子延之爲太守﹐延之弟及子爲郡縣者﹐皆以廉愼爲門法。

常懸蒲鞭崔祖思仕齊﹐爲靑﹑冀二州刺史﹐在政淸勤﹐而廉卑下士﹐常懸一蒲鞭﹐而未嘗用。去任之日﹐士人思之﹐爲立祠。

淸風遠著崔光伯爲北海太守﹐明帝詔曰「光伯自蒞海沂﹐淸風遠著﹐可更用三年﹐以廣風化。」

淸廉石見虞願﹐會稽人﹐爲晉安太守。海邊有越王石﹐常隱雲霧。相傳云淸廉太守乃得見﹐願往觀之﹐淸徹無所隱蔽。

萬石秦氏後漢秦彭與羣從同時爲二千石者五人﹐三輔號曰萬石秦氏。遷山陽太守﹐百姓懷愛﹐莫有欺犯。轉潁守﹐有鳳凰麒麟﹑嘉禾甘露之瑞﹐集其郡境。

得如馬使君馬默爲登州知府﹐士民愛戴。其後蘇軾起知是郡﹐父老迎於路﹐曰「公爲政愛民﹐得如馬使君乎﹖」軾異之。

鄧侯挽不畱鄧攸淸和平簡﹐貞正寡欲。授吳郡太守﹐載米之郡﹐俸祿無所受﹐惟飲吳水而已。後去郡﹐百姓數千人畱牽攸船﹐不得進。吳人歌曰「恍如打五鼓﹐雞鳴天欲曙。鄧侯挽不畱﹐謝令推不去。」

六駁食獸張華原兗州刺史﹐折獄明恕﹐囹圄一空。先是境內有猛獸爲民患﹐華原下車﹐甄山中忽有六駁食獸﹐民害頓除。

虎去蝗散宋均爲九江守。郡多虎暴﹐民患之。均至﹐下令曰「勤勞張捕﹐非憂卹之本也。其務退姦貪﹐進良善﹐除一切檻阱﹗」虎皆渡江而東。時楚沛飛蝗蔽天﹐入九江界者輒散去。

冰上鏡中王覿知蘇州﹐民歌之曰「吏行冰上﹐人在鏡中。」

民頌守徳陶安爲饒州知府﹐民謠曰「千里榛蕪﹐侯來之初。萬姓耕辟﹐侯去之日。」又曰「湖水悠悠﹐侯澤之流。湖水有塞﹐我侯之徳。」

合浦還珠孟嘗爲合浦太守。合浦產珠﹐居人采珠易米。時二千石貪污﹐珠徙去。及嘗至﹐廉潔化行﹐一年﹐去珠復還。

州縣【附幕﹑判﹑丞﹑簿﹑尉﹑吏】

知州宋置知州﹐名因唐始。舜有州牧。宋太祖置州通判。

知縣周置縣正。秦孝公置縣令﹑丞。唐宣宗始置知縣。宋仁宗置縣丞。隋煬帝置主簿。

上應列宿後漢館陶公主爲子求郎﹐不許﹐賜錢十萬緡。明帝謂羣臣曰「郎官上應列宿﹐出宰百里﹐苟非其人﹐則民受其殃矣﹗」

鳧舄唐憲宗時﹐王喬爲葉縣令﹐有神術。每朔望朝﹐帝怪其來速﹐不見車騎﹐密令太史伺之。言其臨至﹐有雙鳧從南飛來﹐舉羅張之﹐但得雙舄。詔尙方視之﹐則向年所賜尙書履也。

良令《韓子》﹕晉公問趙武曰「中牟﹐三國之股肱﹐邯鄲之肩髀也。寡人欲得一良令﹐其誰可﹖」武曰「刑伯可。」

中牟三異後漢魯恭爲中牟令﹐蝗不入境﹐司徒袁安遣使往察之。值恭息桑陰下﹐有雉在旁﹐使者謂小兒曰「何不捕之﹖」曰「雉將雛。」乃語恭曰「公爲政有三異﹕積徳禳災﹐一異﹔仁及禽獸﹐二異﹔童子有仁心﹐三異。」

琴堂宓子賤治單父﹐喜彈琴﹐身不下堂而單父治。唐詩云「百里春風回艸野﹐一輪明月照琴堂。」

花滿河陽潘嶽爲河陽令﹐公餘值桃李花﹐人稱曰「花滿河陽」。

神君唐喬智明爲隆慮令﹐縣民愛之﹐號爲神君。黃浮爲童陽令﹐亦號神君。

聖君晉曹攄補臨淄令﹐縱死囚歸家﹐克日而還﹐一縣嘆服﹐號曰「聖君」。

慈父唐房謙爲長葛令﹐治爲天下第一。百姓號爲慈父。擢司馬﹐縣民泣曰「房明府今去﹐吾屬何以生爲﹖」乃立碑頌徳。

陳太丘漢袁紹問陳元方曰「卿家君在太丘﹐遠近稱之﹐何所履行﹖」元方曰「彊者綏之以徳﹐弱者撫之以仁。」杜詩云「姚公美政誰與儔﹐不減當年陳太丘。」

元魯山唐元徳秀爲魯山令﹐誠信化人﹐士夫髙其行﹐稱之元魯山。

治縣譜齊傅僧綽﹑子琰並爲山陰令﹐父子並著奇績。世謂傅氏有治縣譜﹐子孫相傳﹐不以示人。

萊公柏宋寇知巴東縣﹐手植雙柏於縣庭﹐民以比甘棠﹐謂之萊公柏。

魯公浦宋眞宗朝﹐魯宗道爲海鹽令﹐疏治東南舊港口﹐導海水至邑下﹐人以爲利﹐號魯公浦。

晉陽保障晉趙簡子使尹鐸爲晉陽﹐將行﹐請曰「以爲繭絲乎﹐抑爲保障乎﹖」簡子曰「保障哉。」

花迎墨綬唐岑參《送宇文舍人出宰元城》詩﹕「縣花迎墨綬﹐關柳拂銅章。別後能爲政﹐相思淇水長。」

第一策劉玄明歷建康﹑山陰令﹐治每爲天下第一。傅代之﹐問玄明白﹕「願聞舊政。」對曰「作令無他術﹐惟日食一升米飯而莫飲酒﹐此第一策也。」

公田種秫陶潛爲彭澤令﹐縣有公田﹐悉令種秫﹐曰「吾常得醉於酒足矣。」

民之父母王士弘爲海寧知縣﹐有惠政﹐禱甘霖﹐除虎害。邑人歌曰「打虎得虎﹐祈雨得雨。豈弟君子﹐民之父母。」

辟荒溫縣知縣沃墅﹐令民墾辟荒蕪﹐樹藝桑棗。百姓歌曰「田野辟﹐沃公力。衣食足﹐沃公育。」

思我劉君劉陶﹐順陽長﹐多惠政﹐以疾免。民思而歌之曰「悒然不樂﹐思我劉君。何得復來﹐安我下民。」

進秩還治周健知全州﹐任滿﹐民詣闕請畱﹐進秩還治。楊士奇贈以詩﹐有云「歸到淸湘三月暮﹐郊南騎馬勸春耕。」

三善名堂沈度爲余幹令﹐父老以三善名其堂﹕一曰田無廢土﹐二曰市無遊民﹐三曰獄無宿系。

雀鹿之瑞吳在木知余幹﹐有白雀靑鹿之瑞。民歌曰「吳在木﹐政嚴肅﹐惡者憂羈囚﹐善者樂化育。鳥有白翎雀﹐獸有靑毛鹿﹐不見大聲急走人﹐昔之屢空今皆足。」

張侯張讜爲徳興令﹐民頌之曰「張侯張侯﹐敷政優遊。農樂其業﹐禾麥有秋。」

侯禦侯食何正爲萍鄕令﹐民歌之曰「寇至侯禦之﹐民饑侯食之。」

入幕之賓晉郗超爲桓溫參軍﹐謝安﹑王坦之詣新亭論事﹐溫令超臥帳中聽之﹐風動帳開。安笑曰「郗生可謂入幕之賓矣。」

蓮花幕《南史》﹕王儉用庾果之爲衛將軍長史﹐蕭沔與儉書曰「盛府元僚﹐實難其選﹔庾景行泛綠水芙蓉﹐何其麗也﹗」時人以入儉府爲蓮花幕。

解事舍人唐齊﹐開元初姚崇擢爲中書舍人。論駁詔誥﹐皆援證古誼。朝廷大政﹐必資之。時號解事舍人。

判決無壅

《南史》﹕孔凱除長史﹐醉日居多﹐而明曉政事﹐醒時判決﹐未嘗有壅。人曰「孔公一月二十九日醉﹐勝世人二十九日醒也。」

髯參短簿晉桓溫辟王爲主簿﹐郗超爲參軍。超多須髯﹐體短小。人語曰「髯參軍﹐短主簿﹐能令公喜﹐能令公怒。」

滄海遺珠狄仁傑爲汴州參軍﹐以吏誣訴﹐卽訊。黜陟使閻立本異其才﹐謝曰「仲尼稱觀過知人。君可謂滄海遺珠矣。」薦授並州法曹參軍。髙宗幸汾陽宮﹐道出妒女祠。俗言﹕盛服過者致風雷之變。更發卒數萬﹐攺馳道。仁傑曰「天子之行﹐風伯淸塵﹐雨師灑道﹐何妒女避耶﹗」止其役﹐帝壯之。出爲寧州刺史。

親耕勸農裘賢通判潮州﹐爲政勤﹐愛民篤。嘗出勸農﹐釋冠帶﹐執農具以耕﹐其妻之。其年大熟﹐人皆以爲勸農所致。

不寬不猛楊爲髙郵判﹐民頌曰「爲政不寬還不猛﹐處心無黨更無偏。」

好官人楊瑾知華亭﹐秩滿﹐父老爲二旗以餞﹐題其上曰「農人不爲題詩句﹐但稱一味好官人。」

老吏明何爲松江司李﹐知府王衡贈詩云「關門共惜寒氈苦﹐斷獄爭誇老吏明。」

第一家陶安字主敬﹐明太祖畱參幕府﹐嘗榜其門曰「國朝謀略無雙士﹐翰苑文章第一家。」

築圍堤王斌﹐龍陽丞﹐爲民築堤﹐無旱潦災。民歌之曰「王父母﹐築圍堤。民樂業。我無饑。」

禱神斃虎王�﹐桐城縣丞。時黃蘗山虎白晝噬人﹐禱於神﹐虎忽自斃。

餘下負丞唐崔斯立爲藍田丞。始至﹐喟然曰「丞哉﹐丞哉﹗余不負丞﹐而丞負余。」庭有老槐四行﹐南墻巨竹千挺﹐斯立痛掃漑對﹐樹二松﹐日吟哦其間﹐有問者﹐輒對曰「余方有公事﹐子姑去。」

替府裴子羽爲下邳令﹐張晴爲縣丞﹐二人俱有聲气﹐而善言語﹐論事移時。吏人相謂曰「縣官甚不和﹐長官道雨﹐替府稱晴﹐以此終不得合也。

廉吏重聽漢黃霸爲令﹐許丞年老﹐病聾﹐吏白欲逐之﹐霸曰「許丞廉吏﹐𨿽老﹐尙能拜起﹐重聽何妨﹗」

淸靜無欲後漢張玄遷陳倉縣丞﹐淸靜無欲﹐專心經史。

仇香後漢仇覽﹐陳畱人。考城令王渙聞覽以徳化人﹐署爲主簿。渙謂曰「主簿得無少鷹之志耶﹖」覽曰「以爲鷹﹐不如鸞鳳。」渙曰「枳棘非鸞鳳所棲﹐百里豈大賢之路﹗」

鴻漸之賓《白氏六帖》﹕鳳棲之位﹐鴻漸之賓。

千里駒韋元將爲郡主簿﹐楊虔稱曰「韋主簿有長城風﹐昂昂然千里駒也。」

關中三傑朱光庭調萬年主簿﹐邑人謂之明鏡。時程伯淳縣簿﹐張三甫武功簿﹐與光庭均有才名﹐故關中號爲「三傑」。

才拍翰林肩黃山谷《送謝主簿》詩云「官棲仇香結﹐才拍翰林肩。」

米易蝗孫覺爲合肥簿﹐值歲旱﹐課民捕蝗。覺言民方艱食﹐捕得蝗若干﹐官以米易之﹐捕必盡力。守悅﹐推其法行之﹐竟不損禾。

少府李白《贈瑕丘王少府》﹐杜甫《贈華陽李少府》。唐朝縣尉多稱少府。

黃綬唐朝縣尉之綬黃色。陳之昂《送齊少府序》﹕黃綬位輕﹐而靑雲望重。

梅仙西溪梅福爲南昌縣尉﹐上疏言事不用﹐遂棄官﹐一朝攜妻子去九江﹐不知所終。後爲吳門市卒。

聰明尉唐魏奉古爲雍丘尉。嘗公宴﹐有客艸序五百言。奉古曰「此舊作也。」朗背誦之。艸序者默然。奉古徐笑曰「適覽記之﹐非舊習也。」由是知名。人號「聰明尉」。

鐵面少府宋楊王休﹐調臺州黃巖尉。邑有豪民﹐武斷一方﹐具得其姦狀﹐白於郡﹐黥隸他州。閭裏歡稱爲「鐵面少府」。

五色絲棒曹操年二十﹐舉孝廉爲郎﹐除洛陽比部尉。入尉廨﹐繕治四門﹐造五色棒﹐懸門左右。犯罪者﹐不避豪彊﹐皆棒殺之。京師斂迹。

金灘唐河南伊閭縣前水中﹐每僚佐有入臺省者﹐先有灘出﹐石礫金砂。牛僧孺爲尉﹐一日報灘出﹐有老吏觀之曰「此必分司禦史。若是西臺﹐當有雙至。」僧孺祝曰「旣有灘﹐何惜﹖」語未竟﹐一雙飛下。不旬日﹐召拜西臺禦史。

鄭尉除姦鄭虎臣會稽尉也﹐解賈似道安置循州﹐侍妾尙數十人﹐虎臣悉屏去﹐奪其寶玉﹐撤轎蓋﹐暴烈日中﹐令舁轎夫唱杭州歌謔之﹐窘辱備至。至漳州木綿庵﹐虎臣諷令自殺﹐似道不從。虎臣曰「吾爲天下殺此賊﹐𨿽死何憾﹗」遂囚似道子於別室﹐卽廁上拉似道椎殺之。

霹靂手唐裴琰之爲同州司戶﹐年少﹐刺史李崇義輕之。州中積年舊案數百﹐崇義促之判決。琰之命吏書數人遞紙筆﹐須臾﹐剖斷畢。崇義驚曰「公何忍藏鋒﹐以成鄙人之過﹖」由是大知名。人稱霹靂手。

廉自髙劉子敏由禦史左遷侯官典史﹐自署曰「祿薄儉常足﹐官卑廉自髙。」

刀筆蕭曹出身刀筆。古者用版牘﹐吏書以刀削書之﹐故吏稱刀筆功名。

學官

學校有虞氏始立國學。漢文翁守蜀﹐起學宮﹐始天下皆立學。後魏文帝始立郡縣學。唐髙祖始詔國學立周孔廟。髙宗始敕天下皆立廟﹐特祀孔子﹐初並祀周公。舜始制釋奠﹑釋采。魏正始七年﹐始祀孔子於太學﹐前此皆祀於闕裏釋奠。晉武帝始皇太子釋奠。隋四仲月上丁釋奠。魏曹芳始以顏子配饗。唐太宗加左丘明等配享。宋神宗加孟子配享。

儒學宋神宗各府置教授﹐掌教諸生﹐始戰國博士祭酒。漢武帝置博士於京師﹐文學於郡國。及唐太宗詔天下師爲學官。

取法爲則胡瑗嘗爲湖州學官﹐言行而身化之﹐使誠明者達﹐昏愚者厲﹐而頑傲者革。其爲法嚴而信﹐爲道久而尊。自景�﹑明道以來﹐學者有師﹐惟瑗與孫復﹑石介三人。慶曆四年﹐建太學於京師﹐有司請下湖州取瑗教學之法以爲則﹐召爲諸生官教授。

卷七政事部

經濟

平米價趙淸獻公﹐熙寧中知越州。兩浙旱蝗﹐米價湧貴﹐饑死者相望。諸州皆榜衢路﹐立告賞﹐禁人增米價。公獨榜通衢﹐令有米者增價糶之﹐於是米商輳集﹐米價頓賤。

禁閉糴撫州饑﹐黃震奉命往救荒﹐但期會富民耆老以某日至。至則大書「閉糴者籍﹐彊糴者斬」八字揭於市﹐米價遂平。

但笑佳禾張全義見田疇美者﹐輒下馬﹐與僚佐共觀之。召田主﹐勞以酒食﹐有蠶麥善收者﹐或親至其家﹐呼出老幼﹐賜以茶彩衣物。民間言張公不喜聲伎﹐獨見佳麥良蠶乃笑耳。由是民競耕蠶﹐遂成富庶。

擊鼓剿賊魏李崇﹐爲兗州刺史。兗舊多劫盜﹐崇令村置一樓﹐樓懸鼓﹐盜發之處﹐亂擊之。旁村始聞者﹐以一擊爲節﹐次二﹐次三。俄頃之間﹐聲聞百里﹐皆發人守險﹐由是賊無不獲。

斷絕扳累薛簡肅公帥蜀﹐一日置酒大東門外。中有戍卒作亂﹐旣而就擒﹐都監走白諸公﹐命只於擒獲處斬決。民間以爲神斷﹐不然﹐妄相扳引﹐受累必多矣。

擢用樞密都指揮使張被旨選兵﹐下令太峻﹐兵懼﹐謀爲變。上召二府議之。王旦曰「若罪﹐則自今帥臣何以禦眾﹖急捕謀者﹐則震驚都邑。陛下數欲任樞密﹐今若擢用﹐使解兵柄﹐反側者自安矣。」上曰「王旦善處大事﹐眞宰相也。」

分封大國漢患諸侯彊﹐主父偃謀令諸侯以私恩﹐自裂地封其子弟﹐而漢爲定其封號。漢有厚恩﹐而諸侯自分析弱小云。

徵鹵封禪張說以大駕東巡﹐恐突厥乘間入寇﹐議加兵備邊。召兵部郎中裴光庭謀之。光庭曰「四夷之中﹐突厥最大﹐比屢求和親﹐而朝廷勿許。今遣一使﹐徵其大臣從封泰山﹐彼必欣然承命。突厥來﹐則戎狄君長無不皆來﹐可以偃旗息鼓﹐髙枕而臥矣。」說曰「善﹐吾所不及。」卽奏行之。

預給歲幣契丹奏請歲給外別假錢幣。眞宗以示王旦。公曰﹕夷狄貪婪﹐漸不可長。可於歲給三十萬內各借二萬﹐仍諭次年額內除之。契丹得之﹐大慚。次年﹐復下有司﹕「契丹所借金帛六萬﹐事微末﹐依常數與之﹐以後永不爲例。」

責具領狀王陽明旣擒宸濠﹐囚於浙省。時武廟南幸﹐駐蹕畱都。中官誘令陽明釋濠還江西﹐俟聖駕親往擒獲﹐差中貴至浙省諭旨。陽明責中貴具領狀﹐中貴懼﹐事遂寢。

競渡救荒皇�二年﹐吳中大饑。範仲淹領浙西﹐發粟及募民存餉﹐爲術甚備。吳人喜競渡﹐好爲佛事。淹乃縱民競渡﹐太守日出宴於湖上﹐自春至夏﹐居民空巷出遊。又召諸佛寺主僧諭之曰「饑歲工價至賤﹐可以大興土木之役。」於是諸寺工作並興。又新倉吏捨﹐日役千夫。兩浙大饑﹐惟杭宴然。

比折除過韓琦知鄆州﹐京中素多盜﹐捕法以百日爲限﹐限中不獲﹐抵罪。琦請獲他盜者聽﹐比折除過﹐故盜多獲。

中官毀券梅國楨知固安﹐有中官操豚蹄爲饗﹐請徵債於民。國楨曰「今日爲君了此。」急牒民至﹐趨令鬻妻償貴人債﹐僞遣人持金買其妻﹐追與偕入﹐民夫婦不知也。楨大聲語民曰「非爾父母官立刻拆爾夫妻﹐柰貴人債﹐義不容緩﹔但從此分離﹔終身不復見矣﹗容爾盡言訣別。」陽爲墮淚。民夫婦哀慟難離。中官爲之酸楚﹐竟毀券而去。

宣敕斃姦況鐘知蘇州﹐初視事﹐陽爲木訥﹐胥有獘蠹﹐輒默識之。通判趙忱﹐肆慢侮鐘﹐亦不之校。旣期月﹐一旦﹐宣敕召府中胥悉前﹐大聲言「某日某事竊賄若干﹐然乎﹖某日﹐某如之﹗」羣胥駭服﹐不敢辯。立擲殺六人﹐肆諸市。復出屬官貪者五人﹐庸懦者十餘人。由是吏民震悚﹐革心奉命。民稱之曰況靑天。

積獘頓革劉大夏爲戶部侍郎﹐理北邊糧艸。尙書周經謂曰「倉場告乏﹐糧艸半屬京中貴人子弟經營。公素不與此輩合﹐此行恐不免剛以取禍。」大夏曰「處天下事以理不以勢﹐定天下事在近不在遠﹐俟至彼圖之。」旣至﹐召邊上父老日夕講究﹐遂得其要領。一日﹐揭榜通衢曰「某倉缺幾千石﹐每石給官價若干﹐封圻內外官民客商之家﹐但願告報者﹐糧自十石以上﹐艸自百束以上﹐俱準告﹐𨿽中貴子弟﹐不禁也。」不兩月﹐公有餘積﹐民有餘財。蓋往時來告者﹐糧必限以千百石﹐艸必限以十萬束方準﹐以至中貴子弟爲市包買﹐以圖利息。自大夏此法立﹐有糧艸之家皆自往告報﹐不必中貴包買足數﹐然後整告也。幾十年積獘﹐一朝頓革。

築墻屋外許逵爲樂陵令﹐時流寇勢熾﹐逵預築墻城浚隍﹐使民各築墻屋外﹐髙過其檐﹐仍開墻竇如圭﹐僅可容人。家令二壯者執刀俟於竇內﹐其餘人各入隊伍﹐設伏巷中﹐洞開城門。賊至﹐旗舉伏發﹐賊火無所施﹐兵無所加﹐盡擒斬之。自是賊不敢近樂陵境。

承命艸制梁儲在內閣時﹐秦王疏請陜之邊地﹐益其封疆。朱寧﹑江彬等受其賄﹐助之請﹐上許之。兵部及科道執奏不聽﹐大學士楊廷和當艸制﹐引疾不出。上震怒﹐內臣至閣督促儲曰「如皆引疾﹐孰與事君﹖」遂承命艸上制曰「昔太祖皇帝著令曰﹕『此土不畀藩封﹐非吝也﹗念此土廣且饒﹐藩封得之﹐多蓄士馬﹐饒富而驕﹐姦人誘爲不軌﹐不利宗讓。』今王請祈懇篤﹐朕念親親﹐畀地不吝。務得地宜益謹﹐毋收聚姦人﹐毋多養士馬﹐毋聽姦人勸爲不軌﹐震及邊方﹐危我社稷﹐是時𨿽欲保全親親﹐不可得已。王愼之﹐毋忽﹗」上覽制﹐駭曰「若是﹐其可虞﹐其弗與﹗」事遂寢。

平定二亂張佳胤因浙兵減糧﹐辱巡撫爲亂﹐受命視師兩浙。將抵杭﹐復聞市民因受役不均﹐聚眾焚劫鄕紳﹐有亡賴丁仕卿者爲首倡。佳胤促駕曰「速驅之﹐尙可離而二也。」到臺﹐召營兵爲亂者撫之曰「汝曹終歲有守衛功﹐前撫減糧誠誤。今市井亡賴亦爲亂﹐彼無他勞﹐不可以汝曹爲例﹐可爲我捕之﹐功成不獨論贖﹐且有賞也。」眾踴躍聽命﹐遂薄亂民﹐敗之﹐擒捕丁仕卿等﹐立會諸司訊之﹐得其挾刃而要金帛者五十餘人﹐皆梟之﹐余悉放歸。於是諸亡賴皆帖然解散。佳胤乃復營兵餉﹐密廉其倡亂者名﹐因捕數人曰「汝爲亂首﹐吾故欲貸汝﹐天子三尺不貸汝﹗」遂斬之﹐因馳使徧赦七營﹐曰「亂者已服辜。今以爾有功天子﹐不欲盡誅。汝當盡力報國﹗」不五日﹐二亂平定。

轉賜將士李正己爲平盧節度使﹐畏徳宗威名﹐表獻錢三十萬緡﹐上欲受之﹐恐見欺﹐卻之則無辭。崔甫請遣使慰勞淄﹑靑將士﹐因以正己斫獻錢賜之﹐使將士人人感上恩﹔又諸道聞之﹐知朝廷不重貨財。上悅從之﹐正己大慚服。

一軍皆甲段秀實爲�州都虞候。行營節度郭縱士卒爲暴﹐秀實列卒取十七人﹐斷首注槊上﹐植市門外﹐一軍皆甲。秀實詣軍門﹐曰「殺一老卒﹐何甲也﹖吾戴吾頭來矣。」因讓�﹐�謝過。�州由是無禍。

各自言姓名大將田希鑑附朱�﹐�敗。李晟以節度使巡涇州﹐希鑑郊迎﹐晟與之並轡而入﹐道舊甚歡也﹐希鑑不復疑。晟於伏甲而宴﹐宴畢﹐引諸將下堂曰「我與汝曹久別﹐可各自言姓名。」於是得爲亂者三十餘人﹐數其罪﹐殺之。顧希鑑曰「田郎不得無過。」並立斬。

爲三難鮮於﹐字子駿。方新法行﹐諸路騷動。奉使九載﹐獨公心處之。蘇軾稱上不害法﹑中不傷民﹑下不廢親爲「三難」。司馬光當國﹐除京東轉運﹐曰「子駿﹐福星也。」

平原自無史弼爲平原相時﹐舉鉤黨﹐惟平原獨無。詔書前後迫切﹐從事坐傳捨責曰「靑州六郡﹐其五有黨﹐平原何治而得獨無﹖」弼曰「先王疆理天下﹐畫界分境﹐水土異齊﹐風俗不同。五郡自有﹐平原自無﹐胡可相比﹖若承望上司﹐誣陷良善﹐則平原之人﹐戶可爲黨﹐相有死而已﹐所不能也﹗」

燭姦

責具原狀李靖爲岐州刺史﹐或告其謀反﹐髙宗命一禦史案之。禦史知其誣罔﹐請與告事者偕行數驛﹐詐稱失原狀﹐驚懼異常﹐鞭撻行典﹐乃祈求告事者別疏一狀﹐比驗與原不同﹐卽日還以聞﹐髙祖大驚﹐告事者伏誅。

驗火燒屍張舉﹐爲句章令。有妻殺其夫﹐因放火燒捨﹐詐稱夫死於火﹐其弟訟之。舉乃取豬二口﹐一殺一活﹐積薪焚之﹐察死者口中無灰﹐活者口中有灰。因驗夫口﹐果無灰﹐以此鞫之﹐妻乃服罪。

市布得盜周新按察浙江﹐將到時﹐道上蠅蚋近馬首而聚﹐使人尾之﹐得一暴屍﹐惟小木布記在﹐取之。及至任﹐令人市布﹐屢嫌不佳﹐別市之﹐得印志者﹐鞫之﹐布主卽劫布商賊也。

旋風吹葉周新坐堂問事﹐忽旋風吹異葉至前﹐左右言城中無此木﹐獨一古寺有之﹐去城差遠。新曰「此必寺僧殺人埋其下也﹐冤魂告我矣﹗」發之﹐得婦屍﹐僧卽款服。

帷鐘辧盜陳述古令浦城。有失物﹐莫知爲盜者﹐乃紿曰「某所有鐘能辧盜﹐盜摸則鐘自鳴。」陰使人以煤塗而帷之。令囚入摸帷﹐一囚手無煤﹐訊之果服。

折蘆辧盜劉宰爲泰興令。民有亡金釵者﹐惟二僕婦在﹐訊之﹐莫肯承。宰命各持蘆去﹐曰「不盜者﹐明日蘆自若﹔果盜﹐明旦則蘆長二寸。」明旦視之﹐則一自若﹐一去蘆二寸矣。訐之﹐盜遂服。

遣婦縛姦陸云爲浚義令﹐有殺人不得其主者。云囚其妻十許日﹐密令人尾其後﹐屬曰「其去不遠十里﹐當有男子候之與語﹐便縛至。」旣而果然。問之﹐乃與婦私通﹐共殺其夫﹐聞出獄探消息﹐憚近縣﹐故遠相候耳。一縣稱爲神明。

捕僧釋冤元絳攝上元令。有甲與乙被酒相毆﹐甲歸臥﹐夜爲盜斷足﹐妻執乙詣縣﹐而甲已死。絳遺其妻曰「歸治而夫喪﹐乙已服矣。」陰使迹其後﹐見一僧迎之私語。卽捕僧﹐乃乘機與其妻共殺甲者。

井中死人張知潤州﹐有報井中死人者﹐一婦人往視曰「吾夫也。」令其親鄰驗之﹐井深莫可辧。曰「眾不能辧﹐婦人何遂知其爲夫﹖」卽付所司鞫之﹐果其婦與奸夫所謀者。

食用左手王維熙鹽城尉﹐有羣飲而斃者﹐俱不伏罪。脫其械而與飲食﹐問一人曰「汝用左手﹐而死者傷右﹐尙何拒﹖」囚無辯﹐而擬抵。

盜首私宰葉賓知南安﹐有盜截牛舌﹐其主以聞。賓陽叱去﹐陰令屠之。卽有首私宰耕牛者﹐賓曰「截牛舌者汝也。」果服。

畱刀獲盜劉崇龜爲廣州刺史。有少年泊舟江濱﹐見一妙姬倚閭﹐殊不避﹐少年挑之﹐曰「黃昏到宅。」是夕﹐果啟扉待之。少年未至﹐一次入扉﹐姬不知﹐卽身就之。盜疑見執﹐遂刺姬死﹐遺刀而逃。少年後至﹐踐其血﹐僕地﹐捫之﹐見死者﹐急出。明日﹐其家隨血迹至江岸﹐岸上人云「夜有某客船去矣。」捕者追獲﹐具實吐之﹐觀其刀乃屠家物。崇龜下令曰「某日演武﹐大饗士﹐集合境庖丁。」旣集﹐復曰「已晚。畱刀於廚。」陰以殺人刀換下。比明﹐各來請刀﹐獨一屠不認。因詰之﹐曰「此非某刀﹐乃某人刀耳。」命擒之﹐則已竄矣。崇龜以合死之囚代少年﹐侵夜斃於市。竄者知囚已斃﹐不一二夕歸家﹐遂就擒服罪。

命取佛首程顥爲主簿﹐僧寺有石佛﹐歲傳佛首放光﹐士民競往。顥戒曰「俟後現﹐當取其首。」就觀之﹐光遂止。

識猴爲盜楊繪知興元。有盜庫縑者﹐繪迹蹤之﹐不類人所出入。乃呼戲沐猴者﹐一訊而服。

聞哭知姦國僑﹐字子產﹐嘗晨出﹐聞婦人哭﹐使吏執而訊之﹐則手絞其夫者也。吏問故﹐子產曰「凡人於所親愛也﹐始病而憂﹐臨危而懼﹐已死而哀。今哭夫已死﹐不哀而懼﹐是以知其有姦也。」

河伯娶婦西門豹爲鄴令﹐俗故信巫﹐歲月河伯娶婦以攫利﹐選室女以投於河﹐豹及期往視﹐其女曰「醜﹗煩大巫先報河伯﹐如其不欲﹐還當另選美者。」呼吏投巫於河。少頃﹐曰「何久不復我﹖」又投一人往速。羣姦驚懼﹐乞命。從此獘絕。

哭夫不哀嚴遵爲揚州行部﹐聞道旁女子哭﹐而聲不哀﹐問之﹐云「夫遭火死。」遵使輿屍到﹐令人守之﹐曰「當有物往。」更日﹐有蠅聚頭所。遵令披視﹐鐵錐貫頂﹐乃以淫殺其夫者。

命七給子張知杭州。有子與婿訟家產者﹐婿言﹕舅終﹐子才三歲﹐遺書令異日三分付子﹐婿得其七。曰「汝婦翁﹐智人也﹐以七與子﹐子死矣。」命三給婿﹐七給子。

怒逮婦人王克敬爲兩浙運使﹐有逮犯私鹽者﹐以一少婦至﹐克敬怒曰「豈有逮婦人於百里外﹐與吏卒雜處者﹐污教甚矣﹗」自後不許。著爲令。

斷絲及雞傅琰山陰令﹐有賣鍼﹑賣糖老嫗﹐爭團絲訴琰﹐琰令掛絲於柱﹐鞭之﹐微視有鐵屑﹐乃罰賣糖者。又二野父爭雞﹐問何以飼雞﹐一云豆﹐一云粟。破雞得粟﹐罪言豆者。民稱傅聖。

老翁兒無影丙吉知陳畱﹐富翁九十無男﹐娶鄰女﹐一宿而死﹐後產一男﹐其女曰「吾父娶﹐一宿身亡﹐此子非吾父之子。」爭財久而不決。丙吉云「嘗聞老翁兒無影﹐不耐寒。」其時秋暮﹐取同歲兒解衣試之﹐老翁兒獨呼寒﹐日中果無影﹐遂直其事。

斷鬼石石璞﹐江西副使。時有民娶婦三日﹐婿與婦往拜嶽家。婿先婦﹐婦後﹐失之﹐徧索不獲。婦翁訟婿殺女﹐婿不勝榜掠﹐自誣服。璞猶疑殺人而棄屍﹐必深怨者爲之。彼新婚燕好﹐胡乃爾爾。夜齋沐焚香﹐祝曰「此獄關綱常﹐萬一婦與人私﹐而夫枉死﹐且受污名﹐於理安乎﹖神其以夢示我﹗」果夢神授一「麥」字。璞曰「此兩人夾一人也﹐獄有歸矣﹗」比明﹐令械囚待時行刑。囚未出﹐璞見一童子窺門內﹐乃令人牽入﹐曰「爾羽客﹐胡爲至此﹐得非爾師令偵某囚事耶﹖」童子大驚﹐吐實﹐乃二道士素與婦通﹐見匿之麥叢中。人因號曰斷鬼石。

視首皮肉民有利侄之富者﹐醉而拉殺之於家。其長男與妻相惡﹐欲借姦名並除之﹐乃斬妻首﹐並拉殺之﹐首以報宮。時知懸尹見心迎上司於二十里外﹐聞報時已三鼓﹐見心從燈下視其首﹐一首皮肉上縮﹐一首不然。卽詰之曰「兩人是一時殺否﹖」答曰「然。」曰「婦有子女乎﹖」曰「有一女﹐方數歲。」見心曰「汝且寄獄﹐俟旦鞫之。」別發一票﹐速取某女來。女至﹐則攜入衙﹐以果食之﹐好言細問﹐竟得其情﹐父子服罪。

法驗女眉及喉劉鳴謙守杭州﹐有劉氏女所居淺陋﹐鄰少年張窺其艾﹐夜躍上樓﹐穴窗入。女大呼賊﹐父驚起﹐鄰少年不能脫﹐執而髡之。少年昆弟號於眾曰「伊父實以女倀而又阱之。」女聞之﹐拊膺曰「天乎﹗辱人至於此。」遂自縊。張乃賄其父金﹐當讞訴女已承污﹐特羞姦露耳。鳴謙得女貞烈﹑父受金狀﹐乃令以法驗女眉及喉﹐實處子。與從事劉公訊治之﹐張伏法。百姓謠曰「兩劉哲﹐一劉烈﹐江河海流合。」

花瓶水殺人汪待舉守郡部。民有飲客者﹐客醉臥空室中。客夜醉渴﹐索漿不得﹐乃取花瓶水飲之。次早啟戶﹐客死矣。其家訟之﹐待舉究中所有物﹐惟瓶中浸旱蓮花而已。試以飲死囚﹐立死﹐訟乃白。

識斷

斬亂絲髙洋內明而外晦﹐眾莫能知﹐獨歡異之﹐曰「此兒識慮過吾。」時歡欲觀諸子意識﹐使各治亂絲﹐洋獨持刀斬之﹐曰「亂者必斬。」

立破枉獄陸光祖爲令。才士盧被前令枉坐重辟﹐數十年相沿﹐以其富不敢爲之白。陸至﹐訪實﹐卽日破械出之﹐然後聞於臺使者。使者曰「此人富有聲。」陸曰「但當問其枉不枉﹐不當問其富不富。不枉﹐夷﹑齊無生理﹔果枉﹐陶朱無死法。」使者甚器之。後行取爲吏部﹐黜陟自由﹐絕不關白臺省。

卽斬叛使胡興爲趙府長史。漢庶人將反﹐密使至﹐趙王大驚﹐將執奏之。興曰「彼舉事有日矣﹗何暇奏乎﹖萬一事泄﹐是趣之叛。」一日盡殲之。漢平﹐宣廟聞斬使事﹐曰「吾叔非二心者﹗」趙遂得免。

監國解紛張說有辧才﹐能斷大議。景云初﹐帝謂侍臣曰「術家言﹐五日內有急兵入宮﹐柰何﹖」左右莫對。說進曰「此讒謀動東宮耳﹗陛下若以太子監國﹐則名分定﹐姦膽破﹐蜚語塞矣。」帝如其言﹐議遂息。

斷殺不孝張晉爲刑部﹐時有與父異居而富者﹐父夜穿垣﹐子以爲盜也﹐其入﹐撲殺之﹐取燈視之﹐父也。吏議﹕子殺父﹐不宜縱﹔而實拒盜﹐不知其爲父﹐又不宜誅。獄久不決。晉判曰「殺賊可恕﹐不孝當誅。子有餘財﹐而使父貧爲盜﹐不孝明矣﹗」竟殺之。

刺酋試藥曹克明有智略﹐眞宗朝累官十州都巡檢。酋蠻來獻藥一器﹐曰「此藥凡中箭者傅之﹐創立愈。」克明曰「何以驗之﹖」曰「請試雞犬。」克明曰「當試以人。」取箭刺酋股而傅以藥﹐酋立死。羣酋慚懼而去。

杖逐桎梏黃震爲廣徳通判。廣徳俗有自帶枷鎖求赦於神者﹐震見一人﹐召問之﹐乃兵也。卽令自招其罪﹐卒曰「無有。」震曰「爾罪必多﹐但不可對人言﹐故告神求赦耳。」杖而逐之。此風遂絕。

一錢斬吏張�在崇陽﹐一吏自庫中出﹐鬢邊一錢﹐詰之﹐乃庫中錢也。命杖之﹐吏勃然曰「一錢何足道﹗乃杖我耶﹖」彊項不屈。固命杖之。吏曰「爾能杖我﹐不能殺我。」判云「一日一錢﹐千日千錢﹐繩鋸木斷﹐水滴石穿。」自杖劍下階斬其首﹐申府自劾。崇陽人至今傳之。

彊項令董宣爲洛陽令﹐湖陽公主家奴殺人﹐宣就主車前取殺之。主訴於帝﹐帝令宣謝主﹐宣不拜。帝令捺伏﹐宣以手據地不俯。帝敕曰「彊項令去﹗」

南山判武后時﹐李元�遷雍州司戶。太平公主與僧爭碾�﹐元判與僧。長史竇懷貞大懼﹐促攺判。大署判尾曰「南山可移﹐此判終無搖動也。」

腕可斷唐韓﹐宰相韋貽範母喪﹐詔還位﹐當艸制﹐言貽範居喪不數月使治事﹐傷孝子心。學士使馬從皓逼艸之﹐曰「腕可斷﹐制不可艸﹗」

麻出必壞唐徳宗欲相裴延齡﹐陽城爲諫議﹐曰「白麻出﹐我壞之﹗」慟哭於廷﹐齡遂不得相。

判誅舞文柳公綽爲節度使﹐行部至鄕縣﹐有姦吏舞文誣其縣令貪者。縣令以公素持法﹐必殺貪官。公綽判曰「贓吏犯法法在﹐姦吏犯法法亡。」竟誅舞文者。

鐵船渡海賈郁性峭直﹐不能容過。爲仙遊令﹐及受代﹐一吏酗酒﹐鬱怒曰「吾再典此邑﹐必懲此輩。」吏揚言曰「造鐵船渡海也。」郁後復典是邑﹐吏盜庫錢數萬﹐郁判曰「竊銅鏹以肥家﹐非因鼓鑄﹔造鐵船而渡海﹐不假鑪錘。」因決杖徙之。

其情可原孫唐卿判陜州﹐民有母再嫁而死﹐乃葬父﹐遂盜母之喪而葬之。有司論以法﹐唐卿曰「是知有孝﹐不知有法﹐其情可原。」乃判釋之。

問大姓主名周紆爲洛陽令。下車﹐先問大姓主名﹐吏數閭裏豪彊以對。紆厲聲怒曰「本問貴戚若馬﹑竇等輩﹐豈能知此賣蔡傭乎﹖」於是京師肅然。

引燭焚詔李沆爲平章。一夕﹐眞宗遣使持手詔欲以劉美人爲貴妃﹐沆對使者引燭焚詔﹐附奏曰「但道臣沆以爲不可。」其議遂寢。

天何言哉眞宗恥澶淵之盟﹐聽王欽若天書之計﹐而行封禪。待制孫言於帝曰「以臣愚所聞﹐天何言哉﹖豈有書也﹖」帝默然。

禮宜從厚李宸妃薨﹐太后欲以宮人禮治喪於外﹐呂夷簡爲首相﹐奏禮宜從厚。後怒曰「相公欲離間吾母子耶﹗」夷簡曰「他日太后不欲全劉氏乎﹖」時有詔﹐欲鑿宮城垣以出喪。夷簡乃謂內侍羅崇勛曰「宸妃誕育聖躬﹐而喪不成禮﹐異日必有受其罪者﹐莫謂夷簡今日不言也。當以后服殮﹐用水銀。」崇勛馳告太后﹐乃許之。後荊王元儼爲帝言「陛下乃李宸妃所生﹐妃死以非命。」帝因慟號累日﹐下詔自責﹐幸洪福寺祭告﹐易梓宮﹐親啟視之。妃以水銀﹐故玉色如生﹐冠服如皇后。帝嘆曰「人言其可信哉﹗」待劉氏加厚。

奏畱祠廟張方平判應天府。時司農遵王安石鬻祠廟於民法﹐方平托劉摯爲奏曰「閼伯遷商丘﹐主祀香火﹐爲國家盛徳﹐所乘歷世尊爲大祀。微子宋始封之君﹐開國此地﹐是本朝受命建業所因。又有雙廟﹐乃唐張巡﹑許遠孤城死賊﹐能捍大患。今若令承買小人規利﹐冗褻瀆慢﹐何所不爲﹗歲取微細﹐實傷國體。欲望畱此三廟﹐以慰邦人崇奉之意。」疏上﹐帝震怒﹐批牘尾曰「慢神辱國﹐無甚於斯﹗」於是天下祠廟皆得罷賣。

收縛誣罔雋不疑爲京兆尹。有男子乘犢車﹐詣北闕﹐自謂衛太子。詔列侯公卿以下雜職視。至者莫敢言。不疑後至﹐叱從吏收縛。曰「昔蒯聵出奔﹐輒拒而不納﹐《春秋》是之。衛太子得罪先帝﹐亡不卽死﹐今來自請﹐此罪人也。」遂送詔獄。上與霍光嘉之﹐曰「公卿大臣當用有經術明於大誼者。」驗治﹐得姦詐﹐坐誣罔不道﹐要斬。

捕脯小龍程顥爲上元主簿﹐有善政。茅山池有小龍﹐得見者奉以神﹐民走若狂。顥捕而脯之。

汰僧爲兵宋胡旦通判州。時江南初平﹐汰李氏所度僧﹐十減六七。旦曰「彼無田廬可歸﹐將聚而爲盜。」乃悉黥爲兵。以同時所汰尼僧配之。

俟面奏寇天敍以應天府丞攝尹事。時武宗南巡﹐權嬖鴟張索賄﹐拂其意﹐禍且立至。天敍曰「與其行賄攺節﹐不若得罪去官。」凡有所需﹐直阻之﹐曰「俟面奏﹐旨與則與﹐皆莫誰何﹗」駐蹕九閱月﹐費且不資﹐而民不病。

破柱戮姦李膺拜司隸校尉﹐時小黃門張讓弟朔爲野王令﹐貪殘無道﹐畏膺威嚴﹐逃還京師﹐匿於兄家合柱中。膺知其狀﹐率吏卒破柱取朔﹐付洛陽獄。受辭畢﹐卽殺之。自此諸黃門常侍皆鞠躬屏气。時朝廷日亂﹐綱紀頹弛﹐而膺獨持風裁﹐以聲自髙﹐有景仰之者。

淸廉

冰壺杜詩﹕「冰壺玉鑑懸淸秋。」姚元崇所作《冰壺》﹐言其洞徹無瑕﹐澄空見底。杜詩淸廉﹐有類於是。

齋馬唐馮元叔歷浚儀﹑始平尹﹐單騎赴任﹐未常以妻子之官。所乘馬﹐不食民間芻豆。人謂之齋馬。

廉能《周禮﹖天官》﹕以聽官府之六計獘羣吏之治﹐一廉善﹐二廉能﹐三廉敬﹐四廉正﹐五廉法﹐六廉辧。

冰淸衡平華康直知光化﹐丰稷知谷城﹐廉而且平。時人歌之曰「華光化﹐丰谷城﹐淸如冰﹐平如衡。」

釜中生魚晉範丹字史云﹐桓帝時爲萊蕪長。人歌之曰「甑中生塵範史云﹐釜中生魚範萊蕪。」

畱犢魏時苗﹐爲壽春令。始至官﹐乘簿笨車﹑黃牛﹑布被囊。歲餘﹐牛生一犢。及去﹐畱其犢﹐謂主簿曰「令來時﹐本無此犢﹐犢是淮南所生﹐故畱之。」明交河令葉好文﹐亦畱三犢與貧民爲耕。

酹酒還獻後漢張奐﹐爲安定屬國都尉。有羌人獻金﹑馬者﹐奐召主簿張祁入﹐於羌前﹐以酒酹地曰「使馬如羊﹐不以入�﹔使金如粟﹐不以入懷。」悉以還之﹐威化大行。

食饌一口北方彭城王攸自滄州召還﹐父老相率具饌﹐曰「殿下惟飲此鄕水﹐未嘗百姓饌﹐聊獻疏薄。」攸食一口。

臣心如水前漢成帝時﹐鄭崇爲尙書﹐好直諫﹐貴戚多譖之。上責崇曰「君門如市﹐何以欲禁絕貴戚﹖」崇對曰「臣門如市﹐臣心如水。」

淸乎尙書之言後漢鐘離意﹐爲尙書令。交趾太守張恢﹐坐贓伏法﹐以資物陳於帝前﹐詔頒賜羣臣。意得珠璣﹐悉以委地。帝怪之﹐答曰「孔子忍渴於貪泉﹐曾參回車於勝母﹐惡其名也。贓穢之資﹐誠不敢拜受。」上嘆曰「淸乎尙書之言﹗」

乘止一馬朱敬則爲盧州刺史﹐代還﹐無淮南一物﹐所乘止一馬。

酌水奉餞隋趙範爲齊州別駕。入朝﹐父老送之﹐曰「公淸如水﹐請酌一杯水以奉餞。」

郁林石吳陸績爲郁林太守﹐罷歸無裝﹐舟輕不能過海﹐乃取一大石置舟中以歸。人號郁林石。

只談風月徐勉遷吏部尙書﹐常與門人夜集﹐有爲人求官者﹐勉曰「今夕只可談風月﹐不宜及公事。」

市肉三斤海瑞爲淳安令。一日﹐胡總制語三司諸道曰「昨聞海令市肉三斤矣﹐可往察之。」乃知爲母上壽所需也。

一文不直薛大楹主南昌簿﹐嘗標其門曰「要一文﹐不直一文。」

原封回贈吳讓知臨桂縣﹐不三年﹐超升慶遠知府。南丹諸土官各饋金爲贄﹐讓卻不受﹐口占絕句遺之﹐曰「貪泉爽酌吾何敢﹐暮夜懷金豈不知﹖寄語丹州賢太守﹐原封回贈莫相疑。」

書堂自勵陳幼學知湖州﹐書於堂曰「受一文枉法錢﹐幽有鬼神明有禁﹔行半點虧心事﹐遠在兒孫近在身。」

畫菜於堂徐九經令句容﹐及滿去﹐父老兒稚挽衣泣曰「公幸訓我﹗」公曰「惟儉與勤及忍耳。」嘗圖一菜於堂﹐題曰「民不可有此色﹐士不可無此味。」至是﹐父老刻所畫菜﹐而書勤儉忍三字於上﹐曰「徐公三字經。」

禦書褒淸程元鳳官拜右丞相兼樞密。禦書「淸忠儒碩昭光」六字褒之。

淸白太守子王應麟守徽州﹐其父僞嘗守是郡﹐父老曰「此淸白太守子也。」

劉窮劉璽﹐龍驤衛人。少業儒﹐長襲世職﹐居官廉潔﹐人呼爲「靑菜劉」﹐或呼爲「劉窮」。繼推總漕運﹐上識其名﹐喜曰「是劉窮耶﹖可其奏。」

淸化著名韋少好文學﹐羣言祕要之義﹐無不綜覽。後仕後季龍﹐歷守七郡﹐咸以淸化著名。

廉讓之間範柏年初見宋明帝﹐言及廣州貪泉﹐因問﹕「卿州復有此水不﹖」答曰「梁州惟有文川武鄕﹑廉泉讓水。」又問﹕「卿宅何處﹖」曰「臣所居廉讓之間。」帝嗟其善答。

淸白遺子孫鄭述祖仕齊﹐爲兗州刺史。其父亦嘗爲此州。百姓歌之曰「大鄭公﹐小鄭公﹐相去五十載﹐風教尙有同。」及病﹐曰「一生富貴足矣﹗以淸白之名遺子孫﹐死無所恨。」

淸有父風�柳﹐仲郢子﹐爲嶺南節度副使。廨中桔熟﹐旣食﹐乃納直於官。拜禦史大夫﹐淸直有父風。

懸魚羊續﹐南陽守。入境﹐卽微服間行﹐凡令長貪潔﹐吏民良猾者﹐皆廉知其狀﹐一郡震竦。府丞以生魚獻﹐受而懸之庭柱。其後進﹐妻率子祕入郡捨﹐不納﹐妻怒檢室中﹐惟衾鹽菜而已。

自控妻驢宋李若谷赴長社主簿﹐自控妻驢﹐故人韓億爲負行李。將入境﹐謂韓曰「恐縣吏迎至。」篋中止有錢六百﹐以其半遺韓﹐相持大哭而別。

埋羹王﹐寧波守。操行廉潔﹐自奉尢儉約。一日﹐見饌兼魚肉﹐大怒﹐令輟而瘞之﹐號「埋羹太守」。

進餅不受明戴鵬﹐會稽知縣﹐淸愼自守。時軍駐四明﹐鵬往供饋餉。期限嚴急﹐率民步行﹐日晡饑甚﹐從者進餅﹐卻不受﹐掬道旁水飲之。

僅二竹籠明軒由禦史出爲按察使﹐淸約自持﹐四時一布袍﹐常蔬食。約諸僚友﹐三日出俸市肉一斤﹐多不能堪。待故舊﹐惟一肉﹐或殺雞﹐輒驚曰「軒廉使殺雞待客矣。」後以都禦史致仕。上問曰「昔浙江廉使考滿歸家﹐僅二竹籠﹐是汝乎﹖」頓首謝。

符靑菜明符驗﹐守常州﹐不攜家﹐持二敝簏﹐一童僕﹐日供惟蔬﹐人目爲「符靑菜」。銳意鋤彊﹐凡橫於鄕者﹐𨿽竄匿﹐期必得之﹐苟奉法而至﹐亦不深求。歲大旱蝗﹐日循行督捕。每出﹐以筐盛米數升﹑柴數束自給﹐不勞民供億。

淸乃獲罪南北朝沈瓚之丹徒令﹐以淸介不通左右被譖﹐逮系尙方。帝召問﹐對曰「臣淸乃獲罪。」帝曰「淸何以獲罪﹖」曰「無以奉要人耳。」帝問要人爲誰﹐指曰「此赤衣諸郎皆是。」復任丹徒。

橐無可贈南北朝劉漑建安太守。故人任以詩寄漑﹐求一衫。漑檢中無可贈者﹐答詩曰「予衣本百結﹐閩鄕徒八蠶。」

不持一硯包拯知端州。州歲貢硯﹐必進數倍以遺要人。拯命僅足貢數卽已。秩滿歸﹐不持一硯。

日惟啖菜宋姚希得知靜江。官署舊以錦爲幕﹐希得曰「吾起家書生﹐安用此﹗」命以布易之。日惟啖菜﹐一介不妄取也。

命還砧石宋淩衝令含山﹐律己甚嚴﹐一介不妄取。見歸裝有一砧石﹐詫曰「非吾來時物也。」命還之。

毋撓其淸唐蔣歷長安﹑咸陽﹑髙陵諸邑令﹐多卓異聲。郭子儀過髙陵﹐戒麾下曰「蔣賢令供億﹐得蔬食足矣。毋撓其淸也﹗」

杯水餞公隋趙軌﹐齊川別駕。東鄰有桑椹落其庭﹐軌遣拾還之。及被召﹐父老揮泣送曰「公淸如水﹐不敢以壺漿相混﹐敬持杯水餞公。」軌受而飲之。

掛牀去任三國裴潛﹐兗州刺史。嘗作一胡牀﹐及去任﹐掛之梁間。人服其介。

置瓜不剖蘇瓊守淸河。先達趙穎獻園瓜﹐瓊勉畱置梁上﹐不剖食。人聞受穎瓜﹐競獻新果﹐至門﹐知瓜猶在﹐相顧而去。

受職

筮仕《左傳》﹕畢萬筮仕於晉﹐遇屯之比。辛廖占之曰「吉。」

下車李白爲南昌宰去思碑云「未下車﹐人懼之﹔旣下車﹐人愛之﹗」

瓜期《左傳》﹕齊侯使連稱﹑管至父戍葵丘﹐瓜時而往﹐曰「及瓜而代。」

書考《書經》﹕三載考績。三考黜陟幽明。

增秩前漢宣帝曰「太守吏民之本﹐數變易則下不安。民知其將久﹐不可欺罔﹐乃服從其教化。」故二千石有治績﹐輒以璽書勉勵﹐增秩賜金。

報政《史記》﹕伯禽受封之魯﹐三年然後報政。周公曰「何遲也﹖」伯禽曰「變其俗﹐革其祀喪﹐三年而後除之﹐故遲。」太公封於齊﹐五月而報政。周公曰「何速也﹖」曰「吾簡其君臣禮﹐從其俗也﹐故速。」

一行作吏晉嵇叔夜與山巨源書云「遊山澤﹐觀魚鳥﹐心甚樂之。一行作吏﹐此事便廢。」

窮猿奔林李充字弘度﹐嘗嘆不被遇。殷浩問﹕「君能屈志百里否﹖」李答曰「北門之嘆﹐久已上聞。窮猿奔林﹐豈暇擇木﹖」遂授剡縣。

有蟹無監州宋初通判與知州爭權﹐每云「我是州監﹗」有錢昆者浙人﹐嗜蟹﹐嘗求補外郡﹐曰「但得有蟹無監州則可。」東坡詩云「欲向君王乞符竹﹐但憂無蟹有監州。」

致仕遺愛

蜘蛛隱龔捨仕楚﹐見飛虫觸蜘蛛网而死﹐嘆曰「仕宦亦人之羅网也。」遂掛冠而去。時號爲「蜘蛛隱」。

從赤松子遊張良辭髙祖曰「臣以三寸舌爲帝者師﹐封萬戶侯﹐此布衣之極﹐於願足矣。願棄人間事﹐從赤松子遊。」

鴟夷子皮範蠡滅吳﹐以大名之下難以久居﹐且勾踐可與同患難﹐不可以同安樂﹐遂乘輕舟泛湖而去﹐自號鴟夷子皮。

東門掛冠漢逢萌見王莽殺其子﹐告友人曰「三綱絕矣﹗不去﹐禍將及。」遂掛冠東門而去。

思蒓鱸晉張翰﹐齊王辟爲大司馬功曹。翰見秋風起﹐思吳江蒓羹鱸膾﹐嘆曰「人生貴適意﹐安能羈官數千里﹗」遂命駕而歸。

二疏歸老漢疏廣爲太傅﹐兄子受爲少傅。廣謂受曰「吾聞知足不辱﹐知止不殆﹐豈若告老﹐以歸骸骨。」卽日辭官﹐上許之。故人設餞東門﹐觀者皆曰「賢者二大夫﹗」

瞺被而出晉魏舒爲尙書郎。時欲沙汰郎官﹐非其才者罷之。舒曰「我卽其人也。」被而出。同僚素無淸問者咸有愧色。

棄荏席黴晉文公棄荏席﹐黴黑。舅犯辭歸﹐言文公棄其臥席之黴黑。舅犯以其棄舊戀新﹐故辭歸。

乞骸骨漢宣帝朝﹐丞相韋賢以老病乞骸骨﹐賜黃金百斤﹐安車駟馬﹐罷就第。丞相政仕自賢始。

甘棠《詩經》﹕「蔽芾甘棠﹐勿剪勿伐﹐召伯所茇。」召伯巡行南陽﹐聽政於甘棠。後人思其恩澤﹐故戒勿剪伐。

生祠漢於公決獄﹐平民立祠生祀之。生祀始此。

脫靴唐崔戎自刺史遷官﹐民擁畱抱持﹐取其靴。今之脫靴始此。

桐鄕前漢朱邑爲桐鄕令﹐病且死﹐屬其子曰「我故後﹐吏民必葬我於桐鄕。後世子孫奉我﹐或不如桐鄕百姓。」

野哭子產相鄭。及卒﹐國人哭於巷﹐農夫哭於野﹐商人罷市而哀﹐流涕三月﹐不聞琴瑟之聲。

墮淚碑晉羊�以淸徳聞。及死﹐南州爲之罷市﹐巷哭者聲相接﹐葬於峴山。百姓望其碑者。輒流淚﹐謂之墮淚碑。

童不歌謠秦五大夫百里奚卒﹐秦人巷哭﹐童子不歌謠﹐舂者不相杵。

下馬陵董仲舒墓在長安﹐人思其徳﹐過者下馬﹐人謂之下馬陵。後世誤稱蝦蟆陵。

扳轅臥轍漢侯霸爲臨淮太守﹐被召﹐百姓扳轅臥轍﹐願畱期年﹐奔送百里。

截鐙畱鞭唐姚崇受代日﹐民吏泣擁馬首﹐截鐙畱鞭﹐止其不去。

眾庶從居魏徳梁遷貴鄕長﹐爲政淸靜﹐不嚴而肅。轉館陶長﹐旣至﹐老幼如見父母。二縣父老爭請畱之﹐郡不能決。會使者至﹐乃斷從貴鄕。館陶眾庶從而居者數百家。

與侯同久柳不華武岡路總管﹐守境衛民幾二十年﹐民歌之曰「前有公綽﹐武岡父母。今之郡侯﹐無乃其後。足我衣食﹐安我田畝。我子我孫﹐與侯同久。」

不犯遺錢鄭廬州刺史。黃巢掠淮南﹐移檄請無犯州境﹐巢爲斂兵﹐州獨完。秩滿去﹐遺錢千緡﹐藏州庫。後他盜至﹐曰「鄭使君錢。」不敢犯。

天賜策何比干﹐字少卿﹐汝陰人﹐漢武帝朝廷尉。時張湯持法嚴﹐而比干務平恕﹐所全活者數千人﹐淮南號曰「何公」。忽有老嫗造門曰「先世有陰徳及公之身﹐又治獄多平反。今天賜策﹐以廣公後。」因出懷中策九百九十枚﹐曰「子孫佩印符者如此算。」

再任陶侃再爲荊州﹐黃霸再爲潁州﹐郭再爲並州﹐陳蕃再爲樂安﹐寇恂再爲河南﹐耿純再爲東郡。

降黜貪鄙

咄咄書空晉殷浩被黜﹐談詠不輟﹔𨿽家人﹐不見其有流放之感。但終日書空﹐作「咄咄怪事」四字而已。

胡椒八百唐元載受賄﹐後事敗﹐有司籍其家﹐鐘乳五百輛﹐胡椒八百斛﹐他物不可勝計。

簞簋不飾賈誼策﹕「古者大臣有坐不廉則廢者﹐不謂不廉﹐則曰『簞簋不飾』。」

圍棋獻賂蜀刺史安重霸﹐性貪賄。州民有油客鄧姓者﹐資財巨萬﹐重霸召與圍棋﹐令侍立。下子過於籌算﹐終日不下數十子。鄧倦立﹐且饑餒不堪。次日﹐又召。或曰「本不爲棋﹐何不獻賄﹖」鄧獻金三錠﹐獲免。

拔釘錢五代趙在禮令宋州﹐貪暴逾制﹐百姓苦之。後移鎭永興﹐百姓欣賀曰「拔卻眼中釘矣﹗」在禮聞之﹐仍求復任宋州﹐每歲戶口﹐不論主客﹐俱徵錢一千﹐名曰「拔釘錢」。

捋須錢南唐張崇帥廬州﹐所爲不法﹐嘗入覲﹐廬人曰「渠伊想不復來矣﹗」崇歸﹐計日索「渠伊錢」。明年又入覲﹐盛有罷府之議﹐人不敢實指﹐道路相視﹐皆捋須相慶。崇歸﹐又徵「捋須錢」。

破賊露布李義甫爲相﹐楊行款白其贓私﹐詔司刑劉祥道與三司雜訊﹐除名﹐流雋州﹐或作河道元帥。劉祥道破銅山大賊﹐李義甫露布榜於衢。

京師白劫後魏元修義爲吏部尙書﹐惟事賄賂﹐官之大小皆有定價。中散大夫髙居呼爲「京師白劫」。

卷八文學部

經史

十三經易經﹑書經﹑詩經﹑春秋﹑禮記﹑論語﹑孝經﹑爾雅﹑左傳﹑公羊﹑梁﹑周禮﹑儀禮。伏羲始則龍馬作易﹐神農始卽其方列爲八卦﹐帝王爲傳國之寶。

三易夏易《連山》﹐其卦首艮﹔商易《歸藏》﹐其卦首坤﹔《周易》首乾。伏羲定卦名﹐文王爲彖辭﹐周公爲爻辭﹐孔子爲《十翼》﹐而易道始備。

十翼孔子作《十翼》﹕上《彖傳》一﹐下《彖傳》二﹐上《爻傳》三﹐下《爻傳》四﹐《文言》五﹐上《系辭》六﹐下《系辭》七﹐《說卦》八﹐《序卦》九﹐《雜卦》十。

洛書伏羲始則元龜爲「洛書」﹐神農因之始制筮﹐黃帝因之始制卜。

河圖昔武庫火﹐古「河圖」始無傳。今誤以「洛書」爲「河圖」﹐以莽時龜文爲「洛書」。商瞿子木始受《易》於孔子。秦失《說卦》三篇﹐河內女子始得之。

洪範九疇天錫禹《洪範》九疇。初一曰五行﹐次二曰敬用五事﹐次三曰農用八政﹐次四曰協用五紀﹐次五曰建用皇極﹐次六日又用三徳﹐次七日明用稽疑﹐次八曰念用庶徵﹐次九曰向用五福﹐威用六極。

五行一曰水﹐二曰火﹐三曰木﹐四曰金﹐五曰土。水曰潤下﹐火曰炎上﹐木曰曲直﹐金曰從革﹐土爰稼穡。潤下作咸﹐炎上作苦﹐曲直作酸﹐從革作辛﹐稼穡作甘。

五事一曰貌﹐二曰言﹐三曰視﹐四曰聽﹐五曰思。貌曰恭﹐言曰從﹐視曰明﹐聽曰聰﹐思曰睿。恭作肅﹐從作﹐明作哲﹐聰作謀﹐睿作聖。

八政一曰食﹐二曰貨﹐三曰祀﹐四曰司空﹐五曰司徒﹐六曰司冠﹐七曰寇﹐八曰師。

五紀一曰歲﹐二曰月﹐三曰日﹐四曰星辰﹐五曰歷數。

三徳一曰正直﹐二曰剛克﹐三曰柔克。平康正直﹐疆弗友剛克﹐燮友柔克﹔沈潛剛克﹐髙明柔克。

稽疑稽疑建擇立卜筮人﹐乃命卜筮。曰雨其兆爲水﹐曰霽其兆爲火﹐曰蒙其兆爲木﹐曰驛其兆爲金﹐曰克其兆爲土﹐曰貞內卦爲貞﹐曰悔外卦爲悔。

庶徵曰雨﹑曰﹑曰燠﹑曰寒﹑曰風﹑曰時。五者來備﹐各以其敍﹐庶事蕃蕪。一﹑極備凶﹐一﹑極無凶。曰休徵﹐曰肅﹐時雨若﹔曰﹐時若﹔曰哲﹐時燠若﹔曰謀﹐時寒若﹔曰聖﹐時風若。曰咎徵﹐曰狂﹐恆雨若﹔曰僭﹐恆若﹔曰豫﹐恆燠若﹔曰急﹐恆寒若﹔曰蒙﹐恆風若。

五福一曰壽﹐二曰富﹐三曰康寧﹐四曰攸好徳﹐五曰考終命。

六極一曰凶短折﹐二曰疾﹐三曰憂﹐四曰貧﹐五曰惡﹐六曰弱。

三墳五典三皇之書曰《三墳》﹐五帝之書曰《五典》。《抱朴子》云﹕《五典》爲笙簧﹐《三墳》爲金玉。少昊﹑顓頊﹑髙辛﹑唐﹑虞之書謂之《五典》。墳﹐大也。三墳者﹐山墳﹑气墳﹑形墳也。山墳﹐言君臣﹑民物﹑陰陽﹑兵象。气墳﹐言歸藏﹑發動﹑長育﹑生殺。形墳﹐言天地﹐日月﹑山川﹑雲气﹐卽伏羲﹑神農﹑黃帝之書。

九丘八索九州之志曰《九丘》﹐八卦之說曰《八索》。

金簡玉字大禹登宛委山﹐發石匱﹐得金簡玉字之書﹐言治水之要﹐周行天下。伯益記之爲《山海經》。

六義《詩經》有六義﹐一曰風﹐二曰賦﹐三曰比﹐四曰興﹐五曰雅﹐六曰頌。

詩經傳卜商始序《詩》。轅固作傳爲齊詩。申公作訓詁爲魯詩﹐浮丘伯授。毛萇作故訓爲毛詩﹐毛亨授。

五始《春秋》義有五始﹐元者气之始﹐春者時之始﹐王者受命之始﹐正月者政教之始﹐公卽位者有國之始。

三傳《左傳》艷而富﹐其失也誣。《公羊》辧而裁﹐其失也俗。《梁》淸而婉﹐其失也短。

二戴漢宣帝時﹐東海後倉善說《禮》於曲臺殿﹐撰《禮》一百八十篇﹐曰《後氏曲臺記》。後倉傳於梁國。戴徳及徳從子聖﹐乃刪後氏記爲八十五篇﹐名《大戴禮》﹔聖又刪《大戴禮》爲四十六篇﹐爲《小戴禮》。其後諸儒又加月令﹑明堂位﹑樂記三篇﹐爲四十九篇﹐則今之《禮記》也。

毛詩荀卿授漢人魯國毛亨作訓詁傳以授趙國毛萇。時人以亨爲大毛公﹐萇爲小毛公﹐以二公所傳﹐故名《毛詩》。

汲冢周書《束皙傳》﹕晉太康二年﹐汲縣人盜發安王冢﹐得竹書數十車﹐蝌蚪文字雜寫經書。皙爲著作﹐隨宜分析﹐皆有考證﹐曰「汲冢周書」。

樂記漢文帝始得竇公所獻周公大司樂章﹐河間獻王與毛生采作《樂記》。

漆書杜林於西川得漆書古文《尙書》一卷。衛宏﹑徐巡來學﹐林授於二子﹐後遂得傳。

壁經魯公王壞孔子故宅﹐欲以爲宮﹐聞壁中琴瑟絲竹之聲﹐得古文《尙書》。武帝乃詔孔安國較定其書。

斷書孔子斷書百篇﹐魯恭王始得孔勝所藏於壁﹐定五十九篇﹐伏生稱爲《尙書》。

石經漢靈帝熹平四年﹐蔡邕與大史令單彪等﹐正定五經﹐刊石﹐謂之石本五經。衡陽王鈞始細書﹐爲巾箱五經。

集注《易經》程注﹑朱注。《詩經》朱注。《書經》朱熹婿蔡沈注。《春秋》今從胡傳。《禮記》陳皓注。皓字靑蓮﹐以其娶再醮﹐故不入孔廟。

武經七書孫子﹑吳子﹑尉繚子﹑司馬兵法﹑李靖﹑三略﹑六韜。

佶屈聱牙韓愈《進學解》曰「周誥殷盤﹐佶屈聱牙﹔《春秋》謹嚴﹔左氏浮誇﹔《易》奇而法﹔《詩》正而葩。」

入室操戈《鄭玄傳》﹕任城何休好《公羊》學﹐著《公羊墨守》《左氏膏盲》《梁廢疾》鄭玄乃發《墨守》﹐鍼《膏盲》﹐起《廢疾》。休見而嘆曰「康成入吾室﹐操吾戈﹐而伐吾乎﹖」

二十一史司馬遷《史記》﹑班固《前漢書》﹑範曄《後漢書》陳壽《三國誌》﹑唐太宗《晉書》﹑沈約《宋書》﹑蕭子顯《南齊書》﹑姚思廉《梁書》《陳書》﹑魏收《北魏書》﹑李百藥《北齊書》﹑令狐徳芬《後周書》﹑李延壽《南史》﹝宋﹑齊﹑梁﹑陳﹞﹑《北史》魏﹑齊﹑周﹑隋﹑魏徵《隋書》﹑宋祁﹑歐陽修《唐書》﹑歐陽修《五代史》﹑脫脫《宋史》《遼史》《金史》﹑宋濂《元史》。

亥豕子夏見讀史者曰「晉師伐秦﹐三豕渡河。」子夏曰「非也﹐己亥渡河耳。」問之魯史﹐果然。

無一字潦艸司馬溫公作《資治通鑑》﹐艸稿數千餘卷﹐顚倒塗抹﹐無一字潦艸。其行己之度﹐蓋如此。

瓢史梁有僧﹐南渡賫一葫蘆﹐有漢班仲堅《漢書》艸稿﹐宣城太宗蕭琛得之﹐謂之瓢史。

卽壞己作陳壽好學﹐善著述。少仕蜀﹐除著作郎﹐撰《三國誌》。當時夏侯湛等多欲作《魏書》﹐見壽所著﹐卽壞己作。

探奇禹穴太史公曰﹕遷二十四南遊江﹑淮﹐上會稽﹐探禹穴﹐窺九疑﹐浮於沅﹑湘﹔涉汶﹑泗﹐講業齊﹐魯之都﹐觀孔子之遺風﹐過梁﹑楚以歸﹐乃石室之書作《史記》。

諸子有一百八十九家故日百家。

石勒讀史石勒目不知書﹐使人讀史﹐聞酈食其請立六國後﹐曰「此法當失﹐何以有天下﹗」及聞畱侯諫﹐乃曰「賴有此耳﹗」

修唐書宋祁修《唐書》﹐大雪﹑添幕﹐燃椽燭﹐擁鑪火﹐諸妾環侍。方艸一傳未完﹐顧侍姬曰「若輩向見主人有如是否﹖」一人來自宗室﹐曰「我太尉遇此天气﹐只是擁鑪﹐下幕命歌舞﹐間以雜劇﹐引滿大醉而已。」祁曰「自不惡。」乃閣筆掩卷起﹐遂飲酒達旦。

下酒物蘇子美豪放好飲﹐在外舅杜祁公家﹐每夕讀書﹐以一斗酒爲率。公密覘之﹐蘇讀《漢書﹖張良傳》「與客狙擊秦皇帝」﹐撫案曰「惜乎擊之不中﹗」遂滿飲一大白。又讀至「良曰﹕始臣起下邳﹐與上會於畱﹐此天以臣賜陛下」﹐又撫案曰「君臣相得﹐難遇如此﹗」復舉一大白。公笑曰「有如此下酒物﹐一斗不足多也﹗」

修史人李至剛修國史﹐只服士人衣巾﹐自稱「修史人李至剛」。館中諸公聞之﹐大笑﹐呼爲「羞死人李至剛」。

七十二人傳孔安國撰孔子弟子﹐七十二人。劉向撰《列仙傳》﹐七十二人。皇甫士安撰《髙士傳》﹐亦七十二人。陳長文撰《耆舊》﹐亦七十二人。

索米作傳陳壽嘗爲諸葛武侯書佐﹐受撻百下﹔其父亦爲武侯﹐所髡﹐故《蜀志》多誣罔。又丁﹑丁儀有盛名於魏﹐壽謂其子曰「可覓千斛米見與﹐當爲尊公作一佳傳。」丁不與﹐竟不爲立傳。

雷震幾陳子作《通鑑續編》﹐書宋太祖廢周主爲鄭王。雷忽震其幾﹐陳厲聲曰「老天便打折陳子之臂﹐亦不換矣﹗」

直書枋頭孫盛作《晉春秋》﹐直書時事。桓溫見之﹐怒謂盛子曰「枋頭誠爲失利﹐何至乃如尊公所言﹗若此史遂行﹐自是關君門戶事。」其子遽拜謝﹐請攺之。時盛年老家居﹐性愈卞急。諸子乃共號泣稽顙﹐請爲百口計。盛大怒﹐不許。諸子遂私攺之。

爲妓詈祖歐陽永叔爲推官時暱一妓﹐爲錢惟演所持﹐永叔恨之﹐後作《五代史》﹐乃誣其祖武肅王重斂民怨。睚眥之隙﹐累及先人﹐賢者尙亦不免。

心史鄭所南作《心史》﹐醜元思宋﹐以鐵函重匱沈之古吳眢井。至明朝崇禎戊寅凡三百五十六年﹐而此書始出。

明不顧刑辟孫可之曰「爲史官者﹐明不顧刑辟﹐幽不見鬼怪﹐若梗避於其間﹐其書可燒也。」

五代史韓通無傳蘇子瞻問歐陽修曰「五代史可傳後也乎﹖」公曰「修竊於此有善善惡惡之志。」子瞻曰「韓通無傳﹐烏得爲善善惡惡乎﹖」公默然。

趙盾弒君趙穿弒靈公﹐宣子未出境而復。太史書曰「趙盾弒其君。」宣子曰「不然。」對曰「子爲正卿﹐亡不越境﹐反不討賊﹐非子而誰﹖」孔子曰「董狐﹐古之良史也﹐書法不隱。」

史評《晉書》《南北史》《舊唐書》﹐稗官小說也。《新唐書》﹐贗古書也。《五代史》﹐學究史論也。宋元史﹐爛朝報也。與其爲新書之簡﹐不若爲《南北史》之繁﹔與其爲《宋史》之繁﹐不若爲《遼史》之簡。

書籍

二酉藏書大酉山﹑小酉山爲軒轅黃帝藏書之所。

蘭臺祕典漢朝圖籍所在﹐有石渠﹑石室﹑延閣﹑廣內﹐貯之於外府。又有禦史中丞居殿中﹐掌蘭臺祕典﹐及麒麟﹑天祿二閣﹐藏之於內禁。

石室�書司馬遷爲太史﹐金匱石室之書。﹐謂綴集之也。以金爲匱﹐以石爲室﹐重緘封之﹐愼重之至也。

家有賜書班彪家有賜書﹐好名之士自遠方至﹐父黨揚子云以下﹐莫不造門。

南面百城李謐杜門卻掃﹐絕迹下帷﹐棄產營書﹐手自刪削。每嘆曰「丈夫擁書萬卷﹐何暇南面百城﹗」

三十乘晉張華好書﹐嘗徒居﹐載書三十乘﹐凡天下奇祕﹐世所未有者悉在華所。有《博物志》行世。

曹氏書倉曹曾積書萬餘卷。及世亂﹐曾慮書箱散失﹐乃積石爲倉﹐以藏書籍。世名「曹氏書倉」。

五車書《莊子》﹕惠施多方﹐其書五車。

八萬卷齊金樓子聚書四十年﹐得書八萬卷﹐𨿽祕書之省﹐自謂過之。

三萬軸唐李泌家積書三萬軸。韓詩云「鄴侯家多書﹐架插三萬軸﹐一一懸牙簽﹐新若手未觸。」

黃卷古人寫書﹐皆用黃紙﹐以黃蘗染之﹐驅逐蠹魚﹐故曰黃卷。有錯字﹐以雌黃塗之。

殺靑古人寫書﹐以竹爲簡。新竹有汗﹐善朽蠹。凡作簡者﹐先於火上炙去其汗﹐殺其竹靑﹐故又名汗簡。

鉛槧上古結繩而治。二帝以來﹐始有簡冊﹐以竹爲之。而書以漆﹐或用板以鉛畫之﹐故有刀筆鉛槧之說。

湘帖古人書卷外必有帖藏之﹐如今裹袱之類。白樂天嘗以文集畱廬山艸堂﹐屢亡逸。宋眞宗令崇文院寫校﹐包以斑竹帖送寺。

四部唐《經籍志》﹕玄宗兩都各聚書四部﹐以甲﹑乙﹑丙﹑丁爲號﹔甲﹐經部﹐赤牙簽﹔乙﹐史部﹐綠牙簽﹔丙﹐子部﹐碧牙簽﹔丁﹐集部﹐白牙簽。

蕓編蕓香艸能辟蠹﹐藏書者用以燻之﹐故書曰蕓編﹔古詩﹕「蕓葉燻香走蠹魚。」

書樓孫氏孫祈六世祖長孺喜藏書﹐數萬餘卷置之樓上﹐人謂之書樓孫氏。

汗牛充棟陸文通之書﹐居則充棟﹐出則汗牛。

懸國門呂不韋集《呂氏春秋》成﹐暴之咸陽市﹐懸千金其上﹐能增損一字者予千金。人莫能增損。

市肆閱書王充﹐好博覽。家貧無書﹐常遊洛陽市肆﹐閱所鬻書﹐一見輒能誦憶﹐遂博通眾流百家之言。著《論衡》八十五篇。

帳中祕書王充作《論衡》﹐中土未有傳者﹐蔡邕入吳始得之﹐祕之帳中﹐以爲談助。後王郎得其書﹐及還洛下﹐時人稱其才進。曰「不見異人﹐當得異書。」

藏書法趙子昂書跋云「聚書藏書﹐良非易事﹗善觀書者﹐澄神端慮﹐淨幾焚香﹐勿捲腦﹐勿折角﹐勿以爪侵字﹐勿以唾揭幅﹐勿以作枕﹐勿以作夾刺﹐隨損隨修﹐隨開隨掩。後之得吾書者﹐並奉贈此法。」

等身書宋賈黃中幼日聰悟過人﹐父師取書與其身等﹐令讀之﹐謂之等身書。

蔡邕遺書蔡琰歸自沙漠﹐曹操問邕遺書﹐琰曰「父亡﹐遺書四千餘篇﹐流離塗炭﹐罔有存者。今所誦憶﹐裁四百餘篇。」因乞給紙筆﹐眞艸惟命。於是繕寫送入﹐文無遺誤。

嘉則殿隋煬帝嘉則殿書分三品﹐有紅琉璃﹑紺琉璃﹑漆軸之異。殿垂錦幔﹐繞刻飛仙。帝幸書室﹐踐暗機﹐則飛仙收幔而上﹐廚扉自啟﹔帝出﹐扉閉如初。隋之藏書﹐計三十七萬卷。

補亡書三篋漢張安世博學。武帝幸河東﹐亡書三篋﹐詔問羣臣﹐俱莫能知﹐惟安世識之﹐爲寫原本補入。後帝購求得書﹐以相較對﹐並無遺誤。

博洽

舌耕漢賈逵通經術﹐門徒來學﹐不遠千里﹐獻粟盈倉。或云﹐逵非力耕﹐乃舌耕也。

書廚陸澄博覽﹐無所不知﹐王儉自謂過之。及與語﹐澄談及所遺編數百條﹐皆儉所未睹﹐乃嘆服曰「陸公﹐書廚也。」

學府《南史》﹕梁昭博及古今﹐人稱爲學府。

人物志唐李守通曉天下人物臧否﹐世號肉譜。虞世南曰「昔任彥升通曉經術﹐世號五經笥。今以守爲人物志﹐可乎﹗」

九經庫唐谷律耶博通經術﹐爲世所重﹐號「《九經》庫」。又房暉遠博聞洽記﹐學者稱爲「《五經》庫」。

稽古力漢桓榮性嗜學﹐明帝時拜太子太傅﹐以所賜車馬陳於庭﹐謂諸生曰「此稽古力也。」

柳篋子唐柳燦遷左拾遺﹐公卿競托爲箋奏﹐時譽日富﹐以其博學﹐號「柳篋子」。

五總龜唐殷踐猷博通經典﹐賀知章稱之曰「五總龜」。龜千歲一總﹐問無不知﹐爲祕書省學士。

行祕書唐太宗嘗出行﹐有司請載副書以從。上曰「不須。虞世南在此﹐卽祕書也。」

八斗才謝靈運曰「天下才共一石﹐曹子建獨得八斗﹐我得一斗﹐自古及今共用一斗。」奇才博識﹐安定繼之。

捫腹藏書楊娶崔季讓女﹐崔富圖籍﹐遊其精舍﹐輒覽記。旣而曰「崔氏書被人盜盡。」崔遽令檢之﹐捫其腹曰「已藏之腹笥矣﹗」

三萬卷書吳萊好遊﹐嘗東出齊魯﹐北抵燕趙﹐每遇勝迹名山﹐必盤桓許久。嘗語人曰「胸中無三萬卷書﹐眼中無天下奇山水﹐未必能文章﹔縱能﹐亦兒女語耳。」

了卻殘書朱晦翁答陳同文書﹕奉告老兄﹐旦暮相攛畱取間﹐漢存山裏咬菜根﹐了卻幾卷殘書。

書淫劉峻家貧好學﹐常燎麻炬﹐從夕達旦﹐時或昏睡﹐髜其鬢髮。及覺復讀﹐常恐聽見不博﹐聞有異書﹐必往祈借﹐崔慰謂之「書淫」。

勤學

帳中燈焰範仲淹夜讀書帳中﹐帳頂如墨。及貴﹐夫人以示諸子曰「爾父少時勤學﹐燈焰之迹也。」

傭作讀書匡衡好學﹐邑有富民家多書﹐與之傭作﹐而不取值﹐曰「願借主人書讀耳。」遂博覽羣書。

帶經而鋤倪寬受業於孔安國﹐時行賃任﹐帶經而鋤﹐力倦﹐少休息﹐卽起誦讀。

燃葉柳燦﹐少孤貧﹐好學﹐晝采薪給費﹐夜燃葉讀書。

圓木警枕司馬光常以圓木爲警枕﹐少睡則枕轉而覺﹐卽起讀書﹐學無不通。

穿膝管寧家貧好學﹐坐藜牀五十餘年﹐未嘗箕股﹐當膝處皆穿。

燃糖自照顧歡家貧﹐鄕中有學捨﹐歡壁後倚聽﹐無遺忘者。夕則燃松節讀書﹐或燃糖自照。

杜門讀書邢邵﹐任丘人。少遊洛陽﹐遇雨﹐乃杜門五日讀《漢書》﹐悉彊記無遺。文章典麗﹐旣贍且速﹐與溫子齊名。官太常卿﹐兼中書監﹑國子監祭酒﹐朝士榮之。雅性脫略﹐不以位望自尊﹐止臥一小室﹐未嘗內宿。自云「嘗晝入內閣﹐爲犬所吠。」

著作

字挾風霜淮南王劉安撰《鴻烈》二十一篇﹐字字皆挾風霜之气。揚子云以爲一出一入﹐字直百金。

月露風雲隋李諤書云「連篇累牘﹐不出月露之形﹐積案盈箱﹐盡是風雲之狀。」

文陣雄師唐蘇文章思若湧泉﹐張九齡謂同列曰「蘇生之文俊贍無敵﹐眞文陣雄師也。」

詞人之冠唐張九齡七歲能文﹐太宗時爲中書舍人﹐時號爲詞人之冠。

文章宿老唐李嶠爲鳳閣舍人﹐富才思﹐文冊號令多屬爲之。前與王﹑楊接迹﹐中與崔﹑蘇齊名﹐學者稱爲文章宿老。

口吐白鳳漢揚雄作《甘泉賦》﹐才思豪邁﹐賦成﹐夢口吐白鳳。

咽丹篆唐韓愈少時﹐夢人與丹篆一卷﹐彊吞之﹐傍有一人拊掌而笑。覺後胸中如物咽﹐自是文章日麗。後見孟郊﹐乃夢中傍笑者。

錦心繡口唐李白送弟序曰「弟心肝五臟皆繡口耶﹖不然﹐何開口成文﹐揮毫霧散也。」

宮體輕麗《唐髙祖紀》﹕東海徐文體輕麗﹐時人謂之宮體。

自出機杼祖瑩以文學見重﹐常語人云「文章須自出機杼﹐成一家筋骨﹐何能共人作生活也﹗」

倚馬奇才桓溫北徵鮮卑﹐召袁宏倚馬前作露布﹐手不停筆﹐俄得七紙﹐殊可觀。

文不加點江夏太守黃祖大會賓客﹐有獻鸚鵡者﹐命禰衡曰「願先生賦之。」衡攬筆而作﹐文不加點﹐辭采甚麗。

幹將莫李邕文名天下﹐盧藏用曰「邕之文如幹將莫﹐難與爭鋒﹐但虞其傷缺耳。」

洛陽紙貴左思作《三都賦》﹐豪貴之家競相傳寫﹐洛陽爲之紙貴﹐邢邵文章典麗﹐每文一出﹐京師傳寫﹐爲之紙貴。

此愈我疾陳琳少有辯才﹐艸檄成以呈曹公。公先苦頭瘋﹐是日臥讀琳檄﹐翕然而起﹐曰「此愈我疾﹗」臺閣文章歐陽文忠曰「文章有兩等﹐有山林艸野之文﹐有朝廷臺閣之文。」王安石曰「文章須官樣﹐豈亦謂有臺閣气耶﹖」

捕龍搏虎柳宗元曰﹕人見韓昌黎《毛穎傳》﹐大嘆以爲奇怪。余讀其文﹐若捕龍蛇﹐搏虎豹﹐急與之角﹐而力不敢暇。

捕長蛇騎生馬唐孫樵書玉川子《月蝕歌》﹑韓吏部《進學解》﹐莫不拔地倚天﹐句句欲活﹐讀之如赤手捕長蛇﹐不施鞅勒騎生馬。

驅屈宋鞭揚馬《李翰林集》序﹕馳驅屈宋﹐鞭撻揚馬﹐千載獨步﹐惟公一人。

點鬼簿﹑算博士唐王勃﹑楊炯﹑盧照領﹑駱賓王﹐皆有文名﹐人議其疵曰﹕楊好用古人姓名﹐謂之「點鬼簿」。駱好用數目作對﹐謂之「算博士」。

玄圃積玉時人目陸機之文猶玄圃積玉﹐無非夜光。

造五鳳樓韓浦與弟洎﹐皆有文名﹐洎嘗曰「予兄文如繩樞艸舍﹐聊庇風雨。予文是造五鳳樓手。」浦因寄蜀箋與洎﹐曰「十樣鸞箋出益州﹐近來新寄浣溪頭。老兄得此全無用﹐助汝添修五鳳樓。」

夢滌腸胃王仁裕少時﹐嘗夢人剖其腸胃﹐以西江水滌之﹐見江中沙石﹐皆爲篆籀之文。由是文思並進﹐有詩百卷﹐號《西江集》。

鼠坻牛場揚雄曰﹕雄爲《太玄經》﹐猶鼠坻之與牛場也﹐如其用﹐則實五穀飽邦民﹔否則﹐爲坻糞﹐棄之於道已矣。

帖括帖者簿籍之義﹐以帖籍賅括義理而誦之。

�癡符和凝爲文﹐以多爲富﹐有集百卷﹐自鏤飯以行﹐識者非之﹐曰「此顏之推所謂癡符也。」

焚棄筆硯陸機天才秀逸﹐辭藻宏麗﹐張茂先嘗謂之曰「人之爲文章﹐常患才少﹐而子患才多。」機弟云曰「茂先見兄文﹐輒欲焚棄筆硯。」

齊丘竊譚峭五代時﹐宋齊丘欲竊譚景升《化書》以爲己作﹐乃投景升於江。後漁人撒网﹐獲景升屍﹐手中持《化書》三卷﹐遂攺《齊丘子》爲《譚子化書》。

郢削《莊子》﹕郢人堊音惡漫其鼻端﹐若蠅翼﹐使匠石斫之。匠石運斤成風﹐斫之﹐盡堊而鼻不傷。故求人筆削其詩文﹐曰郢削。

藏拙梁徐陵使於齊﹐時魏收有文學﹐北朝之秀錄其文集以遺陵﹐命傳之江左。陵還﹐渡江而沈之﹐從者問故﹐曰「吾與魏公藏拙。」

韓山一片石庾信自南朝至北方﹐惟愛溫子所作《韓山碑》。或問北方何如﹐信曰「惟韓山一片石堪與語﹐余若驢鳴犬吠耳。」

福先寺碑裴度修福先寺﹐將求碑文於白居易。判官皇甫怒曰「近捨﹐而遠取居易﹐請從此辭。」度亟謝﹐隨以文屬。飲酒﹐揮毫立就。度酬以車馬玩器約千緡﹐怒曰「碑三千字﹐每字不直絹三匹乎﹖」度又依數酬之。又索文攺竄﹐度笑曰「文已妙絕﹐增一字不得矣﹗」

聰明過人韓文公嘗語李程曰「愈與崔丞相羣同年往還﹐直是聰明過人。」李曰「何處過人﹖」韓曰「共愈往還二十餘年﹐不曾說著文章。」

金銀管湘東王錄忠臣義士文章﹐筆有三品﹕忠孝全者﹐金管書之﹔徳行精粹者﹐銀管書之﹔文章華麗者﹐斑竹管書之。

杜撰五代廣成先生杜光庭﹐多著神仙家書﹐悉出誣罔﹐如《感遇傳》之類。故人以妄言謂之杜撰。或雲杜默﹐非也。杜默以前遂有斯語。

千字文梁散騎員外周興嗣犯事在獄﹐梁王命以千字成文﹐卽釋之。一夕文成﹐須鬢皆白。

兔園冊漢梁孝王有圃名兔園﹐孝王卒﹐太后哀慕之。景帝以其園令民耕種﹐乃置官守﹐籍其租稅﹐以供祭祀。其簿籍皆俚語之字﹐故鄕俗所誦曰《兔園冊》。

書肆說鈴揚雄曰「好學而不要諸仲尼﹐書肆也﹔好說而不要諸仲尼﹐說鈴也。」

昭明文選六臣注六臣﹔李善﹑呂延濟﹑劉良﹑張銑﹑李周翰﹑呂向﹐並唐人﹔銑﹑向﹑周翰皆處士。

艾子東坡有《艾子》一編﹐並是笑話。初不解其書﹐後見《雜記》云「宋仁宗灼艾﹐令優人競說笑話﹐以忘其痛。艾子命書﹐亦此意也。或云子由灼艾﹐東坡作此﹐以分其痛。

四本論鐘會撰《四本論》始畢﹐甚欲使嵇公一見﹐置懷中﹐旣定﹐畏其難﹐懷不敢出﹐於戶外遙擲﹐便回急走。

莊子郭注晉向秀注莊子《南華經》﹐剖析玄理。郭象竊之﹐以己名行世。

敍字東坡祖名序﹐故爲人作序﹐皆用「敍」字。

顏魯公書顏魯公所著書﹐有《大言》《小言》《樂語》《滑語》《讒語》《醉語》﹐皆不傳。

無字《周易》「無」作「無」。晉王述日﹕「天屈西北爲無。」今於「無」上加一點﹐是古「旣」字。

三都賦序徐文長曰﹕皇甫謐序《三都》﹐足以重左太﹐而陳師錫之序《五代史》﹐不足以當歐陽永叔。則予𨿽無序﹐可也。

詩詞

代羲如爲長短句詩﹐漢武帝始爲聯句詩﹐曹植始爲絕句詩﹐沈期始爲律詩。舜始爲四言。漢唐山夫人始爲三言詩。枚乘十九首始爲五言詩。唐始爲排句﹐宋始爲集句。顏延年﹑謝元暉始唱和﹐元微之﹑李白始唱和次韻﹐顏魯公始押韻。宋周始爲四聲切韻【又沈約《四聲譜》﹑夏侯該《四聲韻略》】﹐唐孫始集爲《唐韻》。魏孫炎始爲反切字【本西域二合音﹐如「不可」爲「叵」﹐「而已」爲「耳」之類】僧守溫始爲三十二字母。

樂府漢武帝始郊廟燕射﹐咸著爲篇章﹐無總眾體。制樂府﹐本《騷》《九歌》《招魂》。李延年始造樂府新聲二十八解【本胡曲造】﹐古爲章﹐魏晉以來皆爲解。唐始變樂府爲詞調﹐宋始變詞調爲長短篇。晉荀勗始爲淸商三調﹐本周房中爲平調﹑淸調﹑瑟調。漢房中爲楚調。又側調生於淸調﹐總爲相和調。淸商傳江左﹐爲梁宋新聲﹐始尙辭【謂歌辭漢時但有其音耳。夷﹑伊﹑那﹑何之類則聲也】。大曲有艷【在曲前】﹐有趨有亂【在曲後】。隋煬帝始倚聲命辭【或雲起於唐之季世。王涯始曲中塡辭一云張泌﹐然六朝已有之】。李白始爲小辭。

詩體嚴滄浪云﹕詩體始於國風﹑三頌﹑二雅﹐流爲《離騷》﹐古樂古選【十九首】。後有建安體【漢萬年曹氏父子及鄴中七才子之詩】﹑黃初體【魏年號﹐與建安相接﹐其體一也﹑正始體魏年號﹐嵇﹑阮諸公之詩】﹑太康體【晉年號﹐左思﹑潘嶽﹑二張﹑二陸之詩】﹑元嘉體【宋年號﹐顏﹑鮑﹑謝諸公之詩】﹑永明體【齊年號﹐齊諸公之詩】﹑齊梁體【通兩朝而言之。杜云「恐與齊梁作後塵」】﹑南北朝體【通魏周而言之﹐與齊梁一體也】﹑初唐體【謂襲陳隋之體】﹑盛唐體【開元﹑天寶之詩】﹑中唐體﹑晚唐體﹑宋元�體【黃山谷蘇東坡﹑陳后山﹑劉后村﹑戴石齋之詩】。

《唐詩品匯》總論曰﹕略而言之﹐則有初唐盛中晚之不同。詳而言之﹐貞觀﹑永徽之時﹐虞世南﹑魏徵諸公稍離舊習﹐王勃楊炯﹑盧照鄰﹑駱賓王因加美麗﹐劉希夷庭芝有閨帷之作﹐上官昭容有婉媚之姿﹐此初唐之制也。神龍以還﹐洎開元初﹐陳子昂古風雅正﹐李巨山嶠文章宿老﹐沈佺期﹑宋之問之新聲﹐蘇﹑張說之大筆﹐此初唐之漸盛也。開元﹑天寶間﹐則有李翰林白之飄逸﹐杜工部甫之沈鬱﹐孟襄陽浩然之淸雅﹐王右丞維之精爽﹐儲光羲之眞率﹐王昌齡之雋拔﹐髙適﹑岑參之悲壯﹐李頎﹑常建之雄快﹐此盛唐之盛者也。大歷﹑眞元間﹐則有韋蘇州應物之澹雅﹐劉隨州長卿之閒曠﹐錢起郎士元之淸贍﹐皇甫冉曾之競秀﹐秦公緒之山林﹐李從一嘉之臺閣﹐此中唐之再盛也。下曁元和之際﹐則有柳愚溪宗元之超然復古﹐韓昌黎愈之博大沈雄。張籍﹑王建樂府得其故實﹐元﹑白敍事務得分明﹐與夫李賀﹑盧仝之鬼怪﹐孟郊﹑賈島之瘦寒﹐此晚唐之變也。降而開元以後﹐則有杜牧之牧之豪縱﹐溫飛卿庭筠之綺靡﹐李義山商隱之隱癖﹐許用晦暉之對偶﹐他若劉滄﹑馬戴﹑李頻﹑李羣玉﹐此晚唐變態之極矣。

詩評敖陶孫評﹕魏武帝如幽燕老將﹐气韻沈雄。曹子建如三河少年﹐風流自賞。鮑明遠如饑鷹獨出﹐奇矯無前。謝康樂如東海揚帆﹐風日流麗。陶彭澤如絳雲在霄﹐舒捲自如。王右丞如秋水芙蕖﹐倚風自笑。韋蘇州如園客獨繭﹐暗合音徽。孟浩然如洞庭始波﹐木葉微脫。杜牧之如銅瓦走坡﹐駿馬注坡。白樂天如山東父老課農桑﹐言言著實。元微之如李龜年說天寶遺事﹐貌悴而神不傷。劉夢得如鏤冰雕瓊﹐流光自照。李太白如劉安雞犬﹐遺響白雲﹐核其歸存﹐恍無定處。韓退之如囊沙背水﹐惟韓信獨能。李長吉如武帝食露盤﹐無補多欲。孟東野如埋泉斷劍﹐臥壑寒松。張籍如優工行鄕﹐飲獻秩﹐時有詼气。柳子厚如髙秋獨眺﹐霽晚孤吹。李義山如百寶流蘇﹐千絲鐵网﹐綺密�妍﹐要非適用。本朝蘇東坡如屈注天潢﹐倒連滄海﹐變眩百怪﹐終歸渾雄。歐陽文忠如四瑚八璉﹐止可施之宗廟。王荊公如鄧艾縋兵入蜀﹐要以險絕爲功。黃山谷如陶弘景祗詔入官﹐析理談玄﹐而松風之夢故在。梅聖兪如關河放澑﹐瞬息無聲。秦少遊如時女步春﹐終傷婉弱。陳后山如九臯獨唳﹐深林孤芳﹐衝寂自妍﹐不求識賞。韓子蒼如梨園按樂﹐排比得倫。呂居仁如散聖安禪﹐自能奇逸。其它作者﹐未易殫陳。獨唐杜工部﹐如周公制作﹐後世莫能擬議。語覺爽俊﹐而評似穩妥﹐惟少爲宋人曲筆耳﹐故全錄之。

苦吟孟浩然眉毛盡落﹐裴至袖手皆穿﹐王維則走入醋甕﹐皆苦於吟者。

警句楊徽之能詩﹐太宗寫其警句於禦屏﹐僧文瑩謂以天地浩露滌筆於金甌雪盤﹐方與此詩神骨相投。

推敲賈島於京師驢背得句﹕「鳥宿池邊樹﹐僧敲月下門。」旣下「敲」字﹐又欲下「推」字﹐揀之未字﹐引手作推﹑敲勢。時韓愈權京兆尹﹐島不覺衝其前導。擁至尹前﹐具道所以。愈曰「敲字佳矣。」與並轡歸﹐爲布衣交。

柏梁體七言詩始於漢柏梁體。武旁作《柏梁臺》﹐詔羣臣能詩者得上座﹐凡七言﹐每句用韻﹐各述其事。

古錦囊李賀工詩﹐每旦出﹐騎款段馬﹐從小奴輩﹐背古錦囊﹐遇所得﹐卽內之囊中。母見之曰「是兒嘔出心肝乃已﹗」

壓倒元白唐寶歷中﹐楊嗣復大宴﹐元稹﹑白居易亦與賦詩﹐惟楊汝士後成﹐最佳﹐元﹑白嘆服。汝士醉歸﹐語其子弟曰「我今日壓倒元白﹗」

詩中有畫王維工於詩畫。東坡曰「味摩詰之詩﹐詩中有畫﹐觀摩詰之畫﹐畫中有詩。」

楓落吳江泠崔信明﹑鄭世翼遇諸江中﹐世翼謂曰「聞君有『楓落吳江冷』之句﹐願見其餘。」信明欣樂﹐出眾篇﹐翼覽未終﹐曰「所見不逮所聞﹗」投諸水﹐引舟遽去。

依樣葫蘆宋陶久在詞林﹐太祖曰「頗聞翰林皆簡舊本換詞語﹐此俗謂之依樣葫蘆。」後陶作詩﹐書玉堂壁曰「官職須由生處有﹐才能不管用時無。堪笑翰林陶學士﹐年年依樣畫葫蘆。」

賣平天冠宋廖融精於詩學﹐多有生徒。太宗曰「詞賦策論取士﹐融生徒多引去。」融曰「豈知今日之詩道﹐一似大市賣平天冠﹐並無人問。」

技癢《懶眞子》云﹕老杜哀鄭虔詩﹐有「薈蕞何技癢」之句﹐謂人有技藝不能自忍﹐如人之搔癢也。

投混李賀有表兄與賀有筆硯之仇﹐恨賀傲。忽賀死﹐復紿取其稿﹐盡投混中。

點金成鐵梁王籍詩云「蟬噪林逾靜﹐鳥鳴山更幽。」王荊公攺用其句曰「一鳥不鳴山更幽。」山谷笑曰「此點金成鐵手也。」

易吾肝腸張籍愛杜甫詩﹐取其集﹐焚取灰燼﹐副以膏密﹐頓飲之﹐曰「令吾肚腸從此攺易。」

賈島佛李洞慕賈浪仙詩﹐鑄銅像事之如神﹐嘗念賈島佛。

偸詩李衡初隱廬山﹐有竊其詩以登第者。衡後亦登第﹐見其人問曰「『一一鶴聲飛上天』在否﹖」答曰「此句知兄最惜﹐不敢偸。」衡曰「猶可恕也。」

詆詩張率年十六﹐作頌賦二千餘首﹐虞訥見而詆之。率乃一旦焚毀﹐更爲詩示之﹐托云沈約。訥更句句嗟稱無字不妙。率曰「此率作也。」訥慚而退。

愛殺詩人唐宋之問愛劉希夷詩﹐有「年年歲歲花相似﹐歲歲年年人不同」之句﹐懇乞不與﹐之問怒以土囊壓殺之。

出詩示人殷浩少與桓溫齊名﹐常有競心。桓問殷﹕「卿何如我﹖」殷曰「我與我周旋久﹐寧作我。」殷嘗作詩示桓﹐桓玩侮之曰「卿愼弗犯我﹐犯我﹐當出汝詩示人也﹗」

歌賦

古歌謠伏羲氏有网罟之歌﹐始爲歌。葛天氏操牛尾﹐投足﹐歌八闋﹐始分闋。孔甲作《破斧》之歌﹐始爲東音。塗山氏﹝禹妃﹞歌侯人﹐始爲周南﹑召南。有氏感飛燕﹐始爲北音。周昭王時﹐西瞿徙宅西河﹐始爲西音。﹝今歌曲統謂南北音。涼州﹑伊州﹑甘州﹑渭州皆西音﹐並爲北歌曲。﹞

鼓吹黃帝命岐伯爲鼓吹。凱歌﹐漢爲鐃歌﹐本鼓吹。

相和歌漢始有雜歌﹑艷歌﹑倚歌﹑蹈歌﹐始爲相和歌﹐本謳謠絲竹相和﹐執節而歌。

樂府采詩漢武帝立樂府采詩﹐夜誦則有趙代秦楚之謳﹐始以聲爲主尙歌。

白歌梁武帝本吳歌《白》﹐始攺子夜吳聲四時歌。

薤露蒿裏田橫從者始爲《薤露》《蒿裏》歌。魏繆襲始以挽歌爲辭。

郊祀歌三言四言。謝莊歌五帝﹐三言九言﹐依五行數。漢歌篇八句轉韻。張華﹑夏侯湛兩三韻轉。傅玄攺韻頗數。王韶之﹑顏延之始四句轉韻﹐賒促得中。

鐃吹唐柳子厚作鐃歌鼓吹曲十二篇﹐歌唐戰功。

檀來歌周世宗南徵軍士作《檀來歌》﹐聲聞數十里。

陽春白雪《文選》﹕客有歌於郢中者﹐始爲《下裏》《巴人》﹐國中和者數千人。爲《向陽薤露》﹐和者數百人。爲《陽春》《白雪》﹐和者數十人。引商刻羽﹐雜以流徵﹐和者不過數人。其曲彌髙﹐其和彌寡。

塡詞柳三變柳耆卿爲屯田員外郎﹐初名三變﹐自作詞云「才子詞人﹐自是白衣卿相。」後有薦於朝者﹐仁宗曰「此人風前月下﹐且去塡詞。」由是不得志。自稱奉聖旨塡詞柳三變。

纂組成文司馬相如曰﹕合纂組以成文﹐列錦繡而爲質﹐一經一緯﹐一宮一商﹐此賦之迹也。賦家之心﹐包括宇宙﹐總攬人物﹐斯乃得之於內﹐不可得而傳也。

登髙作賦古者登髙能賦﹐山川能祭﹐師旅能禦﹐喪紀能誄﹐作器能銘﹐則可以爲大夫矣。

五經鼓吹孫綽博學﹐善屬文﹐絕重張衡﹑左思賦﹐每云「《三都》《二京》﹐五經鼓吹。」

雕虫小技或問揚子云曰「吾子少而好賦﹖」曰「然。童子雕虫篆刻。」旣而曰「壯夫不爲也。」

風送滕王閣都督閻伯岐修滕王閣﹐落成設宴﹐屬婿吳子章預作《滕王閣賦》﹐出以誇客。王勃自馬當順風行七百餘里﹐至南昌與宴。及遜作賦﹐受筆札而不辭。都督大怒﹐命吏伺其落句卽報。至「落霞秋水」句﹐都督曰「此天才也﹗」命其婿輟筆。

張融海賦張融爲《海賦》﹐徐凱之曰「卿此賦實超玄虛﹐但不道鹽耳。」融卽援筆增曰「漉沙構白﹐熬波出素。積雪中春﹐飛霜暑路。」

木華海賦木華作《海賦》﹐思路偶澀﹐或告之曰「何不於海之上下四旁言之﹖」華因其言﹐《海賦》遂成。

八叉手溫庭筠工賦﹐每人試作賦﹐八叉手而八韻成。又言庭筠作賦﹐未嘗起艸﹐一吟一韻﹐場中號溫八吟﹐亦號溫八叉。

書簡

伏羲始制契﹐以木刻書。黃帝始以刀書。舜始以漆書。中古磨石汁書。黃帝始鑄文於鼎彜。周宣王始刻文於石。五代和凝始刻書於梨板。

印板隋文帝爲印板。馮道請唐明宗行印板﹐始印五經﹐始依石經文字﹐刊九經板。宋眞宗始摹印司馬﹑班史諸史板。

鯉素《古樂府》﹕「客從遠方來﹐遺我雙鯉魚﹔呼童烹鯉魚﹐中有尺素書。長跪讀素書﹐書中意何如﹖上有加餐飯﹐下有長相思。」

云錦書李白詩﹕「靑鳥海上來﹐今朝發何處﹖口銜云錦書﹐爲我忽飛去。鳥去淩紫煙﹐書畱綺窗前。開緘方一笑﹐乃是故人傳。」

靑泥書後漢鄧訓爲上谷守。故吏知訓好靑泥封書﹐遂從黎陽步推鹿車﹐載靑泥至上谷﹐以遺訓。

飛奴張九齡家養羣鴿﹐每與親知書﹐系鴿足上投之﹐呼爲飛奴。

代兼金陸機詩﹕「愧無雜佩贈﹐良訊代兼金。」

寄飛燕江淹詩﹕「袖中有短札﹐欲寄雙飛燕。」孟郊詩﹕「欲寫加餐字﹐寄之西飛翼。」

白絹斜封盧仝《謝孟簡惠茶》歌﹕「日髙丈五睡正濃﹐將軍扣門驚周公﹐口傳諫議送書信﹐白絹斜封三道印。」

十部從事晉劉弘爲荊州刺史﹐每發手書郡國﹐丁寧款密﹐莫不感悅﹐咸曰「得劉公一紙書﹐賢於十部從事﹗」

家書萬金王筠久住沙陽。一日﹐得家書﹐曰「抵得萬金也。」杜詩﹕「烽火連三月﹐家書抵萬金。」

風月相思周弘讓答王褒書﹕「蒼雁鱗﹐時畱尺素﹐淸風明月﹐俱寄相思。」

千里對面唐髙祖曰「房玄齡每爲吾兒陳事﹐千里外猶如面談。」

不爲置書郵晉殷浩遷豫章太守﹐都下人士因其致書者百餘﹐行次石頭﹐皆投之水中﹐曰「沈者自沈﹐浮者自浮﹐殷洪喬不能爲致書郵。」

字學【匯入羣書文章】

神農始爲歷日。文王始爲經書。周公始爲政書。黃帝受玄女始爲《兵符》。呂望始爲《韜略》。周公始爲《四方誌》。李悝次諸國律﹐始爲《法經》。周公始爲稗官。戰國時始爲小說。宋髙宗始爲詞話。神農嘗百藥﹐始著方書。黃帝與岐伯問答。雷公受業﹐著《內外經》。巫占六歲以下小兒壽天﹐著《顱�經》。漢甘公始爲命書﹐唐舉始爲相書﹐郭璞始爲風水書。景慮始口授﹐大月氏王使尹存浮屠經。蔡﹑秦景始奉使得天竺佛書﹐梁武帝合五千四百卷爲三藏。黃帝使史甲作戒﹐始著書。成湯始撰書名凡書各有名。黃帝始爲銘﹑爲箴。帝嚳始爲頌。伏羲始爲記事。司馬遷始爲紀。沈約始爲類事。子夏始爲序。公羊髙始爲注。鄭玄始爲箋釋。趙岐始爲題跋。莊周始爲說。田駢始爲辧。荀卿始爲論解。夏啟始爲檄﹐伊尹始爲訓。黃帝始爲傳。周公始爲誄。鬻熊始爲子。庾仲容始爲鈔。劉歆始爲集。南朝始爲文﹑爲筆【今詩文通稱文筆】。惡宋始爲文受禮。隋始受錢﹐唐始盛。漢始稱賈逵爲舌耕﹐唐始稱王勃爲筆耕【以爲文取丰金也】。髙穎始索潤筆時爲鄭譯艸封沛國制。王隱君始歌賣文段湛賣文。任�《文章緣起》﹕三言詩﹐晉散騎常侍夏侯湛作。四言詩﹐前漢楚王傅韋孟諫楚王戊詩。五言詩﹐漢騎都尉李陵與蘇武詩。六言詩﹐漢大司農谷永作。七言詩﹐漢武帝柏梁臺連句。九言詩﹐魏髙貴鄕公作。賦﹐楚大夫宋玉作。歌﹐荊軻作《易水歌》。《離騷》﹐楚屈原作。詔﹐起秦時璽文。秦始皇傳國璽。冊文﹐漢武帝封三王冊文﹐表﹐淮南王安諫代閩表。讓表﹐漢東平王蒼上表讓驃騎將軍。上書﹐秦丞相李斯上始皇書﹔漢太史令司馬遷《報任少卿書》。對賢良策﹐漢太子家令晁錯。上疏﹐漢大中大夫東方朔。啟﹐晉吏部郎山濤作選啟。作奏記﹐漢江都相詣公孫弘奏記。箋﹐漢護軍班固說東平王箋。謝恩﹐漢丞相魏相詣公車謝恩。令﹐漢淮南王謝羣公令。奏﹐漢牧乘奏書諫吳王濞。駁﹐漢吾丘壽王駁公孫弘禁民不得挾弓。議論﹐王褒四子講徳論﹐漢韋玄成奏罷郡國廟議。彈文﹐晉劉州刺史王深集雜彈文。騷﹐漢揚雄作。薦﹐後漢云陽令朱云薦伏湛。教﹐京兆君王尊出教﹐告屬縣。封事﹐漢魏相奏霍氏專權封事。白事﹐漢孔融主薄作白事書。移書﹐漢劉歆移書諫太學博士﹐論《左氏春秋》。銘﹐秦始皇會稽山刻石銘。箴﹐揚雄《九州百官箴》。《封禪書》﹐漢文園令司馬相如。贊﹐司馬相如作《荊軻贊》。頌﹐漢王褒《聖主得賢臣頌》。序﹐漢沛郡太守作《鄧後序》。引﹐琴操有《箜篌引》。《志錄》﹐揚雄作。記﹐揚雄作《蜀記》。碑﹐漢惠帝四皓碑。碣﹐晉潘尼作潘黃門碣。誥﹐漢司隸從事馮衍作。誓﹐漢蔡邕作《艱誓》。露布﹐漢賈弘爲馬超伐曹操作。檄﹐漢丞相琳祭酒陳曹檄作。操明文﹐漢泰山太守應劭作。對問﹐宋玉《對楚王問》。傳﹐漢東方朔作《非有先生傳》。上章﹐孔融上章繳。《大中大夫解嘲》﹐揚雄作。訓﹐漢丞相主簿繁軟祠其先生訓。樂府﹐卽古詩各體。詞﹐漢武帝《秋風詞》。旨﹐後漢崔作《達旨》。勸進﹐魏尙書令荀攸《勸魏王進文》。諭難﹐漢司馬相如《諭巴蜀》﹐並《難蜀父老》文。誡﹐後漢杜篤作《女誡》弔文﹐賈誼《弔屈原文》。告﹐魏阮爲文帝作《舒告》。傳贊﹐劉歆作《列女傳贊》。謁文﹐後漢別部司馬張超謁孔子文。析文﹐後漢傅毅作髙闕析文。祝文﹐董仲舒祝日蝕文。行狀﹐漢丞相倉曹傅朝作《楊元相行狀》。哀策﹐漢樂安相李亢作《和帝哀策》。哀頌﹐漢會稽東郡尉張作《陶侯哀頌》。墓志﹐晉東陽太守殷仲文作從弟墓志。誄﹐漢武帝公孫弘誄。悲文﹐蔡邕作悲溫舒文。祭文﹐後漢車騎郎杜篤作祭延鐘文。哀詞﹐漢班固梁氏哀詞。挽詞﹐魏光祿勛繆襲作。發﹐漢枚乘作《七發》。離合詞﹐孔融作四言離合詩。《連珠》﹐揚雄作。篇﹐漢司馬相如作《凡將篇》。歌詩﹐枚乘作麗人歌詩。遺命﹐晉散騎常侍江統作。圖﹐漢河間相張人作《玄圖》。勢﹐漢濟北相崔瑗作《艸書勢》。約﹐王褒作《僮約》。伏羲命倉頡﹑沮誦始造字。倉頡造字﹐天雨血﹐鬼夜哭﹐龍乃潛藏。

六書蒼頡造字﹐有六書﹕一曰象形謂日月之類﹐象日月之形體也﹐二曰假借謂令長之類﹐一字兩用也﹐三曰指事謂上下之類﹐人在一上爲上﹐人在一下爲下﹐各指其事﹐以爲言也﹐四曰會意謂武信之類﹐止戈爲武﹐人言爲信﹐會合人意也﹐五曰轉注謂考老之類﹐左右相轉﹐以爲言也﹐六曰諧聲謂江河之類﹐以水爲形﹐以工可爲聲也。

字祖蝌蚪書乃字之祖。庖犧氏有龍瑞﹐作龍書。神農有嘉穗﹐作穗書。黃帝因卿云作云書。堯因靈龜作龜書。夏后氏作鐘鼎﹐有鐘鼎書。朱宣氏有鳳瑞﹐作鳳書。周文王因赤雁銜書﹐武王因丹鳥入室作鳥書﹐因白魚入舟作魚書。周宣王史籀始爲大篆﹐名籀篆。李斯始爲小篆﹐名玉箸篆。

歷朝斷書倉頡而降﹐凡五變﹕古文﹐蝌蚪﹐籀篆﹐隸﹐艸。

秦書八體大篆﹑小篆﹑刻符鳥有云腳﹐印符用﹐虫書﹑摹印曲體印用﹐亦名繆篆﹐置書卽蕭何題筆未央﹐殳書隨勢書﹐隸書。

漢六體試吏古文﹑奇字﹑篆﹑隸繆篆﹑虫書。

唐定五體古文﹑大篆﹑小篆﹑虫書﹑隸。

張懷�十體斷書古文﹑大篆﹑籀文﹑小篆﹑八分﹑隸﹑章﹑艸﹑行書﹑飛白。

唐度之十體古文﹑大篆﹑小篆﹑八分﹑飛白﹑薤葉本務光﹑懸鍼﹑垂露表章用﹐三曹喜作﹑鳥書﹑連珠。

宋十二體殳書﹑傳信﹑鳥書﹑刻符﹑蕭籀﹑署書﹑芝英書漢武帝植芝作﹑气候直時書相如采日辰虫形作﹑鶴頭書漢詔板用﹑偃波書鶴頭纖亂者﹑轉宿篆司馬子韋以熒惑退舍作﹑蠶書秋胡妻作。

小篆體八鼎小篆﹑薤葉﹑垂露﹑懸鍼﹑纓絡劉徳觀星作﹑柳葉衛作﹑煎刀韋誕作﹑外國胡書阿馬兒抹王授。

韻之字數沈約韻一萬一千五百二十字﹐《廣韻》二萬六千一百九十四字。

八分書蔡文姬言﹐割程隸字八分﹐取二分﹔割李篆字二分﹐取八分﹐故名八分書。

章艸漢元帝時黃門令史遊作《急就章》﹐解散隸體﹐謂之章艸。

書畫

蘭亭眞本王右軍寫《蘭亭記》﹐韻媚遒勁﹐謂有神助。後再書數十餘幀﹐俱不及初本。右軍傳於徽之﹐徽之傳七世孫智永﹐智永傳弟子辧才﹐辧才被禦史蕭翼賺入庫內﹐殉葬昭陵。

艸聖艸賢晉張旭善艸書﹐飲酒大醉﹐呼叫狂走﹐或以發濡墨而書﹐人稱之艸聖。崔瑗善章艸﹐人稱之艸賢。

怒猊渴驥唐徐浩書《張九齡告身》﹐多渴筆﹐謂枯無墨也﹐在書家爲難。世狀其法如怒猊決石﹐渴驥奔泉。

家雞野鶩晉庾翼少時﹐書與右軍。齊名﹐學者多宗右軍。庾不忿﹐與都人書云「小兒輩乃厭家雞﹐反愛野鶩﹐皆學逸少書。」

伯英筋肉晉衛﹑索靖俱善書﹐時謂得伯英之筋﹐靖得伯英之肉。

池水盡黑張奐長子芝﹐字伯英﹐好艸書﹐學崔﹑杜法﹐家之布帛﹐必書而後練。臨池學書﹐池水爲之盡黑。

遊雲驚鴻晉王羲之善艸書﹐論者稱其筆勢﹐飄若遊雲﹐矯若驚鴻。

龍跳虎臥晉王右軍善書﹐人謂右軍之書如龍跳天門﹐虎臥鳳闕。

風檣陣馬宋米芾善書。東坡云「元章平生篆隸眞行艸書﹐分爲十卷﹐風檣陣馬﹐當與鐘﹑王並行﹐非但不愧而已。」

柿葉學書鄭虔好書﹐常苦無紙﹐遂於慈恩寺貯柿葉數屋﹐逐日取以學書﹐歲久乃盡。

綠天庵懷素喜學書﹐種芭蕉數萬株﹐取其葉以代紙﹐號其所曰「綠天庵」。

駐馬觀碑歐陽率更行見古碑是索靖所書﹐駐馬觀之﹐良久而去﹐數百步復還﹐下馬佇立﹐疲倦則席地坐觀﹐因宿其下﹐三日乃去。

鐵戶限智永﹐右軍七世孫﹐精於書法。人來覓書﹐並請題額者如市﹐所居戶限爲穿﹐乃用鐵葉裹之﹐人號「鐵戶限」。

溺水持帖趙子固常得姜白石所藏定武不損本《禊帖》﹐乘舟夜泛而歸﹐行至之升山﹐風起舟覆﹐行李禊被皆淹溺無餘。子固方披濕衣立淺水中﹐手持《禊帖》﹐語人曰「《蘭亭》在此﹐余不足問也。」

鐘繇掘墓魏鐘繇問蔡伯喈筆法於韋誕﹐誕吝不與﹐繇乃自捶胸嘔血﹐魏祖以五靈丹救活之。及誕死﹐繇使盜掘其墓﹐得之。由是書法更進﹐日夜精思。臥畫被穿過表﹐如廁終日忘歸。每見萬類﹐皆畫。繇之子會﹐字士季﹐書有父風。

字以人重書法擅絕技者﹐每因品重﹐非其人只貽玷耳。故曹操書法𨿽美不傳﹐褚僕射﹑顏魯公﹑柳少師則家藏寸紙﹐珍若尺璧﹐不專以字重也。

換羊書王魯直謂東坡曰「昔王右軍書爲換鵝書。韓宗儒每得公一帖﹐卽幹殿帥姚麟許換羊肉十數斤。可名公書爲『換羊書』矣。」一日﹐坡在翰苑﹐以聖節撰著紛冗﹐宗儒日作數簡以圖報書﹐使人立庭下督索甚急。公笑語之曰「傳語﹕本官今日斷屠。」

見書流涕王羲之十歲善書﹐十二﹐見前代《筆說》於其父枕中﹐竊而讀之。父曰「爾何來竊吾所祕﹖」不盈期月﹐書便大進。衛夫人見之﹐語太常王榮曰「此兒必見用筆訣﹐近見其書﹐便有老成之法。」因流涕曰「此子必蔽吾名。」

書不擇筆唐裴行儉工艸隸﹐每曰「褚遂良非精紙佳筆未嘗肯書﹐不擇筆墨而研捷者﹐惟予與虞世南耳。」

五云佳體唐韋陟封郇公﹐善艸書﹐使侍妾掌五彩箋﹐裁答授意﹐陟惟署名。人謂所書「陟」字﹐若五朵雲﹐號「郇公五云體」。

登梯安榜韋誕能書。魏明帝起殿﹐欲安榜﹐使誕登梯書之。旣下﹐頭鬢皓然﹐因敕兒孫勿復學書。

換鵝書山陰一道士養好鵝﹐右軍往觀﹐意甚喜﹐因求市之。道士云「爲我寫《道徳經》﹐當舉鵝相贈耳。」右軍欣然寫畢﹐籠鵝以歸。或問曰「鵝非佳品﹐而公愛之﹐何也﹖」右軍曰「吾愛其鳴喚淸長。」

寢食其下閻立本觀張僧繇江陵畫壁﹐曰「虛得名耳。」再往﹐曰「猶近代名手也。」三往﹐於是寢食其下數日而後去。

畫龍點睛張僧繇避侯景來奔湘東﹐嘗於天皇寺畫龍﹐不時點睛﹐道俗請之﹐捨錢數萬﹐落筆之後﹐雷雨晦冥﹐忽失龍所在。

畫魚唐李思訓畫一魚甫完﹐方欲點染藻荇﹐有客叩門﹐出看﹐尋失去畫魚。使人覓之﹐乃風吹入池﹐拾起視之﹐魚竟失去﹐止剩空紙。後思訓畫大同殿壁﹐明皇諭之曰「卿所畫壁﹐常夜聞水聲﹐眞入神之手。」思訓開元中除衛將軍﹐與其子道昭俱得山水之妙﹐時號大李﹑小李。

畫牛隱見唐太宗時﹐李至獻畫牛﹐晝則嚙艸欄外﹐夜則歸臥欄中﹐莫曉其故。僧贊寧曰「此幻藥所畫。倭國有蚌淚﹐和色著物﹐晝見夜隱。沃焦山有石﹐磨色染物﹐晝隱夜見。」

滚塵圖唐寧王善畫馬﹐花萼樓壁上畫《六馬滚塵圖》﹐明皇最愛玉面花驄﹐後失之﹐止存五馬。

畫龍禱雨曹不興嘗於溪右見赤龍﹐夭矯波間﹐因寫以獻孫皓。至宋文帝時﹐累月旱﹐祈禱無應。帝取不興畫龍﹐置之水傍﹐應時雨足。

畫鷹逐鴿潤州興國寺﹐苦羣鳩鴿棲梁上污穢佛像。張僧繇乃就東壁上畫一鷹﹐西壁上一鷂﹐皆側首向檐外﹐自是鳩鴿不敢復來。

李營丘李成﹐營丘人﹐善畫山水林木﹐當時稱爲第一﹐遇目矜貴。生平所畫﹐只用自娛﹐勢不可逼﹐利不可取﹐傳世者不多。郭熙是其弟子。

範蓬頭範寬居山林﹐常危坐終日﹐縱目四顧﹐以求其趣。北宋時﹐天下畫山水者﹐惟寬與李成﹐議者謂李成之筆﹐近視如千里之遙﹔範寬之筆﹐遠望不離坐外﹐皆造神奇。

董北苑沈存中雲南中士﹐時有北苑董源善畫﹐尢工秋嵐近景﹐爲寫江南山水﹐可爲奇峭。其後建康僧巨然﹐祖述綿法﹐皆臻妙理。

王摩詰唐王維字摩詰﹐別墅在輞州﹐常畫《輞州圖》﹐山谷盤郁﹐雲水飛連﹐意在塵外﹐怪生筆端。秦太虛云「予病﹐髙符仲攜《輞川圖》示予曰﹕『閱此可愈病。』予喜甚﹐恍然若與摩詰同入輞川﹐數日病愈。」

李龍眠舒城李公麟號龍眠﹐工白描﹐人物遠師陸﹑吳﹐牛馬斟酌韓﹑戴﹐山水出入王﹑李。作畫多不設色﹐純用澄心堂紙爲之。惟臨摹古畫﹐用絹素。著色筆法﹐如行雲流水﹐當爲宋畫中第一。

畫仕女仕女之工﹐在於得其閨閣之態。唐周﹑張萱﹐五代杜霄﹑周文矩﹐下及蘇漢臣輩﹐皆得其妙﹐不在施朱傅粉﹑鏤金佩玉以爲工。

畫人物人物於畫﹐最爲難工﹐顧陸世不多見。吳道子畫家之聖。至宋李龍眠一出﹐與古爭先﹐得龍眠畫三紙﹐可敵道子畫二紙﹐可敵虎頭畫一紙﹐其輕重相懸類若此。

扇上圖山水《南史》﹕蕭賁﹐竟陵王子良之孫。善書畫﹐常於扇上爲圖山水﹐咫尺之內﹐便覺萬里爲遙。矜愼不傳﹐自娛而已。

畫聖北齊楊子華畫馬於壁﹐每夜必醻嚙長鳴﹐如索水艸。人謂之「畫聖」。

頰上三毛顧上康畫裴叔則﹐頰上三毛﹐神采愈俊。畫殷荊州像﹐荊州目眇﹐顧乃明點瞳子﹐飛白拂其上﹐如輕雲之蔽日﹐殷貴其妙。

周傳眞周善傳眞。郭令公爲其婿趙縱寫照﹐令韓寫﹐復令寫﹐莫辧其優劣。趙國夫人曰「二畫俱似。前畫空得趙郎形貌﹐後畫兼得其神气﹑性情﹑笑語之姿。」

一丘一壑顧長康畫謝幼輿在巖石裏﹐人問其所以﹐顧曰「謝云﹕『一丘一壑﹐自謂過之。』此子宜置丘壑中。」

傳神阿堵顧長康畫人﹐或數年不點目睛。人問其故﹐顧曰「四體妍蚩﹐本無關於妙處﹐傳神寫照﹐正在阿堵中。」

鄭虔三絕唐鄭虔善畫山水﹐嘗自寫其詩並畫﹐以獻帝﹐大署其尾﹐曰「鄭虔三絕。」

畫風鳶郭恕先寓岐山下﹐有富人子喜畫﹐日給醇酒﹐待之甚厚﹐久乃以情言﹐且致匹素。郭爲畫小童﹐持綫車放風鳶﹐引綫數丈﹐滿之。富人子大怒。與郭遂絕。

維摩像顧愷之於瓦棺寺畫一維摩相﹐閉戶揣摩百餘日。畫畢﹐將欲點睛﹐謂僧曰「第一日開者﹐令施十萬﹐第二日五萬﹐第三日開﹐如例。」及開﹐光明照寺﹐施者塡門。

畫花鳥五代時﹐黃荃與子居﹐並畫花卉﹐謂之寫生。妙在傅色不用筆墨﹐俱以輕色染成﹐謂之沒骨圖。

畫枝葉蕊萼江南徐熙﹐先落筆以寫其枝葉蕊萼﹐然後著色﹐故骨气丰神﹐爲古今絕筆。

韓馬唐明皇令韓睹禦府所藏畫馬﹐曰「不必觀也﹐陛下廏馬萬匹﹐皆是臣師。」

戴嵩牛戴嵩善畫牛。畫牛之飲水﹐則水中見影﹔畫牧童牽牛﹐則牛瞳中有牧童影。

錯畫鬥牛尾《東坡志林》﹕蜀中杜處士﹐好書畫﹐所寶以百數。有戴嵩牛一軸﹐尢所愛﹐錦囊玉軸﹐常以自隨。一日﹐曝書畫﹐有一牧童見之﹐撫掌大笑曰「此畫鬥牛也﹐鬥力在角﹐尾夾入兩股間﹐今乃掉尾而斗﹐謬矣﹗」處士笑而然之。古語云「耕當問奴﹐織當問婢」﹐不可攺也。

鮑鼎虎宣城鮑鼎每畫虎﹐掃室屏人聲﹐塞門牖穴屋﹐取明飲鬥酒﹐脫衣據地﹐臥起行顧﹐自視眞虎也。

畫竹文與可畫竹﹐是竹之左氏也﹐子瞻卻類莊子。又有息齋行者﹐亦以竹名。所謂東坡之竹﹐妙而不眞﹔息齋之竹﹐眞而不妙者是也。梅道人始究極其變﹐流傳旣久﹐眞贗錯雜。

畫梅花衡州花光長老善畫梅花﹐黃魯直觀之曰「如嫩寒春曉﹐行孤山水邊籬落間﹐但欠香耳。」又楊補之墨梅淸絕。

花竹翎毛唐崔白﹑艾宣工花竹翎毛。唐人花鳥﹐邊鸞畫如生。

畫艸虫吳僧善畫艸虫﹐以扇送司馬君實﹐因謝云「吳僧畫團扇﹐點染成微虫﹐秋毫皆不爽﹐眞竊天地功。」

米南宮米芾字元章﹐天姿髙邁。初見徽宗﹐進所畫《楚山淸曉圖》﹐大稱旨。枯木松石﹐時出新意﹐然傳世不多。其子友仁﹐字元暉﹐能傳家學﹐作山水﹐淸致可掬﹐成一家法。

名畫家宋四大家﹕南宋以後﹐李唐﹑劉松年﹑馬遠﹑夏四家﹐俱登奉﹐名著藝苑。

元四大家趙子昂字孟﹐號松雪。吳鎭字仲圭﹐號梅花道人。黃公望字可久﹐號大癡﹐又號一峯老人。王蒙字叔明﹐一號黃鶴山樵。俱勝國時人﹐以畫名世。

不學

沒字碑五代任圜曰「崔協不識文字﹐虛有其表﹐號沒字碑。」

腹負將軍晉黨進官太尉﹐目不知書。一日﹐捫腹語曰「吾不負汝﹗」一家妓應曰「將軍不負此腹﹐但此腹負將軍耳。」

視肉撮囊莊子曰「人而不學﹐謂之視肉﹔學而不行﹐謂之撮囊。」

馬牛襟裾人不通古今﹐牛馬兩襟裾。

書簏晉傅迪廣讀書而不解其義﹐唐李徳淹貫古今﹐而不能屬辭﹐皆謂之書簏。

�杜李林甫不識杜字﹐謂韋陟曰「此雲杜﹐何也﹖」陟俯首﹐不敢應。

金根車韓退之子昶﹐性暗劣﹐爲集賢校理。史傳有「金根車」﹐昶以爲誤﹐攺「根」爲「銀」﹐愈責之。

弄獐唐姜度生子﹐李林甫手書賀之曰「聞有弄獐之喜。」客視之﹐掩口笑。東坡詩﹕「甚欲去爲湯餅客﹐卻愁錯寫弄獐書。」

蹲鴟張九齡一日送芋於蕭炅﹐書稱「蹲鴟」。蕭答云「惠芋拜嘉﹐惟蹲鴟未至。然寒家多怪﹐亦不願見此惡鳥也。」九齡以視座客﹐無不大笑。

紇字魯臧武仲名紇﹐孔子父叔梁紇紇音恨發切﹐恨興軒轄﹐而世多呼爲「核」。蕭穎士聞人誤呼武仲名﹐因曰「汝紇字也不識﹗」

伏獵蕭炅爲侍郎﹐不知書﹐常與嚴挺之書﹐稱伏臘爲伏獵。挺之笑曰「省中豈容伏獵侍郎乎﹖」乃出之。

春菟桓溫篡位﹐尙書誤寫「春」爲「春菟」﹐自丞相以下皆被黜。

目不識丁唐張弘靖曰「天下無事﹐爾輩挽兩石弓﹐不如識一个字﹗」「个」字誤書「丁」字﹐以其筆畫相近也。

行尸走肉《拾遺記》﹕「任末曰﹕人而不學﹐乃行尸走肉耳﹗」

心聾《列子》﹕人不涉學﹐猶心之聾。

白面書生宋太祖欲北徵﹐沈慶之諫不可。江湛之曰「耕當問奴﹐織當問婢。今欲伐國﹐而與白成書生謀之﹐曷克有濟﹖」

口耳之學《楊子》﹕「小人之學也﹐入乎耳﹐出乎口﹔口耳之間﹐則四寸耳﹐曷足以美七尺之軀哉﹗」

文具

毛筆舜始造羊毛筆﹐鹿毛爲柱。蒙恬始造兔毫筆﹐狐貍毛爲柱。

毛穎《毛穎傳》﹕毛穎﹐中山人﹐蒙恬載以歸﹐始皇封諸管城﹐號「管城子」﹐累拜中書令﹐呼爲「中書君」。

蒙恬造筆蒙恬取中山兔毫造筆。右軍《筆經》﹕諸郡毫﹐惟趙國中山山兔肥而毫長可用﹐須在仲秋月收之﹐先用人發杪數莖﹐雜靑羊毛並兔毛﹐裁令齊平﹐以麻紙裹至根令治﹔次取上毫薄薄布柱上﹐令柱不見。恬始造筆﹐以枯木爲管﹐鹿毛爲柱﹐羊皮爲被﹐所謂蒼毫。

毛錐《五代史》﹕弘肇曰「安朝廷﹐定禍亂﹐直須長槍大戟﹐若毛錐子安足用哉﹖」三司使王章曰「無毛錐子﹐軍賦何從集乎﹖」肇默然。

椽筆晉王夢人以大筆如椽與之﹐旣覺﹐曰「此當有大手筆事。」俄﹐武帝崩﹐哀策謚議﹐皆所艸。

鼠須筆王羲之得用筆法於白雲先生﹐先生遺之鼠須筆。張芝﹑鐘繇亦皆用鼠須筆﹐筆鋒彊勁﹐有鋒芒。

雞毛筆

嶺外少兔﹐以雞雉毛作筆亦妙﹐卽東坡所謂三錢雞毛筆。東坡書《歸去來辭》﹐頗似李北海﹐流便縱逸﹐而少乏遒勁﹐當是三錢雞毛筆所書者。

呵筆李白召對便殿﹐撰詔誥。時十月大寒﹐筆凍。帝敕宮嬪十人﹐侍白左右﹐令各執牙筆呵之。

筆冢長沙僧懷素得艸聖三昧﹐棄筆堆積﹐埋於山下﹐曰筆冢。

右軍《筆經》昔人用琉璃象牙爲管﹐麗飾則有之﹐然筆須輕便﹐重則躓矣。近有人以綠沈漆竹管及鏤管見遺﹐用之多年﹐頗可愛玩﹐詎必金寶雕飾﹐方爲遺乎。

夢筆生花李白少時﹐夢筆頭上生花﹐後天才贍逸﹐名聞天下。

五色筆江淹夢人授以五色筆﹐由是文藻日麗。後宿野亭﹐夢一人自稱郭璞﹐謂淹曰「吾有筆在君處多年﹐可見還。」淹乃探懷中﹐得五色筆以授之。嗣後爲詩﹐絕無佳句﹐時人謂之才盡。

筆匣漢始飾雜寶爲筆匣﹐犀象琉璃爲管。王羲之始尙竹管。

筆牀梁簡文帝始爲筆牀﹐筆四矢爲一牀。

大手筆唐蘇封許國公﹐張說封燕國公﹐皆以文章顯﹐稱望略等﹐時號燕許大手筆。

研黃帝得玉﹐始治爲墨海﹐文曰「帝鴻氏研」。孔子爲石研﹐仲由爲瓦研﹐漢漆研﹐晉鐵研﹐魏銀研。

溪研唐玄宗時﹐葉氏始取龍尾溪石爲研﹐深溪爲上。南唐時始開端溪坑石作研﹐北巖爲上﹐有辟雍樣﹑郎官樣。宋仁宗時﹐端溪石﹑龍尾溪石並竭。

研譜端溪三種巖石﹐上中下三巖。西坑﹑後歷﹑下巖無新﹐上中巖有新舊。舊坑則龍巖﹐汲綆﹑黃圃三石﹔新坑則後歷﹑小湘﹑唐竇﹑黃坑﹑蚌坑﹑鐵坑六處﹐俱山東。其最佳子石出水中者﹐次鴝鵒眼﹐赤白黃色點﹐綠絳﹑環金綫紋﹐脈理黃。白絳﹑靑絳﹑靑紋﹐眼筋短紋﹐火黯微斑。赤裂﹑黃霞﹑鐵綫﹑白鉆﹑壓矢﹐色斑﹐龍尾佳者金星﹐次羅紋眉子﹐水舷﹐棗心﹐松紋﹐豆斑﹐角浪﹐劇絲﹐驢坑。又《研譜》稱﹕最佳者紅絲﹐出土中者﹐次黑角﹑褐金﹑紫金﹑鵲金﹑黑玉。

蘇易簡《研譜》端溪研﹐水中者石色靑﹐山半者石色紫﹐山頂者石尢潤﹐色如豬肝者佳。若匠者識山之脈理﹐鑿一窟﹐自然有圓石﹐琢而爲研﹐其值千金﹐謂之紫石研。東坡銘曰「孰形無情﹐石亦卵生。黃膘胞絡﹐以孕黝。」

卽墨侯又嵩《石虛中傳》﹕南越人﹐姓石﹐名虛中﹐字居然﹐拜卽墨侯。薛稷爲研﹐封石鄕侯。

馬肝漢元鼎五年﹐郅支國貢馬肝石﹐和丹砂爲丸﹐食之﹐則彌年不饑﹔以拭白髮﹐盡黑﹔用以作研﹐有光起。

鳳�東坡詩﹕「蘇子一研名鳳�﹐坐令龍尾羞牛後。」龍尾﹐溪名﹐出石可爲研。

龍尾研李后主畱意翰墨﹐所用澄心堂紙﹐李廷墨﹑龍尾研﹐三者爲天下冠﹐當時貴之。龍尾石多產於水中﹐故極溫澤﹐性本堅密﹐扣之其聲淸越﹐宛若玉振﹐與他石不同﹐色多蒼墨。亦有靑碧者﹐石理微粗﹐以手擘之﹐索索有鋒芒者﹐尢發墨。

鴝鵒眼《東坡筆錄》﹕黃墨相間﹐墨睛在內﹐晶瑩可愛者活眼﹔四傍漫漬﹐不甚精明者爲淚眼﹔形體略具﹐內外皆白﹐殊無光彩者爲死眼。活勝淚﹐淚勝死。

澄泥研米元章云﹕絳縣人善制澄泥研﹐以細絹二重淘洗﹐澄之﹐取極細者爲研﹐有色綠如春波者細滑﹐著墨不費筆。

鐵研《藝文志》﹕靑州以熟鐵爲研﹐甚發墨。五代桑維翰初舉進士﹐主司惡其姓與喪同﹐故斥之。維翰鑄一鐵研﹐示人曰「研敝則攺業。」卒舉進士及第。

銅雀研魏銅雀臺遺址﹐人多發其古瓦﹐琢研甚工﹐貯水數日不燥。世傳云﹐其瓦俱陶澄泥﹐以濾過﹐加胡桃油埏埴之﹐故與他瓦異。

結鄰李衛公收研極多﹐其最妙者名結鄰﹐言相與結爲鄰也。按結鄰﹐乃月神名﹐其研圓而光﹐故取以爲諭。

紙古帛書漢幡紙。蔡倫爲麻紙﹐又搗故魚网爲网紙﹐木皮爲紙。王羲之爲藤皮紙。王始以竹艸造紙。晉桓玄始造靑赤縹姚箋紙。石季龍造五色紙。薛濤始爲短箋。

箋紙蔡倫玉版﹑貢余﹐俱雜零布﹑破履﹑亂麻爲之。經屑表光紙。晉密香紙。大秦國出唐硬黃紙﹐黃柏染。段成式云藍紙。南唐後主澄心堂紙。齊髙帝凝光紙。蕭誠斑文紙采野麻﹑土。蜀王衍霞光紙。宋黃白經箋﹐碧雲春樹箋﹐龍鳳箋﹐團花箋﹐金花箋﹐烏絲欄。顏方叔宋人杏紅箋﹐露桃紅箋﹐天水碧﹐俱砑花竹翎鱗及山水人物﹐元春膏箋﹐冰玉箋﹐兩面光蠟色繭紙﹐越剡藤苔箋﹐卽漢時側理紙﹐南越海苔爲之。蜀麻面﹑薛骨﹑金花﹑玉屑﹑魚子十色箋﹐卽薛濤深紅﹑粉紅﹑杏紅﹑銅綠﹑明黃﹑深靑﹑淺綠雲箋。

密香紙以密香樹皮爲之﹐微褐色﹐有紋如魚子﹐極香而堅韌﹐水漬之不潰。

玉版成都浣花溪造紙﹐光滑﹐以玉版爲名。東坡詩﹕「溪石作馬肝﹐剡藤開玉版。

剡藤剡溪古藤極多﹐造紙極美。唐舒元輿作弔剡溪藤文﹐言今之錯爲文者﹐皆大污剡藤也。

蠶繭紙王右軍書《蘭亭記》﹐用蠶繭紙。紙似繭而澤也。

赫蹄赫蹄﹐薄小紙也。《西京雜記》稱薄蹄。

蔡倫紙漢和帝時﹐中常侍蔡倫典作上方﹐乃造意﹐用樹膚﹑麻頭及敝布﹑魚网以爲紙。奏上之。故天下咸稱「蔡侯紙。」

側理紙張華著《博物志》成﹐晉武賜於闐靑鐵研﹐遼西麟角筆﹐南越側理紙﹐一名水苔紙﹐南人以海苔爲之﹐其理縱橫邪側﹐故以爲名。

澄心堂紙李后主造澄心堂紙﹐細薄尢潤﹐爲一時之甲。相傳淳化帖皆此紙所拓。宋諸名公寫字﹐及李龍眠畫﹐多用此紙。

薛濤箋元和初﹐元稹使蜀﹐營妓薛濤以十色彩箋遺稹﹐稹於松花紙上寫詩贈濤。蜀中有松花紙﹑金沙紙﹑雜色流沙紙﹑彩霞金粉龍鳳紙﹐近年皆廢﹐惟綾紋紙尙存。薛濤箋狹小﹑便用﹐只可寫四韻小詩。

左伯紙左伯與蔡倫同時﹐亦能爲紙﹐比蔡更精。上召韋誕艸詔﹐對曰﹕若用張芝筆﹑左伯紙及臣墨﹐兼此三具﹐又得臣手﹐然後可以成徑丈之勢。

《墨譜》上古無墨﹐竹板點漆而書。中古以石磨汁﹐或云是延安石液。至魏齊﹐始有墨丸﹐乃漆煙松煤夾和爲之。所以晉人多用凹心研﹐欲磨墨儲沈耳。

麥光杜詩﹕「麥光鋪幾淨無瑕。」東坡詩﹕「香雲藹麥光。」麥光﹐紙名。香雲﹐墨也。

李廷�墨唐李超易水人﹐與子廷亡至歙州。其地多松﹐因畱居﹐以墨名家﹐其堅如玉﹐其紋如犀。其制﹕每松煙一斤﹑眞珠三兩﹑玉屑一兩﹑龍腦一兩﹐和以生漆﹐搗十萬杵﹐故堅如玉﹐能置水中﹐三年不壞。

小道士墨唐玄宗禦案上墨曰「龍香劑。」一日﹐見墨上有小道士﹐似蠅而行。上叱之﹐卽呼萬歲﹐曰「小臣墨精﹐黑松使者是也。世人有文章者﹐皆有龍賓十二隨之。」上異之。乃以墨分賜掌文官。

陳玄《毛穎傳》﹕穎與絳人陳玄﹑弘農陶弘﹑會稽楮先生友善﹐其出處必偕。

松滋侯《長楊賦》借子墨客卿以爲諷。又燕人易玄光﹐字處晦﹐封爲松滋侯。

麋�麋�﹐墨也。唐髙麗貢松煙墨﹐和麋鹿膠造墨﹐名麋�。

卷九禮樂部

婚姻

冠禮古者冠禮﹐筮日筮賓﹐所以敬冠事也。冠乎祚﹐以著代也。醮於客位﹐三加彌尊始加緇布冠﹐再加皮冠﹐三加爵弁﹐加有成也。已冠而字之﹐成人之道也。見於母﹐母拜之﹔見於兄弟﹐兄弟拜之﹐成人而與爲禮也。玄冠玄冕﹐奠摯於君﹐遂以摯見於卿大夫﹑鄕先生﹐以成人見也。

魯兩生漢叔孫通制禮﹐徵魯諸生三十餘人。有兩生不肯行﹐曰「禮樂必積徳百年而後興﹐今天下初定﹐何暇爲此﹖」通笑曰「鄙儒﹐不知時變者也。」

應時而變《莊子》﹕三皇五帝之禮義法度﹐不矜於同﹐而矜於治﹐譬猶櫨梨橘柚﹐其味相反﹐而皆可於口。或禮義法度﹐應時而變也。晉侯受玉《左傳》﹕天王使召武公﹑內史過賜晉侯命﹐受玉惰。過歸﹐告王曰「晉侯其無後乎﹗王使之命﹐而惰於受瑞﹐先自異也已﹐其何繼之有﹖禮﹐國之也﹔敬﹐禮之輿也。不敬﹐則禮不行﹔禮不行﹐則上下昏﹐何以長世﹖」

綿蕞叔孫通與其徒百餘人爲綿蕞野外﹐習之月餘﹐禮成。髙帝令羣臣習肄長樂宮﹐成。羣臣朝賀﹐莫不振恐肅敬。帝曰「吾今日知爲皇帝之貴也。」

婚禮人皇氏始有夫婦之道﹐伏羲始制嫁娶。女媧氏與伏羲共母﹐佐伏羲正婚姻﹐始爲神媒。夏后氏始制親迎禮。秦始皇始娶婦納絲麻鞋一取和諧也。後漢始聘禮用墨。漢重墨﹐今答聘用之。始婚禮用羊取羊者﹐祥也。巫咸制撒帳厭勝。京房嫁女﹐翼奉子撒豆谷穰煞。張嘉貞嫁女﹐制繡幕牽紅。唐新婦輿至大門﹐傳席勿履地。晚唐制﹕新婦上車﹐以蔽膝蓋面。五代始新婦入門跨馬鞍。北朝迎婚﹐十數人大呼﹐催新婦上輿﹐婦家賓親婦女打新郎﹐喜拳手交下。

昏禮昏禮者﹐將合二姓之好﹐上以祀宗廟﹐而下以繼後世也﹐故君子重之。是以昏禮納采﹑問名﹑納吉﹑納徵﹑請期﹐皆主人筵幾於廟﹐而拜迎於門外。入﹐揖讓而升﹐聽命於廟﹐所以敬愼重﹑正昏禮也。納采者﹐納雁以爲采﹐擇之禮也。問名者﹐問女生之母名氏也。納吉者﹐得吉卜而納之也。納徵者﹐納幣以爲婚姻之證也。請期者﹐請婚姻之日期也。五者合親迎﹐謂之六禮。親迎﹐父親醮子而命之迎﹐男先於女也。子承命以迎﹐主人筵幾於廟﹐而拜迎於門外。婿執雁入﹐揖讓升堂﹐再拜奠雁﹐蓋親愛之於父母也。降﹐出禦婦車﹐而婿受綏﹐禦輪三周﹐先俟於門外。婦至﹐婿揖婦以入﹐共牢而食﹐合巹而﹐所以合體同尊卑以親之也。

見舅姑夙興﹐婦沐浴以俟見。質明﹐贊見婦於舅姑﹐婦執棗栗﹑段以見﹐贊醴婦。婦祭脯﹑祭醴﹐成婦禮也。舅婦入室﹐婦以特豚饋﹐明婦順也。質明﹐婚禮之次日。贊﹐相禮之人也。�﹐竹器﹐以盛棗栗﹑段�之贄。�﹐脯也﹐加姜桂治之曰「段�」。

饗以一獻厥明﹐舅姑共饗婦﹐以一獻之禮奠酬。舅姑先降自西階﹐婦降自阼階﹐以著代也。厥明﹐婚禮之二朝也。舅獻姑酬﹐共成一獻。阼者主人之階﹐婦之代姑將以爲主於內也。

結縭三命女嫁﹐父戒之曰「謹愼﹐從舅之言﹗」母戒之曰「謹愼﹐從爾姑之言﹗」諸母施紳﹐戒之曰「謹愼﹐從爾父母之言。」

四徳三從是以古者婦人先嫁三月﹐祖廟未毀﹐教於公宮﹔祖廟旣毀﹐教於宗室﹐教以婦徳﹑婦言﹑婦容﹑婦功。教成祭之﹐牲用魚﹐之以蘋藻﹐所以成婦順也。三從﹐謂婦人在家從父﹐出嫁從夫﹐夫死從子。

伉儷《左傳》﹕齊侯請繼室於晉﹐韓宣子使叔向對曰「寡君未有伉儷﹐君有辱命﹐惠莫大焉。」

朱陳白樂天詩﹕「徐州古丰縣﹐有村曰朱陳。去縣百餘里﹐桑麻靑氛氳。一村惟兩姓﹐世世爲婚姻。」

撒帳果漢武帝李夫人初入宮﹐坐七寶流蘇輦﹐障鳳羽長生扇﹐帝迎入帳中﹐共坐巹飲。預戒宮人遙撒五色同心花果﹐帝與夫人以衣裾盛之﹐云「得多」﹐得子多也。故後世有撒帳之遺。

月老檢書唐韋固旅次宋城﹐遇老人向月檢書﹐謂固曰「此天下婚姻簿也。」因問韋妻何氏﹐答曰「爾妻乃店後賣菜陳嫗女耳。」翌日往視﹐見嫗抱三歲女﹐甚陋。遂使人刺之中眉。後十四年﹐相州刺史王泰妻以女﹐姿容甚麗﹐眉間常貼花鈿。細問之﹐曰「妾郡守侄女也。父卒於宋城。𦇤褓時爲賊所刺﹐痕尙在眉。」宋城宰聞之﹐名其店曰「定婚店」。

金屋貯之漢武帝幼時﹐景帝問﹕「兒欲得婦否﹖」長公主指其女曰「阿嬌好否﹖」武帝曰「若得阿嬌﹐當以金屋貯之。」

丹桂近嫦娥袁筠娶蕭安女﹐言定﹐未幾﹐擢進士第。羅隱以詩贈之﹐曰「細看月輪還有意﹐定知丹桂近嫦娥。」

女蘿附松柏李靖謁楊素﹐一伎執紅拂侍側﹐目靖久之。靖歸逆旅﹐夜半有紫衣人扣門﹐延入﹐脫衣帽﹐乃美人也。靖驚詰之﹐告曰「妾楊家紅拂妓也。女蘿願附松柏。」遂與之俱適太原。

續斷�《十洲記》﹕鳳麟州以鳳喙麟角作膠﹐能續斷�。

門楣唐玄宗寵禮楊氏﹐其從兄國忠加禦史大夫﹐鴻臚卿﹐女兄弟韓國﹑虢國﹑秦國三夫人。時謠曰「男不封侯女作妃﹐君看女卻爲門楣。」

冰人令狐策夢立冰上﹐與冰下人語。占者曰「在冰上與冰下人語﹐爲陽語陰﹐當爲人作媒﹐期在冰判。」太守田豹爲子求張徵女﹐使策爲媒﹐仲春成婚。故稱媒人爲冰人。

賣犬嫁女唐吳隱之將嫁女﹐謝石知其貧﹐遣女必率薄﹐乃令移廚帳助其經營。使人至﹐見婢牽一犬賣之﹐此外蕭然無辦。

練裳遣嫁漢逸民戴良有五女﹐練裳竹笥木履而遣之。東坡詩﹕「竹笥與練裳﹐願得畢婚嫁。」

葭莩漢中山靖王封羣臣﹐非有葭莩之親。葭莩﹐竹上薄衣。

潘楊晉楊經﹐潘嶽作誄文云「藉三葉世親之恩﹐而子之姑﹐予這伉儷焉。潘楊之睦﹐有自來矣。

鳳占《左傳》﹕陳公子完奔齊﹐齊侯使爲卿。齊大夫懿氏欲妻以女﹐卜之曰「鳳凰於飛﹐和鳴鏘鏘。有嬀之後﹐將育於姜﹐五世其昌。」

結縭《詩》﹕「之子於歸﹐皇駁其馬。親結其縭﹐九十其儀。」縭﹐婦人之也。

示之以禮馬超奔蜀﹐輕視先主﹐常呼先主字。關羽怒﹐請殺之。先主曰「人窮來歸﹐以其呼字而殺之﹐何以示天下﹖」張飛曰「如是當示之以禮。」次日﹐大會諸將﹐請超入﹐羽﹑飛並伏刀立直。超顧坐席﹐不見羽﹑飛﹐見其直也。乃大驚﹐遂尊事先主﹐不敢呼字。

議禮聚訟漢章帝欲定禮樂﹐班固曰「諸賢多能說禮﹐宜廣招集。」帝曰「諺云『築捨道旁﹐三年不成。』會禮之家﹐名爲聚訟。」

喪事

喪禮黃帝始制棺�。周公制�。周制俑。虞卿制桐人。左伯枕制明衣【新衣襲屍】。史佚制下殤棺衣。夫差爲冥帽﹐而始制面帛。夏制明器。五代制靈座前看果。舜制弔禮。晉制﹐弔客至喪家鳴鼓爲號。巫咸制紙錢名寓錢。漢鑄神瘞錢。王始喪祭焚紙錢。周制方相先驅。漢制頭�﹐俗開路顯道神。始嫘祖道死﹐嫫姆監護因制。商始制銘旌以書姓名。魏始書號。後漢始制墓碑﹐爲文字辧識。黃帝封京觀﹐始制墓。周公始合葬。周桓王始攺葬。秦武公始人殉葬。宋文公始殉葬用重器。秦稱天子墓爲山。漢始爲陵。漢文帝始預造壽陵。少康封其子祀。禹始設守陵人。秦始皇制皇寢石麟﹑辟邪﹑兕馬﹐臣下石人羊虎柱罔象﹐好食亡者肝﹐因制。宋眞宗始給民義冢﹐制漏澤園。

服制黃帝始制喪禮。禹始制五服。堯始定三年喪﹐父斬衰﹐母齊衰。唐武后制﹐父在爲母三年﹐同父喪。宋太祖制﹐舅姑三年喪。周公制﹐生母齊衰三月。魯昭公制﹐慈母服【他妾養己】。唐玄宗加母黨服。魏徵制﹐叔嫂小功服。戴徳制﹐朋友緦麻服。晉襄公制﹐起復始﹐伯禽徵徐戎卒哭﹐漢唐沿之。始大臣奪情。漢元帝始令博士丁憂。漢文帝始易月。景帝爲三十六日釋服。唐肅宗始定二十七日之服。

喪禮五服斬衰三年﹐子爲父母。女在室﹐並已許嫁者﹐及已嫁被出而反在家者。與子之妻同。子爲繼母﹐爲慈母﹐爲養母﹐子之妻同。庶子爲所生母﹐爲嫡母﹐庶子之妻同。爲人後者與妻同﹐嫡孫爲祖父母﹑髙曾祖父母﹐承重同。妻爲夫妾﹐爲家長同。

齊衰杖期嫡子眾子爲庶母﹐其妻亦如之。子爲嫁母﹐爲出母﹔夫爲妻﹔嫡孫﹐祖在﹐爲祖母承重。

齊衰不杖期祖爲嫡孫﹐父母爲嫡長子及嫡長子婦﹐及眾子﹐及女在室﹐及子爲人後者。繼母爲長子﹐眾子侄爲伯叔父母﹐爲親兄弟﹐及親兄弟之子女在室者。孫爲祖父母﹐孫女在室﹐與出嫁同。爲人後者﹐爲其本生父母。女出嫁﹐爲其本生父母。妾爲家長之正妻﹐妾爲家長父母﹐妾爲家長之子與其所生子。齊衰五月﹐曾孫爲曾祖父母﹐曾孫女同。齊衰三月﹐玄孫爲髙祖父母﹐玄孫女同。

大功九月祖父母爲眾孫﹐孫女在室者。父母爲眾子婦﹐及女已出嫁者。伯叔父母爲侄婦﹐及侄女已出嫁者。妻爲夫之祖父母﹐妻爲夫之伯叔父母。夫爲人後﹐其妻爲夫之本生父母。

小功五月爲伯叔祖父母﹐爲堂伯叔父母﹐爲再從兄弟﹐爲兄弟之妻﹐祖爲嫡孫婦﹐爲外祖父母﹐爲母之兄弟姊妹。

緦麻三月祖爲眾孫婦﹐曾祖父母爲曾孫﹐祖母爲嫡孫﹐眾孫婦爲乳母﹐爲妻之父母﹐爲婿﹐爲外孫﹐爲同堂兄弟之妻。

三父同居繼父﹐不同居繼父﹐從母嫁繼父。諸繼父﹐謂父死母再嫁他人隨去者﹐同居有期年服﹐不同居者無服。隨繼母嫁繼父﹐有齊衰杖期。

八母嫡母﹑繼母﹑養母謂自幼過房與人﹑慈母謂生母死﹐父令別妾撫育者﹑嫁母謂妾母因父死再嫁他人者﹑出母謂親母被父所出﹑庶母父妾之生子女者﹑乳母卽奶母﹐亦服緦麻。

七出無子﹐淫佚﹐不孝﹐多言﹐盜竊﹐妒忌﹐惡疾。三不去﹕與更三年喪﹔前貧賤後富貴﹔有所娶﹐無所歸。

讀禮《曲禮》曰﹕居喪未葬讀葬禮﹐旣葬讀祭禮。

彌畱疾革之時﹐气尙未絕﹐目不卽瞑﹐謂之彌畱。

屬纊屬﹐付也。纊﹐綿也。以綿輕而易動﹐故付置於口鼻上﹐以驗气之有無也。

易簀曾子疾病﹐曾元﹑曾申坐於足﹐童子隅坐而執燭。童子曰「華而皖﹐大夫之簀與﹖」曾子曰「然。季孫之賜也﹐我未之能易也。元﹐起易簀﹗」舉扶而易之﹐反席未安而歿。

捐館《蘇秦傳》﹕奉陽君死﹐捐館捨而去。

鬼錄魏文帝《與吳質書》﹕昔年疾病﹐親故多罹其災﹐觀其姓名﹐已登鬼錄。

就木晉文公奔狄﹐娶季隗﹐將適齊﹐謂隗曰「待我二十五年﹐不來而後嫁。」對曰「我又如是而後嫁﹐則就木矣。」

蓋棺論定晉劉毅云「丈夫蓋棺論方定。」

修文郎春秋時﹐蘇韶卒﹐後從弟節晝見韶﹐因問幽冥事。韶曰「顏回﹑卜商死﹐俱爲地下修文郎。」

白玉樓李賀將死﹐有緋衣人賀赤虯﹐奉雷版召賀曰「帝成白玉樓﹐立召爲記。天上差樂﹐不苦也。」

一鑑亡魏徵卒﹐帝臨朝嘆曰「以銅爲鑑﹐可照妍媸﹔以人爲鑑﹐可明得失。……今魏徵逝﹐一鑑亡矣。」

月犯少微謝敷隱居剡中。時月犯少微﹐占云「處士當之」。吳國戴逵名重於敷﹐甚以爲憂。俄而敷死﹐時人語曰「吳中髙士﹐求死不得。」

歲在龍蛇鄭玄夢孔子告之曰「起﹐起﹐今年歲在辰﹐明年歲在巳。」旣寤﹐以讖合歲﹐知命當終。讖云「歲在龍蛇賢人嗟。」

夢書白駒杜牧之夢書「白駒」字﹐或曰「過隙也」。俄而悉毀其所爲文章詩籍﹐果卒。

一朝千古唐薛收卒﹐秦王曰「吾與伯褒共軍旅﹐豈期一朝成千古也﹗」

脫驂孔子遇舊館人之喪﹐入而哭之哀﹔出﹐使子貢脫驂而賻之。

麥舟範堯夫舟有麥五百斛﹐悉與故人石曼卿﹐以助其葬。

生芻一束郭林宗有母憂﹐徐往弔之﹐置生芻一束於閭前而去之。眾怪不知其故。林宗曰「此必南州髙士徐孺子也。詩不云乎﹕『生芻一束﹐其人如玉。』吾有何徳足以當之﹖」

素車白馬範式巨卿﹑張劭元伯相與爲友。元伯卒。式夢劭呼曰「巨卿﹐吾已某日死﹐某日葬」式馳往赴之。未及到而劭已發引。將至壙﹐而柩不前。其母曰「元伯﹐豈有望耶﹖」停柩。移時﹐乃見素車白馬﹐號哭而來。母曰「是必範巨卿也。」式因執紼而引﹐其柩乃前。

歸見父母陳堯佐臨終﹐自志其墓﹐曰﹕有宋潁川生堯佐﹐字希先﹐年八十二不爲夭﹐官一品不爲賤﹐卿相納錄不爲辱祖﹐可歸見父母棲神之域矣。

翁仲《水經注》﹕南千秋亭壇廟東枕道﹐有兩石翁仲。山谷詩﹕「往者不可言﹐古怕守翁仲。

九京文子曰「是全要領以從先大夫於九京也。」

佳城漢滕公駕至東都門﹐馬悲鳴不進。命掘之﹐得石﹐有蝌蚪書云「佳城鬱鬱﹐三千年見白曰﹐吁嗟滕公居此室。」公嘆曰「天乎﹗吾死﹐其安此乎﹖」後葬其處。

牛眠晉陶侃﹐初家將葬﹐忽失一牛﹐不知所在。遇一老父﹐謂曰「前岡見一牛﹐眠處﹐其地若葬﹐位極人臣。」侃尋牛得之﹐因葬焉。

壽藏唐姚崇自立壽藏於萬安山﹐兆曰「安居穴以土爲牀﹐曰化臺。」

挽歌漢髙帝時﹐田橫死﹐從者不敢哭﹐隨扳敍哀﹐故承以爲挽歌。漢武時﹐李延年分爲二﹕《薤露》﹐送王公貴客﹔《蒿裏》﹐送士大夫庶人。

弔柳七柳永死日﹐家無餘財﹐羣妓合金葬之郊外﹐每春月上冢﹐謂之「弔柳七」。

漆燈唐沈彬居有一大樹﹐嘗曰「吾死可葬於此。」旣葬穴之﹐巧一古冢﹐其間一古燈﹐臺上有漆篆文曰「佳城今已開﹐𨿽開不葬埋。漆燈猶未滅﹐畱待沈彬來。」

金粟岡唐玄宗幸橋陵﹐見金粟岡有龍盤鳳翥之勢﹐謂侍臣曰「吾千秋萬歲後宜葬於此。」及升遐﹐羣臣依旨葬焉。

馬鬣封《禮記》子夏曰「昔夫子言之曰﹐吾見封之若堂者矣﹐見若坊者矣﹐見若覆夏屋者矣﹐見若釜者矣﹐馬鬣封之謂也。」

長夜室東坡《贈章默》詩﹕「章子親未葬﹐餘生抱羸疾﹐朝吟噎鄰里﹐夜淚腐菌席。願求不毛田﹐親築長夜室。」

土饅頭範石湖《重九日行營壽藏之地》詩﹕「家山隨地可松楸﹐荷鍤攜壺似醉劉。縱有千年鐵門限﹐終須一个土饅頭。」

要離冢梁鴻卒﹐弟伯通等爲求葬地﹐乃葬之要離冢傍。曰「梁鴻髙賢﹐要離烈士﹐政相類也。」後人遂以其所居名梁溪﹐今無錫是也。

玉鉤斜在吳公臺下﹐隋煬帝葬宮人處也。唐竇鞏《宮人斜》詩﹕「離宮路遠北原斜﹐生死恩深不到家。雲雨今歸何處云﹖黃鸝飛上野棠花。」

葬龍耳晉元帝聞郭璞爲人葬墳地﹐微服往觀﹐謂主人曰「此葬龍角﹐必滅族。」主人曰「璞云此是龍耳﹐三年當有天子至。」帝曰「出天子耶﹖」曰「非也﹐能致天子問耳。」

方相《周禮》﹕方相氏毆罔象﹐好食亡者肝﹐而畏虎與柏﹐故墓上列柏樹﹐路口置石虎﹐本此。

不遺一老孔子卒﹐哀公誄之曰「昊天不弔﹐不遺一老﹐俾屏餘一人以在位﹐煢煢余在疚。嗚呼哀哉尼父﹗無自律。」子貢曰「君其不沒於魯乎﹗」

五穀瓶《喪服小記》﹕魯哀公曰「五穀囊起伯夷叔齊﹐不食粟而死﹐故作五穀囊。吾父食味含哺而死﹐何用此爲﹖」今人遂爲五穀瓶。

靑蠅爲弔客虞翻字仲翔﹐放棄海南﹐自恨疏節﹐骨體不媚﹐犯上獲罪﹐當長歿海隅。生無可與語﹐死以靑蠅爲弔客﹐使天下一人知己者﹐足以不恨。

墓木拱《左傳》秦伯使謂褰叔曰「爾何知﹖中壽﹐爾墓之木拱矣。」

瓜奠唐萊國公杜如晦薨﹐太宗詔虞世南制碑文。後因食瓜美﹐愴然悼之﹐遂輟食﹐遣使奠於靈座。

哀些宋玉《招魂》曰「光風轉蕙﹐汜崇蘭些。」些﹐語詞。宋玉《招魂》語末皆云「些」﹐故挽歌亦曰「哀些」。

長眠《廣記》﹕鄭尢路逢一冢﹐有二竹。鄭爲詩曰「冢上兩竿竹﹐風吹常裊裊。」冢中人續曰「下有百年人﹐長眠不知曉。」

賻賻﹐助也。﹐報也。所以助生送死﹐副至意也。貨財曰賻﹐車馬曰帽。玩好曰贈﹐衣服曰。

銘旌銘﹐明也﹐以死者爲不可別已﹐故以其旌識之。杜牧之詩云「黃壤不沾新雨露﹐粉書空換舊銘旌。」

謚太公周公相嗣王﹐始作謚法。人主謚始黃帝。加謚至十數字﹐始唐玄宗。太子謚始申生。卿大夫謚始周。處士謚始陶弘景。公卿無爵而謚始王導。宦者謚﹑方伎謚﹐始北魏公卿大夫。祖父謚始元。婦人謚始穆天子謚盛妃。哀後謚始漢髙祖尊母昭靈。公主謚始唐髙祖謚女平陽公主昭。生而賜謚始衛侯賜北宮喜貞﹐析朱組成。私謚始黔婁。婦人私謚其夫始柳下惠。

窀穸《左傳》﹕獲保首領以歿於地﹐惟是春秋窀穸之事。

襄事《左傳》﹕葬定公﹐雨﹐不克襄事﹐禮也。

葛《左傳》﹕葬敬嬴。旱﹐無麻﹐用葛。

祖載《白虎通》﹕祖載者﹐始載柩於庭﹐乘輛車而辭祖禰﹐故曰祖載。

命終天子死曰崩﹐諸侯曰薨﹐大夫曰卒﹐士曰不祿﹐庶人曰死。在牀曰屍﹐在棺曰柩。羽鳥曰降﹐曰足曰漬。死寇曰兵。

執紼《禮記》﹕弔於葬者必執引﹐若從柩及壙皆執紼。

祭祀

祭法有虞氏黃帝而郊嚳﹐祖顓頊而宗堯。夏后氏亦黃帝而郊鯀﹐祖顓頊而宗禹。殷人嚳而郊冥﹐祖契而宗湯。周人嚳而郊稷﹐祖文王而宗武王。少昊始制宗廟﹐周公始爲七廟﹐舜始制廟號。舜受終﹐文祖始大事告廟。伏羲始制祀先﹐少昊始制四時廟祭。舜始制祭﹐帝槐始制不遷宗祭。殷制五年袷祭。周三年文王祭忌日。北齊始制別室﹐加薦髜味。殷太甲始制功臣配享。禹作世室﹐始立屍。伊尹制【宅也。卽今木主﹐古用石函﹐故名】。宋眞宗制板位貯以漆匣舁牀覆縑。左徹刻黃帝制木像。秦始皇始制寢墓側﹐漢因之﹐爲起居﹑衣冠象生之備﹐上飯。天子正月上陵﹐始祭掃。王導拜元帝陵﹐始人臣謁陵。祭神﹐伏羲始於冬夏至郊社﹐祭皇天后土。殷湯始制祭感生帝。周公始制祭神州地祗。舜始制郊配食。秦始皇制三歲一郊。漢平帝始南郊﹐合祀天地﹐位皆南向﹐地位差東時王莽宰衡主之。神農始制大享五天帝於明堂。堯制五人帝﹑五人神﹐配五天帝。舜制五郊﹐祭五方天帝迎气。黃帝始制壇。秦獻公制畦如韭畦於�中﹐名爲一土封也。秦始皇始制四�﹐本襄公西�﹐文公�俱白帝。宣公密�靑帝。靈公上下�上黃帝﹐下炎帝。漢髙帝始增制五�。漢武帝始祀太乙五帝之主。自昏至明﹐始立泰�。漢文帝始制五帝廟同宇一屋之下爲五廟各門。晉武帝始詔五帝同禰昊天﹐除五帝座從王肅議。秦始皇始制郊祀火﹐舉也。不同祠所舉火爲節而遙拜也。帝嚳始制六宗﹐祭日月星辰寒暑四時風雨雷雲。無懷氏始封禪。黃帝制四坎﹐祭川谷水泉﹐四壇祭山林丘陵。舜制秩﹐祭四嶽四瀆。黃帝始制社祭五土﹐制稷於五土之中﹐特指原隰之祗稷爲殳長﹐旌異其處﹐能生谷也﹐非但祭其谷粒。秦制守始郡縣祠社稷。宋眞宗始定郡縣祭社稷儀。神農始制蠟。少昊制祭先農蠶。舜制祭四方百物。禹祭司寒冰神。秦徳公祭伏。湯旱﹐始遷稷神柱祀棄。湯始五祀﹐戶﹑竈﹑門﹑路﹑中。周公制七祀﹐加泰厲司命。漢髙祖廢戶祭井。漢髙祖始祭蚩尢。唐玄宗始祭九宮神【於千秋節設壇修祀】。顓頊制祭。舜制類祭。禹制大旅。神農始制祝文。漢武帝始郊祀﹐立樂府。黃帝始沐浴﹐修齋戒。後魏始行香﹝以香末散行或燻手﹞禱祈。太康失邦﹐始日食﹐始救日。神農始制求子。湯制雩禱旱。周公制大雩祈谷。神農始制請雨之法。湯制土龍祈雨。隋文帝制祈雨斷屠宰﹐禁施扇。

宗伯職掌凡祀大神﹑享大鬼﹑祭大祗﹐師執事命龜卜日﹐次位築鬻﹑省牲﹑告潔﹑告備﹑受�﹑錫嘏。

九祭六器《周禮》﹕太祝掌辦九祭六器。六器者﹐蒼璧﹑黃琮﹑靑﹑赤璋﹑白虎﹑玄璜。九祭﹐一曰命﹐二曰衍﹐三曰炮﹐四曰廟﹐五曰振﹐六曰﹐七曰絕﹐八曰燎﹐九曰共。

郊祀燔柴於泰壇﹐祭天也。瘞埋於泰圻﹐祭地也﹐用犢。

六宗埋少牢於泰昭﹐祭時也。祖迎於坎壇﹐祭寒暑也。王宮祭日也。夜明祭月也。幽宗祭星也。云宗祭水旱也。

五祠靑帝曰密�祠﹐黃帝曰上�祠﹐炎帝曰下�祠﹐白帝曰畦�祠﹐黑帝曰北�。

五祀春祀戶﹐夏祀竈﹐秋祀門﹐冬祀行﹐夏季祀中。

七祀王立七祀﹐曰司命﹑曰中�﹑曰國門﹑曰國行﹑曰泰歷﹑曰戶﹑曰竈。諸侯立五祀﹐曰司命﹑曰中�﹑曰國門﹑曰國行﹑曰公曆。大夫立三祀﹐曰族厲﹑曰門﹑曰行。士二祀﹐曰門﹑曰行。庶人立一祀﹐或立戶﹐或立竈。

八蠟天子大蠟八﹕一先嗇神農﹐二司嗇后稷﹐三農田﹐四郵表田畔屋﹐王貓食田鼠虎食田豕﹐六堵蓄水﹐亦以障水﹐七水庸溝受水﹐亦以泄水﹐八昆虫螟螽之類。

祀典夫聖王之制祭祀也﹐法施於民則祀之﹐以死勤事則祀之﹐以勞定國則祀之﹐能禦大則祀之﹐能捏大患則祀之﹐是故厲山氏之有天下也。其子曰農﹐能殖百谷。夏之衰也﹐周棄繼之﹐故祀以爲稷。共工氏這霸九州也﹐其子曰后土﹐能平九州﹐故祀以爲社。帝嚳能序星辰以著眾。堯能賞均刑法以義終。舜勒眾事而野死﹐鯀障洪水而殛死﹐禹能修鯀之功。黃帝正名百物以明民共財﹐顓頊能修之。契爲司徒而民成﹐冥勤其官而水死。湯以寬治民而除其虐﹐文王以文治﹐武王以武功去民之﹐此皆有功烈於民者也。及夫日月星辰﹐民所瞻仰也。山林川谷丘陵﹐民所取財用也。非此族也﹐不在祀典。

祭主天子祭天地﹑祭四方﹑祭山川﹑祭五祀﹐歲徧。諸侯方祀﹐祭山川﹑祭五祀﹐歲徧。大夫祭五祀﹐歲徧。土祭其先。

祭孔廟唐玄宗始封孔子王號。宋太祖始詔孔子廟立戟﹐仁宗始詔用祭歌﹐徽宗始從蔣靖請時官司業﹐用冕十二旒﹑服九章。漢武帝始封孔子後爲侯奉祀。成帝始謚孔子後。周始詔孔子後爲曲阜令。宋仁宗始詔孔子後爲衍聖公。

丁祭用鹿漢髙祖過曲阜﹐以大牢祀孔子。今制﹐郡縣祭孔子以鹿。

淫祀凡祭﹐有其廢之﹐莫敢舉也。有其舉之﹐莫敢廢也。非其所祭而祭之﹐名曰「淫祀」。淫祀無福。

犧牲天子以犧牛﹐諸侯以肥牛﹐大夫以索牛﹐士以羊豕。

祭禮凡祭宗廟之禮﹐牛曰一元大武﹐豕曰剛鬣﹐豚曰肥﹐羊曰柔毛﹐雞曰翰音﹐犬曰羹獻﹐雉曰疏趾﹐兔曰明視。脯曰尹祭﹐槁魚曰商祭﹐鮮魚曰祭。水曰淸滌﹐酒曰淸酌﹐黍曰薌合﹐梁曰薌萁﹐稷曰明粢﹐稻曰嘉蔬﹐韭曰丰本﹐鹽曰咸鹺﹐玉曰嘉玉﹐幣曰量幣。

方諸明水方諸﹐大蛤也﹐摩拭令熱以向月﹐則生水﹐古人取以廟祭﹐謂之「明水」。

祭號祭王父曰皇祖考﹐王母曰皇祖妣。父曰皇考﹐母曰皇妣﹐夫曰皇辟。

廟制天子七廟﹐三昭三穆﹐與太祖之廟而七。諸侯五廟﹐二昭二穆﹐與太祖之廟而五。大夫三廟﹐一昭一穆﹐與太祖之廟而三。士一廟﹐庶人祭於寢。

祭時天子諸侯宗廟之祭﹐春曰﹑夏曰﹑秋曰嘗﹑冬曰蒸。天子袷﹑�袷﹑嘗袷﹑蒸袷。諸侯則不�﹐則不嘗�﹐嘗則不蒸﹐蒸則不�。諸侯初�一﹐�一袷﹐嘗袷﹐蒸袷。

牲制天子社稷皆太牢﹐諸侯社稷皆少牢。大夫﹑士宗廟之祭﹐有田則祭﹐無田則薦。庶人春薦韭﹐夏薦麥﹐秋薦黍﹐冬薦稻。韭以卵﹐麥以魚﹐黍以豚﹐稻以雁。

牛制祭天地之牛﹐角繭栗﹔宗廟之牛﹐角握﹔賓客之牛﹐角尺。

六禮冠﹑婚﹑喪﹑祭﹑鄕﹑相見。

七教父子﹑兄弟﹑夫婦﹑君臣﹑長幼﹑朋友﹑賓客。

八政飲食﹑衣服﹑事爲﹑異別﹑度﹑量﹑數﹑制。

鄕飲酒禮主人拜迎賓於庠門之外。入﹐三揖而後至階﹐三讓而後升﹐所以致尊讓也。盥洗揚觶﹐所以致潔也。拜至﹐拜洗﹐拜受﹐拜送。拜旣﹐所以致敬也。尊讓潔敬也者﹐君子之所以相接也。

五象賓主﹐天地也。介﹐象陰陽也。三賓﹐象三光也。讓之三也﹐象月之三日而成魄也。四面之坐﹐象四方也。

貴禮賤財祭薦﹐祭酒﹐敬禮也。嚌肺﹐嘗禮也。啐酒﹐成禮也。於席末﹐言是席之正﹐非專爲飲食也﹐爲行禮也﹐所以貴禮而賤財也。

別貴賤主人親速賓及介﹐而眾賓自從之﹐至於門外﹐主人拜賓及介﹐而眾賓自入﹐貴賤之義別矣。

辧隆殺三揖至於階﹐三讓以賓升﹐拜至﹐獻酬﹐辭讓之節繁。及介省矣。至於眾賓﹐升受﹐坐祭﹐立飲﹐不酢而降。隆殺之義辧矣。

和樂不流工入﹐升歌三終﹐主人獻之﹔笙入三終﹐主人獻之﹔間歌三終﹐合樂三終﹐工告樂備。遂出。一人揚觶﹐乃立司正焉﹐知其能和樂而不介流也。

弟長無遺賓酬主人﹐主人酬介﹐介酬眾賓﹐少長以齒﹐終於沃洗者焉﹐知其能弟長而無遺矣。

安燕不亂降﹐說屨升堂﹐修爵無數。飲酒之節﹐朝不廢朝﹐夕不廢夕。賓出﹐主人拜送﹐節文遂終焉﹐知其能安燕而不亂也。

律呂

伏羲始紀陽气之初﹐爲律法。建日冬至之聲﹐以黃鐘爲宮。【黃鐘自冬至始﹐其餘以次運行﹐當日者各自爲宮﹐商﹑徵以類應焉。】黃帝聽鳳鳴﹐候气應﹐比黃鐘之宮﹐而皆可以相生﹐始爲本令。神瞽協中聲﹐始爲律度。武王伐紂﹐吹律聽聲﹐制七律。【各五位三所而用之﹐一同其數﹐以律和聲。】漢武帝時﹐令張倉定音律﹐訪律呂相生之變於京房﹐始制六十律。十二律【之外﹐中宮上生執始﹐執始上生去減﹐上下相生﹐終於南事】。五代錢樂之﹑沈重因京房而六之﹐制三百六十律。【日當一管﹐宮﹑徵旋韻﹐各以類從。】黃帝取�谷之竹﹐斷兩節間而吹律。京房以竹聲微不可度調﹐始作準以定數。【準狀如瑟﹐長丈﹐十三弦﹐分寸粗而易達。】後魏陳仲儒請以準代律。魏杜夔令柴玉鑄鐘。荀勗較杜夔鐘律﹐造十有二笛。笛具五音﹐以應京房之術﹐【各以其律相因﹐以本宮管上行﹐則宮亢﹐因宮穴以本宮。徵上行﹐則徵亢。】梁主衍制爲四通。【立爲四器﹐名之爲通﹐皆施二弦﹐因以通聲﹐轉通月气。】又用笛以寫通聲。沈重始爲子聲﹐以母命子﹐隨所多少合一律。【一﹐部律數﹐爲日﹐一中气所有日爲子。】爲變宮變徵。【羽﹑宮之間﹐近宮收一聲﹐少髙於宮。角徵之間﹐近徵收一聲少下於徵。四淸聲。如黃鐘爲宮﹐蕤賓爲之商﹐則減一律之半﹐爲淸聲以應之。】隋鄭譯始立七調﹐以其七調勘較七聲。七聲之外﹐更立一聲爲應。姜寶常始爲八十四調﹐百四十律﹐變化終於十聲﹐【率下於譯調二律。】何妥臣用黃鐘一宮。【妥立議非古﹐旋相爲宮之樂。】惟擊七鐘﹐五鐘爲啞鐘。唐張文收與祖孝孫吹調﹐始十二鐘皆應。唐末【「黃巢之亂」】﹐工器俱盡。博士殷盈孫鑄鐘十二。處士蕭承訓較定石罄。皆於金石求之。王朴始尋古法﹐得十二律管﹐依律準十三弦﹐以宣其聲。宋太祖命和峴下王朴樂二律。仁宗夏詔李較定。宋禮官楊傑請依人聲制樂﹐以歌爲本。蜀方士魏漢律用夏禹以身爲度之文﹐取帝中指三寸爲度。伏羲始作樂。黃帝臣伶倫始制六律﹑六呂。榮緩鑄十二鐘﹐協月﹐以和五音。周禮始奏鼓吹【大樂皆以鐘鼓禮。鐘師﹐掌金奏】﹐制九夏。梁武帝本九夏爲十二雅。準十二律始定大樂﹐世世因之。祖孝孫本十二雅爲十二和。秦燔《樂經》。漢興﹐髙祖始爲樂。武徳文帝廣爲四時樂。叔孫通始定廟樂。武帝始定《郊祀》十九章。明帝始定四品。【郊廟上陵大予樂﹐辟雍燕射雅頌樂﹐燕饗黃門鼓吹樂﹐軍中短簫鐃歌樂。】漢東京之亂﹐樂忘。魏武始命杜夔創定雅樂﹐四箱樂具。晉永嘉之亂樂又忘。梁武帝更制。及周太祖﹑隋文帝詳定雅樂﹐頗得其宜。至唐髙宗﹐命祖孝孫考據古音﹐斟酌南北﹐始著爲唐樂。漢武帝制樂府﹐始諸調雜舞悉被絲管。陳後主始制《玉樹後庭花》新樂﹐隋煬帝《金釵兩臂垂》。【云俱陳後主。】唐玄宗立部伎﹑坐部伎﹐三十六曲。隋文帝始分雅俗二部。唐玄宗始法曲﹐與胡部合奏。漢始立鼓吹署隸﹐北狄樂分二部。朝會用鼓吹﹐有簫笳者。軍中馬上用橫吹﹐有鼓角者。隋以後﹐始以橫吹用之鹵簿﹐與鼓吹列爲四部【鼓部﹑鐃鼓部﹑大橫吹﹑小橫吹部】﹐總爲鼓吹﹐供大駕及皇太子王公。張騫入西域﹐得胡音﹐始爲胡角以應。胡笳本黃帝吹角﹐戰於涿鹿。魏時減爲半鳴始衰。漢唐山姓夫人造房中祠樂﹐本周房中樂諷﹐用絲竹遺聲爲淸樂。隋髙祖制房內樂。煬帝始加歌鐘﹑歌磬﹐絲竹副之。元魏孝文篡漢﹐獲南音﹐始爲淸商樂﹐本漢三調。隋文帝篤好淸樂﹐置淸商署爲七部。煬帝始定淸樂九部。唐髙祖仍設九部﹐太宗爲十部﹐俱主淸商。唐玄宗始制教坊隸。散樂始周﹐有縵樂﹑散樂。秦漢因之﹐爲雜伎。武帝始沿爲俳優百戲﹐總謂散樂。舜調八音﹐用樂器八百般。至周﹐攺宮﹑商﹑角﹑徵﹑羽﹐減樂器五百般。唐又減三百般。周制樂﹐編懸鐘磬各八﹐二八十六﹐而在一虛﹐半爲堵﹐全爲肆。肆﹐陳也。【堵﹐猶墻之堵﹐言一列也。】黃帝始煞夔作冒披﹐帝嚳作鞀鼓﹐禹作鼓小鼓﹐作鼙鼓。周有瓦鼓﹐漢有杖鼓﹐唐有羯鼓。母句始作磬。南齊作云板。梁作方響【制編罄以鐵爲之】。黃帝禦蚩尢﹐作鉦角﹐學嚳平共工﹐作塤�﹑【卽控揭。】神農始作鐘﹐禹作鐸﹐湯作﹝以鐘以和鼓﹞。女媧氏作笙簧﹐隨作竽﹐神農作�﹐伏羲作簫【一云女媧﹐一云舜】﹐師延作控箜篌﹐蒙恬作箏﹐沈懷遠作繞梁【似箜篌】。伶倫伐昆溪之竹作笛﹐漢丘仲始充其制。女媧氏始作管﹐唐劉�作七星管。伏羲始作瑟﹐黃帝始使素女破二十五弦﹝伏羲瑟五十弦﹞。梁柳惲作擊瑟擊琴。唐道源作擊甌。李�作水盞【二俱用箸擊】。師曠制月琴。秦苦役弦而鼓之﹐作琵琶。李伯陽入西戎﹐作胡笳。黃幡綽侍明皇﹐譜拍板琴。

弦琴伏羲氏始削桐爲琴﹐十弦。神農作五弦琴﹐具五音。文王始增少宮﹑少商二弦﹐爲七弦。伏羲始爲《琴操》。師延始爲新曲。趙定﹝漢宣時人﹞始爲散操﹐九引十二操﹐皆以音相援﹐不著辭【或云琴曲皆魏晉人爲之】。至梁始琴有辭。

古琴名伏羲離徽﹐黃帝淸角﹐帝俊電母﹐伊陟國阿﹐周宣王響風﹐秦惠文王宣和﹑閒邪﹐楚莊王繞梁﹐齊桓公鳴廉﹑號鐘﹐莊子橘梧﹐閔損掩容﹐衛師曹鳳嗉﹐魯謝涓龍腰﹐魏師堅履杯﹐魯賀雲龍頷﹐魏楊英鳳勢﹐秦陳章神暉﹐趙胡言亞額【琴額女亞字】﹐李斯龍腮﹐始皇秦琴【弦軫徽尾俱黑】﹐司馬相如綠綺﹐榮啟期雙月﹐張道響泉﹐趙飛燕鳳凰﹐梁鴻靈機﹐馬明四峯﹐宋蒙蟬翼﹐揚雄淸英﹐晉劉安雲泉﹐王欽古瓶﹐謝莊怡神﹑仙人﹐莊女落霞﹐李勉百納﹐徐勉玉牀﹐荀季和龍唇﹐牧太古﹐趙孟震余【許旌陽手植桐】﹐吳思懿王洗凡斫瀑布泉亭柱。

琴操雅度五等﹐伏羲﹑舜﹑仲尼﹑靈關﹑云和。十二操﹕孔子《將歸》《猗蘭》《龜山》﹐周公《越裳》﹐文王《拘幽》﹐太王《岐山》﹐尹伯奇《履霜》﹐牧瀆《雉朝飛》﹐商陵牧子《別鶴》﹐曾子《殘形》﹐伯牙《水仙》《懷陵》。九引﹕楚樊姬《烈女引》﹐魯伯妃《伯妃引》﹐晉漆室女《貞女引》﹐衛女《思歸引》﹐楚商梁《霹靂引》﹐樗裏牧恭《走馬引》﹐樗裏子《箜篌引》﹐秦屠髙門《琴引》。蔡邕五弄﹕《遊春》《淥水》《幽居》《坐愁》《秋思》。師涓四時操﹕春操離鴻﹑去雁﹑應蘋﹔夏操明晨﹑焦泉﹑流金﹔秋操商風﹑落葉﹑吹蓬﹔冬操凝和﹑流﹑沈云。

樂律

歷代樂名黃帝作《咸池》﹐顓頊作《六英》﹐帝嚳作《五莖》﹐堯作《大章》﹐舜作《大韶》﹐禹作《大廈》﹐湯作《大》﹐武王作《大武》。

�谷黃帝命伶倫作律。伶倫取竹於谷山﹐其竅厚薄之均者﹐斷爲兩節間作六寸九分而吹之﹐以爲黃鐘之管。制十二以聽鳳凰之鳴﹐雄鳴六﹐雌鳴六﹐以爲律呂。

律呂五聲之本﹐生於黃鐘之律。律有十二﹐陽六爲律﹐陰六爲呂。律以通气類物﹐一曰黃鐘﹐二曰太簇﹐三曰姑銑﹐四曰蕤賓﹐五曰夷則﹐六曰無射。呂以旅陽宣气﹐一曰林鐘﹐二曰南呂﹐三曰應鐘﹐四曰大呂﹐五曰夾鐘﹐六曰仲呂。有三統之義焉。職在太常﹐太常掌之。

葭灰气候隋文帝取律呂﹐實葭灰以候气﹐問於牛弘﹐對曰「灰飛半出爲和气﹐全出爲猛气﹐不出爲衰气。」

五音宮爲君﹐商爲臣﹐角爲民﹐徵爲事﹐羽爲物﹐五者不亂﹐則無�之音矣。宮亂則荒﹐其君驕﹔商亂則陂﹐其臣壞﹔角亂則憂﹐其民怨﹔徵亂則哀﹐其事動﹔羽亂則危﹐其財匱。五者皆亂﹐疊相陵﹐謂之慢﹐如此則國之滅亡無日矣。

亂世之音鄭衛之音﹐亂世之音也﹐比於慢矣。桑間濮上之音﹐亡國之音也﹐其政散﹐其民流﹐誣上行私而不可止也。

溺音魏文侯問﹕「何謂溺音﹖」子夏對曰「鄭音好濫淫志﹐宋音燕女溺志﹐衛音趨數煩志﹐齊音敖辟喬志。此四者皆淫於色而害於徳﹐是以祭祀弗用也。」

六聲鐘聲鏗﹐鏗以立橫﹐橫以立武。君子聽鐘聲﹐則思武臣。石聲磬﹐磬以立辧﹐辧以致死。君子聽磬聲﹐則思死封疆之臣。絲聲哀﹐哀以立廉﹐廉以立志。君子聽琴瑟之聲﹐則思志義之臣。竹聲濫﹐濫以立會﹐會以聚眾。君子聽竽笙簫管之聲﹐則思畜聚之臣。鼓鼙之聲灌。以立動﹐動以進眾。君子聽鼓鼙之聲﹐則思將帥之臣。君子之聽音﹐非聽其鏗鏘而已也﹐彼亦有所合之也。

學琴師襄孔子學琴於師襄。孔子曰「丘習其曲﹐再習其數﹐今習其志﹐有所穆然而深思焉﹐有所怡然髙望而遠志焉。又得其人﹐黧然而黑﹐幾然而長﹐眼如望羊﹐心如欲王四國﹐非文王﹐其誰能爲此也﹗」師襄辟席﹐再拜曰「師蓋云文王操也。」

四面王宮縣【四面宮縣】﹑諸侯軒縣【去其南面﹐以避王也】﹑大王判縣【又去其北面﹐僅存其半也】﹑土特縣【又去其西南﹐以示特立之意也】。

銅山崩漢武帝時﹐未央宮殿前鐘無故自鳴。詔問東方朔﹐對曰「臣聞銅者﹐山之子﹔山者﹐銅之母。子母相感﹐鐘鳴﹐山必有應者。」居三日﹐南郡太守上書言山崩﹐延袤二十餘丈。魏帝殿前大鐘﹐不叩自鳴﹐人皆異之﹐以問張華﹐華對曰「此蜀郡銅山崩﹐故鐘鳴應之耳。」尋蜀郡上其事﹐如張華言。

�於孝武西遷﹐雅樂多缺﹐有於者﹐近代絕此。或有自蜀得之者﹐莫識之。斛斯徵曰「此於也。」遂依幹寶周禮法﹐以芒筒捋之﹐其聲極振。

金�《周禮》﹕少師以金和鼓。其形象鐘﹐頂大﹐腹口﹐以伏獸爲鼻﹐內縣鈴子﹐鈴銅舌。作樂﹐振而鳴之﹐與鼓相和﹝狀似佛子鈴﹞。

蕤賓鐵樂工廉郊﹐池上彈蕤賓調﹐忽聞荷間有物跳躍﹐乃方響一片﹝方響以鐵爲之﹐用以代磬﹞。識者知其爲蕤賓鐵也﹐音樂之相感若此。

駟馬仰秣伯牙彈琴﹐而駟馬爲之仰秣。仰秣者﹐仰頭吹吐﹐謂馬笑也。

萬壑松郭伯山收唐琴萬壑松﹐乃宣和禦府物。李白詩﹕「蜀僧抱綠綺﹐西下峨眉峯。爲我一揮手﹐如聽萬壑松。客心洗流水﹐餘響入霜鐘。」

琴有殺心蔡中郎赴鄰人酌。至門﹐有客鼓琴﹐中郎潛聽之﹐曰「以樂召我﹐而有殺心﹐何也﹖」遂返。主人知﹐自起追之。中郎具以告。客曰「我適鼓琴﹐見螳螂方捕蟬﹐惟恐失之﹐此豈殺心現於指下乎﹖」中郎笑曰「此足以當之矣。」

髙山流水伯牙鼓琴﹐鐘子期聽之。伯牙志在髙山﹐子期曰「善哉﹐峻若崧嶽﹗」伯牙志在流水﹐子期曰「善哉﹐瀉若江河﹗」子期死﹐伯牙破琴絕弦﹐終身不復鼓琴。

濮水琴瑟晉師延爲紂作靡靡之樂﹐武王伐紂﹐師延自投濮水而死。後衛靈公夜止濮上﹐聞鼓琴聲﹐召師曠聽而習之。師曠曰「此亡國之音也﹗」

焦尾蔡中郎在吳。吳人燒桐以爨﹐中郎聞其火爆聲曰「良木也。」請截爲琴﹐果有美音。其尾猶焦﹐因名其琴曰「焦尾琴」。

相如琴臺司馬相如有琴臺﹐在浣溪正路金花寺北﹐魏伐蜀﹐於此下營掘塹﹐得大甕二十餘口﹐以響琴也。

松雪雷威作琴﹐不必皆桐﹐遇大風雪﹐獨往峨眉山﹐著蓑笠入深松中﹐聽其聲連綿淸越者﹐伐之以爲琴﹐妙過於桐。世稱雷公琴﹐有最愛重者﹐以「松雪」名之。

斫琴名手晉雷威﹑雷玨﹑雷文﹑雷迅﹑郭亮並蜀人﹐沈鐐﹑張鉞並江南人﹐皆斫琴名手。

震余鮮於伯幾以震余琴送趙文敏﹐是許旌陽手植桐﹐爲雷所擊斷﹐斫以爲琴。琴背許旌陽印劍之迹宛然﹐蓋人間至寶也。

綠綺蔡中郎有琴名綠綺﹐云是嶧陽孤桐所斫﹐一時名重天下。

無弦琴陶淵明不解琴﹐畜素琴一張﹐弦徽不具﹐常撫摩之﹐曰「但識琴中趣﹐何勞弦上聲。」

將移我情伯牙學琴於成連﹐三年不成。乃引之東海蓬萊山之側﹐刺船迎吾師方子春﹐旬日不返。伯牙延望無人﹐但聞海水洞崩折之聲﹐山林杏冥﹐羣鳥悲鳴﹐愴然嘆曰「先生將移我情矣﹗」乃援琴而歌水仙之操。

繞殿雷馮道之子能彈琵琶﹐以皮爲弦﹐世宗令彈﹐深喜之。因號繞殿雷。

遊魚出聽孫卿子云「匏巴鼓瑟﹐遊魚出聽。」

箜篌箜篌其形似瑟而小﹐用撥彈之。漢靈帝好之﹐體曲而長﹐二十三弦﹐豎抱於懷﹐兩手齊奏之﹐俗謂之「劈箜篌」。

見貍逐鼠孔子鼓琴﹐曾子﹑子貢側門而聽﹐曲終﹐曾子曰「嗟乎﹗夫子琴聲﹐殆有貪狼之志﹐邪僻之行﹐何其不仁﹗」子貢以告﹐子曰「向者鼓琴﹐有鼠出遊﹐貍見於屋﹐循梁微行﹐造焉而避﹐厭身曲脊﹐求而不得。丘以琴淫其聲﹐參以爲貪狼邪僻﹐不亦宜乎﹗」

築築狀如琴而大頭﹐十三弦﹐其項細﹐其肩圓﹐鼓法以左手抱之﹐右手以竹尺擊之﹐隨調應節。

寇先生嵇中散常去洛數十里﹐有亭名華陽。投宿。一更﹐操琴。聞空中稱善﹐中散呼與相見﹐乃出見形﹐以手持其頭﹐共論音聲﹐因授以《廣陵散》。此鬼名「寇先生」﹐生前善琴﹐爲宋景公所殺。中散得《廣陵散》﹐祕不肯授人。後臨刑嘆曰「《廣陵散》於今絕矣﹗」

楚明光王彥伯嘗過吳﹐維舟中潛﹐登亭望月﹐倚琴歌《泫露》之詩。俄有女郎披帷而進﹐乃撫琴揮弦﹐調韻哀雅。王問何曲﹐女曰「古所謂《楚明光》也﹐嵇叔夜能爲此聲。自玆以後﹐得者數人而已。」彥伯請授教﹐女曰「此非艷俗所宜﹐惟巖棲谷隱﹐可以自娛耳。」鼓琴而歌﹐歌畢﹐遲明辭去。

天際眞人想桓大司馬曰「謝仁祖﹐企腳北窗下彈琵琶﹐有天際眞人想。」

撥阮武后時﹐有人破古冢得銅器﹐似琵琶﹐身正圓﹐人莫能辧。元行曰「此阮咸所作也。」命匠人以木爲之﹐樂家遂名之「阮咸」。以其形似月﹐聲似琴﹐遂名月琴。今人但呼曰「阮」﹐曰「撥阮」﹐曰「摘阮」﹐俱可。

柯亭竹椽蔡中郎避難江南﹐宿柯亭﹐聽庭中第十六條竹椽迎風有好音﹐中郎曰「此良竹也。」取以爲笛﹐聲音獨絕﹐歷代相傳﹐後折於孫綽妓之手。

秦聲楚聲李龜年至岐王宅﹐聞琴﹐曰「此秦聲。」良久﹐又曰「此楚聲。」主人入問之﹐則前彈者隴西沈妍﹐後彈者揚州薛滿。二妓大服。

好竽齊王好竽﹐有求仕於齊者﹐操瑟而往﹐立於王之國三年﹐不得入。客曰「王好竽﹐而子鼓瑟﹐瑟𨿽工﹐其如王之不好何﹗」

羯鼓唐明皇不好琴﹐一弄未畢﹐以琴者出。謂內侍曰「速令花奴將羯鼓來﹐爲我解穢。」

漁陽摻撾禰衡被魏武謫爲鼓吏。正月十五﹐試鼓﹐衡陽﹝音孚﹞爲《漁陽摻撾》﹝音傘查﹞﹐淵淵有金石聲﹐四座爲之攺容。摻﹐擊鼓法。撾﹐擊鼓捶。﹞

回帆王大將軍嘗坐武昌釣臺﹐聞行船打鼓﹐嗟稱其能。俄而一捶小異﹐王以扇柄撞幾曰「可恨﹗」時王應侍側曰「此回帆。」使視之﹐曰「船人入夾口。」

十八拍蔡琰字文姬﹐先適河東衛仲道﹐夫亡。興平中喪亂﹐爲胡騎所獲﹐沒於南匈奴。左賢王十二年春月﹐登胡殿﹐感胡笳之聲﹐作《胡笳十八拍》﹐後曹操以金帛贖之﹐嫁於董祀。﹝音損巨。橫曰﹐直曰﹞《周禮》﹕梓人爲。天下大獸五﹐脂者﹑膏者﹑嬴者﹑利者﹑鱗者。雕畫於樂縣之上﹐大聲有力者﹐以爲鐘﹐淸聲無力者爲磬。

周郎顧曲周瑜妙於音律﹐𨿽三爵之後﹐少有闕誤﹐瑜必舉目瞠視。時人語曰「曲有誤﹐周郎顧。」

擊壤擊壤﹐石戲也。壤以木爲之﹐前廣後銳﹐長四尺三寸﹐闊三寸﹐其形如履﹐將戲﹐先側一壤﹐於三四十步外﹐以手中壤擊之﹐中者爲吉。

禁鼓一千一百三十聲爲一通﹐三千六百九十聲爲三通。更鼓三百六十撾爲一通。千捶爲三通。余鼓三百三十三爲一通。角十二聲爲一疊。

鐘聲晨昏撞一百單八者﹐一歲之義也。蓋年有十二月有廿四气﹐又有七十二候﹐正得此數。越州歌曰「緊十八﹐慢十八﹐六徧共成一百八。」

塤篪塤以土爲之﹐銳上平底﹐如秤錘﹐六孔﹐一云八孔﹐大如鴨卵﹐曰「雅塤」﹔小如雞卵﹐曰「頌篪」﹐以竹爲之﹐大者長一尺四寸﹑八孔﹐小者長一尺二寸﹑七孔﹐橫吹之﹐與塤聲相應。塤篪二器﹐乃周昭王時暴辛公所作。狀如漆桶﹐以木爲之﹐方二尺四寸﹐深一尺八寸﹐中有椎柄﹐連底撞而擊其傍﹐所以起樂也。方二四寸者﹐陰數也。﹐狀如伏虎形﹐背上有二十七﹐刻以木﹐長尺許﹐以水戛之﹐所以止樂也。二十七者﹐陽數也。二器﹐乃舜時所作。

洗凡淸絕吳越忠懿王得天臺寺中對﹕「瀑布泉屋﹐柱斫二琴。」一曰洗凡﹐一曰淸絕﹐爲曠代之寶。後錢氏獻之太宗﹐藏於禦府。見《輟耕錄》。

舞劍器《劍器》﹐乃武舞之曲名。其舞用女妓而雄裝之﹐其實空手舞也。見《文獻通考》。

黎園子弟唐明皇酷愛法曲﹐選坐部伎子弟三百人﹐教於黎園﹐謂之黎園子弟。居宜春北苑。時有馬仙期﹑李龜年﹑賀懷智洞知音律。安祿山自範陽入覲﹐亦獻白玉簫管數百事﹐皆陳於黎園。自是樂響不類人間。

李天下唐莊宗自言一日不聞音樂﹐則飲食都不美。方暴怒鞭笞左右﹐一聞樂聲﹐怡然自適﹐萬事都忘。又善歌曲﹐或時自傅粉墨﹐與優人共戲。優名謂之「李天下」。

雍門鼓雍門周以琴見孟嘗君﹐孟嘗君曰「先生鼓琴。亦能令文悲乎﹖」雍曰「千秋萬歲後﹐臺榭已壞﹐墳墓已下﹐嬰兒豎子樵采者﹐躑躅其足而歌其上﹐曰﹕夫以孟嘗君之尊貴﹐乃若是乎﹖」孟嘗君泫然承臉﹐曰「先生令文若破國亡家之人矣﹗」

桓伊弄笛晉桓伊有柯亭笛﹐嘗自吹之。王徽之泊舟淸溪﹐聞笛稱嘆。人曰「此桓野王也。」徽之令人請之﹐求爲吹笛。伊卽下車﹐據胡牀﹐三弄畢﹐便上車去﹐主客不交一言。

臯亭石鼓吳郡臨平崩岸﹐得石鼓﹐扣之不鳴。問張華﹐華曰「用蜀中銅材刻魚形﹐扣之則鳴矣。」如其言﹐聲聞數十里。

響遏行雲《列子》﹕薛譚學謳於秦靑﹐未窮靑之技﹐自謂盡之﹐遂辭歸。靑弗止﹐饒於郊衢﹐撫節悲歌﹐聲振林木﹐響遏行雲。薛乃謝﹐求反﹐終身不敢言歸。

餘音繞梁秦靑曰﹕昔韓娥東之齊﹐匱糧﹐過雍門﹐鬻歌假食。旣去﹐而餘音繞梁﹐三日不絕。李詩﹕「醉舞紛綺席﹐淸歌繞飛梁。」

聲入雲霄戚夫人善爲翹袖折腰之舞﹐歌《出塞》《入塞》之曲﹐侍婢數百習之。後宮齊音髙唱﹐聲入雲霄。

水調歌頭唐明皇愛水調歌﹐胡羯犯京﹐上欲遷幸﹐登花萼樓﹐命樓下少年有善水調者歌曰「山川滿目淚沾衣﹐富貴榮華不幾時。不見只今汾水上﹐惟有年年秋雁飛。」上聞潸然曰「誰爲此詞﹖」左右曰「宰相李嶠。」上曰「眞才子也。」

卷十兵刑部

軍旅

黃帝徵蚩尢始戰﹐顓頊誅共工始陣﹐風後始演奇圖﹐力牧始創營壘。黃帝戰涿鹿始徵兵﹐禹徵有苗始傳令﹐紂禦周師始戍守。黃帝制記裏鼓﹐始斥候﹐漢武帝建墩臺﹐黃帝制演武場﹐周公制轅門。黃帝制車以翼軍﹐制騎以供伺候。呂望始制戰艦。武王會孟津﹐命倉兕具舟楫。公輸班爲舟戰鉤拒。伍子胥治水戰﹐制樓船灘船。智伯決汾水﹐始水戰。蚩尢始火攻。孫子制火人﹑火積﹑火輜﹑火庫﹑火隊五法。魏馬鈞制爆仗起火。隋煬帝以火藥制雜戲﹐始施藥銃炮。黃帝始制炮﹐呂望制銃﹐範蠡制飛石用機。黃帝制纛﹑制五彩牙幢。禹制﹐懸車上爲別。周公備九旗。伏羲制幹﹑制戈。揮制弓。牟夷制矢。舜制弓袋﹑制箭筒。黃帝制弩。黃帝始采首山銅鑄刀斧﹔蚩尢始取昆吾山鐵制劍﹑鎧﹑矛﹑戟﹑陌刀。蚩尢始制革爲甲。禹制函甲。黃帝始制槍﹐孔明擴其制。舜制匕首。黃帝制云梯﹐古名鉤援。牟夷制挨牌﹐古名傍排。孫武制鐵蒺藜﹐劉馥﹝三國時人﹞制懸苫﹐今爲懸簾。嶽飛制藤牌。殷盤庚制烽燧告警。趙武靈王制刁鬥傳。魏制雞翹報急﹐制露布﹑漆竿報捷。

五兵矛﹑戟﹑戈﹑劍﹑弓謂之五兵。

專主旗鼓吳起臨戰﹐左右進劍﹐起曰「將專主旗鼓﹐臨難決疑﹐揮兵指刃﹐此將事也。一劍之任﹐非將任也。」

授斧鉞國有難﹐君卜吉日﹐以授旗鼓。將入廟﹐趨至堂下﹐北面而立﹐主親操斧鉞﹐持斧頭﹐授將軍其柄﹐曰「從此上至天者﹐將軍制之。」復持斧頭﹐授將軍其柄﹐曰「從此下至淵者﹐將軍制之。」

投醪秦穆公伐晉﹐及河﹐將軍勞之﹐醪惟一杯。蹇叔曰「一杯可以投河而釀也。」穆公乃以醪投河﹐三軍皆取飲之。

吮疽吳起爲魏將攻中山。卒有患疽者﹐起爲吮之。卒母聞而哭。人曰「子﹐卒也﹐而將軍自吮其疽﹐何哭爲﹖」答曰「往年吳公吮其父﹐其父戰不旋踵﹐遂死敵。今又吮其子﹐妾不知死所矣。」後起之楚﹐卒果見殺。

綸巾羽扇諸葛武侯與司馬懿治軍渭濱﹐克日夜戰。司馬懿戎服蒞事﹐使人視武侯獨乘素車﹐綸巾羽扇﹐指揮三軍﹐隨其進止。司馬懿嘆曰「諸葛君可謂名士矣﹗」

金鉤闔閭旣寶莫邪﹐復令國中作金鉤﹐令曰「能爲善鉤者賞千金。」有人貪賞﹐乃殺其二子﹐以血釁金﹐遂成二鉤﹐獻之﹐王曰「鉤有何異﹖」曰「臣之作鉤﹐貪賞而殺二子﹐釁以成鉤﹐是與眾異。」遂向鉤而呼二子之名﹐曰「吳鴻﹑扈嵇﹐我在此﹗」聲未絕﹐而兩鉤俱飛﹐著父之胸。吳王大驚﹐乃賞之。遂服之不去身。

七制兵法七制﹐一曰徵﹑二曰攻﹑三曰侵﹑四曰伐﹑五曰陣﹑六曰戰﹑七曰鬥。

挾纊楚子圍蕭﹐申公巫臣曰「師人多寒。」王巡三軍﹐拊而勉之﹐三軍之士皆如挾纊。

呼庚癸吳申叔儀乞糧於晉﹐公孫有山氏對曰「粱則無矣﹐粗則有之。若登首山﹐以呼曰庚癸乎﹐則諾」。﹝庚﹐西方﹐主谷。癸﹐北方﹐主水。教以隱語也。﹞

盜馬秦穆公失右服馬。見野人方食之﹐公笑曰「食馬肉不飲酒﹐恐傷。」遂徧飲而去。及一年﹐有韓原之戰﹐晉人環穆公之車。野人率三百餘人疾鬥車下﹐遂大克晉。

劍名劍口曰鐔﹐劍鼻曰﹝音位﹞﹐劍握曰鋏﹐劍鞘曰室﹐劍衣曰韜﹐亦曰﹝音繞﹞﹐劍把繩曰蒯緱﹝音勾﹞。

五名劍越王勾踐有寶劍五﹐一曰純鉤﹑二曰湛盧﹑三曰豪曹﹑四曰魚腸﹑五曰巨闕。

斬蛇劍漢髙帝於南山得一鐵劍﹐長三尺﹐銘曰「赤霄」﹐大篆書﹐卽斬蛇劍也。及貴﹐常服之。晉太康三年﹐武庫火﹐中書監張華列兵防衛﹐見漢髙斬蛇劍穿屋飛去﹐莫知所向。

�飛荊有飛者﹐得寶劍於江幹。涉江﹐及至中流﹐兩蛟夾舟。飛祛衣﹐拔劍刺蛟。殺之。荊王任以執圭。

干將莫邪干將吳人﹐妻莫邪﹐爲吳王闔閭鑄劍﹐不成﹐幹將曰「神物之化﹐須人而成。」妻乃斷髮剪爪﹐投入鑪中﹐金鐵皆熔﹐遂成二劍﹐陽曰「幹將」﹐陰曰「莫邪」。

龍泉太阿張華見鬥牛間有紫气﹐在丰城分野﹐乃以雷煥爲丰城令。至縣﹐掘獄深二丈﹐開石函﹐得二劍﹐一名龍泉﹐一名太阿﹐煥畱其一﹐一以進華﹐且曰「靈異之物﹐終當化去。」華死﹐劍飛入襄城水中。後煥子爲建安從事﹐經延津﹐劍忽於腰間躍入水﹐使人汆水求之﹐見雙龍。龍蜿蜒﹐不敢近。

華陰土雷煥丰城獄中得劍﹐取南昌西山黃白土拭之﹐光艷照耀﹐張華更以華陰赤土磨之﹐鮮光愈亮。

金僕姑箭名。《左傳》﹕魯莊公以金僕姑射南宮長萬。

石馬流汗安祿山亂﹐哥舒翰與賊將崔乾戰﹐見黃旗軍數百來助戰﹐忽不見。是日﹐昭陵內石馬皆流汗。

露布軍中有露布﹐乃後魏每徵伐戰勝﹐欲天下聞知﹐書帛建於漆竿上﹐名爲露布﹐以揚戰功。

蔣廟泥兵南京鐘山﹐有漢秣陵尉蔣子文廟﹐蓋因子文逐盜死此﹐孫權爲立廟﹐封蔣侯。權避祖諱鐘﹐攺名蔣山。後孫權與敵人戰﹐夜大雨﹐蔣侯助之﹐次日﹐見廟中泥兵皆濕。

箭塞水注劉善射。水斛滿﹐以箭射斛﹐拔箭水注﹐隨射一箭宣之﹐人服其精巧。

�弧萁服�﹐山桑也。木弓曰「弧」。服﹐乘箭具也。萁艸似荻﹐細織之﹐而爲服也。

娘子軍唐平陽公主﹐嫁柴紹。初﹐髙祖起兵﹐與紹發家資招亡命。渡河﹐主引精兵萬人與秦王會於渭北。紹與公主對置幕府﹐分定京師﹐號「娘子軍」。

夫人城晉朱序鎭襄陽﹐時苻堅遣兵攻之。序母見城西北角當先壞﹐領白余婢並女丁﹐斜築城二十餘丈。賊攻西北角﹐果潰﹐眾守新城﹐賊遂引退﹐號「夫人城」。

紫電靑霜《滕王閣序》﹕「紫電靑霜﹐王將軍之武庫」。

榻側鼾睡宋太祖欲伐江南﹐徐鉉入奏乞罷兵。太祖曰「江南主有何罪﹐但臥榻之側﹐豈容人鼾睡耶﹗」

廉頗善飯廉頗一飯斗米﹐肉十斤﹐披甲上馬﹐以示可用。郭開謂趙王曰「廉將軍𨿽老﹐尙善飯﹐然與臣坐﹐頃之﹐三遺矢矣。」王以爲老﹐遂不召。

杜彪梁荊州刺史杜山從﹐膂力過人﹐便騁馬﹐射不虛矢。所佩霞明朱弓﹐四石餘力﹐每出挑戰﹐魏軍憚之﹐號爲「杜彪」。

飛將唐單雄信極勇﹐力事李密。人號爲「飛將」。後周韓果破稽胡﹐稽胡憚果矯健﹐亦號「飛將」。

鐵猛獸後周蔡與齊戰﹐著明光鎧甲﹐所向無敵﹐齊人畏之﹐號「鐵猛獸」。

熊虎將周瑜嘗謂孫權曰「劉備有關張熊虎之將﹐有飲馬長江之志。」又言羽﹑飛爲萬人敵。

細柳營漢文帝時﹐匈奴大入邊。上使周晉夫軍細柳﹐以備胡。上自勞軍﹐先驅至軍門﹐曰「天子至﹗」都尉曰「軍中聞將軍令﹐不聞天子詔。」上使使持節詔將軍曰「吾欲入勞軍。」晉夫開壁門。天子按轡徐行。晉夫以軍禮見。文帝曰「嗟乎﹐此眞將軍矣﹗」

飛將軍漢李廣爲北平太守﹐匈奴畏之﹐號曰「漢飛將軍」﹐避之數歲。

貫虱《列子》﹕紀昌學射於飛衛﹐衛曰「視大如小﹐視微如著﹐而後告我。」昌以犛尾垂虱於牖間﹐南面而望之。旬日之間﹐漸大﹔三年之後﹐大如車輪。乃以弧矢射之﹐貫虱之心。

來嚼鐵唐來�爲潁川太守。賊攻城﹐來射皆應弦而僕。賊拜城請降﹐稱爲「來嚼鐵」。

半段槍唐哥舒翰爲河西衛前將軍﹐吐蕃大寇邊﹐翰持半段槍當其鋒﹐所向披靡。

黃騶少年唐裴杲勇冠三軍﹐與敵國戰﹐乘黃騶當先﹐軍中稱「黃騶少年」。

白袍先鋒唐薛仁貴嘗從太宗徵伐﹐每出戰﹐輒披白袍﹐所向無敵。太宗遙見﹐問白袍先鋒是誰。特引見﹐賜馬絹﹐喜得虎將。

大樹將軍後漢馮異性謙退不伐﹐諸將於所止捨﹐輒並坐論功﹐異常獨屏樹下﹐人號「大樹將軍。」

霹靂閃電唐長孫無忌父晟討突厥﹐畏晟﹐聞其弓聲﹐謂之「霹靂」﹔見其走馬﹐謂之「閃電」。晉王笑曰「將軍振怒﹐威行域外。」

轅門二龍唐烏承﹐開元中﹐與族兄承恩皆爲平虜先鋒﹐號「轅門二龍」。

一韓一範範文正公與韓魏公俱爲西帥﹐邊士謠曰「軍中有一韓﹐西賊聞之心膽寒﹔軍中有一範﹐西賊聞之驚破膽。」元昊懼﹐遂稱臣。

八遇八克唐婁師徳﹐武后時募猛士討吐蕃﹐乃自奮﹐戴紅抹額來應詔。後與虜戰﹐八遇八克。

七縱七擒孔明與孟獲戰﹐凡七縱七擒。後乃嘆服曰「公天威也﹐南人不敢復反矣﹗」

鉦止兵進狄靑與西賊戰﹐密令軍中﹐鉦一聲則止﹐再聲則嚴陣而陽卻﹐鉦聲止則大呼而突之。虜大駭愕﹐以是勝之。

以少擊眾唐馬燐武藝絕倫﹐以百騎破卒五千。李光弼曰「吾未見以少擊眾﹐如馬將軍者﹗」人號爲「中興銳將」。

朕之關張宋狄靑京師呼爲「狄天使」﹐上嘉其材勇﹐爲涇原路兵馬總管。上欲一見﹐詔令入朝。會寇逼平涼﹐乃令亟往﹐俾圖像以進。上觀其相曰「朕之關張。」

立漢赤幟韓信攻趙﹐令卒曰「趙見我走﹐必空壁逐我﹐若等疾入﹐拔趙白幟﹐立漢赤幟。信佯走。趙果逐之﹐回壁見赤幟﹐大亂。漢兵夾擊﹐遂克趙軍。

下馬作露布《南史》﹕傅永拜安遠將軍﹐帝嘆曰「上馬能殺賊﹐下馬能作露布﹐惟傅修期能之耳﹗」

三箭定天山

薛仁貴爲行軍副總管。九姓眾十餘萬﹐令驍騎挑戰﹐仁貴發三矢﹐輒殺三人﹐虜气懾﹐皆降。

三鼓奪昆侖狄靑宣撫廣西。儂智髙守昆侖關﹐靑至賓州﹐值上元節﹐大張燈火﹐首夜宴樂徹曉。次夜復宴﹐二鼓時﹐靑忽稱疾如內﹐命孫元規主席。少服藥乃出﹐數使人勸勞坐客﹐至曉未散。忽有馳報云「是夜三鼓﹐狄將軍已奪昆侖關矣。」

順昌旗幟宋劉琦與兀術戰於柘臯﹐虜遠望見﹐大驚曰「此順昌旗幟也。」卽引兵而去。

每飯不忘巨鹿漢文帝謂馮唐曰「昔有爲我言李齊之賢﹐戰於巨鹿下。今吾每飯﹐意未嘗不在巨鹿也。」

鑄錯唐羅紹威以魏博牙兵驕甚﹐盡殺之﹐遂爲梁朱溫所制﹐乃謂親吏曰「聚六州四十三縣鐵﹐鑄一个錯不成﹗」

得隴望蜀司馬懿言於曹操曰「今克漢中﹐益州震動﹐進兵臨之﹐勢必瓦解。」操曰「人苦不知足﹐得隴復望蜀。」

塞創復戰隋張定和﹐虜刺之中頸﹐定和以艸塞創而戰﹐神气自若﹐虜遂敗走。

杜伏威唐杜伏威與陳戰﹐射中伏威額﹐怒曰「不殺汝﹐箭不拔﹗」馳入陣﹐獲所射將﹐使拔箭﹐已﹐斬之。

首級秦法斬敵一首拜爵一級﹐故曰「首級」。後人云「割一首﹐必割其勢﹐以爲一級者非。」

梓樹化牛秦文公伐雍﹐南山梓樹化爲牛﹐以騎擊之﹐不勝。或墜地﹐解髻披髮﹐牛畏之﹐入水。秦因置髦頭﹐騎使之先驅。

勒石燕然燕然﹐山名﹐去塞三千里。竇憲大破單於﹐登燕然山﹐勒石紀功﹐頌漢功徳。

九章管子曰「舉日章則晝行﹐舉月章則夜行﹐舉龍章則水行﹐舉虎章則林行﹐舉鳥章則行阪﹐舉蛇章則行澤﹐舉鵲章則行船﹐興狼章則行山﹐舉章則載食而駕。」

啼哭郎君都統制曲端勇悍非常﹐每與虜戰﹐呼裨將頭目﹐備告以二帝蒙塵﹐今在五國城中靑衣把盞﹐凡爲臣子者聞之痛心﹐思之切骨﹐遂放聲大哭。將佐軍士皆哭﹐奮身上馬﹐勇气百倍﹐虜人望之辟易﹐稱爲「啼哭郎君」。

鴿籠分部曲端軍分五部﹐一籠貯五鴿﹐隨點一部﹐則開籠縱一鴿往﹐則一部之兵頃刻立至﹐其速如神﹐見者气奪。

玉帳術杜子美詩﹕「空畱玉帳術﹐愁殺錦城人。」玉帳乃兵家厭勝之方位﹐主將於其方置軍帳﹐則堅不可犯。其法﹕黃帝遁甲以月建﹐後三位取之﹐如正月建寅﹐則已爲玉帳。

冠來沒處畔陳後主與齊云觀﹐謠曰「齊云觀﹐寇來沒處畔。」故今人避人謂之「畔」。

府兵西魏始作府兵。隋唐始有番次﹐入爲兵﹐出爲農。周太祖始刺面見。唐末劉仁恭刺民爲兵﹐給廩食﹐軍丁僉補。

渠答蒺藜也﹐以鐵爲之﹐匝營則撒之四外。

繞指柔平望湖中掘得一劍﹐屈之則首尾相就﹐放手復直如故﹐鋒犀利﹐可斷金鐵。識者曰「此古之繞指柔也。」

刑法

鄭鑄《刑書》﹐晉作《執秩》﹐趙制《國律》﹐楚作《僕區》﹝區﹐音歐﹞﹐皆法律之名也。僕﹐隱也﹔區﹐匿也﹔作爲隱匿亡人之法。

歷代獄名夏獄曰夏臺﹐商獄曰裏﹐周獄曰囹圄﹐漢獄曰請室。

五聽《周禮》﹔少司寇以五聲聽訟獄﹐一曰辭聽﹐二曰色聽﹐三曰气聽﹐四曰耳聽﹐五曰目聽。

三刺聽訟者以三刺﹐一刺曰訊羣臣﹐二刺曰訊羣吏﹐三刺曰訊萬民。

古刑墨﹑劓﹑﹑宮﹑大辟﹐其後加流﹑贖﹑鞭﹑朴爲九刑。

古刑名城旦﹑舂﹕城旦者﹐旦起行治城。舂者﹐舂米﹐四歲刑也。鬼薪﹑白粲﹕取薪給宗廟爲鬼薪﹔坐擇米使正白爲白粲﹐三歲刑也。

五毒械頸足曰桁揚﹐械頸曰荷校﹐械手足曰桎梏﹐鎖系曰鋃鐺﹐鞭笞曰榜掠。考逼曰五毒俱備﹐言五刑皆用也。

三木三木者謂械枷鎖及手足也。

三宥一宥曰不識﹐二宥曰過失﹐三宥曰遺忘。

三赦一赦曰幼弱﹐二赦曰老耄﹐三赦曰愚蠢。

虞芮爭田周文王時﹐虞﹑芮之君爭田不決﹐相與質成於文王。入其境﹐見其民耕者讓畔﹐行者讓路。二君相謂曰「我等小人﹐不可以履君﹐子之庭。」乃讓其所爭之田爲閒田。

除肉刑漢太倉令淳於意﹐無子﹐有五女。罪當刑﹐罵曰「生女不生男﹐緩急無可使﹗」其幼女緹縈上書﹐言死者不可復生﹐刑者不可復贖。願沒入爲官奴﹐以贖父罪。文帝憐之﹐並除肉刑。

後五刑肉刑旣除﹐後以笞﹑杖﹑徒﹑流﹑死爲五刑。

髡鉗髡﹐削髮也。鉗﹐以鐵束頭也。鉗﹐《陳咸傳》謂私解脫。鉗﹐鉗在首﹐在足﹐皆以鐵爲之也。

胥靡胥﹐相也﹔靡﹐隨也﹔聯系之﹐使相隨而服役也。猶今之役囚徒﹐以鐵索聯綴之耳。

棄市漢景帝攺磔曰棄市﹐勿復磔。磔謂張其屍也﹐棄市﹐謂投之於市。

刑具漢刑法志﹕大刑用甲兵﹐其次用斧鉞﹐中刑用刀鋸﹐其次用鉆鑿﹐薄刑用鞭朴。

鍛煉鍛﹐錘也。鍛煉猶言精熟也。深文之吏入人之罪﹐猶鍛煉銅鐵﹐使之成熟也。

鉗网李林甫爲相﹐起大獄以誣陷異己者﹐寵任吉溫﹑羅希爲禦史﹐鍛煉人罪。時人謂之羅鉗吉网。

羅織武后任用來俊臣﹑周光二人﹐共撰《羅网經》數千言﹐教其徒羅織人罪﹐無有脫者。

蠶室受腐刑者必下蠶室﹐蓋蠶宜密室﹐以火溫之。新受腐者最忌冒風﹐須入密室﹐乃得保全﹐因呼其室爲蠶室。

庾死漢宣帝詔曰「系者苦饑寒庾死獄中﹐朕甚痛之。」

梟首百勞名梟﹐以其食母不孝﹐故古人賜梟羹﹐懸其首於木﹐故刑人以首示眾者曰梟首。趙廣漢爲潁川守﹐恨朋比爲姦﹐乃許相訐或匿名相告者﹐置﹐令投書於其中。

銅匭武后自李敬業反後﹐恐人圖己﹐盛開告密之門。有魚保家者﹐請鑄銅爲匭﹐其式一室四隅﹐上各有竅﹐可入不可出﹐武后善之。未幾﹐其仇家投匭告保家曾爲敬業造兵器﹐遂伏誅。

請君入甕武后金吾丘神以罪誅﹐有人告右丞周興通謀﹐後命來俊臣鞫之。俊臣與興方推事對食﹐問興曰「囚多不承﹐當爲何法﹖」興曰「此甚易耳﹗取大甕﹐以炭四圍炙之﹐令囚入其中﹐何事不承﹖」俊臣索大甕﹐如興法﹐起謂興曰「有內狀推君﹐請君入此甕。」興惶恐服罪。法當死﹐宥之﹐流嶺南。

炮烙之刑商紂暴虐﹐百姓怨望﹐諸侯有叛者﹐妲己以爲罰輕﹐威不立。紂爲銅柱﹐以膏塗之﹐加於炭火上﹐令有罪者行﹐輒墮炭中﹐以取妲己一笑﹐名曰「炮烙之刑」。

蒼鷹郅都行法嚴酷﹐不避權貴。列侯宗室見都﹐側目而視﹐號曰「蒼鷹」。

乳虎寧成好气﹐爲小吏﹐必淩其長吏﹔爲人上﹐操下如束濕薪﹐滑賊任威。稍遷至濟南都尉﹐其治如狼牧羊﹐民不堪命。後拜關都尉﹐凡郡國出入關者﹐號曰「寧見乳虎﹐無值寧成之怒。」

鷹擊毛摯義縱爲定襄太守﹐以鷹擊毛摯爲治﹐其所誅殺甚多﹐郡中人不寒而栗。

掘獄訊鼠張湯兒時﹐父命守舍﹐鼠盜其肉﹐父怒﹐笞湯。湯掘窟得鼠及余肉﹐爲具獄辭﹐磔之堂下。其父見之﹐視其文辭如老獄吏﹐大驚﹐遂使治獄﹐後爲酷吏。

十惡不赦一曰謀反﹝謂謀危社稷﹞﹐二曰謀大逆﹝謂謀毀宗廟山陵及宮闕﹞﹐三曰謀叛﹝謂謀叛本國﹐潛從他國﹞﹐四曰謀惡逆﹝謂毆及謀殺祖父母﹐父母及夫﹞﹐五曰不道﹝謂殺一家非死罪三人﹐及支解人﹐若采生造畜蠱毒厭魅﹞﹐六曰大不敬﹝謂盜大祀神禦之物及乘輿禦物﹞﹐七曰不孝﹝謂告言咒罵祖父母及夫之祖父母﹑父母在﹐別籍異財﹐若奉養有缺﹞﹐八曰不睦﹝謂謀殺及賣緦麻以上親﹐毆告夫及大功以上尊長﹑小功尊屬﹞﹐九曰不義﹝謂部民殺官長﹐軍士殺所屬指揮守把﹞﹐十曰內亂﹝謂姦小功以上親﹐父祖妾與和者﹞。

八議一曰議親﹝謂皇家袒免以上親﹐及太皇﹑太后﹑皇太后緦麻以上親﹐皇后小功以上親﹐皇太子妃大功以上親﹞﹐二曰議故﹝謂皇家故舊之人素得侍見﹐特蒙恩待日久者﹞。三曰議功﹝謂能斬將奪旗﹐摧鋒萬里﹐或率眾來歸﹐寧濟一時﹐或開拓疆宇有大勛勞﹐銘功太常者﹞﹐四曰議賢﹝謂大有徳行之賢人君子﹐其言行可以爲法則者﹞﹐五曰議能﹝謂有大才業﹐能整軍旅﹐治政事﹐爲帝王之輔佐人倫之師範者﹞﹐六曰議勤﹝謂有大將吏謹守官職﹐蚤夜奉公﹐或出使遠方﹐經涉艱難﹐有大勤勞者之謂﹞﹐七曰議貴﹝謂爵一品及文武職軍官三品以上﹐散官二品以上者﹞﹐八曰議賓﹝謂承先代之後爲國賓者﹞。

例分八字以﹕【以者﹐與眞犯同。謂如監守貿易官物﹐無異眞盜﹐故以枉法論﹐以盜論﹐並除名﹑刺字﹐罪至斬絞並全科。】準﹕【準者﹐與眞犯有間矣。謂如準枉法論﹐準盜論﹐但準其罪﹐不在除名﹑刺字之例﹐罪止杖一百﹐流三千里。】皆﹕【皆者﹐不分首從﹐一等科罪。謂如監臨主守職役同情盜﹐所監守官物並贓滿數皆斬之類。】各﹕【各者﹐彼此同科此罪。謂如諸色人匠撥赴內府工作﹐若不親自應役﹐雇人冒名私自代替﹐及替之人﹐各杖一百之類。】其﹕【其者﹐變於先意。謂如論人議罪犯先奏請議。其犯十惡﹐不用此律之類。】及﹕【及者﹐事情連後。謂如彼此俱罪之贓及應禁之物﹐則沒官之類。】卽﹕【卽者﹐意盡而復明。謂如犯罪事發在逃者﹐眾證旣明白﹐卽同獄成之類。】若【若者﹐文𨿽殊而會上意。謂如犯罪未老疾﹐事發以老疾論。若在徒年限內﹐老疾者亦如之之類。】

顧山錢女子犯罪並放歸家﹐但令一月出錢三百﹐顧人於山伐木﹐謂之顧山錢。

平反雋不疑尹京兆。每行縣錄囚還﹐母輒問﹕「有所平反﹝音幡﹞﹐活幾人耶﹖」平﹐謂平其不平也﹔反﹐言反罪人辭﹐使從輕也。

錄囚北人言以錄爲慮。今言錄囚﹐誤以爲慮囚者﹐非是。

頌系景帝著令年八十以上﹐十歲以下﹐及孕者未乳﹐盲師﹐侏儒﹐當鞫問者﹐皆頌系之。「頌」讀曰「容」﹐寬容之﹐不侄梏也。

爰書爰﹐換也﹐以文書代換其口辭也。

末減罪從輕也。末﹐薄也﹔減﹐輕也。

獄吏之貴周勃下獄﹐獄吏侵辱之。勃後出﹐曰「吾常將百萬兵﹐然安知獄吏之貴也﹗」

死灰復然韓安國坐法抵罪﹐獄吏田甲辱之。安國曰「死灰獨不復然乎﹖」甲曰「然卽溺之。」

六月飛霜鄒衍事燕惠王盡忠﹐左右譖之﹐王系之獄。衍仰天而嘆﹐六月天爲之降霜。

太子斷獄漢景帝時﹐防年因繼母殺其父﹐遂殺繼母。廷尉以大逆讞﹐帝疑之。武帝年十二爲太子﹐侍側﹐對曰「繼母如母﹐緣父之故﹐今繼母殺其父﹐下手之時﹐母道絕矣﹗是父仇也﹐不宜以大逆論。」

錢可通神張延賞欲理一冤獄﹐案上有一帖云「奉錢三萬﹐乞不問其獄。」公恚﹐悉收左右訊之。明日﹐於盥洗處得一帖云「奉錢五萬。」又於寢門所得一帖云「奉錢十萬。」公嘆曰「錢至十萬﹐可通神矣﹗吾以懼禍也。」乃不問。

祭臯陶範滂坐黨錮﹐系黃門北寺獄。吏謂曰「凡坐系皆祭臯陶。」滂曰「臯陶賢者﹐知滂無罪﹐將理之於帝﹔有罪﹐祭之何益﹗」

刮腸滌胃齊髙帝有故吏竺景秀﹐以過系作坊﹐常云「若許某自新﹐必吞刀刮腸﹐飲灰滌胃。」帝善其言﹐乃釋之。

靑衣報赦苻堅屏人作赦文﹐有大蠅入室﹐聲甚厲﹐驅之復來。俄而﹐人皆知有赦﹐詰所從來﹐云有靑衣童子呼市中﹐乃蠅也。

於門髙大前漢於公﹐門閭壞﹐父老治之。公令髙大門閭﹐可容駟馬﹐且言「我治獄多陰徳﹐子孫必有興者。」後子定國爲丞相。

論囚渭赤秦商君性極慘刻﹐嘗論囚渭水之上﹐其水盡赤。

肉鼓吹僞蜀李匡遠性苛急﹐一日不斷刑﹐則慘然不樂﹐嘗聞錘撻聲﹐曰「此一部肉鼓吹也。」

無冤民張釋之﹑於定國爲廷尉﹐克盡其職﹐朝廷稱之曰「張釋之爲廷尉﹐天下無冤民﹔於定國爲廷尉﹐民自以爲不冤。」

疏獄天晴宋淳熙二年﹐天久雨﹐上禦筆批問﹐欲行下諸路疏遣獄囚。是日天霽﹐上大悅。

上蔡犬秦李斯爲趙髙所譖﹐二世收之。父子臨刑﹐嘆曰「吾欲牽黃犬出上蔡東門逐狡兔﹐其可得乎﹗」遂夷其三族。

華亭鶴陸機仕晉﹐爲孟玫譖於成都王穎﹐王卽使人收機﹐機嘆曰「華亭鶴唳可得聞乎﹖」遂遇害。

走狗烹韓信爲呂后所誅﹐嘆曰「髙鳥盡﹐良弓藏﹔狡兔死﹐走狗烹。敵國破﹐謀臣亡。」

支解人齊景公時﹐民有得罪者﹐公怒縛至殿下﹐召左右支解之。晏子左手持頭﹐右手持刀而問曰「古明王支解人﹐從何支解起﹖」景公離席曰「縱之。」

屨賤踴貴齊景公煩刑。有鬻踴者﹝踴﹐刖足所用﹞﹐公問晏子曰「子之居近市﹐知孰貴賤﹖」對曰「踴貴履賤。」公悟﹐爲之省刑。

同文館獄章�起同文館獄﹐欲殺劉摯及梁燾﹑王巖叟等。後爲元黨碑﹐皆始於此。

金雞集樹《唐書》﹕中書令供赦日﹐值金雞於仗南﹐竿長七尺﹐雞髙四尺﹐黃金飾首﹐銜幅七尺﹐盛以絳幡﹐將作供焉。武后封嵩山﹐大赦﹐壇南有樹﹐置雞其杪﹐號金雞樹。

天雞星動古稱金雞放赦﹐至今詔書於五鳳樓﹐以金雞銜下之。三國異典﹐司馬膺之曰「案海中有占﹐天雞星動皆有赦。故主王以金雞建赦。」

雀角鼠牙《詩經》﹕「誰謂雀無角﹐何以穿我屋﹖誰謂女無家﹐何以速我獄﹖誰謂鼠無牙﹐何以穿我墉﹖誰謂女無家﹐何以速我訟﹗」

吹毛求疵漢武帝時﹐天下多冤晁錯之策﹐務摧抑諸侯王﹐數奏其過惡。吹毛求疵﹐笞服其臣﹐使證其君。

犴狴獄也。犴﹐胡地犬也。野犬所以守﹐故謂獄爲犴狴。造獄用肺嘉之石﹐故獄又名肺嘉。《周禮》﹕以肺石達窮民。肺石﹐赤石也﹐使之赤心﹐不妄告﹐以嘉石平罷民。嘉﹐文石也﹐使之思其文理以折獄。

子代父死梁吉父爲原鄕令﹐爲姦吏所誣﹐罪當死。年十五﹐撾登聞鼓﹐乞代父命。武帝疑人教之﹐廷尉盛陳刑具﹐不變﹐乃宥父罪。

父姦摘伏摘﹐挑也﹐言爲姦而隱匿者﹐必摘發之。

請讞讞﹐議也﹐謂罪可疑者讞於廷尉。

刑獄爰始黃帝始制刑辟﹐制流﹑笞﹑杖﹑斬。蚩尢制劓﹑黥﹑。紂制烹﹑醢﹑�﹑剮。周公制絞。黃帝斬蚩尢始梟首。秦文公始族誅。公孫鞅始連坐。禹制城旦﹑舂。周公制徒。唐太宗始加役﹑流。周太祖始加刺配。

贖刑舜始制贖止鞭朴。周穆王始制五刑之疑各得贖。漢宣帝始制女徒雇役。宋太祖始制折杖。

三法司隋文帝始死罪三奏行刑。唐始大獄詔刑部尙書﹑都禦史﹑大理寺正卿三司鞫問。

越訴隋文帝令伸理由下達上﹐始禁越訴。臯陶始制獄。漢詔以周囹圄爲獄。北齊制獄囚於治。臯陶始制律。蕭何制九章律﹐張倉復定。

卷十一日用部

宮室

房屋有巢氏始構木爲巢。古皇氏始編槿爲廬。黃帝始備宮室。黃帝制庭﹑制樓﹑制閣﹑制觀。神農制堂。燧人氏制臺。黃帝制榭。堯制亭。漢宣帝制軒。唐虞制宅。周制房﹑制第。漢制邸。六朝後始加聽事爲廳。秦孝公始制殿﹐乃有陛。蕭何治未央宮﹐立東闕﹑北闕﹐始沿名闕。梁朱溫按河圖制五鳳樓。魏始制城門樓﹐名麗譙。張說制京城鼓樓。鯀作城郭。禹作宮室。

寺廟左徹制祠廟﹐漢宣帝制齋室。周穆王召尹軌﹑杜仲居終南尹眞人艸樓﹐始名道居爲觀。漢明帝時﹐摩騰﹑竺法蘭自西域止鴻臚寺﹐始名僧居爲寺。隋煬帝制道場﹐攺觀爲玄壇﹐五代宋攺制宮。孫權始爲佛塔。東晉何充捨宅始爲尼寺。

書院唐玄宗制書院。後漢劉淑制精舍。殷仲堪制讀書齋。歐陽修燕居﹐始爲戶室相通﹐名畫舫齋。

門戶黃帝制門戶﹐文王制璧門﹐周公制戟門﹑轅門車相向以表門﹑人門立長大人之以表門。秦始皇制走馬廊﹐制千步廊。黃帝制階﹑制梯。堯制墻。伊尹制亮。神農制窖。伏羲制廚。黃帝制竈﹑制蠶室。周制暴室。黃帝制囿。堯制池。秦始皇制湯池。

公署漢制開府﹐制九卿治事之寺。北齊始以官名寺。隋制監。唐制院﹑制省﹑制局。漢制南宮。唐制東臺。玄宗制黃門省。周制館。漢制槁街卽今四夷館﹐漢武帝制。宋置馬鋪﹐制遞站。夏制府藏文書財貨。湯武制庫藏。

平泉莊李贊皇平泉莊周回十里﹐建堂榭百餘所﹐天下奇花﹑異卉﹑怪石﹑古松﹐靡不畢致。自作記云「鬻平泉者﹐非吾子孫也﹗以一石一樹與人者﹐非佳子弟也﹗吾百年後﹐爲權勢所奪﹐則以先人所命泣而告之。」

午橋莊張齊賢以司空致仕歸洛﹐得裴晉公午橋莊﹐鑿渠通流﹐栽花植竹﹐日與故舊乘小車攜觴遊釣。

輞川別業在藍田﹐宋之問所建﹐後爲王維所得。輞川通流竹洲花塢﹐日與裴秀才迪浮舟賦詩﹐齋中惟茶鐺﹑酒臼﹑經案﹑竹牀而已。

髙陽池漢侍中習郁於峴山南﹐依範蠡養魚法作魚池﹐池邊有髙堤﹐種竹及長楸﹐芙蓉緣岸﹐菱芡覆水﹐是遊燕名處。山簡每臨此池﹐未嘗不大醉而返﹐曰「此是我髙陽池也。」

迷樓隋煬帝無日不治宮室﹐浙人項陛進新宮圖﹐大悅﹐卽日召有司庀材鳩工﹐經歲而就﹐帑藏爲之一空。帝幸之﹐大喜曰「使眞仙遊其中﹐亦當自迷也。」因署之曰「迷樓」。

西苑隋煬帝築西苑﹐周三百里﹐其內爲海﹐周十餘里﹐爲方丈﹑瀛洲﹑蓬萊諸山島﹐髙出水百餘丈﹐有龍鱗築縈回海內﹐緣築十六院門皆臨渠﹐每院以四品夫人主之。殿堂樓觀﹐窮極華麗﹐秋冬凋落﹐則剪彩爲花﹐綴於枝榦﹐色渝則易以新者﹐常如陽春。上好以月夜從宮女數千騎遊西苑﹐作《淸夜遊曲》﹐於馬上奏之。

阿房宮東西五百步﹐南北五十丈﹐上可以坐萬人﹐下可以建五丈旗。周馳爲閣道﹐自殿下直抵南山。表山顚以爲闕。復道﹐渡渭﹐屬之咸陽。役隱宮徒刑者七千餘人。盧生說帝爲微行所居﹐毋令人知﹐然後不死之藥可得。乃令咸陽宮三百里內宮觀復道相連﹐帷帳鐘鼓美人不夠而具﹐所行幸﹐有言其處者死。

駕霄亭張功甫爲張循王諸孫﹐園池聲伎服玩甲天下﹐常於南湖園作駕霄亭﹐於四古松間﹐以巨鐵之半空﹐當風月淸夜﹐與客梯登之﹐飄遙云表。

水齋羊侃性豪侈。初赴衡州﹐於兩起三間水齋﹐飾以珠玉﹐加以錦繢﹐盛設圍屏﹐陳列女樂。乘潮解纜﹐臨波置酒﹐緣塘倚水﹐觀者塡塞。

淸祕閣倪雲林所居﹐有淸祕閣﹑雲林堂。其淸祕閣尢勝﹐前植碧梧﹐四周列以奇石﹐蓄古法書名畫其中﹐客非佳流不得入。嘗有夷人入貢﹐道經無錫﹐聞雲林名﹐欲見之﹐以沈香百斤爲贄﹐雲林令人紿云「適往惠山飲泉。」翌日再至﹐又辭以出探梅花。夷人不得一見﹐徘徊其家。倪密令開雲林堂使登焉﹐東設古玉器﹐西設古鼎彜尊﹐夷人方驚顧﹐問其家人曰「聞有淸祕閣﹐可一觀否﹖」家人曰「此閣非人所易入﹐且吾主已出﹐不可得也。」夷人望閣再拜而去。

泖湖楊鐵崖晚居泖﹐嘗曰「吾未七十﹐休官在九峯三泖間﹐殆且二十年﹐優遊光景過於樂天。有李五峯﹑張句曲﹑周易癡﹑錢思復爲唱和友﹐桃葉﹑柳枝﹑瓊花﹑翠羽爲歌伎。風日好時﹐駕春水宅﹝先生舟名﹞赴吳越間﹐好事者招致﹐效昔人水仙舫故事﹐蕩漾湖光鳥翠﹐望之呼鐵龍仙伯﹐顧未知香山老人有此無也。」客有小海生賀公爲「江山風月神仙福人」﹐且貌公老像﹐以八字字之﹐又賦詩其上曰「二十四考中書令﹐二百八字太師銜﹐不如八字神仙福﹐風月湖山一擔擔。」

咸陽北阪秦始皇滅六國﹐寫其宮室﹐作之咸陽北阪上﹐自雍門以東至涇﹑渭交處﹐殿屋覆道﹐周圍相屬﹐然各自爲區。𨿽一瓦一甓之造﹐亦如其式。各書國號﹐不相雷同﹐皆布其所得諸侯美人居之。

花萼樓唐玄宗友愛至厚﹐設五王幄﹐與諸王同處。後於宮中造樓﹐題曰「花萼相輝之樓」。

黃鶴樓晉時有酒保姓辛﹐賣酒江夏﹐有道士就飲﹐辛不索錢﹐如此三年。一日﹐道士飲畢﹐以橘皮畫一鶴於壁﹐以箸招之卽下舞﹐嗣是貴客皆就飲﹐辛遂致富﹐乃建黃鶴樓。後道士騎鶴而去。

滕王閣滕王﹐唐髙帝之子﹐武徳中出爲洪州刺史﹐喜山水﹐酷愛蝴蝶﹐尢工書﹐妙音律。暇日泛靑雀舸﹐就芳渚建閣登臨﹐仍以王名閣焉。

輪奐晉獻文子成室﹐晉大夫賀焉。張老曰「美哉輪焉﹐美哉奐焉﹗歌於斯﹐哭於斯﹐聚國族於斯。」是全首領以從先大夫於九京也。君子謂其善頌善禱。

爽塏齊景公欲更晏子之宅﹐謂晏子曰「子之宅近市﹐不可以居﹐請更諸爽塏﹝地名﹞。」晏子如晉﹐公更宅焉。反﹐則成矣。旣拜﹐乃復舊宅。

綠野堂唐裴度以東都畱守加中書令﹐不復有經世之意﹐乃治第東都集賢裏﹐名綠野堂﹐竹木淸淺﹐野服蕭散。

銅雀臺在彰徳縣﹐曹操所築。上有樓﹐鑄大銅雀﹐髙一丈五尺﹐置之樓顚。臨終遺命﹐施帳於上﹐使宮人歌吹帳中﹐望吾西陵。西陵﹐操葬處也。

華林園梁簡文帝入華林園﹐顧謂左右曰「會心處政不在遠﹐翳然林木﹐便自有濠濮間想﹐覺鳥獸禽魚自來親人。」

金穀園石崇爲荊州刺史時﹐劫遠使商客﹐致富不貲。有別館﹐在河陽之金穀﹐一名梓澤園﹐中有淸泉茂林﹐竹柏藥艸之屬﹐莫不畢備。嘗與眾客遊宴﹐屢遷其處﹐或登髙臨下﹐或列坐水濱﹐琴瑟笙築合載車中﹐道路並作﹐令與鼓吹遞奏﹐晝夜不倦。後房數百﹐俱極佳麗之選﹐以羞精麗相髙﹐求市恩寵。

衣冠

冠辰氏始教民發首。堯始制冠禮。黃帝始制冠冕。女媧氏始制簪導。堯始制纓。伏羲始制弁﹐用皮韋。魯昭公始易絹素。周公始制幅巾。漢末始尙幅巾﹐制角巾。晉制接諸巾及葛巾﹐始以巾爲禮。秦始皇加武將﹐以別貴賤﹐始爲幘。漢元帝額有壯發﹐始服幘。王莽禿﹐加屋幘上﹐始爲頭巾。古元巾﹐止用尊�。

帽荀始制帽﹐舜制帽冠。漢成帝始制貴臣烏紗帽﹐後魏迄隋因之。唐太宗始制紗帽﹐爲視事見賓﹐上下通用。秦漢始效羌人制爲氈帽。晉始以席爲骨而挽之﹐制席帽。隋始制帷帽障塵﹐爲遠行﹐用皂紗連幅綴油帽及氈笠前。唐制大帽﹐後魏孝文始賜百官。魏文帝始賜百官立冬暖帽。今賜百官暖耳﹐本此。

襆頭北朝周武帝裁布始制襆頭。一云六國時趙魏用全幅向後襆發﹐通謂頭巾﹐俗呼襆頭。魏武制﹐始燕居著﹝同裁縑布爲之﹐以色別貴﹞。荀文若始制有岐﹐因觸樹枝成岐﹐後效之。

縱周公制縱﹐以韜發。宋太祖制网巾﹐明太祖頒行天下。

古冠名堯黃收﹑牟追﹔湯﹔武王委貌﹔秦始皇遠遊冠﹔漢髙祖通天冠﹑髙山冠﹑鵲尾冠﹑長冠﹑竹皮冠﹔唐太宗翼善冠﹑交天冠﹔宋平天冠﹐並入君冠。殷章甫冠﹔漢梁冠﹝以梁數分別﹞﹐後漢進賢冠﹔唐太宗進徳冠﹔楚王獬豸冠﹔漢卻非冠﹔趙武靈王惠文冠﹐飾金豹尾。漢武弁效惠文加蟬﹑冠﹑繁冠﹑�冠。秦孝公武幘﹐漢文帝價幘。西漢翠帽﹐唐帽﹐李晟繡帽﹐沈慶之狐皮帽﹑汝陽王砑光帽﹐南漢平頂帽﹐後周獨孤帽﹑側帽﹐韓熙載輕紗帽﹐蕭載小博風帽。唐烏紗巾﹑夾羅巾﹐員頭﹑平頭﹑方頭巾﹐宋云巾﹑歇鴟巾﹐漢文帝平巾﹐唐中宗踣養巾﹐昭宗珠巾﹐諸葛孔明綸巾﹐謝萬白綸巾﹐禰衡練巾﹐石季倫紫綸巾﹐桑維翰蟬翼紗巾。張孝秀皮巾﹐陶弘景鹿皮巾﹐王衍尖巾﹐顧況華陽巾﹐山簡白鷺巾﹐髙九萬漁巾﹐程伊川闊幅巾﹐蘇子瞻加輔方巾﹐牛弘卜桐巾﹐王鄰菱角巾﹐羅隱減樣平方巾。

履黃帝臣於則始制履﹝單底﹞﹐周公制舄﹝復底﹞﹑制屨﹝施帶﹞﹑制。伊尹制艸﹐周文王始制麻履﹐秦始用絲﹐始皇始制金泥飛頭鞋﹐始名鞋。漢始以布上脫下加錦飾﹐東晉始以艸木巧織成如芙蓉爲履是也。

靴趙武靈王制靴﹐短。隋煬帝制皂靴﹐始長。馬周加氈及﹐始著入殿省敷奏。三代冠制夏曰母追﹝音牟堆﹞﹐周曰委貌。衡﹐維持冠者﹔冠之垂者﹔弦纓﹐從下而上﹔冠之上覆者﹐皆冠飾也。

冕制有虞氏曰皇﹐夏后氏曰收﹐商湯氏曰﹐周武王曰冕。衮冕﹐一品服冕﹐二品服毳冕﹐三品服希冕﹐四品服玄冕﹐五品服平冕。郊廟武舞郎之服﹐爵弁六品以下﹑九品以上﹐從祀之服﹐武弁武官參殿廷﹐武舞郎﹑堂下鼓人鼓吹按工之服﹑弁服﹐文官九品公事之服。

旒制漢明帝采《周官禮記》﹐以定冕制﹐廣七寸﹑長一尺二寸﹐系白珠於其端﹐曰旒。天子十二旒﹐三公及諸侯九旒﹐卿七旒。

冠制太白冠﹐太古之白布冠也。通天冠﹐天子冠名。惠文冠﹐漢法冠也﹐禦史服之。葛巾﹐葛布冠也﹐居士野人所服。方山冠﹐樂人之冠也。鐵柱冠﹐卽獬豸冠也﹐後以鐵爲柱﹐取其執法如鐵也﹐故禦史服之。

�冠漢惠帝時﹐郎中皆冠冠﹐傅脂粉。岸幘﹐起冠露額曰岸。

雄鷄冠子路性鄙﹐好勇力﹐冠雄鷄﹐佩豚﹐淩暴孔子﹐孔子設禮稍誘子路。子路後服﹐委贄因門人請爲弟子。

竹皮冠漢髙祖爲亭長﹐以竹皮爲冠。及貴﹐渾服之﹐所謂「劉氏冠」也。詔曰﹕爵非公乘以上﹐不得冠劉氏冠。公乘﹐第八爵也。

弁髦男子始冠則用弁髦﹐旣冠則棄之﹐故凡物棄之不用﹐則曰弁髦。

帽制接�﹐白帽也。常脫﹐氈帽也。﹐卽今暑月所戴涼帽也﹐內以笠爲之﹐外以靑繒綴其檐而蔽日者也。

進賢冠今文臣所著紗帽﹐卽古之進賢冠也。

貂蟬冠爲侍中﹑中常侍所服之冠﹐黃金鐺附蟬爲文﹐貂尾爲飾﹐侍中插左﹐常侍插右。

�冠楚人居於深山﹐以�爲冠﹐著書十六篇﹐號《�冠子》。

虎賁冠虎卉插兩�尾﹐豎左右。��﹐鷙鳥中之勁果者﹐秦漢施之武人。

黃冠道士冠也。文文山願黃冠歸故鄕﹐以備顧問。

椰子冠蘇東坡有椰子冠﹐廣東所產﹐俗言茄瓢是也。

束髮冠古制也。三王畫像多著此冠﹐名曰束髮者﹐亦以僅能束一髻耳。

折角巾後漢郭林宗常行梁陳之間﹐遇雨﹐巾一角沾雨而折。三國名士著巾﹐莫不折其角﹐號「林宗巾」。其見儀則如此。

折上巾漢魏以前戴幅巾﹐晉﹑宋用冪﹐後周以三尺皂絹向後襆發﹐名折上巾。

方巾元楊維禎被召入見﹐太祖問﹕「卿所冠何巾﹖」對曰「四方平定巾。」太祖悅其名﹐召中書省﹐依此巾制頒天下盡冠之。

网巾明太祖一日微行至神樂觀﹐有道士結网巾﹐問結此何用﹐對曰「网巾用以裹頭﹐則萬發俱齊。」明日有旨命道官取网巾一十三頂﹐頒行天下﹐無貴賤﹐皆令裹之。

衣裳

有巢氏始衣皮。軒轅妃嫘祖始興機杼﹐成布帛。堯始加薴木綿布毛。黃帝臣胡曹始作衣﹐伯余始作裳﹐始衣裳加垂以衣皮﹐短小也。舜制﹝冕服之﹐古字﹐從韋﹐今從絲﹞﹐三代增畫文﹔漢明帝用赤皮﹔魏晉始易絡紗。黃帝始制衮﹐舜始備﹐周始詳。

袍傅說制袍﹐長至足。隋制大袍﹐宇文護始加。舜制深衣。馬周制衫。漢制方心曲領﹐唐制圓領。

公服唐太宗制朝參拜表朝服﹐公事謁見﹐公服始分別。北齊入中國﹐始胡服﹐窄袖。唐玄宗始公服﹐褒博大袍。伏羲制裘﹝一云黃帝﹞。禹制披風﹝如背子制較長﹐而袖寬於衫﹞﹑制襦﹝短衣﹞。伊尹制。漢髙祖制汗衫﹝小僅覆胸背﹐卽古中單帝與楚戰汗透﹐因名﹞。唐髙祖制半臂﹝隋文帝時半臂余﹐卽長袖也。髙祖減爲禿袖﹐如背心﹞。馬周制開﹝卽今四衫﹞。周文王制﹐禹始制﹐周武王攺爲褶﹐以布﹔敬王以繒﹔漢章帝以綾﹐始加下緣。晉董威制百結﹝碎雜繒爲之﹞。宋太祖制截褶﹑制海靑﹝俱仿南番作﹞。宇文涉制氈衫。

防雨服陳成子制雨衣﹑雨帽。宇文涉制雨籠。於則制角襪﹝前後兩隻相承﹐中心系帶﹞。魏文帝吳妃始裁縫如今樣。後魏始賜僧尼偏衫。

天子服黃帝始定人君服﹐色隨王運。周公始制天子服﹐四時各以其色。隋文帝始專尙黃。唐玄宗時﹐韋韜請天子服禦皆用黃﹐設禁。

隋別服色煬帝詔牛弘等始別服色﹐三﹑四品紫﹐五味朱﹐六品以下綠﹐胥吏靑﹐庶人白﹐商皂。本秦始皇以紫﹑緋﹑綠三等服爲制。

僧衣後魏制僧衣﹐赤布﹐後周易黃﹐宇文周易褐色。北齊忌黑﹐以僧衣多黑﹐始行師忌僧。

魚袋卽古魚符﹐刻魚﹐盛之以袋﹐而飾金銀玉。三代爲等袋﹐用韋。唐髙祖始制魚袋﹐飾金銀。武后攺制龜﹐蓋爲別﹔後復爲魚﹐加用銅﹔宋仁宗加用玉。唐玄宗敕品卑者借緋及魚袋。

笏成湯始制笏﹐書教令以備忽忘。武王誅紂﹐太公解劍帶﹐笏始制爲等。周制諸侯用象笏。晉﹑宋以來﹐惟八座用笏﹐余執手板。周武帝始百官皆執笏朝參﹐以笏爲禮。漢髙祖制手板如笏﹐魏武帝制露板﹝奏事木簡﹞。

帶綬黃帝制衣帶﹝用革反插垂頭﹞﹐秦二世名腰帶。唐髙宗始制金﹑玉﹑犀﹑銀﹑�﹑�﹑銅﹑鐵等差。

佩堯始制佩﹐周制爲等。七國去佩畱�﹐始以彩組連結子。轉相受爲綬﹝古綬以貫佩﹞制﹐更秦名﹐本三代。漢髙祖制爲等加縹。天子佩白玉而玄組綬﹐公侯佩山玄玉而朱組綬﹐大夫佩水蒼玉而純組綬﹐世子佩瑜玉而綦組綬﹐士佩玟而組綬﹐孔子佩象環五寸而綦組綬。

牙牌宋太祖始制牙牌﹐給賜立功武臣懸帶﹐令朝參官皆用之。顓頊制絲絳。湯制囊﹐廁牖近身之小衫﹐卽今之汗衫也。

繡�蓋以羽衣爲半臂﹐如《漢書》所謂諸子繡﹐其字不同﹐其義則一也。�羽衣也。又曰氅衣。敝衣。蓑衣﹐﹝音夷﹞﹐雨衣。﹝音諂遙﹞單衣也。武安侯田坐入宮﹐不敬﹐國除。

吉光裘漢武帝時﹐西域獻吉光裘﹐裘色黃﹐蓋神馬之類﹐入水不濡﹐入火不燃。

雉頭裘大醫程據上雉頭裘﹐武帝詔據﹕此裘非常衣服﹐消費功用﹐其於殿前燒之。

狐白裘孟嘗君使人說昭王幸姬求解﹐姬曰「願得狐白裘」。此裘孟嘗君已獻昭王﹐客有能爲狗盜者﹐夜入秦宮藏中﹐取以獻姬﹐乃得釋。

集翠裘武后賜張昌宗集翠裘﹐後令狄仁傑與賭此裘。仁傑因指所衣紫拖袍﹐後曰「不等。」傑曰「此大臣朝見之服也。」昌宗累局連北﹐仁傑褫其裘﹐拜恩出﹐賜與輿前廝養。

�裘司馬相如初與文君還成都﹐居貧愁憊﹐以所著裘﹐就市人楊昌貰酒﹐與文君撥悶。

深衣古者深衣﹐蓋有制度﹐短毋見膚﹐長毋被土。制有十二幅﹐以應十有二月﹔袂圓以應規﹔曲袷如矩以應方﹔負繩及踝以應直﹐下齊如權衡以應平。

黑貂裘蘇秦初說趙﹐趙相李兌遺以黑貂裘。及遊說秦王﹐王不能用﹐黑貂之裘敝。

通天犀帶南唐嚴續相公歌姬﹑唐鎬給事通天犀帶﹐皆一代尢物﹐因出伎解帶呼盧。唐彩大勝﹐乃酌酒﹐命美人歌一曲而別﹐嚴悵然久之。

月影犀帶張九成有犀帶﹐文理縝密﹐中有一月影﹐過望則見﹐貴重在通天犀之上﹐蓋犀牛望月之久﹐故感其影於角也。

黃瑯帶唐太宗賜房玄齡黃瑯帶﹐云服此帶﹐鬼神畏之。

百花帶宗測春遊山谷﹐見奇花異卉﹐則系於帶上﹐歸而圖其形狀﹐名「百花帶」﹐人多效之。

笏囊唐故事﹐公卿皆笏於帶﹐而後乘馬。張九齡體弱﹐使人持之﹐因設笏囊。笏囊自此始。

只遜殿上直校鵝帽錦衣﹐總曰「只遜」。曾見有旨下工部﹐造只遜八百副。

身衣弋綈張安世尊爲公侯﹐而身衣弋綈﹐夫人自績。

衣不重帛晉國苦奢﹐文公以儉矯之﹐乃衣不重帛﹐食不嫌肉。未幾時﹐國人皆大布之衣﹐脫粟之飯。

�韋跗注�﹐赤也。跗注﹐戎服﹐若而屬於跗﹐與連﹐言軍中君子之飾也。

飛雲履白樂天燒丹於廬山艸堂﹐制飛雲履﹐立云爲直﹐四面以素絹作云梁﹐染以諸香﹐振履﹐則如煙霧。常著示道友云﹐吾足下生云﹐計不久上升矣。

�衫明朝髙皇后見秀才服飾與胥吏同﹐乃更制儒巾衫﹐令太祖著之。太祖曰「此眞儒者服也。」遂頒天下。

毳衣《詩經》﹕「毳衣如。」天子﹑大夫之服。紈﹐貴家子弟之服。逢腋﹐肘腋寬大之衣﹐爲庶人之服。

初服初﹐始也﹐謂未仕時淸潔之服﹐故致仕歸﹐曰得遂初衣。

輕裘緩帶羊祜在軍中嘗服之。偏﹐戎衣名﹔腸夷﹐甲名﹔皆從軍所服之飾。

赤芾芾﹐冕之飾也。大夫以上﹐赤乘軒。

飲食

有巢氏始教民食果。燧人氏始修火食﹐作醴酪﹝蒸釀之使熟﹞。神農始教民食穀﹐加於燒石之上而食。黃帝始具五穀種﹝地神所獻﹞。烈山氏子柱始作稼﹐始教民食蔬果。燧人氏作脯﹑作。黃帝作炙。成湯作醢。禹作鯗﹐吳壽夢作。神農諸侯夙沙氏煮鹽﹐嫘姐作﹐神農作油﹐殷果作醯﹐周公作醬﹐公劉作餳。﹝後漢謂飴餳卽《楚辭》也。方言﹕江東爲糖作蜜﹞。唐太宗煎蔗作沙糖。黃帝作羹﹑作褈。少昊作齏。神農作炒米。黃帝作蒸飯﹑作粥。公劉作﹑作麻團﹑作糕。周公作湯團。汝作粽。諸葛亮作饅頭﹑作。石崇作餛飩。秦昭王作蒸餅。漢髙祖作漢餅。金日作胡餅。魏作湯餅。晉作不托﹝卽面。簡於湯餅﹞。

酒始自空桑委余飯郁積生味。黃帝始作醴﹝一宿﹞﹐夷狄作酒醪﹐杜康作秫酒。周公作酎﹐三重酒。漢作宗廟九醞酒﹝五月造﹐八月成﹞。魏文侯始爲觴。齊桓公作酒令。汝陽王著《酒法》。唐人始以酒名春。劉表始以酒器稱雅。﹝有伯仲季雅稱。雅集本此。﹞晉隱士張元作酒簾。南齊始以樗蒲頭戰酒。宋帝延蕭介賦詩置酒﹐始稱卽席。

名酒齊人田無已﹝一云狄希﹞中山酒﹐漢武帝蘭生酒﹝采百味卽百末旨酒﹞﹐曹操縹醪﹐劉白墮桑落酒﹝成桑落時﹞﹑千里酒﹝六月曝日不動﹞﹐唐玄宗三辰酒﹐虢國夫人天聖酒﹝用鹿肉﹞﹐裴度魚兒酒﹝凝龍腦刻魚投之﹞﹐魏徵翠濤﹐孫思邈屠蘇﹝元日入藥﹞﹐隋煬帝玉薤﹝仿胡法﹞﹐陳後主紅粱新醞﹐魏賈鏘昆侖觴﹝絳色以瓢接河源水釀之﹞﹐房壽碧芳酒﹐羊雅舒抱甕醪﹝冬月令人抱而釀之﹞﹐向恭伯薌林﹑秋露﹐殷子新黃嬌﹐易毅夫甕中云﹐胡長文銀光﹐宋安定郡王洞庭春﹝以柑釀﹞﹐蘇軾羅浮春﹑眞一酒﹐陸放翁玉淸堂﹐賈似道長春法酒﹐歐陽修冰堂春。

茶成湯作茶﹐黃帝食百艸﹐得茶解毒。晉王蒙﹑齊王肅始習茗飲﹝三代以下炙茗菜或煮羹﹞。錢超﹑趙莒爲茶會。唐陸羽始著《茶經》﹐創茶具﹐茶始盛行。唐常衮﹐徳宗時人﹐刺建州﹐始茶蒸焙研膏。宋鄭可聞剔銀絲爲水牙﹐始去龍腦香。唐茶品﹐陽羨爲上﹐唐末北苑始出。南唐始率縣民采茶﹐北苑造膏茶臘面﹐又京鋌最佳。宋太宗始制龍鳳模﹐卽北苑時造團茶﹐以別庶飲﹐用茶碾﹐今炒制用茶芽廢團。王涯始獻茶﹐因命涯榷茶。唐回紇始入朝市茶。宋太祖始禁私茶﹐太宗始官場貼射﹐徐攺行交引。宋始稱絕品茶曰鬥﹐次亞斗。始制貢茶﹐列粗細綱。

蒙山茶蜀蒙山頂上茶多不能數﹐片極重﹐於唐以爲仙品。今之蒙茶﹐乃靑州蒙陰山石上地衣﹐味苦而性寒﹐亦不易得。

密雲龍東坡有密雲龍茶﹐極爲甘馨。時黃﹑秦﹑晁﹑張號「蘇門四學士」﹐子瞻待之厚﹐每來﹐必令侍妾朝云取密雲龍飲之。

天柱峯茶李徳裕有親知授舒州牧﹐李曰「到郡日﹐天柱峯可惠三四角。」其人輒獻數斤﹐李卻之。明年罷郡﹐用意精求﹐獲數角﹐投之贊皇﹐閱而受之﹐曰「此茶可消酒肉毒。」乃命烹一甌沃於肉﹐以銀盒閉之﹐詰旦開視﹐其肉已化爲水矣﹐眾服其廣識。

驚雷莢覺林院僧志崇收茶三等﹐待客以驚雷莢﹐自奉以萱艸帶﹐供佛以紫茸。香客赴茶者﹐皆以油囊盛餘瀝以歸。

石巖白蔡襄善別茶。建安能仁寺有茶生石縫間﹐名石巖白﹐寺僧遣人遺內翰王禹玉。襄至京訪禹玉﹐烹茶飲之﹐襄捧甌未嘗﹐輒曰「此極似能仁寺石巖白﹐何以得之﹖」禹玉嘆服。

仙人掌荊州玉泉寺﹐近淸溪諸山﹐山洞往往有乳窟﹐窟中多玉泉交流﹐其水邊處處有茗艸羅生﹐枝葉如碧玉﹐拳然重疊﹐其狀如手﹐號仙人掌﹐蓋曠古未睹也。惟玉泉眞公常采而飲之﹐年八十餘﹐顏色如桃色。此茗淸香酷烈﹐異於他產﹐所以能還童振枯﹐扶人壽也。

水厄晉司徒長史王蒙好飲茶﹐客至輒命飲﹐士夫皆患之﹐每欲往候﹐必曰「今日有水厄。」

湯社和凝在朝﹐率同列遞日以茶相飲﹐味劣者有罰﹐號爲湯社。

茗戰建人以鬥茶爲茗戰。

盧仝七碗盧仝歌﹕一碗喉吻潤﹐二碗破孤悶﹔三碗搜枯腸﹐惟有文字五千卷﹔四碗發輕汗﹐平生不平事﹐盡向毛孔散﹔五碗肌骨淸﹐六碗通仙靈﹔七碗喫不得也﹐惟覺兩腋習習淸風生。

九難《茶經》言茶有九難﹔陰采夜焙﹐非造也﹔嚼味嗅香﹐非別也﹔膻鼎腥甌﹐非器也﹔膏薪庖炭﹐非火也﹔飛湍壅潦﹐非水也﹔外熟內生﹐非湯也﹔碧粉縹塵﹐非茶也﹔操艱攪遽﹐非煮也﹔夏興冬廢﹐非飲也。

六物《月令》﹔乃命大酋﹐秫稻必齊﹐曲蘗必時﹐湛熾必潔﹐水泉必香﹐陶器必良﹐火齊必得﹐兼用六物﹐大酋監之﹐無有差忒。

昆侖觴魏賈鏘有蒼頭善別水﹐常令乘小艇於黃河中流﹐以瓠匏接河源水﹐一日不過七﹑八升﹐經宿﹐色如絳﹐以釀酒﹐名昆侖觴。芳味世間所絕。

白墮鶴觴河東劉白墮善釀﹐六月以罌貯酒﹐暴於日中﹐經一旬﹐其酒不動﹐飲之者香美﹐醉而經月不醒。朝貴相饗﹐逾於千里。以其遠至﹐號曰鶴觴﹐如鶴之一飛千里也。

椒花雨楊誠齋退居﹐名酒之和者曰金盤露﹐勁者曰椒花雨。

魯酒楚會諸侯﹐魯趙皆獻酒於楚王。主酒吏求酒於趙﹐趙不與﹐吏怒﹐乃以趙厚酒易魯薄酒獻之﹐楚王以趙酒薄﹐遂圍邯鄲。故曰「魯酒薄而邯鄲圍。」

釀王汝陽王﹐自稱「釀王」。種放號「雲溪醉侯」。蔡邕飲至一石﹐常醉﹐在路上臥。人名曰「醉龍」。李白嗜酒﹐醉後文尢奇﹐號爲「醉聖」。白樂天自稱「醉尹」﹐又稱「醉吟先生」。皮日休自稱「醉士」。王績稱「鬥酒學士」﹐又稱「五斗先生」。山簡稱「髙陽酒徒」。

狂花病葉飲流﹐謂睚眥者爲狂花﹔謂目睡者爲病葉。

八珍龍肝﹑鳳髓﹑豹胎﹑猩唇﹑鯉尾﹑炙﹑熊掌﹑駝峯。

內剛八珍一淳熬﹐二淳母﹐三炮豚﹐四炮﹐五搗珍﹐六漬﹐七熬﹐八肝。蓋烹飪之八法﹐養老所用也。

麟脯王方平至蔡經家﹐與麻姑共設肴膳﹐擗麟脯而行酒。

牛心炙王右軍年十三﹐謁周﹐異之。時絕重牛心炙﹐座客未啖﹐先割以啖之﹐於是始知名。

五侯鯖王氏五侯﹐各署賓客﹐不相來往。婁護傳食五侯間﹐盡得其歡心﹐競致奇膳﹐護合以爲鯖﹐世稱五侯鯖﹐爲世間絕味。

醒酒鯖齊世祖幸芳林園﹐就侍中虞求扁米﹐虞獻及雜肴數十輿﹐大官鼎味不及也。上就虞求諸飲食方﹐虞祕不肯出﹐上醉後﹐體不快﹐乃獻醒酒鯖一方而已。

甘露羹李林甫婿鄭平爲省郎﹐林甫見其須鬢斑白﹐以上所賜甘露羹與之食﹐一夕而須鬢如。

玉糝羹東坡云﹕過子忽出新意﹐以山芋作玉糝羹﹐色香味皆奇絕。天上酥酡則不可知﹐人間決無此味也。」詩曰「香似龍涎仍釀白﹐味如牛乳更全淸。莫將南海金齏膾﹐輕比東坡王糝羹。」

三升良醪鬥酒學士唐王績﹐字無功﹐武徳初﹐待詔門下省。故事官給酒日三升﹐或問﹕「待詔何樂耶﹖」答曰「三升良醞可慰耳。」侍中陳叔達聞之﹐日給一斗﹐號「鬥酒學士」。

六和湯醫家以酸養骨﹐以辛養節﹐以苦養心﹐以咸養脈﹐以甘養肉﹐以滑養竅。

段成式食品有壽木花﹐玄木葉﹐夢澤芹﹐具區菁﹐楊朴姜﹐招搖桂﹐越略�﹐長澤卯﹐三危露﹐昆侖蒲葉菘﹑竹根粟﹑麻湖菱﹑綠施筍。

傘子鹽朐縣鹽井﹐有鹽方寸中央隆起﹐如張傘﹐名曰「傘子鹽」。

雞棲半露晉符郎善識味。會稽王導子爲設精饌。訖﹐問關中﹐味孰若於此。郎曰「皆好﹐惟鹽少生。」卽問宰夫﹐如其言。或殺雞以饗之﹐郎曰「此雞棲恆半露。」問之﹐亦驗。

崖蜜一名石飴﹐味甘﹐潤五臟﹐益气彊志﹐療百病﹐服之不饑﹐卽崖石間蜂蜜也。

豆腐爲淮南王鴻烈所造﹐故孔廟祭器不用豆腐。

五穀稻﹐黍﹐稷﹐麥﹐菽。黍﹐小米。稷﹐髙粱。菽﹐豆也。

昆侖瓜茄子一名落蘇﹐一名昆侖瓜。

蒓八月以前爲綠蒓﹐冬至爲赭蒓﹐秋時長丈許﹐凝脂甚淸。張季鷹秋風所思﹐正爲此也。

食憲章段文昌丞相精饌事。第中庖所榜曰「練珍堂」﹐在途號「行珍館」。文昌自編《食經》五十卷﹐時稱《郇平公食憲章》。

郇公廚韋陟襲封郇國公﹐性侈縱﹐尢窮治羞饌。廚中飲食﹐香味錯雜﹐入其中者﹐多飽飫而歸﹐時人語曰「人欲不飯筋骨舒﹐夤緣須入郇公廚。」

遺餅不受王悅之少厲淸節。爲吏部郎時﹐鄰省有會同者遺以餅一甌﹐辭不受﹐曰「所費誠復小﹐然少來不欲當人之意。」

嗟來食齊大饑。黔敖爲食於路﹐以待饑者而食。有饑者蒙袂輯屨﹐貿貿而來。黔敖左奉食﹐右執飲﹐曰「嗟﹗來食﹗」饑者揚其目而視之﹐曰「予惟不食嗟來之食﹐以至於斯也。」從而謝焉﹔終不食而死。

饅頭諸葛武侯南徵孟獲﹐瀘水洶湧﹐不得渡。有云須殺人以頭祭之﹐武侯曰「吾仁義之師﹐奚忍殺人以代犧牲﹖」於是用面爲皮﹐裹豬羊肉於內﹐象人頭而祭之。後之有饅頭﹐始此。

五美菜諸葛武侯出軍﹐凡所止之處﹐必種蔓菁﹐卽蘿卜菜﹐蜀人呼爲諸葛菜。其菜有五美﹕可以生食﹐一美﹔可菹﹐二美﹔根可充饑﹐三美﹔生食消痰止渴﹐四美﹔煮食之補人﹐五美。故又名五美菜。

酪奴鼓城王勰謂王肅曰「君棄齊魯大邦﹐而受邾莒小國﹐明日請爲設邾莒之飧﹐亦有酪奴。」故號茗曰酪奴。

龍鳳團古人以茶爲團餅﹐上印龍鳳文﹐供禦者以金妝龍鳳﹐凡八餅重一斤。慶曆間﹐蔡君謨始造小片﹐凡二十片重一斤。天子每南郊致祭﹐中書﹑樞密院各賜一餅﹐宮人鏤金其上。

茶異名《國史》﹕劍南有蒙頂石花﹐湖州有藿山嫩筍﹐峽州有碧澗明月。

露芽陶弘景《雜錄》﹕蜀雅州蒙山上頂有露芽﹐火前者最佳﹐火後者次之。火﹐謂禁火﹐寒食節也。

雪芽越郡茶有龍山﹑瑞艸﹑日鑄﹑雪芽。歐陽永叔云﹐兩浙之茶﹐以日鑄爲第一。

反復沒飲鄭泉嘗曰「原得美酒滿五百斛船﹐以四時肥甘置兩頭﹐反復沒飲之﹐不亦快乎﹗」

上樽《平當傳》﹕稻米一鬥得酒一斗爲上樽﹐稷米一鬥得酒一斗爲中樽﹐粟米一鬥得酒一斗爲下樽。

梨花春杭州釀酒﹐趁梨花開時熟﹐號梨花春。

碧筒勸荷葉盛酒﹐以簪刺柄與葉通﹐屈莖輪如象鼻﹐持吸之﹐名碧筒勸。

蕉葉飲東坡嘗謂人曰「吾兄子明飲酒不過三蕉葉。吾少時望見酒杯而醉﹐今亦能蕉葉飲矣。」

中山千日酒劉玄石於中山沽酒﹐酒家與千日酒飲之﹐大醉﹐其家以爲死。葬之。後酒家計其日﹐往視之﹐令啟棺﹐玄石醉始醒。

靑州從事《世說》﹕桓溫主簿善別酒﹐好者謂靑州從事﹐蓋靑州有齊郡﹐言飲好酒直至腹臍也。晉者謂平原督郵。蓋平原有鬲縣﹐言惡酒飲至膈上住也。

防風粥白居易在翰林﹐賜防風粥一甌﹐食之﹐口香七日。

胡麻飯晉劉晨﹑阮肇入天臺山采藥﹐迷路﹐流水中得一杯胡麻飯屑﹐二人相謂曰「此去人家不遠。」因窮源而進﹐見二女﹐曰「郎君來何暮也﹗」邀至家﹐待以胡麻飯﹑山龍脯﹐結爲夫婦。逾月﹐二人辭歸﹐訪於家﹐子孫已七世矣。

靑精飯道士鄧伯元受靑精石﹐爲飯食之﹐延年益壽。

蒓羹昔陸機詣王濟﹐濟指羊酪謂機曰「吳下何以敵此﹖」機曰「千里蒓羹﹐未下鹽豉。」

錦帶羹荊湘間有艸花﹐紅白如錦帶﹐苗嫩脆﹐可作羹。杜詩﹕「滑憶雕胡飯﹝卽胡麻飯﹞﹐香聞錦帶羹。」

安期棗安期生瑯琊人﹐賣藥海上﹐自言壽已千歲﹐所食棗其大如瓜。

韭萍齏石崇遇客﹐每冬作韭萍豆粥﹐咄嗟而辦。王愷密問其帳下﹐云豆最難熟﹐預炊熟﹐客來﹐但作白粥﹐投之韭萍齏﹐是時以其根雜麥苗耳。

金齏玉膾南人作魚膾以細縷﹐金橙拌之﹐號爲金齏玉膾。隋時吳郡獻松江﹐煬帝曰「所謂金齏玉�﹐東南佳味也。」

玉版蘇東坡邀劉器之參玉版禪師。至寺﹐燒筍﹐覺味勝﹐坡曰「名玉版也。」作偈云「不怕石頭路﹐來參玉版師。卿憑錦珠子﹐與問籜龍兒。」

碧海菜《漢武內傳》﹕王母曰「仙之上藥﹐有碧海之瑯菜。」

肉山酒海魏曹子建與季重書曰「願舉泰山以爲肉﹐傾北海以爲酒。」又古紂王以肉爲林﹐以酒爲池。

石髓嵇康遇王烈﹐共入山﹐見石裂﹐得髓食之﹐因攜少許與康﹐已成靑石﹐扣之��。再往視之﹐斷山復合矣。

松肪東坡詩﹕「爲深松肪寄一車。」又松花爲松黃﹐服之輕身。

杯中物晉吳術好飲酒﹐因醉詬權貴﹐遂戒飲。阮宣以拳毆其背﹐曰「看看老逼癡漢﹐忍斷杯中物耶﹖」樂飲如初。

懲羹吹齏唐傅奕言「唐承世當有變更﹐懲沸羹者吹冷齏﹐傷弓之鳥驚曲木。」陸贄奏議﹕昔人有因噎而廢食﹐懼溺而自沈者。

酒肉地獄東坡杭﹐不勝杯酌。柰部使者重公才望﹐朝夕聚首﹐疲於應接﹐乃目杭爲酒肉地獄。後袁�代﹐僚屬疏闊﹐袁語人曰「聞此郡爲酒肉地獄﹐柰我來﹐乃值獄空。」傳以爲笑。

齏賦範文正公少時作《齏賦》﹐其警句云「陶家甕內﹐腌成碧﹑綠﹑靑﹑黃﹔措大口中﹐嚼出宮﹑商﹑角﹑徵。」蓋親處貧困﹐故深得齏之趣味云。

絳雪�雪《漢武傳》﹕仙家妙藥﹐有玄霜紺雪。又﹐西王母進賺山紅雪﹐亦名絳雪。又﹐雪糕一名甜雪。

冰桃雪藕周穆王方士集於春霄宮﹐王母乘飛輦而來﹐與王會﹐進萬歲冰桃﹑千年雪藕。

玉食珍羞《書經》﹕「惟辟玉食。」李詩﹕「金鼎羅珍羞。」

竹葉珍珠杜詩﹕「三杯竹葉春。」李詩﹕「小槽酒滴眞珠紅。」

鴨綠鵝黃李詩﹕「遙看春水鴨頭綠﹐恰似葡萄初潑醅。」杜詩﹕「鵝兒黃似酒。」東坡詩﹕「小舟浮鴨綠﹐大勺瀉鵝黃。」

白粲長腰米曰白粲。東坡詩﹕「白粲連檣一萬艘。」江南有「長腰粳米﹑縮項鯿魚」之諺。

釣詩掃愁東坡呼酒爲釣詩鉤﹐亦號掃愁帚。

太羹玄酒《禮記》﹕「太羹不和。」玄酒﹐明水也﹐可薦馨香。

僧家詭名《志林》﹕僧家謂酒爲般若湯﹐魚爲水梭花﹐雞爲穿籬菜。人有爲不義﹐而義之以美名者﹐與此何異。

饕餮《左傳》﹕縉雲氏有不才子﹐貪於飲食﹐不可盈厭﹐天下之人謂之饕餮。

欲炙《晉史》﹕顧榮與同僚飲﹐見行炙者有欲炙之色﹐榮徹己炙與之。後趙王倫篡位﹐榮在難﹐一人救之﹐獲免﹐卽受炙之人也。

半菽不飽《史記》﹕漢文帝曰「吾每飯﹐意未嘗不在巨鹿也。」

白飯靑芻杜詩﹕「與奴白飯馬靑芻。」

炊金爨玉駱賓王謂盛饌爲炊金爨玉﹐言飲食之美﹐如金玉之貴重也。抹月批風東坡詩﹕「貧家無可娛客﹐但知抹月披風。」

敲冰煮茗《六帖》﹕王休居太白山﹐每冬月取冰煮茗﹐待賓客。

酒囊飯袋《荊湖近事》﹕「馬氏奢僭﹐諸院王子﹐僕從赫﹔文武之道﹐未嘗畱意。時謂之酒囊飯袋。」

卷十二寶玩部

金玉

歷代傳寶赤刀﹑大訓﹑弘璧﹑琬琰﹐在西序﹐太玉﹑夷玉﹑天球﹑河圖﹐在東序﹐八者皆歷代傳寶。

九鼎九鼎者﹐昔夏方有徳﹐遠方圖物貢金﹐九牧鑄鼎象物﹐使民知神姦。故民入川澤山林﹐而魑魅魍魎莫能逢之。

四寶周有砥﹐宋有結綠﹐梁有縣黎﹐楚有和璞﹐此四寶者﹐天下名器。

六瑞王執鎭圭﹐公執桓圭﹐侯執信圭﹐伯執躬圭﹐子執璧﹐男執蒲璧。

環�聘人以圭﹐問士以璧﹐召人以瑗﹐絕人以�﹐反絕以環。

琬琰桀伐岷山﹐岷山獻其二女曰琬﹐曰琰﹐桀愛之﹐琢其名於苕華之玉﹐苕是琬﹐華是琰。

鼎彜尊卣不獨饕餮示戒﹐凡蠆鼎防刺也﹐同舟防溺也﹐奕車瓢防覆也。

照膽鏡秦始皇有方鏡﹐照見心膽。凡女子有邪心者﹐照之﹐卽膽張心動。

辟寒金魏明帝朝﹐昆明國獻一鳥﹐名金鳥﹐常吐金屑如粟﹐古人以金飾釵﹐謂之辟寒金。

火玉《杜陽編》﹕武宗時﹐扶余國貢火玉﹐光照數十步﹐置室內﹐不必挾纊。

尺玉《尹文子》﹕魏田父得玉徑尺﹐鄰人曰「怪石也。」取置廡下﹐明旦視之﹐光照一室﹐大怖﹐反棄於野。鄰人取獻魏王﹐玉工曰「此無價以當之。」王賜獻玉者千金﹐食上大夫祿。

玉燕釵《洞冥記》﹕漢武帝時﹐起招靈閣有二神女﹐各畱一玉釵﹐帝以賜趙婕妤。至元鳳中﹐宮人猶見此釵。謀欲碎之。明旦視匣中﹐惟見白燕升天﹐因名玉燕釵。

解肺熱《天寶遺事》﹕楊貴妃常犯熱躁﹐明皇使令含玉咽津﹐以解肺熱。

麟趾馬蹄漢武帝詔曰﹕往者太山見金﹐又有白麟神馬之瑞﹐宜以黃金鑄麟趾馬蹄﹐以協瑞焉。

碧玉有云碧﹑西碧二種﹐其色枯澀者曰云碧﹐產於雲南﹔其色嬌潤﹐有虼蚤斑者曰西碧﹐產於西洋。

五幣珠﹑玉爲上﹐黃﹑白爲次﹐刀布爲下。

瓜子金宋太祖幸趙普第﹐時吳越王方遣使遺普書及海錯十瓶﹐列廡下。上曰「此海錯必佳。」命啟之﹐皆滿貯瓜子金。普惶恐﹐頓首謝曰「臣實不知。」上笑曰「彼謂國家事﹐皆由汝書生耳。」

晁采晁﹐古「朝」字﹔采﹐光彩也。言美玉每旦有白虹之气﹐光彩上騰﹐故曰晁采。

十二時鏡範文正公家古鏡﹐背具十二時﹐如博棋子﹐每至此時﹐則博棋中﹐明如月﹐循環不休。

亂玉﹐石之似玉也﹐其狀每能亂玉。

燕石宋人以燕石爲玉﹐什襲而藏﹐識者笑之。

削玉爲楮《列子》﹕宋人以玉爲楮葉﹐三年而成。

懷瑾握瑜《楚辭》﹕「懷瑾握瑜兮﹐窮不知所示。」

釣璜半璧曰璜。《尙書中侯》﹕文王至溪﹐見呂望釣得玉璜﹐刻曰「姬受命﹐呂佐之。」

拋磚引玉磚以自謂﹐玉以譽人﹐謂以此致彼。

匹夫懷璧《左傳》﹕虞公求虞叔之玉﹐叔弗獻。後乃悔曰「匹夫無罪﹐懷璧其罪。焉用此以賈禍乎﹖」復獻之。

�瑜《逸論語》﹕�瑜﹐魯之寶玉也。孔子曰﹕美哉﹐遠而望之煥若也﹔近而視之瑟若也。一則理勝﹐一則孚勝。

珍寶

十二時盤唐內庫有一盤﹐色正黃﹐圍三尺﹐四周有物象。如辰時﹐艸間皆戲龍﹐轉已則爲蛇﹐午則爲馬﹐號十二時盤。

遊仙枕龜玆國進一枕﹐色如瑪瑙﹐枕之則十洲﹑三島﹑四海﹑五湖﹐盡在夢中﹐帝名遊仙枕。

火浣布

外國有火林山﹐山中有火光﹐獸大如鼠﹐尾長三﹑四寸﹐或赤或白。山可三百里﹐晦夜卽見此山林﹐乃有此獸光照。外國人取其獸毛織布﹐衣服垢穢﹐以火燒之﹐垢落如浣﹐故謂之火浣布。

冰蠶絲東海員嶠山有冰蠶﹐長七寸﹐黑色﹐有麟角。以霜雪覆之﹐然後作繭。繭長尺一﹐其色五彩﹐織爲文錦﹐入水不濡﹐入火不燎﹐暑月置座一﹐室淸涼。唐堯之世﹐海人獻之﹐堯以爲黼黻。

耀光綾越人於石帆山中﹐收野繭繅絲﹐夜夢神人告曰「禹穴三千年一開﹐汝所得繭﹐卽《江淹集》中壁魚所化也﹐織絲爲裳﹐必有奇文。」果符所夢。

各珠龍珠在頷﹐蛟珠在皮﹐蛇珠在口﹐魚珠在目﹐蚌珠在腹﹐鱉珠在足﹐龜珠在甲。

九曲珠有得九曲珠﹐穿之不得其竅。孔子教以塗脂於綫﹐使蟻通之。

木難大徑寸﹐出黃支金翅鳥﹐口結綠﹐所成碧色珠也﹐古絕夜光者卽此。

火齊﹝音霽﹞赤色珠也﹐一名玫瑰﹐蓋珠品之下者也。

火珠《孔帖》﹕南蠻有珠如卵﹐日中以艾著火上﹐輒火出﹐號火珠。

水珠唐順宗時﹐拘弘國貢水珠﹐色類鐵﹐持入江海﹐可行洪水之上﹐後化爲龍。

記事珠張說爲相﹐有人獻一珠﹐紺色有光。事有遺忘﹐玩此珠﹐便覺心神開悟﹐名曰記事珠。

定風珠蜘蛛腹中有珠﹐皎潔﹐持以入江海﹐遇大風﹐握珠在手﹐則風自定﹐故名「定風珠」。

鮫人泣珠《博物志》﹕鮫人從水中出﹐曾寄寓人家﹐積日賣綃﹐臨去﹐主人索器﹐泣而出珠。

寶貝貝爲海中介虫﹐大者名寶﹐交趾以南海中皆有。

紅大如巨栗﹐赤爛若珠櫻﹐視之若不可觸﹐觸之甚堅﹐不可破﹐佩之者爲鬼神所護﹐入水不溺﹐入火不燃。

靑瑯生海底﹐雲海人以网得之。初出時﹐紅色﹐久而靑黑﹐枝柯似珊瑚﹐而上有孔竅如虫蛀﹐擊之有金石聲。

金剛鉆形如鼠﹐糞色靑黑﹐生西域百丈水底磐石上﹐土人沒水覓得之﹐以之鐫鏤﹐無堅不破﹐惟以羚羊角擊之卽碎。

奇南香一作迦南。其木最大﹐枝柯竅露﹐大蟻穴之。蟻食石蜜﹐歸遺於中﹐木受蜜气﹐結而成香﹐紅而堅者謂之生結﹐黑而軟者謂之糖結。木性多而香味薄者﹐謂之虎斑結﹑金綠結。

貓兒眼寶石也。其狀色酷似貓眼﹐內光一綫﹐如貓睛一般﹐可定時辰。

祖母綠亦寶石。綠如鸚哥毛﹐其光四射﹐遠近看之﹐則閃爍變幻﹐武將上陣﹐取以飾盔﹐使射者目眩﹐箭不能中。

剛卯《王莽傳》﹕剛卯﹐長三寸﹐廣一寸四分。或用金玉﹐刻作兩行書曰「正月剛卯。」又曰「疾日剛卯。」凡六十六字。以正月卯日作此佩之﹐以祓除不祥。

鑌鐵西番有鑌鐵﹐面上作螺旋花﹐或芝麻雪花。凡造刀劍器皿﹐磨令光﹐用金絲礬澤之﹐其花益現﹐價過於銀。

聚寶盆明初沈萬三有聚寶盆﹐凡金銀珠寶納其中﹐過夜皆滿。太祖築陵南門﹐下有龍潭﹐深不可測﹐以土石投之﹐決塡不滿﹔太祖取盆投之﹐下石卽滿﹐且誑龍以五更卽還。今南門不打五更﹐至四更卽天亮。

錢名《通典》﹔自太昊以來﹐則有錢矣。太昊氏﹑髙陽氏渭之金﹔有熊氏﹑髙辛氏謂之貨﹔陶唐氏謂之泉﹔商周謂之布﹔齊莒謂之刀﹐又曰教。與俗攺幣﹐與世易。夏后以元具。周人以紫石﹐後世或金錢﹑刀布。

朱提縣名。屬犍爲。出好銀。卽今四川嘉定州犍爲縣。

靑蚨《搜神記》﹕靑蚨似蟬而稍大﹐母子不離﹐生於艸間﹐如蠶﹐取其子﹐母卽飛來。以母血塗錢八十一文﹐以子血塗錢八十一文﹐每市物﹐或先用母錢﹐或先用子錢﹐皆復飛歸﹐循環無已。

阿堵物晉王衍妻喜聚斂﹐衍疾其貪鄙﹐故口未嘗言錢。妻欲試之﹐令婢以錢繞牀﹐使不得行﹐衍早起見錢﹐謂婢曰「舉此阿堵物去﹗」

鵝眼《宋略》﹕泰始中通私鑄﹐而錢大壞﹐一貫長三寸﹐謂之鵝眼錢。

明月夜光《南越志》﹕海中有明月珠﹑水精珠。《魏略》﹕大秦國出夜光珠﹑眞白珠。

剖腹藏珠《唐史》﹕太宗曰﹕西域賈胡得美珠﹐剖腹而藏之﹐愛珠不愛其身也。

錢成蝶舞《唐史》﹕穆宗時﹐禁中花開﹐羣蝶飛集﹐上令舉网張之﹐得數萬﹔視之﹐乃庫中金錢也。

玩器

柴窯柴世宗時﹐所進禦者﹐其色碧翠﹐賽過寶石﹐得其片屑﹐以爲网圈﹐卽爲奇寶。

定窯有白定﹑花定﹐制極質朴﹐其色呆白﹐毫無火气。

汝窯宋以定州白瓷有芒不堪用﹐遂命於汝州造靑色諸器﹐冠絕鄧﹑耀二州。

哥窯宋時處州章生一與弟章生二﹐皆作窯器。哥窯比弟窯色稍白﹐而斷紋多﹐號白級碎﹐曰哥窯﹐爲世所珍。

官窯宋政和間﹐汴京置窯﹐章生二造靑色﹐純粹如玉﹐𨿽亞於汝﹐亦爲世所珍。

鈞州窯器稍大﹐具諸色﹐光采太露﹐多爲花缸﹑花盆。

內窯宋郁成章爲提舉﹐於汴京修內司置窯﹐造模範﹐極精細﹐色瑩澈﹐不下官窯。

靑田核《雞跖集》﹔烏孫國有靑田核﹐莫知其木與實﹐而核如瓠﹐可容五﹑六升﹐以之盛水﹐俄而成酒。劉章曾得二焉﹐集賓設之﹐一核才盡﹐一核又熟﹐可供二十客﹐名曰靑田壺。

金銀酒器李適之有蓬萊盞﹑海山螺﹑瓠子卮﹑幔捲荷﹑金蕉葉﹑玉蟾兒﹐俱屬鬼工。

金叵羅李白詩﹕「葡萄酒﹐金叵羅﹐吳姬十五醉馬馱。」

銀鑿落韓公聯句﹕「澤發解兜鍪﹐酡顏傾鑿落。」白樂天詩﹕「金屑琵琶槽﹐銀含鑿落盞。」

婪尾杯宋景詩云「迎新送舊只如此﹐且盡燈前婪尾杯。」又樂天詩﹕「三杯藍尾酒。」攺「婪尾」爲「藍尾」耳。

髙麗席不甚闊大﹐長一丈有餘﹐花紋極精﹐堅緊不壞。

韭葉簟蘄州出美竹﹐制梅花笛﹑韭葉簟。白樂天詩﹕「笛愁春夢梅花裏﹐簟冷秋生韭葉中。」

博山鑪《初學記》﹕丁諼作九層博山鑪﹐鏤以奇禽怪獸﹐自然能動。山谷詩﹕「博山香靄鷓鶘斑。」

偏提元和間﹐酌酒壺謂之注子。後仇士良惡其名同「鄭注」﹐乃去其柄安系﹐名曰偏提。

三代銅花觚入土千年﹐靑綠徹骨﹐以細腰美人觚爲第一﹐有全花﹑半花﹐花紋全者身段瘦小﹐價至數百。山陜出土者﹐爲商彜﹑周鼎﹔河南出土者﹐爲漢器﹐以其地有鹵﹐銅質剝削﹐不甚貴﹐故銅器有河南﹑陜西之別。

靈壁石米元章守漣水﹐地接靈壁﹐蓄石甚富﹐一一品目﹐入玩則終日不出。楊次公爲廉訪﹐規之曰「朝廷以千里郡付公﹐那得終日弄石﹗」米徑前﹐於左袖中取一石﹐嵌空玲瓏﹐峯巒洞穴皆具﹐色極靑潤﹐宛轉翻落﹐以云楊曰「此石何如﹖」楊殊不顧﹐乃納之袖。又出一石﹐疊峯層巒﹐奇巧又勝﹐又納之袖。最後出一石﹐盡天畫視鏤之巧﹐顧楊曰「如此那得不愛﹖」楊忽曰「非獨公愛﹐我亦愛也﹗」卽就米手攫得之﹐徑登車去。

無錫瓷壺以龔春爲上﹐時大彬次之﹐甚規格大略粗蠢﹐細泥精巧﹐皆是後人所混。

成窯大明成化年所制。有五彩雞缸﹐淡靑花諸器茶甌酒杯﹐俱享重價。

宣窯大明宣徳年制。靑花純白﹐俱踞絕頂﹐有雞皮紋可辧。醮壇茶杯﹐有值一兩一隻者﹐有酒字棗湯﹑姜湯等類者稍賤。

靖窯大明嘉靖所制。靑花白地﹐世無其比。

萬曆初窯萬曆之官窯﹐以初年爲上﹐𨿽退器無不精妙﹐民間珍之。

廠盒古延廠﹐永樂年間所造﹐重枝疊葉﹐堅若珊瑚﹐稍帶沈色。新廠宣徳年間所造﹐雕鏤極細﹐色若朱砂﹐鮮艷無比﹐有蒸餅式﹑甘蔗節二種﹐愈小愈妙﹐享價極重。

宣銅宣徳年間三殿火災﹐金銀銅熔作一塊﹐堆垛如山。宣宗發內庫所藏古窯器﹐對臨其款﹐鑄爲香鑪﹑花瓶之類﹐妙絕古今﹐傳爲世寶。

倭漆漆器之妙﹐無過日本。宣徳皇帝差楊往日本教習數年﹐精其技藝。故宣徳漆器比日本等精。

宣鐵宣徳制鐵琴﹑鐵笛﹑鐵簫﹐其聲淸﹐非竹木所及。

照世杯洪武初﹐帖木兒遣使奉表﹐有「欽仰聖心﹐如照世杯」之語。或曰其國舊傳有杯﹐光明洞徹﹐照之可知世事﹐故云。

嘉興錫壺所制精工﹐以黃元吉爲上﹐歸懋徳次之。初年價錢極貴﹐後漸輕微。

螺鈿器皿嵌鑲螺鈿梳匣﹑印箱﹐以周柱爲上﹐花色嬌艷﹐與時花無異。其螺鈿杯箸等皿﹐無不巧妙。

竹器南京所制竹器﹐以濮仲謙爲第一﹐其所雕琢﹐必以竹根錯節盤結怪異者﹐方肯動手﹐時人得其一款物﹐甚珍重之。又有以斑竹爲椅桌等物者﹐以姜姓第一﹐因有姜竹之稱。

夾紗物件趙士元制夾紗及夾紗幃屏﹐其所劂翎毛花卉﹐顏色鮮明﹐毛羽生動﹐妙不可言﹐扇扇是黃荃﹑呂紀得意名畫。

卷十三容貌部

形體

聖賢異相堯眉八彩。舜目重瞳。文王四乳。蒼頡四目﹐禹耳三漏﹐是謂大通﹐興利除害﹐決江疏河。

四十九表仲尼生而具四十九表﹕反首﹐窪面﹐月角﹐日準﹐河目﹐海口﹐牛唇﹐昌顏﹐均賾﹐輔喉﹐駢齒﹑龍形﹐龜脊﹐虎掌﹐駢脇﹐參膺﹐圩項﹐山臍﹐林﹐翼臂﹑頭﹐隆鼻﹐阜﹐堤眉﹐地足﹐谷竅﹐雷聲﹐澤腹﹐面如蒙﹐兩目方相也﹐手垂過膝﹐眉有十二彩﹐目有二十四理﹐立如鳳峙﹐坐如龍蹲﹐手握天文﹐足履度字﹐望之如僕﹐就之如升﹐修上趨下﹐末僂後耳﹐視若營四海﹐耳垂珠庭﹐其頸似堯﹐其顙似舜﹐其肩類子產﹐自腰以下不及禹三寸﹐胸有文曰「制作定世符」﹐身長九尺六寸﹐腰六十圍。見《祖庭廣記》。老子有七十二相﹐八十一好。見《﹡﹡經》。如來有三十二相。見《般若經》。

昭烈異相蜀先主長七尺五寸﹐目顧見耳﹐臂垂過膝。

碧眼孫權幼時眼碧色﹐號碧眼小兒。

猿臂漢李廣猿臂善射。

獨眼龍李克用一目眇﹐時號「獨眼龍」。

膽大如斗姜維死後剖腹視之﹐膽如斗大。張世傑亦膽大如斗﹐焚而不化。

半面笑賈弼夢易其頭﹐遂能半面啼﹐半面笑。

玉樓銀海東坡《雪》詩﹕「凍合玉樓寒起栗﹐光搖銀海眩生花。」王荊公曰「道家以兩肩爲玉樓﹐兩眼爲銀海。」東坡曰「惟荊公知此。」

緘口孔子觀周廟有金人焉﹐三緘其口﹐而銘其背曰﹕古人愼言人也。戒之哉﹗戒之哉﹗毋多言﹐多言﹐多敗。毋多事﹐多事﹐多患。

舌存齒亡常有疾﹐老子曰「先生疾甚﹐無遺教語弟子乎﹖」乃張其口﹐曰「舌存乎﹖」曰「存。豈非以軟耶﹖」「齒亡乎﹖」曰「亡。豈非以剛也﹖」常曰「天下事盡此矣﹗」

芳蘭竟體梁武帝平建業﹐朝土皆造之。謝覽時年二十﹐爲太子舍人﹐意气閒雅﹐瞻視聰明。武帝目送良久﹐謂徐勉曰「覺此生芳蘭竟體。」

眼如巖電王戎字衝﹐形狀短小﹐而目甚淸照﹐視日不眩。裴楷曰「王安丰眼爛爛如巖下電。」

面如傅粉何宴美姿儀﹐面至白。魏明帝疑其傅粉﹐夏月﹐與熱湯麵。旣啖﹐大汗出﹐以朱衣自拭﹐色轉皎然。

璧人衛少時﹐乘白羊車於洛陽市上﹐咸曰「誰家璧人﹖」

看殺衛衛叔寶從豫章至都下﹐人久聞其名﹐觀者如堵墻。先有羸疾﹐體不堪勞﹐遂成病而死。時人謂看殺衛。

覺我形穢王濟是衛之舅﹐雋爽有丰姿。每見﹐輒嘆曰「珠玉在側﹐覺我形穢。」

渺小丈夫孟嘗君過趙﹐趙人聞其賢﹐出觀之﹐皆大笑曰「始以薛公爲魁梧也﹐今視之﹐乃渺小丈夫耳。」

婦人好女馬遷曰「余以爲畱侯其人必魁梧奇偉﹐至見其圖﹐狀貌如婦人好女。」

精神頓生張九齡風儀秀整﹐帝於朝班望見之﹐謂左右曰「朕每見九齡﹐使我精神頓生。」

琳瑯珠玉有人詣王太尉﹐遇安丰﹑大將軍﹑丞相在坐。往別屋﹐見季胤﹝名詡﹞平子﹝夷甫子﹞。還﹐語人曰「今日之行﹐觸目皆琳瑯珠玉。」

若朝霞舉李白見玄宗於便殿﹐神气髙朗﹐軒軒若朝霞舉。

倚玉樹魏明帝使後弟毛曾與夏侯玄並坐﹐時人謂蒹葭倚玉樹。

擲果潘安甚有姿容。少時挾彈乘小車出洛陽道﹐婦人遇者﹐無不連手共縈之﹐競以果擲盈車而返。

屋漏中來祖廣行恆縮頸。桓南郡始下車﹐桓曰「天甚晴明﹐祖參軍如從屋漏中來。」

四肘成湯之臂四肘。《韻會》﹕一肘二尺。又云一尺五寸爲肘。

姬公反握周公手可反握。

駢脇駢﹐聯也。晉文公名重耳﹐其脇駢。

鑠金銷骨西漢文﹕「眾口鑠金﹐積毀銷骨。」謂讒言誹謗之利害也。

敲膚吸髓髓﹐骨髓也。敲其膚而吸其髓﹐諭虐政之誅求也。

掣肘《說苑》﹕魯使子賤爲單父令﹐子賤借善書者二人使書﹐從旁掣其肘﹐書醜﹐則怒﹐欲好書﹐則又引之。書者辭歸﹐以告魯君。君曰「若吾擾之﹐不得施善政。」令毋徵發單父。未幾﹐教化盛行。

厚顏《書經》﹕「顏厚有忸怩。」謂愧之見於面也。

搖唇鼓舌《莊子》﹕搖唇鼓舌﹐擅生得非。

怒髮衝冠秦王許以十五城易趙王和氏璧﹐藺相如捧璧入秦﹐見秦王無意償城﹐怒髮衝冠﹐英气勃勃。

生而有髭《皇覽》﹕周靈王生而有髭﹐謂之髭王。

注醋囚鼻《唐史》﹕酷吏來俊臣鞫囚﹐每以醋注囚鼻。

春筍秋波言纖指如春筍之尖且長﹐媚眼如秋波之淸且碧也。

藍面鬼盧杞號藍面鬼﹐常造郭汾陽家問病。聞杞至﹐悉屏姬侍﹐獨隱幾待之。家人問故﹐汾陽曰「杞外陋而內險﹐左右見之必笑﹐使後得權﹐吾族無瞧類矣。」

善用三短後魏李諧形貌短小﹐兼是六指﹐因癭而舉頤﹐因跛而緩步﹐因謇而徐言。人謂李諧善用三短。

亂唾擲瓦石左太衝絕丑﹐亦效潘安乘車遊市中﹐羣姬亂唾之﹐委頓而返。張孟陽亦醜﹐每行﹐小兒以瓦石擲之﹐滿車。

龍虎變化韓文公撰《馬燧志》云「當是時見王於北平﹐猶髙山深林﹐龍虎變化不測﹐魁傑人也。退見少傅﹐翠竹碧梧﹐鸞停鵠峙。

長人苻堅拂蓋郎申香﹑夏默﹑護磨那三人﹐俱長一丈九尺﹐每飯食一石﹑肉三十斤。

矮短人王蒙長三尺﹐張仲師長二尺五寸。

重人安祿山重三百五十斤﹐司馬保八百斤﹐孟業一千人。

澹臺滅明李龍眠所畫七十二子像﹐澹臺滅明猛毅甚於子路﹐則夫子所謂失之子羽者﹐謂其貌武行儒耳。

祖龍秦始皇虎口﹐日角﹐火目﹐隆﹐鷙鳥膺﹐豹聲﹐長八尺六寸﹐大七圍﹐手握兵執矢﹐號曰祖龍﹐侯生數其淫暴﹐謂萬萬均朱﹐千千桀紂。

好笑陸士龍好笑。常著績上船﹐水中自見其影﹐便大笑不止﹐幾落水。

笑中有刀李義府﹐貌足恭﹐與人言﹐嬉怡微笑﹐而陰賊褊忌﹐凡忤其意者﹐皆中傷之。時號義府笑中有刀。

方睛管輅云「眼有方睛﹐多壽之相。陶隱居末年﹐其眼有時而方。

百體五官人身有百骸﹐故曰百體。官﹐司也。五官﹐耳﹑目﹑口﹑鼻﹑心也。

須髮所屬發屬心﹐稟火气﹐故上生。須屬腎﹐稟水气﹐故下生。眉屬肝﹐稟木性﹐故側生。男子堅持气外行﹐上爲須﹐下爲勢。女子黃門無勢﹐故無須。

重瞳四乳舜重瞳﹐項羽重瞳﹐隋魚俱羅﹐朱梁康﹐王友敬﹐永樂中楚王子﹐亦俱重瞳。文王四乳﹐宋範百﹑常文子﹐明倪文僖謙﹐俱四乳。

身長一丈中國之人長一丈者﹐人君則黃帝﹑堯與文王﹔人臣則吳伍員﹑漢巨毋霸﹐俱十尺。毋霸腰大十圍﹐員眉間一尺。孔子長十尺﹐又云九尺六寸。按《莊子》所謂自腰而下不及禹三寸﹐則後說是矣。宋《史》載﹐有唐某者與其妹各長一丈二尺。

身長七尺以上禹長九尺九寸﹐湯九尺﹐秦始皇八尺七寸﹐漢髙祖七尺八寸﹐光武七尺三寸﹐昭烈七尺五寸﹐宋武帝七尺六寸﹐陳武帝七尺五寸﹐宇文周太祖八尺﹐項王八尺二寸﹐韓王信八尺九寸﹐王莽七尺五寸﹐劉淵八尺四寸﹐劉曜九尺四寸﹐慕容七尺八寸﹐姚襄八尺五寸﹐曹交九尺四寸﹐冉閔﹑什翼健﹑宇文泰皆八尺﹐慕容垂七尺四寸﹐慕容徳八尺二寸。自唐以後﹐人臣長者故少。韋康成十五長八尺﹐姜宇十五長七尺九寸﹐劉曜子胤十歲長七尺五寸﹐美姿貌﹐眉須如畫。人固有少而長若此者﹐胤止八尺四寸﹐不能如其父也。

丈六金身佛長一丈六尺以爲神﹐然其小弟阿難與徒弟調達俱長一丈四尺五寸﹐彼時天竺之長者故不少也。

讒國沈顏《讒論》曰﹕宰讒子胥而吳滅﹐趙髙讒李斯而秦亡﹐無極讒伍奢而楚昭奔﹐靳尙讒屈原而楚懷囚。故曰﹕人知佞之讒讒忠﹐不知佞之讒讒國。

舌本間彊俗語曰「三日不言﹐舌本彊。」殷仲堪言﹐三日不讀《道徳經》﹐便覺舌本間彊。

皮裏陽秋晉褚裒字季野﹐桓彜目之曰「季野皮裏陽秋。」言其外無臧否﹐而內有褒貶也。

斷送頭皮宋眞宗東封﹐得隱者楊朴。上問﹕「卿臨行﹐有人作詩否﹖」對曰「臣妻一首云﹕『更休落魄耽杯酒﹐切莫猖狂愛作詩。今日捉將官裏去﹐這回斷送老頭皮。』」

唾掌公孫瓚曰「天下兵起﹐謂可唾掌而決九州耳。」李集﹕「太平可覆掌而致。」

捫膝後魏賈景興棲遲不仕﹐葛榮陷冀州﹐稱疾不拜﹐每捫膝曰「吾不負汝﹐以不拜榮故也。」又趙宋諭如礪號「捫膝先生」。

雞肋晉劉伶嘗醉﹐與俗人相忤﹐其人攘臂奮拳。伶曰「雞肋不足以安尊拳﹗」其人笑而止。曹操入漢中討劉備﹐不得進﹐欲棄之。乃傳令曰「雞肋」﹐官屬不知何謂。楊修曰「雞肋﹐棄之則可惜﹐啖之則無所得﹐比漢中﹐王欲去也。」乃白操﹐遂還。

噬臍楚文王伐申。過鄧。鄧侯曰「吾甥也。」止而享之。騅甥﹑聃甥﹑養甥請殺楚子。鄧侯弗許。聃甥曰「亡鄧國者﹐此人也。若不蚤圖﹐後君噬臍無及。」

交臂《莊子》﹕顏淵問於仲尼﹐曰「夫子步亦步﹐趨亦趨。夫子絕塵而奔﹐回瞠乎其後矣。」夫子曰「吾終身於汝﹐交一臂而失之﹐不可哀歟﹖」

三折肱晉範氏﹑中行氏將伐晉定公﹐齊髙疆曰「三折肱知爲良醫。我以伐君爲此矣。」

髀裏肉生劉玄徳於劉表坐﹐慨然流涕曰「平常身不離鞍﹐髀肉皆消﹔今不復騎﹐髀裏肉生。日月如流﹐老將至矣﹐而功業未建﹐是以悲耳。」

炙手可熱唐崔鉉進左僕射﹐與鄭魯﹑楊紹﹑段復環﹑薛蒙頗參議論。時論曰「鄭﹑楊﹑段﹑薛﹐炙手可熱﹔欲得命通﹐魯﹑紹﹑環﹑蒙。」

如左右手韓信亡去﹐蕭何自追之。人告髙祖曰「丞相何亡。」髙祖大怒﹐如失左右手。

髙下其手言人斷獄徇私﹐髙下其手。

幼廉一腳指北齊李幼謙爲瀛州長史﹐神武行部徵責文簿﹐應機立成。神武責諸人曰「卿等作得李幼廉一腳指否﹖」

握拳嚙齒東坡帖云﹕張睢陽生猶罵賊﹐嚙齒穿齦。顏平原死不忘君﹐握拳透爪。

豕心《左傳》﹕昔有仍氏生女﹐樂正後夔娶之﹐生伯封﹐實有豕心﹐貪婪無厭。人謂之封豕。

鎖子骨李鄴侯少時身極輕﹐能於屏風上行。旣長﹐辟穀﹐導引﹐骨節俱戛戛有聲。人謂之鎖子骨。

一身是膽趙子龍與魏兵戰﹐追至營門﹐魏兵疑有伏﹐引去。翌日﹐率徳至營視之﹐曰「子龍一身都是膽。」抽筋絕髓郭弘霸討徐敬業云「誓抽其筋﹐食其肉﹐飲其血﹐絕其髓。」武后悅﹐授禦史。時號「四其禦史」。

鐵石心腸皮日休云「宋平廣爲相﹐疑其鐵石心腸﹐不解吐軟媚詞。觀其《梅花賦》﹐便巧富艷﹐殊不類其爲人。」伐毛洗髓《漢武記》﹕黃眉翁指東方朔曰「吾三千年一反骨洗髓﹐三千年一剝皮伐毛。吾今已三洗髓﹐三伐毛矣。」

笑比黃河淸宋包孝肅極嚴冷﹐未嘗見其笑容﹐人謂其笑比黃河淸。

連璧晉潘嶽與夏侯湛並美姿容﹐行止同輿接菌。京都謂之連璧。

乳臭漢王以韓信擊魏王豹。問酈食其﹕「魏大將誰﹖」對曰「柏植。」王曰「是兒口尙乳臭﹐安能敵吾韓信﹖」

貌不揚晉叔向適鄭﹐蔑貌不揚﹐立堂下﹐一言而善。叔向聞之﹐曰「必然明也﹗」下執其手以上﹐曰「子若不言﹐吾幾失子矣。」

貌侵漢田﹐孝景帝皇后母弟也﹐爲丞相﹐爲人貌侵﹐言短小而醜惡也。

獐頭鼠目唐苗晉卿薦元載。李揆輕載相寒﹐謂晉卿曰「龍章鳳姿士不見﹐獐頭鼠目子乃求官耶﹖」載銜之。

龍鐘裴晉公未第時﹐羈旅洛中﹐策驢上天津橋。時淮西不平﹐有二老人倚柱語曰「蔡州何時平﹖」見晉公﹐愕然曰「適憂蔡州未平﹐須待此人爲相。」僕聞告公﹐公曰「見我龍鐘﹐故相戲耳﹗」後裴度於憲宗時果爲相﹐平淮﹑蔡。

牙缺張玄祖八歲﹐缺齒﹐先達戲之曰「君口何爲開狗竇﹖」玄祖曰「欲使君輩從此中出入。」

口喫漢周昌爭立太子﹐曰「臣期期不奉詔。」鄧艾自稱艾艾。韓非﹑揚雄俱口喫﹐善屬文。後劉貢父﹑王汾在館中﹐汾口喫﹐貢父爲之贊曰「恐是昌家﹐又疑非類﹔未聞雄名﹐只有艾气。」

吾舌尙存張儀常從楚相飲﹐相亡璧﹐意儀盜﹐執儀笞之。儀歸﹐而其妻誚之。儀曰「視吾舌尙存否﹖」妻笑曰「在。」儀曰「足矣﹗」

借聽於聾韓昌黎《答陳生書》﹕足下求速化之術﹐乃以訪愈﹐是所謂借聽於聾﹐問道於盲﹐未見其得者也。

靑白眼阮籍能爲靑白眼﹐見禮法之士﹐以白眼待之。母終﹐嵇喜來弔﹐籍作白眼。喜弟康乃挾琴賫酒造焉﹐籍大悅﹐乃見靑眼。邯鄲學步班氏序﹔傳昔有學步於邯鄲﹐曾未得其仿佛﹐又復失其故步﹐遂匍匐而歸耳。

美須謝康樂須美﹐臨刑﹐施爲南海垣寺維摩詰像須。唐中宗時﹐安樂公主端午斗莫﹐欲廣其地﹐馳驛取之。又恐爲他所得﹐剪棄其餘。

貌似劉琨桓溫自以雄姿風气﹐是宣帝﹑劉琨之儔﹐及伐秦還﹐於北方得一巧作老婢﹐乃劉琨婢也。一見桓溫﹐便潸然曰「公甚似劉司空。」溫大悅﹐出外﹐整理衣冠﹐又呼問之﹐婢曰「面甚似﹐恨薄﹔眼甚似﹐恨小﹔須甚似﹐恨赤﹔形甚似﹐恨短﹔聲甚似﹐恨雌。」溫於是褫冠解帶﹐昏然而睡不怡者累日。

補唇先生方幹唇缺﹐有司以爲不可與科名。連應十餘舉﹐遂隱居鑑湖。後數十年﹐遇醫補唇﹐年已老矣。人號曰「補唇先生。」眇一目湘東王眇一目﹐與劉諒遊江濱﹐嘆秋望之美。諒對曰「今日可謂帝子降於北渚。」《離騷》﹕「帝子降於北渚﹐目渺渺而愁予﹗」王覺其刺己﹐大銜之。後湘東王起兵﹐王偉爲侯景作檄云「項羽重瞳﹐尙有烏江之敗﹔湘東一目﹐寧爲赤縣所歸﹖」後竟以此伏誅。

半面妝徐妃以帝眇一目﹐知帝將至﹐爲半面妝。帝見之大怒而出。

塌鼻劉貢父晚年得惡疾﹐須眉墮落﹐鼻梁斷壞。一日﹐與東坡會飲﹐引《大風歌》戲之﹐曰「大風起兮眉飛揚﹐安得猛士兮守鼻梁﹗」

頭有二角隋文帝生而頭有兩角﹐一日三見鱗甲﹐母畏而棄之。有老尼來﹐育哺甚勤。尼偶外出﹐囑其母視兒。母見須角稜稜﹐燁然有光﹐大懼﹐置諸地。尼疾走歸﹐抱起曰「驚我兒﹐令吾兒晚得天下﹗」後帝果六十登極。

岐嶷《詩經》云「克岐克嶷﹐以就口食。」美后稷也。岐嶷﹐峻茂之狀也。

口有懸河晉郭象能淸言。王衍云「每聽子玄之語﹐如懸河瀉之﹐久而不竭。」

侏儒《左傳》﹕臧紇敗於狐駘。國人曰「侏儒侏儒﹐使我敗於邾。」注﹕狐駘﹐地名。侏儒﹐短小也。

捷捷幡幡《詩經》﹕「捷捷幡幡﹐謀欲譖言。」

胸中冰炭語云﹕不作風波於世上﹐自無冰炭到胸中。

唇亡齒寒《左傳》﹕晉侯復假道於虞以伐虢。宮子奇諫曰「虢﹐虞之表也。諺所謂輔車相依﹐唇亡齒寒者﹐甚虞之謂也。」

足上首下《莊子》﹕失信於俗﹐謂之倒置之民﹐猶足上首下﹐倒置尊卑也。

揚眉吐气李白《與韓朝宗書》﹕今天下以君侯爲文章之司命﹐人物之權衡﹐一經品題﹐便作佳士。何惜階前盈尺之地﹐不使白揚眉吐气﹐激昂靑雲耶﹗

推心置腹《史記》﹕蕭王推赤心﹐置人腹中。

方寸已亂《三國誌》﹕徐庶母爲曹操所獲﹐庶辭先主曰「本欲與將軍共圖王霸之業﹐今失老母﹐方寸亂矣﹐請從此辭。」

黑甜息偃東坡詩﹕「三杯軟飽後﹐一枕黑甜余。」《詩經》﹕「或偃息在牀。」

肉眼《唐摭言》﹕鄭光業赴試﹐夜有人突入邸捨﹐鄭止之宿。其人又煩鄭取水煎茶﹐鄭欣然從之。後鄭狀元及第﹐其人啟謝曰「旣取杓水﹐又煎碗茶﹐當時不識貴人。凡夫肉眼﹐今日俄爲後進﹐窮相骨頭。」

靑睛《南史》﹕徐陵目有靑睛﹐人以爲聰慧之相。

丹心又心曰丹府﹐心神曰丹元。

腆顏《文選》﹕「明目腆顏﹐曾無愧畏。」

可口《莊子》﹕梨橘柚﹐皆可於口。

置之度外《漢史》﹕光武帝曰「當置此兩子於度外。」謂隗囂﹑公孫述也。

秦人視越韓文﹕秦人之視越人﹐忽言不加喜戚於其心。

行尸走肉《拾遺記》﹕任未曰「好學者𨿽死猶存﹐不學者𨿽存﹐行尸走肉耳﹗」

顏甲《瑣言》﹕進士王光遠﹐幹索權豪無厭﹐或遭撻唇﹐略無攺悔。時人云「光遠顏厚如十重鐵甲。」

髙髻後漢馬廖疏云「吳王好劍客﹐百姓多瘡瘢﹔楚王好細腰﹐宮中多餓死。」「城中好髙髻﹐四方髙一尺﹔城中好廣眉﹐四方且半額﹔城中好大袖﹐四方全匹布。」

面謾樊噲願得十萬眾﹐橫行匈奴中。季布曰「噲妄言﹐是面謾﹗」

掉舌漢酈生說齊王與漢平。蒯徹言於韓信曰「酈生一士﹐伏軾掉三寸舌﹐下齊七十餘城。」

婦女

妲己賜周公五官將旣納袁熙妻﹐孔文舉與曹操書曰「武王伐紂﹐以妲己賜周公。」曹以文舉博學﹐信以爲然。後問文舉﹐答曰「以今度之﹐想當然耳。」

效顰西子心痛則捧心而顰﹐其貌愈媚。醜女羨而效之﹐曰「效顰」。山谷詩﹕「今代捧心學﹐取笑類西施。」

新剝雞頭肉楊貴妃浴罷﹐對鏡勻面﹐裙腰褪露一乳﹐明皇捫弄曰「軟溫新剝雞頭肉。」安祿山在旁曰「潤滑猶如塞上酥。」

長舌《詩經》﹕「婦有長舌﹐維厲之階。」

守符楚昭王夫人﹐齊女也。昭王出遊﹐畱夫人於漸臺。江水大至﹐遺使迎夫人﹐忘持符。夫人曰「王與約﹐召必以符。」今使者不持符﹐不敢行。使者還取符﹐臺崩﹐夫人溺死。

女博士甄后年九歲時﹐喜攻書﹐每用諸兄筆硯。兄曰「欲作女博士耶﹖」後曰「古者賢女未有不覽經籍﹔不然﹐成敗安知之﹖」

靈蛇髻甄后入魏宮﹐宮廷有綠蛇﹐口中恆有赤珠﹐若梧子大﹐不傷人﹔人欲害之﹐則不見。每日後梳妝﹐則盤結一髻形﹐後效而爲髻﹐巧奪天工。故後髻每日不同﹐號爲「靈蛇髻」。宮人擬之﹐十不得其一二。

女懷淸臺《貨殖傳》﹕巴蜀寡婦淸﹐其先得丹穴﹐而擅其利數世﹐家亦不貲。用財自衛﹐不見侵侮。始皇爲築「女懷淸臺」。

國色《戰國策》﹕酈姬者﹐國色也。《天寶遺事》﹕都下名妓楚蓮香﹐國色無雙﹐每出則蜂蝶相隨﹐慕其香也。

長女子明徳馬皇后和熙鄧皇后俱七尺三寸﹐劉曜劉皇后七尺八寸﹐俱以美稱。

婦人有須李光弼之母李氏﹐封韓國太夫人﹐有須數十莖﹐長五寸﹐爲婦人奇貴之相。

夜辧絕弦蔡琰六歲﹐夜聽父邕彈琴﹐弦絕。琰曰「一弦斷也。」復故斷一弦﹐琰曰「第四弦也。」邕曰「偶中耳。」琰曰「季札觀風﹐知四國興衰﹔師曠吹律﹐知南風不競。由是言之﹐安得不知乎﹖」

尢物《左傳》叔向欲娶申公巫臣女﹐其母曰﹕汝何以爲哉﹖夫有尢物﹐足以移人。苟非禮義﹐則必禍及。

鉤弋宮鉤弋夫人﹐齊人﹐右手拳。望气者云「東方有貴人气。」及至﹐見夫人姿色甚偉﹐帝批其手﹐得一鉤﹐手遂不拳。故名其宮曰鉤弋宮。

花見羞五代劉侍兒王氏﹐有絕色﹐人號「花見羞。」

療饑隋煬帝每視降仙﹐顧內使曰「古人謂秀色可餐。若降仙者﹐可以療饑矣。」

傾城傾國李延年歌曰「北方有佳人﹐絕世而獨立﹐一顧傾人城﹐再顧傾人國。寧不知傾城與傾國﹐佳人難再得﹗」

遠山眉趙飛燕爲妹合徳養發﹐號新興髻﹔爲薄眉﹐號遠山黛﹔施小朱﹐號慵來妝。又《玉京記》﹕「卓文君眉色不加黛﹐如遠山。人效之﹐號遠山眉。」

鴉髻巴陵鴉不畏人﹐除夕﹐婦人各取一隻﹐以米粱餵之。明旦﹐各以五色縷系於鴉頂﹐放之﹐視其方向﹐卜一年休咎。其占云「鴉子東﹐興女紅﹔鴉子西﹐喜事齊﹔鴉子南﹐利桑蠶﹔鴉子北﹐織作息。」甚驗。又元旦梳頭﹐先以櫛理其羽毛﹐祝曰「願我婦女﹐發髟髟。惟有斯年﹐似其羽毛。」楚人謂女髻爲鴉髻。

淡妝《楊妃傳》﹕虢國夫人不施妝粉﹐自有容貌﹐常淡妝以朝天子。白樂天詩﹕「虢國夫人承主恩﹐平明上馬入宮門﹐卻嫌脂粉污顏色﹐淡掃蛾眉朝至尊。」

嫫母黃帝妃嫫母﹐貌仳催﹝音灰﹞﹐醜面也而賢﹐帝甚愛之。《文選》﹕「及蒙華衮褒如。」譽嫫母賢也。

無鹽《列女傳》﹕無鹽者﹐齊之醜女﹐自詣宣王﹐陳時政﹐王拜爲後。

書仙《麗情集》﹕長安中有妓女曹文姬﹐尢工翰墨﹐爲關中第一﹐時號「書仙」。

錢樹子《明皇雜錄》﹕許子和﹐吉州永新人﹐以倡家女入宮﹐因名永新﹐能變新妝。臨卒﹐謂其母曰「阿母﹐錢樹子倒矣﹗」

章臺柳唐韓與妓柳姬交稔﹐明﹐淄靑節度使侯希逸奏以爲從事。歷三載離別﹐乃寄詩云「章臺柳﹐章臺柳﹐往日靑靑今在否﹖縱使長條似舊垂﹐亦應攀折他人手。」柳答云「楊柳枝﹐芳菲節﹐所恨年年贈離別。一葉隨風忽報秋﹐縱使君來豈堪折﹗」

桐葉題詩蜀侯繼圖﹐倚大慈寺樓﹐見風飄一大桐葉﹐上有詩﹕「拭翠斂蛾眉﹐爲憶心中事。搦管下庭除﹐書作相思字。天下有心人﹐盡解相思死。天下負心人﹐不識相思意。有心與負心﹐不知落何地﹖」後二年﹐繼圖卜任氏爲婚﹐乃題葉者。

白團扇晉中書令王瑉與嫂婢情好甚篤﹐嫂鞭撻過苦。婢素善歌﹐而瑉好持白團扇﹐其婢制《團扇歌》云「團扇復團扇﹐許持自障面。憔悴無復理﹐羞與郎相見。」

金蓮步齊東昏侯鑿金爲蓮花以貼地﹐令潘妃行其上﹐曰「此步步生金蓮也。」

郵亭一宿陶學士出使江南﹐韓熙載命妓秦若蘭詐爲郵卒女﹐擁帚掃地﹐陶因與之狎﹐贈詞名《風光好》云「好因緣﹐惡因緣﹐只得郵亭一夜眠﹐別神仙。琵琶撥盡相思調﹐知音少。待得鸞膠續斷弦﹐是何年﹖」

司空見慣唐杜鴻漸爲司空﹐鎭洛時﹐韋應物爲蘇州刺史﹐過洛﹐杜設宴待之﹐出二妓歌舞﹐酒酣﹐命妓索詩於韋。韋醉甚﹐就寢。中夜見二妓侍側﹐驚問故﹐對以席上作詩﹐司空命侍寢。令誦其詩﹐曰「髙髻雲鬟宮樣妝﹐春風一曲杜韋娘。司空見慣渾閒事﹐惱亂蘇州刺史腸。」

媚豬南漢主劉得波斯女﹐黑而妖艷﹐嬖之﹐賜號媚豬。

燕脂虎陸愼言妻朱氏﹐沈慘狡妒。陸宰尉氏﹐政不在己﹐吏民謂之燕脂虎。

燕脂紂以紅藍花汁凝作脂﹐以爲桃花妝。蓋燕國所出﹐故名燕脂。今寫「燕」字加「月」﹐已非﹔甚有「因」旁亦加「月」者﹐更大廖矣。《日記》云﹕美人妝﹐面旣傅粉﹐復以燕脂調勻掌中﹐施之兩頰﹐濃者爲酒暈妝﹐淺者爲桃花妝﹐薄施朱以粉罩之﹐爲飛霞妝。唐熙時﹐都下競事妝唇﹐婦女以分妍否﹐其有名石橊嬌﹑大紅春﹑小紅春十七種。

偸香晉韓壽美姿容﹐賈充辟爲掾史﹐充女窺壽悅之﹐遂與通。是時﹐外國貢異香﹐襲人衣經月不散﹐帝以賜充﹔充女偸以贈壽﹐充覺﹐以女妻之。

宿癅女《列女傳》﹕初齊王出遊﹐百姓盡往觀﹐宿癅女采桑如故。王怪問之﹐對曰「妾受父母命教采桑﹐不受教觀大王。」王以爲賢﹐欲載之後車﹐女曰「父母在堂﹐不受命而往﹐是奔也。」王奉禮往聘之。父母驚﹐欲洗沐加衣裳﹐女曰「變容更服﹐王不識也。」遂如故至宮﹐王以爲後。

飛天唐末宮中號「鬧掃妝」﹐形如焱風散﹐蓋盤鴉﹑墮馬之類。宋文元嘉中﹐民間婦人結髮者﹐三分抽其鬟﹐向上直梳﹐謂「飛天」。

流蘇髻輕雲鬢髮甚長﹐每梳頭﹐立於榻上猶拂地﹐已綰髻﹐左右餘發各粗一指﹐束結作同心帶﹐垂於兩肩﹐以珠翠飾之﹐謂之流蘇髻。富家女子多以靑絲效其制。

斷臂五代王凝妻李氏﹐凝家靑﹑齊之間﹐爲虢州司戶參軍﹐以疾卒於官。凝素貧﹐一子尙幼。李氏攜其子﹐負骸以歸﹐過開封﹐旅捨主人不與其宿。適天暮﹐李氏不肯去﹐主人牽其臂而出之﹐李氏慟曰「我爲婦人﹐不能守節﹐此手爲人所執耶﹗不可以此手並辱吾身。」遂引斧斷其臂。開封尹聞之﹐厚卹李氏﹐而笞其主人。

截耳斷鼻夏侯令女﹐譙人曹爽從弟文叔妻。文叔早死﹐恐家必攺嫁﹐乃斷髮爲信。後家果欲嫁之﹐令女復以刀截兩耳。及爽被誅﹐夫家夷滅已盡﹐欲使人諷之﹐令女復斷鼻﹐而不攺其執義之志。

割鼻毀容髙行﹐梁之節婦﹐榮於色﹐美於行。夫早死﹐不嫁。梁王使相聘焉﹐再三往。髙行曰「婦人之義﹐一醮不攺。忘死而貪生﹐棄義而從利﹐何以爲人﹖」乃援鏡持刀割其鼻﹐曰「王之求妾者﹐求以色耶。刑余之人﹐殆可釋矣。」相以報王﹐旌之曰「髙行」。

守義陷火伯姬﹐宋共公夫人﹐魯宣公之女。共公卒﹐伯姬寡居。夜失火﹐左右曰「夫人可避乎﹖」伯姬曰「婦人之義﹐保傅在前﹐夜始下堂。」頃之﹐左右又曰「夫人少避乎﹖」伯姬曰「越義而生﹐不若守義而死﹗」遂陷於火。

請備父役女娟。趙簡子伐楚﹐與津吏期﹔吏醉﹐不能渡﹐簡子欲殺之。女娟請以身代﹐曰「妾父尙醉﹐恐心知非而體不知痛也。」簡子釋其父。將渡﹐少楫者一人﹐娟請備父役﹐簡子不許﹐娟曰「湯伐夏﹐左驂牝驪﹐右驂牝黃而放桀﹔武王伐殷﹐左驂牝騏﹐右驂牝驑而克紂。主君渡﹐用一婦何傷﹖」因發《河激之歌》﹐以明其意。簡子悅﹐曰「昔者不夢娶﹐豈此女耶﹖」將使人祝祓﹐以爲夫人。娟曰「婦人之道﹐非媒不嫁。妾有嚴親在﹐不敢聞命。」乃納幣於其親﹐而娶爲夫人。

以身當熊馮昭儀﹐馮奉世女﹐漢元帝選入宮。上幸虎圈﹐熊逸出﹐左右皆驚走。惟婕妤當熊而立﹐熊見殺。上問馮曰「人皆驚懼﹐汝何當熊﹖」對曰「妾聞猛獸得人而止﹐恐至禦座﹐故以身當之。」上嗟嘆良久﹐立爲昭儀。

速盡爲幸皇甫規妻善屬文﹐工艸篆。規卒﹐董卓厚聘之﹐罵曰「君胡之種﹐毒害天下猶未足耶﹗皇甫氏爲漢忠臣。君其走吏﹐敢非禮於上﹗」卓怒﹐懸其頭庭中﹐鞭朴交下。規妻謂持杖者曰「速盡爲幸。」

義保魯孝公之保母。初﹐魯武公生三子﹐長括﹐次戲﹐少稱。武公朝周宣王﹐帶子括﹑戲同往。宣王見戲端重﹐命武公立爲世子。及武公薨﹐國人立戲﹐是爲懿公。括子伯禦弒懿公而自立﹐並欲求公子稱而殺之。義保聞﹐卽以己子臥公子牀上﹐將公子易服而藏他所。伯禦遂殺牀上公子。義保抱所易服者﹐奔公子之母家。眾大夫感其義﹐合詞請於周天子﹐命戮伯禦以立稱﹐是爲孝公。諸侯咸髙保母之行﹐而呼爲「義保」。

作歌明志陶嬰﹐魯國陶門之女也﹐夫早死﹐以紡織撫孤。魯人聞其少美﹐皆欲求聘之。嬰聞而作歌以明志﹐曰「黃鵠之早寡兮七年不雙﹐頸獨宿兮不隨眾翔﹐半夜悲鳴兮故雄系腸﹐天命早寡兮獨宿可傷﹗寡婦念此兮泣下數行。嗚呼哀哉兮死者不可忘﹗飛鳥尙然兮況於貞良﹐𨿽有賢匹兮終不重行。」魯人聞而起敬﹐無復敢言往聘者。

天子主婚胡氏者﹐學士廣之女。解縉與廣同邑﹐同科﹐同入翰林。一日﹐同侍建文帝側。帝曰「聞二卿俱得夢熊之兆﹐朕爲主婚﹐聯作姻婭。」廣對曰「昨晚縉已舉子﹐臣亦生男﹐柰何﹗」帝笑曰「朕意如此﹐定當產女。」後果是女。建文遜國﹐解縉爲漢邸譖死﹐妻子謫戍﹐廣遂寒盟。氏泣曰「女命𨿽蹇﹐實天子主婚﹐何敢自輕失身﹖」乃割去左耳以明志。仁宗登極﹐詔贈縉爵﹐蔭子中書舍人﹐給假與胡氏合巹﹔復賜金幣添妝﹐聞者榮之。

卷十四九流部

道教

道家三寶《太經》曰﹕眼者神之牖﹐鼻者气之戶﹐尾閭者精之路。人多視則神耗﹐多息則气虛﹐多欲則精竭。務須閉目以養神﹐調息以養气﹐堅閉下元以養精。精气充則气裕﹐气裕則神完。是謂道家三寶。

三全《洞靈經》曰﹕導筋骨則形全﹐剪情欲則神全﹐靖言路則福全。保此三全﹐是謂聖賢。

鉛汞《東坡志林》曰﹕人生死自坎離﹐坎離交則生﹐分則死﹔離爲心﹐坎爲腎。龍者﹐求也﹐精也﹐血也﹐出於腎肝﹐藏之坎之物也。虎者﹐鉛也﹐气也﹐力也﹐出於心肺﹐藏之離之物也。不學道者﹐龍常出於水﹐離飛而汞輕﹐虎常出於火﹐虎走而鉛枯。故眞人曰「龍從火裏出﹐虎向水中生。」人生能正坐瞑目﹐調息以久﹐則丹田濕而水上行﹐蓊然如雲蒸於泥丸。火爲水妃﹐妃﹐配也﹐熱必從之﹐所謂龍從火裏出也。龍出於火﹐則龍不飛而汞不幹﹐旬日後﹐腦滿而腰足輕﹐常捲舌舐懸雍上齶也。久則汞下入口﹐咽送直至丹田﹐久則化爲鉛﹐所謂火向水中生也。

三閉收視﹐返聽﹐內言。

八禽《道經》有熊經﹑鳥申﹑鳧浴﹑﹑鴟視﹑虎顧﹑息﹑龜縮﹐謂之八禽。

五气朝元以眼不視﹐而魂在肝﹔以耳不聽﹐而精在腎﹔以舌不聲﹐而神在心﹔以鼻不嗅﹐而气在肺﹔以四肢不動﹐而意在脾﹕名曰五气朝元。

三華聚頂以精化气﹐以气化神﹐以神化虛﹐曰三華聚頂。

九易王母謂漢武曰﹕子但愛精握固﹐閉气吞液。一年易气﹐二年易血﹐三年易精﹐四年易脈﹐五年易髓﹐六年易皮﹐七年易骨﹐八年易發﹐九年易形。形易則變化﹐變化則道成﹐道成則爲仙人。

三關華陽眞人曰﹕子時肺之精華並在腎中﹐號曰金晶。晶者﹐金水未分﹐肺腎之气﹐合而爲一。當時用法﹐自尾閭穴下關搬至夾脊中關﹐自中關搬至玉京上關﹐節次開關以後﹐一撞三關﹐直入泥丸。三關者﹐海波對大骨節爲尾閭下關﹐腰內兩腎對夾脊爲中關﹐一名雙關﹐左右兩肩正中﹐於胸頂下會處髙骨節爲玉枕上關。此謂之三關。

三尸劉很遇異人﹐告之曰「必欲長生﹐先去三尸。人身中有神﹐皆欲人生﹐而三尸只欲人死。人死則神變﹐而屍成鬼﹐子息祭享﹐得歆享之。人夢與惡人爭鬥﹐皆屍與神戰也。」

鳴天鼓道書﹕「學道之人須鳴天鼓﹐以召眾神。」左相叩爲天鐘﹐右相扣爲天磬﹐上下相扣爲天鼓。若卻不祥﹐則鳴鐘﹐伐鬼靈也﹔制伏邪惡﹐則鳴磬﹐集百神也﹔念道至眞﹐則鳴鼓﹐朝眞聖也。要閉口緩頰﹐使聲虛而響應深。

三淸玉淸﹐元始天尊﹔上淸﹐玉宸道君﹐卽靈寶天尊﹔太淸﹐混元老君﹐卽道徳天尊。

老君卽老聃李耳﹐著《道徳經》五千言﹐爲道家之宗。以其年老﹐故號其書曰《老子》。亳州南宮九龍井前﹐有升仙檜﹑煉丹井﹐皆其遺迹。

羨門紫陽眞人周義山入蒙山中﹐遇羨門子乘白鹿﹐佩靑髦之節﹐再拜乞長生訣。羨門曰「子名在丹臺﹐何憂不仙﹖」《列仙傳》﹕槐裏采藥人也﹐食松實﹐形體生毛四寸﹐能飛行捷足。

壺公漢壺公賣藥﹐懸空壺於市肆﹐夜輒跳入壺中﹐費長房於樓上見之﹐知其非常人﹐乃日進餅餌﹐公語曰「隨我跳入壺中﹐授子方術。」

廣成子黃帝聞廣成子在崆峒山﹐往問長生之術。廣成子曰「必靜必淸﹐毋勞爾形﹐無搖爾精﹐可以長生。」

許飛瓊西王母降漢武帝殿﹐有侍女四人。帝問其名﹐曰「許飛瓊﹐董雙成﹐賈陵華﹐段安香。」

安期生賣藥海邊﹐秦始皇東遊﹐請與言﹐三日三夜﹐賜金璧數千萬﹐出置阜鄕亭而去﹐畱玉舄爲報﹐遺書與始皇曰「後數十年求我於蓬萊山下。」生以醉墨灑石上﹐皆成桃花。

隔兩塵韋子威師事丁約﹐一日辭去﹐謂子威曰「郎君得道尙隔兩塵。」儒家曰世﹐釋家曰劫﹐道家曰塵﹐言子威尙有兩世塵緣也。

地行仙張安道生日﹐東坡以拄杖爲壽﹐有詩云「先生眞是地行仙﹐住世因循五百年。」

仙臺郎《續仙傳》﹕晉侯道華晨起﹐飛上松頂﹐謝眾曰「玉皇召我爲仙臺郎﹐今去矣。」

仙人好樓居《郊祀志》﹕漢武帝以道士公孫卿言仙人好樓居﹐於是作首山宮﹐建章安宮﹑光明宮﹐千門萬戶﹐皆極侈靡﹐欲神仙來居其上也。

畫水成路吳猛好道術﹐攜弟子回豫章﹐江水大急﹐人不得渡。猛以手中扇畫江水﹐橫流遂成陸路﹐徐行而過。少頃﹐水復如初。

酒救火後漢欒巴爲尙書郎﹐正旦﹐上賜酒﹐向蜀之﹐有司奏不敬﹐巴謝曰「臣以成都失火﹐故酒救之。」後成都奏失火﹐得雨而滅﹐雨中有酒气。

吐飯成蜂《列仙傳》﹕葛玄從左元放受《九丹經》。仙與客對食﹐吐飯成大蜂數百﹐復張口﹐蜂飛入口﹐嚼之﹐又成飯。大旱時﹐百姓憂之﹐乃飛符著社﹐天地晦瞑﹐大雨如注。

叱石成羊《神仙傳》﹕黃初平年幼牧羊﹐有一道士引入金華山石室中﹐數年﹐教以導引。其兄初起徧索之﹐後問一道士﹐曰「金華山有牧兒。」兄隨往﹐與初平相見﹐問羊何在﹖曰「在山東。」兄同往﹐見白石徧山下﹐平叱之﹐皆起成羊。

鉆石成丹《眞語》﹕傅先生入焦山﹐老君與之木鉆﹐使穿一石﹐厚五尺﹐云穿此便當得道。傅日夜鉆之﹐經四十七年﹐石穿﹐遂得丹升仙。

剪羅成蝶宋慶曆中﹐有九哥者﹐浪迹市丐中﹐燕王呼而賜之酒﹐因請以技悅王。乃乞黃羅一端﹐金剪一具﹐疊而剪碎之﹐俄成蜂蝶無數﹐或集王襟袖﹐或亂棲宮人鬢鬟。九哥復呼之﹐一一來集﹐復成一匹羅。中有一空如一蝶之痕﹐乃宮人偶捉之耳。王曰「此蝶可復完羅否﹖」九哥曰「不必﹐姑畱以表異。」

羽客唐保大中﹐道士譚紫霄﹐號金門羽客。

外丹內丹道家所烹鼎金石爲外丹﹐吐故納新爲內丹。

黃冠唐李淳風之父名播﹐仕隋﹐棄官爲道士﹐自號黃冠子。

臥風雪中譚峭﹐字景升﹐冬則衣綠布衫﹐或臥雪中﹔父常遣家僮尋訪﹐寄冬衣及錢帛。景升得之﹐卽分給貧寒者﹔或寄酒家﹐一無所畱。

八仙漢鐘離﹐名權﹐字云房﹐以裨將從周處與齊萬年戰﹐敗﹐跳終南山﹐遇東華王眞人。至唐始一出﹐度呂巖﹐自稱天下都散漢。呂純陽﹐名巖﹐字洞賓。舉進士不第﹐遇鐘離﹐同憩一肆中﹐鐘離自起炊爨。呂忽昏睡﹐以舉子赴京﹐狀元及第﹐歷官淸要﹐前後兩娶貴家女﹐五子十孫﹐簪笏滿門﹐如此四十年。後居相位﹐獨相十年﹐權勢燻灼﹐忽被重罪﹐籍沒家資﹐押赴云陽﹐身首異處。忽然驚醒﹐方興浩嘆。鐘離在傍﹐炊尙未熟﹐笑曰「黃粱猶未熟﹐一夢到華胥。」呂驚曰「君知我夢耶﹖」鐘離曰「子適來之夢﹐升沈萬態﹐榮瘁多端﹐五十年間﹐止爲俄頃﹐非有大覺﹐焉知人世眞一大夢也。」洞賓感悟﹐遂拜鐘離求其超度。藍采和﹐不知何許人﹐常衣破藍衫﹐黑木腰帶﹐跣一足﹐靴一足﹐醉則持三尺大拍板﹐行歌云「踏踏歌﹐藍采和﹐世界能幾何﹖紅顏一春樹﹐光陰一擲梭。古人滚滚去不返﹐今人紛紛來更多。朝騎鸞鳳到碧落﹐暮見桑田生白波。」詞多率爾而作。後至濠梁﹐忽然輕舉﹐擲下靴帶拍板﹐乘雲而去。韓湘子﹐昌黎從侄﹐少學道﹐落魄他鄕﹐久而始歸。值昌黎誕日﹐怒其流落﹐湘子曰「無怒也﹗請獻薄技。」因爲頃刻花﹐每瓣書一聯云「雲橫秦嶺家何在﹖雪擁藍關馬不前。」昌黎不悟﹐遺之去。後果謫潮州﹐至藍關﹐湘子來候。昌黎乃悟﹐因吟三韻﹐以補前詩﹐竟別。張果老﹐隱恆州中條山﹐見召於唐。開元中﹐寵遇與葉靜能比。自言堯時官侍中﹐葉公密識曰「此混沌初分白蝙蝠精也。」授銀紫光祿大夫﹐放歸。天寶時尸解。《明皇雜錄》﹕張果老隱於中條山﹐常乘白驢﹐日行萬里﹐夜卽疊之﹐置箱篋中﹐乃紙也﹐乘則以水之﹐復成驢。曹國舅﹐不知其名﹐言丞相曹彬之子﹐皇后之弟﹐故稱國舅。少而美姿﹐安恬好靜﹐上及皇后重之。一旦求出家雲水﹐上以金牌賜之。抵黃河﹐爲篙工索渡直急﹐以金牌相抵。純陽見而異之﹐遂拜從得道。何仙姑﹐零陵市人﹐女也。生而紫雲繞室﹐住雲母溪﹐夢神人教食雲母粉﹐遂行如飛。遇純陽﹐以一桃與之﹐僅食其半﹐自是不饑。頗能談休咎。唐天后召見﹐中路不知所之。鐵拐李﹐質本魁梧﹐早歲聞道﹐修眞巖穴。一日﹐赴老君華山之會﹐囑其徒曰「吾魄在此﹐倘遊魂七日不返﹐以火化之。」徒以母病遄歸﹐忘其期﹐六日化之。七日果歸﹐失魄無依﹐乃附一餓殍之屍而起﹐故形骸跛惡﹐非其質矣。

化金濟貧王霸﹐梁時渡江入閩﹐居西郊之外﹐鑿井煉藥﹐能化黃金。歲饑則售金市米﹐徧濟貧者。

擗麟脯麻姑王方平嘗過蔡經家﹐遣使與麻姑相聞﹐俄頃卽至。經興家見之﹐是好女子﹐手似鳥爪﹐衣有文章而非錦繡。坐定﹐各進行廚﹐香气達戶外﹐擗麟脯行酒。麻姑云「接待以來﹐東海三爲桑田矣﹐蓬來水又淺矣」宴畢﹐乘雲而去。姑爲後趙麻胡秋之女﹐父猛悍﹐人畏之。築城嚴酷﹐晝夜不止﹐惟雞鳴稍息。姑卹民﹐假作雞鳴﹐羣雞皆應。父覺欲撻之﹐姑懼而逃入山洞﹐後竟飛升。

蓑衣眞人何中立﹐淮陽書生。一旦焚書裂冠﹐遁至蘇﹐結廬天慶觀﹐披一蓑衣﹐坐臥不易﹐妄談頗驗。凡瘵者﹐與蓑艸服之﹐立愈﹔不與者﹐疾必不起。因稱之蓑衣眞人。宋孝宗遣贄問﹐不言所求。中立掉首曰「有華人卽有番人﹐有日卽有月。」復命﹐上曰「誠如吾心。」蓋所求者﹐恢復大計﹑中宮虛位兩事也。

自舉焚身顏筆仙﹐宋建炎初﹐日售筆十則止。遇轉運使﹐飲以鬥酒。飲畢﹐長揖而去﹐遺筆籃。使左右取而還之﹐盡力不能勝。凡得其筆者﹐管中有詩或偈﹐禍福無不驗。年九十七﹐積葦坐上﹐自舉火焚之﹐人見其乘火雲飛去。

金書姓名廣陵人李玨﹐以販糴以業﹐每斗惟求利兩文﹐以資父母。有糴者授以升斗﹐俾自量。丞相李玨節制淮南﹐夢入洞府﹐見石塡金書姓名﹐內有李玨字﹐方自喜。有二仙童云「此乃江陽部民李玨爾。」

獨立水上葛仙公﹐名玄﹐有仙術。嘗從吳主至溧陽﹐風大作﹐舟覆﹔玄獨立水上﹐而衣履不濕。後白日沖舉。勾漏令洪﹐卽其孫也。

李白題庵許宣平穩城陽山﹐絕粒不食﹐顏如四十﹐行及奔馬。時負薪賣於市﹐嘗獨吟曰「負薪朝出賣﹐沽酒日西歸。借問家何處﹐穿雲入翠微。」李白入山尋之﹐不見﹐題其庵以歸。

使聘不出墨子名翟﹐宋人。外治經典﹐內修道術﹐著書十篇﹐號《墨子》。年八十有二﹐漢武帝遣使聘之﹐不出﹐視其顏色﹐如五十許人。

冬日賣桃李犢子歷數百歲﹐其顏時壯時老﹐時好時丑。陽都酒家有女﹐眉生而連耳﹐細而長﹐眾異之。會犢子牽一黃犢過﹐女悅之﹐遂隨去﹐人不能追也。冬日﹐常見犢子賣桃李市中。

眞一司馬承禎事潘師正﹐傳辟穀導引之術。唐睿宗召問其術﹐對曰「爲道日損﹐損之又損﹐以至於無。」帝曰「治身則爾﹐治國若何﹖」對曰「國猶身也﹐遊心於淡﹐合气於漠﹐與物自然而無私焉﹐則天下治。」帝嗟嘆曰「廣成之言也﹗」謚「眞一先生」。

點化天下賀蘭﹐善服气。宋眞宗召至﹐問曰「人言先生能點金﹐信乎﹖」對曰「臣願陛下以堯舜之道點化天下﹐方士僞術﹐不足爲陛下道。」賜號玄宗大師。

臨葬復生張三丰居寶雞縣金臺觀。洪武二十六年九月二十日﹐自言辭世﹐畱頌而逝。民人楊軌山等置棺殮訖﹐三丰復生。

弘道眞人周思得﹐錢唐人﹐得靈官法﹐先知禍福。文皇帝北徵﹐召扈從﹐數試之不爽。號弘道眞人。先是﹐上獲臺官藤像於東海﹐朝夕崇禮﹐所徵必載以行﹔及金川河﹐舁不可動﹐就思得祕問之。曰「上帝有界﹐止此也。」已而﹐果有楡川之役。

瓶中輒應冷謙﹐洪武初爲協律郎﹐郊廟樂章﹐皆其所撰。有友酷貧﹐謙於壁間畫一門﹐令其友取銀二錠。友入恣取而出﹐遺其引。他日﹐內庫失銀﹐惟二錠不入冊。吏持引迹捕﹐因並執謙。謙渴求飲﹐拘者以瓶水汲與之。謙躍入瓶中﹐拘者惶急。謙曰「無害﹐第持瓶至禦前。」上呼謙﹐瓶中輒應。上曰「汝何不出﹖」對曰「臣有罪﹐不敢出來。」擊碎之﹐片片皆應。

入火不熱周顚仙﹐明初﹐上至南昌﹐顚仙謁道左﹐必曰「告太平﹐打破一个桶﹐另置一个桶。」隨之金陵。嘗曰入火不熱。上命覆以巨甕﹐積薪焚之。火滅揭視﹐寒气凜然。後辭去廬山﹐莫知所之。

指李樹爲姓老子母見日精下落如流星﹐飛入口中﹐因懷娠。後七十二年﹐於陳國渦水李樹下﹐剖左腋而生。指李樹曰「此爲我姓。」耳有三漏﹐頂有日光﹐身滋白血﹐面凝金生﹐舌絡錦文﹐身長一丈二尺﹐齒有四十八。

受元君神寶章變化之方﹐及還丹﹑伏火﹑冰汞﹑液金之術﹐凡七十二篇。

陸地生蓮尹文始先生住室中﹐陸地生蓮花。結艸爲棲﹐精思至道。

白石生生煮白石爲糧﹐問之何不霞舉﹐笑曰「天上多有至尊相奉事﹐更苦於人間爾。」時號爲隱遁仙人。」

古丈人嵩華松下古丈人﹑女子二﹐曰「老人﹐秦之役者﹐二女宮人﹐合爲殉﹐幸脫驪山之役﹐匿此。」

掌錄舌學董謁乞犬羊皮爲裘﹐編棘爲牀﹐聚鳥獸毛而寢。性好異書﹐見輒題掌﹐還家以片籜寫之﹐舌黑掌爛。人謂謁掌錄而舌學。

負圖先生季充號負圖先生。伏生十歲﹐就石壁中受充《尙書》﹐授四代之事。伏生以繩繞腰領﹐一續一結﹐十尋之繩皆結矣。充餌菊術﹐經旬不語﹐人問何以﹐答曰「世間無可食﹐亦無可語之人。」

目光如電涉正閉目二十年。弟子固請之﹐正乃開目﹐有聲如霹靂﹐而閃光若電。已﹐復還閉。

守天廁淮南王安見太淸仙伯﹐以坐起不恭﹐謫守天廁。

墨池梅福在南昌縣﹐水竹幽蔚﹐王右軍典臨川郡日﹐每過此盤礡不能去﹐因號墨池。先是﹐福種蓮花池中﹐嘆曰「生爲我酷﹐身爲我梏﹐形爲我辱﹐妻爲我毒。」遂棄妻﹐入洪山。

靑童絳節張道陵居渠亭山﹐見靑童絳節前導﹐曰「老君至矣。」從者二人﹐雋以弱冠。或指曰「此子房﹐此子淵。」

金蓮花元藏機有馴鳥三﹐類鶴﹐時翔空中﹐呼之立至﹐能授人語﹐常航海飄至一島。人曰「此滄州也。」產分蒂瓜﹐長一尺﹔碧棗丹栗﹐大如梨。池中有足魚﹐金蓮花﹐婦人采爲首飾。曰「不戴金蓮花﹐不得在仙家。」

刺樹成酒葛玄遇親朋﹐輒邀止﹐折艸刺樹﹐以杯盛之﹐汁流如泉﹐杯滿卽止﹐飲之皆旨酒。取瓦礫艸木之實勸客﹐皆脯棗。指蝦蟆﹑飛龜使舞﹐應節如神。爲人行酒﹐杯自至客前﹐不盡﹐杯不去。

林樾長嘯黃野人遊羅浮﹐長嘯數聲﹐遞響林樾。宋咸淳中﹐有戴烏方帽著靴﹐往來羅浮山中﹐見人則大笑﹐反走﹐三年不言姓氏。他日醉歸﹐忽取煤書壁云「云意不知滄海﹐春光欲上翠微﹔人間一墮十劫﹐猶愛梅花未歸。」孟野人之儔云。

腦子誦經司馬承禎善金剪刀書﹐腦中有小兒誦經聲﹐玲玲如振玉﹔額上小日如錢﹐耀射一席。

許大夫婦許大爲許旌陽掃爨。夫婦隱於西山﹐不欲人識姓﹐攺姓曰午﹐又攺姓曰幹。夫婦皆解詩。許大詩云「不是藏名混世俗﹐賣柴沽酒貴忘言。」妻續云「兒家只在西山住﹐除卻白雲誰到門﹗」

服石子單道開服細石子﹐一吞數枚。唐子西贊曰「世人茹柔﹐剛則吐之。匙抄爛飲﹐牛口如飼。至人忘物﹐剛柔一致。其視食石﹐如啖餅餌。北平飲羽﹐出於無心。食石之理﹐於此可尋。我𨿽不能﹐而識其理。庶幾漱之﹐以礪厥齒。」

驅邪院判官白紫靑曰「顏眞卿今爲北極驅邪院左判。」

符釘畫龍毒龍潭二龍飛入殿﹐與張僧繇畫龍鬥﹐風雨震沸。丁玄眞畫鐵符鎭潭龍﹐穿山而去﹔復釘畫龍之目﹐其患乃止。

模先生先生束雙髻於頂﹐攜小竹笥賣藥﹐有疾者手摸之輒愈﹐人呼爲「模先生」。

尊號道士周穆王求神仙﹐始尊號道士。西王母授帝元始眞容﹐始有道士行禮之文。漢桓帝迎老子像入宮﹐用郊天樂祀道教﹐始崇與釋並。

天師魏世祖拜寇謙之天師﹐立道場﹐受符。周武帝封國公﹐唐中宗加金紫階﹐玄宗賜號先生﹐宋神宗賜號處士。寇謙之修張魯法﹐始爲音誦科儀﹐及號召百神導養丹砂之術。唐髙祖始授道官。宋太宗增置道副錄都監。宋太祖始令道士不得畜妻孥。

攺稱眞人張道陵子孫﹐世襲天師﹐掌道教。至明﹐太祖曰「至尊者天﹐何得有師﹖」詔攺眞人。初﹐道陵學長生於蜀之鶴鳴山。山有石鶴﹐鳴則有得道者。道陵居此﹐石鶴乃鳴。

眞武淨樂國王太子﹐遇天神﹐授以寶劍﹐入武當山修道。久之﹐無所得﹐欲出山。見一老嫗操鐵杵磨石上﹐問磨此何爲﹐曰「爲鍼耳。」曰「不亦難乎﹖」嫗曰「功久自成。」眞武悟。遂精修四十二年﹐白日沖舉。

陳摶字圖南﹐亳州人。四五歲﹐遇一靑衣媼乳之。自是穎異﹐書一目十行。邂逅孫君仿﹐謂武當九室巖可居﹐遂往﹐辟穀二十餘年。忽夜見金人持劍呼曰「子道成矣。」後徙華山。宋太宗召見﹐賜號「希夷先生」。

周顚仙周顚者﹐舉錯詭譎﹐人莫能識。每見明太祖﹐必曰「告太平。」上厭之﹐命覆之甕﹐積薪以煆。火息啟視﹐顚正坐宴然。上親爲作《傳》。

張三丰又名邋遢張。明太祖求之﹐不得。人有問仙術者﹐竟不答﹔問經書﹐則津津不絕口。一啖數斗﹐辟穀數月亦自若。隆冬臥雪中。

佛教

禪門五宗南嶽讓禪帥法嗣南嶽﹐下三世百丈海禪師﹐四世潙山靈禪師﹐五世仰山慧寂禪師﹐稱潙仰宗。南嶽下四世黃蘗希運禪師﹐五世臨濟義玄禪師﹐稱爲臨濟宗。靑原思禪師法嗣靑原﹐下六世曹山本寂禪師﹐七世洞山道延禪師﹐稱爲曹洞宗。靑原下五世徳山宣鑑禪師﹐六世雪峯義存禪師﹐七世雲門文偃禪師﹐稱爲雲門宗。靑原下八世羅漢琛禪師﹐九世淸涼文益禪師﹐稱法眼宗。凡五宗﹐今天下惟曹洞﹑臨濟爲盛。

佛入中國漢明帝夢金人長丈餘﹐飛空而下。訪之羣臣﹐傅毅曰「西域有神﹐其名曰佛。」乃使蔡等往天竺求其道﹐得其書及沙門﹐由是教流中國。

象教如來旣化﹐諸大弟想慕不已﹐遂刻木爲佛﹐瞻敬之。杜詩曰「方知象教力。」

優曇缽《法華經》﹕是人希有過於優曇缽。優曇﹐花名﹐應瑞三千年一現﹐現則金輪王出。

般若航淸涼禪師云「夫般若者﹐苦海之慈航﹐昏衢之巨燭。」

兜率天《法苑珠林》﹕兜率天雨摩尼珠﹐護世城雨美膳﹐阿修羅天雨兵仗﹐閻浮世界雨淸淨。雨者﹐被其惠﹐猶言賜也。

西方聖人《列子》﹕太宰問孔子﹕「孰爲聖人﹖」子曰「西方有聖人﹐不治而不亂﹐不言而自信﹐不化而自行﹐蕩蕩乎民無能名焉。」

不二法門《文選》﹕文殊謂維摩詰曰「何爲是不二法門﹖」摩詰不應﹐文殊曰「乃至無有文字言語﹐是眞入不二法門。」

卽心卽佛《傳燈錄》﹕有僧問大梅和尙見馬祖得个恁麼﹐大梅曰「馬祖向我道卽心卽佛。」曰「馬祖近日又道非心非佛。」大梅曰「這老漢惑亂人﹐任汝非心非佛﹐我只管卽心卽佛。」其僧白於馬祖﹐祖曰「梅子熟矣。」

舍利塔《說苑》﹕阿育王所造釋迦眞身舍利塔﹐見於明州鄞縣。太宗命取舍利﹐度開寶寺地﹐造浮屠十一級以藏之。

沙門《漢記》﹕沙門﹐漢言「息心」﹐息欲而居於無爲也。梵云「沙門那」﹐或曰「桑門」﹐漢言「勤息」﹐譯曰「勤行」。又曰「善覺」﹐又稱「沙彌」﹐又稱「比丘」。秦言「乞士」﹐又曰「上人」。

�芻《尊勝經》﹕�芻﹐艸名﹐有五義﹕生不背日﹔冬夏常靑﹔性體柔軟﹔香气遠騰﹔引蔓旁布。爲佛徒弟﹐故以名僧。

紫衣吏《史略》曰﹕唐武則天朝﹐賜僧法朗等紫袈裟。僧之賜紫衣﹐自武后始。

五戒凡出家﹐師已許之﹐乃爲受五戒﹐謂之一不殺生﹐二不偸盜﹐三不邪淫﹐四不妄語﹐五不飲酒。

傳燈釋書以燈諭﹐謂能破暗也。六祖相傳法曰傳燈。今有《傳燈錄》。杜詩曰「燈傳無白日。」

飛錫《髙僧傳》﹕梁武時﹐寶志愛舒州潛山奇絕﹐時有方士白鶴道人者亦欲之。帝命二人各以物識其地﹐得者居之。道人以鶴止處爲記﹐寶志以卓錫處爲記。已而﹐鶴先飛去﹐忽聞空中錫飛聲﹐遂卓於山麓﹐而鶴止他處﹐遂各以所識築室焉。故稱行僧爲飛錫﹐住贈爲卓錫﹐又曰掛錫。

祝發賀僧披剃從教﹐頂相堂堂。《唐書》﹕「祝發艸。」僧剃髮曰艸。

檀那﹑檀越梵語陀那缽底﹐唐言施主稱檀那者﹐卽訛「陀」爲﹐「檀」﹐去「缽底」﹐故曰檀那也。又稱檀越者﹐謂此人行檀施﹐能越貧窮海。

伊蒲饌後漢楚王映詣闕以縑贖罪﹐詔報曰﹕王好黃老之言﹐尙浮屠之教﹐還其贖以助伊蒲塞桑門之饌。

風幡論《傳燈錄》﹕六祖惠能初寓法性寺﹐風揚幡動。有二僧爭論﹐一云風動﹐一云幡動。六祖曰「風幡非動﹐動自心耳。」

傳衣缽五祖欲傳衣缽﹐乃集五百僧謂曰「誰作無像偈﹐卽付與衣缽。」首座云「身似菩提樹﹐心爲明鏡臺﹐時時勤拂拭﹐何處染塵埃﹖」慧能攺曰「菩提本無樹﹐明鏡亦非臺﹐本來無一物﹐何處惹塵埃﹖」五祖驚曰「此全悟道﹐脫然無像﹐且無慮矣。」卽以法寶及所傳袈裟﹐盡以付之。

得眞印梁達摩奉佛衣來﹐得道者傳付以爲眞印。六祖盧惠能受戒韶州﹐曹溪說法﹐乃置其衣而不傳﹐後謚爲大鑑。

楊枝水佛圖澄天竺人﹐妙通玄術﹐善誦咒﹐能役使鬼神。石勒聞其名﹐召試其術。澄取缽盛水燒香﹐須臾﹐缽中生靑蓮花。勒愛子暴病死﹐澄取楊枝灑而咒之﹐遂蘇。披襟當箭《傳燈錄》﹕石鞏和尙常張弓架箭﹐以待學者。義思禪師詣之﹐石鞏曰「看箭﹗」師披襟當之。鞏笑曰「三十年張弓架箭﹐只射得半个漢。」

一塢白雲廣嚴院咸澤禪師逍遙自足。僧曰「如何是廣嚴家風﹖」師曰「一塢白雲﹐三間茅屋。」

安心竟可大師問初祖達摩曰「諸佛法印﹐可得聞乎﹖」祖曰「諸佛法印﹐匪從人得。」可曰「我心未寧﹐乞師與安。」祖曰「將心來﹐與汝安。」可良久曰「覓心了不可得。」祖曰「與汝安心竟。」

求解脫信大師禮三祖曰「願和尙慈悲﹐乞與解脫法門。」祖曰「誰縛汝﹖」曰「無人縛。」祖曰「旣無人縛﹐何更求解脫乎﹖信於言下有省。」

入門來世尊見文殊立門外﹐曰「何不入門來﹖」殊曰「我不見一法﹐在門外何以教我入門來﹖」

再轉﹡﹡世尊臨入涅﹐文殊請佛再轉﹡﹡。世尊咄云「吾住世四十九年﹐不曾有一字與人。汝請吾再轉﹡﹡﹐是謂吾已轉﹡﹡耶﹖」

汝得吾髓達摩將滅﹐命門人各言所得道。副曰「如我所見﹐不執文字﹑不離文字而爲道。」師曰「汝得吾皮。」總持曰「我今一見﹐更不再見。」師曰「汝得吾肉。」道育曰「四大本空﹐五陰非有﹐而我所見無一法可得。」師曰「汝有吾骨。」最後慧可禮拜依位而立﹐師曰「汝得吾髓。」

不起無相般若尊者問達摩﹕「於諸物中何物無相﹖」曰「於諸物中不起無相。」

洗缽盂去僧問趙州﹐學入初入叢林﹐乞師指示。州曰「喫粥了也未﹖曰「喫了也。」州曰「洗缽盂去。」其僧乃悟入。

使得十二時僧問趙州﹕「十二時中如何用心﹖」師曰「汝被十二時使﹐老僧使得十二時。」

天雨花梁髙僧講經於天龍寺中﹐天雨寶花﹐繽紛而下。徐玉泉贈詩云「錫杖飛身到赤霞﹐石橋閒人坐演三車﹝三車謂三乘﹐大乘﹑小乘﹑上乘﹞。一聲野鶴仙濤起﹐白晝天風送寶花。」

石點頭梁有異僧玉生者﹐又名竺道生﹐人稱曰生公。講經於虎丘寺﹐人無信者。乃聚石爲徒﹐坐而說法﹐石皆點頭。

龍聽講梁有僧講經﹐有一叟來聽﹐問其姓氏﹐乃潭中龍也﹐云「歲旱得閒﹐來此聽法。」僧曰「能救旱乎﹖」曰「帝封江湖﹐不得擅用。」僧曰「硯水可乎﹖」曰「可。」乃就硯吸水徑去﹐是夕大雨﹐水皆黑。

離此殼漏子《傳燈錄》﹕洞山良價和尙將圓寂﹐謂眾曰「離此殼漏子﹐向什麼處相見﹖」眾不對﹐師儼然坐化。

隻履西歸後漢二十八祖達摩﹐中天竺國佛法﹐起自初祖迦葉尊者﹐至達摩乃二十八祖。梁武帝天通元年始至中國﹐是爲東土始祖﹐端居而逝。後三載﹐魏宋云使西域﹐歸遇師於蔥嶺﹐手持只履﹐翩翩獨逝﹐問師何往﹐曰「西天去。」明帝啟其壙﹐惟一革履存焉。

�維荼毗天竺第九祖入滅﹐眾以香油旃檀維眞體。僧亡火化曰維﹐又曰荼毗。東坡宿曹溪﹐借《傳燈錄》讀﹐燈花落燒一僧字﹐卽以筆記臺上﹕「曹溪夜岑寂﹐燈下讀傳燈。不覺燈花落﹐荼毗一个僧。」

截卻一指天龍合掌頂禮拜問於古徳﹐曰「敢問佛在何處﹖」古徳曰「佛在汝指頭上。」天龍豎一指朝夕觀看。古徳從背後截去其一指﹐天龍豁然大悟。後人曰「天龍截卻一指﹐痛處卽是悟處。」

喫在肚裏有老僧喫飯﹐人問之曰「和尙喫飯與常人異否﹖」僧曰「老僧喫飯﹐口口喫在肚裏。」

放生北使李諧至梁﹐武帝與之遊歷。偶至放生處﹐帝問曰「彼國亦放生否﹖」諧曰「不取亦不放。」帝大慚。

海鷗石虎佛圖澄依石勒﹑石虎﹐號大和尙。以麻油塗掌﹐占見吉凶數百里外﹐聽浮屠鈴聲﹐逆知禍福。虎卽位﹐師事之﹐時謂澄以石虎爲海鷗鳥。

帝言日中虎丘生公於石上講經﹐宋文帝大會僧眾施食﹐人謂僧律日過中卽不食。帝曰「始可中耳。」生公曰「日麗天﹐天言中﹐何得非中﹖」卽舉箸而食。

碎卻筆硯李泌在衡山事明瓚禪師﹐師瓚云「欲學道者﹐先將筆硯碎卻。」

六道釋家有六道輪回之說﹐曰天道﹑人道﹑魔道﹑地獄道﹑餓鬼道﹑畜生道。

捱日庵善導和尙庵名捱日﹐示眾云「體此二字﹐一生受用。」

抱佛腳雲南之南一番國﹐俗尙釋教。有犯罪當誅者﹐趨往寺中﹐抱佛腳悔過﹐願髡發爲僧﹐使貰甚罪。今諺曰「閒時不燒香﹐急來抱佛腳。」本此。

九日杜鵑唐周寶鎭潤州﹐知鶴林寺杜鵑花奇絕﹐謂僧殷七七曰「可使頃刻開花副重九乎﹖」七七曰「諾。」及九日﹐果爛熳如春。

摩頂止啼宋安東人婁通者﹐生有異相﹐掌中一目﹐中指七節﹐長爲承天寺僧。嘗召入大內﹐適仁宗生﹐啼哭不止﹐摩其頂曰「莫叫﹐莫叫﹐何似當初莫笑。」啼遂止。

玉帶鎭山門了元號佛印﹐住金山寺﹐蘇軾訪之。了元曰「內翰何來﹖此間無坐處。」軾戲曰「借和尙四大作禪牀。」了元曰「四大本空﹐五蘊非有。」軾投以玉帶鎭山門﹐了元報以一衲。

白土雜飯新羅國僧金地藏﹐唐至徳間渡海﹐居九華山﹐取巖間白土雜飯食之。九十九日忽召徒眾告別﹐坐化函中。後三載開視﹐顏色如生﹐舁之﹐骨節俱動。

滌腸小釋迦保昌黎氏子﹐九歲入山﹐精修五載得悟。一日歸省其母﹐啖之肉﹐出至溪中﹐以刀刳腸滌淨﹐唐賜號澄虛大師。

釋解文通慧姓張﹐棄家祝發﹐師令掌廁盥盆。忽有市鮮者沃於盆﹐文偶擊之﹐僕地死。文懼﹐奔西華寺﹐久之﹐爲長老。忽曰「三十年前一段公案﹐今日當了。」眾問故﹐曰「日午自知之。」一卒持弓至法堂﹐瞠目視文﹐欲射之。文笑曰「老僧相候已久。」卒曰「一見卽欲相害﹐不知何仇﹖」文告以故﹐卒悟曰「冤冤相報何時了﹐劫劫相纏豈偶然﹐不若與師俱解釋﹐如今立地往西天。」視之立逝矣﹐文卽索筆書偈而化。

冤家亦生寶志﹐梁武帝師事之。皇子生﹐志曰「冤家亦生矣。」後知與侯景同日生。

正大衍歷一行從普寂禪師爲徒。唐玄宗召問曰「卿何能﹖」對曰「善記覽。」卽以宮人籍試之﹐一無所遺﹐玄宗呼爲「聖人」。漢洛下閎造大衍歷云「歷八百歲當差一日﹐有出而正之者。」一行當其期﹐乃定大衍歷。

雨隨足注蓮池名宏﹐沈氏子﹐爲諸生﹐辭家祝發。見雲棲幽寂﹐結茅以居﹐絕糧七日﹐倚壁危坐。雲棲多虎﹐皆遠徙。歲旱﹐擊木魚循田念佛﹐雨隨足迹而注。人異之。遂成蘭若﹐專以淨土一門普攝三根﹐著述甚多﹐諸方尊爲法門周﹑孔。

爲讓帝剃髮南州法師名博洽﹐山陰人﹐禪定之餘﹐肆力詞章﹐居金陵。靖難時﹐金川門開爲建文君剃髮。文皇聞而囚之十餘年。姚榮靖臨革﹐上臨視﹐問所欲言﹐於榻上叩首曰「博洽系獄久矣。」上卽日出之。仁宗卽位﹐數被召問﹐宣徳中畱偈而化。

賫藥僧住得號赤腳僧﹐常居廬山。洪武間﹐上不豫﹐住得賫藥詣闕﹐謂天眼尊者及周顚仙所奉﹐上服之﹐立愈﹐禦制詩賜之。

乞宥沙彌冰蘗名維則﹐洪武二十五年﹐上命凡天下僧人有名籍者﹐皆要俗家餘丁一人充軍。維則時進偈七章﹐其七曰「天街密雨卻煩囂﹐百稼臻成春气饒。乞宥沙彌疏戒檢﹐袈裟道在祝神堯。」上覽偈﹐爲收成命。

日月燈王介甫嘗見舉燭﹐因言「佛書有日月燈光明佛﹐燈光豈得配日月﹖」呂吉甫曰「日昱乎晝﹐月昱乎夜﹐燈光昱乎晝夜﹐日月所不及﹐其用無差。」介甫大以爲然。

臥佛《涅經》云「如來背痛﹐於雙樹間北首而臥。」故後之圖繪者爲此像。晉庾公嘗入佛圖﹐見臥佛﹐曰「此子疲於津梁。」於時以爲名言。

佛像張玄之﹑顧敷﹐是顧和中外孫﹐皆少而聰慧﹐和並知之﹐而嘗謂顧勝於張。時張九歲﹐顧七歲。和與之俱至寺中﹐見佛般泥恆像﹐弟子有泣者﹐有不泣者。和以問二孫。玄謂﹕被親﹐故泣﹔不被親﹐故不泣。」敷曰「不然。當有忘情﹐故不泣﹔不能忘情﹐故泣。」

天女散花《維摩經》云﹕會中有天女散花﹐諸菩薩悉皆墮落﹐至大弟子便著不墮。天女曰「結習未盡﹐故花著身﹔結習盡者﹐花不著身。」

三乘法門曰大乘﹑中乘﹑小乘。乘乃車乘之乘。阿羅漢獨了生死﹐不度眾人﹐故曰小乘﹔圓覺之人﹐半爲人半爲己﹐故曰中乘﹔菩薩爲大乘者﹐如車之大者﹐能度一切眾生。故曰三車之教。

三空生﹑法﹑俱也。三慧﹐聞﹑思﹑修也。三身﹐法﹑報﹑化也。三寶﹐佛﹑法﹑僧也。三界﹐欲界﹑色界﹑無色界也。三毒﹐貪﹑�﹑癡也。三漏﹐欲漏﹑有漏﹑無明漏也。三業﹐身﹑口﹑意也。三災﹐饑饉﹑疾疫﹑刀兵也。三大災﹐火﹑水﹑風也。

弩目低眉薛道衡遊開善寺﹐謂一沙彌曰「金剛何以弩目﹖菩薩何以低眉﹖」沙彌曰「金剛弩目﹐所以攝服羣魔﹔菩薩低眉﹐所以慈悲六道。」

速脫此難《大集》云﹕昔有一人避二醉眾﹝生死﹞﹐緣藤﹝命根﹞入井﹝無常﹞﹐有黑白二鼠﹝日﹑月﹞嚼藤將斷﹐旁有四蛇﹝四大﹞欲螫﹐下有三龍﹝三毒﹞吐火張爪拒之﹐其人仰望二象﹐已臨井上﹐憂惱無托。忽有蜂過﹐遺蜜滴入口﹝五欲﹞﹐是人接蜜﹐全忘危懼﹐知人見此﹐各宜修行﹐速脫此難。

五蘊皆空五蘊者﹐就眾生所執根身器界質礙形量之物名爲色﹔以現前領納違順二境﹐能生苦樂者名受﹔以緣慮過現未三世境者名想﹔念念遷流﹐新新不住者名行﹔明了分別者名識。五者皆能蓋覆眞性﹐封妙明﹐故總謂之蘊﹐亦名五陰﹐亦名五眾。

慧業文人會稽太守孟事佛精懇﹐而爲謝靈運所輕。謝嘗語曰「得道應須慧業文人﹐卿生天在靈運前﹐成佛當在靈運後。」

拔絮誦經佛圖澄左乳旁有一孔﹐通徹腹內﹐常塞以絮。至夜欲誦經﹐則拔絮﹐一空洞明﹔或過水邊﹐引腸洗之﹐復納入。

世尊生日《周書異記》﹕周昭王二十四年四月八日﹐山川震動﹐有五色光入貫太微。太史蘇由奏曰「有大聖人生於西方﹐一千年外﹐聲教及此。」卽佛生之日也。穆王五十三年二月十五日﹐天地震動﹐西方有白虹十二道連夜不滅。太史扈多曰「西方有大聖人滅度﹐衰相現耳。」此時佛涅也。

悉達太子《異記》又云﹕天竺迦維衛國淨飯王妃﹐夢天降金人﹐遂有孕﹐於四月八日太子生於右脇﹔名悉達多。年十九﹐入檀特山修行證道﹐至穆王三年明星出時成佛﹐號世尊。於熙連河說《大涅經》﹐以正法眼藏將金縷僧伽黎衣傳與弟子大迦葉﹐爲第一世祖。穆王五十三年二月十五日﹐往拘屍城娑羅樹間入般涅﹐在世教化四十九年﹐是爲釋迦牟尼﹐姓剎利。

六祖初祖達摩﹐二祖慧可﹐三祖僧燦﹐四祖道信﹐五祖弘忍﹐六祖慧能。一祖一隻履﹐二祖一隻臂﹐三祖一罪身﹐四祖一隻虎﹐五祖一株松﹐六祖一張碓。梁武通天元年﹐達摩來自西土﹐以袈裟授慧可﹐曰「如來以正法眼藏付迦葉﹐展轉至我﹐今付汝。吾滅後二百年﹐衣止不傳。」遂說偈曰「我本來玆土﹐傳法救迷情﹐一花開五葉﹐結果自然成。」

佛始生周昭王之二十四年至孝王元年佛入涅﹐始佛著於經﹐漢武帝得休屠祭天金人﹐始佛像入中國。周穆王時﹐始西極國化人來。秦始皇時﹐始沙門室利房等至﹐皇囚之﹐夜有金人破戶出。至漢明帝﹐始以僧天竺摩騰入中國﹐隨文帝始西域大食入中國﹝回回教門﹞。元魏始作大佛像﹐髙四十三尺﹐用黃金﹑銅。五代宗作羅漢像用鐵。後秦始尊鳩摩羅什爲法師﹐宋徽宗稱爲徳士。漢靈帝時安世髙始立戒律﹐魏朱士行始中國人受戒。後魏始立戒壇﹐宋太祖別立尼戒壇。漢明帝始聽陽城侯劉峻女出家﹐石虎聽民爲僧﹑尼﹐唐睿宗度公主爲道士。後魏太祖始授僧官﹐隋文帝制僧官十統﹐唐制兩僧錄司﹐唐武后始令僧尼隸禮部﹐唐玄宗始給度牒。漢章帝時﹐西域僧作數珠象﹐一年十二月﹑二十四气﹑七十二候﹐共一百單八。五代僧志林作木魚。漢武帝尙南越﹐始禁咒﹐唐中宗時西京始投。時壽安墨石山有靈神祠﹐過客投仰吉。唐太宗遣玄奘往西域取諸經像。至賓國﹐道險不可過﹐玄奘閉室而坐﹐忽見老僧授以《心經》一卷﹐令誦之﹐遂虎豹潛迹。至佛國﹐取經六百部以歸。

孰爲大慶法王傅爲大宗伯時﹐武宗好佛﹐自名「大慶法王」。番僧奏請腴田千畝爲下院﹐批禮部議﹐而書大慶法王﹐與聖旨並。佯不知﹐劾番僧曰「孰爲大慶法王﹐敢與至尊並書﹐不大敬﹗」詔勿問。

醫

《神農經﹖上藥養命》謂五石之煉形﹐五芝之延年也。《中藥養性》謂合歡之蠲忿﹐萱艸之忘憂也。《下藥治病》謂大黃之除實﹐當歸之止痛也。

君臣佐使凡藥有上中下之三品﹐凡合藥宜用一君﹑二臣﹑三佐﹑四使﹐此方家之大經也。必辧其五味。三性﹑七情﹐然後爲和劑之節。五味謂鹹﹑酸﹑甘﹑苦﹑辛。酸爲肝﹐鹹爲腎﹐甘爲脾﹐苦爲心﹐辛爲肺﹐此五味之屬五臟也。三性謂寒﹑濕﹑熱。七情有相刑﹐有相須者﹐有相使者﹐有相畏者﹐有相惡者﹐有相殺者﹐其用又有使焉。湯丸酒散﹐視其病之深淺所在而服之。

砭石梁金元起欲上《素問》﹐訪以砭石﹐王僧孺曰「吉人常以石爲鍼﹐不用鐵﹔季世無佳石﹐故以鐵代石。」

病有六不治驕恣不論於理﹐一不治也﹔輕身重財﹐二不治也﹔衣食不能適﹐三不治也﹔陰陽並藏气不定﹐四不治也﹔形羸不能服藥﹐五不治也﹐信巫而不信醫﹐六不治也。

兄弟行醫魏文侯問扁鵲曰「子昆弟三人﹐孰最善爲醫﹖」對曰「長兄病視神﹐未有形而除之﹐故名不出於家。仲兄治病﹐其在毫毛﹐故名不出於閭。若扁鵲者﹐血脈﹐投毒藥﹐副肌膚﹐故名聞於諸侯。」文侯曰「善﹗」

見垣一方扁鵲少時遇長桑君﹐出懷中藥﹐飲以上池之水﹐三十日﹐視見垣一方人。以此視病﹐盡見五臟癥結﹐特以診視爲名耳。見垣一方﹐猶言隔墻見彼方之人也。

病在骨髓扁鵲適齊﹐桓侯客之。入見﹐曰「君有疾在腠理﹐不治將深。」侯曰「寡人無疾。」後五日復見﹐曰「君之疾在血脈矣。」侯曰「無疾。」後五日復見﹐曰「君之疾在腸胃矣。」候曰「無疾。」後五日復見﹐望見桓侯﹐卻走曰「君之疾已在骨髓﹐此湯熨﹑鍼石﹑酒醪之所不及也。」數日後﹐侯病劇﹐召扁鵲﹐鵲已逃去。侯遂死。

扁鵲被刺扁鵲名聞天下。過邯鄲﹐聞貴婦人﹐卽爲帶下醫﹔過洛陽﹐聞周人愛老人﹐卽爲耳目痺醫﹔來入咸陽﹐聞秦人愛小兒﹐卽爲小兒醫﹔隨俗爲變。秦太醫令李﹐自知伎不如扁鵲﹐使人刺殺之。

病入膏肓晉侯求醫於秦﹐秦伯使醫緩治之。未至。公夢二豎子曰「彼良醫也﹐懼傷我﹐焉逃之﹖」其一曰「居肓之上﹑膏之下﹐將若我何﹖」醫至﹐曰「疾不可爲也。在肓之上﹑膏之下﹐攻之不可達﹐鍼之不可及﹐藥不至焉。」公曰「良醫也﹗」厚禮而歸之。

姚劑三解後周姚僧坦善醫。伊婁自腰至臍﹐似有三縛。僧坦處三劑﹐初服﹐上縛卽解﹔次服﹐中縛卽解﹔又服﹐三縛悉除。

太倉公姓淳於﹐名意﹔爲人治病﹐立決死生﹐多奇中﹐用藥若神。

東垣十書《李杲傳》﹕易州張元素之祕業﹐士大夫非危急之疾﹐不敢謁﹐時以神醫目之。所著有《東垣十書》。

刮骨療毒華佗疾在腸胃不能散者﹐飲以藥酒﹐割腹湔洗積滯﹐傅神膏合之﹐立愈。如割關侯臂而去毒﹐鍼曹操頭風而去風是也。

醫國手《國語》﹕晉平公有疾﹐秦伯使人視之﹐趙文子曰「醫及國家乎﹖」對曰「上醫醫國﹐其次救人﹐固醫職也。」

杏林《廬山記》﹕董奉每治人病﹐病愈﹐令種杏一株﹐遂成林。奉後成仙﹐上升。

徙癰薛伯宗善徙癰疽。公孫泰患背疽﹐伯宗爲气封之﹐徙置齋前柳樹上。明日疽消﹐而樹起一癅如拳大。稍稍長二十餘日﹐癅大潰爛﹐出黃赤汁斗許﹐樹爲委損矣。

橘井晉蘇耽種橘鑿井﹐以療人疾。時病疫者﹐令食橘葉﹐飲井水﹐卽愈。世號橘井。

肘後方葛洪抄《金匱方》百卷﹐《肘後要急方》四卷。

千金方孫眞人愈龍疾﹐授以《龍宮祕方》一卷﹐治病神驗﹐後集爲《千金方》傳世。

照病鏡葉法善有鐵鏡﹐鑑物如水。人有疾以鏡照之﹐盡見臟腑中所滯之物﹐然後以藥治之﹐疾卽愈。

醫稱郎中郎中知五府六部事﹐醫人知五臟六腑事﹐故醫人亦稱郎中。北人因郎中而遂稱大夫。

�水名醫龐安常﹐宋神哲間馳名京邸﹐於書無所不讀﹐而尢精於傷寒﹐妙得長沙遺旨。性豪俊﹐每應人延請﹐必駕四舟﹐一聲伎﹐一廚傳﹐一賓客﹐一雜色工藝之人﹐日費不貲。

兪拊始爲醫﹐割皮肌湔滌臟腑﹔後倉公解顱﹐盧醫剖心﹐華佗祖之。黃帝始制鍼灸﹐神農始命僦貸﹐季岐伯師也﹐理色脈﹐巫彭始制丸藥。伊尹始制煎藥﹐秦和戰國人﹐始制藥方。

醫諫髙鏊﹐正徳時爲太醫院醫士。上將南巡﹐鏊以醫諫。上怒曰「鏊我家官﹐亦附外官梗朕耶﹖」命杖之百而戍烏撒。肅宗攺元﹐召還復職。時有星官楊源﹐亦以占候諫死戍所。

歷代名醫圖贊

伏羲氏贊茫茫上古﹐世及庖犧。始畫八卦﹐爰分四時﹐究病之源﹐以類而推﹐神農之降﹐得而因之。

神農氏贊仰惟神農﹐植藝五穀﹐斯民有生﹐以化以育﹐慮及夭傷﹐復嘗艸木﹐民到於今﹐悉沾其福。

黃帝軒轅氏贊偉哉黃帝﹐聖徳天授﹐岐伯兪拊﹐以左以右﹐導養精微﹐日窮日究﹐利及生民﹐勿替於後。

岐伯全元起贊天師岐伯﹐善答軒轅﹐制立《素問》﹐始顯醫源。

雷公名贊太乙雷公﹐醫藥之宗﹐炙炮制﹐千古無窮。

秦越人扁鵲贊秦神扁鵲﹐精研醫藥﹐編集《難經》﹐古今欽若。

淳於意贊漢淳於意﹐時遇文帝﹐封贈倉公﹐名傳萬世。

張仲景機贊漢張仲景﹐傷寒論證﹐表裏實虛﹐載名亞聖。

華佗贊魏有華佗﹐設立瘡科﹐刮骨療疾﹐神效良多。

太醫王叔和贊晉王叔和﹐方脈之科﹐撰成要訣。普濟沈屙。

皇甫士安謐贊皇甫士安﹐治法千般﹐經言甲乙﹐造化實難。

葛稚川洪贊隱居羅浮﹐優遊養導﹐世號仙翁﹐方傳《肘後》。

孫思邈贊唐孫眞人﹐方藥絕倫﹐扶危拯弱﹐應效如神。

韋慈藏訊贊大唐藥王﹐徳號慈藏﹐老師韋訊﹐萬古名揚。

相

相聖人姑布子卿﹐相孔子曰「其顙似堯﹐其頂類臯陶﹐其肩類子產﹐然自腰以下不及禹三寸﹐身長九尺三寸﹐累累然若喪家之狗。」

彈血作公陶侃左手有文﹐直達中指上橫節便止。有相者師圭謂﹕「君左手中指有豎理﹐若徹於上﹐位在無極。」侃以鍼挑之令徹﹐血流彈壁﹐乃作「公」字。後果如其兆。

官至封侯衛靑少時﹐其父使牧羊﹐兄弟皆奴畜之。有鉗徒相靑曰「官至封侯。」靑筆曰「人奴之生﹐得無笞罵足矣﹐焉得封侯﹖」

須如蝟毛劉道桓溫須如反蝟毛﹐眉如紫石稜﹐自是孫仲謀﹑司馬宣王一流人。

�蛇入口漢周亞夫爲河南守﹐許負相之﹐曰「君後三年爲侯。八年爲宰相﹐持國秉政。九年當餓死。」亞夫笑曰「旣貴如君言﹐又何餓死﹖」負指其口曰「蛇入口故耳。」後果然。

豕喙牛腹《國語》﹕叔魚生﹐其母視之﹐曰「是虎目而豕喙﹐鳶肩而牛腹﹐溪壑可盈﹐是不可饜也﹐必以賄死。」

虎厄晉簡文初無子﹐令相者徧閱宮人﹐時李太后執役宮中﹐指後當生貴子而有虎厄。帝幸之﹐生武帝﹐旣爲太后﹐服相者之驗﹐而怪虎厄無謂。且生未識虎﹐命圖形以觀﹐戲擊之﹐患手腫而崩。

蜂目豺聲潘滔見王惇少時謂曰「君蜂目已露﹐但豺聲未振耳。必能食人﹐亦當爲人所食。」

鬼躁鬼幽管輅曰「鄧之行步﹐筋不束骨﹐此爲鬼躁。何晏容若槁木﹐此爲鬼幽。」

識武則開唐袁天綱見武后母曰「夫人當生貴子。」後尙幼﹐母抱以見﹐給以男﹐天綱熟視之﹐曰「龍瞳鳳頸﹐若爲男兒﹐當作天子。」

伏犀貫玉枕袁天綱見竇軌曰「君伏犀貫玉枕﹐輔角全起﹐十年且顯﹐立功在梁﹑益間。」

�刀相者陳訓背語甘卓曰「甘侯仰視首昂﹐相名刀。目中赤脈自外入﹐必兵死。」

識王安石宋李承之在仁宗朝官郡守﹐因邸吏報包孝肅拜參政﹐或曰「朝廷自此多事矣。」承之正色曰「包公無能爲也﹐今知鄞縣王安石﹐眼多白﹐甚似王惇。他日亂天下者﹐此人也。」

麻衣道人宋錢若水謁陳希夷﹐希夷與老僧擁鑪﹐熟視若水﹐以火箸畫灰上﹐云「做不得。」徐曰「急流中勇退人也。」後再往﹐希夷曰「吾始以子神淸﹐謂可作仙。時召麻衣道人決之﹐云子但可作公卿耳。」

耳白於面歐陽公耳白於面﹐名滿天下﹔唇不著齒﹐無事得謗。

始相人史佚始相人﹐一云姑布子卿風鑑﹐內史服唐舉﹐呂公通其術﹐伯益始相馬。

柳莊相明袁珙遇僧道衍於嵩山寺﹐相之曰「目三角白﹐形如病虎﹐性嗜殺人﹐他日劉秉忠之流也。」後衍薦珙於北平酒肆中﹐識燕王﹐卽相爲太平天子。其子忠徹亦善相﹐燕王命其徧相謝貴諸人﹐而後靖難。

好相人單父人呂公﹐好相人﹐見季狀貌﹐奇之﹐因妻以女﹐乃呂后也。

有封侯骨漢翟方進少孤﹐事後母孝﹐嘗爲郡小吏﹐爲諸掾所詈辱﹐乃從蔡父相﹐大奇之﹐曰「小吏有封侯骨。」遂辭母﹐遊學長安。母憐其幼﹐隨之入京﹐織履以給﹐卒成名儒﹐舉髙第﹐拜相﹐封髙陵侯。

五老峯下叟五代黃損﹐與桑維翰﹑宋齊丘嘗遊五老峯﹐見一叟長嘯而至﹐相維翰曰「子異日作相﹐然而狡﹐狡則不得其死。」相齊丘曰「子亦作相﹐然而忍忍﹐則不得其死。」獨異損曰「子有道气﹐當善終。」其後維翰相晉﹐齊丘相南唐﹐皆見殺﹐世以爲前定。而損仕梁﹐官左僕射﹐雅以詩文名。

貴不可言蒯徹以相術說韓信曰「相君之面﹐不過封侯﹔相君之背﹐貴不可言。」

龜息李母以嶠問袁天綱﹐答曰「神气淸秀﹐恐不永耳。」請伺嶠臥﹐而候鼻息﹐乃賀曰「是龜息也﹐必貴而壽。」

葬

客土無气浮圖泓師與張說市宅﹐視東北隅已穿二坎﹐驚曰「公富貴一世矣﹐諸子將不終。」張懼﹐欲平之。泓師曰「客土無气﹐與地脈不連﹐譬如身瘡﹐補他肉無益也。」

折臂三公晉有術士相羊祜墓當有授命者﹐祜聞﹐掘斷地勢﹐以壞其形。相者曰「尙出折臂三公。」祜後墮馬折臂﹐位至三公。

冢上白气蕭吉經華陰﹐見楊素冢上白气屬天﹐密言之煬帝﹐曰「素家當有兵禍﹐滅門之象。攺葬﹐庶可免﹗」帝從容謂玄感﹐宜早攺葬。玄感以爲吉祥﹐托言遼東未滅﹐不遑私事。未幾﹐以謀反滅。

示葬地孫鐘種瓜爲業。一日﹐三人造門﹐鐘設瓜分飲﹐三人曰「示子葬地﹐下山百步﹐勿反顧。」鐘不六十步﹐回首見三白鶴飛去﹐遂葬其母﹐鐘後生堅。

相冢書方回著《山藥》﹐有曰「山川而能語﹐葬師食無所﹔肺腑而能語﹐醫師色如土。」

風水地理禹始肇風水地理﹐公劉相陰陽﹐周公置二十四局﹐漢王況制五宅姓﹐管輅制格盤擇葬地。

不卜日漢吳雄官廷尉。少時家貧﹐母死﹐葬人所不封之地﹐喪事促辦﹐不擇日。術者皆言其族滅﹐而子祈﹑孫恭﹐並三世爲廷尉。

眞天子地明王賢嘗夢人授以書﹕讀此可以緋﹐不讀此止衣綠。數日於路得一書﹐視之﹐《靑烏說》也。潛玩久之﹐乃以善地理聞。時爲鈞州佐﹐上取以往命相地﹐得竇五郎故址﹐曰「勢如萬馬﹐自天而下﹐眞天子地也。」

鳥山出天子梁武帝時謠曰「鳥山出天子。」故江左山以鳥名者皆鑿﹐惟長興雉山獨完。後陳武帝霸先祖墳發此﹐其謠竟驗。

堪輿揚子﹕「屬堪輿以壁壘兮。」《注》﹕「堪輿﹐天地總名也。」今人稱地師曰堪輿。

鑿方山秦始皇時﹐術者言金陵有天子气﹐乃遣朱衣三千人鑿方山﹐疏淮水﹐以斷地脈。

牛眠地陶侃將葬親﹐忽失一牛﹐不知所在。遇老父曰「前岡見一牛眠處﹐其地甚吉﹐葬之﹐位極人臣。」侃尋之﹐因葬焉。

卜算

君平賣卜漢嚴君平隱於成都﹐以卜筮爲業﹐見人有邪惡者﹐借蓍龜爲正言利害﹕與人子言依於孝﹐與人弟言依於悌﹐與人臣言依於忠。各因勢導之﹐以善裁之。日閱數人﹐得百錢足自養﹐卽閉肆下簾﹐講《老子》。

靑丘傳授唐王遠知善《易》﹐知人生死﹐作《易總》十五卷。一日雷雨﹐雲霧中一老人叱曰「所泄書何在﹖上帝命吾攝六丁追取。」遠知跪地。老人曰「上方禁文﹐自有飛天神王保衛﹐何得輒藏箱帙﹖」遠知曰「是靑丘元老傳授也。」老人取書竟去。

靑囊經郭璞受業於河東郭公﹐公以《靑囊書》九卷與之﹐遂洞五行﹑天文﹑卜筮之術﹐禳災轉福﹐通致無方。後《靑囊書》爲門人趙載所竊﹐未及開讀﹐爲火所焚。

震厄王承相令郭璞作一小卦﹐卦成﹐意色甚惡﹐云「公有震厄。」王問﹕「有何消弭否﹖」郭曰「命駕西出數里﹐得一柏樹﹐截斷如公長﹐置牀上常寢處﹐災可消矣。」王從其語。果數日中震﹐柏粉碎。

蓍筮掘金晉隗﹐善《易》。臨終﹐書板授妻﹐曰「後五年春﹐有詔使姓龔者來﹐嘗負吾金﹐卽以板往責。」至期﹐果至。妻執板往。龔使惘然良久﹐乃悟﹐取蓍筮之﹐歌曰「吾不負金﹐汝夫自有金。知我善《易》﹐故書板以寓意耳。金五百斤﹐在屋東﹐去壁一丈許。」掘之﹐如卜。

占算輒應唐閉珊居集﹐益人。精卜筮之學﹐其法用細竹四十九枝﹐或以雞骨代之﹐占算輒應。夷中稱爲筮師。

京師火災郎父宗﹐治京房《易》﹐善風角星算﹐六日七分﹐能望气占候。爲吳縣吏。風暴風卒起﹐知京師有火災﹐記時日﹐果如其言。太卜鄭詹尹嘗爲屈的決疑。

飄風哭子管公明在王弘直坐﹐有飄風髙二尺﹐在庭中﹐從申上來﹐幢幟回轉。公明曰「東方有馬吏至﹐恐父哭子。」明日吏至﹐弘直子果死。伏羲始制占卦卜龜﹐神農始制揲蓍。顓頊始設兆爲玉兆﹐帝堯制瓦兆。師曠制讖﹐鬼穀子卽王詡制鏡聽。漢武帝制雞卜﹐令軍中用之。張良制靈棋﹐十二子﹐分上中下擲。京房制易課﹐始錢卜。王遠知制玄女課﹐邵堯夫拆字觀梅數。後魏孫紹始推祿命﹐唐李虛中始探生人年月日時所值生旺死衰。一云李師中來自西域。徐子平﹐名居易﹐作《子平今宗》。《宋史》﹕徐彥升﹑鬼穀子作納音。趙達始闡《九宮算》。北齊祖亙作《綴術》。

各卜鳥卜者﹐東女國初歲入山﹐有鳥來集掌上﹐如雌雉﹐破腹視之﹐有粟年丰﹐砂石爲災。錢卜者﹐西蜀君平以錢卜。詩曰﹕岸余織女支機石﹐井有君平擲卦錢。瓦卜﹐病賽烏稱鬼巫﹐占瓦代龜。棋卜者﹐黃石公用之行師。雞卜﹐柳州洞民以雞骨卜年。胡人以羊脛骨卜吉凶。苗人以雞蛋卜葬地。響卜者﹐李郭﹑王建皆懷鏡以聽詞。

爲上皇筮全寅﹐山西人。少瞽﹐學京房《易》﹐占斷多奇中。上皇在北﹐遣使命鎭守。太監裴當問寅﹐寅筮得《乾》之初九﹐附奏曰「大吉。龍﹐君象也﹐四﹐初之應也。龍潛躍﹐必以秋應﹐以庚午浹歲而更﹔龍﹐變化之物也﹐庚者﹐更也。庚午中秋﹐車駕其還乎﹗還則必幽勿用。故曰﹕或躍應焉。或之者﹐疑之也。後七八年必復位。午﹐火徳之正也。丁者﹐壬之合也。其歲丁丑﹐月壬寅﹐日壬午乎﹗自今歲數更﹐九躍則必飛。九者﹐乾之用也﹐南面子衝午也﹐故曰大吉。」上復位﹐授寅錦衣衛百戶。

占與全合萬祺少與異人遇﹐相之曰「有仙骨﹐否則極貴。」因與一書﹐乃祿命法也。於是研精於卜﹐以吏員辧事吏部。公卿貴戚神其術﹐考授鴻臚寺序班﹐升主簿。景帝召見﹐有言輒驗。賜白金﹑文綺。景帝不豫﹐太子未定﹐石亨以問祺﹐祺曰「皇帝在南宮﹐奚事他求﹖」其占復辟日時﹐與全寅合﹐後官至尙書。

當有聖母出《東漢書》云「王翁孺徙魏郡委粟裏。元城建公曰「昔春秋沙麓崩。晉史卜之﹐曰﹕後六百四十五年﹐當有聖母出。今翁孺徙居﹐正值其地﹐日月當之。」後翁孺子禁﹐生元後。平帝幼﹐後果臨朝稱制。

占定三秦漢扶嘉﹐其母於萬縣之湯溪水側﹐感龍生嘉﹐預占吉凶﹐多奇中。髙祖爲漢王時召見﹐以占卜勸定三秦﹐賜姓扶氏﹐謂嘉志在扶詡也。拜廷尉﹐食邑朐。

拆字雜技

朝字開元時﹐有術士以拆字馳名。唐玄宗書一「朝」字﹐令中貴持往試之。術士見字﹐卽端視中貴人曰「此非觀察所書也。」中貴人愕然曰「但據字言之。」術士以手加額曰「朝字﹐離之爲十月十日﹐非此月此日所生之人﹐天人﹐當誰書也﹗」一座盡驚﹐中貴馳奏。翌日召見﹐補承信郎﹐賫甚厚。

杭字建炎間﹐術者周生﹐視人書字分配筆畫﹐以判休咎﹐車駕往杭州時﹐金騎驚擾之餘﹐人心危疑。執政呼周生﹐偶書「杭」字示之。周曰「懼有驚報﹐虜騎相逼。」乃拆其字﹐以右邊一點配「木」上﹐卽爲「兀術」。不旬日﹐果得兀術南侵之報。

串字一士人卜功名﹐書一「串」字問周生﹐生曰「不特登科﹐抑且連捷。」以串字有兩中字也。果應其言。下科一人偵知之﹐往問功名﹐亦書一「串」字﹐周生曰「親翁不特不中﹐還防有病」。士人曰「如何一字兩斷﹖」周生曰「前某公書串字﹐出於無心﹐故斷其連捷﹔今書串字﹐出於有心﹐是『患』字也﹐焉得無病﹗」

春字髙宗命周生拆一「春」字﹐周生言「秦頭太重﹐壓日無光。」忤相檜﹐死於戍。

奇字賈似道有異志。一術士能拆字﹐賈以策畫地作「奇」字與之。拆術者曰「相公之事不諧矣﹗道立又不可立﹐道可又立不成。」公默不語﹐遣之去。

也字有朝士﹐其室懷娠過月﹐手書一「也」字﹐令其夫特問謝石。石詳視謂朝士曰「此尊閫所書否﹖」曰「何以言之﹖」曰「爲語助者『焉哉乎也』﹐固知是內助所書。」問﹕「盛年卅一否﹖以也字上爲卅﹐下爲一也。」朝士曰「吾官欲遷動﹐得如願否﹖」石曰「也字著水爲池﹐倚馬爲馳。今池則無水﹐馳則無馬﹐安能遷動﹖」又問﹕「尊閫父母兄弟當無一存者﹐卽家產亦當蕩盡。以也字著人則是『他』字﹐今獨見也並不見人﹔著土爲『地』﹐今不見土﹐故知其無人﹐並無產也。」朝士曰「誠如所言。然此皆非所問者﹐所問乃懷娠過月耳。」石曰「得非十三月乎﹖以也字中有「十」字﹐並旁二豎爲『十三』也。」石熟視朝士曰「有一事似涉奇怪﹐欲不言﹐則所問又正爲此事﹐可盡言否﹖」朝士請竟其說。石曰「也字著虫爲﹝蛇﹞字﹐今尊閫所娠﹐殆蛇妖也。然不見虫﹐則不能爲害﹐石亦有藥﹐可以下之﹐無苦也。」朝士大異其說﹐固請至家﹐以藥投之﹐果下數百小蛇。都人益共奇之﹐而不知其竟挾何術。

囚字鄭仰田少椎魯﹐不解治生﹐父母惡之﹐呼泣於野。老僧遇之﹐曰「吾遲子久矣。」偕入山﹐授之靑囊﹑壬遁諸之術﹐於是言禍福無不中。魏閹召之問數﹐指「囚」字以問。仰田曰「此中國一人也。」閹大悅﹐出謂人曰「囚則誠囚也﹗吾詭辭以逃死耳。」

��纊《莊子》﹕宋人有善爲不龜手之藥者﹐世以��纊�﹐洗也。�纊﹐【綿也。有不龜手之藥﹐而以洗綿爲業。】客聞之﹐請買其方百金。於是聚族而謀曰「我世爲��纊﹐不過數金﹔今一朝爲鬻技﹐得百金﹐請與之。」客得之﹐以說吳王。吳王使之將﹐冬與越人水戰﹐大敗越人﹐裂地而封。夫不龜手﹐一也﹔或以封﹐或不免��纊﹐則所用之異也。

輪扁斫輪《莊子》﹕齊桓公讀書於堂上﹐輪扁斫輪於堂下﹐釋鑿問曰「君之所讀者﹐古人糟粕已夫。臣斫輪﹐不徐不疾﹐得之於心﹐應之於手﹐口不能言﹐有數存焉。臣不能以諭臣之子﹐臣之子不能受之於臣﹐行年七十而老於斫輪。」

屠龍技《莊子》﹕「朱��漫學屠龍技於支離﹐殫千金之產﹐以學屠龍﹐三年技成﹐而無所用其巧。」

象緯示警王振勸上親徵瓦剌也先﹐百官伏闕上章懇畱﹐不聽。少頃居庸至宣府敗報踵至﹐扈從連章畱駕。王振大怒﹐皆令掠陣。至大同﹐振進兵益急﹐欽天監彭徳淸斥振曰「象緯示警﹐不可復前。若有疏虞﹐陷乘輿於艸莽﹐誰執其咎﹖」振怒詈之﹐遂致土木之變。

卷十五外國部

夷語

撐梨孤塗﹐匈奴稱天爲「撐梨」﹐稱子爲「孤塗」。戎索﹐夷法也。﹐夷樂官名。�﹐夷贖罪貨也。嘍麗﹐南方夷語也。象胥﹐譯語人也。款塞﹐款﹐叩也。馳義﹐慕義而來也。區脫﹐胡人所作以備漢者也。閼氏﹝音胭脂﹞﹐單於之後也。裨王﹐匈奴小王也。槁街﹐蠻席之館﹐漢時所立。﹝音兜達﹞﹐夷服。谷蠡﹝音鹿釐﹞﹐匈奴名。雁臣﹐北方酋長秋朝洛陽﹐冬還部落﹐謂之雁臣。天兄日弟﹐倭國王以天爲兄﹐以日爲弟。未明時出聽政﹐日出便停理務﹐曰「以委吾弟。」﹐蠻夷布也。角﹐朝鮮列水之間白角。薄﹐旄牛。徼外﹐夷地。絕幕﹐幕﹐沙漠之地也﹐直度曰絕。白題﹐國名。漢穎侯斬白題將一人。戎狄薦居﹐聚而居也。結﹐匈奴束髮之形也。休屠﹐匈奴君長。渾邪﹐亦匈奴之屬。作丘林﹝音帶﹞﹐匈奴祭也。龜玆﹝音糾慈﹞﹐國名。《漢書》慈﹔《後漢書》作屈沮。烏孫﹐國名。《呂氏春秋》作戶孫。粥﹝音燻育﹞﹐《五帝紀》﹕「北逐粥。」冒頓﹝音幕突﹞﹐匈奴名。�日﹝音密底﹞﹐人名。令支﹝令音零﹞﹐國名。烏托﹝音鴉茶﹞﹐國名。朝鮮﹝音招先﹞﹐日初出﹐卽照其地﹐故名。近讀爲潮﹐非。可汗﹝音克寒﹞﹐匈奴主號也。唐時匈奴尊天子爲天可汗。弓閭﹐出《衛靑傳》﹐卽穹廬也。﹐匈奴車也。革笥木薦﹐《治安策》﹕匈奴之革笥木薦﹐盾之屬也。左健﹐匈奴王號。彊﹐戎夷彊。﹐粗惡貌。呼韓邪﹐漢單於名。屠耆﹐匈奴俗謂腎曰屠耆。贊普﹐吐番俗謂彊雄曰贊﹐謂丈夫曰普﹐故號其君長曰贊普。牙官﹐戎狄大官之稱。葉護﹐回紇俗謂其太子曰葉護。南膜﹐胡人禮拜曰南膜﹐卽今之稱佛號曰「南無」也。徼人﹐界外之人也。那顏﹐華言大人也。者華﹐言是也。身毒﹝音捐燭﹞﹐西域國名。蠡﹝音覓螺﹞﹐匈奴聚落也。襤﹝音擔藍﹞﹐一名臨﹐代北胡名。三表五餌﹐三表﹐謂仁﹑信﹑義也﹔五餌﹐謂以聲色﹑車服﹑珍珠﹑室宇娛幸﹐環其耳﹑目﹑口﹑腹﹑心也。二庭﹐謂南北於也。盧龍﹐卽裏永也﹐屬遼西﹐今屬永平府。北人呼裏爲盧﹐呼永爲龍。吐谷渾﹐慕容之庶兄也﹐後因號其國。丐月﹐突厥中有丐月城。越裳南蠻﹐卽九眞也。殊裔遐圻﹐言化協殊裔﹐風衍遐圻。人﹝音淨﹞﹐小人也。柳子厚詩﹕「人長九寸。」海外有人國。月氏﹝音肉支﹞﹐西域國名。樓煩﹑白羊﹐匈奴地名。白登﹐今在大同﹐上有白登臺。夜郎﹐夷地﹐今屬貴州。蠻煙棘雨﹐夷地風景也。關﹐西南夷地。邛﹐今屬敍州。冉。西夷二族。羌棘﹐西南夷地。龍城﹐西夷。朔方﹐今屬寧夏。大宛﹐西域國名。於﹐西域國名。越雋﹐今屬邛州。玄菟﹐鮮乾郡名。受降城﹐漢武帝遣公孫敖塞外築城也。廬朐﹐匈奴中山名。渠犁﹐西域國名。樓蘭﹐西域國名。﹐《匈奴傳》﹕多炭﹐重不可勝。比棘﹐辮髮之飾。徑路畱犁﹐徑路﹐匈奴寶刀也﹔畱犁﹐飯匕也。根肖速魯柰柰﹐榜葛刺國歌舞侑酒者﹐曰根肖速魯柰柰。堅昆國﹐其人赤髮﹑綠瞳。李陵居其地﹐生而黑瞳者﹐必曰陵苗裔。陰山﹐漢武帝奪其地﹐匈奴過此者﹐未嘗不哭。邏些城﹝些瑣﹞﹐土番都城。徼外﹝徼音教﹞東北謂之塞﹐西南謂之徼。羸﹝音連簍﹞﹐交趾地名。

外譯

朝鮮國周爲箕子所封國。秦屬遼東。漢武帝定朝鮮﹐置眞番﹑臨屯﹑樂浪﹑玄菟四郡﹐昭帝並爲樂浪﹑玄菟二郡﹐漢末爲公孫度所據。傳至淵﹐魏滅之。晉永嘉末﹐陷入髙麗。髙麗本扶余別種﹐其王髙璉居平壤城。唐徵髙麗﹐拔平壤﹐置安東都護府。後唐時﹐王建代髙氏﹐並有新羅﹑百濟﹐以平壤爲西京﹐歷宋﹑遼﹑金皆遣使朝貢。元時﹐西京內屬。明洪武初﹐表賀卽位﹐賜以金印﹐誥封髙麗王。後其主昏迷﹐推門下侍郎李成桂主國事。尋詔更朝鮮﹐歲時貢獻不絕。萬曆間﹐關白寇朝鮮﹐請救於朝﹐遣兵徵復之。

日本國古倭奴國﹐其國主以王爲姓﹐歷世不易。自漢武帝譯通之﹐光武間始來朝貢。後國亂﹐人立其女子曰畢彌呼爲王﹐其宗女又繼之﹐後復立男﹐並受中國爵命﹐歷魏﹑晉﹑宋﹑隋﹐皆來貢﹐稍習夏音。唐咸亨初﹐惡倭名﹐更名日本﹐以國近日所出﹐故名。宋時來貢者﹐皆禮也。元世祖遣使招諭之﹐終不至。明洪武初﹐遣使朝貢﹐自永樂以來﹐其國王嗣立皆授冊封﹐其幅員東西南北各數千里﹐有五畿七道﹐附庸之國百餘。

琉球國國主有三﹕曰中山王﹐曰山南王﹐曰山北王。漢魏以來﹐不通中華。隋大業時﹐令羽騎朱寬訪求異俗﹐始至其國﹐語言不通﹐掠一人還。歷唐﹑宋﹑元﹐俱未嘗朝貢。至明初﹐三王皆遣使朝貢。後至中山王來朝﹐許王子及陪臣子來遊太學﹐其山南﹑山北二王﹐蓋爲所並云。

安南國古南交地﹐秦爲象郡。漢初﹐南越王趙佗據之。武帝平南越﹐置交趾﹑九眞﹑日南三郡。建安中攺交州﹐置刺史。唐攺安南都護府﹐安南之名始此。唐末爲土豪曲承美竊據﹐尋爲漢南劉隱所並﹐未幾﹐眾推丁漣爲州帥。宋乾徳初內附﹐尋黎桓篡丁氏﹐李公蘊又篡黎氏﹐陳日又篡李氏。宋以遠譯﹐置不問﹐皆封爲交趾郡王。元興討之﹐遂歸附﹐封安南國王。明洪武初﹐遣使朝貢﹐仍舊封號﹐賜金印。權臣黎季弒其主而立其子。永樂初﹐發兵進討﹐俘黎氏父子﹐郡縣其地﹐設府十七﹐州四十七﹐縣一百五十七。嗣反叛不常﹐宣徳中﹐陳氏後陳表懇嗣王安南﹐因棄其地﹐宥而封之。尋死﹐黎氏遂有其地。嘉靖中﹐莫登庸篡之﹐乞降於朝﹐乃降爲安南都統使司﹐以登庸爲使。萬曆間﹐黎氏復立﹐莫氏竄居髙平﹐詔以黎維譚爲都統使﹐莫敬用爲髙平令﹐世守朝貢﹐毋相侵害。

占城國古越裳氏界。秦爲象郡林邑﹐漢屬日南郡﹐唐號占城。至明洪武初入貢﹐詔封占城國王。

暹邏國本暹與羅斛二國﹐暹乃漢赤眉遺種。元至正間﹐暹降於羅斛﹐合爲一國。明洪武初﹐上金葉表文入貢﹐詔給印綬﹐賜《大統歷》﹐且乞量衡爲中國式﹐從之。

爪哇國古�婆國。劉宋元嘉中﹐始通中國﹐後絕。元時稱爪哇。明洪武初朝貢﹐永樂二年﹐賜鍍金銀印。

眞臘國扶南屬國﹐亦名占臘。隋時始通中國﹐有水眞臘﹐陸眞臘﹐明洪武初入貢。

滿刺加國前代不通中國﹐自明永樂初朝貢﹐賜印﹐誥封國王。九年﹐國王率其子來朝後﹐進貢不絕。

三佛齊國南蠻別種﹐有十五州。唐始通中國﹐明洪武初朝貢﹐賜駝紐鍍金印。

�泥國本�婆屬﹐所統十四州。宋太平興國中﹐始通中國。明洪武中﹐進金表﹔永樂初﹐王率妻子來朝﹐卒於南京會同館。詔謚恭順﹐賜葬石子岡。命其妻子還國。

蘇門答剌國前代無考。明洪武中﹐奉金葉表﹐貢方物﹔永樂初﹐給印誥封之。

蘇祿國國分東西峒﹐凡三王﹕東王爲尊﹐西峒二王次之。明永樂間﹐王率妻子來朝﹐次徳州﹐卒。葬以王禮﹐謚曰恭定。遣其妃妾還國。

彭亨國其前無考。明洪武十一年﹐遣使表﹐貢方物。永樂十二年﹐復入貢。

錫蘭山古無可考。明永樂間﹐太監鄭和俘其王以歸﹐乃封其族人耶巴乃那爲王﹐國人以其賢﹐故封之。正統天順間﹐遣使朝貢。

柯支古國。明永樂二年﹐遣使朝貢。

祖法兒亦名左法兒。前代無考。明永樂中入貢。

澑山前代無考。明永樂中﹐遣使入貢。

百花前代無考。明洪武中入貢。

婆羅一名婆羅﹐前代無考。明永樂中入貢。

合貓裏前代無考。明永樂中﹐同爪哇國入貢。

忽魯謨斯前代無考。明永樂中入貢。

西洋古裏國西洋諸番之會。明永樂中﹐遣使朝貢﹐封古裏國王。

西番卽土番也。其先本羌屬﹐凡百餘種﹐散處河﹑湟﹑江﹑岷間。唐貞觀中﹐始通中國。宋時﹐朝貢不絕。元時﹐曾郡縣其地。明洪武初﹐詔各族奠長﹐舉故有官職者至京授職。自是﹐番僧有封灌頂國師及贊善王﹑闡化王﹑正覺大乘法王﹑如來大寶法王者﹐俱賜銀印。三年一朝﹐或間歲赴京朝貢。其地爲指揮司三﹑宣慰司一﹑招討司六﹑萬戶府四﹐又宣慰司二千戶所十七。

撒馬兒罕漢�賓國地。明洪武﹑永樂﹑正統間﹐俱遣使入貢。

罕東衛古西戎部落。於明洪武間通貢﹐置衛﹐以酋長鎖南吉剌思爲指揮僉事。

安定衛韃靼別部。自明洪武中朝貢﹐賜織金文綺﹐立安定﹑阿端三衛。

曲先衛古西戎部落也。明洪武四年置衛。

榜葛剌國西天有五印度國﹐此東印度也﹐其國最大﹐明永樂初入貢。

天方國古筠衝地。一名西域。明宣徳中朝貢。

默徳那國卽回回祖國也。初﹐國王謨罕驀徳生而神靈佑﹐臣伏西域諸國。隋開皇時﹐始通中國。明宣徳中﹐遣使天方國朝貢。

哈烈一名黑魯。四面皆大山。維明洪武中﹐詔諭酋長﹐賜金幣。永樂﹑正統間﹐遣使貢馬。

於闐居蔥嶺北。自漢至唐﹐皆入貢中國。明永樂初﹐遣使貢玉璞。

哈蜜衛古伊吾廬地。爲西域諸番往來要地﹐漢明帝屯田於此。唐爲西伊州。明永樂初設衛﹐封克安帖木兒爲忠順王﹐賜誥印。

火州本漢時車師前後王地。漢元帝時﹐置戊己校尉﹐屯田於此﹐名髙昌壘。前涼張駿置髙昌郡﹐唐攺爲交河郡﹐後陷於吐番。其地爲回鶻雜居﹐故又名回鶻。宋﹑元皆遣使朝貢。明朝名曰火州。永樂間﹑宣徳間﹐俱遣使入貢馬。

亦力把力地居沙漠間﹐疑卽焉耆﹐或龜玆地也。自明洪武以來﹐入貢不絕。

赤斤蒙古衛西戎地。戰國時月氏居之﹐秦末漢初屬匈奴﹐漢武帝時爲酒泉﹑惇煌二郡地。唐沒於吐番﹐宋入西夏。明永樂初﹐故韃靼丞相率所部男婦來歸。詔建千戶所﹐尋升衛。正徳時衛遂虛。

土魯番漢車師前王地。唐置西州交河郡﹐析以爲縣﹐有安樂城﹐方一二里﹐地平衍﹐四面皆山。明永樂中入貢﹐至今不絕。然侵奪哈密﹐犯嘉峪關外七衛﹐地大人眾﹐昔懸絕矣。

拂�前代無考。明洪武中入貢。

韃靼種落不一﹐歷代名稱各異。夏曰獯鬻﹐周曰狁﹐秦漢皆曰匈奴﹐唐曰突厥﹐宋曰契丹。自漢後匈奴稍弱﹐而烏桓興﹐自鮮卑滅烏桓﹐而後魏蠕蠕獨盛﹐自蠕蠕滅﹐而突厥起。自唐李靖滅突厥﹐而契丹復彊。旣而蒙古兼並之﹐遂代宋稱號曰元。至於明興﹐元主遁歸沙漠﹐其遺裔世稱可汗。永樂初﹐有馬哈木﹑阿魯臺奉貢惟謹﹐因封馬哈木爲順寧王﹐阿魯臺爲和寧王。正統間﹐馬哈木之孫也先大舉入寇。成化中﹐也先之後稱小王子復通貢﹐其次子曰阿著者先﹐子三﹕長吉囊﹑次俺答﹑次老把都﹐而俺答最獷桀。隆慶間執叛人來獻﹐乃封順義王﹐其子黃臺吉等授都督官﹐開市通貢。

兀良哈古山戎地。秦爲遼西郡北境﹐漢爲奚所據﹐所屬契丹。元爲大寧路北境﹐明洪武間﹐割錦義﹑建剎諸州隸遼東﹐又設都司於惠州﹐領營興﹐會合二十餘衛所﹐北平行都司也。隨封子權爲寧王﹐築大寧﹑寬河州﹑會州﹑富峪四城﹐畱重兵居守﹐後以北和來降者眾﹐詔分兀良哈地﹐置三衛處之﹐自錦義遼河至白雲山曰泰寧﹐自黃泥窪逾沈陽鐵嶺至開原曰福余﹐自廣寧前屯歷喜峯近宣府曰朵顏﹐命其長爲指揮﹐各領所部爲東北外藩。靖難初﹐首劫大寧﹐召兀良哈諸酋長率部落從行有功﹐遂以大寧界三衛﹐移封寧王於南昌﹐徙行都司於保定﹐自撒藩籬﹐而朵顏分地尢最險﹐與北鹵交婚﹐陰爲響導﹐名曰外衛肘腋之憂。後二衛浸衰﹐朵顏獨彊盛﹐故稱朵顏三衛云。

女眞古肅愼地。在混同江之東﹐開原之北﹐卽金人余裔也。漢曰挹婁﹐魏曰勿吉﹐唐曰﹐元曰合蘭府。明朝悉境歸附﹐因其部族所居置都司一﹑衛一百八十有四﹑千戶所二十﹐官其長爲都督指揮﹑指揮千百戶﹑鎭撫等職﹐給之印﹐俾仍舊族統厥屬﹐以時朝貢﹐其地面凡三十八城﹐二站九口﹑三河口。吏部員外郎陳誠所記﹕洪武間來貢者﹐則有西洋瑣裏﹑瑣裏﹑覽邦﹑淡巴。永樂間來貢者﹐則有古裏班卒﹑阿魯﹑阿丹﹑小葛蘭﹑碟裏﹑打回﹑日羅夏治﹑忽魯母恩﹑呂宋﹑甘巴裏﹑古麻剌﹝其王來朝﹐至福州卒。賜謚康靖﹐敕葬閩縣﹞﹑沼納撲兒﹑加異勒﹑敏眞誠﹑八答黑商﹑別失八里﹑魯陳﹑沙鹿海牙﹑賽藍﹑火剌札﹑喫刀麻兒﹑失剌思﹑納失者罕﹑亦思把罕﹑白松虎兒﹑答兒密﹑阿迷﹑沙哈魯﹑黑葛達。又有同黑葛達來貢者﹐共十六國﹐曰南巫裏﹑曰急蘭丹﹑曰奇剌尼﹑曰夏剌北﹑曰窟察尼﹑曰烏涉剌踢﹑曰阿哇﹑曰麻利﹑曰魯密﹑曰彭加那﹑曰捨剌齊﹑曰八可意﹑曰坎巴夷替﹑曰八答黑﹑曰日落。至於宣徳中曾入貢﹐曰黑婁﹑曰哈失哈力﹑曰討來思﹑曰白葛達。

卷十六植物部

艸木

謣莢堯時有艸生於庭曰謣莢﹐十五之前﹐日生一葉﹐十五後﹐日落一葉﹐小盡則一葉厭而不落﹐觀之可以知旬朔﹐故又名之歷艸。

�脯堯時廚中自生肉脯﹐薄如�形﹐搖鼓則生風﹐使食物寒而不臭。

佳谷神農於羊頭山﹝潞安長子縣﹞得佳谷﹐宋眞宗始給民占城稻種﹝今糯米﹞。

屈軼堯時有艸生於庭﹐佞人入朝﹐此艸則屈而指之﹐名曰屈軼。

嶧陽孤桐在嶧縣嶧山之上﹐自三代至今﹐止存一截。天啟年間﹐妖賊倡亂﹐取以造飯﹐形迹俱無。

五大夫松今人稱泰山五大夫松﹐俱云五松樹﹐而不知始皇上泰山封禪﹐風雨暴至﹐休於松樹下﹐遂封其樹爲大夫。五大夫﹐秦官第九爵也。此言可訂千古之誤。

虞美人艸虞美人自刎﹐葬於雅州名山縣﹐冢中出艸﹐狀如雞冠花﹐葉葉相對﹐唱《虞美人曲》﹐則應板而舞﹐俗稱虞美人艸。

蓍艸千歲則一本﹐莖其下必有神龜守之﹐用以揲蓍。多生於伏羲陵與文王陵上。

掛劍艸季札墓前生艸﹐其形如掛劍﹐故名。可療心疾。

斑竹堯二女爲舜二妃﹐曰湘君﹑湘君夫人。舜崩於蒼梧﹐二妃哭泣﹐以淚灑湘竹﹐湘竹盡斑﹐故又名湘妃竹。

梅梁會稽禹廟有梅梁﹐雷雨之夜﹐其梁飛出﹐五鼓復還。曉視梁上常帶水藻﹐後爲梅太守易去。

萍實楚王渡江得萍實﹐大如斗﹐赤如日﹐剖而食之﹐甜如蜜。

孔廟檜曲阜孔廟有孔子手植檜如降香﹐一株無枝葉﹐堅如金鐵﹐紋皆左紐﹐有聖人生則發一枝﹐以占世遠。按檜歷周﹑秦﹑漢﹑晉千百餘年﹐至懷帝永嘉三年而枯﹐枯三百有九年。至隋恭帝義寧元年復生五十一年。至唐髙宗乾封三年再枯﹐枯三百七十四年。至宋仁宗康定元年再榮。至金宣宗貞三年﹐罹於兵火﹐枝葉俱焚﹐僅存其幹。後八十一年﹐元世祖三十一年再發。至太祖洪武二十二年發數枝﹐極茂盛﹐至建文四年復枯。

漢柏泰安州東嶽廟東廡﹐有漢武帝手植柏六株﹐枝葉郁蒼﹐翠如銅綠﹐扣其餘幹﹐如擊金石﹐��有聲。曹操時赤眉作亂﹐大斧斫之﹐見血而止。今有斧創尙存。

唐槐嶧縣孟子廟﹐有唐太宗手植槐﹐枝葉蓊郁﹐軀幹茁壯而矮。

邵平瓜邵平者﹐故秦東陵侯。秦破﹐爲布衣﹐種瓜長安城東﹐瓜常五色﹐味甚甘美﹐世號「東陵瓜」。五代胡嶠始以回紇西瓜入中國。

赤艸劉小鶴言﹕未央宮址﹐其地丈餘﹐艸皆赤色﹐相傳爲韓淮陰受刑之處﹐其怨憤之气鬱結而成。

桐歷桐知日月正閏。生十二葉﹐邊有六葉﹐從下數一葉爲一月﹐閏則十三葉﹐葉小者卽知閏何月也。不生則九州異君。

知風艸南海有艸﹐叢生﹐如藤蔓。土人視其節﹐以占一歲之風﹐每一節則一風﹐無節則無風﹐名曰「知風艸」。

護門艸出常山。取置戶下﹐或有過其門者﹐艸必叱之。一名「百靈艸」。

虹艸樂浪之東有背明之國﹐有虹艸﹐枝長一丈﹐葉如車輪﹐根大如轂﹐花似朝虹之色。齊桓公伐山戎﹐國人獻其種而植於庭﹐以表伯者之瑞。

不死艸東海祖洲上有不死之艸﹐一名養神艸﹐生瓊田中﹐其葉似菇苗﹐叢生﹐長三四尺。人死者﹐以艸覆之卽活﹐一株可活一人﹐服之令人長生。

懷夢艸鐘火山有香艸﹐似蒲﹐色紅﹐晝縮入地﹐夜半抽萌﹐懷其艸﹐自知夢之好惡。漢武帝思李夫人﹐東方朔獻之。帝懷之﹐卽夢見夫人﹐因名曰懷夢艸。

書帶艸鄭玄字康成﹐居城南山中教授。山下有艸如薤﹐葉長而細﹐堅韌異常﹐時人名爲「康成書帶」。

八芳艸宋艮嶽八芳艸﹐曰金蛾﹐曰玉蟬﹐曰虎耳﹐曰鳳毛﹐曰素馨﹐曰渠那﹐曰茉莉﹐曰含笑。

鉤吻艸生深山之中﹐狀似黃精﹐入口口裂﹐著肉肉潰﹐名曰鉤吻﹐食之卽死。但其花紫﹐黃精花白﹔其葉微毛﹐黃精葉光滑﹐以此辧之。

金井梧桐世嘗言「金井梧桐一葉飄。」梧桐葉上有黃圈文如井﹐故曰金井﹐非井欄也。

沙棠木可以禦水﹐其實曰﹐狀如葵﹐味如蔥﹐食之已癆﹐又使人入水不溺。

君遷《蜀都賦》﹕「平仲君遷。」皆木名﹐注缺。按司馬溫公《名苑記》云﹐君遷子如馬奶﹐俗云牛奶柿是也。今之造扇用柿油﹐遂名柿漆。

芋歷芋艿生子十二子﹐遇閏則多生一子。時人謂之芋歷。

肉芝蕭靖之掘地得「人手」﹐潤澤而白﹐烹而食之﹐愈月齒髮再生。一道士云﹕此肉芝也。《抱朴子》言﹕行山中見小人乘車馬﹐長七八寸者﹐肉芝也﹐捉取服之﹐卽仙矣。桑木者﹐箕星之精神木也。蠶食之成文章﹐人食之老翁爲小童。肉樹者﹐端山豬肉子也。山在徳慶州﹐子大如茶杯﹐炙而食之﹐味如豬肉而美。

哀家梨哀仲家有梨﹐甚佳﹐大如升﹐入口卽化。

含消梨漢武帝樊川園﹐有大梨﹐如五升瓶﹐落地則碎。欲取先以囊承之﹐名曰含消梨。

塗林張騫使安石國十八年﹐得塗林種而歸﹐卽安石橊也。又得胡麻﹐徧植中國。

阿魏樹出三佛齊國﹐其樹有癭﹐出滋最毒﹐著人身卽糜爛﹐人不敢近。每采時﹐系羊於樹下﹐騎快馬自遠射之﹐脂著於羊﹐羊卽爛。故曰飛鳥取阿魏。

葡萄苜蓿李廣利始移植大苑國苜蓿葡萄。

甘蔗宋神宗問呂惠卿﹐曰「蔗字從庶何也﹖」「凡艸木種之俱正生﹐蔗獨橫生﹐蓋庶出也﹐故從庶。」顧長康啖蔗﹐先食尾。人問所以﹐曰「漸入至佳境。」

烏樹號柘樹也。枝長而勁﹐烏集之﹐將飛﹐柘枝反起彈烏﹐烏乃呼號。以此枝爲弓﹐快而有力﹐故名烏號之弓。

共枕樹潘章有美容﹐與楚人王仲先交厚﹐死則共葬。冢上生樹﹐柯條枝葉﹐無不相抱。故曰共枕樹。

木奴李衡爲丹陽太守﹐於龍陽洲上種橘千樹。臨終﹐敕其子曰「吾州裏有千頭木奴﹐不責汝衣食。歲上一匹絹﹐亦足用矣。」

化枳晏子曰「橘生淮南則爲橘﹐生於淮北則爲枳。葉徒相似﹐其實味不同。水土異也。」

七星劍艸艸如劍形﹐上有七星﹐列如北斗。

骨牌艸葉上有幺二三四五六斑點﹐與骨牌無異。

劉寄奴艸劉容微時伐荻新洲﹐有大蛇數丈﹐裕射之。明日至此﹐見數童搗葉﹐裕問故﹐答曰「我王爲劉寄奴所傷﹐今合藥敷之。」裕曰「何不殺之﹖」曰「劉寄奴王者﹐不死。」裕叱之﹐皆散走。裕得藥﹐敷金創立效。遂呼其艸爲劉寄奴﹐裕之乳名也。

益智葉如襄荷﹐莖如竹箭﹐子從中心出。一枝有十子﹐子內白骨﹐四破去之﹐取外度﹐蜜煮爲粽子﹐味辛。盧循饗宋武﹐又饗遠公﹐名益智粽。

祁連仙樹祁連山有仙樹一本﹐四味。其實如棗﹐以竹刀剖則甘﹐以鐵刀剖則苦﹐以木刀剖則酸﹐以蘆刀剖則辛。

桂《南方艸木狀》﹕有三種﹐葉如柏葉﹐皮赤者爲丹桂﹔葉如柿葉者爲菌桂﹔葉似枇杷者爲牡桂。今閩中多桂﹐四季開花有子﹐此眞桂。其江南八九月開花無子者﹐此木樨也。

酒樹《拾遺記》﹕顧逢國有樹似石橊﹐采其花汁注甕中﹐數日成酒﹐味甚美﹐名其樹曰酒樹。

面樹名桄榔樹。樹大四五圍﹐長五六丈﹐洪直無枝條﹐其顚生葉﹐不過數十﹐似櫚﹔其子作穗﹐生木端﹔其皮可作綆﹐得水則柔韌。胡人以此聯木爲舟﹐皮中有屑如面﹐多者至數斛﹐食之﹐與常面無異。

楊柳隋煬帝開河成﹐虞世基請於堤上栽柳﹐一則樹根四出﹐鞠護河堤﹔一則牽舟之女獲其陰樾﹔三則牽舟之羊食其枝葉。上大喜﹐詔民間進柳一株﹐賜一縑﹔百姓競獻之。帝自種一株﹐羣臣次第種之。栽畢﹐上禦筆賜垂柳姓楊﹐曰「楊柳」。

薏苡馬援在交趾﹐以薏苡實能勝瘴气﹐還﹐載之一車。及援死﹐有上書譖之者﹐以前所載皆明珠文犀。

橄欖南威也。《金樓子》云﹕有樹名獨根﹐分爲二枝﹐其東向一枝是木威樹﹐南向一枝是橄欖樹。其樹髙峻不可梯﹐刻其根下方�許﹐納鹽其中﹐一夕子皆落。此木可作舟楫﹐所經皆浮起。東坡詩﹕「紛紛靑子落紅鹽﹐正味森森苦且嚴。待得餘甘回齒頰﹐已輸崖蜜十分甜。」三國吳時始貢橄欖﹐賜近臣。

瑞柳唐中書省有古柳﹐忽一死枯﹐徳宗自梁還﹐復榮茂﹐人謂之瑞柳。

義竹《唐紀》﹕明皇后苑竹叢幽密﹐帝謂諸王曰「兄弟相親﹐當如此竹。」因謂之義竹。

椰樹如櫚﹐髙五六丈﹐無枝條﹐其實大如寒瓜﹐外有粗皮﹐皮次有殼﹐圓而且堅﹐剖之有白膚﹐厚半寸﹐味似胡桃而極肥美﹐有漿﹐飲之﹐作酒气。俗人呼之「越王頭」。其殼可鑲杯壺﹐可作瓢。

文林果宋王謹爲曹州從事﹐得林檎﹐貢於髙宗﹐似朱柰。上大重之﹐因賜謹爲文林郎﹐號文林果。一云﹐唐髙宗時王方言始盛栽林檎。

不灰木《抱朴子》﹕南海蕭丘之上﹐自生之火﹐春起秋滅。丘上純生一種木﹐𨿽爲火所著﹐但少焦黑﹐人或得以爲薪者﹐炊熟則灌滅之﹐用之不窮。束皙《發蒙》曰「西域有火浣之布﹐東海有不灰之木。」

三槐王旦父有陰徳﹐嘗手植三槐於庭﹐曰「吾後世必有爲三公者﹐植此所以志也。」

寇公柏寇初授巴東令﹐人皆以「寇巴東」呼之。手植雙柏於庭﹐名「寇公柏」。人比邵伯甘棠。

鐵樹廣西殷指揮家﹐有鐵樹髙三四尺﹐榦葉皆紫黑色﹐葉類石橊。遇丁卯年開花﹐四瓣﹐紫白色﹐如瑞香﹐較少圓。一開﹐累月不凋﹐嗅之有鐵气。

萊公竹寇萊公死後﹐歸葬西京。道出荊南公安縣﹐人皆設祭哭於路﹐折竹植地﹐以掛紙錢。逾月視之﹐枯竹皆生筍﹐人號「萊公竹」。因立廟﹐號「竹林寇公祠」。

迎涼艸李輔國夏日會賓客﹐設迎涼艸於庭﹐淸風徐來。艸色碧﹐幹類苦竹﹐葉細如杉。

荔枝蔡君謨曰﹕閩中荔枝﹐興化最爲奇特﹐尢重陳紫。其樹晚熟﹐其實廣上而圓下﹐大可徑寸有五分﹐香气淸遠﹐色澤鮮紫﹐殼薄而平﹐瓤厚而瑩﹐膜如桃花紅﹐核如丁香母﹐剝之凝如水晶﹐食之消如絳雪﹐其味之甘芳﹐不可得而名狀也。

宋家香宋氏嘗以饋蔡君謨﹐君謨以《詩序》謝之曰﹕世傳此植已三百年。黃巢兵過﹐欲伐之﹐時王氏主其木﹐媼抱木欲共死﹐得不伐。今𨿽老矣﹐其實益繁﹐其味益甘滑﹐眞異品也。

瑞橊邵武縣學宋時有石橊一株﹐士人觀其結實之數﹐以卜登第多寡﹐屢驗﹐因名「瑞橊」。

柯柏柯潛官少詹﹐手植二柏於翰林苑後堂﹐號「學士柏」。復造瀛洲亭以臨之。

種松晉孫綽隱會稽山中﹐作《天臺賦》﹐範榮期曰「擲地有金石聲矣。」綽於齋前種一松﹐恆手自壅治之。鄰人髙柔語曰「松樹子非不楚楚可憐﹐但無棟梁耳﹗」孫曰「楓柳𨿽合抱﹐亦復何施﹖」

連理木宋梁世基家﹐有荔枝生連理﹐神宗賜以詩曰「橫浦江南岸﹐梁家聞世賢。一株連理木﹐五月荔枝天。」

樹頭酒緬甸有樹﹐類棕﹐髙五六丈﹐結實大如掌。土人以面納罐中﹐懸罐於實下﹐劃實取汁成酒。其葉﹐卽貝葉也﹐寫緬書用之。

嗜鮮荔枝唐天寶中﹐貴妃嗜鮮荔枝。涪州歲命驛遞﹐七日夜至長安﹐人馬俱斃。杜牧之詩﹕「一騎紅塵妃子笑﹐無人知是荔枝來。」

荔奴龍眼似荔枝﹐而葉微小﹐淩冬不凋﹐七月而實成﹐殼靑黃色﹐文作鱗甲﹐形圓似彈丸﹐肉白有漿﹐甚甘美。其實極繁﹐一朵五六十顆﹐作穗如葡萄然。荔枝才過﹐龍眼卽熟。南人目爲「荔奴」。

此君王子猷暫寄人空宅﹐便令種竹﹐人問之﹐曰「何可一日無此君﹗」

報竹平安李衡公守北都﹐惟童子寺有竹一顆﹐才長數尺。其寺綱維﹐每日報竹平安。

蕉迷南漢貴�趙純卿惟喜芭蕉﹐凡軒窗館宇咸種之。時稱純卿爲「蕉迷。」

賣宅畱松海虞孫齊之手植一松﹐珍護特至。池館業屬他姓﹐獨松不肯入券。與鄰人賣漿者約﹐歲以千錢爲贈﹐祈開壁間一小牖﹐時時攜壺茗往﹐從牖間窺松﹐或松有枯毛﹐輒道主人﹐親往核剔﹐畢卽便去。後其子林森輩養志﹐亟復其業。

靑田核《雞跖集》﹕烏孫國有靑田核﹐莫知其木與實﹐而核如瓠﹐可容五六升﹐以之盛水﹐俄而成酒﹐劉章得二焉。集賓客設之﹐一核才盡﹐一核又熟﹐可供二十客。名曰「靑田壺」。

桃核洪武乙卯出元內庫所藏巨桃核﹐半面長五寸﹐廣四寸七分﹐前刻「西王母賜漢武桃」及「宣和殿」十字﹐塗以金﹐中繪龜鶴雲气之象﹐復鐫「庚子甲申月丁酉日記。」命宋濂作賦。

龍眼荔枝漢髙帝時﹐南粵王始獻龍眼樹﹐漢武帝時始得交趾荔枝﹐植上林。魏文帝始詔南方歲貢龍眼荔枝。

藥名將離贈芍藥﹐亦名可離。相招贈文無﹐文無一名當歸。欲忘人憂﹐贈丹棘﹐一名忘憂。欲蠲人之忿﹐贈靑棠﹐靑棠一名合歡。後人折柳贈行﹐折梅寄遠﹝見《古今注》及《董子》﹞。又帝不愁﹝見《山海經》﹞﹐芍藥養性﹝見《博物志》﹞﹐臯蘇釋忿﹝見《王粲志》﹞﹐甘棗不惑﹝見束皙《發蒙記》﹞。樹有長生﹝見《鄴中志》﹞。木有無患﹝見《纂異文》﹞。

碧鮮賦五色扈載遊相國寺﹐見庭竹可愛﹐作《碧鮮賦》。世宗遣小黃門就壁錄之﹐覽而稱善。劉寬夫《竹記》﹕「堅可以配松柏﹐勁可以淩霜雪﹐密可以消淸煙﹐疏可以漏霄月。」

榕城福州有榕樹﹐其大十圍﹐淩冬不凋﹐郡城獨盛﹐故號榕城。

相思樹潮鳳凰山多相思樹﹐樹中有神﹐披髮跣足。

念珠樹在大理府﹐每穗結實百八枚。昔李賢者﹐寓周城﹐主人其婦難產﹐李摘念珠一枚使吞﹐珠在兒手中擎出。

席艸儲福靖難時衛卒﹐流於曲靖﹐不食﹐死。妻範氏奉姑甚謹﹐一日見澗邊艸類蘇﹐織席以奉姑。姑卒後﹐艸遂不生。

蔞葉藤葉似葛蔓附於樹﹐可爲醬﹐卽《漢書》所謂醬也﹐實似桑椹﹐皮黑﹑肉白﹑味辛﹐合檳榔食之﹐禦瘴气。

神木永樂四年﹐采楠木於沐川﹐方欲開道以出之﹐一夕﹐楠木自移數里﹐因封其山爲神木山。

獨本蔥元初﹐馬湖蠻歲以獨本蔥來獻﹐郡縣疲於遞送﹐元貞初罷之。

邛竹《蜀記》﹕張騫奉使西域﹐得髙節竹種於邛山。今以爲杖﹐甚雅。

天符容子山有木葉﹐名天符﹐葉如荔枝葉而長﹐其紋如虫蝕篆﹐不知何木﹐或以爲劉眞人仙迹。

呂公樟松江之北禪寺﹐宋有回先生過之﹐手植一樟於殿。後數年樟死﹐回復造焉﹐問樟公安在﹐取瓢內藥一丸﹐瘞諸根下﹐樟遂活﹐葉葉俱顯瓢痕。人始悟呂仙也。

陳朝雙檜靜安寺中有雙檜﹐宋政和間﹐朱勒圖以進﹐遣中使取之﹐風雨雷電震碎其一﹐遂止。

竹詩胡閏題詩於吳芮祠壁云「幽人無俗懷﹐寫此蒼龍骨﹐九天風雨來﹐飛騰作靈物。」明太祖見而賞之﹐召拜大理卿。

苦筍反甘《夢溪筆談》云﹕太虛觀中修竹﹐相傳陸修靜手植﹐出苦筍而味反甘﹔歸宗寺造鹽薤而味反淡﹐蓋中山佳物也。

水晶蔥宋孝宗問周必大﹕「吉安所產何物﹖」對曰「金柑玉版筍﹐銀杏水晶蔥。」

巨楠赤城閣前有巨楠﹐髙數十尋﹐圍三十尺﹐世傳範寂手植。寂得長生久視之術﹐先主累﹐召不赴﹐封逍遙公。

希夷所種《方輿勝覽》云﹕普州磽瘠﹐無異產﹐惟鐵山棗﹑崇龕梨﹑天池藕三者﹐皆希夷所種。

騎鯨柏大邑鳳凰山有紫柏十圍﹐根盤巨石上﹐號騎鯨柏。

蘆根秦始皇以東南气王﹐鑿連江之九龍山﹐得蘆根一莖﹐長數丈﹐斷之有血﹐因名其山曰荻蘆峽。

榕樹門桂林府之南門也。唐築門時﹐榕一株﹐久跨門內外﹐盤錯至地﹐生成門狀﹐車馬往來﹐徑於其下。楊基詩云「榕樹城門卻倒垂」是也。

苴艸廣西產﹐狀如茅﹐食之令人多壽。暑月置盤筵中﹐蠅蚊不近﹐物亦不速腐﹐亦名不死艸。又有木生子﹐形如豬腎﹐能解藥毒﹐名豬腰子。

羅浮橘嚴州城南﹐其山峻險不易登﹐上有羅浮橘一株﹐熟時風飄墮地﹐得者傳爲仙橘云。

玉芝會稽陶堰嶺出花生﹐葉下其根歲生一臼﹐取以面裹熟食﹐可辟穀。

百谷《名物通》﹕粱者﹐黍稷之總名。稻者﹐漑種之總名。菽者﹐眾豆之總名。三谷各二十種﹐爲六十種。蔬果助谷各二十種﹐共爲百谷。

君子竹東坡詩﹕「惟有長身六君子﹐猗猗猶得似淇園。」又亦竹之類﹐生水邊﹐長數丈﹐圍尺五寸﹐一節相去六七尺。

樗櫟《莊子》﹕吾有大樹﹐人謂之樗。其大本﹐擁腫而不中繩墨﹔其小枝﹐卷曲而不中規矩。《通誌》﹕南多槲﹐北多櫟﹐似樗﹐卽柞櫟也。古云﹕社櫟以不材故壽。

�楠《文選》﹕�﹑楠﹑豫章皆名克勝大任之材也。

瓜田李下《文選》﹕君子防未然﹐不處嫌疑間。瓜田不納履﹐李下不整冠。

薰蕕異器《左傳》﹕一薰一蕕﹐十年尙猶有臭。《注》﹕薰﹐香艸也﹔蕕﹐臭艸也。

蒲柳先槁《世說》﹕顧悅之與簡文帝同年﹐發蚤白。帝問之﹐曰「松柏之姿﹐經霜猶茂。蒲柳之姿﹐望秋先零。」

余桃《韓子》﹕彌子瑕食桃而甘﹐以半啖衛君﹐君曰「愛我哉。」後子瑕得罪﹐君曰「是固啖我以余桃者。」

二桃殺三士齊公孫接﹑田開疆﹑古冶子皆勇而無禮。晏子謂景公饋之二桃﹐令計功而食。三子皆自殺。

祥桑毫裏有桑共生於朝﹐七日大拱﹐伊陟曰「妖不勝徳。」於是太戊修先王之政﹐養老問疾﹐早朝晏退﹐三日而桑死。

金杏流山出。如梨﹐黃於橘。漢武訪蓬瀛﹐有獻此者﹐今呼「漢帝果」。

花卉

桂花艸木之花五出﹐雪花六出﹐朱文公謂地六生水之義。然桂花四出﹐潘笠江謂土之產物﹐其成數五﹐故艸木皆五﹐惟桂乃月中之本﹐居西方﹐四乃西方金之成數﹐故四出而金色﹐且開於秋云。

天花五臺山﹐艸本。花如牡丹而大﹐其白如雪﹐下有白蛇守之﹐人摘其花﹐必傷之。土人作法竊取﹐蛇見無花﹐則自觸死。曬漧﹐大猶如鮮牡丹﹐取數瓣點湯﹐甚美﹐其價甚貴。

瓊花王興入秋長山﹐見瓊花莖長八九寸﹐葉如白檀﹐花如芙渠﹐香聞數里﹐唐人植一株於廣陵蕃觀﹐至元時朽﹐以八仙花補之於瓊花臺前。

金帶圍江都芍藥﹐凡三十二種﹐惟金帶圍者不易得。韓琦守郡時﹐偶開四朵。時王岐公爲郡﹐荊公安石爲幕官﹐陳秀公升之以衛尉丞適至﹐韓公命宴花下﹐各簪一朵。後四人相繼大拜﹐乃花瑞也。

蔓花胡人以茉莉爲蔓花﹐宋徽宗時始名茉莉。

洛如花吳興山中有一樹﹐類竹而有實﹐似莢﹐鄕人見之﹐以問陸澄。澄曰「是名洛如花﹐郡有名士﹐則生此花。」

王者香《家語》﹕孔子見蘭花﹐嘆曰「夫蘭當爲王者香﹐今與眾花伍。」乃援琴作《倚蘭操》。

伊蘭花金粟香特馥烈﹐戴之髮髻﹐香聞十步﹐經月不散。西域以「伊」字至尊﹐如中國「天」字也﹐蒲曰「伊蒲」﹐蘭曰「伊蘭」﹐皆以尊稱﹐謂其香無比也。大約今之眞珠與木蘭是也。

斷腸花昔有婦人思所歡﹐不見輒涕泣﹐灑淚於北墻之下﹐後濕處生艸﹐其花甚美﹐色如婦面﹐其葉正綠反紅﹐秋開﹐卽今之海棠也。

蝴蝶花在貴州玄妙觀﹐春時開﹐花嬌艷。至花落之時﹐皆成蝴蝶翩翩飛去﹐枝頭無一存者。

優缽羅花在北京禮部儀制司﹐開必四月八日﹐至冬而實﹐狀如鬼蓮蓬﹐脫去其殼﹐其核成金色佛一尊﹐形相皆具。

娑羅夏津爲昌化令﹐有娑羅樓一株﹐花開時﹐香聞十里。津笑曰「此眞花縣也。」

蘭花蜜蜂采花﹐凡花則足粘而進。采蘭花則背負而進﹐蓋獻其王也。進他花則賞以蜜﹐進稻花則致之死﹐蜂王之有徳若此。

婪尾春桑維翰曰﹕唐末文人以芍藥爲婪尾春者﹐蓋婪尾酒乃最後之杯﹐芍藥殿春﹐故名。唐畱守李迪以芍藥乘驛進禦﹐玄宗始植之禁中。

姚黃魏紫《西京雜記》﹕牡丹之奇者﹐有姚家黃﹑魏家紫。

木蓮白樂天曰﹕予遊臨邛白鶴山寺﹐佛殿前有木蓮兩株﹐其髙數丈﹐葉堅厚如桂﹐以中夏開花﹐狀如芙渠﹐香亦酷似。山僧云﹕花折時﹐有聲如破竹然。一郡止二株﹐不知何自至也。成都多奇花﹐亦未常見。世有木芙蓉﹐不知有木蓮花也。

國色天香唐玄宗內殿賞花﹐問程修已曰「京師傳唱牡丹者稱首。」對曰「季正封云﹐國色朝酣酒﹐天香夜染衣。」帝因謂妃曰「妝鏡前飲一紫金盞﹐正封之詩可見矣﹗」

茶花以滇茶爲第一﹐日丹次之。滇茶出自雲南﹐色似衢紅﹐大如茶碗﹐花瓣不多﹐中有層折﹐赤艷黃心﹐樣範可愛。

佛桑出嶺南﹐枝葉類江南木槿﹐花類中州芍藥﹐而輕柔過之。開時當二三月間﹐阿那可愛﹐有深紅﹑淺紅﹑淡紅數種﹐剪插卽活。

花癖唐張籍性耽花卉﹐聞貴侯家有山茶一株﹐花大如盎﹐度不可得﹐以愛姬換之。人謂之「張籍花淫」。

海棠宋眞宗時始海棠與牡丹齊名。眞宗禦制雜詩十題﹐以海棠爲首。晏元獻公殊始植紅海棠紅梅﹐蘇東坡始名黃梅爲蠟梅。

花品周濂溪《愛蓮說》﹕菊﹐花之隱逸者也﹔牡丹﹐花之富貴者也﹔蓮﹐花之君子者也。

捨東桑《蜀志》﹕先主捨東有桑樹髙丈餘﹐垂垂如蓋﹐往來者皆怪此樹非凡﹐謂當出貴人。先主少與諸兒戲樹下﹐言「吾必當乘此羽葆車蓋。」

張緒柳《南史》﹕齊武帝時﹐益州獻蜀柳﹐枝條甚長﹐狀似絲縷。帝以植於太昌靈和殿前﹐曰「此柳風流可愛﹐似張緒少年時也。」

美人蕉其花四時皆開﹐深紅照眼﹐經月不謝。

海棠香國昔有調昌州守者﹐求易便地。彭淵聞而止之﹐曰「昌﹐佳郡守也﹗」守問故﹐曰「海棠患﹐患無香﹐獨昌地產者香﹐故號海棠香國﹐非佳郡乎﹖」

思梅再任何遜爲揚州法曹﹐公廨有梅一株﹐遜常賦詩其下﹐後居洛﹐思梅花不得﹐請再任揚州。至日﹐花開滿樹﹐遜賓醉賞之。

橊花洞唐樵者藍超﹐於福州東山逐一鹿﹐鹿入石門﹐內有雞犬人煙﹐見一翁﹐謂曰「皆避秦地﹐畱卿可乎﹖」超曰「歸別妻子乃來。」與橊花一枝而出。後再訪之﹐則迷矣。

桃花山在定海﹐安期生煉藥於此﹐以墨汁灑石上成桃花﹐雨過則鮮艷如生。

攀枝花廣州產﹐髙四五丈﹐類山茶﹐殷紅如錦﹐一名木綿。

一年三花嵩山西麓﹐漢有道士從外國將貝多子來﹐種之﹐成四樹﹐一年三花﹐白色﹐其香異常。

白�韓詩﹕太華峯頭玉井蓮﹐開花十丈藕如船﹐冷比雪霜甘比蜜﹐一片入口沈屙痊。

萱艸宜男《博物志》﹕萱號忘憂艸﹐亦名宜男花。韓詩﹕萱艸女兒花﹐不忘壯士憂。

冰肌玉骨袁丰之評梅曰「冰肌玉骨﹐世外佳人﹐但恨無傾城之笑耳。」

菊比隱逸菊不競春芳﹐後羣卉而開﹐故以隱逸之士比之。

花似六郎譽張昌宗者曰「六郎貌似蓮花。」楊再思曰「乃蓮花似六郎耳。」

先後開大庾嶺上梅花﹐南枝已落﹐北枝方開﹐寒暖之候異也。

卷十七四靈部

飛禽

鳥社大禹卽位十年﹐東巡狩﹐崩於會稽﹐因而葬之。有鳥來爲之耘﹐春拔艸根﹐秋啄蕪穢﹐謂之鳥社。縣官禁民不得妄害此鳥﹐犯則無赦。

精衛鳥炎帝女溺死渤海中﹐化爲精衛鳥﹐日銜西山木石﹐以塡渤﹐至死不倦。

鳳《論語讖》曰「鳳有六象九苞。」六象者﹐頭象天﹐目象日﹐背象月﹐翼象風﹐足象地﹐尾象緯。九苞者﹐口包命﹐心合度﹐耳聰達﹐舌詘伸﹐色光彩﹐冠矩朱﹐距銳鉤﹐音激揚﹐腹文戶。行鳴曰歸嬉﹐止鳴曰提扶﹐夜鳴曰善哉﹐晨鳴曰賀世﹐飛鳴曰郎都﹐食惟梧桐竹實。故子欲居九夷﹐從鳳嬉。

鸞瑞鳥也。張華注曰﹕鸞者﹐鳳凰之亞﹐始生類鳳﹐久則五彩變易﹐其音如鈴。周之文物大備﹐法車之上綴以大鈴﹐和鸞聲也﹐故攺爲鸞駕。

像鳳太史令蔡衡曰﹕凡像鳳者有五色﹐多赤者鳳﹐多靑者鸞﹐多黃者雛﹐多紫者﹐多白者鵠。此鳥多靑﹐乃鸞﹐非鳳也。

迦陵鳥鳴淸越如笙簫﹐妙合宮商﹐能爲百虫之音。《欏嚴經》云「迦陵仙音﹐徧十方界。」

畢方鳥《山海經》﹕章峨之山﹐有鳥﹐狀如鶴﹐一足﹐赤文靑質而白喙﹐名曰「畢方」。其鳴自叫。見則邑有訛火。

鸞影宋範泰《鸞詩序》﹕昔賓王結峻卵之山﹐獲一鸞﹐三年不鳴。其夫人曰「嘗聞鳥見其類則鳴﹐可不懸鏡以照之﹖」王從其言。鸞觀影悲鳴﹐衝霄一奮而絕。嗟乎慈禽﹗何情之深也。鸞血作膠﹐以續弓弩﹑琴瑟之弦。

吐綬雞形狀﹑毛色俱如大雞。天睛淑景﹐頷下吐綬﹐方一尺﹐金碧晃曜﹐花紋如蜀錦﹐中有一字﹐乃篆文「壽」字﹐陰晦則不吐。一名「壽字雞」﹐一名「錦帶功曹」。

孔雀自愛其尾﹐遇芳時好景﹐聞鼓吹則舒張翅尾﹐盼睞而舞。性妒忌﹐見婦女盛服﹐必奔逐啄之。山棲時﹐先擇貯尾之地﹐然後置身。欲生捕之者﹐候雨甚﹐往擒之。尾沾雨而重﹐人𨿽至﹐猶愛尾﹐不敢輕動也。

杜鵑蜀有王曰杜宇﹐禪位於鱉靈﹐隱於西山﹐死﹐化爲杜鵑。蜀人聞其鳴﹐則思之﹐故曰「望帝」。又曰杜鵑生子寄於他巢﹐百鳥爲飼之。

鴻鵠六翮劉向曰「今夫鴻鵠髙飛衝天﹐然其所恃者六翮耳。」夫腹下之毳﹐背上之毛﹐去一把﹐飛不爲髙下。

號寒虫五臺山有鳥﹐名號寒虫。四足﹐有肉翅不能飛﹐其糞卽五靈脂也。當盛暑時﹐文采絢爛﹐乃自鳴曰「鳳凰不如我。」至冬﹐毛盡脫落﹐自鳴曰「得過且過。」

秦吉了嶺南靈鳥。一名「了哥」。形似鵒﹐黑色﹐兩肩獨黃﹐頂毛有縫﹐如人分發﹐耳聰心慧﹐舌巧能言。有夷人以數萬錢買去﹐吉了曰「我漢禽不入胡地﹗」遂驚死。

變化《月令》﹕三月﹐田鼠化爲﹐八月化爲田鼠。二物交化﹐卽今所謂鵪鶉也。二月鷹化爲鳩﹐八月鳩化爲鷹﹐亦交化也。

赤烏周武王伐紂﹐渡孟津﹐有火自上而下﹐至王屋﹐流化爲烏﹐其色赤﹐其聲醜。

布谷卽斑鳩。杜詩﹕「布谷催春種。」張華曰﹕農事方起﹐此鳥飛鳴於桑間﹐若雲谷可布種也。又其聲曰「家家撒谷。」又云「脫卻破褲。」因其聲之相似也。

�母大如雞﹐黑色﹐生南方池澤葭蘆中﹐其聲如人嘔吐﹐每一鳴﹐口中吐出蚊虫一二升。

稚子一名「竹團」。喜食筍﹐善匿﹐不使人見。故杜詩有「筍根稚子無人見」之句。�水鳥﹐能厭水神﹐故畫於舟首﹐舟名「彩」。

捕�魏公子無忌﹐方與客飲。有�擊鳩﹐走逃於公子案下﹐�追擊﹐殺於公子之前。公子恥之﹐卽使人多設羅﹐得�數十匹﹐責讓以殺鳩之罪﹐曰「殺鳩者死﹗」一�低頭﹐不敢仰視﹔餘皆鼓翅自鳴。公子乃殺低頭者﹐余盡釋之。

鵓鴿井漢髙祖廟﹐臨城鵓鴿井旁﹐記云「沛公避難井中﹐有雙鴿集井中﹐追者不疑﹐得脫。」

雪衣娘唐明皇時﹐嶺南進白鸚鵡﹐聰慧能言﹐上呼之爲「雪衣娘」。上每與諸王及貴妃博戲﹐稍不勝﹐左右呼雪衣娘﹐卽飛入局中﹐以亂其行列。一日語曰「昨夜夢爲鷙所搏。」已而﹐果爲鷹斃﹐瘞之苑中﹐號「鸚鵡冢」。唐李繁曰「東都有人養鸚鵡﹐以甚慧﹐施於僧﹐僧教之能誦經﹐往往架上不言不動。問其故﹐對曰「身心俱不動﹐爲求無上道。」及其死﹐焚之﹐有舍利。

白鷴宋帝駐蹕州山﹐爲元兵所追﹐丞相陸秀夫抱帝赴海死。時禦舟一白鷴﹐奮擊哀鳴﹐墮水以殉。

鵓鴿詩宋髙宗好養鴿﹐躬自飛放。有士人題詩云「鵓鴿飛騰繞帝都﹐朝收暮放費工夫。何如養个南來雁﹐沙漠能傳二帝書。」帝聞之﹐召見士人﹐卽命補官。

長鳴雞宋處宗嘗買一長鳴雞﹐著窗間。後雞作人語﹐與處宗談論﹐終日不輟。處宗因此學業大進。

宋廚雞蛋宋文帝尙食廚備禦膳﹐烹雞子﹐忽聞鼎內有聲極微﹐乃羣卵呼觀世音﹐淒愴之甚。監宰以聞。帝往驗之﹐果然﹐嘆曰「吾不知佛道神力乃能若是﹗」敕自今不得用雞子﹐並除宰割。

雁書蘇武使匈奴﹐畱武於海上牧羝。漢使求之﹐匈奴詭言武死。常惠教使者曰「天子在上林射雁﹐雁足上系帛書﹐言武在某澤中。」單於驚謝﹐乃遣武還。《禮記》﹕「鴻雁來賓。」先至爲主﹐後至爲賓。

孤雁張華曰﹕雁夜棲川澤中﹐千百成羣﹐必使孤雁巡更﹐有警則哀鳴呼眾。故師曠《禽經》曰「羣棲獨警。」

飛奴張九齡家養羣鴿﹐每與親知書﹐系鴿足上﹐移之﹐呼爲「飛奴」。

鴆毒《左傳》﹕「宴安鴆毒﹐不可懷也。」鴆﹐毒鳥也﹐黑身赤目﹐食蝮蛇﹐以其毛歷飲食則殺人。

周周鳥名周周。首重尾屈﹐將欲飲於河﹐則必顚﹐乃銜尾而飲。

金衣公子唐明皇遊於禁宛﹐見黃鶯羽毛鮮潔﹐因呼爲「金衣公子」。

黃鸝戴�春日攜雙柑鬥酒﹐人問何之﹐答曰「往聽黃鸝聲﹐此俗耳鍼砭﹐詩腸鼓吹。」

養木雞《莊子》﹕子爲宣王養鬥鷄﹐十日而問之曰「雞可斗乎﹖」曰「未也。猶虛而恃气。」十日又問之。曰「幾矣。雞有鳴者﹐已無變矣﹐望之似木雞矣﹐其徳全矣。異雞無敢應者﹐反走矣。」

季鬥鷄《左傳》﹕季之鬥鷄﹐季氏介其羽﹐氏爲之金距。劉孝威詩﹕「翅中含白芥﹐距外曜金芒。」

乘軒鶴衛懿公好鶴﹐鶴有乘軒者﹐及狄人伐衛﹐受甲者皆曰「鶴有祿位﹐何不使戰。」是以衛亡。

翮成縱去僧支道林好鶴。有遺以雙鶴者﹐林鎩其羽﹐鶴反顧懊惜。林曰「鶴有淩霄之志﹐何肯爲人耳目近玩﹗」養令翮成﹐置使飛去。

羊公鶴昔羊叔子有鶴善舞﹐嘗向客稱之。客試使驅來﹐而不肯舞。故比人之名而不實。

斥笑鵬《莊子》﹕窮發之北﹐有鳥名鵬﹐摶扶搖而上者九萬里﹐且適南冥﹐斥鮺笑之曰「彼且奚適也﹖我騰躍而上﹐不過數仞而下﹐翺翔蓬蒿之間﹐此亦飛之至也。而彼且奚適也﹖

打鴨驚鴦呂士隆知宣州﹐好笞官妓。適杭州一妓到﹐士隆喜之。一日羣妓小過﹐士隆欲笞之。妓曰「不敢辭責﹐但恐杭妓不安耳。」士隆赦之。梅聖兪作打鴨詩﹕「莫打鴨﹐驚鴛鴦﹐鴛鴦新向池中落﹐不比孤州老鴰。」

烏燕太子丹質於秦﹐秦遇之無禮﹐欲歸。秦王不聽﹐謬言曰「令烏白頭馬生角﹐乃可歸。」丹仰天嘆息﹐烏卽興白﹐馬爲生角﹐秦王不得已而遣之。

烏傷顏烏純孝﹐父亡﹐負土築墓﹐羣烏銜土助之﹐其吻皆傷﹐因以名縣。《唐雅》曰「純黑而反哺者謂之烏﹐小而腹下白﹐不能反哺者謂之鴉。」

燕居舊巢武詩﹕「花開蝶滿枝﹐花謝蝶還希。惟有舊巢燕﹐主人貧亦歸。」又唐詩﹕「舊時王謝堂前燕﹐飛入尋常百姓家。」

斗鴨陸龜蒙有斗鴨闌。一日﹐驛使過焉﹐挾彈斃其尢者。陸曰「此鴨善人言﹐欲進上﹐柰何斃之﹗」使者盡以囊中金窒其口﹐徐問人語之狀﹐陸曰「能自呼其名耳。」使者憤且笑﹐拂袖上馬﹐陸還其金﹐曰「吾戲耳。」

孝鵝唐天寶末﹐長興沈氏畜一母鵝﹐將死﹐其雛悲鳴﹐不復食﹔母死﹐啄敗薦覆之﹐又銜芻艸列前﹐若祭狀﹐向天長號而死。沈氏異之﹐埋於蔣灣﹐名「孝鵝冢」。

蔡確鸚鵡蔡確貶新州﹐有侍姬名琵琶﹐所蓄鸚鵡甚慧﹐每爲確呼琵琶﹐及琵琶死﹐鸚鵡猶呼其名。確賦詩傷之。

雁丘金元好問過陽曲﹐見一獵者云「捕得二雁﹐內一死﹐一脫网去﹐空中哀鳴良久﹐投地亦死。」好問遂以金贖二雁﹐瘞之汾水濱﹐壘土爲丘。今爲雁丘。

見彈求《莊子》﹕長梧子曰「汝亦太早計﹐見卵而求時夜﹐見彈而求炙。」

燕巢於幕季札如晉﹐將宿於戚﹐聞鐘聲曰「夫子之在此也﹐猶燕之巢於幕上﹐而可以樂乎﹖」《呂氏春秋》﹕燕雀處堂﹐母子相愛﹐突厥棟焚﹐燕雀不知。

禽經金得伯勞之血則昏﹐鐵得之膏則瑩﹐石得鵲髓則化﹐銀得雉糞則枯。翡翠粉金﹐厭火。

風雨霜露《禽經》云﹕風翔則風。風﹐鳶也。雨舞則雨。雨﹐商羊也。霜飛則霜。霜﹐也。露翥則露。露﹐鶴也。又云﹕以豚讖風﹐以鼉讖雨。豚﹐江豚也。鵲知風﹐蟻知雨。

禽智陳所敏云﹕能水﹐故水宿之物莫能害。啄木遇蠹穴﹐能以嘴畫字成符﹐蠹虫自出。鶴能步罡﹐蛇不敢動。鴉有隱巢﹐故鷙鳥不能見。燕銜泥常避戊己﹐故巢不傾。鸛有長水石﹐能於巢中養魚﹐而水不涸。燕惡艾﹐雀欲奪其巢﹐卽銜艾置巢中﹐燕遂避去。此皆禽之有智者也。

大鳥悲鳴楊震將葬﹐先葬數日﹐有大鳥髙丈餘﹐集震喪次悲鳴﹐葬畢方去。上聞﹐乃悟震坐枉﹐遣使具祭﹐官其子。

化鶴《職方乘》云﹕南昌洗馬池﹐嘗有年少見美女七人﹐脫彩衣岸側浴池中。年少戲藏其一﹐諸女浴畢就衣﹐化白鶴去。獨失衣女畱﹐隨至年少家﹐爲夫婦﹐約以三年還其衣﹐亦飛去。故又名「浴仙池」。

化爲大鳥王仲變倉頡舊文爲今隸書。秦始皇嘗徵仲﹐不至﹐大怒﹐詔檻車送之。仲化爲大鳥飛去﹐落二翮於延慶州﹐今有大翮山。

五色雀出羅浮山。貴人至﹐則先翔舞。

�烏產肇慶。形似山雞﹐其羽有光﹐漢以飾侍中冠。

鳳巢永福隋時雙鳳來巢﹐宋初復至﹐守臣以聞﹐太宗遣使鑿巢下石﹐得美玉﹐名其山曰「鳳凰山」。

羣烏啼噪海鹽烏夜村﹐晉何寓此。一夕﹐羣烏啼噪﹐生女。後復夜啼﹐乃穆帝立女爲後之日。

問上皇郭浩按邊至隴﹐見鸚鵡一紅一白鳴樹間﹐問﹕「上皇安否﹖」浩詰其故﹐蓋隴州歲貢此鳥﹐徽宗置之安妃閣。後發還本土﹐二鳥猶感恩不忘。

鳳歷鳳知天時﹐故以名歷。鳳鳴而天下之雞皆鳴。鳳尾十二翎﹐遇閏歲生十三翎。今樂府調尾聲十二板﹐以象鳥尾﹐故曰尾聲。或增四字﹐亦加一板﹐以象閏。

雞五徳《韓詩外傳》﹕「頭戴冠﹐文也。足搏距﹐武也。見敵敢斗﹐勇也。見食相呼﹐義也。守夜不失時﹐信也。」故又稱「徳禽」。

陳寶秦穆公時﹐陳倉人掘地得一物以獻﹐道逢二童子﹐曰「此物名爲。」曰「彼二童子名爲陳寶﹐得雄者王﹐得雌得霸。」陳倉人捨逐童子﹐童子化爲雉﹐飛入平林﹐以告於公。公大獵﹐果得其雌﹐化爲石﹐置於渭之間﹐立陳寶祠﹐遂霸西戎。

腰纏騎鶴昔有客各言其志。一願爲揚州刺史﹐一願多資財﹐一願騎鶴上升。其一人曰「吾願腰纏十萬貫﹐騎鶴上揚州。」

隋珠彈雀古云﹐以隋侯之珠彈千仞之雀﹐世必笑之。蓋所用者重﹐所求者輕也。雀躍者﹐言人喜悅﹐如雀之跳躍也。

愛屋及烏《詩經》﹕「瞻烏爰止﹐於誰之屋。」恐因烏而傷其屋也。

越雞鵠卵《莊子》﹕「越雞不能伏鵠卵。」謂其身小也。

燕賀《淮南子》﹕大廈成而燕雀相賀。

貫雙雕《唐史》﹕髙駢見雙雕飛過﹐祝曰「我貴當中之。」一發貫雙雕﹐因號「雙雕侍郎」。

鵲巢鳩占《詩經》﹕「維鵲有巢﹐維鳩居之。」

聞雞起舞祖逖與劉琨同寢﹐中夜聞雞鳴﹐蹴琨覺曰「此非惡聲也﹗」因起舞。

走獸

藥獸神農時有民進藥獸。人有疾﹐則拊其獸﹐授之語﹐語畢﹐獸輒如野外﹐銜一艸歸﹐搗汁服之卽愈。帝命風後記其何艸﹐起何疾。久之﹐如方悉驗。虞卿曰「神農師藥獸而知醫。」

夔黃帝於東海流波山得奇獸﹐狀如牛﹐蒼身無角﹐一足﹐能入水﹐吐水則生風雨﹐目光如日月﹐其聲如雷﹐名曰夔。帝令殺之﹐取皮以冒鼓﹐撅以雷獸之骨﹐聲聞五百里。臯陶治獄﹐有遊於庭﹝一角之獸﹐卽今所畫獬豸﹞。其罪疑者﹐令觸之﹐有罪則觸﹐無罪則不觸﹐以定獄辭。

黃熊舜殛鯀於羽山。鯀化爲黃熊﹐入於羽泉。故禹廟祭品﹐戒不用熊。

白狐禹年三十未娶﹐行塗山﹐有白狐九尾造禹。塗山人歌曰「白狐綏綏﹐九尾龐龐。成子家室﹐乃都攸昌。」禹遂娶之﹐謂之女嶠。

野兔文王囚於裏七年﹐其子伯邑考往視父。紂呼與圍棋﹐不遜﹐紂怒殺伯邑考﹐醢之﹐令人送文王食。命食畢﹐而後告﹐文王號泣而吐之﹐盡變爲野兔而去。

麟紱孔子在娠﹐有麟吐玉書於闕裏﹐文雲「水精之子﹐系衰周而素王。」孔母乃以繡衣系麟角﹐信宿而麟去。至魯定公時﹐魯人鋤商田於大澤﹐得麟﹐以示孔子﹐系角之紱尙在。孔子知命之將終﹐抱麟解紱﹐涕泗滂沱。

白澤東望山有獸曰白澤﹐能言語。王者有徳﹐明照幽遠﹐則白澤自至。

昆�后土之神獸﹐英靈能言語﹐禹治水有功而來。

角端元太祖駐師西印渡﹐有大獸﹐髙數丈﹐一角﹐如犀牛﹐作人語曰「此非帝王世界﹐宜速還。」耶律楚材進曰﹕此名角端﹐聖人在位﹐則奉書而至。能日馳一萬八千里﹐靈異如鬼神﹐不可犯。

彖豕類也。張口而腹髒盡露﹐故名曰彖。《易經》用「彖曰」﹐蓋取此義。

獅子一名狻猊。《博物志》﹕魏武帝伐冒頓﹐經白狼山﹐逢獅子﹐使人格之﹐殺傷甚眾。忽見一物自林中出﹐如貍﹐上帝車軛。獅子將至﹐便跳上其頭﹐獅子伏﹐不敢動﹐遂殺之。得獅子還﹐來至洛陽三十里﹐雞犬無鳴吠者。

酋耳身若虎豹﹐尾長參其身﹐食虎豹。王者威及四夷則至。

虎倀人罹虎厄﹐其神魂嘗爲虎役﹐爲之前導。故凡死於虎者﹐衣服巾履皆卸於地﹐非虎之威能使自卸﹐實鬼爲之也。

虎威虎有骨如乙字﹐長寸許﹐在脇兩旁皮內﹐尾端亦有之﹐名「虎威」﹐佩之臨官﹐則能威眾。又虎夜視﹐一目放光﹐一目視物。獵人候而射之﹐弩箭才及﹐光隨墮地成白石﹐入地尺餘。記其處掘得之﹐能止小兒啼。

倉兕尙父爲周司馬﹐將師伐紂。到孟津之上﹐仗鉞把旄﹐號其眾曰「倉兕。」夫倉兕者﹐水中之獸也﹐善覆人舟﹐因神以化﹐令汝急渡﹐不急渡﹐倉兕害汝。

闞�於菟《左傳》闞伯比淫於子之女﹐生子文。夫人使棄諸夢澤中﹐虎乳之。子田﹐見而懼﹐歸﹐夫人以告﹐遂收之。楚人謂乳爲�﹐謂虎爲於菟﹐故曰「闞於菟」。

貘貘者象鼻犀目﹐牛尾虎足﹐性好食鐵﹐生南方山谷中。寢其皮辟濕﹐圖其形辟邪。

窮奇西北有獸﹐名曰窮奇﹐一名神狗。其狀如虎﹐有翼能飛﹐食人﹐知人言語。逢忠信之人﹐則嚙而食之﹔逢姦邪之人﹐則捕禽獸以饗之。

杌西荒中獸也﹐狀如虎﹐毛長三尺餘﹐人面虎爪﹐口牙一丈八尺﹐好鬥﹐至死不卻﹐獸之至惡者。

山都形如昆侖奴﹐毛徧體﹐見人輒閉目張口如笑﹐好在深洞中翻石覓蟹啖之。

饕餮羊身人面﹐其目在腋下﹐虎齒人爪﹐聲如嬰兒﹐鉤玉山中有之。

狼狽二獸名。狼前二足長﹐後二足短﹔狽前二足短﹐後二足長。狼無狽不立﹐狽無狼不行。若相離﹐則進退無攄矣。故世人言事之乖張﹐則曰「狼狽」。

風馬牛馬喜逆風而奔﹐牛喜順風而奔﹐故北風則牛南而馬北﹐南風則牛北而馬南。故曰風馬牛不相及也。

種羊西域俗能種羊。初冬﹐擇未日﹐殺一羊﹐切肉方寸﹐埋土中。至春季﹐擇上未日﹐延僧吹胡笳﹐作咒語﹐土中起一泡﹐如鴨卵。數日﹐風破其泡﹐有小羊從土中出。此又胎卵濕化之外﹐又得一生也。

貓出西方天竺國﹐唐三藏攜歸護經﹐以防鼠嚙﹐始遺種於中國。故「貓」字不見經傳。《詩》有「貓」﹐《禮記》迎「貓」﹐皆非此貓此。

萬羊李徳裕召一僧問休咎﹐僧曰「公是萬羊丞相﹐今已食過九千六百矣。數日後有饋羊四百者﹐適滿其數。」公大驚﹐欲勿受。僧曰「羊至此﹐已爲相公所有矣。」旬日後貶潮州司馬﹐又貶連州司戶﹐尋卒。

艾�衛靈公夫人南子與宋朝通﹐野人歌曰「旣定爾婁豬﹐盍歸吾艾。」婁豬﹐雌豬也。艾�﹐雄豬也。

遼東豕遼東有豕﹐生子頭白﹐異而獻之。行至河東﹐見豕皆白頭﹐懷慚而返。今彭寵之自伐其功﹐何異於是﹗

李貓李義府容貌溫恭﹐而狡險忌刻﹐時人謂之「李貓」。

麋鹿觸寇秦始皇欲大苑囿﹐優旃曰「善。多縱禽獸於中﹐寇從東方來﹐以麋鹿觸之﹐足矣﹗」

猶豫猶之爲獸﹐性多疑。聞有聲﹐則豫上樹﹐四顧望之﹐無人﹐才敢下。須臾又上﹐如此非一。故今人慮事之不決者曰「猶豫」。

沐猴小猴也﹐出賓國。史言「沐猴而冠」﹐以「沐」爲「沐浴」之「沐」者﹐非是。

刑天獸名。卽「渾沌」。見《山海經》。能挾干戚而舞。陶淵明詩「刑天舞干戚」﹐今誤作「刑天無干戚」。

蝟形若彘﹐常在地食死人腦。欲殺之﹐當以柏插其墓。故今墓上多種柏樹。一名「」。秦繆公時﹐陳倉人掘地得之。

猾無骨﹐入虎口﹐不能噬﹐落虎腹中﹐則自內噬出。《書》曰「蠻夷猾夏。」則取此義。

犀角一名「通天」。一名「分水」。一名「駭雞」。「通天」用以作簪﹐則夢登天﹐知天上諸事。「分水」刻爲魚形﹐銜以入水﹐水開三尺﹐可得气﹐息水中。「駭雞」謂雞見之﹐則驚卻也。

馴獺永州養馴獺﹐以代鸕鶿沒水捕魚﹐常得數十斤﹐以供一家。魚重一二十斤者﹐則兩獺共畀之。

明駝駝臥﹐足不帖地﹐屈足。漏明﹐則走千里﹐故曰明駝。唐制﹐驛有明駝使﹐非邊塞軍機﹐不得擅發。楊貴妃私發駝使﹐賜安祿山荔枝。

�狗《左傳》﹕「國狗之�﹐無不噬也。」杜預注云「﹐狂犬也。」今云「犬」。《宋書》云「張收爲犬所傷﹐食蝦蟆而愈。」又槌碎杏仁納傷處卽愈。

畜犬《晉書》曰﹕白犬黑頭﹐畜之得財﹔白犬黑尾﹐世世乘車。黑犬白耳﹐富貴﹔黑犬白前二足﹐宜子孫。黃犬白耳﹐世世衣冠。

風生獸生炎州﹐大如貍﹐靑色。積薪數車以燒之﹐薪盡而獸不死﹐毛亦不焦﹐斫刺不入﹐打之如灰囊﹐以鐵錘鍛其頭數十下﹐乃死﹐而張口向風﹐須臾復活。以石上菖蒲塞其鼻。卽死。取其腦和菊花服之﹐盡十斤﹐得壽五百歲。

月支猛獸漢武時﹐月支國獻猛獸一頭﹐形如五六十日犬子﹐大如貍而色黃。武帝小之﹐使者對曰「夫獸不在大小。」乃指獸﹐命叫一聲。獸舐唇良久﹐忽叫﹐如大霹靂﹐兩目如硨之交光。帝登時顚蹶﹐搔耳震栗﹐不能自止。虎賁武士皆失仗伏地﹐百獸驚絕﹐虎亦屈伏。

舞馬唐玄宗舞馬四百蹄﹐分爲左右部﹐有名曰「某家驕」﹐其曲曰《傾杯樂》。皆衣以錦繡﹐綴以金銀﹐每樂作﹐奮首鼓尾﹐縱橫應節。

弄象唐明皇有舞象數十。祿山亂﹐據咸陽﹐出舞象﹐令左右教之拜。舞象皆弩目不動﹐祿山怒﹐盡殺之。

弄猴唐昭宗播遷﹐隨駕有弄猴﹐能隨班起居。昭宗賜以緋袍﹐號「供奉」。羅隱詩「何如學取孫供奉﹐一笑君王便著緋」是也。朱梁篡位﹐取猴﹐令殿下起居。猴望見全忠﹐徑趨而前﹐跳躍奮擊﹐遂被殺。

忽雷駁秦叔寶所乘馬也。餵料時﹐每飲以酒。常於月明中試之﹐能豎越三領黑氈。叔寶卒﹐嘶鳴不食而死。

鐵象曲端下獄﹐自知必死﹐仰天長吁﹐指其所乘馬名鐵象﹐曰「天下欲振復中原乎﹖惜哉﹗」鐵象泣數行下。

鑄馬慕容有駿馬﹐赭白﹐有奇相﹐饒逸力。至元壽元年﹐四十九矣﹐而駿逸不虧﹐奇之﹐比鮑氏驄﹐命鑄銅以圖其像﹐親爲銘贊﹐鐫頌其旁﹐像成﹐而馬死矣。

白獺魏徐邈善畫﹐明帝遊洛水﹐見白獺愛之﹐不可得。邈曰「獺嗜鯔魚﹐乃不避死。」遂畫板作鯔魚懸岸﹐羣獺競來﹐一時執得。帝曰「卿畫何其神也﹗」

贖馬周田子方嘗出﹐見老馬於道﹐詢知爲家畜也﹐嘆曰「少盡其力﹐而老棄其身﹐仁者不爲也。」贖之歸。

袁氏後唐有孫恪者﹐納袁氏爲室。後至峽山寺﹐袁持一碧環獻老僧。少傾﹐野猿數十﹐捫蘿而躍。袁乃命笑題詩﹐化猿去。僧方悟卽沙門向所畜者﹐玉環其系頸舊物也。

果下馬羅定州出馬﹐髙不逾三尺﹐駿者有兩脊骨﹐又呼雙脊馬﹐健而能行。以其可在果樹下行﹐名曰「果下馬」。

穢鼠易腸唐公房拔宅上升﹐雞犬皆仙﹐惟鼠不淨﹐不得去。鼠自悔﹐一日三吐﹐易其腸﹐欲其自潔也。

八駿穆天子八駿﹐一名「絕地」﹐足不踐土﹔二名「翻羽」﹐行越飛禽﹔三曰「奔宵」﹐夜行萬里﹔四名「超影」﹐逐日而行﹔五名「逾輝」﹐毛色炳熠﹔六名「超光」﹐一形十影﹔七名「騰霧」﹐乘雲而奔﹔八名「挾翼」﹐身有肉翅。又有驊驑﹐亦古之良馬也。

黑牡丹唐末劉訓者﹐京師富人。京師春遊﹐以觀牡丹爲勝賞。訓邀客賞花﹐乃系水牛累百於門。人指曰「此劉氏黑牡丹也。」

辟暑犀《孔帖》﹕文宗延學士於內殿。李訓講《易》﹐時方盛暑。上命取辟暑犀以賜。

辟寒犀《開元遺事》﹕交趾進犀角﹐色黃如金。冬月置殿中﹐暖气如燻。上問使者﹐曰「此辟寒犀也。」

養虎遺患漢王欲東歸﹐張良曰「漢有天下大半﹐楚兵饑疲﹐今釋不擊﹐此養虎自遺患也。」王從之。

狐假虎威楚王問羣臣﹕「北方畏昭奚卹﹐何哉﹖」江乙曰「虎得一狐﹐狐曰﹕『子毋食我﹐天帝令我長百獸。不信﹐吾先行﹐子隨後觀。』獸見皆走。虎不知獸畏己﹐以爲畏狐也。今北方非畏昭奚卹﹐實畏王甲兵也。」

狐疑狐疑者﹐狐性多疑﹐故心不決曰「狐疑」。

黔驢之技柳文﹕黔無驢﹐有好事者船載以入﹐放之山下。虎見龐然大物﹐環林間視之。驢一鳴﹐虎大駭﹐以爲且噬己。然往來視之﹐覽無異能。益習其聲。稍近﹐宕﹑倚﹑衝﹑冒。驢不勝怒﹐蹄之。虎因喜﹐計之曰「技止此矣﹗」跳梁大啖﹐斷其喉﹐盡其肉﹐乃去。

馬首是瞻晉荀偃曰「雞鳴而駕﹐塞井夷竈﹐惟餘馬首是瞻﹗」

不及馬腹楚伐宋﹐宋告急於晉。晉侯欲救之﹐伯宗曰「不可。古人有言曰﹕『𨿽鞭之長﹐不及馬腹。』天方授楚﹐不可與爭。」

塞翁失馬《北史》﹕塞上翁匹馬亡入胡﹐人弔之。翁曰「安知非福乎﹖」後馬將駿馬歸。人賀之﹐翁曰「安知非禍乎﹖」後其子騎﹐折髀﹐人弔之﹐翁曰「又安知非福乎﹖」後兵﹐出丁壯者﹐免其子﹐以跛相保。

棄人用犬晉靈公飲趙盾酒﹐伏兵將攻之﹐其右提彌明知之﹐趨登﹐扶盾以下。公嗾夫獒焉﹐明搏而殺之。盾曰「棄人用犬﹐𨿽猛何爲﹖」

跖犬吠堯漢髙祖旣殺韓信﹐詔捕蒯徹。旣至﹐上曰「若教淮陰侯反乎﹖」對曰「然。秦失其鹿﹐天下共逐之。髙材捷足者先得焉。跖之犬吠堯﹐堯非不仁﹐吠非其主也。」

指鹿爲馬秦趙髙欲專權﹐乃先設驗﹐持鹿獻二世﹐曰「馬也﹗」二世笑曰「丞相誤也﹐謂鹿爲馬。」問左右﹐或默﹐或言。髙陰中言鹿者以法。

守株待免《韓子》﹕宋人有耕者﹐田畔有株﹐兔走觸之﹐折頸而死﹐因釋耕守株﹐覬復得兔﹐爲宋國笑也。

多歧亡羊《列子》﹕楊子之鄰人亡羊﹐旣率其黨﹐又請楊子豎追之。楊子曰「嘻﹗亡一羊﹐何追之眾﹖」眾曰「多歧。」旣反﹐問﹕「獲羊乎﹖」曰「亡之矣。」曰「奚亡之﹖」曰「歧路之中又有歧焉﹐吾不知所之﹐所以反也。」

飛越峯洪武初﹐夷人獻良馬十﹐其一白者﹐乃得之貴州養龍坑。坑旁水深而遠﹐下有靈物﹐春和多系牝馬﹐雲霧晦冥﹐必有與馬接﹐其產卽龍駒。故此馬首髙九尺﹐長丈餘﹐莫可控禦。敕典牧者囊沙四百斤﹐壓而乘之﹐行如電躡﹐片塵不驚﹐賜名「飛越峯」﹐命學士宋濂贊。燧人氏始著物虫鳥獸之名。鯀始服牛。相士始乘馬。伏羲始畜犧牲。夏后氏始食卵。漢文帝始潔六畜。後魏始禁宰牛馬。唐髙祖始斷屠。

黃耳陸機有快犬曰「黃耳」﹐性黠慧﹐能解人語﹐隨機入洛。久無家問﹐作書以竹筒戴犬項﹐令馳歸﹐復得報還洛。今有「黃耳冢」。

白鹿夾轂漢鄭弘爲淮陰守﹐歲旱﹐弘行田間﹐雨卽至。時有白鹿在道﹐夾轂而行。主簿賀曰「聞三公車輪鹿﹐明公必大拜矣﹗」果驗。

麈出終南諸山。鹿之大者曰麈﹐羣鹿隨之﹐視麈尾爲響道﹐故古之談者揮焉。

飛鼠其物飛而生子。難產者﹐以皮覆之則易﹐故又名「催生」。

糖牛桂平出。里人知牛嗜鹽﹐乃以皮裹手﹐塗鹽於上﹐入穴探之。其角如玉﹐取以爲器。

射鹿爲僧陳惠度於剡山射鹿﹐鹿孕而傷﹐旣產﹐以舌舐子﹐幹而母死﹐惠度遂投寺爲僧。後鹿死處生艸﹐名曰「鹿胎艸」。

野賓宋王仁裕嘗畜一猿﹐名曰「野賓」。一日放於冢山。後仁裕復過此﹐見一猿迎道左﹐從者曰「野賓也。」隨行數十里﹐哀吟而去。

憑黑虎卓敬年十五﹐讀書寶香山﹐風雨夜歸迷失道﹐得一兕牛﹐憑之歸﹐入門﹐乃黑虎也。

題《虎顧眾彪圖》明成祖出圖﹐命解縉題句。縉詩云「虎爲百獸尊﹐誰敢攖其怒﹖惟有父子恩﹐一步一回顧。」帝見詩有感﹐卽令夏原吉迎太子於南京。

熊入京城弘治間﹐有熊入西直門﹐何孟春謂同列曰「熊之爲兆﹐宜愼火。」未幾﹐在處有火災。或問孟春曰「此出何占書﹖」孟春曰「余曾見《宋紀》﹕永嘉災前數日﹐有熊至城下﹐州守髙世則謂其趙允曰﹐熊於字『能火』﹐郡中宜愼火。果延燒十之七八。余憶此事﹐不料其亦驗也。」

不忍孟孫獵得使巴西持歸。母隨之啼泣﹐巴西不忍﹐與之。孟孫大怒﹐逐巴西。尋召爲其子傅﹐謂左右曰「天不忍﹐且吾子乎﹗」

的盧劉表贈備一馬﹐名曰「的盧」。一日﹐遇伊籍﹐曰「此馬相惡﹐必妨主。」備未之信。表妻蔡氏忌備﹐囑弟瑁設筵暗害。備覺﹐出奔﹐前阻檀溪﹐後爲瑁兵所逼﹐乃下溪策馬﹐曰「的盧的盧﹐今日妨吾。」的盧於急流深處﹐一躍三丈﹐飛渡西岸。瑁驚駭而退。

獲兩虎《史記》﹕陳軫曰﹕卞莊子刺虎﹐館豎子止之﹐曰「兩虎方共食一牛﹐牛甘必斗﹐斗則大者傷﹐小者亡﹐從而刺之﹐一舉兩得。」果獲兩虎。」

牛羊犬豕別名《禮記》﹕牛曰太牢。羊曰少牢。又牛曰「一元大武」。羊曰「柔毛」﹐又曰「長髯主簿」。豕曰「剛鬣」﹐又云「烏喙將軍」。韓﹐六國時韓氏之黑犬。楚獷﹑宋獵﹐皆良犬也。又曰「大夫之家﹐無故不殺犬豕。」家豹﹑烏圓﹐皆貓之美譽。

鹿死誰手石勒曰「使朕遇漢髙﹐當北面事之。若遇光武﹐可與並驅中原﹐未知鹿死誰手。

續貂《晉書》﹕趙王倫篡位﹐奴卒亦加封秩。每朝會﹐貂蟬滿座。語曰「貂不足﹐狗尾續﹗」

拒虎進狼《鑑斷》﹕漢和帝年才十四﹐乃能收捕竇氏﹐足繼孝昭之烈。惜其與宦官議之﹐以啟中常侍亡漢之階。語曰「前門拒虎﹐後門進狼。」此之謂也。

焉得虎子《吳志》﹕呂蒙欲從裏﹐母叱之。蒙曰「不入虎穴﹐焉得虎子﹖」又班超使西域﹐鄯善王廣禮敬甚備。匈奴使來﹐更疏懈。超會其吏士三十六人﹐曰「不入虎穴﹐不得虎子。」遂夜攻虜營﹐斬其使。

羊觸藩籬《易經》﹕「羝羊觸藩﹐羸其角。」

制千虎《宋史》﹕常安民遺呂公著書曰「去小人不難﹐勝小人難耳。嘗見猛虎負﹐卒爲人勝者﹐人眾而虎寡也。今柰何以數千人而制千虎乎﹖」公著得書﹐默然。

搏蹇兔《史記》﹕範雎謂秦昭王曰「以秦治諸侯﹐譬猶走韓盧而搏蹇兔也。」

瞎馬臨池《世說》﹕顧愷之與殷仲堪作危語﹐有一參軍在坐﹐曰「盲人騎瞎馬﹐夜半臨深池。」以仲堪眇一目故也。

教猱升木猱﹐猴屬﹐性善升木﹐不待教而能者。《詩經》﹕毋教猱升木。

城狐社鼠《韓詩外傳》﹕「社鼠不攻﹐城狐不灼。」恐其壞城而傷社也。

陶犬瓦雞《金樓子》﹕「陶犬無守夜之警﹐瓦雞無司晨之益。」

羊質虎皮《楊子》﹕「羊質而虎皮﹐見艸而悅﹐見豺而戰﹐忘其皮之虎也。」

九尾狐宋陳彭年姦佞不常﹐時號「九尾狐。」

蝟務蝟似豪豬而小﹐其毛攢起如矢﹐言人事之叢雜似之。故事多曰「務」。

鱗介

龍有九子一曰﹐似龜﹐好負重﹐故立於碑趺。二曰螭吻﹐好遠望﹐故立於屋脊。三曰蒲牢﹐似龍而小﹐好叫吼﹐故立於鐘紐。四曰狴犴﹐似虎﹐有威力﹐故立於獄門。王曰饕餮﹐好飲食﹐故立於鼎蓋。六曰﹐好水﹐故立於橋柱。七曰睚眥﹐好殺﹐故立於刀環。八曰金猊﹐形似獅﹐好煙火﹐故立於香鑪。九曰椒圖﹐似螺蚌﹐性好閒﹐故立於門楣。

尺木龍頭上有一物﹐如博山形﹐名曰尺木。龍無尺木﹐不能升天。

攀龍髯黃帝采銅﹐鑄鼎於荊山下。鼎成﹐有龍垂胡髯下迎帝騎龍上﹐羣臣後宮從上者七十餘人﹐小臣不得上﹐悉持龍髯﹐髯拔﹐墮弓。抱其弓而號。後世名其處曰「鼎湖」﹐名其弓曰「烏號」。

龍夏后藏龍於匱﹐周厲王發之﹐化爲黿﹐入於王府。府中童妾娠之生女﹐棄於道﹐有夫婦竊之至褒。後褒人有罪﹐納女於幽王﹐是爲褒姒。

癡龍昔有人墮洛中洞穴﹐見宮殿人物九處﹐捋大羊髯﹐得珠﹐取食之。出問張華﹐華曰「九仙館也。大羊乃癡龍。」龍不見石﹐人不見風。魚不見水﹐鬼不見地。

梭龍陶侃少時﹐嘗捕魚雷澤﹐得一鐵梭﹐還掛著壁。有頃﹐雷雨大作﹐梭變成赤龍﹐騰空而去。

畫龍葉公子髙好龍﹐雕文畫之。一旦﹐眞龍入室﹐葉公棄而還走﹐失其魂魄。故曰葉公非好眞龍也﹐好夫似龍而非龍者也。

行雨不職唐普聞師聚徒說法﹐有老人在旁﹐問之﹐答曰「某此山之龍﹐因病﹐行雨不職見罰﹐求救。」師曰「可易形來。」俄爲小蛇﹐師引入淨瓶﹐覆以袈裟。忽雲雨晦冥﹐雷電繞空而散。蛇出﹐復爲老人而謝﹕「非藉師力﹐則腥穢此地矣。」出泉以報。

金吾亦龍種﹐形似美人﹐首尾似魚﹐有兩翼﹐其性通靈﹐終夜不寐﹐故用以巡警。

螺女閩人謝端得一大螺如斗﹐畜之家。每歸﹐盤餐必具。因密伺﹐乃一姝麗甚﹐問之﹐曰「我天漢中白水素女。天帝遣我爲君具食。今去﹐畱殼與君﹐端用以儲粟﹐粟常滿。

射鱔越王郢於福州溪中﹐見一鱔長三丈﹐郢射中之﹐鱔以尾環繞﹐人馬俱溺。

�殘魚出松江。昔吳王江行食﹐以殘者棄水面﹐化而爲魚。

橫行介士《抱朴子》﹕山中辰日稱無腸公子者﹐蟹也。《蟹譜》﹕「出師下巖之際﹐忽見蟹﹐稱爲橫行介士。」

蛟龍得雲雨周瑜謂孫權曰「劉備有關張熊虎之將﹐肯久屈人下哉﹖恐蛟龍得雲雨﹐終非池中物也。」

生龜脫金華兪淸建云「荊公欲使脫逢掖著僧伽黎﹐遂去室家妻子之累﹐猶生龜脫﹐亦難堪忍。

杯中蛇影樂廣爲河南尹﹐宴客。壁上有懸弩照於標中﹐影如蛇﹐客驚謂蛇入腹﹐遂病。後至其故處﹐知爲弩影﹐病遂解。

率然《博物志》﹕率然一身兩頭﹐擊其一頭﹐則一頭至﹔擊其中﹐則兩頭俱至。故行軍者有長蛇陣法。

魚求去釣漢武欲伐昆明﹐鑿池習水戰﹐刻石爲鯨魚﹐每雷雨至則鳴﹐髯尾皆動。嘗有人釣此﹐綸絕而去。魚夢於武帝﹐求去其鉤。明日﹐帝遊池上﹐見一魚銜鉤﹐曰「豈非昨所夢乎﹖」取魚去鉤而放之。後帝復遊池畔﹐得明月珠一雙﹐嘆曰「豈魚之報也﹗」

打艸驚蛇王魯爲當塗令﹐贖貨爲務。會稽民連狀訴主簿貪賄﹐魯判曰「汝𨿽打艸﹐吾已驚蛇。」

幹蟹愈瘧《筆談》﹕關中無蟹﹐有人收得一干蟹﹐土人怪其形以爲異﹐每人家有瘧者﹐借去懸於戶﹐其病遂痊。是不但人不識﹐鬼亦不識矣。

魚婢蟹奴《爾雅》﹕魚婢﹐小魚也﹐亦曰妾魚。大蟹腹下有數十小蟹﹐名蟹奴。

畫蛇添足陳軫對楚使曰﹕三人飲酒﹐約畫地爲蛇﹐先成者飲。一人先成﹐舉酒而起﹐曰「吾先成﹐且添爲之足。」其一人奪酒飲﹐曰「蛇無足﹐汝添足﹐非蛇也。」

髯蛇長十丈﹐圍七八尺。常在樹上伺鹿獸過﹐便低頭繞之﹐有頃﹐鹿死﹐先濡令濕﹐便吞食之﹐頭角骨皆鉆皮自出。

珠鱉廣東電白海中出珠鱉﹐狀如肺﹐有四眼六腳而吐珠。一曰「文」﹐鳥頭魚尾﹐鳴如磬而生玉。

�魚建昌修水出。郭璞云﹕有水名修﹐有魚名�。天下大亂﹐此地無憂。俗呼西河。

墨龍撫州學有右軍墨池。韓子蒼《雜記》﹕池中忽時水黑﹐謂之黑龍。此物見﹐則士子應試者﹐得人必多。屢驗。

飛魚晉吳隸築魚塞於湖﹐忽聞空中云「晚有大魚攻塞﹐勿殺﹗」須臾﹐大魚果至﹐羣魚從之。隸誤殺大魚﹐是夕風雨橫作﹐魚悉飛樹上。

咒死龍石勒時大旱﹐佛圖澄於石井岡掘一死龍﹐咒而祭之﹐龍騰空而上﹐雨卽降。今有龍岡驛。

四蛇衛之開刑鮒山。《山海經》云﹕顓頊葬其陽﹐九嬪葬其陰﹐四蛇衛之。

白帝子漢髙祖微時﹐見白蛇當道﹐揮劍斬之。後者老嫗泣曰﹕吾子﹐白帝子也﹐化蛇當道﹐爲赤帝子所殺。

喚魚潭靑神中巖有喚魚潭﹐客至﹐撫掌﹐魚輒羣出。

斬蛟隋趙昱爲嘉川守。犍爲潭中有老蛟作虐﹐昱持刀入水﹐頃之潭水盡赤﹐蛟已斬。一日﹐棄官去。後嘉陵水漲﹐見昱雲霧中騎白馬而下﹐宋太宗賜封「神勇」。

孩兒魚磁州出魚﹐四足長尾﹐聲如嬰兒啼﹐因名「孩兒魚」﹐其骨燃之不滅。

黃雀魚出惠州。八月化爲雀﹐十月後入海化爲魚。

五色魚隴州魚龍川有魚﹐五色﹐人不敢取。杜甫詩「水落魚龍夜」﹐卽此。

視龍猶�蜓禹南巡狩﹐會諸侯於塗山﹐執玉帛者萬國。禹濟江﹐黃龍負舟﹐舟中人懼。禹仰天嘆曰「吾受命於天﹐竭力以勞萬民。生寄也﹐死歸也﹐余何憂於龍焉。」視龍猶�蜓﹐顏色不變。須臾﹐龍俯首低尾而逝。

雙鯉蕭山縣之城山﹐山顚有泉﹐嘉魚產焉。闔閭侵越﹐句踐退保此山﹐意其乏水﹐饋以米鹽。句踐取雙鯉報之﹐吳兵夜遁。

石蟹生於崖﹝海南島﹞之楡林﹐港內半里許﹐土極細膩﹐最寒﹐但蟹入則不能運動﹐片時卽成石矣﹐人獲之﹐則曰石蟹。置之几案﹐能明目。

鰣魚一名箭魚。腹下細骨如箭鏃﹐此東坡有「鰣魚多骨之恨」也。其味美在皮鱗之交﹐故食不去鱗。肋魚似鰣而小﹐身薄骨細﹐冬月出者名「雪肋」﹐味最佳。至夏﹐則味減矣。

龜歷陶唐之世﹐越囊國獻千歲神龜﹐方三尺餘﹐背上有文﹐皆蝌蚪書﹐記開辟以來事﹐帝命錄之﹐謂之龜歷。

元緒孫權時﹐永康有人入山﹐遇一大龜﹐載入吳﹐夜泊越裏﹐纜舟於大桑樹。宵中﹐樹呼龜曰「勞乎元緒﹐奚事爾耶﹗」因呼龜爲「元緒」。

河豚狀如蝌蚪﹐腹下白﹐背上靑黑﹐有黃文﹐眼能開閉﹐觸物便怒﹐腹脹如鞠﹐浮於水上﹐人往取之。河豚毒在眼﹑子﹑血三種。中毒者﹐血麻﹑子脹﹑眼睛酸﹐蘆筍﹑甘蔗﹑白糖可以解之。

集楊震聚徒講學﹐有雀銜三﹐集講堂前。皆曰「者﹐卿大夫服之象也。數三者﹐三臺也。先生自此升矣。」果如其言。

子魚宋顯仁太后謂秦檜妻曰「子魚大者絕少。」檜妻曰「妾家有大者。」檜聞﹐責其失言﹐乃以靑魚百尾進。太后笑曰「我道這婆子村﹐果然﹗」

�魚長二丈﹐皮可物。其子旦從口出﹐暮從臍入﹐腹裏兩洞﹐腸貯水以養子。腸容二子﹐兩則四焉。

巖蛇龜身﹑蛇尾﹑鷹嘴﹑鼉甲﹐下有四足﹐足具五爪﹐大如癩頭鼉﹐硬似穿山甲﹐其殼極堅﹐其爪極利﹐茅竹靑柴到口卽碎﹐著人之肌膚﹐咬必透骨。臺溫山下﹐此物極多。

懶婦魚江南有懶婦魚﹐卽今之江豚是也。魚多脂﹐熬其油可點燈。然以之照紡績則暗﹐照宴樂則明﹐謂之「饞燈」。

脆蛇無膽﹐畏人。出昆侖山下。聞人聲﹐身自寸斷﹐少頃自續﹐復爲長身。凡患色癆者﹐以驚恐傷膽﹐服此可以續命﹐兼治惡疽﹑大麻瘋及痢。腰以上用首﹐以下用尾。

瓦欏蚶寧海沿海有蚶田﹐用大蚶搗汁﹐竹筅帚灑之﹐一點水卽成一蚶﹐其狀如荸薺﹐用缸砂壅之﹐卽肥大。

蝤蛑陶出使吳越﹐忠懿王宴之﹐因食蝤蛑。詢其名類﹐忠懿王命自蝤蛑以至彭越﹐羅列十餘種以進。視之﹐笑謂忠懿王曰「此謂一蟹不如一蟹也。」

牡蠣一名山�。《本艸》﹕牡蠣附石而生﹐相連如房。初生海岸﹐身如拳石﹐四面漸長﹐有一二丈者。一房內有肉一塊﹐肉之大小﹐隨房所生。每潮來﹐則諸房皆開﹐有小虫入﹐則合之﹐以充饑腹。

綠毛龜蘄州出。龜背有綠毛﹐長尺餘﹐浮水中﹐則毛自泛起。壓置壁間﹐數年不死﹐能辟飛蛇。

蛤隋帝嗜蛤﹐所食以千萬計。忽有一蛤置幾上﹐一夜有光。及明﹐肉自脫﹐中有一佛二菩薩像﹐帝自是不復食蛤。

蚌沈宮聞戲於棲水﹐獲一蚌。煮食時﹐中有一珠﹐長半寸﹐儼然大士像﹐惜煮熟失光﹐爲徽人售去。

舅得詹事燕文貞公女嫁盧氏﹐嘗爲舅求官。公下朝﹐問焉。公但指支牀龜視之。女拜而歸﹐告其夫曰「舅得詹事矣。」

三足鱉黃庭宣知太倉﹐民有食三足鱉而化地上﹐止存發一縷﹑衣服等物﹐如蛻形者﹐人以其婦殺夫報官。庭宣令捕三足鱉﹐召婦依前烹治﹐出重囚食之﹐亦盡化去。

魚羹荊花許襄毅官山左﹐有民布田﹐其婦饗之﹐食畢而死。囊毅詢其所饗物﹐及所經道路。婦曰「魚湯米飯﹐度自荊林。」公乃買魚作飯﹐投荊花於中﹐試之狗彘﹐無不死者。

毒�鉛山賣薪者性嗜。一日﹐市歸﹐烹食﹐腹痛而死。張治其獄。召漁者捕﹐得數百斤﹐中有昂頭出水二三寸者七條﹐烹與死囚食﹐亦腹痛而死。

兩頭蛇孫叔敖幼時遇兩頭蛇於路﹐殺而埋之。相傳見此者必死﹐歸泣告於母。母曰「蛇今安在﹖」對曰「恐害他人﹐已殺而埋之矣。」母曰「汝有利人心﹐天必之﹗」果無恙。

箏弦化龍唐刺史韋宥﹐於永嘉江滸沙上獲箏弦﹐投之江中﹐忽見白龍騰空而去。

牒蚌珠之仇夏原吉治浙西水患﹐宿湖州慈感寺﹐夜有嫗攜一女來訴曰「久窟於潮音橋下﹐歲被鄰豪欲奪吾女﹐乞大人一字爲鎭。」公書一詩與之。公至吳松江﹐有金甲神來告曰「聘一鄰女已久﹐無賴賺大人手筆﹐抵塞不肯嫁﹐請攺判。」公張目視之﹐神逡巡畏避。公憶曰「是慈感蚌珠之仇也。」牒於海神。次日﹐大風雨﹐震死一蛟於錢溪之北。」

與蛇同產竇武產時﹐並產一蛇﹐投之林中。後母卒﹐有大蛇徑至喪所﹐以頭擊柩﹐若哀泣者﹐少間而去。時謂竇氏之祥。

得魚忘筌《莊子》﹕「筌者所以得魚﹐得魚而忘筌。」比受恩而不知報也。

魚遊釜中廣陵張嬰泣告張綱曰﹕荒裔愚民﹐相聚偸生﹐若魚遊釜中﹐知其不可久。今見明府﹐乃更生之辰也。

巴蛇《山海經》﹕「巴蛇蠶象﹐三歲而出其骨。」

虫豸

鞠通孫鳳有一琴能自鳴﹐有道士指其背有蛀孔﹐曰「此中有虫﹐不除之﹐則琴將速朽。」袖中出一竹筒﹐倒黑藥少許﹐置孔側﹐一綠色虫﹐背有金綫文﹐道人納虫於竹筒竟去。自後琴不復鳴。識者曰「此虫名鞠通﹐有耳聾人置耳邊﹐少頃﹐耳卽明亮。喜食古墨。」始悟道人黑藥﹐卽古墨屑也。

蝗有四種﹕食心曰螟﹐食葉曰﹐食根曰蟊﹐食節曰賊。趙守靑州﹐蝗自靑﹑齊入境。遇風退飛﹐墮水而死。馬援爲武陵守﹐郡連有蝗﹐援賑貧羸﹐薄賦稅﹐蝗飛入海﹐化爲魚蝦。孫覺簿合肥﹐課民搏蝗若干﹐官以米易之﹐竟不損禾。宋均爲九江守﹐蝗至境輒散。貞觀二年﹐唐太宗祝天吞蝗﹐蝗不爲祟。

水母東海有物﹐狀如凝血﹐廣數尺﹐正方圓﹐名曰水母。俗名海蜇﹐一名蝦蛇﹝音射﹞。無頭目。所處則眾蝦附之﹐蓋以蝦爲目也。色正淡紫。《越絕書》雲「水母以蝦爲目﹐海鏡以蟹爲腸。」

海鏡廣中有圓殼﹐中甚瑩滑﹐照如雲母。殼內有少肉如蚌﹐腹中有小蟹。海鏡饑﹐則蟹出拾食﹐蟹飽歸腹﹐海鏡亦飽。迫之以火﹐蟹卽走出﹐此物立斃。

百嘴虫溫會在江州觀魚﹐見漁子忽上岸狂走。溫問之﹐但反手指背。不能言。漁子頭面背黑﹐細視之﹐有物如荷葉﹐大尺許﹐眼徧其上﹐咬住不可取。溫令以火燒之﹐此物方落﹐每一眼底有嘴如釘。漁子背上出血數斗而死﹐莫有識者。

自縊虫漢光武六年﹐山陰有小虫千萬﹐皆類人形﹐明日皆懸於樹枝﹐自縊死之。

螟蛉詩曰「螟蛉有子﹐蜾蠃負之。」螟蛉﹐桑虫也。蜾蠃﹐蒲蘆也。蒲蘆窮取桑虫之子﹐負持而去﹐養以成子。故世之養子﹐號曰螟蛉也。蜾蠃負螟蛉之子﹐祝曰「類我﹐類我﹗」七日夜化爲己也﹐故又謂之「速肖」。

螢火腐艸所化。隋煬帝於景華宮﹐徵求螢火﹐得數斛﹐盛以大囊﹐夜出遊﹐如散火光徧於山谷。

怒蛙越王旣爲吳辱﹐思以報復。一日出遊﹐見怒蛙而式之﹐左右問其故﹐王曰「有气如此﹐何敢不式﹗」戰士興起﹐皆助越反矣。

守宮蜥蠍。以器養之﹐餵以丹砂﹐滿七斤﹐搗治萬杵﹐以點女子體﹐終身不滅﹐若有房室之事則滅矣。言可以防閒淫佚﹐故謂之「守宮」。

綠螈《二酉余談》﹕一人爲蛇傷﹐痛苦欲死。見一小兒曰「可用兩刀在水相磨﹐磨水飲之﹐神效。」言畢﹐走入壁孔中。其人如方服之﹐卽愈。因號綠螈爲「蛇醫」。又云﹕蛇醫形大色黃﹐蛇體有傷﹐此虫輒銜艸傅之﹐故有醫名。

蜥蠍油錢王宮中﹐使老媼監更。一夕﹐有蜥蠍沿銀缸吸油﹐旣竭。而倏然不見。次日王曰「吾昨夜夢飲麻膏而飽。」更媼駭異。

寄居虫形似蜘蛛﹐而足稍長。本無殼﹐入空螺殼中載以行。觸之﹐縮足如螺﹐火炙之乃出。

蝤虫有蝤虫者﹐一身兩口﹐爭相嚙也﹐遂相食﹐因自殺。人臣之爭事﹐而亡其國者﹐皆蝤類也。

螳臂螳螂﹐一名刀螂。前二足如刀而多鋸齒﹐能捕蟬。見物欲以二足相搏﹐遇車轍而亦當之。故曰「螳臂當車」。

蜆一名縊女。長寸許﹐頭赤身黑﹐喜自經死。云是齊東郭姜所化。

恙毒虫也﹐能傷人。古人艸居露處﹐故早起相見問勞﹐必曰「無恙乎﹖」又曰﹕恙﹐憂也。又﹕﹐食人獸。

泥南海有虫﹐無骨﹐名曰「泥」。在水中則活﹐失水則醉﹐如一堆泥。故詩人譏周澤曰「一日不齋醉如泥」。

蜮一名「短狐」。處於江水﹐能含沙射人﹐所中者頭痛發熱﹐劇者至死。一名「射影」。凡受射者﹐其瘡如疥。四月一日上弩﹐八月一日卸弩﹐人不能見﹐鵝能食之。一曰以雞腸艸搗塗﹐經日卽愈。

蟻鬥殷仲堪父病瘧﹐悸聞牀下蟻動﹐謂是牛斗。

書押米芾守無爲州﹐池中蛙聲聒人﹐芾取瓦片書「押」字投之﹐遂不鳴。上有芾書「墨池」二字爲額。

白�趙�鎭蜀時﹐以白寄余氏﹐放之池中﹐生息不絕﹔或畜他所﹐色輒變白。池在開化。

西施舌似車螯而扁﹐生海泥中﹐常吐肉寸餘﹐類舌。俗甘其味﹐因名「西施」。

蛛鷹方寬守淮安﹐有盜殺﹐無名。適蛛墮於幾﹐鷹下於庭。寬曰「殺人者豈朱英乎﹖」按籍捕之﹐果然。

五蜂飛引萬鵬舉爲萬安丞﹐有民婦訴其夫及五子爲盜所殺﹐不知其屍者。一日﹐有五蜂旋繞行。萬曰「汝若眞魂﹐宜前飛引。」蜂遙臨掩骸處﹐得衣帶上所系買布數人名姓﹐推鞫之﹐遂雪其冤。

水虎沔水中有物曰「水虎」﹐如三四歲小兒﹐鱗甲如鯪鯉﹐射之不可入。七八月間好在磧上曝。膝頭似虎﹐掌爪常沒入水中﹐露出膝頭。小兒不知﹐欲取戲弄﹐便殺人。

商�《莊子》曰「是猶使蚊負山﹐商馳河也﹐必不勝任也。」商﹐螞蟻也。

偃鼠《莊子》曰「鷦鷯巢於深林﹐不過一枝﹔偃鼠飲河﹐不過滿腹。」

謝豹虢郡有虫名「謝豹」﹐見人時﹐以前腳交覆其首﹐如羞狀。故得罪於人﹐曰「負謝豹之恥」。

玄駒蟻也。河內人見人馬數萬﹐大和黍米﹐來往奔馳﹐從朝至暮。家人以火燒之﹐人皆成蚊蚋﹐馬皆成大蟻﹐故今人呼蚊蚋曰「黍民」﹐名蟻曰「玄駒」。

鼷鼠五技《旬子》﹕「鼷鼠五技而窮」。謂能飛﹐不能上屋﹔能緣﹐不能窮木﹔能遊﹐不能渡谷﹔能穴﹐不能掩身﹔能走﹐不能先入。

飛蟬集冠梁朱異爲通事舍人﹐後除中書郎。時秋日始拜﹐有飛蟬集於異冠上﹐或謂蟬珥之兆。

羣蟻附膻盧垣書﹕「今之人奔尺寸之祿﹐走絲毫之利﹐如羣蟻之附膻腥﹐聚蛾之投爝火﹐取不爲醜﹐貪不避死。」

螢丸卻矢螢﹐一名「宵燭」﹐一名「丹鳳」﹐類聚曰「務」。戊子日以螢爲丸能卻矢。漢武威太守劉子南得其方﹐合而佩之﹐嘗與虜戰﹐爲其所圍﹐矢下如雨﹐離數輒墮地﹐不能中傷。虜以爲異﹐乃解圍去。

丈人承蜩《莊子》﹕瘻者承蜩﹐猶掇之也。仲尼曰「子巧乎﹖有道邪﹖」曰「我有道也。五﹑六月累丸二而不墜﹐則失者錙銖﹔累三而不墜﹐則失者什一﹔累五而不墜﹐猶掇之也。」仲尼曰「用志不分﹐乃凝於神。」

以蚓投魚陳使傅聘齊﹐齊以薛道衡接對之。贈詩五十韻﹐衡和之﹐南北稱美。魏收曰「傅所謂以蚓投魚耳。」

投鼠忌器賈誼策﹕「諺曰﹕『欲投鼠而忌器。』鼠近於器﹐尙憚而不投﹐況貴臣之近主乎﹗」

蝶庵李愚好睡﹐欲作蝶庵﹐以莊周爲開山第一祖﹐陳摶配食﹐宰予﹑陶潛輩祀之兩廡。

箕斂蜂窠皇甫常命其子松﹐錄詩數首﹐一字少誤﹐詬詈且躍﹐手杖不及﹐則嚙腕血流。嘗爲蜂螫手指﹐乃大噪﹐散錢與裏中小兒及奴輩﹐箕斂蜂窠於庭﹐命捶碎絞汁以償其痛。

石中金蠶丹陽人采碑於積石之下﹐得石如拳。破之﹐中有一虫﹐似蠐螬狀﹐蠕蠕能動﹐人莫能識﹐因棄之。後有人語曰「若欲富貴﹐莫如得石中金蠶﹐畜之則寶貨自至。」詢其狀﹐則石中蠐螬耳。

鳳子大蝶﹐一名鳳子﹐見韓詩。《異物志》﹔昔有人渡海﹐見一物如蒲帆﹐將到舟﹐競以篙擊之﹐破碎墮地﹐視之﹐乃蝴蝶也。海人去其翅足﹐秤肉得八十斤﹐啖之﹐極肥美。

蜈蚣葛洪《遐觀賦》﹕蜈蚣大者長百步﹐頭如車箱﹐屠裂取肉﹐白如瓠。《南越志》曰﹕蜈蚣大者其皮可以鞔鼓﹐其肉曝爲脯﹐美於牛肉。

蝶幸唐明皇春宴宮中﹐使妃嬪各插艷花﹐帝親捉粉蝶放之﹐隨蝶所止者幸之。謂之蝶幸。後貴妃專寵﹐不復作此戲。《埤雅》﹕大虫﹐如指似蠶﹐一名「厄」。《韓非子》﹕似蛇﹐蠶似﹐人見蛇則驚駭﹐見則毛起。然婦人拾蠶﹐而漁者握﹐故利之所在﹐皆爲賁育。《廣雅》云﹕虫之知聲音也。《埤雅》﹕善令人不迷。故從。太衝「景福而興作」﹐言福如虫羣起。

蟋蟀賈秋壑《促織經》曰﹕白不如黑﹐黑不如赤﹐赤不如靑麻頭。靑項﹑金翅﹑金銀絲額﹐上也﹔黃麻頭﹐次也﹔紫金黑色﹐又其次也。其形以頭項肥﹐腳腿長﹐身背闊者爲上。頂項緊﹐腳瘦腿薄者爲上。虫病有四﹕一仰頭﹐二卷須﹐三練牙﹐四踢腳。若犯其一﹐皆不可用。促織者﹐督促之意。促織鳴﹐懶婦驚。袁《秋日詩》曰「芳艸不復綠﹐王孫今又歸。」人都不解﹐施蔭見之曰「王孫﹐蟋蟀也。」

虱蘇隱夜臥﹐聞被下有數人齊念杜牧《阿房宮賦》﹐聲緊而小﹐急開被視之﹐無他物﹐惟得大虱十餘。

蠛蠓一名「醯雞」﹐蜉蝣之類。郭璞曰「蠓飛則風﹐舂則雨。」

蟣虱《東漢記》﹕馬援擊尋陽山賊﹐上書曰「除其竹木﹐譬如嬰兒頭多蟣虱﹐而剃之蕩然﹐蟣虱無所復附。」書奏﹐上大悅﹐出小黃門頭有虱者皆剃之。

蚊舊傳有女子過髙郵﹐去郭三十里﹐天陰﹐蚊盛﹐有耕夫田舍在焉。其嫂欲共止宿﹐女曰「吾寧死﹐不可失節。」遂以蚊嘬死﹐其筋見焉。人爲立祠﹐曰「露筋廟」。

當蚊展禽者﹐少失父﹐與母居﹐傭工膳母﹔天多蚊﹐臥母牀下﹐以身當之。

官私蝦蟆晉惠帝嘗在華林園﹐聞蝦蟆聲﹐謂左右曰「此鳴者爲官乎﹖爲私乎﹖」

卷十八荒唐部

鬼神

伯有爲厲鄭子皙殺伯有﹐伯有爲厲。趙景子謂子產曰「伯有猶能爲厲乎﹖」子立曰「能。人生始化曰魄。旣生魄。陽曰魂。用物精多﹐則魂魄彊﹐是以有精爽至於神明。匹夫匹婦彊死﹐其魂魄猶能憑依於人﹐以爲淫厲﹐況良霄﹐三世執其政柄而彊死﹐其能爲鬼﹐不亦宜乎﹗」

豕立人啼齊侯田於貝丘﹐見大豕﹐從者曰「公子彭生也。」豕人立而啼。

披髮搏膺晉侯殺趙同﹑趙括﹐及疾﹐夢大厲鬼披髮搏膺而踴﹐曰「殺予孫﹐不義。余得請於帝矣﹗」

何忽見壞王伯陽於潤州城東僦地葬妻﹐忽見一人乘輿導從而至﹐曰「我魯子敬也﹐葬此二百餘年。何忽見壞﹖」目左右示伯陽以刀﹐伯陽遂死。

墓中談易陸機初入洛﹐次河南﹐入偃師。夜迷路﹐投宿一旅捨。見主人年少﹐款機坐﹐與言《易》﹐理妙得玄微﹐向曉別去。稅驂村居﹐問其主人﹐答曰「此東去並無村落﹐止有山陽王家冢耳。」機乃悵然﹐方知昨所遇者﹐乃王弼墓也。

生死報知王坦之與沙門竺法師甚厚﹐每論幽明報應﹐便約先死者當報其事。後經年﹐師忽來﹐云「貧道已死﹐罪福皆不虛。惟當勤修道徳﹐以升躋神明耳。」言訖﹐不見。

乞神語趙普久病﹐將危﹐解所寶雙魚犀帶﹐遣親吏甄潛謁上淸宮﹐醮謝。道士姜道玄爲公叩幽都﹐乞神語。神曰「趙普開國勛臣﹐柰冤對不可避。」姜又叩乞言冤者爲誰。神以淡墨書四字﹐濃煙罩其上﹐但識末「火」而已。道玄以告普。曰「我知之矣﹐必秦王廷美也。」竟不起。

無鬼論昔阮瞻素執無鬼論﹐自謂此理可以辧正幽明。忽有客通名謁瞻﹐瞻與言鬼神之事﹐辧論良久。客乃作色曰「鬼神古今聖賢所共傳﹐君何得獨言無耶﹖僕便是鬼﹗」於是變爲異形﹐須臾消滅。

魑魅爭光嵇中散燈下彈琴。有一人入室﹐初來時﹐面甚小﹐斯須轉大﹐遂長丈餘﹐顏色甚黑﹐單衣革帶。嵇熟視良久﹐乃吹火滅﹐曰「恥與魑魅爭光﹗」

廁鬼可憎阮侃嘗於廁中見鬼﹐長丈餘﹐色黑而眼大﹐著皂單衣﹐平上幘﹐去之咫尺。侃徐視﹐笑語之曰「人言鬼可憎﹐果然﹗」鬼慚而退。

大書鬼手少保馮亮少時﹐夜讀書﹐忽有大手自窗入﹐公卽以筆大書其押。窗外大呼﹕「速爲我滌去﹗」公不聽而寢。將曉﹐哀鳴﹐且曰「公將大貴。我戲犯公﹐何忍致我於極地耶﹗公不見溫嶠燃犀事耶﹖」公悟﹐以水滌之﹐遜謝而去。

司書鬼名曰長恩。除夕呼其名而祭之﹐鼠不敢嚙﹐蠹魚不生。

上陵磨劍漢武帝崩﹐後見形﹐謂陵令薛平曰「吾𨿽失勢﹐猶爲汝君。柰何令吏卒上吾陵磨刀劍乎﹖自今以後﹐可禁之。」平頓首謝﹐因不見。推問陵傍﹐果有方石可以爲礪﹐吏卒嘗盜磨刀劍。霍光欲斬之﹐張安世曰「神道茫昧﹐不宜爲法。」乃止。

見奴爲祟石普好殺人﹐未嘗慚悔。醉中縛一奴﹐命指使投之汴河。指使憐而縱之。旣醒而悔。指使畏其暴﹐不敢以實告。居久之﹐普病﹐見奴爲祟﹐自以必死。指使呼奴至﹐祟不復見﹐普病亦愈。

再爲顧家兒顧況喪一子﹐年十七﹐其子遊魂﹐不離其家。況悲傷不已﹐因作詩哭之﹕「老人苦喪子﹐日夜泣成血。老人年七十﹐不作多時別。」其子聽之﹐因自誓曰「若有輪回﹐當再爲顧家兒。」況果復生一子﹐至七歲不能言﹐其兄戲批之﹐忽曰「我是爾兄﹐何故批我﹖」一家驚異。隨敍平生事﹐歷歷不誤。

鬼揶揄襄陽羅友﹐人有得郡者﹐桓溫爲席餞別。友至獨後﹐溫問之﹐答曰「旦出門﹐逢一鬼揶揄云﹕『我但見人送人作郡﹐不見人送汝作郡』。友慚愧卻。

鬼之董狐晉幹寶嘗病气絕﹐積日不冷。後遂悟﹐見天地間鬼神事如夢覺﹐不自知死。遂撰古今神祗靈異人物變化﹐名爲《搜神記》﹐以示劉。曰「卿可謂鬼之董狐。」

晝穿夜塞孫皓鑿直瀆﹐晝穿夜復塞﹐經數月不就。有役夫臥其側﹐夜見鬼物來塡﹐因嘆曰「何不以布囊盛土棄之江中﹐使吾輩免勞於此﹗」役夫曉白有司﹐如其言﹐乃成﹐瀆長十四里。

舌根生蓮西晉時﹐地產靑蓮兩朵﹐聞之所司﹐掘得瓦棺。開﹐見一老僧﹐花從舌根頂顱出。詢及父老﹐曰「昔有僧誦《法華經》萬﹐臨卒遺言﹐命以瓦棺葬此。今造爲瓦棺寺。」

卞壺墓卞壺父子死難﹐葬於金陵。盜嘗開墓﹐面如生﹐爪甲環手背。晉安帝賜錢十萬封之。後明髙祖將遷之﹐夜見白衣婦人據井而哭﹐已復大笑曰「父死忠﹐子死孝﹐乃不能保三尺墓乎﹖」言已﹐遂躍於井。髙祖感而遂止。

酒黑盜唇李克用墓金時爲盜所發﹐郡守夢克用告曰「墓中有酒﹐盜飲之﹐唇皆黑﹐可驗此捕之。」明日﹐獲盜﹐寺僧居其半。

爲醫所誤顏含兄畿客死﹐其婦夢畿曰「我爲醫所誤﹐未應死﹐可急開棺。」含時尙少﹐力請父發棺﹐餘息尙喘。含旦夕營視﹐足不出戶者十三年﹐而畿始卒。嫂目失明﹐含求蚺蛇膽不得。忽童子受一靑囊﹐開視之﹐乃蛇膽也。童子卽化靑鳥去。

柳侯祠韓文公碑記﹕柳宗元與部將歐陽翼輩飲驛亭﹐曰「明歲吾將死﹐死而爲神﹐當廟祀我。」及期死﹐翼等遂立廟。過客李儀醉酒﹐慢侮堂上﹐得疾﹐扶出廟門﹐卽不起。

義婦冢四明梁山伯﹑祝英臺二人﹐少同學﹐梁不知祝乃女子。後梁爲鄞令﹐卒葬此。祝氏弔墓下﹐墓裂而殞﹐遂同葬。謝安奏封義婦冢。

三年更生梁主簿柳萇卒﹐葬於九江﹔三年後﹐大雨﹐冢崩﹐其子褒移葬。房棺﹐見父目忽開﹐謂褒曰「九江神知我橫死﹐遺地神以乳飼我﹐故得更生。」褒迎歸﹐三十年乃卒。

開壙棺空米芾書碑﹐云顏眞卿之使賊也﹐謂餞者曰「吾昔江南遇道士陶八﹐八受以刀圭碧霞﹐服之可不死。且云七十後有大厄﹐當會我於羅浮。此行幾是。」後公葬偃師北山。有賈人至南海﹐見道士弈﹐托書至偃師顏家。及造訪﹐則塋也。守冢蒼頭識公書﹐大驚。家人卜日開壙﹐棺已空矣。

婢伏棺上於寶父有嬖人﹐寶母妒甚。因葬父﹐推入藏中。數年而母喪﹐開墓﹐其婢伏棺上﹐微有息﹐輿還﹐遂蘇。問其狀﹐言寶父爲之通嗜欲﹐家中事纖悉與之說﹐知與平時無異。

海神秦始皇與海中作石橋﹐海神爲之豎柱。始皇求與相見。神曰「我形醜﹐莫圖我形﹐當與帝相見。」乃入海四十里﹐見海神。左右集畫工於內﹐潛以腳畫其形狀。神怒曰「帝負約。速去﹗」始皇轉馬還﹐前腳猶立﹐後腳卽崩﹐僅得登岸。畫者溺死於海。又云「文登召山﹐始皇欲造橋度海﹐觀日出處。有神人召巨石相隨而行。石行不駛﹐鞭之見血。今山下石皆赤色。

黃熊入夢晉侯有疾﹐夢黃熊入夢。於時子產聘晉。晉侯使韓子問子產曰「何厲鬼乎﹖」對曰「昔堯殛鯀於羽山﹐其神化爲黃熊﹐入於羽淵﹐實爲夏郊﹐三代祀之。今爲盟主﹐其未祀乎﹖」乃祀夏郊。晉侯乃間。

輦沙爲阜秦始皇至孔林﹐欲發其冢。登堂﹐有孔子遺甕﹐得丹書曰「後世一男子﹐自稱秦始皇﹐入我室﹐登我堂﹐顚倒我衣裳﹐至沙丘而亡。」怒而發冢。有兔出﹐逐之﹐過曲阜十八里沒﹐掘之不得﹐因名曰兔溝。乃達沙丘﹐令開別路。見一羣小兒輦沙爲阜﹐問﹐曰「沙丘」。從此得病﹐遂死。

鐘馗唐明皇晝寢﹐夢一小鬼﹐衣絳犢鼻﹐跣一足﹐履一足﹐腰懸一履﹐�一筠扇﹐盜太眞繡香囊。上叱問之﹐小鬼曰「臣乃虛耗也。」上怒﹐欲呼力士﹐俄見一大鬼﹐頂破帽﹐衣藍袍﹐系魚帶﹐朝靴﹐徑捉小鬼。先刳其目﹐然後劈而食之。上問﹕「爾爲誰﹖」奏云「臣終南進士鐘馗也。」

藏璧永平中﹐鐘離意爲魯相﹐出私錢三千文﹐付戶曹孔訴﹐治夫子車。身入廟﹐拭幾席劍履。男子張伯﹐除堂下艸﹐土中得玉璧七枚。伯懷其一﹐以六枚白意。意令主簿安置幾前。孔子寢堂牀首有懸甕﹐意召孔訴﹐問﹕「何等甕也﹖」對曰「夫子遺甕。內有丹書﹐人弗敢發也。」意發之﹐得素書曰「後世修吾書﹐董仲舒。護吾車﹐拭吾履﹐發吾笥﹐會稽鐘離意。璧有七﹐張伯藏其一。」卽召問﹐伯果服焉。

竈神姓張名禪﹐字子郭。一名隗。又云祝融主火化﹐故祀以爲竈神。鄭玄以竈神祝融是老婦﹐非竈神﹐於己丑日卯時上天﹐白人罪過﹐此日祭之得福。《五行書》云「五月辰日﹐獵首祭竈﹐治生萬倍。」

祠山大帝父張秉﹐武陵人﹐一日行山澤間﹐遇仙女﹐謂曰「帝以君功在吳分﹐故遣相配。長子以木徳王其地。」且約逾年再會。秉如期往﹐果見前女來歸﹐曰「當世世相承﹐血食吳楚。」後生子﹐爲祠山神。神始自長興自疏聖澤﹐欲通津廣徳﹐便化爲﹐役使陰兵。後爲夫人李氏所見﹐工遂輟﹐故避食。

瀧岡阡表歐陽修作《瀧岡阡表》碑﹐雇舟載回﹐至鄱陽湖。舟泊廬山下﹐夜有一叟率五人來舟﹐揖而言曰「聞公之文章蓋世﹐水府願借一觀。」賫碑入水﹐遂不見焉。修驚悼不已。黎明﹐泰和縣令黃庭堅至﹐言其事﹐庭堅爲文檄之。方投湖中﹐忽空中語曰「吾乃天丁也﹐押驪龍往而送至。」修歸家掃墓﹐但見水窪中雲霧蔽﹐有大龜負碑而出﹐倏然不見﹐惟碑上龍涎宛然在焉。

五百年夙願張英過采石江﹐遇一女子絕色﹐謂英曰「五百年夙願﹐當會於大儀山。」英叱之。抵儀隴任半載﹐日夕聞機聲。一日﹐率部逐機聲而往﹐忽至大儀山﹐洞門半啟﹐前女出迎﹐相攜而入﹐洞門卽閉。見圓石一雙﹐自門隙出﹐眾取歸。中道不能舉﹐遂建祠塑像﹐置石於腹。

芙蓉城主石曼卿卒後﹐其故人有見之者﹐恍惚如夢中言「我今爲仙也﹐所主芙蓉城﹐欲呼故人共遊。」不諾﹐忿然騎一素驢而去。

文山易主趙弼作《文山傳》。旣赴義﹐其日大風揚沙﹐天地盡晦﹐咫尺不辧﹐城門晝閉。自此連日陰晦﹐宮中皆秉燭而行﹐羣臣入朝﹐亦髜炬前導。世祖問張眞人而悔之﹐贈公「特進金紫光祿大夫﹑太保﹑中書令平章政事﹑廬陵郡公」﹐謚「忠武」。命王積翁書神主﹐灑掃柴市﹐設壇以祀之。丞相孛羅行禮初奠﹐忽狂飆旋地而起﹐吹沙滚石﹐不能啟目。俄捲其神主於雲霄﹐空中隱隱雷鳴﹐如怨怒之聲﹐天色愈暗。乃攺「前宋少保右丞相信國公」﹐天果開霽。按正史文集皆不載此事﹐傳疑可也。信公至明景泰中﹐賜謚「忠烈」﹐人多不知﹐附記之。

杜默哭項王和州士人杜默﹐累舉不成名﹐性英儻不羈。因過烏江﹐謁項王廟。時正被酒沾醉﹐徑升神座﹐據王頸﹐抱其首而大慟曰「天下事有相虧者﹐英雄如大王而不得天下﹐文章如杜默而不得一官﹗」語畢﹐又大慟﹐淚如迸泉。廟祝畏其獲罪﹐扶掖以出﹐秉燭檢視神像﹐亦淚下如珠﹐拭不幹。

天竺觀音石晉時﹐杭州天竺寺僧﹐夜見山澗一片奇木有光﹐命匠刻觀音大士像。

弄潮吳王旣賜子胥死﹐乃取其屍﹐盛以鴟夷之皮﹐浮之江上。子胥因流揚波﹐依潮來往。或有見其乘素車白馬在潮頭者﹐因爲立廟。每歲八月十五潮頭極大﹐杭人以旗鼓迎之﹐弄潮之戲﹐蓋始於此。

黃河神黃河福主金龍四大王﹐姓謝名緒﹐會稽人﹐宋末以諸生死節﹐投苕溪中。死後水髙數丈。明太祖與元將蠻子海牙廝殺﹐神爲助陣﹐黃河水望北倒流﹐元兵遂敗。太祖夜得夢兆﹐封爲黃河神。

木居士韓昌黎《木居士廟》詩﹕偶然題作木居士﹐便有無窮求福人。

顯忠廟吳使孫皓病甚﹐有神憑小黃門云「金山咸塘風潮爲害﹐海鹽縣治幾陷。我霍光也﹐常統眾鎭之。」翌日﹐皓疾愈﹐遂立廟。

毛老人南京後湖﹐一名玄武湖。明朝於湖上立黃冊庫﹐戶科給事中﹑戶部主事各一人掌之﹐煙火不許至其地。太祖時有毛老人獻黃冊﹐太祖言庫中惟患鼠耗﹐喜老人姓毛﹐音與貓同﹐活埋於庫中﹐命其禁鼠。後庫中並不損片紙隻字。太祖命立祠﹐春秋祭之。

怪異

貳負之骸《山海經》﹕「貳負之臣曰危﹐與貳負殺窳。帝乃梏之疏屬之山﹐桎其右足﹐反接兩手與發﹐系石。」漢宣帝時﹐嘗發疏屬山﹐得一人﹐徒裸﹐被髮反縛﹐械一足。因問羣臣﹐莫能曉。劉向按此言之。帝不信﹐謂其妖言﹐收向系獄。向子歆自出救父﹐云「以七歲女子乳飲之﹐卽復活。」帝令女子乳之﹐復活﹐能言語應對﹐如向言。帝大悅﹐拜向爲中大夫﹑歆爲宗正。

旱魃南方有怪物如人狀﹐長三尺﹐目在頂上﹐行走如風。見則大旱﹐赤地千里。多伏古冢中。今山東人旱則徧搜古冢﹐如得此物﹐焚之卽雨。

兩牛斗李冰﹐秦昭王使爲蜀守﹐開成都兩江﹐漑田萬頃。神歲取童女二人爲婦。冰以其女與神求婚﹐徑至神祠﹐勸神酒﹐酒杯恆澹澹。冰厲聲以責之﹐因忽不見。良久﹐有兩牛鬥於江岸旁。有間﹐冰還﹐流汗謂官屬曰「吾斗疲極﹐當相助也。南向腰中正白者﹐我綬也。」主簿刺殺北面者﹐江神遂死。

隨時易衣盧多遜旣卒﹐許歸葬。其子察護喪﹐權厝襄陽佛寺。將易以巨櫬﹐乃啟棺﹐其屍不壞﹐儼然如生。遂逐時易衣﹐至祥符中亦然。豈以五月五日生耶﹗彼釋氏得之﹐當又大張其事﹐若今之所謂無量壽佛者矣。

錢繆異夢宋徽宗夢錢武肅王討還兩浙舊疆墾﹐且曰「以好來朝﹐何故畱我﹖我當遣第三子居之。」覺而與鄭後言之。鄭後曰「妾夢亦然﹐果何兆也﹖」須臾﹐韋妃報誕子﹐卽髙宗也。旣三日﹐徽宗臨視﹐抱膝間甚喜﹐戲妃曰「酷似浙臉。」蓋妃籍貫開封﹐而原籍在浙。豈其生固有本﹐而南渡疆界皆武肅版圖﹐而錢王壽八十一﹐髙宗亦壽八十一﹐以夢讖之﹐良不誣。

馬耳缺歐公云﹕丁元珍嘗夜夢與予至一廟﹐出門見馬只耳。後元珍除峽州﹐予亦除夷陵令。一日﹐與元珍同峽﹐謁黃牛廟。入門﹐惘然皆如夢中所見﹐門外石馬﹐果缺一耳﹐相視大驚。

見怪不怪宋魏元忠素正直寬厚﹐不信邪鬼。家有鬼祟﹐嘗戲侮公﹐不以爲怪。鬼敬服曰「此寬厚長者﹐可同常人視之哉﹖」

萇弘血化碧萇弘墓在偃師。弘周靈王賢臣﹐無罪見殺。藏其血﹐三年化爲碧。

二屍相毆貞元初﹐河南少尹李則卒﹐未殮。有一朱衣人申弔﹐自稱蘇郎中。旣入﹐哀慟。俄頃﹐屍起﹐與之相搏﹐家人驚走。二人閉門毆擊﹐及暮方息。則二屍共臥在牀﹐長短﹑形狀﹑姿貌﹑須髯﹑衣服一無異也。聚族不能識﹐遂同棺葬之。

冢中箭發沙射劉宴判官李邈有莊客﹐開一古冢﹐極髙大﹐入松林二百步﹐方至墓。墓側有碑斷艸中﹐字磨滅﹐不可讀。初掘數十丈﹐遇一石門﹐因以鐵汁計﹐累日方得開。開則箭雨集﹐殺數人﹐眾怖欲出。一人曰「此機耳。」則投之以石﹐石投則箭出﹐投石十餘﹐則箭不復發。遂列炬入﹐開第二門﹐有數十人﹐張目揮劍﹐又傷數人。眾爭擊之﹐則木人也﹐兵仗悉落。四壁畫兵衛﹐森森欲動。中以鐵索懸一大漆棺﹐其下積金玉珠璣不可量。眾方懼﹐未卽掠取。棺兩角颯然風起﹐有沙迸撲人面﹐則風轉急﹐沙射如注﹐而便沒膝。眾皆遑走﹐甫得出墓﹐門塞矣﹐一人則已葬中。

公遠只履羅公遠墓在輝縣。唐明皇求其術﹐不傳﹐怒而殺之。後有使自蜀還﹐見公遠曰「於此候駕。」上命發冢﹐啟棺﹐止存一履。葉法善葬後﹐期月﹐棺忽開﹐惟存劍履。

鹿女梁時﹐甄山側﹐樵者見鹿生一女﹐因收養之。及長﹐令爲女道士﹐號鹿娘。

風雨失柩漢陽羨長袁常言「死當爲神。」一夕﹐痛飲卒﹐風雨失其柩。夜聞荊山有數千人啖聲﹐鄕民往視之﹐則棺已成冢。俗呼銅棺山。

畱待沈彬來沈彬有方外術﹐嘗植一樹於沈山下﹐命其子葬己於此。及掘﹐下有銅牌﹐篆曰「漆燈猶未滅﹐畱待沈彬來。」

辧南冷水李秀卿至維揚﹐逢陸鴻漸﹐命一卒入江取南冷水。及至﹐陸以杓揚水曰「江則江矣﹐非南冷﹐臨岸者乎﹖」旣而傾水﹐及半﹐陸又以杓揚之曰「此似南冷矣。」使者蹶然曰「某自南冷持至岸﹐偶覆其半﹐取水增之。眞神鑑也﹗」

試劍石徐州漢髙祖廟旁有石髙三尺餘﹐中裂如破竹不盡者寸。父老曰「此帝之試劍石也。」又漓江伏波巖洞旁﹐懸石如柱﹐去地一綫不合。相傳爲伏波試劍。

婦負石在大理府城南。世傳漢兵入境﹐觀音化一婦人﹐以稻艸縻此大石﹐背負而行﹐將卒見之﹐吐舌曰「婦人膂力如此﹐況丈夫乎﹗」兵遂卻。

燃石出瑞州。色黃白而疏理﹐水灌之則熱﹐置鼎其上﹐足以烹。雷煥嘗持示張華﹐華曰「此燃石也。」

他日伯公主盟隋末溫陵太守歐陽恥事二姓﹐拉夫人溺死。後人立廟﹐祈夢極靈。宋李綱嘗宿廟中﹐夢神揖上座﹐綱固辭﹐神曰「他日伯公主盟。」及拜相﹐值神加封﹐固署名額次。

天河槎橫州橫槎江有一枯槎﹐枝榦扶疏﹐堅如鐵石﹐其色類漆﹐黑光照人﹐橫於灘上。傳雲天河所流也。一名槎浦。

願畱一詩陸賈廟在肇慶錦石山下﹐宋梁艤舟於此﹐夢一客自稱陸大夫﹐云「我抑鬱此中千歲餘矣﹐君幸見過﹐願畱一詩。」遂題壁。

請載齊志元於司馬欽嘗夢有趙先生者謂欽曰「聞君修齊志﹐僕一良友葬安丘﹐其人節義髙天下﹐今世所無也﹐請載之以勵末俗。」欽覺而異之﹐及閱趙岐傳﹐始悟爲孫嵩也。岐處復壁中著書以名世﹐固奇男子。非嵩髙誼﹐其志安得伸也﹖欽之夢﹐不亦可異哉﹗

三石永安州僞漢時﹐有兵入靖江過此。黎明遇獵者牽黃犬逐一鹿﹐兵以槍刺鹿﹐徐視之﹐石也。已而﹐人犬與鹿皆化爲石﹐鼎峙道旁。今一石尙有槍痕。

悟前身焦奉使朝鮮﹐泊一島嶼間﹐見茅庵巖室扃閉﹐問旁僧﹐曰「昔有老衲修持﹐偶見冊封天使過此﹐蓋狀元官侍郎者﹐嘆羨之﹐遂逝。此其塔院耳。」命啟之﹐几案經卷宛若素歷﹐乃豁然悟爲前身。

告大風宋陳堯佐嘗泊舟於三山磯下﹐有老叟曰「來日午大風﹐宜避。」至期﹐行舟皆覆﹐堯佐獨免。又見前叟曰「某江之遊奕將也﹐以公他日賢相﹐故來告。」

追魂碑葉法善嘗爲其祖葉國重求刺史李邕碑文﹐文成﹔並求書﹐邕不許。法善乃具紙筆﹐夜攝其魂﹐使書畢﹐持以示邕﹐邕大駭。世謂之「追魂碑」。

牛糞金東吳時﹐有道士牽牛渡江﹐語舟人曰「船內牛溲﹐聊以爲謝。」舟人視之﹐皆金也。後名其地曰金石山。

謂前身房�桐廬令﹐邢眞人和璞嘗過訪。攜之野步﹐遇一廢寺﹐松竹蕭森﹐和璞坐其下﹐以杖叩地﹐令侍者掘數尺﹐得一瓶﹐瓶中皆婁師徳與永公書。和璞謂曰「省此否﹖蓋永公卽之前身也。」

木客興國上洛山有木客﹐乃鬼類﹐形頗似人。自言秦時造阿房宮采木者﹐食木實﹐得不死﹐能詩﹐時就民間飲食。

銅鐘宋紹興間﹐興國大乘寺鐘﹐一夕失去﹐文潭漁者得之﹐鬻於天寶寺﹐扣之無聲。大乘僧物色得之﹐求贖不許﹐乃相約曰「扣之不鳴﹐卽非寺中物。」天寶僧屢擊無聲。大乘僧一擊卽鳴﹐遂載以歸。

驅山鐸分宜晉時﹐雨後有大鐘從山流出﹐驗其銘﹐乃秦時所造。又漁人得一鐘﹐類鐸﹐舉之﹐聲如霹靂﹐艸木震動。漁人懼﹐亦沈於水。或曰此秦驅山鐸也。

旋風掣捲王越舉進士﹐廷對日﹐旋風掣其捲入云表﹔及秋﹐髙麗貢使攜以上進﹐云是日國王坐於堂上﹐捲落於案﹐閱之異﹐因持送上。

風動石漳州鶴鳴山上﹐有石髙五丈﹐圍一十八丈﹐天生大盤石閣之﹐風來則動﹐名「風動石」。

去鐘頂龍角宋時靈覺寺鐘﹐一夕飛去﹐旣明﹐從空而下。居人言江灣中每夜有鐘聲﹐意必與龍戰。寺僧削去頂上龍角﹐乃止。

投犯鱷池《搜神記》﹕扶南王範尋嘗養鱷魚十頭﹐若犯罪者投之池中﹐鱷魚不食﹐乃赦之。詿誤者皆不食。

雷果劈怪熊少業南壇﹐夕睹一美女立於松上﹐眾錯愕走﹐略不爲意﹐以刀削松皮﹐書曰「附怪風雷折﹐成形斧鋸分。」夜半﹐果雷劈之。

飛來寺梁時峽山有二神人化爲方士﹐往舒州延祚寺﹐夜叩眞俊禪師曰「峽據淸遠上流﹐欲建一道場﹐足標勝槪﹐師許之乎﹖」俊諾。中夜﹐風雨大作﹐遲明啟戶﹐佛殿寶像已神運至此山矣。師乃安坐說偈曰「此殿飛來﹐何不回去﹖」忽聞空中語曰「動不如靜。」賜額飛來寺。

橘中二叟《幽怪錄》﹕巴邛人剖橘而食﹐橘中有二叟奕棋。一叟曰「橘中之樂﹐不減商山。」一叟曰「君輸我瀛洲玉塵九斛﹐龍縞襪八輛﹐後日於靑城艸堂還我。」乃出袖中一艸﹐食其根﹐曰「此龍根脯也。」食訖﹐以水噴其艸﹐化爲龍﹐二叟騎之而去。

牛妖天啟間﹐沅陵縣民家牛生犢﹐一目二頭三尾﹐剖殺之﹐一心三腎。

豬怪民家豬生四子﹐最後一子﹐長嘴﹑豬身﹑人腿﹑隻眼。

陜西怪鼠天啟間﹐有鼠狀若捕雞之貍﹐長一尺八寸﹐闊一尺﹐兩旁有肉翅﹐腹下無足﹐足在肉翅之四角﹐前爪趾四﹐後爪趾五﹐毛細長﹐其色若鹿﹐尾甚丰大﹐人逐之﹐其去甚速。專食穀豆﹐剖腹﹐約有升黍。

支無祁大禹治水﹐至桐柏山﹐獲水獸﹐名支無祁﹐形似獼猴﹐力逾九象﹐人不可視。乃命庚辰鎖於龜山之下﹐淮水乃安。唐永嘉初﹐有漁人入水﹐見大鐵索鎖一靑猿﹐昏睡不醒﹐涎沫腥穢不可近。

飲水各醉沈醉堰在山陰柯山之前﹐鄭弘應舉赴洛﹐親友餞於此。以錢投水﹐依價量水飲之﹐各醉而去。因名其堰曰「沈釀」。

林間美人羅浮飛雲峯側有梅花村﹐趙師雄一日薄暮過此﹐於林間見美人淡妝素服﹐行且近﹐師雄與語﹐芳香襲人﹐因扣酒家共飲。少頃﹐一綠衣童來﹐且歌且舞。師雄醉而臥。久之﹐東方已白﹐視大梅樹下﹐翠羽啾啾﹐參橫月落﹐但惆悵而已。

變蛇志城晉永嘉中﹐有韓媼偶拾一巨卵﹐歸育之﹐得嬰兒﹐字曰「撅」﹐方四歲。劉淵築平陽城不就﹐募能城者。撅因變爲蛇﹐令媼舉灰志後﹐曰「憑灰築城﹐可立就。」果然。淵怪之﹐遂投入山穴間﹐露尾數寸﹐忽有泉湧出成池﹐遂名曰「金龍池」。

有血陷沒碩頂湖在安東﹐秦時童謠云「城門有血﹐當陷沒。」有老姆憂懼﹐每旦往視。門者知其故﹐以血塗門。姆見之﹐卽走。須臾大水至﹐城果陷。髙齊時﹐湖嘗涸﹐城尙存。

張龍公六安龍穴山有張龍公祠﹐記云﹕張路斯﹐潁上人﹐仕唐﹐爲宣城令﹐生九子﹐嘗語其妻曰「吾﹐龍也﹐蓼人。鄭祥遠亦龍也﹐據吾池﹐屢與之戰﹐不勝﹐明日取決。令吾子射系鬣以靑絹者鄭也﹐絳絹者吾也。」子遂射中靑絹者﹐鄭怒﹐投合肥西山死﹐卽今龍穴也。

城陷爲湖巢湖在合肥﹐世傳江水暴漲﹐溝有巨魚萬斤﹐三日而死。合郡食之。獨一姥不食。忽過老叟﹐曰「此吾子也﹐汝不食其肉﹐吾可亡報耶﹖東門石龜目赤﹐城當陷。」姥日往窺之。有稚子戲以朱傅龜目。姥見﹐急登山﹐而城陷爲湖﹐周四百餘里。

人變爲龍元時﹐興業大李村有李姓者﹐素修道術。一日﹐與妻自外家回﹐至中途﹐謂妻曰「吾欲過前溪一浴﹐汝姑待之。」少頃﹐風雨驟作﹐妻趨視之﹐則徧體鱗矣。囑妻曰「吾當歲一來歸。」然變爲龍﹐騰去。後果歲一還。其裏呼其居爲李龍宅。

婦女生須宋徽宗時﹐有酒家婦朱氏﹐年四十﹐忽生須六七寸。詔以爲女道士。

男人生子宋徽宗時﹐有賣菜男人懷孕生子。

童子暴長元棗陽民張氏婦生男﹐甫四歲﹐暴長四尺許﹐容貌異常﹐皤腹臃腫﹐見人嬉笑﹐如俗所畫布袋和尙云。

男變爲婦明萬曆間﹐陜西李良雨忽變爲婦人﹐與同賈者苟合爲夫婦。其弟良云以事﹐上所司奏聞。

卷十九物理部

物類相感

磁石引鍼。琥珀攝芥。蟹膏漆漆化爲水。皂角入竈突煙煤堅。胡桃帶殼燒紅﹐其火可藏數日。酸漿入盂﹐水垢浮。燈芯能碎乳香。撒鹽入火﹐炭不爆。用鹽擂椒﹑椒味好。川椒麻人﹐水能解。帶殼胡桃煮臭肉﹐肉不臭。瓜得白梅則爛。栗得橄欖則香。豬脂炒榧﹐皮自脫。芽茶得鹽﹐不苦而甜。井水蟹黃沙淋而淸。石灰可藏鐵器。艸索可祛靑蠅。炭可斷蟻道。香油殺諸虫。狗糞之中米﹐鴿食則死。桐油殺荷花。江茶枯麥。粉畏椒。蜈蚣畏油。松毛可殺米虫。麝香祛壁虱。馬食雞糞﹐則生骨眼。蒼蠅叮蠶﹐生肚虫。三月三日收薺菜花莖置燈檠上﹐則飛蛾蚊虫不投。五月五日收蝦蟆﹐能治瘧﹐又治兒疳。香油沫龜眼﹐則入水不沈。唾沫蝶翅﹐則當空髙飛﹐乳香久畱﹐能生舍利。羚羊角能碎佛。柿煮蟹不紅。橙合醬不酸。麩見肥皂則不就。荊葉辟蚊﹐臺蔥辟蠅。唾津可溶水銀﹐茶末可結水銀。薄荷去魚鮏。荸薺煮銅則軟﹐甘艸煮銅則硬。蠍畏蝸牛。磬畏慈菇﹐斧怕肥皂。螺螄畏雪﹐蟹怕霧。河豚殺樹﹐狗膽能生。燈芯能煮江鰍。麻葉可辟蚊子。酒火發靑﹐布衣拂卽止。琴瑟弦久而不鳴者﹐以桑葉捋之﹐則響亮如初。黑鯉魚乃老鼠變成﹐鱖魚乃蝦蟆變成﹐魚乃人發變成。燕畏艾﹐雀銜艾而奪其巢。騾馬蹄曝榦爲末﹐放酒中卽成水。柳絮經宿﹐卽爲浮萍。杜大黃嫩子擲水化爲萍。庚午癸卯二日舂米﹐不蛀。柳葉入水﹐卽化爲楊葉絲魚。人參與細辛同貯則不壞。槿樹葉和石灰搗爛﹐泥酒醋缸則不漏。尋泉脈﹐以竹火循地照有气沖炎起﹐下必有泉。試鹽鹵﹐以石蓮子十个投鹵中﹐浮起五个爲五成﹐六个六成﹐七个七成。五成以下﹐味薄無鹽矣。以銹釘磨醋寫字﹐濃墨刷紙背﹐名頃刻碑。取烏賊魚墨﹐書文券﹐歲久脫落成白紙。燈盞中加少許鹽﹐則油不速幹。油一斤﹐以胡桃一个搗爛投之﹐則省油。造油燭﹐先以麻油澆其芯﹐則過黴不黴。蠟燭風吹有淚﹐以鹽少許實缺處。淚卽止。燒蠟有缺﹐嚼藕渣補之﹐卽不漏。寫絹上字﹐以薑汁代水磨墨﹐則不沁。蒲花和石灰泥壁及缸壇﹐勝如紙筋。蓖麻子水研寫字﹐只如空紙付去﹐以竈煤紅丹糝之﹐字卽現。雞子淸調石灰粘瓷器﹐甚妙。粘綴山石﹐以生羊肝研調面綴之﹐卽堅牢。池水渾濁﹐以瓶入糞﹐用篛包投水中則淸。金遇鉛則碎。核桃與銅錢同嚼﹐則錢易碎。水銀撒了﹐以靑石引之﹐皆上石。伏中不可鑄錢﹐汁不消﹐名鑪凍。菟絲無根而生﹐蛇無足而行﹐魚無耳而聽﹐蟬無口而雞。龍聽以角﹐牛聽以鼻。石脾入水則幹﹐出水則濕。獨活有風不動﹐無風自搖。鵂晝暗夜明。鼠夜動晝伏。南倭海灘蚌淚著色﹐晝隱夜顯。沃山石滴水著色﹐晝顯夜隱。睡蓮晝開﹐夜縮入水底。蔓艸晝縮入地﹐夜卽復出。以形化者牛哀爲虎。以魄化者望帝爲鵑﹐帝女爲精衛。以血化者萇弘爲碧﹐人血爲燐。以發化者梁武宮人爲蛇。以气化者蜃爲樓臺。以淚化者湘妃爲斑竹。無情化有情者﹐腐艸爲螢﹐朽麥化蝶﹐爛瓜爲魚。有情化無情者﹐蝗蚓爲百合﹐望夫女爲石燕﹑爲石蟹﹑爲石。物相化者﹐雀爲蛤﹐雉爲蜃﹐田鼠爲﹐鷹爲鳩﹐鳩爲鷹﹐蛤仍爲雀。松化爲石。人相化者﹐武都婦人爲男子﹐廣西老人爲虎。人食礬石而死﹐蠶食之不饑。魚食巴豆而死﹐鼠食之而肥。風生獸得菖蒲則死。鱉得莧則活。蜈蚣得蜘蛛則腐。鴟得桑椹則醉。貓得薄荷則醉。虎得狗則醉。橘得糯米則爛。芙蕖得油則敗。番蕉得鐵則茂。金得翡翠則粉。犀得人气則碎。漆得蟹則敗。萱艸忘憂﹐合歡蠲忿。鶬鶊療妒﹐治魘﹐橐治畏。金剛石遇羚羊角則碎。龍遇煙煤則不散。

雀芋置幹地多濕﹐置濕地反幹。飛鳥觸之墮﹐走獸遇之僵。終歲無烏﹐有寇。雞無故自飛去﹐家有虫。雞日中不下樹﹐妻妾姦謀。屋柱木無故生芝﹐白爲喪﹐赤爲血﹐黑爲賊﹐黃爲喜。雞來貧﹐狗來富﹐貓兒來後開質庫。犬生﹐家富足。鴉風鵲雨。貓子生﹐值天徳月徳者﹐無不成。忌寅生人及子令生人見。鼠咬巾衣﹐明日喜至。鸛忽移巢﹐必有火災。雞上窠作啾聲﹐來日必雨。凡雞歸棲蚤﹐則明日晴﹔歸棲遲﹐則明日雨。烏夜啼﹐主米賤。鴉慢叫則吉﹐急叫則凶。一聲凶﹐二聲吉﹐三聲酒食至。或動頭點尾向人叫者﹐口舌災患多凶。雞生子多雄﹐家必有喜。夜半雞啼﹐則有憂事。燕巢人家﹐巢戶內向﹐及長過尺者﹐吉祥。

雨時鳩鳴﹐有應者卽晴﹐無應者卽雨。無故蟻聚及移窠者﹐天必暴雨。蚯蚓出﹐亦然。白蟻虫﹐是日必吉辰。凡見蛇交﹐則有喜。遇蛇會﹐急拜﹐求富貴必如意。遇蛇蛻殼﹐急脫衣服蓋之﹐凡謀大吉。生鱉甲寸銼﹐以紅莧覆之﹐盡成小鱉。蝦多﹐年必荒蟹多﹐年多亂。績麻骨插竹園﹐四圍竹不沿出。芝麻骨亦可。梓木作柱﹐在下首﹐則木響叫﹐云爭坐位。杉木炭爲末﹐安門臼中﹐則能自響。釘樓板﹐用蹇漆樹削釘﹐以米泔浸之﹐待幹﹐釘板易入﹐其堅如鐵。荷花梗塞鼠穴﹐則鼠自去。黃蠟與果子同食﹐則蠟自化去。蘿卜提硝﹐則硝潔白而光潤。燈芯蘸油﹐再蘸白礬末﹐能粘起炭火。雞蛋開頂上一小竅﹐傾出黃白﹐灌入露水﹐又以油紙糊好其竅﹐日中曬之﹐可以自升﹐離地三﹑四尺。伏中收松柴﹐劈碎﹐以黃泥水中浸至皮脫﹐曬漧﹐冬月燒之﹐無煙。竹靑亦可。竹篾以石灰水煮過﹐可代藤用。

身體

身上生肉丁﹐麻花擦之。飛絲入眼而腫者﹐頭上風屑少許揩之。一云珊瑚尢妙。人有見漆生瘡者﹐用川椒三四十粒﹐搗碎﹐塗口鼻上﹐則漆不能害。指甲有垢者﹐白梅與肥皂同洗則淨。彈琴指甲薄者﹐僵蠶燒煙燻之則厚。染頭髮﹐用烏頭﹑薄荷入綠礬染之。食梅﹐牙軟。喫梅則不軟﹐一用韶粉擦之。油手以鹽洗之﹐可代肥皂。一云將順手洗﹐自落。腳根厚皮﹐用有布紋瓦或浮石磨之。幹洗頭﹐以蒿本﹑白芷等分爲末﹐夜擦頭上﹐次早梳之﹐垢穢自去。狐臭以白灰﹑陳醋和傅腋下﹐一方以煆過明礬擦之尢妙。女兒纏足﹐先以杏仁桑白皮入瓶內煎湯﹐旋下鹽硝﹑乳香﹐架足瓶口燻之。待溫﹐傾出盆中浸洗﹐則骨軟如綿。洗浴去身面浮風﹐以芋煮汁洗之﹐忌見風半日。梳頭令發不落﹐用側柏葉兩大片﹐胡桃去殼兩个﹑榧子三个﹐同研碎﹐以擦頭皮﹐或浸水常搽亦可。取方桑灰﹑柳灰﹑小灰﹑陳艸灰﹑石灰五灰﹐用水煎濃汁﹐入醋點之。入鼻中气﹐陽時在左﹐陰時在右﹐候其時則气盛﹐交代時則兩管皆微。婦人月信斷三五日交接者是男﹐二四日交接者是女。夏月面最熱﹐扇面則身亦涼。冬月足最冷﹐烘足則身亦暖。善睡者以淡竹葉曬漧爲細末﹐用二錢水一盞調服﹐則終夜不寐﹐可以防賊。如以熱湯調服﹐則睡至曉。附子末數錢﹐用水兩碗煎數沸濯足﹐遠行足不痛。宣州木瓜治腳气﹐煎湯洗之。面上生瘡﹐疑是漆咬者﹐以生薑擦之﹐熱則是﹐不熱卽非。患咳逆﹐閉气少時卽止。腳麻﹐以艸芯貼眉心﹐左麻貼右﹐右麻貼左。蹉气筋骨牽痛則正坐﹐隨所患一邊﹐以足加膝上立愈。腳筋摳﹐左腳操起右陰子﹐右腳操起左陰子﹐卽止。身上癤毒初起﹐以中夜睡覺未語時唾津塗之﹐塗數十次﹐漸消。左邊鼻衄﹐用帶子縛七里穴。腳轉筋﹐款款攀足大拇指少頃﹐立止。新爲僧道﹐熬獵油塗网巾痕﹐數日後卽一色。

衣服

夏月衣黴﹐以東瓜汁浸洗﹐其迹自去。北絹黃色者﹐以雞糞煮之卽白﹐鴿糞煮亦好。墨污絹﹐調牛膠塗之﹐候幹揭起﹐則墨與俱落﹐凡絹可用。血污衣﹐用溺煎滚﹐以其气燻衣﹐隔一宿以水洗之﹐卽落。綠礬百艸煎污衣服﹐用烏梅洗之。鞋中著樟瑙﹐去腳气。用椒末去風﹐則不疼痛。洗頭巾﹐用沸湯入鹽擺洗﹐則垢自落。一云以熱麵湯擺洗﹐亦妙。

槐花污衣﹐以酸梅洗之。絹作布夾裏﹐用杏仁漿之﹐則不喫絹。伏中裝綿布衣﹐無珠﹔秋冬則有。以燈芯少許置綿上﹐則無珠。茶褐衣緞﹐發白點﹐以烏梅煎濃湯﹐用新筆塗發處﹐立還原色。酒醋醬污衣﹐藕擦之則無迹。黴徵衣﹐以枇杷核研細爲末﹐洗之﹐其斑自去。氈襪以生芋擦之﹐則耐久而不蛀。紅莧菜煮生麻布﹐則色白如薴。楊梅及蘇木污衣﹐以硫黃煙燻之﹐然後水洗﹐其紅自落。油污衣﹐用蚌粉熨之﹐或以滑石﹑或以圖書石灰熨之﹐俱妙。膏藥迹﹐以香油搓洗自落﹐後用蘿卜汁去油。墨污衣﹐用杏仁細嚼擦之。洗毛衣及氈衣﹐用豬蹄爪湯乘熱洗之﹐污穢自去。葛布衣折好﹐用蠟梅葉煎湯﹐置瓦盆中浸拍之﹐垢卽自落﹐以梅葉揉水浸之﹐不脆。油污衣﹐用白面水調罨過夜﹐油卽無迹。去墨迹﹐用飯粘搓洗﹐卽落。羅絹衣垢﹐折置瓦盆中﹐溫泡皂莢湯洗之﹐頓按翻轉﹐且浸且折﹐垢穢盡去。棄前水﹐復以溫湯浸之﹐又頓拍之﹐勿展開﹐候幹折藏之﹐不漿不熨。顏色水垢﹐用牛膠水浸半日﹐溫湯洗之。洗白衣﹐白菖蒲用銅刀薄切﹐曬榦作末﹐先於瓦盆內用水攪勻﹐捋衣擺之﹐垢膩自脫。洗絹衣﹐用蘿卜汁煮之。洗皂衣﹐濃煎梔子湯洗之。

黃泥污衣﹐用生薑汁搓了﹐以水擺去之。洗油污衣﹐滑石天花粉不拘多少爲末﹐將污處以炭火烘熱﹐以末糝振去之。如未淨﹐再烘﹐再振﹐甚者不過五次。漆污衣﹐杏仁﹑川椒等分研爛揩污處﹐淨洗之。墨污衣﹐用杏仁去皮尖茶子等分爲末糝上﹐溫湯擺之洗﹐字則壓去。油羅極細末糝字上﹐以火熨之。又法﹕以白梅捶洗之。蟹黃污衣﹐以蟹臍擦之卽去。

血污衣﹐卽以冷水洗之卽去。洗油帽﹐以芥末搗成膏糊上﹐候幹﹐以冷水淋洗之。

飲食

炙肉﹐以芝麻花爲末﹐置肉上﹐則油不流。糟蟹久則沙﹐見燈亦沙﹐用皂角一寸置瓶下﹐則不沙。煮老雞﹐以山楂煮卽爛﹐或用白梅煮﹐亦妙。枳實煮魚則骨軟﹐或用鳳仙花子。醬內生蛆﹐以馬艸烏碎切入之﹐蛆卽死。糟茄入石綠﹐切開不黑。糟姜﹐瓶內安蟬﹐𨿽老姜亦無筋。食蒜後﹐生薑﹑棗子同食少許﹐則不臭。煮飯以鹽硝入之﹐則各自粒而不粘。米醋內入炒鹽﹐則不生白衣。用鹽洗豬髒肚子則不臭。腌魚﹐用礬鹽同腌﹐則去涎。凡雜色羊肉入松子﹐則無毒。

藕皮和菱米同食﹐則甜而軟。芥辣﹐用細辛少許與蜜同研﹐則極辣。曬胡蘆幹﹐以槁本湯洗過﹐不引蠅子。楊梅核與西瓜子﹐用柿漆拌﹐曬漧﹐則自開﹐只揀取仁。鴨蛋以砂畫花寫字﹐候幹﹐以頭髮灰汁洗之﹐則花直透內。炒白果﹑栗子﹐放油紙在內﹐則皮自脫。夏月魚肉放香油﹐耐久不臭。蘿卜梗同煮銀杏﹐則不苦。著芋﹐以灰煮之則酥。煮藕﹐以柴灰煮之﹐則糜爛﹐另換水放糖。榧子與蔗同食﹐其渣自軟﹐與紙一般。曬肉脯﹐以香油抹之﹐不引繩子。食荔枝﹐多則醉﹔以殼浸水飲之則解。腌鴨蛋﹐月半日做﹐則黃居中。一云日中做。韶粉去酒中酸味﹐赤豆炒熱入之﹐亦好。荷花蒂煮肉﹐精者浮﹐肥者沈。鴨蛋以金剛根同煮﹐白皆紅。天落水做飯﹐白米變紅﹐紅米變白。飲酒欲不醉﹐服硼砂末。喫栗子﹐於生芽處咬破气﹐一口剝之﹐皮自脫。竹葉與栗同食﹐無渣。茄幹灰可腌海蜇。寸切稻艸可煮臭肉﹐其臭皆入艸內。煮老鵝﹐就竈邊取瓦一片同煮﹐卽爛。喫蟹後﹐以蟹臍洗手﹐則不腥。豆油煮豆腐有味。籬上舊竹篾縛肉煮﹐則速糜。餛飩入香蕈在內不噯。食河豚罷﹐以蘿卜煎湯滌器皿﹐卽去其腥。燈艸寸斷﹐收糖霜重間之爲佳。糖霜用新瓶盛貯﹐以竹篛紙包好﹐懸於竈上﹐兩三年不溶。糟姜入瓶中﹐糝少許熟栗子末於瓶口﹐則無滓。糟姜時﹐底下用核桃肉數个﹐則姜不辣。糟茄﹐須旋摘便糟﹐仍不去蒂萼爲佳。幹蓼艸上下覆鋪﹐以貯糯米﹐則不蛀。豆黃和松葉食之﹐甚美﹐可作避地計。

沙糖調水洗石耳﹐極光潤。食梅齒軟﹐以梅葉嚼之﹐卽止。生甜瓜以鯗魚骨刺之﹐經宿則熟。伏中合醬與面﹐不生蛆。收椒﹐帶眼收﹐不帶葉收﹐不變色。日未出及已沒下醬﹐不引蠅子。醉中飲冷水﹐則手顫。造醬之時﹐缸面用艸烏頭四个置其上﹐則免蠅蚋。

器用

商嵌銅器以肥皂塗之﹐燒赤後﹐入梅鍋爍之﹐則黑白分明。黑漆器上有朱紅字﹐以鹽擦則作紅水流下。油籠漆籠漏者﹐以馬屁塞之﹐卽止。肥皂圍塞之﹐亦妙。柘木以酒醋調礦灰塗之﹐一宿則作間道烏木。漆器不可置蒓菜﹐𨿽堅漆亦壞。熱碗足燙漆桌成迹者﹐以錫注盛沸湯衝之﹐其迹自去。銅器或石上靑﹐以醋浸過夜﹐洗之自落。鍼眼割綫者﹐用燈燒眼。錫器上黑垢﹐用雞鵝湯之熱者洗之。酒瓶漏者﹐以羊血擦之則不漏。碗上有垢﹐以鹽擦之。水炭缸內﹐夏月可凍物。刀銹﹐木賊艸擦之。皂角在竈內燒煙﹐鍋底煤並煙突煤自落。肉案上抹布﹐以豬膽洗之﹐油自落。炭瓶中安貓食﹐不臭﹐𨿽夏月亦不臭。槁本湯布拭酒器並酒桌上﹐蠅不來。香油蘸刀則不脆。琉璃用醬湯洗油自去。鐵銹以炭磨洗之。刀鈍以干炭擦之則快。泥瓦火煆過﹐作磨刀石。洗刀洗鐵皮﹐松木杉木鐵艷粉爲細末﹐以羊脂炒幹爲度﹐用以擦刀﹐光如皎月。洗缸瓶臭﹐先以水再三洗淨卻﹐以銀杏搗碎﹐泡湯洗之。荷葉煎湯﹐洗錫器極妙。釜內生銹﹐燒湯﹐以皂莢洗之如刮。松板作酒搾﹐無木气。鍍白桐器﹐用萱艸根及水銀揩之如新。錫器以木柴灰煮水﹐用木賊艸洗之如銀。或用臘梅葉﹐或用肥皂熱水﹐亦可。瓷器記號﹐以代赭石寫之﹐則水洗不落。竹器方蛀﹐以雄黃巴豆燒煙燻之﹐永不蛀。凡竹器蛀﹐以萵苣煮湯﹐沃之。定州瓷器一爲犬所舐﹐卽有璺紋。漆器以覆莧菜﹐便有斷紋。雨傘﹑油衣﹑笠子雨中來﹐須以井水洗之﹔不爾﹐易得脆壞。銅器不得安頓米上﹐恐黴﹐壞其聲。手弄地栗﹐不可弄銅器﹐擊之必破。新鍋先用黃泥塗其中﹐貯水滿﹐煮一時﹐洗淨﹐再幹燒十分熱﹐用豬油同糟徧擦之﹐方可用。漆污器物﹐用鹽幹擦。酒污衣服﹐用藕擦。器舊﹐用醬水洗。藤牀椅舊﹐用豆腐板刷洗之。鼓皮舊﹐用橙子瓤洗之。湯瓶生碱﹐以山石數枚﹐瓶內煮之﹐碱皆去。桐木爲轎杠﹐輕復耐久。瓷器捐缺﹐用細篩石灰一二錢﹑白芨末二錢﹐水調粘之。鐵器上銹者﹐置酸泔中浸一宿取出﹐其銹自落。松杓初用當以沸湯﹔若入冷水﹐必破。試金石﹐以鹽擦之﹐則磨痕盡去。

文房

研墨出沫﹐用耳膜頭垢則散。蠟梅樹皮浸水磨墨﹐有光彩。礬水寫字令幹﹐以五子煎湯澆之﹐則成黑字。肥皂浸水磨墨﹐可在油紙上寫字。肥皂水調顏色﹐可畫花燭上。

磨黃芩寫字在紙上﹐以水沈去紙﹐則字畫脫在水面上。畫上若粉被黑或硫煙燻黑﹐以石灰湯蘸筆﹐洗二三次﹐則色復舊。蓖麻子油寫紙上﹐以紙灰撤之﹐則見字。一云杏仁尢妙。冬月以酒磨墨﹐則不凍。鹽鹵寫紙上﹐烘之﹐則字黑。冬月以楊花鋪硯槽﹐則水不冰。花中入火燒瓦一片﹐則不臭。收筆﹐東坡用黃連煎湯﹐調輕粉蘸筆﹐候幹收之。擦金扇油﹐用綿子漬鹿血﹐藏久擦之﹐甚妙。補字﹐以新面巾一个﹐用石灰少許投入﹐卽化爲粘水﹐貼上﹐悠久又無迹。洗字﹐扇頭綾軸上訛字﹐用陳醬調水筆蘸﹐照字寫上﹐須臾擦去﹐無痕。取錯字法﹐蔓荊子二錢﹐龍骨一錢﹐相子霜五分﹐定粉少許﹐同爲末﹐點水字上﹐以末糝之﹐候幹卽拂去。硯不可湯洗。眞龍涎香燒煙入水﹐假者卽散。夷使到本朝﹐本朝燒之﹐使者曰「此眞龍涎香也。」燒煙入水﹐果如其言。裱褙打糊﹐入白礬﹑黃蠟﹑椒末和之﹐褙書畫﹐虫鼠不敢侵。裱褙書畫﹐午時上壁﹐則不瓦。又云日中曬多日﹐亦不瓦。一云用蘿卜汁少許打糊﹐則不瓦。打碑紙﹐先以膠礬水濕過﹐方用。新刻書畫板﹐臨印時﹐用糯米糊和墨﹐印兩三次﹐卽光滑分明。打碑﹐挪皂水濾去滓﹐以水磨墨﹐光彩如漆。鹿有膠和墨﹐最佳。和墨一兩﹐入金箔兩片﹐麝香三十文﹐則墨熟而緊。造墨﹐用秋水最佳。蓖麻子擦研﹐滋潤。洗油污書畫法﹐用海漂硝﹑滑石各二分﹐龍骨一分半﹐白堊一錢﹐共爲細末﹐用紙如污衣法熨之﹐大凡污多已幹者﹐仍以油漬之。迹大﹐不妨。否則以水浸一宿﹐絞幹﹐用藥亦可。瓶中生花﹐用艸緊縛其枝﹐插在瓶中﹐可以耐久。試墨點黑漆器中﹐與漆爭光者﹐絕品也。

金珠

珍珠經年油浸﹐及犯屍气色昏者﹐團飯中以餵雞或鴨或鵝﹐俟其糞下﹐收洗如新。鵝鴨糞曬漧燒灰﹐熱湯澄汁﹐以油珠絹袋盛洗之光淨。銀絲器不可用杉木作盛﹐久之色黑。代赭石作末和鹽煮金器﹐顏色鮮明。玉器如打破﹐以白礬火上熔化﹐粘之﹐補瓷器亦炒。象牙如舊﹐用水煮木賊令軟﹐洗之。再以甘艸煮水﹐又洗之﹐其色如新。多年玉灰塵﹐以白梅湯煮之﹐刷洗卽潔。珠子用乳汁浸一宿﹐洗出鮮明。象牙笏曲者﹐用白梅湯煮綿﹐令熱﹐裹而壓卽直。舊象牙箸煮木賊艸令軟﹐擦之﹐再以甘艸湯洗之。又法﹕以白梅洗之﹐插芭蕉樹中﹐二三日出之﹐如新。洗赤焦珠﹐木子皮熱湯泡洗之。研﹐蘿卜汁浸一宿卽白。煮象牙﹐用酢酒煮之﹐自軟。

果品

收棗子﹐一層稻艸一層棗﹐相間藏之﹐則不蛀。藏栗不蛀﹐以栗燒灰淋汁﹐浸二宿出之﹐候幹﹐置盆中﹐以沙覆之。藏西瓜﹐不可見日影﹐見之則芽。收雞豆﹐曬漧入瓶﹐篛包好﹐埋之地中。藏金橘於綠豆中﹐則經時不變。藏柑子﹐以盆盛﹐用幹潮沙蓋。木瓜同法。收湘橘﹐用湯煮過﹐瓶收之﹐經年不壞。藏胡桃﹐不可焙﹐焙則油。藏梨子﹐用羅卜間之﹐勿令相著﹐經年不壞。梨蒂插蘿卜內﹐亦不得爛。藏香團﹐同法。栗子與橄欖同食﹐作梅花香。炒栗子﹑白果﹐拳一个在手﹐勿令人知﹐則不爆。水楊梅入炭﹐不爛。以缸貯細沙﹐藏柑橘﹑梨﹑橊之屬於其中﹐久而不壞。如柑橘頓近米處﹐便速爛。梨子紙裹入新瓶﹐可藏至二月。石橊煎米泔百沸湯﹐淖過晾漧﹐可至來年夏﹐不損壞。梨子藏北棗中﹐可以致遠。榧子用盛茶瓶貯之﹐經久不壞。藏生棗子用新沙罐﹐一層淡竹葉枝﹐古老銅錢數个﹐白礬少許﹐浸水井內﹐經年不壞。藏桃﹑梅之屬於竹林中﹐揀一大竹﹐截去上節﹐畱五尺﹐通之﹐置果於竹中﹐以篛封泥塗之﹐隔歲如新擷。摘銀杏﹐以竹篾箍其根﹐過一宿﹐擊篾則實盡落。雞豆子連蒲元水藏於新瓷器內﹐供時旋剝﹐甚妙。蜜餞夏月多酸﹐可用大缸盛細沙﹐時以水浸濕﹐置瓶其上﹐卽不壞。梨子怕凍﹐須用沙甕﹐著稻糠拌和藏之﹐以艸塞瓶口﹐使其通气﹐可畱過春。松子用防風數兩置裹中﹐卽不油。梨子每个以其柄插蘿卜中﹐藏漆盒內﹐可以久畱。風栗﹐以皂莢水浸一宿﹐取出晾漧﹐籃盛掛當風﹐時時搖之。收柑橘﹐用黃砂壇﹐以曬燥松毛拌之﹐則不爛。松毛濕﹐則又曬燥換之。無松毛﹐早稻艸鍘斷﹐亦好。閩中藏生荔枝﹐六七分熟者﹐用蜜一甕浸之﹐密紮﹐令水不入﹐投井中﹐用時取出﹐其色如鮮。收胡桃松子﹐以粗布作袋﹐掛當風中。收桃子﹐以麥麩作粥﹐先入少鹽﹐盛盆內﹐候冷﹐以桃子納其中﹐冬月取以侑酒極佳。桃不可太熟﹐須擇其顏色靑紅可愛者。凡果品皆忌酒﹐酒气燻卽損壞。葡萄方熟﹐用蠟紙裹緊﹐紮封以蠟﹐可畱到冬。栗蒲安在殼中﹐可以久畱。食胡桃多者﹐令人吐血。黃蠟同栗子嚼﹐成水。栗子同橄欖嚼﹐其味甘淸﹐名曰「風流脯」。

菜蔬

收芥菜子﹐宜隔年者則辣。生薑﹐社前收無筋。茄子以淋汁過柴灰藏之﹐可至四五月。小滿前收腌芥菜﹐可交新。葫蘆照水種﹐則多生。或三四株﹐微去其薄皮﹐用肥土包作一株。麻皮紮好﹐其藤粗大生出者﹐止畱一二个養老﹐其大如斗﹐可作器用。

花木

冬靑樹接梅花﹐則開灑墨梅。石橊樹以麻餅水澆﹐則多生子。養石菖蒲無力而黃者﹐用鼠糞灑之。花枝虫孔﹐以硫磺末塞之。木樨蛀者﹐用芝麻梗帶殼束懸樹上。竹多年生米﹐急截去﹐離地二尺通去節﹐以犬糞灌之﹐則余竹不生米矣。海棠花以薄荷水浸之﹐則開。銀杏不結子﹐於雌樹鑿一孔﹐入雄樹一塊﹐以泥塗之﹐便生子。艸木花枝羊食﹐並不發。芝麻稈掛樹上﹐無蓑衣虫。牡丹花根下放白術﹐諸般顏色皆是腰金。冬瓜蔓上﹐午時用苕帚打之﹐則多生。天道尙左﹐星辰左旋。地道尙右﹐瓜瓠右累。牡丹花每一朵十二瓣﹐閨月十三瓣。凡果皆從下生上﹐惟蓮子根從上生下。貫仲與柏葉同嚼﹐無苦味。蜀葵枯枝燒灰﹐可藏火。以干竹縛作火把﹐雨中不滅。茄稈灰藏火﹐亦妙。皂莢樹有刺﹐不可上。每至秋實時﹐以大篾箍束木身﹐用木砧砧之令急﹐一夕自落。油紙燈入荷花池﹐葉卽腐爛。杏接梅花﹐卽成臺閣梅。桑樹接梨樹﹐生梨﹐甘脆。紅梨花接海棠成西府。櫻桃樹接海棠成垂絲。麻骨插柿﹐一夕卽熟。枸橘樹可接諸色佳橘佳柑。柳樹可接桃﹐桃樹可接梅。冬靑樹可接木樨。

鳥獸

小犬吠不絕聲者﹐用香油一蜆殼灌入鼻中﹐經宿則不吠。烏骨雞舌黑者﹐則骨黑﹔舌不黑者﹐但肉黑。雞未者﹐以苕帚趕之﹐則翼毛倒生。母雞生子﹐與靑﹝一作續﹞麻子喫﹐則長生﹐不抱子。竹雞叫﹐可去壁虱並白蟻。鶻帶帽飛去﹐立喚則髙揚去﹐伏地叫則來。雞黃雙者﹐生兩頭及三足。貓眼知時候﹐有歌曰「子午綫﹐卯酉圓﹐寅申已亥銀杏樣﹐辰戌丑未側如錢。」香貍有四个外腎。鷹無而有肚﹐食肉故也。飛禽喫谷者有。雞喫貓飯﹐能啄人。胡麻面啖犬﹐則黑光而駿。虎至人家盜犬豕食﹐聞刀刮鍋底聲則去﹐蓋聞聲則齒酸故也。牛尾短者壽長﹐尾長者壽短。貓鼻惟六月六日一次熱。杏仁末與犬食之﹐卽死。狗欲褪毛﹐飼以糟﹐則易褪。鹿羣夜宿﹐大者角向外﹐小者在內﹐圈匝如寨。行兵者仿之﹐作鹿角寨。虎豹皮只可焙﹐不可曬。

猢猻病﹐喫壁上子﹐卽愈。狗身上發癩﹐虫蠅﹐百部汁塗之﹐卽除。馬背鞍捲破脊梁﹐以渠中淤泥塗之﹐卽愈。辧牛黃眞假﹐牛黃如雞子大﹐重重疊疊﹐取置人指甲上磨之﹐其黃透甲﹐拭不落者﹐卽眞也。貓癩以柏油擦之。再發﹐再擦。至三次﹐卽除。豬癩﹐以豬油擦之﹐卽好。貓洗面至耳﹐必有客至。人家燕雀頓絕者﹐必有火災。鸛仰鳴則晴﹐俯鳴必雨。鵲巢低﹐其年大水。鶻初聲﹐或臥聞之﹐則一年安樂。貓犬所生皆雄者﹐其家必有喜事。犬死﹐以葵根塞其鼻﹐良久活。孔雀毛入眼﹐損人眼﹔膽大﹐毒殺人。狗虱﹐用朝瑙擦毛內﹐以大桶或箱內悶蓋之﹐虱卽墮落﹐急令人掐殺之。貓狗虱癩﹐用桃葉搗爛﹐徧擦其皮毛﹐隔少頃洗去之﹐一二次卽除。雞病﹐以眞麻油灌之。雞哮﹐用白菜葉包鼠屎﹑香油浸之﹐卽好。雞瘟﹐以豬肉切碎餵之。又將雄黃爲末﹐拌飯餵之﹐立愈。豬瘟﹐以羅卜菜連根餵之愈。牛馬疥癩﹐用蕎麥稈燒成灰﹐沐灰汁﹐澆之愈。牛馬瘟﹐用酒加麝香末些須在內﹐灌之。牛馬疥癩﹐用梨盧爲末﹐水調塗之。鶴病﹐用蛇或鼠或大麥煮熟餵之。鹿病﹐用鹽拌豆料餵之﹐常食菀豆則無病。餵竈貓﹐用豬腸或魚腸﹐入些須雄黃在內﹐煨熟飼之。牛中暑﹐用胡麻苗搗汁灌之﹐卽好。無苗﹐卽用麻子二三兩搗爛﹐和井水調勻﹐灌之。牛馬豬驢瘟﹐用狼毒﹑牙皂各一兩﹐黃連一兩五錢﹐雄黃﹑朱砂各五錢爲末。豬擦入眼中﹐牛馬驢吹入鼻中。凡雞鵝鴨欲其速肥﹐胡麻子拌飯﹐加硫磺少許﹐餵七日﹐其膘壯異常。

虫魚

魚瘦而生白點者﹐名虱﹐用楓樹皮投水中﹐卽愈。鱉與蝤蛑被蚊子一叮﹐卽死。水中浮萍曬漧﹐燻蚊子則死。馬畏肥皂。蛇畏姜黃。稻艸索懸數條於壁上﹐則蠅不來。

蠶畏雷﹐亦畏鼓﹐聞鼓聲﹐則伏而不起。令蛙不鳴﹐三五日以野菊花爲末﹐順風吹之。辟蠅﹐臘月豬油以瓶懸廁上。麻葉燒煙﹐能辟蚊子。陳茶末燒煙﹐蠅速去。治壁虱﹐蕎麥稈作茬﹐可除。五月五日﹐取田中紫萍曬漧﹐取伏翼血漬之又曬﹐又漬數次﹐爲末作香燒之﹐大去蚊蚋。一云燒蝙蝠屎﹐可辟蚊子。蚊蜃之屬﹐得飛燕食之﹐則能變化。蜃之吐气成樓臺﹐所以誘燕也。凡魚蝦蟺入夜皆朝北方。蜜蜂桶用黃牛糞和泥封之﹐能辟諸虫﹐蜜有收﹐蜂亦不他去﹐極妙。收蜜蜂﹐先以水灑之﹐蜂成一團﹐遂嚼薄荷﹐以水噴之。再以薄荷塗手﹐徐徐拂拭﹐趕入桶中安漧燥處。蓋蜂畏薄荷﹐不螫人。蠶食而不飲﹐二十二日而化蟬﹐飲而不食﹐三十日而蛻。蜉蝣不食不飲﹐三日而死。辟蚊及諸虫﹐以苦楝子﹑柏子﹑菖蒲爲末﹐慢火燒之﹐聞者卽去。辟蚊蚋﹐以干鰻鱺骨燒之﹐令化爲水。幹菖蒲切片﹐置牀褥下﹐可除壁虱。頭上虱﹐藜蘆爲末﹐糝擦其發中﹐經宿﹐虱皆幹死自落。去頭上虱﹐輕粉少許﹐糝頭上一二日﹐自死。八角虱﹐多在陰毛上﹐用輕粉敷之﹐脫去。象糞能去壁虱﹐取其所食餘艸打薦﹐永無壁虱。辣蓼曬漧鋪席上﹐除壁虱。蕓香置於帙中﹐辟蠹魚﹔置席下﹐去壁虱。虱入耳﹐以豬毛蘸膠卷入﹐粘出之。斷氈中蛀虫﹐鰻魚骨燒煙燻之﹔置其骨於衣箱中﹐斷白魚諸虫咬衣服。燒煙燻屋舍﹐免竹木生蛀虫。人爲山中大蟻傷﹐急以地上土擦傷處﹐則不痛。治廁中蛆﹐以蒓菜一把投廁缸中﹐卽無。

卷二十方術部

符咒

治腳麻法口稱木瓜曰「還我木瓜錢﹐急急如律令﹗」一气念七徧﹐卽止。治瘧咒餅法﹐先面東燒香虔誠﹐於油餅中書一「攤」字﹐以筆圈之﹐從左邊圈三次﹐將餅於香上誦「乾元亨利貞」七徧。當發日﹐早掐取所書字﹐用棗湯嚼餅食之﹐無不效。病痞﹐多念《穢迹咒》﹐愈。辟百邪惡鬼﹐令人不病疫﹐常以雞鳴時存心念四海神名三七徧﹐曰「東海神阿明﹐南海神祝融﹐西海神巨來﹐北海神禹彊。」每入病人宅﹐存心念三徧﹐口勿誦。咒瘧法﹐取梨一个﹐先吸南方气一口﹐將梨子咒曰「南方有池﹐池中有水﹐水中有魚﹐三頭九尾﹐不食人間五穀﹐惟食瘧鬼。」咒三徧﹐吹於梨上﹐書「敕殺死」三字﹐令病人臨發前食之。一切疾患疼痛咒棗法﹐咒曰「金木水火土﹐五行助力﹐六甲同威﹐天罡大神﹐收入棗心﹐棗入腸中﹐六腑安寧﹐萬病俱息。急速求榮﹗」用棗一个﹐念咒一徧﹐吸罡气一口入棗中。男去尖﹐女去蒂﹐用水嚼下﹐忌厭物七日。咒齒痛﹐用紙一張﹐隨大小方圓﹐折作七層﹐取三寸釘一枚﹐於屋袱或梁上﹐當紙中心釘之。下釘之時﹐先吸南方气一口﹐默咒曰「南方赤虫子﹐故來食我齒﹐釘在梁上﹐永處千年紙。」每咒一徧﹐令患人咳一聲﹐及吸气一口﹐下釘錘一捶。如是咒七徧﹐卽七吸气﹐七捶釘其齒﹐立效。咒風疹﹐用紙一張﹐熟挪之於患人身體上下冒掠之。其初欲行時取東方气一口﹐默念曰「東來馬子﹐西來驢子﹐好面敗客待文書﹐急急如律令﹗敕。」乃上下冒掠﹐棄亂紙於門外東道口而歸。如入山林﹐默念「儀方不見蛇」﹐默念「儀康不怕虎」。有蛇虺處﹐多以小瓦片書「儀方」二字﹐蛇自畏避。凡被蜈蚣咬﹐急以手指於地上「乾上」中書一「王」字﹐於「王」字內撮土糝咬處﹐卽愈。「多求致怨憎﹐少求人不愛﹐梵智求龍珠﹐水不復相見。」書此四句﹐雕貼於墻壁間﹐可斷蛇。辟蚊子﹐咒曰「天地太淸﹐日月太明﹐陰陽太和﹐急急如律令﹗敕。」面北陰念七徧﹐吸气吹燈艸上﹐點之。「地哩穴哩娑婆訶」﹐此咒﹐居人家每夜點燭了﹐面北立志﹐心念誦七徧﹐將剔燈杖子﹐燈焰上度過﹐攪油七匝﹐能免一切蛾蠓投焰之苦。去壁虱法﹐上寫「欠我靑州木瓜錢」﹐貼牀腳﹐卽去。倒念《揭謗咒》七徧﹐能使网罟無所得。遇夜行或寢處驚怖惡夢﹐卽咒曰「婆珊婆﹐演底攝。」腳轉筋疼﹐書木瓜字於疼處﹐則止。閉气念「乾元亨利貞」七徧﹐嚼錢卽碎。釜鳴﹐呼「婆女」七。每聞鴉噪﹐默念「乾元亨利貞」七徧。渡江者朱書「禹」字佩之﹐免風濤﹐保安吉。蜂螫人﹐就地以竹寫「丙丁火」三字七徧﹐取土揩螫處。降犬法﹐左手挑寅剔丁掐戌﹐念「雲龍風虎﹐降伏猛獸」。其犬不吠而去﹐不咬人。降蛇法﹐咒曰「天迷迷﹐地迷迷﹐不識吾時。天��﹐地��﹐不識吾蹤。左爲潭鹿鳥乙步﹐右爲鳥鷂三二步。」又念曰「吾是大鵬鳥﹐千年萬年王。」咒棗法治百病﹐咒曰「華表柱。」念七徧﹐望天罡取气一口﹐吹於棗上﹐嚼喫湯水下。華表柱﹐鬼之祖名也。遇人捕魚鱉飛禽走獸之屬﹐但念「南無寶勝如來」﹐捕者終無所獲。賭骰子咒云「伊帝彌帝﹐彌揭羅帝。」百鳥糞衣﹐念「護羅」七聲。

方法

婦人懷娠欲成男者﹐以斧密置牀下﹐以刀口向下﹐必生男﹔雞伏卵﹐用此法﹐亦多成雄。皂莢水觸人眼﹐痛不可忍﹐持襯衣角揩之﹐卽愈。凡患偸鍼眼者﹐以布鍼一條﹐對井以目睛睨視之。已而﹐折爲兩段﹐投井中﹐眼卽愈﹐勿令人知。有腳汗人﹐歲朝密立於搗衣石上﹐卽愈。護生艸﹐淸明絕蚤取薺菜花莖﹐陰漧﹐暑月作挑燈杖﹐能令蚊蛾不至。

燈艸於臘月內取溪河水浸七晝夜﹐陰漧﹐夏月點燈﹐能去靑虫。禳鼠日﹐每月辰日塞穴﹐鼠當自死。翼日掛帳﹐無蚊子。食魚骨鯁﹐取罾覆頭﹐卽下。除夜五更﹐使一人房中向窗扇﹐一人問云「扇恁麼﹖」答云「扇蚊子。」凡七問七答﹐乃已。端午日五更﹐亦然。樹不生果﹐除夜著一人伏樹下﹐一人持斧問云「你生果否﹖不生﹐斫汝作柴﹗」樹下一人應云「我生﹗我生﹗」是年卽結實。辟火法﹐用緋紅絹帛五尺至一丈﹐剪作幡形﹐懸竹竿上﹐投當風火中﹐風回火息矣。無絹帛﹐以緋衣服代之﹐亦可。取逃走人衣服並帶﹐用紙裹磁石﹐懸於井中﹐其人卽回。取霹靂木刻爲鳥形﹐放在露天髙處﹐眾鳥皆集﹐不去。二麥稈頓於上流﹐水流入池塘中﹐可祛馬蝗。求雨法﹐命巫師入深山﹐擇楓樹有怪形者﹐以茅纜系之﹐喝問﹕「有雨否﹖」一人應曰「必有雨﹗必有雨﹗」豬尿胞貯螢火﹐綴网中沈之水底﹐則魚聚觀﹐夜舉网則魚必多。

取頭垢塗鍼﹐及塞鍼孔﹐水上自浮。取戎鹽塗雞鴨蛋上﹐相連十枚不落。取蠶沙一石二升﹐用丁日就吉地埋﹐則蠶大熟。取水獺膽﹐以篾子蘸畫酒杯中﹐一半酒去﹐余半在盞﹐不傾。置牛骨於地中﹐則水不涸。削木令圓﹐舉以向日﹐艾承其影﹐則得火。以黑犬血和蟹燒之﹐鼠悉去。如值火災﹐急以瓶甑覆炕上﹐火卽滅。以白礬煮燈芯﹐點之﹐省油。豬血浸新磚﹐磚墮不中﹐引魚自聚。歲夜聚富貴家田內泥打竈﹐主招財。桃樹撐門辟邪﹐祟不敢入門。月厭上﹐取土泥塞鼠穴﹐則鼠遠去。人發結掛果樹上﹐鳥雀不敢食其實。驚蟄日以灰糝門外﹐免虫蟻出。七月上旬辰日斫木﹐不蛀。熨斗內以紙襯之炒銀杏﹐則不爆。釜鳴﹐不得驚呼﹐男子作婦人拜﹐卽止。或婦人作男子拜﹐亦可。夜臥﹐以鞋一仰一覆﹐卽無惡夢。遇惡犬﹐以左手自寅吹一口气﹐輪至戌以指甲掐之﹐犬卽退伏。暗傳書法﹐以杜仲末﹑白磯﹑蓖麻子各少許﹐研細﹐又入黃丹少許﹐少浸﹐寫字候幹﹐全不見字迹。以火烘之﹐卽見字﹐看畢焚之。雞子白調白礬末刷紙﹐作銚子煎茶﹐沸而不燒其紙。五子書壁上﹐以靑礬水噴之﹐則字現。竹內膜純陰﹐將酥塗其上﹐見太陽卽飛﹐名飛蝴蝶。上丑日取土泥蠶室﹐宜蠶。上辰日取道中土泥門戶﹐辟官事。讀書燈香油一斤﹐入桐油三兩﹐耐點﹐又辟鼠耗。以鹽置盞中﹐省油。以姜擦盞﹐則不暈。

