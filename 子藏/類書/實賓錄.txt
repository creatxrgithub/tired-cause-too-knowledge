

欽定四庫全書

子部十一

提要

實賔錄十四卷

類書類

【臣】等謹案實賔錄十四卷宋馬永易撰永易字明叟揚州人徽宗時嘗官池州石埭尉其事迹無可考見惟文獻通考宋史藝文志載所著有唐職林元和朋黨錄壽春雜誌諸書蓋亦博洽之士也是書見於晁公武讀書志者稱異號錄二十卷而陳振孫書錄解題則題作實賔錄謂永易所撰蜀人句龍材校正文彪增廣凡本書三十卷後集三十卷宋史藝文志又分實賔錄異號錄各三十卷皆題永易所撰諸家紀載頗舛錯不合今以其說互相防證疑陳氏所稱本書乃永易原撰本名異號錄陳氏所稱後集卽文彪所續始取名爲實賔之義並本書攺題今名宋志蓋誤分爲兩書而晁公武所見則爲未經增廣之本故尙題爲異號錄也自元以來其書久佚陶宗儀收入說郛者僅寥寥數條近浙江所進範氏天一閣藏本亦卽從說郛鈔出一字不殊今從永樂大典搜輯共得六百餘條皆說郛之所未載惟原帙旣湮其體例巳無可考卽永易原本與文彪所增亦錯雜不可復辧謹褒輯編綴芟除重復訂正舛訛各以類相從釐爲一十四卷仍從書錄解題統標曰實賔錄以存宋時傳本之舊其書皆取古人殊名別號以廣見聞領異標新頗資采掇至於搜羅旣廣偶渉舛訛如沈傳師之推爲顏子乃比擬之空言劉長卿之五言長城乃品題之泛論皆非標目不應闌入其間又如吉茂言侍中執虎子語本詼諧白居易賦新丰折臂翁詞由徵實凡此之類尢與稱謂無闗一槪濫收殊失別擇是則嗜異貪多爲千古著書之通病不獨永易爲然固不以累其全書矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

實賔錄卷一

宋馬永易撰木皇

太昊位居東方以含養造化葉於木徳號曰木皇

太平天子【二則】

唐王逺知得道於陶隠居髙祖之龍潛也逺知甞宻傳符命太宗平王世充與房齡防服以謁之逺知迎謂曰此中有聖人得非秦王乎太宗因以實告逺知曰方作太平天子願自惜也

唐明皇爲皇孫時嘗於朝堂叱武攸曁曰朝堂我家朝堂汝安得恣蜂蠆而狼顧耶則天聞而驚異之曰此兒器槪當爲吾家太平天子

明主

魏朱靈爲袁紹將太祖之徵陶謙紹使靈督三營助太祖戰有功紹遣諸將各罷歸靈曰吾觀人多矣若曹公者此乃眞明主也今已遇復何之遂畱不去

撥亂主

唐竇抗太穆皇后之侄也初煬帝遣抗出靈武逴防長城聞髙祖已定京師喜曰此吾家婿豁達有大度眞撥亂主也

銅馬帝

漢光武與銅馬賊大戰於蒲陽悉破防之故關西號光武爲銅馬帝

白版天子

東晉渡江初失傳國璽故北方人謂晉爲白版天子

無愁天子

北齊防主髙恆失道每災異冦盜不自貶損惟諸處設齋以此爲修徳初瑯琊王舉兵反告者誤云厙狄伏連反帝曰此必仁威也又斛律光死後諸武官舉髙思好堪大將軍帝曰思好喜反皆如所言遂自以防無遺算乃益驕恣盛爲無愁之曲自彈胡琵琶而唱之侍和之者以百數人間謂之無愁天子

和事天子

唐中宗景龍二年詔突厥娑葛爲金河郡王而其部闕啜忠節賂宗楚客等罷之娑葛怨將兵患邊監察禦史崔琬廷奏楚客與紀處訥專威福有無君心納境外交爲國取怨楚客弟晉卿專徇贓私驕恣防扈並請收付獄三司推鞫故事大臣爲禦史對仗彈劾必趨出立朝堂待罪楚客乃厲色大言性忠鯁爲琬誣詆中宗不能窮也詔琬與楚客處訥約爲兄弟兩解之故世謂帝爲和事天子

西王東王

魯昭公二十三年南宮極震萇曰周之亡也其三川震今西王之大臣亦震天棄之矣東王必大克注云子朝在王城故謂西王敬王居狄泉在王城之東故曰東王

賢王

後漢沛獻王輔光武子也矜嚴有法度在國謹節始終如一稱爲賢王

夥渉爲王

漢陳勝字夥涉少時常與人傭耕輟耕之隴上悵然甚久曰茍富貴無相忘傭者笑之後勝爲王傭耕者聞之乃之陳叩宮門門吏令不肯通勝出遮道而呼涉乃召見載與歸入宮見殿屋帷帳客曰夥涉之爲王沈沈者楚人謂多爲夥故天下傳之夥涉爲王夥音禍沈沈宮室深邃之貌沈長含反【按史記前漢書皆稱陳勝字涉此書獨云字夥涉似因下文夥涉一語而誤今姑仍其舊又史記云夥頤涉之爲王沈沈者較班書多一頤字附記於此】

洛生王

後周宗室莒莊公洛生少任俠好施愛士北州賢俊皆與之逰而才能多出其下及葛榮破鮮於修理以洛生爲漁陽王時人皆呼爲洛生王

小鄭王

唐鄭惠王元懿髙祖子旣薨長子璥嗣璥子察言生二子曰自仙防自仙生夷簡防生宗閔璥弟琳生擇言擇言生勉宗閔夷簡位宰相時稱小鄭王后亦曰鄭惠王后以別太祖子鄭王亮云

佞王

後魏宗室元順性謇諤淡於營利爲侍中嘗鯁言正議俄爲城陽王徽所間出爲太常卿後爲吏部尙書兼右僕射與城陽王徽同日拜職舎人鄭儼於止車門外先謁徽後拜順順怒曰卿是佞人當拜佞王我是直人不受曲拜儼深媿謝

三王【五則】

漢文三王敍傳云孝文三王代孝二梁謂代孝王參梁孝王武梁懷王揖

漢淮南厲王髙帝少子也以罪失國後文帝以厲王三子分王淮南故地安爲淮南王賜爲衡山王勃爲濟北王吳王濞遺諸侯書曰淮南三王怨入骨髓欲壹有所出久矣又鄒陽上吳王書云淮南三王之心思墳墓漢武帝同日封皇子閎爲齊王旦爲燕王胥爲廣陵王史記列爲三王世家云

後漢馮異旣平朱鮪諸將勸光武卽帝位光武召異問四方動靜異曰三王反畔更始敗亡天下無主宗廟之憂在於大王宜從眾議上爲社稷下爲百姓注云三王謂張卬爲淮陽王廖湛爲穰王胡商爲隨王更始欲殺三王遂勒兵掠東西市入戰宮中更始大敗

後魏宗室濟南王彧少有才學與從兄安丰王延明中山王熙並以宗室博古文學齊名時人莫能定其優劣尙書郎範陽盧道將謂吏部郎淸河崔休曰三人才學𨿽並優美然安丰少於造次中山皂白太多未若濟南風流寛雅時人爲之語曰三王荊楚琳瑯未若濟南備員方彧姿制閒雅吐發流靡瑯琊王誦有名人也見之未嘗不心醉忘疲

五王【二則】

晉大安之際童謡曰五馬泛渡江一馬化爲龍及王室淪覆元帝與西陽汝南南頓彭城五王獲濟而帝竟登天位焉

齊竟陵王蕭子良狀云大春屈己於五王君大降節於憲後注云後漢井丹字大春建武末沛王輔等五王居北宮皆好賔客更遣請丹不能致信陽侯陰就光烈皇后弟也以外戚貴盛詭說五王求錢千萬約能致丹別使人要刼之丹不得已旣至就故爲設麥飯蔥菜之食丹推去之曰君侯能供甘防故來相遇何其薄乎更致盛饌乃食君大荀恁字憲後東平憲王蒼也

八王

晉汝南王亮楚王瑋趙王倫齊王冏長沙王義成都王頴河間王顒東海王越自惠帝失政骨肉諸王乃搆釁詩所謂誰生厲階至今爲梗其八王之謂矣向使八王之中一藩翳賴如梁王之禦大敵朱虛之除大憝則外冦焉敢憑陵內難奚由竊發

麻膏相公

唐崔字垂休宰相愼由子也喜陰計附離權彊其外自處若簡重而中險譎可畏五拜相權傾天下人攺呼油爲麻膏以避其父諱而天下之人號爲麻膏相公

三九相公

鄭畋年十九赴舉凡十九年登第又十九年入相時號三九相公

白沙相公

李愚所居暴一庭俱爲白沙及薨得地於白沙裏時號白沙相公

曲子相公

五代晉和凝少年時好爲曲子詞布於汴洛洎入相專托人收拾焚毀不暇然相國厚重有徳終爲艷詞玷之契丹入夷門號爲曲子相公

十八學士

唐太宗武徳四年爲天防上將軍冦亂稍平乃鄕儒宮城西作文學館收聘賢才於是下教以杜如晦房喬於志寧蘇世長薛收禇亮姚思亷陸徳明孔頴達李道李守素虞世南蔡允恭顏相時許敬宗薛元敬蓋文達蘇勉並以本官爲學士收卒復以劉孝孫補之凡分三畨逓宿於閣下悉給珍膳每暇日訪以政事討論墳籍略前載無常禮之間命閻立本圖像褚亮爲之贊題名字爵裏號十八學士藏之書府以彰禮賢之重方是時在選中者天下慕向謂之登瀛洲云

靑錢學士

唐張鷟八以制舉中甲科四參選判防爲銓府最考功員外郎騫味道稱鷟文詞猶靑銅錢萬選而萬中時號爲靑錢學士

輕薄祭酒

齊孔廣字淹源以才學知名美容止善吐納王儉張緒咸美之儉常云廣來使人廢簿領拒不須來來則莫聽去緒時爲國子祭酒數巾車詣之每嘆曰孔廣使吾成輕薄祭酒

軟餅中丞

僞蜀韋嘏唐相貽範之子仕孟昶時歷禦史中丞性多依違時號爲軟餅中丞

李禦史

北齊李行之爲齊郡太守帶靑州長史任城王敬憚之州人號曰李禦史

縮蔥禦史

唐侯思止懶不治事遷左臺禦史嘗命作籠餅謂膳者曰與我縮蔥作之故時號縮蔥禦史

呈身禦史

唐韋澳貫之子也方靜寡欲禦史中丞髙元裕與其兄溫善欲薦用之諷澳謁已溫歸以告澳不答溫曰元裕端士若輕之耶澳曰然恐無呈身禦史

緑袍員外侏儒郎中

唐鄧元挺辧防時兵部侍郎韋愼形容極短時人弄爲侏儒元挺初得員外已後郎中員外俱來防韋愼曰愼以庸鄙濫任郎官公以髙才更作緑袍員外鄧卽報云緑袍員外何由及侏儒郎中眾皆大笑

何需郎中

唐進士何需亮自外州至訪其從叔誤造郎中趙需宅自云同房防冬至需欲家宴謂需亮云旣是同房便令入宴姑娣妹妻子盡在焉需亮饌畢徐出乃細察之何氏之子也需大笑需亮嵗余不敢出京城時號趙爲何需郎中

判詩博士

五代王仁裕少不知書因夢吞五色小石無數遂有文章敏速甚異於人與賔酬和不問多少韻數立命筆和送題雲走筆猶自矜謂人曰某官詩輙已批回漢丞相兵部尙書李濤素滑稽戱目之爲判詩博士

王門下彈琴博士

唐左拾遺魏光乘目袁輝爲王門下彈琴博士

白馬從事

後漢淳於臨等聚數千人屯灊山揚州牧歐陽歙遣兵不能克帝議欲討之廬江人陳眾爲從事白歙請得諭降臨於是乘單車駕白馬往說降之灊山人共生爲立祠號白馬從事

南廊承防

五代江南林仁肇建陽人兄仁翰爲福州王延羲內兒謂之南廊承防

軺車督郵

漢許慶字子伯家貧爲督郵乘牛車鄕裏號爲軺車督郵

黃車使者

漢虞初武帝時以方士侍郎乘馬衣黃衣號黃車使者爲周說九百四十三篇其說以周書爲本

花鳥使

唐呂向爲集賢校理時宗嵗遣使采擇天下姝好內之後宮號花鳥使向奏美人賦以諷帝善之

可喜進馬

唐李瑒字思貞任東宮進馬美姿儀治章服孝敬號爲可喜進馬

東中郎將【二則】

後漢末有四中郎將皆帥師徵伐董卓爲東中郎將蔣濟字子通文帝卽位爲東中郎將

外軍校尉

唐則天時左史東方虯身長衫短骨面麤眉目郎中張元一目爲外軍校尉

蠻府參軍

晉郝隆爲桓公南蠻參軍三月三日防作詩不成者罸酒二升隆初以不能罸酒飲畢攬筆作一句云娵隅躍淸池桓問娵隅是何物答曰蠻名魚爲娵隅桓公曰作詩何以蠻語隆曰千里投公始得蠻府參軍那得不蠻語

靑衫外郎

太牢乃元和中靑衫外郎爾穆宗世因承和薦不三二年位兼將相【原注牛羊日曆謂牛僧孺云】

著緋進士

唐杜升宣猷之子也自右拾遺賜緋卻擢進士復拜拾遺時號著緋進士朝廷榮之

無解進士

唐相令狐綯子滈招權納賄不防解而就試天下號無解進士

進士中進士

吳防恭防聰悟爲辭章士大夫稱之時選舉避宰相崔家諱恭以姓犯其嫌名累年不第幹寧中禮部侍郎獨孤損擢爲上第唐末貢舉多請托時謂恭及殷文圭爲進士中進士

國師【二則】

漢王莽以劉歆爲國師歆後自殺更以防爲國師後魏劉延明隠居酒泉教授爲業遜禮待月致羊酒牧犍尊爲國師親自致拜命官屬以下皆北靣受業

太尉

唐蕭遘初爲右拾遺與韋保衡聨第而遘姿防秀偉意气孤峻常慕李徳裕爲人保衡才下諸儒靳薄之不甚齒獨呼遘太尉保衡憾焉及保衡爲相摭遘罪繇起居舎人斥播州司馬舊傳云遘志操不羣自比李徳裕同年皆戱呼爲太尉

小太尉

唐李晟官至太尉其子愬亦贈太尉時杜牧題永崇西平王宅太尉愬院詩雲天下無雙將關西第一雄授符黃石老學劍白猿翁矯矯雲長勇恂恂郤縠風家呼小太尉國號大涼公半夜龍驤去中原虎穴空隴西兵十萬嗣子握雕弓注愬與弟聽皆封涼國公故曰大涼公也

執虎子

魏蘇則爲侍中舊儀侍中親省起居故俗謂之執虎子始則同郡吉茂由是時仕甫歷縣令遷爲冗散茂見則嘲之曰仕進不止執虎子則笑曰我誠不能效汝蹇蹇驅鹿車馳也

枯松太保

僞蜀王宗裕建之宗屬善遁甲從平東川諸將爭功宗裕獨立於枯松下未嘗自伐人皆服其謙謂漢有大樹將軍號宗裕爲枯松太保

大樹將軍

漢馮異拜偏將軍從破王郎封應侯爲人謙退不伐行與諸將相逢輙引車避道進止皆有表識軍中號爲整齊諸將並坐論功異常獨屏樹下軍中號曰大樹將軍

眞將軍

漢文帝命周亞夫爲將軍屯兵細栁上自勞軍至中營亞夫揖曰介冑之士不拜請以軍禮見天子爲動容式車使人稱謝而去旣出軍門羣臣皆驚文帝曰嗟乎此眞將軍矣

飛將軍

漢李廣才气天下無雙出獵見艸中石以爲虎而射之中石矢沒視之石也拜右北平太守在郡匈奴號曰漢飛將軍避之數嵗不入界

飛將

唐太原李克用旣平黃巢楊復光防布曰克用殺賊無非手刄入陣率以身先可謂雄才得名飛將

疾雷將

唐鄭畋爲鳳翔節度使時冦盜充斥四方多故畋選鋭卒號疾雷將

賢將【二則】

唐李晟封西平王史臣曰西平器偉材雄見義能勇聽受不疑忠於事君長於應變誠一代之賢將也

張孝忠佐李晟赴難收京師河北蝗民饑死如積土孝忠與其下同粗淡日膳豆臘而已人服其儉推爲賢將

健將

晉陶侃初擊杜弢時周顗爲荊州刺史先鎭潯水城賊掠其良口侃部將朱伺救之賊退保泠口侃謂諸將曰此賊必更步鄕武昌吾宜還城晝夜三日行可至卿等誰能忍饑餓鬭邪部將吳寄曰要欲十日忍饑晝當擊賊夜分捕魚足以相濟侃曰卿健將也賊果增兵來攻侃使朱伺等逆賊大破之

神將【二則】

唐常衮爲馬璘神道碑曰以忠才而親重有綘侯之遇也以簡質而倚愛有吳漢之信也所謂國之神將朝之藎臣

梁冦彥卿身長八尺隆凖方面事太祖皆如防太祖甚重之賜以所乘愛馬一丈烏太祖圍鳯翔彥卿爲排陣使乘馬馳突陣前太祖目之曰眞神將也

三驍將

五代蜀王宗滌爲將好謀得眾所向克防與王宗賀宗恪相善時稱三驍將

佳將

吳賀逵輕財貴義膽烈過人有徵戰之勞弟景馭眾嚴而有恩兵器精飾爲當時冠絕皆有令名爲佳將

武原將

齊周山圖年十五六气力已絕眾宋元嘉二十七年魏軍至步臺符取健兒山圖應募領白衣隊主軍功加振武原將魏軍稱其勇呼爲武原將

名將

郝玭爲原州刺史在邊積三十年每討賊不持糗糧取之於敵獲虜必刳剔而歸其屍敵大畏道其名以怖啼兒贊普常等玭身鑄金象令於國曰得生玭者以金玭償之朝廷畏失名將徙爲慶州刺史

厭新將軍

後漢宗室茂泗州王歙之從父弟初漢兵之起茂自號劉失職續漢志云劉失職聚眾京宻間稱厭新將軍

良二千石

魏自太祖迄於咸熙魏郡太守吳瓘淸河太守任燠京兆太守顏裴農太守令狐邵濟南相孔義或哀矜折獄或推誠惠愛或治身淸白或擿姦發伏咸爲良二千石

薄徳二千石

晉許度停都一月劉尹無日不往乃嘆曰卿復少時不去使我爲薄徳二千石

賢刺史

五代南唐劉仁贍爲黃州刺史仁贍聰敏長於吏事親總簿書更革蠧人皆稱爲賢刺史

鐺腳刺史

唐薛大鼎爲滄州刺史時鄭徳本爲瀛州賈惇頤爲冀州皆有治名故河北稱鐺腳刺史白居易任蘇州寄賈常州崔湖州詩曰愧無鐺腳政徒忝犬牙鄰蓋取諸此

癩兒刺史

後魏崔暹爲瀛州刺史貪暴安忍州人患之常出獵州北單騎至村問汲水婦人曰崔瀛州如何答曰百姓何罪得癩兒刺史如此暹黙然而去

十司戶

唐咸通中韋保衡路巖作相除不附已者十司戶崔沆循州續繡州蕭遘播州崔彥融雷州髙湘髙州張顏播州李旣勤州杜裔休端州鄭彥時【原本缺】州李藻費州內繡州雷州播州三人不回

八司馬

元和初黜八司馬韋執誼崔州韓太防州栁宗元永州劉禹錫朗州韓饒州淩準連州程異栁州見玉泉子中漏一人以實錄考之時王伾貶開州司馬意王伾其一也

十指揮使

五代楚劉言爲朗州畱後先是南唐命邊鎬率師入長沙盡俘馬氏之族歸於金陵江南召言入覲言不行因令副使王逵行軍司馬何景眞指揮使張放蒲公益朱全琇宇文瓊周行逢彭方和潘叔嗣張文表等號十指揮使同率兵攻湖南逐鎬奔江南復馬氏境土有之

健令

五代後蜀李正逺同光中董璋以爲鹽亭通泉射洪等令時兩川連橫羣盜尢盛正逺所在擒捕當時號爲健令

神宰

唐張楚金道源族孫也與兄越石皆舉進士州欲獨薦楚金固辭請俱罷都督李勣嘆曰士求才行者也旣能讓何嫌皆取乎乃並薦之歷虞鄕令略無畱事號爲神宰

名宰

唐杜黃裳贊曰子貢孔堂髙弟而貨殖韓安國漢名宰而恣貪黃裳亦以受餉見疵至於忠烈嶤然則不可掩已又云蕭昕始薦張鎬來瑱在禮部擢杜黃裳髙郢裴垍其後髙興布衣不數年位將相瑱爲將有威名黃裳等相繼輔政並爲名宰云

能吏

李叔明爲洛陽令招徠遺民號爲能吏

良守

崔攸少有風槪爲東郡太守省民兵役郡內感之大學舊在城內攸移置城南閒敞處親自說經當時學者莫不勸勉號爲良守

良吏

李濬拜虢潞二州刺史所歷皆以誠信待物稱爲良吏周魴事晉爲梁州刺史旣在襄陽務農訓卒勤於采納威風旣著逺近悅服智勇過人爲中興良吏

九州伯五湖長

晉桓溫之子也二十三始拜太子洗馬時議謂溫有不臣之迹故折兄弟俱爲素官太元末出補義興太守鬱鬱不得志嘗登髙望震澤嘆曰父爲九州伯兒爲五湖長棄官歸國

尉佗

漢南粵王趙佗初爲龍川令南海尉任囂病且死召佗語曰畨禺負山險阻可爲國郡中長吏亡足與謀者故召公告之卽被佗書行南海尉事後號爲尉佗

良史【九則】

魯宣公二年孔子曰董狐古之良史也書法不隠趙宣子古之良大夫也爲法受惡惜也越境乃免

魯昭公十二年楚左史倚相趨過王謂子革曰是良史也

漢班固論曰司馬遷班固父子其言史官載籍之作大義粲然著矣議者咸稱二子有良史之才

魏劉邵建安中爲計吏詣許太史上言正旦當日蝕時或云當廢朝邵曰梓愼禆竈古之良史猶占水火錯失天時禮記諸侯旅見天子及門不得終禮者四日蝕在一然則聖人垂制不爲變豫廢朝禮者或災銷異伏或推述謬悞也荀彧善其言勑朝防如舊日不蝕

晉孫盛字安國篤學不倦著魏氏春秋晉陽秋詞直理正咸稱良史史臣曰安國有良史之才而所著之書惜非正典

晉幹寶著晉記其書簡略直而能婉咸稱良史

晉華嶠有才學撰後漢書世稱爲良史

齊永明中太子與湘東王書曰時有效謝康樂鴻臚亦頗有感焉何者謝君吐言天防出於自然時有不拘是其糟粕裴史乃良史之才無篇什之美

唐陳叔達答王績書曰薛記及賢兄芮城常悲魏周無史各著春秋近更研覽眞良史也

四時仕宦

唐傅遊藝初由合宮主簿再遷左補闕時人號爲四時仕宦言一年自靑而緑及於朱紫也

欽定四庫全書

實賔錄卷二

宋馬永易撰

任孔子

後漢任丘少好學隠於山連辟不就時人號曰任孔子

杜孔子

杜育童孺奇才博學能文心解性達無所不綜一時以爲武陽杜孔子

關西孔子【二則】

劉孝標辧命論云近世有沛國劉瓛弟珽並一時之秀士也瓛則關西孔子通涉六經循循善誘服膺儒行濟濟有辭致見者奇之其後才名益著

唐蕭徳言博涉經史尢精左氏春秋太宗以爲著作郎文館學士以老請致仕太宗不許又遺書曰濟南伏生重見於玆日關西孔子故顯於當今【按關西孔子之號始於後漢楊震附記】

江東孔子

陳顧野王吳人也博識洽聞多所著述時人號曰江東孔子

仲尼不死顏回復生

後漢孔融與禰衡更相贊揚衡謂融曰仲尼不死融答曰顏回復生

推爲顏子

唐沈傳師材行有餘工書有楷法貞元末進士擢第權徳輿知貢舉門生七十人推傳師爲顏子

宗曽子

南齊宗元卿有志行早孤爲祖母所養祖母病元卿在逺輙心痛大病則大痛小病則小痛鄕裏崇事之號宗曽子

今世曽子

齊劉瓛有至性祖母病疽經年手持膏藥漬指爲爛母孔氏甚嚴明謂親戚曰阿稱便是今世曽子稱瓛小名也

蔡曽子

齊有蔡曇智至性孝友鄕裏號蔡曽子廬江何伯輿兄弟號爲何展禽並爲沈顗所重

海東曽子

唐百濟王義慈事親孝與兄弟友時號海東曽子

顏冉仲弓

後漢趙戢遇三輔亂客荊州時禰衡來逰渭北言朝士及南見戢曰所謂劍則幹將莫耶木則椅桐梓漆人則顏冉仲弓

召虎

魏張遼破孫權合肥之圍先登防陣幾獲權後遼朝洛陽宮文帝引遼防建始殿親問破吳狀帝嘆息顧左右曰此亦古之召虎也爲起第舎

管鮑

梁趙儼初避亂荊州與龔繁欽通財爲一家時人號爲管鮑

仲父【二則】

秦範睢相昭王王謂平原君曰昔文王得呂尙以爲太公齊桓得管夷吾以爲仲父今範君亦寡人之仲父也晉王導任丞相元帝委仗情好日宻朝野傾心號仲父

寗武子

晉衛瓘性正靜有名理以明識淸允稱魏末爲中書郎時權臣專政瓘優遊其間無所親疎甚爲傅嘏所重謂之寗武子

晏平仲【二則】

晉庾冰心有儉操嘗曰吾晏平仲也及卒無絹爲衾又室無妾媵家無私積世以此稱之

五代吳越曹師魯爲鎭東軍都押衙師魯短小多智武肅王曰今之晏嬰也人號爲曹嬰

今董狐

唐吳兢在長安景龍間任史事時辭事多不實兢敍事簡核號良史初與劉子撰定武后實錄敍張昌宗誘張說誣證魏元忠事頗言說已然可賴宋璟等激勵苦切故轉禍爲忠不然皇嗣且殆後說爲相讀之心不善知兢所爲從容謬謂曰劉生書魏齊公事不少假借柰何兢曰子已亡不可受誣地下兢實書之其艸故在聞者嘆其直說屢以情蘄攺辭曰狥公之情何名實錄卒不攺世謂今董狐云

吳氏季子

後漢吳祐父恢爲南海太守祐年十二嵗隨從到官恢欲殺靑簡以冩經書祐諫曰昔馬援以薏苡興謗王陽以衣囊徼名嫌疑之間誠先賢所愼恢乃止撫其首曰吳氏世不乏季子矣

寗越

晉王安期作東海郡吏錄一犯夜人王問何處來雲從師家授書還不覺日晚王曰鞭撻寗越以立威名恐非政化之本使吏送令歸家

尾生

鄒陽上書吳王曰蘇秦不信於天下爲燕尾生注云尾生古之信士秦說齊還燕十城又令厚葬以獘齊終死爲燕也

扁鵲

六國時扁鵲姓秦名越人善醫以其與黃帝時扁鵲相類故號扁鵲

許由東鄰

唐田遊巖隠箕山居許由祠旁自號許由東鄰頻詔不起【按田遊巖唐髙宗時人隠箕山此書誤作田巖遊箕山今攺正】

勾踐

晉孫恩據防稽乃曰天下無復事矣當與諸君朝服而至建康及劉牢之臨江又曰我不失作勾踐牢之已濟江又曰孤不羞走乃入海

樊噲

魏許褚容貎雄毅勇力絕人漢末聚少年及宗族數千家共堅壁以禦冦僞與賊和以牛與賊易食賊來取牛牛輙奔還褚乃出陳前一手逆曳牛尾行百餘步賊眾驚遂不敢取牛而走皆畏憚之俄以眾歸太祖太祖見而壯之曰此吾樊噲也拜都尉引入宿衛諸從禇俠客皆以爲虎士

相如

唐盧照鄰博學善屬文初授鄧王府典籖王甚愛重嘗曰此卽寡人之相如也

陳遵

東海王越以劉輿爲長史越旣總錄尙書以輿爲上佐賔客滿庭文案幾逺近書記日有數千終日不倦或以夜繼之時人服其能比之陳遵

我家東阿

南齊隨郡王子隆武帝子也性和美有文才娶王儉女武帝以子隆能屬文謂儉曰我家東阿也

王粲【四則】

晉符融聰明辧慧下筆成章至於談論道謝安無以出之耳聞則誦過目不忘時人擬之王粲

宋謝方明命何長瑜教其子惠連讀書謝靈運謂方明曰阿連才悟如此而尊作常兒遇之何三長瑜今之仲宣而飴以下客之食尊旣不能禮賢宜以長瑜見還遂載而去

北齊邢邵嘗與裴伯茂並於北海王所舎宿歇相與賦詩數十首皆在主人奴處旦日奴行諸人求詩不得邵皆爲之誦奴還得本不誤一字諸人方之王粲

唐蘇晉數嵗知爲文作八卦論吏部侍郎房潁叔祕書監王紹宗嘆曰後來之王粲也

我家任城

齊長沙威王晃少有武力爲髙帝所愛從駕以馬矟刺道邊枯樹上令數人引之銀纒皆捲矟不出乃令晃復馳馬防之應手便去每逺州獻駿馬上輙令晃調試之帝常曰此我家任城也

梁廬陵王續膂力絕人馳射逰獵發便命中髙祖常曰此吾家任城

卿之士龍

梁大同中驟殿前有雜色寶珠梁武有喜色虞寄因上瑞頌梁武謂其兄荔曰此頌淸防卿之士龍也

荀奉倩袁曜卿

晉王蒙美姿容嘗覽鏡自照稱其父訥字曰王文開生如此兒邪居貧防敗自入市買之嫗悅其貌遺以新防時人以爲達與沛國劉惔齊名友善惔甞稱蒙性至通而自然有節蒙每云劉君知我勝我自知晉書云時人以劉惔方荀奉倩蒙比袁曜卿凡稱風流者舉劉惔爲宗焉

陶彭澤

唐元徳秀天與慈孝官不違親貞不絕俗隠陸渾山晦迹琴酒寓興於文時謂之陶彭澤而淸潔過之

似袁粲

梁王筠淸淨好學沈約見筠以爲似外祖袁粲謂僕射張稷曰王郎非惟額類袁公風韻都欲相似

小褚公

齊何戢爲吏部尙書美容儀動止與褚彥回相慕時人號爲小褚公

曹鄭

齊劉瓛字子珪篤志好學儒業冠於當時都下士子貴族莫不下席受業當世推其大儒以比古之曹鄭性謙率不以髙名自居住在檀橋瓦屋數間上皆穿漏學徒莫敢指斥呼爲靑溪

鮑謝

唐元稹以詩名元和間宰相令狐楚一代文宗雅知稹之辭學謂曰嘗覽足下制作所恨不多遲遲久矣請見其所有以豁其懷稹因獻其文楚深稱賞以爲今代之鮑謝也

陳白舎人

五代江南陳濬尙書自言其父在鄕裏好爲詩里人謂之陳白舎人比之白樂天也

可方桓靈

晉武帝嘗南郊祀畢問劉毅曰卿以朕方漢何帝也對曰可方桓靈帝曰吾𨿽不及古人方之桓靈其已甚乎對曰桓靈賣官錢入官庫陛下賣官錢入私門以此言之殆不如也帝曰桓靈之世不聞此言今有直臣故不同也

樗裏子

樗裏子名疾秦惠王之弟也其室在昭王廟西渭南陰鄕樗裏故俗謂之樗裏子

汝南子

後漢戴憑汝南平輿人能學京氏易爲侍中數進見問得失帝謂憑曰侍中當正補國政勿有隠情憑對曰陛下嚴帝曰朕何用嚴憑曰伏見前太尉西曹掾蔣遵淸亮忠孝學通古今陛下納膚受之愬遂致禁錮世以爲嚴帝怒曰汝南子欲黨乎憑出自系廷尉有詔勑出尋解遵禁錮

東臯子

唐王績絳州龍門人性簡放逰北山東臯葛巾躬畊每著書自號東臯子

東巖子

唐李白上安州裴長史書曰昔與逸人東巖子隠於岷山之陽白巢居數年不迹城市養奇禽千計呼皆就掌取食了無驚猜太守聞而異之詣廬親覩因舉二人以有道並不起此則自養髙志忘機不屈之迹也

猗玗子

唐元結少居商余山天下兵興逃亂入猗玗洞始稱猗玗子

竟陵子

唐陸羽復州竟陵人隠於江湖稱竟陵子

梁丘子

唐白履忠浚儀人貫知文史髙尙不仕居古大梁城號梁丘子

丘園子

五代蜀程賁隠居西蜀自號丘園子立身介潔言動必循禮則尢嗜酒復喜藏書簡冊鉛槧未嘗離手

鬼谷先生

鬼谷先生姓王名誗晉平公時隠居鬼谷注徐廣曰潁川陽城有鬼谷因以爲號蘇秦張儀從之學縱橫二子欲馳騖於諸侯之國以知詐相傾奪不可化以至道蘇秦張儀學成別去先生以履一隻化爲犬以引二子卽日到秦先生凝神守一朴而不露年數百嵗後不知所之

龍丘先生

後漢任延爲防稽太守吳有龍丘萇者隠居不仕志不降辱掾吏白請召之延曰龍丘先生躬徳履義有原憲伯夷之節都尉灑掃其門猶懼辱焉召之不可遣功曹奉謁修書記致醫藥吏使相望於道

楚丘先生

翟普林楚丘人也事親以孝聞州郡辟皆不就躬耕色養鄕閭號爲楚丘先生

中嶽先生

北齊鄭述祖爲兗州刺史初述祖父道昭爲兗州於鄭城南小山起亭刻石爲記述祖時年九嵗及爲刺史往尋舊迹得一破石有銘曰中嶽先生鄭道昭之白雲堂述祖對之嗚咽悲動羣僚

羅浮先生

唐軒轅集謂之羅浮先生已數百嵗而顏色不老立於牀上而垂髮至地

九華先生

五代南唐宋齊丘爲洪州節度不得志上表乞罷鎭歸九華舊隠嗣主知其詐一表卽許賜號九華先生靑陽公食本縣租稅齊丘治大第於靑陽服禦將吏皆如王公而忿郁尢甚未幾復爲洪州節度

東野先生

五代楚徐仲雅馬希範命爲學士希範創防春園及嘉宴堂仲雅作詩以紀之詞調淸越當世士流無不傳誦性簡傲好嘲噱遇事輙無所畏避嘗退處郊園自號東野先生

棘下生

鄭志曰張逸問張贊曰我先師棘下生何時人鄭答云齊田氏善學者所防處也齊人稱之棘下生無常人也

濟南伏生

後漢伏湛九世祖勝字子賤所謂濟南伏生者也

杜田生

前漢田何字子莊齊人自孔子授易傳至何及秦焚書以易爲卜筮之書獨不禁何傳之不絕漢興與齊諸田徙杜陵故號曰杜田生

東海蕭生

漢蕭望之東海蘭陵人宣帝時京師雹望之上疏陳災異之說宣帝自在民間聞望之名曰此東海蕭生邪下少府問狀無有所諱對奏拜爲謁者

九江祝生

漢鹽鐵贊曰九江祝生奮史魚之節發憤懣譏公卿介然直而不撓可謂不畏彊禦矣

蘇門生

晉阮籍少時常逰蘇門山有隠者莫知姓名有竹實數斛臼杵而已籍從之與談太古無爲之道及論五帝三王之義蘇門生出山蕭然曽不經聽籍乃對之長嘯淸韻響亮蘇門生逌爾而笑籍旣嘯蘇門生亦嘯若鸞鳳之音焉【按晉書阮籍傳籍嘗於蘇門山遇孫登與商略終古及棲神道气之術登皆不應籍因長嘯而退至半嶺聞有聲若鸞鳳之音響乎巖谷乃登之嘯也與此小異】

江東生

唐羅隠詩名當世仕吳越爲司勲郎中梁祖以諫議大夫召之不行自號江東生

西方公

宋廬陵王禕文帝第八子也文帝諸子禕尢凡劣兄弟並蚩鄙之明帝詔建安王休仁曰旣不比數西方公汝便爲諸王之長時禕在西故謂之西方公

淸鄕公

隋樊叔略爲上開府儀同三司淸鄕公汴州刺史號爲明決有巧思營建東都宮室制度皆叔略所定百姓爲之語曰智無窮淸鄕公

贊皇公

唐李棲筠初封贊皇縣子棲筠喜奬善而樂人攻已短爲天下士歸重不敢有所斥稱贊皇公云

樂和李公

唐李景讓性方毅有守淸素寡欲門無雜賔元和後大臣有徳望者以居裏顯景讓宅東都樂和裏世稱淸徳者號樂和李公

江上丈人

江上丈人者伍員自楚將奔吳至江欲渡無船而楚購員甚急丈人刺小船方將漁員從而請渡焉丈人以船渡員甚徳之問其名族不告解千金之劍獻之不受員至爲相求丈人不得每食必祭之祝曰名不可得聞形不可得見者其惟江上丈人乎

河上公

河上公者莫知其姓字明老子之術結艸爲庵於河上注老子章句以授漢文帝故世人號曰河上公又曰河上丈人

安丘丈人

漢安丘望之字仲都長陵人少治老子經恬靜不求進宦時號安丘丈人成帝聞欲見之望之辭不肯見爲巫醫於人間後漢耿弇學老子於安丘丈人

吳中髙士

晉謝敷防稽人髙尙不仕初月犯少防少防一名處士星占者以隠士當之譙國戴逵有美才人或憂之俄而敷死防稽人士以嘲吳人云吳中髙士便是求死不得死

涼州髙士

晉西涼張駿遣參軍王隲聘於劉曜曜謂之曰貴州心欲追蹤竇融和好卿能保之乎隲曰不能曜侍中徐邈曰君來和同而謂之不能何也隲曰齊桓貫澤之盟憂心兢兢諸侯不召自至葵丘之防驕而矜誕叛者九國教化常如今日可也若政教陵遲尙不能察邇郡之變況鄙州乎曜顧謂左右曰此涼州髙士也禮而遣之

靑巖男子

唐元稹與史館韓愈論甄濟曰甄生於天寶末蓋靑巖一男子爾及亂則延頸承刄分死不回不以不顯而廢忠不以不誅而從亂參合古今之士蓋萬一焉欲執事者編此義烈以永於來世

關東男子

唐白居易以書示元稹曰僕自思關東一男子爾除讀書屬文外其他瞢然無知乃至書畫棊博可以接人之歡者一無通曉

嵩山逸人

唐李白題嵩山逸人元丹丘山居詩序曰元公近逰嵩山故交深情出處無間嵓信頻及許爲主人欣然適防本意當冀長往不返欲便舉家就之兼書共逰因有此贈其略曰故人契嵩潁髙義炳丹雘滅迹遺紛囂終言本峯壑自矜林湍好不羨朝市樂偶與眞意並頓覺世情薄爾能弄芳桂吾已采蘭若拙妻好乘鸞嬌女愛飛鶴提攜訪神仙從鏈全生藥

縉雲隠者

唐李陽冰題阮客舊居詩云阮客身何在仙云洞口橫人間不到處今日此中行阮客不見其名氏蓋縉雲之隠者也

鹿門隠士

唐皮日休爲鹿門隠士書六十篇其序曰醉士隠於鹿門不醉則逰不逰則息息於道思其所未至息於文慚其所未周故復艸隠士書焉

皂江漁翁

五代後蜀蜀州隠者張丘召之不至賜錢十萬丘博學能吟詩數百篇號皂江漁翁集

甫裏先生

唐陸龜蒙少髙放通六經大義舉進士一不中居松江甫裏往從張博逰不喜與流俗交𨿽造門不肯見不乘馬升舟設蓬席賫束書茶竈筆牀釣具往來時謂江湖散人散人者散誕之人也心散意散形散神散旣無羈限爲時之怪遂爲散人歌或號天隨子甫裏先生後以髙士召不至

丹崖翁

唐元結爲丹崖翁宅銘序曰零陵隴下三十里得丹崖翁宅有唐節督者爲隴水令去官家於崖下自稱丹崖翁湘水之異者翁湘中得道之逸者愛其水石爲之作銘其略曰丹崖數岸爲其四墉竹幽石皚飛泉戶中怪石澄淵硱硱石巓何得石巓翁獨醉眠吾欲與翁東西茅宇飲啄終老翁亦悅許

荊臺隠士

後唐荊南節度使髙從誨禮賢士委任梁震以兄事後梁震固請退不能畱乃爲築室於土洲震披鶴氅自稱荊臺隠士每詣府則跨黃牛至防事

有莘媵臣渭濵賤老

魏李康運命論伊尹有莘之媵臣也而阿衡於商太公渭濵之賤老也而尙父於周

南山四皓淮陽一老

前漢應曜隠於淮陽山中與四皓俱徴曜獨不至時人語曰南山四皓不如淮陽一老後漢應劭八代祖也

潯陽三隠

宋周續之隠於廬山與劉遺民陶淵明皆不應辟命謂之潯陽三隠武帝鎭彭城遣使迎之禮賜甚厚每曰眞髙士也

荊楚仙人

宋龔祈辭不應辟命風姿端雅容止可觀中書郎範述見之嘆曰此荊楚仙人也

冀州名士

魏許允世爲冠族與淸河王經俱稱冀州名士裴濳少弟徽諸子皆爲名士而楷才望最髙【按裴潛一段與上詞義不連屬當是原本別爲一則而大典誤合爲一者】

江南望士

晉顧榮初爲齊王大司馬主簿昏酣不綜府事以情告友人長樂馮熊熊謂長史葛旟曰府大事煩非酒客之政旟曰榮江南望士且居職日淺不宜輕易代之熊曰可轉爲中書侍郎旟然之白王以爲中書侍郎在職不復飲酒人或問曰何前醉而後醒耶榮懼罪乃復更飲

西州逸士

晉左思爲三都賦徴士皇甫謐爲之序陳畱衛瓘又爲思賦作解略曰余觀三都之賦言不茍華必經典要品物殊類稟之圖籍辭義瓌瑋良可貴也有晉徴士皇甫謐西州之逸士耽籍樂道髙尙其志覽斯文而慷慨爲之序

齊國髙士

魯仲連齊人也好奇偉俶儻之防畫而不肯仕宦任職好持髙節魏將軍新垣衍曰魯連先生齊國之髙士也齊以仲連說下聊城欲爵之魯連逃隠於海上曰吾與富貴而詘於人寧貧賤而輕世肆志焉

荊山居士

梁陸法和以道術佐梁元帝帝以爲都督郢州刺史法和不仕自稱居士北齊以爲荊州刺史詣闕通名但曰荊山居士三年間再爲太尉世猶謂之居士

東山居士

陳虞寄字次安時陳寶應據有關中潛有逆謀寄每舉逆順之理防以諷諫寶應輙引說他事以拒之寄知寶應不可諫慮及已乃爲居士服以拒絕之常居東山寺稱東山居士

東宮居士

五代蜀任知以太傅致仕琴酒自娛常駕三輪車凡城中園林宮寺幽景之所日夕逰覽烏巾鶴氅逍遙曠達自號東宮居士

西州智士

漢任文公巴郡閬中人明曉天官風角祕要以占術馳名後以兵冦隠於子公山公孫述時蜀武擔石折文公曰噫西州智士死我乃當之自是嘗防聚子孫設酒食後三月果卒故益部爲之語曰任文公智無雙

南嶽太師

後漢捲縣人𨿽汜訞言稱神坐伏誅後其弟子李廣等宣言汜神化不死以誑惑百姓聚眾起兵自稱南嶽太師爲馬援所破

關東大豪

後漢戴遵字子髙平帝時爲侍禦史王莽簒位稱疾鄕裏家富好洽施尙俠气食客嘗三四百人時爲之語曰關東大豪戴子髙

南土之秀

晉王導佐元帝上言顧榮賀循紀瞻周玘皆南土之秀願盡優禮則天下安矣帝納焉

江左之秀

晉羅含桓宣武溫辟爲州別駕以廨舎諠擾於城西池小洲上立茅屋伐木爲牀織葦爲席而居布衣蔬食晏如也桓溫常與寮屬宴防含後至溫問眾坐曰此士何如人時有答曰可謂荊楚之材溫曰此自江左之秀豈惟荊楚而已

吳中之秀

晉王忱字元達弱冠知名與王恭王珣俱流譽一時嘗造其舅範寗與張相遇寗使與語正坐斂衽待其有發忱卒不與言失望便去寗讓忱曰張吳中之秀何不與說忱笑曰張祖希欲相識自可見詣寗謂曰卿風流俊望眞後來之秀忱曰不有此舅焉有此甥旣而寗使報束帶造之始爲賔主

李摩云

五代梁李罕之項城人爲人驍勇力兼數人少學讀書不成去爲僧以其無賴所往皆不容乃乞食酸棗市中人皆不與罕之擲器於地裂其衣又去爲盜之澤州日以兵鈔懷孟間啖人爲食居民避亂屯聚摩雲山羣賊攻之不下罕之悉攻殺之立柵其上時人號曰李摩云是時晉方徇地山東頗倚罕之爲扞蔽

﹤子部﹐類書類﹐實賓錄﹥

欽定四庫全書

實賔錄卷三

宋馬永易撰七姓【二則】

魯襄公十一年晉悼公防諸侯盟載書曰凡我同盟毋蘊年毋壅利毋保姦毋畱慝救災患卹禍亂同心以奬王室或間玆命司愼司盟名山名川羣神羣祀先王先公七姓十二國之祖明神殛之俾失其民墜命亡氏踣其國家注云七姓晉衛魯鄭曹滕姬姓邾小邾曹姓宋子姓齊姜姓莒巳姓杞姒姓薛任姓十三國言十二誤矣

唐太宗嘗以山東尙閥閱後𨿽衰子孫猶世望嫁娶必多取貲故人謂之賣昏乃詔髙士亷等摘其譜牒爲氏族志又詔後魏隴西李寶太原王瓊滎陽鄭溫範陽盧子遷盧澤盧輔淸河崔宗伯崔元孫前燕博陵崔懿晉趙郡李楷凡七姓十家不得自爲婚

四姓五姓

唐桞芳論姓氏曰今流俗獨以崔盧李鄭爲四姓加太原王氏號五姓蓋不經也文之獘至扵尙官官之獘至扵尙姓姓之獘至扵尙詐

四族二臣

陸機連珠曰披云防霄則天文淸澄風觀水則川流平是以四族放而唐劭二臣誅而楚寜注四族四防也左傳楚郤宛之難國言未巳子常殺費無極與鄢將師盡滅其族以恱扵國扵是謗言乃止

三族

魯僖公七年鄭伯使太子華聴命扵防言扵齊侯曰泄氏孔氏子人氏三族實違君命君若去之以爲成我以鄭爲內臣君亦無所不利焉

萬石秦氏

秦襲任潁川太守與羣從同時爲二千石者五人故三輔號曰萬石秦氏

萬石張家

唐張文瓘拜侍中四子潛爲魏州刺史沛同州刺史洽衛尉卿渉殿中監父子皆至三品時謂萬石張家

三相張家

唐張嘉貞相宗延賞相徳宗靖相憲宗先第在東都思順裏盛麗甲當時歷五世無所增葺時號三相張家

三防崔家

唐崔琳伯仲羣從多至大官每燕集組印相輝華轂滿門設一榻以置象笏猶重疊其上軒裳之盛無與其比私第在東都並列棨防當時號爲三防崔家

孝義劉家

唐劉審禮當襲父爵遜其弟不聴見父執必感泗滂沱事繼母尢謹與弟延景爲師友得祿多資之而妻子執寒苦晏如也再從皆同居合二百口內外無間言子易從又以孝聞時號爲孝義劉家

法名家

後漢吳雄少時家貧防母營人所不封土者擇其中防事趣辧不問時日醫巫皆言當滅族而雄不顧及子防孫恭三世廷尉爲法名家

眞書盧家

唐盧詹尙書任吏部押官告楷署其名字體遒麗時人謂之眞書盧家

孝行張氏

宋張楚母疾命在屬纊楚祈禱苦至燒指自誓精誠感悟疾時得愈詔榜門曰孝行張氏之閭

孝張裏

唐白居易爲河州刺史張擇神道碑曰張爲著姓尙矣自漢太傅良侍中肱晉司空華丞相嘉以降勲賢軒冕歷代不乏肱避地渡江始居扵吳故其子孫稱吳郡人嘉以孝弟聞扵郡故其所居號孝張裏

闕下林家

唐林攢莆田人貞元初爲福唐尉親亡自埏甓作塜廬其右有白烏來甘露防觀察李若遣官驗實防露晞里人失色攢哭曰露禍我耶俄而露復降烏亦回翔詔作二闕扵母墓前又表其閭蠲徭役時號闕下林家

鈒鏤王家

後魏太原王氏四姓得之爲美故呼爲鈒鏤王家【謹案李肇國史補云四姓惟鄭氏不離滎陽有岡頭盧澤防李土門崔皆爲鼎甲太原王氏亦四姓之匹而世呼爲鈒鏤王家諭銀質而金餙也據此則四姓乃鄭盧李崔附識扵此】

書樓張家

五代周張昭逺好學積書萬卷以樓載之號書樓張家

龍舌張氏

唐開元中南陽張嵩都防北庭或告黒河有龍宜祀之嵩乃偹牲牢令左右挾弓矢侍其側祀扵河上俄有巨龍長百尺伸其舌數尺方將就食發矢射之中其脇而死封其首具表以聞上壯其勇詔斷舌函以賜嵩因賜號爲龍舌張氏

不語楊家

五代吳楊行宻其先農人後家扵合肥世有一子病瘖鄕裏號爲不語楊家

世修降表李家

五代蜀李昊仕前蜀爲翰林學士仕後蜀位宰相前蜀王衍降扵莊宗昊艸其表後蜀孟昶之降其表亦昊所爲蜀人憤之有潛題其門者云世修降表李家見者哂之

修行諸楊

唐濠州錄事參軍楊遺直四子發假收嚴取四時義皆舉進士第發收仍位顯列號修行諸楊與靖恭諸楊同盛【案北夣瑣言楊收父名惟直非遺直宮蘭谿縣主簿非濠州錄事防軍號曰修竹楊家非修行諸楊今俱仍其舊而附錄以備考】

靖恭諸楊

唐祭酒楊寜四子汝士虞卿漢公魯士並知名扵時汝士少苦學善屬文至老手不釋卷終扵刑部尙書開成初汝士爲劍南東川節度使時族弟嗣復鎭西蜀對節制閫以篇詠往來時人榮之初虞卿與汝士同爲省郎並嘗知制誥而虞卿資望居先乃求判南曹以避之士林多其相讓兄弟惇睦時稱盛閥號靖恭諸楊

二王【六則】

後漢王丹資性方潔王良在位恭儉而宣秉亦甘防薄鄭均恭儉節整贊曰宣鄭二王奉身淸方云

晉羊祜正慤無私疾惡推仁從甥王衍嘗詣祜陳事辭甚俊辧祜不然之衍拂衣起步闡之役祜以軍法將斬王戎故戎衍並憾之毎言論多毀祜時人爲之語曰二王當國羊公無徳

王子猷子敬曾俱坐一室上忽火發子猷遽走避不遑取屐子敬神色恬然徐喚左右扶慿而出不異平常以此定二王神宇注子猷徽之子敬獻之皆羲之子也宋王延之少靜黙宋徳旣衰齊髙帝輔政朝野之情人懷彼此延之時爲僕射與尙書令王僧防中立無所去就時人語曰二王居平不送不迎髙帝以此害之齊張融善艸書常自美其能帝謂之曰卿書殊有骨力但恨無二王法耳答曰非恨臣無二王法亦恨二王無臣法

梁王銓美風儀學業不及弟錫而孝行齊焉時人謂銓錫二王可謂玉昆金友

三王【三則】

江夏安樂縣有三王城漢末王匡王鳳王常所屯故謂之三王城

唐韓愈爲修滕王閣記曰愈少時卽聞江南多登臨之美而滕王閣爲第一有瑰瑋絕特之稱及得三王所爲序賦記等壯其文詞益欲往一觀而讀之以忘吾憂繋官扵朝願莫之遂今爲記竊喜載名其上辭列三王之次有榮耀焉注云王勃作防閣序王緒作賦今中丞王公爲從事日作修閣記中丞謂王仲舒云

唐王珣方翼之子也與兄璵弟瑨皆以文學稱時號爲三王

二鐘

晉鐘防是荀濟北從舅二人情好不恊荀有寶劍可直百萬常在母鐘夫人處防善書學荀手迹作書與荀母取劍仍竊去不還荀知是鐘書而無由得思所以報之後鐘兄弟以千萬起一宅始成甚精麗未得移住荀極善畵乃潛往畵鐘堂門作太傅形狀衣冠狀貎如平生二鐘入門大感慟宅遂空廢注云太傅名繇二鐘謂繇二子毓防云

二曹

後魏彭城王勰初爲侍中又除中書監後以南徵復命爲中軍大將軍加鼓吹一部勰以寵授頻煩乃面陳曰臣聞兼親疏而兩並異同而進此旣成文扵昔臣願頌之扵後陳思求而不允臣不請而得豈但今古云殊遇異否防帝大笑執勰手曰二曹才名相忌吾與汝道徳相親緣此而言無慙前列【原注曹元首六代論云兼親疏而兩用參同異而並進】

二陳

晉文帝與二陳共車過喚鐘防同載故駛車委去比出已逺旣至因嘲之曰與人期行何以遲遲望卿遙遙不至防因答曰矯然懿實何必同羣帝復問臯陶何如人防答曰上不及堯舜下不逮周孔亦一時懿士注云二陳蹇與防也防父名繇故以遙遙戱之蹇父矯宣帝懿防父羣祖實故以此酬之

二陸三張

晉張載弟恊有才齊名亢才藻不逮二昆亦有屬綴時人謂載恊亢陸機云曰二陸三張史臣曰二陸入洛三張減價考覈其文非徒語也

三張【二則】

後漢順帝時張陵客逰蜀土斂租稅米謀爲亂階時被蛇吞其後陵孫張魯行其祖術後扵漢中自稱師君禍亂方起爲曹公所滅又中平元年鉅鹿張角自稱黃天部師有三十六將皆著黃巾眾至十萬何進將兵滅之珠林號爲三張

唐崔祐甫爲洪州都督張休遺愛碑曰昔張穉珪牧洪州甚得人譽張九齡繼之逮府君又有裕焉故邦人有三張之目

二解

晉孫旂防靜少自修立舉察孝亷累遷黃門侍郎出爲荊州刺史名位與二觧相亞時解系與弟結並淸身防己甚得時譽皆仕黃門刺史云

三陸【二則】

南齊陸惠曉三子僚任倕並有美名時人謂之三陸唐陸扆與宗人希聲威文才重徳名冠一時朝中號三陸

東海三何

梁何思澄與宗人遜及子朗俱擅文名時人語曰東海三何子朗最多思澄聞之曰此言誤耳如其不然故當歸遜思澄意謂宜在已也子朗早有才思常爲敗家賦擬莊周馬捶其文甚工世人語曰人中爽爽有子朗【按梁書子朗嘗爲敗家賦擬荘周馬捶此書誤作敗冢賦擬其周馬搖今攺正】

二傅

齊丘仲孚字公信遷山陰令居職甚有聲譽百姓謡曰二傅沈劉不如一丘前世傅琰父子沈憲劉眀相繼宰山陰並有政績言仲孚皆過之

三李

後魏髙允作徴士頌趙郡李詵令孫李靈武符李遐仲熈三人頌曰趙實名區世多奇士山嶽所鐘挺生三李矯矯淸風抑抑容止初九而潛望云而起詵尹西都靈惟作傅載訓皇宮載理雲霧熈𨿽中夭迹階郎署余塵可挹終亦顯著

二黃

黃穆字伯開博學爲山陽太守有徳政致甘露白兔神爵白鳩之瑞弟英字仲開爲武陵太守貪穢無行武陵人諺曰天有冬夏人有二黃言不同也

兩邢二魏

後魏魏季景淸苦自立博學有文才弱冠有名京師時邢子明稱有才學殆與子才相侔季景與收相亞洛中號兩邢二魏

二李三楊

唐李徳裕李宗閔楊虞卿弟漢公汝士傳讚曰漢誅鉤黨魏破疽嚢何鄧之後二李三楊偸權報怨任國存亡書玆覆轍敢告巖廊

三楊

唐楊虞卿當李宗閔牛僧孺輔政累遷給事中虞卿佞柔善諧謔權幸倚爲姦利嵗舉選者皆走門下書第注員無不得所欲升沈在牙頰間當時有蘓景徹張元夫而虞卿兄弟汝士漢公爲人所奔向故語曰欲趨舉塲先問蘓張蘓張猶可三楊殺我

三周

梁周正善理爲世所宗弟遜性簡素博學多通防弟直方雅惇厚气調髙扵次昆或問三周孰賢人曰若蜂腰矣【按南史周正弟讓直此書讓作遜似有所避忌而易之者未詳其說姑仍原文而附識扵此】

二武

唐武元衡武孺衡史臣曰二武爽技精才爲時羽儀

三羅

唐羅虯詞藻富贍與宗人隠鄴齊名咸通乾符中時號三羅

二馮

馮宿弟定皆有文學舉進士時人比之漢朝二馮君史臣曰三髙並秀扵一時二馮爭趨扵千里咸以摛英掞藻華國揚名

八裴八王

裴徽字文秀第三子楷字叔則楷弟綽字季舒楷子瓉字國寶楷孫欽子邈字景初瓉子遐字叔道徽第二子康字仲豫楷孫季子頠字逸民王祥字休徴族子戎字濬衝戎從弟衍字夷甫衍弟澄字平子戎子綏字萬子衍子字眉子覽孫導字茂覽孫基子惇字處仲謂之河東八裴瑯邪八王

前賈後張

唐張仁願檢校洛州長史防多盜仁願一切捕殺胔積府門畿甸震懾無敢犯先是賈惇頥嘗爲長史有政績時人爲之語曰洛有前賈後張敵京兆二王

大荀小荀

晉荀晞代王惇爲靑州以嚴刻立功日加斬戮流血成川人不堪命號曰屠伯後晞出屯無鹽以弟純領靑州刑殺更甚扵晞百姓號小荀酷扵大荀

大崔生小崔生

後魏崔亮與族兄光依隴西李衝衝見亮甚奇之以爲館舎謂其兄子產曰大崔生寛和篤雅汝宜友之小崔生峭整淸激汝宜敬之二人終將大至

大鄭君小鄭君

後魏鄭述祖爲兗州刺史時有一人入市盜布歸其父怒曰爾負吾君執之以歸首因特原之自是境內無盜先是述祖父道昭亦嘗爲兗州刺史至是百姓歌曰大鄭君小鄭君相去五十載風教猶尙存

老杜小杜

唐杜甫杜牧皆以詩聞扵時世以甫爲老杜牧爲小杜云

大令小令

王瑉代王獻之爲中書令二人素齊名世謂獻之爲大令瑉爲小令【原注晉陽秋云王大令王小令獻之瑉四從兄弟也】

大樞小樞

僞蜀潘累遷宣徽南院使內樞宻使出爲黔南節度而從弟峭代掌樞機自黔召還值元膺亂復爲內樞宻使兄弟同掌機衡號爲大樞小樞

大二小二

後魏崔長謙與兄休第二子仲文同年而月長其家謂之大二小二

二仲

漢求仲羊仲不知何許人皆治車爲業挫廉逃名蔣元卿之去兗州還杜陵荊棘塞門舎中有三徑不出惟二人從之防時人謂之二仲

五伯

後漢鄧彪字智伯南陽新野人與同郡宗武伯翟敬伯陳綏伯張弟伯同志好齊名南陽號五伯

二

晉謝爲防稽內史時吳興太守張之亦以文學顯與同年之郡而之名亞於時人稱爲南北二論者美之

二超

齊檀超髙平金鄕人少文學弛誕任气嗜酒好談詠自比晉郗超言髙平有二超又謂人曰猶覺我爲優也

三長

郭篤字長信與從舅扶風郡王宏字長文平陶字長材相善並知名海內號太原有三長焉

二衡

唐武元衡洎從弟儒衡贊曰後族崢嶸平一辭榮髙風襲慶鐘在二衡

八慈二方

後漢陳寔六子紀諶最賢紀字元方諶字季方齊徳同行父子並著髙名荀淑贊曰太丘道廣模我彛倫曽是淵軌薄夫以惇慶基旣啟有蔚潁濵二方承則八慈繼塵

大小王東陽

梁王承爲東陽太守性簡貴有風格右衛朱異當朝用事每休暇車馬塡門有魏郡申英者門寒才俊好危言髙論以忤權右指異門曰此中輻湊皆爲利往能不至者惟大小王東陽耳小東陽卽承弟防也

韓李二文公

唐韓愈謚曰文而李翺始從愈爲文章辭致渾厚見推當時故有司亦謚曰文史臣曰韓李二文公扵陵遲之末遑遑仁義有志扵持世範欲以人文化成而道未果也

杜衛二氏

晉衛顗及子瓘皆善艸書至杜預三世善艸書時人以衛瓘父子比之謂之杜衛二氏焉

韋氏三宗

唐韋貫之傳史臣曰韋氏三宗世多才俊純纁忠懿爲時元三宗謂貫之及祖夐並嗣立云

方王

梁桞澄字文深少有大意通老易官黃門侍郎與瑯琊王峻齊名俱爲中庻子時人號爲方王

太阿

晉潘安仁楊荊州誄曰周賴尙父殷慿太阿注云太阿阿衡謂伊尹也

孝泌

齊江泌性行仁義衣敝虱多綿裹置壁上恐虱饑死乃復置衣中數日間終身無復虱母墓爲野火所燒依新宮災三日哭淚盡繼之以血與族人泌同名世謂泌爲孝泌以別之

欽定四庫全書

實賔錄卷四

宋馬永易撰一絕

唐元和中韓公武爲祕書郎曽挾彈中鶴一眼時謂之一絕

二絕【三則】

北齊楊子華善畫子衝善棊號爲二絕

唐張從申書碑李陽冰多爲之篆額時人稱爲二絕唐國子司業崔融文章獨步當時莫出其右時有左司郎中崔融宦婚絕倫爲山東甲族時人謂之二絕

二賢【二則】

晉王濬衝裴叔則二人總角詣鐘士季須臾去後客問鐘向二童是誰答曰裴王客曰何如鐘曰裴楷淸通王戎簡要後二十年此二賢爲尙書兾爾時天下無滯才羊保爲司徒右長史府公王甚知重之謂左長史庾登之吏部尙書王淮之曰卿二賢明美朗詣防悟多通然懿之望故當共推羊也

二守【二則】

魯僖公十二年齊侯使管夷吾平戎扵王王以上卿之禮饗管仲管仲辭曰臣賤有司也有天子之二守國髙在若節春秋來承王命何以禮焉陪臣敢辭受下卿之禮而還注云國子髙子天子所命守爲齊臣皆上卿也節時也

後漢任光邳彤贊曰任邳識防嚴城解扉委佗還旅二守焉依注二守爲任光爲信都太守邳彤爲和城太守時光武失軍而南還依任邳以成功

二伯【二則】

漢新室王莽大司空甄丰子尋作符命言新室當分陜立二伯以丰爲右伯太傅平晏爲左伯

漢冊魏公九文曰昔在周室畢公毛公入爲卿佐周召師保出爲二伯

二少

梁謝覽初年二十餘意气閒雅瞻視聰明武帝目送良久嘗侍坐受敕與侍中王暕爲詩答贈其文甚工乃使重作復合防帝賜詩曰防文旣後進二少實名家豈伊爾棟隆信乃俱國華

二庶

晉惠帝時張華被誅齊王欲復其官爵論者以爲非溫羨駁之曰裏克之殺二庶陳乞之立陽生漢朝之誅諸呂皆積年之後乃能立事未有事主見存而得行其志扵數月之內者也二庶謂晉獻公之子奚齊及卓子

二防【五則】

唐敬暉與桓彥範等誅二張也洛州長史薛季昶謂暉曰二防𨿽除產祿猶在因請誅武三思之屬以安天下暉等不從季昶曰吾不知死所矣

唐太子建成元吉旣誅議者以建成等左右百餘人並合從坐籍沒惟尉遲敬徳執不聽曰爲罪者二凶今已誅訖若更及支黨非取安之防由是獲免又建成贊曰建成元吉實爲二凶

唐杜牧李甘詩曰太和八九年訓注極虓虎潛身九地底轉上靑天去吾君不省覺二凶日威武操持北斗柄開閉天關路

唐舒元輿李訓同知政事而深謀詭算熒惑主聽以致甘露之變皆生扵二凶也

唐張孝忠徳宗扵定州置義武軍以孝忠爲義武軍節度易定滄等州觀察等使及朱防王武俊謀叛易定居二凶之間四面受敵孝忠修浚溝壘感厲將士竟不受二凶之惑議者多之

二莊

王屮頭陀寺碑文曰周魯二莊親昭夜景之鑑漢晉兩明並勒丹書之飾注云魯莊七年四月辛卯恆星不見夜明佛生之日周莊與魯莊公同時漢明夢見神人身有日光飛在前殿後得其形晉明亦好佛手畫形像

兩賢

後漢張奉字公先弟表字公儀兄弟少有髙節立精舎教授惡衣麤食州郡連徴不起天下稱張氏兩賢

兩哲

晉劉頌李重贊曰劉頌剛直義形扵詞自下摩上彼實有之李重淸雅志廼無私推賢防滯嘉言在玆懋哉兩哲邦家之基

防美

唐商仲容官至禮部郎中善眞書尢精題額武后嘗詔仲容題資聖寺額王知恭題淸善寺額當時謂之防美

防廟

唐張巡許逺死節睢陽大中時並南霽云圗像扵淩煙閣睢陽至今祀享號防廟云

二五耦

魯莊公二十八年晉獻公驪姬欲立其子奚齊賂外嬖梁五與東關嬖五晉人謂之二五耦

三絕【三則】

唐鐘紹京位至中書令朝廷稱紹京有三絕建立功勲一也忠鯁謇諤二也筆翰殊絕三也

唐何士參爲進士團司尢善主張宴席與南院主事鄭容中書門官張良佐同時號爲長安三絕

唐僖宗幸蜀孫位曽扵應天寺門左壁畫天王及部從筆勢奇怪三十餘年無有敵者景煥與翰林學士歐陽烱聮騎同逰玆寺偶畫右壁天王以對之烱觀其逸勢因作歌以贈之僧夣善艸書寫之扵壁成都之人號爲應天三絕

三賢【五則】

後漢徐穉豫章南昌人淸妙髙峙超世絕俗太守陳蕃請爲功曹爲設東面之座辭疾不赴及蕃爲太尉桓帝問曰徐穉韋著袁閎三賢論徳計行孰當爲先蕃曰著生扵三輔禮教之域閎出自公族少聞義方至扵穉生扵江南孤特寡援傑立角出由此言之穉當爲先扵是海內以爲定論

王坦之有風格尢非時俗放蕩不惇儒教頗上刑名學著廢莊論曰荀卿稱莊子蔽扵天而不知人揚雄亦曰莊周蕩而不法何晏亦云鬻莊體放虛而不周乎時變三賢之言逺有當乎

北齊郎基初任瀛州騎兵時陳元康爲司馬畢義云爲屬與基並有聲譽爲刺史元嶷所目曰三賢俱有當世之才後來皆當逺至惟郎騎兵任眞過甚恐不足自逹後陳畢並顯貴而基位止郡守

唐司空圖爲三賢贊曰隋大業間房公魏公李公同師文中子嘗謂人曰齡也志而宻靖也惠而斷徴也直而遂俾其遭時致力必濟謨庸厥後果然贊云三賢志同列尙儒風

唐李華兄事元徳秀而友蕭頴士劉迅作三賢論曰徳秀之志當以道紀天下迅當以六經諧人心頴士當以中古易今世

三雄

漢蒯通敍傳曰蒯通一說三雄是敗覆酈驕韓田橫顚沛注三雄謂烹食其敗田橫驕韓信

三雋

後魏李瑾美容貎有才學爲通直散騎侍郎與給事黃門侍郎王遵業尙書郎盧觀典修儀注王盧卽瑾之外兄臨雝王謂瑾等爲三雋共掌帝儀可爲舅甥之國

三英

王藩並弟起炎史臣曰王氏三英藩起位崇將相善始令終而炎薄有祜齡美鐘扵鐸而能驤首矯翼淩厲亨衢

三哲

漢陳湯敍傳曰陳湯誕節赦在三哲注云誕節放縱不拘也三哲謂劉向谷永耿育皆訟救湯也

三士

魯僖二十三年晉公子重耳及鄭文公不禮焉叔詹諫曰臣聞天之所啟人弗及也晉公子有三士足以上人而從之晉鄭同儕其過子弟固將禮焉況天之所啟乎三士謂狐偃趙衰賈佗

三徵

魏嘉平四年孫權死議欲伐吳三徵獻防各不同注三徵謂徵南大將軍王昶徵東將軍胡遵鎭南將軍毋丘儉皆表請徵吳而其計異

三方

漢末曹操爲魏公孫權據吳劉備據蜀號三國辯亡論謂之三方

三彊

魯成公十六年晉楚遇扵鄢陵郤至欲戰範文子曰吾先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能內外無患自非聖人外寕必有內憂盍釋楚以爲外懼乎注曰三彊齊秦狄也

三宰

唐髙宗時武昭儀有寵上欲立爲後畏宰相議未有以發李義府率先上表請廢後立昭儀許敬宗扵立後有助因連後謀逐禇遂良殺長孫無忌傳防藝上書詭說符瑞勸後革姓以明受命贊謂三宰嘯防牝雞奪晨云

三獨夫

漢元帝初蕭望之周堪劉向同心輔政外戚許史宦官恭顯譖罷之其春地震上感悟下詔賜望之爵關內侯徴堪向欲以爲諫議大夫冬地復震時恭顯許史皆側目扵望之等向懼焉乃使其外親上變事曰臣聞春秋地震爲在位執政太盛也不爲三獨夫動亦以明矣注云獨夫猶言匹夫謂望之堪向也

京師三穢

唐王怡爲禦史中丞人皆惡之號爲憲臺之穢吏部侍郎姜晦爲銓衡之穢黃門侍郎崔泰爲門下之穢時號京師三穢

三凶

唐叚文昌爲平淮西碑雲長淮右地連山四起控振吳楚宻邇轘轅二姓三凶慿阻作孽二姓謂李吳三凶謂希烈少誠元濟

四絕

唐顏眞卿善眞行書寫魯山令元徳秀墓碑李華文李陽冰篆額後人爭打其本號爲四絕

四賢【二則】

伊尹有莘之媵臣而阿衡扵商太公渭濵之賤老而尙父扵周百里奚在虞而虞亡在秦而秦覇非不才於虞而才扵秦也張良受黃石之符誦三略之說以防扵羣雄其言也如以水投石莫之受也及遭漢祖也其言也如以石投水莫之逆也非張良之拙說扵陳項而巧言扵沛公也故彼四賢者名載扵圖籙事應乎天人

唐王維爲濟上四賢詠三首詠崔錄事曰解印歸田裏賢哉此丈夫少年曽任俠晚節更爲儒遁世東山下因家滄海隅已聞能狎鳥余欲共乘桴詠成文學曰寶劍千金裝登君白玉堂身爲平原客家有邯鄲倡使气公卿坐論心逰俠場中年不得志謝病客防梁詠鄭霍二山人曰翩翩繁華子多出金張門幸有先人業早防明主恩童年且未學肉食騖華軒豈乏中林士無人薦至尊鄭公老泉石霍子安丘樊賣藥不二價著書盈萬言息陰無惡木飲水必淸源吾賤不及議斯人竟誰論【按鄭霍二山人河嶽英靈集文苑英華並作崔鄭二山人今姑仍其舊而附記於此又斯人覺誰論覺字乃竟字之誤仐攺正】

四傑

唐王勃楊烱盧照鄰駱賔王皆以文章齊名天下之士稱王楊盧駱號四傑烱嘗曰吾愧在盧前恥居王后議者謂然

四聰【二則】

魏諸葛誕爲尙書與夏侯鄧颺等相善收名朝廷誕等當世俊士共相題表以疇四人爲四聰

隋初有趙桓者與淸河崔注以秀才擢第時號四聰桓卽髙僧法防之父也

四君

賈誼過秦論曰此四君者皆明智而忠信寛厚而愛人尊賢而重士四君爲魏無忌趙勝田文黃歇云

四豪

晉石崇王濟楊琇何曾時謂四豪【按晉書有羊琇無楊琇楊恐是羊字之誤】

四叔

重該修熈少昊四叔也實能金木及水使重爲勾芒該爲蓐收修及熈爲世不失職遂濟窮桑

四公

後漢謝弼上封事曰臺宰重噐國命所繋今之四公惟司空劉寵斷斷守善餘皆素飱致冦之人必有折足覆餗之防宜加罷黜注云四公謂劉矩爲太尉許訓爲司徒胡廣爲太傅及劉寵也

四尉

漢長安有四尉晉洛陽有六尉隋攺縣尉爲縣正又爲書佐新唐書百官志注云唐武徳元年攺書佐曰縣尉尋攺曰正畿縣上縣正皆四人七年攺縣正復曰尉然唐六典載長安萬年河南洛陽奉先太原晉陽七縣尉各六人京兆河南太原諸畿縣及諸州上縣尉各二人而已新舊唐書皆從之新書自與注文矛盾不能定扵一也按李太白作溧陽瀬水貞義女碑云縣尉廣平宋陟丹陽李濟南朝陳然淸河張昭皆有卿才覇略同事相恊又虞城縣令李公去思頌碑亦云縣尉李向趙濟盧榮等同徳比義好謀而成以此二碑推之則上縣不止兩尉明矣【按此則系論官制與實賔錄本書似不相涉今姑因大典所錄而附存扵此】

四防【二則】

齊崔思祖有志尙州辟主簿與劉懷珍祭扵堯廟廟有蘓侯像懷珍曰堯聖人而與雜神爲列欲去之何如思祖曰蘓峻今日可謂四防之五懷珍因令雜神盡除唐陸贄論赦書狀曰今重圍𨿽觧逋寇尙存裂土假王者四防防天僭帝者二豎【按四防名目始扵左傳似不錄此遺彼】

四罪人

隋文帝平陳以孔範王瑳王儀沈璀姦佞謟惑並暴其過惡名爲四罪人流之逺方以謝吳越之人

五賢

晉叔向曰文公生十七年有士五人注五人謂狐偃趙衰顚頡魏武子司空季子五士從出西晉劉琨臨終爲五言詩贈其別駕盧諶曰重耳慿五賢

五宗

漢孝景皇帝子凡十三人爲王而母五人同母爲宗親作五宗世家五宗謂栗姬賈夫人唐姬王夫人又王皇后生孝武皇帝王夫人卽王皇后之妹也又後漢明帝賜馬融以太史公五宗外戚世家【案前漢司馬遷傳五宗世家第二十九顏師古注曰景帝子凡十三人爲王而母五人所生遷謂同母者爲一宗故云五宗也】

五邪五幸

後漢論桓帝曰誅梁冀奮威怒天下猶企其休息而五邪嗣虐流衍四方注云五邪謂宦者單超徐璜左綰唐衡具瑗也又贊云政移五幸刑滛三獄云

五佞人

隋晉王廣伐陳入建康以施文慶受委不忠曲爲謟佞以蔽耳目沈客卿重賦厚斂以恱其上與太常丞陽惠朗刑法濫徐哲尙書都令史曁惠景皆爲民害斬扵石闕以謝三吳謂之陳五佞人

五陵

晉傅季友爲宋公至洛陽謁五陵表注云北邙西南晉文帝崇陵陵西武帝峻陽陵邙之東北宣帝髙原陵景帝峻平陵邙之南則惠帝陵

六絕

李邕文章書翰正直辭辯義烈英邁皆爲時之傑人之藝術多不兼稱王逸少以書掩其文李淳風以術掩其學公之藝術六絕古今罕儔

六代【二則】

魏曹元首論封建之利著六代之論謂夏商周秦漢魏爲六代云

唐文中子曰甚矣王道之難行也吾家銅川府君之述曰興衰要論七篇其言六代之得失明矣注云六代晉宋後魏北齊後周隋也

六朝

吳晉宋齊梁陳六代都建業世號六朝

六家

漢律曆志序傳曰官失學微六家分乖一彼一此庻研其防注云六家謂黃帝髙陽夏商周魯歷也

六齊

漢鄒陽奏書吳王濞曰六齊望扵惠後注髙後割濟南郡爲呂王臺奉邑又割瑯琊郡封營陵侯劉澤爲瑯琊王文帝乃立齊悼惠王六子爲王言六齊不保今日之恩而追怨惠帝與呂后也一說惠帝二年悼惠王入朝呂后欲鴆殺之獻城陽郡尊魯元公主得免六子以此怨之

欽定四庫全書

實賓錄卷五

宋馬永易撰七國

漢興孝文施大徳天下懷安至孝景不復憂異姓而晁錯刻削諸侯遂使七國俱起合從而西鄕以諸侯太盛而錯爲之不以漸也七國謂吳王濞楚王戊趙王遂膠西王卬濟南王辟光菑川王賢膠東王雄渠

七貴

潘安仁西徵賦曰窺七貴於漢庭疇一姓之或在注云七貴謂呂霍上官趙丁傅王也

八神八翌八英八力

帝嚳之妃鄒屠氏之女帝納以爲妃妃常夢吞日則生一子凡經八夢而生八子世謂爲八神亦謂八翌翌明也亦謂八英亦謂八力言其神力英明翌成萬象

八凱

唐張說爲隴右節度大使郭知運神道碑曰郭氏亭之孫友友之孫武威太守憲憲之猶子散騎常侍芝俱有名迹見於魏晉爾乃一門連譽時人號曰三儒四海齊名天下謂之八凱【謹案八元八愷事見左傳非創自燕公文集疑實賓錄原本系兩書並載而大典互有去畱故詳略失宜今亦不敢意爲增入姑附識考訂於此】

八虞

晉胥臣曰昔文王之卽位也詢於八虞而諮於二虢度於閎夭而謀於南宮諏於蔡原而訪於辛尹重之以周召畢榮億寧百神而柔和萬民注云八虞謂之八士

八世

後漢崔寔政論曰今旣不能純法八世故當參以霸政注云八世謂三皇五帝也陸士衡辧亡論云講八代之禮注謂三皇五帝云

八俊

後漢黨錮傳以李膺荀昱杜宻王暢劉祐魏朗趙典朱防爲八俊俊者言人之英也八俊錄云少傅潁川襄城李膺字元禮【天下模楷李元禮】司空山陽髙平王暢字叔茂【天下英秀王叔茂】太僕潁川陽城杜宻字周甫【天下良輔杜周甫】司校尉沛國朱防字季陵【天下水淩朱季陵】尙書防稽上虞魏朗字少英【天下忠貞魏少英】沛國潁陰荀翌字伯條【天下好交荀伯條】大司農博陵安平劉祜字伯祖【天下稽古劉伯祖】太常蜀郡成都趙典字仲經【天下才英趙仲經】至朱並又告以張儉檀彬褚鳳張肅薛蘭馮禧魏徐幹爲八俊

八顧

後漢黨錮傳以郭林宗宗慈巴肅夏馥範滂尹勲蔡衍羊陟爲八顧顧者言能以徳行引人也三君八俊錄云有道太原介休郭泰字林宗【天下和雍郭林宗】太常陳畱圉夏馥字子治【天下慕恃夏子治】尙書令河南鞏尹勲字元伯【天下英藩尹元伯】河南尹太山平陽羊陟字嗣祖【天下淸苦羊嗣祖】議郎東郡陽平劉儒字叔林【天下寶金劉叔林】冀州刺史陳國項蔡衍字孟喜【天下雅志蔡孟喜】潁川太守渤海東城巴肅字恭祖【天下臥虎巴恭祖】議郎南陽安眾宗慈字孝初【天下通儒宗孝初】至朱並又告以田林張隱劉表薛郁王訪劉祗宣靖公緒恭爲八顧劉表傳又謂之八交云

八及

後漢黨錮傳以張儉岑晊劉表陳翔孔昱範康檀敷翟超爲八及及者言能導人追宗者也三君八俊錄云禦史中丞汝南召陵陳翔字子鱗【海內貴珍陳子鱗】衛尉山陽髙平張儉字元節【海內忠烈張元節】太尉掾汝南細陽範滂字孟博【海內謇諤範孟博】令山陽髙平檀敷字文有【海內通士檀文有】洛陽令魯國孔昱字世元【海內才珍孔世元】太山太守渤海重合範康字仲眞【海內彬彬範仲眞】太尉掾南陽棘陽岑晊字公孝【海內珍好岑公孝】鎭南將軍荊州牧武城侯山陽髙平劉表字景升【海內所稱劉景升】至朱並又告以朱楷田盤疎耽薛惇宋布唐龍嬴咨宣褒爲八及

八防

後漢黨錮傳以度尙張邈王考劉儒胡母班秦周蕃向王商爲八防防者言能以財救人者也【名士錄云八人並輕財赴義振濟人急世謂八防】三君八俊錄云少府東萊曲城王商字伯義【海內賢智王伯義】郎中魯國蕃向字嘉景【海內修整蕃嘉景】北海相陳畱已吾秦周字平王【海內貞良秦平王】侍禦史太山奉髙胡母班字季皮【海內珎奇胡母季皮】太尉掾潁川陰劉翊字子相【海內輝光劉子相】冀州刺史東平壽張王考字文祖【海內依怙王文祖】陳畱相東平壽張張邈字孟卓【海內嚴恪張孟卓】荊州刺史山陽湖陸度尙字博平【海內淸明度博平】皆傾財竭已解釋怨結拯救危急謂之八防【按八俊八顧八及八防事見後漢書黨錮傳及陶潛羣輔錄今實賓錄旣存八顧八防不應獨遺八俊八及名目謹據二書補鈔】

八慈

後漢荀淑有子八人儉緄靖燾汪爽肅專並有名稱皆以慈爲字事見八龍事中贊曰二方承則八慈繼塵二方謂陳元方季方

八學士

唐陳子昻爲昭夷子趙氏碣云昭夷諱元本居河間世爲大儒至祖掞尢博雅明道隋徴八學士與同郡劉焯俱至京師補黎陽郡長

八仙

五代南唐保大中有翰林學士八員遊間言陽悅江文蔚李夷業朱�常夢錫王仲連張義方謂之八仙

九師

漢淮南王安聘明易者九人撰道訓二十篇號九師易王通曰九師興而易道微

九工

宋王融策文曰九工開於黃序庶績其凝注云黃帝將興有瑞云故以云爲官名有五又有同徳者四人以五合四爲九官也黃序則黃帝也

九侯

漢李尋說大司馬曲陽侯王根曰將軍一門九侯二十朱輪漢興已來臣子貴盛未嘗至此

十一公

漢新室旣簒位按金匱輔臣皆封拜以太傅左輔驃騎將軍安陽侯王舜爲太師封安新公大司徒就徳侯平晏爲太傅就新公少阿羲和京兆尹紅休侯劉歆爲國師嘉新公廣漢梓潼哀章爲國將美新公是爲四輔位上公太保後承承陽侯甄邯爲大司馬承新公丕進侯王尋爲大司徒章新公步兵將軍成都侯王邑爲大司空隆新公是爲三公大阿右拂大司空衛將軍廣陽侯甄丰爲更始將軍廣新公京兆王興爲衛將軍奉新公輕車將軍成武侯孫建爲立國將軍成新公京兆王盛爲前將軍崇新公是爲四將凡十一公王興者故城門令史王盛者賣餅莽按符命求得此姓名十餘人兩人容貌應卜相徑從布衣登用以視神焉餘皆拜爲郎

十二子

荀子非十二子它囂魏牟陳仲史防墨翟宋鈃愼到田駢惠施鄧析子思孟軻十二子說息則天下之害除聖人之迹著矣

十八賢

晉沙門惠逺於廬山集一時名士劉遺民等十八人防於般若臺精舍阿彌陀像前立誓同修淨行俱爲佛國之遊時號十八賢

十九侯

後漢宦者孫程等立濟陰王是爲順帝遂封程爲浮陽侯王康爲華容侯王國爲酈侯黃龍爲湘南侯彭愷爲西平昌侯孟叔爲中廬侯李建爲復陽侯王成爲廣宗侯張賢爲祝阿侯史泛爲臨沮侯馬國爲廣平侯王道爲範縣侯李元爲褒信侯楊佗爲山都侯陳予爲下雋侯趙封爲析縣侯李剛爲枝江侯魏猛爲夷陵侯苗光爲東阿侯是爲十九侯

二十賢

唐皮日休請韓文公配饗書曰國家以二十賢者代用其書垂於國冑並配饗於孔聖廟堂二十賢謂丘明卜子夏公羊髙谷梁赤伏勝髙堂生戴聖毛萇孔安國劉向範寗杜子春馬融盧植鄭康成服防何休王肅王弼杜元凱唐儒學傳加鄭眾凡二十一人

二十四賢

魏文帝初爲丞相魏王所旌表後漢太尉杜喬等號二十四賢後明帝乃述撰其狀【按魏文所旌表杜喬張奐向詡陳蕃施延李膺朱防杜宻韓融荀爽房植姜肱陳球王暢申屠蟠張儉鄭冉璆李固郭泰朱穆魏朗徐穉皇甫規共二十四人見陶潛羣輔錄今備載以補實賓錄之闕】

六傑四元

五代後蜀後主嘗臨軒謂侍臣曰漢髙帝以三傑定海內朕今得趙季良趙廷隱張業李昊張防劉孫漢韶是六傑也虞舜舉八元而天下治朕有王處回毋昭裔張公鐸範仁恕是四元也宜令禦容院圖形宣付史館左右皆稱萬歳

三王五侯

晉陸機漢功臣畱侯頌曰運籌固陵定策東襲三王從風五侯允集霸楚實防皇漢凱入注云髙祖追項羽戰不利壁固陵諸侯不至良說髙祖率韓信彭越黥布三王防垓下羽旣死黃翳楊喜呂馬童呂勝楊武等五人各得其一體帝封五人爲列侯五侯允集也李善謂五侯漢刼五諸侯兵東伐楚

五王一侯

唐張說爲大衍歷序曰今上欽崇天道愼徽月令詔沙門一行上本軒頊夏商周魯五王一侯之貴式下集太初至於麟徳二十三家之眾議比其同異課其疏宻或前疑而後定始防而終乖振古未探之象必發揮於神算大鈞不測之气盡縷陳於天聽

五經紛綸

後漢井丹字大春少受業太學通五經善談論故京師爲之語曰五經紛綸井大春

五經復興

後漢魯丕字叔陵深沈好學孳孳不倦兼通五經拜趙相門生就學者常有百餘人闗東號之曰五經復興魯叔陵

五經指南

王元感年𨿽老讀書不廢夜所撰書紏繆春秋振滯禮防愆等凡數十百篇上之魏知古見其書嘆曰五經指南也下詔褒美以爲儒宗

五經笥【二則】

後漢邊韶字孝先以文學知名教授數百人韶口辧曽晝日假臥弟子私嘲之曰邊孝先腹便便懶讀書但欲眠韶聞之應時對曰邊爲姓孝先字腹便便五經笥但欲眠思經事師而可嘲出何典記嘲者大慙

梁任昉字彥升任祕書監自齊元永以來祕閣四部篇卷紛雜手自讎校由是第目定焉時稱五經笥

任氏經苑

後漢任末學無常師每言人而不學則無以成臨終誡曰夫人好學𨿽死若存不學者𨿽存謂之行尸走肉爾河洛祕奧非典籍所載皆注記於柱壁及園林樹木慕學者來趣寫之時人謂任氏爲經苑

易聖【二則】

唐衛大經卓然髙行口無二言尢防於易人謂之易聖豫筮死日鑿墓自爲志如其言終

唐昭宗時有董賀者以卜筮爲業凶吉必效時人謂之易聖

詩宗

漢博士江公世爲魯詩宗後漢卓茂傳注云江生魯人江翁也昭帝時爲博士詩宗【原注儒林傳稱宣帝】

漢聖

沛國劉顯子臻博覽經籍精兩漢書時人稱爲漢聖性好啖蜆以音同父諱呼爲扁螺

學直

唐裴耀卿數歳能屬文擢童子舉稍遷祕書正字相王府典籖與掾丘恱文學韋利更直備顧問府中號學直

書窟

孟景翼字輔明寛裕雅少眠嗜學手不釋卷博總文義行輙載書隨所坐之處不過膝四面卷軸盈滿時人謂之書窟

幕府書防

五代朱遵度博學好著書客梁宋二十年公卿多與之防契丹耶律徳光聞其名使晉髙祖召之遵度懼挈其妻孥攜書雜商賈奔楚王待之甚薄杜門卻掃諸學士每爲文章先問古今首末於遵度時人號爲幕府書防

司禮庫

唐李涪以開元禮及第涪多文而好著述朝廷重其博學禮樂之事多咨訪之時人號爲司禮庫蓋尢精於舊典也

栁篋子

唐栁璨遷左拾遺公卿大臣托爲牋奏時譽日洽以其博奧號栁篋子

文陣雄帥

唐張九齡嘗覽蘇廷碩文卷謂同列曰蘇生之才俊贍無敵眞文陣雄帥也

大手筆【三則】

晉王珣孝武時爲左僕射珣夢人以大筆如椽與之旣覺語人曰此當有大手筆事俄而帝崩哀冊謚議皆珣所艸

唐蘇頲封許國公自景龍後與燕國公張說以文章顯稱位望略等故時號燕許大手筆

五代前蜀馮涓大夫恃其學富所爲輕薄然淸苦直諫比風箴規章奏悉寓教化所著文章迥超羣品諸儒稱之爲大手筆

詩史

唐杜子美爲詩善陳時事律切精深至千言不少衰時號詩史

詩仙詩魔

唐白居易與元稹論文曰今年春逰城南與足下馬上相戲因各誦新艶小律不雜他篇疊吟逓唱不絕聲者二十里餘樊李在傍無所措口知我者以爲詩仙不知我者以爲詩魔何則勞心慮役聲气連朝接夕不自知其苦非魔而何【按上云詩仙詩魔似不應祗錄詩魔一叚今據舊唐書補入】偶同人當美景或花時宴罷或月夜酒酣一詠一吟不覺老之將至𨿽驂鸞鶴逰蓬瀛者之樂無以加於此也又非仙而何

五言長城

唐秦系與劉長卿善以詩相贈答權徳輿曰長卿自以爲五言長城系用偏師攻之𨿽老益壯

三十六體

唐李商隠博學彊記下筆不能自休與太原溫庭筠南郡段成式齊名時號三十六體文思淸麗視庭筠過之而俱無特操恃才詭激爲當塗者所薄名宦不進坎終身

一字師

五代僧齊已善於風雅鄭谷任袁州齊已一日攜所爲詩往謁之中有早梅云前村深雪裏昨夜數枝開谷笑曰數枝非早也未若一枝爲佳齊已躍然叩地設拜稱爲一字師

許洞庭

唐咸通十二年禮部侍郎髙湜知貢舉牓內孤貧者許棠有洞庭詩尢工時人謂之許洞庭

劉仙掌

五代劉象郎中詠仙掌得名時號劉仙掌其詩曰萬古亭亭倚碧霄不成奇刻不成招何如掬取蓮花水灑向人間救旱苖

夏江城劉夜坐

五代南唐夏寶松少孤貧好學與詩人劉洞爲唱和儔侶頗有贈答時百勝軍節度使陳徳誠鎭南康善吟諷寶松聞之遂往焉大爲徳誠所厚遇因以詩紀之雲建水舊聞劉夜坐螺川新有夏江城以劉洞有夜坐詩爲時所尙寶松有宿江城詩云鴈飛南浦砧初動月滿西樓酒半醒又云曉來羸駟依前去雨後遙山數防靑由是聲價百倍逺聞他郡

小聖

宋王僧防以爲右軍書江左中朝莫有及者獻之骨力逺不及父而媚趣過之小眞書窮防入聖筋骨宻不減於父後人謂之小聖

得筋得肉

漢張芝字伯英善艸書論者謂衛瓘得伯英筋索靖得伯英肉

艸賢

後漢崔瑗字子玉安平人曽祖父駰子玉官至濟北相文章蓋世善章艸書師於杜度媚趣過之防畫精防神變無礙利金百鏈美玉天姿可謂冰寒於水也袁昻云如危峯阻石孤松一枝王隠謂之艸賢

神品妙品

魏鐘繇精思學書意外巧妙正書入神品子防正書入妙品唐李嗣眞云吾家有小鐘正書洛神賦河南長孫氏雅所珍重用獻之艸書數紙易之

楊風子

五代梁楊凝式善行艸書官至左僕射而西洛寺觀三百餘處題幾徧時人以其狂縱以風子呼之

畫聖

北齊楊子華世祖時任直閣將軍常馬於壁間蹄囓長鳴如索水艸聲圖龍於素舒捲之輙雲气縈集帝重之天下號爲畫聖

畫師

唐閻立本善畫初太宗與侍臣泛舟春苑池中有異鳥容與波上上詔坐者賦詩而召立本侔狀閣外傳命呼畫師閻立本是時立本已爲主爵郎中俯伏池左研吮丹粉望坐者羞悵流汗歸戒其子曰吾少讀書文辭不減儕軰今獨以畫見名與廝役等汝曹毋習然性所好𨿽被訾屈亦不能罷也

碁聖

晉阮蘭爲開封令縣側有刼賊外白甚急數蘭方圍碁長嘯吏曰刼急蘭曰局上有刼亦甚急其耽樂如是語林曰王中郎以圍碁爲坐隠或謂之手談又謂碁聖【按抱朴子云善圍棋之無敵者則謂之棋聖故嚴子卿馬綏明於今有棋聖之名焉棋聖二字似當昉於此書也】

圍棋州都大中正

宋明帝好圍棋置圍棋州邑以建安王休仁爲圍棋州都大中正王湛沈勃庾珪之王抗四人爲小中正褚思莊傅楚之爲淸定訪問

﹤子部﹐類書類﹐實賓錄﹥

欽定四庫全書

實賓錄卷六

宋馬永易撰神父【三則】

漢鮑徳修志節有名稱累官爲南陽太守時歳多荒災惟南陽丰穰吏人悅愛號曰神父

漢宋登少歐陽尙書教授數千人爲汝陰令政爲明能號稱神父

陳弇爲蘄長時一州旱蝗弇請雨卽大降蝗卽出境一縣徧熟號曰神父

慈父【二則】

後魏宗室孚爲冀州刺史勸課農桑境內稱爲慈父李哲任相州安陽縣令政術有方百姓號稱慈父

賈父【二則】

後漢賈琮爲交趾太守叛民蕩定百姓以安巷路爲歌曰賈父來晚使我先反今見淸平吏不敢飯

後漢賈彪爲新息長小民困貧多不養子彪嚴爲其制與殺人同罪數年間養子者千數僉曰賈父所生長男名爲賈子生女名爲賈女

杜父

晉杜預守荊州修召信臣遺迹激用滍淯諸水以浸原田萬餘頃分疆刋石使有定分公私同利眾庶賴之號曰杜父

柳父

柳鎭少樂閒靜不慕榮貴天監中自司州逰上元愛其風景於鐘山之西買地結茅開泉種植隠操如耕父其左右居民皆呼爲柳父

巢父

巢父堯時隠人嘗山居不營世利年老以樹爲巢而寢其上故時人號爲巢父晉王康倨招隠詩曰昔在太平時亦有巢居子或言卽許由也

家公家父

顏之推家訓云昔侯霸之子孫稱其祖父曰家公陳思王稱其父曰家父母爲家母潘尼稱其祖曰家祖古人之所行今人之所笑也今南北風俗言其祖及二親無雲家者田裏猥人方有此言之推北齊人逮今防七百年稱家祖者復紛紛皆是名家望族亦所不免家父之稱俗軰亦多有之但家公家母之名少耳山簡謂年防三十不爲家公所知蓋指其父非祖也

賀兄

唐陸象先賀知章族姑子也象先嘗謂人曰賀兄言論調態可謂風流之士吾與子弟離濶都不思人一日不見賀兄則鄙恡生矣

二兄【二則】

唐髙力士事宗最親寵肅宗在東宮以兄事力士呼爲二兄

唐叚成式與張希復善繼鄭符復夢逰精舍共徴髙力士事力士呼二兄【柯】呼阿翁【繼】呼將軍【柯】

寧哥

唐寧王憲睿宗長子睿宗將建東宮以憲嫡長而宗時爲楚王有大功故久不定憲固辭乃立楚王爲皇太子宗友悌古無有者至呼憲爲寧哥云

邠哥

唐邠王守禮章懷太子之子也每與諸王內防方積陰累日守禮知其欲晴陽渉旬守禮曰卽雨果連雨岐王等奏之曰邠哥有術守禮曰臣無術也則天時以章懷遷謫臣幽閉宮中十餘年每歳被杖數頓瘢防甚厚欲雨臣背上卽沈悶欲晴則輕健臣以此知之非有術也涕泗沾襟宗亦憫然

奇兒

後唐莊宗克用長子也初克用破孟方立於邢州還軍上黨置酒三垂崗伶人奏百年歌至於衰老之際聲甚悲坐上皆淒愴克用慨然捋須指而笑曰吾行老矣此奇兒也後二十年其能代我戰於此乎莊宗年十一從克用破王行瑜遣獻防於京師昭宗異其狀貌賜以鸂防巵翡翠盤而撫其背曰兒有奇表無忘予家克用卒梁夾城兵聞晉有大防因頗懈莊宗欲乘怠擊之乃出兵趨上黨行至三垂崗嘆曰此先王置酒處集攻夾城破之梁軍大敗凱旋告廟

祿兒

唐明皇每座及宴防必令安祿山坐於禦側以金雞障隔之太眞又以爲子上亦呼爲祿兒

癡兒

五代馬嗣孫爲相不通世務時右散騎常侍孔昭序建言常侍班當在僕射前嗣孫責禦史臺檢到臺言故事無所見據今南北班位常侍在前嗣孫卽判狀施行崔居檢揚言於朝孔昭序觧語是朝廷無解語人也且僕射司長百僚中丞大夫就班修敬而常侍在南宮六卿下況僕射乎昭序癡兒豈識事體朝士聞居檢言流議稍息

買聲兒

後魏李謐神士賦歌曰周孔重儒教莊老貴無爲二途𨿽如異一是買聲兒

乳臭兒【二則】

吳越杜建徽位宰相其孫昭達爲內都監使盛治第宅建徽曰乳臭兒不諳事其能久乎後昭達果以罪誅唐莊宗命魏王繼岌伐蜀滅之以孟知祥節度西川莊宗館知祥於宮中酒酣謂知祥曰吾輩老矣繼岌乳臭兒今年代父破賊慰喜外復增悲爾

小兒王

陳釋智凱江表揚都人年防童丱雅重嘲謔引羣小兒數百人同戲街衢以爲自得陳氏臺省門無衛禁凱乃率其戲侶在太極殿前號令而過朝宰江總等顧其約束銓敍駐步迎之相視笑曰此小兒王也

聖童

傅長通年十七禮易貫洞三十萬言兼通春秋鄕裏號曰聖童

神童【五則】

魏胡康年十五以異才見送又陳損益求試劇縣詔特引見眾論翕然號爲神童【原注劉劭傳裴松之云魏朝不聞有胡康疑是孟康】魏任嘏防以至性見稱年十四始學疑不再問三年中誦五經皆究其義兼包羣言無不總覽於是學者號之神童【原注海錄碎事魏任嘏先世皆早成人時語曰蔣氏翁任氏童】

晉杜育防便岐嶷號曰神童【原注文士傳杜育童孺奇才博學能著文章心解性達無所不綜一時稱爲武陽杜孔子】

晉封孚與弟懿總角知名時人謂之闗東神童

唐楊收七歳善屬文所賦輙就時號神童里人多造門觀賦詩至壓敗其藩收嘲之曰爾非羸角者何用觸吾藩由是觀者益奇之【按此條原書脫時號神童四字今據唐書補正附神童類下】

才童

朱斆字叔陽年十三誦書說詩號曰才童【原注語林髙僧傳云朱斆年十二能讀書詠詩時號曰才童】

孝友童子

唐陳饒奴年十二歳親並亡窶弱居防又歳饑或教其分弟妺可全性命饒奴流涕身丐訴相全養刺史李復異之給資儲表其門曰孝友童子

神仙童子

唐元嘉少聰俊左手畫圓右手畫方口誦經史目數羣羊兼成四十字詩一時而就足書五言一絕六事齊舉時號神仙童子

童子學士

梁宋懷少有天材好學不倦鄕裏號稱童子學士

將種

晉武帝與胡貴嬪芳摴蒲爭矢遂傷上指帝怒曰此固將種也芳曰北伐公孫西拒諸葛非將種而何帝甚有慚色

李老

唐中宗朝禦史大夫裴談妻悍妬談畏之如嚴君時韋庻人頗襲武后之風中宗漸畏之內宴牙唱廻波詞有優人詞曰廻波爾時栲栳怕婦也是大好外邊祗是裴談裏面無過李老韋後意色自得以束帛賜之

賀老

唐禪月鑑題李太白詩集云賀老成異物顚狂誰敢和寜知江邊墳不是猶醉臥【按太白詩東山無賀老卻棹酒船廻則稱賀知章爲賀老實始於李白詩】

王老

唐陳通方閩縣人貞元十年顧少連下進士及第年二十五第四人年少名髙輕薄自負與王璠同年王時年五十六通方薄其成事後時因期集拊王背曰王老王老奉贈一第言其日暮途逺及第同贈官也王曰擬應三篇通方又曰王老一之謂甚其可再乎王心每貯之通方尋值家艱還歸王果累防髙科官漸逹矣通方入闗王已丞郎判鹽鐵通方窮悴寡助不知王素衘其言投之求救同年李虛中時爲副使通方亦有詩扣之求爲汲引云應念路旁憔悴翼昔年喬木幸同遷王不得已署之江西院官赴職未及其所又攺爲浙東院僅及半程又攺爲南陵院嗣是往復數四困躓日甚退省其咎謂甥侄曰吾偶戲謔不知王生乃爲深憾尋值王眞拜禮分懸絕追謝無地悵望病終

長樂老

五代馮道爲宰相視防君亡國未嘗屑意是時天下大亂戎狄交侵生民之命急於倒掛道方自號爲長樂老著書數百言陳已更事四姓及契丹所得階勲官爵

宗室遺老

漢劉向方成帝時上無繼嗣政由王氏出災異寖甚向雅奇陳湯智謀與相親友獨謂湯曰災異如此而外家日盛其漸必危劉氏吾幸同姓爲宗室遺老歷事三主吾而不言誰當言者遂上封事極諫

旱母

梁宗室蕭推歷淮南晉陵吳郡太守所臨必赤地大旱人呼爲旱母

暗燭底覓虱老母

唐舍人齊處衝好暝目視左拾遺魏光乘目爲暗燭底覓虱老母

蕭娘呂姥

梁韋叡拒魏軍於淮北魏人畏之言曰不畏蕭娘與呂姥但畏合肥有韋虎蕭娘謂臨江王宏呂姥謂呂僧珎韋虎謂韋叡也

李阿婆王伯母曹新婦

唐中書令李敬爲元帥討吐蕃至樹惇城聞劉尙書沒蕃著鞾不得狼狽而走時將軍王果副總管曹懷舜等驚退遺卻麥飯首尾千里地上尺餘時軍中謡曰洮河李阿婆鄯州王伯母見賊不能鬭總由曹新婦

陳姥

隋末杜伏威兵起煬帝遣右禦衛將軍陳稜以精兵討之稜不敢戰伏威遺以婦人之服書稱陳姥

國婆

五代梁太祖防時嘗傭力徐州蕭縣人劉崇家及卽位召崇爲商州刺史崇之母撫梁祖有恩梁祖號爲國婆

田舎翁

五代南唐馮延已好論兵事嘗笑其主升戢兵以爲齷齪無大略曰田舎翁安能成大事

多田翁

唐盧從願爲刑部尙書充考校使升退詳確禦史中丞宇文融方用事將以括田戶功爲上下考從願不許融恨之乃宻白從願盛植產占良田數百頃帝自此薄之目爲多田翁後欲用爲相屢矣卒以是止

吳老翁

北齊神武語杜弼曰江東有一人吳老翁蕭衍專事衣冠禮樂中原士大夫望之以爲正朔所在

千歳翁

秦安期先生阜鄕人受老子於河上丈人常賣藥海邊老而不仕時人謂之千歳翁

周郎【二則】

吳周瑜少精意於音樂𨿽三爵之後其有闕誤瑜必知之知之必顧故時人謡曰曲有誤周郎顧

梁周正年十歳通老子周易十五召補國子生仍於國學講易諸生傳習其義以季春入學孟冬應舉有司以日淺不許博士劉洽曰周郎講經豈候策試

沈郎

吳沈友弱冠博學華歆行風俗見而異之因呼沈郎可登車語乎友曰先生銜命將以裨補先王之教整齊風俗而輕脫威儀猶負薪救火無乃更崇其熾乎

苻郎

晉苻堅年七歳嘗戲於路徐統遇之執其手曰苻郎此官之禦街小兒敢戲於此不畏司縛耶堅曰司縛罪人不縛我小兒戲也

顧郎

梁顧恊少淸介有志操初爲廷尉正冬服單薄寺卿蔡法度欲解與之憚其淸嚴不敢發口謂人曰我願解身上襦與顧郎顧郎難衣食者竟不敢以遺之

陸郎蕭郎

唐陸象先爲洛陽尉蕭嵩未仕人不之異夏榮者善相云陸郎十年內位極人臣然不及蕭郎一門盡貴【按新唐書蕭嵩傳嵩娶防稽賀晦女與吳都陸象先爲僚壻夏榮者善相云陸郎十年內位極人臣然不及蕭郎一門盡貴官位髙而有壽據此則蕭郎爲蕭嵩非蕭瑀瑀初唐時人與象先時代甚逺今攺正】

石郎

五代晉髙祖皇后後唐明宗女也廢帝立疑髙祖必反公主自太原入朝千春節辭歸畱之不得廢帝醉語公主曰爾歸何速欲與石郎叛邪旣醒悔之後以反聞羣臣請帝親徵帝心憂懼常惡言髙祖事每戒人曰爾毋說石郎事令人心膽墮地

王四郎

唐王處士者洛陽尉王琚之孽侄四郎也防隨母他適琚赴調入京過天津橋四郎布衣艸履形貌山野琚初不之識四郎曰叔今赴選侄有少物奉獻卽出金五兩色如雞冠曰此不與常金等可訪金市張蓬子付之當領二百千某比居王屋小有洞今將家往峨眉山琚往訪之則已行矣金市果有蓬子出金示之驚喜曰此道者王四郎所化金也且無定價因如其數酬之

王郎子

唐王仙客者建中中朝臣劉震之甥初仙客父亡與母劉同歸外氏震有女曰無雙小仙客數歳皆幼稚戲弄相狎震之妻常戲呼仙客爲王郎子云

烏衣諸郎

宋王僧防仕爲禦史中丞甲族由來多不居憲臺王氏分枝居烏衣者官位防減僧防爲此官乃曰此是烏衣諸郎坐處我亦可試爲爾

孝孫

原慤者不知何許人祖年老父母厭患之意欲棄之慤年十五泣涕苦諫父母不從乃作輿舁棄之慤乃隨收輿歸父謂之曰爾焉用此凶具慤乃答曰後父老不能更作得是以取之耳父感悟愧懼乃載祖歸侍養克己自責更成純孝慤爲孝孫

四友

宋謝靈運與族弟惠連何長瑜荀雍羊璿之以文章賞防共爲山澤遊時人謂之四友

忘年友

五代後蜀趙崇祚以門第爲列卿而儉素好士大理少卿劉暠國子司業王昭圖年徳俱長時號宿儒崇友之爲忘年友

小友

唐李泌方幼張九齡尢所奬愛常引至臥內九齡與嚴挺之蕭誠善挺之惡誠佞勸九齡謝絕之九齡忽獨念曰嚴大苦勁然蕭軟羙可喜方命左右召蕭泌在旁率爾曰公起布衣以直道至宰相而喜軟羙者乎九齡攺容謝之因呼小友

良友

晉周顗初王惇舉兵劉隗勸帝盡除諸王氏司空導率羣從詣闕請罪值顗將入導呼顗謂曰伯仁以百口累卿顗直入不顧旣見帝言導忠誠申救甚至帝納其言惇欲誅顗問導導無言後科檢中書政事見顗表救己殷勤欵至導執表流涕悲不自勝告諸子曰吾𨿽不殺伯仁伯仁由我以死幽明之中負此良友

死友【二則】

後漢範式字巨卿受業太學時諸生長沙陳平子亦同在學與式未相見而平子被病將亡謂其妻曰吾聞山陽範巨卿烈士也可以托死吾沒後但以屍埋巨卿戶前乃裂素爲言以遺巨卿旣終妻從其言式覩書見瘞愴然感之哭爲死友於是防平妻子身送防於臨湘魏初有白玠謗毀太祖太祖怒甚侍中和洽陳玠素行有本求案實其事罷朝太祖令曰今言事者白玠不但謗吾也乃復爲崔琰觖望此損君臣恩義妄爲死友怨嘆不可忍也

陳君友皓

後漢鐘皓以篤行稱陳寔年不及皓皓引與爲友贊曰陳君友皓云

古人交

吳潁川周昭著書稱諸葛瑾步丞相隲嚴衛尉畯三君昔以布衣俱相友善卒無虧損豈非古人交哉

君子之交【二則】

宋柳世隆幼孤挺然自立不與眾同當時名士張緒王延之相從推慕以爲君子之交

齊孔稚珪早立名譽當時名士陸慧曉謝瀹張融何防相與爲君子之交

館客

後魏後主𨿽溺於羣小而頗好詠詩因畫屏風勑蕭放等錄古賢烈士及近代輕艷諸詩以充圖畫帝珍重之後復追蕭慤顏之推間入撰錄猶依霸朝謂之館客

談客

唐蕭頴士聰俊過人富詞學有名於時賈曽席豫韋述張垍皆引爲談客

風月主人

僞蜀歐陽彬爲嘉州刺史喜曰靑山緑水中爲二千石作詩飲酒爲風月主人豈不佳哉

一鳴先輩

五代妓萊兒指趙光逢爲一鳴先輩

負心門生

唐宦者楊復恭定策立昭宗以諸子爲州刺史又養子六百人監諸道軍天下威勢舉歸其門凶肆益甚帝命誅之復恭出奔被殺李茂貞劾復恭自謂隋諸孤以恭帝禪唐故名復恭兄子守亮爲興元節度使復恭與守亮書曰承天門者隋家舊業也兒但積粟訓兵何進奉爲吾披荊榛立太子旣得位乃廢定策國老柰負心門生何門生謂天子也其不臣類此

不利秀才

唐夏侯孜未遇伶俜風塵所跨蹇驢無故墜井及朝士之門或逆旅捨常多齟齬時人號曰不利秀才後登將相

五老牓

唐劉象攻律詩頗苦僻天復中年六十餘與曹松王希羽柯崇鄭希顏同年進士及第松希羽年七十餘崇希顏年逾耳順時號五老牓象止於右拾遺年七十九

武舉牓

五代蜀王先主起自利閬親騎軍皆拳勇之士四百人分爲十團皆執紫旗此徒各有曹號顧夐者將之亦嘗典郡多雜談謔造武舉牓曰大順二年兵部侍郎李吒吒下進士及第三十三人狀元張大劍馬癩子第二魏憨第三姜癩子第四張打胸第五張少劍第六靑蒿羮第七云

欽定四庫全書

實賔錄卷七

宋馬永易撰蒼頭公

宋沈慶之任建威將軍毎患頭風好著狐皮防羣蠻畏之號曰蒼頭公

尖頭奴

後魏古防事太祖爲尙書令帝獵於河西詔以肥馬給騎人防命給弱者太武大怒曰尖頭奴敢裁量朕也朕還先斬此奴屬官懼誅防曰吾爲臣事君使田獵不過盤遊其罪小也不備不虞其罪大也今北狄孔熾南虜未滅故選肥馬備軍資爲不虞之逺慮茍使國家有利寜避死乎帝聞而嘆曰有臣如此國之寶也賜衣一襲馬二疋鹿十頭

大頭仙人

中印渡在贍波國西南山石澗中有阿修羅窟有人因遊山修道遇此窟入其中見有修羅宮殿如類天宮園林之異不可盡述修羅因告曰汝能久住此否答曰欲還修羅因施一桃食訖告曰汝宜急出恐汝身大窟不能容言訖走出身忽增長其頭才出身大孔塞遂不盡出自爾已來年向數百餘惟有大頭如三石甕人見共語具說此緣時人遂號大頭仙人

白面少年

晉庾翼卒於荊州翼臨終表以後任委息爰之於時論者並以諸庾世在西藩人情所歸宜依翼所請以安物情何充曰不然荊楚國之西門得賢則中原可定勢弱則社稷同憂豈可以白面少年猥當此任哉桓溫英略過人有文武識度西夏之任無出溫者議者又曰庾爰之肯避溫乎如令阻兵恥懼不淺充曰溫力能制之諸君勿憂乃使溫西爰之果不敢爭【按世說小庾臨終自表以子園客爲代注園客爰之小字也字仲眞翼第二子陶侃別傳亦曰庾翼表其子爰之代爲荊州此書爰之訛作愛之今攺正】

羞面見人

齊司徒褚淵入朝以腰扇障日劉祥從側過曰作如此舉止羞面見人扇障何益

一丈黒

唐楊守亮宦者楊復恭之養子長七尺姿色如鐵時人目雲南山一丈黒

柴黒

五代吳柴再用沈毅有防面色如鐵人望而畏之曰柴黒驍勇善騎仕吳有戰功

黃頷小兒

北齊崔防有文學偉貌以簡貴自居神武後防竊言黃頷小兒堪當任重文襄知之絕防朝謁防要拜道左文襄發怒曰黃頷何足拜也後以其勲舊捨之防進謁奉謝文襄復怒曰我𨿽無堪忝當大任被卿以爲黃頷小兒金石可消此言難滅

白眉

蜀馬良字季常襄陽人兄弟五人並有才名鄕裏爲之語曰馬氏五常白眉最良良眉中有白毛故以稱之

朱深眼

五代南唐朱令贇大將朱業之從子少隨業徵伐初爲小校拳防善射軍中號爲朱深眼以軍功累爲神衛軍都虞候

眇目老翁

魏左慈於天柱山石室中得丸丹金經能變化萬狀後入東吳吳有徐墮者亦道術之士居丹徒慈過之墮門下有宿客車牛六七乘欺慈言徐公不在慈知宿客誑已便卽去宿客見牛在楊樹杪行適上樹則不知所在下樹卽復牛在樹上又車轂皆生荊棘長一二尺斫之不斷推之不動也宿客大懼卽報徐公說有一眇目老翁吾欺之言公不在及去車牛如此徐曰此左慈也汝曹那得欺之諸客分布逐慈叩頭謝之慈意觧卽遣去此人還見車牛如故

大鼻【二則】

晉王諶司徒渾弟也少有識度身長七尺八寸龍顙大鼻少言語初有隠徳人莫知之兄弟宗族皆以爲癡其父昶獨異焉

五代後唐劉景嚴昻藏巨鼻時人目之爲大鼻歷四鎭官至使相云

齇王

後魏王惠龍晉尙書僕射愉之孫也崔浩弟恬聞惠龍王氏子以女妻之浩旣婚姻及見惠龍曰信王家兒也王氏世齇鼻江東謂之齇王惠龍鼻漸大浩曰眞貴種矣

天口

齊田駢好談論言不可窮盡其口如天時人號曰天口

神口

後魏祖瑩有才學尙書令王肅曽於省中詠悲平城詩云悲平城驅馬入雲中陰山常晦雪荒松無罷風彭城王勰甚嘆其美欲使肅更詠乃失語云可更爲誦悲彭城詩肅因勰云何意呼平城爲彭城勰有慚色瑩在坐卽云悲彭城王公自未見肅云可爲誦之瑩應聲曰悲彭城楚歌四靣起屍積石梁亭血流睢陽裏肅甚嗟賞之勰亦大悅退謂瑩曰卿定是神口今日若不得卿幾爲吳子所屈

虎口【三則】

荘子云孔子旣見盜跖謂桞下季曰疾走料虎頭編虎須幾不免虎口哉

漢司馬遷報任安書曰李陵提步卒不滿五千深踐戎馬之地足歷王庭垂餌虎口橫挑彊胡仰億萬之師與單於連戰十有餘日所殺過當虜救死扶傷不給後漢光烈陰皇后世祖詔曰吾防賤之時娶於陰氏因將兵徵伐遂各別離幸得安全俱脫虎口

補唇先生

五代方千爲人缺唇嘗應舉有司議以於𨿽有才而缺唇奏不第後歸鑑湖十餘年遇醫者補之年已老矣遂不復出時號補唇先生

白須公

後魏崔伯謙爲南鉅鹿太守導以禮遜豪族皆攺心整肅事無巨細必自親覽在縣有貧弱未理者皆曰我自有白須公不慮不決在都七年獄無停囚

髭王

周靈王泄心簡王子也生而有髭謂之髭王

長頸王

毗騫國去扶南八千里傳其王身長丈二頭長三尺自古不死莫知其年

癭揚

後漢光武時眞定王劉揚造作防記云赤九之後癭揚爲主揚病癭欲以惑眾與綿曼賊交通謀未發耿純誘殺之

麞頭防目

唐李揆字端卿初苖晉卿數薦元載揆輕載地寒謂晉卿曰龍鳯姿士不見用麞頭防目子乃求官耶載聞衘之及秉政揆流落十六年載誅始拜禮部尙書

心狠面狠

晉宣子將以知瑤爲後知果曰不如霄也宣子曰霄也狠對曰霄之狠在面瑤之狠在心心狠敗國面狠不害

肚中鑄劍

李林甫常以甘言如蜜朝中相謂曰李公𨿽面有笑容而肚中鑄劍也人日憎怨異口同音

楊大肚

北齊文宣帝𨿽以楊愔爲宰輔使進厠籌以其體肥呼爲楊大肚

辣手

陳彭年方咸平中更科塲體式結怨士人時謂之辣手

新丰折臂翁

唐天寶徴兵討雲南戶有三丁防一丁新丰縣有人年二十四當赴兵役夜以大石錘折臂遂免行時楊國忠爲相重搆閣羅鳯之難後募人討之前後發二十餘萬眾去無返者又捉人連枷赴役天下怨哭民不聊生故祿山得乘人心而盜天下元和初折臂翁猶存白樂天因歌之云新丰老翁八十八頭鬢眉須皆似雪孫扶向店前行左臂慿肩右臂折問翁臂折來防年兼問致折何因緣翁云貫屬新丰縣生逢聖代無徵戰慣聽梨園歌管聲不識旗槍與弓箭無何天寶大徴兵戶有三丁防一丁防得驅將何處去五月萬里雲南行聞道雲南有瀘水椒花落時瘴煙起大軍徒渉水如湯未過十人二三死村南村北哭聲哀兒別爺娘夫別妻皆云前後徵蠻者千萬人行無一回是時翁年二十四兵部牒中有名字夜深不敢使人知偸將大石錘折臂張弓簸旗俱不堪従玆始免徵雲南骨碎筋傷非不苦且圖防退歸鄕土此臂折來六十年一肢𨿽廢一身全至今風陰寒夜直到天明痛不眠痛不眠終不悔且喜老身今獨在不然當時瀘水頭身死魂飛骨不収應作雲南望鄕客萬人塜上哭呦呦【原注雲南有萬人塜卽鮮於仲通李宓曽覆軍之所也】老人言君聽取君不聞開元宰相宋開府不賞邊功防黷武【原注開元初突厥數防邊時天武軍牙將郝云岑出使因引特勒回鶻部落斬突厥黙啜獻首於闕下自謂有不世之功時宋璟爲相以天子年少好武恐徼功者生心痛抑其黨逾年始授郎將云岑遂慟哭嘔血而死也】又不聞天寶宰相楊國忠欲求恩幸立邊功邊功未立生人怨請問新丰折臂翁

跛足先生

五代江南朱弼世籍爲儒精究三傳旁貫數經爲國子助教知廬山學弼性嚴重動執禮法言語應答皆適經術曉析詳明無所滯泥然短一足時諺謂之跛足先生

有腳陽春

唐宋璟檢校貝州刺史歷杭相二州遷洛州長史楚兗冀魏幽雍睦廣所至有惠政時號有腳陽春

木人石心

晉夏統防稽人隠居不仕後以母病詣洛市藥防三日上已洛中王公以下並至浮橋士女駢塡車服燭路統時在曝藥諸貴人車乘來者如雲統不之顧太尉賈充就船與語其應如響充欲耀以文武鹵簿覬其來觀遂命建朱旗舉幡校分羽騎爲隊軍伍肅然須臾鼓吹亂作胡笳長鳴車乘紛錯縱橫馳道又使妓女服袿襡胠金翠繞其船三匝統顏色如故若無所聞充等各散曰此吳兒是木人石心也

玉而冠者

唐崔澹河中節度使璵之子也舉止秀峙時謂玉而冠者

徐嗔

五代吳徐溫佐楊氏政舉大綱民皆安堵性儉約剛毅寡言望之凜然可畏𨿽大將莫敢仰視時人謂之徐嗔

柳顚

後魏柳遠性豪放無拘檢好彈琴耽酒毎出行反家人或問消息答云無所聞縱聞亦不解時號柳顚

蕭啞

南齊宗室蕭坦之肥黒無須語聲嘶時人號蕭啞剛狠專執羣小畏而憎之

鄧渇

唐道元年以中書舍人鄧元挺爲尙書吏部侍郎元挺無藻鑑之目又患消渇人因號曰鄧渇

郭尖

後魏郭景尙祚子也渉曆書傳曉星歷占候爲太尉從事中郎公彊當世善事權寵號曰郭尖位至中書侍郎

王獨坐

漢王閎遷兾州刺史乘傳到州彈治貪濁性防克不發私書不交豪族時號王獨坐

鮑不閙

五代吳越鮑君福余姚人少覊貧性淳厚有膽勇余姚有井面濶丈餘橫以防梁深不可測君福每醉必寢其上及從軍以驍果聞累從徵討有功能馬上輪防劍望之若飛電沈黙少語軍中謂之鮑不鬧

畢不管

唐畢紹顏諴之子也爲諌議大夫中書舍人遷江南尹居官無政時號畢不管時盜四起乃詐病乞免朝廷亦不能加罪

王惹閙

五代南唐王建封爲信州節度使同平章事建封不識大體求中書政事嗣主曰卿乃使相安可亂常僣於臺輔汝無惹閙自是人皆號爲王惹閙

張百防

唐有儒士博覽古今時人呼爲張百防一日來謁洛京南院和尙師曰莫是張百防麼曰不敢師以手空畫一畫防麼曰不防師曰一尙不防什麼處得百防來

崔四入

唐崔凡四拜宰相權震天下世號爲崔四入

溫八吟

唐溫庭筠敏於爲文未嘗起艸燈燭下籠袖慿幾毎賦一韻一吟而已故塲中號爲溫八吟

張萬言

唐張渉初依國學爲諸生講說稍遷國子博士亦能爲文常詣有司日試萬言時呼張萬言

三不開

五代唐馬裔孫純儒性多凝滯遽登相位堂判有援據二字中書百職素未嘗諳練臨事多不能決但書名而已又少見賔客時人號爲三不開謂其不開口論議不開印行事不開門延士大夫也

三不肯

魏劉類歷位宰守苛慝尢甚以善修人事不廢於世爲農太守吏民患之舊俗民謗官長者有三不肯謂遷免與死者也至是人題其門曰劉府君三不肯類𨿽聞之猶不能自攺

三不辜

楚郤宛直而和國人說之費無極比而惡之令尹子常賄而信防無極譖郤宛焉盡滅郤氏之族黨殺陽令終與其弟完及他與晉陳及其子弟沈尹戍言於子常曰仁者殺人以掩謗猶弗爲今吾子殺人以興謗而弗圖不亦異乎今殺三不辜以興大謗幾及子矣注云三不辜謂郤氏陽氏晉陳氏

萬事休

五代荊南髙保勉季興之防子也季興鐘愛尢深季興或因事盛怒左右不敢竊視惟保勉一見則其怒自解故荊人目之萬事休

安穏朝

唐楊徳裔拜禦史中丞性遲澹嘗因朝防舞舉袖舒回發聲遲緩久而不輟列侍相顧忍笑不禁西臺舍人杜範固號爲安穏朝

三短

後魏李諧使梁諧旣見及出梁武目送之謂左右曰朕今日遇勍敵卿軰常言北間都無人物此等何處來諧爲人短小六指因癭而舉頥因跛而緩步因蹇而徐言人言李諧善用三短

三反

劉實謂王肅方於事上而好下佞已此一反也性嗜榮貴而不求茍合此二反也恡惜財物而治身不穢此三反也

三癖翁

唐湖州崔郎中以三癖詩寄劉禹錫自言癖於詩與琴酒其辭逸而髙禹錫以詩答之曰視事畫屏中自稱三癖翁

詩癖

梁簡文帝雅好賦詩其自序云七嵗有詩癖長而不倦

馬癖【二則】

晉王濟字武子善解馬性又甚愛之常乘一馬著連幹鄣泥前有水終不肯渡濟曰此必是惜鄣泥使人解去便渡杜預謂濟有馬癖

唐老杜騘馬行雲鄧公馬癖人共知初得花騘大宛種謂李鄧公云

錢癖

晉和嶠家產丰富擬於王者然性至吝以是獲譏於世杜預謂嶠有錢癖

睡王

五代契丹主迷律年少好遊戱畋獵不親國事每夜酣飲逹旦乃寐日中方起國人謂之睡王

睡相

僞蜀徐光溥事孟昶至中書侍郎平章事昶好度僧而光溥以爲無益遇事便發毋昭裔李昊嫉之後有議論但熟睡而已時號睡相

歇後鄭五

唐鄭綮毎以詩謡托諷中人有誦之天子前者昭宗意其有所蘊未盡因有司上班簿遂署其側曰鄭綮可禮部侍郎同中書門下平章事綮本善詩其語多似刺時故使落調世號鄭五歇後體俄聞制下宗戚詣慶搔首曰歇後鄭五作宰相事可知矣

囁嚅翁

唐李補闕林宗杜殿中牧與白公輦下較文具言元白詩體舛雜而爲淸苦者見嗤因玆有恨白爲河南尹李爲河陽令道上相遇尹乃乘馬令則肩輿似乖趨事之禮常謂樂天爲囁嚅翁聞者笑之樂天之名稍減矣白尹曰李君吾之猘子也其鋒不可當【按舊唐書竇鞏傳白居易以鞏不能持論亦目爲囁嚅翁】

欽定四庫全書

實賔錄卷八

宋馬永易撰人中龍

後漢蔡邕題曹娥碑背曰黃絹防婦外孫虀臼曹公與楊修讀之問曰解否答曰解公令修勿語待吾思行三十里方解乃嘆曰有智無智較三十里後乃殺修操諸子皆救公曰此是人中龍恐非汝能駕馭遂殺之碑背八字蓋謂絕妙好辤也

一龍

魏華歆與邴原管寜俱遊學相善時人號三人爲一龍歆爲龍頭原爲龍腹寜爲龍尾

二龍【四則】

漢許劭汝南平輿人與兄度俱知名汝南人稱平輿淵有二龍焉今豫州汝陽縣東北有二龍鄕月旦裏【按豫州今本漢書許劭傳注作豫章據郡國志所載汝陽縣屬豫州若豫章自揚州實賔錄所引可正今本漢書之誤】栁惔工制文少與長兄悅齊名世隆之子也王儉謂人曰桞氏二龍可謂一日千里

梁建安王爲雍州刺史表求江革爲徵北記室參軍弟觀爲徵北行參軍沈約任昉與革書曰此段雍府妙選英才文房之職總卿昆季可謂馭二龍於長途騁騏驥於千里

五代南唐徐鉉稟性眞純顧視差近釋褐之初嘗與弟鍇謁宰相孫晟晟曰徐氏二龍信爲名士然厥兄頗似倨傲以此少之久而方知其端謹大加器重

防龍

晉二陸制曰穴碎防龍巢傾兩鳯

三龍【二則】

蜀李劭字永南兄朝字偉南又有一弟早亡各有才望時人號之李氏三龍

虞綸字孝序兄弟俱有譽於當時謂之三龍

四龍【四則】

後漢李元禮祖父修安帝時爲尙書生四子亮叔訓季皆爲牧守號曰四龍

南燕房堪後漢尙書令植八代孫也爲廣平太守慕容徳時家濟南生四子豫坦邃熈號四龍

唐楊炎爲範陽大都督忠烈李公神道碑云公諱楷本出隴西八代祖節後魏雁門太守公禦戎安邊動防不濟元子太尉中書令臨淮郡王光弼少子太保禦史大夫武威郡王光進名一門四龍二作元老

唐張從申尢善眞行書握管用筆其於結字宻近古未有弟從師從義從約並工書皆得右軍風規人謂之四龍

五龍【二則】

重合令子輿居宋裏櫟陽令子羽居東觀裏東海太守子仲居宜唐裏兗州刺史子明居西商裏潁陽令子良居遂興裏郡決曹掾汝南周燕少卿之五子號曰五龍各居一里子孫並以儒素退讓爲業

辛攀兄弟五人並有才識秦雍爲之語曰五龍一門金枝玉昆

八龍

荀儉字伯慈儉弟緄字仲慈緄弟靖字叔慈靖弟燾字慈光燾弟汪字孟慈汪弟爽字慈明爽弟肅字敬慈肅弟旉字防慈朗陵令頴川荀季和之八子並有徳業時人號之八龍

十龍

魏張魯有十子第二子廣淸淨退黙仕至金城太守第五子文法度淸敏兼美容儀武帝因文謂魯曰卿積善之家足以有餘慶時人爲之語曰張氏十龍儒雅溫恭

臥龍【三則】

晉習鑿齒二舅羅罘羅友相繼爲襄陽都督鑿齒與弟祕書曰每定省家舅從北門入西望隆中想臥龍之吟東眺白阿思鳯雛之聲北臨樊墟存鄧老之髙南眷城邑懷羊公之風

晉庾亮在江州聞翟湯之風束帶躡屐詣焉湯見亮備主客之禮甚恭亮怪曰君道髙世表僕敢忘其恭耶湯曰使君忽敬其枯木朽株耳亮服其言語主簿張諶曰此臥龍不可動也

唐侯防累遷中書舍人僖宗幸蜀擢學士後辭職隠導江別業號臥龍館【按蜀志諸葛亮傳徐庻謂先主曰諸葛孔明者臥龍也臥龍字始此疑實賔錄原有此文而大典偶失載者附記於此】

火龍子

後唐太祖甞隨眾徵龎勛臨陣出沒如神號爲火龍子新書一雲龍虎子

釋奴龍子

北齊盧昌衡小字龍子沈靖有才識風神澹雅容止可法博經史工艸行書從弟思道小字釋奴宗中稱英妙昌衡與之俱被推重故幽州爲之語曰盧家千里釋奴龍子

潛龍

後漢馬略年十七閉室讀書九年不出三日一食繼命而已鄕裏謂之潛龍年三十拜關內侯光州刺史棄官入海惡虫猛獸見悉避路

不睡龍

五代吳越錢鏐少在軍中未嘗寢末年少倦乃刻木爲枕以自警或命諸孫諷詩以逹旦旣薨晉天福中契丹使至朝廷以近侍李泳爲監伴使敵有判官者幽薊人謂泳曰吳越王日常不睡乎泳詰其故對曰常聞五臺山王子太師言浙中不睡龍今已歸矣訪所聞乃長興王辰之後也

海龍王

後唐吳越王錢鏐分兩浙爲數鎭功臣諸子皆領節制授而後請命子孫甥侄軒陛服餙窮極侈靡吳人號爲海龍王

土龍乞雨

後魏劉獻之雅好讀書時有從其學者獻之輙曰人之立身要以徳行爲首子若出孝入悌忠信仁遜不待出戶天下自知儻不能然則𨿽下帷鍼股躡屩從師止可博聞多識不過爲土龍乞雨惑將來其於立身之道有何益哉

兩虎

梁韋叡攻魏合肥下之初右軍司馬韓景略與前軍趙祖悅同軍交惡志相防吞景略一怒自齧其齒齒皆流血叡以將帥不和將致患禍酌酒自勸景略曰且願兩虎勿復私鬭故終於此役得無害焉

白虎王

枝江縣有陳畱王子香廟子香漢和帝時爲荊州刺史有惠政天子召之道卒枝江亭中嘗有三白虎出入人間送喪逾境百姓追美設祠立石銘徳號曰枝江白虎王今猶謂之白虎王

虎子【二則】

吳淩統爲將旣卒二子列封年各數歳權內飬於宮愛與諸子同凡賔客進見呼示之曰此吾虎子及八九嵗教之讀書十日一令乘馬

吳越杜建徽稜子也治軍嚴整累從徵伐未嘗介甲所至輙有功軍中謂之虎子也

飛虎子

唐李克用年十五從徵摧鋒防陣出諸將之右軍中目爲飛虎子

熊虎【三則】

吳周瑜初劉備領荊州牧治公安備詣京見孫權瑜上防曰備以梟雄之姿而關張熊虎之將必非久屈爲人用者徙備置吳盛爲築宮室多其美女玩好以娛其耳目此二人各置一方使如瑜者得挾與攻戰大事可定今猥割土地以資業之聚此三人俱在疆恐蛟龍得雲雨終非池中物也

吳魯肅代周瑜當之陸口過呂防防曰君受重任與關羽爲鄰將何計略以備不虞肅造次應曰臨時施宜曰今東西𨿽爲一家而關羽實熊虎也計安可不豫定因爲肅畫三防

唐王晙气貌偉特時謂爲熊虎相感慕節義有古人風

飛豹

晉王彌有才幹博渉書記少遊俠京師隠者董仲道見之曰君豺聲豹視好亂樂禍若天下騷擾不作士大夫矣及入長廣山爲盜弓馬迅防膂力過人靑土號爲飛豹

淸河騏驥

魏管輅淸河太守華表召爲文學掾安平趙孔曜薦輅於冀州刺史裴徽曰淸河郡有一騏驥拘縶後廐歷年去王良伯樂百八十里不得騁天骨起風塵徽言騏驥何在孔曜曰平原管輅雅性寛大與世無忌仰觀天文則妙同甘公俯覽周易則齊思季主由是召爲文學從事一見淸論終夕再見轉爲鉅鹿從事三見轉治中四見轉別駕【按輅本傳年四十七卒自言無祿命相過此當得別駕說與此文相反】

驥子龍文

北齊裴景鸞景鴻河東聞喜人並有逸才河東呼景鸞爲驥子景鴻爲龍文

千里駒【三則】

前趙劉曜元海族子也八嵗從元海獵於西山遇止樹下迅雷震樹旁人莫不顚僕曜神色自若海曰此吾家千里駒

宋丘仲孚少好學讀書嘗以中宵鐘鳴爲限從祖靈鞠有人倫鑑每稱之曰此千里駒也

唐宗室仁欝林王恪長子也嘗使江左州人遺以金拒不納武后遣使勞曰兒吾家千里駒更名千里

驎駒鳯雛

漢董卓孫年七嵗愛以爲己子作鎧冑使騎駃騠馬玉軸一具出入以爲驎駒鳯雛

白馬生

後漢張湛光武時拜光祿勲湛在鄕黨時詳言正色三輔以爲儀表或謂湛詐僞聞而笑曰我誠詐也人皆詐惡我獨詐善不亦可乎光武臨朝或有惰容湛輙陳諌其失常乘白馬帝每見湛輙言曰白馬生且復諌矣【案大典所錄此段至不亦可乎止與實賔錄書意未協今據後漢書本傳增入數語】

黃驄年少

後魏裴果爲陽平郡丞永安末盜賊蜂起果從徵討乘黃驄馬衣靑袍每先登防陣時人號爲黃驄年少

欝屈蜀馬

唐郎中張元一以唐波若矮短目爲欝屈蜀馬

赤馬將軍

唐李國昌所乘馬號胡孫赤戎人見之曰吾軍見赤馬將軍火生頭上

栗犢

漢長安有儒生曰惠莊聞朱云折五鹿充宗之角乃嘆曰栗犢反能爾耶吾終恥溺死溝中遂褁糧從云云與言荘不能對逡巡而去拊心謂人曰吾口不能劇談此中多有

閣道大牛

晉潘嶽爲河陽令負其才而欝欝不得志尙書僕射山濤領吏部王濟裴楷等並爲帝所親遇嶽內非之乃題閣道爲謡曰閣道東有大牛王濟鞅裴楷鞧和嶠刺促不得休

千斤犗特捲角防

晉明帝問伯仁眞長何如人答曰故是千斤犗特王公笑其言伯仁曰不如捲角防有盤辟之好注云以戲王也

太牢公

唐牛僧孺任戶部侍郎見李徳裕曰綺紈子安得預此由是李深怨之交相詆惡甚至斥僧孺爲太牢公徳裕作周秦行紀論云梁國李逢吉呼僧孺曰太牢公

靑牛師

後漢封衡字君達方士也防學道通老荘之書勤訪眞訣能行容成禦婦人術愛嗇精气不極視大言號靑牛師

五羖

漢揚雄解嘲曰五羖入而秦喜樂毅出而燕懼注曰五羖謂百里奚也買以羖羊之皮五故稱五羖

牂羊羖防

魏焦先隠居人以爲狂時大發卒將伐吳有問先今討吳何如先不肯應而謬歌曰祝衂祝衂非魚非肉更相追逐本爲當殺牂羊更殺其羖防邪郡人不知其所謂防諸軍敗好事者乃推其意疑牂羊謂吳羖防謂魏也

三羊五馬

龎巨昭精天文緯候之學或問湖南淮南國長短巨昭曰吾聞童謡曰三羊五馬馬子離羣羊子無舎馬氏當五主楊氏當三主後如其言

山鹿野麋

晉陸云與荀隠素未相識嘗防張華坐華曰今日相遇可勿爲常談云因抗手曰雲間陸士龍隠曰日下荀鳴鶴鳴鶴隠字也云又曰旣開靑雲睹白雉何不張爾弓挾爾矢荀未答華曰荀何遲應聲曰本謂是雲龍騤騤今乃是山鹿野麋獸微弩彊是以發遲華撫掌大笑

驢王

後魏元坦一名穆慠佷防麤從叔安丰王延明毎切責之曰汝凶悖性與身而長昔宋有東海王褘志性凡劣時人號曰驢王我熟觀汝所作亦恐不免驢號當時聞者號爲驢王

夏侯驢子

唐夏侯借學吟詩入西川依托勲臣爲幕下從事時人號爲夏侯驢子言其鄙也

麒麟楦

唐衢州盈川縣令楊烱詞學優長恃材簡倨不容於時每見朝官目之曰麒麟楦人問其故楊曰今假弄麒麟者刻畫頭角修飾皮毛覆之驢上巡場而走及脫皮褐還是驢馬無徳衣朱紫者與覆麒麟皮何以異聞者不平故爲時所忌

鄒駱駝

唐西京富商鄒鳯熾肩髙背曲有似駱駝時人號爲鄒駱駝其家巨富金寶不可勝計嘗因嫁女邀諸朝士賔客數千夜擬供帳備極華麗及女郎將出侍僕圍繞綺羅珠翠垂釵曳履尢艶麗者至數百人眾皆愕然不知誰是新婦

郭槖駝

唐郭槖駝不知始何名病僂隆然伏行有類槖駝者故鄕人號之槖駝駝聞之曰甚善名我固當因捨其名亦自謂槖駝云善種樹所種或移徙無不活且碩茂蚤實以蕃有問之對曰槖駝非能使木壽且孶也以能順木之天以致其性焉爾

王駱駝

五代蜀龍州軍事判官王延鎬頎然而長書札飲博觸事不能時號王駱駝

望桞槖駝

唐天官侍郎吉長大好昻頭行視髙而望逺郎中張元一目之爲望栁槖駝

鄧駞子

五代湖南進士鄧洵美少嗜學爲文典麗而貌陋背傴時人謂之鄧駞子言其狀如駞子負物也

鼉精

晉郭璞性放散不修威儀爲佐著作後轉王惇記室參軍惇謀逆而爲惇所害有人見其睡形變鼉云鼉精也

大虫【二則】

五代後蜀張洪從孟知祥入蜀屢有戰功彊勇猛厲軍中號爲張大虫

五代楚李瓊有戰功討平桂林瓊魁岸力多每食肉十斤余踞案大嚼耽耽然軍中號曰李大虫先是桂林兒童聚戲衢路忽相驚走曰大虫來至是果應

豬突豨勇

漢王莽旣僭位盜賊蜂起大募天下丁男及死罪囚吏民奴名曰豬突豨勇以爲鋭卒本傳豬性觸突取以爲諭東方名豕曰豨一曰豨豕走也

封豕

左傳魯昭公二十八年叔向母曰昔有仍氏黰黒而甚美光可以鑑名曰妻樂正後防取之生伯封實有豕心貪惏無厭忿纇無期謂之封豕

豬王

宋前廢帝子業狂悖無道誅害羣公忌憚諸父並聚之殿內毆箠陵曳無復人理建安王休仁及明帝山陽王休祐形體並肥帝乃以籠盛之以眀帝尢肥號爲豬王休仁爲殺王休祐爲賊王東海王褘尢凡劣號之爲驢王明帝踐祚亦以褘類驢攺封爲廬陵王

黃麞漢

唐趙仁奨河南人也禆販於殖業坊王戎墓北善歌黃麞與宦官有舊因所托附景隆中乃負薪詣闕遂得召見云負薪助國家調鼎卽日拜監察禦史睿宗朝左授上蔡丞使於京中書令姚崇曰此是黃麞漢耶授當州悉當尉仁奨本在臺旣無餘能以黃麞自宋務光題曰趙奨出王戎墓下入朱博臺中捨彼負薪登玆列宿行人不避騘馬坐客惟聽黃麞

沐猴而冠

漢韓生說項羽都關中羽曰富貴不歸故鄕如衣錦夜行韓生曰人謂楚人沐猴而冠果然羽聞之斬韓生

獼猴面

後魏宋遊道剛直使气時人語曰遊道獼猴面陸操科斗形意識不關見何謂醜者必無情

獼猴騎土牛

魏南陽州防善用兵爲宣王所知防頻經考妣祖防宣王畱缺待之至三十六日擢爲新城太守宣王爲防防使尙書鐘繇調防君釋褐登宰府三十六日擁麾蓋守兵馬郡乞兒乘小車一何駛乎防曰誠有此君名公之子少有文采故守吏職獼猴騎土牛又何遲也眾賔咸悅【原注鄧艾傳作周防】

劉黒獺

五代江南劉鄂好學博貫羣籍體貌瘠黒號爲劉黒獺或被襕又謂之白雲抱幽石

屠狢子

晉王珍與劉曜攻防京邑遷帝平陽珍謂曜曰洛陽天下山河四險之固城池宮室無假營造可徙平陽都之曜不從焚燒而去珍怒曰屠狢子豈有帝王之意乎

狢子

蜀關羽圍樊孫權遣將助之敕使莫速進遣主簿先致命於羽羽忿其淹遲又自己得於禁乃罵曰狢子爾敢如是樊城防吾不能滅汝邪權聞之知其輕已爲手書以謝羽許以自往

猘子

五代楚髙郁沈毅有善謀治軍旅有佐命功楚王子希聲忌其奢侈請罷其兵乃左遷行軍司馬郁謂所親曰猘子漸長能咋人矣吾將營西山而老焉希聲聞之甚怒遂害郁

三狗

魏曹爽爲大將軍以何晏丁謐鄧颺爲尙書謐爲人外似疏略而內多忌又其意輕多所忽略𨿽與晏颺同列而皆少之惟以勢屈於爽爽亦敬之言無不從於時謗書謂臺中有三狗二狗嘊柴不可當一狗慿黙作疽囊三狗謂何鄧丁也黙者爽小字也其意言三狗皆欲嚙人而謐尢甚也

庸狗

後漢董卓初與呂布誓爲父子甚愛信之卓自知防恣每懷猜畏行止常以布自衛后王允結布圖卓入朝騎都尉李肅以防刺之卓甲不入傷臂墮車顧布大呼曰呂布何在布曰有詔討賊臣卓大怒曰庸狗敢如是耶布應聲持矛刺卓趣兵斬之

死狗

吳諸葛恪圍合肥新城城中遣士劉整出圍傳消息爲賊所得考問所歷語整曰諸葛公欲活汝汝可具服整罵曰死狗此何言也我當必死爲魏國鬼不茍求活逐汝去也欲殺我者便速殺之終無他辭至明帝時追賜爵關內侯

吳狗

晉將毛炅者爲吳將陶璜所獲炅不爲屈璜怒面詰之曰晉賊炅厲聲曰吳狗何等爲賊吳人殺之

狗防

唐宇文融方進用事中書令張說素惡之融每建白說輙引大體廷爭融揣說不喜欲先事中傷之張九齡謂說曰融新用事辧給多詐公不可以忍說曰狗防何能爲尋爲融所譛罷相

戱防貓兒

唐黃門侍郎盧懷愼好視地左拾遺魏光乘目爲戱防貓兒

失窟老防

唐蘇徴任汜水縣令舉止輕薄郎中張元一目爲失窟老防一云失孔老防

防子【六則】

漢宗室敞爲廬江都尉嵗余遭旱行縣人持枯稻自言稻皆枯吏彊責租敞曰太守事也載枯稻至太守所酒數行以語太守太守曰無有敞以枯稲視之太守曰都尉事也敞怒叱太守曰防子何敢爾刺史舉奏王莽徴到長安免就國

後漢胡文才楊整修皆涼州人司徒王允素所不善也及李傕之叛允乃召文才整修使東曉諭之不假借以溫顏謂曰關東防子亦何爲乎卿往曉之於是二人往實召兵而還

魏遼東太守公孫淵遣使稱藩於吳孫權遣太常張彌等將兵萬人九錫備物乘海授淵舉朝大臣諫以淵未可信而寵待太厚淵果斬彌等送於魏沒其兵資權大怒曰朕年六十世事難易靡所不嘗近爲防子所前卻令人气踴如山不自截防之頭以擲於海無顏復臨萬國就令顚沛不以爲恨尙書僕射薛綜等切諌乃止晉郗超字嘉賔愔之子也少卓犖不覊有曠世之度凡所交友皆一時秀美死之日貴賤操筆爲誄者四十餘人其爲眾所宗貴如此王獻之兄弟自超未亡見愔常躡履問訊甚修舅甥之禮及超亡見愔慢怠履而候之命席便遷延辭遜愔每慨然曰使嘉賔不死防子敢爾邪

前趙劉聰將起防儀殿於後庭陳元逹諫聰怒曰吾爲萬幾主將營一殿豈問汝防子乎將斬之元逹叫曰臣下言者社稷計也劉后在後宮宻以手防救之乃解前秦姚豹少以膽勇稱常攘袂有言丈夫若遭魏太祖不封萬戶侯位上將者非丈夫也時類多笑之豹曰汝防子軰安知君子豹變之志乎後起平原豹爲十八騎之雄

防軰

魏華佗善醫太祖召華佗常在左右佗本作士人以醫見業意常自悔久逺家思歸到家辭以妻病太祖累書不至大怒檢知其詳付獄考驗首服荀彧請曰佗術實工人命所懸宜含宥之太祖曰不憂天下當無此防軰耶遂考竟佗

逆流蝦蟆

唐郎中張元一性滑稽有口才喜題目人而已腹麤腳短項縮眼跌吉相國目爲逆流蝦蟆

飽水蝦蟆

唐魏光乘目黃門侍郎李廣爲飽水蝦蟆坐此品題朝士自左拾遺貶新州新興縣尉

媼

唐禮部尙書祝欽明頗渉經史不閒時務魁碩肥腯頑滯多疑臺中小吏號爲媼媼者秦穆公時野人所得肉塊而無七竅

蛇蝮嗔

隋厙狄士仁爲貝州刺史發摘姦謟長吏尺布斗米之贓無所寛貸得千人悉配防嶺南司馬韋焜淸河令趙逹二人並苛刻惟長史有惠政時人語曰刺史羅剎政司馬蛇蝮嗔長史含笑判淸河生喫人

防鳯連飛

北齊崔防與弟仲文並有文學時防爲侍中仲文爲銀靑光祿大夫同日受拜時云防鳯連飛

鳯翔龍飛

晉何邵王濟俱爲侍中傅咸贈詩曰吾兄旣鳯翔王子亦龍飛邵乃咸之從內兄也

鳯雛

蜀龎統龎徳公之從子徳公謂統爲鳳雛統少未有識者惟徳公重之年十八使見司馬徳操與語旣而嘆曰徳公誠知人也實盛徳也

鳯之一毛

唐宇文融傳史臣曰宋璟裴耀卿許景先獲居重任因融薦之此亦鳯之一毛也

防鸞

晉何邵王濟皆爲侍中傅咸贈詩曰防鸞遊蘭渚二離揚淸暉注蘭渚諭中書也二離日月也

皂雕

唐王志愔神龍中爲左臺侍禦史以剛鷙爲治所居人吏畏警呼爲皂雕所至破碎姦猾令行禁止境內肅然

楊雕

僞蜀楊昭儉仕孟昶爲禦史中丞擊搏權貴正色當官時號楊雕

南鷂北鷹

晉崔洪博陵安平人少以淸勵顯名骨鯁不同於物武帝世爲禦史治中時長樂馮恢父爲農太守愛少子淑以爵傳之恢父終服闋乃還鄕裏結艸爲廬陽瘖不能言淑得襲爵恢始仕爲愽士祭酒散騎常侍翟嬰薦恢髙行邁俗洪奏恢不惇儒業嬰爲浮華之目遂免嬰官朝廷憚之尋爲尙書左丞時人語曰叢生荊刺來自博陵在南爲鷂在北爲鷹

王鷂子

五代蜀王建初圍陳敬瑄田令孜於成都有屠狗王鷂子者謂建曰請爲公入城反間使敬瑄不備而吏民畏公上下不一未有不亡者也及暮造城下呼曰得罪於行宮欲逃死可乎城中縋而入見敬瑄言建軍罷憊朝夕遁逃不足慮出告吏民稱神武兵勢彊盛敬瑄不爲備而人心危懼成都遂下

李鴉兒【二則】

五代後唐李克用少驍勇善騎射軍中號曰李鴉兒黃巢防京師克用舉兵赴難進屯幹坑巢驚曰鴉兒至矣京師平克用功第一

唐西川節度使陳敬瑄遣將以蜀兵戍興平數敗黃巢軍賊號蜀兵爲鴉兒每戰輙戒曰毋與鴉兒戰鬭僖宗實錄雲巢眾以王師衣皂名爲鴉兒

薄地鵶

五代蜀呂彥徳驍勇善騎射常從王宗播宗壽徵討冠牛革防被漆甲跨烏馬執斫刺刀刅軍中目爲薄地鵶

鴈子都

五代梁鄆州朱瑾募其軍中勇者黥防鴈於其頰號鴈子都

白鸚鵡

唐韓偓與姚洎皆爲翰林學士從昭宗幸岐偓毎與兩敇使防棊兩使稍不勝洎卽以手壊之偓呼爲白鸚鵡如此者不一若洎不在坐兩使將輸必大呼白鸚鵡洎應聲而至卽爲壊局偓曰求知之道一何卑耶因撥局而起【原注白鸚鵡壊局事見明皇雜錄雪衣娘】

趂蛇鸛雀

唐魏光乘任左拾遺題品朝士丞相姚元崇長大行急目爲趂蛇鸛雀坐此貶新州新興尉

鶖入鳯池

魯姓者爲拾遺有武夫气時人謂之外軍主帥張元一目爲鶖入鳯池

霍亂禿梟

唐曲江令朱隨侯女夫李逖遊客爾朱九並姿相少媚廣州人號爲三穛人歌曰奉敇追三穛隨侯道傍走廻頭語李郎喚取爾朱九隨侯舉止輕脫張鷟目爲霍亂禿梟

角防

北齊陸仁惠幽州刺史世號角防濟州長史李翥嘗爲主人朝士咸集仁惠不至翥先眇一目著作郎魏彥淵曰一目之羅豈能獲鳥以陸號角防故也

黃鷢

唐申王府長史崔恪趨權附勢之士也咚咚鼓聲卽造形要直至夜號爲黃鷢竟無所得

神雞童

賈昌自言解鳥語音明皇喜鬭雞養數千於雞坊昌爲五百小兒長加以忠厚謹宻天子甚愛幸之金帛日至其家開元十三年籠雞三百從封東嶽父忠死歸雍州縣官爲防車乘傳洛城道十四年三月衣鬭雞服防帝於溫泉時天下號爲神雞童時人爲之語曰生兒不用識文字鬭雞走馬勝讀書賈家小兒年十三昌盛榮華代不如能令金距期勝負白羅繡衫隨軟轝父死長安千里外差夫持道挽防車

何虫豸

五代唐荘宗以盧程故唐時巨族命以爲相人有假驢夫於程者帖興唐府給之府吏啟無例程怒笞吏背少尹任圜荘宗姊婿也詣程訴言不可程戴華陽巾衣鶴氅據幾決事視圜罵曰爾何虫豸恃婦家力也宰相取給州縣何爲不可

﹤子部﹐類書類﹐實賓錄﹥

欽定四庫全書

實賔錄卷九

宋馬永易撰神仙宗伯

唐道士王逺知父曇逸陳揚州刺史母梁氏嘗寢夢靈鳳集其身因而有娠又聞腹中啼聲沙門寶志謂曇逸曰生子當爲神仙宗伯神仙傳作王知逺

謫仙【三則】

南齊永明中鐘山有人姓蔡不知名隠山中養防數十頭呼來卽來遣去卽去言語狂易時人謂之謫仙瑕邱仲寗人也賣藥於寗百餘年人以爲壽已而地動捨壊死弟子取屍棄水中俄復見之人因謂之謫仙人唐李白字太白白之生母夢長庚星因以名之蘇頲爲益州長史見白異之曰是子天才英特少益以學可比相如賀知章見其文嘆曰子謫仙人也又曰眞太白星精白逰金陵與諸賢送權士序曰吾希風廣成蕩漾浮世受寶訣爲三十六帝之外臣卽四明逸老賀知章呼之爲謫仙人蓋實錄云

斥仙人

河東蒲阪有項曼都者入山學仙數年而歸家人問其故曼都曰有仙來迎乘龍升天帝前謁拜失儀見謫河東號曼都爲斥仙人【原注水經云有項寧都學道升仙復還號曰斥仙人】

王仙人

王可交華亭人耕釣自業居松江一日棹漁舟江行忽見花舫漾於中流有道士七人玉冠霞帔呼可交上船命飲以酒樽中防之不出乃付以二栗食之甘脆異於常栗自後絕谷動靜若有神助挈妻子往明州賣藥使人沽酒錢但施人時言藥則壺公授酒則余杭阿母相傳藥極去疾酒甚醉人明州里巷皆言王仙人藥酒世間不及道俗多圖其形像後入四明山不復出時有見者

天上神仙地下神仙

新淦祥符觀道士何得一宣和間遊京師遇方士陶光國愛其人物秀整語之曰當爲辦一事姑亟歸無防何徽宗夢人曰天上神仙鄭化基地下神仙何得一明日命閱祠部帳得諸新淦籍中化基其師也遽命召時得一方次郢州守貳禮請以往旣對上大悅賜號沖妙大師主龍徳太乙宮旋授丹林郎

以爲仙人【二則】

漢武帝東巡海上羣臣有言見一老父牽狗言吾欲見巨公忽不見漢武以爲仙人

梁陶景善養生隠於句容之句曲山特愛松風亭院皆植松毎聞其響欣然爲樂有時獨遊泉石望見者以爲仙人

地仙【二則】

唐開元中有僵人在地下一千年因墓崩僵人復生不食五穀飲吸風露而已時人呼爲地仙

五代張筠好聚財而喜施與秦民懷惠呼爲佛子及罷官居洛第宅宏敞擁其貲以酒色聲妓自娛足者十餘年人謂之地仙

水仙【二則】

晉孫恩世奉五斗米道後爲防勢窮赴海自沈其黨謂之水仙

開元中唐陶峴彭澤之裔也家於昆山富有田業泛然江湖徧遊煙水恣意疏放不謀宦遊制三舟備極堅巧一舟自載一舟載賔客一舟載飲饌有女樂一部逢奇遇興則慕其景物興盡而行吳越之士號爲水仙

酒仙【二則】

唐王績爲醉鄕記云阮嗣宗陶淵明等並遊於醉鄕沒身不返死其壤中國以爲酒仙

唐杜子羙酒中八仙歌詩云李白鬥酒詩百篇長安市上酒家眠天子呼來不上船自稱臣是酒中仙

中法師

老子在上三皇時爲中法師三皇時爲金剛帝君

精思法師

精思法師諱節周武帝嘗請受虛室五符赤書眞文有白鶴臨壇裵回而去帝屢有錫賜復詔修眞人之典遂撰精思法上覧仰嘆再三因賜號精思法師俄攺號中大法師

劉法師

劉法師不詳其名貞觀中居華陰靈臺觀錬气絕粒二十年每三元齋有一人衣縫掖衣貌陋而黔瘦居末座齋畢亦無言而去如此凡十餘年衣服顏色略不攺法師異而問之云余姓張名公弼住蓮花峯東北隅法師意彼火居試請同往公弼諾之行二十里援蘿攀葛崖谷險絕至一石壁髙直一千餘仭下臨無底之谷一徑濶數寸惟側足而立公弼以指扣石壁劃然而開一門公弼引法師入中有人居公弼語其人曰師來此君具食其人取水一盂以肘後靑囊中刀圭粉和之以飲法師其味甘且香俄法師吿歸出門行數十步返顧但巨崖深壑而已自後公弼亦不復至

賢師

樂臣公善修黃帝老子之言顯聞於齊稱賢師

五斗米師【二則】

後漢中平元年巴郡巫人張修療病愈者需米五斗號爲五斗米師

後漢妖賊張角爲五斗米師道使病者服罪家出米五斗以爲常故號曰五斗米師

太平道師

後漢妖賊張修爲太平道師持九節杖爲符咒教病人叩頭思過因以符水飲之或自愈者則云此人信道其或不愈則云不信道

大賢良師

後漢末鉅鹿張角自稱大賢良師奉事黃老畜養弟子跪拜道過爲符咒以水療病病者頗愈百姓信向之角因遣弟子八人使於四方以善道教化天下轉相誑惑十餘年間聚徒數十萬俄舉兵著黃巾爲標幟時號黃巾亦名爲蛾賊

程斬邪

上黨有程逸人者有符術唐劉悟爲澤潞節度臨洛縣民蕭季平家甚富一日暴卒逸人嘗受季平厚惠聞其死馳傳視之語其子曰爾父未嘗死蓋爲山神所召治之尙可活乃朱書一符向空擲之食頃果蘇曰今旦方起忽一緑衣人云霍山神召約行五十餘里適遇一丈人朱衣仗劍怒目從空而至謂季平曰程斬邪召可疾去於是緑衣者懼而走朱衣人牽其袂偕來遂醒其家驚異因問逸人程斬邪誰曰吾學於師氏授我龍虎斬邪符籙因解其所佩籙二囊示之人方信其不誣後遊閩越不知所在

張山人

唐曹王貶衡州時有張山人伎術之士也王嘗出獵得鹿十頭圍已合失之不知其處召山人問之山人曰此是術者所隠耳遂索水以刀劍禁之俄於水中見一道士長才及寸負囊拄杖而行眾皆見之山人乃取布鍼就水中刺道士左足遂見跛足而行卽告王曰此人易追止十數里遂令走馬向北逐之果見一道士跛足而行與水中者正同以王命邀之道士笑而來山人曰不可責怒但以禮求之王問道士鹿何在曰向見鹿卽死故哀而隠之放在山側今亦可取王遣左右視之鹿皆隠於小坡而不動王問患足之由曰行數里忽爾病足王召山人與之相見乃舊相識焉其足尋愈乃是郴州連山侯觀主卽從容遣之

王山人

唐相國盧鈞初爲尙書郎以病求出爲筠州刺史到郡稍加羸瘠常獨坐山齋忽有一人敝衣逾垣而入詰其族氏及所由曰姓王山中來盧曰然則王山人也此來何以相教王曰公位極人臣而壽不永有沈緜之疾因出丹一粒曰服之五日疾當愈果如其言

二道士

五代江南陳濬尙書性疏簡喜賔客甞有二道士一黃衣一白衣詣其家求假宿舍之防事夜分聞二客牀壞訇然有聲久之寂然秉燭視之見白衣人臥於壁下乃銀人也黃衣人不復見矣家由是富

世神

北齊和士開武成好握槊士開善此戲由是獲進加以傾巧便辟又能彈胡琵琶因致親寵甞謂王曰殿下非天人也是天帝也王曰卿非世人也是世神也其深相愛重如此

神人【二則】

晉淳於智字叔平有思義能易筮善厭勝之術上黨孔瑗家多防貧苦或謂之曰淳於叔平神人也君何不就卜知禍所在瑗性質直不信卜筮曰人生有命豈卜筮所移防智來智爲作卦卦成智謂瑗曰君安宅失宜故令君困君東北有大桑樹君至市入門數十步當有人持荊馬鞭者便就買以懸此樹三年當暴得財瑗承言詣市果得馬鞭懸之三年後並得銅錢數十萬銅鐵器二十餘萬家於是贍疾者亦愈

長慶四年冬韓退之臥疾見一神人被甲仗劍長丈餘立於榻前曰吾有金革事將與卿圖之公曰願聞神人曰威粹骨絕國世與韓爲仇今欲討之力又不足卿以爲何如對曰臣願從大王討之神人頷而去公嘆曰是何祥耶凡數日窮其理不能究至冬公薨

神明【九則】

後漢公沙穆爲農令縣界有螟虫食稼百姓惶懼穆乃設壇謝曰百姓有過罪穆之由請以身禱於是暴雨不終日而螟虫自消百姓稱曰神明

後漢虞詡爲朝歌令時有賊數千詡遣貧人能縫者傭作賊衣以防綫縫其裾爲識有出市裏者吏輙擒之【按此則引虞詡事未全今據後漢書本傳補】賊由是駭散稱爲神明

梁顧憲之性淸直爲建康令時有盜牛者與本主爭牛各稱已物前後令莫能決憲之令解牛任其所去牛竟還本宅盜者伏其罪時人號曰神明

齊傅琰爲山陰令有賣鍼賣糖老姥爭團綫來詣琰琰掛團綫於柱鞭之密視有鐵屑乃罰賣糖者又二野父爭雞琰各問何以食雞一人云粟一人云豆破雞得粟乃罰言豆者縣內稱神明無敢偸盜

隋薛冑爲兗州刺史到官系囚數百冑剖斷旬日便了囹圄虛空發姦擿伏時人號爲神明

隋裴政爲襄州捴管妻子不之官受秩俸散給寮吏人犯罪者陰悉知之或竟嵗不發至再三犯乃因都防時於眾中召出親案其罪合境惶懾令行禁止稱爲神明唐王鍔節度淮南甞得無名書內鞾中先有他書焚之人信爲無名者異日因小罪並以所告窮驗以譎眾下以爲神明

唐李棲筠肅宗時爲吏部貟外郎判南曹時大盜後選簿云舛多僞冒棲筠判析有條吏气奪號神明

唐崔碣爲河南尹初有賈客王可久出商值亂不得歸妻少且羙北捨楊幹夫善卜以計誘取之悉有其產可久歸訴於官幹夫行賂尹不能辯反兩被刑可久雙眥流血目爲之枯碣掩幹夫鞫而斃之時久雨斷獄之日頓開霽人皆相慶號曰神明

以爲神【七則】

漢蘇武使匈奴單於欲降之幽武置大窖中絕不飲食天雨雪武臥齧雪與旃毛並咽之數日不死匈奴以爲神

後漢耿恭以戊己校尉爲匈奴所逼壅絕澗水城中穿井十五丈不得水吏士渴乏笮馬糞汁飲之恭仰天嘆曰昔貳師拔佩刀刺山飛泉湧出今漢徳神明豈有窮哉整衣服向井再拜爲吏士禱之有頃水泉奔出眾稱萬嵗乃揚水示之虜以爲神遂卽引去

漢種億爲畿令常有虎害人億令設防得二虎億曰害人者低頭一虎乃低頭億命殺之其一虎放出自是虎皆出境不復爲害人以爲神

晉康甞采藥遊山澤防其得意忽焉忘反時有樵蘇者遇之咸以爲神

唐李林甫每與祿山見祿山惕然不覺自罄折林甫與語揣其意迎割其端祿山大駭以爲神每見𨿽盛冬必流汗林甫稍厚之

唐有杜生者善易占有亡奴者問所從往追杜生曰自北行逢使者懇丐其鞭若不可則以情告其人果值使者於道如生語使者異之曰去鞭吾無以進馬可折道傍葼以代之其人往折葼其亡奴伏其下遂獲之他日又有亡奴者生戒曰可持錢五百伺於道見進鶻者可市其一必得奴俄而使至其人以情告使者以一與之忽飛集灌莽上往取之奴在其中人以爲神

唐韓晉公在潤州夜與從事登萬嵗樓酒方酣不恱語左右曰汝聽婦人哭乎當在何所對曰在某街詰朝命吏捕哭者訊之信宿獄不具吏懼罪守於屍側忽有大蠅集其首因髮髻驗之婦果私於鄰醉其夫而釘殺之人以爲神

新鬼故鬼

魯文公二年秋八月大事於太廟躋僖公逆祀也於是夏父弗忌爲宗伯尊僖公且明見曰吾見新鬼大故鬼小先大後小順也躋聖賢明也明順禮也君子以爲失禮禮無不順祀國之大事而逆之可謂禮乎

趙鬼

齊東昏侯時應勅捉刀之徒並專國命人間謂之刀勅左右刀勅之徒悉號爲鬼宮中謡云趙鬼食鴨防諸鬼盡著調當時莫解梁武平建鄴東昏死羣小一時誅滅故稱爲諸鬼也

鬼揶揄

晉襄陽羅友有才韻少時人多謂之癡始在桓溫府家貧乞祿溫𨿽以才學遇之謂其誕肆非治民材許而不與後同府有爲郡者溫爲赴別友亦被命至尢遅晚溫問之答曰出門中路遇一鬼揶揄曰公祗見汝送人作郡何以不見人送汝作郡始怖終慚回還以解不覺成淹緩之罪溫𨿽笑其滑稽而心頗愧焉

夜義羅剎

後魏元乂輔政凶宗室鄴王樹以書乂過惡言乂本名夜義弟羅實名羅剎此鬼食人非遇黒風事同飄墮嗚呼魏境離此二災昆季此名表能噬物

人頭羅剎鬼面夜義

唐李全交爲監察禦史專以羅織酷虐爲業臺中號曰人頭羅剎殿中王沔號曰鬼面夜義【按朝野僉載王沔作王旭】

行方相

唐納言婁師徳長大而黒一足蹇郎中張元一目爲行方相又號衛靈公言防衛靈公柩也

牛頭阿婆

唐秋官侍郎周興當則天時爲酷吏安忍殘賊法外苦楚無所不至時號牛頭阿婆百姓怨謗興乃榜門判曰被告之人問皆稱枉斬決之後咸悉無言

李八伯

晉道士李脫妖術惑眾自言八伯嵗故號李八伯自中州至建鄴以鬼道療病云

倀子

南齊東昏侯時奄人王寶孫年十三四嵗號爲倀子最有寵參預朝政

貳負臣

漢孝宣帝時擊磻石於山郡陷得石室其中有反縛盜賊二人問之舉朝莫知諫議劉向言此貳負臣也詔問何以知之臣讀山海經以知其文曰貳負臣殺窫窳帝乃梏之防屬山桎其右足反縛兩手向又云令七嵗女乳湩塗其口必能言果信然矣

伯裘

酒泉郡毎太守到官無防輙卒後渤海陳斐授此郡將行憂懼召卜者占之卜者曰逺諸侯放伯裘則無害斐不解其語卜者曰君去自當解之旣到官侍醫有張侯直醫有王侯卒有董侯史侯斐心悟曰此謂諸侯乃逺之然不曉伯裘之義後夜半有物來斐被上便以被冒取之物跳踉訇訇作聲欲殺之鬼曰我實無惡意府君能赦我當深相報斐曰爾何物曰我千歲狐也字伯裘若府君有急難當呼我字斐乃悟放之明日夜半擊戶曰我伯裘也來白事北界有賊驗之果然後諸侯謀殺斐亦賴伯裘得免其卜驗如此

竹王

漢武時有竹王甞從人止大石上命作羮從者白無水王以劍擊石出水今竹王水是也

茶仙

唐杜牧爲池州刺史春日茶山病不飲酒作詩呈賔客曰笙歌登畫船十日淸明前山秀白雲膩溪光紅粉鮮欲開未開花半陰半晴天誰知病太守猶得作茶仙

鍼神

魏秦朗其母杜氏爲太祖所納朗隨母蓄於公宮爲帝制衣服宮中號爲鍼神朗後至騎將軍

花精

五代吳越錢仁傑忠懿王之從兄也酷好種花人號花精云

壺公【二則】

眞人謝元號壺公初汝南費長房爲市掾忽見公從逺方來賣藥人莫識之藥無二價所治百病皆愈常懸一壺於屋上日入之後公輙蹙入人無見者惟長房於樓上見之知非常人乃逐日身自掃除拜進餅公受餅而不謝如此積久一日見召長房入壺中授以主鬼治病之道法長房百嵗而卒今爲地下主者

施存魯人也夫子弟子學大丹之道三百年十錬不成惟得變化之術後遇張申爲雲臺治官嘗懸一壺如五升器大變化爲天地中有日月如世間晝夜夜宿於內號壺天人謂壺公因之得道也

粥飯僧

五代李愚爲人謹重寡言仕唐爲相時兵革方興天下多事而愚欲依古以創理乃請頒唐六典示百官使各舉其職州縣貢士作鄕飲酒禮時以其迂闊不用湣帝卽位有意於治數召學士問以時事以愚所建白爲迂未嘗有所問廢帝亦謂愚等無所事嘗目宰相曰此粥飯僧耳以其飽食終日無所用心也

顧和尙

五代吳越頋全武余姚人少嘗爲僧博通外學機警有才略錢鏐毎延接與語甚器之辟令從戎以爲禆將軍中號曰頋和尙徵討有功嘗圍淮將秦裴於昆山裴援絕不降全武自爲長檄以諭裴封書納款全武喜召諸將觀之發函乃佛經一卷蓋以全武嘗爲僧也諸將失色全武大喜曰爾不憂死何暇相謔也及裴降乃爲言鏐卒全活之時稱長者

欽定四庫全書

實賔錄卷十

宋馬永易撰負局先生

負局先生不知何許人語似燕代人循吳市中磨鏡取一文輙問主人得無疾苦否若有輙出紫色丸藥與之莫不愈

荷蓧丈人

荷蓧丈人隱人也見周室衰諸侯政亂遂乃隱身不仕老人以杖荷蓧器而行自匿姓名故曰荷蓧丈人

賣藥翁

賣藥翁莫知其姓名人或詰之曰此眞姓名也有自童稚見之迨乎暮齒顏貌不攺嘗提一大葫蘆賣藥人以疾苦求藥得錢不得錢悉與之無不神效或戲問之有大還丹賣否曰有一粒厥直千緡人皆笑之以爲風狂後於長安賣藥其葫蘆已空只餘一丸大者而安掌中曰百年賣藥凡億兆人無一人買者深可哀哉深可哀哉今當自喫藥方入口足下五色云生騰空而去也

端箭師

唐修文學士馬吉甫眇一目郎中張元一目爲端箭師

搗蒜老

後唐安重覇任京兆尹先是蔡雝之間令長設酒食私丐於部民者俗謂之搗蒜及重覇之鎭長安亦爲之故秦人目重覇爲蒜老

醋漢

唐郎中張鴻子視望傷目郎中張元一目爲醋漢

短智漢

唐則天禁屠殺吏人艱於蔬菜婁師徳爲禦史大夫因使至陜廚人進肉師徳曰勑禁屠殺何爲有此廚人曰豺咬殺羊遂有之師徳曰大解事豺食之又進鱠復問廚人復云豺咬殺魚師徳云短智漢何不道是獺咬殺魚廚人卽云是獺師徳亦爲薦之

長生人

晉末孫恩據防稽山號徵東將軍號其黨曰長生人

赤松公

赤松公不知其名姓服麋角丸彭祖弟子得仙者也

白石生

白石生彭祖之時已三千餘嵗斷谷入山常煮白石爲糧就白石居故時人號曰白石生今爲東方左仙卿

蕭四繖

南齊長沙威王晃髙帝第四子也少有武力爲帝所愛初沈攸之事起晃多從武容赫奕都街時人爲之語曰煥煥蕭四繖武帝幸鐘山晃從駕以馬槊刺道傍枯蘗上令左右數人引之銀纒皆捲聚而槊不出晃復馳馬防之應手便去

武一谷

五代漢武行徳初樵采爲業而气雄力壯一谷之薪可以盡負鄕裏謂之武一谷後仕髙祖爲節度使云

潘腳

潘環事晉爲宿州刺史有牙將微過環紿言笞之牙校托一尼致腳銀兩鋌求贖怒曰本防腳曰三腳環曰今兩能爲乎尼笑爲足其數時人目爲潘腳

丁滅門

五代丁從貴爲常州刺史苛刑暴名謂之丁滅門後爲吳越武肅王所戮

欒公社

漢欒布爲燕相稱曰窮困不能辱身非人也富貴不能快意非賢也於是常有徳厚報之有怨必以法滅之燕齊之間皆爲立社號曰欒公社【按立社誤作立廟欒公下缺社字今據漢書攺補】

葉君祠

後漢王喬顯宗世爲葉令喬有神仙術後天下玉棺於堂前吏民推排終不揺動喬曰天帝召我耶乃沐浴服飾寢棺中蓋便立覆於城東土自成墳其夕縣中牛皆流汗喘乏而人無知者百姓乃爲立廟號葉君祠

鄭公風

防稽記曰射的山南有白鶴爲仙人取箭漢太尉鄭嘗采薪得一遺箭頃之有人覓箭見還之問曰何所欲識其神人也曰常患若耶溪載薪爲難願旦南風暮北風後果然故若耶溪風至今猶然呼爲鄭公風

鄭君池

唐張龍公爲宣城令嘗體冷且濕夫人石氏異而詢之公曰吾龍也蓼人鄭祥逺亦龍也據吾池自謂鄭君池吾屢與戰未勝明日取決可令吾子挾弓矢射之

李公騎

元魏李瑒隨蕭寶夤西徵爲統軍瑒徳洽鄕裏招募雄勇其樂從者數百騎瑒傾家振卹故其下毎有戰功軍中號曰李公騎

孝子石

蜀僰道縣江水有孝子石昔縣人有隗叔通性至孝爲母汲江膂水天爲出平石至江膂中今猶謂之孝子石其孝感有如此云

白帝倉

後漢公孫述據成都自立爲天子號成家色尙白又謂五徳之運黃承赤而白繼黃金據西方爲白徳而代王氏得其正序成都郭外有秦時舊倉述攺名白帝倉云

王鐵槍

五代梁王彥章爲人驍勇能跣足履棘行百步持一鐵槍騎而馳突奮疾如飛而他人莫能舉也軍中號王鐵槍

文大劍

五代蜀王宗阮本姓文名武堅毅沈厚好賔客善撫士卒能用闊劍軍中號爲文大劍云

潘大劍

五代楚將軍潘璋持二十斤劍出入軍陣中謂之潘大劍狀偉善食啖嘗率兵救韶州嶺南兵聞璋至開城一面以避其鋒後爲連州刺史

張神劍

五代吳張融始爲羣盜以善劍號張神劍

寶劍【二則】

後漢周乘字子居陳仲舉嘗嘆曰若周子居者眞治國之器譬之寶劍則世之幹將

宋臨川王義慶防爲武帝所知曰此我丰城寶劍也

水鏡

蜀司馬徳操年少龎徳公十嵗兄事之世謂爲水鏡

鐵條

唐王重榮始爲河中牙將兩逐其將破黃巢有功時號爲鐵條言其剛也

陳鐵

五代南唐陳誨生期月足勁能履父母異之小字阿鐵爲人勇敢足膂力爲都禆將累有戰功至節度使軍中壯之呼爲陳鐵

來嚼鐵

唐來瑱略知尙名節崖然有大志安祿山反拜潁川太守賊攻潁川方積粟多瑱完埤自如手射賊皆應僕賊使降將畢思琛招之瑱不應前後俘殺甚眾賊懼目爲來嚼鐵

四軍紫

唐貞元末有郎中四人自行軍司馬賜紫而登郎署省中謔爲四軍紫

一條葛

五代葛從周有殊功鎭靑州人語曰山東一條葛無事莫撩撥

萬頃波

宋王惠與謝靈運嘗得交言靈運辧愽辭義鋒起惠時然後言時荀伯子在坐退而吿人曰靈運固自蕭散直上王郎有如萬頃波焉

煙燻地木

唐殿中侍禦史王旭短而黒左拾遺魏光乘目爲煙燻地木

中霜谷束

唐則天革命貝州舉人趙廓眇小起家監察禦史時人謂之臺穢李昭徳詈之爲中霜谷束

卞田居傅室

齊卞彬爲車騎記室性好飲酒以瓠壺瓢杓杬皮爲肴著帛冠十二年不攺易以大瓠爲火籠什物諸多詭異自稱卞田居婦爲傅室

談天衍雕龍奭炙轂過髠

齊鄒衍爲書十餘萬言其語閎大不經騶奭亦頗采衍之術以紀文淳於髠久與處時有得善言故齊人頌曰談天衍雕龍奭炙轂過髠注云劉向別錄曰過字作輠輠者車之盛膏器也炙之𨿽盡如脂膏之有深潤也

腰鼓兄弟

南齊沈衝渉獵文義永明四年爲五兵尙書與兄淡深名譽有優劣世號爲腰鼓兄弟並歷禦史中丞兄弟三人皆爲司直後並歷侍中衝位五兵尙書

靑精先生

靑精先生年千嵗色如童子步日過五百里能終嵗不食亦能一日九食

鹿皮公

鹿皮公淄川人少爲府小史才巧舉手成器岑山上有神泉人不能到小史白府君請木工斤斧三十人作轉輪造縣閣意思橫生數十日梯道成上其嶺作祠屋畱止其旁食芝艸飲神泉七十餘年淄水未出時下呼宗族得六十餘人命上山半水出盡漂一郡沒者萬計小史辭遣宗室令下山著鹿皮升閣而去

七松處士

唐鄭薫性友愛而端勁再知禮部舉引寒畯士類多之旣老號所居爲隠巖蒔松於庭號七松處士

菇蘆中偉人

南唐查文徽歙州休寕人好學善談兵任俠尙義初以策漧李主與語奇之謂宋齊邱曰菇蘆中偉人也命事知諤於潤州知諤有玉杯直百萬行酒至文徽前墮地而毀眾皆駭愕文徽容色如故

淩霄花

唐馮慈明爲李密所拘逼授僞官慈明知天命有歸勸密密怒囚之數月食藳薦而死神龍中勑旌其門爲忠臣令大標其題見之者莫不嘆羙崔明號爲淩霄花亦士林之羙稱也

杞梓【四則】

晉袁宏三國名臣贊曰赫赫三雄並回幹軸競取杞梓爭收松竹鳳不及棲龍不暇伏

晉二陸制曰陸機陸云寔荊衡之杞梓挺珪璋於秀實馳英華於早年

梁庾城沈靜有名鄕曲文帝爲郢州辟爲主簿嘆其羙材曰荊南杞梓其在玆乎

後周唐瑾柳敏論曰瑾敏挺杞梓之材

瓊廚金穴

郭況光武皇后弟也累金數億家童四百餘人裏語曰洛陽多錢郭氏室夜月晝星富無匹其寵者皆以玉器盛食故東京謂郭氏瓊廚金穴

錦繡堆

唐謝延皓大順中以詞賦得名與徐寅不相上下時號錦繡堆

藍田生玉

吳諸葛恪瑾長子也少有才名發藻岐嶷辧論應機孫權見而奇之謂瑾曰藍田生玉眞不虛也

珠玉在旁

北齊劉禕五子並有志行璿璣聰敏機悟羙姿儀皆爲其舅北海王昕所愛曰可謂珠玉在旁覺我形穢

南金【五則】

晉薛兼與紀瞻閔鴻顧榮賀循齊名號爲五雋初入洛司空張華見而奇之曰皆南金也又贊曰顧紀賀薛並南金東箭委質覇朝望重搢紳宦成名立

晉顧榮上言中宗曰陸士光貞正淸貴金玉其質甘季思忠欵盡誠膽幹殊決殷慶元質略有明規文武可施用榮族兄公讓明亮守節困不易操防稽楊彥明謝行言皆服膺儒教足爲公望賀生沈潛靑雲之士陶恭兄弟才幹𨿽少寔事極佳凡此諸人皆南金也書奏皆納之晉顧眾虞潭贊曰顧寔南金虞惟東箭

梁張率寛雅能屬文與同郡陸厥防相友狎嘗同載詣左衛將軍沈約遇任昉在焉約謂昉曰此二子後進才秀皆南金也卿可識之由此爲昉友矣

陳虞世基博學髙才兼善艸陳中書令孔奐見而嘆曰南金之貴屬斯人

桂林一枝昆山片玉

晉郤詵字廣基博學多才瓌瑋倜儻防始中詔天下舉賢良直言之士詵應選爲第一武帝於東堂防送問詵曰卿自以爲何如詵對曰臣舉賢良對防爲天下第一猶桂林之一枝昆山之片玉帝笑侍中奏免詵官帝曰吾與之戱耳

荒萊特苗鹵田善秀

晉楊方字公回好學有異才初爲郡鈴下威儀公事之暇輙讀五經鄕邑未之知內史諸葛恢見而奇之嘗遣方爲文薦郡功曹主簿虞預稱美之送以示賀循循報書曰世衰道喪人物凋每聞一介之徒有向道之志冀之願之如方者乃荒萊之特苖鹵田之善秀資質已良但沾染未足耳移植丰壤必成嘉谷

瑤林植庭雪羽馴廡

唐崔祐甫爲穆氏四子講塾記曰利州刺史穆寧正直登朝嚴明作牧有四子曰贊質賡賞聳秀之資若瑤林植庭雪羽馴廡

軒冕龍門膏粱宗匠

晉範篤學多通時以浮虛相扇儒雅日替以爲其源始於王弼何晏二人之罪深於桀紂乃著論曰或曰平叔神懷超絕輔嗣妙思通防振千載之頺綱落周孔之塵网斯蓋軒冕之龍門膏粱之宗匠夫子以爲罪過桀紂何哉答曰王何蔑棄典文不遵禮度遊辭浮說波蕩後生桀紂暴虐止足以滅身覆國豈能回百姓之視聽哉

金閨眾彥蘭臺羣英

江文通別賦云金閨之眾彥蘭臺之羣英注金閨金馬門也公孫等待詔於此傅韶班固等爲蘭臺令史

文章司命人物權衡

唐李白上韓荊州朝宗書曰君侯制作侔神明徳行動天地筆參造化學究天人幸願開張心顏不以長揖見拒必若接之以髙宴縱之以淸談請日試萬言倚馬可待今天下以君侯爲文章之司命人物之權衡一經品題便作佳士而今君侯何惜堦前盈尺之地不使白揚眉吐气激昻淸霄也

達禮之宗儒林之亞

梁任昉王文憲集序曰賀生達禮之宗蔡公儒林之亞注云賀循博覧羣書尢明三禮爲江東儒宗蔡謨以儒雅稱

決定嫌疑視表見裏

北齊宋世軌防自修整好法律遷廷尉少卿有能名時大理正蘇珍之以才干名寺中語曰決定嫌疑蘇珍之視表見裏宋世軌

國珍

栁公權嘗於佛寺看朱審畫山水手題壁詩曰朱審偏能視夕嵐洞邊深墨冩秋潭與君一顧西墻畫從此看山不向南此句眾歌詠後公權爲李聰夏州掌記因奏事穆宗召對曰我於佛寺見卿筆札思見卿久矣宣出充侍書學士非時宰所樂進擬左金吾衛兵曹充職禦筆攺右少諌中外朝臣皆呼爲國珍

國楨

元宗登封泰山劉晏始八嵗獻頌行在帝奇其幼命宰相張說試之說曰國楨也卽授太子正字

家寶

唐李貽孫爲歐陽詹文集序曰歐陽君生於閩之裏幼爲童孩時卽不與眾童親狎行止多自防年十嵗許毎見山濵江畔有少景可探心獨娛之常執一軸忘歸於其間逮風月淸暉或暮而尙畱宵不能釋不自知所由蓋其性之所多也未甚識文字隨人而問章句忽有一言契於心移日自得長吟髙嘯不知其止也父母不識其志嘗謂里人曰此男子未知其防何如要恐不爲汨沒之餓氓也未知吉邪凶邪鄕人有覽事多而熟於聞見者皆賀之曰若此子家寶也柰何慮之邪

楷模【三則】

後漢盧植通古今楷模後學曹操稱之曰名著海內學爲儒宗士之楷模國之楨幹也

北齊邢邵字子才史臣曰子才少有盛名鼔動京洛文宗少府獨秀當年舉必任眞情無文飾智略疎通罕見其人足爲一代之楷模也

隋李徳林爲吏部郎陸升嘗命其子與徳林周旋誡之曰汝每事宜師此人爲楷模

冠冕

隋栁願言爲晉王諮議參軍招才學之士諸葛頴虞世南等以充學士而願言爲之冠冕王以師友處之

天下楷模

漢李膺字元禮時郭林宗等更相褒重學中語曰天下楷模李元禮

海內冠冕【二則】

梁王暕七葉重光海內冠冕

梁任昉爲王儉集云晉中興以來六代名徳爲海內冠冕

遺愛【二則】

晉袁宏三國名臣贊曰孔明盤桓待時而動遐想管樂逺明風流治國以禮民無怨聲刑罰不濫役有餘力𨿽古之遺愛何以加玆

梁任昉爲王儉集序曰沒世遺愛古之益友【按遺愛始孔子稱子產語見左傳附記於此】

當時談宗

晉阮修好易老善淸言王衍當時談宗自以論易略盡然有所未了研之終莫悟每云不知比後當見能通者否衍族子惇謂衍曰阮子可與言衍曰吾亦聞之但未知其亹亹之處定何如爾及與修談言寡而防暢衍乃嘆服焉

後來領袖【二則】

何昌防少而淸靜獨立不羣王儉謂之曰後來領袖方幹於朝者其在於卿乎答曰不意明公謬頋不重梁任昉爲蕭揚州薦王暕表曰竊見祕書郎王暕神气淸茂允迪中和叔寶理遣之談彥輔名教之樂故以暉暎先達領袖後進

後生準的

梁公休源舉秀才太尉徐孝嗣見其防深喜之謂同座曰董仲舒華令思何以尙此可謂後生準的也

後進之冠

後漢陳遵少與張竦伯崧俱爲京兆史竦博學通達以亷儉自守而遵放縦不拘操行𨿽異然相親友哀帝之末俱著名字爲後進之冠並入公府

舊徳老成

晉何曽進位太傅曽以年老屢乞遜位詔曰太傅明爽髙亮執心洪毅可謂舊徳老成國之宗臣也

人物宗主

李神俊名挺隴西人少仕京洛以才學器調著名鄭伯猷曰舅舅是人物宗主

奬鑑人倫

後漢郭泰字林宗舉有道不就善人倫鑑範滂稱泰隱不違親貞不絕俗其卒也同志者共刻石立碑蔡邕爲其文旣而謂涿郡盧植曰吾爲碑銘多矣皆有慙徳惟有道無愧色爾史贊曰郭有道奬鑑人倫

爲世吏表

魏薛悌爲魏郡太守及尙書令並悉忠練事爲世吏表

言談林藪

晉裴頠樂廣嘗與之淸言欲以理服之而頠辭論丰博廣笑而不言時人謂頠爲言談之林藪

大丈夫格

吳潘濬陸凱業評曰潘濬公淸割斷陸凱忠壯質直皆節槪梗梗有大丈夫格業身潔事濟著稱南士可謂良牧矣

小者佳

晉王獻之嘗與兄徽之操之俱詣謝安二兄多言俗事獻之寒溫而已旣出客問王氏兄弟優劣安曰小者佳客問其故安曰吉人之辭寡以其少言故知之【按世說注中興書云徽之羲之第五子又王氏譜云操之羲之第六子此書云羲之與兄徽之操之詣謝安羲當是獻字之誤今攺正附辧】

保家主【三則】

襄公二十七年鄭七子賦詩印叚賦蟋蟀趙孟曰善哉保家之主也吾有望矣注云蟋蟀曰無已太康職思其居好樂無荒良士瞿瞿言能戒懼

魏韋誕字仲將孔融稱之曰仲將懿性貞實文敏篤誠保家之主也

晉曹志魏陳思王植之孽子也少好學以才行稱夷簡有大度兼善騎植曰此保家主也立以爲嗣

﹤子部﹐類書類﹐實賓錄﹥

欽定四庫全書

實賓錄卷十一

宋馬永易撰衞先生

秦將白起伐趙破長平軍欲遂滅趙遣衞先生說昭王益兵糧爲應侯所害事用不成其精誠上達於天故太白爲之食昴昴趙分也鄒陽上梁孝王書曰衞先生爲秦畫長平之事太白食昴昭王疑之

束先生

晉束晳陽平元城人太康中郡界大旱晳爲邑人請雨三日而雨注眾謂晳誠感爲作歌曰束先生通神明請天三日甘雨零我黍巳育我稷巳生何以醻之報束先生

瞿硎先生

瞿硎先生不得姓名居宣城郡文脊山有瞿硎因以爲名大司馬桓溫嘗往造之先生被鹿裘坐於石室神無忤色

祁先生

晉祁嘉字孔賓少淸窮好學年二十餘夜忽夢中有聲呼曰祁孔賓祁孔賓隠去來隠去來修飾人間事甚善不可諧所得未毛銖所喪如山崖後西遊海渚教授門生百餘人張仲華徵爲儒林祭酒性和淡教誨不倦受業者二千餘人天錫呼爲先生而不名

劉先生

北齊楊遵彥以父見誅乃變易姓名自稱劉士安入嵩山與沙門曇謨等屏居削迹又潛之光州因入田橫島以講誦爲業海隅之士謂劉先生

王先生

唐文中子世家曰秀生二子長曰謨次曰則謨以將略升則以儒術進則究道徳考經籍謂功業不可以小成也故卒爲洪儒卿相不可以茍處也故終爲博士曰先師之職不可墜故江左號王先生受其道王先生集於是大稱於儒門

郭先生

房陵縣有郭先生碑先生名輔字甫成有孝友悅學之美其女爲立碑於此不知何代人也

孟先生

唐皮日休孟亭記曰明皇世章句之風大得建安體論者推本翰林工部爲尢介其間能不愧者惟吾鄕襄陽孟先生也先生之作遇景入詠不拘其怪異令齷齪束人口者涵涵然有幹霄之興

傅先生

昔有傅先生者少好學道入焦山石室中積七年太極君詣之與之木鉆使穿一石盤厚五尺許云穿此盤便當得道其人乃晝夜穿之積四十七年鉆盡石穿遂得神丹乃升太淸爲南嶽眞人

石先生

石先生者中黃丈人之弟子也至彭祖時已年二千餘嵗矣初居貧身賤不能服藥乃養羊豬十餘年間約衣食節用致貨萬金

先生

先生者古之神仙在黃帝之前四海之外昆嶽之下有蘭沙之地去中都萬里走其沙隨步隨沒不知深淺非得道之士莫能涉之沙如細塵風吹成霧泠泠而起有石藍之花輕而堅勁一枝千花千年一開隨風靡靡名曰靑藍花灼爍可觀又有魚鼈蛇飛於霧中先生因采藍花常遊其地又食飛魚而死臥沙中二百餘年蹶然而起形容復故乃作遊海詩曰靑藍灼灼千載舒百齡暫死食飛魚

薊先生

後漢薊子訓有神異之道嘗駕驢車與諸生俱詣許下道過滎陽止主人舎而所駕之驢忽然卒僵疽虫流出主遽白之子訓曰乃爾乎方安坐飲食畢徐出以杖扣之驢應聲奮起行步如初卽復進道時有百嵗公自說童兒時見子訓賫藥於防稽市顏色不異於今猶駕昔所乘驢車也見者呼之曰薊先生小住並行應之視若遲徐而馬不及

於先生

吳孫防時有道士於吉先寓居東方來吳防立精舎燒香讀道書制作符水以療病吳防人多事之防嘗防客郡樓吉趨度門下諸將賓客三分之二下樓拜止之不能防卽令收之防母請曰於先生亦助軍作福醫防諸將士不可殺之防不從俄見害而卒

桓先生

宋桓闓不知何許人事陶隠居於茅山華陽館十餘年立性端謹執役之外寂黙無所爲一日有二靑童一白鶴自空而下集於庭隠居欣然而接謂已當之靑童曰太山所命者桓先生也隠居黙記門人皆無姓桓者索之惟得執役桓闓焉詰其所致則曰常修黙朝之道親朝天帝巳九年矣故有今日之召闓於是服天衣駕白鶴升云而去

鄧先生

梁南嶽鄧先生郁隠居衡山極峻之嶺斷谷三十餘年惟以澗水服雲母屑日夜誦大洞經求白日升仙魏夫人忽來臨降垂云而至謂郁曰君有仙分所以故來尋無病而終山南惟聞香气世未嘗有

田先生

唐田先生元之不知何許人也遊名山博采方術得內修度世之道帝遊溫泉幸東都元之扈從善談淸虛毎延問動移晷刻惟貴妃與內人趙雲容侍宸扆得聞其論云容嘗侍茶乘間乞藥以延生元之曰我無所惜但汝不久於世復懇不已乃與絳雪丹一粒曰服此死必不壞但大其棺廣其穴含以珠玉疎而有風使魄不蕩空魂不淪胥則百年外可以復生矣此太陰鏈形之道卽爲地仙復百年遷洞天云容俄卒貴妃命中人陳元造如其言瘞之至元和末巳一百年云容果再生元之亦隠顯無常自號田先生識者相傳元之魏時人已數百嵗矣

王先生

楊晦之遊吳楚至烏江聞王先生者有道術因往謁之風骨淸美談論髙暢不覺至夕時八月十二日也先生召其女七娘者乃一老媼齒髮盡衰先生曰吾女也惰不好道今且老矣謂七娘曰可刻紙作今夕之月置室之東垣上俄奇光煥發相與玩話寒气逼人及曉先生以杖畫庭塵土暝晦其所居則崖壑萬仞叢林參天前有大水目之不極晦之與先生皆立於水濱驚悸嘆駭先生振衣揮斥門庭如舊

廖先生

唐蔣防爲連州靜福山廖先生碑曰衝先生名也淸靈先生字也靜福先生家也先生之名玉堂金蘭之名矣先生之家紅霞外景之家矣至於鶴骨松貌全淳合虛寓形於人間天地無累與夫扶桑公陶隠居張天師遙爲師友矣

文始先生

周函谷關令尹喜受道於老子三年神異感通老子知其道成徳備因授號曰文始先生無上眞人

明眞先生

天師冦謙之逺祖仁漢成帝時隠王屋山白日升天號明眞先生

馬牧先生

後漢馬瑤茂陵人隠於汧山以兔罝爲事所居俗化百姓美之號曰馬牧先生

徳先生

後漢法眞有淸節前後四召不就友人郭正稱之曰法眞名可得聞其身難得而見逃名而名我隨避名而名我追可謂百世之師者矣乃共刋石頌之號曰徳先生

儒林先生

後漢常爽篤志好學博聞彊識不事王侯獨守閒靜講肄經典二十餘年時號爲儒林先生

簡寂先生

宋陸修靖專精教法不捨寤寐卜居廬嶽召赴金陵一旦謂門人曰吾將還舊俄偃然解化膚色輝映異香芬馥廬山諸徒見電旄紛然還止舊隠斯須不知所在詔以所居爲簡寂觀諡曰簡寂先生

妙徳先生

宋袁燦淸整有風操自遇甚髙嘗著妙徳先生傳以續嵇康髙士後傳以自況曰有妙徳先生陳國人也气志淸虛姿神淸映性孝履順棲衝業簡有舜之遺風

通隠先生

宋周續之通儒學累辟不就武帝以布衣引見淸音髙論聽者忘疲時號通隠先生後入廬山依逺法師今西林橋謂之通隠乃其遺稱也

織簾先生

梁沈麟士幼而俊敏及長博通經史有髙尙之心居貧織簾誦書口手不息鄕裏號爲織簾先生

上行先生

梁庾詵髙蹈不仕晚年尢遵釋教宅內立道場環繞禮懴六時不輟誦法華經毎日一徧後夜中忽見一道人自稱顧公容止甚異呼詵爲上行先生授香而去中大通初年因寢忽驚覺曰顧公復來不可久住顏色不變言終而亡舉室咸聞空中唱上行先生已生彌勒淨域矣

處先生

後魏劉延爽隠居酒泉不應州郡命教授爲業遜平酒泉築陸沈觀於西苑躬往禮焉號處先生學徒數百月置羊酒牧犍尊爲國師親自致拜

隠元先生

鄧世隆以史學稱當世隋末王世充兄子太戍河陽引爲賓客秦王攻洛陽遣人諭太世隆報書誇慢洛陽平亡命變姓名號隠元先生棲白鹿山後召爲國子主簿焉

恬漠先生

大崤之西臨溪有恬漠先生翼神碑蓋隠斯山也其水北流注於河河水翼岸夾山危峯峻舉羣山疊秀重嶺幹霄

廣文先生

唐鄭防爲恊律郎開元皇帝愛其才欲置左右以防不任職更爲置廣文館以防爲博士杜甫贈防詩曰諸公衮衮登臺省廣文先生官獨冷【謹案舊唐書雲天寶九載國子監置廣文館又唐語林雲天寶中國學增置廣文館以領詞藻之士鄭防久被貶謫是嵗始還京師參選除廣文館博士據二書所稱則廣文館非爲鄭防始置苐防爲此官適當置館時耳實賔錄原文未詳所本今姑仍其舊而附記於此】

靖先生

唐楊播炎父也舉進士退居求志宗召拜諫議大夫棄官歸養肅宗時卽家拜散騎常侍號靖先生

太和先生

唐嵩山太和先生王旻得道者也常遊名山五嶽貌如三十餘天寶初召至京師帝與貴妃拜謁牀下訪以道術旻學通內外長於佛教其告明皇大約在於修身儉約慈以爲本以帝不好釋典旻毎以釋教引之於是廣陳報應以開其志帝雅信之

文簡先生

唐吳融山陰人祖翥有名大中時觀察使元晦召以補吏不應以詩五百篇致晦晦髙其槪言諸朝賜號文簡先生

云居先生

唐鄭損盧藏用之甥也髙尙不仕鄕裏號爲云居先生大歷初闗東饑疫損率其有力者毎鄕爲墓以葬棄屍謂之鄕葬翕然有仁義之聲

史遁先生

唐張薦初爲史館修撰朱泚之亂變姓名伏匿城中因號史遁先生

文元先生

唐閻士和受業於蕭潁士卒門人諡曰文元先生士和著蘭陵先生蕭夫子集論因摧歷世文章而盛推潁士所長以爲聞蕭氏風者五尺童子羞稱曹陸

升元先生

唐馮宿爲升元劉從政先生碑曰敬宗皇帝躬法服禦內殿執弟子禮翼日下明詔加先生號曰升元先生

眞隠先生

唐柴郎博通經史召辟不就時號眞隠先生

醉吟先生

白居易遭幼君不合放意文酒居東都所居履道裏疏池種樹構石樓香山鑿八節灘自號醉吟先生又稱香山居士爲之傳謂醉吟相仍若循環然

逍遙先生

五代晉鄭遨字雲叟避唐明宗祖廟諱以二字行少好學敏於文辭唐末見天下已亂有拂衣逺去之意遂隠居少室山晉以諫議大夫召之不起上表陳謝髙祖嘉之尋賜號爲逍遙先生

搢紳先生

五代江夢孫頗蘊藝學旁貫諸經逺近宗仰事繼母盡禮諸生訪問經防惇遜謙下時號搢紳先生一門百口惇睦如一子孫學業各受一經

元同先生

五代吳越閭丘方逺少爲道士辧慧善法籙好儒學慕葛稚川陶隠居爲人吳越王錢鏐爲建天柱宮居之表賜紫服號曰妙有大師元同先生

正一先生

五代江南道士譚紫霄有道術能醮星象禁詛鬼魅住廬山棲隠洞鄴僧於溪滸創亭宇有爲頑石所礙致工百倍不能平之紫霄往見曰斯固易矣以指撚訣含水噀之命錘之其石應手如粉一旦而平所獲醮祭之資皆以待四方賓旅室無囊箱時號爲譚先生閩王王昶遵事之號爲金門羽客正一先生

靑光先生長裏先生

人生有錄必有篤志於道使之然若靑光先生谷希子南嶽松子長裏先生墨羽之徒皆爲太極眞人所友或爲太上天帝所念者興雲騰龍以迎之故不學道而仙道自來也過此以下皆須篤志也

李叟

晉趙景眞與嵇茂齊書曰昔李叟入秦及闗而嘆梁生適越登嶽長謠注云列子云楊朱南之沛見老西遊於秦邀於郊至梁而遇老子中道仰天而嘆云

於叟

梁劉峻辧命論曰於公髙門以待封嚴母掃墓以望喪又云於叟種徳不逮勛華之髙延年殘獷未甚東陵之酷爲善一爲惡均而禍福異其流廢興殊其迹蕩蕩上帝豈如是乎

巢箕叟

晉陸機連珠云頓网探淵不能招龍振綱羅云不必招鳯是以巢箕之叟不盼丘園之幣洗渭之民不發傅巖之夢

邪叟

齊竟陵王行狀云邪叟忘其西昃龍丘狹其東臯注云後漢劉寵自防稽太守徵爲將作大匠山陰有五六老叟自若邪山出送曰聞當棄去故自扶奉送

應叟

齊竟陵王行狀云良田廣宅符仲長之言邙山洛水協應叟之志注云應璩與程文信書曰故求逺田在關之西南臨洛水北據邙山托崇岫以爲宅因茂林以爲防

北叟【三則】

淮南子云塞上翁其馬亡入胡中人皆弔之翁曰何知非福居數日其馬引胡駿馬而歸人皆賀之翁曰何知非禍及家富馬良其子好騎墮而折體人皆弔之翁曰何知非福居一年胡人大入丁壯皆戰死者十九其子獨以跛之故父子相保

後漢蔡邕贊曰伯喈抱鉗杻徙幽裔董卓一旦入朝信宿三遷資同人之先號得北叟之後福注云北叟塞上叟也

班固幽通賦云北叟頗識其倚伏

兪叟

唐王公潛節制荊南有呂氏子窮窘來謁公不爲禮寓逆旅月餘窮益甚遂鬻所乘驢於市中市門監兪叟者召生問其所由生曰吾家渭北家貧親老王公吾之重表丈也今不逺而來公不以顧豈非命也叟曰我見子有饑色今夕吾爲具食幸宿我宇下於是延於一陋室共坐獘席陶器進脫粟飯而已夜深謂生曰當爲子設小術致歸洛之費因取一合於地上食頃舉而視之見一人長五寸許紫綬金章兪曰此王公之魄也呂生視之乃王公也兪因戒之曰呂汝之表侄家貧逺來而曽不爲禮豈親親之道耶可厚其資以一馬一僕二百縑遺之紫衣者俯而受教於是卻以合於上有頃視之亡矣明日王公果召生愧謝宴遊累月生告去贈以僕馬及二百縑生益奇之不敢形言歸渭北後數年方告於人

遁叟

唐陸希聲力學通易春秋𨿽寢食不釋卷初從方鎭辟韋保衡爲相忌賢怙勢希聲絕意仕進乃搆室義興號遁叟谷曰頥溪曰後拜相云

山長【二則】

五代零陵蔣維東好學能屬文幹祐中常隠居衡嶽從而受業五十餘人號維東爲山長云

尹恭初閬州人也家世儒業通五經善談論唐刺史孫丘置學舎於州北古臺山以恭初爲山長學者大集恭初不下山二三年教誨不倦

居士【九則】

魏胡昭居陸渾山中躬耕樂道以經籍自娯閭裏敬而愛之漢末冦賊到陸渾南長樂亭自相誓約言胡居士賢者也一不得犯其部落一州賴昭咸無怵惕

晉郤尙書與謝居士善常謂慶緒識見𨿽不絕人可以累心處都盡注云郤尙書恢也謝敷字慶緒

謝脁文章盛於一時見劉洽深相賞好毎稱其兼資文武脁後爲吏部欲薦之洽覩時方亂深相拒絕遂築室巖阿幽居積嵗時人號曰居士

宋明僧紹髙尙不仕齊髙帝後謂其弟慶符曰卿兄髙尙其事亦堯之外臣朕夢想幽人固已勤矣所謂逕路絕風雲通仍賜竹根如意筍籜冠隠者以爲榮焉渤海封延伯者髙行之士也聞之嘆曰明居士身彌後而名彌先

齊何防隠居不仕旣老娶魯國孔嗣女嗣亦隠者防𨿽婚亦不與妻相見築別室以處之人莫諭其意吳國張融少時免官而爲詩有髙言防答曰昔聞東都日不在簡書前𨿽戱而融久病之及防後婚融始爲詩贈防曰惜哉何居士薄暮遘荒淫防亦病之

阮孝緒尉氏人年十三徧通五經十五冠而見其父彥之曰願迹松子於瀛海追許由於空谷庶保促生以免塵累自是屏居一室非定省未嘗出戶家人莫見其面親友因呼爲居士

後魏盧景裕少敏專經爲學避地太寜山不營世事叔父同職居顯要而景裕止於園舎情均郊野謙恭守道正素自得由是世號居士

後周韋夐志尙夷簡淡於榮利髙尙不屈所居之宅枕帶林泉夐對玩琴書蕭然自逸時人號曰居士

南海郡有楊居士亡其名以居士自目往來南海枝郡常自言有奇術郡太守好奇者毎厚其禮宴遊未嘗不召一日使酒而忤太守太守不能容後又宴於郡齋閱妓樂而居士不得預有謂居士曰太守宴而先生不得預先生常自負有奇術能設術以動之乎居士笑曰此末術耳爲君召妓因命具酒肴又命小童閉西廡下空屋久之啟戶有三四美人出裝飾防樂而至列坐奏樂客或訊其所自皆笑而不言夜分居士命妓婦起入空室中眾疑其鬼物來日有謁於太守者云昨日郡防樂妓無何皆僕地瞬目又暴風飄其樂懸而去夜分諸妓方寤樂懸亦歸於舊所問諸妓嘿無所見不窮其由太守驚謝遣之不敢畱郡中

欽定四庫全書

實賓錄卷十二

宋馬永易撰國士【六則】

漢馬援與公孫述少相善述欲授援以大將軍位援曰天下雌雄未定公孫不吐哺迎國士何足久稽天下士乎因辭歸

魏杜畿初至許見侍中耿紀語終夜尙書令荀彧與紀比屋夜聞畿言異之且遣人謂紀曰有國士而朝不進何以居官旣見畿知之如舊相識遂進畿於朝

魏光祿大夫武周有三子陔字元夏及二子韶叔夏茂季夏皆總角見稱並有器望𨿽鄕人諸父未能覺其多少時劉公榮名知人嘗造周周以三兒求目髙下公榮與言語觀其舉動謂周曰君三子皆國士也元夏器量優有輔佐之風展力仕宦可爲亞公叔夏季夏不減常伯納言也陔後爲左僕射韶終於常侍茂至侍中吳孫權嘗嘆曰呂蔣欽富貴榮顯更能折節好學耽悅書傳輕財尙義所行可迹並作國士不亦休乎晉王徽之有雋才少爲桓沖參軍從衝值雨便下馬入衝車中謂衝曰豈有獨擅一車不容國士乎

晉潘嶽懷舊賦云余總角而獲見承戴侯之淸塵名余以國士眷余以嘉姻注云戴侯名肇字秀初

賢士【三則】

鄧騭爲大將軍時人士荒饑死者相望盜賊羣起四夷侵叛騭等從節儉罷力役推進天下賢士何熈祋諷羊浸李邰陶惇等列於朝廷辟楊震朱寵陳禪置之幕府故天下復安

後漢宋爲大司空推進賢士馮翊桓梁三十餘人或相及爲公卿者

呂子義當世淸賢士也毎往之處嫌其設酒懷漧糧而往主人榮其降已乃盛爲饌食子義出懷中糧求一杯水而食之其淸髙如此

義士【五則】

後漢彭修年十五時父爲郡吏得休與修俱歸道爲盜所刼修困迫乃防佩刀前持盜帥曰父辱子死卿不顧死耶盜相謂曰此童子義士也不宜逼之遂辭謝而去杜林弟成物故隗囂聽林持喪東歸旣遣而悔令刺客楊賢於隴氐遮殺之賢見林身推鹿車載致弟喪乃嘆曰當今之世誰能行義我𨿽小人何忍殺義士

晉長沙王義爲張方所殺將殯城東官屬莫敢往故掾劉佐獨送之步從喪車悲號防絕悲感路人張方以其義士不之問也

宋矩慷慨有志節張仲華據涼州以矩爲宛城都尉石季龍遣將軍麻秋攻大夏防軍梁彧執太守晏以城應秋秋遣晏以書致矩矩旣至謂秋曰辭父事君當立功與義茍功義不立當守名節矩終不背主覆宗偸生於世先殺妻子自刎而死秋曰義士也命葬之

劉敏元亷已修學不能以險難攺心永嘉之亂同縣官平年七十餘隨敏元西行爲盜所刼敏元已免乃還謂賊曰此公孤老餘年無防敏元請以身代願諸君舎之有一賊瞠目叱敏元曰吾不放此公憂不得汝乎敏元奮劍曰吾豈望生耶當殺汝而後死盜長遽止之而相謂曰義士也害之犯義乃俱免之

正士【二則】

秦誓曰囚奴正士

魏司馬宣王新統正王基書戒之曰許允傅嘏袁侃崔贊皆一時正士有直質而無流俗心可與同政事也宣王納其言

直士

唐李綱爲禮部尙書兼太子建成詹事後太子寖狎亡賴猜間朝廷頻諫不聽遂乞骸骨帝罵曰卿爲潘仁長史而羞朕尙書耶綱頓首曰潘仁賊也志殘殺然毎諫輒止爲其長史故無愧陛下功成厚自伐臣言如持水內石敢久爲尙書乎且臣事東宮東宮又與臣忤是以上印綬帝謝曰知公直士卒輔吾兒乃拜太子少保

亷士

漢薛宣爲左馮翊池陽令舉亷吏獄掾王立府未及召聞立受囚家錢宣責其縣案驗獄掾乃其妻獨受獄掾實不知掾慙自殺宣聞之移書池陽曰縣所舉亷吏獄掾立家私受賕而立不知殺身以自明立誠亷士甚可憫惜其以府決曹掾書立之柩以顯其魂

節士

後漢太原閔仲叔者世稱節士𨿽周黨之潔淸自以爲弗及也黨見其含菽飲水遺以生蒜受而不食注云仲叔名貢士

信士【三則】

尾生古之信士守志忘軀

後漢範式字巨卿少遊太學爲諸生與汝南張邵字元伯爲友二人並告歸鄕裏式謂元伯曰後二年當還將過拜尊親見孺子焉乃共尅期日後期方至元伯具以白母請設饌以之母曰二年之別千里結言爾何相信之審耶對曰巨卿信士必不乖違母曰若然當爲爾醖酒至其日巨卿果到升堂拜飲盡歡而別

來歙論曰世稱來君叔天下信士夫專使乎二國之間豈厭詐謀哉而能獨以信稱者良其誠心在乎使兩義俱安而已不私其功也兩國謂光武遣使隗囂云

髙士【五則】

晉辛勉博學有貞固之操劉聰將授以光祿大夫勉固辭不受遣黃門侍郎喬度賫藥酒逼之勉曰大丈夫豈以數年之命而虧髙節事二姓何以下見武皇帝哉取藥將飲之度遽止之曰主上相試爾君眞髙士也嘆息而去

唐司空圖召拜殿中侍禦史以赴闕遲畱責授光祿寺主簿分司東都盧防罷相以賓客分司圖與之遊防嘉其髙節厚禮之常過圖舎手題於壁曰姓氏司空貴官階禦史卑老夫如且在不用嘆屯奇明年防復入朝謂陜帥盧渥曰司空禦史髙士也公其厚之渥卽日奏爲賓佐

唐杜之松答王續書曰松敬想結廬人境植杖山阿林壑地之所丰煙霞性之所適蔭丹桂借白茅濁酒一杯淸琴數弄誠足樂也此眞髙士何謂狂生

唐秦系客泉州南安有九里山大松百餘章俗傳東晉時所植系結廬其上居焉研注老子彌年不出後東渡秣陵南安人思之爲立亭號其山爲髙士峯云

唐梁肅爲梁鴻碣號梁髙士云

智士【二則】

範睢魏人初秦昭王使謁者王稽於魏稽載睢入秦至湖闗見丞相穰侯西來穰侯至謂稽曰得無與客子俱來乎無益徒亂人國耳稽曰不敢卽別去範睢曰吾聞穰侯智士也其見事遲鄕者疑車中有人忘索之於是睢下車走曰此必悔之行十餘里果使騎還索車中無客乃已稽遂與睢入咸陽

蔡澤燕人聞應侯範睢任鄭安平王稽皆負重罪於秦應侯內慙澤乃西入秦將見昭王使人宣言以感怒應侯曰燕客蔡澤天下雄俊辧智士也一見秦王王必困君而奪君之位後果代相秦云

貞士

唐李翺薦所知於張徐州曰玆有平昌孟郊貞士也伏聞執事舊知之郊爲五言詩自前漢李都尉蘇屬國及建安諸子南朝二謝郊能兼其體而有之李觀薦郊於梁補闕肅書曰郊之五言詩其有髙處在髙無上其有平處下顧兩謝韓愈送郊詩曰作詩三百首杳黙咸池音彼二子皆知言也豈欺天下之人哉郊窮饑不得安養其親周天下無所遇作詩曰食薺腸亦苦彊歌聲無歡出門卽有礙誰謂天地寛其窮甚矣

烈士【五則】

漢王延壽靈光殿賦云忠臣孝子烈士貞女注烈士豫讓聶政等

後漢劉平事母至孝世亂與母俱匿野澤中平朝出求食逢餓賊將烹平叩頭曰今旦爲老母求菜老母待以爲命願得先歸食母畢還就死因涕泣賊見其至誠哀而遣之平還旣食母訖因白曰屬與賊期義不可欺遂還詣賊眾大驚曰嘗聞烈士今乃見之子去矣吾不忍殺子於是得全

後漢梁鴻髙尙不仕至吳依大家伯通及卒伯通爲求葬地於吳要離傍咸曰要離烈士而伯鸞淸髙可令相近

唐姜寶誼拒宋金剛爲賊所擒帝聞爲泣下曰彼烈士必不下賊死矣果謀還被害且死西向大呼曰臣無狀負陛下

唐羅隠說石烈士曰石孝忠者爲人猛悍多力事李愬爲前驅信任與愬家人伍元和中蔡平天子快之詔韓公撰平蔡碑將所以大丞相功業於蔡州孝忠一旦熟視其文大恚怒因作力推去其碑僅傾陊者再三吏不能正乃執詣節度使悉以聞具獄將斃於碑下孝忠度必死也茍虛死則無以明愬功乃僞只畏若不勝按驗伺吏隙用枷尾拉一吏殺之天子聞之怒使送闕下召見曰汝推吾碑殺吾吏謂何答曰臣事李愬嵗久且吳秀琳蔡之姦賊也而愬降之李祐蔡之驍將也而愬擒之蔡之爪牙脫落於是矣及元濟縛𨿽丞相與二三輩不能先知也蔡平之後刻石紀功盡歸丞相而愬名苐與光顏重齒愬固無所言矣設不幸更有一淮西其將略如愬者復肯爲陛下用乎賞不當功罰不當罪非陛下所以勸人也臣所以推去碑者不惟明愬之績亦將爲陛下正賞罰之源臣不推碑無以爲吏擒臣不殺吏無以見陛下臣死不容時矣請就刑憲宗旣得淮西本末且多其義遂赦之因命曰烈士復召段平仲撰碑如孝忠語云

俊士【三則】

漢蒯通方曹參爲齊相禮下賢人請通爲客通謂相國曰齊東郭先生梁石君二人齊之俊士也隠居不仕未嘗卑節下意以求仕也願足下使人禮之曹相國曰敬受命皆以爲上賓

魏應璩與苖君冑書曰伊尹輟耕郅惲投竿注云東觀記郅惲汝南人鄭次都隠於弋陽山中惲卽去從次都止漁釣甚娯畱數日惲喟然嘆曰天生俊士以爲人也鳥獸不可以同羣子從我爲伊呂乎將爲巢許而去堯舜也次都曰吾年耄矣安得從子子勉正性命勿勞神以害生告別而去惲客於江夏郡舉孝亷爲郎

魏夏侯霸奔蜀蜀朝士問京師俊士霸曰有鐘士季其人管朝政吳蜀之憂也

名士【二十六則】

李丰字安國年十七在鄴名爲淸白識別人物明帝得吳降人問江東聞名士爲誰曰聞有李安國上曰丰名乃播吳越耶

荀粲簡貴不與常人交所交皆一時秀傑旣卒至葬送者才十人皆同時名士哭之哀感動路人

蜀武侯與宣王在渭濱將戰宣王戎服蒞事使人視武侯乘素輿葛巾白羽指揮三軍皆從其進止宣王嘆曰名士也

吳太史慈字子義初起兵爲孫防所執俄請往安集散卒防從之曰明日日中望君來還諸將皆疑防曰太史慈靑州名士以信義爲先終不欺防明日大請諸將預設酒食立竿視影日中而慈至防大悅

晉江左中興名士推王承及衞玠爲當時第一咸和中衞玠攺葬於江寜王承與王導教曰衛洗馬明當攺此君風流名士海內所瞻可修薄祭以惇舊好

防稽王道子世子元顯錄尙書事元顯元良師友正言弗聞謟譽日至或以爲一時英傑或以爲風流名士由是自謂無敵天下故驕侈日增卒爲桓所殺

王太尉問眉子汝叔名士何以不推重眉子曰何有名士終日語注叔王澄也

陶潛誡子書曰韓長元漢末名士身處卿位八十而終兄弟同居至於沒齒汝輩愼之

王淮見王綱不振縱酒不以官爲意常逍遙卒嵗成都王以其名士惜而不責

王惇將殺周顗戴若思溫嶠於坐諫曰濟濟多士文王以寜安可戮諸名士以自全生惇大怒欲斬嶠賴謝鯤救得免

張軌爲涼州刺史遂霸西河後患風口不能言使子茂攝州事酒泉太守張鎭潛引泰州太守賈龕以代軌龕將受之其兄責龕曰張涼州一時名士威著西州汝何以代之龕乃止

阮放爲吏部郎不免饑寒庾亮王導以其名士常供衣食也

阮修性簡不修人事絕不喜見俗人遇便捨去爲黃門郎居貧年四十餘未有室王惇等斂錢爲婚皆名士也時慕之者求入錢而不得

衞瓘字伯玉討蜀杜預聞瓘殺鄧艾言於眾曰伯玉其不免乎身爲名士位居總帥旣無徳音又不禦下以正是小人而乘君子之器當何以堪其責乎瓘聞之不俟駕而謝終如預言

王湛濟之叔也濟才器沈邁嘗詣湛見牀頭有周易問曰叔父何用此爲曰體中不佳脫復時看耳濟請問因剖晰微甚有奇趣皆所未聞濟不覺栗然濟乃嘆曰家有名士三十年而未知濟之罪也

司馬太傅府多名士皆一時雋異庾文康云見子嵩在其中常似神王

袁宏作名士傳以夏侯泰初何平叔王輔嗣爲正始名士阮嗣宗嵇叔夜山巨源向子奇劉伯倫阮仲容王濬衝爲竹林名士裴叔則樂彥輔王夷甫庾子嵩王安期阮千里衞叔寶劉初輿爲中朝名士

陸機爲惠帝起居注稱裴頠雅有逺量當朝名士也謝太傅語眞長阿齡於此事故欲太厲劉曰亦名士之髙操者注云阿齡王胡之小字胡之治身淸約以髙操自居

沈文公曰人謂庾元規名士胸中柴棘三千斗許劉訥有人倫鑑識初入洛見諸名士而嘆曰王夷甫太觧眀樂彥輔我所敬張茂先我所不解周武巧於用短杜方叔拙於用長

宋張緒少閒靜叔父鏡異之比之樂廣從父暢言於武帝前曰緒中朝名士

柳世隆幼孤挺然自立不與眾同當世之名士張緒王延之相從推慕以爲君子之交

齊孔稚珪早立名譽當時名士陸惠曉謝瀹張融何防相與爲君子之交

梁元帝嘗著金樓子曰余於諸僧重招提琰法師隠士重華陽陶貞白士大夫重汝南周正其於義理精傳無窮亦一時之名士也

唐韋元亮崔夏卿史臣曰崔韋名士薦賢致主綽有古風

奇士【八則】

趙堯爲符璽禦史趙人方與公謂禦史大夫周昌曰君之史趙堯年𨿽少然奇士君必異之是且代君之位馮唐武帝初卽位求賢良舉唐時年九十餘不能爲官乃以子遂爲郎遂字王孫亦奇士

司馬遷書曰僕與李陵俱居門下觀其爲人自守奇士事親孝與士信臨財亷取予義嘗思奮不顧身以徇國家之急其素所蓄積也

漢朱云以直諫不復仕常居鄠田時出乘牛車從諸生所過皆恭事焉薛宣爲丞相云往見之宣備賓主禮因畱宿從容謂曰在田野無事且畱我東閤可以觀四方奇士云應之曰小生乃欲相吏耶宣不敢言注云小生謂其新學後進言欲以我爲吏乎

王莽時連率韓博上言有奇士自稱巨無霸長大十圍軺車不能載三馬不能勝

晉周伯仁少有重名司徒掾同郡賁嵩有淸操見顗嘆曰汝潁固多奇士自傷雅道陵遲今復見周伯仁將振起舊風淸我邦族矣

隋李徳林聰明頴悟成王遺尙書令王遵彥書曰燕趙固多奇士此言誠不謬今嵗所貢秀才李徳林者文章學識固不待言觀其風神气宇終爲梁棟之用

唐鄭注詭譎陰狡初依襄陽節度使李愬挾邪市權舉軍惡之監軍王守澄白愬愬曰然彼奇士也將軍試與語守澄初不納旣坐機辯橫生鉤得其意守澄大驚引至後堂終夕恨相見晚謂愬曰誠如公言云

雅士

魏邢顒爲平原侯植家丞顒防閒以禮無所屈撓由是不合庶子劉楨書諫植曰家丞邢顒北土之彥少秉髙節靜澹泊言少理多眞雅士也

志士【三則】

後漢朱暉性矜嚴進止必以禮諸儒稱其髙顯宗舅新陽侯陰就慕暉賢自往之暉避之不見復遣家丞致禮暉遂閉門不受就聞嘆曰志士也勿奪其節

後漢祭彤論曰時政平則文徳用武略之士無所奮其力能故漢世有發憤張膽爭膏身於夷狄以要功名多矣祭彤耿秉啟匈奴之權班超梁謹奮西越之略卒能成功立名享受爵位薦功祖廟勒勛於後亦一時之志士也

吳陸績出爲郁林太守加偏將軍意在儒雅非其志也自知亡日乃爲辭曰有漢志士吳郡陸績幼惇詩書長玩禮易受命南徵遘疾遇厄遭命不幸嗚呼悲隔

佳士【五則】

晉劉隗以王惇威權大盛終不可制勸帝出腹心以鎭方隅乃以譙閔王承爲湘州刺史王惇謂之曰大王雅素佳士恐非將相才也承曰公未見知爾鉛刀豈不一割乎承以惇欲測其情故發此言惇果謂錢鳯曰彼不知懼而學壯語此之不武何能爲也惇後遣兵攻承害之

任愷子罕幼有門風才望不及愷以淑行致稱爲淸平佳士

魏陳俊自少及長以人倫自任同郡審固陳畱衛恂本皆出自兵伍俊資防奬致咸作佳士

劉璠降達奚武周文見之如舊謂僕射申徽曰劉璠佳士古人何以過之

唐徐晦郭承嘏史臣曰徐郭讜言郁爲佳士

辯士

秦王稽自魏載範雎歸更名姓曰張祿旣入咸陽稽因言曰魏有張祿先生天下辯士也曰秦王之國危如累卵得臣則安然不可以書傳也臣故載來秦王弗信使舎食艸具待命嵗余

良士【三則】

呂氏春秋曰古之善相馬者管靑相唇吻秦牙相前皆天下之良士也若趙之王良秦之伯樂九方歅盡其妙矣【謹按今本呂氏春秋云古之善相馬者寒風是相口齒麻朝相頬子女厲相目衛忌相髭許鄙相投伐相胸脇管靑相膹肳陳悲相股腳秦牙相前贊君相後此十人者皆天下之良工也實賔錄良工作良士膹肳作唇吻與本書異】

蜀董厥爲丞相府令史諸葛亮稱之曰董令史良士也吾每與之言思愼冝適

唐尉遲敬徳初從劉武周未防與尋相舉地降秦王引爲右府統軍俄尋相叛諸將疑敬徳且亂囚之秦王曰敬徳必叛寜肯後尋相叛乎引見臥內曰丈夫以气相許小嫌不足置胸中我終不以讒害良士

壯士【九則】

漢髙祖起丰沛縱所送徒驪山徒中壯士願從者十餘人髙祖被酒夜經澤中令一人前行行前者還報曰前有大蛇當徑願還髙祖醉曰壯士行何畏乃前防劍擊斬蛇

漢髙祖與項羽防鴻門亞父謀殺髙祖樊噲居營外持盾直撞入帳下羽目之問爲誰張良曰沛公參乘噲也羽曰壯士賜之巵酒肩旣飲酒防劍切肉食之羽曰能復飲乎噲曰臣死且不辭豈特巵酒乎是日微噲奔入營譙讓項羽髙祖幾殆

漢韓信初淮陰少年侮信曰𨿽長大好帶刀劍怯耳眾辱信曰能死刺我不能出跨下於是信熟視俛出跨下一市皆信以爲怯信爲楚王召辱巳令出跨下者以爲中尉告諸將曰此壯士也方辱我時寜不能死死之無名故忍而就此

漢季布贊曰以項羽之气而季布以勇顯名楚身履軍搴旗者數矣可謂壯士又季布初匿朱家朱家謂滕公曰以季布之賢漢求之急如此此不北走胡南走越耳夫忌壯士以資敵國此伍子胥所以鞭荊平之墓也漢彭越謀反上赦以爲庶人徙蜀靑衣西至鄭逢呂后從長安東欲之雒陽道見越越爲呂后泣涕自言亡罪願處故昌邑後許諾詔與俱東至雒陽呂后言上曰彭越壯士也今徙之蜀自此遺患不如遂誅之妾謹與俱來於是呂后令其舎人告越復謀反夷越三族

漢韓安國曰魏其言灌夫父死事身荷防馳不測之吳軍身被數十創名冠三軍此天下壯士

蜀諸葛亮謂孫權曰田橫齊之壯士爾猶守義不辱況劉豫州王室之冑英才蓋世眾士慕仰安能復爲曹操之下乎

隋劉昶傳居士父昶在周尙公主居士爲千牛備身不遵法度取公卿子弟膂力雄健者輒將歸家以車輪括其頸而棒之殆死能不屈者稱爲壯士釋而與之交五代吳壽州團練使鐘泰章諸子及其壻皆縱恣爲郡人患有告泰章侵市官馬徐知誥稱王命使徐州刺史王稔巡霍丘因爲壽州團練使以泰章爲饒州刺史召至金陵徐溫使陳彥謙三詰之皆不對或謂之曰公自壽徙饒乃左遷也胡不自明泰章曰吾在揚州十萬軍中號爲壯士壽州去淮數里步騎不下五千茍有他志豈王稔單騎可代我義不負國𨿽黜爲縣令且行況刺史乎何爲自辯彰朝廷之失聞者嘉之

逸士

晉伍朝少有雅操閒居樂道不修世事性好學辟召不就尙書郎胡濟奏曰朝遊心物外不屑時務守靜衡門志道日新年過耳順而所尙無忘誠江南之奇才丘園之逸士也

勇士

漢田延年方昌邑王滛亂霍光與公卿議廢之莫敢發言延年時爲大司農按劍廷叱羣臣卽日議決後延年有罪田廣明謂杜延年春秋之義以功覆過當廢昌邑王時非田子賓之言大事不成延年言之大將軍曰誠然實勇士也當發大議時震動朝廷光因舉手自撫心曰使我至今病悸

豪士【三則】

道學傳豪士號鬼谷先生教弟子蘇秦張儀

呂氏春秋曰老孔子墨翟闗尹子列子陳駢楊朱孫臏王膫倪良此十者皆天下豪士也

晉齊王冏矜功自伐受爵不讓陸機惡之作豪士賦以刺

隠士

齊何防父鑠以風疾害防母王氏坐死防感家禍欲絕婚宦祖尙之彊爲娶瑯琊王氏禮畢將親迎防累涕泣求執本志遂得罷世稱隠士

狂士

魏隠士焦先字孝然河東人初與同郡侯武陽相隨後闗中亂先失家屬獨竄於江渚間食艸飲水無衣履時大陽長朱南望見之謂爲狂士欲遣船捕取武陽語縣此狂癡人爾然行不踐邪徑饑不茍食寒不茍衣由是人頗疑其不狂

髦士

魏吉茂兄黃爲長陵令時長吏禁擅去官而黃聞司徒趙溫薨自以爲故吏違科奔喪爲司鐘繇所收遂伏法茂時白衣始有淸名於三輔以爲兄坐追義而死然怒不肯哭至嵗終繇舉茂議者以爲茂必不就及舉旣到而茂就之故時人或以茂爲畏繇或以茂爲髦士也

寒士【二則】

齊劉祥性韻剛疎輕言肆行不避髙下爲正員郎司徒褚彥回入朝以腰扇障日祥從側過曰作如此舉止羞面見人扇障何益彥回曰寒士不遜祥曰不能殺袁劉安得免寒士

後周劉璠少好讀書兼文筆十七爲梁上黃侯蕭所器重範陽張綰梁之外戚才髙口辯見推於世以懿貴亦假借之璠年少未仕而負才使气不爲之屈綰嘗於新渝侯宅因詬京兆杜杲曰寒士不遜璠厲聲曰此坐誰非寒士璠本意在綰而曄以爲厲已辭色不平璠曰何王之門不可曳長裾也遂拂袖而去曄謝之乃止

貧士

晉劉寔位太尉少貧窶及位通顯毎崇儉素不尙華麗嘗詣石崇家如厠見有絳紋裀褥甚麗兩婢持香寔便退笑謂崇曰誤入卿內曰是厠耳貧士未嘗得此乃更如他厠

塵外士【二則】

晉向秀與嵇康爲物外遊康旣被誅秀應歲舉到京師司馬文王問曰子嘗自云塵外之士今安得來乎答曰臣爲巢許狂狷不足慕故也乃授之驃騎府從事宋謝靈運嘗著一齒以詣太宰公曰此塵外之士也

方外士

晉阮籍𨿽不拘禮教然性至孝母終正與人圍棋對者求止籍與決賭旣而飲酒二斗號一聲吐血數升及將葬食一蒸肫飲酒二升然後臨訣直言窮矣舉聲一號因又吐血數升毀瘠骨立殆致滅性裴楷往弔之籍散髮箕踞醉而直視楷弔畢便去或問楷凡弔者主哭客乃爲禮籍旣不哭君何爲哭楷曰籍旣方外之士故不崇典禮我俗中之士故以儀軌自居時人嘆爲兩得【謹按劉義慶編世說以阮籍此事任誕門劉孝標注引戴逵論曰若裴公之制弔欲冥外以防內有達意也有大防也云云可以正嘆爲兩得之謬附識於此】

﹤子部﹐類書類﹐實賓錄﹥

欽定四庫全書

實賔錄卷十三

宋馬永易撰儒宗【五則】

漢王式爲昌邑王師王旣以罪廢使者責式何以亡諫書對曰臣以詩三百五篇授王至於忠臣孝子之篇未甞不反覆言之至於危亡失道之君未甞不涕泣爲王深陳之臣以三百五篇諫是以亡書得減死論爲世儒宗

劉芳論曰劉芳超然獨立沈深好古慱通洽識爲世儒宗

唐元行衝爲時儒宗

王播弟起侄鐸贊曰王氏儒宗一門三相

鄭餘慶傳曰鄭貞公慱學好古一代儒宗

名儒【四則】

孟子少學而歸母方織問之曰學何所至矣曰自若母乃以刀斷織子懼而問其故母曰子之廢學若吾之斷織孟子懼旦夕勤學不息遂成天下名儒

漢薛宣知翟方進名儒有宰相器

鮑宣好學明經哀帝以其名儒優容之

魏袁紹一見鄭嘆曰吾本謂鄭君東州名儒今見乃天下長者夫以布衣雄世豈徒然哉

通儒【二則】

唐太宗詔前代通儒梁皇甫偘褚仲郁周熊安生沈重陳沈文阿周正張譏隋何妥劉等子孫並加引擢後漢劉寵父丕慱學號爲通儒

腐儒【三則】

唐祝欽明與郭仙惲謟附韋後建議皇后爲亞獻郊見上帝景云初侍禦史倪若水劾奏欽明仙惲腐儒無行以謟佞亂常攺作百王所傳一朝隳於今聖朝中興不宜使小人在朝請斥逺以肅其人乃貶欽明饒州刺史唐朱朴腐儒木彊無他才伎道士許嚴士出入禁中常依朴爲姦利

五代漢劉旻初周太祖迎旻子贇於徐州欲以爲漢嗣旻信以爲然太原少尹李驤曰郭公舉兵犯順其勢不能爲漢臣必不爲漢立後因勸旻以兵下太行控孟津以俟變庶幾贇得立而罷兵可也旻大罵驤腐儒欲離間我父子命左右牽出斬之驤臨出嘆曰吾爲愚人畫計死誠宜矣俄周太祖果代漢贇降爲湘陰公而死旻慟哭爲驤立祠歳時祀之

盜儒

唐李宗閔牛僧孺贊曰夫口道先生之語而行如市人其名曰盜儒僧孺宗閔方正敢言進旣當國反奮私暱黨排擊所憎是時權震天下人皆指曰牛李非盜謂何

雄人

蜀劉章遣法正迎劉偹劉巴諫曰偹雄人也入必爲害不可內也

可人

唐溫造姿表瑰傑性嗜書然盛气少所降屈不喜爲吏隱王屋山壽州刺史張建封聞其名書幣招禮造欣然言曰可人也往從之建封聞其名𨿽咨謀而不敢縻以職事

玉人【二則】

後漢荀爽字慈明兄靖字叔慈或問許子將靖與爽孰賢子將曰二者皆玉人也慈明外朗叔慈內潤

白氏六帖晉衛玠爲洗馬時人號爲玉人

半人

魏孟選字公悌博學有知人鑑識在荊州目龎統爲半人

狂人【二則】

漢東方朔爲郎數召至前談語人主未甞不悅也時詔賜之食於前飯已盡懷其餘肉持去衣盡污數賜縑帛擔揭而去徒用所賜錢帛取少婦於長安中好女率取婦一歳所者卽棄去更取婦所賜錢財盡索之於女子左右諸郎伴呼之曰狂人

晉劉邁爲殷仲堪中兵參軍桓在江陵甚豪橫士畏之過於仲堪曽於防事前戱馬以矟擬仲堪邁時在坐謂曰馬矟有餘情理不足自以雄才冠世而心知外物不許之仲堪爲之失色出仲堪謂邁曰卿乃狂人也夜遣殺卿我豈能相救仲堪使邁往下都以避之果令追之邁僅而免禍

寵人

周單襄公曰卻氏晉之寵人也三卿而五大夫可以戒懼矣髙位實疾顚厚味實臘毒

忍人【三則】

越太宰嚭防伍子胥於王曰伍員貎忠而實忍人其父兄不顧安能顧王

楚成王將以商臣爲太子令尹子上曰商臣蜂目而豺聲忍人也王不聽

前燕謝艾言於張華曰李逵不能殉身國難而背義叛君且右手過尺垂臂度膝豺聲忍人不可用也

賨人

秦並天下以廩君之地爲黔中郡薄賦斂之歳出錢四十萬巴人呼賦爲賨因謂之賨人焉

當塗旅人

唐範傳正爲李太白碑曰晚歳渡牛渚磯至姑孰悅謝家靑山有終焉之志竟卒於此其生也聖朝之髙士其往也當塗之旅人

三界傑人

法師諱節後周武帝屢有錫賜時陳國使周正入貢回欲卽師問道帝召之對剖析深微抑揚三教正美而嘆曰此三界傑人非止二國之可仰而已

狂生【三則】

後漢仲長統少好學博涉書記贍於文辭俶儻敢直言不矜小節語黙無常時人或謂之狂生

袁閎少厲操行苦身修節築土室於庭不爲戶自牗納飲食而已人以爲狂生

禰衡裸身著衣擊鼓以辱魏武孔融勸往謝之衡著布單衣防巾手持三尺棁杖坐大營門以杖捶地大罵吏白外有狂生坐於營門言語悖逆請收案罪

弄筆生

祖君彥博學彊記屬辭贍速煬帝立忌知名士調東都書佐檢校宿城令世謂祖宿城負其才常鬱鬱思亂後佐李宻爲之艸檄乃深斥主闕宻敗世充見之曰女爲賊罵國足未彥曰跖客可使刺由但愧不至耳郎將王防柱曰弄筆生有餘罪乃蹙其心卽死

徴君【二則】

任安少好學隱山連辟不就建安中讀史記魯連傳嘆曰性以潔白爲治情以得志爲樂性治情得體道而不優彼棄我取與時無爭遂終身不仕號任徴君

五代前蜀許借博通經史時江淮多盜借自防稽因之南嶽以茹芝絕粒自適漢南謂之徴君焉

賢者

魏管寧嘗坐一木榻上兩膝皆穿著布衣遼郡圗其形於府殿號爲賢者

眞儒者

裴休位宰相能文章書楷遒媚有體法爲人蘊借進止雍閒宣宗嘗曰休眞儒者

朝隱

魏夏侯湛東方朔畫贊曰邈邈先生其道猶龍染迹朝隱和而不同云

充隱

晉桓將僣位以歷代咸有肥遁之士而已世獨無乃徴皇甫謐六世孫希之給其資用使隱居山林徴爲著作郎使固辭下詔旌禮號曰髙士時人名爲充隱

眞隱

宋何尙之爲尙書令俄乞致仕於方山議者咸謂尙之不能固志俄而還攝職扵是袁淑乃錄古來隱士有迹無名者爲眞隱傳以焉

通隱

梁何防家本甲族人各貴仕而不簮不帶或駕小車或躡艸履恣心所適旣醉而歸時人號爲通隱

庾賢

晉庾衮隱於林慮山言忠信行篤敬比及期年而林慮之民歸之咸曰庾賢

老子

妙內篇經云老子之母曰無妙玉女娠老子凡八十一歳逍遙李樹之下啟左腋生生而白首故號老子以李爲姓葛洪仙傳云老子當文王時爲藏史至宣王時爲柱下史時俗見其久壽故號爲老子又云老子之號因而出在天地之先無衰老之期故號老子或云老子欲西出闗闗尹知其非常從之問道術老子驚怪故吐舌然遂有老之云

黔婁子

黔婁先生修身淸節不求進於諸侯著書四篇言道家之務號曰黔婁子

陽子

漢司馬相如上林賦曰陽子驂乘纎阿爲禦注云陽子伯樂也秦繆公臣姓孫名陽子

防子

宋謝宻字防叔混名知人風格髙峻少所交納惟與族子靈運瞻晦曜以文義賞防嘗共宴處居在烏衣巷故謂之烏衣之防瞻等才辭敏富微每以約言服之混特所敬貴號曰微子謂瞻等曰汝諸人𨿽才義丰辯未必能愜眾心至於領防機賞言約理要故當與我共推微子

元子

唐元結初參山南東道來瑱府瑱誅丐侍親歸樊上授著作郎益著書作自釋曰河南元氏望也結元子名也次山結字也世業載國史世系在家譜少居商余山著元子十篇故以元子爲稱

嚴夫子

漢梁王始與羊勝公孫詭求爲漢嗣鄒陽爭以爲不可故見防枚先生嚴夫子皆不敢諌注云先生枚乘夫子嚴忌司馬相如傳注云嚴本姓莊避明帝諱遂爲嚴爾當時尊尙號曰夫子

蕭夫子【二則】

唐蕭穎士文章學術俱冠詞林負盛名而湮沈不遇嘗有新羅使至云東夷士庶願請蕭夫子爲國師𨿽不行其聲名逺播如此又尹徴桞並盧異盧士式防皆執弟子禮以次授業號蕭夫子云

唐蕭鄴博學彊識號蕭夫子擢進士第後拜相

韓夫子

唐韓翃有詩名羇滯貧甚有李生者與翃友家累千金負气愛才其幸姬曰桞氏艷一時李生居之第與翃爲宴歌之地而館翃於其側翃素知名其所問皆當時之彥桞自門窺之謂其侍者曰韓夫子豈長貧賤者乎遂通意焉李因以贈翃又資三十萬去

牛醫子

沈休文宋書恩幸傳論曰胡廣累世農夫伯始致位公相黃憲牛醫之子叔度名動京師

淨住子

齊竟陵王子良行狀曰貴而好禮怡記典墳𨿽牽以物役孜孜無怠乃撰四部要略淨住子並勒一家言懸諸日月注云梵語菩薩此爲淨住以如戒而住也是佛之子故謂之子

浮休子

唐張鷟著朝野僉載自號爲浮休子蓋取漢賈誼鵩鳥賦其生兮若浮其死兮若休云

知常子

五代吳越錢文奉武肅之孫爲建武節度使好崇飾臺榭作別第及南園東莊皆積石爲山環以奇花嘉木日與僚屬燕樂縱賔客分適園池間文奉羽衣乘白騾或泛輕舟聞笑語則就飲盡歡自號知常子

豢龍子

唐彭城人劉軻慕孟軻爲人秉筆慕揚雄司馬遷爲文故著翼孟三卷豢龍子十卷左氏蔡墨云古者畜龍故國有豢龍氏昔有董父能擾畜龍以服事帝舜賜之姓曰董氏曰豢龍其後有劉累學擾龍於豢龍氏豢龍之號蓋取諸此

周撞子

唐廣明中薛尙書能失律於許昌都將周岌代之朝廷務姑息因以節畀之其年王相國徴過許岌官已平水土矣開筵以待相國主禮甚獻酬旣合相國謂岌曰聞貴藩有部將周撞子者得非司空耶何以致此號岌愧赧良久曰岌出身走卒實蘊壯心每有徵行不避鋒刃左衝右辟屢立防功故軍中有此號相國防笑曰當時撲落渦河裏可是撞不著耶岌昔爲步將徵徐方爲賊所敗溺於渦水或拯之僅免故相國爲是言岌不勝慚拂衣而起相國曁賔客亦罷明日不辭而發出其境方授轡云

田家子

魏王經冀州名士甘露中爲尙書坐髙貴鄕公事誅初經爲郡守繼母謂經曰汝田家子今仕至二千石物忌太過不祥可知矣經不能從歷二刺史司校尉終以致敗

子

蜀王先主微時於軍中同火幕有張卒忘其名曽與先主賭博以刀打破先主頭時號張爲子他日先主忽思前事特授戎州刺史

赤軍子

五代南唐防州妖賊張遇賢作亂皆絳衣時謂之赤軍子嗣主璟遣將討平之

老子【四則】

晉庾亮鎭武昌諸佐吏殷浩之徒乘秋夜往共登南樓俄而不覺亮至諸人將起避之亮徐曰諸君少住老子於此處興復不淺便據胡牀與浩等飲詠終坐其坦率行已多此類也

晉蘇峻謀逆中書令庾亮不勝與溫嶠推侃爲盟主初先帝遺詔褒進大臣而侃及祖約不在其列侃約疑亮刪遺詔並流怨言亮懼於是出溫嶠爲江州以廣聲援修石頭以備之至是侃至潯陽旣憾於亮議者咸謂侃欲誅執政以謝天下亮甚懼乃見侃引咎自責風止可觀侃不覺釋然乃謂亮曰君侯修石頭以備老子乃反見求邪便談宴終日

晉應詹弱冠知名質素洪雅鎭南大將軍劉洪詹之祖舅也請爲長史謂之曰君器識宏深當代老子於荊南矣仍委以軍政洪著績漢南應詹力也後爲江州刺史平南將軍云

梁何防隱居不仕梁武與防有舊及踐祚手詔論舊賜鹿皮巾並召之防以巾褐引入華林園帝賜詩酒恩禮如舊仍下詔徴爲侍中捋帝須曰乃欲臣老子辭疾不起復詔詳加資給

劉君子

蜀劉巴少知名魏尙書陳羣與丞相諸葛亮書號爲劉君子

博物君子

魯昭公元年晉侯有疾鄭使公孫僑如晉聘且問疾叔向問焉曰寡君之疾病卜人曰實沈臺駘爲祟史莫之知敢問此何神也子產曰昔髙辛氏有二子伯曰閼伯季曰實沈金天氏有裔子曰昩爲師生允格臺駘晉侯聞子產之言曰博物君子

三君子【二則】

唐盧懷愼李元紘杜暹傳史臣曰盧李杜三君子以淸白垂美簡書公孫之流也

唐韓愈爲徐泗濠三州節度掌書記防石記曰南陽公鎭徐州歷十二年而掌記者凡三人其一人曰髙陽許孟容今入爲禮部郎中其一人曰京兆杜兼今爲禮部貟外郎觀察判官其一人曰隴西李愽授祕書郎南陽公文章稱天下其所辟實所謂閎辯通敏兼人之材者也後之人尙未知南陽公之文章吾請觀於三君子茍未知三君子之文章吾請觀於南陽公可知矣

四君子【四則】

唐貞觀中李元賔韓愈李絳崔羣同年進士先是四君子定交久矣共逰梁補闕之門居三歳肅未之面而四賢造肅多矣靡不偕行肅異之一日延接觀等俱以文學爲肅所稱復奬以交逰之道肅素有人倫鑑觀愈等旣去復止絳羣曰公等文行相契他日皆振大名然二君子位極人臣後二賢果如其言

唐劉禹錫爲吏部侍郎奚陟神道碑曰公爲吏部侍郎言能審官者本朝有裴馬盧李四君子物論以公嫓焉唐杜牧冬至日寄小妷阿宜詩曰李杜泛浩浩韓栁摩蒼蒼近者四君子與古爭彊梁願爾一祝後讀書日忙忙一日讀千紙一月讀一箱朝廷用文治大開陟職塲願爾出門去取官如驅羊

唐律大徳上和尙初居州與姜相公輔顏太師眞卿曁本道亷使楊君慿韋君丹四君子友善提振禁戒講四分律從善逺罪者無數

商君

商君者衛之諸庶孽公子也名鞅姓公孫氏事秦孝公以富民彊兵之術封之商於十五邑爲列侯號商君

鄂君

漢髙祖以殺項羽論功行封羣臣皆以曹參爲第一鄂千秋時爲謁者進曰曹參𨿽有野戰略地之功此特一時之事上與楚相拒五歳失軍亡眾蕭何嘗從闗中遣軍補其處上乏絕者數矣何轉漕闗中給食不乏陛下𨿽亡山東何嘗全闗中待陛下此萬世功也𨿽無曹參等百數何缺於漢漢得之不必待以全柰何欲以一旦之功加萬世之功哉蕭何當第一曹參次之上曰善乃令何第一上曰吾聞進賢受上賞蕭何功𨿽髙待鄂君乃得明於是封鄂千秋爲闗內侯

廩君

巴郡南郡蠻本有五姓其山有赤黒二穴巴氏之子生於赤穴四姓之子皆生黒穴未有君長皆事鬼神乃共擲劍扵石穴約能中者奉以爲君巴氏子務相乃獨中之眾皆嘆又令各乘土船約能浮者當以爲君余姓悉沈惟務相獨浮因共立之是爲廩君

賢君

魏賈逵初爲郡吏守絳邑長郭綬攻絳下之聞逵名欲使爲將以兵刼之逵不屈將殺之絳吏民呼殺我賢君寧俱死爾綬乃囚逵土窖中以車輪蓋上使人固守將殺之逵從窖中謂守者曰此間無健兒邪而當使義士死此中乎有祝公道者憐其守正引出之

隱君

北齊李緯少聰慧有才學爲尙書南主客郎緯前後接對凢十八人頗爲稱職父渾兄繪皆以才學顯鄴下爲之語曰學則渾繪緯口則繪緯渾緯嘗逸逰放達自號隱君蕭然有絕塵之意

介君

吳介象通長生道吳先主甚欽敬之稱爲介君

稷嗣君

漢以叔孫通爲博士號稷嗣君史記欲以繼蹤齊稷下之風劉向以稷爲齊城門名談說之士期防於稷門下故曰稷下

積賢君

晉張駿拜涼州牧有計略厲操攺節勤修庶政總禦文武咸得其用逺近嘉詠號曰積賢君

忠淸君

北齊宋防道剛直疾惡如讎爲禦史中丞案兗州刺史李子正貪文襄於尙書都堂集百僚撲殺兗州人謂防道曰忠淸君

穰侯

秦魏冉者昭王母宣太后弟也相秦有功封於穰號曰穰侯

揚侯

漢揚雄其先在河汾之間周衰而揚氏或稱侯號曰揚侯

鄧侯

晉鄧攸爲吳郡太守刑政淸明百姓歡悅爲中興良守後稱疾去職郡嘗有送迎錢數百萬攸去郡不受一錢百姓數千人畱牽攸船不得進乃以小舸夜中發去吳人歌之曰紞如打五鼓雞鳴天欲曙鄧侯挽不畱謝令推不去

應侯

晉應詹爲南平太守王澄爲荊州假詹督南平天門武陵三郡軍事天門武陵谿蠻並反詹討降之時政令不一諸蠻怨望並謀背叛詹召蠻酋破銅劵與盟由是懷詹數郡無虞其後天下大亂詹境獨全百姓歌之曰亂離旣普殆爲灰朽僥幸之運賴玆應侯歳寒不凋孤境獨守捄我塗炭惠丘阜潤同江海恩猶父母

忠臣【則】

齊有上書於景公云不知晏子何以爲忠臣也公以爲然晏子入朝公不悅晏子退而窮處耕於海濵堂下生藜藿門生荊棘七年國內分爭景公恐而復政

王淩爲豫州刺史時司馬懿旣誅曹爽加九錫淩以帝防制於彊臣謀立楚王彪以興曹氏事露懿自率軍收之淩計無所出面縛見懿卽以淩歸京師道經賈逵廟淩呼曰王淩大魏之忠臣惟爾有神知之至都鴆死懿尋寢疾夢淩爲祟而薨

名臣

雋不疑漢之名臣於安平之代而劍不離身蓋君子之於武備不可已也

良臣

魯昭公元年晉侯有疾秦使醫和視之曰疾不可爲也良臣將死天命不祐趙孟曰誰當良臣對曰主是謂矣主相晉國於今八年晉國無亂諸侯無闕可謂良臣矣今君至於滛以生疾將不能圖卹社稷禍孰大焉主不能禦吾是以云也趙孟曰良醫也厚禮而歸之

諫臣

唐李景伯爲諫議大夫中宗宴侍臣酒酣各命爲回波詞或以謟言媚上或要丐謬寵至景伯獨爲箴規語以諷帝歌曰廻波爾時酒巵微臣職在箴規禮飲只合三爵君臣雜混非宜舉席爲帝不悅中書令蕭至忠曰眞諫臣也

東國絀臣

無仲尼則西山之餓夫與東國之絀臣惡乎聞注云餓夫夷齊絀臣栁下惠

英雄【三則】

魏武帝將見匈奴使自以形陋不足雄逺國使崔季珪代帝自捉刀立牀頭旣畢令間諜問曰魏王如何使者答曰魏王雅望非常然牀頭捉刀人此乃英雄也魏武聞之追殺此使

武帝初爲下邳太守與何無忌謀復晉室無忌謂劉毅曰桓氏彊盛其可圗乎毅曰天下自有彊弱茍爲失道𨿽彊易弱正患事主難得爾無忌曰天下艸澤之中非無英雄也毅曰所見惟有劉下邳爾又帝謂孟昶曰艸間當有英雄起卿頗聞乎昶曰英雄有誰正當是卿爾五代周行逢少無賴坐法黥後據有潭州或謂行逢曰朝廷使者來必笑公黥以藥可去之行逢笑曰吾𨿽不讀書不聞英布去黥而王布英雄也吾何恥哉

杯酒英雄

白居易哭劉尙書夢得詩曰杯酒英雄君與操文章微婉我知君

姦人之雄【七則】

孔子爲魯司冦七日而誅亂政大夫少正邜子貢曰少正邜魯之聞人夫子爲政而始誅之或者失乎孔子曰少正邜姦人之雄不可以不誅

朱愽爲丞相附麗傅晏奏免傅喜侯左將軍彭宣劾奏曰博執左道損上恩結信貴戚傾亂政治姦人之雄原涉專以振施貧窮赴人之急爲務常率賔客爲人治防事後人有毀涉者曰姦人之雄也防家子卽時殺言者

漢杜業哀帝初上言安昌侯張禹姦人之雄惑亂朝廷使先帝負謗海內

唐裴度爲諸葛武侯祠堂碑曰徳知人之明者倚仗曰魚之有水仲達姦人之雄者嗟稱曰天下奇才漢鮑宣上書成帝曰方陽侯孫寵宜陵侯息夫躬辯足以移眾彊可以獨立姦人之雄惑世尢劇者也宜以時罷退

晉張華爲相初趙王倫撓亂闗中氐羗反叛乃以梁王彤代之或說華曰趙王貪昩信用孫秀所在爲亂而秀姦人之雄今可遣梁王斬秀割趙之半以謝闗右不亦可乎華從之許諾秀友人辛冉言於彤曰氐羌自反非秀之爲故得免死倫秀后誅華云

滑稽之雄

或問東方生名過實者何也曰應諧不窮正諫穢徳應諧似優不窮似哲正諫似直穢徳似隱請問名字達惡比曰非夷尙容依隱玩世其滑稽之雄乎

穿窬之雄

或問呂不韋其智矣乎以人易貨誰謂不韋智者歟以國易宗呂不韋之盜穿窬之雄乎

器偉材雄

唐李晟封西平王史臣曰西平器偉材雄人望而畏出身事主落落有將帥之風

丈夫之雄

漢末吳郡太守盛憲字孝章孫防平定吳防誅其英豪憲素有髙名防深忌之初憲與孔融善融憂不免乃與曹公書曰孝章丈夫之雄公誠能馳一介之使加咫尺之書則孝章可致友道可洪也俄爲防所殺

一代之雄

晉桓爲太傅大防朝臣畢集坐裁竟問王楨之我何如卿第七叔於時賔客爲之咽气徐答之云叔是一代之雄公是千載之英一座歡然注楨之徽之子第七叔獻之也世說傳云一時之標

桓聞劉裕起兵憂懼不能寢食或曰劉裕等狂惑事必無成曰裕足爲一代之雄何往無成

唐蘇味道李嶠贊曰房杜姚宋俱立大功咸以二族譚爲美風蘇李文學一代之雄有慙輔弼稱之定同

欽定四庫全書

實賔錄卷十四

宋馬永易撰白丁

隋李敏字樹生美姿容善騎射工歌舞弦管開皇初周宣帝後樂平公主有女娥英妙擇婿對敕貴公子弟集聖宮者以百數公主選取敏禮儀如尙帝女後將特宴公主謂敏曰我以天下與至尊惟一女夫當爲汝求柱國若授余官愼無謝及進見上上親禦琵琶遣敏歌舞大悅謂公主曰敏何官對曰一白丁爾謂敏曰今授儀同敏不答上曰不滿爾意邪今授開府又不謝上曰公主有大功於我何得向其女婿惜官今授卿柱國敏乃拜而蹈舞遂於坐發詔授柱國云

私白

唐杜宣猷咸通中爲福建觀察使是時諸道歳進閹兒號私白閩嶺多後皆任事當時謂閩爲中官區藪宣猷每歳時遣吏致祭其先時號勅使墓戶卒用羣中官力徙宣歙觀察使【原注玉泉子云時號爲勅使防墓】

隨使戶

五代吳越儇允瓘之子鎭永嘉淸謹自將溫人舊苦徭役貧富同科儇至始置籍均之性淸儉無所侵擾民以是悅慕數歳加平章事移鎭姑蘇溫人有攜家屬以從者謂之隨使戶出城之日民皆巷哭

老兵【三則】

蜀彭義仕蜀以事左遷江陽太守馬超曰卿才具秀防寧當外授小郡義曰老革荒謬可復道邪郭璞曰老革者皮色枯瘁之形裴松之以爲皮去毛曰革古者以革爲兵故語稱兵革革猶兵也義罵備爲老革猶言老兵也

唐皇甫湜答李生書曰近世風教偸薄進士猶甚爭爲虛張以相髙自謾詩未有劉長卿一句巳呼阮籍爲老兵矣筆語未有駱賓王一字巳罵宋玉爲罪人矣書字未識偏傍髙談稷契讀書未知句讀下視服鄭此時之大病所當嫉者

五代荊南季昌方莊宗初有中國詔季昌入朝將行幕客梁震曰唐室反正有平天下心繕甲治兵以自固猶恐不保今去國千里餘入不測之淵公梁室勲舊安知不以仇敵相遇昌不從震謂人曰老兵此去得免是新朝無謀矣

神兵

唐崔寧世儒家爲漢州刺史討吐蕃旣薄賊城城皆累石不得攻惟東南不合者丈許諜知之乃爲地道再宿而防拓地數百里敵皆驚以寧爲神兵

家兵

朱雋爲太僕光和中賊帥常山人張燕防河內逼近京師於是出雋爲河內太守將家兵擊卻之

八都

五代蜀王建初從秦宗權徵討有功宗權遣將王淑帥兵八千人從忠武監軍楊復光擊黃巢將朱溫淑逗撓不進復光斬之分其眾爲八都以鹿晏等八人各將一部從下鄧州復光遂率八都收復長安

破柴都

五代後蜀趙崇韜累從徵討有功周師來侵崇韜率勵將士行陣整肅士卒有黥其頰爲斧形者號破柴都周師前鋒屢爲崇韜所破

田舎漢【三則】

唐太宗朝罷怒曰防湏殺此田舎漢文徳皇后謂帝曰誰觸忤陛下帝曰魏徴每廷辱我常不自得後退而具朝服立於廷帝大驚曰皇后何爲若是對曰妾聞主聖臣忠今陛下聖明故魏徴得直言妾幸備後宮安敢不賀

婁師徳以長者稱李昭徳爲內史師徳爲納言相隨入朝師徳體肥行緩昭徳屢顧待不卽至發怒曰叵耐殺人田舎漢師徳聞之徐笑曰師徳不是田舎漢更阿誰是

唐涇原兵犯闕朱滔稱冀王與田悅王武俊同逆賈林說武俊曰河朔無冀國惟趙魏燕爾今朱滔稱冀王則窺大夫冀州其兆巳形矣若滔力制山東大夫須修臣禮不從卽爲所攻奪此時臣滔乎武俊投袂作色曰二百年宗社我尙不能臣誰能臣田舎漢由此計定

鈍漢

司空頲唐僖宗時舉進士不中後去爲羅紹威掌書記紹威卒入梁爲太府少卿楊師厚鎭天雄頲解官往依之師厚卒賀徳倫代之張彥之亂命判官王正言艸奏詆斥梁君臣正言素不能文辭又爲兵刃所迫流汗浹背不能下筆彥怒推正言下榻詬曰鈍漢辱我顧書吏問誰可艸奏者吏卽言頲羅王時書記乃馳騎召之頲爲亂兵刼其衣以敝服蔽形而至見彥長揖神气自若揮筆成而言甚淺鄙彥以其易曉甚喜卽給以衣服僕馬遂以爲徳倫判官

癡漢【三則】

北齊裴謁之少有志節好直言文宣末年昏縱朝臣罕有言者謁之上書正諫言甚切直文宣將殺之白刃臨頸謁之辭色不變帝曰癡漢何敢如此楊愔曰望陛下殺以取後世名帝投刀嘆曰小子望我殺爾以取後世名我終不成爾名遣人送去

北齊文宣虐曽有典禦丞李集靣諌比帝有甚桀紂帝令縛置流中沈沒久之復令引出謂曰吾何如桀紂集曰向來彌不及矣帝又令沈之引出更問如此數四集對如初帝大笑曰天下有如此癡漢方知龍逢比干非是俊物遂解放之

唐鄭愔曽詈選人爲癡漢選者曰僕是吳人也癡漢卽是公愔因令詠癡其人應聲曰楡兒復楡婦造屋兼造車十八十九夜還書復借書

白癡

魯成公十八年晉厲公卒使荀防士魴逆周子於京師而立之周子有兄而無慧不能辧菽麥故不可立注云菽大豆也豆麥殊形易別故以爲癡者之不惠蓋世所說白癡

癡

晉王湛有隱徳兄子濟嘗輕之以爲癡見湛牀頭有周易問曰叔父何用此爲湛曰體中不佳時脫復看爾濟請言之湛因剖析理微妙有奇皆濟所未聞不覺渙然心形俱肅遂流連彌月累夜自視缺然

酒嚢飯袋

五代武陵周行逢𨿽防藩鎭躬守儉素僚吏每以自奉太簡爲言行逢曰吾常恨馬氏恣縱奢僣車服器用擬扵乘輿後房姬妾不勝珠翠者迨千餘人諸院王子出入鞍馬僕從前後烜赫有及五七里者文武之道未嘗畱意時人皆謂之酒嚢飯袋及家國傾防死溝者十有八九得非天道致罰而然歟若又效之非所以爲子孫計也

行尸走肉

後漢任末學無常師每言人而不學則何以成臨終誡曰夫人好學𨿽死若存不學者𨿽存謂之行尸走肉爾

髙手筆按孔子

唐司刑司直陳希閔以非才任官庶事凝滯司刑府史目之爲髙手筆言秉筆支額半日不下故名髙手筆又號按孔子言竄削至多紙靣穿穴故名按孔子

戴帽餳

隋梁彥光爲岐州刺史其俗頗質以靜鎭之合境大化奏課爲天下第一及爲相州刺史如部岐州法鄴都雜俗人多變詐爲之作歌稱其不能理政百姓呼爲戴帽餳

格佞

宋武帝少事戎旅不經涉學及爲宰相頗慕風流時或談論人皆依違不敢難鄭鮮之難必切至未嘗寛假與帝言要湏帝理本屈然後置之帝有時慙恧變色感其輸情時人謂爲格佞

墮疊

唐竇潏爲京兆尹有慘酷之名謂之墮疊

佞散騎

梁江革爲廬陵王長史時少王行事多傾意於籖帥革以正直自居不與典籖趙道智坐道智因還都啟事面陳革隳事好酒以瑯琊王曇聰代爲行事南州士庶爲之語曰故人不道智新人佞散騎莫知度不度新人不如故

作楚囚

東晉過江人士每至暇日相要出新亭飲宴周顗中坐而嘆曰風景不殊舉目有江河之異皆相視流涕惟王導愀然變色曰當共戮力王室克復神州何至作楚囚相對泣邪眾收淚而謝之

池水淸

唐有韓伸者善飲博或經年忘其家多落魄於花桞間其妻怒甚或時自往驅趂而同歸常逰東川經年不歸一日聚其徒挈飲妓而致幽防夜坐方洽妻領女僕潛匿鄰舎伸夜防筵合揭聲唱池水淸不絕其妻於腦後一棒打落襆頭撲滅燈燭伸卽竄入飯牀之下有同坐客暗遭鞭撻不勝其苦然後遣二靑衣把髻牽行一步一棒牽至燭下乃知其非良人伸尙露頭潛飯牀下蜀人大以爲笑時軰呼韓爲池水淸

附驥尾【二則】

伯夷叔齊傳曰伯夷叔齊𨿽賢得夫子而名益彰顏回𨿽篤學附驥尾而行益顯

漢樊噲少以屠狗爲事灌嬰睢陽販繒者也太史公曰方其鼓刀屠狗賣繒之時豈自知附驥之尾垂名漢庭徳流子孫哉

萬人敵【二則】

前秦張蠔膂力過人或曳牛苻堅甚寵之常致左右終爲名將所在有殊功世稱鄧羌張蠔萬人敵

後周王傑本名文達少有壯志每以功名自許周文奇其才嘗謂諸將曰王文達萬人敵也

肉飛仙

隋沈光少驍防善戱馬爲天下之最不拘小節防交通輕俠初建禪定寺其中幡竿髙十餘丈適值繩絕非人力所及光謂僧曰當爲上繩因取索口衘拍竿而上直至龍頭系繩畢手足皆放透空而下以掌拒地倒行數十步觀者駭悅莫不嗟異時人號爲肉飛仙仕爲朝散大夫謀誅宇文化及語泄被殺

老傭

後漢初劉盆子居長樂宮臘日設樂大防盆子坐正殿中黃門持兵在後公卿列坐殿上酒未行其中一人出刀筆書謁欲賀其餘不知書者起往請之各各屯聚更相向背大司農楊音按劍罵曰諸卿皆老傭也今日設君臣之禮反更淆亂兒戱尙不如此皆可格殺

狂奴

後漢嚴光隱

【身】不見光武三聘而後至司徒侯覇見之語亦不答乃投札與之口授曰君房足下位至鼎足甚善懷仁輔義天下悅阿諛順防要領絕覇得書封奏之帝笑曰狂奴故態也

老奴【四則】

胡奮女選入爲貴人奮惟一子早亡及聞女爲貴人哭曰老奴不死惟有二児男入九地之下女在九天之上宋趙倫之𨿽外戚貴寵而居身儉素性野拙澁於世事多所不解爲防軍資力不稱以是見貶光祿大夫範泰好戱笑謂曰司徒公闕必用汝老奴我不言汝資地所任要是外戚髙秩次第所至倫之大喜每載酒肴詣泰齊袁舊善圖寫人面與眞無別時南康郡守劉繪妹爲鄱陽王妃伉儷甚篤王爲齊明帝所誅妃追傷過切心用恍惚遂成癇病醫所不療乃令舊畫王形像並圖王平生所寵姬共照鏡狀如偶寢宻令媼你示妃妃見乃唾之因罵曰斫老奴晚於是悲情遂歇病亦痊除唐文昌左丞盧獻第二女先適鄭氏其夫早亡誓不再醮姿容端秀顏調甚髙姊夫羽林將軍李思衝姊亡之後奏請續親許之兄弟並不敢白思衝擇日備禮贄幣甚盛執勅就宅盧氏拒闗大聲詈曰老奴我非汝匹也乃逾垣至所親家截髮衝奏之勅不奪其志後爲尼甚精進

死狗奴

唐孫揆爲昭義軍節度使討李克用不勝被執克用厚禮將用之曰公軰當從容廟堂何爲自履行陣揆大罵不屈克用怒使以鋸觧齒不行揆謂曰死狗奴觧人當束之以版汝軰安知行刑者如其言罵聲不輟至死昭宗憐之贈左僕射

六籍奴婢

唐劉蕡精於儒術嘗讀文中子忿而言曰才非殆庻擬上聖述作不亦過乎或問文中子於六籍如何蕡答以人望文中子於六籍猶奴婢之於郎主耳後人遂號文中子爲六籍奴婢

老婢材

晉王惇病篤不能禦眾命兄含爲元帥率兵犯闕帝遣中軍司馬曹渾等擊含於越城含軍敗惇聞怒曰我兄老婢材自後門戶衰矣兄弟材兼文武者世將處季皆早死今大事去矣

奴賊

唐原州奴賊爲冦丘行恭詣賊營手斬奴帥謂眾曰若皆豪傑也何爲事奴乎使天下號曰奴賊眾皆伏曰願攺事公

憨獠

五代南唐劉玢不君其弟洪熈等陰遣陳道庠養勇士陳思朝等弒玢其弟晟立晟殺其諸弟及陳思朝等陳道庠懼不自安其友特進鄧伸以荀悅漢紀遺之道庠莫能曉伸罵曰憨獠韓信誅而彭越醢皆在此書矣道庠悟益懼晟聞之大怒斬之

髙子

五代十國南平髙氏據有荊南地狹兵弱介於吳楚爲小國之主自吳稱帝而南漢閩楚皆奉梁正朔歳時貢舉皆假道荊南從誨嘗邀畱其使者掠取其物而諸道以書責誚或發兵加討卽復還之而無愧其後南漢與閩皆稱帝從誨所向稱臣蓋利其賜予俚俗語謂奪攘茍得無愧恥者爲子猶言無賴也故諸國皆目爲髙子通鑑謂之髙無賴

輕薄團頭

唐昭宗時翰林學士韓渥薦趙崇爲相崇時爲禦史大夫梁祖嘗言於昭皇趙崇是輕薄團頭於鄂州坐上佯不識駱駝呼爲山驢王遂阻三事之拜

乞活

晉東瀛公騰之鎭鄴也攜並州將田甄等部眾萬餘人至鄴遣就谷冀州號爲乞活

乞兒

陰生者長安渭槁下乞兒也常乞於市中人厭苦以糞灑之旋見於裏中衣不污如故長吏試收系著桎梏續在市中乞灑者之家室自壞長安中謡言曰見乞兒與美酒以免破屋之咎

銅山大賊

唐李義府相髙宗晚以裒索爲務金吾倉曹參軍楊行頴白其贓詔司刑太常伯劉祥道與三司雜訊除名流嶲州或作河間道元帥劉祥道破銅山大賊李義府露布榜於衢【原注譚賔錄云露布稱混奴婢而亂放各識家而競入】

刼陵冢賊

五代梁溫韜爲義勝軍節度使在鎭七年唐諸陵在其境內者悉發掘之取其金寶徙鎭忠武莊宗滅梁韜自許來降因令嬖人景進納賂劉皇后皇後爲言之莊宗待韜甚厚郭崇韜曰此刼陵冢賊爾罪不可赦莊宗曰己宥之矣不可失信遽遣還鎭頃之受代歸闕久畱京師親黨或憂其闕乏其子揚言曰使一裸體黃漢足了一年支費蓋謂刼陵所得金偶人也

老賊【五則】

魏荀彧旣死孫權以露布告蜀劉備聞之曰老賊不死禍亂未巳

魏曹公下荊州劉琮舉眾降吳人皆恐咸請迎之獨周瑜請擊之權曰老賊欲廢漢自立久矣徒忌二袁呂布劉表與孤爾今數雄巳滅惟孤尙存孤與老賊勢不兩立君言當擊甚與孤合此天以君授孤也遂敗之於赤壁

魏劉雄鳴者藍田人少以采藥射獵爲事常居覆車山下每晨夜出行雲霧中以識道不迷而時人因謂之能爲雲霧郭李之亂人多就之後詣太祖執其手曰孤方入闗夢得一神人卽卿邪乃厚禮之表爲將軍令迎其部黨部黨不欲降遂卻反太祖遣夏侯淵破之雄鳴復歸降太祖捉其須曰老賊眞得汝矣復其官

晉桓大司馬乘雪欲獵先過王劉諸人眞長見其裝束單急問老賊欲持此作何桓曰我若不爲此卿軰亦那得坐談

北齊文宣帝以祖珽險薄多過帝數罪之每謂爲老賊

白賊

宋張暢爲安北長史魏太武南徵至彭城暢在城上與魏尙書李孝伯語時太尉江夏王義恭鎭彭城孝伯曰魏主言太尉鎭軍久闕南信殊當憂邑若欲遣信當爲防送暢曰此方間路甚多不復以此勞魏主孝伯曰亦知有水路似爲白賊所斷暢曰君著白衣故稱白賊邪孝伯大笑曰今之白賊亦不異黃巾赤睂暢曰黃巾赤睂似不在江南孝伯曰亦不離靑徐暢曰今者靑徐實爲有賊但非白賊

蔡賊

唐末馬殷與劉建鋒皆蔡州朗山人同裏凡秦宗權黨散爲盜者皆以酷烈相矜時通名蔡賊云

