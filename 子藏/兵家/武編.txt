

欽定四庫全書

子部二

武編前集

兵家類

提要

【臣】等謹案武編十卷明唐順之編順之有右編已著錄是書皆論用兵指要分前後二集前集六卷自將士行陣至器用火藥軍需雜術凡五十四門後集徴述古事自料敵撫士至堅壁摧標凡九十七門體例略如武經總要所錄前人舊說自孫吳穰苴李筌許洞諸兵家言及唐宋以來名臣奏議無不摭集史稱順之於學無所不窺凡兵法弧矢壬奇禽乙皆能究極原委故言之具有本末其應詔起爲淮巡撫剿倭也負其宿望虛防恃气一戰而幾爲宼困賴胡宗憲料其必敗伏兵豫救得免殆爲宗憲玩諸股掌之上然其後部署旣定亦頗能轉戰蹙賊捍禦得宜著有成效究非房琯劉秩迂繆僨轅者可比是編𨿽紙上之談亦多由閱歷而得固未可槪以書生之見目之矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

武編前集卷一

明唐順之撰

將

許洞曰國家行師授生殺之柄大將所主將者國之腹心三軍之司命也可不愼於選乎茍欲命將豫以精誠辧其可否者有四一曰貎二曰言語三曰舉動四曰行事其一曰貌凡睂上雙骨橫起而隆巘者語言而不相合者目如鷹仰視者方坐內多虛驚者行而瞠乎必照後者目睛白多而有赤熖瞻視不端者此六者人有其一斯人常蘊不臣之心不可使之也丰下鋭上神气安詳者重徳而善安眾人也目黑多白少防睛深而神气與形相副者機度沈厚不可以詐動人也圓睛瑩朗五嶽相照者燕頷虎頭者心機疾速勇而有斷人也龜背虎臆防睛深而朗徹瞻視詳諦而神骨聳峭者雄壯有慮人也是五者人有其一可使之也至若神气重濁骨相不正頭薄面淺頸大腹細目睛昏瞢防睛近上視顧不正此皆志气淺劣智識庸鄙人也其二曰言語人有言肆而目駭視者心懷異圖也言枝蔓而不徑者心有隱也矜大人善惟恐不至者黨人也言錯綜而無所歸者心躁競也方言而他視者心不誠也言平而色下者心有所屈也方言頻四顧者其辭妄也言人之短而視不定者誣搆人也言多以私事爲憂者顧妻子之人也言大而理不精者其學虛也色悅而徐徐順人意者佞媚人也矜已善而訐人不善者崛彊人也言欲發而卻縮者含蓄人也言無公利必及利者貪人也色卑而言多求者志下劣人也事曲而言直气悖而言順色鄙而言大事不詳而彊能理矯而彊正此皆姦詐人也是十有六者人有其一不可使也言大而意精至者有識度人也言希而出必中者志節人也言動而必及國家者忠孝人也言奮而不迂者壯直人也辭寡而意懇者至公人也言多及軍吏之私者善拊卹人也言及陣敵喜動於色者好勇人也言及細防而能剖析是非者有智人也言迂濶而卒近於理者識深見逺人也言少而事詳者大度人也語气和而神气相稱者善納眾人也言徐徐而事備者性緩而有徳人也言速而事當性急而不暴有識人也是十三者人有其一皆可使之也其三曰舉動行有狼顧者行與坐忽如驚恐者非時言語而手足紛挐者方食而不覺棄匕筯者方坐而首偏口目輙斜動者行而惟恐有人逐者欲坐而頻四顧如有所駭者方行而勃气上騰神色自得者待下多卑恭而不實者觀事覺已如不知而目他視者十者人有其一此皆心不誠實多蓄異圖人也不可使之也行欲如大輅足動而身不揺也坐欲如山嶽形神俱定也臥欲如覆舟神气安詳也此皆志度深沈大節崇徳人也是三者人有其一可使之也其四曰行事有先己後人者好私人也事繁多而用不當者無智人也作事不急於用者無益人也作事有首無尾者僞人也先急而後慢者卒暴人也事不求詳而輙爲者粗疎人也巧玅而無禆急用者浮艷人也舉措魯鈍而不適用者愚人也利害章章而不能折之者無識人也臨事而懼者懦弱人也進退不決者無斷人也記一而忘二者神昧人也事虛而搆架廣文以善爲惡以惡爲善者姦人也善伺人之顏色隨所欲而言者佞人也是十四者人有其一不可使之也有事簡而用當者有喜怒之事不露於色者臨大事而神气自若者此謂神有餘人也有防而不棄大而不煩者防事不懼美事不喜者事有眾惑而獨斷之者事有眾危而獨安之者事有難動而動者事有難安而能安者此謂志有餘人也是十者人有其一皆可使之也是以知貌也者神之聚也言語也者神之照也舉動也者神之用也行事也者神之本也察其神明盡其爲人之道矣況國之命將可不審於此乎帥有十過勇而輕死可暴貪而好利可遣仁而不忍可勞知而心怯可窘信而喜信人可誑亷潔而愛人可侮慢而心緩可襲剛愎自用可誘懦志多疑可惑急而心速可久

孫子注曰必死可殺勇而無謀期必於死鬭者則可以設奇伏誘而殺之如梁成輕進爲劉牢之所殺是也必生可虜臨陣畏怯期必於生全者則可以襲而虜之如晉與楚戰趙嬰齊具舟於河欲敗而先濟此等豈不可襲而虜之乎忿速可侮性之剛忿急速者則可以陵侮而致之來以敗之如楚將子玉剛忿晉人執其使者以怒之子玉果從晉師遂爲所敗是也亷潔可辱性之亷潔者可設計詬辱之辱之必致其怒而輕出則當因而撃之若吳起節亷而中公叔仲之計是也愛民可煩性之仁慈愛人者惟恐殺傷士眾可出奇煩而擾之也若蜀先主戀民而幾爲曹操追及是也

李筌曰夫人柔順安恕失於決斷可與循節難與權宜彊悍彊猛失於猜忌可與涉難難與持盈眞良畏愼失於狐疑可與樂成難與始謀淸介亷潔失於局執可與立節難與通變韜晦沈靜失於遲廻可與深慮難與應防夫聰明秀出謂之英膽气過人謂之雄英者智也雄者力也英不能果敢雄不能智謀故英得雄而行雄得英而成

北徵錄曰人之身所以能自立於天地之間者忠與義而已殺身成仁君子不卹首陽汨羅之士皆以一死見稱於千萬世之下至於忠臣義士每以所欠一死爲恨是知見危致命乃古人耿耿之節而全身遠害誠趨利避害者之爲耳茍無媿於忠義則死奚足靳也至於將帥則不然操兩國之死生司三軍之性命吾之安危系社禝之存亡吾之憂樂系生靈之休戚別將遠徵恐敗於無援漢武所以戒李廣孤軍深入慮有圍困後世所以議鄧艾至於國之根本竟成一俘者皆基於龎涓之一死趙括不卹乃躬直出戰巳日上黨虎牢太原諸郡皆爲秦土徒成武安之名者由其不能自保厥生遂致身隕國辱爲萬世笑今之爲將帥者每有委命不曰死節則曰死敵不曰願效一死報答國家則曰願以一死上報君父吁有死之榮無生之辱兵家固有貴死賤生之說矣然言士卒而不言將帥也奮死則生幸生則死兵家固有好死惡生之說矣然論士卒而不論將帥也嘗聞士卒用命矣未聞將帥用命也嘗聞士卒不愛死矣未聞將帥之不愛死也以是觀之忘命輕死者士卒之事也重命卹死者將帥之事也自今宜令戒飭將帥無輕生而深入無易敵而挑戰以沈厚不撓爲法以玩忽輕舉爲戒庶使將帥士卒之事不至倒用𨿽然死一也有愛者焉有畏者焉願與將軍決死戰此愛死也冦將率其眾來降此畏死也愛死者足以死人畏死者足以死身兵勢不敵墮於重圍廟算莫施防於重地當是之時將束手以就擒耶將忘命以死戰耶吁郭倬不死於苻離而死於市朝之戮皇甫斌不死於下蔡而死於南郡之囹圄是皆不死其所當死終或死其所不當死抑又可爲將帥幸生者之戒

兵家之法戰則敗不戰則勝兵家之祕有戰則有敗不戰則無敗兵非果不事夫戰也戰則勝負勢均矣兵危事也戰死道也勝負可聽於自然耶夫鬭勝負於死生之場者謂之戰知其必勝而後戰者謂之謀伐謀者孫子謂之上兵而攻城伐兵之防皆爲次下故齊人之得舒不曰戰而曰取魯人之於蔡不曰戰而曰入齊人之於紀不曰戰而曰如韓信之於安邑不曰戰而曰襲曹公之於江陵不曰戰而曰下皆不戰也夫邀整整之旗擊堂堂之陣者戰也士卒之事也立於不敗之地而不失敵之敗者不戰也將帥之事也以將帥之事而責士卒固不可況以士卒之事而責將帥哉今之將帥所以動輒敗衂者皆專學戰而未得夫不戰之玅也學戰易學不戰難司馬法論國𨿽大好戰必亡孫子以不戰而屈人之兵爲善之善捨是之外𨿽百戰百勝亦所不取不得已則鬭未有得已而鬭者也欲望嚴飭諸軍將帥招致謀夫防士講求不戰之一法若夫鬭智角力於勝負未分之地臣所不取

李綱曰古之受命爲將者付任未專威信未著則必有所假借以立威然後士卒可用而功名可成至於付任己專威信已著則不必如此故齊景公欲用田穰苴爲將以捍燕晉之師穰苴曰臣素卑賤君擢之閭伍之中加之大夫之上士卒未附百姓不信人防權輕願得君之寵臣國之所尊以監軍乃可於是景公使莊賈往而穰苴因其後期不至而斬之又戮使者之僕車之左駙馬之左驂以狥而三軍之士皆振栗燕晉之師聞之解去追擊之盡取所亡之地振旅以歸此付任未專威信未著而有所假借以立威者也衛靑將六將軍兵出定襄以撃匈奴左將軍蘇建盡亡其軍獨以身自歸靑問其罪議郎周霸曰自大將軍出未嘗斬禆將今建棄軍可斬以明將軍之威靑曰靑幸得肺腑待罪行間不患無威而霸說我以明威甚失臣意以臣之尊寵而不敢自擅專誅於境外其歸天子自裁之於以風爲人臣不敢專權不亦可乎軍吏皆曰善此付任己專威信已著而不必如此者也後之爲將者起冗散而威令未行當以穰苴爲法借貴寵而威令已行當以衞靑爲法夫豈不同惟度其時勢使各有所當則善矣

士

李筌曰勇怯者性彊弱者地秦人勁晉人剛吳人怯蜀人懦楚人輕齊人詐越人澆薄海岱之人壯崆峒之人武燕趙之人鋭涼隴之人厚地气所生人气所受勇怯然也且勇怯在謀彊弱在勢謀能勢成則怯者勇謀奪勢失則勇者怯旣言秦人勁申屠之子在於峣關杜洪之將在於水則秦人何得而稱勁吳人怯吳王夫差兵無敵於天下敗齊於長勺陵晉於黃池則吳人何得而稱怯蜀人懦諸葛孔明撮巴蜀之眾窺兵中原身爲偃屍而威加魏將則蜀人何得而稱懦楚人輕項羽破彊秦虜王離殺趙角威加四海諸侯俯伏莫敢仰視則楚人何得而稱輕齊人詐田橫五百死士東奔海島聞橫死同日伏劍則齊人何得而稱詐越人澆薄越王勾踐以殘亡之國卹孤寡之眾九年滅吳以弱攻彊以小取大則越人何得而稱澆薄燕趙之人鋭蚩尢敗於涿鹿燕丹死於易水王浚於薊門公孫戮於上谷則燕趙之人何得而稱鋭涼隴之人勇所爲勇怯在乎法成敗在乎智怯人使之以刑則死勇人使之以賞則死能移人之怯變人之心者在刑賞之門勇之與怯於人何有哉

北徵錄曰聚天下之材者在乎財散天下之財者在乎材相爲盛衰而不容兩立也夫子論何以聚人曰財志食貨者亦以財爲役天下之具古人間人之君臣報人之仇怨未嘗不以此爲首謀至於受千金之恩而甘心於圖窮之誅者將不止於荊軻一人而已也何者壯士之顏色不在乎血气之剛衰而在乎牀頭之有無通神明役鬼神亦系於所積之多寡故古人一則曰輕利好施二則曰盡將家資散施鄕裏朋舊三則曰不事家人生產作業是皆輕天下之財重天下之材而英雄豪傑之士感其解衣推食之恩蒙其得利則均之惠他日可卜其不我鄙而樂爲之用𨿽赴湯蹈火不卹也故壯勇之士則曰募以財而募之也巖穴之士則曰聘以財而聘之也三軍之眾十萬之師棄性命如艸芥赴鋒鏑如袵席買間諜以破其腹心之謀求鄕導以乘其藩墻之隙非有賞賚以維其心非有金帛以壯其气彼安能樂爲我用哉是謂之財材相用

北徵錄曰孫子論間之一篇有曰殷之興也伊摰在夏周之興也呂牙在殷夫殷周之王固天命之所攸屬何伊摰呂牙之能爲興亡也哉蓋天命之去畱系豪傑之去就羅其英雄則敵國自下秦實無人始爲可圖季梁猶在則腹心之憂未去故用間之法不以人材之未附爲國家之急而以人材之外附爲國家之大患五就湯五就桀者所以爲造邦之臣去虞而虞亡之秦而秦伯者所以爲伯者之臣韓信不用於楚而用於漢此髙祖之所以得天下樊若水不官於南唐而官扵宋此藝祖之所以得江南蓋豪傑之士致之於朝廷用之於幕府則可以爲忠臣爲義士遺之於郊野棄之於山林則可以爲亂臣爲賊子得之於我則可以成帝王之功棄之於敵則適以資姦宄之防古之聖賢務攬英雄之心如黃石之著三略延攬英雄如鄧禹之告光武解衣推食以固其樂爲我用之心吐哺握髮以啟其無鄙我之意斯爲善耳不然則楊朱之岐多於南北孟軻之水決於東西天之所以資我者將轉而爲資彼之具矣夏𨿽未亡而摰去則亡周𨿽未興而望至則興豈不畏哉豈不畏哉自今宜廣行招致幕府將帥精加延攬使無遺於艸萊使無逸於郊野取之不拘於勢分用之不嫌於細防將見襄淮之翹楚江湖之豪放荊楚劍客煙波釣徒風聞霧集臂奮鬛鼓求備吾之采擇矣是謂豪傑爲間人事軍律曰軍中才藝片善莫遺臨事有闕如何卒救或施小計以獲大功設一計而獲萬全或致死擒生或知情識變若多藝而無行則擇藝而棄行能謀而怯鬭則捨怯而用謀各有所長難爲求備亦有雞鳴狗盜孟嘗得以脫身夷門屠夫信陵納之全國選士之時宜多采究

北徵錄曰髙祖以販繒屠狗之徒而得天下田文以雞鳴狗盜之徒而保其軀韓信驅市人而破趙王霸募市中人而敗王郎是皆招軍取士不拘於一門兼收並蓄不狥於一節故隨所寓以用人隨所用以成事使在彼無棄材在我無遺用也近年以來國家招軍立爲定法及等仗者方爲招収而身材矮短所欠毫末則𨿽勇如關張亦所不招無殘疾者方爲刺補而指斷目眇略有小疵則𨿽智如良平亦所不刺自侍衛三司至江上諸軍例皆扼以等仗扼以年齒更扼以犯徒刺環而未嘗破格收刺一人豈知及等仗者未必皆可用之士有殘疾者未必皆可棄之材𨿽年未十六年逾六十而武藝過人𨿽脊嘗犯徒項嘗刺環而材武無敵豈可拘於定制並行棄逐使居山林伺生他變是必廣行招致隨材任用故自正兵之外復收諸色材技分爲二十八將各置隊伍教以本色材技兼習武藝戰鬭則普天之下無非可招之軍四海之內無非可用之卒三司五駐與夫沿邊諸屯戍自無兵少之慮矣是謂廣士

李綱曰世之危亂民之失業與夫兵之潰散者多聚而爲盜賊誅之則不可勝誅而力有所不給惟因而招納之以爲我用其利有五以弭內患一也以禦外敵二也善良脇從者可散而歸田畝三也彊猾勇敢者可借以備行陣四也以盜賊攻冦讐勝則享其功敗則不足惜五也昔者光武用綠林下江銅馬諸軍而致中興曹操用黃巾而破紹術太宗起於晉陽取關中以定海內亦多招徠羣盜而用之然自非推赤心以置其腹中恩足以結其心威足以詟其气使遵我之紀律而聽我之驅防則用賊盜有五難已嘗放肆而欲收其憤戾之心一難也已嘗虜掠而欲窒其貪婪之志二難也易置將帥則懷疑三難也畀之部曲則易叛四難也恩過則驕威勝則怨而反以爲患五難也惟善駕馭者恩威得所寛猛得中內得其心外得其力使之視殺敵如仇人取敵資如虜掠𨿽易將帥而不疑𨿽畀部曲而不叛與正軍相爲表裏而無驕怨之患則其難也將轉而爲易昔者光武太宗曹操嘗從事於斯術矣

李筌曰有深沈謀慮出人意表者名曰智囊之士有辭縱理橫飛箱捭闔能移人之性奪人之心者名曰辯說之士有得敵國君臣門閭請謁之術者名曰間諜之士有知山泉水井次捨道路迂直者名曰鄕導之士有制造五兵攻守利器奇變譎詭者名曰伎巧之士有引五石之弓矢貫重鎧戈矛劍鉞便於利用陸犀兕水攫黿鼉挑身捕虜搴旗摭鼓者名曰猛毅之士有立乘奔馬左右超忽逾越城堡出入廬舍而無形迹者名曰趫防之士有往返三百里不及夕者名曰疾足之士有力負三百六十斤行五十步者名曰巨力之士有步五行運三式多言天道譎說陰陽者名曰伎術之士

謀士

辯士

壯士

死士【諳知山川久從軍道路之人老將】

能水

姦人

能盜

【能作鳥獸聲者】

死囚

【賊軍

賊軍主權讐人

者親戚】

獸醫

獵戶

善算

善書寫

畫工

【雕刻匠人】

木匠

鐵匠

一辭說將【招善遊談辯說者充】一間諜將【招善聽探事務者充】一鄕導將【招曾歷內外道路者充】一伏兵將【招善搜伏隠路者充】一營寨將【招善辧形驗勢者充】一聽望將【招耳聾目瞽者充】一偸劫將【招善攻營襲寨者充】一潛身將【招善無火夜行者充】一輕防將【招善上竿立索者充】一樓閣將【招善緣墻上壁者充】一窟穴將【招善穿窟穴者充】一煙火將【招善飛煙走炮者充】一毒藥將【招善修合藥餌者充】一醫人將【招善醫人者充】一醫馬將【招善醫馬病者充】一波濤將【招善弄潮泛水者充】一洋海將【招識海道者充】一風雲將【招善辧風驗云者充】一孤虛將【招善灼龜揲易六壬太乙者充】一遊獵將【招善羅弋禽獸籠檻教使者充】一鋒刃將【招善鏈鋼團鐵者充】一筋角將【招善制弓弩者充】一皮革將【招善燻皮雙綫者充】一樓櫓將【招善斤斧繩墨者充】一油漆將【招善煎油髹漆者充】一機杼將【招善機織錦羅者充】一丹靑將【招善揮染繪畵者充】一機巧將【招雕鐫裝塑者充】北徵錄曰今日招軍之資用有三曰鬻爵曰獻粟曰度牒皆所以調招軍之費也然鬻爵之文布滿墻壁而爵未盡鬻獻粟之諭徧下州縣而粟未聞有多獻者蓋買官獻粟素系雜流人皆知其不能遠到𨿽優之以免詮比之以奏薦而民間終不願售者以紹興之間皆以此誘天下至承平則又以流外官待之矣此所以終不見信於天下也魏公張浚嘗得此濟時之防曉諭民間招軍一百人與補下班祗應招軍二百人與補進武校尉招軍三百人與補承信郎已上各有差等令不兩月軍致數萬此其爲效速若影響其招軍之家自備錢糧部轄起發至樞密院及兩宣司者比類與補文資並依軍功轉行立爲定制畫一加詳昭告天下至於度牒則招軍五十人與剃一僧招軍一百人與剃兩僧如此則招軍之費不繁而招軍之門自廣是謂勸募

蘇氏曰夫惟義可以怒士士以義怒可以百戰凡戰之道未戰養其財將戰養其力旣戰養其气旣勝養其心謹烽燧嚴斥堠使耕者無所顧忌所以養其財丰犒而優遊之所以養其力小勝益急小挫益厲所以養其气用人不盡其所欲爲所以養其心故士常蓄其怒懷其欲而不盡怒不盡則有餘勇欲不盡則有餘貪故𨿽並天下而士不厭兵此黃帝之所以七十戰而兵不殆也不養其心一戰而勝不可用也矣凡將欲智而嚴凡士欲愚智則不可測嚴則不可犯故士皆委己而聽命夫安得不愚夫惟士愚而後可與之皆死

古之善軍者以刑使人以賞使人以怒使人而其中必有以義附者焉不以戰不以掠而以備急難故越有君子六千人韓之戰秦之鬭士倍於晉而出穆公於淖者赦食馬者也

制

班固曰春秋之後滅弱吞小並爲戰國稍增講武之禮以爲戲樂用相誇視而秦更名角抵先王之禮沒於淫樂中矣椎桀之士因勢輔時作爲權詐以相傾覆吳有孫武齊有孫臏魏有吳起秦有商鞅皆禽敵立勝垂著篇籍當此之時合從連衡轉相攻伐代爲雌雄齊湣以技撃彊魏惠以武卒奮秦昭以鋭士勝世方爭於功利而馳說者以孫吳爲宗時惟荀卿明於王道而非之曰彼孫吳者上勢利而貴變詐施於暴亂昏嫚之國君臣有間上下離心政謀不良故可變而詐也夫仁人在上爲下所仰猶子弟之衛父兄若手足之扞頭目何可當也鄰國望我歡若親戚芬若椒蘭顧視其上猶焚灼仇讐人情豈肯爲其所惡而攻其所好哉故以桀攻桀猶有巧拙以桀詐堯若卵投石夫何幸之有詩曰武王載斾有防秉鉞如火烈烈則莫我敢遏言以仁義綏民者無敵於天下也若齊之技擊得一首則受賜金事小敵脆則偸可用也事鉅敵堅則渙然離矣是亡國之兵也魏士武卒衣三屬之甲操十二石之弩負矢五十个置戈其上冠冑帶劍贏三日之糧日中而趨百里中試則復其戶利其田宅如此則其地𨿽廣其稅必寡其气力數年而衰是危國之兵也秦人其生民也陿阸其使民也酷烈刼之以勢隱之以阸狃之以賞慶導之以刑罰使民所以要利於上者非戰無由也巧賞相長五甲首而五家是防爲有數故能四世有勝於天下然皆干賞蹈利之兵庸能鬻賣之道耳未有安制矜節之理也故𨿽地廣兵彊鰓鰓常恐天下之一合而共軋已也至於齊桓晉文之兵可謂入其域而有節制矣然猶未本仁義之統也故齊之技擊不可以遇魏之武卒魏之武卒不可以直秦之鋭士秦之鋭士不可以當桓文之節制桓文之節制不可以敵湯武之仁義故曰善師者不陳善陳者不戰善戰者不敗善敗者不亡若夫舜修百僚咎繇作士命以蠻夷猾夏冦賊姦宄而刑無所用所謂善師不陳者也湯武徵伐陳師誓眾而放禽桀紂所謂善陳不戰者也齊桓南服彊楚使貢周室北伐山戎爲燕開路存亡繼絕功爲伯首所謂善戰不敗者也楚昭王遭闔廬之禍國絕出亡父老送之王曰父老返矣何患無君父老曰有君如是其賢也相與從之或奔走赴秦號哭請救秦人爲之岀兵二國並力遂走吳師昭王返國所謂善敗不亡者也若秦因四世之勝據山河之阻任用白起王翦豺狼之徒奮其爪牙禽獵六國以並天下窮武極詐士民不附卒隸之徒還爲敵讐猋起雲合果共軋之斯爲下矣凡兵所以存亡繼絕救亂除害也故伊呂之將子孫有國與商周並至於末世茍任詐力以快貪殘爭城殺人盈城爭地殺人滿野孫吳商白之徒皆身誅戮於前而國滅亡於後報應之勢各以類至其道然矣周制萬二千五百人爲軍將皆命卿二千五百人爲師師帥皆眾大夫五百人爲旅旅帥皆下大夫百人爲卒卒長皆上士二十五人爲兩兩司馬皆中士五人爲伍伍皆有長齊管子言於齊桓公曰欲正卒伍修甲兵則大國亦將爲之君有徵戰之事則小國有守圉之備矣公欲速得意於天下諸侯則事有所隱而政有所寓乃作內政而寓軍令焉三分齊國爲髙子之裏爲國子之裏爲公之裏以爲三軍擇其賢人使爲裏君鄕有行伍卒長則有制令且以田獵因以賞罰百姓通於軍事矣於是乃制五家以爲軌軌爲之長十軌爲裏裏有司四里爲連連爲之長十連爲鄕鄕有良人以爲軍令是故五家爲軌故五人爲伍軌長率之十軌爲裏故五十人爲小戎裏有司率之四里爲連故二百人爲卒連長率之十連爲鄕故二千人爲旅鄕良人率之五鄕一帥故萬人爲一軍五鄕之帥率之三軍故有中軍之鼓有髙子之鼓有國子之鼔春以田曰搜振旅秋以田曰狝治兵是故卒伍定於裏軍政定於郊內教旣成令不得遷徙故伍之人人與人相保家與家相愛少同居長同遊祭祀同福死防相卹禍患同憂居處同樂行作同和哭泣同哀是故夜戰其聲相聞足以無亂晝戰其目相見足以相識歡欣足以相死是故以守則固以戰則勝君一有此教士三萬人可橫行於天下

凡以五十人爲隊其隊內兵士須結其心每三人自相得意者結爲一小隊又合三小隊得意者結爲一中隊又合五中隊爲一隊余次五人押官一人隊頭一人執旗副隊頭一人左右傔旗二人卽克五十至於行立前卻當隊並須自相依附如三人隊失一人者九人隊失小隊二人者臨陣日仰押官隊頭便斬不救人陣散計會隊內少者勘不救所由斬唐制每軍六分支甲四分弓箭四分矛防二分盾一分支戈三分支旗排八分佩刀

每隊驢六頭幕五口每火鍋一口漧糧面袋以皮爲之馬盂刀子錯子鉗子鉆子藥袋火石袋鹽袋用夾帛解結錐挎奴抹額大帶帽子氊冒子攤子鋸鑿各分防四分切艸刀二分行布槽一分大小瓢二分馬軍鞍轡革帶披氊披馬氊皆二絆揷揵每馬一疋韋布條各皆三絆北直隸長箭手眞保達兵山西白棒手河南嵩山礦徒毛葫蘆兵少林僧兵徐邳鹽徒靑州長鎗手沂州沙家兵竿子手廣東藤甲軍處州坑兵漳州海倉兵上杭賴家兵廣西狼兵湖廣土兵

練

李靖兵法曰諸軍將伍旗各準方色赤南方火白西方金皁北方水碧東方木黃中央土土旣不動用爲四旗之主而大將行動持此黃旗於前立如東西南北有賊各隨方色舉旗當方靣兵急須裝束旗向前亞方靣兵急須進旗正防卽往臥卽廻審細看大將軍所舉之旗須依節度使諸每隊給一旗行則引隊住則立於隊前其大總管及副總管則立十旗以上子總管則立四旗以上行則在前住則立於帳側統頭亦別給異色旗擬臨陳之時則辧其進退駐隊等旗別樣別造令引輕重各令本軍營隊識認其旗如兵數較多軍營復眾若以異色認旗遠看難辧卽每營各別畵禽獸自爲標記亦得不然旗身旗腳但取五方色廻互爲之則更易辧惟須營營自別務使指麾分明諸敎戰陳每五十人爲隊從營纒槍幡至教場左右廂各依隊次解幡立隊隊別相去各十步其隊方十步分布使均其駐隊塞空去前隊二十步列布訖諸營十將一時卽向大將處受處分每隔一隊伍一戰隊卽出向前各進五十步聽角聲第一聲絕諸隊卽一時散立第二聲絕諸隊一時捺槍捲幡張弓抜刀第三聲絕諸隊一時舉槍第四聲絕諸隊一時籠槍跪膝坐目看大總管處大黃旗耳聽鼓聲黃旗向前亞鼓聲唱嗚呼嗚呼齊向前至中界一時齊鬭唱殺齊入敵退敗訖可趂行三十步審知賊徒喪敗馬軍從背逐北聞金鉦動卽須息叫卻行防上架槍側行廻身向本處散立第一聲絕一時簇隊一看大總管處兩旗交卽五隊合一隊卽是二百五十人爲一隊其隊法及捲幡舉槍簇隊鬭戰一依前法一看大總管處五旗交卽十隊合爲一隊卽是五百人爲一隊法及捲幡舉槍簇隊鬭戰法並依前聽第一聲角絕卽散二百五十人爲一隊第二聲角絕卽散五十人爲一隊如此凡三度卽敎畢諸十將一時取大軍賞罰進止第三聲角絕卽從頭捲引還軍又云敎戰練兵中間隊須加減審看大總管處白碧兩旗交跳蕩隊戰鋒隊駐隊每色三隊合爲一隊添入中隊計會使稀稠均卽是一百五十人爲隊如不須更合隊便卽交戰一準前捺槍解幡如須加兵合隊卽看大總管處赤皁兩旗交諸隊各依本色又三隊合爲一隊準前添入中隊使稀稠均卽是四百五十人爲一隊如須交戰捲幡舉槍簇隊並依前教戰了欲散還營看大總管處兩旗臥卽分散卻爲一百五十人隊各依舊立又兩旗臥卽散五十人爲一隊還依舊初立聽角聲第一聲絕一時捺槍便解幡第二聲絕一時舉槍第三聲絕一時簇隊聽還營進止如放散更聽一會角聲卽依軍伍次發引還營其應前進而不進應卻退而不退應坐而不坐應起而不起應簇而不簇應散而不散應捺而不捺應捲而不捲應合隊而不合應擘而錯擘入他隊言語讙嘩不聞鼓聲旌旗分擾疎密失所並節級科罰其敎法各令子總管以下錄一本敎依兵士敎旗法一云凡教旗於平原曠野登髙遠視處大將居其上南向左右各置鼓十二面角十二具左右各對五色旗六纛居前列旗次之左右牙官駐隊如偃月形爲後騎下臨平野使士卒目見旌旗耳聞鼓角心存號令乃命諸將分爲左右皆要兵刃精新甲冑幡幟分爲左右廂各以兵馬使長班布其次陳間容陳隊間容隊曲間容曲以長參短以短參長回軍轉陳以後爲前以前爲後進無奔迸退無趨走以正合以奇勝聽音覩麾乍合乍離於是三令五申白旗防鼓音動則左右廂齊合朱旗防角聲動則左右廂齊離合之與離皆不離中央之地左廂陽向而旋右右廂陰向而旋左左右各復本初白旗掉鼓音動左右各云蒸鳥散彌川絡野然而不失部隊之疎密朱旗掉角音動左右各復本初前後左右無差尺寸散則法天聚則法地如此則三合而三離三聚而三散不如法者吏士罪之務從軍令於是大將出五防旗十二口各樹於左右廂陳前每旗命壯勇士五十人奪旗左廂奪右廂右廂奪左廂鼓音動而奪角音動而止得旗者勝失旗者負勝賞而負罰離合之勢聚散之形勝負之理賞罰之信因是而殺之總要曰仲冬之月前期十有一日所司請講武遂申命將帥選閱軍士所司先於都門外芟萊險地爲場方一千二百步四出爲和門於其中墠地爲步騎六軍營坪之處左右廂合爲三軍上軍在北中軍次之下軍在南東西相合中間相去容三百步五十步立表一行凡立五行表間前後各容五十步爲三軍進止之節前一日將帥及士卒集於墠地所禁喧嘩依色建旗爲和門於都墠之中四角皆建五采牙旗金鼓甲仗威儀習備大將以下各有統率如常武步軍大將被甲冑乘馬敎習士眾爲戰陣法是日未明十刻士眾嚴備五刻士皆擐甲各爲直陣以候將軍儀帳備物大將各處於中立於旗鼓之下立定吹大角三通中軍大將各以鞞合鼓二軍俱擊三鼓有司偃旗步士皆跪二軍諸帥果毅已上各疾趨集於中軍旗鼓之下左廂中軍大將立於旗鼓之東西靣諸軍大將立於旗鼓之南北靣西上以聽誓大將軍曰今講武以敎人戰進退左右一如軍法用命有常賞不用命有常刑可不勉之誓訖左右三軍別長史二人振鐸分循以警眾果毅各以告其所部遂擊鼓有司舉旗士眾皆起騎徒皆行及表撃鉦騎徒乃止又三鼓有司偃旗士眾皆跪又擊鼓有司舉旗士眾皆起騎驟徒趨及表乃止整列位定東軍一鼓而舉靑旗爲直陣西軍一鼓而舉白旗爲方陣以應之次西軍一鼓而舉赤旗爲鋭陣次東軍一鼓而舉黑旗爲曲陣以應之次東軍鼓而舉黃旗爲圓陣西軍亦鼓而舉靑旗爲直陣以應之次西軍鼓而舉白旗爲方陣東軍亦鼓而舉赤旗爲銳陣以應之次東軍鼓而舉黒旗爲曲陣西軍亦鼓而舉黃旗爲圓陣以應之凡陣逓爲客主先舉者爲主以五行相勝之法爲陣以應之每變陣二軍各選刀楯五十挑戰於大軍之前第一第二挑戰疊爲勇怯之狀第三爲敵軍之勢第四第五爲勝敗之形每將變陣先鼓而爲直陣然後變爲余陣之法五陣畢兩軍集俱爲直陣又擊三鼓有司偃旗士眾皆跪又擊鼓舉旗士眾皆起騎馳徒走左右軍俱至中表相擬擊而還每退行止一表跪起如前遂復本列仍講其軍二軍吹角擊鼓士眾俱進及表乃止皆如步軍【闕】無跪起騎軍東西疊爲賓主爲五變之陣皆如步法每陣八騎挑戰於兩陣之間五陣畢俱待擊而前盤馬相擬而罷遂振旅徒還

校獵一人守圍地三尺量人多少以左右兩將爲交頭其次左右將各主士伍爲行列皆以金鼓旗爲節制其初起圍張翼隨山林地勢無遠近部分其合圍地虞先擇定訖以善弧矢者爲圍中騎其步卒槍幡守圍有漏獸坐守圍吏大獸公之小獸私之以觀進止斯亦敎戰一端也

令

李筌曰夫國有亂軍者士卒怯弱器械朽鈍政令不一賞罰不明不預焉所謂亂軍者豪家權臣閽寺嬖妃爲之軍吏權軍之勢擅將之威公政私門公謁上廢謀下阻議上令不申下令不行猛如虎狠如狼貪如羊不可制也是爲亂軍皆可誅也孔子誅少正卯於兩觀而魯國淸田穰苴斬莊賈於表下而軍容肅魏絳戮揚幹而諸侯服項籍斬宋義而天下怖夫誅豪者益其威戮彊者增其權在於豪彊之身而不在於士卒之庸豪彊有材者駕而馭之教而導之如畜鷙鳥如養猛虎必節其饑渴剪其爪牙絆其足禦其舌呼之則隨嗾之則走牢籠其心使馴吾之左右豪彊無材則長其惡積其防從其心橫其志使禍盈於三軍怨結於萬人然後誅之以壯吾气故曰不善人者善人之資爲將帥爲國不誅豪彊何以成軍之威也

許洞曰大將旣授命總專徵之柄犒師於野畢而下令焉夫聞鼓不進聞金不止旗舉不起旗低不伏此謂悖軍如是者斬之呼名不應防之不到往復愆期動違師律此謂慢軍如是者斬之多出怒言怨其不賞主將所用屈彊難治此謂橫軍如是者斬之揚聲嘆語若無其上禁約不止此謂輕軍如是者斬之所學器械弓弩絕箭無羽鏃劍防澁銹旗纛凋敝此謂欺軍如是者斬之妖言詭辭撰造鬼神詭憑夢寐以流邪說恐惑吏士此謂妖軍如是者斬之姦舌利嘴鬭是攢非搆怨吏士令其不悅此謂謗軍如是者斬之所到之地淩侮其民逼其婦女此謂姦軍如是者斬之竊人財貨以爲己利奪人首級以爲己功此謂盜軍如是者斬之將軍聚謀逼帳矚垣竊聽其事此謂探軍如是者斬之或聞所謀及軍中號令揚聲於外使敵聞知此謂背軍如是者斬之使用之時結舌不應低眉俯首而有難色此謂狠軍如是者斬之出越行伍爭前亂後行列喧嘩不馴號令此謂亂軍如是者斬之托傷詭病以避艱難甚或佯死因而遁避是謂詐軍如是者斬之主掌財帛給賞之際阿私所親使吏士結怨此謂黨軍如是者斬之觀冦不審探冦不詳到而言不到不到而言到多而言少少而言多此謂誤軍如是者斬之營壁之間旣非犒勞無故飲酒此謂狂軍如是者斬之此令旣立吏士有犯之者當斬斷之者大將以問諸將曰罪當斬遂令吏士挾於外斬之斬斷之後使傳令告諸吏士曰某人犯某罪與諸將議當斬已處斷訖公等宜觀此以自戒是大將以禮行罰使卒無寃死眾有畏心矣故軍者將之大柄也可不重乎是以呂防涕泣而斬鄕人穰苴立表而誅莊賈此皆先尊法令後收功名者也

李靖曰古之善爲將者必能十卒而殺其三次者十殺其一三者威振於敵國一者令行於三軍是知畏我者不畏敵畏敵者不畏我如曰盡忠益時輕利重節者𨿽讐必賞犯法怠惰敗事貪財者𨿽親必罰服罪輸情質直惇素者𨿽重必捨遊辭巧說飾僞狡詐者𨿽輕必戮善無微而不贊惡無纖而不貶斯乃勵眾勸功之要術昔馬謖軍敗諸葛亮對泣而行誅鄕人盜笠呂防先涕而後斬馬逸犯麥曹公割髮而自刑兩掾辭屈黃蓋詰問而俱戮故知威克其愛𨿽小必濟愛勝其威𨿽多必散蓋賞罰不在重在必行不在數在必當故尉繚子曰吳起與秦人戰戰而未合有一夫不勝其勇乃怒而前獲首而返吳起斬之吏曰此壯士也不可斬吳子曰𨿽壯士然不從令者必斬之故須勸之以重賞威之以嚴刑隨時而與之移因機而與之施可謂不濫矣凡人耳目不可以視千里之外因人耳目而視聽之旣無善不聞無惡不見故目貴明耳貴聰心貴知三者並進則明不可蔽如能賞罰不欺明於察聽則千里之外隱微之事莫不陰變而爲忠信若賞罰在於耳目之前而不聞見者誰肯用命哉故上無疑令則下不二聽動無疑事則眾不二志由是言之則將軍之急務莫大於賞罰矣諸有功合賞不得逾時有罪合罰限三日內遇非時賜賞及諸受獲隨時支散不得過時及減落不如元數攺換色額散而不均必有怨生兵書曰賞不逾時是也士卒有罪犯情理別無切害或誤犯者捨之情理重卽時處分若移時恐有變大防不賞大敗不誅一軍俱同偏黨生怨飲酒不可飲醉醉後不可行刑慮有所失行軍在外未經戰陣吏卒有過輕則捨之重則囚禁送於別司處分未可刑責抑且行軍不利又恐軍心不樂矣主將常自和顏悅色謙恭而下士士卒有病將必親行撫問醫藥則士卒盡死力戰古人云含蓼問疾越王霸於諸侯兵將才聚人馬未相諳識不可興師攻討謂將不識兵兵不識將將𨿽法令嚴明人心未相依附主將須親行詢問材伎勇怯彊弱髙下選揀堪可作何任使曉諭賞罰立定信義犒勞激勵使士卒知將之智勇將知士卒之熟練然後料敵興師戰無不防發號施令預先決定不可臨時反覆進退不定使三軍惑亂進戰無功采訪到事聞善不喜聞惡不怒在其再三斟酌可也三略曰仁賢之智聖明之慮負薪之言廟廊之謀興衰之事將所宜問不可不詳軍中士卒多惑妄言軍馬事端故人心惑旌旗折帳幄動六畜爲怪一切不常異事主將再三詳察慮於未萌則大禍不生矣遇天子有制詔或興三軍時下不便於事者不得漏泄於外卽時回奏謂大戰勝負未知賞罰未定【闕】遏軍興或彼軍未退欲擬抽軍狐疑士眾或攺差將吏人情未便之類兵法曰君命有所不受謂不便於事是也主將在內統兵偏禆領兵出戰在外凡軍前有所缺用及賊兵事宜變動若用公文往來告報被姦人於路接之或賊軍捉去卽漏泄事機反遭其害合將遞書題內於月日下書號卽知所言事宜若被搜捉了無知號故置簿兩相符合配字定號主帥統將各收一本隨身如字號用古詩或千字文假令配定天字號弓箭地字號添步兵如統將軍前要弓箭卽書天字號軍前動靜可知應報若神庶免漏泄軍機反遭所害違主將一時之令者斬吏士承受到軍令合行曉諭眾人知者不得妄有增減言語或動揺眾情別生利害承受到應系所屬官司告報文字合行告報曉諭眾人知之卽不移時須當分明一名名盡知不得轉托他人附語告報事不審實致有錯誤設或文字合有關報申舉不得時刻遲滯如系常程文字別有疎虞則罪有所歸如誤軍期急速文字者斬賊壘相近事有招呼不許髙聲叫喚恐賊聞知凡主將有令指揮事理須是令惺惺人當靣一隊一隊告報押隊人員須逐名曉諭令兵士會得事意或勾動押隊人員主將當靣指揮如兩軍對壘卽不得勾動押隊人員須是使偏將親行告諭各各會意則臨事不誤也漏泄軍事斬承受到軍期宻號令及關報賊情聲息事宜文字只令長吏自知常作隄備不許漏泄令眾知之如漏泄致賊變生者斬之士眾有聞自家軍中變動或聞賊軍消息來報主吏不拘晝夜卽時引報主將不得時刻遲滯報而不實者罪之凡有見奇異禽獸虫蛇雜類詭怪之狀或近軍伍或入營壘當時報本將領見總帥輙有傳說者違律吏士在行營切防爲人防誘如有親故贈遺書信使人往來卽領見本將詰辧眞僞或射擲遺書獲者不得輙開宻封送總帥違者違律與敵私交通斬之【言語書疏並同】有吉得與敵通情者其妻妾僕馬資產悉以賞之擒獲敵人或有來降者直命見總帥不得訪問敵中事若違因而漏泄者斬之或說道釋祈禱鬼神陰陽卜筮災祥訛言以動眾心與其人往還言議斬之無故驚軍叫呼奔走謬言煙塵斬之凡言覘候或更相推托謬說事宜兼復漏泄者斬之軍中不許采撰風言及飛章論人是非恐有賊謀枉害良善也亦防用間之義軍中不許妖言歌謡恐有惑眾犯者同軍法軍中不得吟諷古詩動輙懈怠軍士怠軍者罪同軍法凡有私仇須先言狀令其避仇若不言因戰陳報復者斬之姦人妻女及將婦女入營斬之攻城邑收得婦女三日外不許安置營中有傷鋭气軍陣古法有女子之忌律諸應請甲葉數行數於甲襟上抄記其袍秤知斤兩於袍背上具注斤兩並槍量長短尺丈軍司並立爲文案如事了卻納取案勘數長短斤兩同卽納如有欠少隨卽科決徵備其軍器常湏磨礪修補亦不得毀棄諸兵士隨軍皮袋上具注衣服物數並衣資弓箭鞍轡器仗並令具題本軍營州縣府備及己姓名仍令營官視撿押署營司抄取一本立爲文案如有破用隊頭火長須知用處卽抄爲文記五日一申報營司如其勘撿衣資與簿不同物有勝數卽是偸來並仰當火隊見有他物卽須看當狀送營司其衣資不上文歷縱使遺失官不爲理亦不得遽相寄附卽是盜未受寄物人並釋罪諸拾得闌遺物當日送納虞候者五分賞一如緣軍須者不在外賞之限三日內不送納官者後殿見而不收者收而不申軍司者並重罪三日外者斬諸有人拾得闌物隠不送虞旁人能糺告者賞物二十叚知而不糺告者杖六十其隱物人斬【李】諸軍內行僞無首從同罪買財沒官害典取兵士十錢以上絹一尺以上重罪盜軍資雜物並被賊偸賂一錢以上無首從同罪如貨易官物計滿一疋無首從同罪應減截兵馬糧料一升以上無首從同罪棄擲軍糧二升以上無首從行盜一疋以上無首從並同罪諸軍中有樗蒲博戲賭一錢以上同坐所賭之物沒官【李】有告主者欺隱應所給比常倍賞之諸軍馬聚會其數旣眾應行六畜並仰明爲軍印仍須別爲營印防閒走失擬憑理認【李】諸營兵發以後拾得闌遺畜生亦有兵士失卻驢馬衣服防運不能勝舉並仰於捍後虞候處取闌遺畜生防至前營不經虞擅取者及借不送還並翦破印及毛尾者斬諸六畜隨軍如有死者須諸所部官陳牒檢驗是當營六畜驗印記同然後許令剝皮如印不是本營印卽是盜人六畜殺【李】借貸賖買貨物依市交還錢物不許遠約常備隨身器械整齊合用相須之物不可缺一若有弓弩無箭無羽鏃或有而不牢及有弩牙器械不利施放不行主將必用心防檢備敵之用【經】隨身衣甲器械不得容私脫換如有損折或不便使用者卽別請給如善弓弩鎗刀之類者從士卒之便【經】諸隊設旗不許與主將旗號相犯諸將三日一巡本部吏士營幕閱其食飲之麤精均勞逸卹疾苦視醫藥有死卽上陳以禮祭葬優給家室有死於行陣同火收其屍及因敵傷致斃並本將校具陳其狀亦以禮祭葬弔贈如但爲敵所損卽隨輕重優賞諸每營病兒各定一官人令檢校煮粥食飼及領將行其初得病及病損人每朝通狀報總管令醫人巡營將藥救療如法仰營主共檢校病兒官量病兒气力能行者給傔一人如重不能行者加給驢一頭如不能乘騎畜生通前給驢二頭傔二人防轝將行如棄擲病兒不収拾者不養飼者檢校病兒官及病兒傔人各杖一百未死而埋者斬諸兵士死亡祭埋之禮𨿽不必備以棺槨務令權宜輕重折如賊境死者單酌祭酹墓深四尺主將使人臨穴內地非賊庭死者準前祭哭遞送本貫背軍逃走斬之後期斬之【有故不坐】行列不齊旌旗不正金革不明斬之配定隊伍次第而行𨿽遇急速路逢險阻後隊不得攙過前隊先鋒遊奕捉生入他境不得先放煙火恐驚自家人馬及賊見預備配定諸隊旗號不得雜亂若過換交加如有不便卽上請軍發欲有徵伐但令收拾行裝不可令知往何處恐有姦人探候致賊先設備來邀截我軍我可愼防之軍發欲往東南襲敵佯言西北使敵人不具備攻其不意入他境不得令入賊界取河井水飲之恐放毒藥在內行軍遇水並汲水喫飲可先令死罪人或孶畜試嘗其水恐有人施毒在內人馬飲之枉遭其害渡水亦然渡泥途先令人探過恐安放簽刺於泥中及作防坑或上流壅決之類昔蠻儂智髙安刺泥中韓信決壅流而斬龍且入他境不許欺淩婦女殺害老小毀拆墳墓燒燬民屋倉庫砍伐林木入他境不奉令不得擅掘水塘放火延燒積聚軍中病人被傷損稍重並須移歸近便州縣將養以防急病遺棄被賊收擒說其事機漏泄軍務山中狐兔野獸奔走出林及眾禽飛鳴喧噪必有賊兵眾來也宜備禦之賊人下營日久非時廣設煙火妄生機變者此必棄虜營而欲往別處攻擊故特示虛詐行此事意欲退軍恐我追逐故特示虛張詐意此可急使鋭兵伏於要路邀擊之賊若以寡兵而廣列營壘虛張軍勢誘我人馬詐來相拒彼必別分人馬於他路攻我不意之處昔西戎犯境列虛營於鄜延欲以大眾至涇原大破我師若大眾卒至而我兵寡少難爲應敵不可當頭迎遏眾寡不敵可於要害待其半濟大兵已行邀其中道或截糧艸賊欲合圍我兵速退占髙順勢往來擊之可勝賊若廣張旗幟於髙山大隴揚兵而行者必別有精騎伏於間道潛進攻我營寨於不意之處我亦當髙置望樓探望或有塵飛鳥翔之處選精兵迅騎先往探取果有賊兵分軍於要害處邀之賊有晝伏夜行者必有謀也謹備之賊入我境廣張人馬虜掠驅駕車乘搬載積聚擁生口欲歸者不可使人馬當路衝撃彼眾我寡難以應敵但發人馬別路數道料賊回程於要害之處多設奇伏分兵左右卽以鋭騎一進一退一出一入使賊欲進不得欲往不安或攻其首或撃其尾或邀其中又使勇壯之士專逐其主將無令刼掠而歸彼旣主管不定必棄其輜重遁去一夜聞賊營馬嘶必有偏師攻刼宜在審候急備之也一不戰而降敵沒其家布陣旗亂吏士驚惶罪在旗頭斬之搴旗斬將防陣摧鋒上賞陣定或輙進退或輙先取敵致亂行者前後左右所幹之行斬之或有弓弩已注矢而廻顧者或干行失位後行斬前行不動行幹失之行守圍不固一火及主吏並斬之遇敵攻圍危急若前後左右部隊不救致防者全部隊皆斬之設奇伏掩襲務應機速防前將先合後將卽副進退應接乖者並斬之爲敵所乘失旗鼓節鉞者全隊斬之與敵鬭旗頭被傷救得者重賞戰敵旗頭被敵殺爭得屍首者免坐不得者一旗皆斬之凡戰敵失主將隨從皆斬之失旌旗節鉞者全隊斬之戰鬭失關河險隘之處者斬之將禦敵裨將以下不等差往率不齊力同戰更相救助者伏法斬之不許文儒雅吏傍陣恐忽爾驚亂誤軍合戰時不許收賊器械恐軍號潛亂合戰不許脫剝衣等自致損傷吏士𨿽破敵濫行殺戮發塜墓焚廬室踐稼穡伐樹木者皆斬之破敵先虜掠者斬之【入敵境同】破敵所得資物僕馬等並給戰士每收陣之後禆將虞收斂對總帥均分凡隱欺破虜所收獲及吏士身死有隱欺其資物兼違令不收卹者斬之

永樂十二年令凡交鋒之際突入賊陣透出其背殺敗賊眾者勇敢入陣斬將搴旗者本隊已敗賊眾別隊勝負未決而能救援克敵者受命能任其事出奇破賊成功者皆爲奇功齊力進前者首先敗賊者前隊交鋒未決後隊向前殺敗賊眾者皆爲頭功凡建立奇功頭功者其親管頭目卽爲報知妄報者治以重罪行營及下營之時擒獲姦細者陞賞準頭功哨馬生擒虜賊一人賞銀三十兩斬首一級者二十兩凡行營之時遇有鞍馬衣服器械不同者衣甲器械相同而喝問答號不同者皆卽擒之來降虜賊所攜人口財畜分毫不許侵犯卽時來報凡與賊對陣須齊力殺賊不許聚爲一處制拽空缺如力不能支不能決勝無勇無謀及不盡力殺賊者全伍皆斬凡隊伍已定不許馬軍入步隊步軍入馬隊違者重罪如臨陣混戰失其本隊揷入別隊者不拘凡殺敗虜須盡力進勦不許搶掠人畜財物違者重罪如所乘馬困乏許以所擒賊馬換乘凡對敵之際一隊遞看一隊有不齊力前進者戰勝之後許連隊之人首告治以重罪容情不首者罪同凡管軍頭目須卹愛軍士軍士聽令不許怠慢如伍中有一人不在小旗報總旗總旗報百戶以次報至總兵官總兵官奏知從徵官軍有在逃者斬該管頭目不報者重罪凡軍士須人馬相應不許以軟弱不堪者揷入隊伍如人壯馬弱或馬壯人弱者許弱者以馬易與壯者若自己有馬臨陣之際能借與驍勇者殺賊有功許借馬人分賞不願分者聽其戰馬臨敵許騎無事騎者治罪各營馬驢須愛惜防載該管官時常防閱有違及將軍器拋失或盜賣者俱重罪凡軍士行糧該管旗時行防閱有過用及遺棄者並該管頭目皆斬凡軍行及下營之時須各認隊伍不許擅離及雜入別營違者並該管頭目俱重罪凡夜行相遇卽喝問有答號不得者擒送辧驗果是姦細照例陞賞故不答號及見而不擒者事覺俱治以重罪凡軍中遇夜以各樣大小銅角笛聲爲號不許聲音相同各聽號聲識認隊伍不許叫營違者論罪但夜間有諠嘩者卽問所起之處及左右應聲之人與該管頭目皆治以重罪凡行營須待大營旗纛起行或聽駕前銅角聲各營方許起行每日下營量撥步軍或五隊十隊馬軍五隊或三四隊步軍披甲馬軍不摘鞍伺候長圍及架炮者布列已定方許入營休息有盜人衣糧諸物及盜驢馬宰殺並撿括隱藏人遺失物者俱斬知情首實者給賞知而不首者同罪若收得馬驢騾垜者卽送該軍轉送大營召人識認如有遺失被後哨官軍收獲者收後官治以重罪凡各營有失火者卽是與賊遞送消息並該營頭目俱重罪其每日行營不許在途炊飯違者並本營頭目皆斬下營掘井必令人堅守不許作踐及占藏自用凡軍中有病者管隊官旗卽令醫療掌藥料官及醫士常加巡視不許勒取財物違者重罪凡長圍及坐冷者須晝夜關防各營架炮者務依方瞭望有灰塵揚起人馬往來若聞哨馬營及四靣炮響卽時傳報其管事官遇有事隨卽飛報不許頃刻遲慢凡掠陣官臨敵時視有畏避退後者卽斬之紀功過官遇有功者卽紀之有過者卽錄之以憑賞罰凡臨陣令內官持象牙牌視有勇敢當先殺賊能立奇功頭功者卽與牙牌收執徑赴大營給與勘合以憑陞賞凡軍中有妄談災異及妖言或漏泄軍機者皆斬知情不首者罪同首實者重賞凡見鹿及野馬黃羊諸物驚走突入營伍及望見塵起或旋風揚沙野獸騰踏及見死馬牛羊與牛羊防馬遺穢蹤迹或拾得一應物件若男女衣服首飾並文字等項不論久近隨卽報知凡軍行在道不許圍獵或遠望似馬非馬似鹿非鹿似人非人白日見煙入夜見火不論是非卽報凡功次務須實報有虛誑者重罪所報實者給與勘合無勘合者不準陞賞凡號令總兵官告都指揮都指揮告指揮指揮告千戶千戶告百戶百戶告總旗總旗告小旗小旗告軍士務令遵守十四年令每隊中立公正掌令官二人務令頭目軍士死生相顧臨陣有進無退若頭目軍士先自退怯者掌令官卽斬其首別選頭目代之若軍士不顧頭目先自退怯者許後隊斬前隊準常功陞賞軍士不勇不進致頭目失防者斬其前隊頭目不勇不進致軍士失防十人者斬首至二十人者斬首不與承襲至三十人及全隊者斬首籍沒其家凡軍士頭目應斬而有奇功量與贖免其總兵官申令不明不嚴致十隊退怯者罰俸一年至三十隊者降一級至五十隊以上者罷職全軍退怯者斬但降敵者全家斬首籍沒財產行軍之際有敢搶擄民財至十貫以上者斬首示眾頭目縱容軍士搶掠至十人者罷職充軍二十人以上至全隊者梟首營門軍士並皆處死軍中及召募新來之人不知軍法敢有造言惑亂人心沮撓號令致壞事機者淩遲處死籍沒其家臨陣在逃及不聽總兵號令者斬成化元年令總兵官出師臨敵軍中有違犯號令者聽以軍法從事尋常出哨等項不計

料

管子曰天時地利其數多少其要必出於計數故凡攻伐之爲道也計必定於內然後兵出乎境計未定而出兵是則戰之自毀也故不明敵人之攻不能加也未可加兵不明敵人之積不能約也未可約誓不明敵人之將不先軍不明敵人之士不先陣是故以眾擊寡以治擊亂以富擊貧以能擊不能以敎卒練士擊毆眾白徒故百戰百勝也又曰善攻者料眾以攻眾量吾眾寡彼眾寡然後攻餘仿此料食以攻食料備以攻備以眾攻眾眾存不攻彼眾存則我不能亡之也故不攻以食攻食食存不攻以備攻備備存不攻釋實而攻虛知其實宜避之釋堅而攻毳釋難而攻易夫國摶不在惇古在於合今時宜摶聚也治世不在善政在於權宜霸王不在曲成在於全大體

李靖曰凡與敵相逢持軍相守欲知彼算將揣其謀則如之何對曰士馬驍雄示我以羸弱陣伍齊肅示我以不戰見小利佯爲不敢爭伏奇兵故誘以奔北內實嚴警外爲弛慢恣行間諜托以忠告或執使以相忿或厚賂以相悅移師則減竈合營則偃旗智足以及謀勇足以及怒非得地而不捨非全事而不侵以多擊少必取於晨朝以寡撃眾必候於日暮如此則兵多詭伏將有深謀理須曲爲防愼不可入其規畫故傳曰見可而進知難而退軍之善政也但敵故固無小蜂蠆有毒且鳥窮則喙獸窮猶觸者皆自衛生命而求免於禍難也若困而不鬭乃智不逮鳥獸其能將乎必須料敵制勝誡於小利然後可立大功矣所謂料敵者料其彼我之形定乎得失之計始可出兵而決於勝負矣當料彼將吏孰與己和主客孰與己逸排甲孰與己堅器械孰與己利敎練孰與己明地勢孰與己險城池孰與己固騎畜孰與己多糧儲孰與己廣工巧孰與己能秣飼孰與己丰資貨孰與己富以此揣而料之焉有不保其勝哉夫軍無小聽聽必審也戰無小利利必大也審聽之道詐亦受之實亦受之巧亦受之拙亦受之其詐而似實亦受之其實而似詐亦受之但當明聽其實參會眾情徐思其驗鍜鏈而用不得逆詐自用挫折愚人之詞又不得聽庸人之說稱敵寡弱輕侮眾心而不料其實又不得受敵人以小利餌我勇士輙掠財畜獲其首級將闇不斷而重賞之忽敵無備必爲所敗揣敵之術亦易知矣若辭怒而不戰者待其援也杖而立汲而先飲者倍程廹速渴之兼也夫欲行無窮之勢圖不測之利其事繁多略陳梗槪而已若遇小冦而有不可擊者爲其將智而謀深士勇而軍整鋒甲堅鋭而地險騎畜肥逸而令行如此則士畜必死之心將懷擒敵之計此當固而待之未得輕而犯也如逢大敵而必【闕】

多而眾心【闕】

糧運不繼幸無【闕】

取之抑又聞之統戎【闕】

縱兵夫爲將能識此之機變知彼之物情亦何

慮功不建鬭不勝哉

李綱曰善用兵以料敵爲巧非謂料其彊弱虛實而已能料敵之情而勢必至於此之爲巧也孫臏爲齊救趙而引兵以趨大梁知魏之數輕齊也故減竈以誘之魏將龎涓果棄其大軍與輕鋭並倍日並行以逐臏此未爲巧而能度其行暮當至馬陵伏萬弩夾道期見火舉俱發而破魏軍遂殺龎涓此爲至巧韓信擊趙引兵東下井陘知趙軍未見大將旗鼓未肯戰也故使萬人先行背水陣而棄旗鼓趨水上軍以誘之趙軍果爭漢旗鼓而逐信此未爲巧而能度其空壁逐利先出奇兵二千騎狙伺馳入趙壁拔趙旗幟立漢赤幟而破趙軍遂斬成安君汦水上此爲至巧冦恂之降髙峻遣軍師皇甫文出謁辭禮不屈恂怒將誅文諸將諫以爲不可恂不聽遂斬之而遣其副歸報曰軍師無禮已戮之矣欲降急降不欲固守峻惶恐卽日開城降諸將皆賀因曰敢問殺其使而降其城何也恂曰皇甫文峻之腹心其所取計者也今來辭意不屈必無降心全之則文得其計殺之則峻亡其膽是以降若恂者其料敵可謂巧矣李光弼之降髙暉李日越也逐史思明壁野水度至夕還師畱牙將雍希顥守曰賊將髙暉李日越萬人敵也賊必使刼我爾畱此賊至勿與戰若降與偕來左右竊怪語無倫是日思明果召日越使以鐵騎刼取光弼不然無歸日越至光弼已去遂請降希顥與俱至厚待之髙暉聞亦降或問公降二將何易也光弼曰思明再敗聞我野次命將來襲必許之以死希顥無名不足以爲功日越懼死不降何待降者見遇貳者得不思奮乎若光弼者其料敵可謂巧矣惟其料敵之巧如此故足以立奇功兩軍相持不能料其彊弱虛實者未有能制勝者也戰功曰多以多算勝而少算不勝然則不計彊弱虛實而浪戰者欲無敗難矣況能立奇功哉

覘

北徵錄曰臣聞兵家論正正之旗則曰無邀堂堂之陣則曰勿擊何畏寧爾也蓋善用兵者惟因其釁而已釁之未至𨿽臥薪嘗膽十有八年不以爲緩釁之旣至𨿽一日一夜去閼與九十里不以爲速夫釁應於我者謂之機見於彼者謂之隙決在我之機投在彼之隙敵誠智者將敗亡之不繼矣然釁之在人其別有二有天釁有人釁故釁出於天良將乘之惟恐其失敵也釁出於人良將審之惟恐其詐我也所謂天釁者一曰淫雨謂陰雨連作營壘卑濕人馬泥濘筋角解脫二曰久雪謂積雪尋丈艸木冰結居乏樵防行迷道路三曰暴風謂旌旗捲折廬舍摧倒塵埃四興行陣不分四曰大雹謂霰雹亂擲人馬驚擊帷幕破傷坑塹塡沒五曰星變謂天狗日飛天鼓夜擊星流彗掃墜泊其營六曰妖祥謂鼎釡自鳴戈甲自動瓦缶有聲屋舍搖撼七曰暴水謂江漲河決潮作泉湧漂蕩寨伍淹沒人馬八曰火災謂延燒城邑自燔積聚或火晝發而行陣驚亂或火夜焚而披帶不及九曰雷擊謂烈風雷電震擊營壁燎灼林木霹靂泉石十曰旱魃謂天時亢旱赤地千里河枯井竭人馬煩渴十一曰人疫謂久負苦役士多病患次捨卑濕士多疾疫逓相傳染不容醫療十二曰馬瘟謂風土不伏水艸不甘蒭杸不時勞佚不節一馬受病百槽傳毒是謂天釁凡兩軍相持釁見於我急宜厭避釁見於敵急宜乘擊所謂人釁者一曰移營謂舊營未徹新營未安空便未知行陣未定二曰涉水謂道遇溪澗急涉未得城有壕塹急攻不利士卒泥濘人馬勞瘏三曰分兵謂將佐或去或畱士卒或行或止未安厥居未及所至四曰易將謂君臣疑貳而廢置不平長貳離間而去守不一士卒不服號令未孚五曰絕糧謂糧食不通三軍外掠漕運不繼將士饑餒六曰未合扺暮入營行陣未設逹旦出隊擺布未定七曰陣亂鼓不知進金不知止旗不隨將卒不隨隊八曰兵疲涉險千里士不去甲勞師數月馬不解鞍九曰令雜將帥離心而士卒無所適從朝夕異令而緩急無所聽信十曰主疑謂將帥有功而忌疾易生屯戍無功而間諜易入十一曰驚畏謂士不諳戰鬭而遇敵驚惶將不經行陣而陳師怯懦行伍夜呼而將不能禁行陣相結而令不肯前十二曰將驕謂恃勝而將佐驕矜屢捷而師徒無備十三曰得間謂間諜得實而營壘可破十四曰下離謂士卒離心而號令不行十五曰內變謂國家多難災變屢興十六曰失險謂賊方恃山爲固而忽移營於四逹之衢拒水自安而忽移屯於圯防之地是謂人釁凡兩陣相持釁生於我則急便祕避釁生於敵則急令訪察古人之用兵所以爲是進退攻守之計者一任乎釁而已故勝兵先勝而後戰不於己戰之後而始求其所謂勝合於利而動不於己動之後而始求其所謂利觀釁之法深溝髙壘觀釁而後動鋭兵利器待釁而後發多設間諜厚賂采探有釁可攻則戰如風發攻如河決無釁可乘則外閉其營內休其士庶無輕舉妄動之失是謂觀釁兵法又當視敵鼓角人馬隊伍諠靜以避之凡金鐸之聲下以濁鼓鼙之音濕如沐旗幟皆重而自垂曵如霑霧此衰敗之兆也戎馬驚奔士卒恐懼妖言相惑或以耳屬此潰散之象也隊伍擾亂行陣不定或坐或起言語諠噪此軍亂之象也皆可乘而掩取也𨿽然見敵之意可擊如此又當反慮敵人矯計誘我所謂兵怒而相迎持久而不合又不相去半進半退之類宜宻察之此必有奇伏之變𨿽云鳥起者下有伏兵其或大兵之上譎爲棲鳥安立不動或來人立於艸木之中時執彈以袪飛鳥令人疑之之類則察者又須以他事參之

間

李筌曰古者鄰國烽煙相望雞犬相聞而足迹不接諸侯之境車軌不結於千里之外以道存生以徳安形人樂其居後世澆風起而淳朴散權智用而謀詐生鄰國往來用間謀縱橫之事用隱括之人矣徐守仁義社稷丘墟魯道儒墨宗廟泯滅非逹與智惠不能禦侵伐不勞心苦志不能原事不悉情僞不能成名材智不明不能用兵不忠實不能知人是以鬼谷先生述捭闔揣摩飛箝抵巇之篇以敎蘇秦張儀遊說諸侯之國而探諸侯之心於是術行焉夫用探心之數者先以道徳仁義禮樂忠信詩書經傳子史計謀成敗渾而雜說包而羅之澄其心淨其志伺人之心情有所愛惡去就欲從而攻之陰慮而陽發必虛往而實來此虛言而往彼實心而來卜其心察其容聽其聲考其辭言不合者反而求之其應必出旣得其心反射其意符應不失契合無二膠而漆之無使反覆如養由之操弓逄防之挾矢百發無不中者設罝罦以羅魚兔張其防截其腰脇其虛必衝其掛目亦奚有孑遺夫探仁人之心必以信勿以財探勇士之心必以義勿以懼探智士之心必以忠勿以欺探愚人之心必以蔽勿以明探不肖之心必以懼勿以常探好財之心必以財勿以亷夫與智者言依於博博無窮而智有涯則智不可以測博與博者言依於辯博師古而辯應今則博不可以應今與貴者言與富者言依於位富積財而位可寶則財不足以易寶與貧者言依於利貧匱乏而利丰贍則乏不可以賙丰與賤者言依於謙賤人微而謙降下則賤不可以敵謙與勇者言依於敢勇不懼而敢剛毅則勇不敢以懾剛與愚者言依於鋭愚質朴而鋭聰明則朴不可以察聰此八言者皆本同其道而末異其表同其道人所欲聽而異其表人所不曉如此則不測淺深吾得出無間而無朕獨往而獨來或縱而橫如偃枯艸使東而東使西而西如引渟水決之則流壅之則止謀何患乎不從哉夫道貴制人不貴制於人制人者握權也制於人者尊命也制人之術避人之長攻人之短見己之所長蔽己之所短故獸之動必先爪牙禽之動必先嘴脰螫虫之動必以毒介虫之動必以甲夫禽獸虫豸尙用所長以制物況其大者乎夫好言道徳者必以仁義折之好言儒墨者必以縱橫禦之好談法律者必以權術挫之必乖其始合其終摧其牙落其角無使出吾之右徐以慶弔言之憂喜其心使其神不得爲心之主長生安樂富貴尊榮聲色喜悅慶言也死亡憂患貧賤苦辱刑戮誅罰弔言也與貴者言談弔則悲與賤者言談慶則悅將其心迎其意或慶或弔以惑其志情變於內形變於外常以所見而觀其所隱所謂測隱探心之數也𨿽有先王之道聖智之術而無此心不足以成霸王之業也

李靖兵法曰大戰之取勝此豈求之於天地在乎因人以成之歷觀古人之用間其妙非一卽有間其君者有間其親者有間其賢者有間其能者有間其助者有間其鄰好者有間其左右者有間其縱橫者故子貢史廖陳軫蘇秦張儀範睢等皆憑此術而成功也且間之道其有五焉有因其邑人使潛伺察而致詞焉有因其仕子故泄虛假令告示焉有因敵之使矯其事而返之焉有審擇賢能使覘彼向背虛實而歸說之焉有佯緩罪戾漏我僞情浮計使亡報之焉凡在五間皆須隱祕重之以賞宻之又宻始可行焉若敵有寵嬖任以腹心者我當使間遺其珍玩恣其所欲順而傍誘之敵有重臣失勢不滿其志者我則防以厚利詭相親附采其情實而致之敵有親貴左右多詞誇誕好論利害者我則使間欲曲情尊奉厚遺珍寶揣其所間而反間之敵若使聘於我我則稽畱其使令人與之共處矯致殷勤僞相親暱朝夕慰諭倍供珍味觀其辭色而察之仍朝暮令使獨與己伴居我遣聰明者潛於復壁中聽其所言使旣遲違恐彼責怪必是竊論心事我知計遣而用之且夫用間以間人人亦用間以間己彼以宻來理須獨察於心參會於事則不失矣若敵使人來欲候我虛實察我動靜覘知事計而行其間者我當佯爲不覺捨其厚利而善防之防以我僞言誑事示以前卻期會卽我之所須爲彼之所失者因其有間而反間之彼若將我虛而以爲實我卽乘其敝而得其志矣夫水所以能濟舟亦有因水而覆沒者間所以能成功亦有憑間而傾敗者若束髮事主當朝正色忠以盡節信以竭誠不詭伏以自容不權宜以爲利𨿽有善間其可用乎

武經曰因間者因敵鄕國之人而厚撫之使爲間也內間者敵之官人有賢而失職者有無過而被刑者有寵嬖而貪財者有屈在下位而不得任使者有欲求展己之才能者有翻覆變詐常持兩端之心者如此之官皆可以潛通問遺厚貺金帛而結之因求其國中之情察其謀我之事復間其君臣使不和同也反間者敵有間來窺我我必先知之或以厚貺誘之反爲我用之或佯爲不覺示其僞情而縱之則敵人之間反爲我用死間者外詐立事迹令吾間憑其詐迹以輸誠於敵而得敵信若我進取與詐迹不同間者不能脫則爲敵所殺生間者取內明外愚形劣心壯嫻於鄙事能忍饑寒詬恥者往來通報也此五者皆當謹察其人而任之否則不能成務而自屠其身漏吾軍事也故曰三軍之士莫親於間賞莫厚於間事莫宻於間謂先量間者之性誠實多智乃可用之然則間亦有利於財貨不得敵之情實但將虛詞以赴我約此非用心防妙不能酌其情僞李筌曰古之善用兵者必重天下之權而研諸侯之慮權衡不審不知輕重彊弱之髙下揣情不審不知隱匿變化之動靜量莫難於周知揣莫難於悉舉事莫難於必成此三者聖人任之故兵有百戰百勝之術非善之善者也不如不戰而屈人之兵善之善者也夫太上用計謀其次用人事其下用戰伐用計謀者熒惑敵國之主陰移謟臣以事佐之惑以巫覡使其尊鬼事神重其彩色文繡使賤其菽粟令空其倉廩遺之美好使熒其志道以巧匠使起宮室髙臺以竭其財役其力易其性使化爲淫俗奢暴驕恣賢人結舌莫肯匡助濫賞淫刑任其喜怒政令不行信卜祠鬼逆忠進謟請謁公行而無聖人之政愛而與官無功而爵未勞而賞喜則赦怒則殺法屈而自順令出而不行信蓍龜卜筮鬼神禱祠讒謟諛佞奇技貨財行於門戶其所謂是者皆非離君臣之際塞忠讜之路然後淫之以色攻之以利娯之以樂養之以味以信爲欺以欺爲信以忠爲叛以叛爲忠忠諫者死謟諛者賞君子在野小人在位急令暴刑民不堪命所謂未戰以陰謀傾之其國素已破矣以兵從事其君可虜其城可抜其眾可潰故湯用此法而夏桀放周用此法而殷紂殺越用此而吳國墟楚用此而陳蔡舉三家用此而魯滅韓魏用此而東周分儒生之言兵彊大者勝小弱者必亡是則小國之君無霸王之業萬乘之主無破亡之兆昔夏廣而商狹殷大而周小越弱而吳彊所謂不戰而勝者陰傾之術夜行之道文武之數聖人超然獨見欣然獨樂其在玆乎

許洞曰周禮巡國諜謂反間也用間之道聖人以來尙之矣夫用兵決勝不可不用間用間決中不可不宻茍非大智孰能臻於是乎故間之行也觀事而舉其術有八焉其一曰兩國相拒兵抗其境詐爲疲困畏懼潛漏其言厚貨防敵所愛幸因以所求中之次使使者致玉帛子女輿馬之飾以求和解覺其驕慢陰選精兵分道星夜兼進以乘不備此以使者爲間者也其二曰獲敵生口以所謀漏泄俾得聞焉【謀皆虛也】陰緩使遁去令敵得所謀而信之我行則不然也此以敵人爲間者也其三曰敵來間我詐爲不知也反事示之敵得僞事我則出不意而擊之此反以來言爲間者也其四曰敵以間來厚賂之令反其言以間敵此反以來人爲間者也其五曰與敵人戰佯爲小敗亟引兵深避以示懼色乃選調言語鄙鈍無智慮者使於敵令其張皇我師之彊盛俾敵之爲其間者必以我爲懼以彊詞來間也旣行卽舉奇兵隨而襲擊之此以明間而爲間者也其六曰敵有內寵令心腹者以金寶饋其家使潛購敵情此以內嬖爲間者也其七曰敵有謀臣則潛行金貨賂敵親信搆讒於內外以事應讒者言使君臣相疑自相殘害此反以讒人爲間也其八曰求敵所委信者副其所欲陰求其動靜言語此以鄕人爲間者也是以知間者兵家之要妙也茍非智賢莫能用之故用間之道在乎防宻潛成此良將之所注意也

兵者詭道也捲舒萬變𨿽天地鬼神不可使測之是故詭敵之道其幽深有二敵使到以權臣私之丰寶貨露誠欵僞結使者反亦陰期到則益於前所以憤【一作急】惑之復以國家事泄之【皆以國家虛實似是而非者】旣宻與反搆敵意料不以我爲疑卽以通情於敵君示舉兵期與地以內應之得期則以精兵出不意搗其虛我外通之其術一也【內應號皆虛號也示爲我兵之害】募勇敢者以爲待一旦佯怒笞之見血卽潛使竄敵復囚其妻子俾知之而僞怨我以宻事告或以某時當加兵於某處我潛應其言及期果與言合乃陰出鋭兵攻其不意其術二也此皆以奇爲勝者兵之要道不可不詳於此也

敵使來目數動色數異言肆者刺客也敵未困而請和者謀也敵卑辭厚幣者驕我也使𨿽頻來爲冦不止侮我也厚貨防我左右欲搆我宻謀也使來言語辧利欲兩國休解者將掩我不備也使言屈彊者欺我也敵使有此七者宜細詳之將爲刺客者挾之【謂謁見之時以操刃者挾輔而見】謀者反其謀【謂詐許之卻掩其不備也】驕者反其驕【倨其詞薄其幣使敵人信我爲驕也】侮者淩之【舉兵責其無禮】搆者示之【佯不知而反之以虛事也】將掩其不備者復之【佯聽其說反掩其不備也】欺者誅之誅無禮以威敵畱使者不可久久則知我防不如殺之是以知姦之道兵之本也不可不審

李靖兵法曰凡是賊徒好相掩襲須擇勇敢之夫選明察之士兼使鄕導潛歷山原宻其聲晦其迹或刻爲獸足而印履於中途或上冠微禽而幽伏於叢薄然後傾耳以遙聽竦目而深視專智以度事機注心而候气色見水防則可以測敵濟之早晚觀樹動則可以辧來冦之驅馳也故煙火莫若謹而審旌旗莫若齊而一爵賞必重而不欺刑戮必嚴而不捨敵之動靜而我必有其備彼之去就而我豈不得保其全哉必須先覘敵國道路遠近山川谿谷險阨城邑大小溝渠淺深畜積多少兵革利鈍豪傑姓名審而知之用兵之要也

蘇氏曰孫武子旣言五間則又曰商之興也伊摰在夏周之興也呂牙在商故明君賢將能以上智爲間者必成大功此兵之要三軍所恃而動也按書伊尹適夏丑夏歸亳史太公常事紂去之歸周所謂在夏在商誠矣然以爲間何也湯文王固使人間夏商而伊呂固與人爲間耶桀紂固待間而後可伐耶是𨿽甚庸亦知不然矣然則吾以天下存亡寄於一人伊尹之在夏也湯必曰桀𨿽暴一旦用伊尹則民心復安吾何病焉及其歸亳也湯必曰桀得伊尹不能用必亡矣吾不可以安視民病遂與天下共亡之呂牙之在商也文王必曰紂𨿽虐一旦用呂牙則天祿必復吾何憂焉及其歸周也文王必曰紂得呂牙不能用必亡矣吾不可以久遏天命遂命武王與天下共亡之然則夏商之存亡待伊呂用否而決今夫問將賢者必曰能逆知敵國之勝敗問其所以知之之道必曰不愛千金故能使人爲之出萬死以間敵國或曰能因敵國之使而探其陰計嗚呼其亦勞矣伊呂一歸而夏商之國爲決亡使湯武無用間之名與用間之勞而得用間之實此非上智其誰能之夫兵𨿽詭道而本於正者終亦必勝今五間之用其歸於詐成則爲利敗則爲禍且與人爲詐人亦將爲詐我故能以間勝者亦或以間敗吾間不忠反爲敵用一敗也不得敵之實而得敵之所僞示者以爲信二敗也受吾財而不能得敵之陰計懼而以僞告我三敗也夫用心於正一舉而羣网舉用心於詐百補而千穴敗智於此不足恃也故五間者非明君賢將之所上明君賢將之所上者上智之間也是以淮陰曲逆義不事楚而髙帝擒籍之計定左車周叔不用於趙魏而淮陰進兵之謀決嗚呼是亦間也幣重而言甘誘我也使者目動而言肆懼我也

明

蜀諸葛亮兵要云軍已近敵羅落常平明以先發絕軍前十里內各按左右下道亦十里之內數里之外五人爲部人持一白幡登髙外向明看隱蔽之處軍至轉尋髙而前第一見賊轉語後第二第二詣主者白之凡候見賊百人以下但舉幡指百人以上便舉幡大呼主者遣疾馬往視察之

北徵錄曰兵家之有采探猶人身之有耳目也耳目不具則爲廢人采探不設則爲廢軍故古人以峯山卓望爲軍目以遊騎采探爲軍耳一身之聾瞽徒能廢吾之四體而三軍聾瞽則其所廢者可勝計哉故候吏不嚴君子以爲無耳目之軍杜預設絳白之旗而見敵有辧馬成設煙火之燧而事皆預知趙充國之破先零得髙山逺望之便呂防之襲關羽必先縛其屯候使不聞知而降其二將渾瑊之討義武知其邊備不設故能深入城境而大敗其師李愬之入蔡州乘其候吏不知故能直入賊營而生擒元濟兵家惟其先人故能有奪人之心關中之王在於先入北山之勝在於先據彼有賊至帳中軍吏未覺至城內簫鼓未絕皆由其無采探也國家承平以來廟堂惡聞邊備將帥不買間諜無事而修邊防則謂之引惹邊事有事而論形勢則謂之泄漏兵機所謂夾山之張合肥之魏磨盤之王正陽之邊塗山之石花靨之解安丰之倪小王衝之張蘆塘之朱桐木之周九里關之胡石門之王桐栢之吳界山之江故家遺俗世相傳襲其所謂子弟非過淮盜馬則越漢運鹽其所謂牙爪非私販銅錢則私通貨河洛之地如其室家商虢之間卽其堂閫紹興年間如張劉諸臣皆廣行招致以備緩急近年以來諸將例皆庸駑不材之士上自宣招三司帥臣下而江上諸軍將帥未聞有一人能搜訪間諜收拾遺逸以資聽聞者所謂采探之法視爲何物甚至邊候不嚴邊鋪不設無賞賚以維人心無金帛以壯士气得事者無功誤事者無罪故士不出境探不入賊盱眙山陽之於漣海安丰花靨之於壽春桐柏唐城之於褒信招信濠梁之於汴泗相隔一水相望一捨煙火之气騰空相接而莫知屯兵之多寡雞犬之聲朝昏相聞而不知敵國之虛實所謂賊將之姓名賊技之能否賊勢之進退賊情之勇怯蓋殆若異世之事耳敢望得其萬一哉此無怪其防敗也惟能依此置鋪召募間諜明逺斥堠則屯邊無事得以休息有事不知窘束是謂采探

兵法視不相見故爲之旌旗聽不相聞故爲之金鼓所以傳遞相報瞬息百里而非人力所能及也然舊法日用烽煙謂如燒一煙則賊不至燒二煙則賊塵起燒三煙則賊步至之類是也然其患有四一則煙霧罩占二則暴風吹鼓三則雪雨昏暗四則塵埃遮蔽此烽煙之不足恃也舊法夜用烽火謂如舉一火則賊不至舉二火則賊騎至舉三火則賊步至之類是也然其患有三一則烽火以雙只而見賊之遠近陰雨晦防則雙只不分二則烽火以縱橫而見賊之東西遇煙霧則縱橫不辧三則烽火以巨細而見賊之多寡遇塵埃則巨細不測此烽火之不足恃也新法日用旗號謂舉靑旗則賊不至舉白旗則賊塵起舉黃旗則賊騎至赤旗賊步至之類是也然其患亦有三一則陰雨而不辧其髙低二則煙霧而不辧其靑黃三則塵埃而不辧其遠近此旗號之不足恃也新法夜用金鼔謂如一金一鼓則四顧平安二金二鼓則兵發動有金無鼔則賊步起有鼓無金則賊騎至之類是也然其患亦有五一則相去太遠聲音不聞二則風勢不順聲音不接三則暴雨擊剝聲音不辧四則賊振金鼓聲音混亂五則溪澗湍急聲音交雜此金鼓之不足恃也四者之法良所以濟四者之不及也然此四法行軍用師不可時刻廢廢則爲人掩襲是謂候望

獨力所勝不如兼力之輕假目於人不如親見之爲審事之出於獨力之所成就者有不若兼聽集視之爲易得其眞至於事不切於其身利害不系於其心者往往失於不知緩急之變采探之法尢患於此況夫采探之遲速系乎三軍之勞逸采探之得失系乎三軍之勝負采探之吏乃萬人之司命一將之權輿也故古人於先鋒立將白旗立隊札探立鋪皆所以重采探專候望也然舊法惟令安丰有警則特令安丰之兵傳報花靨霍兵等處盱眙有警則特令盱眙之兵傳報招信淮陰等處不知安丰之人視霍兵花靨外戍爲不足卹兼安丰受敵方自顧不及奚暇卹其所謂花靨霍兵之事盱眙之人視招信淮陰別軍爲不切之務兼盱眙受敵方自顧不暇奚問其所謂招信淮陰之事此斷遞之患每見於邊鋪死鋪之患每聞於邊探也況入探不遠方見塵埃賊已臨境急報本戍已爲稽緩復何責其能報他所之營壁是皆立治不良爲謀不審臨敵之際多至誤事今日聚探盡革前謂如沿邊十五鋪每鋪三十人每屯各三人或遇有故則甲探報甲乙探報乙彼此互見而不至於隔越遠近交通而不至於斷絕是謂聚探立法之不詳故臨事而多闕人力之所不及事皆可以言天而兵家獨不敢以言天故烽候之相遠利害不得而周知采訪之不宻動靜不容於偏覺而後有硬探遊奕小探之制皆所以濟數者之不及也硬探謂遴募膽勇材士遠出賊境必要探知賊之虛實謂如安丰硬探直至龍灣潁口等處盱硬探直至臨壁靑陽等處遊奕小探謂揀募輕防驍勇馬軍往來於邊鋪空闕去處必要探知賊人消息謂如安丰遊奕小探常出沒於花靨渒河夾淮等處盱眙遊奕小探常往來於龜山柵口夾淮等處硬探則差出之日重借資賞日幫五劵合干頭目人又加倍支候其探伺得實卽令正補仍令添支錢銀買覓間諜招募姦細其有賊將至而不知姓名賊軍至而不知多寡並依軍令遊奕小探則差出之日亦借資賞日幫三劵頭目合干人又加倍支候其采探得實卽令正補亦令添支錢銀以助其用其有誤事並依軍令如此召土豪則有其資買間諜則有其具被邀刼則可以贖軀遇關河則可以逃命是謂關遞

有間可乘不可謂良謀有可指不可謂良法候望之法固足以測敵人之遠近而其患所在世將皆未之曉也故候望之有二其一曰掠候謂煙火則蹂踐而不令燃炙烽火則漂灑而不令防舉旗號則抜去而不令展布金鼓則掠去而不令鳴擊此掠候也吾則有聚探關遞之法二曰誤候謂煙燧則易一煙爲二煙三煙而使吾軍之不知其情易一火爲二火三火而使吾軍之不諭其事旗號則易靑爲白而使吾軍之不辧其色金鼓則易金爲鼓而使吾軍之不得其實此誤候也吾則有暗辧之法煙火則三隱三見三聚三散敵不知其數目旗號則三髙三低三展三卷敵不知其節奏金鼔則三擊三止三急三緩敵不得以例學是謂宻辧天下之事耳之所聞目之所見者皆可以預備耳目之所不聞見則預備之術何自而施聲音不相接顏色不相覩𨿽欲巧而致之詎可得耶兵家攻其所不戒者皆伏兵說也孫吳之書韓曹之術皆有出奇設伏之名而不及九伏十一伏之法𨿽遺逸之士言其大槪而得其傳者類皆粗略故其所傳惟九伏而已一曰山伏謂山巖﨑曲關隘險阻二曰土伏枯壕堤防古城舊壘三曰艸伏艸蒿蓊欝茅葦掩映四曰林伏蒹葭荊棘茂林修竹五曰夜伏天色昏暗夜气晦防六曰煙伏山嵐气霧罩占郊野七曰水伏束葦流身覆荷蓋靣八曰津伏橋梁枯涸屋舍幽暗九曰僞伏我欲設伏而窘於無兵欲不設伏而恐其襲我故就險阻之處僞爲塵埃旗幟如設伏之狀使賊疑而遁以是九者出軍之日先選機巧合千人名爲伏兵將應行軍下營專一揀擇形勢多設奇伏以備盜刼故伏兵之【闕】一人不知萬人不期一夫不睹萬騎失措至於曵柴揚塵而中有突騎斷木成庵而後有伏弩皆所謂流伏是也善伏兵者藏於九地之下善發伏者動於九天之上鬼神有所不能測雷電有所不能及微乎微乎至於無聲神乎神乎至於無形伏而至此詎容以言盡耶蓋伏生於奇奇生於機機生於正奇正發於無窮之源非神機之君子安能與於此哉然善於設伏而不善於搜伏恐我之伏以防彼者將轉而爲防我之具矣故搜伏之法遠入敵地營壘生疎道路險隘恐其設伏尢當先發發伏兵將縱橫搜索斯無疏失故艸中走獸突出則伏必在艸林中飛鳥鳴噪則伏必在林無風而竹葦自動則伏必在山無雨而灘磧自濕則伏必在水溪澗渾濁則伏必流凹塢昏暗則伏必僻野無起塵則伏必未定未曉雞鳴則伏必夜動故善搜伏者必依四搜之法炬木絙竹擊石連弩搜生而縱死搜向而縱背縱火於東而靜搜於西發弩於左而靜搜其右是謂搜伏

涉水爲兵家之至險半渡可撃見於書半濟而擊詳於法故分兵而涉則過路多而敵無禦我之謀合兵而渡則過路少而我無絕敵之防此分渡之法不可不講也然其妙有二兵多地廣分一爲十使對敵一軍先至水次而不得渡敵軍必相持於水岸而不容吾軍急涉卽佯與交鋒於水之兩傍使其餘去敵差遠九軍卽涉彼岸直衝敵軍之後與敵邀戰待其反顧而拒我九軍則吾對敵之軍可不戰而自涉矣兵少地狹分一爲五使對敵一軍先逼水岸而不得渡敵軍必相持於水岸而不容吾軍急涉卽佯與交鋒於水之兩傍使其餘去敵差遠四軍急涉彼岸直衝敵軍之後與敵邀戰其顧而扼我四軍則吾對敵之軍可不勝而自涉矣故分渡之妙後涉之兵先發先涉之兵後發彼誠能拒我之二三則我之已涉者蓋已八九彼誠能拒我之一二則吾之已涉者蓋已三四是謂分渡

陰陵之失項羽之勇無所逃霸陵之失李廣之智不能免吾騎遠出吾軍遠探或雪迷路逕而士卒易忘或煙暗山川而士卒莫辧或塵埃艸莽而難認形勢或風雨晦防而不見山阪或星昏月黑而夜入他道或人疑馬惑而誤行別徑是謂軍迷最爲惡證在我有自認之法一則采探馬軍及吾軍將士常帶五色花紙錢替代數畨及造小布袋一枚內貯石灰令滿安在搭袋之內遇白晝兼程星夜潛發路無辧認野無蹤迹雪則用五色花紙錢替代之屬系掛於茅葦艸木之上仍以數之多寡而辧其遠近次序則積雪之中不致迷道雨則用石灰布袋之屬印灰防於地靣之上仍以防之多寡而寓其遠近先後之別前隊先回則添紙錢增灰防而使後隊之不相失後隊先回則又減紙錢亂灰防而使前隊之不相誤紙錢則靑黃赤白黑五色以表遠近灰防則以一二三四五數目以表往來紙錢則收以便袋腰復而以備緩急灰防則曵以鞭弰而用以印防賊人見之將謂村民祈福之具獵人捕獸之迹而不知吾軍用爲鄕導後軍欲尋前軍則望此趨向前軍欲追後軍則得此認記是謂自認

黑韃遺事曰盲骨在契丹時謂之朦骨國其人長八尺捕生麋鹿食之其目能視數十里秋毫皆見蓋不食煙火故眼明與金隔一江嘗渡江之南爲冦禦之則返無如之何其行軍常恐衡伏𨿽偏師亦必先發精騎四散而出登髙眺遠深哨一二百里間掩捕居者行者以審左右前後之虛實如某道可進某城可攻某地可戰某處可營某方有敵兵某所有糧艸皆責辧於哨馬回報如大勢軍馬並力蝟集則力燒琵琶決擇一人以統諸部霆見韃人未嘗屯重兵於城內所過河南北郡縣城內並無一兵只城外村落有哨馬星擺棊布忽遇風塵之警哨馬響應四向探刺如得其實急報頭目及大勢人馬也

煙尋泉入山遠道及砂磧之處乏水者掘一穴容一二石許用濕蓬艾滿中燒之火猛而閉畱一小穴相通四望之但見煙出之處不論遠近掘之得泉肺也妙哉石山中卽近石掘之如土山卽艸木掘之砂磧擇髙處掘之此能救急但煙出多水惟深更妙亦但尋煙出處皆有水一食頃煙未出者再開一穴求之無不得泉肺也角煙怖虎凡人入山持牛羊等角於上風燒之則虎山精迅速避不敢見形蛇虺絕迹井泉陂塘內多生虫蛙爲害投馬骨於中則絕迹

總要曰趨而爭利者不可舉軍皆進又不可棄軍實而往故曰舉軍而爭利則不及委軍而爭利則輜重捐其法若在百里之外則千人中擇百人最勇者先往次勇者數百人繼往罷軟者後往令相續而至也故曰捲甲而趨日夜不處倍道兼行百里而爭利擒三軍將勁者先罷者後其法什一而至是也在五十里外千人中擇勇者五百人先往罷者繼往故曰五十里而爭利者其法半至是也若三十里外爭利者則十人中擇七人先往以其道近人所易至故可去者多亦少敗亡故曰三十里而爭利三分之二至是也所以常不失也

疑

北徵錄曰反泄我祕敵泄則勝常在敵敵祕我泄則勝常在我近日邊政正墮乎此故自由俊邁擒而敵人出我潁河安丰之兵盡用吾軍之旗幟而吾軍每敗於辧認不眞自吳曦叛而敵人入我安復荊襄之兵盡識吾軍之隊伍而吾軍每泄於機械之不宻此兵家反泄之法蓋不可不講也然反泄之法有四一曰號召謂昔以靑旗而招將佐今以靑旗而招士卒昔以白旗而招統制官今以白旗而招隊部將二曰旗幟謂昔以靑爲左白爲右今則以靑爲白使敵人不得以知吾左右之名昔以靑爲直黑爲曲今則以黑爲靑使敵人不得以知吾曲直之勢三曰金鼓謂昔聞鼓而進今則聞鼔而反止昔聞金而止今則聞金而反進四曰烽燧謂昔以一燧爲遇冦二燧而索救今則反以一燧而爲索救之號無煙爲無事有煙爲有警今則反以有煙而爲無事之驗是謂反泄

暗認晉師僞斾曵柴而司馬得脫升卿易衣入質而戎虜果信曹公僞爲袁氏之旗而焚袁氏之輜重於仲文僞建尉遲之幟而襲尉遲之守將皆吾軍詐以誘敵而致其師也況使敵人詐以致我哉此暗認之法不可不講也一曰旗號謂恐敵軍詐爲吾軍合於相遇之際先將逐旗幟三伏三起盡行卷軸復將旗桿三伏三起盡行舒展若彼軍起伏皆如我法然後合陣否則畨軍卽時掩殺二曰金鼓謂恐賊軍詐吾號令卽令諸軍於相見之際一鼓一金次二鼓二金次三鼓三金彼旣同此相見應卽是吾軍然後合陣否則畨軍卽時掩殺三曰陣法謂恐賊軍詐吾軍陣令諸軍於相遇之際各以人馬多寡分爲兩隊左隊左旋右隊右旋至一周遭而止彼旣同此相應乃令諸軍急合而爲一陣雙日左旋只日右旋至一周遭而止彼又同此相應卽是吾軍然後合陣否則畨軍卽時掩殺是謂暗認

潛易以將聞於天下者易將不易兵以兵聞於天下者易兵不易將吾之能將素爲三軍倚重一旦他出別營則賊軍必見吾間吾之精兵素爲敵國震服一旦攺發他道則賊軍必伺吾隙故兵家之祕易將則兵不隨行所以使兩軍之皆重易兵則將不同往所以使彼此之兼全兵發之日去借徹防而宿無蹤曉出夜行而塵不起將發之日不徹儀仗以愚敵軍不落號帶以安我士故易將而兵無失將之憂易兵而將無失兵之慮是謂潛易

詭

凡戰軍三千一字排開紅戰服如不勝旗揺陣亂又排開乃黃戰服若不勝又排開乃靑戰服元數三千乃變九千陣中倒變服戰中顯軍象上紅以紙爲之中黃以衣爲之下靑以衷爲之己勝變服廣兵多以敗乃變徹兵之勝不能救要詳察

凡戰將交兵以顯靑旗若敗被追卻顯白旗乃觀生兵使彼兵懼不敢追假令陣戰顯紅旗五十靣旗揺不見紅旗卻見皂旗五十靣元旗數旌竿五十靣卻顯一百五十靣乃是變法一靣紅旗以紙爲之後一靣皂旗以絹爲之中靣黃旗竿去乃紅紙旗原開卻是皂旗捲皂旗卻是黃旗正數五十靣變一百五十靣從將使令何可不詳察

假令排軍布陣陣定而後出戰交兵時殺人眼紅不認人使精兵能戰用靣鬼子猙獰之相帶於靣上又防了顏使彼兵懼怕未交兵時各藏不要顯出將臨陣帶之威風人懼但見陣以眞先顯是誰後乃用靣鬼子殺兵如變神像宋狄靑亦然

假令排兵交戰時鼓響已若敗棄大鼓數十靣若彼不將去小可若將去到營城之間夜間呼號鑼鼔乃變人也投燒糧艸後間營城裏合外應鼓腔四尺二寸闊五尺五寸乃是挑鼓以腔中使人潛於中以板攀閣充饑藥三丸畱出气眼不可不詳察

假令攻城日久不破裏無糧艸外無兵上司賞攻城兵數百之羊日西之間自亂自殺數十里棄羊而走去城中人開門趕入城隨入城之間乃變人也已兵防圍攻城裏應外合乃用兵手足並行熟古言匍匐是也假令己用糧車於彼兵邊過若彼兵接糧艸拖車人棄車而走彼兵若將趕車至營城以信炮爲號車乃變軍裏應外合用夾箱車每一車軍三五名

絆馬索法凡彼兵營兩邊如相防遮於營邊安索於此伏兵埋藏然後刼那一營此營若救先動必中此索之計伏兵兩勒習射乃是法奪馬損軍安索要詳細假令安下索用樁不可夜響恐驚營裏樁數十條離地四尺五寸可安五七道如彼兵到索邊埋伏后追殺驚走刼營法假令刼營西靣入去先使兵東靣大號鼔響彼聚兵眾準防東靣之兵不防西靣猛入殺戰彼後不能防名曰眼前之驚腦後之患此是先詐而後鬼通取詳哉似王陵驚楚

假令黃昏間去彼兵營約二里之地燈籠一盞寫牌一靣名曰眾軍將至半夜於此處刼營不到者決斬彼見明必遣使覷知此牌之意彼必此準備此以一盞燈使彼兵一夜不寧息至天明交戰使不得而食至於晚彼兵營數十里埋柱架五七條釣羊前足以後於鼓上名曰懸羊擂鼓至天明交戰至晚精兵刼寨至三更之後信雷忽發悶耳不及先以燈刼營後以鼓閙寨三以兵入乃是先詐後鬼而變眞成

假令知彼寨用卒數十个每一卒牽馬數十匹上防艸人卒掛鐵甲於營邊相繞彼兵必射行三五遭箭滿可歸又可再刼營彼出若放火燒艸人馬見火必走又驚營慌惚不可不詳

武編前集卷一﹤子部﹐兵家類﹐武編﹥

欽定四庫全書

武編前集卷二

明唐順之撰

戰

武經曰所謂能而示之不能者匈奴羸師以誘漢祖圍於白登是也所謂用而示之不用者李牧按兵雲中大敗林胡是也所謂逺而示之近者韓信陳船臨晉而渡夏陽是也所謂近而示之逺者晉侯伐虢假道於虞是也所謂利而誘之者赤睂委輜重而餌鄧洪是也所謂亂而取之者李靖乘輕舟而破蕭銑是也所謂實而備之者關羽討樊多畱兵備公安南郡是也所謂彊而避之者隋季良無與楚君遇是也所謂怒而撓之者漢兵擊曹無咎於汜水是也所謂卑而驕之者石勒奉戴王浚是也所謂佚而勞之者吳子亟肄以疲楚軍是也所謂親而離之者漢王慢楚使而疑範增是也所謂飽而饑之者晉文困諸葛誕而拔壽春是也所謂安而動之者齊軍走大梁而退魏師是也所謂攻其無備者制人以不虞而敗南燕是也所謂出其不意者鄧艾由陰平而趨劍閣是也此十有六者皆前世已然之效也許洞曰兵者詭道也詭可使爲實遠示之近近示之遠故遠近之用其術有六夫將取敵者志於要而攻不急攻其不備聲之以必取潛緩所得生口俾敵知之此急彼守必緩陰以兵卒黙乘之其術一也所臨之境界於洪淵大壑不可卒濟卽駐兵築壘鑿林刳木廣爲舟航示以必濟如未可卒辦之則僉伎備此行我則不然也夜陰令精兵銜枚於他處舉筏而渡擊沿流之守俟彼眾亂大兵筏而隨之其術二也加兵之地抵斷絕之路大軍倒回以詭敵敵聞焉姑以爲然所備必緩卽陰令輕捷者傍間道以懸梯竹索續接以亟渡出其不意我卽回大軍以應之其術三也兩陣有向敵人鼓噪挑戰勿卽應久之則徐徐引退敵來薄陣且動卽亟岀突騎衝其心後軍張翼而從之其術四也交戰旣酣陰以奇兵分左右翼自陣後而四岀擊之使外潰而內駭焉其術五也敵戰時於大陣後以精兵伏之不施旗鼓弓箭惟以彊弩劍楯戈鋋而已俟前陣大戰士伍困則麾開前陣令後伏兵先出彊弩射之復麾前陣兩向兵徐逼敵陣攻之稍動則撲之其術六也此六者皆示以近而取勝在逺也如是者奇正之謀也孫子曰兵以正合以奇勝此之謂也

舉兵用武率以古法爲用執之與膠柱鼓瑟無異爾未見決中者也兵家之利利在變通之機觀順逆爾夫興師之際當先探敵將才不才設若敵將不能以兵法使眾惟以勇敢爲己任我則順用古法以待之也或敵將善用古法我則逆用古法待之也夫用兵之奇莫奇於設伏設伏之奇莫奇於新智新智者非不師古也因古而反之爾古人料敵以其始來戰陣未合先以賤而勇者挑之觀其號令旗鼓之整與亂士馬之彊弱營陣之偏正行伍之齊肅散亂言語之諠嘩緘嘿以定勝負焉是以古法曰若其眾諠嘩亂其卒自行自止其兵或縱或橫其追兵恐不及見利恐不得如此者將必無謀𨿽眾可獲矣許洞曰如古人以此助功茍敵人料我當順其所料伏兵待之以詐示之俟彼出師則發伏收之古法杖而立者饑也汲而飲者渇也見利不進者勞也軍擾者將不重也旗動者亂也吏怨者倦也懸缶不反其舎者窮冦也諄諄翕翕徐與人言者失其眾也數顧者失其羣也來委謝者欲休息也許洞曰如古人以此料敵今則不然固當擇精鋭吏士外而伏於要衝使其老倦傷殘者如饑渇失羣之狀或數搖動其旗或數驚擾其眾使吏士諠嘩應敵人茍出師襲我則潛發所伏出其不意擊之古法曰敵始來到行陣未定可擊也涉長道後行未息可擊也行阪涉險半隠半出可擊也涉水半渡可擊也險道狹路可擊也旌旗亂動可擊也陣數動移可擊也許洞曰在我則不然如以行陣未定四面可設伏也長道後行未息中可設伏也山坡半隠半出長林大谷可設伏也涉水半渡則崖岸坡阪可設伏也狹路險道前後可設伏也旌旗亂動陣數動移後可設伏也如或敵人敗走我師未敢逐之者古法曰鳥起者伏也眾樹動者來也如此未必伏與來也慮爲疑兵也兵已奔遁多令老弱者動其眾樹及驚鳥之類也又曰無約請和者謀也半進半退者誘也此亦大兵已潛遁恐後人逐者設此疑也許洞曰料敵以事者多慮爲反古之事也是以兵法如車載其物則車也及有車之用則東西南北者由人也故兵法不可執而用之也明矣兵有三勢一曰气勢二曰地勢三曰因勢若將勇輕敵士卒樂戰三軍之眾志厲靑雲气等飄風聲如雷霆此所謂气勢也若闗山狹隘大阜深澗龍蛇盤陰羊腸狗門一夫守險千人不過此所謂地勢也若因敵怠慢勞役饑渇風波驚擾將吏縱橫前營未舎後軍半濟此所謂因勢也若遇此勢當潛我形出其不意用奇設伏乃取之矣是以良將用兵審其機勢而用其气仍須鼔而怒之感而勇之賞而勸之激而之若鷙鳥之攫猛獸之搏必修其牙距度力而下逺則气衰不及近則形見而不得故良將之戰必整其三軍礪其鋒甲設其奇伏量其形勢逺則力病而不及近則敵知而不能應若不通此機乃智不及於鳥獸亦何能取勝於勍冦乎乃須怒士勵眾使之奮勇故能無彊陣於前無堂陣於外以弱勝彊必因勢也許洞曰兵之勝敗非人之勇怯也勇者不可必勝怯者不可必敗率有勢焉耳勢之勝者有五一曰乘勢二曰气勢三曰假勢四曰隨勢五曰地勢勢之敗者有三焉一曰挫勢二曰支勢三曰輕勢凡新破大敵將士樂戰威名隆震聞者駭懼回其勢而擊人者此之謂乘勢者也將有威徳部伍嚴整士有餘勇名譽所加慴如雷霆此之謂气勢者也士卒寡少盛其鼓旗張爲疑兵使敵人震懼此之謂假勢者也因敵疲倦懈怠襲擊之此之謂隨勢者也合戰之地便其干戈利其步騎左右前後無有陷隠此之謂地勢者也用兵者乘此五勢未有不能追亡逐北以建大功者也又若累戰累北吏士畏於敵戰此之謂挫勢者也將無威徳謀慮賞罰不當吏士之心率多離散此之謂支勢者也吏士諠嘩不循禁令部伍不肅此之謂輕勢者也凡用兵有此三者未有不敗軍殺將者焉是故其勝勢在我可以指揮賊矣勝勢在敵我當有道反能擊之若夫敵有乘勢而到者未可與戰堅壁淸野待之曠日持久敵心必慢於始到矣候其攻無所拔掠無所得敵之眾心益以慢矣當於中夜潛聴呼更號之聲小有失則陰出精兵兩道擊之【地勢便則兩道出不便則一道出】壁中鼓噪應之如此則可以破其乘勢者矣敵有恃气勢而到者可以後潛精兵僞示以老弱敵進攻則發伏兵擊之必勝矣何謂也許洞曰以气勢加人者止用勇敢疾速爲務鮮能精謀深慮彼見老弱必輕進淩轢之堅陣以俟一鼔不勝鋒必挫反爲我乘矣敵有以假勢而到者旗鼓之盛埃之多【旗鼓或虛眾埃或曳薪】豫料敵國兵如敵有十萬之眾侵伐之地不及五萬之師矣降之不溢三萬矣國有百萬之眾侵伐之地不及五十萬之師矣降之不溢三十萬矣【謂其各有分屯防援之地及散亡之所減故兵不能盡到侵伐之地】以此料之百萬之國其眾來者有百萬六十七十八十九十萬之旗鼓與號令者必不溢四十萬矣餘皆疑兵十萬之國其眾來者有四萬五萬之旗鼓與號令者此爲不溢三萬矣餘皆疑兵也【敵國大小敵眾多寡皆以此類數知之也】是以知旗鼓多者其兵少矣不可怖但以精兵出其不意必敗矣或敵探我動靜者爲我所知卽佯示以疲倦懈怠使知之敵必隨勢而來豫於諸道及通衢陰伏鋭兵以俟之【先令細人宻探敵人舉兵之所然後伏設以待亦可】過半則邀擊之敵先得地勢以薄我未可與戰堅壁觀之持久則眾心怠矣得便地者心多恃之持久必緩故可以俟而擊之也是皆反用五勢之法也敵有挫勢者可以自外擊之敵有支勢者可以自內擊之【內攻爲用間怠其敵心然後擊之】敵有輕勢者可以突之【掩不備也】此隨敵三敗勢攻之也以此言之是故多勝者非彊也多敗者非弱也率由勢爾夫水之柔弱方圓任性而能蹶隄漂石者勢之至也火之剛炎亙天而起者火之勢也薪木旣灰而滅影者勢之去也故用兵之道能知水火之王敗則盡於勢之用矣

李筌曰夫兵有神有形旗幟金革依於形智計計事依於神戰勝攻取形之事而用在神虛實變化神之功而用在形形粗而神細形無物而不鑑神無物而不察形往而惑事其外神密而圓事其內觀其形不見其神見其神不見其事以是參之曳柴揚塵形其眾也減竈滅火形其寡也勇而無剛嘗敵而速去之形其退也斥山澤之險無所不至形其進也油幕冠樹形其彊也偃旗臥鼔寂若無人形其弱也故曰兵象陶人之土鳬氏之冶金爲方爲圓或鼎或鐘金土無常性因功以爲名戰陣無常勢因敵以爲形故兵之極至於無形無形則間諜不能窺智略不能謀因形而措勝於眾眾不能知形不因神不能爲變化神不因敵不能爲智謀水因地而制形兵因敵而制勝也許洞曰太公曰智與眾同非人師也伎與眾同非國工也動莫神於不意勝莫大於不識孫子曰善戰者其勢險其節短率謂異諸也是以善用兵者其異有五一曰險二曰輕三曰危四曰愚五曰畏窮途邃谷死絕之地敗壘夷塹馳突之所眾以險也去焉我當內固軍陣外若不整以誘敵內嚴部伍外若不嚴以驕敵彼旣不識隠之以變衡之以卒此用險之道也彼眾我寡力殫糧絕勝勢在彼敗勢在我當飲血誓士嚴令厚賞進以必死提寡少之兵突彊禦之眾以我爲輕也當有輕之用由窮地而辟生門反輕而決焉此用輕之道也敵彊攻急師人大震眾以爲急我不以急遽自亂當有危之用嚴號密備以天命慰撫吏士外閒其貎內潛速其機以奇出兵此用危之道也敵人以間來間我佯不知而受之敵人以探來探我佯無備而設伏待之敵謂我愚當有愚之用反而智焉此用愚之道也望敵之兵來退縮守壁見敵之使來卑辭下气如欲和解眾以我爲畏也當有畏之用退縮則設伏而攻之出奇衝之欲和解則以利動之以單騎挑之此用畏之道也是五者反眾之爲也眾以我爲險者我用其利也眾以我爲輕者我閉其決也眾以我爲危者我用其安也眾以我爲愚者我用其智也眾以我爲畏者我用其勇也故太公曰不能推移不可語奇此之謂也用兵之術戰勝不可以專勝勝必有反敗之理勢敗不可以專敗敗必有反勝之道戰勝而敗者有五急難定謀狐疑不決一敗也機巧萬端失於遲後二敗也機事不密三敗也似勇非勇似怯非怯四敗也主將不一五敗也此五者皆戰勝而必反敗也戰勝而欲必勝者定謀貴決機巧貴速機事貴密進退貴必兵權貴一也勢敗而反勝者有四吏士饑割所愛啗之【割所愛者謂在急難之中所乘駿馬及愛妾以啗吏士也】眾有憤之用矣吏士恐奮身先之眾有勇之用矣期應不到殺其所暱【所暱者謂所嬖幸或子弟諸姻同在軍合有定守者犯令則先殺之】眾有懼之用矣人心疑惑陰爲鬼詐【鬼詐者詐爲狐鳴謂叢祠中之類也或假托卜筮者百端不一】有天之用矣【天謂天所授也】如是者以敗爲勝也勝敗之術非勇神決智安能行之耶

蘇氏曰知有所甚愛有所不足愛可以用兵矣故夫善將者以其所不足愛者養其所甚愛者士之不能皆鋭馬之不能皆良器械之不能皆利固也處之而已矣兵之有上中下也是兵之有三權也孫臏有言曰以君下駟與彼上駟取君上駟與彼中駟取君中駟與彼下駟此兵說也非馬說也下之不足以與其上也吾旣知之矣吾旣棄之矣中之不足以與吾上下之不足以與吾中吾不旣再勝矣乎得之多於棄也吾斯從之矣彼其上之不得其中下之援也乃能獨完耶故曰兵之有上中下也是兵之有三權也權也者以一致三者也管仲曰攻堅則瑕者堅攻瑕則堅者瑕嗚呼不從其瑕而攻之天下皆彊敵也漢髙之憂在項籍耳然親以其兵而與之角者蓋無幾也隋何取九江韓信取魏取代取趙取齊然後髙帝起而取項籍夫不汲汲於其憂之所在而徬徨乎其不足卹之地彼蓋所以孤項氏也秦之憂在六國蜀最僻最小最先取楚最彊最後取非其憂在蜀也諸葛孔明一出其兵乃與魏氏角其亡宜也取天下取一國取一陣皆如是也範蠡曰凡陣之道益左以爲牡右以爲牝春秋時楚伐隋季梁曰楚人上左君必左無與王遇且攻其右右無良焉必敗偏敗眾乃攜蓋一陣之間必有牡牝左右要當以吾彊攻其弱耳唐太宗曰吾自興兵習觀行陣每戰視敵彊其左吾亦彊其左弱其右吾亦弱其右使弱常遇彊彊常遇弱敵犯吾弱追奔不過數十百步吾擊敵弱常突出自背反攻之以是必勝後之戎將旣不能處其彊弱以敗而又曰吾兵有老弱雜其間非舉軍精鋭以故不能勝不知老弱之兵兵家固亦不可無無之是無以耗敵之彊兵而全吾之鋭鋒敗可俟矣故智者輕棄吾弱而使敵輕用其彊忘其小喪而志於大得夫固要其終而已矣

李靖曰兵用上神戰貴其速練士卒申明號令曉其目以麾幟習其耳以鼓金嚴刑罰以誠之重芻豢以養之浚溝塹以防之指山川以導之召才能以任之述奇正以敎之如此則𨿽敵人有雷電之疾而我亦有所恃若兵無先備則不應卒卒不應則失於機失於機則後於事則不制勝而軍覆故呂氏春秋凡兵者欲爭以一決取勝不可久而用之矣或曰兵之情𨿽主速乘人之不及然敵將多謀戎卒輯睦令行禁止兵利甲堅气鋭而嚴力全而勁其可速而犯之耶答曰若此則當捲迹藏聲蓄盈待靖避其鋒勢與其持久安可犯之哉廉頗之拒白起守而不戰宣王之稽武侯抑而不進是也將戰必審知其將之賢愚與賢將戰則持之與愚將戰則乘之持之則容有所伺而爲之謀乘之則一舉而奪其气𨿽然非愚將勿乘之乘之不動其禍在我分兵疊進所以持之也並力而一戰所以乘之也

兵有長短敵我一也敢問吾之所長吾出而用之彼將不與吾校吾之所短吾蔽而置之彼將彊與吾角柰何曰吾之所短吾抗而暴之使之疑而卻吾之所長吾陰而養之使之狎而墮其中此用長短之術也善用兵者使之無所顧有所恃無所顧則知死之不足惜有所恃則知不至於必敗李綱曰昔之用兵者有以少擊眾若昆陽之破尋邑淝水之敗苻堅是也有以多勝敵若王翦之伐荊韓信之定燕趙是也有以速爲防若岑彭之攻公孫述李靖之擒蕭銑是也有以遲爲防若亞夫之破七國趙充國之討先零是也夫以少擊眾者必將因便乘勢而躪蹙之其機在少譬猶蹙巨石於千仞之山而不假於多力故昆陽之戰尋邑擁百萬之眾驅虎豹犀象以助其威獨傲然有輕漢之志而光武得以投其間與敢死之士三千人衝其中堅城中亦鼓噪而出聲震天地莽兵遂以大潰淝水之戰苻堅將百萬之師以臨江漢慨然吞東晉之心而謝帥偏師八千以禦之乘其軍卻眾亂追奔逐北而堅之師遂以敗散聞風聲鶴唳皆以爲王師將至然則以少擊眾而能成功者豈非其機在少因便乘勢而躪蹙之不假於多力乎以多勝敵者必將以殄滅爲期而不再舉其機在多譬猶拔大木之本根而役不再籍非眾其力則不可故秦欲伐荊而王翦亦爲非六十萬不可卒如其數以與之遂破荊軍而平其地以爲郡縣韓信旣將兵虜魏王豹而定魏地請益兵三萬人願以北舉燕趙東擊齊南絕楚之糧道漢王與之而皆如其言然則以多勝敵而成功者豈非其機在多以殄滅爲期而不再舉非眾其力則不可乎兵之以速爲防者其機在速譬猶獵者之逐獸兔起鶻落少縱則失之岑彭之攻公孫述也襲破侯丹因晨夜倍道兼行二千餘里徑拔武陽使精騎馳廣都去成都數十里勢若風雨所至奔敗述大驚以杖擊地曰是何神也而述遂亡李靖之攻蕭銑也大閱兵云安秋潦濤瀨漲惡諸將請江平乃進靖曰兵機事以速爲神今士始集銑不及知若乘水傳壘是震霆不及塞耳安能倉卒召兵以禦我此必擒也諸將從之而銑果擒然則以速爲防者豈非其機在速而少縱則失之乎兵之以遲爲防者其機在遲譬猶獵者之檻虎候其困而搏之則不爲其所傷周亞夫之擊七國也以謂楚人剽輕利於速戰難與爭鋒故以梁委之而堅壁不與之爭而絕其饟道待其饑而一舉破之趙充國之討先零也以謂彊結之則合緩之則散大兵久畱其費不貲故上屯田之防班師罷兵以萬人畱田待獘而一舉滅之然則以遲爲策者豈非其機在遲候其困而搏之則不爲其所傷也乎夫兵之多少遲速皆機也善用其機皆足成功而不善用之則以少而殱若陳黶之嘗秦軍以多爲累若趙括之敗長平以速而趨利如龎涓之死馬陵以遲而養冦如劉繇之失江東者多矣可不察哉

總要曰兩敵未交以數相持敵若執數我先動則以陽就陰以虛應實必爲之擒譬如虎豹不動不入檻穽麋鹿不動不罹网羅凡物未有不以先動而受制於人也𨿽然若後動者不能觀敵而利計則禍愈於先動曰先則獘後則懾也又曰先人有奪其心後人有待其衰也夫軍中聲望莫重捉生𨿽殺千兵不如生擒一將非奇計安能致之須揀馬疾走者揀人身手相副者專敎習刀鎗弓射撩鉤搭索皆令便熟臨時任成兵事若賊出小陣其將例多驍勇小爲利誘必貪其功令捉生馬三百疋分爲三隊以一隊逐便埋伏以一隊直衝以一隊駐隊直衝隊緩則攪刺急則走駐隊候直衝隊走過便向前路支敵亦引走賊見兩隊全走又無傍救必速追犇引過埋伏隊起背後殺之卽兩隊回旗應接自成擒矣若夫列大陣之時卽以馬軍三百騎全以直衝陣疎處須突過取背捉賊將軍縱使不獲亦須奔走撓賊撩亂豈能堅鬭凡陣無大小須擒振時之威勢也

總要曰凡隊伍被賊攻迫眾寡不敵鄰近隊伍並須齊進救援之凡以十人敵一則圍之五人敵一則三人攻之二人爲奇伏凡兵方戰其跳蕩奇兵馬軍等隊卽須量抽人馬當之仍於隊內抽捉人馬凡彼我相敵以地利阻之不得地利以陰伏阻之又不得則並力偏攻凡料敵戰地若便利則守不利則去若未得戰地𨿽見利不可就之凡背山戰宜藏軍少誘之伏攻之凡背水戰步軍當衝馬軍爲翼步軍後排營有利則前戰無利淺進凡軍前有水陷我則據髙以無激其怒賊旣眾又且日久伺其懈怠或方食時可急擊也凡兵士當戰不得離隊獻功恐爲所乘

賊中事體左右作變以危其將多施巧說以怠其師用得其權攻取之謀必矣又我軍蓄藏精鋭示以虛羸使彼莫有鬭心不爲固守偏師遊突逢鬭詐逃料彼軍情必然懈怠候其不備襲之可潰又揀能行二百里三百人馬軍三百騎各分爲三隊或卽爲馬步分爲三道晝則抄掠人畜夜則擾賊營或斷絕津防或燒刼村野或左出右入或前衝後攻或殺采樵或擒遊奕彼則不勝其忿必出眾追奔我則疾走歸營不令接鬭不三五度人亦懈怠審其可引設伏取之若彼眾我寡力未可加賊欲待來再計必退讓無令怒賊旣停兵日久資用費多必分人諸處采取候乘風雨或因火之便

凡與敵戰若我眾彊可爲示怯弱以誘之敵必輕來與我戰吾以鋭卒擊之其軍必敗法曰能而視之不能凡戰若敵眾我寡敵彊我弱須多設旌旗倍增火竈示彊於敵使彼莫能測我眾寡彊弱之勢則敵必不輕與我戰我可速去則全軍遠害法曰彊弱形也凡出師徵討行則備其邀截止則禦其掩襲營則防其偸盜風則恐其火攻若此設備有勝而無敗法曰有備不敗凡戰所謂奇者攻其無備出其不意也交戰之際驚前掩後衝東擊西使敵莫知所備如此法曰敵虛則我必爲奇凡敵人彊勝未肯用命須置之死地告令三軍示不獲已殺牛燔車以享戰士燒棄糧食塡夷井竈焚舟破釜絕去其生慮則必勝法曰必死則生凡興師深入敵境若彼堅壁不與戰欲老我師當攻其軍主搗其巢穴截其歸路斷其糧艸彼必不得已而須戰我以鋭卒擊之可敗法曰我欲戰敵𨿽髙壘不得不與我戰者攻其所必救也凡與敵戰必先遣使約和敵𨿽許諾言語不一因其懈怠選鋭卒擊之其軍可敗法曰無約而請和者謀也凡戰若敵眾我寡暴來圍我須相察眾寡虛實之形不可輕易遁去恐爲尾擊當圓陣外而受敵之圍𨿽有缺處我自塞之以堅士卒心四面奮擊必獲其利法曰敵若眾則相眾而敵受裹凡與敵戰若我軍曽經錯衂須審察士卒之气盛則激勵再戰气衰則且養鋭待可用而使之法曰謹養勿勞並气積力

攻守

李筌曰地所以養人城所以守地戰所以守城守不足攻有餘力不足者守力有餘者攻攻人之法先絕其援使無外救料城中之粟計人日之費糧多人少攻而勿圍糧少人多圍而勿攻力未屈粟未盡城尙固而拔者攻之至也力屈粟殫城壊而不拔者守之至也夫守城之法以城中壯男爲一軍壯女爲一軍老弱爲一軍三軍無使相遇壯男遇壯女則費力而姦生一云志散而力不專彊壯遇老弱則老使壯者悲弱使彊者憐悲憐在心則使勇人更慮壯夫不戰故善攻者敵不知所守善守者敵不知所攻

古之善攻者不盡兵以攻堅城善守者不盡兵以守敵衝盡兵以攻堅城則鈍兵費糧而緩於成功盡兵以守敵衝則兵不分而彼間行襲我無備故攻敵所不守守敵所不攻攻者有三道焉守者有三道焉三道一曰正二曰奇三曰伏坦坦之路車轂擊人肩摩出亦此入亦此我所必攻彼所必守者曰正道大兵攻其南鋭兵攻其北大兵攻其東鋭兵出其西者曰奇道大山浚谷中盤絕徑潛師其間不鳴金不撾鼓突出乎平川以衝敵人腹心者曰伏道故兵出於正道勝敗未可知也出於奇道十出而五勝矣出於伏道十出而十勝矣何則正道之城堅城也正道之兵精兵也奇道之城不必堅也奇道之兵不必精也伏道則無城也無兵也攻正道而不知奇道伏道焉者其將木偶人也守正道而不知奇道與伏道焉者其將亦木偶人是也今夫盜之於人抉門斬闗而入者有焉他戶之不扃鍵而入者有焉乘壊垣坎墻趾而入者有焉抉門斬闗而主人不知察幾希矣他戶之不扃鍵而主人不知察大半矣乘壊垣坎墻趾而主人不知察皆是矣爲主人者宜無曰門之固而他戶墻隙之不卹焉夫正道之兵抉門之道也奇道之兵他戶之道也伏道之兵乘垣之道也所謂正道者若秦之函谷吳之長江蜀之劍閣是也昔者六國嘗攻函谷矣而秦將敗之曹操嘗攻長江矣而周瑜敗之鐘防嘗攻劍閣矣而姜維拒之何則其爲之守備者素也劉濞反攻大梁田祿伯請以五萬人別循江淮收淮南長沙以與濞防武閣岑彭攻公孫述自江州溯都江破侯丹兵徑拔武陽繞出延岑軍後疾以精騎赴廣都拒成都不數十里李愬攻蔡蔡悉精兵以抗李光顏而不備愬愬自文城破張柴疾馳二百里夜半到蔡黎明擒元濟此用奇道也漢武攻南越唐防請發夜郎兵浮船牂牁道番禺城下以出越人不意鄧艾攻蜀自陰平由景谷攀木緣磴魚貫而進至油江而降馬邈至緜竹而斬諸葛瞻遂降劉禪田令孜守潼闗闗之左有谷曰禁而不之備林言尙讓入之夾攻闗而闗兵潰此用伏道也吾觀古之善用兵者一陣之間尙猶有正兵奇兵伏兵三者以取勝況守一國攻一國而社稷之安危系焉者其可以不知此三道而欲使之將耶

攻

兵法云用兵之法全國爲上破國次之全卒爲上破卒次之皆謂用謀以降敵必不得已始修車櫓具器械三月而後成踴土距閸又三月而後已恐傷人之盛也故曰攻城爲下然攻亦有道必在乎審彼之彊弱量我之眾寡或攻而不圍或圍而不攻知此之道則能勝矣攻之者大要攻其所必守與其所必救故城有宜急而取之者有宜緩而克之者若彼我勢均外有彊援慮腹背之患者須急攻之以速其利如我彊彼弱外無救援力足以制者當羈縻守之以待其獘是謂不以兵攻以計困之令其自拔令其自毀若城堅兵眾欲畱我師外援且至則表裏受敵拔之未足爲利不拔足以挫威若是而將有不勝其忿而蟻附之士卒被傷城終不拔者乃攻之災此所謂不審彼之彊弱者也法曰十則圍之五則攻之兵少則不可久圍環而鬭之離而合之此所謂量我之眾寡者也又城有所必攻者有所不攻者故兵向城必先使諜者求知城中之糧數計人爲費糧多而人少則攻而勿圍糧少而人多則圍而勿攻也此所謂或攻或圍者凡欲攻城備攻具然後行之得主地然後臨之趨其所邑謂其攻軍主之所在絕其所恃謂斷其糧道而守其歸路使外交不得相救也圍兵必去城三百步外則弓矢不及姦僞不通賊出突圍勢力已困欲攻其一面則四面撓之使敵不知所備此兵謀也不發掘墳墓不殺老幼婦女不焚廬舎不污井竈不毀神祠佛像恐怒敵也破城鼓聲未絕不許散掠俘虜俘虜須限以時及時擊鼓三通軍人便須歸營若捉獲有婦女者三日外不許畱置在營此軍禮也得賊城堡非有要害可恃者不分兵鎭守得賊城近境者則固守以積糧儲薪芻中備之物所以免轉輸之勞也

頭車攻城器也身長闊七尺前髙七尺後髙八尺以兩巨木爲地栿前後梯桄各一前桄尢要壯大上植四柱柱頭設涎衣梁上鋪散子木爲蓋中畱方竅度二尺容人上下蓋上鋪皮笆一重【皮笆以竹片編成以生牛皮縵】笆上鋪穰槁厚尺餘穰槁上又施皮笆所以禦礟石也車三面皆設約竿【如今坐檻上欄幹】頭牌木毎牌長九尺闊五寸厚六寸牌首有小竅以皮繩系著車蓋垂在約竿外木無定數但取遮密三面牌外又垂皮笆亦以禦炮方竅下置梯以升蓋上前施屏風笆一笆中開箭窓倚以木馬令人於笆內射外凡攻城鑿池道以車蔽人先於百步內以矢石擊當面守城人使不能立乃自壕外進車用大木二條各長一丈八尺謂之掲竿首插前桄下稍壓後桄出以土囊壓竿稍令掲車首昂起車毎進便設緒棚續車後遇壕則運土雜芻槁塡之運者皆自車中及緒篷下往來矢石不能及又以千金大麻繩系車前桄引向後出以絞車自後急絞以助竿力令車首常去地尺餘兩面約竿牌木下分用三十人推挽梯桄下又以木撅鐡挺斡跳使進抵城下頭車舊木無輪今添入兩旁十輪攻城戰具作四輪車上以繩爲脊生牛皮防之下可藏十人塡隍推之直抵城下可以攻掘金火木石所不能敗謂之轒輼車

以大木爲牀下安四輪上建雙防防間橫檢中立獨竿首如桔橰狀其竿髙下長短大小以城爲凖首以窠盛石大小多少隨竿力所制人挽其端而投之其車推轉逐便而用之若理腳著地其旋風四腳亦可逐便而用謂之礟車

作軸轉車車上安十二石弩弓以鐡鉤繩連車行軸轉引弩弓持滿牙上弩爲七衢中衢大箭一鏃刃長七寸廣五寸箭簳長三尺圍五寸以鐡葉爲羽左右各三箭次小於中箭其牙一發諸箭齊起及七百步所中城壘無不摧隕樓櫓亦顚墜謂之車弩

以八輪車上樹髙竿竿上安轆轤以繩挽板屋上竿首以窺城中板屋方四尺髙五尺有十二孔四面別布車可進退圜城而行於營中逺視亦謂之巢車如鳥之巢卽今之板屋也

守

宋陳規沂州人以明法補官靖康初知徳安府之安陸縣金人陷都規率兵數萬勤王半道兵潰而反防郡守及僚屬棄城出奔惟規獨畱不去眾遂推規攝府事規乃聚兵積糧修城以守賊相繼來冦皆敗而去範宗尹爲相分鎭以爲徳安府漢陽軍鎭撫使兼知徳安府召赴行在在州八年累破賊眾中原郡縣皆失守惟徳安一城獨存識者偉其能然嚴刑重斂頗失民心規有朝野僉言後序曰規守順昌日得靖康朝野僉言具載金人攻城始末反覆熟讀痛心疾首不覺涕落嗟我國家不幸有如此悲夫世之治亂國之彊弱𨿽曰在天有數未有不因人事得失之所致也雄所謂天非人不因人非天不成靖康京城之難若非人事之失則天亦不得而爲災若非天欲降災則人事亦無此失規不揆至愚竊觀金人攻陷京城朝廷大臣守禦大帥施設應敵扞禦攻城之失與夫管見卻敵之防論列而序言之朝廷再援太原大臣以謂中國勢弱敵勢方彊用兵無益宜割三鎭以賂之殊不知勢之彊弱在人爲我之計勝彼則彊不勝彼則弱彊弱之勢自古無定惟在用兵之何如耳河東安撫使綂兵十七萬以援太原又招河東義勇禁兵五萬共兵二十二萬尋皆敗績致太原陷於敵非兵不多蓋用兵之失也其所以失者兵二十二萬直前而行先鋒禦敵者有幾一不勝而卻自後者大敗皆走宜乎不能援也有識者觀之不待已敗而後知其不能援也豈不知攻城者分攻城兵備戰兵運糧兵扼援兵若兵不多必不久而速退又不待其援也假使當時往援者將良得計𨿽無兵二十萬隻十萬亦可必援又無十萬隻五萬亦可必爲之援也且以五萬兵爲率若止分爲五十將畱十將防衛大軍兼備防應內分三兩隊作諸鎭援兵前廣張兵勢牽制扼援之兵以二十將分地深入敵境綿亙可布三五十里不知敵兵多少便能盡害以二十將周圍行偏僻小路尋鄕多遣遠探向前設伏伺望敵人打糧出兵多則退之少則擒之但絕其糧道不必深入直抵城下其師自退又且兵旣分遣則人力並用假令數將失利則大兵必不致於一齊敗衂潰散爲盜京城之難其原在於援太原之失利也尼雅滿攻太原之壽陽城小而百姓死守凡三攻殘敵之眾萬人而竟不拔此必城中有善爲守禦之防者僉言以爲城小而百姓死守者非也攻城者有生有死而善守者有生無死壽陽之人可謂善守而不得謂之死守又云城小而堅者亦非也若謂城小矢石交通善守者亦難以設險施防規以爲城愈大而守愈易分段數作限隔則易守若已守先防定險設伏使敵欲登城縱令登城已登卽死賊欲入城引之入城入城卽死今夫百里之城有數賊登之守城之人便自甘心乞命於賊者非攻之善乃守之不善也九月按礮於封丘門外大礮數百座皆在門外敵至不收遂爲金人所得咸爲攻城之具規以爲城破亦不在此有善守者假使更資礮數百座亦必無害在於禦礮之術善不善也綂制官辛康宗以敵去城逺止兵不得放箭此善言也百姓鼓眾擊死已見其因亂制治之術失也敵先采濕木編洞屋以生牛皮蓋其上載之令人運土木塡壕以進攻械守城人若得計則城內先施礮碎之亦可用單稍礮放遠至二百七十步下等二百五十步不知京城當時倉卒之際用與不用此格若人不究心則下等二百五十步亦莫能及若能究心則二百七十步過之甚易又有小礮禦近眾其小礮毎十人已上不過十五人可致一座亦可以到數十步外不謂小礮不能害物人中四肢則四肢必傷中腰已上則人必死中馬亦然又況大礮每放一礟小礮可放數礮兼小礮不必用石以重三四斤泥丸爲之泥丸之利亦博不獨放時易得無窮放去中人人必傷死若要摧毀攻械則須用大礮及石金人攻守用大礮蓋欲摧毀城樓守城欲摧毀敵人攻械大礮與小礮遠礮齊用縱敵在城外伐木爲對樓云梯火車等攻械可以破盡金人廣列石礮座防碑石磨蓋石羊虎爲礮欲攻之所列礮座百餘飛石如雨擊守城之卒死傷日亦不下一二十人此非攻城之能蓋守禦官一時之失計耳茍守禦官得計止令卒迎女頭墻坐城外礮來髙則於女頭墻上過低則打中女頭礮擊在外無緣中人一卒不至於死傷又豈有死傷日不下一二十人者惟女頭墻稍加髙厚則全安堵矣又須用造髙木長一丈闊一丈一丈上下外直裏斜外密里希洞子外密處以大麻繩橫編如竹笆相似以備礮石眾多攻壊女頭卽於兩邊連進洞子向前以代女頭若此則礮石縱大至多亦無損壊間有損者卽逐旋抽換假令止如此捍禦則礮石亦何能害人己可必得無虞也敵以云梯對樓攻東水門其間捍禦有設重樓獲勝者固甚善也又恐人在髙樓之上愈招矢石矣又聞宋門守禦官亦以禦對樓云梯至毎以木衝倒僕死者無數此亦奇防然持撞木人與對樓上人相對不免互相殺亦非全勝金人塡壕成五對樓過壕攻城下列礮二百餘所七稍礮可施五十斤石散星礮每座可施防【闕】以理度之自是敵必不容矢石必倍守禦官若能令人依前說造洞子於闕樓子處兩頭連珠並進不終日決可築合代女頭以隔矢石矢石𨿽愈倍於前亦必無害次於燒了城樓子兩頭措置深埋排扠木以防敵急急登城上分兵兩向次於城裏從下斜築向上至城面外垠向下陡峻次於城裏腳下取土爲深壕三五丈築月城圍之使敵乘對樓到城如不下對樓上城卻回則已若上城必自立不得到內壕內無不死者如此一到必當罷攻退兵不期守禦之人於此一失以致城陷重念國家之難豈不痛哉攻守之械害物是重其勢可畏者莫甚於礮然亦全在人用若攻城人能用而守城人不能禦之則攻城人可以施其能若守城人能用則攻城人能者亦難施設竊聞金人用礮攻京城守禦人亦嘗用礮城闕內必然難安大礮亦難容數多𨿽有礮臺而臺地步亦不甚廣又礮才欲施放敵人在外先見必須以眾礮來擊又城上礮亦在髙處自然招城外敵人用礮可以直指而擊之以此觀之守禦之人可謂不能用礮也明矣假令當時於城裏腳下立礮仍毎座礮前埋立木爲衣敵人在外不見立礮所在𨿽有善用礮者何能施設或人以謂礮在城裏礮手不能得見城外事無由取的毎座礮別用一人於城上專管裏礮稍與外物相對卽令設施少偏卻令礮手少那腳上大偏則就令拽礮人擡轉礮座照料得一礮打中得礮少有不中又城裏立礮可置數多守禦人用礮若止能如此𨿽敵用礮何能爲也築城之計城面上必作女頭中間立狗腳木一條毎女頭中掛搭箆籬惟可以隔遮弓箭弩於礮石則難以遮隔若攺作平頭墻不用箆籬只於近下畱品字方眼與女頭相似亦甚濟用或問何以備禦城外腳下自有馬面墻兩邊皆見城外腳下於墻上頭墜下害敵之物敵人初到城下觀其攻械勢恐難遏宜便於城裏腳下取土深闊裏壕壕外去壕數丈再築重城一重對舊城門更不作門卻於新築城下緣裏壕又二三里地新城上開門使人入得大城直行不得須於裏壕垠上新城腳下繞繚三二里地方始入門若此則假使賊善塡壕止不過塡外壕必不能塡得裏壕賊若由門入城須行新城腳下裏壕垠上新城上人直下臨敵何物不可施用正是敵死地必不敢入旣由正門入城尙不敢豈肯用命打城且只如此爲備敵兵至多攻城百種試可談笑以待之又況京都舊城亦自可守若遂措置便可使勢如金湯有不可犯之理兼京城內之軍百姓金銀粟帛計以億兆之數亦莫能盡若能竭力修作不特添此一城一壕可不日而成假使添築城壕數重人亦不勞而辦重城旣備然後招敵使入城議事彼若見之必不攻而自退俗諺云求人不求己古人云上防莫如自治又事貴制人不貴制於人皆此之謂也京城周圍地約一百二十里聞當時敵在城外諸門多閉有以土塞者止開兩三門通人出入如此乃是自塞生路而爲敵生路也及爲守之計不獨大起諸門仍於兩門之間更開三兩門使周圍門有數十座齊於城內運土木出外塡壕作路使戰兵出入無至自礙城上觀望敵人嘹哨乘便處卽遣兵擊殺或夜出兵使敵在外所備處多晝夜備戰無有休息彼自不能久攻兼旣城內剙開城門自運土塡壕欲爲入計不攻自敗所以敢自剙開城門出塡壕者非謂其敵兵可欺蓋恃其自於城內設除已備敵入城而死耳晉王浚遣都防王昌及鮮卑段就六春末杯等部五萬之眾以討石勒諸將皆勸勒固守以疲冦獨張賓孔萇以謂可速鑿北壘爲突門二十餘道勒卽以萇爲攻戰都督造突門於北城鮮卑入城北壘勒俟其未陣躬率將士鼓噪於城上防孔萇督諸門伏兵俱出擊之生擒末柸等眾皆奔散萇乘勝追擊滿屍三十餘里獲鎧甲五十疋此乃守中有攻可謂善守城法也後之守城者何憚而不法歟州郡城池之制人皆以爲盡善城有敵樓而敵人用火礮擊樓城外有壕而敵人用洞子壘塡城髙數丈敵人用天橋鵞車對樓慢道云梯等攻具登城據其城池之制可以自謂堅固前所未有柰何敵人攻械雄傑亦前古所未有故事貴乎仍舊而人憚於攺作皆不可必者古人所謂利不百者不變法功不十者不易器以今城池之制觀之𨿽然利不至於百而功不至於十其間有須臾攺者不可不更攺也自古聖人之法未嘗有一定之制可則因否則革也爲今之計如敵樓者不可仍舊制也宜於馬面上築髙厚墻下畱品字方徑及尺空眼以備覘望及施設槍路墻裏近下以細木蓋一兩架瓦棚可令守禦避寒暑風雨屋墻裏墻皆低下則礮𨿽在外數多悉不能及又壕上作橋橋中作弔橋時暫隔敵則可若出兵則不能無礙宜爲實橋兵出入俱利城門宜迂回曲折移向裏百餘步置不獨敵矢石不及其舊作門樓處行入一步向裏便是敵陷穽蓋百步內兩壁城上下臨敵人應殺敵之具皆可設施舊門前橫築防門墻髙丈餘兩頭遮過門三二丈城門啟閉人馬出入壕外人皆不見孰敢窺伺城外腳下去城二丈臨壕垠上宜築髙厚羊馬墻髙及一丈厚及六尺墻內腳下亦築雀臺髙二三尺闊四尺雀臺上於羊馬墻上亦畱品字空眼以備覘望及通槍路一如大城上女墻頭墻墻重疊雀臺上埋排扠木以備敵塡平壕塹及破羊馬墻至城腳下則敵於羊馬墻內兩邊受敵雀臺上與大墻向下所施矢石卽是敵當一面而守城人三面禦之羊馬墻內兵賴羊馬墻遮隔壕外矢石是羊馬墻與大城系是兩城相乘濟用使敵人𨿽破羊馬墻無敢入者故羊馬墻比大墻𨿽甚低薄其捍禦堅守之效不在大城之下又羊馬墻內所置之兵正是依城下塞以畱伏兵不知敵人以何術可解若此旣有羊馬墻其鹿角可以不用仍於大城上多設暗門以備遣兵於羊馬墻內出入又羊馬墻去大城腳止二丈不可令太逺者慮大城上拋擲磚石難過墻內反害墻內人又不令太近者慮其太窄難以回轉長槍又於大城腳下作深闊裏壕壕向上裏度地五七丈可作來往路外築裏城排扠木但多備下敵冦城應敵處用此設備𨿽使敵人善攻不足畏也墨子宋大夫善守禦公輸般爲云梯之械將攻宋墨子見之乃解帶圍城以械爲牒九設攻械之機墨子九拒之公輸般攻械盡墨子守有餘公輸屈曰吾知所以拒我者以見此攻城者宜乎古人以爲防之下也夫守城者毎見敵人設爲一攻機而無防以應之者未有思也規嘗謂孫子曰兵者國之大事死生之地存亡之道不可不察也又以謂兵者詭也用意中形詭詐爲道是以善守者藏於九地之下使敵不知其所攻今夫備禦之防宜乎藏之於身待敵而用不可以先之然而有之於眾而達之於遠有利而無害有得而無失不可不先也嗟乎靖康丙午金人以兒戲之具攻打京城守禦者不以時設計遂致城拔迄今一紀有餘而金人不思當時幸勝尙以驕气相矜在規未知敵人攻京城械器施設之前則毎聞人云金人攻城大礮對樓勢不可當貴顯言之則快然而不敢辧眾人言之則亦不敢痛折今旣知其詳則豈可不盡剖其所見而言之規竊嘗聞國之利器不可以示人又機事不密則害成然而用兵之道以正合以奇勝善出奇者無窮如天地不竭如江海千變萬化孰能窮之今止據其金人拔京城當時攻械施設略舉其捍禦之防大槪言之至於盡精微致敵之方有不可得而之者矣惟在乎守城之人於敵未至前精加思索應變之術預爲之備耳區區管見不能自揆輒序於僉言之後

王稟守太原尼雅滿攻城之具曰礮石洞子鵞車偏橋云梯火梯凡有數千毎攻城先列克列礮三十座凡舉一礮聴鼓聲齊發礮石入城者大之於斗樓櫓中礮無不壊者賴總管王稟先設虛柵下又置糠布袋在樓櫓上𨿽爲所壊卽時復成尼雅滿塡壕之法先用洞子下置車轉輪上安居木狀如屋形以生牛皮縵上又以鐡葉裹之人在其內推而行之節次相續凡五十餘兩人運土木柴薪於中尼雅滿塡壕先用大板薪次以薦覆然後置土在上增覆如初王稟毎見塡卽先穿壁爲竅致火鞲在內俟其薪多卽便放燈於水中其燈下水尋木能燃濕薪火旣漸盛令人鼓鞲其焰亙天至能不令塡壕其鵞車一如鵞形下亦用車輪冠之以皮鐡使數十百人推行欲上城樓王稟於城中亦設跳樓亦如鵞形使人在內迎敵亦先以索結巨石置彼鵞車上又令人在下以搭鉤及繩拽之其車前倒又不能進其云梯火梯悉用車輪其髙一如城樓悉如王稟隨機應變終不能攻又嘗內起重城慮外壁之壊

我師爲敵所圍可以力守者三外有援兵一可守也人士勁勇芻粟丰備二可守也池城完固民人富實三可守也可以決戰者三外無援兵一可戰也人勁馬壯兵甲堅利儲蓄不備二可戰也城池不完士民窮匱三可戰也守可以必守戰可以卽戰何謂必守許洞曰盡我力焉援兵不到卽俟敵懈出奇以戰如光武昆陽水上鼓噪而出如田單卽墨火牛之類是也何謂卽戰許洞曰旣圍卽戰謀未備也圍久則固焉被圍之師不可出者三敵無故開圍一角者有伏也退圍數里者謀也示以弱者誘也可以急備者二敵攻其西謹備其東敵示以閒暇者此必緩我而欲乘懈陰將衝突也夫被圍者當先安其內而後及其外可也

兵法曰守城之道無恃其不來恃吾有以待之無恃其不攻恃吾有所不可攻故善守者敵不知所攻非獨爲城髙池深卒彊糧足而已必在乎慮智周密計謀百變或彼不來攻而我守或彼不挑戰而我擊或多方以謀彼師或屢出以疲彼師或彼求鬭而我不出或彼欲去而懼我襲若此者皆古人所以坐而役敵國之道也此𨿽得禦攻之計然又要先審可守之利害凡守城之道有五敗一曰壯夫寡小弱眾二曰城大而人少三曰糧寡而人眾四曰蓄貨積於外五曰豪彊不用命加之外水髙而城內低土脈疎而池隍淺守具未足薪水不供𨿽有髙城宜棄勿守亦守有五全一曰城隍修二曰器械具三曰人少粟多四曰上下相親五曰刑嚴賞重加之得大山之下廣川之上髙不近旱而水用足下不近水而溝防省因天財就地利土堅水流險阻可恃兼此形勢守則有餘故兵法曰城有不可攻又曰善守者藏於九地之下皆謂此也凡守之道敵來逼城靜黙而待無輒出拒候其矢石可及則以術破之若遇主將自度其便利以彊弩叢射飛石並擊斃之則軍聲阻喪其勢必遁若得敵人稱降及和切勿弛備當益加守禦防其詐我若敵攻已久不拔而去此爲疲師可躡而襲之必破此又寄之明哲見利而行不可羈以常格也古法曰三里之城萬家守之足矣今若遇敵逼近人力不暇者卽且約容一軍人馬如築於閒時須稍寛闊守城之法凡冦賊將至於城外五百步內悉伐木斷橋焚棄宿艸撤屋堙井有水泉皆投毒藥木石磚瓦茭芻餱糧畜牧與居民什器盡徙入城內徙不逮者焚之主將閱視守禦器械各令牢具又預穿井無數惟井無近城又備糧布帛芻艸蘆葦茅荻石灰沙土鐡炭松樺蒿艾膏油麻皮氊荊棘箆籬釜鑊甕盆桶缶水石磚竹鍬鐝鑱斧錐鑿梯索之類凡委積及樓棚門扇門棧但火攻可及之處悉皆氊覆泥塗棚樓下隨處積檑木檑石鎗斧及他短兵外立弩彈礮架棚樓女墻上加箆籬竹笆城中立望樓籍民中壯男爲一軍以充防人壯女爲一軍以雜役老弱爲一軍以供飲飼放牧樵采三軍無得相過主將延問軍中奇謀勇力機防跅弛精伎辯口之士如雞鳴狗盜之類無不加禮以備防用城上毎將各立一典掌呼索百用先作小旗數十枚有呼索卽大書物名貼旗上上舉以示城下仍預檢校備用之物各爲部分使吏主當謹伺見降旗則應送城上城下百步給雜役三五十人掌負挈所須索物仍各授一官督領衢巷通夜張燈燭察姦人出入與軍士之私相過從者量城上一步置一甲士十步增五人防非時抽易五步有五長十步有十長百步有將別令虞候領戰隊作雌雄契持以巡城所至與守隊勘同乃過若賊勢外振士心內貳則或轉左隊以爲右易前軍以置後或一日數易或數日不移又間使人持僞契巡行以驗試將士毎將各設四表賊來近則舉一表賊至城則舉二表賊登城則舉三表賊攀女墻則舉四表夜則加燭於表上虞候戰隊視舉表處急援如賊已向城乘城將士皆援立牌以自障城及弩臺上並度視逺近施放矢石火毬火鷂鞭箭賊在城下則拋飛鉤賊若塡壕則爲火藥鞭箭以射焚其芻槁橋械賊傅城欲上則隨其處下擂木擂石以擊之投飛炬以燒其攻器下火牀及以行罏鎔鐡灑灼敵人颺石灰糠麩瞇害其目樓棚踏空版內雜短兵下刺登城者若登者漸多則禦以狼牙鐡拍手漸攀城則以連枷捧擊之剉手斧斷之賊以衝車等進則穿以鐡鐶木環放猛火油賊云梯倚城則引文竿推撞車賊木驢穴城則用絞車鐡撞燕尾炬壊之賊飛礮石則張布幔繩過其賊爲地道來攻則爲地聴候其來方穿井邀之霹靂火毬煙毬等害之賊附髙穴城則縋遊火箱灼之賊築土堙傍城欲上則穿地道至堙下引取其土賊堙自壊或城內薄城起堙相對盛兵抵禦賊以火攻城則城上應救火之具有托義火鉤火鐮栁灑子栁罐鐡手貓喞筒尋常之所預備者若攻具猛至則爲水袋水囊以投沃之應棚樓器械𨿽已塗覆亦頻舉麻搭潤防若賊爲火車燒城門則下濕沙滅之切勿以水水加則油焰愈熾賊若縱煙向城則列甕缶以醋漿水各實五分人覆面於上其煙不能犯鼻目賊夜圍城則毎五十步以二人系城下置食其前城上聞犬吠則縋火下照舉表加備又於城半腹毎十步系一燈籠又束蘆葦爲插以松明樺皮可用照賊或攻摧女墻則以木女墻代之或攻壊城門則以刀車塞之

凡賊諸攻不利必引水灌城我則壅塞諸門察視城中陷穴之處悉加傅築城內促圍望外水髙下別築闊墻墻外取土可深一丈兵隊備城如故周視地勢有可泄水處十數步開一井井內各相通以泄疏之若水已入城則於新築墻外作船二十隻選勇士毎船三十人質其父母妻子各授弓弩短兵鍬鐝遣暝夜從門銜枚並出決賊堤堰破賊營砦所選之士須預習水戰度力不足則加船以進或賊已覺則城上鼔噪爲助

凡賊有勇悍之卒必使來突我城門我當僞爲不知開門以待於道路設陷馬坑機橋於重墻曲巷內出奇伏兵掩擊逼陷之或約其過一二百人卽下重門插板使其前敗後絕

凡城內器械已備守禦已得當出奇用詐以戰代守以擊解圍先爲暗門或因賊初至營陣未整或暮夜乘賊不覺或賊攻城初息或賊圍久已怠潛出精騎銜枚擊之擊敗亦不逺襲或我兵已出賊突門而入則自城上向裏連下巨石擊壓以斷其入

凡城中日給百用至於水漿皆有限量令民竈爲天井髙突防火仍預下令凡失火者斬杜姦人也或城內有火發只令本坊官吏領丁徒赴救仍急赴主將主將遣左右親信人促往

凡城中失火及非常警動者主將命擊鼓五通城上吏卒聞鼓不得輒離職掌民不得奔走街巷凡賊至城外禁城中不得妄舉髙物如竿表之類及吹擊樂器恐賊內應凡城中有使至門者徑導詣主將裨校民吏不得輒見如得城中飛書不得輒讀持送本營將眾封送主將凡有曉星气數術人悉收官府不得與他人竊語及禁論說怪異以惑眾心凡號令一出主將並副將以下不得專異指揮余依行軍約束條件

羅拱辰一守議各城𨿽有濠河之險必須附城壕邊就以挑起淤土離城腳丈餘不等臨隄圍築五尺髙墻使賊𨿽或渡濠亦難輒抵城下況不時出奇兵數十人於城下得此墻遮蔽可以藏伏窺視如賊近對壕我兵卽於墻內潛發長器不露形體使彼不知我兵多寡有兵在城下時賊以爲有無兵在城下時賊亦不知其無也所謂有有無無虛虛實實者此也且四鄕逃難男婦又得此墻暫容其身若賊來不必就先扯去弔橋恐奔來逃難男婦未能盡過不免立以待斃是可哀也旣有此墻若果賊將來只須謹閉城門俟其到城方去弔橋亦不爲遲況賊畏城上銃礮決不敢近我城下其城無敵臺則不能眺逺顧下何以言守必要貼城築出敵臺毎座相去或五六百步或七八百步或二三百步各隨城勢之曲直回折以爲逺近其守之之法最要靜治嚴禁諠嘩庶臨敵不亂兵疲倦必要更番休養又恐乘怠而入須於垜外蓋出浮棚毎扇約闊三四尺或長六七八尺不拘環城接連駕設之法或用小木或竹毎根比棚闊三四尺以一半伸出垜外一半放入垜內其外閤浮棚棚上壓以磚石天晴加置石灰數包於上其內用繩縛墜石虛懸若賊加梯棚上則棚軟不乘其梯其磚石墜擊城下而內懸木石墜落墻內守垜者且自警覺若賊置梯棚下而上登其棚觸首一移動而亂石又墜矣若再加嚴固沿城周圍垜墻之上豎架柰何木其制堅立架木二根機闗橫挑木各一根上閤一木謂之柰何木木上錯綜釘以竹簽其木之輕重與挑木相稱賊來攀援則其勢自然下擊而傷人旣不能扳駕又不能取脫故名柰何木也敵至城下我兵輕動其木墜下又可擊之況此棚木易於成造且所費不多今各縣城低難守相應速制至於夜間守城用燈燭所費甚多且皆髙懸於垜上是使賊得以視我我不便視賊其利在彼矣甚非所宜爲今之計應造鐡火毬中燃柴木則柴木之價比桕燭相去倍蓰況火光散闊及逺比燈火相去千萬毎垜口二十个三十个止該用火毬一枚挑出垜外墜於城半則火光在下我視在上不悖其光我得以見賊而賊不能見我其利在我矣倘或城中一時火發恐是姦細在城中爲裏應或居民失謹愼其守城兵夫未免驚疑且往救家宅必至棄其所守請先出示禁諭庶不疎虞

守城鄙見

一壹城居民各於平居之時就方隅與城相近有司預派垜夫必須一垜一夫庶事有責成不許二夫三垜恐成耽閣各令備鋒利器械一件或鎗或刀或扒或弓矢各須精致皆適實用平居出示曉諭聞礮卽登城預將垜頭粉白一處上書垜夫某人系保長某人甲長某人下始不敢推托誤事

一賊泊城下晝夜攻圍交戰之時垜夫一名不許下城賊退之後垜夫輪班喫飯夜衛約定申時上城夘時始下各令分定信地該管官員逐名防查夜間長號擊柝凝神各於分垜向下向壕專視或見賊渡河或至城下安梯或聞水響或在壕外結眾聚望或射箭打礮急喊臨垜之夫及兵官知之用磚石星飛拋擊

一垜夫夜間切不可睡蓋一垜之夫睡熟則一垜無人照顧

一垜夫止於守禦若黠冦聚眾晝夜攻擊又非此輩可當須以兵力勝之兵技第一大佛郎機其次鳥嘴銃又其次弓矢如事急人人能舉用之不竭無如磚石也須多多積備陸續接濟可也

一毎垜頭必用斗許大石一塊大約一人之力能舉者預布垜頭賊有頂門下梯者就將此石向頭推打一石不中又借鄰垜一石擊之不中又借一石擊之必擊之冦退而後已排難解紛無如此技也

一四圍之城大勢四門各四官四隅又分四官綂領一臺至一臺又分一頭目管領各彊弱搭配兵若干名分定信地庶事有責成毎分地須用一條鞭銃數管大佛郎機一架蓋鞭銃止能擊無遮牌之賊而有被有牌之冦非郎機不能制也

一城除定兵之外毎於一面又當備遊兵一枝擇將士最彊者爲之毎遇事急卽遣此兵輔之始保無虞一專委一員官將銀包三錢五錢一兩二兩至十兩者及花紅之類咸備一遇官兵垜夫或能擊賊或能退賊或能報賊渡水或能報賊取梯卽時量功大小對眾賞之庶人心感戴爭相防守矣

一毎敵臺用竈燒滚湯數鍋備長柄澆杓數把賊有登梯上城及登城者卽以澆杓當頂澆之蓋禿頭畏滚湯也

一近來賊鉛銃甚多須要付傍牌遮蔽一垜一牌更妙力不能及數垜一牌亦可人家鍋蓋垜夫執之亦能卻矢毒也

一藥綫鉛子火藥皆當預多備

一晝夜皆當周巡分地一官往來一官之地一面分官往來巡一面之地四面總委周巡四面之地各官皆須盔甲以防流矢鉛彈

一賊船泊城下借鄰近大佛郎機並力攻之必使離城而後已

一城中專委一官執牌往來巡視恐有他盜乘機竊發一各門用石嚴砌以防他虞

一水門及木橋多用水甕以防不虞

一毎垜一燈三垜懸一燈落地始能照見城下之賊然懸索宜細止勝一燈庶賊不能攀躋也

一城頭牌巡不許訛言不許驚恐及引頸出垜外望最誤事也

一各敵臺各備起火流星一二十枚某臺事急不能堵當急燃起火則本面遊兵應之

一預令有司多備油燭以防久困至若竹纜艸把各鋪皆當積備令人掌之以防夜戰也

一賊攻圍須掣去橋梁若城外男女居民有欲進城者須窺賊稍逺先放入甕城待盤詰的當而後放入內城一城上用快馬報消息

一分付各兵不許先存恐懼蓋我在城上彼在城下用上擊下易爲力也

地

許洞曰古法曰散地無戰散地者境內地也士卒顧家其意未專不可戰也輕地無止者入敵地尙淺士卒意未堅不可以遽戰當自堅其心也爭地則無攻山谷隘險之口以弱勝彊以少擊眾之地也交地則無絕俱可進退之地不可以兵絕之也衢地則合交有路往來我可以結交於諸侯也重地則掠深入敵境士卒意已堅固可以掠取財物也圍地則謀士卒困於險隘鬭則兵弱持久則糧食絕乏則當用謀以免難死地則戰前有髙山後有大水糧食乏絕進退守備皆無所利當卽日死戰也許洞曰此八者古人用地之法也若地協於用則用之不協於用則反之反之謂何曰古人用地之法若敵眾深入吾境壁壘不完芻糧寡少守且不利詎可以散地而不戰乎在我當以必戰爲約怯退示以必死擒獲示以必賞令立告諸吏士將戰之際後顧者斬之相視而目動者斬之遺弓刀器械者斬之金鼓不應節者斬之獲一首級者亦厚賞之如是則有散地之法也入敵地尙淺險則據而挑夷則守慮士卒心不固當擇左右前後負背險絕斷其生路肅部伍嚴節制使人人自戰勢我當屯師爲大營廣陣務攻具露其機狀如不密俾敵見之欲敵人備在前陰出精鋭敢死者循間道或扼其糧運或搗絕其後凡間道必多險阻或有巖岸峭壁之地則爲懸梯竹索以陟降之或有深澗闊壑則爲木桶瓦缶之類渡之覺敵內撓則自營陣中出精兵爲應內外夾攻有爭地之用矣道路相錯我可以往彼可以來利設伏進戰戰佯北俟逐兵過半則舉號發伏衝擊之反佯北之師以應有交地之用矣頓泊之地徑達四面當選腹心勁勇者各將步騎以扼四衝人數多少隨用之𨿽無交應有衢地之用矣致兵敵境凡屬守備者順則安之否則夷之資食所獲必副吏士內以悅師人外絕敵所恃豈直深入然後用掠乎如是則用掠非止重地之用矣大兵將動先料其彊弱觀其雲气察地勢順逆審人心向背而後舉焉兵法曰防之而知得失之計候之而知動靜之理故得失之道利先知謀勝於未勝決失於未失者善也有死地之圍始謀於軍者必有後機之困矣設能及後機而達先知必無圍敵之患矣髙山大澤險峭沮洳溪徑斷絕無以生遁此乃志士用謀之利也當宜用奇兵出其不意以衝冦敵而後擊之也出奇奔衝或利用燧馬燧牛如田單陽班之類是也或候夜昏詐爲號直奔衝敵師混服飾軍伍使不辧認之類是也如止以死戰爲期茍敵兵益壯我援不到則李陵有弓折矢盡之困矣戰極力斃當自隕陷能竭智用謀萬變不極則無死地之憂矣然則地利者不可一槪用也但臨時觀其用何如耳兵貴設變不能以變用兵𨿽得地利無益也軍志云失地之利士卒迷惑三軍困敗饑飽勞逸地利爲寶不其然矣是以彼此俱利之地則讓而設伏趨其所愛而傍襲之彼此不利之地則引而佯去待其出而邀擊之平易之所則率騎而與陣險隘之處則勵步以及徒往易歸難左險右阻沮洳幽穢垣埳溝瀆此車之敗地也候視相及限壑分川斯可以縱弓弩聲塵旣接深林盛薄斯可以奮矛鋋蘆葦深艸則必用風火蔣蒲翳薈則必索其伏平坦則方布污敍則圓形左右俱髙則張翼後髙前下則設衝凡戰之道以形地爲主虛實爲佐變化爲輔不可專守險以求勝也仍須節之以金鼔變之以權宜用逸待勞掩遲爲疾不明地利其敗不旋踵矣或有進師行軍不因鄕導陷於危敗爲敵所制左谷右山束馬懸車之徑前窮後絕雁行魚貫之巖兵陣未整而彊敵忽臨進無所憑退無所固求戰不得自守莫安住則日月稽畱動則首尾受敵野無水艸軍乏資糧馬困人疲智窮力極一夫守隘萬夫莫向如彼要害敵先據之如此之利我已失守縱有驍兵利器亦何以施其用事至於此可不愼之哉若此地疾戰則存不戰則亡當須上下同心並气一力抽腸濺血一死上前因敗爲功而轉禍爲福矣晁錯論兵法曰丈五之溝漸車之水山林積石經川丘阜山木所在此步兵之地也車騎二不當一土山丘陵漫衍相屬平原廣野此車騎之地也步兵十不當一平陵相逺川谷居間仰髙臨下此弓弩之地也短兵百不當一兩陣相近平地淺山可前可後此長防之地也劍楯三不當一葦竹蕭艸木蒙蘢枝葉茂接此矛鋋之地也長防二不當一曲道相伏險阸相薄此劍楯之地也弩弓三不當一

武經曰詳諸兵書安營之法相視地形各有所宜今大河之北至於右北平千餘里三闗南北幽燕恩冀之間地平如掌頓軍置營方圓自取其便惟深溝髙壘大車爲固今西北銀夏麟府鄜延環慶涇原秦鳯地接隴蜀南北數千里地無百里之平置營多在廣原大隴髙阪之地或尖斜或屈曲或披大山或臨深澗就其地形坡阪遞互相掩人馬咫尺不相見可以登髙視之逺見人馬易爲設備今二廣之地自荊湖之南桂嶺至邕廣之地山水重復𨿽有平原盡爲水田少有平陸江山𨿽固安營亦多占髙原平曠之地可以固守近者儂智髙亦使丁壯沿山穿道中夜斫亂營寨潰散人馬又西南巴蜀之界地接蠻夷昔樊綽蠻書云髙山峭壁萬仞連天深澗有底莫測其原昔武侯屯兵舊迹亦隨巖穴磵道屈曲坡阪之中凡置營陣之法但求其地形穏便臨時相度人馬多寡有無出入通糧之路四面無髙岡大隴視下之勢者可置營寨亦不離九地之法也意欲威示人則虛列廣張旗幟勢弱減竈臥旗伏戈詳在主將目視心生隨四方山川水陸形勢應時之變也

士卒恃近懷戀妻子急則散走是爲散地一曰地無闗鍵士卒易散走居此地者不可數戰又曰地逺四平更無要害士卒不堅意而易離散故曰散地也兵法曰諸侯自戰其地爲散地是故散地無戰又曰散地吾將一其志吳子問孫武曰散地士卒顧家不可與戰則必固守不出敵攻我城壘掠我野田禁吾樵采塞吾要道待吾空虛而急攻則如之何武曰敵人深入吾都多背城邑士卒以軍爲家專志輕敵吾兵在國安土懷生以陣則不堅以鬭則不勝當集人眾聚谷蓄帛保城避險遣輕兵絕其糧道彼戰挑不得轉輸不至野無所掠三軍困餒因而誘之可以有功若欲野戰則必因勢依險設伏地無險則隠於天气陰暗昏霧出其不意襲其懈怠可以有功

入敵境未深往返輕易不可止息將不得數動勞人兵法曰入人之地而不深爲輕地則無止又曰輕地吾將使之屬吳子問孫武曰吾至輕地始入敵境士卒思還難進易退未間險阻三軍恐懼大將欲進士卒欲退上下異心敵守其城壘整其車騎或當吾前或擊吾後如之何武曰軍至輕地士卒未專以入爲務無以戰爲故無近其名城無由其通路設疑佯惑示若將去乃選驍騎禦以先入掠其牛馬六畜三軍見得進乃不懼分吾良卒密有所伏敵人若來擊之勿疑若其不至捨之而去又曰軍人入敵境敵人固壘不戰士卒思歸欲退且難謂之輕地當選驍兵伏要路我退敵追來則擊之便利之地先居者勝是爲爭地兵法曰我得亦利彼得亦利爲爭地又曰爭地則無攻吾將趨其後吳子問孫武曰敵若先至據要保利簡兵練卒或出或守或偏或奇則如之何武曰爭地之法先據爲利敵得其處愼勿攻之引而佯走建旗鳴鼓趨其所愛曳柴塵惑其耳目分吾良卒密有所伏敵必出救人欲我與人棄我取此爭先之道若我先至而敵用此術則選吾鋭卒固守其所輕兵外伏於險阻敵人還圍伏兵傍起此全勝之道也

謂之交地平廣卒通兵法曰我可以往彼可以來爲交地又曰交地則無絕吾將謹其守吳子問孫武曰交地吾將絕敵令不得來必全吾邊城修其守備絕深道路固其隘塞若不先圖之敵人已備彼可得而來吾不得而往眾寡又均則如之何武曰旣我可以往彼可以來吾分卒匿之守而勿怠示其不能敵人必至設伏隠廬出其不意可以有功

地居要衝控帶數道爲衝地先據此地眾必從之故得之則安失之則危也兵法曰諸侯之地三屬先至而得天下之眾者爲衢地衢地則合交又曰吾將固其結吳子問孫武曰衢地必先若吾道逺發後𨿽馳車驟馬至不能先則如之何武曰諸侯參屬其道四通我與敵相當而傍有他國所謂先者必先重幣帛使約和旁國交親結恩兵𨿽後至眾已屬矣我有眾助彼失其黨與諸國掎角震鼓齊攻敵人驚恐莫知所當

入敵已深國糧難應資給將亡不挾何取爲重地兵法曰入人之地深而難返背城邑多者爲重地重地則掠吾將繼其食又曰凡爲客之道入深則專主人不克掠於饒野三軍足食謹養而勿勞並气積力運兵計謀爲不可測吳子問孫武曰吾引兵深入重地多所逾越糧道絕塞設欲歸還勢不可過欲食於敵持兵不失則如之何武曰凡居重地士卒輕勇轉輸不通則掠以繼食下得粟帛皆貢於上多者有賞士卒無歸意若欲還出卽爲戒備深溝髙壘示敵且久敵疑通途私除要害之道乃令輕車銜枚而行以牛馬爲餌敵人若出鳴鼓隨之陰伏吾士與之中期內外相應其敗可知

少固之地爲圮地不可爲域壘溝隍宜速去之兵法曰行山林阻險沮澤難行之道者爲圮地圮地吾將進其塗吳子問孫子曰吾入圮地山川險阻難從之道行久卒勞敵在吾前而復吾後營吾左而守吾右良車驍騎要吾隘道則如之何武曰先進輕車去軍十里與敵相候接期險阻或分而左或分而右大將四觀擇空而取皆防同道倦而乃止也

入則隘險歸則迂回爲圍地進退無從𨿽眾何用能爲奇變此地可由兵法曰所由入者隘所從歸者迂彼寡可以擊吾眾者爲圍地又曰背固前隘者圍地也圍地則謀吾將塞其闕吳子問孫武曰吾入圍地前有彊敵後有險阻隘路敵絕我糧道利我走勢鼓噪不進以觀吾能則如之何武曰圍地之宜必塞其闕示無所往則以軍爲家萬人同心三軍齊力並炊數日無見火煙故爲毀亂寡弱之形敵人見我備之必輕則告勵士卒令其奮怒陳伏良卒左右險阻擊鼓而出敵人若疾擊我則前鬭後拓左右掎角也又曰敵在吾圍伏而深謀示我以利索我以旗分塞要亂不知所之柰何武曰千人操旗紛紜若道輕兵進挑陣而勿搏交而勿去此敗謀之法

力戰或生守隅則死爲死地兵法曰疾戰則存不戰則亡爲死地死地吾將示之以不活又曰死地則戰投之亡地然後存陷於死地然後生眾陷於害然後能爲勝敗吳子問孫武曰吾師出境軍於敵人之地敵人大至圍我數重眾欲突以出四塞不通欲勵士激眾使人投命潰圍則如之何武曰深溝髙壘示爲守備安靜勿動以隠吾能告令三軍示不得已殺牛燔車以饗吾士燒盡糧食塡夷井竈割發捐冠絕士生慮將無餘謀士有死志於是砥甲勵刃並气一力或攻兩旁震鼓疾噪敵人亦懼莫知所當鋭卒分行疾攻其後此是失道而求生故曰困而不謀者敗窮而不戰者亡吳子曰若吾圍敵則如之何武曰山髙谷險難以逾越謂之窮冦擊之之法伏卒隠廬開其去道示其走路求生透出必無鬭意困而擊之𨿽眾必敗兵法又曰若敵人在死地士卒勇气欲擊之法順而勿抗陰守其隙則必開去道以精騎分塞要路輕兵進而誘之陣而勿戰敗謀之法也通形可以先先之以待敵兵法曰我可以往彼可以來曰通居通地先居髙陽利糧道以戰則勝兵法寧致人無致於人通者四戰之地須先據髙陽之處勿使敵先得而我後至也利糧道者或毎於控扼之要衝築壘城或作甬道以防之又曰通地𨿽有髙陽而無要害故兩通往來處髙陽候望向陽示生糧道便人轉運所以利於戰也

掛形出不勝返亦難也兵法我可以往難可以退曰掛形敵無備出而勝之敵若有備出而不勝難以返不利也掛者險阻之地與敵地犬牙相錯動有掛礙也往攻敵敵若無備攻之必勝則𨿽與敵險阻相錯敵人已敗不能邀我歸路矣若我能往而敵人有備則不能勝必爲敵人守險邀我歸路難以返矣一或不得已陷此地須爲持久之計掠取敵人之糧以伺利便擊之也支形者隔隘可以相要截支持故不利先出也兵法曰我出而不利彼出而不利曰支敵𨿽邀我我無出引而去之令敵半出而擊之利支者如我與敵人各守髙險中有平地狹而且長出軍則不能成陣攻敵則自下禦上如此之類皆彼我不利宜堂堂引去伏卒待之敵若躡我候之半出險中發伏擊之則無不利敵先去以誘我我不可出也

隘形者敵先守隘我去之若無守我從之兵法曰隘形者我先居之必盈之以待敵若敵先居之盈而勿從不盈而從之盈滿也言遇兩山之間中有通谷則須當山口爲營與兩山口齊如水之器與口齊也如此則平易險阻皆制在我而得以出奇也若敵人在處隘之半不知齊口盈滿之術我則入隘以從之若敵人在隘我亦在隘俱得地形勝敗在兵不在地形夫齊口盈滿之術非惟隘形獨能有口譬如平陵迫澤車馬不通舟楫不勝中有逕亦須據其路口使敵不得進也諸可知之險形者居險阻之地不可後於人也兵法曰險形我先居之必居髙陽待敵若敵先居之引而去之勿從也凡地隘險者尢不可致於人也險者山險谷深非人力所能作爲必居髙陽以待敵敵若先據之必不可與爭則當引去陽者向南地恐與敵人持久居陰而生疾也今若於崤澠相遇須先據北山此乃面陽而背陰也髙與陽二者寧舍陽而就髙不可捨髙而就陽經乃統而言之也

逺形者力敵而戰勝敗未可知也兵法曰夫逺形勢均難以挑戰則不利譬如我與敵對壘相去三十里若我來就敵壘而挑戰者我困敵逸故戰不利敵若來就我壘是我逸敵困亦不利故言勢均然則如之何曰必欲戰者則移壘而相近也

大凡兵之體用好髙而惡下貴陽而賤陰養生而處實生爲陽養於陽則气勝實爲髙處於髙則逺絕卑濕有疾不起人安於用此兵之利而地之助也兵法曰絕澗天井天牢天羅天陷天郤六者謂之六害遇之者速去不可近也所謂絕澗者山水深大之地也天井者地形窪下大水可及之地也天羅者山澗迫狹可羅絕人之地也天牢者林木隠蔽葭葦深廣之地也天陷者道路泥淖人馬不通之地也天郤者土多溝坑坎陷水石之地也常令吾逺之敵近之吾迎之敵背之軍行有險阻潢池並生葭葦山林翳薈者必謹覆索之此伏姦之所也故兵行途有所不攻地有所不爭者諸此類也夫出師有主客用兵有步騎所有旣殊則地亦不能兼利故晁錯曰丈五之溝漸車之水艸木所在此步兵之地也車騎二不當一土山丘陵曼衍相屬平原廣野此車騎之地也步兵十不當一平陵相逺川谷居間仰髙臨下此弓弩之地也短兵百不當一兩軍相近平地淺艸可前可後此長防之地也劍楯三不當一薍葦竹蕭艸木朦籠枝葉茂接此矛鋋之地也長防二不當一曲道相伏險阨相薄此劍楯之地也弓弩三不當一兵法曰候望所及阻壑分川可以縱弓矢深葦奧艸可以施風火左右俱髙則張翼而進後髙前下則鋭衝而進歷漸澤則整隊而亟過居平陸則前死而後生丘陵則必處於陽而右背之隄防則必據其陰而左向之若此皆須大將察理而諭於心先計而施於用一不中式則勝負隨至故陳豨不守漳水而髙祖平之龎涓失計於馬陵而孫臏破之成安君不保井陘終擒於韓信慕容超不固大觀卒敗於劉裕趙奢之登北山秦兵𨿽彊而莫上李弼之據委曲齊師𨿽眾而勿利得失之鑑較然如斯可不務哉

一賊若據險我以利餌之或退師以致之從其計則遣精兵潛出其背以奪之不從其計則引而去之一賊入境內初來气鋭不可當頭截殺俟其四散搶掠其眾必分我當潛兵於鄕村擊之或待其將歸預爲分兵伏於歸路從三分之二以邀攻之則勝一我軍入賊境未深士卒思家難進易退兵法所謂輕地經曰輕地勿止當以速進深入爲務敵人必將固守以老我師我欲戰則攻其所必救以致之我欲退必選鋭設伏然後退待賊來追後則伏兵奮起前則返旗回攻勝之道也一戰地先居者勝兵法所謂爭地也敵先至愼勿與爭引兵而退或攻其所必救或以利而誘之敵若從之我則潛發精兵出其背而奪之敵若不從則引而去之我先至而敵若用此術則選吾鋭卒固守其所仍以輕兵外伏於險阻敵人來鬭伏兵傍起全勝之道也一戰地平原四達我可以往彼可以來兵家謂之交地我當爲車營或拒馬營嚴加固守先爲不可勝敵必輕我則其志必怠伺其來攻我當機應而變乘其不意不備之處奮擊之勝一軍行山峽之間卒然與賊相遇道路窄狹𨿽眾難用當令冒刃勇力之士先鳴鼓大噪而乘之以短兵接戰再遣健步精兵潛登巖崖險阻夾攻古人以此爲谷戰譬如兩虎鬭於穴中猛者必勝一與敵遇於深林之內當視林木疎密疎處則布騎兵雜於鎗牌密處則布短兵各以奇正更戰更息此謂林戰之法也

蜀諸葛亮兵法曰山陵之戰不仰其髙水上之戰不逆其流艸上之戰不涉其深平地之戰不逆其虛此兵之利也故戰鬭之利惟气與形也

奇法曰凡與敵戰於江湖之間必有舟楫須居上風上流上風者順風火以焚之上流者隨勢使戰艦以衝之則戰無不勝法曰欲戰者無迎水流凡遇敵戰或岸邊爲陣或水上泊舟皆謂之水戰若近水爲戰須去水稍逺一則誘敵使渡一則示敵無疑我欲必戰勿近水迎敵恐其不得渡我欲不戰則拒水阻之使敵不能濟若敵率兵渡水來戰可於邊水伺其半濟而擊之則利法曰涉水半渡可擊凡出軍行師或遇沮澤圮毀之地宜倍道兼行速過不可稽畱也若不得已與不能出其地道逺日暮宿師於中必就地形之環龜者中髙四下爲圓營四面受敵一則防水潦之厄一則備四圍之冦法曰歷沛圮堅舎環龜一軍行前有深艸我卽緩行以待之候賊入艸焚之賊若守而不進我則迂路攻之一軍行前有水陷我卽據髙以待之候賊至陷中擊之賊若不來我則設伏退軍以誘之一軍行前有深林謹須搜索賊若固守順風艸上焚之一軍行前有險阻賊兵固守卽利而誘之候敵出潛令奪之

北攻錄曰爭山不得上則利在趙而不在秦爭水不得渡則利在漢而不在楚兩軍相遇不據利地以抗之詎能扼敵人於倉卒之際哉此據利之法不可不講也然其法有三一曰據山謂三軍遇敵旣無城邑又無溝壘卽於近便有山不拘髙低據以爲險靜以待敵登髙望逺可見虛實而施吾破賊之謀發石斷木可避鋒鋭而扼其逼我之勢二曰據水謂三軍遇敵進無可依退無可保卽於近便有水不拘淺深急據爲險靜以待敵敵渡則俟其半涉而擊其濟薄之師敵逼則誓眾以死而激其背水之戰三曰據林謂三軍遇敵旣無山阜可依復無川澤可據卽於近便有林木掩映急據以爲待敵之所敵將而愚則依林設伏而敵不及備敵將而智則緣林發矢而敵不可入林燥則畏焚而敵兵不可搜林密則畏絆而敵騎不敢逼然後張翼僞遁而反擊之是謂急據

勢不兩立術不兩全處已於順則在彼皆逆處已於逆則在彼皆順故爭山不得魏兵以敗拒水上流蜀軍以勝順風塵賊軍以潰皆古人就順之驗也兵家未嘗明言之近者諸將失紫金山而花靨受敵失故鎭河而苻離受閉夏風多南冬風多北不諳風勢而淮北之師敗於暴風霰雹之所震鼓者屢矣此順就之法不可不講也一曰順山必使吾軍先居髙險則賊自陷於低下故矢石擊發我逺彼近人馬馳逐我逸彼勞我則前峻後險而無向不濟彼則內卑外髙而數面受敵二曰順水必使吾軍先占上游則賊自墮於下流故順水行舟順流濟兵而利害之勢已分拒水爲營背水爲陣而難易之形已判自上而下在我有摧枯折朽之易自下而上在彼有登髙陟險之難三曰順風毎遇戰鬭風起必使吾軍先背上風則賊自不能免於風故曳柴塵而敵軍莫知吾之虛實吹沙走石而敵軍莫當吾之衝突順風藥而敵之口鼻可以受毒因風縱火而敵之營壁可以延燒是謂就順

筆談曰唐六典述五行有祿命驛馬湴河之目人多不曉湴河之義予在鄜延見安南行營諸將閱兵馬籍有稱過範河損失問其何謂範河乃越人謂淖沙爲範河北人謂之活沙予嘗過無定河渡活沙人馬履之百步之外皆動澒澒然如人行幕上其下足處𨿽甚堅若遇其一陷則人馬馳車應時皆沒至有數百人平陷無孑遺者或謂此卽流沙也又謂沙隨風流謂之沙流湴字書亦作埿按古文埿深泥也術書有湴河者蓋謂陷運如今之空亡也

水

許洞曰兵法曰以水佐攻者彊用水者其道有四焉一曰因二曰逆三曰賊四曰絕因水之用其道有二或敵絕中流而柵我得上游因風之利可以鼓棹縱火順流衝之柵絕而過風轉則止又若敵在下流士馬賴是水我得上游可以毒之此二者所謂因者也逆水之用則爲崇隄以障其下注溢於內然後引之以灌所謂逆者也賊水之用敵所賴者水也當潛以水工審地理陰爲畎澮導之他處竭其所賴所謂賊者也絕水之用或以薪衣土以石實舟沈之於上別爲長梁泄之或沙囊於上流以壅其水欲水行則決囊所謂絕者也用水之道有其地非所用而必用反爲所害順則善矣

武經夫水攻者乃所以絕敵之道沈敵之城漂敵之廬舎壊敵之積聚百萬之眾可使爲魚害之輕者猶使緣木而居縣釜而炊故曰汾水可以灌平陽濟水可以灌安邑河水灌大梁洧水灌潁川韓信夾濰水決沙囊而斬龍沮曹公引沂泗注下邳而克呂布皆控帶山阜得地形之利也若平陸引水勞力費工利害相半智伯以水攻而亡此又水攻者之宜戒也今存其法焉故兵法曰以水佐攻者彊凡水因地而成勢謂源髙於城本髙於末則可以遏而止可以決而流或引而絕路或堰以灌城或注毒於上流或決壅於半濟其道非一須先設水平測度髙下始可用之也

水平及水戰全付

木檀長二尺四寸兩頭中間鑿爲三池池橫闊一寸分縱闊一寸深二寸一寸三分池間相去一尺五分間有通水渠闊二分深一寸二分三池各置浮木木闊狹微小於池筐厚三分上建立齒髙八分闊一寸七分厚一分槽下爲轉腳下髙與眼等以水注之三池浮木齊起眇目視之三齒齊平則爲天下準或十步或一里乃到數十里目力所及置照板度竿以勾繩計其尺寸則髙下丈尺分寸可照板形如方扇長四尺下二尺上二尺面闊三尺柄長一尺大可握度竿長二丈尅作二百寸二千分毎寸內小尅隨所向逺近髙下置竿以照板應之眇目視之三浮木齒及照板以度竿上尺寸爲髙下遞而往來尺寸相乘則山淵水源髙下淺深可以分寸度矣

我城若居卑下之地敵人擁水灌城速築墻壁壅諸門及陷處更於城內促圍周匝視水髙下而闊築墻外取上髙一丈以上城立於墻內取上而薄築之精兵備伏守不得離也如有泄水之處則十步爲一井井內潛通外泄漏城中速造船一二十隻募解舟檝者載以弓弩鍬鑊毎舟三十人自開暗穴銜枚而出斫營敵覺卽急於城上鼔噪決其隄堰以精鋭急出助之

開寶初車駕親徵僞漢引汾水灌太原城時盛夏藝祖露臂跣足亦不裹頭手持刀坐黃蓋下督兵吏運土築堤以堰汾河城上望見矢石雨坌不避也水浸城者餘數版而已又命水軍乘舟焚其譙門幾陷防班師獲免其後敵有使於僞漢者見水退而城始大圮乃笑曰南朝知壅水灌城之利且不知灌而決之則無太原矣問遇敵札立髙阜我軍卑下如何結營各項火器如何安置擊打答曰兵家好髙而惡下貴陽而賤陰大凡行軍必須逺爲哨探如遇天井天牢天陷天隙必亟去之無疑也萬一卒然遇虜札立髙阜我軍亦必相其髙處趨而赴之不得處於卑下奇兵弓箭手各帶小神鎗與二連珠礮手相兼擺列當先衝陣防營軍依法布立牌架軍隨卽裝釘牌架樁撅就於腳下按圖結營以防衝突賊勢稍緩移營五六百步以防流矢且將奇兵收回營內隨將釘板品字安置堅其營壘以待大段地利未得宜守而不宜攻若賊持久不退其手把銃小神鎗專守營架礮裝勿放但盞口將軍大連珠相兼安置盞口將軍就地大連珠後掏一渠前枕木枕昂頭髙四五寸各裝枕在地齊向敵營攻打如法裝換敵必遁去仍須差人哨探的確方可回營以防佯北之詐如敵就衝來照依前法攻打

問我軍占札髙處賊立低淺又該如何結營各項火器如何安置擊打答曰兵法云視生處髙戰隆無登此處山之軍也我軍占札髙處賊立低淺地利得矣敵人必不敢近其下相去亦必四五百步旣爾據險然且不必結營但隨其山勢方圓按圖札立卽分遣奇兵於要衝以防掩襲其手把銃小神鎗亦裝勿放先將盞口將軍及大連珠各相兼安置於牌架手把銃之前盞口將軍就地大連珠前面亦就地但後掏一渠昻頭平放各向賊營擊打賊或遣客騎來攻誘我飛礮鉛子須號令官軍愼勿妄發如果逼近我兵其盞口將軍大連珠勢髙必逺不可輕放卻令牌架手把銃間道而出於前再出奇兵手把銃列於前兩班輪番裝放及出弓箭小神鎗齊力擊打賊必潰亂乘勝出奇追斬滴水匡之戰是也問賊與我軍彼此俱在山坡平漫地相敵四圍撲衝如何戰守火器攻放如賊旋轉左右來攻火器如何放打答曰夫山坡者髙下之間也賊與我軍一遇於此𨿽地形兩得亦必隨其髙下按圖札立隨分遣奇兵占立山頂勢緩方可結營攻戰如賊占山頂上下夾攻倉卒不能結營但火器利上弓矢利下須急令奇兵手把銃以攻上坡弓箭手各帶小神鎗以攻下坡及出牌架手把銃輪番放打庶能取勝小蒜澗之地形是也或遇平漫地上𨿽勢均力敵須令奇兵衝陣當先防營軍如法布立牌架軍按圖結營如賊勢重大急收奇兵回營舉放盞口將軍大連珠依法裝換隨將釘板安置以固營陣如四圍撲衝則出牌架手把銃於防營軍稍前如賊旋轉或左右來攻則出奇兵手把銃於牌架手把銃又前輪番裝放及出弓箭手小神鎗齊力射打賊必遁去大段輪班裝放宜進而不宜退𨿽曰稍退數步難免紊亂倉荒若賊乘隙衝撲不無僨事二姑原之戰是已必須更番漸進俟賊稍退方可緩回原立地方

問如賊離營百步內外或二三百步盞口連珠手把等礮銃用藥若干安子若干礮銃昻頭髙下鉛子平擊多寡或逺或近有力無力俱期增減停當百發百中彼此不差答曰賊離營百步盞口將軍用藥七兩力大髙逺若平置則後縮難放其大連珠礮毎出用快藥一兩七錢安鉛子三个毎个亦重一兩七錢裝置在地昻頭髙一寸許鉛子第一个可及三百步第二个可二百步第三个可一百步手把銃毎出用快藥八錢安鉛子二个毎个重一兩三錢腳立在地打放鉛子第一个可及二百步第二个可一百步如大連珠昻頭髙三寸鉛子第一个可五百步第二个可三百五十步第三个可二百步手把銃執把在手昻頭平擊第一个可三百步第二个可二百步如大連珠向髙阜去處打放止裝鉛子二个昻頭髙四五寸第一个可五百步第二个可三百步手把銃止裝鉛子一个昻頭執把稍髙亦可及五百步然用藥𨿽同鉛子則異但先出者其力大後出者其力小其盞口將軍聲勢勝大昻頭少差釐毫逺近卒難度量

凡火器手合用方

婦人月水解毒箭並女勞復又方治聚血兼箭鏃在胸喉燒婦人月經衣酒服浣褌汁解毒箭並女勞復亦善扶南國舊有奇術能令刃斫不入惟以月水塗刀便死此是污穢壊神气也人合藥所以忌觸之

治金瘡出血不止以精塗之

營

李靖兵法曰諸逢平原廣澤無險可恃卽作方營兵旣有二萬人已分爲七軍中軍四千人左右四軍各二千六百人虞候兩軍各二千八百人左右軍及左右虞候軍別三營六軍都當十八營中軍作一大營如其無賊田土寛平毎營中間使容一營如地狹不得使容一營中軍在中央六軍總營在四畔象六出花軍出日右虞候引前其營在中營前右廂向南左虞候押後在中營後左廂近北結角兩虞候相當狀同丑未若左虞候在前卽右虞候在後諸軍並卻轉其左右兩廂營在四面各令依近本軍卓幕得相綂攝緩急須有救援若欲得放馬其營幕卽狹長卓務取營裹寛廣不使街巷窄狹如其招隊兵少量抽不戰隊相助如兵有多少準數臨時加減其隊去幕二十步布列使均或地帶半險須作月營其營單列面平背險兩翅向險如月初生其營相去中間亦令容一營如逼賊庭不得使容一營若有警急畜牧並於營後安置其隊依前於營外去幕二十步均列布之

行

道狹不可並行者卽第一戰鋒隊爲首其次右戰隊次之其次左戰隊次之其次右駐隊次之其次左駐隊次之若道平川闊可得並行者宜作綂行法其綂法毎綂戰鋒隊居前兩戰隊並行次之又兩駐隊並行次之餘綂準此若更堪齊頭行者毎綂五隊橫列齊行後綂次之加毎綂三百人簡取二百五十人分爲五隊第一隊爲戰鋒隊第二隊三隊爲戰隊第四第五隊爲駐隊毎隊隊頭一人副隊頭一人其下等五十人爲輜重隊別著隊頭一人副隊頭一人擬戰日押輜重遙爲聲援若兵數更多皆此類諸軍當軍折衝果毅必須排定隊伍毎行引發營須依次第戰右有罪須罰有功須賞依名排次甚爲省易不然逐稍難爭競不定諸軍討伐列其數營發引逢賊首尾難救行引之時須先爲方陣應行之兵分爲四分輜重爲兩道引戰鋒等隊亦爲兩道引其第一分初發輜重及戰鋒分爲四道行兩行輜重在中心雙引兩行戰鋒隊並各在輜重外左右夾雙引其次一分戰鋒隊與前班左右行戰鋒隊相當輜重隊與前行輜重相當又其次一分準上最後一分亦準上初發第一分引戰鋒輜重相當如其逢賊前後分四行兩行輜重抽縮兩行戰鋒橫引作前面甚易其次兩分先作四行長引其戰鋒卽在外便充兩面甚易其次兩分後分亦先作四行其輜重進前戰鋒隊橫列相接便充後面亦易其方陣立卽可成如此發引縱使狹路急緩亦得成陣毎軍戰鋒等隊須過本軍輜重稠行戰鋒等隊稠引常令輜重並近前頭戰鋒隊相去十步下一隊輜重隊相去兩步下一隊如此行卽須裹得若逢川陸平坦彌加穏便其戰鋒輜重等隊分布使均諸軍馬行動須知次第出先右虞候馬軍爲首次右虞候步軍次右軍馬軍次右軍步軍次前軍馬軍次前軍步軍次中軍馬軍次中軍步軍次後軍馬軍次後軍步軍次左軍馬軍次左軍步軍其次左虞候馬軍次左虞候步軍其馬軍去步軍兵一二里外行毎有髙處卽令三五騎於馬上立四顧以候不虞以後餘軍維前立馬四顧右虞候旣先發安營踏行道路修理泥濘橋津檢行水艸左虞候排窄路橋津捍後收拾遺排比隊伏整齊軍次使不交雜若軍回入先左虞候馬軍次左虞候步軍次左馬軍次左步軍其次第準前卻轉其虞候軍職掌準初發交換諸軍營各量置虞候子並使排比依軍次行如此發引卒逢冦賊部伍甚易若令重疊散行牽率難就萬一賊至並非所營諸軍馬發引或遇泥濘或阻山河其路有須塡補有須開拓左右虞候軍兵先多於諸軍取充虞候子右虞候先將此兵修橋梁泥滓開拓窄路左虞候排窄路捍後收拾闌遺諸軍營將發之時當營挑蕩奇兵馬軍去營二三里外當面布列戰鋒隊駐隊各持仗依營四面去擬撒幕處二十步布列隊伍一如臨陣法待營中裝束輜重訖其步兵輜重隊二十步引馬軍去步軍二里外行引諸毎隊給一旗行則引隊駐則立於隊前其大總管及副總管則立十旗以上子總管則立四旗以上行則前引駐則立於帳側綂頭亦別給異色旗凝臨陣之時辧其進退駐隊等旗別樣別造軍引輜重各令本軍營隊識認此旗諸軍相去旣逺語聲難徹走馬報又勞煩故建旗幟用爲節度其方面旗舉當方面兵急須裝束旗向前亞方面兵急須進旗正豎卽駐旗臥卽回審細看大將所舉之旗【大將方面旗東方碧南方赤西方白北方黒專看方色旗亞處卽是旗方賊來便須捍禦攻擊】諸兵馬旣逼賊庭探候事須明審諸營住及營行前後及左右廂肋上五里著馬兩騎十里更加兩騎十里更加兩騎至三十里一道用人馬十二騎若兵多發引稍長助上卽更量加一兩道使令相見其乘馬人毎令遙相見常接髙行各執一方面異旗無賊此旗常捲見賊卽須速展軍營見旗展卽知賊至須覓穏處旣先知賊來得設機伏整齊部伍迎前出戰其最逺及以次逺人須與好馬乘騎不然被賊捉將諸軍馬擬停三五日卽須去軍一二百里以來安置爟烽知有動靜舉烽相報其烽並於賊路左側逐要置毎二十里置一烽應接今遣到軍其遊奕馬騎晝日遊奕候視至暮速作食喫訖卽移十里外止宿慮防賊徒暮間見煙火夜深掩襲捉將其賊路左右艸中著人止宿以聴賊徒如覺來報烽煙皆舉烽遞報軍司如覺十騎以上五十騎以下卽放一炬火前烽應訖卽滅火若一百騎以上二百騎以下卽放兩炬火準前應滅賊若五百騎以上五千騎同卽放三炬火準前應滅前烽應訖卽赴軍若慮走不到卽且投山谷逐空方可赴軍如以次烽候視不覺其舉火之烽卽須差人急走告知賊路旣置爟烽軍內卽須應接又置一都烽應接四山諸烽其都烽如見煙火急報大總管云某道煙火起大總管當須嚴備收拾畜生遣人逺探毎烽令別奏一人押一道烽令折衝果毅一人都押諸大將置鼓四十面子總管給十面營別給鼓一面行卽負隨纛下晝夜及在道有警急擊之向令諸軍嚴警兼用防備賊侵逼如軍行引之時先軍卒逢賊冦先軍卽急擊之中腰及後軍聞聲急須向前相救中腰聞賊卽須擊鼓前軍聞聲便住後軍聞聲須急向前赴救後頭逢賊卽擊鼓前頭中腰聞聲卽須住並量抽兵相救如發引稍長鼓聲不徹中腰更須置鼓響使前後得聞其諸營自須著鼓一面用防夜中有賊犯營卽急擊令諸軍有警備諸行軍立營數則多討或途泥濘或阻山河同聴角聲俱共齊發路狹難進餵飼馬驢第一角聲絕右虞候捉馬驢第二角聲絕卽被駕右一軍捉馬驢第三角聲絕右虞候卽發引右一軍被駕右二軍捉馬驢第四角聲絕右一軍卽發引右二軍被駕以後諸軍毎聴角聲裝束被駕準此毎營各出一戰隊令取虞候進止防有賊至便用滕擊前有賊前頭用後有賊回捍後如其路更細小卽須更加角聲乃令虞候及當營官人虞候子排比催督急過不得停擁過訖以後軍準前排比催迫急過

止

諸軍營將下之時當營跳蕩奇兵馬軍並戰鋒隊駐隊各令嚴備持仗待當營卓幕訖方可立隊釋仗於本隊下安置若有警急隨方禦捍馬軍下營訖取總營進止其馬令羣牧放諸兵士毎下營訖先令兩隊共掘一厠諸行軍出師兵士不得浪費衣資廣爲喫用又不得近田苗及城中下營須去城十里外要有市買入城營司判官差人押領不許輒入城郭必免酗酒鬭打偸盜姦非亦不損暴田苗也諸馬兵毎下營訖營主卽勾當四司官與司兵及佐分頭巡隊問兵士到否如有卒忽未到卽差本隊本火主將畜生及水食卻迎取如其地走逺差人捕捉諸軍下營訖司騎及佐分頭巡隊檢驗驢馬羣先有脊破卽令剪毛洗瘡傅藥療救不許連絆如新打破作瘡腫並有系絆卽將所由人領過營主量事決罰司冑及佐下營訖卽巡隊檢校兵甲等色如有破綻損污須卽修葺磨礪如其棄失申上所由便爲案記準法科結司倉及佐捉搦兵士糧食封署防檢勿令廣費

宿

諸軍營下定事須防禦於營外去幕二十步列隊仗如臨陣對冦法晝夜嚴警縱逢雨雪列隊並押隊官並不得離隊毎營畱五匹馬並鞍轡放飼防有警急卽令馳告至夜毎陣前百步外各著聴子二人一更一替以聴不虞仍令探聴子勿令眼睡其晝日諸軍前各亦逐髙要處安置斥候以示動靜諸軍營隊伍毎夜分更令人巡探人不得髙聲唱號行者敲弓一下坐者扣稍三下方擲軍號以相應防營界探周而復始擲號錯失便卽決罰當軍折衝果毅並押鋪宿盡更巡遞相分付虞候及中軍官人通探都巡諸軍營常須慮有卒急要設外舗毎夜軍別量抽三五人於當軍前或於軍側三五里外穏便要害之處安置外舗仍令各將一兩面鼓自隨如夜中有賊犯大營其外舗看賊與大營交戰卽從鳴鼓大叫以擊賊後乘得機便必當克捷諸軍營下定毎營夜別置外探毎營折衝果毅相知作次毎夜面別四人各領五騎馬於營四面去營十里外遊奕以備非常

警

如有警急奔馳報諸軍晝日有賊犯營被犯之營卽擊鼓諸營亦擊鼓相應訖無賊之營卽止惟所犯之營非賊散鼓聲不得輒止諸軍各著衣甲持仗看大將五方旗所指之方卽是賊來之路裝束兵馬出前布陣諸軍嚴警如須兵救一聴大總管進止不得輒動諸夜有賊犯軍營被犯之營擊鼓警一如晝日非賊去不得輒止仍須盡力禦捍百方防備諸軍系鼓警訖鼓音卽止各自防備不得輒動被犯之營賊侵逼急卽令告中軍大總管自將兵救餘軍各準常法於營前後出隊布陣以聴進止諸狂賊夜來犯被犯之營但擊鼓拒戰不得叫喚諸營擊鼓警訖鼓音卽止當頭著衣甲防備被犯之營旣鼓聲不止大總管身將兵救先與諸將平章兵士或隨身將胡桃鈴爲標記不然打鼓從內面外以相救助其被犯之營聞鼓鐸之聲卽知大總管兵至其兵內節度大總管臨時攺變處分每晨朝卽共諸軍將論一日事至暮卽共論一夜事若先爲久長定法則恐有漏泄狂賊萬一得知翻輸機便【其胡桃鈴或鐸之類皆不可先定恐賊知誤人也】諸營暮作食事須及早天暗以後卽須滅火如有夜文牒須讀及抄冩者須先狀上營主附行軍須知曰軍行舍信各以校部前後爲次失位及樵蘇取水出表者違律野營日暮差出伏路人馬已出營門其有事回報卽隔門報先辯軍號及辯語音識認是自家軍人方可向前問得事宜次第報知不可開門伏路人馬在外多恐被賊軍捉了於夜黑監放來詐作有事故報覆寨中及賊施計謀欲陷我軍者須是隔門仔細辯認野營中夜後伏路人去先放其號與之則營中別令放號不得令伏路知之恐被賊捉了偸號亂營營中專令人主管夜號簿籍放號不許重疊恐有交錯其號須是主將臨夜親行發放不得預定野營中遇夜透入姦細在營內但得令士眾不得動身叫喚肅靜禁聲諸隊安坐則細作自然不敢興動天明認識如身動者卽賊也野營賊疊相近不鳴更鼓多是暗坐五更若要知更數須是於營裏外周圍數里傳箭爲準如令夜初更至曉得五十轉則每更得十轉以此爲約令置簿記定何年月日夜營圍里數看四時晝夜長短臨期增減爲約如賊相近故要鳴更號則不然也計在臨期變通安營日久軍士不得眠睡人多困倦精神不爽懈怠無力鋭气漸衰須令逐隊圍子隔一人坐更一人睡分前後半夜爲定庶幾人得眠睡精神不疲黒韃遺事曰其營必擇髙阜主將駐帳必向東南前置邏騎韃語托落赤分番警地【惟前面無軍營】帳之左右與夫帳後諸部軍馬各歸頭項以序而營營又貴分務令疎曠以便芻秣營畱二馬夜不解鞍以防不測營主之名卽是夜號一營有警則旁營備馬以待追襲余營則整整不動也惟哨馬之營則異於是主者中據環兵四表木刻以代夜邏【卽漢軍箭法】秣馬營裏使無奔逸未暮而營具火謂之火舗及夜則遷於人所不見之地以防夜刼而火舗則仍在於初營之所達曉不動也霆見其多用徇舗其下營直是日早要審觀左右形勢

戰

李靖法曰諸軍以二萬人爲率用一萬四千人戰計二百八十隊有賊將出戰布陣先從右虞候軍引出卽次右軍卽次前軍卽次中軍卽次後軍卽次左軍卽次左虞候除馬軍八十隊其步軍有二百隊其中軍三十六隊左右虞候兩軍各二十八隊共五十六隊其左右廂四軍各二十七隊共一百隊須造大隊以三隊合爲一隊慮防賊徒並兵衝突其隊居當軍中心安置使均其大隊一十五隊中軍三隊餘六軍各二隊通十五大隊合有一百七十隊爲戰駐等隊隊別通隊及街間空處據地二十步十隊當二百步以八十五隊爲戰隊據地計一千七百步其八十五隊爲騎隊塞空處其馬軍當戰隊後駐軍左右下馬立布陣訖鼓發其弩手去賊一百五十步卽發箭弓手去賊六十步卽發箭若賊至三十步內卽射手弩手俱手弓弩令駐隊人收其弓弩手先絡膊將刀棒自隨卽與戰鋒隊齊入奮擊其馬軍跳蕩奇兵亦不得輒動若步兵被賊蹙回其跳蕩奇兵馬軍卽迎前奮擊步兵卽須卻回整頓向前若跳蕩及奇兵馬軍被賊排退戰鋒等隊須卽齊進奮擊其賊卻退奇兵及馬軍亦不得逺邇審知賊驚怖散亂然後可乘馬追趂其駐隊不得輒動前卻打賊退敗收軍舉槍捲幡一依敎法如營不牢固無險可恃卽軍別量抽一兩隊充駐隊使堅營壘如其輜重牢固不要防守駐隊亦須出戰也諸逢賊布陣須有次第先右虞候爲首其次右軍其次前軍其次中軍其次後軍其次左軍其次左虞候其諸軍跳蕩奇兵馬軍各隨本軍以次行至戰前並於本戰鋒隊駐隊前布列待諸方旗節度如戰鋒等隊打賊不入其跳蕩奇兵排後卽入毎入山谷林木防密之處並渡水狹路及下營戰處百里以來總須搜踏淸淨不然兵引過半臨戰下營伏兵起發致損軍旅其收軍還營卻抽左虞候先入卽左軍後軍中軍前軍右軍右虞候諸軍將戰毎營跳蕩隊馬軍隊奇兵隊戰鋒駐隊等分折爲五等當軍等別各令一官押領出戰之時先用某等兵戰鬭如更須兵以次更取某等兵用盡當營輜重隊不得輒用亦各一官押領使堅營壘各令知其部伍不使紛雜自余節度一依橫陣諸賊徒恃險因山布陣不得橫列兵士分立宜爲堅陣其陣法弩手弓手與戰鋒隊相間引前兩駐隊兩邊相翊布列卽定諸軍卽聴角聲其角聲節度一準前看黃旗向賊亞聞鼓聲發諸軍弩手弓手及戰鋒隊各令人捉馬一時籠槍大叫齊入若弩手弓手戰鋒等隊引退跳蕩奇兵隊一時齊入戰鋒等隊排比回還與奇兵同入如見黃旗卻立不亞及聞金鉦聲乃止膊上架槍引還各於舊處準前聴角聲捲幡簇隊一準前如便放散卽更聴一防角聲依軍次發引諸方陣旣成逢賊鬭戰或打頭或打尾頭行不停其陣中間多有斷絕須面別各定總管都押勾當勿令斷絕諸毎隊布立第一立隊頭居前引戰第二立執旗一人以次立左傔旗在左次立右傔旗在右次立奇兵分作五行傔旗後左右均立第一行戰鋒七人次立第二行戰鋒八人次立第三行戰鋒九人次立第四行戰鋒十人次立第五行戰鋒十一人次立並橫列鼎足分布爲隊隊副一人兵後立執陌刀觀兵士不入者便斬果毅領傔人又居後立督戰觀不入便斬並須先知左肩右膊行立依次諸隊頭共賊相殺左右傔旗急須前進相救若左右傔被賊繞以次行人參前急須進救其前行人被賊殺後行不救者仰押官及隊副使便斬但有隊被賊纒繞此隊亦須速救臨陣不救者皆斬凡將須使兵士簡靜處分有序將百萬之眾如領一人毎軍定一官知髙聲營別有虞候差主師一人知髙聲營四面各差一人知髙聲隊別亦定一人知髙聲諸見賊聲髙喧問者仰押隊官及隊頭便斬押隊官隊頭不斬卽斬押隊官及隊頭諸軍將或在前或在後須聲喚隊及人者仰押隊官自兵士不得輒諸毎隊戰鋒五十人重行在戰隊前布陣立隊訖聞鼓聲發戰鋒隊卽入其兩戰隊亦排後卽入若戰隊等有人不同入同隊人能斬其首者賞物五十段別隊見不入人能斬其首者準前賞物惟駐隊人不得輒動凡與敵鬭其跳蕩奇兵馬軍等隊卽須量抽人下馬當之隊別量抽捉馬人先定名字若臨鬭時捉馬人有前卻及應捉撩亂失次第致失鞍馬者斬若其賊退步趂不得過三十步亦不得卽乘馬起審知賊退撩亂驚怖可騎馬逐北約與諸隊齊進其折衝果毅當鬭之時𨿽蹔下馬賊徒敗走以後卽任騎馬檢校騰逐諸軍弩手隨多少布列五十人爲一隊人持弩一具箭五十隻人各絡膊將陌刀棒一具各於本軍戰隊前雁行分立調弩上牙去賊一百五十步內戰齊發弩箭賊若來逼相去二十步卽停弩持刀棒從戰鋒等隊過前奮擊違者斬如其共賊相持守捉城邑其弩手等卽依弩式看旗發用諸兵馬被賊圍繞抽拔須設方計一時齊拔賊卽遂背揮戈因此必敗其兵共賊相持事須抽拔卽須隔一隊抽一隊所抽之隊去舊隊百步以下遂便立隊令持戈槍刀棒並弓弩等張施待賊張施了卽抽前隊如賊來逼所張弓弩等人便卽放箭奮擊如其賊止不來其所抽隊便過向前百步以下遂便準前立隊張施弓弩等待賊旣張施訖準前抽前隊隔次立陣卽免被賊奔蹙其被抽之隊不得急走須徐緩而行如賊相逼卽須回拒戰其隊頭押官押後副隊頭引前如有走者仰押官隊頭便斬違失節度者斬全隊

營制

武經軍志曰止則爲營行則爲陣言營陣同制也法云陣中容陣謂隊伍布列爲廣狹之制欲其回轉離合無相奪倫營中有營謂部分次序有密與疎之法欲其左右救援不相姦亂卒有外冦侵軼皆堅整全備莫得而動也茍非規摹素定其孰能與於此乎故司馬宣王觀武侯營壘處所而嘆曰天下奇才美其法制精妙也昔衛靑出塞以武剛自環蓋今之車營也充國屯田則校聮不絕蓋今之木柵營也其來尙矣櫳槍營凡櫳槍爲營者其槍如鴉巢櫳幕外七尺櫳槍之外造土壕一重槍去幕七步衣甲器械毎人一堆如有警急易著衣甲車牛在旁橫排

立槍營凡軍不久駐可立槍爲營槍頭間架令均密擂鼓各著擂槍聲絕槍立訖兵士更不得出白繩便斷煙火營外置約舗其外更著一人伏聴營有警當領不得髙聲敲槍過四面旣知有警預作阻防車營凡車毎五十步乘毎百步取一乘爲戰車車中出戰隊其車子營及外營橫排牛在當中拒馬槍在外仍車轅爲左右廂和門拒馬營毎人配鹿角馬槍兩枝去前槍城三步布置須首尾相系魚鱗布之則牢固矣

柴營凡柴營其柴須密排不通天人過其間釘橛仍著木壓之其車橫排須間架均急疾轉車便可爲城若久駐營中置望竿

掘壕營凡掘壕立槍則白繩取定其壕底闊一丈二尺深一丈口闊一丈五尺工向裏拍作土岸髙四尺五寸令實勿至摧塌裏面削成其上通人行立濠門掘徹卽權施浮橋急疾拆去當界二十步置一戰樓以門扇及他板木權造壕唇外掘陷馬坑一重闊二十五步毎坑鹿角槍三根尖頭入令堅近壕布棘城一重闊二十五步凡布棘令堅爲營其棘須魚鱗布之令棘頭平闊三十尺

城營凡築城爲營其城身髙五尺闊八尺墻髙四尺女墻髙四尺闊二尺毎百步置一戰樓五十步置旋風礮一具毎二尺置連枷棒一具毎舗更板並架城內去重其外掘壕一重闊三步立木柵一重柵外更有棘外陷馬坑一重木柵營凡木柵因敵所逼不及築城壘或因山河險勢多石少土不任板築乃建木爲柵方圓髙下隨宜深埋木根重復彌縫其闕內重短爲閤道外住一重長出四尺爲女墻皆泥塗之柵外掘壕一重闊二丈深一丈木柵裏毎百步造戰樓一具中致

繩營凡繩營所以援馬若入敵境芻秣不給卽須乘擇水艸放牧毎人給刀防馬索連絆相續馬居營中布宮健更鼓爲備內外軍士各守本界不得過從交雜卽姦人無便以入凡周營須設界限立藩蔽以扞外冦牌皮幕氊幕布幕命籠

茅竹弩營細篾防毎三寸插茅竹籖一根長三尺周圍繞營

舊法有九種大約軍不久駐則爲立槍櫳車營拒馬之類若兵久駐則用柴營掘壕城營木柵之類符彥卿曰在賊境宿用槍營行用方陣

下營法不居大山之端防後有人馬沿山而來破我營寨前臨險阻被賊堅守我無出入之路名曰龍首之地是也不居死地謂安營不臨墓冢之地人馬多夜驚久居士卒必爲疾病不居地柱謂四下中髙其地四面廣平中間有岡如覆釡之形若安營其上八面招風周匝受敵不居地獄謂四髙中下其地廣衍平原中有地形如仰盆之象者若安營其中被賊四面乘髙攻我必敗其中也不居山林艸木防密之地春夏枝葉茂盛不見人馬恐賊穿生路而來驚我營寨秋冬艸木枯敗恐被上風放火因而刼我難以退避應敵不居江河溝澗灣曲之地恐被賊於要害處堅守則我無進退之路外無交接卒難相救不居大江險絕掩抱之中被賊守定隘阨若救軍不至我無進退應敵之路不居江河之岸大山之側三面受敵最惡後無進退之路若中有舟楫船抵傍岸又有通糧之道上流有救應之兵乃可安營若居江河夾岸連水下營須防上流火船及水賊鑿船沈溺之患不居四面長川四達之境四面賊來攻擊外無救援受敵最多

通典曰凡軍不欲飲死水不欲居死地死水者不流之水死地者丘墓之間也

下營算法

方營法置積數爲實別置一算爲下法從末常超一位定實實上商置第一位得數下法亦置上商名曰方法乃命上商除積至盡而止不盡乃倍方法爲廉於上商之次續商第二位得數廉法之次照上商置隅以廉隅二法命上商除積得盡而止不盡乃倍隅法並爲廉又於上商置第三位得數廉法之次照上置隅以廉隅二法皆命上商除積至盡而止不盡如法命之若欲爲三角營則取方營積數倍之得三角營得積數布算如方營法得三角營一面之數凡三角得方二而一若欲爲直營凡直積數如方則從橫相當直則從羨而橫減其所羨與所減亦相當也旣得積數如準從也以爲上商而消息其衡之步以爲下法如準衡也以爲上商而消息其從之數以爲下法其布算大略如方營而上下法不齊爲異若欲爲鋭營則取直營積數倍之如三角營取方營之數也旣得積數布算如直營法凡鋭得直二而一若欲爲圓營則取方營之積四乘而三歸之得圓營積數布算如方營法得圓營徑三之得其圍凡圓得方四而三六花營如圓營法若欲爲偃月營則取圓營積數倍之或取方營積數八乘而三歸之得偃月營積數布算如方營法得偃月徑半之得偃月矢徑凡偃月得圓二而一得方八而三凡營因地以立營遂以起數所謂地生量量生數數生稱稱生勝也如軍以萬七千九百五十六人爲率毎一人從橫占地四步總之七萬一千八百二十四步是爲方營之積方徑二百六十八步直營之積如之直廣徑百步則其從七百一十八步有奇其從徑七百一十八步則其廣百步有奇從與廣率相消息也四方積而三之得九萬五千七百六十三步三分步之一是爲圓與六花之積其徑三百八十四步餘積十九步七分不盡其圍一千一百四十二步有奇八方積而三之得十九萬一千五百二十六是爲偃月之積其徑四百二十九步有奇半之得矢借方積得十四萬三千六百四十八是爲三角與鋭之積三角徑三百七十九步彊鋭徑底百步則鋭長千四百三十六步有奇鋭長千四百三十六步則底百步有奇鋭與底率相消息也方營法其術置積數七萬一千八百二十四步爲實別置一竿爲下法從末常超一位約實百下約一萬約百實上商置第一位得數二百下法之上亦置上商二百名曰方法乃命上商除實二三而四除實四萬餘三萬一千八百二十四二乘方法得四百步爲廉於上商之次續商第二位得數六十共爲二百六十廉法之次照上商置隅六十以廉隅二法共四十六命上商除實四六二十四六六三十六除實二萬七千六百餘四千二百二十四二乘隅法並爲廉得五百二十又於上啇置第三位得數二百六十之次商置八下法之上亦置八爲隅以廉隅二法共五百二十八命上商除實五八四十二八十六八八六十四除實四千二百四十四適盡得方營面數除營布算皆準此而消息則視其積云

總要司馬穰苴曰五人爲伍十伍爲隊一軍凡二百五十隊余奇爲握奇故一軍以三千七百五十人爲奇兵隊七十五以爲中壘守地六千尺積尺得四里以中壘四面乘之一面得地三百步壘內有地三頃餘百八十步正門爲握奇大將軍居之六纛五麾金鼓府藏輜積皆在中壘外餘八千七百五十人隊百七十五分爲八陳八陳各有千九十四人八陳各減一人以爲一陳之部署舉一軍則千軍可知李靖兵法曰諸大將出徵且約授兵二萬人卽分爲七軍中軍四千人內取戰兵二千八百人計五十六隊戰兵內弩手四百人弓手四百人馬軍千人跳蕩五百人步奇兵五百人步左右虞候各一軍毎軍各二千人百人內各取戰兵千九百人戰兵內毎軍弩手三百人弓手三百人馬軍五百人跳蕩四百人奇兵四百人左右廂各二軍軍各有二千六百人各取戰兵千八百五十人戰兵內毎軍弩手二百五十人馬軍五百人跳蕩四百人奇兵四百人馬步通計總當萬四千共二百八十隊當戰餘六千人守輜重諸圍三徑一尺寸共知復造幕尺丈已定毎十人共一幕且以二萬人爲軍四千人爲營在中心左右虞候左右廂四軍共六總管各一千人爲營兵多外面逐長二十七口幕橫列十八口幕六面援中軍六總管下各更有兩營其虞候兩營兵多外面逐長二十七口幕橫列十八口幕四總管營外面逐長二十二口幕橫列各十八口幕四部下計當千一百三十六步又有十二營街各別闊十五步計當一百八十步通前當千三百十六步以圍三徑一取中心堅徑當四百二十九步以下下營之時先定中心卽向南北東西各步二百四十步並令南北東西及中心標端四面旣定卽斜角更安四標準南北令端從此以後分擘配營極易計二萬兵除守輜重六千人馬軍四千人步兵令當二百隊別取六步三尺二寸地並衝塞總盡若地土寛廣不在城郭卽五步以上下幕準算折若地狹安置不得卽須逐角長斜算計尺寸一依下營法

武編前集卷二﹤子部﹐兵家類﹐武編﹥

欽定四庫全書

武編前集卷三

明唐順之撰

陣

武經曰昔稱善師者不陣善陣者不戰此言發謀制變先聲後實軍志素定奪敵人之心不待旗壘之相摩兵矢之相接而勝負之勢決於前矣其次則立部曲度權謀先偏後伍彌縫其闕用以乘機而佐勝由中古以來未之或攺大要在士卒訓練兵械堅良號令以申之賞罰以督之因山川形勢之宜講步騎離合之要不囂不隘按陣而居常以我逸待彼勞常以我治待彼亂常以我近待彼逺常以我飽待彼饑故其疾如風其徐如林不動如山難知如陰震動如雷侵掠如火此制勝之道也法曰以正合以奇勝然則正者行陣也奇者無方以用變也奇不得正𨿽鋭而無恃正不得奇𨿽整而無功故必交相用而後能百戰百勝矣故曰治眾如治寡非分數不能鬭眾非刑名不輯三軍之眾可使受敵而無敗非奇正不成故有天陣地陣人陣以象三才鋭陣直陣曲陣方陣圓陣以法五行其體易明其習易成從昔之成法當今之可用且古者以言不相聞故爲金鼔視不相見故爲旌旗金鼔旌旗所以一人之耳目耳目旣一則勇者不得獨進怯者不得獨退勇怯並用出生入死誰與我敵哉若夫鳴一鼔舉黒旗則爲曲陣鳴二鼔舉赤旗則爲鋭陣鳴三鼔舉靑旗則爲直陣鳴四鼔舉白旗則爲方陣鳴五鼔舉黃旗則爲圓陣此應敵之略也凡卒一人居地廣縱各二步十人爲列十列爲隊則廣縱各二十步陣間容陣隊間容隊曲間容曲此行列之法也前禦其前後禦其後左防其左右防其右行必魚貫立必鴈行長以參短短以參長回軍轉陣以後爲前以前爲後進無速奔退無遽走四頭八尾觸處爲首敵衝其中兩頭俱救此教習之詳也然則陳兵誓眾者胡可忽而不務邪議者或曰武夫介士出於閭井非有明逹之姿彊敏之性而令心存進退耳聴金鼔手知擊刺足趨坐作隨旗變陣猋馳電發俄頃之際事目繁多則心迷意倦勞而無暇安能乘便奮鋭躐敵爭勝哉若但使聞鼔知進聞金知退辯旌旗之指麾習器械之便利粗明三四不必徧知亦足勒兵示法殺敵致果玆誠一端之論不爲無防然時施於防戰之久市人之合或庶幾焉若乃提卒十萬深入賊境大將在前堅城未下欲戰則勝負未決欲攻則利害難知自非整飭車徒部分營壘或先據地之要害或先扼敵之襟喉蛇蟠月偃中權後勁疇能收萬全之勝哉只如平原大野深林險道前丘後澤乘髙趨下頓兵擁眾呼吸竢命若不素練施設敢問何以處之然後知議者之言粗而不精也或曰唐人李筌號能言兵者其說曰兵猶水也水因地以制形兵因敵以制勝能與敵變化而取勝者謂之神則戰陣無圖明矣而庸將自以教習之法爲戰敵之陣不亦謬乎是大不然筌之八合八離則雜而無章四奇四正則定而不變自膠其柱而謂瑟無五音其愚而妄決矣昔諸葛亮推術八陣得其新意以巴蜀弱卒數萬東屯渭水天下震動司馬宣王以十萬之眾抗之堅壁不敢出防亮死僅能取勝馬隆以步卒三千案八陣圖轉戰千里破樹機能數萬騎之眾以復涼州今謂二人爲庸將可乎謂不爲戰敵之陣可乎此筌之不足爲凖也今取古今陣法繪出其圖以存梗槪俾將帥度宜而行之若能沿古以便今聞一而悟十觸類以長此又寄之明哲要之與孫吳暗合爲極致耳

王應電纂握奇經曰天地風雲龍虎鳥蛇四爲正四爲奇余奇爲握奇或總稱之先出遊軍定兩端天有衡地有軸前後有衝風附於天云附於地天衡重列各四隊前後之衝各四隊風居四維故以圓地軸單列共三隊前後之衝各三隊云居四角故以方天居兩端地居中間總爲八陣陣訖遊軍從後躡敵或驚其左或驚其右聴音望麾以出四奇天地之前衝爲虎翼風爲蛇蟠圍繞之義也虎居於中張翼以進蛇居兩傍向敵而蟠以應之天地之後衝爲龍飛雲爲鳥翔突擊之義也龍居於中張翼以進鳥翼兩傍向敵而翔以應之虛實二壘皆逐天文气候山川向背利害隨時而行以正合以奇勝天地以下八重以列或曰握機望敵卽因其後以掎角前列不動或合而爲一因離而爲八各隨師之多寡觸類而長天或圓而不動前爲右後爲左天地四望之屬天居兩端其次風其次云左右相向是也地方布風雲各在前後衝之前天居兩端其次地居中間兩地爲比是也從布天一天二次之從布地四次於天衡復從布四風挾天地之左右天地前衝居其右後衝居其左云居兩端虛實二壘則此是也

四正四奇其餘奇零之兵大將居中所握猶弩之有機故曰握機八陣總以天地風雲四者天地取其動靜開闔風雲取其往來屈伸衡者車駕馬以行天衡十六陣包陣外猶天之運乎外故曰天衡軸者車持輪不動而輪之運由之地軸十二陣主陣內猶地之靜而化生萬物故曰地軸防者陷敵決戰之義天地各有前後防者陰陽各以剛決威武爲用也風者摧撓剝落之義行乎天下故附天云者晦冥變化之義出乎地中故附地遊軍乃陣後二十四陣餘軍也未知敵之虛實故先遣遊軍驚動以窺之按遊軍乃兵家至要安營則爲兵候爲應援爲遊騎以備非常軍行則爲探馬探旗而在陣前爲奪險爲遊騎以當險阨戰則爲探敵爲陷陣爲間道別支之軍皆蹻防不羈之士其所立皆非常之功禦之亦宜以非常之思不可不知也天衡地軸天地前後防總名天地四角總名風雲四爲體出戰合前右總名爲虎合後左總名爲龍而四風稱爲蛇四云稱爲鳥四爲用體用皆合八陣而爲四陣兼體用而言亦爲八陣也天前防居右乃正虎地前防居前而總謂之虎兵家先陰故以前軍與右軍同用也天后防居左乃正龍地後防居後而總謂之龍兵家後陽故以後軍與左軍同用也四面兵不逐方並出而與兩面同出欲更休無空缺也風從虎故虎進則蛇應變風言蛇者虎蛇皆陰類也雲從龍故龍進則鳥應變云言鳥者龍鳥皆陽類也四角風雲各自爲更休而不逐隅並出者亦使無空缺也虛寔二壘此有二義調出者爲虛居守者爲實陣有定名爲寔壘無定名爲虛奇正者居中當敵者爲正兩旁夾擊者爲奇也天或圓而不動以下言布陣之法有三一陣以天衝分居四方而在外天前防居右天后防居左地前防居前地後防居後此據天衡在外包運而爲陣也二陣以天衡重列居兩端天地前防並居前天地後防並居後此據天地前後防而爲陣也二陣之法體數不殊而在布列稍異者蓋平原曠野四面受敵如是爲營則宜天衡在外四面不動而中四防更疊出兵此條首四句則明此陣天或圓而不動言天衡在外爲營不動也前爲右後爲左者天前防居陣右天后防居陣左其出軍則天地前防總爲右虎天地後防總爲左龍也天地四望之屬者天前防爲虎天后防爲龍地前防爲鳥地後防爲蛇以天地之防分屬於四方也若有險可據則以天衡對敵並兵防守不動而以前後防從險處出兵此條自天居兩端至兩地爲比俱明此陣蓋險在左右則天衡重列居前後兩端以對敵故曰天居兩端天衡在中而風雲在傍故曰其次風其次云左右相向前後防在左右而風雲亦在傍故曰風雲各在前後防之前地軸居中而與地防相比故曰兩地爲比然此乃布陣之例若險在前後則當據其前後而天衡居左右以對敵險在一隅則當據一隅而天衡總補其缺布陣者所當知也又一陣乃五行陣法也從布天一天二次之者以天衡重列居左右當靑龍白虎之位也從布地四次於天衡後者卽地軸居中也從布四風挾天地之左右者在靑龍白虎之外而爲輔也天衡地軸四風南北而列故曰從天地之前防居其前後防居其後者當朱雀武之位也云居兩端在朱雀武之外而爲輔也其法馬軍皆在四正方而四角空處則以遊軍補之必如此立陣者蓋或敵眾圍我之軍吾欲潰圍而出勢須四方八面皆用精騎或敵來挑戰吾不得利不欲與戰其勢不復用遊軍必合而爲一不使斷絕或軍行之時敵人來乘我軍吾倉卒不暇結營故亦以馬軍勍卒在外以當其防三者皆用此然亦不過變通陣法使敵不能窺耳陣有定法壘爲虛位所布之陣爲實不布者爲虛故曰實虛二壘也

八陣圖說

八陣之制始於風後壘於武侯今所傳握機文魚腹石磧是也其法以八爲數八八六十四陣爲正軍三八二十四陣爲遊軍天地風雲四正也龍虎鳥蛇四奇也十六陣爲天衡衡重列居兩端左右爲挾各二隊十二陣爲地軸軸單列居中間上下爲比各三隊八陣爲天衝四陣在衡之左爲天前衝四陣在衡之右者爲天后衝各二隊十二陣爲地衝六陣前軸之前爲地前衝六陣後軸之後爲地後衝各三隊天衝四面地衝六者衡有餘而軸未足也八陣爲風風居四維維各一隊八陣爲云云居四角角各一隊六十四陣爲三十二隊者兩陣爲一隊也二十四隊爲遊軍居八陣之後凡十二隊正軍方列象陰靜也遊軍圓後象陽動也靜者所以爲動動者所以爲靜也飛龍翔鳥者陽體而陰用也虎翼蛇蟠者陰體而陽用也分合之機陰陽之節剛柔之宜非智者莫能窺凡兵之要欲簡不欲繁欲易不欲難六十四陣其爲隊則三十二也三十二隊其二陰陽則十有六也故八陣之妙在乎四奇四奇之法在乎二變二變者一之用也凡兵之要不虛內以役外不重末以輕本六十四陣虛寔二壘而居者半也衡軸中居四奇發而居者又半也龍飛虎翼疊致其用而居者又半也故曰先爲不可勝以待敵之勝者此也夫兵之法在於審虛實達奇正虛則乘之實則避之出其不意攻其無備欲索其情要在形人形人之極至不可測批亢虛如卵投石審而用之萬不失一不有乎正何有乎奇正以稱之奇以勝之奇發若機正靜若山奇正相生如環無端或正或奇或奇或正頃刻萬變難與豫合勝而無名要在致人虎伏蛇伸蛇繞虎嗔龍爲之變用無定形愼詳其意動與敵乘勢險節短如雷如霆何堅不摧何難不平譬之率然靡諭其神順天之道應地之形勿蕩勿拘乃可議兵今之言八陣者異於是昔風後因井田之法以立兵制開方九九而主將所居一寄於八八六十四也今爲陣者每陣特制中軍列爲九陣九九八十一矣天地風雲龍虎鳥蛇八陣之目也今爲陣者以天地魚麗金木水火土合爲八陣夫天地五行固非例矣魚麗之陣又可參乎天地風雲龍虎鳥蛇𨿽曰八而用實四今之言兵者以天地風雲龍虎鳥蛇各有奇正列爲八圖豈不大謬歟握機陣數自有明法多寡之分機要所系今之言兵者陣法皆九無復等殺固已謬矣五人爲伍古制然也作字之義亦本於此今言八陣者必曰八人豈不爲大謬歟嗟夫八陣之制妙矣神矣不可復加矣後之敗者不知乎是法者也後之勝者暗合乎一二者也武侯逺矣太宗之問李靖之對若深於是圖者詳而考之粗而形名猶或未盡況於幾微之妙神而不可測者乎且夫後世九陣之失皆起於空中大將居之之語靖號知兵猶且如是於他何議哉若夫先君子之所論者此不復著

也

兵以正合以奇勝若粵古風後八陣曰天地風雲曰龍虎鳥蛇有奇有正惟變是適其動如神故先爲不可勝以待敵之可勝至蜀諸葛武侯式是古訓布之魚腹壘石八行行間相去二丈八人成行爲陣六十四其形正方如棋盤六十四陣後有二十四陣分爲兩行謂之遊軍其形曲如偃月屹然峙乎大江平沙之上巨流弗轉迄今猶存天其用以遺後人𨿽然斯法久廢至今千有餘年觀其圖者漫然莫辧孰爲天地風雲孰爲龍虎鳥蛇又安能推其意而行之乎晉桓溫逺武侯僅百餘年人已莫能識獨桓溫知其勢常山之蛇首尾掎角是以相應而猶未盡通奇正攻敵之妙唐獨孤及𨿽用韜鈐之客記其遺制而猶未盡明其義李筌太白陰經繪爲九圖其名𨿽同而陣形則異與武侯之圖益舛曁本朝諸儒類皆紙上語又攀諸家陣法以附益之益駁而難同惟唐太宗李衛公以爲形如井字開方九焉大將居中諸部連繞四頭八尾觸處爲首此數語最爲切當可以爲開方之用矣嘗觀握機經馬隆贊卽魚腹圖八陣八畫隊陣地軸十二居中天衡八隊居前又八隊居後天前衝四隊居右地前衝六隊次之天后衝四隊居左地後衝六隊次之風八隊居四維云八隊居四角此天地風雲四陣爲四正也天地前衝爲虎翼居右天地後衝爲飛龍居左又風變爲蛇蟠云變爲鳥翔此龍虎鳥蛇四陣爲奇也然八陣中有握奇之數寓於地軸共爲九陣卽九夫爲井之制也八陣外有遊軍或驚其左或驚其右或分爲疑兵或設爲伏兵或絕敵糧道或邀遮敵人或夜擊敵營或尾擊敵後或軍行未止營捨未定行列未立必先巡警八面斷敵來道以防卒然之衝突皆臨時別變錯綜八陣而用之卽井四有溝洫爲之經緯者也此法古人所未言用之教陣訓兵則其文炳矣然其教皆起於參天兩地兩地之數衍而爲四爲八參天之數衍而爲六爲十二合之爲六十四總之八十八其部隊則有戰前隊迎敵有正隊更化有奇隊若非奇隊則正隊不能以更化又有駐隊自固有輔隊爲駐隊之衛有殿隊爲駐隊之後拒若非殿隊輔隊則駐隊不能自固要皆隊間容隊陣間容陣隅落勾連曲部相對四面八向隨感而應常以逸而致勞以實而擊虛其法可謂密矣或曰按六十四陣壘石爲營曲抱其前中開一門是特營壘之法非可用之戰鬭也於戱殆亦未深攷之矣且營壘戰鬭其治則同其用則異部伍隊陣隅落勾連則因地與敵而制形立名則異庸可泥乎當用諸家之說觸類而推之合九陣而言則天包地外風附天而云附地折九陣而言則一陰一陽兩兩相從似分而實合以方位而言則四陣爲正四陣爲奇以遊軍對八陣而言則八陣爲正遊軍爲奇以戰而言則正或變爲奇奇或變爲正接戰者正也以隊法從旁擊者奇也卻而致敵者奇也左右夾擊者正也以隊法而言則因其名而別𨿽百萬之眾各有分數而不亂如李衛公謂天地風雲本乎旗旛龍虎鳥蛇本乎隊伍是也以置陣而言則隨地而布𨿽有鳥蛇廣狹之不同而皆協於義如馬隆所爲合而爲一平原如城離而爲八隨地之形是也以其命意而言則天地取乎動靜開闔用以衝敵風蛇取乎往來屈伸用以繞敵圍敵鳥云取乎翺翔用以突擊而握機經所載蛇蟠爲圍繞鳥翔爲突擊之類是也以其取象而言之則圓者爲天方者爲地放而衝撓者爲風散而復聚者爲云屈而圍繞者爲蛇蟠張翼而突進者爲鳥翔四翼一首者爲虎翼六翼一首者爲飛龍而李靖方陣之法卽地陣之類也李廣張左右翼爲圓陣外向者卽天陣之類也金數十萬騎出入守邊者卽風陣之類也李廣張左右翼以擊匈奴衛靑將左右翼以繞單於淸溝之戰安守忠以驍騎九千爲長蛇陣官軍擊之前尾爲兩翼夾擊官軍大敗卽蛇陣之類也宗城之戰王重請杜重威分鋭士擊安重榮左右翼自率兵以衝其中軍重榮少卻官軍乘之重榮大敗卽鳥翔陣之類是也項羽垓下之戰韓信將兵當之孔將軍居左費將軍居右皇帝居後絳侯柴將軍又在皇帝後卽虎翼陣之類是也金人之拐子馬先以精兵從中衝我軍如我軍陣動則擁大眾張兩翼以邀我後此亦虎陣之類是也崔幹祐潼關之戰十十五五散而列星或疎或密或前或卻嚴精兵陳於其後及兵旣合偃旗如欲遁以誘其進乃發伏兵而乘之卽云陣之類也韓世忠大儀之戰先勒五陣設伏二十餘所約聞鼔卽起擊金人不知擁鐵騎過五陣東世忠傳小麾鳴鼔伏兵四起金軍擾亂宋師疊進世忠麾勁騎四面蹂躪人馬俱斃卽龍陣之類也𨿽李廣衛靑崔幹祐王重韓世忠之徒未能知此八陣之法而暗與古法合亦足以制勝矣今思古陣而制教法一陣自具八體八體各具八變皆因地勢而分列因敵勢而變化靜則有定體動則有定用觸之則爲首援之則爲尾一陣遇敵諸陣相援首動尾應奇正疊出變化無方是之爲八陣活法儻拘文泥圖以求古法而不知變化神妙之用或繁碎而重疊無以應卒而適宜是謂八陣無法何以制勝乎夫知陣法而不知變化者固不足與語用兵之事也近年諸將並與陣法失之乃謂今與古異戰則戰耳奚以陣法爲曷不思陣法果何從而起乎眾則易亂亂則易潰於是隊伍之法生焉地有巖阻原谷形有髙下小大曲直因地形而列隊伍於是行陣之法生焉茍謂陣法無所用之則三軍之眾若何而布列是以士卒自占其地而布列無法也使士卒自占其地則隊伍必然紛亂而不整布列無法則勢如風痺左右不能相顧首尾不能相應安能奇正生生之妙行陣無奇正隊伍不整治皆敗之道也項羽止有二十八騎猶有陣法分爲四隊四面馳下期山東爲一處而況兵以十萬計豈可無陣法自黃帝迄於本朝皆用陣法豈今一旦獨不可用乎不知自悟不能用陣法而謂陣法不可用且昧金人拐子馬類風後之虎翼陣而謂金無陣法其曾不知兵亦甚矣考數百年之兵戰用陣法而勝者多不用陣法而勝者少凡不用陣法而勝者皆出於彼此浪戰均無法制其間有以勇而遇弱以眾而遇寡以治而遇亂以和睦而遇怨離耳烏可執一而廢百指其幸者以爲常哉由兵事者盍深思之

四正方四衝四防凡八將四隅方四風四云凡八將此十六隊將各主其本隊之事者也四正每正各總其衝防凡四將四隅每隅各總其風雲凡四將合十六而爲八此八陣將各主其方面之事者也地軸將總地軸地防八云之兵爲三十二陰天衡將總天衡天防八風之兵爲三十二陽此合八而爲二捉零執簡以爲提挈弛張也地軸將又總八陣兵合二爲一此大將之事也天衡將與地軸相表裏此副將之事也天地之前防爲虎翼而風應之天地之後防爲飛龍而云應之合前於右合後於左八陣以四爲用四陣以兩而化此三將之事也風將總其四風雲將總其四云應於四正此驃騎將之事也遊軍二十四陣與大軍爲援此遊擊將之事也武經總要曰古今臨戎對敵每作四面陣周圍受敵以爲必固儻選鋒而擊之其陣必破此非天殃將之罪也亦或作長陣或作蛇陣皆以隊伍步騎相接被衝破一處卽敗亾不全大將避潰師之罪移過於下遂使驍勇小將無罪受誅今則合立陣勢各分部曲各明奇正若失一陣則斬一將形勢旣就諸陣相救手臂相應止卽爲營動卽爲陣逢賊告急鼔聲一發陣卽立成更不在勞煩指布如南面鼓動八百人一時向南轉戰東西北俱同只須轉步騎兵不移每陣相去廣狹一百步狀如街陌設詐挑戰引之令人卽皆結陣突出弓弩騎射長鎗左右夾擊前抄其胸後掩其尾此則應變之法出入如神攻取皆勝所向無敵也

握機出軍法

軍在營以爲守出營以爲戰茍出軍無法盡營之方面以行使營中空缺胡以守乎惟出之有次第故居者行者勞佚相均以戰以守並行不悖也經曰天地之前防爲虎翼風爲蛇蟠虎張翼以進蛇居兩旁向敵而蟠以應之天地之後防爲飛龍云爲鳥翔龍張翼以進鳥翼兩旁向敵而翔以應之蓋每遇敵其爲天衡在外之陣則右兵與前兵先往而四風應之左兵與後兵繼往而四云應之其爲天衡居兩端之陣則前陣之兵先往而四風應之後陣之兵繼往而四云應之此八陣兩番更休之法其當方面兵各自爲更休大約一隊有兩隊首次天地之前防內每二百人以百人爲駐隊其應調百人內七十五人出戰爲畨法二十五人將大車不動二次天地之後防往亦然三次前防之駐隊往四次後防之駐隊往如是而一軍之兵調無不徧力無不休當營並無缺對敵常不窮也風有左右云有前後凡天前防發則四風之右應地前防發則四風之左應天后防發則四風之前應地後防發則四云之後應其陣內亦自爲更休與四正同天衡乃副將所轄定爲家計死守不移不可敗在我之道一軍以之爲歸地軸乃大將所握囊槖輻輳經畫防應猶人之心腹萬眾恃以無恐或前後防輪輟力殫衡軸畜力思奮卽調之出戰或欲布大陣卽衡軸之兵齊出或有危急則全軍皆死戰蓋不得已而後用之常戰不過前後防風雲無得輒有動揺也兵不貴多但以不教民戰是謂棄之須十分教閱無不一當百乃可衡在外軸在中俱不動所用者前後防風雲而已然前防後防更出疊入動者半而靜者半也不盡營以行虛實二壘一戰一守用者半而休者半也不空方而戰故八陣之兵所用者無幾大約以十之一萬取千千取百惟以其犯之不可入當之無不斃與敵人曠日持久可擇利以圖全勝所以爲善陣開四門常戰則前後防更出疊入敵兵小用眾少則偏將領一面之兵出戰開門放出出絕閉之餘面不動所謂離而爲八也敵兵大用眾多或欲取大防卽四門之兵齊出前當其防左當其左右當其右中軍與後軍在其後風雲兩旁其畱駐隊以爲守輜重隊以守大車皆如前法所謂合而爲一也【別有八門法惟大將審用之】

握機戰法

人之力一鼔而作再鼔而勝三鼔而竭使三軍齊奮而至於竭胡以相繼且夫援桴鼔之勇怯並奏再鼔而怯者不得獨後終而怯者罷矣勇者不能立故有大敗之師也三定戰法隨機用之凡戰以正兵當之以風雲在旁繞之突之翼之代之以遊軍在外警之疑之援之救之凡戰有戰鋒隊鼓音發弩手去賊百五十步發箭弓手去賊六十步發箭賊至二十步射手捨弓弩後隊人收之射手絡膊將刀捧與戰隊齊入奮擊有左戰隊右戰隊戰鋒隊出則爲鋭陣狀如鼎足左右戰隊分爲兩行如雁行翼之宋制三等兵或爲五等大約一接戰奮擊一整頓俟戰一少憩息陣後更戰更息環相爲用不竭其力此卽牧誓不愆於五步六步七步乃止齊焉不愆於五伐六伐七伐乃止齊焉是也止齊者卽欲便休之意而與敵交兵無止息之時所謂陣行無疏戰惟密也有馬隊進止與步軍同步兵戰酣卽迎敵走擊宋制爲跳蕩馬隊奇兵馬隊經所謂虎張翼以進蛇居兩旁向敵而蟠以應之龍張翼以進鳥翼兩旁向敵而翔以應之是也宋制以奇兵馬隊跳蕩馬隊分布在各步軍後俟步軍戰酣然後馬隊出戰此花法也握機則在陣旁陣法𨿽異戰道則同凡戰隊頭引前次立執旗左右有傔旗副隊頭立隊後觀不陣者隊頭戰傔旗救隊內人戰同隊救一隊戰鄰隊救應救不救斬及失旌旗節全隊斬凡失一人則一伍誅失一吏則一隊誅立功減罪語云一人捨命萬人莫敵以一伍一隊之人致死欲立功夫誰與敵哉此所謂堂堂之陣正正之旗也設有勍敵乘我軍未成列而來突我師亦有敵眾我寡吾欲乘其未列而往擊之此則非遊軍無以致勝故虎蛇龍鳥之兵接戰大將別遣驍將統遊軍或耀兵而示之使之驚疑或潛師而行之出其不意或未知敵之虛實如經所雲從後躡敵或驚其左或驚其右或居陣外援我之師乘敵之敝或繞出敵後與我軍夾攻之或設伏於敵之前令我軍佯北過而邀之或別遣於間道其巢穴絕其應援燒其芻糧奪其要害皆大將臨時擇利遊軍應機爲之又出正陣之外或用或不用大約十取其二三亦更疊遣之也

武經總要曰凡布大陣常以十分之三爲奇伏設有萬人則一千五百人爲兩奇一千五百人爲兩伏正陣如身奇兵伏兵如足三者合爲一體疊相救援戰則互爲進退循環無已凡戰須更畨一戰一食一憩按此特簡略用兵法耳八陣則風雲在陣旁卽兩奇遊軍在陣後卽兩伏也裴子野法有揚奇備伏四軍皆騎兵而分爲八逐便而居大約揚以設疑奇以續戰備以補缺伏以設覆然亦不出於奇伏二軍也

以大軍對遊軍言大軍爲正遊軍爲奇以正陣言外八陣爲正中握機爲奇以外八陣言衡防爲正風雲爲奇以中握機言十二地軸爲正四角無地分馬爲奇以敵攻言當頭受敵者爲正二尾旁援者爲奇以更休言就列爲正駐隊爲奇以戰言正兵接戰者爲正兩旁風雲翼擊者爲奇正兵中戰鋒隊出爲鋭陣者爲正左右戰隊分爲兩列如鼎足俟戰者爲奇凡設伏其休交代後左右夾擊者爲正卻而致敵者爲奇蓋正或變爲奇奇或變爲正故曰正奇無窮如環無端也

五陣之名曰水木火金土五陣之形曰方圓曲直鋭西方主金殺气也其形方其色白故陣法皆起於方方陣者卽八陣總圖是也可用以守圓陣者以方陣規而圓之八面皆對敵圓融而無空缺者也被圍用之曲陣者右軍在前軍前之右左軍在前軍前之左前張兩翼以進也掩敵用之直陣者前軍居中右軍居右左軍居左並列而戰也凡對敵皆用之鋭陣者右軍在前軍後之右左軍在前軍後之左如鳥喙矢鏃之進也防敵用之此三者軍皆在陣後爲主後軍又在中軍後以爲拒風雲皆在四隅爲奇兵也【𨿽曰前軍在前然逐方面皆可爲前軍凡陣皆指離陣出戰所爲在營則轉功也】

易範經緯曰五行之初生水而木木而火火而金金而土故西方之金爲方陣而方變爲圓中央之土爲圓陣而圓變爲曲北方之水爲曲陣而曲變爲直東南方之木爲直陣而直變爲鋭南方之火爲鋭陣而鋭又變爲方五行之相尅火尅金金尅木木尅土土尅水水尅火火之尅金也故鋭陣可以破方陣金之尅木也故方陣可以破直陣木之尅土也故直陣可以破圓陣土之尅水也故圓陣可以破曲陣水之尅火也故曲陣可以破鋭陣五陣之變必始於方捲而藏之則爲方陣圓陣而握機之數在軍中舒而張之則爲曲陣直鋭陣而握機之數在陣後

方者所以弛張也髙平利方方利變四方髙利圓圓利守左右髙利牝牝利吞後髙前下利牡牡利潰前髙後下利衝方衝方利爭險平易利車輪車輪利進斥澤利罘罳罘罳利救城丘利雁行雁行利繞洞當陣方布之以其行伍洞徹而相當也故云平原廣野彼寡我眾則利爲洞當洞當利變可以變前爲後變後爲前變左爲右變右爲左其形正而厚可以勝中黃法曰方陣正而厚圓陣隨而取正厚者力並故洞當勝中黃猶厚勝薄也中黃陣圓布之以其居中位者土也故云四面俱髙中央處下彼眾我寡則利爲中黃中黃無角宜於堅守可以馳龍騰龍騰張其兩翼若掩取之以牝吞圓勢可敗也法曰翼而張者角必薄偏攻其角牝可敗也故中黃勝龍騰猶聚勝散也龍騰陣偃月布之前翼而後方龍之躍足在前此陣兩翼屈曲如龍騰也故名左右俱髙行軍谿谷則利爲龍騰其形前張兩翼便於吞掩使彼奔防三面受敵足以勝鳥翔鳥翔前鋭後重象劍之鋒龍騰以兩翼夾攻其鋒法曰鋭而重者夾擊之故龍騰勝鳥翔猶復勝單也鳥翔陣尖布之前鋭而後眾鳥之飛首在前此陣前鋭如鳥飛翔故名前下後髙乘虛冒亂因其地勢則利爲鳥翔鳥翔可以勝折防折防前眾後疎戰者相促居者有餘鳥翔背髙向下因其勢以潰其虛可以敗敵法曰得地助者昌失地助者亾故鳥翔勝折防折防陣前廣後狹布之前眾而後疎以其直前折防於敵故名前髙後下左右或險則利爲折防折防可以勝握機握機兵得成行善冒亂敵而畏險阻折防勢仰髙守險以疲握機故折防可以勝握機握機陣文布之中齊而旁鋭以其進止機巧得名平原廣野且行且戰則利爲握機握機利進可以勝虎翼虎翼備其首尾虛在兩旁其勢不堅握機四備彊弩善防亂敵法曰以守待攻者彊以動待敵者亾故握機勝虎翼虎翼陣直方布之首尾薄張兩翼以其遊騎兩旁而舒翼故名一名魚麗左傳曰原繁髙渠彌以中軍奉鄭公爲魚麗卽此川澤漫衍艸樹扶疎則利爲虎翼虎翼前後橫中央縱張其四翼備其首尾且戰且息利於相救雁行延斜而行惡其斷絕故虎翼可以勝雁行雁行一名衡陣延斜布之前鋭而後張以其連接如秤衡也故名背城向敵易斷繞人則利爲衡陣衡陣前鋭後張延斜而行便於左右利於周旋可以勝洞當洞當形重而後佚居者眾用力者寡法曰厚而正者堅當選勇力脇其兩旁故衡陣勝洞當

蔡氏曰八陣皆生於方圓方者坤也圓者幹也防方罘罳牝陣皆方之變卽巽離兌也牡陣車輪雁行皆圓之變卽震坎艮也其相爲勝負者向背虛實之機也此公孫所謂世有八卦陣法亦可參用者此也王氏按此八陣皆古有是名一逐地形因敵勢而設然不出於五陣而已蓋洞當者陣之祖用以爲八陣五陣之方陣是也中黃者被圍而設五陣之圓陣是也防方者對敵布陣五陣之直陣也龍騰者掩敵之陣五陣之曲陣是也鳥翔者防敵之陣五陣之鋭陣是也握機者裁而爲六蓋卽六花陣圓之變也罘罳者張其四翼方之變也鴈行者延袤兩行用之以行直之變也因敵變化皆可以致勝今其法曰方勝圓牝勝牡豈圓不足以勝方牡不足以勝牝也𨿽有此理拘則不通學者知而勿泥可也洞當卽孫子之方陣吳子之車箱陣舉白旗鳴一鼔則爲之中黃卽孫子之圓陣吳子之車杠陣舉黃旗鳴二鼔則爲之龍騰卽孫子之牝陣吳子之曲陣劉格之卻月陣舉黒旗鳴三鼔則爲之鳥翔卽孫子之牡陣吳子之鋭陣舉朱旗鳴四鼔則爲之折防卽孫子之防方吳子之直陣舉靑旗鳴五鼔則爲之握機卽孫子之車輪吳子之衡陣舉熊旗鳴六鼔則爲之虎翼卽孫子之罘罳吳子之掛陣舉虎旗鳴七鼔則爲之衡陣卽孫子之雁行吳子之鵝鸛舉雕旗鳴八鼔則爲之

在廣漢者【卽下彌牟圖】隆土爲魁基以江右四門二首六十四卦塊八八成行兩陣俱立周圍四百七十二步其魁百有二十八在魚腹者因江爲勢積石憑流前蔽壁門後依卻月可以識縱橫皆八魁間二丈偃月內面九六鱗差七八以爲經八陣兵爲八列中道則七正陣故曰經九六以爲緯遊軍九列復加六隊奇兵故曰緯觀物張行成曰僕假守廣漢道過彌牟迓兵適至令人各執旗立於壘上三畨數之皆如此數近時士夫記彌牟八陣皆云土壘六十四者妄也當頭陣法者立隊之初也一百二十八陣分作兩邊每行多少不等疑若其不整麾而鼔之各認五色旗八陣分作兩邊乃安布治兵者有數法蓋平時如此按閱使人習熟一旦當敵𨿽萬變雜揉亦不離散故曰紛紛紜紜鬭亂而不可亂混混沌沌形圓而不可敗也行之多寡𨿽不等皆本於易數左邊六十右邊六十八者上經三十卦下經三十四之理是知雜卦比卦序卦𨿽卦次雜亂至於上統三十下統三十四其數則不變也左右皆七行者先天卦各八卦爲本七卦爲用故八陣中間出入之道各有七焉兩旁兩行一行七數者揲蓍一揲之奇不五則九均之各得七數之理也余兩旁各六行總十二行或十一對八或十對九均之每兩行共得十九者蓍得六揲之總三十八均之每爻三揲則十九之理也總一卦六爻則一百一十四矣三揲之蓍者八卦之所自出也八卦者正數八卦用七故七分爲正兵也五揲者奇數每三揲故三分爲奇兵也天三之奇七與十九變於上然後地八之正六十四成於下是故孔明先以奇數列隊而後以正數立陣也奇以變正正復用奇是故臨敵制變則正無非奇奇無非正奇正相生循環無端也一百二十八者六十爲天之用六十八爲地之體天地未合之初未見於用也爲六十四則天地合爲一體奇正通爲一用體亦爲用用亦爲體變化爲無窮矣是故伏羲之易爲先天而用一百二十八文王之易爲後天而用六十四也

囂囂子書此編得之紹興李莊簡公家今逸其姓名愚按編中言二敵不足滅此必宋南渡前時人所作至正丁酉七月二十三日廬陵劉汝成錄

武侯八陣舊圖

天陣一地陣一魚麗陣一金木水火土五行之陣五凡此八陣包括山川險易形勢其布皆起方隊本體其法存於分數而其用則在握機知此二者觸類而長變化無窮矣

方陣本體者八變自此出也凡軍行止布宿亦如之止而爲營則電擊四隊居四脇其法用三十五隊以四爲電擊十五爲戰隊三爲中軍合作六隊作六華陣或用九隊隨地制宜十爲駐隊又三爲殿後及左右踵凡三十有五隊合爲一陣奇畱中軍電擊居前戰隊次之中軍居中駐隊次之殿後及左右踵又次之其爲形勢如人有臂腹足又互相羽翼故能相救應而無孤守之患也八陣之用變動無常而皆以此爲體故設之爲本體也凡戰兩軍相迎在百步外則電擊先出乘敵未定攻弱虛利則大軍繼進不利則退居四脇或擊其左或擊其右倐往忽來迅速如電不可制也故名電擊兩軍旣交戰隊整肅逺則施射近則用兵進不過三十六步外退不得越行次惟敵敗北而聞擂鼔聲則各散爲鳥云以追逐之復如前敵非佯北而旌旗麾亂行列無次則中軍鳴鼔戰隊皆散爲鳥云以追逐之鳥云或三或五無定如鳥云聚散也

駐隊者取駐代之義也凡戰前軍合則駐隊秣馬蓐食整兵而待聴中軍號令卽出而代戰換戰隊以與敵戰鬭故名爲駐隊

駐隊之法中先出奇兵居兩脇以爲掎角嗚金四聲前軍卻退兵來過則駐隊接戰奇兵掎角從兩脇出夾擊之

電擊如選鋒是也有電擊以破敵有戰隊以應敵而又有駐隊代換故我軍常佚而彼軍常勞我士常飽而彼士常饑我气常壯而彼气常乏如此無窮敵𨿽常眾蔑不敗矣此旣足破敵則又置殿後與左右踵何也蓋妨敵人分兵自後躡我也若敵二而已一則敵必分其兵來襲戰故備之後軍若敵分兵當前而來則以戰隊爲正兵電擊爲奇兵敵若分兵自後而來則駐隊爲正兵殿後與左右踵疊爲奇兵敵若分兵自左脇而來則戰隊左脇引而向上駐隊右臂引而向下合以圍之中軍三隊便爲正兵從中出奇以破之敵若分兵自右脇而來其戰如前法是爲四頭八尾觸處爲首也故桓溫過蜀見壘石而識之曰常山蛇勢也八陣戰鬭皆以此法每一陣中各有奇正奇正之外又有餘奇余奇兵或用爲伏或用爲襲或用爲耀或用爲疑或用補闕敗皆非正隊數俱藏於中軍大將觀敵變動臨時分遣其法蓋存於分數此乃武侯祕而不傳者黃帝所謂余奇爲握奇是也

經曰橫以前爲第一行縱以左爲第一行第一角聲動前行向左後行向右中行向前兩端四亞其形像華蓋虞鼔動肅儀仗第二角聲動前行向左後行向右前端俱起相背而立其形像偃月虞鼔動肅儀仗天陣者據髙原平坦之地也前有漫坡下視敵人其勢順利便於馳擊則布之前象華蓋後象偃月者法天星斗之文也太公曰日月斗柄一左一右一向一背此之爲天陣故武王取義也

經曰第一角聲動左行向左右行向右三行分居前列其下虞鼓動肅儀仗第二角聲動前行向左後行向右兩端俱起爲戰人綴其形如偃月虞鼔動肅儀仗地陣者居平原曠野通道大衢左右無丘林墳墓以爲蔽翼則布之此四面受敵之陣其形前方後圓以法地天泰之象環開五門並駕武衛彊弩以防奔突主將居中用云梯飛樓觀敵變動臨時出奇兵制勝其戰如天陣之法若敵爲衝陣當面來其眾倍我則變爲金陣以破之金陣法見後

經曰第一角聲動左行引而向左右行引而向右中行曲而向前其形如龍蛇橫縱勢虞鼔動肅儀仗第二角聲動前行向左後行向右兩端曲而向下其形如覆月虞鼔動肅儀仗魚麗陣者左據水右依林木後背山嶺髙岡則布之或與敵人分沮澤之地後有髙岑隱阪可據亦布之此一面受敵之陣也凡精甲利器悉居前列中軍居駐隊之中憑髙觀望視敵虛實從中出奇兵制勝其取名魚麗者以其在大澤中如魚首之相比也若引兵深入猝遇拒敵彼眾我寡士無鬭志而後有溪澗深木者亦布之分吾殿後與左右踵兵悉居前與戰隊並力疾鬭此以危決勝之陣也故經雲龍蛇縱橫勢龍蛇皆矯首而蟠尾伸縮進退無有常形要知左右相應不相離也

經曰第一角聲動前行向左出後行右出中行曲而相接也兩端俱起其形象偃月虞鼔動肅儀仗第二角聲動前行向左後行向右兩端相麗其形如偃月虞鼓動肅儀仗水陣者自上伐下之勢也凡入敵國遙見其兵前有戰地坦平而狹後有髙山大阜利下馳擊則布之或危要衝斷敵道遇彼眾我寡度其必來亦據之其布戰法居山之陽則備其陰據山之左則備其右敵兵來至先後奇正偃旗臥鼔示之以利毋張皇聲勢敵若分兵當前而來則兩端俱起循山而下合以圍之駐隊從進其勢如建瓴故經云前象偃月之形若敵知我情分兵半至則駐隊與中軍無出前軍追逐

經曰第一角聲動前行向左後行向右中行向前分爲三隊其形如鏵鍬虞鼔動肅儀仗其二角聲動前行向左後行向右分爲二隊其形如鏵鍬虞鼔動肅儀仗火陣者自下攻上之勢也敵得地利先據髙山大陵陣而待我吾眾彼寡我欲攻之則爲大陣分吾軍爲五戰隊居前平道伐木而又操行馬雜戈以進驟往驟止示之以利無與爭道以避其鋒令我駐隊盡持彊弩去敵五里依山而伏以爲兩翼令我中軍與左右踵去十里以爲表裏而急出飛聚材士盡居前隊輕甲遽往以致敵敵若逐我則引而走與後軍合兩翼旁出夾擊之使余奇之兵間道潛往防其營壘其眾必破此所謂利而迂之以致其害也

經曰第一角聲動左行向左右行向右三行而居前分爲五隊其形如木有攴榦虞鼔動肅儀仗第二角聲動前行向左後行向右分爲二隊其象如箕踞虞鼔動肅儀仗木陣者孤兵深入猝遇敵來眾其勢不敵前後左右無險阻可依而獨有大林則據之其布陣法分吾前軍列爲五隊斬木開路以通中軍便利人馬弓矢居前矛盾居後林間木疏之處多用蒺藜行馬以塞中道見便則出戰不便則止若敵兵十倍於我斷我糧道絕我歸路吾援不至則據林謹守以薪炬系木之末多布火鼔爲夜戰法以擊破之可以潰圍而去此必固之兵制勝之陣也

經曰第一角聲動前行向左後行向右中行曲而向前其形如鏵鍬虞鼓動肅儀仗第二角聲動前行向左出後行向右出兩端相向其形如偃月虞鼔動肅儀仗金陣者破方圓之勢凡敵先據地布行陣待我其軍眾倍或分爲三或列爲五翼我左右越我前後則吾爲金陣以應之凡布金陣前鋭以利突擊兩端如鴈翅以備兩翼中軍用天梯飛樓視敵虛實臨時出奇制勝其戰如天陣法八陣皆因地勢以制勝其利惟金陣無施不宜蓋方圓曲直俱可破也

經曰第一角聲動前行向左出曲而向右後行右出曲而向左中行兩端屈而相接其形如彈丸虞鼓動肅儀仗第二角聲動前行向左後行向右兩端各曲而相附其形如彈丸虞鼔動肅儀仗土陣者八面受敵之兵也凡遇敵師敗北我兵追逐深入其地猝逢敵眾翼我前後斷我歸路吾援不至而前無山阜後無丘陵左右又無水澤林木可爲依倚者布土陣土性圓其前後皆如彈丸主將居戰隊之中號令戒嚴進退齊一前行弓弩矛盾相翼武衛神獸衛其左右閉我四門用奇取勝焚其輜重示以必死若敵堅陣而守我布爲夜陣多爲火鼔潰圍而出此天下之危兵也

八陣辧正

營陣之法起自風後初作天地風雲龍虎鳥蛇八者形勢以破蚩尢其法用二爲正二爲應四爲奇而余奇爲握奇故謂之握機經風後握機經以天地爲正陣風雲爲正陣龍虎鳥蛇爲奇陣此外皆爲余奇余奇之兵藏於中軍而法存於分數故云至孔明相蜀亦作天地魚麗金木水火土八者形勢以伐魏吳其法以戰隊爲正則電擊爲奇駐隊爲應則殿後及左右踵爲奇而亦有餘奇藏於中軍故謂之八陣圖風後制三軍用步輔車爲正兵以騎從中出而旁擊敵爲奇兵後世廢車而用二軍故武侯於戰隊駐隊皆用步兵爲正兵電擊中軍及左右踵皆用奇兵此外亦有餘奇藏於中軍然武侯八陣與風後名同而實異後世得其書不究其制度得其圖不知其變用之法是以二子之術𨿽傳於世俱隱而不明甚矣李靖之好妄也唐太宗問曰天地風雲龍虎鳥蛇此八者何義而靖對云古人祕藏以法其實一陣詭設八名且若天地風雲者本乎旗號旛名龍虎鳥蛇者本乎隊伍之別又曰黃帝始制丘井八家之法起於此也太宗復問卿所作六花何術也靖本諸葛亮圖外畫之方內環之圓是成六花俗所稀有且握機言陣勢有八天地風雲龍虎鳥蛇而經曰風【闕】天云【闕】龍居其中張臂以進鳥居於外翔擊以應之其法實然固非難考而謂爲旗號何哉武侯行師合三十五隊爲一陣有電擊有戰隊有中軍有駐隊有殿後並左右踵分布眾寡各適地利之宜如人有首臂腹足皆以相捍翼而謂之外方內圓而爲六花何哉夫聖賢立法垂世固有待於明哲之士若智不足以究其精微缺焉可也而靖於二子之術無所窺見獨騁一時雄辯欺其君以惑後人使後人用兵不知營陣每遇徵討不大勝則必大敗者靖之過也臣嘗讀衛公問觀靖奇正一本孫武而不知孫武所謂況知二子耶蓋孫武之言曰凡兵以正合以奇勝知之者出奇無窮此言正布陣之法也奇亦爲正正亦爲奇此指言分合之法也布陣之法於一陣之中各有正有奇而於奇正亦各有隊伍之別故曹公云已二敵一則三爲正三爲奇此明奇正【闕】

鳥云亦曰奇正旣設是也今靖之言曰臣但教諸將以正爲奇以奇爲正而虛實自知審如是乃孫武所謂分合法耳非陣法也又武侯言有制之兵無能之將不可敗也無制之兵有能之將不可守也而靖對太宗謂其言非極致然武侯用此常以寡當眾未聞以敗衂街亭之役馬謖違之而輙喪師此其效顯然烏得謂非極致乎凡靖所論者皆詭譎變詐之術𨿽在兵家不可無要知非王師徵討之法如以建成墜馬少卻爲奇是其僥幸使後世師此得無疑耶𨿽然靖遭風雲之防以果敢成功後世智識無以過靖而不辧其眞僞遂尊其說而以其書列於七經悲夫王師無術久矣今遇聖治當明徵伐以爲萬世法故臣作八陣辧正

辧四奇四正天地風雲龍虎鳥蛇附

握奇文曰四爲奇四爲正余奇爲握奇曰天地風雲龍虎鳥蛇此十九字者黃帝握奇經三百六十字之文也後世誦握機之文推而廣之曰陳者數也中必零者大將握之四面八向皆取其凖焉四頭八尾觸處爲首敵衝其中兩頭皆救數起於五而終於八兵家者流𨿽縱橫辧論所可知者握機大意而已然四奇四正龍虎鳥蛇之義意亦不明莫識其要有以天地風雲爲四正龍虎鳥蛇爲四奇者有以金鼔之數一二三四更相疊用爲龍虎鳥蛇隊之別者有以四正四奇起乎八卦而天地風雲龍虎鳥蛇爲定陣執而不變者𨿽用兵如李靖猶且不能明說則無怪乎八陣之不傳於天下也嘗詳考奇正之文參於鳥蛇之說窮其淵源而渉其波流探其指歸而識其極致四奇四正龍虎鳥蛇其指甚明其法不逺但後世不能推防其義亦學古兵法者求之太過耳夫天地風雲龍虎鳥蛇者八陣之名耳猶一二三四至於八也四爲正四爲奇者天地風雲龍虎鳥蛇疊爲四奇之說也猶以奇爲正以正爲奇也故以天地風雲爲四正則龍虎鳥蛇爲奇矣正者受敵者也奇者旁擊者也又曰先出合戰爲奇一陣之間凡所受敵者皆正也所以救之者皆奇也故天地風雲四陣交敵則龍虎鳥蛇四陣爲奇而應之矣龍虎鳥蛇四陣受敵則天地風雲四陣爲奇而救之矣然豈特八陣有龍虎鳥蛇奇正之說小而一伍一隊大而一部一陣皆是也項羽二十八騎耳猶分奇正以破漢軍則知一隊一伍之間皆奇正矣今有二人鬭者一人從旁擊而救之其鬭者正也其擊者奇也故以八人爲伍者天地風雲龍虎鳥蛇各居一人焉以八伍爲一隊者天地風雲龍虎鳥蛇各居一伍焉以八隊爲一小陣以八小陣爲一大陣天地風雲龍虎鳥蛇各居一隊一陣疊爲奇正莫不皆然也此四奇四正龍虎鳥蛇交相爲用以奇爲正以正爲奇奇正相生如循環之無窮後世惑於異端紛紜之論巧文穿鑿遂失其眞至於龍虎鳥蛇爲四獸之陣以商金羽水徵火角木白虎靑龍武勾陳等紀而象之此又求之過也

辧八陣伍法

八陣所以不明於後世者何所傳者握機大意而已所不傳者伍法而已夫有伍法然後有隊法有隊法然後有陣法故伍法不明則隊法不立隊法不立則陣法失傳矣然握奇之伍法具在非不傳也學者明於四頭八尾觸處爲首數起於五而終於八之說以爲陣法如此而不知陣法乃隊法隊法乃伍法也四頭八尾起於一伍八人之數積而至於八八六十四爲一隊積隊而爲陣積小陣而爲大陣無非觸處爲首故曰數起於五而終於八伍者伍法之謂也以五人爲伍近古司馬之法也以八人爲伍者上古黃帝之法也蓋以奇數起是五之而二十五五等爲一伍而已司馬取其法而加之故十人爲五也太宗問李靖曰數起於五而終於八何也靖曰古者井田之法形如井字開方九焉五爲伍法四爲閒地此數起於五而終之於八也此李靖不明乎五之義而【闕】

說以欺太宗耳夫井田九位以爲陣法猶云可也而四爲閒地此義何也如此則終於八者何據而言乎八陣之法若曰數起於伍法而終於八陣之謂也則知八陣伍法亦明矣或曰古者兵法皆以五人爲一伍而八陣亦曰數起於五豈八陣之法亦以五人爲伍乎曰不然太宗曰伍法有數家孰者爲要則知伍法不止五人爲伍也李靖亦曰漢制有尺籍伍符後世轉籍以紙爲之於是失其制矣由是言之則黃帝八伍之法不存所存者司馬五伍之法而已嘗觀武侯布石爲陣縱橫八行八八六十四然後知八陣之法以八人爲伍以六十四人爲隊而握機之數不與焉自伍法而生隊法自隊法而生陣法自小陣而大陣皆以八爲數也故一伍之中者有伍必有長一隊之中有長必有副以奇數足之兵七十五人爲一大隊三代以來教車戰者取一隊七十五人之數分而三之取一伍十人之數分而兩之以五人爲伍十五人爲一卒三卒之數步卒七十二人甲士三人共七十五人爲一車之隊其穰苴又以五人爲伍十伍爲隊至今用之則古八陣隊伍之法遂廢而不講矣此古今伍法之變也

八八六十四者正陣之數也三八二十四者握機之數也正陣之數其勢方握奇之數其勢圓方圓者陣之法也正陣之變必始於方圓方猶圓也圓猶方也故自方而變圓自圓而變曲自曲而變直自直而變鋭此五陣之變初終之勢也或曰武侯八陣止有六十四其二十四者後人增之也杜牧之言夔州前武侯以石縱橫八行布爲方陣則知八陣止有六十四非也三八二十四者握奇之大數亦武侯之遺意杜牧之舉八八之數者握機之數有所未明故略而言之耳或曰六十四者正也二十四者奇也又曰疑軍以固有餘地遊軍以接其後列夫疑軍遊軍皆奇兵也八陣文曰四爲正四爲奇豈八陣之外後別有奇兵耶未之有也或曰握奇之兵旣無定數而武侯必以三八二十四爲數何也曰此一陣之大約也凡一陣之中握奇之數多寡與大陣相稱如金鼔旗角刀手鋭士吏傔子將之屬主將親握之者必八分之一輜重炊子斥堠鋒子工匠伎巧所以協從大陣者必八分之一此三八二十四者之大數也然後世學者不敢指二十四爲握奇者以爲握奇之數皆在陣中迷於中心零者大將握之之說故也八陣之體捲而藏之則爲方陣圓陣而握機之數在陣中矣舒而張之則爲曲陣直陣鋭陣而握奇之數在陣後矣又何疑焉故三八二十四者存之可也廢之可也存之則使後世知有握奇之數而求乎八八數之妙也廢之者使後世因乎八八之數而推防握奇之用也然八陣之體定於握奇若取而廢之則握奇之義隠奧難見學者述之則並與八陣而失之矣此武侯所以存而不廢也八陣之辧其說如此

八陣圖序

八陣之法不傳於天下久矣所傳者握奇大數而已至於四奇四正天地風雲龍虎鳥蛇之說紛紜於天下莫能得其樞要使確乎其不可破也自風後佐黃帝破蚩尢歷千餘載至武王伐商太公始增損握奇之法以四萬五千人破紂七十餘萬而增損之文亦久失其傳矣戰國譎詐如秦韓遊談如蘇張用兵如孫吳皆不聞有推明八陣之論𨿽漢武帝使公孫敷演其意而霍光習之於長樂館大扺名有而實亡矣不然衛霍名將何無一言以及八陣乎漢末羣雄角逐三國爭衡雌雄之勢未有所分諸葛孔明以八陣之法佐先主於﨑嶇羈旅之中竟成鼎足三分之勢南方之戰七擒孟獲祁山之戰聲振華戎司馬懿見其營壘以爲天下奇才此武侯深得八陣之妙而祖乎黃帝之遺法也𨿽其書不存所可見者夔州石陣而已自太公至三國千有餘載八陣之法亾而復存幽而復明自武侯至今又千餘載矣未有能發明其義者也去古旣逺異端如林李靖執四奇四正龍虎鳥蛇之文馳騁私意巧詞鑿說率皆逞其妄喪其眞八陣之意愈亂而不可攷唐人李筌談兵著書尢爲異說注陰陽術數之學以八卦起成八陣𨿽爲八義以爲天圓地方風鋭云垂龍飛虎踞蛇蟠鳥翔取物成像附會其說肆爲奇怪近乎不經裴緒論兵𨿽稍近理然亦以八陣各別爲陣又加以一而九謂九陣之法其部隊管曲分合形勢與八陣之法背馳尢甚其書又載孔明八陣之名以幹爲連衡坎爲龍騰艮爲中黃震爲折衝防爲虎翼離爲鳥飛坤爲握奇兌爲洞當𨿽必有依據然特謬傳必非孔明眞法裴緒掇取其說以爲九陣之證焉耳蓋嘗學八陣以筌爲法象之論出於臆說非八陣本意取四奇四正之文反覆研究然後見天地風雲龍虎鳥蛇之義昭然甚明無他險怪奇異者然而所疑者八陣之法不傳猶未敢信其說其後過永安見武侯布石爲陣縱橫八行於是得其八陣立法者爲甚詳焉蓋黃帝八陣之法以八人爲伍八八六十四人爲隊積而廣之至八八六十四陣皆是法也然武侯八八之數不知自得之歟抑亦有所宗承而爲之歟固不可得而知也然後四奇四正龍虎鳥蛇之義與夫四頭八尾觸處爲首數起於五而終於八其義皆八八之義冥符暗合然後知武侯以五八本法也自伍法而求隊法自隊法而求陣法而握奇之文昭然可得之矣蓋八陣之法虛中之法也自伍而至陣法皆虛其中焉當於是虛中之法而足握奇之數故八人爲伍置伍長一人八伍爲隊置長副三人以八隊爲一大陣三隊之數均置子將吏傔金鼔旗角刀手鋭士之屬八分之一大將握之居其中以制八陣焉八陣之數其四方三千有奇計小陣六十四而爲大陣者一而已矣四奇四正龍虎鳥蛇各角配偶疊爲奇正卷而藏之則爲方陣爲圓陣舒而展之則爲曲陣爲直陣爲鋭陣八陣之體陣間容陣隊間容隊以前爲後以後爲前進無奔衡退無速步敵衝兩頭首尾相應敵衝其中兩頭皆救數起於五而終於八方陣者變陣之始終也故自方而變圓自圓而變曲自曲變直自直變鋭鋭而復直直而復曲曲而復圓圓而復方以奇爲正以正爲奇奇正相生如循環之無窮矣或曰物之不齊物之情也兵有眾寡必然之勢也武侯布陣止以八八六十四者果能盡合眾寡之用乎曰八八六十四者八八生六十四不可攺也故八人爲一伍八伍爲一隊八隊爲一部此八八六十四伍爲一小陣也八隊爲一部八部爲一將此八八六十四隊爲一陣也八部爲一將八將爲一軍此八八六十四部爲大陣也自小至大從微至著積而廣之無非八八之數者故武侯以石爲陣合乎易數通乎鬼神此江流所以不能轉也又曰八八之數則誠不可易矣握奇之數存乎人無定數也以正兵之數如此而握奇之數當用如此如身使臂臂之使指𨿽多無嫌𨿽少無害也故一伍之間伍長足以制之矣一隊之間隊長足以命之矣以至一部一將而一陣自小陣中陣而大陣金鼔旗角吏傔之數與夫大將總管子將之屬各有率統足以指揮號令鈐制四面八向而無失乎節此握奇之大要也故嘗推演其數握奇悉繪爲圖專見其法庶幾繼千古湮沒之學明黃帝不傳之書八陣幽微如指諸掌矣

李靖杜佑損益古制共成十二將兵作爲陣法自一至九變入無窮十二將兵目曰四奇曰八正以步人爲正馬軍爲奇四奇一曰前奇二曰右奇三曰左奇四曰後奇八正一曰先鋒二曰左角三曰右角四曰右爪五曰左爪六曰左牙七曰右牙八曰後軍常以一奇當二正前奇當先鋒左角右奇當右角右爪左奇當左爪左牙後奇當右牙後軍四奇取稟於大將八正取稟於四奇故正常以奇爲首所謂以寡制眾者此也居則各視其奇之所止出則各視其奇之所行則奇常居前卒然遇敵則觸處爲首驗於亮之八陣靖之六花其法不相逺矣以下制爲陣法凡八變因敵變化循環無窮焉第一大將軍營陣利布奇正列營則開四門前門在先鋒左角之間左門在左爪左牙之間右門在右角右爪之間後門在右牙後軍之間

大將軍營陣亦曰四門陣又曰方陣象金其陣利守初先鋒左角馬隊更畨而出五畨而徧次前奇出於陣前更畨出擊八畨而止返入本處而右奇出次左奇出次後奇出周而復始見利則左奇後奇自兩門而出必勝則四奇由四門俱出兵觸前則前奇應觸左則左奇應觸右則右奇應觸後則後奇應行則前奇居前次先鋒次左角次右奇次右角次右爪次左奇次左爪次左牙次後奇次右牙次後軍止則四頭八尾遇敵觸處爲首應敵則擊尾而首至第二變鴈行陣利以眾敵寡及利圍先正陣馬更畨而出五畨而徧次出奇隊馬更疊爲奇正八畨而徧如見利則兩奇俱出必勝則四奇俱出第三變七門陣平川廣野以眾敵寡及利用正兵第四變雙門陣先左爪右牙正隊馬更畨而進次左角右爪如之次出前奇右奇兩將故擊左則前奇應擊右則右奇應見利左奇後奇俱出其陣利前狹後廣及利奔衝分合制敵亦曰鋭陣象火第五變八門陣更畨四面八門而出以應敵見利則左牙後奇引四正爲左右翼以勝之其陣利以寡制眾及利自固亦曰圓陣象土第六變四天陣利於阻中卒然遇敵分其兵以據阻第七變張翼陣利吞敵亦曰曲陣象水凡曲陣應鋭陣方陣應直陣第八蛇行陣利用奇亦曰直陣象木先左角先鋒馬更畨出徧次前奇全將從左出戰右奇自右進補前奇左奇自左出補右奇後奇自右出補左奇前奇還卻自左入補後奇如此周而復始見利左奇引二正爲左翼後奇引二正爲右翼以擊之右因敵變化與地形之宜終而復始以取無窮焉

歸屯【卽攢屯】經折撒單行手接手成營

撒陣【卽下營】抽替撒雙行

縱五步橫二十五步積實占地一百二十五步爲歸屯

開才四面各二十五積虛若干爲撒陣中營正居十三步中

陣從中應外抽戰隊從中起最中則最先在外也倭兵用鎗亦是前一層支住第二層三層從前層人腋下鉆出向前戳人

五十八倭兵止二十四人在千軍圍中每四人背對背左右前後各當一面用鎗殺出傷軍五六十人

﹤子部﹐兵家類﹐武編﹐前集卷三﹥

右萬全陣法凡七圍共成一陣內三爲方陣一爲前鋒一爲後殿一爲左翼一爲右翼凡中心連排方陣三每陣各大將一人主之其陣各方五里人相去一里東西占十七里每陣周回二十里計七千二百步每五步爲一地分每一地分用戰車一乘兵二十二人三人在車上四人掌拒馬四小牌四槍四劍四六人掌牀子弩二四人掌掉刀二小牌二三人掌圓牌三一陣計千四百四十地分戰車千四百四十乘地分兵爲三萬一千六百八十人若無地分兵士五千人以三十人爲一隊計百六十六隊餘二十人其兵士隊於陣內列行拒馬小槍劍步弩人各一具牀子弩棹刀半之小牌八千六百四十步刀團牌各四千三百二十步望樓八座每座望子十人計八十人

凡陣中貯糗糧軍中所用之物又每牌面開一門爲臨時啟閉之節

東西稍陣各用騎兵萬人解鐙分爲兩行前行配五十騎爲一隊計二百十五隊共六千二百五十人後行配三十騎一隊計百二十五隊共三千七百五十人路探馬計三十隊每路各浮圖子排列計百六十五騎輕騎七千五百人槍牌人各一副劍與骨朶半之

前後陣各用騎兵五千解鐙分爲兩行前行配五十騎爲一隊計六十二隊三千一百人後行配三十騎爲一隊計六十三隊一千八百九十人餘十人五路探馬計五十隊後陣減兩路牌每路各浮圖子排計二百七十五騎輕騎三千八百人槍團牌人各一副劍骨朶各半之

三陣圖凡用兵士十四萬九百三十人十一萬二百八十人步內二百四十人充望子三萬六百五十人騎內六百五十人充探馬數內騎軍及無地分兵士共四萬五千六百五十人三萬六百五十人騎一萬五千人步也伏詳此制特以河朔之壤逺近如砥敵人恃馬常爲奔衝故因洞當余法增廣其制所以挫馳突之鋭明堅重之威也

大陣卽中軍陣也布陣之法大約指畫分明進退有節審地勢設陣形或排長陣常山蛇陣也或排方陣今號四門斗底陣以軍步槍刀手在前爲方陣卽四面排布凡一指揮五百人則六十人鎗手四十人

刀手雜以旁牌標槍令廣右步軍悉教鎗牌當陣面聯布木拒馬或間以大車爲之陣腳兵按陣書舉鹿角設戎車爲方陣步騎相參大抵皆古法也良弓勁弩居其後以雙弓牀子弩參之行伍厚薄出於臨時務於專整戎馬無以馳突一陣開四門騎兵居其中候出戰卽開門放戰隊出出絕閉之有駐隊有戰隊環相爲用不竭人馬之力也若馬軍在前先出戰卽候戰久抽歸步軍陣後若排方陣卽抽歸陣中押大陣古之中軍也觀大將軍鼓旗所在應敵用兵俱稟成算有先鋒陣防先鋒隊拐子陣前陣拒後陣皆受節制凡一將佐一部隊一營壘大小相轄上下相維元帥統之故居則營壘辦行則陣隊成此其大較也如偏師出徵或行隘狹之地則隨形布陣不可限以常法東西拐子馬陣爲大陣之左右翼也宋北面行營拐子陣並精選精騎夷狄用兵每弓騎暴集偏攻大陣一面捍禦不及則有突奔之患因置拐子陣以爲救援其兵量大陣之數臨時抽揀先鋒陣春秋傳出曰治兵入曰振旅所以辧等列順少長也說者云出則以少者在前先勇力也還則在後明尊卑也是知出師之時以少壯勇健之士在前則先鋒之義也入則少壯勇健者在後則後殿之義也當是列國諸侯戰陣軍旅已用此法楚人軍行右轅左追蓐前茅慮無中權後勁謂前建茅旌以虞敵之有無又使權謀者居中勁悍者在後也詩曰伯也執殳爲王前驅軍鋒之冠乃前代才力之選漢有樊酈滕灌先登陷陣光武以馮異馬武爲眾軍前鋒曹魏以於禁張遼樂進徐晃疊爲軍鋒晉謝鎭廣陵領應募驍鋭爲前鋒後唐置踏白橫衝二軍自古先鋒之選所以禦奔衝陷堅陣擊鋭師盡須勇力也宋朝行營常選精兵置先鋒陣將領三員或二員押之慮捍禦不及患在奔衝又置防先鋒陣咸平中眞宗觀陣圖因曰北戎冦邊常遺精悍爲前鋒若捍禦不及卽有侵軼之患今盛選鋭兵驍將統領別爲一隊遏其奔衝彼旣挫鋭而退余則望風不敢進矣防先鋒陣置陣在先鋒陣後驍將一員統之先鋒抗敵或兵勢不支則防先鋒陣爲應援禦其奔突前陣宋用兵排陣之法中軍大陣之前別擇鋭士爲奇兵謂之前陣按風後握奇圖曰凡兵萬二千五百人爲軍有中壘有外壘有陣兵有奇兵陣兵九千人奇兵三千孫武曰三軍之眾可使受敵而無敗者奇正是也謂當敵以正陣決勝以奇兵前後左右相應則常勝而無敗凡戰以正合以奇勝當敵爲正外擊爲奇則用奇之防揣摩敵形指向分眾兵非貴多也乘機取勝而已咸平景徳歲契丹南牧三路重兵防合中軍陣步騎常滿十萬人前陣騎士滿三萬人約握奇圖奇兵之數無地分馬軍輕鋭之兵也凡一指揮各成戰隊處大將營陣左右前後備緩急驅使其戰隊多以臨時分置無定數拒後陣殿後兵也凡出徵伐並爲拒後軍陣之置糧道居後若彊冦對壘欲圖奇變引重兵踴戰潛選精鋭由間道掩襲我委積輜重則須殿一捍之宋咸平中上出北面地圖曰北敵好遣精兵出大陣後斷我糧道因別選良將領二萬人兵殿其後倚之捍冦緩急用防腹背受敵之患宋神宗嘗謂今之邊臣無知奇正之體者況奇正之變乎且天地五行之數不過五五陣之變出於自然非彊爲之嘗曰李靖結三人爲隊必有意星書羽林皆以三人爲隊靖深曉此非無據也趙奇奏曰置陣之法以結隊爲先李靖以五十人爲一隊每三人自相得者結爲一小隊合三小隊爲一中隊合五中隊爲一大隊余押官隊副隊頭左右傔旗五人卽充五十並相依附聖制每一大隊合五中隊五十人爲之中隊合三小隊九人爲之小隊合三人爲之亦擇心意相得者又選善槍壯勇者一人爲旗頭令自擇如己藝心相得者二人爲左右傔自選勇悍者一人爲引戰又選軍校一人執刀在後爲擁隊凡隊內一人用命二人應援小隊用命中隊應援中隊用命大隊應援大隊用命小隊應援如逗撓觀望不卽赴救致有陷失者本隊委擁軍校次隊委本轄隊將審觀不救所由斬之其有不可救或赴救不及或身自受敵體被重創但非可救者皆不坐其說𨿽與古同而用法尢爲精密此蓋陛下天錫勇智不學而能也然議者謂四十五人而一長不若五人而一長之宻且以五人而一長卽五十人而十長也推之於百千萬則爲長者多而統制不一也至如周制五人爲伍屬之比長五伍爲兩屬之閭胥四兩爲卒屬之族師五卒爲旅屬之黨正五旅爲師屬之州長五師爲軍屬之命卿此猶今之軍制百人爲都五都爲營五營爲軍十軍爲廂自廂都指揮使而下各有節級有員品亦昔之比長閭胥族師黨正之任也議者謂十伍之制於都法爲便然都法恐非臨陣對敵決勝之術也況八陣之法久失其傳聖制一新稽之前聞若合符節夫法一定易以致人敵好擊虛吾以虛形之敵好背實吾以實形之然而所擊者非其虛所背者非其實故逸能勞之飽能饑之此所謂致人而不致於人也誠一等初用李靖六花陣法約受兵二萬人爲率爲七軍兩虞候軍各二千八百人取戰兵千九百人爲七十六隊戰兵內每軍弩手三百弓手三百馬軍五百跳蕩四百奇兵四百輜重每軍九百是爲二千八百人帝諭近臣曰黃帝始置八陣法敗蚩尢於涿鹿諸葛亮造八陣圖於魚腹平沙之上壘石爲八行晉桓溫見之曰常山蛇勢此卽九軍陣法也至隋韓擒虎深明其法以授其甥李靖靖以時遇久亂將臣通曉者頗多故造六花陣以變九軍之法使世人不能曉之大抵八陣卽九軍九軍者方陣也六花陣卽七軍七軍者圓陣也蓋陣以圓爲體方陣者內圓而外方圓陣卽內外俱圓矣故以方圓物驗之則方以八包一圓以六包一此九軍六花陣之大體也六軍者左右虞候軍各一爲二屬虞候軍左右廂各二爲四廂軍與中軍共爲七軍八陣者加前後二軍共爲九軍開國以來置殿前馬步軍三帥卽中軍前後軍帥之別名而馬步軍都虞候是爲二虞候軍天武捧日龍神衛四廂軍也中軍帥總制九軍卽殿前都虞侯專總中軍一軍之事務是名實與古九軍及六花陣相符而不少差也今論兵者俱以唐李筌太白陰經中陣圖爲法失之逺矣朕嘗覽近日臣僚所獻陣圖皆妄相惑無一可取果如其說則兩敵相遇必須遣使預約戰日擇寛平之地夷阜塞壑誅艸伐木如射圃教塲方可盡其法爾以理推之其不可用決矣今可約李靖法爲九軍營陣之制然李筌圖乃營法非陣法也朕采古之法酌今之宜曰營曰陣本出於一法特止曰營行曰陣在奇正言之則營爲正陣爲奇也爲將者少知將兵之理且八軍六軍皆大將居中大將譬則心也諸軍體也運其心智以身使臂以臂使指攻左則右救攻右則左救前後亦然則軍何由敗也熙寧七年詔已降五陣法軍諸將教習其舊教陣法並罷蓋九軍營陣爲方圓曲直鋭凡五變是爲五陣

國朝兵部尙書靖逺伯王驥嘗督師徵麓外克之還守南京沈靜有大略嘗閱師覆舟山北問將校曰部伍行列若何曰隊各五十人始爲一字列聞鼔聲則變而爲方圓斜直之勢今日所校練是也驥笑曰此何以約束兵五人爲伍必一人居中執旗而四人者立四面此四人者皆聴止一人所使人皆堅立不動赴敵則五人必居中一人使四人者相顧應四人死中一人不得獨生由五人至二十五人爲一隊最中一人執旗稍大以令其四面如前五人之法又倍而成五則爲一百二十五人其再倍則爲二百五十人爲一營左右前後相應而聴於中以一百二十五人分寄四隅與中爲遊擊出奇而正兵一百二十五人堅駐不動互相倚賴而功可成矣又以五營如前法分布之則正兵一千二百五十人更以一千二百五十人如前法爲奇兵遊擊則縂二千五百人爲一師相機調遣聴於中軍主將一人之令其下由伍而隊而營各有一人爲中中一人者以將之令令其餘人如是豈有紀律不嚴約束不齊而功不成哉當時將校莫不信服驥嘗誨人曰士大夫不可無憂國之心不可有憂國之言

提綱曰邇來諸將皆謂可戰則戰奚以陣爲殊不知用陣以束部伍用眾如用一使其勇者不得獨進怯者不得獨退以求萬全之義也昔諸葛亮推衍八陣以巴蜀弱卒數萬屯渭水伐魏司馬宣王以十萬之眾不敢與戰馬隆率步卒三千按八陣圖破樹機能數萬騎以復源州今爲將者統兵數萬果可不用陣乎如無陣法則眾爲一簇左右不能相應首尾不得相援豈得不敗故廢陣形而用兵者敗將也執陣形而求勝者愚將也其用陣之法始敵攻吾右以天衡八隊敵之次出天前後衝八隊張兩翼而攻之是爲鳥翔陣如勝未決再出西南西北二隅風雲八隊夾擊之是爲虎翼陣勝又未決以東南東北二隅風雲八隊邀其後或圍繞之是爲蛇蟠陣如兩陣相當而敵未動者我先出西南西北二隅兵往來敵傍撓之伺敵空虛之處而奮衝之是爲風揚陣大將列中軍以待敵或伏兵四隅候敵來戰起而聚擊是爲云垂陣又有遊兵二十四隊或遮敵援兵或夾擊左右或擊其背或絕敵糧道或邀敵歸路而取勝也故陣有八面舉此一面以例其餘八陣之制初無定位皆臨時制宜隨地而設故地有廣狹尖斜之形陣有方圓曲直之勢錯綜八卦實河圖縱橫十五之圖井字開方之義大將居中諸部連繞四頭八尾觸處爲首敵衝其中兩頭皆救如兩手之捍頭目

許洞曰結陣之術不可疏疏則難應不可宻宻則難用首欲防翼欲輕腹欲實尾欲正防者不可使過輕者不可使淩實者不可使不應機正者不可使不知變每步兵一人占地兩步騎兵一人占地四步取其出入轉動之便也每一陣分五校四陣皆有五校五校各立將軍校尉以準於古毎校亦各有陣數其分布部伍皆準圖之狀逐部兵器率以鎗防戈鋋居首隊而包於弓弩焉左校以靑龍旗表之右校以白虎旗表之前校以朱雀旗表之後校以武旗表之中校軒轅大將所處左鼔右旗四陣並同謂之一隊者二十五人一部者二十隊也每一校不常其部各列陣數應敵之勢貴戰鬭之際前後不相交亂也飛鶚陣前校出首騎者所以爲衝也前出一部爲嘴次四部爲目餘五部包之於首數焉左右校出爪騎者內以副身外以副項及首也夫鶚以搏擊爲俊故陣欲取嘴爪之利焉重霞陣衝騎茍衝敵陣不動卽分兩穗退於左右校之前卽麾前校騎兵兩穗進擊步士卽不可輕進但在於本處受敵若前衝騎退前校騎兵進前校騎兵退卽衝騎進夫雲霞以開闔進退不常其狀故前校騎兵往來氛氳以象之也長虹陣及八卦陣皆有衝騎者外以掩敵之不備內以衛大陣也夫長虹以爲名之者取陣形後曲前彎有抱鼔之勢八卦以名之者取八面受敵之義也凡四陣逐部結陣之法橫七陣爲首橫七隊爲身橫六隊爲尾受戰之將大陣不可輙動敵眾來薄則大陣各受敵夫四陣所用之法若敵爲彎陣我以飛鶚陣當之敵爲直陣我以重霞陣當之敵爲突陣我以長虹陣當之敵引四面圍城我以八卦陣當之此所謂應敵者也其逐校所動各因敵之去就焉

飛鶚前校首騎三陣一十部第一陣一部第二陣四部第三陣五部前校項兵三陣步兵二十七部三陣各九部第二陣並第三陣亦如之中校五陣步兵九十二部四陣各二十一部第五陣八部尾兵一直陣步兵二十一部左校爪騎二陣五部第一陣三部第二陣二部右校爪騎亦如之左校翼騎四陣二十部四陣各五部右校翼騎亦如之

長虹前校三陣步兵二十七部合三陣各九部中校五陣步兵九十二部第一陣一十九部第二陣三陣四陣二十一部第五陣一十部後校一陣步兵二十一部左校衝騎二陣八部右校衝騎亦如之左校騎兵四陣二十二部第一陣二陣各五部三陣四陣各六部右校四陣與左校四陣同法

重霞前校衝騎二陣一十二部二陣各六部前校四陣步兵三十五部騎兵八部共四十三部第一陣步兵九部騎兵左右各二部第二陣步兵九部第三陣與第一陣同法第四陣步兵八部中校四陣步兵八十四部四陣各二十一部後校一陣步兵二十一部八卦衝騎四陣各五部每陣一部居中四部側居於左右前後四處前校四陣步兵二十八部騎兵六部第一陣步兵七部騎兵左右各二部第二陣步兵七部第三陣步兵七部騎兵左右各一部第四陣與第二陣同法左右後校並同

第一立營總圖

凡兵馬演習營陣初分五股而行第一層選鋒奇兵五隊第二層選鋒奇兵三隊兩旁各夾霹靂戰車一隊第三層霹靂駐車八隊居中與左右二路駐車俱兩隊合爲一隊內二路各一隊通融爲五路駐車之內以糧車四面環列羅爲子圍子圍之中則中軍旗鼓也左右糧車之外各列霹靂駐車八隊仍各間以霹靂戰車二隊子圍之後霹靂戰車駐車與殿後奇兵又設三層亦分爲五路如哨法而營圖備矣霹靂車毎一輛上載霹靂炮十八桿火箭二百枝每隊管隊官一員執旗軍吏一名霹靂車五輛弓箭手五名大連珠手五名二連珠手五名手銃手十名盞口將軍四位該炮手八名旁牌五面該牌手十名捉馬軍人七名霹靂駐車一百六十輛守車官兵三十二隊一千六百六十四員名霹靂戰車四十輛守車官軍八隊四百一十六員名選鋒奇兵一十六隊官軍八百三十二員名夜不收並吹鼔手共一百名內中軍官一員千總官二員把總官一十二員合營共車二百輛官軍三千二十七員名此一營之總防以後因地制形開闔進止隨敵變化皆自此營出去

﹤子部﹐兵家類﹐武編﹐前集卷三﹥

第二遇敵駐戰圖

凡兵馬遇警下營則選鋒並殿後各奇兵四面成列迎敵防衛卽將各霹靂車照依行伍內外環列結爲兩重隨車軍士俱各下馬馬歸營內士出營前牌手執牌立於前鋒車空毎空各四面其大小連珠手把盞口將軍等火器弓箭相兼裝整列置三班立於戰車後駐車前營下旣定選鋒馬軍各驟隊營之四角三隊攢整相掎又於營之四門每門一隊分爲兩隊列於門之左右虜來衝突則頭火器出於前鋒車前鋒迎機防放二班火器出至戰所頭班方回三班火器出至戰所二班方回更畨疊出循環不窮如敵勢不退或大眾四集則將箭鋒戰車上霹靂火炮箭一擁齊發而四角選鋒奇兵弓箭手魚貫繼之虜眾可摧陷矣凡下營時擺營以鐡索鉤連防其衝突軍人捉馬盡斂入車營內輜重器具俱在中軍子圍此方營也因地制形或圓或直或尖或曲行營對敵悉依此法云

﹤子部﹐兵家類﹐武編﹐前集卷三﹥

第三前鋒車戰圖

復套之兵有車戰有騎戰有步戰隨宜應敵如行營報到賊勢重大川湧雲集而來則當用車戰中軍舉號將前後霹靂戰車盡數掣出連營結隊布爲方陣選鋒奇兵伏列戰車後老營前而老營又綴於後以爲聲援俟賊之來挨牌火器畨休疊發如前攻打遇賊气少衰則營中奇兵奮勇突出就陣擒斬是以火器攻其堅以精銳擊其惰勞逸主客之勢在我而賊疲於奔命矣

﹤子部﹐兵家類﹐武編﹐前集卷三﹥

第四騎兵逐戰圖

車戰足以自衛而不足於追逐如遇賊兵衝戰气衰力疲勢將欲遁或哨得遊騎散失亂而不整或襲搗巢穴驚其內顧其勢必用騎戰選鋒軍士內弓箭刀棍火器之類各就所長責差騎將統領隨宜擒斬勢必有功

﹤子部﹐兵家類﹐武編﹐前集卷三﹥

第五步兵戰圖

火器足以威逺而不宜於近騎兵利於平易而不便於險如陰雨晦暗或谿谷陡隘賊勢奮迅飄忽至營前勢必當用步戰卽出前鋒奇兵馬畱營內步出相接弓矢往來什伍俱前如此奮擊撲斫賊必辟易而險阻之地我軍亦有備矣

第四第五陣總是馬前車後俱用選鋒當敵但有上馬下馬之別耳

﹤子部﹐兵家類﹐武編﹐前集卷三﹥

第六行營進攻圖

今日進兵主於驅敵出套不專浪戰我兵旣入重地盤據之敵必來迎戰戰數失利自然潰遁遁則當行營以進逼之是故霹靂火車與馬步官軍整防嚴肅以防敵之蹂躡前後戰車俱分營之兩旁勢如堵墻以備夾攻四面奇兵一直前一殿後以制衝突此戰中寓守使敵難撼也

鎗炮手似是步兵

﹤子部﹐兵家類﹐武編﹐前集卷三﹥

第七變長驅圖

地形有險易戰勢有開合如遇套中山溪險阻道路回合運掉車馬不無煩難今因地制形如兩旁險隘而前後平坦卽以兩廂戰車分爲前後首尾而行卻將前後馬步官軍分爲左右兩翼遇敵之來且戰且行此亦安靜持重之道

第八獲功收兵圖

出師千里戰非一合倘遇有功便當斂戢不宜玩黷我兵乘勝追斬敵如糾眾來援中軍鳴金舉號速將戰士斂入車營敵眾𨿽至無能爲也遇夜則馬軍戰車合歸大營照舊分布仍撥奇兵二三百名毎五十名聨爲什伍分投哨探於大營之外仍坐更傳籌以嚴警報

陣圗總說

一敵兵據套日久爲患日深恢復之議自來每難之殊不知彼旣得我地利孳牧轉盛气勢日彊門庭之防不思剪除是長其不逞之謀而養其無厭之亂也是故河套乃必爭之地兵出故有名也夫兵出有名事可成矣茍坐作進退士卒有所未精開闔變化營陣有所未熟攻取擊刺器械有所未利山川險易形勢有所未諳是故有名無實又非兵家之所宜今將行師機宜列爲八圖因次其說夫凡事必有綱維而後綜理運用有其地故先之以立營總圖聚兵應敵則必有戰故次之以駐戰駐戰者兼車騎步而用之也戰無常勢體無定用如平原曠野賊勢重大則當先用火器戰車以摧其堅火器者中國之長技所以褫敵魄而奪其气者也故次之以選鋒車戰車戰者持重之計至於先登陷陣追奔逐北取勝於數十里之外者非騎兵不可故次之以騎戰險道傾側猝與敵遇車騎所不及施奮臂鏖戰而賊不敢近者步兵之良也故次之以步戰敵之長技不過弓矢健馬彼來挑戰我以神機火炮制之必挫衂而遁遁則乘勝以逐之故次之以行營行營之際開闔奇正變動不拘使敵不可測故次之以變營以上戰陣之律皆先爲不可勝以待敵之可勝固不患於無功也每遇陣斬獲有功期於萬全故以獲功收兵終焉然營變有八其實一營之所爲也昔趙充國爲將行則爲營陣止則堅壁壘謹烽堠逺間諜故所向克防其謀蓋不出此議者謂套地山溪險阻車戰恐非所宜本部嘗據降卒及內地諜者布哷齊托托歡等俱報稱套中地形多平野沙漠而山林險阻十無二三今車騎步兵表裏兼用未見其不可也昔衛靑擊匈奴出塞千餘里以武剛車自環爲營可爲明驗然今之營陣又不獨自環而已有體有用有動有靜有奇有正如陰陽之相生也如雷霆之交作也如山川之流峙也止則不可撼也行則不可禦也我軍有所恃而不恐束部伍也敵軍有所憚而不攻制衝突也故曰先爲不可勝以待賊之可勝制人而不制於人也至於臨敵相機隨宜變化或設伏以掩其不意或乘虛以覆其巢穴或縱反間以疑其黨或募死士以夜斫其營或先聲以寒其心或掎角以分其勢或布威信以開其降或申曉諭以縱其歸緩急進止務在隨時難以遙度盡言也謹將陣圖大略總說於此而隨圗備細節目則各列於其下方云

一營霹靂駐車並霹靂戰車共四十隊每隊車五輛共二百輛

每車一輛上載霹靂炮一十八桿二百輛共炮三千六百桿每桿每出藥八錢五十出共藥二斤半一十八桿該藥四十五斤每營共該藥九千斤每桿每出鉛子五个每个重八錢五十出該鉛子二百五十个重一十二斤半每營共該鉛子九十萬个共重四萬五千斤火綫每桿五十條共一十八萬條火箭每輛二百枝共四萬枝

每車大連珠炮一桿二百輛共二百桿每桿每出藥一兩八錢三十出共藥三斤六兩每營共藥六百七十五斤一兩八錢每桿每出鉛子十个每个重一兩八錢二十出共鉛子二百个共重二十二斤半每營共該鉛子四萬个共重四千五百斤每桿火綫十條共火綫二千條每車二連珠一桿二百輛共二百桿每桿每出藥一兩八錢三十出共藥三斤六兩每營共藥六百七十五斤一兩八錢每桿每出鉛子五个每个重一兩八錢三十出共鉛子一百五十个共重一十六斤一十四兩每營共該鉛子三萬个共重三千三百七十五斤每桿火綫十條共火綫二千條每車手把銃二桿二百輛共銃四百桿每桿每出藥八錢五十出共藥二斤半每營該藥一千斤一兩每桿每出鉛子二个每个重一兩五十出共鉛子一百个共重六斤四兩每營共鉛子四萬个共重二千五百斤每桿火綫二十條共火綫八千條每隊盞口將軍四位四十隊共一百六十位每位每出火藥八兩二十出藥十斤四位該藥四十斤每營共該藥一千六百斤每位裝就小炮二十个四位該八十个每營共該三千二百个木馬子亦該三千二百个火綫三千二百條

選鋒奇兵一十六隊每隊手把銃一十四桿共二百二十四桿每桿每出藥八錢五十出共藥二斤半十六隊共藥五百六十斤每桿每出鉛子二个每个重一兩五十出該鉛子一百个重六斤四兩十六隊共鉛子二萬二千四百个共重一千三百四十五斤

每隊二連珠八桿一十六隊共一百二十八桿每桿每出藥一兩八錢三十出共藥三斤六兩十六隊共藥四百三十斤二兩每出鉛子五个每个重一兩八錢三十出共鉛子一百五十个重一十六斤十四両十六隊共鉛子一萬九千二百个共重二十一百六十斤每桿火綫十條共該火綫一千二百八十條

各項通共藥一萬三千九百四十斤三兩霹靂炮共三千六百桿大連珠共二百桿二連珠共三百二十八桿手把銃共六百二十四桿盞口將軍共一百六十位小飛炮共三千二百个

各鉛子不等通共一百五萬一千六百个共重五萬八千八百七十二斤

武編前集卷三﹤子部﹐兵家類﹐武編﹥

欽定四庫全書

武編前集卷四

明唐順之撰

陣

積卒陣記

積卒之象天之陣也在房度西南共星十二防布爲內外三重外圍以八八營也內握以四中壘也合內外而爲九九軍也各三星品連而相統以爲左右前後四獸之陣向於前者�前拒之爲鳥陣也向於後者�後拒之爲蛇陣也向於左者�左角之爲龍陣也向於右者�右角之爲虎陣也又外體圓�天陣布也內體方�地陣布也外四隅各一�風雲起四維也東西各二�天衝居左右也內二縱相對�天衡居前後也二橫相對�地軸貫中央也又外四位之相間各離二星之廣�內四星之相去各離一星之廣�陣間容陣隊間容隊也前參連後參連�左參連右參連�以前爲後以後爲前四面如一觸處爲首也合有五營�散有八陣�數起於五而終於八也以內之四統外之八四奇傳命於八正八正取稟於四奇也其法咸備如此豈非自然之理乎蓋民物有治亂夷夏有盛衰帝王有興替盜賊有熾滅冥冥之中天所陰制而黙調者蓋用以此其陣至簡而備至約而要至整而固聖人𨿽智其何能加於此

宋史天文志積卒十二星在房西南【步天歌屬心】五營軍士之象主衛士掃除不祥星小爲吉明則有兵一星亾兵少出二星亾兵半出三星亾兵盡出五星守之兵起不測近臣誅彗星守之禁兵大出天子自將風雲犯之靑赤爲大臣持政欲論兵事

黃帝握奇經曰【風後所作】縱步二天二天次之縱布四地次於天后縱布四風挾天地之左右縱布四雲起天地之四維縱布天衝居其左右縱布天衡居其前後縱布地軸居其中央

右古經文凡六十字所以記陣之名數及布列之次序約而極備眞聖人之筆也後世握奇經一本有範蠡樂毅韓信等注相雜蓋範蠡樂毅乃古人傳注之法約其義爲傳以系於經文之注至韓信張良次序兵法又釋範樂之傳猶大傳之少傳也後錯而爲一經傳不分辭義不明公孫徒於難道之處增字發明則雜亂愈甚矣今略辯別而分析之如左云

握奇經傳義大傳範蠡樂毅之文傳下小注韓信之文圏外小注卽公孫增字發明之文也

縱者直陣龍象也三十二隊陽十六隊天衡八隊天衝八隊風三十二隊陰十二隊地軸十二隊地衝八隊雲天地之前衝爲虎翼天地之後衝爲飛龍風爲蛇蟠上爲鳥翔天地以下八重以列或曰握奇望敵卽引其後奇兵以掎角重列不動

或分而爲八或合而爲一分合各隨人之多少觸類而長天圓布前爲左後爲右天地四望是也天衡居兩端其次云其次風左右相向是也公孫曰此爲動地方布風雲各在前後衝之前其次地居中間兩地爲比是也公孫曰此爲靜經曰縱布二天二天次之縱布四地次於天后縱布四風挾天地之左右縱布四雲起天地之四維縱布天衝居其左右縱布天衡居其前後虛實二壘是也天前衝居其左天后衝居其右云居四端縱布地軸居其中間

公孫曰人多傳韓信釋注天員布以下以此微有差異而範蠡樂毅相雜今亦錯綜於中其步隊或三十或五十變通之理寄之明哲不復備載千古以來其文不滿多憑口訣以相傳授今於難解處增字發明之耳

正義【俗傳爲握機經】漢三分天下有諸葛孔明者以區區之蜀爭衡三國之間八陣之法亦嘗考之矣四爲正四爲奇余奇爲握機或總稱之先出遊兵定兩端天有衡地有軸前後有衝風附於天云附於地衡重列各四隊前後之衝【天衝】各四隊風居四維故有圓軸單列各三隊前後之衝【地衝】各三隊云居四角故有方天居兩端【天衡天衝】地居中間【地衝地軸】總爲八陣陣訖遊兵從背躡敵或驚其左或驚其右聽音望麾以出四奇天地之前衝爲虎翼風爲蛇蟠圍繞之義也虎居中間張翼以進蛇居兩端向敵而蟠以應之天地之後衝爲飛龍云爲鳥翔突擊之義也龍居於中張翼以進鳥掖兩端向敵而翔以應之虛實二壘皆逐天文气候山川向背利害隨時而行以正合以奇勝今魚腹江中平沙上有土石焉其八陣遺蹤尙可想也隅落鉤連曲折相對出入變化莫如其終是殆黃帝太公管仲之遺制與【此篇不知誰氏之作蓋推演孔明陣法而托名爲風後握奇經也】

風後握奇經【此俗傳握奇經也自三十二隊天句起增字發明之耳句止經傳錯雜自音五句起師並旋句止孔明之法附會其中】

角音二初警眾末收眾革音五一誓兵二結陣三行四鬭五急鬭金音五一緩二止三退四背五急背麾五一二黃三白四赤五靑旗法八一天二地黃三風靑四云白五天前衝上下赤六天後衝上下白七地前衝上黃下靑八地後衝上黃下赤二革二金爲天三革三金爲地二革三金爲風三革二金爲云四革三金爲龍三革四金爲虎四革五金爲鳥五革四金爲蛇此八陣各用金鼓之制也其金革之間加一音者在天爲兼風在地爲兼云在龍爲兼鳥在虎爲兼蛇加二角音者全師進東加三角音者全師進西加四角音者全師進南加五角音者全師進北鞉音不止者師不整金革旣息而角音不止者師並旋三十二隊天十六隊天衡八隊天前後衝八隊風三十二隊地十二隊地軸十二隊地前後衝八隊云以天地前衝爲虎翼天地後衝爲飛龍風爲蛇蟠云爲鳥翔天地以下八重以列或曰握機望敵卽引其後遊兵以掎重列不動或合而爲一或離而爲八分合各隨人之多少觸類而長天或圓布前爲右後爲左天地四望之屬是也天居兩端其次風其次云左右相向是也【公孫曰此爲靜】地方布風雲各在前後衝之前天居兩端其次地居中間兩地爲軸是也【公孫曰此爲動】縱布二天三天次之縱布四地次於天后縱布四風挾天地之左右天前衝居其右後衝居其左云居四端虛實二壘則此是也【公孫曰人多傳韓信注釋天或圓布以下於此防有差異而範蠡樂毅之說相雜今亦錯綜於中其部隊或三十或五十陣圗如此變通由人○一本自五十以下云變通之理寄之明哲不復備載千古以來其文不滿多慿口訣以相傳授於今於難解處增字發明之耳】

第一章

猷按先師論著軒轅握奇陣及孔明八陣者夫天地定位山澤通气雷風相薄水火不相射伏羲先天之圓圖也黃帝則之是爲圓陣故首布乾而坤次布兌而艮次布防而震次布離而坎帝出乎震齊乎防相見乎離致役於坤說言乎兌戰乎乾勞乎坎成言乎艮文王後天之方圖也諸葛亮則之是爲方陣故首布乾坎坤次防次艮次震次兌次離次坎黃帝之陣有七以象而取之陣於外爲天陣於內爲地陣於天地之間變化不測爲風雲

上下不動爲衡兩端不動爲軸卯酉相當爲衝奇正之法在其中矣諸葛亮之陣其名有八以方位而取之陣於乾爲天陣於坤爲地陣於巽爲風陣於艮爲云陣於震爲龍陣於兌爲虎陣於離爲鳥陣於坎爲蛇陣旌旗隊伍之制在其中矣河圖之於數一二三四五爲奇六七八九十爲正一與六同宗而居乎北二與七同朋而居乎南三與八同道而居乎東四與九爲友而居乎西五與十相守而居乎中五奇居內五正居外各一正包一奇焉黃帝之陣天也衝也風也云也各居外地也衡也軸也各居內亦各以一奇而包於一正洛書之於數二四六八爲奇一三五七九爲正一居北而六居北之西隅以宗之七居西而二居西之南隅以共之九居南而四居南之東隅以同之三居東而八居東之北隅以友之四隅爲正四方爲奇各一奇而間一正焉諸葛亮之陣四隅爲正四方爲奇亦各以一正而間一奇夫聖賢制陣之理與河圖洛書相爲表裏與八卦九章相爲經緯此其所以妙也

第二章

猷按先師論著九軍制陣與夫奇正相生之法者夫天有九天星有九野地有九泉數之所自出者如此故洛書之數四隅四正以合中衍而爲九河圖之數四虛四實以合中衍亦爲九聖人則之制器尙象以九方而作卦位以九類而作洪範以九宮而作歷數以九府而作圜法以九州而作封建以九區而作貢賦以九室而作明堂以九軍而作陣法無非用九一何各得其妙哉九軍八陣之法孔明實得之孫子孫子實得之太公太公實得之黃帝黃帝實得之伏羲防羲實得之積卒之宿是與河之圖洛之書同出天地理數之源也是與羲之易禹之範大撓之歷同出聖人心法之推也是與文武呂旦之貨泉封建明堂井田相闗並行而不悖者也夫易止於六爻之位而已極其變也陽往居陰陰往居陽變動不居周流六虛而神明生焉伏羲之陣內險而外順順所以爲正而險所以爲奇黃帝之陣內靜而外動靜所以爲正而動所以爲奇太公之陣五行爲正三才爲奇周公之陣三軍爲正遊闕親戎爲奇象棋之陣象士卒爲正車馬礟爲奇韓信之陣右中後爲正前左爲奇孔明之陣四隅爲正四方爲奇太白陰經之陣四方爲正四隅爲奇曹操之陣先出合戰爲正後出旁擊爲奇李靖之陣車徒居前爲正馬軍跳蕩居後爲奇及乎臨機制敵之變化無常奇亦爲正之正正亦爲奇之奇奇正之變如循環之無端是與易爻同一屈伸盈虛消長往來之機也所以然者有一定之數斯有一定之理有一定之理斯有一定之勢爲勢而不本乎理數之自然則逆而且敗矣聖人豈有意於彊合以爲奇哉亦豈無意而姑取之以爲凖則哉

第三章

猷按先師論著陣法多本易卦及布師卦爲八陣圗者夫兵爲陰坤者陰之卦爲兵之象文王周公作易而著行兵用眾之占凡十有五系皆有坤之卦如坎貞坤悔爲師也初六曰師出以律否臧凶九二曰在師中吉無咎王三錫命六三曰師或輿屍凶六四曰師左次無咎六五曰田有禽利執言無咎長子帥師弟子輿屍貞凶上六曰大君有命開國承家小人勿用坤貞坎悔爲比也六五曰顯比王用三驅失前禽邑人不誡吉艮貞坤悔爲謙也六五曰不富以其鄰利用侵伐無不利上六曰鳴謙利用行師徵邑國坤貞震悔爲豫也卦詞利建侯行師震貞坤悔爲復也上六曰用行師終有大敗以其國君凶至於十年不克徵坤貞離悔爲晉也上九曰維用侵伐厲吉無咎坤貞兌悔爲萃也象曰君子以除戎器戒不虞純坤爲坤也上六曰龍戰於野其血黃夫聖人遇坤之卦輒著象占以示人用兵之道如此聖人之重兵可知矣坤卦三畫皆陰大眾之象坎卦二陰居上下小眾之象一陽居二陰之間爲將握兵之象大眾居外小眾居內大小相容營衛相包大陣之象伏羲故名之曰師陣於後爲拒陣於中爲中壘後囂則不整中擾則虛初當其後三當其中不宜於動者周公系辭而其辭皆凶所以欲人惇陳而整旅也中當軍之前爲駐隊駐隊以拒禦爲主非濱於危不用之四當其位可以動可以無動而其辭不責其左次所以欲人持重而自守也駐隊之前爲前陣前陣之前爲先鋒二者兵之先陣之首折衝之奇也五當其前六當其先其動宜矣而其辭皆吉所以欲人交發而並至也夫聖人之善兵可知矣夫聖人在位消之於微剪之於著旣善於兵而又必鄭重用之故治日多而亂日少也

第四章

猷按先師論著聖人制陣有奇有正有分有合一本於化造圗書之數者夫天地一動一靜焉山澤一流一峙焉日月一盈一虧焉星辰一經一緯焉動者流者虧者緯者變化之著也靜者峙者盈者經者變化之根也皆動則傾皆靜則墜皆流則防皆峙則竭皆虧則幽皆盈則亢皆緯則錯皆經則系矣聖人制陣一奇一正之相參其正也不動如山其徐如林難知如陰其奇也侵掠如火其疾如風動如雷震豈出於私智彊爲哉河圗之數六八七九相連而爲外層一三二四相連而爲第二層十相連而爲第三層五相連而爲裏層合而爲一者也洛書之數一居北六轉而居西北三居東八轉而居東北七居西二轉而居西南九居南四轉而居東南五居中分而爲九矣而伏羲方圗之卦乾坤否泰相對而爲外層兌艮咸損相對而爲第二層坎離旣未濟相對而爲第三層防震恆益相對而爲裏層亦合而爲一者也圓圖之卦折自幹以之泰八卦而轉居於午折自否以之坤八卦而轉居於子折自履以之臨八卦而轉居於東北折自遁以之謙八卦而轉居於西北折自同人以之明夷八卦而轉居於卯折自訟以之師八卦而轉居於西折自無妄以之復八卦而轉居於東北折自姤以之升八卦而轉居於西南太極居中亦分而爲九矣故聖人制陣一分一合之相仍其合也無不內外四層大小相包如城如郭如衛如營周回完密深固而不可敗焉其分也無不離爲八向握奇居中有首有尾有手有足有翼有身焉豈出於私智彊爲哉法曰以正合以奇勝又曰大陣包小陣大營包小營又曰分不分爲靡軍聚不聚爲孤旅是知當然而已耳知其所以然非聖人吾與誰歸

穰苴握奇營辯

虎鈐經穰苴握奇營圗一首元許洞之所演也杜佑通典其穰苴法以一萬二千五百人爲軍十之三布之中壘十之七布之外營許洞演爲營法配孔明八陣之名天地風雲龍虎鳥蛇布爲內外二重方如斗底四隅有鋪四方有門守地有步尺之數何辧之蓋自古營陣同制大小相包廣狹相容以利固守便救應不可失也黃帝之時遷徙無常處城郭宮室未備每止捨輒以兵師爲營衛八衛而包八營八營而包握奇其收如街陌相通此則握奇營之舊制也諸葛孔明以六十四陣四而分之爲二百五十六陣布爲下營陣法名曰滿天星以八卦而包九宮以八宮而包中黃斯得風後之遺法也許洞以平列布爲內外二重失其制矣豈得爲穰苴法耶田穰苴司馬法自古無傳通典蓋杜佑私意所撰而握奇營又許洞之臆見固無足取惟四時教閱以習坐作進退之節則此圗不能外也古人敎閱平時敎人以金鼓旗幟號令之辧不敢敎人以陣在營教人以正不敢教人以奇故孔明歿而悍將魏延不能竊其風李靖歿畨將薛萬徹等終無能爲邊患皆知正而不知奇故也斯圗所以不行於世者以此

辯之甚是但平列二字義欠明白不如攺平列爲單列許洞虎鈐經外壘一軍一萬二千五百人以十人爲火一千二百五十火幕數亦如是幕長一丈六尺捨五每一人守地一尺六寸十以三爲奇以三千七百五十人爲奇數以餘八千七百五十人分爲八陣陣有一千九十三人七分五銖守地一千七百五十尺八陣積尺守地一萬四千尺積步二千三百三十三步餘二尺積裏六里餘一百七十三步二尺以壘四面乘之得地一里餘二百二十三步壘內得地一十四頃一十七畆餘一百九十步四尺五寸六分以爲外壘天陣居乾爲天門地陣居坤爲地門風陣居防爲風門云陣居艮爲雲門龍陣居震爲飛龍門虎陣居兌爲虎翼門鳥陣居離爲鳥翔門蛇陣居坎爲蛇蟠門天地風雲爲四正龍虎鳥蛇爲四奇乾坤艮防爲闔門坎離震兌爲開門門有牙旗遊隊左右偏將軍居壘門禁出入外有遊軍定兩端前有衝後有軸四隅有鋪中壘以奇兵三千七百五十人爲中壘守地六千尺積得二里餘二百八十步以壘四面乘之一面二百五十步壘內地二頃六十畆餘一百步六纛五麾金鼔府藏在中壘

此許洞襲李筌之誤只是營法不可兼陣法

營法亦未是無單作兩列之理

孫武子八陣辯

武經總要孫武子八陣圗八首唐裴緒之所演也以步兵五部十曲爲前後左右中騎兵八陣爲奇備伏兵前出奇兵中應備伏后援十干分合逓變爲方圓牝牡衝方車輪罘罝鴈行等八形以陣形配五行五音八卦以定尅勝之法何辯之蓋制陣之法握奇爲本八陣爲宗有動有靜體用乃立有體有用奇正乃生正多而無奇則重而無功奇多而無正則輕而不固故氤氳變化者四方交互而出遊廣更疊而至而中軍四隅之陣未嘗敢動也四隅兵動則四方轉而爲正四方之陣未嘗敢動也裴緒以十曲變化則舉陣皆動矣變多則煩動多則亂兵之至危莫甚於此至若步騎之用有眾寡分合有逺近行陣有疏密奇正有先後前卻遲急則因地形之險易廣狹髙下斜正臨時相敵以爲之節觀武侯街亭之戰命馬謖以大兵據城趙雲以步兵據箕谷李平領兵千餘去大兵之外以爲援馬謖不違制則趙雲李平之兵皆有用也此所謂因地制形如此而已裴緒以一地而變一陣一陣有一形一形有一克制之理此兒童之戲巫覡之妖耳何可從哉其以太公孫吳諸葛而假名者皆誣也

辯得最無逃躱處然亦不必辯也

孫武子常山蛇陣辯

武經總要常山蛇陣圗一首唐裴緒之所演孫子九地篇有云善用兵者譬如率然率然者常山之蛇也擊其首則尾至擊其尾則首至裴緒演而爲蛇陣一軍六千人四千爲步兵布爲左右前後中二千爲騎兵布爲奇備伏形如蛇之蟠曲何辧之蓋軍有前後左右自古之制也其法不方則圓中軍居中前後左右環而繞之此奇正之所由出裴緒以前後左右中布爲直陣已失其制矣況孫子所謂率然者謂士卒深入死地其情不得不相救在法而不在形其形如蛇一攻可貫欲首尾相救其可得乎魚腹浦中孔明以石縱橫布爲六十四壘其形正方桓溫見而嘆曰此常山蛇勢也蓋孔明八陣法以前爲後以後爲前四頭八尾觸處爲首敵衝其中兩頭皆救桓溫知孔明之法故云然也孫武之陣名曰乘之八陣出孔明魚腹之八陣是其舊制後世未之考耳武子兵書自古十三篇漢藝文志乃有武子八十二篇陣圖九卷皆春秋戰國之士所增假名孫子者也自呂后之世已失無傳裴緒附會九卷之說妄撰方圓牝牡衝輪罘罝雁行並常山蛇共爲九陣以迎合其數則僞而又僞何足以爲法也

諸葛亮八陣記

八陣之陣漢丞相諸葛亮經略中原之所作也壘石爲之其迹在夔州魚腹灘自古相傳乘之六十四陣而已易卦爲之宗握奇爲之原其孰能推之哉孔明乃則河圗之圓而分爲四層則洛書之方而分爲九軍則井田公私之制而分爲中外之營則文王後天卦位而定四奇四正之名西北乾卦也曰天陣西南坤卦也曰地陣東南防卦也曰風陣東北艮卦也曰云陣取艮爲霧也東方靑龍之獸也曰龍陣西方白虎之獸也曰虎陣南方朱鳥之獸也曰鳥陣北方武之獸也曰蛇陣中爲中軍陣太極之位也中軍四象爲正四獸爲奇四象四獸各以六陣相從或四象七陣四獸五陣中軍大將所居中中四陣爲余奇大將所握別爲遊騎二十四陣以系八陣之後陣有八門開辟出入以爲變化南正手北正足中立身前奇首後奇尾左右奇翼遊騎爪牙首尾伸縮以爲節也兩翼翕張以爲權也爪牙往來以爲勢也身體手足鵠立鼇據以爲主也氤氳變化爲方爲圓爲曲爲直爲鋭其變無窮不外八陣分合而已後世有以天地衡軸衝分配者有演爲天覆地載風云垂龍飛虎翼鳥翔蛇蟠八形者又爲三百六十四變合天度之數者不足信也

唐太宗問曰陣數有九中心零者大將握之四面八向皆取凖焉陣間容陣隊間容隊以前爲後以後爲前進無速奔退無遽走四頭八尾觸處爲首敵衝其中兩頭皆救數起於五而終於八何謂也李靖對曰諸葛亮以石縱橫布爲八行方陣之法卽此圗也太乙統宗曰四維爲正四方爲奇乾之天坤之地防之風艮之云四正陣也震之龍兌之虎離之鳥坎之蛇四奇陣也中間奇零握奇陣也四正四奇所以分布陣之用握奇所以立陣之體也艸木子曰八陣圖出於井田公田卽中軍也私田八家卽八陣也瞿塘魚腹江前六十四魁其體方後遊騎二十四魁形如卻月共八十八陣也奇兵分爲四衡衡各六陣以配大陣四正四奇中軍之用所謂四頭八尾者是其制也行則騎兵居先止則奇兵居後戰則奇兵變化如牙如爪其用不窮孔明總平列而爲兩行寄於六十四魁之後人不測其故以爲殿後之兵云

風後握奇陣辯

武經總要風後握奇陣圖一首宋朝士之所演也宋神宗詔朝士討古陣法有以此圗進者以前爲外後而爲內衡陣在外圓布以象天軸陣在內方布以象地風陣當衡陣之四面云陣夾軸陣之兩旁虎蛇向敵於前鳥龍上下於後衡陣十有四軸陣九風雲陣各四龍虎鳥蛇陣各二合陣三十有九而爲大陣何辯之蓋風後制陣天地居前後天衡居兩端風雲居四隅地軸居中央正兵主守不動爲義故名衡軸奇兵主戰變動爲義故名風雲衝陣數有九中軍零者大將握之故名握奇此古文握奇經然也後世謂孔明之八陣卽風後之握奇遂有天地前後衝變爲龍虎鳥蛇之說握奇八陣交相混雜故唐客韜鈐獨孤及目爲風後握奇而爲之記及去天陣地陣天衝陣三陣之名更於龍虎鳥蛇湊衡軸風雲爲八陣不本握奇古文而別爲之圖亦相襲混雜之誤也然古人制陣之要所貴有奇正有分合利於相救便於攻守紛紜而不亂如此而已獨孤及記陣名𨿽不合於經而定位備物致用之者疑兵遊兵二廣四奇之稱奇正分合可以意防心韜鈐之圖規模形勢曲盡其妙而及之文足以發之也總要所繪圖其陣名布置實按獨孤及之記之文其形勢方不成八圓不成六奇正分合一無可觀何哉蓋握奇經文蘊奧難曉韜鈐風後握奇八陣又湮沒無考朝之文士姑以獨孤及之記爲據妄自揣度而爲之耳殊不知陣無多寡不越六十四陣然後七軍九軍之法其焉豈有三十九陣而可以爲陣哉徒知握奇之名而失握奇之義於制陣烏乎可獨孤及風後八陣圖記物不終靜必受之以動當純坤用事陰凝於陽則飛龍戰大朴已散聖盜並起故戎馬生乃有力吞八荒爭截九有大者天柱折地維絕小者作慝廬山負阻中冀上帝慿怒下民是卹乃眷武徳黃帝受之始順殺气以作兵法文昌以命將於是乎徵不服討不庭其誰佐命曰元老風後蓋旌諸圖側以爲三皇之故事六藝之餘伎云

師律提綱用陣法邇來諸將皆謂可戰則戰奚以陣爲殊不知用陣以束部伍用眾如用一人使其勇者不得獨進怯者不得獨退以求萬全之義也昔諸葛亮推演八陣以巴蜀弱卒數萬屯渭水伐魏司馬懿以十萬之眾不敢與戰馬隆步卒三千按八陣圖破樹機能數萬以復涼州今爲將者統兵數萬果可不用陣乎如無陣法則眾爲一簇左右不能相應首尾不得相援豈得不敗故廢陣形而用兵者敗將也執陣形而求勝者愚將也其用之法如敵攻吾右以天衡八隊敵之次出天前後衝八隊張兩翼而攻之是爲鳥翔陣如勝未決再出西南西北二隅風雲八隊夾擊之是爲虎翼陣勝負未決以東南東北二隅風雲八隊邀其後或圍繞之是爲蛇蟠陣如兩陣相當而敵未動者或先出西南西北二隅兵往來敵傍撓之伺敵空虛之處而奮衝之是爲風陣大將列中軍以待敵或伏兵四隅候敵來戰起而聚擊是爲云垂陣又有遊兵二十四隊或遮敵援兵或夾擊左右或擊其背或絕敵糧道或邀敵歸路而取勝也故陣有八向舉此一向以例其餘八陣之位初無定位皆臨時制宜隨地而設故地有廣狹尖斜之形陣有方圓曲直之勢錯綜八卦實河圖十五之圖井字開方之義大將居中諸部連繞四頭八尾觸處爲首敵衝其中兩頭皆救如兩手之捍頭目也

諸葛亮瞿塘方陣辯

通鑑夔州瞿塘永安宮南一里魚腹灘中孔明壘石六十四魁各髙五丈布爲方陣卽其圖也後之演者不同正義【俗呼握奇經】以前後外十六魁爲天衡陣左右外八魁爲地衡陣通鑑王氏以前後外八魁爲天衡陣左右外十六魁爲地衡陣太乙統宗寶鑑以前後外四魁鉤連內二魁爲地衡陣左右外八魁爲天衡陣天衡地軸各易位而居內風雲十六陣同居四隅其說不一何辯之夫黃帝握奇陣圓也圓者分表裏孔明八陣方也方者定八向圓陣以裏爲正表爲奇故名內陣曰地曰軸曰衡取靜之義也名外陣曰天曰衝曰風雲取動之義也方陣以四隅爲正四方爲奇名四正爲天地風雲者乾坤防艮之位也名四奇爲龍虎鳥蛇者震兌離坎之位也是則孔明之天地風雲非軒轅之天地風雲軒轅之衡軸衝非孔明之龍虎鳥蛇亦猶伏羲文王之易先天後天各隨所取爾欲論握奇只求其法於內外勿雜以龍虎鳥蛇之稱欲論八陣只求其法於八向勿混以衡軸衝之號斯兩得之按此三家之說其於制陣內外相包之理奇正分布之要無一知之徒各以己意牽合握奇經又彊比而同其謬甚矣吁孔明八陣之義唐太宗以問於李靖則太宗未之了了可知李靖以旛名隊號爲答則李靖之粗略可見況乎方士俗儒而可怪之耶

諸葛亮八陣八形辯

太白陰經諸葛亮八陣圖八首唐李筌之所演也以六十四陣內外前後左右四隅分柝而爲陣天覆地載內外之第一變風云垂前後之第二變龍飛虎翼左右之第三變鳥翔蛇蟠四隅之第四變毎三十二陣爲一陣陣各以其名而爲形何辯之蓋自古先王制陣惟有法度與步數而已至孫子始以虛實論形以險短論勢二篇之外別無餘法後世權詐之士內循先王之法度外假形勢以變人之耳目𨿽有鵞陣鸛陣魚麗車箱偃月等陣之名而形勢實在法度之內焉孔明八陣所向八方乾坤防艮之位而名爲天地風雲子午卯酉之位而名爲龍虎鳥蛇四正自四隅而立四奇自四方而出合乎先王制陣之法度也區區形勢肖像之說何與之有李筌之圖求形勢於法度之外其誣武侯多矣宋神宗曰今之論兵者皆以李筌陰經陣圖爲法妄相惑無一可取如其說須兩敵相遇遣使預約戰日得一寛平之野夷阜塞壑伐艸誅茆如射圃教場方可盡其言耳神宗之論兵舉朝之士未有能過者也惜所未聞者先王制節之法也

諸葛亮八陣八形新變辯

太乙統宗寶鑑孔明八陣新變圖八首張煜之所演也以陣內外前後左右四隅八變而成天覆地載第一變與李筌同其餘六陣形其巧過之何辯之蓋李筌好奇造僞宋神宗皇帝斥之其說不行矣世猶存者一則教場操練虛習分合之容無叛軍難制之患二則艸莽之中姦妖倡亂用此塗塞耳目自娯其計李靖曰存之所以廢之是也張煜怪誕之士屢變屢下求巧反拙神宗明論漠然而未之聞惑歟誤哉𨿽然太宗問李靖曰孔明斯八陣何義也靖對曰天地者本乎旗號風雲者本乎旛名龍虎鳥蛇本乎隊伍之別李靖名將尙失其防況何議於煜耶夫必知天地風雲衝軸衡之名之義然後可與論風後之握奇必知天地風雲龍虎鳥蛇之名之義然後可與論孔明之八陣不知其義而求其法也難矣

諸葛亮六陣辯

太乙統宗寶鑑諸葛亮六陣圖一首六變六形陣圖六首皆張煜之所演也六陣圖其隊三十六奇正各三有天地風雲前後衝而無天衡地軸六形陣圖有風云垂龍飛虎翼鳥翔蛇蟠而無天覆地載裁八爲六本李靖問答六形襲李筌陰經何辯之蓋孔明八陣之制內外四層四陣爲握奇十二陣爲中軍四十八陣鉤連六隊相從以爲四奇四正李以方陣變爲六花則握奇中軍不動惟以外營四十八隊鉤連八隊相從爲六廂故李靖曰八陣爲六武侯之舊法也謂孔明斜谷路狹裁爲六陣者妄說也凡布陣狹隘之地及過險出隘自有約隊之法武侯伐魏八陣常用八萬人若裁爲六一陣反有一萬三千人矣安謂約隊故不足信李筌八陣之形旣誤而張煜蹈襲更爲六陣之形則誤而又誤者也不待重爲之贅

諸葛亮五行陣辯

太乙統宗諸葛五行陣圖五首張煜之所演也或云雜兵書有之以天地風雲龍虎鳥蛇各自爲一陣更疊變化陣隊多寡不同何辯之蓋先王之兵四時有教不過乎列行陣以教聲容與號令而已不教民以分合變化之節也其防防杜漸如此李唐之初畨漢雜處塞內李靖兼領其將卒不得不教姑設爲詭道以愚其耳目分六花陣爲六陣以一爲營以五爲方圓曲直鋭之形每教閱一陣各五變凡二十五變而止𨿽知分合變化之節特爲花步耳於臨敵無所用之臨敵之時相視地形或丘阜林壑平陸斥澤之用不同或髙下險易廣狹死生支掛之不一而因以制夫步騎多寡疏密輕重分合奇正之所宜而已非眞有方圓曲直鋭之地形眞有方圓曲直鋭之陣勢也黃帝之陣前後左右中五軍分五方而布之號爲五行者乃俗人不知其理而加之名耳黃帝未嘗有形也張煜之爲此陣蓋本於此其失不待言矣

諸葛亮八陣六陣鉤連蟠曲辯

太乙統宗寶鑑諸葛亮八陣鉤連蟠曲圖一首六陣鉤連蟠曲圖一首張煜之所演也唐太宗問李靖曰卿六花陣法出何術乎李靖曰臣所本諸葛亮八陣法也大陣包小陣大營包小營隅落鉤連曲直相對古制如此臣爲圖因之故外畫之方內環之圓是成六花張煜誤以八陣六陣皆孔明舊法而各編四奇四正三奇三正之圖矣猶以爲未及鉤連蟠曲之勢故復爲圖配以成周丘乘之數自云防古法而行己意也何辯之蓋周制車一乘用卒百人三人爲甲士在車上余分爲四隊隊各二十四人分布車下前後左右挾轅以爲戰此一乘法也五車爲隊二十五乘爲偏五偏車一百二十五乘卒一萬二千五百人前後左右中布而爲軍此一軍法也大國三軍上軍下軍大夫將之中軍諸侯將之鼎足而立其陣方其勢簡易一鼔一麾而列成再鼓再麾而出戰呼吸之間開闔變化如臂使指若驅車策馬以爲蟠曲之勢則不勝其煩且亂矣其畫爲鉤連者圖也孔明陣圖八八相乘混然無別觀者以筆鉤而連之以定九軍之所中心四隊相連爲握奇十二隊相連爲中軍四隅四方各以六隊相連而爲奇正八陣故隅落有曲折相對之勢使觀者而知陣隊之別而已臨敵交戰則以神速爲貴何取於蟠曲之巧耶李筌張煜漫不知兵徒泥合古文私意杜撰其實難哉

諸葛亮十二將兵陣辯

太乙統宗寶鑑諸葛亮十二將兵陣圖一首張煜之所演也李靖脫變八陣爲七軍名之六花陣再變八陣爲十三軍名之十二將兵陣唐司空杜佑推演布列之法初鼓而陣再鼓而布旗三鼓而就列張煜依杜佑布列奇正之法配以周井田丘乘之制以施於孔明之八陣外營八陣陣八隊隊一百二十五人兵一萬二千五百人用車一百二十五乘戰馬三百七十五騎以當甲士三人之數謂孔明之舊法然也何辯之蓋李靖十三軍者中軍一陣十六隊外營四十八隊各以四鉤連而爲十二陣四爲奇八爲正奇用騎正用步奇居四隅正居四方四奇者前奇後奇左奇右奇也八正者左角右角左爪右爪左牙右牙先鋒後軍也四奇取稟於大將八正取稟於四奇此李靖法也張煜之圖有十二將之名無四奇之陣失其制矣孔明八陣中軍自在其中張煜凡演八陣之外別有八陣以爲中軍此又煩矣古人所謂三軍謂上中下三陣也晉之三軍恆用十餘萬人齊之三軍別有先驅申驅啟胠遊闕等陣之號何嘗拘以井田丘乘之制故凡論節制而以田賦爲據者皆惑也風後之握奇孔明之八陣周制之農兵各自爲法張煜定以風後天地風雲衡軸之陣名配以萬二千五百之車徒欲彊而合之其可得乎

諸葛亮當頭陣辯

太乙統宗寶鑑當頭陣圖一首張煜之所演也孔明壘石爲陣凡三處一在瞿塘魚腹江者至今猶存一在成都府新都縣之彌牟鎭一在漢中府沔縣之定軍山其迹皆已泯滅無傳張煜用其己意以六十四陣兩而倍之爲一百二十八陣以步兵三十二小陣分爲四坤四防八天衝十六天衡於前三十二小陣布爲四乾四艮十二地衝十二地軸於後三十二小陣布爲握奇於中以騎兵三十二小陣布爲四先鋒七斗樞八翼十二遊兵於前後左右之間謂孔明彌牟鎭當頭陣如此也何辯之蓋古人制兵置左右二陣謂之二拒其用如左右手其勢不得不重四奇疊用乍進乍退其勢不得不輕以四坤四防爲二拒而先鋒斗樞翼反倍之非奇正之制矣至於天衡地軸各以重兵居內將安用之此尢爲奇巧煩碎之甚者也不假辯以發之將何以爲戡亂之法耶

諸葛亮滿天星陣辯

太乙統宗寶鑑諸葛亮滿天星陣圖一首張煜之所演也以六十四陣四而倍之而爲二百五十六隊以六十四小陣爲中軍以七十二小陣包中軍爲內營以六十四小陣重包之爲外營以十二騎陣防四角爲拓隊以四大隊重防拓隊爲鋪爲樓謂孔明定軍山滿天星下營法如此也何辯之蓋通書所載九宮體用天地盤數九宮居中八卦五星居外力士蠶室奏書博士居四隅張煜好神其法蓋布爲滿天星陣實凖天地盤數之格也殊不知古人陣營本同一法下營尢以簡便爲貴善用兵者陣一止卽爲營營一分卽爲陣當就腳下可以立成豈有更分二百五十六陣之理卽多分多合愈煩愈亂節制之道決不爲如此也

諸葛亮八翼陣辯

太乙統宗寶鑑八翼陣圖一首張煜之所演也孔明陣無有八翼之名者煜以步卒一十六陣爲前後二廂以騎兵三十二陣爲左右翼正兵之後無奇奇兵之後無正何辯之蓋孔明六十四陣皆古之車制無非正兵別以二十四陣爲遊兵則孔明防用騎兵之法也瞿塘石陣八八成列騎兵環繞於後非特爲殿後耳接戰之時或居先或居左右爲翼爲爲衝爲突爲爲伏無定名也張煜推演陣圖動以六十四陣居外實不知孔明遊兵之用也大率制兵當知伍法中軍如身前軍右軍如兩手左軍後軍如兩足皆爲正兵四奇疊出於前後左右之間者則如爪如牙如嘴如角如羽如翼無正形無定位以此而識輕重之權以此而求動靜之理然後可以與追議孔明之兵法

李靖六花陣記

六花之陣唐衛公李靖開國之所作也本孔明八陣圖而變之其中心一二層有十六防爲中軍此不易者惟以外三四層四十八防鉤連而有六陣左右總管各二陣左右虞侯各一陣各皆八防以相從所謂八陣爲六孔明之舊法卽此圖也李靖因之內方環之爲圓外直畫之爲方疏而開之其形六岀故號爲六花中一如花心外六爲花瓣去其隊數參用古法步騎與車三者相兼而間立步隊百人爲率騎隊二十五人爲率車隊七十五人爲率車曰駐隊步曰戰鋒隊爲正居前騎曰戰隊曰跳蕩隊爲奇居後中外凡七軍杜佑通典因述爲七軍陣正六花之別名也其教閱恆用三萬人分左右六廂一廂爲營法五廂爲方圓曲直鋭之形安營布陣以六花爲正中軍爲奇斯陣也以開唐家之運制服夷狄其功偉矣若以爲盡孔明之閫奧則猶有間也

四門斗底陣記

四門斗底之陣唐衛公李靖開國之所作也隋大業中徵遼東制每軍一萬二千人百人爲隊騎兵四十隊步兵八十隊各分爲四團將發步兵第一團出營東門東向陣第二團出營南門南向陣第三團出營西門西向陣第四團出營北門北向陣輜重乃出第一輜重出收東面陣分爲兩道夾以行第二團輜重出收南面陣夾以行第三團輜重出收西面陣夾以行第四團輜重岀收北面陣夾以行至營第一團騎兵陣於東第二團騎兵陣於南第三團騎兵陣於西第四團騎兵陣於北合爲方陣四面外向防以車乘亦如之步兵各以其輜重入於陣內以次安營此蓋隋髙祖楊堅之成法也李靖六花七軍之陣消息其法一軍三萬人五十人爲隊騎兵八十隊步兵四十隊輜重兵一百二十隊亦各分爲四分引行止捨一以爲則焉斯陣也取其簡便易成變化不滯而已李靖六花用之善矣茍制陣無奇正分合之勢徒方陣以當敵則騎兵見蹙於前者有妨於退步兵欲救於後者不便於進出入相蹂行列難行𨿽將如劉錡尙無壘陣之善防況其他乎

十二將兵陣記

十二將兵之陣唐衛公李靖定邊之所作也以乘之陣外兩層四十八陣各四分之爲十二小陣四隅四陣爲奇四方八陣爲正奇兵用騎正兵用步兵一將各一人中騎兵十有六陣爲中軍大將主之大將統乎四奇之將四奇統乎八正之員首尾有相因之勢行止有相隨之分奇正有同力之義故名爲十二將兵之陣是時突厥寇掠敵騎奔衝復變六花而爲此也唐太宗蓋用其法太宗爲秦王破劉武周軍中作破陣樂武舞前出四表者非象四奇乎後綴八旛者非象八正乎用一百二十八人者以六十四陣爲總陣八正之員各領八陣別有六十四小陣以爲中軍一人所以象一陣也其原同出於武侯而各隨所變杜佑推演孔明布列之序直以太宗李靖之法以爲之法夫豈無所本哉

十二辰陣記

十二辰之陣亦唐衛公李靖定邊之所作也唐太宗初四夷內附畨漢之兵雜處而並用之畨長於騎漢長於步靖因其勢一變八陣而爲六花凡外營六軍各車步當前騎兵當後車步爲拒騎兵從背出此一法也再變六花爲十二將兵凡騎分爲四步分爲八騎居四維爲奇爲首步居四方爲正爲尾一奇各當二正二正各向一奇一面受敵首尾相應又一法也三變十二將兵爲十二辰混步騎而爲一凡外營周圍十二陣皆步而騎各包步之中一奇各當一正一正不離一奇一陣受敵各自爲戰奇正相混無不是正無不是奇敵意其正則步開騎出而擊之以奇敵意其奇則騎入步合而擊之以正敵不知吾正之所在不測吾奇之所出經所謂奇正之變而循環之無端至此而後見矣是再又一法也夫是時用兵旣久畨將薛萬徹阿史那執失思力之徒皆黠桀之資茍騎兵別聚爲一陣敎之知奇正之方則誰可得而制者靖以步而參之騎以騎而之步或分之使居四隅或折之使隨各陣屢變其名換其勢何莫而非顚倒駕馭之微權也哉他日侯君集謂太宗曰陛下使李靖敎臣兵法靖匿其精者是李靖欲反也靖曰得臣之粗者足以服四夷更欲得臣之精是君集欲反也後君集果以逆誅靖之逺慮蓋如此

李靖六花陣辯

太乙統宗寶鑑李靖六花陣圖一首張煜之所演也李靖因八陣爲六花者以中軍變方而爲圓以外營變直而爲方中軍如花心外六陣如花瓣張煜之圖八陣具在但以地軸地衝轉居於外以天衝天衡轉居於內謂之六花何辯之蓋兵之有陣猶碁之有畫路也陣之有方圓所以記度量多寡之數定逺近之限制險短之節也方計其步圓計其奇奇者徑一圍三之謂也六花中一廂前二廂後二廂左右一廂每一廂步騎相間而立成相去十步或三十步或五十步前奇後正觀敵何如再鼓之前正後奇其出以五十步爲節離而不絕卻而不散皆由方圓度量而起數是則外畫之方內環之圓者節制之所在非如裴緒李筌五行生尅之說矣大抵李靖六花之制步兵在前馬軍在諸陣之後得之於左車戰之法先偏後伍是也其變化出入不與孔明同所謂天地軸風雲龍虎鳥蛇之義不惟無其陣而且異其法張煜拘以地軸天衡內外轉移之末而求六花之理不亦迷且惑哉

李靖五花陣變爲六花陣辯

雜兵書李靖六花陣圖一首作無名氏以前後左右中五陣號爲仁義禮智信謂之曰五花以一十七陣交五爲六陣謂之曰六花何辯之蓋制軍以伍法爲要列之五人爲伍自一乘言之甲士居中步卒分爲四隊居前後左右自一偏言之二十五車也大而列之五偏爲一陣也然數起於五而終於八然後奇正備焉李靖六花陣自孔明八陣而變孔明九軍中軍十六陣外營八軍每軍六陣李靖七軍中軍一十六陣外營六軍每軍八陣六陣居外如六出之花故以爲名李靖兵書未有五花之陣之說也學兵不讀左傳不攷衛公問答譬如棋無畫路而一步不可行也爲此圖者妄指爲六花陣蓋於左傳及問答平生未嘗觀也行之於世誤殺將不爲毒且烈哉

平戎萬全陣記

平戎萬全之陣宋太宗皇帝備遼之所作也車四千三百二十乘騎三萬六百匹兵士一十四萬九百三十人布爲前後左右中五軍之大陣前後左右各以二行相從爲表裏中以三陣相從爲輔弼故五軍而有七陣也中陣以車一千四百四十乘方布如城郭每乘卒二十二人爲戰備陣中置拒馬五千具別用戎行之不修則師律用爽陰謀之不作則凶器何恃故天命聖者以廣戰術俾懸衡於未然察變於倚數握機制勝作爲陣圖夫八宮之位正則數不神不忒故八其陣所以定其位也衡抗於外軸布於內風雲附其四維所以備物也虎張翼以進蛇向敵而蟠飛龍翔鳥上下其勢而致用也至若疑兵以固其餘地遊兵以按其後列門具將發然後合戰弛張則二廣疊舉掎角則四奇皆出必使陷堅陣拔深壘若星馳天旋雷動山破魏之觀列鄭之魚麗成周之熊羆昆陽之虎豹出匪以律我異於是旣而圖成俎豆帝用經略北逐獯鬻平蚩尢戡黎於阪泉省方於崆峒底定萬國旁羅七曜鼎成龍至去而上遷於是遺風冥冥時亡而圖存焉於戲聖迹長往神機未昧酌其流者猶足以決勝三軍禦侮萬里故項籍得之以霸西楚黥布得之以奄有九江漢孝武得之攘匈奴服甌越東收濊貊西拓大夏然則聖圖幽贊未始有涯天寶中客爲韜鈐者得其遺制於黃帝書之外篇裝素而圖之勝敗之朕在我股掌天地之心見於毫末議欲獻諸防府廣武事防天子以不戰爲師無爲爲寶則是圖也興於多難廢於升平湮淪不書盛徳其沒乃五千人守之四角置望樓八座別用八千人守之凡中三陣計用步兵一十一萬二百八十人也前爲正前陣後陣之前行各三千一百騎隊五十人前陣後陣之後行各一千九百騎隊三十人東稍西稍之前行各二千六百五十騎隊五十人東稍西稍之後行各三千七百五十騎隊三十人餘六百五十騎隊三十人分爲各隊探報之卒凡前後左右等陣計用騎兵三萬五千人也皆爲奇蓋雍熈之時契丹內侵太宗制此陣以禦敵騎奔突故曰平戎萬全之陣夫宋不自徵伐有天下莫知古人制陣之法務以輕鋭爲戒持重爲主如此則其勢之弱實由玆而起矣

宋神宗皇帝九軍新陣辯

武經總要九軍新陣圖七首宋神宗皇帝之所演也宋有契丹西夏之禍太宗制平戎萬全陣眞宗制常陣皆不勝元丰五年神宗更大稽古制別爲九軍陣用李靖陣爲七將用裴緒新令爲牝牡衝方罘罝車輪雁行之形牝取其廣牡取其鋭車輪取其圓罘罝取其包絡雁翼取其張舒以形相制治而爲法出於神宗之宸防者何辯之蓋黃帝孔明之陣四奇四正並中軍而爲九大將之將得四之一八陣之眾得四之三謂之握奇開闔出入千變萬化其道無窮何形勢之有神宗爲九軍似矣惜乎中外無等奇正不分泥於形勢知爲九軍而不知所以用之況李靖六花陣軍七故將亦七九軍置四將可知操縱開闔進退出入決善政也積弱累敗至於防亡宜哉或曰孰與平戎常陣爲優劣耶曰陣起於五而終於八起於五者前後左右中五正也不及四奇終於八者四奇四正也而不及中此萬世不易之法平戎常陣𨿽知五軍而布其所失過於固守怯於進取均爲敗陣惟不泥於形勢庶幾不類於兒戲耳

元四陣圖辯

虎鈐經陣圖四首元許洞之所演也例十萬卒以七爲步爲正三爲騎爲奇曰飛鶚者摶擊勢重霞者氤氳勢長虹者彎抱勢八卦者四應勢逓相變化以爲法何辯之蓋握奇伍法二者制陣之大要握奇所以立陣之體也體立則四支爲之用而守固伍法所以定布置之所也布置有方則進退出入開闔奇立整而不亂寡可以爲眾弱可以爲彊玆洞四陣皆以一面爲勢中校平列一字爲中軍是無握奇矣四隅無兵以首項身尾爲次序是無伍法矣茍處軍平曠之地敵出以奇驚其左右則中軍自擾前後不相救夾而攻之則防而爲二爲三聚攻其一處其背可透小挫兵遂大亂其患殆非止一端也烏得爲節制之理哉𨿽著論紛然要人必信稍識虛實者皆笑其爲謬戾夫厭李筌形勢之偏卒不能自旣於形勢之累一獘流源千萬載而不悟至於如此也耶

第一分陣隊者衝兵未布於陣中無事於衝突故以奇哨相錯綜而蔽防中軍此屯營時也卽八陣遊兵置後圖之意

第二陣分將校以統之

第三發行則以次而不亂結陣卽擡營之意行時亦成營陣敵伏兵不得衝之所以衝盡在四面也

第四營柵

第五初布陣始以衝兵分屬於各隊此則列於陣外矣蓋每一隊奇哨該有一隊衝兵奇哨各爲方陣而不爲前之錯綜者正以利於衝兵之出入也

第六斂衝待敵不駐衝於各隊之外者示之弱也而駐衝切近於各隊之內者暗防敵之衝也此所【闕】不爲第十六陣之藏於奇哨隊中也是時尙未定賊之來路也

第七嚴陣挑戰蓋因示之以弱而敵不至則必出以挑之是時賊在前故於四奇之中各撤一隊以歸之前右哨止畱一隊衝兵以防後前右二哨旣借四奇而又各駐衝兵一隊於旁以自固者正所謂嚴陣也使賊見二哨兵之多必由挑戰之處而來若賊來又不以衝兵與戰而以前奇與戰衝兵似宜閃開兩邊將以前奇誘之使入則伏兵起而攻其左右前校與所駐中軍衝兵當其前挑戰之兵要其後然前後皆有重兵恐兩旁之一隊衝兵不足以當之故以左右奇聽招將視其勢之彊弱以進止也

第八先鋒應敵則全軍皆動獨左後二哨不動前右二哨自固如前然前以衝兵駐於二哨之傍今以之駐於二哨之前者蓋以初有三隊衝兵在前挑戰與兵今止一隊故也以當先一隊與之戰而以兩隊衝兵藏於傍以爲兩翼伏二隊於後蓋敵至則如前之夾攻不則亦可以隨衝而出也初以左右奇聽招今卽以之備伏故以後奇聽招而向前後奇旣向前則疑於後之疎也故以衝兵一隊分駐之於後蓋此進兵時也故兩腋亦須防賊之伏兵是以不以兩奇之兵聽招而以之備伏又駐衝兵二隊以爲備蓋左右有急則應左右前有急則應前此其駐衝兵之妙也

第九前哨受敵則右哨之自固如前而前奇駐以衝兵二隊以其近於賊之來處亦當自固也然左奇有三旗兩衝處置與三面不同正以待戰也前奇自固衝在後左哨自固衝在傍在後二哨則衝亦無之皆與左奇制陣不同此待戰與自守之別也然後右亦未嘗不分衝兵以駐之又移中軍以向前哨他陣前奇交戰則有衝兵在前而此無之者以前奇止是五隊前哨是八隊故卽以本隊兵與之戰也八隊內原借前奇一隊在內今還之而又借右奇一隊補之蓋以右遠而前近也右哨受敵可知矣

第十前右二哨俱受敵則前奇左奇右奇俱逼近賊矣故本奇自有五隊而又各駐以衝兵因兩處受敵而衝兵不足故不得已撤中軍左右校以備之中軍左右校旣撤仍懼左右腋之勢孤故衝兵於外以張其勢前奇駐以衝兵兩隊而左右只是一隊者以前奇夾在二哨中則兩面須備敵而左右奇只是一面也

第十一疊右奇者以前奇戰乏故以右奇疊之又以左奇聽招以待右奇之乏然兩腋疑於疎矣故以衝兵一隊待之復移前右二哨之衝兵於兩旁者正以近左右二腋而便於防應也

第十二疊左奇意亦如前然以右奇整於前而以前奇列於右者以其從後而退便抽換也

第十三疊前校意亦如前然不用後奇而用前校者蓋以漸次向前便於進也他陣以一隊衝兵助奇兵戰而此以兩隊助之者以各奇有五隊而前校止是四隊也分左奇於兩腋者以當前隊出敵之時則左奇從中分自兩旁而退且欲收前右二奇於中也所以收前右二奇於中者以他陣俱有衝兵在內今衝兵向外故以奇代之又二奇休息已久將可再出衝兵交戰已久將欲收入故列於此待衝入而直出也藏二衝兵於二哨之中者欲示之弱以分其勢使不專於前也

第十四三軍大戰以他陣奇校相更而衝兵則未嘗更至此則衝兵亦欲更矣故收衝兵以待逐敵之用旣無衝兵於外則不得不合三奇之兵以對敵左右奇旣出而兵又乏故暫移左後二哨以爲腋以前陣在腋之衝兵補其空

第十五戰勝追逐則奇校俱入陣而以輕兵追賊一得以更疊休息一則按其行伍勝而不至於亂

第十六收陣整兵故分布衝兵於各隊常以衝兵防奇哨此以奇哨防衝兵人馬解鞍卸甲俱在營中矣追逐歸後疲倦之餘【闕】

第十七據險阻敵他處皆十二隊衝兵而此獨倍之者蓋於險處則設疑兵之似衝兵者以懼敵也

第十八回

軍轉戰則敵在我後故衝兵皆駐於後蓋衝兵原以隨處禦敵也

此陣於受敵處固駐以重兵而子細防之而不受敵處亦未嘗疎則敵之聲東擊西者無患矣四面固有衝兵來往以防守而中軍亦未嘗無衝兵一則以固本根一則以隨時應用屯營則奇哨在外行營則衝兵在外或虛而張其威則衝兵在外或實而示之弱則衝兵居中細觀其作用衝兵最勁奇校兵次之哨兵又次之其陣常定而隨敵可以應之以駐衝兵之得宜也不言三疊陣而疊陣在其中矣合來則十八陣總是一陣分之則變化無窮此其所以爲妙也

祕戰第七

一祕戰者卽新名鴛鴦陣之謂也每衝鋒五人爲伍用長挨牌一面伍長選身長力大者一名在前執牌面左止許顧左不許顧右後身第二名執狼筅面右以筅出牌右五尺靠牌其鎗手在筅之後三步平執鎗伍長執牌徑進餘各依法隨行敵決不敢以鎗戳牌如將鎗由牌頂戳來伍長用牌一起卽將鎗髙閣急待收鎗我之鎗兵出而戳敵矣如左面戳來必欲中傷執狼筅兵之後脊鎗須由牌兵面前過三尺餘牌兵可以手握其鎗後之鎗手出矣如敵兵將鎗由右來欲傷牌兵之臀筅兵以用筅按其鎗鋒而後行鎗手又出矣如賊用鎗由牌下戳牌兵之足牌兵用牌一坐下壓其鎗而後之鎗手又出矣至於賊之短兵刀鉤等項必不能近惟牌兵專視一面而旣防筅兵之脊筅兵亦專一面而防牌兵之後鎗射銃手俱立牌後六七尺則正面矢石已不能及而復左右皆救矣再如賊眾道平我則通將牌齊列𨿽有萬賊進不能與我相交刃退後有所逼而不敢心生延望相持稍久而我之奇伏相機遣出又張聲勢兩翼漸逼賊必分兵四禦我則開牌縫而出甲士麾之賊計窮矣夫浙兵之不敢戰謂其以赤身生命抗死冦無自衛之防也鴛鴦陣之法最妙者取其敵之鋒刀不能及兵身庶兵之膽可恃以無恐而敢進且退則有蔽於後進則如載堵墻而前百戰不殆此也振勇破堅此也直搗巢險此也再如賊在山上有擂木滚石我欲山下仰攻而上賊將木石下拋則毎牌下止用三人執牌於前而上遇有木石下擲以目看正各兵伏身其下以此牌遮其身上牌下根附山髙土坡牌頭下垂則木石遇之而直行無礙順勢滚下我再舉牌復登破險上山尢要器也但牌身如用銃打透諸計皆防矣革銃新牌之功用何如哉

天陣或數十人或百人列爲前陣衝突官兵營壘地陣或數十人或百人列爲後衝專恃隠伏邀擊人陣居中或爲應兵或爲遊變或爲牙爪也天陣先出三人爲宗各相依背面外而立或隠伏艸莽或出沒空捨崖岸如鷹隼鳶鶻使官兵莫能測五人爲伍前二人後三人能使飛刀者直衝官兵之前能使鎗鐮次而進如官軍直衝羣擊而前我當分伏夾道無恙尾令士卒羣聚蹲踞咆哮而前各執短刀分兩翼橫跳而進則後陣自潰前中皆奪散矣可收兵歸營不可深追參彼兵臨我我兵執紙蓋而直衝其前彼若不解破法我用率然之勢首尾包絡彼兵卽敗箕令士卒羣蹲踞滚刀而前角我兵戴一角披髮而突入其陣彼不知破我兵可先斬其馬次及前衝則彼皆自潰矣斗令士卒分五陣四面而進亢彼兵臨我我用兩卒口銜刀手執白紙幡向兩路夾攻陣中彼不曉破我用羣刀手大噪而進彼兵盡爲我挫矣並所至處先令人放火使煙焰衝天然後埋伏艸野以次而進無不勝者翼彼兵臨我我兵頂一方板手執長蛇以進彼不知解我兵先橫跳而進之矣此謂之倒戈陣也奎令士卒伏地而來先截尾陣次及先鋒其勢如山畢彼兵臨我我兵口銜短刀兩手如翼向後後兵吶喊而進彼不知解我得大嬴此陣能潰圍觜先令人登髙樹屋望之次四野伏殺婁令軍二十人手足抵地作犬聲而進星令士卒跑跳哮叫而進一衝前陣其勢如劈竹栁先令士卒手執鋒刀三尖刀一跳十數步橫奔而來昴主將卽向前令兵兩手如飛鳥相似張翼前進各執大刀吶喊殺來張以頭觸物而進令士卒羣聚殺殺勇不可當虛天陣如飛鷹捉兔乃爲天鼠三軍大刀大斧飛奔前進地陣如穿山甲入山掃地而往各持短刀喊叫滚在地上向前名爲地鼠攛穴人陣如狼迷人飛槌拋打飛刀飛鎗齊進三陣一時同發名爲日鼠飛躍心令三軍喊呼向前各執長鎗三尖利刀牛令士卒各執大刀大斧口作牛聲而進鬼令士卒以頭向敵各執短刀短鎗如風齊進勢不可當室令士卒各執飛刀捲地而入壁令士卒各用三尖大刀月斧而進胃令士卒手執三尖刀三股義齊聲吶喊大叫殺入房令士卒喊呼殺殺手執大斧齊進危令士卒各執雙刀如鳥翅飛開殺聲不住一躍前進氐軫令士卒分兩邊各執短刀一路長鎗一路迅速齊到勢不可止殺人最快交鋒時角木蛟用扇拍拍所領軍五人爲伍前二人後三人彼此背後相靠見扇拍時一躍丈餘殺至彼營尙不知也少時中陣尾火虎埋伏在艸莽或山巖空谷之中見敵人迎來陡起來殺變爲虎陣乃人陣法也專恃隠伏邀擊一變爲女土蝠陣乃地陣法也或爲天陣遊奕或爲人陣牙兵不拘常也或挾飛刀向前鎗在後或飛鎗在前藥箭在後出沒隠伏交鋒迎敵更難測度此乃日日演習照二十八宿交戰法行之此法訓練百日務要熟閒然後用二十八人胸前懷之立制營壘用人操練仍照前法一一施行又練百日俟人成熟慣戰方取用之凡人操練亦用裝敵人對壘交鋒如是方得精也

演禽戰法【凡稱我者倭自謂也稱彼者謂官軍也以此推之章章自明矣】

此法自晉孫恩海上作亂樓船千艘賊兵萬數然出敵不過數十人屯聚不滿一二百而專恃此法人號長生自誇神算天厭其亂能破其術者有劉牢之也大戰海洋賊眾覆敗孫恩溺死盧循繼反劉牢之復破而滅之此法傳自榜葛剌彭亨倭奴諸島者至今兩廣猺獞苗寇皆效之也

此法不擇日不擇門不避孤虛惟用棗木刻二十八宿眞形行則佩之立營隨方供之

陣法分天地人陣天陣前衝【天陣或數十人或百人列爲前陣衝突官兵營壘地陣或數十人或百人爲後衝專恃隠伏邀擊人陣居中或爲應兵或分遊變或爲牙爪也】天陣先出三人爲宗各相背立隠伏出沒如隼如鶻【各相依背靣外而立或隠伏艸莽或出沒空捨崖岸如鷹隼鳶鶻使官兵莫能測也】五人爲伍前二後三飛刀直前鎗防次也【前二人後三人能使飛刀者直衝官兵之前能使鎗防者次而進】先出者潑扇鼔噪一進【先出者俯白扇向前對官兵而潑之眾皆鼓噪而進也】彼知破法亦潑扇而裂之踏足下令軍士用牯牛直衝羣擊而前【官兵能知破法亦用白扇破而裂之收踏足下令軍士用紅布纒頭左右各挿竹枝一根手執細梢竹一根向賊陣羣擊之賊人必敗矣蝠夜飛人常以細竹急速揺擊則蝠必自觸於竹而死官兵旣用牯牛破賊之法賊人受破難敵也】我當分伏夾道無恙不然彼有大斧長鎗執彩扇面前拍拍而來則我兵大危矣【賊被破必分夾道而伏以避之無害矣若官兵再有大斧長鎗執彩扇胸前拍拍而來賊兵大厄矣】此第一指法也名女土蝠

主將臨陣黙念唵吽吽咍咍咍叱叱叱一變爲尾火虎陣令士卒羣聚踞咆哮而前各執短刀主者裂白扇棄地或水中分兩翼橫跳而進則後陣自潰前中皆奔散矣可收兵歸營不可深追若彼知破令軍士羣棄艸鞋一隻投陣中鑼聲大震而進主將披髮直前眾兵自走矣【賊行蝠陣被破賊首念咒作髮必變尾火虎陣賊令卒屯聚咆哮以向官兵各執短刀賊首裂白扇棄地或水中分兩邊橫上官兵後陣必自潰前陣中陣皆奔散矣自收兵歸寨不敢深追若官兵知破令軍士脫所穿艸鞋一隻投賊陣中令各隊鑼聲不絕大將披髮直突賊陣之前賊兵自然迷惑束手就擒矣譬如虎行杖落必有虎長導引擒虎者必棄所穿艸鞋一隻於山麓倀得之必猶豫不進虎卽爲獵者所獲矣】彼兵臨我我兵執紙蓋而直衝其前彼若不解破法我用率然之勢首尾句招彼兵卽敗使彼用此我能破之人執白棒於前鎗斧居次先斬執蓋次斬先鋒令婦裸體用簸箕扇之然後旗指戈向則勢如壓卵矣【官兵出陣臨賊賊人執紙傘直突官兵前若官兵不知破法賊人用率然之勢率然者常山之蛇也擊首則尾應擊尾則首應擊中則首尾皆應而官兵必敗矣若官兵用前法臨陣賊令白棒向前鎗斧居次先斬執蓋次斬先鋒如不能斬執蓋先鋒賊必防斬就令婦人祼體用簸箕向官兵扇之而旗指各向之處勢如壓卵矣官兵彼時知破用箒颩溺灑之簸帚卽昏賊首可獲也】此第二折法也名參水猿

臨陣主將黙念唵咖囉唦九徧用劍橫畫地上直躍而前一變爲箕水豹陣令士卒羣蹲踞滚刀而前狎者用扇向前拍之彼不知解卽以扇向前招揺之口念唵吽吽嚙�九徧用劍直指須臾隠隠迷霧眾兵皆爲我傷矣彼知破法用疊陣破之槌斧長鎗居前中勁弩在後以次而進主將用扇橫分左右扇之收踏腳下𨿽勇猛亦爲所困也【賊行猿陣被破賊首念咒作法伏劍橫畫地上直躍官兵之前變爲箕水豹陣令賊眾蹲踞滚地使刀而前押陣者卽用扇向前招揺之口念咒作法用劍直向官兵前指之頃刻迷霧隠隠官兵受傷使官兵知破法用大斧長鎗彊弓勁弩挨陣而進大將用扇橫分左右扇之足下踏之𨿽有賁育在內亦爲所困矣】彼兵臨我我兵戴一角披髮而突入其陣彼不知破我兵可先斬其馬次及前衝則彼皆自潰矣使彼用此臨我兵夏月用斬蛇以投陣內冬月用艸編爲艸蛇以待之旣斬蛇投陣內然後兵再用笓籬蔽前勁弩後發兵士務去襦袴方勝【官兵臨賊陣賊兵戴一牛角披髮纒紅巾直突衝官兵之陣官兵不知破賊人必先斬官兵馬足次及前衝官兵必敗官兵知破夏月斬蛇投賊陣冬月編艸蛇以替之旣斷蛇投賊陣再用笓籬蔽前笓籬竹挨牌也勁弩隨後而發官兵居前陣者務去袴則大勝矣蓋蛟者乃蜃蛇所化斷蛇則蛟傷眞形也】此第三折法也名角木蛟主將臨陣黙念唵吽吽叱叱叱九徧一變爲鬥木獬令士卒分五陣四面而進主將用扇向前頭上之聲如招人狀其兵俱斂手受刃也使知解法用米撒陣內去下袴羣執重器火炮中半邀殺無不勝也【賊行蛟陣被破賊首念咒作法變爲斗木豸陣令士卒分五陣四面環繞而進賊首用扇向頭頂上口中作防防聲如招人狀官兵則束手無措官兵知破用白米亂撒賊陣中軍士去下袴羣執重器火炮或中渡或半道邀擊大取其勝也】彼兵臨我我用兩卒口銜刀手執白紙幡而夾攻陣中彼不曉破我用羣刀手大噪而進彼兵盡爲我挫矣使彼兵用此法加我得風則燒其幡無風用竹篠令軍士羣擊之幡斷陣破主將可擒【官兵臨賊賊人令兩卒口中銜刀手執白帋幡令賊眾兩路夾攻官兵不知破賊人用羣刀手齊鼓噪而進官兵受其挫矣假使官兵知破此法得上風則令軍士燒其幡無風用哨竹羣擊突陣內幡斷陣潰賊首就擒矣】此第四折法也名亢金龍

主將臨陣黙念唵嚙嚙嚙嚙囉唦攝九徧用劍指尖直揮而退一變爲井木犴此宿入山擒猛虎入海啖龍蛟所至處先令人放火使煙熖衝天然後埋防艸野以次而進無不勝者如彼知破令軍士各執五指而進如無用魚義亦好【賊行龍陣被破賊首念咒作法變爲井木犴陣遇官兵先令人放火使煙熖漫天然後分投各處三伏艸野挨次而進攻無有不勝者官兵知破令軍士執五指而進如無魚叉亦可犴獸性猛入山擒虎豹下水啖蛟龍原其眞形乃大魚所化五指獺之眞形也魚叉亦所畏之器也】彼兵臨我我兵頂一方板手執長蛇以進彼不知解我兵先橫跳而進之矣此謂之倒戈陣也彼使用此加我必先用大礟居前或鼓哨披髮斜行大斧直向先斬先鋒次擒上將也【官兵臨賊賊人頂方板一片手執長蛇以次而進攻官兵不能破之賊兵必令前陣橫跳而入官兵必輸官兵暁破先用發煩居前衝令頭目數十人鼔哨披髮斜行大斧直前向賊陣先鋒賊首必就擒矣蛇蟄防也發煩聲震其物斂藏】此第五折法也名翼火蛇主將臨敵黙念唵囉哪囉煞用劍虛刺而進一變爲奎木狼令士卒伏地而來先截尾陣次及先鋒其勢如山彼知解法惟以槌鞭斧簡羣向前而進攻之然後令士卒務以圓尖二陣行之無不破矣若視以防常必受其害【賊行蛇陣被破賊首念咒作法用劍望空虛刺而進變爲奎木狼陣令卒伏地而犯官兵先截尾陣次及先鋒其勢重如山官兵知破專用大槌大斧鐡鞭長簡羣聚而進攻務擺圓尖二陣賊人必敗矣若視以防常玩怠必受大害】彼兵臨我我兵口銜短刀兩手如翼向後後兵吶喊而進彼不知解我得大嬴此陣能潰圍如彼用此襲我兵先令執紙蓋而直衝之先斬後陣前中自散【官兵臨賊賊人令卒口銜短刀兩手如鳥張翼向後後眾賊齊吶喊而進攻官兵不知破法賊人大勝此陣能潰圍官兵知破令一卒執一紙傘而突入賊陣先斬後陣則前陣中陣自然離散官兵大獲全勝也】此第六折法也名畢月烏

主將臨陣黙念天轉地轉唦囉一變爲觜火猴先令人登髙樹屋望之次四野伏殺仍執紙蓋短幡直衝斬栁枝投陣內大勝彼知破法務以火鎗方勝【賊行烏陣被破賊首念咒作法變爲觜火猴陣先令人登髙樹或髙屋逺望次伏四野截殺仍執紙傘短幡直衝再斬栁枝投官兵陣內取勝官兵知破務用火龍鎗直倒賊陣賊兵大敗猴性輕佻惟火能制】賊見破了觜火猴陣主將用扇拍拍而來前念咒曰吒利利那囉囉一變而爲婁金狗令軍二十人手足地作犬聲而

進隨用大斧長鎗殺來我軍被殺不知破法大敗而歸官軍知是狗陣各軍頭紮虎頭形盔防作虎聲向前手執肉十數塊拋入彼陣鼓翼而進賊必大敗【賊若變爲婁金狗我這里知是狗陣卽用肉或牛羊骨頭上拋進以制之蓋狗性喜肉彼見之顧食不進入又見虎豹在前畏懼退縮也】此第七折陣法也名婁金狗

主將臨陣黙念咒曰變移移星神聽令可劍一指一變爲星日馬令士卒跑踘哮叫而進一衝前陣其勢如劈竹彼知破法各以鞭槌叉棍向前料豆亂撒地下賊兵返回自傷害矣【賊見破了狗陣主將念咒作法變爲星日馬咆哮衝來若不知破法官軍受傷矣馬性懼防喜料彼見鞭繩豆谷卽退陣矣】此第八折陣法也名栁土獐

主將見破遂執黒旗在手左旋不住黙念速速來摩囉摩囉卽變爲栁土獐陣先令士卒手執鋒刃三尖刀一跳十數步橫奔而來彼知破法各軍三股義藥弩箭向前口作大聲方勝【獐性跳躍怕大叉若不知破法官軍被其殘害獐見索大義自退縮矣】此第九折陣法也名昴日雞

主將卽向前令兵兩手如飛鳥粗似張翼前進各執大刀吶喊殺來官兵不知解法賊人大勝若知破法卽用米谷撒去手執竹棒打去飛槌殺入卽解主將見解卽變爲張月鹿陣以頭結物而進作法持咒手執黃旗旋轉黙念黃由由頭角崢嶸速速唵唵令士卒羣聚殺殺勇不可當官軍不知破法被賊衝擊受害奔走若知破法各兵口作犬聲以三股魚叉藥弩网索齊進賊反受害矣

主將見破卽念咒作法手握皂旗披髮口噴淨水按上中下口念咒云唵嚙呤呤鼠卽情一變爲虛日鼠陣此陣最惡天陣如飛鷹捉乃爲天鼠三軍大刀大斧飛奔前進地陣如川山甲入山掃地而往各持短刀喊叫滚在地上向前名爲地鼠攛穴人陣如狼迷人飛槌拋打飛刀飛鎗齊進三陣一時同發名爲日鼠飛躍主將先用軫扇拍拍不住諸軍見扇拍拍不住一當百官兵不知破法無一人得存盡被殺死若知破法令三軍手執竹葉長竹口作貓聲以破矢鼠手執團牌短刀齊隔飛槌飛刀飛鎗牌下短刀砍賊腳口亦作貓聲前進以破人地二陣無不勝也

主將見破卽令三軍喊呼向前各執長鎗三尖利刀作法黙念狐精救我三軍唵吒吒摩哩哩卽變爲心月狐陣殺入狐性喜變婦女怕网索貓犬官軍口作犬聲頭上畫婦人美色墨包賊陣噠哩哩殺殺卽變爲牛金牛令士卒各執大刀大斧口作牛聲而進不知破法受其害矣若知破法令三軍各執長鞭口中念啼【卽拂也】大喊齊進賊反受攻主將見破作法黙念魍魎魍魎助我眞常吒吒囉囉速速疾卽變爲鬼金羊令士卒以頭向敵各執短刀短鎗如風齊進勢不可當若知破法令軍頭頂虎頭狼面作虎聲喊大刀尖刀殺入而解賊見法破卽行作法黙念咒曰鐡腳田王速速當當飛飛卽變爲室火豬令士卒各執飛刀捲地而入若知破法卽令三軍拋糟入陣尖刀相迎手執長索鐐鉤齊抵相戰主將見破卽行作法黙念大悲龍神救我兵人速疾疾唵吽吽吒吒卽變爲璧水防陣令士卒各用三尖大刀大斧而進若知破法令軍口作犬聲手執三股魚叉迎敵賊見法破卽作法念咒云吒吒那那飛飛殺殺卽變爲胃土雉陣令士卒手執三尖刀三股叉齊聲吶喊大叫殺入官軍以网羅長繩大刀頭上挿茅艸栁枝敵住賊見法破卽又作法呼曰三陽三陽速來軍旁水防水防勿悞勿悞卽變爲房日此陣照耀四方爲三軍頭著令士卒呼喊殺殺手執大斧齊進官軍頭帶虎狼巾口作犬聲敵住賊見法破卽行作法將皂旗旋轉黙念悉怛怛社公公速至至卽變爲危月燕陣令士卒各執雙刀如鳥翅飛開殺聲不住一躍前進官兵不知破法被賊跳入殺傷若知破法令各軍手執竹桿望空不住打下長鎗隨後迎敵或黙火把燒去卽解賊兵返回盡被官軍殺害賊見法破又行作法用淨水三口噴去大聲喝云土神水神逺至逺至唵哩唵哩殺殺殺卽變爲氐土貉軫水蚓二陣令士卒分兩邊各執短刀一路長鎗一路迅速齊到勢不可止殺人最快敵不見軍官兵以鋤頭大刀破入鑼聲不絕口作貓犬聲齊進無不勝矣

凡遇作法必主將披髮執旗先念天轉地轉人轉天旋地旋人旋三徧喝聲疾疾此作法也

凡遇破陣法必行後處破陣中咒語作法依之行之無不破了敵人陣也

凡遇變陣卽行後面的藏身法每令各軍依藏身法遮隔前進賊兵飛躍至前官軍亦不見矣知賊變法預爲解釋方得解破如艸鞋艸蛇火把竹葉長竹簸箒米糠笓籬紙畫龍蛇虎豹美人一應破法無不備具方爲完足應敵無不取勝

凡交戰出徵領兵頭目手中花扇白扇紅扇各色扇各備十數把以備號令以破陣法中用以毀壊腳踏作法用之如白紙幡紅布巾細竹竹篠牛角俱預備三股魚叉箝鉤网索紙紋花茅艸紅艸蘆葉生鐡等件先要備用前此陣法𨿽列但二十八宿隨時列陣遇春決是蛟龍蛇蚓等得令先行此陣也餘仿此

凡二十八宿看何宿直日如角木蛟的日辰卽令各軍布角木蛟陣爲先後看日辰及來軍之勢利何如耳變化相刑相克禽陣也二十八宿依此爲例

又二十八宿主管統帥紫微天皇星貪巨祿文廉武破七星爲輔佐天罡爲先鋒木刻爲聖像或寫立牌位照後行禽操練之法

二十八宿操練之法

角木蛟蛇頭人身著五采袍手持三尖兩刃刀率領蛇廂等兵交鋒一變尾火虎或變室火豬各領部下兵交戰日在於卓上操演行法人口念咒烈熒子宛燒符三道

其法擇六甲日中遇角木蛟直日起手行法先於甲子庚申丙午癸亥四日用木九寸長刻二十八宿眞形照後搽漆顏色器械衣裝按四方日刻如甲子日屬木刻角木蛟四宿也其三方照此刻太陽太陰八日於朔日刻房日也朢日刻心月狐也裝防顏色亦依此行之不可違此恐有疎失不靈凡操練之時先立壇場祭告北斗天皇五星等神寫立牌位排設金水五星亦刻形像祭練之日五星率所屬聽令告畢第二日方行操練先立營星淨室中鋪席在地先是金星在前亢金龍四宿在後木星在前角木蛟四宿在後餘仿此操練三日後五星供養在上止用二十八宿操練先立天陣在前如角木蛟領兵先進一躍卽至敵所與敵交鋒先於二日紮艸人二三十人俱長七八寸俱用紙衣紙甲顏色籹成竹木雕造刀鎗器械聽用交戰畢俱行燒毀要行再做

交鋒時角木蛟用扇拍拍所領軍五人爲伍前二人後三人彼此背後相靠見扇拍時一跳丈餘殺至彼營尙不知也少時中陣尾火虎埋伏在艸莽或山巖空谷之中見敵人迎來起來殺變爲虎陣乃人陣法也專恃隠伏邀擊一變爲女土蝠陣乃地陣法也或爲天陣遊奕或爲人陣牙兵不拘常也或伏飛刀向前鎗在後或飛鎗在前藥弩在後出沒隠伏交鋒迎敵更難測度此乃日日演習照二十八宿交戰法行之此法訓練百日務要閒熟然後用二十八人前懷之立制營壘用人操練仍照前法一一施行又練百日俟人成熟慣戰方敢用之凡人操練亦用裝敵人對壘交鋒如是方得精也此三陣須習操練之法非人勿示愼之愼之

所用祭禮鹿脯【五盤】脯【五盤】獐肉【五塊】羊首【二枚】果品【五色】麵食【五樣】方酒【五盞】醴酒【五盞】明燈【五盞】

設八方位按乾坎艮震防離坤兌八卦排土座樣式五色彩帛掛五方燒帛五段所設劍鏡牌印金銀紙錠燭炬列五方紙旗令英勇五人執掌行法人被髮黙念請神咒乞降此壇聽令其行法時符咒俱用後面的每次燒符三道除後咒先念烈熒於宛燒符一道念本宿咒燒符一道又咒雲天神天神假汝之靈助我軍行除惡敵輔翼聖君急急如紫微天皇帝君律令勅燒符一道又云天罡星君貪巨祿文廉武破七位星君助吾行法遣將出軍聽吾法令不得畱停吾得成功奏請天庭吾奉

太上老君律令勅用令牌急打三下步九尾鳯罡左手持劍右手執水盞天門上噀水一口吸祖炁三口大喝一聲疾如此三次行法不可忽也若

天神下降露出眞形不可畏懼但言咒曰請神歸位土座受吾供養防慢神明聽吾法令輔國安民望

神哀憫宥罪安寜不勝欣慶祝畢淨手焚香再告心事祝文唱讀

煉飛刀法

其法取庚申日煉淨好瓜鐡十二斤三人打渾鋼如斬人刀樣者六口先於丙丁日砌罏朝西方打鐡人俱齋戒入淨室中起手打雌雄六把陽日打雄陰日打雌打畢供養在老君之位三七日日祭祀每日持咒牲血灑刀上祭雄刀咒曰莫耶莫耶老君煉成你爲天主三陽之精令你斬人不得畱停太上老君急急如律令勅祭雌刀咒曰幹將幹將老君持杖渾鐡打成三陰之象令你殺人如風掃蕩太上老君急急如律令

破飛刀法用重喪袋一條一拋而去口噙血水噴去喝一聲落咒曰飛刀飛刀返歸殺毛主人忮你殺主不饒殺殺殺殺

錬飛鎗法

其法打鎗亦同但放雄畱雌放雌畱雄取敵人首如探囊取物之易也行法人齋戒謹愼公心正直一有不戒不獨不靈反自傷身不可忽之至囑至囑

太陽所管房日虛日鼠昴日雞星日馬太陰所管心月狐危月燕畢月烏張月鹿金星所屬亢金龍牛金牛婁金狗鬼金羊木星所屬角木蛟鬥木獬奎木狼井木犴水星所屬箕水豹璧水防參水猿軫水蚓火星所屬尾火虎室火豬觜火猴翼火蛇土星所屬氐土貉女土蝠胃土雉栁土獐右凡交戰出軍金星執白旗向前四禽星火後止此五人出去交鋒一人當百人不敢當也其旗隨變色如大紅旗也

二十八宿形像

角木蛟蛟頭人身長一丈面色赤著紅錦袍緑弔惇嵌金靑頭巾系金帶烏油履跨長劍

亢金龍龍頭人身長一丈面色靑額上有雙角著靑袍烏弔惇系玉帶手執鐡棒

氐土貉貉頭人身長八尺面黃色著蒼色嵌黃戰袍腰跨寶雕弓手執箭一根

房日兔兔頭人身長六尺五寸面黃白淨色二目放光金色著大靑錦文戰袍黃金比甲烏油金綫戰靴手執三股叉

心月狐狐頭人身長六尺五寸麵粉紅色著花邊紅戰袍嵌金緑頭巾烏油靴跨紫金鞭

尾火虎虎頭人身長一丈面黃色雙目金灼著花錦戰袍嵌金紅頭巾手執大刀

箕水豹豹頭人身長一丈面紅黃色雙目光耀著金錢黃戰袍黃頭巾烏油履跨太桿刀

鬥木獬獬頭人身長一丈一尺面靑色兩目金色光耀著大紅袍烏油履手執三尖刀

牛金牛牛頭人身長一丈二尺面黃黒色額上生雙肉角著黒甲戰袍金頭巾上有黃字手執大刀

女土蝠蝠頭人身長五尺五寸面土黃色著黃邊綠戰袍戴赤巾手執金簡

虛日鼠鼠頭人身長四尺五寸面黑黧色著鐵靑袍黃包巾手執大刀

危月燕燕頭人身長一丈面花靑色著黃袍系金帶靑金比甲烏油靴跨長靑鋒劍

室火豬豬頭人身長六尺五寸面色著油黒戰袍綠弔惇紅包巾跨鐵簡

璧水防防頭人身長四尺五寸面黒色著土黃戰袍白布金嵌弔惇跨短刀

奎木狼狼頭人身長五尺面蒼黒色著皂絹袍金花黃布比甲烏油履手執兩刃刀

婁金狗狗頭人身長四尺五寸面黃黒色著靑戰袍金花布比甲黃皮靴跨弓一把箭一枝

胃土雉雉頭人身長四尺面紫棠色著金花黃布袍白金弔惇烏油履手執三尖刀

昴日雞雞頭人身長九尺面紫色著紅錦戰袍烏油比甲靑皮靴手執三股叉

畢月烏烏頭人身長八尺面黒色著皂戰袍嵌金黃比甲烏油靴跨靑鋒劍

觜火猴猴頭人身長四尺五寸面紅色著靑金戰袍黃嵌緑比甲白皮履跨劍一口

參水猿猿頭人身長五尺面蒼色著花紅布袍黃嵌金弔惇烏油履手執長鎗

井木犴犴頭人身長一丈面黒色雙目金灼如鬼形著大紅袍紫皮弔惇烏油靴手執靑鋒劍

鬼金羊羊頭人身長七尺面紅白色雙目金色光灼著皂戰袍烏油履跨長柄腰刀

栁土獐獐頭人身長六尺五寸面黃色著栁黃戰袍靑黒色弔惇執紅纓長鎗

星日馬馬頭人身長一丈面紫赤色著大紅袍金箱邊黃比甲烏油靴跨寶刀

張月鹿鹿頭人身長一丈面紅白色著花錦戰袍紅黃色弔惇執三尖刀

翼火蛇蛇頭人身長七尺面赤色著靑袍栁黃比甲白皮靴手執大桿刀

軫水蚓蚓頭人身長九尺面紫棠色著白袍靑比甲跨劍一口

二十八宿遁藏身法

角木蛟藏身用水一大盆行法人將水用竹一根攪水咒曰水流水流灑我軍頭敵人相遇一鼔而休俟水定用竹葉以水每軍浣面目手足畢持竹灑軍身上方出交鋒無不勝也

亢金龍藏身亦用水一盆以手之咒曰水神水神變化過靈與敵交鋒不見身形令各軍用水濕手作雷聲隨聲齊出應敵無人敢當

氐土貉藏身用靑竹葉包裹頭舉挿一枝在頂中咒曰竹葉挿頭殺人最毒百萬敵兵一陣而伏令各軍口呼殺殺大吉

房日兔藏身用茅艸挿頭上或用黃紙畫一五防圓月光安頭上咒曰月光月光玉兔深藏敵兵遇我一陣而亡令軍士奔走喊呼而出大利

心月狐藏身用茅艸札成三五把桐樹大葉裹身上手撚石塊子打出各軍齊喊打打打數聲不絕行法人念咒曰唵唵茅艸遮身木葉安敵兵見我舉足眠殺殺殺尾火虎藏身用大木葉挿頭上將花黃紙畫佛字王字紮額上行法人大呼咒曰佛王山王勇猛誰當千軍萬將一吼歸防卽令各軍口作勇烈聲向前敵人懼怕犇潰箕水豹藏身用蘆花竹葉木葉挿頭背後用黃布畫金錢一幅披身行法人咒曰羅命尾曲連念九徧令軍作虎聲前進

鬥木獬藏身用水一盆令各軍洗面目手足橫跳而去行法人持碗搯水潑咒曰水水神水到處無人敢當令軍士橫跳前進

牛金牛藏身用艸挿頭上頂角行出口作牛聲行法人咒曰唵先羅羅於呵呵打打令軍士齊奔

女土蝠藏身用瓦頂頭上手撚瓦一片行法人咒曰宛靈陀元爾聿殺殺令軍吶喊如風而進

虛日鼠藏身用土一包裹頭上手撚茅艸口中呷呷而出行法人咒曰天鼠鼠不怕泰山土垤一衝而透進進進危月燕藏身用茅艸一團紮頭上手撚土一窩口中支支而出行法人念咒唵唵支支摩阿阿殺殺

室火豬藏身用紙畫山若石洞安頭上手撚土一包撥土而進行法人口念吒吒殺殺呵呵

璧水防藏身用水一盆行法人持栁棒繳云寇師欝單七徧令軍洗面目手足挿艸頭上念前咒不絕

奎木狼藏身令軍各用木葉挿頭上口中吐气唾不絕行法人念咒雋去命元隠隠隠

婁金狗藏身令軍士頭裹亂艸手撚亂艸桿口作犬聲行法人念防盧旋云

胃土雉藏身令各軍士頭挿栁葉枝手撚茅艸出口中叱叱不絕行法念屍原巨光光

昴日雞藏身令軍士頭裹茅艸手撚茅艸出行法人念火羽亥四四殺殺

畢月烏藏身令軍士頭挿木葉手撚樹枝出行法人念法律勿靈啄啄

嘴火猴藏身令軍士頭裹艸手撚栁枝出行法念咒陵十巨炎炎

參水猿藏身同前

井木犴藏身用布畫五待安上寫云字令軍戴頭上頭內裹蘆荻葉而出行法人念震沱天子叱叱叱

鬼金羊藏身用竹葉爲防令軍戴頭上出行法人念演羅蔚聿進進

栁土獐藏身用木葉爲防戴頭上手撚石子一塊出行法人念气熅六四四摩呵呵呵

星日馬藏身用紙畫鞍令軍戴頭上口中作馬聲跑出行法人念勿它竜臺臺

張月鹿藏身用艸裹頭上口銜花枝木葉出行法人念宛黃由蛤蛤趕

翼火蛇藏身用紙畫龍爲防艸裹在頭上戴前防出行法人念毒龍聿起起呵呵

軫水蚓藏身茅艸爲巾令軍裹頭手撚土一塊出行法人念戌巳唵那那殺殺

二十八宿破陣法

角木蛟陣我軍一見知是此陣令各軍將生鐵一包或一片拋入彼陣內或犁頭鐵一騎馬奔入打去彼陣彼蛟見鐵卽懼而退與之交兵彼敗我勝矣行法人手執黑旗念咒唵唵吒吒割你頭角殺殺殺

亢金龍陣令各軍口念唵唵數聲不絕將生鐵大塊齊拋入陣行法人手執三星靑旗念咒云唵吒斬你頭割你角令各執長鎗大斧喊叫而進

氐土貉陣將黃紙畫靑雲拋入陣內各軍齊聲喊呼如犬貓聲大刀斫入打鑼不絕行法人手執杏黃旗咒曰唵吽吽网羅羅捉捉捉大勝而歸

房日陣將紙畫虎面或犬面紮頭上口作虎聲或犬聲奔入彼陣手執料豆拋之一軍持捆索以進行法人手執靑旗旗心一日咒曰唵唵囉囉摩那那三軍齊持大斧砍刀噪入

心月狐陣將紙畫一婦人各軍掛在頸項上手執破長索打入各手執大刀一湧而進口作犬聲不住行法人手執靑旗旗四道月咒曰郁艸子羅度路殺殺進進尾火虎陣用金鑼不住或弓弩紙畫獅子掛頭項上大啄而進拋入陣中先拋豬羊肉剉之各軍手執劍又乘虎馬又或用艸紮獅子一个外用皮裹拋入彼陣行法人手執紅旗一面念咒曰圗龍圖龍赤易訶訶箕水豹陣與尾火虎陣破法同

鬥木獬陣將亂石打入口中作鴉聲不住各軍執長鎗三股叉齊進行法人手執靑旗咒曰先羅之之唵吒吒牛金牛陣各軍手執長鞭口作虎聲不住先用鹽塗手足各軍大斧斬刀而進行法人手執白旗咒曰囉命命尼曲曲唵摩摩

女土蝠陣令各軍手執扇打入先用油浸燈心拋入彼陣中以制之用手网一層大刀一層殺進行法人手執黃旗一面念咒曰宛亥防陀衣子聿殺殺殺訶訶訶虛日鼠陣令軍各包米谷拋入彼陣以制之三軍作貓聲砍刀一湧而上行法人手執五采旗旗心一日咒曰唵唵訶訶摩尼尼蓤呵呵

危月燕陣令各軍執火把大【闕】一柄拋入彼陣中各軍手執長竹打入長鎗後隨行法人手執太陰靑旗咒曰巨完阜炎阜炎

室火豬陣令軍作虎聲各包糟一團拋入彼陣隨用鎗鉤長劍齊入口叫殺殺行法人手執紅旗揮入念咒曰熒熒吒吒尼尼

璧水防陣令各軍作犬聲手執繒网拋入彼陣大刀齊斫行法人咒曰阿互車陁咒咒

奎木狼陣用鑼鼔齊鳴各軍持石子打入陣中行法人手執靑旗咒曰唵唵摩尼尼令兵砍刀湧入口中殺殺不絕

婁金狗陣令各軍作虎聲手執滚湯先潑入陣後用拄口繩索而進大斧砍刀齊入行法人手執白旗旋繞咒曰神獒神獒吒吒訶訶

胃土雉陣令各軍頭挿栁枝手執長繩羅三股叉大刀弓弩齊進行法人手執黃旗咒曰唵唵中尖囉吪吪殺殺呵麼麼

昴日雞陣令各軍作鴉聲先拋米谷以制之後用砍刀殺入行法人手執太陽靑旗咒曰太陽太陽烏烏殺殺畢月烏陣令各軍用紙四拽弓搭箭射之出頭上將死雞拋入以制之行法人念咒曰火光火光神鴉鴉吒吒嘴火猴陣令各軍作犬聲先拋鮮桃子後用紙畫弓箭拋入彼陣各軍手執繩索一層火把一層大刀長鎗齊進口中大呼火來了行法人念咒曰唵唵山神神摩呵呵

參水猿陣破法同前

井木犴陣令各軍士手執繒网火把而進大刀長鎗隨後口中大叫魔王魔王行法人手執靑旗咒曰天魔魔速殺殺

鬼金羊陣令各軍作犬聲虎聲紙畫虎頭狼面紮頭上大石打入彼陣行法人手執白旗咒曰唵宛延豆厲殺殺

桞土獐陣令各軍作犬聲紙面弓箭拋入陣中各軍執繩索大刀而進行法人手執黃旗念咒曰原蛤震山訶訶

星日馬陣令各軍手撒料豆及繩索拋入陣內手執鞭子大刀大斧殺進行法人手執太陽紅旗旋繞口中念咒宗气赤晶趕趕趕

張月鹿陣令各軍作犬聲以花拋入陣中手執鋼義口中大喊殺而進行法人手執太陰黒旗揮進口念咒曰聿侖允川進進

翼火蛇陣令各軍作鴉聲手執蝦蟇拋入陣內大刀殺進行法人手執紅旗揮入口中念咒曰神羅火兵摩摩摩

軫水蚓陣令各軍作鴉聲手執鐵鋤拋入陣中長鎗砍刀殺入行法人手執皂旗揮進口中念摩訶訶吒哩哩殺

二十八宿藏身破陣之法

角木蛟藏身水洗面目手足方出

破陣用犁頭鐵拋入陣勝

亢金龍藏身用水濕手作雷聲方岀

破陣口念唵數聲或犁頭鐵打入陣中

氐土貉藏身用竹葉挿頭吉

破陣口作犬聲或紙畫云拋入陣

房日藏身用茅艸挿頭或紙畫月安頭上

破陣口作犬聲或虎聲拋豆制之

心月狐藏身三五莖艸或木葉手撚石頭出

破陣作犬聲紙畫一婦人用破网打入陣勝

尾火虎藏身用木葉挿頭上或紙畫佛字戴頭上破陣用鑼或弓箭紙畫獅子大喊入陣拋肉制之

箕水豹藏身用蘆花竹葉木葉挿頭

破陣與尾火虎同又用肉一塊拋入陣制之

鬥木獬藏身用水洗手足面目橫行而去

破陣各人將亂石打去後作鴉聲入陣

牛金牛藏身用艸挿頭上生頂角而行

破陣作虎聲入陣先用鹽塗手足

女土蝠藏身手撚瓦行吉

破陣用破扇打入先用油浸燈心制之

虛日鼠藏身手撚茅艸出吉

破陣作貓聲而入先拋米谷制之

危月燕藏身手撚土一撮出吉

破陣用扇一把拋火入陣

室火豬藏身用紙冩山字安頭上吉

破陣作虎聲先拋糟糠入次用鐐鉤拋入

璧水防藏身用水洗面目手足挿艸頭上吉

破陣作犬聲及繒网入

奎木狼藏身用木葉挿頭上吉

破陣用鑼鼓及打石入陣

婁金狗藏身手撚亂茅桿方出

破陣作虎聲用湯先潑入陣

胃土雉藏身頭挿木葉出

破陣作鴉聲用繒网拋入先以米谷制之

昴日雞藏身手撚茅艸吉

破陣作鴉聲先拋米谷制之

畢月烏藏身用手撚亂茅艸頭挿木葉出吉

破陣用紙畫月弓箭射入先拋死雞制之

嘴火猴藏身手撚楊枝出

破陣作犬聲入或用弓箭先拋果子制之

參水猿藏身與前同

破陣作鴉聲虎聲或用弓箭鎗果子制之

井水犴藏身用紙畫云字或蘆荻戴頭上

破用繒网火把拋入陣中

鬼金羊藏身用竹葉挿頭上吉

破陣作虎犬之聲入

栁土獐藏身頭挿木葉手撚石出

破陣作犬聲或弓箭射入

星日馬藏身用紙畫鞍戴頭上吉

破陣用料豆及鐵索繩拋入

張月鹿藏身口銜花木葉吉

破陣作犬聲及花拋入或弓弩射入

翼火蛇藏身用紙畫龍或土艸戴頭上

破陣作鴉聲先拋蝦蟇制之

軫水蚓藏身手撚土一堆出吉

破陣作鴉聲用鍬鋤先拋之

金威符此符用白絹長四寸闊三寸庚申日墨書辛酉日佩之能避箭欲試此符取雞十隻籠十步之外一雞佩符九雞不佩令箭手射之九雞皆傷一雞有符者無恙人佩衣領近小襟

書符時澄心黙念咒曰金水相生相尅以成陰陽二十八宿太白光鎭星奎畢以成紀綱三尺布中可以包藏急急如律令

書符作用泥丸久息气如霾【泥丸宮百防穴也人端坐久閉息聚气貫頂後呵於筆上】鼻引淸風口難開【鼻肺竅也引西方金气吹筆上開口息气】電肺猛風吹日月【電肺金屬也鼔金气吹於白絹上閉兩目良久】電光飛火透心來【火本制金金反與火相合】肺部陣雲天地暗【肺气氤氳如陰霾狀】脾位雷霆兩入懷【土相金旺其津直注】腎過尾閭霜露斷斷橋山下玉霄臺【腎水經尾閭過夾脊直貫泥丸】玉京有道終須到精神搬運老松材【玉京卽重樓絳宮能運動有路可到再鼓舞周身之气如喬木挺挺也】

審得倭賊陣法第一眞武陣將刀橫掠我兵亦要將刀橫掠就將刀打斷以破其陣第二傘陣他將傘撐開我兵亦將傘撐開卽便打壊他便退陣去了第三扇陣卽蝴蝶陣他將扇扇幾扇我兵亦將扇扇幾扇就扯破第四風陣他將布裙一掀我兵亦將布裙一掀解壊第五羊陣他先將羊一隻放將來我就將羊放之第六女陣他就將虜去之婦女放來言稱逃難我這里卽殺之第七亂風陣他將自己頭髮松亂我亦將自己頭松亂扯一路用手蹉之已上七陣俱效他卽破陣等情

行持祖气法

行法人先要戒五葷三厭持齋戒酒不近女色終日危坐收心十四日然後行功趺坐子前午後黙朝上帝履踐天光回風混合出入牝練得純熟求其效驗兩腎如火黃庭如湯熱先天一防眞陽生於元海作法之時大喝一聲先天祖炁噓入符水中所奉神將隨聲聽令方得書符咒水靈異訓練百日方得功靈行法務要如前行持方驗愼之愼之尙有內外天罡相合行持尢妙二十八宿符式後符天罡祖气加諱字仿此

﹤子部﹐兵家類﹐武編﹐前集卷四﹥﹤子部﹐兵家類﹐武編﹐前集卷四﹥

一日幹徳

二日支徳

三日生气月徳

四日奇神

五日儀神

六天徳

七解神

一日鬼

二辰鬼

三月破【弔虎破气纒繞同】

四孤寡【伏連大殺】

五光怪【血支血忌】

六信殺【飛防防神】

哭神【春辰夏戌秋丑冬未】

憂神【春丑夏子秋戌冬亥】

地火【正月戌逆行四季】

武編前集卷四﹤子部﹐兵家類﹐武編﹥

欽定四庫全書

武編前集卷五

明唐順之撰

牌

羅拱辰牌論曰若敵在百步之外我兵必先用弓弩及邊銃以制其鋒及至來近短兵相接尙在三十步內外必須用鏢鎗以飛擊之敵人見鏢必避之中鏢者必倒我兵必乘其勢各持便器而入各兵衝進又必列牌於隊前以蔽矢石而牌乃陣中第一器所不可少者陸戰之法大率以十人爲一隊每隊以一人爲隊長就將原熟竿子鎗上縛一號旗以便擺陣用內牌手三人執牌在前謹蔽敵鋒用手牌者執鏢一二枝以備飛擊鏢旣發矣而隨用腰刀其用挨牌者手持長鎗一以防眾一以旋刺而腰刀又隨身可用則用也次鎗手四人傍牌而行避身牌後亦各兼帶鏢鎗一枝次又或弓或弩或銃者共三人又藏身於鎗手之後居中立者其面向前左右立者以背相向臨敵則先發弓弩銃賊近則牌手竿子手所執飛鏢齊發鏢發則牌手與弓弩銃等兵乘勢並進長短相間彼此相防斯能取勝手牌亦名燕尾牌宜用白楊木或輕松木爲之取其輕而堅也每面約長五尺七寸闊一尺上下兩頭比中間闊三四分俱小尺用手牌便於用刀先以鏢鎗飛擊先挫賊鋒然後用刀則前後左右隔賊技器施我刀法此手牌之利也左手執牌大指橫挽刀一把裏又帶鏢一枝右手擎鏢一枝與賊相近三十步內外先用右手鏢飛擊次取牌裏鏢又飛擊然後用刀瞷賊或鎗或刀如後二式應之手牌隔鎗左手執牌右手執刀與賊相近時見賊用則將牌下手節閃於身前露身對賊賊鎗必對身戳來以牌向後一拍我刀順牌角而下則賊鎗被牌拍去而我刀傷賊矣又一法將牌閉身俟賊鎗對戳來略將牌前面向後一扭其鎗自虛落於我後我刀隨卽砍去手牌隔刀與賊相近以左手執牌將牌略閃身後露身前半俟賊刀砍下以牌從前執起迎隔賊刀右手用刀攔腰砍下賊刀被我牌隔去而我刀傷賊身矣挨牌亦用白楊木爲之每面約長五尺闊一尺五寸下頭比上略小四五分俱小尺挨牌用繩索用木橄欖者用挨牌則以牌上長繩上木橄欖扣入繩回中掛於項上以左手中指縫中夾牌下短繩上木橄欖仍以五指挽鎗前半節右手執鎗後半節或伸或縮或長或短或左或右旋刺非惟防自身且防從牌之兵手牌止用得鏢與刀一手持牌也挨牌可以用鎗手兩手俱不持牌也此用挨牌式以左手中指縫中夾下面短索上木橄欖照前牌下式以頸項掛牌上繩照前牌上式仍以左手五指挽鎗前半節右手執鎗後半節或伸或縮或出長出短或左或右旋刺非惟防自身且防從牌之兵

玆者乞制無敵神牌二十八面其牌可以衝鋒乞取防礶五萬斤其物可以足餉揀選精兵日逐訓練使知攻殺擊刺之方出奇埋伏之妙任倭千萬無能相拒仰惟試用生民萬幸儒生今承考試理合繪圖具呈須至呈者

計開

無敵神牌式

此是軍中一技名曰無敵神牌一人可以敵百十卒能敵千人無拘山戰水戰可用攻營守營能鎖我兵之不退能拒敵兵之前進

提綱曰團牌者櫓盾之屬用以遮蔽矢石也若雜於五兵互相捍衛可以拒勍敵可以遏奔衝若獨用可以防身殺敵可以擺路塞門遇溪河可以浮人渡水執斯器者須防大七星閃馬牌等法習熟爲能凡操牌俱攢一處二十五人一行令通曉跳牌官旗教演聴鑼聲爲節制鑼向一聲習牌一路如有進退合度覱牌如壁閃牌如電起伏得宜翻身不露身滚牌不露足張牌能殺其敵斂牌能蔽其身是謂能矣用之以拒勍敵以衛短兵大七星歌曰牌向覱牌扻刀上步再牌向扻刀背擎刀紋絲步回撒花蓋頂收了出牌見力翻身上小跳翻身下出牌韯刀上小跳翻身下閃馬牌歌曰韯牌再韯牌坎一刀復一刀再坎一刀再復一刀翻身上小跳翻身下又坎一刀又復一刀又坎一刀又復一刀翻身上小跳翻身下

鐵

澤潞出鐵上等鐵絲鐵如黃豆大長丈餘用工最多次等鐵條銕中鑿三眼三等手指鐵鑿五條紋下等塊子鐵出鐵之處條鐵止用兩个錢一斤而已

薊州好兵器用桅孤鐵

達子鏈鐵用馬糞火

鐵有生鐵有熟鐵鋼有生鋼有熟鋼生鐵出廣東福建火鎔則化如金銀銅錫之流走今人鼓鑄以爲鍋鼎之類是也出自廣者精出自福者粗故售廣鐵則加價福鐵則減價熟鐡出福建溫州等處至雲南山西四川亦皆有之聞出山西及四川瀘州者甚精然南人實罕用之不能知其悉熟鐵多瀵滓入火則化如豆查不流走冶工以竹夾夾出以木捶捶使成塊或以竹刀就罏中畫而開之今人用以造刀銃器皿之類是也其名有三一方鐵二把鐵三條鐵用有精粗原出一種鐵工作用以泥漿淬之入火極熟糞出卽以鐵捶捶之則渣滓防而淨鐵合初煉色白而聲濁久煉則色靑而聲淸然二地之鐵百煉百拆𨿽千斤亦不能存分兩也生鋼出處州其性脆拙工鏈之爲難蓋其出鑪冶者多雜糞炭灰土且其塊粗大惟巧工能看火不疾不徐捶擊中節若火過則與糞滓俱流火少則本體未鎔而不相合此鋼出自處惟浙東用之若其他遠土則皆貨熟鋼也熟鋼無出處以生鐵合熟鐵煉成或以熟鐵片夾廣鐵鍋塗泥入火而團之或以生鐵與熟鐵並鑄待其極熟生鐵欲流則以生鐵於熟鐵上擦而入之此鋼合二鐵兩經鑄鏈之手復合爲一少沙土糞滓故凡工鏈之爲易也人謂久鏈則生鐵去而熟鐵存其性柔頗似不然蓋生鐵𨿽百鑄所拆甚少熟鐵每一鑄所拆甚多其去其存不知其孰多而孰少也人有謂團鋼久鋼則脆與性柔之說相反此二鋼久鏈之其形質細膩其聲淸甚若鐵之久鏈者聲𨿽淸然不及鋼也一先將毛鐵逐塊下鑪入火防紅時鉗出用稻艸灰拌鐵身卻入鑪大火扇透紅髮值時鐵花飛冒之際鉗出錘成板子就以鋼鏨鑿縱橫深紋於其上其紋路俱隔分數如此三徧初次一煉一二次二合一三次四合一

其蘸灰鑿紋總同前法但盡此法制其色白聖如銀其聲淸而有韻此其證驗

計用福建方毛鐵對客買每百斤算買腳並搬運腳價共用銀九錢

福建條鐵今人用造釘裝家火造大器械不用廣東條鐵今人用抽鐵絲造大器不用

一鏈鐵每十斤權鏈作三斤計用匠五工工食二錢五分約用炭價銀一錢六分通算鏈就鐵計用銀一錢六分六釐六毫得鐵一斤此鍛鏈之大數至於成造刀銃工又益加鐵又益拆此須逐樣監試一件才能定價一鏈鋼每斤計銀二錢可作甲葉計銀三兩可作好刀一獘端估造噐械官價率有餘然內而監造人員與掌局工作以漸侵尅是以髙價而得低物也鐵與鋼錬之已精未精非若金銀可以成色辧計往昔只照常制造尙自多至於鏈鐵則獘益易著手盜炭指粗鐵以爲精鐵以粗鐵而易精鐵將無所不至矣

一鏈鐵之工須得素用堪用之人方彼此相解若造鳥銃須得慣造得法之人爲之指撥

刀花羊角煆灰粉心水提過酸酸艸燒灰硝醬

刀方羊角鐵石沙

火器

一保生牌上列鉛子小銃一十五个一人左手執牌右手執刀內運某機則銃齊發發無不中較之鳥銃嘴只傷一人者有間矣此爲衝鋒第一神器也

一百步火龍內藏神器二十四件諸般毒藥飛沙發泄而凝聚不散入目則目盲入防則防啞刼營破寨勢若燎毛陸戰水攻截殺用之無不取勝此爲破敵第一神器也

一千子銃卽大將軍也以毒藥法制生鐵千斤藏於銃內銃發則片如雨𨿽萬眾莫能當也一中其賊頃失其命而不自知其終矣宿火用鐵片炭基

一水底雷以大將軍爲之埋伏於各港口遇賊船相近則動其機銃發於水底使賊莫測舟楫破而賊無所逃矣用大木作箱油灰粘縫內宿火上用繩絆下用三鐵貓墜之

一法制火毬以諸般毒藥和火器爲之毬碎而火不息火散而煙不滅此宜於水攻破敵而燒舟楫者也一子母舟母用二小船爲之遇賊船密以繩連環其柁柁不應則船不可使然後以戰艘臨之無不破敵一飛懸神銃固守城池者也埋伏於城下每離十个垜口只用一人守之遇賊攻城上動其機則銃發於城下此爲形而示之以無形伏而疑之以無伏兵不勞而城可守者也

一迷眼火沙以諸般毒藥爲之置於長鎗之首占其上風賊中火器气則目卽盲

一火車取勝或以牛馬載之縱之使入賊營陣則火舉而賊眾奔潰觸處皆傷手足無措聞其煙气者命絕而不知所終矣

鳥銃匠頭義士馬十四呈每銃一桿用福鐵二十斤價銀二錢

炭一百七十斤該價銀五錢一分

煉坯打板六工該工食銀一錢八分

煮筒六工共該工食銀一錢九分【內加鉗手銀一分】

鑽銃心每桿七工該工食銀二錢一分

剉磨四工該工食銀一錢二分

打照星火門促仗頭並剉完共二工該工食銀六分鑲照星火門事件該工食銀八分

剉銃磨鏨幫鑲一工該工食銀三分

鑽火門事件細眼一工該工食銀三分

發剉匠一工該工食銀三分

打鑽修接通條二工該工食銀六分

木托工料銀九分

銅打鉸鏈工食銀一錢二分

促杖竹桿該工料銀一分

油硝醬竹甲鐵綫共銀二分

鋼鐵一斤銀四分

通條鑪楞鑽鐵二斤銀二分

外照依畨式活底螺螄篆工料銀三分

以上每銃一桿用工料價銀二兩三錢一分

今開王直估定過每鳥銃一桿該用工料價銀三兩八錢三分

每銃一桿用鐵四十斤該銀三錢六分炭五百斤該銀八錢五分

煉鐵鑪每鑪六人煉該四日共二十四工內鉗手每工四分散匠三分算該銀七錢六分並鐵一鑪六人用一日內鉗手四分散匠三分算該銀一錢九分

煮筒一鑪六人用一日內鉗手四分散匠三分算該銀一錢九分

鑽鐓十工該銀三錢

剉磨五工該銀一錢五分

螺螄篆該銀三錢

打剉火門照星一工銀三分

鑲篏火門照星銀八分

剉銃鑽細眼一工銀三分

通條雜用鐵銀三分

修通條鑽頭一工銀三分

作剉一工銀三分

鋼鐵該銀二分

杖木托柸價銀六分

木匠二工銀六分

銅撥鬼活釘一副重六兩連炭該銀六分

銅匠二工銀六分

稻艸該銀三分

硝醬竹甲鐵綫該銀二分

射

吳越春秋論射曰其道甚微而易其意甚幽而深道有門戶亦有陰陽開門閉戶陰衰陽興凡手戰之道內實精神外示安儀見之似好婦奪之似懼虎布形气與神俱往杳之若日偏如追形逐影光若佛彷呼吸往來不及法禁縱橫逆順直復不聞斯道者一人當百百人當萬正射之道道眾而微古之聖人射弩未發而前名其所中臣未能如古之聖人請悉其要夫射之道身若戴板頭若戴激夘左蹉右手若足橫左手若附枝右手若抱兒舉弩敵翕心咽煙與气俱發得其和平神定思去去止分離右手發機左手不知一身異教豈況雄雌此正射持弩之道也願聞望敵儀表投分飛矢之道音曰夫射之道從分望敵合以參連弩有斗石矢有輕重石取一兩其數乃平遠近髙下求之銖分道要在斯無有遺言

弓

王琚教射經曰凡射必中席而坐一膝正當垜一膝橫順席執弓必中在把之中且欲當其心也以弓當左膝前豎按席稍吐下弰向前微令上傾向右然後取箭覆其手微拳令指第三節

齊平以三指撚箭三分之一加於弓亦三分之一以左手頭指授之則轉弓令稍離身就箭卽以右手防箭羽下至闊以指頭第二指節當闊約徐徐送之令眾指差池如鳳翮使當於心又令當闊羽向上弓旣離身卽易見箭之髙下取其中平直然後擡弓離席目睨其的按手頥下引之令滿其持弓手與控指及左肘平如水準令其肘可措杯水故曰端身如幹直臂如枝直臂者非初直也架畢便引之此及滿使臂直是也引弓不得急急則失威儀而不主皮不得緩緩則力難爲而箭去遲惟善者能之箭與弓靶齊爲滿半靶之中爲貫盈信美而及者難要令大指知鏃至然後發箭故曰鏃不上指必無中矢指不知鏃同於無目試之至也或以目視簇馬上與暗中則乖此爲無術矣故矢在弓右視在左箭發則靡其弰厭其肘仰其腕目以涇之手以駐之心以趣之其不中何爲也又曰矢量其弓弓量其力無動容無作色和其支體調其气息一其心志謂之楷式如此五者爲上徳故曰莫患弓軟服當自遠若患力羸恆當引之但力勝其弓則容貌和發無不中故始學者先學持滿須能制其弓定其體後乃射之然其的必始於一丈百發百中寸以加之漸至於百步亦百發百中乃爲術之成或升其的於髙山或致其的於深谷或曳之或擲之使其的縱橫前卻所以射禽獸與敵也凡弓惡右傾箭惡直懦頥惡傍引頸惡卻垂胸惡前亞背惡後偃皆射之骨髓疾也故身前疎爲猛方騰額前臨爲封兕欲鬭出弓弰爲懷中吐月平箭闊爲上縣衡此皆有威儀之稱也又曰凡控有二法無名指中指壓大指頭指當直豎中國法也屈大指以頭指壓勾之此羌法也此外皆不入術羌法力少利馬上漢法力多利步用然其持妙在頭指間世人皆以其指末齪則致箭曲又傷羽但令指面隨直豎卽脫而易中其致逺乃過常數十步古人以爲神而祕之法不使大指過頭指亦爲妙耳其執弓欲使把前入扼把後當四指本節平其大指承鏃卻其頭指使不礙

井儀開弓形所謂懷中吐月也

襄尺襄平也尺曲尺也平其肘所謂肘上可置杯水

也

白矢矢白鏃至指也所謂彀率也

剡注注指也以弓弰直指於前以送矢俗所謂絕力

控也剡鋭也弓弰也靡其弰

參連矢行急疾而連參也

兪大猷曰烈女曰怒气開弓息气放箭蓋怒气開弓則力雄而引滿息气放箭則心閒而慮周凡打袖皆因把持不固凡矢揺而弱皆因鏃不上指也法曰指不知鏃同於無目此指字乃是左手中指末知鏃者指末自知鏃到不假於目也必指末知鏃然後爲滿必箭箭皆知鏃方可言射妙審者審於弓滿弓發之際今人多於大半矢之時審之亦何益乎審者今人皆以爲審的而已殊不知審的第審中之一事耳蓋弓滿之際精神已竭手足已虛若率然而發則矢直不直中不中皆非由我心使之也必加審之使精神和易手足安固然後發矢其不直不中爲何大指壓中指把弓此至妙之古法也凡箭去寜髙而過的愼勿低而不及也

習挽進力古法曰莫患弓軟服當自逺蓋習射之始必須積挽其法以木弓三四斗挽少至多不可驟越積至弓服然後加以鬥力推而上之至一石止蓋石力人皆有之可勉而及挽力旣進則架箭以試其滿弓欲弱箭欲長弓弱則易至滿箭長則引滿有餘他日射之可無殘箭之患

古事林廣記曰執弓取箭古法曰逺之能近之功蓋挽力旣進然後習以左手連雙箭夾弓而執箭筈齊上弰上三指實下二指虛其箭自偃以右手下三指仰抹取偃箭至箭之半卽以小指勾定推近鏃分寸之間次以食指勾其上箭控筈上不可以目視取筈凡取箭之體須側右手於右則不撞弝不視取筈則恐不眞不眞則不能及彊揣模久之則又非式亦恐有落架脫之病必控筈之際以食指包簳其筈縱未遽入可以一移而無脫落先習於十步之內百發百中然後增五步推而上之至百步止此古善射者之法

牽放體勢古法曰前手如托太山後手如抱嬰兒前足如踏雞子後足如踏蠍蝮丁字不成八字不正謂手欲前直而後圓足欲前虛而後實前足尖對的後足橫則有力也左膊惡髙右肘惡下頸惡傍引頭惡卻垂胸惡前仰背惡後偃肚惡凸臀惡髙力勝弓則容貌閒和弓勝力則體動神疲蓋射以和容爲上主皮次之其或撮口挽弓嗔目牽箭斜視其的架挽失容一身態度尙不自持又安能求中

遣放求親古法曰射不入鐡不如不發射不入石徒勞爾力又曰有力不親不能害人親而無力不能入物又曰疾而箭狂反被敵傷親而箭遲敵可閃移三者射之要也蓋射始於舉筸終於遣箭筈髙則下揷而箭斜筈低則上揷而箭徐弓急則失威儀而難中弓緩則力弱而去遲昔由基百步穿楊鐏甲七札精通於神惟在遣放遣放之法須人力勝弓操審在我偃其左手仰其右腕箭發則靡其前弰前弰畫地後稍附右膊後手不得戀前手不得連身不得動文牽而武放然後發無不疾疾無不毒毒無不親

治心調攝古法曰得之於心應之於手蓋心一不治則射無中理凡射有十不可他想不可他憂不可奔走而至不可醉不可饑不可飽不可怒不可不欲射不可射多而好不止不可爭奮不可戒此十者則不徒射矣射中勿喜喜則心易而反跌射不中勿憂憂則心惑而無主手執其弓安其箭目注其的心實運之平居暇日更當調其气息節其飲食避其寒暑持其喜怒誡其嗜欲此射之至要

步射總法左肩與胯對朶之中兩腳先取四方立後次轉左腳大指垜中心此爲丁字不成八字不就左手開虎口防松下二指轉弝側臥則上弰可隨矢直指的下弰可低脾骨下此爲靡其弰右手摘盡勢翻手向後要肩背與腕一般平直仰掌現掌紋指不得開露此爲壓肘仰腕

持弓審固左手垂下防曲大指羈弝第二第三指著力把弓箭餘指斜籠下弰指左腳面曲右手當心右臂貼肋以大指第二第三指於節上四指畟促弰箭筈與手齊訣持弓審固事須垜在南時面向西右手捉弓左當弝仍令箭筈兩相齊

舉弝摟欽身防曲注目視的左手輪指坐腕弝弓箭如懷中吐月之勢續以左手第二指與第三指靠心斜入撥令弓上傳著右肩然後舉左腳三移其步以箭訣曰舉弝撥橫從腳輪指坐腕手防欽上弰斜傅右肩膊左手持弝橫對心

抺羽取箭以左手三指丞下抵前四指五指鉤落上箭先舉右腳隨步合右手指弰低弝以二指按箭三指斜擗箭四指五指向裏斜鉤左手二指三指羈簳掣箭至鏃訣曰前當弓弝一般齊三實兩虛勢漸離小指取箭羈鏃抺羽入無暫遲

當心入筈右手第二指控箭筈大指撚筈當心前手就後手拶簳入筈左腳尖指垜腳跟防出右腳橫直鞋對垜淺坐箭筈左手第二第三指坐腕羈前雙眼斜覻的訣曰右手二指抱箭筈兩手相迎穩入撚筈當心斜覻貼膨兩膝直如衡

鋪膊牽輪指把弝推出前手防合上弰兩臂弰曲不可展盡左手輪指空第二指過弓弝節上大指面著弓弝屈起指節餘指實屈鋪下前膊左右膝著力同入筈法訣曰前腳推下若推山右手彎弓冠兩臂稍曲不展盡文牽須用緩投肩

斂身開弓以左手第二指知箭弝外覻帖側手引箭至鏃大指靠定血盆骨爲進凡鏃與弝齊爲滿半弝之間爲貫盈貫盈信美難有及者大抵脇肋腳膝著力亦同入筈法訣曰開弓發矢要斂身弝外分明認帖眞前筈肘上翻雙膊脇肋腳膝力須勻

極力遣箭竦腰出弰上弰畫地下弰傅右膊後手仰腕極力後肘過肋倚後手向後前手猛分虎口著力向下急捺轉腕以第四第五指鉤弓弝兩肩凸出則箭力倍勁訣曰弰去猶如搦斷弝箭發應同撚折前弰畫鞋後靠脊極力遣出猶自然

捲入弰後箭前兩手相迎直右手過胸曲左手卷以左手第二指取箭前腳跟聳身稍斂雙眼覻帖曲右手帖肘以左手第二第三指側手羈簳直右手上臂仰腕過胸取箭訣曰右指羈箭當胸出左手卷弰靠肩箭已中時無動手抺羽入筈法如前

修後手法宋盧宗邁大尉釋摋蘇割切說文云側手擊物曰摋謂當後手如擊物之狀令臂與肩一般平直是也捩音列說文云捩抝也謂以前手推弝後手控如用力抝捩之狀防租說切說文云防斷也謂當以後手摘如防斷之狀翻手向後仰掌向上令見掌文是也控丁結切俗作擷說文云控擲也謂當以前手防弰如擲物之狀令上指的下弰抵脾骨下也

步射病色開弓勘手謂前手太髙後手低不平開弓提手謂前手太低後手髙開弓偃弰謂身直頭偃前手腕仰兩摘謂不發用力及前後分解不齊斫謂遣箭分弓實握不轉腕微松手轉弝肥弝謂手太松倒提手弝防弰弰子大二件謂下弰傳二胛後手約謂手側不仰腕後手小謂斂定手不放平後手偃後手卷二件謂遣箭不直硬或剪列手

射馬總法勢如追風目如流電滿開弓硬放箭目無瞬視身勿倨坐不失其馳舎矢如破

射疏及逺中防制大必資於弓矢今弓手止射長箭而不知射邊箭弩手亦不知用弩之法況各止用竿子𨿽可取勝殊非長技爲照長箭去遲而敵人易見故彼得以閃避且得拾取復射其利在彼邊箭去疾而敵人難窺非惟彼不能回箭況邊箭所到倍長箭百步有餘其利在我長邊二箭務令弓手兼習若賊尙逺緩則射邊箭如來近迫則射長箭各從其便鈞石之石五權之名石重百二十斤後以一一斛爲一石自漢已如此飲酒一石不亂是也挽蹶弓弩古人以鈞石率之今人乃以粳米一斛之重爲一石凡石者以九十二斤半爲法乃漢秤三百四十一斤也今之武卒蹶弩有及九石者計其力乃古之二十五石比魏之武卒人當二人有餘弓有挽三石者乃古之三十四鈞比顏髙之弓人當五人有餘此皆近嵗教養所成以至擊刺馳射皆盡夷夏之術器仗鎧冑極今古之工巧武備之盛前世未有其比黑韃遺事曰其騎射則孩時繩束以板絡之馬上隨母出入三嵗以索維之鞍俾手有所執從重馳騁四五嵗挾小弓短矢及其四時業田獵凡其奔驟也跂立而不坐故力在跗者八九而在髀者一二疾如飆至勁如山壓左施右折如飛翼故能左顧而射右不特抺秋而已弓有六善一者往體少而勁二者太和而有力三者久射力不屈四者寒暑力一五者聲淸實六者一張便正凡弓往體少則易張而壽但患其不勁欲其勁者妙在治筋凡筋生長一尺幹則減半以膝湯濡而極之復長一尺然後用則筋力已盡無復伸防又揉其材令仰然後傅角與筋此兩法所以爲筋也凡弓節短則和而虛【虛謂挽過吻則無力】節長則健而柱【柱謂挽過咳則木彊而不來節調把捎椑木長則柱短則虛】節得中則和而有力仍聲淸實凡弓初射與天寒則勁彊而難挽射久天暑則弱而不勝矢則膠之爲病也凡膠欲薄而筋力盡彊弱任筋而不任膠此所以射久力不屈寒暑力一也弓所以爲正者材也相材之法視其理其理不因矯揉而直中繩則張而不跛此弓人之所當知也

弓制

一馬蝗面弓謂用大牛角解截成面而闊遇拽滿則曲如扇圏受力均勻不嚼不走不閃不肭

一泥鰍面弓謂用小牛角解截成面而狹遇拽滿則曲如折竹受力不勻易嚼易走易閃易肭

一披背筋法披筋一版晴暄合待半月陰雨合待一月方令再上或連披數版則內濕外幹射不旬月解脫可待

一膝弓背面法用漆一重晴暄合待十日陰雨合待二十餘日方再漆不可日添數重則內濕外幹射不季月斷脆可待

一裹弓之法或用黃樺或用桃皮或用朱紅皆不若黑生漆免被水透

一弰弓之法或用白角或用魚枕或用繪畫或用紅綠花彩皆不若用黑生漆免費工績

臣嘗聞軍器三十有六而弓爲稱首武藝一十有八而弓爲第一其切尙矣今之制者何蔑裂之甚邪蓋筋角不能自相固結故假之以膠漆膠漆不能自相堅實故壯之以筋角然二物相資必隔旬日其自幹然後再用是謂年弓月箭否則弓𨿽易成膠亦易脫馬蝗面闊而受力均勻受端正故發矢可期於破甲泥鰍面狹而弓愛走反面愛斷嚼故臨用多至於誤人皆由擇角之初大角價髙小角價低有司喜賤而惡貴故凡所在買到軍須小角常多而大角常少有司非喜用小角而惡用大角也大角之價常倍於小角小角之價常半於大角此固價之不相若矣況角之大者至爲艱得若全用大角則作匠所選愈難而倉卒亦無收買去處戎監只得兼用夫小角界成狹面面闊則力硬故令面薄遂成馬蝗之狀泥鰍乃員滑之水族馬蝗乃闊匾之介虫此取諭耳至若用黃樺桃皮以裹弓面牛角魚枕以裹弓弰徒爲觀美不若用出山生漆刷髹兩重則雨不能濕水不能透亦必弓力軟弱饑疲之卒方能牽挽滿箭不能則拽不過面箭去無力是謂弓制

矢不破堅與無矢同矢不破甲反資敵用造矢不可無法尙矣近日所制箭鏃太重箭簳太粗膠易解散翎易脫落其故何耶蓋古人之制箭欲其去之勁直也故翎之以羽曰鵝曰鸛曰鴻曰鵠所用不拘於一名欲其去之鋒利也故鏃之以金石石蓮曰鑿子曰喬麥稜曰破甲錐所制不拘於一樣簳有腦節巴翎腰瞷之辧筈有山繭采色桐油柿漆之別然考其已驗之迹翎則雕鷴野雉爲最捷鏃則寸金鑿破甲錐爲最鋭簳則通簳去直而易中筈則黑漆易成而省費餘皆徒事觀美不堪實用敵中軍器上皆有原監造官姓名年月遇有損壞有悞使用卽將元監造官依法施行斷不輕恕所以敵人器具一一如法而吾軍制作之司一切不問只欲速成可以逃責備數足矣此所以類皆茍簡蔑裂而不中用也況鏃重則弓軟而去地逺箭重則弓硬而中甲不入舊法箭頭重過三錢則箭去不過百步箭身重過十錢則弓力當用一碩是謂弓箭制

古事林廣記曰古法曰弓不等箭與短兵同箭不等弓與無鏃同謂箭重則緩輕則颺也蓋弓有彊弱矢有銖兩弓不合度矢不端直𨿽防羿不能必中古者弓矢之制弓八斗以重三錢半箭重八錢爲凖學成或致的於深谷或升於髙山或曳或擲使其的縱橫前卻施之於敵發無不中

焙冝火江南之地多卑濕弓矢四時必火焙適宜然後筋角膠漆和暢而不解使弓鬥力常存矢翎羽常附凡造焙之制髙不過五尺橫稱弓身而有餘隨弓之多寡而廣狹之弓之去火四尺之上下火近太迫則燥火去弓太逺則火气不及務適宜耳弓面上向焙其背不焙其面凡火四時有寛猛增減不欲太猛亦不欲太寛蓋太猛則有弓枯之患太寛則火气易息與無火同火在鑪春夏秋冬上常覆三分灰於梅蒸則宜上覆二分之灰春夏陰潤亦如之常使防露見火朝以繼暮夜以繼日四時值天气明爽時取弓出而列於架使筋角之活也良久復藏於焙江南射者易傷其弓往往恃秋冬不潤或置之風殊不知一日失焙弓未遽解積日則解矣凡自焙內取弓出射必頓晷令弓絕無火气方可安庻幾無傷折之患箭亦不可不焙不焙則翎羽不附焙箭之法要在以直安箭箭橫安則易曲也之新者必潤安之於焙以去其潤然後結而上弓庻不差於長短大抵射以弓矢爲本凡當謹防其逐月用火分數詳列於左正月二月用火五分三月四月用火六分五月梅蒸用火十分六七月用火七八分十一月十二月用火五分八九十月用火六七分矢長八寸爲鞭箭四寸爲白蛇吐信皆用澑子發之鞭箭先撘箭後撘澑子白蛇先撘澑子後撘箭

弩

程太昌曰書云若虞機張往省括於度則釋機者弩牙也牙之所以遏也括者矢之尾末岐而爲二可以禦也度者立爲分寸使可以凖望以求正鵠之所在故必待其尺寸之實故力始可發也虞者度也入聲往者矢尙在未離弓臂之上也爲其目力已注乎機卽爲往也欽厥止者弩人虞度機牙之時也所止已定則率祖而行以釋矢於者也釋者發機激之時也子曰奠而後發發必中矣後漢湣王寵善弩射十發十中中皆同處李賢注曰寵射祕法曰三防爲經三小爲緯經緯相將萬勝之方然要在機牙案此卽三防三小者其措矢之分寸也目之所注分寸可凖則矢之所發必無毫釐或差弓弩蓋一律也夫惟有分寸可凖則虞度所施正在擬發之間矣三微三小分寸在而十發十中往必中鵠以機牙之分寸必與正鵠之分寸相對也目注乎此而擬度及彼是爲往省也

列子仲尼篇言射者能令後鏃中前括發相及矢矢相屬前矢造凖而無絕落後矢之括猶銜視之若一焉唐六典庫武令注箭曰其本曰鏑其旁曰羽其矢末曰括括旁曰疑書所謂往省括於度則釋者矢之末分岐而銜者是括也

劉天和曰前代名將如漢耿恭虞詡唐李靖郭子儀宋劉錡吳璘宗澤輩用彊弩以破羌冦者不可勝數而漢且置彊弩將軍之官宋始有神臂弓之制其實弩耳臣亦未敢遽是也近於陜西省城見有城樓舊題神臂弩數百張相傳者百餘年矣乃知先朝亦嘗制此𨿽皆損壞而制度猶存但箭則無矣臣謹從宜遵仿造成其制以闊厚堅勁大弓其力一百五十斤上下及一百二十斤上下及九十斤上下爲三等慮人力有彊弱也其長均四尺五寸矢取其利最逺而端可及三百步內外者爲式其長均七寸五分其重則六錢上下亦三等俾與弩稱復仿漢耿恭之法箭鏃開四尖又以河南嵩縣等處射虎箭藥俾人馬中之無不立斃尢敵所畏其箭鏃後小鐵管心僅長分許入箭簳處內用漆膠外用竹絲以夾縛之俾敵不能取以返射蓋敵之射藝極精矢無虛發惟此足以勝之臣謬謂彊弩爲中國長技之一者此也

提綱曰最爲利器射堅及逺爭險守隘遏衡制突非弩不克或者謂用弩不便於戰然非弩不便於戰乃爲將者不善於弩也善用弩者列爲五層每層或三或五攢箭注射射訖掣回而張張訖挨次而射遞相輪翻繼而不絕尢宜處髙臨下仍令弩手各帶腰刀一把賊若近前則跨弩而用刀如此則長短得以相濟一教弩法曰張弩丁字立當弩八字立髙揎手屆衫襟左手承撞右手迎上當心著張張有闊狹左防右膊還復當心安箭髙舉手敵逺則擡頭放箭敵近則身敵右則右回身敵左則左回身敵在髙髙擎手敵在下低伏手發訖唱殺殺然後掣

北徵錄一蹺蹬弩牙裏一尺八寸五分葫蘆頭四寸木檐長五尺八寸一名馬蝗一名克敵一名一滴油張憲伏之於中林而捉眞珠郎時俊用之於射狄關而敗四太子一神臂弩樁牙裏一尺八寸葫蘆頭四寸二寸樁長二尺三寸角檐長四尺五寸一鍫頭如樁二尺葫蘆頭五寸五寸三口五寸鍫頭五寸樁凡長四尺木檐長七尺春夏雨水蒸濕宜用角弩畨長於馬漢長於弩制騎一弩此舊說也然近日諸軍弩手皆欠指版人身通以五尺爲率上頂至項一尺則下止四尺泥濘五寸則上止有三尺四五寸弩手進則踏弩以射退則病弩以歸檐長若過六尺樁長若過三尺肩弩則檐梢柱地而下有綰絆之憂弩則樁頭柱胸而上無牽挽之力艸萊藤蔓之地懼其牽綰必棄弩而空走塗潦泥塹之地被其踢絆必爲弩而喪軀今欲使弩防力自二碩至三碩不許太硬令久疲之兵易於蹉踏使弩檐自五尺至六尺不許太長令矮短之兵易於肩射夏暑之月梅雨蒸潤筋角易脫則用木弩秋冬之月風色嚴冷木索重滯則用角弩其鍫頭等樁檐太長者悉令諸軍減令短捷則庻無廢器是謂弩制

臣聞弩箭之制與弓箭不同弓箭瞰而安筈頗難弩箭平頭而安筈甚易弓箭太長而擇簳甚費弩箭太短而擇簳甚省比者帥臣造華車弩而箭用索翎故失於太鈍而不能取親均於無用要之鏃用石蓮頭喬麥稜則光滑而不能入甲不若用破甲錐寸金鑿子則鑿上有鋒而易入竅隙翎用禽羽則得箭者尙堪再射不若用竹片裁制則翎口如刀而易穿肌肉是謂弩箭制弩有踏張者梢小則有跳蹬弩木弩跳蹬弩亦曰小黃其用尢利木弩𨿽可施不能久邊兵不甚用其力之彊弱皆以石斗爲等箭有防鋼木羽風羽木撲頭三停木羽者以木爲簳羽咸平初軍校石歸宋上之箭中人𨿽簳去鏃畱牢不可防戎人最畏之風羽者謂當安羽處剔空兩邊以容風气則射時不捍此不常用備翎羽之乏耳三停者箭形至短羽簳鏃三停故云三停箭中物不能出以短故也

雙弓牀弩前後各施一弓以繩軸絞張之下施牀承弩其名有小大合蟬有射手合蟬者謂如兩蟬之狀大者張時用十許人次者五七人一工凖所射髙下一人以捶發其牙箭用大小鑿頭箭惟手射斗子弩最小數人就牀張訖一人手發之射並及一百二十大步

三弓休弩前二弓後一弓世亦名八牛弩張時凡百計人法皆如雙弓弩箭用木簳鐵羽世謂之一鎗三劍箭其次者用五七十人【闕】則或鐵或翎爲羽次三弓並利攻城故人謂其箭爲踏撅箭者以其射著城上人可踏而登之也又有系鐵防於上防中著當箭數十隻凡十發可中數十人世謂之防子箭亦云寒鵶箭言矢之紛散如鵶飛也三弩並射及二百大步其箭皆可施火藥用之輕重以弩力爲凖

三弓弩用皮一條甚寛宛轉貫三弓之間或用兩小銕圏在弓稍

甲

程大昌曰三代秦漢以前軍旅多用皮甲其曰犀兕者是也然史傳所載已有鍛金爲甲者矣顧其用者尙少耳筦子曰葛盧之山發而出黃金蚩尢受之以爲劍鎧鎧卽甲也然則前乎三代已有金甲矣若其軍旅之所通用不勝其多則直鍛皮爲之耳許氏說文鎧甲也釬臂鎧也錏鍜頭鎧也三者字皆従金則可知其必以金鑄矣周禮函人所典犀甲兕甲合甲凡三甲也此三甲者率皆以皮爲紮紮成堅之以火故函人曰凡鍜不摯則不堅已敝則撓是也三者惟牛可畜則可隨須隨有矣若犀與兕皆非可畜之獸其皮亦不可常得也勾踐又有水牛之甲卽以水牛皮爲之矣荀子曰楚人鮫革犀兕以爲甲堅如金石鮫魚者皮上傳砂其鋩可錯可以爲甲亦與犀兕同堅於是遂名水犀者卽是本鮫魚之爲水產而取之以名也晉書載馬隆之討涼州也夾道累磁石賊首負鐵鎧行不得前隆卒卽被犀甲無所畱礙賊以爲神則是隆軍有鐵甲可擐而不得擐也王隠晉書亦載其事乃曰隆兵悉著牛皮鎧得過則是實用牛皮爲之而名以爲犀焉耳

仲長統昌言曰古者以兵車戰而甲無鐵札之制今試以革甲當彊弩亦必喪師亡國則甲用銕札西都已然不待漢末也

慶曆元年太常丞田況言今賊甲皆冷砧而成堅滑光瑩非勁弩可入自京賫去衣甲皆軟不足當矢石以朝廷之事力國之役巧乃不如一小羌乎由彼專而精我漫而略故也今請下逐處悉令土匹冷磚打造純鋼甲旋發赴緣邊先用八九鬥力弓試射以觀透箭深淺而賞罰之聞太祖朝舊用絕爲精好但嵗久防綻乞且穿貫三五萬聨均給四路亦足以禦敵也

北徵錄周禮有函人之職司馬法有甲士之制鼂錯以五同論兵甲弩矢馬燧以短長三制造鎧衣士皆所以避鋒鏑全肢體稱大小便進趨也然造甲之法步軍欲其長馬軍則欲其短弩手欲其寛鎗手則欲其窄其用不同其制亦異否則拘於定式昧於從變肥者束身太甲身則可周後背而前胸不交甲裙則可閉後膺而前胯不掩瘦者掛體太寛挽弓發箭則甲不貼體而胸臆絣撲有繼脫筈之憂揮劍刺鎗則甲不付身而腰背松虛有抵手礙足之患長者不過膝腕而矢石可及短者垂及腳面而泥濘不前小有不便則拆去甲葉而遺棄不收大有所妨則割去全段而拋擲不顧制作之難費耗之廣不幾於徒費乎故君子謹其微於制作之初

士有肥瘠甲身不可無廣狹材有髙下甲裙不可無長短故第一等甲所以給肥胖之士也肥胖之士亦有長短故甲裙又分爲三制使肥而長肥而短者皆可披帶第三等甲所以給中常之士也二者亦有長短故甲裙又爲三制使長者短者皆可披帶每遇給散則隨其肥瘠長短而選給之則肥瘠長短無一不稱其用人瘦甲寛則都管皮柱定不可行坐甲小人大則包掩不及罔避金矢皆成棄物是謂人甲制

馬軍與步人之甲有四不同步人則直身起立馬軍則蹲坐抵控馬軍腰圏若依人步皆用五弔則上柱兩腋而不容低昂下擦雙胯而不堪轉動所以獨用四弔步人則兩足循行左掩則背安結項有穿扣不順馬軍則緩急上馬右掩則搐定左足而跨不及馬軍甲身所以獨用左掩步人則直身行立短則露足馬軍則曲膝蹲坐長則綰絆馬軍甲裙所以獨用過膝三寸步人則甲身腰圏弔腿連成一片名曰全裝而易爲披帶馬軍則弔腿拖泥遴作二段名曰摘弔而便於去取故截爲兩段上安結項四枚遇敵則掛上弔腿而用避矢石退師則解入撘袋而免被牽制馬軍弔腿所以獨用摘弔是謂馬軍甲制

弩手與鎗牌弓箭劍斧手馬軍之甲有三不同蓋馬軍鎗牌等手例欲身材長大獨弩手不嫌矮短故軍中類選不及等仗者爲之比馬軍鎗牌弓箭等手已爲最短況舉足入蹬而易被兜絆曲膝靠樁而易爲走衮此弩手裙所以獨用短捷其他甲裙後交前倥則恐被矢石弩手甲裙前交後倥則有礙樁蓋故法陣前有車車後伏弩今制陣前有牌弩隨牌後弩手之甲𨿽不庇兩足而車髙一丈二尺牌髙六尺五寸全身亦可庇防此弩手甲裙所以獨用向後它甲惟欲束則挽弓刺鎗無所牽制弩手惟欲松寛則蹬衮樁無所靠倚此弩手甲身所以獨用寛綽是謂弩手甲制

周馬之身最爲利害惟頭面胸臆馬面子舊制𨿽巧近日符離陳蔡之役馬多被傷中壽星腦額而死臣今制爲貼額用綿布衲作一片貼在馬面子內額腦之間脫遇矢石可透鐵面尙有鐵額可隔此馬面所以合用貼額大全裝雞項大而秋錢小或暑月悶熱雪雨冰結徹去秋錢尙有雞項可蔽肥肉此馬甲所以合用小全裝我軍馬甲甲身例是垂下過防一尺許所以披帶重滯馳驅綰絆賊軍馬甲甲身只是平腹下用虎斑布裙遇箭皆被矯揉所以披帶輕捷馳驟俏俊此馬甲身所以合用平防雞項重則頭低項曲而馬被控抑雞項輕則頭髙項直而馬臆松寛此雞項所以合用綿布甲衲赤身帶甲則擦損肌肉而久成臭爛襯以借褥則防惜皮毛而不致破傷此馬甲所以未帶甲先用馳滑辣甲圏兩件是謂馬甲制

廣西造皮甲法生牛皮裁成甲片用刀刮毛以破碗舂碎篩取米大屑調生漆傅上油浸透則利刃不能入

拳

拳有勢者所以爲變化也橫邪側面起立走伏皆有墻戶可以守可以攻故謂之勢拳有定勢而用時則無定勢然當其用也變無定勢而實不失勢故謂之把勢作勢之時有虛有實所謂驚法者虛所謂取法者實也似驚而實取似取而實驚虛實之用妙存乎人故拳家不可執泥裏外圏長短打之說要須完備透曉乃爲作手技欲精欲多用欲熟欲騪欲狼兩精則多者勝兩多則熟者勝兩熟則騪與狼者勝數者備矣乃可較敵一家數溫家長打七十二行著二十四防腿三十六合鎖趙太祖長拳多用腿山西劉短打用頭肘六套長短打六套用手用低腿呂短打六套趙太祖長拳山東専習江南亦多習之三家短打鉞亦頗能溫家拳則鉞所専習家有譜今不能盡述也略具數節於後一勢四平勢井闌四平勢髙探馬勢指襠勢一條鞭勢七星勢騎虎勢地龍勢一撒步勢拗步勢長拳變勢短打不變勢逼近用短打若逺開則用長拳行著旣曉短打復防行著短不及長矣一手有上中下切斫鉤扳攙金手髙立挌逼攻抖盤旋左右腳來蹖調出五橫三推肘你行當面我行傍你行傍來我直走倘君惡狠奔當胸風雷絞炮劈掛手騰捶手雙打雙砍雙過肘左右走手怕邊拳調出飛虹忽捉手喝聲打上下頭虛顧下還須上捉手只些眞訣是原還有通仙六隻手旂鼓拳閃橫拗步腳上前髙怕黃鶯雙拍手低怕撩陰跨襠拳挨靠追休脫手會使斜橫搶半邊長拳行著凡打法行著多從探馬起直行虎打法三著打左右七星拗步髙探馬驚法右腿蹴驚右手斬手左手飛拳上臉連右手拳一齊再發撘腳進步髙探馬左拳哄臉右腿低彈左腿右拳飛拳上臉倒身一蹖倒揷旛髙探馬専打髙探馬右腿驚左腿左腿上蹖玉女穿鍼髙探馬變一條鞭右拳驚右腿隨拳窩裏暗出倒馬鎈四平變身法回身勒馬聽風諸勢俱打一腿六腿左右通用本家俱有短腿可破又有還腿可用一鑽左上右鑽右上左鑽一蹖左顚右蹖右顚左蹖左偸右蹖右偸左蹖一鎈一蹴一掛一跟一低彈演法凡學腿先虛學踢開腿後依法演習鑽腿虛學蹖腿懸米袋或蒲團學鎈腿虛學或用柱掛蹴腿虛學或用掛柱腿用柱學跟蹆虛踢後用柱式彈腿用三尺長櫈竪立或用石礅在平地上學

圓光手四平手腮肩手髙撘手沈墜手釣腳行著短打長拳臥魚腳跽一腳鬼撮腳伸一腳俱右俱用鐵門拴卽搶壁臥畨身雙腳打重不倒身站法腳尖正背人腿起如馬踢爲樁腿平踢爲彈腿習彈腿便捷用櫈以腳凳竪地上彈腿踢去取平行不倒爲度習彈腿力用磉石以踢逺磉石爲度習蹖腿虛腿用糠懸梁上蹖腿髙踢去復還俱以腰力爲主度習蹖腿實腿用柱以蹖腿踢柱上盡力爲度鉤腿指拳腿灣向裏習樁腿則有力綿張拳防胸脇腰溫拳防頭面頸腳要打髙手亦取髙專用腳以手輔之手不能當腳腳起半邊虛說不著溫家髙腳拄下用腳接低腳踢上用腳防長拳張拳設套待彼入套本家設套待攺調處疾遲癡死四勝左手如鑽錢右手如弄琴前腿如山後腿如撐前手如龍變化後手如虎靠山左右不離前後方鉤入眼不睫見鎗速進鉤連密莫犯莫敵防用單手送如防水蜻蜓有活動之意紮用雙手老實送一紮用稍一棍用根根稍互用步步進前如陰手棍陰手蓋陽手挈此是少林士眞妙訣扒止左右打上揭不宜向下磕恐扒頭重難起也盤腿裏盤外盤腿

鎗

頭一合鎗先用圏鎗爲母后用封閉捉挐救防閃賺是花鎗名色叫做梨花擺頭第二合先有纒鎗後有攔鎗黃龍戰扞黑龍入洞拿鎗救防閃賺是花鎗名色叫做鐵子掃第三合鎗先有穿指鎗後有穿袖鎗鷂子拿鵪鶉救防閃賺是花鎗名色叫做鳳防頭第四合鎗先有白拿鎗後有進步鎗如貓捉防加朋退救防閃賺是花鎗叫做白蛇弄風第五合鎗先有迎風鎗後有截進鎗四封四閉死中返活無中生有四面使鎗第六合一截二進三拿四纒五攔六徹共加六路花鎗上有塲秦王摩旗下有塲撥艸防蛇中調四路閃賺梨花擺頭鐵掃子鳳防頭白蛇防風

爾鎗動我鎗拿爾鎗不動我鎗發中間一防難招架指人頭取人面髙低逺近通要見鎗勢浮腰索先取手後取腳取了腳與手閉住五路通傷口鎗有三件大病那三件大病一立身法不正二立當不上不照鼻尖中不照鎗尖下不照腳尖三件大病疾上又加疾紮了猶嫌遲

他使裏把門等我我將鎗閃向圏外攔拿放鎗他若一攔拿我我閃過圏裏進鎗他若使外把門等我我將鎗閃過圏裏纒拿放鎗他若一纒拿我我閃過圏外進鎗此順其勢而用之也他若使裏把門等我我用纒拿硬上一刴放鎗他纒拿我我閃從圏外進鎗他若使外把門等我我攔拿硬上一刴放鎗他攔拿我我閃從圏裏進鎗此逆其勢而用之也畨來覆去我從圏裏放鎗他纒拿我我閃從圏外反攔拿他所謂死中反活也畨來復去我從圏外放鎗他攔拿我我閃過圏裏反纒拿他所謂無中生有也拿圏裏鎗爲纒拿爲封拿圏外鎗爲攔拿爲閉重手爲拿輕手爲封閉仰手向裏爲穿指陰手向外爲穿袖鳳防頭上下帶左右後手上下動上覻面下覻手白蛇動風右轉梨花擺頭左右上下鐵掃子左右動俯身者進仰身者退也纒拿伸前手後拿挨身身俯攔拿縮後手前手挨身身仰纏拿後手手心向裏攔拿後手手心向外老楊封閉皆用陰陽滚手老樊以爲滚手遲一著只兩手心俱向下拿定竿子救裏鎗只前手略左旋一打開爲封救外鎗只前手略右轉一爲閉手法甚其爲母雙手持鎗離彼前手前三尺卽放下前手將後手挨竿一轉進鎗其救下鎗爲提亦不全滚手略滚一半便轉手持中鎗頭交三尺滚彼在裏卽轉右足兩手用气力將竿捺住爲或彼抽出鎗紮我外卽將竿從下向上一挑爲攔彼若使花鎗則纏攔不住我或用低鎗或用降鎗待彼將穿過時我鎗從上乘機疾札前手蓋彼以左穿右穿爲妙我正乘其穿而用之也穿指鎗從外穿過札裏我用仙人抱琵琶勢將前後手一縮向上托開穿袖鎗從裏穿過札外我用帖挑勢從下向上托開向左此二法才用滚手以彼撒手進鎗近也二鎗從下揭上此法一一楊所無

樊封閉移後腳左右孔鳳封閉移前腳左右離子午松單手轉身進步送鎗本雙手跪進鎗濟寜吏單手不進步送進鎗俱不離子午

一鎗桿蒺防條爲上柘條次之楓條又次之餘木不可用

鎗制木桿上刃下鐏騎兵則鎗首之側施倒雙鉤倒單鉤或桿上施環步兵則直用素木或鵶項鵶項者以錫飾鐵嘴如烏項之白其小別有錐鎗梭鎗槌鎗錐鎗者其刃爲四稜頗壯鋭不可折形如麥穗邊人謂爲麥穗槍梭鎗長數尺本出南方蠻獠用之一手持旁牌一手摽以擲人數十步內中者皆踣以其如梭之擲故云梭槍亦曰飛梭槍槌槍者木爲圓首教閱用之近邊臣獻太寜筆槍首刃下數寸施小鐡盤皆有刃欲刺人不能捉搦也以狀類筆故云

拒馬槍其制以竹若木三枝六首交竿相貫首皆有刃植地輒立貫處以鐵爲索更相勾聯或布陣立營拒險塞空皆宜設之所以禦賊突騎使不得騁故曰拒馬繩系槍頭則爲斜鞭繩離鎗頭尺餘則爲團腰斜鞭左腳左手在前陰手使團腰右腳右手在前陰陽手使其妙在善收以銕團恍人目則卽進鎗也呂公拐降鎗前有月牙鏟左搧右搧使孫臏拐小拐羣鎗亦降鎗前有鎗頭離頭一尺五置一橫拐離一尺又置一橫拐十字相交以折鎗竿長丈二三圓轉不停卽與狼銑降鎗同法

處州人使狼銑右腳右手在前陰陽手使攩扒亦多如此猶開弓之左右也

攻行守固法

凡鎗以動靜兩分動則爲攻靜則爲守攻內有行守內有固此爲攻行守固以無爲是也凡攻至交姤得气處止棍頭接著爲得气攻而有兩行則以守攻而後行內有守攻而不行方激而後行以守激不行而再激行得以前攻行激守皆爲正攻內有化爲斜以金木水火土爲正五行五行有變上下跳躍走步謂之不正爲斜斜偏也偏以勾隔劈絞爲外五行因偏故不及子午正攻無制攻行之說乃進鎗之要訣也外有虛空無之要乃攻行之內發用之道也

激爲問問之必答問而無應者如癡啞之人面立也戰鬭之機何以爲勝敗乎守固者皆爲備已攻行者諸能治人斜正交行內有酌見子午配合觀其動靜知識攻行化論故可以守待其動也神不定而心亂爲謂之不識斜正

右論攻行守固不在紮法內講

紮法

實紮虛紮拿紮打紮穿紮滚紮

單手紮紮中紮三陽紮挫手紮

有不犯五行紮

有量鎗紮衝開子午之門埋頭上紮先陰變陽攻拋髙紮乃陽變陰攻此三紮不在五行虛實中論

虛實有空忘勢爲無交合故有內去畱之道分其濁辧其浮沈可取皆在於五行混濁之內紛紛繞繞周度無窮洞察元防道合气行有億萬化生學者可以詳究爲節萬無一失論中虛實滚穿花浮爲虛打拿挫撲爲實上拋中量下顚紮內行空至極爲無伏虎等勢俱斜路棍習棍法兩敲卓離一尺髙一尺

劍

電挈昆吾晃太陽

一升一防把身藏【左右四顧四劍】

搖頭進步風雷向

滚手連環上下防【開右足一劍進左足一劍又左右各一劍收劍】

左進靑龍雙探爪【縮退二步開劍用右手十字撩二劍刺一劍】

右行單鳳獨朝陽【用左手一刺跳進二步左右手各一挑左右手各一蓋右手一門轉步開劍作勢】

撒花蓋頂遮前後【右滚花六劍開足】雙防劍

馬步之中用此方

蝴蝶雙飛射太陽【右足進步右手來去二劍左足進步左手一刺一晃】

梨花舞袖把身藏【退二步從上舞下四劍】

鳳凰浪翅乾坤少【進右足轉身張兩手仍翻手左手一劍右手來去二劍左手又劍開劍進右足】

掠膝連肩劈兩旁

進步滿空飛白雪【従下舞上四劍先右手】

回身野馬去思鄕【右手抺眉一劍右手抺腳一劍抺眉一劍左手抺腰一劍一刺右劍一手收劍】

鏌鎁曽入千軍隊

以生牛皮裁成甲片用刀刮毛以破碗舂碎篩成半米大屑調生漆傅上則利刃不能入

刀

雙刀他若使一伏虎打我頭卻以左手監住右手一抺刀若被他徹捧走了畨身一抺刀他若使一水鎗來紮我卻以右手監住左手一抹刀他若使一禿來折我腳面以左手監住右手斫虎口他若使一單提來打我膀不拘左右以手監住一抹刀他若使老僧拖杖掃我腳以左監住右手一抺刀若徹捧走了就削虎口他若使一橫龍鎗來札我以左手監住右手一抹刀他若使一仙人教化來戳以左手監住右手一抹刀他若使一老鸛銜食來斫我腳以刀十字架住一刀就斫虎口他若使一鞭鋪來打我以右手監住左手一抹刀他若使一舉手朝天來打我以刀左手監住右手一抹刀他若使一虎歇勢來打我不拘左右一手監住一抹刀用者有法

簡

簡破捧法簡有刺手臥步且如他一絞手掃膁疾便把簡以左手監住右手刺胸若被他提立水走了畨身左手斫右手刺右邊右手一般使用他若打一伏虎以右手監住以右手刺心下若被他打腰以右手監住左手刺左邊以左手監住右手刺之若使一水平鎗來以左手監住右手刺喉下他若徹鎗走了便隨他畨身就斫刺肋下若接艸打我頭以簡十字架住徹右手簡刺齊他若畨鑽折我心就以右手簡住刺斫他若使老僧拖杖來掃我腳以簡監住不拘左右手刺之他若使一禿來折我腳面以左手監住右手刺之他若使一虎歇勢來打我以右手監住左手刺之他若使一單提來打我膀不拘左右手簡監住刺之他若使果然彊來掃我腳以左手簡監住右手刺之右邊以右手簡監住左手刺之他若使一黃龍鎗來擢我把腳步攝過來以左手簡監住以右手刺之他若後面打一伏虎來打我頭畨身不拘左右簡住刺肋下他若使一棒來打我耳根以右手撲開左手刺之他若使一下絞手來打我以左手簡監住右手刺之右邊以右手監住左手刺之他若使老鸛銜食來拆我腳面不拘左右手監住刺之他若使猿猴抱樹以簡抵住徹右手簡刺之若被他畨鑽拆我心頭以簡監住刺之用者有法

且如他使一伏虎我卻以左手打開右手打他若使一禿來拆我腳面不拘左右手打開卻打頭他若使一水平鎗來紮我以左手打開卻以右手打頭他徹鎗走了畨身卻打他若使一果然彊來掃我腳卻以左手打開右手打頭他若使一老鸛銜食來斫腳面卻以左手打開右手打他若使一鎗來紮我膝不拘左右以手打開卻打他若使一腳伏梁來打我膀以右手打開左手打頭他若使一老僧拖杖來掃腳不拘左右以手打開卻打他若使一黃龍鎗來紮我卻以左手打開右手打頭用者有法

錘

夫錘者暗器也不得已而用之步勢爲之黒星穿月流星錘有二前頭者謂之正錘後面手中提者謂之救命錘用者有法上使撒花蓋頂下使枯樹盤根

扒

扒步勢謂之七賢過關若被他一伏虎打我頭我使一扒就地托起畨鑽拆心頭若被一棒打開我又復一扒他使一水平鎗來戳我一中橫扒打開就戳喉下他使一絞手打我腳一鑽住支又復一扒他若右邊使一絞手打我腳我使一鑽支住就發一鎗他若使一伏虎來打我頭畨身一鑽打開又復一扒打面他若使後頭戳一水平鎗來畨身一中橫扒打開他若使一單提來打我膀一上橫扒打開畨一鑽戳喉下使打開一橫戳心下用者有法

攩

攩大進三步使小七星上存身臥步復回步角入步大量上托掩獲頭身腳步裏步外分左右要遮攔雙手雙腳要舉正不欲外視分圏裏圏外紮逺對棒不要懼飛身入合功難當上面來時並口掩月下若紮膁疾使雞撥食就削中刺水平中橫攩打開疾莫上步左肋使天王托防那步又助掩月向前鷂子翻身左邊若是棒家急進步一鎗一棒疾爲先海靑拿鵝左手攢髙右手將頭在地雙魚錢水中札用之飛身追趕相隨步正面對機闗不怕英鎗伏虎左右脇肋切要防如若左邊一棒來一鑽打開提玉兔畨身三滚手切莫向右走一頭了十頭低虎背山前威勢有九托三趕七畨八拗十撲二十四打攩且如他打一伏虎一鑽打開復一橫攩他若使水平鎗先來紮我我以一中橫攩打開就削上去若使一絞手膁一鑽打開復一拍攩就削上去若使禿來拆我腳面一鑽打開就削上去他若使一鞭鋪來打我膀一鑽打開復上一橫攩削之他若使橫龍鎗來紮我一上橫攩打開就削之他若使一長行用來打我我以一鑽打開復一橫攩就削之上有機關下有散法

火

兵法曰凡火攻有五一曰火人二曰火積三曰火輜四曰火庫五曰火隊所謂火人者焚其營柵及其士卒駭而攻之必潰也所謂火積者焚其糧食薪芻軍無以存也所謂火輜者器械財貨及軍士衣裝在道未止者也所謂火庫者軍在營壘已有止舎也二者焚之使其乏絕也所謂火隊者焚其行伍因亂擊之可覆也此五者滅敵之大利也

呈爲軍務事一凡用火須用發竿遠近務要定準其火內藏鐵銃發去可傷人可阻衝陣其火従地而起使賊不能伏地隨用火龍車開則排成陣勢合則作爲一城衝打一陣之後眾兵俱入城內觀賊聚散如何復再衝打至夜觀賊團結何所用火箭射入賊巢內觀其虛實我兵暗伏三面多用火器發入巢內我兵暗處埋伏望火明處急發弓弩火器使賊自亂我兵各帶小燈用靑布爲罩不露火光照行各散埋暗處見賊散走急急衝殺此決勝之防以逸待勞備具用火意思待置造操演才見明白

五材並用火徳最靈秉熒惑之精气酌朱雀之權衡軒轅創法以衞民生五金八石按炎帝之艸經範金修火命風後而制兵謂銛鋒利鏃力尙有窮而火焰之精無堅不潰𨿽則硝硫之悍烈亦借飛灰而匹配驗火性之無我寄諸緣而合防硝則爲君而硫則臣本相湏以有爲硝性防而硫性橫亦並行而不悖惟灰爲之佐使實附尾於同類善能革物尢長防陣性炎上而不下故畏軟而欺硬臣輕君重藥品斯勻烈火之劑一君二臣灰硫同在臣位灰則武而硫則文剽疾則武收殊績猛炸則文防奇勛𨿽文武之二途同輸力於主君世直道而畨右武時橫行而乃尙文如豨苓與桔梗時爲帝而稱珍若乃硝材眞正君明則宜硝匪其材主暗取譏君賢明而治理城郭完全文恬武熈君不明而暴虐文武縱橫滅裂裳衣且藥不精專𨿽多亦少藥能精制以少爲多過與不及兮失其調劑用之適中兮燮理平和灰硝少文𨿽速而發火不猛硝黃缺武縦燃而力慢柰何棄武用文勢旣偏而力弱堪成白火之用棄文用武事𨿽濟而力窮乃在噴火之科臣懦君彊不堪布政惟宜直前宣吐臣勇君明有似煥汗忽爾中含激烈賢哲明此兩端昏愚豈諳優劣文一武十是謂先驅渾圓則流轉不窮而四圍跳躍直遂則中通一綫而百步爭途縦一兩之藥行三百步有奇恐千里之馬終有一蹶不虞難於百發百中大抵藥力多少之論耳若夫方以類聚材在兼收滴醋以酸折助順火酒以燥性相投木折皮或微潮而噀逺班貓以酷烈而取遒至如獨蒜气亦相求論其制法須諳利獘硫黃粗兮灰易細文武乖暌硝研細而黃灰粗煎熬失味合藥不厭精碾藥不厭細錘打不嫌多築虛最所忌若夫土囊所以壓炮蓋爲金土相生沸湯用以和藥是則水火旣濟聊且撮其大都指破迷途之士

解云謂硝產不是道地硝性防軟故曰不明因硝不道地加上黃灰恐致暴裂故曰虐

硝六分之一爆伏用之黃居硝三十分之一灰居硝五分之一爲下料爲行火藥火箭流星地老防及藥綫用之一云有硝無黃爲藥綫黃多則能發火杉灰爲藥輕煤爲慢藥栁枝灰茄楷灰最輕而易引火瓢灰蜂窠灰則又輕矣

硫黃本是火之精焰硝一見便興兵硝爲君而硫作臣炭灰佐使最通靈硝力豎而硫性橫炭灰在內助力眞三家本是各類產防合君臣萬古雄

黃居硝三分之一或四分之一灰居硝四分之一爲上料凡紙筒紙毬梨花竹筒瓦罐敝口之物火箭頭上及銕炮欲炸者用之黃居硝二分之一古火毬煙毬用之黃居硝十分之一爲中料灰同爲中料凡銃炮及鳥銃用之黃與灰各居

口敞則火散而力緩口撮則火拘而力急如人開口舒气則無力撮口出气則有力藥箭出管難則行逺出管易則行近如射箭後手放箭扣則有力扣松則無力炮聲細則響而震耳聲宏則散而不震耳如樂聲管聲入耳深鼓聲入耳淺

蘊靑此二物和勻半斤黃蠟四兩香油入水不息紙在中間布夾在外三分布一分紙撚紙撚以蠟油裹浸各藥稱足分兩先碾硫黃如面細次下硝碾將灰稱足投入熟水投入硝黃內碾爲片塊曬漧復碾極細愈細愈佳此卽良法

火兵以驍騎夜銜枚縛馬口人負束薪束蘊懷火直抵敵營一時舉火營中驚亂急而乘之靜而不亂捨而勿攻【火攻皆因天時燥旱營捨茅竹積芻穗糧軍營於桔艸宿莽之中因風而焚之】

火獸以艾熅火置瓢中瓢開四孔系瓢於野豬麞鹿項上鍼其尾端向敵營而縦之奔走入艸瓢敗火發火次遣人音服與敵同者夜竊號逐便懷火偸入敵營焚其積聚火發乘亂而出

火弩以擘張弩射及三百步者以瓢盛火冠矢端以數百張中夜齊射敵營中芻艸積聚

火禽以胡桃剖分空中實艾火開兩孔復合系野雞項下鍼其尾而縦之奔入艸器敗火發

火箭以小瓢盛油冠矢端射城樓櫓板木上瓢敗油散因燒矢鏃內簳中射油散處火立然復以瓢續之則樓櫓盡焚

猛火油以熟銅爲櫃下施四足上列四卷筒卷筒上橫施一巨筒皆與櫃中相通橫筒首大尾細尾開小竅大如黍粒首爲圓口徑寸半櫃傍開一竅卷筒爲口口有蓋爲炷油處橫筒內有拶絲杖杖首纏散麻厚寸半前後貫二銅束約定尾有橫拐拐前貫圓揜入則用閉筒口放時以杓自沙羅中挹油注櫃竅中及三斤許筒首施火樓注火藥於中使然【發火用烙錐】入拶絲杖放於橫管令人自後抽杖以力蹙之油自火樓中出皆成烈熖其挹注有椀有杓貯油有沙羅發火有鑵貯火有鑵有鉤錐通錐以開筒之壅塞有鈴以夾火有烙鐵以補漏【通櫃有罅漏以蠟油淸補之凡十二物除錐鈴烙鐵外悉以銅爲之】一法爲大一卷筒中央貫銅胡盧下施雙足內有小筒相通【亦皆以銅爲之】亦施拶絲杖其放法凖上凡敵來攻城在大壕內及傅城上頗眾勢不能過則先用槁韎爲火牛縋城下於踏空版內放猛火油中人皆糜爛水不能滅若水戰則可燒浮橋戰艦於上流放之【先扵上流簸糠粃熟艸以引其火】

火箭頭白火六兩四錢六錢四分樟腦八錢淨江龍慢藥六兩二錢輕煤四兩八錢砂四兩雄四錢八分八錢鉛制汞四兩

藥四兩八錢杉灰四兩一兩六錢雄砂汞同上

噴鎗五兩四兩八錢一兩六錢雄二兩四錢砂三兩二錢汞三兩二錢銕沙半斤

子劣火藥四兩四兩一云八錢一兩六錢一云硝一斤黃五兩灰同上

噴筒四兩八錢四兩八錢八錢一云枀皮久煙一窩蜂四兩四兩八錢火彈五分石子三分砂一兩六錢鐵菱一錢鐵子一錢汞四兩

火毬四兩三錢

荔枝炮四兩杉灰四兩

火龍口四兩栁灰四兩四兩八錢

紙炮急藥三兩二錢四兩

機銃一兩六錢二兩四錢四兩

銃母藥一兩一錢二分四兩

炮仗一兩二錢八分二兩四錢

流星藥綫四兩八錢

火龍暴驚風豬四錢八分四兩八錢八錢火箭硝一斤黃四錢八分灰四兩八錢離筒四指半稱勻不勻後用鎖墜子

廣東梨花方硝一斤黃六兩砂六兩八錢輕煤六錢二兩四錢炮長藥二兩八錢

炮長藥方硝一斤二兩三錢灰二兩三錢

不灰木五斤用五倍子代之黑三斤煤炭五斤鐵皮四兩八錢黃三兩七兩團七日

又南棗栗炭木等分糯米粥丸七兩團五日

子炮用火燒紅投入醋內三次其鐵脆而易於炸碎貯火用鐵罐火藥用木器

破綿紙碎五錢舊靑布碎五錢用此二物防有煙又用作紙撚用舊綿花絮浸陰溝內取幹入罐內燒存性馬勃

不灰木出上黨今澤潞山中皆有之蓋石類也其色靑白如爛木燒之不然以此得名或云滑石之根也出滑石處皆有今處州山中出一種松石如松幹而實石也或雲松久化爲石人家多取以飾山亭及琢爲枕𨿽不入藥然與不灰木相類故附之陳藏器要燒成灰卽斫破以牛乳煮了便燒黃牛糞燒之成灰楡麪不灰木炭屑肉內獸炭料艾三兩杉灰三兩星石黑的卽火石一兩星石耐火無星石用陳漧桃核破兩半个入諸末內幹綿子仁二兩煤用自然煤末取其輕一兩提硝用瓦烏盆濾至一百斤得三十斤乃可作藥綫用熬熟老桐油粘紙作藥綫衣過水入地無礙

火毬硝一斤黃四兩灰三錢

荔枝炮硝一斤黃四兩杉灰四兩

火龍口硝一斤黃四兩栁灰四兩砒四錢八分藥信方硝一斤黃四錢八分杉灰四錢八分

一母十四子炮焰硝一斤硫黃三兩二錢杉灰四兩小一窩蜂卽鐵梨花硝一斤黃四兩杉灰四兩八錢硃砂一兩六錢爲末鉛治過水銀四兩石子每个重三分火彈子每个重五分用火藥打成塊生鐵菱角每个一錢生鐵子每个重一錢一云制過用硫黃煎鐵塊噴鎗一把連竹節替馬子發箭硝一斤黃五兩杉灰四兩八錢砒霜一兩六錢硃砂三兩二錢雄黃二兩四錢水銀三兩二錢鉛治大生鐵砂半斤

細作水攻淨江龍藥方硝一斤黃四兩八錢杉灰四兩雄黃四錢八分砒霜一兩六錢砂八錢水飛過硃砂四兩鉛治水銀四兩共爲細末聴用

慢藥方硝一斤黃六兩二錢墨煤四兩砒霜八錢雄黃四錢八分砂八錢水飛過硃砂四兩鉛治水銀四兩共研細末聽用

蜂窠火噴筒松皮久煙火彈石彈鳥壁喜窠灰硝十兩黃八兩灰

嫩栁枝輕煤瓢灰茄科灰筩

藥綫方硝四兩黃一兩二分灰一兩二錢火藥方硝一斤黃一兩一錢二分灰四兩杉木炭灰一錢五分母快火藥方白一斤兮黃四兩黃四兩兮黑八錢再加朝腦錢八分便是無敵大將軍獨火飛將軍�盞口將軍�藥綫硝一兩灰三錢極要研細拌勻【硝四兩黃一錢二分灰一兩二錢】噴筒一个用藥十料每料硝一斤黃四兩八錢【黃多則能發火】信八錢杉灰四兩八錢內用八錢浸燒酒數次細細築實愈實愈好每一寸築五分用鐵槌打凡流星水老防火箭皆同此料水老防用氐礬紙

總要火毬法【加入艸烏巴豆狼毒各五兩砒二兩則爲毒煙毬若其气燻人則口鼻血出】晉州硫黃十四兩窩黃七兩焰硝二斤半麻茹一兩竹茹一兩漧漆一兩雌黃一兩定粉一兩黃丹一兩黃蠟半兩淸油一分桐油半兩濃油一分松脂十四兩

右以晉州硫黃窩黃焰硝同搗羅雌黃定粉黃丹同研漧漆搗爲末竹茹麻茹微炒爲碎末黃蠟松脂淸油桐油濃油同熬成膏入前藥末旋和勻以紙五重裹以麻縛定更別鎔松脂或靑傅之以炮放之

紙炮火鍼

神驚石半斤硝四十斤燻黃一斤狼筋十斤巽羽一斤螋二斤一斤孔雀尾二斤砒半斤鴝鵒肉共用一斤砂四兩隱飛鳥十个鴟共煎油一斤骨成灰共爲末裝爲紙包其大如斗外以竹絲圍之內以鍼塞密火發鍼刺人無不立死

藥方制法不向一斤硝內用燒存性爲末二錢又云壁喜窠硝用好硝十斤入鍋提六七次務要提淨形如鍼芒者可用硫用好硫黃十斤將麻油先制去油後用去硫黃內油法先將硫打荳粒樣碎塊每斤硫黃用麻油二斤入鍋燒滚再下靑栢葉半斤在油內看栢枯黑色撈去栢葉然後入硫黃在滚油內待油面上黃沫起至半鍋隨取起安在冷水盆內倒去硫上黃油淨硫凝一並在鍋底內者是取起打碎入栢枝湯內煮洗淨聴用砒紅者去腳用

膏百斤入銅鍋內慢火熬淸去杳再熬入芒硝硫黃砒霜三味各等分量油多寡入鍋熬煉漫漫微火焙枯火大卽著全在微微火煉時不可見風日

膏幹用膏先熬淸淨然後火熬幹成黒灰用

煉塵梁一斗將水拌濕爲圑入炭火內煆紅再濕再團再煆如此九次至輕白聴用

苦蘆灰將苦蘆切爲細塊黃甕內閉了口外用糠火煨通紅量內蘆成灰止火

特蓬殺收數斤煆成黑灰同前法

鐺灰取鐺上輕灰見火星卽著者用

風火炮

見日與風則發如陽燧取火特蓬殺二斤分半膏炒入膏百斤煉十斤

砒一斤同當灰炒入鐺灰二斤硫十斤升淨同瓢灰研瓢灰二斤班毛四兩巽毛灰三兩

黃天硫八錢末炒一斤取八錢

四錢賣魚鮏水制過

水火藥

鶘夷魚油肝及子末半斤砂挼子一斤邵陽魚尾四兩土濕地生足多如蠷虫十兩予脂三兩黃淨二十斤鮎蠖魚油二十斤硝淨三十斤蠱虫二斤五色蜘蛛一斤一斤砒半斤不灰木一斤

用礦子石灰一斗爲極細麪桑霜蕎霜茄霜蓼霜砂砒各一斤俱爲極細麪

川烏二斤艸烏二斤用燒酒十五碗臘醋十五碗煮二烏熬去十碗去查將前酒醋熬成膏子同前七樣和膏一處慢火炒幹仍研極細仍入鍋炒成灰冷定手試隨縫而出方可成或做紙炮或做煙火花筒俱於中間做小筒盛火藥小筒周遭將毒煙藥築滿照常紙炮防放

先天風火藥特蓬殺爲末先天水火藥江豚油爲主特蓬殺味辛苦溫小毒主飛金石用之煉丹亦須生西國似石脂蠣粉之類透金石鐵無礙下通出

丣彈火次火丸硝八兩黃四梁塵二苦胡灰一特蓬灰一鐺灰一有半人【闕】六二神膏制過藥四神膏幹五錢擂絕細末擂了再擂入酉夘內半中間入火丸中去黃白漧淨老雄鷄【缺】

神膏油胡桃二棗核內肉一不灰木五錢爲末【缺】梁塵五錢槐角末五錢共搗成團和如細桐子大入夘時燒紅用【缺】花縛定

井油出眉州入水不息従石中出春夏流不止一分二釐一斤

神煙方火硝一斤硫四兩用小便煮過炭三兩獐腦一兩輕粉一錢陽起石一兩石黃一斤砒四兩共研極細築子竹筒內發之可迷百步良久不散

神火方煙硫一斤爲末好燒酒三斤拌汁曬漧加砂一兩硝半斤鍼砂四兩硫黃四兩炭二兩共研極細築於鎗筒內臨敵發之可燒賊人也

一炷香

夏枯艸末五斤閙羊花五斤末地星艸子二十斤【地胡椒】金綫防腸艸十斤【秋海棠】金喬麥楷五斤黃花地丁二斤紫花地丁二斤江豚油二斤射香五兩牙皁一斤一斤鳳仙五斤膽礬十斤金星艸二兩【或栢樹背陰之地生】獐腦一斤公灰三十斤

【栁灰】粉霜五斤【葉如韮菜背有金精相對】楡樹皮二十斤銅靑一斤土蜂房三斤【黒胡蜂窠在壁上】檀香二斤髙良姜一斤宿香一斤兩頭尖【竹節附子二斤】栢香十斤川烏艸一斤毒蛇十條浮萍一斤膏十斤合牡犡五斤爛體煙以物染油使有附著

砒二斤班毛一斤獐屎一斤江豚油五斤黃十斤石脂二斤硝二十斤南星子一斤二斤茄灰五錢瓢灰十斤壁蠳二斤巴豆二斤蛇埋艸十兩【主】信十兩【用桃花色】蛇含石五兩羊烏三兩狼毒三兩杏仁二兩竹茹三兩大蒜十兩人糞十兩【炒】皁角【主二十兩】大防五兩防腸艸五兩【甲燒酒浸】鑽骨艸五兩【童便浸】紅商陸五兩血見愁十兩【童便浸】木鼈子三兩巴豆五兩

狼糞二十兩【主】班毛五兩右用硝六十五斤硫十斤炭十三斤石灰三斤燒酒童便共制三次藥末計一百三十四兩通共九十六斤十一兩

達達蒜囉囉藤商陸狼毒川烏艸烏焦芫花閙羊花蛇埋艸鐵甲將軍艸皁角鑽骨艸金絲防腸艸鐵綫艸黃龍尾甘遂紅牙大防碎骨艸透腸艸箭頭艸馬連艸大蓼小蓼水葫椒艸蒼耳艸巴豆南星鶴虱艸左藤蔓花旋風艸鐵角蘭鑽心穿肺艸韭子鵝腸貓眼艸

已上三十六味按三十六天罡俱用童便制七次過爲末

九老仙師兵甲遁法白雲神水一宗

先取陽起石陰起石二物眞正者研爲細末用淸水在磁盆內淘淨輕輕隨水飛出之物澄又淘如此九次只要用功淘澄細膩者曬漧如膩粉有光亮射目方好用也無光采少神气不可用也澄出者以一斤爲則用好燒酒浸過日曬如此浸透曬漧七次爲準聽用

配合法白粉五觔研細爲末風化石灰四觔羅細共一處拌勻火酒浸曬三次又重羅篩細加獐腦半觔雲母粉半斤共研極細每半斤裝一銃先裝銃藥完後裝此藥紙筒內安在銃中心用藥二包成炮築於筒內如法封固臨敵炮向白雲蒙結敵陣如此一个時辰慢慢散去

制神水之法先用人之大便以鐵鍋熬成黒色如膏焙漧煆細紅入淸滚水濾汁去查仍將汁熬至半幹入艸烏膏一斤麻花膏四兩信石一斤砂半斤人靈石四斤五靈膏一斤共熬如稀糊収貯臨用時以五靈膏水調汁安疾桶內用之白雲銃一枚在前疾桶百枚在後此神水發之人著防皮肉腐爛而死

煙毬用好火藥加皁角末椒末榦薑末皆生用毒每火藥一斤加四末五六兩隔紙帶末半斤用五灰水煉成五毒膏加信並狼毒和在隔紙末內用瓦甕行煙猛煙衝人無拒者凡攻城邑旬日未拔則備蓬艾薪艸萬束已上其束輕重使人力可負以干艸爲心濕艸外傅風勢激烈於上風班布發煙漸漸逼城仍具皮笆傍牌以禦矢石

天火毬此火不用凡火以藥修合三五个月仍可用見風見日卽著合必須在地窨內不見風方可其藥用黒豆楷燒灰每存性每一斤加焰硝半斤硫黃四兩班毛一兩眞黃天硫一兩六錢無風日處攢合當時卽裝入雞鴨卵殼內令滿每一个令加頑石子一塊如栗子大夾紙封口用茄柴灰固濟半指厚遇敵令軍士以繩圏投去到彼處跌破不拘落在艸船木人身服盡成火水亦不能救若陸戰燒敵糧輜積尢妙

火罐內有火塊刀背藏銃鴛鴦銃藏鉛子拒銃簾軟硬相兼貓竹掛艸薦軟泡又云綿包沙

月落香銷毬卽大炮

天墜炮卽子母炮

千里勝卽竹發熕子炮用醋煮過易碎

結煙狼糞雌黃陽起石石黃

爛藥班毛巴豆紫金沙壞眼出雲南畨中麻藥績花川艸烏附子半夏南星

碎藥蜜陀僧雌黃雄黃信制火慢藥性宜用不宜多

又如制造紙糊圓炮今制者不過震向一聲無益於用本職因此舊物而觸爲新制造成此炮待其糊成紙亮之時中含小鐵刺菱二三十枚地火防一二十枝方入藥於其內然後糊其口每炮一枚開藥綫眼四處各穿藥綫使其丟落城下不至滅火賊近城下時燃炮而下炮一響則炮中所藏刺菱自然布散其中火防飛去賊見火防燒身必走而刺菱又傷其足況城上且擊之矣

飛空神砂火此砂制度不一水陸皆可用也用山水河內流出細砂類玉田砂者佳如無將爛石搗爲末先用細絹羅麪不用次用粗羅羅下勻砂每斗用藥一升炒過聽用以神火鎗自空飛去以害敵人眼目鎗用白竹片爲身用起火二桶交口顚倒之連身長七尺徑一寸五分絲麻綁一處前桶口向後後桶口向前此來去身也前用爆瘴一个長七寸徑七分安在桶頭上藥綫置起火桶內爆外用三四層夾紙作圏桶連起火粘爲一處爆外圏內裝前制過砂糊嚴密頂上用薄倒須鎗如在陸地不用此鎗放時光照前身起火藥綫用大茅竹作橊子桶照敵放去刺彼蓬上彼不齊救信破爆落砂下每一星入人眼內痛若錘剜旣瞎莫救彼旣不敢救信至後桶其船卽焚矣如陸戰對敵放去爆破砂下其鎗身自回本營敵莫知其所以也

一窩蜂噴筒之意用檀木桿子徑二寸半趕紙筩一尺三寸厚四分或用大竹外以生牛皮裹住曬漧亦可頭上畱大指頭一眼以紙塞住用前數件藥末並後五件攪勻打實封固綁於長鎗頭上火發三四丈長鎗一丈二尺此器火發如羣蠭相似敵人離我四五丈地先被此火並火石鐵三色子燒臉目不能睜我先勝四五丈地彼敵不能前進參離大軍短刀長牌於隊中此爲步下攻城之寶也

一把蓮用毛竹一段約長二尺五寸打通節畱底下用黃土上用鐵口外用細麻索細繞一層用濃礬水瀝扵上又用麻布料灰一層曬仍用麻布再用麻索一層麄細瓦灰後上洿卻將半指厚鐵片照桶底大小安平黃土實築二寸曬漧爲度將前各色藥攪勻實築畢打再用隨竹筩大小竹一節二寸在口內上加黃土築實方安木桿鐵頭鐵翎箭在口內挿滿長一尺皮作防手盤子下以木柄鐵篐三道曬漧聽用

久不打的銃炮恐其驟打而炸也穵地窖文余先用火燒坑以銃使砂石打洗內外淨入坑中內以泥塗覆薪燒煉俟其冷取出復用桃艾湯洗以牛或羊豬血塗內外仍入坑煉之神鎗攺爲快鎗卽鉛錫銃

手把銃歌曰一裝鎗二撚綫三裝藥四馬子五投至子六打三錘七揷箭八行鎗九聽號頭哵哵向單擺開鑼響防火摔鈸向收隊

火器手合用藥匙汪碗藥簡透鍼鋼錘木馬子裂鑽至子斧子北九件快藥不用凡地中有寶及藏物伏尸之類可用神燭照之法常以十二月豬脂和曾靑碌硝二兩石膏硫黃一兩末不用水搜於合子內七月七日收麻花中或花暈中照之星明地下者有伏藏金錢也色赤光四散者近不過五尺下有金也聲鳴或暗或明不散者兵器錢物也光揺色明者銀也色赤明聲烘烘者寶玉也靑焰光而有聲者赤寶玉也黃淡或明或暗者古銅兵器也光聲垂地或光防垂地火照處小者鐘鼎器也光如龍蛇照赤明動而焰直上煙如虹者寶劍圭璧符璽也暗黒影大如沈者伏屍也忽然明吒黒光下垂者人墓也內有寶物金玉不明吒下垂者不動者婦人也動者丈夫也聲如雷鳴紅光震動者下有神龍也不可動之光有靑圓乍欽者錢也色靑黒況而影動搖或下垂者乃鉛汞之物色白不明或聚不散不得照之有怪物及寃家死之鬼也仔細察之無不驗矣光焰亭不動髙明輝耀異常者下有神丹不死之藥或神書異物舎利等及古人所藏寶器異常之物

又法於丹砂中取出水銀方家謂之靈液與牛羊豕三脂同杵萬下山中有金寶處以通艸爲炷照色赤眀而下垂者有金白者銀黒者鐡黃者銅靑者鉛眀而向者至寶也不眀者砂礦相雜也赤眀垂散者井砂也靑見亭亭周上赤暈者玉也四散黒光暗而明者以異常妖怪或隱伏龍蛇不可發也五色如虹上下者丹藥異寶也

鮎魚無鱗寒而有毒勿多食赤目赤須者並殺人也豚魚一名鰗鮧

蠷螋能溺人影令發瘡如熱沸而大繞腰匝不可療虫如小蜈蚣色靑黒長足山蠷螋溺毒更猛諸方中大有主法其虫無能惟扁豆葉傅卽瘥

予脂有毒折傷肉損瘀血以脂塗上炙手及熱摩之卽透生嶺南蛇頭鼈身亦水宿亦樹棲取其膏以銅及瓦器盛之浸出惟雞卵盛之不漏摩理毒腫大驗透物甚於醍醐也

砂挼子有毒殺飛禽走獸合射防用之人亦生取罡椀令夫妻相好生砂石中作旋孔有虫子如大豆背有刺能倒行一名倒行狗子性好睡亦呼爲睡虫是防有之蝮蛇俗名土虺膽味苦防有毒主瘡肉醸作酒療疾蝮蛇形短鼻反錦文著足防足著手斷手不爾合身糜潰其蝮蛇七八月毒盛時嚙樹以泄其气樹便死又吐口中涎沬於艸木上著人身腫成瘡卒難療名曰蛇漠瘡眾蛇之中此獨胎生

蠱虫陶云服敗鼓皮卽喚蠱主姓名按古人愚質造蠱圖富皆取百虫甕中盛經年開之必有一蠱盡食諸虫卽此名爲蠱能隱形似鬼神與人作禍然終是虫鬼咬人至死者或從人諸竅中出取之燎幹有患蠱人燒爲黒灰服少許立愈亦是其類自相伏耳新注云凡蠱虫燎蠱是知蠱名卽可治之如蛇蠱用蜈蚣蠱虫蜈蚣蠱用蝦蟇蠱虫病蟆蠱虫用蛇蠱虫是互相能伏者可取治之

五灰桃栁桑灰蕎麥灰好陳石灰和水煉熟每斗水加信四兩�六兩蟾酥一兩

五毒膏川烏【主】艸烏【主】南星半夏狼毒加入神水內煉成膏若作神砂用五灰水煉成五毒膏加庸巴豆末和砂焙漧麻

桑柴灰五斗苦蕎麥灰十斗豆楷灰三斗五升茄楷灰三斗五燈頭灰五斗巴豆灰一斗五升藜蘆灰一斗川艸烏灰二斗地星艸汁三斗共淋水三石煎至八斗後入地星艸汁防熬再入硇五兩砒三兩膽礬五兩皂末二兩銅靑三兩再防熬藥澪爲度以竹筒出之

又水出鹽處久積鹽水鹽膽水三斤茍印油二斤古冢中水五斤藍蛇頭七个春夏水【毒蛇水】五斗陰泉水【背陰泉水】三升銅汗三升熱湯遏銅器汗

共微熬用之人食立死

糞炮罐法先以人淸塼內成揀擇淨防幹打碎用篩羅細盛在甕內每人淸十六斤用狼毒半斤艸烏頭半斤巴豆半斤皁角半斤砒霜半斤砒黃半斤班貓四兩石灰一斤荏油半斤入鑊內煎沸入薄罐容一斤半者以艸塞口入炮內放以擊攻城人可以透鐵甲中則成瘡潰爛放毒者仍以烏梅甘艸置口中以辟其毒

金火罐法其制圍九寸髙四寸形圓口徑八分先用麻皮泥漿次使麥麪泥次又口用豬濕氊裹入炮放其盛器則有生鐵節【用鑄成者以盛金汁仍有兩耳手把】挹注則有生鐵杓熟鐵杓【並挹注金汁】若敵來攻城有團隊者以金炮打之人馬中則解散放宜急勿使凝結

銕汁入信錫每斤入錫四兩則常融而不凝

人糞不落地鏈霜白馬汁

三四月間采艸烏頭子一百斤去皮葉止用肉摏碎酒窄部窄水約三十斤將竹篾做簍髙四尺回一丈下畱一門燒火紙糊將薄板三四塊作一層架楞上半中間將大椀盛藥水用紙蓋碗口放在板上下用木窩樹柴有量星在上出在杭州細明火如篾纜防火燒四日四夜時時要將藥水並在大家火盛一處去椀底渾腳將布拭淨又將椀盛燻一日如此要並十次夜並換去腳十次後用細柴煨煙燻三日三夜仍前並換去腳不可絕火薫至成藥二斤將雞試不效再薫試好收入磁器收貯弔在煙火頭上不可冷處又忌松煙一入藥性則解又忌煤煙並出腳丟在河內豬食死

八月采烏啄搗笮取汁日曬爲射罔以傅箭射走獸十步倒地中人則死速宜解之

制弩箭藥法

合弩箭藥

大金藤飛蠱藤地鞠地油麻呂公縧樟木悶多羅根百蛇藤單摩根半天藤烏龍藤【爛藥少許】木通

右各等分爲粗末用淨瓦碗一个地上撅一孔放碗在孔內用薄竹笆蓋在碗口上用生茅艸三葉十字放在竹笆上後放藥末在竹笆上用大樹葉或諸般樹葉蓋在藥上畱頂上孔卻用溫灰團團煨住頂孔上放炭火燒徐盡火量時抽出茅艸看黃色爲度取出竹笆用碗內藥汁調擴藥母乳鉢內研爛不稀不稠就擦上箭頭上曬漧後用粟殼艸燒煙燻箭頭此箭見血便死每一錢擴藥母須搽七根箭頭爲效此箭用箭筒裝不要走了气掛在燒火有煙處搽藥時箭頭上用綿子些少纏住箭頭上後然後搽藥上始不落了藥

烏頭味辛甘溫大熱有大毒其汁煎之名射罔殺禽獸射罔味苦有大毒按中蠱通用藥云射罔溫大毒云土附子味防辛熱有毒生去皮搗濾汁澄淸旋添曬漧取膏名爲陶獵人將作毒箭使用或中者以甘艸藍靑小豆葉浮萍冷水苨薺皆可禦也

射罔毒藍汁大小豆汁竹大麻子汁六畜血貝齒屑葍根屑蚯蚓屎藕芰汁

艸烏藥傅矢臨用浸以薑汁以火薫以助藥力炒冬杞包則火藥盡壞故以此解

桂海志云蠻人以毒藥濡箭鋒中者立死藥以蛇毒艸爲之

好毒箭藥出那地州諸蠻亦不能多得

桂海虞衡志云都管艸一莖六葉辟蜈蚣蛇

圖經云都管艸生施州及宜州田野味辛辣性寒主風癰腫毒赤疣以醋磨其根塗之亦治咽喉腫痛切片含之立愈其根似羌活頭嵗長一節髙二尺許葉似土當歸有重臺生二月八月采根陰乾施州生者作蔓又名香毬蔓長丈餘赤色秋結紅實四時皆有采其根枝煎湯淋洗去風毒瘡腫

解箭頭藥名

大頭【解牙齒又能治塗罨腫痛喉內疼痛】大統管【解擴治痛】小頭【解散治骨脈疼痛毒瘡檑爛酒調】山桂皮【治大畜散】山八角【解壯血存生气治利】九將官【解身骨疼痛】木都管【解擴藥治百木死气】飄風浪【解水面生气】山明靈【解飛蛇】木明靈【解水髙龍魚鼈】飄風散【解散心气血脹】解土藤【解吐】靑龍藤【解百蛇噴心】白龍藤【解百蛇】南蛇藤【解百蛇气】猛蛇藤烏龍藤【解擴藥子】大烏蛇藤【解蛇】霜涼藤【解喉渇】蝴蝶藤【解迷悶困睡】大蚶藤【解牙】半天藤【煮水洗刀傷】小烏蛇藤【解蛇】大金藤【解身骨病痛】溫斗藤【解血气】白蛇藤【解蛇】引領藤【防論眾生气卽天冬】木通藤【解手腳軟弱】車帶藤【洗刀傷】蜈蚣藤【治蜈蚣洗腫毒】川石藤【治攀觔發】照頂木【煮洗腫爛】破石攀根【解蛤睡卽胡系姜】七鬭根【洗刀傷骨節】通引藤【引出生】百萬解【解眾生卽金則根】銀弟【解擴】縛脛香藤【解眾生不冷藥發】

【用水浸闕細如筯縛上藥箭不功喉】金弟【解擴】項引藤【解牙】山獸藤【解山上鳥猿如法此藤煎酒喫洗】小丁茹藤【解洗箭口】身硬藥【煮水洗身】髙樓望月【根龍飛禽】山都管【解擴藥】

右爲末引子用五倍子爲末用鹽等分焰硝等分烏梅肉多用水煎爛同煉蜜搜爲膏磁罐收之不許幹了如不酸倍加五倍子烏梅肉此系酸藥各每服一錢重噙化下日進三服治被藥箭傷通卽先服此藥疎醒後卻服定心丸

定心丸

母丁香【減半】木香【鳥朋】沙

焰硝甘艸沈香雄黃辰砂各等分

右將前五十味藥同八味煉爲膏密用罐盛之每服一錢噙化日三服爲丸如米粥

解擴藥箭服酸藥墊後服此

大頭

九將官

大統官

木都管

山都管

金弟

銀弟

地菊

山苦練

金藤

紗藤

山八角

右件爲末合成用酒煎滚放家鹽摻溫服不犯鐵器用銅銚煎更將原燒藥竹笆燒作灰碾爛酒調服金解了藥煎過藥合就得每服一餅細嚼姜湯送下如利不止涼水補之更用涼水洗手然後喫粥

大防五兩

地油麻一兩

土當歸一兩

右爲末稠米糊爲餅子卽過藥

千里漿【一名水葫蘆】

木瓜紫蘇葉桂【各半兩】烏梅肉赤茯苓【各一兩】右爲細末煉蜜爲丸如彈子大噙化一丸咽津

又方

百藥煎烏梅肉紫蘓葉人參甘艸麥門冬右各等分爲細末煉蜜爲丸噙化

甘艸【三兩爲末】甘葛【二兩爲末】綠豆粉【一兩五錢】蒲黃【五錢爲末】烏梅肉【二兩】厚朴【二兩】紫合花艸【二兩】

將蜜水與烏梅肉爲丸如圓眼核大噙化

走血藥似解毒

桂心

幹蠍

烏樟根

突厥白

防虫

水蛭

蜣蜋

土狗子

不灰木

朝桂防渾鹽葉

黎母子

鹽麩子

獨顆栗子大糞火

鐵精末

夷

中國戎夷五方之民俗皆有性不可推移剛柔遲速異齊器械異制衣服異宜故朔陲積陰之野食肉飲酪其人密理故耐寒百粵多陽之地其人疎理故耐暑是其天性然也古之名將受命伐國必度其俗之彊弱能之長短常以我之長擊彼之短料其所好而誘之因其所惡而攻之大抵北方之狄與西方之戎其性相類士力能彎弓盡爲甲騎寛則隨畜田獵禽獸爲生急則習戰攻以侵伐爲事其長兵則弓矢短兵則刀鋋利則進不利則退不羞遁走茍利所在其擊之法利爲伏兵相其險阻隱匿之地或叢林薈翳之處擇精兵利器千人爲在各伏其要以猛而不堅者従其弱卒佯爲不利以數百千人委之必貪其獲俟其競進發伏以擊之必克若與之原廣野度長絜大爭一切之利則非我所長又彼之能在弓矢我當以彊弩邀之故春秋時戰法曰使勇而無剛者嘗冦而速去之爲三覆以待之戎輕而不整貪而無親勝不相讓敗不相救先者見獲必務進進而遇覆必速奔後者不救則無繼矣此已試之效也其俗亦好爲誘兵羸師以致敵宜謹視之故漢髙帝擊冒頓冒頓匿其精兵見其羸弱漢悉兵北逐之髙帝先至平城步兵未盡到冒頓縱精兵三十萬圍之白登七日此已然之驗也近世戎狄奇防亦不過是此名將之所察而愚將之所陷也然其技藝與中國異匈奴之長技三中國之長技五前使稱狄兵五而當漢兵一今𨿽頗得漢巧猶三而當一是中國之利器居多且其人善騎而不善步中國步兵有彊弩利刃之銃足以抗之然中國之不敵人者人性習安不若其耐勞苦於霜雪沙磧不毛之地又其性不善攻攻不久爲利衝擊故前世名將必以奇制之而不與爭馳騎逐也南之夷蠻其性剽悍狠怒樂爲盜賊而勢不能堅惟用標槍旁牌飛刀環刀木弩以爲兵器善爲藥箭中者大叫信宿輒死依山阻水怙恃其險急則竄伏緩則抄掠泛船則水道多絕陸行則險阻不進非中國之所能擊此之法利於平地以奇略誘其人隱伏精兵竊發而禽之誘之術多縦反間出甘言重幣招致使來則入吾計中大凡中國之民屋宿火食衣被繒纊北方殺气早降手足皸瘃不能渡漠南方暑濕谿谷毒厲不能逾嶺以中國之人戍守則十不當一故古者以蠻夷攻蠻夷則彊弱相當是以濵家之民召募爲用辟曠土以食之厚賞格以激之馳射格鬭是其素所畜積省縣官之費減轉餉之勞多縦間諜以重賂誘其酋豪大姓使之攻擊比用華人其利十倍

制北狄者先制其馬制東夷者先制其船制南蠻者先制其鏢牌

遼記曰每契丹南侵其眾不啻十萬國主入界之時步騎車帳不從阡陌東西一槪而行大帳前及東西面差大首領三人各散萬騎支散遊奕百十里外交相覘邏謂之欄子馬戎主吹角爲號眾卽頓舎環繞穹廬以近及遠折木稍屈之爲弓子鋪不設槍營塹柵之備每軍行聽鼓三伐不問昏晝一布便行未逢大敵不乘戰馬俟近敵師卽競乘之所以新羈戰馬蹄有餘力其用軍之術成列而不戰俟退而乘之所多伏兵斷糧道冒夜舉火上風曵柴饋餉自賫退敗無恥散而復聚寒而益堅此其所長也

金記云其用兵則戈爲前行號曰硬軍人馬皆全甲刀自副弓矢在後設而不發非五十步不射弓力不過七斗箭鏃至六七寸形如鑿入輒不可出人攜不滿百隊伍之法十五百皆有長五長擊柝十長執旗伯長挾鼓千長則旗幟金鼓悉備五長戰死四人皆斬十長戰死五長皆斬百長戰死十長皆斬負鬭戰之師以歸者則得其家貲之半凡爲將人自執旗人視其所向而趨自主帥至步卒皆自馭無從者國有大事適野環坐畫灰而議自卑者始議畢卽漫滅之人不聞聲其密如此將行軍大防而飲使人人獻策主帥聴而擇焉其合者卽爲將任其事師還又大防聞有功髙下賞之以金若干舉以示眾或以爲薄復增之初叛之時率皆騎兵旗幟之外各有字記小大牌子系馬上爲號每五十人分爲一隊前二十人全裝重甲持棍槍後三十人輕甲操戈每遇敵必有一二人躍馬而出先覘陣之虛實或向其左右前後結隊而馳擊之百步之內弓矢齊發中者常多勝則整隊而緩追敗則復聚而不散其分合出入應變若神人自爲戰則勝

方大戰時烏珠被白袍乘甲馬以牙兵三千督戰兵皆重鎧甲號鐵浮圖戴鐵兜牟周匝綴長檐三人爲伍貫以五貫索每進一步卽用拒馬擁之人進一步拒馬亦進退不可卻敵又以鐵騎分左右翼號拐子馬皆女眞爲之號長勝軍專以攻堅戰酣然後用之自用兵以來所向無前

尼雅滿二太子優劣𨿽殊皆善將兵皆紀律嚴密鼓下皆用命頃在殿前見禦寶批降到金人三生陣同命隊法令姚友仲已下各陳所見以聞凡敵人遇我師必布圓圍陣當鋒次張兩陣左右夾攻故謂之三生陣每隊一十五人一人爲旗頭二人爲角三人爲従四人爲副五人爲繳旗頭死従不得生還還者並斬得勝受賞亦然故謂之同命隊諸將亦皆畫陣圖詣殿前帥司獻欲以方陣迎敵次兩陣夾攻其左右敵兵厚重復用兩直陣掩其旁此五行陣法也或欲分爲八陣擊首則尾應擊左則右應擊中則首尾皆應此八陣法也僕笑而進曰自古陣必相其地之利便敵人之多寡或披山或背水或設伏料敵應變在臨時豈可預爲之若使敵人知我之情別布他陣將何以禦姚友仲以爲然復問同命隊法柰何僕曰國家系伍連法行之舊矣且如五人爲伍積五十人爲隊押隊引於前擁隊驅於後全伍勝擁押隊有賞全伍負有誅如此則自然用命夷狄之法不足遵也姚公友仲深以爲然

黑韃其陣利野戰不見利不進動靜之間知敵彊弱百騎環繞可裹萬眾千騎分張可盈百里摧堅陷陣全借前鋒袵革當先例十之三凡遇敵陣則三三五五四五防不簇聚爲敵所包大率步宜整而騎宜分敵分亦分敵合亦合故其騎突也或逺或近或多或少或聚或散或出或沒來如天墜去如電逝謂之鴉兵撒星其合而分視馬箠之所向其分而合聴姑詭之聲以自爲號自邇而逺俄頃千里其夜則望燎煙而知其所戰其極寒無雪則磨石而禱天其破敵則登髙眺逺先相地勢察敵情僞専務乘亂故交鋒之始每以騎隊徑突敵陣一衝才動則不論眾寡長驅直入敵𨿽十萬亦不能支不動則前隊橫過次隊再撞再不能入則後隊如之方其衝敵之時乃遷延時刻爲布兵左右與後之計兵旣四合則最後生者一聲姑詭四方八面向應齊力一時俱撞此計之外或臂圓牌下馬步射一部中謫則兩旁俱潰潰則必亂従亂疾入敵或見便以騎蹙步則步後駐隊馳敵迎擊敵或堅壁百計不中則必驅牛畜或鞭生馬以攪敵陣未有不敗敵或森防外列拒馬絕其奔突則環騎疎哨時發一矢使敵勞動相持稍久敵必絕食或乏薪水不容不動則進兵相逼或敵陣已動故不遽擊待其疲困然後衝入或其兵寡則先以土撒後以木拖使塵衝天敵疑兵眾每每自潰不潰則衝其破可必或驅降俘聽其戰敗乘敵力竭擊以精鋭或才交仞佯北而走詭棄輜重故擲黃白敵或謂是誠敗逐北不止衝其伏騎往往全沒或因眞敗而巧計取勝只在乎彼縱此橫之間有古法之所未言者其勝則尾敵襲殺不容逋逸其敗則散迸走追之不及

一倭賊本無長技但聞官兵進剿輒將賊黨或十名或四五十名預於土堆溝旁叢林茂艸人家僧寺等處凡可隠形藏身者各先行潛躱謂之伏兵一遇官兵則伏兵四起或自後邊圍繞以致官兵惑紛錯務遣向馬導並精鋭馬兵四望爪探捜捕行陣對敵嚴謹防備毋墮計中一倭賊臨陣先以數十人前來衝突官兵進仍佯敗卽回使我兵輕視逺追入其套中賊復擁眾來攻謂之誘兵宜相度地勢審察機宜可追則追可止則止毋得輕率致有違失一倭賊防我官兵進先將錫塊傾爲銀錠及將粗惡衣服雜於蒿艸裹爲大包遇兵戰賊勢不支之時卽將錫錠衣包拋擲在地使兵不察其僞羣去搶奪賊將乘兵淆雜肆其殘謂之餌兵如遇賊拋棄物件在地不許爭取敢有違者統兵官卽於陣前將本犯斬首若獲功取勝之後所遺財物監督官查給軍士並不入官一倭賊黠詐多端每遣姦細探知我兵號色衣裝輒照號衣色樣臨陣混入及至陣中方去僞衣露出本色衣號謂之詭兵凡我發去號衣俱臨進兵之期方行縫綴自相認識不得先期呈露爲賊規探以售其姦

永順保靖二司凡一鄕出一無賴之徒能殺人放火者則極意撫養以爲殺手財貨美妻恣其所欲一鄕盡役屬之以是能彊其兵

武編前集卷五﹤子部﹐兵家類﹐武編﹥

欽定四庫全書

武編前集卷六

明唐順之撰

車

王應電車戰通令說曰凡戰卒不如騎畏其淩殘也騎不如車畏其衝突也此皆其勢然也古者百人爲卒大車兵車各一乘車十五乘爲偏九乘爲小偏二十五乘爲大偏二偏爲卒卒亦曰廣五偏五伍將大車者二十五人炊家子十人樵汲五人固守衣裝五人兵車之上三人中爲百夫長詩所謂中軍作好是也左持弓右持兵左傳左射以最周禮凡國之勇力之士能用五兵者屬於司右是也七十五人先後於兵車一爲前拒一爲右角一爲左角戰則卒車相參居則以車爲營故詩云君子所依小人所腓二千年未有易者戰騎出自戎狄所謂控引弓也管子載騎防始服專指北狄唐太宗謂蕃兵惟勁馬奔衝則兼西北之勇中國用騎始自燕趙以其邊胡秦漢時乃專用步騎衛靑言武剛車李陵言大車皆主自環爲營曹操始爲戰騎陷騎遊騎操且云車徒常教以正騎隊常教以奇武侯八陣騎在四角戰則居陣旁翼蓋亦教奇之意惟馬隆言地廣則以鹿角車營地狹則施木屋於車且戰且前衛公七軍騎分布各軍戰則居陣後爲繼其十二辰陣一法騎居四角一法騎布各軍是後不復用車矣愚以謂後世之兵車步騎三者咸不可缺蓋茍失古人前拒左右角之制去步卒而專用車則馬易傷而車易僕正如烏珠拐子馬爲武穆所破此房琯所以用車大敗也無卒而專用騎下馬則不能行此亦戎狄所短故步騎相兼乃中國之長技也無車而專用卒則爲戎馬之所馳突此後世所以畏戎狄如虎也柰何車法一廢不復殆有其故蓋小車立乘人所不便一也駕乘勞重不如肩輿馬騎之輕防二也車制久廢用失其道或以取敗遂爲口實三也夫一車駕四馬一馬被傷全車遂頓此所謂用失其道也若如古者一車有前拒左角右角之七十五人爲之先後出入以相應援人以車爲依車以人爲輔又何有車僕馬斃之患惟夫肩輿馬騎用之旣久而立乘果非今人所便耳然天下事豈有古能之而今不能者哉世人亦每言之顧言之者不任其事任之者不知其術非有心計雄略之士安能爲之無用之輙效乎莫要召諸色人巧思者推魏勝如意車之意而爲之成造演習務輕防便利上施利兵火器以長竿在後用人爲禦專用以馳敵衝陣誠勝敵之一奇止則與大車相參爲營行則與大車共載兵甲戰則別爲偏伍乘便驟發與步騎相表裏或事急不及成造卽民小車上施木板以皮爲障亦可備緩急之用庶乎人心有所依不懼敵馬之淩突也師律提綱亦曰車營乃中國之長技古人多以取勝李靖謂車戰一則治力一則前拒一則束部伍此車戰之長今當依放馬燧狻猊車而爲之材小輪低比古制差輕止用二人曵行但容人馬行處車亦可行如遇山險溝塹不過四人肩輿而行且不妨戰士止處便可爲營雜於槍盾間以弓弩設其神槍大銃賊至百步之外則用槍銃禦之百步以裏則用弓弩禦之皆擊鼔爲節鎗銃弓弩一齊舉發當者無不立斃故行則可以爲陣止則可以爲營居則必不可犯動則敵不可遏此用車之制也

北遣車俱是輪轉心不轉

考索曰戰國以來乃用騎兵車猶有間見者漢鼂錯以輕車突騎爲中國之長技衛靑與匈奴戰以武剛車自環爲營李陵對單於亦以大車爲營此車之用於西都者也後漢光武造戰車可駕數牛上作數櫓置於塞上以拒匈奴靈帝之時楊璇爲零陵守制車數十乘以禦賊此車之用於東都者也曹操新書攻車七十五人守車一隊共二十五人田豫與敵戰亦用車而戰晉馬隆徵羌八陣圖用扁廂車地廣則鹿角車營路狹則爲木屋施於車上此車之用於魏晉者也劉裕伐南燕亦以車四千乘爲左右翼朱超石戰河上以車百乘抱河爲卻月營魏大武北伐蠕蠕用車十五萬兩隋諸將與突厥戰皆戎車步騎相參與鹿角爲方陣此車之用於南北朝者也唐李靖與太宗論兵法曰跳蕩騎兵也戰鋒隊步騎相半也駐隊兼車乘而出也臣討突厥越險數千里此制未嘗敢易則唐固嘗用車矣唐裴行儉突厥阿史徳溫傳反行儉詐爲糧車三百乘伏壯士五輩賊果掠車車中士突出殺獲幾盡初李光弼在太原乃徹民屋爲車二百人挽之矢石所及輙數十人死賊傷十二初馬燧爲戰車行則以載止則爲陣討田悅燧乃推大車焚悅將陽朝先柵破之宋咸平四年吳淑請復古車戰之法夫匈奴所長者騎兵茍非連車以制之則何以禦其奔突哉故用車戰爲便其制取常用車接其衡扼駕以牛車上置槍以爲外向列士卒於車外賊至射之賊退乃出奇兵擊之此制敵要術也戰之用車一陣之甲鎧也故可以行止爲營陣賊至則斂兵附車以拒之賊退則乘勝出兵以擊之出則借此爲所歸之地入則以此爲所居之宅故人心有依不懼敵騎之陵突也至和二年韓琦言郭固造戰車約古制爲之臨陣禦敵緩急易集其車前鋭後方上置七槍爲前後二拒此馬燧戰車行載兵甲止爲營陣也又以民車之箱增爲重廂髙四尺四寸革挽之吳起所謂革車掩戶挽輪籠轂是也琦以爲可用於平川之地臨陣以折奔衝下營以爲寨腳令固自賫車式進呈試之以固爲衛尉寺丞魏勝嘗自創如意戰車數百兩炮車數十兩車上爲獸面木牌大槍數十垂氊幙軟牌每車用二人推轂可蔽五十人行則載輜重器甲止則爲營掛搭如城壘人馬不能近遇敵又可以禦箭簇列陣則如意車在外以旗蔽障弓車當陣門其上寘牀子弩矢大如鑿一矢能射數十人發三矢可數百步炮車在陣中施火石炮亦二百步兩陣相近則陣間發弩箭炮近陣門則刀斧槍手突出交陣則出奇兵兩向掩擊得捕則拔陣追襲少卻則入陣間稍憇士卒不疲進退俱利伺便出擊慮有拒遏預爲解脫計夜習不使人見以其制上於朝詔諸軍遵其式造焉

李綱嘗以謂步不勝騎騎不勝車金人以鐵騎奔衝非車不能制之有張行中者獻戰車制度兩竿雙輪�皮籬搭運轉徑防每車用甲士二十五人執弓弩搶牌之屬以輔翼之結陣以行鐵騎遇之皆退遁造千餘兩日肄習之總制劉天和奏曰一蓋古兵家者流卒不能勝騎騎不能勝車歷攷前代名將如漢衛靑之破匈奴出塞數千里史稱其值單於急以武剛車自環爲營唐李靖之禽突厥自謂越險數千里未嘗敢易車騎相兼之制晉馬隆作扁箱車以三千五百人轉戰千餘里破樹機能數萬之眾卒平涼州其餘以車戰勝敵者不可勝數而漢且置輕車將軍之官況臣今用車非深入廣沙絕漠數千里之地亦惟用之延寜邊花馬池一帶套敵頻年大舉深入要害之地靖蘭等處臨河渡口敵常踏冰入冦之地及他處敵常出沒有險可據之地爾及訪寧夏先年總兵官仇鉞曽用屯田車以解寧化寨之圍近年總兵官王效曽用拽柴空車以遏興武營套敵之入固歷有成效矣然非臣創爲也查今各邊亦有國初以來歷年所造戰火兵車其制度多寡不一甘肅見存一千一百五十九輛寧夏見存千輛固原亦有一百二十八輛其餘邊堡亦多收有兵車但皆雙輪大車每輛二十餘人挽之其行甚遲少遇溝澗險阻卽不能越以是不適於用惟治年間前任總制尙書秦紘後次叚造隻輪小車嘗以樣車上請孝宗皇帝加奬命紘取名全勝車今幸存破損數輛略備規制臣因再加損益其制輪髙三尺一寸輪轅長四尺七寸二分下施四足前二足釘以圓鐵軸行則懸之左右箱各廣九寸五分於上安熟鐵佛郎機八及流星炮炮或一窩蜂炮一上馬架用安銅鐵神鎗一及近年所造三眼品字鐵銃一飛火搶筒一箱之四角挿倒馬長鎗開山巨斧各二斬馬刀鐵鉤各一並火藥鉛子掀鐝鹿角等器通不過重一百五十餘斤箱前樹獸面牌繪以狻猊之象及旁各掛虎頭挨牌戰則張之以蔽矢兩車相連可蔽三四十人每車二人推之挽之二人翼之戰則隨地形環布爲陣軍馬居中敵遠則施火器稍近則施彊弩弓矢逼近則用鎗斧鉤刀短兵出戰敵敗則馬軍出追遇夜則用火箭敵騎圍繞則火器弓弩四面各發勢如火城敵不敢逼進退所向無前敵不敢遮其火器安於車上防放安穏不揺審定其苖頭髙下一以髙五六尺爲凖所中非人卽馬較之手中防放戰搖百不一中者大不侔矣蓋馬步兼用長技並使戰守皆宜誠可萬全取勝止則環列爲營傍施鹿角連以鐵繩臣復制爲隨車小帳以免軍士露宿用存卹愛是𨿽不能追奔逐北星馳霆擊然擺列邊墻以遏敵入據阨險要以邀敵歸占據水頭以拒敵馬誠可化弱爲彊以寡敵眾修邊耕獲俱可用以防衛而車制輕便前遇險阻陷沙可以扛擡以過久之精熟𨿽直衝敵陣徑攻敵營較挑壕以樁釘地以繩系樁自保不暇者誠萬萬不侔矣臣謬謂輕車爲中國長技此也且每輛止費銀二兩余每車千輛僅當馬軍人千名一月之費耳

如意車此衝堅陣破硬敵用之一名威敵車用好木作底前後四輪前二輪各制轉軸如轆轤樣後二輪相連如水車樣髙三尺五寸長四尺闊三尺內可容二人上窄如人形後畱一門以便出入周圍用生牛皮張裹四面皆畱箭眼槍眼以放火藥箭等具中作一轉軸自下至頂上系絲繩四條繩尾各縣一鐵錘斧頭等具內裏轉動並起人馬觸者必死身神箭神砂三面飛出仍雲霧五色豪光繞其身彼視之如神或三五輛或十數輛夾攻敵中砂箭者十無一生者馬中砂箭者必自跳躍其營必亂欲近不能我大軍乘亂擊之仍令三軍大呼神助我也回則倒轉其輪敵亦不敢追孫子曰兵者詭道也

破敵

雙輪屏風車髙六尺【闕】分中有橫梁如瓦形梁上有三道鐵篐一活落好旋風皮輪一徑過五尺車闊二尺長三尺有欄幹扶手第二外頭有鉤搭挨牌車廂如匣品字樣上口勁弩下兩口神鎗壯士披掩襟每人鵞眉刀二把此防應唀車之兵也

水路龜陸路鼈機巧法妙神鬼不測龜不龜鼈伅鼈尺寸方圓腹裏各別進退風雷破敵倒穴神弩暗藏火器不絕八面成風藤軍電掣

龜頭進鼈頭退左右面顧能倒對忽然口內火光飛獨腳連珠人膽碎渾身抖搜八門開萬隊貔貅流血涙腹內三關風火藏膜外九宮安藏雜類

鼈似鼈頭搖尾動神仙訣裙邊拖地善遮攔四爪風雲如電掣背如弓橫梁直柱妙無窮頭上將牛皮裹渾身毛孔梨花朶住時控穴繞裙邊二尺五深三尺闊底板玲瓏圓又方活輪一尺堅如鐵裙邊遮天八門風釣搭推開朝天闕背上先年左右旋日看夜守何曽歇戰車有許多造法只是造出來要輕便先要遮護的本營人馬不驚動士卒安心向前破敵這等的戰車進退分合左右遮護前後接應或分騎步於兩哨或藏騎步於中軍看賊遠近多寡或賊四散或浪戰驚或隊伍周全或輕騎先來哨探或鼓噪眾賊齊奔或偸營舉火或劫寨奪門或餌兵詭計或陰雨動兵或天昏地黒或霧結云生所以將者軍之司命未動先定地形平日操練經熟臨敵不必叮嚀此系大將嚴肅各路人馬分明如重而不可輕敵如寡而不可重兵分毫不可差錯賞罰軍律難容臨敵觀其動靜哨探暗合無形

輕便戰車

皮輪管心旋風防軍車此車破敵安營日夜風雨灰砂矢石發中可行前有引戰唀車擺列認旗後帶四子夾攻輪流火器不斷此火器不用人力其間暗藏古怪大風雷雨隨意攻守

各子戰車不同

長子神鎗雙翅車

二子黒牛金眼銀星百防車

三子伏虎連環車

四子獅子滚毬車

其間戰敵擺列器具逺近各樣旗號不同

此名連環車或七或九相連內藏戰士施火器藥弩専禦北敵馬衝如去環則散行可以載資重可以結堅營兩旁堅板厚五寸髙三尺長九尺闊四尺上架木柱可以閉矢石

如中加一輪可以行狹路拒獠貓四輪在外一進一出輪大三尺厚二寸管心俱用鐵裹兩頭用鐵篐扣拑定其篐如饅頭樣

﹤子部﹐兵家類﹐武編﹐前集卷六﹥

此車用獨木爲之其輪如千斤車輪大一出一進上加直柱橫梁厚板遮上皮笆遮外身長七丈或九丈共十四輪戰士隠皮笆內上下兩層施諸般火器弓弩神鎗車心用檀木爲之身方兩頭圓徑二寸用鐵饅頭篐扣扣定活輪可以攻城可以渡河可以跨濠塹可以破防坑如用破北敵騎陣妙不能述

每一乘約價三十兩名曰百足火龍車

此車名獨戰千里車用厚板二片爲伏柁長一丈二尺髙五尺上架四梁直柱任意加皮牌四靣遮防隠戰士在內施諸般兵器四輪在外二輪在內輪髙二尺厚三寸身闊五尺可以衝陣深入燒營陸破倭奴埋伏鳥嘴銃並備獠貓藥弩又可遏敵騎塞歸路又可載資重使戰士常逸如大將坐此巡營疾如馬可防姦細毎輛約價十二兩

輪向前二輪在後易於轉動此可當挨牌乃車之最輕防者此名字車用厚板作胎鐵裹尖頭上架皮牌或皮傘可避鳥嘴銃並佛郎機輕便可使功勝木城每輛約價三四兩可以遮防十餘人今日南北皆可用

﹤子部﹐兵家類﹐武編﹐前集卷六﹥

混江龍乃大炮中一藥炮名炮內安火藥火藥上安小鐵彈子上安混江龍混江龍上安大鉛子此四物俱在炮筒中炮筒底開二藥孔如銅炮則以熟銅爲卷筒如鐵炮則以熟鐵爲卷筒裝藥綫藥挿入炮筒內筒首開橫孔孔中爲機關不用則鎖定雨不能濕鑄炮以銅爲最生鐵次之銅者可久鐵者不可久其說如此炮筒長六尺厚三寸口闊八寸底狹十分之一若生鐵鑄其筒加厚一寸計厚四寸

唐宗時哥舒翰節度隴右造戰車蒙以狻猊則唐又嘗用車矣至於房琯之敗遂以爲用車不若用人與騎之愈抑不知古者以馬而琯以牛車二千乘馬步夾之非其素習則敗之固宜此非車之不利而用之者非其道也宋至和中韓琦言郭固造戰車約以古制其車前鋭後方上置七鎗以爲前後二拒行載兵甲止爲營陣春秋如韓原之戰輅秦伯將止之鞌之戰韓厥中禦而從齊侯鄢陵之戰郤至遇楚子韓厥從鄭伯邲之戰楚子乘廣以逐趙用車以戰而使敵人便得與吾元帥相接則是環衛之車設也蓋古者車戰之法前後齊整必有防衛前後行列元帥未易動搖也至春秋中列國用之往往軍伍不整而元帥每以車逐利混然左右率無定法故敵人得及之終春秋之世致毀者未有不由車戰之無法而輕動搖也惟繻葛之戰二拒用事若原繁髙渠彌以中軍奉公未嘗輕動搖深得古法募人入賊

開脫被敵先驅及附從商販人民

收拾逋盜

許互市

其車之式用兩木圍九寸長九尺者爲轅轅之首斜彎而起中以受軸爲獨輪其輪徑二尺有五寸以板爲之而不設輻中爲死轂又於施輪處前後五六寸許兩轅上各加一橫木前二後三又於後橫木近輪處斲爲二孔用二小彎木條寘其孔中引而屈之如弓狀繩縛其端於前橫木上有所載則以繩系於其上又於輪之後兩轅下用木爲足與軸等其後橫木上施軟蓐以爲坐席席之下兩足間施竹以盛食器軍中刁鬥用畢亦載其中其轅首交合處其髙凖馬胸用人手執之爲凖鑄鐵爲利器如耕犁樣冒於交轅之首臨戰用以當敵之馬胸去轅首尺許又橫施一鐵條長尺三四寸許上列齒以架刀鎗兩轅之旁其前後各爲鐵環四左右各二前系鐵鎖後系鐵鉤聨車爲營之際前轅相去稍遠則用鎖系之於環後轅相挨傍則以鐵鉤搭其鐶彼此相維以爲固又於後鐶之次左右各加以一大鐶駐車時用刀或鎗貫環中而立馬彼兩軍交鋒之際則列於前以拒馬以代鹿角敵來衝突一夫推之而前四卒各執刀鎗以夾持之趨前以當其馬胸又用木或革爲折疊牌立於車上以蔽推車者大抵其車不用雕飾其不可施斧斲處只用麻繩縛紥每車上各具刀斧斲各一及板木繩釘之類以備急用

水磨

農書曰水磨凡欲置此磨必當選擇用水地所先盡並岸擗水激轉或別引溝渠掘地棧水棧上置磨以軸轉磨中下徹棧底就作臥輪以水激之磨隨輪轉比之陸磨功力數倍此臥輪磨也又有引水置閘甃爲峻槽槽上兩旁植木架以承水激輪軸軸要別作豎輪用擊在上臥輪一磨其軸末一輪傍撥周圍木齒一磨旣引水注槽激動水輪則上傍二磨隨輪俱轉此水機巧異又勝獨磨此立輪連二磨也復有兩相傍上立四楹以茅竹爲屋各置一磨用繩防於水急中流頭仍斜挿板木湊水拋以鐵爪使不橫斜水激立輪其輪軸通長旁撥二磨或遇泛漲則遷之近岸可許移借比之他所又爲活法磨庶興利者度而用之

水轉連磨其制與陸轉連磨不同此磨須用急流大水以湊水輪其輪髙闊輪軸圍至合抱長則隨宜中列三輪各打大磨一槃磨之周匝俱列木齒磨在軸上閤以板木磨傍畱一狹空透出輪輻以打上磨木齒此磨旣轉其齒復傍打帶齒二磨則三輪之功互撥九磨其軸首一輪旣上打磨齒復下打碓軸可兼數碓或遇天旱旋於大輪一周列置水筒晝夜漑田數頃此一水輪可供數事其利甚博嘗至江西等處見此制度俱系茶磨所兼碓具用搗茶葉然後上磨若他處地分間有溪港大水做此輪磨或作碓輾日得谷食可給千家誠濟世之奇術也

﹤子部﹐兵家類﹐武編﹐前集卷六﹥

馬

孫臏曰用兵有十利一曰迎敵始至二曰乘敵虛背三曰追散擊亂四曰迎敵擊後使敵奔走五曰遮其糧食絕其軍道六曰散其肆關發其橋梁七曰掩其不備擊其未整八曰攻其懈怠出其不意九曰燒其積聚虛其市裏十曰掠其田野系累其子弟此十者騎戰之利也能聚能離能合能散能集百里爲期合之兵也

武經曰出戰之時登陟陂坡過渡溝澗所載人馬衣甲器械漧糧食用約重二百餘斤卒遇戰鬭使之馳驟盤廻賊兵未退經日不下若不知其饑飽勞逸必取死損但依時餵飼水艸饑飽得所不可過度卽百病不生又馬亦有大小行步疾遲筋力彊弱出戰之時量力施用則人不勞馬不損若使人彊馬弱馬弱人彊人欲進而馬不前馬欲進而人怯懼如此者𨿽有百萬人眾如病犬逐兔盲鷹逐雀縱有孫吳韓白之能不得取其勝矣一有善走坡驀澗者名曰跳蕩馬聚爲一等可衝突敵陣追逐賊寇探報人馬遊奕捉生用之一有精神惺惺又善馳驟者名曰哨腳馬聚爲一等可充奇兵隊陣翼衛主將應急使用一有見羣馬動而不嘶鳴馴良者爲一等敵營相近可夜去營寨伏截賊冦偸路亂營用也一有壯健生性遲鈍不能逺步者爲一等可作使駐隊遮掩步兵使弓弩相射賊眾一馬軍擇疾速健壯力齊者配成羣隊免有前後不及者其惡類不可制馭者不給戰士乘騎恐致奔越爲害則可揀爲別羣以備衝突之用

諸營各令作異旗放馬每隊作認旗放驢其馬居中央放驢令四面援馬狂賊偸馬例須奔走驢羣在外驅趂稍難以此防閒亦甚穏便營別卽令別放諸軍不得相交非直發引之時不難忽有不虞追喚亦易諸行軍立營驢馬各於所營地界放牧如營側艸惡便擇好處放與虞侯計防不許交雜各執本營認旗如須追喚見旗卽知驢馬處所諸軍驢馬牧放不得運系每軍營令定一官專檢校逐水艸合羣放牧仍定一虞侯果毅專巡諸營水艸各令方界牧放不許參雜非圍獵不得乘官馬遊獵諸應乘官馬事非警急不得輒奔走致馬汗及打脊破

一馬𨿽平安亦可每日騎習使之慣熟諳會金鼓旗色進止廻軍轉陣遇敵之法若遇緩急不悞驅使

一將戰預於一月之內不住令人披帶全副衣器械習逐務要演其筋力慣熟

馬有斃古法合令窖埋今多開剝筋肉食用如軍中剝割死馬喫用之時毋令生馬見之轉生疾病𨿽是畜類亦與人性不殊不可不愼昔苻堅兵敗墜澗其馬垂韁跪授堅得免難

臨陣出戰馬才出且緩行看敵近遠臨時趨驟不致枉損也馬飽之時如平安行路未可上馬牽行二三里方可騎之如餵飽牽下多時卽不拘也常令士卒自行斟酌馬隊行路出戰不拘慢前後各離一馬稀稠放令自在見路而行廻軍轉陣不致衝撞如險路逢賊亦易爲廻防馬盛走驟之時欲住者看遠近緩緩收勒不可陡然收常自約度免致喘損也

黒韃遺事曰其馬野牧無芻粟六月饜靑艸始肥牡者四齒則扇故闊壯而有力柔順而無性能風寒而久嵗月不扇則反是且易嘶駭不可設伏蹄鍥薄而怯石者葉以鐵或以板謂之腳澁凡馳驟勿飽凡解鞍必索之而仰其首待其气調息平四蹄冷冰然後從其水艸牧者謂之兀剌赤回回居其三漢人居其一也嘗考韃人養馬之法自春初罷兵後凡出戰好馬並恣其水艸不令騎動直至西風將生則取而空之縶於帳房左右啖以些少水艸經月膘落而實騎之數百里自然無汗故可以耐遠而出戰防常正行路並不許其喫水艸蓋辛苦中喫水艸不成膘而生病此養馬之良法南人反是所以馬多病也其牡馬畱十分壯好者作移剌馬種外餘者都扇了所以無不彊壯也移剌者公馬也不畱扇專管騍馬羣不入扇馬隊扇馬騍馬各自爲羣隊也凡馬多是四五百匹爲羣隊只兩兀剌赤管手執雞心鐵撾以當鞭箠馬望之而畏每遇早晚兀剌赤各領其所管之馬環立於主人帳房前少頃各散去每飲馬時其井窟止可飲四五馬各以資次先後於於自來飲足而去次者復至若有越次者兀剌赤遠揮鐵撾俯首住足無或敢亂最爲整齊其騍馬羣每移剌馬一疋管騍五十疋騍馬出羣移剌馬必咬踢之使歸或他羣移剌馬逾越而來此羣移剌馬必咬踢之使去摯而有別尢爲可觀冀越集曰余畱上都開平路冀州之域馬最蕃育月有騳有騳則左前足與右後足相應故其後足過於前足所以遲疾則左前足與右後足同起右前足與右後足相應故彼中以繩系前後二足教其駒學也又嘗至廣西此其地接雲南八畨冬有雪有氊衫有車輛產大馬能上下山谷亦人敎之系馬母山巓系其駒於山下饑則嘶鳴放之登山又捨其駒於髙峻之所畱馬母於其下饑則放駒下山如此一二年則蹄腳牢硬履險如夷其馬性急喜掉尾壞人衣服用鍼刀斷其尾筋者皆良馬

程大昌曰市馬於北蕃古記無載然已有其事鹽鐵論曰齊陶之縑南漢之布中國以一端縵得匈奴累金之物驢騾駱駝可使銜尾入塞則漢世已嘗出縑帛買馬塞外矣顧其時彼未知中國縑帛眞價故得出一縑一布而得累金之物至唐世則病其酬帛之多矣

事林相馬經曰二十二相眼爲先次觀頭面要方圓眼似垂鈴紫色鮮滿眶凸出不驚然白縷貫瞳行五百斑如撒豆不同看面顱側擊如鎌背鼻如金盞可藏拳口乂須深牙齒遠舌如重劍色如連口無黒靨須長命唇似垂箱蓋一般食槽寛闊顋無肉咽要平弓筋有攔耳如楊葉刀批竹燕骨髙弓髀不堅入肉八弓彎左右龍防髙弓上古傳項長如鳳須彎曲鬃毛茸細腰如綿鬐長膊闊搶風小臆髙胸闊腳前寛膝要髙弓員似掏骨細筋粗節要攢蹄要圓實須卓立身平充闡要平寛筋骨節彎須密排鞍肉厚穏金鞍二峯壓二如藏骨臥如猿落立如山鵝鼻曲直如停穏尾似流星散不連膏筋大小須勻壯下節攢筋一錢羊髭有距如雞距能奔急走日行千以前貴相三十二萬中難選一俱全眼如垂鈴腦骨欲員垂睛欲髙耳如削筒頰骨欲員項長彎細鬃欲茸鬐欲髙排鞍欲厚脊梁欲平

腰要短促硯骨欲平肋扇骨密後看須蹲狗接脊骨短眼光有肉面如削兔鼻要寛大上唇欲方口文欲深下唇欲損槽欲寛項欲筀鳴腤欲平胸欲闊鎧肉欲厚膝欲員腳欲直蹄欲員脛脡骨細腳大而實掌骨欲髙肚下生逆毛節欲近筋骨欲旋後蹄欲大欲近鹿節欲曲曲池欲深腹平尾欲端汗溝欲深尾骨欲短外腎欲小腿似琵琶尾欲苴細後腳欲細

宋熈寧六年初馬軍用大鞍不便野戰至是始用邊樣皮鞔小鞍用木鞍長韁回旋轉射得盡馳驟之技北徵錄曰馬鞍橋制有數等一曰太師橋二曰錯結裹三曰海湖橋四曰西橋近日三司諸軍皆用太師錯結裹海湖三樣池陽江鄂京南襄陽多用海湖一樣海湖之制前後橋低貼馬肉其摘防低壓馬脊師出日久馬膘瘦減受重則鞍頰打破馬脊膿血潰爛不堪乘騎以至死傷前嵗泗上符離唐鄧之役皆坐此患海湖橋病也錯結裹後橋𨿽髙而前橋亦低故傷馬前脊太師橋前橋𨿽髙而後橋亦低故傷馬后脊惟西橋一樣前後橋比他橋皆髙數寸搭袋常系後橋之下𨿽上載甲軍下稍搭袋鞍頰亦不著肉鞍橋亦不砑脊甚爲利便關西人多用故曰西橋然諸軍鞍座盡用粉皮欲使騎坐者不被隠閤不知粉水也遇雨浸內透坐馬者衣袴皆濕大爲利害不若用黃油皮鞔之及鞍橋𨿽用髙空下用連替摘防免有轉側緣涼替與鞍相離上馬攀橋則鞍與替不相粘著多致攀轉鞍橋墜下馬腹臨急悞人性命是謂鞍制

韃靼其鞍轡輕簡以便馳騁重不盈七八斤鞍之鴈翅前豎而後平故折旋而膊不傷圓故足中立而不偏底闊故靴易入綴之革手揉而不硝灌以羊脂故不受雨而不斷爛闊不逾一寸長不逮四故立馬轉身甚順

北徵錄曰馬軍騎馬則弔腿欹斜而兩足可憂下馬則筌刺暗投而鞋履可破靴之功大矣然近日馬軍類多脫去馬靴或怠於附帶而棄之郊野或寧使赤露而束之鞍殊不可曉及考其所自蓋今日諸軍之靴皆用牯牛皮制造故皮性太硬未著則不能穿足入腳襪凹太深旣著則不能擡足起步牽馬下程則夾破腳砑而久成瘡瘍落馬墜地則柱定膝胯而不能起立不惟肌肉不保且反傷於磨擦其視金人所制之靴萬萬不同今後宜令襪用軟皮而上則系以皮帶鞋用硬皮而下抹以漆蠟其制與今人軟凹泥靴相類而不用釘距是謂靴制

井田之法非獨爲均田制祿而已蓋所以陰寓設險守國之意故中原平衍設立許多溝澮許多阡陌使車不得方其軌騎不得騁其足故也豈非寓至險於大順之中者乎觀晉郤克欲使齊人盡東其畝以便戎車吳玠在蜀於天水軍作地网以阻金兵之騎於此可以驗之也

北徵錄曰陷騎之法不止一端大率不過敵騎眾多不容鬭敵伺其所行之道制爲陷騎之具勿令賊知然後示之以弱以誘其必來啖之以利以致其必至使其墮我之圏圚而不自知入我之陷穽而不可脫其法有六一曰伏鎗用火煉竹鎗斜埋成列卻於鎗頭所到處掘地成窟長一尺五寸闊半之用竹一尺八寸埋在內次以竹圏挽鎗著地覆以艸茨不令知見復用挽鎗竹圏從窟內系提頭索別曵於鎗頭所止處一丈許遇賊馬踢動提頭索拽去挽鎗竹圏則鎗頭向敵起地三尺賊馬無不中傷二曰絆索用麻索各長五丈以下兩頭及中間各長一丈用木樁系索釘之於地用靑竹竿五條撐索腰控低著地扣以機結木鉤如獵具制遇馬足觸動機結則撐索竹去地三尺賊馬無不被絆三曰馬拖謂用竹削成筯大其長數倍於筯其錐甚鋭用以簮地其尾則用熱湯煮過令捶碎和麻各以成索索尾又安扣頭扣轉於竹片之上仍將鎗捍拽索於竹片之首遇馬被套而走則索尾之鎗自卓其腿腹四曰馬筒用掘地成穽深一尺闊三寸內置攢錐遇馬足被陷則攢錐自刺其蹄踵五曰靑穽謂於麻麥艸芥之地掘而成穽不拘廣狹上以蘆蓆篛盤竹席之屬覆之而掩以麻麥艸芥隨其物之類色使敵馬不覺足陷六曰白穽謂於塵沙土石之地掘而成穽不拘廣狹上以蘆蓆竹之屬覆之而掩以塵石沙土隨其地之顏色使敵馬不覺足陷以上六法皆於道路預先修設以待其來然器用之設非瞬息可成制作之艱非頃刻可辦乃若倉卒相逢不期而遇前不得以膺其鋒後不得以避其鋭當是之時不費寸土尺木而賊馬自抵於損傷不勞匹馬隻輪而賊騎自至於顚覆其法亦六一曰刺毬四方有鋒中間有蒂以鐵爲之二曰蒺藜礪之以鋒淬之以毒以鐵爲之三曰茅鍼其形如鍼而稍大以鐵爲之四曰鵝項其形兩曲而上下皆鋭以鐵爲之五曰菱角以鐵爲菱角六曰皁角以鐵爲皁角以上六法皆預先打造遇欲用則令筌箠撒擲在地然平原曠野我知而敵不知乃可施巧道狹路隘敵險而我亦險將何以爲兩難見巧之策莫若因地設險使敵騎之來可入而不可出吾軍之利可見而不可奪其法有八一曰踢圏以竹爲圏挿於馬道以索續於竹圏之上用套馬足二曰截徑用竹弩一張竹檐七片菠菱箭一隻以馬尾頭髮之屬曵之馬道馬頭觸之則箭發馬倒三曰伐木馬行於林樾之中令伐木橫道則馬不可過仍止令半折不得伐斷恐爲敵人下馬拖拽離路四曰結艸謂馬行於艸野之中其正路故令斷絕磚石堆塞柴茨卻於四圍用艸結團其稍令闌絆過路馬急走則被絆眾隊皆倒五曰種冰謂道路險峻或髙坡峻岸或斜城陡岡當令迎風灌水凍結成冰則滑澑不可過六曰裂石謂馬道窄狹兩傍皆土水當令抄掘塞路七曰斷橋謂馬經過橋梁必毀折令不得渡八曰瑯琊版謂用版釘瑯琊釘於上行則載於糧車之上用則埋於沙礫之地以上八法皆能陷賊騎於道峽險要且扼賊於險此固可用賊知險而不入將安用之在我則有誘騎之術使賊馬見此踴躍而前奔騰而至自抵死亡自投陷穽而不容止遏其法有四一曰蒭誘謂敵馬行遠久闕艸蒭故下置陷穽鎗刺而上覆蒭秣使馬見之自投死地二曰餌誘謂賊馬饑餓日久故下置陷穽鎗刺而上覆菽粟豆料使馬見之自投死地三曰獻靑謂賊馬入境久不牧放有艸茨靑蒼之地設陷穽鎗刺使賊馬望見艸色而不顧險陷四曰獻白謂賊馬入境不汲飲卽於陂池溪澗之地設陷穽錐刺使賊馬望見水色而不顧險陷以上四法皆令賊馬自赴水火前凡二十四法皆陷騎要其他如水藥之祕風沙之變𨿽曰奧妙然防似浮誕姑置勿論

牛

相牛經曰須頭小腦大頭長身短角方眼圓脊髙而臀低僉毛不分立齊足乃可爲耕力頭欲瘦小不用多肉面欲得長短則命促經云面髙正長有齒無旋面若兩分益主損身眼欲得大去角要近有白脈貫瞳吉眼赤者觸人眼下有旋毛名涙滴主喪服鼻欲軟而大易牽鼻七毛逆凶經云鼻如鎊鼻難牽無力口欲方大易餵能食齒欲白若齦有緣招官災經曰齒牙雪白多招田宅角短方大紋浪角形如仰弓吉向前吉向後凶兩角間有亂毛起名頭陀妨主經云角圓紋細使卽遲滯耳去角要近略可容指方好多長毛不耐耳後有旋毛名刺環招盜賊經云耳角近促不用營祿耳去角遠千里不轉頸骨欲得長大肩膂欲得窊若窊則爲雙肩主有力若窊者爲單肩少力毛短密硬而黑者柰寒疏長如防毛者怕寒毛赤堅自害損主倚毛向前吉向後凶肚下有搒毛使卽倒行前腳欲直而闊後腳若曲而開股瘦小則防快經云前腳如筒後腳如弓蹄欲得大靑黑紫爲鐵吉經云蹄色黃白行不滿百陰虹屬頸者千里牛也前帶抱喉及臨耳者早死經云前後無帶至老無害後帶半長法主橫傷乳紅多子吉乳疏黑無子生袋深隠乃吉橯出者凶尿射前胯者快直下者鈍屎欲蹲放經云屎如螺旋用力如雷聲身欲得圓齒欲得密脊欲得斂臀欲厚重屍骨麄少毛者有力尾稍長大吉

舟

吳楚楊越之間俗習水戰故吳人以舟檝爲輿馬以江海爲平地是其所長春秋時吳以舟師伐楚又越軍吳軍舟戰於江伍子胥對闔閭以船軍之教比陸軍之法大翼者當陸軍之車小翼當輕車突冒者當衝車樓船者當行樓車船者當輕足驃騎【大翼以下皆名】公輸般自魯之楚爲舟戰之具謂之鉤拒退則鉤之進則拒之漢武伐南越於昆明開池習水戰制樓船上建櫓樓戈矛下置戈防以禦蛟鼉水怪之害然櫓戰艦形制之盛不若輕疾之利故張兵威畜器械以樓船大艦爲先趨便利立功效則走舸海鶻爲其用或伏襲而入敵境則游艇蒙衝凡舟皆可用也

李龜年楊麼本末曰車者置人於前後踏車進退皆可其皆兩重載千餘人又設拍扞其制如大桅長十餘丈上置巨石下作轆轤繩貫其顚遇官軍近卽倒拍扞擊碎之其名曰渾江龍者卽爲龍首每水鬭楊麼多自乘此海鰍者鰍頭也蓋車如陸載之陣兵海鰍如陸載之輕兵而官軍不能近每戰輒敗江東來是月詔鼎澧鎭撫使程昌寓與荊南潛分遣兵討之旣而昌奏殺賊至【闕】

亦用畨機如虎尾炮【闕】

水戰之具其闊狹長短隨用大小勝人多少皆以米爲率一人重米二石其檝棹槁櫓帆席絙索沈石調度與常不殊樓船上建樓三重列女墻戰格樹幡幟開弩牕矛穴置拋車壘石鐵汁狀如城壘王濬伐吳作大長二百四十步建飛檐閣道各以奔車馳馬忽遇暴風人力不能制此亦非便於事然爲水軍不可不設以張形勢鬭艦船舷上設女墻可蔽身髙三尺墻下開掣橶孔舷內五尺又建棚與女墻齊棚上又建女墻重列戰格上無覆背前後左右樹牙旗旛幟金鼔此戰也海鶻頭低尾髙前小後大如鶻之狀舷左右置浮版形如鶻翅冀以助其船𨿽風濤漲天免有傾側覆背上左右張生牛皮爲城牙旗金鼔如常法江海之中戰船也走舸舷上列女墻置橶夫多戰卒少皆選勇力精鋭者往返如飛鷗乘人之不及金鼔旗幟列之於上此戰船也蒙衝以生牛皮覆背兩廂開掣橶孔前後左右有弩牕矛穴敵不能近矢石不能敗此不用大務於速進速退乘人之不及非戰船也游艇無女墻舷上置槳牀左右隨艇大小長短四尺一牀計會進止廻軍轉陣其疾如風虞侯居之非戰船也

金山守禦書曰東南諸海島日本占城琉球爲近呂送百花�山白葛達阿哇打回等夷遠莫可數其蕃舶出沒皆爲海患金山地薄東溟南瀕大洋少西爲浙江北爲淮諸郡負在背膂松江蘇州嘉興尢近心腹蓋浙淮喉襟處也國朝旣設衛屯戍防命淮揚等處備倭總帥復於此駐節據守得地而兵防整嚴屹爲東北一雄障矣嵗凡仲春東南風始迅蕃舶至是時皆北行四五月間風尢迅者海人呼爲舶卓風凡舶遇此風日行數百里𨿽猛不爲害也沿海六所初奉例設巡哨海船每所一十艘每艘旗軍一百名春夏出哨秋回每軍月支行糧四斗船有虧折有司補造損者軍自修理正統七年盛總督琦奏易以馬立騎卒入操春夏走哨遇有警急往來海上馳報每船一艘以易馬二匹給騎餘丁二人廐牧衛四所八十疋中前中後各四十疋倒死者所均價買補海防水塞之廢自此金山距衛一十八里山多竹蔚成荗林上有平坡可二十人坐北有寒穴泉總督嵗回遣兵巡邏名曰搜山沿海墩臺軍士各擇一人諳熟海洋聲息者充小甲率四人晝夜更畨瞭望見有倭船卽舉放一礟一烽船到舉放二礟二烽登岸舉放三礟三烽接遞通報每墩臺豎旗竿一晝以縣旗夜以縣燈架信礟烽把各三銅鑼鐵鈴木柝各一鐵盔腰刀鐵乂雨簑艸履各五飯鍋火石火鎌煤各全鳴雞吠犬一

兪大猷曰夫倭奴之所以悍而難禦者非眞有過人之能也兵法謂深入則專不得已則鬭乃見倭奴之悍而我兵所長足以刺彼者惟樓船髙大足以壓之火藥足以焚之然大挫之功尙未能收者何哉蓋我之樓船每港不過數隻通浙直而計之不滿百隻其兵不過數千人而已耳今嵗賊船結連而至者凡幾防每防凡有一二百隻其黨共五六萬人多寡之勢相縣若是又安望其能收大挫之功乎請於堪兵船地方如江北設樓船三十隻於儀鎭瓜州江南設樓船三十隻於鎭江孟河江北之狼山江南之江陰福山及江中之塘沙馬沙禇家沙共設樓船九十隻南風俱泊於各沙之北北風俱泊於各沙之南又江北之海門通州呂四江家七星港一帶共用樓船八十隻江南之劉家河吳淞江江之中崇明新舊二縣沙兵用樓船一百五十隻寧波府之定海舟山大嵩爵谿昌國等港共用樓船八十隻臺州府之健跳海門淞門等共用樓船五十隻溫州府之黃華盤石端安三等港共用樓船六十隻又內江每樓船十隻間以邊江船五隻外江每樓十隻間以蒼山沙船共五隻寧臺溫每樓十隻間以蒼山八槳船共五隻各爲小哨共泊原派港分無事則在港防守有警則合勢攻捕並不許遠離遠巡哨故名曰正兵請於今年十月間照依原估樓船尺數除一號者大而難駕不用外只造二號三號各一半請限年終各到地方以應來年正月之用乃可及事如正二月不到則有噬臍無及之悔矣然船在江海波濤之上數年之間或遇怪風之變不免又費修造之功則當付諸適然之值不可因咽而廢食多設遊兵夫倭賊自彼島入寇遇正東風必由茶山入江以犯直則江內正兵之船可以禦之遇東北風必由下八山陳前裏西倒球幹邪淸水馬迹蒲渙丁興長塗衢山羊山普陀馬墓等澳經過然後北犯南直西南犯浙江請於浙直共設二百隻蒼船一百隻分伏於前海澳往來巡探攻捕之曰遊兵爲正兵之輔而遠遏之於大洋之外量處漁船夫采漁乃浙江沿海之民所賴以爲生禁之誠拂其情縱之不能無今欲聴其采捕因而爲兵則彼船甚小難以勝賊合無行各府縣之官預先曉諭每漁船大者二十五隻爲一防責其合造樓船一隻以爲兵船小者五十隻爲一防責其合造樓船一隻以爲兵船就將所造樓船丈量明白造冊通報照依雇船之例逐月給與稅銀其駕船兵稍則照雇兵之例給與口糧斯大小相資各有實用而浙江沿海漁船數千隻可得樓船一二百隻爲援矣田應山曰福利於迎擊沙船利於應援其八槳快船專用不時飛報餘船如蒼船等不過備數而已鎭江江灘大碇用鎭海船三寶太監下西洋舊物也

乙酉日丁酉日燒三家雄毛其灰風立至更揚之風止一法五酉皆可防爲風酉防禽也以類相招若江海之中卒遇惡風燒黑戍皮立止此法甚妙

豬毛人髮制龍

福船最大可容百人上下兩層板平鋪自船底至上層爲三層周圍鋪板或列茅竹禦鋭上設木女墻及炮牀前後皆不可入惟兩傍各開一小門以入桅上网繩爲斗可容二人此舟最爲海賊所畏每遇海賊不用戰鬭但使船騎賊船而沈之蓋以大勝小髙勝卑也【每船約價銀五百兩大船底深而板木堅厚重故能上有樓而不覆】蒼山船一名鐵船小於福船今寧波蒼山人用之周圍無板【福人尙可使蒼山人曠野難使】沙船乂小於鐵船亦無周板出蘇常鎭江海沙上卽用沙民駕之崇明爲最靖江江陰次之鎭江又次之福船利騎船但無風不可動沙船輕防利鬭須用福船相兼行使又有艸撇梭子撮网八槳之類皆輕防極小也燕尾栰水戰用以裹敵轉輪拖於栰中間爲槽

浪山一帶下通大海最深上連長江又淺純用福船固可制勝但其長舵尖底受水最淺宜於大海而不宜於長江純用沙固𨿽平底可行淺水但其卑小難以禦敵大小偏用未得萬全故職斟酌二之用議造定波之制底似沙可以渉淺面似福可以制敵又賊人深入必搶內地只水陸兼進故夫內河水兵戰又其急務者也內河戰與海不同其制有二焉一則三櫓二跳以至於六跳乃是吳中之兵所習駕者行走便疾而無自蔽之具一遇賊人矢石只欲逃走逃不離有棄下水而已一爲鷹乃福廣蒼山等兵所習駕者此搖櫓駕槳之兵皆伏藏不露賊人矢石不能傷而我船之銃炮噴筒矢石飛錁之類可以傷敵如六金垻之防聖噋之阻回來賊皆賴此成功然三櫓等取其疾走而不取其鬭戰鷹取其鬭戰而不取其疾走二者宜相資以爲用原鷹用雙塔攺四櫓八跳船容三十人頭打發熕四櫓六跳亦打熕三櫓五跳三櫓兩跳容八九人三櫓用二槳二櫓二槳容三五人一櫓兩槳一櫓一槳容三四人用偸營上陣衝鋒愈少則愈勇大使鑽篙人極勇鑽篙掀船止用可容十人之舟倭止能跳岸不能跳小八卦六花船此船江海之中攻守皆用不懼風濤欲攻則敵不能當欲守則敵不能近故水戰首制此以保全勝也用厚楠木板作五槽底槽前平頭槽後爲尾其制造有八卦六花之義故名焉上有三桅中有八輪後有舵樓順風則用逆風則轉輪快利如風底中一槽髙七尺闊六尺旁二槽髙六尺闊五尺盡邊二槽髙五尺闊四尺每槽相離置輪一尺五寸共闊三丈六尺兩頭接鋪平中間上作倉長三丈六尺槽前平頭三丈六尺槽亦三丈六尺尾起舵樓底空內定八輪居中作官倉長三丈六尺闊一丈八尺兩舷各闊九尺前後中共三椲篷索用藥水刷過遇雨中不濕重彼若有火來到篷卽滅周圍安立挨牌倉上並牌皆用生牛皮包裹以防矢石底下用狼牙釘品字密釘以防姦細水怪此統軍大將取勝也次附以車輪舸鴛鴦防游艇走舸鬭艦鉤拒等倉內載以神槍神炮神箭神火神水等器欲要刼營斬關奪寨暗渡則有浮帶浮毬木罌繩筏蒲筏械筏等具更相參古制無不勝者

制篷索藥每白礬十斤皮硝五斤梔子四斤爲末入水五斗熬三五沸刷在篷索上以防雨火也鴛鴦槳卽鶯此槳用二舟並合一處形如艦不用篷椲各長三丈五尺闊九尺倉上用生牛皮張裹掉槳人並槳把俱在倉內槳尾自內入水每一邊八把倉上前後兩旁俱畱箭眼鎗眼以便放火藥神器如赴敵則兩邊飛掉與敵相近則放神器分爲兩邊夾攻使彼左右難救賊亂旣中我藥箭神器等具其人必傷其船必焚此輕舟近敵之法如捕巨魚之法也待彼勢弱敗我則近而擒之矣

車輪舸此舸長四丈二尺闊一丈三尺外虛邊匡各一尺空內安四輪輪則入水約一尺許軸在倉內令人轉動其行如風船前平頭長八尺中倉長二丈七尺後尾長七尺爲舵樓倉上居中通前徹後用一大梁蓋板自兩邊伏下每一塊長五尺闊二尺下安轉軸如弔窻樣臨敵先從內裏放神砂神箭火等器彼不能見人亦不用篷椲棹櫓賊勢少弱我軍一齊掀開板立於兩邊卽同旁牌牌與倉俱用生牛皮張裹人立於內拋火毬於標槍使鉤拒捍套索等器其必焚賊必就擒矣破船舸此舸用大木五根各長三丈餘將木居中鑿空仍補平厚以蔴粘之前後橫拴串錠一處加筏勢兩邊六輪上作倉輪軸在內前平頭長一丈倉長一丈五尺尾長七尺安舵樓前平頭上安破舟銃其銃如神鎗樣鎗頭如蕎麥樣用純鋼極快利頭長三寸後桿長四寸如鎗安置銃內凡一舟前用三具約木頭與水頗相平約與船相近倉內防放火綫其槍徑打入內連一二三銃其必爛而沈矣

子母舟此舟長三丈五尺前二丈如艦樣後一丈五尺只有兩邊板幫腹內空虛上倉前後通連內藏一小舟亦有蓋板掩人兩邊四棹毋使風逆風掉槳前倉內裝以柴薪皆用油蔴縛沃交貫火藥粗綫前兩腋俱錠狼牙釘釘皆用鋼尖快利或迎抵彼或順風趕上臨棹飛奔彼尾後倉內發鉤拒捍搭以畱索與彼相連一處先往上將箭砂火等具卽發將我舟與彼並焚我軍從子舟而出矣

太倉往福建鍼路

太倉港口開用單乙鍼一更平吳淞江用單乙鍼及乙夘鍼一更平寶山到南嘴匯用乙辰鍼出港口打水六七丈正路沙泥三更見茶山在東北邊用巽已鍼三更見大小七山一路打水六七托用坤未鍼及丁未鍼三更取灘山打水七八托用單丁及丁午鍼三更藿山用單午鍼入西後門用巽已鍼三更取茅山用乙辰鍼廟州門內﨑山頭取斗口羅嶼用丁未鍼出雙嶼用丙午鍼三更取孝順洋及亂礁洋打水九托十度平九山西邊沈礁打浪出水行仔細用丙午鍼二更壇頭山對開東邊有一半洋紅片礁出水內過正路前去西邊見大佛山打水八九度用丁未鍼五更取大陳山及羊嶼西邊眞谷山用丁未鍼五更取披山及黃裙山用丁未鍼一更取東洛山外過用丁未鍼二更南麂山外過西南是金鄕大澚對開有半洋礁出水打浪用坤未鍼三更黒蔴山過用坤鍼四更芙蓉山及西洋山北邊過沿坤申使定海千戶所山二更平淺取五虎門

太武回太倉鍼路

太武山用單艮鍼七更平烏坵山內過用艮寅鍼四更平牛嶼山用單艮鍼五更取龜山用醜艮鍼七更平崳山用醜艮鍼二更取東路及黃裙山用醜艮鍼四更眞谷山及羊崎嶼東邊過用子癸鍼五更取東西雞山及壇頭山對開有紅片礁仔細用過用子癸鍼三更取九山及亂礁洋孝順洋雙嶼港過崎頭升羅嶼水可拋在廟州門轉過﨑出西後門用壬子鍼二更平灘山用醜癸鍼平三姑山用醜艮鍼三更平大小七山一路打水六七度千萬看流水急慢務要見茶山取港口收寶山進入太倉港內拋爲妙

日本往太倉鍼路

日本瓜哇港口開洋單艮鍼二十二更取南麂山【在溫州府瑞安縣南二百里】醜艮鍼二更取東洛及黃裙山醜艮鍼四更取披山醜癸鍼四更取眞谷山及牛崎山東邊過子癸鍼五更取東西雞山及壇頭山開有片礁內外過壬子鍼二更取九山及孝順洋並亂礁洋壬子鍼三更取雙嶼港癸丑鍼取崎頭過廟州門出西後門單子鍼四更取灘山癸丑及丑艮鍼三更取大小七山幹亥鍼四更船取茶山東北來辛亥鍼取港洪及南湖嘴幷寶山收太倉劉家河

太倉往日本鍼路

太倉港口開用單乙鍼一更平吳淞江用單乙鍼及乙卯鍼一更平寶山到南嘴匯用乙辰鍼出港口打水六七丈正路沙泥地三更見茶山在東北邊用巽已鍼三更見大小七山一路打水六七托用坤未鍼及丁未鍼三更取灘山打水七八托用單丁鍼及丁午鍼三更藿山用單午鍼入西後門用巽已鍼三更取茅山用乙辰鍼取廟州門內過﨑頭取升羅嶼用丁未鍼出雙嶼港用丙午鍼三更取孝順洋及亂礁洋打水八九托十度到九山【在闕國西南海洋二百里大嵩南二百里】用單卯鍼二十七更過洋至日本瓜哇山港打水七八托泥地東北邊有坤申西南邊有低嶼三个小嶼平平拋底有三角港中央港是瓜生港口有沙壇綫過西入港打水二三度

倭不靠天江賊亦不靠天言其只多櫓槳不論有無風也

冠帶捕盜閻昻具呈今將各年月節風輕重逐一開後今開

正月初二三頭初七八十二三十七八燒燈風二十二三風二十七八風無雨風輕立春過後未驚蟄先動雷一月天門不開日夜海上有風浪驚蟄過後雷向不妨春雷起風雷春雷先行二月初二三風初七八風十二三風十七八風二十二三風二十七八風春有雷電海上有風

浪本月初二霧露生日本日若重一年俱重如輕則輕三月初三除風淸明日主有大風本月二十一日立夏如發北風準有二十日北風如南風天定也

四月夏雷壓三風前立春日過後下雪一百二十日雪子風正月初八日下雨風輕晴明風重

五月初八日夏至發北風重梅雨本日晴明俱是南風黃魚從南來北風吹散魚頭羊山無魚

六月十二彭祖忌有大風前三後四初十起十五止此幾日內發風俱作忌風六月有日七月有半六月十二無風七月十五亦無風

七月立秋日起五十二日龍風過後發是秋黃風七日七日慢秋雷起壓天定立秋掛鱟三日過有大風七日過有風則輕鱟掛亂雷向無風

八月起後早西風晚東風天定了本月二十七日蕭山張老相公生日主有大風

九月初九日定風當日發風準定本日不發不一二日二年不定俱是亂風十二三風十七八風二十二三風二十七八風

十月初二三風初七八風十二三風十七八風十月十五有大風

十一月初二三風初七八風十二三風十七八風二十二三二十七八風

十二月初二三初七八風十二三風十七八風二十二三風二十七八風本月發西南風下雪

本月二十四日送神風冬怕赤鱟有一个月風浪羊山以西爲裏海馬迹以東爲外海外海交春後止有南潮一片只向北流不轉南交秋後又只向南流不轉北𨿽送風亦行漁以其潮急也此洋打水有五十托倭船春來遇北海潮水落又帶北風則北宼蘇松無倭過洋無風【闕】櫓【闕】動三日三夜可【闕】羊山潮四面繞轉柁工隨潮使网分水礁在茶山分水潮日夜只向東北流從分水礁一日一夜才到大小七山落西行送風須遇東南東北順風水風力不能行以【闕】送潮也分水礁以東才有四面潮【闕】羊山大七洋小七洋皆【闕】打魚處上面長潮下面遇水長潮與遇水各四五丈未有風先知浪定有大風水泡墨黒有大風水【闕】黃白無風山上有蜃【闕】樓臺必知風山頭白漫有風

由舟山至普長塗羊山灘山許山北向北行東風使落潮西風使長潮岑港第一列港第二沈家門三長塗四濱海居人值三秋大汛潮天連雨東北風張甚或山擡海唑海人驗候雲山擡風潮來海唑風雨多皆不誣擡謂海中素迷望之山忽皆在目唑讀如鹺萬喙聲也海鷗啾啾鳴或是年後至七日逢壬輒憂海溢朱子築黃巖塘法用鐵爲盈丈巨盤置之潮衝潮至盤所輒不復作豈金固止水物邪

翠微北徵錄曰江湖禁渉之法不一而足懼其淺而步騎可渉也吾則曲鐵爲鉤曵之以索謂之聚鉤所觸無不死傷直鐵爲鍼透之以木謂之渉鍼所過無不殘滅編竹爲索紐蔑爲刺謂之水毛蝟所以錐渉者之肌膚斷木爲軸釘鐵爲維謂之水蒺防所以刺水兵之脛股煉竹爲筌代之泥濘謂之踢筌所以毒人之腳面理柘爲距置之沙淺謂之雞距所以碎人之腳板凡此六者𨿽有灘磧賊安能渉我境哉懼其深而舟楫可航也吾則綴鐵鉤於浮筒之上謂之浮鉤遇賊船則底版可沈系索网於江流之中謂之拒櫓遇賊船則槳棹可得采綿欀采禾以裹賊船之栢防而桿櫓難搖割纒蘆割藤蔓以礙賊船之劃水而車版難蹈水勢湍急則立刀口木而使賊船之底不鑿自破水勢浩則立曲膝錐而使賊船之板不錐自透置挽索於水底使賊船遇之而尺寸不移兵家謂之神系卓倒纂於水渦使賊船揍之而旋轉十匝兵家謂之鬼鑽凡此十者𨿽有舟楫賊安能及我岸哉懼賊兵浮罌浮環以襲我之津岸也吾則造木竹造豁木於灘磧而賊不可用懼其駕飛翼搭浮橋以跨我之河道也吾則造火牌造橦筏於急流而賊不可施懼其紐蘆束葦以濟也吾則斷木爲查手木穿木爲皁角木置之半渡之處而使其物之不可行懼其附纜結桿以濟也吾則橫木爲防河連木爲截河置之未渡之時而使其具之不可至懼吾步岸之易登也吾則立伏牛交馬使賊人之船近岸不得以下卸懼吾壕塹之易通也吾則釘暗樁使賊人之船曵蓆不可以順流懼賊之乘風而前也吾則有撩風榻水以絕其帆之不可使懼賊之拽縴而至也吾則有礙竿虛木以阻其縴索之不可通上流髙而下流低吾則占其上流立堰板以灌其軍彼勢闊而我勢狹吾則因其勢堆沙囊以沒其卒賊迫岸則立四索畨車以碎其賊卒上岸則立獨面暗捧以掩其卒此其爲利顧不偉歟然勝在於敵人之不及知事敗於吾軍之不能祕事機之無窮一或不密則我之所以制敵者敵反得以制我矣公孫述拒岑彭述爲浮橋攢鉤以拒彭之其術似矣未幾彭乃預知縱火焚橋鉤而述兵以敗韋昭達徵嶺南賊爲竹籠盛沙石以拒招達之舟楫其智非不巧也不知招達得以預知使士卒持刀斫籠而賊兵以潰吳人之禦晉可謂得防然鐵鎖截之術一泄而不能免王濬捲大筏火炬之燒杜弢之禦晉師可謂盡善然桔橰打之具一彰而不能免周訪長岐棖之拒是皆敗於輕泄而貴於善祕

旱船過水用布周方各四尺雙層十字縫柱四方每方用豬胞四个各收口抽嚴放於水上【胞布各有制】

立站過水用皮做裩連襪當中容放食物用搭包一條以布做四小袋乘豬胞四个系放腰間過水

軍需

廣州州學教授林勲獻本政書十三篇大略謂國朝兵農之政大抵因唐末之故今農貧而多失職兵驕而不可用是以饑民竄卒類爲盜賊宜仿古井田之制使民一夫占田五十畞其羨田之家毋得市田其無田與遊惰未作者皆使爲農以耕田之羨雜紐錢谷以爲什之一稅本朝二稅之數視唐增至七倍今本政之制每十六夫爲一井提封百里【闕】千四百井率稅米五萬一千斛錢萬二千緡每井賦二兵一馬率爲兵六千八百人馬三千四百匹此方百里之縣所出賦稅之數歳取五之一以爲上畨之額以給徵役無事則又分爲四畨以直官府以給守衛是民凡三十五年而後始一徧也悉上則歳食米萬九千餘斛錢三千六百餘緡無事則減四分之三皆以一同之租稅供之匹夫之貢絹三尺綿一兩百里之縣歲收絹四千餘匹綿二千四百斤非蠶鄕則布六尺麻二兩所收視綿絹倍之行之十年則民之口算官之酒酤與茶鹽香礬之防皆可弛以予民其說甚備李筌曰國之所以富彊者審權以操柄審數以禦人課農者術之事而富在粟謀戰者權之事而彊其兵故曰興兵而伐叛則武爵任武爵任則兵彊按兵而勸農桑農桑勸則國富國不法地不足以成其彊古者聖人法天而皇賢君法地而帝智主法人而伯乘天之時因地之利用人之力乃可富彊乘天時者春植谷秋植麥夏長冬成備藏因地之利者國有沃野之饒而人不足於食者器用不備國有山海之利而人不足於財者商旅不備也通四方之珍異以有易無謂之商旅飭力以長地之財用資軍實謂之農夫理絲麻以成衣服謂之女功云夢之毛羽黔溪之丹沙荊揚之皮革角骨江衡之柟梓防稽之竹箭燕齊之魚鹽旃裘兗豫之漆枲絺薴鄭之刀宋之斤魯之削吳越之劍燕之角荊之簳汾胡之苛吳越之金錫此地之財也燕之涿趙之邯鄲魏之溫軹韓之滎陽齊之臨淄陳之宛丘鄭之陽翟成周之洛川越之具溫楚之云夢趙之鉅鹿宋之孟諸此地之良也若居其地非有災害而貧者非惰則奢世無寄業而獨富者非儉則力同列而相臣妾者貧富使然也同貫而相兼並者彊弱使然也同地而或彊或弱者理亂使然也茍有道徳地足容身事可致也茍有市井交易所通貨財可積也夫有容身之地智者不言弱有市井之利智者不言貧地誠任不患無財人誠用不畏彊禦故神農敎耕而王天下湯武戰伐而服諸侯用智者可以彊於內而富於外用力者可以富於內而彊於外是以漢武帝平百粵以爲苑囿卻羌胡以爲苑囿珍怪異物充於後宮騊駼駃騠實於外庭匹庶乘堅良閭閻厭粉黛此謂智彊於內而力富於外秦孝公行墾艸之令使商不得糶廢逆旅於山澤貴酒肉之價重關市之賦使農逸而商勞行數年而倉廩實人知禮義至於始皇以爲之資東向幷吞諸矦此謂力富於內而兵彊於外也故知伯王之業非智不戰非農不贍過此以往而致富彊未之有也

北徵錄曰興屯田以省支費浚水道以便轉輸二者當今之急務也屯田之防姑置不論而水運之利蓋有可考者蕭何發敖倉之粟以飽韓信舉秦下趙之師皆得之於河渭之順流諸葛孔明下巴蜀之粟以濟江陵荊州官渡之兵萬山之間跬步十里乃寄漕於木牛流馬而借其力於嘉陵一江之水隨人開汴水以通淮漕吳大帝置京口閘以通江南之粟是皆鑿山成池掘地通流以濟人力之不及況今日屯兵之地非依淮泗之利則憑江漢之濵非通津於淮東川澤之鄕則接境於巢湖芍陂波濤之險初不勞一毫開墾之力而今之漕臣皆不能講求溝洫討論源流修塡起塞修廢起舊以備緩急轉輸之用乃驅塗炭之民肩山阜之粟賫萬死之命赴千里之役中有室家流離之憂外有霜雪露之苦進有賊人虜劫之險退有監臨驅迫之誅一戍樵蘇十里魚肉其可不求夫形勢之便川澤之源舟楫之利兩使徵夫役吏息肩弛擔惟能葺治水道川陸俱運坦夷則車推轂載馬駞驢負險阻則舟行纜解風送水流不惟可以少紓民力而糧出多道亦可以免斷劫之患凡川源之於州縣皆有髙下丈尺平水之法毫末不差此又江湖不傳之妙是謂省運

董摶霄曰海寧一境不通舟楫軍糧惟可陸運而凡瀕淮海之地人民屢經盜賊宜加存撫權令軍人搬運其陸運之方每人行十步三十六人可行一里三百六十人可行一十里三千六百人可行一百里每人負米四斗以夾布囊盛之用印封識人不息肩米不著地排列成行日行五百回計路二十八里輕行一十四里重行一十四里日可運米二百石每運給米一升可供給二萬人此百里一日運糧之術也

今屯田六十頃四十頃種子五頃大荳種子五頃麥種子五頃麻種子五頃蕎麥種子屯外五十頃萊不入至秋納宴設廚四十頃蔓靑種子十頃蘿卜種子已上種子依鄕原丁種一屯六十丁一丁給米二升一石二斗一月二十六石一年四百三十二石牛一屯六十頭牛日給豆五升十月一日停一日三石一月九十石六月五百四十石一屯丁糧牛料種子菜屯兼束束以三百九十八尺五寸三分三毫繩之四分之一長九十三尺六寸三分四毫四角碟撅繩內有田一畝對屯官分三等內田上中束之以三尺五寸圓圍城束則束數三等可知束頃苗子橫束取三等束對屯田官於下苗子斗外合數爲兩絹袋各盛苗子一碗與屯田官者束使對一碗與來使掌者也官對其後恐有耗損者取子一斗平量對屯田宜搗米得數米爲率則一屯斛斗可知等級殊等九十石第一等七十石第二等六十石第三等五十石無水旱災蝗滿四千石者屯官有殿一軍一載粟一十二萬八千石六分支米九萬石以殊等屯四十餘萬二千石支一率糧神農書曰𨿽金城十仞湯池百步甲十萬而無粟者不能守也故充國伐西戎杜茂守北鄙創置屯田以爲耕植者也

經曰一軍萬二千五百人人日支米二升一月六斗一年七石二斗一軍日支一百五十石一月七千五百石一年九萬石以六分支米一人支粟三升三合三勺三抄三圭三粒一月一石一年一十二石一軍一年二十萬八千小月支九斗六升六合六勺六抄六圭六粒其大麥八分小麥六分蕎麥四分大荳八分小荳七分碗荳七分麻七分黍七分幷依分數折米人鹽人一日支半合一月一升五合一年一斗八升一軍一日六石一月一百八十七石五斗一年二千三百五十石馬料一人一匹一軍二萬五千匹朔方河南一人二匹範陽河東隴右安西北庭則二人三匹平盧劍南嶺南則一人一匹計二萬三千匹馬軍計五百萬五千匹爲一隊分爲十坊抹馬五十隊十月一日起四月一日停料一馬日給米一升一月三石六个月一十八石一軍馬一日支粟一千二百五十石一月三萬七千三百石六个月二十二萬五千石馬鹽一馬支鹽三合一月九升六个月五斗四升一軍馬日支鹽六十七石一月四石九十五石六个月八千七百五十石茭艸一馬一日支茭二圍一月六十圍六个月三百六十圍一軍六个月九十萬圍油藥其油藥以藥取逃亾兵士殘糧衣賜獸醫人於馬押官羣頭中差取經曰軍無財士不來軍無賞士不往香餌之下必有懸魚重賞之下必有死夫興師不以財帛何以結其心哉軍士一人一年支領絹布一十二疋絹七萬五千疋布六萬五千疋賞賜鞍馬金銀銜轡二十具錦一百疋緋紫襖子衫具帶魚袋五十副色羅三百疋婦人錦繡夾衣被袍二十副緋紫綾二百疋彩色綾一百疋金銀器二百事銀壼缾五十事帳設錦褥一十領紫綾褥二十領食簞四十張食器一千事酒樽杓一千付張幕一千條錦帳十所白氊一百事圍二十條鴟袋繡墪一百口經曰云上爲需君子以飲食宴樂用宣主君之惠暢吏士之心方人出必犒以牛酒領賞勞序殽席有差以激厲於眾酒酣按劍起舞胡笳角抵伐鼓叫呼以增其气絲竹哀怨愴淒徵夫感而泣下剉銳喪气復安得而用哉酒一人二升二百五十石羊一口分爲十二節六百二十五口牛肉代羊肉一人二斤二萬五千斤每一斗麪作二十斤麪一百五十石饅頭一人一枚一萬二千五百枚一斗麪作三十枚糤子一人一枚一萬二千五百枚一斗麪作一百枚用麪四十六石六斗七升蒸餅一人一枚一斗麪作一百枚用二十五石每麪一斗使油八斤油二十五斤餜饠一人一枚一萬二千五百枚一斗麪作八十个用一十五石六斗二升五合餻一人三合糯米三十七石五斗菜一人五十兩二千九百五十斤零四兩羊頭蹄六百二十五具充簽醬羊肺六百二十五具幷四等充羮鹽三人一合四十一斗六升醬人半合六十二斗五升醋每人一合一十二石五斗椒五人一合二石五斗姜十人一兩七十八斤零一兩蔥三人一兩二百九十六斤零四兩隨筵樂例大鼓杖鼓腰鼓笛板破陣樂舞劍角抵投石枝櫃

五瘟丹此方自制冬至日修合韓飛霞

黃芩【乙庚之年爲君】黃梔子【丁壬之年爲君】黃連【戊癸之年爲君】甘艸稍【甲巳之年爲君】黃栢【丙辛之年爲君】

此五味各隨運气爲君者多用一倍也餘四味又與香附子紫蘇爲臣者減半也

右七味皆生用爲細末用錦文大黃三倍煎濃湯去渣熬膏和丸如雞子大用硃砂雄黃等分爲衣貼金每用一丸取泉水浸七碗可服七人凡天行瘟病去處有力之家合以施給陰徳無量

邊軍勞苦

各邊軍士役戰身荷鎖甲戰裙遮臂等具共重四十五斤銕盔腦蓋重七斤頓項防心銕防脇重五斤弓撒箭袋重十斤腰刀三斤半蒺藜骨多重三斤箭筒一斤戰勾連綿皮上下衣服共八斤通計八十八斤半余聞之因偶成一篇用志邊軍勞苦云做軍莫做口外軍身挾戰具八十斤頭盔腦包重得七頓項掩遮以五論惟甲所備四十五腰刀骨多二四均精土精銕始合度日夜摩挲光勝銀二五弓箭及其服隨身衣裳八乃足仗多身重難負荷還須上馬看輕速銀抹醜袋咽炒麪得飲馬溲防且沃將軍令嚴隨鼓進誓與敵人爭一鏃此時顧功不顧身刀痕箭瘢無好肉歸來性命萬死余便使封矦未堪贖江南一體行伍人羨食好衣何苦辛將錢買月事遊蕩有眼不曽經戰塵聽談邊軍卻不信亦莫感愧朝廷恩【闕】

【闕】

達子最貧得一肉必炙熟合家大小傳割一臠啖余之骨仍傳與老者用刀割其壙屑以此爲飽至晚卻啖酪彈子以羊馬酪曬漧爲之味酸俄生液可厭渴亦止饑如此而已其腸細平生無撐腸之飽故易足也

達兵之戰惟恃馬上發箭但直撦弓確箭地步方發不肯虛一矢如漢軍開弓兩手垂下撦滿始握起發箭亦能以臂護兩脇其達人使刀止亂斫而已如漢軍一手以刀一手以骨多使動上下相撒有法無空舉者不斬其頭則斫其足箭至又能革落躱閃此皆楊家軍之能事也達兵臨陣利則進不利則退常性也楊家軍一奮其前𨿽勢促亦不退

上古庖犧氏之時刻木爲兵神農之時以石爲兵尙書弩石中石旋黃帝之時以爲兵蚩尢之時爍金爲兵割革爲甲始制五兵建旗樹幟嚴鼓以佐軍威旗纛六面大將軍中營建出引六軍古者天子六軍諸侯三軍今天子十二衛諸侯六軍故有六纛以主之門旗二面色紅八幅大將軍牙旗之門出引將軍前列門鎗二根以豹尾爲刃防出居紅旗之後止居前左右建立五方旗五面各具方色大將軍營中建出隨六纛後在營亦於纛後建嚴警鼓一十二面大將軍營中左右列各六面在六纛後角十二枚於鼓左右列六枚以代金認旗二百五十口尙色圖禽獸夲陣同五副認與諸隊不同各自爲認識出居隊前恐士卒交雜陣將門旗各認所色不得以紅恐紛亂大【闕】

鼓一百二十五面臨時戰敵所用甲六分七千五百領戰袍四分五千領鎗十分一萬二千五百條恐揚兵縛袋牛皮牌二分二千五百面馬軍以團牌代四分支弩二分三副箭一百分弩二千五百張七千五百條箭一十二萬五千隻弓十分三副箭三十六萬隻弓一萬二千五百張三萬七千五百條射甲箭三十七萬五千隻生鋼箭五萬隻長垜箭二萬五千隻弓袋葫盧張弓袋並十分一萬二千五百副佩刀八分一萬口陌刀二分七千五百口棓二分二千五百張馬軍及陌刀並以啄錘鉞斧代各四分支搭索二分二千五百條馬軍用

經曰軍無輜重則舉事皆闕士卒以軍中爲家至於錐刀不可有闕驢六分七千五百頭鞍駱自副幕一萬二千五百口竿梁釘橛錘自副鍋一分一萬二千五百口漧糧十分一人一斗二升一軍一千五百石麥袋十分一萬二千五百石羊皮縫可繞腰受一斗五升馬盂十分一萬二千五百口皆堅木爲之或熟鐵爲之受三升冬月可以暖食刀子錯子鉗子鑽子藥袋火石鹽袋解結錐礪石各十分一十一萬二千五百事麻鞋三十分三萬七千五百緉攤子澁子各十分三萬七千五百事袴帑抺額大帶防子氊防子各十分六萬五千五百事氊裘十分二萬二千五百領皮裘皮袴各三分七千五百領或詐爲畨兵用柳鑵栲各三分五千口皮囊袋亦得鍫錘斧鋸鑿各二分一萬二千五百事鎌四分五千張切艸刀二分二千五百張行槽一分一千二百五十具大小葫瓢二分二千五百枚馬軍鞍革帶十三分萬七千五百具人藥一分三賞水解散瘧痢藥金鎗刀箭等藥五十貼披氊被馬氊引馬索各十分一萬二千五百具絆二千分二萬五百條皮毛及連枝中半韋皮條三十分三萬七千五百條備收賊雜用右各隊隊辦公廨軍裝幷須賞銀貯備使用勿令臨時有闕

皇朝平定江南幅員旣廣貢賦益夥於是泉州上海澉浦溫州慶元廣東杭州鄰海諸郡與遠夷蕃國往復互易舶貨因宋制細物十分而取一麤物十五分而取一以市舶官主之其發舶其回帆必著其所至之地驗其所博之物給以公文爲之期損中國無用之資易遠方難致之物爲說而不思夫國家聲敎綏懷無遠不及之效孰謂知所當寶者哉

礦

擇礦法上等紫色者或黑色者嚼之如蠟其味如蜜每一兩煎得銀五錢者謂之金水平分此爲絕好其中或煎銀五錢以上者亦好次一等乃雞糞礦其形如麥芽碎碎塊黑白相兼每一兩煎銀八錢上下者又次一等乃黃沙礦其形黃色碎如米粒每一兩煎得銀六七錢者外有常號每一兩煎得銀二三錢以上四種該用之物不拘數目取來多多益善大約以二十斤爲率可多不可少

凡取得礦石就用本洞之土本地之水調和拌勻入磁缾內好生封固毋令泄气爲妙

外有眞出山一炁鉛取五六十斤每斤內有銀三五錢者取來作用

出礦地方杭州府桐廬富陽縣界五寶山每百斤用生鐵五斤煎得銀七八兩銅三十斤【三十七年私開兩日】紹興府會稽縣銀山壩礦面沙泥每百斤銀二兩五礦未開目今盜泥日可得銀三四百兩【進本官開鄕宦不肯】寧波府觀海的山每百斤銀七八兩【同前項】金華府義烏縣八寶山每百斤低的出銀二十兩極好的出銀六七百兩日可出千石江南第二礦也【三十八年處礦徒私開五次被義烏兵殺敗】衢州府西安縣桐山源鐵煎每百斤銀七八兩至二十兩止日可出銀千餘兩【處徒三四千人五年以來日日私開】開化縣大尖塢鐵鉛煎每百斤銀三兩至八兩止日可出三百兩十八年王太監開一次三十七年胡軍門委宋照磨陳百戶官開納稅三百兩後李知縣申文禁開江家每百斤銀三兩鉛四五十斤日可出一二百兩苦竹坑泥礦每百斤出銀一兩日可得銀千兩【二處同前】嚴州府淳安遂安界椊樹塢每百斤三兩起至二十兩止老山每百斤出銀二兩日可出二百兩私開五六年杭州於潛天目山每百斤銀三兩湖州府孝丰縣每百斤銀三兩至二十兩止【三十八年胡軍門開四日地方彊不肯與開】江西廣信府常山玉山界每百斤出銀三十兩日可得三百石永楊坑礦色如沂州礦而礦味香甜每百斤出銀三十兩至七八百兩止江南第一礦也【三十五年私開大獲利因進本求官開今未行】

池州銅陵縣鐵石坦礦未詳一私開出地方人主意勾處州人出名府縣巡捕官至吏書門皁兵快俱有常例打發上司覺察必是委巡捕領兵快起鄕夫追逐逐者將發而礦徒已去逐者才返而礦徒復來蓋開礦必有爭有爭必聚眾眾聚必資糧食糧食出於地方是私開之獘皆地方豪戶陰主之也

一官開原未立法秪應私求上司不自任其事而委之府縣府縣之防者以啟釁爲詞而絕開礦之路其貪者以納賄爲計而操開閉之權未開時先索常例若干旣開時又索月銀若干礦徒與貪官同利而國課虧矣一開法以地方大戶主收煎以油糧戶主采取假如礦一百斤值銀十兩油糧戶只作五兩賣與大戶使二人均利入已均稅納官官以廉能者董其役監取三日三夜通融計之什分取一取大戶並油糧戶甘結造淸冊入官數日一納國稅如有利則開者必不自止如無利則開者自息矣

藥方

金瘡論木乃春之權金乃秋之令春則萬物發生故曰春屬震以爲東方甲木之气秋則萬木凋零故曰秋屬兌以爲西方庚金之气也金瘡乃刀斧劍刃之所傷故名金瘡其色所喜淡紅色者良【白而微紅者是也】萬不失一所惡者紫紅色百無一生金瘡屬金主與肺患金瘡者則忌咳嘔噦翻胃肺部之癥亦宜避風爲要則風所屬巽木如風入瘡口肺金反尅而成破傷則至瘡口浮腫穢爛故名破傷風變生余癥患甚者多至不救𨿽有治法宜辯瘡口淺深脈之虛實吉凶見矣所喜者胃气益旺飲食如常脾胃屬土胃气旺則元气壯气血生金瘡亦宜戒怒遠色怒則瘡口迸裂變生胬肉欲則瘡口腐爛以損新肌凡治金瘡用敷口之藥所主乳沒竭靈蓋蕋石之類自始至終不可不用此藥用之則生肌止痛活血全生可保無虞凡服湯藥必以助胃補血爲主以爲治金瘡之大意金瘡𨿽有變易各有治法居於邊隘無日刀箭之所傷非此聖藥安能治之塞垣軍旅之間罹於毒者非此祕方必至危殆者多矣學者宜細觀之可以類推故其治法亦不能詳備也

乳香一兩沒藥一兩三錢天靈蓋五錢【壓邪不內關】血竭一錢黃連末【如麪】二錢花蕋石二錢【淡黑微黃】珠末二兩【止痛生肌散血治肺家癥生】金苪五片【鎭壓止痛生肌多闕生腐】黃丹一錢【水飛七次】降眞香止血解毒一云用冬瓜一云用松枝嚼爛服之並傅瘡口

箭藥方防鮮艸烏搗汁用大白盤貯之不拘多少盤數曬之去其淸水但畱濃汁曬如沙糖樣便可收之倘無日色用火坑加籠糠火烘之曬後量加硝信

止血降節散治金瘡磕損血流不止先以井花水一盆用碎白紙浸於水中如見血流則以水紙圍於四畔流則再上待止方可下藥用雞翎上藥封避風爲要【缺文】

成片焙脆淨未一兩黃連淨未一兩右二味各爲細末收貯聽用但封之候一兩日間瘡口腫瘨疼痛穢气乃風入瘡口故發腫卽以香油滲潤傷處以手緩緩取開藥紙用川椒滚湯冷溫以白紙蘸湯洗淨又以白紙搓軟放於患處把去腐肉另換去腐生肌散一日二洗藥搽三度不可封紥以泄穢气腐肉化水此藥祛風去腐止痛謹愼爲要

去腐散土丹水飛淨一兩微炒天一石一兩火煆通紅取於地上出火毒右各等分爲末入磁礶收貯此藥敷上待其腐肉化爲黃水去盡但肉肌淡紅色者方換蕋蠍斂口生肌散長肉收口如前搽洗如敷此藥須戒七情愼之

蕋蠍斂口生肌散

花乳石須眞者一兩用乳香沒藥眞正者各一兩右將爲末以炭火中將前石煆紅以火筯取出於前二味藥末內蘸令煙再煆令蘸以藥末盡爲度取出合地上出火毒用如金瘡要此如牛觸馬踢減去不用須看瘡加減如不合者加此斂之

硃砂二錢如臥中驚覺倍加二錢蠍不用血蠍二錢如見血結如綫加一錢乳香半兩用滴乳沒藥半兩眞者土丹水飛紅者二錢微炒天一石一兩煆【闕】

收貯以蠟封口恐泄藥气天靈蓋以火煆【闕】白者不用黑者有效乃看气血者白者

衰朽故不用搽法如前右將天靈蓋另乳爲細末聽用加減春三月不用萬物發生夏三月每料加五分炎暑恐變易之以助藥力秋三月每料加七分萬物凋殘故加之冬三月每料加一錢冬天道嚴寒故倍加之又方玉眞散治刀傷入風腫疼痛以破傷風治體發寒熱是也南星一兩防風淨末一兩右各等分爲末瘡口以此藥敷之又以香油潤之如角弓反張以藥末二錢用老酒入童便少許灌服立效不愈再一服有驗禁聲飲治刀刃致傷疼痛不可忍防風南星湯泡各等分右各爲飲片每服五錢水酒各一盞生薑一片煎至八分食遠溫服三服有效

花乳石出陜州閿鄕縣體至堅重色如硫黃形塊有極大者合硫黃同煆研末傅金瘡其效如神又人倉卒中金刃不及煆合但刮石上取細末傅之亦效出陜華間於黃石中間有淡白防以此得花之名

有一片骨如三指闊此骨是天生天賜蓋押一身之骨未合卽未有只有門取得後用糠灰火罨一夜待腥穢气出盡用童兒溺於甆鍋子中煮一伏時滿漉出於屋下掘一坑可深一尺置蓋於中一伏時其藥魂歸神妙陽人使陰陰人使陽

七月七日以白雞祭於牡荊樹下畢斷取中間一枝長七寸削取四方一頭尖刻作七契宿祭之樹下盛一皁囊用時於星月下畫地卽成江河山林牡荊一曰白荊而赤外密中空人多植爲籬垣也七月七日取蟾一个安淨瓦器中密封埋池傍三十日出之搗爲細末皁囊盛之以三指撮將水中則霧起五月五日取白頸蚯蚓二七枚治雲母石一升內搗漬之遇疾風揚之則雲起如山亦可避匿逃難不可爲姦盜法也

陂湖溝港人所資而忽竭泉源井池眾所仰而若枯取無去毛麻油煮熟系於兩石或兩磚之間夾磚石令密投涸之地須臾風雷雨水泛如故

泰山華山茯苓千歳樹根底生芝艸如蓋曰威喜也五色不定如虫獸如蘭或類人形或如菌以日中背日采之佩之可以避兵五百里欲試之取十二雞令一雞佩之十步外射之眾雞皆中惟帶威喜者不中爲妙驗五月五日七月七日取蜂子如指大細腰而半色者二七枚陰漧百日爲末以市死人或陣亾人血丸如小荳大置二七丸於衣領中令有威勇𨿽敵甚眾終不敢近來可以當五十人若臨官帶之吏畏入軍陣中則敵人盜賊走不敢前【缺文】

參靑藤桃仁當歸黃栢防風黃連苦參羗活黃茋白芷大黃杏仁黃芩連喬山支荊芥南星獨活姜黃赤芍川山甲金銀花川木別生地【各四兩】乳香【二兩】沒藥【二兩】麝香【三錢】血竭【五錢】韶粉蔴油成膏鉛【一斤炒末】汞一兩六錢投入鉛內慢炒聽用

何首烏四兩片炭灰一斗熱水淋下五碗煮首烏去查再下大黃一斤幹片當歸一兩片細辛一兩片蘇木二兩俱煎用再用布袋一片裝藥七斗缸水八分熟酒一斤傾入缸內攪勻三次方下小布三大布二再下布再下三斤袋弔空六七斤

先打鐵池入灰底以灰鋪一層下鉛半斤煉堅池子進母銀化開待紅光現方可進銖三百八十四銖爲一斤每母一斤進銖均停退火閉罏次日又煉凡三五次方可取藥結在母上者爲戊土若已土則用瓦盞盛水用鹽泥固濟將銀鑄成餅三个入水火罐毎八兩下安神一兩五錢藥結在母下敲取聽用每藥半斤配好礦半斤作軟櫃

磁石半斤鵝管二兩共爲末用白芨水搽調銕合蓋上曬漧候用錫五斤石黃半斤火硝二兩硃砂五錢三味爲末入錫內加減金砂二兩共入銕合內銕綫紮定鹽泥固口用底火升打一日取出將蓋上粉霜掃下將母入鉛池煎將前粉霜一錢以黃防爲丸入火硝少許入母內待他滚沸結成珠一顆取出爲細末用黃防爲丸毎丸幹一兩

發靛甕靑藥都下染方家常用

烏頭艸烏蒼術班貓芫花甘遂紅豆白芷防虫人言苦參三柰砂仁狗脊川烏南星甘艸半夏巴豆當歸天麻人參川山甲靑娘子紅娘子天仙子

附子【各等分】隨定多少用藥靛自發

解救藥毒

朝野僉載名醫言虎中藥箭食靑泥而解野豬中藥箭豗薺苨而食雉被鷹傷銜地黃葉防之礜石可以害防張鷟曾試之防中毒如醉亦不識人猶知取泥汁飲之須臾平復鳥獸虫物知解毒何況人乎

許氐方論云凡中一切諸毒從酒得難治言酒性行諸血脈徧身體故難治也因食得者易治言食與藥俱入於胃胃能容毒或逐大便泄出毒气未流於血脈故易愈也

又按林氏禹記云凡諸藥汁解毒者皆不可熱飲能使毒气愈甚宜冷服之乃效蟹毒濃煎紫蘇飲一兩盞又生藕汁煮幹蒜汁並解

解挑生毒凡中挑生毒者脇下忽腫起如生癰癤狀頃刻間大如椀俟更以菉豆嚼試若香甜則是挑生毒也治法搗小升麻爲細末取冷熟水調二大盞連服之洞下瀉出生蔥數莖根須皆具瘇卽消續煎平胃散補日食白粥凡喫魚肉瓜果皆可挑生初中毒覺胸腹稍痛明日漸加攪刺滿十日則物生能動騰上則胸痛沈下則腹痛是也在上鬲取之法用熱茶一甌投膽礬半錢於茶中候礬化盡通口呷服良久卽以雞翎探防中卽吐出毒物在下膈瀉之法米飲下郁金末二錢卽瀉下其毒次用人參白術各半兩爲末用無灰酒納缾內慢火熬半日許度酒熟溫溫服之日一盞五日乃止然後飲食如故

解中蠱毒造蠱之家用毒有日如正月則用初一日二月二日三月三日四月四日五月五日六月六日七月七日八月八日九月九日十月十日十一月十一日十二月十二日延平有僧惠全刋板以警悞人凡蠱毒有五種皆以馬兜零根三兩防咀分三服水煎去滓空腹頓服隨時吐出蠱未吐再服以吐爲度又治百蠱不愈者取鵓鴿熱血隨多少服中蠱欲死者生甘艸半兩水濃煎頓服吐痰卽愈忽中蠱者胡荽根搗汁半盞不計時服其蠱立下和酒服尢妙白雞血亦好中蠱吐血者用小麥麪一合分兩服冷水調下半日當下中蠱下血者蝟皮燒灰細研熟水下二錢又方升麻爲末汲溪水調服亦好

解砒霜毒郁金末二錢入蜜少許冷水調服升麻濃煎冷服杏核連仁搗爲末以米飲調下白扁豆爲末冷水調下飲釅醋可以吐砒毒只不可飲水解砒毒無如醬調水服寒水石菉豆末以藍根研水調下取地醬調鉛粉服之解白芷末調下郁金末水調

解野菌毒北夢琑言野菌毒人而笑者煎桑椹汁服夷堅志云急采鴛鴦艸生啖之卽今之所謂忍冬艸者是也中菌毒殺人者以防風三十文剉碎以水煎候冷灌之立愈白水濃者火石首魚頭汁灌之無不愈食生梨梨葉解菌毒漿飲三盞愈

藥過劑毒服附子酒多而毒覺頭腫如斗唇裂目流急求黑菉豆各數合嚼之及濃煎黑豆菉豆湯並飲服風藥多悶亂不省用醋灌濃煎甘艸同生薑自然汁頓飲之又螺頭靑細研用新汲泉水調下服諸藥過劑悶亂者以葛粉胡粉藍靑汁地漿防汁漧薑飴糖黃連並用水調下

食丹藥毒嬰粟子研去滓煎取腐入姜蜜和萱艸根研汁服四物湯香蘇散各一貼和煎服解鉛粉調地漿服之亦解淡竹葉濃煎服豬膚脇骨煎汁研瓜蔞根汁飲之可解藍汁豬血羊血菉豆以上並解丹藥毒

解百藥毒橫紋甘艸截成小塊麻油煎過不拘時常嚼久而作效凡食毒藥毒物必嘔出皆不爲害也出了蠶殻紙燒灰細研每服一錢用冷水調下頻服取瘥𨿽中毒面靑脈絕腹脹吐血者服之立活薺苨解百藥毒以其與毒藥共處毒皆歇取根搗汁飲服藍汁白扁豆大小豆並單用水調服白礬末一兩水灌調耳鼻中皆出黑血勿怪

解酒食毒飲酒毒大黑豆一升煮汁二升服立吐卽愈乂生螺螄肉蓽澄茄葛花並解酒毒飲食毒心煩悶者苦參煮汁飲之吐出卽止

解果菜毒諸菜毒甘艸貝母胡粉等分末水服又小兒溺好野羊毒飲土漿解毒皮湯解鹽湯亦可柑毒柑皮湯解鹽湯亦可

中禽魚毒河豚毒梅花腦子末水調灌又五倍子白礬等分末水調下又挼藍靑汁又靑黛調水並解諸魚毒煮橘皮汁又馬鞭艸汁煮大黃汁煮黑豆汁生蘆根汁煮朴硝汁並解食鴆鳥毒生扁豆末溫水下葛粉水調下又生螺肉並解食鮜毒生苦防嚼及擂水便飲中諸肉毒六畜肉毒壁土水調一錢服又燒白扁豆末黃栢末並解馬肝毒狗糞酒服又頭垢又燒豬骨末生韭汁並解狗肉毒杏仁三兩和皮研熱湯投溫服三盞吐出牛肉毒豬牙燒灰水調服飲井水亦消豬肉毒燒豬糞末水調下三服差馬肉毒蘆根汁服作湯浴亦解鴨肉毒糯米泔溫服一中盞雞子毒淳醋飲數鐘可愈中諸雜毒生漆惹人成毒生椒葉煎湯洗又雞子黃塗白菘菜解桐油誤食成毒飲熱酒解又幹柿及甘艸亦可出風瘴气毒犀角雄黃麝香羚羊角並解

邪气入腹腫毒升麻犀角射榦爲末水調解飛絲毒嚼蘇葉愈

解一切毒縮砂仁生韭汁藍石各單用水調下石菖蒲白礬等分爲末新汲水調下淡豉蔥麥門冬水煎服眞雄黃碾末冷酒調服卒中毒未有藥者服生麻油一盞吐下毒

雜術

防嚷【音俊囊】天罡祖諱召萬神昏日月

衮使者祖父諱阦日用玉蟾云是按章書是名阥�雨�雷【停呼風】�云【音】召雷屯

【音爕】起雷還令���靁

先天道祖靈鉄師�玉帝神霄眞王

霐三天內諱���【一作】三天妙諱��四聖�北帝太陽太陰天罡薩公魒魁防九字靈章

�【治瘟】【治狂邪】�【衮鬼】【祈晴】【祈雨】�【興雲】【起風】【狎土玉杜令】�【押城隍】�【蓋狂顚】�【鎭宅】�【治崇】�【附降】【掩日】�【掩月】【役雷】【舒晴】【致雨】�【打潭】觜【治邪師】

制睪雚行畢甫票【此七字祈雨畨天覆地作用水缸團雲致雨打潭皆用】

煎【埋瘟】訥【斬瘟】【收瘟】�【發瘟】耀【治木精】余【治樟精】慕【治山魈】講【治龜精】辝【治芭蕉精】防【兜瘟】冠【治擅神】飄【治痢疾】【治瘧疾】郁【攻痰气】絜【収邪炁】整【攻鬼毒】筆【攻虎毒】【攻血蠱】嬰【攻腫毒】【攻黃腫】搶【攻水腫】納【攻邪炁】餞【治瘧疾】网【攻百病】翼【攻熱眼】�【治頭疼】�【至祛沾殺伐】

沈變【五雷馘畱忽畢肇】

斷後【噓呬呼吹呵巽離艮坎震】

十六段法

避箭法

信官某謹請

天仙地仙洞府名山朝遊海島暮宿滄邊神機妙用切莫遲延吾今奉請速急臨壇人間大難早要周全箭弩彈炮瓦坯石磚任他作使永護身邊

毎遇甲子日起用空房一間設香案於內用淨茶香燭書前咒供於中用黃帋硃砂新筆書符早午晚三時誦咒毎次六徧每念一徧於符間畵一次如此持念六日此符有驗如試驗先將符拴於雞身上射試如用於臨敵時毎帶一符在身可避其箭

鬼關門

聲息來時人亂逃空房靜巷賊爲巢是誰暗把重門掩萬敵何曾走半毫

無定門

誰制斯門奇上奇東西南北任君移羣凶來近神荼怒千百俱爲伏气龜

起伏攔江蟒

賊墮吾謀分羽翼蟒攔江面善浮沈中軍受敵欲回護左右焉能過閘門

銅作皮鱗節有芒頭南尾北貫剛膓千刀萬斧誰能斷只候舟回火焰長

混江神

鬼面妝成醜惡人如何號作混江神跨渠水底眠三日不是饑時不起身

防家神

一龕香火奉靈神須是神仙感應眞動靜能將人庇佑光前裕後永無迍

漏身櫉

樓內如不漏鍼如何入此可蔵身任他刁巧從頭檢翻徧經書無處防

急遞鋪

火夫到此眞無力全憑此鋪傳消息接得文書宜速行莫愁前路天昏黑

阻舟龍

五龍橫臥爪爬泥背轉胸旋鬐露錐賊艇難行正籌策不防棹櫓觸神雷

一女自行舟

一女更深坐小艟不須棹櫓不須蓬自能急急過江去怒气噴來犯者凶

園丁送牡丹

春風遠送數舟來我圃牡丹方固胎可惡園丁私摘去贈他相識滿蓬開

水中雷

水火元來不可逢大江星火愈難容誰將紙炮中響響兩岸如聞山嶽崩

千家錘

千斤之力石如斗絞關合弓古無有賊舟相近急翻身霹靂一聲如拉朽

連環网

水中飄來一大蛛口中能吐萬防絲順流結就連環网人或逃生人莫離

逆風船

船走如飛爲順風風如不順怎懸蓬軍師自有通天計南北風生任意攻

香消月落毬

此毬誰踢上雲臺守到更深不下來直至香消明月落從髙跌損气胞開

蛛牽五里絲

蛛飛五里善乘風路遠絲長腹內空只是一條南北掛任人借此逞英雄

天墜炮

地雷迅炮

狼牙炮

倒須籠

醉屏風

無情帳

樓下傘

防花臺

防家橋

六國城

退飛籬

承天門

黒心柱

藏玉櫃

解急厠

濟民倉

杏村並

封谷花

脫凡牀

二八送秋千

木太歳

烏龍洞

竹金剛

反復火鎗

飛沙走石炮

天墜綱

地羅

小一窩蜂

大一窩蜂

噴鎗一把蓮七七流星箭

五雷轟山

攔路蟒

旋風炮

水火炮

海槎

水銅鼓

龍頭艇

飛舟

流火飛刀

流火飛鎗

飛火旗

倒簽須

截路网

驚風牝豬

截江网

陰陽鑽

子母炮

鬼門關

醉將軍

荔枝炮

火彈

火鎗

火箭

噴毒筒

蠆毒炮

流星炮

三隻虎鎗

百虎齊奔

防山頽

樓下落天花

海神雷

迷魂帳

倒須籠

小輪攻守車

金聲玉振旗

醉仙毬

阻龍乂

連環弩

獨虎搏羣狼

封防毒藥

風塵炮

流矢炮

神機炮

火殃神

羣鷹獲兔

火龍口

截帆蛇

連珠弩

活絡刀

混江龍

四利鎗

神機箭

徧地紅

隨意門

火油筒

火油車

標箭

速郵亭

神火鎗

連城炮

毒尾蛇

迎箭

防檐屏

鐵屋

飛鈸炮

浮海具

防城攔

金鎖匙

飛車

百川赴海筒

愧弓牌

袖箭

窩弩

伏水器

土瓜易貌

防血畱顏

虫變發

柳椹堅齒

瓜爛鶉飛

角燃雉集

蚓可柔弓

骨能沸水

藥使變化

社士祝盜

棘毛久醉

斷蛇博奕

鼈膏禁蠅

牡荊畫水

幹蟾起露

土龍生云

紫苣化銅

天葵煮汞

防目遠視

龜甲開心

酉可蔵物

雞辛無敵

貍粟眾畏

蛇膽寧蛙

老蠣絕蠧

白蚓連燈

花開頃刻

長須臾

結巾走兔

馬骨絕虫

雷木引鳥

火出唇吻

桃板去凶

豕首來祥

竈祝玊女

八石生芝

淸泉結玉

獺膽分水

龍骨躍樽

虎膽制犬

防印招歡

龍衣益媚

角煙怖虎

岣嶁神書卷上

岣嶁神書卷下

粉集遊蜂

泥礬去蜆

石燕長陰

驢酵嘷犬

欒巴化橘

徐登生蓮

暈索除蚊

亭泥去防

持鍼指犬

博勝鳴雞

蛇肝健足

鳥頭延步

冬歳舞蝶

苪艸浮魚

黒犬迢防

赤莧成鼈

楡英蠅萃

雞糞蛇來

浮萍去蚊

釣藤肥馬

壁上透字

六月成冰

三月舞雪

戎鹽壘卵

巴豆養牲

餐桃入夢

兩水遊魚

乙鳥召波

蒲防致寶

腐木化神

色豆致鬼

豕血奔蛇

蝦防求雨

龜知道路

樟柳變神

龜心知事

蜘蛛履水

楊葉蔽形

天衣隱遁

神符辟兵

月蟾起死

山脂召鬼

酉毛扣風

煙防泉脈

禽符啟鑰

去父解縛

樟神叱盜

威喜遠兵

鳥羽蔽形

兔走絕地

蜂威拒敵

社木防人

鵲首致鬼

符驅虎豹

印刻蛟鼉

丹符覆水

日見神鬼

藥上波濤

水中防燈

祝治瘧

髮不退落

雨水浮魚

風竹去風

蟾越江湖

龍骨祕精

小斧求男

餘糧不饑

化勝利

防禱餘糧

木鬼來沽

接茄化寶

金英制錫

石液開銀

山根變金

龜甲招財

神燭照寶

靈夜知金

三黃化錫

武編前集卷六﹤子部﹐兵家類﹐武編﹥

欽定四庫全書

武編後集卷一

明唐順之撰

料敵

漢髙帝時黥布反帝召薛公以問對曰使布出於上計東取吳西取楚並齊取魯檄燕趙固守其所山東非漢之有也出中計東取吳西取楚並韓取魏據敖倉之粟塞成臯之險勝敗之數未可知也出下計東取吳西取下蔡歸重於越身歸長沙陛下髙枕而臥漢無事矣上曰是計將安出對曰必出下計布故酈山之徒也自致萬乘之主此皆爲身不顧後爲百姓萬世慮者也故出下計果如薛公揣之東擊荊荊王劉賈敗死漢終破布趙劉曜舉軍攻洛陽石勒將親救之其長史程遐等以爲不可諫勒勒大怒按劍叱遐等出召徐光而謂之曰劉曜掠敵乘髙侯之勢圍守洛陽庸人之情皆謂鋒不可當然曜帯甲百萬攻一城而百日不克師老卒怠以吾初鋭擊之可一戰而擒若洛陽不守曜必送死冀州自河以北席捲南向吾事去矣程遐等不欲吾親行卿以爲何如光對曰劉曜乘髙侯之勢而不能進臨襄國更守金墉此其無能爲也縣軍三時亡攻戰之利若鸞旗親駕必望風敗走天下之計在今一舉勒笑曰光之言是也使內外戒嚴有諫者斬命石堪等各統見眾會榮陽使石季龍進據石門以左衛石邃都督中軍事勒統步騎四萬赴金墉勒顧謂徐光曰曜盛兵成臯闗上計也阻洛水其次也坐守洛陽者成擒也諸軍集於成臯勒見曜無守軍大恱乃捲甲銜枚出於鞏訾之間曜陳其軍十餘萬人於城之西勒自宣陽門陞故太極前殿季龍步卒三萬自城之北而西攻其中軍石堪石聰等各以精騎八千自城西而北擊其前鋒大戰於西陽勒躬擐甲冑出自閶闔夾擊之曜軍大潰於陣擒曜以徇軍前

梁侯景作亂遣宋子仙襲陷郢州景乘勝西上號二十萬聫旗千里江左以來水軍之盛未之有也元帝聞之謂禦史中丞宗栗曰若賊分守巴陵鼔行西上荊郢殆危此上策也身頻長沙徇地零桂運糧以至洞庭非吾有此中策也擁眾江口連攻巴陵銳气盡於堅城士卒饑於半菽此下策也吾安枕而臥無所多憂及次巴陵王僧辧沈船臥鼓若將已遁景遂圍城元帝遣平北將軍胡僧祐與居士陸法和大破之西魏邊將於謹討梁元帝繹於江陵長孫儉問謹曰爲繹之計欲如何謹曰耀兵漢沔席捲渡江直據丹陽是其上策移郭內居民退保子城峻其陴堞以待援至是其中策若難於移動據守羅郭是其下策儉曰揣繹定出何策謹曰必用其下儉曰彼棄上而用下何也對曰蕭氏保據江南綿歷數紀屬中原多故未遑外略又以我有齊氏之患必謂力不能分且繹懦而無謀多疑少斷愚人難與慮始皆戀城邑旣惡遷移當保羅郭所以用下策也謹乃令中山公防及大將軍楊忠等率精騎先據江津斷其走路梁人立木柵於外城廣輪六十里防而謹至眾悉圍之梁主屢遣兵於城南出戰輒爲謹所破旬有六日外城遂陷梁主退保子城翌日率其太子以下面縛出降防殺之

宋景徳中知宜州劉永規在郡嚴酷課澄海卒伐木葺州廨數不中程卽杖之𨿽甚風雨不停其役眾咸怨焉故澄海軍校陳進率所部害永規擁判官盧成鈞爲謀主嬰城拒命詔東上閣門使曹利用等發兵討之初奏至眞宗謂王旦等曰司天屢言當有兵方憂逺地牧守不得其人今果有是當遣使翦除旦言利用精於方略悉心王事此賊不出三策保其家屬據城拒守一也掠城中貲以趨山林二也用此二策不足爲慮若選募驍果立謀主直趨廣州賊之上策然其智識必不及此猶慮爲人誘教爾及聞賊分據栁州洛曹縣帝曰此不能離窟穴枉自棄耳不久遂平

後漢末曹公徵荊州劉琮降得其水軍及步兵遂遺書孫權云今將水軍八十萬當與將軍會獵於長洲之苑將士聞之恐權延見羣下問以計策咸曰曹操托名漢相挾天子以徵四方動以朝廷爲辭今日拒之事更不順且將軍大勢可以拒操者長江也劉表治水軍蒙衝鬭艦千數操悉浮以防江兼有步兵水陸俱下此爲長江之險已與我共之矣而勢力眾寡又不可論愚謂大計不如迎之權將周瑜曰不然操𨿽托名漢相其實漢賊將軍以神武雄材兼仗父兄遺烈割據江東地方數千里兵精足用英雄樂業尙當橫行天下爲漢家除殘去穢況操自送而可迎之耶請爲將軍籌之今使北土已安操無內憂能曠日持久來爭疆又能與我較勝負於舟楫可乎今北土旣未安加以馬超韓遂在闗西爲操後患且捨鞍馬仗舟楫與吳越爭衡本非中國所長又今盛寒馬無槁艸驅中國士眾逺涉江湖不習水土必生疾病此數事者用兵之患也而操皆冒行之瑜請得精兵三萬人進往夏口保爲將軍破之權曰君言當擊甚與孤合權拔刀斫前奏案曰諸將吏敢復言當迎操者與此案同果有赤壁之捷焉

後漢曹公徵張繡於穰一朝引軍退繡自追之賈詡曰不可追追必敗繡不從大敗而還詡謂繡曰更追之必勝繡曰不用公言以至於此今已敗柰何復追詡曰兵勢有變亟往必利繡信之遂收散卒追戰果以勝還問詡曰繡以精兵追退軍而公曰必敗以敗卒擊勝兵而公曰必克悉如公言何其皆驗詡曰此易知耳將軍𨿽善用兵非曹公敵也軍𨿽新退曹公必自斷後追兵𨿽精將旣不敵彼士亦銳故知必敗曹公攻將軍無失策力未盡而退必國內有故已破將軍必輕軍速進縱畱諸將斷後諸將𨿽勇亦非將軍敵故𨿽用敗兵而戰必勝也繡大服

金人廢劉豫歸河南陜西地樓炤使陜以便宜欲命三帥分陜而守以郭浩帥鄜延楊政帥熙河吳璘帥秦鳯欲盡移川口諸軍陜西璘曰金人反覆難信懼有他變今我移軍陜右蜀口空虛敵若自南山要我陜右軍直蜀口我不戰自屈矣當且依山爲屯控其要害遲其情見力疲漸圖進據炤從之命璘與楊政兩軍屯內地保蜀郭浩一軍屯延安以守陜旣而胡世將以四川制置宣撫司事至河池璘見之曰今大兵屯河中府止隔大慶一橋爾騎兵疾馳不五日至川口吾軍逺在陜西緩急不可追集闗隘不葺糧運斷絕此存亡之秋也璘家族固不足卹如國事何時朝廷恃和忘戰欲廢仙人闗於是世將抗奏謂當外固歡和內修守禦今日分兵當使陜蜀相接近兵官賀仔諜知薩裏罕宻謀曰要入蜀不難棄陜西不顧三五嵗南兵必來主之道路吾已孰知一發取蜀必矣敵情如是萬一果然則我當爲伐謀之備仙人闗未宜遽廢魚闗倉亦宜積糧於是璘僅以牙校三隊赴秦州畱大軍守階成山砦戒諸將毋得撤備世將防置司河池十年金人敗盟詔璘節制陜西諸路軍馬薩裏罕渡河入長安趨鳳翔陜右諸軍隔在敵後逺近震恐

撫士

春秋時楚師伐宋圍蕭蕭潰楚大夫申公巫臣曰師人多寒楚子於是巡三軍撫而勉之三軍之士皆如挾纊秦繆公嘗出而亡其駿馬自往求之見人已殺其馬方共食其肉繆公謂曰是吾駿馬也諸人皆懼而起繆公曰吾聞食駿馬肉不飲酒者殺人卽以次飲之酒殺馬者皆慙而去居三年晉攻秦繆公圍之往時食馬肉者相謂曰可以出死報食馬得酒之恩矣遂潰圍繆公卒得以解難勝晉獲恵公以歸此徳出而福反也

晉文侯問政於舅犯舅犯對曰分熟不如分腥分腥不如分地割以分民而益其爵祿是以上得地而民知富上失地而民知貧古之所謂致師而戰者其此之謂也魏吳起爲將與士卒最下者同衣食臥不設席行不乘騎親裹糧與士卒分勞卒有病疽者吳起爲吮之卒母聞而哭或謂其母曰子卒也而將自吮其疽何哭爲母曰非然也往年吳公吮其父父戰不旋踵遂死於敵今又吮其子妾不知其死所矣是以哭之於是擊秦拔其五城

後漢叚熲爲破羌將軍徵西羌行軍仁愛士卒疾病者親自瞻省爭爲裹創在邊十餘年未嘗一日蓐寢身與士卒同甘苦故皆樂爲死戰

後漢皇甫規爲中郎將持節監討零吾等羌會軍中大疫死者十三四規親入庵廬巡視將士三軍感恱東羌遂乞降

唐太宗親徵髙麗駕至定州城北門親慰撫之有徒卒一人病不能起太宗自至牀前問其所苦仍勑州縣厚加供給凡在徵人忻然縦有病者恱以忘疲師次白【闕】城將軍李思摩中弩矢太宗親爲之吮血由是從行文武競思奮勵及軍回行次栁城招集戰亡人骸骨設太牢以祭之太宗慟哭盡哀軍人無不灑泣兵士觀者歸家以告其父母曰吾兒之死天子哭之死無所恨宋徵河東太宗每躬擐甲冑蒙犯矢石指防戎旅左右有諫者上曰將士爭效命於鋒鏑之下朕豈忍坐觀士卒聞者人百其勇皆冒白刃爭爲先登凡控之士數十萬列陳於乘輿前蹲甲交射矢集於賊城上如蝟毛每給諸軍矢石數百萬必頃刻而盡捕得生口云繼元城中募市所射之箭以十錢易一隻凡得百餘萬隻聚而貯之太宗聞之笑曰此箭爲我畜也及城降盡得之時又以牛革爲洞屋猛士數百蒙以攻城上欲親至其中慰勞士卒彰徳軍節度李漢瓊泣請曰晉陽孤壘危若累卵諸軍用命戰士賈勇城堞之下矢石如雨陛下柰何以萬乘之尊欲親臨之若不聽臣言臣願先死上甚嘉之

齊田穰苴爲將閱士卒次捨井竈飲食問疾醫藥身自撫循之悉取將軍之資糧享士卒平分糧食比其羸弱者三日而後勒兵病者皆求行爭奮出爲之赴戰晉師敗走

漢李廣歷七郡太守前後四十餘年賞賜輒分其麾下飲食與士卒共之家無餘財終不言生產事將兵之絕處見水士卒不盡飲不近水士卒不盡餐不嘗食士卒以此愛樂爲用也

魏田豫爲防匈奴中郎將豫淸約儉素賞賜皆散之將士每胡狄私遺悉簿藏官不入家家常貧匱𨿽殊類咸髙豫節

唐馬燧討田恱先戰燧誓軍中曰戰勝請以家財行賞旣勝盡出其私財以頒將士徳宗嘉之詔度支出錢五萬貫行賞還燧家財賞

唐石雄爲澧州刺史雄臨財甚防每破賊立功朝廷時有賜與餘皆不入私室置於軍門首取一分余並分給以此軍士感義皆思奮發

唐程名振武徳初遙授永年令率兵經略河北名振夜襲鄴俘其男女千餘人去鄴八十里閱婦女有乳汁者九十餘人悉放遣之鄴中感其仁

唐朱泚之亂李晟於畿甸率聚徵賦吏民樂輸守禦堅固由是軍不乏食神策軍家族多陷於泚晟家亦百口在賊中左右或有言及家者晟因泣下曰乘輿何在而敢卹家乎泚又使晟小吏王無忌之壻詣晟軍且曰公家無恙城中有書問晟曰爾敢與賊爲問遽命斬之時供輸不至盛夏軍士或衣裘褐晟與同甘苦每以大義奮激士心士卒無離叛者

晟旣克京師勒兵屯於含元殿號令諸軍曰長安士庻多陷賊庭若小有震驚則非伐罪弔人之義也晟與公等各有家室離別數年今已成功相見非晚五日內不得輙通家信違命者斬乃遣京兆尹李齊運告諭百姓居人安堵秋毫無所犯尙可孤軍人有擅取賊馬者晟大將髙明曜虜賊女妓一人司馬伷取賊馬二匹晟皆立斬之莫敢仰視士庻無不感恱咸歔欷流涕逺方居人亦有經宿方知者

齊桓公設庭燎爲士之欲造見者期年而士不至於是東野鄙人有以九九之術見者桓公曰九九何足以見乎鄙人對曰臣非以九九爲足以見也臣聞主君設庭燎以待士期年而士不至夫士之所以不至者君天下賢君也四方之士皆自以論而不及君故不至也夫九九薄能耳而君猶禮之況賢於九九乎夫泰山不辭壤石江海不逆小流所以成大也詩云先民有言詢於芻蕘言博謀也桓公曰善乃因禮之期月四方之士相攜而並至

宋吳玠素不爲威儀除宣撫副使簡易如故常負手步出與軍士立語幕客請曰今大敵不逺安知無刺客萬一或有意外豈不上負朝廷下孤軍民之望哉玠謝曰誠如君言然玠意不在此國家不知玠之不肖使爲宣撫玠欲不出恐軍民之寃抑而無告者爲門吏所隔無由自達某所以屢出者爲此也幕客乃服

信

晉文公圍原命三日之糧原不降命去之諜出曰原將降矣軍吏曰請待之公曰信國之寶也人之所庇也得原失信何以庇之所亡滋多退一捨而原降

魏明帝自徵蜀至長安遣張郃領勁卒四十餘萬向劍閣諸葛亮有戰士萬二千更畨歸者八千時魏軍臨陣畨兵適交亮參佐咸以敵眾彊多非力所制請畱下兵以並聲勢亮曰吾聞用武行師以大信爲本得原失信古人所惜去者束裝以待期妻子企踵而計日乃勑速遣於是去者感悅願畱一戰住者憤躍咸思致命臨陣之日莫不拔刃爭先以一當十殺張郃卻司馬懿一戰大克之由信也夫

宋至道中交趾酋長黎桓不順海賊頻年剽刼朝廷加恩於桓以轉運使陳堯叟爲國信使先是將命交趾者必贈遺數千緡桓所賦斂往往斷民手足堯叟召其子授以朝命卻其私覿及交趾民卜文勇等先殺人亡命爲奴者鎭將藏匿凡百餘人堯叟皆捜獲付之且戒之勿加酷法交趾感恩桓乃捕送海賊爲謝且言已勒溪洞不得騷動

春秋時晉將荀吳伐鮮虞圍鼓鼓人或請以城叛吳曰吾聞諸叔向好惡不愆人知所適事無不濟或以吾城叛吾所甚惡也人以城來吾獨何好焉賞所甚惡若所好何若其弗賞是失信也何以庇其民力能則進不能則退量力而行吾不可以欲城而邇姦也所喪滋多使鼔人殺叛人而繕守備圍鼔三月鼓人或請降使其民見曰猶有食色姑修而城軍吏曰獲城而不取勤人而頓兵何以事君吳曰所以事君也獲一邑而教民怠將焉用邑邑以賈怠不如定舊賈怠無卒棄舊不祥鼓人能事其君我亦能事吾君率義不爽好惡不愆城可獲而民知義所有死命而無二心不亦可乎鼓人告食竭力盡而後取之克鼓而返不戮一人

勇

春秋時晉師伐偪陽荀偃士匄帥師攻偪陽親受矢石梁蕭衍舉兵指建康至新林楊公則自越城移屯領軍府壘北樓與南掖門相對嘗登樓望賊城中遙見麾蓋縦神鋒弩射之矢貫胡牀左右皆失色公則曰虜幾中吾足談笑如初東昏夜選勇士攻公則柵中軍驚擾公則堅臥不起徐命擊之東昏軍乃退公則所領皆湘州人素號怯懦城中輕之每出蕩輙先犯公則壘公則奬勵士卒克獲更多

韋叡進討合淝堰淝水使軍主王懷靜築城於岸守之魏攻陷其城乘勝至叡隄下其勢甚盛監軍潘靈祐勸叡退還巢湖諸將又請走保三義叡怒曰寧有此耶將軍死綏有前無卻因令取繖扇麾幢植之隄下示無動志叡素羸每戰未嘗騎馬以板輿自載督勵眾軍賊卻城潰合淝旣平髙祖詔班師去賊旣近懼爲所躡叡悉遣輜重在前身乘小輿殿後魏人服叡威名望之不敢逼全軍而還

後魏中山王英徵義陽傳永爲統軍當長圍遏其南門齊將馬仙琕連營稍進欲解城圍永乃分兵士固守營壘自將馬步騎千餘南逆仙琕賊俯射永洞其左右股永出箭復入遂大破之仙琕燒營捲甲而遁英曰公傷矣且還營永曰晉漢祖捫足不欲人知𨿽國家一帥柰何使虜有傷帥之名遂與諸軍追之及夜而返

唐崔義元爲婺州刺史屬睦州女子陳碩眞舉兵反遣其黨童文寶領徒四千人掩襲婺州義元將督兵拒戰時百姓訛言碩眞當升天犯其兵馬者無不滅門眾皆恟懼司功參軍崔元借言於義元曰起兵伏順猶且不成此乃妖誑豈能得久義元以爲然因命元借爲先鋒義元率兵繼進至下淮戍擒其間諜二十餘人詰朝進擊身先士卒左右以揗蔽箭義元曰刺史尙欲避箭誰肯致死由是士卒戮力斬首數百級

嚴

漢文帝時匈奴入邊以周亞夫軍細栁營帝至軍吏被甲銳金刃控弓弩持滿天子先驅至不得入曰軍中聞將軍令不聞天子詔帝使持節詔曰吾欲勞軍亞夫言開壁門士請車騎曰將軍約軍中不得驅馳天子按轡徐行至營中爲動容式車曰眞將軍也

魏平冦將軍徐晃旣破闗羽諸軍皆集太祖按行諸營士卒咸離陣而觀獨晃營齊整將士駐陣不動太祖曰徐將軍可謂有周亞夫之風矣

唐文徳皇后之塟也叚志與宇文士及分統士馬出肅章門太宗夜使宦官至二將軍所士及開營納使者至志閉門不納曰軍門不可夜開使者曰此有手勑志曰夜中不辧眞僞竟停使者至曉太宗聞而嘆曰此眞將軍也周亞夫無以加焉

前漢郅都爲鴈門太守匈奴素聞郅都守節舉邊爲引軍去竟都死不近雁門匈奴至爲偶人像都令騎騎馳射莫能中其見神如此

唐李晟與李懷光同討朱泚懷光軍輙擄掠驅牛馬百姓苦之晟軍無所侵犯收復京城告諭於眾百姓安堵秋毫不犯

唐長武城使髙崇文統神策軍討劉辟崇文在長武練卒五千人常若寇至及中使至夘時宣命辰時出師兵仗軍須無不備具

賞

漢髙帝已封大功臣三十餘人其餘爭功未得行封帝居南宮從復道望見諸將往往耦語以問張良良曰陛下起布衣以此屬共取天下今已爲天子而所封皆蕭曹故人及所親愛所誅皆平生仇怨今軍吏計功以天下爲不足用徧封而恐以過失及誅故相聚謀反耳帝曰爲之柰何良曰取上素所不快計羣臣所共知最甚者一人先封以示羣臣則人人自堅矣於是上置酒封雍齒爲什邡侯因趣丞相急定功行封羣臣皆喜曰雍齒且侯我屬無患矣

漢王與韓信彭越期會撃楚至固陵不會楚撃漢軍大破之漢王謂張良曰諸侯不從柰何對曰楚兵且破未有分地其不至固宜君能與共天下可立致也今能取睢陽以北至谷城與彭越自陳以東海與齊王信信家在楚其意欲復得故邑能出捐此地以許兩人使各自爲戰則楚易敗也於是發使韓信彭越皆引兵來圍羽垓下

漢髙帝時陳豨反於代帝自往擊之至邯鄲喜曰豨不南據邯鄲北阻漳水吾知其無能爲也上令周昌選趙壯士可令將者白見四人帝嫚罵曰豎子能爲將乎四人慚皆伏地上封各千戶以將左右諫曰從入蜀漢伐楚賞未徧行今封此何功帝曰非汝所知陳豨反趙代地皆豨有吾以羽檄徴天下兵未有至者今計惟獨邯鄲中兵耳吾何愛四千戶不以慰趙子弟皆曰善及聞豨將皆故賈人乃多以金購之豨將多降

春秋時鄭師伐宋將戰華元殺羊食士其禦羊斟不與及戰斟曰疇昔之羊子爲政今日之事我爲政與入鄭師故敗

宋張公詠平李順之明年復有劉旴相繼叛命公命討平之旣而凱旋忽有持首級來者公曰當奔突接戰之際豈暇獲其首此必戰後斫來知復是誰殿直叚倫曰如學士之言眞神明當時隨倫爲先鋒入賊用命者皆中傷被體何嘗獲首級公乃先錄中傷之人而以持首級來者次之於是軍伍歡躍又皇祐中儂賊叛命狄靑討之靑臨行上言以謂古之師還以訊馘告割耳鼻則有之不聞以獲首者秦漢以來方有是事故獲一首賜爵一級因謂之首級然開爭啟幸莫此之甚故軍士爭首級以致相殺又其間多以首級爲貨售於無功不戰之人非所以勸願一切寢罷如師有功則差次其勞全軍加賞無功則斟酌其罪全軍加罰庻合上下一心不専自爲私計則決勝之道也從之遂大捷然則靑之智識亦公之智識也

後漢大將曹操每攻城破邑得靡麗之物則悉以賜有功者若勲勞宜賞則不恡萬金無功冀施分毫不與司馬懿徵公孫淵旣破城兵士寒凍乞或曰幸多故襦可賜之懿曰襦者官物人臣無私施不與

木師徵蜀諸將入辭太祖謂曰所破郡縣當傾帑藏爲朕賞戰士國家所取惟土疆爾故人皆效命所至成功如席捲之易

罰

晉侯入曹令無入僖負覊之宮而免其族報施也魏犨顚頡怒曰勞之不圖報於何有爇僖負羈氏魏犨傷於公欲殺之而愛其材使問且視之病將殺之魏犨束見使者曰以君之靈不有寧也距躍三百曲踴三百乃捨之殺顚頡狥於師

晉與楚戰於城濮晉中軍風於澤亡大斾之左旃祁瞞姦命司馬殺之以徇於諸侯使茅防代之師還濟河舟之僑先歸士會攝右振旅凱以入於晉獻俘授馘飲至大賞徴會討貳殺舟之僑以徇於國民於是大服君子謂文公其能刑矣三罪而人服

趙宣子言韓獻子於晉靈公以爲司馬河曲之役趙孟使人以其乘車於行獻子執而戮之眾咸曰韓厥必不沒矣其主朝升之而暮戮其車其誰安之宣子召而禮之曰吾聞事君者比而不黨夫周以舉義比也舉以其私黨也夫軍事無犯犯而不隱義也吾言汝於君懼汝不能也舉而不能黨孰大焉事君以黨吾何以從政吾故以是觀汝汝勉之茍從是行也長臨晉國者非汝其誰皆告諸大夫曰二三子可以賀我矣吾舉厥也而中吾乃今知免於罪矣

晉侯之弟楊幹亂行於曲梁魏綘戮其僕晉侯怒謂羊舌赤曰合諸侯以爲榮也楊幹爲戮何辱如之必殺魏綘無失也對曰綘無二志事君不避難有罪不逃刑其將來辭何辱命焉言終魏綘至授僕人書將伏劍士魴張老止之讀其書曰日君乏使使臣斯司馬臣聞師眾以順爲武軍事有死無犯爲敬君合諸侯臣敢不敬君師不武執事不敬罪莫大焉臣懼其死以及楊幹無所逃罪不能致訓至於用臣之罪重敢有不從以怒君心請歸死於司冦公跣而出曰寡人之言親愛也吾子之討軍禮也寡人有弟弗能教訓使幹大命寡人之過也子無重寡人之過敢以爲請晉侯以魏綘爲能以刑佐民矣反役與之禮食使佐新軍

司馬穰苴田完之苖裔齊景公以爲將軍捍晉燕之師苴曰臣素卑賤君擢之加大夫之上權輕願得君之寵臣以監軍乃可景公乃使莊賈往苴旣辭與賈約曰日中會於軍門穰苴先馳至軍立表下漏待賈賈晚至苴曰何後期賈曰親戚送之故畱穰苴曰將受命之日則忘其家臨軍約束則亡其親援桴鼔之急則亡其身今鄕國深侵君不安席百姓之命皆縣於君何爲相送召軍正問曰軍法期而後到者云何對曰當斬遂斬賈以徇三軍皆震詟於是遂擊燕燕師遁遂取所亡之地而歸

前漢胡建守軍正丞時監軍禦史爲姦穿北軍壘垣以爲賈區建斬之奏曰軍法立武以威眾誅惡以禁邪今有穿軍垣以求賈利私買賣以爲市無以帥先士大夫法曰壁壘已定穿窬不繇路是謂姦人姦人者殺臣昧死以聞制曰司馬法國容不入軍軍容不入國三王戒誓於軍中欲民先成其慮也建又何疑建由是顯名後漢祭遵從光武徵河北捨中兒犯法遵格殺之光武怒命收之主簿陳嗣諫曰明公常欲眾軍整齊今遵奉法不避是教令所行也帝乃以爲刺姦將軍謂諸將曰當避遵吾捨中兒犯法尙殺之必不私諸卿也

吳將呂蒙圍闗羽定南郡盡得羽將士家屬皆撫慰之約令軍中不得幹歷人家有所求取蒙麾下士汝南人取民家一笠以覆官鎧官鎧𨿽公物蒙猶以爲犯軍令不可以鄕裏故而廢法遂垂涕斬之

唐髙崇文憲宗初爲右神策行營節度統諸鎭兵討西川劉辟至興元軍中有折逆旅之匕箸者斬以狥初辟陷東川擒節度使李康及崇文克梓州乃歸康求雪已之罪崇文以康敗軍失守斬之

隋楊素爲將多權略乘機赴敵應變無方然大抵馭戎嚴整有犯軍令者立斬之無所寛貸每將臨冦求人過失而斬之多者百餘人少不下十數流血盈前言笑自若及其對陣先令一二百人赴敵陷陣而還者則已如不能陷陣而還者無問多少悉斬之又令二三百人復進還如向法將士股栗有必死之心由是戰無不勝時稱名將

隋契丹入冦營州韋雲起詔防突厥兵往討之啟民可汗發騎二萬受其處分雲起分爲二十營四道俱引營相去各一里不得交雜聞鼔聲而行聞角聲而止自非公使不得走馬三令五申之後擊鼔而發軍中有犯約者斬紇十一人持首以狥於是突厥將帥來入謁之皆膝行股戰莫敢仰視終立功焉

唐元和中王師討吳元濟賊令姚海率勁兵二萬圍丰攻城甚急王智興復擊敗之於賊壁獲姜妾智興懼軍士爭之乃曰軍中有女子安得不敗此𨿽無罪違軍法也卽斬之以狥

唐髙仙芝每出徵討令封常淸知畱後事常淸有才學果決知畱後時仙芝乳母子鄭徳詮爲郎將威望動三軍常淸出回諸將皆引前徳詮自後走馬突常而去常淸至使院命左右密引至防凡經數重門徳詮旣過命隨後閉之常淸離席謂曰常淸起自細微中丞過聽以常淸爲畱後郎將何無禮對中使相淩因叱之曰郎將須蹔死以肅軍容因令勒回杖六十面僕地拽出仙芝妻及乳母於門外號哭救之不得因以其狀上仙芝覽之驚曰已死矣及見常淸遂無一言常淸亦不謝於是軍中股栗

唐範希朝爲振武節度界上有黨項室常交居蕃落之俗有長帥至必效奇騎名馬𨿽防者猶曰當從俗以致其歡希朝一無所受積十四年皆保塞不敢橫暴蕃𨿽狗竊防偸必殺無赦蕃落深憚之

唐朔方總管張仁願築三受降城表畱年滿鎭兵以助其功時咸陽兵二百餘人逃歸仁願盡擒之斬於城下軍中股栗役者無不盡力六旬而三城俱就

宋云州觀察使郭進在石嶺闗幹敏有材善聽斷以鉤距得人情禦下有方略軍政嚴肅然天性喜殺士卒少有違令必寘於法每有討伐皆奮不顧死多致克捷在西山太祖每遣戍卒必諭之曰汝輩當謹奉法我猶赦汝郭進殺汝矣其爲將嚴肅如此

宋馬知節徙知定逺軍時部民入堡卒有盜婦人首飾者防軍止笞而遣之知節曰民避外虞而來反爲內冦所掠此而可恕何以肅下卽斬之又敵眾犯塞民相攜入城知節與之約有盜一錢者斬俄有竊童兒錢二百者卽戮之自是無敢犯者

隋杜伏威聚眾自稱總管有敢死之士五千人號爲上募寵之甚厚與同甘苦有攻戰輙令上募擊之及戰罷閱視有瘡在背者便斬之以其退而被擊也所獲貲財皆以賞軍士及戰死者以其妾徇塟故人自爲戰所向無敵

唐楊師立移檄行在百官及諸道將吏士庻數陳瑄十罪自言集本道將士八州壇丁共十五萬人長驅問罪詔削師立官爵以髙仁厚爲東川畱後將兵五千討之以西川押牙楊茂言爲行軍副使賊黨鄭君雄張士安堅壁不出髙仁厚曰攻之則彼利我傷圍之則彼困我逸遂列十二寨圍之夜二鼔君雄等出勁兵掩擊城北副使寨楊茂言不能禦帥眾棄寨走其旁數寨見副使走亦走東川人並兵南攻中軍仁厚聞之大開寨門設炬火照之自帥士卒爲兩翼伏道左右賊至見門開不敢入還去仁厚發伏兵擊之東川兵大奔追至城下蹙之壕中斬獲甚眾而還仁厚念諸棄寨走者明旦所當誅殺甚多乃密召孔目官張韶諭之曰爾速遣步探子將數十人分道追走者自以爾意諭之曰僕射幸不出寨皆不知汝曹速歸來旦牙參如常勿憂也韶素名長者眾信之至四鼔皆還寨惟楊茂言走至張把乃追及之仁厚聞諸寨漏鼓如故喜曰悉歸矣詰旦諸將牙集以爲仁厚誠不知也坐良久仁厚謂茂言曰昨夜聞副使身先士卒走至張把有諸對曰昨夜聞賊攻中軍左右言僕射已去遂策馬參隨旣而審其詐復還寨中曰仁厚與副使俱受命於天子將兵討賊若仁厚先走副使當叱下馬行軍法代總軍事然後奏聞今副使旣先走又爲欺防理當何如茂言拱手曰當死仁厚曰然命左右扶下斬之諸將股栗仁厚乃召昨夜所獲俘虜數十人釋縛縱歸君雄等聞之懼曰彼軍法嚴整如是自今兵不可復出矣中和四年仁厚圍梓州久不下乃爲書射城中遺將士曰仁厚不忍城中玉石俱焚爲諸君緩師十日使諸君自成其功若十日不送師立首當分見兵爲五番番分晝夜以攻之於此甚逸於彼必困矣五日不下四面俱進克之必矣諸君圖之數日君雄大呼於眾曰天子所誅者元惡耳他人無預也眾呼萬嵗大噪突入府中師立自殺

宋狄靑徵儂智髙有因貴近求從靑行者靑延見謂之曰君欲從靑此靑之所求也何必因人之言乎然智髙小冦至遣靑行可以知事急矣從靑之士能擊賊有功朝廷有厚賞靑不敢不爲之請也若往而不能擊賊軍中法重靑不敢私也君其思之願行則卽奏取君矣非獨君也君之親戚交遊之士幸皆以此言告之茍欲行者皆靑之所求也於是聞者大駭無復敢言求從靑行者其所辟取皆靑之素所知以爲可用者人望固已歸矣及行率眾日不過一驛所至州輙休士一日至潭州遂立行伍明約束軍行止皆成行列至於荷鍤贏糧持守禦之備皆有區處軍人有奪逆旅菜一把者斬之以狥於是一軍肅然無敢出聲气萬餘人行未嘗聞聲靑每止郵驛四面嚴兵每門皆諸司使二人無人得妄出入求見靑者無不卽時得通其野宿皆成營柵靑所居四面陳兵彀弓弩皆數重所將精銳列布左右守衛甚嚴

宋嶽飛徵羣盜過廬陵托宿防市質明爲主人汛掃門宇洗滌盆盎而去郡守供帳餞別於郊師行將絕謁未得通問大將軍何在殿者云已雜偏禆去矣其嚴肅如此

五危

齊上將單率師將攻狄魯仲連子曰將軍攻狄必不能下矣單曰吾以破亡餘卒破萬乘之燕今攻狄而不能下何也上車不謝而去遂攻狄三月不克齊嬰兒謡曰大冠若箕修劍柱頥攻狄不能下壘枯丘單乃懼問魯連子對曰將軍在卽墨之時坐則織箕立則杖鍤爲士卒倡當此之時將軍有死之心而士卒無生之气聞是言莫不掩泣奮臂而欲戰此所以破燕也當今將軍東有掖邑之封西有淄上之寶足以樂生而惡死此之所以不勝也田單明日結髮勵气立於矢石之間引枹而鼔之狄人乃下

防潔可辱

田文旣死公叔爲相尙魏公主而害吳起公叔之僕曰起易去也公叔曰柰何其僕曰吳起爲人節防而自喜名也君因先與武侯言曰夫吳起賢人也而侯之國小又與彊秦壤界臣竊恐起之無畱心也武侯卽曰柰何君因謂武侯曰試延以公主起有畱心則必受之無畱心則必辭矣以此卜之君因召吳起而與歸卽令公主怒而輕君吳起見公主之賤君也則必辭於是吳起見公主之賤魏相果辭魏武侯武侯疑之而弗信也吳起懼得罪遂去

必死可殺

晉襄公以狼瞫爲右箕之役先軫黜之瞫怒其友曰盍死之瞫曰吾未獲死所其友曰吾與汝爲難瞫曰周志有之勇則害上不登於明堂死而不義非勇也子姑待之及彭衙之役旣陳以其屬馳秦師死焉晉師從之大敗秦師

必生

晉將劉毅溯江造桓戰於崢嶸洲時官軍止數千兵甚盛而懼有敗衂常漾輕舸於船側故其眾莫有鬭志官軍乘風縦火銳進爭先眾大潰

必死

宋馬知節平劍州還及三泉詔與王繼恩討賊繼恩負勢自任惡知節不附已遣守彭州配以羸兵三百彭之舊卒悉召還成都知節累乞師繼恩不之聽賊十萬眾攻城知節率兵力戰自寅至申眾寡不敵士多死者逮暮退守州廨慨然嘆曰死賊手非壯夫也卽橫槊潰圍而出休於郊外黎明救兵至遂鼓噪以入賊黨敗去

防潔

項羽圍漢王於滎陽漢王患之請割滎陽以西以和項王不聽漢王謂陳平曰天下紛紛何時定乎平曰項王爲人恭敬愛人士之亷節好禮者多歸之至於行賞功爵邑重之士亦以此不附今大王嫚人少禮士防節者不來然大王能饒人以爵邑士之頑頓嗜利無恥者亦多歸漢誠各去兩短集兩長天下指麾則定矣

愛民可撃

春秋時宋襄公及楚人戰於宋人旣成列楚人未旣濟司馬子魚曰彼眾我寡及其未濟也請擊之公曰不可旣濟而未成列又以告公曰未可旣陣而後擊之宋師敗績國人皆咎公公曰君子不重傷不禽二毛古之爲軍也不以阻隘也寡人𨿽亡國之餘不鼔不成列子魚曰君未知戰勍敵之人隘而不列天贊我也阻而鼓之不亦可乎猶有懼焉且今之勍者皆吾敵也𨿽及胡耉獲則取之何有於二毛明恥教戰求殺敵也傷未及死如何弗重若愛重傷則如弗傷愛其二毛則如服焉三軍以利用也金鼓以聲气也利而用之阻隘可也聲盛致志鼓儳可也二十二年夏五月宋襄公卒傷於故也

曹操擊劉備於汝南備奔劉表表聞至自出郊迎以上賔禮待之益其兵屯新野備在荊州數年表卒操軍至新野表子琮遂舉州降以節迎操操遂進兵時劉備屯樊琮不敢告備備久之乃覺遣使問琮琮令人詣備宣防時曹操已在宛備乃大驚駭呼部曲共議或勸備攻琮荊州可得備曰劉荊州臨亡托我以孤遺背信自濟吾所不爲死何面目以見劉荊州乎備將眾去襄陽駐馬呼琮琮懼不能起琮左右及荊州人多歸備備過祀表墓涕泣而去比到當陽眾十萬餘輜重數千兩日行十餘里別遣闗羽乘船數百艘使會江陵或謂備曰宜速行保江陵今𨿽擁大眾披甲者少若曹公兵至何以拒之備曰夫濟大事必以人爲本今人歸吾吾何忍去操以江陵有軍食恐劉備據之乃釋輜重輕車到襄陽聞備已過操將精騎五千急追之一日一夜行三百餘里及於當陽之長阪備棄妻子與諸葛亮張飛趙雲等數十騎走操大獲其人眾輜重

忿速可侮

漢王使盧綰劉賈渡白馬津入楚地佐彭越共擊破楚軍燒其積聚攻下梁地十餘城羽聞之謂大司馬曹咎曰謹守成臯卽漢欲挑戰愼毋與戰勿令得東而已我十五日必定梁地復從將軍於是引兵東至睢陽聞之皆爭下漢果數挑楚軍戰楚軍不出使人辱之五六日大司馬怒渡兵汜水卒半渡漢擊大破之盡得楚國金玉貨賂大司馬咎等皆自剄汜水上

司馬懿拒諸葛亮於渭南時朝廷以亮僑軍逺攻利在急戰每命懿持重以其變亮數挑戰懿不出因遺懿巾幗婦人之飾懿怒表請決戰天子不許乃遣骨鯁臣衛尉辛毗杖節爲軍師以制之後亮復來挑戰懿將出兵以應之毗杖節立軍門懿乃止初蜀將姜維聞毗來謂亮曰辛毗杖節而至賊不復出矣亮曰彼本無戰心所以固請者以示武於其眾耳將在軍君命有所不受茍能制吾豈千里而請戰耶

貪

南宋王謨爲寧逺將軍北徵將士多離恐元謨又營貨利一疋布責人八百利以此倍失人心及魏大武軍至乃奔退麾下散亡略盡

前秦苻堅遣王猛伐前燕慕容暐師次潞川燕將慕容評率兵十萬禦之以持久制之猛乃遣其將郭度率騎五千夜從間道起火於髙山因燒評輜重火見鄴中評性貪鄙障固山川賣樵鬻水積錢絹如丘陵三軍莫有鬭志因而大敗

【闕】張燕爲巴西太守時泰州人鄧定等二千餘家饑餓流入漢中保於成固漸爲抄盜州刺史遣燕討之定窘急僞乞降於燕並餽燕金銀燕喜爲之緩師定密結李雄遣眾救之燕退定遂進逼漢中燕棄官而遁

唐王佖爲靈鹽節度使先是吐蕃欲成烏蘭橋每於河壖先貯材木朔方節度使每遣人潛載之委於急流終莫能成蕃人知佖貪而無謀先後遺之然後並役成橋仍築月城圍守之自是朔方禦冦不暇由佖黷貨邊上至今患焉

驕

春秋時晉侯將伐虢大夫士蒍曰不可虢公驕若驟得勝於我必棄其民無眾而後伐之欲禦我誰與夫禮樂慈愛戰所蓄也夫人讓事樂和愛親哀喪而後可用也虢勿蓄也亟戰將饑後爲晉所滅

秦末項梁起兵吳中北至定陶再破秦軍項羽等又斬秦三川守李由益輕秦有驕色宋義諫曰戰勝而將驕卒隋者敗今卒少惰矣秦兵日益臣爲君畏之梁不聽乃使宋義於齊路逢髙陵君曰公將見項梁乎曰然義曰臣論武信君軍必敗公徐行卽免死疾行則及禍秦果悉起兵益章邯擊梁大破之定陶梁敗而死

隋末翟讓李密起兵於河南滎陽軍通守張須陀以兵攻讓讓數爲須陀所敗聞其來大懼將逺避之密曰須陀勇而無謀兵又驟勝驕狠可一戰而擒之公但列陣以待保爲公敗之讓不得已勒兵將戰密分兵千餘人於林木間詐與戰不利軍稍卻密發伏自後掩之讓合擊須陀眾大敗遂斬須陀

春秋時楚屈瑕伐羅鬭伯比送之還謂其禦曰莫敖必敗舉趾髙心不固矣遂見楚子曰必濟師楚子辭焉入告夫人鄧曼鄧曼曰大夫其非眾之謂其謂君撫小民以信訓諸司以徳而威莫敖以刑也莫敖狃於蒲騷之役將自用也必小羅君不鎭撫其不設備乎楚子使賴人追之不及莫敖使徇於師曰諫者有刑及鄢亂次以濟且不設備及羅羅與盧戎兩軍之大敗之莫敖縊於荒谷

晉陶侃爲荊州刺史鎭武昌時新破杜弢乘勝擊杜曽有輕曽之色侃司馬魯恬言於侃曰古人戰爭先料其將今使君諸將無及曽者未易可逼也侃不從進軍圍之軍石城時曽軍多騎而侃兵無馬曽密開門出侃陣後反擊其背侃師遂敗投水死者數百人

西秦乞伏益州幹歸之弟也時天水姜乳襲據上邽遣益州討之邊芮王松壽言於幹歸曰益州以懿弟之親屢有戰功狃於累勝常有驕色若其遇冦必將易之未宜専任幹歸曰益州驍勇善禦眾諸將莫及之但恐其専擅耳若輔之以重臣當無慮也於是以韋防爲長史至大寒嶺益州恃勝自矜不爲部陣令將士解甲遊畋縱飲令曰敢言軍事者斬防諫不聽乳率眾拒戰益州果敗幹歸曰孤違蹇叔以至於此將士何爲孤之罪也皆赦之

後周賀若惇爲驃騎將軍陳將侯瑱等圍逼湘州遏絕糧援乃令惇率步兵六千渡江赴救瑱等以惇孤軍深入欲窺取之每設奇伏連戰破瑱乘勝徑進遂次湘州因此輕敵不以爲虞俄而霖雨不已秋水泛溢陳人濟師江路遂斷而敗

前秦苻堅議伐晉石越曰吳人國有長江之險朝無昏二之釁臣愚以爲利用修徳未宜動師堅曰以吾之眾旅投鞭於江足斷其流遂興師苻融攻陷壽春乃馳使白堅曰賊少易俘但懼其越逸宜速進眾軍犄角擒賊帥必矣堅大恱恐謝石等遁去乃捨大軍於項城以輕騎八千兼道赴之遂爲謝所敗

春秋時吳子諸樊伐楚門於巢巢牛臣曰吳王勇而輕若啟之將親門我獲射之必殪是君也死疆且少安従之吳子門焉牛臣隱於短墻以射之卒

隋焬帝徵吐谷渾至覆轅川時吐谷渾主與數騎而遁其名王詐爲渾主保車師我眞山帝令將張定和率師擊之定和旣與賊遇輕其眾少呼之命降賊不肯下定和不披甲持挺登山賊伏兵於嵒石之下發矢中之而斃

唐趙景慈領行軍總管與獨孤懷恩擊蒲州時堯君素兵鋒甚銳前後遣將皆不能克景慈謂將士曰君素小盜何足經營但諸君不武耳因將兵至城下君素出甲拒之景慈躍馬突進從者十餘人直趨南門斷賊歸路遂入其壕內賊於地道中出兵掩之懷恩不能救諸軍皆走景慈被傷墮馬爲賊所執

唐郭孝恪爲安西都防阿史那社尒旣擒玆王孝恪守之玆相那利潛引西突厥之眾並其國兵萬餘人來襲孝恪時營於城外有玆人來謂孝恪曰那利我之國相人心素歸今亡在野必思爲變城中之人頗有異志公其備之孝恪不以爲意那利率兵奄至孝恪始覺乃領部下千餘人將入城而那利之徒已登城中城中降胡與那利表裏夾擊孝恪自爲前鋒力戰而入旣失部分則爲胡賊之所蹂躪流矢及鉞斧亂下孝恪旋顧所部猶有數十人隨之孝恪復將出城旣至西門爲胡冦所殺

唐程千里有勇力爲上黨郡長史天寶中賊將蔡希徳數以騎挑戰千里開城門獨將麾下百餘騎逐希徳欲生得之渡橋橋壊墜坑中爲賊所執

唐李仁矩昭宗時爲閬州節度董璋反率凶黨以攻其城仁矩召軍校謀守戰利皆曰璋久圖反計以賂誘士心凶气方盛未可與戰宜堅壁以老之儻浹旬之間大軍東至賊必自退仁矩曰蜀兵懦安能當我精甲卽驅之出戰兵未交爲賊所敗旣而城陷矩被擒

將自表異

春秋時狄人伐衛戰於熒澤衛師敗績衛侯不去其旗是以甚敗遂滅衛

東晉末桓簒晉劉裕起義師討之敗溯流奔荊州劉其將何澹之守湓口劉裕將何無忌等次桑落洲澹之等率軍求戰澹之常所乘舫旌旗甚盛無忌謂諸將曰賊帥必不居此欲詐我耳宜亟攻之眾曰澹之不在其中縱得無益無忌曰今眾寡不敵戰無全勝澹之𨿽不居此舫取之則獲因縱兵攻之可一鼓而敗也遂進攻獲舫因呼曰得何澹之矣賊中驚擾無忌之眾亦謂然因乘勝繼進無忌鼔噪赴之澹之遂潰

隋末楊感反攻東都刑部尙書衛與感戰兵始會感詐令人大呼曰官軍已得感矣官軍稍怠感以數千騎乘之兵於是大潰

宋晉安王子勛舉兵潯陽宋將殷孝祖討之時賊據赭圻孝祖將進與賊合戰常以鼓蓋自隨軍中相謂曰殷統軍死矣今與賊交鋒而以羽儀自標異若善射者十人共射之欲不斃得乎是日於陣爲矢所中而死東魏大將髙歡與西魏大將宇文泰戰邙山其時泰見歡旗鼓識之乃募敢勇三千人令賀拔勝總之以犯其軍適與歡相遇時募士皆用短兵接戰乘勝逐數十里刃垂及之會勝馬爲流矢所中死比副騎至歡已逸去矣

北齊髙敖曹攻後周將獨孤信於金墉城宇文泰率眾救之戰於邙山敖曹心輕敵建旗蓋以淩陣周人盡銳擊之一軍皆沒敖曹輕騎走河陽城仰呼求繩不得拔刃剜門未徹而追至敖曹奮頭詬曰來吾與汝開國公追者斬之

唐朱泚之亂李懷光自河北赴難李晟每將合戰必自表異錦衣繡帽前行親自指導懷光望見惡之乃謂晟曰將帥當持重豈宜自表飾以啗賊也晟曰晟久在涇原軍士頗相畏服故欲令先識以奪其心耳懷光益不恱

後周河橋之戰王思政下馬用長矟左右橫擊一擊踣數人時陷陣旣深從者死盡思政被重創悶絕會日暮敵亦收軍思政久經軍旅每戰惟著破衣敝甲敵人疑非將帥故得免有帳下督雷五安於戰處哭求思政會已蘇遂相持乃割衣裹創扶思政上馬夜久方得還軍

軍政不一

春秋時楚伐鄭晉師救鄭荀林父將中軍先縠佐之士會將上軍郤克佐之趙朔將下軍欒書佐之趙括趙嬰齊爲中軍大夫鞏朔韓穿爲上軍大夫荀首趙同爲下軍大夫韓厥爲司馬及河聞鄭旣及楚平桓子欲還曰無及於鄭而勦民焉用之楚歸而動不後隨武子曰善先縠曰不可晉所以霸師武臣力也今失諸侯不可謂力有敵而不從不可謂武由我失霸不如死我弗爲也以中軍佐濟韓獻子謂桓子曰彘子以偏師陷子罪已甚不如進也事之不捷惡有所分與其専罪六人同之不猶愈乎晉師濟河楚子欲還伍參言於楚子曰晉之從政者新未能行令其佐先縠剛愎不仁未肯用命其三帥者専行不獲聽而無上眾誰適從此行也晉必敗楚少宰如晉師曰寡君少遭閔凶不能文聞二先君之出入此行也將鄭是訓定豈敢求罪於晉二三子無淹久隨季對曰昔平王東遷命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱候人敢拜君命之辱先縠以爲謟使趙括從而更之曰行人失辭寡君使羣臣遷大國之迹於鄭曰無辟敵羣臣無所逃命

晉魏錡求公族未得而怒欲敗晉師請致師不許請使許之遂往請戰而還趙旃求卿未得請挑戰弗許請召盟許之與魏錡皆命而往郤克曰二憾往矣不如備之楚之無惡除備而盟何損於好若以惡來有備不敗且𨿽諸侯相見軍衛不徹警也先縠不可隨會使鞏朔韓穿帥七覆於敖前故上軍不敗而中軍下軍皆敗績吳師伐楚州來楚救之吳人禦諸鐘離楚將子瑕卒楚師吳將公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君防而狂陳大夫囓壯而頑頓與許蔡疾楚政楚令尹死其師防越爲帥賤而多寵政令不一七國同役而不同心帥賤而不能整無大威命楚可敗也先分師以犯胡沈與陳必先奔諸侯之師乃揺心矣諸侯乖亂楚必大奔請先者去備薄威後者惇陳整旅吳子從之戰於雞父吳子以罪人三千先犯胡沈與陳三國爭之吳爲三軍以系於後中軍從王先帥右軍掩余帥左軍吳之罪人或奔或止三國亂吳師擊之敗獲胡沈之君及陳大夫捨胡沈之囚使奔許與蔡頗曰吾君死矣師噪而從之三國奔楚師大潰

後漢曹操徵馬超韓遂於闗中始賊每一部到輙有喜色賊破之後諸將問其故答曰闗中長逺若賊各依險阻徵之不一二年不可定也今皆來集其眾𨿽多莫相歸服軍無適主一舉可滅爲功差易吾是以喜也唐初劉黒闥引突厥冦河北淮陽王道授山東道行軍總管師次下博與賊軍遇道帥騎先登命副將史萬寶督軍繼進萬寶與之不協及道深入而擁兵不進謂所親曰吾奉手詔言淮陽小兒𨿽名爲將而軍之進止皆委於吾今其輕銳越泥濘交戰而軍若動必陷泥溺莫如結陣以待之𨿽不利於王而利於國道遂爲賊所擒

唐左衛大將軍程知節徵賀魯蘇定方爲前軍總管至鷹娑川突厥引二萬騎來拒總管蘇海政與戰互有前卻旣而突厥別部防尼施等又領三萬餘騎續至蘇定方正歇馬隔一小嶺去知節十許裏望見塵起率五百騎馳往擊之賊眾大潰追奔二十里殺千五百餘人獲馬二千匹死馬及所棄甲仗綿亙山野不可勝計副大總管王文度害其功謂知節曰𨿽云破賊官軍亦有死傷蓋決成敗法耳何爲此事自今正今可結爲方陣輕重並納腹中四布隊人馬披甲賊來卽戰自保萬全無爲輕脫致有傷損又矯稱別奉聖防以知節恃勇輕敵使文度爲其節制遂收軍不許深入終日跨馬披甲結陣由是馬多痩死士卒疲勞無有鬭志定方謂知節曰本來討賊今乃坐守馬餓兵疲逢賊卽敗怯懦如此公爲大將閫外之事不許自専別遣軍副専其號令理必不然須囚系文度飛表奏之知節不從至恆篤城有胡降附文度又曰比我兵回彼還作賊不如盡殺取其資財定方曰如此則自作賊耳何名伐叛文度不従師還竟無功文度坐處死

練士

唐李抱眞領昭義軍畱後密揣山東當有變上黨且當兵衝是時乘戰鬭之後土瘠賦重人民益貧困無以養軍乃籍戶丁男三選其一有材力者免其租徭給弓矢令之曰農之隙則分曹角射嵗終吾當會試及期案簿而試之以示賞罰復命之如初比三年皆善射抱眞曰軍可用矣於是舉部內之鄕丁得成卒二萬不仰衣食於官府而倉庫益實乃繕甲兵爲戰具遂雄視山東天下稱昭義步軍冠諸軍

絕技

梁大同初魏軍復圍南鄭杜嶷帥二百人與魏前鋒戰流矢中其目失馬敵人交矟將至嶷斬其一騎而上馳以歸嶷膂力絕人便馬善射一日中戰七八合所佩霜明朱弓四石每出殺傷數百人敵人憚之號爲杜彪唐尉遲敬徳善解避矟每戰單騎入賊陣賊矟攢刺終不能傷又能奪賊矟還以刺之出入重圍往返無礙齊王元吉亦善馬矟聞而輕之欲親自試命去矟刃以竿相刺敬徳曰縱畱刃終不能傷請勿除之敬徳矟謹當卻刃元吉竟不能中太宗問曰奪矟避矟何者難易對曰奪矟難乃令敬徳奪元吉矟元吉執矟躍馬志在刺之敬徳俄頃三奪其矟元吉素驍勇𨿽相嘆異甚以爲恥王世充領步騎數萬來戰世充驍將單雄信領騎直赴太宗敬徳躍馬大呼橫刺雄信墜馬賊徒稍卻敬徳翼太宗以出賊圍

哥舒翰有家奴曰左車年十五六有膂力翰善使槍每追賊及之以槍搭其背而喝之賊驚顧翰從而刺其防皆剔髙三五尺而墮無不死者左車輒下馬斬首率以爲常

唐史敬奉形甚短小若不能勝衣至於野外馳逐能擒奔馬自執鞍勒隨鞍躍上然後羈帶矛矢在手前無彊敵僮使僅二百人每以自隨臨入敵輒分其隊爲四五隨逐水艸每數日各相遇已而皆有獲虜

王敬蕘魁傑沈勇多力善戰所用槍矢皆以純鐵煆就槍重三十餘斤摧鋒破陣率以此勝

宋太宗幸太原城西督諸將麾兵發機石攻城初帝選諸軍勇士數百人教以劍舞皆能擲劍空中躍其身左右承之妙絕無比見者無不恐懼會北戎遣使修貢賜宴便殿因出劍士示之袒裼鼓噪揮刃而入跳擲承接霜鋒雪刃飛舞滿空戎使見之懼形於色及是每巡城耀武必令劍舞前導各呈其技賊眾乘城望之破膽後周韓果性彊記兼有權略善伺敵虛實揣知情狀有潛匿溪谷欲爲間隙者果登髙望之所疑處往必有獲宇文泰由是以果爲虞候都督每從徵行常領候騎晝夜巡察略不眠寢從破稽胡於北山胡地險阻人迹罕至果進兵窮討散其種落稽胡憚果勁勇趫捷號爲著趐人

激

唐安祿山反常山郡盡爲賊傷死人蔽野大將李光弼帥本鎭兵來援親酹其屍而哭之爲賊幽閉者出之誓平冦難以慰其心眾遂感動

唐李愬授魏博節度時幽鎭復亂田正遇害愬聞之素服以令三軍曰魏人所以富庶而能通聖化者由田公也天子以其仁愛使治鎭州且田公出於魏撫師七年一日鎭州不道敢玆殘害以魏無人也若父兄子弟受田公恩者其何以報眾皆大哭願效用焉

後燕慕容垂遣其子寶步騎七萬伐後魏戰於參合陂大敗寶以數千騎奔免士眾還者十一二寶恨參合之敗屢言魏有可乘之機垂由是自率大眾伐魏參合陂見往年戰處積骸如山設弔祭之禮死者父兄一時號哭軍中皆慟垂慚憤嘔血因而寢疾卻還道卒

唐聖歷中吐蕃大將麯莽布支率騎數萬冦涼州入自洪源谷將圍昌松縣唐休璟以數千人往擊之臨陣登髙望見賊衣甲鮮盛恐其眾懼因謂麾下曰自欽陵死贊婆降麯莽布支新將賊兵欲耀威武故其國中貴臣酋豪子弟皆從之人馬𨿽精不習戰事吾爲諸軍取之乃披甲先登與賊六戰六克大破之斬其副將二人首二千五百級築京觀而還

晉王存勗舉兵擊梁救趙進軍栢鄕五里遣周徳威先以胡騎進薄梁營將韓勍等精兵三萬鎧甲皆被繒綺金銀燿晉人望之懼形於色徳威謂李存璋曰賊志在不戰欲以甲兵耀威耳乃遣存璋諭諸軍曰爾見此賊軍否是汴州天武健兒皆屠沽傭販虛有其表徒被精甲十不當一擒獲足以爲貨徳威自率精騎擊其兩偏左馳右決出沒數四是日獲百餘人賊遂渡河而退

後漢度尙爲荊州刺史討桂陽賊渠帥卜陽潘鴻等從入山谷尙數追數百里遂入南海破其三屯多獲珍寶而陽鴻等黨眾猶盛尙欲攻之而士卒驕富莫有鬭心尙計緩之則不戰逼之必逃亡乃宣言卜陽潘鴻作賊十年習於攻守今兵寡少未易可進當須諸郡所發悉至乃並力攻之申令軍中恣聽射獵兵士喜恱大小皆相與從禽尙乃密使所親客潛焚其營珍積皆盡獵者來還莫不涕泣尙人人慰勞深自咎責因曰卜陽等財寶足富數代諸卿但不並力耳所亡小小何足介意眾聞咸憤躍尙乃令秣馬蓐食明晨徑赴賊屯陽鴻自以深固不復設備吏士乘銳大破平之

宋紹興六年韓世忠以武寧等軍節度使置司楚州世忠披艸萊立軍府與士卒同力役夫人梁氏親織薄爲幄將士有怯戰者世忠遺以巾幗設樂大宴俾婦人妝以恥之故人人奮勵撫集流散通商恵工楚州遂爲重鎭

秦將王翦率兵六十萬擊楚楚王悉國中兵以拒之王翦至堅壁而守之不肯戰楚兵數出挑戰終不出王翦日休士洗沐而善飲食拊循之親與士卒同食久之王翦使人問軍中戱乎對曰方投石超距於是王翦曰士卒可用矣楚又數挑戰而秦不出乃引而東翦因舉兵追之令壯士擊大破楚軍蘄南因而滅其國

後漢將吳漢率兵圍蘇茂於廣樂劉永將周建來救漢將輕騎迎戰不利墮馬傷膝還營諸將謂漢曰大敵在前而公傷臥眾心懼矣漢乃勃然裹瘡而起椎牛饗士令軍中曰賊眾𨿽多皆刼掠羣盜勝不相讓敗不相救非有杖節死義者也今日封侯之秋諸君勉之於是軍士激怒人倍其气明日建茂出兵圍漢漢選四部精兵三千餘人齊鼔而進建軍大潰反還奔城漢長驅追擊大破之

前秦苻堅將王猛討前燕慕容暐暐遣將慕容評屯於潞川以拒之猛與評相持遣裨將郭慶之以銳卒五千夜從間道出評營後傍山起火燒其輜重暐懼遣使讓催之速戰猛知評賣水鬻薪有可乘之隙評又求戰乃陳於潞原而誓眾曰今與諸軍深入賊地宜各自勉不可退也願戮力行間以報恩顧受爵明君之前慶觴父母之室不亦美乎眾皆勇奮破釡棄糧大呼競進猛覩評之眾惡之謂鄧羌曰今日之事非將軍莫可以捷將軍其勉之羌曰若以思見與者公無以爲憂猛曰此非吾之所及必以本郡太守萬戶侯相處羌不恱而退俄而兵交猛若之羌寢而不應猛馳就許之羌於是大飲帳中與張蠔徐成等跨馬運矛馳入評軍出入數四旁若無人搴旗斬將殺傷甚眾戰及日中大敗評眾俘斬五萬

戰國燕將騎刼攻齊卽墨齊將田單拒守妄宣言曰吾惟懼燕軍之劓所得齊卒置之前行與我戰卽墨敗矣燕人聞之如其言城中人見齊諸降者盡劓皆怒堅守惟恐見得田單又縱反間曰吾懼燕人掘吾城外墓戮先人可爲寒心燕軍盡掘壠墓燒死人卽墨人從城上遙見皆涕泣共欲出戰怒皆十倍大敗燕師

後漢班超使西域至鄯善王廣奉超禮敬甚備後忽更疎懈超謂其官屬曰寧覺廣禮意薄乎此必有北虜使來狐疑未知所従故也明者睹未萌況已著邪乃召侍胡詐之曰匈奴使來數日今安在乎侍胡惶恐具服其狀超乃閉侍胡悉會其吏士三十六人與共飲酒酣因激怒曰今俱在絕域欲立大功以求富貴虜使到才數日而王廣禮貌卽廢如收吾屬送匈奴骸骨長爲豺狼食矣官屬皆曰今在危亡之地死生從司馬超曰不入虎穴不得虎子當今之計獨有因夜以火攻虜營使彼不知我多少必大震怖可殄盡也滅此虜功成事立矣眾曰善初夜將吏士奔虜營會大風超令十人持鼔藏虜捨後約曰見火然皆鳴鼔大呼餘人悉持兵弩夾門而伏超順風縦火前後鼔噪虜眾驚亂超手格殺三人餘眾燒死

蜀龎統勸劉備襲益州牧劉璋備曰此大事不可倉卒及璋使備擊張魯乃從璋求萬兵及資寶欲以東行璋但許兵四千其餘皆給半備因激怒其眾曰吾爲益州徵彊敵師徒勞瘁不遑寧居今積帑藏之財而吝於賞功望士卒爲出死力戰其可得乎由是相與破璋十六國前秦苻堅爲姚萇所殺苻丕率兵伐姚萇皆刻鋒鎧爲死休字示以戰死爲志每戰以長矟勾刃爲方圓大陣知其厚薄從中分配故人自爲戰所向無前

攻心

漢王旣破項羽於垓下羽兵尙眾漢兵圍之而皆爲楚歌楚人久苦徵戰因敗思鄕遂潰

蜀丞相諸葛亮率眾定南夷擒夷帥孟獲七擒七縱獲曰公天威也南人不復反矣

晉大將司空劉琨守太原羣胡攻圍久未下琨計窘吹笳聲悲寥亮胡久倦徵伐夜聞之愁思遂潰散

後漢初冦恂徵隗囂囂將髙峻守第一遣軍師皇甫文出謁恂辭禮不屈恂怒斬之遣其副歸告峻曰軍師無禮已戮之矣欲降急降不欲固守峻惶恐卽日開城降諸將皆賀因曰敢問殺其使而降其城何也恂曰皇甫文峻之腹心其所取計者也今來辭意不屈必無降心全之則文得其計殺之則峻亡其膽是以降耳諸將皆曰非所及也

推誠

東晉盧循冦建鄴劉道規爲荊州刺史遣將軍檀道濟等赴援朝廷至潯陽爲循黨荀林所破林乘勝伐江陵聲言徐道覆已克建業而桓謙自長安入蜀譙縱以謙爲荊州刺史與其天將譙道福俱冦江陵荊楚旣桓氏義舊並懷異心道規乃會將士戒之曰桓謙今在近畿聞諸君頗有去就之計吾東來文武足以濟事欲去者不禁因夜開城門眾咸憚服莫有去者時雍州刺史魯宗之自襄陽來赴或謂宗之未可測道規乃單車迎之眾咸感恱乃使宗之居守委以心腹率諸將破謙斬謙及荀林初謙至枝江江陵士庻皆與謙書言城內虛實道規一皆焚燒眾乃大安江漢士庻感其焚書之恩無二志

魏王羆守華州時西魏師與東魏師戰於河橋不利東魏降卒趙靑雀據長安城所在莫有固志羆聞之乃大開州門召軍人謂之曰如聞天子敗績不知凶吉諸人相驚咸有異志王罷受委於此以死報恩諸人若有異圖可來見殺必恐城陷沒者亦任出城如有忠誠能與王羆同心者可共固守軍人見其誠信皆無異志宋元徽中桂陽王休範舉兵於潯陽朝廷惶駭時蕭道成與禇淵等集中書省議莫有言者道成曰昔上流謀逆皆因淹緩以敗休範必逺懲前失輕兵急下乘我無備請頓新亭以當其鋒因索筆下議餘皆注同中書舍人孫千齡與休範有密契獨曰宜依舊遣軍據梁山道成正色曰賊今已近梁山豈可得至新亭旣是兵衛所欲以死報國耳乃單車白服至新亭築城壘未畢賊前軍已至道成方解衣髙臥以安眾心乃索白虎幡登西垣使寧朔將軍髙道慶等浮舸與賊水戰大破之斬休範首餘賊進至杜姥宅車騎典籖茅恬開東府納賊宮內傳新亭亦陷太后執蒼梧玉手泣曰天下事敗矣道成遣軍主陳顯達等從石頭濟淮間道自承明門入衛宮闕時休範典籖許公與詐稱休範在新亭士庻惶惑詣壘期赴休範投名者千數及至乃是道成隨得輙燒之登城北謂曰劉休範父子皆已死戮屍在南岡下觀汝等名皆已焚除勿懼也臺中遣眾軍擊平賊黨道成振旅凱入百姓緣道聚觀曰全國家者此人也

唐令狐楚爲河陽節度使時烏重移鎭滄景以河陽銳卒三千人爲牙兵士卒不願出鄕至中路潰散不敢歸屯於境上時楚未至聞之卽疾馳赴鎭潰卒亦已至城北將大冦掠楚單車出迎諭以逆順咸令兵士弛弓釋甲用之爲先驅以歸仍斬其首惡眾遂定

五代李茂貞爲鳳翔節度性至寛有部將符昭者人或告其謀變茂貞親至其家去爪牙熟寢經宿而還上下遂服之

後漢誅王郎收文書得吏人與郎交闗謗毀者數千章光武不省會諸將畢燒之曰令反側子自安

隋山獠作逆以衛爲資州刺史以鎭撫之旣到官時獠攻圍太平鎭單騎造其營謂羣獠曰我是刺史銜天子詔安養汝等毋驚諸賊莫敢動於是說以利害渠帥感悅解兵歸服者十萬餘眾

唐將丘行恭大業末聚兵有眾二萬保故郡城百姓多附之原州奴賊數萬人圍扶風郡太守竇璡堅守經數月賊中食盡野無所掠眾多離散投行恭者千餘騎行恭遣其酋渠說諸奴賊共迎義軍行恭又率五百人皆負米麥持牛酒自詣賊營奴師長揖行恭呼斬之謂其眾曰汝等並是好人何因事奴爲主使天下號爲奴賊眾皆俯伏曰願攺事公行恭率其眾共謁太宗於渭北唐張儉前在朔州屬李靖平突厥之後有思結部落貧窮離散儉招慰安集之其不來者或居磧北旣親屬分住私相往還儉並不拘貴賤但存紀綱覊縻而已及儉移任州司謂其將叛遽以奏聞朝廷議發兵進討仍起儉爲使就觀動靜儉單騎推誠入其部落召諸首領布以腹心咸啟顙而至便移就代州卽令校檢代州都督儉遂觀其營田每年丰熟慮其私蓄富實易生驕侈表請和糴擬充貯備蕃人喜恱邊軍大收其利

唐將郭元振在涼州時西突厥首領烏質勒部落彊盛款塞通和元振就其牙帳計會軍事時天大雪元振立於帳前與烏質勒言議須防雪深風凍元振未嘗移足烏質勒年老不勝寒苦會罷而死其子娑葛以元振故殺其父謀勒兵攻之副使解琬知其謀勸元振夜遁元振曰吾以誠信待人何所疑懼且深在冦廷遁將安適乃安臥帳中明日親入虜帳哭之甚哀行弔贈之禮娑葛乃感其義復與元振通好

郭子儀屯於涇陽僕固懷恩率蕃虜爲冦子儀一軍萬餘人而雜虜圍之數重子儀使李國臣拒其東魏楚玉當其南陳回光當其西朱元琮當其北子儀率甲騎二千出沒左右前後虜見而問曰此誰也報曰郭令公也回紇驚曰令公存乎僕固懷恩言天可汗已棄四海令公亦謝世中國無主故我從其來今令公存天可汗存乎對曰皇帝萬壽無疆回紇皆曰懷恩欺我子儀又使諭之曰公等頃嵗逺涉而來萬里剪除凶逆恢復二京是時子儀與公等周旋艱難何日忘之今一旦棄舊好助一叛臣何其愚也且懷恩背主棄親於公等何有回紇曰謂令公亡矣不然何以至此令公誠存安得而見之子儀將出諸將諫曰戎狄之心不可信也請無往子儀曰虜有數十倍之眾今力固不敵且至誠感神況虜輩乎諸將曰請選鐵騎五百衛従子儀曰適足以爲害也乃傳呼曰令公來虜初疑持矢待之子儀以數十騎免冑徐出而勞之曰安乎公等久同忠義又何至於是回紇皆捨兵下馬齊拜曰果吾父也子儀召其首領各飲之酒與之佳錦歡好如初

唐馬燧討李懷光於長春宮懷光將徐庭光以兵六千守宮城禦備甚嚴燧度長春不下則懷光自固攻之曠日持久所傷必多乃挺身至城下呼庭光庭光素憚燧威名拜於城下燧度庭光心已屈乃徐謂之曰我來自朝廷可西面受命庭光復拜燧乃諭之曰公等皆朔方將士祿山以來首建大勲四十餘年功伐最髙柰何棄祖父之勲力背君上爲滅族之計耶從吾言非止免禍富貴可圖也賊徒俱不對燧又曰爾以吾言不誠今相去不逺數步爾當射我乃披襟示之庭光感泣俯伏軍士亦泣下先一日賊焦籬堡守將尉珪以兵二千因堡降燧庭光東道旣絕乃率眾出降燧以數騎徑入城處之不疑莫不畏服

唐嗣曹王李臯遷湖南觀察使前使辛京杲貪殘有將王國良鎭邵州武岡縣豪富京杲以死罪加之國良危懼遂散財聚眾據縣以叛諸道同討連嵗不能下臯受命乃曰驅疲甿誅反側非所以奉聖朝事遣使遺國良書曰觀將軍非敢大逆蓋遭讒嫉將軍遇我何不速降我與將軍同爲辛京杲所搆我巳蒙聖朝昭雪使我我何必持刀殺將軍耶將軍以爲不然我以陣術破將軍陣以攻法屠將軍城非將軍所度也國良且憂且喜遣使請降亦未決臯卽日赴縣受降中道有騎馳告曰國良軍中有變言降是詐也臯曰非爾輩所知遂畱麾下兵單騎假稱使者徑入國良壘中國良召使者入臯遂大叫軍中曰有人識曹王否只我是國良何不速降一軍愕眙不敢動適有識者走至傳呼曰是國良匍匐叩頭請罪臯執手約爲兄弟盡焚攻取之具散倉庫給兵士令復農桑焉

用敵人

春秋時楚聲子通使於晉還如楚令尹子木與之語問晉故焉且曰晉大夫與楚孰賢對曰晉卿不如楚其大夫則賢皆卿材也如梓皮革自楚往也𨿽楚有材晉實用之今楚多淫刑其大夫逃死於四方而爲之謀主以害楚國不可救療所謂不能也子儀之亂析公奔晉晉人寘諸戎車之殿以爲謀主繞角之役晉將遁矣析公曰楚師輕佻易震蕩也若多鼓鈞聲以夜軍之楚師必遁晉人從之楚師宵潰晉遂侵蔡襲沈獲其君敗申息之師於桑隧獲申麗而還鄭於是不敢南面楚失華夏則析人之爲也雍子之父兄譛雍子君與大夫不善是也雍子奔晉晉人與之鄐以爲謀主彭城之役晉楚遇於靡角之谷晉將遁矣雍子發命於軍曰歸老防返孤疾二人役歸一人簡兵搜乘秣馬蓐食師陳焚次明日將戰行歸者而逸楚囚楚師宵潰晉降彭城而歸諸宋以魚石歸楚失東夷子辛死之則雍子之爲也子反與子靈爭夏姬而雍害其事子靈奔晉晉人與之邢以爲謀主捍禦北狄通吳於晉教吳叛楚教之乘車射禦驅侵使其子狐庸爲吳行人焉吳於是伐巢取駕克棘入州來楚罷於奔命至今爲患則子靈之爲也若敖之亂伯賁之子賁皇奔晉晉人與之苗以爲謀主鄢陵之役楚晨壓晉軍而陣晉將遁矣苗賁皇曰楚師之良在其中軍王族而已若塞井夷竈成陳以當之欒範易行以誘之中行二郤必克二穆吾乃四萃於其王族必大敗之晉人從之楚師大敗王夷師子又死之鄭叛吳興楚失諸侯則苖賁皇之爲也子木曰是皆然夫聲子曰今又有甚於此椒舉娶於申公子牟子牟得戾而亡君大夫謂椒舉女實遣之懼而奔鄭引領南望曰庻幾赦余亦弗圖也今在晉矣晉人將與之縣以比叔向彼若謀害楚國豈不爲患子木懼言諸王益其爵祿而復之聲子使椒鳴逆之

唐李愬討吳元濟初賊將吳秀琳之降愬單騎至柵下與之語親釋其縛以爲衙將秀琳感恩期於效報謂愬曰若欲破賊須得李祐某無能爲也祐者賊之騎將有膽略守興橋柵嘗侮易官軍去來不可備愬召其將史用誠誡之曰今祐以眾獲麥於張柴爾可以三百騎伏傍林中又使揺旗於前示將焚麥者祐素易我軍必輕而來逐爾以輕騎搏獲之用誠等如其言果擒祐而還官軍常苦祐皆請殺之愬不聽解縛而客禮之乘間常召祐及李忠義屏人而語或至夜分忠義亦降將也愬致之左右軍中多諫愬愬益寵祐始募敢死者三千人以爲突將愬自教習之愬乃拜祐爲散兵馬使令佩刀巡警出入帳中略無猜間李光顏節制陳許賊悉以精卒抗光顏先是愬乘其無備夜以李祐率突將三千爲先鋒李忠義副之愬自帥中軍三千田進誠以後軍三千殿而行初出文成柵眾請所向愬曰東六十里正至賊境曰張柴盡殺其戍勑士少休益治鞍鎧發刃彀弓會大雨雪天晦凜風卒苦寒抱戈僵僕者道路相望其川澤險夷張柴巳東師人未蹈其境皆謂必不生還旣至張柴諸將請所止愬曰入蔡州取吳元濟也諸軍咸失色監軍使哭而言曰果落李祐計中愬不聽速令進軍愬道分五百人斷洄曲路橋又分五百人斷朗山路至懸瓠城夜半雪逾甚近城有鵞鴨池愬令驚擊之以亂軍聲賊恃吳房朗山之固晏然無一人知者李祐李忠義坎墉而先登敢銳者從之盡殺守門卒而發其闗畱擊柝者黎明雪亦止愬入止元濟外宅蔡吏告元濟曰城已陷矣元濟猶望董仲質來救愬乃令訪仲質家資防之使其家人持書召仲質仲質單騎而歸愬愬以客禮待之田進誠焚子城南門元濟城上請罪進誠繩梯而下之乃檻送京師

嶽飛受命招捕楊麼飛所部皆西北人不習水戰飛曰兵何常顧用之何如耳先遣使招諭之賊黨黃佐曰嶽節使號令如山若與之敵萬無生理不如往降節使誠信必善遇我遂降飛表授佐武義大夫單騎按其部拊佐背曰子知逆順者果能立功封侯豈足道欲復遣子至湖中視其可乘者擒之可勸者招之如何佐感泣誓以死報時張浚以都督軍事至潭參政席益與浚語疑飛玩冦欲以聞浚曰嶽侯忠孝人也嶽有深機胡可易言益慚而止黃佐襲周倫砦殺倫擒其統制陳貴等飛上其功遷武功大夫統制任士安不稟王令軍以此無功飛鞭士安使餌賊曰三日賊不平斬汝士安宣言嶽太尉兵三十萬至矣成見止士安軍並力攻之飛設伏士安戰急伏四起擊賊走會召浚還防秋飛防小圖示浚浚欲待來年議之飛曰已有定畫都督能少畱不八日可破賊浚曰何言之易飛曰王四廂以王師攻水冦則難飛以水冦攻水冦則易水戰我短彼長以所短攻所長所以難若因敵將用敵兵奪其手足之助離其腹心之托使孤立而後以王師乘之八日之內當俘諸酋浚許之飛遂如鼎州黃佐招楊欽來降飛喜曰楊欽驍悍旣降賊腹心潰矣表授欽武義大夫禮遇甚厚乃復遣歸湖中兩日欽說余端劉詵等降飛詭罵欽曰賊不盡降何來也杖之復令入湖是夜掩賊營降其眾數萬麼負固不服方浮舟湖中以輪激水其行如飛旁置撞竿官舟迎之輙碎飛伐君山木爲巨筏塞諸港汊又以腐木亂艸浮上流而下擇水淺處遣善罵者挑之且行且罵賊怒來追則艸木壅積舟輪礙不行飛亟遣兵擊之賊奔港中爲筏所拒官軍乘筏張牛革以蔽矢石舉巨木撞其舟盡壊麼投水牛臯擒斬之飛入賊壘余酋驚曰何神也俱降飛親行諸砦慰撫之縱老弱歸田籍少壯爲軍果八日而賊平浚嘆曰嶽侯神算也初賊恃其險曰欲犯我者除是飛來至是人以其言爲防獲賊舟千餘鄂渚水軍爲沿江之冠詔兼蘄黃制置使金撻懶在承楚欲爲久駐之基哆然有吞噬江左之意劉光世知其久去國戍逺方其眾思歸而有嗟怨之聲也謂可以離間其心卽命鑄三色錢以金銀銅爲之其文曰招納信寶背有使押字爲號獲戎人之稍解事者貸而不殺說諭彼我利害向背曲折錢以酒殽俾持錢密示儕輩有欲歸附者執錢爲信而納之自是歸者不絕未幾得女直契丹渤海漢兒萬人無室家者則爲之取婦給良馬器仗使出戰前後立功爲最創立奇兵赤心兩軍

詭道

後周時尉遲迥作亂以宇文忻韋孝寛擊之迥遣子惇盛兵武涉忻擊走之進臨相州迥遣甲兵三千伏野馬岡忻以五百騎襲之斬獲略盡進至艸橋迥又拒守忻以奇兵破之直趨鄴下迥背城結陣大戰官軍不利時鄴城士庻觀戰者數萬人忻謂左右曰事急矣吾當以權道破之於是射觀者走之轉相騰借聲如雷霆忻乃呼曰賊敗矣眾復振齊力急擊之迥軍大敗

齊侯執陽虎將東之陽虎願東乃囚諸西鄙盡借邑人之車鍥其軸麻約而歸之載茐靈寢於其中而逃唐髙宗遣將軍裴行儉討突厥於黑山至朔州謂其下曰用兵之道撫士貴誠制敵尙詐前日蕭嗣業糧運爲突厥所掠士卒凍餒故敗今突厥必復爲此謀宜有以詐之乃爲糧車三百乘每車伏壯士五人各持陌刀勁弩以羸兵數百爲之援且伏精兵於隘要以待之虜果至羸兵棄車散走虜驅車就水艸解鞍牧馬方擬取糧壯士自車中躍出擊之虜驚走復爲伏兵所邀殺獲幾盡自是糧運無敢近者

後周將賀若惇率騎六千渡江取陳相州陳將侯瑱討之江路遂斷糧援旣絕人懷危懼惇於是分兵抄掠以充資費恐瑱等知其糧少乃於營內聚土覆之以米因召側近村人佯有所訪問令於營外遙見遂卽遣之瑱等聞以爲實乃據守要險欲曠日老之惇又增修營壘造廬舍示以持久惇軍數有叛人投瑱瑱遂納之惇又別取一馬牽以趨船令船中逆以鞭鞭之如是者再三馬便畏船不上後伏兵於江岸遣人乘畏船馬以招瑱軍詐稱投附瑱便遣兵迎接競來牽馬馬旣畏船不上惇發伏掩之盡殪又湘羅之人乘輕船載米粟及籠雞鴨以餉瑱軍惇患之乃僞爲土人裝船伏甲士於中瑱兵見之謂餉船之至逆來爭取惇甲士出而擒之此後實有饋餉及亡命奔瑱者猶謂之設詐逆遣扞擊並不敢受相持嵗余瑱不能制

東晉將劉裕北徵廣固嶺南賊將徐道覆說其帥盧循曰今日之機萬不可失旣克都邑劉裕𨿽還無能爲也循從之初道覆密欲裝舟船乃使人伐船材於南康山云將下都貨之稱力少不能得致卽賤賣之價減數倍居人貪賤賣衣物而市之贑石水急出船甚難皆儲之如是者數四故船板大積而百姓勿之疑及道覆舉兵案賣劵而取之無得匿者乃並裝之旬日而辦遂舉眾冦南康廬陵豫章諸郡守將皆委任奔走

梁武帝爲雍州刺史日招聚驍勇以萬數因命案行城西空地將起數十間屋爲止捨多伐材竹沈於檀溪積茅若山阜皆未之用中兵參軍呂僧珍獨悟其防因私具櫓數百張及兵起悉取檀溪材竹爲船艦葺之以茅並卽辦眾軍皆發諸將須櫓甚多僧珍乃出先所具每船付二張爭者乃息武帝以僧珍爲輔國將軍出入臥內

隋開皇中文帝大議伐陳諸將皆云大江闊逺兵不習水以此爲疑若一登南岸秦兵一可當百襄邑公賀若弼獻十策其一請多造船須船旣多賊必防礙更甚今南地無馬請付傍江渚州二十嵗已上老馬令飼以平陳爲名賊必懼而求馬以戰密敕刺史令私賣博大船江南下濕特不宜馬不逾周年並當死盡終不爲彼用陳主叔寶果大造船市馬輸船旣多方覺不便而止髙熲請所博得造運諸州米貯壽陽穿大池以采蓮遊遨爲名造船仿水戰仍以賀若弼爲壽州總管終以此平陳

權奇

唐王忠嗣在朔方每至互市時卽髙估馬價以誘之諸蕃聞之競來求市輙買之故蕃馬益少而漢軍益壯及在河隴又奏請朔方河東戎馬九千匹以實之其軍又壯迄於天寶末戰馬蕃息賴其用焉

唐北狄薛延陀發同羅僕骨回紇等眾合二十萬渡漠屯白道川據善陽嶺以擊突厥可汗李廝摩之部思摩引其種落走朔州畱精騎以拒戰薛延陁乘之及塞太宗乃令張儉李勣等率兵數道擊之太宗戒之曰延陁負其兵力逾漠而來經途數千里馬已疲痩夫用兵之道先利速進不利速退吾先勑思摩燒薙秋艸延陀糧肉日盡野無所獲頃有偵者來云其馬畜囓噉林木枝皮略盡卿等犄角思摩不須前戰俟其將退一時奮擊制勝之舉也先是延陁擊沙鉢羅及阿史那社爾等皆以步戰而勝及其將來冦也先講武於國中教習步戰每五人以一人經習戰陣者使執馬而四人前戰克勝卽援馬以追奔失於應接罪至於死沒其家口以賞戰人至是遂行其法突厥兵先合輙退延陁乘勝而逐之勣兵拒擊而延陁弓矢俱發傷我戰馬李勣乃令去馬步戰率長矟數百爲隊齊奮以衝之其眾潰散副總管薛萬徹率數千騎收其執馬者其眾失馬莫知所從因擊之乃大敗

吳將周瑜使甘寧據夷陵魏將曹任圍寧呂蒙往救之乃命遣三百人柴斷險道賊走可得其馬軍到夷陵卽交戰所殺過半賊夜遁去行過柴道騎皆捨馬步走蒙兵追蹙擊獲馬三百匹方船載還

春秋時邾人城翼將還自離姑大夫公孫鉏曰魯將禦我欲自武城還循山而南大夫徐鉏曰道下遇雨將不出是不歸也遂自離姑武城人塞其前斷其後之木而弗殊邾師過之乃推而蹷之遂取邾師

劉錡順昌之戰戒甲士人帶竹筒其中實以煮豆入陣則割棄竹筒狼藉其豆於下虜馬饑聞豆香低頭食之又多爲竹筒所滚腳下不得地以故士馬俱斃曰此則不得而知

宋嶽飛與烏珠戰初烏珠有勁軍皆重鎧貫以韋索三人爲聮號拐子馬官軍不能當是役也以萬五千騎來飛戒兵卒以麻札刀入陣勿仰視第斫馬足拐子馬相連一馬僕二馬不能行官軍奮擊遂大敗之烏珠大慟曰自海上起兵皆以此勝今已矣

魏曹操軍行失道三軍皆渴公令曰前面有大梅林饒子甘酸可以解渴士卒聞之口皆出水遂及前水梁庾城爲華陽太守後魏軍攻圍南郡時糧儲寡少人懷恟懼州有空倉數十所域手自封題指示將士此中粟皆滿足支二年但努力堅守眾心遂安虜退

宋將宗慤徵林邑逕入象浦有渠南來注浦宋師逼渠置陣林邑王傾國來逆限渠不得渡以其裝被象諸將憚之請待前後軍進然後擊慤曰不然吾已屠其堅城破其銳眾我气方勵彼已破膽一戰可定何疑焉慤以爲外國有獅子威伏百獸乃制其形與象相禦象果驚奔眾因此潰亂慤率兵直渡渠奮擊其眾奔散遂克林邑

隋將劉方率兵討林邑國其王梵志率其徒乘巨象而戰方軍不利於是掘小坑以艸覆其上因以兵挑之梵志悉眾而陣方詐爲奔北梵志逐之至坑所其象多陷轉相驚駭軍遂亂方縦兵奮擊大破之

魏司馬懿帥師拒諸葛亮於渭南相持百餘日亮卒於軍中及軍退追之闗中多蒺藜懿使軍士二千人著軟材平底木履前行蒺藜悉著履然後馬步俱進

吳將賀齊討黝歙賊帥陳僕祖山等二萬人屯林歷其歷山四面壁立髙數十丈徑路阨狹不容方楯賊臨髙下石不得仰攻軍住經月將吏患之齊身出周行觀視形便陰募輕捷士爲作鐵戈密於隱險賊所不備處以戈拓山爲緣道道成夜令人潛上乃多懸布以授下人得上百數十人四面流布俱鳴鼓角齊勒兵待之賊夜聞鼓聲四合爲大軍悉已得上驚懼惑亂不知所爲守路備險者皆走還依眾大軍因是得上其中有善禁術吳師刀劍不得拔弓弩射矢皆還自向輙致不利齊曰吾聞之雄黃勝五兵還丹能威敵夫金有刃防有毒者皆可禁之以無刃之兵不毒之防彼必無能爲也遂伐木爲棓列陣四面羅列俱鳴鼔角勒兵待曙賊惶遽無依禁術不效遂大破而降之

夷尙鬼宋狄靑徵儂智髙時大兵始出桂林之南道旁有一大廟人謂其神甚靈靑遽爲駐節而禱之因祝曰勝負無以爲據乃取百錢自持之且與神約果大捷則投此期盡錢面也左右諫止儻不如意恐不免沮師靑不聽萬眾方聳視已揮手條一擲則百錢盡紅矣於是舉軍歡呼聲震野靑大喜顧左右取百釘來卽隨錢疎密布地而釘帖之加諸靑紗籠復手自封焉曰俟凱旋當謝神取錢其後破昆侖闗敗智髙平邕管及師還如言取錢與幕府士大夫共視之乃兩字錢也

宋種世衡居西邊黨項犯邊有明珠族首領驍悍最爲邊患世衡欲以計擒之聞其好擊鼓乃造一馬持戰鼓以銀裹之極華煥密使諜者陽賣之入明珠族後乃擇驍卒數百人戒之曰凡有負銀鼓隨者並力擒之一日羌酋負鼓而出遂爲所擒

宋周虎者據蕪湖縣邵靑以舟船至蕪湖縣乃遣人與戰一日七敗參議魏曦以小舟觀戰江中旣而告靑曰吾知所以敗亦知所以勝矣彼以紅巾軟纒與我之號一同故與戰則不能分彼我所以必敗宜易其號則勝矣靑然之乃令其眾皆作鑽風角子俄附墨而行遇戰則去其紅巾惟見鑽風角子又用墨抹槍子眼下如伶人雜劇之戲者及口吹叫一戰勝周虎無餘靑遂駐於蕪湖

武編後集卷一﹤子部﹐兵家類﹐武編﹥

欽定四庫全書

武編後集卷二

明唐順之撰

息亂

令狐楚爲河陽節度使時烏重移鎭滄景以河陽鋭卒三千人爲牙兵士卒不願出鄕至中路潰散不敢歸屯於境上時楚未至聞之卽疾馳赴鎭潰卒亦已至城北將大防掠楚單車出迎諭以逆順咸令兵士弛弓釋甲用之爲先驅以歸仍斬其首惡眾遂定

五代李茂眞爲鳯翔節度性至寛有部將符昭者人或告其謀變茂眞親至其家去爪牙熟寢經宿而還上下遂服之後漢誅王郎收文書得吏人與郎交關謗毀者數千章光武不省會諸將畢燒之曰令反側子自安

東晉盧循防建業劉道規爲荊州刺史遣將軍檀道濟等赴援朝廷至潯陽爲循黨荀林所破林乘勝伐江陵聲言徐道覆已克建業而桓謙自長安入蜀譙縱以謙爲荊州刺史與其大將譙道福俱防江陵荊楚旣桓氏義舊並懷異心道規乃會將士戒之曰桓謙今在近畿聞諸君頗有去就之計吾東來文武足以濟事欲去者不禁因夜開城門眾咸憚服莫有去者時雍州刺史魯宗之自襄陽來赴或謂宗之未可測道規乃單車迎之眾咸感悅乃使宗之居守委以心腹率諸將破斬謙及荀林初謙至枝江江陵士庶皆與謙書言城內空實道規一皆焚燒眾乃大安江漢士庶感其焚書之恩無二志

西魏王羆守華州時西魏師與東魏師戰於河橋不利東魏降卒趙靑雀據長安城所在莫有固志羆聞之乃大開城門召軍人謂之曰如聞天子敗績不知凶吉諸人相驚咸有異志王羆受恩於此以死報恩諸人若有異圖可來見殺必恐陷沒者亦任出城如有忠誠能與王羆同心者可共固守軍人見其誠信皆無異志宋元徽中桂陽王休範舉兵於潯陽朝廷惶駭蕭道成與褚淵等集中書省議莫有言者蕭道成曰昔上流謀逆皆因淹緩以敗休範必逺懲前失防兵急下乘我無備請屯新亭以當其鋒因索筆下議餘皆注同中書舎人孫千齡與休範有密契獨曰宜依舊遣軍據梁山道成正色曰賊今已近梁山豈可得至新亭旣是兵衛所欲以死報國耳乃單車白服至新亭築城壘未畢賊前軍已至道成方解衣髙臥以安眾心乃索白虎幡登西垣使寜朔將軍髙道慶等浮舸與賊水戰大破之斬休範首餘賊進至杜姥宅車騎典籖茅恬開東府納賊宮內傳新亭亦陷太后執蒼梧王手泣曰天下事敗矣道成遣軍主陳顯逹等從石頭濟淮間道自承明門入衛宮闕時休範典籖許公與詐稱休範在新亭士庶惶惑詣壘期赴休範投名者千數及至乃是道成隨得輙燒之登城北謂曰劉休範父子皆已死戮屍在南岡下觀汝等名皆已焚除勿懼也臺中遣眾軍擊平賊黨道成振旅凱入百姓緣道聚觀曰全國家者此人也

定亂

曹瑋知渭州有告戍卒十餘人叛入夏國者瑋方對客奕棋不應軍吏亟白之瑋怒叱之曰吾固遣之去汝再三顯言也夏人卽斬叛者投其首境上

趙世隆本磁州書佐宗澤在磁以爲中軍將澤旣去以州事付兵馬鈐轄李侃金人圍磁州急州有禁軍有民兵民兵甚眾禁軍恐其勢盛將校郭進乃作亂世隆與進謀遂殺侃以通判趙子節權州事至是世隆與其弟世興將三千人歸澤將士頗疑之澤曰世隆吾一校耳必無他有所防也乙卯世隆入拜澤面詰之世隆辭服澤笑曰河北陷沒而吾宋法令上下之分亦陷沒邪命引出斬之時眾兵露刃於庭世興佩刀侍側左右皆懼澤徐語世興曰汝兄犯法當誅汝能奮志立功足以雪恥世興感泣會滑州報金兵畱屯城下澤謂世興曰試爲我取滑州世興忻然受命世興至滑州掩敵不備急攻之斬首數百得州以歸宗澤復厚賜之時有降防趙海者屯板橋輒塹路以阻行者管軍閭掠芻者八人過其壘海怒而臠之覘事者以告澤召之海以甲士五百自衞而入澤方對客海具伏卽械之繋之獄客曰彼甲士甚眾姑徐之澤笑謂其次將曰領眾還營明日誅海於市聞者股栗統制官楊進屯城南王善者有眾二千餘皆山東遊手之人先進來降屯城北二人气不相下一日各率所部千餘相拒於天津橋都人頗恐澤以片紙諭之曰爲國之心固如是耶當戰陣立功時勝負自見二人相視慙沮而退

初利州都統王夔素殘悍號王夜叉恃功驕恣桀驚不受節度所至刼掠每得富家穴箕加頸四面然箕謂之蟇蝕月以弓系鼻下髙懸於格謂之錯系防縛人兩股以木交壓謂之幹搾油以至用醋灌鼻惡水灌耳口等毒虐非一以脇取金帛稍不遂意卽死其手蜀人患苦之且悉斂部將倅馬以自入將戰乃髙其估賣與之朝廷𨿽知其不法在逺不能詰也大帥處分少不嗛其意則百計撓之使不得有所爲余玠至嘉定夔帥所部兵迎謁才羸弱二百人玠曰久聞都統兵精今疲敝若此殊不稱所望夔對曰夔兵非不精所以不敢卽見者恐驚従人耳頃之班聲如雷江水爲沸聲止圓陣卽合旗幟精明器械森然沙上之人彌望若林立無一人敢輒亂行者舟中皆戰掉失色而玠自若也徐命吏班賞有差夔退謂人曰儒者中乃有此人玠久欲誅夔獨患其握重兵居外恐輕動危蜀謀於親將楊成成曰夔在蜀久所部精兵前時大帥夔皆勢出其右意不止此也視侍郎爲文臣必不肯甘心従令今縦弗誅養成其勢後一舉足西蜀危矣玠曰我欲誅之久矣獨患其黨與眾未發耳成曰侍郎以夔在蜀久有威名孰與吳氏夔固弗若也夫吳氏當中興危難之時能百戰以保蜀傳之四世恩威益張根本益固蜀人知有吳氏而不知朝廷一旦曦爲畔逆誅之如取孤豚況夔無吳氏之功而有曦之逆心恃豨突之勇敢慢法度縦兵殘民奴視同列非有吳氏得人之固也今誅之一夫力耳待其發而取之難矣玠意遂決夜召防計事潛以成代領其眾防才離營而新將已單騎入矣將士皆愕眙相顧不知所爲楊成以帥指譬曉之遂相率拜賀防至斬之成因察其所與爲惡者數人稍稍以法誅之【缺文】

漢景帝時吳楚反周亞夫將兵撃之吳楚乏糧欲退數挑戰不出夜軍中驚內相攻撃擾亂至於帳下亞夫堅臥不起頃之復定

魏將張遼以荊州未定屯長社臨發軍中有謀反者夜驚亂起火一軍盡擾遼謂左右勿動是不一營盡反必有造變者欲以動亂眾人耳乃令軍中其不反者安坐遼親將兵數十人中陣而立有頃卽定得首謀者並殺之

宋安守忠知雄州方與寮佐宴飲有軍校謀變裹甲及門閽吏狼狽入白守忠言笑自若徐顧坐客曰此輩酒狂耳卽時擒獲人頗服其量

唐大歷中城涇州叚秀實爲畱後馬璘奉詔徙鎭涇州其士眾嘗自四鎭北庭赴難中原居僑驟移頗爲勞怨刀斧將王童之因人心動搖導以爲亂或告其事且曰候嚴警鼓爲約矣秀實乃召鼓人佯怒失節且戒曰每更籌防盡必來報每更輒延數刻四更畢而曉旣差互亂不能作告者復曰今夜將焚艸塲期救火者同作亂秀實嚴警備夜半火發令於軍中曰救火者斬之童之居外營請入救火不許明日斬之

王翃爲河中少尹有悍將淩正者橫暴擾軍政約至夜鼓噪斬闗以逐翃有告者翃縮夜漏數刻以差其期賊驚逺遁遂誅正軍城安

宋師平成都綿州都校全師雄謀叛賊約以三鼓攻城禆將曹翰諜知之戒掌漏者但擊二鼓賊眾不集至明而遁我師襲破之

宋檀祗爲廣陵相亡命司馬國璠兄弟自北徐州界聚眾四百潛過淮因天陰闇夜率百許人緣廣陵城得入叫喚直上防事祗驚起出門將處分賊射之傷卻入祗密語左右曰賊乘暗得入掩我不備但打五更賊懼曉必逸賊聞鼓鳴將謂曉於是奔散追討盡獲之

宋太祖朝劍外初平馮瓚知梓州視事才數日僞軍校上官進嘯聚士卒三千餘眾劫村民數萬人夜攻州城瓚曰賊乘夜奄至此烏合之眾以箠梃相逹擊必無固志正可持重以鎭之待旦自潰矣眾巡城密令促其更籌未夜分擊五鼔賊悉遁去因縱兵追之擒上官進斬於市招誘餘黨得千餘人並赦其罪令復業郡境以安軍校呂翰殺武懷節據嘉州叛曹翰及諸將奪其城諜賊約三鼓復來攻翰戒知更使緩向晨猶二鼓賊眾不集而潰因而破之

唐曲環鎭許州劉昌裔爲營田副使有兵馬使安國寜與畱後上官說不善謀反以城降蔡賊事泄昌裔密計斬之卽召其麾下千餘人人賞縑二疋伏兵要諸巷令持縑者悉斬之無一人得脫

東魏西荊爲梁將曹義宗所圍東魏召人赴救慕容儼應募赴之時魏北涓太守宋帶劍謀叛儼乃帥騎出其不意直指城下語云大軍已到太守何不出迎帶劍惶恐不知所爲便出迎儼卽執之一部遂定

唐髙祖爲山西河東道撫慰大使率兵以禦羣盜行至太平關遇賊數千人時所將兵少左右皆懼髙祖謂之曰此烏合之眾易與耳因率精騎十二人出擊之所向皆靡眾情始定並力奮擊遂大破之

撫降

後漢更始初光武爲蕭王定河北諸賊銅馬餘眾降封其渠帥爲列侯降者猶不自安光武知其意勅令各歸營勒兵乃自乘輕騎案行部陣降者皆相語曰蕭王推赤心置人腹中安得不投死乎由是皆服

隋綘郡賊柴保昌等有眾八萬煬帝令戶部尙書樊子蓋擊之子蓋深溝髙壘不敢決戰有來歸首者不問多少必坑之由是莫敢降賊徒日盛連年不能克焬帝乃令唐髙祖代之賊有來降者皆引致左右推赤心以待之人人自安願效死力其黨相謂曰我輩本無逆心徒以政令嚴酷懼死爲盜耳前後首者皆爲子蓋所殺窮無所歸今唐公與人無隔恩意如此我輩知不死矣遂相率歸前後至者數萬人餘賊散走他郡

唐淮西旣平裴度爲節度招撫使蔡人大悅舊令途無偶語夜不然燭人或以酒食相過從者以軍法論度乃約法惟盜鬭殺外余盡除之其往來者不復以晝夜爲限蔡之遺黎始知有生人之樂度以蔡卒爲牙兵或以爲反側之徒其心未安不可自去其備度笑而答曰吾受命爲帥元惡就擒蔡人卽吾人也父老無不感泣後漢初河南賊張步據齊地漢將耿弇討敗之步肉袒負斧鑕於軍門弇傳步詣行在所勒兵入據其城樹十二郡旗時步眾尙十餘萬輜重七十餘兩弇令降軍各以郡人詣旗下皆罷遣軍人令歸鄕裏齊地悉平後魏末河北賊葛榮爲魏將爾朱榮所擒餘眾悉降榮以賊徒旣眾若卽分割恐其疑懼或更結聚乃下令各從所樂親屬相隨任所居止於是羣情喜悅兵卽四散數十萬眾一時散盡待出百里之外乃始分道押領隨便安置咸得其宜擢其渠帥量才授用親附咸安時人服其處分機速

隋山獠作逆以衞爲資州刺史以鎭撫之旣到官時獠攻圍太平鎭單騎造其營謂羣獠曰我是刺史銜天子詔安養汝等毋驚諸賊莫敢動於是說以利害渠帥感悅解兵歸服者十萬餘

唐將丘行恭大業末聚兵有眾二萬保固郡城百姓多附之原州奴賊數萬人圍扶風郡太守竇璡堅守經數月賊中食盡野無所掠眾多離散投行恭者千餘騎行恭遣其酋渠說諸奴賊兵迎義軍行恭又率五百人皆負米麥持牛酒自詣賊營奴帥長揖行恭呼斬之謂其眾曰汝等並是好人何因事奴爲主使天下號爲奴賊眾皆俯伏曰願攺事公行恭率其眾共謁太宗於渭橋北

張儉前在朔州屬李靖平突厥之後有思結部落貧窮離散儉招慰安集之其不來者或居磧北旣親屬分住私相往還儉並不拘貴賤但存紀綱羈縻而已及儉移任州司謂其將叛遽以奏聞朝廷議發兵進討仍起儉爲使就觀動靜儉單馬推誠入其部落召諸首領布以腹心咸啟顙而至便移就代州卽令檢校代州都督儉遂觀其營田每年丰熟慮其私蓄富實易生驕侈表請和糴擬充貯備蕃人喜悅邊軍大收其利

唐將郭元振在涼州時西突厥首領烏質勒部落彊盛款塞通和元振就其牙帳計會軍事時天大雪元振立於帳前與烏質勒言議湏臾雪深風凍元振未嘗移足烏質勒年老不勝寒苦會罷而死其子娑葛以元振故殺其父謀勒兵攻之副使解琬知其謀勸元振夜遁元振曰吾以誠信待人何所疑懼且深在防庭遁將安適乃安臥帳中明日親入虜帳哭之甚哀行弔贈之禮娑葛乃感其義復與元振通好

郭子儀屯於涇陽僕固懷恩率蕃虜來防子儀一軍萬餘人而雜虜圍之數重子儀使李國臣拒其東魏楚玉當其南陳回光當其西朱元琮當其北子儀率甲騎二千出沒左右前後虜見而問曰此誰也報曰郭令公也回紇驚曰令公存乎僕固懷恩言天可汗已棄四海令公亦謝世中國無主故我從其來今令公存天可汗存乎對曰皇帝萬壽無疆回紇皆曰懷恩欺我子儀又使諭之曰公等頃歲逺涉萬里剪除凶逆恢復二京是時子儀與公等周旋艱難何日忘之今一旦棄舊好助一叛臣何其愚也且懷恩背主棄親於公等何有回紇曰謂令公亡矣不然何以至此令公誠存安得而見之子儀將出諸將諫曰戎狄之心不可信也請無往子儀曰虜有四十倍之眾今力固不敵且至誠感神況虜輩乎諸將曰請選鐡騎五百衞從子儀曰適足以爲害也乃傳呼曰令公來虜初疑持矢待之子儀以數十騎免冑徐出而勞之曰安乎公等久同忠義又何至於是回紇皆捨兵下馬齊拜曰果吾父也子儀召其首領各飲之酒與之佳錦歡好如初

馬燧討李懷光於長春宮懷光將徐庭光以兵六千守宮城禦備甚嚴燧度長春不下則懷光自固攻之曠日持久所傷必多乃挺身至城下呼庭光庭光素憚燧威名拜於城上燧度庭光心已屈乃徐謂之曰我來自朝廷可西面受命庭光復拜燧乃諭之曰公等皆朔方將士防山巳來首建大勲四十餘年功伐最髙柰何棄祖父之勲力背君上爲滅族之計耶從吾言非止免禍富貴可圖也賊徒皆不對燧又曰爾以吾言不誠今相去不逺數步爾當射我乃披襟示之庭光感泣俯伏軍士亦泣下先一日賊焦籬堡守將尉珪以兵二千因堡降燧庭光東道旣絕乃率眾出降燧以數騎徑入城處之不疑莫不畏服

唐嗣曹王李臯遷湖南觀察使前使辛京杲貪殘有將王國良鎭邵州武岡縣豪富京杲以死罪加之國良危懼遂散財聚眾據縣以叛諸道同討連歲不能下臯受命乃曰驅疲甿誅反側非所以奉聖朝事遣使遺國良書曰觀將軍非敢大逆蓋遭讒嫉將軍遇我何不速降我與將軍同爲辛京杲所搆我已防聖朝昭雪使我我何必持刃殺將軍耶將軍以爲不然我以陣術破將軍陣以攻法屠將軍城非將軍所度也國良且憂且喜遣使請降亦未決臯卽日赴縣受降中道有候騎馳告曰國良軍中有變言降是詐也臯曰非爾輩所知遂畱麾下兵單騎假稱使者徑入國良壘中國良召使者入臯遂大叫軍中曰有人識曹王否只我是國良何不速降一軍愕眙不敢動適有識者走至傳呼曰是國良匍匐叩頭請罪臯執手約爲兄弟盡焚攻取之備散倉庫給兵士令復農桑焉

招降

昭公十三年魯叔弓帥師圍費弗克敗焉平子怒令見費人執之以爲囚俘冶區夫曰非也若見費人寒者衣之饑者食之爲之令主而供其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也若諸侯皆然費人無歸不親南氏將焉入矣平子從之費人叛南氏

蜀時關羽圍魏樊城畱兵將備公安及南鄭郡吳將呂防襲之兵到南郡羽下將糜芳降防入據城盡得羽及將士家屬皆撫約令軍中不得幹歷人家有所求取防麾下士是汝南人取民家一笠以覆官鎧官鎧𨿽是公事防猶以爲犯軍令不可以鄕裏故而廢法遂埀涕斬之於是軍中震栗道不拾遺旦暮使親近存卹耆老問所不足疾痛者給醫藥饑寒者賜衣糧羽府藏財寶皆封閉以待孫權至羽還在道路數使人與防相聞防輒厚遇其使周城中家家致問或手書示信羽人還私相參訊咸知家門無恙見待過於平時故羽吏士無間心會權防至羽自知孤窮乃走麥城西至漳鄕眾皆委羽而降權

晉羊祜都督荊州諸軍率營兵出鎭南夏開設庠序綏懷逺近甚得江漢之心與吳人開布大信降者欲去皆聽之吳石城守去襄陽七百餘里每爲邊害祜患之竟以詭計令吳罷守於是戍邏減半分以墾田八百餘頃大獲其利祜之始至也軍無百日之糧及至季年有十年之蓄祐以孟獻營武牢而鄭人懼晏弱城東陽而萊子服乃進據險要開建五城收膏腴之地奪吳人之資石城以西盡爲晉有自是降者前後不絕乃增修徳信以懷柔初附將帥有欲進譎詐之策者輒飲以醇酒使不得言有略吳二兒爲俘者祜遣送還其家後吳將夏詳等來降二兒之父亦率其屬與俱吳將陳尙潘景來防祜追斬之美其死節而髙之厚加殯斂景尙子弟迎喪祜以禮遣還吳將鄧香掠夏口祜募生縛香旣至宥之香感其恩率部曲而降祜出軍行吳境刈谷爲糧皆計所侵送絹償之每會眾江沔遊獵常止晉地若禽獸先爲吳人所傷而爲晉兵所得者皆封還之於是吳人翕然悅服稱爲羊公不之名也祜與陸抗相對使命交通抗稱祜之徳𨿽樂毅諸葛孔明不能過也抗嘗病祜饋之藥抗服之無疑心人多諌抗抗曰羊祜豈酖人者時談以爲華元子反復見於今抗每復告其戍曰彼專爲徳我專爲暴是不戰而自服也

隋桂州人李光仕舉兵作亂隋將周法尙討之光仕帥勒勁兵保白石洞法尙捕得其弟光略光度大獲家口其黨有來降附者輒以妻子還之居旬日降其數千人法尙遣兵列陣以當光仕親率奇兵蔽林設伏兩陣始交法尙馳擊其柵柵中人皆走散光仕大潰追斬之嶽飛攻賊李成將馬進賊駭亂退走飛使人呼曰不從賊者坐吾不殺汝坐而降者八千餘人賊大敗

後漢更始初光武爲蕭王定河北諸賊銅馬餘眾降封其渠帥爲列侯降者猶不自安光武知其意勅令各歸營勒兵乃自乘輕騎按行部陣降者皆相語曰蕭王推赤心置人腹中安得不投死乎由是皆服

隋綘郡賊柴保昌等有眾八萬帝令戶部尙書樊子蓋擊之子蓋深溝髙壘不敢決戰有來歸首者不問多少必坑之由是莫敢降賊徒日盛連年不能克帝乃令唐髙祖代之賊有來降者皆引致左右推赤心以待之人人自安願效死力其黨相謂曰我輩本無逆心徒以政令嚴酷懼死爲盜耳前後首者皆爲子蓋所殺窮無所歸今唐公與人無隔恩意如此我輩知不死矣遂相率歸前後至者數萬人餘賊散走他郡

唐淮西旣平裴度爲節度招撫使蔡人大悅舊令途無偶語夜不然燭人或以酒食相過從者以軍法論度乃約法惟盜鬭殺外余盡除其往來者不復以晝夜爲限蔡之遺黎始知有生人之樂度以蔡卒爲牙兵或以爲反側之徒其心未安不可自去其備度笑而答曰吾受命爲帥元惡就擒蔡人卽吾人也父老無不感泣漢楚相持之際項羽擊陳畱外黃外黃不下數日降羽悉令男子十五以上詣城東欲坑之外黃令舎人兒年十三往說羽曰彭越彊刼外黃外黃恐故且降待大王大王至又坑之百姓豈有所歸心哉從此以東梁地十餘城皆恐莫肯下矣羽然其言乃赦外黃當坑者而東至睢陽聞之皆爭下

宋檀道濟爲髙祖北伐前鋒至洛陽凡防城破壘俘四千餘人議者謂應戮以爲京觀道濟曰伐罪弔民正在今日皆釋而遣之於是戎夷感悅相率歸之者眾唐懷安王孝恭討蕭銑銑降時諸將咸曰銑之將帥與官軍拒戰罪狀旣重當籍沒其家以賞將士李靖曰王者之師義存弔伐百姓旣受驅逼相戰豈其所願且犬吠非主豈容同叛逆之科此蒯通所以免大戮於漢祖也今新定荊郢宜寛大以慰逺近之心降而籍之恐非救焚拯溺之義但恐自此以南城鎭堅守不下非計之善遂止江漢城邑聞之莫不爭下

唐元和中魏博義成軍送擒獲逆賊李師道下都知兵馬使夏侯澄等四十七人上並従釋放仍卻赴逓送軍前驅使如緣父母猶在賊中或羸老疾病情切歸還者仍量事優給放去及澄等至行營賊覘知之潛相傳告由是叛徒皆感朝廷恩繼有降者

後漢初河南賊張步據齊地漢將耿弇討敗之步肉袒負斧鑕於軍門弇傳步詣行在所勒兵入據其城樹十二郡旗時步眾尙十餘萬輜重七十餘兩弇令降軍各以郡人詣旗下皆罷遣軍人令歸鄕裏齊地悉平後魏末河北賊葛榮爲魏將爾朱榮所擒餘眾悉降榮以賊徒旣眾若卽分割恐其疑懼或更結聚乃下令各從所樂親屬相隨任所居止於是羣情喜悅兵卽四散蜀諸葛亮南徵所在戰捷聞孟獲者爲夷漢所服募生致之旣得之使觀營陣之間問曰此軍何如對曰向者不知虛實故敗今防賜觀營陣若秖如此卽易勝耳亮笑縱使更戰七縱七擒而亮又遣獲獲不去曰公天威也南人不復反矣遂至滇池南中悉平

陳禎明三年隋師濟江宜黃侯慧紀遣將呂肅據巫峽肅竭私財以充軍用隋將楊素奮兵擊之四十餘戰隋軍死者五千餘人陳人盡取其鼻以求功旣而隋軍屢捷獲陳之士三縱之肅乃遁走

唐太宗討薛仁杲率左右二千餘騎追奔直趣折墌以乘之仁杲列陣城下太宗據涇水以臨賊陣賊徒气沮無敢進戰其驍將渾干等數人臨陣來降請還取馬太宗遣之於是各乘良馬須臾並至

唐髙仁厚爲西川押牙是時中官田令孜同父兄陳敬瑄爲西川節度敬瑄多遣人歷縣鎭調事謂之防事人所至多所求取有二人過資陽鎭獨無所求鎭將謝讓邀之不至自疑有罪夜亡入羣盜中明旦二人去讓實無罪也捕盜使楊遷因其自首而執以送使去討擊擒獲以求功敬瑄不之問杖讓脊二十釘西城二七日煎油潑之又以膠麻掣其瘡備極慘酷見者寃之又有卬州牙官阡能因公事違期避杖亡命爲盜楊遷復誘之能方出首聞讓之寃大罵楊遷發憤爲盜驅掠良民不從者舉家殺之逾月眾至萬人立部伍署職級橫卬雅二州間攻陷城邑所過塗地先是蜀中少盜賊自是紛紛競起州縣不能制敬瑄遣牙將楊行遷等三帥各將三千人以討之阡能黨愈熾浸淫入蜀州境陳敬瑄以楊行遷等久無功以仁厚爲都招討指揮使將兵五百人往代之未發前一日有鬻面者自旦至午出入營中數回邏者疑之執而訊之果阡能之諜也仁厚命釋縛溫言問之對曰某村民阡能囚其父母妻子於獄云汝詗事歸得實則免汝家不然盡死某非二爾也仁厚曰誠知汝如是我何忍殺之今縱汝歸救汝父母妻子但語阡能云髙尙書來日發所將止五百人無多兵也然我救汝一家汝當爲我潛語寨中人云僕射湣汝曹皆良人爲盜賊所制情非得已尙書欲拯救湔洗汝曹尙書來汝曹各投兵迎降尙書當使人書汝背爲歸順卽遣汝復舊業所欲誅者阡能羅渾擎句胡僧羅夫子韓求五人耳必不使橫及百姓也諜曰此皆百姓心上事尙書盡知而赦之其誰不舞躍聽命一口傳百百傳千川騰海沸不可遏也比尙書之至百姓必盡奔走如嬰兒之見慈母阡能孤居立成擒矣遂遣之仁厚引兵發至雙流把截使白文現出迎仁厚周視塹柵怒曰阡能役夫其眾皆耕民耳竭一府之兵歲餘不能擒今觀塹柵重復牢密如此宜其可以安眠飽食養宼邀功也命引出斬之監軍力救久之乃得免命悉平柵塹才畱五百兵守之餘兵悉以自隨又召諸寨兵相繼皆集阡能聞仁厚將至遣羅渾擎立五寨於雙流之西伏兵千人於野橋箐以邀官軍仁厚詗知引兵圍之下令勿殺遣人釋戎服入賊中告諭如昨日所以語諜者賊大喜呼噪爭棄甲投兵請降拜如摧山仁厚悉撫諭書其背使歸語寨中未降者寨中餘眾爭出降渾擊狼狽逾塹走其眾執以詣仁厚仁厚曰此愚夫不足與語械以送府悉命焚五寨及其甲兵惟畱旗幟所降凡四千人明旦仁厚謂降者曰始欲卽遣汝歸而前途諸寨百姓未知吾心或有憂疑借汝曹爲我前行過穿口新津寨下示以背字告諭之比至延貢可歸矣乃取渾擎旗倒系之每五十人爲隊授以一旗使前走揚旗疾呼曰羅渾擎已生擒送使府大軍行至汝輩居寨中者速如我出降立得爲良民無事矣至穿口句胡僧置十一寨寨中人爭出降胡僧大驚防劍遏之眾投瓦石擊之共擒以獻仁厚其眾五千餘人皆降又明旦焚寨使降者執旗先驅一如雙流至新津韓求置十三寨皆迎降求自投深塹其眾鉤出之已死斬首以獻將士欲焚寨仁厚止之曰降人皆未食先運出資糧然後焚之新降者競炊防與先降來告者共食之語笑歌吹終夜不絕明日仁厚縱雙流穿口降者先歸使新津降者執旗先驅且曰入卭州境亦可散歸矣羅夫子置九寨於延貢其眾前夕望新津火光已不眠矣及新津人至羅夫子脫身棄寨奔阡能其眾皆降明日羅夫子至阡能寨與之謀悉眾決戰計未定日向暮延貢降者至阡能羅夫子走馬巡寨欲出兵眾皆不應仁厚引兵連夜逼之明旦諸寨知大軍已近呼噪爭出執阡能阡能窘急赴井爲眾所擒不死又執羅夫子羅夫子自剄眾縶羅夫子首縛阡能驅之前迎官軍詣仁厚擁馬首大呼泣拜曰百姓負寃日久無所控訴自諜者還百姓引領度頃刻如期年今遇尙書如出九泉睹白日已死而復生矣讙呼不可止賊寨在他所者分遣諸將往降之仁厚出軍凡六日五賊皆平每下縣鎭輒補鎭遏使使安集戶口於是陳敬瑄梟韓求羅夫子首於市釘阡能羅渾擎句胡僧於城西七日而卨之阡能孔目官張榮本安仁進士屢舉不中第歸於阡能爲之謀主爲艸書檄阡能敗以詩啟求哀於仁厚仁厚送府釘於馬市自余不戮一人以仁厚爲州防禦使

殺降

周世宗徵淮南畱鎧甲千數在正陽而得降卒八百部送歸京師時曹翰適從京師來詣過正陽十數里許遇之慮刼兵器爲叛矯殺之及見世宗具言其事世宗不悅翰曰賊以困歸我非心服也所得器甲盡在正陽茍爲所刼是復生一淮南矣因不之罪

用間

春秋時楚師伐宋九月不服將去宋楚大夫申叔時僕曰築室反耕者宋必聽命楚子從之宋人懼使華元夜入楚師登子反之牀而起之曰寡君使元以病告曰敝邑易子而食析骸而防𨿽然城下之盟有以國斃不能從也去三十里惟命是聽子反懼與之盟而告王退三十里宋及楚平華元若不因間諜無由得入楚軍魏公子無忌安釐王時爲信陵君不以富貴驕人公子與魏王博而北境傳舉烽言趙防至且入界王釋博欲召大臣謀公子曰趙王田獵耳非爲防也復博如故王恐心不在博居頃復從北方來言趙王獵耳非爲冦也王大驚問公子何以知之公子曰臣之客有能探得趙王陰事者趙王所爲輒以報臣臣以此知之

反間

趙奢爲趙將秦伐韓軍於閼與趙王令趙奢將兵救之兵去邯鄲三十里而令軍中曰有以軍事諫者死秦軍軍武安西秦軍鼓噪勒兵武安屋瓦盡振軍中有一人言急救武安趙奢立斬之堅壁畱二十八日不行復益增壘秦間來奢善食而遣之間以報秦將秦將大喜曰夫去國三十里而軍不行乃增壘閼與非趙地也奢旣已遣秦間乃捲甲而趨之大破秦軍秦軍解而走遂解閼與之圍而歸

唐朱泚反將吏自賊中逃來者言泚眾離可滅之狀會賊將姚令言僞中丞崔宣使諜覘我軍爲邏騎所得拘送於李晟晟解縛食而遣之誡之曰爾報姚令言崔宣善爲賊守諸將勉力自固勿不忠於賊也

李愬討淮西舊軍令有舎賊諜者屠其家愬除其令因使厚之諜反以情告愬愬益知賊中虛實

燕使樂毅伐破齊齊湣王出奔已而保莒城燕師長驅平齊田單東走保卽墨卽墨大夫出戰敗死城中相與推田單爲將軍以卽墨拒燕頃之燕昭王卒惠王與樂毅有隙單聞之乃縱反間於燕宣言曰齊王已死城之不抜者二耳樂毅畏誅而不敢歸以伐齊爲名實欲連兵南面而王齊齊人未附故且緩攻卽墨以待其事齊人所懼惟恐他將之來卽墨殘矣燕王以爲然使騎刼代樂毅樂毅因歸趙單又宣言曰吾惟懼燕軍之劓所得齊卒置之前行與我戰燕人聞之如其言城中人見齊諸降者皆劓皆怒堅守惟恐見得又縱反間曰吾懼燕人掘吾城外墓僇辱先人燕軍盡掘葬墓燒死人卽墨人従城望見皆涕泣單又收民金得千鎰令卽墨富豪遺燕將曰卽墨卽降願無虜掠吾族家妻妾令安堵燕將大喜許之燕軍由此益懈單乃鑿城夜縱火牛壯士鼓噪出擊燕軍大駭敗走所亡七十餘城皆復範睢爲秦昭王相使右庶長王齕攻韓取上黨上黨民走趙趙軍長平齕因攻趙趙使亷頗堅壁以待秦秦數挑戰趙兵不出趙王數以爲讓而睢使人行千金於趙爲反間曰秦之所惡獨畏馬服子趙括將耳亷頗易與且降矣趙王旣怒亷頗軍多失亡軍數敗又反堅壁不敢戰而又聞秦反間之言因使趙括代亷頗將以擊秦秦聞馬服子將乃以武安君白起爲將軍秦軍射殺趙括括軍敗卒四十萬人降武安君武安君乃挾詐而盡坑殺之

唐劉世讓拜廣州總管將之任髙祖問以備邊之策世讓答曰突厥南冦徒以馬邑爲其中路耳如臣所計請於崞城置一智勇之將多儲金帛有來降者厚賞賜之數出奇兵略其城下芟踐禾稼敗其生業不出嵗余彼當無食馬邑不足圖也髙祖以無可任者乃使世讓馳驛往經略之突厥懼其威名乃縱反間言世讓與可汗通謀將爲亂髙祖不之察遂誅世讓

使間

前漢陳平初爲漢王護軍中尉項羽圍漢王於滎陽城漢王患之請割滎陽以西和項王弗聽平曰顧楚有可亂者彼項王骨鯁之臣亞父鐘離昧龍且周殷之屬不過數人耳大王能出捐數萬斤金行反間間其君臣以疑其心項王爲人意忌信讒必內相誅漢因舉兵而攻之破楚必矣漢王以爲然乃出黃金四萬斤與平恣所爲不問出入平旣多以金縱反間於楚軍宣言諸將鐘離昧等爲項王將功多矣然終不得裂地而王欲與漢爲一以滅項氏分王其地項王果疑之使使至漢漢爲太牢之具舉進見楚使來卽陽驚曰吾以爲亞父使乃項王使也復持去以惡艸具進楚使使歸具以報項王果大疑亞父亞父欲急擊下滎陽項王不信不肯聽亞父亞父聞項王疑之乃大怒疽發背而死卒用計滅楚唐長孫晟爲奉車都尉以突厥攝圖玷厥阿波突利等各倚彊兵難以力徵易可離間因上書陳突厥彊弱形勢髙祖皆納用乃遣太僕元暉出伊吾道使詣玷厥賜以狼頭纛謬爲欽敬禮甚優玷厥使來引居攝圖使上反間旣行果相猜貳授晟車騎將軍出黃龍道賫幣賜奚霫契丹等遣爲鄕導得至處羅侯所深布心腹誘令內附攝圖四千萬騎自蘭州入至於周盤破逹奚長孺軍更欲南入玷厥不從引兵而去

鄕間

李逹爲都督義州農等二十一州諸軍事每厚撫境外之人使爲間諜敵中動靜必先知至有事泄被誅戮者亦不以爲悔其得人心如此

後周韋孝寛爲南兗州刺史東魏將段琛堯傑防宜陽遣其揚州刺史牛道常扇誘邊民孝寛深患之遣諜人訪獲道常手迹令善作書者僞作道常與孝寛書論歸款意又爲落燼燒迹若火下書者還令諜人送於琛營琛得書果疑道常其所欲經略皆不見用孝寛知其離阻因出奇兵掩襲擒道常及琛等崤澠遂淸後孝寛爲驃騎大將軍鎭玉壁孝寛善於撫禦能得人心所遣間諜入齊者皆爲盡力亦有齊人得孝寛金貨遙通書疏故齊人動靜朝廷皆先知時有主帥許盆孝寛托以心膂令守一城盆乃以城東入孝寛怒遣諜取之俄而斬首而還其能致人情如此

內間

秦王翦爲將攻趙趙使李牧司馬尙禦之李牧數破走秦軍殺將桓齮翦惡之乃多遺趙王寵臣郭開等金使爲反間曰李牧司馬尙欲與秦反趙以多取封於秦趙王疑之使趙蔥及顏聚代將斬李牧廢司馬尙後三月翦因急擊趙大破殺趙蔥虜王遷及其將顏聚遂滅趙后周韋孝寛爲將軍北齊將斛律光在汾北孝寛忌光英勇乃作謠言令間諜漏其文於鄴曰百升飛上天明月照長安光字明月又曰髙山不推自崩檞木不扶自立齊臣祖珽穆提婆與光有隙因續之曰盲老翁背上受大斧饒舌老母不得語令小兒歌之於路提婆聞之以告後主乳母陸令萱以饒舌斥巳盲老翁謂祖珽也遂相與協謀以謠言啟後主謀誅光武帝聞之始有滅齊之意竟平其國

吳孫權命呂防西取長沙零桂三郡防移書二郡望風歸服惟零陵太守郝普城守不降而劉備自蜀親至公安遣關羽爭三郡權時住陸口使魯肅萬人屯益陽拒羽而飛書召防急還助肅防旣定長沙當之零陵南陽鄧之者郝普之舊也欲令誘普及被書當還防祕之夜召諸將授以方略晨當攻城顧謂之曰郝子泰聞世有忠義事亦欲爲之而不知時也左將軍在漢中爲夏侯淵所圍關公在南郡至尊身自臨之近者破樊本屯救逆爲孫規所破彼方首尾倒垂救死不給豈有餘力復營此哉今吾士卒精鋭人思致命至尊遣兵相繼於道曾不移日而城必破城破之後身死何益於事而令百歲老母戴白受誅豈不痛哉防度此家不得外問謂援可恃故至於此耳君可見之爲陳禍福之見普具宣防意普懼聽之之先出報防普防後當至防豫勑四將各選百人普出便入守城門須臾普出防迎執其手與下船語畢出書示之因拊手大笑普見書知備在公安而羽在益陽慙恨入地

死間

戰國鄭武公欲伐胡先以其子妻胡因問羣臣曰吾欲用兵誰可伐者大夫關其思曰胡可伐武公怒而戮之曰胡兄弟之國子言伐之何也胡君聞之以鄭爲親已不備鄭襲胡取之

漢髙祖時齊王田廣軍歷下以拒漢漢使酈食其往說之與連和廣然之乃罷歷下守備縱酒且遣使與漢平韓信渡平原襲破齊齊王烹酈生

南齊東昏侯遣輔國將軍劉山陽爲巴西太守配兵三千使過荊州就行事蕭潁冑兵襲蕭衍衍時爲雍州刺史將起兵慮潁冑不同遣潁冑親人參軍王天虎徧與州府書詣江陵聲雲山陽西上並襲荊雍書與潁冑勸同舉兵潁冑意猶未決及山陽西上梁武謂諸將曰荊州本畏襄陽又加以唇亡齒寒自有傷之急寕不闇同耶我若總荊州之兵掃定東夏韓白重出不能爲計況以無算之昏主哉我能使山陽至荊州便卽授首諸君試觀何如及山陽至巴陵梁武復命天虎賫書與潁冑兄弟去後梁武謂張策曰夫用兵之道攻心爲上攻城次之心戰爲上兵戰次之今日是也先遣天虎往州府人皆有書今次乘驛甚急止有兩封與行事兄弟雲天虎口具及問天虎而口無所說行事不得相聞不容妄有所道天虎是行事心膂聞必謂行事與天虎共隠其事必人人生疑山陽惑於眾口疊相嫌貳則行事進無以自明必恐漏吾謀內是馳兩空凾定一州矣是時或雲山陽謀殺潁冑以荊州同舉及至江安聞之果疑遲回十日余不上潁冑大懼計無所出夜呼主軍席闡文桞沈閉閣定議闡文曰蕭雍州蓄養士馬非復一日江陵素畏襄陽人又眾寡不敵取之必不可制就能制之歲寒復不爲朝廷所容今若殺山陽與雍州舉事立天子以令諸侯霸業成矣山陽遲疑不進是不信我今斬送天虎則彼疑可釋至而圖之罔不濟矣詰旦潁冑謂天虎曰天下之事縣在於卿今就借頭以詐山陽昔樊於期亦以頭借荊軻乃斬天虎以示山陽山陽大喜至江津單車白服率左右數十人詣潁冑潁冑使劉孝慶等伏兵城內山陽入門卽於車中斬之

貞觀初突厥頡利可汗退保鐡山遣使入朝謝罪請爲藩臣太宗遣唐儉安修仁持節出寨以安撫之以李靖爲定襄道總管往利頡利頡利不肯朝覲請待艸靑馬肥將逾砂磧靖與其副將張公謹謀曰制使到彼虜必自寛率精騎賫二十日糧乘間掩襲諸將皆曰詔許其降行人在彼柰何攻之靖曰此兵機也如唐儉等輩何足惜督軍疾進自白道襲之至陰山遇其斥千餘帳皆俘以隨軍頡利見使者甚悅不虞官兵之至靖軍奄到縱擊之遂滅其國

韓世忠值是歲金人與劉豫合兵分道入侵帝手札命世忠飭守備圖進取辭旨懇切世忠受詔感泣曰主憂如此臣子何以生爲遂自鎭江濟師俾綂制解元守髙郵金步卒親提騎兵駐大儀當敵騎伐木爲柵自斷歸路會遣魏良臣使金世忠撤炊防紿良臣有詔移屯守江良臣疾馳去世忠度良臣已出境卽上馬令軍中曰眡吾鞭所向於是引軍次大儀勒五陣設伏二十餘所約聞鼔卽起擊良臣至金軍中金人問王師動息具以所見對聶呼貝勒聞世忠退喜甚引兵至江口距大儀五里別將托卜嘉擁鐡騎過東世忠傳小麾鳴鼓伏兵四起旗色與金人旗雜出金軍亂我軍疊進背嵬軍各持長斧上揕人下斫馬足敵被甲陷泥淖世忠麾勁騎蹂人馬俱斃遂擒托卜嘉等二百餘人所遣董旼亦擊金人於天長縣之鵶口擒女眞四十餘人解元至髙郵遇敵設水軍夾河陣日合戰十三相拒未決世忠遣成閔將騎士往援復大戰俘生女眞及千戶等世忠復親追至淮金人驚潰相蹈借溺死甚眾防聞羣臣入賀帝曰世忠忠勇朕知其必能成功論者以此舉爲中興武功第一時達喇屯泗州烏珠屯竹塾鎭爲世忠所扼以書幣約戰世忠許之時方宴防使兩伶人以橘茗報聘會雨雪金饋道不通野無所掠殺馬而食蕃漢軍皆怨烏珠夜引軍還劉麟劉猊棄輜重遁

五代梁朱溫以歧人堅璧不戰且慮師老思欲旋斾以歸河中因密召上將數人語其事時親指揮使髙季昌獨前出抗言曰天下雄傑窺此舉者一歲矣今歧人已困願少俟之溫嘉其言因曰兵法以正合以奇勝奇者詐也乘機集事必由是乎乃命季昌密募人入歧以紿之防有騎士馬景堅願應命且曰是行也必無生理願錄其孥溫淒然立止其行景固請乃許之明日軍出諸砦屏匿如無人景因躍馬西走直叩歧闉詐以梁軍悉東遁爲告且言列砦尙畱萬餘人俟夕將遁矣宜速掩之荗眞信其言遽啟二扉悉眾來冦時諸軍已介馬待之中軍一鼔百營俱進又分遣數百騎以據其闉歧人進不能駐其趾退不能入其壘殺戮蹂踐不知其數荗眞由是喪膽但閉壘而已

揚州牧羅尙遣隗伯攻蜀賊李雄於郫城互有勝負雄乃募武都人朴泰鞭之見血使譎羅尙欲爲內應以火爲期尙信之悉出精兵遣隗伯等率兵從泰擊雄雄將李讓於道設伏泰以長梯倚城而舉火伯軍見火起而爭緣梯泰又以防汲上軍百餘人皆斬之雄因放兵內外擊之大破尙軍

生間

種世衡居西邊始元昊防邊王師屢撓虜之气熖益張常有並吞關中之意其將剛浪陵號野利王某號天都王元昊倚爲心腹凡勝我軍皆二將之策也世衡方城靑澗謀有以去之有王嵩者本靑澗僧世衡察其堅朴誘令冠帶因出師以賊級予之白於帥府表授三班借職充經略司指使且力爲辦其家事凡居室騎從衣食之具悉出世衡嵩感旣深世衡反不禮以奴畜之或掠治械系數日嵩𨿽不勝其苦卒無一辭望世衡世衡知可任兵事居半年召嵩謂之曰吾將以事使汝吾戒汝所不言其苦𨿽有甚於此者汝能爲卒不言否嵩泣對曰防將軍恩教致身榮顯常誓以死報而未知其所況敢辭捶楚乎世衡乃艸遺野利書書辭大抵如世間問起居之儀惟以數句隠辭如嘗有私約而勸其速行之意書於尺素且膏以蠟置衲衣間密縫之告嵩非濵死不得泄如泄之當以負恩不能成吾事爲言並以畫一副棗一部爲信俾遺野利嵩受教至野利所以將軍命出棗投之野利知見侮笑曰吾素奇種將軍今何女子見識度嵩別有書嵩佯目左右旣而答以無有野利不敢匿乃封其信上元昊數日元昊召野利與嵩俱西北行數百里至一大城曰興州先詣一官寺曰樞密院次曰中書有數胡人雜坐野利與焉召嵩廷詰將軍書問所在堅執前對稍稍去巾櫛加執防至於捶楚極苦嵩終不易其言又數日召入一官走防事廣楹皆垂班竹箔綠衣小豎立其左右嵩意元昊宮室也少頃箔中有人出又以前問責之曰若速言死矣嵩對如前乃命曵出斬之嵩大號且言曰始將軍遣嵩密遺野利王書戒不得妄泄今不幸空死不了將軍事吾負將軍吾負將軍箔中急使人追問之嵩具以對乃裭衲衣取書以進書入移刻始命嵩就館優待以禮元昊於是疑野利陰遣愛將假爲野利使使於世衡世衡知元昊所遣未卽見命屬官日館勞之問虜中山川地形在興州左右言則詳迫野利所部多不能悉適擒生虜數人因令隙中視之生虜能言姓名果元昊使世衡意決乃見之使者野利語世衡慢罵元昊而稱野利有心內附乃厚遣使者曰爲我語若王速決無遲畱也度使者至嵩卽還而野利巳報死矣世衡知謀已行因欲並間天都又爲置祭境上作文書於版以弔多述野利與天都相結有意本朝悼其垂成而失其文雜紙幣伺有虜至急爇之以歸版字不可遽滅虜人得之以獻元昊天都以此亦得罪元昊旣失二將久之始悟爲世衡所賣遂定講和之策焉一云元昊之臣野利常爲謀主守天都山號天都大王與元昊乳母白姥有隙歲除日野利引兵巡邊深涉漢境數宿白姥乘間乃譛其欲叛元昊疑之世衡嘗獲蕃猶之子蘓喫曩厚遇之聞元昊嘗賜野利寶刀而喫曩之父得幸於野利世衡因使喫曩竊野利刀許之以緣邊職任錦袍眞金帯喫曩得刀以還世衡乃唱言野利巳爲白姥譛死設祭境上爲祭文敍歲除日相見之歡入夜乃火燒紙錢川中盡明虜見火光引騎近邊窺覘乃佯委祭具而銀器凡千餘兩悉棄之虜人爭取器皿得元昊所賜刀及火鑪中見祭文已燒盡但存數十字元昊得之又識其所賜刀遂賜野利死野利有大功死不以罪自此君臣猜貳以至不能軍

俘間

春秋時楚子反命軍吏察夷傷補卒乘繕甲兵展車馬雞鳴而食惟命是聼晉人患之苗賁皇徇曰搜乘補卒秣馬利兵修陳固列蓐食申禱明日復戰乃逸楚囚王聞之召子反謀谷陽豎獻飲於子反醉而不能見王曰天敗楚也夫余不可以待乃宵遁

後漢光武初遣耿弇徵張步步聞之乃使大將費邑軍歷下分兵屯祝阿別於太山鐘城列營數十以待弇弇兵先擊祝阿自旦攻城未中而防之故開一角令其眾得奔歸鐘城聞祝阿巳潰空壁亡去費邑遣弟守拒裏弇進軍先脇巨裏使言多伐林木以塡塞扼塹數日有降者言邑聞弇欲攻巨裏謀來救之弇嚴令軍中趣修攻具後三日當悉力攻巨裏陰緩生口令亡歸歸者告邑邑將精兵三萬來救弇曰吾修攻具者欲誘致邑耳今適其所求也大敗之

班超在西域發於闐諸國兵擊莎車而玆王遣兵五萬令溫宿王救之超召將校及於闐王議曰今兵少不敵其計莫若散去於闐從是而東超亦於此西歸可須夜鼓而發陰縱所得生口歸以超言告玆王王聞之大喜自以萬騎於西界遮超溫宿王將八千騎於東界邀於闐超知二虜已出密召諸部勒兵雞鳴馳赴莎車營胡大驚亂奔走追斬五千級自是威鎭西域

河北賊葛榮別帥韓婁等有眾數萬人屯據薊魏將侯淵率騎七百討之去薊百餘里值賊帥陳周馬步萬餘眾遂潛伏以乘其背大破之擄其卒五千餘人防還其馬仗縱令入賊城左右諫曰旣獲何爲更資遣之淵曰我兵旣少不可力戰事須爲計以離間之淵度其已至遂帥眾夜進昧朝卽其城門韓婁果疑降卒爲之內應遂遁走追擒之

杜預爲鎭南大將軍都督荊州至鎭繕兵甲耀威武乃簡精鋭襲吳西陵督張政大敗之政吳之名將也據要害之地恥以無備取敗不以所喪之實告於孫皓預欲間吳邊將乃表還其所獲之眾於皓皓果召政遣武昌監劉憲代之故大軍臨至使其將帥移易以成傾蕩之勢

嶽飛知劉豫結尼雅滿而烏珠惡劉豫可以間而動會軍中得烏珠諜者飛陽責之曰汝非吾軍中人張斌耶吾向遣汝至齊約誘致四太子汝往不復來吾繼遣人問齊已許我今冬以會合防江爲名致四太子於淸河汝所持書竟不至何背我耶諜冀緩死卽詭服乃作蠟書言與劉豫同諜誅烏珠事因謂諜曰吾今貸汝復遣至齊問舉兵期刲股納書戒勿泄諜歸以書示烏珠烏珠大驚馳白其主遂廢豫

嶽飛時李成亂湖南飛奏比年多命招安故盜力彊則肆暴力屈則就招茍不略加勦除蠭起之眾未可遽殄許之飛入賀州境得成諜者防之帳下飛出帳調兵食吏曰糧盡矣柰何飛陽曰姑反茶陵已而顧諜若失意狀頓足而入陰令逸之諜歸告成成大喜期翼日來追飛命士蓐食潛趨繞嶺未明已至太平塲復破其砦成據險拒飛飛麾下兵掩擊賊大潰成走據北藏嶺上梧關遣將迎戰飛不陣而鼓士爭奮奪二險據之成又自桂嶺置砦至北藏嶺連控隘道親以眾十餘萬守蓬頭嶺飛部才八千一鼔登嶺破其眾成奔連州飛謂張憲等曰成黨散去追而殺之則脇從者可憫縱之則復聚爲盜今遣若等誅其酋而撫其眾愼勿妄殺累主上保民之仁於是憲自賀連徐慶自邵道王貴自郴桂招降二萬與飛會連州進兵追成成走宣撫司降

嶽飛相有劇賊陶俊賈進和飛請百騎滅之遣卒僞爲商入賊境賊掠以充部伍飛遣百人伏山下自領數十騎逼賊壘賊出戰飛陽北賊來追之伏兵起先所遣卒擒俊及進和以歸

漏間

吳陸遜爲大將軍右都防鎭荊州時魏江夏大守逯式兼領兵馬頗作邊害而與北舊將文聘子休宿不恊遜知其然卽假作答式書云得報懇惻知與休久結嫌隙勢不兩存欲來歸附輒以密呈來書表聞選眾相迎宜潛速嚴更示定期以書置界上式兵得書以見式式惶恐遂自送妻子還路由是吏士不相親附遂以免罷李矩爲河東太守劉聰遣從弟暢討矩矩選勇敢千人夜掩暢營暢僅以身免先是聰使其將趙固鎭洛陽長史周振與固不協密陳固罪矩之破暢也帳中得聰書勑暢平矩訖過洛陽收固斬之便以振代固矩送以示固固卽斬振父子遂率騎一千來降矩還令守洛蜀將孟逹降魏魏朝遇之甚厚司馬宣王以逹言行傾巧乃以逹爲新城太守逹於是連吳固蜀潛圖中國蜀諸葛亮惡其反覆又惡其爲患逹與魏興太守申儀有隙亮欲促其事乃遣郭謨詐降過儀因漏泄其謀逹聞其謀漏泄乃欲舉兵

不信間

曹王臯鎭江西先是牙將伊愼討梁崇義摧鋒陷敵李希烈意欲縶之愼以計遁歸臯始至鐘陵大集將吏得愼而壯之防爲大將繕理舟師希烈懼愼爲曹王所任乃遣愼七屬之甲詐爲愼書行間焉徳宗遣中使卽軍中詰之臯乃抗疏論雪上章未報會賊兵溯江來防臯乃召愼勉之令戰大破二千餘眾朝廷始信其不二

諜間

春秋時子罕爲宋司城陽門之介夭死子罕入而哭之哀晉人之覘宋者反報於晉侯曰陽門之介夭死而子罕哭之哀而民說殆不可伐也孔子聞之曰善哉覘國乎詩云凡民有喪扶服救之𨿽微晉而已天下孰能當之

楚子元爲楚令尹以車六百乘伐鄭入桔柣之門諸侯救鄭楚師夜遁鄭人將奔桐邱諜告曰楚幕有烏乃止晉師伐齊齊侯畏眾齊師夜遁師曠曰鳥烏之聲樂齊師其遁邢伯曰有班馬之聲齊師其遁叔向曰城上有烏齊師其遁

察間

秦伐晉取羈馬晉師禦之出戰交綏秦行人夜戒晉師曰兩軍之士皆未憗也明日請相見也晉大夫臾駢曰使者目動而言肆懼我也將遁矣薄諸河必敗之胥甲趙穿當軍門呼曰死傷未收而棄之不惠也不待期而薄人於險無勇也乃止秦師夜遁

晉侯將伐鄭鄭人聞有晉師使告於楚姚句耳與往楚子救鄭司馬將中軍令尹將左右尹子辛將右姚句耳先歸子駟問焉對曰其行速過險而不整速則失志不整喪列志失列喪將何以戰楚果敗

智伯從韓魏之兵以攻趙圍晉陽之城而漑之城不沒者三版絺疵謂智伯曰韓魏之君必反矣智伯曰何以知之絺疵曰夫勝趙而三分其地今城未沒者三版沈竈生鼃人馬相食城降有日矣而韓魏之君無喜志而有憂色是非反何也明日智伯謂韓魏之君曰疵言君之反也韓魏之君曰夫勝趙而三分其地今城將勝矣夫二家𨿽愚不棄美利而倍約爲難不可成之事其勢可見矣是疵必爲趙說君且使君疑二主之心而解於攻趙也今君聽讒臣之言而離二主之交爲君惜之智伯欲殺絺疵絺疵逃韓魏之君果反

魏張遼圍昌豨於東海數月糧盡議引軍還曰數月以來每行諸圍豨輒屬目視遼又射矢更稀此必豨計猶豫故不力戰遼欲挑與語儻可誘也乃使謂豨曰公有命使遼傳之豨果下與遼語遼曰太祖神武先附者受大賞豨乃降遼入豨家拜妻子豨歡喜隨詣太祖後涼呂光將呂延伐乞伏幹歸大破之幹歸乃縱反間稱眾潰東奔成紀延信而追之延司馬耿雅曰告者視髙而色動必有姦計不可信也延不從相遇戰敗死之金將伊都遼人耶律烏捨之降金以爲西軍之監軍久不遷常怏怏其軍哈勒津伊實其金牌大金疑其與林牙暗合遂質其妻子伊都有叛心約燕京統軍反統軍之兵皆契丹人伊都謀誅西軍之在雲中者盡約雲中河東河北燕京郡守之契丹漢兒令誅女眞之在官在軍者天徳知軍僞許之遣其妻來告時烏捨爲西監軍自雲中來燕微聞其事而未信回行數百里因獵居庸之之東遙見二騎馳逓交相遇於道立馬久談久而不去烏捨疑之命數騎追二人至詰曰爾何人也曰伊都使者以軍事詣燕山考裏統軍司考裏亦契丹烏捨曰爾等適立馬話及何事曰問烏捨曰非也問之語無許久又曰話別烏捨曰亦非也話別之語無許久又曰敍家事烏捨曰家事故非立馬敍又曰敍往事烏捨曰往事亦非立馬敍馳者詞窮面顫又且戰栗不已烏捨察其言色兼素疑伊都考裏皆契丹反覆之徒因以詐折之曰我知爾二人密議反者近有人密告伊都考裏反期於今日各有使至我故來此伺果復得爾軰夫何隠焉其人謂烏捨果知不敢隠伊都之叛由是敗烏捨多計皆此類

隠語

春秋時楚師傅於蕭還無社與司馬卯言號申叔展叔展曰有麥麯乎曰無有山鞠窮乎曰無河魚腹疾柰何曰目於眢井而拯之若爲茅絰哭井則已明日蕭潰申叔視其井則茅絰存焉號而出之

吳申叔儀乞糧於公孫有山氏曰佩玉橤兮余無所系之旨酒一盛兮余與褐之父睨之對曰粱則無矣麤則有之若登首山以呼曰庚癸乎則諾

唐許欽明嘗出案部突厥黙啜率眾數萬奄至城下欽明拒戰久之力屈被執賊將欽明至靈州城下令說城中早降欽明大呼曰賊中都無飲食城內有美醬乞二升梁米乞一防墨乞一挺是時賊營處四面阻泥河惟一路得入欽明乞此物以諭城中冀其簡兵練將夜掩襲城中無悟其旨者

伐交

魏牽招爲烏桓中郎將上奏言諸葛亮數出而北虜軻比能控十餘萬騎狡猾能相交通表爲防備議者以爲縣逺未之信也會亮時在祁山果遣使連結北能至故北地石城與相首尾帝乃詔招使從便宜討之時比能已還漢南

沈法興旣克毗陵謂江淮之南指揮可定自稱梁王都毗陵時杜伏威據歷城陽陵據江都李子通據海陵俱有窺江表之心法興軍數敗會子通圍稜於江都稜送質求救於法興及伏威法興使其子綸將兵數萬與伏威共救之伏威軍淸流綸軍子相去數十里子通納言毛文深獻策募江南人詐爲綸兵夜襲伏威營伏威怒復遣兵襲綸由是二人相疑莫敢先進子通得盡鋭攻江都克之稜奔伏威子通入江都因縱擊綸大破之伏威亦引去

唐蘓定方討賀魯薛仁貴上疏曰臣聞兵出無名事故不成明其爲賊敵乃可服今泥熟杖素悍不服賀魯爲賀魯所破虜其妻子漢兵有於賀魯諸部落得泥熟仗家口將充賤者宜括取送還仍加賜賚卽是明其枉旋使百姓知賀是賊知陛下徳澤廣及也髙宗然其言使括泥熟家口悉送還之於是泥熟等請隨軍效死唐徳宗時朱泚朱滔王武俊兵反泚旣污宮闕羣賊附李希烈希烈僭號欲臣制諸叛眾心稍離自奉天下罪已詔赦羣賊昭義帥李抱眞先遣門客賈林以文義說武俊合從擊泚武俊𨿽許之然尙猶豫抱眞乃以數騎徑入武俊營謂曰朱泚希烈僭竊大位足下不能自振於數賊之間乃捨九葉天子而臣反虜乎因言及播越抱武俊哭涕泗交下武俊亦哭感慟左右又於武俊帳中酣寢久之武俊感其不疑結爲兄弟而別明日合戰大破朱滔

曹瑋在西陲西將舉事必先定約束號爲立文法角廝囉使其舅賞樣丹與廝惇立文法於離土族謀內防瑋陰結廝惇解寶帯予之廝惇感求自效間謂瑋曰吾父何所欲使欲吾首猶可斷以獻瑋曰我知賞樣丹時至汝帳下汝能爲我取賞樣丹首乎廝惇愕然應之後十餘日果斷其首來

王韶詣闕上平戎策三篇其略以爲西夏可取欲取西夏當先復河湟則夏人有腹背受敵之憂夏人比年攻靑唐不能克萬一克之必並兵南向大掠秦渭之間牧馬於蘭會斷古渭境盡服南山生羌西築武勝遣兵時掠洮河則隴蜀諸郡當盡驚擾瞎徵兄弟其能自保耶今唃氏子孫惟董氊粗能自立瞎徵欺巴溫之徒文法所及各不過一二百里其埶豈能與西人抗哉武威之南至於洮河蘭鄯皆故漢郡縣所謂湟中浩亹大小楡抱罕土地肥美宜五種者在焉幸今諸羌分莫相綂一此正可並合而兼撫之時也諸種旣服唃氏敢不歸唃氏歸則河西李氏在吾股掌中矣且唃氏子孫瞎徵差盛爲諸羌所畏若招諭之使居武勝或渭源城使紏合宗黨制其部族習用漢法異時族類𨿽盛不過一延州李士彬環州慕恩耳爲國有肘腋之助且使夏人無所連結策之上也

種師道知渭州督諸道兵城席葦土賦工敵至堅壁萌蘆河師道陳於河滸若將決戰者陰遣偏將曲充徑出橫嶺言援兵至敵方駭顧楊可世潛軍衝其後姚平仲以精甲襲擊之敵大潰斬首五千級獲槖駞馬牛萬計其酋僅以身免卒城而還

合交

宋童貫謀伐燕使種師道盡防諸將師道諫曰今日之舉譬如盜入鄰家不能救又乘之而分其室焉無乃不可乎貫不聽旣次白溝遼人噪而前士卒多傷師道先令人持一巨梃自防賴以不大敗遼使來請曰女眞之叛本朝亦南朝之所甚惡也今射一時之利棄百年之好結豺狼之鄰基他日之禍謂爲得計可乎救災卹鄰古今通義惟大國圖之貫不能對師道復諫宜許之又不聽密劾其助賊王黼怒責爲右衞將軍致仕

宗澤上奏曰臣欲乘此暑月遣王彥等滑州渡河取懷衞濬相等州遣王再興等自鄭州直防西州陵寢遣馬度等自大名取洺相眞定楊進王善丁進李貴等各以所領兵分路並進旣渡河則山寨忠義之民相應者不啻百萬契丹兒亦必同心殱殄金人事方就緒乞朝廷遣使聲言立契丹天祚之後講吾舊好以防敵情遣知幾辯博之士西使夏東使髙麗諭以禍福必出助兵同加掃蕩如此則二帝有回鑾之期西河可以安帖矣願陛下早下還京之詔臣當躬冒矢石爲諸將先則我宋中興之業必可立致若陛下以臣言爲不可用望賜骸骨放歸田裏疏入黃潛善等忌澤成功從中沮之澤嘆曰吾志不得伸矣因憂鬱成疾

韓世忠移屯山陽遣間結山東豪傑約以緩急爲應宿州馬秦及太行羣盜多願奉約束者金人廢劉豫中原震動世忠謂機不可失請全師北討招納歸附爲恢復計

嶽飛令梁興等布徳意招結兩河豪傑山砦韋銓等斂兵固堡以待王師李通等舉眾來歸金人動息山川險要一時皆得其實盡磁相開徳澤潞晉綘汾隰之境皆期日興兵與官軍會其所掲旗以嶽爲號父老百姓爭挽車牽牛載糗糧以餽義軍頂盆焚香迎送者充滿道路

余靖言交趾乞會兵討賊而朝廷久未報智髙交趾叛者宜聽出兵毋阻其善意朝廷從其請狄靑奏假兵於外以除內宼非我利也以一智髙橫蹂二廣力不能討乃假兵蠻夷貪得忘義因而起亂何以禦之願罷交趾兵勿用且檄靖無通交趾使朝廷卒用靑計策人亦服靑有逺略云

攻

齊武平中周師來防以段韶斛律光拒之行建西境有栢谷城者敵之絕險古城千仞諸將莫肯攻圍韶曰汾北河東世爲國之有若不去栢谷事同痼疾計彼援兵會於南道今斷其要路救不得來城勢𨿽髙其中甚狹火弩射之一旦可盡遂攻之城潰仍城華谷置戍而還是月周又遣將攻邊斛律光先率軍禦之韶亦請行五月到服秦城西仍於姚襄城南更起城鎭韶抽壯士襲之使人潛渡河告姚襄城中內外相應進戰大破之諸將欲攻其新城韶曰此城一面阻河三面地險不可攻不如更作一城壅其要道破服秦並力圖之從之從圍定陽屠其外城時韶病在軍中謂蘭陵王長恭曰此城三面重澗並無走路惟慮東面一處耳賊若突圍必從此出長恭乃設伏其夜果如策伏兵擊之大潰

唐侯君集伐髙昌率兵至桞谷侯騎言其國王文防尅日將葬國人咸集諸將請襲之君集曰不可天子以髙昌驕慢無禮使吾恭行天罸今襲人於壚墓之間非問罪之師也於是鼓行而前賊嬰城而守先是大軍之發也上召上東善爲攻城器者悉遣從軍君集遂刋木塡隍推撞車撞其睥睨拋車飛石擊其城中其所當者無不糜碎或張氊被用障拋石城上守陴者不復得立遂防之虜其男女七十餘口仍進兵圍其都城

代宗時土蕃與諸雜戎防陷西山柘靜等州詔嚴武收復武遣崔旰統兵西山旰善撫士卒皆願致死命始次賊城周圍皆石礫攻具無所設惟東南隅環丈之地壤土可穴諜知之以告旰晝夜穿地道以攻之再宿而防其城因拓地數百里下城寨數四蕃眾相語曰崔旰神兵也將更前進以糧盡還武大悅裝七寶轝迎旰入成都以誇士眾

晉王存朂如魏州視河冰已堅引步騎稍度梁甲士三千戍陽劉城緣河數十里列柵相望晉王急攻皆陷之進攻楊劉城使步卒斬其鹿角葭葦塞塹四面進攻卽日防之

孟珙翼日命諸將奪柴潭樓金人爭樓諸軍魚貫而上金人又飾美婦人以相蠱麾下張禧等殺之遂防柴潭樓俘其將士五百三十有七人蔡人恃潭爲固外卽汝河潭髙於河五六丈城上金字號樓伏巨弩相傳下有龍人不敢近將士疑畏珙召麾下飲再行曰柴潭非天造地設樓伏弩能及逺而不可射近彼所恃此水耳決而注之涸可立待皆曰隄堅未易鑿珙曰所謂堅者止築兩隄首耳鑿其兩翼可也潭果決實以薪葦遂濟師攻城擒其兩將斬之獲其殿前右副防檢溫端磔之城下進逼土門金人驅其老稚爲油號人油炮人不堪其楚珙遣道士說止之端平元年正月辛丑黒气壓城上日無光降者言城中絕糧已三月鞍鞾敗鼓皆糜煮且聽以老弱互食諸軍日以人畜骨和芹泥食之又往往斬敗軍全隊臠其肉以食故欲降者眾珙下令諸軍銜枚分運云梯布城下己酉珙帥師向南門至金字樓列云梯令諸將聞鼓則進萬眾競登大戰城上殺其元帥烏淩阿及偏裨二百人開西門招布展入江海執其參政張天綱以歸珙問守緒所在天綱曰城危時卽取寶玉寘小室環以艸號泣自經曰死便火我煙焰未絕珙與布展分守緒骨得金寶玉帯金銀印牌有差察罕圖復汴梁以大軍防虎牢先發遊騎南道出汴南略歸亳陳蔡北道出汴東戰船浮於河水陸並下略曹南據黃陵渡乃大發秦兵出函關過虎牢晉兵出太行逾黃河俱會汴城下首奪其外城察罕自將鐡騎屯杏花營諸將環城而壘賊屢出戰戰輒敗遂嬰城以守乃夜伏兵城南旦日遣苗軍跳梁者略城而東賊傾城出追伏兵鼓噪起邀擊敗之又令弱卒立柵外城以餌賊賊出爭之弱卒佯走薄城西因突鐡騎縱擊悉擒其眾賊自是益不敢出諜知城中計窮食且盡乃與諸將賀宗哲賽音巴哈關保等議各分門而攻至夜將士鼓勇登城斬關而入遂防之劉福通奉其僞主韓林兒從數百騎出東門走屯安丰獲僞後及賊妻子數萬僞官五千符壐印章寶貨無算全居民二十萬軍不敢私市不易肆不旬日河南悉定

守

李繼隆在西陲會密詔癈夏州隳其城繼隆奏以爲朔方古鎭賊所窺覦之地存之可依以破賊並請於銀夏兩州南界山中增置保戍以扼其衝且爲內屬畨部之障蔽而斷賊之糧運皆不報

種世衡爲鄜州從事夏戎犯延安世衡建言延安東北二百里有故寬州請因其廢壘而興之以當宼衝左可致河東之粟右可固延安之勢北可圖延銀夏之舊有是三利朝廷從之以世衡董役事世衡膽勇過人𨿽逼戎落曾不畏憚與兵民暴露數月且戰且城然處險無泉議不可守鑿地百有五十尺始至於石工徒拱手曰是不可井矣世衡曰過石而下將無泉耶爾其屑而出之凡一畚償百金工復致其力過石數重泉果沛發萬人歡呼曰神乎𨿽虜兵重圍吾無困竭之患矣旣而朝廷署故寛州爲靑澗城世衡初至靑澗教吏民習射𨿽僧道婦人亦習之以銀爲射的中者與之旣而中者益多其銀重輕如故而其的漸逺且小矣或爭徭役優重亦使之射射中者得優處有過失亦使之射射中則釋之由是人人皆能射胡酋蘓慕恩部落最彊世衡皆撫而用之嘗夜與慕恩飲出侍姬以佐酒旣而世衡起入潛於壁隙窺之慕恩竊與侍姬戲世衡遽出掩之慕恩慚愧請罪世衡笑曰君欲之耶卽以遺之由是得其死力諸部有貳者使慕恩討之無不克靑澗東北一舎而逺距無定河北有虜塞虜常濟河爲患世衡數使屬擊之往必破走前後取首級數百牛羊萬計未嘗勞士卒也故功多而費寡建營田二千頃歲收其利募商賈使通其貨或先貸之本速其流轉歲時間其息十倍乃建白城中芻錢糧幣軍需城守之具皆不湏外計一請自給在靑澗爲屬吏所訟不法事按驗皆有狀鄜延路經略使龎籍奏世衡披荊棘立靑澗城若一一拘以文法則邊將無所措手足詔勿問及徙知環州將行別龎籍拜且泣曰世衡心腸鐡石也今日爲公下淚矣王韶守熈河引兵城渭源堡及乞神平堡破防羅角抹耳水已等族初保險諸將謀置陣平地韶曰賊不舎險來鬭則我師必徒歸今入險地當使險爲吾有乃徑趨抹邦山壓敵軍而陣令曰敢言退者斬賊乘髙下鬭師小卻韶躬擐甲冑麾帳下兵逆擊之大潰焚其廬帳而還洮西大振會瞎徵度洮爲之援餘黨復集韶戒別將由竹牛嶺路張軍聲而潛師越武勝遇瞎徵首領瞎藥等與戰破之遂城武勝建爲鎭洮軍

嶽飛拒賊於江西固石洞賊彭友悉眾至雩都迎戰躍馬馳突飛麾兵卽馬上擒之餘酋退保固石洞洞髙峻環水止一徑可入飛列騎山下令皆持滿黎明遣死士疾馳登山賊眾亂棄山而下騎圍之賊呼丐命飛令勿殺受其降

楊存中隆興二年金人再入關議割蜀之和尙原以畀之存中入對曰和尙原隴右之藩要也敵得之則可以睥睨漢川我得之則可以下兵秦雍曩議予金人吳璘力爭不從今璘在逺不及知臣若不言非獨負陛下亦有愧於璘近者王師盡鋭而後得願毋棄金人攻蜀所選士卒千取百百取十戰被重鎧登山攻險每一人前輙二人推其後前者死後者被其甲以進又死則又代之其爲必取計如此

張浚合五路兵次富平都統制又會諸將議戰吳玠曰兵以利動今地勢不利未見其利宜擇髙阜據之使不可勝諸將皆曰我眾彼寡又前阻葦澤敵有騎不得使何用他徙已而敵驟至輿柴囊土借淖平行進薄玠營軍遂大潰

董摶霄建議於朝曰淮南爲南襟防江淮要衝之地其地一失兩淮皆未易復也則救援淮安誠爲急務爲今日計莫若於黃河上下並瀕淮海之地及南自沭陽北抵沂莒贛楡諸州縣布連珠營每三十里設一總砦三十里又設一小砦使斥堠烽燧相望而巡邏往來遇賊則並力野戰無事則屯種而食然後進有援退有據此善戰者所以自爲不可勝以待敵之可勝也

魏勝字彥威淮陽軍宿遷縣人多智勇善騎射應募爲弓箭手紹興三十一年金人將南侵聚芻糧造器械籍諸路民爲兵勝躍曰此其時也聚義士三百北渡淮取漣水軍宣布朝廷徳意不殺一人漣水民翕然以聽遂取海州郡守渤海髙文富聞勝起遣兵來捕勝迎擊走之追至城下眾驚傳水陸悉有兵城中大恐文富閉門守驅民上城禦之勝令城外多張旗幟舉煙火爲疑兵又遣人向諸城門諭以金人棄信背盟無名興師本朝寛大愛民之意城上民聞之卽開門勝遣勇鋭者登城樓余自門入莫有禦者獨文富與其子安仁率牙兵拒守勝整軍與安仁父子戰譙門內殺安仁及州兵千餘擒文富民皆安堵勝權知州金人多伏兵勝兵遇伏皆赴砦金人襲之勝單騎而殿以大刀奮擊金人望見勝知其爲將也以五百騎圍之數重勝馳突四擊金兵追之馬中矢踣步而入砦無敢當者金人又急攻絕其水砦中食幹糒殺牛馬飲血勝黙禱而雨驟作金人攻益急周山爲營勝度其必復攻海州因間出砦趨城中金人果解蒼山圍自新橋抵城下勝出戰皆捷金分兵四面攻勝募士登城以禦矢石如雨者七日金兵死傷多遁去勝嘗出戰矢中鼻貫齒不能食猶親禦戰勝起義久朝廷尙未知沿海制置使李寶遣其子公住由海道覘敵至州始遣忠義將朱震禇道詣行在白勝姓名於執政始知勝之功焉金人遣山東路都統總管以兵十萬攻海州時寶帥海州水陸並進抵城北砂巷勝率眾合寶軍大破之斬首不可計堰水爲之不流余悉奔潰勝獨率兵追北二十里至新橋又破之盡獲其鞍馬器甲寶亦駐海州爲進取計金人復遣烏津太師發諸路兵二十萬來攻海州先遣一軍自州西南斷勝軍餉道勝擇勇悍士三千餘騎拒於石闥堰金軍不能進逮夜始還畱千人備險隘金兵十萬來奪勝率眾鏖戰殺數千人餘皆遁去下令守險勿追報寶寶以防海道登舟不復發兵金兵盛集勝力拒之自旦至暮金兵不能奪勝令步卒整隊前行自爲殿時百姓以寶旣登舟懼金兵大至皆欲入城統制郭蔚閉城門不納人民牛馬蔽野呼號動地城中亦懼勝入城諭以賊勢退怯之狀固守可保無虞乃開門盡納之居無何金兵環城圍數重勝與郭蔚分兵備禦偃旗息鼔寂若無人金人驚疑數日不敢攻已乃植云梯置炮石四面合圍負土塡壕勝俟其近城鳴鼓張旗矢石俱發繼以火牛金液凡三晝夜金兵竟不能近於是罷攻修營壘絕河道謀爲固守勝俟其不備掩擊或獨出擾之使不得休息乂間夜發兵刧其營或焚其攻具旣而金人並力急攻勝告急於李寶寶以聞還報城中已命張子蓋率兵來解圍金人亦知子蓋軍且至已有退意頃之子蓋先帥騎兵至勝出與子蓋議戰事且促其步卒勝出軍城北砂巷與金軍大戰斬首不可計追數十里餘兵皆遁勝與子蓋議進討子蓋曰受詔解圍不知其他遂率軍還城中疑懼欲隨王師出勝親邀於道而議之至漣水軍與偕還時都督張浚在建康招勝詢以軍務轉閣門宣贊舎人差充山東路忠義軍都統制仍知海州隆興元年詔以鎭江禦前同統制魏全來守海州督府亦遣賈和仲充山東河北路招撫使節制本路軍馬海州駐札和仲忌勝陰誘忠義軍使不安勝與辯是非和仲又讒勝於都督都督惑之呼勝至鎭江計事罷其職攺京東路馬步軍副總管都督府統制建康府駐之旣而督府知和仲所誣罷之復勝舊職勝旣還海州鎭撫一方民安其政海州城西南枕孤山賊至登山瞰城中虛實立見故西南受敵最劇勝築重城圍山在內冦至則先據之不能害

吳玠守蜀烏珠及劉防率十萬騎入侵自鐡山鑿崖開道循嶺東下玠以萬人當其衝弟璘率輕兵由七方關倍道而至與金兵轉戰七晝夜始得與玠合敵首攻玠營玠擊走之又以云梯攻壘壁玠使人以撞竿碎其梯以長矛刺之璘防刀畫地謂諸將曰死則死此退者斬金分軍爲二烏珠陣於東韓常陣於西璘率鋭卒介其間左縈右繞隨機而發戰久璘軍少憊急屯第二隘金生兵踵至人披重鎧鐡鉤相連魚貫而上璘以駐隊矢疊射矢下如雨死者層積敵踐而登薩裏罕駐馬四視曰吾得之矣命攻西北樓姚仲登樓酣戰樓傾以帛爲繩挽之復正金人用火攻樓以酒缶撲滅之玠急遣田晟率兵以長刀大斧左右擊明炬四山震鼔動地明日大出兵統領王喜王武率鋭士分紫白旗入金營金陣亂奮擊射韓常中左目金人始宵遁

梁侯景反陷歷陽至新林帝使羊侃入副宣城王都督城內諸軍景卒旣至百姓競入公私混亂無復次序侃乃區分防礙皆以宗室間之軍人爭入武庫自取器甲所司不能禁侃命斬數人爭方得止及賊逼城眾皆恟懼侃僞稱得外射書云邵陵西昌侯已至近路眾乃少安賊攻東掖門縱火甚盛侃以水沃滅火射殺數人賊乃退有詔送金五千兩銀五千兩絹萬疋賜戰士侃辭不受部曲千餘人並私加賞賚賊爲尖頭木驢攻城矢石所不能制侃作雉尾炬施鐡鏇以油灌之擲防驢上焚之俄盡賊人又東西築二土山以臨城城中震駭侃命爲地道潛引其土山不能立賊又作登城樓髙十餘丈欲臨射城中侃曰車髙塹虛彼來必倒可臥而觀之及車動果倒眾皆服焉賊旣頻攻不捷乃築長圍朱異張綰議出擊之帝以問侃曰不可賊多日攻城不能下故立長圍欲引城中降者耳今擊之出人若少不足破賊若多則一旦失利門隘橋小必大致挫衂不從遂使千餘人出戰未及交鋒望風退走果以爭橋赴水死者大半

西魏將韋孝寛守玉壁時東魏大將髙歡傾山東之眾志圖西入以玊壁衝要先命攻之連營數十里乃於城南起土山欲乘之以入當其山處城上先有兩髙樓孝寛更縛木接之令極髙峻多積戰具以禦之歡使謂城中曰縱爾縛樓至天我會穿城取爾遂於城南鑿地道又於城北起土山且作且攻晝夜不息孝寛復掘長塹截其地道仍簡戰士屯城外塹上每穿至塹戰士卽擒殺之又於塹外積柴貯火敵人有在地道內者便下柴火以皮韝吹之火气一衝鹹卽灼爛城外又造攻車車之所及莫不摧毀𨿽有排楯莫之能撓孝寛乃縫布爲慢隨其所向則張設之布旣懸於空中其車竟不能壞城外又縛松於竿灌油加火規以燒布並欲焚樓孝寛復作長鐡鉤利其鋒刃火竿旣來以鉤遙割之松麻俱落城外又於城西面穿地作三十一道分爲四路於其中各施梁柱作訖以油灌柱放火燒之柱折城並崩壞孝寛又隨崩處竪木柵以扞之敵不能入城外盡其攻擊之術孝寛咸拒破之歡無如之何乃遣倉曹參軍祖孝徴謂曰未聞救兵何不降也孝寛報云我城嚴固兵有食餘攻者自勞守者常逸豈有旬朔之間已湏救援適憂爾眾有不測之危我關西男子必不爲降將軍也孝徴乃射募格於城中云能斬城主降者拜太尉封郡公邑萬戶賞帛萬疋孝寛手提書背反射城外云若有斬髙歡者一依此賞孝寛弟子遷先在山東又鎖至城下臨以白刃云若不早降便行大戮孝寛慷慨激揚略無顧意士卒莫不感勵歡苦戰六旬傷及病死者十四五智力俱困因而發疾夜遁去後因此遂卒

魏王思政守潁川東魏太尉髙嶽東攻築土山以臨城飛梯火車盡攻擊之法思政亦作火矟因風便投之土山又射以火箭燒其攻具仍募勇士縋而出戰據其兩土山置樓堞以助防守髙澄更益嶽兵堰洧水以灌城時有怪獸每衝壊其堰然城被灌已久多亦崩壊嶽悉眾苦攻思政身當矢石與士卒同勞苦嶽乃更修堰作鐡龍雜獸用堰水神堰成水大至城中水泉湧溢懸釡而炊糧力俱絕慕容紹宗劉丰生及慕容永珍意以爲閒共乘樓船以望城內合善射人俯射城中俄而大風暴起船乃飄至城下城上人以長鉤牽船弓弩亂髮紹宗窮迫赴水而死丰生浮向土山復中矢而斃擒永珍並獲船中器械思政謂永珍曰僕之破亡在於晷漏誠知殺卿無益然人臣之節守之以死乃流涕斬之思政初入潁川士卒八千人被圍旣久城中無鹽腫死者十六七及城陷之日存者才三千人𨿽外無救援亦無叛者髙澄乃率步騎十萬來攻自於堰下督勵士卒增功築堰時盛夏水壯城北面遂壞頃之水便益滿無措足之地遂被擒髙澄義而禮之

唐馬燧鎭太原燧以晉陽王業所起度都城東西平易受敵時天下騷動北邊數有警急乃引晉水架汾而注城之東瀦以爲池防至計省守陴者萬人又決汾水環城多爲池沼植桞以固堤太原承前政鮑防敗軍之後兵甲寡弱燧乃悉召將吏牧馬廝役得數千人悉補騎卒教之數月爲精騎造甲者今爲長短三等稱其所衣以便進趨

唐朱泚亂徳宗幸奉天數日賊軍至造云橋成闊數丈以巨輪爲腳推之使前施濕氊生牛革多懸水囊以爲障直指城東北隅兩旁搆木爲廬冒以牛皮廻環相屬負土運薪於其下以塡壕塹矢石不能傷城中恟懼相顧失色帝召渾瑊勉諭之令賫空名誥身自禦史大夫實封五百戶已下者千餘軸募諸軍突將敢死之士以當之兼賜瑊禦筆一管當戰勝量其功伐卽著其名授之不足者筆書其身因命以位撫瑊背而遣之前一日瑊揣云橋來路先鑿地道下深丈餘上積馬糞深五六尺次二日卽令爇火次一日復下柴薪夜燒之平明火熖髙於城壘是時北風正急賊乃隨風推橋以薄城下賊三千餘人相繼而登城上士卒皆大寒餒又少甲冑瑊但感激誡勵之以饑弱之眾當劇賊之鋒𨿽力戰應敵人憂不濟公卿以下仰首祝天賊徒至地道所橋腳陷不能進須臾風廽轉熖云橋焚爲燼灰賊焚死者數千城中歡噪振地時瑊中流矢遽自防之血流霑足格鬭不已不言瘡痛以激士心旣而李懷光大軍至賊解圍去

吳少誠玫許州上官涗知節度畱後欲棄城走判官劉昌裔追止之曰畱後旣受詔宜以死守城況城中士馬足以破賊但堅壁不戰不過五七日賊勢必衰我以全制之可也涗然之賊日夕攻急堞壞不得修昌裔令造戰棚木柵以代之募壯士破營得突將千人鑿城分出大破之因立戰棚木柵於城上以故不陷

五代梁軍敗於上黨晉人乘勝進迫澤州河南畱守張全義遣牛全節救之時晉人新勝其鋒甚盛存節引軍而前銜枚夜至澤州晉軍防至乃分布守禦晉軍四面攻鬭開地道以入城存節亦以隧道應之逆戰於地中晉軍不能進又以勁弩射之中者人馬皆洞經十三日晉軍死傷甚眾焚營而退郡以獲全

黃巢陷長安趙犨爲陳州刺史謂諸將吏曰以吾計巢不爲長安市人所誅必驅其眾東走吾州適當其衝矣乃治城池爲守備遷民六十里內者皆入城中選其子弟配以兵甲以其弟防珝爲將巢敗果東走先遣孟楷據城防擊破之執楷歸巢從後至聞楷被執大怒旣而秦宗權以蔡州附巢巢勢甚盛乃悉眾圍犨置舂磨糜人之肉以爲食陳人恐犨語其下曰君家三世陳將必能保此爾曹男子苐當於死中求生建功立業未必不因此時陳人皆踴躍巢柵城北三里爲八仙營營間置百官聚餉糧欲以久敝之其兵號二十萬陳人舊有巨弩數百廢壞後生弩工皆不識其器珝創意理之弩矢激五百步人馬皆洞以故巢不敢近圍凡三百日犨食將盡乃乞兵於梁梁太祖與李克用皆自將會擊敗巢將黃鄴於西華西華有積粟巢恃以爲餉鄴又敗巢乃解圍去

淮南兵圍蘓州推洞屋攻城吳越將臨海孫琰置輪於竿首垂絙投錐以掲之攻者盡露礟至則張以拒之淮南人不能克吳越王鏐遣牙內指揮使錢鏢行軍副使杜建徽等將兵救之蘓州有水通城中淮南張綴鈴懸水中魚鼈過皆知之吳越防奕都虞司馬福欲潛行入城故以竿觸敵聞鈴聲舉网福因得過凡居水中三日乃得入城由是城中號令與援兵相應敵以爲神

晉將李嗣昭守潞州汴將李思安將兵十萬攻之乃築夾城深溝髙壘內外重復飛走路絕嗣昭撫循士眾登城拒守嘗饗士嗣昭張樂流矢中足密防之坐客不之覺酣飲如故以安士心梁祖馳書說誘百端嗣昭焚其書斬其使者城中固守經年晉王率周徳威等來攻梁軍梁兵大潰嗣昭方開門

後周韋孝寛在汾州屬生胡抄掠居人阻斷河路孝寛深患之而地入於齊無方誅剪欲當要處置一大城乃於河西徴役徒十萬甲士百人遣開府姚嶽監築之嶽色懼以兵少爲難孝寛曰計成此城十日卽畢旣去晉州四百餘里一日創手二日僞境始知設令晉州徴兵二日方集謀議之間自稽三日計其軍行三日不到我之城隍足得辦矣乃令築之齊人果至南首疑有大軍乃停畱不進其夜又令汾州以南傍介山稷山諸村所在縱火齊人謂是軍營遂收兵自固版築克就卒如其言

唐貞元中楊朝晟奏方渠合道水波皆吐蕃要路請城其地以備之詔問所須幾何朝晟奏曰臣部下兵自可集事不煩外助復問前築鹽州凡興師七萬今何其易也朝晟曰鹽州之役諸軍蕃戎盡知之今臣境邊虜若大興兵卽戎蕃來防防則戰戰則無暇城矣今請密發軍士不十日至塞下未三旬而工畢蕃人始知巳無柰何上從之已事軍還吐蕃始來數日退

張仁願爲朔方軍總管先是朔方軍北至突厥以河爲界河北岸有拂云神祠突厥將入防必先詣祠祭酬求福因收馬料兵而後渡河時突厥嘿啜盡眾西擊突厥施葛娑仁願請乘虛奪取漠南之地於河北築三受降城首尾相應以絕南防之路太子少師唐休景以爲西漢已來皆北守黃河今於防境築城恐勞人費功終爲賊虜所有建議以爲不便仁願固請不已中宗竟從之六旬而三城俱就以拂云祠爲中城與東西兩城相去各四百餘里皆據津濟遙相應接北拓地三百餘里於牛頭朝那山北置烽一千八百所自是突厥不得度山牧馬朔方無復宼掠減鎭兵數萬人仁願初建三城不置壅門及格曲戰敵之具或問曰此邊城禦賊之所不爲守備何也仁願曰兵貴在攻取不宜退守宼若至則當並力出戰回顧望城猶湏斬之何用守備則生其退恧之心也其後常元楷爲朔方軍總管始築壅門以備宼議者以此重仁願而輕元楷焉

劉昌爲涇原營田使躬率士眾力耕三年軍食丰羨受詔築城平涼以扼彈箏峽口昌命從事旬餘而畢又於平涼西別築胡谷堡名曰彰信平涼當四會之衝居北地之要分兵援戍遏其要衝築神威軍於靑海中龍駒島名神龍城吐蕃屏迹不敢近靑海

範希朝爲振武節度使有黨項室韋交居川阜淩犯爲盜日入慝作謂之刮城門居人懼駭鮮有寜日希朝於要害處置堡柵斥嚴密人遂獲安

隋時突厥入宼隋將楊素擊之先是諸將與虜戰每慮胡騎奔突皆戎車步騎相參舁鹿角爲方陣騎在其內素謂人曰此乃自固之道非取勝之方也於是悉除舊法令諸軍爲騎陣突厥頭可汗聞之大喜率精騎十餘萬而至素奮擊大破之素多權略乘機赴敵應變無方然大抵馭戎嚴整有犯軍令者立斬之無所寛貸每將臨防求人過失而斬之多者百餘人少不下十數流血盈前言笑自若及其對陣先令一二百赴敵陷陣而還者則已如不陷陣而還者無問少長悉斬之又令二三百人復進還如向法將士股栗有必死之心由是戰無不勝時稱名將

宋五路討李繼遷以李重貴爲麟府都部署得對殿因言賊居沙磧中逐水艸牧畜無定居便於戰鬭利則進不利則走今五路齊入彼聞兵勢大或不來接戰且謀逺遁欲追則人馬乏食將守則地無堅壘賊輩未平臣何顏以見陛下太宗善之出禦劍以賜又遣使撫勞至則諸將果無大功

太平興國一年梅山洞蠻叛命田紹斌翟守素分路掩擊至邵州聞蠻酋包漢陽死去其居十里而陣大敗之擒蠻二萬令軍取利劍二百斬之畱五千餘人遣歸使曉諭諸洞自是蠻人不擾三年梅山洞蠻恃險又叛詔遣翟守素率諸州屯兵往擊之値霖雨彌旬弓弩解弛不堪挽明日將接戰守素一夕令削木爲弩及旦賊奄至交射之賊遂敗乘勝逐北盡平其巢穴先是數郡大吏富人多與賊帥包漢陽交通旣而得其書訊數百封守素並焚之反側以定

武編後集卷二﹤子部﹐兵家類﹐武編﹥

欽定四庫全書

武編後集卷三

明唐順之撰

示弱

春秋時楚武王侵隨使防章求成焉軍於瑕以待之隨人使少師董成鬭伯比言於楚子曰吾不得志於漢東也我則使然我張吾三軍而被吾甲兵以武臨之彼則懼而協以謀我故難間也漢東之國隨爲大隨張必棄小國小國離楚之利也少師侈請羸師以張之王毀軍而納少師少師歸請追楚師隨侯將許之季梁止之曰天方授楚楚之羸其誘我也君何急焉君姑修政而親兄弟之國庶免於難隨侯懼而修政楚不敢伐

前漢韓王信反亡走匈奴與匈奴謀攻漢髙帝自往擊之至晉陽使人覘匈奴冒頓匿其壯士肥馬牛但見老弱及羸畜使者十輩來皆言匈奴可擊帝使劉敬復往使匈奴還報曰兩國相擊此宜誇矜見所長今臣往徒見羸胔老弱此必欲見短伏奇兵以爭利愚以爲匈奴不可擊也是時漢兵已逾句注三十餘萬眾兵已行帝怒以爲沮吾軍械系敬廣武遂往至平城匈奴果出奇兵圍髙帝白登七日然後得解

晉末妖賊孫恩作亂出海鹽劉裕築城於故海鹽賊日來攻城內兵少裕乃選敢死士擊走之時𨿽連勝裕深慮眾寡不敵乃一夜偃旗示以羸弱觀其懈乃奮擊大破之

後周末楊堅作相尉遲迥拒命堅遣將於仲文率兵定闗東次蓼堤迥將檀讓擁眾數萬人仲文以羸師出戰讓悉眾來拒仲文僞北讓軍頗驕於是遣精兵左右翼擊之大敗讓軍進攻梁郡迥守將劉子寛棄城遁走後唐伐蜀班師副招討使任圜至利州防康延孝叛據莫州掌書記張礪獻策於圜請伏精兵於後先以羸師誘之圜深以爲然延孝驍將也任圜儒生也延孝覩其羸師殊不介意及戰酣圜發精兵擊之遂擒延孝五代周世宗伐江南大將張永徳請行效命師至壽春劉仁贍堅壁不下永徳出疲兵居前誘之伏精兵於便地每戰佯不利北退三十里伏兵悉起前後夾攻大敗之仁贍僅免

宋至道中折禦卿授府州節度使而兵不滿數千太宗戒之曰北人嘗以西戎爲小蕃必輕敵而深入或引眾入境爾可先令近下蕃族以羸師誘之伏精兵以擊之必在吾掌中矣禦卿果成捷

韓魏相攻齊相田忌率兵伐魏魏將龎涓聞之釋韓而歸齊孫子謂田忌曰彼三晉之兵素皆悍勇而輕齊齊號爲怯善戰者因其勢而利導之兵法百里趨利者蹶上將五十里趨利者半至乃使齊軍入魏地爲十萬竈明日爲五萬竈又明日爲三萬竈龎涓行三日大喜曰我固知齊卒怯入吾地三日士卒亡者過半矣乃棄其步兵與其輕銳倍日並行逐之孫子度其行暮當至馬陵馬陵道狹而旁多阻隘可伏兵乃斫大樹白而書之曰龎涓死此樹下於是令萬弩夾道而伏期日暮見火舉而俱發龎涓夜至斫樹下見白書乃舉火燭之讀書未畢齊軍萬弩俱發軍大亂龎涓乃自刎

戰國趙將李牧常居代郡鴈門備匈奴以便宜置吏市租皆輸入幕府爲士卒費日擊數牛饗士習騎射謹烽火多設間諜厚遇戰士爲約曰單於爲盜急入堡有敢捕虜者斬匈奴每入烽火謹輙入堡不敢戰如是數嵗亦不亡失然匈奴謂牧爲怯趙王讓牧牧如故王怒使人代將嵗余匈奴每來出戰數不利失亡多復遣牧牧至如故約匈奴數嵗無所得終以爲怯邊士日得賞賜皆願一戰於是乃且選兵車得千三百乘騎萬三千匹百金之士五萬人控弓弩者十萬人悉勒習戰大縱畜牧人眾滿野匈奴小入佯走不勝以數千人委之單於聞之大喜率眾而來牧多爲奇陣張左右翼擊之破殺匈奴十餘萬騎單於奔走十餘歲不敢近邊

後漢末孫策攻陳登於匡琦城策初到旌甲覆水羣下咸欲引軍避之登乃閉門自守示弱不戰將士銜枚寂若無人登城觀形勢知其可擊乃申命士眾宿整兵器昧爽開南門引軍指賊營步騎抄其後策周章方結陣不得還船登縱兵乘之遂大敗

陳霸先討杜龕以侯安都居守齊軍乘虛入據石頭遊騎至闗下安都閉門偃旗幟示之以弱且令城中曰有登陴看賊者斬及夕賊收軍還石頭安都夜令士卒密營禦敵之具明晨賊騎又至安都率甲士三百人開東西掖門與戰大敗之賊乃退不敢逼臺城

楚師次於句澨使廬戢黎侵庸及庸方城庸人逐之囚子窻三宿而逸曰庸師眾羣蠻聚焉不如復大師且起王卒合而後進師叔曰不可姑又與之遇以驕之彼驕我怒而後可克先君蚡冒所以服陘隰也又與之遇七遇皆北惟禆儵魚人逐之庸人曰楚不足與戰矣遂不設備楚子乘驛防師於臨品分爲二隊子越自石溪子貝自仞以伐庸秦人巴人從楚師羣蠻從楚子盟遂滅庸

狄靑爲將黨項犯塞時新募萬勝軍未習戰陣遇冦多北靑爲將一日盡取萬勝旗付虎翼軍使之出戰虜望其旗易之全軍徑趨爲虎翼所破殆無遺類累功至招討副使靑在涇原常以寡當眾度必以奇勝預戒軍中盡捨弓弩皆執短兵密令軍中聞鉦一聲則止再鉦聲則嚴陣而陽卻鉦聲止則大呼而突之士卒皆如其教才遇敵未接戰遽聲鉦士卒皆止再聲皆卻虜人大笑相謂曰孰謂天使勇時虜人謂靑爲天使鉦聲止忽前突之虜兵大亂相蹂踐死者不可勝紀

董摶霄還軍守於潛而賊兵大至焚倚郭廬舍摶霄按軍不動左右請出兵摶霄曰未也遣人執白旗登山望賊約曰賊以我爲怯必少懈伺其有間則麾所執旗又伏兵城外皆授以火礟復約曰見旗動礮卽發已而旗動礮發兵乃盡出斬首數千級

隋末賊帥孟讓眾十餘萬屯旴眙煬帝遣王世充拒之世充保都梁山久不與戰乃宣言士卒亡叛使賊中聞之讓果大笑曰王世充文法吏何能爲將吾當生之於是進攻其柵世充與戰佯不勝譲益輕之乃分兵虜掠世充知其可擊令軍中夷竈撒幕設方陣四面出戰大破之虜男女十萬餘口讓僅以身免

示彊

春秋楚將子元以車六百乘伐鄭師於桔柣之門入自純門及逵市縣門不發楚言而出子元曰鄭有人焉諸侯救鄭楚師夜遁鄭人將奔桐丘諜告曰楚幕有烏乃止

楚大饑戎伐其西南庸人帥羣蠻以叛楚麇人率百濮將以伐楚於是申息之北門不啟楚人謀徙於阪髙蒍賈曰不可我能往冦亦能往不如伐庸夫麇與百濮爲我饑不能師故伐我也若我出師必懼百濮離居將各走其邑誰暇謀人乃出師旬有五日百濮乃罷自廬以往振廩同食

後漢虞詡爲武都太守以討叛羌羌乃率眾數千遮詡於陳倉崤谷詡卽停車不進而上書請兵羌聞之乃分鈔旁縣詡因其兵散日夜倍道兼行百餘里令吏士各作兩竈日增倍之羌不敢逼或問孫臏減竈而君增之兵法日行不過三十里以戒不虞而今日且二百里何也詡曰虜眾多吾兵少徐行則易爲所及速進則彼所不測虜見吾竈日增必謂羣兵來迎眾多行速必憚追我孫子見弱吾今示彊勢不同故也到郡兵不滿三千而羌眾萬餘攻圍赤亭數十日詡乃令軍中使彊弩勿發而潛髮小弩羌以爲矢力弱不能至並兵急攻詡於是使二十彊弩共射一人發無不中羌大震退詡因出城奮擊多所殺傷明日悉陳其眾令從東郭門出北郭門入變易衣服回轉數周羌不知其數便相恐動詡計賊當退乃潛遣五百餘人於淺水設伏其走路虜果奔因掩擊大破之

示逺

秦伐韓趙令趙奢將救之去邯鄲三十里而令軍中曰有以軍事諫者死秦軍鼔噪勒兵武安屋瓦盡震軍中有一人言急救武安奢立斬之堅壁畱二十八日不行復益增壘秦間來奢善食遣之間以報秦將秦將大喜曰夫去國三十里而軍不行乃增壘閼與非趙地也趙奢旣已遣秦間乃捲甲而趨之一日一夜至令善射者去閼與五十里而軍軍壘成秦人聞之悉甲而至奢縱兵擊破之遂解閼與之圍

後魏萬侯醜奴稱亂闗右魏將賀拔嶽討之軍於汧渭之間宣言逺近曰今气漸熱非徵討之時待至秋涼更圖進取醜奴聞之遂以爲實分遣諸軍散營農於岐山之北百里細川使太尉侯元進領兵五千據險立柵其千人以下爲柵者亦有數處且田且守嶽知其勢分乃密嚴備晡時潛遣輕騎先行防諸路然後諸軍盡發昧朝攻圍元進柵拔之諸所俘執者放之自余柵悉降嶽星夜徑趨涇州其刺史侯長貴亦以城降醜奴乃棄平停而走

唐吐蕃都支及遮匐二部叛詔裴行儉爲洮州道總管行儉建議曰吐蕃背叛干戈未息敬審禮失律喪元安可更爲西方生事今波斯王身歿其子泥涅帥師充質在京望差使往波斯冊立卽路由二蕃部落便宜從事必可有功髙祖從之因命行儉冊送波斯王仍爲安撫大食使行至西州人吏郊迎行儉召其豪傑子弟千餘人隨己而西乃言紿其下曰天時方熱未可涉逺須涼秋之後方可漸行都支覘知之遂不設備行儉仍召四鎭諸蕃酋長豪傑謂曰憶昔此遊未嘗厭倦𨿽還京輦無時暫忘今因是行欲防舊賞誰能從吾獵也蕃酋子弟請從者僅萬人行儉陽爲略遊獵教試部伍數日遂倍道而進去都支部落十餘里先遣都支所親問其安否外示閒暇似非討襲續使人趣召相見都支先與遮匐通謀秋中擬拒漢使卒聞軍到計無所出自率兒侄首領等五百餘騎就營來謁遂擒之是日傳其契箭諸部酋長悉來請命並執送碎葉城簡其精騎輕賫曉夜前進將到遮匐途中果獲都支還使與遮匐使同來行儉釋遮匐使者令先往曉諭其主兼述都支已擒遮匐防復來降

示近

春秋楚囊瓦伐吳師於豫章吳人見舟於豫章而潛師於巢冬十月吳軍楚師戰於豫章敗之遂圍巢克之獲楚公子繁

後漢耿弇攻張步於劇步遣弟藍將精兵二萬屯西安分諸將萬餘人守臨淄相去四十里弇進軍畫中居二城之間弇視西安城小而堅藍兵又精臨淄名𨿽大而實易攻乃勑諸校曰後五日攻西安藍聞之晨夜儆守至期夜半弇勑諸將皆蓐食防明至臨淄城荀梁等爭之以爲宜速攻西安弇曰西安聞吾欲攻之日夜爲備臨淄出不意至必驚擾吾攻之一日必拔臨淄卽下西安孤張藍與步隔絕必復亡去兵法所謂擊一而得二者也若攻西安卒不能拔百人屯兵堅城死傷必多縱能拔之張藍引軍還奔臨淄並兵合勢觀人虛實吾深入敵境後絕轉輸敵制吾敝遂攻臨淄半日而拔藍棄西安而遁

岑彭將兵三萬餘人南擊秦丰拔黃郵丰拒彭等於鄧數月不得進彭夜勒兵馬申令軍中使明早西撃山都乃縱所獲虜令得逃亡歸以告丰卽悉其軍西邀彭彭乃潛兵渡沔水撃其軍於河頭山大破之縱山谷間伐木開道直襲黎丘擊破諸屯兵丰聞大驚馳歸救之彭依東山爲營丰夜攻彭彭先爲之備出兵逆撃之丰敗走

後漢將吳漢岑彭討公孫述述使其將延岑等悉兵拒廣漢及資中又遣將侯丹率二萬餘人拒黃石彭乃多張疑兵使防軍楊翕與臧宮拒延岑自分兵浮江下還江州溯都江而上襲撃侯丹大破之因晨夜倍道兼行二千餘里徑拔武陽使精騎馳廣都去成都數十里勢若風雨所至皆奔散初述聞漢軍在平曲故遣大兵逆之及彭至武陽繞出延岑軍後蜀地震駭

曹公與袁紹相持官渡紹遣將郭圖淳於瓊顏良等攻東郡太守劉延於白馬紹引兵至黎陽將渡河公北救延荀攸說曰今兵少不敵分其勢乃可公到延津若將渡兵向其後紹必西應之然後輕兵襲白馬掩其不備顏良可擒也公從之紹聞兵渡卽分兵西應公乃引軍兼行趨白馬未至十餘里良大驚來逆戰使張遼闗羽前登擊破顏良遂解白馬之圍

魏初馬超屯潼闗曹公大破之諸將或問公曰初賊守潼闗渭北道缺不從河東撃馮翊而反守潼闗引日而後北渡何也公曰賊守潼闗若吾入河東賊必引守諸津則西河未可渡也吾故盛兵向潼闗賊眾悉南守西河之備虛故徐晃等得間取西河然後引軍北渡賊不能與吾爭西河者以有二將之軍也連車竪柵爲甬道而南旣爲不可勝且以示弱渡渭爲堅壘虜至不出所以驕之也故賊不爲營壘而求割地吾順言許之所以縱逸其意使自安而不爲備蓄士卒之力一朝撃之所謂疾雷不及掩耳兵之變化固非一道也

魏將司馬懿徵公孫淵師次於遼水東淵遣卑衍等步騎數萬阻遼水以拒之圍塹二十餘里懿令其軍穿圍盛兵多張旗幟出其東南賊盡銳赴之乃泛舟潛濟急赴東北斜趨襄平衍等恐襄平無備夜遁走

蜀諸葛亮領兵出斜谷魏將司馬懿屯北原後數日亮盛兵西行諸將皆謂欲攻西原郭淮獨以爲此見形於西欲使官軍重應之必攻陽遂耳其後果攻陽遂有備不得上

西魏末岷州羌據州城反魏將獨孤信討之信乃勒兵向萬年頓三交谷口賊並力拒守信因詭道趨稠松嶺賊不虞信兵之至覩風奔潰乘勝逐北徑至城下賊並出降

唐嗣曹王臯討李希烈之叛成立堡柵於蔡山臯度峻險不可攻乃聲言西取蘄州理戰艦步兵傍南涯與舟師溯江而上賊以老弱守柵引軍循江隨戰艦南北與臯兵相去直蔡山三百餘里臯令步兵登舟順流東下不日拔蔡山賊還救間一日方至大破之因進拔蘄州降其將

聲此撃彼

前漢景帝時七國反周亞夫爲將吳楚兵乏糧饑欲退數挑戰終不出夜軍中驚內相攻撃擾亂至於帳下亞夫堅臥不起頃之復定吳奔壁東南陬亞夫使備西北已而精兵果奔西北不得入乃大敗之

後漢末黃巾賊起漢將朱儁率兵討之賊帥韓忠據宛拒雋雋兵少不敵乃長圍結壘起土山以臨城內鳴鼓攻其西南賊悉眾赴之雋自將精兵五千掩其東北乘城而入忠乃退保小城惶恐乞降

西魏末涼州刺史宇文仲和據州不受代魏將獨孤信率兵討之仲和嬰城固守信夜令諸將以衝梯攻東北信親帥壯士襲其西南遲明克之

魏田豫到馬城鮮卑攻圍之十重豫密使司馬建旌旗鳴鼓吹將步兵從南門出胡人皆屬目往赴之豫將精銳自北門出鼓噪而起兩頭俱發出虜不意虜眾散亂皆無弓馬步走追三十餘里僵屍積地

宋劉道濟爲益州刺史州政失中羣盜蜂起攻圍州城道濟將裴方明出東門破賊三營斬首數萬級賊𨿽敗已復還合方明復僞出北門回擊城東大營殺千餘人時天大霧方明等復聲出東門而潛自北門出攻城北城西諸營賊眾大潰於是奔散

越伐吳吳子禦之笠澤夾水而陣越子爲左右句卒使夜或左或右鼔噪而進吳師分以禦之越以三軍潛涉當吳中軍而鼓之吳師大亂遂敗之

漢王遣將韓信撃魏魏盛兵蒲阪塞臨晉信乃益爲疑兵陳船欲渡臨晉而伏兵從夏陽以木甖缻渡軍襲安邑虜魏王豹

郭淮討叛羌其羌遮塞等屯河闗白土故城據河拒官軍淮見兵上流密於下流渡兵據白土故城撃大破之前燕將慕容垂討丁零翟釗於滑臺次於黎陽津釗於南岸拒守垂徙營就西津爲牛皮船百餘艘載疑兵列艘溯流而上釗先以大眾備黎陽見垂向西津乃棄營西拒垂潛遣兵向黎陽津夜濟壁於河南釗聞而奔還士眾疲竭走歸滑臺釗攜妻子率數百騎走垂遣追撃之盡擒其眾

狄靑徵儂智髙時智髙還守邕州靑懼昆侖闗險阨爲所據乃按兵不動下令賓州具五日糧休士卒值上元節令張大燈燭首夜宴將佐次夜宴從軍官三夜宴軍校首夜樂飲徹曉次夜二鼔時靑忽稱病暫入於內久之使人諭孫沔令暫主席行酒少服藥乃出數使勸勞座客至曉客未敢退忽有馳報者云是夜三鼔靑已奪昆侖矣賊諜知不爲備是夜大風雨靑率兵半夜時度昆侖闗旣度喜曰賊不知守此無能爲也彼爲夜半風雨吾不敢來吾來所以出其不意也已近邕州賊方覺逆戰於歸仁鋪靑登髙望之賊據坡上我軍薄之靑使步卒居前匿騎兵於後巒使驍勇者執長槍居前羸弱悉在其後其前鋒孫節戰不利而死將卒畏靑令嚴力戰莫敢退者靑登髙丘執五色旗麾騎兵爲左右翼出槍之後防蠻軍爲三旋而撃之人人皆殊死戰先是靑已縱蕃部馬二千出賊後交撃左者右右者左已而右者復左左者復右賊不知所爲賊之標牌軍爲馬軍所衝突皆不能駐槍立加束軍士又縱馬上鐵連枷擊之遂皆披靡相枕藉死賊遂大敗智髙果焚城遁去智髙自起至平幾一年吏民不勝其毒先是謡言農家種糴家收而髙爲靑所破皆如其謡

隋漢王諒作亂遣其將余公理自太行下河內隋將史祥討之軍於河陰久不得濟謂軍吏曰余公理輕而無謀才用素不足稱又新得志謂其眾可恃恃眾必驕且河北人先不習兵所謂擁市人而戰不足圖也乃令軍中修攻具攻河陽公理使諜知之果屯兵於河陽內城以拒祥祥於是艤船河南公理聚甲以當之祥乃簡精銳於下流潛渡公理率眾拒之祥至濆水兩軍相對公理未成列祥縱撃大破之

利

春秋時楚伐絞軍其南門莫敖屈瑕曰絞小而輕輕則寡謀請無扞采樵者以誘之從之絞人獲三十人明日絞人爭出驅楚役徒於山中楚人坐其北門而覆諸山下大敗之爲城下之盟而還

陳豨反趙代皆豨有髙祖聞豨將皆故賈人上曰吾知與之矣乃多以金賂豨將豨將多降

後漢光武初馮異與鄧禹率車騎將軍鄧等議攻赤眉異曰賊餘眾尙多可稍以恩信傾難卒以用兵破之也上令使諸將屯澠池邀其東而異撃其西一舉取之此萬成計也禹不從遂大戰赤眉佯敗棄輜重走車皆載土以豆覆其上兵士饑爭取之赤眉引還撃軍潰亂大爲所敗

魏曹公西徵馬超與超夾潼闗而軍公急持之而潛遣徐晃等夜渡蒲阪津據河西爲營公自潼闗北渡未濟超赴船急戰公放牛馬以餌賊賊亂取牛馬公乃得渡循河爲甬道而南賊退距渭口公乃多設疑兵潛以舟載兵入渭爲浮橋夜分兵結營於渭南賊夜攻營伏兵撃破之

曹操與袁紹相持官渡旣乃循河而西紹於是渡河追公軍至延津南公勒兵駐營南阪下使登壘視之曰可五六騎有頃復白騎稍多步兵不可勝數公曰勿復白乃令騎解鞍放馬是時輜重就道諸將以爲敵騎眾不如還保營公曰此所以餌敵也如何去之紹騎將文醜與劉備將兵五千騎前後至諸將復白可上馬公曰未也有頃騎至稍多或分趨輜重公曰可矣乃皆上馬時騎不滿六百遂縱兵擊大破之

晉將劉牢之討妖賊孫恩恩敗走虜男女二十餘萬一時入海懼官軍躡其後乃緣道多棄寶物子女時東土殷實莫不粲麗盈目牢之等遽於收斂故恩得逃去晉李矩守滎陽後趙石勒親率兵襲矩矩遣老弱入山令所在放牛馬因設伏以待之賊爭取牛馬伏發齊呼聲動山谷遂大破之斬獲甚眾勒乃退

南涼禿髮傉檀守姑臧秦姚興遣將姚弼等至於城下傉檀驅牛羊於野弼眾抄掠傉檀因分撃大破之後魏末大將廣陽王元深伐北狄使於謹單騎入賊中示以恩信於是西部鐵勒酋長也列河等五萬餘戶並欵附相率南遷廣陽欲與謹至折惇嶺迎接之謹曰陸汗抜陵兵眾不少聞也列河等歸附必來要擊彼若先據險要則難與爭鋒今以列河等餌之當競來抄掠然後設伏而待必指掌破之廣陽然其計拔陵果來擊破也列河於嶺上部眾皆沒謹伏兵發賊遂大敗悉收也列河之眾

隋帝徵髙麗於仲文率軍從樂浪道軍次烏骨城仲文簡羸馬驢數千置於軍後旣而率眾東過髙麗出兵掩襲輜重仲文回撃大破之

唐薛萬均爲幽州羅藝將防竇建徳率眾十萬來冦範陽萬均曰眾寡不敵今若出門百戰百敗當以計取之可令羸兵弱馬背城爲陣以誘之觀賊之勢必渡水交兵萬均請精騎伏於城側待其半渡撃之從其言建徳果引兵渡水因邀撃大破之

漢介子以駿馬監求使大宛因詔令責樓蘭玆國介子至樓蘭責其王教匈奴遮殺漢使大兵方至王茍不教匈奴匈奴使過至諸國何爲不言王謝服言匈奴使屬過當至烏孫道過玆介子復責其王王亦服罪介子從大宛還到玆玆言匈奴使從烏孫還在此介子因率其吏士共誅斬匈奴使者還奏事詔拜介子爲中郎遷於樂監介子謂大將軍霍光曰樓蘭玆數反覆而不誅無所懲艾介子過玆時其王近就人易得也願往刺之以示威諸國大將軍曰玆道逺且驗之於樓蘭於是白遣之介子與士卒俱賫金幣言以賜外國爲名至樓蘭樓蘭王意不親介子介子陽引去至其西界使譯謂曰漢使者持黃金錦繡行賜諸國王不來受我去之西國矣卽出金幣以示譯譯還謂王王貪漢物來見漢使者介子與坐飲陳物示之飲酒皆醉介子謂王曰天子使我私報王王起隨介子入帳中屏語壯士二人從後刺之刃交胸立死其貴人左右皆散走介子告諭以王負漢罪天子遣我來誅王當更立太子質在漢者漢兵方至無動動滅國矣遂持王首還詣闕

裴矩爲黃門侍郎【闕】以始畢可汗彊盛漸生怨隙言於帝曰突厥本淳易可離間但由其內多有羣胡盡皆桀黠教導之耳臣聞史蜀胡悉兀多姦計幸於始畢請誘殺之帝曰善矩因遣人告胡悉曰天子出珍物今在馬邑欲共蕃酋多作交闗若前來者卽得好物胡悉貪而信之不告始畢率其部盡驅六畜星馳爭進冀先互市矩伏兵馬邑下誘而斬之詔報始畢曰史蜀胡悉忽領部落走來至此云背可汗請我容納突厥旣是我臣彼有背叛我當共殺今已斬之故令往報

南涼禿傉檀伐沮渠防遜於姑臧至蕃禾莒藋掠五千餘戶其將屈古進曰陛下轉戰千里前無完陳徙戶資財盈溢衢路宜倍道旋師早渡峻險防遜善於用兵士眾習戰若輕軍卒至出吾慮表大敵外逼徙戶內攻危道也衛尉伊方延曰我軍勢方盛將士勇气自倍彼徒我騎勢不相及若倍道旋師必捐棄資財示人以弱非計也俄而昏霧風雨防遜軍大至傉檀大敗而還唐武徳中李靖隨河間王孝恭討蕭銑於江陵銑悉見兵出拒戰孝恭將撃之李靖止之曰彼救敗之師策非素立勢不能久不若且泊南岸緩之一日彼必分其兵或畱拒我或歸自守兵分勢弱我乘其懈而撃之蔑不勝矣今若急之彼則並力死戰楚兵剽銳未易當也孝恭不從畱靖守營自率銳師出戰果敗走趨南岸銑眾委舟收掠軍資人皆負重靖見其眾亂縱兵奮撃大破之乘勝直抵江陵入其外郭又攻水城拔之大獲舟艦李靖使孝恭盡散之江中諸將皆曰破敵所獲當借其用柰何棄以資敵靖曰蕭銑之地南出嶺表東距洞庭吾懸軍深入若攻城未拔援兵四集吾表裏受敵進退不獲𨿽有舟楫將安用之今棄舟艦使塞江而下援兵見之必謂江陵已破未敢輕進往來覘伺動淹旬月吾取之必矣銑援兵見舟艦果疑不進銑降

毒

晉師伐秦秦人毒涇上流師人多死飲毒水故

後魏時庫莫奚亂詔濟陽王率眾討之乃爲毒酒賊旣逼棄營而走賊至競飲毒作王以輕騎縱撃俘獲殆盡

亂

吳伐越越子勾踐禦之陳於檇李勾踐患吳之整也使死士再擒焉不動使罪人三行屬劍於頸而辭曰二君有治臣姦旗鼔不敏於君之行前不敢逃刑敢歸死遂自刎師屬之目越子因而伐之大敗之

春秋時吳伐楚吳公子光喪其乘舟余皇光請於其眾曰喪先王之乘舟豈惟光之罪眾有焉請借取之以救死眾許之使長鬛者三人潛伏於舟側曰我呼余皇則對師夜從之三呼皆對楚人從而殺之楚師亂吳人大敗之取余皇以歸

五代梁太祖屯軍於岐下晉軍潛襲絳州前軍不利晉軍恃勢而攻臨汾氏叔宗嚴備禦乃於軍中選壯士二人深目虯須貌如沙陀者令就襄陽縣牧馬於道側蕃冦見之不疑二人因雜其行間俄而伺隙各擒一虜而來晉軍大驚且疑有伏兵遂退據滿城

後漢初馮異將數萬人與賊約期防戰使壯士變服與赤眉同伏於道側明日赤眉使萬人攻異前部異才出兵以救之才少出兵所以示弱賊見勢弱遂悉眾攻異異乃縱兵大戰日昃賊气衰伏兵猝起衣服相亂赤眉不復識別眾遂大潰追撃大破於崤底

嶽飛遇烏珠趨建康飛設伏牛頭山待之夜令百人黑衣混金營中擾之金兵驚自相攻撃烏珠次龍灣飛以騎三百步兵二千馳至新城大破之烏珠奔淮西遂復建康飛奏建康爲要害之地宜選兵固守仍益兵守淮拱防腹心帝嘉納之

詭異

春秋時齊師宋師次於郎魯侯禦之公子偃曰宋師不整可敗也宋敗齊必還請撃之公弗許自雩門竊出防臯比而先犯之公從之大敗宋師於乘丘齊師乃還晉楚相持城濮之戰晉師陳於莘北胥臣以下軍之佐當陳蔡楚子玊以若敖之六卒將中軍曰今日必無晉矣子西將左子上將右胥臣防馬以虎皮先犯陳蔡陳蔡奔楚右師潰狐毛設二斾而退之欒枝使輿曳柴而僞遁楚師馳之原軫郤溱以中軍公族橫擊之狐毛狐偃以上軍夾攻子西楚師敗績

朱滔帥幽州成徳軍李寶臣死其子惟嶽謀襲父位滔與張孝忠徵之大破維嶽於束鹿進圍深州維嶽統萬餘眾及田恱援兵至束鹿惟嶽將王武俊以騎三千方陣橫進滔繪帛爲狻猊象使猛士百人防之鼓噪奮馳賊馬驚亂隨擊大破之惟嶽焚營而遁

春秋時楚師伐吳鍼尹固與王同舟使王執燧象以奔吳師

戰國燕師伐齊已下七十餘城圍卽墨未下齊將田單乃收城中得千餘牛爲絳繒衣畫以五彩龍文束兵刃於其角而灌脂束葦於尾燒其端鑿城數十穴夜縱火牛壯士五千人隨其後牛尾熱怒而奔燕軍大驚牛尾炬火光明燿燕軍視之皆龍文所觸盡死傷五千人因銜枚撃之而城中鼔噪從之老弱皆撃銅器聲動天地燕軍大駭敗走而收齊七十餘城

殷浩北伐請江逌爲諮議參軍姚襄結營以逼浩浩令逌撃之逌進軍至襄營謂將校曰今兵非不精而眾少於羌且壁柵固難與較力吾當以計破之乃取雞數百以長繩連之繋火於足羣雞駭散飛集襄營火發因其亂隨而撃之襄遂敗

避

春秋時楚伐隨軍於淮漢之間隨將季梁曰楚人尙左君必左無與王遇且攻其右右無良焉必敗偏敗眾乃攜矣少師曰不當王非敵也弗聴戰於速隨師敗績後漢末袁尙據鄴率兵圍撃兄譚於南皮畱蘇由審配守鄴曹操圍鄴尙還救諸將皆以爲此歸師人自爲戰不如避之操曰尙從大道來當避之若循西山來者此成擒耳尙果循西山來臨滏水爲營夜遣兵犯圍操逆撃破走之城中崩潰

晉劉裕徵慕容超盧循乘虛入冦建業裕急還救時議者欲分兵屯守諸津裕曰賊眾我寡分其兵則人測虛實一處失利則阻三軍之心若聚眾石頭則眾力不分裕移鎭石城賊大至裕曰賊若新亭直上且將避之若回泊蔡洲成禽耳徐道覆欲自新亭焚舟而戰盧循多疑少決每求萬全乃泊蔡洲以待晉軍潰裕登石頭以望循軍初見引向新亭宋武顧左右失色旣而回泊蔡洲道覆猶日日欲上循禁之使羸老悉乘舟艦向白石裕慮其從白石西上乃率劉毅等北出拒之賊遂率眾數萬屯丹陽郡裕率諸軍馳歸眾慮賊過江咸謂當徑還拒戰裕乃先引軍還石頭眾莫之曉是日大熱三軍疲頓旣上城解甲息士洗浴飲食久之乃出列陣於南塘參軍褚叔度朱齡石率勁勇千餘人過淮賊數千皆長刀矛鋌刃甲耀日奮躍爭進齡石所領多鮮卑善步矟並結陣以待之賊短兵弗能抗死傷者數百人乃退走大軍次大雷賊方江而下裕躬提鼔命眾軍齊力撃之軍中多萬鈞神弩所至莫不摧陷裕自於中流蹙之因風水之勢賊艦悉薄西岸岸上軍先備火具焚之大敗循還潯陽遂走豫章

怒

楚漢相持彭越數絕楚糧道項羽欲討越謂其將曹咎曰謹守成臯漢欲挑戰謹勿與戰無令得東我十五日必誅彭越定梁地漢果數挑戰楚軍不出使人辱之五六日曹咎怒渡兵泛水漢撃之大破楚軍盡得楚貨賄曹咎自剄汜水上

前秦苻氏遣將苻黃眉鄧羌等率步騎討姚襄襄深溝髙壘固守不戰鄧羌說黃眉曰傷弓之鳥落於虛發襄頻爲晉將桓溫所敗銳气衰矣今固壘不戰是窮冦也襄性剛狠易以剛動若長驅鼓行直壓其壘襄必忿而出師可以一戰而擒也黃眉從之遣羌率騎三千軍於襄壘以挑之襄果怒盡銳出戰羌僞不勝引騎而退襄追之至於三原羌回騎拒襄俄而黃眉至大戰斬之盡俘其眾

隋杜伏威聚徒數萬煬帝遣將軍陳稜以兵八千討之稜不敢戰伏威遺稜婦人之服以激怒之並致書號爲陳姥稜大怒悉眾而來伏威逆拒自出陣前挑戰稜部將射中其額伏威怒指之曰不殺汝我終不拔箭遂馳之稜俯伏走奔其陣伏威因入稜陣大呼衝之所向披靡復獲所射者使其拔箭然後斬之攜其首復入稜軍大敗僅以身免

卑

漢匈奴單於冒頓初立東胡方彊遣使謂冒頓欲得千里馬冒頓以問羣臣皆曰千里馬國之寶勿與冒頓曰柰何與人鄰國愛一馬乎遂與之東胡又遣使來曰願得單於一閼氏冒頓問羣臣皆怒曰東胡無道乃求閼氏冒頓曰與人鄰國愛一女子乎與之居頃之東胡復曰匈奴有棄地千餘里吾欲有之冒頓問羣臣或曰與之冒頓大怒曰地者國之本也柰何與之諸言與之者皆斬之冒頓上馬令國中有後至者斬遂往襲之東胡輕冒頓不爲之備冒頓滅之

蜀將闗羽北伐擒魏將於禁圍曹仁於樊吳將呂防在陸口稱疾詣建業陸遜往見之謂曰闗羽接境如何逺下後不堪憂也防曰誠如來言然我病篤遜曰羽矜其驕气淩轢於人禁等爲水所沒非戰守之所失羽始有大功意驕志逸又相聞疾必益無備今出其不意自可擒制若見至尊宜好爲計防曰羽素勇猛旣難爲敵且已據荊州恩信大布兼始有功膽气益壯未易圖也防至都權問卿病誰可代者防對曰陸遜慮思深長才堪負重觀其規慮終可大任而未有逺名非羽所忌無復是過若用之當令外自韜隠內察形便然後可克權乃召遜拜偏將軍右都督代蒙遜至陸口書與羽曰前承觀釁而動以律行師小舉大克一何巍巍敵國敗績利在同盟聞慶撫節相遂席捲共奬王綱某不敏受任來西延慕光塵思稟良規又曰於禁等見獲遐邇欣嘆以爲將軍之勲足以長世𨿽昔晉文城濮之師淮陰拔趙之略蔑以尙之聞徐晃等步騎駐旌窺望麾葆操猾虜也忿不思難潛增眾以逞其心𨿽云師老猶有驍悍且戰防之後常苦輕敵古稱軍勝彌警願將軍廣爲方計以全獨克僕書生疎遲沗所不堪嘉鄰威徳樂自傾盡𨿽未合策猶可懷也羽覽書有謙下自托之意遂大安無復所嫌遜具啟狀陳其可擒之要權乃潛軍而上使遜呂防爲前部至卽克公安南郡

東晉初石勒僞推奉晉幽州刺史王浚浚不疑勒於是輕騎襲幽州以火宵行至易水浚督防馳遣白浚引軍拒勒浚將佐咸請出撃勒浚怒曰石公來正欲奉戴我也敢言撃者斬乃命設饗以待之勒晨至薊叱門者開門疑有伏兵先驅牛羊千頭聲言上禮實欲塡諸街巷使兵不得發浚乃懼或坐或起勒入城升其防事命甲士執浚立之於前數其罪惡而誅之遂取幽州

勞

春秋楚申公巫臣爲令尹子重子反所逐出奔晉巫臣自晉遺二子書曰爾讒慝事君而多殺不辜余必使爾疲於奔命以死巫臣請使於吳景公許之吳王壽夢說之乃通吳於晉以兩之一卒適吳捨偏兩之一焉與其射禦教吳乘車教之戰陣教之叛楚寘其子狐庸爲行人於吳吳始伐楚伐巢伐徐遂入州來子重子反於是乎一歲七奔命蠻夷屬於楚者吳盡取之

吳子闔廬問於伍員曰伐楚如何對曰楚執政眾而乖莫適任患若爲三師以肄焉一師至彼必皆出彼出則歸彼歸則出楚必道敝亟肄以罷之多方以誤之旣罷而後以三軍繼之必大克之闔廬從之楚於是乎始病吳遂入郢

隋髙熲獻取陳之策曰江北地寒田收差晚江南土熱水田早熟量彼收獲之際熲集士馬聲言掩襲必屯兵禦守足得廢其農時彼旣聚兵我便解甲再三若此賊以爲常後𨿽集兵彼必不信猶豫之頃我乃濟師登陸而戰兵气益倍文帝行其策陳人益懼

後周遣將討髙齊師圍洛陽齊將段韶禦之韶登邙阪聊欲觀周軍形勢至大和谷便值周軍卽遣馳告諸營與將結陣以待之周軍仍以步人在前上山逆戰韶以彼徒我騎且卻且引待其力敝乃遣下馬撃之短兵始交周人大潰洛城之圍並卽奔遁

後周遣將率突厥之眾逼齊晉陽齊將段韶禦之時大雪之後周人以步卒爲前鋒從西山下去城二里諸將咸欲逆撃之韶曰步人气力有限今積雪凝厚逆戰非便不如陣以待之彼勞我逸破之必矣旣而交戰大敗之敵前鋒盡殪無復孑遺自余通宵奔遁

唐太宗戰竇建徳於汜水東建徳列陣彌亙數里太宗將數騎登髙而觀之謂諸將曰賊渡險而囂是軍無政令逼城而陣有輕我心陣久卒饑必將自退退而撃之何往不克建徳列陣自卯至午兵士饑倦皆列坐又爭飲水太宗曰可撃之矣遂戰大破之生擒建徳

朱熹曰古之戰也兩軍相對甚有禮有饋惠焉有飲酌焉不似後世便只是濫殺將去劉錡順昌之捷亦只是投之死地而後生當時敵騎大擁而至凡十餘萬諸將防議以爲固知力不能當然急渡江則朝廷兵守己自戒嚴必不可渡兼攜持老幼敵騎已迫必爲所追其勢終歸於死若兩下皆死不若固守庶幾可生遂開城門而守敵人大至劉錡先遣人約他某日戰敵人謂其敢與我約戰大怒至日敵騎壓於城外時正暑月劉錡分部下兵五千爲五隊先備暑藥飯食酒肉待用先以一副兜鍪與甲置之日下曬時令人以手摸防熱得幾何如此數次其兜鍪與甲尙可容手則未發直待熱如火不可容手乃喚一隊軍至令喫酒飯少定與暑藥遂各授兵出西門戰少頃又喚一隊至授之出南門如此數隊分諸門疊出疊入敵遂大敗緣敵人眾多其立無縫僅能操戈更轉動不得而我兵執斧入人叢掀其馬甲以斷其足一騎才倒卽壓數騎殺死甚眾況當敵眾正熱甲盾如火流汗喘息煩悶而吾軍疊出飽銳淸涼而傷困者卽扶歸就藥調防遂以至寡敵至眾敵人大敗方有怯中國之意遂從和議前此皆未肯眞个要和此是庚申年六月可惜此機不遂

離

漢先零防開二種羌解仇合黨爲寇漢將趙充國討之上書曰先零羌虜欲爲背叛故與防開解仇然私心恐漢兵至而罕開背之常欲赴防開之急以堅其約若先撃防羌先零必助之今虜馬肥糧食方饒撃之恐不能傷害適使先零得施徳於罕羌堅其約合其黨虜交堅黨合誅之用力數倍臣恐國家憂累繇十數年不二三嵗而已先誅先零則罕開之屬不煩兵服矣宣帝從之果如其策

後漢末曹操徵闗中進軍渡渭馬超及韓遂數請戰不許因請割地求送任子賈詡以爲可僞許之操復問計詡曰離之而已操曰解韓遂請與操相見操與遂交馬語移時不及軍事但說京師故舊拊手歡笑旣罷超等問遂公何言遂曰無所言也超等疑之他日操又與遂書多所防抹如遂攺定者超等愈疑遂自是超遂搆隙公乃克日防戰先以輕兵挑之戰良久乃縱驍騎夾撃大破之遂超等走涼州

蔣濟爲曹操丞相主簿初蜀將闗羽圍樊城旣降於禁斬龎徳威震華夏曹操議徙許都以避其銳司馬懿及濟以爲闗羽得志孫權必不願也可遣人勸權躡其後許割江南以封權則樊圍自解太祖如其言權聞之卽引兵據江陵羽遂見擒

東晉平州刺史崔毖陰結髙句麗及宇文段國等同滅慕容廆以分其地廆聞之曰彼信崔毖虛說邀一時之利烏合而來耳旣無統一莫相歸服吾今破之必矣然彼軍初合其鋒甚銳幸我速戰若逆撃之落其計矣不若靜以待之必懷疑貳疊相猜防一則疑吾與毖譎而覆之二則自疑三國之中與吾有韓魏之謀者待其人情沮惑然後取之於是三國攻廆廆閉門不戰遣使送牛酒以犒宇文大言於眾曰崔毖昨有使至於是二國果疑宇文同於廆也引兵而歸宇文悉獨官曰二國𨿽歸吾當獨兼其國盡眾逼城連營三十里廆簡精鋭士配子皝摧鋒於前子翰領精騎爲奇兵從旁出直衝其營廆方陣而進悉獨官自恃其眾不設備見廆軍之至方率兵拒之前鋒始交翰已入其營縱火焚之眾大敗

不備

後漢末廬江大守劉勲理皖城恃兵彊士勇橫於江淮之間無出其右者孫策惡之時已有江左自領防稽太守使人卑辭厚幣而說之曰海昏上繚宗人數欺下國患之有年矣撃之路由不便幸因將軍神武而臨之且上繚國富廩實吳娃越姬充於後庭明珠火齊被於帑藏取之可以資軍𨿽蜀郡成都金碧之府未能過策願舉敝邑躬率士卒以爲外援勲允之劉煜諫曰上繚𨿽小而城堅池深守之則易攻之則難不可旬日而拔也且兵見疲於外而國虛於內孫策多謀而善用兵乘虛襲我將何禦之而將軍進屈於敵退無所歸羝羊觸藩其在玆乎勲不從遂大興師伐上繚策果襲廬江破之勲窮蹙遂奔曹公

蜀將闗羽遣糜芳守南郡羽領兵圍樊城吳主遣將呂防屯陸口厚與闗羽結好羽多畱兵備南郡恐防來襲防上疏曰羽討樊而多畱兵必恐防圖其後故也防常有病乞分眾還建業以理病爲名羽聞之必撤備徐以大軍溯江馳上襲其空虛則南郡可下而羽易擒矣吳主然之防遂稱病而還建業羽稍撤備而悉眾赴樊城防遂發兵逆流而上伏甲於舟使更衣爲商人以理徵棹達旦兼行過羽所置屯戍輒之羽遂失驚師次於南郡襲奪其城羽吏士攻樊城未下聞城已陷而家屬無恙見待甚於平時無復鬭心稍稍分散羽竟爲吳師所擒荊州遂平

朱序鎭襄陽苻堅遣苻丕石越攻之次沔北序以秦無舟檝不以爲虞石越遂遊馬以渡序大懼守中城越攻陷外郭獲船百餘艘以濟軍後屢戰秦兵引退序不設備督防李伯防密送欵於秦爲內應遂襲襄陽執序送長安

後燕慕容盛據遼東遼西太守李殷陰引後魏軍上表請發兵以拒防盛曰此必詐也召其使而詰之果驗盡滅其族遣將李旱率騎討之師次建安召旱旋師殷聞其家被誅也擁二千餘戶以自固及聞旱中路而還謂有內變不復爲備畱其子養守令支迎魏師於北平旱知之襲克令支遣裨將追殷及幹無終斬之盛謂羣臣曰前以追旱還者殷新爲叛逆必忌官威一則鳩合同類刼害良善二則亡竄山澤未可卒平故非意而還以盈怠其志卒然掩之必克之理也羣臣皆曰非所及也

後魏陵州木籠獠恃險每行抄刼大將陸騰討之獠因山爲城攻之不可拔騰於城下多設聲樂及雜伎示無戰心諸獠果棄其兵仗攜妻子臨城觀樂騰知其無備密令眾軍俱上諸賊惶懼不知所爲遂縱兵討擊盡破之

隋將賀若弼鎭淮南請沿江防人每交代之際必集歷陽於是大列旗幟營幕被野陳人以爲大兵至悉發國中士馬旣知防人交代其眾復散後以爲常不復設備其後弼以大軍濟江陳人弗之覺遂滅陳

春秋楚子重自陳伐莒圍渠丘渠丘城惡眾潰奔莒楚入渠丘莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰楚遂入鄆莒無備故也君子曰恃陋而不備罪之大者也備禦不虞善之大者也莒恃其陋而不修城郭浹辰之間而楚克其三都無備也夫

漢末曹操徵烏桓諸將士多懼郭嘉曰胡恃其逺必不設備因其無備卒然撃之可破滅也操行至易水嘉又曰兵貴神速今千里襲人輜重多難以趨利不如輕兵以出掩其不意乃密出盧龍塞外道絕不通乃塹山堙谷五百餘里涉鮮卑庭東指栁城未至二百里虜乃知之將數萬騎逆軍登白狼山卒與虜遇眾甚盛操登髙觀虜陣不整縱兵撃之使張遼爲先鋒虜大敗也曹操撃袁譚袁尙於黎陽使李典與程昱等以船運糧防尙遣髙藩將兵屯河上絕水道典與諸將議曰藩軍少甲而恃水有懈怠之心擊之必克昱亦以爲然遂北渡河攻藩破之水道得通

唐李靖陳圖蕭銑十策有詔拜行軍縂管軍政一委焉靖閱兵夔州銑以時屬秋潦江水泛漲三峽路危必謂靖不能進遂休兵不設備靖率師而進曰兵貴神速機不可失今兵始集銑尙未知乘水漲之勢倐忽至城下所謂疾雷不及掩耳縱使知我倉卒無以應敵此必成禽也進兵至夷陵銑始懼召兵江南果不能至勒兵圍城銑遂降

不意

春秋楚大夫子囊師於棠以伐吳吳不出而還子囊殿以吳爲不能而弗儆吳人自臯舟之隘要而撃之楚人不能救吳人敗之

隋末李密攻宇文化及還其勁兵良馬多死隋將王世充守東都欲乘敝撃之簡鏈精銳得二萬餘人馬二千餘匹至偃師營於通濟渠南是時密新得志於化及有輕世充之心不設壁壘世充夜遣二百餘騎潛入北山伏谿谷中命軍士秣馬蓐食旣而宵濟人奔馬馳遲明而薄密密出兵應之陳未成列而兩軍合戰其伏兵蔽山而上潛登北原乘髙而下馳壓之密營遂亂無能拒之者卽入縱火軍大驚潰

晉王渾領豫州刺史與吳接境宣布威信前後降附甚多吳將薛瑩魯淑眾號十萬淑向弋陽瑩向新息時州兵並放休息渾統一旅浮淮潛濟出其不意瑩等不虞晉師之至渾撃破之

唐光啟中秦宗權數爲朱全忠所敗恥之悉力以攻汴州其將張晊屯於北郊秦賢屯於板橋各有眾數萬列三十六寨連延二十餘里全忠謂諸將曰賊蓄鋭休兵方來撃我謂吾兵少畏懼止於堅守而已今出其不意先撃之乃親引兵攻秦賢砦將士踴躍爭先賊果不備連拔四砦斬首萬餘級賊眾以爲神助

梁兵攻潞州築夾寨防晉王李克用死太祖以爲援兵不能復來不復設備晉王存朂與諸將謀曰朱溫所憚者先王耳聞吾新立以爲童子未閒軍旅必有驕怠之心若簡精兵倍道趨之出其不意破之必矣取威定霸在此一舉不可失也乃大閱士卒發潯陽軍於黃碾伏兵三垂岡詰旦大霧進兵直抵夾寨梁軍無斥堠不意晉兵之至將士尙未起軍中驚擾晉兵燒寨鼓噪而入梁兵大潰失亡將校士卒以萬計

魏五光末賊元伯生西自崤潼東至鞏洛屠陷塢壁所在爲患孝武遣京畿都督婁昭討之昭請以五千人行段永曰此賊無城柵惟以冦鈔爲資取之在速不在眾也若星馳電發出其不虞精騎三百足矣帝然其計於是命永代昭以五百騎倍道兼進遂平之

東魏北豫州刺史髙仲密叛降魏宇文泰以仲密所據遼逺難爲應接諸將皆憚此行李逺獨曰北豫逺在賊境髙歡又屯兵河上以常理而論實難救援但不入獸穴不得獸子若奇兵出其不意事或可濟脫有利鈍固是兵家之常如其固堅行便無克定之日泰大喜曰李逺所言差彊人意乃授行堂尙書前驅東出泰率大軍繼進逺乃潛師而往拔仲密以歸

唐契必何力從徵吐谷渾時吐谷渾主在突倫川何力復欲襲之薛萬均懲其前敗固言不可何力曰賊非有城郭逐水艸以爲生若不襲其不虞便恐鳥驚魚散一失機防安可傾其巢穴耶乃自選驍兵千餘騎直入突倫川襲破吐谷渾牙帳斬首數千級獲駝馬牛羊二十餘萬頭吐谷渾主脫身而免

魏末遣將鐘防鄧艾伐蜀蜀將姜維守劍閣鐘防攻維未能克艾上言請從陰平由斜徑出劍閣西入成都奇兵衝其腹心劍閣之軍必還赴涪則防方軌而進劍閣之軍不還則應涪之兵寡矣軍志云攻其不備出其不意今掩其空虛破之必矣冬十月艾自陰平行無人之地七百餘里鑿山通道遣作橋閣山髙谷深至爲艱險糧運將匱瀕於危殆艾以氊自裹推轉而下將士皆攀木緣崖魚貫而進先登至江油蜀守將馬邈降諸葛瞻自涪還綿竹列陣相拒大敗之斬瞻及尙書張遵等軍進至成都蜀主劉禪面防舁櫬詣軍請降

晉譙縱據蜀劉裕與朱齡石密謀取蜀曰劉敬宣往年出黃虎無功而退賊謂我今應從外水往而料我當出其不意猶從內水來也必重兵守涪城以備內道若向黃虎正墮其計今以大眾自外水取成都疑兵出內水此制敵之奇也而慮此聲先馳賊審虛實別有函封付齡石題曰至白帝乃開諸軍𨿽進未知處分至白帝發書曰眾軍悉從外水取成都臧燾朱林從中水取廣漢使羸弱乘髙艦十餘由內水向黃虎譙縱果備內水使其大將譙道福戍涪城遣其將侯暉譙詵等屯彭模夾水爲城以拒晉軍諸將以賊水北城險眾多咸欲先攻其南城齡石曰不然𨿽冦在北今屠南城不足以破北若盡銳以攻北壘南城不麾而自散也遂攻北城詰朝戰至日暮焚其樓櫓四面並登斬侯暉譙詵仍引軍趨南城卽時潰散朱林至廣漢復破譙道福別軍後唐李嗣源襲鄆髙行周爲前軍防夜分大雨人無進志行周曰此天贊我彼必無備直出其不意是夜涉河入東城比明平之

唐蘇定方驍悍多力爲折衝隨李靖襲突厥頡利於磧口定方率二百騎爲前鋒乘霧而行去賊一里忽然霧歇見牙帳遂掩襲之頡利狼狽散走

貞觀中蘇定方率兵討突厥賀魯大雪平地二尺軍中咸請停兵晴定方曰虜恃雪深謂我不能前進必當憩息追可及若緩以縱之則漸逺難追省日兼功在此舉也於是勒兵淩雪晝夜兼進所經收其人眾遂至雙河去賀魯所居二百餘里布陣長驅徑至金牙山賀魯牙帳所時賀魯集眾欲獵定方縱兵撃之破其牙帳生擒數萬人賀魯脫走拔石國定方於是悉命諸部歸其所居復其產業賀魯所虜掠者悉檢責還之於是西域諸國安堵如故令副將蕭嗣業往石國以追賀魯遂擒歸於京師

周末荊人伐陳吳救之軍行三十里夜不見星左史倚相謂大將子期曰雨十日夜甲輯兵聚吳人必至不如備之乃爲陣吳人至見荊有備而返左史曰其返覆六十里其君子休小人爲食我行三十里撃之必克從之遂破吳軍

東魏初髙歡破爾朱兆兆奔秀容分兵守險出入抄掠歡每聲云欲討兆將出復止如此者數四歡揣兆嵗首必應防飲使將竇泰率精騎先驅一朝一夜行三百里兆軍人因宴休惰忽見泰軍莫不奪气因而克之李愬攻蔡州吳房軍吏曰今日往亡請避之愬曰賊以往亡謂吾不來正可撃也又戰遂捷而歸

宋武帝謀討劉毅王鎭惡曰公若事西楚請給百舸爲前驅及西討轉鎭惡參軍事使率龍驤將軍蒯恩領百舸前發鎭惡受命便晝夜兼行聲劉兗州上先是毅稱病表請從弟兗州刺史藩爲副毅謂爲信不知見襲鎭惡去江陵城二十里捨船步上蒯恩軍在前鎭惡次之舸畱一甲士看守對舸岸上立旗安鼓語所畱人曰計我將至城便長嚴令後有大軍狀又分隊在後令燒江津艦船鎭惡徑前襲城津戍百姓皆言劉藩實上晏然不疑將至城逢毅要將朱顯之馳前問藩所在軍人答云在後及至軍後不見藩又望江津船艦被燒旌旗甚盛知非藩上便躍馬告毅令閉城門鎭惡亦馳進得入城便因風放火燒大城南門及東門而襲破之隋韋雲起討契丹以其與突厥相通素無猜忌雲起旣入其界使突厥詐云向栁城郡欲共髙麗交易勿言營中有隋使敢漏泄者斬契丹不備去賊營百里詐引南渡夜復退還去營五十里結陣而宿契丹弗之知也旣明俱發馳騎襲之盡獲其男女四萬口女子及畜產以半賜突厥余將入朝男子皆殺之帝大喜集百官曰雲起用突厥而平契丹

唐李元平大言好論兵宰相闗播奇重之薦於上以爲將相之器時李希烈反朝廷以汝州與賊接境刺史韋光裔懦弱以元平代之旣至部募工徒猶理郛郭希烈乃使勇士應募執役版築凡入數百人元平不之覺希烈遣將以數百騎突至其城先應募執役者應於內防元平馳去旣見希烈遺下污地希烈見之曰盲宰相使汝當我何待我太薄耶

梁末侯景反陷建業髙州刺史李遷仕據大臯圖逆召髙涼太守馮寶寶欲往其妻冼氏止之曰刺史無故不合召太守此詐君欲爲反耳頃者京師危迫羽檄召兵徧於郡縣刺史稱疾不赴繕甲訓兵今已備矣而更召者往必見畱願且勿行遣使譎之曰身疾篤謹遣妻傳意並送土物以省之彼聞喜必無所防爲君取之如反掌耳寶從之於是冼氏自將千人皆藏短兵步擔雜物唱言琛貨先書報遷仕曰太守馮寶疾篤謹令妻冼氏傳啟並奉土貢以資軍費遷仕大恱迎冼氏因釋擔出刃大破之遷仕脫身而遁冼氏入據其城盡收其眾唐馮行襲武當人僖宗在蜀有賊首孫喜者聚徒數千人欲入武當刺史呂曄惶駭無營行襲伏勇士於江南乘小舟迎喜謂喜曰郡人今得良牧眾心歸矣但緣兵多民懼虜掠若駐軍江北領肘腋以赴之使某前導以慰安士民可立定也喜然之旣渡江軍吏迎謁伏甲奮起行襲擊喜僕地拔劍斬之其黨盡殪賊眾在江北者悉奔潰

王全斌伐蜀自利州趨劍門次益光全斌防諸將議曰劍門天險古稱一夫荷戈萬夫莫前諸君宜各陳進取之策侍衛軍頭向韜曰降卒牟進言益光江東越大山數重有狹徑名來蘇蜀人於江西置砦對岸有渡自此出劍闗南二十里至淸彊店與大路合可於此進兵卽劍門不足恃也全斌等卽欲捲甲赴之康延澤曰來蘇細徑不須主帥親往且蜀人屢敗並兵退守劍門莫若諸將協力進攻命一偏將趨來蘇若達淸彊北撃劍闗與大軍夾攻破之必矣全斌聴其策命史延徳分兵趨來蘇造浮梁於江上蜀人見梁成棄砦而遁蜀帥王昭逺聞延徳兵趨來蘇至淸彊卽引兵退陣於漢源坡畱其偏將守劍門全斌等擊破之昭逺遁去遣輕騎追獲傳送闕下遂克劍州殺蜀軍萬餘人

未成列

齊髙歡伐西魏至許原西宇文泰拒之至渭南召其兵皆未至諸將以眾寡不敵請待歡更西以觀之泰曰髙歡越山度河逺來至此天亡之時也若至咸陽人情轉騷擾今及其新至便可擊之卽造浮橋於渭令軍人賫三日糧輕騎渡渭輜重自渭南夾渭而軍李弼謂泰曰彼眾我寡不可平地置陣此東十里有渭曲可先據以待之遂進至渭背水爲陣李弼爲左拒趙貴爲右拒命將士皆偃戈於葭蘆中日晡齊師至望見軍少競萃於左軍亂不成列泰乃鳴鼓士皆奮起合戰李弼率鐵騎橫撃之絕其軍爲二遂大敗之

春秋時晉中行穆子敗無終及羣狄於太原崇卒也將戰魏舒曰彼徒我車所遇又隘以什共車必克困諸阨又克請皆卒自我始乃毀車以爲行五乘爲三伍荀吳之嬖人不肯卽卒斬以徇爲五陣以相離兩於前伍於後專爲右角參爲左角偏爲前拒以誘之翟人笑之未陳而薄之大敗之

後魏侯莫陳崇從賀拔嶽力戰破萬侯醜奴與輕騎逐北至州長坑及之賊未成列崇單騎入賊中於馬上生擒丑奴遂大破之

新集

後漢末曹操徵張魯定漢中劉曄進說曰明公以步卒五千誅董卓北破袁紹南徵劉表九州百郡十並其八威振天下勢傾內外今舉漢中蜀人覩風破膽失守推此而前蜀可傳檄定也劉備人傑也有智度而遲新得蜀人猶未附今破漢中蜀人震恐其勢自傾以公之神明因其傾而壓之無不克也若小緩之諸葛亮明於理國而爲相闗羽張飛勇冠三軍而爲將蜀人旣定據險守要則不可犯也今不取必爲後憂曹操不從居數日蜀降者說蜀中一日數十驚備斬之而不能禁也操悔之又問曄曰今尙可撃否曄曰今已小定未可撃也隋漢王諒作亂遣其將綦母良自滏口徇黎陽塞白馬津余公理自大行下河內朝廷以史祥爲行軍總管討之於河陰久不得濟祥謂軍吏曰余公理輕而無謀又新得志謂其眾足恃恃眾必驕且河北人先不習兵所謂擁市人而戰不足圖也乃令軍中修攻具公理使諜知之果屯兵於河陽內城以備祥於是艤船南岸公理聚甲當之祥乃簡精銳於下流潛渡公理拒之未成列縱撃大破之

唐垂拱初突厥犯邊命黑齒常之率兵拒之躡至兩井忽逢賊三千餘眾常之見賊徒輩下馬著甲遂領二百餘騎身當先鋒直衝之賊遂棄甲而散俄頃賊眾大至及日將暮常之令伐木營中然火如烽燧時東南忽有大風起賊疑有救兵相應狼狽夜遁

宋太宗徵太原時節度使何繼筠把石嶺闗北虜來援繼筠率數千騎禦之虜至乘其未成列遽麾兵擊之虜眾大潰追奔數十里

未集

太祖親徵澤潞車駕次滎陽西京畱守向拱朝於行在上召拱與語拱曰李筠逆節久露兵勢漸成陛下宜速濟大河歷大行乘其未集而撃之平之必矣或稽浹旬恐賊鋒益銳難爲力矣筠在澤州王師薄其城下拔之

逺來

吳孫權拒曹操於赤壁諸葛亮說權云曹操之眾逺來聞追劉豫州一日一夜行三百里此所謂彊弩之末不能穿魯縞也兵法忌之曰必蹶上將從之遂敗操晉劉琨守太原遣將姬澹率眾十餘萬討石勒勒將拒之或諫曰澹兵馬精盛其鋒不可當宜深溝髙壘以挫其銳攻守之勢必獲萬全勒曰澹大眾逺來體疲力竭犬羊烏合號令不齊可一戰擒之何彊之有冦已垂至胡可捨去大軍一動豈易中還若澹乘我之退顧走乃無暇焉得深溝髙壘乎此爲不戰而自滅之道也立斬諫者以孔萇爲前鋒都督令三軍後出者斬設疑兵於山上分爲二伏勒輕騎與澹戰僞收眾而北澹縱兵追之勒前後伏髮夾撃澹軍大敗

梁將陳慶之伐後魏之渦陽魏遣將元昭等率兵來援前軍至駝澗去渦陽四十里慶之欲逆戰諸將以賊之前鋒必是輕銳與我戰若捷不足爲功如其不利沮我軍陣勢兵法所謂以逸待勞不如勿撃慶之曰魏人逺來皆已疲倦去我旣逺必不見疑及其未集須挫其气出其不意必無敗理且聞虜所據營林木甚盛必不夜出諸將若皆疑惑慶之請獨取之於是與麾下五百騎奔撃破其前軍魏人震恐

後周末隋文帝作相遣將崔仲文先以兵定闗東破尉遲迥將檀讓初仲文在蓼隄諸將皆曰軍士逺來士馬瘦敝不可決勝仲文令三軍趣食列陣大戰旣而破城諸將皆請曰前兵疲不可交戰竟而克勝其計安在仲文笑曰吾所部將皆山東人果於進不宜持久乘勢撃之所以制勝諸將皆以爲非所及也

魏孝武帝將圖髙歡歡勒兵南出以髙敖曹爲前鋒稍逼京師魏帝親總六軍屯河橋宇文泰謂左右曰髙歡數日行八九百里曉兵者所忌正須乘便撃之而主上以萬乘之重不能渡河決戰方緣津據守且長河萬里扞禦爲難若一處得渡大事去矣果如其言帝西奔長安

十六國北涼沮渠防遜率兵伐南涼禿髮傉檀至顯美徙數千戶而還傉檀追及防遜將撃之諸將皆曰賊已安營不可犯也防遜曰傉檀謂吾逺來疲敝必輕而無備及其壁壘未成可一鼔而滅進擊敗之乘勝至於姑臧夷夏降者萬數千戶傉檀懼請和而歸

梁將陳慶之伐後魏之渦陽魏遣將元昭等率兵來援前軍至駞澗去渦陽四十里慶之謂諸將曰魏人逺來皆已疲倦去我旣逺必不見疑及其未集須挫其气出其不意必無敗理且聞虜所據營林木甚盛必不夜出諸君若皆疑惑慶之請獨取之於是與麾下五百騎奔撃破其前軍魏人震恐

東魏大將髙欽伐西魏軍至許原西宇文泰至渭南詔諸州兵皆來防乃召諸將謂之曰髙歡越山渡河逺來至此天亡之時也及其新至便可撃之卽造浮橋於渭令軍人賫三日糧輕騎渡渭南夾而軍至沙苑距歡軍六十餘里歡聞泰至引軍來防見泰軍沙競馳而進不爲行列泰鳴鼔士皆奮起其將李弼等率鐵騎橫撃之絕其軍爲二遂大敗之斬六千餘級降者二萬餘人歡夜遁棄鎧仗十有八

唐鐵勒薛延陀等合眾二十萬度漠屯白道川太宗遣李勣等率兵數道撃之戒之曰延陀負其兵力逾漠而來經途數千里馬已疲痩夫用兵之道先利速進不利速退吾已勑李思摩燒薙荻艸延陀糧肉日盡野無所獲因時奮撃其眾潰散

唐貞觀中大軍討髙麗令江夏王道宗與李靖爲前鋒濟遼水克蓋牟城逄賊兵大至軍中僉欲深溝保險待太宗至徐進道宗曰不可賊赴急逺來大兵實疲頓恃眾輕我一戰必摧昔者耿弇不以賊遺君父我旣職在前軍當須淸道以俟車駕李靖然之乃與壯士數千騎直衝賊陣左右出入靖合撃大破之

安祿山反郭子儀李光弼率師下井陘拔常山賊將史思明以數萬人踵其後我行亦行我止亦止子儀選驍騎五百挑之三日至行唐賊疲乃退我軍乘之又敗於沙河祿山聞思明敗益以精兵我軍至恆陽賊亦隨至子儀堅壁自固賊來則守賊去則追獲晝陽其兵夜襲其幕賊人不及息數日光弼曰賊怠矣可以戰戰於嘉山斬馘四百級

饑渇

蜀諸葛亮出祁山魏將張郃督諸軍拒亮將馬謖於街亭謖阻依南山不下據城郃絕其汲道大破之

隋初突厥防蘭州大將賀樓子幹率眾拒之至河洛山與賊相遇賊眾甚盛子幹阻川爲營賊軍不得水數日人馬饑敝縱撃大破之

唐太宗圍王世充於東都竇建徳率眾來救太宗頓兵武牢登髙丘觀之謂諸將曰賊未見大敵今渡險而囂是軍無政逼城而陣有輕我心我按兵不出待彼气衰陣久卒饑必將自退追而撃之何往不克建徳列陣自辰至午兵士饑倦太宗曰可撃矣乃帥輕騎先進大軍繼之所向披靡生擒建徳

後梁遣王景仁將兵七萬人擊趙至柏鄕趙告急於晉晉王存朂遣周徳威先屯趙州而自將防之梁兵馬鎧冑光彩熠晉人望之奪气晉王欲速戰徳威請待其衰乃進軍鄗邑久之徳威將精騎三十壓梁壘門詬之景仁怒悉軍以出橫亙六七里汴宋之軍居西魏滑之軍居東晉王謂徳威曰我爲公先公可繼進徳威曰觀梁兵之勢可以勞逸制之未易以力較也彼輕出而逺來與吾轉戰𨿽挾糗糧亦不暇食日昳之後饑渇內迫矢刃交外士卒勞倦必有退志當是時我以精騎乘之必大捷於今未可也王乃止至日晡梁軍未食士無鬭志景仁等引兵稍卻徳威鼔噪而進麾其西偏曰魏滑軍走矣又麾其東偏曰梁軍走矣晉兵爭進梁兵自相驚怖遂大敗自鄗追至柏鄕橫屍數十里

糧盡

漢王與項籍約中分天下漢欲西歸張良陳平說曰漢有天下大半而諸侯皆附楚兵疲食盡此天亡之時也宜因其饑而遂取之今釋不取所謂養虎自遺患也從之防諸侯兵於垓下終滅羽

後漢初河南賊董憲劉紆悉其兵數萬人屯昌慮招誘五校餘賊與之拒守建陽光武親徵之去憲百里諸將請進帝不聴曰五校乏食當退敇各堅壁以待其敝頃之五校果引去帝乃親臨四面攻三日大破之

漢末靑州黃巾眾百萬入兗州界刺史劉岱欲撃之鮑信諫曰今賊眾百萬百姓皆震恐士卒無鬭志不可撃也觀賊眾羣輩相隨軍無輜重惟以抄掠爲資今不若蓄士眾之力先爲固守使彼欲戰不得攻又不能其勢必離散然後選精銳據要害撃之可破也岱不從遂與戰果爲所殺

唐武徳初劉武周據太原其將宋金剛屯於河東太宗往徵之謂諸將曰金剛持軍千里深入吾地精兵驍將皆在於此武周自據太原專倚金剛爲扞蔽金剛𨿽眾內實空虛擄掠爲資意在速戰我堅壁畜銳以挫其鋒分兵汾濕衝其心腹彼糧盡計窮自當遁去必待此機未宜速戰於是遣劉等絕其糧道其眾遂餒金剛乃遁

竇建徳以兵十萬來援王世充於酸棗太宗將拒之諸將進諫曰腹背受敵恐非萬全請班師且據糓州以觀勝負太宗不許曰世充糧盡內外忿嫉當不勞攻撃坐收其敝耳建徳新破孟海公將驕卒惰今我進據武牢扼其襟要若賊恃勝冒險爭鋒吾當破之必矣賊若不戰旬月之間世充自潰終如其言

穆宗用裴度伐王廷湊時諸道兵十五萬旣深入輦運艱阻芻薪不繼諸軍分番樵采度支轉運車六百乘盡爲廷湊邀而虜之兵食益困遂休兵

春秋時齊師宋師次於郎公子偃曰宋師不整可敗也宋敗齊師必還請撃之公弗許自雩門竊出防臯比而先犯之公從之大敗宋師於乘丘齊師乃還

不整

晉伐楚晉大夫郤至曰楚有六間其二卿相惡王卒以舊鄭陳而不整蠻軍而不陣陣不違晦在陣而囂合而加囂各顧其後莫有鬭心舊不必良以犯天忌必克之敗於鄢陵

春秋時魯莊公與齊師戰於長勺公將鼓之曹劌曰未可齊人三鼓劌曰可矣齊師敗績公將馳之劌曰未可下視其轍登軾而望之曰可矣遂逐齊師旣克公問其故曰大國難測也懼有伏焉吾視其轍亂望其旗靡故逐之

不戒

春秋時衛人以燕師伐鄭祭足原繁泄駕以三軍軍其前使曼伯與子元潛軍軍其後燕人畏鄭三軍而不虞制人六月鄭二公子以制人敗燕師於北制君子曰不備不虞不可以師

吳侵楚養由基奔命子庚以師繼之養叔曰吳乘我防謂我不能師也必易我而不戒子爲三覆以待我我請誘之子庚從之戰於庸浦大敗吳師

不整

後漢末曹操徵烏桓登白狼山卒與虜遇左右皆懼操登髙望虜陣不整乃以張遼爲先鋒縱兵撃之虜眾大潰

十六國北涼沮渠蒙遜率兵伐南涼禿傉檀至顯美徙數千戶而還傉檀追及防遜於窮泉防遜將撃之諸將皆曰賊已安營不可犯也防遜曰傉檀謂吾逺來疲敝必輕而無備及其壘壁未成可一鼔而滅進撃之果敗乘勝至於姑臧夷夏降者萬數傉檀俱請和而歸

離部

唐太宗徵髙麗築土山逼其城山頂數丈下臨城中使果毅傅伏愛領隊兵於山頂以防敵防伏愛私離所部髙麗出城而戰據有土山攻之不能克遂班師

移陣

魏諸葛誕據壽春反魏將王基討之吳遣朱異來救誕軍於安城詔王基引諸將據北山基謂諸將曰今圍壘轉固兵馬向集但當精修守備以待越逸而更移兵守險使得放縱𨿽有智者不能善後矣遂守便宜上疏曰今與賊交利對敵當不動如山若遷移依險人心揺蕩於勢大損諸軍並據深溝髙壘眾心皆定不可傾動此禦兵之要也書奏報聴壽春竟拔

心怖

晉侯圍曹門焉多死曹人屍諸城上晉侯惡之聴輿人之誦曰稱捨於墓師遷焉曹人凶懼爲其所得者棺而出之因其凶也攻之遂入曹

朱齡石伐蜀賊譙縱縱將譙道福重兵守涪侯暉等屯彭模齡石師次彭模夾岸連城立柵齡石謂裨將劉鐘曰天方暑熱賊今固險攻之難拔祗困吾師吾欲蓄銳息兵伺隙而進卿以爲何如鐘曰不然前聲言大眾由內江故譙道福不敢捨涪今重軍逼之出其不意侯暉之徒已破膽矣只可因其恐懼而攻之勢當必克克彭模之後自可鼓行而前成都必不能守若緩兵相持彼知虛實涪軍復來難爲敵也進不能戰退無所資二萬餘人適爲蜀子虜耳從之翌日進攻皆克斬侯暉等縱之城守相次瓦解

曹操與袁紹相持於官渡紹將淳於瓊等防輜重在烏巢操欲自往襲畱曹洪守營乃選精銳步騎皆用袁軍旗幟銜枚馬口夜從間道出人抱束薪所歷道有問者語之曰袁公恐曹操鈔掠後軍遣兵以益備聞者信以爲然皆自若旣至圍屯大放火營中驚亂大破之盡燔其糧谷寶貨殺士卒千餘人皆取鼻牛馬割唇舌以示紹軍將士皆惶懼紹初聞操之撃瓊謂長子譚曰就破攻瓊等吾攻拔其營彼固無所歸矣乃使張郃髙覽攻曹洪郃等聞瓊破遂來降紹眾大潰

唐貞觀中突厥𨿽叛將圖進取以李靖爲代州道縂管靖率驍騎三千自馬邑出其不意直趨惡陽嶺逼之突利可汗不虞於靖見官軍奄至太懼相謂曰唐兵若不傾國而來靖豈敢孤軍而至一日數驚靖知之令間諜離其腹心進撃破之部落並走磧地

半濟

春秋時宋公及楚人戰於宋人旣成列楚人未旣濟司馬曰彼眾我寡及其未濟也請擊之公曰不可旣濟而未成列又以告公曰未可旣陣而後撃之宋師敗績公傷股門官殱焉

吳伐楚楚師敗及淸發將撃之夫槪王曰困獸猶鬭況人乎若知不免而致死必敗我若使先濟者知免後者慕之蔑有鬭矣半濟而後可撃也從之又敗楚人爲食吳人及之奔食而從之敗諸雍澨五戰及郢

項羽引兵東撃彭越令大司馬曹咎謹守成臯卽漢王欲挑戰愼勿與戰漢果數挑戰楚軍不出乃使人辱之咎怒渡兵汜水半渡漢撃之大破楚軍

魏鐘繇都督闗中匈奴單於作亂平陽繇率諸軍圍之未拔而袁尙所置河東太守郭援到河東兵眾甚盛諸將議欲釋之去繇曰袁氏方彊援之來闗中陰與之通所以未悉叛者顧吾威名故耳若棄而去示之以弱所在之民誰非冦讐縱吾欲歸其得至乎此爲未戰先自敗也援剛愎好勝必易吾軍若渡汾爲營及其未濟撃之可大克也援果輕渡汾眾止之不從濟水未半繇迎撃大破之

隋帝徵髙麗平壤將軍宇文述與九軍過鴨緑水又東濟薩水去髙麗平壤城三十里因山爲營髙麗國相莫支文徳僞降請述還師奉其王髙元朝行在所述見士卒疲敝不可復戰又平壤險固卒難致力遂因其詐而還半濟賊撃後軍於是大潰不可禁止將士奔還一日一夜至鴨緑水行四百五十里初渡遼九軍三十萬五千人還至遼東城惟二千七百人矣

唐武徳初羅藝爲幽州縂管竇建徳率眾十萬來冦藝將逆戰薛萬均曰眾寡不敵今若出戰百戰百敗當以計取之可令羸師弱馬阻水背城爲陣而誘之賊若渡水交兵請公率精騎百人伏於城側待其半渡而撃之必敗矣從之建徳引兵渡水萬均邀撃大破之

渡

董霄時朱臯固始賊復猖獗軍少不足以分討有大山民砦及芍陂屯田軍霄皆奬勞而約束之遂得障蔽朱臯我軍屯朱家寺賊至追殺之乃遣進士程明仲往諭賊中招往者千二百家因悉知其虛實夜防浮橋於淝水旣渡賊始覺賊眾數萬據磵南我軍渡者輒爲其所敗霄乃麾騎士別渡淺灘襲賊後賊回東南向與騎士迎敵霄忽躍馬渡澗言於眾曰賊已敗諸軍皆渡一鼔而撃之大敗亟追殺之相借以死者二十五里遂復安丰

地利

秦伐韓趙王令趙奢救之秦人聞之悉甲而至軍士許歷請以軍事諫曰秦人不意趙師至此其來气盛將軍必厚集其陣以待之不然必敗奢曰請受令歷又曰今先據北山上者勝後至者敗奢許諾卽發萬人趨之秦兵後至爭山不得上奢縱兵撃之大敗秦軍

漢韓信擊趙趙王聚兵井陘口稱二十萬李左車說王曰韓信乘勝去國逺鬭其鋒不可當臣聞千里餽糧士有饑色樵蘇後爨師不宿飽今井陘之道車不得方軌騎不得成列行數百里其勢糧食必在後願假臣奇兵三萬人從間路絕其輜重足下深溝髙壘勿與戰彼前不得鬭退不得還吾奇兵絕其後野無所掠鹵不至十日兩將之頭可致戲下趙王不從信使間人伺知之大喜乃敢引兵遂下未至井陘三十里止捨夜半傳發選輕騎二千人各持一赤幟從間道萆山而望趙軍戒曰趙見我走必空壁逐我汝疾入壁拔趙幟立漢幟信又謂諸軍吏曰趙已先據便地壁且彼未見大將旗鼓未肯撃前行恐吾阻險而還先使萬人先行出背水陣趙兵望見大笑平旦信建大將旗鼓鼔行出井陘口趙開壁撃之大戰良久信棄旗鼓走水上軍趙空壁逐信信已入水上軍軍皆殊死戰信所出奇兵二千見趙空壁逐利卽馳入趙壁立漢赤幟趙軍已不能得信欲還歸壁壁皆漢幟遂亂遁走虜趙王

晉王存朂與梁軍戰於胡栁陂中有土山梁軍先據之王曰今日之戰得土山者勝賊已據山吾與汝等率軍先登遂奪其山諸軍繼集梁軍大敗時元城令吳瓊等率各部役徒萬人於中山曳柴塵鼓噪助其勢梁軍不之測自相騰借棄甲如山積

天時

唐武徳中突厥入原州太宗率兵拒之值雨連月太宗召諸將謂之曰虜控鳴鏑弓馬是憑今雨連時弧矢俱敝突厥人眾如鳥殺羽我屋宿火食槍槊犀利料我之逸揣敵之勞此而不乘夫復何待今先以勁兵亂其陣突騎躡其後虜進不相遜退不相救縱不盡擒必獲十八九此曉兵者所解因潛師夜出冒雨而進醜徒驚駭請和而去

張公謹副李靖經略突厥因言突厥可取之狀曰頡利縱欲肆情窮凶極暴塞地霜早餱糧乏絕若師出塞垣自然有應者太宗深納之果破定襄敗頡利

五代梁將劉鄩趨黃澤闗路歸後唐莊宗遣兵追之時霖雨積旬鄩倍道兼行皆腹疾足腫顚墜巖阪陷於泥濘死者十二三

後唐契丹冦望都莊宗追撃之氊裘毳幕不可勝紀時大雪平地五尺虜乏芻糧人馬斃踣於道累累不絕乘勝追襲大破之

武編後集卷三﹤子部﹐兵家類﹐武編﹥

欽定四庫全書

武編後集卷四

明唐順之撰

佯北

戰國秦師伐趙趙奢之子括代廉頗將拒秦於長平秦陰使白起爲上將軍趙括出兵攻秦軍秦軍佯敗而走張二奇兵以劫之趙軍逐勝追造秦壁堅不得入而秦奇兵二萬五千人絕趙軍後又一軍五十騎絕趙壁間趙軍分而爲二糧道絕而秦出輕兵擊之趙戰不利因築壁堅守以待救秦王聞趙食道絕自之河內發卒遮絕救兵趙卒食絕四十六日陰相殺括與銳卒自戰秦軍射殺之趙軍大敗坑卒四十餘萬

東魏侯景叛髙澄歸梁圍彭城澄遣慕容紹宗討之將戰紹宗以梁人剽悍恐其眾不能支一一引諸將而誑之曰我當佯退誘吾兒使前汝可擊其背申明戒之初景又戒梁人曰逐出不過二里防戰紹宗實敗走梁人不用景言乘勝深入魏人以紹宗之言爲信掩擊遂大敗之

隋薛世雄爲右翊衛將軍竇建徳僣稱長樂王遣世雄率兵三萬討之至河間城南營於七里井建徳聞世雄至精兵數千人伏河間南界澤中悉防諸城僞遁去入豆子防中世雄以爲建徳果亡乃不設備建徳覘知之自率敢死二千人襲擊世雄防雲霧晝晦而兩軍不辧隋軍大潰自相騰借死者萬餘世雄以數百騎而遁隋末髙祖起兵自太原至霍邑隋將宋老生守城太宗以數騎詣其城下舉鞭指麾若將圍城者老生怒開門岀兵髙祖因謂隴西公建成曰汝防兩陣將交引左軍直趨東門命太宗引右軍直趨南門以防其歸路老生之軍背城而列陣髙祖以中軍與建成合陣於城東太宗陣於城南老生麾兵疾進先薄髙祖而建成墜馬老生乘之中軍與左軍咸卻太宗自南原遙見塵起知義師退率二百騎馳下峻阪殺一賊將遂衝防其軍岀其陣後表裏齊噪隋師大潰遂擒老生而平霍邑

唐姜寶誼武徳初爲右武衛將軍時劉武周將黃子英往來雀防谷髙祖令寶誼擊之子英數以輕兵挑戰寶誼兵才接子英輕遁如此者再三寶誼悉兵逐之伏兵發軍遂大敗寶誼爲賊所擒

郭子儀討安慶緒渡河圍衛州慶緒率眾來援分三軍子儀陣以待之預選善射者三千人伏於壁內誡之曰候吾小卻賊必爭進則登城鼓噪弓弩齊發以逼之旣戰子儀僞退賊果乘之乃開壘門遂聞鼓噪弓弩齊發矢注如雨賊徒震駭因整眾追之賊眾大敗

春秋時齊師伐魯公將戰曹劌請從公與之乘戰於長勺公將鼓之劌曰未可齊人三鼓劌曰可矣齊師敗績公將馳之劌曰未可下視其轍登軾而望之曰可矣遂逐齊師旣克公問其故對曰大國難測也懼有伏焉吾視其轍亂其旗靡故逐之

闕圍

後漢初張步據齊地漢將耿弇總兵討之步使其大將費邑軍歷下又分守祝阿鐘城弇先擊祝阿自旦攻城未日中而防之故開圍一角令其眾得奔歸鐘城鐘城人聞祝阿已潰大恐懼遂空壁亡去

建武中妖賊單臣等相聚入原武劫掠吏民自稱將軍臧宮將數千人圍之賊食多數攻不下士卒死傷帝召公卿諸侯問方略明帝時爲東海王對曰妖巫相劫勢無久立其中必有悔欲亡者但外圍急不得岀耳小緩之令得逃亡則一亭長足以擒矣帝然之卽勑令撤圍緩守賊眾分散遂拔原武斬單臣等

後漢末將軍朱雋與荊州刺史徐璆共討黃巾擊賊帥趙斬之餘賊韓忠據宛乞降不許司馬張超請聽之雋曰兵有形同而勢異者昔秦項之際人無定主故賞降附以勸來耳今海內一統惟黃巾造冦納降無以勸善討之足以懲惡今若受之更開逆意賊利則進戰鈍則乞降縱敵長冦非良計也因急攻之連戰不尅雋登土山視之顧謂張超曰吾知之矣賊今外圍周固內營迫急乞降不受欲岀不得所以死戰也萬人一心猶不可當況十萬乎其害甚矣今不如撤圍並兵入城忠見圍觧勢必自岀岀則意散易破之道也旣而觧圍忠果岀戰雋因擊大破之忠等並降

韓世忠時勝防軍張師正敗宣撫司使李彌大斬之大校李復鼓眾以亂淄靑之附者合數萬人山東復擾彌大檄世忠將所部追擊至臨淄河兵不滿千分爲四隊布鐡蒺藜自塞歸路令曰進則勝退則死走者命後隊勦殺於是莫敢返顧皆死戰大破之斬復餘黨奔潰乘勝逐北追至宿遷賊尙萬人方擁子女椎牛縱酒世忠單騎夜造其營呼曰大軍至矣亟束戈捲甲吾能保全汝功名賊駭栗請命因跪進牛酒下馬觧鞍飲啖之盡於是眾悉就降黎明見世忠軍未至始大悔失色曹操克袁譲圍壺關下令曰城防皆坑之連月不下曹仁言於操曰圍城必示之以活門所以開其生路也今公告之必死將人自爲守且城固而糧多攻之則士卒傷守之則引日久今頓兵堅城之下攻必死之虜非良計也太祖從之城遂降

後魏末髙歡起義兵於河北爾朱兆等諸將同防鄴南士馬精彊號二十萬圍歡於韓陵山是時歡馬二千步卒不滿三萬人兆等設圍不合歡爲圓陣連系牛馬盧自塞之於是將士死戰四面奮擊大破兆等

窮冦

漢趙充國討先零羗羗久屯聚觧弛忽覩大軍棄輜重欲渡湟水道阨狹充國徐行驅之或曰逐利行遲充國曰窮冦也不可迫緩之則走不顧急之則還致死諸將皆曰善虜眾果赴水溺死者百數於是大破賊眾後涼呂光遣二子紹纂伐叚業南涼禿髮烏孤遣其將楊軌救業紹以業等軍盛欲從三門關挾山而東纂曰挾山示弱取敗之道不如結陣衝之彼必憚我而不戰也紹乃引軍而南業將擊之其將沮渠蒙遜諌曰楊軌恃虜騎之彊有窺伺之心紹纂兵在死地必決戰求生不戰則有太山之安戰則有累卵之危業曰卿言是也乃按甲兵不戰紹亦難之各引兵歸

髙齊北豫州刺史馬消難請降於周周遣楊忠逹奚武等率騎士五千迎之從間道馳入齊境五百里前後三遣使報消難皆不返去虎牢三十里武疑有變欲還忠曰有進死無退生獨以千騎夜趣城下城四面峭絕但聞擊柝聲武親來麾數百騎西去忠勒余騎不動侯門開而入馳遣召武齊鎭城將伏敬遠勒甲士三千人據東埤舉烽嚴警武憚之不欲保城乃多取財帛以餌消難及其屬先歸忠以三千騎爲殿到洛陽皆觧鞍而臥齊眾來追至洛北忠謂將士曰但飽食今在死地賊必不敢渡水當吾鋒食畢齊師【闕】若渡水忠馳騎將擊之齊兵不敢逼遂徐引而還

狄靑嘗與虜戰大勝追奔數里虜忽壅遏山嵎知其前必遇險士卒皆欲奮戰靑遽鳴鉦止之虜得引去驗其處果臨深澗將佐悔不擊靑獨曰不然奔命之虜忽止而拒我安知非謀軍已大勝殘冦不足利得之無所加重萬一落其術中存亡不可知寧悔不擊不可悔不止

歸師

劉項爭天下之際漢王至南鄭諸將及士卒皆歌思東歸韓信說漢王曰項王王諸將之有功者而王獨居南鄭是遷也軍吏士卒皆山東之人也日夜跂而望歸及其鋒而用之可以有大功天下已定民皆自寜不可復用

曹操圍張繡於穰劉表遣兵救繡以絕軍後操將引還繡兵來追操軍不得進連營稍前到安眾繡與表兵合守險操軍前後受敵操乃夜鑿險爲地道悉過輜重設奇兵會明賊謂操爲遁也悉軍來追乃縱奇兵步騎夾攻大破之操謂荀彧曰虜遏吾歸師與吾死地戰是以知勝

宋建武初魏圍鐘離張欣泰爲軍主隨崔慧景救援及魏軍退而邵陽洲上餘軍萬人求輸馬五百疋假道慧景欲防路攻之欣泰說慧景曰歸師勿遏古人畏之兵在死地不可輕也慧景乃聽之過

前秦苻堅徵晉至壽春兵敗還長安慕容起兵於華澤堅命苻叡討之叡勇果輕敵不卹士眾聞其至也懼率眾將奔關東叡驅兵邀之姚萇諌曰鮮卑有思歸之心宜驅令岀關不可遏也叡弗從戰於華澤叡敗績被殺

夏赫連勃勃伐禿髮傉檀大敗之驅掠二萬餘口牛馬羊數十萬而還傉檀率眾追之其將焦殷曰勃勃禦軍齊肅未可輕也今因抄掠之資率思歸之士人自爲戰難與爭鋒不如從溫圍北渡趣萬觧堆阻水結營制其咽喉百戰百勝之術也傉檀不從勃勃聞而大喜乃於陽武下峽鑿陵埋車以塞路勒眾逆擊傉檀大敗之殺傷萬計

後涼呂攻叚業於張掖不勝將東走業議欲追擊之其將沮渠蒙遜諌曰歸師勿遏窮冦勿追此兵家之戒不如縱之以爲後圖業曰一日縱敵悔將無及遂率眾追之爲所敗

截歸

後漢涼州賊王國圍陳倉不防而去將軍皇甫嵩進兵擊之董卓曰不可兵法窮冦勿遏歸眾勿追今我追國是迫歸眾追窮冦也困獸猶鬭蜂蠆有毒況大眾乎嵩曰不然前吾不擊避其銳也今而擊之待其衰也所擊疲師非歸眾也國眾且走莫有鬭志以整擊亂非窮冦也遂獨進擊之使卓爲後拒連戰大破之斬首萬餘級國走而死

唐馬燧討田悅軍中乏糧悅深壁不戰燧令諸軍持十日糧進次滏口與悅夾洹水而軍李抱眞與李芃問曰糧少而深入何也燧曰糧少利速戰兵法善於致人不致於人今田悅與恆州淄靑三鎭爲首尾計欲不戰以老我師若分兵擊其左右悅必救之則我腹背受敵戰必不利故進軍逼悅所謂攻其所必救也彼茍岀戰必爲諸軍破之燧乃造三橋道逾洹水自挑戰悅不敢岀恆州兵以軍少懼爲燧所並乃引軍合於悅悅謂燧明日復挑戰乃伏兵萬人欲邀燧燧乃令諸軍半夜皆食先雞鳴時擊鼓吹角潛傍洹水徑趨魏州令曰聞賊至則止爲陣又令百騎鳴鼓吹角皆畱於後仍抱薪舉火待軍畢發止角匿其旁伺悅畢渡焚其橋軍行十數里悅乃率淄靑恆州步騎四萬人逾橋掩其後乘風縱火鼓噪而退燧乃坐甲令無動命前除艸斬荊棘廣百步以爲陣燧岀陣募勇士得五千餘人分爲前部以俟賊至比悅軍至則火止力少衰乃縱軍擊之悅軍大敗悅走橋橋已焚悅軍亂赴水斬首一萬

前漢髙帝匈奴圍於平城七日髙帝使使間厚遺閼氏乃開圍一角於是髙帝令士皆持滿傅矢外向從觧角直岀得與大軍合冒頓引兵去

後周大將宇文防伐齊遣將尉遲迥圍洛陽爲敵所敗周將達奚武與齊王憲於邙山禦之至夜收軍憲欲待明更戰武欲還固爭未決武曰洛陽軍散人情駭動若不因夜速還明日欲歸不得武在軍旅久矣備見形勢大王年少未經軍事豈可將數營士眾一朝棄之乎憲遂從之全軍而返齊人弗悟而不追若追之必克也宋太宗時契丹與西賊相結窺邊上宻授成算於府州折禦卿使爲之備至是敵將韓徳威萬餘眾誘黨項勒浪等族自振武入冦禦卿大敗之於河義勒浪等族乘敵之亂詐爲府州兵躡其後敵眾死者十六七奏至上召其使問狀因笑謂左右曰北部小醜輕進易退常戒邊將勿與爭鋒待其深入卽分奇兵防其歸路從而擊之必無遺類果如我言左右呼萬嵗因遣內侍往圖地形觀之其勒浪等族旣與敵有隙悉欵塞內附

五代黃文靖佐葛從周【闕】入潞防晉軍十餘萬俯外垣砦文靖慮孤軍難守乃與從周啟闉岀師文靖爲殿後命矢刃皆外向持重而還晉人不敢逼

魏傅永爲豫州刺史南齊將裴叔業來侵楚王戍永令塡塞外塹夜伏戰士一千人於城外及曉而叔業等至頓於城東列陣將置長圍永所伏兵於道左擊其後軍破之叔業乃令將佐守所列之陣自率精甲數千人救之永上門樓觀叔業南行五六里許便開門奮擊遂摧破之叔業奔走左右欲追永曰弱卒不滿三千彼精甲猶盛非力屈而敗直墮吾計中耳旣不測我之虛實足防其膽俘此足矣何暇追之

疑

後漢廉範爲雲中太守防匈奴大入塞範自率士卒拒之虜眾盛不敵防日暮令士各交防兩炬三頭然火虜遙見火多謂漢救兵至待朝將退範令軍中蓐食晨往擊之斬首數百級虜自此不敢向雲中

陳登守廣陵孫防遣軍攻登於康琦城登使人求救於曹公而宻去城十里軍營處所多取柴薪兩束一聚相去十步縱橫成行令俱起火互然其聚城中稱慶若大軍到賊覩光驚潰登勒兵追奔斬首萬級

秦苻堅防襄陽晉將桓沖攻之堅將慕容垂等率兵步騎五萬攻襄陽以石越爲前鋒次於沔水垂越夜命三軍人持十炬火系炬於木枝光照數十里衝懼退還上明

宋晉安王子勛舉兵反潯陽遣臨川內史張淹自鄱陽嶠道入三吳明帝命將討之時朝廷器甲悉充南討故軍容寡闕乃編椶皮爲馬具折竹爲寄生夜舉火進軍賊望見恐懼未戰而走

後魏雍州刺史蕭寶寅據州反魏大將長孫雉討之軍次農副將楊偘曰昔魏武與韓遂馬超挾關爲壘勝負之理久而未決豈才雄相類算略抗衡當以河山險阻難用智力今賊守潼關全據形勢縱曹操復岀亦無所逞奇必須取蒲阪飛棹西岸置兵死地人有鬭心潼關之賊必睹風而散諸處旣平長安自克雉曰賊黨薛循義已圍河東薛風賢又保安邑𨿽有此計猶用爲疑偘曰河東治在蒲阪西河湄所部之人多在東境循義驅率壯勇西圍郡邑父老妻弱尙保村若步卒一臨方寸各亂人人思歸則郡圍自觧不戰而勝昭然在目雉從之令其子彥等領騎與偘於農北度所統悉是騎士習於野戰未可攻城便據石壁偘乃班告曰今且停軍於此以待步卒兼觀人情向背然後行若送降名者各自還村候臺軍舉烽火亦應之以明降欵其無應之者卽是不降之村理須殄戮賞賚軍士人遂相輿告報未實降者亦詐舉烽一夕之間火光徧數百里內寶寅將時圍河東不測所以各自散歸長安賊平偘頗有力

西魏將宇文測行綏州事每嵗河冰合後突厥卽來冦掠先是常先遣居人入城堡以避之測至皆令安堵如乃於要路數百處多積柴仍遠斥侯伺其動靜是年十二月突厥從連谷入冦去界數十里測命積柴之處一時縱火突厥謂有大軍至懼而遁走自相蹂踐委棄雜畜及輜重不可勝數測徐率所部收之分結百姓自是突厥不敢復至

唐永王璘拒命肅宗使中官啖延宗招討之判官李銑【闕】

以廣陵步卒三千同岀於步洲廣張旗幟耀乎江津璘登埤望之竟日始有懼色其夕銑令多燒火人執兩炬以疑之隔江望者兼水中之影一皆爲二璘軍人以火應之璘懼以爲官軍悉濟矣遂以兒女及麾下宵遁

春秋時楚子儀之亂析公奔晉晉以爲謀主繞角之役析公曰楚師輕窕易震蕩也若多鼓鈞聲以夜軍之楚師必遁晉人從之楚師宵潰

唐王皎爲朔方副總管吐蕃精甲十萬冦臨洮皎率步兵二千卷甲倍程與臨洮軍合皎岀奇兵七百人在蕃後夜襲之去賊五里置鼓角令前者遇賊大呼後者擊鼓賊大懼疑有伏兵自相殺者萬計

晉侯伐齊齊侯登巫山以望晉師晉人使司馬斥山澤之險𨿽所不至必斾而疏陳之使乘車者左實右僞以斾先輿曵柴而從之齊侯見之畏其眾也乃脫歸曹休與孫權兵戰休敗權追兵防夾石諸將不知所岀賈逵曰休敗於外進不能戰退不能還安危之機不及終日賊以軍無後防故至此今疾進岀其不意所謂先人以奪其心賊見吾兵必走乃兼道進軍多設旗鼓爲疑兵賊見遂退

魏將軍曹爽襲蜀蜀將劉敏王平鎭漢中拒之或謂但可守城不岀拒敵敵必自引退敏以爲男女布野餘糧棲畝若聽之入則大事去矣遂率所領與平據形勢多張旗幟亙百里防費褘至軍退

東晉末桓簒晉劉裕起義兵討之使將桓謙屯覆舟山裕先使羸弱登蔣山多張旗幟以油帔冠諸木杪徧滿山谷不之測大懼裕乃與劉毅等分數隊進突謙陣皆殊死戰無不以一當百時東北風急毅軍放火煙塵漲天鼓噪之聲震駭京邑謙軍一時奔散

後魏幽州刺史孫定兒據州不下眾數萬宇文泰令劉亮襲之定兒以義兵猶逺未爲備亮乃將三十騎先置一纛於近城髙嶺卽馳入城定兒方髙防卒見亮至眾皆駭愕亮乃麾兵斬定兒縣首州門號令賊黨仍遙指城外纛命二騎曰岀追大軍賊黨忷懼一時降服隋煬帝爲突厥所圍郡縣皆發兵赴援時唐太宗年未弱冠召募從軍屯衛將軍云定興師將發太宗勸之多賫旗鼓設疑兵以威突厥定興不納太宗謂之曰始畢掃其境內敢圍天子本疑國家倉卒無援忽見旗鼓之盛必謂救兵雲集今者進師可前後相次數十里間連亙不絕晝則旛旗夜則金鼓相應以張形勢則必見懼望塵而退此計之上也不然爲彼所輕悉軍來戰公必不能支矣定興從焉將次崞縣突厥候騎馳告始畢曰兵大至矣遂觧圍而退果如所料

宋開寶中伐金陵王師自荊渚乘戰艦而下以黃州刺史王明領戰艦爲江路巡檢僞將朱令贇自湖口領兵十五萬連大艦沿流而下將焚采石浮梁直扺金陵爲援明請益舟師以襲令贇上曰非應急之策也令贇朝夕至金陵之圍觧矣乃宻遣人諭明於州浦間多立長木若帆檣之狀令贇望見果疑我師襲其後逗畱不進移檄諸軍生擒令贇

後魏葛榮舉兵向京師眾號百萬相州刺史李神雋閉門自守爾朱榮率精騎七千人馬皆有副倍道兼行東岀塗口與葛榮遇眾寡非敵葛榮聞之喜乃令其眾辮長繩曰至便取之自鄴以北列陣數十里翼張而進榮潛軍山谷爲奇兵分督將以上三人爲一處處有數百騎令所在揚塵鼓噪使賊不測多少又以人馬逼戰刀不如棒宻勒軍士馬上各賫棒一枚置於馬側至戰時不聽斬級以棒擊之而已慮廢應援乃分命壯勇所當衝突榮身自防陣岀於賊後表裏合擊大破之於陣擒葛榮餘眾悉降

隋楊義臣爲朔州總管煬帝卽位漢王諒作亂代州總管李景爲漢王將喬鐘葵所圍詔義臣救之義臣自以兵少悉取中軍牛驢得數千頭復令兵數百人人持一鼓潛驅之岀其不意義臣晡後與鐘葵戰兵初合驅牛驢者疾進一時鳴鼓塵埃漲天鐘葵軍不知所爲伏兵發因而大潰縱擊破之

後漢虞詡爲武都太守討叛羗羗率眾數千詡於陳倉崤谷詡停軍不進宣言上書請兵須到乃發羗聞之乃分掠旁縣詡因其兵散日夜進道兼行百餘里令吏士各作兩竈日增倍之羗不敢逼旣到因設伏於淺水掩擊大破之

魏文帝至廣陵吳人大駭乃臨江爲疑城自石頭至於江乘架以木幹衣以葦蓆加采石焉一夕而成魏人自江西望甚憚之遂退軍

吳孫堅少時與父共載船至錢塘防海賊掠取賈人財物方於岸上分之行旅皆住船不敢進堅謂父曰此賊可擊請討之父曰非爾所圖也堅行操刀上岸以手東西指麾若分部人兵以邏賊狀賊望見以爲官兵捕之卽委財物散走堅追斬得一級而還

後周齊王憲大舉伐齊憲爲前鋒守雀防谷時陳王純屯千里徑宇文椿屯雞棲原宇文盛守汾水關並受憲節度憲宻謂椿曰兵者詭道汝今爲營不須張幕可伐栢爲庵示有處所令兵去之後賊猶致疑時齊主分軍萬人向千里徑又令其眾岀汾水關自率大兵與椿對宇文盛馳告急憲自救之齊人遽退盛逐之多有斬獲俄而椿告齊眾稍逼憲又救之防被勑追還率兵夜返齊人果謂栢庵爲帳幕不疑軍退翌日始悟

阿術軍還宋兵邀襄樊間阿術乃自安陽濟江畱精騎三千陣牛心嶺復立虛寨設疑兵是夜敵果至斬首萬級戰國魏將田豫率兵追擊鮮卑單將鋭卒深入虜庭胡人眾多鈔軍前後斷絕歸路豫乃進軍去虜眾十餘里結屯營多聚牛馬糞然之從他道引去胡見煙火不絕以爲尙在行數十里乃知之

後梁劉鄩圍晉陽將還戒眾曰有病者殺而焚之三軍咸稱不病乃退因選精卒殿後徐而退之至防關畱數馬及旌旗虛設於髙岡之上晉人疑有伏兵遂不敢追時服其謀

劉鄩拒晉以晉兵盡在魏州晉陽必虛欲以奇計取之乃潛引兵自黃澤西去晉人怪鄩軍數日不岀寂無聲迹遣騎覘之無斥者城中亦無煙火但鳥止於壘上時見旗幟循堞往來晉王曰我聞劉鄩用兵一步百計必詐也更使覘之乃旗於芻偶之上使驢負之循堞而行得城中羸老者詰之云軍去已二日矣旣而有人自鄴至者言鄩軍已趣黃澤晉王發騎追之

時江南東道轉運副使曾升奏訪聞方臘賊徒𨿽多全少器械惟以人眾爲技本路所遣官兵各持器械而賊徒獨以數百人前後奮拳輙困官兵童子婦人在前餙以丹黛假爲妖怪以驚我師復在巢穴四面設險陰爲防穽又爲長人服火衣作關機以動止執矛防旗幟飾以丹黛爲鬼神之貌以惑官兵皆不足畏必得知道路之人詔札與童貫譚積自此賊情漸虛官兵始知所向以至擒殄

開禧用兵諸將皆敗惟畢再遇數有功敵常以水櫃敗我再遇夜防槁人數十衣以甲冑持旗幟戈矛儼立成行昧爽鳴鼓敵人驚視亟放水櫃旋知其非眞也甚沮乃岀師攻之敵大敗又嘗引敵與戰且前且卻至於數四視日已晚乃以香料煮黒豆布地上復前搏戰佯爲敗走敵乘勝追逐其馬已饑聞荳香皆就食鞭之不前我師反攻之敵人死者不勝計又嘗與敵對壘度敵兵至者日眾難與爭鋒一夕防營去慮來相追乃畱旗幟於營並生羊置其前二足於鼓上擊鼓有聲敵不覺其爲空營復相持竟日及覺欲追則已遠矣近時流州蠻叛荊湖制司遣兵討之蠻以竹爲箭以毒藥略著人肉血濡縷無不立死官兵畏之莫敢前乃祖再遇之智裝束槁人羅列焜燿蠻見之以爲官軍萬矢俱發伺其矢盡乃岀兵攻之直其穴一戰而平

後趙將石虎領兵救陳川爲祖逖所敗兵掠豫州畱將桃豹守譙城居西臺逖與豹共處一城賊從南門岀入放牧逖軍開東門相守四旬逖以布嚢盛土如米狀使千餘人運上臺又使數人擔米僞爲疲極而息於道賊果逐之皆棄擔而走賊旣獲米謂逖眾丰飽而胡戍饑久益懼無復膽气

宋檀道濟都督徵討諸將事與魏軍三十餘戰多防軍至歷城以資運竭乃還卒有降魏者具說糧食已罄於是士卒憂懼莫有固志道濟夜唱籌量沙以所餘少米散其上及旦魏軍知資糧有餘故不復追以降者爲妄斬以狥時道濟兵寡弱軍中大懼道濟乃命軍士悉去甲身白服乘輿徐岀外圍魏軍懼有伏不敢逼乃歸道濟𨿽不尅定河南全軍而返

漢景帝時匈奴大入上郡天子使中貴人從李廣勒兵擊匈奴貴人將十騎岀獵見匈奴三人與戰被射傷中貴人走廣廣曰必是匈奴射雕者也廣乃使百騎往馳三人令其騎張左右翼而廣身射彼三人殺其二人生得一人果射雕者也遙見匈奴有數千騎見廣以爲誘騎驚上山陣廣所從百騎皆大恐欲馳還走廣曰吾去大軍數十里今若走匈奴追射我立盡若我畱匈奴必以爲大軍之誘必不敢擊我廣令諸將曰前未到匈奴陣二里所止皆下馬觧鞍其騎曰虜多且近卽有急柰何廣曰彼虜以我爲走今皆觧鞍示不走用堅其意胡騎遂不敢擊有白馬將岀防其兵於是廣上馬與十餘騎奔射殺之復還其騎中觧鞍令士皆縱馬臥是時防暮胡兵終怪之卒不敢擊向夜半時胡兵以爲漢有伏軍於旁皆引兵去詰朝廣乃歸其大軍

曹操軍臨漢中蜀將趙雲將數十騎輕行卒與操大軍遇遂前突其陣且鬭且卻操軍追至營云更大開門偃旗息鼓操軍疑有伏引去

蜀諸葛亮屯陽平遣魏延並兵東下亮惟畱萬人守城魏將司馬懿率二十萬眾拒亮而與魏延軍相錯徑前六十里傎白懿說亮城中兵少力弱將士失色亮是時意气自若勒軍中皆偃旗赴鼓不得岀庵幔開四門掃地卻灑懿疑其有伏於是引軍北山亮謂參佐曰司馬懿謂吾有疆伏循山走矣邏還白如亮所言懿後知深以爲恨

南齊將馮道根守阜陵理城隍遠斥有如敵將至者眾頗笑之道根曰怯防勇戰此之謂也理城未畢會魏將率兵二萬奄至城下道根塹壘未固城中眾少眾皆失色道根命開門緩服登城選精鋭二百人岀與魏將戰敗之

魏將於謹嘗率輕騎出塞覘屬鐵勒數千騎奄至謹以眾寡不敵退必不免乃散眾騎使匿從薄間又遣人升山指麾若部分軍眾者鐵勒望見𨿽疑有伏兵旣恃其眾不以爲慮乃進軍逼謹謹嘗乘駿馬爲紫駒賊先所識乃使二人各乘一馬突陣而出賊以爲謹也皆爭逐之謹乃率餘軍擊追賊遂奔走因得入塞

前涼張重華以謝艾爲軍師率騎三萬進軍臨河後趙石季龍將麻秋以三萬眾拒之艾乘軺車冠白幍鳴鼓而行秋望而怒曰艾年少書生冠服如此輕我也命黒矟龍攘三千人馳擊之艾左右大擾或勸艾乘馬艾不從乃下車據胡牀指麾防分賊以爲有伏發也懼不敢進又遣將緣河截其後秋軍乃退艾乘勝奔擊遂大敗之

西魏宇文防與東魏髙歡戰於印山趙貴爲左軍若於惠爲右軍歡兵萃左軍趙貴等戰不利防日暮歡進兵攻惠惠擊之皆披靡至夜惠引去歡騎復來追之惠徐下馬顧命廚人營食食訖謂左右曰長安死此中死有以異乎乃建旗鳴角收敗軍徐還歡追騎憚惠疑有伏兵不敢逼

唐吐蕃防州王君防死河西恟懼以張守珪爲州刺史領餘眾方復築州城賊又至略無守禦之具守珪曰彼眾我寡又創痍之後不可以矢石相持須以權道制之乃於城上置酒作樂以防將士賊疑城中有備不敢攻城而退守珪總兵擊敗之

宋將雷有終討蜀賊李順進至廣安軍軍壘瀕江三面立柵防夜陰晦賊眾奄至鼓噪舉火士伍恐懼有終安坐櫛髮气貌自若賊旣合圍有終引奇兵岀其後擊之賊眾驚擾赴水死者無算

先聲

漢王遣韓信破陳余後信募致廣武君李左軍師事之韓信曰僕欲北攻燕東伐齊若何而有功對曰今將軍渉西河虜魏王豹一舉而下井陘不旬朝破趙二十萬眾名聞海內威振天下此將軍之所長也然而眾勞卒罷其實難用今將軍欲舉倦之兵頓之燕堅城之下欲戰恐久力不能防情見勢屈曠日糧竭而弱燕不服齊必拒境以自彊燕齊相持而不下劉項之權未有所分也若此者將軍之所短也臣聞善用兵者不以短擊長而以長擊短爲將軍計莫如按甲休兵鎭撫其孤百里之內牛酒日至以饗士大夫醳兵北首燕路而後遣辯士奉咫尺之書暴所長於燕燕必不敢不聽從燕已從使者東告齊齊必從風而服𨿽有智者亦難爲齊計矣如是則天下事可圖也兵固有先聲而後實者此之謂也韓信並從之燕齊從風

魏鄧艾旣平蜀言於司馬昭曰兵有先聲後實者今因平蜀以乘吳吳人震恐席捲之時也然大舉之後將士疲勞不可便用且徐緩之煮鹽興冶爲軍農要用並作舟船然後發使告以利害吳必歸化可不徵而定也防艾誅不果行

聲

春秋晉侯伐齊齊侯禦諸平陰塹防門而守之廣裏晉將範宣子告齊大夫析文子曰吾知子敢匿情乎魯人莒人皆請以車千乘自其鄕入旣許之矣若入君必失國子盍圖之子家以告公公恐晏嬰聞之曰君固無勇而又聞是弗能久矣齊師夜遁

趙石勒荊州監軍郭敬冦晉襄陽勒驛令敬退屯樊城戒之使偃藏旗幟寂若無人彼若使人觀察則告之曰自愛堅守後七八日大軍將至相禁不復得走敬使人浴馬於津周而復始晝夜不絕偵諜還晉南中郎將周撫以爲勒大軍至懼而奔於武昌敬遂入襄陽

梁雍州刺史嶽陽王蕭詧𨿽稱藩於西魏而尙有二心西魏將楊忠自樊城觀兵於漢濱揚旗逓進實騎二千詧登樓覩以爲三萬懼而服焉

後唐將李存審初爲都指揮使梁太祖北伐至棗彊存審以騎兵三千屯於趙州初梁君聲言五十萬存審以兵少不敵心頗憂之謂禆將趙行實曰但得老賊在東別將西來尙可從容畫防不旬日楊師厚攻棗彊賀徳倫冦蓨縣攻城甚急存審謂趙行實曰吾王方事北面南鄙之事付我等數人今西道無兵蓨縣危急我等坐視其獘何以自安老賊旣不下蓨城必西冦深冀不預爲方略則滋蔓難圖與公等輕騎而行觀其所向乃選精騎八百急信都扼下博橋道存審令史建塘李嗣肱分兵拒守建塘分麾下五百騎爲五軍一軍至衡水一軍至南宮一軍至信都一軍至阜城自將一軍深入各命俘賊討芻糧者十人而防於下博橋期曰諸軍所至遇梁軍之樵芻者數百人皆殺之畱數人防臂縱去曰爲我語朱公晉王大軍至矣時梁祖引師厚兵就徳倫共攻蓨縣始至縣西未及置營嗣肱建塘各領百餘騎爲賊旗幟服色與芻糧者相雜而行至暮及賀徳倫營門殺其門者縱火大呼俘斬而旋其芻蕘者防臂得歸皆言唐兵大至梁祖大駭遂命夜遁

後漢末劉備遣將吳蘭屯下邳曹公遣曹洪徵之備遣張飛屯固山欲防軍後眾議狐疑洪曰賊實防道當伏兵潛行今反張虛聲此其不能也冝及其未集縱擊蘭蘭破則飛必走乃集兵擊蘭大破之飛果走

劉裕率兵伐南燕慕容超走廣固且乞師於秦裕築圍守之秦王姚興遣使告裕曰慕容氏相與鄰好又以窮告急今當遣鐡騎十萬徑據洛陽晉軍若不退者便當長驅而進裕乃呼興使者謂曰語汝姚興我滅燕之後息甲三年當平關洛今能自送便可速來劉穆之後聞興使馳入見裕而秦使已去裕以興所送並答語示穆之穆之尢之曰常日事無大小必同與謀此宜善詳云何率爾便答此語未能威敵適重彼怒耳若燕未可防興救奄至不審何以待之裕笑曰此是兵機非卿所觧故不語耳夫兵貴神速彼若審能遣救必畏我知寜容先遣信命此是其見我伐燕內已懷懼自彊之辭耳興果不岀師廣固終防擒慕容超平齊地

宋雍州刺史袁顗舉兵反防流入鵲尾與官軍相持旣久軍主張興世越鵲尾上據錢溪顗黨劉胡攻之不下遣人傳唱錢溪已下官軍並懼沈攸之曰不然若錢溪實敗萬人中要應有逃亡得還者必是彼戰失利唱空聲而以惑眾心耳勒軍中不得輙動錢溪防報防至果大破賊攸之悉以錢溪所送胡軍耳鼻示之顗駭懼急追胡還遂敗之

降

戰國燕軍大破齊國齊將田單守卽墨知士卒可用乃身操板挿與士卒分功妻妾編行伍之間盡散飲食饗士令甲卒皆伏使老弱女子乘城遣約降於燕燕軍皆呼萬嵗田單又收民金得千鎰令卽墨富豪遣使遺燕將書曰卽墨卽降願無掠虜吾族家妻妾令安堵燕將大喜許之燕軍由此益懈田單岀軍擊大敗之

項羽圍榮陽漢王請和割滎陽以西者爲漢以東者爲楚亞父勸項王急攻滎陽漢王患之紀信曰事急矣臣請誑楚可以間岀於是陳平夜岀女子東門二千餘人楚因擊之紀信乃乘王車黃屋左纛曰食盡漢王降楚軍皆呼萬嵗之城東觀以故漢王得與數十騎岀西門逃遁

曹操入荊州劉琮降得水軍步兵十萬孫權與操遇於赤壁部將黃蓋曰今冦眾我寡難與持久觀操方連船艦首尾相接可燒而走也乃先書報欲降曹軍吏士皆引頸相望指言蓋降蓋放諸船同時發火時風猛煙熖漲天人馬燒溺死者甚眾

晉將李矩守榮陽城前趙劉聰將劉暢步騎三萬討矩屯於韓王故壘相去七里遣使招矩時暢卒至矩未暇爲備遣使奉牛酒詐降於暢潛匿精勇見其老弱暢不以爲虞大饗染師人皆醉飽矩謀夜襲之暢僅以身免周魴爲鄱陽太守被命宻求山中族名帥爲北敵所聞知者令詭挑魏揚州牧曹休魴答恐民帥小醜不足仗任事或漏泄不能致休乞遣親人賫牋七條以誘休且曰今使君若從皖道進住江上魴當從南對羊歷口爲應未到江岸可住百里土令此間民知北軍在彼卽自善也此間民非苦饑寒而甘兵冦苦於徵討樂得北屬但窮困舉事不時見應防受其禍耳如使靑徐諸軍首尾相銜牽綴彼兵使不得速退者則善之善也魴生於江淮長於時事見其便利百舉百防時不再來敢布腹心休果信魴帥步騎十萬輜重滿道徑來入皖魴亦合眾隨陸遜橫截休休幅裂瓦觧所獲萬計魴初建密計時頻有郎奉詔諮問諸事魴乃詣部郡門下因下髮謝故休聞之不復疑慮事防振旅帝大防諸將歡飲酒酣謂魴曰君下髮載義成孤大事君之功名當書之竹帛加禆將軍賜爵關內侯

後魏崔延伯旣破秦賊乃與蕭寶寅率眾防於安定甲卒十二萬鐡馬八千疋軍威甚盛時萬俟丑奴置營涇州西北七里當元城時或輕騎蹔來挑戰大兵未交便爾奔北延伯矜功負勝遂唱議先驅伐木別造大排內爲鎖柱敎習彊兵負而趨走號爲排城戰士在外輜重居中自涇州緣原北上眾軍將岀未戰之間有賊數百騎詐持文書云是降簿乞且緩師寶寅延伯謂其事實逡巡未鬭俄而宿勒明逹率眾自東北而至乞降之賊從西競下諸軍前後受敵延伯兵力疲怠賊乃乘間得入排城延伯軍大敗

西魏宇文泰與東魏髙歡戰於卬山泰軍不利禆將於謹率其麾下僞降立於路左歡乘勝逐北不以爲虞追騎盡謹乃自後擊之敵人大駭獨孤信又收集兵士於後突擊歡軍亂以此西魏得全而退

唐史思明防洛陽賊鋒甚盛副元帥李光弼守河陽謂李抱玉曰將軍能爲我守南城二日乎抱玉曰過期若何光弼曰過期而救不至任棄城也賊師周摯先攻南城將防之抱玉乃紿之曰吾糧盡明日當降賊眾大喜斂軍以之抱玉因得繕完設備明日堅壁請戰賊怒欺紿急攻之抱玉岀奇兵表裏夾攻殺傷甚眾摯軍退光弼自將於中潬城摯捨南城攻中潬不勝乃整軍將攻北城光弼以兵岀戰大敗之

宋夏州李繼遷遁在斤澤都巡檢曹光實選精騎襲之繼遷僅以身免獲其母妻於是繼遷復結婚於豪酋轉徙伏匿浸以彊盛使人紿光實曰我數奔北勢窘不能自存矣公許我降乎因陳舅甥之禮期某日於葭蘆州降光實信之且欲擅其功故不與人謀至期繼遷設伏止領十數人近城迎光實從百騎赴之繼遷前北行至其地忽舉手揮鞭伏兵盡起光實被害

秦末天下兵起沛公西入武關欲以二萬人擊秦峣關下軍張良曰秦兵尙彊未可輕也臣聞其將屠者子賈豎易動以利願且畱壁使人先行爲五萬人具食益張旗幟諸山之上爲疑兵令酈食其持重寶防秦將秦將果欲連和俱西襲咸陽沛公欲聽之良曰此獨其將欲叛士卒恐不從不從必危不如因其懈擊之沛公乃引兵擊之秦軍大敗

隋末宇文化及弒煬帝後率兵來攻李密於黎陽密知化及糧且盡僞與和以其眾化及弗之悟大喜恣其兵食冀密饋之防密下有人獲罪亡投化及具以密情告化及大怒其食又盡乃渡永濟渠與密戰於童山之下自辰逹酉密爲流矢所中頓於汲縣化及掠汲郡北趣魏縣其將王智略等率部眾歸於密者前後相繼唐貞元三年吐蕃結贊入冦爲李晟邀擊之又襲破其摧沙堡深恨晟及渾瑊馬燧欲陰計圖之乃卑詞厚禮告馬燧請重立盟誓則蕃軍引去徳宗不許燧自入朝言之上令崔翰入蕃報結贊言還我鹽夏二州則同盟結贊曰淸水之防同盟人少是以和好輕慢不成今蕃相及元帥已下凡二十一人赴盟靈州節度杜希全涇原李觀皆和善守信境外重之此時須令預盟翰約盟於淸木結贊曰淸水非吾地請盟於原州土棃樹盟畢則歸二州翰歸備奏其事神防將馬有麟奏曰土梨樹地多險阻恐蕃有軍隠伏不利不如平涼其地坦平且邇涇州爲便帝從之詔報以希全只在靈州李觀又已攺官今遣侍中渾瑊充盟防使崔漢衡副之鄭叔矩爲判官瑊統兵二萬又詔華州節度駱元光以本鎭兵從瑊瑊與結贊初約以兵三千列於壇之東西是時蕃軍精騎數萬列壇西結贊又請瑊以下具衣冠佩劍瑊等入幕次坦無他慮結贊伐鼓三通其眾呼噪而進瑊遽岀自幕後偶得他馬跨而奔馳追騎云合流矢雨集崔漢衡已下六十餘人皆防於賊

退

漢劉表遣劉備北侵至鄴曹操遣夏侯惇李典拒之一朝備燒屯去惇遣諸軍追擊之典曰賊無故退疑必有伏南道窄狹艸木深不可追也不聽惇等果入賊伏裏戰不利典往救備見救至乃退

魏太和三年孫權揚聲欲向合肥徵東將軍滿寵禦之兗豫諸軍皆集權等退詔罷兵寵以爲今賊大舉而還非本意也此必欲僞退以罷吾兵而倒還乘虛掩不備也表不罷兵後十餘日權果再到合肥城下不克而還東晉末妖賊孫恩北岀海鹽時劉裕拒之築城於海鹽賊日來攻城城內兵力甚弱裕深慮之乃一夜偃旗匿眾若已遁者明早開門使羸疾數人登城賊遙問劉裕所在曰夜已走矣賊信之乃率兵眾大入城裕乘其懈怠奮擊大破之

後涼呂光遣將呂延伐西秦大破之乞伏幹歸泣嘆曰死中求生正在今日乃縱反間稱幹歸東奔成紀呂延信之引師輕進司馬耿稚諌曰幹歸雄勇過人權略難測破王廣尅楊定皆羸師以誘之𨿽蕞爾小國不可輕也困獸猶鬭況幹歸乎今宜布陣而前步騎相接徐諸軍大集可一舉滅之延不從而戰敗

北涼主沮渠防遜伐西涼李歆於酒泉先攻浩亹蛇盤於帳前防遜笑曰前一爲螣蛇今盤在吾帳天意欲吾回師先定酒泉乃燒攻具而還次於川嵒聞歆集兵欲攻張掖防遜曰入吾計矣但恐間吾回軍不敢前也兵事尙權乃露布西境稱得浩亹將進軍黃谷歆聞而大恱進入都瀆澗防遜潛軍逆之敗歆於懷城遂進尅酒泉

後魏將慕容白曜南徵宋以酈範爲副師以無鹽宋將申纂慿城拒守議者僉以攻具未周不宜便進範曰輕軍遠襲深入敵境無宜淹畱以失機且纂必以我軍來速不在攻守謂方城可慿弱卒可恃令若外潛威形內整戎旅密勵將士岀其不意可以攻而尅之白曜遂潛軍僞退示以不攻纂果不設備於是卽夜部分晨便攻城崇朝而克

後魏末幽州刺史劉靈助以莊帝被爾朱兆所弒遂舉兵唱義諸州豪右咸相通結靈助進屯於定州之安國魏遣將叱列延慶討之諸將謂延慶曰靈助善卜筮百姓信惑所在響應未易可圖若萬一戰有利鈍則大事去矣未若還師西入據關拒險以待其變延慶曰劉靈助庸人也天道深遠豈其所識大兵一臨且彼皆恃其妖術坐防符厭寜肯戮力致死與吾爭勝負哉如吾計者正欲岀營城外說言西歸靈助聞之必信而自寛潛軍往襲可一舉而擒乃岀頓城西揚聲將還簡精騎一千夜發詰朝造靈助壘戰於北城遂破擒之

西魏末大將軍史寜與突厥木桿可汗同伐吐谷渾遂至樹惇樹惇耶吐谷渾之都多諸珍藏而其主先已奔賀眞誠畱其徵南王及數千人固守寜進攻之僞退吐谷渾人果開門逐之因回兵奪門門未及闔寜兵遂得入生擒其徵南王俘虜男女財寶盡歸諸突厥西魏宕昌羗獠甘作亂逐其王彌定魏將史寜討破之甘將百騎走投生羗鞏廉王彌定遂得復位寜以未獲獠甘密欲圖之乃揚聲欲還甘聞之復招引叛羗依山起柵欲攻彌定寜謂諸將曰此羗入吾術中當進兵擒之耳遂進獠甘眾至與戰大破之並獲鞏廉王

隋雋州烏蠻反遣周法尙討之軍將至賊棄州城走散岀谷間法尙捕不能得於是遣使慰諭假以官號僞班師日行二十里軍在舎潛遣人覘之知其首領盡歸柵聚飲相歡法尙遣步騎數千人襲擊破之

海都犯邊巴延畱拒之廷臣有譖巴延久居北邊與海都通好無尺寸之功者詔以禦史大夫伊實特穆爾代之居巴延於大同以俟後命伊實特穆爾未至三驛防海都兵復至巴延遣人伊實特穆爾曰公姑止待我翦此冦而來未晚也巴延與海都交兵且戰且卻凡七日諸將以爲怯憤曰果懼戰何不授軍於大夫巴延曰海都懸軍渉吾地邀之則遁誘其深入一戰可擒也諸將必欲速戰若失海都誰任其咎諸將曰請任之卽還軍擊敗之海都果脫去乃召伊實特穆爾至軍授以印而行

詭聲

春秋時華登帥吳師以敗宋師公欲岀廚人濮曰吾小人可借死而不能送亡君請待之乃狥曰楊徽者公徒也眾從之公自楊門見之下而巡之曰國亡君死二三子之恥也豈專孤之罪也齊烏枝鳴曰用少莫如齊致死齊致死莫如去備彼多兵矣請皆用劍從之華氏北復卽之廚人濮以裳裹首而荷以走曰得華登矣遂敗華氏於新裏

隋末楊感反攻東都刑部尙書衛文升與感戰兵始防感詐令人大呼曰官軍已得感矣官軍稍怠感與數千騎乘之文升於是大敗

詭形

東漢袁紹將許攸降曹操因說曰袁氏輜重有萬餘騎屯軍無嚴備今以輕兵襲之不虞而至燔其積聚不三日袁氏自敗矣操大喜選鋭步騎皆用袁氏旗幟銜枚馬日夜從間道出人抱束薪所歷道有問者應曰袁公恐曹操掠鈔後軍還兵以益備聞者信以爲然皆自若旣至圍屯大放火營中驚亂大破之盡燔其糧糓及寶貨

後周宋楊堅輔政周大將尉遲迥在河北拒命河南州縣多從迥堅遣將於仲文討之迥將檀譲屯成武別將髙士儒以萬人屯永昌仲文詐移書州縣曰大軍將至可多積粟讓謂仲文未能卒至方槌牛享士仲文知其怠選精騎襲之一日便至遂防成武迥將席毗羅眾十萬屯於沛縣將攻徐州其妻子在金鄕仲文遣人詐爲毘羅使者謂金鄕城主徐善淨曰檀讓明日午時到金鄕將宣蜀公令卽尉遲迥賞賜將士金鄕人謂爲信然皆喜仲文簡精兵僞建迥旗幟倍道而進善淨遙見仲文且至以爲檀譲乃岀迎謁仲文執之遂取金鄕諸將多勸屠之仲文曰此地是毘羅起兵之所當寛其妻子其兵可自歸如卽屠之彼望絕矣眾皆稱善於是毘羅恃眾來薄官軍仲文背城結陣岀軍數里設伏於麻田中兩陣才合伏兵俱發曵柴鼓噪塵埃漲天毘羅軍大潰仲文乘之賊皆投洙水而死水爲之不流獲檀讓檻送京師江南悉平與呂防襲南郡卹關羽之眾戚屬同五代梁將戴思逺攻徳勝北城莊宗命李嗣源設伏於戚城令騎軍挑戰梁軍大至莊宗率中軍以禦之時李從珂僞爲梁幟奔入梁壘斧其望樓持級而還梁軍愈恐步騎漸至李嗣源以鐡騎三千乘之梁軍大敗俘斬二萬計

梁葛從周圍兗州兗人不岀從周詐揚言並人鄆人來救卽引兵趨髙吳夜半潛卻歸砦朱瑾果岀兵攻外壕我軍士突岀掩殺千餘人生擒都將孫漢筠

五代漢除趙暉鳳翔節度屬王景崇叛據岐山不受代朝廷命暉統兵討之時李守正叛於蒲趙思綰據於雍與景崇疊相爲援乃引蜀軍岀大散關勢不可遏暉數戰而勝然後塹而圍之暉屢使人挑戰賊終不岀暉乃潛使千餘人於城南一舎之外擐甲執兵僞爲蜀兵旗幟循南山而下詐令諸軍聲言川軍至矣景崇令數千人潰圍而岀以爲應援暉設伏而待一鼔盡殪之自是景崇膽破無復敢岀明年春擒之

宋雍熈初張齊賢知代州敵騎自胡谷入冦薄城下神尉都校馬正以所部列南門外眾寡不敵副都署盧漢斌畏懦保壁自固張齊賢選廂軍三千岀正之右誓眾感慨一以當百敵遂卻走循胡盧河南而西先是約都部署潘美以並師來防戰無何間使爲敵所得齊賢以師期旣漏且虞美之眾爲敵所乘俄而美有使至云師出並州行四十里至栢井忽得密詔東路王師衂於君子館有詔並之全軍不得岀戰已還州矣於時敵騎塞川齊賢曰敵知美之來未知美之退乃閉其使密室中夜發兵二萬人持一幟負一束芻距州城西南三十里列幟燃芻敵遙見之火光中有旗幟意謂並師至矣駭而北走齊賢先伏步卒二千於土墱砦掩擊大敗之擒其北大王之子一人帳前舎利一人斬數百級獲馬千餘器甲甚眾賢歸功漢斌防奏至太宗嘉之優詔褒美

死戰

秦末秦軍攻趙兵項羽救之引兵渡河皆沈船破釜甑燒廬舎持三日糧以示必死無一還心於是至則圍秦將王離九戰絕其甬道大破之虜王離當是時楚兵冠諸侯諸侯軍救鉅鹿下者十餘壁皆莫敢縱及楚擊秦諸將皆從壁上觀楚戰士無不一當十楚兵呼聲動天地諸侯軍無不人人惴恐

漢韓信擊趙使萬人先行岀背水陣趙軍望見大笑平明信建大將旗鼓鼓行岀井陘口趙開壁擊之良久信走水上軍皆殊死戰不可敗遂破趙軍擒趙王歇諸將因問信曰兵法右背山陵前左水澤今者將軍令臣等反背水陣此何術也信曰此在兵法顧諸君不察耳兵法不曰防之死地而後生置之亡地而後存乎且信非得素拊循士大夫此所謂驅市人而戰也其勢非置死地使人人自爲戰卽與之生地皆走寜尙得而用之乎諸將皆曰非所及也

宋武帝作相舉兵伐後秦姚以王鎭惡爲前鋒而鎭惡至潼關請率水軍自河入渭直至渭橋鎭惡所乘皆防衝小艦行船者悉在艦內溯渭而進艦外不見行船人北土素無舟楫莫不驚以爲神鎭惡旣至令將士食畢便棄船登岸渭水流急倐忽間諸艦悉逐流去時屯軍在長安城猶數萬人鎭惡撫慰士卒曰卿諸人並家在江南此是長安城北門外去家萬里而舫乘衣糧已遂流去豈復有求生之計耶惟宜死戰可立大功不然則無遺類耳乃身先士卒眾亦知無復退路莫不騰勇爭先眾一時奔潰卽防長安城

梁將陳慶之守渦陽城與魏將相持自春至冬數百戰師老气衰魏之援兵復欲築壘於軍後諸將恐腹背受敵議退師慶之曰兵來至此渉歷一歲縻費糧仗其數極多諸軍並無鬭志皆謀退縮豈是欲立功名直聚爲鈔暴耳吾聞致兵死地乃可求生須虜圍合然後與戰諸將壯其計從之魏人掎角作十三城慶之銜枚夜出防其四壘所餘九城兵甲猶盛乃陳其俘馘鼓噪而攻魏師遂大奔潰斬獲略盡

唐昭宗時幽州劉仁恭率軍士十萬冦魏州屠其郡梁將葛從周自邢臺馳入魏州燕軍突之上水關攻館陶門從周與卒五百騎出戰謂門者曰前有敵不可返顧命闔其門從周極力死戰大敗燕人

乘勝

晉杜預襲吳樂鄕虜都督孫歡州郡皆望風歸命奉送印綬時眾軍防議或曰百年之冦未可盡克今向暑水潦方降疾疫將起冝來冬更爲大舉預曰昔燕樂毅借濟西一戰以並彊齊今王師兵威已振譬如破竹數節之後迎刅而觧也遂指授郡帥直指秣陵所過城邑莫不束手遂平吳先議者慙而謝焉

東晉將周訪討賊杜曾曾大潰殺千餘人訪夜追之諸將請待明訪曰曾驍勇能戰向之敗也彼勞我逸是以尅之宜及其衰乘之可滅鼓行而進遂以定漢沔十六國蜀李特攻晉將張徴徴軍潰特議欲釋徵還涪諸將進曰徴軍速戰士卒傷殘智勇俱竭宜因其遂擒之若舎而寛之徴養兵收亡餘眾更合圖之未易也特從之復進攻徵潰圍走特遣將水陸追之遂害徴生擒徵子存以徵防還之

唐武徳初劉武周據太原使其將宋金剛屯河東太宗往徵金剛遁走太宗追擊大破之乘勝逐北一日一夜行二百里轉戰十合士卒疲至髙壁嶺總管劉基執馬諌曰餱糧已竭士卒疲頓願且停營待兵糧咸集而後戰太宗曰功者難成而易敗機者難得而易失金剛走到汾州眾心已沮我及其未定當乘其勢擊之此破竹之勢也如是更遲畱賊必生計此失機之道也遂防馬去諸軍乃進莫敢以饑乏爲辭夜宿於雀防谷之兩原太宗不食二日不觧甲三日軍中苦饑此夕惟有一羊太宗撫將士與之同食三軍感恩皆饑而思奮明日趨汾州金剛列陣南北七里以抗官軍太宗遣總管李勣等當其北翟長孫等當其南親禦大軍以臨之諸軍戰小卻爲賊所乘太宗率精騎三千直趨金剛賊眾大潰遂破之

太宗破薛仁果將宗羅睺於髙摭乘勝率二千餘騎追之竇軌苦諌曰仁果猶據堅城𨿽破羅睺未可輕進請按兵以俟其變太宗曰慮之久矣破竹之勢不可失也賊大軍已敗餘眾何足爲虞凶魁之計盡於此矣遂率眾而進至夜半軍臨城守埤者皆亂爭自投而下仁果窮蹙開門請降諸將奉賀因問曰始大王野戰破其將其主尙保堅城王無攻具輕騎騰逐不待步兵徑薄城下咸疑不克而竟下之何也太宗曰此以權道迫之使其計不暇發以故尅也宗羅睺恃往昔之勝兼復養鋭日久見吾不岀意在相輕今喜吾出悉兵來戰𨿽擊破之擒殺蓋少若不急躍還走投城仁果收而撫之則便未可得矣且其兵眾皆隴西人一敗退不及回顧散歸隴外則折摭自虛我軍隨而迫之所以懼而降也此可謂成算諸君蓋不見耶諸將曰此非凡人所能及也郭子儀擊賊將李歸仁大破之日暮僕固懷恩謂子儀曰賊必棄城走請以二百騎追之縛取李歸仁安守忠子儀曰將軍戰亦疲矣且休迨明而圖之懷恩曰歸仁守忠天下驍賊也驟勝而敗此天與我也柰何縱之不取若始得眾復爲我患𨿽悔無及夫戰尙速何明日爲子儀固止之令還營懷恩固請往而復返一夕而四五起遲明諜至守忠等果遁

朱泚之亂賊驍將張庭芝逼柵求戰李晟謂諸將曰吾恐賊不出今冒死而來天贊我也勒諸將縱兵擊之時駱元光領華州兵營在北兵少賊並力攻之晟遣李演孟華以精卒救之中軍鼔噪演力戰大破之僵屍滿地翌日將復出師諸將請待西軍至則左右夾攻晟曰賊旣傷敗須乘勝撲滅若俟其有備豈王師之利哉晟乃號令誓師畢陣於光泰門外使王佖李演率騎軍史萬頃領步卒直扺苑墻先是夜使人開苑墻二百餘步至是賊已立木柵賊倚柵拒戰晟叱軍士曰安得縱賊如此當先斬公等萬頃懼先登防柵而入王佖騎軍繼進賊奔潰大軍分道並入驅蹙至於白華忽有賊騎千餘出於官軍之背晟以麾下百餘騎馳入左右呼曰相公來賊聞之驚潰官軍追斬不可勝計朱泚姚令言遁走其餘凶黨相率來降

魏諸葛誕據壽春反魏將王基討之司馬昭欲遣諸將輕兵深入招遞吳將唐【闕】子弟因舋有蕩覆吳之勢基諌曰昔吳將諸葛恪乘東【闕】之勝竭江表兵以圍新城城旣不防而眾死者大半蜀將姜維因洮上之利輕軍深入糧餉不繼軍覆上邽夫旣勝之後必輕敵則慮難不深今賊新敗於外又內患未弭是其修政設慮之時也且兵出逾年人有歸心今俘馘十萬罪人斯得自歷代徵討未有全兵獨克如今之盛者也昔武皇帝破袁紹於官渡自以所獲已多不復追奔懼挫威也從之後周武帝伐齊軍次並州齊將安徳王延宗擁兵四萬出城拒帝帝率諸軍合戰齊人退帝乘勝逐北率千餘騎入城東門令諸軍繞城置陣至夜延宗率其眾排車而前城中軍卻人相蹂踐大爲延宗所敗死傷略盡齊人欲閉門以門下積屍扉不得闔帝從數騎﨑嶇危崄僅乃得出至明率諸軍更戰大破之擒延宗並州平周武窮兵幾於不濟

狄靑破儂智髙智髙兵敗奔邕州其下皆欲窮其窟穴靑亦不從以謂趨利乘勢入不測之城非大將事智髙因而獲免天下皆罪靑不入邕州脫智髙於垂死然靑之用兵主勝而已不求奇功故未常大敗計功最多卒爲名將譬如奕棋已勝敵可止矣然猶攻擊不已往往大敗此靑之所戒也臨利而能戒乃靑之過人處

兩敵

梁司州刺史桞仲禮畱其長史馬岫守安陸自率步騎一萬冦西魏襄陽西魏將楊忠率眾南伐攻梁隨郡克之進圍安陸仲禮聞隨郡防恐安陸不守遂馳歸赴援諸將恐仲禮至則安陸難下請急攻之忠曰攻守殊勢未可卒防若引日勞師表裏受敵非計也南人多習水軍不閒野戰仲禮回師已在近路吾出其不意以奇兵襲之彼怠我奮一舉必克則安陸不攻自防諸城可傳檄而定也於是選騎二千銜枚夜進遇仲禮於漴忠親自防陣擒仲禮悉俘其眾安陸及竟陵郡皆降如忠所防

唐武徳中太宗圍王世充於東都世充勢窮竇建徳自河北來救諸將及蕭瑀等咸請且退師避之太宗不許曰世充糧盡內外離心我當不勞攻擊坐收其獘耳建徳新破孟海公將驕卒惰今我據武牢扼其襟要若賊恃勝冒險爭鋒吾當破之必矣賊若不戰旬日之間世充自潰彼敗我振兵足以臨之矣一行兩定在於斯舉若不速進賊入武牢諸城新附必不能守二賊並力將若之何秦府記室薛收進曰王充據東都府庫塡積所患者在於乏食是以爲我所持建徳總十萬餘眾來拒王師亦當盡彼驍雄期於速戰若聽縱其至此兩冦相連轉河北之積以相資給則伊洛間戰鬭不已大王今欲親率猛鋭先據成臯之險訓兵坐甲當彼疲之眾一戰必尅建徳破則世充自下不過數旬二國之君可面麾下蕭瑀等柰何遂請退兵太宗曰善而從之畱齊王元吉圍王世充親率三千五百人趨武牢守之不與戰相持二十餘日建徳謀伺官軍芻盡牧馬於河北將襲武牢太宗聞之遂牧馬千餘匹於河渚間以誘之詰朝建徳果悉眾而至陣於泥水東太宗其陣久卒饑令宇文士及率騎經賊陣之西馳而南上賊陣動因而諸軍奮擊之大潰竟如太宗本防

退據

隋末唐髙祖義師發太原次靈石縣賈胡堡隋將宋老生率精兵二萬屯霍邑以拒之防久雨糧盡與長史裴寂及諸將議曰宋老生頓霍邑屈突通鎭河東二人同心非造次可進欲且還太原以圖後舉太宗曰本興大義以救蒼生當須先入咸陽號令天下今遇小敵便卽班師將恐義徒一朝觧體還守太原一城之地此爲賊爾何以自全髙祖乃止太宗引師赴霍邑遂平老生武后初徐敬業舉兵於江都稱匡復皇家以厔尉魏思溫爲謀主問計於思溫對曰明公旣以太后幽執少主志在匡復兵貴神速但宜早度淮北親率大眾直入東都山東將士知公有勤王之舉必以死從此則指日刻期天下必定敬業將從其防薛璋又說曰金陵之地王气已見宜早應之兼有大江設險足可以自固請且攻取常潤等州以爲王霸之業然後率兵北上鼓行而前此則退有所歸進無不利實爲良算也敬業以爲然乃自率兵四千人南度以擊潤州思溫密謂杜求仁曰兵勢宜合不可分今敬業不知並力度淮率山東之眾以取洛陽是必無能成事已可知敬業防已悔之所以遂敗

苦戰

春秋時晉師伐齊陣於鞌晉觧張禦郤克鄭丘緩爲右及戰郤克傷於矢流血及屨未絕鼓音曰余病矣張侯曰自始合而矢貫余手及肘余折以禦左輪朱殷豈敢言病吾子忍之緩曰自始合茍有險余必下推車子豈識之然子病矣張侯曰師之耳目在吾旗鼓進退從之此車一人殿之可以集事若之何其以病敗君之大事也擐甲執兵固卽死也病未及死吾子勉之左並轡右援枹而鼓馬逸不能止師從之齊師敗績逐之三周華不注

晉劉裕率兵伐後秦姚後魏遣將鵞靑等步騎十萬屯河北常有數千騎緣河隨晉軍進止時晉軍人緣河南岸牽百丈河流迅急有漂度北岸者輙爲魏人所殺掠遣軍才過岸卽退軍還復來裕乃遣白直隊主丁旿率七百人車七百乘於河北岸上去水百餘步爲卻月陣兩頭抱河車置弓弩畢使立一白眊魏人初不觧其意並未動裕先命將朱超石戒嚴二千人白眊旣舉超石馳往赴賫大弩百張一車益二十人設柵排於轅魏人見營陣乃進圍營超石先以軟弓小箭射之魏軍四面俱走攻營於是百弩俱發又遣善射者叢射之魏眾旣多弩不能制超石初行別賫大錘並千餘張矟乃斷矟長三四尺以錘錘之一矟輙洞貫三四人魏眾不能當遂奔潰

梁武帝遣曹仲宗等攻魏渦陽又以韋放爲明威將軍總兵防之魏大將費穆帥眾掩至放軍營未立麾下止有二百餘人放從弟洵驍果有勇力單騎擊刺屢折魏軍洵馬亦被傷不能進放冑又貫三矢眾失色請放突去放厲聲叱之曰今日惟有死耳乃免冑下馬據胡牀處分士卒皆殊死戰莫不一當百逐北大破之諸營壘一時奔潰

敗

晉末河間王顒在關中遣將張方討長沙王乂方率眾屯河南乂遣左將軍皇甫商拒之而敗張方率兵入洛陽乂奉惠帝討方於城內方軍遙見乘輿於是引退止之不得眾遂大敗方退壁於十二里橋人情挫防無復固志或勸方夜遁方曰兵之利鈍無常貴因敗以爲成功耳我更前作壘出其不意此用兵之奇也乃夜潛進逼洛陽城七里乂又新防不以爲意忽聞方壘成乂師乃出戰遂大敗

東晉將周訪討江沔間賊杜曾訪有眾八千進至沌陽曾鋭气甚盛訪曰先人有奪人之心善謀也使將軍李恆督左甄許朝督右甄訪自領中軍髙張旗幟曾果先攻左右甄曾勇冠三軍訪甚惡之自於陣後射雉以安眾心令小將趙領其父餘兵屬左甄力戰敗而復合馳馬告急訪怒叱令更進號哭還戰自辰至申兩甄皆敗訪選精鋭八百人自行酒飲之勅不得輕動聞鼓音乃進賊未至三十步訪親鳴鼓將士皆騰躍奔走曽遂大潰殺千餘人遂定漢沔

隋末髙祖起兵自太原至霍邑隋將宋老生守城太宗以數騎詣其城下舉鞭指揮若將圍城之狀且詬之老生怒引兵三萬自東門南門分道而出髙祖謂建成曰汝防兩陣將交引左軍直趨東門命太宗引右軍直趨南門以防其歸路老生之軍背城而列陣髙祖以中軍與建成合陣城東太宗陣於城南老生麾兵疾進先薄髙祖而建成墜馬老生乘之中軍與左軍咸卻太宗自南原遙見塵起知義師退率二百騎馳下峻阪殺一賊將遂衝防其軍出其陣後表裏齊噪隋師大潰遂擒老生而平霍邑

隋末稽胡五萬餘人掠宜春竇軌討之與賊相遇賊乘髙縱火王師稍卻軌斬其部將二十四人防隊中小帥以代之勒兵復戰自率百騎殿於軍後令之曰聞鼓聲不進者自後斬之旣而鼓之士卒爭赴敵賊射之不能止因大破之

隋突厥沙鉢略可汗冦掠而南詔以逹奚長儒爲行軍總管擊之遇於周槃眾寡不敵軍中大懼長儒慷慨神色愈烈爲虜所衝突散而復聚四面抗拒轉鬭三日晝夜凡十四戰五兵咸盡士卒以拳毆之手皆見骨殺傷萬計虜气稍奪於是觧去突厥夲欲大掠秦隴旣逢長儒共皆力戰虜意大沮明日於戰處焚屍慟哭而去後晉開運中契丹擁眾南向約八萬餘騎晉將杜重威懼退保州契丹踵之晉軍至陽城契丹大至晉軍與戰逐北十餘里契丹逾白溝而去晉軍結陣而南胡騎四合如山諸軍力戰拒之是日才行十餘里人馬饑乏晉軍至白圍衛村埋鹿角爲行寨契丹圍之數重奇兵出寨後防糧道是夕東北風大起破屋折樹營中掘井方尺水輙崩士卒取其泥帛絞而飲之人馬俱渴至曙風尢甚時晉師居下風將陣弓弩無所施符彥卿曰與其束手就擒曷若以身狥國乃與張彥澤等引精騎出西門擊之諸將繼至契丹卻數百步彥卿等擁萬餘騎橫擊契丹呼聲動天地契丹大敗而走勢如崩山李守眞亦令步兵盡防鹿角出鬭步騎俱進逐北二十餘里鐡鷂旣下馬蒼皇不能復上皆委棄馬及鎧仗蔽地杜威曰賊已破膽不宜更令成列遣精騎擊之皆沒水去耿全斌從徵太原還遇虜於滿陰追擊至徐河因據水口要害遷補騎副兵馬使又攺云騎軍使屯瀛州與虜戰所乘馬兩中流矢死凡三易乘戰不卻賊爲引去宋吳玠守秦隴金烏珠會諸道兵十餘萬造浮梁跨渭自寶雞結連珠營壘石爲城夾澗與官軍相拒攻和尙原玠命諸將選勁弓彊弩分畨疊射號駐隊矢連發不絕繁如雨注敵稍卻則以奇兵旁擊絕其糧道度其困且走設伏於神岔以待金兵至伏發眾大亂縱兵夜擊大敗之烏珠中流矢僅以身免亟剃其須髯而遁胡世將問玠所以制勝者於玠弟璘璘曰璘先從兄有事西夏每戰不過一進卻之頃勝負輙分至金人則更進疊退忍耐堅久令酷而下必死每戰非累日不決勝不遽追敗不至亂蓋自昔用兵所未嘗見與之角逐滋久乃得其情蓋金人弓矢不若中國之勁利中國士卒不及金人之堅耐吾常以長技洞重甲於數百步外則其衝突固不能相及於是選據形便出鋭卒更疊撓之與之爲無窮使不得休暇以沮其堅忍之勢至決機於兩陣之間則璘有不能言者方富平之敗秦鳳皆防金人一意睨蜀東南之勢亦急微玠身當其衝無蜀久矣故西人至今思之

攻必救

春秋時楚子及諸侯圍宋宋公孫固如晉告急先軫曰報施救患取威定覇於是乎在矣狐偃曰楚始得曹而新婚於衛若伐曹衛楚必救之則齊宋免矣宋人使門尹般如晉師告急公曰宋人告急舎之則絕告楚不許我欲戰矣秦齊未可若之何先軫曰使宋舎我而賂齊秦借之告楚我執曹君而分曹衛之田以賜宋人楚愛曹衛必不許也喜賂怒頑能無戰乎公說執曹伯而分曹衛之田以畀宋人遂與楚人戰大敗之

掩巢

魏伐趙趙請救於齊田忌引兵救趙孫臏曰夫觧雜亂紛紏者不控捲救鬭者不撠批亢虛形格勢禁則自爲觧耳今魏趙相攻輕兵鋭卒必竭於外老弱罷於內君不若引兵疾走大梁據其街路衝其方虛彼必釋趙而自救是我一舉觧趙之圍而收獘於魏也田忌從之直走大梁魏師遂退

魏武徵河北師次頓丘黒山賊於毒等攻東武陽魏武引兵入西山攻毒等夲屯毒聞之棄東陽還魏武要邀於內黃大破之

司馬懿徵公孫淵淵遣步騎數萬阻遼隧拒懿懿盛兵南出賊盡赴之乃泛舟潛濟以出其北傍水作長圍忽棄賊而向襄平諸將言不攻賊而作圍非所以示眾也懿曰賊堅營髙壘欲以老吾兵也攻之正入其計此王邑所以恥過昆陽也古人言敵𨿽髙壘不得不與我戰者攻其所必救也賊大眾在此巢窟虛矣我直指襄平必人懷內懼懼而求戰破之必矣遂整陣而過賊見兵出其後果邀之懿因謂諸將曰所以不攻其營正欲致此不可失也乃縱兵逆擊大破之三戰皆防

王莾末光武起兵據昆陽城時惟有八九千人莾遣將王邑嚴尢討之軍到城下者且十萬光武畱王鳳等守城與李軼等十餘騎夜岀旣至郾定陵悉發諸營兵嚴尢說王邑曰昆陽城小而堅今假號者在宛亟進大兵彼必奔走則昆陽自服邑曰吾昔以虎牙將軍圍翟義坐不生得以見責今將百萬之眾遇城而不能下何謂耶遂圍之數十里列營百所云車十餘瞰臨城中旗幟蔽野埃塵連天鉦鼓之聲聞數十里或爲地道或衝輣撞城積弩亂髮矢下如雨城中負楯而汲王鳳等乞降不許光武遂與諸營部俱進自將步騎千餘前去大軍四五里而陣防邑亦遣兵數千合戰光武奔之斬首數十級諸部喜曰劉將軍平生見小敵怯今見大敵勇甚可怪也且復居前請助將軍光武復進防邑兵卻諸部兵乘之斬首數百千級連勝遂前因大敗之王邑違尢攻宛所以敗也

東晉將蘇峻反攻克石頭城據之晉將陶侃溫嶠率兵討之諸將請於查浦築壘監軍鄧嶽曰查浦地下又在水南惟白石峻極險固可容數千人賊來攻不便戮賊之術也侃從之夜立壘訖賊見壘大驚賊攻大葉侃將救之長史殷羨曰若大葉步戰不如峻則大事去矣但當急攻石頭峻必救之而大葉自觧侃又從羨言峻果棄大葉而救石頭諸軍與峻戰東陵侃督部將斬峻於陣賊眾遂潰

王世充與李密相持於東都世充夜渡陣於洛水之北其時密已渡洛水陳兵與世充相對東接月城西至石窟密多騎兵長槍宜平寛放縱世充多步兵戈矛防宜隘險然南逼洛水北阻太山地形促騎不成列世充縱防蹙之密軍失利密與數子登船南濟自餘兵馬皆東走月城世充乘勝長驅直至月城下密旣渡南岸卽防馬西上直向世充本營左右麾旗相繼而至世充營內見密兵來逼急連舉六烽世充乃捨月城之圍收兵西退自洛北逹於黒石中間四十餘里奔赴顚狽大防師徒密之行也東北之圍不救而自觧西南之冦不戰而成功世充伏其權奇不復輕出

太宗討竇建徳入武牢進三其營多所傷殺淩敬進說曰宜悉兵濟河攻破懷州河陽使重將居守更率眾鳴鼓建旗逾太行入上黨先聲後實傳檄而定折趣壺口稍駭蒲津收河東之地此防之上也行必有三利一則入無人之境師有萬全二則拓土得兵三則鄭圍自觧建徳將從之而世充之使長孫安世陰賫金玉防其諸將以亂其謀眾咸進諌曰淩敬書生耳豈可與言戰乎建徳從之退而謝敬曰今眾心甚鋭此天贊我耳因此決戰必將大防已依眾議不得從公言也敬固爭建徳怒扶出於是悉眾進逼武牢官軍按甲挫其鋭建徳中槍竄於牛渚口唐軍生獲之

光武東圍鉅鹿王郎守將王饒堅守月餘不下連攻不克耿純曰久守鉅鹿士卒疲敝不如及大兵精鋭進攻邯鄲若王郎已誅鉅鹿不戰自服矣從之乃畱軍守鉅鹿進軍邯鄲連戰破之郎少傅李立開門納漢兵遂防邯鄲

後漢將軍耿秉與竇固合兵一萬四千騎擊車師有後王前王前王卽後王之子其庭相去五百餘里秉議先赴後王以爲並力取根本則前王自服固計未決秉奮身上馬眾軍不得已遂進並縱兵抄掠斬首數千級牛馬羊十餘萬頭後王安得震怖將數百騎岀迎秉降袁紹曹操相持於官渡沮授說紹遣騎將別爲支軍於外以絕曹操之援紹不從許攸進曰曹操兵少而悉師拒我許下余守勢必空弱若分遣輕軍星夜襲許操爲我擒如其未潰可令首尾奔命破之必也紹又不用竟爲曹操所敗

魏文帝問司馬懿曰吳蜀宜討何者爲先對曰吳以中國不習水戰故散居東關且攻敵扼其喉摏其心夏口東關賊之心喉若爲陸軍以向皖城引權軍東下爲水軍向夏口乘其虛而擊之此神兵從天而下破之必矣東魏大將髙歡率兵伐西魏濟河集諸將議進趣之計斛律羗舉曰宇文黒獺𨿽聚防黨彊弱可知今固守無糧援可恃有同困獸若不與其戰而徑趣長安長安空虛可不戰而尅防其根本彼無所歸則黒獺之首懸於軍門矣諸將議有異同遂戰於渭曲大敗而歸

隋趙煚於江南岸置安蜀城以禦陳屬霖雨數旬城頽者百餘步蠻酋鄭南鄕叛引陳將吳明徹欲掩安蜀議者皆勸煚益修守禦煚不從乃遣使說誘江外生蠻向武陽令乘虛掩襲南鄕所居獲其父母妻子南鄕聞之其黨各散陳兵亦遁

秦末沛公略南陽郡守宋齮走俱城守宛沛公引兵過而西張良諌曰沛公𨿽欲急入關秦兵尙眾拒險今不下宛宛從後擊彊秦在前此危道也於是沛公乃夜引軍從他道還更旗幟黎明圍宛城三匝南陽守欲自剄其舎人陳恢曰死未晚也乃逾城見沛公曰臣聞足下約先入咸陽者王之今足下畱守宛宛大都也連城數十人民眾積蓄多吏人自以爲降必死故皆堅守乘城今足下盡日止攻士死傷者必多引兵去宛必隨足下後足下前則失咸陽之約後又有彊宛之患爲足下計莫若約降封其守因使止守引其甲卒與之西諸城未下者聞聲爭開門而待足下矣沛公曰善乃以宛守爲殷侯封陳恢千戶引兵而西無不下者

蕭齊末梁武帝自襄陽率兵東下至郢州攻未防蕭頴冑在江陵遣衛尉席闡文勞軍因謂梁武曰今頓兵兩岸不並軍圍郢定西陽武昌取江州此機已失莫若請救於魏與北連和猶爲上防梁武謂闡文曰漢口路通荊雍控引秦梁糧道資儲聽此气息兵若前進魯山必阻沔路所謂扼喉若糧儲不通自然離散何謂持久鄧元起近欲以三千兵往定潯陽彼若懽然悟機一酈生亦足脫拒我師固非三千能下西陽武昌取便得耳得便應鎭守守兩城不減萬人糧儲稱是卒無所出東君有上者萬人攻一城兩城勢不能相救若我分軍應援則首尾俱弱如其不遣孤城必防一城旣沒諸城相次土崩天下大事於是去矣若郢州旣防席捲防流西陽武昌自然風靡何遽分兵散眾自貽其憂且丈夫舉動欲淸天步況擁七州之兵以誅羣豎懸河注火奚有不滅豈有北面請救以自示弱彼未必能信徒貽我醜聲此之下計何謂上防及防郢域向下城戍無不風靡遂尅建業

武徳中李靖隨河間王孝防討輔公祏公祏遣將馮惠亮率舟師三萬屯當塗陳正通領步騎二萬屯靑林山仍於梁山連鐡鏁以斷江路築卻月城延袤十餘里與惠亮爲犄角之勢孝恭集諸將議皆云惠亮正通並握彊兵不戰之計城柵旣固卒不可攻請直指丹陽掩其巢穴丹陽旣破惠亮自降孝恭欲從其議靖曰公祏精鋭旣在水陸二軍然其自統之兵亦皆勁勇惠亮等城柵尙不可攻公祏旣保石頭豈應易防若我師至丹陽畱停旬月進則公祏未平退則惠亮爲患此便腹背受敵恐非萬全之計惠亮正通皆是百戰餘賊必不憚於野戰止爲公祏立計令其持重但欲不戰以老我師今若攻其城柵乃是出其不意滅賊之機惟在此舉孝恭然之靖乃先擊惠亮苦戰破之殺傷及溺死者萬餘人惠亮奔走靖率輕騎先至丹陽公祏大懼先遣僞將左遊仙領兵守防稽以爲聲援公祏擁兵東走以趨遊仙至吳郡與惠亮正通並相次擒獲江南悉平

後周時詔發關中兵以韋孝寛爲元帥東討尉遲迥軍次河陽迥所置儀同薛公禮等圍偪懷州遣兵擊破之進次懷縣永橋城之東南其城旣在要衝雉堞牢固迥已遣兵據之諸將士以此城當路請先攻取孝寛曰城小而固若攻而不防損我兵威今破其大軍此亦何能爲也於是引軍次於武陟因大破迥子惇惇輕騎走鄴迥自出戰又破之迥窮迫自殺

唐武徳初宇文化及據聊城淮安王神通進兵躡之祕書丞魏徵謂神通曰化及據聊城莘人爲其固守若至莘卽宜攻取但防莘縣聊城益懼因而逼之易同俯拾須以攻具自隨一足威敵二不乏用不然兵至莘城見無攻具不下如不能尅莘而逺追化及恐亦無功則化及非旬月可獲莘人阻我糧運化及爲之外援恐非計之善者神通不從軍次莘果不下而退散

堅壁

春秋時秦爲令狐之役故秦伯伐晉晉趙盾禦之以從秦師於河曲叟駢曰秦不能久請深壘固軍以待之從之秦人欲戰秦伯謂士防曰若何而戰對曰趙氏新出其屬曰臾駢必實爲此謀將以老我師也趙有側室曰穿晉君之壻也有寵而弱不在軍事好勇而狂且惡臾駢之佐上軍也若使輕者肆焉其可乃皆出戰交綏而退

蜀大將諸葛亮悉大眾十萬由斜谷出始平據武功五丈原魏將司馬懿帥師拒之與亮對於渭南懿固壘不戰亮分兵屯田爲久駐之基屢使交書及致巾幗以怒懿懿亦屢表請戰魏使衛尉辛毗杖節制之諸將皆曰賊不復出矣亮曰彼本無戰心所以固請者示武於眾耳將在軍君命有所不受茍能制吾豈千里請戰耶懿使二千餘人就營東南角大聲稱萬歲亮使問之答曰吳朝有使至請降亮謂曰計吳朝必無降法卿是六十老翁何煩詭誑如此懿與亮相持百餘日亮卒於軍中及軍退懿乃行營壘曰天下奇才也

摧標

秦姚萇與苻登相持未觧登將魏揭飛率氐胡數萬人攻杏城雷惡地應之攻李潤萇議將討之羣臣咸曰陛下不憂六十里苻登乃憂六百里揭飛萇曰登非可卒殄吾城亦非登所能卒圖惡地多智非常人也南引揭飛東結董成甘言美說以成姦謀若得杏城李潤惡地據之控制遠近相爲羽翼長安東北非復吾有於是潛軍赴之萇時眾不滿二千揭飛惡地眾至數萬氐胡赴之首尾不絕萇每一見軍至輙有喜色羣下怪而問之曰今同惡相濟皆來防集吾得乘勢席卷一舉而覆其巢穴東北無復余也揭飛等以萇兵少盡眾來攻萇固壘不戰示之以弱潛遣子崇率騎數百出其不意以乘其後揭飛兵亂萇遣步騎擊之揭飛眾大潰斬揭飛惡地請降

東魏丞相髙歡自將率兵伐西魏屯軍蒲阪造三道浮橋渡河又遣其將竇泰趨潼關髙敖曹圍洛州西魏將宇文泰出軍廣陽召諸將謂曰賊今圍吾三面又造橋於河示欲必渡欲綴吾軍使竇泰得西入耳久與相持其計得行非良策也且髙歡用兵常以泰爲先驅其下多鋭卒屢勝而驕今出不意襲之必克克泰則歡不戰而自走矣諸將咸曰賊今再近捨而遠襲事若差跌悔將何及也泰曰歡前在襲潼關吾軍不過覇上今者大來兵未出郊賊顧謂吾但自守耳無遠鬭意又忸於得志有輕我心乘此擊之何往不尅賊𨿽造橋未能徑至此五日中吾取竇泰必矣幸公等勿疑泰遂率騎六千還長安聲言欲往隴右旣而潛軍東出晨興至小關竇泰卒聞軍至惶懼依山爲陣未及成列泰乃縱兵擊破之斬泰傳首長安髙敖曹適防洛州聞泰死焚輜重棄城走歡亦撤橋而退宇文泰初與諸將謀咸難之泰乃隠其事佯若未有謀者而獨問防於尙書直事郎中宇文深對曰竇泰歡之驍將也亟勝而輕敵今者大軍若就蒲阪則髙歡拒守竇泰援之內外受敵取敗之道也不如選輕鋭之卒潛出小關泰性躁急必來決戰髙歡持重未卽救之則竇泰可擒也旣擒竇泰歡勢自沮回軍禦之可以制勝泰喜曰是吾心也君卽吾之陳平也

武編後集卷四

