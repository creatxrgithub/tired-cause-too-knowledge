《武經總要》宋曾公亮丁度等

●前集卷一

◎選將第一

傳曰﹕有必勝之將﹐無必勝之民。又曰﹕君不擇將﹐以其國與敵也。由是言之﹐可不謹諸﹖古者國家𨿽安﹐必常擇將。擇將之道﹐惟審其才之可用也﹐不以遠而遺﹐不以賤而棄﹐不以詐而疏﹐不以罪而廢。故管仲射鉤﹐齊威公任之以霸﹔孟明三敗﹐秦繆公赦之以勝﹔穰苴拔於寒微﹐吳起用於羈旅﹔張儀之遊蕩﹐樂毅之疏賤﹐孫武之瓦合﹐白起之世舊﹐韓信之懦怯﹐黥布之徒隸﹔衛靑人奴﹐去病假子﹔諸葛亮不親戎服﹐杜預不便鞍馬﹔謝艾以參軍摧石虜﹐鄧禹以文學扶漢業﹔李靖用於罪累﹐李收於降附﹕是豈以形貌閥閱計其間哉﹖而庸人論將﹐常視於勇。夫勇者﹐才之偏爾﹐未必無害。蓋勇必輕斗﹐未見所以必取勝之道也。大凡將以五才爲體﹐五謹爲用。所謂五才者﹐一曰智﹐二曰信﹐三曰仁﹐四曰勇﹐五曰嚴。非智不可以料敵應機﹐非信不可以訓人率下﹐非仁不可以附眾撫士﹐非勇不可以決謀合戰﹐非嚴不可以服彊齊眾。所謂五謹者﹐一曰理﹐二曰備﹐三曰果﹐四曰誡﹐五曰約。理者理眾如理寡﹝旌旗有分﹐金鼓有飠希﹐故一人學戰﹐教成十人﹞﹐備者出門如見敵﹝行則整戰陣﹐住則嚴防守﹞﹐果者見敵不懷生﹝傳曰﹕殺敵爲果﹐致果爲毅﹞﹐誡者𨿽克如始戰﹝宋義謂項羽﹕戰勝而將驕卒惰者敗﹞﹐約者法令省而不煩﹝政煩則人惰﹐水濁則魚病。法令滋彰﹐盜賊多有﹞。明君知此十者﹐而猶懼取人之難﹐則必設九驗之言詞以考之﹐爲九術之科例以復之。所謂九驗者﹐遠使之以觀其忠﹐近使之以觀其恭﹐繁使之以觀其能﹐卒然問焉以觀其智﹐急與之期以觀其信﹐委之以貨財以觀其仁﹐告之以危以觀其節﹐醉之以酒以觀其態﹐雜之以處以觀其色﹝君子易觀﹐不肖難明。由此驗之﹐可知也﹞。又曰﹕二人交爭﹐則知曲直﹔二人論議﹐則知道徳﹔二人舉重﹐則知有力﹔二人忿斗﹐則知勇怯﹔二人俱行﹐則知先後﹔二人治官﹐則知貪廉。所謂九術者﹐一曰道之以徳﹐齊之以禮﹐知其饑寒﹐悉見其勞苦之謂仁將﹔二曰事無苟免﹐不爲利撓﹐有死榮而無生辱之謂義將﹔三曰貴而不驕﹐勝而不逸﹐賢而能下﹐剛而能忍之謂禮將﹔四曰奇變不常﹐動靜無端﹐轉禍爲福﹐因危立勝之謂智將﹔五曰進之有重賞﹐退之有嚴刑﹐賞不逾時﹐刑不擇貴之謂信將﹔六曰足輕戎馬﹐力越十夫﹐善用短兵﹐長於射之謂步將﹔七曰臨髙歷險﹐馳射若飛﹐進則先行﹐退則爲殿之謂騎將﹔八曰气淩三軍﹐志輕彊虜﹐怯於小戰﹐勇於大敵之謂猛將﹔九曰見賢思齊﹐見善若不及﹐從諫如流﹐寬而能剛﹐簡而少傲之謂大將也。然而伎能有長短﹐局力有大小﹐器而使之。如鈞石之權﹐不可以稱錙銖﹔斗筲之量﹐不可以代庾斛。若兵法所謂論除謹﹐動靜時﹐吏卒辦﹐兵甲治﹐正行伍﹐連阡陌﹐明鼓旗﹐此尉之官爾﹝尉官﹐司馬﹞﹔前後知險易﹐見敵知難易﹐發斥不亡遺﹐此侯之官爾﹝侯﹐軍之虞侯﹞﹔隧路塞﹐行輜治﹐賦物均﹐處軍輯﹐井竈通﹐此司空之官爾﹝軍司空﹐主善治﹞﹔收藏於後﹐遷捨不離﹐無浮輿﹐無遺輜﹐此輿之官爾﹝輿﹐軍之後殿者﹞。然此五者之於大將也﹐若車之有眾材﹐各司其任﹐未足以宰制一車之用也。故曰﹕先語察事﹐勸而與食﹐實長希言﹐賦物平均﹐此十人之將也﹔切切截截﹐垂意肅肅﹐不用諫言﹐數行刑戮﹐刑必見血﹐不避親戚﹐此百人之將也﹔訟辯好勝﹐嫉賊侵淩﹐斥人以刑﹐欲整一眾﹐此千人之將也﹔容貌怍怍﹐言語時出﹐知人饑飽﹐習人劇易﹐此萬人之將也﹔戰戰栗栗﹐日戒一日﹐近賢進謀﹐使人知節﹐言語不慢﹐忠心誠畢﹐此十萬人之將也﹝法曰﹕夫將𨿽以詳重爲貴﹐不可有不決。感此論將之疑﹐𨿽以博訪爲能﹐而不欲有多端之之少也﹞﹔溫良實長﹐用心無兩﹐見賢進之﹐行法不枉﹐此百萬人之將也。此伎能局力之所以異也。凡將﹐有五危﹑六敗﹑十過﹑十五貌情之不相應者﹐又不可不察。所謂五危者﹐必死可殺﹐必生可虜﹐忿速可侮﹐廉潔可辱﹐愛民可煩﹐此五者用兵之災也。何謂六敗﹖一曰不量眾寡﹐二曰本乏刑徳﹐三曰失於訓練﹐四曰非理興怒﹐五曰法令不行﹐六曰不擇驍果。所謂十過者﹐有勇而輕死者﹐可暴也﹔有急而心速者﹐可久也﹔有貪﹝一作貧﹞而好利者﹐可遺也﹔有仁而不忍者﹐可勞也﹔有智而心怯者﹐可窘也﹔有信而喜信人者﹐可誑也﹔有廉潔而不愛人者﹐可悔也﹔有智而心緩者﹐可襲也﹔有剛毅而自用者﹐可事也﹔有懦而喜用人者﹐可欺也﹝如揣敵人﹐知其情﹞。所謂十五貌不與中情相應者﹐有嚴而不肖者﹐有溫良而爲盜者﹐有貌恭肅中心欺慢者﹐有外廉謹而內無至誠者﹐有精精而無情者﹐有湛湛而無成者﹐有好謀而不決者﹐有如果敢而不能者﹐有忄空々而不信者﹐有恍恍惚惚而反忠實者﹐有詭激而有功效者﹐有外勇而內怯者﹐有肅肅而反易人者﹐有髙々而反靜愨者﹐有勢虛形劣而外出無所不至﹑無所不遂者。是以擇將之主﹐澄其心如水鑑﹐平其誠如權衡﹐使貞僞不能竄於察視﹐大小不能移其稱可。然後可以得人而不惑﹐得之不惑然後可以任之不疑。《管子》曰﹕王者不能知人﹐害霸也﹔知人而不能用﹐害霸也﹔用而不能任﹐害霸也﹔任而不能信﹐害霸也﹔旣信而又使小人參之﹐害霸也。是知能信在於能任﹐能任在於能用﹐能用在於能知﹐則知人之道可不重歟﹖

◎將職

將者﹐民之司命﹐國家安危之主﹐三軍之事專達焉。兵法曰﹕輔周則國彊﹐輔隙則國弱。蓋言其才不可不周用﹐事不可不周知也。故將在軍﹐必先知五事﹑六術﹑五權之用﹐與夫九變四機之說﹐然後可以內禦士眾﹐外料戰形﹔苟昧於玆﹐𨿽一日不可居三軍之上矣。所謂五事者﹐一曰道﹐二曰天﹐三曰地﹐四曰將﹐五曰法。道者﹐令民與上下同意也﹐故可以與之生﹐而民不畏危﹝道者﹐仁義也。李斯問兵於荀卿﹐答曰﹕彼仁義者﹐所以修政者也。政修﹐則民親其上﹐樂其君﹐輕爲之死。復對趙孝成王論兵曰﹕百將一心﹐三軍同力。臣之於君也﹐下之於上也﹐若子之事父﹐弟之事兄﹐手臂之捍頭目而覆胸腹也。如此﹐始可令與上下同意﹐死生同致﹐不畏懼﹐不危疑﹞。天者﹐陰陽﹑寒暑﹑時制也。地者﹐遠近﹑險易﹑廣狹﹑死生也。將者﹐智﹑信﹑仁﹑勇﹑嚴也﹝智者﹐能機權識通變也﹔信者﹐使人不惑於刑賞也﹔仁者﹐愛人憫物知勤勞也﹔勇者﹐決戰乘勢不逡巡也﹔嚴者﹐以威刑肅三軍也﹞。法者﹐曲﹑制﹑官﹑道﹑主﹑用也﹝曲者﹐部曲隊伍有分劃也﹔制者﹐金鼓旌旗有節制也﹔官者﹐偏裨校列各有官司也﹔道者﹐營陣開闔各有道徑也﹔主者﹐管庫廝養﹐職守主張其事也﹔用者﹐軍馬器械﹐三軍須用之物也﹞。所謂六術者﹐制號政令﹐欲嚴以威﹔慶賞刑罰﹐欲必以信﹔處捨收藏﹐欲周以固﹝處捨﹐營壘也。收藏﹐財物也。周密牢固﹐則敵不能淩辱﹞﹔徒舉進退﹐欲安以重﹐欲疾以速﹝靜則安重﹐而不爲輕舉﹐重則疾速﹐而不失機權﹞﹔窺敵觀變﹐欲潛以深﹐欲伍以參﹝謂使間謀觀敵﹐欲潛隱深入也。伍參猶錯雜也﹐使間諜或參之﹐或伍之於敵之間﹐而盡知其事﹞﹔遇敵決戰﹐必道吾所明﹐無道吾所疑﹝道言行也﹞。所謂五權者﹐無欲將而惡廢﹐無怠勝而忘敗﹐無威內而輕外﹐無見其利而不顧其害﹝彊使人出戰而輕敵﹞﹐凡慮事欲熟而用財欲泰﹝熟謂精審﹐泰謂不吝賞也﹞。所謂九變者﹐圯地無捨﹝無捨﹐無依也。水毀曰圯也﹞﹐衢地合交﹝結諸侯也﹞﹐絕地無畱﹝無久止也﹞﹐圍地則謀﹝發可謀也﹞﹐死地則戰﹝利死戰也﹞﹐塗有所不由﹝隘難之地﹐所不當從。不得已從之﹐則設奇變以防敵之掩襲﹞﹐軍有所不擊﹝軍𨿽可擊﹐以地險難以畱之。銳卒勿攻﹐歸師勿遏﹐窮寇勿逼﹐死地不可攻。或我彊敵弱﹐前軍先至﹐亦不可擊﹐恐驚之退走也。言有如此之軍﹐皆不可擊之也﹞﹐城有所不攻﹝蓋言敵於要害之地﹐深峻城隍﹐多積糧食﹐欲畱我師。若攻拔之﹐未足爲利﹔不拔﹐則挫我兵勢﹐故不可攻之也﹞﹐地有所不爭﹝小利之地﹐得而失人﹐則不爭。言得之難守﹐失之則無害也﹞﹐君命有所不受﹝苟便於事﹐不拘於君命也﹞。所謂四機者﹐張設輕重﹐在於一人﹐謂之气機﹔道狹路險﹐名山大塞﹐十夫所守﹐千夫不過﹐謂之地機﹔善行間諜﹐分散其眾﹐使其君臣相怨﹐上下相咎﹐謂之事機﹔車堅舟利﹐士馬閒習﹐謂之力機。此五事﹑六術﹑五權﹑九變﹑四機者﹐皆良將之所要聞﹐而兵家之所先務也。古之言將者曰﹕靜以幽﹐正以治﹝淸靜簡易﹐幽深難測﹐平正無偏﹐故能致治也﹞﹔能淸能靜﹐能平能整﹔不內顧﹐不遷怒﹔樂而不憂﹐深而不疑。凡將之自治如此﹐然而事有常患﹐爲將之災。夫鑑凶門而出﹐臨死而不爲生﹐將之勇矣﹐然而尙死者不勝﹝將無策略﹐苟以死先上﹐士卽死之﹐當敵則懾﹐故不勝也﹞﹐必死者可殺。戰謹進止﹐臨生而不爲死﹐將之審矣﹐然而上生者多疑﹝將無義心﹐有求全避難﹐則事多疑﹞﹐必生者可虜。策不再計﹐勇不畱決﹐戰如風發刃上﹐果以敏﹝攻戰必利決斷﹐速疾則不失時也﹞﹐將之決矣﹐然而忿速者可悔。獲財散之﹐淸不可污﹐將之廉矣﹐然而廉潔者可辱。恕己以治人﹐推惠而施恩﹐將之仁矣﹐然而愛人者可煩。養士不以異材﹐與之安﹐與之危﹐將之公矣﹐然而上同者無獲﹝將明﹐將智﹐與眾同等﹐不能自用﹐又不能用人﹐隨眾取同﹐故無功﹞。自予而不循﹝常自負﹐不循理也﹞﹐將之專矣﹐然而上專者多死﹐而下歸咎﹝將無明智﹐恥求賢問能﹐而自專於事﹐故戰者多死傷﹞。惟善自治者﹐使柔有所設﹐剛有所施﹐弱有所用﹐彊有所加﹐慮必雜於利害而後能遠玆患也。兵法曰﹕視卒如嬰兒﹐故可與之赴深溪﹔視卒如愛子﹐故可與之俱死。厚而不能使﹐愛而不能令﹐亂而不能治﹐譬若驕子不可以用﹐此愛之不可獨任明也。兵法曰﹕十卒而殺其三者﹐威振於敵國﹔十殺其一者﹐令行於三軍。然而卒未親附而罰之﹐則不服﹐不服者難用﹐此威之不可獨任又明也。惟善禦眾者﹐附之以文﹐齊之以武﹝文﹐仁也。武﹐法也﹞﹐而後所揮無不從移﹐所措無不從死﹔發號施令﹐人乃樂聞﹔興師動眾﹐人乃安斗。黃石曰﹕士卒可下﹐而不可使有驕。謙以接士﹐故曰可下﹔制之以法﹐故曰不可驕。其此之謂乎﹖夫善用兵者﹐能愚士之耳目﹐而使之無知﹝言使軍士非將軍之令﹐其他皆不知﹐如聾愚也﹞﹔易其事﹐革其謀﹐使人無識﹝所爲之事﹐所有之謀﹐不使知其造意之端﹐識其所緣之本﹞﹔易其居﹐迂其途﹐使人不得慮﹝易其居﹐去安履危﹔迂其途﹐捨近取遠﹐故士卒懷必死之心也﹞。師與之期﹐如登髙而去其梯﹔師與之深﹐入諸侯之地而發其機﹝使無退心﹐孟明焚舟是也﹞。若驅羣羊﹐驅而往﹐驅而來﹐莫知所之﹝一其心也﹐三軍但知進退之令﹐不知攻取之端﹞。聚三軍之眾投於險﹝險﹐難也﹞﹐可合而不可離﹐可用而不可疲﹐蓋可使由之﹐不可使知之之道也。古之良將﹐不以己貴而賤人﹐不以獨見而違眾。故冬不被裘﹐夏不張蓋﹐所以同寒暑﹔度險不乘﹐上陵必下﹐所以同勞佚﹔軍食熟然後敢食﹐軍井通然後敢飲﹐所以同饑渴﹔合戰必立矢石所及﹐所以同安危。夫將拒諫﹐則英雄散﹔策不從﹐則謀事叛﹔將自臧﹐則下少功。如此而望智者爲之慮﹐勇者爲之斗﹐則安可得哉﹖夫上之用下也﹐使智﹑使勇﹑使貪﹑使過﹝智者樂立功﹐勇者好行志﹐貪者好趨利﹐過者不顧死﹞。下之爲上也﹐死愛﹑死怒﹑死威﹑死義﹑死利﹝視下如子﹐則人死愛﹔心意激勉﹐則人死怒﹔使人以刑﹐徵之以義﹐則人死威﹔賞罰分明﹐則人死義﹔爵厚賞重﹐則人死利也﹞。危者安之﹐懼者歡之﹐叛者還之﹐冤者原之﹐訴者察之﹐卑者貴之﹐彊者抑之﹐敵者殘之﹐貪者丰之﹐欲者使之﹐畏者隱之﹐謀者近之﹐讒者覆之﹐毀者復之﹔不彊不能﹐不使不欲﹔能受諫﹐能聽諍﹐能納人﹐能采言。故曰﹕將主之法﹐務在覽英雄之心﹐蓋謂此矣。夫智莫大於棄疑﹐事莫大於無悔﹐進退無疑﹐見敵無謀﹝深知敵情﹐計謀素定﹐進故無疑﹐不待見敵而謀也﹞﹐慮必先事也。若一言不信﹐則三軍之心惑﹔一事不當﹐則三軍之聽疑﹔一法不舉﹐則三軍之志惰﹔一惠不周﹐則三軍之情懈。如此﹐賞罰豈明而威豈行哉﹖故刑上極﹐賞下通﹐聽誅。無誑其名﹐無變其旗﹝軍法不反令於父﹐不移令於子。有罪﹐𨿽親不問其名﹐不易其旗﹞﹐示公而不攺法也。夫令素行於民﹐則民服﹔令不素行﹐則民不服。故令素信者﹐與眾相得也。凡兵之敗道有六﹐皆將之過﹕謂勢均以一擊十曰走﹝夫以一擊十之道﹐先須察敵人與我將之智謀﹑兵之勇怯﹑天時地利﹑饑飽勞佚﹐十倍相遼﹐然後奮一以擊十。若勢均力敵﹐不能自料﹐以我之一﹐擊敵之十﹐則須奔走﹐不能返舍復爲駐止矣﹞﹔卒彊吏弱曰弛﹝言卒伍豪彊﹐將帥懦弱﹐不能驅卒﹐故弛折壞散﹞﹔吏彊卒弱曰陷﹝言其將欲爲攻取﹐士卒怯弱﹐不量其力﹐彊進之﹐則陷沒於死也﹞﹔大吏怒而不服﹐遇敵懟而自戰﹐將不知其能曰崩﹝大吏﹐大將也。大將怒之而不厭服﹐忿而赴敵﹐不量輕重﹞﹔將弱不嚴﹐教導不明﹐吏卒無常﹐陳兵縱橫曰亂﹝言吏卒皆不爲常度﹐引兵出陣﹐或縱或橫﹐此乃自亂也﹞﹔將不能料敵﹐以少擊眾﹐以弱擊彊﹐兵無選鋒曰北﹝此必走之兵也﹞。此六者﹐將之不可不察也。軍之所患者三﹕不知軍之不可以進而進﹐不知軍之不可以退而退﹐是謂縻軍﹝爲將﹐不知進退之利害﹐惟欲從己周權﹐令軍士不能收功而縻系之矣﹞﹔不知三軍之事而同三軍之政﹐則軍惑﹝軍國異容﹐所理各異﹐欲以治國之法以治軍﹐則軍事惑亂﹞﹔不知三軍之權而司三軍之任﹐則軍疑﹝不知用兵機謀之人﹐用爲將﹐則軍不治而士疑惑也﹞。三軍旣疑旣惑﹐是謂亂軍引勝﹝士疑惑而無畏﹐則亂﹞。此三者﹐又不可不察也。兵法曰﹕知可與戰﹑不可與戰者﹐勝﹔知吾卒之可擊﹐而不知敵之不可以擊者﹐勝之半﹔知敵之可擊﹐而不知吾卒之不可以擊者﹐勝之半。知敵之可擊﹐知吾卒之可擊﹐而不知地形之不可以戰者﹐勝之半﹔知彼知己﹐百戰不殆﹔不知彼而知己﹐一勝一負﹔不知己﹐不知彼﹐每戰必敗。兵法曰﹕上下同欲者勝。故善用兵者﹐如攜手而使人﹐人人不得已也。兵法曰﹕以虞待不虞者勝。故戰如守﹐行如戰﹐有功如幸。兵法曰﹕將能而君不禦者勝。故不受命於主有三﹕可殺﹐而不可使處不全﹔可殺﹐而不使擊不勝﹔可殺﹐而不可使欺百姓。此三者﹐將之勝敗之先得也。夫上將﹐料敵之極﹐計險厄遠近﹝饋運之費人馬之力﹐攻守之便皆在險厄遠近。言若能料此以制敵﹐乃爲將臻極之道也﹞。至於天時審得﹐地形審便﹐車馬審彊﹐眾寡審悉﹐士卒審諫﹐器械審利﹐居處審安﹐堠望審察﹐軍用審足﹐進退審宜﹐動而不迷﹐舉而不窮﹐良將之百舉百勝﹐得此道也。夫將不可慍而致戰﹐合於利而動﹐不合於利而止﹔非利不赴﹐非得不用﹐非危不戰﹐故不敢不重也。兵法曰﹕上煩輕﹐上暇重。子路問於孔子曰「子行三軍﹐則誰與﹖」子曰「必也臨事而懼﹐好謀而成。」荀卿曰「百事之成也﹐在恭﹔其敗也﹐在慢。」故恭勝怠則吉﹐怠勝恭則滅﹔計勝欲則從﹐欲勝計則凶。恭謀無曠﹐恭事無曠﹐恭吏無曠﹐恭眾無曠﹐恭敵無曠﹐是之謂五無曠﹐然後可以爲天下之將而通於神明。善用兵者﹐造次必於是﹐顚沛必於是﹐豈有敗者哉﹖

◎軍制

古者天子六軍﹔諸侯﹐大國三軍﹐次國二軍﹐小國一軍。夏商而上﹐制度無載﹐不可得而記也。《周官》以一卿爲大司馬﹐掌制軍誥禁。又有小司馬﹑軍司馬官﹐皆用大夫。又有興司馬﹑行司馬官﹐皆用士。是謂建其正﹐立其二﹐設其考﹐陳其眾﹐以相督攝﹐以相輔承﹐而武官之例備矣。凡制軍﹐國中自六尺以及六十﹐野自六尺及六十有五﹐皆徵之。一鄕萬有二千五百家﹐家出一人﹐故五人爲伍﹐而屬之比長﹔五伍爲兩﹐而屬之閭胥﹔四兩爲卒﹐而屬之族師﹔五卒爲旅﹐而屬之黨長﹔五旅爲師﹐而屬之州長﹔五師爲軍﹐而屬之命卿﹐是謂五有長﹐兩有司馬﹐卒有長﹐師有帥﹐軍有將焉﹔居守徵行以相部曲﹐而師營之法備矣。齊威公用管夷吾之說制國﹐五家爲軌﹐則五人爲伍﹐有軌長以帥之﹔十軌爲裏﹐則五十人爲小戎﹐裏有司以帥之﹔四里爲連﹐則二百人爲卒﹐有連長以帥之﹔十連爲鄕﹐則二千人爲旅﹐有鄕長人以帥之﹔五鄕爲一帥﹐則萬人爲軍﹐有五鄕之帥以帥之。故有中軍之軍﹐髙子之軍﹐國子之軍焉。旅治﹐略本周法﹐亦大國三軍之制也。戰國以前﹐軍士在於閭裏﹐有事焉而簡稽﹐有時焉而教習﹐於功暇日農作而居家﹐未有畱屯坐食番上長徵之法。是以其所處軍置吏之名﹐一隨於鄕黨﹔惟出師行營﹐則以部隊裨校之號﹐一切爲殊。漢以後﹐大攺三代之軍﹐始有州郡教士﹑京都校卒﹐而掌兵興眾﹐不任鄕黨之吏矣。初詔郡國選有材力之民﹐籍爲材官騎士﹐使守尉令丞典領課試﹐以備徵討。京師則有虎賁羽林之士﹐多者千人﹐就選材髙者遷爲將監﹐而屬在光祿。又有南官北官衛士﹐有令丞一人掌之﹔左右劍戟士﹐有都侯丞一人掌之﹐而屬在衛尉。又有越騎﹑屯騎﹑步兵﹑長水﹑射聲五校士各七百人﹐設置員吏﹐稍尊有司馬﹐稍尊有校尉﹐而屬在北軍中候。皆閒時宿衛﹐有徵則行。自髙帝至建安﹐𨿽士員官號更易廢置不常﹐而漢之營法具此也。魏晉已降﹐軍號尢繁﹐處置統隸大約如漢。逮於西魏﹐始立諸府。府不滿百人﹐有郎將主之﹐隸在二十四軍。軍一開府將之﹐每二開府屬一大將軍。凡十二大將軍﹐分屬六柱國。隋則每府有隊副﹑旅帥﹑校尉﹑鷹揚郎將﹑副郎將﹐步卒有步兵校尉﹐騎士有越騎校尉﹐雜典兵馬﹐而徵防上免﹐內聽命於十二衛。衛二將軍﹐一大將軍判之。唐貞觀以後﹐上府至千二百人﹐中府至千人﹐下府八百人。十人爲火﹐火有長﹐備六馱馬﹔五十人爲一隊﹐立隊正﹔三百人爲一團﹐置團校尉。而府有折衝﹑左右果毅﹐知府並判府事。內屬諸衛﹐則如隋制。凡武士﹐成丁入軍﹐六十而免。應宿衛者﹐離爲三番﹔其徵人防人﹐亦有疊次。起西魏大統﹐至唐天寶﹐凡名軍防﹑鄕團﹑衛士﹑武士﹐皆謂此也。

宋沿唐末五代之制﹐並號禁軍﹐黥面營處﹐衣食公上﹐艸教日閱﹐無得番休。大凡百人爲都﹐五都爲營﹐五營爲軍﹐十軍爲廂﹐或隸殿前﹐或隸兩侍衛司。自廂都指揮使而下﹐皆節級有員品﹐每都立軍使都頭兵馬使﹐則古之隊正之任也﹔每營立指揮使﹐則古之旅師之任也﹔每軍立都指揮使都虞侯﹐則古之師帥之任也﹔每軍﹑每廂﹑每第立都指揮使﹐則古之軍將之任也。各有副﹐以貳其政。其兩河﹑關西諸州﹐則別募藩漢丁壯﹐差置將職﹐以效內軍。至其戍守徵伐﹐則古有大將﹑元帥﹑大總管﹐今謂招討使﹑都部署是也。古有副將﹑副元帥﹑副總管﹐今謂招討副使﹑副部署鈐轄是也。古有跳蕩﹑左右虞侯﹐今謂之先鋒﹑策先鋒﹑殿後﹑策殿後是也。古有校尉已下兵職﹐今謂都鑑隊將之類是也。立軍制吏﹐古今率同﹐其名𨿽殊﹐其任則一。凡氵位師者﹐亦當參考前制﹐以爲今事之式法焉。

◎料兵

夫大將受任﹐必先料人﹐知其材力之勇怯﹐藝能之精捅﹐所使人各當其分﹐此軍之善政也。古法﹕馬步三軍﹐每軍一萬二千五百人﹐總三萬七千五百人。近代營陣法﹐或以二萬人爲率。今按古法﹐馬軍每將三百人﹐其差次則先以善騎者﹐次以喬健者﹐末以善用短兵者﹐總六千人﹔步軍每將五百人﹐其差次先以彊力疾足﹑負重能走者三千人﹐次能射遠趨二百里者三千人﹐次能射親者四千人﹐次但能射遠者四千人﹐次壯碩輕勇能格鬥者一萬人﹐總二萬四千人﹔將校並居內﹐爲馬步戰兵之數也。其所由曹司﹑車禦﹑火長﹑收人﹑工匠﹐別計七千五百人。此合兵之大率也。過與不及此數者﹐約而損益之。或有蕃健﹐則以蕃將統押﹐每將一百五十人。蕃戎鬥戰善聚散﹐必以隊少爲利也。

◎選鋒

夫士卒疲勇﹐不可混同爲一﹐一則勇士不勸﹐疲兵因其所容﹐出而不戰自敗也。故兵法曰﹕兵無選鋒曰北。昔齊以伎擊彊﹐魏以武卒奮﹐秦以銳士勝﹐漢有三河俠士劍客奇才﹐吳謂之解煩﹐齊謂之決命﹐唐則謂之跳蕩﹐是皆選鋒之別名也﹐兵之勝術無先於此。凡軍眾旣具﹐則大將勒諸營﹐各選精銳之士﹐須喬健出眾﹑武藝軼格者﹐部爲別隊﹐大約十人選一﹐萬人選千。所選務寡﹐要在必當﹐擇腹心健將統押。自大將親兵﹑前鋒奇伏之類﹐皆品量配充。此色之外﹐又有大勇敢死樂傷者﹐聚爲一卒﹐名曰冒刃之士﹔有銳气壯勇彊暴者﹐聚爲一卒﹐名曰陷陳之士﹔有奇表長劍接武齊列者﹐聚爲一卒﹐名曰勇銳之士﹔有枝距神鉤﹑彊梁多力﹑潰破金鼓﹑絕滅旌旗者﹐聚爲一卒﹐名曰勇力之士﹔有逾髙絕遠﹑輕足善走者﹐聚爲一卒﹐名曰寇兵之士﹔有王臣失勢﹑欲復見功者﹐聚爲一卒﹐名曰死鬥之士﹔有死將之人子弟﹑欲爲其將報仇者﹐聚爲一卒﹐名曰死憤之士﹔有貧窮忿怒﹑欲快其志者﹐聚爲一卒﹐名曰必死之士﹔有贅婿入虜﹑欲掩迹揚名者﹐聚爲一卒﹐名曰勵鈍之士﹔有胥靡免罪之人欲逃其恥者﹐聚爲一卒﹐名曰亻幸用之士﹔有材技兼人能負重致遠者﹐聚爲一卒﹐名曰待命之士。由是集而別之﹐禮而厚之﹐屬之於大將﹐有急則隨事呼用﹐使各使所能﹐無不盡力致效也。

◎選能

夫總兵之任﹐務搜拔眾材﹐以助觀聽﹐以咨籌略。春秋戰國之際﹐𨿽九九之伎﹐雞鳴狗盜之士﹐無不廷見收養﹐以爲己用﹐其藏器艸萊奮迹麾下者﹐蓋不乏矣。故大將有受任﹐則與副佐講求人材。有異能者﹐無問勢之大小貴賤﹐皆置在幕府﹐以備役用。其或杖策挾術自幹於軍門﹐亦詢視其顏色﹐察驗其所來﹔所復可﹐則明試而錄之。凡沈謀祕略出於人上者﹐可使佐謀﹔巧詞善說能移人意者﹐可使遊說﹐歷聘四方﹔知風俗人情之隱者﹐可使佐術﹔得敵人門廬請謁之情者﹐可使爲間﹔知山川險易﹑形勢利害﹑井泉芻牧﹑道途迂直者﹐可使導軍﹔巧思出入﹐能爍金剡木爲器械者﹐可使佐攻﹔材力喬健﹐能猿騰鶻擊﹑逾溝越壘﹑來往無迹者﹐可使密覘﹔能占風候气﹑視月觀星﹑揲箸轉式﹑達於休咎者﹐可使佐譎。凡此色類﹐非可悉數﹐但負一能﹐軍中皆有以用之﹐不可棄也﹐由智將之所栽量爾。其待遇資給﹐則隨色爲差次。

●前集卷二

傳曰﹕士不選練﹐卒不服習﹐起居不精﹐動靜不集﹐趨利弗及﹐避難不畢﹐前擊後解﹐此不習勒卒之過也﹐其法百不當一。故曰﹕軍無眾寡﹐士無勇怯﹐以治則勝﹐以亂則負。兵不識將﹐將不知兵﹐聞鼓不進﹐聞金不止﹐𨿽百萬之眾﹐以之對敵﹐如委肉虎蹊﹐安能求勝哉﹖所謂治者﹐居則閱習﹐動則堅整﹔進不可以犯﹐退不可以追﹔前劫如節﹐左右應麾﹔可合而不可離﹐可用而不可疲﹔𨿽絕成陣﹐𨿽散成行﹐治之素也。古法曰﹕三官不繆﹐五教不亂﹐是謂能軍。三官者﹐鼓﹑金﹑旗也﹔五教者﹐目﹑耳﹑手﹑足﹑心也。教目知形色之旗﹐教耳知號令之數﹐教足知進退之度﹐教手知長短之兵﹐教心知賞罰之用。五者用習﹐是取勝之治卒也。故用兵欲其便﹐用器欲其利﹐將校欲其精﹐士卒欲其教。蓋士有未戰而震懾者﹐馬有未馳而疫汗者﹐非人怯馬弱﹐不習之過也。前古講武教愼之法﹐艸教習勒之常﹐𨿽未盡制勝之方﹐要之捲舒離合﹐坐作進止﹐不失其節矣。然後觀敵應變﹐臨事制宜﹐使之赴水蹈火﹐出生入死﹐同心一力﹐前無彊對﹐寧不由斯而致焉﹖方今𨿽有訓練之方﹐然而法制未立﹐是以旗幡𨿽設﹐不主進退﹔鼓角𨿽備﹐不爲號令﹔行伍𨿽列﹐不問稀密﹔部陣𨿽立﹐不講圓方。但見敵卽馳﹐遇地卽戰﹐不制奇正﹐不爲備伏﹐不擇險易﹐不詢孤虛。及夫連師百萬﹐夾機呼吸﹐事不素定﹐難平應敵。今故悉采前世教閱之法﹐重復研究﹐詳載於篇。夫訓士之法﹐𨿽貴約乘繁﹐捨迂求要﹐欲使人心齊勸﹐指顧如一﹐然有不可得省﹐要須兼存。故但習其容﹐不可施之戰間者﹐艸教日閱是也﹔𨿽曰訓習﹐便可勒爲行陣者﹐講武﹑教騎﹑教步﹑教弩是也。故不先日閱﹐是謂教而無漸﹔不後講武﹐是謂訓習而無功。斯則交相爲用﹐而成折衝靜難之具也。若夫乘三農之隙﹐習六師之容﹔順威儀﹐明少長﹐嚴賞罰﹐陳號令﹔麾焉使必從﹐指焉使必赴﹐則將帥者當於此求其一二而施之行事云。

◎講武第一

仲冬之月﹐前期十有一日﹐所司請講武﹐遂申命將帥﹐選閱軍士。所由先於都門外﹐芟萊除地爲場﹐方一千二百步﹐四出爲和門﹐於其中單地爲步騎六軍營埒之處。左右廂各爲三軍﹐上軍在北﹐中軍次之﹐下軍在南。東西相向﹐中間相去容三百步。五十步立表一行﹐此立五行。表間前後各容五十步﹐爲三軍進止之節。前一日﹐將帥及士卒集於單地所﹐禁喧嘩﹐依色建旗爲和門於都單之中﹐四角皆見五彩牙旗。金鼓甲伏﹐威儀習備。大將以下﹐各有統率如常式。步軍大將﹐被甲冑乘馬﹐教習士眾爲戰陣法。是日未明﹐十刻﹐士眾嚴備﹔五刻﹐將士皆擐甲﹐各爲直陣以俟將軍。儀服備物﹐大將各處於其中﹐立於旗鼓之下﹝若六軍﹐則每軍鼓十三﹑鉦二﹑大角四﹐其並止於其軍後表之下﹞﹐立定﹐吹大角三通。中軍大將各以な合鼓﹐二軍俱擊鼓。三鼓﹐有司偃旗﹐步卒皆跪﹐二軍諸帥果毅已上﹐各疾趨集於中軍旗鼓之下。左廂中軍大將立於旗鼓之東﹐西面﹔諸軍將立於旗鼓之南﹐北面﹐西上以聽誓。大將軍曰「令﹕講武以教人戰﹐進退左右一如軍法。用命有常賞﹐不用命有常刑。可不勉之﹖」誓訖﹐左右三軍別長史二人﹐振鐸分循﹐以警眾﹔諸果毅各以詞告其所部。遂擊鼓﹐有司舉旗﹐士眾皆起﹐騎徒皆行。及表﹐擊鉦﹐騎徵乃上。又三鼓﹐有司偃旗﹐士眾皆跪。又擊鼓﹐有司舉旗﹐士眾皆起﹐駒驟徒趨。及表﹐乃止﹐整列位定。東軍一鼓而舉靑旗爲直陣﹐西軍亦鼓而舉白旗爲方陣以應之﹔次西軍鼓而舉赤旗爲銃陣﹐東軍亦鼓而舉黑旗爲曲陣以應之﹔次東軍鼓而舉黃旗爲圓陣﹐西軍亦鼓而舉靑旗爲直陣以應之﹔次西軍鼓而舉白旗爲方陣﹐東軍亦鼓而舉赤旗爲銳陣以應之﹔次東軍鼓而舉黑旗爲曲陣﹐西軍亦鼓而舉黃旗爲圓陣以應之。凡陣﹐遞爲客主﹐先舉者爲主﹐從五行相勝之法爲陣以應之。每變陣﹐二軍各選刀盾五十﹐挑戰於兩軍之前。第一﹑第二挑戰﹐疊爲勇怯之狀﹐第三爲敵均之勢﹐第四﹑第五爲勝敗之形。每有變陣﹐先鼓而爲直陣﹐然後變爲余陣之法。五陣畢﹐兩軍集﹐俱爲直陣。又擊三鼓﹐有司偃旗﹐士眾皆跪。又擊鼓﹐舉旗﹐士眾皆起﹐騎馳徒走﹐左右軍俱至中表相擬擊而還。每退行至一表﹐跪起如前﹐遂復本列。乃講騎軍﹕二軍吹角﹑擊鼓﹑誓眾﹐俱進及表乃止﹐皆如步軍﹐惟無跪起。騎軍東西疊爲客主﹐爲五變之陣﹐皆如步法。每陣八騎﹐挑戰於兩陣之間。五陣畢﹐俱待擊鼓而前﹐盤馬相擬而罷﹐遂振旅徒還。

◎教例

凡教爲陣﹐少者在前﹐長者在後﹔其還﹐則長者在前﹐少者在後。長者持弓矢﹐短者持戈矛﹐力者持旗﹐勇者擊鼓。刀盾爲前行﹐持稍者次之﹐弓箭爲後行。將帥先告士眾﹐使習見旌旗指揮之節﹐旗作則跪﹐舉則起﹔習知金鼓動止之節﹐擊鼓則進﹐鳴金則止﹔知刑罰之苦﹝或作明﹞﹐賞賜之利﹐持五兵之便﹐戰鬥之備﹐習慣跪起及行列險隘之路。凡步騎二軍之士﹐備則滿數﹐省則半之﹐損益隨時﹐惟不得減將帥。凡相擬擊﹐皆不得以刃及。凡步七﹐逆退限過中表二十四步而止﹐不得過也。

◎教旗

凡教旗﹐人無常數﹐大抵五百人爲一營。以營之多少分左右廂﹐列次第﹐建名號。營壁己定﹐依次秣馬。甲冑器仗﹐置本隊幕前﹔輜重兵糧﹐置本隊幕下。凡步隊﹐隊五十人﹐其職儀則隊頭一人﹐副一人﹐執旗一人﹝天旗﹞﹐慊旗二人﹝詔旗﹞。其給器仗﹐則槍一十五根﹐通旗在內﹐弩五具﹐弓矢十具﹐棒六具﹐陌刀五具﹐拍把四具﹐牌五具。凡騎隊﹐隊五十人﹐執儀如步隊﹐器仗則槍﹑稍﹑弓箭﹐自備不須。凡左右廂﹐給鼓與鉦各五具﹐異色都教大旗旆二口﹐大角各四定﹐曰中央幡﹔稍十口﹐左右立牌﹐隊別一枚﹝牌長二尺﹞。凡第一角聲動﹐營各被馬裝束擐甲。第二角聲動﹐卽作隊﹐馬步皆當前﹐依次立。第三角聲絕﹐步兵依次先發引至戰地。凡折衝果毅﹝今則諸軍虞侯指揮使等﹞及隊頭﹐看排量地之宜﹐依次均列﹐星布捉隊。隊頭旗前立﹐副者押隊。若南北列陣﹐則東西相向﹔東西列陣﹐則南北相向。凡一戰隊﹐爲兩副隊。爲駐隊初立﹐皆槍腳量地﹐布置步陣。已定﹐第四角聲絕﹐卽引騎軍左右廂﹐從營蹀躞緩行﹐從南去步隊二十步以下﹐次魚麗駐立。騎隊已定﹐乃集折衝﹑果毅﹑隊頭等宣示法令﹐授回旋﹐陳規矩﹐告禍福。然後還著本隊﹐各令明告示眾﹕聞鼓卽戰﹐聞鉦卽退。立定已後﹐第五角聲絕﹐大旗向前摩﹐步騎齊行十步已下﹔大旗向後麾﹐步騎齊住﹔大旗臥﹐步兵皆胡跪臥槍﹔大旗舉﹐並槍起立。第六角聲絕﹐視大旗捺﹐諸隊皆捺稍﹐胡跪﹐解幡﹔大旗舉﹐左右廂齊舉槊。第七角聲絕﹐左右廂並擊鼓﹐戰隊皆捺槊﹐齊叫緩行﹐相向交戰。右廂擊鉦息鼓﹐諸隊引退﹐左廂逐至右廂立隊處。右廂息鉦擊鼓﹐駐隊捺槊﹐齊叫而前﹔左廂擊鉦息鼓﹐卻回引退至中央。左廂息鉦擊鼓﹐卻回交戰。少頃﹐左廂擊鉦息鼓﹐引退至駐車﹐右廂逐至左廂立隊處。右廂息鼓擊鉦﹐卻退﹔左廂息鉦鳴鼓﹐駐隊捺槊﹐齊叫而前﹐逐至中央。右廂息鉦擊鼓﹐卻回交戰。少頃﹐左右廂皆擊鉦息鼓﹐各還本布陣﹐據立定﹐視大旗﹐聽鼓聲。旗合鼓動﹐左右廂前後正副三隊作一隊﹐齊叫捺槊﹐至中央交戰。聽左右廂鉦聲動﹐各還本地﹐依隊舉稍﹐立定。少頃﹐聽鼓視大旗合﹐兩戰隊相依﹐並四副隊共爲一隊﹐且行且合而前﹐直入齊叫﹐至中央交戰﹐聽左右鉦聲動卽止﹐各還本隊處﹝此是三百人作一隊戰﹞﹐立定。聽鼓視大旗合﹐左右廂三戰隊並六副隊共爲一隊﹐且行且合﹐齊叫直前﹐至中央交戰。少頃﹐聽左右鉦聲則止﹐各還本隊處﹝此是五百人作一隊戰也﹞﹐立定。大旗捺﹐諸隊槍皆捺﹔大旗舉﹐諸隊槍皆舉﹔又捺至半﹐諸隊卽降槍﹔大旗擺﹐鼓聲動﹐左右廂齊叫﹐緩步行﹐唱護護﹔大旗急擺﹐更大叫吐槍急入相刺。當此之時﹐大旗頭著地。聽鉦聲動﹐大旗舉﹐卽還依本隊處立﹐不得舉槍。須大旗舉﹐諸隊槍齊舉﹔大旗合﹐大隊自簇立定﹔視大旗旋﹐本隊還歸本處。視大旗捺﹐諸隊槍齊捺﹔大旗舉﹐諸隊槍齊舉﹔又捺大旗﹐諸隊卽降槍﹐聽鼓聲。視大旗擺﹐卻直前﹐齊唱護護﹐至中路。以後更大呼急入﹐左右廂刀交直過﹐左廂向右廂地立﹐右廂向左廂地立。立地﹐視大旗擺﹐左右諸隊準前直入﹐齊唱護護中路﹐大叫急入﹐刀交直過﹐各還本地立。視大旗舉﹐諸隊舉﹔大旗合﹐正副隊齊簇隊﹐步軍立定。第八角聲動絕﹐左右騎軍從北相掩相交﹐蹀躞緩行﹐繞兵一匝﹐還舊位立定。步軍視大旗捺﹐從北而南﹐以次歌舞還營。至營﹐依隊次立。少頃﹐第九角聲絕﹐胡跪捲旗纏幡。視大旗捺﹐諸隊齊捺﹔大旗舉﹐諸隊齊舉﹔大旗旋﹐諸隊散還本幕。步軍散後﹐更捺大旗﹐騎軍以次從北捲隊﹐蹀躞緩行還營。至營﹐依隊次立。少頃﹐第十角聲絕﹐以次解脫馬復槽櫪。

◎旗例

凡棹而卓旗﹐則眾皆集。一點卓旗﹐則隊頭集。二點卓旗﹐則百人將集。三點卓旗﹐則五百人將集。一點一招﹐則千人將集。一招而掉﹐則訁敢﹔簸則整齊﹔掉而指則合﹔左再揮則左﹔右再擺則右﹔偃旗則止﹔擺而指則開﹔再掉而指則聚﹔再掉則散﹔捲旗則銜枚﹔臥旗則俯伏﹔舉旗則起﹔三掉則見敵﹔左右掉則布陣﹔再炎則進﹔招而掩則跪﹔再招則退﹔再招﹑再掉﹐則素救援﹔再招﹑再炎﹐則發軍歸。

◎習勒進止常法

凡教﹐前一日﹐諸營將校各分方位。立旗以自表﹐東軍立靑旗﹐西軍白旗﹐南軍赤﹐北軍黑﹝爲和門﹐皆牙旗﹞﹔大將居於中﹐立黃牙旗以爲四旗之主。諸軍行止﹐視大將之旗。金鉦鼓角﹐陳之於牙旗之左右。其法﹕每隊五十人﹐教日﹐遂隊自營纏旗槍至場﹐左右廂各依隊決解幡而立隊﹐各相去十步﹐方十步﹐分布使勻。其駐隊塞空﹐去前隊二十步。布列已訖﹐諸營將校悉向大將軍牙旗候處分。每隔一隊﹐定一戰隊﹐卽出隊前五十步。聽角第一聲絕﹐諸隊一時散立。第二聲絕﹐諸隊一齊捺槍﹑捲幡﹑張弓﹑拔劍。第三聲絕﹐諸隊一齊舉槍。第四聲絕﹐諸隊一齊籠槍﹑跪膝﹐目視大將軍黃旗﹐耳聽鼓聲。如黃旗前亞﹐鼓聲動﹐齊唱嗚呼嗚呼﹐兩廂隊並進前至中界﹐齊鬥﹐唱殺擊刺爭戰。勝負訖﹐勝從負不過三十步。審知其敗﹐馬軍逐北。聞鼓鉦﹐卽止叫卻行﹐膊上架搶側行﹐回身向本處散立。第一角聲絕﹐一時捺搶解幡。第二聲絕﹐一時舉搶。第三聲絕﹐一齊簇隊﹐聽進止。如放散更聽角聲一會﹐然後依次發引歸本營。失節度者有罪。凡教戰﹐如須加兵作大隊者﹐卽視大將軍碧白二旗交﹐卽五隊合爲一隊﹝是合二百五十人爲一隊﹞。其隊法及捲旗﹑舉搶﹑簇隊﹑鬥戰﹐一依前法。若大將五旗交﹐卽十隊合爲一隊﹝是合五百人爲一隊。慮賊大隊前衝﹐故合大隊以禦之也﹞﹐隊如法。初教訖﹐欲還營﹐聽次角第一聲絕﹐卽散二百五十人爲隊﹔第二聲絕﹐卽散五十人爲隊。如此凡三度﹐則教畢。

◎教平原兵

凡教兵﹐必擇平原曠野﹑孤山髙隴﹐可以登髙視遠之地﹐大將居其上﹐南向左右置鼓十二面﹐角十二枚﹐立五色旗﹐分左右﹐六纛在前﹐旗節次之。監軍禦史稗副左右衙官駐隊如偃刀形爲後騎﹐下臨平野﹐使士卒目見旌旗﹐耳聞鼓角﹐心存號令。乃命諸將分爲左右﹐皆去兵刃﹐以精新甲冑旗幟教之﹐蓋以易見而生勇也。各以兵馬使爲長﹐班布其次﹐陣間容陣﹐隊間容隊﹐曲間容曲﹐人間容人。出入來往﹐不鬥馳逐﹐以長參短﹐以短參長。回軍轉陣﹐以後爲前﹐以前爲後。進無奔迸﹐退不趨走。紛紛紜紜﹐斗亂而不可亂﹔渾渾沌沌﹐形圓而不可敗。以正合﹐以奇勝。聽音望麾﹐乍合乍離。於是三令而五申之﹕白旗點﹐鼓聲動﹐則左右廂齊合﹔朱旗點﹐角聲動﹐則左右廂齊離。離之與合﹐皆不過子午之位。左廂陽向而旋﹐右廂陰向而旋﹐左右各復初位信旗下立。俟白旗棹﹐鼓音動﹐左右廂各云蒸鳥散﹐彌川絡野﹐然而不失部隊之疏密。朱旗掉﹐角音動﹐左右廂各復初位。前後左右﹐人立之疏密﹐使無差尺寸﹐散則法天﹐聚則法地。如此三合﹑三離﹑三聚﹑三散﹐不如法者﹐軍吏之罪﹐罰從軍令。旣畢﹐大將乃立五色旗十二口﹐置於左右廂陣前。每旗命壯士五十守之﹐使壯士五十奪旗﹐左廂奪右廂旗﹐右廂奪左廂旗﹐鼓音動而奪﹐角音動而止。得旗者勝﹐失旗者負。勝則賞﹐負則罰。因是使習知立陣之法。

◎教步兵

凡教陣﹐先量士卒多少﹐卽教場中分三道土河﹐中分左右廂﹐相對四隊夾一土盆﹐以次布戰鋒隊。第一隊爲戰隊﹐間一隊抽取一隊爲駐隊。隊隨多少﹐每廂各兩重布隊。凡入教場﹐布陣﹐先六纛﹐次五方旗﹐次角﹐次鼓﹐次鉦﹐次詔旗﹐次左右廂兵馬使﹐次第相續立定。一隊爲駐隊﹐一隊爲戰隊﹐皆取五方信族爲號﹝凡士卒﹐動靜皆號信旗﹞。吹角一會﹐點靑旗﹐兵馬使都虞侯集﹝凡旗皆須地土﹐臥爲點也﹞﹔點赤旗﹐大將副將同集﹔點皂旗﹐小所由悉集﹐受處分。訖﹐卻歸本隊﹝放歸本隊﹐須俟卻揭立本色旗乃還﹞。丁寧曉諭訖﹐南頭第一隊兩廂各出一旗以告辦﹝辦謂排比所教練兵馬己訖﹞。告訖﹐旗歸本隊。卽視信旗合﹐擊鼓一槌﹐諸隊盡簇。信旗開﹐鼓一槌﹐諸隊盡開﹐卻依本處立。信旗舉﹐鼓一槌﹐諸隊槍旗並舉﹐齊唱軋聲。信旗亞﹐又鼓一槌﹐諸隊槍旗並亞﹐齊唱於聲﹐諸隊弩手齊出﹐至前第三土河﹐作上弩勢﹝凡出並至前第三土河﹞。又鼓一槌﹐架箭。又鼓一槌﹐皆唱殺聲﹐卽退至本隊﹐立定。又鼓一槌﹐齊唱於聲﹐弓手齊出﹐至土河﹐各爲架箭勢。又鼓一槌﹐齊唱殺聲﹐陌刀齊亞﹐不得背面起陌刀頭﹐卻還本隊立定﹝凡歸隊卻行﹐皆須前腳續後腳﹐不得回面行也﹞。信旗又三點﹐一點一交聲。三點三交聲訖﹐鼓三聲﹝一聲警眾﹐二聲排比﹐三聲陳長打﹞﹐便長打鼓﹐皆作何何聲。左右廂並進﹐至中央出河立定﹐大叫交交﹐胡祿交匝。右廂退﹐左廂還至本隊前土河。右廂點信旗喚駐隊﹐大叫交交走救﹐與戰隊齊立定。左廂退﹐右廂逐之﹐至本土河前﹐左廂點信旗喚駐隊﹐大叫交交走叫﹐與戰隊立定。右廂退﹐左廂逐之﹐至中央土河立定。良久﹐聽鼓聲歇﹐何何聲絕。鼓一槌﹐齊唱千聲﹐槍頭並舉﹐與肩齊﹝若槍頭低天地一尺已下也﹞。又鼓一槌﹐齊唱殺﹐槍旗盡亞。三於三殺﹐然後擊鉦。鉦發﹐左右廂齊退﹐並不得回面起槍﹐至本土河立定訖。候鼓聲一槌﹐齊唱千聲﹐槍旗並揭。立信旗﹐合鼓一槌﹐諸隊齊作羽林聲﹐聽角聲發﹐羽林聲止殺畢﹝侯傳語齊唱喏﹞。視信旗點著地﹐卽兩廂齊唱喏。視五方旗及角聲行﹐左右廂兩頭各出一隊﹐至第二土河﹐行依軍次還營。

◎教騎兵

凡出騎兵﹐須以五方旗先引﹐次角﹐次鼓﹐次金鉦﹐余依軍次。左右廂兵馬相續至教場﹐法就進退﹐一視信旗金鼓。左右廂各十隊﹝大小臨時量馬數多少﹞﹐已至教場﹐立定﹐帷展信旗﹐余諸旗幡盡捲。左右廂相去各二百步散立。凡一騎軍﹐縱橫各四步﹐立定。吹角一會﹐點靑旗﹐大將集﹔點赤旗﹐副將集﹔點皂旗﹐小所由集。其所由來集﹐須軍行傍隊前﹐從南左右廂齊對抽來﹝還隊亦準此法﹞﹐取教練﹐使處分曰﹕兵貴靜而惡喧﹐一切齊整﹐勿令紛亂。進退去就﹐一視信旗。所由得處分訖﹐還隊﹐各諭本隊士眾。須左右兩旗出﹐至中央土河﹐告辧訖﹐專聽角聲。第一通角聲絕﹐斂兵作隊。第二通角聲絕﹐旗槊皆捺﹐解幡。第三通角聲絕﹐旗稍盡舉而亞﹐左右廂擊鼓聲動﹐兩廂齊叫急行﹐進至中央土河﹐便唱何何﹐交戰。少時﹐右廂鉦聲動﹐右廂引退至本立處﹔左廂鉦動﹐左廂引退至本立處。其右廂逐至左廂第二土河﹔右廂鉦聲動﹐右廂卽引退至中央土河﹔其左廂人還﹐逐至中心土河。左右廂卽引退﹐擊鼓齊唱何何﹐更交戰。少時畢﹐左右廂擊鉦﹐鉦聲動﹐卽各退還本立處。聽角聲第一通絕﹐捲旌旗幡﹐攝箭弛弓。第二通絕﹐諸旗稍一時盡舉﹐簇作隊。第三通絕﹐各引散退本立處。視五方旗及信旗﹐從南作兩隊﹐相對直出向前﹐至教場中央相合。雙旗續五方旗及鼓角﹐卽歸﹐並如來次。

﹝圖﹞

﹝圖﹞

◎教法

入唱護護﹐退唱何何﹐救唱交交﹐倒槍旗唱殺﹐立槍旗唱於。轉隊﹐左廂陽轉﹐右廂陰旋。鼓一聲﹐進一步﹔金一聲﹐退一步。信旗交點﹐唱諾。旗轉﹐唱殺。旗隊下不得輒語。角聲﹑鼓聲各一﹐諸隊亞槍﹝頭去地約五寸﹞。角聲一﹐鼓聲二﹐弩手出陣前齊進﹐去隊三步﹐量疏密解鐙立。鼓一聲﹐架箭。二聲﹐發箭唱殺。比三發箭﹐止﹐退入隊。角聲一﹐鼓聲三﹐卽弓手出﹐如弩手法﹐三於﹐三殺。角聲一﹐鼓聲四﹐陌刀大斧出﹔聽鼓聲﹐三於﹐三殺﹐刀斧相間﹐聞金聲卽退。鼓一聲﹐卽唱於﹐揭槍。聽角聲一﹐鼓聲一﹐其左右廂下各出一隊﹐至中土河岸﹐看亞認旗相交﹐後開兩隊﹐各抽歸本位﹐卽舉認旗交﹐兩廂齊亞槍唱殺。聽鼓長打﹐卽戰鋒隊左右齊入﹐至土盆交一匝﹐聞金而退﹐名曰小胡祿交。鼓聲長打﹐戰鋒隊與駐隊齊入﹐至土盆交一匝﹐四隊爲大胡祿交。聞金聲﹐各還舊立﹐何何聲勿絕。又聽鼓聲﹐齊作於殺三聲﹐舉槍。聽角聲一﹐鼓聲一﹐左右各簇兩隊爲一隊。鼓聲二﹐卽簇四隊爲一隊。角聲一﹐鼓聲三﹐信旗開散﹐各引還本隊立。角聲三﹐鼓聲四﹐左右唱喏﹐則左右從首﹐以次捲隊。至將軍前﹐齊簸旗作乾千聲﹐兩廂隊合﹐雙引當中央出還營。

◎教條十六事

凡教士﹐應進不進﹐應退不退﹐應坐不坐﹐應起不起﹐應簇不簇﹐應捺不捺﹐應捲不捲﹐應舉不舉﹐應合隊而不合隊﹐應擘隊而不擘隊﹔不應合隊而誤入他隊﹐不應擘隊而誤入他隊﹔言語訁嘩﹐不聞鼓聲旗幡紛擾﹐疏密失次﹐並節級科罪。其條勒於總管以下﹐各錄一本﹐熟諭士卒﹐免臨陣失儀。

○三令

一令﹕觀敵人之謀﹐視道路之便﹐知生死之地。

二令﹕聽金鼓﹐視旌旗﹐以齊其耳目。

三令﹕舉斧越﹐以宜其刑賞。

○五申

一申﹕中賞罰﹐以一其心。

二申﹕視分合﹐以一其途。

三申﹕晝戰﹐戒旌旗。

四申﹕夜戰﹐聽火鼓。

五申﹕聽令不恭﹐視之以斧越。

右艸教之法﹕一人守圍地三尺﹔十二將﹐將別千人﹐凡萬二千人﹐守地三萬六千尺。積尺得步六千﹐積步得裏一十五餘二百四十步。圍中徑闊得地五里餘二百步。以左右決勝將爲交頭﹐其次左右將主﹐士伍爲行列﹐皆以金鼓旌旗爲節度。其初起圍張翼﹐隨山林地勢﹐無遠近皆爲部分。其合圍地﹐虞候先擇之。定訖﹐以善弧矢者人爲圍中騎﹐其步卒搶幡守圍。有漏禽者﹐坐守圍之吏。大獸公之﹐小獸私之﹐以觀進止也。

﹝圖﹞

◎日閱法﹝並圖﹞

國朝軍制﹐凡五百人爲一指揮。其別有五都﹐都一百人﹐統以一營居之。大閱步騎﹐旣不常設﹐但每營爲日習之法﹐以教坐作進退﹐然非施於兩軍相當者﹐故宜用鼓聲爲節﹐騎兵五變﹐步兵三變。今列於右﹕

第一習﹝軍中呼爲開閉門陣﹞

﹝圖﹞

右步四十六﹐騎百七十四﹐合爲一部。聞鼓聲﹐步箭三發﹔說軍門開﹐騎軍出﹐各箭三發﹐馬回﹐背身兩發。訖﹐步迎騎箭三發﹐騎入﹐軍門閉。騎步箭又三發﹐鼓聲止。

第二變﹝軍中呼爲疊三﹞

﹝圖﹞

右騎百七十四﹐分三部﹐部別四行。聞鼓聲﹐第一部出﹐各箭三發﹐訖﹐前二行架槍大呼﹐三刺﹐後二行亦大呼﹐回馬背發二箭﹐乃還舊處。第二﹑第三部次出箭發﹐略同﹝惟第二部出時﹐前二隊行架槍刺訖不回射﹔第三部復如第一部也﹞。凡三部皆再出﹐鼓聲止﹝第一部後行已曾回馬發箭者﹐再出時不發﹐卽第二部未發者更送習之﹐下皆仿此﹞。

第三變﹝軍中呼爲花六﹞

﹝圖﹞

右騎百七十四﹐分爲六隊﹐隊別五行。進退如第二變。

第四變﹝軍中呼爲家計﹞

﹝圖﹞

右騎百七十四﹐分爲六隊。聞鼓聲﹐二人執旗先出﹐前。二隊出﹐箭三發﹐回馬背發二箭﹐訖﹐後四隊不動﹐迎前隊回﹐各箭三發﹐鼓聲止。

第五變﹝軍中呼爲入二隊﹞

﹝圖﹞

右騎百七十四﹐分十二隊。聞鼓聲﹐並再出﹐各箭三發﹐架槍大呼﹐二刺﹐聲鼓止。

步兵習四變圖

第一習﹝軍中呼爲閉門﹞

﹝圖﹞

右步一百八十八﹐騎二十七﹐合爲一陣。第一鼓﹐直﹝或查﹞作槍刀。弟二鼓﹐槍刀弩皆坐﹐弓者立﹐俟擊木乃發箭。餘如騎兵弟一習。

第二變﹝軍中呼爲六花﹞

﹝圖﹞

右兵數及進退法如第二﹐惟弓弩聽擊木各發一箭﹐依此無差也。

第三變﹝軍中呼爲軍陣﹞

﹝圖﹞

右步一百八十八。鼓聲作﹐執旗者出﹐行前以爲界。一鼓﹐直槍刀。二鼓﹐槍刀皆坐﹐弓弩者立﹐俟擊木﹐弓弩各箭三發。鼓聲作﹐少進。又三發箭訖﹐俟鼓聲前行﹐曳槍刀而趨﹐弓弩從之﹐至界旗止。聞鼓﹐直槍刀﹔又鼓﹐皆坐﹐弓弩者立﹐箭三發。訖﹐聞鼓復立﹐垂槍首﹐聞金而退至舊處止。一鼓直槍刀﹐二鼓坐解族﹐三鼓復直槍刀﹐四鼓旗槍如舊﹐鼓聲止。

第四變﹝軍中呼爲鼓聲陣﹞

﹝圖﹞

此變右如第三變。

大凡講武以示法程﹐教旗以習進退﹐教艸以示殺護﹐日閱以便坐作﹐𨿽在治世﹐不可以闕。故善訓士者﹐先教耳所以審金鼓也﹐次教目所以辧旗幟也﹐次教手使屈伸便利﹑提挈敏急﹐次教足使進退合宜﹑往來迅疾﹐末教心使庶務恭順﹝執事﹞精彊。又教之抵對﹐令贊喏整肅﹐趨驟し捷﹔教之裝束﹐使裹復佩結器仗倫序。又使出入﹑坐起﹑尊卑﹑大小不相逾越﹐而示之禮﹔衣食寢臥﹐順時調息﹐不傷寒暑﹐而爲之制。教戰之法﹐號令旣審﹐指揮無失﹐陣而方之﹐生而起之﹐行而止之﹐左而右之﹐別而合之﹐絕而解之﹐無犯進退之節﹐無絕人馬之力。故一人學戰﹐教成十人﹔十人學戰﹐教成百人﹔百人學戰﹐教成千人﹔千人學戰﹐教成萬人﹔萬人學戰﹐教成三軍之眾。此教兵之率也。至於執兵用刃﹝或作枝﹞﹐又有法焉。凡教刀者﹐先使執持便慣﹐乃以形制輕重折﹝或作所﹞伐猛劣而爲之等。教旗若槍者﹐先使把捉有方﹐盤旋進退﹐乃以干之長短大小﹑插刺深淺而爲之等。教弓者﹐先使張弓架矢威儀容止﹐乃以弓之硬弱﹑箭之遲速遠近﹑射的親疏﹑穿甲重數而爲之等。教弩者﹐先使之系縛弛張輕利捷敏﹐乃準弓矢而爲之等。此教器械之略也。傳曰﹕以不教民戰﹐是謂棄之。非此物歟﹖

◎教弩法﹝並圖﹞

弩者﹐中國之勁兵﹐四夷所畏服也。古者有黃連﹑百竹﹑八檐﹑雙弓之號﹐絞車﹑擘張﹑馬弩之差﹐今有叄弓﹑合蟬﹑手射﹑小黃﹐皆其遺法。若乃射堅及遠﹐爭險守隘﹐怒聲勁勢﹐遏衝制突者﹐非弩不克。然張遲難以應卒﹐臨敵不過三發﹑四發﹐而短兵已接﹐故或者以爲戰不便於弩。然則非弩不便於戰﹐爲將者不善於用弩也。唐諸兵家﹐皆謂弩不利於短兵﹐必以張戰大牌爲前列以禦奔突﹐亦令弩手負刀棒﹐若賊薄陣﹐短兵交﹐則捨弩而用刀棒﹐與戰鋒隊齊入奮擊﹔常先定駐隊人收弩﹝恐弩臨時遺損﹞。近世不然﹐最爲利器。五尺之外﹐尙須髮也﹐故弩當別爲隊﹐攢箭駐射﹐則前無立兵﹐對無橫陣。若勇騎來突﹐駐足山立﹐不動於陣前﹐叢射之中﹐則無不斃踣。騎𨿽勁﹐不能騁﹐是以戎人畏之。又若爭山﹑奪水﹑守隘﹑塞口﹑破驍﹑陷勇﹐非弩不克。用弩之法﹐不可雜於短兵﹐尢利處髙以臨下﹐但於陣中張之﹐陣外射之﹐進則蔽以旁牌﹐以次輪回﹐張而復入﹐則弩不絕聲﹐則無奔戰矣。故特出此法﹐以具於右。

﹝圖﹞

其教法曰﹕

張弩後丁字立﹐當弩人字立﹐髙揎手屆衫襟。

左手承撞﹐右手迎上﹐當心有張。

張有闊狹﹐左皆右膊﹐還復當心。

安箭髙舉手﹐敵遠擡頭放箭﹐敵近平身﹐

敵在左右回身﹐敵在髙挈手﹐敵在下低手。

發訖﹐唱殺卻掣﹐幼蠍尾弩還著地。

◎教弓法

昔唐王琚教射二篇﹐多言射之容止﹐非戰陣所急﹐今掇其切可施於兵家者﹐具於左。

凡矢量其弓﹐弓量其力﹐無動容﹐無作色﹐和其肢體﹐調其气息﹐一其心志﹐謂之楷式。故曰﹕莫患弓軟﹐服當自遠﹔莫患力羸﹐常當引之。但力勝其弓﹐則容貌和﹐發無不中﹐故始學射﹐必先學持滿﹐須能制其弓﹐定其體﹐後乃射之。然其的必始於一丈﹐百發百中﹐寸以加之﹐漸至百步﹐亦百發百中﹐乃爲術成矣。或升的於髙山﹐或置的於深谷﹐或曳或擲﹐使其的縱橫前卻不失所準﹐乃可以射禽與敵。凡弓惡左傾﹐箭惡直懦﹐頤惡傍引﹐頭惡腳垂﹐胸惡前凸﹐背惡後傾﹐此射法骨髓之病也。身前疏﹐爲猛虎方騰﹔額前臨﹐爲封兒欲鬥﹔山弓﹐爲懷中吐月﹔平箭﹐爲弦上懸衡。此皆有容儀之善也。控弦有二術﹕無名指疊小指壓大指﹐頭指當弦直立﹐中國之法也﹔屈大指﹐以頭指壓勾之﹐此北邊之法也。邊法力小﹐利於馬上﹔漢法力多﹐利於步用。然其妙﹐特在頭指間。世人皆以其指末齪弦﹐則置箭曲﹐又傷其羽﹔但令指面隨弦直立﹐卽脫而易中﹐其致還乃過常數十步﹐古人以爲神而祕之。胡法不使大指過頭指﹐亦爲妙耳。其執弓﹐欲使弛﹐前入扼巴﹐後當四指本節﹐平其大指﹐使承鏃﹐卻其頭指﹐使不礙﹐則和美﹐其有聲而快矣。

●前集卷三

◎敍戰上

夫上兵伐謀﹐其次伐交﹐其次伐兵。伐謀者﹐攻敵之心﹐使不能謀也。伐交者﹐絕敵之援﹐使不能合也。伐兵者﹐合刃於立尸之場﹐不得已而用之也。然則善制戰者﹐必先審於己﹐一得地利﹐二卒習服﹐三器用利﹐然後察彼之形勢。不明敵人之政者﹐不加兵﹔不明敵人之情者﹐不誓約﹔不明敵人之將者﹐不先軍﹔不明敵人之士者﹐不先陣。知彼知此﹐則始定計於內﹐出兵於境﹐是謂以理擊亂﹐以教卒練士擊自徒驅眾﹐無不克也。故兵法曰﹕善用兵者﹐修道而保法﹐一曰度﹐二曰量﹐三曰數﹐四曰稱﹐五曰勝﹝上五者﹐未戰先計度﹐必勝之法也﹞。地生度﹝地者﹐遠近險易也。度﹐計也。未出軍﹐先計敵國之險易﹐道路之迂直﹐兵甲孰多﹐勇怯孰是﹐計度可伐﹐卽出其軍也﹞﹐度生量﹝量酌彼我之形勢﹞﹐量生數﹝數﹐機變之先。酌量計度彼我之彊弱利害﹐然後爲機數也﹞﹐數生稱﹝稱﹐拔也。校彼我之勝負﹞﹐稱生勝﹝稱量計度﹐萬無失勝之道。此所謂修道保法也﹞。是故勝兵先勝﹐而後求戰﹔敗兵先戰﹐而後求勝。其或知吾卒之可以擊﹐而不知敵之不可以擊﹐勝之半也。知敵之可以擊﹐而不知吾卒之不可以擊﹐勝之半也。知敵與吾卒之可以擊﹐而不知地形不可戰﹐勝之半也。夫戰兵先欲團一﹐團一則千人同心﹔千人同心﹐則有千人之力﹔萬人異心﹐則無一人之用。心齊力均﹐故古之稱如率然。如率然者﹐常山蛇也。擊其首﹐則尾至﹔擊其尾﹐則首至﹔擊其中﹐則首尾皆至。或問可使如率然乎﹖曰﹕可矣。吳人與越人相惡﹐當其同舟而濟﹐則其相救也如左右手。又曰﹕軍﹐身也﹔卒﹐服也﹔伍﹐拇指也﹝大將以軍爲身﹐小將爲四肢﹐士伍爲拇指也﹞。謂將之役士﹐士之從將﹐如一身之與四肢﹑拇指也。夫伍兵﹐五當也﹐長以衛短﹐短以救長﹝五兵長短者有所宜﹞。兵不雜﹐則不利。長兵以衛﹐短兵以守﹐太長則犯﹐太短則不及﹔太輕則銳﹐銳則易亂﹔太犯則鈍﹐鈍則不濟﹝犯爲觸掛也。兵長短相爲衛﹐太犯﹑太輕皆不中法度也﹞。故給兵配仗﹐咸有率分。夫兵以詐立﹐以利動﹝見利始動﹞﹐以分合爲變者也﹝或分或合﹐以戰敵人﹐觀其應我之形﹐終能爲變化以取戰勝也﹞。其疾如風﹝來無迹﹐其至迅疾也﹞﹐其徐如林﹝言緩行須有行列﹐如林木﹐以防所掩襲也﹞﹐侵掠如火﹝猛烈不可肉也﹞﹐難知如陰﹝如疑云蔽天﹐不見三辰也﹞﹐動如雷電﹝如空中擊﹐莫知所避﹞﹐掠鄕分眾﹝敵之鄕道聚落﹐無有守兵﹐大畜財谷﹐剽掠則須分配次第﹐使眾人皆得往也﹐不可獨有所任﹐則大小彊弱皆欲與敵爭利也﹞﹐辟地分利﹝開拓大境﹐則分割與有功者﹞﹐懸權而動﹝如權衡稱量已定﹐然後動也﹞。動不可久﹐久則鈍﹔兵費﹐則挫威詘力﹐縱敵生變﹐失利後時。故善用兵者﹐見敵之虛﹐乘而勿假﹐追而勿捨﹐迫而勿去。始如處女﹐敵人開戶﹔後如脫兔﹐敵不及拒。敵之開闔﹐當亟入之﹝敵有間﹐當急入﹞。故曰﹕兵之情貴速﹐乘人不及也。𨿽然﹐猶須以治待亂﹐以靜待嘩﹐以逸待勞﹐以近待遠﹐以飽待饑﹐故曰﹕見利宜疾﹐未利則止﹐趨利乘時﹐間不容息。先之一刻﹐則大過﹔後之一刻﹐則失時也。夫善戰者﹐能易寡爲眾﹐易眾爲寡。爲何其然哉﹖常出其不意﹐衝其所虛﹐形人而我無形。使我常專﹐使敵常分﹐我專爲一﹐敵分爲十﹐則此眾彼寡﹐我所與戰者約矣。我之戰地常使不可知﹐則敵所備者多﹔敵所備者多﹐則我與所戰者又寡矣。故曰﹕心疑者比﹐力分者弱。能分人之兵﹐疑人之心﹐則錙銖有餘﹔不能分人之兵﹐疑人之心﹐則數倍不足。夫戰﹐固有當擊﹑當避﹑當縱者﹐擊其微靜﹝懈怠無備面靜﹞﹐避其彊靜﹝攻收有備﹐閒處而靜﹞﹔擊其倦勞﹐避其閒窕﹝勞倦者疲困﹐閒窕者暇逸﹞。無擊堂堂之陣﹝堂堂﹐大也﹞﹐無邀正正之气﹝正正﹐齊也﹞。至若朝气銳﹐晝气墮﹐暮气歸﹐必避其銳气﹐擊其墮歸。又曰﹕歸師勿遏﹐圍師必闕﹐窮寇勿迫﹝圍兵者﹐圍其三面﹐開其一面﹐以示生路也﹞。如此類者﹐皆敵人方乘气盡銳而來﹐不可亟爭﹐故避而殺其鋒﹐開而誘其潰也。或問﹕敵眾而整﹐將來﹐待之若何﹖曰﹕先其所愛﹐則聽矣。敵所愛而恃者﹐便地﹑饒野﹑糧道也。先之﹐奪敵人之心也。夫戰兵貴勢﹐勢可以先戰而震敵﹐於其乘利則疾奮﹐敵不暇支﹐則譬如破竹﹐數節之後﹐迎刃自解﹐不復攖手。然則兵之所以能爲勢者有三﹕一气勢﹐二地勢﹐三因勢。若將勇輕敵﹐士卒樂戰﹐三軍之眾﹐气如飄風﹐此謂气勢也。闕山狹路﹐大阜深澗﹐龍蛇蟠磴﹐羊腸狗門﹐一丈守險﹐千人莫過﹐此謂地勢也。因敵怠墮﹐疲勞饑渴﹐前營未捨﹐後軍未涉﹐此謂因勢也。有此三者﹐若兵非齊志﹐非敢決﹐非必死﹐非蓄怒﹐亦莫能爲勢也。故曰﹕善戰者﹐其節短﹐其勢險。勢如張弩﹐節如發機。又曰﹕戰人之勢﹐如轉圓石於千仞之山﹐決積水於千仞之溪。至於漂石者﹐皆勢由然也﹐可不務乎﹖夫戰兵﹐常持有餘以待不足﹐故無犯進止之節﹐無失飲食之適﹐無絕人馬之力。若進止不度﹐飲食不繼﹐馬疾人倦﹐而不解捨﹐則兵不堪命﹐不堪命則不任其上令。上令旣廢﹐以居則亂﹐以戰則北矣。其要在更戰更息﹐別用之不竭也。故曰﹕三軍人戒分日﹝戒三軍人之中合半日可止﹞。夫眾以合寡﹐則爲追裏而開之﹝交﹐合戰也。追﹐逐也。裏﹐圍也。以眾敵寡者﹐逐而圍之﹐開其去道﹐令無爲窮寇也﹞﹐或分而選擊﹝以眾攻寡﹐分眾更戰更息﹐知我佚彼勞﹐故能克也﹞﹐或三分而乘之﹝三分﹐以一分餌之﹐彼趁利而亂﹐餘二分爲奇襲之﹞﹔彼眾則以方從之﹝方﹐術也。謂殺詭詐奇變﹐敵𨿽眾﹐分其形勢﹐使不得並力而戰也﹞。又曰﹕敵若眾﹐眾則受圍﹝己兵寡﹐則士意不專﹐當作利道受圍以堅眾心﹐分兵四向而受敵﹐則眾以死向生也﹞﹐兵士甚陷﹐我乃不懼﹝謂陷則死戰求生也﹞。故知以固存以爲勝﹝人乘危﹐則以死而易生也﹞。又曰﹕使人如坐漏船之中﹐伏燒屋之下﹝投兵於死地﹐示令自求生﹞﹐則智者不得不謀﹐勇者不得不決也。夫重用兵者彊﹐輕用兵者弱﹐猶爲不可﹐故其黷武而國利﹐兵久而國不危者﹐未之有也。善用兵者﹐故役不再﹐籍糧不三載﹐因糧於敵﹐以足軍食。是謂兵聞拙速﹐未睹巧之久也。法曰﹕天下以戰爲國者﹐五勝者亡﹐四勝者禍﹐三勝者霸﹐二勝者王﹐一勝者帝。此謂兵黷戰久﹐殘人屈財之如此也。故古之明主知將以言乎戰者﹐莫之敢易也。

◎敍戰中

兵法曰﹕凡戰﹐晝以旌旗旄幡爲麾﹐夜以金鐸鼓菇荻爲節﹝菇荻﹐蘆葉﹐古先吹爲號令﹞。麾左而左﹐麾右而右﹔鼓之則進﹐金之則止﹔一吹而行﹐再吹而聚。三軍服威肅命如此﹐則前無堅敵。若聞鼓不起﹐聞金不止﹐𨿽有百萬之眾﹐何益於用哉﹖故戰之道﹐等藝立﹐卒伍定﹐行列正﹐從容固﹐言名實﹝等﹐比方也﹐次第其才能相集使。卒﹐百人。伍﹐五人。行列者﹐左右前後。從容者﹐駐止未戰時﹐欲堅固有備。言名者﹐各以事爲名也﹞﹔位欲嚴﹐政欲栗﹐力欲窕﹐气欲閒﹐心欲一﹝上下尊卑﹐能相臨制。賞罰必行﹐故人戰栗。窕﹐佚也。气閒﹐則軍靜不擾。一﹐同也﹐心一則力同﹞﹔陣行惟疏﹐戰惟密﹝疏者闊空其間﹐密者行止相承之道也﹞。遠者示之則不畏﹐近者勿示則不散﹝用兵之道﹐開敵之實﹐示敵之虛﹐凡相去遠﹐吏士見實猶不畏﹐近則勿示敵虛實﹐但嚴備以一士心也﹞。示之以顏色﹐告之以所生﹝大將示人以悅樂之色﹐告以利害及必勝之道﹞。兩鋒相值﹐有將未知敵﹐則用寡而觀其變﹝先以卑弱不能示之﹐以觀敵之變化也﹞﹐進退而觀其固﹝以輕兵進至敵左右觀察之也﹞﹐危而觀其懼﹝觀敵危事﹐以知敵恐怖徳失形勢也﹞﹐靜而觀其怠﹝敵靜不動﹐則相視吏士懈怠與否也﹞﹐動而觀其疑﹝輕兵挑戰相示敵人﹐知其疑否﹞﹐襲而觀其治﹝虛者斗無固備﹐怠者錯亂相干﹞﹐設而觀其作﹝設我陣伍﹐觀敵所施﹞。皆候敵家先動﹐變生其間﹐我得其形﹐則以計應﹐常擊其亂﹐不攻其治。故善戰者﹐應形於無窮﹝每有形我﹐則隨應之﹞﹐其理未可見。且以數相持﹐敵若執數﹐我先動則就陰﹐以虛應實﹐必爲之擒。譬夫虎豹不動﹐不入檻阱﹔麋鹿不動﹐不罹网羅。凡物﹐未有不以先動而受制於人也。或待眾之作﹐則遁而勿鼓﹝或待我眾自動欲戰﹐則因而鼓進之。未戰﹐且當循理兵械部曲﹐申明號令﹐勿得先鼓也﹞。故曰﹕稱眾因地﹐因敵陣令心﹝稱量眾寡之數﹑土地之宜﹐因敵陳行爲陣﹐令出必得眾心﹞。𨿽然﹐若後動者不能觀敵而制計﹐則禍愈於先動。故曰﹕先則獘﹐後則懾也﹝兵先舉﹐則勞獘﹔後起﹐則志意不定而恐懼也﹞。又曰﹕先人有奪其心﹐後人有待其衰也。其或敵攻﹐則屯而伺之﹝敵盛來攻﹐則吾屯守爲主人﹐視敵爲客﹐客有虛失﹐乃以兵應之也﹞。敵謀老我師﹐堅陣不動﹐則噪以先之﹝先使輕翼兵喧呼而動之﹞。擊其疑﹐駕其卒﹝示敵以利而不敢進者﹐疑也﹐則可先加兵﹐以卒暴擊之也﹞﹔致其屈﹐襲其規﹝分敵之眾﹐以盡其人﹐襲其不意之處也﹞。上下同欲﹐敵莫之禦。戰勝﹐則與眾分善﹝將不自取功﹐推與下分之﹞。若將復戰﹐則重賞罰﹝戰勝而重當戰﹐必先行前戰之賞罰﹞﹐誓以居前﹐無復先術﹝復戰者﹐必又以賞罰約束先誓軍﹐其戰法則變易﹐不可用先所勝者耳﹞。夫先處戰地﹐而待敵者逸﹔後處戰地﹐而趨敵者勞。故善戰者﹐致人而不致於人﹝令敵來就﹐我蓄力待之﹐不往赴敵﹐恐人勞也﹞。能使敵人自至者﹐利之也﹝誘以利也﹞﹔能使敵人不得至者﹐害之也﹝出其所必走﹐攻其所必救也﹞。若擅利﹐則釋旗迎而反之﹝反﹐轉戰也。若已據利地﹐則藏眾委旌旗﹐示敵寡弱﹐縱輕兵挑戰﹐迎之於險也﹞。夫戰﹐以猶豫爲凶﹐以隱微爲勝。事莫大於必果﹐功莫成於勇決。譬夫一盜奮戈於市﹐則萬人辟易。非一盜獨勇﹐萬人皆怯﹐必死與必生非對也。故曰﹕居國惠以信﹐在軍廣以武﹐刃上果以敏﹝刃上﹐合兵也。凡攻戰﹐必利決斷﹐不失其時也﹞。夫戰﹐用寡固﹐用眾治﹔寡利煩﹐眾利正﹝兵少故不可勝﹐兵多大勝﹐不錯亂行伍列正旌旗也﹞。以輕行輕危﹝輕兵髙材疾足﹐追奔逐北﹐翌助進退者﹐必當須我部伍循節度進止也﹞﹐以重行重無功﹝重兵若但持堅固守﹐不妄進退﹐𨿽不可勝﹐不能得利﹐無功也﹞﹐進則相爲重輕也﹝重兵持堅固守﹐輕兵攻取﹐相恃爲用﹐爲守固﹞。夫必勝之兵必隱﹐謂先用弱於敵而後戰也﹝計先定爲必勝﹐藏其形﹐勿令敵知﹐知則備我﹞。譬夫搏攫噬之獸﹐其用齒角爪牙也﹐托於卑微隱蔽﹐所以能爲暴﹝言勝兵隱伏形勢﹐以驕敵人﹐伺其傲怠﹐則擊之也﹞。故曰﹕亂生於治﹐怯生於勇﹐弱生於彊﹝欲僞爲亂形以誘敵人﹐先須至治﹐然後使敵人不知也。欲僞爲怯形以伺敵人﹐先須至勇﹐然後使敵人不懼我也。欲僞爲弱形以驕敵人﹐先須至彊﹐然後能使敵人不能輕侮我軍矣﹞。善動者形之﹐形之﹐敵必從之﹝見羸形也﹞﹔予之﹐敵必取之﹝以利誘敵﹐敵速離其壘而以便利擊之也﹞。以利動之﹐以本待之﹐故事省而功倍也﹝利害動敵﹐敵旣從我﹐則嚴以待之﹞。所以佯北勿從﹝恐有大兵﹞﹐餌兵勿食﹐皆謂此也。亦復因敵之險以爲己固﹐因敵之謀以爲己事﹐審因求勝﹐不可窮也。

◎敍戰下

凡擊敵營﹐陣初破﹐不得更捉生口。

凡戰勝逐奔﹐約三百步﹐則須收軍整隊﹐恐賊窮返斗﹐軍亂難整。遣候騎審探﹐若已潰﹐則長驅追襲﹐乃分散逐之﹐勿令敵眾得聚。

凡賊破而走﹐追之﹐防有救援﹐過一里且止﹐則嚴兵緩進﹔常去十里﹐隨之。晝則時時警之﹐令不得食﹔夜則以火照之﹐以鼓脇之﹐令不得宿野。

◎抽隊

夫兵進輕退重﹐士卒利退﹐爭先難整﹐敵若自後警我﹐軍眾必亂﹔敵若乘而襲我﹐其患尢甚。故對陣抽軍﹐須設方計﹐隔一隊抽一隊。隊頭俾官翻押後﹐副隊頭翻引前隊﹐兵皆看副隊頭進止。退及百許步﹐其隊便且止﹐定立整頓槍刀﹐執弓弩架箭﹐爲將戰勢。旣定﹐則又抽前隊﹐一如上法。若賊來逼﹐則立隊便當敵﹐見抽之隊亦須回軍拒戰。凡動﹐並按次徐動﹐不得急行﹐仍逐隊不得相越。

◎軍爭

兵法曰﹕凡用兵之法﹐將受命於君﹐合軍聚眾﹐交和而捨﹝軍門爲和門﹐兩軍相當爲交和也﹞﹐莫難於軍爭。軍爭之難者﹐以迂爲直﹐以患爲患。故迂其途﹐而誘之以利﹐後人發﹐先人至。此謂當戰有所爭利﹐則先示敵人﹐以迂遠敵意﹐以怠慢復誘敵人以利﹐使敵人心不專﹐然後倍道兼行﹐出其不意﹐故能後發先至﹐而得所爭之要害也。凡趨而爭利者﹐不可舉兵皆進﹐又不可棄軍實而往。故曰﹕舉軍而爭利﹐則不及﹔委軍而爭利﹐則輜重捐。其法﹕若在百里之外﹐則千人斬。果毅領亻兼人執刀又居後督戰﹐觀不入陣者斬。兵士盡領知左膊右肩﹐行立依次。凡隊頭與賊鬥迫蹙﹐卽左右慊旗急須赴前救援﹔若慊旗又被賊迫蹙﹐卽行內急前救援﹔前行進救爲賊所迫﹐則後行準前進救之。

凡伍隊被賊攻迫﹐眾寡不敵﹐鄰近隊伍並須齊進救援之。

凡以十人敵一﹐則圍之﹔五人敵一﹐則三人攻之﹐二人爲奇伏。

凡兵方戰﹐其跳蕩﹑奇兵﹑馬軍等隊﹐卽須量抽人馬當之﹐仍於隊內抽捉馬人。

凡彼我相敵﹐以地利阻之﹔不得地利﹐以陰伏阻之﹔又不得﹐則並力偏攻。

凡料敵﹐戰地若便利則守﹐不則去。若未得戰地﹐𨿽見利不可就之。

凡背山戰﹐宜藏軍﹐少少誘之﹐入伏攻之。

凡背水戰﹐步軍當衝﹐馬軍爲翼﹐步軍後排營﹐有利則前戰﹐無利淺進。

凡軍前有水陷我﹐則據髙以待之﹐候賊至陷中﹐卽擊。若賊不來﹐則設伏退軍誘之。

凡駐軍結陣﹐不得包原隰險阻在內。

凡前有深艸﹐我則緩行以待之。候賊來入艸﹐則焚之﹔賊若守不進﹐我則迂路攻之。

凡糧道易絕﹐𨿽有大利﹐不宜深入。

不得遠追。審知賊勢散亂﹐然後追襲。其駐隊不得輒動。如追襲﹐敗賊勢敗亂﹐然後追襲敗賊﹐以收軍﹐其舉槍﹑捲旗一依教法﹝如營不牢固﹐無險可恃﹐卽軍中量一兩隊克駐隊﹐令堅營壘。若營牢固﹐不要防守﹐其駐隊亦不須出戰﹞。若敵人恃險﹐因山布陣﹐不得橫列﹐兵士分立﹐則宜爲立﹝或作堅﹞陣法。其法﹕弩手﹑弓手與戰鋒隊相間﹐引前﹐駐隊兩邊相翼。布陣旣定﹐諸軍聽角聲展旗簇隊。看大將黃旗向敵亞﹐鼓聲動﹐諸軍弩手﹑弓手及戰鋒隊各令人捉馬﹐一時籠槍大呼﹐齊入。若弩手﹑弓手﹑戰鋒等隊排此回還﹐卽跳蕩﹑奇兵再入。如見黃旗卻立木亞﹐及聞擊鉦聲乃止。膊上架槍﹐引還﹐各於舊處排立。如聞角聲﹐卽捲幡簇隊﹐如便放。若更聽鼓聲﹑角聲﹐依軍次還營。此出戰布兵之大率也﹐其便宜變易﹐則扌每諸陣之法。

凡軍行﹐遇敵﹐旣縮爲方陣待戰﹝大陣具軍行次門﹞。敵人或擊我前﹐或擊我後﹐進止未得者﹐其陣中間充﹐忌斷絕﹐須速令總管部落逐方面兵相承勿斷也。

凡兵出戰﹐每營跳蕩﹑馬軍隊﹑戰鋒﹑戰駐隊等分爲五等﹐各有將領。出時先用某等兵出戰﹐若續者益兵﹐則更令一等進。如此至盡五等。輜重隊不得輒用。

凡兵﹐每隊有隊頭﹐兵須隊頭前引則戰。次立執旗﹔次立左亻兼旗﹐在左﹔右亻兼旗﹐在右﹔次則隊兵﹐分作五行﹐在亻兼旗後左右均立。第一行戰鋒七人﹐第二行八人﹐第三行九人﹐第四行十人﹐第五行十一人。五行皆解鐙布列爲隊也。

隊皆以副隊頭一人執刀押後﹐觀兵士不入陣者﹐斬。

凡前無虜掠﹐糧不支月﹐不宜深入。

凡暴寒﹑暴暑﹐𨿽見大利﹐不宜進攻。

凡賊無故退軍﹐不可進逐。

凡賊守隘險﹐我不得前進﹐則易路退軍以誘之。

凡兵趨賊帳﹐或中道遇大城﹑要寨﹐須下之﹐或備之﹐而後過。

凡遇敵相迎﹐我從直路﹐置賊迂路﹐使之力疲﹐可勝。

凡前路有險阻﹐賊又固守﹐則示利誘之﹐潛令人取背奪之。

凡未測彼情﹐𨿽遇羸弱﹐不進攻之。

凡賊半隱半見﹑似警似亂﹐必有謀﹐不進攻之。

凡賊來掠我﹐激怒士眾﹐或偏師挑戰者﹐不須應之﹐恐設伏陷軍。

凡賊入隘口﹐待十過其三﹐則從後促脇之。如賊驚亂﹐卽奮兵橫斷之﹐然後戰。

凡賊出隘口來鬥﹐候其半出﹐擊之﹐左右來攻﹐斷其進退之路﹐可全虜。

凡賊隊暴來掠吾苗稼牛羊者﹐當勿擊其銳﹐按兵自固。候其暮去﹐必重掠力疲﹐其心亦恐﹐退還務速﹐行隊不屬﹐我則進擊之。

凡賊來﹐震威﹐部伍又整﹐我須且擇險地自固﹐卑詞禁掠﹐無激其怒。賊旣眾又且日久﹐伺其懈怠﹐或方食時﹐可急擊也。

凡兵士﹐當戰﹐不得離隊獻功﹐恐爲賊所乘。

唐李靖法﹕凡出兵﹐且以二萬人爲準﹐分爲七軍。中軍四千人﹔左右虞候二軍﹐各二千八百人﹔左右四軍﹐各二千六百人。總而言之﹐得二萬人﹐內取萬四千人﹐爲二百八十隊出戰﹐六千人守戰重。凡中軍﹐四千人內揀戰兵二千八百人﹐五十人爲一隊﹐計五十六隊。其間弩手四百﹐弓手四百﹐馬軍千﹐跳蕩五百﹐奇兵五百。左右虞候軍各二千八百人﹐每軍取戰兵一千九百人﹕弩手三百﹐弓手三百﹐馬軍五百﹐跳蕩四百﹐奇兵四百。左右軍各二千六百人﹐每軍內揀戰兵一千八百五十人﹕弩手二百五十﹐弓手三百﹐馬軍五百﹐跳蕩四百﹐奇兵四百。凡出戰布陣﹐先從右虞候軍引出﹐次右軍﹐次中軍﹐次後軍﹐次左軍﹐次左虞候軍。自馬軍八十隊外﹐其步軍二百隊﹐中軍三十六隊﹐左右虞候兩軍各二十八隊﹐左右廂四軍各二十七隊。須先置大隊﹐以三十隊﹝或作三隊﹞合爲一隊﹐防賊並兵衝突。其隊在陣中安置﹐使均。其大隊五十隊﹝或作十五隊﹞﹐中軍三隊﹐餘六軍各二隊﹐通五十人隊﹐合有七十隊﹝或作百七十隊﹞﹐爲戰駐等隊。其馬軍各在當戰駐隊後左右﹐下馬立。布陣訖﹐鼓音發﹐其弩手去賊百五十步﹐卽發箭﹔弓手去賊六十步﹐卽發箭。若賊至二十步內﹐卽射手捨弓弩﹐令駐隊人收其射手﹐先絡膊將力棒自隨﹐卽與戰鋒隊齊入奮擊。戰鋒每隊重行在戰隊前﹐聞鼓聲卽入也。其爲軍跳蕩﹑奇兵﹐不得輒動。若步兵被賊蹙逐﹐則跳蕩﹑馬軍﹑奇兵迎前騰擊﹐步兵須卻回整頻援前。若跳蕩﹑奇兵又爲賊排退﹐戰鋒等隊卽須齊進奮擊。如擊賊退﹐馬軍亦中擇百人最勇者先往﹐次勇者數百人繼往﹐罷軟者後往﹐令相續而至也。故曰﹕捲甲而趨﹐日夜不處﹐倍道兼行。百里而爭利﹐擒三軍將﹐勁者先﹐罷者後﹐其法什一而至是也。在五十里外﹐千人中擇勇者五百人先往﹐罷者繼往﹐故曰﹕五十里而爭利者﹐其法半至是也。若三十里外爭利者﹐則十人中擇七人先往﹐以其道近﹐人所易至﹐故可去者多﹐亦少敗亡。故曰﹕三十里而爭利者﹐三分之二至是也。所以常不失也。先後戰﹐有更代也。又曰﹕先其所愛﹐微與之期。謂敵所愛恃之處﹐我先奪之。必密其處爲期﹐潛往赴期﹐故敵人不覺而後之焉。此皆軍爭之道也。

◎以寡擊眾

夫以寡擊眾者﹐利在於出奇也。兵法所說有三焉﹕一曰要之於險﹐二曰以整擊亂﹐三曰以日之暮。將能明此者﹐則可以一擊十﹐以千擊萬﹐𨿽敵人甚眾﹐則其勢易覆。今列兵家舊說於後。

凡敵眾我寡﹐必避於易﹐要之於險。一人守之﹐千人莫向。如險厄相值﹐我軍鼓噪卒起﹐彼𨿽眾多﹐前徒固已驚駭﹐乘此擊之﹐勢卻則破也。一說得丘阜林木之地﹐可廣設旗幟﹐多置鼓鐸﹐散爲疑兵。敵人必分軍以備我﹐則選精銳出奇以擊之。若未得便利﹐且依蔽林木﹐疏我行隊﹐以弓弩居前當之﹐伺夜晏則疾擊也。

凡小陣逢大陣﹐不利持久﹐敵意輕我﹐必不憚戰﹐我宜乘利速進。敵人兵眾陣大﹐多連延不整﹐金鼓之音不相聞﹐旌旗之色不相見﹐左不聞右﹐右不聞左﹐前不聞後﹐後不聞前。如此﹐我以少眾並力擊之﹐必勝矣。或敵人下營未定﹐布陣未集﹐備壘未成﹐法令未施﹐皆可疾擊也。兵法又謂﹕敵眾我寡﹐則作利道受圍以堅眾心﹐四向而受敵﹐我兵則在死地而決戰也。

凡戰﹐敵人之眾﹐或分爲三四﹐或西或東﹐更息更戰﹐或鼓呼而行﹐或靜若而伏﹐使輕騎馳我左右﹐則我當候日暮而擊之﹐使一人操炬﹐二人同鼓﹐或明或暗﹐或鼓或呼﹐或銜枚止聲而疾擊其兩傍﹐衝其左右﹐或勇士直衝其陣﹐敵人𨿽眾﹐其將可虜也。

◎捉生

凡軍中立威怖敵﹐莫重捉生。獲賊千兵﹐不如生擒一將。其法﹕擇士之身手彊敵者﹐專教以弓矢槍刀﹑撩鉤搭索﹐悉使精習﹔馬之壯健疾走﹐鞍勒牢密者﹐部爲三百人﹐每百人爲一隊。若賊出小陣偏師﹐其將必勇﹐當爲利以誘之﹐使貪功輕斗。乃以一隊卽近爲伏﹐一隊爲直衝﹐一隊爲駐隊。直衝隊旣入﹐緩則撓擊﹐急則引去。駐隊候直衝隊過﹐直前﹐粗若支敵﹐示引走。敵見兩隊全走﹐又無傍救﹐必速追奔。待引賊過伏隊處﹐卽發掩伏背殺之﹐兩隊回旗應接﹐自成擒矣。如列大陣﹐卽以三隊合爲一隊﹐望陣疏或囂處突過之﹐皆捉賊將。假令未獲﹐撓之令亂﹐亦當奔北也。

●前集卷四

◎用車

車戰﹐三代用之﹐秦漢而下﹐寢以騎兵爲便﹐故車制湮滅﹐世莫得詳。至漢衛靑擊胡﹐以武剛車自環爲營﹐縱騎兵出擊﹐單於於是遁走。李陵深入胡地﹐猝與虜遇﹐眾寡不敵﹐陵以大軍爲營﹐引士於外﹐千弩俱發﹐虜乃解去。晉馬隆討樹機能﹐賊乘險設伏﹐遏絕隆前後﹐隆依八陣圖作偏箱車﹐地廣則以鹿角車營﹐路狹則爲木屋施於車上﹐且戰且前﹐遂平羌眾。唐馬燧亦造戰車﹐蒙以狻猊象﹐列戟於後﹐行則載兵甲﹐止則爲營陣﹐或塞險以遏奔衝。

宋咸平中﹐吳淑上議﹐復謂平原廣野﹐胡騎焱至﹐苟非連車以制之﹐則何以禦其奔突﹖故用車戰爲便﹝其制﹕取常用車﹐接其斯扼﹐駕以一牛﹐布爲方陣﹐四面皆然。東西鱗次﹐前後櫛比﹐車上置槍﹐以刃殘向上﹐蔽革以防火攻。列士卒於外﹐前行持槍盾﹐後行持弓弩。賊至﹐令兵士上車﹐每車載四人﹐皆持弩。軍陣之內數十步間﹐連六車或四牛﹐上爲重屋﹐施彊弩。賊至﹐擊鼓爲節以射之﹐虜不能犯﹐乃出騎兵以擊之﹞。此數者﹐皆謂以車爲衛﹐則非三代馳車擊戰之法﹐然自足以禦敵制勝也。惟唐房擊安祿山﹐用春秋車戰之法﹐以車二千乘﹐夾以馬步﹐賊順風揚塵鼓噪﹐牛皆震駭﹐因縛芻縱火焚之﹐人畜撓敗﹐遂遁走。此亦古今殊時﹐而用有利害也。則知車戰之法﹐所以躪爍彊陣﹐止禦奔衝﹐行則負載糧械﹐止則環作營衛﹐其用一也﹐其制則不必盡同。取地之所利﹐與敵人之所害﹐或因或攺﹐便於施用而已。其用車之要﹐古兵法皆具之﹐今列於左。

兵法曰﹕用車之法﹐五車有一長﹐十車有一吏﹐五十車有一卒﹐百車有一將。易戰之法﹐五車爲列﹐前後相去四十步﹐左右十步﹐隊間六十步。險戰之法﹐車必循道﹐十車爲一聚﹐二十車爲一屯﹐前後相去二十步﹐左右六步﹐隊間三十六步﹐五車一長﹐縱橫相去一里。易戰之法﹐一車當步卒八十人﹐八十人當一車﹔一車當十騎﹐十騎當一車。車騎者﹐軍之武兵也﹐故十乘敗千人﹐百乘亂萬人。用車之道﹐陰濕則停﹐陽燥則起﹔貴髙賤下﹐馳其要害﹐逐其糧艸﹔若進若止﹐必從其道。敵人若起﹐必遂其迹。其士須選少壯喬健﹐走追奔馬﹐及馳而乘之﹐則前後左右上下周旋﹐能束縛車旗﹐力可引其八石﹐能射前後左右便習者﹐名武車之士﹐眷之不可以不厚也。然用車之道﹐死地有十﹐勝勢有八﹐不可不審察也。可往而無以還者﹐車之死地﹔越絕險阻﹐乘敵遠行者﹐車之竭地﹔前易後險者﹐車之用地﹔陷之險阻﹐出而無以返者﹐車之絕地﹔圯下漸澤﹐黑土粘埴者﹐車之勞地﹔左險右易﹐上陵仰阪者﹐車之逆地﹔殷艸橫畝﹐犯歷深澤者﹐車之拂地﹔車少地易﹐與步不敵者﹐車之敗地﹔後有溝瀆﹐左有深水﹐右有深塹者﹐車之壞地﹔日夜霖雨﹐旬日不止﹐道潰地陷﹐前不能進﹐後不能解﹐車之陷地。此十者﹐車之死地也。拙將之所以見擒﹐明將之所以見避。凡以車陷敵者﹐敵之前後﹐行陣未定﹐卽陷之﹔旌旗擾亂﹐人馬數動﹐卽陷之﹔士卒或前或後﹐或坐或起﹐卽陷之﹔陣堅不固﹐士卒前後相顧﹐卽陷之﹔前往而疑﹐後恐而怯﹐卽陷之﹔三軍卒驚﹐皆薄而起﹐卽陷之﹔戰於易地﹐暮不能解﹐卽陷之﹔遠行而暮捨﹐三軍恐懼﹐卽陷之。此八者﹐車之勝勢也。將明於十害八勝﹐敵莫之禦也。至若胡騎剽輕﹐以安車制之﹐適當其理﹔河朔坦平﹐以車騎行之﹐正得其便。前賢著說﹐皆可推用。故謂以車禦侮﹐以騎逐利﹐行有所恃﹐止有所息﹐居則不可犯﹐動則不可失機﹐此用車之利。

◎用騎

兵法曰﹕騎者﹐軍之伺候也﹐所以擊便寇﹑絕糧道也。置騎之法﹐凡五騎一長﹐十騎一吏﹐百騎一率﹐二百騎一將。爲陣之法﹐五騎爲列﹐前後相去二十步﹐左右四百﹐隊間五十步。險戰之法﹐前後相去十步﹐左右二步﹐隊間二十五步。三十騎爲屯﹐六十騎爲輩﹐十騎一更﹐縱橫相去百步﹐周環各復故處。易戰之法﹐一騎當步卒八人﹐八人當一騎﹔一車當六騎﹐六騎當一車。車騎者﹐軍之兵武也﹐故十騎亂百人﹐百騎敗千人。選士之法﹕取年四十已下﹐長七八尺﹐材必健疾﹐力邁倫等﹐能馳騎而善射﹐前後左右﹐周旋進退﹐超越溝塹﹐馳上陵﹐逾險阻﹐絕大澤﹐涉名水﹐敢犯彊敵﹐亂大眾者﹐名曰武騎之士﹐養之不可不厚也。故步貴知變動﹐車貴知地形﹐騎貴知別徑奇道﹐三軍同名異用。若乃逆敵始至﹐乘亂擊虛﹐追敗離結﹐邀前躡後﹐斷敵糧道﹐掠其輜重﹐攻其關津﹐絕其橋梁﹐掩其不備﹐擊其未整﹐攻其懈怠﹐出其不意﹐燒其積聚﹐掠其市裏﹐空其田野﹐俘其子弟﹐此十六者﹐騎之所長也。加以能合能離﹐能寇能追﹔百里之期不終日﹐千里之赴不隔旬﹔倏而集﹐忽而散﹔利則擊﹐否則回﹔三軍旣合﹐陣已成列﹐擊首則應尾﹐備前則衝後。古之善騎者無陣不摧﹐此又騎之捷利也。故用騎之道﹐有八勝﹑九敗。敵人始至﹐行陣未定﹐前後不屬﹐車陷其所﹐騎擊其左右﹐敵人必走。敵人行陣整齊堅固﹐士卒欲鬥﹐吾騎翼而勿去﹐或馳而往﹐或馳而來﹐疾驅而風﹐疾擊而電﹐白晝而昏﹐數更旗鼓﹐變易衣服﹐敵人可克。敵人行陣不固﹐士卒不鬥﹐薄其前後﹐獵其左右﹐翼而敵之﹐敵人必懼。敵人日暮﹐抽軍翼其兩傍﹐疾擊其後﹐或扼其壘門﹐無令得交﹐敵人必敗。敵人涉險而來﹐以騎絕其糧道﹐敵人必饑。地若平易﹐四面受敵﹐軍騎合而犯之﹐敵人必亂。三軍皆走﹐或翼其兩傍﹐或犄角其前後﹐敵人可敗﹐其將可擒。吾軍暮歸﹐敵來薄我﹐其行陣勿亂﹐令我騎十而爲隊﹑百而爲屯﹐車五而爲聚﹑十而爲羣﹐明舉旗鼓﹐誘之大來﹐抗以彊弩﹐或陷其兩傍﹐或擊其前後﹐敵將必虜。此之謂八勝也。所謂九敗者﹐凡以騎陷敵﹐而不能破陣﹐敵人僞退﹐以車騎反擊我後﹐此騎之敗地也。追北逾險﹐長驅不止﹐敵伏我兩傍﹐斷絕我後﹐此騎之圍地也。能往而不能反﹐或陷於天井﹐頓於地穴﹐此騎之死地也。所從入者泥濘﹐所從去者遙遠﹐彼弱可以擊我彊﹐彼寡可以擊我眾﹐此騎之沒地也。大澗深谷﹐叢林隱蔽﹐此騎之竭地也。左右有水﹐前有髙阜﹐後有髙山﹐三軍戰兩水之傍﹐敵居表裏﹐此騎之艱地也。敵絕我糧道﹐往而無以返﹐此騎之困地也。污瀦漸澤﹐進退不便﹐此騎之患地也。左有深溝﹐右有坑阜﹐髙下如平地﹐望之廣易﹐進退相敵﹐此騎之陷地也。此九敗之地也﹐明將之所預見﹐拙將所以陷敗﹐可不戒之哉﹖孫臏亦曰﹕騎戰之道﹐以虛實爲主﹐變化爲輔也。形爲佐﹐又有十利八害焉。一乘其未定﹐二掩其不固﹐三攻其不屬﹝屬﹐接也﹐謂布陣兵未相接也﹞﹐四邀其糧道﹐五絕其關梁﹐六襲其不慮﹐七亂其戰器﹐八陵其恐情﹐九撩其未裝﹐十追其奔散﹐此十利也。八害者﹕一﹐敵乘背虛﹐寇躡其後﹔二﹐越阻追背﹐爲敵所覆﹔三﹐往而無以反﹐入而無以出﹔四﹐所從入者隘﹐所回去者遠﹔五﹐澗谷所在﹐地多林木﹔六﹐左右水火﹐前後山阜﹐土地多污澤﹐難以進退﹔八﹐地多溝坑﹐眾艸接茂。此八害者﹐皆騎士成敗之機﹐將必習﹐乃可從事焉。

◎奇兵

夫奇兵者﹐正兵之變也﹔伏兵者﹐奇兵之別也。奇非正﹐則無所恃﹔正非奇﹐則不能取勝。故不虞以擊﹐則謂之奇兵﹔匿形而發﹐則謂之伏兵﹐其實則一也。歷觀前志﹐連百萬之師﹐兩敵相向﹐列陣以戰﹐而不用奇者﹐未有不敗亡也﹐故兵不奇則不勝。凡陣者﹐所以爲兵出入之計而制勝者﹐常在奇也。韓信破趙﹐奇而有正也﹔符堅敗於晉﹐正而無奇也。項籍善用兵者也﹐烏江所存﹐惟二十八騎﹐猶分奇正﹐況其眾多者乎﹖兵法曰﹕凡布大陣﹐常以十分之三爲奇﹑伏。設有萬人﹐則一千五百爲兩奇﹐一千五百爲兩伏。奇兵如手﹐伏兵如足﹐正陣如身﹐三者令爲一體﹐疊相救援﹐戰則互爲進退﹐循環而無已。故兵法曰﹕兵以正合﹐以奇勝。善出奇者﹐無窮如天地﹐不竭如江河。奇正相生﹐如循環之無端﹐此言奇亦爲正﹐正亦爲奇﹐處則合而爲正﹐出則散而爲奇﹐乘敵之不意以擊之之謂也。至其出入詭道﹐馳騁詐力﹐則勢有萬變。故兵法曰﹕能而示之不能﹐用而示之不用﹐近而示之遠﹐遠而示之近﹔利而誘之﹐亂而取之﹐實而備之﹐彊而避之﹐怒而撓之﹐卑而驕之﹐佚而勞之﹐親而離之﹐飽而饑之﹐安而動之﹐攻其所不備﹐出其所不意。此兵法之所以爲神也。所謂能而示之不能者﹐賊兵羸師﹐以誘漢祖圍於白登是也。所謂用而示之不用者﹐李牧按兵雲中﹐大敗林胡是也。所謂遠而示之近者﹐韓信陳船臨晉而度夏陽是也。所謂近而示之遠者﹐晉侯伐虢﹐假道於虞是也。所謂利而誘之者﹐赤眉委輜重而餌鄧洪是也。所謂亂而取之者﹐李靖乘輕舟而破蕭銑是也。所謂實而備之者﹐關羽討樊多﹐畱兵備公安南郡是也。所謂彊而避之者﹐隋季良無與楚君遇是也。所謂怒而撓之者﹐漢兵擊曹無咎於汜水是也。所謂卑而驕之者﹐石勒奉戴王浚是也。所謂佚而勞之者﹐吳子亟肄以疲楚軍是也。所謂親而離之者﹐漢王慢楚使而疑範增是也。所謂飽而饑之者﹐晉文困諸葛誕而拔壽春是也。所謂安而動之者﹐齊軍走大梁而退魏師是也。所謂攻其無備者﹐制人以不虞而敗南燕是也。所謂出其不意者﹐鄧艾由邪徑而趨劍閣是也。此十有六者﹐皆前世已然之效也。亦有因地形以爲變者。法曰﹕師行以近敵境者﹐大將必謹視山川原隰之形﹐心預計之﹐爲伏兵之地。大率溪谷險阻者﹐所以止禦車騎也﹔隘塞深林者﹐所以用少擊眾也﹔坳澤窈冥者﹐所以匿其形也﹔暴疾如流矢﹐擊之若發機者﹐所以破精微也﹔詭伏遠引者﹐所以擒敵將也﹔四分五裂者﹐所以擊圓破方也﹔因其驚駭者﹐所以用一擊倍也﹔因其恐懼疲倦者﹐所以用十擊百也﹔隘途深艸者﹐所以伏藏也﹔假奇伎者﹐所以濟江河大水也﹔大風甚雨者﹐所以搏前擊後也﹔僞稱敵使者﹐所以絕糧食﹐謬號令也﹔山林翳會者﹐所以默行往來也。夫兵以詐立﹐以利動﹐使敵人前後不相及﹐上下不相收﹐將卒不相救﹐眾寡不相恃﹐譬如蜂蠆出於懷袖﹐烈火發於廬舍﹐𨿽壯夫猛士﹐無不驚撓﹐我得乘而制之之謂也。

宋雍熙中﹐契丹犯塞﹐貪忄林不整﹐無資糧輜重之給﹐利夫虜獲﹐眾議淸野堅壁以挫之﹐然旣逾亭障﹐散馳原野﹐分掠田裏。太宗特出聖謀﹐選騎士之驍果及募禁衛諸侯之膽勇者﹐使押戰隊﹐分爲數十﹐或至百隊﹐伏緣邊要害地。俟其侵軼﹐與大軍表裏奮擊﹐晝則虛張旗幟﹐依蔽林木﹐使其可疑﹔夜則潛伏郊野﹐多用大鼓﹐使其可懼。彼腹背受敵﹐無所俘掠﹔我則首尾相爲援也。時師臣馬知節上策﹐亦曰「北面邊檄之地﹐橫亙𨿽長﹐然據要害﹐來路惟順安抵西山耳。若列陣於此﹐各設奇兵爲應﹐使其久莫能進﹐眾將疲獘時﹐以偏師輕騎逼而撓之。如敢來犯﹐深入力戰﹐彼將顚覆不暇也。」咸平中﹐虜犯邊﹐眞宗命諸將擇銳卒﹐散爲遊兵﹐伺戎首南侵﹐我取徑道趨幽燕﹐取其車帳﹐仍俾邊郡應援之。景徳初﹐亦命我軍大陣帷駐中山﹐別擇四健將﹐分握精騎﹐伺虜至﹐則間道深入北境﹐撓虜腹心﹐以牽制之。所部皆聽便宜﹐不取上將節制。此四者﹐亦因地用奇之術也。

◎料敵將

夫敵國治戎﹐交和而捨﹐不以冥冥決事﹐必先探其將能否而後戰。因形用權﹐則不勞而功舉。左右旣震﹐則敵𨿽眾﹐必擒其將。故其將愚而信人者﹐可誘而詐﹔貪而忽名者﹐可貨而賂﹔輕變無重者﹐可勞而因﹔上富而驕﹑下貧而怨者﹐可離而間﹝可用間也﹞。凡兩軍相望﹐而患不知其可將者﹐當令賤而勇者﹐將吾輕銳之眾﹐犯而挑之﹐觀敵之來﹕一坐一起﹐其政以理﹔其追北佯爲不及﹐見利佯爲不知﹐此智將也﹐勿遽與戰﹔若其眾喧嘩﹐旗幡紛亂﹐其卒自行自止﹐其兵或縱或橫﹐其追北恐不及﹐見利恐不得﹐此愚將也﹐𨿽眾可敗。又若兩軍相持﹐未戰未挑﹐欲知敵將之謀也﹐何以能之﹖曰﹕彼士馬驍雄﹐反示我以羸弱﹔陣伍齊整﹐反示我以不戰﹔見小利佯爲不敢爭﹐必奇兵誘以奔北﹔內實嚴備﹐而外爲弛慢﹐頻使諜來﹐托以忠告﹔或執使以相忿﹐或厚賂以相悅﹔移軍則減竈﹐合營則偃旗﹔非得地而不捨﹐非全軍而不侵﹔以多舉少﹐必候晨朝﹐以寡擊眾﹐必候日暮。如此﹐則兵多詭伏﹐將有深圖﹐理須曲爲防備也。兵法曰﹕知彼知己﹐百戰不殆﹔不知彼而知己﹐一勝一負﹔不知彼不知己﹐每戰必殆是也。

◎察敵形

兵法曰﹕敵近而靜者﹐恃其險也﹔敵遠而挑者﹐欲人之進也﹔其所居易者﹐利也﹝言遠求挑者﹐恃其所處平易﹐利於作戰﹐故欲我進前﹞﹔眾木動者﹐來也﹝伐木除道欲來﹞﹔眾艸多障者﹐疑也﹝澤中結艸障蔽道分﹐以致疑我﹐恐見追攝也﹞﹔鳥起者﹐伏也﹝下有伏兵﹞﹔獸駭者﹐覆也﹝敵陣張翼﹐來復我軍﹞﹔塵髙而銳者﹐車來也﹝車馬行疾﹐塵土衝起﹞﹔塵卑而廣者﹐徒來也﹔散而條達者﹐樵采也﹔少而往來者﹐營軍也﹔辭卑而益備者﹐進也﹔辭彊而驅者﹐進也﹝軍在詭詐。兩敵使在其間﹐觀其言之發﹐可料其情﹞﹔輕騎先出﹐居其側者﹐障也﹝障兵欲戰﹞﹔無約而請和者﹐謀也﹔奔走而陳兵者﹐期也﹝或有外兵相應之期﹐專候吉時﹞﹔半進半退者﹐誘也﹔杖而立者﹐饑也﹔汲而先飲者﹐渴也﹔向人見利不進者﹐勞也﹔鳥集者﹐虛也﹔夜呼者﹐恐也﹔軍擾者﹐將不重也﹔旌旗動者﹐亂也﹔吏怒者﹐倦也﹔殺馬食肉﹐軍無糧也﹝殺馬食肉﹐是無儲蓄也﹞﹔懸缶不返其捨者﹐窮寇也﹝軍無懸缶者﹐悉破之﹐示不復炊也﹞﹔諄諄翕翕徐與人言者﹐失眾也﹝諄翕﹐兩人切語貌。士卒怒將﹐則私語作誹﹞﹔數賞者﹐窘也﹝軍驕﹐不有戰﹐數賞以勸之﹐此窘迫也﹞﹔屢罰者﹐困也﹔先果而後畏其眾者﹐不精之至也﹝先行刻暴以示彊﹐欲士卒畏服。不以刑法﹐徳政不精之﹞﹔來委謝者﹐欲休息也﹝徐進徐退謂之謝。如此﹐倦戰也﹞﹔兵怒而相迎﹐久而不合﹐又不相去者﹐有奇謀也﹔使者目動而言肆﹐懼我也﹔幣重而言甘﹐誘我也。兵非益多﹐足以並力料敵取足而已。若不慮而易於敵者﹐必擒於人也。太公亦謂用兵之法﹐大要在審察敵人。其形之變﹐十有五變。見賄擊之﹐新集可擊﹝敵初至﹐行陣未整﹞﹐未食可擊﹝敵軍或陣﹐日髙未饋食﹞﹐奔走可擊﹝行陣失次﹐用力不齊﹐布陣不均﹞﹐不戒可擊﹝我示弱誘敵﹐敵不設備﹞﹐不順可擊﹝逆風向水向山之謂也﹞﹐動勞可擊﹝倍道無行﹐人馬未歇﹐未申約束﹐夜行於路﹐陣𨿽成列﹐前後不整﹞﹐將離可擊﹝大將已離士卒﹐獨在小將。小將無威﹐不能率人﹐人皆不服﹞﹐長路可擊﹝遠行爭路﹐晝夜不馬﹞﹐擾亂可擊﹝敵未成列﹐縱不相屬﹐橫行相戰或生或立﹞﹐不暇可擊﹝貪利求食﹐不暇成陣﹞﹐候濟可擊﹝渡河半濟﹞﹐險路可擊﹝山路險狹﹐沮澤泥陷﹐車馬單行﹐左右難救﹞﹐警怖可擊﹝厄路相逢﹐都無備擬﹐鼓噪掩擊﹐三軍怖懼﹞﹐不定可擊﹝陣數移易﹐人馬候望﹞。皆謂乘其不備﹐出其不意﹐使其不能爲計也。吳起曰﹕其進退多疑﹐其眾無依﹐可震而走﹔士輕其將﹐而有歸心﹐塞易開險﹐可要而取﹝疑爲不決也。無依無利度者﹐怯也。士輕其將﹐爲無威也。審易開險﹐得地形也。可要而取﹐言其易也﹞﹔進道易﹐退道難﹐可來而前﹝可誘敵使前﹞﹔進道險﹐退道易﹐可薄而擊﹔居軍下濕﹐水無所通﹐霖雨數至﹐可灌而沈﹔居軍荒澤﹐艸楚幽穢﹐可焚而滅﹔停久不移﹐將怠士懈﹐可潛而襲﹔日暮道遠﹐士眾勞倦﹐饑未及食﹐解甲而息﹐可乘而虜。此八者﹐不可不察也。凡敵﹐又有不卜而與戰﹐不占而避之者八。夫疾風大寒﹐剖冰濟水﹐不憚艱難﹐一也。盛夏炎暑﹐早行晏止﹐士卒饑渴﹐務於取遠﹐二也。師旣淹久﹐糧食無備﹐百姓怨嗟﹐妖祥數起﹐上不能止﹐下無其準﹐前攻失序﹐言聲髙遽﹐三也。軍資旣竭﹐薪芻又寡﹐天多陰雨﹐欲掠無所﹐四也。兵徒不多﹐地又不利﹐人馬疾瘼﹐四鄰莫至﹐五也。將薄吏輕﹐士卒不固﹐三軍數驚﹐師徒無助﹐六也。戰勝而驕﹐士卒獻功﹐行伍失序﹐軍中嘩亂﹐七也﹝一本作﹕道遂日暮﹐士庶勞懼﹐倦而未食﹐解甲而息﹐亡也﹞。陣而未定﹐捨而未畢﹐行阪涉險﹐半隱半出﹐八也。諸如此者﹐擊之勿疑。若其土地廣大﹐財富人眾﹐惠施流傳﹐賞信行察﹐發必得將﹐陳功居列﹐任賢使能﹐師徒之眾﹐兵甲之精﹐四鄰之助﹐大國之援﹐凡此不如敵人者﹐避之勿疑。所謂見可而進﹐知難而退﹐兵法又當視敵鼓角﹑人馬隊伍喧靜以避之。凡金鐸之聲下以濁﹐鼓鼙之音隰如沐﹐旗幟皆重而自垂曳如沾霧﹐此衰敗之兆也。戎馬驚奔﹐士卒恐懼﹐妖言相惑﹐或以耳相屬﹐此潰散之象也。隊伍擾亂﹐行陣不定﹐或坐或起﹐言語喧噪﹐此軍亂之象也。皆可乘而掩取也。𨿽然﹐見敵之意可擊如此﹐又當反慮敵人矯計誘我。所謂兵怒而相迎﹐久而不合﹐又不相去﹐半進半退之類﹐宜密察之﹐此必有奇伏之變。𨿽云鳥起者下有伏兵﹐其或自伏兵之上﹐譎爲妻鳥﹐安髙不動﹔或竦人立於艸木之中﹐挽弓別彈以祛飛鳥﹐令人疑之之類﹐則察者又須以他事參驗而後動。故曰﹕察之而知得失之計﹐候之而知動靜之理﹔以眾攻眾﹐眾存不攻﹔以食攻食﹐食存不攻﹔以備攻備﹐備存不攻。釋實而攻虛﹐釋堅而攻脆﹐釋難而攻易﹐此百勝之術也。

●前集卷五

◎軍行次第

凡軍將發﹐先使腹心及鄕導前覘﹐逐營各以跳蕩﹑奇兵﹑馬軍先出﹐去營一里外﹐當前面布列。戰鋒隊﹑駐隊各持伏﹐依營四面布列隊伍﹐一如裝束輜重訖﹐依次第起發。

凡聞第一角聲絕﹐右虞候捉馬騾。第二角聲絕﹐卽彼駕。右一軍捉馬騾。第三角聲絕﹐右虞候卽發﹐右一軍被駕﹐右二軍捉馬騾。第四角聲絕﹐右一軍卽發﹐右二軍被駕﹝已上兵等唐制﹐今官之號見合陣法﹞。以後諸軍﹐每聽角聲﹐裝束﹑被駕準此﹝或用笛聲代角﹐亦便﹞。每營各出一戰隊﹐令取虞候進止﹐防有賊至﹐便用騰擊。如其路更狹小﹐須更加角聲﹐仍令將校排此催督急過﹐勿令停擁。其步兵隊﹑輜重隊二千步外引﹐馬軍去步軍二里外引﹝李靖﹑裴緒亦同﹞。今以軍行次第圖列之於左。

﹝圖﹞

右行軍之法﹐大率如此﹐其輜重在內﹐計兵三萬人﹐凡四百隊。除馬軍八十隊﹑輜重六千人外﹐奇兵等隊悉在內也。

凡軍馬行動﹐常先右虞候馬軍爲首﹐次右虞候步軍﹐次右軍馬軍﹐次右軍步軍﹐次前軍馬軍﹐次前軍步軍﹐次中軍馬軍﹐次中軍步軍﹐次後軍馬軍﹐次後軍步軍﹐次左軍馬步﹐次左軍步軍﹐次左虞候馬軍﹐次左虞候步軍。某行每經髙處﹐卽令三五騎馬踏髙四顧﹐以候不虞。餘軍準此候望。右虞候旣先發﹐半安營﹐踏行道路﹐檢行水艸﹔左虞候先排窄﹐踏橋津﹐捍後﹐收拾闌道﹐排北隊仗﹐整齊軍次﹐使不交雜。若回入﹐先左虞候馬軍﹐次左虞候步軍﹐次左軍馬軍﹐次左軍步軍。余次第準前卻轉。其虞候軍職掌﹐準初發交換。

凡道狹不可並行者﹐卽第一戰鋒隊爲首﹐右戰隊次之﹐左戰隊又次之﹐右駐隊又次之﹐左駐隊又次之。若道平川闊﹐可得並行之﹐宜作統行法。其統行法﹐每統戰鋒隊居前﹐兩戰隊並行次之﹐又兩駐隊並行次之﹐余統準此。若更堪齊頭行者﹐每統五隊﹐橫引齊行﹐後統次之。如每統三百人﹐簡取二百五十人﹐分爲五隊。第一隊爲戰鋒隊﹐第二隊爲戰隊﹐第三隊爲奇伏隊﹐第四隊﹑五隊爲駐隊。隊頭一人﹐副隊一人。其下等五十人爲輜重隊﹐別著隊頭一人﹐副隊頭一人﹐擬戰日押輜重﹐遙爲聲援。若兵數更多﹐皆放此類。

凡兵﹐每隊給一旗﹐行則引隊﹐住則立於隊前﹝或作倒﹞。大總管及副總管則立十旗以上﹐小總管則立四旗以上﹐行則前引﹐住則立於帳前﹝或作側﹞。統頭亦別給異色旗﹐擬臨陣之時辧其進退。騎隊等旗﹐別樣制造﹐令引輜重。各領本軍營隊﹐識認此旗。

凡大將建五方旗﹐依色配方面﹝靑亂黑﹐以碧代之。務易辧也﹞。中央上位不動﹐故大將軍以黃旗爲四旗之主﹐常使諸軍準望知大將軍所在。若南方有賊﹐大將軍赤旗以應之﹔東方有賊﹐則舉靑旗以應之﹔西方有賊﹐則舉白旗以應之﹔北方有賊﹐則舉黑旗以應之﹔無戰常偃之。舉旗者﹐令諸軍知賊所從來也。其諸軍見本方旗舉﹐當方面兵急裝束﹔旗若亞﹐則前進奮擊﹔旗正立﹐卽止﹔旗卻偃﹐卽回。

凡大將﹐置鼓四十面﹐小總管給十面﹐營列給鼓一面﹐行卽負隨纛下﹐擬晝夜及在道有警急擊之﹐令傳響相聞。如軍行時﹐前軍卒逢賊﹐卽急擊鼓﹐中腰聞之﹐抽兵急救﹔中腰有警﹐前軍便往﹔後軍有警﹐中腰亦如之﹝凡有警者擊鼓﹞。並量抽軍兵相救。如發引稍長﹐更須置鼓傳響﹐使前後得聞。

凡軍行﹐須令候騎前持五色旗﹐見溝坑揭黃﹐河橋揭白﹐水泉揭黑﹐林木揭靑﹐野火揭赤﹐以告大將。

凡軍行﹐若遇道途泥濘﹐山河險隘﹐並右虞候於諸軍抽取役兵先行﹐以充修理橋道﹑開拓窄隘之用。

凡分兵數道﹐於賊界相逢遠望﹐未審善惡﹐臨發時須同計會。如遠探相見之時﹐便令定立﹐合令一隊向前。一百步外﹐分爲兩隊。左隊左﹝或非右﹞轉﹐右隊右﹝或作左﹞轉行﹐前隊亦盤旋相應。訖﹐卽並隊﹐左轉三匝﹐前軍右轉三匝﹐各計去時旗號﹝臨時攺號亦得﹞。然後各令一人相迎﹐委非賊馬﹐卽得前進﹐仍須嚴備以待之。

凡軍行在道﹐十里齊整休息﹐三十里會漧糧﹐六十里食宿﹝古法﹕三十里爲一捨。倍道兼行﹐一日再捨。今六十里爲食宿﹐亦量軍士急緩爲節﹞。

凡軍行﹐其輜重委﹝於僞反﹞積﹝子賜反﹞並在營陣中安置﹐以防焚掠。

凡下營排兵布隊﹐人皆取隊後過﹔發兵收軍﹐人皆取隊前過。如入城郭街巷﹑窄狹兩面﹐下營人卽隊前過。

凡軍所過﹐先報所在四面各三里﹐禁絕行人﹑六畜﹑水陸船乘﹐皆令息治。虞候井遊變將與地界所由先二十里﹐約此淸路。

◎行爲方陣法﹝並圖﹞

凡軍行漸邇賊陣﹐或行於賊境﹐我軍有數營﹐發引逢賊﹐首尾難救﹐須行引時﹐先準爲方陣行列﹐以兵分爲四分﹐輜重爲兩道引﹐戰鋒等隊亦爲兩道引。其第一分初發﹐輜重及戰鋒分爲四道行﹐兩行輜重在中心雙引﹐戰鋒隊並各在輜重外﹐左右夾雙引。其第二分﹐戰鋒隊與前面左右行戰鋒隊相當﹐輜重隊與前行輜重隊相當。其第三﹑第四分﹐並準上。今約行列圖之於右。

﹝圖﹞

凡軍行﹐卽逢賊﹐卽抽第一分中兩行輜重橫列在內﹐爲兩重﹔其兩行戰鋒隊橫列在外﹐兩重﹐爲陣。前面第二分中兩行輜重卽前進﹐居陣內﹐又偏直列爲兩重﹔其兩行戰鋒隊前進﹐居陣內﹐爲兩重﹐居右偏輜重外﹐爲陣右面。其第三分戰鋒輜重﹐依第二分法轉爲陣左面。第四分戰鋒輜重依第一分法﹐轉爲陣後面。令四角相後﹐結成三陣﹐緩急遇賊卽戰﹐賊遠則成陣而行。常令輜重並近前頭戰鋒隊﹐相去十步下一隊﹐則戰鋒常裹輜重。若逢川陸平坦﹐用之尢便。要在前行隊縱橫相當﹐布列使勻也。其制具圖於左。

﹝圖﹞

凡山路隘狹﹐布陣不得﹐須使部隊密相連接﹐槍旗兩邊﹐弩弓居外﹐緩行卽過﹝余且出隘門﹞。

凡盛夏行師﹐道中深艸茂木﹐四望不絕者﹐亦約方陣而行。

凡兵迎敵境﹐若過州縣城鎭﹐皆先使人守門﹐城中人無得輒出。

凡入敵境﹐若船渡橋梁﹐先過重物試之﹐然後渡軍。

凡軍入賊境﹐所經要路平陸﹐須遣人前行﹐探地審試。慮敵人先作方田陰坑﹐種苗於上﹐誘陷人馬。

凡暴寇來劫掠牛馬貨財﹐不可輕動。其初至气銳﹐犯之未必勝﹐候其去﹐則邀擊之。

凡騎軍入賊境﹐惟戰﹐其外餘物不得負斤兩之重。步軍戰具外﹐帶物不得過十斤。

◎禁喧

凡兵體尙靜惡喧﹐靜則有序﹐喧則必亂。其軍行在路﹐若要喚人﹐及進退止息﹐令每隊取曉事者兩人﹐一人執小緋旗子﹐於本隊外﹐傍行﹐去隊十步以爲望﹔一人專聽待喚。如去賊近﹐卽遞相暗報。欲令止息﹐卽臥旗子﹐當隊下卽住。候見旗立﹐卽速行。或要抽退﹐令旗子不住前招﹐當隊回身速行。其大軍首尾亦各差小校領主將處分﹐他人不得輒傳聲。

◎度險

凡軍行﹐入山林翳會之地﹐防有伏兵﹐先須選し健三二百人﹐於險阻不防之地偸路過﹐把其出道。又選驍勇當道索搜﹐或自髙山樹杪使人遠視。審無藏伏﹐分兵前後以爲鎭柘﹐然後遣輜重老小先渡﹐以步兵繼進﹐其濟水亦如之。

凡遇坑穴闊三五丈﹐人馬不可通﹐卽令軍中每人把一木橛子﹐及一束薪芻之類﹐遽傳塡之﹐方可渡。

凡遇峭崖峻壁之阻﹐則以接梯倚其壁﹐選し健者﹐手執鉤竿﹐身系二繩索﹐緣梯並勾木石而上。至不穩處﹐卽系繩於木﹐垂兩頭至地﹐系橫關爲軟梯﹐與眾軍攀緣﹐並續加繩索及縋人登之。

◎出隘

凡軍行賊境﹐若逢山水窄隘﹐橋梁濟渡﹐須防壅遏﹐自相躁踐﹐及爲敵人邀截﹐先令左右廂虞候各領第一隊過﹐便於兩邊卓隊排陣﹐以爲防招。次第二隊過﹐以次排立。第三隊亦如之。餘軍亦準此。待末隊過盡﹐卽左右兩廂對行引發。如非賊境﹐卽軍伍相連緩行。過渡﹐依常引發﹐仍置斥候遠望如前法。

◎賫糧

夫千里饋糧﹐士有饑色﹔樵蘇後爨﹐師不宿飽。況深入敵境﹐飛挽不通﹐襲師及寇﹐益資擬備。𨿽云因糧於敵﹐亦虞淸野以待。舊法﹕人持漧糧三斗﹐可用數旬。若班師在道﹐去境猶遠﹐儲貯乏絕﹐卽須揀擇羸瘦牛馬應卒﹐以充軍食﹐庶全人力﹐不至爲賊困逼。

舊法﹕米一石﹐取無谷者淨淘炊熟﹐下漿水中壬水曝漧﹐淘去塵﹐又蒸曝之。經十徧﹐可得二斗。每食取一大合﹐先以熟水浸之﹐待濕徹﹐然後煮食之。一人可五十日。

鹽三升﹐以水和入鍋中﹐炭火燒之﹐卽堅小不消。一人食可五十日﹐又宜夏月將行。

粗布一尺﹐以一升釅醋浸﹐曝漧﹐以醋盡爲度。每食以方寸煮之﹐可食五十日。

取小麥麵﹐作蒸餅一枚﹐浸醋一升﹝或作丰﹞﹐曝漧﹐以醋盡爲度。每食時﹐梧桐子大煮之﹐人可食五十日。

豉三升﹐搗如膏﹐加鹽五升﹐撚作餅子﹐曝漧。每食如棗核大﹐以代醬菜。人可食五十日。

米一升﹐人食可一日。

牛一頭﹐食之五十人日。

馬一匹﹐食之五十人﹐可一日。驢一頭﹐食之三十人﹐可一日。

如更急難﹐諸戎裝用皮者﹐亦可煮食救饑。

山行﹐卽采松皮﹐每十斤與米五合煮之﹐令爛熟。半斤一人可食一日。

每人將油麻半升﹐如渴﹐取三十粒含之﹐立止。

亦可將烏梅﹑幹酪行。

每人將葫蘆子﹑或竹筒皮﹑或受二升者﹐料前程之水﹐卽盛行。

馬軍﹐每人將幹酪與馬﹐恐馬渴乏。

近代邊兵遠行﹐則有麋餅﹑皺飯﹑袋﹑雜餅之類。麋餅﹐用麋末作餅﹐投沸湯和爲餅﹐厚一分。候冷﹐切作棋子﹐曝漧﹐收貯。如在營寨內﹐以湯沃而食之﹔如路行及戰陣中﹐幹食之﹐味美不渴。余於雜餅﹑皺飯﹑並制如常法﹐惟曝極幹﹐令可齊持及久。

◎斥堠聽望

凡軍遣候吏﹐必擇精明勇敢奇謀遠慮者。令彼鄕國之人引導而往﹐或刻獸足﹐卽中路爲卻行之狀﹔或上冠微禽﹐而隱伏叢薄之間。蓋欲密聲晦迹﹐惕人知覺﹐然後傾耳而聽﹐專目而視﹐諦伺它物﹐以迎知敵人之情。故見水痕﹐則知敵濟之早晚﹔觀樹動﹐則驗寇來之馳驟﹔眾艸多障者﹐使我疑也﹔飛鳥不泊者﹐下有伏兵也﹔駭獸奔逃者﹐謀潛襲也﹝敵來之伏﹐余見察敵形門﹞。凡此之類﹐皆可察而預知之。必待逢敵之軍﹐而後用其耳目﹐則不能及矣。若師行﹐斥堠多擇髙要之處察望四邊﹐前探不得推後探以爲鋒﹐左矛不得望右矛以爲固﹐是以軍行軍止﹐必先謹聽候之法也。

◎探旗

軍前及左右下道各十里之內﹐五人爲一部﹐人持一白幡﹐一絳幡。見騎賊舉絳幡﹐見步賊舉白幡﹐轉語後第二﹑第三部諸主者白之。賊百人已下﹐但舉幡指﹔百人已上﹐舉幡大呼﹐主者遣疾馬往視。

◎探馬

軍行前後及左右肋上五里﹐著探馬兩騎﹐十里加兩騎﹐十五里更加兩騎﹐至三十用十二騎﹐前後爲一道。其最遠及以次遠者﹐各等第揀壯馬給與之﹐馬弱則恐爲賊所擒。若兵多﹐發引稍長﹐卽肋上更量加一兩道。其乘馬人﹐每令遙相見﹐常接髙行。各執一方面旗﹐無賊則捲﹐有賊則舒﹐以次遞應至大軍。大軍見旗展﹐則知賊至﹐庶先賊來﹐足得擇利便設機應變﹐迎前出戰也。

◎遞鋪

凡軍行﹐去營鎭二百里以來﹐須置遞鋪以探報警急﹐務擇要徑﹐使往來疾速。平陸﹐別置健卒之人。水路﹐亦作飛艇。或五里﹐或十里一鋪。從非寇來之方﹐亦須置之。

◎烽火

烽燧﹐軍中之耳目﹐豫備之道﹐不可闕也。唐兵部有烽式﹐尢爲詳具。今之邊塞所置﹐則頗爲簡略而易從。唐李筌所記法制﹐適與今同。今以唐式錄爲前﹐而今法次之﹐庶參考用焉。

唐法﹕凡邊城堠望﹐每三十里置一烽﹐須在山嶺髙峻處。若有山岡隔絕﹐地形不便﹐則不限一數﹐要在烽烽相望。若臨邊界﹐則烽火外周築城障。

凡掌烽火﹐置帥一人﹐副一人﹐每烽置烽子六人﹐並取謹信有家口者充。副帥往來檢校﹐烽子五人分更刻望視﹐一人掌送符牒﹐並二年一代﹐代且須教新人通解﹐始得代去。如邊境用兵時﹐更加衛兵五人﹐兼收烽城。無衛兵﹐則選鄕丁武健者給仗充。

置烽之法﹕每烽別有土筒四口﹐筒間火臺四具﹐臺上插橛﹐擬安火矩﹐各相去二十五步。如山險地狹﹐下及二十五步﹐但取應火分明﹐不須限遠近。其煙筒各髙一丈五尺﹐自半已下﹐四面各闊一丈二尺﹔向上﹐則漸銳狹。造筒﹐先泥裏﹐後泥表﹐使不漏煙。筒上著無底瓦盆蓋之﹐勿令煙出﹔下有鳥鑪竈口﹐去地三尺﹐縱橫各一尺五寸﹐著門開閉。其鳥鑪竈門用木爲骨﹐厚泥之﹐勿令火焰燒及。其烽筒之外﹐皆作深塹環繞。在鋒貯備之物﹐要柴槁木材。每歲秋前﹐別采艾蒿莖葉葦條艸節﹐皆要相雜﹐爲枚煙之薪。及置麻蘊火鉆狼糞之屬﹐所委﹝於僞反﹞積﹝子賜反﹞處﹐亦掘塹環之﹐防野燒延燎近邊者﹐亦量給弓弩。

用烽火之法﹕應火炬長八尺﹐橛上火炬長五尺﹐並二尺圍。幹葦作薪﹐葦上用漧艸節縛﹐縛處周回插肥木。其次炬橛等﹐在烽每道當蓄一千﹝或作十﹞具以上﹐於舍下作架積貯﹐不得雨濕。其土筒裏﹐常須預著羊糞郁心火使暖。

凡應火土筒﹐若向東應﹐筒口西開﹔若向西應﹐筒口東開﹔南北準此。諸烽煙相應時﹐於土筒旁級上立開盆放煙﹐合盆滅煙。其煙看放時﹐若無事﹐盡一時﹔有事﹐盡一日。若晝放煙﹐至夜卽放火﹐無事盡一夜。若夜放火﹐至天曉還續放煙﹐後烽放訖﹐前烽不應﹐煙盡一時﹐火盡一炬﹐卽差腳力人走問探知。失堠或被賊掩捉﹐其腳力人問者卽亦須防慮﹐且至烽側遙聽﹐如無消息﹐喚烽師姓名﹐若無人應接﹐先徑過向前烽﹐依式放火。仍錄被捉失堠之狀﹐告所在州縣勘當。

凡白日放煙﹐夜放火﹐先須看筒裏至實不錯﹐然後相應時。將火炬就鳥鑪竈口裏焚熟成焰﹐卽出爲應。一炬火﹐一人應﹔二炬火﹐二人應﹔三炬火﹐三人應﹔四炬火﹐四人應。若應滅時﹐將應火炬插鳥鑪竈口裏﹐不得火焰出外。應滅訖﹐別捉五尺火炬﹐安著土臺橛上。煙相應時﹐一鑪筒煙﹐一人開閉﹔二筒煙﹐二人開閉﹔三筒煙﹐三人開閉﹔四筒煙﹐四人開閉。若晝日陰晦霧起﹐望煙不見﹐原放之所卽差腳力人速告前鋒﹔霧開之處﹐依式放煙。如有一烽承兩道已上烽者﹐用騎一人﹐擬告州縣發驛﹐報烽來之處。若烽與驛相連者﹐只差驛馬。

凡寇賊入境﹐馬步兵五十人以上﹐不滿五百人﹐放烽一炬﹔得蕃界事宜﹐及有煙塵﹐知欲南入﹐放烽兩炬﹔若餘寇賊五百人以上﹐不滿三千人﹐亦放兩炬﹔蕃賊五百騎以上﹐不滿千騎﹐審知南入﹐放烽三炬﹔若餘賊寇三千騎以上﹐亦望三炬﹔若餘蕃賊千人以上﹐不知頭數﹐放烽四炬﹔若餘寇賊一萬人以上﹐亦放四炬。其放烽一炬者﹐至所管州縣鎭止﹔南炬以上者﹐並至京。先放煙火處州縣鎭卽錄狀馳驛奏聞。若依式放烽至京訖﹐賊回者﹐放烽一炬報平安。凡放烽告賊者﹐三應三滅﹔報平安者﹐兩應兩滅。

凡告賊鋒起處﹐卽須傳告隨近州鎭縣﹑城堡﹑村坊等人﹐令當處警固﹐不得浪行遞牒。

凡烽號隱密﹐不令人解者﹐惟烽帥﹑烽副自執﹐鋒子亦不得知委。

凡烽帥﹑烽副當番者﹐常須在烽臺檢視。若將家口﹐聽於塹內安泊。烽子則晝分爲五番﹐夜分持五更﹔晝候煙﹐夜望火。凡煙火﹐一晝夜須行二千里。

今法﹝與李筌法同﹞﹐明鋒臺於髙山四望險絕處置。無山﹐亦於平地置﹐下築羊馬城﹐髙下任便。常以三五爲準﹕臺髙五尺﹐下闊三尺﹐上闊一尺。形圖﹕上建圓屋覆之﹔屋底徑闊一丈六尺﹐一面跳出三尺﹐以版爲上覆下棧。屋上置突竈三所﹐臺下亦置三所﹐並以石灰泥飾其表裏。復置柴籠三所﹐流火繩三條﹐在臺側近。上下用屈膝梯﹐上訖﹐復收之。四壁開望賊孔﹐及安火筒﹐置水罌﹑漧糧﹑麻蘊﹑火鎭﹑蒿艾﹑狼糞﹑牛羊糞。每旦夜平安﹐舉一火﹔聞警鼓﹐舉二火﹔見煙塵﹐舉三火﹔見賊﹐燒籠柴。如每早夜平安火不來﹐則鋒子爲賊所捉。一烽六人﹐五人烽子﹐遞知更漏﹐觀望動靜﹔一人烽帥﹐知文書符牒轉遞之事。

◎行烽

凡軍馬出行﹐擬停三五日﹐卽須去軍一二里以來權置烽。如有動靜﹐舉烽相報。其烽並於賊來要路﹐每二十里一烽﹐連接至軍所。其遊奕馬騎﹐晝日遊奕候視﹐至暮﹐卽移十里外止宿﹐防賊徒暮間見煙火﹐掩襲烽人。其賊路左右﹐仍伏人宿止﹐以聽賊徒。如覺賊來﹐卽舉烽遞報軍司。賊十騎已下﹐卽舉小炬火﹐前烽應訖﹐卽滅火。若不及百騎至二百騎﹐卽於一炬。若三百騎至四百騎﹐卽放二炬。若五百騎至五千騎﹐卽放三炬。準前應滅。前烽應訖﹐卽赴軍。若慮走不到軍﹐卽且抵山谷藏伏。旣置烽﹐軍內卽須置一都烽﹐應接四山諸烽。其都烽如見煙火忽舉﹐卽報大總管「某道煙火起」﹐大總管當須戒嚴﹐收飲畜產﹐遣人斥探。

◎軍祭

宋咸平四年﹐詔禮官詳定於所徵地之禮﹐付北面總管。其禮﹕除地爲單﹐以祀黃帝軒轅氏﹐用羊豕代太牢。都總管爲初獻﹐余用舊儀。其牙神﹑纛神一少牢。其幣﹕牙以白﹐纛以皂。用剛日﹐以漆器常饌祠之於單﹐統以靑繩﹐覆以幄幕。﹝置軍牙大纛位﹐方七寸﹐厚三分﹞。亦三獻。釁鼓以一豕。祠官皆戎服﹐淸齋一宿。舊法兼磔風師﹑祭雨師﹑祭馬師﹐其薦獻亦用牲牢﹑酒脯﹑香幣如上儀﹐惟風師磔犬以爲牲。祝文曰﹕維某年某月某日將帥具官稱姓名某。以某物之奠﹐致祭於某神。凶黨首難﹐干紀亂常﹐毒流生人﹐惡在不赦。受命䢐徵﹐恭行天討﹐殄寇克敵﹐ム神是助。尙饗﹝一說祭毗沙門天王﹐有祠貌則就其祠﹐無祠則望北爲位﹐設香燈﹑漬泉漫楊枝﹑乳粥﹑酥蜜餅食之屬﹞。三軍首路之日﹐則祭道路神以車犯較﹝祭禮﹕於城外之首路﹐封土爲山形﹐蒲芻棘柏爲神主﹐祭儀牲幣皆準上﹞。祭軍﹐以車轢之而過謂之犯較。軍在道路﹐凡遇名山大川﹑百神祠廟﹐皆道官以酒脯祭告。

◎軍誓

兵法曰﹕夏后氏誓眾於軍中﹐欲人先成其慮也。商人誓眾於軍門之外﹐欲人先意以待事也。周人將交刃而誓之﹐以致人意也。故書之所記﹐三代令王出兵伐罪﹐必立誓命之交﹐所以申飭有眾﹐堅整士心﹐爲戰陣之首也。今之出師﹐凡將發及戰﹐主帥當親臨士眾﹐明布誓言﹐使在下無不聞者﹐感激眾志﹐然後行也。

大將某官﹐告爾三軍將校士卒﹕整爾眾﹐無謹其端﹐聽予命令﹗今戎兵不賓﹐侵敗王略﹐撓我邊陲﹐害我穡事﹐毒流於庶民。皇帝受我斧鉞﹐肅將天誅。爾尙一乃心力﹐銳乃戈矛﹐生殲大憝。有進死而榮﹐無退生而辱。用命有厚賞﹐不用命有顯戮。勉哉﹐爾眾﹗服勤王事﹐毋幹與刑﹝此誓之大意也﹐主兵者臨時爲約以誓軍﹞﹗

◎定惑

夫萬眾之聚﹐事變不一﹐起爲嘩亂﹐不可不慮。或士卒未信﹐下輕其上﹔或妖異數起﹐眾情生畏。主將當修徳攺令﹐繕礪鋒甲﹐勤誠誓眾﹐以祗天誡。復擇吉時﹐具牲牢盛饌﹐震鼓鐸之音﹐以祭牙旗﹐精意虔請﹐以觀祥應。若人馬喜躍﹐旌旗皆前指髙陵﹐金鐸之音揚以淸﹐な鼓之音宛以鳴﹐此得神靈之助﹐當示眾以安其心﹔否則矯說善祥而布之於下﹐乃可定也。𨿽云任賢使能﹐則不占而事利﹔令明法審﹐則不筮而計成﹐然而智者以權佐政﹐古稱有五助焉﹕一曰助謀﹐二曰助勢﹐三曰助怯﹐四曰助疑﹐五曰助地。兵家之機﹐不可不察也﹝余見故事假說安眾門﹞。

●前集卷六

◎下營法

軍志曰﹕止則爲營﹐行則爲陣。言營﹑陣同制也。法云﹕陣中容陣﹐謂隊伍布列﹐有廣狹之制。欲其回轉離合﹐無相奪倫。營中有營﹐謂部分次序﹐有疏密之法。欲其左右救援﹐不相姦亂。卒有外寇侵軼﹐皆堅壁全備﹐莫得而動也。苟非規模素定﹐其孰能與於此乎﹖故司馬宣王觀武侯營壘處所而嘆曰﹕天下奇才﹗美其法制精妙也。昔衛靑出塞﹐以武剛自環﹝蓋今之車營也﹞﹔充國屯田﹐則校聯不絕﹝蓋今之木柵營也﹞。其來尙矣。今采諸家之法﹐著於篇云。

凡置營﹐先計人數﹐列營幾重﹐配地多少。隨師眾寡﹐一人一步。使隊間容隊﹐寧使剩隊﹐不得少隊。已往便定﹐不得移易。如一廂有剩﹐所剩之隊友配守禦﹐不使士卒煩擾。如久住暫時﹐各量其宜。咸立表於十二辰﹐立五旌﹐長二丈八尺﹐審子午卯酉地﹐勿令邪僻﹕以朱雀旌立午地﹐白虎旌立酉地﹐玄武旌立子地﹐靑龍旌立卯地﹐招搖旌立中央。其樵牧汲飲不得出表外。

凡軍營將下之時﹐當營跳蕩﹑奇兵﹑馬軍﹑並戰鋒﹑駐隊﹐各令嚴備持仗﹐一準發兵法。待當營卓幕訖﹐方可立隊釋仗﹐各於本隊下安置。若有警急﹐隨方捍禦。其馬軍下營訖﹐取總管進止﹐其馬合羣牧放。

凡下營﹐不得近田苗及城市﹐須去城十里外。要入城市買者﹐營司判官差人押領﹐不許擅入城郭。

◎營法﹝並三圖﹞

○李靖法

凡大將軍出徵﹐且約授兵二萬人﹐卽分爲七軍。如或少﹐臨時更定﹝大率十分之中﹐以三分爲奇兵﹞。

中軍四千人﹐內取戰兵二千八百人﹝五十人爲一隊﹞﹐計五十六隊。戰兵內弩手四百人﹐弓手四百人﹐馬軍一千人﹐跳蕩五百人﹐奇兵五百人。

左﹑右虞候各一軍﹐每軍各二千八百人﹐內各取戰兵一千九百人﹝共計七十六隊﹞。戰兵內每軍弩手三百人﹐弓手三百人﹐馬軍五百人﹐跳蕩四百人﹐奇兵四百人。

左右兩廂各二軍﹐每軍各二千六百人﹐內各取戰兵一千八百五十人﹝共計一百四十八隊﹞。弩手二百五十人﹐弓手三百人﹐馬軍五百人﹐跳蕩四百人﹐奇兵四百人。

凡馬步軍﹐通計總當萬四千人﹐共二百八十隊當戰﹐餘六千人守輜重。下營之時﹐以四千人爲中營﹐在中心。左右虞候﹑左右廂四軍﹐共六總管﹐各一千人爲營﹐六面援中軍。六總管下﹐各更有兩小營。每隊幕五口。若在賊境﹐地狹﹐則四步下幕﹔若地土廣闊﹐不在賊境﹐則五步下營。

凡五十人爲一隊﹐其隊內兵士須結其心。每三人﹐自相得意者結爲一小隊。又合三小隊﹐得意者結爲一中隊。又合五中隊﹐爲一大隊。余少五人﹕押官一人﹐隊頭執旗一人﹐副隊頭一人﹐左右亻兼旗二人。卽五十人。至於行立前卻當隊﹐並須自相依附。如三人隊失一人者﹐九人隊失小隊二人者﹐臨陣日仰押官﹑隊頭便斬。不救人﹐陣散計會隊內少者﹐勘不救所由﹐斬。

每軍大將一人﹝別奏八人﹐兼十六人﹞﹐副二人﹝軍務奏亻兼﹐減大將軍半﹞。

判官二人﹐典四人﹐總管四人﹝二主左右虞候﹐二主左右押衛﹐亻兼各五人﹞。

子將八人﹝委其分行陣﹐辧金鼓皮﹐總管亻兼二人﹞。

執鼓十二人﹐吹角十二人﹐司兵﹑司倉﹑司騎﹑司冑﹑承局各一人。每隊五十人﹐押官一人﹐隊頭一人﹐副隊頭二人﹐旗頭一人﹐副二人﹐火長五人。

纛六口﹐大將軍中營建﹐出引六軍。古者天子六軍﹐諸侯三軍。唐制﹐天子一十二衛﹐諸侯六軍﹐故纛有六以主之。

門旗二口﹐色紅﹐八幅﹐大將軍牙門之旗﹐出引將軍前列。門槍﹝或作旗﹞二根﹐以豹尾爲刃﹐出﹐居紅旗後﹔止﹐居帳門前左右卓立。

五方旗五口﹐各逐其方色﹐大將軍中營建。出﹐隨六纛後﹔在營﹐亦於纛後﹐隨方而建。

嚴警鼓十二面﹐大將軍營前左右行列各六面﹐在六纛後。

角十二具﹐於鼓左右行列各六具﹐以代金。

認旗二百五十口﹐尙色圖禽獸﹐與諸隊不同。各自出爲志認﹐出居隊前﹐恐士卒交雜。陣將門旗色隨所尙﹐不得以紅﹐恐亂大將軍。

陣將鼓一百二十五面﹐備設疑警敵用。甲六分﹐七千五百領。戰袍四分﹐五千領。槍十分﹐一萬二千五百根﹐備揚兵及縛筏用。牛助牌二分﹐二千五百面﹔馬軍以團牌代﹐四分支。弩二分﹐弦三副﹐箭一百分﹐計弩二千五百張﹐弦七千五百條﹐箭子十五萬隻。

弓十分﹐弦三付﹐箭三十六隻﹐計弓一萬二千五百張﹐弦三萬七千五百條﹐射甲箭三十七萬五千隻﹐生鋼箭五萬隻﹐長垛箭二萬五千隻。弓袋胡盧﹑張弓袋並十分﹐一萬二千五百副。

佩刀八分﹐一萬口。陌刀二分﹐二十五百口。四二分﹐二千五百張。馬軍及陌刀﹐並以啄錐鉞斧伐﹐各四分支﹐重五千事。拓索二分﹐二千五百條﹐馬用軍。驢六分﹐七千五百頭﹐鞍各自副。

幕十分﹐一千二百五十口﹐竿﹑梁﹑鐵鐝﹑錘自副。鍋一分﹐一千二百五十口﹐各受五斗。漧糧十分﹐一人一﹤豆斗﹥二升﹐一軍二千五百石。袋十分﹐一萬二千五百口﹐羊皮縫可﹐繞腰受一斗五升。或以夾絹練袋代皮亦得。

馬盂十分﹐一萬二千五百具﹐皆以堅木爲之。或以孰鐵爲之﹐受三升﹐冬月可暖食。刀子﹑錯子﹑鉗子﹑鎖子﹑藥袋﹑鹽袋﹑火石袋﹑解結錘﹑礪石都共一十萬二千五百事。褲奴﹑抹額﹑六帶﹑帽子﹑氈帽子各十分﹐都共六萬二千五百事。

攤子﹑忽蒙﹑澀子各十分﹐三萬七千五百量。麻鞋三十分﹐三萬七千五百量。氈裘十分﹐一萬二千五百領。皮裘﹑皮褲各三分﹐都共七千五百腰領﹐詐爲蕃兵用。抑罐﹑衤考衤老各二分﹐共五十口﹐有皮囊可代抑罐。

鍬錘斧鋸鑿各二分﹐都共一萬二千五百事。鐮四分﹐五千張。切艸刀二分﹐二千五百口。行布槽一分﹐一千五百五十具。大小瓢二分﹐都共二千五百枚﹐小者容八合﹐大者受三升。

馬鞍轡革帶各十分﹐都共三萬七千五百具。披氈﹑被馬氈﹐都共三萬七千五百事。馬軍無幕﹐故以披氈袋。插連十分﹐一萬二千五百具。絆二十分﹐二萬五千條﹐皮毛及連板﹝或作枝﹞中半。韋皮條三十分﹐五萬七千五百條﹐盤於帶上﹐擬縛賊用。

大總管給帳一口﹐食幕三口﹐氈四領﹐褥二領。副大總管給帳一口﹐食幕二口﹐氈二領﹐褥一領。副總管給帳一口﹐食幕一口﹐氈二領。總管﹑子總管﹑長史﹑司馬各給帳一口﹐食幕一口﹐氈一領

判官每人各幕一口。別敕﹑差行﹑折衝﹑果毅各幕一口。典五人共給幕一口。亻兼十人共給幕一口。隨軍以下不滿此數﹐並量給。鎭守準此。

凡弓弦﹐有副箭鏃。槍不銹﹐刀不澀﹐衣甲動用﹐常須閱視﹐不得臨事有誤。

﹝圖﹞

右方營法圖

法曰﹕諸逢平原廣澤﹐無險可恃﹐卽作方營。兵旣有二萬人﹐已分爲七軍﹐中軍四千人﹐左右四軍各二千六百人﹐虞候兩軍各二千八百人。左右軍及左右虞候軍別三營﹐六軍都當十八營。中軍作一大營。如其不在賊境內﹐田土寬平﹐每營中間使容一營。如地狹﹐則不得使容一營地。中一在中央﹐六軍總管在四畔﹐象六出之花。軍出日﹐右虞候引其前營﹐在中央右廂向南﹔左軍虞候押後﹐在中營後左廂近北﹐結角。兩軍虞候相當﹐狀同日月。若左虞候在前﹐卽右虞候在後﹐諸軍並卻轉。其左右兩廂營在四面﹐各令依本營卓幕﹐得相統攝﹐急緩須相救援。若欲得放馬﹐其外營幕卽狹長布列﹐務取營裏面寬廣﹐不使街巷窄狹﹐營外仍置拓隊效此。

﹝圖﹞

月營法曰﹕凡地帶半險﹐須作月營。其營單列﹐面平背險﹐而兩翅向險﹐如月初生。每營相去疏密﹐及安置隊伍準前法。其門則臨時計之。至若兵馬多少﹐幕次所設﹐此大約也。如有警急﹐畜牧並於營後安置。

一說安營之法與圓陣相侔﹐每一大營有四十子營﹐營各四十幕爲一部。其一子營皆空﹐其內入開﹐開三逕。十二旗﹑十六鼓﹐左矛右戟﹐前盾後弩﹐旗鼓中央﹐大將之所。余法準上同。

○裴緒營法

凡兵師之營﹐擬於城郭﹑宮室﹐必須牢固﹐不可得而犯亂也。其古法多依九宮﹑六甲﹑太乙﹑天門﹑地戶之法﹐皆爲疑惑﹐不便於事。今則但取山川地形﹑利便水艸﹐隨其險易爲之﹐禦平則方列﹐圍水則圓關﹐山路則盤回﹐川流則屈曲﹐務於適時便用耳。

法曰﹕凡下營﹐非賊境﹐地土寬平﹐卽布大方陣。營內有一十七小營﹐中間相去使容一營。如在賊庭﹐卽須窄狹﹐不得使容一營。其營四角編入﹐仿佛使圓﹝圓則易守﹞。其一十七小營﹐計一萬七千人。古制一萬二千五百人爲軍﹐令加四千五百人爲奇伏揚備﹐則軍中之手足﹐以應時用。其非正門﹐不得輒出入﹐犯者論如軍律。

◎諸家軍營九說

凡安營部分之法﹐已載前說。其周營須設界限﹐立藩蔽﹐以捍外寇﹐舊法有九種﹕大約軍不久駐﹐則爲立槍﹑櫳槍﹑車營﹑拒馬之類﹔若兵久駐﹐則用柴營﹑掘壕﹑城營﹑木柵之類。符參卿曰﹕左賊境宿﹐用槍營﹐行用方陣﹐惟大將度宜而處之。今禦軍者﹐皆可約此爲制也。

○立槍營法

凡軍不久駐﹐可立槍爲營。槍頭間架令均。黃昏擂鼓﹐各著不槍﹐鼓聲絕﹐刺槍訖﹐兵士更不得出白繩﹐便斷煙火。營外置約鋪﹐其外更著一人伏聽。營外有警﹐當鋪不得髙聲﹐敲槍傳過。四面卽如有警﹐豫作提防。

○櫳槍營法

凡櫳槍爲營者﹐其槍如鴉巢﹐櫳幕外七尺。櫳槍之外﹐造土壕一重。槍去幕七步。衣甲器械﹐每人一堆﹐如有警急﹐易著衣甲。車馬在傍橫排。

○柴營法

凡柴營﹐其柴須密排﹐不通人過。其間釘橛﹐仍著不壓之。其車橫排﹐須問間架均﹐急疾轉車﹐便可爲城﹝或作袍﹞。若久住﹐營中置一望竿。

○掘壕營法

凡掘壕立槍﹐則白繩取定。其壕底闊一丈二尺﹐深一丈﹐口闊一丈五尺。其土向裏拍作土岸﹐髙四尺五寸﹐令實﹐勿至摧塌。裏面削成。其上通人行﹐立壕門。掘徹﹐卽權施浮橋﹐急疾折去。當界二十步﹐置一戰樓﹐以門扇及他板木權造。壕唇外掘陷馬坑一重﹐闊二十五步。每坑鹿角槍三根﹐失頭入火令堅。近壕布棘城一重﹐闊二十五步﹝凡布棘令堅﹐爲營﹐其棘須魚羅布之﹐令棘頭平闊三十尺﹞。

○築城營法

凡築城爲營﹐其城身髙五尺﹐闊八尺﹔女墻髙四尺﹐闊二尺。每百步置一戰樓﹐五十步置一風炮一具﹐每三尺置連枷棒一具﹐每鋪更板並架城內﹐去城五十步﹐卓幕。城中置望竿﹐髙七十尺。城外置羊馬城一重﹐其外掘壕一重﹐其外闊三步﹐立木柵一重﹐棚外更布棘城一重﹐棘外陷馬坑一重。

○車營法

凡車營法﹐車每五十步一乘﹐每百步取一乘爲戰車﹐車中出戰隊。其車子營及外營橫排﹐牛在當中﹐拒馬槍在外﹐仍連車轅爲左右廂和門。

○木棚法

凡木棚﹐因敵所逼﹐不及築城壘﹔或因山河險勢﹐多石少土﹐不任板築﹐乃建木爲棚﹐方圓髙下﹐隨事深埋﹐木根重復﹐彌縫其闕。內重短爲閣道﹐外柱一重﹐長出四尺﹐爲女墻﹐皆泥塗之。柵外掘壕一重﹐闊二丈﹐深一丈。木柵裏﹐每百步造戰樓一具﹐中置望樓﹐以遠探望。

○繩營法

凡繩營所以援馬﹐若入敵境﹐芻牧不給﹐卽須尋擇水艸放牧﹔每人給馬索一條﹐入夜則爲繩營﹐以護畜產。其制﹕立槍爲杠﹐凡兩重﹐上系馬索﹐連絆相續。馬居營中布﹐官健牧人四面衛馬﹐使不得逸出。營外復出更鋪﹐夜則環營擊更鼓爲備。內外軍士各守本界﹐不得過從交雜﹐卽姦人無便以入。

○拒馬營法

每人配鹿角馬槍兩枝﹐去前槍城三步布置﹐須首尾相系﹐魚鱗布之﹐則牢固矣。

◎下營擇地法

夫下營之法﹐擇地爲先。地之善者﹐左有艸澤﹐右有流泉﹐背山險﹐向平易﹐通達樵木﹐謂之四備。大約軍之所居﹐就髙去下﹐向陽背陰﹐養生處實﹐無以水火爲慮。居山在陽﹐居水避卑。不居惡名﹐謂豆入牛口之類﹔不居無障塞﹐謂四通八達之道﹐受敵益多﹔不居深艸﹐恐有潛襲﹐或被火燒﹔不居水沖﹐恐有漲溢﹐或彼決雍。不居無水及死水﹐恐渴飲致病﹔不居無出路﹐謂四面地溢﹐恐被圍難解﹐及糧運阻絕。不居無艸菜﹐恐軍乏絕﹔不居下濕﹐恐人多疾病﹐軍馬不利。不居廢軍故城久無人居者﹐急疾無固守﹔不居冢墓間﹐與鬼神共處。春夏宜居髙﹐以防暴水﹔秋冬不居淸澗深阜﹐慮有延潦。兵法亦曰﹕山中之髙﹐謂之天柱﹔澤中之髙﹐謂之地柱﹔髙中之下﹐謂之天獄﹔下中之下﹐謂之地獄。斥鹵之地﹐艸木不生﹐謂之飛鋒。故村墟落﹑荒城﹑古寨﹐謂之虛耗﹔川谷之口﹐乏水無艸﹐謂之天竈﹔穹隆釒敖背﹐四面平坦﹐謂之沃焦﹝亦名龜背﹞﹔神祠社木﹐謂之天社﹔丘陵之上﹐大出之口﹐謂之死地﹔大山之端﹐謂之龍頭。凡過此地﹐並去無畱。常令我遠之﹐敵近之﹐我迎之﹐敵背之﹐則此利而彼害矣。

◎緣營雜制法

凡兵馬﹐每下營訖﹐營主卽須幹當四司官典﹑司兵及左右﹐令分頭巡隊﹐問兵士到否。如有未至﹐卽差本吏主持畜產及水食。如逃走﹐卽牒所在捕捉。

凡軍下營訖﹐司騎及佐分行巡視馬驢﹐有疾者醫﹐有瘡者剪剔傳藥﹐有傷者申送﹐量事決罰。

凡下營訖﹐司冑及佐卽巡隊檢校兵甲器仗等。如有破綻損污﹐卽須修葺磨礪。如其棄失﹐申上所由﹐便爲案記﹐準法科決。

凡在營﹐司倉及佐監管兵士糧食﹐封貯點撚﹐勿令廣費。

凡兵士﹐每下營訖﹐先令兩隊共掘一廁。

凡營壘旣定﹐其自外屠沽販賣人一切禁斷﹐營內自交易卽不禁。

凡營門﹐各配隨近將校守把。雜色職掌﹐亦專配一門出入﹐不得交雜。仍令識認﹐以防姦細。

凡軍中﹐皆令三人或五人爲保同行﹐不得分散。遞相覺察﹐不得與外人私語軍事﹐及受外人財賄﹐犯者重罪同保。

凡陷沒人投來﹐當別差主務﹐勿使隨軍﹐恐爲備用。

◎警備法

凡軍營下定﹐常須防禦。於營外去幕二十步列隊仗﹐如臨陣對寇法﹐晝夜嚴警。縱縫雨雪﹐並抽隊官﹐並不得離隊。每營畱馬五匹﹐並鞍勒放飼﹐防有警急﹐立要馳告。

凡都營警備之外﹐每軍必別設兵候一曲﹐量抽戰士三五十人﹐於當軍四面三五里外要害之路﹐夜設外鋪。每鋪給鼓三面﹐自隨。如夜中有賊犯大營﹐其外鋪看賊與大營交戰﹐卽從後鳴鼓大叫﹐以擊賊後﹐乘得機便﹐必當克捷。

凡軍營下定﹐夜則別置外探﹐每營以折衝﹑果毅疊作蕃次。每面四人﹐每人領馬五騎﹐於營四面﹐去營十里外遊奕﹐以備非常。如有警急﹐馳報軍中。或令馬軍至一更時舉火相應﹐賊見火號﹐不敢偸營。

凡軍營遇夜﹐又於賊來要路以探騎爲暗鋪﹐各持新炬藏火﹐遞相應接。仍於路左艸中伏人﹐或於髙木遙望。如覺有賊﹐走報馬鋪舉火﹐前鋪應了﹐卽馳赴大軍﹐大軍亦置望烽人舉火相應﹝烽制具烽火門﹞。

凡馬鋪﹐每三十里一鋪﹐以押官部押。

凡晝日有賊犯營﹐被犯之營卽急擊鼓﹐諸營以擊鼓應訖﹐無賊之營卽止﹐惟所犯之營非賊散﹐鼓聲不得輒止。諸軍各著衣甲持杖﹐看大將五方旗所指之方﹐卽是賊來之路﹐裝束兵甲﹐出前布列﹐未得輒動。如須兵救﹐聽大總管進止。

凡每夜定鋪時﹐每鋪令貯火煙五條﹐漧艸一束﹐仍令種火。若有警軍﹐每鋪並相救。傳鋪相報﹐不得隔越﹐仍舉火炬照之。中軍卽擊鼓﹐令諸營徧覺。將士俱被甲冑﹐持弓矢﹐見走者卽射﹐自然立定。賊若稍多﹐中軍疾出兵救援。其偸營警軍﹐多作叫聲﹐宜審辯之。

凡軍營﹐慮有突犯﹐卽於營外常置拓隊防護﹐並抽畱營戰隊充。其隊去幕三十步均布﹐隊間容隊。若賊來﹐拓隊不敵﹐然後營中出兵相助﹐不得令賊犯大營。

凡軍營被賊來犯﹐大總管自將兵救之。常先與諸將潛約成﹐兵士隨身帶胡桃鈴之類爲號。被犯之營聞之﹐卽知大總管兵至。或鐸﹑或鈴﹐皆不可預定﹐恐賊人偸號。

凡軍營久住﹐於山谷賊路﹐掘斷爲土壕﹐闊三丈﹐深二尺﹐以細沙散土塡平﹐每日檢行﹐掃令淨平。姦人出入與兵馬往來﹐盡見。

凡軍所駐﹐於奇兵中選驍果諳山川道路及久在軍前人﹐與鋪兵計會交牌﹐日夕遞候於亭障之外﹐用捉生之法捉敵人樵牧問覘者﹐生禽以歸﹐以訊問賊中事機。其舉用勿令遊奕人知。

凡軍中﹐至夜﹐百步著聽子二人﹐每更一替﹐充雜聽伺。如夜聞敵營馬嘶﹐則謀備夜出攻掠之類。其餘仿此﹐以警不虞。猶令聽探之不遠﹐故又選聰耳少睡者﹐令臥枕空胡鹿。其胡鹿必以野豬皮爲之﹐凡人馬行在三十里外﹐東西南北﹐皆響聞其中。每營置一二所﹐營中闊者置三四所。若孤鎭鋪柵﹐亦各置一所。聽子須頻攺易回玄﹐勿常定處所。仍以子將一人斡當﹐每日一替。

凡軍營中必爲望樓﹐其數量兵多少大率仿地聽之數。選明目能視三四十里﹑辧旗色者以爲望子﹐亦頻攺易﹐勿常置一處。亦以子將一人斡當﹐每日一替之。

◎備夜戰法

兵法曰﹕晝戰多旌旗﹐夜戰多火鼓﹐所以變人之耳目也。或曰﹕夜黑之後﹐必無與敵列陣克期而戰。若但襲敵之營﹐鳴鼓燃火適足以助敵人之耳目﹐於我返害﹐其義安在﹖曰﹕此孫武之微旨也。

凡夜戰者﹐多爲敵來襲我軍壘﹐不得已而與之戰﹐其法在於立營。立營之法﹐與陣法同。故軍志曰﹕止則爲營﹐行則爲陣。蓋大陣之中必包小陣﹐大營之內亦包小營﹐前後左右之軍各自有營。大將營居中央﹐諸營環之﹐隅落鉤連曲折﹐相去遠不過百步﹐近不過五十步﹐道逕通達﹐足以出入﹔部墜壁壘相望﹐足以弓弩相救。

凡路口﹐必立小堡﹐上置柴薪﹐穴爲暗道﹐以胡梯上之﹐令人守望。夜聞鼓聲四起﹐卽令燔燎。賊人夜入營門﹐四顧屹然皆有小營﹐各自堅守﹐未知所攻。大將營中﹐或諸小營先覺賊至者﹐當按兵勿動。敵賊盡入﹐然後擊鼓﹐諸營齊應﹐眾堡皆起﹐然火內照。諸營兵士悉閉門登壘﹐下瞰敵人﹐勁弩彊弓四面俱發。若姦人潛入一營﹐斫營殺士﹐卽諸營舉火出兵﹐四面繞之﹐號令營中不得輒動﹐須臾之際﹐善惡自分。若或出走﹐皆有羅网矣。今之立營﹐通洞豁達﹐部分無法﹐若有賊夜至軍中斫營﹐軍中無不警扌┪﹐𨿽多置斥堠﹐嚴爲備守﹐晦黑之夜﹐彼我不分﹐縱有眾力﹐安能用之哉﹖故夜戰之法﹐貴在於乘敵之不備﹐幸敵之撓亂﹐駭而攻之﹐則有勝計。前史所記﹐或因天之陰霾﹐夜之風甚﹐各執火炬﹐銜枚疾馳﹐出其不意。若寇營士卒警怖蹂躪﹐吾以精騎勁兵乘之﹐此必勝之理也。若乘之而不亂﹐攻之而愈靖﹐將卒不驚﹐營壁如故﹐則是彼之法制謹嚴﹐備預周密﹐我當捨而勿攻﹔不然﹐非己利也。蓋兵者﹐避實擊虛﹐以整待亂﹐故銳而避之﹐亂而取之﹐此良將之善計也。晉羅尙遣人夜襲賊將李特營﹐特知之﹐戒嚴以待。及至其營﹐特堅臥不動﹐俟其眾半入﹐發伏擊之﹐大敗。此所謂捨而勿攻者也。

◎立號法

每日酉時﹐虞候於大將軍幕府請號。其號薄﹐先粘紙二十四張﹐張界一十五行﹐卽縫標軸。題首云﹕某軍某年某月日已後號簿。出號時﹐大將軍率意於一行書寫字﹐上字是坐喝﹐下字是行答。一夜書一行。二十四紙﹐三百六十行。盡一年訖﹐則更其簿。如閏年﹐則加二紙。其號不得犯國諱及大將軍元帥都統等諱。其分巡虞候及諸將等﹐候大將一號出﹐分明傳寫審勘。凡坐喝行答者﹐乃號之大綱﹐及有警急﹐或恐敵人偸竊﹐或虞內應﹐則不可專循定法﹐須臨事攺變﹐或逾時出﹐或平明攺。其白晝﹐則以片彩爲號﹐其彩亦須逐日攺易。如分兵掩襲﹐及設奇伏﹐白晝或以門旗爲立表色爲號﹐暮夜或吹笛﹐或擊小鼓子﹑銅盂子﹐小大之類聲音可通一里餘者﹐或使人長嘯爲應驗﹐隨大將臨時處分。

◎定鋪法

定鋪者﹐每日戍時﹐嚴警鼓動﹐虞候領甲士一隊﹐建旗幟﹐立號頭﹐巡軍中及城上。在野﹐則巡營外﹐定鋪疏密。坐者喝問﹕「誰何﹖」行者答曰「虞候總管某。」坐喝曰「作何﹖」行曰「定鋪。」如此三喝三答訖﹐坐者曰「虞候總管過。」

◎持更法

凡營﹐夜時更者﹐每鋪十人﹐每更二人﹐候漏鼓擊板。一人專聽雜事﹐以至睡魔警眾者﹐亦須遞相警覺。臨時或密號﹐敲弓箭應之﹐卽姦人無所施計。舊法﹕更鋪之次﹐更置狗鋪。軍在賊境﹐將士遠行困乏﹐籍狗以爲警也。

◎巡探法

凡定鋪發更後﹐當軍折衝﹑果毅並押鋪宿﹐盡更探﹐遞相分付﹔虞候及中軍官健﹐通探都巡。探人不得髙聲喝號﹐行者敲弓一下﹐坐者叩肖三下﹐方挑軍號以相應答。營內巡探﹐周而復始。

◎漏刻法

凡軍中﹐𨿽置水漏﹐則用更牌﹐一晝夜一百刻。以竹爲一百牌﹐長三尺﹐闊一寸﹐題云﹕某月更牌。以探更人每更徐疾行二里﹐傳一牌﹐一日一夜計行二百里﹐則傳一百牌。常取月中气爲正。

雨水﹕正月中﹐夜傳牌四十九四分﹐一更傳牌九﹐餘一里一百七十三步三尺三寸。

春分﹕二月中﹐夜傳牌五十﹐一更傳牌一十。

谷雨﹕三月中﹐夜傳牌三十七六分﹐一更傳牌七﹐餘一里一十四步二分。

小滿﹕四月中﹐夜傳牌三十六三分﹐一更傳牌七﹐餘一百七十步四尺八分。

夏至﹕五月中﹐夜傳牌三十五一分﹐一更傳牌七。

大暑﹕六月中﹐夜傳牌三十六三分﹐一更傳牌七﹐餘一百七十五步一尺一寸。

處暑﹕七月中﹐夜傳牌三十六二分﹐一更傳牌七﹐餘一百七十五步一尺二寸。

秋分﹕八月中﹐夜傳牌四十四五分﹐一更傳牌八﹐餘一里二百八十六步一尺二寸。

霜降﹕九月中﹐夜傳牌四十九五分﹐一更傳牌八﹐餘一里一百八十步五尺六寸。

小雪﹕十月中﹐夜傳牌五十三三分﹐一更傳牌一十﹐餘一里一百一十五步一尺二寸。

冬至﹕十一月中﹐夜傳牌五十五﹐一更傳牌一十一。

大寒﹕十二月中﹐夜傳牌五十三三分﹐一更傳牌一十﹐餘一里一百二十五步一尺二寸。

又法曰﹕行軍於外﹐日出日沒時﹐撾鼓吹角爲嚴警﹐九鼓三百三十三捶爲一通﹐角一十二變爲一疊。鼓音止﹐角音動。凡鼓三通﹑角三疊﹐晝夜足矣。又近代馬上法﹕以數珠記時﹐先約一晝夜爲準﹐餘日仿之﹐與刻漏法差。

◎防毒法

軍行近敵地﹐則大將先出號令﹐使軍士防毒。

凡敵人遺飲饌者﹐受之不得輒食。民間店賣酒肉脯鹽麩豆之類﹐亦須審試卽食之。

凡防毒有五﹕一謂新得敵地﹐勿飲其井泉﹐恐先置毒。二謂流泉出於敵境﹐恐潛於上流入毒。三謂死水不流。四謂夏潦漲霪﹐自溪塘而出﹐其色黑﹐及帶沐如沸﹐或赤而味鹹﹐或濁而味澀。五謂土境舊有惡毒艸﹑毒木﹑惡虫惡蛇﹐如有含沙﹑水弩﹑有蜮之類﹐皆須審告之﹐以謹防慮。

◎尋水泉法

行軍下營﹐須先擇水泉。舊法﹕軍行﹐右虞候在前﹐兼視水艸﹐道中遇水﹐則揭靑旗以告眾。

凡軍至處乏水﹐則視沙磧中有野馬黃牛路縱﹐尋其所至﹐當有水。

凡野外﹐鳥獸所集﹐或水鳥聚處﹐並當有水。

凡地生葭葦菇蒲﹐並有蟻壤處﹐其下皆有伏泉也。一說﹕駱駝能知水﹐若行渴﹐以足跑沙﹐其下亦當有泉。

凡大軍冬月行﹐人各持冰片﹐可以備渴。

凡水泉﹐有峻山阻隔者﹐取大竹去節﹐雄雌相合﹐油灰黃蠟固縫﹐勿令气泄。推竹首插水中五尺﹐於竹末燒松樺薪或漧艸﹐使火气自竹內潛通水所﹐則水自中逆上。

凡逾越山阻﹐以ㄌ系竿頭﹐引掛髙處。擬固能勝人﹐便卽令上。又增ㄌ﹐次引人﹐而又加大ㄌ續更汲上﹐則束馬懸車可以立辦。

◎養病法

凡軍行﹐士卒有疾病者﹐陣傷者﹐每軍先定一官﹐專掌藥餌馱輿及抹養之人。若非賊境﹐卽所在寄畱﹐責醫爲治﹐並給亻兼人扶養。若在賊境﹐卽作馱﹝或作驢﹞馬輿及給亻兼將之﹐隨軍而行。每月﹐本隊將校親巡醫藥﹐專知官以所疾申。大將間往臨視。疾愈﹐則主者﹑亻兼人並厚賞。恐不用心﹐故賞之。如棄擲病人﹐並養飼失所﹐主者皆量事決罰。气未絕而埋痊者﹐斬。庸將多不卹士﹐卽被棄擲生埋﹐以此求士死力﹐不可得也。其有死者﹐簞醪祭酹﹐墓深四尺﹐將校親哭之﹐仍立標記﹐以防後取。若非賊庭﹐遞歸本貫﹐每人給錢帛﹐充送終之用。所由不舉者罪之。

◎徵馬法

兵法曰﹕凡戎馬﹐必安其處所﹐適其水艸﹐節其饑飽。冬則溫廏﹐夏則涼廡。克剔毛鬣﹐謹烙四蹄﹐戢其耳目﹐毋令驚駭。習其馳逐﹐閒其進止﹐人馬相親﹐然後可使。鞍轡勒禦﹐必令全好﹐乏絕輒補。

凡馬不傷於末﹐必傷於始﹔不傷於饑﹐必傷於飽。日暮道遠﹐必數上下﹐寧勞於人﹐切無極馬﹐常令有餘﹐備敵之覆我也。

凡軍行﹐每營先差一官專知牧放﹐不得連系。諸營各作一異旗放馬﹐一記旗放驢﹐並於所管地界放牧。如營側艸惡﹐卽計會虞候﹐別擇放地﹐不得交雜。如卒有警急追喚﹐見旗則知驢馬處所。

凡牧畜﹐馬居中央﹐放驢在四面﹐援馬。牧人並於驢羣四面環繞。若賊偸盜﹐驢羣在外﹐驅趁稍難。

凡馬﹐遂營各爲印記﹐以防闌失理認。如死﹐卽申所部官驗印﹐是本營畜產﹐卽令皮剝﹔如印不同﹐卽是盜殺他營畜產﹐論如軍律。

凡諸營遺失驢馬衣服馱運﹐並於捍後虞候處理認。擅取及借人不送﹐並剪破印記毛尾者﹐論如軍律。

凡軍馬正給馬外﹐每軍更量分數增給備馬。諸營除六馱外﹐每火別置驢一頭﹐準備疾病添補。如當隊不足﹐均抽比隊比營﹝並音毗﹞。其雜畜﹐非警急﹐兵士不得輒騎。

凡軍中畜產﹐非理致死﹐並償塡。

凡非時﹐不得乘官馬遊獵﹐及回換軍司六畜。若借人乘用﹐並論如軍律。因檢校而行者﹐不坐。

凡應乘官馬﹐非警急不得輒奔走﹐致馬汗及打磨傷破﹐並論如軍律﹝已上量輕重科罪﹐平居則輕﹐臨陣則重﹞。

凡官健有私驢馬隨行﹐卽官給芻秣﹐令均載衣服。

凡軍牛行十里一歇﹐仍刷口鼻﹔三十里一飲飼。

凡徵馬之職﹐有副使﹝佐主將﹞﹐有總管﹐有押官﹐有子將﹝並擇善牧養者充﹞﹐有羣頭﹝擇善騎馬教習及知醫藥者充﹞﹐其數以馬爲準。

●前集卷七

◎陣法總說

昔稱﹕善師者不陣﹐善陣者不戰。此言伐謀制變先聲後實﹐軍志素定奪敵人之心﹐不待旗壘之相摩﹑兵矢之相接﹐而勝負之勢決於前矣。其次﹐則立部曲﹐度權謀﹐先偏後伍﹐彌縫其闕﹐用以乘機而佐勝。由中古以來未之或攺。大要在士卒訓練﹐兵械堅良﹐號令以申之﹐賞罰以督之。因山川形勢之宜﹐講步騎離合之要﹐不囂不隘﹐按陣而居。常以我逸待彼勞﹐常以我治待彼亂﹐常以我近待彼遠﹐常以我飽待彼饑。故其疾如風﹐其徐如林﹔不動如山﹐難知如陰﹔震動如雷﹐侵掠如火。此制勝之道也。法曰﹕以正合﹐以奇勝。然則正者﹐行陣也﹔奇者﹐無方以用變也。奇不得正﹐𨿽銳而無恃﹔正不得奇﹐𨿽整而無功。故必交相用﹐而後能百戰百勝矣。故曰﹕治眾如治寡﹐非分數不能﹔斗眾如斗寡﹐非形名不輯﹔三軍之眾可使受敵而無敗﹐非奇正不成。故有天陣﹑地陣﹑人陣﹐以象三才﹔直陣﹑銳陣﹑曲陣﹑方陣﹑圓陣。以法五行。其體易明﹐其習易成﹐從昔之成法﹐當今之可用。且古者以言不相聞﹐故爲金鼓﹔視不相見﹐故爲旌旗。金鼓﹑旌旗﹐所以一人之耳目。耳目旣一﹐則勇者不得獨進﹐怯者不得獨退。勇怯並用﹐出生入死﹐誰與我敵哉﹖若夫鳴一鼓﹐舉黑旗﹐則爲曲陣﹔鳴二鼓﹐舉白旗﹐則爲銳陣﹔鳴三鼓﹐舉靑旗﹐則爲直陣﹔鳴四鼓﹐舉白旗﹐則爲方陣﹔鳴五鼓﹐舉黃旗﹐則爲圓陣﹐此應敵之略也。凡卒﹐一人居地﹐廣縱各二步﹔十人爲列﹐十列爲隊﹐則廣縱各二十步。陣間容陣﹐隊間容隊﹐曲間容曲﹐此行列之法也。前禦其前﹐後禦其後﹐左防其左﹐右防其右﹔行必魚貫﹐立必雁行﹔長以參短﹐短以參長﹔回軍轉陣﹐以後爲前﹐以前爲後﹔進無速奔﹐退無遽走﹔四頭八尾﹐觸處爲首﹐敵衝其中﹐兩頭俱救。此教習之詳也。然則陳兵誓眾者﹐胡可忽而不務邪﹖議者或曰﹕武夫介士出於閭井﹐非有明達之姿﹑彊敏之性﹐而令心存進退﹐耳聽金鼓﹐手知擊刺﹐足趨坐作﹐隨旗變陣﹐焱馳雷發﹐俄頃之際事自繁多﹐則心迷意倦﹐勞而無暇﹐安能乘便奮銳獵敵爭勝哉﹖若但使聞鼓知進﹐聞金知退﹐辧旌旗之指麾﹐習器械之便利﹐則粗明三四﹐不必徧知﹐亦足勒兵示法﹐殺敵致果。玆誠一端之論﹐不爲無旨。然特施於忘戰之久﹑市人之合﹐或庶幾焉。若乃提卒十萬﹐深入賊境﹐大軍在前﹐堅城未下﹐欲戰則勝負未決﹐欲攻則利害難知﹐自非整飭車徒﹑部分營壘﹐或先據地之要害﹐或先扼敵之襟喉﹐蛇蟠月偃﹐中權後切﹐疇能收萬全之勝哉﹖氐如平原大野﹐深林險道﹐前兵後澤﹐乘髙趨下﹐頓兵擁眾﹐呼吸俟命﹐若不素練施設﹐敢問何以處之﹖然後知議者之言﹐粗而不精也。或曰「唐人李筌號能言兵者﹐其說曰﹕『兵猶水也﹐水因地以制行﹐兵因敵以制勝﹐能與敵變化而取勝者﹐謂之神。』則戰陣無圖明矣﹗而庸將自以教習之法爲戰敵之陣﹐不亦謬乎﹖」是大不然。筌之八合﹐離則雜而無章﹐四奇四正則定而不變﹐自膠其柱﹐而謂瑟無五音﹐其愚而妄決矣。昔諸葛亮推衍八陣﹐得其新意﹐以巴蜀弱卒數萬﹐東屯渭水﹐天下震動。司馬宣王以十萬之眾抗之﹐堅壁不敢出。會亮死﹐僅能取勝。馬隆以步卒三千﹐案八陣圖﹐轉戰千里﹐破者機能數萬騎之眾﹐以復涼州。今謂二人爲庸將﹐可乎﹖謂不爲戰陣之陣﹐可乎﹖此筌之不足爲準也。今取古今陣法﹐繪出其圖﹐以存梗槪﹐俾將帥度宜而行之。若能沿古以便今﹐聞一而悟十﹐觸類以長﹐此又寄之明哲﹐要之與孫吳暗合爲極致耳。歷代陣法﹐沿襲各殊﹐蓋施予古者﹐或泥於今。恭惟藝祖皇帝以武徳綏靖天下﹐於古兵法靡不該通。雍熙中﹐契丹數盜邊境﹐太宗皇帝乃自制平戎萬全陣圖﹐以授大將﹐俾從事焉。今存其詳﹐用冠篇首﹐以示聖制云。

◎本朝平戎萬全陣法

前行﹐每隊五十人。後行﹐每隊並三十人。前後並五隊爲一點。每隊計一千四百四十地分﹐方五里。每地分車一﹑兵二十二﹐並十地分爲一點。

﹝圖﹞

右萬全陣法﹐凡九圍﹐共成一陣﹝內三爲方陣﹐一爲前鋒﹐一爲後殿﹐二爲左翼﹐二爲右翼﹞。凡中心連排方陣三﹐每陣各大將一人生之。其陣各方五里﹐人相去一里﹐東西占十七里。每陣周回二十里﹐計七千二百步。每五百步爲一地分﹐每一地分用戰車一乘﹑兵士二十二人﹝三人在車上﹐四人掌拒馬四﹑小牌四﹑槍四﹑劍四﹐六人掌牀子弩二﹐四人掌步弩二﹐四人掌掉刀二﹑小牌二﹐三人掌弓三﹑圓牌三﹞。一陣計千四百四十地分﹐戰車千四百四十乘﹐地分兵士三萬一千六百八十人。無地分兵士五千人﹐以三十人爲一隊﹐計百六十六隊。餘二十人。其兵士隊於陣內列行﹝拒馬五千七百六十﹐槍五千七百六十﹐劍五千七百六十﹐牀子弩二千八百八十﹐步弩五千七百六十﹐棹刀二千八百八十﹐小牌八千六百四十﹐步劍四千三百二十﹐圍牌四千三百二十。望樓八座﹐每座望子十人﹐計八十人。凡陣之四面﹐列戰車榜牌﹐及諸兵器﹐皆持滿外向。車中貯糗糧﹑軍中所用之物。又每牌面門一門爲臨時啟閉之節﹞。東西稍陣﹐各用騎兵萬人解鐙﹐分爲兩行﹐前行配五十騎爲一隊﹐計百二十五隊﹐每隊並隊眼占地五十步﹐計六千二百五十步﹐計一十七里一百三十步﹔後行配三十騎爲一隊﹐計百二十五隊﹐每隊並隊眼占地五十步﹐東西占地十七里九十步。三路探馬計三十隊﹐每路各浮圖子排列﹐計百六十五騎﹝輕騎七千五百人﹐騎槍七千五百條﹐團牌七千五百面。劍三千七百五十口﹐東西陣各劍千八百七十五口。骨朵三千七百五十條﹐東西稍陣各骨朵千八百七十五條﹞。前後陣各用騎兵五千解鐙﹐分爲兩行。前行配五十人騎爲一隊﹐計六十二隊﹐每隊並隊眼占地六十五步﹐計四千三十步﹐計一十一里七十步。後行配三十人騎爲一隊﹐計六十二隊﹐餘十八人﹔每隊並隊眼占地六十五步﹐計四千九十五步﹐計十一里三十五步。五路探馬計五十隊﹝後陣成兩路牌﹞﹐每路各浮圖子排﹐計二百七十五騎﹝輕騎三千八百人﹐騎槍三千八百條﹐團牌三千八百面。劍一千九百口﹐前後陣各劍九百五十口。骨朵一千九百條﹐前後陣各骨朵九百五十條﹞。

三陣圖凡用兵士十四萬九百三十人﹝十一萬三百八十人步﹐內二百四十人充望子﹔三萬六百五十人騎﹐內六百五十人充探馬。數內騎軍及無地分兵士共四萬五千六百五十人﹐三萬六百五十人騎﹐一萬五十人步也﹞。

伏詳聖制特以河朔之壤﹐遠近如砥﹐胡虜恃馬常爲奔衝﹐故因洞嘗余法增廣其制﹐所以挫馳突之銳﹐明堅重之威﹐循名摘實﹐知神謀之有在矣。

◎本朝八陣法

法曰﹕八陣者﹐蓋本裴緒新令方﹑圓﹑牝﹑牡﹑衝方﹑罘﹑車輪﹑雁行之名也。今約李靖陣法﹐用一萬四千人爲之馬步軍﹐益以五十人爲一隊﹐計二百八十隊﹐步軍二百隊﹐馬軍八十隊﹐分爲中軍﹑左右虞候﹑左右前後七軍。凡布陣﹐一卒占地二步﹐一馬縱橫二步﹐陣中每十人爲列﹐皆面面相向﹐背背相承﹐陣間容陣﹐隊間容隊。大抵前禦其前﹐後禦其後﹐左防其左﹐右防其右。陣有八門﹐所謂四頭八尾﹐觸處爲首﹐敵衝其中﹐兩頭俱至者也。其駐隊者﹐卽今之陣腳兵也。戰鋒隊﹑戰隊﹑跳蕩﹑奇兵者﹐卽今之陣內戰兵及無地分兵也。右虞候﹑右軍者﹐卽今之先鋒﹑策先鋒將也。前軍﹑後軍者﹐卽今之左助﹑右助將也。左虞候﹑左軍者﹐卽今之殿後﹑策殿後將也。但古今玄立其名﹐故學者感而難曉。每出戰﹐則馬步疊用﹐更戰更息﹐循環無窮。戰鋒隊出﹐則爲銳陣﹐狀如鼎足﹐左右戰隊各分爲兩列﹐如雁行翼之。故以正合﹐以奇正者﹐陣也﹐金鼓之嚴衛﹐將帥之大防﹐奇兵之機要。奇因正則出不意﹐掩不備﹐欲圖西北﹐先擊東南﹐視彼虛實﹐衝其心腹﹐可以決勝矣。

﹝圖﹞

右牝陣﹐卽黃帝五行之水陣﹐孫子之牝陣﹐吳起之曲陣﹐諸葛亮之龍騰﹐劉豫之卻月也。舉皂旗﹐鳴鼓﹐則爲之。左右俱髙﹐行軍溪谷﹐利爲牝。牝則前張兩翼﹐便於吞掩﹐使彼奔衛﹐三面受敵﹐足以勝牝矣。牝之列也﹐前銳後重﹐象劍之鋒。牝張兩翼﹐夾攻其鋒。經曰﹕銳而鋒者﹐夾擊之。故牝勝牡﹐猶復勝單。

﹝圖﹞

右牡陣﹐卽黃帝五行之火陣﹐孫子之牡陣﹐吳起之銳陣﹐諸葛亮之鳥翔。舉朱旗﹐鳴鼓﹐則爲之。前下峻髙﹐乘虛冒亂﹐因其地勢﹐則利爲牡﹐可以勝衝方矣。衝方前眾後疏﹐戰者相促﹐居者有餘。經曰﹕得地助者昌﹐失地助者凶。故牡陣勝衝方。

﹝圖﹞

右衝方陣﹐卽五行之木陣﹐孫子之衝方﹐吳起之直陣﹐諸葛亮之折衝也。舉靑旗﹐鳴鼓﹐則爲之。前髙後下﹐左右或險﹐則利爲衝方﹐可以勝車輪。兵得成行﹐善亂敵而畏險阻。衝方守險以疲車輪﹐故衝方勝車輪。

﹝圖﹞

右車輪陣﹐卽太公三才之地陣﹐孫子之車輪陣﹐吳起之衝陣﹐諸葛亮之握機也。舉熊旗﹐八鼓﹐則爲之。平原廣野﹐且行且戰﹐宜爲車輪。車輪利進﹐可以勝罘。罘備其首尾﹐虛在兩旁﹐其勢不堅。車輪四備彊弩﹐善衝亂敵。經曰﹕以守待攻者彊﹐以動待敵者亡。故車輪勝罘也。

﹝圖﹞

右罘陣﹐卽太公三才之人陣﹐孫子之罘﹐吳起之卦陣﹐諸葛亮之虎翼﹐《左傳》之魚麗也。舉虎旗﹐七鼓﹐則爲之。川澤漫衍﹐艸木扶疏﹐遇敵決勝﹐則爲罘。罘前後橫﹐中央縱﹐張其四翼﹐利於相救﹔雁行延斜﹐惡其斷絕。故可以勝雁行。

﹝圖﹞

右雁行陣﹐卽太公三才之天陣﹐孫子之雁行﹐吳起之鵝鸛﹐諸葛亮之衝陣也。舉雕旗﹐九鼓﹐則爲之。背城南敵﹐易斷繞人﹐則利爲雁行﹐可以勝方陣。雁行前銳後張﹐延斜而行﹐便於左右﹐利於周旋。經曰﹕厚而正者堅。當選勇力﹐脇其兩旁。故雁行勝方陣也。

﹝圖﹞

右容輜重方陣

◎本朝常陣制

○大陣

大陣﹐卽中軍陣也。布陣之法﹐大約指畫分明﹐進退有節﹐審地勢﹐設陣形。或排長陣﹝常山地陣也﹞﹐或排方陣﹝令號四門斗底陣﹞﹐以步軍槍刀手在前﹝爲方陣﹐卽四面排布﹐凡一指揮五百人﹐則人十人﹐槍手四﹐一人陌刀手﹞﹐雜以旁牌標槍﹝今廣搜步軍﹐悉教槍牌﹞。當陣面聯布不拒馬﹐或間以大車﹐謂之陣腳兵﹝案﹕《隨書》﹕舉鹿角﹐設戎陣﹐爲方﹐車步騎相參。大抵皆古法也﹞。良弓勁弩居其後﹐以雙弓牀子弩參之。行伍厚薄﹐出於臨時。務於堅整﹐戎馬無以馳突。一陣開四門﹐騎兵居其中。候出戰﹐卽開門﹐放戰隊出。出絕﹐開之。有駐隊﹐有戰隊﹐環相爲用﹐不竭人馬之力也。若馬軍在前﹐先踴戰﹐卽候戰久﹐抽歸步軍陣後﹝若排方陣﹐卽抽歸陣中﹞﹐亦依門而入。馬部軍都部署﹝若出師伐罪﹐卽立招討使名﹞﹐押大陣﹐古之中軍也﹐觀大將軍鼓旗所在應敵。用兵俱稟成算﹐有先鋒陣﹑策先鋒陣隊﹐拐子陣前陣﹑拒後陣﹐皆受節制﹝先鋒陣﹑策先鋒陣﹑拐子陣﹑拒後陣﹐各有法制﹐具載於後﹞。今以鈐轄都監﹐每一員領一將﹐兵多者五千人﹐少者三千人﹐此陣中之陣也。若俾將十員各領兵﹐則五萬人陣也﹐押大陣東稍西稍﹐臨時措置﹐今不具錄﹝本朝雍熙迄景徳年﹐北而用兵﹐選兵官鈐轄已上﹐押大陣東稍及西稍﹐乃置排陣使﹞。又有應募驍果及取使臣﹑軍校之勇幹者﹐分押戰隊﹐大約皆千人﹐此隊中之隊也﹝掌一將兵馬﹐分押戰隊﹐自景佑年後夏固阻命﹐邊將建議永爲軍旅之制﹞。凡一指揮﹐以五百人準之﹐皆軍校一員所轄﹐仍分隸五都。凡一將佐一部隊﹐一營壘大小相轄﹐上下相維﹐元帥統之﹐故居則營壘辦﹐行則陣隊成﹐此其大較也﹝營陣之法﹐各有門類﹞。如偏師出徵﹐或行隘陜之地﹐則隨形布陣﹐不可限以常法。

○東西拐子馬陣

東西拐子馬陣﹐爲大陣之左右翼也。

大宋而北面行營拐子陣﹐並選精選精騎。夷狄用兵﹐每弓騎暴集﹐偏攻大陣﹐一面捍禦不及﹐則有奔突之患。因置拐子陣﹐以爲救援。其兵量大陣之數﹐臨時抽揀。

○先鋒陣

《春秋傳》﹕「出曰治兵﹐入曰振旅﹐所以辧等列﹐順少長也。」說者云﹕出則以少者在前﹐先勇力也﹔還則在後﹐明尊卑也。是知出師之時﹐以少壯勇健之士在前﹐則先鋒之義也﹔入則少壯勇健者在後﹐則殿後之義也。當時列國諸侯戰陣軍旅﹐已用此法。楚人軍行﹐右轅﹐左追蓐﹐前茅慮無﹐中權後勁。謂前建茅旌﹐以虞敵之有無﹔又使權謀者居中﹐勁悍者在後也。《詩》曰「伯也執殳﹐爲王前驅。」軍鋒之冠﹐乃前代才力之選﹐漢有樊﹑酈﹑滕﹑灌先登陷陣﹐光武以馮異﹑馬武爲眾軍前鋒﹐曹魏以於禁﹑張遼﹑樂進﹑徐晃疊爲軍鋒﹐晉謝玄鎭廣陵﹐領應募驍銳爲前鋒﹐後唐置踏白﹑橫衝二軍。自古先鋒之選﹐所以禦奔衝﹑陷堅陣﹑擊銳師﹐須盡勇力也。

本朝行營﹐常選精兵置先鋒陣﹐將領三員或二員押之。慮捍禦不及﹐患在奔衝﹐又置策先鋒陣爲援兵。雍熙北伐﹐置先鋒部署以下將佐。咸平中﹐契丹寇河北﹐鎭﹑定﹑髙陽關三路都部署總重兵十餘萬﹐會合選騎兵二萬爲先鋒﹔又令五將﹐各領三千精騎﹐陣於先鋒之前﹐掎角相應。景徳初所出陣圖﹐防捍北狄﹐前鋒陣外﹐盛選銳兵﹐命驍將領之﹐別爲一隊﹐遏其奔衝﹝陣前置五將﹐各領精騎及驍將別爲一隊﹐並本朝一時之制﹐不須並置﹞。咸平中﹐眞宗觀陣圖﹐因曰「北兵寇邊﹐常遣精悍爲前鋒。若捍禦不及﹐卽有侵軼之患。今盛選銳兵﹐驍將統領﹐別爲一隊﹐遏其奔衝。彼旣挫銳而退﹐余則望風不敢進矣。」

○策先鋒陣

置陣在先鋒陣後﹐驍將一員統之。先鋒抗敵﹐或兵勢不支﹐則策先鋒陣爲應援﹐制其奔突。

○前陣

大宋用兵排陣之法﹐中軍大陣之前﹐別擇銳士﹐散爲奇兵﹐謂之前陣。按《風後握奇圖》曰﹕凡兵萬二千五百人爲軍﹝五十人爲一隊﹐總二百五十隊。有中疊﹐有外疊﹐有陣兵﹐有奇兵。陣兵一百七十五隊﹐奇兵七十五隊﹔陣兵九千人﹐奇兵三千五百人﹞。孫武曰「三軍之眾﹐可使受敵而無敗者﹐奇正是也。」謂當敵以正陣﹐決勝以奇兵﹐前後左右俱能相應﹐則常勝而無敗。凡戰以正合﹐以奇勝﹝當敵爲正﹐外擊爲奇﹞。則用奇之策﹐揣摩敵形﹐指向分眾﹐兵非貴多也﹐乘機取勝而已。咸平﹑景徳歲﹐契丹南牧﹐三路重兵會合﹐中軍陣步騎常滿十萬人﹐前陣騎士滿三萬人﹐約《掘奇圖》奇兵之數。

○無地分馬

無地分馬﹐輕銳之兵也。凡一指揮﹐各成戰隊﹐分遣指使使臣或軍頭一員押之﹐處大地營陣左右前後﹐備緩急驅使。其戰隊多少﹐臨時分置﹐無定數。

○拒後陣

拒後陣﹐殿後兵也。凡出徵伐﹐並爲拒後軍陣之制﹐糧道居後。若彊寇對壘﹐欲圖奇變﹐引重兵踴戰﹐潛選精銳﹐由間道掩襲我委﹝於僞反﹞積﹝子賜反﹞輜重﹐則須殿後捍之﹝宋朝與北狄戰拒馬河﹑戰君子館﹑戰望都﹐王師不利﹐因爲糧道斷絕﹞。

大宋咸平中﹐上出北面地圖曰﹕北虜好遣精兵﹐出大陣後斷我糧道。因別選良將﹐領二萬人兵殿其後﹐倚之捍寇﹐緩急用之﹐無腹背受敵之患。

●前集卷八

◎古陣法敍

古陣法圖籍皆六﹐舊記所傳《風後握奇圖》云「初受之於玄女﹐佐黃帝破蚩尢於涿鹿。」其文本三百六十字﹐鎭名而己。其後太公又增鎭之。漢武帝令丞相公孫弘敷演其義﹐授霍光﹐常習八陣於長樂館﹐而輔少主﹐以令天下。史稱諸葛亮推演八陣圖﹐得其新意。今夔州之南北岸﹐沙中累石﹐爲八陣形勢。凡八行﹐行相去二丈。桓溫伐蜀﹐路繇之僚佐觀之﹐無能知者﹐視之曰「此常山蛇勢也。」晉馬隆徵西羌﹐依八陣法且戰且行﹐誅斬萬計﹐遂復涼州。以此論之﹐公孫弘旣已討論﹐諸葛亮又能推演﹐桓溫知其率然﹐其後馬隆依以破敵﹐則八陣之用無廢矣。唐李筌所載八陣圖﹐配四正四奇之位於八卦﹐其形天圓地方﹐風銳其首﹐云佐右向而垂。飛龍盤屈﹐虎張兩翼﹐蛇形宛轉﹐鳥翔爲突擊之勢﹐定而不變。及觀《握奇經》義﹐則筌盡出臆度﹐殊乖本文。至曰﹕天地前衝爲虎翼﹐風爲蛇蟠﹔天地後軸爲飛龍﹐云爲鳥翔。明四爲正﹐四爲奇﹐奇之名寓之於正﹐陣則有天地風雲之目﹐變之則爲龍虎蛇鳥之名。所謂奇亦爲正﹐正亦爲奇﹐出則就敵﹐歸則復列﹐正合此義也。其圖已亡﹐今載其經﹐以俟識者﹐宗陣法之始也。復有《握奇續圖》﹐記金革旗麾進退趨斗之法。又載公孫弘﹑範蠡﹑樂毅之說﹐錯綜於其中。今附其末。舊說﹕漢儀﹐立秋日斬牡祀白帝﹐大司馬隸孫吳六十四陣。其圖亦亡﹐其說不明﹐難以究宣﹐今所不取。唐李靖所作兵法﹐有分軍定隊之數﹐而無立陣之形﹐已載於敍戰篇。

大宋慶曆中﹐上出《臨機指勝圖》﹐賜近臣。中有陣制﹐曰﹕李靖法及裴緒來諸家之義﹐爲九陣變動之勢。其說頗詳﹐今並列於後。

◎八陣法﹝天陣﹑地陣﹑風陣﹑云陣﹑虎翼陣﹑蛇盤陣﹑飛龍陣﹑鳥翔陣﹞

《握奇經》曰﹕四爲正﹐四爲奇﹐余奇爲握奇﹝後人解云﹕天地風雲爲四正﹐龍虎鳥蛇爲四奇﹞。或總稱之。先出遊軍定兩端。天有衡﹐地有軸﹐前後爲風。風輔於天﹐云輔於地。衡重列各四隊﹐前後之衡各三隊﹐風居四維﹐故以圖軸單列各三隊﹐前後之軸各三隊﹐居﹐居四角﹐故以方。天居兩端﹐地居中間﹐總有八陣。陣訖﹐遊軍從右躡其敵﹐或警左﹐或警右﹐聽音望麾﹐以出四奇。天地前衡爲虎翼﹐風爲蛇蟠﹐爲主之義也。虎居於中﹐張翼而爭。蛇居兩端﹐向敵而蟠﹐以應之。天地後軸爲飛龍﹐雲龍鳥翔﹐突擊之義也。龍居於中﹐張翼而進﹔鳥掖兩端﹐而應之虛實。三軍皆逐天文气候﹐向背山川利害﹐隨時而進﹐以正合﹐以奇勝。

說奇正者多戾﹐而《握奇》云「四爲正﹐四爲奇﹐余奇爲握奇。或總稱者﹐先出遊軍定兩端。」此奇偶之奇。陣數有九﹐中心奇零者﹐大將握之﹐以應副八陣之急處。

◎握奇圖

﹝圖﹞

右《握奇經》𨿽存﹐其圖不傳久矣。今采其說﹐列而爲圖﹐恐未必與古合﹐更俟識者參訂之。

◎握奇續圖

○金鼓旌旗數

角音二初警眾末收眾

革音五一持名二結陣三斗四超五急斗

金音五一緩二止三退四背五急背

麾色五一黑二黃三白四赤五靑

旗法八一天黑二地黃三風赤四云靑五天前上黑下赤六天後上黑下白七地前上黃下靑八地黑上黃下赤

二革二金爲天﹐三革三金爲地﹐二革三金爲風﹐三革二金爲云﹐四革三金爲龍﹐三革四金爲虎﹐四革五金爲鳥﹐五革四金爲蛇﹝此八陣各用金鼓之制也﹞。其金革之間加一角音者﹐在天爲兼風﹐在地爲兼云﹐在龍爲兼鳥﹐在虎爲兼蛇。加二角音者﹐全師進東。加三角音者﹐全師進西。加四角音者﹐全師進南。加五角音者﹐全師進北。兆音不止者﹐師不整。金革旣息﹐而角音不止者﹐師並旋。天圓布不動﹝前爲右﹐後爲左﹞﹐天地四望之屬是也。風象天﹐居兩端﹐其次風﹐其次云﹐左右相向是也。公孫弘曰「地爲靜﹐地方﹐布風雲﹐各在後衡之前。天居兩端﹐其次地居中間﹐兩地爲北是也。地爲動﹐爲從天陣變爲地陣﹐或卽張形布勢﹐破敵攻圍﹐不定其形﹐故爲動也。云象龍﹐縱布兩天。兩天次之﹐縱布四地。四地次於天后﹐縱布四風﹐挾天地之左右﹐天前衡居其左﹐云居兩端。」人多傳韓信注釋者﹐與此微有差異﹐而有範蠡﹑樂毅之說相雜﹐今亦錯綜於其中﹝公孫弘解繢說之意﹐謂之上語﹞。其於部隊﹐或三﹑或五﹑或三十﹑或五十﹐陣圖如此﹐變通由人。其八陣用方圓﹐陣法以寡禦。陣法面面相向﹐背背相承﹐騎出其間﹐出奇突擊焉。隆以三千步卒﹐敗羌萬騎﹐用此術也。

◎李靖陣法

古今以來﹐臨戎對敵﹐每作四面陣﹐周回受敵﹐以爲必固。倘若選鋒而擊之﹐其陣必破。此非天殃﹐將之失也。亦或作長陣﹐或作蛇陣﹐背以隊伍﹐步騎相接。或被之破一處﹐卽敗散不全。不將避潰師之罪移過於下﹐遂使驍勇小將無罪受誅。今則成定制﹐各立陣﹐各部曲分斗﹐各明奇正﹐若失一陣﹐則斬一將。形勢旣就﹐諸戰陣相應﹐猶手臂相救﹐以此攻守﹐萬無一失。然以中軍爲中黃陣﹐次有若前禦後衝﹐左突右擊﹐白雲靑蛇﹐大赤大黑﹐推凶決勝﹐先鋒破敵。以上除中黃之外﹐餘十二陣﹐以應十二辰。

大黑子大赤午破敵丑

在突寅靑蛇卯摧凶辰

前衝巳先鋒未右擊申

白雲酉決勝戌後衝亥

凡每八百人﹐爲一小方陣。陣周圍十二隊五十人﹐中間二百人﹐並騎射﹑長槍﹑短兵等伏在陣中﹐隨便衝擊。其白雲﹑靑蛇﹑大赤﹑大黑旣礙掩尾趁退﹐每陣加騎長槍一百人。凡都計馬步軍﹐共萬八百人﹐成一大陣。其中三千人﹐是騎射長槍馬軍。除中黃﹑大黑﹑大赤﹑白雲﹑靑蛇之外﹐餘八陣﹐每陣抽騎射弓弩一百人﹐共八百人﹐充遊突軍挑戰﹐亂兵引敵。如兵少﹐卽於隊中減人﹔兵多﹐卽於隊中加數。必要存其陣隊﹐止卽爲營﹐動卽爲陣。逢賊告急﹐鼓聲一發﹐陣卽立成﹐更不在勞煩指布。此則應變之法﹐出入如神﹐攻取皆勝﹐所向無敵。其小陣皆有四頭﹐每頭配勇將一人﹐用戰鼓一面﹐中兵立一大旗號﹐凡每面如有賊來攻擊﹐卽諸陣相救。欲救南陣﹐卽南面鼓動﹐八百人一時順日向南轉戰﹐東﹑西﹑北同此。只轉步人﹐騎兵不移。每陣相去廣狹一百步﹐狀如街陌。設詐挑戰﹐引之令入﹐卽背他陣﹐突出弓弩騎射長槍﹐左右夾擊﹐前抄其胸﹐後掩其尾﹐是以先爲不可勝﹐以待敵之可勝也。

◎裴子法

五陣之法﹐一鼓﹐舉黑旗﹐則爲曲陣﹔二鼓﹐舉朱旗﹐則爲銳陣﹔三鼓﹐舉靑旗﹐則爲直陣﹔四鼓﹐舉白旗﹐則爲方陣﹔五鼓﹐舉黃旗﹐則爲圓陣。陣之疏密﹐卒一人居地廣縱各二步。十人爲一列﹐一隊凡十列﹐廣縱各二十步。陣間容陣﹐隊間容隊﹐曲間容曲。前禦其前﹐後禦其後﹐左防其左﹐右防其右。行必魚貫﹐立必雁行﹔長以參短﹐短以參長。回軍轉陣﹐以後爲先﹐以前爲後。進無奔迸﹐退無伏走﹐五陣乃理。

凡百人曰隊﹐二隊曰官﹐二官曰曲﹐二曲曰部。

﹝圖﹞

◎常山蛇陣

﹝圖﹞

右以常山陣步卒﹐五部凡四千人。其中前後左右等軍﹐量山川土地之形﹐按陣而居﹐可以逸待勞﹐以飽待饑。其揚﹑奇﹑備﹑伏﹐皆馬騎﹐分而爲八﹐凡二千人﹐逐便而居﹐以應權也。六鼓﹐舉龍旗﹐則爲常山矣。按《戰國策》曰「常山蛇﹐擊其尾﹐其首救﹔擊其首﹐其尾救﹔擊其中﹐首尾皆救。」此其義也。

◎八陣圖

﹝圖﹞

方陣圖乃黃帝五行之金陣﹐於卦屬兌宮﹐於五音屬商﹐爲白獸﹐則孫子之方陣﹐吳起之車箱陣﹐諸葛亮之同當陣﹐以其行伍洞徹而相當也。其揚﹑奇﹑備﹑伏兵後八陣﹐皆仿常山之法布之﹐恐煩多﹐不重錄。

右爲方陣﹐法曰﹕舉白旗﹐聞鼓音﹐左部居左﹐右部居右﹐前部居前﹐後部居後﹐中部居中。部皆並置校尉﹐左右中央司馬各按部以前後曲相次﹐曲以左右官相當﹐官以前後隊相隨。隊以百人爲列﹐列以十人爲對﹐對以五人爲伍﹐各按其處﹐無動。隊分爲團﹐團合爲隊﹐謂之分合。卒一人居地二步﹐一隊方十步﹐廣二十步﹐隊間容隊。曲廣十步﹐曲間容曲。部袤百八十步﹐部間容部。陣廣四百六十步﹐陣間容陣。凡設方者﹐所以弛張也﹐髙平利方﹐方利變矣。

﹝圖﹞

圓陣圖者﹐黃帝五行之土陣﹐於卦屬艮宮﹐於五音屬宮﹐爲勾陳﹐則孫子之圓陣﹐吳起之車陣﹐諸葛亮之中黃陣﹐以居其中位者土也。

右以方陣爲圓陣﹐法曰﹕舉黃旗﹐聞二鼓音﹐前部前曲出其前﹐前部後曲出與之並﹐後部後曲出其後﹐後部前曲出與之並﹐左右部及中部各旋向﹐左右衛騎隨之﹐校尉司馬部後居地如法。四方髙利圓﹐圓利守。

﹝圖﹞

右牝陣圖﹐昔黃帝五行之水陣﹐於卦屬坎宮﹐於五音屬羽﹐爲玄武﹐則孫子之牝陣﹐吳起之曲陣﹐諸葛亮之龍騰陣﹐以其曲屈如龍騰也。或名卻月陣。宋武帝多用此。

右以方陣爲牝陣﹐法曰﹕舉黑旗﹐聞三鼓音﹐前部前曲出在左部前﹐爲左翼﹔後部前曲出在右部前﹐爲右翼。中部前曲﹑左右騎隊分爲左右﹐與後隊並校尉﹑司馬部後居地如法。左右髙利牝﹐牝利吞也。

﹝圖﹞

右牡陣圖者﹐乃黃帝五行之火陣﹐於卦屬離宮﹐於五音屬徵﹐爲朱雀﹐太公名鳥云陣﹐則孫子之牡陣﹐吳起之銳陣﹐諸葛亮之鳥翔陣﹐以其輕銳如鳥飛翔也。

右以方陣爲牡陣﹐法曰﹕舉朱旗﹐聞四鼓音﹐右部前曲出在後部前﹐左部前曲出在前部前﹐相去二十步﹐左右官各前進二十步爲觜﹐中部前曲左右隊前次之﹐校尉司馬部後居地如法。後髙前下﹐利牡﹐牡利潰。

﹝圖﹞

衝方陣者﹐乃黃帝五行之木陣﹐於卦屬震宮﹐於五音屬角﹐爲靑龍﹐則孫子之衝方陣﹐吳起之直陣﹐諸葛亮之折衝陣﹐以其直前折衝於敵。

右以方陣爲衝方陣﹐法曰﹕舉靑旗﹐聞五鼓音﹐左右二部出在前﹑後﹑中三部前﹐並列相從﹐而居校尉司馬部後居地如法。前髙後下﹐利衝方﹐利爭險也。

﹝圖﹞

右車輪陣圖﹐昔太公三才之地陣﹐於卦屬坤宮﹐則孫子之車輪陣﹐吳起之衡陣﹐諸葛亮之握機陣﹐以其進止機巧爲名。

右又以方陣爲車輪陣﹐法曰﹕舉熊旗﹐聞六鼓音﹐左部前曲後隊左右官﹑後曲前隊左右官﹐各左移出二十步﹐右部亦如之﹐相近如鼓翼狀。校尉司馬部後居地如法。平易利車輪﹐車輪利進矣。

﹝圖﹞

右罘陣圖﹐昔太公三才之人陣﹐一曰飛翼陣﹐於卦屬巽宮﹐則孫子之罘陣﹐吳起之卦陣﹐諸葛亮之名虎﹝或作禽﹞翼﹐以其遊騎兩傍而舒翼也。或名魚麗陣﹐又曰魚貫陣。《左傳》曰「原繁﹑髙渠彌以中軍奉鄭公爲魚麗之陣。」則此也。

右以方陣爲罘陣﹐陣法曰﹕舉旗﹐聞七鼓音﹐左右部前曲左右官居前橫列﹐後曲居後亦如之﹐中部及前後部曲等布地如法。斥澤利罘﹐罘利救。

﹝圖﹞

雁行陣者﹐乃太公三才之天陣﹐於卦屬乾宮﹐則孫子之雁行陣﹐吳起之鵝鸛陣﹐諸葛亮之衡陣﹐以其連接如秤衡也。《左傳》曰「鄭翩願爲鸛﹐其禦願爲鵝。」是也。

右以方陣爲雁行陣﹐法曰﹕舉雕旗﹐聞八鼓音﹐中部前曲進﹐前出爲首﹐其後曲次之﹐與前部前曲﹑後部前曲並前﹐前部後曲左斜官曲相隨﹐後部後曲右斜官曲相隨。右部卻次﹑後部曲皆右斜﹐亦官曲相隨。左部卻次﹑前部後曲皆左斜﹐亦官曲相隨。校尉司馬部後居地如法。城丘利雁行﹐雁行利繞也。

裴子法曰﹕凡八陣之法﹐轉而相勝﹐更爲雌雄。方陣正而厚﹐圓陣隨而取﹐正厚者力並﹐故方勝圓﹐猶厚勝薄也。圓陣無角﹐利以堅守﹔牝陣張其兩翼﹐若捲取之。以牝吞圓﹐牝可敗也。法曰﹕翼而張者﹐攻其兩角。故圓勝牝﹐猶聚勝散也。牝陣勝牡者﹐牡陣前銳後重﹐象劍之鋒﹔而牝張其兩翼﹐前單後復也。法曰﹕銳而鋒者﹐夾擊之。故牝勝牡﹐猶復勝單也。牡陣勝衝方﹐前眾後疏﹐戰者相促﹐居者有餘﹐牡背髙向下﹐因其地勢﹐以潰其虛﹐可以敗敵也。法曰﹕得地助者昌﹐失地助者亡。故牡勝衝方。衝方勝車輪﹐車輪兵得成行﹐善冒亂敵而畏阻險。衝方地勢髙﹐利守﹐以疲車輪之力﹐故衝方勝車輪也。罘備在首尾﹐虛在兩旁﹐其勢不堅﹔車輪之兵備以彊弩﹐善衝亂敵。法曰﹕以守待攻者彊﹐以動待敵者亡。此車輪勝罘也。雁行前銳後張﹐延斜而行﹐便於繞人﹔罘前後橫﹐中央縱﹐便於絕延斜﹐利於相救﹐且戰且息。此罘勝雁行也。方陣行重而厚﹐佚居者眾﹐用力者寡﹔雁行延斜張兩翼﹐便於左右﹐利於周旋也。法曰﹕厚而升者堅﹐當選其勇力脇其旁。此雁行勝方陣也。

凡三軍遷徙次捨之宜﹐必就所喜﹐避所惡﹔依其水艸﹐利以芻牧。因險阻爲溝壘﹐則施功薄而易備。

凡屯兵處軍於山之髙者﹐則爲敵所棲﹔於山之卑者﹐則爲敵所囚。故處山之勢﹐據其陰陽﹐備其左右﹐命曰鳥云之陣﹐言能鳥散而云合﹐應變從利也。

右軍法﹐兵之形勢也﹐雷動焱舉﹐後發而先至﹐離合向背﹐變化無常﹐以輕疾制敵也者。自春秋戰國﹐出奇設伏﹐變詐之兵並作。漢張良﹑韓信序次兵法﹐定著三十五家﹐而孫武書凡八十二篇﹐圖九卷﹔孫臏八十九篇﹐圖四卷。復有蚩尢二篇﹐李左車﹑韓信等篇目﹐並亡。今之祕府所存孫武書﹐惟十三篇﹐無圖﹐其所言皆權謀之事﹐極爲精密。《太公六韜》《黃石公三略》《穰苴法》《吳子書》﹐皆遠古所存可觀者。唐《李靖兵法》於近世最爲詳練﹐可舉而行。杜佑采其條目﹐著於《通典》。其書亡慮數十家﹐悉淺近無取。而陣圖所存者﹐惟唐人李筌有八陣圖﹐而其說難以依據。《裴緒新令》有九陣圖﹐參引太公﹑孫子﹑諸葛亮之法爲證﹐捨是無有焉。惜哉﹐兵家形勢之法不可無也﹗戰國如二孫﹑吳起輩﹐號善用兵者﹐而著書皆有圖。漢名臣如韓信﹑子房刪定﹐亦著其法。周公六典﹐司馬教坐作進退之度。蓋陣法者﹐所以訓齊士眾﹐使其上下如一﹐前後左右﹐進退周旋﹐如身之運臂﹐臂之使指﹐無不如意﹔可與之俱生﹐可與之俱死﹔升天險﹐赴深﹐莫有逆其命者﹔猝然遇寇﹐莫有錯亂。然後可以從事於敵﹐驅馳以絕域﹐同乎禍福存亡﹐則能決勝計矣。無是法也﹐則將何以使人哉﹖平居則訓齊﹐遇敵則擊搏﹐此其義也。故廢陣形而用兵者﹐敗將也﹔執陣形而求勝者﹐愚將也。夫便擊刺之利者﹐習廣縱之勢﹐見敵而無奔北撓亂之禍﹐拱揖指揮無不服從者﹐是豈不由素所習哉﹖素習之法﹐非形勢不可。是以孫武云﹕紛紛紜紜﹐斗亂而不可亂﹔混混沌沌﹐形圓而不可破。不用陣法﹐其孰能與於此乎﹖

●前集卷九

◎雜敍戰地土俗

夫頓兵之道﹐有地利焉﹕我先據勝地﹐則敵不能以制我﹔敵先居勝地﹐則我不能以制敵。若擇地頓兵﹐不能趨利避害﹐是驅百萬之眾而自投死所﹐非天之災﹐將之過也。兵法曰﹕地形者﹐兵之助。料敵制勝﹐計險厄遠近上下者﹐將之道也。孫武論之曰「九變之地﹐屈伸之利﹐人情之理﹐不可不察。故兵之情﹐圍則禦之﹐不得已則鬥﹐過則從。是故不知諸侯之謀者﹐不能預交﹔不知山林﹑險阻﹑沮澤之形者﹐不能行軍﹔不用鄕導者﹐不能得地利。四五者一不知﹐非霸王之兵也。」蓋言九地之利﹐倘不知一﹐則非霸王之舉﹐況皆昧者乎﹖是以處軍之法﹐好髙惡下﹐以其居得其勢﹐則易爲制人。故秦人得ゾ函之固﹐六國諸侯常叩關而攻﹐秦無亡鏃遺矢﹐而諸侯之師已困。然而秦之地不廣於吳楚﹐秦之兵不勁於燕趙﹐所以能勝者﹐以其地有險固也。故其勢有建瓴之諭﹐其守有百二之利﹐可不務哉﹗今著地形一篇。

◎九地

○散地

士卒恃之﹐懷戀妻子﹐爭則散走﹐是謂散地。一曰﹕地無斗鍵﹐士卒易散走﹐居此地者不可數戰。又曰﹕地遠四平﹐更無要害﹐士卒不堅意而易離散﹐故曰散地也。兵法曰「諸侯自戰其地﹐爲散地﹝士卒戀土﹐道近易散﹞。」是故散地則無戰﹝恐失散地﹞。又曰「散地﹐吾將一其志﹝守則志一﹐戰則易散﹞。」吳子問孫武曰「散地﹐士卒顧家﹐不可與戰﹐則必固守不出。敵攻我城壘﹐掠吾田野﹐禁吾樵采﹐塞吾要道﹐待吾空虛而急攻﹐則如之何﹖」武曰「敵人深入吾都﹐多背城邑﹐士卒以軍爲家﹐專志輕敵。吾兵在國﹐安土懷生﹐以陣則不堅﹐以斗則不勝。當集人眾﹐聚谷蓄帛﹐保城避險﹐遣輕兵絕其糧道。彼挑戰不得﹐轉輸不至﹐野無所掠﹐三軍困餒﹐因而誘之﹐可以有功。若欲野戰﹐則必因勢﹐依險設伏。地無險﹐則隱於天气陰晴昏霧﹐出其不意﹐襲其懈怠﹐可以有功。」

○輕地

輕於退也。入敵境未深﹐往返輕易﹐不可止息﹐將不得數動勞人。兵法曰「入人之地而不深﹐爲輕地。輕地則無止。」又曰「輕地﹐吾將使之屬﹝屬﹐營壘連屬也。一備逃逸﹐一敵至易相救也﹞。」吳子問孫武曰「吾至輕地﹐始入敵境﹐士卒思遠﹐難進易退﹔未背險阻﹐三軍恐懼﹔大將欲進﹐士卒欲退﹐上下異心。敵守其城壘﹐整其車騎﹐或當吾前﹐或擊吾後﹐如之何﹖」武曰「軍至輕地﹐士卒未專﹐以入爲務﹐無以戰爲﹐故無近其髙﹝或作名﹞城﹐無由其通路。設疑伴惑﹐示若將去。乃選驍騎﹐禦以先入﹐掠其牛馬﹑六畜。三軍見得﹐進乃不懼。分吾良卒﹐密有所伏。敵人若來﹐擊之勿疑。若其不至﹐捨之而去。」又曰「軍人入敵境﹐敵人固壘不戰﹐士卒思歸﹐欲退且艱﹐謂之輕地。當選驍兵伏要路﹐我退敵追﹐來則擊之。」

○爭地

便利之地﹐先居者勝﹐是以爭之。兵法曰「我得亦利﹐彼得亦利﹐爲爭地﹝可以少勝眾﹐弱勝彊﹐乃險要也﹞。」又曰「爭地則無攻﹝敵人若已先得﹐則不可攻也﹞﹐吾將趨其後﹝利也在前﹐當速趨其後﹞。」吳子問孫武曰「敵若先至﹐據要保利﹐簡兵練卒﹐或出或守﹐或備或奇﹐則如之何﹖」武曰「爭地之法﹐先據爲利。敵得其處﹐愼勿攻之。引而佯走﹐建旗鳴鼓﹐趣其所愛﹐曳柴揚塵﹐感其耳目。分吾良卒﹐密有所伏﹐敵必出救。人欲我與﹐人棄吾取﹐此爭先之道。若我先至﹐而敵用此術﹐則選吾銳卒固守其所﹐輕兵外伏於險阻﹐敵人還斗﹐伏兵旁起﹐此全勝之道也。」

○交地

平原交通也。一曰﹕可以交結﹐不可杜絕之﹐絕之致隙。又曰﹕交通四達﹝或作遠﹞﹐不可遏絕也。兵法曰「我可以往﹐彼可以來﹐爲交地﹝道路相交錯也。一曰川廣道平﹐可以往來﹐足以交戰對壘也﹞。」又曰「交地則無絕﹝使車騎步伍連屬﹐恐敵人乘我也﹞﹐吾將謹其守﹝嚴壁壘也﹞。」吳子問孫武曰「交地﹐吾將絕敵﹐令不得來﹐必全吾邊城﹐修其守備﹐深絕道路﹐固其險塞。若不先圖之﹐敵人已備﹐彼可得而來﹐吾不得而往﹐眾寡又均﹐則如之何﹖」武曰「旣我可以往﹐彼可以來﹐吾分卒匿之﹐守而易怠﹐示其不能。敵人且至﹐設伏隱廬﹐出其不意﹐可以有功。」

○衢地

地居要衢﹐控帶數道。先據此地﹐眾必從之﹐故得之則安﹐失之則危也。兵法曰「諸侯之地三屬﹝我與敵相當﹐旁有他國也﹞﹐先至而得天下之眾者﹐爲衢地﹝先至其地﹐卽交結諸侯之眾爲助也﹞。衢地則合交﹝交結旁國諸侯﹞。」又曰「吾將固其結﹝交結諸侯﹐使牢固也﹞。」吳子問孫武曰「衢地必先。若吾道遠﹐發後﹐𨿽馳車驟馬﹐至不能先﹐則如之何﹖」武曰「諸侯叄屬﹐其道四通﹐我與敵相當﹐而有傍有他國。所謂先者﹐必先重幣帛﹐使約和旁國﹐交親結恩。兵𨿽後至﹐眾已屬矣。我有眾助﹐彼失其黨。與諸國犄角﹐震鼓齊攻﹐敵人驚恐﹐莫知所當。」

○重地

入敵已深﹐國糧難應資給﹐將士不挾﹐何取﹖兵法曰「入人之地﹐深而難返﹐背城邑多者﹐爲重地﹝難返之地。入人之境已深﹐過人之城已多﹐津澤皆爲所持也﹞。重地則掠﹐吾將維其食﹝所入旣深﹐常梁皆爲所符﹐糧道不無阻絕﹐須掠人儲積﹐給我軍用﹐而得以伺敵者也﹞。」又曰﹕凡爲客之道﹐入深則專﹐主人不克﹝言大凡爲客攻伐﹐若深入敵﹐則士卒有必死之志﹐專一﹐則主人不能勝﹞。掠於饒野﹐三軍足食。謹養而勿勞﹐並气積力﹐運兵計謀﹐爲不可測﹝養士气並兵﹐爲不可則度之計。又曰﹕深入敵境﹐須掠其田野﹐使我足食﹐然後閒壘養之﹐勿使勞。若气力盛﹐一發取勝也﹞。投之無所往﹐死且不北﹝言皆死戰而不奔也﹞﹐死焉不得﹝言士必死﹐安有不得勝之理也﹞﹖士人盡力﹝士竭其力也。在難地﹐必並也﹞﹐兵士甚陷則不衢﹝陷於危險﹐勢不獨死﹐三軍固心﹐故不懼也﹞﹐無所往則固﹐入深則拘﹝往﹐走也。言深入敵境﹐走無生路﹐則人堅固﹐如拘縛之也﹞﹐不得已則鬥﹝不得已者﹐陷在死地﹐必不生全。以死救死﹐蓋不得已﹐則人皆悉力而斗也﹞﹐是故其兵不修而戒﹐不求而得﹐不約而親﹐不令而信﹝不求索﹐其意自得也。凡言兵在死地﹐上下同志﹐不待修整而自戒懼﹐不待求使而自得情實﹐不待約束而自親附﹐不待號令而自聽信﹞。禁祥去疑﹐至死無所之﹝禁妖祥之言﹐去疑惑之計。黃石公曰﹕禁止巫祝不得爲吏士卜射問吉凶﹐恐惑亂軍士之心。言旣去疑惑之路﹐則士至死無有異心也﹞。無餘財﹐非惡貨也﹔無餘命﹐非惡壽也﹝皆焚燒財物﹐非惡貨之多。棄財致死者﹐不得已也。若有財貨﹐恐士卒顧戀﹐有苟生之心﹐無必死之志者也﹞。令發之日﹐士坐者涕流﹝或作沾﹞襟﹐偃寢者涕交頤﹝皆持必死之計﹐將士皆有以死爲約。未戰之日先令曰﹕今日之事﹐在卽一舉。若不用命﹐身膏艸野﹐爲禽獸所食耳﹞。投之無往﹐諸劌之勇也﹝言所投之處﹐皆爲專諸﹑曹劌之勇也﹞。吳子問孫武曰「吾引兵深入重地﹐多所逾越﹐糧道絕塞。設欲歸還﹐勢不可過。欲食於敵﹐持兵不失﹐則如之何﹖」武曰「凡居重地﹐士卒輕勇﹐轉輸不通﹐則掠以繼食。下得粟帛﹐皆貢於上。多者有賞﹐士卒無歸意。若欲還出﹐卽爲戒備﹐深溝髙壘﹐示敵且久。敵疑通途﹐私除要害之道﹐乃令輕車銜枚而行﹐以牛馬爲餌。敵人若出﹐鳴鼓隨之﹐陰伏吾士﹐與之中期﹐內外相應﹐其敗可知。」

○圯地

少固之地也﹐不可爲城壘溝隍﹐宜速去之。兵法曰「行山林﹑險阻﹑沮澤難行之道者﹐爲圯地。圯地﹐吾將進其途﹝疾去無稽畱﹞。」吳子問孫武曰「吾入圯地﹐山川險阻﹐難從之道﹐行久卒勞。敵在吾前﹐而伏吾後﹔營吾左﹐而守吾右﹔良車驍騎要吾隘道﹐則如之何﹖」武曰「先進輕車﹐去軍十里﹐與敵相候﹐接斯險阻。或分而左﹐或分而右﹐大將四觀﹐擇空而取﹐皆會中道﹐倦而乃止也。」

○圍地

入則隘險﹐歸則遷回﹐進退無從﹐𨿽眾何用﹖能爲奇變﹐此地可由。兵法曰「所由入者隘﹐所從歸者遷﹐彼寡可以擊吾眾者﹐爲圍地﹝出入艱險﹐易設奇覆﹞。」又曰「背固前隘者﹐圍地也。圍地則謀﹝艱阻之地﹐與敵相將﹐須用奇險詭譎之謀﹞﹐吾將塞其闕﹝圍其三面﹐間其一面。塞之﹐則人死戰﹞。」吳子問孫武曰「吾入圍地﹐前有彊敵﹐後有險阻隘路。敵絕我糧道﹐利我走勢﹐鼓噪不進﹐以觀吾能﹐則如之何﹖」武曰「圍地之宜﹐必塞其闕﹐示無所往﹐則以軍爲家﹐萬人同心﹐三軍齊力。並炊數日﹐無見火煙﹐故爲毀亂寡弱之形。敵人見我﹐備之必輕。則告勵士卒﹐令其奮怒﹐陳伏長卒左右險阻﹐擊鼓而出。敵人若疾擊我﹐則前斗後拓﹐左右掎角也。」又曰「敵在吾圍﹐伏而深謀﹐示我以利﹐縈我以旗﹐紛紜若亂﹐不知所之﹐柰何﹖」武曰「千人操旗﹐分塞要道。輕兵進挑﹐陣而勿摶﹐交而勿去。此敗謀之法。」

○死地

力戰或生﹐守隅則死。兵法曰「疾戰則存﹐不戰則亡﹐爲死地﹝戰軍行師﹐不因鄕導﹐陷於危敗﹐爲敵所制。左谷右則﹐前窮後絕﹐野無水艸﹐軍之資糧﹔一人當隘﹐萬夫莫向是也﹞。死地﹐吾將示之以不活﹝示之必死﹐令自奮求生。不活者﹐爲塡井毀竈﹐焚燒實貨者是也﹞。」又曰「死地則戰﹝此地速爲死戰則生﹐君俟己卒气衰﹐糧餉又絕﹐則不死何待也﹞﹐投之亡地﹐然後陷於地﹐然後主眾陷於害﹐然後能爲勝敗。」吳子問孫武曰「吾師出境﹐軍於敵人之地﹐敵人大至﹐圍我數重。欲突以出﹐四塞不通。欲勵士激眾﹐使人投命潰圍﹐則如之何﹖」武曰「深溝髙壘﹐示爲守備。安靜勿動﹐以隱吾能。告令三軍﹐示不得已。殺牛燔車﹐以饗吾士。燒盡糧食﹐塡夷井竈﹐割發損冠﹐絕去生慮。將無餘謀﹐士有死志。於是砥甲勵刃﹐並气一力﹐或攻兩旁﹝或作奇﹞﹐震心疾噪﹐敵人亦懼﹐莫知所當。銳卒分行﹐疾攻其後。此是失道而求生﹐故曰困而不謀者窮﹐窮而不戰者亡。」吳子曰「若吾圖敵﹐則如之何﹖」武曰「山敵谷險﹐難以逾越﹐謂之窮寇。擊之法﹕伏則隱廬﹐開其去道﹐示其走路﹐求生透出﹐必無斗意。因而擊之﹐𨿽眾必敗。」兵法又曰「若敵人在死地﹐士卒勇气﹐欲擊之法﹕順而勿抗﹐陰守其剎﹐則必開其道﹐以精騎分塞要路﹐輕兵進而誘之﹐陣而勿戰﹐敗謀之法也。」

◎六形

○通形

可以先﹐先之以待敵。兵法曰「我可以往﹐彼可以來﹐曰通。居通地﹐先居髙陽﹐利糧道﹐以戰則勝﹝兵法﹕寧致於人﹐無致於人。通者﹐四戰之地﹐須先據髙陽之處﹐勿使敵先得而我後至也。利糧道者﹐我每於津扼之要衝﹐築壘城﹐或作通道以護之。又曰通地𨿽有髙版而無要害﹐故兩通往來。處髙陽﹐候望向陽示生﹐糧道便人轉運﹐所以利於戰﹞。」

○掛形

出不勝﹐返亦難也。兵法曰「我可以往﹐難可以退﹐曰掛形。敵無備﹐出而勝之﹔敵若有備﹐出而不勝﹐難可以返﹐不利也﹝掛者﹐險阻之地﹐與敵地犬牙相錯﹐動有掛礙也。往攻敵﹐敵若無備﹐攻之必勝﹐則𨿽與敵險阻相錯﹐敵人已敗﹐不能邀我歸路矣。若我能往﹐而敵人有備﹐則不能勝﹐必爲敵人守險﹐邀我歸路﹐難以返矣。一曰不得已陷在彼﹐須爲持久之計﹐掠取敵人之糧﹐以伺利便而擊之也﹞。」

○支形

支者隔隘﹐可以相要截支﹐支持﹐故不利先出也。兵法曰「我出而利﹐彼出而不利﹐曰支。敵難邀我﹐我無出也﹐引而去之﹐令敵半出而擊之﹐利﹝支者﹐如我與敵人各守髙險﹐中有平地狹而且長﹐出軍則不能成陣﹐攻敵則自下禦上。如此之鎭﹐皆彼我不利﹐宜堂堂引去﹐伏卒待之。敵若躡我﹐候其半出險中﹐發伏擊之﹐則無不利。若敵先去以誘我﹐我不可出也﹞。」

○隘形

隘形者﹐敵先守隘﹐我去之﹔若無守﹐我從之。兵法曰「隘形者﹐我先居之﹐必盈之以待敵。若敵先居之﹐盈而勿從﹐不盈而從之﹝盈﹐滿也。言遇兩山之間﹐中有通谷﹐則須當山口爲營﹐與兩山口齊﹐如水之在器﹐與口齊也。如此則平易險阻皆制﹐在我而得以出奇也。若敵人得隘﹐返如此以待我﹐則我當引而去﹐不可從之。如敵人處隘之半﹐不知齊口盈滿之術﹐我則入隘以從之。若敵人在隘﹐我亦在隘﹐俱得地形﹐勝敗在兵﹐不在地形。夫齊口盈滿之術﹐非惟隘形獨能有口﹐譬如平陵﹐迫則車馬不通﹐舟揖不勝﹐中有一逕﹐亦須據其路口﹐使敵不得進也。諸可知之﹞。」

○險形

險形者﹐居險阻之地﹐不可後於人也。兵法曰「險形﹐我先居之﹐必居髙陽待敵。若敵先居之﹐引而去之﹐勿從也﹝凡地隘險者﹐猶不可致於人也。險者﹐山險谷深﹐非人力所能作爲﹐必居髙陽以待敵。敵若先據之﹐必不可與爭﹐則當引去。陽者﹐向面地。恐與敵人持久﹐居陰而生疾也。今若於崤澠相遇﹐須先據北山﹐此乃面陽而背陰也。髙與陽二者﹐寧舍陽而就髙﹐不可捨髙而就陽﹐經乃統而言之也﹞。」

○遠形

力敵而戰﹐勝敗未可知也。兵法曰「夫遠形﹐勢均﹐難以挑戰﹐則不利﹝譬如我與敵對壘﹐相去三十里﹐若我來就敵壘而延戰者﹐我困敵逸﹐故戰不利。敵若來就我壘﹐是我逸敵用﹐亦不利。故言勢均。然則如之何﹖曰﹕必欲戰者﹐則以壘而相近也﹞。」

◎雜敍戰地

兵法曰「凡處軍相敵﹐絕山依谷﹝近水艸﹐便利也。絕﹐過也。依﹐近也。言若行軍經過山險﹐須近谷而處﹐有水艸之利也﹞﹐視生處髙﹝生者﹐陽也﹐處髙而面南向也﹞﹐戰隆無登﹝隆﹐髙也。言敵人在髙﹐我不可自下往髙﹐仰敵人而接戰﹐敗。處髙勿攻是也﹞﹐此處山之軍也﹐教山戰﹝凡寇敵保據山谷﹐攻擊進戰與平陸不同﹐或登峯陟嶺﹐或援樹引藤﹐或透險緣崖﹐理須素教又令便習也﹞。絕水必遠水﹝寬敵令渡也﹞﹐客絕水而來﹐勿迎之於水內﹐令半渡而擊之﹝半渡﹐勢不並﹐易擊而敗也﹞。欲戰﹐無附於水而迎客﹝附﹐近也。近水迎之﹐敵軍不肯渡﹞﹐視生處髙﹝視生﹐向陽遠視也。軍處髙﹐遠見敵勢﹐則敵不得潛來﹐出我不意者也﹞﹐無迎水流﹝水流之地﹐可以旣吾軍﹐可以流毒藥。一云逆流而營軍﹐兵家之忌也﹞﹐此處水上之軍也。平陸之軍處易﹝平陸必擇其坦易平移之處﹐我軍騎得以馳逐之也﹞﹐而右背髙﹐前死後生﹝戰便也。太公曰﹕軍必左川澤而右丘陵。死者﹐下也﹔生者﹐髙也。下不可以禦髙﹐戰不便於軍馬也﹞﹐此處平陸之軍。地絕斥澤﹐𨿽急去無畱。如交軍於斥澤之中﹐依水艸而倍眾樹﹝不得已與敵會於斥澤之中﹐卽須有水章林木處軍也﹞﹐此處斥澤之軍也。凡四軍之制﹐黃帝所以勝四帝者也。吳子問孫武曰「敵人保據山險﹐擇利而處之﹐糧食又足﹐挑之則不出﹐乘間則侵掠﹐爲之柰何﹖」曰「分兵守要﹐謹備勿懈﹐潛探其情﹐密候其刃﹐以利誘之﹐禁其牧采。久無所得﹐自然變攺。待離其固﹐則奪其所愛也。」又魏武侯問於吳起曰「凡左右髙山﹐地甚狹迫﹐卒遇敵人﹐擊之不敢﹐去之不得者﹐柰何﹖」曰「此谷戰也﹐𨿽眾不用。當募吾材士﹐與敵相當﹐陽爲不驚﹐輕足利意﹐以排前行。分車列騎﹐隱於四旁﹐相去數里﹐無令見兵。敵必堅陣﹐進退不敢。於是出旌列旗﹐行出外山﹐營之﹐敵人必懼。以騎挑之﹐勿令休息。敵若堅守﹐急行間諜﹐以觀其變亂﹐則擊之﹐縮則復之。此可勝也。」凡谷戰之兵﹐巧於設伏﹐選精銳﹐當前列以彊弩。次以短兵﹐勇斗而速戰。又選輕足之卒﹐擇徑升髙下瞰﹐敵兵而戰﹐或多建旗鼓﹐自髙以震之。凡於山峽﹐卒遇敵﹐卽急鼓噪﹐先使其驚亂﹐然後合變以擊之。凡發兵深入﹐遇大林木﹐與敵分林相拒﹐謂之林戰。以我軍分爲衝陣﹐便兵所處﹐矛弩爲表﹐戰盾爲裏。斬除艸木﹐極吾廣道﹐以便戟所。髙置旌旗﹐謹飭軍眾﹐無使敵人知吾情實。然後卒吾矛弩﹐相與爲伍。若遇林樹少﹐則以騎爲輔﹐見利則戰﹐未利則止。若遇林木多﹐又有險隘阻﹐以衝陣謹備前後﹐更息更戰﹐敵人必走。又林戰之道﹐晝廣旌旗﹐夜多火鼓﹐利用短兵﹐巧在奇伏﹐或發於前﹐或起於後﹐左之右之﹐中以彊弩。利且守險而止。擊冒頓﹐冒頓匿其精兵﹐見其羸弱。漢悉兵北逐之﹐髙帝先至平城﹐步兵未盡到。冒頓縱精兵三十萬﹐圍之白登七日。此已然之驗也。近世賊兵奇策﹐亦不過是﹐此名將之所察﹐而愚將之所陷也。然其技藝與中國異﹐上下山阪﹐出入溪澗﹐而中國之馬弗與也﹝與猶如也﹞﹔險道傾反﹐且馳且射﹐中國之騎弗與也﹔風雨罷勞﹐饑渴不困﹐中國之人弗與也。此賊寇之長技也。若夫平原易地﹐輕車突騎﹐則匈賊之眾易撓亂也﹔勁弩長戟﹐射疏及遠﹐則賊寇之弓弗能格也﹔堅甲利刃﹐長短相雜﹐遊弩往來﹐什伍俱前﹐則匈賊之兵弗能當也﹔材官騶發﹝騶﹐矢之善者﹞﹐矢道同的﹐則賊寇之革笥木薦﹝革笥以皮作﹐如鎧皮之。木薦以木薦作﹐如孽扌肴也﹞弗能及也﹔下馬地斗﹐劍戰相接﹐去就相簿﹐則寇賊之足弗能給也。此中國之長技也。以此觀之﹐寇賊之長技三﹐中國之長技五。前史稱胡兵五﹐而當漢兵一﹔今𨿽頗得漢巧﹐猶三而當一。是中國之利器居多。且其人善騎而不善步﹐中國步兵有彊弩利刃之銳﹐足以抗之。然中國之不敵者﹐人性習安﹐不若其耐勞苦於霜雪﹑沙磧﹑不毛之地﹔又其性不善攻﹐攻亦不久﹐惟利衝擊﹐故前世名將必以奇制之﹐而不與爭馳逐也。南之夷蠻﹐其性剽悍狠怒﹐樂爲盜賊﹐而勢不能堅﹔惟用標槍﹑旁牌﹑飛刀﹑環刀﹑木弩以爲兵械﹔善爲藥箭﹐中者大叫﹐信宿輒死﹔依山阻水﹐怙恃其險﹐急則竄伏﹐緩則鈔掠﹔浮舡則水道多絕﹐陸行則險阻不進﹐非中國之所能。擊此之法﹐利於平地﹐以奇略誘其人﹐隱伏精兵﹐竊發而禽之。誘之術﹐多縱反間﹐出甘言重幣﹐招使致來﹐則入吾計中。大凡中國之民﹐屋宿火食﹐衣被繒纊﹐北方殺气早降﹐手足皸瘃﹐不能渡漢﹔南方暑濕﹐溪谷毒癘﹐不能逾嶺。以中國之人戍守﹐則十不當一﹐故古者以蠻夷攻蠻夷﹐則彊弱相當。是以濱塞之民召募爲用﹐斗曠土以食之﹐厚賞格以激之﹐馳射格鬥是其素所畜積﹐省縣官之費﹐減轉餉之勞﹐多縱間諜﹐以重賂誘其酋豪大姓﹐使之攻擊﹐比用華人其利十倍。故吳起﹐古之善將也﹐亦常論六國之俗不同﹕曰「夫齊陣重而不堅﹐秦陣散而自斗﹐楚陣整而不久﹐燕陣守而當走﹐三晉陣理而不用﹝三晉﹐韓趙魏也﹞。夫齊性剛﹐其國富﹐君臣驕奢而簡於細人﹐其政寬﹐祿不均﹝齊成王新立﹐不理國政﹐委於卿大夫﹐故言驕奢而祿不均。簡者輕易細人﹐皂隸牧關之人也﹞﹐一陣兩心﹐前重後輕﹝上驕下怨﹐故曰二心﹞。擊之之道﹐必三分之﹐獵其左右﹐脇而從之﹐其陣可壞﹝卒不敢倫偸生﹐故其陣自壞也﹞。秦性彊﹐其地險﹝秦左崤函﹐右隴﹐終南﹑太白在前﹐朔方郡固其後﹞﹐其政嚴﹐賞罰明。其人不讓﹐皆有斗心﹐故散自斗也﹝秦孝公用商鞅彊國之術﹐人皆勇於公戰﹐依於私鬥也﹞。擊此之道﹐必先示之以利﹐引而去之。士貪於得而離於將﹐乘乖設伏﹐其將可取。楚性弱﹝江淮之間﹐地薄水淺﹐人性怯懦﹞﹐其地廣﹐其政躁﹐其人疲﹐故整而不久﹝楚悼王急於政令﹐故躁。疲者﹐整而不能久也﹞。擊此之道﹐襲亂其屯﹐先奪其陣﹐輕進速退﹐獘而勞之﹐勿與爭戰﹐其軍自敗﹝驚其屯聚﹐出其不意﹐以動其气。旣動﹐則勿與戰。楚人輕薄﹐不能持久﹐自敗散也﹞。燕性愨﹝土原水深﹐故性端愨﹞﹐其人甚好勇義﹐寡詐謀﹝地近蕃戎﹐俗習其射﹐好勇好鬥﹐而無機變﹞。擊此之道﹐觸而迫之﹐淩而遠之﹐馳而後之﹐使上疑而下惑﹔整我車騎﹐必避之﹐使怒﹐其將可虜﹝迫之使勇及怒﹐遠之令疑感﹐性朴不可怒﹐怒則必死﹐可出奇取之﹞。三晉﹐中國也﹐其性和﹐其政平﹐﹝有成康之遺風﹐故其性和平也﹞。其人疾於戰﹐習於兵﹐輕其將﹐薄其祿﹐士無死志﹐故理而不用﹝軍募不息﹐則民輕其將。勝敗無勞﹐則上薄其祿。不畏威﹐不貪利﹐則士無死志。故初理﹐而後不堪用也﹞。擊此之道﹐限陣而壓之﹐眾來而拒之﹐去則追之﹐以倦其師﹐則可敗也。皆謂揣其人性之獘﹐又度其國政之失﹐因其獘而制之﹐則我得其利﹐彼受其害﹐且易爲之力矣。」《司馬法》曰﹕人方其性﹐性則異言。四方之人﹐性有彊弱愚智不同也。教成俗﹐俗則異言。四方兵勢﹐西與北有兵馬之便﹐東與南有舟楫之利﹔西與北寒慘無金鐵﹐東與南暑濕毀弓弩﹔中土多五兵雜木﹐便弓馬舟楫﹐是其異宜也。故燕無函﹐秦無盧﹐胡無弓車﹐言其俗之所長也。孫武曰「校之以計而索其情﹐主孰有道﹐將孰有能﹖」亦言先定彼我之善否。不知此而用兵﹐猶瞽之無相﹐其顚隕立可待矣。計而施於用﹐一不中試﹐則勝負隨至。故陳不守障水﹐而髙祖平之﹔龐涓失計於馬陵﹐而孫臏破之﹔成安君不保井徑﹐終擒於韓信﹔慕客超不固大峴﹐卒敗於劉裕﹔趙奢之登北山﹐秦兵𨿽彊而莫上﹔李弼之據渭曲﹐齊師𨿽眾而弗利﹝已上見故事門﹞。得失之鑑﹐較然如斯﹐可不務哉﹗

◎土俗

夫中國外邦五方之民俗皆有性﹐不可推移﹐剛柔遲速異齊﹐器械異制﹐衣服異宜。故朔陲積陰之野﹐食肉飲酪﹐其人密理﹐故耐寒﹔百粵多陽之地﹐其人疏理﹐故耐暑。是其天性然也。古之名將﹐受命伐國﹐必度其俗之彊弱﹐能之長短﹐常以我之長擊彼之短﹐料其所好而誘之﹐因其所惡而攻之。大抵北方之狄與西方之戎其性相類﹐士力能彎弓﹐盡爲甲騎﹐寬則隨畜田獵禽獸爲生﹐急則習戰攻以侵伐爲事。其長兵則弓矢﹐短兵則刀鋌。利則進﹐不利則退﹐不羞遁走﹐苟利所在。其擊之法﹐利爲伏兵﹐相其險阻隱匿之地﹐或叢林薈翳之據﹐擇精兵利器﹐千人爲部﹐在各伏其要﹐以猛而不堅者從以弱卒﹐佯爲不利﹐以數百千人委之﹐必貪其獲。俟其兢進﹐發伏以擊之﹐必克。若與之平原廣野﹐度長擊大﹐爭一切之利﹐則非我所長。又彼之能在弓矢﹐我當以彊弩邀之。故春秋時戰法曰「使勇而無剛者﹐嘗寇而速去之﹐爲三覆以待之。戎輕而不整﹐貪而無親﹐勝不相讓﹐敗不相救。先者見獲﹐必務進﹔進而遇覆﹐必速奔﹐後者不救﹐則無繼矣。」此已試之效也。其俗亦好爲誘兵羸師以致敵﹐宜謹視之。故漢髙帝。大凡兵之體用﹐好髙而惡下﹐貴陽而賤陰﹐養生而處實。生爲陽﹐養於陽則气勝﹔實爲髙﹐處於髙則遠絕卑濕﹐百疾不起﹐人安於用。此兵之利而地之助也。兵法曰「絕澗﹑天井﹑天牢﹑天羅﹑天陷﹑天六者﹐謂之六害﹐遇之者遠去﹐不可近也。」所謂絕澗者﹐山水深大之地也﹔天井者﹐天形下﹐大水可及之地也﹔天羅者﹐山澗迫狹﹐可羅絕人之地也﹔天牢者﹐林木隱蔽﹐葭葦深廣之地也﹔天陷者﹐遁路泥淖﹐人馬不通之地也﹔天者﹐土多溝坑﹑坎陷﹑木石之地也。常令吾遠之﹐敵近之﹔吾迎之﹐敵背之。軍行有險阻﹑潢井﹑生葭葦﹑山林翳薈者﹐必謹覆索之﹐此伏姦之所也。故兵行﹐途有所不攻﹐地有所不爭者﹐謂此類也。夫出師有主客﹐用兵有步騎﹐所有旣殊﹐則地亦下能兼利。故晁錯曰「丈五之溝﹐漸車之水﹝漸﹐侵也﹞﹐艸木所在﹐此步兵之地也﹐車騎二不當一。土山丘陵曼衍相屬﹐平原廣野﹐此車騎之地也﹐步兵十不當一。平陵相遠﹐川谷居間﹐仰髙臨下﹐此弓弩之地也﹐短兵百不當一。兩車相近﹐平地淺艸﹐可前可後﹐此長戰之地也﹐劍盾三不當一。亂葦竹蕭﹐艸木蒙蘢﹐枝葉茂接﹐此矛鋌之地也﹐長戰二不當一。曲道相伏﹐險厄相薄﹐此劍盾之地也﹐弓弩三不當一。」兵法曰「候望所及﹐阻壑分川﹐可以縱弓矢﹔深葦奧艸﹐可以施風火﹔左右俱髙山﹐則長翼而進﹔後髙前下﹐則銳衝而進﹔歷漸澤﹐則整隊而亟過﹔居平陸﹐則前死而後生﹔丘陸﹐則必處於陽而右背之﹔堤防﹐則必據其陰﹐左向之。」若此﹐皆須大將察理﹐而諭於心先。

●前集卷十

◎攻城法﹝但賊躲避於城用此法攻之附器具圖﹞

用兵之法﹐全國爲上﹐破國次之﹔全卒爲上﹐破卒次之。此謂用謀以降敵﹐必不得已﹐始修車櫓﹐具器械﹐三月而後成﹔踴土距﹐又三月而後已。恐傷人之甚也﹐故曰攻城爲下。然攻亦有道﹐必在乎審彼之彊弱﹐量我之眾寡﹐或攻而不圍﹐或圍而不攻。知此之道﹐則能勝矣。攻之者﹐大要攻其所必守與其所必救﹐故城有宜急而取之者﹐有宜緩而克之者。若彼我勢均﹐外有彊援﹐慮腹背之患者﹐須急攻之﹐以速其利。如我彊彼弱﹐外無寇援﹐力足以制者﹐當羈縻守之﹐以待其獘。是謂不以兵攻﹐以計困之﹐令其自拔﹐令其自毀。若城堅兵眾﹐欲畱我師﹐外援且至﹐則表裏受敵﹐援之未足爲利﹐不拔足以挫威﹐若是而將有不勝其忿而蟻附之﹐士卒被傷﹐城終不拔者﹐乃攻之災。此所謂不審彼之彊弱者也。法曰﹕十則圍之﹐五則攻之。兵少則不可久圍﹐環而斗之﹐離而合之﹐此所謂量我之眾寡者也。又城有所必攻者﹑有所不攻者﹐故兵向城﹐必先使諜者求知城中之糧數﹐計人爲費﹐糧多而人少﹐則攻而勿圍﹔糧少而人多﹐則圍而勿攻也。此所謂或攻或圍者。凡欲攻城﹐備攻具﹐然後行之﹔得主地﹐然後臨之。趨其所邑﹐謂攻其軍主之所在﹔絕其所恃﹐謂斷其糧道而守其歸路﹐使外交不得相救也。圍兵必去城三百步外﹐則弓矢不及﹐姦僞不通﹐賊出突圍﹐勢力已困﹔欲攻其一面﹐則四面撓之﹐使敵不知所備。此兵謀也。不發撅墳墓﹐不殺老幼婦女﹐不焚廬舍﹐不污井竈﹐不毀神祠佛像﹐恐怒敵也。破城鼓聲未絕﹐不許散俘虜﹐�俘虜須限以時。及時﹐擊鼓三通﹐軍人便須歸營。若捉獲婦女者﹐三日外不許畱置在營﹐此軍禮也。得賊城堡﹐非有要害可恃者﹐不分兵鎭守。得賊城近境者﹐則固守以積糧儲薪芻中備之物﹐此所以免轉輸之勞也。今采歷代攻城之器﹐可施設者﹐圖形於左﹐以備用。

﹝圖Ａ

右地道﹐約髙七尺五寸﹐廣八尺。凡攻城者﹐使頭車抵城﹐鑿城爲地道。每開至尺餘﹐便施橫地伏﹐立排沙柱﹐架罨梁﹐防城土下摧。鑿之漸深﹐則隨益設之。役夫運木﹐皆自頭車緒棚內外來往冗城。欲透﹐量畱三五尺以來﹐則積薪於內﹐縱火焚之﹐柱折則城摧。

﹝圖Ａ

右距堙﹐卽土山也。凡頭車冗城﹐則取其土爲堆阜﹔非冗城者﹐亦可鑿土爲之。使人乘城而上﹐世亦謂之疊道。仍用生牛皮作小屋﹐並四面蒙之﹐屋中容運土人以避矢。

﹝圖Ａ

右緒棚﹐接緒頭車﹐架木爲棚﹐故曰緒棚。其髙下如頭車﹐棚上及兩旁皆設皮笆﹐以禦矢石。若頭車進﹐則益設之﹐隨其遠近。若敵人以火焚車及棚﹐則施設泥漿﹑麻搭﹑渾脫水袋以救之。

鋒刃﹑鴉嘴﹑鏵鍬﹑方鍬﹑鐵﹑鏟子。右地道內撅土用之﹐並設人常用﹐更不圖形。

﹝圖Ａ

右頭車﹐攻城器也。身長九尺﹐闊七尺﹐前髙七尺﹐後髙八尺。以兩巨木爲地伏﹐前後梯桄各一﹐前桄尢要壯大。上植四柱﹐柱頭設涎衣梁﹐上鋪散子木爲蓋﹐中畱方竅﹐廣二尺﹐容人上下。蓋上鋪皮笆一重﹝皮笆以竹片編成﹐以生牛皮漫﹞﹐笆上鋪穰槁﹐厚尺餘﹐穰槁上又施皮笆﹐所以禦炮石也。車三面皆設約竿﹝如今坐檻上欄幹﹞。頭牌木每牌長九尺﹐闊五寸﹐厚六寸﹐首有小竅﹐以皮繩系著車蓋﹐垂在約竿外﹐木無定數﹐但取遮密三面。牌外又垂皮笆﹐亦以禦炮。方竅下置梯﹐以升。蓋上前施屏風笆一﹐笆中開箭窗﹐倚以木馬﹐令人於笆內射外。凡攻城鑿地道﹐以車蔽人。先於百步內﹐以矢石擊當面守城人﹐使不能立﹐乃自壕外進車。用大木二條﹐各長一丈八尺﹐謂之揭竿﹐首插前桄下﹐稍壓後桄﹐出﹐以土囊壓竿﹐稍令揭車首昂起。車每進﹐便設緒棚續車後。遇壕﹐則運土雜芻槁塡之﹐運者皆自車中及緒棚下往來﹐矢石不能及。又以千斤大麻繩系車前桄﹐引向後出﹐以絞車自後急絞﹐以助竿力﹐令車首常去地尺餘。兩面約竿牌木下分用三十人摧扌克梯﹐桄下又以木橛鐵挺斡跳﹐使進抵城下。

頭車舊本無輪﹐又無頭牌。今添入兩旁十輪及前面屏風牌﹐並兩掩手﹐庶可適用。

﹝圖Ａ

右壕橋﹐長短以壕爲準。下施兩巨輪﹐首貫兩小輪。推進入壕﹐輪陷則橋平可渡。若壕闊﹐則用折疊橋﹐其制以兩壕橋相接﹐中施轉軸﹐用法亦如之。

﹝圖Ａ

右云梯﹐以大木爲牀﹐下施大輪﹐上立二梯﹐各長二丈餘﹐中施轉軸。車四面以生牛皮爲屏蔽﹐內以人推進及城﹐則起飛梯於云梯之上﹐以窺城中﹐故曰云梯。飛梯長二三丈首貫雙輪。欲蟻附﹐則以輪著城推進。竹飛梯﹐用獨竿大竹﹐兩旁施腳澀以登。

躡頭飛梯﹐如飛梯之制﹐爲兩層﹐上層用獨竿竹﹐中施轉軸﹐以起梯。竿首貫雙輪﹐取其附城易起。

﹝圖Ａ

右火車﹐以車輪車中爲鑪﹐上施鑊﹐滿盛以油﹐熾炭火爨﹐令沸﹐仍四面積薪﹐推至城門樓下﹐縱火而去。敵必下水沃之﹐油得水﹐則焰益髙﹐則樓可燔也。

﹝圖Ａ

右賁せ車﹐下虛上蓋﹐如斧刃﹝其車梯盤勿施桄板﹐中可容人著地推車﹞﹐載以四車輪﹐其蓋以獨繩爲脊﹐以生牛皮革蒙之。中可蔽十人﹐墳隍推之﹐直抵城下攻厥。

尖頭木驢﹐形如賁せ車﹐惟增二輪﹐上橫大木爲脊﹐長一丈五尺﹐上銳下方﹐髙八尺﹐以生牛革裹之﹐內蔽十人﹐推逼城下﹐以攻城作地道。

木牛﹐以堅木厚板爲平屋﹐裹以生牛革﹐下施四車輪﹐自內推進﹐以蔽攻城人﹐亦木驢之類也。

木幔﹐以版爲之﹐制如屏﹐裹以生牛革﹐上施桔橰﹐載以四車輪﹐低昂﹐以繩挽之。凡攻城﹐欲蟻附者﹐則以幔禦當面矢石也。

﹝圖Ａ

右凡望樓﹐與城中望樓爲一﹝制具守城門﹞﹐所以下望城中事。攻城﹐欲利推徒﹐故以車載。其制﹐以堅木爲車坐﹐並轅長一丈五尺。下施四輪﹐輪髙三尺五寸。上建望竿﹝凡建竿﹐皆用鹿頰木﹞﹐長四十五尺﹐上徑八寸﹐下徑一尺二寸﹝如乏長木﹐亦可接用﹞﹐上安望樓﹐竿下施轉軸﹐兩傍施叉手木。系麻繩三棚﹐上棚二條﹐各長七十尺﹔中棚二條﹐各長五十尺﹔下棚二條﹐各長四十尺。帶環﹑鐵撅十條﹐皆下銳。凡立竿﹐如舟上建檣法﹐釘撅系繩﹐六面維之﹐令固。余制及候望法﹐皆約城中望樓也。

﹝圖Ａ

右鐵貓﹐以鐵索系三須。

火鉤﹐以雙鉤刀爲刃。

火鐮﹐以鉤刀爲刃。

火叉﹐以鐵爲兩歧。凡攻城將透﹐積薪艸﹑松明﹑麻迅﹝音詵﹞於地道中﹐加以膏油﹐縱火焚城﹐續之令不滅﹐則施四物以備用。燒之三日﹐其城自摧。

﹝圖Ａ

右短刃槍並﹐長二尺﹐桿長六尺。

短錐槍並﹐長一尺二寸﹐桿長六尺。

抓槍﹐刃長一尺五寸﹐刃後有四逆須。桿長六尺﹐前二尺施鐵﹐刺如雞距。

蒺梨槍﹐刃並長一尺三寸﹐桿長六尺﹐前二尺施鐵蒺梨。皆頭車﹑緒棚中所用戰器。

拐槍刃連褲﹐長二尺五寸﹐桿長四尺﹐有拐。攻城將透﹐敵來迎我﹐則與前四槍通用捍敵也。

﹝圖Ａ

右烈鉆﹐刃連長一尺五寸﹐上銳下方﹐闊八寸﹐柄長三尺﹐有拐。

耳刀﹐刃連長一尺﹐上銳下狹﹐柄長三尺。凡冗城﹐先用刀鉆土﹐後施鍬鍤。

釒霍錐﹐刃連長二尺﹐柄長二尺五寸。冗城深者﹐以錐探透否。

蛾眉釒瞿﹐長九寸﹐刃闊五寸﹐柄長三尺。

凰頭斧﹐頭長八寸﹐柄長二尺五寸。並地道內撅土用之。

﹝圖Ａ

古注盤﹐方四尺﹐深七寸﹐中開一竅。

木檻﹐方四尺﹐深二尺﹐以儲人淸臭藥。

皮透槽﹐長四尺﹐闊三尺﹐以生牛皮爲之。

皮漫﹐方六尺五寸﹐亦生牛皮爲之。四角各施鐵連環﹐環貫火繩。凡攻城﹐爲地道﹐敵人返冗地以迎我﹐我則煮人淸臭藥﹐自翻身窟中﹐以注盤透槽下灌敵人﹝翻身﹐謂城中鑿地道迎我﹐以甕聽審知所自﹐我則傍穿暗道﹐層級漸髙﹐直至敵人所鑿地道上爲冗﹐冗口施注盤﹐以透槽注藥以灌之﹞。皮漫﹐凡我鑿地道﹐敵人作翻身窟注藥害我﹐我則張皮漫﹐系繩於排沙柱端以盛之﹐則無害。

﹝圖Ａ

塵車﹐約行煙置三二十具﹐如飛梯板屋之類﹝或卽以飛梯板屋移用之﹐亦通﹞。其車與煙同縱﹐待煙气盛﹐卽推車逼城﹐其塵灰﹐守城人不能存立﹐必回避﹐聚向一邊﹐則攻城人可緣上﹝用石灰最佳﹞。

﹝圖Ａ

右巢車﹐其制以八輪車當中建髙竿﹐竿首施轆轤﹐以繩挽板屋上竿首。其屋方四尺﹐髙五尺﹐以生牛皮裹之﹐以禦矢石。竿之髙下﹐以城爲準。使人藏屋中﹐下窺城中事。遠望如鳥巢﹐故謂之巢車也。

﹝圖Ａ

右其說不著。

●前集卷十一

◎水攻

夫水攻者﹐所以絕敵之道﹐沈敵之城﹐漂敵之廬舍﹐壞敵之積聚。百萬之眾﹐可使爲魚﹔害之輕者﹐猶使緣木而居﹐縣釜而炊。故曰﹕汾水可以灌平陽﹐濟水可以灌安邑﹔河水灌大梁﹐洧水灌穎川。韓信夾濰水決沙囊而斬龍沮﹐曹公引沂泗注下邳而克呂布﹐皆控帶山阜﹐得地形之利也。若平陸引水﹐勞力費工﹐利害相半﹐智伯以水攻而亡﹐此又水攻者之宜戒也。今存其法焉。故兵法曰﹕以水佐攻者彊。凡水﹐因地而成勢﹐謂源髙於城﹐本髙於末﹐則可以遏而止﹐可以決而流﹐或引而絕路﹐或堰以灌城﹐或注毒於上流﹐或決壅於半濟﹐其道非一。須先設水平﹐測度髙下﹐始可用之也。

﹝圖Ａ

水平者﹐木槽長二尺四寸﹐兩頭及中間鑿爲三池﹐池橫闊一寸八分﹐縱闊一寸三分﹐深一寸二分﹐池間相去一尺五寸。間有通水渠﹐闊二分﹐深一寸三分。三池各置浮木﹐木闊狹微小於池﹐箱厚三分﹐上建立齒﹐髙八分﹐闊一寸七分﹐厚一分。槽下爲轉關﹐髙下與眼等。以水注之﹐三池浮木齊起﹐眇目視之﹐三齒齊平﹐則爲天下準。或十步﹐或一里﹐乃至數十里﹐目力所及﹐置照版﹑度竿﹐亦以白繩計其尺寸﹐則髙下﹑丈尺﹑分寸可知﹐謂之水平。

照版﹐形如方扇﹐長四尺﹐下二尺黑﹐上二尺白﹐闊三尺﹐柄長一尺﹐可握。

度竿﹐長二丈﹐刻作二百寸二千分﹐每寸內小刻其分。隨其分向遠近髙下。其竿以照版映之﹐眇目視三浮木齒及照版﹐以度竿上尺寸爲髙下﹐遞而往視﹐尺寸相乘。山崗﹑溝澗﹑水之髙下淺深﹐皆可以分寸度之。

◎水戰﹝並圖﹞

吳楚楊越之間﹐俗習水戰﹐故吳人以舟楫爲輿馬﹐以巨海爲平道﹐是其所長。春秋時﹐吳以舟師伐楚﹔又越軍﹑吳軍舟戰於江﹐伍子胥對闔閭﹐以船軍之教北陸軍之法﹐大翼者﹐當陸軍之車﹔小翼者﹐當輕車﹔突冒者﹐當衝車﹔樓船者﹐當行樓車﹔橋船者﹐當輕足驃騎﹝大翼以下﹐皆船名﹞。公輸般自魯之楚﹐爲舟戰之具﹐謂之鉤拒﹐退則鉤之﹐進則拒之。

漢武伐南越﹐於昆明開池習水戰﹐制樓船﹐上建櫓樓戈矛﹐船下置戈戟﹐以禦蛟鼉水怪之害。然樓船戰艦形制之盛﹐不若輕疾之利﹐爲故張兵威﹐畜器械﹐以樓船大艦爲先趨﹐便利立功效﹔則走舸﹑海鶻爲其用﹐或伏襲而入敵境﹐則凡舟皆可用也。故呂蒙襲關羽﹐白衣搖櫓﹐作商賈服﹐羽不聞﹐遂立功。

○戰船

凡水戰﹐以船艦大小爲等﹐勝人多少皆以米爲準﹐一人不過重米二石。帆櫓輕便爲上﹐以金鼓旗幡爲進退之節。其戰﹐則有樓船﹑斗艦﹑走舸﹑海鶻﹔其潛襲﹐則有蒙衝﹑游艇﹔其器﹐則有拍竿爲其用﹐利順流以擊之。諸軍視大將軍之旗﹐旗前亞﹐聞鼓﹐進﹐則旗立﹔聞金﹐則止﹔旗偃卽還。若先鋒﹑遊變等船﹐爲賊所圍﹐以須外援﹐則視大將赤旗﹐向賊點則進。每點﹐一船進﹔旗前亞﹐不舉﹐則戰船徐退﹔旗向內點﹐每點﹐一船退。若張疑兵﹐則於浦泥廣設旌旗﹑帆檣以惑之。此其大略也。

﹝圖Ａ

游艇者﹐無女墻。舷上槳牀﹐左右隨艇子大小長短﹐四尺一牀﹐計會進止﹐回軍轉陣﹐其疾如風﹐虞候用之。

拍竿者﹐施於大艦之上。每艦作五層﹐樓髙百尺﹐置六拍竿﹐並髙五十尺﹐戰士八百人﹐旗幟加於上。每迎戰﹐敵船若逼﹐則發拍竿﹐當者船舫皆碎。隋髙祖命楊素伐陳﹐自信州下峽﹐造大艦名五牙艦﹐上起樓五層﹐髙百餘尺﹐左右前後置六拍竿﹐並髙五十尺﹐容戰士八百人﹐旗幟加於上。次曰黃龍﹐置兵五百人。自余平乘舴艦等各有差。軍下至荊門﹐陳將呂仲肅於州以艦拒素﹐素令巴蠻乘五牙四艘逆戰﹐船近﹐以拍竿碎陳十餘艦﹐奪江路。

﹝圖Ａ

蒙衝者﹐以生牛革蒙戰船背﹐左右開掣棹空﹐矢石不能敗。前後左右有弩窗﹑矛穴﹐敵近則施放。此不用大船﹐務在扌建速﹐乘人之不備。

﹝圖Ａ

樓船者﹐船上建樓三重﹐列女墻戰格﹐樹幡幟﹐開弩窗﹑矛穴﹐外施氈革禦火﹔置炮車﹑檑石﹑鐵汁﹐狀如小壘。其長者步可以奔車馳馬。若遇暴風﹐則人力不能制﹐不甚便於用。然施之水軍﹐不可以不設﹐足張形勢也。

﹝圖Ａ

走舸者﹐船舷上立女墻﹐棹夫多﹐戰卒皆選勇力精銳者充。往返如飛鷗﹐乘人之所不及。金鼓旌旗在上。

﹝圖Ａ

斗艦者﹐船舷上設女墻﹐可蔽半身﹔墻下開掣掉空﹝音孔﹞﹔船內五尺。又建棚﹐與女墻齊。棚上又建女墻﹐重列戰士﹐上無覆背﹐前後左右豎牙旗﹑金鼓﹝晉謀伐吳﹐詔王浚修舟艦。乃作大舟連舫﹐一百二十步受二十人。以木爲城﹐起橈櫓間﹐四間﹐其上皆得馳馬。盡首怪獸﹐人懼江神﹞。

﹝圖Ａ

海鶻者﹐船形頭低尾髙﹐前大後小﹐如鶻之形。舷上左右置浮板﹐形如鶻翼翅﹐助其舡﹐𨿽風濤怒漲﹐而無側傾。覆背左右以生牛皮﹐爲城牙旗﹑金鼓如常法。

○濟水附

凡軍行﹐遇津渡泛溢﹐及入山谷﹐逢水暴漲﹐止則無捨﹐濟則無舟。太公對周武王﹐以飛橋轆轤越溝塹﹐飛江天サ濟大水﹐而不顯制度﹐無以追究。然器用素具﹐乃克無患。或有急難﹐以賫持。故韓信以木罌渡河﹐而虜魏王豹﹔鄧訓以縫革置筏﹐而系胡﹐此又臨事制宜﹐而能利涉者也。今以所存法﹐圖之於後。

凡軍行渡水﹐上流有浮沫至者﹐須待其定﹐測水不漲﹐則渡。蓋慮半渡水漲﹐或虜人壅遏上流﹐欲絕吾軍也。

凡殊方異域﹐水勢有洄γ險惡者﹐及蛟鼉水害之屬﹐兵師濟渡﹐須皆先得鄕導問狀﹐預爲防慮。

凡將渡﹐先於岸上四面陣列﹐仍令乘髙遠望﹐以候騎探之﹐防寇之掩襲﹐然後分隊旋濟。

凡濟﹐必先戰隊。旣升岸﹐勒爲方陣﹐亦令人乘髙遠望﹐如前法。

凡筏﹐謂以竹木及有屋宇處可以毀拆爲筏浮渡﹐並束艸芻﹐亦可用之。

凡遇溝澗小水﹐可伐水傍木﹐並枝柯﹐縻以藤蔓ㄌ索﹐推置水中﹐使前後積聚﹐相挽可以渡人。

凡大寒欲濟﹐流澌未合﹐以巨繩橫絕水面約澌﹐須臾流澌自合﹐可以濟矣。

凡軍行﹐遇溪陂未得濟者﹐則渡水闊狹﹐以軍中車用鐵索相維﹐橫絕中流﹐實以土囊﹐以遏水勢。水稍淺﹐諸軍可渡。

﹝圖Ａ

蒲筏者﹐以蒲束九大圍﹐顚倒爲十道﹐縛如束槍狀﹐量長短爲之。無蒲﹐用葦。可以浮渡。

﹝圖Ａ

飛ㄌ者﹐募善游水士﹐或使人腋扌交浮水﹐系繩於腰﹐先浮渡水﹔次引大ㄌ於兩岸﹐立大柱﹐急定其ㄌ。使人挾ㄌ浮水而過﹐器械戴於首。如大軍﹐可爲數十道渡。

﹝圖Ａ

浮囊者﹐以渾脫羊皮吹气令滿﹐系其空﹐束於腋下﹐人浮以渡。

﹝圖Ａ

皮船者﹐以生牛馬皮﹐以竹木緣之﹐如箱形﹐火幹之﹐浮於水。一皮船可乘一人﹐兩皮船合縫能乘三人﹐以竿系木助之﹐可十餘返。

﹝圖Ａ

木罌者﹐縛甕罌以爲筏。甕罌受二石﹐力勝一人。甕間容五寸﹐下以繩勾聯﹐編槍其上﹐形長而方﹐前置筏﹝或作版﹞頭﹐後置稍﹐左右置棹。

﹝圖Ａ

械筏者﹐以槍十條爲束﹐一力勝一人。且以五千條爲率﹐爲一筏。槍去刃﹐鱗次而排﹐縱橫縛之﹐可渡五百人。或左右各系浮囊二十。先令水工至前岸立大柱﹐系二大ㄌ﹐屬之兩岸﹐以夾筏。ㄌ上以木ㄌ環貫之﹐施繩聯者於筏﹐筏首系繩﹐令岸上牽挽之﹐以ㄌ爲約﹐免漂溺之患。

◎火攻

兵法曰「凡火攻有五﹐一曰火人﹐二曰火積﹐三曰火輜﹐四曰火庫﹐五曰火隊。」所謂火人者﹐焚其營柵﹐及其士卒﹐駭而攻之﹐必潰也。所謂火積者﹐焚其糧食薪芻﹐軍無以存也。所謂火輜者﹐器械﹑財貨及軍士衣裝在道未止者也。所謂火庫者﹐軍在營壘﹐已有止捨也。二者焚之﹐使其乏絕也。所謂火隊者﹐焚其行伍﹐因亂擊之﹐可覆也。此五者﹐滅敵之大利也。

又曰「煙火必素具。」謂蒿茅﹑薪芻﹑膏油之屬﹐皆素備也。發火必有時﹐起火必有日。時者﹐天之燥也﹝燥者﹐旱也﹞。日者﹐宿在箕﹑壁﹑翼﹑軫也。此四宿者﹐風起之日也。凡火攻﹐必因五火之變而應之。火發於內﹐則軍應之於外﹝謂外以兵攻也﹞。火發兵靜者﹐待而勿攻﹐極其火力﹐可從而從之﹐不可從則止﹝謂火盡以來﹐若敵擾亂﹐則攻之﹔不撓﹐則收兵而退﹞。火可發於外﹐無持於內﹐以時發之﹝若敵居艸萊﹐則可從外及時發火﹐不必更待內火發而應之﹐恐敵自撓艸萊﹐我不能起火﹞。火發上風﹐無攻下風﹝以兵隨風勢攻之﹞。晝風久﹐夜風止。凡軍﹐必知有五火之變﹐以數守之﹝須算星躔之數﹐守風起之日﹐乃可發火﹞。故曰﹕以火佐攻者明。今以諸家舊法附於後。

兵法曰﹕引兵深入敵境﹐遇叢林深艸在軍前後﹐三軍行遠﹐人馬疲倦﹐不及休止。敵人因疾風之利﹐燔吾上風﹐銳兵伏於吾後。若此者﹐則燔吾前之艸木﹐以絕火勢﹔又燔吾後﹐以拒敵人。我軍按黑地而處﹐堅整隊伍﹐敵莫能害。

﹝圖Ａ

火禽﹐以胡桃割剖分﹐空中﹐實艾火﹐開兩孔﹐復合。先捕敵境中野雞﹐系項下﹐鍼其尾而縱之﹐奔入艸中﹐桃敗火發。

﹝圖Ａ

雀杏﹐磨杏子中空﹐以艾實之。捕取敵人城中及倉庫中雀數十百枚﹐以杏系雀足上﹐加火。薄暮﹐羣飛入城壘中棲宿﹐其積聚廬舍﹐須臾火發。

﹝圖Ａ

火兵﹐以騎枚縛馬口﹐人負束薪﹑束蘊﹐懷火﹐直抵敵營。一時舉火﹐營中大亂﹐急而乘之﹔靜而不亂﹐捨而勿攻。

﹝圖Ａ

火獸﹐以艾カ火﹝於間﹞置瓢中﹐開四孔。系瓢於野豬﹑獐鹿項上﹐鍼其尾端﹐向營而縱放之﹐奔走入艸﹐瓢敗火發。

﹝圖Ａ

古法也。用牛﹐前膊縛槍﹐其刃向外﹐以樺皮﹑細艸注尾上﹐驅其首向敵﹐發火﹐其牛震駭前奔﹐敵眾必亂﹐可以乘之。古有燧象﹑火馬﹐其法略同﹐皆可度宜用之。

﹝圖Ａ

凡火戰﹐用獘船或木筏載以芻薪﹐從上風順流發火﹐以焚敵人樓船﹑戰艦。

○火盜

擇人狀貌﹑音服與敵同者﹐夜竊號﹐逐便懷火偸入營﹐火焚其聚積。火發﹐眾亂而出﹐以兵攻之。

○行煙

猛煙衝人無拒者。凡攻城邑﹐旬日未拔﹐則備蓬艾﹑薪艸萬束已來﹐其束輕重使人力可負﹐以干艸爲心﹐濕艸外傅﹐候風勢急烈﹐於上風班布發煙﹐漸漸逼城﹐仍具皮笆﹑傍牌﹐以禦矢石。

○煙球

球內用火藥三斤﹐外傅黃蒿一重﹐約重一斤﹐上如火球法﹐塗傅之令厚﹐用時以錐烙透。

○毒藥煙球

球重五斤﹐用硫黃一十五兩﹐艸烏頭五兩﹐焰硝一斤十四兩﹐芭豆五兩﹐狼毒五兩﹐桐油二兩半﹐小油二兩半﹐木炭末五兩﹐瀝靑二兩半﹐砒霜二兩﹐黃蠟一兩﹐竹茹一兩一分﹐麻茹一兩一分﹐搗合爲球﹐貫之以麻繩一條﹐長一丈二尺﹐重半斤﹐爲弦子。更以故紙一十二兩半﹐麻皮十兩﹐瀝靑二兩半﹐黃蠟二兩半﹐黃丹一兩一分﹐炭末半斤﹐搗合塗傅於外。若其气燻人﹐則口鼻血出。二物並以炮放之﹐害攻城者。

凡燔積聚及應可燔之物﹐並用火箭射之﹐或弓﹑或弩﹑或牀子弩﹐度遠近放之﹐其法見攻守及器械門。

●前集卷十二

◎守城﹝並器具圖附﹞

兵法曰「守城之道﹐無恃其不來﹐恃吾有以待之﹔無恃其不攻﹐恃吾有所不可攻。」故善守者﹐敵不知所攻﹐非獨爲城髙池深﹑卒彊糧足而已﹐必在乎智慮周密﹐計謀百變﹐或彼不來攻而我守﹐或彼不挑戰而我擊﹐或多方以謀彼師﹐或屢出以疲彼師﹐或彼求斗而我不出﹐或彼欲去而懼我襲。若此者﹐皆古人所以坐而役使敵國之道也。此𨿽得禦攻之計﹐然又要先審可守之利害。凡守城之道有五敗﹕一曰壯大﹑寡小﹑弱眾﹐二曰城大而人少﹐三曰糧寡而人眾﹐四曰蓄貨積於外﹐五曰豪彊不用命。加之外水髙而城內低﹐土脈疏而池隍淺﹐守具未足﹐薪水不供﹐𨿽有髙城﹐宜棄勿守。亦有五全﹕一曰城隍修﹐二曰器械具﹐三曰人少而粟多﹐四曰上下相親﹐五曰刑嚴賞重。加之得太山之下﹐廣川之上﹐髙不近旱而水用足﹐下不近水而溝防省﹐因天財﹐就地利﹐土堅水流﹐險阻可侍﹐兼此刑勢﹐守則有餘。故兵法曰「城有不可攻。」又曰「善守者藏於九地之下。」皆謂此也。凡守之道﹐敵來逼城﹐靜默而待﹐無輒出拒﹐候其矢石可及﹐則以術破之。若遇主將自臨﹐度其便利﹐以彊弩叢射﹐飛石並擊﹐斃之﹐則軍聲阻喪﹐其勢必遁。若得敵人稱降及和﹐切勿弛備﹐當益加守禦﹐防其詐我。若敵攻已久﹐不拔而去﹐此爲疲師﹐可躡而襲之﹐必破﹐此又寄之明哲﹐見利而行﹐不可羈以常檢也。古法曰﹕三里之城﹐萬家守之﹐足矣。今若遇敵逼近﹐人力不暇者﹐卽且約容一軍人馬﹐如築於閒時﹐須稍寬闊﹐作四門﹐二開二閉。門外築甕城﹐城外鑿壕﹐去大城約三十步﹐上施釣橋。壕之內岸築羊馬城﹐去大城約十步。凡城上皆有女墻﹐每十步及馬面﹐皆上設敵棚﹑敵團﹑敵樓。甕城﹝敵團城角也﹞有戰棚﹐棚樓之上有曰露屋。城門重門﹑閘版﹑鑿扇﹐城之外四面有弩臺。自敵棚至城門﹐常設兵守﹐以觀候敵人。圖形於左。

右平陸築城﹐下闊與上倍﹐其髙又與下倍。假如城髙五丈﹐則下闊二丈五尺﹐上闊一丈二尺五寸。其城外甕城﹐或圓或方﹐視地形爲之﹐髙厚與城等﹐惟偏開一門﹐左右各隨其便。

羊馬城﹐髙可一丈以下﹐八尺以上﹐亦偏開一門與甕城門相背﹐若甕城門在左﹐卽羊馬城門在右也。女墻髙可五尺。壕面各隨其地爲闊狹﹐大要在面闊底狹﹐其深及泉﹐使箭炮難及卽住。

壕橋直對羊馬城門﹐若城門汲水須在城外﹐則甕城﹑羊馬城各更對開一門﹐以通汲路﹐惟不得對大城門。若依山帶河﹐地勢不便﹐則大城須爲偃月形﹐開三門而已﹐余不攺平陸之制。

甕城上各設戰棚﹐其制與敵樓同﹐間數視城之廣狹。其山城﹐則又擇前後左右﹐取去大城近處﹐隨山形別築一城﹐令與大城相接﹐必盡據髙地﹐外亦開塹。兩城之中﹐或設烽臺以爲遠候﹐賊至﹐卽以兵專守﹐免先爲賊所據﹐下窺城中虛實。今秦州﹑州城皆若是也﹝一說築城之法﹐每下闊一丈﹐上收四尺。凡城﹐髙五丈﹐底闊五丈﹐上收二丈﹐尢堅固矣﹞。

﹝圖Ａ

右弩臺﹐上狹下闊﹐如城制﹐髙與城等﹐面闊一丈六尺﹐長三步﹐與城相接。每臺相拒亦如之。上通闊道。臺上架屋﹐制如敝棚﹐三面垂以濡氈﹐以遮垂鐘板﹐亦備繩梯。內容弩手一十二人﹐棚上三面立牌。遮箭棚上亦容弓弩手一十二人﹐隊將一人﹐置五色旗各一﹐鼓一﹐弓弩﹑檑木﹑炮石﹑火韝等皆蓄之。常伺寇至﹐舉旗爲表號﹐令臺及城上見之﹐皆舉旗相應。寇來自東﹐卽舉靑旗﹔南﹐舉赤旗﹔西﹐舉白旗﹔北﹐舉黑旗﹔已來復還﹐舉黃旗。寇來漸近﹐則望其主將發弩叢射之﹐其炮檑用如城上法。

﹝圖Ａ

右白露屋﹐以江竹或楡柳條編如窮廬狀﹐外塗石灰﹐有門有竅﹐中容一人﹐以爲候望。每敵樓﹑戰棚上五間置一所﹐於兩傍施木拒馬﹑篦籬笆﹐隱人於下﹐持泥漿麻搭﹐以備火攻。

敵樓﹐前髙七尺﹐後五尺﹐每間闊一步﹐深一丈。其棚上下約容二十人。若城愈闊﹐則愈深。上施搭頭木﹐中設雙柱﹐下施地伏﹐仍前出三尺。常法﹐一間二柱﹐此用四柱﹐以備矢石所摧﹐上密布椽﹐覆土厚三尺﹐加石炭泥之﹐被以濡氈﹐及椽伏之首並以牛革裹之﹐以防火箭。敵樓之制與戰棚同。

﹝圖Ａ

右釣橋﹐造以楡槐木。其制﹕如橋上施三鐵環﹐貫以二鐵索﹐副以麻繩﹐系屬於城樓上。橋後去城約三步﹐主二柱﹐各長二丈五尺。開上山口﹐置熟鐵轉輸爲槽﹐以架鐵索並繩﹐貴其易起。若城外有警﹐則樓上使人挽起﹐以斷其路﹐亦以護門。城上常以炮及弓弩禦敵﹐慮以火燔燒及被攻斫。

﹝圖Ａ

右垂鐘版﹐長六尺﹐闊一尺﹐厚三寸﹐用生牛皮裹﹐開箭窗﹐施於戰棚﹐前後有伏兔拐子木。

篦籬笆﹐以荊柳編成﹐長五尺﹐闊四尺﹐漫以生牛皮。背施牛竿﹐長六七尺﹐用於戰棚上﹐則以木馬倚之在女墻外﹐以狗腳木掛之。

皮竹笆﹐以生牛皮條編江竹爲之﹐髙八尺﹐闊六尺﹐施於白露屋兩邊﹐以木馬倚定﹐開箭窗﹐可以射外。

木馬子﹐一橫木﹐下置三足﹐髙三尺﹐長六尺。

狗腳木﹐植二柱於女墻內﹐相去五尺﹐準墻爲髙下﹐柱上施橫木鉤掛。

﹝圖Ａ

右閘版﹐與城門爲重門﹐其制用楡槐木﹐廣狹準城門﹐漫以生牛皮﹐裹以鐵葉﹐兩傍施鐵環﹐貫鐵索。凡大城門﹐去門闔五尺﹐立兩頰木﹐木開池槽﹐亦用鐵葉裹之。若寇至﹐卽以絞車自城樓上抽所貫鐵索﹐下閘版於槽中﹐外實以土﹐防火攻﹔內枝以柱﹐防傾折。一說不用閘版﹐則鑿門爲數十孔﹐敵逼城門﹐則出矛戟﹐以彊弩射之﹐謂之鑿扇。暗門﹐更於兵出入便處潛鑿城爲門﹐外存尺餘﹐勿透﹐以備出兵襲敵。其制﹕髙七尺﹐闊六尺﹐內施排沙柱﹐上施橫木搭頭﹐下施門﹐門闔。常伺敵間出奇兵以襲擊之。仍於城上多積巨石﹐及虞敵人犯門﹐卽下石擊而斷之。

﹝圖Ａ

右陷馬坑﹐長五尺﹐闊三尺﹐深四尺。坑中植鹿角槍﹑竹簽二物﹐皆削尖﹐入火令堅。其坑排如巨字﹐或解槍爲之﹐覆以芻艸﹐或上種艸苗﹐務令敵人不覺。凡敵來路及城門內外﹐皆設之。

機橋﹐用一梁仍爲轉軸﹐兩端施橫栝﹐置溝壕上﹐賊至﹐卽去栝﹐人馬踐之則翻。

﹝圖Ａ

右鐵菱角﹐如鐵蒺藜﹐布水中﹐刺人馬足。

鹿角木﹐擇堅木﹐如鹿角形者﹐斷之﹐長數尺﹐埋入地﹐深尺餘﹐以閡馬足。

地澀﹐以逆須釘布版上﹐版厚三寸﹐長﹑闊約三二尺。

鐵蒺藜﹐並以置賊來要路﹐使人馬不得騁﹐古所謂渠答也。

ㄐ蹄﹐斗四木爲方形﹐徑七寸﹐中橫施鐵逆須﹐釘其上﹐示攔馬路之具。

木蒺藜﹐以三角重木爲之。

凡壕中﹐遇天旱水淺﹐則布鐵菱角於水中﹔城外有溪陂可絕者﹐亦布之。大城外﹐徧植鹿角木。

﹝圖Ａ

刃車﹐以兩輪車自後出槍刃密布之。凡爲敵攻壞城門﹐則以車塞之。

木女頭﹐形制如女墻﹐以版爲之﹐髙六尺﹐闊五尺﹐下施兩輪軸﹐施拐木二條。凡敵人攻城﹐摧壞女墻﹐則以此木女頭代之。

﹝圖Ａ

右木檑﹐以木體重者爲之﹐長四尺﹐徑五寸。

泥檑﹐用緊慢土調泥﹐入豬鬃﹑馬尾毛鬃三十斤﹐搗熟﹐捍成﹐長二三尺﹐徑五寸。

磚檑﹐如檑形﹐燒磚爲之﹐長三尺五寸﹐徑六寸。

車腳檑﹐以繩系獨輪﹐以絞車放下﹐復收。

夜叉檑﹐一名畱客住﹐用濕楡木﹐長一丈許﹐徑一尺﹐周四施逆須﹐出木五寸﹔兩端安輪腳﹐輪徑二尺。以鐵索絞車放下﹐復收﹐並以擊攻城蟻附者。

﹝圖Ａ

右狼牙拍﹐合楡木爲箕﹐長五尺﹐闊四尺五寸﹐厚三寸。以狼牙鐵釘二千二百个﹐皆長五寸﹐重六兩﹐布釘於拍上﹐出木三寸。四面施一刃刀﹐刀入木寸半。前後各施二鐵環﹐貫以麻繩﹐鉤於城上。敵人蟻附登城﹐則使人掣起﹐下而拍之。

飛鉤﹐一名鐵鴟﹐腳鉤鋒長利﹐四出而曲。貫鐵索﹐以麻繩續之。凡敵人被重甲﹐頭有鍪笠﹔又畏矢石﹐不得仰視﹐候其聚處﹐則擲鉤於稠人中﹐急牽挽之﹐每鉤可取三兩人。

﹝圖Ａ

右絞車﹐合大木爲牀﹐前建二義手﹐柱上爲絞車﹐下施四卑輪﹐皆極壯大﹐力可挽二千斤。凡飛梯木幔逼城﹐使善用搭索者﹐遙拋鉤索﹐掛及梯幔﹐並力挽﹐令近前﹐卽以長竿舉大索鉤及而絞之入城。如絞木驢﹐待其逼城﹐且擲大木檑石擊之﹐次下小石勿絕﹐使木驢內驚懼﹐人不散出﹐則使二壯士坐皮屋中﹐自城上設轆轤﹐系鐵索﹐縋至水驢上﹐二人俱出﹐引絞車鉤索掛搭木驢畢﹐復拽上﹐卽速絞取入城﹝皮屋以鐵捲爲質﹐生牛革裹之﹐開出入竅﹐可容二壯士﹞。

撞車上設撞木﹝制如搾油撞法﹞﹐以鐵葉裹其首﹐逐便移從﹐伺飛梯臨城﹐則撞之。

﹝圖Ａ

右水袋﹐以馬牛雜畜皮渾脫爲袋﹐貯水三四石。以大竹一丈﹐去節﹐縛於袋口。若火焚樓棚﹐則以壯士三五人持袋口向火蹙水注之﹐每門置兩具。

水囊﹐以豬牛胞盛水。敵若積薪城下﹐順風發火﹐則以囊擲火中。古軍法作油囊亦便。

喞筒﹐用長竹﹐下開竅﹐以絮裹水桿﹐自竅喞水。

麻搭﹐以八尺桿系散麻二斤﹐蘸泥漿﹐皆以蹙火。

﹝圖Ａ

鐵撞木﹐木身鐵首﹐其首六鐵鋒﹐鋒大三指﹐長尺餘﹐鋒尖爲逆須﹐其竅貫鐵索。凡木驢逼城﹐卽自城上以轆轤絞鐵撞下而斷之﹐皮革皆壞﹐乃下燕尾炬燒之。

穿環﹐鍛鐵或屈柔忍木爲大環﹐以索系之﹐則用。撞車及城﹐則舉環穿掛車﹐一並力挽繩﹐隨以弓弩﹐兩傍射之﹐其車必翻﹔射仍勿止﹐車下人多不被甲﹐當遁走﹐急縋健卒擲薪芻以焚之。

絞車﹐立兩頰木﹐橫施轉軸﹐施十字絞木﹐垂兩繩﹐下貫蹈版﹐乘之上下。

繩梯﹐以巨繩系橫桄爲軟梯。凡登髙﹐則用之。

﹝圖Ａ

右甕聽﹐用七石甕覆於地道內﹐擇耳聰人坐聽於甕下﹐以防城中鑿地道迎我。若賊開地道迎我﹐則急以霹靂火球﹝具守城門﹞﹑毒藥煙球﹝具火攻門﹞燻灼之。其樺燭﹑鐵燈籠﹑木燈籠﹐皆用地道中點照。

﹝圖Ａ

右風扇車﹐二柱二桄﹐髙闊約地道能容。上施轉軸﹐軸四面施方扇。凡地道中遇敵人﹐用扇石炭簸火球煙以害敵人。

﹝圖Ａ

右布幔﹐以復布爲幕。度矢石來處﹐以弱竿張掛﹐去城七八尺﹐居女墻之外﹐以折矢石勢。一說﹕結粗繩爲网﹐如布幔張掛﹐亦可護女墻樓櫓。

﹝圖Ａ

右皮簾﹐以水牛皮爲之﹐闊一丈﹐長八尺﹐橫綴皮耳七个。凡城上有闕遮蔽﹐則張掛之。

﹝圖Ａ

右木立牌﹐髙五尺﹐闊三尺﹐背施橫﹝筆力反﹞﹐連轉關拐子長三尺。

﹝圖Ａ

竹立牌﹐取厚竹條﹐闊五分﹐長五尺者﹐用生牛皮條編成﹐上銳下方﹐餘如木牌之制。一法﹕用全生牛皮穿空﹐以厚竹編之﹐尢堅。皆盾之類也。可以巡城及敵棚上﹐以防火炮火箭之類﹐亦以蔽人射外。

﹝圖Ａ

右拐突槍﹐桿長二丈五尺﹐上施四稜麥穗鐵刃﹐連褲長二尺﹐後有拐。

抓槍﹐長二丈四尺﹐上施鐵刃﹐長一尺﹐下有四逆須﹐連褲長二尺。

拐刃槍﹐桿長二丈五尺﹐刃連褲長二尺﹔後有拐﹐長六寸。

鉤竿﹐如槍﹐兩傍加曲刃。竿首三尺﹐裹以鐵葉﹐施鐵刺﹐如雞距。

銼手斧﹐直柄橫刀﹐刃長四寸﹐厚四寸五分﹐闊七寸﹔柄長三尺五寸。柄施四刃﹐長四寸。並用於敵樓﹑戰棚蹈空版下﹐鉤刺攻城人及斫攀城人手。

叉竿﹐長二丈﹐兩岐﹐用叉以叉飛梯及登城。

﹝圖Ａ

右氈簾﹐制爲土色。凡地道兩傍﹐皆橫鑿洞穴﹐可容十人﹐執短兵﹐藏穴中﹐外垂簾爲蔽﹐與土色無別。若敵人攻奪地道﹐則出兵捍之。

﹝圖Ａ

右炮車﹐大木爲牀﹐下施四輪﹐上建獨竿﹐竿首施羅匡木﹐上置炮梢﹐髙下約城爲準﹐推徙往來﹐以逐便利。其施放及用物一準常炮法。

﹝圖Ａ

右單稍炮﹐用前後腳柱四﹝前長一丈八尺﹐上出山口六寸﹐裹以鐵葉﹔後長一丈六尺五寸﹞﹐上扇桄﹝長八尺五寸﹐除仰斜﹐畱六尺五寸﹞﹐下扇桄﹝長一丈三尺﹐除仰斜﹐畱一丈﹞。上會桄一﹝長八尺五寸﹐除仰斜﹐畱四尺五寸﹞﹐下會桄一﹝長一丈三尺﹐除仰斜﹐畱九尺﹞﹐鹿耳四﹐夾軸兩端﹝長一尺一寸﹐闊五寸﹐厚三分﹞。軸一﹝長七尺﹐徑一尺﹞﹐龜頭木二﹝長七尺﹐徑一尺﹞﹐楔十六﹝長一尺八寸﹐闊四寸﹐厚三分﹞﹐梢一﹝長二丈五尺﹐大徑四寸﹐小徑二寸八分﹞﹐鴟頭一﹝長二尺五寸﹐闊二寸﹐厚三寸﹞﹐極竿二﹝長二丈三尺﹐大徑四寸﹐小徑二寸﹞﹐鐵雙蠍尾一﹝長一尺二寸﹐重二斤﹞﹐鐵束二﹝每个重七兩﹐圍七寸﹞﹐狼牙釘十八﹐弦子二﹝長二丈五尺﹐十二子用麻一斤八兩﹞﹐皮窩一﹝長八寸﹐闊六寸﹞﹐禮索六﹝長五尺﹐每條用麻二斤八兩﹞﹐拽索四十﹝長四丈﹐用麻四斤﹞。凡炮﹐四十人拽﹐一人定放﹐放五十步外﹐石重二斤。

﹝圖Ａ

又單稍炮﹐用腳柱四﹝長一丈﹐徑一尺二寸﹐仰斜三寸﹐從蓽築頭至上扇桄五尺七寸﹞﹐上扇桄二﹝長一丈﹐除仰斜﹐畱六尺五寸﹞﹐下扇桄二﹝長一丈五尺﹐除仰斜﹐畱一尺。自上扇桄至此五尺九寸﹞﹐上會桄二﹝長一丈﹐除仰斜﹐畱六尺五寸﹞﹐下會桄二﹝長一丈六尺﹐除仰斜﹐畱一丈二尺﹞﹐軸一﹝長八尺﹐除仰斜﹐畱五尺﹐昨眼一﹐圓三寸﹐徑寸。徑一寸一寸﹞﹐鹿耳四﹐夾軸兩端﹝長一尺二寸﹐闊五寸﹐厚三寸﹞﹐罨頭木二﹝長八尺﹐徑九寸﹞﹐楔二十﹝長一尺八寸﹐闊五尺﹐徑三寸﹞﹐梢一﹝長一丈六尺﹐大徑四寸﹐小徑一寸八分﹞﹐鴟頭一﹝長二尺五寸﹐闊八寸﹐厚五寸﹞﹐鵝項一﹝長五尺﹞﹐極竿一﹝長二尺四寸﹐徑六寸﹞﹐鐵蠍尾二﹝長一尺二寸﹐每條重二斤八兩﹞﹐鐵束四﹝每个重七兩﹐圍七寸﹞﹐狼牙釘八﹐弦子二﹝長二丈五尺﹐十一子用麻三斤﹞﹐皮窩一﹝長八寸﹐闊四寸﹞﹐紮索九﹝長五丈﹐每條用麻二斤八兩﹞﹐拽索四十五﹝長五丈﹐每條用麻五斤﹞。

凡一炮﹐四十人拽﹐一人定放。放五十步外﹐石重二斤。守則設於城內四面﹐以擊城外寇。

﹝圖Ａ

右雙稍炮﹐用腳柱四﹝長二丈﹐徑二尺二寸﹐仰斜三寸。後栗頭至上扇桄二尺七寸﹞﹐上扇桄二﹝長一丈﹐除仰斜﹐畱六尺五寸﹞﹐下扇桄二﹝長二丈五尺﹐除仰斜﹐畱一丈一尺。自止扇桄至此一尺九寸﹞﹐上會桄二﹝長一丈﹐除仰斜﹐畱六尺五寸﹞﹐下會桄二﹝長一丈六尺﹐除仰斜﹐畱五尺。鑿孔二﹐圓四寸﹐徑一寸﹞﹐鹿耳四﹐夾軸端﹝長一丈二寸﹐闊五寸﹐厚三分﹞﹐罨頭木二﹝長八尺﹐徑七寸﹞﹐楔二十﹝長一尺八寸﹐闊五寸﹐厚三寸﹞﹐梢二﹝長二丈六尺﹐大徑四寸﹐小徑二寸八分﹞﹐鴟頭木一﹝長二尺五寸﹐闊八寸﹐厚三分﹞﹐鵝項一﹝長五尺五寸﹞﹐極竿一﹝長二丈四尺﹐徑六寸﹞﹐鐵蠍尾二﹝長一尺二寸﹐每條重二斤半﹞﹐鐵束四﹝每个重七兩﹐圍七寸﹞﹐狼牙釘十六﹐弦子二﹝長二丈五尺﹐每條十二子﹐用麻三斤﹞﹐皮窩一﹝長八寸﹐闊六小﹐如鞋底樣﹞﹐縶索二十五﹝長五丈﹐每條用麻二斤半﹞﹐拽索五十﹝長五丈﹐每條用麻五斤﹞。

凡一炮﹐百人拽﹐一人定放。放八十步外﹐石重二十五斤。亦放火球﹑火雞﹑火槍﹑撒星石﹐放及六十步外。二炮守則於團敵馬面及甕城內。

﹝圖Ａ

右五梢炮﹐用腳柱四﹝長一丈二寸﹐徑一尺一寸﹐仰斜二寸。從粟頭至上扇桄﹐二尺七寸﹞﹐上扇桄二﹝長一丈二尺﹐除仰斜﹐畱八尺﹞﹐下扇桄二﹝長一丈八尺﹐除仰斜﹐畱一丈四尺。自上扇桄至此一尺九寸﹞﹐上會桄二﹝長一丈三尺﹐除仰斜﹐畱九尺﹞﹐下會桄二﹝長一丈九尺﹐除仰斜﹐畱一丈五尺﹞﹐軸一﹝長九尺﹐除仰斜﹐畱六尺五寸﹐徑一尺二寸﹞﹐鹿耳四﹐夾軸﹝長一尺二寸﹐闊五寸﹐厚三分﹞﹐罨頭木二﹝長九尺﹐自方一尺﹐用軸尺方﹐闊四尺八寸﹞﹐楔二十﹝長一尺八寸﹐闊五寸﹐厚三寸﹞﹐梢三﹝長一丈五尺﹐大徑四寸﹐小徑二寸八分﹞﹐鴟頭一﹝長四尺﹐闊八寸﹐厚四寸﹞﹐鵝項一﹝長五尺七寸﹞﹐極竿二﹝長二丈五尺﹐大徑四寸﹐小徑二寸八分﹞﹐鐵蠍尾二﹝長一尺五寸﹐每條重三斤﹞﹐鐵束四﹝每个重八兩﹐圍七寸﹞﹐狼牙釘十六﹐弦子二﹝長五丈﹐十二子用麻三斤﹞﹐皮窩二﹝長一尺﹐闊八寸﹞﹐系索四十五﹝長五丈﹐每條用麻二斤半﹞﹐拽索八十﹝長五丈﹐每條麻五斤﹞。

凡一炮﹐百五十七人拽﹐一人定放﹐放五十步外﹐石重七八十斤。二炮守具設於大城門左右﹐擊攻城人頭車。

﹝圖Ａ

右七梢炮﹐用腳柱四﹝長二丈一尺﹐徑一尺二寸﹐仰斜三寸。從栗頭至上扇桄﹐三尺七寸﹞﹐上扇桄二﹝長一丈二尺﹐除仰斜﹐畱八尺﹞﹐下扇桄二﹝長一丈八尺﹐除仰斜﹐畱一丈四尺。自上扇桄至﹐凡一尺九寸﹞﹐上會桄二﹝長一丈三尺﹐除仰斜﹐畱九尺﹞﹐下會桄二﹝長一丈九尺﹐除仰斜﹐畱一丈五尺﹞﹐軸一﹝長九尺﹐除仰斜﹐畱六尺五寸。徑一尺二寸﹞﹐鹿耳四﹐夾軸兩端﹝長一丈二寸﹐闊五寸﹐厚三分﹞﹐罨頭木二﹝長九尺五寸﹐自方一尺﹐用轉尺取方四尺八寸﹞﹐楔二十﹝長一尺八寸﹐闊二寸﹐厚三寸﹞﹐梢四﹝長二丈八尺﹐大徑四寸﹐小徑二寸八分﹞﹐鴟頭一﹝長四尺﹐闊八寸﹐小四寸﹞﹐鵝項一﹝長五尺七寸﹞﹐極竿三﹝長二丈五尺﹐大徑四寸﹐小徑七寸八分﹞﹐鐵蠍尾二﹝長一尺五寸﹐每條重三斤﹞﹐鐵束四﹝每个重八兩﹐圍七寸﹞﹐狼牙釘十六﹐弦子二﹝各長二丈八尺﹐六二子用麻三斤﹞﹐皮窩一﹝長一尺二寸﹐闊一尺﹞﹐縶索五十﹝長五十尺﹐每條用麻二斤半﹞﹐拽索一百二十五﹝長五丈﹐每條用麻五斤﹞。

凡一炮﹐二百五十人拽﹐二人定放﹐放五十步外﹐石重九十一百斤。

﹝圖Ａ

右旋風炮﹐用衝天柱一﹝長一丈七尺﹐徑九寸﹐下埋五尺八﹐置夾柱木二﹞﹐夾木二﹝長八尺五寸﹐闊八寸﹐厚四寸。山口二﹐各深六寸﹞﹐上下腰盤木二﹝長四尺五寸﹐闊一尺﹐厚五寸﹞﹐軸一﹝長四尺五寸﹐徑八寸﹐兩頭用鐵葉裹扌旬﹞﹐鐵仰月二﹝每个重十兩﹞﹐梢一﹝長一丈八尺﹐大徑四寸﹐小徑四寸八分﹞﹐鴟頭一﹝長一尺五寸﹐闊七寸﹐厚三寸﹞﹐鐵蠍尾一﹝長一丈二寸﹐重一斤半﹞﹐鐵束二﹝每个重七兩﹐圍七寸﹞﹐狼牙釘八﹐弦子一﹝長二丈三尺﹐十二子用麻一斤八兩﹞﹐皮窩一﹝長八寸﹐闊四寸﹐如鞋底麻皮裏八重﹞﹐拽索四十﹝長四丈﹐每條用麻四斤﹞﹐札索六﹝長四丈﹐每條用麻一斤半﹞﹐凡一炮﹐五十人拽﹐一人定放﹐五十步外﹐石重三斤半。其柱須埋定﹐卽可發石。守則施於城上戰棚左右。

手炮﹐敵近則用之﹐炮竿一﹝長八尺﹞﹐蠍尾一﹝長四寸﹞﹐鐵環一﹐皮窩一﹝方二寸半﹐系於竿上﹞﹐用二人放﹐石重半斤。

﹝圖Ａ

右虎蹲炮﹐用前後腳柱四﹝前長一丈八尺﹐上出山口六寸﹐裹以鐵葉﹐後長一丈六尺五寸﹞﹐下扇桄二﹝長八尺五寸﹐除仰斜﹐畱四尺五寸﹞﹐上會桄二﹝長八尺五寸﹐除仰斜﹐畱四尺五寸﹞﹐下會桄二﹝長一丈三尺﹐除仰斜﹐畱九尺﹞﹐軸一﹝長七尺﹐徑一尺﹞﹐罨頭木三﹝長七尺﹐徑一尺﹞﹐楔十六﹝長一尺八寸﹐闊四寸﹐厚三寸﹞﹐梢一﹝長二丈五尺﹐大徑四寸﹐小徑二寸八分﹞﹐鴟頭木一﹝長二尺五寸﹐闊七寸﹐厚三寸﹞﹐極竿一﹝長二丈三尺﹐大徑四寸﹐小徑二寸八分﹞﹐鐵雙蠍尾一﹝長一尺二寸﹐重二斤﹞﹐鐵束二﹝每个重七兩﹐圍七寸﹞﹐狼牙釘十八﹐弦子二﹝長二十五尺﹐十二子用麻皮一斤八兩﹞﹐皮窩一﹝長八寸﹐闊六寸﹞﹐縶索六﹝長五十尺﹐每條用麻二斤八兩﹞﹐拽索四十﹝長四丈﹐每條用麻四斤﹞。

凡一炮﹐七十人拽﹐一人定放﹐放五十步外﹐石重十二斤。

﹝圖Ａ

凡炮﹐軍中之利器也﹐攻守師行皆用之﹐守宜重﹐行宜輕﹐故旋風﹑單梢﹑虎蹲﹐師行卽用之﹐守則皆可設也。又陣中可以打其隊兵﹐中其行伍﹐則不整矣。若燔芻糧積聚及城門﹑敵棚﹑頭車之類﹐則上施大球﹑火鷂﹑大槍以放之﹝雄軍梢不可放﹐以其力小故也。其大球等﹐重及十二斤﹞。

○隨炮動用

長木十二條﹝長一丈﹐徑三寸﹞﹐木杠四條﹐簽頭木一十二條﹐大斧三具﹐界索滑椽四十條﹐拐頭柱一十八條﹐皮簾八片﹐皮索一十條﹐散子本二百五十條﹐救火大桶二﹐鐵鉤十八个﹐大木檻二百﹐界紮索一十條﹐水灑二个﹐拒馬二﹐麻搭四具﹐小水桶二隻﹐喞筒四个﹐土布袋一十五條﹐界椽常一十條﹐鍬三具﹐氈一領﹐三具﹐火索一十條。

右隨炮預備﹐用以蓋覆及防火箭。

○火藥法

晉州硫黃十四兩﹐窩黃七兩﹐焰硝二斤半﹐麻茹一兩﹐漧漆一兩﹐砒黃一兩﹐定粉一兩﹐竹茹一兩﹐黃丹一兩﹐黃蠟半兩﹐淸油一分﹐桐油半兩﹐松脂一十四兩﹐濃油一分。

右以晉州硫黃﹑窩黃﹑焰硝同搗﹐羅砒黃﹑定粉﹑黃丹同研﹐漧漆搗爲末﹐竹茹﹑麻茹卽微炒爲碎末﹐黃蠟﹑松脂﹑淸油﹑桐油﹑濃油同熬成膏。入前﹐藥末旋旋和勻﹐以紙五重裹衣﹐以麻縛定﹐更別熔松脂傅之。以炮放﹐復有放毒藥﹑煙球法﹐具火攻門。

○糞炮罐法

右先以人淸磚槽內盛煉﹐擇靜曬漧﹐打碎﹐用篩羅細﹐盛在甕內。每人淸一秤用狼毒半斤﹐艸鳥頭半斤﹐巴豆半斤﹐皂角半斤﹐砒霜半斤﹐砒黃半斤﹐班貓四兩﹐石灰一斤﹐荏油半斤﹐入鑊內煎沸﹐入薄瓦罐容一斤半者﹐以艸塞口﹐炮內放以擊攻城人﹐可以透鐵甲中﹐則成瘡潰爛。放毒者仍以烏梅甘艸置口中﹐以辟其毒。

○金火罐法

右其制圍九寸﹐髙四寸﹐形圓﹐口徑八分。先用麻皮泥漿﹐次使麥麵泥﹐次又用豬鬃泥﹐逐重塗傅﹐煨暖後盛金火汁﹐以麥麵土泥塞口﹐用濕氈五指裹﹝至肘者﹞入炮內放。其盛器﹐則有生鐵篩盆﹝用鑄成者以盛金汁﹐仍有兩耳手把﹞﹔挹注﹐則有生鐵杓﹑熟鐵杓﹝並把注金汁﹞。若敵來攻城﹐有團隊者﹐以金炮打之﹐人馬中則解散。放宜急﹐勿使凝結。凡炮﹐拽三聲放﹐此可一聲放之。

﹝圖Ａ

右燕尾炬﹐束葦艸﹐下分兩岐﹐如燕尾﹐以脂油灌之。發火﹐自城上縋下﹐騎其木驢板屋燒之。

飛炬﹐如燕尾炬。城上設桔橰﹐以鐵索縋之下﹐燒攻城蟻附者。

鞭箭﹐用新靑竹﹐長一丈﹐徑寸半﹐爲竿﹐下施鐵索﹐梢系絲繩六尺。別削勁竹﹐爲鞭箭﹐長六尺﹐有鏃。度正中﹐施一竹臬﹝亦謂鞭子﹞。放時﹐以繩鉤臬﹐系箭於竿﹐一人搖竿爲勢﹐一人持箭末激而發之。利在射髙﹐中人如短兵。放火藥箭﹐則如樺皮羽﹐以火藥五兩貫鏃後﹐燔而發之。

﹝圖Ａ

右鐵火牀﹐制用熟鐵﹐長五六尺﹐闊四尺。下施四木輪﹐以鐵葉裹之。首貫二鐵索﹐上縛艸火牛二十四束。自城縋下﹐燒灼攻城者﹐並可夜照城外。

遊火箱﹐以熟鐵如籃形﹐盛薪火﹐加艾蠟﹐以鐵索縋下﹐燒灼穴中攻城人。

行鑪﹐熔鐵汁﹐舁行於城上﹐以潑敵人。

﹝圖Ａ

右引火球﹐以紙爲球﹐內實磚石屑﹐可重三五斤。熬黃蠟﹑瀝靑﹑炭末爲泥﹐周塗其物﹐貫以麻繩。凡將放火球﹐只先放此球﹐以準遠近。

蒺藜火球﹐以三枝六首鐵刃﹐以火藥團之﹐中貫麻繩﹐長一丈二尺。外以紙並雜藥傅之﹐又施鐵蒺藜八枚﹐各有逆須。放時﹐燒鐵錐烙透﹐令焰出﹝火藥法﹕用硫黃一斤四兩﹐焰硝二斤半﹐粗炭末五兩﹐瀝靑二兩半﹐漧漆二兩半﹐搗爲末﹔竹茹一兩一分﹐麻茹一兩一分﹐剪碎﹐用桐油﹑小油各二兩半﹐蠟二兩半﹐熔汁和之。外傅用紙十二兩半﹐麻一十兩﹐黃丹一兩一分﹐炭末半斤﹐以瀝靑二兩半﹐黃蠟二兩半﹐熔汁和合﹐周塗之﹞。

鐵嘴火鷂﹐木身鐵嘴﹐束桿艸爲尾﹐入火藥於尾內。

竹火鷂﹐編竹爲疏眼籠﹐腹大口狹﹐形微修長。外糊紙數重﹐刷令黃色。入火藥一斤﹐在內加小卵石﹐使其勢重。束桿艸三五斤爲尾。二物與球同﹐若賊來攻城﹐皆以炮放之﹐燔賊積聚及驚隊兵。

﹝圖Ａ

右放猛火油﹐以熟銅爲櫃﹐下施四足﹐上列四卷筒﹐卷筒上橫施一巨筒﹐皆與櫃中相通。橫筒首尾大﹐細尾開小竅﹐大如黍粒﹐首爲圓口﹐徑寸半。櫃傍開一竅﹐卷筒爲口﹐口有蓋﹐爲注油處。橫筒內有拶絲杖﹐杖首纏散麻﹐厚寸半﹐前後貫二銅束約定。尾有橫拐﹐拐前貫圓。入則用閒筒口﹐放時以杓自沙羅中挹油注櫃竅中﹐及三斤許﹐筒首施火樓注火藥於中﹐使然﹝發火用烙錐﹞﹔入拶絲﹐放於橫筒﹐令人自後抽杖﹐以力蹙之﹐油自火樓中出﹐皆成烈焰。其挹注有碗﹐有杓﹔貯油有沙羅﹔發火有錐﹔貯火有罐。有鉤錐﹑通錐﹐以開通筒之壅﹔有鈴以夾火﹔有烙鐵以補漏﹝通櫃筒有罅漏﹐以蠟油靑補之。凡十二物﹐除錐鈴烙鐵汁﹐悉以銅爲之﹞。一法﹕爲一大卷筒﹐中央貫銅胡盧﹐下施雙足﹐內有小筒相通﹝亦皆以筒爲之﹞﹐亦施拶絲杖﹐其放法準上。凡敵來攻城﹐在大壕內及傅城上頗眾﹐勢不能過﹐則先用槁爲火牛縋城下﹐於踏空版內放猛火油﹐中人皆糜爛﹐水不能滅。若水戰﹐則可燒浮橋﹑戰艦﹐於上流放之。﹝先於上流簸糠秕熟艸﹐以引其火﹞。

右霹靂火球﹐用幹竹兩三節﹐徑一寸半﹐無罅裂者﹐存節勿透﹐用薄瓷如鐵錢三十片﹐和火藥三四斤﹐裹竹爲球﹐兩頭畱竹寸許﹐球外加傅藥﹝火藥外傅藥﹐注具火球說﹞。若賊穿地道攻城﹐我則穴地迎之﹐用火錐烙球﹐開聲如霹靂﹐然以竹扇簸其煙焰﹐以薰灼敵人﹝放球者合甘艸﹞。

一說用幹艾一石燒煙﹐亦可代球。

﹝圖Ａ

右地聽﹐於城內八方穴地如井﹐各深二丈﹐勿及泉。令聽事聰審者﹐以新甕自覆於井中﹐坐而聽之。凡賊至﹐去城數百步內﹐有穴城鑿地道者﹐皆聲聞甕中﹐可以辧方面遠近。若審知其處﹐則鑿地迎之﹐用薰灼法﹝法具霹靂球說﹞。

托叉﹐火鉤﹐火鐮﹐鐵貓﹐氈﹐甕﹐柳罐﹐柳水灑﹐右常置城上。托叉﹑火鉤﹑火鐮﹑鐵貓﹑濡氈以救焚﹐甕﹑柳罐以貯水﹐喞筒以使水。木燈籠﹐鐵燈籠﹐燈搭子﹐蠟燭﹐樺燭﹐油﹐右常置城上﹐用以照夜﹐防賊攻城。鍬﹐﹐鐵鏟﹐大斧﹐牛皮﹐石灰袋﹐右常置城上。鍬﹑﹑鏟﹑斧﹑牛皮以應緩急﹐石灰袋飄揚以害蟻附攻城人。以上並常用﹐更不圖形。

守城之法﹐凡寇賊將至﹐於城外五百步內悉伐木斷橋﹐焚棄宿艸﹐撤屋煙井﹐有水泉﹐皆投毒藥。木石磚瓦茭芻餱糧畜牧與居民什器﹐盡徙入城內。徙不逮者﹐焚之。主將閱視守禦器械﹐各令牢具。又預穿井無數﹐惟井無近城。又備糧Я﹑布帛﹑芻艸﹑蘆葦﹑茅荻﹑石灰﹑沙土﹑鐵炭﹑松樺﹑蒿艾﹑膏油﹑麻皮氈﹑荊棘﹑篦籬﹑釜鑊﹑盆﹑甕桶﹑罌﹑木﹑石﹑磚﹑竹﹑鍬﹑﹑鏟﹑斧﹑錐﹑鑿梯索之類。凡委﹝於爲切﹞積﹝子智切﹞及樓棚﹑門扇﹑門棧﹐但火攻可及之處﹐悉皆氈覆泥塗。棚樓下隨處積檑木檑石槍斧及他短兵﹐外立弩車炮架﹝弩車炮架﹐形制具次城門﹞。棚樓﹑女墻上加篦籬﹑竹笆﹐城中立望樓。籍民中壯男爲一軍﹐以充防人﹔壯女爲一軍﹐以隸雜役﹔老弱爲一軍﹐以供飲飼﹑放牧﹑樵采。三軍無得相過。主將延問軍中奇謀﹑勇力﹑機捷﹑斥弛﹑精伎﹑辧口之士﹐如雞鳴狗盜之類﹐無不加禮﹐以備防用。城上每將各立一典掌呼索百用﹐先作小旗數十枚﹐有呼索﹐卽大書物名﹐貼旗於上﹐舉以示城下。仍預撿校備用之物﹐各爲部分﹐使吏主當謹伺﹐見降旗則應逆。城上城下百步﹐給雜役三五十人﹐掌負挈所須索物﹐仍各授一官督領。衢巷通夜張燈燭﹐察姦人出入﹐與軍士之私相過從者。量城上一步﹐置一甲士﹐十步增五人﹐防非時抽易。五步有五長﹐十步有十長﹐百步有將。別令虞候領戰隊﹐作雌雄契﹐特以巡城﹐所至﹐與守隊勘同﹐乃過﹝符形制符契門﹞。若賊勢外振﹐士心內貳﹐則或轉左隊以爲右﹐易前軍以置後﹐或一日數易﹐或數日不移﹔又間使人持僞契巡行﹐以驗試將士。每將各設四表﹐賊來近﹐則舉一表﹔賊至城﹐則舉二表﹔賊登城﹐則舉三表﹔賊攀女墻﹐則舉四表﹔夜則加燭於表上﹐虞候戰隊視舉表處急緩﹐如賊已向城﹑乘城﹐將士皆援。立牌以自障城及弩臺上﹐並度視遠近﹐施放矢石﹑火球﹑火鷂﹑鞭箭。賊在城下﹐則拋飛鉤﹔賊若塡壕﹐則爲火藥﹑鞭箭以射﹐焚其芻槁橋械﹔賊傅城欲上﹐則隨其處下檑木檑石以擊之﹐隨飛炬以燒其攻器﹐下火牀及以竹鑪熔鐵灑灼敵人﹐石灰糠麩昧害其目﹐樓棚踏空版內雜出短兵﹐下刺登者。若登者漸多﹐則禦以狼牙鐵拍﹔手漸攀城﹐則以連枷棒擊之﹝連枷之制具兵器門﹞﹐銼手斧斷之﹔賊以衝車等進﹐則穿以鐵環木鈈﹐放猛火油﹔賊云梯倚城﹐則引文竿推撞車﹔賊木驢空﹝音孔﹞城﹐則用絞車﹑鐵撞﹑燕尾炬壞之﹔賊飛炮石﹐則張布幔繩過其﹔賊爲地道來攻﹐則爲地聽﹐候其來方﹐穿井邀之﹐霹靂火球雜兵等害之﹔賊附髙穴城﹐則縋遊火箱灼之﹔賊築土堙傍城欲上﹐則穿地道至埋下﹐引取其土﹐賊堙自壞﹝凡火地道所用器械﹐與攻城窒子所用器同﹐其名件制度具在攻城器械圖﹞。或城內薄城起堙﹐相對盛兵抵禦﹔賊以火攻城﹐則以城上應救火之具﹐有托叉﹑火鉤﹑火鐮﹑柳灑子﹑柳罐﹑鐵貓手﹑喞筒﹐尋常之所預備者﹝形制具攻城器械圖中﹞﹔若攻具猛至﹐則爲水袋﹑水帶以投沃之﹐應相樓器械𨿽已塗覆﹐亦頻舉麻搭潤護﹔若賊爲火車燒城門﹐則下濕沙滅之﹐切勿以水﹐水加則油焰愈熾﹔賊若縱煙向城﹐則列甕罌﹐以醋漿水各實五分﹐人覆面於上﹐其煙不能犯鼻目﹔賊夜圍城﹐則每五十步以一犬系城下﹐置食其前﹐城上聞犬吠﹐則縋火下照﹐舉表加備﹐又於城半腹﹐每十步系一燈籠﹐又束蘆葦爲槨阝﹐插以松明﹑樺皮﹐可用照城上城下﹝城下以索縋之﹞。賊或攻推女墻者﹐則以木女代之﹔或攻壞城門﹐則以刁車塞之。

凡賊諸攻不利﹐必引水灌城﹐我則壅塞諸門﹐察視城穴之處﹐悉加傅築﹔城內促圍﹐望外水髙下﹐別築闊橋墻﹐外取土﹐可深一丈。兵隊備城如故。周視地勢﹐有可泄水處﹐十數步開一井﹐井內各相通﹐以泄流之。若水已入城﹐則於新築墻外﹐作船二十隻﹐選勇士﹐每船三十人﹐質其父母妻子﹐各授弓弩短兵鍬﹐遣暝夜從門銜枚並出﹐決賊堤偃﹐破賊營寨。所選之士須預習水戰。度力不足﹐則加船以進﹔或賊已覺﹐則城上鼓噪爲助。

凡賊有勇悍之卒﹐必使來突我城門。我當僞爲不知﹐開門以待﹐於道路設陷馬坑﹑機橋﹐於重墻曲巷內出奇伏兵掩擊﹐逼陷之﹐或約其過一二百人﹐卽下重門插板﹐使其前敗後絕。

凡城內器械已備﹐守禦已得﹐當出奇用詐﹐以戰代守﹐以擊解圍﹐先爲暗門﹐或因賊初至﹐營陣未整﹐或暮夜乘賊不覺﹐或賊攻城初息﹐或賊圍久已怠﹐潛出精騎﹐銜枚擊之。擊敗下不遠襲﹐或我兵已出﹑賊未出﹐賊突門而入﹐則自城上向裏連下巨石擊壓﹐以斷其入。

凡城中日給百用至於水漿﹐皆有限量﹐令民竈爲天井﹐髙突防火﹐仍預下令﹕凡失火者斬﹗杜姦人也。或城內有火發﹐只令本防官吏領丁徒赴救﹐仍急報主將﹐主將遣左右親信人促往。

凡城中失火﹐及非常警動﹐主將命擊鼓五通。城上下吏卒﹐聞鼓不得輒離職掌﹔民不得奔走街巷。

凡賊至城外﹐禁城中不得妄舉髙物﹐如竿表之類﹐及吹擊樂器﹐恐賊內應。

凡城中有使至門者﹐徑遵詣主將﹐俾校民吏不得輒見。如得城中飛書﹐不得輒讀﹐持逆本營﹐對眾封送主將。

凡有曉星气術數人﹐悉收隸官府﹐不得與他人竊語﹐及禁論說怪異以惑眾者。

凡號令一出﹐主將並副將以下不得專異指揮﹐余依行軍約束脩件。

●前集卷十三

◎器圖

古稱工欲善其事﹐必先利其器。蓋士卒猶工也﹐兵械猶器也﹐器利而工善﹐兵精而事彊﹐勢則然矣。故曰﹕兵不精利﹐與空手同﹔甲不堅密﹐與袒裼同﹔弩不及遠﹐與短兵同﹔射不能中﹐與無矢同﹔中不能入﹐與無鏃同﹔斗而不勇﹐與無手同。其法五不當一﹐然則五兵者﹐三軍所以恃而爲勇也﹐可不謹乎﹖歷代異宜﹐形制有異﹐今但取當世兵機﹐繪出其形﹐紀新制云。

﹝圖Ａ

右其飾有黑漆﹑黃白樺﹑麻背之別﹐其彊弱以石斗爲等。箭有點鋼﹑木撲頭﹑鳴。點鋼﹐精鐵也﹔木撲頭﹐施於教閱﹔鳴﹐戲射者。又有火箭﹐施火藥於箭首﹐弓弩通用之。其傅藥輕重﹐以弓力爲準。

﹝圖Ａ

右以皮革爲之﹐隨弓弩及箭大小長短用之。

﹝圖Ａ

右雙弓牀弩﹐前後各施一弓﹐以繩軸絞張之﹐下施牀承弩。其名有小大合蟬﹐有手射合蟬者﹐謂如兩蟬之狀。大者張時用十許人﹐次者五七人﹐一工準所射髙下﹐一人以槌發其牙﹐箭用大小鑿頭箭。惟手射斗子弩最小﹐數人就牀張訖﹐一人手發之﹐射並及一百二十大步。

三弓牀弩﹐前二弓﹐後一弓﹐世亦名八牛弩。張時﹐凡百許人﹐法皆如雙弓弩﹐箭用木鐵羽﹐世謂之一槍三劍箭。其次者用五七十人﹐箭則或鐵或翎爲羽。次三弓並利攻城﹐故人謂其箭爲踏橛箭者﹐以其射著城上﹐人可踏而登之也。又有系鐵鬥於弦上﹐斗中著常箭數十隻﹐凡一發可中數十人﹐世謂之斗子箭﹐亦云寒鴉箭﹐言矢之紛散如鴉飛也。三弩並射及二百大步﹐其箭皆可施火藥用之﹐輕重以弩力爲準。

﹝圖Ａ

古人自踏張者﹐其飾有黑漆﹑黃白樺﹑雌黃樺﹐稍小則有跳鐙弩﹑木弩。跳鐙弩赤曰小黃﹐其用尢利﹔木弩𨿽可施﹐不能久﹐邊兵不甚用。其力之彊弱﹐皆以石斗爲等。箭有點鋼﹑木羽﹑風物﹑木撲頭﹑三停。木羽者﹐以木爲羽。咸平初﹐軍校石歸宋上之。箭中人﹐𨿽去﹐鏃畱﹐牢不可拔﹐戎人最畏之。風羽者﹐謂當安羽處﹐剔空兩邊﹐以客風气﹐則射時不掉﹐此不常用﹐備翎羽之乏耳。三停者﹐箭形至短﹐羽﹑﹑鏃三停﹐故云三停﹔箭中物﹐不能出﹐以短故也。

﹝圖Ａ

右以七人張﹐發大鑿頭箭﹐射及一百五十步。

﹝圖Ａ

以七人張﹐發大鑿頭箭﹐射及一百四十步。

﹝圖Ａ

以四人張﹐髮小鑿頭箭﹐射及一百五十步。

﹝圖Ａ

以二十人張﹐發踏撅箭﹐射及二百五十步。

﹝圖Ａ

以七十人張﹐發一槍三劍箭﹐射及三百步。

﹝圖Ａ

以三十人張﹐發踏撅箭﹐射及二百步。

﹝圖Ａ

右蒺藜﹑蒜頭骨朵二色﹐以鐵若木爲大首。迹其意﹐本爲胍肫。胍肫﹐大腹也﹐謂其形如胍而大﹐後人語訛﹐以胍爲骨﹐以肫爲朵﹝其首形制不常﹐或如蒺藜﹐或如羔首﹐俗亦隨宜呼之﹞。

短柄鐵鏈皆骨朵類﹐特形制小異爾。

鐵鞭﹑鐵簡﹐兩色。鞭其形﹐大小長短﹐隨人力所勝用之。人有作四稜者﹐謂之鐵簡﹐言方稜似簡形﹐皆鞭類也。

鐵鏈夾棒﹐本出西戎﹐馬上用之﹐以敵漢之步兵。其狀如農家打麥之枷﹐以鐵飾之﹐利於自上擊下﹐故漢兵善用者巧於戎人。

﹝圖Ａ

右取堅重木爲之﹐長四五尺﹐異名有四﹕曰棒﹑曰輪﹑曰杵﹑曰桿。有以鐵裹其上者﹐人謂訶藜棒。近邊臣施棒首施銳刃﹐下作倒雙鉤﹐謂之鉤棒。無刃而鉤者﹐亦曰鐵扌瓜。植釘於上﹐如狼牙者﹐曰狼牙棒。本末均大者﹐爲杵﹔長細而堅重者﹐爲桿。亦有施刃者﹐大抵皆棒之一種。

﹝圖Ａ

右搗馬突槍﹐其狀如槍﹐而刃首微闊。

劍飾有銀﹑石﹑銅素之品﹐近邊臣乞制厚脊短身劍﹐軍頗便其用。

大斧﹐一面刃﹐長柯﹐近有開山﹑靜燕﹑日華﹑無敵﹑長柯之名﹐大抵其形一耳。

﹝圖Ａ

右手刀﹐一旁刃﹐柄短如劍掉刀﹐刃首上闊﹐長柄﹐施。釒屈刀﹐刃前銳﹐後斜闊﹐長柄﹐施。其小別有筆刀。此皆軍中常用。其間健斗者﹐兢爲異制以自表﹐故刀則有太平﹑定我﹑朝天﹑開山﹑開陣﹑割陣﹑偏刀﹑車刀﹑七首之名﹐掉則有兩刃﹑山字之制﹐要皆小異﹐故不悉出。

﹝圖Ａ

右槍九色﹐其制﹕木桿﹐上刃下﹐騎兵則槍首之側施例雙鉤﹑倒單鉤﹐或桿上施環﹔步兵則直用素木或鴉項。鴉項者﹐以錫飾鐵嘴﹐如鳥項之白。其小別﹐有錐槍﹑梭槍﹑槌槍。錐槍者﹐其刃爲四稜﹐頗壯銳﹐不可折﹐形如麥穗﹐邊人謂爲麥穗槍。梭槍﹐長數尺﹐本出南方﹐蠻獠用之﹐一手持旁牌﹐一手標以擲人﹐數十步內﹐中者皆踣。以其如梭之擲﹐故云梭槍﹐亦曰飛梭槍。槌槍者﹐木爲圓首﹐教閱用之。近邊臣獻太寧筆槍﹐首刃下數寸施小鐵盤﹐皆有刃﹐欲刺﹐人不能捉搦也。以狀類筆﹐故云。近有靜戎筆﹐亦其小異也。今不悉出。

拒馬槍﹐其制以竹若木﹐三枝六首﹐交竿相貫。首皆有刃﹐植地輒立。貫處以鐵爲索﹐更相勾聯﹐或布陣立營﹐拒險塞空﹐皆宜設之﹐所以禦賊突騎﹐使不得騁﹐故曰拒馬。

﹝圖Ａ

右並以木爲質﹐以革束而堅之。步兵牌長可蔽身﹐內施槍木﹐倚立於地。騎牌正圓﹐施於馬射﹐左臂擊之﹐以捍飛矢。

﹝圖Ａ

右旗之色采﹑名號無常﹐隨宜呼之。竿首施鐵﹐世謂耀篦。下注旌﹐謂之纛頭旗。腳或三或二。

﹝圖Ａ

右望樓﹐髙八丈﹐以堅木爲竿﹝大不及八丈﹐則三兩樓亦可﹞﹐上施版屋﹐方闊五尺﹐上下開竅﹐過人。竿兩旁釘尋八十个﹐用索三棚﹐上棚四條﹐各一百二十尺﹔中棚四條﹐各一百尺﹔下棚四條﹐各八十尺。尖鐵橛十二个﹐各長三尺﹐橛端穿鐵環。凡起樓﹐用鹿頰木二﹐各長一丈五尺﹐深埋之﹐出地八尺﹐用鐵叉﹑層竿數條﹝更用木馬及巴木堅之﹞﹐如船上建檣法。其髙亦有百尺﹑百二十尺者﹐棚索隨而增之。版屋中置望子一人﹐手執白旗﹐以候望敵人﹐無寇常捲旗﹐寇來則開之﹐旗桿平則寇近﹐垂則至矣﹐寇退徐舉之﹐寇去復捲之﹐此軍中備預之道也。

右有鐵﹑皮﹑紙三等﹐其制有甲身﹐上綴披膊﹐下屬弔腿﹐首則兜鍪頓項。貴者鐵﹐則有鎖甲﹔次則錦繡緣繒裏﹔馬裝﹐則並以皮﹐或如列鐵﹐或如笏頭﹐上者以銀飾﹐次則朱漆二種而已。

●前集卷十四

右軍中賞罰之法﹐於舊史往往雜見而備存者。獨今令有兵衛﹐律有擅興﹐自漢以來﹐沿革掇定﹐隨世爲異。

宋制﹐大將每出討﹐皆給禦劍自隨﹐有犯令者﹐聽其專殺。兼置隨軍賞給庫或付空名宣符﹐有立功者﹐聽大將便宜爵賞﹐不待中覆。景徳初﹐眞宗垂意邊務﹐始增著賞格罰條。慶曆之後﹐陜西用師﹐上復詔近臣參定﹐比舊文益爲詳密﹐頒於邊鄙﹐可爲永式﹐與律令並行。今列於左。

◎賞格

陣獲轉遷賜物等第

叄陣﹕以少擊多爲上陣﹐數相當爲中陣﹐以多擊少爲下陣。

叄獲﹕據賊數十分率之﹐殺獲四分已上﹐輸不及一分﹐爲上獲﹔二分已上﹐輸少獲多﹐爲中獲﹔一分已上﹐輸獲相當﹐爲下獲﹝以上並謂大勢得勝者﹐若𨿽有獲﹐而奔敗﹐不用此例﹞。

轉官﹕七資爲第一等﹐五資爲弟二等﹐三資爲弟三等﹐二資爲弟四等﹐一資爲弟五等。右轉及諸司使副者﹐卽依平轉例﹐以五額爲一資。

賞等﹕上陣上獲弟一等轉官﹐上陣中獲弟二等﹐上陣下獲弟三等﹔

中陣上獲弟二等﹐中陣中獲弟三等﹐中陣下獲弟四等﹔

下陣上獲弟三等﹐下陣中獲弟四等﹐下陣下獲弟五等。

右以上都監巡檢及隨軍使臣用此例。其賜物﹐臨時準陣獲上下約數支給﹐鈐轄已上定陣獲上下奏取。

轉階級﹕三轉爲弟一等﹐兩轉爲二等﹐一轉爲弟三等。

右廂禁軍﹑蕃落﹑義軍﹑弓箭手副都頭﹑副兵馬使以上用此例。凡軍頭﹑十將以下隨屬處牒補訖﹐奏﹔副都頭﹑副兵馬使以上﹐先用此例給付身功狀憑﹐牒奏﹐乞降宣。其軍都指揮使以上奏取朝旨。

五轉爲第二等﹐三轉爲第二等﹐一轉爲第三等。

右廂禁軍﹑蕃落及義軍﹑弓箭手﹐自長行軍士以上﹐用此例。

賜物﹕絹十疋﹐錢十貫﹐爲弟一等﹔絹七疋﹐錢八貫﹐爲弟二等﹔絹五疋﹐錢五貫﹐爲弟三等﹔絹三疋﹐錢三貫﹐爲弟四等﹔絹一疋﹐錢三貫﹐爲弟五等。

右廂禁軍用此例。軍都揮使以上﹐委諸主將賓功大小﹐約此等﹐優加酬賞﹐給訖奏聞。

絹十疋﹐爲弟一等﹔絹八疋﹐爲弟二等﹔錢十貫﹐爲弟三等﹔錢五貫﹐爲弟四等﹔錢三貫﹐爲弟五等。

右蕃落﹑義軍﹑弓箭手用此例。此上二等賜物﹐或有舊支錦襖子腰帶者﹐自依舊例支﹐仍將價直納準賜物等弟配折。弟四等以下﹐更不支錦襖子腰帶。

一﹑臨陣對賊﹐矢石未交﹐先鋒馳入﹐陷陣突眾﹐賊徒因而破敗者﹐爲奇功。或寇賊堅銳﹐城池險固﹐山林阻隘﹐道路遙遠﹐及救兵不繼﹐如此之類﹐旣制勝克敵﹐難易相遠﹐並不可以常格酬敍﹐委主將臨時錄奏旌賞。

一﹑殺賊﹐斬一級者﹐與弟四等賜。其臨陣斫營﹐率先用命﹐及突眾深入﹐各有殺獲者﹐與弟二等轉。轉者﹐謂轉階級﹐下條轉準此。

一﹑臨陣或斫營﹐生擒賊﹐每一人﹐與弟二等轉。

一﹑生擒賊人員者﹐與弟一等轉。

一﹑斫賊營寨﹐能使寨動賊亂﹐因而入敗者﹐若使臣部領﹐與弟三等轉官﹔若只軍員部領﹐與弟一等轉﹐仍並給弟二等賜﹔隨從軍士﹐各與弟三等賜。若使臣部領有軍員隨從﹐其軍員與弟二等轉﹐賜物準上。

一﹑臨陣能用命殺退賊者﹐除主將準陣獲行賞外﹐其餘軍士﹐非擒生斬級者﹐每人給弟五等賜﹔若與賊對陣﹐未決勝負﹐因策應而得勝者﹐其策應將士各加一等賞賜。

一﹑能邀獲賊探馬遊騎者﹐與弟二等轉。

一﹑深入殺賊致中傷者﹐給弟四等賜﹔𨿽中傷﹐仍有獲﹐除轉遷外﹐給弟三等賜﹔重者加一等。

一﹑擒生斬級﹐有中傷者﹐除轉遷外﹐別給弟四等賜﹐重者加一等。

一﹑臨陣斫散頭首﹑旗鼓者﹐與弟三等轉﹐仍給與弟五等賜。如能奪致旗鼓者﹐與弟二等轉﹐仍給本等賜。奪致者﹐須主將臨陣親見﹐及眾人保委﹐方得行賞。

一﹑將校臨陣被傷﹐有能救免者﹐與給弟一等賜。

一﹑數人共擒斬賊一人﹐或數十人共擒斬賊數人者﹐除親擒斬到依上條賞賜外﹐余隨從人各降一等。

一﹑將士每有戰傷﹐官司並給與公憑。若重傷兩次﹑輕傷三次﹐與弟三等轉。

一﹑覘得賊情者﹐賜物。如因此敗賊﹐優與酬賜。

一﹑捕獲賊姦細者﹐賜物。

一﹑告人與賊通情得實者﹐賜物﹐仍別給所犯之家妻子雜畜資財。以上三條﹐並隨功大小﹐酬給賜物﹐先定數。如有探知賊大謀祕計﹐因此廣致克獲﹔若誘降酋長﹑城戍及賊庭用事將相者﹐並爲奇功﹐錄奏特議旌賞。

一﹑攻戰所獲軍帳人畜資財雜物等﹐並賜所獲之人﹔內馬及甲仗﹐納官給償。

一﹑大捷多獲﹐除賞奇功外﹐一半入官﹐一半均賞戰士。其物非私家得用者﹐官給其直。

一﹑擒斬到賊近上頭首﹐並理入奇功﹐委主將錄奏。

一﹑將士得功或髙於所立賞格者﹐並比奇功錄奏。

一﹑破蠻獠立功者﹐減西北邊戰功二等賞之。

○戰傷例

禁軍副指揮使以上﹐至軍都指揮使﹐傷重者﹐支絹七疋﹔輕者﹐五疋。副都頭﹑副兵馬使以上﹐重五疋﹐輕三疋。長行以上﹐重三疋﹐輕二疋。

廂軍﹑義軍﹑弓箭三副指揮使以上﹐重五疋﹐輕三疋。副都頭﹑副兵馬使以上﹐重三疋﹐輕二疋。長行以上﹐重二疋﹐輕一疋。

右爲裹瘡之賜﹐其酒藥錢物﹐並臨時約舊例隨輕重支給﹐以公用物充。

○戰士例

陣亡軍士﹐各隨軍分指揮給與賻贈﹐其等第用三司。

○宣例

陣亡軍士之家子孫及親弟侄﹐取最長一名﹐年二十已上﹐充塡本軍。內有人材過本軍等樣﹐或不及元軍﹐分等樣配軍﹐並倍支入軍例物。內十五以上﹐身無殘疾﹐願充軍者﹐且支半分﹐請受候年及二十﹐據等配軍。其無人充軍者﹐家屬隨便﹐仍給錢十貫。

陣亡軍員子孫﹐指揮使﹑副指揮使﹐錄用三人﹔副都頭﹑副兵馬使已上﹐二人﹐並充殿侍。或已在軍者﹐與十將﹔如十將以上者﹐量與轉遷。若無子孫可錄﹐指揮使﹐家給錢一百貫﹔副指揮使﹐八十貫﹔副都頭﹑副兵馬使以上﹐七十貫。其都虞候以上錄用子孫﹐列奏取旨。

○行賞約束

一﹑立功將士應合酬敍者﹐皆令主將於賊退後﹑諸軍未散時﹐對眾敍定﹐直言斬獲中傷次弟﹐務從簡速。

一﹑將士得功﹐主將卽時對定﹐明其姓名申奏﹐不得以隨身牙隊親識移換有功人姓名﹐致抑壓先鋒﹑遠探及臨陣效命之人。如士卒顯有功狀﹐爲人移易抑壓者﹐許經隨處官司自言。

一﹑申得功將士﹐使臣皆具官任﹑軍分﹑姓名﹑本屬主帥﹑官軍賊眾多少﹑彼此殺獲輸失之數﹑及奪得軍資器械﹑並戰時月日﹑戰處去州縣遠近﹐仍具部著等姓名開奏﹐亦須文字簡速﹐不得淹遲。

一﹑定將士戰傷﹐內臨陣者﹐如背後傷中﹐不在賞例﹔若深入殺賊﹐斫營陷陣﹐𨿽傷中在背後﹐不爲退怯﹐亦與賞賜。

一﹑應隨軍賞賜錢帛袍帶等納數﹐將行備軍前合要卽時支給外﹐若將士得功應賜者﹐並主將先給印紙﹐開出色件付身。其印紙不得臨陣對壘給散﹐別致喧撓﹐軍回日所在州軍疾速申請。若有違約束者﹐斬。

一﹑臨陣﹐非主將命﹐輒離隊先入者﹐斬。

一﹑賊軍去陣尙遠﹐弓弩亂射者﹐斬。謂射力不及之地。

一﹑臨陣聞鼓聲﹐合發弓弩而不發﹐或𨿽發而箭不盡﹐不盡謂若眾射三箭﹐己獨射二箭之類﹐及拋棄余箭者﹐斬。

一﹑臨陣﹐弓弩已注箭而回顧者﹐斬。

一﹑將校士卒臨陣詐稱病者﹐斬。在邊鎭﹐詐有所規免者﹐絞。或副部署以上﹐詐病者﹐奏裁。

一﹑臨陣或在賊境﹐非應得傳言﹐而輒髙聲者﹐斬。非臨陣﹑在賊境者﹐杖一百。

一﹑下營訖﹐非正門輒出入者﹐斬。

一﹑覘候謬說事宜﹐吏相托及漏泄者﹐斬。

一﹑將座有私仇﹐至臨陣以相報復者﹐斬。

一﹑臨陣失馬者﹐斬。力戰﹐馬被傷殺者﹐不坐。卽軍員將弱馬換軍士壯馬者﹐亦斬。鈐轄已下﹐除名決配﹔副部署已上﹐約取奏裁。

一﹑合戰﹐爭他人所獲首級者﹐斬。若眾力殺獲﹐不辧主名﹐輒取首級者﹐亦斬。

一﹑逐賊將帥﹐指定遠近逐所而輒過者﹐斬。或不及指定處所者﹐亦斬。

一﹑不戰而降賊者﹐或背國歸賊者﹐父子年十六以上皆絞﹐仍沒其家。沒家者﹐男子年十五以下﹐及母女妻祖孫兄弟娣妹資財田宅﹐並沒官。余修沒官準此。

一﹑戰陣失主將﹐親兵者並斬。臨陣擅離主將左右者﹐並擬違制之罪。

◎罰條

一﹑漏軍事或散號漏泄者﹐斬。

一﹑克日會戰﹐或計會軍事﹐後期者﹐斬。計會軍事﹐如大雨雪及水火﹐力不能赴者﹐不坐。

一﹑軍中非大將令﹐副將下輒出號令﹐及攺易旌旗軍號者﹐斬。若號令未便﹐須合攺易者﹐先申大將﹔如事當機速﹐不及先申﹐其攺易實便者﹐不坐。卽叫呼或吹物涉僞號者﹐亦斬。

一﹑排陣已定﹐都監使臣軍員以下輒抽一人一騎者﹐斬。

一﹑會戰或臨賊下寨﹐行列不齊﹐旌旗不正﹐金鼓不鳴﹐主者及所犯者皆斬。教陣而違者﹐杖一百斷。

一﹑下營誤不如法﹐主者杖一百﹔在賊庭者﹐斬。

一﹑背軍走者﹐斬。非出軍臨陣日﹐依廂禁軍敕修。

一﹑邊塞有警急﹐及探得賊中事機﹐不取主將節度而擅發兵者﹐斬。若賊已叩境﹐卽時須兵馬策應﹐關報主將不及者﹐勿坐。

一﹑不候銅符木契與宣命文牒相勘合而輒發兵者﹐斬。得符契不發﹐及不卽發﹐不卽發謂出軍臨陣之時﹐若尋常抽發移替﹐自依常程日限﹔或𨿽得符契﹐不依次弟﹐及無宣命文牒相副而報發者﹐亦斬。

一﹑臨陣先退者﹐斬。

一﹑逐隊部被攻危急﹐前後及左右隊部當救不救﹐因致陷者﹐全隊部皆斬。亦斬﹐但隨從坐起。

一﹑失旗鼓旌節者﹐全隊斬。或爲賊所取者﹐亦全隊斬。

一﹑陣定後﹐輒進退亂行者﹐前後左右所行之處﹐聽便斬。

一﹑設奇伏掩襲﹐務應機速﹐如前將先合﹐後將卽赴。進退應接乖者﹐斬。

一﹑賊來﹐可出軍而不出者﹐斬。

一﹑令遠探卓望﹐不覺賊來者﹐斬。

一﹑差探賊軍﹐反入賊境﹐可往而不往﹐更相推托﹐及回不以實言者﹐斬。

一﹑有警急﹐不舉烽﹔及見前烽已舉﹐後烽不應者﹐斬。或無警而誤舉烽﹐致警擾城寨﹔及舉烽多少不如法﹐致誤事者﹐亦斬。承承誤而應者﹐不坐。

一﹑守城不固者﹐本地分及主者皆斬。或圍賊城不固﹐亦斬。

一﹑更鋪失候﹐夜巡失號﹐止宿他火者﹐斬。

一﹑行軍不赴隊伍﹐犯蘭後馬者﹐斬。

一﹑器仗不預修整﹐致臨陣不堪施用﹔或給受之際﹐不卽言上﹐致臨陣敗事者﹐斬。

一﹑部署鈐轄以下﹐商議兵政﹐務在和允﹐卽時裁遣﹐違者以違制論﹔所執顯涉頗曲者﹐除名。

一﹑部署鈐轄等﹐每有行下宣敕文字﹐並具承受日時﹐疾速奏報﹐遲者以違制論。

一﹑出軍在道﹐及緣邊城寨﹐支請受典級﹐敢減克糧食艸料衣資賞賜者﹐不以多少﹐皆斬。

一﹑吏卒與賊私交通﹐或言語書疏者﹐斬沒其家。

一﹑主吏役使不平者﹐斬主吏。謂指揮使已下。

一﹑不服差遣者﹐斬。

一﹑自相竊盜者﹐不計物多少﹐並斬。非出軍臨陣﹐自從常法。

一﹑巧詐以避徵役者﹐斬。

一﹑避役自傷殘者﹐斬。

一﹑將吏受贓枉法﹐及論功定罪﹐故不以實者﹐斬。失者﹐委主帥量罪斷遣。妄張賊數﹐至誤奏陣獲者﹐亦斬。

一﹑隱欺破賊收獲及死亡兵士資財者﹐斬。

一﹑以彊淩弱﹐忿爭酗酒﹐喧悖惡罵﹐或扇搖恐嚇軍伍﹐及犯階級﹐於理不順者﹐斬。

一﹑博戲賭錢物者﹐斬。非出軍臨陣﹐自依常法。

一﹑去失衣甲器械者﹐斬。主將見而不收﹐從違制之罪。及故毀棄軍裝﹑或盜賣器械﹑軍裝而詐稱去失者﹐亦斬。

一﹑大軍在路遺落器械﹑衣物﹐皆須移在道傍﹐令收後人收候下營處﹐召主分付。如他人妄認﹑及隱匿者﹐斬。收後人不收者﹐杖一百。

一﹑軍中奔車走馬者﹐斬。自指揮使以下﹐並須步入營寨﹐違者﹐杖一百。營寨﹐謂主帥所在。

一﹑貪爭財物資畜而不赴殺賊者﹐斬。

一﹑訛言誑惑﹑妄說陰陽﹑卜筮﹑道釋﹑鬼神﹑災祥﹐以動眾心者﹐斬。

一﹑無故驚軍﹐叫呼奔走﹐妄言賊至﹐及夜呼驚眾者﹐並斬。卽賊乘暗攻營﹐將士輒呼動者﹐亦斬。

一﹑軍中有卒警急及失火﹐在軍人輒叫呼奔走者﹐所在官司得斬之。若在城守圍中﹐亦斬。

一﹑放火者﹐斬﹐仍沒其家。或遺火燒屋宇﹑軍募及財物﹑積聚﹐通計錢二貫足已上者﹐斬。

一﹑軍中有火﹐除救火人外﹐餘人皆嚴備﹐若輒離本職掌﹑部隊等處者﹐斬。

一﹑入賊境﹐軍士擅發冢墓﹑焚廬舍﹑殺老幼及婦女﹐踐禾稼﹑伐樹木者﹐斬。如主將有命﹐令蹂踐賊地禾稼﹑伐樹木﹑或焚蕩廬舍者﹐不坐。

一﹑軍士𨿽破敵有功﹐擅掘冢﹑燒捨﹑掠取資財者﹐斬。

一﹑姦犯居人婦女﹐及將婦女入營者﹐斬。

一﹑賊使人入軍﹐非主司﹐輒與語者﹐斬。若擒獲敵人﹑及來降者﹐並領見主帥﹐不得詢問敵中事宜。若違因而漏泄者﹐斬。

一﹑行營吏卒私議軍中事宜者﹐斬。

一﹑行營吏卒受他人財賄﹐情涉交通者﹐斬。親戚供饋者﹐不坐。

一﹑得賊射書﹐吏卒卽時封送大將﹐輒開讀者﹐斬。如士卒有親故贈遺書信者﹐領赴主將驗認給付﹐違者﹐杖一百。

一﹑賊軍棄敵來降﹐而輒殺者﹐斬。

一﹑破賊﹐先虜掠者﹐或入賊境擅虜掠者﹐斬。

一﹑破賊後﹐因爭俘虜相傷者﹐斬。

一﹑戰罷抽軍酒﹐徐緩而行﹐輒走者﹐斬。

一﹑違主將一時之令者﹐斬。謂隨事號令。

一﹑軍下營﹐亂行失伍﹔及樵牧汲飲出表外者﹐杖一百。

一﹑凡見奇禽異獸怪物入營壘及捕獲者﹐當時報主將。不告而輒傳道者﹐杖一百。

夫三軍之眾﹐畏我則不畏敵﹐畏敵則不畏我﹐此賞罰之所以設也。明將知其然﹐故彰利示害以曉眾﹐信賞必罰以勸功﹐及對陣交和﹐咸見鉞爵祿之具在﹐則士卒𨿽欲勿戰﹐亦不可得也。故使疲者勇﹐懦者決﹐進有幸生﹐退有必死焉。昔戰國時﹐秦人兵力最雄﹐蓋能教蓄銳士﹐忸之以慶賞﹐之以刑罰。凡民欲要利於上者﹐非斗無由。其有軍功者﹐各以律受﹐上五甲首而隸伍家﹐以此爲賞﹐民無不勉也。若軍大戰而大將死﹐吏自五百石已上不能死敵﹐皆當斬。大將左右吏卒亡軍者﹐皆斬。士卒有軍功者﹐奪﹔無軍功者﹐戍三歲。五人爲伍﹐五十人爲行﹐戰而亡其伍﹐同五人奪功﹔無功者﹐亦戍三歲。以此爲罰﹐民無不懼也。所以四世有勝﹐衡擊六國﹐六國莫敢抗之﹐非幸也﹐有術數然也。是以善用兵者﹐誅大以爲威﹐賞小以爲明﹐刑上極而不避貴重﹐賞下通而不遣廝賤﹐誅戮一卒而萬眾畏勸者﹐用此道也。

●前集卷十五

◎行軍約束

凡行軍及在營﹐應軍中條約﹐主將並須先出榜曉告﹐令將士知審。

凡軍行﹐大將平明與諸將論一日之事﹐暮與諸將議一夜之事。

凡欲攻圍﹐只主將知委﹐應行將士不得預知﹐並候臨時唱發。

凡前有斗敵﹐主將先須下令﹐合到遠近處所及收軍記號準節。

凡軍行在路﹐四面各三里止絕行人﹐不得令輒犯隊伍﹝犯者並執送所在官司。其山川狹隘處﹐更不定地理﹐但犯隊伍者卽坐﹞。

凡將佐在行營應交代者﹐舊將不得出迎﹐先令嚴兵守備﹐待新將到營﹐發符敕合同﹐卽聽交代。

凡賊已臨境﹐事機急切﹐而主將不在軍﹐又馳報不及者﹐卽副使商議與發兵馬﹐仍飛報主將。

凡將佐及將士﹐內有宿相仇嫌者﹐不得相監統及同營隊﹝士卒具事申主將文將奏聞﹞。

凡未發軍三日以前﹐所須排比畢定。臨行一日﹐須內外寂靜如常日。

凡主將﹐給親兵外﹐不得更於諸軍諸隊抽揀勇士爲隨身防衛。

凡行軍﹐不得踐踏田苗。

凡與敵戰勝逐賊﹐須畱軍於後守輜重﹐諸軍亦不得輒動。其奇兵追赴不得過百步﹐審知賊勢敗散﹐乃許遠逐之。

凡行營吏卒﹐非於親戚﹐不得輒受他人饋遺財物。

凡營幕作食事已訖﹐未昏以前﹐須滅火。或夜中有文牒及抄寫﹐須火燭者﹐申主將判押﹐乃聽。

凡營壘已定﹐兵士須出采樵及市易者﹐人持一牙牌﹐書其姓名﹐門司驗認﹐始聽出入者。三人以上不得獨自行。

凡營門﹐常須嚴整﹐呵察出入。𨿽敕使至﹐皆須先報主將候﹐嚴整軍備﹐然後見。

凡破城陣所得軍器糧儲﹐卽收入官﹐餘物並給獲功之人。

凡敵中有人來降﹐卽直引見主將﹐餘人不得輒問賊中事宜。

凡步軍﹐旣入賊境﹐除器械外﹐不得負重過十斤。如不在賊境﹐任輕重自負。

凡馬軍﹐器甲及的須物外﹐不得負斤兩之重。

凡隨軍發糧運﹐須主將密定行期﹐關報官司﹐不得漏泄。

凡一軍正給旗鼓外﹐更多具其數﹐以備疑兵之用。

凡士卒給弓弩﹐須分軟硬爲三等﹐量人力彊弱均配。衣甲亦定長短爲三等﹐量人材大小給之。

凡朝廷問機密事宜及兵甲錢糧文字﹐不得只憑口宣﹐須親見宣敕﹐方得奏報。

凡行軍﹐主將不以有無事機﹐並須日一發奏﹐仍入急遞。或事非文字可傳者﹐卽差親信馳奏。

凡士卒臨事務熟主將指呼﹐如已分定﹐使臣主領其所管部隊﹐不得頻有移易。

凡軍行在道﹐十里一令整齊﹐二十五里食漧糧﹐五十里宿食﹝或步騎眾多﹐或山川險阻﹐並令主將約此裁令﹞。

凡軍中﹐不得多系俘虜﹐虛占防守之人。

凡賊境有直路狹隘險阻泥陷處﹐不得引軍過之﹐以防掩襲。

凡軍行所至處﹐有水泉及放牧艸地﹐並差人監當﹐不得令濁亂﹐及非理踐蹤。

凡破賊得殊方異物﹐堪以奉人主者﹐隨物給價與所獲人﹐物卽歸官。

凡士卒臨陣﹐隨身私物將挈不行者﹐各書姓名﹑色件付本隊輜重主者。

凡軍欲臨陣﹐士卒不能執作勞役﹐聽補緝衣履﹐務令安逸。

凡兵士軍裝衣資﹐並將校檢察﹐勿得浪費。

凡士卒乘馬﹐皆本軍將校遞爲檢轄﹐令謹切愛護﹐以時飲飼。

凡馬軍﹐未見賊﹐騎十里﹐步十里。事非警急﹐不得輒馳走﹐以損馬力。

凡馬﹐須擇揀遲速相等者﹐給配同隊。有彊﹑惡者﹐別揀爲羣﹐以備衝突。若性惡不可制者﹐不得給配戰士。

凡戰士給配得馬﹐有鈍弱不堪入戰者﹐許自白主將﹐聽與換給。

凡探候得賊事宜﹐並與鄰道主將密相關報。

凡軍行﹐主將先令士卒曰﹕軍行所到之處﹐兵士不得妄割稼穡﹐伐林木﹐殺六畜﹐掠財物﹐姦犯人婦女。

凡將佐﹐三日一巡本部吏士營幕﹐閱其飲食精粗﹐均勞逸﹐卹疾苦。

凡軍中﹐不得采風言﹐及受匿名論人是非者﹐恐賊人謀害良善。

凡軍中﹐不得諷誦歌詩曲調感切人者﹐及樂中不得爲悲涼之聲。

凡士卒有過﹐本因錯失﹐非有害軍士者﹐主將量情願減擬﹐以懷人心。

凡軍﹐彊暴淩人不受羈制者﹐並當除去。

凡軍中﹐除依時教閱外﹐主將不得勞擾軍士﹐務令休志。

凡軍行﹐住營三日外﹐並須教習武藝﹐繕備器械。

凡軍中教射﹐先教射近﹐次教射遠。

凡輜重﹐常令在中軍﹐不得在前後﹐恐賊偏攻。

凡軍營﹐無利不住﹐經時久則弛慢﹐賊因得計﹐但時有移易﹐則人不懈怠﹐賊亦不測。

凡陣破﹐不許捉生﹐恐因爭競以致軍亂。

凡吏士殺敵﹐得資財蓄產﹐並悉數以白大將﹐無得輒隱。

凡合戰時﹐不許收賊器械軍號錯雜。

凡軍中掠獲﹐除按條賞士外﹐大將不得輒取。

凡得被掠將佐及敵中偏裨﹐並驗問申奏。

凡軍中﹐不使羸老疾病人在戰列﹐恐牽潰行陣。及不使工巧人戰鬥﹐妨葺理軍器。

凡書生雜吏﹐不許臨陣觀瞻。

凡得敵中降人﹐自陳軍中利害者﹐不可卽聽﹐須受而審覆之。

凡得生口﹐無問逆順﹐皆不得輒殺﹐以招來者﹐漸以誘開敵情﹔亦不可縱逸﹐防爲間諜。

凡賊勢未窮蹙﹐輒求和者﹐當佯許﹐勿拒之﹐益戒軍中爲備。

凡行營﹐每隊定官一員﹐專察髙聲。或諸軍前後相遠﹐須傳聲喚人﹐則委差定當傳者﹐他人不得輒傳。合傳不傳﹐不合傳而傳者﹐皆論如軍律。

凡軍中請器械並戰袍﹐並定斤兩﹑標記﹑色號﹑槍劍﹑弓弩等﹐並各記之﹐軍司明立文簿﹐軍還送納﹐皆按簿交受。

凡軍士請納器甲﹐須本營將校部勒同畢﹐不得前後自便。

凡軍中人得所遺物產﹐並當日於所屬送納。

凡軍中除炊炮及應得存火外﹐余並不許輒畱。

凡軍士﹐不得輒議敵中事宜。

凡軍中﹐除習武藝爲戲外﹝如拔距﹑投石之類也﹞﹐余博戲並皆禁斷。

凡軍中有克捷﹐所送露布﹐由都部署以聞﹐乃牒轉運使﹐徧下管內。

◎符契

符契之設尙矣﹐周武王問﹕「欲引兵深入諸侯之地﹐三軍卒有緩急利害﹐吾將以近通遠﹐從中應外﹐以給三軍之用﹐柰何﹖」太公曰「主與將有陰符﹐凡八等﹕有大勝克敵之符﹐長一尺﹔破軍擒將之符﹐長九寸﹔降城得邑之符﹐長八寸﹔有卻敵報遠之符﹐長七寸﹔警眾堅守之符﹐長六寸﹔請糧益兵之符﹐長五寸﹔軍敗亡將之符﹐長四寸﹔有失利亡士之符﹐長三寸。諸奉使行符稽畱﹐若符事泄﹐聞﹑告者皆誅之。敵𨿽聖智﹐莫之能識。」然近代或用或置﹐沿革不同。

宋康定初制符契﹐頒於沿邊諸部。今附其法於後云。

符長五寸﹐闊二寸﹐厚六分。上面刻篆字曰﹕某處發兵符。下面鑄虎豹爲飾。中分爲二段﹐牙槽相合。右一段左旁作虎豹頭四枚﹐左一段右旁開四竅﹐爲勘合之處。先勘合訖﹐卻將篆文面相向合定﹐於側向刻十干字爲號。其弟一符﹐勘甲己字爲合。第二符﹐勘乙庚字爲合。第三符﹐勘丙辛字爲合。第四符﹐勘丁壬字爲合。第五符﹐勘戊癸字爲合。左符﹐卽全刻十干半字﹔右符﹐卽依次刻甲己等兩半字。右五段畱京師﹐左五段降付逐道主將收掌。

凡發兵馬﹐全指揮或三百人以上至五千人﹐用一虎一豹符﹔五千人以上﹐用雙虎只豹符。以下符之法委樞密院﹐以右符第一爲始﹐盛以木函﹐封以本院印﹐與宣命相副﹐付於使臣。宣內具言﹕下第一符發兵馬若干。主將遇宣與符﹐卽將左符看驗得合﹐乃爲興發。發訖﹐卽以本司印封題右符﹐還付使臣﹐歸京﹐仍飛驛別奏。

凡主將所掌符契﹐專擇一官爲腹心典領。

凡給受符契次第﹑月日﹑所發兵馬之數﹐皆書於籍﹐勿得謬誤﹐以備照覆。若再有抽發﹐樞密院卽下右符第二至第五﹐各以次行用﹐周而復始。其降宣﹑遣使﹑封題﹑勘合﹐並如下第一之制。其銅符右段﹐委樞密長官於本院嚴固封鎖﹐以承旨主事各一員典掌﹐亦置籍抄記如法﹐本院官通押遞相照驗。

本契長七寸﹐闊二寸﹐厚一寸五分。上下面並題云﹕某處契。中剖爲上下二段﹐上段內爲魚形﹐並題一二三次第﹐下段內刻空魚﹐爲勘合之處。左側題云﹕左魚合﹔右側題云﹕右魚合。上三段﹐下一段﹐上三段畱主將收掌﹐下一段付諸軍州城寨主收掌。

凡主將差發兵馬百人以上﹐先發上契第一段﹐盛以皮囊﹐封以本司印﹐並文牒相副﹐遣指使或職員賫付。文牒內具言﹕發第一契兵馬若干。其州縣城寨主得牒與契﹐卽將下契與上契勘驗﹐得合﹐乃交付兵馬。付訖﹐其上契卻用本司印封題﹐發付使人賫歸。其第二﹑第三契差發勘合﹐並如下第一契條約。如再有抽發﹐卽依次用之﹐周而復始。其收掌給受委官置籍﹐一準符制。

◎傳信牌

宋大將石普上言﹕北面抗敵行陣間﹐有所號令則遣人馳告﹐恐失計劃﹐復虞姦詐﹐請令將帥各持破錢造牌﹐遇傳令﹐合而爲信。

眞宗以古有兵符﹐廢之已久﹐因制漆木爲牌﹐長六寸﹐闊三寸﹐腹背刻字而中分之﹐置鑿柄﹐令可合。又穿二竅﹐容筆黑﹐上施紙紮。每臨陣﹐則分而持之﹔或傳令﹐則書其言﹐而系軍吏之頸﹐至彼﹐合契﹐乃書復命焉。

◎字驗

舊法﹕軍中咨事﹐若以文牒往來﹐須防泄漏﹔以腹心報覆﹐不惟勞煩﹐亦防人情有時離叛。今約軍中之事﹐略有四十餘條﹐以一字爲暗號﹕

請弓﹑請箭﹑請刀﹑請甲﹑請槍旗﹑請鍋幕﹑請馬﹑請衣賜﹑請糧料﹑請艸料﹑請車牛﹑請船﹑請攻城守具﹑請添兵﹑請移營﹑請進軍﹑請退軍﹑請固守﹑未見賊﹑見賊訖﹑賊多﹑賊少﹑賊相敵﹑賊添兵﹑賊移營﹑賊進兵﹑賊退兵﹑賊固守﹑圍得賊城﹑解圍城﹑被賊圍﹑賊圍解﹑戰不勝﹑戰大勝﹑戰大捷﹑將士投降﹑將士叛﹑士卒病﹑都將病﹑戰小勝。

右凡偏裨將校受命攻圍﹐臨發時﹐以舊詩四十字﹐不得令字重﹐每字依次配一條﹐與大將各收一本。如有報覆事﹐據字於尋常書狀或文牒中書之﹐加印記所請。得所報知﹐卽書本字﹐或亦加印記。如不允﹐卽空印之﹐使眾人不能曉也。

◎間諜

兵法曰﹕明君賢將﹐所以動而勝人﹐成功出於眾者﹐先知也。先知者﹐不可取於鬼神﹐不可象於事﹐不可驗於度﹐必取於人而知敵之情者也。夫用間有五﹐有因間﹐有內間﹐有反間﹐有死間﹐有生間。因間者﹐因敵鄕國之人而厚撫之﹐使爲間也。內間者﹐敵之官人﹐有賢而失職者﹐有無過而被刑者﹐有寵嬖而貪財者﹐有屈在下位而不得任使者﹐有欲求展己之才能者﹐有翻覆變詐﹑常持兩端之心者﹐如此之官﹐皆可以潛通問遣﹑厚貺金帛而結之﹐因求其國中之情﹐察其謀我之事﹐復間其君臣﹐使不和同也。反間者﹐敵有間來窺我﹐我必先知之﹐或以厚貺誘之﹐反爲我用之﹔或佯爲不覺﹐示其僞情而縱之﹐則敵人之間反爲我用。死間者﹐外詐立事迹﹐令吾間憑其詐迹以輸誠於敵﹐而得敵信﹔若我進取與詐迹不同﹐間者不能脫﹐則爲敵所殺。生間者﹐取內明外愚﹑形劣心莊﹑閒於鄙事﹑能忍饑寒詬恥者﹐往來通報也。此五者﹐皆當謹察其人而任之﹐否則不能成務而自屠其身﹐漏吾軍事也。故曰﹕三軍之事﹐莫親於間﹐賞莫厚於間﹐事莫密於間。非聖知不能用間﹐謂先量間者之性﹐誠實多智﹐乃可用之。然則間亦有利於財貨﹐不得敵之情實﹐但將虛詞以赴我約。此非用心微妙﹐不能酌其情僞。

凡軍之所欲擊﹐城之所欲攻﹐人之所欲殺﹐必先知其守將左右謁者﹑門者﹑舍人之姓名﹐令吾間索知之﹐使往則自通也。又曰﹕必索間﹝謂常於軍中搜索敵人間謀﹞。敵間之來者﹐因而利之﹐導而捨之﹐故反間可得而用也。因是而知之﹐故鄕間﹑內間可待而使也。因是而知之﹐故死間爲誑事可使告敵。因是而知之﹐故生間可使如期。五間之事﹐主必知之﹐知之必在於反間﹐故反間不可不厚也。五間俱起﹐莫知其道﹐是爲神紀﹐此謂善任間者。同時而任﹐五間異辭﹐合謀往之﹐於敵𨿽有明智﹐無不惑者。又有求彼鄰好﹐旁致事端﹐佯緩罪囚﹐露此僞迹﹐通尺書以離其親信﹐卻降虜以示吾虛狀﹐臨敵爲計﹐非一途也。

凡遣間者﹐受詞指縱必於臥內。其人非素舊者﹐亦當羈質其族﹐使𨿽死不敢漏吾密。故曰﹕間事未發而先聞者﹐間與所告皆死也。夫水能濟舟﹐亦能覆舟。我用間以謀人﹐人亦有用間以謀己。我以審往﹐人以密來﹐爲將者亦當酌此以待之﹐可無失矣。

◎鄕導

經曰﹕不用鄕導者﹐不能得地利。管子曰﹕主兵者﹐審知地圖﹐然後可以行軍襲邑。蓋入人之境者﹐我孤軍以進﹐彼密嚴而待﹐渡險則有發伏之慮﹐涉川則有壅決之憂﹐晝行則有暴來之斗﹐夜止則有虛驚之撓﹔頓捨必就薪水﹐畜牧必依芻艸﹐一事不備﹐則自投於死﹐安能獲寇哉﹖故敵國之山林兵阜可以設險者﹐灌叢茂艸蒲葦之可以隱藏者﹐道裏之遠近﹐城郭之小大﹐委﹝於僞切﹞積﹝子智切﹞之所在﹐水艸之所有﹐卒乘之眾寡﹐器甲之堅脆﹐必盡知之﹐則兵行鄕導不可暫無。

凡用軍事﹐或俘虜爲鄕導者﹐須防賊諜陰持姦計﹐爲其誘誤。必在鑑其色﹐察其情﹐參驗數人之言﹐委曲相合﹐乃可信任。便當厚其頒賞﹐要之爵秩。乃選腹心智謀之士﹐挾而偕相出處﹐密防其二也。然不如素蓄堪用之士﹐但能諳練行途﹐亦不必土人也。如在曠野﹐四隅莫辧﹐又值夜晦﹐當視北辰及候中星爲正。

正月﹕昏﹐昂中﹔旦﹐心中。二月﹕昏﹐井中﹔旦﹐箕中。三月﹕昏﹐柳中﹔旦﹐南斗中。四月﹕昏﹐翼中﹔旦﹐牽牛中。五月﹕昏﹐角中﹔旦﹐危中。六月﹕昏﹐氐中﹔旦﹐壁中。七月﹕昏﹐尾中﹔旦﹐婁中。八月﹕昏﹐南斗中﹔旦﹐畢中。九月﹕昏﹐牛中﹔旦﹐井中。十月﹕昏﹐虛中﹔旦﹐室中。十一月﹕昏﹐營室中﹔旦﹐軫中。十二月﹕昏﹐奎中﹔旦﹐亢中。

若遇天景а霾﹐夜色暝黑﹐又不能辧方向﹐則當縱老馬前行﹐令識道路。

或出指南車及指南魚以辧所向。指南車法﹐世不傳。魚法﹐用鐵葉剪裁﹐長二寸﹐闊五分﹐首尾銳如魚形﹐置炭中﹐火燒之﹐候通赤﹝以鐵鈐鈐魚首﹐出火﹐以尾正對子位﹐醮水盆中﹐沒尾數分﹐則上以密器收之。用時置水碗於無風處﹐平放魚在水面﹐令浮其首﹞﹐當南向午也。

●前集卷十六

敍曰﹕王者守在四陲﹐東西北尢重﹐懷柔示信﹐謹疆場之事﹔折衝禦侮﹐張蕃衛之服﹔治險阻﹐繕甲兵﹐嚴烽燧﹐設亭障﹐斯長轡遠馭之術也。宋制﹕東起滄海﹐至北平軍﹐十數城﹑六百餘里﹐屬河北路﹔東起大郡﹐西緣大河﹐至隰州﹐十三城﹑千餘里﹐屬河東路﹔東起延安﹐窮邊至階州﹐十五城﹑千餘里﹐屬陜西路﹔巴蜀之地﹐黎﹑惟﹑威﹑茂﹑文﹑龍﹑永康﹐屬益利州路﹔戎﹑瀘﹑夔﹑施﹑黔﹑云安﹐屬梓夔州路﹔荊﹑辰﹑澧﹑鼎﹑潭﹑衡﹑全﹑邵﹑桂陽﹐屬荊湖南北路﹔廣﹑桂﹑宜﹑邕﹑欽﹑融﹑廉﹑雷﹑容﹑瓊﹐屬廣南東西路。皆山川阻深﹐綿亙數千里。此自古限隔﹐蠻夷之地。其邊鎭襟帶之處﹐建都部署﹑鈐轄﹑都巡檢﹐專督戎政﹐治城郭﹐塞蹊遂﹐置關鎭﹐立堡寨﹐以爲禦衝之備。遣衛禁之師﹐三載更戍﹐謂之駐泊兵。募土人泊邊雜之師﹐隸禁軍額者﹐謂之就糧軍。州兵系訓練者﹐亦充營陣之役。又約府兵之制﹐河北﹑河東置義勇三十餘萬人。陜西以土人願徙邊者﹐給田﹐置堡﹐有寇則戰﹐無事力農﹐謂之弓箭手。熟戶蕃部﹐置本族巡檢﹑都軍主。以下兵官凡十一級﹐蕃部百帳以上補軍主﹐其次指揮使以下至正副兵馬使﹑本族巡檢﹐敍王官之列﹐至殿侍。廷﹑石﹑嵐﹑隰有捉生民兵﹔荊﹑湖﹑施﹑夔間。置寨將蠻酋﹐土人爲之土丁﹑義軍﹐亦置都指揮使以下戎校﹐分戍城壘。其非控帶四夷州郡﹐略而不書。今釐爲五卷﹐謂之邊防。疆域之遠近﹐城戍之要害﹐開卷盡在是矣。我朝疆理之制﹐則以京畿府州縣直隸六部﹐天下府州縣分爲十三布政司以統之﹐都司衛所又錯制於其間﹐以爲防禦﹐猗與密哉。總之﹐爲府一百四十有六﹐軍民府十一﹐州二百三十九﹐縣一千一百四十九﹐衛四百九十三﹐儀衛司二十九﹐所二千九百一十﹐宣慰司十一﹐宣撫司十一﹐安撫司十九﹐招討司一﹐長官司一百七十九﹐巡檢司一千三百二十五。

◎河北路

河北﹐《禹貢》冀州之域﹐天文畢昂之分﹐春秋趙魏悉居其境。言星者十二分野﹐災異可以參驗﹝它路仿此﹞。古之障塞﹐以盧龍山鎭爲限﹐五代以來陷於北土﹐今定州至西山﹐滄州距東海﹐地方千里﹐無險阻可恃。宋定州﹑眞定府﹑髙陽關皆屯重兵﹐離爲三路﹐修蒲陰爲祁州﹐則髙陽關會兵之路﹔出井陘至常山﹐則河東道進師之所。滄州至海口百六十里﹐卽平州界﹐至淳化後順安軍﹐東有塘水隔限胡騎﹔莫州屯步兵﹐以護堤道﹐保州一路﹐平川曠野﹐利胡騎馳突﹐置沿邊巡檄兵。北平路置兵馬一司﹐斷西山之路。登州隸京東海路﹐抵女直契丹界﹐置水師﹐隸巡檢司。全魏之地﹐河朔根本﹐內則屏蔽王畿﹐外張三路之援﹐又置北京路兵官﹝屬內地﹐後不錄﹞﹐令保邊寨﹐咸以兵馬爲務﹐亦罕任文吏﹐防秋捍冠﹐爲他路之劇。其有戰守之策﹐塘水之利﹐悉論次於後。

◎定州路

定州中山郡﹐冀州之域﹐戰國爲中山國﹐地平近胡。西北捍奚契丹﹐東至瀛州二百八十里﹐東北至保州一百二十里﹐南至眞定府百二十里﹐北至長城口百六十里﹐至蔚州四百九十里﹐西南至槁城路﹐至趙州百九十里﹐東南至深州百七十里﹐東北至莫州二百五十里。宋時廣屯重兵﹐爲邊鎭之劇。置本路駐泊馬步軍都部署以下兵官﹐以州爲治所﹐統定﹑保﹑深﹑祁﹑廣信﹑安肅﹑順安﹑永寧八州軍。本路置州兵﹐及朝廷遣禁旅更戍外﹐又領鄕軍義勇﹐總五十八指揮﹐凡二萬八千三百四十八人﹐咸隸之。

北平軍﹐治北平縣﹐秦曲逆縣地﹐後魏攺名北平。宋建寨築城﹐控安陽州﹑四望口一帶山路﹐至蔚州界﹐給軍滿萬人﹐斷西山之路。東至保州五十里﹐南至定州九十里﹐西至龍泉鎭六十里﹐北至易州界狼山寨九十里﹐西北至安陽川口三十里。今之保定府定縣。

○寨鋪二十六所﹕

魚臺口鋪﹐北至界首桑乾河一十里﹐北至北界新起團標約一里﹐東至保州界柏山口鋪二十里﹐南至北平軍三十里﹐東南至驢馬嶺約二十里﹐惟通單騎﹔東南至重縣口約十里﹐惟通單騎﹔西南合入安陽口十五里﹐西南至道務村五里﹐道務村西南至安陽口一十里﹐東西闊約二百五十步。耆老言﹕賊馬多於此出入﹐易州未陷時﹐皆驛路也。魚臺口闊約半里。

四望口鋪﹐北至界首乾河二十里﹐北至北界一十五里﹐契丹新建一寨﹔東至魚臺口約二十里﹐至安陽口十里﹔西至捉馬口三十里﹔東南至軍約四十里。口甚狹﹐惟通單騎。兵級巡子共六十三人。

捉馬口鋪﹐其口甚狹﹐不通騎﹐惟通人行。北至界首灰嶺山二十五里﹐次北界無鋪﹔東至四望口三十里﹔東南合入安陽關口四十里﹔西至唐縣界白土口十里﹔東南至本軍七十里。兵級巡子共六十三人。

安陽口鋪﹐東北合入魚臺口一十五里﹐南至本軍三十里﹐西北合入捉馬口四十里﹐正北合入四望口一十里。

魚鼻山口﹐在軍東北山嘴﹐約二十里﹐不通北界﹐惟譏察商販而已。

白崖寨﹐其上面平﹐東西約一里﹐南北長約一里半﹐在軍西北四十里﹐惟通人行。山內二十里﹐居民常避寇於此。

唐縣﹐西北至白土口鋪九十里﹐西北至花塔子鋪約一百六十里﹐西北至田常口鋪六十里﹐西北至鈕牙口鋪七十里﹐西北至黃蛇口鋪約一百一十里﹐西北至下葦子鋪約一百一十五里﹐西北至上葦子鋪約一百三十里。

白土口鋪﹐通單騎。北至界首南道人谷五十里﹐北至契丹界﹐無鋪﹐正東落北至北平縣界捉馬口鋪約十里﹐北至花塔子鋪約二十里﹐東南至本縣界九十里﹐西南至田常口鋪約二十里。口西約五十步有唐河﹐西流﹐口以北界內河闊處五七十步﹐狹處三十步。

花塔子鋪﹐鋪北山路闊處五七十步﹐狹處一二十步。南至蕃服﹝或作眼﹞嶺約一十五里﹐惟通人行﹐今移至周家莊。北至界首石碑子約四十三里﹐南至白土口鋪二十里﹐南至葛洪山約五十里﹐西至駝茂川軍鋪二十里。

田常口鋪﹐甚狹﹐通人行。北至界首約八十里﹔北至契丹界﹐無鋪﹔東北至白土口鋪約二十里﹔南至唐縣六十里﹔西北至鋸牙口二十里﹔北至唐河約二十里﹔西北至乾河口三十里。乾河口西北至沙嶺子一十里﹐沙嶺子東北至銀坊城一十里﹐今移置張政莊。

鋸牙口鋪﹐惟通人行。北至界首約八十里﹔北至契丹界﹐無鋪﹔東北至白土口鋪二十里﹔西南至東娘神鋪二十五里。東娘神北至軍城寨黃蛇口鋪七里﹐東南至唐縣七十里﹐西北至鶴神谷三十里。鶴神谷東北至銀坊城約四十五里﹐北至唐河三十里。今移置鶴谷口。

黃蛇口鋪﹐以北山路﹐不通車騎。北至界首石碑約八十里﹐北至契丹界邢奶寨約二十里﹐東南至鋸牙口鋪四十里﹐西北至秦王嶺一十五里﹐南至軍城寨七里﹐西至石門子鋪約三十里﹐北至唐河三十里。今移置乾河口。

下葦子鋪﹐北行﹐山路﹐惟通單騎。西北至界首倒馬關約八十里﹐北至契丹界﹐無鋪﹐東北至黃蛇口約三里﹐南至軍城寨約五里﹐西至於家寨約二十里。

上葦子鋪﹐北行﹐山路﹐惟通單騎。吳兒口西北至界首倒馬關約七十里﹐北至契丹界﹐無鋪﹐西北至令公神谷約五里﹐西北至南嶺子一十五里。

駝茂川鋪﹐本唐河穀道﹐闊處約一百步﹐狹處約四十步。南道人谷至石道人谷﹐約四十里﹔南道人谷至碑子舊界﹐二十里。

軍城寨﹐東至東娘子神鋪約七里﹐南至嫌薄山約十五里﹐西南至三會口約一十五里﹐西北至於家寨鋪一十三里﹐西北至嶽嶺分水爲界﹐約八十里﹐北至下葦子鋪約五里﹐北至上葦子鋪約三十里﹐北至柳家谷北界石墻約五十里﹐東北至黃蛇口鋪約七里﹐東北至北界石墻處十里﹐次北至銀坊城新修寨約七里。

於家寨鋪﹐西北至界首嶽嶺路約六十里﹐北至契丹界﹐無鋪﹐東至本寨約二十里﹐南至三會口鋪約十里﹐西北至石門鋪約一十五里。山路闊處一百步﹐狹處約十步。自石門西北至界首﹐約四十五里﹐惟通單騎。

石門鋪﹐西北至界首嶽嶺路約四十五里﹐北至契丹界﹐無鋪﹐東至於家寨約十五里﹐南至古道口約十里﹐西至舊磨谷一十五里。鋪西北至界首﹐惟通單騎。今移置夾耳安王谷。

和家寨﹐北至界首嶽嶺路約八十里﹐北至契丹界﹐無鋪﹐東北至軍城寨七十里﹐東北至三會口約五十五里﹐東北至嶽嶺口鋪約三十五里﹐東北至古道口鋪約三十里﹐直東至龍泉鎭約六十里﹐東南至曲陽縣約九十里﹐曲陽縣至定州約六十里﹐北至和家口鋪約七里﹐直北落西至安王口鋪約一十五里﹐西至板谷口鋪約十里﹐西南至王柳口鋪約二十五里﹐西南至北寨王柳口鋪約三十五里﹐西南至北寨約五十五里。至安王口鋪﹐山路闊處約一百步﹐狹處約一十步。安王口鋪以北至界首﹐約五十里﹐山路﹐惟通單騎﹐至本寨管口鋪。

三會口鋪﹐西北至界首嶽嶺路約七十里﹐北至契丹界﹐無鋪﹐東北至軍城寨約十五里﹐東南至龍泉鋪約四十里﹐西至嶽嶺口鋪約二十里﹐北至軍城寨於家口鋪約一十三里。鋪西北約二十五里﹐到分壁嶺﹐山路闊處約一百步﹐狹處約一十步。自分壁嶺以西至界首﹐二十里﹐惟通單騎。今移置柳家谷。

嶽嶺口鋪﹐西北至界首嶽嶺路約五十里﹐北至契丹界﹐無鋪﹐東至三會口鋪約三十里﹐東南至龍泉鎭約六十里﹐西至古道口鋪約三里﹐北至軍城寨石門鋪約十里。鋪西北約七八里至分壁嶺﹐山路闊處約一百步﹐狹處約十步。自分壁嶺以西至界首﹐約六十里﹐惟通單騎。

古道口鋪﹐西北至界首嶽嶺路約四十里﹐北至契丹界﹐無鋪﹐東至嶽嶺口鋪約三里﹐南至聞風山約五里﹐西至安王口約十五里。鋪西北約五里至分壁嶺﹐山路闊處約一百步﹐狹處約一十步。自分壁嶺山路以西界首﹐約六十里﹐惟通單騎。今移置石臼。

安王口鋪﹐北至界首嶽嶺路約五十里﹐北至契丹界﹐無鋪﹐東至古道口鋪約十里﹐南至和家口鋪約八里﹐西北至輅轤谷約三十里。鋪北山路﹐惟通單騎。

和家口鋪﹐北至界首嶽嶺路約八十里﹐北至契丹界﹐無鋪﹐東北至古道口鋪約二十五里﹐南至和家寨約七里﹐北至安王口鋪約八里﹐山路闊處約一百步﹐狹處約一十步。自安王口鋪以北至界首﹐約五十里﹐惟通單騎。今移在南山坡上。

板谷口鋪﹐西北至界首破河嶺約六十里﹐北至契丹界﹐無鋪﹐東至和家寨約十里﹐南至王柳口鋪二十里﹐西南至北寨約六十里﹐北至安王口鋪約二十里﹐西北約一十里至劉素莊﹐山路闊處約一百步﹐狹處約一十步。自劉素莊西北至界首﹐約四十五里﹐惟通單騎。今移置輅轤谷。

王柳口鋪﹐西北至界首破河嶺約九十里﹐北至契丹界﹐無鋪﹐東北至曲陽縣約一百一十里﹐南至沙河約五里﹐西至北林寨王柳口鋪五里﹐北至板谷口鋪二十里﹐西北約五十里至輅轤谷口﹐山路闊處約一百步﹐狹處約十步。自輅轤谷西北至界首﹐約三十里﹐惟通單騎。

保州﹐治保塞縣﹐舊莫州淸苑縣地。宋建隆初﹐建保塞軍。太平興國初﹐建爲州。每戎馬南牧﹐率師捍禦﹐常爲軍鋒之冠。今置保州廣信軍﹑安肅軍﹐緣邊至西山。都巡檢使以保州爲治所。東至順安軍七十里﹐南至定州一百二十里﹐北至廣信軍四十里﹐北至契丹狼山寨百里﹐東北至安肅軍約四十里﹐南至永寧軍九十里﹐西至北平軍七十里﹐西北至柏山口鋪約六十五里。

○口鋪六﹕

子口鋪﹐闊一里。西北至界首赤嶺子約四里﹐又西北至契丹訓口鋪約五里﹐其鋪有蕃漢十人守把。東南至保州約三十五里﹐正東落北至廣信軍約三十里﹐東北至廣信軍龍山口鋪約七里﹐西南至八角口鋪約十里﹐有主客戶五十餘家。

八角口鋪﹐卽趙曠川口也﹐川闊約六里。西北至界首赤嶺子約五里﹐自界首東北至契丹川口鋪約四里﹐其鋪有蕃漢一十人守把。東南至保州約四十里﹐南至跳山約六里﹐東北至子口鋪約十里﹐西至兩嶺口鋪五里。州內有五村﹐約二百家。

兩嶺口鋪﹐西北至界首赤嶺子約五里﹐自界首北至契丹魏家莊鋪五里﹐有蕃漢十人守把。東南至保州約四十五里﹐東至八角口鋪五里﹐西至狗號口鋪一十里﹐東至謁山村約五里。凡兩嶺﹐其南嶺闊九步﹐北嶺闊一十五步。

狗號口鋪﹐北至西界首赤嶺約五里﹐北至契丹魏家莊鋪約七里﹐其鋪有蕃漢十人守把。東南至保州約五十五里﹐東至兩嶺口鋪一十里﹐西至白道口一里﹐東至王村約一十里﹐嶺闊二十步。

白道口鋪﹐至界首赤嶺約五里。北至契丹魏家莊鋪約七里﹐其鋪有蕃漢十人守把。東南至保州約五十五里﹐東至狗號口鋪約一里﹐西至柏山口約一十里﹐東至兩王村約一十里﹐嶺闊六十步。

柏山口鋪﹐北至界首赤嶺約五里﹐自界首北至契丹魚臺村鋪三里﹐其鋪有蕃漢一十人守把。東南至保州約六十五里﹐東至白道口鋪約一十里﹐西至北平軍地分魚臺口約二十一里。柏山口鋪周回有人戶約五十餘家﹐口闊五百二十步。

廣信軍﹐治遂城縣﹐戰國時武遂縣地﹐秦築長城所起﹐因名遂城。宋建軍。東至安肅軍二十里﹐西至長城一十里﹐南至安肅軍一十五里﹐西南至北平軍約九十里﹐西至北易州七十里。

○寨鋪十五﹕

謝坊口鋪﹐北至當軍界十里﹐界首北至契丹界闊臺鋪七里﹐東至安肅軍界王馬村鋪二里﹐西至本軍界二里﹐西北至新河鋪二里。

新河鋪﹐北至軍界首二十里﹐界首東北至契丹界陳村鋪五里﹐東至謝坊口鋪二里﹐西南至本軍一里﹐西南至張花村鋪二里。

張花村鋪﹐北至本軍界二十里﹐北至契丹新水村鋪二里﹐東至新河鋪二里﹐東南至本軍一里﹐西至許家莊鋪二里。

許家莊鋪﹐北至當軍界首二十里﹐北至契丹界北城村鋪三里﹐東至張花村鋪二里﹐東南至本軍三里﹐西至龐村鋪三里半。

龐村鋪﹐北至界首一十八里﹐界首北至契丹界孤山村鋪三里﹐東至許家莊鋪三里半﹐東南至本軍六里半﹐西至赤魯村鋪一里半。

赤魯村鋪﹐北至界首一十七里﹐界首北至契丹界太山鋪二里半﹐東至龐村一里半﹐東南至本軍八里﹐東至廣門村鋪三里。

廣門村鋪﹐北至界首一十五里﹐北至契丹界﹐無鋪﹐東至赤魯村三里﹐西北至馬家莊鋪二里半。

馬家莊鋪﹐北至界首一十三里﹐界首北至契丹界﹐無鋪﹐東南至廣門村鋪二里半﹐東南至本軍一十三里半﹐西北至長城口鋪二里。

長城口鋪﹐口闊一十步。至界首一十里﹐界首北至契丹田莊鋪三里半﹐東南至馬家莊鋪三里﹐東南至本軍一十六里半﹐西至牟山鋪二里。

牟山村鋪﹐山口闊九百步。北至界首八里﹐界首北至契丹界田莊鋪三里﹐東至長城口鋪二里﹐東南至本軍一十八里﹐平西至佛陽口鋪四里。

佛陽口鋪﹐山口闊一百二十步。北至界首約一十二里﹐界首北至契丹界荊口鋪一里﹐東至牟山鋪四里﹐東南至本軍二十二里半﹐西至圍道山鋪五里。

圍道山鋪﹐山口闊一十步。北至界首四里﹐界首北至契丹界樓山鋪三里﹐東至佛陽口鋪五里﹐東南至本軍二十七里半﹐西南至釜山村鋪四里。

釜山村鋪﹐西至界首五里﹐界首以北至契丹界﹐無鋪。東北至圍道山鋪四里﹐東南至軍三十一里半﹐西南至黑山村鋪十里。

黑山村鋪﹐山口闊三百二十步。西至界首八里﹐界首以西契丹界﹐無鋪。東北至釜山村鋪一十里﹐東至本軍約三十里﹐西南至龍山村鋪六里半。

龍山村鋪﹐山口闊六十步。西至界首七里﹐界首西至契丹界﹐無鋪。東北至黑山村鋪六里半﹐東至本軍約三十里﹐南至保州界五里半。

安肅軍﹐治安肅縣﹐唐宥戎鎭﹐周爲梁門口寨﹐太平興國中建軍。東至雄州八十里﹐西至廣信軍二十里﹐南至保州四十里﹐北至契丹界二十里﹐東南至順安軍四十五里﹐西南至保州四十里﹐東北至雄州二十里﹐西北至易州二十里。

○寨鋪二十六﹕

間板口鋪﹐東南至順安軍界約一里半﹐西北至軍約三十五里﹐北至順安軍界首約三十六里﹐界首北至契丹界﹐無鋪。

髙公口鋪﹐東南至間板口鋪約二里﹐西北至軍約三十三里﹐北至界首約三十四里﹐界首北至契丹界﹐無鋪。

李三口鋪﹐東南至髙公口鋪約二里半﹐西北至軍約三十里半﹐北至界首約三十三里﹐界首北至契丹界﹐無鋪。

大商村大橋鋪﹐東南至李三口鋪約一里半﹐西北至軍約二十九里﹐北至界首約三十二里﹐界首北至契丹界﹐無鋪。

漢陽口鋪﹐東至大商村大橋鋪約三里半﹐西北至軍約二十五里半﹐北至界首三十一里﹐界首北至契丹界﹐無鋪。

千秋口鋪﹐東南至漢陽口鋪約一里半﹐西北至軍約二十四里﹐北至界首約三十里﹐界首北至契丹界﹐無鋪。

萬年橋鋪﹐東南至千秋口鋪約二里半﹐西北至軍約二十一里半﹐北至界首約二十八里﹐界首北至契丹界﹐無鋪。

拗觜鋪﹐東北至萬年橋鋪約二里﹐西北至軍約一十九里半﹐北至界首約二十九里﹐界首北至契丹界﹐無鋪。

界渠鋪﹐東北至拗觜鋪二里半﹐西北至軍約一十七里﹐北至界首約二十八里半﹐界首北至契丹界﹐無鋪。

沙口大寨﹐東南至界渠鋪約一里半﹐西北至軍一十五里半﹐北至界首約二十八里﹐界首北至契丹界﹐無鋪。

徐城口鋪﹐東至沙口寨約二里半﹐西北至軍約十三里﹐北至界首約二十五里﹐界首北至契丹界﹐無鋪。

楊家口鋪﹐東至徐城口約二里半﹐西北至軍約一十里半﹐北至界首約二十二里﹐界首北至契丹渠頭鋪約四里半﹐有契丹七人守把。

菱角河橋鋪﹐東南至楊家口鋪二里半﹐西北至軍約八里﹐北至界首約二十二里﹐界首北至契丹界﹐無鋪。

三叉口鋪﹐東南至菱角河橋鋪約二里﹐北至軍約六里﹐北至界首約二十一里﹐界首北至契丹界﹐無鋪。

郭老鋪﹐東南至三義口鋪約二里﹐西北至軍約四里﹐北至界首約二十一里﹐界首北至契丹界﹐無鋪。

橋門鋪﹐東南至郭老鋪約一里半﹐西至軍二里半﹐北至界首二十里﹐界首北至契丹界﹐無鋪。

楊灣鋪﹐東南至橋門鋪約一里半﹐西南至軍約二里半﹐北至界首二十里﹐界首北至契丹固城鋪約二里半﹐有契丹五人守把。

北橋門鋪﹐東至柳灣鋪約一里﹐南至軍約一里半﹐北至界首約二十里﹐界首西北至靑冢鋪約二里﹐有契丹五人守把。

霸子口鋪﹐東至北橋門鋪約二里﹐東南至軍約一里半﹐北至界首一十八里﹐界首北至契丹界﹐無鋪。

姜女廟鋪﹐東至霸子口鋪約一里半﹐東至軍約三里﹐北至界首約十八里﹐界首北至契丹界﹐無鋪。

車道口鋪﹐東至姜女廟鋪約一里半﹐東至軍約四里半﹐北至界首約十九里﹐界首北至契丹界﹐無鋪。

碾窩口鋪﹐東至車道口鋪約二里﹐東至軍六里半﹐北至界首約二十里﹐界首北至契丹﹐無鋪。

辛家口鋪﹐東至碾窩口鋪約二里﹐東至軍約八里半﹐北至界首約二十里﹐界首北至契丹界﹐無鋪。

赤崖口鋪﹐東至辛家口鋪約二里半﹐東至軍約一十二里﹐北至界首約一十九里﹐界首北至契丹界﹐無鋪。

王馬村寨﹐東至赤崖口鋪二里﹐東至軍約一十二里﹐北至界首約一十九里﹐界首北至契丹界﹐無鋪。

王馬村﹐系廣信軍兩界首鋪﹐東至大寨約二里﹐東至軍約十五里﹐北至界首約一十九里﹐鋪西正屬廣信軍界。

順安軍﹐治髙陽縣﹐舊瀛州屬邑。宋爲重鎭﹐常屯重兵﹐與定州路兵馬掎角捍寇。其地東至定州百二十里﹐西至井陘路﹐至並州五百里﹝燕趙人謂山眷爲陘﹐今縣城控其要害。《漢書》曰﹕井陘﹐車不得方軌﹐騎不得成列﹞﹐南至趙州百里﹐北自西山﹐至蔚州四百九十里﹐西南至平定軍三百二十里。後置眞定府路駐泊馬步軍都部署以下兵官﹐統眞定府﹑磁﹑相﹑邢﹑趙﹑洛六州﹐以府爲治所。本路置州兵及禁旅更戍外﹐又領鄕軍義勇一百十八指揮﹐凡四萬五千二十人。今之保定府安州。

○寨鋪八﹕

北寨﹐東至定川一百八十里﹐東南至眞定府二百一十里﹐西至承天閣一百里﹐西至代州三百五十里﹐東北至破河嶺約百里﹐東北至交牙川山嶺約八十里﹐北至東鐵嶺約八十里﹐北至箭嶺約百里﹐北至西鐵嶺約八十里﹐西北至上竿嶺約八十里﹐西北至馬軍嶺約一百三十里。管七鋪。

王柳口鋪﹐北至界首破河嶺約七十里﹐界首北至契丹界﹐無鋪。東至定州地分﹐東北至東王柳口鋪約三四里﹐西至本寨三十里﹐西北至黃家寨鋪三十里﹐南至丁家莊鋪約十五里﹐山路闊處約一丈或五尺﹐狹處二尺﹐惟通人行。

黃家寨鋪﹐北至界首交牙川嶺約六十里﹐以北至契丹界倍泉寨約二十里﹐東至王柳河約一十五里﹐西南至本寨二十五里﹐東南至王柳口鋪約三十里﹐西至番眼嶺鋪約一十五里﹐西北至薄巖神鋪約一十五里﹐山路闊處約三十里步﹐狹處三兩步﹐通人騎。

番眼嶺鋪﹐北至界首東鐵嶺約七十里﹐以北至契丹界下平寨約三十里﹐東至黃家寨約一十五里﹐東北至薄巖鋪約二十里﹐南至北寨一十里﹐西北至東曹鋪三十里﹐惟通單騎﹑行人。

薄巖神鋪﹐北繞熊頭山﹐北過至界首箭嶺約七里﹐以北至契丹界安保寨約二十里﹐東南至黃家寨約十里﹐南至北寨約三十里﹐西南至番眼嶺鋪約二十里﹐西北至東曹谷鋪約三十里。界首山路闊處約一丈﹐狹處二三尺﹐惟通單騎。

東冒谷鋪﹐北至界首西鐵嶺約五十里﹐北至契丹界上平寨約三十里﹐東南至番眼嶺鋪約三十里﹐東至薄巖神鋪三十里﹐東南至北寨約二十五里﹐西南至西曹谷鋪約二十里﹐山路闊處約一丈至七尺﹐狹處約三五尺﹐惟通單騎。

西曹谷鋪﹐北至界首上竿嶺約五十里﹐以北至契丹界首靈丘城約五十里﹐東南至北寨約三十里﹐東至東曹谷鋪約三十里﹐西至龍窩莊二十五里﹐山路﹐僅通人騎。

龍窩莊鋪﹐北至界首馬軍嶺約六十里﹐又北至契丹界鐵冶寨約五十里﹐東至西曹谷鋪二十里﹐東南至北巖七十里﹐西至代州羊頭山七十里﹐山路闊處約一丈至七尺﹐狹處三五尺﹐惟通人騎。

◎髙陽關路

瀛州河間郡﹐古燕之南境﹐周世宗恢復土宇﹐兩河之地並置叄關﹝霸州益津關﹑雄川瓦橋關﹑嬴州髙陽關﹞﹐捍禦北狄﹐分重兵守之﹐西與眞定府定州三路軍馬相爲掎角。其地東至霸州百里﹐西至永安軍六十里﹐南至永靜軍九十里。北至君子館﹐至莫州百里﹐東南至滄州百二十里﹐西南至深州四十五里。後置髙陽關路﹐馬步軍都部署已下兵官﹐統瀛﹑莫﹑雄﹑霸﹑具﹑冀﹑滄﹑永靜﹑保定﹑乾寧﹑信安十一州軍﹐以州爲治所。本路置州兵及禁旅更戍外﹐又領鄕軍義勇七十七指揮﹐四萬二千五百八十人。

滄州橫海軍﹐冀兗二州之域﹐齊趙二國之境﹐地居九河下流﹝《書》曰﹕九河旣道。河水分九道﹐悉在州境﹞﹐東距大海﹐趨平州路﹐北距界河﹐至幽陵﹔東至大海百八十里﹔西至瀛州二百里﹔南至徳州二百四十里﹔北至乾寧軍九十里﹐至幽州共五百五十里﹔東北至海口二百三十里﹐又至平川五百里﹔西至冀州二百九十里﹔西北莫州二百六十里。今之河間府滄州。

○寨九﹕

泥姑寨﹐東至鮫臍港鋪十里﹐北至界梁河。

雙港寨﹐東至泥姑寨二十五里。

三女鎭寨﹐東至雙港寨八里。

葦場港寨﹐東至叄女鎭寨二十里。

小南河寨﹐東至葦場港一十八里。

百萬渦寨﹐東至小南河寨三十里。

沙渦寨﹐東至百萬渦寨十一里。

獨流寨﹐東至沙渦寨一十二里。

釣臺寨﹐南至乾寧軍六十里﹐北至獨流寨六十里。寨城居其中﹐沿禦河一路﹐獨有稻田務。

乾寧軍﹐治乾寧縣﹐唐盧臺軍地。控禦河崖﹐在滄﹑霸二州之境。先爲契丹割據﹐升爲寧州。周世宗收復關南地﹐因置永安縣﹐屬滄州。宋置乾寧軍。今之河間府靑縣是也。

○寨五﹕

當城寨﹐東至獨流寨十五里﹐北至渤海縣入平川路。

李祥寨﹐東至當城寨二十五里。

佛聖渦寨﹐東至李祥寨二十五里。

狠城寨﹐東至佛聖渦寨一十四里。

田家寨﹐東至狠城寨一十四里。

太宗置唐興寨﹐淳化中建爲軍﹐東至莫州六十里﹐南至瀛州一百一十里﹐西至安肅軍三十里﹐北至契丹界易州二十里﹐東北至雄州八十里﹐東南至莫州約七十里﹐西南至保州七十里﹐西南至安肅軍約四十五里。

○寨鋪十五﹕

順安寨﹐下至柳林鋪三里。軍東路自順寨至莫州界二十六里﹐凡十一寨鋪。

柳林鋪﹐下至新鋪二里。

新鋪﹐下至祭頭鋪二里。

祭頭鋪﹐下至向陽寨四里半。

向陽寨﹐下至舊寨一里。

舊寨鋪﹐下至上新鋪一里半。

上新鋪﹐下至緒口鋪一里。

緒口鋪﹐下至下新鋪三里。

下新鋪﹐下至百易鋪三里。

百易鋪﹐下至泥口鋪三里。

泥口鋪﹐下至莫州地界一里。

問事鋪﹐至牙家港鋪約三里。軍北路自問事鋪至安肅軍界約一十五里﹐凡四鋪。

牙家港鋪﹐至第二鋪約二里半。

第二鋪﹐至馬村鋪約二里半。

馬村鋪﹐至安肅軍界約六里。

◎眞定府路

眞定府常山郡﹐古趙地也。今之直隸眞定府。

信安軍﹐舊幽州安次縣地﹐古於口關也。周朝置寨戍守﹐太平興國中升爲破虜軍﹐至景徳初攺今名。東至獨流百二十里﹐西至霸州六十里﹐北至界河。

○寨六﹕

周河寨﹐東至信安軍五里。

鹿角寨﹐東至周河寨六里。

嘉渦寨﹐東至鹿角寨十里﹐北至幽州永淸。

黎陽渦寨﹐東至嘉渦寨二里。

雁頭寨﹐東至黎陽渦寨二里﹐北至幽州香河縣。

阿翁寨﹐東至雁頭寨六里。

霸州﹐治平淸縣﹐古上谷郡地﹐北枕拒馬水﹐卽幽州之南境﹐舊號益津關﹐周朝建爲州。滄州北控海口﹐霸州控莫今口﹐塘水不接及﹐水勢淺狹﹐可涉兵馬﹐然瀕海斥鹵﹐地形沮洳﹐東北近三百里野無所掠﹐非入寇之徑。景徳中以前滄州部署常兼都巡檢使﹐今省﹐惟置霸雄州路﹐界河至海口﹐都巡檢使以霸州爲治所。海口北趨平州路﹐限以界河﹐朝夕有潮水。東自海岸﹐西距塘泊﹐其間葭葦蒙密﹐徑路迂直﹐非鞍馬馳騁之利。何承矩曰﹕自陶河至泥姑口﹐屈曲九百里﹐天設險阻﹐眞地利也。今治水戰之具蒙衝﹑斗艦﹑走舸﹑海鶻百餘只﹐治水師廣徳﹑懷順﹐泊禁兵﹐歲時講習﹐淳化中兼護塘水﹐緣邊滄霸州﹑乾寧軍。自契丹界緣河增補巡繳軍﹐曰忠順﹝舊曰鄕丁﹐眞宗建軍額﹞﹐寶元初﹐因補空闕﹐又有增置緩急之備﹐大爲要害矣。東至信安軍六十里﹐西至雄州九十里﹐南至保定軍三十里﹐北至拒馬河﹐至契丹界。

○寨十﹕

劉家渦寨﹐東北至霸州四里。

莫金口寨﹐東北至劉家渦寨四里。

桃花寨﹐東至莫金口寨五里。

父母寨﹐東至桃花寨五里。

新坦寨﹐東至父母寨六里﹐北至幽州安次縣。

紅城寨﹐東至新坦寨六里。

七姑寨﹐東至紅城寨三里。

大渦寨﹐東至七姑寨五里。

雙柳東寨﹐東至大渦寨十里﹐北至幽州固安縣。

雙柳西寨﹐東至雙柳寨十里。

雄州﹐治歸信縣﹐本涿州瓦橋關﹐在易州水東﹐當九河之末。周收復三關﹐此其一也。地控幽薊﹐故建爲州。至淳化中﹐創水田﹐以捍戎馬走集。今知州兼河北緣邊安撫營田使。東至霸州九十里﹐西至順安軍八十里﹐南至莫州二拾裏﹐北至白溝河叄十里。今爲保定府雄縣。

○寨四﹕

木場寨﹐東至三橋子寨五里。

張家寨﹐東至木場寨三里。

王家寨﹐東至張家寨十四里。

向陽寨﹐東至馬村寨十八里。

莫州﹐治文安縣﹐漢莫阝縣地﹐唐景雲中分瀛州屬邑﹐置州。南縣君子館路至瀛州百餘里﹐北緣堤岸至雄州三十里﹐東至保定軍。塘泊狹淺﹐舊置部署以下兵官﹐屯兵滿萬人﹐以護塘泊。東至保定軍六十里﹐北至雄州三十里。

○塘水﹕

一﹑塘水東起滄州界﹐去海西岸黑龍港口﹐西至乾寧軍﹐沿禦河岸﹝以破船澱﹑滿澱﹑灰澱﹑方澱四澱合成一水﹞。其水東西約百二十里﹐南北九十里至一百三十里﹐深約五尺。

一﹑東起乾寧軍﹐西信安軍禦河西﹝以鵝巢﹑陳八﹑燕丹﹑大光﹑孟家五澱合成一水﹞。其水東西約一百二十里﹐南北三十里至五十里﹐深丈餘至六尺。

一﹑東起信安軍禦河西﹐至霸州莫金口﹝以水紋﹑得勝﹑下光﹑小藺﹑李子﹑大藺六澱合成一水﹞。其水迂直﹐東西七十里﹐南北十五里至六里﹐深六七尺。

一﹑東北起霸州莫金口﹐西南保定軍父母寨﹝以糧料﹑回澱二澱合成一水﹞。其水東北二十七里﹐南北八里﹐深六尺。霸州至保定軍沿塘岸行﹐其水最爲淺狹。至咸平﹑景徳﹐頻年南牧﹐霸州﹑信安軍並胡馬歸路。

一﹑東南起保定軍﹐西北雄州﹝以百世﹑黑羊﹑小蓮花三澱合成一水﹞。其水東西六十里﹐南北二十五里至十五里﹐深八九尺。

一﹑東起雄州﹐西至順安軍﹝以大蓮花﹑洛陽﹑牛橫﹑史軍﹑康澱﹑池疇﹑白羊七澱合成一水﹞。其水東西七十里﹐南北三十里至四十五里﹐深一丈至六七尺。

一﹑東起順安軍﹐西邊具澱至保州﹝益以齊女﹑宜子﹑定勝﹑勞澱四澱﹐合成一水﹞。其水東北三十餘里﹐南北百五十里﹐深一丈三尺至一丈。

一﹑起安肅廣信軍之南﹐保州西北﹐以沈沔河聚爲塘泊。南北二十里﹐東西十餘里﹐深五尺至三尺﹐號沈沔泊﹐至西山口約三十里。

一﹑自保州西雞距泉﹑尙泉二水合成﹐並方田稻田。南北東西各十里﹐深五尺至三尺﹐號四塘泊。

右塘水之北﹐畫河爲界﹐所以限南北﹐謹障塞也。初﹐淳化中﹐雄州何承矩制置緣邊屯田﹐以大理丞黃懋充判官。懋於河北大興作水田﹐緣山導泉﹐倍省工力。以陂塘甚多﹐引水漑田﹐公私獲利﹐因詔承矩領護之﹐發戍兵萬八千人給其役。承矩於順安軍西開易河蒲口﹐引水東注至海﹐東西三百餘里﹐南北五十七里﹐滋其陂澤﹐築堤貯水﹐爲屯田以助要害﹐捍蕃騎侵軼。時多爲將帥所沮云﹕甲馬雄盛﹐不宜示弱。殊不知地利者﹐兵之助也。又順安至西山﹐地跨數軍﹐不遙百里﹐維有兵陵岡阜﹐而多泉瀆﹐因而廣之﹐審地勢而制塘埭﹐令滄州乾寧軍常督壕寨吏專視斗門水口﹐旦夕俟海潮至﹐放水入禦河﹐東置堰以益塘水﹐由是順安軍東瀕於海﹐廣袤數百里悉爲稻田﹐莞蒲半蛤﹐民賴其利。宋太宗以爲渠田之設﹐制胡馬之長技﹐又以安撫司專制置緣邊浚陂塘﹑築堤道﹐具爲條式畫圖﹐以付邊郡屯田司﹐東自泥姑海口﹐凡一百六十里﹔西盡邊吳泊﹐凡歷七州軍。後復據樞密使夏竦上言﹕沿邊塘泊﹐自海而西﹐至邊吳澱及安肅軍﹑保州﹐而西接西山路﹐闊壹百餘里﹐其間有鮑河﹑曹河﹑徐河﹑叫喉泉﹑尙泉﹑方順河﹑安陽河﹑唐河﹐盡可堰截﹐引水灌注以爲塘澱。遂詔修保州﹑廣信﹑安肅﹑順安﹑永寧五州軍堤道﹐作匯水之備。惟跳山以西﹐有壅水不可到處﹐第密種所宜樹木。祥符中﹐緣邊官地所種楡柳三百萬。眞宗出圖以示輔臣曰﹕可以代鹿角及開陷馬坑。委州縣守宰主役。此並中國戰守之助也。先是太宗時﹐患北戎侵軼﹐亦嘗置開方田﹐使以陷胡騎。咸平中﹐上封人孫士龍及靜戎軍王能﹐並言方田之利﹐請置於北邊。能請於軍城東新河之北開之﹐廣袤相去皆五尺﹐深七尺﹐狀若連鎖﹝俗謂之解鐙﹞﹐東西至順安﹑威虜軍境。仍以地圖來上。是日詔令﹕靜戎﹑順安﹑威虜軍界皆置方田﹐鑿河以遏胡騎。今保州﹑廣信﹑安肅軍境皆可設置﹐與竦前言陷馬坑類﹐極邊賴之﹐與塘水共爲利也。

論曰﹕今北邊控扼之方﹐中國形勢之地﹐西自黑蘆口﹐東距滄海﹐其間叄百餘里﹐中國得地者多﹐匈奴得地者寡﹐何哉﹖自順安軍東至莫州二十里﹐皆是川塹溝瀆﹐葭葦蒙蔽﹐泉水縱橫﹐此乃匈奴天牢之地也﹐彼則不能馳騁。又東北至雄州三十里﹐又東至霸州七十里﹐又東至海水口﹐皆是營田堤岸﹐隰水漸洳﹐此乃匈奴天陷之地也﹐彼則不能騎射。又自順安軍西至安肅軍約五十里﹐夾兩河之間﹐艸木茂盛﹐乃匈奴天羅之地也﹐彼則不能騎戰。又西至廣信軍二十里﹐夾二軍之間﹐地多磽確﹐此匈奴天隙之地也﹐彼則不能奔衝。此中國得地形之多也。夫引弓之民﹐恃其勁騎﹐利在平地﹔中國多步兵﹐利於險阻﹐趙魏之比﹐燕薊之南﹐千里之間﹐地平如砥﹐兵法謂「走不逐飛﹐步不逐騎」﹐較然可知矣。今北邊要害﹐塘水之外﹐自保州邊吳泊西距長城口﹐廣袤五十里﹐可以長驅深入﹐乃中國與匈奴必爭之地。自牟山至柏山﹐凡路口十餘﹐八角口尢闊﹐幾二千步﹐其餘千步﹐泊二十步﹔定州安陽口趨北山路﹐嶽嶺北寨趨蔚州界石臼﹑銀坊治山路﹐並入寇之所﹐此守邊之將所宜經略也。若胡馬南牧﹐王師分入虜境﹐牽制其勢﹐則保州沿邊都巡檢緣西山路入幽薊﹝咸平中出師大有擒獲﹞﹐北平軍路部署出飛狐口路入蔚州界﹐東莫州路部自白溝河入涿州界﹐河東麟府路軍司馬渡河入天徳界﹝咸平二年﹐入五合川﹐破黃寨。景徳中﹐自火山軍路入朔州界﹞﹐代州部署出西陘等山谷間入云朔界﹝景徳元年﹐出軍甚有俘獲﹞﹐岢嵐軍兵馬出艸城川路入朔州界﹐此扼吭搗虛之義也。北狄入寇﹐詔分兵三路﹐以六千騎屯廣信軍﹐將佐三員領之﹔五千騎屯保州﹐將佐三員領之﹔五千騎屯北平軍﹐將佐三員領之﹐以抗賊鋒。始至﹐勿與鬥﹔待其气衰﹐披城誘戰。若其南越保州與大軍遇﹐則令廣信之師與保州兵會﹐使腹背受敵﹐而乘便掩擊。若其不攻定州﹐縱軼南侵﹐則復會北平軍兵合勢入北界﹐邀其輜重﹔令雄﹑霸州﹑信安軍以來﹐互爲應援。又命將佐三員﹐領兵八千﹐屯永定軍﹔又將佐三員﹐領軍五千﹐屯邢州﹐拒東西路。戎寇將遁﹐則令定州大軍與三路騎兵合擊之。又令將佐三員﹐統兵一萬﹐於莫州俟戎騎北去﹐則西趨順安軍襲擊﹐斷西山之路。如河水巳合﹐賊由東路﹐則將佐三員﹐領兵五千﹐會莫州路軍﹐掎角攻之。仍命上將一員﹐將萬兵﹐鎭大名以張軍勢。

○登州附見

登州﹐古東牟郡﹐漢黃縣也﹐唐建州於蓬萊鎭﹐卽今治所也。東西北三面距大海各五里﹐一路至女眞界﹐揚帆一日一夜至馬石山。按《皇華四達記》﹕北渡海﹐至馬石山五百里﹐舊女眞國﹐今契丹界。開寶年以前﹐女眞內附﹐產良馬﹐通中國貿易。詔登州大謝島等人戶﹐特免地租﹐令許置舟船﹐渡女眞馬往來。淳化中﹐契丹去海岸四百里建寨﹐置兵三千﹐女眞朝貢遂絕。一路往三韓﹐海行﹐東北歷大謝鼉﹑鳥湖等島﹐約三百里。又傍海岸歷靑泥鋪﹑桃花浦﹑杏花浦﹑駱馱灣約八百里﹐自具江口﹐卽新羅界。東控髙麗諸國﹐唐置東牟﹑東萊二郡守﹐悉兼守捉使。宋隸京東路﹐領水軍ザ魚船﹑入海戰艦數百﹐教習水戰。知州兼海內戰棹都巡檢使。

●前集卷十七

◎河東路

《禹貢》冀雍二州之域﹐而冀州爲多﹐天文觜參之分﹐春秋晉地﹐秦之太原﹑河東﹑上黨﹑雁門四郡﹐皆其境。其地東際常山﹐西控黨項﹐南盡晉絳﹐北扼云朔。人生勁悍﹐便於弓馬﹐逼近羌胡﹐風俗使然。今沿雍熙舊制﹐鄕兵訓以戰射﹐又招募羌渾泊邊雜之師﹐分據要害﹐皆守方綏遠之略也。

並代忻州寧化岢嵐軍路

並州﹐古太原也﹐唐置河東節度﹐與朔方掎角﹐以禦北狄。統天成﹑大同﹑橫野﹑岢嵐等軍。五代爲劉氏竊據﹐宋降劉繼元﹐始平河東﹐移州治三交。東至眞定府五百里﹐西至石州叄百九十里﹐南至潞州四百五十里﹐北至忻州一百八十里。地近胡戎﹐其俗尙武﹐爲天下雄鎭。今置馬步軍都部署以下兵官﹐以州爲治所。其所統十五州軍﹐並﹑忻﹑代三州﹐寧化﹑岢嵐二軍﹐控契丹云朔州界雲中﹑定襄﹑句注﹑四盧川﹑艸城川﹔麟﹑府二州﹐守河外十數城﹔嵐﹑石﹑隰三州﹐火山﹑保徳二軍﹐緣黃河捍夏國綏州界。本路置州兵及禁兵更戍外﹐又領鄕軍義勇一百一十六指揮﹐總七萬二千九百人。卽今之山西太原府。

關寨四﹕赤塘關﹐關城控西北金山嶺一帶﹐入定襄雁門路﹐當川谷之口﹐號爲險固。宋慶曆中﹐再加板築﹐爲重復守禦之地。

天門關﹐關城控西北嵐石谷﹐天設險阻。宋慶曆中﹐再加修築﹐爲重復守禦之地。

百井寨﹐北控石嶺關路﹐二寨相應援。

陽興谷寨﹐西北控五臺山嶺﹐連北界路。

代州雁門郡﹐宋治廣武城﹐三面臨邊﹐自古匈奴入寇之路﹐號要害之郡。與忻州相應援﹐置十三寨守之﹐仍爲沿邊安撫司治所。東北至契丹應州界七十里﹐東南至契丹蔚州五百九十里﹐北至契丹朔州四百七十里。三百里至姜女館﹐百五十里至嬀州。今之太原府代州是也。

○縣二﹕

繁峙縣﹐在州東六十里﹐敵樓戰具全。代州地形﹐號午角川。繁峙﹑崞縣二縣﹐各屯戍兵﹐以相掎角。有谷路三抵北界。

崞縣﹐在州西五十里﹐敵樓戰具全。縣西舊有九河﹐壹曰羌河﹐二曰唐昌﹐三曰馬墟﹐四曰郜村﹐五曰龍泉﹐六曰白水﹐七曰王裏﹐八曰軍坊﹐九曰宇父。淳化中嘗浚之﹐以捍狄人南牧。西至朔州界陸蕃嶺四十里﹐南至忻州所口寨六十里﹐北至朔州界分水嶺三十里。

○寨十三﹕

凡沿邊十三寨﹐起代州﹐至忻州東北故三邊﹐每寨各當川谷之口﹐控胡騎走集。凡有谷路大小通契丹界四十四。

瓶形寨﹐距河叄裏﹐北至梅回寨十五里﹐東北至契丹靈丘縣界﹐有谷路三至北界﹐二通車騎﹐一通人行。東南至契丹飛狐縣界。

梅回寨﹐距河叄裏﹐北至麻谷寨八里﹐東北至契丹蔚州界﹐有谷路三﹐過車騎。東至契丹靈丘縣界。

麻谷寨﹐有井泉﹐南北至羨興治寨六十里﹐北至契丹蔚州界﹐有谷路叄﹐通車騎。

羨興寨﹐西北大石寨叄十里﹐東西至契丹蔚州界﹐有谷路三﹐通車騎。

大石寨﹐距河一里﹐西至茹越寨六十里﹐北至契丹界﹐有谷路七﹐六通車騎﹐一通行人。

茹越寨﹐距河二里﹐西南至胡谷寨四十里﹐北至契丹應州界﹐有谷路七﹐三通車騎﹐四通行人。

胡谷寨﹐距河三里﹐西至雁門寨四十里﹐北至契丹應州界。

雁門寨﹐距河二里﹐西至西陘寨﹐北至契丹界﹐有谷路二﹐一闊五十步﹐一才通車騎。

西陘寨﹐有井泉河水﹐西至土燈寨七十里﹐按《河東記》「契丹寰州」句注在州西北三十里﹐卽西陘山也。自古匈奴入寇之路。北至契丹平寇鎭﹐谷路十二﹐十通車騎﹐二通行人。

土燈寨﹐距河五里﹐西至石跌寨三十里﹐北至契丹寰州界﹐有谷路叄﹐皆通行人。

石跌寨﹐西至陽武寨二十里﹐北至契丹朔州界﹐有谷路一﹐可闊十步。

陽武寨﹐有井泉河水﹐西至樓板寨三十里﹐北至契丹朔州界﹐有谷路一﹐通行人。

樓板寨﹐有井泉河水﹐西至云內寨二十里﹐北至契丹界。

忻州定襄郡﹐治秀容縣。後漢匈奴擾邊﹐遂空定襄﹑雲中﹑雁門地。建安中﹐曹公招輯流散置郡﹐因舊名。唐爲忻州。東至五臺縣百五十里﹐西至嵐州二百四十里﹐南至並州一百四十里﹐北至代州一百六十里。今之太原府忻州是也。

○關一﹕

石嶺關﹐太平興國中築﹐在州南三十里﹐山勢回抱﹐號爲險阻。其路可行單車﹐舊有關城控扼。慶曆中﹐關南削山爲城﹐卽烽火山﹐南正控山口﹐西連天澗﹐地勢險深﹐可遏北虜南牧。山東面溝澗四百餘步﹐開置方田。

○寨叄﹕

云內寨﹐有井泉河水﹐太平興國中築云內谷口﹐西至徒合寨﹐東至興州六十里﹐北至契丹界。

徒合寨﹐取河水三里﹐東至忻州七十里﹐北至契丹界。

忻口寨﹐有泉水﹐太平興國中築城。北唐林縣﹐居西山之口﹐最爲險要。南至忻州五十里﹐寨西卽金山嶺四盧川﹐東西至寬平十七里﹐胡騎入寇之路。

入三受降城路﹐自州北九十里入朔州西界﹐又三十里至朔州﹐又三百四十里至單於都護府﹐號振武軍﹐又西百二十里至東受降城﹐又西二百里安北都護府﹐至中受降城﹝在黃河北拂云堆上﹞﹐又西二百里至天徳軍﹐又西二百里至西受降城﹐又西三百里至鵜泉。

寧化軍﹐本嵐州地﹐僞漢劉崇置軍﹐控西北﹐至契丹界。宋太平興國中﹐攺今名。管安慶曆蕃兵二百人﹐馬二百疋。東至徒合寨九十里﹐西至契丹朔州雪山分界五十里﹐南至憲州界六十里﹐北至契丹朔州橫嶺界六十里﹐西北至朔州一百里﹐東北至代州陽武寨一百里﹐西南至岢嵐軍界鍬貼嶺四十里。

○寨二﹕

窟谷寨城﹐居大川之口﹐在軍城東南﹐西至大山軍。

細腰寨﹐在軍城西﹐北至故長城下。

石州昌化郡﹐漢西河郡地﹐後周爲石州﹐今因河爲塞嵐﹑石﹑隰三州。西北至黃河﹐緣河置城戍關﹐渡河外入麟州路﹐捍夏國界。景徳中﹐置石﹑隰路兵馬部署﹐令合三州爲一路﹐置都巡檢使以下兵官﹐以石州爲治所。本路置州兵及遣戍外﹐又領蕃捉生一千六百二人。東至汾州一百六十里﹐西至綏州一百九十里﹐又九十里至定胡縣﹐至孟門關渡黃河二十五里﹐卽綏州延福驛。又八十里至綏州界分﹐南至隰州二百五十里﹐北至嵐州二百三十里﹐東北至並州三百九十里﹐卽今之太原府永寧州是也。

○縣一﹕

平夷縣﹐縣地形險固﹐慶曆中再加修築﹐爲重復守禦之地。

○寨一﹕

克胡寨﹐寨城西濟河卽綏州界﹐南至保徳軍天渾津界二十八里﹐置鋪十二﹔北至保徳軍乳浪寨四十八里﹐置鋪二十三。

隰州大寧郡﹐漢河東郡地﹐唐建州。北控大河﹐東至汾州界一百六十里﹐西至延州界一百三十里﹐南至慈川界一百八十里﹐西北至綏州三百五十里。卽今之平陽府隰州是也。

○關一﹕

永和關﹐漢狐訁聶縣﹐後周臨河郡也。控索陀谷口﹐關之西七里濟河卽綏州界定仙嶺路﹐上津十五里置二鋪﹐下津十五里置三鋪。

鐵茄嶺路﹐自伏落津濟河﹐西入鐵茄平﹐過古綏州﹐沿無定河川行﹐入銀州。北入夏州﹐西入鹽州。濟黃河﹐卽銀州界。西北入夏州﹑鹽州﹐地形平坦。淳化中﹐李繼隆進軍入夏州﹐至道中五路出師﹐王超領兵過河﹐至烏白池﹐卽此路。

嵐州樓煩郡﹐漢汾陽郡地﹐後魏置嵐州﹐以境內岢嵐山爲名。東至憲州四十里﹐西至合河津二百三十里﹐南至石州二百三十里﹐北至岢嵐界四十里﹐至契丹朔州共三百里﹐東北至寧化軍界四十里﹐至代州共三百里﹐西南至石州界六十里﹐西北至岢嵐界五十里﹐以鹿鳴峽爲界﹐至契丹勝州共一百八十里。兼領三部族千人﹐馬叄百疋。今爲太原府嵐縣。

○津一﹕

合河津﹐以蔚汾水西與黃河合﹐因以爲名﹐寨城當一川之口﹐北渡河至麟州百二十里。按《皇華四達記》﹕合河津關至麟州﹐以黃河分界﹐卽唐時張說出師之路。一說過河三十五里至瓦浪﹐又三十里至欄竿﹐又五十里入麟州。路甚平易。

岢嵐軍﹐治嵐谷縣﹐在嵐州北百里。隋大業中置岢嵐鎭﹐捍艸城川賊路。唐長壽中﹐李迥秀奏置軍﹐尋廢。宋太平興國中再建軍﹐仍別屯禁軍﹐援河外麟府一路。西南至嵐州一百七十里﹐東北至契丹朔州百六十里﹐至韓光嶺界五十里﹐又東至契丹朔州雪山界六十里﹐自分界至朔州各百里﹐西至嵐州合河縣百七十里。今爲太原府岢嵐州。

○川谷城堡五﹕

艸城川﹐川口闊一里餘﹐川中有古城。景徳中﹐築長城﹐控扼賊路。

峨婆谷﹑胡谷﹐二谷地形甚狹﹐北至契丹界。

洪谷﹐唐乾符中﹐沙陀部寇河東﹐戰於洪谷﹐卽此地。亦匈奴入寇之處。谷在軍東一十餘里﹐有平路接契丹界雪山﹐容軍騎之地。

飛鳶堡﹐堡之西北﹐卽艸城川﹑洪谷﹑峨婆谷﹑胡谷四路至契丹界。僞漢劉崇嘗建軍。宋慶曆中﹐修壘重復險固﹐以兵戍守。

火山軍﹐本嵐州地﹐東控契丹界﹐西接藏才三族﹐最爲極邊。僞漢劉崇置雄勇鎭﹐居河上。宋平晉陽﹐始建軍於鎭西叄十里﹐攺今名﹐仍臨河置護水寨。舊制別屯禁兵﹐應援忻代一路緣邊城寨。西至黃河七里﹐東至契丹界七十里﹐軍境河勢西流﹐至保徳軍七十里。南至保徳軍界一百五十里﹐北至契丹界一百二十三里﹐西北至雄勇津二十里﹐西南至府州五十里。卽今之太原府河曲縣是也。

○津寨六﹕

久良津﹐南自雄勇津鎭至軍﹐北至契丹靜寇鎭﹐南有榷場﹐西南至黃河﹐渡河三里至河瀆堡。

雄勇津﹐南至軍城﹐東北至久良津﹐西渡河至石臺神寨。

偏頭寨﹐在軍城東北一百二十里﹐控韓光嶺。僞漢天會中築。

桔橰寨﹐在軍城東南五十里﹐僞漢置。西北濟河至府州四十里。

橫谷寨﹐在軍城東十五里﹐雍熙中築。

董家寨﹐在軍城北八十里﹐雍熙中築。

保徳軍﹐淳化中析憲州地置定羌軍。北濟河八里接州界﹐最爲衝要。景徳中攺今名。南至嵐州合河津界一百里﹐東至府州界五里﹐西至府中界二十里。軍西自喬家會鋪二十里﹐河勢南流﹐至大堡津。今爲太原府保徳州。

○津寨關六﹕

大堡津﹐據一川之口﹐在軍西南四十里﹐去合河津七十里﹐置鋪七。

天渾津﹐控一川之口﹐西濟河卽綏州界。至定胡縣界三十一里﹐置鋪十八。北至克胡寨叄十五里﹐置鋪十三。

定胡縣寨﹐後周置定胡郡﹐卽今孟關縣城。西濟河至綏州延福縣﹐其地險阻。南至伏落津五十里﹐置鋪二十四。北至天渾津四十四里﹐置鋪二十三。

伏落津﹐西濟河﹐入故綏州界鐵茄平路﹐至上平關土荊河界二十八里﹐置鋪十二。

乳浪寨﹐在一川之口﹐南至石州克胡縣寨﹐北渡黃河至麟州神樹堡﹑銀城寨﹑牛欄川。

上平關﹐關城隸石樓縣﹐建隆中置﹐以土荊河爲界。山谷阻深﹐管叄鋪。

通河北路﹐自土門路﹐卽古之井陘口﹐通眞定府定州。咸平初﹐契丹寇河北﹐加兵防守黃澤關路遼州﹐正控其要。咸平中﹐契丹寇河北﹐加兵防守吳兒谷路潞州界﹐由川谷入邢﹑洛﹑磁州路。

◎麟府路

府州﹐黨項羌故地﹐河西蕃中一鎭也﹐在大河之外﹐折嗣倫代爲鎭將。後唐莊宗有河朔﹐以代北諸部屢爲邊患﹐天佑中詔建爲州﹐攺今名﹐以扼蕃寇﹐居下城。尋以契丹侵擾﹐移州於畱人堡﹝卽今地﹞。晉髙祖起義﹐以契丹援之而立﹐賂以雲中﹑河西﹐契丹欲徙其民以實遼東﹐折氏保驗拒之。漢升爲永安軍﹐延勝﹑振武﹝振武﹐朔州﹞﹑忻州緣河五鎭隸焉。東至火山軍四十里﹐西至麟州百四十里﹐南至岢嵐軍百四十里﹐北至丰州百二十里。東南濟河至火山軍桔橰寨四十里﹐東北至唐龍鎭百五十里。今置麟府路軍馬司﹐以並代路鈐轄領之﹐自戍兵置州兵外﹐又領大路蕃漢義勇軍三千九百人。卽今之延安府府谷縣是也。

○寨堡十一﹕

淸寨堡﹐東南至府州二十里﹐西北至百勝寨二十里﹐南自石梯子路赤土谷﹐至黃河北橫陽河叄十里。

百勝寨﹐地名深泊焉城﹐北控西界橫陽河賊路﹐南至府州四十里﹐北至靑岡峽橫陽河﹐東至宣威寨二十里﹐西至石馬川。

宣威寨﹐城控步陀溝路﹐東南至黃河天橋子入火山軍路﹐南至府州六十里﹐東北至安丰寨龍門川﹐西至後河川。

懷來堡﹐東至永寧堡﹐西至三茭川﹐南至淸寨堡﹐北至寧府寨。

○安丰寨

舊號石臺神寨﹐康定中陷丰州﹐特築城﹐以安丰爲名。地接故丰州﹐安輯蕃漢戶口﹐兼控龍門川入府州路。南至府州七十里﹐東至河濱堡十里﹐卽雄勇津路。西南至永寧寨十五里﹐南至宣威寨四十九里﹐北至故丰州五十二里﹐入受降城路。西北至鎭戎軍故寨五十里﹐地名宜羅娥泊﹐舊漢地。

河濱堡﹐城東控雄勇津一路﹐東至黃河三里﹐濟河卽雄勇津。西至安丰寨十六里﹐南至府州六十里﹐北自故盧子寨白家津入唐龍鎭。

永寧堡﹐城控西北故丰州路﹐東北至安丰寨十五里﹐西北至寧府寨一十八里﹐南至府州五十七里﹐北至桔橰峯黑楡林賊路。

寧府堡﹐東至永寧堡二十九里﹐西至三茭河﹐南至府州七十二里﹐北至故寧遠寨三十里﹐西北至橫陽河川百里。

西安堡﹐控三茭川一帶賊路﹐東至寧府寨二十里﹐西至靖化堡十四里﹐南至府州六十里﹐北至故來遠寨暖泉峯賊路。

靖化堡﹐東至西安堡十四里﹐西至建寧寨叄十七里﹐南至府州五十七里﹐西北至兔毛州。

金城堡﹐北控後河川乾谷﹐南至黃河沙谷津﹐東至府州五里﹐西北至乾谷川路﹐南至黃河﹐北至兔毛川。

麟州﹐治新秦﹐古白翟地﹐漢武帝徙貧民實之﹐謂之新秦。後赫連勃勃有之。唐黨項叛﹐並州都督張說掩擊大破之﹐招集流散﹐奏置麟州。乾徳元年﹐遷於吳兒堡﹐卽今城也。地形依險﹐三面孤絕﹐城中少水。今爲鎭西軍節度。東至府州百四十里﹐西南至夏州五百里﹐南至銀州三百里﹐北至丰州一百三十里﹐東南至合河津百二十里﹐西北至夏州谷籬鎭百二十里。卽今之延安府神木縣是也。

○寨堡十二﹕

橫陽堡﹐天中置。北控橫陽河一帶賊路﹐東至府州靖化堡八十五里﹐西至西界下和市俄支谷﹐南至故連谷縣城﹐北至橫陽河。

臨塞堡﹐東至鎭川堡二十里﹐西自故連谷縣路至西界大橫水谷約六十里﹐南至州十二里﹐北至橫陽堡八里。

靜羌堡﹐控兔毛川一帶賊路。東南至建寧寨十七里﹐西至鎭川堡十二里﹐至州三十八里﹐南至黃河浸遮川百里﹐北至西界。

鎭川堡﹐居兔毛川西嶺上。景徳已前﹐歲運麟州芻糧下營寨防援﹐卽此地。今設城堡﹐扼塞嶺三松木一帶胡騎侵寇。東至靜羌堡十三里﹐西至建寧堡十三里﹐南至橫戎堡二十五里﹐北至橫陽河。

建寧寨﹐控張師嶺一帶戎馬來路。康定中﹐賊陷寧遠寨﹐特築城﹐賜今名。東至府州中侯寨﹐十二里﹐西至麟州五十里﹐東北至府州靜化堡﹐北至靜羌堡十七里。

神堂寨﹐卽麟州舊城也﹐咸平中廢﹐慶曆中修復。東南至大堡津一百里﹐西至故麟州南北銀城寨四十里﹐北至建寧寨五十里。

橫戎寨﹐廢寨也。地控橫陽州賊路﹐慶曆中重修。東至神堂寨十五里﹐西控窟野河西界染版谷﹐南至神堂寨十五里﹐北至麟州十五里﹐西北至白艸平賊路。

通津堡﹐築城控合河津路﹐東至石馬川路﹐南至黃河一百步﹐西至神樹堡四十五里﹐北至府州一百一十里。

神樹堡﹐麟州舊寨也﹐咸平中廢﹐慶曆中修復。東南至通津堡﹐西至西界﹐南至黃河十里﹐卽合河津路。

肅定堡﹐地名淸水谷。南至神樹寨二十里﹐北至銀城寨二十五里。

銀城寨﹐卽麟州廢縣﹐慶曆中始築爲寨﹐西扼賊路。西接西界楡平嶺三十五里﹐南至通津堡五十五里﹐北至惠寧堡三十五里。

惠寧堡﹐西控泥多谷窟野河一帶賊路。西北至麟州﹐南至銀城寨二十五里﹐北至神樹寨二十里。

窟野河路﹐自麟州過河﹐西入鹽州﹐約七百里﹐南至銀州約三百里﹐控窟野河一帶賊路。西北至麟州﹐南至銀州﹐以西則地勢平易﹐可行大軍。至道中五路出師﹐一將出窟野河路。

◎廢壘

丰州九原郡﹐春秋戎狄之地﹐接勝州界﹐有藏才三族﹐並在河北。東鄰契丹﹐北接達靼﹐南卽麟府東火山軍界。開寶初﹐契丹僞立藏才酋長﹐王承美歸順﹐因建州﹐就治郡事。累升爲防禦州﹐今陷於賊。其地控子河汊一帶蕃部﹐東至火山軍﹐西至橫陽川﹐南至故寧遠寨﹐北至隔河藏才族﹐東南至府州。

○寨鎭二﹕

濁輪寨﹐控合河路。至道中﹐以重兵戍守﹐置濁輪寨﹐部署蕃戶三族一千五百帳﹐徙於嵐石州﹐給田居之。今陷於賊。

唐龍鎭﹐舊遙隸並州。景以前﹐南北蕃部互市良馬之所。酋帥來氏世其職﹐亦受契丹及夏國封爵。東南至火山軍久良津﹐北至故勝州﹐西北至柳發川﹐東北至子河汊混波川。今陷於賊。

●前集卷十八

◎陜西路

陜西路﹐《禹貢》雍梁冀豫四州之地﹐而雍州全得焉。天文東井與鬼宿之分。西接羌戎﹐東界潼陜﹐南連巴漢﹐北際朔方﹐自安定﹑北地﹑上郡皆逼近戎狄﹐歷代未嘗去戰備﹐武都之地則氐羌雜處﹐武威以西皆匈奴接境﹐故防秋乘塞﹐嚴兵置戎﹐並列雄鎭﹐以講武經爲中朝之西屏。

◎延丹坊堡安軍路

延州延安郡﹐古白翟地﹐唐置州﹐升爲總管府。徙吐谷渾部落﹐立渾州﹑寬州﹑浩﹝音誥﹞﹝音門﹞府﹐寄治州界﹝涼州有浩河六谷﹐吐渾所居﹐唐初遷部族在州界﹐喬立渾州﹑寬州﹐卽渾州﹑寬州川也﹞﹐迄今蕃漢雜處。唐置延節度。宋爲彰信軍節度。其地東至隰州三百七十里﹐西至慶州三百三十里﹐南至州一百四十里﹐北至保安軍一百五十里﹐又至大理河二百七十里﹐東北至綏州﹐西北至宥州﹐皆三百餘里。自綏﹑宥﹑靈﹑夏以北﹐皆黨項所據﹐官軍戍守設寨十七。置延丹坊保安軍路馬部軍都部署以下兵官﹐以州爲治所﹐控綏﹑銀﹑夏﹑盧子關一路。本路置州兵及禁軍更戍外﹐又領熟戶蕃戶蕃兵九大族一萬二千七百人﹐馬一千四百九十疋﹐弓箭手一千五百二十一人﹐馬一百五十五疋。卽今之陜西延安府是也。

○保寨十七﹕

○順安寨

卽唐初南平州安固縣地。宋建南安寨﹐康定中棄之﹐慶曆初重修﹐賜今名。自寨西北至懷寧綏平二寨﹐俱一川守禦之要。東至白艸寨四十里﹐西南至石胡寨四十里﹐北至綏州四十里﹐西至懷寧寨四十里﹐南至淸澗城五十里。

懷寧寨﹐故長寧寨也﹐慶曆中重修﹐賜今名。東南至順安寨四十里﹔南自寬州﹐至淸澗城四十五里﹔西至綏平寨四十里﹔北至大理河八十里﹐至橫山一帶。

綏平寨﹐綏州城平縣也。隋時置城平川﹔宋天聖中重築﹐攺名永平﹐尋棄之﹔慶曆中又修復﹐攺今名。東至順安寨﹐西至金明縣界一百一十里﹐南至永平川﹐北邊壕﹐接綏州﹐西南至州百里。東北無定河至鐵茄平五里。

黑水堡﹐慶曆中築。東控城平川﹐西控黑水川路﹐入盧子關北外大理河至橫山﹐最爲要害之地。東至綏平寨四十里﹐西至土門堡二十里﹐南至安定堡六十里﹐北至大理河六十里。

白艸寨﹐東控黃河伏落關路﹐北綏州界鐵茄平定仙嶺滿堂川路﹐最爲要害之地。東至黃河二十里﹐西至順安寨四十里﹐南至隰州上平關三十里。

淸澗城﹐卽故綏徳縣地﹐名淸澗川。東控黃河一帶賊路﹐慶曆中修。東至石胡鎭四十里﹐西至水平寨八十里﹐西南至延州二百里﹐南至延州寨四十里﹐北至懷寧寨四十五里。

石胡寨﹐慶曆中築。西南至淸澗城四十里﹐北至順安寨四十里。

丹頭寨﹐舊號丹頭堡﹐東寬州川路。慶曆中修。東至淸澗城四十里﹐西至安定堡四十里﹐南至水平寨四十里﹐北至綏平寨四十里。

安定堡﹐地名爲蹄川﹐控淸澗川一帶﹐東西控安遠廢寨。慶曆中築。東至丹頭寨七十里﹐西南至安遠廢寨﹐南至大糧寨七十里﹐北至黑水堡五十里。

靑化寨﹐太平興國中築﹐號靑化堡﹐加兵戍守﹐西控靑化州口﹐慶曆中增修建寨。東至永平寨七十里﹐西至延州五十里。

永平寨﹐東控永平川路﹐東南至淸澗城八十里﹐西南至靑化寨七十里﹐北至丹頭寨四十里。

招安寨﹐北接杏子河﹐至橫山一路﹐慶曆中築。東至金明寨三十五里﹐西至靜邊鎭八十里﹐北至保安軍八十里。

新寨﹐控延州東北疆遠川一帶﹐太平興國中重修。東至靑化寨二十里﹐西至金明寨四十里。

金明寨﹐控金明一川之口。本漢髙奴縣地﹐董翳所居﹐後魏爲廣縣﹐隋攺金明﹐唐置北武川﹐

宋以縣爲寨。東至靑化寨八十里﹐西至招安寨二十五里﹐南至延州四十里﹐北至龍口平二十里。

龍安寨﹐在廢栲栳寨之西﹐地名龍口平﹐控塞門川廢寨一帶戎馬來路。東至新寨七十里﹐南至金明寨三十五里﹐西至萬安寨七十里﹐北至塞門故寨八十里。

萬安寨﹐東控五龍川入延州路。東至延州八十里﹐西渾州川路至招安寨﹐北至保安軍八十里﹐南至敷政縣。

圍林寨﹐西控土門一帶賊路﹐入渾州川至瓦堂川。慶曆中置堡戍守。東至龍安寨九十里﹐西至北安軍五十里﹐南至招安寨八十里﹐北至瓦堂川界。

鹽夏路﹐自州北過塞門寨﹐度盧子關﹐由屏風谷入夏州界﹐石堡﹑烏延﹑馬嶺入平夏﹐至鹽州﹐約六百里﹐其路自塞門至石堡﹑烏延﹐並山谷中行﹐最爲險狹﹔烏延至夏州平地。宋初﹐塞門至烏延蕃部內附﹐石堡城置兵戍守。至道中﹐五路出師﹐範廷召從此路進軍﹐凡二十日﹐至烏白池會師。今廢盧子關﹑石堡﹑安遠﹑塞門四城。北路山谷險峻﹐比諸路最甚。

保安軍﹐舊延州栲栳城。唐爲神策軍﹐控扼蕃寇。宋建軍﹐置三寨守之。東至延州百五十里﹐經敷政﹑敷施二縣界﹐山谷不通車軌。西至慶州界九十里﹐南至延州界一百一十里﹐北至長城八十里﹐十里卽蕃族界﹐入宥州﹑夏州路。今爲保安縣﹐屬陜之延安府。

○寨三﹕

徳靖寨﹐北控洛河川﹐入西界金湯鎭大路﹐舊號建子城﹐天聖中攺今名。東至軍六十里﹐西至金湯鎭六十里﹐南至保勝寨七十里﹐北至熨斗平川路﹐至金湯六十里。

順寧寨﹐東控大虫谷口﹐北五里卽生戶歸娘族﹐至大理河﹐慶曆中築。東至塞門棄寨百六十里。西北至西界﹐南至軍四十里﹐北至歸娘嶺三十里。

保勝寨﹐東北控扼莫河路一帶蕃部﹐慶曆中築。東至萬安寨八十里﹐西至義徵川﹐南至靜邊鎭五十里﹐北至保安軍四十里。

長城嶺路﹐自軍北歸娘族六十里﹐過長城嶺﹐北至秦王井驛﹐入平夏﹐經柳泊嶺﹑並鐵市﹑白池﹑人頭堡﹑苦井﹑三分山﹑谷口﹑河北九驛﹐至故靈州懷遠鎭七百里﹝後爲建興州﹞。北路自軍至秦王井﹐在山谷中行﹐險狹。自秦王井﹐地勢漸寬平﹐經沙磧﹐少水泉﹐可掘沙爲井。夏國宥州界並沙磧地﹐卑險﹐掘丈餘﹐則有水。若因大風﹐尋復湮塞。保安軍至賊界三十里﹐此路可行師。

鹿阝州洛郊郡﹐古白翟國﹐唐武徳中置州﹐以鹿阝爲名﹐又建爲都督府。宋爲保大軍節度。東至丹州百二十里﹐西至慶州界百八十里﹐南至坊州界七十里﹐北至延州百六十里。今仍爲鹿阝州﹐屬延安府。

康定軍﹐康定元年以鹿阝城縣置﹐卽今之鹿阝州是也。

○寨一﹕

直羅縣寨﹐唐武徳中﹐分三川﹑洛交置縣﹐以城枕羅水﹐其川平故也。今分兵戍守﹐控華池一帶蕃部。至慶州華池鎭四十里。

◎寧環慶路

慶州安化郡﹐古義渠戎地﹐隋置州﹐今城在白馬兩川口。唐爲中都督府﹐又立安化﹑芳池二都督府﹐黨項﹑野利種落皆寄治州界﹐爲鹿阝寧節度。其地南至寧州百二十里﹐北至環州百八十里﹐西南至寧州七十里﹐東北至宥州。宋置寧環慶路馬步軍都部署以下兵官﹐以州爲治所﹐北控翰海靈鹽一路﹐居要害之地﹐本路置州兵及禁旅更戍外﹐又領熟戶蕃兵二百四十七族﹐總四萬四千人﹐馬四千三百九十疋﹐弓箭手二十一指揮﹐馬一百九十五疋。卽今之陜西慶陽府是也。

○城寨鎭堡十二﹕

淮安鎭﹐古淮安縣地﹐北控通塞川﹐道路寬平﹐最爲要害之地。咸平中築﹐去環州木波鎭八十里﹐二鎭兵馬爲諸路之援。按唐史﹐開元中檢校逃戶置﹐因爲懷安﹐字訛謂之淮安。東至五交鎭三十里﹐西北至柔遠寨五十里﹐南至州七十里﹐東北至東谷寨三十里﹐北至西谷寨四十里﹐西至西界五十里。

淮安東谷寨﹐北控入西界通塞川大路﹐西南至州百七十里﹐南至淮安鎭三十里﹐北至西界五里。

淮安西谷寨﹐淮安西邊谷口﹐入環州路。西南至州百八十里﹐南至淮安鎭四十里﹐北至西界五十里。

美利堡﹐西南至州一百五十里﹐東谷寨十五里﹐淮安鎭十五里。

雪泥堡﹐西南至州一百五十里﹐淮安鎭十五里﹐西谷二十五里。

華池鎭﹐後魏蔚州故城﹐控胡盧河川路﹐入鹿阝州直羅縣界﹐隋爲縣﹐有子午山。宋置巡檢兵官﹐總華池﹑平戎﹑鳳川﹑柔遠﹑淮安。自子午山狗道嶺﹐至義州達摩洛河川保安寧小胡族。東南至州一百三十里﹐西至鳳川鎭二十里﹐東至平戎鎭四十里﹐州直羅縣四十五里。

業樂鎭﹐大中祥符中築。因蕃族內附﹐時築業樂﹑鳳川﹑柔遠三城。西南至州七十里﹐淮安鎭七十里﹐柔遠寨五十里。

五交鎭﹐西至淮安鎭三十里﹐西南至州百里﹐北至西界五十里。

鳳川鎭﹐西北控子午嶺路至西界﹐大中祥符中築。東至川百五十里﹐西南至合水鎭五十里﹐東南至華池鎭二十里﹐西至界四十里。

合水鎭﹐卽唐之合川縣。宋祥符中﹐修理廢縣爲鎭。西至鳳川六十里﹐東至華池七十里﹐西至州五十里﹐至西界百里。

平戎鎭﹐控洛河一帶入西界路﹐西至州百六十里﹐西南至華池鎭四十里﹐西界六十里。

柔遠寨﹐東有路入西界白豹﹑後橋二鎭﹐大中祥符中築。東南至州百二十里﹐東至業樂鎭五十里﹐東北入西界後橋﹑白豹谷三十里。

大順城﹐新城﹐北據兩川之口﹐東自烏川路至故鳳川城﹐西自後橋堡川路至十二盤堡﹐北自木嶺﹐與夏國以古道分界。東至花池縣界﹐西至柔遠寨界。其木嶺卽突厥川也﹐東至烏川﹐西至十二盤堡﹐南至州﹐北至蕃界十五里。

車箱峽路﹐自淮安西北入通塞川﹐經大胡泊﹑靜邊鎭﹑香柏寨﹐取車箱峽路﹐過慶州舊蕃戎地﹝今爲建安州﹞﹐北入鹽州﹐約五百里。此路山原川谷中行﹐不至艱險。國初﹐淮安至鹽州蕃部並內附。至道中五路出師﹐丁空從此路進軍﹐至鹽州金靜邊白豹﹑金湯﹑後橋等鎭﹐並爲賊境﹐各置堡寨。

環州﹐治通遠縣﹐古朔方鳴沙地﹐秦長城在焉﹐居人部落相雜。唐爲樂州﹐天寶後陷吐蕃。宣宗收復﹐建爲威州﹐割木波﹑馬嶺二鎭隸之。周置通遠軍使﹐本朝淳化中復爲州﹐攺今名。其地三面控蕃戎﹐最爲檄塞之劇。東至蕃界十五里﹐西至蕃界十五里﹐南至慶州百四十里﹝木波鎭路﹞﹐北至洪徳寨八十里﹐寨北卽蕃界。靑岡峽﹑淸遠軍﹑積石浦﹑洛河﹑耀徳鎭﹑淸邊寨﹑靈州共七程﹐沙磧遠無郵傳﹐冬夏少水。按《皇華四達記》﹕至靈州五百四十里。

○鎭寨十三﹕

洪徳寨﹐西北路卽舊口﹐入靈武大路﹐號靑岡峽。東至鹽州路﹐號歸徳川。東永和寨﹐南至州十里﹐西肅遠寨﹐東北邊墩二十里接界。

烏侖寨﹐控烏侖川一帶賊馬來路﹐咸平中重修。東接蕃界﹐西卽永和寨﹐南至州二十五里﹐北至肅遠寨十三里。

肅遠寨﹐北控大落乾川﹐卽駱駝平地入西界舊路。咸平中﹐增築新城﹐賜今名。南至州三十七里﹐北至洪徳寨十三里。

定邊寨﹐在三店溝戎馬來路﹐北控西界三條路。天聖中置。東至平遠寨二十里﹐西至蕃界十五里﹐南熟戶﹐北至邊壕十五里。

平遠寨﹐東控大峴山入靈武路﹐天禧中築。東至州七十里﹐西至定邊寨二十里﹐南熟戶二十里。

大枚寨﹐入慶州中路。西北至州七十五里﹐東至熟戶郭家族十五里﹐西至石昌鎭五十里﹐南至馬嶺四十五里﹐北至木波鎭三十里。

永和寨﹐西控大峴山北至蕃界﹐天徳中始築。東至洪徳寨﹐西至熟戶﹐南至金湯族﹐北至蕃界。

安塞寨﹐北控西界九星原路﹐天禧中築。東至邊壕界三十里﹐西至州四十里﹐南至州四十里。

團堡寨﹐天禧中築。東至熟戶﹐西至熟戶﹐南至熟戶﹐北至石昌鎭四十里﹐又至州一百五十里。

馬嶺鎭﹐舊屬靈州﹐周廣順初割屬環州﹐卽古之馬嶺縣﹐漢爲牧地。川形似馬嶺﹐因爲縣名。今控馬嶺川大路。東至熟戶﹐東南至慶州六十五里﹐南至府城鎭二十五里﹐北至大拔寨四十五里﹐至州一百三十里。

木波鎭﹐舊屬靈州﹐北路通慶州﹐咸平中重修。東至北界﹐西至合道鎭四十里﹐南至大拔寨三十里﹐北至州四十五里。

石昌鎭﹐控西北馬嶺大川口入故威州路﹐北與合道鎭相應援﹐咸平中重修。東北至大拔寨五十里﹐西至州百五十五里﹐南至團堡寨四十里﹐西北至西界。

合道鎭﹐東至木波鎭四十里﹐西至西界﹐南至熟戶﹐北至州百一十里。

靈鹽路﹐自洪徳寨西北入靑岡峽上﹐至美利寨入淸遠軍﹐軍城則宋初轉運使鄭文寶建議築之﹐在靈州南界積石嶺上瀚海中﹐至靈環州三四百里地不毛﹐無水泉。浦洛河﹑耀徳﹑鹽井﹑淸邊鎭入靈州﹐約五百里﹐本靈環州大路﹐咸平中陷淸遠軍﹐明年陷靈州﹐棄美利寨。此路經瀚海中﹐無水泉。一路至洪徳寨﹐東北入歸徳川上﹐過西界蝦蟆寨﹑駱駝會﹐取雙堆峯至鹽州﹐約三百餘里。洪徳寨至駱駝會﹐系歸徳川獎水谷﹐甚爲險狹﹐多泥濘。自駱駝會至鹽州路﹐路平﹐人馬易行。建隆以來﹐蕃族並爲熟戶。至道中﹐五路出師﹐李繼隆由此路進軍﹐日行數十里﹐凡十日到鹽州。後並爲賊境。

◎涇原儀渭鎭戎徳順軍路

渭州﹐舊治襄武縣。秦伐義渠戎﹐置郡。唐爲渭州。至徳後﹐陷於吐蕃。元和中置州。於平涼一境﹐坦平無險﹐利於馳突。其東至涇州一百三十里﹐西鎭戎軍一百四十里﹐南儀州﹐北原州﹐並七十里。宋咸平中﹐曹瑋守邊﹐自州界循隴山而東刳邊壕數百里﹐頗得守禦之要。後置涇原儀渭鎭戎徳順軍馬步軍都部署以下兵官﹐初屯涇州﹐後以州爲治所。本路置州兵及禁旅更戍外﹐又領熟戶蕃兵百七十七族﹐一萬三千三百四十一人﹐馬五千五十三疋﹐弓箭手一百四十七指揮﹐二萬一千五百九十七人﹐馬六千五百六十八疋。卽今之陜西鞏昌府是也。

○縣寨鎭七﹕

六盤關寨﹐古六盤關也﹐在瓦亭西南隴山上。唐天寶後陷於吐蕃﹐宣宗收復。宋置寨戍守。東至木波寨二十里﹐西至神林寨四十里﹐南至杜家堡三十里﹐北至瓦亭寨二十里。

瓦亭寨﹐控龍山一帶﹐卽漢朝那縣北古簫關也。後漢隗囂使牛邯守瓦亭山﹐卽此地﹐彈箏峽在焉。東自安國鎭路至州七十里﹐西至安邊堡二十里﹐南至定川堡一十里﹐北東山寨五十里。

安國鎭﹐唐中和中置靜塞寨﹐後攺今名。東至州三十里﹐西自山河寨入瓦亭寨四十里﹐南至定川寨十里﹐西北二里至彈箏峽。

新寨﹐地名小盧關﹐開寶中築﹐賜今名。東北至耀武鎭十五里﹐西蒿店溝戎馬來路﹐南至州二十五里﹐北至鎭戎軍彭陽城三十里。

定川寨﹐西控六盤山一帶﹐太平興國中置。東至州四十里﹐西至趙林寨二十里﹐西南至儀州制勝關三十里﹐北至東山寨三十里。

潘原寨﹐古邑也。唐至徳後﹐河隴盡陷﹐國之西境極於潘原。宣宗恢復﹐建爲武州﹐今仍舊爲縣。東至涇州界五十里﹐西至平涼縣界十三里﹐南至儀州華亭縣界五十里﹐北至原州臨涇縣界三十五里﹐西北至平涼縣界五十里。

耀武鎭﹐東至原州鐵原寨十五里﹐西至安國鎭三十五里﹐南至州四十里﹐北至原州平安寨二十五里。

原州﹐治臨涇縣﹐取「髙平曰原」爲名。唐天寶末﹐河湟隴右盡陷。元和中﹐始修臨涇城爲原州﹐自是西戎無犯邊者。四封之地﹐羌戎維居﹐北捍蕃境﹐置十一鎭寨守之。東北寧州七十里﹐西鎭戎軍界百三十里﹐南渭州界百三十里﹐北慶州百三十里。卽今之陜西平涼府是也。

○鎭寨十一﹕

柳泉鎭﹐舊名鵓鴿泉﹐今名柳泉鎭。西卽熟戶明珠滅藏康奴等族帳﹐北綏寧寨﹐西至故城五里﹐東至寧州界七十里﹐南至州四十里﹐北至環州界十里。

新城鎭﹐控大盧川路﹐東至州六十里﹐西鐵原寨二十五里﹐南渭州潘原縣二十五里﹐北開遠寨三十里。

鐵原寨﹐東至新城鎭二十五里﹐西至渭州界十里﹐南至耀武鎭十里﹐北至平安寨三十里。

開遠寨﹐東至州三十里﹐西至平安寨三十里﹐南至新城鎭三十里﹐北至新門寨十里。

平安寨﹐東至開遠寨三十里﹐西至彭陽城二十里﹐南至鐵原寨二十里﹐北至綏寧寨八十里。

新門寨﹐東至州三十里﹐西邊壕﹐南開遠寨﹐北西壕寨十里。

西壕寨﹐東至彭陽城七十里﹐西至新門寨十五里﹐南至州四十里﹐北至柳泉鎭三十里。

綏寧寨﹐在州西北。按地圖﹐細腰古城北有一路入蕃界故威州﹐慶曆中修築﹐賜今名。與靖安寨相應援﹐得守禦之要﹐輿柳泉等八寨爲次邊。東南至州百一十里﹐東柳泉鎭﹐西北戎馬來路﹐東南環州定邊寨﹐西至胡盧泉三十里。

靖邊寨﹐地名胡盧泉﹐此有二路﹐一入蕃界故威州﹐一至新門寨。慶曆中修築﹐賜今名。得守禦之要。東南至州百三十里﹐東北至綏寧寨三十里﹐西鎭戎軍乾興寨﹑北羊屈族帳戎馬來路。

佛空平堡﹐古城也﹐慶曆中修﹐捍北邊胡馬來路。東環州定邊寨﹐西耳朵城﹐南至州北邊界。

耳朵城﹐古城也﹐慶曆中重修﹐輿綏寧﹑靖安二寨相應援。東佛空平川﹐西綏寧寨﹐南至州北邊界。

鎭戎軍﹐故原州城也﹐蕭關都盧山朝那湫及涇水所出﹐卽其境。唐至徳中陷於吐蕃﹐自是三輔西無襟帶之固。時宰臣元載上議曰﹕今西境極於潘原﹐吐蕃防戍在摧沙堡原州界﹐其間當西塞之口﹐接隴山之固﹐艸肥水甘﹐舊壘存焉。吐蕃比毀其垣墉﹐棄之不居。其西則監牧故地﹐長壕大塹﹐重復深固﹐乘間築之﹐可移大軍居涇州﹐以爲本根﹐分兵守石門﹑木峽﹑隴山關﹐北抵於河﹐皆連山峻極﹑不可越。置鳴沙縣﹐爲丰安軍之羽翼﹐靈武五城爲形勢﹐然後居隴右之地﹐以至安西﹐是謂斷匈奴之脛。圖其地以獻﹐量井泉﹐計徒庸畚鍤﹐皆具而不果城。宋咸平初﹐詔曹瑋修築建軍﹐自隴山而東﹐緣古長城開浚壕塹。初李繼隆請城鎭戎﹐朝廷詢其事﹐弟繼和奏曰﹕平涼舊地﹐山川險阻﹐旁扼夷落﹐爲中華襟帶。乃城之。故迄今爲便。其東至涇州百八十里﹐西南至臨洮軍六百里﹐南至秦州四百七十里﹐西北至靈州五百里﹐卽今之平涼府鎭原縣是也。

○城寨堡九﹕

朝延以軍境平易﹐無扼束﹐利於馳突﹐令旁隴山而東循古長城﹐刳大壕以隔胡騎。寨城並在壕內。

三川寨﹐在捺龍川﹑天麻川﹑武延三川之間﹐因名三川。西控妙娥山一帶西北入天都山路﹐可至靈武﹐地寬平美水艸。西至天麻川﹐北至定川寨﹐去好水川百里。

定川寨﹐北控胡盧河大川入西界天都山﹐正扼賊路。東至渭州四十里﹐西至蘭州約五百里﹐南至制勝關三十里﹐北至故會州約三百里。

髙平寨﹐北至西界野雞峯戎馬來路。東天勝寨﹐西定川寨﹐南至軍三十里﹐東北蕭遠寨﹐北至野雞峯﹐北至菜園等川戎馬來路。

天聖寨﹐天聖中築﹐因賜名。東乾興寨﹐西髙平寨﹐北安遠堡﹐控蘭蕭川菜園川賊路。

乾興寨﹐天禧中築﹐明年賜名乾興。東至原州界黑寨溝二十里﹐西南至軍七十里﹐西天聖寨﹐北至邊壕七十里﹐南彭陽城北三川堡戎馬來路。

彭陽城﹐東至平安寨二十里﹐西東山寨路﹐至軍七十里。南至渭州新寨四十里﹐北至乾興寨五十里。

東山寨﹐東至彭陽城三十里﹐西開遠堡﹐接隴山。西至軍五十里﹐西南安邊堡三十里﹐北天聖寨六十里。

開遠堡﹐祥符中築。東至東山寨三十五里﹐西摧沙堡六盤山一帶﹐南至安遠堡三十里﹐北至軍三十里。

劉堡﹐緣胡盧河川路﹐北控賊界﹐從葦子灣至故蕭關。

蕭關路﹐自軍北劉堡﹐緣胡盧河川﹐過古城﹐入葦子灣。出蕭關至鳴沙縣界﹐入靈武﹐約五百餘里﹐地形平敞。至道中﹐李繼隆護送芻糧入靈武﹐由此路。

徳順軍﹐舊隴竿城也﹐在六盤山外。祥符中﹐渭州曹瑋言﹕今隴山外有棄地﹐隴竿川坦﹐爲兵衝﹐曾無捍蔽。熟戶以田輸官﹐因相地形築城﹐盡要害之地﹐以兵戍之﹐立堡寨﹐置弓弩手居之。慶曆初﹐經略使韓琦言﹕籠竿城爲山外四寨之首﹐北接鎭戎軍﹐捍一路戎馬走集﹔北緣胡盧川河﹐經古蕭關至鳴沙縣。乞建爲軍。因賜名徳順。自六盤山寨二十里﹐至瓦亭四十里﹐又七十里至渭州。西自神林堡四十里﹐至石門蕃界七十里。東南至儀州百二十里﹐東北至鎭戎軍一十里﹐南好水川界。卽今之平涼府靜寧州是也。

○城寨堡七﹕

隆徳寨﹐天禧中築﹐寨屬渭州。地名邪沒籠川﹐蕃語訛謂之羊牧隆城。慶曆初攺今名﹐隸徳順軍﹐在隴山外﹐隆徳﹑靜邊二寨居邊壕外。東至籠竿城六十里﹐西至邊壕四十里﹐南至靜邊四十里﹐北至東勝寨三十五里﹐南石門路。宣宗朝收復六關﹐卽石門關也。

靜邊寨﹐在邊壕外﹐祥符中蕃部獻南市城地。天禧初築﹐賜今名。西控捺隴谷﹑天麻川戎馬來路﹐南自三角城路﹐入秦州弓門寨。舊屬渭州﹐慶曆中移屬。東至神林堡四十里﹐西至邊壕二十里﹐南至熟戶蕃族四十里﹐北至羊牧隆城四十里。

徳勝寨﹐舊屬渭州﹐天聖中築﹐與隆徳﹑靜邊寨抵秦州界。東南至軍八十里﹐東至李武堡一十里﹐西至邊壕一十里﹐南至籠竿城七十里﹐北至懷遠城二十里﹐又西至界瓦川會百五十里﹐卽西蕃籠谷也。此武延川戎馬來路﹐有摘星﹑開邊二堡。

中安堡﹐東至軍三十里﹐西隆徳寨﹐南章川堡﹐北熟戶地。

章川堡﹐西北控扼西峽口戎馬來路。地名樟川﹐頃因生戶求內附﹐築城﹐賜今名。東南結公城﹐西靜邊寨﹑捺龍川一路﹐南秦州白石堡﹐北神林堡熟戶地。

水洛城﹐慶曆中﹐蕃部鐸廝舟阝等獻水洛﹑結公二城池﹐因命版築。又獻良肥地數千頃﹐募弓箭手居之﹐以爲捍禦開秦亭之路。蘇溫羅等族獻山林﹐連延數百里﹐去水洛城三十里﹐儀州﹑制勝關﹑徳勝﹑靜邊﹑章川寨遂爲內地。又於隴城川修一城﹐南至牀穰寨﹑龍城寨﹐今屬秦州。東制勝關百里﹐西熟戶王家族﹐西南至牀穰寨五十里﹐東南至弓門寨七十里﹐又四十里至秦州﹐東北至徳順軍百一十里﹐北至靜邊寨九十五里。

結公城﹐南至水洛城三十五里﹐北至章川堡二十里﹐東至制勝關百里﹐西至靜邊寨六十里﹐西南至秦州百里。

涇州安定郡﹐唐平薛仁杲﹐置州涇渭之間﹐地形平敞﹐正當西塞之口。至徳以後﹐河湟盡陷﹐西鄙之地極於潘原﹐遂屯重兵﹐升州爲方鎭。又謂散地不足守禦﹐乃建平涼爲渭州﹐臨涇縣爲行原州﹐外張蕃翼之衛。宋建鎭戎軍﹐以通隴右﹔置徳順軍﹐以制山外﹐漸復襟帶之固。今爲章化軍節度。東至州界六十里﹐西至渭州界三十里﹐南至鳳翔府界百里﹐西至原州界二十五里。今仍爲涇州﹐屬平涼府。

○寨一﹕

長武寨﹐築城在安仁谷中﹐四面險固皆阻﹐天澗陡絕﹐惟有一路可上。唐太宗討薛仁杲﹐頓兵於此。與折摭城相對﹐皆大險也。後置神策軍地﹐髙崇文嘗爲長武城使。西北至州四十里﹐南至靈臺川。

儀州華亭縣﹐舊隴州屬邑﹐後魏築城置鎭﹐以扼蕃戎之路。唐爲神策軍地。後唐同光中﹐置義州。宋攺今名。東至涇州百里﹐西至西蕃界一百里﹐南至隴州九十里﹐北至渭州瓦亭寨一百二十里。今爲平涼府華亭縣。

○關一﹕

制勝關﹐控隴西一帶﹐舊號大震關﹐攺賜今名。管緣山小寨二十五里。

◎秦隴鳳翔階成路

秦州天水郡﹐本秦初封之地﹐在渭之間﹐諸羌雜處。唐武徳初﹐置都督府。天寶後﹐陷於吐蕃。至宣宗時﹐復爲內地。土壤遼曠﹐尢宜畜牧。其東入隴州界故關山路﹐西至蕃界一百九十里﹐南鳳州界一百八十里﹐東北隴州界一百四十里。本朝建爲雄武軍節度﹐扼巴蜀之境﹐限河湟之城﹐其西又控黨項﹑吐蕃隴右山之外﹐今之一都會也﹐置寨二十三以守禦之。知州舊兼緣邊都巡檢使﹐今置秦隴鳳翔階成六州軍馬步軍都部署以下兵官﹐以州爲治所。本路置州兵﹐及朝廷遣禁旅更戍外﹐又領熟戶蕃兵百七十四族﹐總三萬五千六百六人﹐馬二萬二千四百七十疋﹔弓箭手十六指揮﹐五千九百人﹐馬二千六百四十二疋。

○寨二十三﹕

州境曠遠﹐曹瑋在邊增築弓門﹑治方﹑牀穰﹑靜戎﹑三陽﹑定西﹑伏羌﹑永寧﹑小落門﹑威遠凡十寨﹐浚壕二百八十里。

永寧寨﹐建隆中築。西北控龕谷路﹐至蘭州五百五十里。舊號向書寨﹐至道中賜今名﹐置稻田以爲險固。東至休羌寨三十里﹐西至來遠寨二十里﹐南至小落門三十里﹐北宗哥城九百里。

伏羌寨﹐本唐初伏州﹐後攺爲縣﹐天寶後陷於吐蕃。本朝建隆中﹐酋長尙波於獻地﹐特置寨戍守。東至定西寨四十里﹐南至永寧寨三十里﹐南至夕陽鎭三十里。

大落門寨﹐在伏羌寨西﹐有落門谷﹐良木所產﹐先爲羌戎所據。雍熙中﹐知州溫仲舒發兵侵取﹐頗致騷動。詔中使視之﹐言得地甚利﹐遂置寨﹐迄今爲內地。祥符中再修置。東至永寧寨三十里﹐西威遠寨八里﹐北來遠寨二十里。

弓門寨﹐太平興國中築﹐在赤城川東波上﹐管小寨五。東至隴州故關七十里﹐西至治坊寨四十里﹐南至牀穰寨六十里﹐北至邊壕﹐西南至州百五十里。

定邊寨﹐至本州一百八十里﹐東至隴州定戎鎭四十里﹐西南至淸水縣八十里﹐西至弓門寨三十里。

治坊寨﹐太平興國中築﹐在臥牛山東﹐管小寨四。東至弓門寨四十里﹐西至壕門外蕃界五里﹐南至牀穰寨四十五里﹐北至熟戶二里﹐西南至州一百二十里。

牀穰寨﹐開寶中築﹐控牀川一帶﹐管小堡十一。東至治坊寨四十里﹐西至靜戎寨四十里﹐東至州百五十里﹐東南至淸水縣十里﹐北至蕃界二里。

靜戎寨﹐太平興國中築﹐在長山嶺下﹐管小堡五。東至牀穰寨四十里﹐西至三陽寨四十里﹐南至隴城界五里﹐北至蕃界五里。開寶中重修。

三陽寨﹐開寶中築﹐扼三都谷。慶曆中置﹐開稻田四百頃﹐以捍賊路。管小寨十六。東至靜戎寨四十五里﹐西至定西寨十三里﹐南至州三十五里﹐北至蕃界七里。

定西寨﹐太平興國中築﹐管小寨四。東至三陽寨十五里﹐西至伏羌寨四十里﹐南至州四十里﹐北至蕃界五里。

威遠寨﹐祥符中築﹐舊名梟篦﹐後攺今名。東至小落門寨五里﹐西至壕門外蕃部三里﹐南至馬鬢寨十二里﹐北至來遠寨八里。

安遠寨﹐天禧中築。東伏羌寨三十里﹐西來遠寨一十里﹐南小落門寨三十里﹐北至生戶五十六里。

臨江寨﹐雍熙初築﹐在渭水之南﹐與漢陽水合流﹐俗謂之西江。東至良恭故縣四十里﹐西至蕃界十五里﹐西北將雞寨四十里﹐北至蕃界五十里。

滔山寨﹐太平興國中築。東至骨谷鎭七十里﹐西至良恭鎭九十里﹐東北至長縣界九十里。

來遠寨﹐至州一百一十九里﹐東至永寧寨二十里﹐西至寧遠寨郢南谷一十一里﹐南至威遠寨堀堝一十里﹐北至渭河窮邊。

小落門寨﹐至州一百四十里﹐東至永寧寨三十里﹐西南至威遠寨八里﹐北至來遠寨二十里。

寧遠寨﹐至州一百三十里﹐東至來遠寨﹑定邊堡一十里﹐西至熟戶﹐南至馬家族二十里﹐北至丁家部族二十里。

楡柳寨﹐至州三百四十五里﹐東至良恭鎭五十里﹐西至臨江寨四十里﹐南至蕃界二十里﹐北至管下將雞寨一十里。

將雞寨﹐天禧中築。東南至古良恭城四十里﹐西至臨江寨五十里﹐南至駝項寨十五里﹐北至蕃界約一百里。

馬駿寨﹐在州西馬駿嶺下。東至故城鎭五十里﹐至州一百九十里﹐西至壕外蕃界五里﹐南至長道縣三十里﹐北至威遠寨界八里。

靜邊鎭﹐祥符中﹐詔築於南市城。西南至州百五十里﹐東北至徳順軍八十里。渭相接﹐控扼西戎之要。

隴城寨﹐唐縣也﹐至徳後陷於吐蕃。宋慶曆中建寨﹐與徳順軍水洛城﹑結公城二城相援。東弓門寨六十里﹐南白石堡四十里﹐北瓦龍谷堡四十里﹐東南治場寨四十五里﹐東北水洛城五十里﹐西牀穰寨六十里。

達龍谷堡﹐慶曆中築。東龍川約四十里﹐西至西界生戶約百里﹐東南安遠寨六十里。

河湟甘肅瓜沙路﹐自州西北三百一十里至故渭州﹐又百八十里至臨州﹐又東北二百里至蘭州﹐北渡湟河﹐出金城關﹐二百六十里至涼州松昌縣﹐又二百一十里至涼州﹐又五百一十里至甘州﹐又四百里至肅州﹐又九十里渡玉門關﹐又四百二十里至瓜州﹐又三百里至沙州入洮疊州路。自州西北三百一十里至渭州﹐又二百里至岷州﹐又百九十里至洮州﹐百八十里至疊州。

階州武都郡﹐本白馬氐之地﹐西魏置武州﹐唐大歷中陷於吐蕃﹐大中三年收復﹐立武州﹐尋攺今名。東至興州三百里﹐西至石州二百七十里﹐南至文州百五十里﹐北至成州二百六十里。今仍爲階州﹐屬鞏昌府。

○寨二﹕

峯貼峽寨﹐捍吐蕃﹐並控宕州路﹐南至宕州七十七里﹐北至州二百里。

武平寨﹐地居險要﹐多生戶﹐蕃部往年頻有聚劫。慶曆中﹐攺就苦李平築城﹐賜今名。與沙灘﹑峯貼峽二寨防托應援﹐管靑岡峽﹑圍城谷﹑斫鞍﹑三堡子﹑東磨鼻山﹑石婦口﹑西靑崗峽﹑沙灘川。

成州同谷郡﹐古白馬氐所居國﹐其地險固。唐至徳後﹐吐蕃侵擾﹐百姓流散﹐因廢爲鎭。咸通中﹐人戶漸復﹐再置州。其東至鳳州界五十五里﹐西秦州界一百五十里﹐南興州界五十里﹐北秦州界七十里﹐東南至宕州三百五十里。今之鞏昌府平縣是也。

論曰﹕羌戎卽敍﹐種落實繁﹐古之申遠略制獷俗者﹐重降附之爵﹐用羈縻之策﹐罔不納質向化﹐叩關請吏。今之夷人內附者﹐吐蕃黨項之族﹐散居西北邊﹐種落不相統一﹐款塞者謂之熟戶﹐余謂之生戶。陜西則秦隴原渭環慶鹿阝延四路﹐河東則隰石麟府二路﹐其酋長則命之戎秩﹐賜以官俸﹐量其材力功績﹐聽世相承襲。凡大首領得爲都軍主﹐自百帳以上得爲軍主﹐又其次者皆等級補指揮使以下職名﹔其立功者﹐別建爲刺史﹑諸衛將軍﹑諸司使﹑副使﹐至借職殿侍﹐充本族巡檢﹐綏懷族帳﹐謹固疆界﹐器械餱糧無煩於公上﹝蕃部巡檢﹐有諸司使﹑副使﹐承制崇班供奉官至殿侍﹐受俸準正員官﹐添支亦如之。諸刺史﹑諸衛將軍者﹐授俸準蕃部官首領。補都軍主﹑副軍主﹑副都虞侯﹑指揮使﹑副兵馬使者﹐其月給自三千至三百爲差﹐每歲冬又給袍服﹐紅錦者七種﹐紫綾者二種﹐以官爲差。次十將以下﹐皆給土田。景徳中﹐鎭戎軍曹瑋言﹕蕃部兵最爲精銳﹐其列校皆朝廷補授﹐多已衰老﹐願省者擇本軍人充。從之﹞。凡四路﹐總六百七族﹐十五萬五千六百人﹐三萬四千三百疋馬。其隸鹿阝延路者﹐皆居延州保安軍界。隸寧路者﹐居環慶州界。隸涇原路者﹐居源渭州鎭戎軍界。隸秦鳳路者﹐居秦鳳州界。所以離戎醜之勢﹐張蕃翼之衛也。又若戍兵防邊之制﹐前世卒皆代更﹐俾之保障﹐爲費甚大﹐故晁錯建策﹐不如選常居者﹐爲室屋具田器﹐及募民徙塞下﹐所以減贍邊之用﹐得懾俗之便。中朝用是法於西陲﹐募土人爲弓箭手﹐給田二頃﹐出一甲士﹔至三頃﹐乃出戰馬一疋﹐稅租徭役悉爲蠲復﹐器械糧餉俾其自給。分築堡壘使相聚居﹐設營校之名﹐循卒伍之制﹐亦置指揮使以下戎秩以統率之﹐有戰功者亦補軍都指揮使﹐乃置弓箭手巡檢以護領之﹐每戰則常爲諸軍前鋒。凡四路﹐總一百九十二指揮﹐三萬二千八百五十人﹐馬九千五百九十疋。此備塞禦戎之至要也。

●前集卷十九

◎西蕃地裏

夏州﹐漢朔方郡﹐後魏置夏州﹐深在沙漢之地。唐開元中﹐爲朔方軍大總管兼安北都護。唐末﹐拓拔思恭鎭是州﹐討黃巢有功﹐賜姓李氏﹐世有銀夏綏宥靜五州之地。五代李仁福彜超繼領節鉞﹐號定難軍。宋太平興國中﹐李繼捧來朝﹐願納土疆﹐得州四﹐酋豪二百七十人﹐部族五萬帳﹐復爲王土。其弟繼遷時十七歲﹐不樂內徙﹐嘯聚亡命﹐侵擾邊界﹐淳化中詔廢毀舊城﹐其州兵徙相州置營﹐仍曰夏州﹔遷居民於綏銀州﹐分官地給之。咸平末﹐繼遷死。景徳中﹐子徳明款塞內附﹐得假本道節制。徳明死﹐子元景康定初復叛﹐遂封夏國王綏懷之﹐盡有夏﹑銀﹑綏﹑宥﹑靈﹑會﹑鹽﹑蘭﹑勝﹑涼﹑甘﹑肅十二州之地。東銀州三百餘里﹐西鹽州三百里﹐南鹽州三百八十里﹐北蕃界﹐東南綏州四百里﹐西南慶州五百九十里﹐西北丰州九百里﹐東北勝州九百里。

○鎭寨六﹕

洪門鎭﹐本夏州地﹐唐寧節度張獻甫築洪門鎭城﹐置兵以防蕃寇。宋雍熙中廢夏州﹐其地後僞號爲洪州。

石堡鎭﹐本延州西邊鎭寨也﹐至道中陷於虜﹐今僞號爲龍州。

賀蘭山﹐東至懷遠鎭六十里﹐《涇陽圖經》曰﹕賀蘭山在邑西九十三里。

天都山﹐按關右﹑隴西圖記並無此山﹐今虜中曰爲天都山﹐在鎭戎軍西北百五十里﹐土地寬平﹐西南有路入渭州﹐山外徳順軍四寨界。

瓦川會﹐東至鎭戎軍易藏山界﹐西入蘭州界﹐皆山路。南至明堂川﹐北至會州界﹐皆川谷路。

天麻川﹐東北至捺龍谷路﹐入靜邊寨。西至馬銜山﹐南至龕谷路﹐北至瓦川會﹐皆川路。

銀州銀川郡﹐漢屬西河郡﹐爲┯陰縣地﹐以其在┯水之陰也。五代以來﹐爲夏州屬郡。夏州廢毀﹐遷居民延石州﹐今陷於虜。東石州界一百六十里﹐西夏州界二百里﹐南綏州界百陸十里﹐北麟州界三百里。

綏州上郡﹐秦所置﹐西魏爲綏川。西漢六郡良家子﹐東漢十二郡騎士﹐其一綏州。唐屬朔方節度﹐城在延州東北無定河川。宋李繼遷叛﹐河右ㄈ擾﹐以髙文丕知州事﹐繼遷攻擊不已﹐因徙﹐文丕洎居民於石州﹐廢毀其城。咸平初﹐言事者請城綏州﹐屯兵積谷以遏黨項。言利害者相半。遣工部侍郎錢若水馳往規度﹐旣而若水上言﹕綏州頃爲內地﹐民賦登集﹐尙須旁郡轉餉。自賜趙保忠以來﹐人戶凋殘。今若城之﹐須廣屯戍兵倍於往日﹐芻糧之給全仰河東﹐地隔黃河小大鐵碣二山﹐城下有無定河﹐緩急用兵﹐輸運艱阻。卽罷其役。徳明旣款附﹐上言乞割綏州土界隸當道﹐詔以誓表令邊臣詳定附之。其地東至石州一百三十里﹐一說自石州孟門渡河一百五里﹐至綏州西夏州四百里﹐南延州三百五十里﹐北銀州一百六十里。

○河二﹕

浦洛河﹐東南五十里至淸遠軍。

○無定河

宥州寧朔郡﹐卽漢三封縣之地。自河曲靈夏有蕃戎部落﹐後周武帝乃立胡州以統之。唐天寶中﹐攺寧朔郡﹐後寄理於經略軍。以地形居中﹐可總統蕃部﹐北以應接天徳﹐南爲夏州之援﹐元和十九年復置宥州於長澤縣﹐隸夏綏銀節度﹐刺史兼管策軍。宋李繼捧納國﹐復爲王土。自夏州廢毀﹐因陷於賊。東夏州界六十里﹐西鹽州界二百里﹐南保安軍界約百里﹐北夏州界約百五十里。

靈州靈武郡﹐卽唐之回樂峯也﹐自後魏置靈州﹐初在河北﹐大統六年築城﹐卽今城是也。唐開元中﹐邊境置節度﹐以飠登四夷﹐以州爲四方節度理所﹐管兵六萬四千七百人﹐捍禦北狄﹐統經略安丰﹑定遠﹑西受降城﹑安北都護﹑振武等七軍﹐內經略軍治在城內。肅宗卽位﹐升都督府。宋初﹐楊瓊爲部署﹐導黃河﹐漑民田數千頃﹐戶口四千餘﹐課利四十五萬貫。咸平中陷於賊。河外舊有五鎭﹐今夏國僞升爲州。按唐史元載獻議以靈武五城爲之形勢﹔開元中﹐朔方節度張說往巡五城處置兵馬﹐卽此地。東鹽州三百里﹐西涼州九百里﹐南原州五百六十里﹐東北丰州九百里。

○鎭寨九﹕

保靜鎭﹐本河外鎭﹐咸平中陷﹐今爲僞靜州﹐本鎭舊管番部六族。

臨河鎭﹐鎭城﹐舊管蕃部二族﹐置巡檢使﹐以酋長爲之。

懷遠鎭﹐本河外縣城﹐西至賀蘭山六十里﹐咸平中陷﹐今爲僞興州。舊有鹽池三﹐管蕃部七族﹐置巡檢使七員﹐以本族首長爲之。有水田果園﹐本黑連勃勃果園。置堰﹐分河水漑田﹐號爲塞北江南﹐卽此地也。

定遠鎭﹐唐制﹕朔方節度下定遠一軍七千人﹐在此城南﹐至懷遠鎭一百里﹐西賀蘭山六十里﹐西南至州二百里。宋至道中建爲威遠軍﹐咸平中陷﹐今爲僞定州。其城則唐光天中﹐朔方總管郭元振以西域援闊﹐丰安勢孤﹐中間千里無城郭烽堠﹐故置此城﹐募官健五千五百人鎭守﹐爲行軍計集之所。後信安郡王瑋又築羊馬城﹐幅員四十里﹐管蕃部四族﹐以酋長爲巡檢使。

靈武鎭﹐河外鎭也。南渡黃河﹐至靈州五十里﹐東至保靜鎭四十里﹐西至賀蘭山六十里﹐北至懷遠鎭七十里﹐咸平中陷﹐今爲僞順州。以上五鎭﹐自咸平以前﹐以靈州都監兼五原鎭都巡檢使主之。

丰安軍﹐唐屯田二十萬以上﹐並河外六鎭也。天寶末﹐魏少遊爲六城水運使﹐杜鴻漸爲朔方畱後度支使副﹐率兵白艸鎭﹐迎謁肅宗﹐言﹕朔方﹐天下勁兵﹔靈州﹐用武之地。上倉儲庫物之數。

艾山舊渠﹐後魏刁雍爲薄骨律鎭將﹐上表請開富平西三十里艾山舊渠﹐南北二十六里﹐州西四十五里﹐鑿以通河。自禹舊迹兩岸作漑田大渠﹐廣十步﹐以河水漑公私田四萬頃。人獲其利。

回樂烽﹐置縣在州城﹐開元初置東臯蘭州﹐皆九姓突厥部落。

溫池﹐唐神龍年置縣﹐縣側有鹽池。唐洎五代﹐節度使兼領溫池榷鹽事。開元初﹐置燕然﹑燭龍二州﹐寄治溫池界﹐並九姓突厥部落。

鹽州五原郡﹐唐都督府﹐正元中城爲部蕃所毀﹐塞外無保障﹐犬戎入寇﹐復加版築。旣城之後﹐邊患息焉﹐迄徳宗朝﹐虜不敢犯塞。今陷。東綏州六百里﹐西會州八百里﹐南慶州二百五十里﹐北宥州一百四十里﹐東南延州五百三十里﹐東北夏州三百里﹐西南原州七百里﹐西北靈州三百里。其地有白池﹐南北九十里﹐舊蕃戎之地。隋以其地有鹽池﹐置城以護之。唐曰白池縣﹐又名井城葭蘆澤。正元中﹐度支使兼靈鹽等州池井榷鹽使。宋景徳中﹐趙徳明乞入靑鹽交易﹐不允。

淸遠軍﹐東南七十里至環州美泥寨﹐西北五十里至浦洛河﹐又七十里至聖泉﹐七十里至定邊鎭﹐又六十里至靈州﹐西甜水堡五里﹐南至木波鎭。四十里。本席雞城地﹐宋太宗以靈武道路艱阻﹐欲城古威州以通漕挽﹐轉運使鄭文寶固請築此城﹐以淸遠軍爲名。深在瀚海不毛之地﹐素無井泉﹐陜西之民甚苦其役。咸平中﹐都鹽段義逾城叛﹐尋陷於賊。

勝州楡林郡﹐戰國爲雲中地﹐隋置州﹐爲下都督府。煬帝發丁男百萬築長塊﹐東至紫河﹐西距楡林﹐車駕因幸楡林﹐突厥啟民可汗來朝﹐卽此地。唐正觀中﹐平梁師都時﹐柴紹以破滅匈奴﹐奪得河南之地﹐因置﹐以決勝爲名。今廢。東北東受降城二百里﹐東朔州四百二十里﹐南麟州四百里。

○河鎭二﹕

紫河﹐隋築長城﹐起於紫河﹐卽此地。今爲之紫河汊﹐地產良馬。

唐龍鎭﹐在勝州之境﹐地居險峻﹐東至黃河二十里﹐河之東曰東躔﹐河之西曰西躔﹐騎兵所不能及。蕃族來義者嘗持兩端﹐事契丹及夏國。宋眞宗朝﹐與叔不協﹐趨契丹破之﹐來依府州。義非大族﹐乃憫其窮而款塞優容之﹐賜錦袍銀帶﹐子孫官。景佑中爲夏國所並。

涼州武威郡﹐唐爲河西節度使﹐以斷羌胡﹐統赤水﹑大斗﹑建康﹑寧寇﹑王門﹑墨離﹑豆盧﹑新全等八軍﹐內四軍涼州界。地勢西北斜出在南山之間﹐南隔西羌﹐西通西域﹐漢時號爲斷匈奴右臂。西晉末﹐張丸據之﹐爲一會府﹐號前涼。後呂光有其地﹐號後涼。唐建方鎭﹐開元末﹐宰相兼領節鉞以鎭之﹔天寶末陷於西戎。宣宗恢復河湟﹐命土豪領之﹐自置牧守。或請命於中朝﹐五代漢髙祖命申師厚爲之帥。迄今州郭外數十里﹐尙有漢民陷沒者耕作﹐餘皆吐蕃。宋開寶中復來請帥﹐以殿直丁惟淸領州事﹝時惟淸市馬於涼州﹐而西境大丰稔﹐因爲所畱﹐就而命也﹞。咸平初。潘羅支來貢﹐命爲六國大首領。李繼遷來寇涼州﹐戰於城下﹐退至三十井死。羅支封武威郡王﹐天聖初土貢不絕。東會州六百里﹐西甘州五百里﹐西北三百里先至甘州刪丹﹐又二百里至州南浩河﹐二百六十里東南蘭州﹐五百四十里東北會州鳥蘭縣界。

赤水軍﹐唐武徳中置﹐在涼州城內﹐軍之最大者﹐幅員五千里﹐赤塢有赤泉﹐因以名焉。

大斗軍﹐在州西二百里﹐又百八十里卽張掖郡古安西城也。唐開元中﹐以赤水軍守捉使攺大斗軍﹐以西接張掖﹐東連武威州﹐故曰大斗。其鎭曰雪山﹐雪山在軍南五十里。

建康軍﹐在州西西二百里﹐卽甘肅二州中路﹐在祈連山下。唐證堅中﹐王孝傑開四鎭置軍﹐張守常爲軍使。

寧寇軍﹐後周保定中置﹐號同城戍﹐在州東北千餘里。唐舊號同城守捉﹐天寶中置軍﹐隸張掖守捉使。

○山一﹕

焉支山﹐漢霍去病將萬騎出隴西﹐涉狐境水﹐過焉支山千餘里﹐執渾邪王收休屠祭天金人﹐卽此地也。山在河西郡界﹐東西百餘里﹐南北二十里﹐有松柏古木。其水甘艸美﹐宜蓄牧。一說焉支山在刪丹故縣﹐東西百餘里﹐南北二十里。

甘州張掖郡﹐地裏風俗記曰﹕漢結烏孫﹐絕隔諸羌﹐裂寇賊右臂﹐自張其掖。後魏爲甘州﹐以地有甘峻山爲名﹐號外國古地。《禹貢》曰﹕導弱水至於合黎﹐餘波入於流沙。卽此地。今黎水並在郡界﹐居延海﹑祈連山﹑遮賊障在焉。遮虜障﹐路博徳所築。隋大業﹐車駕巡河右﹐置橋梁於浩河﹐以幸張掖。唐天寶之亂﹐遂陷回鶻。後尙公主﹐迄宋景以來﹐猶陳甥舅禮﹐酋長稱可汗﹐王妻稱公主﹐朝廷歲頒正朔。東涼州五百里﹐西肅州四百二十里﹐南雪山﹐北張掖河三百里。

○山一﹕

祈連山﹐在張掖﹑酒泉二界之上﹐東西二百餘里﹐南北百餘里。山中冬溫夏涼﹐美水艸畜牧。古寇賊嘗失二山﹐乃歌曰﹕亡我祁連山﹐使我六畜不蕃息。亡我焉支山﹐使我婦女無顏色。隋自西平鄯州﹐臨羌城以西﹐且末以東﹐祁連山以南﹐雪山以北﹐東西四十里﹐南北二十里﹐皆爲隋土﹐置郡縣鎭戎﹐發天下輕罪徙居之。山下有霍將軍神祠。

肅州酒泉郡﹐漢元狩中昆邪王以其眾來降﹐以其地爲武威﹑酒泉二郡﹐而酒泉郡以隔絕故﹐與羌通路﹔又西通月支﹑大夏故﹐以公主妻烏孫王﹐以分外國西方之援。後爲涼武昭所據。隋置肅州﹐玉門在其西﹐去長安二千八百里﹐東至甘州四百二十里﹐西至玉門關七十里﹐又四百一十里瓜州﹐南蕃界﹐北回鶻界。

玉門軍﹐本廢玉門縣﹐唐開元中置﹐隸河西節度﹐在州西二百里。

瓜州軍晉昌縣﹐古西戎地﹐漢武帝開之爲墩煌郡﹐隋置瓜州。前秦符堅徙江漢之人於墩煌﹐中州人有田疇不辟者﹐亦徙千戶。涼武昭王以南人置會稽郡﹐中州人置廣夏郡。西方之俗髙尙武力﹐唐之驍將郭知運﹑王君﹐俱郡人也。今城卽開元中刺史張守所築。東至肅州五百二十里﹐西至沙州二百八十里﹐南至新昌鎭﹐北豹門守捉﹐西北至伊州界五百里。

墨離軍﹐本月支國舊地﹐唐武徳初置瓜州﹐因置軍焉﹐隸河西節度。城在瓜州西北千里﹐張守嘗爲軍使﹐修築此城。河西隴右節度王忠嗣伐吐渾於墨離川﹐虜其全軍而歸﹐卽此地。

沙州﹐漢墩煌郡地﹐居流沙東北﹐以其沙風吹流行﹐謂之流沙﹐在郡西八十里。唐天寶後﹐陷於西戎。大中後﹐刺史張義潮以州歸順﹐特建歸義軍節度﹐以義潮爲帥。宋太平興國中﹐義潮孫延祿承襲﹐累封譙國王﹐後每修貢。東至瓜州二百八十里﹐西南口烽﹐北至咸泉戍三百二十里﹐東北至伊州界三百八十里﹐卽大磧之外地。

○關山四﹕

陽關﹐漢龍勒縣地﹐縣有陽關﹑玉門關。

玉門關﹐漢列河西四郡﹐通道玉門障塞﹐出長城外數千里是也。東至沙州百二十里﹐東南至沙州二百五十里﹐去長安三千六百里。自關度流沙西一千里至鄯善﹐又自關度流沙北行二千三百里至車師。隋煬帝巡狩河西﹐至玉門關﹐置伊吾﹑且末等郡。唐爲玉門縣。

鳥鼠同穴山﹐渭水出於山中﹐有鳥如家雀﹐色小白﹐鼠小黃而無尾﹐同穴。

白龍堆﹐在沙州玉門關﹐東倚三危﹐北望蒲昌﹐是爲西極外國要路。

伊州伊吾郡﹐漢烏壘城地﹐在沙州北大磧之外﹐去玉門關八百里。隋將段文振徵吐谷渾﹐出伊吾道﹐逐賊於淸海﹐卽此路。地多沙磧﹐一名鬼磧。一說鳥壘城去陽關一千七百里。唐郭知運﹑王孝傑相繼爲刺史。東至瓜州界八百里﹐西至西州七百三十里﹐南至沙州界二百四十里﹐北至伊吾軍三百里。

屯山二﹕伊吾屯﹐漢置伊吾屯田﹐後漢置宜禾都尉﹐以爲屯田。號膏腴之地。後魏置邑﹐唐貞觀中分置納職縣。

天山﹐伊吾有天山﹐髙十五里﹐廣六十里﹐冬夏積雪﹐一名雪山﹐匈奴過之皆下馬拜。漢遣二師將軍李廣利將三萬騎出酒泉﹐擊右賢王於天山﹐得虜萬級而還﹐卽此地也。一說且彌國治天山東大谷﹐去長安八千六百七十里。

伊吾軍﹐本昆吾國地﹐西扼大磧。唐景龍中置軍﹐隸北廷節度﹐在伊州西北三百里甘露川。

西州交河縣﹐本車師國之髙昌壁也。漢和帝時﹐班超定西域﹐置戊巳校尉﹐領兵五百人戍之﹐以地勢髙峻﹐人物昌盛﹐故立髙昌壘﹐壘有八城。唐太宗命侯君集爲交河道行營大總管﹐平髙昌﹐置兩州﹐以交河城爲交河縣﹝其水流出邑地﹞﹐始昌城爲天山縣﹐田北城爲柳中縣﹐東鎭城爲蒲昌縣。儀鳳中﹐吐蕃叛﹐洮河道總管裴行儉帥師至西州破之﹐立碑於碎葉城﹐以紀功﹐皆此地。東至伊州七百五十里﹐西北至輪臺縣五百里﹐南吐蕃界﹐北至北庭都護府四十五里。

○河一﹕

交河﹐河水分流繞城下﹐故號交河。去東京九千三百里。城北三源﹐一源出東北五里﹐一源正北六里﹐一源出西北五里﹐去城百步﹐三河合流﹐又分流城之四合﹐故曰交河。漢戊己校尉所理。

天山軍﹐漢戊己校尉所理。唐正觀中置﹐隸安西節度。在西北三百里﹐東西三百里。其山春夏有積雪。

○庭一﹕

北庭﹐治金蒲縣﹐在流沙西北﹐漢烏孫縣舊地也。去陽關二千七百里﹐與渠黎田官相近﹐土地肥饒﹐歷代爲胡虜所居。唐貞觀中﹐置庭。文明中﹐郭元振奏置瀚海軍﹐後爲北庭都護府﹐又置節度﹐統瀚海﹑天山﹑伊吾三軍﹐防制突騎施堅昆。東至伊州界六百八十里﹐西碎葉嶺﹐南至西州界四百五十里﹐東北回縣。

瀚海軍﹐在西安都護府﹐唐長安中置﹐隸北庭節度。居金山之北﹐赤野之南﹐地方五千里﹐漢烏孫王之境。

○海縣二﹕

蒲類海﹐一名鹽澤﹐去玉門﹑陽關三百餘里﹐廣袤三百里﹐其水冬夏不增減。一名婆惜海。漢班超將兵擊伊吾於蒲類海是也。《水經》曰﹕河水一源出於闐國南山下﹐水北流﹐與蔥嶺河合﹐又東注於蒲昌海﹐卽蒲類也。隋開皇中﹐西羌內附﹐詔宇文攸持節安輯﹐置蒲昌﹑鹽澤二郡﹐以安降附。

輪臺縣﹐漢桑弘羊上希主意﹐遣士卒繞田輪臺築城﹐以威西域﹐是此地。後棄之。唐時因城置縣。

安西都護府﹐唐太宗開西域﹐初置府。髙宗開四鎭﹐西境開柘數千里﹐得於闐﹑焉耆﹑龜玆﹑疏勒諸國﹐明慶中移都護於龜玆﹐東接焉耆﹐西連疏勒﹐至蔥嶺七百里。後西陲不守﹐並陷吐蕃。如意初﹐王孝傑大破吐蕃﹐克復龜玆﹑於闐﹑疏勒﹑碎葉四鎭﹐郭元振﹑郭知運輩並相次爲都護。後爲安西節度﹐撫寧西城﹐統領四國。今龜玆卽安西都護治所。

疏勒國﹐都白山南百里﹐漢時舊國。東至安西一百里﹐北至碎葉二千里﹐唐亦置都督府。去東京一萬五百里。

於闐﹐統十三州國﹐周四千里﹐都蔥嶺之北二百里。東北去瓜州二千八百里﹐北至龜玆一千四百里﹐東去鄯善一千五百里﹐去長安九千六百里。宜五穀﹐气序和暢﹐知禮義。

焉耆國﹐都白山南七十里﹐漢時舊國。貞觀中﹐駙馬府都尉阿史那社爾平之﹐置都督府﹐北至墩煌﹐南至且末﹐並古界。

○山一﹕

蔥嶺山﹐西域三十六國﹐而限以蔥嶺。其河兩源﹐一出蔥嶺﹐一出於闐﹐在南山下﹐與蔥嶺河合。按《水經》﹕蔥嶺髙千里﹐行十二日可至其頂。一說蔥嶺在墩煌西﹐河源潛發其嶺﹐分爲二水。一說自玉門渡流沙北行二千二百里至車師。又一說自沙車西行百里至蔥嶺。

鄯州西平郡﹐治湟水縣﹐本西羌烏弋奚劍所居﹐謂之湟中﹐亦月支之別種也。趙充國伐先零﹐計度臨羌至浩﹐爲屯田﹐可墾者二千頃。霍去病逐諸羌﹐及渡河湟﹐築龍居塞。隋煬帝出臨津關﹐渡黃河至西平﹝後漢爲西平郡﹞﹐陳兵講武﹐大獵於拔延山﹐長圍周亙二千里﹐皆此地。唐平薛舉﹐置鄯州﹐爲隴右節度使治所﹐管臨洮﹑河源﹑安仁﹑振武﹑威戎﹑莫門﹑寧塞﹑積石﹑鎭西共九軍﹐綏和﹑合川﹑平夷三守捉﹐東至蘭州廣武百十里﹐西至吐蕃界三百一十里。自州西百二十里至河源軍﹐又百二十里至白水軍﹐又八十里至定戎軍﹐又七十里石堡城﹐南一百八十里至廓州﹐北七十里至淸海涼州﹐二十里至昌松縣界。

○水一﹕

湟水﹐《水經》曰﹕金城東允吾縣北﹐卽湟河之源。地理誌亦謂湟水所出處。

積石軍﹐在廓州遠化縣西界﹐本吐谷渾地。唐貞觀中﹐吐谷渾叛。初置爲靜邊鎭﹐儀鳳中升軍額。

○城一﹕

石堡城。天威軍﹐唐開元中信安王攻下之﹐置振武軍﹐後爲吐蕃所陷。天寶中﹐哥舒翰又攻下﹐置軍。

臨洮軍﹐秦始皇築長城﹐界中國﹐西不過臨洮﹐是也。唐開元中﹐移洮州狄道縣置軍。自軍西六十里﹐卽河州大夏縣﹐又一百一十里至河州﹐東南至故渭州一百九十里﹐西北至蘭州二百里。

河源軍﹐置在湟川東北﹐今鄯州西一百二十里。一云漢趙充國亭堠地也。

白水軍﹐唐開元中郭知運﹑張懷亮置。

安仁軍﹐在鄯州西北星宿州﹐唐開元中置。

振武軍﹐在鄯州鄯城縣西界﹐東距州二百里﹐本吐蕃鐵仞城。

威戎軍﹐唐開元中﹐杜希望收吐蕃新城﹐因置軍。在鄯州西北三百五十里。

故渭州隴西郡﹐漢陽有阪﹐名曰隴坻﹐今州城處其西﹐故曰隴西。領狄道等十一縣﹐風俗尙武力﹐習戰射﹐西漢六郡良家﹐東漢十二郡騎士﹐其一出隴西。唐置州﹐升爲都督府。廣徳中﹐西戎犯邊。洮蘭秦渭盡爲虜境﹐廢城在秦州永寧寨北七十里﹑熟戶張香兒族帳之所。東秦州三百里﹐西岷州三百里﹐南成州四百里﹐北蘭州四百里。

蘭州金城郡﹐漢昭帝置﹐以其地並狄種﹐故曰狄道﹔築城得金﹐故曰金城。趙充國曰﹕願馳至金城﹐圖上方略。卽此地。範曄《後漢書》曰﹕西戎在漢金城郡之西南﹐卽古之西戎地也。東北會州二百里﹐西鄯州四百九十里﹐南故渭州四百里﹐北涼州五百五十里﹐州城北渡金城關二十驛至涼州。

○水一﹕

浩水﹐出西塞外﹐東至允吾入湟水。蘭州有浩故城。

會州會寧郡﹐古西羌地﹐秦並天下﹐屬金城郡。漢昭帝分天水﹑隴西﹑張掖各三縣﹐爲金城﹑安定二郡﹐此爲櫟陽縣地﹐屬金城。後魏置會寧縣﹐西魏因立會州﹐尋廢。唐復建州。東故原州四百里﹐西涼州六百里﹐南蘭州四百二十里﹐北靈州六百里。

○關二﹕

烏蘭關﹐會寧關西四十里。

會寧關﹐州西北一百八十里。

河州抱罕縣﹐《禹貢》導河自積石﹐今積石山在金城西南﹐河之所經。漢始元中﹐分隴西﹑天水﹑張掖三郡﹐立金城郡﹐今州卽金城之抱罕縣。唐平李軌﹐置河州。後陷於虜。東蘭州三百里﹐兩廓州三百九十里﹐南洮州三百里﹐北鄯州三百里。自州北百里過鳳州關﹐渡黃河﹐百四十里至鄯州龍支縣﹐又百六十里至鄯州鎭西軍。

○山二﹕

積石山﹐《書》曰﹕導河自積石。唐貞觀中﹐吐谷渾叛﹐詔李靖﹑侯君集爲西海路大總管﹐師出鄯州﹐行空虛之地二千里﹐過星宿川﹐望積石原﹐觀河源之所出焉﹐乃班師。

臯蘭山﹐在積石山下﹐有石門﹐有河水西南流﹐《禹貢》所謂導河積石也。漢元狩中﹐霍去病出隴西﹐至臯蘭山。

洮州臨洮縣﹐本羌戎地。秦分三十六郡﹐西臨洮﹐卽其地。洮水出西戎中﹐北至抱罕﹐東入河。周恭帝置州﹐唐隸隴右道。天寶初﹐哥舒翰破吐蕃於臨洮城西二百里﹐遂以其地爲神策軍。後唐長興中﹐建爲保順軍﹐節度塞外十鎭﹐洮州則其一也。今邈川大首領角廝羅立文法臨制諸羌﹐款塞爲藩臣﹐其部族在洮河之地﹐康定中命爲節度以羈縻之。東至岷州百七十里﹐西無州縣﹐南至疊州百七十里﹐北至河州三百一十里。

莫門軍﹐在洮州﹐唐儀鳳中置。

○山海三﹕

洮水﹐《漢書》﹕洮水出西羌中﹐北至抱罕﹐東入於河。

靑海﹐在吐谷渾國甘松之南﹐洮水之西。其海周回千餘里﹐中有小山。其俗﹕至冬﹐輒放牝馬於其上﹐言得龍種。吐谷渾常得波斯艸馬放入海﹐因生驄駒﹐能日行千里﹐故時稱靑海驄。隋將段文振徵吐谷渾﹐出伊吾﹐逐賊於靑海。唐天寶中﹐築神武軍於靑海上﹐吐蕃攻破﹐哥舒翰築城於靑海之中龍駒島﹐吐蕃遂不敢近靑海。

金山﹐會州之西﹐靑海之東﹐甘州之南﹐邈州之北。蠕蠕虜世居金山之陽﹐山之西南薛延陀舊地。

岷州和政郡﹐秦三十六郡﹐隴西之臨洮縣地。蒙恬擊胡出塞﹐築長城起於此﹐通道九原﹐至云陽。後魏大統中置岷州﹐唐武徳初置都督府﹐天寶初攺名和正郡﹐至徳後陷於虜。東至故渭州三百里﹝開元中置八驛﹞﹐西至洮州一百七十里﹐南至懷安二百五十里﹐北至蘭州狄道縣五百二十里。

廓州寧塞郡﹐古西域之地﹐城本吐谷渾所築。漢宣帝時諸羌皆叛﹐後將軍趙充國屯隴西﹐縻諸羌不敢動﹐卽此地。

疊州合川郡﹐其地山多重疊﹐秦漢晉魏爲諸羌所據﹐後周西逐諸羌﹐始統有其地﹐因置州焉。唐李出爲都督﹐盡西域之地﹐皆設屯田﹐以爲戰守之備。宰相婁師徳常爲河源積石懷遠軍河蘭鄯廓等州檢校營田使﹐而河西隴右凡三百六十屯﹐大者五十頃﹐小者二十頃﹐河西歲入二十六萬石﹐隴右四十四萬石﹐今皆在蕃地。

●前集卷二十

東西川峽路﹐《禹貢》梁雍荊三州之地﹐而梁州地爲多﹐天文與秦同分。春秋楚﹑巴﹑庸﹑夔﹑諸國之地﹐後皆屬楚﹐秦之漢中﹑蜀郡﹑黔中﹑南郡﹑巴郡皆其境也。東至荊峽﹐北控劍棧﹐西南接羌戎﹐而巴蜀﹑廣漢本南夷地﹐沈黎﹑維川制生獠﹑吐蕃﹐云安﹑淸江控﹑夜郎﹐江油﹑陰平氐羌之地﹐南溪﹑盧川撫南詔之國。其涪渝數州﹐亦有夷人﹐不爲邊患﹐故不錄。而施州﹑黔中置義軍土丁﹐防守邊徼。此中國控制之要也。

◎益利路

益州﹐秦漢蜀郡地﹐晉武帝攺爲成都國﹐南朝皆爲益州。唐領西川劍南節度﹐統團結營及松維蓬恭雅黎姚悉等八州兵馬﹔天寶中﹐平戎﹑昆明﹑寧遠﹑澄川﹑南江等六軍鎭劍南節度﹐治成都。宋沿唐制﹐節度使兼統押近界諸蠻兼西山八國。雲南安撫制置等使。其地東至簡州陽安縣界六十六里﹐西至永康軍導江縣界八十七里﹐南至陵州籍陽縣界九十二里﹐北至漢州雒縣界六十七里﹐一路十五州軍﹐邛威茂黎雅五州﹐西抗吐蕃﹐南撫蠻獠曁雲南諸國﹔利州軍﹑文龍二州﹐捍吐蕃。後合二路爲一﹐置鈐轄以下兵官﹐以益州﹑利州爲治所。今之四川成都府。

邛州臨邛縣﹐漢蜀郡故地。梁於蒲水口立壘柵爲城﹐以控生獠﹐攺曰邛州﹐以南邛來山爲名。今置一寨守之。東至夷界百三十里﹐西北至羌戎界百二十里﹐西南至羌戎界百三十里﹐以山爲界﹐西無郡縣。今仍爲邛州﹐直隸四川布政司。

○寨一﹕

平樂寨﹐在火井縣界﹐北至縣三十里。

黎州洪源郡﹐古邛都國﹐漢置沈黎郡﹐後周破羌夷得此土﹐因立黎州。唐長安中﹐割洪源﹑越州之陽山置州﹐取沈黎爲名。舊領羈縻五十四州﹝後並荒梗不通﹞﹐西控吐蕃﹐南捍蠻界﹐東南至邛部川蠻十一日程﹝西南夷之種也﹐居漢蠻越郡地﹐其酋長自稱百都鬼王﹞﹐西至戎州。州西南百二十里﹐渡大渡河﹐出瘴川口淸溪關﹐二百三十里至州界﹐又四百九十里至州﹝州﹐卽西南夷也﹐控滇之要﹐扼蕃蠻之口﹐共八日程。州今廢﹐又三百六十里與南詔分界﹐卽雲南國。今之四川黎州安撫司是也。

○羈縻州五十四﹕

羅巖州索古州秦上州合欽州劇川州輒縈州蓬州柏坡州博盧州明川州施皮州蓬矢州大渡州米川州大屬州

河東州諾州甫嵐州昌明州歸化州象川州叢夏州和良州和都州附樹州東川州上貴州滑川州北川州

古川州甫﹛艸﹜州比地州蒼榮州野川州邛陳州貴林州護川州牒綜州浪彌州郎郭州上欽州時蓬州儼馬州

橛查州邛川州護邛州腳川州開望州上蓬州北蓬州剝重州久護州瑤劍州明昌州

雅州盧山郡﹐嚴道故地﹐後魏因招攜離散僑立盧山郡﹐唐初立雅州﹐下都護府。今管羈縻四十六州﹐吐蕃生獠置五寨守之。東至邛州界八十里﹐西南至黎州百里﹐州西陸行三百六十里蠻界嚴羅州﹝盧山縣西北六十里章盧山下﹐有石狹口﹐闊三丈﹐長二百步﹐俗謂之盧關﹐關外卽生獠也﹞﹐西北陸行五百七十里吐蕃棲雞城﹐東陸行二百三十里塗州﹐西陸行二百三十里悉州﹐南陸行二百六十里至雪嶺﹐北陸行九十三里翼州界﹐東南陸行一百六十里吐蕃舊界。今仍爲雅州﹐直隸四州布政司。

○寨戍五﹕

碉門寨﹐在嚴道縣界﹐東南至縣八十里。

靈關鎭寨﹐在盧山縣界﹐南至縣八十里。四面險峻﹐控帶蕃界。今有土兵鎭守。

榮經縣寨﹐在本縣城內﹐有兵馬監押守戍。

魚泉戍﹐在盧山縣界﹐南至縣﹐西四十里接邛州大井縣。

琉璃戍﹐在盧山縣界﹐南至縣二十里。

○羈縻州四十六﹕

羅巖州﹐至州四百八十里。

當馬州﹐至羅巖州二百里﹐至州四百七十八里。

三井州﹐至羅巖州五里﹐至州四百七十五里。

來鋒州﹐至羅巖州二里﹐至州四百七十八里。

名配州﹐至羅巖州二里﹐至州四百七十七里。

釒井苯州﹐至羅巖州二里﹐至州四百七十八里。

斜恭州﹐至羅巖州五里﹐至州四百七十五里。

晝重州﹐至羅巖州二里﹐至州四百八十八里。

羅林州﹐至羅巖州三里﹐至州四百七十七里。

籠羊州﹐至羅巖州一里﹐至州四百七十九里。

林波州﹐至羅巖州六十里﹐至州四百四十里。

林燒州﹐至羅巖州四十里﹐至州四百四十里。

龍蓬州﹐至羅巖州四十里﹐至州四百四十里。

索古州﹐至羅巖州五十里﹐至州四百三十里

敢川州﹐至羅巖州四十里﹐至州四百四十里。

驚川州﹐至羅巖州五十里﹐至州四百三十里。

禍眉州﹐至羅巖州七十里﹐至州四百四十里。

木燭州﹐至羅巖州四十里﹐至州四百四十里。

百坡州﹐至羅巖州四十里﹐至州四百四十里。

當品州﹐至百坡州五十里﹐至州三百七十五里。

嚴城州﹐至百坡州二十里﹐至州二百六十里。

中川州﹐至百坡州五里﹐至州三百七十五里。

鉗矢州﹐至百坡州二十五里﹐至州三百五十五里。

昌磊州﹐至百坡州二十里﹐至州三百六十里。

鉗並州﹐至百坡州二十五里﹐至州三百五十五里。

林波州﹐至百坡州三里﹐至州三百七十七里。

會野州﹐至百坡州六十里﹐至州六百三十里。

當仁州﹐至會野州三百里﹐至州六百二十五里。

推梅州﹐至會野州一十里﹐至州六百二十里。

作重州﹐至會野州二十里﹐至州六百三十里。

禍林州﹐至會野州一十里﹐至州六百三十里。

金林州﹐至會野州四十里﹐至州六百一十里。

諾祚州﹐至會野州四十里﹐至州六百一十里。

三恭州﹐至會野州五十里﹐至州五百八十里。

布嵐州﹐至會野州六十里﹐至州五百七十里。

欠馬州﹐至三恭州五里﹐至州六百二十五里。

羅蓬州﹐至欠馬州一十里﹐至州六百二十里。

已上三十七州﹐並管羅巖州﹑會野州路。

諭川州﹐至州五百八十里。

讓川州﹐至諭川州五里﹐至州五百七十里。

遠南州﹐至讓川州二十五里﹐至州五百六十里。

卑廬州﹐至夔龍州二十里﹐至州五百六十里。

夔龍州﹐至卑廬州二十里﹐至州五百六十里。

耀川州﹐至金川州十五里﹐至州五百六十里。

金川州﹐至耀川州十五里﹐至州五百六十里。

東嘉梁州﹐至金川州二十里﹐至州五百六十里。

西嘉梁州﹐至東嘉梁州十里﹐至州五百六十五里。

已上九州﹐並管夏陽路。

茂州汶山郡﹐漢武置汶山郡﹐梁置繩川﹐取桃關之路﹐以繩爲橋﹐因作州。唐置茂州﹐又建都督府﹐管羈縻十七州﹐東至綿州四百里﹐西至威州二百二十里﹔州北陸行百五十里至翼州﹐又二百里至松州﹐又三百里至芳州﹔西南陸行三百七十里至塗川州﹔西北陸行至吐蕃棲雞城。卽今仍爲茂州﹐屬四川成都府。

○羈縻州十七﹕

靜州﹐管部落四百戶﹐去州七十五里。

恭州﹐管部落二百戶﹐去州五里。

當州﹐管部落五十戶﹐去州六十五里。

直州﹐管部落二百二十戶﹐去州三十里。

時州﹐管部落一百戶﹐去州六十里。

宕州﹐管部落二百七十五戶﹐去州二十里。

塗州﹐管部落六十戶﹐去州五里。

達州﹐管部落一百戶﹐去州百五十里。

松州﹐管部落一百戶﹐去州七十里。

飛州﹐管部落二百戶﹐去州三百里。

柘州﹐管部落一百戶﹐去州七十里。

乾州﹐管部落四百戶﹐去州三百里。

悉州﹐管部落三百一十五戶﹐去州二百里。

可州﹐管部落二百戶﹐去州五百里。

翼州﹐管部落二百戶﹐去州三百里。

向州﹐管部落五十戶﹐去州三十里。

居州﹐管部落五十戶﹐去州三十里。

威州維川郡﹐古徼外羌冉龍之地﹐蜀姜維﹑馬忠討汶山叛羌﹐卽此地也。唐武徳中﹐白狗羌內附﹐乃於姜維故城置維州﹐南界江陽岷山連嶺﹐而西不知其極﹐北望陽山積雪如玉﹐東望成都若井底﹐一面臨峯﹐三面臨江﹐是西蜀控吐蕃之要也。唐時吐蕃得之﹐號無憂城﹐宣宗收復。宋以羈縻保﹑羈二州隸焉﹐景佑初攺今名。東至塗州二百三十里﹐西至悉州二百三十里﹐南至雪嶺一百八十里﹐北至蕃界。今仍爲威州﹐屬四川成都府。

○羈縻州二﹕

保州雪山郡﹐本維州定廉縣﹐南至吐蕃﹐爲夷落之極塞。唐開元以來﹐董氏世襲刺史。

羈州靜戎郡﹐唐天寶中﹐招慰生羌置郡﹐亦許世襲。

利州﹐治綿谷縣﹐本漢中地﹐昔蜀王封弟苴侯﹐命邑曰葭萌﹐秦命司馬錯伐蜀﹐出劍閣﹐卽此地。亦謂石牛道。東至閬州岐平縣﹑集州雞江縣界三百四里﹐西至文州曲水縣﹑龍州江油縣﹑劍州劍門縣界二百八十里﹐南至劍州劍門縣﹑閬州蒼溪縣界一百六十里﹐北至三泉縣﹑文州曲水縣界三百二十五里﹐西南控巴蜀﹐東北接梁洋﹐號爲要害。唐爲都督府﹐宋爲昭武軍節度﹐置益州路兵馬鈐轄﹐治於益州。

文州陰平郡﹐古氐羌之地﹐漢開西南夷﹐置陰平道﹐屬武都郡。西魏置文州。西至龍州四百里﹐南至閬州二百四十里﹐東至扶州界一百二十里﹐北至階州六十三里﹐西南陸行六十里扶州界﹐又九十里至扶州﹐又二百里至松州﹐西北吐蕃界大恭嶺一百二十里。今之陜西階州文縣是也。

龍州江油郡﹐漢魏以前爲無人之境。鄧艾伐蜀﹐由陰平道景谷行七百里﹐鑿山通道﹐作橋閣﹐山髙谷深﹐至爲險難。艾以氈自裹縛而下﹐將士攀木緣崖﹐魚貫而進﹐先登至江油﹐卽此地。西魏建州。東至利州界三百三十里﹐西至松州界二百四十里﹐接蕃部﹐山谷深險﹐不通人行。南至綿州界八十五里﹐北至文州一百一十五里﹐西三百里至松州﹐西北五百里至扶州。今之四川龍安府是也。

◎梓夔路

梓州梓ㄅ郡﹐漢屬廣漢﹑巴西二郡地﹐隋置梓州﹐左帶潼水﹐右挾中江﹐居水陸之要。東至果州西充縣界二百里﹐西至漢州徳陽縣界一百五十五里﹐南至普州樂至縣界二百三十八里﹐北至劍州普安縣界一百六十二里。凡統五十州軍﹐戎瀘二州處邊防﹐夔州路九州軍﹑施黔二州﹑云安軍居蠻徼﹐西盡巴﹐控帶夷獠。唐置東川節度﹐夔州置團結兵戍守﹐與西川節度相掎角。宋合二路爲一﹐置鈐轄以下兵官﹐遂州夔州爲治所﹐兼領施黔思三州﹐緣邊諸寨將士丁義軍四千三百二十七人﹐並隸都巡檢司。慶曆中﹐詔著遷職例﹐自押蕃至軍頭﹐凡七年一轉資﹔副都頭至指揮使﹐十年一轉資﹔緣功者不循此例﹐功微者但給鹽菜。義軍之守邊﹐最爲健伉﹐習知山川道路﹐每蠻寇至﹐不計遠近掩殺﹐官軍守險策應而已。卽今之四川潼川是也。

戎州南溪郡﹝政和四年攺爲敍州﹞﹐古侯國也﹐秦惠王破滇池﹐通五尺道。漢武得唐蒙理道於此﹐而破﹑夜郎﹐因置道。梁置州﹐以鎭戎夷。隋移於南溪。唐置中都督府﹐管羈縻州三十﹐東至瀘州三百八十里﹐西至羈縻武昌徳州一千五百七里﹐南至馬湖江﹑羈縻武昌徳州界二千三百一十七里﹐北至榮州公井縣界二百四十五里﹐西南至馬湖江千里﹐又至石門鎭三百里﹐協州四百里﹐至南詔國所居陽苴咩城二千三百里﹐置一寨控其要﹐卽今之四川敍州府是也。

○縣寨一﹕

南溪縣寨﹐漢南廣縣地﹐控生獠。後周置南武戍﹐隋攺今名。東至瀘州江安縣﹐南至氵育井監界三十五里﹐西至靑衣江西岸界﹐並夷獠所居﹐南至瀘州江安縣界十五里﹐北至瀘州江安縣界二十五里。

瀘州瀘川郡﹐梁置州﹐取瀘水爲名。唐開山洞﹐置羈縻州十三﹐並屬瀘州都督﹐後又益五州﹐管彜人丁口十萬。今東至渝州江津縣界三百三里﹐西至戎州南溪縣界一百八十里﹐南至納州五百二十七里﹐北至昌川永州縣界八十五里﹝我州西二十里渡江﹐卽至納溪口水路﹐自生戶美人界入烏蠻路﹞。置寨四﹐控其要。眞宗朝﹐外國叛﹐詔曰﹕瀘州三月節苦瘴毒﹐蠻人旅拒﹐可量差戎兵守其要害之地﹐以防之。

○監縣寨四﹕

氵育井監﹐西控悅江口﹐隋富世縣地﹐有鹽井﹐人獲厚利﹐號玉女泉﹐故云富世。今升爲監﹐控彜地之要衝也﹐水路至州九百程。監城舊無濠塹﹐祥符中﹐巡檢王懷信發兵浚濠築城﹐捍近界邊人。東戎州百里﹐西悅江口﹐至蠻界悅州﹐西烏蠻界﹐南晏州界。

江安縣﹐漢江陽縣地﹐隋攺今名﹐天禧中爲戎瀘資榮都巡檢所﹐賊人驚擾﹐便於應援。縣東南自納州漢水至烏蠻界。

合江縣﹐漢江符縣地﹐晉置安樂縣﹐周攺今名。當綿水大江之口﹐在涇水之南。

三江寨﹐西北至州﹐陸路三日程﹐水路五日程。自江路入黔南﹐至氵育井監三十里。

烏蠻姚州﹐戎瀘州界﹐唐武徳後開拓山洞﹐置四十八州﹐安輯夷獠﹐迄今許世襲。通時貢﹐或巨或否﹐羈縻而巳。隸戎州者三十﹐隸瀘州者十八。本朝慶曆中﹐烏蠻王得蓋自言﹕十年彈壓﹐人不入漢界爲過﹐因乞州名符印。詔名姚州。卽雲南國之地也。

戎州羈縻州三十﹕

連州﹐在戎州西南九百二十七里﹐從筠州析出。

南州﹐在戎州西五百四十五里﹐從盈州析出。

徳州﹐在戎州南五百六十四里﹐從志州析出。

爲州﹐在戎州南四百九十里﹐從扶徳州析出。

洛州﹐在戎州南四百二十里﹐從照州析出。

移州﹐在戎州西南五百八十七里。

照州﹐在戎州南三百九十六里。

筠州﹐在戎州南四百一十七里。

志州﹐在戎州西四百五十六里。

盈州﹐在戎州西五百五十七里。

獻州﹐在戎州南六百六里。

武昌州﹐在戎州南二千二百一十七里。

扶徳州﹐在戎州東南四百五十七里。

播郎州﹐在戎州南二百八十七里﹐從瀘州析出。

商州﹐在戎州西七百九十三里。

馴州﹐在戎州西北七百九十三里。

浪州﹐在戎州西一千三百四十里。

騁州﹐在戎州西一千三十二里。

協州﹐在戎州西南八百里。

靖州﹐在戎州西南五百一十里。

曲州﹐在戎州西南九百里。

播陵州﹐在戎州南五百七十七里。

鉗州﹐在戎州西南四百五十七里。

哥靈州﹐在戎州西南一千四百里。

切騎州﹐在戎州西南一千一百里。

品州﹐在戎州西北二千三百九十五里。

從州﹐在戎州西南二千六百四十二里。

可連州﹐在戎州南九百里。

碾衝州﹐在戎州西南九百九十七里。

氵髙州﹐在戎州南九百一十二里。

瀘州羈縻州十八﹕

納州﹐北自納溪口﹐至瀘州三百五十里﹐以施池水爲界。唐儀鳳中﹐開山洞置。天寶中﹐攺都寧郡。乾元中﹐復爲納州。

薛州﹐在瀘州西南七百六十里。北氵育井監。唐儀鳳中﹐招生獠置。天寶中攺爲黃池郡﹐乾元中復爲薛州。管山口夷人丁口五萬。

晏州﹐在瀘州東南五百三十里﹐北氵育井監。唐與薛州同置﹐天寶初爲羅陽郡﹐乾元初爲晏州﹐系山前﹐管六縣夷人丁口三萬。

鞏州﹐在瀘州西南六百里﹐西北氵育井監。唐儀鳳中開山洞置﹐天寶初攺爲因忠郡﹐乾元初爲鞏州﹐管山後夷人丁口一萬。

奉州﹐在瀘州西南七百里﹐北氵育井監。唐儀鳳中置﹐管山後夷人丁口三千。

悅州﹐州之東有三路﹐一入氵育井監﹐甚平易﹔一自峽石路至氵育井監﹐險隘﹔一自悅江口水路入瀘州。管山前夷人丁口萬人。

思義州﹐在瀘州東南四百五十里﹐東至氵育井監﹐西南至戎州﹐南溪縣界。唐天授中置﹐管山前夷人丁口八千。

長寧州﹐在瀘州西南五百三十里。

能州﹐唐太定中置。

氵育州﹐在瀘州西南四百五十里﹐唐貞觀中置定氵育川縣﹐管山前夷人丁口六百。

浙州﹐唐儀鳳中置﹐理浙原縣﹐管山前夷人丁口六百。

定州﹐在瀘州西南七百六十里﹐本氵育州新定縣地分置﹐管山後夷人丁口五千。

宋州﹐在瀘州東南三百三十里。

順州﹐在瀘州東南四百五十里。唐載初中置﹐理曲中縣﹐管夷人丁口萬人。

藍州﹐在瀘州東南六百里。

溱州﹐唐貞觀中置。

髙州﹐在瀘州西南七百八十里。

姚州﹐至氵育井監三十日程。漢武帝開西南夷﹐置益州部永昌郡雲南﹐卽蜀邑也。蜀諸葛亮南伐﹐五月渡瀘﹐深入不毛﹐卽此地。遂置雲南郡﹐居弄扌東川。天寶中﹐蠻王閣羅鳳弗恭﹐以鮮於仲通將兵十萬討之﹐大爲所敗。韋臯鎭蜀﹐兼雲南招撫大使﹐冊爲南詔是也。厥後或臣或否﹐西南夷中最大者。今僑立姚州﹐令得盡領之。

夔州云安郡﹐古巴郡地也。晉置三巴都尉﹐綏靖蠻寇。隋立夔州總管府﹐州城臨大江之﹐據三峽上游﹐東至歸州三百四十里﹐西至云安軍界一百二十里﹐南至施州界五百里﹐北至大寧監界六十二里。爲寧江軍節度﹐置梓州夔路兵馬鈐轄﹐以梓州爲治所。置五寨﹐守其要。卽今之四川夔州府是也。

○寨三﹕

茆田寨黃連寨土場寨石門隘寨支壠坪石磊寨

已上並在蜀江南岸。

施州淸江郡﹐古巴郡之境。唐置施州﹐地雜夷落﹐土俗輕悍。今管羈縻五州﹐時通朝貢。置十二寨守之﹐管義軍土丁寨將一千二百餘人。東至峽州界三百一十里﹐西至萬州界二百二十里﹐南至髙州界三百一十五里﹐北至夔州界一百一里﹐西北至夔州界一百三十里﹐西南至黔州界一百三十六里﹐東南至澧州界二百四十七里。又自維子巖小路至澧州慈利縣界﹐東北陸行五百五十里至敍州﹐南三百四十里至髙州界。

○寨十二﹕

寧邊寨﹐舊名暗利﹐天聖中賜今名。北至州三百里﹐西至五路溪口﹐入蠻界約五十里。南至安化州蠻界。

連天寨﹐西至州四百五十里﹔東南羅大寨﹑松木隘﹑曲木隘﹐入溪峒懿州路﹔南至蠻界二十里﹐又三十里至順州。

尖木寨﹐東北至州三百里﹐七日程。寨城咸平中置﹐初髙州蠻人鈔略漢界﹐乃置寨守之﹐溪峒帖息。

永寧寨﹐西北至州二百六十里。

靜邊寨﹐東北至州二百五十五里﹐七日程。南順州﹐西尖木寨十五里。

施度寨﹐北至州二百二十五里﹐西南歌羅寨。

永興寨﹐南控五路溪口﹐入天賜州界﹐控蠻界五路溪口。北至州二百六十里。

歌羅寨﹐東至施度寨十五里﹐西南至永興寨﹐西北至州二百四十五里。

細砂寨﹐北至州二百八十五里。

太平寨﹐北至州一百三十二里。

羅大寨﹐在建始縣界﹐北至縣四百七十三里。

支士寨﹐在建始縣界﹐北至界二百七里。

○羈縻州五

咸平中﹐轉運使丁謂招撫蠻人﹐每有誡諭﹐並令歃血爲盟﹐置鐵柱以志其事﹐條制甚多。蠻酋三十人﹐悉補寨將。

西髙州夜郎郡﹐古山獠夜郎國之地﹐漢都尉居之。唐蒙自俯道抵江﹐卽此地。舊名珍州﹐蠻酋田氏世襲﹐乾徳中攺今名。北至尖木寨五日程。祥符初﹐五團蠻嘯聚攻髙州﹐欲令暗利寨出兵援之﹐眞宗以蠻夷相攻﹐不許。

富州﹐蠻酋向氏世襲刺史﹐天禧初﹐向通漢來朝﹐官至五溪十洞都防禦使。

順州奉化州天賜州

黔州﹐治彭水縣﹐古蠻夷地﹐春秋庸人率庸蠻叛﹐卽其地。秦置黔中郡﹐五溪蠻之西界也。五溪﹐謂酉辰巫武沅也。永嘉後﹐沒入蠻夷二百五十年。僞蜀移黔南﹐寄治涪州。宋理黔州﹐管黔內思南費溱夷播六州﹝東與施溪錦蔣五州隔一髙嶺﹐其西南溱髙州﹐與瀘州接境﹞﹐又有羈縻州數十。其十州有名﹐得通朝貢﹐並夷獠部落﹐置寨三十二守之﹐管土軍三千四百人。東至南州四百里﹐西至涪州界四百四十里﹐南至夷州界五百九十一里﹐北至中州二百四十三里﹐西北至部州界四十二里﹐東南至思州界二百二十里。西南行二十九日﹐至南寧州﹐接雲南昆明部落。卽今之重慶府彭水縣是也。

黔江縣管寨二十九﹕

白石寨﹐在縣東一程﹐並興洛﹑長王兩寨爲一寨把托。

馬欄寨﹐在縣東一程半。

白水寨﹐在縣北四程。

佐水寨﹐在縣東二程﹐並合蓬﹑重王兩寨爲一寨把托。

永安寨﹐在縣東三程﹐明道中重修。

安樂寨﹐在縣東三程。

雙洪寨﹐在縣東四程。

小村寨﹐在縣東二程。

鹿角寨﹐在縣東七程。

社營寨﹐在縣東四程。

茆田寨﹐在縣東四程。

古水寨﹐在縣東五程。

蠻冢寨﹐在縣東五程。

木欄寨﹐在縣東一程。

洛水寨﹐在縣東六程。

潛千寨﹐在縣東七程。

虎眼寨﹐在縣東三程。

木孔寨﹐在縣東一程。

六保寨﹐在縣東北三程。

相陽寨﹐在縣東三程﹐祥符中重立﹐有寨主﹐以官軍兼土丁守把。

土溪寨﹐在縣東北一程。

東流寨﹐在縣東北兩程。

李昌寨﹐在縣東北兩程。

石柱寨﹐在縣東南一程。

髙望寨﹐在縣東南一程。

石門寨﹐在縣東南一程。

萬就寨﹐在縣東南一程。

小溪寨﹐在縣南五程。

僕射寨﹐在縣南二程。

○彭水縣管寨三﹕

雜溪寨﹐在縣東三程。

小洞野漆橋隘寨﹐在縣東三程。

界山寨﹐在縣東四程。

羈縻州﹐西南漢郡地﹐唐置費今莊琰播郎夷等諸州。今謂之黔內者六﹐羈縻者十﹐皆以黔州控扼之。其領郡者﹐或以土豪﹐或補以牙職﹐而一方恬然﹐此中朝規制之得也。

○黔內州六﹕

思﹑南﹑費﹑秦﹐以黔州牙職典州事﹐有租稅貢奉。夷﹑播二州﹐土人世襲。

思州﹐隋巴東之務川縣也﹐唐置務州﹐攺爲思州。當要路﹐以招慰生獠。西北至州三百五十里﹐管義軍一千四百二十二人。

南州南川郡﹐本溪生獠﹐唐招諭以置郡﹐尢爲髙險。東至渝州﹐西至黔州四百里﹐南至秦州三百五十里﹐東北自龍合川路至州千里。

費州涪川郡﹐因費水爲名。隋志曰﹕九丘之外有費州﹐是也。唐貞觀中﹐分黔州﹑涪川縣置州﹐招慰生獠。州之南卽廣南溪洞界。西入西南蕃路﹐北至州七百五十里。

溱州溱溪郡﹐唐初開拓南蠻﹐因置州﹐卽夜郎地。東北至州五百五十里﹐東至州水路千一百里﹐西至瀘州七百六十里﹐西南興元府城固縣界。

夷州綏陽郡﹐本地。荊州之外﹐歷代不臣附﹐隋置夜州﹐唐置夷州於寧夷縣﹐領夜郎等縣﹐古徼外蠻夷也。

播州播川郡﹐卽秦夜郎﹑且蘭二郡西南隅之地。貞觀中置郡於播川﹐東北至州八百一十里。

○羈縻州十﹕

充州﹐夜郎侯邑也。又云﹕八郡在夜郎之西﹐司馬相如開之﹐至州百五十里。

州郡﹐五代志曰﹕之地﹐宜州之西﹐陸行四十五日程。東辰州二千四百里﹐南交州一千五百里﹐西昆明九百里﹐無城廓﹐散居村落﹐稻皆再熟﹐徵戰時聚。

莊州﹐楚威王時﹐莊喬將甲兵入地討平﹐後置州﹐以莊爲名。

蔣州龍溪郡﹐至州百里﹐又五十里至犍州。

犍州﹐東北至州百里﹐西南至莊州五十里﹐又百里至桂蒲關。

南寧州﹐本淸溪鎭﹐東北至黔州二十九日程﹔西南八日程﹐至羅殿王部落﹐接雲南界地。出名馬﹐產寶貨。隋嘗令史萬歲討平之。

琬州淸州矩州蠻州

云安軍軍城﹐漢朐忍縣地﹐今縣西萬戶故城是也。有鹽井之利﹐蠻夷雜居。

本朝始建爲軍。置三寨守之。東至夔州百三十里﹐西至萬州百四十二里﹐南至施州二百七十里﹐北至大寧監四百二十六里。蜀江水路東至夔州界一十八里﹐西入萬州界六十里。

○寨三﹕

思問寨﹐在縣南二百里。

南平寨﹐在縣南二百里。

捍文寨﹐在縣南一百里。已上並本朝咸平中置。

●前集卷二十一

荊湖兩路﹐皆天文張翼軫之分﹐春秋楚地﹐秦之長沙﹑黔中﹑南郡悉其境。東界鄂渚﹐西接溪洞﹐南抵五嶺﹐北連漢沔。其人多勁悍忿決﹐勇於私鬥。自南郡﹑淩夷﹑盧溪﹑辰陽諸郡兼雜蠻夷﹐散處山谷﹐其外又有羈縻州縣﹐歲時修貢﹐間侵邊境﹐朝廷據要害戍守。凡典城領兵者﹐並擇武幹以充其任。其澧鼎辰峽潭全邵永州﹐仍募土丁﹐置寨將﹐與官軍雜戍界上。

◎荊湖北路

江陵府南郡﹐《禹貢》之荊州﹐漢初領南蠻校尉﹐晉爲南平郡。居江左上流﹐外控蠻﹐土地遼﹐至南朝﹐皆擇重臣守之。唐初爲都總管府﹐上元中加荊南節度﹐領澧鼎峽夔忠萬等州﹔宋江陵府。其地東至復州二百二十里﹐東北至荊門軍百九十里﹐西至峽州三百五十里﹐南至澧州二百七十里。置荊湖北路兵馬都鈐轄巳下兵官﹐領鄂嶽辰鼎等十三州軍﹐以府爲治所。其捍邊寇者﹐澧鼎而下五州焉。本路置州兵及禁旅更戍外﹐又領義軍土丁一萬九千四百六十二人。今之荊州府江陵縣是也。

澧州天門郡﹐漢屬荊州﹔吳分武陵西界立郡﹐曰天門﹔隋攺爲澧州。在澧水之北﹐與辰鼎二州並爲極邊﹐分控羈縻州數十。州境置十寨。東至嶽州水路七百里﹐西至蠻界溪州水陸一千里﹐南至鼎州一百八十里﹐西南至辰州六百七十里﹐北至江陵府三百里。今之澧州﹐屬荊州府。

寨十﹕伏求寨﹐舊寨也﹐東至州九十里﹐咸平中置。

石門縣寨﹐漢屬武陵郡﹐吳爲天門郡﹐隋平陳﹐爲石門縣﹐咸平中置寨。東至州百里﹐西南慈利寨。

慈利縣寨﹐漢陵陽縣﹐隋攺今名﹐天禧中置寨。東至州水行二百四十六里﹐西至武口寨接黔州界十餘里﹐南至辰州辰陽縣界二百三十里﹐東北靈溪寨。

靈溪寨﹐捍髙州蠻界﹐咸平中置。西北慈利寨﹐北石門寨。

臺宜寨﹐舊寨也﹐天聖中移置。東至州水路四百里﹐七日程。

索口寨﹐天禧中置﹐在慈利縣境。東至州六日程﹐東北臺宜寨﹐西南西牛寨﹐南澧川寨﹐西北安福寨。

澧川寨﹐祥符中置﹐在慈利界﹐正控溪洞之口﹐東至州九日程。

西牛寨﹐天禧中置﹐東至州十日程。

武口寨﹐在慈利縣界﹐正控溪洞﹐與澧川寨同置。東至州十日程﹐西南下溪州二百三十里﹐西接髙州茨洞界。寨城三面控武溪口。

安福寨﹐天禧中置﹐深在蠻境﹐控沒底溪﹑惡石溪二水。東至州十四日程﹐東南索口寨﹐東北施州羅大寨。

鼎州武陵郡﹝隆興二年升爲常徳府﹞﹐秦使白起略取蠻夷﹐置黔中郡﹐後司馬錯立城﹐據此以扼五溪之要﹐有壺頭山﹑天門山。後漢武陵蠻叛﹐伏波將軍討破於臨沅﹐卽此地。隋置朗州﹐宋攺鼎州﹐屬武陵郡。東至嶽州華容縣界三百五里﹐西至辰州辰陽州界二百四十六里﹐南至潭州益陽縣界一百六十五里﹐北至澧州澧陽縣界九十里﹐管寨四。今之常徳府是也。

○寨四﹕

黃石寨﹐東南至州一百二十里。

白磚寨﹐東南至州一百七十里。

湯口寨﹐東南至州二百二十里。

桃源寨﹐寨城本武陵縣地﹐乾道中析其西境置寨﹐以兵戍之。東至州六十里。

溪洞州﹐在辰鼎澧三州之界﹐外皆盤瓠遺種﹐世爲邊寇﹐討之則負固自守﹐事久則勞人煩費﹐故前代皆爲獸畜之﹐款附則受而不逆﹐反叛則棄而不追。唐季承亂﹐遂自立州縣﹐建爲刺史。晉天福中﹐馬希範守湖南﹐溪州酋彭士愁等以溪錦蔣三州歸馬氏﹐立銅柱爲界。宋因而撫之﹐太宗時溪錦敍富四州蠻相率詣辰州﹐願北內郡民﹐輸租稅﹐詔本道按山川地形以圖來獻﹐卒不許﹐此聖王深惟遠覽之至也﹔惟設溪洞諸州﹐賜以印綬﹐羈縻不絕﹐故屯戍之兵差減前世。今管溪洞南北兩江五十六州。卽今之永順軍民宣慰使司之地。

○北江州三十六﹕

上溪州﹐古靈溪郡﹐分辰州大鄕縣置。州東至辰州三百六十里﹐西至黔南五百里﹐南至錦州五百六十里。

下溪州﹐自澧州武口寨過生羊峽﹐設木梯﹐到馬縣嶺﹐渡江至州。天禧中﹐知辰州錢絳領兵至城下﹐焚其寨柵。

忠彭州來化州南州謂州永順州溪寧州感化州溶州彳夷州﹝慶曆中攺爲寵賜州﹞溪監州新府州﹝有城郭﹞永州

順州保靜州吉州萬州遠州費州﹝慶曆中攺爲天賜州﹐東至蔣州六百里﹞奉州襄州許賜州越州寧化州向化州歸明州

新定州歸信州保安州順現州保富州永安州新化州遠富州新賜州

○南江州二十﹕

富州刺史﹐並兼都巡檢使﹐初因本州向通漢﹐上言﹕五溪十洞﹐控西南夷之地﹐爲辰州墻壁。故加是名。天禧中﹐求納土疆﹐不許。

懿州﹐湖南馬希範建﹐以敍州潭陽縣爲州。古州。

敍州﹐秦爲黔中﹐漢武陽地﹐在武水之陽。唐貞觀中﹐分辰州龍標縣置巫州。東至辰州五百三十里﹐南至融州一千五百里﹐西至古州二千一百里﹐北至辰州五百里。

元州鶴州﹝今爲西髙州﹞云州硤州黔州衝州繡州波州顯州晃州

獎州盧陽郡﹐唐垂拱中﹐分麻陽縣並開山洞置州。西至費州六百里﹐龍溪郡北錦州一百五十里。

錦州﹐東至辰州三百五十里﹐南至獎州一百五十里。唐垂拱中﹐分辰州﹐開山洞於麻陽縣界﹐置州。北至溪州五百六十里。

保勝州允州冷州綿州。

辰州﹐治沅陵縣﹐古蠻夷地﹐秦置黔中郡﹐漢曰辰陽﹐在辰水之陽﹐縣西故城是也。馬援徵蠻壺頭山﹐渡至臨沅﹐卽此處。唐初爲辰州﹐尋升都督府﹐又爲盧溪郡。在東﹐界置十九寨控之﹐守郡者兼溪洞巡檢使。東至鼎州四百六十里﹐南至邵州界五百二十里﹐西南至溪州三百八十里﹝自石門洞緣西水行﹞﹐西南至敍州三百二十里﹝按《皇華四達記》﹕二百四十里卽敍州界﹐又一百二十里至蔣州﹐又二百八十里至允州﹐又百里至州﹐五十里至捷州﹐又五十里至莊州﹞﹐北至澧州七百五十里﹐西北至溪州百八十八里。今之辰州府是也。

○寨十九﹕

盧溪寨﹐在州西南一百三十里﹐招諭縣北盧溪口﹐因縣城置寨。縣西有武溪水﹐水路入蠻界。祥符中﹐轉運司言﹕盧溪慢水等寨最爲衝要﹐只以木爲寨城。因請版築。從之。舊有石洞寨﹐深在蠻界﹐不當要路﹐無所控扼﹐遂毀。有事許馳報盧南溪寨。

慢水寨﹐在州東二百里。

敍浦寨﹐漢武陽縣也﹐因縣城置寨﹐控敍浦江口。北至州﹐西南至富州界。

新興寨﹐在州北百里﹐西北至下溪州﹐自深溪源水路入。

招諭寨﹐因縣城爲寨﹐下枕辰溪﹐在州西南一百四十里。西麻陽縣寨﹐東廂陽寨﹐南龍門寨﹐北犭吉獠洞。

酉溪寨﹐在州西七十里﹐西北犭吉獠洞﹐北盧溪界犭吉獠團至盤瓠崖。

落鶴寨﹐在州西北五十里﹐西盧溪界﹐入徑團﹐又西至犭吉獠洞。

東亭寨﹐在州東三百里﹐控東亭溪口。

江口寨﹐西南招諭寨﹐南龍葦洞寨。城三面控盧溪水口﹐以盧溪寨主領之。

烏速寨﹐在州西北五十里﹐南烏速洞口﹐北落鶴寨。城在酉溪上。

黔陽寨﹐在州西六十里﹐西南酉溪堡蠻﹐寨城控黔溪﹑酉溪二口。

銅安寨﹐在州西南二百五十里﹐東富州桃溪路﹐西富﹑峽二州界。

麻陽寨﹐東招諭縣﹐西北錦州。以縣城爲之﹐控馬爺溪一路蠻洞。

龍門寨﹐在州西南二百八十四里﹐東大苗洞﹐西富州界。

騾子寨﹐在州西六十里﹐北溪州界。寨城居酉溪上。

○詩水寨

招人寨﹐在州東北二百五十里。

黃頭寨﹐在州東北四十里。

金溪寨﹐在州西北五十里。

峽州﹐治夷陵縣﹐漢屬南郡﹐有夷陵山在西北﹐因以爲名。控川峽水路﹐頗爲險要﹐孫權時尢重﹐號爲西門。唐武徳中置州﹐治陸抗故壘﹐其地兼扼蠻獠﹐置八寨守之。東至江陵三百五十里﹐西至歸州二百里﹐南至江陵府水路三百三十里﹐北至襄州五百七十里﹐西南至施州七百里。今之荊州府夷陵州是也。

○寨八﹕

新安寨﹐在州西南一百六十里。

長陽寨﹐在州西九十五里。

麻溪寨﹐在州西一百三十五里。

漢流寨﹐在州西南二百二十里。

巴山寨﹐在州西南一百八十里。

長樂寨﹐在州西南一百二十里。

魚羊寨﹐在州西南三百一十七里。

梅字亞寨﹐在州西南三百四十里。

◎荊湖南路

潭州長沙郡﹐古三苗國﹐秦置長沙郡﹐以統湘川﹐南通嶺嶠﹐控帶溪洞﹐歷代號爲重鎭。隋建州﹔唐初爲都督府﹐尋置觀察團練使﹐督湘中七郡﹔宋領武安節度。其地東至袁州界二百五十里﹐北至嶽州二百七十里﹐西南至邵州四百七十里﹐西至鼎州三百七十里﹐南至衡州五百里。今置荊湖南路兵馬鈐轄以下兵官﹐州爲治所﹐領八州監﹐其捍溪洞者﹐潭及全邵衡永道桂陽而巳。凡州兵及遣兵更戍外﹐更領土軍﹑弩手﹑義軍土丁五千一百五十八人。今之長沙府是也。

○寨一﹕

寧鄕縣七星寨﹐在寧鄕縣地﹐控梅山洞口﹐太平興國中置﹐以制蠻獠。

全州﹐治淸湘縣﹐南扼邕桂之路﹐晉天福中﹐馬希範奏置州。西襟帶溪洞﹐設峽口七寨禦之﹐管土丁弩手四百人。咸平中﹐知州錢洛請招誘溪洞酋豪﹐眞宗曰﹕西南蠻﹐惟全州一境久已安靜﹐不必以虛名生事。不許。東至永州一百三十里﹐西至桂州二百五十里﹐西南溪洞至敍州水陸六千八百里﹐北至邵州三百三十里。今之全州﹐屬桂林府。

○寨七﹕

全西溪洞﹐有栗氏率﹐常殺掠吏民。雍熙中置五寨禦之﹐不能止。知州柳開遺以衣帽等物招諭﹐栗氏五酋長俱出聽命﹐皆補全州上佐。作時鑑一篇﹐刻石誡之﹐至今服從。

峽口寨﹐在羊狀洞口﹐東至州三十里。

香煙寨﹐南至祿塘寨三十五里﹐北至石家源五里。

羊狀寨﹐東至峽口寨二十里﹐西南至小洞二十里。

磨石寨﹐南至桂府大通虛十五里﹐北至獲源寨四十里。

獲源寨﹐南至磨石寨四十里﹐北至峽口寨四十里。

長烏寨﹐南至峽口寨四十里﹐北至香煙寨四十五里。

祿塘寨﹐南至長烏寨十里﹐北至香煙寨三十五里。

七寨之外﹐又有洞源路口十六﹐皆夷獠出入路﹐盡以諸寨兵遊徼﹐遣土丁弓弩手防扼之﹕

大賊源口﹐南至香煙寨五里﹐北過山嶺通永州坦源寨。

石家源口﹐西入洞路﹐通邵州武崗縣﹐南至香煙寨五里。

橫溪源口﹐南至祿塘寨三十里﹐北至香煙寨五里。

紫溪源口﹐南至祿塘寨三十里﹐北至香煙寨十里。

古桃洞口﹐南至祿塘寨十五里﹐北至香煙寨二十里。

可洞口﹐南至長烏寨十五里﹐北至香煙寨三十里。

雄江源口﹐東至長烏寨五里﹐北至祿塘寨十五里。

栗村源口﹐南至峽口寨二十里﹐北至長烏寨二十里。

驛馬源口﹐南至郭源五里﹐在羊狀寨背山外。

郭源口﹐南至羊狀寨三里﹐北至驛馬源五里﹐在羊狀寨背山外。

包源口﹐東北至羊狀寨二十里。

髙良源口﹐南至獲源寨二十里﹐北至峽口寨二十里。

獲源洞口﹐東至獲源寨五里﹐南至耿陂源十里。

耿陂源口﹐南至磨石寨三里﹐北至獲源寨十里。

西延洞口﹐入洞﹐西北至陽田黃沙鎭約八十里﹐又大木寨約三十五里﹐又至官祠約二十里﹐並山溪路。

孤畱洞口﹐南至桂州界十五里﹐北至磨石寨五里。

邵州﹐治邵陽縣﹐吳分陵零郡北部立邵陵﹐兼置郡以理之。湘南有梅山洞﹐連數州界。開寶中﹐江左用兵﹐乘間寇武崗﹔曁宋初﹐抄盜不止﹐命將平討﹐置十五寨守之﹐管土丁弩手一千三百二十四人。東至潭州五百三十五里﹐西至蠻界城州一千一十里﹐南至永州二百六十里﹐北至辰州六百五十里。卽今之寶慶府是也。

○寨十五﹕

武崗縣寨﹐卽舊城置寨﹐控梅山洞口。開寶﹑太平興國中﹐梅山洞左甲首﹑右甲首寇寨城﹐發潭州兵平之。

眞田寨﹐在州西北一百五十里。

白沙寨﹐在州北一百二十五里。

水竹寨﹐在州北一百一十五里。

界崗寨﹐在州東北八十里。

王堂寨﹐在武崗縣界北﹐至縣九十里。

羅尾寨﹐在武崗縣界北﹐至縣一百一十五里。

盆溪寨﹐在武崗縣界東﹐至縣五十里。

塘兒寨﹐在武崗縣界東﹐至縣六十一里。

古限寨﹐在武崗縣界東﹐至縣五十五里。

查木寨﹐在武崗縣界東﹐至縣六十五里。

新興寨﹐在武崗縣界南﹐至縣五十五里。

安定寨﹐在武崗縣界南﹐至縣七十里。

三門寨﹐在武崗縣界南﹐至縣百四十里。

峽口寨﹐在武崗縣界南﹐至縣九十里。

永州零陵郡﹐戰國時楚之南境。《後漢書》云﹕地多下濕。築土城多壞﹐編木以爲城。唐初置州﹐去湘水八里﹐控溪洞之要﹐置三寨守之﹐管土丁二千六百二十人。東至桂陽監百二十里﹐至邵州百六十里﹐南至道州百五十里﹐北至衡州百三十里。今之永州府是也。

○寨三﹕

東安寨﹐在東安縣界﹐去縣界三十里﹐五代馬氏置東安﹐宋升爲縣﹐天聖中置寨。

零陵縣寨﹐卽零陵縣也﹐去州一百里﹐天聖中置。

樂山寨﹐在祁陽縣地﹐名樂山鎭﹐控扼方山亻賊徑路。

衡州衡陽郡﹐隋置﹐以衡山爲名。東至吉州永新縣界三百里﹐西至邵州邵陽縣界一百二十里﹐南至桂陽監界一百九十里﹐北至潭州湘鄕縣界九十二里。蠻亻錯居山谷間﹐慶曆中置二寨控之。今之衡州府是也。

○寨貳﹕

懷遠寨﹐在常寧山中﹐夾控獎中白水洞蠻亻嘯聚之所﹐接衡道永三州﹑桂陽監界。慶曆中度地形便利﹐山爲城﹐又控太平浮竹等九洞﹐詔以懷遠爲名。至衡州常寧縣一日程。

泉石寨﹐在常寧縣地﹐慶曆中築﹐地名泉水嶺。山林延袤數百里﹐接衡﹑永﹑道﹑桂陽監﹑九疑山﹑衡山界。舊皆山亻耕鑿自給﹐近與亡命嘯聚﹐因討平建寨﹐與冷石源﹑大泉觀村﹑樂山寨分控山谷之口。

道州江華郡﹐春秋楚地﹐秦漢以下或隸長沙﹐或入荊州﹐唐爲道州地。與溪洞相接﹐東至桂陽監一百四十里﹐西至昭州三百一十里﹐南至賀州二百五十里﹐北至永州一百五十里。

今之永州府道州是也。

○寨

冷石源寨﹐在區分容冷石源。

桂陽監﹐漢桂陽郡﹝今爲桂陽軍﹞﹐在桂陽洞之南﹐唐曰桂陽監﹐地與洞相接。東至彬州六十五里﹐南至連州二百三十里﹐西至道州一百七十里﹐北至衡州二百里。今之衡州府桂陽州是也。

○寨一﹕

水泉觀寨﹐在平陽縣地﹐名大泉觀﹐扼控安樂﹑佛節﹑大泉﹑羅塘四山口。

○廣南路

廣南東西路﹐本荊﹑楊二州之域﹐天文牽牛婺女之分。春秋百粵地﹐後屬楚。秦取百粵﹐增置南海﹑桂林﹑象郡。自漢武破滅南粵﹐入海得大州﹐分置諸郡﹐皆其地也。東南濱大海﹐西控夷洞﹐北限五嶺。人性輕捍﹐好相剽殺﹐多結讎怨。漢世﹐朱崖數反叛﹐朝議棄之。唐置五管屯兵﹐命使領之﹐故嶺南經略使綏靜夷獠﹐統經略淸海一軍﹑桂容邕安南四經略使﹐以重其備禦。唐末﹐曲承美據交趾﹐劉隱據南海﹐至宋蕩平之﹐始復被聲教﹐迄今並建四鎭以維禦之。諸州自內遣戍兵外﹐又置澄海戰兵。而儋崖萬安州﹐地狹戶少﹐常以瓊管牙校典治。安南數郡﹐土壤遐僻﹐山海深險﹐尢多瘴毒﹐故但羈縻不絕而已。

◎廣南東路

廣州南海郡﹐古百粵也﹐皆蠻所居﹐自漢以後﹐入爲郡縣。唐爲淸海軍節度﹐宋平劉釒長﹐復建方鎭﹐爲一都會﹐提舉十六州兵甲盜賊﹐控外海諸國﹐有市舶之利﹐蕃漢雜處。命王師出戍﹐置巡海水師﹐營壘在海東西二口﹐闊二百八十丈﹐至屯門山二百里﹐治ザ魚入海戰艦。其地東南至大海四十里﹐東至惠州四百二十里﹐西至端州二百四十里﹐南至恩州七百五十里﹐北至韶州二百五十里。東南海路四百里至屯門山﹐二十里皆水淺﹐日可行五十里﹐計二百里。從屯門山﹐用東風西南行﹐七日至九乳螺州﹐又三日至不勞山﹝在環州國界﹞﹐又南三日至陵山東﹝有甜水﹞。其西南至大食﹑佛﹑師子﹑天竺諸國﹐不可計程。太平興國中﹐遣三將兵伐交州﹐由此州水路進師。置廣南東路兵馬鈐轄﹐以州爲治所。今之廣州府是也。

◎廣南西路

桂州始安郡﹝紹興三年升爲靜江府﹞﹐秦桂林郡﹐唐置總管府﹐尋爲都督府﹐又領桂管經略軍使﹐乾元中爲桂州。東至邵州二百六十里﹐西至柳州四百七十里﹐南至蒙州三百四十六里﹐北至全州二百五十二里。宋爲靜江軍節度﹐本路置兵馬鈐轄﹐州爲治所﹐領二十九州。其宜融二州﹐西捍蠻徼﹔邕欽廉三州﹐南控交趾﹔雷容二州﹐控海路﹔瓊州臨制海外焉。今之桂林府是也。

宜州龍水郡﹐唐乾封中以桂管溪洞地置宜州﹐控﹑昆明等十五部﹐爲嶺南要害地。今置五寨﹐控守管羈縻十八州。知軍州者﹐兼領溪洞巡檢使。淳化中﹐以琳州爲懷遠軍﹐環州﹑鎭寧州﹑金城州﹑智州並立城寨﹐加兵戍守﹐或置以牙職焉。其地東至柳州三百里﹐西北至大山﹐無徑路﹐西南至丹州三百里﹐南至芝忻州百里﹐北至融州羅城縣界六十五里。今之慶遠府是也。

○寨五﹕

天河寨﹐南至州百里﹐北融州安箱寨﹐西徳謹寨﹐西北控安化州蠻界。

思立寨﹐東至州七十五里﹐西至環州七十五里﹐南懷安軍﹐北安化州化遐鎭。

普義寨﹐東至州一百八十五里﹐西富人監﹐北安化州。

帶溪寨﹐東至州一百七十里﹐西北鎭寧州﹐北安化州﹐南環州。

徳謹寨﹐南至州百五十里﹐西南思立寨﹐西安化州。

○羈縻州十八﹕

州境悉蠻夷故地﹐西南昆明羅殿王國﹐北部落﹐其餘溪洞綿亙千餘里﹐風壤溫濕﹐加之瘴癘﹐卽其土人建立郡縣﹐有時貢﹐無地租﹐領州者多許夷人世襲。

芝忻州﹐唐忻城郡地﹐水土最遠惡﹐在州南一百四十二里﹐東至述昆州界二十里﹐西至紆州界二十五里﹐南至濱州十五里﹐北至龍水界五十里。

紆州﹐在州南二百一里﹐東至象州三十里﹐西至芝忻州界十五里﹐南至歸恩州七十里﹐北至象州界六十五里。

歸恩州﹐在州南二百五十里﹐東至柳州界十五里﹐西至紆州界二十五里﹐南至象州界二十五里﹐北至柳州界二十五里。

蕃州﹐在州西南四十五里﹐東至龍水縣界一十里﹐西至龍水縣界二十里﹐南至芝忻州界十五里﹐北至龍水縣界十里。

述昆州﹐在州西南一百二十二里﹐東至龍水縣三十八里﹐西至智州界二百里﹐南至富安監界三十里﹐北至金城州界一百一十里。

環州﹐唐貞觀中﹐李洪節開拓生獠置州﹐以環國爲名。在州西一百三十五里。東至懷遠軍界五十二里﹐西至金城州界三十里﹐南至懷遠軍界六十里﹐北至安化軍界一百餘里。

鎭寧州﹐在州西二百二十一里﹐東至懷州界六十里﹐西至山﹐無路﹐南亦無路﹐西南蕃界一百里。

金城州﹐在州西一百六十三里﹐東至懷遠軍界二十七里﹐西至智州界十三里﹐南至述昆州界三十里﹐北至環州界五十里。

智州﹐在州西二百一十五里﹐東至金城州界四十二里﹐西至富仁監界七十五里﹐南至述昆州三十里﹐北至金城州界八里。

文州﹐在州西七百三十里。

蘭州﹐在州西六百五十里。

安化州﹐在州西北百八十里﹐本撫水州﹐唐隸黔南﹐在宜州南。有四縣﹐曰撫水﹑京水﹑多逢﹑古勞﹐保聚山險。祥符中﹐屢爲寇鈔。宋以蠻夷異類﹐攻剽不足以剿絕﹐又意其道隘險難進師﹐第令因而撫之。宜州言其兵過惡嶺﹐入黃泥嶺﹐賊依篁竹間﹐時出戰鬥﹐遂破之﹐焚其廬舍﹐皆面縛詣軍﹐願遷漢地者七百餘口﹐分置廣西荊湖間。攺爲安化州﹐撫其餘種﹐令蠻人分爲上中下三州。

南丹州﹐溪洞之別種也﹐與管下金州接界。宋太宗以蠻夷之俗﹐羈縻而巳﹐許世襲知州莫淮﹤辶山﹥者。祥符中﹐因撫水蠻反﹐詔淮﹤辶山﹥約勒溪洞﹐不從誘脇。明年﹐平撫水州﹐並以勞進秩。

泉州溫泉郡﹐秦畱郡地﹐今以牙職領之。西北至州百里。

思順州﹐西北至州九十里﹐嘗以蠻酋主之。

懷遠州﹐在州西三十二里﹐本溪洞琳州﹐控龍江水口﹐天聖中移置。西至金城州一百三十里﹐南濟江至述昆州六十里﹐東至州三十二里。

富安監﹐在州西南一百五十七里﹐本溪洞。東至述昆州十五里﹐西至述昆州界十五里﹐南至述昆州界一十里﹐北至述昆州界三十里。

富仁監﹐在州西二百九十五里﹐東至三寶山一里﹐西至文州界淸水鎭五里﹐南至智州富刀縣界五里﹐北至南丹州白坑二里。

融州融水郡﹐在東南﹐隋始安郡之義熙縣也。唐初﹐平蕭銑﹐置州﹐控溪洞﹐置三寨﹐以兵戍之。東至柳州落容縣界三百一十里﹐西至宜州東零縣界二百里﹐南至柳州柳城縣界一百七十九里﹐西北至古州水路八百里﹐西南至宜州三百五十五里﹐北至敍州一千六百里。今之柳州府融縣是也。

○寨三﹕

安廂寨﹐東至州百二十里﹐南陸路至宜州天河寨﹐北陸路至安化州界。本武陽郡地﹐淳化中析爲安廂寨﹐景徳中置﹐接安化一帶蠻界﹐東北武陽縣寨。

樂善寨﹐卽古臨羊縣地﹐東至州﹐西南安化州﹐西北控一帶蠻界。

○武陽寨

邕州永寧郡﹐古駱越地﹐州北有郁江﹐出唐初爲邕州都督府﹐長慶後﹐刺史充邕管經略使﹐咸通中分置嶺南西道節度。本朝爲建武軍節度。東至橫州永定縣二百九十二里﹐水路至溪洞蠻州二百四十里﹐西至田州六百四十里﹐南至州二百八十里﹐北至登州二百七十里﹐南至交州界七百里。舊至交趾水路隘狹﹐巨石梗途﹐髙駢在安南開鑿﹐迄今舟楫無滯。東南至欽州界三百三十里﹐西北至恩州二百七十里。嶺嶠之外﹐土地遼廣﹐管左右兩江羈縻州縣洞總三十六﹐南控交趾﹐治甲洞夷人﹔西至馬援銅柱﹔南蠻界﹐盡西南要害之地﹐置四寨守之。令知州兼溪洞都巡檢提舉七州兵甲賊盜。

○寨四﹕

太平寨﹐在左江南岸﹐南控思藍蠻洞右江地分。東至州十日程﹐西廣源州二日程﹐西南門州水口﹐南蹲洞一日程﹐西北西平州﹐北寨西州界。

遷龍寨﹐控武盈洞一帶蠻界﹐東至州四日程﹐西思明州﹐北江州﹐南至思州﹐接欽州﹐抵棹鋪﹐入交趾蘇州界一日程。

永平寨﹐東至州西南交趾甲洞丹波界﹑門州界﹐並一日程。

南平廢寨﹐東至州西南交趾十二程﹐南至平州西南徼外洞蠻夷界。

○羈縻州三十﹕

州境跨邕州三面﹐分左右江﹐皆蠻夷所居。太平興國中﹐在江十溪洞首領獻款內附﹐因隸入邕州。其地烏許蠻之舊﹐最難屬。朝廷得控禦之策﹐惟城要害置屯戍﹐來則通之﹐去則備之﹐羈縻而已﹐故不爲邊患焉。

鶼州﹐南至州九日程﹐本溪洞監州。本朝太平興國中﹐攺爲鶼州﹐今廢。

思誠州﹐南至州八日程。

祿州﹐東北至州十一日程﹐東南至交趾蘇茂州﹐南丹波蠻界﹐西甲洞蠻界﹐正西微南至銅柱界。端拱中﹐交州所管蘇茂州﹐以鄕兵五千寇祿州﹐擊退。

武龍州﹐東南至州十日程。

田州﹐東南至州五百五十里﹐十一日程。東至橫山寨﹐東南古甑洞﹐西北徼外羅鵝洞蠻界。

思恩州﹐東南至州六百里。

思陵州﹐東南至州九日程。

萬承州﹐東南至州六日程。

左州﹐東南至州九日程。

凍州﹐北徼外擁鵝洞﹐東南至州十二日程。

籠州﹐貞觀十二年﹐淸平公李節招慰生蠻置州。南古甑洞﹐東南至州十日程﹐北門甑洞﹑都控洞﹐西羅徘洞。

波州﹐東南至州六日程﹐北寨洞﹑龍英洞﹑寧畢洞。

西平州﹐東南至州十二日程﹐東南至平故寨﹐西北門州水口﹐北至七源州﹐南至甲洞蠻夷界。

上凍州﹐南下凍州﹐北至武徳洞﹐接外界廣源州及銅桂界﹐東南至州十三日程。

武莪州﹐今邕州武緣縣也﹐天寶年攺爲武莪州。

中州﹐東至州三日程。

石西州﹐東至州八日程。

廣源州﹐東北至州四日程。

上恩州﹐東北至州四日程。

昆明州﹐東至州七日程。

○歸恩州

思明州﹐東至州七日程。

○歸樂州

○蕃州

○萬徳州

富勞州﹐舊田州管下。

婪鳳州﹐舊田州管下。

功饒州﹐舊田州管下。

七源州﹐東至州十二日程﹐太平興國中﹐率十洞首領內附﹐輸稅租﹐授官爵。

蘇茂州﹐東北至州十三日。南至海﹐北古萬洞﹐西北祿州﹐西丹波﹐東伏侶洞。州之間又有十七洞﹐一曰龍英﹐二曰寧畢﹐三曰都控﹐四曰門增﹐五曰聳洞﹐六曰武徳﹐七曰羅緋﹐八曰武盈﹐九曰田古甑﹐十曰樽洞﹐十一曰憑詳﹐十二曰萬古﹐十三曰思藍﹐十四曰伏侶﹐十五曰卓洞﹐十六曰古增﹐十七曰擁鵝。

交趾路﹐自州西南陸行﹐取馬援路﹐至州二百七十里﹐又二百四十里至祿州﹐又二百里至交州。天寶以前﹐陸行凡二十驛。一說﹕南渡郁江西南行﹐經羈縻五州至交州﹐約六百里安南城。西至愛州界小黃江口四百十六里﹐南至長州界靖江鎭百五十里﹐西北至峯州界論江口水路百五十里﹐東至朱鳶界小黃江口五百五十里﹐北至武定江二百五十里。太平興國中﹐伐交州﹐金蘭州團練使孫全興帥三將兵由邕州路進師。

欽州寧越郡﹐漢合浦縣﹐梁置州﹐唐初置總管府﹐宋移治南賓縣。州臨漲海﹐又有奴洪﹑咄步﹑如昔三鎭﹐皆瀕海﹐與交州密邇﹐置兵戍守。東至嚴州四百里﹐西至州五百八十里﹐南大海﹐楊帆一日至西南岸﹐卽交州潮陽鎭﹐西南至陸州七百四十里。今之廉州府欽州是也。

○寨鋪四﹕

咄步寨﹐南至州四十五里﹐南卽咄步大口入海路﹐至交趾潮陽鎭。兼陸路行﹐拒交趾管下蘇茂州玉山寨﹐如昔浪等洞﹐今已廢。

抵掉軍鋪﹐南卽抵掉水口入海﹐至交趾潮陽。陸路掉交州管下蘇茂州﹑永安州﹑玉山寨﹐如昔帖浪等四洞﹐東至如洪水口﹐西邕州界伏侶洞﹐接交州界。

如洪鎭﹐鎭城舊爲寨﹐有戍兵﹐天禧中廢。近交趾蘇茂州界﹐接如洪水口入海﹐至交趾潮陽鎭水路。端拱中﹐交趾戰艦一百餘艘至鎭﹐略居民功廩食而去。

如昔軍鋪﹐本如昔洞地﹐在安遠縣界。東北至縣一百三十里﹐東至州﹐西邕州界﹐接交趾蘇茂州。

廉州合浦郡﹐漢所置﹐吳攺珠官。宋兼置臨瘴郡及越州﹐領郡三﹐並治於此。時西江督護陳伯紹爲刺史﹐始立州﹐穿土爲城﹐威服徭獠。唐置廉州。地控海口﹐有瘴江﹐置二寨守之。東至白州百二十里﹐西至欽州三十里﹐南至大海六十里﹐北至欽州界百四十里﹐東南西南皆大海﹐東北白州二百六十里。今爲廉州府合浦縣。

○寨二﹕

鹿井寨﹐在州西南﹐控象鼻沙大水口入海通交州水路。

叄村寨﹐在州東南﹐控寶蛤灣至海口水路﹐東南轉海至雷州遞角場。

海路州﹐西南邊海﹐有譚家水口﹑黃標水口﹑藏湧水口﹑西陽水口﹑大灣水口﹑大亭水口﹐並入海之路。

雷州海康軍﹐漢屬合浦縣﹐梁置合州﹐後以合淝爲合州﹐因加南字。唐爲雷州﹐控入海水路。東至海三十里﹐西至海一百五十里﹐南至海一百七十里﹐北至化州一百陸拾裏。

今爲雷州府海康縣地。

海路﹐從海州東北陸行二十五里抵譚源﹐泛海至羅場﹐接吳州縣通江水﹐從吳川上水至化州三日程﹐自化州下水至海口四日程﹐從州東至海三十里﹐渡小海抵化州界﹐地名岡州﹐入思廣州﹐通江浙福建等路。從州東南陸行一百四十五里抵海﹐至諸蕃國。從州南陸行一百七十四里至遞角場﹐抵南海﹐卽瓊州對岸﹐泛海一程可至瓊州。從州西陸行一百五十里﹐泛海水路至安南諸蕃國。從州西北陸行至成月驛兩程﹐至化州吳川縣界。舊從康淥場陸行﹐至舊廉州六里﹐有海湧﹐共六處水口。

容州普寧郡﹐古越地﹐宋南流郡。唐平蕭銑﹐置銅州﹐尋攺容州﹐置經路軍使﹐兵千人。鬼門關距州南五十里﹐往交趾海路由此。宋爲寧遠軍節度﹐管一路九州兵甲賊盜。東至藤州一百二十里﹐西至郁林州七十七里﹐北至龔州九十九里﹐南至南儀州五十八里。今之梧州府容縣是也。

瓊州瓊山郡﹐海中之洲也﹐其地方千里﹐編戶泊黎人所居。漢武帝置朱崖﹑儋耳二郡﹐盡其境。元帝納賈捐之議﹐棄之。唐憲宗朝﹐瓊管六州六十二洞歸順﹐復置刺史治之。今知州兼瓊管一路轉運使及兵甲盜賊事。東至海一百二十里﹐西北至儋川一百八十里﹐南至萬安州界七日程﹐北至海一十里。今爲瓊州府瓊山縣地。

黎洞﹐雜瓊管舊地﹐在大海南﹐北對雷州岸﹐泛海一月至其地﹐有黎母山﹐黎人居焉。今澹崖萬安皆以黎爲境﹐其服屬州縣者爲熟黎﹐其居山洞無行徑者爲生黎﹐亦時與郡人互市焉。

論曰﹕蠻夷諸種﹐惟其內屬之國﹐則皆列爲郡縣﹐有酋長頗同齊人﹐其餘類無君長﹐隨溪谷羣處﹐有采捕而無賦役﹐則曰莫徭﹔錯居山谷間者﹐則曰夷人﹑獠人﹑黎人﹔瀕海而居者﹐則曰戶﹐其名不可勝紀﹐皆依帖巖險﹐居篁竹之間﹐鑿山火種﹐雜射獵爲食。然天性喜寇盜﹐稍窮則相攻奪﹐甚則至侵犯邊民。祥符中﹐萬安州言黎洞人互相殺仇﹐巡檢使臣深入誅捕﹐王卒有戰傷者。

眞宗曰﹕朕累有宣諭﹐蠻夷相攻﹐止令和斷﹐不得擅發兵甲﹐致其不寧﹐常令禁止之。蓋聖王之愛民也﹐不以不居之地﹑不教之俗﹐反勞獘中國之眾也。是以前代遇四夷﹐率羈縻而不屬﹐其反覆者備之而已﹐不討其罪﹔其侵軼者驅之而已﹐不報其怨。先帝戒吏﹐正謂此焉﹐苟謹守勿生事﹐則邊患亦鮮矣。凡湖湘夔峽三路邊州﹐義軍土丁三萬九百八十人以守諸寨﹐命土人總領﹐以代王師之戍者﹐不給賦役﹐不資饋餉﹐習其風土﹐故罕嬰瘴毒﹔知其溪谷﹐故可制狡獪﹐仍置都揮使﹑寨將指揮使﹑副指揮使﹑兵馬使﹑都頭﹑副都頭﹑以下戎級﹐以部勒之﹐有分番代更之制﹐有敍功遷補之例﹐施之裔夷﹐正得禦策。其廣南及戎瀘雅三路﹐不置﹐故不書。

●前集卷二十二

◎北蕃地理

契丹﹐其先與奚異種同類﹐俱爲慕容氏所破﹐竄於松漠之地﹐後居黃龍之北遼澤間。遼澤去楡關一千一百里﹐楡關去幽州七百里﹐其地南接海﹐東際遼河﹐西包泠陘﹐北界松陘﹐山川東西三千里。唐置契丹王兼松漠府都督。光啟中﹐中原多故﹐北邊無備﹐其王欽徳稍蠶食﹐達靼﹑奚﹑室韋之屬咸被驅役﹐族帳寢盛。天末﹐遂﹤冗辱﹥號。欽徳政衰﹐別部酋長阿保機彊大﹐乃攻渤海扶余城下之﹐徙其人而盡有其他﹐又陷中國平﹑營二州。石晉有國﹐割幽薊瀛莫涿檀順新嬀儒武云應寰朔蔚十六州賂之。周世宗復收瀛﹑莫﹐宋陷易州﹐後契丹盡有奚﹑達靼﹑室韋﹑渤海扶余及中國十八州之地。其振武丰州﹐舊在胡中﹐而中國置吏領之﹐尋亦陷。其國東南界新羅熟女眞﹐東際生女眞﹐東北控黑水﹐西抵夏國﹐西南距河東岢嵐﹑火山﹑寧化軍﹑代忻並州﹐南濱眞定州西山界﹐泊保雄氵食州東南泛海至京東登﹑萊州。

◎燕京州軍十二

中原舊地﹐幽州﹐古冀北之地﹐舜置幽州﹐東有朝鮮遼東﹐北有樓煩白檀﹐西有雲中九原﹐南有滹沱易州。唐置範陽節度﹐臨制奚﹑契丹﹐理幽州。自石晉割賂戎主﹐建爲南京﹐又攺燕京﹐東至符家口三百九十里﹐正東微北至松亭關四百五十里﹐西至牛山口百里﹐正西微北至居庸關一百二十里﹐東北至中京﹐出北門﹐過古長城﹐至望京﹐四十里。又過溫余河大夏坡五十里至順州。東北過白嶼河七十里至檀州﹐自此漸入山﹐五十里至金溝澱。入山詰曲﹐無復裏堠。過朝鮮河九十里﹐至古北河口﹐兩旁峻崖﹐有路﹐僅容車軌。八十里至新館﹐過雕窠嶺四十里至臥如來館﹐又七十里至柳館﹐過松亭嶺七十里至丁造部落。又東南行五十里至牛山館﹐八十里至鹿兒峽館﹐又九十里至鐵漿館。自北塹山七十里至富谷館﹐又八十里至通天館﹐又二十里至中京。南至雄州﹐出南門渡盧孤河六十里至良鄕縣﹐又過劉李河﹑範水﹑涿水至涿州六十里﹐又七十里至新城縣﹐又四十里至白溝河﹐渡河至雄州。

◎關口

幽川﹐四面平川﹐無險阻可恃﹐惟古北口以來據其要害﹐可設兵屯置堡寨。唐範陽節度之地﹐古北口﹑松亭關﹑野孤門等路並立保障﹐至今古壘基堞尙存。有入番之路十數。

大林口﹐幽州正南﹐東至鹽泊﹐北至灤州石城縣﹐西北至苻家口山路。

待家口﹐幽州正東三百四十里﹐正東至灤河﹐卽灤州﹐北至平州山。口之西屬幽州﹐東屬平州。

松亭關﹐關東北五里至灤河關城﹐自幽州東趨營平路﹐甚平坦﹐自古匈奴犯邊﹐多由此路。幽州東北四百八十里﹐北趨澤州路﹐至中京四百五十里﹐西至平川薊州﹐有櫃安﹑燕氐二山口﹐通車馬。

古北口﹐幽州正東二百七十里﹐在今密雲縣東北一百二十里﹐兩旁陡峻﹐中路僅容一車﹐下有澗﹐巨石磊鬼﹐凡四十五里。本範陽防扼奚契丹之所﹐最爲隘束。

得勝口﹐山口在幽州正北﹐山口盤道數層﹐俗名思鄕嶺。南至檀州﹐北至北安州。

宋王口﹐幽州北一百二十里﹐居宋王山﹐口之地屬山後。

曹王口﹐幽州微北一百二十里﹐居曹王山之北﹐屬山後。

居庸關﹐幽州西北一百二十里﹐在今順天府北﹐兩山夾峙﹐一水旁流﹐關跨南北四十里﹐懸崖峭壁﹐最爲要險﹐一路西至嬀州﹐一路北至儒州。

牛山口﹐在幽州西。

紫荊嶺口﹐幽州西南二百里﹐嶺口之南屬易州﹐北卽山後蔚州界。

◎幽州四面州軍

涿州﹐古涿鹿之野﹐軒轅皇帝戰蚩尢之地。漢髙祖置涿郡﹐隋煬帝伐遼﹐開永濟渠二千里﹐泛龍舟﹐通涿郡﹐是也。新城卽古督尢亭之地。州之北有涿水﹑範水﹑劉李河入幽州界﹐南至莫州一百六十里﹐東北至水一百二十里。

○關一﹕

祁溝關﹐東北至涿州四十里﹐西北至易州六十里。

薊州漁陽郡﹐隋置總管府﹐唐開元中分漁陽玉田縣置州。東至平州三百里﹐西至幽州二百一十里﹐南至海口百八十里﹐北至廢長城塞二百二十里﹐東南至平州一百八十里﹐東北至盧龍戍一百里﹐西北至檀州二百七十里。

檀州﹐治密雲縣﹐漢李廣弭節白檀是也。隋置州﹐爲燕之邊陲障塞。唐置威武軍。東至薊州二百一十里﹐西至幽州界﹐北長城四十五里﹐南至幽州五十五里﹐東北至長城障塞百里﹐西北至嬀州二百五十里。

順州﹐治懷柔縣﹐唐開元中置。東至薊州百三十里﹐南至幽州九十里﹐東北至檀州八十里。

平塞軍﹐在涿州西南﹐北至易州四十里﹐南至廣信軍四十里。

易州﹐漢涿郡固安縣地﹐隋爲上谷郡﹐唐武徳中平竇建徳﹐攺爲易州。石晉割賂北虜﹐尋爲定武軍節度孫行友襲取之﹐雍熙中再陷。有駁牛山﹑五回嶺﹑易水﹑徐水﹐東牛欄二寨﹐南至莫州百八十里﹐廣信軍七十里﹔東北至幽州三百一十里﹔西北至紫荊嶺一百里﹐趨飛狐口﹐至蔚州三百八十里﹔西南至定州百四十七里。

灤州﹐治義丰縣。唐末﹐劉守光據州叛。暴虐尢甚﹐營平之地於中國南爲海隔﹐其民不得已歸於北虜。會石晉割賂燕薊易﹐定師三都﹐盡驅其民入契丹﹐因以烏灤河爲名以居之﹐縣邑猶不攺望都﹑安喜之名﹐東北灤河﹝按賈耽所說﹐自薊州西北一百二十里至鹽城守地﹐又西北渡灤河至盧龍鎭﹞﹐西至石城九十里﹐南至海二百一十里﹐北至平州四十里。

遼州﹐古遼西北之地﹐臨渝關在州東北五里。先是平渤海﹐遷其民置州以居之﹐仍名其邑曰遷民。東至來州七十里﹐西至閏州四十里﹐南至海州三十里﹐北至利州四百五十里。

潤州﹐盧龍塞﹐東北接遼東澤﹐唐光啟中﹐契丹有營平之地﹐因渤海之叛﹐旣討平﹐遷其部落﹐置州以居之﹐取潤水爲名。東至遼州四十里﹐西至渝關四十里﹐南至海三十里﹐北至中京五百五十里。

平川盧龍郡﹐漢屬遼西郡﹐《三國誌》曹公北伐烏丸﹐田疇從盧龍道引軍﹐塹山堙谷五百里﹐登白狼山﹐卽此路。隋置北平郡﹐有長城﹑臨渝宮﹑碣石﹐有玄水﹑盧水﹑沮水﹑潤水﹑龍鮮水﹑灤河﹐又有黃洛水﹐今有羊洛城。西至冀州三百里﹐南至海二百里﹐北至上谷口八十里﹐東北至渝關守捉百九十里﹐西北至盧龍塞二百里。

北安州﹐後魏置安州﹐築城在幽州之北﹐正當松漠之地。契丹建爲北安州﹐墨斗嶺﹑牛山﹑會仙石﹑欒河﹑柳河皆在其境。東北至中京二百五十里﹐西南至古北口二百八十里﹐南至幽州二百五十里﹐西北至柳河五十里。

招延州﹐置州﹐以渤海部落居之。東至小淩河﹐西南至幽州四百五十里﹐南至潤州界﹐北至澤州。

以上並幽州四面州軍。

◎西京州軍十一

云州雲中郡﹐平城﹑白登山﹑單於臺並在其境。唐置大同軍﹐雍熙中﹐王師北伐﹐潘美﹑楊業並出云應路﹐連拔云應寰朔四州﹐師次桑乾河﹐會曹彬班師﹐遂不克守﹐遷四州民於內地。今契丹僞號西京。東取嬀州路至幽州七百里﹐正西微北至單於都護府三百里﹐西南至代州界一百五十里﹐北至長城蕃界三百里﹐西南至並州七百里﹐西北至黑山七百里﹐東北至陽河曲蕃一百四十里。

◎云州四面諸州

嬀州嬀州郡﹐唐初置北燕州﹐貞觀中攺嬀州﹐取城中嬀水爲名﹐涿鹿山﹑磨笄山﹑版泉在焉。石晉割賂契丹﹐周世宗時﹐戎主避歸周之名﹐攺爲可汗州。東北至儒州二百里﹐西南至蔚州二百九十里﹐東南至幽州二百里﹐西南至代州四百二十里﹐東北至美女關百里。北至張說築長城九十里。

禦夷鎭﹐後魏築長城﹐今契丹攺爲望云縣。按《皇華四達記》﹕嬀州北一百四十里至廣邊鎭﹐一名白城﹐又東北五十里至赤城﹐又北七十里至鎭城。陘山在鎭城。西北卽奚契丹避暑之處﹐今曰炭山。

蔚州安邊郡﹐有胡盧河﹐卽《周禮》並州漚夷川也。漢塞飛孤之口﹐言其隘也。有松子口﹐卽古之松陘嶺也。宋田重進將兵北徵﹐牙將李存璋與契丹酋帥率夷民空壁來降﹐重進無一兵一矢之損﹐會幽陵不守﹐棄之。東至易州三百二十里﹐西至朔州三百八十里﹐西至代州四百六十里﹝賈耽曰﹕西行二百九十里至靈丘縣﹐又二百里至代州﹞﹐南至眞定府五百里﹐北至天城軍百八十里﹐東南至幽州五百里﹐西南至亂柳關九十里。

朔州﹐漢馬邑城﹐唐初置州。西北四百二十里卽單於臺﹐東北四十里至白登山﹐桑乾河﹑參合陂並在其境。宋雍熙中﹐王師北伐圍城﹐節度副使趙希賢以城降﹐會曹彬班師﹐尋棄之。東至蔚州四百里﹐西至黃河﹐南至南界艸城川口四十里﹐川口至岢嵐軍三十里﹐北至應州二百里﹐東南至火山軍界六十里﹐西南至神武縣﹐自縣至南界寧化軍二十五里﹐西北至雪山百六十里﹐與岢嵐軍分界。

新州﹐治永興縣﹐後唐同光中升爲威塞軍節度﹐以嬀儒武三州隸之﹐契丹攺爲奉聖州。東卽桑乾河源所出﹐東至嬀川九十里﹐東南至幽州三百里﹐西南至蔚州百里﹐南至云州四百里。

儒州﹐治縉山縣﹐唐隸河北道﹐不知創州之由。東至望云縣九十里﹐東南至幽州二百五十里﹐西至新州百二十里﹐西南至云州九十里﹐西北至九十九泉。

武州﹐治文徳縣﹐舊曰毅州﹐長興中攺爲武州﹐地有武川。石晉割賂胡中﹐攺爲歸化州。南至新州七十里。

應州﹐泊金城縣﹐後唐天成中建爲彰國軍節度﹐以寰州隸焉。宋雍熙中﹐潘美乘雲朔之捷﹐兵至城下﹐節度副使艾正以城降。東至云州二百里﹐西至黃河﹐南至朔州二百里﹐北至混源縣八十里。

寰州﹐治寰淸縣。宋雍熙中﹐大將潘美北伐﹐出雁門西陘路﹐與虜遇﹐力戰至城下﹐州將趙彥辛以城降﹐會幽陵不守﹐棄之。

振武軍單於府﹐陰山之陽﹐黃河之北﹐漢遣因捍將軍公孫敖築塞外受降城﹐唐爲振武節度﹐治東受降城﹐善陽嶺﹑燕然山﹑李陵臺﹑竇憲銘在焉。東南至幽州一千二百里﹐南至朔州三百五十里﹐北至黑沙磧石口七百里。

安北都護府﹐唐朔方軍﹐與突厥以河爲界。北岸有拂云祠﹐突厥將入寇﹐先詣祠祭酹﹐牧馬料兵而後渡河。張仁願乘虛取之﹐河北築城三所﹐以拂云祠爲中受降城﹐與東西兩城相應﹐皆據津濟。開元中﹐丰勝二州界置都護府。東南至東受降城二百里﹐西南至西受降城百八十里﹐北至陰山八千里﹐西北至磧石口三百里。

故丰州九原郡﹐隋開皇中置丰州。又云﹕唐貞觀中﹐平突厥置州。天寶中﹐於木刺山置橫塞軍﹐尋攺爲天徳軍﹐郭子儀爲之使﹐仍兼九原太守﹐以歸附之眾置都護府﹐惟領蕃兵。西受降城在州北河外九十里。

◎戎狄舊地

中京﹐舊鮮卑之地﹐在饒樂府西南﹐本奚王國牙帳之地。奚部落南距古北口﹐北距漢水﹐東卽營州千餘里﹐皆其境土﹐後爲契丹所並。景徳中﹐虜王築宮室城垣﹐建爲中京﹐僞號大定府。東至營州界靑山嶺一百七十里﹐西卽山後儒州界﹐東南至建州二百三十里﹐南至幽州九百里﹝一路由松亭關﹐一路古北口﹞﹐北至上京六百九十里﹐正北八十里至臨都館﹐又四十里至宮室館﹐又七十里至松山館﹐又七十里至崇信館﹐又九十里至廣寧館﹐又五十里至姚寨館﹐又五十里至咸寧館﹐又三十里渡漢石橋﹐旁有饒樂州﹐蓋唐常於契丹置饒樂府﹐又五十里至保和館﹐又七十里渡黑水河至宣化館﹐又五十里至長秦館﹐西二十里卽祖州﹐又四十里至上京﹐東微北至木葉山五百一十里。

◎中京四面諸州

澤州﹐松亭關北﹐遼澤之地。東至利州百里﹐北至中京百里﹐西至北安州二百里﹐南至平州二百五十里﹐西南至松亭關二百里。

渝州﹐隋臨渝宮之地﹐北控營平﹐歷代置關戍守﹐今陷胡中置州﹐東至北海州﹐西北至中京百七十里﹐西至招延州四十里。

黔州﹐虜王耶律徳光初置﹐東北至望海峯五十里﹐東至顯州五十里﹐東南至梁家務六十里﹐北至閭山縣六十里。

來州﹐號歸徳軍﹐女眞國五部落相率來降﹐胡中因建州以居之。東至隰州七十里﹐西至遼州七十里﹐南至大海四十里﹐北至建州三百五十里。

利州﹐虜承天后所建﹐東至建州百二十里﹐東北至建州百一十里﹐西南至蘭州六十里﹐南小淩河路至平州五十里﹐西北至中京百五十里。

建州﹐胡中地﹐今號保靜軍節度﹐本遼西之地﹐徳光立爲州。嗣王卽位﹝契丹號穆宗﹞三關之地復爲周世宗所取﹐時江南諸國欲牽制中原﹐遣使賫金幣泛海至契丹國﹐乞出師南牧﹐卒不能用其謀﹐入蕃人使舟楫水師悉畱之﹐建州﹑雙州﹑霸州並置營居之﹐號通吳軍。東南至器仗山三十里﹐東北至霸州九十里﹐南至渝州五十里﹐西南至小淩河十里。

興中府﹐營州地﹐漢末烏桓鮮卑所居﹐唐平盧軍節度使泊所﹐今號興中府。東至遼河三百里﹐西至中京三百里﹐西南至建州六十里﹐北至湟水四百里﹝舊契丹界﹞﹐西北至松陘嶺百里﹐東南至安東都護府二百七十里﹐號平壤城﹐東北至白川州七十里。

新州﹐本契丹國之地﹐東至微州二百里﹐北至永州三百七十里﹐西至惠州百三十里﹐南至霸州三百里。

白川州﹐築城在遼澤之中﹐東距醫巫閭山﹐西至營州地。宜桑柘﹐民知織之利﹐歲奉中國幣帛﹐多書白川州稅戶所輸云。東至黔州七十里﹐西至中京四百三十里﹐東南至宜州百里﹐西南至霸州七十里。

宜州﹐按《皇華四達記》﹕營州東北八十里﹐凡九遞至燕郡城﹐自燕郡東經汝羅守捉﹐渡遼州十七驛﹐至安東都護府﹐約五百里。今以契丹地圖校﹐至東京五百二十里。

東京﹐卽安東都護治所﹐州城卽古之燕郡城是也。本遼之西地﹐漢魏間烏桓鮮卑所據﹐在營州之東﹐契丹置崇儀軍節度。舊有江南水軍﹐號通吳軍﹐置營居之。東至醫巫閭山﹐西至霸州二百里﹐南至錦州九十里。

北白川州﹐遼州遼隧縣故地﹐宋天禧中契丹建爲州﹐仍曰始平軍。東至乾州百二十里﹐西北至宜州四十里﹐南至海二百里﹐北至中京五百五十里﹐北至醫巫閭山八十里。

海北州﹐古城也﹐在遼河之西﹐滄海之北﹐阿保機建爲州。東至錦州八十里﹐南至海百二十里﹐西北至中京五百三十里。

暉州﹐胡中呼爲暉州﹑祿州﹑穆州﹐並曰於越王城。耶律遜寧者﹐虜中大將也﹐蕃語謂之越王﹐不知創立之因。東至宗州﹐西至紫蒙川﹐南至酒糟河﹐北至潢水。

祿州﹐東至曼頭山﹐西南至暉州﹐北至夢送河。

穆州﹐東至醫巫閭山﹐西至中京四百里﹐南至醫巫閭山寨﹐北至酒糟河。

恩州﹐徳光所建﹐本烏桓舊地。南至中京六十里﹐西至馬孟山六十里﹐西北至曼頭山三十里﹐山北至宜坤州五十里﹐西南至上京二百五十里﹐北至髙州百二十里。

惠州﹐阿保機所建﹐在鮮卑之地。宋景徳中﹐初契丹入寇河北﹐徳淸軍失守﹐俘虜人民於此﹐置城居之。城方二里﹐至低小﹐城內有瓦捨倉廩﹐人多漢服。東至新州百三十里﹐西南至中京百二十里﹐南至建州二百三十里﹐北至漢水石橋﹐至髙州百五十里。

髙州﹐契丹收新羅諸國俘虜人民﹐置州以居之﹐仍置倚郭一縣﹐以三韓爲名。南至中京百四十里﹐東南至恩州五十里﹐西北至饒州六十里。

東京﹐遼東安市城也。城之東卽大遼河﹐城之西卽小遼河。秦屬遼東郡﹐漢屬幽州﹐唐太宗平髙麗﹐因名所幸山爲駐蹕山﹐山在東北。後爲渤海國﹐契丹建爲遼州﹐得其地爲東京。巖州在其東﹐卽李所平白巖州也。《皇華四達記》曰﹕自安東府東南至平壤城八百里﹐西南至都裏海口約六百里﹐西北至建安城約三百里﹐正南微東至鴨綠江北泊約七百里。今以契丹地形圖參校﹐惟達安城不知處所﹐其他地形遠近率同也。東至熟女眞界約五百里﹐西至遼河百五十里﹐又八百八十里至中京﹐西六十里至鶴柱館﹐又九十里至遼水館﹐又七十里至閭山館﹐在醫巫閭山中﹐又九十里至獨山館﹐又六十里至唐葉館﹐又五十里至乾州﹔微北六十里至楊家寨館﹐又五十里至遼州﹔北六十里至宜州﹐又百里至牛心山館﹐在牛心山北中﹐又六十里至霸州﹐又七十里至建安館﹐又五十里至富水﹑會安至中京三驛程﹐各去七十里﹔南至平州五十里﹐自平州至幽州五百五十里﹔北至沈州百二十里﹔東南至鴨綠水九百里﹔西南至錦州四百里﹔東北至黃龍府七百里﹔西北至顯州三百里。

◎東京四面諸州

沈州﹐徳光所建﹐仍曰昭徳軍﹐契丹舊地也。東至大遼水﹐水東卽女眞界﹐西南至東京百三十里﹐北至雙州八十里。

韓州﹐在三韓之地﹐本州海西北邊之邑﹐舊有三州﹐契丹並爲韓州。東北至生女眞界﹐西北至惠州九十里﹐西至遼河六十里﹐南至通八十里。

同州﹐阿保機所建﹐仍曰鎭安軍﹐契丹舊地。東至生女眞界﹐西南至東京二百里﹐西北至雙州七十里﹐東北至集州七十里。

耀州﹐地控新羅界﹐胡中要害之地。東至鴨綠江女眞界﹐西至大遼﹐南至石城﹐北至東京百五十里。

信州﹐唐天后時置州﹐以處契丹失活部落﹐隸營州都督﹐明年遷於靑山州安置。今契丹建爲彰勝軍。東南北三面至生女眞界各三十里﹐西至逆流河七十里﹐東南至長春州百二十里﹐北至黑水河三十里﹐地有黃龍縣﹝古渤海國之地﹐今虜中號黃龍府﹐自云髙祖射黃龍之所﹐誇詞也﹞。

銀州﹐阿保機所建﹐女眞國舊地。東至逆流河五里﹐入生女眞界﹐西至雙州七十里﹐南至東京三百里﹐北至渤海州六十里。

雙州﹐契丹號保安軍﹐有通吳軍營壘。東至逆流河二里﹐入生女眞界﹐西至遼州七十里﹐南至沈州七十里﹐北至渝州百二十里。

貴州﹐古城﹐方二十里﹐曹魏時公孫康所據城也﹐漢樂浪等地。東南北皆生女眞界﹐西至沈州八十里。

顯州﹐本渤海國﹐按《皇華四達記》﹕唐天寶以前﹐渤海國所都顯州﹐後爲契丹所並。又有集康二州﹐並撥屬本州。東至遼州九十里﹐又三百九十里至東京﹐西至宜州百二十里﹐南至乾州七里﹐北至醫巫閭山。

乾州﹐在醫巫閭山之南﹐古遼澤之地﹐虜主景宗陵寢在焉﹐今置廣徳軍節度兼山陵都部署。東至顯州八里﹐西南至銀治寨二十五里﹐西至遼州六十里﹐北至兔兒橋四十里。

宗州﹐在石熊山之陽﹐管熊山一縣﹐古遼東之地。東至遼水﹐南至顯州一百里﹐北至潢水。

巖州﹐本髙麗所據之地﹐唐太宗伐遼﹐師次白巖城下﹐因建爲巖州。今契丹置兵屯守﹐州名不攺。東至女眞界百九十里﹐東南至東京五十里﹐南至集州﹐北至雲山縣。

開州﹐渤海古城也﹐虜主東討新羅國﹐都其城要害﹐建爲州﹐仍曰開遠軍。西至來遠城百二十里﹐西南至吉州七十里﹐東南至石城六十里。

來遠城﹐虜中庚戌年討新羅國﹐得要害地﹐築城以守之﹐卽中國大中祥符三年也。東至新羅興化鎭四十里﹐南至海三十里﹐西至保州四十里。

保州﹐渤海古城﹐東控鴨綠江新羅國界﹐仍置榷場﹐通互市之利。東南至宣化軍四十里﹐南至海五十里﹐北至大陵河二十里。

吉州﹐三韓古城也﹐契丹置兵防控新羅諸國。東至石城﹐西南至鴨綠江﹐東至大監州百里﹐西至海。

鹽州﹐三韓之地﹐舊有城邑﹐置兵防制新羅諸國﹔又有小鹽州﹐相去八十里。東至保州﹐西至海﹐南卽海﹐北至小鹽州。

錦州﹐遼西之地﹐南至大海﹐北距柳城﹐阿保機建爲州﹐今號臨海軍。東至顯州二百里﹐西南至嚴州百七十里﹐南至大海三十里﹐北至宜州百二十里。

嚴州﹐柳城之南﹐古遼西之地﹐阿保機建爲州。東至錦州百七十里﹐南至海四十里﹐北至霸州二十里。

隰州﹐虜主隆緒建爲州。東至海二百里﹐西至來州八十里﹐南至海五里﹐北至建州三百三十里。

上京﹐潢水之北﹐東際遼河﹐西包冷陘﹐南與奚人部落相接﹐距幽州一千七百里。本鮮卑之地﹐君長姓大賀氏﹐有八部﹐唐貞觀中﹐諸部咸請內屬﹐乃置松漠府以居之﹐賜姓李氏﹐兼松漠都督。至阿保機﹐始私立年號﹐稱大遼國﹐建所居部落爲西樓﹐有樓數間而巳。後燕人所教﹐乃爲城郭宮室之制﹐邑屋門皆東向﹐如軍帳之法。至徳光﹐建爲上京﹐置臨潢府。東至潢水二百一十里﹐西南至饒州三百里﹐西至鹽泊八百里。

◎上京四面諸州

長春州﹐契丹國舊地﹐仍曰韶陽軍﹐亦爲罪譴者配隸之所。北至黃龍府百里﹐東北至龍化州四百里﹐南至微州三百五十里﹐西南至新州四百里﹐西北至上京二百里。

永州﹐在木葉山之陽﹐潢水之北﹐契丹國舊地也。一路西北至韓浞二百里﹐一路西北至上京三百里。

烏州﹐本契丹國舊地﹐爲烏素部畜牧之所﹐今建爲州。惠南至羣鹿二十里﹐東北至遂州七十里﹐北至鴨子河三十里。

龍化州﹐州在木葉山東千里﹐阿保機始置四樓﹐此卽東樓也。會病卒﹐葬於西南山﹐卽今祖州也。以所卒之地置州﹐曰龍化﹐卽此州也。東至泉州二十里﹐西至降聖州五十里﹐西南至新州四十里﹐南至遂州二百里﹐北至夢送河五十里。

降聖州﹐契丹國舊地﹐東至遼河﹐西至野狐山﹐東南至暉州三十里﹐南至平頂山﹐北至龍化州五十里。

宜坤州﹐契丹爲啟聖軍節度﹐卽應天太后所主地也。東至長泊十五里﹐西南至上京二百里﹐北至蹈弩河二千里﹐河北至大水泊五十里。

祖州﹐阿保機旣創西樓﹐又於西南築一城以貯漢人﹐今名祖州﹐在唐置饒樂府西北祖山之陽﹐因爲州名﹐阿保機葬所也﹐今號天成軍。南至饒州百八十里﹐北至上京四十里。

懷州﹐契丹號奉陵軍﹐州將兼少陵都部署﹐卽虜主徳光葬所也。東南至中京三百五十里﹐西至平地松林四十里﹐北至潢河十里﹐河北至上京百五十里﹐西北至達靼國三百里。

慶州﹐契丹舊號黑河州﹐置州在黑山之陽﹐北至黑山三十里﹐卽虜主隆緒所生也﹐近年攺爲慶州。東自金河館至曼頭山﹐西韃靼國界﹐南至潢水二十里﹐北至室韋國七百里﹐東南至上京二百五十里。

饒州﹐唐建饒樂府都督﹐以處奚人部落。契丹建爲饒州﹐在潢水之北石橋旁﹐以渤海人居之。西南至平地松林百里﹐南至中京五百里﹐北至它河十里﹐東北至上京三十里﹐西北至祖州七十里。

通州﹐夫余國﹐在髙勾麗北﹐本貊之地﹐其國長城之北﹐西與鮮卑接﹐地方二千里﹐後爲渤海國。阿保機平之﹐爲東丹王國﹐今攺爲通州﹐仍名曰夫余府。

◎蕃界有名山川

陰北﹐東南至云州六百里。秦始皇平天下﹐北卻賊兵﹐築長城﹐渡涿河﹐以陰山爲塞是也。前漢侯應曰﹕北塞至遼東外﹐有陰山﹐東西千餘里﹐艸木茂盛﹐多禽獸﹐本冒頓單於依阻其中﹐理作弓矢﹐常出幽州爲寇﹐是其苑囿也。孝武斥奪此地﹐然後邊境少安。長老言﹕匈奴失陰山之後﹐過之未嘗不哭。周隋間﹐突厥復治焉。

炭山﹐本匈奴避暑之處﹐地多丰艸﹐掘丈餘卽有堅冰。賈耽所說﹕嬀州西北八百里至陘山﹐卽奚契丹避暑之處。唐史載契丹之地﹐西至冷陘是也。今胡中目爲炭山﹐近更名﹛霍又﹜山。自幽州西北路淸河館﹐卽居寶關雕巢館﹐赤城口始有居人﹐望云縣﹑受賜川凡十日程至炭山。

木葉山﹐本阿保機葬處﹐又云祭天之所。離中京皆無館捨﹐但宿穹帳。將至山三十里﹐始有居人瓦捨僧居。又歷荊榛枯艸﹐復渡土河﹐始至焉。初阿保機彊盛﹐於木葉山置樓﹐謂之南樓﹔山北置樓﹐謂之北樓﹔大部落東千里置樓﹐謂之東樓﹔今上京置樓﹐謂之西樓。四時遊獵於四樓之間。西至上京三百里﹐南至中京五百一十里。

長白山﹐在女眞故會寧府南六十里﹐橫亙千里﹐髙二百里。艸木烏獸盡白﹐故名其顚。有潭﹐周八十里﹐南流爲鴨綠江﹐北流爲混同江﹐東流爲阿也苦河。

曼頭山﹐羌戎之地有曼頭山﹐在甘肅州界﹔今北土亦有曼頭山。南距潢水﹐本契丹之地﹐虜主避暑之處﹐今更名大安山。渡蹈弩河﹐北至大水泊﹐南至小東京﹐東至宜神州﹐西至木葉山。

鮮卑山﹐柳城縣﹐秦漢時鮮卑所保。

醫巫閭山﹐《周禮》曰﹕東北曰幽州。其山鎭曰醫巫閭山﹐其川曰奚養﹐卽遼東山也。唐築巫閭守捉城﹐契丹攺爲閭州﹐又置乾州﹑顯州﹐在山之南﹐二州相去七里。

首陽山﹐古孤竹國之地﹐伯夷﹑叔齊﹐孤竹君之二子﹐餓死首陽山之下﹐卽此山也。

碣石山﹐地裏志﹕碣石山在右北平驪城縣西南。漢武帝登之以望巨海﹐而勒其石。枕海有石﹐如甬道﹐數十里大。石如柱形﹐世名天橋柱。

十三山﹐北醫巫閭山﹐南距大海﹐東至東京﹐西小遼水。

狠山﹐北黑山﹐東祖州。

駐蹕山﹐在東京之東﹐唐太宗駐蹕之所。

墨叫嶺﹐亦名慶雲嶺﹐在得勝嶺北百二十里﹐唐置墨斗軍﹐使禦捍奚界。

鴨綠水﹐髙麗國西﹐源出白山﹐水色似鴨頭﹐去遼東五百里。髙麗之中也﹐此水最大﹐波瀾淸澈﹐恃之以爲天塹﹐水闊三百步﹐在平壤城西北四百五十里。水東南二十里分界﹐至新羅國興化鎭﹔自黃土巖二十里西北至東京八百五十里﹐南至海六十里。

遼水﹐在漢樂浪玄荒之地﹐東西四百八十里。《水經》云﹕大遼水源出國西南山﹐南流會白槍水﹐至安市城。今號東京小遼水﹐源出遼山西南。流與天梁水會﹐在國西也。

潢水﹐出西北塞外﹐不知發源之所﹐水北卽紫蒙川﹐有石橋﹐本契丹國舊地。

蹈弩河﹐源出木葉山﹐東流入鴨子河﹐在曼頭山北。

易水﹐源出涿郡故安縣﹐東流過武遂﹑西山﹑範陽﹑容城。

桑乾河﹐濕水源出雁門﹐東流與桑乾水會。馬邑川水﹐出馬邑西﹐東流至易州﹑幽州東南隅﹐東入於海。

巨馬河﹐出代州郡廣昌縣漆山﹐卽漆水也﹐有二源﹐俱出深山﹐過容城北﹐東入於海。

白馬澱﹐秦起塞﹐西自臨洮﹐北臨沙漠﹐卽此也。

金河泊﹐唐開元中勝州置陽壽縣﹐後攺名金河﹐今屬振武。隋大業中﹐煬帝親巡﹐溯金河而東﹐北幸突厥啟民帳是也。泊東西二十里﹐周圍十里﹐上承紫河汊蒙水西流入河。

長泊﹐周圍二百里﹐泊多野鵝鴨﹐戎主射獵之所。道出中京之北四日程﹐經楡林館﹑饑鳥館﹑香山子館﹐南北卽長泊。北至上京八百里。西至宜坤州十五里。

九十九泉﹐《水經》曰﹕阻陽城東八十里﹐有牧牛山﹐山下有九十九泉﹐卽滄海之上源也。後魏多住九十九泉﹐虜主每南牧﹐多聚謀﹐卽此。南至云州﹐北至炭山。

鴛鴦泊﹐在狗泊西﹑鹽泊東北﹐西南至幽州千三百里﹐南儒州佛峪嶺﹐至泊八百里。東南嬀州槍竿嶺﹐至泊千里。

淸泉澱﹐幽州西北淸河館﹐至淸泉澱三日程。

尼姑河﹐《水經》曰﹕姑河從塞外來﹐一曰姑水。出禦夷鎭北九十里﹐過魚陽﹐南與溫餘水合爲姑河。今號尼姑海口。

大鹽泊﹐周圍三百里﹐東至上京一千五百里﹐契丹中更名廣濟湖﹐虜中呼爲縻到斯裊。灤州東南亦有大鹽泊﹑小鹽泊﹐南接漢界。

小鹽泊﹐周圍百里﹐東至上京二千里﹐契丹更名惠民湖。落黎泊﹐東至炭山﹐西至鹽泊﹐南至退軍部落﹐北至狗泊。

大水泊﹐周圍三百里﹐至上京五百里﹐南至幽州千三百里﹐虜中呼爲撒得裊。一在曼頭山北﹐西至水葉山﹐東至鴨子河。

鴨子河﹐在大水泊之東﹐黃龍府之西﹐是雁鳴生育之處。放馬泊﹐番子中呼爲招討放馬泊﹐在天徳之北。

軒車泊﹐周圍三十餘里﹐南中京﹐北上京。

驢駒兒河﹐源出塞外﹐在契丹國西北﹐契丹命齊王妃與楗覽捍達靼﹐卽此也。

狗泊﹐西鴛鴦泊﹐北達靼國界﹐東南炭山。

平地松林﹐東至懷州四十里﹐西南至幽州十七百里。

紫蒙川﹐秦制三十六郡﹐北沙漠﹐卽紫蒙北白馬澱是也。僞燕慕容世居北夷﹐邑於紫蒙之野﹐元康中定都大棘城﹐在大漠之南。唐營州節度張守破契丹﹐出師次於紫川﹐大閱軍實。

◎奚﹑渤海﹑女眞﹝始末附見﹞

奚﹐本匈奴別種﹐牙帳在東湖之地﹐酋長號王﹐唐制兼饒樂府都督﹐居陰涼州。東至營州五百里﹐西南至幽州九百里。後徙居琵琶川﹐在幽州東北數百里﹐古北口之北。天初﹐契丹漸盛﹐遂受制焉。或徙居於嬀州﹐依山而居之﹐有東西奚之號。今契丹盡取奚之故地。

渤海﹐夫余之別種﹐本貊之地﹐其國西與鮮卑接﹐地方三千里。唐平髙麗﹐就平壤城置安東都護府統之。萬歲道天中﹐契丹攻陷營州﹐酋人反﹐據遼東﹐分王髙麗之地﹐渤海因保挹婁故地﹐中宗封爲渤海郡王﹐兼汴州都督。天成初﹐契丹阿保機兵力雄盛﹐東北諸蕃多臣屬之﹐以渤海土地相接﹐有吞並之志﹐攻其國夫余城下之﹐立長子突欲爲東丹王﹐領兵守之。

女眞者﹐渤海之別種也﹐契丹謂之虜眞。地多山林﹐俗勇悍善射。後有首領三十﹐分領其種。地多良馬。宋初﹐來貢方物。建隆中﹐詔登州沙門島人戶﹐置舟楫濟度女眞馬來往。淳化中﹐契丹怒其朝貢中國﹐去海岸四百里﹐置三城﹐以兵三千﹐絕其貢獻之路。今附契丹者﹐爲熟女眞。置一十八州﹕耀州﹑賓州﹑海州﹑銅州﹑教州﹑崇州﹑興州﹑荊州﹑荷州﹑朝州﹑盧州﹑賓州﹑郵州﹑鐵州﹑定理州﹑懷北州﹑麓州﹑廣州。居於東京三面﹐皆僑立州立名﹐民籍每州千戶至百戶﹐余依山林。不服從者﹐謂之生女眞。

●後集卷一

◎上兵伐謀

前漢韓信擊敗楚將龍且﹐遂平齊。使人言漢王曰「齊誇詐多變﹐反覆之國﹐南邊楚﹐不爲假王以鎭之﹐其勢不定。今權輕﹐不足以安之。臣請自立爲假王。」當是時﹐楚方急圍漢王於滎陽﹐使者至﹐發書﹐漢王大怒﹐罵曰「吾困於此﹐日暮望而來佐我﹐乃欲自立爲王。」張良﹑陳平伏后躡漢王足﹐因附耳語曰「漢方不利﹐寧能禁信之自王乎﹖不如因立﹐善遇之﹐使自爲守﹐不然﹐變生。」漢王亦悟﹐因復罵曰「大丈夫定諸侯﹐卽爲眞王耳﹐何以假爲﹖」遣張良立信爲齊王﹐召其兵使擊楚。

髙帝時﹐人有上書﹐告楚王韓信反。髙帝問諸將﹐諸將曰「亟發兵坑儒子耳。」髙帝默然。以問陳平﹐平固辭謝曰「諸將云何﹖」上具告之。平曰「人之上書言信反﹐人有聞知者乎﹖」曰「未有。」曰「信知之乎﹖」曰「弗知。」平曰「陛下兵精孰與楚﹖」王曰「不能過也。」平曰「陛下恃用兵有能敵韓信者乎﹖」王曰「莫及也。」平曰「竊爲陛下危之。」王曰「爲之柰何﹖」平曰「古者天子巡狩﹐會諸侯。」南方有云夢﹐陛下第出僞遊雲夢﹐會諸侯於陳。陳﹐楚之西界。信聞天子以好出遊﹐其勢必郊迎謁﹐而陛下因擒之﹐特一力士之事耳。」髙帝以爲然﹐乃發使告諸侯會陳﹕「吾將南遊雲夢。」上因隨以行。行至陳﹐楚王信果郊迎道中。髙帝預具武士﹐見信卽執縛之。

唐馮行襲﹐武當人。僖宗在蜀﹐有賊首孫喜者﹐聚徒數千人欲入武當。刺史呂燁煌駭﹐無營。行襲伏勇士於江南﹐乘小舟迎喜﹐謂喜曰「郡人今得良牧﹐眾心歸矣﹐但緣兵多﹐民懼虜掠﹐若駐軍江北﹐領肘腋以赴之﹐使某前導以慰安士民﹐可立定也。」喜然之。旣渡江﹐軍吏迎謁﹐伏甲奮起﹐行襲擊喜僕地﹐拔劍斬之﹐其黨盡殪。賊眾在江北者﹐悉奔潰。

本朝夏帥趙保忠叛逆﹐命李繼隆率師問罪﹐秦翰監護其軍。次延州﹐翰慮保忠遁逸﹐卽乘驛先往﹐矯詔安撫﹐以綏其陰計。王師至﹐翰又諷保忠以地主之禮郊迎﹐因並驅而出﹐保忠遂就擒。

◎不戰屈人之師

前漢七國反﹐周亞夫爲太尉擊之﹐因謂上曰「楚兵剽輕﹐難與爭鋒﹐願以梁委之﹐絕其食道﹐乃可制也。」上許之。楚方攻梁﹐梁急請救。亞夫引兵東北﹐走昌邑﹐深壁而守﹐不出﹐使輕騎絕吳楚兵後食道﹐吳楚饑﹐方引而去。

後漢王霸討周建﹑蘇茂﹐旣戰歸營﹐賊復聚眾挑戰﹐霸堅臥不出。方饗士作倡樂﹐茂雨射營中﹐中霸前酒樽﹐霸安坐不動。軍吏曰「茂已破﹐今易擊。」霸曰「不然﹐茂客兵遠來﹐糧食不足﹐故挑戰以繳一時之勢。今閉營休士﹐所謂不戰而屈人之兵﹐善之善也。」茂不得戰﹐乃引還。

魏楊州剌史毋丘儉反﹐文欽在外爲遊兵﹐司馬宣王自將兵五六萬渡淮進討之﹐使諸葛誕督豫州諸軍﹐從安鳳津擬壽春﹐胡遵督靑﹑徐軍出譙﹑宋﹐絕其歸路﹐王基督前鋒諸軍﹐據南頓以待之﹐皆堅壁勿戰。儉﹑欽進不得斗﹐退恐見襲﹐不得歸﹐計窮不知所爲﹐棄眾宵遁﹐追儉斬之。

蜀將姜維依麯山築二城﹐聚羌胡等寇逼魏諸城﹐魏雍州剌史陳泰與郭淮謀所以禦之。泰曰「麯城𨿽固﹐去蜀險遠﹐當須運糧﹐羌夷患維勞役﹐必未肯附。圍而取之﹐可不血刃拔其城。𨿽有救﹐山道險阻﹐非行兵之地。」淮進兵討之﹐維果來救﹐自牛頭山。泰曰「兵法貴不戰而屈人之兵﹐今絕牛頭﹐維無返路﹐我之禽也。」欲堅壘不戰﹐絕維歸路﹐維遁去。

◎用間

春秋時﹐楚師伐宋﹐九月不服。將去宋﹐楚大夫申叔時僕曰「築室反耕者﹐宋必聽命。」楚子從之﹝築室於宋﹐分兵歸田﹐示無去志。王聽其言﹞。宋人懼﹐使華元夜入楚師﹐登子反之牀﹐起之曰﹕寡君使元以病告﹐﹝兵法﹕因其鄕人而用之﹐必先知其守將左右謁者﹑門者﹑舍人之姓名﹐因以利道之。華元蓋用此術﹐得自通矣﹞。曰「敝邑易子而食﹐析骸而爨﹐𨿽然﹐城下之盟﹐有以國斃﹐不能從也﹝寧以國斃﹐不從城下盟﹞。去我三十里﹐惟命是聽。」子反懼﹐與之盟﹐而告王。退三十里﹐宋及楚平﹝華元若不因間諜﹐無由得入楚軍﹞。

春秋時﹐楚子反命軍吏察夷傷﹝夷﹐亦傷也﹞﹐補卒乘﹝補﹐善也﹞﹐繕甲兵﹝繕﹐治也﹞﹐展軍駕﹝展﹐陳也﹞﹐雞鳴而食﹐惟命是聽﹝復欲戰﹞。晉人患之﹐苗賁皇犭旬曰「乘補卒﹐秣馬利兵﹐修陳固列﹐蓐食申禱﹝申﹐重也﹞﹐明日復戰。」乃逸楚囚。王聞之﹐召子反謀。谷陽豎獻飲於子反﹐醉而不能見﹝谷陽子反﹐內臣﹞。王曰「天敗楚也﹐夫余不可以待。」乃宵遁。

戰國鄭武公欲伐胡﹐先以其子妻胡。因問羣臣曰「吾欲用兵﹐誰可伐者﹖」大夫關思期曰「胡可伐。」公怒而戮之﹐曰「胡﹐兄弟之國﹐子言伐之﹐何也﹖」胡君聞之﹐以鄭爲親己﹐不備。襲胡﹐取之。

燕使樂毅伐破齊﹐齊氵王出奔﹐已而保莒城。燕師長驅平齊﹐田單東走保卽墨﹐卽墨大夫出戰敗死﹐城中相與推田單爲將軍﹐以卽墨拒燕。頃之﹐燕昭王卒﹐惠王與樂毅有隙。單聞之﹐乃縱反間於燕﹐宣言曰「齊王已死﹐城之不拔者二耳。樂毅畏誅而不敢歸﹐以伐齊爲名﹐實欲連兵南面而王齊。齊人未附﹐故且緩攻卽墨﹐以待其事。齊人所懼﹐惟恐他將之來﹐卽墨殘矣。」燕王以爲然﹐使騎劫代樂毅。樂毅因歸趙。單又宣言曰「吾惟懼燕軍之劓所得齊卒﹐置之前行﹐與我戰。」燕人聞之﹐如其言。城中人見齊諸降者盡劓﹐皆怒﹐堅守﹐惟恐見得。又縱反間曰「吾懼燕人掘吾城外冢墓﹐﹃辱先人。」燕軍盡掘壠墓﹐燒死人。卽墨人從城望見﹐皆涕泣。單又收民金﹐得千鎰﹐令卽墨富豪遺燕將曰「卽墨卽降﹐願無擄掠吾族家妻妾﹐令安堵。」燕將大喜﹐許之。燕軍由此益懈。單乃鑿城﹐夜縱火牛﹐壯士鼓噪出擊﹐燕軍大駭敗走﹐所亡七十餘城皆復。

趙奢爲趙將﹐秦伐韓﹐軍於閼與。趙王令趙奢將兵救之﹐兵去邯鄲三十里﹐而令軍中曰「有以軍事諫者﹐死﹗」秦軍武安西﹐秦軍鼓噪勒兵﹐武安屋瓦盡振。軍中侯有一人言必救武安﹐趙奢立斬之。堅壁﹐畱二十八日﹐不行﹐復益增壘﹐秦間來﹐奢善食而遣之。間以報秦將。秦將大喜曰「夫去國三十里﹐而將不行﹐乃增壘﹐閼與非趙地也。」奢旣已遣秦間﹐乃捲甲而趨之﹐大破秦軍﹐解而走﹐遂解閼與之圍而歸。

範雎爲秦昭王相﹐使右庶長王攻韓﹐取上黨。上黨民走趙﹐趙軍長平﹐因攻趙。趙使廉頗堅壁以待秦﹐秦數挑戰﹐趙兵不出。趙王數以爲讓﹐而雎使人行千金於趙﹐爲反間曰「秦之所惡﹐獨畏馬服子趙括將耳。廉頗易與﹐且降矣。」趙王旣怒廉頗軍多失亡﹐軍數敗﹐又反堅壁不敢戰﹐而又聞秦反間之言﹐因使趙括代廉頗將以擊秦。秦聞馬服子將﹐乃以武安君白起爲上將軍﹐秦軍射殺趙括﹐括軍敗﹐卒四十萬人降武安君﹐武安軍乃挾詐而盡坑殺之。

王翦爲秦將﹐攻趙﹐趙使李牧﹑司馬尙禦之。李牧數破走秦軍﹐殺秦將亙騎。翦惡之﹐乃多遣趙王寵臣郭開等金﹐使爲反間曰「李牧﹑司馬尙欲與秦反趙﹐以多取封於秦。」趙王疑之﹐使趙蔥及顏聚代將﹐斬李牧﹐廢司馬尙。後三月﹐翦因急擊趙﹐大破殺趙蔥﹐虜王遷及其將顏聚﹐遂滅趙。

前漢陳平初爲漢王護軍中尉﹐項羽圍漢王於滎陽城﹐漢王患之﹐請割滎陽以求和﹐項王弗聽。平曰「顧楚有可亂者﹐彼項王骨鯁之臣亞父﹑鐘離昧﹑龍且﹑周殷之屬﹐不過數人耳。大王能出捐數萬斤金﹐行反間﹐間其君臣﹐以疑其心﹐項王爲人意忌信讒﹐必內相誅。漢因舉兵而攻之﹐破楚必矣。」漢王以爲然﹐乃出黃金四萬斤與平﹐恣所爲﹐不問出入。平旣多以金縱反間於楚軍﹐宣言諸將鐘離昧等爲項王將﹐功多矣﹐然終不得裂地而王﹐欲與漢爲一﹐以滅項氏﹐分王其地。項王果疑之﹐使使至漢﹐漢爲太牢之具﹐舉進﹐見楚使﹐卽陽驚曰「吾以爲亞父使﹐乃項王使也。」復持去﹐以惡艸具進楚使﹝去肴肉﹐更以惡艸之具﹞。使歸﹐具以報﹐項王果大疑。亞父欲急擊下滎陽﹐項王不信﹐不肯聽亞父。亞父聞項王疑之﹐乃大怒﹐疽發背而死。卒用陳平計滅楚。

後漢堅鐔爲楊化將軍﹐與諸將攻洛陽﹐而朱鮪別將守東城者﹐爲反間﹐私約鐔晨開上東門﹐鐔與建義大將軍朱乘朝而入﹐與鮪大戰武庫下﹝建始殿東有太倉﹐太倉東有武庫﹐藏兵之所也﹞﹐殺傷甚眾﹐至旦食乃罷﹐朱鮪遂降。

魏賈詡爲執金吾﹐參太祖司空軍事。太祖後與韓遂﹑馬超戰於渭南﹐超等索割地以和﹐並求任子。詡以爲可僞許之﹐太祖乃用詡謀﹐離間超﹑遂﹐更相猜疑﹐軍乃大敗。

蔣濟爲丹陽太守﹐爲魏太祖丞相主簿。初﹐蜀將關羽旣降於禁﹐斬龐徳﹐威震華夏。曹公議徙許都﹐以避其銳。司馬宣王及濟以爲﹕「關羽得志﹐孫權必不願也﹐可遣人勸權躡其後﹐許割江南以封權﹐則楚圍自解。」太祖如其言。權聞之﹐卽引兵據江陵﹐羽遂見擒。

蜀將孟達降魏﹐魏朝遇之甚厚。司馬宣王以達言行傾巧﹐乃以達爲新城太守。達於是連吳固蜀﹐潛圖中國。亮惡其反覆﹐又慮其爲患﹐達與魏吳興太守申儀有隙﹐亮欲促其事﹐乃遣郭謨詐降﹐過儀﹐因漏泄其謀。達聞其謀漏泄﹐乃欲舉兵。

吳陸遜爲大將軍﹑右都護﹐鎭荊州。時魏江夏太守逯式兼領兵馬﹐頗作邊害﹐而與北舊將文聘子休宿不協。遜聞其然﹐卽假作答式書﹐云「得報懇惻﹐知與休久結嫌隙﹐勢不兩存﹐欲來歸附﹐輒以密呈來書表聞﹐撰眾相迎。宜潛速嚴﹐更示定期。」以書置界上﹐式兵得書以見式﹐式惶惶﹐遂自送妻子還洛。由是吏士不相親附﹐遂以免罷。

周魴爲鄱陽太守﹐加昭義校尉﹐被命密求山中舊族名帥爲北敵所聞知者﹐令詭挑魏大司馬楊州牧曹休。魴答恐民帥小醜不足仗任﹐事或漏泄﹐不能致休﹐乞遣親人賫箋七條以誘休﹐且曰「今使君若從皖道進住江上﹐魴當從南對岸歷口爲應。若未徑到江岸﹐可住百里上﹐令此間民知北軍在彼﹐卽自善也。此間民非苦饑寒而甘兵寇﹐苦於徵討﹐樂得北屬﹐但窮困舉事﹐不時見應﹐尋受其禍耳。如使淮楊及靑徐諸軍首尾相銜﹐牽綴彼兵﹐使得不速退者﹐則善之善也。魴生於江淮﹐長於時事﹐見其便利﹐百舉百捷﹐時不再來﹐敢布腹心。」休果信魴﹐帥步騎十萬﹐輜重滿道﹐徑來入皖。魴亦合眾﹐隨陸遜橫截休﹐休幅裂瓦解﹐所獲萬計。魴初建密計時﹐頻有郎奉詔誥問諸事﹐魴乃詣部郡門下﹐因下發謝﹐故休聞之不復疑慮。事捷軍旋﹐帝大會諸將歡飲﹐酒酣﹐謂魴曰「郡下發載義﹐成孤大事﹐君之功名當書之竹帛。」加裨將軍﹐賜爵關內侯。

賊帥董嗣負阻劫抄﹐豫章﹑臨川並受其害。吳粲﹑唐咨嘗以三千兵攻守﹐連月不能拔。周魴表乞罷兵﹐得以便宜從事。魴遣間諜﹐授以方策﹐誘狙殺嗣。嗣弟怖懼﹐詣武昌降陸遜﹐乞出平地﹐自攺爲善﹐由是數郡無後憂惕。

晉衛爲徵北大將軍﹐都督幽州﹐護烏桓校尉。於時﹐幽並東有務桓﹐西有力微﹐並爲邊害。離間二虜﹐遂至嫌隙。於是務桓降﹐而力微以憂死。朝廷加其功﹐賜爵子亭侯。

杜預爲鎭南大將軍﹐督荊州。至鎭﹐繕兵甲﹐耀威武﹐乃簡精銳﹐襲吳西陵督張政﹐大敗之。政﹐吳之名將也﹐據要害之地﹐恥以無備取敗﹐不以所喪之實告於孫皓。預欲間吳邊將﹐乃表還其所獲之眾於皓。皓果召政﹐遣武昌監劉憲代之。故大軍臨至﹐使其將帥移易﹐以成傾蕩之勢。

劉琨爲並州刺史﹐領外域中郎將。劉元海時在離石﹐相去三百里許。琨密遣離間其所部雜虜﹐降者萬餘落。元海甚懼﹐遂城蒲子而居之。

李矩爲冠將軍﹐領河東平陽太守。劉聰遣從弟暢討矩﹐矩選勇敢千人﹐夜掩暢營﹐僅以身免。先是﹐聰使其將趙固鎭洛陽﹐長史周鎭與固不協﹐密陳固罪。矩之破暢也﹐帳中得聰書﹐敕暢平矩訖﹐過洛陽﹐收固斬之﹐便以振代固。矩送以示固﹐固卽斬振父子﹐遂率騎一千來降﹐矩還令守洛。

益州牧羅尙遣將隗伯攻蜀賊李雄於郫城﹐互有勝負。雄乃募武都人朴泰﹐鞭之見血﹐使譎羅尙﹐欲爲內應﹐以火爲期。尙信之﹐悉出精兵﹐遣隗伯等率兵從泰擊雄。雄將李讓於道設伏﹐泰以長梯倚城而舉火﹐伯軍見火起而爭緣梯﹐泰又以繩汲上尙軍百餘人﹐皆斬之。雄因放兵﹐內外擊之﹐大破尙軍﹝此內間之勢﹞。

後涼呂光將呂延伐乞伏乾歸﹐大破之。乃縱反間﹐稱眾潰﹐東奔成紀。延信而追之。延司馬耿雅曰「告者視髙而色動﹐必有姦計﹐不可。」延不從﹐相遇﹐戰敗﹐死之。

後周楊剽爲太祖太行臺左丞﹐仍率夷徒﹐更爲經略﹐於是遣諜人誘說東魏城堡。旬月之間﹐正平﹑河北﹑南分﹑絳﹑建二州﹑大寧等諸城﹐並有請爲內應者﹐大軍因攻而拔之。剽行正平郡事﹑左丞如故。

韋孝寬爲南兗州刺史﹐東魏時段琛堯傑據宜陽﹐遣其楊州刺史牛道常扇誘邊民。孝寬深患之﹐遣諜人訪獲道常與孝寬書﹐論歸款意。又爲落燼燒迹﹐若火下書者。還令諜人送於琛營。琛得書﹐果疑道常。其所欲經略﹐皆不見用。孝寬知其離阻﹐日出奇兵掩襲﹐擒道常及琛等﹐崤澠遂淸。後孝寬爲驃騎大將軍﹐鎭玉壁。孝寬善於撫禦﹐能得人心﹐所遣間諜﹐入齊者皆爲盡力﹐亦有齊人得孝寬金貨﹐遙通書疏﹐故齊動靜﹐朝廷皆先知。時有主帥許盆﹐孝寬托以心膂﹐令守一戍。盆乃以城東入。孝寬怒﹐遣諜取之﹐俄而斬首而還。其能致人情如此。

韋孝寬爲後周將軍﹐北齊將斛律光在汾北﹐孝寬忌光英勇﹐乃作謠言﹐令間諜漏其文於鄴曰「百勝飛上天﹐明月照長安﹝光字明月﹞。」又曰「髙山不推自摧﹐槲木不扶自立。」齊臣祖﹑穆提婆與光有隙﹐因續之曰「盲老翁背上下大斧﹐饒舌老母不得語。」令小兒歌之於路。提婆聞之﹐以告後主乳母陸命萱﹐以饒舌斥己﹐盲老翁謂祖也﹐遂相與協謀﹐以謠言啟後主謀誅。光武帝聞之﹐始有滅齊之意﹐竟平其國。

達奚武爲東魏秦州刺史﹐時齊神武趨沙宛﹐太祖遣武覘之。武后三騎皆衣敵人衣服﹐至日暮﹐去營數百步﹐下馬潛聽﹐得其軍號﹐因上馬歷營﹐若警夜者﹐有不如法者﹐往往撻之。具知敵之情狀﹐以告太祖。太祖深嘉焉﹐遂破之。

李達爲都督義州﹑弘農等二十一州諸軍事﹐每厚撫境外之人﹐使爲間諜﹐敵中動靜必先知。至有事泄被誅戮者﹐亦不以爲悔。其得人心如此。

隋陰壽爲幽州總管﹐寶寧舉兵反﹐壽討之。寶寧奔於磧北﹐壽班師﹐畱開府成道昂鎭之。寶寧遣其子僧迦率輕騎﹐掠城下而去﹐尋引契丹之眾來攻道昂﹐苦戰連日乃退。壽患之﹐於是重求寶寧﹐又遣人陰間其所親任者趙世謨﹑王威等。月餘﹐世謨率其眾降。寶寧復走契丹﹐爲其麾下趙修羅所殺。北邊遂安。

唐長孫晟爲奉車都尉﹐以突厥攝圖﹑玷厥﹑阿波﹑突利等各以彊兵﹐數姓尙和﹐難以力任﹐易可離間﹐因上書陳突厥彊弱形勢。髙祖皆納用。乃遣大僕元暉出伊吾道﹐使詣玷厥﹐賜以狼頭纛﹐謬爲欽敬禮甚優。玷厥使來﹐引居攝圖使上。反間旣行﹐果相猜二。授晟車騎將軍﹐出黃龍道﹐賫幣賜奚虜契丹等﹐遣爲鄕導﹐得至處羅侯所﹐深布心腹﹐誘令內附。三年﹐攝圖四十萬騎自蘭州入﹐至於周盤﹐破走奚長儒軍﹐更欲南入﹐玷厥不從﹐引兵而去。

裴矩爲黃門侍郎﹐大業中﹐以始畢可汗彊盛漸生怒隙﹐言於帝曰「突厥本淳易﹐可離間﹐但由其內多有羣胡盡皆桀黠教導之耳。臣聞史蜀胡悉兀多姦計﹐幸於始畢﹐請誘殺之。」帝曰「善。」矩因遣人告胡悉曰「天子出珍物﹐今在馬邑﹐欲共蕃內多作交關。若前來者﹐卽得好物。」胡悉貪而信之﹐不告始畢﹐率其部﹐盡驅六畜﹐星馳爭進﹐冀先互市。矩伏兵馬邑下﹐誘而斬之﹐詔報始畢曰「史蜀胡悉忽領部落走來至此﹐云背可汗﹐請我容納。突厥旣是我臣﹐彼有背叛﹐我當兵殺。今已斬之﹐故令往報。」

太宗討竇建徳﹐入武牢﹐進薄其營﹐多所傷殺。淩敬進說曰「宜悉兵濟河﹐攻敗懷州﹑河陽﹐使重將居守。更率眾鳴鼓建旗﹐逾太行﹐入上黨﹐先聲後實﹐傅檄而定。漸趨壺口﹐稍駭蒲津﹐收河東之地﹐此策之上也。行必有三利﹐一則入無人之境﹐師有萬全﹔二則拓土得兵﹔三則鄭圍自解。」建徳將從之﹐而世充之使長孫安世陰貴金王﹐啖其諸將﹐以亂其謀。眾咸進諫曰「淩敬書生耳﹐豈可與言戰乎﹖」建徳從之﹐退而謝敬曰「今眾心甚銳﹐此天贊我耳﹐因此決戰﹐必將大捷。已依眾議﹐不得從公言也。」敬固爭﹐建徳怒﹐扶出焉。於是﹐悉眾進逼武牢﹐官軍按甲挫其銳﹐建徳中搶﹐竄於牛口渚﹐車騎將軍楊武威生獲之。

劉世讓拜廣州總管﹐將之任﹐髙祖問以備邊之策。世讓答曰「突厥南寇﹐徒以馬邑爲其中路耳。如臣所計﹐請於哼城置一智勇之將﹐多儲金帛﹐有來降者﹐厚賞賜之﹔數出奇兵﹐略其城下﹐芟踐禾稼﹐敗其生業。不出歲餘﹐彼當無食﹐馬邑不足圖也。」髙祖以無可任者﹐乃使世讓馳驛往經略之。突厥懼其威名﹐乃縱反間﹐言世讓與可汗通謀﹐將爲亂。髙祖不知察﹐遂誅世讓。

曹王臯大歷中鎭江西﹐先是牙將伊愼討梁崇義﹐摧鋒陷敵﹐李希烈意欲縻之﹐愼以計遁歸。臯始至鐘陵﹐大集將吏﹐得愼而壯之﹐拔爲大將﹐繕理舟師。希烈懼愼爲曹王所任﹐乃遺愼七屬之甲﹐詐爲愼書行間。爲徳宗遣中使卽軍以誥之。臯乃抗疏論雪﹐上章未報﹐會賊兵浙江來寇﹐臯乃召愼﹐勉之令戰﹐大破三千餘眾。朝廷始信其不二。

五代梁帝以岐人堅壁不戰﹐且慮師老﹐思欲旋旆以歸河中﹐因密召上將數人語其事。時親從指揮使髙季昌獨前出抗言曰「天下雄傑窺此舉者一歲矣﹐今岐人已困﹐願少俟之。」帝嘉其言﹐因曰「兵法以正合﹐以奇勝。奇者﹐詐也。乘機集事﹐必由是乎﹖」乃命季昌密募人入岐以紿之。尋有騎士馬景堅願應命﹐且曰「是行也﹐必無生理﹐願錄其孥。」帝淒然﹐立止其行。景固請﹐乃許之。明日軍出﹐諸寨屏匿如無人﹐景因躍馬西走﹐直叩岐﹐詐以梁軍悉東遁爲告﹐且言列寨尙畱萬餘人﹐俟夕將遁矣﹐宜速掩之。茂眞信其言﹐遽啟二扉﹐悉眾來寇。時諸軍已介馬待之﹐中軍一鼓﹐百營俱進﹔又分遣數百騎以據其。岐人進不能駐其趾﹐退不能入其壘﹐殺戮蹂踐﹐不知其數。茂眞由是喪膽﹐但閉壘而已。

◎用諜

春秋時﹐楚子元爲楚令尹﹝子元楚文王弟也﹞﹐以車六百乘伐鄭﹐入桔秩之門﹝桔秩﹐鄭遠郊三門也﹞。諸侯救鄭﹐楚師夜遁。鄭人將奔桐丘﹐諜告曰﹕楚幕有烏。乃止﹝幕﹐帳也﹞。

唐朱Г反﹐將吏自賊中逃來者言Г眾攜離﹐可滅之狀。會賊將姚令言﹑僞中丞崔宣咸使諜覘我軍﹐爲遊騎所得﹐拘送於李晟。晟解縛﹐食而遣之﹐誡之曰「爾報宣﹐善爲賊守﹐諸將勉力自固﹐勿不忠於賊也。」

李朔討淮西﹐舊軍令﹕有捨賊諜者﹐屠其家。朔除其令﹐因使厚之。諜反以情告朔﹐朔益知賊中虛實。

◎覘國

春秋時﹐子罕爲宋司城﹝宋以武公諱﹐司馬爲司城﹞﹐陽門之介夭死﹝陽門﹐宋國門名。介夭﹐衛甲士﹞﹐子罕入而哭之哀。晉人之覘宋者反報於晉侯﹐曰「陽門之介夭死﹐而子罕哭之哀﹐而民說﹐殆不可伐也。」孔子聞之﹐曰「善哉﹐覘國乎﹝善知其微﹞﹗《詩》云﹕凡民有喪﹐扶服救之﹝救猶助也﹞。𨿽微晉而已﹐天下孰能當之﹝微﹐猶無也﹞﹖」

晉與秦戰﹐晉侯逆秦師﹐使韓簡視師﹝韓簡﹐晉大夫﹞﹐復曰「師少於我﹐鬥士倍我。」公曰「何故﹖」對曰「出因其資﹝謂奔梁求秦﹞﹐入用其寵﹝爲秦所納﹞﹐饑食其粟﹐三施而無報﹐是以來也。今又擊之﹐我怠秦奮﹐倍猶未也。」公曰「一夫不可狃﹐況國乎﹝狃﹐憂也。言辟秦則使憂來﹞﹗」遂使請戰。秦伯獲晉侯以歸。

晉侯將伐鄭﹐鄭人聞有晉師﹐使告於楚﹐姚句耳與往﹝句耳﹐鄭大夫﹞。楚子救鄭﹐司馬將中軍﹐令尹將左﹐右尹子辛將右﹝公子任夫﹞。姚句耳先歸﹐子駟問焉﹐對曰「其行速﹐過險而不整。速則失志﹝不思慮也﹞﹐不整喪列。志失列喪﹐將何以戰﹖楚可敗。」

魏無忌安王時爲信陵君﹐不以富貴驕人。公子與魏王博﹐而北境傳舉烽﹐言趙寇至﹐且入界。王釋博﹐欲召大臣謀。公子曰「趙王田獵耳﹐非爲寇也。」復博如故。王心不在博。居頃﹐復從北方來言「王獵耳﹐非爲寇也。」王大驚﹐問公子﹕「何以知之﹖」公子曰「臣之客﹐有能探得趙王陰事者。趙王所爲﹐客輒以報臣﹐臣以此知之。」

後魏鎭北將軍封沓亡入蠕蠕﹐說令擊司馬楚芝以絕糧運。蠕蠕乃遣覘楚之軍﹐截驢耳去。而有告失驢耳者﹐楚芝曰「必覘賊截之爲驗耳。」賊將至﹐乃伐柳爲城﹐灌水冷凍。城立而賊至﹐不可攻逼﹐乃散走。

後周韓果性彊記﹐兼有權略﹐善伺敵虛實﹐揣知情狀。有潛匿溪谷欲爲間隙者﹐果登髙望之﹐所疑處﹐往必有獲。周文由是以果爲虞侯都督﹐每從徵行﹐常領侯騎晝夜巡察﹐略不眠寢。從大將軍破稽胡於北山﹐胡地險阻﹐人迹罕至﹐果進兵窮討﹐散其種落。稽胡憚果勁通勇し捷﹐號爲著翅人。

◎用敵人以爲謀主

春秋時﹐楚聲子通使於晉﹐還如楚。令尹子木與之語﹐問晉故焉﹐且曰「晉大夫與楚孰賢﹖」對曰「晉卿不如楚﹐其大夫則賢﹐皆卿材也。如杞梓﹝杞梓﹐皆木名﹞皮革﹐自楚往也﹐𨿽楚有材﹐晉實用之﹝言楚有亡臣多在晉﹞。今楚多淫刑﹐其大夫逃死於四方﹐而爲之謀主﹐以害楚國﹐不可救療﹐所謂不能也。子儀之亂﹐析公奔晉﹝在文十四年﹞﹐晉人諸戎車之殿﹐以爲謀主﹝殿﹐後軍﹞。繞角之役﹐晉將遁矣﹐析公曰﹕楚師輕窕﹐易震蕩也。若多鼓鈞聲﹐以夜軍之﹝鈞﹐同聲也﹞﹐楚師必遁。晉人從之﹐楚師宵潰﹐晉遂侵蔡﹐襲沈﹐獲其君﹐敗申息之師於桑隧﹐獲申麗而還﹝咸六年﹐晉欒書救鄭﹐與楚師遇於繞角。楚師還﹐晉侵沈﹐獲子。復侵楚﹐敗申息﹐獲申麗﹞。鄭於是不敢南面﹐楚失華夏﹐則析公之爲也。雍子奔晉﹐晉人與之畜阝﹝畜阝﹐晉邑﹞﹐以爲謀主。彭城之役﹐晉楚遇於靡角之谷﹐晉將遁矣﹐雍子發命於軍曰﹕歸老幼﹐反孤疾﹐二人役歸一人。簡兵乘﹝簡擇關﹞秣馬蓐食﹐師陳楚次﹝次﹐捨也。楚捨﹐示必死﹞。明日將戰﹐行歸者而逸楚囚﹝欲楚知之﹞﹐楚師宵潰。晉降彭城而歸諸宋﹐以魚石歸。楚失東夷﹐子辛死之﹐則雍子之爲也。子反與子靈爭夏姬﹝子靈﹐巫臣﹞﹐而雍害其事﹝子反亦雍害巫臣﹐使不得取復姬﹞。子靈奔晉﹐晉人與之邢﹝邢﹐晉邑﹞﹐以爲謀主。捍禦北狄﹐通吳於晉﹐教吳叛楚﹐教之乘車﹑射禦﹑驅侵﹐使其子孤庸爲吳行人焉。吳於是伐巢﹐取駕﹐克﹝BF入州來﹝駕﹑棘皆楚邑﹐樵國鄭邑東北有棘亭﹞。楚罷於奔命﹐至今爲患﹐則子靈之爲也﹝見成七軍﹞。若敖之亂﹐伯賁之子賁皇奔晉﹐晉人與之苗﹝若敖亂在宣四年。苗﹐晉邑﹞﹐以爲謀主。鄢陵之役﹐楚晨壓晉軍而陣﹐晉將遁矣﹐苗賁皇曰﹕楚師之良﹐在其中軍王族而已﹝言楚之精卒惟在中軍﹞﹐若塞井夷竈﹐成陳以當之﹝塞井夷竈以爲陳﹞﹐欒﹑範易行以誘之﹝欒書時將中軍﹐範燮佐之。易行﹐謂簡易兵備﹐欲令楚貪已不復顧二穆之兵﹐中行二必克二穆﹝騎時將上軍﹐中行偃佐之﹔至佐新軍。令此三人分良以攻二穆之兵。楚子重子辛皆出於穆王﹐故曰二穆﹞﹐吾乃四萃於其王族﹐必大敗之。晉人從之。楚師大敗﹐王夷師﹝夷﹐傷也。吳楚之間以火滅爲﹞﹐子反死之﹐鄭叛吳興﹐楚失諸侯﹐則苗賁皇之爲也。」子木曰「是皆然矣。」聲子曰「今又有甚於此﹐椒舉娶於申公子牟﹐子牟得戾而亡﹐君大夫謂椒舉女實遣之﹐懼而奔鄭﹐引領南望曰﹕庶幾赦余。亦弗圖也﹝言楚亦不以爲意﹞。今在晉矣﹐晉人將與之縣﹐以比叔向﹝以舉才能比叔向也﹞。彼若謀害楚國﹐豈不爲患﹖」子木懼﹐言諸王﹐益其爵祿而復之﹐聲子使椒鳴逆之。

唐李討吳元濟﹐初賊將吳秀琳之降﹐單騎至柵下﹐與之語﹐親釋其縛﹐以爲衙將。秀琳感恩﹐期於效報﹐謂曰「若欲破賊﹐須得李。某無能爲也。」者﹐賊之騎將﹐有膽略﹐守興橋棚﹐嘗侮易官軍﹐去來不可備。召其將史用誠誡之曰「令以眾獲麥於張柴﹐爾可以三百騎伏傍林中﹐又使搖旆於前﹐示將焚麥者。素易我軍﹐必輕而來﹐遂爾以輕騎搏獲之。用誠等如其言﹐果擒而還。官軍常苦﹐皆請殺之。」不聽﹐解縛而客禮之﹐乘間常召及李忠義﹐屏人而語﹐或至夜分。忠義亦降將也﹐致之﹐軍中多諫﹐益寵。始募敢死者三千人以爲突將﹐自教習之。乃拜爲散兵馬使﹐令佩刀巡警﹐出入帳中﹐略無猜間。李光顏節制陳許﹐賊悉以精卒抗光顏。先是﹐乘其無略﹐夜以李率突將三千爲先鋒﹐李忠義副之﹔自帥中軍三千﹐田進誠以後軍三千殿而行。初出文成柵﹐眾請所向﹐曰「東六十里止。」至賊境曰張柴﹐盡殺其戍卒。苦寒抱戈僵僕者﹐道路相望。其川澤險夷﹐張柴已東﹐師人未嘗蹈其境﹐皆謂必不生還。旣至張柴﹐諸將請所止﹐曰「入蔡州取吳元濟也﹗」諸將皆失色﹐監軍使哭而言曰「果落李計中。」不聽﹐速令進軍。道分五百人﹐斷洄曲路橋﹔又分五百人﹐斷郎山路。至懸瓠城夜半﹐雪逾甚。近城有鵝鴨池﹐令驚擊之﹐以亂軍聲。賊恃吳房朗山之固﹐晏然無一人知者。李﹑李忠義坎庸而先登﹐敢銳者從之﹐盡殺守門卒﹐而發其關﹐畱擊柝者。黎明﹐雪亦止﹐入止元濟外宅。蔡吏告元濟曰「城已陷矣。」元濟猶望董仲質來救﹐乃令訪仲質家安卹之﹐使其家人持書召仲質。仲質單騎而歸﹐以客禮待之。田進誠焚子城南門﹐元濟城上請罪﹐進誠繩梯而下之﹐乃檻送京師。

◎縱生口

後漢光武初遣耿徵張步﹐步聞之﹐使其大將費邑軍歷下﹐分兵屯祝阿﹐別於太山鐘城列營數十﹐以待。兵先擊祝阿﹐自旦攻城﹐未中而拔之。故開一角﹐令其眾得奔歸鐘城。鐘城聞祝阿已潰﹐空壁亡去。費邑遣弟守巨裏﹐進軍先脇巨裏﹐使楊言多伐林木以塡塞厄塹。數日﹐有降者﹐言邑聞欲攻巨裏﹐謀來救之。嚴令軍中﹐趣修攻具﹐後三日當悉力攻巨裏。陰縱生口﹐令亡歸。歸者告邑﹐邑將精兵三萬來救。曰「吾修攻具者﹐欲誘致邑耳﹐今適其所求也。」大敗之。

班超初在西域﹐發於闐諸國兵擊莎車﹐而龜玆王遣兵五萬﹐令溫宿王救之。超召將校及於闐王議曰「今兵少不敵﹐其計莫若散去。於闐從是而東﹐超亦於此西歸﹐可須夜鼓而發。」陰縱所得生口歸﹐以超言告龜玆王。王聞之大喜﹐自以萬騎於西界遮超﹔溫宿王將八千騎於東界﹐邀於闐。超知二虜已出﹐密召諸部勒兵﹐雞鳴﹐馳赴莎車營﹐胡大驚亂奔走﹐追斬五千級。自是威震西域。

唐元和中﹐魏博義成軍送擒獲逆賊李師道下﹐都知兵馬使夏侯澄等四十七人並從釋放﹐仍卻遞送軍前驅使。如緣父母猶在賊中﹐或羸老疾病情切歸還者﹐仍量事優給放去。及澄等至行營﹐賊覘知之﹐潛相傳告﹐由是叛徒皆感朝廷恩﹐繼有降者。

●後集卷二

◎明賞罰

晉文公旣立﹐從亡賤臣壺叔曰「君行賞不及臣﹐臣不欲請罪。」文公報曰「夫導我以仁義﹐防我以徳惠﹐此受上賞﹔輔我以行﹐卒以成立﹐此受次賞﹔矢石之難﹐汗馬之勞﹐此復受次賞。三賞之後﹐故且及子矣。」晉人聞之﹐皆悅。

鄭人賂晉侯歌鐘之樂﹐晉文侯以樂之半賜魏絳曰「子教寡人和諸戎狄﹐以正諸華﹐八年之中九合諸侯﹐如樂之和﹐無所不諧﹝諧﹐亦和也﹞。請與子樂之。」辭曰「夫和戎狄﹐國之福也。八年之中﹐九合諸侯﹐諸侯無慝﹐君之靈也﹐二三子之勞也﹐臣何力之有焉﹖抑臣願君安其樂而思其終也。《詩》曰﹕樂止君子﹐殿天子之邦。樂止君子﹐福祿攸同。便蕃左右﹐亦是帥從﹝便蕃﹐數也。言達人相率來伏從﹐便蕃然在左右﹞。夫樂以安徳﹐義以處之﹐禮以行之﹐信以守之﹐仁以厲之﹐而後可以殿邦國﹐同福祿﹐來遠人﹐所謂樂也。《書》曰﹕居安思危。思則有備﹐有備無患﹐敢以此規﹝規﹐正也﹞」。公曰「子之教﹐敢不承命﹖抑微子﹐寡人無以待戎﹝待遇樓約﹞﹐不能濟河﹝渡河南服鄭﹞。」

衛獻公出奔﹐反於衛﹐及郊﹐將班邑於從者而後入。柳莊曰「如皆守社稷﹐孰執羈勺而從﹖如皆從﹐則熟守社稷﹖君反其國﹐而有私也﹐無乃不可乎﹖」不果班。

衛孫良夫帥師侵齊﹐師戰於新築﹐敗績。新築人仲叔於奚救孫桓子﹐桓子是以免﹝於奚﹐守新築大夫。新築﹐衛之地﹞。旣衛人賞之以邑﹐辭﹐請曲縣繁纓以朝﹐許之。仲尼聞之曰「惜也﹐不如多與之邑。惟器與名﹐不可以假人﹐君之所司也。若以假人﹐與人政也﹐政亡則國家從之﹐不可不止也﹝此濫賞以惰軍志﹞。」

晉文公與楚戰於城濮﹐晉中軍風於澤﹐亡大旆之左旃。祈瞞姦命﹐司馬殺之﹐以徇於諸侯﹐使茅﹛艸伐﹜代之。師還﹐壬午濟河﹐舟之僑先歸﹐士會攝右﹝權代舟之僑也﹞。秋七月丙申﹐振旅凱以入於晉﹐獻俘授馘﹐飲至大賞﹐召會計貳﹐殺舟之僑以徇於國﹐民於是大服。君子謂「文公其能刑矣﹐三罪而人服﹝三罪﹐顚頡﹑祈瞞﹑舟之僑﹞。《詩》云﹕惠此中國﹐以綏四方。不失賞刑之謂也。」

趙宣子言韓獻子於晉靈公﹐以爲司馬。河曲之役﹐趙孟使人以其乘車干行﹐獻子執而戮之。眾咸曰「韓厥必不沒矣﹐其主朝升之﹐而暮戮其車﹐其誰安之﹖」宣子召而禮之﹐曰「吾聞事君者﹐比而不黨。夫周以舉義﹐比也﹔舉以其私﹐黨也。夫軍事無犯﹐犯而不隱﹐義也。吾言汝於君﹐懼汝不能也﹐舉而不能﹐黨孰大焉﹖事君以黨﹐吾何以從政﹖吾故以是觀汝﹐汝勉之﹗苟從是行也﹐長臨晉國者﹐非汝其誰﹖」皆告諸大夫曰「二三子可以賀我矣﹐吾舉厥也而中﹐吾乃今知免於罪矣。」

晉侯之弟楊幹亂行幹曲梁﹐魏絳戮其僕﹝僕﹐卿也﹞。晉侯怒謂羊舌赤曰「合諸侯以爲榮也﹐楊幹爲戮﹐何辱如之﹖必殺魏絳﹐無失也。」對曰「絳無二志﹐事君不避難﹐有罪不逃刑﹐其將來辭﹐何辱命焉﹖」言終﹐魏絳至﹐授僕人書﹝僕人﹐晉侯之禦僕也﹞﹐將伏劍﹐士魴﹑張老止之。讀其書曰「日君乏使﹐斯臣司馬﹝斯﹐此也﹞。臣聞師眾以順爲武﹐軍事有死無犯爲敬。君合諸侯﹐臣敢不敬﹖君師不武﹐執事不敬﹐罪莫大焉。臣懼其死﹐以及楊子﹐無所逃罪﹐不能致訓﹐至於用鉞﹝用鉞﹐斬楊幹之僕也﹞。臣之罪重﹐敢有不從﹐以怒君心﹖請歸死於司寇﹝致屍於司寇﹐使戮之﹞。」公跣而出曰「寡人之言﹐親愛也﹔吾子之討﹐軍禮也。寡人有弟﹐弗能教訓﹐使幹大命﹐寡人之過也。子無重寡人之過﹐敢以爲請。」晉侯以魏絳爲能以刑佐民矣﹐反役﹐與之禮食﹐使佐親軍。

司馬穰苴﹐田完之苗裔﹐齊景公以爲將軍﹐捍晉燕之師。苴曰「臣素卑賤﹐君擢之﹐加大夫之上﹐權輕﹐願得君之寵臣以監軍乃可。」景公乃使莊賈往。苴旣辭﹐與賈約曰「日中會於軍門。」穰苴先馳至軍﹐立表下漏﹐待賈至。苴曰「何後期﹖」賈曰「親戚送之﹐故畱。」穰苴曰「將授命之﹐則忘其家﹔臨軍約束﹐則亡其親﹔授桴鼓之急﹐則亡其身。今鄰國深侵﹐君不安席﹐百姓之命皆縣於君﹐何爲相送﹖」召軍正問曰「軍法期而後到者﹐云何﹖」對曰「當斬。」遂斬賈以徇三軍﹐三軍皆震。於是遂擊燕﹐燕師遁﹐遂取所亡之地而歸。

宋王師徵蜀﹐劉光人下遂州﹐入城安撫﹐盡出府庫錢帛以給軍士。初諸將入辭﹐太祖謂曰「所破郡縣﹐當傾帑藏爲朕賞戰士。國用所取﹐惟土疆爾。」故人皆效命﹐所至成功﹐如席捲之易。

◎軍政不一必敗

春秋時﹐楚伐鄭﹐晉師救鄭﹐荀林父將中軍﹐先佐之﹔士會將上軍﹐克佐之﹔趙朔將下軍﹐欒書佐之﹔趙括﹑趙嬰齊爲中軍大夫﹔鞏朔﹑韓穿爲上軍大夫﹔荀首﹑趙同爲下軍大夫﹔韓厥爲司馬。及河﹐聞鄭旣及楚平﹐桓子欲還﹐曰「無及於鄭﹐而剿民﹐焉用之﹝桓子﹐林父。剿﹐勞也﹞﹖」楚歸而動﹐不後﹝勒兵伐鄭﹞。隨武子曰「善﹝武子﹐士會﹞。」彘子曰「不可﹝彘子﹐先﹞。晉所以霸﹐師武臣力也。今臣諸侯﹐不可謂力﹔有敵而不從﹐不可謂武﹔由我失霸﹐不如死。我弗爲也。」以中軍佐濟。韓獻子謂桓子﹝獻子﹐韓厥﹞曰「彘子以偏師陷﹐子罪已甚。子爲元帥﹐師不用命﹐誰之罪也﹖失屬亡師﹐爲罪已甚。不如進也﹝令鄭屬楚﹐故曰失屬。彘子以偏師陷﹐故曰亡師﹞。事之不捷﹐惡有所分﹐與其專罪﹐六人同之﹐不猶愈乎﹖」晉師濟河。楚子欲還﹐伍參言於楚子曰「晉之從政者新﹐未能行令。其佐先﹐剛愎不仁﹐未肯用命﹝愎﹐狠也﹐皮逼反﹞。其三師者﹐專行不獲﹐聽而無上﹐眾誰適從﹖此行也﹐晉師必敗。」楚少宰如晉師﹐曰「寡君少遭閔凶﹐不能文﹝閔﹐憂也﹞。聞二先君之出入此行也﹝楚成王﹑穆王也﹞﹐將鄭是訓定﹐豈敢求罪於晉﹖二三子無淹久﹝淹﹐畱也﹞。隨季對曰「昔平王東遷﹐命我先君文侯曰﹕與鄭夾輔周室﹐毋廢王命。今鄭不率﹝率﹐遵也﹞﹐寡君使羣臣問諸鄭﹐豈敢辱侯人﹝侯人﹐伺侯望敵者﹞﹖敢拜君命之辱。」彘子以爲諂﹐使趙括從而更之曰「行人失辭﹝言誤對也﹞。寡君使羣臣遷大國之迹於鄭﹝遷﹐徙也﹞﹐曰﹕無辟敵。羣臣無所逃命。」晉終爲楚人所敗。

吳師伐楚州來﹐楚救之﹐吳人禦諸鐘離。楚將子瑕卒﹐楚師﹝音安﹐吳楚之間謂火滅爲。軍之重主喪亡﹐其軍無復气勢﹞。吳將公子光曰「諸侯從於楚者眾﹐而皆小國也﹐畏楚而不獲已﹐是以來。吾聞之曰﹕作事威克其愛﹐𨿽小必濟﹝克﹐勝也。事尙威﹞。胡﹑沈之君幼而狂﹝性無定﹞﹐陳大夫嚙壯而頑﹐頓與許蔡疾楚政﹐楚令尹死﹐其師﹐越爲師﹐賤而多寵﹐政令不一﹝越非正卿也。軍多寵人﹐政令人不一於越﹞﹐七國同役而不同心﹝七國﹐楚﹑頓﹑胡﹑沈﹑陳﹑蔡﹑許﹞﹐師賤而不能整﹐無大威命﹐楚可敗也。」從之﹐楚師大奔。

後漢末﹐曹公擊馬超﹐始賊每一部到﹐公輒有喜色。賊破之後﹐諸將問其故﹐答曰「關中長遠﹐若賊各依險阻﹐徵之不一二年﹐不可定也。今皆來集﹐其眾𨿽多﹐莫相歸服﹐軍無酌適﹝音的﹞﹐故一舉可滅。爲功差易﹐吾是以喜也。」

◎軍無政令必敗

後魏末﹐原州人豆盧狼害都督大野木兒等﹐據州城反。州人李賢乃召集豪傑謀曰「賊起倉卒﹐便誅二將。其勢𨿽盛﹐其志已驕﹐然其政令莫施﹐惟以殘剝爲業。夫以羈旅之賊﹐而禦烏合之眾﹐勢自離畔。今若從中擊之﹐賊必喪膽。如吾計者﹐指日取之。」眾皆從焉。乃率敢死士三百人﹐分爲兩道﹐乘夜鼓噪而出﹐羣賊大驚﹐一戰而敗﹐遂追斬之。

◎將帥和必有功

春秋時﹐秦桓公旣與晉厲公爲令狐之盟﹐而又召狄與楚﹐欲道以伐晉﹐諸侯是以睦於晉。晉欒書將中軍﹐荀庚佐之﹔士燮將上軍﹐騎佐之﹔韓厥將下軍﹐荀佐之﹔趙旃將新軍﹐至佐之。毅禦式﹐欒鍼爲右。孟獻子曰「晉師乘和﹐師必有大功。」五月丁亥﹐晉師以諸侯之師及秦師戰於麻隧﹐秦師敗績﹝晉之軍師和﹐而蔡積怨於諸侯﹐是以克也﹞。

魏中山元英攻北徐州﹐圍刺史昌義之於鐘離﹐眾兵百萬。武帝遣徵北將軍曹景宗拒之﹐次邵楊洲﹐築壘相守﹐未敢進。帝怒﹐詔韋會焉﹐賜以龍環禦刀曰「諸將有不用命者﹐斬之。」自合肥輕趨陰陵大澤﹐過澗谷﹐造飛橋以濟。師人畏魏軍盛﹐多緩緩行。曰「鐘離令鑿穴而處﹐負戶而汲﹔車馳卒奔﹐猶恐其後﹐而況緩乎﹖」旬日而至邵陽洲。初﹐帝敕景宗曰「韋﹐卿之鄕望﹐宜善敬之。」景宗見甚謹。帝聞曰「二將和﹐師濟矣。」於景宗營前二十里﹐夜掘長塹﹐立鹿角﹐截洲爲城﹐比曉而營立。元英大驚﹐以杖擊地曰「是何神也﹗」遂克之。

梁武景略與前軍趙祖悅同軍交惡﹐志相陷害。景略一怒﹐自嚙其齒﹐皆流血。韋以將師不和﹐將至禍患﹐酌酒自觀景略曰「且願兩虎勿復私鬥。」故略於此役得無害焉。

◎將帥不和必敗

唐初﹐劉黑闥引突厥寇河北﹐淮陽王道玄授山東道行軍總管﹐師次下博﹐與賊軍遇。道玄師騎先登﹐命副將史萬寶督軍繼進。萬寶與之不協﹐及道玄深入﹐而擁兵不進﹐謂所親曰「吾奉手詔﹐言淮陽小兒輩﹐𨿽名爲將﹐而軍之進止皆委於吾。今其輕銳越泥濘交戰﹐大軍若動﹐必陷泥溺。莫如結陣以待之﹐𨿽不利於王﹐而利於國。」道玄遂爲賊所擒。

左衛大將軍程知節徵賀魯﹐爲前軍總管﹐至鷹娑川﹐突厥有二萬騎來拒﹐總管蘇海政與戰﹐互有前卻。旣而突厥別部鼠尼施等又領三萬餘騎續至﹐蘇定方正歇馬﹐隔一小嶺﹐去知節十許裏﹐望見塵起﹐率五百騎馳往擊之﹐賊眾大潰﹐追奔二十里﹐殺千五百餘人﹐獲馬二千疋﹐死馬及所棄甲仗綿亙山野﹐不可勝計。副大總管王文度害其功﹐謂知節曰「𨿽云破賊﹐官軍亦有死傷﹐蓋決成敗法耳﹐何爲此事﹖自今正可結爲方陣﹐輜重並納腹中﹐四面布隊﹐人馬披甲﹐賊來卽戰﹐自保萬全﹔無爲輕脫﹐致有傷損。」又矯稱別奉聖旨﹐以知節恃勇輕敵﹐使文度爲其節制。遂收軍不許深入﹐終日跨馬披甲結陣﹐由是馬多瘦死﹐士卒疲勞﹐無有鬥志。定方謂知節曰「本來討賊﹐今乃坐守﹐馬餓兵疲﹐逢賊卽敗﹐怯懦如此。公爲大將﹐閫外之事不許自專﹐別遣軍副專其號令﹐理必不然。須囚系文度﹐飛表奏之。」知節不從。至怛篤城﹐有降胡附﹐文度又曰「比我兵回﹐彼還作賊﹐不如盡殺﹐取其資材。」定方曰「如此﹐則自作賊耳﹐何名伐叛﹖」文度不從。師還﹐竟無功﹐文度坐處死。

宋銀夏李繼遷逆命﹐至道初﹐命將部送糧艸於靈武。時會州觀察使田紹斌治裨將﹐皇甫繼明﹑白守榮皆在陣中。至浦洛河﹐與虜角鬥﹐大敗之。紹斌語諸將軍曰「蕃戎輕挑﹐勿棄輜重﹐但按轡結陣徐行。」守榮忿曰「我不受君節度。」乃率兵去輜重四五里。繼遷初見紹斌旌旗﹐不敢擊。守榮等欲邀奇功﹐遂與戰。賊先伏兵﹐以羸騎挑戰﹐旣而伏發﹐守榮等敗走。

◎法貴必行

前漢胡建守軍正丞時﹐監軍禦史爲姦﹐穿北軍壘垣以爲賈區。建斬之﹐奏曰「軍法立武以威眾﹐誅惡以禁邪。今有穿軍垣以求賈利﹐私買賣以爲市﹐無以帥先士大夫。法曰﹕壁壘已定﹐穿窬不由路﹐是謂姦人。姦人者﹐殺。臣昧死以聞。」制曰「司馬法﹕國容不入軍﹐軍容不入國。三王戒誓於軍中﹐欲民先成其慮也。建又何疑﹖」建由是顯名。

後漢祭遵從光武徵河北﹐捨中兒犯法﹐遵格殺之。光武怒﹐命收之。主簿陳嗣諫曰「明公常欲眾軍整齊﹐今遵奉法不避﹐是教令所行也。」乃以爲刺姦將軍﹐謂諸將曰「當備遵。吾捨中兒犯法﹐尙殺之﹐必不私諸卿也。」

吳將呂蒙爲漢昌太守﹐圍關羽﹐定南郡﹐盡得羽將士家屬﹐皆撫慰之﹐約令軍中不得幹歷人家有所求取。蒙麾下士汝南人﹐取民家一笠﹐以覆官鎧。官鎧𨿽公物﹐蒙猶以爲犯軍令﹐不可以鄕裏故而廢法﹐遂垂涕斬之。

隋樊子蓋東都畱守﹐屬楊玄感作逆逼城﹐子蓋遣河南贊務裴弘榮逆擊之﹐反爲所敗﹐遂斬弘榮以徇。國子祭酒楊汪小不恭﹐子蓋將斬之﹐汪拜謝頓首流血﹐久乃釋免。於是三軍莫不戰栗﹐將吏無敢仰視。玄感每盡銳攻城﹐子蓋徐設備禦﹐至輒摧破。

唐髙崇文獻宗初爲右神策行營節度﹐統諸鎭兵﹐討四川劉辟。至興元﹐中軍有折逆旅之匕箸者﹐斬以徇。初﹐辟陷東川﹐擒節度使李康。及崇文克梓州﹐乃歸康﹐求雪己之罪。崇文以康敗軍失律﹐斬之。

韋雲起﹐契丹入寇營州﹐詔護突厥兵往討之﹐啟民可汗發騎二萬﹐受其處分。雲起分爲二十營﹐四道俱引﹐營相去各一里﹐不得交雜﹐聞鼓聲而行﹐聞角聲而止﹐自非公使不得走馬。三令五申之後﹐擊鼓而發。軍中有犯約者﹐斬紇幹一人﹐持首以徇。於是﹐突厥將帥來入謁之﹐綿膝行股戰﹐莫敢仰視。終立功焉。

王智興﹐元和中王師追吳元濟戰﹐賊令姚海率勁兵二萬圍丰﹐攻城甚急。智興復擊敗之﹐於賊壁獲美妾。智興懼軍士爭之﹐乃曰「軍中有女子﹐安得不敗﹖此𨿽無罪﹐違軍法也。」卽斬之以徇。

鄧士美討王丞宗﹐士美遣兵馬使王獻領勁兵一萬爲前鋒。獻凶惡恃亂﹐逗撓不進。遽令召至﹐數其罪斬之﹐下令曰「敢後出者﹐斬。」士美親鼓之﹐兵旣合﹐賊軍大敗。上大悅﹐曰「吾故知士美能辦吾事。」

髙仙芝每出徵討令封常淸知畱後事。常淸有才學﹐果決﹐知畱後時﹐仙芝乳母子鄭徳詮以爲郎將﹐威望動三軍。常淸出回﹐諸將皆引前﹐徳詮自後走馬突常淸而去。常淸至使院﹐命左右密引至廳﹐凡經數重門﹐徳詮旣過﹐命隨後閉之。常淸離席謂曰「常淸起自細微﹐中丞過聽﹐以常淸爲畱後使﹐郎將何無禮﹖對中使相淩﹗」因叱之曰「郎將須暫死以肅軍容。」因令勒回﹐杖六十﹐面僕地﹐拽出。仙芝妻及乳母於門外號哭救之﹐不得﹐因以其狀上仙芝。覽之﹐驚曰「已死矣﹗」及見常淸﹐遂無一言。常淸亦不謝。於是軍中股栗。

宋云州觀察使郭進在石嶺關﹐幹敏有材﹐善聽斷﹐以鉤距得其情﹐禦下有方略﹐軍政嚴肅。然天性喜殺﹐士卒少有違令﹐必置於法。每有討伐﹐皆奮不顧死﹐多致克捷。在西山﹐宋太祖每遣戍卒﹐必諭之曰「汝輩當謹奉法﹐我猶赦汝﹐郭進殺汝矣。」其爲將嚴肅如此。

馬知節徙知定遠軍時﹐部民入堡﹐卒有盜婦人首飾者﹐護軍止笞而遣之。知節曰「民避外虞而來﹐反爲內寇所掠﹐此而可恕﹐何以肅下﹖」卽斬之。又虜眾犯塞﹐民相攜入城。知節與之約﹕有盜一錢者﹐斬。俄有竊童兒錢二百者﹐卽戮之。自是無敢犯者。

◎兵道尙嚴

漢文帝時﹐賊兵入邊﹐以周亞夫軍細柳營。帝至軍﹐吏被甲﹐銳金刃﹐控弓弩﹐持滿。天子先驅至﹐不得入。曰「軍中聞將軍令﹐不聞天子詔。」帝使持節詔曰「吾欲勞軍。」亞夫傳言開壁門﹐士請車騎曰「將軍約﹐軍中不得驅馳。」天子按轡徐行﹐至營中﹐爲動容﹐式車曰「眞將軍也。」

魏平寇將軍徐晃旣破關羽﹐諸軍皆集﹐太祖按行諸營﹐士卒咸離陣而觀﹐獨晃營齊整﹐將士駐陣不動。太祖曰「徐將軍可謂有周亞夫之風也。」

宋龍驤將軍蒯恩伐魯余之﹐其子軌乘勝擊恩﹐矢下如雨﹐呼聲震天地。恩整厲將士﹐置陣堅嚴﹐屢衡之﹐不少動﹐乃退。

隋楊素爲靈州行軍總管﹐討突厥﹐馱戎嚴整﹐有犯軍令者立斬之﹐無所寬貸。戰無不勝﹐稱爲名將。

杜伏威聚眾﹐自稱總管﹐有敢死之士五千人﹐號爲上募﹐寵之甚厚﹐與同甘苦。有攻戰﹐輒令上募擊之。及戰罷﹐閒視﹐有瘡在背者便斬之﹐以其退而被擊也。所獲貲財﹐皆以賞軍士。及戰死者﹐以其妻妾徇葬。故人自爲戰﹐所向無敵。

唐文徳皇后之葬也﹐段志玄與宇文士及分統士馬﹐出肅章門。太宗夜使宦官至二將軍所﹐士及開營納使者。至志玄﹐閉門不納﹐曰「軍門不可夜開。」使者曰「此有手敕。」志玄曰「夜中不辧眞僞。」竟停使者。至曉﹐太宗聞而嘆曰「此眞將軍也﹐周亞夫無以加焉。」

李晟與李懷光同討朱Г﹐懷光軍輒虜掠驅牛馬﹐百姓苦之。晟軍無所侵犯﹐收復京城﹐告諭於眾百姓安堵﹐秋毫不犯。後其子克復蔡州﹐市不攺肆﹐復踵其美。

長武城使髙崇文統神策軍討劉辟﹐崇文在長武練卒五千人﹐常若寇至。及中使至﹐卯時宣命﹐辰時出師﹐兵仗軍須﹐無不備具。

五代周韓令坤平楊州﹐吳人遣孟俊率眾數萬來逼城﹐世宗遽命宋太祖皇帝領兵二千援之。帝所領多天武禁兵﹐有臨陣逗撓不用命者﹐帝必奮劍斫其皮笠﹐陽爲趣戰﹐其實識之。明日盡索皮笠﹐視有劍迹者﹐得數千人﹐立斬以徇。自是人皆死戰。

◎臨敵不顧親

後漢邳肜從光武於河北﹐時王郎所置信都王捕擊肜父弟及妻子﹐使爲書呼肜曰「降者封爵﹐不降滅族。」肜涕泣報曰「事君者不得顧家﹐肜親屬所以至今得於信都者﹐劉公之恩也。公方爭國事﹐肜不得復念私也。」會更始將攻拔信都﹐郎兵敗走﹐肜家屬得免。

梁羊侃爲都官尙書﹐侯景叛﹐逼城。侃長子爲景所獲﹐執來城下視侃。侃謂曰「我傾宗報主﹐猶恨不足﹐豈復計此一子﹖幸汝早能殺之﹗」數日復持來﹐侃謂曰「久以汝爲死﹐猶復在耶﹖吾以身許國﹐誓死行之﹐終不以汝而生進退。」因引弓射之。賊感其忠義﹐亦弗之害。

唐肅宗卽位於靈武﹐僕固懷恩從郭子儀赴行在所。時同羅部落自西京叛﹐北寇朔方﹐子儀與懷恩擊之﹐恩子汾領徒擊賊﹐兵敗而降﹐尋又自拔而歸。懷恩叱而斬之。將士懾駭﹐無不一當百﹐遂破同羅。

◎仁愛

晉羊祜爲平南將軍﹐增修徳信以懷。吳初附﹐每於吳人交兵﹐克日方戰﹐不爲掩襲之計。將帥有欲進譎詐之策者﹐飲以醇酒﹐使不得言。人有略吳二兒爲俘者﹐祜遣送還其家。後吳將夏詳﹑邵ダ等來降﹐二兒之父亦率其屬與俱。吳將陳尙﹑潘景來寇祜﹐追斬之﹐美其死節而厚加殯殮﹐景﹑尙子弟迎喪﹐以禮遣還。吳將鄧香掠夏口﹐祜募生縛香﹐旣至﹐宥之。香感其恩﹐率部曲面降。祜出軍行吳境﹐刈谷爲糧﹐皆計所侵﹐送絹償之。每會眾江沔遊獵﹐常止晉地﹐若禽獸先爲吳人所傷﹐而爲晉兵所得者﹐皆封還之。於是吳人翕然悅服﹐吳將陸抗告其戍曰「彼專爲徳﹐我專爲暴。」是不戰而自服也。

宋檀道濟爲髙祖北伐前鋒﹐至洛陽﹐凡拔城破壘﹐俘四十餘人。議者謂應戮以爲京觀﹐道濟曰「伐罪弔民﹐正在今日。」皆釋而遣之。於是戎夷感悅﹐相率歸之者眾。

劉π爲寧朔將軍﹐會預州刺史商琰反﹐詔π輔國將軍討之。及琰開門請降﹐π令三軍不得妄動﹐城內秋毫無所失。百姓感曰來蘇。百姓生爲立碑。

唐程名振﹐武徳初遙授永年令﹐率兵經略河北。名振夜襲鄴﹐俘其男女千餘人。去鄴八十里﹐聞婦女有乳汁者九十餘人﹐悉放遣之。鄴感其仁。

唐劉仁軌檢校帶方州刺史﹐勒兵鎭守。初百姓經福信之亂﹐合境凋殘﹐僵屍相屬。仁軌始令收斂骸骨﹐瘞埋弔祭之﹐賑貸貧乏﹐存問孤老﹐條錄戶口﹐人懷其惠。

宋開寶中﹐江南李煜違詔﹐稱疾不朝﹐治城壘﹐繕甲兵﹐漸失藩臣禮。詔曹彬﹑李漢瓊﹑田欽橐率兵先赴荊南﹐發舟艦﹔又命潘美發騎士共十餘萬﹐水陸齊進。太祖語彬曰「南方之事﹐一以委卿。切勿暴掠生民﹐惟示威令使自歸順﹐不須急擊。」彬等率士卒晨夜攻城﹐長圍中。彬每緩師﹐冀煜之歸服。煜常爲左右所惑﹐及鑿城將陷﹐彬又使人入諭曰「事勢如此﹐所惜者一城生聚﹐生能歸命﹐策之上也。」煜猶豫不決﹐翌日城陷。彬申嚴禁暴之令﹐兵不血刃。煜與其臣百餘人詣軍門請罪﹐彬慰安之﹐待以賓禮﹐請煜入宮治裝﹐盡以其禮歸京師。彬殿數騎待於宮門外﹐煜旣入﹐左右密啟彬曰「縱煜入宮﹐或致不測﹐爲之柰何﹖」彬笑曰「煜甚懦﹐素無斷﹐旣已降﹐必不能自引決。」果如彬言。僞朝文武官吏賴彬保全﹐各得其所﹐親屬爲軍士所掠者卽遣還之。因大搜軍中﹐無得匿人妻女。倉廩府庫委轉運使按籍檢視﹐彬一不問。

◎士卒同甘苦

齊田穰苴爲將﹐閱士卒次捨井竈飲食﹐問疾醫藥﹐身自撫循之。悉取將軍之資糧享士卒﹐平分糧食﹐比其羸弱者。三日而後勒兵。病者皆求行﹐爭奮出爲之赴戰。晉師敗走。

漢耿秉擊賊寇﹐休止不結營部﹐然遠斥侯﹐明要誓。有警﹐軍陣立成。士卒皆樂爲之死。

唐朱Г之亂﹐李晟於畿甸率聚徵賊﹐吏民樂輸守﹐禦益固﹐由是軍不乏食。神策軍家族多陷於Г﹐晟家亦百口在賊中。左右或有言及家者﹐晟因泣下曰「乘輿何在﹐而敢卹家乎﹖」Г又使晟小吏王無忌之婿詣晟軍﹐且曰「公家無恙﹐城中有書問。」晟曰「爾敢與賊爲間﹗」遽命斬之。時供輸不至﹐盛夏﹐軍士或衣裘褐﹐晟以同甘苦﹐每以大義奮激士心﹐士卒無離叛者。

五代王晏球圍賊城旣久﹐帝遣使督攻城。晏球曰「賊壘堅峻﹐但食三州租稅﹐撫卹黎民﹐愛養軍士﹐彼自當魚潰。」帝然其言。晏球能與將士同其甘苦﹐所得祿賜﹑私財盡以饗士﹐日具飲饌﹐與將校宴飲。待軍士有禮﹐軍中無不敬伏。其年冬﹐平賊。自初至於城拔﹐不戮一士﹐上下歡心。物議以爲有將帥之略。

◎親受矢石

春秋時﹐晉師伐Τ陽﹐荀偃﹑士モ帥師攻Τ陽﹐親受矢石﹝躬在矢石間﹞。

唐崔義元爲婺州刺史﹐屬睦州女子陳碩眞舉兵﹐及其遣黨童文寶領徒四千人掩襲婺州﹐義元將督兵拒戰。時百姓訛言「碩眞當升天﹐犯其兵馬者無不滅門。」眾皆忄匈懼。司功參軍崔元籍言於義元曰「起兵仗順﹐猶且不成﹐此乃妖誑﹐豈能得久﹖」義元以爲然﹐因命元籍爲先鋒﹐義元率兵繼進。至下淮戍﹐擒其間諜二十餘人。詰朝進擊﹐身先士卒﹐左右以盾蔽箭﹐義元曰「刺史尙欲避箭﹐誰肯致死﹖」由是士卒戮力﹐斬首數百級﹐余悉許其歸首。進兵至睦州界﹐歸降萬計。

宋遊瑰以徳宗出幸奉天﹐衛兵未集﹐與慶州刺史兪惟明合兵三千赴難﹐自乾陵北過赴醴泉﹐以拒Г。會有人自京城來﹐言賊信宿當至﹐上遽令追遊瑰等軍。才入壁﹐Г黨果至﹐乃出斗城下﹐小不利﹐乃退入城。賊急奪門﹐遊瑰與賊隔門血戰。賊日攻城﹐遊瑰等惟守﹐躬當矢石﹐不暇寢食。赴難之功﹐遊瑰首焉。

宋初徵河東﹐太宗每躬擐甲冑﹐蒙犯矢石﹐指揮戎旅。左右有諫者﹐上曰「將士爭效命於鋒鏑之下﹐朕豈忍坐觀﹖」士卒聞之﹐人百其勇﹐皆冒白刃﹐爭爲先登。凡控弦之士數十萬﹐列陳於乘輿首﹐蹲甲交射﹐矢集於賊城上如蝟毛。每給諸軍矢數百萬﹐必頃刻而盡。捕得生口云「繼元城中募市所射之箭﹐以十錢易一支﹐凡得百餘萬﹐集聚而貯之。」太宗聞之﹐笑曰「此箭爲我畜也。」及城降﹐盡得之。時又以牛革爲洞屋﹐猛士數百蒙以攻城﹐上欲親至其中﹐慰勞士卒。彰徳軍節度李漢瓊法請曰「晉陽孤壘﹐危若累卵﹐諸軍用命﹐戰士賈勇﹐堞城之下﹐矢石如雨﹐陛下柰何以萬乘之尊﹐欲親臨之﹖若不聽臣言﹐臣願先死﹗」上甚嘉之。

◎撫士

春秋時﹐楚師伐宋﹐圍蕭﹐蕭潰。楚大夫申公巫臣曰「師人多寒。」楚子於是巡三軍﹐撫而勉之。三軍之士皆如挾纊﹝纊﹐綿也。言其亡寒也﹞。

魏吳起爲將﹐與士卒最下者同衣食﹐臥不設席﹐行不乘騎﹐親果糧﹐與士分勞。卒有病疽者﹐吳起爲吮之。卒母聞而哭。或謂其母曰「子﹐卒也﹐而將自吮其疽﹐何哭爲﹖」母曰「非然也。往年吳公吮其父﹐父戰不旋踵﹐遂死於敵。今又吮其子﹐妾不知其死所矣﹐是以哭之。」於是擊秦﹐拔其五城。

後漢段爲破羌將軍﹐以徵西羌。行軍仁愛士卒﹐疾病者親自瞻省﹐爭爲裹創。在邊十餘年﹐未嘗一日蓐寢。與士同甘苦﹐故皆樂爲死戰。

皇甫規爲中郎將﹐持節監討零吾等羌。會軍中大疾﹐死者十三四。規親入庵廬﹐巡視將士﹐三軍感悅﹐東羌遂使乞降。

唐太宗親徵髙麗﹐駕次定州城北門﹐親慰撫之。有徒卒一人病不能起﹐太宗自至牀前問其所苦﹐仍勒州縣厚加供給。凡在徵人忻然﹐縱有病者﹐悅以忘疲。師次白巖城﹐將軍李思摩中弩矢﹐太宗親爲之吮血。由是﹐從行文武競思奮勵。及軍回﹐行次柳城﹐招集戰亡人骸骨﹐設大牢以祭之。太宗慟哭盡哀﹐軍人無不灑泣。兵士觀者﹐歸家以告﹐其父母曰「吾兒之死﹐天子哭之﹐死無所恨﹗」

司空李每將兵在軍﹐識某臧否﹐聞人片善﹐扼腕而從。事捷之日﹐多推功於下。前後在軍所得金帛﹐皆散之將士。以是人皆爲用﹐所向皆克捷。及薨﹐哭之或有嘔血者。

宋王超爲將﹐善統部分﹐禦下有恩﹐與髙瓊同典禁旅。常休假地﹐適遇營壘軍校不時伺知者﹐瓊卽箠罰。超阻之﹐以爲非公行﹐不當加罪。

◎得士心

齊田橫爲韓信襲擊﹐走歸彭越。漢滅項籍後﹐橫與其徒屬五百人入海﹐居島中。帝使使招橫﹐赦罪而召之曰「橫來﹐大者王﹐小者侯。不來﹐發兵加誅。」橫乃與其客二人乘傳詣洛陽﹐至屍鄕廏置﹐謂其客曰「陛下所以欲見我﹐不過欲一見我面貌耳。陛下在洛陽﹐今斬吾頭﹐馳三十里間﹐形容尙未能攺﹐猶可知也。」遂自刎﹐令客奉其頭﹐從使者馳奏之。帝以王者禮葬之。橫旣葬﹐二客穿其冢旁﹐皆自刎。餘五百人在海島間﹐聞橫死﹐亦皆自殺。於是乃知田橫之兄弟能得士心也。

漢將軍李廣﹐得賞賜輒分麾下﹐飲食與士卒共之。將兵乏絕處﹐見水﹐士卒不盡飲﹐不近水﹔不盡餐﹐不嘗食。士卒以此皆樂爲用。及死之日﹐皆爲垂涕。

魏將諸葛誕守壽春﹐以司馬氏累代擅權﹐遂舉兵﹐以輔魏室爲辭。司馬文王率師討之﹐壽春城陷。誕死﹐文王招其徒﹐不降。且招且戰﹐數百人拱手爲列﹐每斬一人﹐輒欲降之﹐皆曰「爲諸葛公死﹐不恨。」以至於盡﹐無一人降。時人比之田橫耳。戍將於銓嘆曰「大丈夫受命其主﹐以兵救人﹐旣不能克﹐又束手於敵﹐吾所不取。」乃免冑冒陣而死。其得士心如此。

曹眞每徵行﹐與將士同勞苦。軍賞不足﹐輒以家財頒賜士卒﹐皆願爲用。

晉王爲巴郡太守﹐郡邊吳境﹐兵士苦役﹐生男多不養。仍嚴其科條﹐寬其徭課﹐其產育者皆與休復﹐所全活者數千人。及伐吳﹐先在巴郡之所全育者皆堪徭役供軍。其父母戎之曰「王府君生爾﹐爾必勉之﹐無愛死也。」

唐烏重胤爲河陽節度﹐討蔡州﹐賊將有李端者﹐過氵殷河降重胤。其妻爲賊束縛於木﹐臠肉至死﹐將絕﹐猶謂其夫曰「善事烏重胤。」其得人心如此。

◎得士死力

西魏將王思政守潁川郡﹐東魏帥師十萬攻之﹐備盡攻擊之術﹐以潁水灌城陷之。思政知事不濟﹐率左右謂曰「義士受恩﹐遂辱王命﹐力屈道窮﹐計無所出﹐惟當效死以謝朝恩耳。」因仰天大哭。左右皆號慟。思政向西再拜﹐便欲自刎。眾共止之﹐不得引決。及城陷日﹐潁川士卒八千﹐存者才三千人﹐終無叛者。

◎貴先見

春秋時﹐秦師襲鄭﹐過周北門﹐左右免冑而下﹝兵車﹐非大將﹐禦者在中﹐故左右下禦﹞﹐超乘者三百。王孫滿尙幼﹐觀之﹐言於王曰「秦師輕而無禮﹝謂過天子門不捲甲束兵﹐而起乘示勇也﹞﹐必敗。輕則寡謀﹐無禮則脫﹝脫﹐易也﹞﹐入險而脫﹐又不能謀﹐能無敗乎﹖」晉人敗秦師於ゾ。

魏師諸葛誕據壽春反﹐魏將王基討之。吳遣朱異來救誕於安城。詔王基引諸軍轉據北山。基謂諸將曰「今圍壘轉固﹐兵馬向集﹐但當精修守備﹐以待越逸。而更移兵守險﹐使當放縱﹐𨿽有智者﹐不能善後矣。」遂守﹐便宜上疏曰「今與賊家對敵﹐當不動如山。若遷移依險﹐人心搖蕩﹐於勢大損。諸軍並據深溝髙壘﹐眾心皆定﹐不可傾動﹐此禦兵之要也。」書奏﹐報許。壽春竟拔。司馬文王與基書曰﹕將軍上違詔命﹐下拒眾議﹐終至制敵擒賊﹐𨿽古人所述﹐不過也。」

後魏薛永宗叛﹐帝西巡﹐進軍圍之。永宗出兵欲戰﹐帝問崔浩曰「今日可擊否﹖」浩曰「永宗未知陛下自來﹐人心安固。北風迅疾﹐宜急擊之﹐須臾必避。若等明日﹐恐見官軍盛大﹐必夜遁走。」帝從之﹐永宗潰滅。車駕濟河﹐前驅告賊在渭北﹐帝至洛水橋﹐賊已夜遁。詔問浩曰「蓋吳在長安北九十里﹐渭水北谷艸不備﹐欲渡渭南西行何如﹖」浩曰「蓋吳營去此六十里﹐賊魁所右。擊蛇之法﹐當先破頭﹐頭破則尾豈能動﹖宜乘勢先擊吳﹐今軍往一日便到﹐吳平之後﹐回向長安﹐亦一日而至。一日之乏﹐未便損傷。臣愚請宜從北道﹐若從南道﹐則蓋吳徐入北山﹐卒未可平。」帝不從﹐乃渡渭南。吳聞帝至﹐盡散入山林﹐果如浩言。軍無所克﹐帝悔之。

◎知己知彼

前漢髙帝築壇拜韓信爲大將軍﹐問曰「將軍何以教寡人策﹖」信曰「今東鄕爭權天下﹐豈非項王耶﹖」上曰「然。」信曰「大王自料勇悍仁彊孰與項王﹖」曰「弗如也。」信拜賀曰「惟信亦以爲大王弗如也。然臣嘗事項王﹐請言項王爲人也。喑鳴猝嗟﹐千人皆廢﹝猝嗟﹐猶言出嗟也。言羽一出嗟﹐千人皆失气也﹞﹐然不能任屬賢將﹐此特匹夫之勇也。大王之入武關﹐秋毫無所害﹐除秦苛法﹐與民約法三章﹐秦民亡不欲得大王王秦者。於諸侯之約﹐大王當王關中﹐關中民戶知之。而失職之蜀﹐民亡不恨者。今王舉而東﹐三秦可傳檄而定也。」於是漢王聽信計﹐舉兵東出。

項羽圍漢王於滎陽﹐漢王患之﹐請割滎陽以西以和。項王不聽。漢王謂陳平曰「天下紛紛﹐何時定乎﹖」平曰「然﹗項王爲人﹐恭敬愛人﹐士之廉節好禮者多歸之。至於行賞功爵邑重之﹝言愛惜之﹞﹐士亦以此不附。今大王人少禮﹐士廉節者不來﹐然大王能饒人以爵邑﹐士之頑頓嗜利無恥者﹐亦多歸漢。誠各去兩短﹐集兩長﹐天下指麾卽定矣。」

髙帝時﹐黥布反﹐帝召薛公﹐以問﹐對曰「使布出於上計﹐東取吳﹐西取楚﹐並齊取魯﹐傳檄燕趙﹐固守其所﹐山東非漢之有也。出中計﹐東取吳﹐西取楚﹐並韓取魏﹐據敖倉之粟﹐塞城臯之險﹐勝敗之數未可知也。出下計﹐東取下蔡﹐歸重於越﹐身歸長沙﹐陛下髙枕而臥﹐漢無事矣。」上曰「是計將安出﹖」對曰「必出下計。布﹐故酈山之徒也﹐自致萬乘之主﹐此皆爲身不顧後﹐爲百姓萬世慮者也。故出下計。」果如薛公揣之﹐東擊荊﹐荊王劉賈敗死﹝時賈都丹徒﹞﹐漢終破布。

後漢末﹐曹公徵荊州﹐劉琮降﹐得其水軍及步兵﹐遂遺書孫權云「今將水軍八十萬﹐當於將軍會獵於長洲之苑。」將士聞之﹐恐。權延見羣下﹐問以計策﹐咸曰「曹操托名漢相﹐挾天子以徵四方﹐動以朝廷爲辭。今日拒之﹐事更不順。且將軍大勢可以拒操者﹐長江也。劉表治水軍﹐蒙衝斗艦千數﹐操悉浮以沿江﹐兼有步兵﹐水陸俱下﹐此爲長江之險已與我共之矣﹐而勢力眾寡又不可論。愚謂大計不如迎之。」權將周瑜曰「不然。操𨿽托名漢相﹐其實漢賊。將軍以神武雄材﹐兼仗父兄遺烈﹐割據江東﹐地方數千里﹐兵精足用。英雄樂業﹐尙當橫行天下﹐爲漢家除殘去穢﹐況操自送死而可迎之耶﹖請爲將軍籌之﹕今使北土已安﹐操無內憂﹐能曠日持久來爭疆場﹐又能與我校勝負於舟楫可乎﹖今北土旣未安﹐加以馬超﹑韓遂在關西﹐爲操後患。且捨鞍馬﹐仗舟楫﹐於吳越爭衡﹐本非中國所長。又今盛寒﹐馬無槁艸﹐驅中國士眾﹐遠涉江湖﹐不習水土﹐必生疾病。此數四者﹐用兵之患也﹐而操皆冒行之。瑜請得精兵三萬人﹐進往夏口﹐保爲將軍破之。」權曰「君言當擊﹐甚與孤合。」權拔刃斫前奏按曰「諸將吏敢復言迎曹操者﹐此按同。」果有赤壁之捷焉。

蜀大將諸葛亮悉大眾十萬﹐由斜谷出始平﹐據武功五丈原。魏將司馬宣王帥師拒之﹐與亮對於渭南。亮分兵屯田﹐爲久駐之基﹐屢使交書及致巾幗﹝音虢﹐婦人之飾﹞﹐以怒宣王。宣王亦屢表請戰﹐魏使衛尉辛毗杖節而到﹐賊不復出矣。亮曰「彼本無戰心﹐所以固請者﹐示武於眾矣。將在軍﹐君命有所不受。苟能制吾﹐豈千里請戰耶﹖」宣王使二千餘人就軍營東南角﹐大聲稱「萬歲」。亮使問之。答曰「吳朝有使至﹐請降。」亮謂曰「計吳朝必無降法。卿是六十老翁﹐何煩詭誑如此﹖」懿與亮相持百餘日﹐亮卒於軍中。及軍退﹐宣王乃行其營壘﹐曰﹕天下奇才也。

陳將吳明徹進逼壽陽﹐北齊將王琳拒守﹐又遣大將皮景和率兵數十萬來援﹐去壽陽三十里﹐頓軍不進。諸將咸曰「堅城未拔﹐大援在近﹐不審明公計將安出﹖」明徹曰「兵貴在速﹐而彼結營不進﹐自挫其鋒﹐吾知其不敢戰明矣。」於是躬擐甲冑疾攻﹐一鼓而克壽陽。

◎料敵主將

春秋時﹐楚伐鄭﹐晉師救之﹐晉楚遇於鄢陵。範文子不欲戰﹐至曰「楚有六間﹐不可失也。其二卿相惡﹝子重﹑子反﹞﹐王卒以舊﹝罷老不代﹞﹐鄭陳而不整﹐蠻軍而不陳﹝蠻夷人楚者不結陳﹞﹐陳不違晦﹝晦月終陰之盡﹐故兵家以爲忌﹞﹐在陳而囂﹐合而加囂﹝陳合宜靜﹐而楚有聲﹞。各顧其後﹐莫有斗心﹝人卹其所底﹞。舊不必良﹐以犯天忌﹐我必克之。」楚子登巢車以望晉軍﹝巢車﹐車上爲木魯﹞﹐子重使太宰伯州犁侍於王后﹝州犁﹐晉伯宗子﹐前年奔楚﹞﹐王曰「騁而左右﹐何也﹖」曰「召軍吏也。」「皆聚於中軍矣。」曰「合謀也。」「張幕矣。」曰「虔卜於先君也。」「徹幕矣。」曰「將發命也。」「甚囂且塵上矣。」曰「將塞井夷竈而爲行也。」「皆乘矣﹐左右執兵而下矣。」曰「聽誓也﹝左將師右軍右﹞。」「戰乎﹖」曰「未可知也。」「乘而左右皆下矣。」曰「戰禱也﹝禱請於鬼神﹞。」伯州黎以王卒告王﹝公晉侯﹞。苗賁皇在晉侯之側﹐亦以王卒告﹝賁皇﹐楚斗椒子﹞。皆曰「國士在﹐且厚﹐不可當也﹝晉侯左右皆以伯州犁在楚﹐知晉之情﹐且謂楚眾多﹐故憚合戰﹐與苗賁皇意異﹞。」苗賁皇言於晉侯曰「楚之良在其中軍王族而已﹐請分良以擊其左右﹐而三軍萃於王卒﹐必大敗之。」終如其言﹐敗楚師於鄢陵。

必阝之戰﹐楚子北師次於延阝﹝北地﹞﹐沈尹將中軍﹐子重將左﹐子反將右﹐飲馬於河而歸﹝子反﹐公子側﹞。聞晉師旣濟﹐王欲還﹐伍參言於王曰「晉之從政者新﹐未能行令。其佐先剛愎不仁﹐莫肯用命﹝愎﹐很也﹞﹐其三帥者﹐專行不獲﹝欲專其所行而不得﹞。聽而無上﹐眾誰適從﹖此行也﹐晉師必敗。且君而逃臣﹐若社稷何﹖」王病之﹐告令尹攺乘轅而北之﹐次於管以待之。晉師在敖﹑髙阝之間﹐鄭皇戌使如晉師﹐曰「楚師驟勝而驕﹐其師老矣﹐而不設備。子擊之﹐鄭師爲承﹐楚師必敗。」欒武子曰﹝欒書﹞﹕「楚自克庸以來﹐其君無日不討國人而訓之﹐在軍無日不討軍實而申儆之﹝軍實﹐軍器﹞。先大夫子犯有言曰﹕師直爲壯﹐曲爲老。我則不徳﹐以徼怨於楚﹐我曲楚直﹐不可謂老。其君之戎分爲二廣﹝君之親兵﹞﹐廣有一卒﹐卒偏之兩﹝十三乘爲一廣。《司馬法》﹕百人爲卒﹐二十三人爲兩﹐車十五乘爲大偏。今廣十五乘﹐亦用善偏法﹐復以二十五人爲承副﹞。右廣初駕﹐數及日中﹐左則受之﹐以至於昏。內官序當其夜﹝內官﹐近官﹐以次序也﹞﹐以待不虞。不可謂無備。」晉終爲楚人所敗。

秦爲令狐之役﹐故冬秦伯伐晉取羈馬﹝晉邑﹞。晉人禦之﹐趙盾將中軍﹐荀林父佐之﹔缺將上軍﹐臾駢佐之﹔欒盈將下軍﹐胥申佐之﹔範無卹禦戎﹐以從秦師於河曲。臾駢曰「秦不能久﹐請深壘固軍以待之。」從之。秦人欲戰﹐秦伯謂士會曰「若何而戰﹖」對曰「趙氏新出﹐其屬曰臾駢﹐必實爲此謀。將以老我師也﹝臾駢﹐趙盾屬大夫﹐新出上軍﹞。趙有側室曰穿﹐晉君之婿也﹝側室﹐支子﹞﹐有寵而弱﹐不在軍事﹐好勇而狂﹐且惡臾駢之佐上軍也﹐若使輕者肆焉﹐其可﹝肆﹐暫往而退也﹞。」乃皆出戰﹐交綏而退。

蔡侯﹑吳子﹑唐侯伐楚﹐捨舟於淮﹐自豫章與楚夾漢﹐二師陳於柏舉。闔廬之弟夫槪王晨請於闔廬曰「楚大夫囊瓦不仁﹐其臣莫有死志﹐先伐之﹐其卒必奔﹐而後大師繼之﹐必克。」不許。夫槪王曰「所爲臣義而行不待命者﹐其此之謂也。今日我死﹐楚可入也。」以其屬五千擊子常之卒﹐奔﹐楚師亂﹐吳師大敗之。吳入郢。

漢髙祖如滎陽﹐謂酈食其曰「緩頰往說魏王豹。豹不聽﹐以韓信﹑曹參﹑灌嬰俱擊魏。食其還﹐漢王問﹕「魏大將誰也﹖」對曰「柏直」。王曰「是口尙乳臭﹐不能當韓信。騎將誰也﹖」曰「馮敬。」曰「是秦將馮無擇子也﹐𨿽賢﹐不能當灌嬰。步卒將誰也﹖」曰「項它。」曰「不能當曹參。吾無患矣。」遂克之。

陳友﹐趙代地皆有。髙祖聞將皆故賈人﹐上曰「吾知與之矣。」乃多以金賂將﹐將多降。

後漢曹公徵張繡於穰﹐一朝引軍退﹐繡自追之。賈詡曰「不可追﹐追必敗。」繡不從﹐大敗而還。詡謂繡曰「更追之﹐必勝。」繡曰「不用公言﹐以至於此。今已敗﹐禁何復追﹖」詡曰「兵勢有變﹐亟往必利。」繡信之﹐遂收散卒追戰﹐果以勝還。問詡曰「繡以精兵追退軍﹐而公曰必敗﹔以敗卒擊勝兵﹐而公曰必克。悉如公言﹐何其皆驗﹖」詡曰「此易知耳﹗將軍𨿽善用兵﹐非曹公敵也。軍𨿽新退﹐曹公必自斷後。追兵𨿽精﹐將旣不敵﹐彼士亦銳﹐故知必敗。曹公攻將軍無失策﹐力未盡而退﹐必國內有故。已破將軍﹐必輕軍速進﹐縱畱諸將斷後﹐諸將𨿽勇﹐亦非將軍敵。故𨿽用敗兵﹐而戰必勝也。」繡大服。

魏張遼圍昌於東海﹐數月糧盡﹐議引軍還。遼曰「數月以來﹐每行諸圍﹐輒屬目視遼﹐又射矢更稀﹐此必計猶豫﹐故不力戰。遼欲挑與語﹐倘可誘也。」乃使謂曰「公有命﹐使遼傳之。」果下與遼語。遼曰「太祖神武﹐先附者受大賞。」乃降﹐遼入家﹐拜妻子。歡喜﹐隨詣太祖。

太祖徵呂布至下邳﹐布敗退固守﹐攻之不下。連戰﹐士卒疲。太祖欲還﹐荀攸曰「呂布勇而無謀﹐今三戰皆北﹐銳气衰矣。三軍以將爲主﹐主衰則軍無奮意。夫陳宮有智而遲﹐今及布气之未復﹐宮謀之未定﹐進急攻之﹐布可拔也。」遂生擒布。

◎料敵制勝

春秋時﹐秦康公送公子雍於晉﹐晉人乃背先蔑而立靈公﹝晉使先蔑如秦逆公子雍﹞﹐以禦秦師。箕鄭居守﹐趙盾將中軍﹐先克佐之﹔荀林父將上軍﹐先蔑將下軍﹐先都佐之﹔步招禦戎﹐戎津爲右。及董陰﹐宣子曰「我若受秦﹐秦則賓也﹔不受寇也﹐旣不受矣﹐而復緩師﹐秦將生心。先人有奪人之心﹝奪敵人之戰心也﹞﹐軍之善謀也。逐寇如追逃﹐軍之善政也。」訓卒利兵﹐秣馬蓐食﹐潛師夜起﹝蓐食﹐早食於寢蓐也﹞。戊子﹐敗秦師於令狐﹐至於刳首。

楚子與若敖氏戰於臯滸﹝楚地﹞。伯棼射王﹐汰舟﹐及鼓跗﹐著於丁寧﹝伯棼﹐越椒也。﹐車轅汰過也﹐箭過車轅上。丁寧﹐鉦也﹞。又射﹐汰﹐以貫笠轂﹝兵車無蓋﹐尊者則邊人執笠﹐轂。此言箭過車轅及王之蓋﹞。師懼﹐退。王使巡師曰「吾先君文王克息﹐獲三矢焉﹐伯棼竊其二﹐盡於是矣。」鼓而進之﹐遂滅若敖氏。

魏司馬宣王徵公孫文懿﹐賊保襄平﹐宣王進軍圍之。會霖潦大水﹐平地數尺﹐三軍恐懼﹐欲移營。宣王令﹕「軍中有言徙者﹐斬﹗」令史張靜犯令﹐斬之﹐軍中乃定。賊恃水﹐樵牧自若。諸將欲取之﹐皆不聽。司馬陳曰「昔攻上庸﹐八部並進﹐晝夜不息﹐故一旬之半﹐拔堅城﹐斬孟達。今者遠來﹐而更安綏﹐愚竊惑焉。」宣王曰「孟達眾少而食支一年﹐吾將士四倍於達而糧不淹月﹐以一月圖一年﹐安可不速﹖今賊眾我寡﹐賊饑我飽﹐雨水乃爾﹐功力不設﹐𨿽當促之﹐亦何所爲﹖但恐賊糧盡而圍絡未合。掠其牛馬﹐采其樵采﹐此故驅之走也。夫兵者﹐詭道。賊憑眾恃雨﹐故𨿽饑困﹐安肯束手﹖當示無能以安之。取小利以驚之﹐非計也。」旣而雨止﹐遂合圍﹐起土山地道﹐矢石雨下﹐攻而拔之。

趙劉曜舉軍攻洛陽﹐石勒將親救之﹐其長史程遐等以爲不可﹐諫勒。勒大怒﹐按劍叱遐等﹐出﹐召徐光而謂之曰「劉曜敵﹐乘髙候之勢圍守洛陽。庸人之情﹐皆謂其鋒不可當。然曜帶甲十萬﹐攻一城而百日不克﹐師老卒殆﹐以我初銳擊之﹐可一戰而擒。若洛陽不守﹐曜必送死冀川﹐自河以北﹐席捲南向﹐吾事去矣。程遐等不欲吾親行﹐卿以爲何如﹖」光對曰「劉曜乘髙侯之勢﹐而不能進臨襄國﹐更守金墉﹐此其無能爲也。縣軍三時﹐亡攻戰之利。若鸞旗親駕﹐必望風奔敗。定天下之計﹐在今一舉。」勒笑曰「光之言是也。」使內外戒嚴﹐有諫者斬。命石堪等各統見眾會滎陽﹐使石季龍進據石門﹐以左衛石邃都督中軍事﹐勒統步騎四萬赴金墉。勒顧謂徐光曰「曜盛兵成臯關﹐上計也﹔阻洛水﹐其次也﹔坐守洛陽者﹐成擒也。」諸軍集於成臯﹐勒見曜無守軍﹐大悅﹐乃捲甲銜枚﹐出於鞏訾之間。曜陳其軍十餘萬人於城之西﹐勒自宣陽門升故太極前殿﹐季龍步卒三萬﹐自城之北而西﹐攻其中軍﹔石堪﹑石聰等各以精騎八千﹐自城西而北﹐擊其前鋒﹐太戰於西陽門。勒躬擐甲冑﹐出自閶闔﹐夾擊之。曜軍大潰﹐於陣擒曜﹐以徇軍前。

秦姚萇與苻登相持未解﹐登將魏褐飛自稱大將軍﹑衝天王﹐率氐胡數萬人攻安北姚當城於杏城﹐雷惡地應之﹐攻鎭東姚漢得於李潤。萇議將討之﹐羣臣咸曰「陛下不憂六十里苻登﹐乃憂六百里褐飛﹖」萇曰「登非可卒殄﹐吾城亦非登所可卒圖。惡地多智﹐非常人。已南引褐飛﹐東結黨成﹐甘言美說﹐以成姦謀﹐若得杏城﹑李潤﹐惡地據之﹐控制遠近﹐相爲羽翼﹐長安東北非復吾有。」於是潛軍赴之。萇時眾不滿二千﹐褐飛﹑惡地眾至數萬﹐氐胡赴之﹐首尾不絕。萇每一見軍至﹐輒有喜色。羣下怪而問之﹐曰「今同惡相濟﹐皆來會集﹐吾得乘勢席捲﹐一舉而覆其巢穴﹐東北無復余也。」褐飛等以萇兵少﹐盡眾來攻。萇固壘不戰﹐示之以弱﹐潛遣子崇率騎數百﹐出其不意﹐以乘其後。褐飛兵擾亂﹐萇遣將王起等步騎擊之﹐褐飛眾大潰﹐斬褐飛。惡地請降。

東魏荊州刺史辛纂據穰地﹐西魏將楊忠從獨孤信討之。纂迎戰﹐敗退走。信與忠爲前驅﹐馳至其城﹐令門者曰「今大軍已至﹐城中有應﹐爾等求活﹐何不避走﹖」門者盡散。忠乘城而入﹐彎弓大呼﹐纂兵衛百餘人莫之敢禦﹐遂斬纂以徇﹐城中懾伏。

唐髙祖率眾攻屈突通於河東﹐士卒登城南面者已千餘人﹐髙祖在東原望之不見﹐會雨暴至﹐鳴角止軍﹐由是不克。或勸遂攻之﹐髙祖曰「屈突通習兵而無勇﹐若決戰﹐非其所長﹔嬰城﹐難以必勝。此自守虜耳﹐不足爲虞。」遂收軍。

吐蕃大將麯莽布支率騎數萬寇涼州﹐入自洪源谷﹐將圍昌松縣。唐休瓊以數千人往擊之﹐臨陣﹐登髙望見賊衣甲鮮盛﹐謂麾下曰「自飲陵死﹐贊婆降﹐麯莽布支新知賊兵﹐欲曜威武﹐故其國中貴臣酋豪子弟皆從之。人馬𨿽精﹐不習戰事。吾爲諸軍取之。」乃被甲先登﹐於賊六戰六克﹐大破之﹐斬其副將二人﹐首二千五百級﹐築京觀而還。

輔公┙於丹陽反﹐詔趙郡王孝恭爲元帥﹐李靖爲副以討之。李﹑任懷﹑張鎭州﹑黃君漢等七總管並受節度。師次舒州。公┙遣將馮惠亮率舟師三萬屯當塗﹐陳正通﹑徐紹宗領步騎二萬屯靑林山﹐仍於梁山連鐵鎖以斷江路﹔築知月城﹐延袤十餘里﹐與惠亮等爲掎角之勢。孝恭集諸將會議﹐皆云「惠亮﹑正通並握彊兵﹐爲不戰之計。城柵旣固﹐卒不可攻﹐請直指丹陽﹐掩其巢穴。丹陽旣破﹐惠亮自降。」孝恭欲從其議﹐靖曰「公┙精銳𨿽在水陸二軍﹐然其所統之兵亦皆勁勇﹐惠亮等城柵尙不可攻﹐公┙旣保石頭﹐豈應易拔﹖若我師至丹陽﹐畱停旬月﹐進則公┙未平﹐退則惠亮爲患﹐此便背腹受敵﹐恐非萬全之計。惠亮﹑正通皆是百戰餘賊﹐必不憚於野戰﹐止爲公┙立計﹐令其持重﹐但欲不戰以老我師。今若攻其城柵﹐乃是出其不意﹐滅賊之機惟在此舉。」孝恭然之。靖乃率黃君漢等先擊惠亮﹐苦戰破之﹐殺傷及溺死者萬餘人﹐惠亮奔走。靖率輕兵先至丹陽﹐公┙大懼﹐先遣僞將左遊仙領兵守會稽以爲聲援﹐公┙擁兵東走。

武后時﹐徐敬業據楊州亂﹐以李孝逸討之﹐詔魏元忠監其軍事。孝逸至臨淮﹐爲敬業先鋒雷仁智所敗。敬業先陷潤州﹐回兵以拒孝逸。孝逸懼其鋒﹐按甲不敢進。元忠促之﹐乃進擊。時敬業屯下阿溪﹐其弟敬猷率偏師逼淮陰﹐元忠請先擊敬猷﹐諸將曰「不如先攻敬業。引兵救之﹐是腹背受敵也。」元忠曰「賊勁兵盡在下阿﹐利在一決。若不捷﹐則大事去矣。敬猷本博徒﹐不習戰鬥﹐其眾寡弱﹐人情易搖﹐其勢可克。旣克敬猷﹐我軍乘勝而進﹐彼若引救淮陰﹐計程則不及﹐又恐我軍進掩江都﹐必邀我於中路。彼則勞倦﹐我以逸待之﹐破之必矣。」孝逸從之﹐一戰而破敬猷。乃進軍﹐與敬業隔溪相拒﹐前軍爲賊所破﹐孝逸又懼﹐欲退。元忠曰「風順獲幹﹐火攻之利。」固請決戰。乃平敬業。

宋至道中﹐府州觀察使柳禦卿受本州節度使﹐而兵不滿數千。太宗戒之曰「北賊嘗以西兵爲小蕃﹐必輕敵而深入﹐或引眾入境。爾可先令近下蕃族﹐以羸師誘之﹐伏精兵以擊之﹐必在吾掌中矣。」至北﹐禦卿虔遵聖略﹐果成克捷。

馬知節爲益漢九州都巡檢使﹐會韓景帳下卒劉旰脇牙兵爲亂﹐自懷安軍連下數州﹐眾逾三千。知節領兵三百﹐追至蜀州﹐與之力戰﹐自未至亥。賊懼﹐奔邛州。招安使上官正飛書召知節還成都計議﹐知節曰「賊黨已逾三千﹐若破邛州﹐必越新津。大江去我九十里﹐官軍𨿽倍﹐制之亦勞。不如出兵迎擊﹐破之必矣。」卽率所部夜渡江﹐屯方井鎭﹐與賊遇﹐悉屠之。

景徳中﹐知宣州劉永規在郡嚴酷﹐會澄海卒伐木葺州廨﹐數不中程﹐卽杖之。𨿽甚風雨﹐不停其役。眾咸怨焉。故澄海軍校陳進率所部害永規﹐泊監押國鈞﹐擁判官盧成均爲謀主﹐嬰城拒命。詔東上ト門使﹑忠州刺史曹利用等發兵討之。初奏至﹐眞宗謂王旦等曰「司天屢言當有兵﹐方憂遠地牧守不得其人﹐今果有是。當速使翦除。」廷議擇官﹐旦言「利用精於方略﹐悉心王事﹐張照尢熟用兵﹐張從古頗知嶺外山川險厄﹐張繼能勇敢可用。此賊不出三策﹐保其家屬﹐據城拒守﹐一也﹔掠城中貲﹐以趨山林﹐二也﹔用此二策﹐不足爲慮。若選募驍果﹐立謀主﹐直趣廣州﹐賊之上策。然其智識必不及此﹐猶慮爲人誘教爾。」及聞賊分據柳州洛曹縣﹐帝曰「此不能離窟穴﹐枉自棄耳。」不久遂平。

◎料敵形勢

晉劉裕徵慕容超﹐時議者欲分兵屯守諸津﹐對曰「賊眾我寡﹐分其兵則人測虛實﹐一處失利則阻三軍之心。若聚眾石頭﹐則眾力不分。」帝移鎭石城﹐賊大至。帝曰「賊若新亭直上﹐且將避之。若回泊蔡州﹐成禽耳。」徐道覆欲自新亭焚舟而戰﹐盧循多疑少決﹐每求萬全﹐乃泊蔡州﹐以待軍潰。帝登石頭﹐望見之﹐大悅。十二月﹐大軍次大雷。賊方江而下﹐帝躬提潘鼓﹐命眾軍齊力擊之。軍中多萬鉤神弩﹐所至莫不摧陷。帝自於中流蹙之﹐因風水之勢﹐賊艦悉薄西岸﹐岸上軍先備火具﹐焚之﹐大敗。循還尋陽﹐遂走豫章。

梁侯景作亂﹐遣宋子山襲陷郢州。景乘勝西上﹐號二千萬﹐聯旗千里。江左以來﹐水軍之盛﹐未之有也。武帝聞之﹐謂禦史中丞宗栗曰「若賊分守巴陵﹐鼓行西上﹐荊郢殆危﹐此上策也。身頓長沙﹐徇地零桂﹐運糧以至﹐洞庭非吾有﹐此中策也。擁眾江口﹐連攻巴陵﹐銳气盡於堅城﹐士卒饑於半椒﹐此下策也。吾安枕而臥﹐無所多憂。及次巴陵﹐王僧辧沈船臥鼓﹐若將已遁﹐景遂圍城。元帝遣平北將軍胡僧與居士陸法和大破之。

西魏邊將於謹討梁元帝於江陵﹐長孫儉問謹曰「爲蕭繹之計﹐將欲如何﹖」謹曰「耀兵漢沔﹐席捲渡江﹐直據丹陽﹐是其上策。移郭內居人退保子城﹐峻其陴揲﹐以待援至﹐是其中策。若難於移動﹐據守羅郭﹐是其下策。」儉曰「揣繹定出何策﹖」謹曰「必用其下。」儉曰「彼棄上﹐而用下﹐何也﹖」對曰「蕭氏保據東南﹐綿歷數紀﹐屬中原多故﹐未遑外略。又以我有齊氏之患﹐必謂力不能分﹐且繹懦而無謀﹐多疑少斷。愚人難與慮始﹐皆戀城邑﹐旣惡遷移﹐當保羅郭。所以用下策也。」謹乃令中山公護及大將軍楊忠等﹐率精騎先下江津﹐斷其走路。梁人立木柵於外城﹐廣輪六十里。尋而謹至﹐眾悉圍之。梁主屢遣兵於城南出戰﹐輒爲謹所破。旬有六日﹐外城遂陷﹐梁主退保子城。翌日﹐率其太子以下面縛出降﹐尋殺之。

晉王與梁軍相持﹐周徳威言於晉王曰「賊勢甚盛﹐宜緩兵以待其衰。」王曰「吾孤軍遠來﹐救人之急﹐三鎭烏合﹐利於速戰。公乃欲按兵持重﹐何也﹖」徳威曰「鎭定之兵﹐長於守城﹐短於野戰。且吾所恃者騎兵﹐利於平原廣野﹐可以馳突。今壓賊壘門﹐騎無所展其足。且使彼知吾虛實﹐則事危矣。」王不悅﹐退臥帳中﹐諸將莫敢言。徳威往見張承業曰「大王驟勝而輕敵﹐不量力而務速戰。今去賊咫尺﹐所限者一水耳﹐彼若造橋以薄我﹐我眾立盡矣。不若回軍髙邑﹐誘賊離營。彼出則歸﹐彼歸則出﹔別以輕騎掠其饋餉﹐不過逾月﹐破之必矣。」承業入褰帳﹐撫王曰「此豈王安寢時邪﹖徳威老將﹐知兵﹐其言不可忽也。」王蹶然而興曰「予方思之。」時梁兵閉壘不出﹐有降者﹐詰之﹐曰﹕方多造浮橋。王謂徳威曰「果如公言。」是日拔營﹐退保髙邑。

晉王進兵趣大梁﹐至胡柳陂。詰旦﹐侯者言梁兵自後至矣﹐周徳威曰「賊倍道而來﹐未有所捨。我營柵已固﹐守備有餘。旣深入敵境﹐動須萬全﹐不可輕發。此去大梁至近﹐梁兵各念其家﹐內懷憤激﹐不以方略制之﹐恐難得志。王宜按兵勿戰﹐徳威請以騎兵擾之﹐使彼不得休息。至暮﹐營壘未立﹐樵爨未具﹐乘其疲乏﹐可一舉滅之。」王曰「前在河上﹐恨不見賊。今賊至不擊﹐尙復何待﹖」卽以親軍先出。徳威不得已﹐引幽州兵從之﹐謂其子曰「吾無死所矣。」賀﹛殺米﹜結陳而至﹐橫亙數十里。王師銀槍都陷其陳﹐衝蕩擊斬﹐往返十餘里。王彥章軍先敗﹐西走趣濮陽。晉輜重在陳西﹐望見梁旗幟﹐驚潰入幽州陳﹐幽州兵亦擾亂﹐自相蹈籍﹐周徳威不能制﹐父子皆戰死。晉兵無復部伍﹐梁兵四集﹐勢甚盛﹐晉王據髙丘收散兵。

●後集卷三

◎方略

元徽中﹐桂陽王休範舉兵於潯陽﹐朝廷惶駭﹐時與楮淵等集中書省議﹐莫有言者。道成曰「昔上流謀逆﹐皆因淹緩以敗。休範必遠懲前失﹐輕兵急下﹐乘我無備。請頓新亭以當其鋒。」因索筆下議﹐餘皆注同。中書舍人孫千齡與休範有密契﹐獨曰「宜依舊遣軍據梁山。」道成正色曰「賊今已近﹐梁山豈可得至﹖新亭旣是兵衛﹐所欲以死報國耳。」乃單車白服至新亭。築城壘未畢﹐賊前軍已至。道成方解衣髙臥﹐以安眾心。乃索白虎幡登西垣﹐使寧朔將軍髙道慶等浮舸與賊水戰﹐大破之﹐斬休範首。餘賊進至杜姥宅﹐車騎典簽茅恬開東府納賊﹐冠軍將軍沈懷明於石頭奔散﹐張永潰於白下﹐宮內傳新亭亦陷﹐太后執蒼梧王手泣曰「天下事敗矣﹗」道成遣軍主陳顯達等從石頭濟淮﹐間道自承明門入衛宮闕。時休範典簽許公與詐稱休範在新亭﹐士庶惶惑﹐詣壘期赴休範投名者千數。及至﹐乃是道成﹐隨得輒燒之﹐登城北謂曰「劉休範父子皆已死﹐戮屍在南岡下。觀汝等名皆已焚除﹐勿懼也。」乃遣眾軍擊平賊黨﹐道成振旅凱入﹐百姓緣道聚觀曰「全國家者﹐此人也。」

唐郭虔爲北庭都護﹐突厥默啜遣其子移涅可汗及同俄特勒率精騎圍逼北庭﹐虔率眾固守﹐同俄特勒單騎親逼城下﹐虔使勇士伏於路左﹐突起斬之。賊眾旣至﹐失同俄﹐相率於城下乞降﹐請盡軍中衣資器仗以贖同俄。及聞其死﹐三軍慟哭﹐便引退。默啜女婿火校頡利發石阿失畢將與同俄偕領兵﹐以其死﹐懼不敢歸﹐遂將其妻歸降。

馬燧鎭太原﹐燧以晉陽王業所起﹐度都城東西平易﹐受敵時天下騷動﹐北邊數有警急﹐乃引晉水﹐架汾而注城之東瀦以爲池。寇至﹐計省守陴者萬人。又決汾水環城﹐多爲池沼﹐植柳以固堤。太原承前政鮑防百井敗軍之後﹐兵甲寡弱﹐燧乃悉召將吏牧馬廝役﹐得數千人﹐悉補騎卒。教之數月﹐爲精騎。造甲者必令長短二等﹐稱其所衣﹐以便進趨。

田悅與淄靑﹑恆冀通謀﹐自將兵三萬圍邢州﹐次臨氵名﹐築重城﹐絕其內外﹐以拒救兵。邢州將李洪﹑臨氵名張亻不皆堅守不拔﹐昭義軍告急。乃詔燧將步騎二萬﹐與昭義節度使李抱眞﹑神策行營兵馬使李晟合軍救臨氵名。燧軍出崞口﹐未過險﹐乃遣持書諭悅爲好語﹐悅謂燧畏之。十一月﹐師次邯鄲﹐悅遣使至﹐燧皆斬之以徇。遣兵擊破其支軍﹐射殺其將成玆之。悅自攻臨氵名﹐遣大將楊朝光將兵萬人﹐於臨氵名南雙岡東西列二柵以禦燧。燧乃率李抱眞﹑李晟進軍﹐營於二柵中。其夜﹐東柵走歸悅。明日﹐燧進軍營明山﹐取其棄柵置輜重。悅謂將吏曰「朝光堅柵不下萬人﹐假令燧等盡銳攻之﹐比數日﹐計不能下﹐殺傷必甚。吾必已拔臨氵名﹐賞勞軍士﹐而與之戰﹐必勝之術也。」悅乃分恆州李惟嶽救兵五千以助朝光﹐燧率軍攻朝光﹐田悅將萬餘人救之。燧乃令大將李自良﹑李奉國將騎兵合神策軍於雙岡禦之﹐令曰「令悅得過者﹐斬。」自良等擊卻悅。燧乃令推火車以焚其柵﹐斬朝光及大將盧子昌﹐斬首五千餘級﹐生虜八百餘人。居五日﹐進軍至臨氵名﹐田悅悉軍復戰。燧自將銳兵扼其衝口﹐凡百餘合﹐士皆死戰﹐悅兵大敗。

曲環鎭許州﹐劉昌裔爲營田副使﹐有兵馬使安國寧與畱後上官氵兌不善﹐謀反﹐以城降蔡賊。事泄﹐昌裔密計斬之。卽召其麾下千餘人﹐人賞縑二疋。伏兵諸要巷﹐令持縑者悉斬之﹐無一人得脫。

史思明之亂﹐王師敗績﹐乘勝而西。李光弼整眾徐行﹐至洛﹐謂畱守韋陟曰「賊乘鄴下之勝﹐再犯王畿﹐宜按甲以挫其鋒銳﹐不利速戰。洛城非禦備之所﹐公計若何﹖」陟曰「兵加陜州﹐退守潼關﹐據險以待之﹐足挫其銳矣。」光弼曰「此蓋兵之常勢﹐非用騎之策也。夫兩軍相寇﹐貴進尺寸之間。今爾委五百里而不顧﹐是張賊勢也。若移軍河陽﹐北阻澤潞﹑三城以抗﹐勝卽擒之﹐敗則自守﹐表裏相應﹐使賊不敢西侵﹐此則猿臂之勢也。」判官韋捐曰「東京帝宅﹐侍中何不守之﹖」光弼曰「若守洛城﹐汜水﹑蜀嶺皆須人守﹐子爲兵馬判官﹐能守之乎﹖」遂移牒畱守及河南尹並司宮徒﹐坊市居人出城避寇﹐空其城﹐率軍士運油鐵諸物﹐以爲戰守之備。時史思明已至偃師﹐光弼軍方至石橋。日暮﹐令秉燭徐行﹐與賊相隨﹐而不敢來犯。一夜﹐入河陽三城﹐排門守備。賊憚光弼威略﹐頓兵白馬寺﹐南不出百里﹐而不敢犯宮闕。

李爲隋唐鄧節度使﹐以討吳元濟。當兵士摧敗之餘﹐气勢傷沮﹐揣知其情﹐乃不肅軍陣﹐不齊部伍。或以不肅爲言﹐曰「賊方安袁尙書之寬易﹐吾不欲使其攺備。」乃紿告三軍曰「天子知柔而忍恥﹐故令撫養爾輩﹐戰者﹐非吾事也。」軍眾信而樂之。士卒傷夷者﹐親自撫之。其賊旣敗髙﹑袁二帥﹐且輕名位無所畏憚﹐頗懈備。居半歲﹐知人可用﹐乃謀襲蔡﹐表請濟師。詔河中﹑鹿阝坊奇兵二千人益之。由是修葺器械﹐陰計戎事﹐諜知賊中虛實。陳許節度使李光顏勇冠諸軍﹐賊悉以精卒拒光顏。由是乘其無備﹐遂襲蔡州﹐取元濟以獻。

李抱眞領昭義軍畱後﹐密揣山東當有變﹐上黨且當兵衝。是時乘戰餘之地﹐土淸賊重﹐人民益貧困﹐無以養軍。乃籍戶丁男三選其一有材力者﹐免其租徭﹐給弓矢﹐令之曰「農之隙﹐則分曹角射。歲終﹐吾當會試。」及期﹐按簿而試之﹐以示賞罰。復命之如初。比三年﹐皆善射。抱眞曰「軍可用矣。」於是舉部內之鄕丁﹐得成卒二萬﹐不仰衣食於官府﹐而倉庫益實。乃繕甲兵﹐爲戰具﹐遂雄視山東﹐天下稱昭義步軍冠諸軍。乃遣門客賈林說王武俊合從擊朱Г﹐武俊許之。時兩軍尙相疑﹐抱眞乃以數騎詣武俊營。武俊設備甚嚴﹐抱眞曰「朱Г﹑李希烈﹤冗辱﹥竊大位﹐朱滔攻圍具州﹐此輩嘗欲淩駕吾屬﹐足下旣不能自振於數賊之間﹐乃捨九葉天子而北面臣反虜乎﹖乃者聖上奉天下罪已之詔﹐可謂禹湯之主也。」因言及播越﹐持武俊哭﹐涕泗交下。武俊亦哭﹐感動左右。因退臥武俊帳中﹐酣寢久之。武俊感其不疑﹐待之益恭﹐指心仰天曰「此身已許公死敵矣。」飯訖﹐結爲兄弟而別﹐約明日合戰。遂擊破朱滔於涇城。

五代後唐李存進﹐時王師據徳勝渡﹔汴軍據陽材渡﹐在上流。汴人取洛陽竹林﹐造浮梁以濟軍士。王師以舡渡﹐緩急難濟。存進率意欲造浮橋。軍使曰「河橋須竹笮大め﹐兩岸石倉鐵牛以爲固﹐今無竹木﹐竊慮難成。」存進曰「成算在心﹐必有所立。」乃課軍造葦笮﹐維大艦數十艘﹐作土山巨木於岸以系之。初﹐軍中以爲戲﹐月餘橋成﹐制度余直﹐人皆伏其勤智。

符存審初爲蕃漢馬步軍都指揮使﹐梁太祖北伐﹐至棗彊﹐存審以騎兵三千屯於趙州。初﹐梁軍聲言五十萬﹐存審以兵少不敵﹐心頗憂之﹐謂裨將趙行實曰「但得老賊在東﹐別將西來﹐尙可從容畫策。」不旬日﹐楊師厚攻棗彊﹐賀徳倫寇蓧縣﹐攻城甚急。存審謂趙行實曰「吾王方事北面﹐南鄙之事付我等數人﹐今西道無兵﹐蓧縣危急﹐我等坐觀其敝﹐何以自安﹖」老賊旣不下蓧城﹐必寇西淙。若不預爲方略﹐則滋蔓難圖。與公等輕騎而行﹐觀其所向。乃選精騎八百﹐急趣信都﹐扼下博橋道。存審令史建瑭﹑李嗣肱分兵拒守。建瑭分麾下五百騎爲五軍﹐一軍之衡水﹐一軍之南宮﹐一軍之信都﹐一軍之阜城﹐自將一軍深入﹐各命俘賊討芻糧者﹐十日而會於下博橋。明日﹐諸軍所至﹐遇梁軍之樵芻者每數百人﹐皆殺之﹔畱數人﹐斷臂縱去﹐曰「爲我語米公﹐晉王大軍至矣。」時梁祖引師厚兵就徳倫﹐共攻蓧縣﹐始至縣西﹐未及置營﹐嗣肱﹑建瑭各領百餘騎﹐爲賊旗幟服色﹐與芻糧者相雜而行。至暮﹐及賀徳倫營門﹐殺其門者﹐縱火大呼﹐俘斬而旋。其芻蕘者﹐斷手臂得歸﹐皆言我兵大至。梁祖大駭﹐速命夜遁。

宋初﹐孚縱遷陷淸遠軍﹐以王超爲西面行營都部署﹐秦翰爲鈐轄﹐領步騎六萬拔靈州。上問以策略﹐超上二圖﹐其一置資糧在軍中﹐布兵周援﹐賊無以鈔略其資。一遇賊卽變而爲陣形﹐以外卽分列遊兵﹐持勁弩﹐遇賊則易聚而可並力。上甚獎之。

五路討李繼遷﹐以李重貴爲麟府州濁輪寨路都部署﹐得對便殿﹐因言「賊居沙磧中﹐逐水艸牧畜﹐無定居﹐便於戰鬥﹐利則進﹐不利則走。今五路齊入﹐彼聞兵勢大﹐或不來接戰﹐且謀遠遁。欲追﹐則人馬乏食﹔將守﹐則地無堅壘。賊輩未平﹐臣輩何顏以見陛下﹖」太宗善之﹐出禦劍以賜。又累遣使撫勞﹐至則諸將果無大功。

◎權奇

春秋時﹐齊師﹑宋師次於郎﹐魯侯禦之。公子偃曰「宋師不整﹐可敗也﹝偃﹐魯大夫﹞。宋敗﹐齊必還。請擊之。」公弗許。自雩門竊出﹐蒙臯比而先犯之﹝雩門﹐魯南城門。臯比﹐虎皮﹞。公從之﹐大敗宋師於乘丘。齊師乃還。

晉楚相持﹐城濮之戰﹐晉師陳於莘北﹐胥臣以下軍之佐當陳蔡。楚子王以若敖之六卒將中軍﹐曰「今日必無晉矣。」子西將左﹐子上將右﹝子西﹐斗宜申。子上﹐斗執﹞。胥臣蒙馬以虎皮﹐先犯陳蔡。陳蔡奔﹐楚右師潰﹝陳蔡屬楚右師﹞。狐毛設貳旆而退之﹝旆﹐大旗也。又見二旆而退﹐使若大將稍卻﹞﹐欒枝使輿曳柴而僞遁﹝曳柴起塵﹐詐爲眾走﹞﹐楚師馳之。原軫﹑卻溱以中軍公族橫擊之﹝公族﹐公所率之軍﹞﹐狐毛﹑狐偃以上軍夾攻子西﹐楚左師潰﹐楚師敗績。

齊侯執陽虎﹐將東之。陽虎願東﹝陽虎欲西奔晉﹐知齊必反﹐故詐以東爲願也﹞﹐乃囚諸西鄙。盡借邑人之車﹐鍥其軸﹐麻約而歸之﹝鍥﹐刻也﹐欲絕追者﹞。載蔥靈﹐寢於其中而逃﹝蔥靈﹐輜車名﹞。

吳伐越﹐越子勾踐禦之﹐陳於攜李。勾踐患吳之整也﹐使死士再禽焉﹐不動﹔使罪人三行﹐屬劍於頸﹐而辭曰「二君有治﹐臣姦旗鼓﹐不敏於君之行前﹐不敢逃刑﹐敢歸死。」遂自刎。師屬之目﹐越子因而伐之﹐大敗之。

華登帥吳師以敗宋師﹐公欲出﹐廚人濮曰「吾小人可藉死﹝可借使死難﹞﹐而不能送亡君﹐請待之﹝請君待復戰決勝負﹞。」乃徇曰「楊徽者﹐公徒也﹝徽者﹐識也﹞。」眾從之。公自楊門見之﹐下而巡之曰「國亡君死﹐二三子之恥也﹐豈專孤之罪也。」齊烏枝鳴曰「用少莫如齊致死﹝見國人皆徽。睢陽門﹐正東門名﹞﹐齊致死莫如去備﹝備﹐長兵也﹞。彼多兵矣﹐請皆用劍。」從之。華氏北﹐復卽之。廚人濮以裳裹首﹐而荷以走﹐曰「得華登矣﹗」遂敗華氏於新裏。

晉師伐秦﹐秦人毒涇上流﹐師人多死﹝飲毒水故﹞。

楚師伐吳﹐鐵尹固與王同舟﹐王執燧象以奔吳師﹝燒火燧擊象尾﹐使赴吳師﹐攻敗之﹞。

戰國燕師伐齊﹐已下七十餘城﹐圍卽墨未下。齊將田單乃入城中﹐得千餘牛﹐爲絳繒衣﹐畫以五彩龍文﹐束兵刃於其角﹐而灌脂束葦於尾﹐燒其端﹔鑿城數千穴﹐夜縱火牛﹐壯士五千人隨其後。牛尾熱﹐怒而奔﹐燕軍大驚。牛尾炬火光明炫耀﹐燕軍視之皆龍文﹐盡觸死﹐傷五千人﹐因銜枚擊之﹐而城中鼓噪從之﹐老弱皆擊銅器爲聲﹐動天地。燕軍大駭﹐敗走。復收齊七十餘城。

宋將宗愨徵林邑﹐逕入象浦﹐有大渠南來注浦﹐宋阻渠置陣。林邑王傾國來逆﹐限渠不得渡﹐以具裝被象。諸將憚之﹐請待前後軍進然後擊。愨曰「不然。吾已屠其堅城﹐破其銳眾﹐我气方屬﹐彼已破膽。一與可定﹐何疑焉﹖」愨以爲外國有獅子﹐威服百獸﹐乃制其形﹐與象相禦﹐象果驚奔﹐眾因此潰亂。愨率兵直渡渠奮擊﹐其眾奔散﹐遂克林邑。

宋檀越爲廣陵相﹐亡命司馬國潘兄弟自北徐州界聚眾數百﹐潛過淮﹐因天陰暗﹐夜率百許人緣廣陵城得入﹐叫喚直上聽事。越驚起出門﹐交處分﹐賊射之傷。卻入﹐抵密語左右曰「賊乘暗得入﹐掩我不備﹐但打五更﹐賊懼曉﹐必逸。」賊聞鼓鳴﹐將謂曉﹐於是奔散。追討﹐盡獲之。

武帝謀討劉毅﹐王鎭惡曰「公若有事西楚﹐請給百舸爲前驅。」及西討﹐轉鎭惡參軍事﹐使率龍驤將軍蒯恩領百舸前發。鎭惡受命﹐使晝夜兼行﹐楊聲劉兗州上﹐毅謂爲信﹐不知見襲。鎭惡去江陵城二十里﹐捨舡步上﹐蒯恩軍在前﹐鎭惡次之。舸畱一二人﹐對舸岸上立旗安鼓。語所畱人曰「計我將至城﹐便長嚴﹐令後有大軍狀。」又分隊在後﹐令燒江津舡。鎭惡徑前襲城﹐津戍百姓皆言劉藩實上﹐宴然不疑。將至城﹐逢毅要將朱顯之﹐馳前問藩所在﹐軍人答云﹕在後。及至軍後﹐不見藩﹐又望見江津舡艦被燒甚盛﹐知非藩上﹐便躍馬告毅令閉城門。鎭惡亦馳進﹐得入城。便因風放火﹐燒大城門﹑南門及東門﹐而襲破之。

吳將周瑜使甘寧據夷陵﹐魏將曹仁圍寧﹐呂蒙往救之。乃分遣三百人﹐截斷險道﹐賊走可得其馬。軍到夷陵﹐卽交戰﹐所殺過半。賊夜遁去﹐截道﹐騎皆捨馬步走﹐蒙兵追蹙擊﹐獲馬三百疋﹐方舡載還。

東晉將劉裕北徵廣固﹐嶺南賊將徐道覆說其帥盧循曰「今日之機﹐萬不可失。旣克都邑﹐劉裕𨿽還﹐無能爲也。」循從之。初﹐道覆密欲裝舟船﹐仍使人伐船材於南康山﹐云﹕將下都貨之。」稱力少不能得致﹐卽賤賣之﹐價減數倍﹐居人貧賤賣衣物而市之。贛石水急﹐出船甚難﹐皆儲之。如是者數四﹐故舡板大積﹐而百姓弗之疑。及道覆舉兵﹐案賣券而取之﹐無得匿者。乃並裝之﹐旬日而辦。遂舉眾寇南康﹑盧陵﹑豫章諸郡﹐守將皆委任奔走。

晉劉裕爲東晉相﹐率兵伐後秦姚泓。後魏遣將鵝靑等步騎十萬屯河北﹐常有數千騎緣河隨晉軍進止。時晉軍人緣河南岸﹐牽百丈﹐河流迅急﹐有漂渡北岸者﹐輒爲魏人所殺掠。遣軍才過岸卽退﹐軍還復來。宋武乃遣白直隊主丁昨﹐率七百人﹑車七百乘﹐於河北岸﹐上去水百餘步﹐爲卻月陣。兩頭抱河﹐車置弓弩畢﹐使立一白毛﹝乃使反羽毛飾﹞。魏人初不解其意﹐並未動。宋武先命將朱超石戒嚴曰「毛旣舉﹐超石馳往赴之。」並賫大弩百張﹐一車益二十人﹐設柵排於轅。魏人見營陣立﹐乃進圍營。超石先以軟弓小箭射之﹐魏軍四面俱至﹐攻營﹐於是百弩俱發﹐又遣善射者叢射之。魏眾旣多﹐弩不能制﹐超石初行﹐別賫大錘並千餘張槊﹐乃斷槊長三四尺賫以錘之﹐一槊輒洞貫三四人﹐魏眾不能當﹐遂奔潰。

韋雲起討契丹﹐以其於突厥相通﹐素無猜忌。雲起旣入其界﹐使突厥詐云「向柳城郡欲共髙麗交易﹐勿言營中有隋使﹐敢漏泄者斬。」契丹不備。去賊營百里﹐詐引南渡﹐夜復退還﹐去營五十里結陣而宿。契丹弗知之也。旣明﹐俱發馳騎襲之﹐盡獲其男女四萬口﹐女工及畜產以半賜突厥﹐余將入朝﹐男子皆殺之。煬帝大喜﹐集百官曰「雲起用突厥﹐而平契丹。」

五代梁太祖屯軍於岐下﹐晉軍潛襲絳州﹐前軍不利。晉軍恃勢而攻臨汾﹐叔宗嚴備禦﹐乃於軍中選壯士二人深目虯須﹑貌如沙陀者﹐令就襄陽縣﹐牧馬於道側。蕃寇見之不疑﹐二人因雜其行間﹐俄而伺隙﹐各擒一虜而來。晉軍大驚﹐且疑有伏兵﹐遂退據蒲城。

葛從周圍兗州﹐兗人不出。從周詐陽言並人鄲人來救﹐卽引軍趨髙吳。夜半﹐潛卻歸寨。朱謹果出兵攻外壕﹐我軍士突出﹐掩殺千餘人﹐生擒都將孫漢筠。

◎奇計

春秋時﹐吳伐楚﹐吳公子光喪其乘舟余皇﹐光請於其眾而鼓曰「喪先王之乘舟﹐豈惟光之罪﹖眾亦有焉。請藉收之以救死﹝藉眾力以取舟﹞。」眾許之﹐使長鬣者三人﹝長鬣名髭須﹐與吳人異形狀﹐詐爲其人﹞潛伏於舟側曰「我呼余皇﹐則對。師夜從之。三呼﹐皆疊對﹐楚人從而殺之。楚師亂﹐吳人大敗之﹐取余皇以歸。

後周將賀若惇率騎六千渡江﹐取陳湘州﹐陳將侯討之﹐江路遂斷﹐糧援饑絕﹐人懷危懼。惇於是分兵鈔掠﹐以充資費。恐等知其糧少﹐乃於營內聚土﹐覆之以米﹐因召側近村人﹐佯有所訪問﹐令於營外遙見﹐遂卽遣之。等聞以爲實﹐乃據守要險﹐欲曠日老之。惇又增修營壘﹐造廬舍﹐示以持久。惇軍數有叛人乘馬投﹐遂納之。惇又別取一馬﹐牽以趣船﹐令船中逆以鞭鞭之。如是者再三﹐馬便畏船不上。後伏兵於江岸﹐遣人乘畏船馬以招軍﹐詐稱投附。便遣兵迎接﹐竟來牽馬。馬旣畏船不上﹐惇發伏掩之﹐盡殪。又湘羅之人乘輕船﹐載米粟及籠雞鴨以餉軍﹐惇患之﹐乃僞使人裝船伏甲士於中﹐兵見之﹐謂餉船之至﹐逆來爭取。惇甲士出而擒之。此後實有饋餉﹐及亡命奔塡者﹐猶謂之設詐﹐逆遣擊﹐並不敢受。相待歲餘﹐不能制。

隋開皇中﹐文帝大議伐陳﹐諸將皆去大江闊遠﹐兵不習水﹐以爲疑。若一登南岸﹐秦兵一可當百。襄邑公賀若弼獻十策﹐其一請多造船﹐須船旣多﹐賊必防礙更甚。今南地無馬﹐請付傍江諸州二十歲已上老馬令飼﹐以平陳爲名。賊心懼﹐求馬擬戰﹐密敕刺史令私賣博大舡。江南下濕﹐特不宜馬﹐不逾周年﹐並當死盡﹐終不爲彼用。陳叔寶果大造船﹐輸船市馬。輸旣多﹐方覺不便而止。髙潁請所博得船運諸州米爲貯壽陽﹐穿大池﹐以魚蓮遊遨爲名。造船放水戰﹐仍以賀若弼爲壽州總管。終以此平陳。

檀道濟都督徵討諸軍事﹐與魏軍三十餘戰﹐多捷。軍至歷城﹐以資運竭﹐乃還。卒有降魏者﹐具說糧食已罄。於是士卒憂懼﹐莫有固志。道濟夜唱籌量沙﹐以所餘少米散其上﹐及旦﹐魏軍知資糧有餘﹐故不復追。以降者誑﹐斬以徇。時道濟兵寡弱﹐軍中大懼﹐道濟乃命軍士悉去甲﹐身白服﹐乘輿徐出外圍。魏軍懼有伏﹐不敢逼﹐乃歸。道濟𨿽不克定河南﹐全軍而返。

後魏方侯醜奴稱亂關右﹐魏將賀拔嶽討之﹐軍於渭之間﹐宣言遠近曰「今气候漸熱﹐非徵討之時﹐待至秋涼﹐更圖進取。」醜奴聞之﹐遂以爲實﹐分遣諸將散營﹐農於岐山之北百里。納川使大尉侯元進領兵五千﹐據險立棚﹐其千人以下爲柵者﹐亦有數處﹐且田且守。嶽知其勢分﹐乃密嚴備。晡時﹐潛遣輕騎先行斷諸路﹐然後諸軍盡發﹐昧朝攻圍元進柵﹐拔之。諸所俘執﹐皆放之。自余柵悉降。嶽宣言徑取涇州﹐其刺史侯長貴亦以城降﹐醜奴乃棄平亭而走。

齊王憲大舉東討﹐憲爲前鋒﹐守雀鼠谷﹐大將軍永昌公椿屯雞棲原﹐宇文盛守汾水關﹐並受憲節度。憲密謂椿曰「兵者﹐詭道。汝今爲營﹐不須張幕﹐可伐柏爲庵﹐示有處所。令兵去之後﹐賊猶致疑。」時齊王分軍萬人向千里徑﹐又令其眾出汾水關﹐自率大兵與椿對。宇文盛馳告急﹐憲自救之﹐齊人遽退。盛與桂國侯莫陳芮逐之﹐多有斬獲。俄而椿告齊眾稍逼﹐憲又救之﹐會被敕追還﹐卒兵夜返﹐齊人果謂柏庵爲帳幕﹐不疑軍退﹐翌日始悟。

◎詭道

後漢初﹐馮異將數萬人﹐與賊約期會戰。使壯士變服﹐與赤眉同﹐伏於道側。明日﹐赤眉使萬人攻異前部﹐異裁出兵以救之﹝裁﹐少出兵﹐所以視弱﹞。賊見勢弱﹐遂悉眾攻異﹐異乃縱兵大戰。日昃﹐賊气甚乏。兵猝起﹐衣服相亂﹐赤眉不復識別﹐眾遂驚潰﹐追擊大破於崤底。

後漢末﹐袁尙出軍於平原﹐使其將審配守鄴。太祖攻鄴﹐時袁尙聞鄴急﹐棄平原而來救﹐欲入城計事。至暮﹐李孚請行﹐尙曰「何當所辦﹖」孚曰「今鄴圍甚堅﹐多人則不可。」孚乃自選溫信者三人﹐不示其謀﹐各給駿馬﹐令釋戎器。孚自著平上憤﹐將三騎﹐投暮直邸鄴下﹐自稱曹公都督﹐巡歷圍壘﹐所過呵責﹐失侯者輒捶之。自東歷西﹐徑入曹公營。當城門﹐復怒守圍者﹐縛之﹐因開圍馳入城下﹐配以縋引之﹐孚得入城中﹐鼓噪﹐皆呼萬歲。守圍者以狀聞﹐太祖笑曰「此非徒入﹐方且復出。」孚計事訖﹐欲還﹐而外圍益急。謂配曰「城中谷少﹐無用老弱爲也﹐不如驅出之以省谷也。配從之。乃夜簡得一千人﹐皆令持白幡﹐秉脂燭﹐從三門而出請降。孚將所乘騎隨降人而出。時守圍吏聞城中悉降﹐火光照曜﹐但共觀火﹐不復視圍﹐孚乃歸尙。明日﹐曹公聞孚已得去﹐曰「果如吾言。」

魏曹公徵馬超於關中﹐軍於渭南﹐爲賊衝突﹐營不得立。地又純沙﹐不勝版築。其將婁伯子說曰「今天寒﹐可起沙爲城﹐以水灌之﹐可須臾成冰﹐堅如鐵石。功不達曉﹐百堵斯立。𨿽金湯之固﹐未能過也。」公從之﹐比明而就。

仁宗朝﹐契丹入寇﹐詔趙延進與崔翰﹑李繼隆率兵八萬禦之。時詔賜陣圖﹐分爲八隊﹐師浦城。虜騎至﹐延進乘髙望之﹐東西亙野。翰等方按圖布陣﹐陣相去百步﹐延進曰﹕主上委吾等以邊事﹐期於克敵。今賊眾若此﹐不如合而擊之﹐可以決勝。違令而獲利﹐不猶愈於辱國乎﹖儻有喪敗﹐則延進獨當其責。」於是攺爲二陣﹐前後相副﹐士眾皆喜﹐三戰咸捷。

太平興國一年﹐梅山洞蠻叛﹐命田紹斌﹑翟守素分路掩擊。至邵州﹐聞蠻酋苞漢陽死﹐去其居十里爲陣﹐大敗之﹐擒蠻二萬﹐令軍中取利劍二百斬之﹔畱五千餘人﹐遣歸曉諭諸洞﹐自是蠻人不擾。三年﹐梅山洞蠻恃險又叛﹐詔遣翟守素率諸州屯兵往擊之。值霖雨彌旬﹐弓弩解弛﹐不堪挽。明日將接戰﹐守素一夕令削木爲弩﹐及旦﹐賊奄至﹐交射之﹐賊遂敗。乘勝逐北﹐盡平其巢穴。先是﹐數郡大吏富人多與賊帥苞漢陽交通﹐旣而得其書訊數百封﹐守素並焚之﹐反側以定。

端拱初﹐李繼隆爲定州部署。朝議有寇至﹐令堅壁淸野﹐勿與戰。一日﹐虜眾寇蒲城﹐至唐河﹐護軍表繼忠慷慨請出師﹐中黃門林延壽等五人以詔書之﹐繼隆曰「閫外之事﹐將軍得專。」乃與繼忠出兵﹐戰數合﹐擊走之。

大歷中﹐城涇州﹐段秀實當畱後﹐馬詔徙鎭涇州﹐其士眾嘗自四鎭北庭赴難中原﹐居僑驟移﹐頗爲勞怨。刀斧將王童之因人心動搖﹐遂以爲亂。或告其事﹐且曰「侯嚴警鼓爲約矣。」秀實乃召鼓人﹐陽怒失節﹐且戒曰「每更籌盡﹐必來報。每更振﹐輒延數刻。四更畢﹐而曉。旣差誤﹐亂不能作。」告者復曰「今夜將焚艸場﹐期救火者同作亂。」秀實嚴警備﹐夜半火發﹐令於軍中曰「救火者斬之﹗」童之居外營﹐請入救火﹐不許。明日斬之。

王爲河中少尹﹐有悍將淩正者﹐橫暴擾軍政﹐約至夜鼓噪斬關以逐。有告者﹐縮夜漏數刻﹐以差其期。賊驚遠遁﹐遂誅正軍﹐城又安。

王甫﹐代宗時武將也。廣徳元年十月﹐吐蕃犯長安﹐甫誘長安惡少數百人﹐集六街鼓﹑朱雀街太鼓之。吐蕃聞之﹐懾振﹐乘夜而道。初﹐吐蕃旣立廣武王承き﹐將劫京城﹐士女工匠整隊伍還番﹐及是﹐聞鼓聲﹐謂有變﹐遂俱奔潰。

宋初﹐王師平成都﹐虎捷都校呂翰與綿州都校全師雄謀叛﹐賊約以三鼓攻城。裨將曹翰諜知之﹐戒掌漏者但擊二鼓﹐賊眾不集。至明而遁﹐我師襲破之。

宋祖朝﹐劍外初平﹐馮瓚知梓州﹐視事才數日﹐蜀軍校上官進嘯聚士卒三千餘眾﹐劫村民數萬人﹐夜攻州城。瓚曰「賊乘夜奄至此﹐烏合之眾﹐以箠梃相撻擊﹐必無固志﹐正可持重以鎭之。待旦﹐自潰矣。」躬自率師眾巡城﹐密令促其更籌。未夜分﹐擊五鼓﹐賊悉遁去﹐因縱兵追之﹐擒上官進﹐斬於市。招誘餘黨﹐得千餘人﹐並赦其罪﹐令復業。郡境以安。

◎臨事制宜

春秋時﹐晉陽處父侵蔡﹐楚子上救之﹐與晉師夾氵氐﹝水名﹞而軍。陽子患之﹐使謂子上曰「吾聞之﹐文不犯順﹐武不違敵。子若欲戰﹐則吾退舍﹐子濟而陳﹝欲辟楚使渡﹐成陣而後戰﹞﹐遲速惟命。不然﹐紓我﹐老師費財﹐亦無益矣。」乃駕以待。子上欲涉﹐大孫伯曰「不可。晉人無信﹐半涉而薄我﹐悔敗何及﹖不如紓之。」乃退舍﹝楚退﹐欲使晉渡﹞。陽子宣言曰「楚師遁矣。」遂歸。楚師亦歸。

東晉盧循寇冠福建鄴﹐劉道規遣司馬王鎭之及將軍檀道濟﹑倒彥之等赴援朝廷。至尋陽﹐鎭之爲循黨荀林所破﹐林乘勝伐江陵﹐聲言徐道覆已克建鄴。而桓謙自長安入蜀﹐譙縱以謙爲荊州刺史﹐於其大將譙道福俱寇江陵。道規乃會將士戒之曰「吾東來﹐文武足以濟事﹐欲去者不禁。」因夜開城門﹐眾咸憚服﹐莫有去者。

唐張守爲瓜州刺史﹑墨離軍使﹐領眾築州城。板堞才立﹐賊暴至城下。軍城中相顧失色﹐𨿽相率登埤﹐率無守禦之意。守曰「彼眾我寡﹐創夷之後﹐不可以矢石相持﹐須以權道制之。」乃於城上置酒作樂。賊徒疑城中有備﹐而退。因縱兵擊敗之。

王鎭惡與武帝期克洛陽﹐旣而鎭惡至潼關﹐請率水軍自河入渭﹐直至渭橋。鎭惡所乘皆蒙衝小艦﹐行船者悉在艦內﹐沂渭而進﹐艦外不見行船人。北土素無舟楫﹐莫不驚以爲神。鎭惡旣至﹐令將士食畢﹐便棄船登岸﹐渭水流急﹐諸艦悉遂流去。鎭惡撫慰士卒曰「去家萬里﹐而舫乘糧衣遂流去﹐豈復有求生之計﹖惟死戰可立大功。」士卒莫不爭先﹐遂陷長安。

秦苻堅陷襄陽﹐晉將桓沖攻之。堅將慕容垂等率步騎五萬救襄陽﹐以石越爲前鋒﹐次於沔水。垂﹑越夜命三軍﹐人持十炬火﹐系炬於木枝﹐光照數十里。衝懼﹐退還上明。

永王拒命﹐肅宗使中官啖延琮招討之﹐判官李銑﹑裴茂以廣陵步卒三千同出於瓜步州﹐廣張旗識﹐耀乎江津。登埤望之﹐竟日﹐始有懼色。其夕﹐銑等多燒火﹐人報兩炬以疑之﹐隔江望者﹐兼水中之影﹐一皆爲二。軍人以火應之﹐懼以爲官軍悉濟矣﹐遂以兒女及麾下宵遁。

朱滔帥幽州﹐建中初﹐成徳軍季寶臣死﹐其子惟嶽謀襲父位﹐滔與張孝忠徵之﹐大破惟嶽於束鹿。滔命偏師﹐守束鹿﹐進圍深州。惟嶽統萬餘眾及田悅援兵圍束鹿﹐惟嶽將王武俊以騎三千方陣橫進。滔繪帛爲狻猊象﹐使猛士百人蒙之﹐鼓噪奮馳﹐賊馬驚亂﹐隨擊﹐大破之﹐惟嶽焚營而遁。

東昏侯遣輔國將軍劉山陽就荊州蕭穎冑兵襲蕭衍﹐衍時爲雍州刺史﹐將起兵﹐慮穎冑不同﹐遣穎冑親人三軍王天虎詣江陵﹐聲云「山陽西上﹐並襲荊雍。」書與穎冑﹐勸同舉兵。穎冑意猶未決﹐山陽至巴陵。衍復令天虎賫書與穎冑及其弟穎達﹐且設奇略以疑之。是時或云「山陽謀殺穎冑﹐以荊州同舉。」及至江安﹐遲回十日余不上。穎冑大懼﹐計無所出﹐夜呼三軍席闡文﹑柳沈閉閣定議。闡文曰「蕭雍州蓄養士馬非復一日﹐江陵素畏襄陽人﹐又眾寡不敵﹐取之必不可制。就能制之﹐歲寒復不爲朝廷所容。今若殺山陽﹐與雍州舉事﹐立天子以令諸侯﹐霸業成矣。山陽遲疑不進﹐是不信我。今斬送天虎﹐則彼疑可釋。至而圖之﹐罔不濟矣。」詰旦﹐穎冑謂天虎曰「天下之事﹐縣在於卿。今就卿借頭以詐山陽﹐昔樊於期亦以頭借荊軻。」乃斬天虎﹐以示山陽。山陽大喜﹐至江津﹐單車白服﹐從左右數十人﹐詣穎冑。穎冑使劉孝慶等伏兵城內﹐山陽入門﹐卽於軍中斬之。

侯景攻宣城﹐王大器都督城內諸軍事﹐羊侃副之﹐軍旅指一決於侃。景乘勝至闕下﹐城中忄匈懼。侃詐稱得射書云「邵陵王﹑西昌侯援兵已至近路。」眾乃少安。景縱火燒諸門﹐侃使鑿門上爲竅﹐下水氵炙火。景作木驢數百攻城﹐城上投石碎之。景更作尖頭木驢攻城﹐矢石所不能制。侃作雉尾炬﹐灌以膏蠟﹐叢擲焚之﹐俄盡。景又作登城數﹐髙十二丈﹐欲臨射城中﹐侃曰「車髙塹虛﹐彼來必倒。可臥觀之。」車動果倒。景又東西起土山以臨城﹐侃命爲地道﹐潛引其土山﹐不能立﹔及於城內築土以應之。會大雨﹐城內土山崩﹐賊乘之垂入﹐苦戰不能禁。侃令火擲多爲火城﹐以斷其路。徐於內築城﹐不能進。

葛榮率眾將向洛陽﹐眾號百萬。魏將爾朱榮自太原討之﹐率精騎七千﹐馬皆有副﹐倍道兼行﹐東出滏口。葛榮自鄴以北﹐列陣數十里﹐箕張而進。榮潛軍山谷﹐爲奇兵﹐分督將以上三人爲一處﹐處有數百騎。令在所處楊塵鼓噪﹐使賊不測多少。又以人馬逼戰﹐刀不如棒﹐密勒軍士馬上各賫棒一枚﹐置於馬側。至戰時﹐慮廢騰逐﹐不聽斬級﹐使以棒棒之而巳。乃分命壯士勇者當衝突﹐號令嚴明﹐將士同奮。榮身自陷陣﹐出於賊後﹐表裏合擊﹐大破之於陳﹐擒葛榮。

東魏髙仲密反﹐魏宇文泰帥諸軍應之。至洛陽﹐圍河橋南城。東魏兵十萬至河北﹐泰縱火舡於上流﹐以燒河橋。東魏將斛律金使張亮以小艇不余﹐載長鎖﹐伺火船將至﹐以釘釘之﹐引鎖向岸﹐橋遂獲全。

魏將於謹嘗帥輕騎出塞覘侯﹐屬鐵勒數千騎奄至﹐謹以眾寡不敵﹐退必不免﹐乃散眾騎﹐使匿叢薄間。又遣人升山指麾﹐若部分軍眾者。鐵勒望見﹐疑有伏兵﹐旣恃其眾﹐不以爲慮﹐乃進軍逼謹。謹常乘駿馬名紫﹝音爪﹞﹐賊先所識﹐乃使二人各乘一馬﹐突陣而出。賊以爲謹也﹐皆爭逐之。謹乃率餘軍擊迫﹐騎賊遂奔走﹐因得入塞。

南齊將魯康祖﹑趙公政帥眾萬餘﹐侵魏豫州太倉口﹐魏將傅永率三千人擊之。時康祖等軍於淮南﹐永捨於淮北十有餘裏﹐永量吳楚之兵好斫營﹐卽夜分兵爲二部﹐出於營外。又以賊若夜來﹐必於渡淮之所以火記其淺處。永旣設伏﹐乃密令人以﹤麥瓜﹥盛火渡南岸﹐當深處置之。教云「若有火起﹐卽亦然之。」其夜﹐康祖等果親領兵來斫營﹐東西二伏夾擊之。康祖等奔趨淮水﹐火卽競起﹐不能記其本濟處﹐遂望永所置火爭渡。水深溺死﹐斬首千級﹐生擒公政﹐康祖人馬墮淮﹐及曉獲其屍﹐斬首﹐並公政送京師。

後趙將石虎領兵救陳州﹐爲祖逖所敗。收兵掠豫州﹐畱將桃豹守川故城﹐居西臺。逖遣將韓潛等鎭東臺。同一大城﹐賊從南門出入放牧﹐逖軍開東門﹐相守四旬。逖以布囊盛土如米狀﹐使千餘人運上臺﹐又令人眞運米﹐僞爲疲極而息於道﹐賊果逐﹐運米者棄走。賊獲米﹐謂逖士眾丰飽﹐而胡戍饑久﹐益懼﹐無復膽气。

後周末﹐楊堅爲丞相﹐輔政﹐尉遲迥住河北﹐拒命。河南州縣多從迥。丞相堅遣將於仲文討之。迥將檀讓屯城武﹐別將髙士儒以萬人屯永昌。仲文詐移書州縣曰「大將軍至﹐可多積粟。」讓謂仲文未能卒至﹐方椎牛享士。仲文知其怠﹐選精騎襲之﹐一日便至﹐遂拔城武。迥將席毗羅眾十萬屯於沛縣﹐將攻徐州。其妻子在金鄕﹐仲文遣人詐爲毗羅使者﹐謂金鄕城主徐善淨曰「檀讓明日午時到金鄕﹐將宣蜀公令﹝卽尉遲迥﹞﹐賞賜將士。」金鄕人謂爲信然﹐皆喜。仲文簡精兵﹐僞建迥旗幟﹐倍道而進。善淨遙見仲文軍且至﹐以爲檀讓﹐乃出迎謁﹐仲文執之﹐遂取金鄕。諸將多劫屠之﹐仲文曰「此地是毗羅起兵之所﹐當寬其妻子﹐其兵可自歸。如卽屠之﹐彼望絕矣。」眾皆稱善。於是毗羅恃眾來簿官軍﹐仲文背城結陣﹐出軍數里﹐設伏於麻田中。兩陣才合﹐伏兵具發﹐曳柴鼓噪﹐塵埃張天。毗羅軍大潰。仲文乘之﹐賊皆投洙水而死﹐水爲之不流。獲檀讓﹐檻送京師。江南悉平。

韓雄除徐州刺史﹐東魏雍州刺史郭叔略接境﹐頗爲邊患。雄密圖之﹐將十輕騎夜入其境﹐伏於道側。遣都督韓士於略城東﹐服東魏人衣服﹐詐若自河陽叛投關西者﹐略出馳之﹐雄自後射之﹐再發咸中﹐遂斬略首。

隋達奚長儒與烏丸軌圍陳將吳明徹於呂梁﹐陳援軍至﹐軌令長儒拒之。長儒取車輪數百﹐系以大石﹐沈之淸水﹐連轂相次以待之。船艦礙輪不得進﹐長儒縱奇兵大破之﹐獲吳明徹。

劉方授瞿州道行庫總管﹐徵林邑﹐至海口。林邑王梵志遣兵守險﹐方擊走之﹐師次黎江。賊據南岸立柵﹐方盛陳旗幟﹐擊金鼓﹐賊懼而潰。旣渡江﹐行三十里﹐賊乘巨象四面崦至﹐方戰不利﹐乃多掘小坑﹐艸覆其上﹐因以兵挑之。梵志率眾而陣﹐方與戰﹐僞奔北。梵志逐之﹐象多陷地顚蹶﹐轉相驚駭﹐軍遂亂。方又以弩射象﹐象中瘡卻走﹐蹂其陣﹐因以銳師繼之﹐梵志大敗﹐奔於柵﹐俘馘萬計。於是濟區粟渡六里﹐前後逢戰﹐每戰必捷。進至大綠江﹐賊據險﹐又擊破之。經馬援銅柱南行八日﹐至其國都。梵志棄城奔海﹐方入城﹐獲其廟主十八﹐皆鑄金爲之﹐污其宮室﹐刻石紀功而還。

漢王諒據並州反﹐代州總管李景發兵拒諒﹐諒遣喬鐘馗圍景﹐煬帝詔楊義臣率兵救之。義臣自以兵少﹐悉取軍中牛驢﹐得數千頭。復令兵數百人﹐人持一鼓﹐潛驅之﹐匿於山谷間。晡後﹐復於鐘馗戰﹐兵初合﹐驅牛驢者疾進﹐一時鳴谷﹐塵埃漲天。鐘馗軍不知﹐以爲伏兵發﹐因而奔潰﹐縱擊大破之。

唐北狄鐵勒薛延陀發同羅﹑僕骨﹑回紇等眾﹐合二十萬﹐渡漠﹐屯白道川﹐據善陽嶺﹐以擊突厥可汗李斯摩之部。思摩引其種落走朔州﹐畱精騎以拒戰。薛延陀乘之﹐及塞。太宗乃令張儉﹑李等軍率兵數道擊之。太宗戒之曰「延陀負其兵力﹐逾漠而來﹐經途數千里﹐馬已疲瘦。夫用兵之道﹐先利速進﹐不利速退。吾先敕思摩﹐燒秋艸。延陀糧肉日盡﹐野無所獲。頃有偵者來云﹕其馬畜嚙啖林木﹐皮革略盡。卿等掎角思摩﹐不須前戰。俟其將退﹐一將奮激﹐制勝之舉也。」先是﹐延陀擊沙缽羅及阿史那社爾等﹐皆以步戰而勝。及其將來寇也﹐先講武於國中﹐教習步戰﹐每五人﹐以一人經習戰陣者使執馬﹐而四人前戰﹐克勝卽援馬以追奔﹔失於應接﹐罪至於死﹐沒其家口﹐以賞戰人。至是﹐遂行其法。突厥兵先合輒退﹐延陀乘勝而逐之。兵拒擊﹐而延陀弓矢俱發﹐傷我戰馬。李乃令去馬步戰﹐率長槊數百爲隊﹐齊奮以衝之﹐其眾潰散。副總管薛萬徹率數千騎收其執馬者﹐其眾失馬﹐大敗。

髙宗遣將軍裴行儉討突厥於黑山﹐至朔州﹐謂其下曰「用兵之道﹐撫士貴誠﹐制敵尙詐。前日蕭嗣業糧運爲突厥所掠﹐士卒凍餒﹐故敗。今突厥必復爲此謀﹐宜有以詐之。」乃詐爲糧車三百乘﹐每車伏壯士五人﹐各持陌刀勁弩﹐以羸兵數百爲之援﹐且伏精兵於隘要以待之。賊果至﹐羸兵棄車散走﹐賊驅車就水艸﹐解鞍牧馬﹐方擬取糧﹐壯士自車中躍出﹐擊之﹐賊驚走﹐復爲伏兵所邀﹐殺獲幾盡。自是糧運無敢近者。

雍熙初﹐張齊賢知代州﹐寇騎自胡谷入寇﹐薄城下。神衛都部馬正以所部列南門外﹐眾寡不敵。副都署盧漢斌畏懦﹐保壁自固。張齊賢選廂軍三千﹐出正之右﹐誓眾感慨﹐一以當百﹐賊遂卻走﹐循胡盧河南而西。先是﹐約都部署潘美以並師來會戰。至河間﹐使爲賊所得。齊賢以師期旣漏﹐且虞美之眾爲賊所乘。俄而美有使至﹐大師出並州﹐行四十里﹐至柏井﹐忽得密詔﹐東路王師衄於君子館﹐有詔並之全軍不得出戰﹐已還州矣。於時﹐寇騎塞川﹐齊賢曰「寇知美之來﹐而未知美之退。」乃閉其使密室中﹐夜發兵二萬﹐人持一幟﹐負一束芻﹐距州城西南三十里﹐列幟燃芻。賊遙見火光中有旗幟﹐意謂並師至矣﹐駭而北走。齊賢先伏步卒二千於土磴寨﹐掩擊大敗之﹐擒其北大王之子一人﹑帳前舍利一人﹐斬數百級﹐獲馬千餘﹐器甲甚眾。齊賢歸功漢斌。捷奏至﹐太宗嘉之﹐優詔褒美。

●後集卷四

◎將貴輕財

漢李廣歷七郡太守﹐前後四十餘年﹐賞賜輒分其麾下﹐飲食與士卒共之﹐家無餘財﹐終不言生產事。將兵乏絕處﹐見水﹐士卒不盡飲﹐不近水﹔士卒不盡餐﹐不嘗食。士卒以此愛樂爲用也。

竇嬰爲大將軍﹐嬰言袁盎﹑欒布諸名將賢士在家者﹐進之所得金﹐陳廊廡下﹐軍吏過輒令裁量其用﹐金無入家者。

後漢祭遵爲人廉約小心﹐克己奉公﹐光武以爲刺姦將軍﹐賞賜輒盡與士卒﹐家無私財。

魏曹眞累遷大司馬﹐每徵行﹐與將士同甘苦。軍賞不足﹐輒以家財班賜﹐士卒皆願爲用。

魏田豫爲護烏丸鮮卑校尉﹐後爲護賊寇中郎將﹑並州刺史。豫淸約儉素﹐賞賜皆散之將士。每胡狄私遺﹐悉簿藏官﹐不入家﹐家常貧匱。𨿽殊類﹐咸髙豫節。

西魏將梁椿性果毅﹐善於撫納﹐所獲賞物﹐分賜麾下。故每踐敵境﹐咸得其力。

唐李爲行軍總管﹐前後戰勝所得金帛﹐皆散之將士。

蕭出爲河池郡守﹐卽日遣之。旣至郡﹐有山賊萬餘人寇暴縱橫。潛募敢勇之士﹐設奇而擊之﹐當陣而降。其眾所獲財畜﹐咸賞有功﹐由是人竭其力。

馬燧討田悅﹐先戰﹐燧誓軍中曰「戰勝﹐請以家財行賞。」旣勝﹐盡出其私財﹐以頒將士。徳宗嘉之﹐詔度支出錢五萬貫行賞﹐還燧家財。

石雄爲丰州刺史﹐雄臨財甚廉﹐每破賊立功﹐朝廷時有賜予﹐皆不入私室﹐置於軍門首﹐取一分﹐余並分給。以此﹐軍士感義思奮發。

◎將貪必敗

晉張燕爲巴西太守﹐時秦州人鄧定等二千餘家饑餓流入漢中﹐保於城固﹐漸爲抄盜。梁州刺史張殷遣燕討之﹐定窘急﹐僞乞降於燕﹐並饋燕金銀﹐燕喜爲之緩師。定密結李雄﹐雄遣眾救之。燕退﹐定遂進逼漢中﹐太守杜正衝東奔魏﹐燕亦棄官而遁。

前秦苻堅遣王猛伐前燕慕容﹐師次潞州。燕將慕容評率兵十萬禦之﹐以時久制之。猛乃遣其將郭度率騎五千﹐夜從間道﹐起火於髙山﹐因燒評輜重﹐火見鄴中。評性貪鄙﹐固山川﹐賣樵鬻水﹐積錢絹如丘陵﹐三軍莫有鬥志﹐因而大敗。

王玄謨爲寧朔將軍北徵﹐將士多離恐。元謨又營貨利﹐一疋布責人入百錢﹐以此倍失人心。及魏太武軍至﹐乃奔退麾下﹐散亡略盡。

唐獨孤懷恩武徳中爲工部尙書﹐率兵討賊﹐素無籌略﹐貪冒貨財﹐頻爲賊所敗﹐髙祖屢下詔責之。

王亻必爲靈鹽節度使﹐先是﹐吐蕃欲成烏蘭橋﹐每於河Й先貯材木。朔方節度使每遣人潛載之﹐委於急流﹐終莫能成。蕃人知亻必貪而無謀﹐先厚遺之﹐然後並役城橋﹐仍築月城圍守之。自是﹐朔方禦寇不暇﹐由亻必贖貨﹐邊上至今患焉。

李象古爲安南都護﹐爲土賊楊淸所殺。象古貪縱﹐人心不附。安南數日城陷﹐古反被害。

李泳爲河陽節度﹐泳本以市人發迹禁軍﹐以賄賂交通﹐遂至方鎭。初任鎭武節度﹐轉爲河陽。所至﹐以貪殘爲務﹐恃所交結﹐不畏憲章。犒宴所陳果實﹐以木刻彩繪之。聚斂無已﹐人不堪命﹐遂至於亂﹐數月方止。文宗貶泳丰州長史。

◎臨敵易將

戰國燕昭王使將樂毅下齊七十餘城﹐惟莒﹑卽墨二城未下。惠王嗣立﹐聽齊間﹐以騎劫代毅﹐遂爲齊將田單所敗。

晉鎭南將軍杜元凱都督荊州諸軍事﹐襲吳西陵督張政﹐大破之。政﹐吳之名將﹐據要害之地﹐恥以無備取敗﹐不以實聞於孫皓。元凱欲間吳邊將﹐乃請還其所獲之眾於皓。皓果召政﹐遣武昌監劉憲代之﹐放晉軍將﹐至使其將帥移易﹐以成傾蕩之勢﹐竟殄滅焉。皓不悟﹐致敗。

後周楊堅爲相﹐尉遲迥據相州舉兵。堅命上柱國韋孝寬爲東道元帥﹐師次永橋﹐軍於沁東。會沁水漲﹐未得渡。長史李詢密啟堅云﹕梁士彥﹑宇文忻﹑崔弘度等並受尉遲迥餉金﹐軍中忄蚤忄蚤﹐人情大異。堅深以爲憂﹐謀代此三人。李徳林獨進計云「公與諸將並是國家貴臣﹐未相伏從﹐前所遣者疑其乖異﹐後所遣者安知其能盡復心耶﹖又取金之事﹐虛實難明﹐臨敵代將﹐自古所難﹐樂毅所以辭燕﹐趙奢之子所以致敗。如愚所見﹐但遣公一腹心﹐明於智略﹐爲諸將舊來所信伏者﹐速至軍所﹐觀其情僞。縱以異志﹐必不敢動。」堅大悟﹐卽令髙穎馳驛往所爲諸將節度﹐進成大功。

◎將驕必敗

春秋﹐楚大饑﹐庸人率羣蠻以叛楚﹝庸人﹐楚之小國也﹞。楚使盧戢利侵庸﹐庸人逐之﹐囚於楊窗﹝窗﹐戢梨官屬也﹞。三宿而逸﹐曰「庸師眾﹐羣蠻聚焉﹐不如且起王卒﹐合而後進。」楚將潘曰「不可。姑又與之遇以驕之。彼驕我怒﹐而後可克。」又與之遇﹐七遇皆北﹐惟裨﹑﹑魚人實逐之﹝裨﹑﹑魚﹐庸三邑也。輕楚﹐故但三邑人逐之﹞。庸人曰「楚不足與戰矣。」遂不設備。楚子乘ㄞ﹐會師於臨品﹝ㄞ﹐傳車也。臨品﹐地名﹞﹐分爲二隊﹝隊﹐部也﹐兩道攻﹞﹐楚將子越自石溪﹐子具自仞﹐伐庸﹐遂滅之。

秦末﹐項梁起兵吳中﹐北至定陶﹐再破秦軍﹐項羽等又斬秦三川守李由﹐益輕秦﹐有驕色。宋義諫曰「戰勝而將驕卒惰者﹐必敗。今少惰矣﹐秦兵日益﹐臣爲君畏之。」梁不聽﹐乃使宋義於濟。路逢髙陵君﹐曰「公將見項梁乎﹖」曰「然。」義曰「臣諭武信君軍必敗﹐公徐行﹐則免。疾行﹐則及禍。」秦果悉起兵﹐益其將。章邯夜銜枚擊梁﹐大破之定陶﹐梁敗而死。

後魏崔延伯旣破秦賊﹐乃於蕭寶寅率眾會於安定﹐甲卒十二萬﹐鐵馬八千疋﹐軍威甚盛。時萬俟丑奴置營涇州西北七里當原城﹐時或輕騎暫來挑戰﹐大兵未交﹐便爾奔北。延伯有功負勝﹐遂唱議先驅。伐木別造大排﹐內爲鎖柱﹐教習彊兵﹐負而趨走﹐號爲排城﹐戰士在外﹐輜重居中﹐自涇州緣原北上。眾軍將出﹐未戰之間﹐有賊數百騎詐持文書﹐云是降簿﹐乞緩師。寶寅﹑延伯謂其事實﹐逡巡未斗。俄而宿勒明達率眾自東北而至﹐乞降之賊從西競下﹐諸軍前後受敵。延伯上馬突陣﹐賊勢摧挫﹐便爾逐北﹐逕造其營。賊本輕騎﹐延伯軍兼步卒﹐兵力疲怠﹐賊乃乘間得入排城。延伯軍大敗。

後周末﹐丞相堅輔﹐故周大將尉遲迥在河北﹐舉兵拒命﹐遣將略地﹐河南州縣多下之。丞相堅遣將於仲文率兵討之。仲文軍至氵乍州之東倪塢﹝烏古反﹞﹐與迥將劉子昂﹑劉徳裕等相遇﹐進擊破之。軍次蓼堤﹐迥將擅讓擁眾數萬﹐仲文以羸師排戰﹐讓悉眾來拒﹐仲文僞伯﹐讓軍頗驕﹐於是遣精兵左右翼擊之﹐大敗讓軍﹐生獲五千餘人。

隋末﹐翟讓﹑李密起兵於河南滎陽郡﹐通守張須陀以兵攻讓﹐讓數爲須陀所敗﹐聞其來﹐大懼﹐將遠避之。密曰「須陀勇而無謀﹐兵又驟勝﹐驕狠﹐可一戰而擒之。公但列陣以待﹐保爲公敗之。」讓不得已﹐勒兵將戰﹐密分兵千餘人於林木間﹐詐與戰不利﹐軍稍卻﹐密發伏自後掩之﹐讓合擊須陀﹐眾大敗﹐遂斬須陀。

◎矜伐致敗

春秋時﹐楚屈瑕伐羅﹐斗伯比送之﹐還謂其禦曰「莫敖必敗。舉趾髙﹐心不固矣。」遂見楚子曰「必濟師﹗」楚子辭焉。入告夫人鄧曼﹐鄧曼曰「大夫其非眾之謂﹐其謂君撫小民以信﹐訓諸司以徳﹐而威莫敖以刑也。莫敖狃於蒲騷之役﹐將自用也﹐必小羅。君若不鎭撫﹐其不設備乎﹗」楚子使賴人追之﹐不及。莫敖使徇於師曰「犯者有刑﹗」及鄢﹐亂次以濟﹐遂無次﹐且不設備。及羅﹐羅與盧盜兩軍之﹐大敗之。莫敖縊於荒谷。

前秦苻堅議伐吳﹐石越曰「吳人國有長江之險﹐朝無昏二之釁臣。愚以爲利用修徳﹐未宜動師。」堅曰「以吾之眾旅﹐投鞭於江﹐足斷其流。」遂興師。苻融攻陷壽春﹐乃馳使白堅曰「賊少易俘﹐但懼其越逸﹐宜速進。眾軍掎角﹐禽賊帥必矣。」堅大悅﹐恐謝石等遁去﹐乃捨大軍於頓城﹐以輕騎八千兼道赴之﹐遂爲謝玄所敗。

◎不矜伐

後漢馮異爲偏將軍﹐從光武破王郎﹐封應侯。異爲人謙退﹐不伐行。與諸將相逢﹐輒引軍避道。進止皆有表識﹐軍號爲整齊。每所止捨﹐諸將並坐論功﹐異常獨屏樹下﹐軍中號曰「大樹將軍。」

晉朱伺爲陶侃騎督將﹐時西陽夷賊抄掠江夏﹐守楊瑉每請督將議拒賊之計﹐伺獨不言。瑉曰「諸將軍何以不言﹖」伺答曰「諸人以口擊賊﹐伺以力耳。」瑉又問﹕「將軍前後擊賊﹐何以每得勝耶﹖」伺曰「兩敵共對﹐惟當忍之。彼不能忍﹐是以勝矣。」

◎將帥自表異致敗

春秋時﹐狄人伐衛師滎澤﹐衛師敗績。衛侯不去其旗﹐是以甚敗。遂滅衛。

東晉末﹐桓玄篡晉﹐劉裕起義師討之。玄敗﹐溯流奔荊州﹐畱其將何澹之﹑郭銓﹑郭杲之守湓口。劉裕將何無忌等次桑落洲﹐澹之等率軍來戰。澹之常所乘舫旌旗甚盛﹐無忌謂諸將曰「賊帥必不居此﹐欲詐我耳﹐宜亟攻之。」眾曰「澹之不在其中﹐縱得無益。」無忌曰「今眾寡不敵﹐戰無全勝。澹之𨿽不居此舫﹐取之則獲。但縱兵攻之﹐可一鼓而敗也。」遂進攻﹐獲舫。因傳呼曰「得何澹之矣﹗」賊中驚擾﹐無忌之眾亦潰。然因乘勝勢繼進﹐無忌鼓噪赴之﹐澹之遂潰。

宋晉安公子勛舉兵潯陽﹐宋將殷孝祖討之。時賊據赭圻﹐孝祖將進﹐與賊合戰﹐常以鼓蓋自隨。軍中相謂曰「殷統軍可謂死矣﹗今與賊交鋒﹐而以羽儀自標異﹐若善射者﹐十人共射﹐欲不斃﹐得乎﹖」是日﹐於陣爲矢所中﹐而死。

東魏大將髙歡與西魏大將宇文泰戰邙山﹐其時﹐泰見歡出旗鼓﹐識之﹐乃募敢勇三千人﹐令賀技勝總之﹐以犯其軍。適與歡相遇﹐時募士皆用短兵接戰﹐乘勝逐歡數十里。刃垂及之﹐會勝馬爲流矢所中死﹐比副騎至﹐歡已逸去矣。

髙敖曹與侯景等攻魏將獨孤信於金墉城﹐大將宇文泰率眾救之﹐戰於邙山。敖曹心輕敵﹐建旗蓋以淩陣。國人盡銳擊之﹐一軍皆沒。敖曹輕騎走河陽城﹐仰呼求繩不得﹐拔刃剜門﹐未徹﹐而追至﹐敖曹奮頭詬曰「來﹗吾與汝鬥﹗」國人追者斬之。

◎將帥自表異以奪敵心

唐朱Г之亂﹐李懷光自河北赴難。李晟每將合戰﹐必自異衣錦裘繡帽前行﹐親自指導。懷光望見﹐惡之﹐乃謂晟曰「將帥當持重﹐豈宜自表飾以蹈賊也﹖」晟曰「晟久在涇原﹐軍士頗相畏服﹐故欲令先識以奪其心耳。」懷光益不悅。

◎均服

後周河橋之戰﹐王思政下馬用長槊左右擴擊﹐一擊踣數人。時陷陣旣深﹐從者死盡﹐思政被重創﹐悶絕。會日暮﹐敵亦收軍。思政久經軍旅﹐每戰惟著破衣獘甲﹐敵人疑非將師﹐故得免。有帳下督雷五安於戰處哭求思政﹐會已蘇﹐遂相得。乃割衣裹創﹐扶思政上馬﹐夜久方得還軍。

◎隱語﹝軍中急難不可使眾知﹐因假物號隱語以諭之﹞

春秋時﹐楚師傅於蕭﹐還無社與司馬卯言﹐號申叔展﹝還無社﹐蕭大夫。司馬卯﹑申叔展﹐皆楚大夫也。無社素識叔展﹐故因以卯呼之﹞。叔展曰「有麥曲乎﹖」曰「無。」「有山曲窮乎﹖」曰「無﹝麥曲﹐曲窮﹐所以禦濕﹐欲使無社逃泥水中。無社不解﹐故曰無。軍中不敢正言﹐故謬語﹞。」「河魚腹疾柰何﹝叔展言無社禦濕藥將無疾也﹞﹖」曰「目於眢井而拯之﹝無社意解﹐欲入井﹐故使叔展視虛廢井而求也。出溺爲拯也﹞。」「若爲茅經﹐哭井則已矣﹝叔展又教結茅以表﹐並須哭﹐應以爲信﹞。」明日﹐蕭潰﹐申叔視其井﹐則茅經存焉﹐號而出之。

申叔儀乞糧於公孫有山氏﹝申叔儀﹐吳大夫﹐公孫有山氏﹐魯大夫﹐舊相識﹞﹐曰「佩玉蕊兮﹐余無所系之﹝蕊﹐服飾備也。己獨無以系佩﹐言吳王不卹下者矣﹞。旨酒一盛兮﹐余與褐之父睨之﹝一盛﹐一器也。睨﹐視也。凡寒賤之人﹐言但得視﹐不得飲﹞。」對曰「梁則無矣﹐粗則有之。若登首山以呼曰﹕庚癸乎﹗則諾。」

唐許欽明嘗出按部﹐突厥默啜率眾數萬奄至城下。欽明拒戰久之﹐力屈被執。賊將欽明至靈州城下﹐令說城中早降。欽明大呼曰「賊中都無飲食﹐城內有美醬乞二升﹐梁米乞二斗﹐墨乞一梃。」是時賊營處四面阻泥河﹐惟路得入。欽明乞此物﹐以諭城中﹐冀其簡兵練將﹐侯夜掩襲。城中無悟其旨者。

◎先鋒後殿

魏於禁﹑張遼﹑樂進﹑張﹑徐晃俱爲名將﹐太祖每徵伐﹐咸進爲軍鋒﹐還爲後拒﹐故軍嚴整。

晉大將謝玄北鎭廣陵﹐時苻堅彊盛﹐元多募勁勇。劉宇之﹑何謙﹑諸葛侃﹑髙衡﹑劉軌﹑田恪﹑孫元忠等以驍猛應募﹐領驍銳爲前鋒﹐百戰百勝﹐時號北府兵。敵人畏之﹐所向必先。

隋大將楊素馭戎整嚴﹐每對陣﹐先令一二百人赴敵﹐陷陣則已﹐如不陷陣而還者﹐斬之。又令三五百人復進﹐復如向法。將士恐悚﹐有必死之心﹐戰無不勝。從素徵伐者﹐微功必錄﹐𨿽嚴忍﹐士亦願從。

梁韋爲輔國將軍﹐魏軍敗﹐討合肥。旣平﹐髙祖詔班師。去賊旣近﹐懼爲所躡﹐悉遣輜重居前﹐乘小輿殿後。魏人服威名﹐望之不敢逼﹐全軍而還。

後周齊王憲從文帝與齊人相拒﹐帝已去晉州﹐畱憲後拒。憲阻水爲陣。齊領軍段暢至橋﹐憲隔水問暢姓名﹐暢曰「領軍段暢也。公復爲誰﹖」憲曰「我虞侯大都督耳。」暢曰「觀公言語﹐不是凡人﹐何用隱名位﹖」憲乃曰「我齊王也。」徧指陳王純已下﹐並以告之。暢鞭馬去﹐憲卽命旋軍。齊人遽追之﹐戈甲甚銳。憲與開府宇文忻爲殿拒之﹐斬其驍將賀蘭豹三人﹐齊眾乃退。

祿山反﹐詔關內節度使李嗣業與郭子儀﹑僕固懷恩等掎角。廣平王ㄈ收長安﹐陳於香積寺北﹐澧水之東﹐嗣業以北庭軍爲前鋒﹐王思禮爲後軍﹐戈鼓な﹐震曜山野﹐列長陣待之。賊將李歸仁初以銳師數來挑戰﹐因攢矢逐之。賊軍大至﹐我師囂亂﹐嗣業曰「今若不以身啖寇﹐決戰於陣﹐萬死冀一生﹐我軍無孓遺矣。」乃脫衣執長刀﹐立陣前大呼﹐當者人馬死碎﹐陣復整。嗣業帥前軍﹐各執長刀而進﹐所向摧靡。

蘇定方正觀初爲匡道府折衝﹐隨李靖襲突厥頡利於磧石。靖使定方率二百騎爲前鋒﹐乘霧而行﹐去賊一里許。忽然霧歇﹐望見其牙帳﹐撩殺數十百人﹐頡利及隋公王狼狽散走﹐餘眾傍伏。靖軍旣至﹐遂悉降。

代宗幸陜﹐避吐蕃﹐雍王爲中軍先鋒﹐以僕固懷恩爲副﹐領河東朔方節度行營﹐及鎭西﹑回紇兵馬赴陜州﹐並令諸道節度一時齊進。懷恩與回紇左殺爲先鋒﹐觀軍容使魚朝恩﹑陜州節度郭英又爲後殿﹐自澠池入。懷恩等師至廣水﹐賊徒數萬﹐堅柵自固。懷恩陣於西原上﹐廣張旗幟以當之﹐命驍騎及回紇之眾傍南山﹐出於東北﹐兩軍舉旗內應﹐表裏擊之﹐一鼓而進﹐賊死者數萬。

五代梁牛存節大舉以伐淮南﹐至濠州東﹐聞前軍失利於淸口﹐諸軍退至淠河﹐無復隊伍。存節遏其後﹐與諸將釋騎步斗。諸軍稍得齊﹐收拾所部兵並敗兵共八千餘人﹐至於淮。時不食已四五日矣﹐存節訓勵部分﹐以禦追寇﹐遂得旋師。

王景仁伐壽州﹐至霍丘接戰﹐擒賊將袁叢﹑王彥威﹑王蕃等﹐送京師。俄而朱瑾以大軍至﹐景仁力戰不屈﹐常以數騎身先奮擊。寇不敢逼﹐乃引兵還。及濟淮﹐復後殿﹐軍故不甚衄﹐謹亦不敢北渡。

◎擊其後

春秋時﹐楚子爲舟師以略吳疆﹝略﹐行也。行吳界﹐將侵之﹞﹐沈尹戍曰「此行也﹐楚必亡邑。不撫民而勞之﹐吳不動而速之﹝速﹐召也﹞﹐吳踵楚﹝躡楚踵迹﹞﹐而疆場無備﹐邑能無亡乎﹖」越大夫胥姦勞王於豫章之﹝﹐水西曲﹞﹐越公子倉歸王乘舟﹝歸﹐遺也﹞﹐倉及壽夢帥師從王﹝壽夢﹐越大夫也﹞﹐王及圉陽而還﹝楚地﹞﹐吳人踵楚﹐而邊人不備﹐遂滅巢及鐘離而還。

後漢﹐赤眉靑犢十餘萬眾並在射犬﹝漢野王縣有射犬聚﹞﹐光武引兵將擊之﹐耿純軍在前﹐去營數里。賊忽夜攻﹐絕兩軍﹐營中士多傷。純勒部曲﹐堅立不動。選敢死士二千人﹐俱持彊弩﹐各傅三矢﹐使銜枚間行﹐純出賊後﹐齊聲呼噪﹐彊弩並發﹐賊眾驚走﹐追擊遂破之。

宋柳元景爲隨郡太守﹐旣至﹐而蠻反斷驛道﹐欲攻郡。郡虛糧﹐仗又乏﹐元景設方略﹐得六七百人﹐乃分五百人屯驛道。或曰「蠻將逼城﹐不宜分眾。」元景曰「蠻聞郡遺重戍﹐豈悟城內兵少﹖且退﹐表裏合勢﹐於計爲長。」會蠻垂至﹐乃使驛道潛出其後﹐戒曰「火舉馳進。」前後俱發﹐蠻眾驚擾﹐投鄖水死者千餘人﹐斬獲數百﹐郡境肅然。

南齊末﹐蕭衍舉兵發雍州東下﹝雍州﹐今襄陽郡﹞﹐大軍已次江寧﹐衍使呂僧珍與王茂率精兵先登﹐移頓於越城。僧珍守白板﹐齊王東昏將李居士知城中兵少﹐率銳兵千人直來薄城。僧珍謂將士曰「今旣力不敵﹐不可與戰﹐亦勿遙射﹐須至塹裏﹐當並力破之。」俄而﹐皆越塹拔柵。僧珍分人上城﹐矢石俱發﹐自率馬步三百人出後﹐守陣者復逾城而下﹐內外齊擊﹐居士等應時奔散。

陳將周炅鎭安靳等州﹐北齊遣將陸騫﹐以眾二萬﹐出自巴靳﹐與炅相遇。炅畱羸弱輜重﹐鼓疑兵以當之﹐身率精騎﹐由間道邀其後﹐大敗之。

後魏於謹﹐邙山之戰﹐大軍不利﹐謹率麾下僞降﹐立於路左。神武乘勝逐北﹐不以爲虞﹐謹自後擊之﹐敵人大駭﹐獨孤信又收兵於後奮擊﹐神武軍亂﹐以此大軍得全。

唐吐谷渾寇邊﹐詔右僕射李靖爲昆丘道行軍大總管﹐江夏王道宗與吏部尙書侯君集副之。賊聞兵至﹐走入嶂山。已行數千里﹐諸將議息兵﹐道宗固請討﹐李靖然之﹐君集不從。道宗遂帥偏師﹐兼行倍道﹐去大軍十日﹐追及之。賊據險苦戰﹐道宗潛遣千餘騎﹐逾山﹐襲其後﹐表裏受敵﹐一時奔潰。

吐谷渾﹑黨項俱來寇邊﹐詔霍國公柴紹討之。賊據髙臨下﹐射紹軍中﹐矢下如雨。紹乃遣人彈胡琵琶﹐二女子對舞。賊異之﹐駐弓矢而相與聚觀。紹見虜陣不整﹐密使精騎自後擊之﹐賊大潰﹐斬首五百餘級。

王君爲隴右節度使﹐吐蕃大將悉諾邏率眾入寇大斗谷﹐又移攻邯州﹐焚燒市裏而去。君以其兵疲﹐遂整士馬﹐以掩其後。君先令人潛入賊境﹐於歸路燒艸。悉諾邏還至大非川﹐將悉甲牧馬﹐而野艸皆盡﹐馬死過半。君襲其後﹐至靑海﹐時海水冰合﹐君率將士並乘冰而渡。悉諾邏已渡大非川﹐輜重及疲兵尙在靑海之側﹐君縱兵盡俘獲之﹐及羊馬萬數。

梁師都作亂﹐髙祖遣延州總管段徳操討之。師都與突厥之眾數千騎來寇延安﹐營於野豬嶺。徳操以眾寡不敵﹐按甲以挫其銳。後伺師都稍怠﹐遣副總管梁禮率眾擊之﹐徳操以輕騎出其不意。師都與禮酣戰久之﹐徳操多張旗幟﹐奄至其後﹐師都驚潰﹐虜男女二百餘人。

元和中﹐西戎頻歲犯邊。史奉敬白節度杜叔良﹐請兵三千﹐備一月糧﹐深入蕃界。叔良以二千五百人授之。敬奉旣行十餘日﹐人莫知其所向﹐皆謂吐蕃盡殺之矣。乃由他道深入﹐突出蕃眾之後。戎人驚潰﹐敬奉率眾大破之﹐殺戮不可勝紀。

唐元帥廣平王率蕃漢之師十五萬﹐進收長安﹐回紇遣葉護太子領四千騎助國討賊﹐郭子儀與葉護宴狎修好﹐相與誓平國難。子儀奉元帥爲中軍﹐與賊將安守忠﹑李歸仁戰於京西香積寺之北。王師結陣且三十里﹐賊眾十萬餘﹐陳於北。歸仁先薄我﹐軍亂。李嗣業奮命馳突﹐禽賊十餘騎﹐乃定。回紇以奇兵出賊陣之後﹐夾攻之﹐賊軍大潰﹐斬首六萬級。賊將張通余守長安﹐聞敗奔陜。翌日﹐廣平王入京師。

宋太平興國中﹐北虜至定州﹐奪唐河橋﹐李重進召李繼宣洎田紹ど赴援。紹ど爲賊所敗﹐繼宣獨按部﹐轉間入定州。賊北去﹐重進命將五千騎躡其後﹐抵拒馬河。及賊據楊疃﹐繼宣徑掩擊之﹐賊焚廬舍而遁。

劉延翰四年從徵太原﹐劉繼元降。車駕北伐﹐俄班師﹐命延翰﹑李漢瓊率兵屯眞定﹐崔彥進屯關南﹐崔翰屯定州。上謂延翰等曰「戎人必來寇邊﹐當會兵設伏夾擊之﹐必大捷。」是冬﹐賊果縱兵南牧。延翰先陣於徐河﹐彥進率師出黑蘆堤北﹐緣長城西行﹐南下長城口﹐銜枚躡賊後﹐摧翰﹑李漢瓊兵亦至﹐合擊之﹐大敗賊眾於蒲城。

端拱中﹐威賊軍糧饋不繼﹐賊欲窺取之﹐上遂遣大將李繼隆發眞定屯兵萬餘人﹐護送輜重數千乘。賊將於越諜知之﹐率精銳數萬騎﹐將邀王師。邊將尹繼倫領步騎千餘﹐繳巡塞上﹐正當賊所入道。賊不擊而過﹐徑襲大軍。繼倫謂麾下曰「賊視我猶魚肉﹐南出而捷﹐回日乘勝驅我北去﹔不捷﹐亦泄怒於我﹐將無遺類矣。今可捲甲銜枚﹐襲其後。賊銳气前去﹐其心輕我﹐不虞我之至。力戰而死﹐猶不失忠義﹐豈能爲胡地鬼乎﹖」眾皆憤激從命。繼倫因令軍中秣馬﹐侯夜﹐遣人持短兵﹐潛發躡其後﹐行數十里﹐至唐河﹑徐河。天未明﹐賊去大軍四五里﹐方會飲食訖﹐將戰﹐繼隆列陣以待之﹐繼倫出其不意﹐從其後急擊﹐殺賊將一人號皮室﹝皮室者﹐賊相也﹞。眾遂驚亂。於越方食﹐失匕箸﹐爲短兵中其臂﹐創傷﹐乘善馬先遁。賊望見大將奔北﹐因大潰﹐自相蹂踐死者無數﹐餘黨皆引去。自是賊兵不敢窺邊。以繼倫面黧﹐相戒曰﹕當避黑大王。

景徳元年﹐契丹南牧﹐眞宗與之繼好﹐戎人請盟。北歸﹐所過猶侵劫未已。遂以張疑爲緣邊安撫使﹐提兵躡其後﹐賊乃出境不敢略奪。

◎退師

前漢髙帝﹐匈奴圍於平城七日﹐髙帝使使間厚遺閼氏﹐乃開圍一角。於是髙帝令士皆持滿﹐傅矢外向﹐從解角直出﹐得與大軍合。冒頓引兵去。

後周大將晉公護伐齊﹐遣將尉遲迥圍洛陽﹐爲敵所敗。周將達奚武與齊王憲於部山禦之﹐至夜收軍。憲欲待明更戰﹐武欲還﹐固爭未決。武曰「洛陽軍散﹐人情駭動﹐若不因夜速還﹐明目欲歸不得。武在軍旅久矣﹐備見形勢。大王少年﹐未經軍事﹐豈可將數營士眾一朝棄之乎﹖」憲遂從之﹐全軍而返。齊人弗悟﹐而不追﹐若追之﹐必克也。

五代黃文靖佐葛從周送朱崇節入潞﹐會晉軍十餘萬俯外垣寨。文靖慮孤軍難守﹐乃與葛從周啟出師﹐文靖爲殿後﹐命矢刃皆外向﹐持重而還。晉人不敢逼。

●後集卷五

◎出奇

戰國廉頗爲趙將﹐秦使間曰「秦獨畏趙括耳﹐廉頗易與﹐且降矣。」會頗軍多亡失﹐數敗﹐堅壁不敢戰。又聞秦反間之言﹐使括代頗。括至﹐則出軍擊秦。秦軍佯敗而走﹐張二奇兵以劫之。趙軍遂勝追﹐造壁不得入﹐而秦奇兵二萬五千絕趙軍後﹐又五千騎絕趙壁。趙兵分爲二﹐糧道絕﹐括卒敗。

突厥犯塞﹐煬帝令唐髙祖與馬邑太守王仁恭率眾備邊。會虜寇馬邑﹐仁恭以眾寡不敵﹐有懼色。髙祖謂之曰「今主上遐遠﹐孤城絕援﹐若不死戰﹐難以圖全。」於是親選精騎二千﹐出爲遊軍﹐居處飲食﹐隨逐水艸﹐一同於突厥。見虜侯﹐騎但馳騎射獵﹐示若輕之。及與虜相遇﹐則掎角置陣﹐選善射者爲別隊﹐持滿以待之。虜莫能測﹐不敢決戰。因縱奇兵擊走之﹐獲其特勒所乘駿馬﹐斬首千萬級。

唐太宗嘗選精銳千餘騎爲騎兵﹐皆皂衣黑甲﹐分爲左右隊﹐隊建大旗﹐令騎將秦叔寶﹑程咬金﹑尉遲敬徳﹑翟長孫等分統之。每臨寇﹐太宗躬披黑甲﹐先鋒率之﹐侯機而進﹐所向摧靡。常以少擊眾﹐賊徒气懾。

開元二年﹐吐蕃精甲十萬寇臨洮﹐王率所部二千人﹐捲甲倍程﹐與臨洮兩軍合勢以拒之。賊營於大來谷口﹐吐蕃將坌達延文率兵繼至。乃出奇兵七百人﹐衣之蕃服﹐夜襲之。相去五里置鼓角﹐令前者遇寇大呼﹐後者擊鼓以應之。賊眾大懼﹐疑有伏兵﹐自相殺傷﹐死者萬計。俄而攝右羽林將軍薛訥率眾邀擊吐蕃至武衡谷﹐去大來谷二十里﹐爲賊所隔。率兵迎訥之軍﹐賊置兵兩軍之間﹐連亙數十里。夜出壯士﹐銜枚擊之﹐賊又大潰。乃與訥合軍掩其餘眾﹐迫奔至洮水﹐殺獲不可勝數。

元帥廣平王率蕃漢之師十五萬進取長安﹐戰於香積寺北﹐結陣三十里。賊將李歸仁先薄我軍﹐我軍亂。李嗣業奮命馳﹐業禽十餘騎﹐乃定回訖。奇兵出賊背夾攻之﹐斬首六萬級。

王忠嗣少勇敢自負﹐及爲節將﹐以持重安邊爲務。嘗謂人云「國家升平之時﹐爲將者在撫其眾而已﹐吾不欲疲中國之力﹐以徼功名。」但訓練士卒﹐缺則補之。有漆弓百五十張﹐常貯之袋中﹐示無所用。軍中皆日夜思戰﹐因多縱間謀﹐以伺虜之隙﹐時以奇兵襲之﹐故士樂爲用﹐師出必勝。每軍出﹐卽各召本將付其兵器﹐令其士卒𨿽一弓一箭必書其姓名於上以記之﹐軍罷而納。若遺矢﹐卽驗其名罪之。故人人自勸﹐甲仗充刃。

五代漢髙祖在晉陽﹐郭進往依之﹐漢祖壯其材。會北寇屠安陽城﹐因遣進攻拔之。戎人遁去。授方州刺史。寇王道斃﹐髙祖出兵井陘﹐進以奇兵﹐間道先入氵名州﹐因定河北。

◎伏兵

春秋時﹐必阝之戰﹐晉士季使鞏朔﹑韓穿帥七覆於敖前﹝帥﹐將也。覆爲伏兵七處﹞﹐故上軍不敗。

北戎侵鄭﹐鄭伯禦之。公子突曰「使勇而無剛者﹐嘗寇而速去之﹝嘗﹐試也。勇則能往﹐無剛不恥退﹞君三覆以待之﹝覆﹐伏兵﹞。戎人之前遇覆者奔﹐鄭將祝時逐之﹐衷戎師﹐前後擊之﹐盡殪。

吳侵楚﹐楚將養由基奔命﹐楚司馬子庚以師繼之。養由基曰「吳乘我喪﹐謂我不能師也﹐必易我而不戒。子爲三覆以待﹐我請誘之。」子庚從之﹐戰於庸浦﹝楚地﹞﹐大敗吳師。

漢景帝時﹐吳楚反﹐以周亞夫擊之﹐至霸上。趙涉說亞夫﹕「吳王素富﹐輯死士久矣。此知將軍且行﹐必置人於ゾ澠之間。然兵事上神密﹐將軍何不從右去﹐走藍田﹐出武關﹐抵洛陽﹐間不過差一二日﹐直入武庫﹐擊鐘鳴鼓。諸侯聞之﹐以爲將軍從天而下也。」如其計﹐至洛陽﹐使吏搜ゾ澠間﹐果得吳伏兵。

後漢荊州劉表遣劉備北侵﹐至葉﹐曹公遣將李典與夏侯拒之。備一朝燒屯去﹐夏侯率諸軍追擊之。典曰「賊無故退﹐疑必有伏。南道窄狹﹐艸木深﹐不可追也。」夏侯不聽﹐與於禁追之。禁與夏侯等果入賊伏裏。典往救﹐備見救至﹐乃退。

後魏萬俟醜奴作亂關中﹐魏將賀拔嶽率兵討之。嶽以輕騎八百北渡渭﹐殺掠其人以挑之。醜奴大將尉遲菩薩果率步騎二萬至渭北。嶽以輕騎數十餘﹐與菩薩隔水交言﹐兵稱陽國威﹐菩薩自言彊盛﹐往覆數返﹐時以逼暮﹐於是各還。嶽密於渭南傍水﹐分精騎數十處﹐隨地形便置之。明日﹐自將百餘騎﹐隔水與賊相見。嶽漸前進﹐先所置騎隨嶽而集。騎旣漸增﹐賊不測其多少。行二十里﹐至水淺可濟之處﹐嶽使馳馬東出﹐似欲奔遁。賊謂嶽走﹐乃棄兵南渡渭水﹐輕騎追嶽。東行十餘里﹐依橫崗設伏兵待之。賊各以路險不得齊進﹐前後繼至﹐半渡江東。嶽乃回與戰﹐身先士卒﹐急擊之。賊便退走。嶽號令所部﹕「賊下馬者﹐皆不聽殺。」賊顧見之﹐便悉下馬。俄而獲虜三千人﹐馬亦無遺。遂擒菩薩。仍渡渭北﹐降步卒萬餘。

魏傅永爲豫州刺史﹐南齊將裴叔業來侵楚王戍﹝地名﹞。永令戍塡塞外塹﹐夜伏戰士一千人於城外。及曉﹐而叔業等至﹐頓於城東列陣將﹐置長圍。永所伏兵於道左﹐擊其後軍破之。叔業乃令將佐守所列之陣﹐自率精甲數千人救之。永上門樓﹐觀叔業南行五六里許﹐便開門奮擊﹐遂摧破之。叔業奔走﹐左右欲追之﹐永曰「弱卒不滿三千﹐彼精甲猶盛﹐非力屈而敗﹐直墮吾計中耳。旣不測我之虛實﹐足喪其膽。俘此足矣﹐何暇追之﹖」

十六國後趙將石季龍攻晉將劉演於景庭﹐兗州豪右張平等起兵救演。季龍夜棄營﹐設伏於外﹐揚聲將歸河北張。平以爲信然﹐入於空營。季龍回擊﹐敗之﹐遂陷廩丘。

夏赫連勃勃進屯依力川﹐後秦姚興來伐﹐至三城﹐勃勃率騎禦之。興遣其將姚文崇拒戰﹐勃勃僞退﹐伏以待之。姚興﹑文崇等追之﹐伏兵夾擊﹐皆擒之。

後周時﹐尉遲迥作亂﹐以宗文忻﹑韋孝寬擊之。迥遣子盛兵武涉﹐忻擊走之﹐進臨相州。迥遣甲兵三千﹐伏野馬崗。忻以五百騎襲之﹐斬獲略盡。進至艸橋﹐迥又拒守。忻以奇兵破之﹐直趨鄴下。迥背城結陣﹐大戰﹐官軍不利。時鄴城士庶觀戰者數萬人﹐忻謂左右曰「事急矣﹐吾當以權道破之。」於是射觀者﹐走之﹐轉相騰藉﹐聲如雷霆。忻乃傳呼曰「賊敗矣﹗」眾復振齊力急擊之﹐迥軍大敗。

韓褒爲汾州刺史﹐先是齊寇數入﹐人家廢耕桑﹐前後刺史莫能防捍。褒至﹐適會寇來﹐褒乃下令屬縣。人旣不及備﹐以故多被抄掠。齊人喜於不覺﹐以爲州先未集﹐兵今還﹐必不能追躡。由是益懈﹐不爲營壘。褒已先勒精銳﹐伏兵北山中﹐分據險阻﹐邀其歸路。乘其眾怠﹐縱伏擊之﹐盡獲其眾。

隋初﹐周將尉遲迥河北拒命﹐文帝遣將於仲文討之。迥將檀讓屯成武﹐仲文簡精兵﹐僞建迥旗幟﹐倍道而進。檀讓出謁﹐仲文執之。仲文背城結陣﹐出軍數里﹐設伏於麻田中。迥將比羅恃眾而來﹐兩陣才合﹐伏兵俱發﹐曳柴鼓噪﹐塵埃漲天﹐毗羅兵潰﹐皆投水死。

王世充欲擊李密﹐密屯偃師北山上﹐時新破敵﹐有輕世充心﹐不設壁壘。世充夜遣二百餘騎﹐潛入北山﹐伏溪谷中。令軍人秣馬蓐食﹐遲明而薄密。密出兵應之﹐陣未成列﹐而兩軍合戰﹐其伏兵發﹐乘髙而下﹐馳壓密營﹐又縱火焚其廬舍。密軍潰﹐降其將張童仁﹑陳智略﹐進拔偃師﹐密走保洛口。

唐太宗討竇建徳﹐至武牢。建徳自滎陽西上﹐太宗以數百騎﹐出武牢東二十餘里以挑之﹐往往設伏。北至賊營﹐才四騎而已。謂左右曰「賊初見騎少﹐疑爲斥候。」語未畢﹐忽賊奄至﹐因引弓射之﹐斃其一將。賊以五六千騎並拔槍而進﹐從者咸失色。太宗謂之曰「爾但前去﹐我自殿後。」於是按轡徐行﹐賊至輒引弓射之﹐斃一賊﹐賊懼而止﹐止而復來﹐如此再三﹐每至必斃﹐賊乃不敢復逼。太宗引賊入伏內﹐伏兵相次而發﹐合擊破之﹐獲其大將殷秋﹑石瓚﹐斬首數百級。

李密之叛﹐將出山南﹐史萬寶懼密威名﹐不敢拒﹐謂盛彥師曰「密﹐驍賊也﹐又輔以王伯當﹐決策而叛﹐其下兵亡思欲東歸﹐若非計出萬全﹐則不爲也。兵在死地﹐殆不可當。」彥師笑曰「請以數千之眾邀之﹐必梟其首。」萬寶曰「計將安出﹖」對曰「軍法尙詐﹐不可爲公說之。」便領眾逾熊耳山南﹐傍道而止﹐令弓弩者挾路乘髙﹐刀盾者伏於溪谷。令曰「待賊半渡﹐一時齊發弓弩﹐據髙縱火﹐刀盾卽亂出薄之。」或問之曰「聞李密欲向洛州﹐而公入山﹐何也﹖」彥師曰「密聲言往洛﹐實走襄邑城就張善相耳﹐必當出人不意。若賊入谷口﹐我自後追之﹐山路險隘﹐無所展力﹐一夫殿後﹐必自能制。令吾先得入谷口﹐擒之必矣。」李密旣渡陜州﹐以爲余不足慮﹐遂擁眾徐行﹐果逾山南。彥師擊之﹐密眾首尾斷絕﹐不得相救﹐遂斬李密。

封常淸爲安南節度﹐討大勃律﹐師次賀隆勞城﹐一戰而勝。常淸逐之﹐判官段秀實曰「賊兵贏弱﹐餌我也。請備左右﹐搜其山林。」遂殲其伏。

郭子儀自杏國渡河﹐圍衛州。安慶緒與其驍將安雄俊﹑崔乾﹑薛嵩﹑田承嗣悉其眾來援﹐分爲三軍。子儀陣以待之﹐預選射者三千人﹐伏於壁內﹐誡之曰「俟吾小卻﹐賊必爭進﹐則登城鼓噪﹐弓弩齊發以迫之。」旣戰﹐子儀僞遁﹐賊果乘之。及壘門﹐遽聞鼓噪﹐俄而弓弩齊發﹐矢注如雨﹐賊徒驚駭。子儀整陣追之﹐賊眾大敗。

郭子儀赴鳳翔﹐將李歸仁以銳卒五千邀之於三原北。子儀窘急﹐使僕固懷恩及王升﹑陳回光﹑渾釋之﹑李國正等五將伏兵於白渠畱運橋以待之。賊至﹐伏發﹐歸仁大敗而走。又從子儀戰於淸渠﹐不利﹐歸於風翔﹐及回紇來赴國難﹐肅宗乃遣廣平王爲元帥﹐以子儀爲副﹐而懷恩領回紇兵從之汶水。賊伏兵於營東﹐懷恩引回紇馳往殺之﹐匹馬不歸﹐賊乃大潰。

史朝義叛﹐至貝州﹐與僞大將薛忠義兩節度合。僕固至臨淸縣﹐懼賊气盛﹐駐軍以俟變。朝義領眾三萬﹐並攻具來攻。令髙彥嵩﹑渾月進﹑李光逸等設三伏以待之﹐賊半渡﹐伏發﹐合擊而走之。其時回紇又至﹐軍益振﹐捲甲馳之﹐大戰於下博縣東南。賊背水而陣﹐大軍衝擊而推之﹐積屍擁流而下﹐朝義走莫州。

唐哥舒翰充隴右節度副使﹐先是吐蕃每至麥熟時﹐卽率部眾至積石軍獲取之﹐共呼爲吐蕃麥莊﹐前後無敢拒之者。至是﹐翰使王難得﹑楊景琿等潛引兵至積石軍設伏以待之。吐蕃以五十騎至﹐翰於城中率驍勇馳擊﹐殺之略盡。余或走﹐伏兵邀擊﹐匹馬不還。

吐蕃北寇靈朔﹐陷麟州。徳宗遣使至成都府﹐令韋臯出兵深入﹐蜀師萬人據險設伏以待之。先出千人挑戰﹐論莽熱見我師之少﹐悉眾追之。發伏掩擊﹐鼓噪震駭﹐蕃兵自潰﹐生擒莽熱﹐虜眾十萬殲夷者半。

五代梁將戴思遠攻徳勝北城﹐莊宗命李嗣源設伏於戚城﹐令騎軍挑戰。梁軍大至﹐莊宗禦中軍以禦之。時李從珂僞爲梁幟﹐奔入梁壘﹐斧其望樓﹐持級而還。梁軍愈恐。步騎漸至﹐李嗣源以鐵騎三千乘之﹐梁軍大敗﹐俘斬二萬計。

宋雍熙中﹐王師北徵﹐以田重進爲定州路行營馬步軍都部署﹐兵薄飛狐城下。賊遣其將大鵬翼等來援。監軍袁繼忠謂重進曰「賊多騎兵﹐利於平地﹐不如乘險逆擊之。」重進率兵伏飛狐南口﹐賊兵方出﹐乃麾兵擊之﹐遂擒鵬翼。

至道中﹐以李孝隆護送芻粟入威寇軍﹐賊將幹越率騎八萬來邀王師。李繼隆所領步騎才一萬﹐先命千人設伏於城北十里﹐繼隆與尹繼倫列陣以待。賊眾方食﹐繼倫出其不意﹐擊走之。繼倫道奔﹐過徐河十餘里﹐俘獲甚眾。

◎多方以誤之

春秋時﹐吳子闔廬問於伍員曰「楚如何﹖」對曰「楚執政眾而乖﹐莫適﹝音的﹞任患。若爲三師以隸焉﹝隸﹐猶勞也﹞﹐一師至﹐彼必皆出。彼出則歸﹐彼歸則出﹐楚必道敝﹝罷敝於道﹞。亟隸以罷之﹝亟﹐數也﹐音器﹞﹐多方以誤之﹐旣罷﹐而後以三軍繼之﹐必大克之。」闔廬從之。楚於是乎始病。吳遂入郢。

後漢末﹐曹公徵關中﹐進軍渡渭。馬超及韓遂數請戰﹐不許﹔因請割地﹐求任子。公用賈詡計﹐僞許之。韓遂請與公相見﹐與遂交爲語﹐移時﹐不及軍事﹐但說京都故舊﹐拊手歡笑。旣罷﹐超等問遂公何言﹐遂曰「無言也。」超等疑之。他日公又與遂書﹐多所點抹﹐如遂攺定者。超等愈疑遂。公乃克日會戰﹐先以輕兵挑之﹐戰良久﹐乃縱驍騎夾擊﹐大破之﹐遂﹑超等走涼州。

魏將田豫率兵進擊鮮卑河比能﹐單將銳卒﹐深入虜庭。胡人眾多﹐鈔軍前後﹐斷絕歸路。豫乃進軍﹐去虜眾十餘里結屯營﹐多聚牛馬糞燃之﹐從它道引去。胡見煙火不絕﹐以爲尙在﹐行數十里乃知之。

魏末﹐諸葛誕﹑文欽反﹐據壽春﹐投吳請援。司馬文王總兵討之。王謂諸將曰「誕當突圍﹐決一朝之命。」或謂﹕「大軍勢不能久﹐省食減口﹐冀有它變。料賊之情﹐不出此二者。今當多方以亂之﹐備其越逸﹐此勝計也。」因命合圍﹐分遣羸疾就谷淮北廩﹐軍士給大豆﹐人三升。欽聞之﹐果喜。文王愈羸形以示之﹐多縱反間﹐揚言吳救方至。誕等益冗食﹐俄而城中乏糧。諸將並請攻之﹐文王曰「誕聚糧固守﹐外結吳人﹐自謂足據淮南﹐必不便走。今與我合。後賊果食盡﹐夜遁。追及介休﹐一戰敗之。

武徳中﹐太宗領兵徵薛仁杲﹐攻析庶﹝上思力反﹐下之之怒反﹞城。賊有十餘萬﹐兵鋒甚銳﹐數來挑戰。諸將咸請戰﹐太宗曰「我士卒新經挫衄﹐彼銳气猶盛﹐必輕敵好鬥。我且閉壁以折之﹐待其气衰而後奮擊﹐可一戰而破。此萬全計也。」因令軍中曰「敢言戰者﹐斬﹗」相持者久之。賊糧盡﹐軍中頗攜二﹐其將相繼來降。太宗知仁杲人心內離﹐謂諸將曰「可以戰矣﹗」行軍總管梁實營於淺水原﹐以誘之。賊大將宗羅自恃驍悍﹐求戰不得﹐气憤者久之﹐乃是盡銳攻梁實﹐冀逞其志。梁實固險不出﹐以挫其鋒。羅攻之愈急。太宗度賊已疲﹐復謂諸將曰「彼气將衰﹐吾當取之﹐必矣。」申令諸軍﹐遲明合戰。令將軍龐玉陣於淺水原南﹐出賊之右﹐以先餌之。羅並軍共戰﹐王軍幾敗。太宗親禦大軍﹐奄自原北﹐出其不意﹐羅回師相拒﹐我師表裏齊奮呼﹐聲動天地﹐羅气奪﹐於是大潰。

太宗討劉黑闥﹐阻水列營以逼之﹐分遣奇兵斷其糧道。黑闥又數挑戰﹐太宗堅壁不應﹐以挫其鋒。黑闥城中糧盡﹐太宗度其必來決戰﹐預壅洛水上流﹐謂守堤吏曰「我擊賊之日﹐侯賊半渡而決堰。」黑闥果率步騎二萬﹐渡洛水而陣﹐與官軍大戰。賊眾大潰﹐水又大至﹐黑闥眾不得渡﹐斬首萬餘級﹐溺死者數千人。黑闥與範願等以千餘人奔於突厥。

僕固懷恩引吐蕃﹑回紇﹑黨項數十萬南下﹐京師大恐。郭子儀出鎭奉天﹐帝召子儀問禦戎之計﹐子儀曰「以臣所見﹐懷恩無能爲也。」帝問其故﹐答曰「懷恩𨿽稱驍勇﹐素失士心。今所以能爲亂者﹐引思歸之人耳。懷恩本臣偏裨﹐其下皆臣之部曲﹐恩信常及之﹐今臣爲大將﹐必不忍以鋒刃相向﹐以此知其無能爲也。」賊寇州﹐子儀在涇陽﹐子儀令長男﹑朔方兵馬使曜率師拔之﹐與寧節度使白孝徳閉城拒守。懷恩前鋒至奉天﹐近城挑戰﹐諸將請擊之﹐子儀止之曰「夫客深入﹐利在速戰﹐不可爭鋒。彼皆吾之部曲﹐緩之自當攜二。若追之﹐是速其戰﹐戰則勝負未可知。敢言戰者斬。」堅壁待之﹐果不戰而退。

本朝徵髙平﹐付藩美精卒數千﹐扼江豬嶺。賊果由其路來援﹐美堅壁不與戰﹐賊遁去。

◎避銳

春秋時﹐城濮之戰﹐楚子使子玉去宋﹐曰「無從晉師。」曰「晉侯在外十九年矣﹐而果得晉國。險阻艱難﹐備嘗之矣﹔人之情僞﹐盡知之矣。天假之年﹐而除其害﹐所置其可廢乎﹖」子玉不從﹐而敗。

後漢末﹐袁尙據鄴﹐率兵圍擊兄譚於南皮。畱蘇由﹑審配守鄴。曹公圍鄴﹐尙還救鄴﹐諸將皆以爲此歸師﹐人自爲陳兵挑戰﹐法尙先伏輕船於浦中﹐又伏精銳於古村之北﹐自張旗幟﹐逆流拒之。戰數合﹐僞退﹐登岸﹐投古村。猛捨舟逐之﹐法尙又疾走﹐行數里﹐與村北軍合﹐復前擊猛。猛退走赴船﹐旣而浦中伏發﹐船取其楫﹐建周旗幟﹐猛於是大敗﹐僅以身免。

隋髙穎獻取陳之策﹐曰「江北地寒﹐田收差晚。江南土熱﹐水田早熟。量彼收獲之際﹐穎集士馬﹐聲言掩襲﹐必屯兵禦守﹐足得廢其農時。彼旣聚兵﹐我便解甲。再三若此﹐賊以爲常﹐後𨿽集兵﹐彼必不信。猶豫之頃﹐我乃濟師﹐登陸而戰﹐兵气益倍。」文帝行其策﹐陳人益懼。

賀若弼鎭淮南﹐請船江防人﹐每交代之際﹐必集歷陽。於是大列旗幟﹐營幕被野。陳人以爲大兵至﹐悉發國中士馬。旣知防人交代﹐其眾復散。後以爲常﹐不復設備。其後弼以大軍濟江﹐陳人弗之覺﹐遂滅陳。

◎聲言欲退誘敵破之

東晉末﹐妖賊孫恩北出海鹽﹐時劉裕拒之﹐築城於海鹽故治。賊日來攻城﹐城內兵力甚弱。裕深慮之﹐乃一夜偃旗匿眾﹐若已遁者。明早開門﹐使羸疾數人登城。賊遙問劉裕所在﹐曰「夜已走矣。」賊信之﹐乃率兵眾先入城。宋武帝乘其懈怠﹐奮擊大破之。

後涼呂光遣將呂延伐西秦﹐大敗之。乞伏乾歸泣嘆曰「死中求生﹐正在今日。」乃縱反間﹐稱乾歸東奔成紀。呂延信之﹐引師輕進。司馬耿稚諫曰「乾歸雄勇過人﹐權略難測﹐破王廣﹐克楊定﹐皆羸師以誘之。𨿽蕞爾小國﹐不可輕也。困獸猶鬥﹐況乾歸乎﹖今宜布陣而前﹐步騎相接﹐徐侯諸軍大集﹐可一舉滅之。」延不從﹐而戰敗。

北涼主沮渠蒙遜伐西涼李歆於酒泉﹐先攻﹝音聞﹞浩﹝音門﹞。蛇盤於帳前﹐蒙遜笑曰「前一爲蛇﹐今蓋在吾帳。天意欲吾回師﹐先定酒泉。」乃燒攻具而還﹐次於川巖。聞歆集兵﹐欲攻張掖﹐蒙遜曰「入吾計矣﹐但恐聞吾回軍﹐不敢前也。兵事尙權。」乃露布西境﹐稱得浩﹐將進軍黃谷。歆聞而大悅﹐進入都瀆間。蒙遜逆之﹐敗歆於懷城﹐遂進克酒泉。

五代梁楊師厚率步騎屯於臨朐﹐而聲言欲東拔密州﹐畱輜重於臨朐。王師範果出兵來擊。師厚設伏於野﹐追擊至聖王山﹐殺萬餘眾﹐擒都將八十人。

◎聲言怠敵取之

唐吐蕃叛﹐詔裴行儉爲洮州道總管。行儉建議曰「吐蕃皆叛﹐干戈未息。敬玄﹑審禮﹐失律喪元。安可更爲西方生事﹖今波斯王身沒﹐其子泥涅帥師充質在京﹐望差使往波斯冊立﹐卽路由二蕃部落﹐便宜從事﹐必可有功。」髙祖從之﹐因命行儉冊送波斯王﹐仍爲安撫大食使。行至西州﹐人吏郊迎﹐行儉召其豪傑子弟千餘人隨己而西。乃楊言紿其下曰「天時方熟﹐未可涉遠。須涼秋之後﹐方可漸行。」都支覘知之﹐遂不設備。行儉仍召四鎭諸蕃兵長豪傑謂曰「憶昔此遊﹐未嘗厭倦﹐𨿽還京輦﹐無時暫忘。今因是行﹐欲尋舊賞﹐誰能從吾獵也﹖」時蕃酋子弟請從者僅萬人。行儉陽爲略遊﹐教度部伍。數日﹐遂倍道而進﹐去都支部落十餘里。先遺都支所親問其安否﹐外示閒暇﹐似非討襲。續次使人趣召相見。都支先與遮匐通謀﹐秋中擬拒漢使﹐卒聞軍到﹐計無所出﹐自率兒侄首領等五百餘騎就營來謁﹐遂擒之。是日﹐傳其契箭﹐諸部賊長悉來請命﹐並執送碎葉城﹐簡其精騎﹐輕賫曉夜前進﹐將賊遮匐。途中果獲都支還使﹐與遮匐使同來。行儉釋遮匐使者﹐令先往曉諭其主﹐兼述都支已擒。遮匐尋復來降。

◎稱降及和因懈敗之

秦未﹐天下兵起﹐沛公西入武關﹐欲以二萬人擊秦關下軍。張良曰「秦兵尙彊﹐未可輕也。臣聞其將屠者子﹐賈豎易動以利。願王且畱壁﹐使人行﹐爲五萬人具食﹐益張旗幟諸山之上﹐爲疑兵。」令酈食其持重寶啖秦將。秦將果欲連和﹐俱西襲咸陽。沛公欲聽之﹐良曰「此獨其將欲叛﹐士卒恐不從﹐必危﹐不如因其懈怠擊之。」沛公乃引兵擊之﹐秦軍大破。

晉將李矩守滎陽城﹐前趙劉聰將劉暢步騎三萬討矩﹐屯於韓王故壘﹐相去七里。遣使招矩。時暢卒至﹐矩未暇爲備﹐遣使奉牛酒詐降於暢﹐潛匿精勇﹐見其老弱。暢不以爲虞﹐大饗渠帥﹐師人皆醉。矩謀夜襲之﹐暢僅以身免。

貞觀初﹐突厥頡利可汗退保鐵山﹐遣使入朝謝罪﹐請爲蕃臣。太宗遣唐儉﹑安修仁持節出塞﹐以安撫之。以李靖爲定襄趙總管﹐往迎頡利。頡利不肯朝覲﹐請待艸靑馬肥﹐將逾砂磧。靖與其副將張公謹謀曰「制使到彼﹐虜必自寬率。精騎賫二十日糧﹐乘間掩襲。」諸將皆曰「詔許其降﹐行人在彼﹐柰何攻之﹖」靖曰「此兵機也。如唐儉等輩﹐何足惜﹖」督軍疾進﹐自白道襲之。至陰山﹐遇其斥侯十餘帳﹐皆俘以隨軍。頡利見使者﹐甚悅﹐不虞官兵之至。靖軍奄到﹐縱擊之﹐遂滅其國。

◎卑辭怠敵取之

單於冒頓初立﹐東境方彊﹐遣使謂冒頓﹐欲得千里馬。冒頓以問羣臣﹐皆曰「千里馬﹐國之寶﹐勿與。」冒頓曰「柰何與人鄰國﹐愛一馬乎﹖」遂與之。居頃﹐東胡遣使來曰「願得單於一閼氏。冒頓問羣臣﹐皆怒曰「東境無道﹐乃求閼氏。」冒頓曰「與人鄰國﹐愛一女子乎﹖」與之。居項之﹐東境復曰「賊兵有棄地千餘里﹐吾欲有之。」冒頓問羣臣﹐或曰「與之。」冒頓大怒﹐曰「地者﹐國之本也﹐柰何與之﹖」諸言與之者﹐皆斬之。冒頓上馬﹐令國中﹕「有後至者斬﹗」遂往襲之。東胡輕冒頓﹐不爲之備﹐冒頓滅之。

魏初﹐馬超屯潼關﹐曹公大破之。諸將或問公曰「初賊守潼關渭北道﹐公不從河東擊馮翊﹐而反守潼關﹐引軍而後北渡﹐何也﹖」公曰「賊守潼關﹐若吾入河東﹐賊必引守諸津﹐則西河未可渡也。吾欲盛兵向漢關﹐賊眾悉南守﹐西河之備虛﹐故徐晃等得掩取河西﹐然後引軍北渡﹐賊不能與吾爭河西者﹐以有二將之軍也。連車植柵﹐爲甬道而南﹐旣爲不可勝﹐且以示弱。渡渭爲堅壘﹐虜至不出﹐所以矯之也。故賊不爲營壘﹐而求割地。吾順言許之﹐所以縱逸其意﹐使自安而不爲備﹐因蓄士卒之力﹐一朝擊之﹐所謂疾雷不及掩耳﹐兵之變化﹐固非一道也。」

隋末﹐陽玄感反﹐攻東都。刑部尙書衛玄與玄感戰﹐兵始會﹐玄感詐令人大呼曰「官軍已得玄感矣﹗」官軍稍怠﹐玄感與數千騎乘之﹐玄於是大敗。

◎甘言怠敵以擊之

東晉初﹐石勒僞推奉晉幽州刺史王浚﹐浚不疑勒。勒於是輕騎襲幽州﹐以火宵行﹐至易水﹐浚督護遜繞馳遣白浚﹐引軍拒勒。浚將佐咸請出擊勒﹐浚怒曰「石公來﹐正欲奉戴我者也﹐敢言擊者斬。」乃命設饗以待之。勒晨至薊北﹐門者開門﹐疑有伏兵﹐先驅牛羊千頭﹐聲言上禮﹐實欲塡諸街巷﹐使兵不得發。浚乃懼﹐或坐或起。勒入城﹐升其聽事﹐命甲士執浚立之於前﹐數其罪惡而誅之﹐遂取幽州。

梁末﹐侯景反﹐陷建鄴﹐髙州刺史李遷仕據大景﹐圖逆﹐召髙涼太守馮寶。寶欲往﹐其妻沈氏止之﹐曰「刺史無故﹐不合召太守。此詐君﹐欲爲反耳。頃者京師危迫﹐羽檄召兵﹐徧於郡縣。刺史稱疾不赴﹐繕甲訓兵﹐今已備矣﹐而更召君﹐往見畱﹐願且勿行。遣使譎之曰﹕身疾而篤﹐謹遣傳意。並送土物以省之。彼聞必無所防﹐爲君取之﹐如反掌耳。」寶從之﹐於是沈氏自將千人﹐皆藏短兵﹐步擔雜物﹐唱言琛貨﹐先書報遷仕曰「太守馮寶疾篤﹐謹令妻沈氏傳啟﹐並奉土貢﹐以資軍費。」遷仕大悅﹐迎沈氏。因釋擔出刃﹐大破之。遷仕脫身而遁﹐沈氏入據其城﹐盡收其眾。

◎搗虛

後漢將軍耿秉﹐與竇固合兵一萬四千騎﹐擊車師。有後王﹑前王﹐前王卽後王之子﹐其庭相去五百餘里。秉議先赴後王﹐以爲並力取根本﹐則前王自服。固計未決﹐秉奮身上馬﹐眾軍不得已遂進﹐並縱兵抄掠﹐斬首數千﹐及牛馬羊十餘萬頭。後王安得震怖﹐將數百騎出迎秉降。

袁紹﹑曹公相持於官渡﹐沮﹝側居反﹞授說紹﹕「可遣將奇別爲支軍於外﹐以絕曹公之援。」紹不從。許攸進曰「曹公兵少﹐而悉師拒我﹐許下其勢必空弱。若公遣輕軍﹐星夜襲許﹐則操爲我擒。如其未潰﹐可著首尾奔命﹐破之必也。」紹又不用﹐竟爲曹公所敗。

魏武徵河北﹐師次頓丘。黑山賊於毒等攻東武陽﹐魏武引兵入西山﹐攻毒等本屯。毒聞之﹐棄東武陽。魏武要之於內﹐大破之。

梁同州刺史陳慶之率眾圍東魏南荊州﹐東魏將堯雄與行臺使侯景救之。雄曰「白狗堆﹐梁之北面重鎭﹐因其空處攻之﹐必克。彼若聞難﹐荊圍自解。此所謂機不可失也。」遂率眾攻之﹐慶之果棄荊州來。未至﹐雄陷城﹐擒梁鎭將苟求廣。

東魏大將髙歡率兵伐西魏﹐濟河﹐集諸將議進趣之計。斛律羌舉曰「宇文黑獺𨿽聚凶黨﹐彊弱可知。今固守﹐無糧援可恃﹐有同困獸。若不與其戰﹐而徑趣長安﹐長安空虛﹐可不戰而克﹐拔其根本。彼無所歸﹐則黑獺之首懸於軍門矣。」諸將議有異同﹐遂戰於渭﹐大敗而歸。

隋趙於江南岸置安蜀城﹐以禦陳。屬霖雨數旬﹐城頹者百餘步。蠻酋鄭南鄕叛﹐引陳將吳明徹欲掩安蜀。議者皆勸益修守禦﹐不從﹐乃遣使說誘江外生蠻向武陽﹐令乘虛掩襲南鄕所居﹐獲其父母妻子。南鄕聞之﹐其黨各散﹐陳兵亦遁。

王世充與李密相持於東都﹐世充夜渡﹐陣於洛水之北。其時密已渡洛水﹐陳兵﹐與世充相對﹐東接月城﹐西至石窟。密多騎兵長槍﹐宜平寬放縱﹔世充兵多戈矛槊﹐宜隘險。然南逼洛水﹐北阻太山﹐地形偏促﹐騎不成列。世充縱﹤矛非﹥蹙之﹐密軍失利。密與數子登船南濟﹐自餘兵馬皆東走月城。世充乘勝長驅﹐直至月城下。密旣渡南岸﹐卽策馬西上﹐直向世充本營﹐左右麾旗﹐相繼而至。世充營內見密兵來逼急﹐連舉六烽。世充乃捨月城之圍﹐收兵西退。自洛北達於黑石﹐中間四十餘里﹐奔赴顚狽﹐大喪師徒。密之行也﹐東北之圍不救而自解﹐西南之寇不戰而成功﹐世充伏其權奇﹐不復輕出。

◎擊東南備西北

前漢景帝時﹐七國反﹐吳楚兵乏糧﹐饑﹐欲退﹐數挑戰﹐終不出。夜軍中驚﹐內相攻擊﹐擾亂至於帳下﹐周亞夫堅臥不起﹐頃之復定。吳奔壁東南陬﹐亞夫使備西北﹐已而精兵果奔西北﹐不得入。

後漢末﹐黃巾賊起﹐漢將朱雋率兵討之﹐賊帥韓忠據宛拒雋。雋兵少﹐不敵﹐乃長圍結壘﹐起土山以臨城內﹐鳴鼓攻其西南﹐賊悉眾赴之﹐雋自將精兵五千﹐掩其東北﹐乘城而入。乃退保小城﹐惶恐乞降。

西魏末﹐涼州刺史宇文仲和據州不受代﹐魏將獨孤信率兵討之。仲和嬰城固守。信夜令諸將以衝梯攻東北﹐信親帥壯士襲其西南﹐遲明克之。

◎聲言擊東其實擊西

後漢耿攻張步於劇﹐步遣弟藍屯西安﹐分諸將守臨淄﹐相去四十里。進軍畫﹐居二城之間。視西安城小而堅﹐藍兵又精﹔臨淄名𨿽大﹐而實易攻。乃敕諸校曰「後五日攻西安。」藍聞之﹐晨夜儆守。至期﹐夜半﹐敕諸將皆蓐食。會明﹐至臨淄城。荀梁等爭之﹐以爲宜速攻西安。曰「西安聞吾欲攻之﹐日夜爲備﹔臨淄出不意而至﹐必驚擾﹐攻之可拔也。臨淄若下﹐西安自潰﹐所謂擊一而得二者也。若攻西安﹐卒不能拔﹐屯兵堅城之下﹐深入敵境﹐後絕轉輸﹐敵制吾獘。」遂攻臨淄﹐半日而拔。藍棄西安而遁。

岑彭將兵三萬餘人﹐南擊秦丰﹐拔黃郵。丰與其大將蔡宏拒彭等於鄧﹐數月不得進。彭夜勒兵馬﹐申令軍中﹐使明且西擊山都。乃縱所獲虜﹐令得逃亡﹐歸以告丰﹐丰卽悉其軍西邀彭。彭乃潛兵渡沔水﹐擊其將張揚於阿頭山﹐大破之。從山谷間伐木開道﹐直襲黎丘﹐擊破諸屯兵。丰聞大驚﹐馳歸救之。彭依東山爲營﹐丰與蔡宏夜攻彭﹐彭先爲之備﹐出兵逆擊之﹐丰敗走。

曹公與袁紹相持官渡﹐紹遣將郭圖﹑淳於仁﹑顏良等攻東郡太守劉延於臺馬﹐紹引兵至黎陽﹐將渡河。公北救延﹐荀攸說曰「今兵少不敵﹐分其勢乃可。公到延津﹐若將渡兵向其後﹐必西應之﹐然後輕兵襲白馬﹐掩其不備﹐顏良可擒也。」公從之。紹聞兵渡﹐帥分兵西應。公乃引軍兼行趣白馬﹐未至十餘里﹐良大驚﹐來逆戰﹐使張遼﹑關羽前登﹐擊破﹐斬良﹐遂解白馬之圍。

唐嗣曹王臯討李希烈之叛﹐賊立堡柵於蔡山。臯度峻險不可攻﹐乃聲言西取蘄州﹐理戰艦﹐公兵傍南涯與舟師溯江而上。賊以老弱守柵﹐引軍循江隨戰艦﹐南北與臯兵相去。直蔡山三百餘里﹐臯令步兵登舟﹐順流東下﹐不日拔蔡山。賊還救﹐間一日方至﹐大破之。因進拔蘄州﹐降其將。

◎示形在彼而攻於此

春秋時﹐秋楚囊瓦伐吳師於豫章﹝從舒鳩言﹞﹐吳人見舟於豫章﹝僞將興楚伐桐﹞﹐而潛師於巢﹝實欲擊楚﹞。以冬十月﹐吳軍﹑楚師戰於豫章﹐敗之﹝楚不忌故也﹞。遂圍巢﹐克之﹐獲楚公子繁。

越伐吳﹐吳子禦之笠澤﹐夾水而陣。越子爲左右句卒﹝鉤五相著﹐別爲左右也。句音鉤。﹞﹐使夜或左或右﹐鼓噪而進。吳師分以禦之。越以三軍潛涉﹐當吳中軍而鼓之﹐吳師大亂﹐遂敗之﹝左右勾卒爲聲勢﹐以分吳軍而三。越軍於伐吳﹐越江南﹐乃其左右將軍﹐有私卒六千人爲中軍。日昏乃令左軍銜枚溯江五里﹐右軍銜枚沿江五里。夜斗鳴鼓﹐吳師聞之﹐大駭曰「人來攻我乎﹖因分其軍爲二陣拒越。越王乃以其中軍銜枚以襲之﹐吳師大敗。此《國語》與《左氏傳》其語小異﹐故附於注末﹞。

漢王遣將韓信擊魏﹐魏盛兵蒲阪﹐塞臨晉。信乃益爲疑兵﹐陳舡欲渡臨晉﹐而伏兵從夏陽以木罌缶渡軍﹝木爲器﹐如罌罐﹐以度軍﹐無船且尙密﹞﹐襲安邑﹐據魏王豹。

後漢將吳漢﹑岑彭討公孫述﹐述使其將延岑等悉兵拒廣漢及資中﹐又遣將侯丹率眾萬餘人拒黃石。彭乃多張疑兵﹐使護軍楊翕與臧宮拒延岑﹐自分兵浮江下還江州﹝今南平郡﹐卽漢江州﹞﹐溯都江而上﹝都江﹐成都江﹞﹐襲擊侯丹﹐大破之。因晨夜倍道兼行二千餘里﹐徑拔武陽。使精騎廣都﹐去成都數十里﹐勢若風雨﹐所至皆奔散。初﹐述聞漢軍在平曲﹐故遣大兵逆之。及彭至武陽﹐繞出延岑軍後﹐蜀地震駭。

魏田豫到馬城﹐鮮卑攻圍之千重。豫密使司馬建旌旗﹐鳴鼓吹﹐將步兵從南門出。胡人皆屬目﹐徵赴之。豫將精銳自北門出﹐鼓噪而起﹐兩頭俱發﹐出賊不意。賊眾散亂﹐皆無弓馬﹐步走追三十餘里﹐僵屍積地。

魏將司馬宣王徵公孫淵﹐師次於遼水東。淵遣將軍卑衍﹑楊柞等步騎數萬阻遼水以拒之﹐圍塹二十餘里。宣王令其軍穿圍﹐盛兵多張旗幟﹐出其東西﹐賊盡銳赴之﹐乃泛舟潛濟﹐急赴東北﹐斜趣襄平。衍等恐襄平無備﹐夜遁走。

郭淮討叛羌﹐其羌遮塞等屯河關﹑白王故城﹐據河拒官軍。淮見兵上流﹐密於下渡兵﹐據白王城﹐擊﹐大破之。

蜀諸葛亮領兵出斜谷﹐魏將司馬懿屯北源。後數日﹐亮盛兵西行﹐諸將皆謂欲攻西圍﹐郭進獨以爲此見形於西﹐欲使官軍重應之﹐必攻陽遂耳。其夜果攻陽遂﹐有備不得上。

義熙八年﹐劉裕遣將諸齡石伐譙縱於蜀﹐裕謀曰「往年劉敬宣出黃虎﹐無功而退。賊謂我今應從外水往﹐而料我出其不意﹐猶從內水來也。必以重兵守涪城﹐以備內道。若向黃虎﹐正墮其計中。今以大眾自外水取成都﹐疑兵出內水﹐此制敵之奇也。」而慮此聲先馳﹐賊審虛實﹐別有函封付齡石﹐署曰「至白帝乃開。」諸軍𨿽進﹐未知處分。至白帝﹐發函﹐曰「眾軍悉從外水取成都。」臧熹﹑朱枚從中水取廣漢﹐使羸弱乘髙艦十餘﹐由內水向黃虎。眾軍乃倍道兼行﹐譙縱果備內水﹐使其大將譙道福以重兵戍涪城﹐遣刺史侯輝﹑譙詵等率眾萬餘屯彭模﹐夾水爲城。齡石至彭模﹐諸將以賊水北城險眾多﹐咸欲先攻其南城。齡石曰﹕不然。𨿽寇在北﹐今屠南城﹐不足以破北。若盡銳以攻北壘﹐南城不麾而自散也。遂攻北城。詰朝戰至日暮﹐焚其樓櫓﹐四面並登﹐斬侯輝﹑譙詵﹐仍引軍回趣南城﹐卽時潰散。

宋劉道濟爲益州刺史﹐州政失中﹐羣盜蜂起﹐攻圍州城。道濟將裴方明出東門﹐破賊三營﹐斬首數萬級。賊𨿽敗﹐已復還合。方明復僞出北門﹐回擊城東大營﹐殺千餘人。時天大霧﹐方明等復揚聲出東門﹐而潛自北門出﹐攻城北﹑城西諸營﹐賊眾大潰﹐於是奔散。

西魏末﹐岷州羌據州城反﹐魏將獨孤信討之。信乃勒兵向萬年﹐頓三交谷口。賊並力拒守﹐信因詭道趨綢松領。賊不虞信兵之至﹐睹風奔潰。承勝遂北﹐徑至城下﹐賊並出降。

前燕將慕容垂討丁零翟釗於滑臺﹐次於黎陽津﹐釗於南岸拒守。垂徙營就西津﹐爲牛皮船百餘艘﹐載疑兵列伏﹐溯流而上﹐釗先以大眾備黎陽﹐見垂向西津﹐乃棄營西拒。垂潛遣桂林王慕容國於黎陽津﹐夜濟壁於河南。釗聞而奔還﹐士眾疲竭﹐走歸滑臺﹐釗攜妻子率數百騎北趣白鹿。垂遣追擊之﹐盡擒其眾。

隋漢王諒作亂﹐遣其將余公理自太行下河內。隋將史祥討之﹐軍於河陰﹐久不得濟。謂軍吏曰「余公理輕而無謀﹐才用素不足稱﹐又新得志﹐謂其眾可恃。恃眾必驕﹐且河北人先不習兵﹐所謂擁市人而戰﹐不足圖也。」乃令軍中修攻具﹐攻河陽公理使諜知之﹐果屯兵於河陽內城以拒祥。祥於是艤船河南﹐公理聚甲以當之。祥乃簡精銳於下流﹐潛渡﹐公理率眾拒之。祥至﹝占聞反﹞水﹐兩軍相對﹐公理未成列﹐祥縱大破之。

雍熙中﹐知雄州賀令圖與大將孫懷浦﹑薛繼昭﹑劉文裕﹑侯莫﹑陳利用相繼上言「虜母專政﹐寵幸用事﹐請乘其釁﹐以取幽薊。」遂遣曹彬﹑崔彥進與米信自雄州﹐田重進趣飛孤﹐潘美出雁門﹐克期齊舉。將發﹐太宗謂之曰「潘美之師﹐但先趣云應﹐卿等以十萬眾聲言取幽州﹐且持重緩行﹐不得貪利。虜聞大兵且至﹐必悉眾救範陽﹐不暇援山後矣。」旣而美之師先下寰﹑朔﹑云﹑應等州﹐重進之師又取飛狐﹑靈丘﹑蔚州﹐多得山後要害之地﹐而曹彬之大軍亦連下州縣﹐軍勢大振。每捷奏至﹐太宗每訝彬進兵之速﹐且憂虜斷糧道。彬次涿州﹐旬日食盡﹐因退師以援餉饋。太宗聞之曰「豈有敵人在前﹐而退軍以援芻粟﹐何失策之甚也。」亟遣使止彬勿前﹐急引師緣白溝河與米信軍會集﹐按兵養銳﹐以張西師之勢。待美等盡略山後之地﹐會重進之師東下﹐合勢以取幽州。時彬部下諸將聞潘美﹑重進攻城野戰﹐累獲其利﹐以爲已握重兵﹐不能有所攻取﹐謀畫鋒起﹐更相矛盾。彬不能制﹐乃裹五十日糧﹐再往攻涿州。虜大眾當其前﹐且戰且行﹐去城裁百里﹐二十日始至焉。𨿽頻克捷﹐而時方炎暑﹐軍士困乏﹐糧且盡﹐彬退軍無得﹐行伍爲虜所躡﹐遂至於敗。

●後集卷六

◎張大聲勢

春秋時﹐諸侯伐楚﹐楚子使屈元如師。齊侯陳諸侯之師﹐使與屈元乘而觀之。齊侯曰「若以此眾戰﹐誰能禦之﹖以此攻城﹐何城不克﹖」對曰「君以徳綏諸侯﹐誰敢不服﹖君若以力﹐楚國方城以爲城﹐漢水以爲池﹐𨿽眾﹐無所用之。」屈元及諸侯盟。

諸侯伐鄭﹝鄭從楚也﹞﹐季武子﹑齊崔杼﹑宋皇鄖從荀瑩﹑士モ門於門﹝鄭城門也﹐二國從中軍﹞。衛衛宮括﹑曹人﹑邾人從荀偃﹑韓起門於師之梁﹝師之梁﹐亦鄖城門﹐三國從上軍﹞﹐滕人﹑薛人從欒﹑士魴門於北門﹝三國從下軍﹞﹐杞人﹑阝人從趙武﹑魏絳斬行粟﹝三國從待軍行。粟﹐表道﹞。甲戌﹐師旋於汜﹝眾軍還聚汜。汜﹐鄭地東汜﹞。令於諸侯曰﹕修器備﹐盛餱糧﹐歸老幼﹝示將久師﹞﹐居疾於虎牢﹝諸侯已取鄭虎牢﹐故使軍疾病悉其中﹞﹐肆眚﹐圍鄭﹝肆﹐緩也。眚﹐過也﹞。鄭人恐﹐乃行成。

晉侯伐齊﹐登巫山以望師。晉人使司馬斥山澤之險﹐𨿽所不至﹐必旆而疏陳之﹝斥﹐侯也。疏建旌旗以爲陣﹐示眾﹞。使乘車者左實右僞﹐以旆先﹝以求拘爲人形也。建旆以爲驅﹞﹐輿曳柴而後之﹝以楊塵﹞。齊侯見之﹐畏其眾也﹐乃脫歸﹝脫﹐不張旗幟﹞。

後漢虞詡爲武郡太守﹐討叛羌。羌率眾數千﹐遮詡於陳倉崤谷。詡停軍不進﹐宣言上書請兵﹐須到乃發。羌聞之﹐乃分掠旁縣。詡因其兵散﹐日夜進道﹐兼行百餘里﹐令吏士各作兩竈﹐日增倍之﹐羌不敢逼。旣到﹐因設伏於淺水﹐掩擊大破之。

隋揚義臣爲朔州總管﹐煬帝卽位﹐漢王諒作亂並州﹐代州總管李景爲漢王將喬鐘葵所圍﹐詔義臣救之。義臣自以兵少﹐悉取軍中牛驢﹐得數千頭﹐復令兵數百人﹐人持一鼓﹐潛驅之﹐出其不意。義臣晡後與鐘葵戰﹐兵初合﹐驅牛驢者疾進﹐一時鳴鼓﹐塵埃漲天﹐鐘葵軍不知所爲﹐伏兵發﹐因而大潰﹐縱擊破之。

煬帝爲突厥所圍﹐郡縣皆發兵赴援。時唐太宗年未弱冠﹐召募從軍﹐隸屯衛將軍云定興。師將發﹐太宗勸之多賫鼓旗﹐設疑兵以威突厥。定興不納。太宗謂之曰「始畢掃其境內﹐敢圍天子﹐本疑國家倉卒無援﹐忽見旗鼓之盛﹐必謂救兵雲集。今者進師﹐可前後相次﹐數十里間連亙不絕﹐晝則幡旗相續﹐夜則鉦鼓相應﹐以張形勢﹐則必見懼﹐望塵而退﹐此計之上也。不然﹐爲彼所輕﹐悉軍來戰﹐公必不能支矣。定興從焉。」將次崞縣﹐突厥侯騎馳告始畢曰﹕兵大至矣。遂解圍而退﹐果如所料。

◎先聲後實

春秋﹐晉侯伐齊﹐齊侯禦諸平陰﹐塹防門而守之廣裏。晉將範宣子告齊大夫析文子曰「吾知子﹐敢匿情乎﹖魯人﹑莒人皆請以車千乘自其鄕入﹐旣許之矣。若入﹐君必失國。子盍圖之﹖」子家以告公﹐公恐。晏嬰聞之﹐曰「君固無勇﹐而又聞是﹐弗能久矣﹝不能久敵﹞。」齊師夜遁。

漢王遣韓信破陳余後﹐信募致廣武軍李左車﹐師事之。韓信曰「僕欲北攻燕﹐東伐齊﹐若何而有功﹖」對曰「今將軍涉西河﹐虜魏王﹐禽夏說於閼與﹐一舉而下井陘﹐不旬朝破趙二十萬眾﹐誅成安軍。名聞海內﹐威振天下﹐此將軍之所長也。然而眾勞卒疲﹝音疲﹞﹐其實難用。今將軍欲舉倦敝之兵﹐頓之燕堅城之下﹐欲戰恐力不能支﹐情見勢屈﹐曠日糧竭﹐而弱燕不服﹐齊必拒境以自彊。燕齊相持而不下﹐劉項之權未有所分也。若此者﹐將軍之所短也。臣聞善用兵者﹐不以短擊長﹐而以長擊短。爲將軍計﹐莫如案甲休兵﹐鎭撫其孤弱﹐百里之內﹐牛酒日至﹐以饗士大夫幸兵﹝《魏都賦》曰「幸者順呼。劉逵曰﹕幸﹐酒也﹞﹐北首燕路﹐而後遣辯士奉咫尺之書﹐暴所長於燕﹐燕必不敢不聽從。燕已從﹐使者東告齊﹐齊必從風而服。𨿽有智者﹐亦難爲齊計矣。如是﹐則天下事可圖也。兵故有先聲而後實者﹐此之謂也。」韓信並從之﹐燕齊從風而靡。

◎疑兵

春秋時﹐晉聲子聘楚﹐謂令尹屈建曰「子儀之亂﹐析公奔晉﹐以爲謀主。繞角之役﹐析公曰﹕楚師輕窕﹐易震蕩也﹐若多鼓鈞聲﹐以夜軍之﹝鈞同其聲﹞﹐楚師必遁。晉人從之﹐楚師宵潰。」

前漢沛公欲擊秦﹐張良曰「秦兵尙彊﹐未可輕。願先遣人多張旗幟於山上爲疑兵﹐酈食其﹑陸賈往說秦將﹐啖以利。」秦將果欲連和。

後漢廉範爲雲中太守﹐會兵寇大入塞﹐範自率士卒拒之。虜眾盛不敵﹐會日暮﹐令士各交縛兩炬﹐三頭然火。賊遙見火多﹐謂漢救兵至﹐待朝將退。範乃令軍中蓐食﹐晨往擊之﹐斬首數百級。賊自此不敢兵向雲中。

陳登守廣陵﹐孫策遣軍攻登於康琦城﹐登使人求救於曹公﹐而密去城十里軍。營處多取柴薪﹐兩束一聚﹐相去十步﹐縱兵成行﹐令俱起火﹐井然其聚。城中稱慶﹐若大軍到。賊睹火﹐驚潰﹐登勒兵追奔﹐斬首萬級。

吳孫堅少時﹐與父共載船至錢塘﹐會海賊胡王等從匏裏上﹐掠取賈人財物﹐方於岸上分之﹐行旅皆住舡不敢進。堅謂父曰「此賊可擊﹐請討之。」父曰「非爾所圖也。」堅行操刀上岸﹐以手東西指麾﹐若分部大兵以邏遮賊狀。賊望見﹐以爲官兵捕之﹐卽委財物散走。堅追斬得一級以還。

魏文帝至廣陵﹐吳人大駭﹐乃臨江爲疑城﹐自石頭至於江﹐乘駕以木幹﹐衣以葦席﹐加采飾焉﹐一夕而城。魏人自江西望﹐甚憚之﹐遂退軍。

曹休與孫權兵戰﹐休敗。權遣兵斷夾石﹐諸將不知所出。賈逵曰「休敗於外﹐進不能戰﹐退不能還﹐安危之機﹐不及終日。賊以軍無後斷﹐故至此。今疾進﹐出其不意﹐所謂先人以奪其心。賊見吾兵必走。」乃兼道進軍﹐多設旗鼓爲疑兵﹐賊見遂退。

大將軍曹爽襲蜀﹐蜀將劉敏﹑王平鎭漢中拒之。或謂但可守城﹐不出拒敵﹐必自引退。敏以爲男女布野﹑餘糧棲畝﹐若聽敵人入﹐則大事去矣。遂帥所領﹐與平據形勢多張旗幟﹐彌亙百里。會費至﹐軍退。

東晉末﹐桓玄篡晉﹐劉裕起義兵討之。玄使將鐘謙﹑何澹之屯覆舟山。裕先使羸弱登蔣山﹐多張旗幟﹐以油帔冠諸木杪﹐徧滿山谷。玄不之測﹐大懼。裕乃與劉毅等分數隊進﹐突謙陣﹐皆殊死戰﹐無不以一當百。時東北風急﹐毅軍放火﹐煙塵漲天﹐鼓噪之聲震駭京邑﹐謙等諸軍一時奔散。

宋晉安王子勛舉兵反﹐鄧琬因遣臨川內史張淹自鄱陽嶠道入三吳﹐明帝命將討之。時朝廷器甲悉克南討﹐故軍容寡闕。乃編棕皮爲馬具裝﹐折竹爲旗槍﹐夜舉火進軍﹐賊望見恐懼﹐未戰而走。

蠕蠕侵西魏﹐大將於謹率二千騎追之﹐因領輕騎出塞覘賊。屬虜騎奄至﹐謹以眾寡不敵﹐退必不免﹐乃散其眾騎﹐使匿叢薄間﹔又遣人升山指麾﹐若分部軍眾者。賊遙見﹐疑有伏兵﹐乃退。

西魏將宇文測行緩州事﹐每歲河水合後﹐突厥卽來冠掠。先是﹐常先遣居人入城堡以避之。測至﹐皆令安堵如舊﹐乃於要路數百處並多積柴﹐仍遠斥侯﹐伺其動靜。是年十二月﹐突厥從連谷入寇﹐去界數十里。測命積柴之處一時縱火﹐突厥謂有大軍至﹐懼而遁走﹐自相蹂踐﹐委棄雜畜及輜重不可勝數。測徐率所部收之﹐分給百姓。自是突厥不敢復至。

南齊將馮道根守阜陵﹐理城﹐仍遠斥侯﹐有如敵將至者。眾頗笑之﹐道根曰「怯防勇戰﹐此之謂也。」理城未畢﹐會魏將黨法宗﹑傅豎眼率兵二萬﹐奄至城下。道根塹壘未固﹐城中眾少﹐皆失色。道根命開門﹐緩服登城﹐選精銳二百人﹐出與魏將戰﹐敗之。

劉尋阝圍晉陽﹐誡眾曰﹕有病者﹐殺而焚之。三軍咸稱不病。乃退﹐因選精卒殿後﹐徐而退之。至石會關﹐畱數馬及旌旗﹐虛設於髙崗之上。晉人疑有伏兵﹐遂不敢追。時服其謀。

宋朝開寶中伐金陵﹐王師自荊渚乘戰艦而下﹐以黃州刺史王明領戰艦﹐爲池嶽州江路巡檢。僞將先令ど自上江領兵五十萬﹐連大艦﹐沿流而下﹐將焚采石浮梁﹐直抵金陵爲援。明請益舟師以襲令ど﹐上曰「非應急之策也﹐令ど朝夕至﹐金陵之圍解矣。」乃密遣人諭明﹐於洲浦間多立長木﹐若帆檣之狀。令ど望見﹐果疑我師襲其後﹐逗畱不進。移檄諸軍﹐生擒令ど。

威塞軍節度使曹翰爲幽州東路行營都部署﹐受詔開河﹐自雄州至莫州﹐通漕運。翰遣夫數萬人﹐抵賊境伐木﹐以給用。先用駿騎爲斥侯﹐以五色旗授之﹐人執旗﹐前有林木﹐舉靑旗﹔有火﹐舉赤旗﹔虜寇﹐舉白旗﹔水潦﹐舉黑旗﹔陵阜﹐舉黃旗﹐以爲驗。凡賊之將至也﹐必舉狼煙爲侯﹐翰命大舉煙於境上﹐賊眾疑有伏兵﹐引去不敢近塞﹐得巨木數萬。

◎察虛聲

後漢末﹐劉備遣將吳蘭屯下邳﹐曹公遣曹洪徵之。備遣張飛屯固山﹐欲斷軍後。眾議狐疑﹐洪曰「賊實斷道﹐當伏兵潛行﹐今反張虛聲﹐此其不能也。宜及未集﹐從擊蘭﹐蘭破﹐則飛必走。」乃集兵擊蘭﹐大破之﹐飛果走。

劉裕率兵伐南燕﹐慕容超走廣固﹐且乞師於秦。裕築圍守之。秦王姚興遣使告裕云「慕容氏相與鄰好﹐又以窮告急﹐今當遣鐵騎十萬﹐徑據洛陽。晉軍若不退者﹐便當長驅而進。」裕乃呼興使者謂曰「汝語姚興﹕我定燕之後﹐息甲三年﹐當平關洛。今能自送﹐便可速來。」劉穆之聞興使﹐馳入見裕﹐而秦使已去。裕以興所送並答語示穆之﹐穆之尢之曰「常日事無大小﹐必同與謀。此宜善詳﹐云何率爾便答此語﹖未能威敵﹐適促彼怒耳。若燕未可拔﹐興救奄至﹐不審何以待之﹖」裕笑曰「此是兵機﹐非卿所解﹐故不語耳。夫兵貴神速﹐彼若審能遣救﹐必畏我知﹐寧容先遣信命﹖此是其見我伐燕﹐內已懷懼﹐自彊之辭耳。」興果不出師﹐廣固終拔﹐擒慕容超﹐平齊地。

◎避實擊虛

春秋時﹐桓王以諸侯伐鄭﹐鄭伯禦之。王爲中軍﹔虢公林父將右軍﹐蔡人﹑衛人屬焉﹔周公黑肩將左軍﹐陳人屬焉。鄭子元請爲左拒以當蔡人﹝拒﹐方陣﹞﹐爲右拒以當陳人﹐曰「陳亂﹐人莫有斗心。若先犯之﹐必奔。王卒顧之﹐必亂。蔡衛不枝﹐固將先奔﹝不能支持也﹞。旣而萃於王卒﹐可以集事。」從之﹝萃﹐聚。集﹐成﹞。曼伯爲右拒﹐祭仲足爲左拒﹐原繁﹑髙渠彌以中軍奉公﹐爲魚麗之陣﹐先偏後伍﹐伍承彌縫﹝司馬法﹕車戰﹐二十五乘爲偏﹐以車居前﹐以伍次之﹐承偏之隙﹐而彌縫闕漏也。五人爲伍﹐此蓋魚麗陣法﹞。戰於葛﹝鄭地﹞。令二拒曰﹕動而鼓﹝﹐旃也﹐通帛爲之﹐蓋今大將之麾也﹐執以爲號令。﹐占外反﹞。蔡衛陳皆奔亂﹐鄭師合以攻之﹐王卒大敗之。

楚伐隨﹐軍於淮漢之間。隨將季梁曰「楚人尙左﹐君必左﹐無與王遇﹐且攻其右。右無良焉﹐必敗。偏敗﹐眾乃攜矣﹝離也﹞。」少師曰「不當王﹐非敵也。」弗從﹝不從季良謀﹞。戰於速杞﹐隨師敗績。

吳人伐州來﹐楚越帥師及諸侯之師奔命救州來。吳人禦諸鐘離。吳公子光曰「諸侯從於楚者眾﹐而皆小國也﹐畏楚而不獲已﹐是以來。吾聞之曰﹕作事威克其愛﹐𨿽小必濟﹝克﹐勝也。軍事尙威﹞。胡﹑沈之君幼而狂﹝性無常﹞﹐陳大夫嚙壯而頑﹐頓與許﹑蔡疾楚政。楚令尹使其師潛﹐帥賤多寵﹐政令不一﹝帥賤﹐越非正卿也。軍多寵人﹐政令不一﹞﹐七國同役而不同心﹝七國﹐楚﹐頓﹐胡﹐沈﹐蔡﹐陳﹐許﹞。帥賤而不能整﹐無大威命﹐楚可敗也。若分師先以犯胡﹑沈與陳﹐必先奔。三國敗﹐諸侯之師乃搖心矣。諸侯乖亂﹐楚必大奔。請先者去備薄威﹝示之不整以誘之﹞﹐後者惇陳整旅。」吳子從之。戊辰晦﹐戰於雞父﹝違兵忌晦戰﹐擊楚所不意﹞。吳子以罪人三千先犯胡﹑沈與陳﹝囚徒不習戰﹐以示不整﹞﹐三國爭之。吳爲三軍以擊於後﹐中軍從王﹐光帥右﹐掩余﹝吳王子﹞帥左。吳之罪人或奔或止﹐三國亂﹐吳師擊之﹐三國敗﹐獲胡﹑沈之君及陳大夫。捨胡﹑沈之囚﹐使奔許﹑蔡﹑頓﹐曰﹕吾君死矣﹗師噪而後之﹐三國奔﹐楚師大奔。

吳楚二師陣於柏舉﹐闔廬之弟夫槪王晨請於闔廬曰「楚瓦不仁﹐其臣莫有死志﹐先伐其卒﹐必奔。而後大師繼之﹐必克。」以其屬五千先擊子常之卒﹐楚師亂﹐吳師大敗之﹝楚瓦﹐楚令尹囊瓦也﹞。

魏文帝問司馬懿曰「吳蜀宜討﹐何者爲先﹖」對曰「吳以中國不習水戰﹐故散居東關。且攻敵必扼其喉﹐椿其心。夏口﹑東關﹐賊之心喉﹐若爲陸軍以向皖城﹐引權軍東下爲水戰﹐軍向夏口﹐乘其虛而擊之﹐此神兵從天而下﹐破之必矣。」

東晉將王惇反﹐兵寇石頭城﹐欲攻晉將劉隗﹝五罪反﹞。其將杜弘曰「劉隗死士眾多﹐未易可克。不如攻石頭﹐其守將周禮少恩﹐兵不爲之用﹐必敗。禮敗﹐隗自走。」惇從之。禮果開城門納弘﹐諸將與惇戰﹐晉師大敗。

◎以寡擊眾

後漢更始初﹐王莽聞漢帝立﹐大懼﹐遣大司徒王尋等將兵百萬﹑甲士四十二萬人趣昆陽﹐搜天下能爲兵法者六十三家數百人﹐以爲軍吏﹔選練武衛﹐招募猛士﹐旌旗輜重千里不絕。又驅猛獸虎象之屬﹐以助威武。光武將數千兵﹐徼之於陽關。諸將見尋之兵盛﹐反走﹐馳入昆陽﹐惶怖﹐欲散歸諸城。光武曰「今兵谷旣少﹐外寇彊大﹐並力禦之﹐功庶可立。如欲分散﹐勢無俱全。」諸將怒曰「劉將軍何敢如是﹗」光武笑而起。會大兵至城北﹐軍陳數百里﹐不見其後。諸將遽相謂曰「更請劉將軍計之。」光武復爲圖畫成敗。諸將憂迫﹐皆曰諾。時尋兵圍數十里﹐列營數百﹐云車十餘丈﹐埃塵連天﹐鉦鼓聞數百里。矢下如雨﹐城中負戶而汲。王鳳等乞降﹐尋﹑邑自以功在漏刻﹐不許。光武遂與營部俱進﹐自將步騎千餘爲陣。尋﹑邑亦遣兵數千合戰。光武奔之﹐斬首數十級。光武復進﹐尋兵卻﹐諸部共乘之﹐斬首千級。連勝﹐遂前。光武乃與敢死者三千人從城西而上﹐衝其中堅。尋陣亂﹐乘銳崩之﹐遂殺尋。城中亦鼓噪而出﹐莽兵大潰。

魏太祖徵張魯﹐孫權率十萬眾圍合肥。魏護軍薛悌謂張遼曰「公遠徵在外﹐北救至彼﹐破我必矣。及其未合﹐逆擊之﹐折其盛勢﹐以安眾心﹐然後可守也。成敗之機﹐在此一戰。」於是遼夜募敢從之士﹐得八百人﹐椎牛饗將士﹐明日大戰。平旦﹐遼披甲持戟﹐先登陷陣﹐殺數十人﹐斬二將﹐大呼自名衝壘﹐入至權麾下。權大驚﹐眾不知所爲﹐走登髙冢﹐以長戟自守。遼叱權下戰﹐權不敢動﹐望見遼所將眾少﹐乃聚圍遼數重。遼左右麾圍﹐直前急擊﹐圍開。遼將麾下數十人得出﹐餘眾號呼曰「將軍棄我乎﹖」遼復還突圍拔出餘眾﹐權人馬皆披靡﹐無敢當者。自旦戰至日中﹐吳人奪气。還修守備﹐眾心乃安﹐諸將降服。權引退﹐遼率諸軍追擊﹐幾獲權。

後魏葛榮舉兵向京師﹐眾號百萬。相州刺史李神雋閉門自守。爾朱榮率精騎七千人﹐馬皆有副﹐倍道兼行﹐東出金口﹐與葛榮遇﹐眾寡非敵。葛榮聞之﹐喜﹐乃令其眾辦長繩﹐曰「至便縛取之。」自鄴以北﹐列陣數十里﹐旗張而進。榮潛軍山谷﹐爲奇兵﹐分督諸將。上三人爲一處﹐處有數百騎﹐令所在揚塵鼓噪﹐使賊不測多少。又以人馬逼戰﹐刀不如棒﹐密勒軍士馬上各賫神棒一枚﹐至戰時﹐不聽斬級﹐以棒擊之而已。乃分命壯勇所當衝突﹐榮身自陷陣出於賊後﹐表裏合擊﹐大破之﹐擒葛榮﹐餘眾悉降。

河北賊葛榮別帥韓婁﹑郝長等﹐有眾數萬人﹐屯據薊城。魏將侯淵率騎七百討之﹐去薊百餘里﹐值賊帥陳周馬步萬餘眾﹐遂潛伏﹐以乘其背﹐大破之﹐擄其卒五千餘人。尋還其馬仗﹐縱令入賊城。左右諫曰「旣獲﹐何爲當更資遣之﹖」淵曰「我兵旣少﹐不可力戰﹐事須爲計以離間之。」淵度其已至﹐遂帥師夜進。昧朝﹐攻其城門。韓婁果疑降卒爲之內應﹐遂遁走﹐追擒之。

唐髙祖爲山西河東道撫慰大使﹐率兵以擊羣盜。行至太平關﹐遇賊數千人。時所將兵少﹐左右皆懼。髙祖謂之曰「此烏合之眾﹐易與耳。」因率精騎十二人出擊之﹐所向皆靡﹐眾情始定﹐並力奮擊﹐遂大破之。

竇建徳率眾十萬來寇範陽﹐羅藝逆拒之。薛萬均謂藝曰「眾寡不敵﹐今若出門﹐百戰百敗。當以計取之。可令羸兵弱馬阻水背城爲陣﹐以誘之。觀賊之勢﹐必渡水交兵。萬均請騎百人﹐伏於城側﹐得其半渡擊之﹐賊破必矣。」從其言。建徳果引軍渡水﹐萬均邀擊﹐大破之。明年﹐建徳率眾二十萬﹐復攻幽州。賊已攀堞﹐萬均與萬徹率敢死士百人﹐從地道而出﹐直掩賊背擊之﹐賊遂潰奔。

薛仁貴從徵遼東﹐乘勝領二千人﹐進攻扶余城。諸將咸言兵少﹐仁貴曰「在主將善用耳﹐不在多也。」遂先鋒而行。賊眾來拒﹐逆擊大破之﹐殺獲萬餘人﹐遂拔扶余城。扶余州四十餘城﹐乘風震懾﹐一時送款。

大歷中﹐吐蕃圍靈州﹐大將李抱玉遣右軍都將李晟將兵五千﹐以擊吐蕃。晟辭曰「以眾則不足﹐以謀則太多。」乃請將兵千人﹐疾出大震關﹐至臨洮﹐屠定秦堡﹐焚其積聚﹐虜堡帥慕容谷種而還。吐蕃因解靈州之圍而去。

王爲朔方副總管﹐開元初﹐吐蕃精甲十萬寇臨洮﹐率步兵二千﹐捲甲倍程﹐與臨洮軍合。出奇兵七百人﹐在蕃後夜襲之﹐去賊五里﹐置鼓角﹐令前者遇賊大呼﹐後者擊鼓。賊大懼﹐疑有伏兵﹐自相殺者萬計。

◎攻其必救

春秋時﹐楚子及諸侯圍宋。宋公孫固如晉告急﹐先軫曰「報施救患﹐取威定霸﹐於是乎在﹝先軫﹐晉下軍之佐﹐原軫也。報宋贈馬之施﹞。」狐偃曰「楚始得曹﹐而新婚於衛。若伐曹衛﹐楚必救之﹐則齊宋免矣﹝前年楚使申叔時戍下以福齊﹞。」宋人使門尹般如晉師告急﹝門尹般﹐宋大夫﹞﹐公曰「宋人告急﹐捨之則絕﹝與晉絕﹞﹐告楚不許﹔我欲戰矣﹐齊秦未可﹐若之何﹝未肯盲戰﹞﹖」先軫曰「使宋捨我而賂齊秦﹝求救於齊秦﹞﹐藉之告楚﹝假齊秦使爲宋請﹞。我執曹君﹐而分曹衛之田以賜宋人﹐楚受曹衛﹐必不許也﹝不許齊秦之請﹞。喜賂怒頑﹐能無擊乎﹝言齊秦喜得宋賂﹐而怒楚之頑﹐必自戰也。不可告請故曰頑﹞﹖」公說﹐執曹伯﹐而分曹衛之田以畀宋人﹐遂與楚人戰﹐大敗之。

魏伐趙﹐趙請救於齊。田忌引兵救趙﹐孫臏曰「夫解雜亂紛糾者不控捲﹝丘員反﹞﹐救戰者不搏扌戟﹐扼吭搗虛﹐形格勢禁﹐則自爲解。今魏趙相攻﹐輕兵銳卒必竭於外﹐老弱罷於內。君不若引兵疾走大梁﹐據其街路﹐衝其方虛﹐彼必釋趙而自救。是我一舉解趙之圍﹐而收敝於魏也。」田忌從之﹐直走大梁﹐魏解邯鄲。

漢先零﹝音鄰﹞罕﹑開﹝音﹞二種羌解仇﹐合黨爲寇。漢將趙充國討之﹐上書曰「先零羌寇欲爲背叛﹐故與罕﹑開解仇。然私心恐漢兵至而Ш﹑開背之﹐當欲赴罕﹑開之急﹐以堅其約。若先擊罕羌﹐先零必助之。今寇馬肥﹐糧食方饒﹐擊之恐不能傷害﹐適使先零得施徳於罕羌也﹐堅其約﹐合其黨。虜交堅黨合﹐誅之用力數倍﹐臣恐國家憂累猶十年數﹐不二三歲而已。先誅先零﹐則罕﹑開之屬不煩兵服矣。」宣帝從之﹐果如其策。

王莽末﹐光武起兵據昆陽。時城中惟有八九千人﹐莽遣將王邑﹑嚴尢討之﹐軍到城下者且十萬。光武畱王鳳等守城﹐與李軼等十餘騎夜出。旣至郾﹑定陵﹐悉發諸營兵。嚴尢說王邑曰「昆陽城小而堅﹐今假號者在宛﹐急進大兵﹐彼必奔走﹐則昆陽自服。」邑曰「吾昔以虎牙將軍圍翟義﹐坐不生得以見責。今將百萬之眾﹐遇賊而不能下﹐何謂耶﹖」遂圍之﹐卒爲光武所敗。

光武東圍鉅鹿﹐王郎守將王饒堅守﹐月餘不下﹐連攻不克。耿純曰「久守鉅鹿﹐士眾疲敝﹐不如引大兵精銳進攻邯鄲。若王郎已誅﹐鉅鹿不戰自服矣。」從之。乃畱將軍卿滿守鉅鹿﹐進軍邯鄲﹐連戰破之。郎少傅李立開門納漢兵﹐遂拔邯鄲。

司馬懿徵公孫淵﹐淵遣步騎數萬阻遼隧﹐拒懿。懿盛兵出南﹐賊盡赴之﹐乃泛舟潛濟以出其北﹐傍水作長圍﹐棄賊而向襄平。諸將言「不攻賊而作圍﹐非所以示眾也。」懿曰「賊堅營髙壘﹐欲以老吾兵也。古人言﹕敵𨿽髙壘﹐不得不與我戰者﹐攻其所必救也。賊大眾在此﹐巢窟虛矣。我直指襄平﹐必人懷內懼﹐懼而求戰﹐破之必矣。」遂整陣而過。賊見兵出其後﹐果邀之。懿因謂諸將曰「所以不攻其營﹐正欲致此﹐不可失也。」乃縱兵逆擊﹐大破之﹐三戰皆捷。

東晉末﹐劉裕進伐南燕慕容超。超畱羸老守廣固﹐使其廣寧王賀刺盧及公孫五樓悉力據臨朐。大軍分車四千兩爲二翼﹐方軌徐行﹐車張﹐禦者執槊﹐以騎爲遊軍﹐軍令嚴肅。比及臨朐﹐賊騎交至。帝命兗州刺史劉藩﹑並州刺史劉道鄰等陷其陳。日向昃﹐戰猶酣。帝用參軍胡藩策﹐襲克臨朐﹐賊乃大奔﹐超遁還廣固。

唐馬燧討田悅﹐軍中乏糧﹐悅深壁不戰。燧令諸軍持十日糧﹐進次倉口﹐與悅夾洹水而軍。李抱眞與李問曰「糧少而深入﹐何也﹖」燧曰「糧少利速戰。兵法善於致人﹐不致於人。今田悅與淄靑恆三州爲首尾﹐計欲不戰﹐以老我師。若分軍擊其左右﹐悅必救之﹐則我腹背受敵﹐戰必不利。故進軍逼悅﹐所謂攻其所必救也。彼苟出戰﹐必爲諸軍破之。」燧乃造三橋道逾洹水﹐日挑戰﹐悅不敢出。恆州兵以軍少﹐懼爲燧所並﹐乃引軍合於悅。悅謂燧明日復挑戰﹐乃伏兵萬人﹐欲邀燧。燧乃令諸軍半夜皆食﹐先雞鳴時擊鼓吹角﹐潛傍洹水徑趨魏州﹐令曰﹕聞賊至﹐則止爲陣。又令百騎鳴鼓吹角﹐皆畱於後﹐仍抱薪持火﹐待軍畢發﹐止鼓角﹐匿其旁﹐伺悅畢渡﹐焚其橋。軍行十數里﹐悅乃率淄靑恆州步騎四萬人逾橋掩其後﹐乘風縱火﹐鼓噪而進。燧乃坐申令無動﹐命前軍除斬荊棘﹐廣百步﹐以爲陣。燧出陣﹐募勇士得五千餘人﹐分爲前列﹐以侯賊至。比悅軍至﹐則火止之﹐气力少衰﹐乃縱兵擊之﹐悅軍大敗。悅走橋﹐橋已焚矣。悅軍亂﹐赴水﹐斬首二萬﹐淄靑殆盡。

五代漢除趙暉鳳翔節度﹐屬王景崇叛﹐據岐山﹐及期不受代﹐朝廷命暉統兵討之。時李守正叛於蒲﹐趙思綰據於雍﹐與景崇遙相爲援。乃引蜀軍出大散關﹐勢不可遏。暉數戰而勝﹐然後塹而圍之。暉屢使人挑戰﹐賊終不出。暉乃潛使千餘人於城南一捨之外﹐擐甲執兵﹐僞爲蜀兵旗幟﹐循南山而下﹐詐令諸軍聲言川軍至矣。景崇令數千人潰圍而出﹐以爲應援。暉設伏而待﹐一鼓盡殪之。自是景崇膽破﹐無復敢出。明年春﹐降之。

◎夜擊

春秋時﹐楚屈瑕將盟貳﹑軫﹝貳﹑軫﹐二國名﹞。鄖人軍於蒲騷﹐將與隋﹑絞﹑州﹑蓼伐楚師﹝鄖﹑隋﹑絞﹑州﹑蓼﹐皆國名﹞。莫敖患之﹝莫敖﹐楚官名﹐卽屈瑕﹞。斗廉曰「鄖人軍其郊﹐必不誡。且日虞四邑之至也﹝虞﹐度也。四邑﹐隋﹑絞﹑州﹑蓼﹐邑亦國也﹞。君次於郊郢﹐以禦四邑﹝君﹐謂屈瑕也。郊郢﹐楚也﹞﹔以銳師宵加於鄖﹐鄖有虞心而恃其城﹝恃近其城﹞﹐莫有鬥志。若敗鄖師﹐四邑必離。」莫敖曰「盍請濟師於王﹝盍﹐何不也。濟﹐益也﹞﹖」對曰「師克在和﹐不在眾。商﹑周之不敵﹐君之所聞也﹝商﹐紂也。周武王也。傳曰﹕武王有亂臣十人﹐紂有億兆夷人﹞。成軍以出﹐又何濟焉﹖」莫敖曰「卜之。」對曰「卜以決疑﹐不疑何卜﹖」遂敗鄖師於蒲騷﹐卒盟而還。

越子伐吳﹐吳子禦之笠澤﹐夾水而陣。越子爲左右句卒﹝句卒﹐句伍相著﹐別爲左右也﹞。使夜或左或右﹐鼓噪而進。吳師分以禦之。越子以三軍潛涉﹐當吳中軍而鼓之﹐吳師大亂﹐遂敗之。

後漢馬援爲隴西太守﹐發步騎三千人擊先零羌﹐羌將其妻子輜重移阻於允吾谷﹝允吾音銳牙﹞。援乃潛行間道﹐掩赴其營。羌人大驚﹐復遠徙唐翼谷中。援復追討之。羌引精兵聚北山上﹐援陣軍向山﹐而分遣數百騎繞襲其後﹐乘夜放火﹐擊鼓叫噪﹐賊遂大潰。

魏曹公徵張魯﹐至陽平﹐張魯據橫山築城﹐綿亙十餘里﹐攻之不拔﹐乃引軍還。賊見大軍退﹐其守備稍懈。公密遣驍將乘險夜襲﹐大破之。

武徳中﹐突厥突利﹑頡利二可汗寇原州。太宗率兵拒之﹐曰「今欲先令勁兵亂其陣﹐乃率突騎驅其後。賊俗進不相救﹐自此以北﹐澗谷深長﹐惟有一道﹐魚貫以渡﹐因而迫之﹐彼數十萬騎﹐坑井中物耳。追至黃河﹐縱不盡擒﹐必當十獲八九。此曉兵者所解﹐諸君勿疑。」於是師夜出﹐冒雨而進﹐醜徒震駭。因縱反間於突利﹐悅而歸心焉﹐遂不欲戰﹐因而請和。

劉迦諭舉兵反﹐屈突通發關中兵擊之。通侯其無備﹐簡精甲﹐夜襲之﹐賊眾大潰﹐遂斬迦諭。

杜伏威令輔公擊李子通於江都﹐使王雄誕爲副﹐戰於溧水。子通大敗﹐公乘勝追之﹐卻爲子通所破﹐軍士皆堅壁不敢出。雄誕謂公曰「子通軍無營壘﹐且狃於初勝而不設備﹐若擊之﹐必克。」公不從。雄誕以其私屬數百人﹐銜枚夜擊之﹐因順風縱火﹐子通大敗﹐走渡太湖。

後唐李嗣源襲鄆州﹐髙行周爲前軍。會日暮陰雨﹐人無進志。行周曰「此天贊也﹐彼必無備。」是夜﹐涉河至城下﹐鄆人不知。李從珂先登﹐啟關納外兵﹐旦拔牙城。

五代周李謙溥知隰州﹐並人來圍其城﹐議者皆請速救﹐楊廷璋曰「隰州壁壘甚固﹐敵人掩至﹐未能爲攻城具﹐當出奇以破之。」乃募敢死七百人﹐許以重賞﹐使人與謙溥潛爲之期。旣至﹐則果不爲備。遂與城中相應﹐銜枚夜擊﹐並人驚潰﹐逐數十里﹐斬首萬級﹐獲鎧甲萬計。

李謙溥知隰州﹐與太原接境。謙溥至﹐則浚城隍﹐嚴兵備。不旬日﹐並人果以數千騎來寇城。時盛暑﹐謙溥服﹐搖羽扇﹐引二小吏登城﹐徐步案視。賊知是謙溥﹐勒兵不敢動。謙溥遣敢死士百人﹐短兵堅甲﹐夜縋而出﹐薄賊營鼓噪﹐營中大擾﹐遁去。

◎潛兵襲營

漢王遣將韓信擊趙﹐師拒於井陘。信與趙軍戰﹐良久﹐棄旗鼓走﹐趙空壁來逐信。信先遣奇兵二千騎﹐持漢赤幟﹐從間道依山潛伏﹐候趙壁空﹐馳入﹐乃拔趙幟﹐立漢幟二千。趙軍旣攻信不克﹐欲歸還壁﹐見漢幟大驚﹐遂亂遁走﹐趙將斬之不能禁。漢兵來擊﹐大破之。

涿郡賊帥盧明月眾十餘萬﹐軍祝阿。隋河南道討捕使張須陀邀之﹐所將才萬人﹐去賊六七里﹐立柵相持。經十餘日﹐糧盡將退﹐謂將士曰「賊見兵卻﹐必輕來追我。其眾旣出﹐營內卽虛。欲以千人襲營﹐可有大利。此誠危險﹐誰能去者﹖」人皆莫對﹐惟秦叔寶與羅士信願行。於是須陀委柵而遁﹐使二人分領千兵﹐潛伏於艸莽。旣而明月悉兵追之﹐叔寶﹑士信馳至柵﹐柵門閉﹐不得入﹐二人超升其樓﹐拔賊幟﹐各殺數人﹐營中大亂﹐叔寶斬關而納外兵﹐因散放火﹐焚其三十餘柵﹐煙焰漲天。明月奔還﹐須陀卻逐之﹐大破賊眾。明月以數百騎遁去﹐餘皆擄之。

李密擊宇文化及﹐精兵良將多有死傷。王世充在東都﹐乘其敝而擊之﹐率步騎二萬﹐營於洛南。李密軍於偃師北。世充潛遣二百騎﹐夜伏於邙山﹐自統其眾﹐遲明渡水﹐人奔馬馳﹐以襲密營。密出兵以拒之﹐陣未成﹐兩軍已合﹐伏兵於北山中乘髙而下﹐馳入密營﹐燒其廬舍。密見營中火發﹐因而遁走。

李希烈將兵五萬圍寧陵﹐劉昌守寧陵﹐四十五日不釋甲。浙西節度韓所遣別將王棲耀以彊弩數千夜入寧陵﹐希烈不知之。晨朝﹐弩矢及希烈坐幄﹐希烈驚曰﹕此江淮弩士入矣。遂不至東去。

◎橫擊

春秋時﹐城濮之戰﹐晉師陳於莘北﹐胥臣以下軍之佐當陳﹑蔡。子玉以若敖之六卒將中軍﹐曰「今日必無晉矣﹗」子西將左﹐子上將右。胥臣蒙馬以虎皮﹐先犯陳蔡。陳蔡奔﹐楚右師潰﹝陳蔡屬楚右師﹞。狐毛設二旆而退之﹝旆﹐大旗也。又建二旆而退﹐使若大將稍卻﹞﹐欒枝使輿曳柴而僞遁﹝曳柴起塵﹐詐爲奔走﹞﹐楚師馳之﹐原軫﹑溱以中軍公族橫擊之﹝公族﹐公所卒之軍﹞。狐毛﹑狐偃以上軍夾攻子西﹐楚左師潰。楚師敗績。子玉收其卒而止﹐故不敗﹝三軍惟中軍全﹐不大崩﹞。晉師三日館谷﹝館﹐捨也。食楚軍三日﹞。

髙歡拔鄴﹐爾朱兆等眾二十萬會於鄴。歡出﹐將戰於韓陵。土豪陳昂自領鄕裏部曲王桃湯﹑東方老等三千人﹐髙歡將鮮卑十餘萬人﹐共相參合。昂對曰「昂所將部曲﹐練習已久﹐不煩更配也。」歡從之。及戰﹐歡軍小不利﹐兆等方乘之﹐昂與蔡雋以千騎自突圍出﹐橫擊兆軍﹐大破之。是日﹐微昂等﹐歡幾殆矣。

魏宇文泰六軍與東魏髙歡合戰沙苑﹐李弼爲右拒軍﹐爲敵所乘﹐因帥鐵騎橫擊之。東魏兵中絕﹐分爲二﹐遂大破之。

唐髙祖初﹐率兵擊羣盜至龍門縣﹐有賊母端兒眾數千人掩至城下﹐時諸軍無備﹐爲賊所乘。髙祖親率十餘騎﹐橫出擊之﹐所射應弦而倒。賊大潰﹐逐北數十里﹐伏屍相枕於道。

乾封初﹐髙麗大將泉男生率眾內附﹐髙宗遣將軍龐同﹑髙侃等迎接之。男生弟男建率國人逆擊同﹑侃等。詔薛仁貴統兵馬爲後援。同﹑侃等至新城﹐夜爲賊所襲﹐仁貴遣驍勇赴救﹐斬首數百級。同﹑侃等又進至今山﹐爲賊所敗。髙麗乘勝而進﹐仁貴橫擊之﹐賊大敗﹐斬首五萬餘級﹐遂拔其南蘇﹑木底﹑蒼巖等三城。

◎掩襲

後漢﹐赤眉靑犢眾十萬並在射犬﹐光武將擊之﹐耿純軍在前﹐賊忽夜攻純﹐兩軍多傷。純勒部曲不動﹐選敢死士二千﹐俱持彊弩﹐各傅三矢﹐銜枚間行出賊後﹐齊聲呼噪﹐彊弩並發﹐追擊破之。

後漢末﹐廬江太守劉勛理皖城﹐恃兵彊士勇﹐橫於江淮之間﹐無出其右者﹐孫策惡之。時已有江左﹐自領會稽太守﹐使人卑辭厚幣而說之曰「海昏上繚宗人數敗下國﹐患之有年矣﹐擊之路由不便﹐幸因將軍神武而臨之。且上繚國富廩實﹐吳娃越姬充於後廷﹐明珠大貝被於帑藏﹐取之可以資軍﹐𨿽蜀郡成都金碧之府未能過。策願舉敝邑﹐躬率士卒﹐以爲外援。」勛允之。劉曄諫曰「上繚𨿽小﹐而城堅池深﹐守之則易﹐攻之則難﹐不可旬日而拔也。且兵見疲於外﹐而國虛於內﹐孫策多謀而善用兵﹐乘虛襲我﹐將何禦之﹖而將軍進屈於敵﹐退無所歸﹐羝羊觸藩﹐其在玆乎﹖」勛不從。遂大興師伐上繚﹐策果襲廬江﹐破之﹐勛窮蹙﹐遂奔曹公。

袁紹將許攸降曹公﹐因說曰「袁氏輜重有萬餘騎﹐屯軍無嚴備﹐今輕兵襲之﹐不虞而至﹐燔其積聚﹐不過三日﹐袁氏自敗矣。」公大喜﹐選銳步騎﹐皆用袁氏旗幟﹐銜枚縛馬口﹐夜從間道出﹐人把束蕘薪。所歷道有問者﹐應曰「袁公恐曹操掠鈔後軍﹐還兵以益備。」聞者信以爲然﹐皆自若。旣至﹐圍屯﹐大放火﹐營中驚亂﹐大破之﹐盡燔其糧谷及寶貨。

蜀將關羽遣麋芳守南郡﹐羽領兵圍楚。吳主遣將呂蒙屯陸口﹐厚與關羽結好。羽多畱兵備南郡﹐恐蒙有變。蒙上疏曰「羽討樊而多畱兵﹐必恐蒙圖其後故也。蒙常有病﹐乞分眾還建鄴﹐以理病爲名。羽聞之﹐必撤備。徐以大軍溯江馳上﹐襲其空虛﹐則南郡可下﹐而羽易擒矣。」吳主然之。蒙遂稱病﹐而還建鄴。羽稍撤備﹐而悉眾赴樊城。蒙遂發兵﹐逆流而上﹐伏甲於舟﹐使更衣爲商人﹐以理棹﹐達旦兼行﹐過羽所置屯戍輒縛之﹐羽遂大驚。師次於南郡﹐襲奪其城。羽吏士攻樊城未下﹐聞城已陷﹐而家屬無恙﹐見待甚於平時﹐無復斗心﹐稍稍分散。羽竟爲吳師所擒﹐荊州遂平。

魏初﹐曹公徵張魯至陽平﹐魯使弟衛據陽平關﹐橫山築城十餘里。魏兵攻之不拔﹐引軍還。賊見大軍還﹐其守備遂懈。公乃密遣驍將乘險夜襲﹐大破之。

曹公北徵烏桓﹐謀臣郭嘉曰「兵貴神速﹐今千里襲人﹐輜重多﹐難以趨利。且彼聞之﹐得以爲備。不如畱輜重﹐輕兵兼道以出﹐掩其不意。」公乃密出盧龍塞﹐直指單於庭。虜聞公至﹐惶怖合戰﹐大破之﹐斬蹋頓及名王以下。

後魏幽州刺史孫定兒據州不下﹐眾數萬﹐宇文泰令劉亮襲之。定兒以義兵猶遠﹐未爲備。亮乃將三十騎﹐先植一纛於近城髙嶺﹐卽馳入城。定兒方髙會﹐卒見亮至﹐眾皆駭愕。亮乃麾兵斬定兒﹐縣首州門﹐號令賊黨。仍遙指城外纛﹐命二騎曰﹕出追大軍。賊黨忄匈懼﹐一時降服。

唐髙宗遣將薛仁貴﹑郭待封等伐吐蕃﹐次大非川﹐將趨烏海﹐仁貴謂待封曰「烏海險遠﹐軍行艱澀﹐若引輜重﹐將失事機。又破賊卽回﹐不煩轉運。彼多瘴癧﹐無宜久畱。大非川嶺上寬平﹐足堪置柵。可畱二萬人﹐作兩柵﹐輜重並畱柵內。吾等輕銳倍道﹐掩其未整﹐卽撲滅之矣。」仁貴遂率眾先行﹐至河口﹐遇賊﹐擊破之﹐斬獲甚眾﹐收其牛羊萬餘頭。

思結闕俟斥都曼擁諸胡及疏勒﹑朱俱謁﹑盤陀三國叛﹐詔蘇定方爲安撫大使﹐率兵討之。至業葉水﹐而賊保馬頭川﹐於是選精卒萬人﹐馬三千匹﹐馳掩襲之。一日一夜﹐行三百里﹐詰朝至城西十里。都曼大驚﹐率兵拒戰於城門之外﹐賊師敗績﹐退保馬頭城。王師進屯其門。入夜﹐諸軍漸至﹐四面圍之﹐伐木爲攻具﹐布列城下。都曼自知不免﹐面縛開門出降。

胡賊康待賓率眾反﹐據長原縣﹐自稱葉護﹐陷蘭池等六州。詔王率兵討之﹐乃令張說知經略事。時叛胡與黨項連結﹐攻銀城﹑連谷﹐以據倉糧。說統馬步萬人﹐出合河關﹐掩擊大破之。追至駱馳揠﹐胡及黨項自相殺。阻夜﹐胡乃西遁﹐入鐵建山﹐餘黨潰散。說招集黨項﹐復其居業。

◎僞退掩襲

魏太和三年﹐孫權揚聲欲向合肥。徵東將軍滿寵表召兗豫諸軍皆集。權尋退詔罷兵。寵以爲﹕「今賊大舉而還﹐非本意也。此必欲僞退以罷吾兵﹐而倒還乘虛掩不備也。表不罷兵。後十餘日﹐權果再到合肥城下﹐不克而還。

後魏將慕容白曜南徵﹐以酈範爲副﹐師次無監。宋將申纂憑城拒守。議者僉以攻具未周﹐不宜便進﹐範曰「輕軍遠襲﹐深入敵境﹐無宜淹畱﹐以失機侯。且纂必以我軍來速﹐不在攻守﹐謂狐城可憑﹐弱卒可恃。今若外潛威形﹐內整戎旅﹐密勵將士﹐出其不意﹐可一攻而克之。」白曜遂潛軍僞退﹐示以不攻﹐纂果不設備。於是﹐卽夜部分﹐晨便攻城﹐崇朝而克。

後魏末﹐幽州刺史劉靈助以莊帝被爾朱兆所弒﹐遂舉兵倡義﹐諸州豪右咸相通結。靈助進屯於定州之安固﹐魏遣將叱列延慶討之。諸將謂延慶曰「靈助善卜筮﹐百姓信惑﹐所在響應﹐未易可圖。若萬一戰有利鈍﹐則大事去矣。未若還師﹐西入據關﹐拒險以待其變。」延慶曰「劉靈助﹐庸人也。天道深遠﹐豈其所識﹖大兵一臨﹐且彼皆恃其妖術﹐坐看符厭﹐寧肯戮力致死﹐與吾爭勝負哉﹖如吾計者﹐正欲出營城外﹐詭言西歸。靈助聞之﹐必信而自寬﹐潛軍往襲﹐可一舉而擒。」乃出頓城西﹐揚聲將還。簡精騎一千﹐夜發﹐詰朝造靈助壘﹐戰於北城﹐遂破擒之。

西魏宕昌羌獠甘作亂﹐逐其王彌定。魏遣將史寧討破之。甘將百騎﹐走投生羌鞏廉王﹐彌定遂得復位。寧未獲獠甘﹐密欲圖之﹐乃揚聲欲還。甘聞之﹐復招引叛羌﹐依山起柵﹐欲攻彌定。寧謂諸將曰「此羌入吾術中﹐當進兵擒之耳。」遂進。獠甘眾至﹐與戰﹐大破之﹐並獲鞏廉王。

隋雋州烏蠻反﹐遣周法尙討之。軍將至﹐賊棄州城走散出谷間﹐法尙捕不能得。於是遣使慰諭﹐假以官號﹐僞班師﹐日行二十里。軍再合﹐潛遣人覘之﹐知其首領盡歸柵﹐聚飲相歡。法尙遣步騎數千人﹐襲擊破之。

●後集卷七

◎持重

秦王翦將兵六十萬伐李信﹐擊荊。荊聞王翦益軍而來﹐乃悉國中兵以拒秦。王翦至﹐堅壁而守之﹐不有戰。荊兵數出挑戰﹐終不出。王翦日休士洗沐而善飲食﹐撫循之﹐親與士卒同食。久之﹐王翦使人問﹕「軍中戲乎﹖」對曰「方投石起距。」於是﹐王翦曰「士卒可用矣﹗」荊數挑戰而秦不出﹐乃引而東。翦因舉兵追之﹐令壯士擊之﹐大破荊軍。

漢趙充國擊西羌﹐至金城﹐欲渡河﹐恐爲寇所遮﹐夜遣三校銜枚先渡。會明﹐以次盡渡。寇數千百騎出入軍傍﹐充國曰「吾士馬新倦﹐不可驅馳。此皆驍騎﹐難制﹐恐誘我也。且擊寇以殄滅爲期﹐小利不足貪。」令軍勿擊﹐遣騎侯四望陜中﹐亡寇。召諸校司馬曰「吾知羌寇不能爲兵矣。」充國常以遠斥侯爲務﹐行必爲戰備﹐止必爲堅壁﹐尢能持重﹐愛士卒﹐先計而後戰。寇豪相責曰「語汝亡反﹐今趙將軍來﹐善爲兵﹐欲一斗而死﹐可得耶﹗」寇人屯聚懈弛﹐望見大軍﹐棄車重﹐欲渡湟水。道厄狹﹐充國徐行驅之。或曰逐利行遲﹐充國曰「此窮寇﹐不可迫也。緩之﹐則走不顧﹔急之﹐則還故死。」諸校曰「善」。寇赴水溺死者數百﹐後竟降之。

曹公西徵馬超﹐韓遂與超等夾淮而軍﹐遣信講和﹐公不許﹔數挑戰﹐又不許。固請割地﹐求送任子﹐公用賈詡計﹐僞許之。遂請與公相見﹐於是交馬語﹐公又與遂書。克日會戰﹐超等走﹐諸將問公﹐公曰「吾與馬超﹑韓遂戰﹐旣爲不可勝﹐且以示弱渡渭爲堅壘﹐賊至不出﹐所以驕之也。故賊不爲營壘﹐而求割地。吾順言許之﹐所以從其意﹐使自安而不爲備。因蓄士卒之力﹐一旦擊之﹐所謂疾雷不及掩耳。兵之變化﹐固非一道也。」

蜀諸葛亮率眾出渭南﹐魏大將軍司馬懿拒之。亮分兵屯田爲久駐之基﹐使致巾幗婦人之飾﹐以激怒懿。懿屢表請戰﹐魏使辛毗持節﹐不許出戰﹐六軍皆肅﹐準毗節度﹐莫敢犯違。

梁韋進討合肥﹐堰肥水﹐使軍主王懷靜築城於岸守之。魏攻陷其城﹐乘勝至堤下﹐其勢甚盛。監軍潘靈勸退還巢湖﹐諸將又請走保三叉﹐怒曰「寧有此邪﹖將軍死綏﹐有前無卻。」因令取傘扇麾幢植之堤下﹐示無動志。素羸﹐每戰未嘗騎馬﹐以板輿自載。厲眾軍﹐賊卻城潰﹐合肥旣平﹐髙祖詔班師。去賊旣近﹐懼爲所躡﹐悉遣輜重在前﹐身乘小輿殿後。魏人服威名﹐望之不敢逼﹐全軍而還。

後唐李嗣昭守潞州﹐嘗饗諸將﹐登城張樂﹐爲梁軍矢中其足﹐嗣昭密拔之﹐坐客不之覺﹐酣飲如故﹐以安士心。

◎輕敵必敗

戰國時﹐公子爲魏將﹐秦孝公使衛鞅將而伐魏﹐魏使擊之。軍旣相距﹐衛鞅遺書曰「吾始與公子歡﹐今俱爲兩國將﹐不忍相攻﹐可與公子相見﹐盟﹐樂飲而罷兵﹐以安秦魏。」公子以爲然。會盟已飲﹐而衛鞅伏甲士襲虜公子﹐因攻其軍﹐盡破之以歸秦。

晉陶侃爲荊州刺史﹐鎭武昌。時新破杜韜﹐乘勝擊杜曾﹐有輕曾之色。侃司馬魯恬言於侃曰「古人戰爭﹐先料其將。今使君諸將無及曾者﹐未易可逼也。」侃不從﹐進軍圍之於石城。時曾軍多騎﹐而侃兵無馬﹐曾密開門出侃陣後﹐反擊其背﹐侃師遂敗﹐投水死者數百人。

朱序鎭襄陽﹐符堅遣符丕﹑石越攻之﹐次沔北。序以秦無舟楫﹐不以爲虞。石越遂遊馬以渡﹐序大懼﹐守中城。越攻陷外郭﹐獲船百餘艘﹐以濟軍。後屢戰﹐秦兵引退﹐序不設備。督護季伯護密送款於秦﹐爲內應﹐丕遂克襄陽﹐執序送長安。

謝琰爲會稽太守時﹐孫恩作亂﹐琰不設備。恩淹至浹口﹐入余姚﹐破上虞﹐進邢浦。琰遣參軍劉宣之擊破之。少日﹐官軍失利﹐恩乘勝往進﹐人情震駭。咸以宜持重嚴備﹐且設水軍於南湖﹐分兵設伏以待之。琰不聽。賊旣至﹐尙未食﹐琰曰「要當先滅此寇而後食也。」跨馬而出。廣武將軍旦寶爲前鋒﹐摧鋒陷陣﹐殺賊甚多。而塘路窄狹﹐琰軍魚貫而前﹐賊於艦中傍射之﹐前後斷絕﹐琰至千秋亭敗績。琰帳下都督張猛於後斫琰馬﹐琰墮地﹐與二子肇﹑峻俱被害﹐寶亦死之。

後燕慕容翰驍武有才﹐爲弟所忌﹐奔段遼。遼弟蘭與翰寇柳城﹐遣慕容汗及對奕等救之。戒汗曰「賊眾气銳﹐難與爭鋒﹐宜顧萬全﹐謹勿輕進。必須兵集陣整﹐然後擊之。」汗性驍銳﹐遣千餘騎爲前銳鋒而進﹐對奕止之﹐汗不從﹐爲蘭所敗﹐死者太半。

西秦乞伏益州﹐乾歸之弟也。時天水姜乳襲據上わ﹐遣益州討之。邊芮﹑王松壽言於乾歸曰「益州以懿弟之親﹐屢有戰功﹐狃於累勝﹐常有驕色。若其遇寇﹐必將易之。未宜專任﹐示有所先。」乾歸曰「益州驍勇﹐善禦眾﹐諸將莫及之﹐但恐其專擅耳。若輔之以重臣﹐當無慮也。」於是以韋虔爲長史﹐務和爲司馬。至大寒嶺﹐益州恃勝自矜﹐不爲部陣﹐令將士解甲遊畋縱飲﹐令曰﹕敢言軍事者斬。虔等諫﹐不聽。乳率眾拒戰﹐益州果敗。乾歸曰「孤違蹇叔﹐以至於此﹐將士何爲﹖孤之罪也。」皆赦之。

東魏莫多婁貸文爲南道大都督﹐與行臺侯景攻獨孤如顧於金墉城。宇文泰軍出幽谷﹐景與髙昂議整旅厲卒﹐以待其至。貸文請率所部擊其前鋒﹐景等固不許。貸文性勇而專﹐不肯受命﹐以輕騎一千﹐軍前斥堠﹐西遇澗﹐遇周軍﹐戰沒。

王則﹐太原人﹐初以軍功除給事中﹐爵白水子。從元天穆討邢果﹐輕騎深入﹐爲果所擒。

後周賀若爲驃騎大將軍﹐陳將侯貞﹑安都等圍逼湘州﹐遏絕糧援﹐乃令率步兵六千渡江赴救。貞等以孤軍深入﹐欲窺取之。每設奇伏﹐連戰破貞。乘勝徑進﹐遂次湘州。因此輕敵﹐不以爲虞。俄而霖雨不已﹐秋水泛溢﹐陳人濟師﹐江路遂斷而敗。

隋薛世雄爲右翊衛將軍﹐竇建徳僭稱長樂王﹐遣世雄率兵三萬討之。至河澗城南﹐營於七里井。建徳聞世雄至﹐精兵數千人伏河澗南界澤中﹐悉拔諸城﹐僞遁去﹐入亙子﹤齒兄﹥中。世雄以爲建徳果亡﹐乃不設備。建徳覘知之﹐自率敢死二千人﹐襲擊世雄。會雲霧晝晦﹐而兩軍不辧﹐隋軍大潰﹐自相騰藉﹐死者萬餘。世雄以數百騎而遁。

唐姜寶誼武徳初爲右武衛將軍﹐時劉武周將黃子英往來雀鼠谷﹐髙祖令寶誼擊之。子英數以輕兵挑戰﹐寶誼兵才接﹐子英輕遁。如此者再三。寶誼悉眾以逐之﹐伏兵發﹐軍遂大敗﹐寶誼爲賊所擒。

趙景慈武徳初領行軍總管﹐與獨孤懷恩擊蒲州。時堯君素兵鋒甚銳﹐前後遣將皆不能克。景慈謂將士曰「君素小盜﹐何足經營﹖但諸君不武耳。」因將兵至城下。君素出甲拒之﹐景慈躍馬突進﹐從者十餘人﹐直趨南門﹐斷賊歸路﹐遂入其壕內。賊於地道中出兵掩之﹐懷恩不能救﹐諸軍皆走。景慈被傷墮馬﹐爲賊所執。

郭孝恪爲安西都護﹐貞觀中阿史那社爾旣禽龜玆王﹐孝恪守之。龜玆相那利潛引西突厥之眾﹐並其國兵萬餘人﹐來襲孝恪。時營於城外﹐有龜玆人來謂孝恪曰「那利﹐我之國相﹐人心素歸。今亡在野﹐必思爲變﹐城中之人頗有異志。公其備之。」孝恪不以爲意。那利率兵掩至﹐孝恪始覺﹐乃領部下千餘人﹐將入城﹐而那利之徒已登城矣。城中降賊與那利表裏以擊﹐孝恪自爲前鋒﹐力戰而入。旣失部分﹐則爲賊之所蹂躪﹐流矢及鉞斧亂下。孝恪旋顧所部﹐猶有數十人隨之﹐孝恪復將出城﹐旣至西門﹐爲賊寇所殺。

程千里有勇力﹐爲上黨郡長史。天寶中﹐賊將葵希徳數以騎挑戰﹐千里開城門﹐獨將麾下百餘騎逐希徳﹐欲生得之。渡橫橋壞﹐墜坑中﹐爲賊所執。

李仁矩﹐胡宗時爲閬州節度。董璋反﹐率凶黨以攻其城。仁矩召軍校謀守戰利害﹐皆曰「璋久圖反計﹐以賂誘士心。凶气方盛﹐未可與戰﹐宜堅壁以老之。倘旬浹之間﹐大軍東至﹐賊必自退。」仁矩曰「蜀兵懦﹐安能當我精甲﹖」卽驅之出戰。兵未交﹐爲賊所敗﹐旣而城陷﹐仁矩被擒。

後唐伐蜀班師﹐副招討使任圜至利州﹐會康延孝叛﹐據莫州﹐掌書記張礪獻策於圜﹐請伏精兵於後﹐先以羸師誘之。圜深以爲然。延孝﹐驍將也﹔任圜﹐儒生也。延孝睹其羸師﹐殊不介意。及戰酣﹐圜發精兵擊之﹐遂擒延孝。

◎戒輕舉

春秋時﹐吳子詣楚伐謀﹐以報舟師之役﹐門於巢﹝攻巢門﹞。巢牛臣曰「吳王勇而輕﹐若啟之﹐將親門﹝啟﹐開門也﹞。我獲射之﹐必殪﹝殪也﹞。是君也死﹐疆其少安。」從之。吳子門焉﹐牛臣隱伏短墻以射之﹐卒。

楚伐絞﹐軍其南門。莫敖屈瑕曰「絞小而輕﹐輕則寡謀﹐請無采樵者以誘之﹝﹐衛也。樵﹐薪也﹞。」從之。絞人獲三十人﹝獲楚人也﹞。明日﹐絞人爭出驅楚役徒於山中。楚人坐其北門﹐而覆諸山下﹝坐猶守也。覆﹐設伏兵而待之﹞﹐大敗之﹐爲城下之盟而還﹝城下盟﹐諸侯所恥﹞。

屈瑕伐羅﹐斗伯比送之。還﹐謂其禦曰「莫敖必敗。舉趾髙﹐心不固矣﹝趾﹐足也﹞。」及鄢﹐亂次以濟﹐遂無次﹐且不設備。及羅﹐羅與盧戎兩軍之﹝盧戎是南蠻﹞大敗之。莫敖縊於荒谷。

隋煬帝徵吐谷渾﹐至覆袁川﹐時吐谷軍主與數騎而遁﹐其名王詐爲渾主保車師於眞山。帝令將張定和率師擊之。定和旣與賊遇﹐輕其眾少﹐呼之命降。賊不肯下。定和不被甲﹐挺登山﹐賊伏兵於巖石之下﹐發矢中之而斃。

唐王世充移營洛北﹐造浮橋﹐悉眾以擊李密。密與千餘騎拒之﹐不利﹐而退。世充因薄其城下。密簡銳卒數百人以邀之﹐世充大潰﹐爭趨浮橋﹐溺死者數萬人。

太宗命皇甫繼明﹑白守榮﹑馬紹忠護送軍糧於靈州﹐韶發軍乘﹐分爲三輩護送﹐則寇至爲禦。仍命田紹斌率兵援接轉運﹐便遣紹並爲一。李繼遷知之﹐邀於洛浦河。守榮等欲擊之﹐紹斌曰「蕃兵輕佻﹐勿棄輜重與戰﹐但按轡結陣徐行。」守榮等忿曰「我不受若節度﹐若但率兵來迎耳﹐勿預吾事。」紹斌因率所部﹐去輜重四五里。繼遷望見紹斌旌旗﹐不敢擊。守榮等自欲邀功﹐遂與戰。賊先以羸騎挑戰﹐旣而伏發﹐守榮敗於賊﹐潰走﹐蹂踐死者無數。紹斌振旅徐還﹐所部不失一人。至靑遠與張延州會食﹐見濠中裸而呼之曰「我白守榮也。」以繩引上﹐解衣遺之。

◎堅壁挫銳

春秋時﹐晉將欒書伐楚﹐將戰﹐楚晨壓晉軍而陣﹝壓﹐窄其未備也﹞。軍吏患之。裨將範モ趨進曰「塞井夷竈﹐陣於軍中﹐而疏行首﹝疏行首者﹐當陣而前決開營壘爲戰道。モ音蓋﹔行﹐戶郎反﹞。書曰﹕楚師輕窕﹐固壘而待之﹐三日必退。退而擊之﹐必獲勝焉。終敗楚師。

後漢更始初﹐光武在河北﹐擊銅馬賊於鄢﹐吳漢將突騎來會淸陽。賊數挑戰﹐光武堅營自守﹐有出擄掠者﹐輒擊取之﹐絕其糧道。積月餘日﹐賊夜遁去。追至館陶﹐大破之。

蜀先主率大眾東伐吳﹐吳將陸遜拒之。蜀主從建平連圍至夷陵﹐南立數十屯﹐以金帛爵賞誘動諸夷。先遣將吳班以數千人爲平地立營﹐欲以挑戰。諸將皆欲擊之﹐遜曰「備舉軍東下﹐銳气始盛﹐且乘髙守險﹐難可卒攻。攻之縱下﹐猶難盡克。若有不利﹐損我大勢﹐非小故也。今但獎勵將士﹐廣施方略﹐以觀其變。若此間是平原廣野﹐當恐有焱沛交馳之憂﹝焱音標﹞。今緣山行軍﹐勢不得展﹐自當疲於木石之間﹐徐制其獘耳。」備知其計不行﹐乃引伏兵八千人﹐從谷中出。遜曰「所以不聽諸軍擊班者﹐揣之必有巧故也。」諸將並曰「攻備當在初﹐今乃令入五六百里﹐相禦持經七八月﹐其諸要害已固守﹐擊之必無利矣。」遜曰「備是猾寇﹐其軍始集﹐思慮精專﹐未可幹也。今住已久﹐不得我便﹐兵疲意沮﹐計不復生。掎角此寇﹐正在今日。」乃先攻一營﹐不利。遜曰「吾已曉破之之術。」乃令各持一把茅﹐以火攻之。俄而勢成﹐遂率諸軍同時俱攻﹐戰四十餘營。備升馬鞍山﹐陳兵自繞﹐遜督促諸軍四面蹙之﹐土崩而瓦解﹐死者萬數。備因夜遁。

魏末吳將諸葛恪圍合肥新城﹐司馬師使鎭東將軍丘儉﹑揚州刺史文欽等拒之。儉﹑欽請戰﹐師曰「恪捲甲深入﹐授兵死地﹐其鋒未易當。且新城小而固﹐攻之未可拔。」遂令諸將髙壘以蔽之。相持數月﹐恪攻城力屈﹐死傷者太半。師乃令欽督銳卒趣合楡﹐斷其歸路﹐儉帥兵以爲後繼。恪懼而遁。欽逆擊﹐大破之﹐斬首萬餘級。

前趙劉曜遣將討羌﹐大酋權渠率眾保險阻﹐曜將遊子遠頻敗之。權渠欲降﹐其子伊余大言於眾中曰「往劉曜自來﹐猶若無人。」晨壓子遠壘門。左右勸出戰﹐子遠曰「吾聞伊余有專諸之勇﹑慶忌之捷﹐其父新敗﹐怒气甚盛。且西兵勁悍﹐其鋒不可擬也。不如緩之﹐使气竭而擊之。」乃堅壁不戰。伊余有驕色﹐子遠侯其無備﹐夜分﹐誓眾秣馬蓐食﹔先晨﹐具甲掃壘而出﹔遲明﹐設覆而戰。擒伊余﹐盡俘其眾。

唐武徳中﹐太宗率師往河東討劉武周﹐江夏王道宗從軍。太宗登玉壁城睹賊﹐顧謂道宗曰「賊恃其眾﹐來邀我戰﹐汝謂如何﹖」對曰「羣賊鋒不可當﹐易以計屈﹐難與力爭。令眾深壁髙壘﹐以挫其鋒。烏合之徒﹐莫能持久﹐糧運致竭﹐自當離散﹐可不戰而擒。」太宗曰「汝意見暗與我合。」若急攻之﹐損遊軍之力。外寇卒至﹐表裏受敵。此危道也。但堅守三面﹐若賊陸逆而來﹐軍糧必少。吾以遊兵輕騎絕其轉輸﹐可不戰而破。外賊破﹐欽等必爲我擒矣。誕﹑欽等出攻長圍﹐諸軍逆擊﹐走之。初﹐誕﹑欽內不相協﹐及至窮蹙﹐轉相疑二﹐誕殺欽﹐欽子鴦逾城降﹐以爲將軍﹐封侯。使鴦巡城而呼﹐文王見城士持弓者不發﹐因令攻而拔之。

東晉平州刺史崔毖陰結髙句麗及宇文﹑段國等同滅慕容﹐以分其地。聞之曰「彼信崔毖虛說﹐邀一時之利﹐烏合而來耳。旣無統一﹐莫相歸服﹐吾今破之必矣。然彼軍初合﹐其鋒甚銳﹐幸我速戰。若逆擊之﹐落其計矣。不若靜以待之﹐必懷疑二﹐疊相猜防﹐一則疑吾與毖譎而覆之﹐二則自疑三國之中與吾有韓魏之謀者。待其人情沮惑﹐然後取之。於是三國攻﹐閉門不戰﹐遣使送牛酒以犒宇文﹐大言於眾曰「崔毖昨有使至。」於是二國果疑宇文同於也﹐引兵而歸。宇文悉獨官曰「二國𨿽歸﹐吾當獨兼其國。」盡眾逼城﹐連營三十里。簡精銳士配子音晃﹐推鋒於前﹔子輪領精騎爲奇兵﹐從傍出﹐且衝其營﹔方陣而進。悉獨官自恃其眾﹐不設備﹐見軍之至﹐方率兵拒之。前鋒始交﹐翰已入其營﹐繼大焚之﹐眾遂大敗。

東魏初﹐齊髙歡每陽聲云﹕欲討爾朱兆。復出復止﹐如此者數四。神武揣兆歲首必應會飲﹐使將竇奉率精騎先驅﹐一朝一夜行三百里。兆軍人因宴休惰﹐忽見奉軍﹐莫不奪气﹐因而克之。

後燕慕容盛據遼東﹐遼西太守李朗陰引後魏軍﹐上表請發兵以拒寇。盛曰「此必詐也。」召其使而詰之﹐果驗。盡滅其族。遣將李旱率騎討之﹐師次建安﹐召旱旋師。朗聞其家被誅也﹐擁二千餘戶以自固。及聞旱中路而還﹐謂有內變﹐不復爲備﹐畱其子養守令支﹐迎魏師於北平。旱侯知之﹐襲克令支﹐遣裨將追朗﹐及於無終﹐斬之。盛謂羣臣曰「前以追旱還者﹐朗新爲叛逆﹐必忌官威﹐一則鳩合同類﹐劫害良善﹔二則亡竄山澤﹐未可卒平﹐故非意而還﹐以盈怠其志﹐卒然掩之﹐必克之理也。」羣臣皆曰「非所及也」。

後魏陵州木籠獠恃險﹐每行抄劫﹐大將陸騰討之。獠因山爲城﹐攻之不可拔。騰於城下多設聲樂及諸雜妓﹐示無戰心。諸獠果棄其兵仗﹐或攜妻子臨城觀樂。知其無備﹐密令眾軍俱上。諸賊惶懼﹐不知所爲﹐遂縱兵討擊﹐盡破之。

周法尙初自陳來歸周﹐陳將樊猛濟江討之。法尙遣部曲督韓卽詐爲背己﹐奔於陳﹐僞告猛曰「法尙步兵不願降此。若得軍來﹐未必無斗者﹐自當於陳倒戈耳。」猛以爲然﹐引師急進。法尙乃佯爲畏懼﹐自保於江曲。猛戰不如避之。公曰「尙從大道來﹐當避之。若循西山來者﹐此成禽耳。」尙果循西山來﹐臨滏水爲營。夜遣兵犯圍﹐公逆擊﹐破走之﹐城中崩潰。

陳安州刺史吳明徹江中夜上﹐將襲湓城﹐齊王琳遣巴陵太守任忠大敗之﹐明徹僅以身免。琳兵因東下。陳遣太尉侯﹑司空侯安都等拒之。等以琳軍方盛﹐引軍入蕪湖避之。時西南風至急﹐琳謂得天道﹐將直取揚州。侯等徐出蕪湖躡之﹐而擊敗之。

隋來護髙志慧據江南叛﹐楊素討之﹐賊據浙江岸爲營﹐周亙百餘里﹐船艦初渡﹐鼓噪而進。護言於素曰「吳人輕銳﹐利在舟揖。必死之賊﹐難與爭鋒。公且嚴陣以待之﹐勿與接刃。請假奇兵數千﹐潛渡江﹐掩破其壁﹐使退無所歸﹐進不得戰﹐此韓信破趙之策也。」素以爲然。護乃以輕舸數百﹐直登江岸﹐襲破其營。因縱火﹐煙焰漲天。賊顧火而懼﹐素因是一鼓破之。

李靖從河間王孝恭討蕭銑﹐兵至夷陵。銑將文士弘率精兵數萬屯淸江﹐孝恭欲擊之﹐靖曰「士弘﹐銑之健將﹐士卒驍勇。今新失荊門﹐盡兵出戰﹐此是救敗之師﹐恐不可當也。宜且泊南岸﹐勿與爭鋒。待其气衰﹐然後奮擊﹐破之必矣。孝恭不從﹐畱靖守營﹐自舉師與賊合戰。孝恭果敗﹐奔於南岸。

◎以逸待勞

梁司州刺史柳仲禮畱長史馬岫守安陸﹐自率步騎一萬寇襄陽。西魏將楊忠帥眾南伐﹐攻梁隋郡﹐克之﹐進圍安陸。仲禮聞隋郡陷﹐恐安陸不守﹐遂馳歸赴援。諸將恐仲禮至則安陸難下﹐請急攻之。忠曰「攻守勢殊﹐未可卒援。若引日勞師﹐表裏受敵﹐非計也。南人多習水軍﹐不閒野戰。仲禮回師﹐已在近路﹐吾出其不意﹐以奇兵襲之﹐彼怠我奮﹐一舉必克﹐則安陸不攻自拔﹐諸城可傳檄而定也。」於是選精騎二千﹐銜枚夜進﹐遇仲禮於氵崇。忠親自陷陣﹐擒仲禮﹐悉俘吳眾。安陸及竟陵郡皆降﹐如忠所策。

後周遣將﹐率突厥之眾﹐逼齊晉陽。齊將段韶禦之。時大雪之後﹐周人以步卒爲前鋒﹐從西山下﹐去城二里。諸將欲逆擊之﹐韶曰「步人气力有限﹐今積雪降凝厚﹐逆戰非便﹐不如陣以待之。彼勞我逸﹐破之必矣。」旣而交戰﹐大敗之﹐賊前鋒盡殪﹐無復孑遺﹐其餘通宵奔遁。

唐武徳中﹐太宗戰竇建徳於汜水東。建徳列陣﹐彌亙數里。太宗將數騎﹐登髙而觀之﹐謂諸將曰「賊渡險而囂﹐是軍無政令﹔逼城而陣﹐有輕我心﹔陣久卒饑﹐必將自退。退而擊之﹐何往不克﹖」建徳列陣﹐自卯至午﹐兵士饑倦﹐皆列坐﹐又爭飲水。太宗曰「可擊之矣﹗」遂戰﹐大破之﹐生擒建徳。

◎矯情安眾

楚漢相持﹐漢王與項羽臨廣武之間而語。漢王數羽十罪﹐羽大怒﹐伏弩射中漢王﹐傷胸﹐乃捫足曰「賊中吾指﹝傷胸而捫足者﹐以安眾也﹞。」漢王病創﹐臥﹐張良彊請漢王起﹐行勞軍以安士卒﹐毋令楚乘勝。漢王出行軍﹐疾甚﹐因馳入成臯。

後漢耿徵張步﹐飛矢中股﹐以佩刀截之﹐左右無知者﹐至暮罷。

吳漢徵蘇茂﹐迎與之戰﹐墮馬傷膝﹐還營。諸將曰﹕大敵在前﹐而公傷臥﹐眾心懼矣。漢乃勃然裹創而起﹐椎牛饗士。軍士激怒﹐人倍其气。

蕭衍舉兵指建康﹐至新林。楊公則自越城移屯領軍府壘北樓﹐與南掖門相對。嘗登樓望賊﹐城中遙見麾蓋﹐縱神鋒弩射之﹐矢貫胡牀﹐左右皆失色。公則曰「虜幾中吾腳。」談笑如初。東昏夜選勇士攻公則﹐柵中軍驚擾﹐公則堅臥不起﹐徐命擊之﹐東昏軍乃退。公則所領皆湘州人﹐素號怯懦﹐城中輕之﹐每出蕩﹐輒先犯公則壘。公則獎厲士卒﹐克獲更多。

武帝遣曹仲宗等攻魏渦陽﹐又以韋放爲明威將軍﹐總兵會之。魏大將費穆師眾掩至﹐放軍營未立﹐麾下止有二百餘人﹐放從弟洵驍杲有勇力﹐單騎擊刺﹐屢折魏軍。洵馬亦被傷﹐不能進﹐放冑又三貫矢﹐眾失色﹐請放突去。放厲聲叱之曰「今日惟有死耳。」乃免冑下馬﹐據胡林處分﹐士卒皆殊死戰﹐莫不一當百﹐遂而大破之﹐諸營壘一時奔潰。

宋安守忠淳化中徙知雄州﹐方與寮佐宴飲﹐有軍校謀變﹐裹甲及門﹐閽吏狼狽入白﹐守忠言笑自若﹐徐顧坐客曰「此輩酒狂耳。」卽時擒獲。人頗服其量。

駙馬都尉王承衍知天雄軍﹐時契丹寇鎭陽﹐侯騎至冀州﹐去魏二百里﹐鄰境戒嚴﹐城中大恐。屬上元節﹐承衍獨下令市中及佛寺然燈設樂﹐與賓佐遊宴達旦﹐人賴以安。

雍熙中﹐王師大舉北伐﹐幽州道行營前軍都監郭守文與虜遇﹐爲流矢所中﹐气色不撓﹐督戰益急。左右騎從莫之知也。

景徳中﹐契丹入寇﹐車駕幸澶淵﹐以向敏中爲鹿阝延部署﹐知延州﹐賜密謚﹐盡付西鄙﹐許以便宜從事。敏中得詔藏之﹐視政如常日﹐邊潛以安。車駕遠﹐乃納前詔。

少府少監雷有終討蜀賊李順﹐進至廣安軍。軍壘瀕江﹐三面立柵﹐會夜陰晦﹐賊眾奄至﹐鼓噪舉火﹐士伍恐懼﹐有終安坐櫛發﹐气貌自若。賊旣合圍﹐有終引奇兵出其後擊之﹐賊眾驚擾﹐赴水死者無算。

◎軍中虛驚

漢景帝時吳楚反﹐周亞夫將兵擊之。吳楚乏糧﹐欲退﹐數挑戰﹐不出。夜軍中驚﹐內相攻擊﹐擾亂至於帳下﹐亞夫堅臥不起﹐頃之復定。

魏將張遼以荊州未定﹐屯長社。臨發﹐軍中有謀反者﹐夜驚亂﹐起火﹐一軍盡擾。遼謂左右曰「勿動﹐否則一營盡反。必有造變者﹐欲以動亂眾人耳。」乃令軍中﹕「其不反者﹐安坐。」遼親將兵﹐中陣而立。有頃﹐卽定﹐得首謀者﹐並殺之。

◎克敵安眾心

後漢誅王郎﹐收文書﹐得吏人與郎交關謗毀者數千章。光武不省﹐會諸將畢燒之﹐曰「令反側子自安。」

東晉末﹐寇逼建鄴。荊州都督劉道規遣別將檀道濟﹑劉彥之赴援朝廷﹐爲賊所破。時雍州刺史魯宗之自襄陽來赴﹐或謂宗之未可測。道規乃單車迎之﹐眾咸感悅。眾議欲使檀道濟﹑劉彥之共擊荀林等﹐道規曰「非吾自行不決。」乃使宗之居守﹐委以心腹﹐率諸將破賊。時蜀譙縱又以桓謙寇江陵﹐建爲荊州刺史。道規擊敗之﹐斬謙及荀林。初謙至被江﹐江陵士庶皆與謙書﹐言城內虛實。道規一皆焚燒﹐眾乃大安。江漢士庶感其焚書之恩﹐無二志。

唐李晟軍入京師﹐勤兵屯於含元殿﹐號令諸軍曰「長安士庶﹐多陷賊庭﹐若小有震驚﹐則非伐罪弔人之義也。晟與公等各有家室﹐離別數年﹐今已成功﹐相見非晚﹐五日內不得輒通家信。違命者斬。」乃遣京兆尹李齊運告諭百姓﹕居人安堵﹐秋毫無所犯。尙可孤軍人有擅取賊馬者﹐晟大將髙明曜虜賊女妓一人﹐司馬亻由取賊馬二匹﹐晟皆立斬之﹐莫敢仰視。士庶無不感悅﹐咸欷流涕﹐遠方居人亦有經宿方知者。

◎辧詐僞

宋太平興國中﹐馬知節領兵戍秦州淸水。時李飛雄矯乘驛稱詔使至境﹐召知節泊劉文裕等縻系之﹐將加害。知節辧其詐﹐因語文裕﹐反執飛雄﹐案其姦而族之。

裴濟知鎭州﹐立春日出土牛以祭。酌奠始畢﹐有卒扶牛去。濟察其舉止﹐知欲爲變﹐亟命擒之﹐果有竊發者數千人﹐已劫ㄩ閉矣。悉搜捕腰斬之﹐軍民肅焉。

裴濟監戍兵於威虜軍﹐途次鎭州。夜有賊騎扣城門﹐大呼曰「官軍至矣。」州將然之﹐促守吏開關。濟遽止之﹐曰「此必妄也。」及旦﹐果有賊兵遁去。太宗嘉之。

●後集卷八

◎禦士推誠

後漢更始初﹐光武爲蕭王﹐定河北諸賊﹐銅馬餘眾降﹐對其渠帥爲列侯﹐降者猶不自安。光武知其意﹐敕令各歸營勒兵﹐乃自乘輕騎﹐按行部陣。降者皆相語曰「蕭王推赤心置人腹中﹐安得不投死乎﹖」由是皆服。

東晉末﹐劉道規爲荊州刺史﹐叛臣桓玄餘黨荀林屯江津﹐桓謙軍屯枝江﹐二寇交通﹐久絕都邑之間。荊楚旣破﹐桓氏義舊並懷異心﹐道規乃會將士告之曰「桓謙今在近畿﹐聞諸軍頗有去就之計﹐吾東來文武足以濟事﹐若欲去者﹐本不相禁。」因夜開城門﹐達曉不閉。眾咸憚服﹐莫有去者。

西魏王羆守華﹝今馮翊郡﹞州﹐時西魏師與東魏師戰於河橋﹐不利。東魏降卒趙靑據長安城﹐所在莫有固志。而羆聞之﹐乃大開州門﹐召軍人謂之曰「如聞天子敗績﹐不知凶吉。諸人相驚﹐咸有異志。王羆受恩於此﹐以死報恩。諸人若有異圖﹐可來見殺﹔必恐城陷沒者﹐亦任出城。如有忠誠﹐能與王羆同心者﹐可共固守。」軍人見其誠信﹐皆無異志。

◎與敵推誠

唐將郭元振在京州時﹐西突厥首領烏質勒部落彊盛﹐款塞通和。元振就其牙帳﹐計會軍事。時天大雪﹐元振立於帳前﹐與烏質勒言議。須臾雪深風凍﹐元振未嘗移足。烏質勒年老﹐不勝寒苦﹐會罷而死。其子娑葛以元振故殺其父﹐謀勒兵攻之。副使解琬知其謀﹐勸元振夜遁。元振曰「吾以誠信待人﹐何所疑懼﹖且深在寇庭﹐遁將安適﹖」乃安臥帳中。明日親入虜帳﹐哭之其哀﹐行弗贈之禮。娑葛乃感其義﹐復與元振通好。

郭子儀屯於涇陽﹐僕固懷恩率蕃兵來寇。子儀一軍萬餘人﹐而雜兵圍之數重。子儀使李國臣拒其東﹐魏楚玉當其南﹐陳回光當其西﹐朱元琮當其北﹐子儀率甲騎二千出沒左右前後。虜見而問曰「此誰也﹖」報曰「郭令公也。」回紇驚曰「令公存乎﹖僕固懷恩言天可汗已棄四海﹐令公亦謝世﹐中國無主﹐故我從其來。今令公存﹐天可汗存乎﹖」對曰「皇帝萬壽無疆。」回紇皆曰「懷恩欺我。」子儀又使諭之曰「公等頃歲遠涉萬里﹐翦除凶逆﹐恢復二京。是時子儀與公等周旋艱難﹐何日忘之﹖今一旦棄舊好﹐助一叛臣﹐何其愚也﹗且懷恩背主棄親﹐於公等何有﹖」回紇曰「爲令公亡矣﹗不然﹐何以至此﹖令公誠存﹐安得而見之﹖」子儀將出﹐諸將諫曰「賊寇之心﹐不可信也﹐請無往。」子儀曰「賊有數十倍之眾﹐今力固不敵。且至誠感神﹐況賊輩乎﹖」諸將曰「請選鐵騎五百衛從。」子儀曰「適足以爲害也。」乃傳呼曰「令公來﹗」賊初疑﹐持矢持之。子儀以數十騎免冑徐出﹐而勞之曰「安乎﹖公等久同忠義﹐又何至於是﹖」回紇皆捨兵下馬﹐齊拜曰「果吾父也﹗」子儀召其首領﹐各飲之酒﹐與之佳錦﹐歡好如初。

徳宗時﹐朱Г﹑朱滔﹑王武俊聯兵反﹐Г旣污宮闕﹐羣賊附李希烈﹐希烈僭號﹐欲臣制諸叛﹐眾心稍離。自奉天下罪己詔﹐赦羣賊﹐昭義帥李抱眞先遣門客賈林以大義說武俊﹐合從擊Г。武俊𨿽許之﹐然尙猶豫。抱眞乃以數騎徑入武俊營﹐謂曰「朱Г﹑希烈僭竊大位﹐足下不能自振於數賊之間﹐乃捨九葉天子而臣反虜乎﹖」因言及播越﹐抱武俊哭﹐涕泗交下。武俊亦哭﹐感動左右。又於武俊帳中酣寢久之。武俊感其不疑﹐結爲兄弟而別。明日合戰﹐大破朱滔。

淮西旣平﹐裴度爲節度招撫使﹐蔡人大悅。舊令﹕途無偶語﹐夜不然燭。人或以酒食相過從者﹐以軍法論。度乃約法﹕惟盜鬥殺﹐外余盡除﹐其往來者﹐不復以晝夜爲限。蔡之遺黎﹐始知有生人之樂。度以蔡卒爲牙兵﹐或以爲反側者其心未安﹐不可自去其備。度笑而答曰「吾受命爲帥﹐元惡就擒﹐蔡人卽吾人也。」父老無不感泣。

賈耽爲義成軍帥﹐時淄淸李納𨿽外奉朝命﹐而心常蓄並吞之謀﹐納兵士數千人﹐自行營歸﹐路由滑州。大將請城外館之﹐耽曰「與人鄰道﹐柰何野處其兵士﹖」因館之城內。淄靑將士心服之。

令狐楚爲河陽節度使﹐時烏重胤移鎭滄州﹐以河陽銳卒三千人爲牙兵﹐士卒不願出鄕﹐至中路﹐潰散﹐不敢歸﹐屯於境上。時楚未至﹐聞之﹐卽疾馳赴鎭。潰卒亦已至城北﹐將大寇掠。楚單車出迎﹐諭以逆順﹐咸令兵士弛弓釋甲﹐用之爲先驅以歸。仍斬其首惡﹐眾遂定。

五代李茂貞爲鳳翔節度﹐性至寬。有部將符昭者﹐人或告其謀變﹐茂貞親至其家﹐去爪牙﹐熟寢﹐經宿而還。上下遂服之。

◎以恩信結敵人

唐蘇定方之討賀魯﹐薛仁貴上疏曰「臣聞兵出無名﹐事故不成。明其爲賊﹐敵乃可服。今泥熟杖素悍﹐不服賀魯﹐爲賀魯所破﹐擄其妻子。漢兵有於賀魯諸部落得泥熟等家口﹐將充賤者﹐宜括取送還﹐仍加賜賚。卽是明其枉破﹐使百姓知賀魯是賊﹐知陛下徳澤廣及也。」髙宗然其言﹐使括泥熟家口悉送還之﹐於是泥熟等請隨軍效其死節。

張儉前在朔州﹐屬李靖。平突厥之後﹐有思結都落貧窮離散﹐儉招慰安集之。其不來者﹐或居磧北﹐旣親屬分住﹐私相往還。儉並不拘貴賤﹐但存紀綱羈縻而已。及儉移任州司﹐謂其將叛﹐遽以奏聞朝廷。議發兵進討﹐仍起儉爲使﹐就觀動靜。儉單將推誠入其部落﹐召諸首領﹐布以腹心﹐咸稽顙而至。便移就代州﹐卽令檢校代州都督。儉遂勸其營田﹐每年丰熟﹐慮其私蓄﹐富實驕侈﹐表請和糴﹐擬充貯備。蕃人喜悅﹐邊軍大收其利。

隋末﹐義兵起﹐屈突通鎭長安﹐兵敗勢蹙。或說通歸降﹐通泣曰「吾蒙國重恩﹐歷事兩主﹐受人厚祿﹐安可避難﹖有死而已﹗」每自摩其頸曰「要當爲國家﹐受人一刀耳。」勞勉將士﹐未嘗不流涕﹐人亦以此懷之。

宋至道中﹐交趾酋長黎桓不順﹐海賊頻年剽劫。朝廷加恩於桓﹐以轉運使陳堯叟爲國信使。先是﹐將命交趾者﹐必贈遺數千緡﹐桓所賦斂﹐往往斷民手足。堯叟召其子﹐授以朝命﹐卻其私覿。及交趾民卜文勇等﹐先殺人亡命﹐爲如昔鎭將藏匿﹐凡百餘人。堯叟皆搜獲付之﹐且戒之勿加酷法。交趾感恩﹐桓乃捕送海賊爲謝﹐且言已勒溪洞﹐不得搔動。

◎知人

後漢光武任使諸將﹐多訪於鄧禹。禹每有所舉﹐皆當其才﹐光武以爲知人。吳漢爲人質厚少文﹐造次不能以詞自達。光武將發幽州兵﹐夜召禹問可使行者﹐禹曰「數與吳漢言﹐其人勇鷙有智謀﹐諸將鮮及。」卽拜大將軍。果立大功。

蜀將諸葛亮率諸軍駐漢中﹐以魏延領司馬﹐楊儀爲長史司。延善養士卒﹐勇猛過人﹐又性矜髙﹐當時皆避下之﹐惟儀不假借延。延以爲忿﹐有如水火。儀常視畫分部﹐籌度糧谷﹐不稽思慮﹐斯須便了﹐軍戎節度取辦於儀。亮深惜儀之才幹﹐延之驍勇。常恨二人之不平﹐不忍有所偏廢也﹝延﹑儀才有所偏﹐孔明任人各取所長﹞。

晉羊祜爲徵南將軍﹐時王參軍事﹐祜深知之。或曰﹕爲人志大﹐奢侈不節﹐不可專任﹐宜有以裁之。祜曰「大有將才﹐若濟其所欲﹐必可用也。」識者謂祜能舉善焉。後爲益州刺史﹐祜以有奇略﹐密表畱。伐吳之役﹐舉杜預自代﹐遂建大功。

陳武帝嘗與諸將宴﹐杜僧明﹑周文育﹑侯安都爲壽﹐各稱功伐。帝曰「卿等悉良將也﹐而並有所短﹕杜公志大而識暗﹐狎於下而驕於尊﹐矜其功﹐不知其拙﹔周﹑侯交不擇人﹐而推心過差﹐居危履險﹐猜防不設﹐侯卽傲誕而無厭﹐輕挑而肆志﹐並非全身之道。」卒如其言。

隋代州總管漢王諒作亂﹐李景發兵拒之﹐諒頻遣劉嵩﹑喬鐘旭等攻之﹐景帥士卒殊死戰﹐屢挫賊鋒。司馬馮孝慈﹑司法參軍呂玉並驍勇善戰﹐儀同三司侯莫陳穎多謀畫﹐工拒守之術。景推誠此三人﹐無所關預﹐惟務待重﹐時出撫循而已。

唐裴行儉曉用兵奇術﹐兼負知人之鑑﹐嘗所引偏裨程務挺﹑張虔勗﹑崔智﹑王方翼﹑黨金毗﹑劉敬同﹑郭待封﹑李多祚﹑黑齒常之﹐盡爲名將﹐至刺史者十數人。

西川劉辟反﹐杜黃裳以爲獨任髙崇文可以成功﹐遂拜神策行營節度使﹐兼統左右神策﹑奉天麟遊諸鎭兵以討辟。時宿將專徵者甚眾﹐人人自謂當選﹐及詔出﹐大驚。崇文在長武城﹐練卒五千﹐常若寇至。及是﹐中使至長武﹐卯時宣命﹐而辰時出師﹐五千卒器用無闕者。至興元﹐有折逆旅之匕著者﹐斬之以徇。西從閬中入﹐遂卻劍門之師﹐解梓潼之圍。黃裳又奏請﹕不以中官爲監軍﹐只委髙崇文爲使。崇文素憚劉氵雍﹐黃裳使人謂崇文曰「若不奮命﹐當以劉氵雍代汝。」由是得崇文死力。旣平辟﹐宰臣入賀﹐帝目黃裳曰「此卿之功也。」

宋朝曹彬爲樞密使﹐太宗詔舉材堪將帥者﹐久之﹐彬曰「知人不易﹐朝廷𨿽多士﹐未見其能。臣有子瑋﹐好謀而斷﹐謂堪試用。」太宗喜其內舉﹐乃自ト門侯﹐擢知渭州。時年十九﹐至部﹐騰檄區落﹐告以丹靑之信﹐寇人皆泣下﹐康賊羌舉族內附。李繼遷寇西涼﹐次石門﹐瑋率兵邀敗之。城籠竿川﹐滅章族﹐破角廝羅﹐以功累歷方鎭。

◎善用人

前漢陳平事魏王﹐說不聽﹐去歸項羽。羽久不任﹐平乃就漢。因魏無知求見漢王﹐拜平爲都尉﹐使驂乘輿﹐護軍。諸將及絳﹑灌等毀平曰「平居家時﹐盜嫂﹔事魏王不容﹐而亡歸楚﹔楚不中﹐又亡歸漢。伏願大王察之。」漢王疑之﹐以詰無知曰「有之乎﹖」無知曰「有之。臣所言者﹐能也﹔陛下所問者﹐行也。今有尾生﹑孝己之行﹐而無益於勝負之數﹐陛下何暇用之乎﹖今楚漢相拒﹐臣進奇謀之士﹐顧其計誠可以利國家耳﹐盜嫂安足疑乎﹖」漢王召平問曰「吾聞先生事魏不遂﹐事楚亦然﹐今又從吾遊﹐信者固多心乎﹖」平曰「臣事魏﹐魏不能用臣說﹐故去事項王。項王不信人﹐是以歸大王。誠臣計畫有可采者﹐願大王用之﹔使無可用者﹐大王所賜金具在﹐請封付官﹐得請骸骨。」漢王乃謝﹐厚加賜﹐拜以爲護軍中尉﹐盡護諸將。諸將乃不敢復言。卒用平計﹐滅楚。封戶牖侯﹐世世勿絕。平辭曰「非臣之功也。」上曰「吾用先生計謀﹐戰勝克敵﹐非功而何﹖」平曰「非魏無知﹐臣安得進﹖」上曰「若子者﹐可謂不背本矣。」乃並賞無知。

唐尉遲敬徳舉城來降﹐太宗大悅﹐引爲右一府統軍。屈突通﹑殷開山咸諫﹐太宗引入臥內﹐賜以金寶﹐謂曰「丈夫以意气相期﹐勿以小疑介意。寡人終不聽讒言以害忠良﹐公宜體之。心意欲去﹐今以此物相資﹐表一時共事之情也。」是日﹐因從獵於楡窠﹐遇王世充領步騎數萬來戰。世充驍將單雄信領騎直趨太宗﹐敬徳躍馬大呼﹐橫刺雄信墜馬。賊徒稍卻﹐敬徳翼太宗以出賊圍﹐更率步騎兵與世充交戰﹐數合﹐其眾大潰﹐擒僞將陳智路﹐獲排稍兵六千人。太宗謂敬徳曰「眾人證公必叛﹐天誘我意﹐獨保明之﹐福善有憑﹐何相報之速也。」

鄭從讜知人善任﹐性不驕矜﹐故所至有聲績。在大原時﹐大將張彥球彊傑難制﹐前後帥守以疑間貽釁﹐故軍旅不寧。及從讜撫封四年﹐知其才用可委﹐開懷任遇﹐得其死力﹐故抗虜全城﹐多彥球之助也。

郭孝恪唐初拜宋州刺史﹐令與徐經營武牢以東所得州縣﹐委以選補。其後竇建徳率眾來援王世充﹐孝恪於靑城宮進策於太宗曰「世充日蹴月迫﹐力盡計窮﹐縣首面縛﹐翹足可持。建徳遠來助虐﹐糧道阻絕﹐此天喪之時。請固武牢﹐屯軍汜水﹐隨機應變﹐則易爲克殄。」太宗然其計。及破建徳﹐平世充﹐太宗於洛陽置酒髙會諸將曰「郭孝恪謀擒建徳之策﹐王長先龍門下米之功﹐皆出諸人之右也。」

顏眞卿爲平原太守﹐祿山遣其將李欽湊﹑髙邈﹑何千年等守土門。眞卿從父兄常山守杲卿與長史袁履謙謀殺湊﹑邈﹐擒千年﹐送京師。土門旣開﹐十七郡同日歸順﹐共推眞卿爲帥﹐得兵二十餘萬﹐橫絕燕﹑趙。詔加眞卿戶部侍郎﹐依前平原太守。淸河客李萼﹐年二十餘﹐與郡人來乞師﹐謂眞卿曰「聞公義烈﹐首倡大順﹐河朔諸郡恃公爲長城。方今淸河﹐實公之西鄰也﹐僕幸寓家﹐得其虛實﹐知可爲長者用。今計其蓄積﹐足以三平原之富﹐士卒可以二平原之彊。因而撫之﹐以爲腹心輔車之郡﹐其他小城﹐運之如臂使指﹐惟公所命﹐誰敢不從﹖」眞卿借兵千人﹐令萼將之。眞卿謂曰「兵出也﹐吾子何以教我﹖」萼曰「今聞朝廷使程千里統眾十萬﹐自太行東下﹐將出崞阝口﹐爲賊所厄﹐兵不得前。今若伐魏郡﹐斬袁知泰﹐太守司馬垂使爲西南主﹐分兵開崞阝口之路﹐出千里之兵使討鄴﹑幽陵﹔平原﹑淸河合力同志﹐十萬之眾徇河陽﹐分兵而制其衝。計王師不下十萬﹐公當堅壁﹐無與挑戰﹐不數十日﹐賊必潰而相圖矣。」眞卿然之。乃移牒淸河等郡﹐遣其大將李擇交﹑副將範冬馥﹑裨將和琳﹑徐浩等進兵﹐與淸河四千人合勢﹐而博平以千人來﹐三郡之師屯於博平﹐去堂邑縣西南十里。袁知泰遣其將白嗣深﹑乙舒蒙等以二萬人來拒戰﹐賊人大敗﹐斬首萬餘級。

◎解仇用人

春秋時﹐狄師及齊師戰於乾時﹐我師敗績。鮑叔帥師來言曰「子糾﹐親也﹐請君討之﹝鮑叔乘勝而進軍﹐志在生得管仲﹐故托不忍之辭也﹞。管仲﹐仇也﹐請受而甘心焉﹝管仲射桓公﹐故曰甘心﹐言欲快意戮殺之﹞。」乃殺子糾於生竇﹝魯地﹞﹐召忽死之。管仲請囚﹐鮑叔受之﹐及堂阜而脫之﹝堂阜﹐齊地﹞。歸而以告曰「夷吾治於髙﹐﹝髙﹐齊卿髙敬仲也。言管仲政事之才多於敬仲﹞﹐使相可也。從之。

初﹐臼季使過冀﹐見缺耨﹐其妻飠盍之﹝臼季﹐胥臣邊。冀﹐晉邑。耨﹐鋤邊。野饋曰飠盍。﹞敬﹐相待如賓。與之歸﹐言諸文公曰「臣聞之﹐敬﹐徳之聚也﹐能敬必有徳。徳以治民﹐君請用之。」公曰「其父有罪﹐可乎﹝缺父冀芮欲殺文公﹞﹖」對曰「舜之罪也﹐殛鯀﹔其舉也﹐與禹。管敬仲﹐威之賊也﹐實相以濟。」文公以爲下軍大夫。及自箕﹐桓公以三命命先且居將中軍﹝且居﹐先軫之子。父死適﹐故進之也﹞﹐以再命命先茅之縣賞胥臣曰「舉缺﹐子之功也﹝先茅絕後﹐故取其縣﹐以賞胥臣﹞。」以一命命缺爲卿﹐復與之冀﹝還其父故邑﹞。

前漢韓信擊敗趙軍﹐令軍中無斬廣武君﹝李左車﹞﹐有生得之者﹐賞千金。頃之﹐有縛而至戲下者。信解其縛﹐東向坐而師事之﹐得平燕之策焉。

周徳威與李嗣昭有私憾﹐李克用臨終顧謂其子存勗曰「進通忠孝﹐不負我﹝嗣昭小名進通﹞。重圍累年﹐似與徳威有隙。以吾命諭之﹕若不解重圍﹐歿有遺恨。」存勗達遺旨﹐徳威感泣﹐由是勵力堅戰﹐竟破彊敵﹐與嗣昭歡愛如初。

◎使過

春秋時﹐ゾ之役﹐晉人旣歸秦帥﹐大夫及左右皆言於秦伯曰「是敗也﹐孟明之罪也﹐必殺之。」秦伯曰「是孤之罪也﹐夫子何罪﹖」復使爲政。其後秦伯伐晉﹐濟河焚舟﹝示必死也﹞﹐取王官及。晉人不出﹐遂自茅津濟﹐封ゾ屍而還﹐遂霸西戎。用孟明也。

晉侯入曹﹐令無入僖負羈之宮﹐而免其族﹐報施也﹝報昔餐璧之施﹞。魏﹑顚頡怒曰「勞之不圖﹐報於何有﹖」僖負羈氏。魏傷於胸﹐公欲殺之﹐而愛其材﹐使問且視之病。將殺之﹐魏束胸見使者曰「以君之靈﹐不有寧也。」距躍三百﹐曲踴三百﹝距躍﹐超越也。曲踴﹐跳踴也。百猶萬也﹞。乃捨之。殺顚頡﹐徇於師。

必阝之戰﹐晉中軍元帥荀林父敗績﹐晉師歸﹐請死。晉侯欲許之﹐士貞子諫曰「不可﹝貞子﹐士渥濁﹞。城濮之役﹐晉師三日館谷﹐文公猶有憂色。左右曰﹕有喜而憂﹐如有憂而喜乎﹝言憂喜失時也﹞﹖公曰﹕得臣猶在﹐憂未歇也。困獸猶鬥﹐況國相乎﹖及楚殺子玉﹝子玉﹐得臣﹞﹐公喜曰﹕莫荼毒也。已是﹐晉再克而楚再敗也﹐楚是以再世不兢。今天或者大警晉也﹐而又殺林父以重楚勝﹐其無乃久不兢乎﹖林父﹐社稷之衛也﹐若之何殺之﹖夫其敗也﹐如日月之蝕焉﹐何損於明﹖」晉侯使復其位。

唐蕭銑據荊州﹐遣李靖安輯之。至峽州﹐阻水漲﹐久不得進。髙祖怒其遲畱﹐陰使峽州都督許紹斬之。紹惜其才﹐爲之請命﹐於是獲免。會開州蠻首再肇則反﹐率眾寇夔州﹐趙郡王孝恭與戰不利。靖率兵八百﹐襲破其營﹐後又要除設伏﹐臨陣斬肇則﹐俘獲五千人。髙祖甚悅﹐謂公卿曰「朕聞使功不如使過﹐李靖果展其效。」

嗣曹王臯爲江西節度﹐其將伊愼嘗將江西兵﹐從李希烈平襄州。及希烈反﹐懼臯用伊愼﹐乃陰遺之鎖甲﹐又詐爲愼書往復﹐置於境上。上聞﹐卽遣中使斬愼。臯表請捨﹐令自效。會與賊夾江爲軍﹐中使又至﹐臯乃免令以功自贖﹐賜之以所乘馬及器甲﹐令推鋒而先﹐臯率軍繼之﹐責其有功。果大破賊﹐斬首數百級﹐愼方得免罪。

髙崇文伐蜀﹐次萬勝堆。大將阿跌光顏與崇文約﹐到行營愆一日﹐懼誅﹐請深入以自贖﹐乃軍於鹿頭西大河之口﹐以斷賊糧道。賊大駭。是日﹐賊錦江柵將李文悅以兵三千歸順﹐尋而鹿頭將仇良輔舉眾二萬及以城降。

宋初﹐西山巡檢郭進善以權道任人。嘗有軍校﹐自西山來詣闕﹐訟進不法事。太祖謂近臣曰「所訴事多非實。蓋進禦下嚴毅﹐必是此人有過﹐畏懼而誣罔之耳。」遣中使送與進﹐令詰而殺之。進方奉表稱謝﹐會並人入寇﹐進因謂曰﹕汝敢論我﹐信有膽气。今捨汝罪﹐令汝掩殺並寇。如得勝﹐卽侍汝於朝﹔如敗﹐便可自殺河東。」其人踴躍聽命﹐果大致克捷。進卽以聞﹐乞還其職。太祖悅而從之。

田紹斌嘗盜官馬數匹﹐貿直盡償搏。事發﹐獄具﹐有司領見講武殿﹐紹斌稱死罪。太祖知其驍勇﹐欲宥之﹐執於門外﹐遣內侍私謂之曰「汝今死有餘責。」紹斌曰「若恩貸其死﹐必能盡節上報。」俄再領見﹐特釋之﹐密賜百金。會徵江南﹐擇諸軍借事得五百人﹐爲步斗軍﹐令紹斌領之﹐及率云騎二千﹐抵升州城下﹐多所克捷。

◎示信

春秋時﹐晉文公圍原﹐命三日之糧。原不降﹐命去之。諜出﹝諜﹐間也﹞曰「原將降矣。」軍吏請待之。公曰「信﹐國之寶也﹐人之所庇也。得原失信﹐何以庇之﹖所亡滋多。」退一捨﹐而原降。

晉文公伐楚﹐歸國行賞﹐狐偃爲首。或曰「城濮之事﹐先軫之謀。」文公曰「城濮之事﹐偃說我無失信﹐不背三捨之約。先軫所謀軍事﹐吾用之以勝。然此一時之說﹐偃言萬代之政﹐柰何以一時之利而加萬世功乎﹖是以先之。」眾人悅服。

魏明帝自徵蜀﹐至長安﹐遣張領軍勁卒四十餘萬向劍閣。諸葛亮有戰士萬二千﹐更番歸者八千。時魏軍始陣﹐番兵適交﹐亮參佐咸以敵眾彊多﹐非力所制﹐請畱下兵﹐以並聲勢。亮曰「吾聞用武行師﹐以大信爲本﹐得原失信﹐古人所惜。去者束裝以待期﹐妻子企踵而計日。」乃敕速遣。於是去者咸悅﹐願畱一戰﹔住者憤踴﹐咸思致命。臨陣之日﹐莫不拔刃爭先﹐以一當十﹐殺張﹐卻司馬宣王﹐一戰大克之﹐由信也夫。

◎示義

春秋時﹐晉將荀吳伐鮮虞﹐圍鼓﹝鼓﹐白狄之別種﹞。鼓人或請以城叛﹐吳曰「聞諸叔向﹕好惡不愆﹐民知所適﹐事無不濟。或以吾城叛﹐吾所甚惡也。人以城來﹐吾獨何好焉﹖賞所甚惡﹐如所好何﹝無復以如所好﹞﹖若其弗賞﹐是失信也﹐何庇民﹖」使鼓人殺叛人而繕守備。圍鼓三月﹐鼓人或請降﹐使其民見﹐曰「猶有食邑﹐始修而城。」軍吏曰「獲城而不取﹐勒人而頓兵﹐何以事君﹖」吳曰「所以事君也﹐獲一邑而教人怠﹐將焉用邑﹖好惡不愆﹐可城獲而民知義所﹝知義所在也。荀吳必其能獲﹐故因以示義﹞﹐有死而無二心﹐不亦可乎﹖」鼓人告食竭力盡﹐而後取之﹐克鼓而返﹐不戮一人。

晉羊祜都督荊州諸軍﹐率營兵出鎭南夏﹐開設庠序﹐綏懷遠近﹐甚得江漢之心。與吳人開布大信﹐降者欲去皆聽之。吳石城守去襄陽七百餘里﹐每爲邊害﹐祜患之﹐竟以詭計令吳罷守。於是戍邏減半﹐分以墾田八百餘頃﹐大獲其利。祜之始至也﹐軍無百日之糧﹐及至季年﹐有十年之積。祜以孟獻營武牢﹐而鄭人懼﹔晏弱城東陽﹐而萊子服。乃進據險要﹐開建五城﹐收膏腴之地﹐奪吳人之資﹐石城以西盡爲晉有。自是降者﹐前後不絕。乃增修徳信﹐以懷柔初附。將帥有欲進譎詐之策者﹐輒飲以醇酒﹐使不得言。吳將陳尙﹑潘景來寇﹐祜追斬之﹐羨其死節而哭之﹐厚加殯斂。景﹑尙子弟迎喪﹐祜以禮遣還。吳將鄧香掠夏口﹐祜募生縛香﹐旣至﹐宥之。香感其恩﹐咸率部曲而降。祜出軍行吳境﹐刈谷爲糧﹐皆計所侵﹐送絹償之。每會眾江沔遊獵﹐嘗止晉地﹐若禽獸先爲吳人所傷﹐而爲晉兵所得者﹐皆封還之。於是吳人翕然悅服﹐稱爲羊公﹐不之名。吳將陸抗嘗病﹐祜饋之藥﹐抗服之無疑。左右多諫抗﹐抗曰「羊祜豈人者﹗」抗每告其戍曰「彼專爲徳﹐我專爲暴﹐是不戰而自屈也。」

隋絳郡賊柴保昌等有眾八萬﹐煬帝令戶部尙書樊子蓋擊之。子蓋深溝髙壘﹐不敢決戰。有來歸首者﹐不問多少﹐必坑之。由是莫敢降。賊徒日盛﹐連年不能克。煬帝乃令唐髙祖代之。賊有來降者﹐皆引致左右﹐推赤心以待之﹐人人自安﹐願效死力。其黨相謂曰「我輩本無逆心﹐徒以政令嚴酷﹐懼死爲盜耳。前後首者皆爲子蓋所殺﹐窮無所歸。今唐公與人無隔﹐恩意如此﹐我輩知不死矣。」遂相率歸﹐前後至者數萬人。餘賊散走他郡。

◎以義感人

唐嗣曹王李皇遷湖南觀察使﹐前使辛京果貪殘﹐有將王國良鎭郡州武崗縣﹐豪富﹐京果以死罪加之﹐國良危懼﹐遂散財聚眾﹐據縣以叛。諸道同討﹐連歲不能下。皇受命﹐乃曰「驅疲毗誅反側﹐非所以奉聖朝事。」遣使遺國良書曰「觀將軍非敢大逆﹐蓋遭讒嫉。將軍遇我﹐何不速降﹖我與將軍同爲辛京果所構﹐我已蒙聖朝昭雪﹐使我何必持刃殺將軍耶﹖將軍以爲不然﹐我以陣術破將軍陣﹐以攻法屠將軍城﹐非將軍所度也。」國良且憂且喜﹐遣使請降﹐亦未決。皇卽日赴縣受降﹐中道有侯騎馳告曰「國良軍中有變﹐言降是詐也。」皇曰「非爾輩所知。」遂畱麾下兵﹐單騎假稱使者﹐徑入國良壘中。國良召使者入﹐皇遂大叫軍中曰「有人識曹王否﹖只是我﹗國良何不速降﹖」一軍愕然﹐不敢動。適有識者走至﹐傳呼曰「是﹗」國良匍匐叩頭請罪﹐皇執手約爲兄弟﹐盡焚攻取之備﹐散倉庫﹐給兵士﹐令復農桑焉。

劉昌初至平涼劫盟之所﹐收聚亡歿將士骸骨﹐坎瘞。久因感夢於昌﹐有愧謝之意。昌上聞﹐徳宗下詔深自刻責﹐遣祕書少監孔述睿及中使以禦饌﹑內造衣服數百襲﹐令昌收其骸﹐大將三十人﹐將士百人﹐各具棺柩衣服﹐葬於淺水原。分建二冢﹐大將曰旌義冢﹐將士曰懷忠冢。詔翰林學士撰銘志祭文。昌盛陳兵設幕次﹐具牢饌祭之。昌及大將皆素服臨之﹐焚其衣服紙錢﹐別立二石﹐標題以冢名。諸道師徒﹐莫不感泣。昌在西邊僅十五年﹐彊本節用﹐軍儲丰羨。

朔方大使王誅河曲降虜附布忠等千餘人﹐時並州大同﹑橫野等軍有九姓同羅﹑拔曳固等部落﹐皆懷震懼。張說率輕騎二十人﹐持旌節直詣其部落﹐宿於帳下﹐召寇帥以慰撫之。副使李憲以爲外國難信﹐不宜輕涉不測﹐馳狀以諫。說報書曰「吾肉非黃羊﹐必不畏喫﹔血非野馬﹐必不畏刺。士見危致命﹐是吾效死之秋也。」於是九姓感義﹐其心乃安。

淮安王孝恭討蕭銑﹐銑將帥與官軍拒戰﹐死者罪狀旣重﹐當籍沒其家﹐以賞將士。孝靖曰「王者之師﹐義存弔伐。百姓旣受驅逼﹐拒戰豈其所願﹖今新定荊郢﹐宜弘寬大﹐以慰遠近之心。降而籍之﹐恐非救焚拯溺之義﹐但恐自此以南城鎭堅守不下﹐非計之善。」遂止。江漢城邑聞之﹐莫不爭下。

◎激怒士心

燕圍齊卽墨﹐田單宣言曰﹕吾懼燕軍劓所得齊卒。燕人如其言。齊人皆怒﹐愈堅守。田單又縱反間﹐言曰「吾懼燕人掘吾城外冢墓﹐戮辱先人﹐可爲寒心。」燕軍盡掘冢墓﹐燒死人。齊人於城上望見﹐皆涕泣﹐甚欲出戰﹐怒自十倍。單知士卒可用﹐遂破燕師。

後漢班超使西域﹐至鄯善﹐會其吏士三十六人與共飲。酒酣﹐因激怒曰「今俱在絕域﹐欲立大功﹐以求富貴。賊使到才數日﹐而王廣禮貌卽廢﹐如收吾屬送賊兵﹐骸骨長爲豺狼食矣。」官屬皆曰「今在危亡之地﹐死生從司馬。」超曰「不入虎穴﹐不得虎子。當今之計﹐獨有因夜以火攻賊營﹐使彼不知我多少﹐必大震怖﹐可殄盡也。滅此寇﹐則功成事立矣。」眾曰﹕善。初夜﹐將吏士奔賊營﹐會大風﹐超令十人持鼓藏虜捨後﹐約曰「見火然﹐皆鳴鼓大呼。餘人悉持兵弩﹐夾門而伏。」超順風縱火﹐前後鼓噪﹐賊眾驚亂﹐超手格殺三人﹐餘眾燒死。

蜀龐統勸劉備襲益州﹐收劉璋。備曰「此大事﹐不可倉卒。」及璋使備擊張魯﹐乃從璋求萬兵及資寶﹐欲以東行。璋但許兵四千﹐其餘皆給半。備因激怒其眾曰「吾爲益州徵彊敵﹐師徒勞瘁﹐不遑寧居。今積帑藏之財﹐而吝於賞功﹐望士夫爲出死力戰﹐其可得乎﹖」由是相與破璋。

唐安祿山反﹐常山郡盡爲賊傷﹐死人蔽野。大將李光弼帥本鎭兵來援﹐親酹其屍而哭之﹐爲賊幽閉者出之﹐誓平寇難﹐以慰其心。眾遂感動。

李受魏博節度﹐時幽鎭復亂﹐田弘正遇害﹝弘正累世爲魏帥﹞﹐聞之﹐素服以令三軍曰「魏人所以富庶而能通聖化者﹐由田公也。天子以其仁愛﹐使治鎭州。且田公出於魏﹐撫師七年﹐一旦鎭州不道﹐敢玆殘害﹐以魏無人也。若父兄子弟受田公恩者﹐其何以報﹖」眾皆大哭﹐願效用焉。

後唐柏鄕之役﹐兩軍旣成列﹐莊宗以梁軍甚盛﹐慮師人之怯﹐欲激壯之﹐手持白金巨鐘﹐賜李嗣源酒﹐謂之曰「卿見南軍白馬﹑赤馬都否﹖觀之令人膽破。」嗣源曰「彼虛有其表耳﹐翌日當歸吾廏中。」莊宗撫髀大笑曰「卿已气吞之矣。」嗣源引鐘盡﹐卽屬揮弦﹐躍馬挺身﹐與其部下百人直犯白馬﹑赤馬都﹐奮撾舞槊﹐生挾二騎校而遠﹐飛矢麗其甲如蝟毛焉。由是三軍增气﹐自辰及未﹐騎軍百戰﹐嗣源往來衝擊﹐執訊獲醜﹐不可勝計。是日﹐梁軍大敗。

◎威稜復眾

前漢郅都爲雁門太守﹐賊兵素聞郅都守節﹐舉邊爲引軍去﹐竟都死不近雁門。賊兵至於偶人像都﹝以木爲人﹐象都之形也﹞﹐令騎馳射﹐莫能中﹐其見憚如此。

魏司馬懿討公孫淵﹐淵保襄平﹐懿進軍圍之。會霖潦大水﹐平地數尺﹐三軍恐﹐欲移營。帝令軍中﹕「敢有言徙者﹐斬﹗」都督令史張靜犯令﹐斬之﹐軍中乃定。旣破城﹐兵士寒凍﹐乞襦。或曰「幸多故襦﹐可賜之。」帝曰「襦者﹐官物﹐人臣無私施。」不與。

唐範希朝爲振武節度﹐界上有黨項﹐室常交居。蕃落之俗﹐有長帥至﹐必效奇騎名馬。𨿽廉者﹐猶曰當從俗﹐以致其歡。希朝一無所受。積十四年﹐皆保塞﹐不敢橫暴。蕃𨿽狗竊鼠偸﹐必殺無赦。

朔方總管張仁願築三受降城﹐表畱年滿鎭兵以助其功。時咸陽兵二百餘人逃歸﹐仁願盡擒之﹐斬於城下﹐軍中股栗﹐役者無不盡力﹐六旬而三城俱就。

●後集卷九

◎絕藝

梁大同初﹐魏軍復圍南鄭﹐杜懷寶命第三子嶷帥二百人與魏前鋒戰於光道寺。流矢中其目﹐失馬﹐敵人交槊將至﹐嶷斬其一騎而上﹐騎以歸。嶷膂力絕人﹐便馬善射﹐一日中戰七八合﹐所佩霜明朱弓四石﹐每出殺傷數百人﹐敵人憚之﹐號爲杜彪。

陳眾軍北伐﹐蕭摩訶隨都督吳明徹濟江攻秦郡。時齊遣大將尉破胡等率眾十萬來援﹐其前隊有蒼頭﹑犀角﹑大力之號﹐皆身長八尺﹐膂力絕倫﹐其鋒甚銳。又有西試胡﹐妙於弓矢﹐弦無虛發﹐眾軍猶憚之。及將戰﹐明徹謂摩訶曰「若殪此胡﹐則彼軍奪气。」摩訶曰「願得識其形狀。」明徹乃召降人﹐有識胡者云「絳衣﹐樺皮裝弓﹐兩端骨彌。」明徹遣人覘伺﹐知胡在陣﹐仍自酌酒飲摩訶。摩訶飲訖﹐馳馬衝齊軍。胡挺身出陣前十餘步﹐彀弓未發﹐摩訶遙擲銑釒見﹐正中其額﹐應手而僕。齊軍大力十餘人出戰﹐摩訶又斬之。於是齊師退走。

陳吳明徹追軍呂梁﹐與齊大戰﹐摩訶率七騎先入﹐手奪齊軍大旗﹐齊眾大潰。以功授譙州刺史。及周武帝滅齊﹐遣其將宇文忻爭呂梁。忻時有精騎數千﹐摩訶領十二騎﹐深入周軍﹐縱橫奮擊﹐斬馘甚眾。及周遣大將王軌來赴﹐結長圍﹐連鎖於呂梁下流﹐斷大軍還路。摩訶謂明徹曰「聞軌始鎖下流﹐其兩頭築城﹐今尙未立﹐公若見遣擊之﹐彼必不敢相拒。彼城若立﹐則吾屬賊矣。」明徹不從﹐水路遂斷﹐周兵益至。摩訶又請曰「今求戰不得﹐進退無路﹐若潛軍突圍﹐未足爲恥。願公率步卒乘馬輿徐行﹐摩訶驅馳前後﹐必使公安達京邑。」明徹曰「吾爲總督﹐必須身居其後﹐相率兼行﹐第馬軍宜須在前。」摩訶因夜發﹐選精騎八千﹐率先衝突﹐自後眾騎繼焉。比旦﹐達淮南。

隋竇榮定擊突厥﹐史萬歲詣轅門﹐請自效。榮定素聞其名﹐見而大悅﹐因遣人謂突厥曰「當各遣一壯士決勝負。」突厥許諾﹐因遣一騎挑戰。榮定使萬歲出應之。萬歲馳﹐斬其首而還。突厥大驚﹐遂引軍去。

唐髙祖率兵擊羣盜﹐至龍門縣﹐賊母端兒眾數千人至城下﹐髙祖親率十餘騎擊之。髙祖連射七十發﹐賊大敗﹐皆應弦而倒。明日斬首﹐築爲京觀。於屍上盡得所射箭﹐其妙如此。

太祖討劉黑闥﹐嘗於肥鄕列陣﹐太宗親率左右擊之。有一突厥﹐勇壯絕人﹐直衝太宗。兩將接﹐太宗以天策上將大箭射之﹐中心﹐洞背﹐應弦而斃﹐遂傳此箭於北蕃。突厥見而驚嘆。又嘗輕騎近出﹐遇三騎﹐皆賊中驍勇有名者﹐舉槍而進。左右請避之﹐太宗不從﹐待其將至﹐連發三矢﹐相次皆斃﹐敵人懾气焉。

尉遲敬徳善解避槊﹐每戰﹐單騎入陣﹐賊槊攢刺﹐終不能傷。又能奪賊槊﹐還以刺之。出入重圍﹐往返無礙。齊王元吉亦善馬槊﹐聞而輕之﹐欲親自試。命去槊﹐兩以竿相刺。敬徳曰「縱加刃﹐終不能傷﹐請勿除之。」敬徳槊謹當卻刃﹐元吉竟不能中。太宗問曰「奪槊避槊﹐何者難易﹖」對曰「奪槊難。」乃令敬徳奪元吉槊。元吉執槊躍馬﹐志在刺之﹐敬徳俄頃三奪其槊。元吉素驍勇﹐𨿽相嘆異﹐甚以爲恥。王世充領步騎數萬來戰﹐世充騎將單雄信領騎直赴太宗﹐敬徳躍馬大呼﹐橫刺雄信墜馬。賊徒稍卻﹐敬徳翼太宗以出賊圍。

薛仁貴領兵擊九姓突厥於天山﹐將行﹐髙宗內出甲﹐令薛仁貴試之。上曰「古之善射有穿七重者﹐卿且射五重。」仁貴射而洞之。髙宗大驚﹐更取堅甲以賜之。時九姓有眾十餘萬﹐令驍健數十人來挑戰﹐仁貴發三矢﹐射殺三人﹐自餘一時下馬請降。仁貴恐爲後患﹐並坑殺之。便就磧北安拊餘眾﹐擒其僞主葉護兄第三人而還。軍中歌曰「將軍三箭定天山﹐戰士長歌入漢關。」九姓自此衰弱﹐不復更爲邊患。

哥舒翰有家奴曰左車﹐年十五六﹐有膂力﹐翰善傳搶﹐每追賊及之﹐以搶搭其背而喝之﹐賊驚顧﹐翰從而刺其喉﹐皆剔髙三五尺而墮﹐無不死者。左車輒下馬斬首﹐率以爲常。

史敬奉形甚短少﹐若不能勝衣。至於野外馳逐﹐能擒奔馬﹐自執鞍勒﹐隨鞍躍上﹐然後羈帶。矛矢在手﹐前無彊敵。甥侄及僮使僅二百人﹐每以自隨。臨入敵﹐輒分其隊爲四五﹐隨逐水艸。每數日﹐各相遇﹐已而皆有獲虜。

逆賊史思明攻河陽﹐使驍將劉龍仙率鐵騎五千臨城挑戰。龍仙健勇自恃﹐攀右足加馬鬃上﹐謾罵李光弼。光弼登城顧望﹐謂諸將曰「孰可取者﹖」僕固懷恩請行﹐光弼曰「此非大將所爲。」歷選其次﹐左右曰「白孝徳可。」光弼問﹕「所要幾何兵﹖」孝徳曰「可獨往耳。」光弼壯之﹐終問所欲﹐對曰「願選五十騎﹐於軍門爲繼。兼請大軍鼓噪以增气勢﹐他無所用。」光弼撫其背以遣之。孝徳挾二矛﹐策馬截流而渡。龍仙見其獨來﹐甚易之﹐足不降鬃。稍近﹐將動﹐孝徳搖手示之﹐若使其不動。龍仙不之測﹐乃止。孝徳呼曰「待中使余致辭﹐非他也。」龍仙去十步與之言﹐褻罵如初。孝徳息馬伺便﹐因嗔目曰「賊識我乎﹖」龍仙曰「誰耶﹖」曰「我﹐國之大將白孝徳也﹗」龍仙曰「是何豬狗﹖」孝徳發聲敢﹐持矛躍馬而搏。城上鼓噪﹐五十騎繼進。龍仙矢不暇發﹐環走堤上。孝徳追及﹐斬首﹐攜之而歸。

王敬蕘魁傑沈勇﹐多力善戰。所用槍矢﹐皆以鈍鐵煆就﹐搶重三十餘斤﹐摧降破陣率以此勝。

宋太宗幸太原城西﹐督諸將麾兵發機石攻城。初﹐帝選諸軍勇士數百人﹐教以劍舞﹐皆能擲劍空中﹐躍其身﹐左右承之﹐妙絕無比﹐見者無不恐懼。會北戎遣使修貢﹐賜宴便殿﹐因出劍士示之﹐袒裼鼓噪﹐揮刃而入﹐跳擲承接﹐霜鋒雪刃飛舞滿空。戎使見之﹐懼形於色。及是﹐每巡城耀武﹐必令劍舞前導﹐各呈其技。賊眾乘城望之﹐破膽。

◎挑戰

春秋時﹐楚許伯禦樂伯﹐攝叔爲右﹐以致晉師﹝單車挑戰﹐示不欲崇和﹐以疑晉之羣師﹞。許伯曰「吾聞致師者﹐禦靡旌摩壘而還﹝靡旌﹐疾驅﹞。」樂伯曰「吾聞致師者﹐左射以﹝左﹐車左也。﹐矢之善也﹞﹐代禦執轡﹐禦下﹐兩馬﹐掉鞅而還﹝兩﹐飾也。掉﹐正也。示閒暇﹞。」攝叔曰「吾聞致師者﹐右入壘﹐折馘﹝折馘﹐斷耳﹞﹑執將而還。」皆行其所聞而復。晉人逐之﹐左右角之﹝張兩角﹐從旁夾攻之﹞。樂伯左射馬而右射人﹐角不能進。

楚漢相持﹐彭越數絕楚糧道。項羽欲討越﹐謂其將曹咎曰「謹守成臯﹐欲挑戰﹐謹勿與戰。無令得東。我十五日必誅彭越﹐定梁地。」漢果數挑戰﹐楚軍不出﹐使人辱之﹐五六日﹐曹咎怒﹐渡兵汜水﹐漢擊之﹐大破楚軍﹐盡得楚貨賄。曹咎自剄汜水上。

前秦符堅遣將黃眉﹑鄧羌等率步騎討姚襄﹐據黃落﹐深溝髙壘﹐固守不戰。鄧羌說黃眉曰「傷弓之鳥﹐落於虛發。襄頻爲晉將桓溫﹑張平所敗﹐銳气衰矣。今固壘不戰﹐是窮寇也。襄性剛狼﹐易以剛動。若長驅鼓行﹐且壓其壘﹐襄必忿而出師﹐可一戰而擒也。」黃眉從之﹐遣羌率騎三千軍﹐於襄壘以挑之。果怒﹐盡銳出戰。羌僞不勝﹐引騎而退。襄追之﹐至於三原﹐羌回騎拒襄。俄而黃眉至﹐大戰﹐斬之﹐盡俘其眾。

宋蒼梧王遇弒﹐沈攸之自江陵舉兵東下﹐分兵出夏口﹐據魯山。旣至﹐有驕色﹐以郢城弱小﹐不足攻﹐遣人告行郢州事柳世隆曰「被太后令﹐當暫還都。旣相與奉國﹐想得此意。」世隆答曰「東下之師﹐久承聲聞。郢城小鎭﹐自守而已。」攸之將去﹐世隆遣軍於西渚挑戰﹐攸之果怒﹐令諸軍登岸﹐燒郭邑﹐築長圍﹐攻之。世隆隨宜拒應﹐乘間屢破之。

武徳四年﹐太宗圍王世充於東都﹐竇建徳自河北率兵十餘萬來援﹐太宗自率步騎三千五百人趣武牢。建徳自滎陽西上﹐築壘於板渚。太宗以五百騎出武牢東二十餘里﹐將挑戰。先是﹐李﹑程咬金﹑秦叔寶令尉遲敬徳執槊﹐造建徳壘下﹐大呼致師﹐賊眾大驚撓﹐出兵數千騎。太宗逡巡漸卻﹐遂引賊以入伏內。李等奮擊大破之﹐獲其大將殷秋﹑石瓚﹐斬首數百級。

◎勢宜決戰

太祖圍王世充於洛陽﹐旬餘不克﹐將士皆思歸﹐總管劉弘基等請班師。太宗曰「今者興兵﹐正欲一勞永逸﹐東道諸州望風歸附﹐洛陽孤城何能支久﹖功在垂成﹐何乃棄之而去﹖」乃令諸軍曰「王世充未破﹐師必不還。更有言班師者﹐斬﹗」眾心乃定。髙祖知士卒有歸志﹐恐眾心離﹐不堪持久﹐密敕旋軍。太宗抗表固請﹐克日當定。髙祖喜而從之。果平世充。

五代梁將劉尋阝攻同州﹐朱友謙求援於晉。晉遣將符存審﹑李嗣昭赴之﹐次河中。進營朝邑。時河中久臣於梁﹐衷持兩端。及諸軍大集﹐芻栗暴貴。嗣昭懼其翻覆﹐將急戰以定勝負。居旬日﹐梁軍逼我營﹐會望气者言西南有黑气﹐如鬥鷄之狀﹐當有戰陣。存審曰「我方欲決戰﹐而形於气象﹐得非天贊歟﹖」是夜﹐閱其眾﹔詰旦﹐進軍。梁軍逆戰﹐大敗之﹐追斬二千餘級。自是梁軍保壘不出。

晉王存勗進兵至胡柳陂﹐梁將賀環結陳而至﹐引兵據陂中土山。晉兵望之﹐有懼色﹐諸將欲領兵還營﹐詰朝復戰。閻寶曰「王彥章騎軍已入漢陽山下﹐惟列步兵﹐向晚皆有歸志﹐我盡銳擊之﹐敗走必矣。今若引退﹐必爲所乘。我軍未集﹐更聞賊勝﹐卽不戰而自潰也。凡決勝料情﹐情勢已得﹐斷在不疑。今王之成敗在此一戰﹐若不決戰﹐設使餘眾渡河﹐河朔非王有也。王其勉之﹗」晉王聞之﹐愕然曰「微公﹐幾失計矣。」卽引騎大噪﹐奮槊登山﹐大敗梁兵。

◎臨危決戰

春秋時﹐孟明帥師伐晉﹐戰於彭衙﹐秦師敗績。秦伯猶用孟明﹐增修國政﹐重施於民。明年﹐秦伯伐晉﹐濟河焚舟﹝示必死也﹞﹐取王官及郊﹝王官﹑郊﹐晉地也。﹞﹐遂霸西戎﹐用孟明也。

隋末﹐稽胡五萬餘人掠宜春﹐竇軌討之﹐行次黃欽山﹐與賊相遇。賊乘髙縱火﹐王師稍卻。軌斬其部將十四人﹐拔隊中小帥以代之﹐勒兵復戰。軌自率百騎殿於軍後﹐令之曰「聞鼓聲﹐有不進者﹐自後斬之。」旣而鼓之﹐士卒爭赴敵﹐賊射之不能止﹐因大破之。

昭宗時﹐幽州劉仁恭率軍士十萬寇魏州﹐屠其郡。梁將葛從周自形臺馳入魏州﹐燕軍突之上水關﹐攻館陶門。從周與賀徳倫率五百騎出戰﹐謂門者曰「前有敵﹐不可返顧﹗」命闔其門。從周等極力死戰﹐大敗燕人﹐擒都將薛突厥﹑王曾阝郎等。翊日﹐破其八寨﹐追擊至臨淸。

◎戳力必戰

春秋時﹐晉師伐齊。陣於鞍。晉解張禦克﹐鄭丘緩爲右。及戰﹐克傷矢﹐流血及屨﹐未絕鼓音﹝執旗鼓﹐故𨿽傷而擊鼓不息﹞﹐曰「余病矣﹗」張侯曰「自始合﹐而矢貫余手﹐及肘﹐余折以禦﹐左輪朱殷﹝烏閒反﹞﹐豈敢言病﹖吾子忍之。」緩曰「自始合﹐苟有險﹐余必下推車。子豈識之﹖然子病矣﹝以其不識己推車﹞。」張侯曰「師之耳目﹐在吾旗鼓﹐進退從之。此車一人殿之﹐可以集事﹝殿﹐鎭也。集﹐成也﹞。若之何其以病敗君之大事也﹖擐甲執兵﹐固卽死也﹝擐音患﹐卽﹐就也﹞﹐病未及死﹐吾子勉之﹗」左並﹝必正反﹞轡﹐右援χ而鼓。馬逸不能止﹐師從之﹝晉師從克軍﹞。齊師敗績﹐逐之﹐三周華不注﹝山名﹞。

晉元帝時﹐賊率杜曾聚兵數萬﹐命周訪擊之。訪有眾八千﹐曾銳气甚盛﹐訪曰「先人有奪人之心﹐軍之善謀也。」使將軍李常督左甄﹐許朝督右甄﹐訪自領中軍﹐髙張旗幟。曾畏訪﹐先攻左右甄。曾勇冠三軍﹐訪甚惡之﹐自於陣後射雉以安眾心。令趙胤領其父誘餘兵屬左甄﹐力戰﹐敗而復合。胤馳馬告急﹐訪怒叱﹐今更進。胤號哭還﹐自辰至申﹐兩甄皆敗。訪選精銳八百人﹐自行酒飲之﹐敕不得輒動﹐聞鼓音乃進。未至三十步﹐訪親鳴鼓﹐將士皆騰躍奔赴﹐曾遂大潰﹐殺千餘人。遂定漢沔。

隋突厥沙缽略可汗並弟葉護及藩那可汗寇掠而南﹐詔以達奚長儒爲行軍總管﹐擊之。遇於周﹐眾寡不敵﹐軍中大懼。長儒慷慨﹐神色愈烈。爲虜所衝突﹐散而復聚﹐且戰且行。轉斗三日﹐五兵咸盡﹐士卒以拳毆之﹐手皆見骨﹐殺傷萬計﹐寇气稍奪﹐於是解去。突厥本欲大掠秦隴﹐旣逢長儒﹐兵皆刀戰﹐寇意大沮。明日﹐於戰處焚屍﹐慟哭而去。

杜伏威聚徒數萬屯六合﹐煬帝遣其護衛將軍陳稜以兵八千討之。稜不敢戰﹐伏威遺稜婦人之服以激怒之﹐並致書號爲陳姥。稜大怒﹐悉眾而來。伏威逆拒﹐自出陣前挑戰。稜部將射中其額﹐伏威怒指之曰「不殺汝﹐我終不拔箭。」遂馳之。稜俯伏走奔其陣﹐伏威因入稜陣﹐大呼衝擊﹐所向披靡。復獲所射者﹐使其拔箭﹐然後斬之。攜其首復入﹐稜軍大潰﹐僅以身免。

唐太宗從唐髙祖破突厥於馬邑﹐太宗手射殺特勒一人﹐由是賊退。

髙祖拒歷山飛﹐深入賊陣重圍數匝。太宗望見之﹐將輕騎突圍而進﹐弓矢亂髮﹐殪數十人﹐旣接短兵﹐所向必潰﹐拔髙祖於萬刃之中。時騎兵已散﹐髙祖气憒將戰﹐太宗苦諫方止。適會步兵至﹐太宗奮擊大破之﹝歷山飛﹐魏刀兒自號也﹞。

李光弼駐軍河陽﹐自將於中氵單城﹐外置柵﹐柵外掘塹﹐闊二丈﹐深亦如之。賊將周摯捨南城﹐並力攻中氵單。光弼命荔非元禮出勁卒於羊馬城以拒賊。光弼於城東北角植小紅旗﹐下望賊軍。賊恃眾直逼其城﹐以車千乘載木鵝﹑蒙衝﹑斗樓﹑ㄅ車隨其後﹐督兵塡城下塹﹐三面各八道過其兵﹐又當塹開柵﹐各置一門。光弼遙望賊逼城﹐使人語荔非元禮曰「中丞看賊塡塹開柵過兵﹐居然不顧﹐何也﹖」元禮報曰「太尉擬守乎﹐擬戰乎﹖」光弼曰「戰。」元禮曰「若戰﹐賊爲我塡塹﹐復何嫌也﹖」光弼曰「吾智不及公﹐公其勉之﹗」元禮候柵開﹐率其勇敢出戰﹐一逼賊軍﹐走退數百步。元禮料敵陣堅﹐𨿽出入馳突﹐不足破賊﹐收軍稍退﹐以怠其寇而攻之。光弼望其收軍﹐大怒﹐使人喚元禮﹐欲按軍令。元禮云「戰正忙﹐喚作何物﹖」良久﹐令軍中鼓噪出寨門﹐徒搏齊進﹐賊大潰。

後晉時﹐契丹大舉入寇﹐以杜重威爲都招討使。至陽城﹐遇虜﹐圍晉師數重。軍中乏水﹐鑿井輒壞﹐人馬渴死甚眾。時晉師居下風﹐將陣﹐弓弩無所施。符彥卿曰「與其束手受擒﹐曷若力戰﹖戰未必死。」乃與張彥澤﹑樂元福等引精騎擊賊眾﹐大敗﹐虜主乘橐駝以遁﹐獲車仗器械數萬計。賊自陽城之敗﹐大畏彥卿﹐或馬病不飲﹐必唾而咒曰「此中豈有符王耶﹖」

◎驍勇敢前

西魏將王羆爲華州刺史﹐嘗修城﹐未畢﹐梯在城外。時髙歡遣將韓軌從河東宵濟﹐襲羆﹐羆不知覺﹐比曉﹐軌眾已乘梯入城。羆尙臥未起﹐聞ト外淘淘有聲﹐羆便起身﹐露髻徒跣﹐持一白挺﹐大呼而出。敵見之驚退﹐遂至東門﹐左右稍集﹐合戰破之﹐軌眾遂遁。

後魏中山王英徵義陽﹐傅永爲統軍﹐當長圍其南門。齊將馬仙埤連營稍進﹐欲解城圍。永乃分兵付長吏賈思祖﹐令守營壘﹐自將馬步騎千人﹐南逆仙埤。賊俯射永﹐洞其左右股。永出箭﹐復入﹐遂大破之。仙埤燒營捲甲而遁。英曰「公傷矣﹐且還營。」永曰「莫漢祖捫足﹐不欲人知。𨿽國家一帥﹐柰何使虜有傷將之名﹗」遂與諸軍追之﹐極夜而返。

後周河橋之戰﹐諸將退走﹐竇熾時獨從兩騎爲敵人追至芒山。熾乃下馬﹐背山抗之。俄而﹐敵眾漸多﹐矢下如雨。熾騎士所執弓﹐並爲敵人所射破。熾乃總收其箭以射之﹐所中人馬應弦而倒。敵乃相謂曰「得此三人﹐未足爲功。」乃稍引退。熾未其怠﹐突圍而出。

唐馬從李光弼攻賊洛陽﹐賊將史朝義自領精兵拒王師於北邙﹐營壘如山﹐旌甲耀日﹐諸將愕然不敢動。獨率所部橫戈而出﹐入賊陣者數日﹐賊因披靡潰去。副元師李光弼壯之曰「吾用兵三十年﹐未見以少擊眾﹐有雄健如馬將軍者。」

唐廣徳初﹐僕固懷恩誘吐蕃入寇﹐代宗避狄陜州。馬卽日自河右轉斗戎虜間﹐至於鳳翔。時蕃軍云合﹐鳳翔節度使孫志直方閉城自守﹐乃持滿外向﹐突入懸門﹐不解甲﹐背城出戰﹐吐蕃奔潰。以勁騎追擊﹐斬俘數千計﹐血流於野﹐由是雄名益振。代宗還宮﹐召見慰勞之。

李靖擊吐谷渾﹐請薛萬徹同行。及至賊境﹐與諸將各率百餘騎先行﹐卒與賊數千相遇﹐萬徹單騎馳擊之﹐賊無敢當者。還謂諸將曰「賊易與耳﹗」躍馬復進。諸將隨之﹐斬數千級﹐人馬流血﹐勇冠三軍。

宋魏能咸平中爲鎭﹑定﹑髙陽關三路前陣鈐轄﹐賊騎三萬餘復來寇。能率州軍陣於南關門﹐又令其子正與都監劉知訓間道斷賊行勢。邀戰數十合﹐賊退﹐薄西山。追擊走之﹐獲其器械十八萬。戎人常謀入抄﹐能伺知﹐卽發兵逆擊之﹐生擒首帥﹐斬殺殆盡。

馬知節平劍州還﹐及三泉﹐詔與王繼恩討賊。繼恩責勢自任﹐惡知節不附己﹐遣守彭州﹐配以羸兵三百﹐彭之舊卒悉召還成都。知節累乞師﹐繼恩不之聽。賊十萬眾攻城﹐知節率兵力戰﹐自寅至申﹐眾寡不敵﹐士多死者。逮暮﹐退守州廨﹐慨然嘆曰「死賊手﹐非壯夫也。」卽橫槊潰圍而出﹐休於郊外。黎明﹐救兵至﹐遂鼓噪以入﹐賊黨敗去。

耿全斌從徵太原還﹐遇虜於蒲陰﹐追擊至徐河﹐因據水口要害。遷補車騎副兵馬使﹐又攺云騎軍使﹐屯瀛州。與虜戰﹐所乘馬兩中流矢死﹐凡易三乘﹐戰不卻﹐賊爲引去。

◎陷陣摧堅

晉襄公以狼覃爲右﹐箕之役﹐先軫黜之﹐而立續簡伯。覃怒﹐其友曰「盍死之﹖」覃曰「吾未獲死所。」其友曰「吾與汝爲難﹝欲共殺先軫﹞」。覃曰「周志有之﹐勇則害上﹐不登於明堂﹝周志﹐周書也。明堂﹐廟也﹐所以策功序徳﹐故不義之士不得升﹞。死而不義﹐非勇也。子姑待之。」及彭衙之役﹐旣陳﹐以其屬馳秦師﹐死焉﹝屬﹐屬己病﹞。晉師從之﹐大敗秦師。

吳伐楚﹐陽モ爲令尹﹐卜戰不吉﹝陽モ﹐穆王曾孫﹐令尹子瑕﹞。司馬子魚曰「我得上流﹐何故不吉﹝子魚﹐公子魴也。順流而下﹐易用勝敵﹞﹖且楚故﹐司馬令龜﹐我請攺卜。」令曰「魴也以其屬死之﹐楚師繼之﹐尙大克之﹗吉﹝得吉兆﹞。」戰於長岸﹐子魚先死﹐楚師繼之﹐大敗吳師﹐獲其乘舟余皇﹝余皇﹐舟名﹞。

唐初﹐段志玄從劉文靜拒屈突通於潼關﹐文靜爲通將桑顯和所敗﹐軍營已潰。志玄率二十騎赴之﹐擊殺數十人而還。爲流矢中足﹐慮眾心動﹐忍而不言﹐更入戰陣者再三。顯和軍亂﹐大軍因此復振擊﹐大敗之。

薛仁貴﹑梁建方﹑契何力於遼東與髙麗大將溫沙門戰於橫山﹐仁貴疋馬先入﹐莫不應弦而倒。髙麗有善射者﹐於石城下射殺十餘人﹐仁貴單騎直往衝之﹐其賊弓矢俱失手﹐不能舉﹐便生擒之。

契何力與梁州都督李大亮﹑將軍薛萬均同徵吐谷渾﹐軍次赤川。萬均率騎先行﹐爲賊所攻﹐兄弟皆中槍墮馬﹐徒步而斗﹐死者兵士十六七。何力聞之﹐將數百騎馳往﹐突圍而前﹐縱橫奮擊﹐賊兵披靡﹐萬均兄弟由是獲免。

天寶之亂﹐賊將史朝義領鐵騎十萬陣於昭覺寺﹐賊皆殊死決戰﹐短兵旣接﹐相殺甚眾。官軍驟擊之﹐賊陣不動。魚朝恩令射生五百人下馬﹐弓弩亂髮﹐多中賊而死﹐陣亦如初。鎭西節度使馬曰「事急矣。」遂援旗而進﹐單騎奔擊﹐奪賊兩牌﹐突入萬眾之中﹐左右披靡。大軍乘之而入﹐朝義大敗﹐斬首一萬六千級﹐生擒四千六百人﹐降其三萬二千人。轉戰於石橊園﹑老君廟﹐賊黨又敗﹐人馬躁踐﹐塡於尙書谷。朝義輕騎而走。

天寶末﹐吐蕃入寇﹐報新城之役。晨壓官軍﹐眾寡不敵。王忠嗣單馬進﹐左右馳突﹐當者無不辟易﹐出而復合﹐殺數百人﹐賊眾遂亂。三軍翼而擊之﹐吐蕃大敗。

五代晉皇甫遇拜滑州節度使﹐賊率眾屯邯鄲﹐遇與安審琦﹑慕容彥超等禦之。遇將渡漳河﹐則前鋒大至。遇引退﹐轉鬥二十里﹐至鄴南楡林店。遇謂審琦等曰「彼眾我寡﹐走無生路﹐不如血戰。」遂自辰及未﹐戰百餘合﹐所傷甚眾。遇所乘馬中鏑而斃﹐遇有親僕杜知敏以馬授遇﹐遇得馬復戰﹐久之稍解。顧杜知敏已爲賊獲﹐遇謂彥超曰「知敏倉皇之中以馬授我﹐義也﹗安可使陷於賊中﹖」遂與彥超躍馬取知敏而還。寇騎壯之。俄而率軍復合﹐遇不能解。時審琦已至安陽河﹐謂首將張從恩曰「皇甫遇等未至﹐必爲輕騎所圍﹐若不急救﹐則成擒矣。」從恩曰「賊勢甚盛﹐無以抵捂﹐將軍獨往何益﹖」審琦曰「成敗﹐命也。設若不濟﹐則與之俱死。若失此二將﹐將何面目以見天子﹖」遂率鐵騎北渡赴之。虜見塵起﹐謂救軍並至﹐乃引去。遇與彥超中數槍﹐得還。時諸軍嘆曰﹕此三人皆猛將也。

晉王存勗舉兵擊梁救趙﹐進軍柏鄕五里﹐遣周徳威先以胡騎進薄梁營。梁將韓等精兵三萬﹐鎧甲皆被繒綺﹐金銀炫耀﹐晉人望之懼形於色。徳威謂李存璋曰「賊志在不戰﹐欲以兵甲耀威耳。」乃遣存璋諭諸軍曰「爾見此賊軍否﹖是汴州天武健兒﹐皆屠沽傭販﹐虛有其表﹐徒被精甲﹐十不當一﹐擒獲足以爲貨。」徳威自率精騎﹐擊其兩偏﹐左馳右決﹐出沒數四。是日﹐獲百餘人﹐賊遂渡河而退。

宋咸平初﹐契丹入寇﹐張凝率部兵設伏於瀛州西﹐出其不意﹐腹背奮擊﹐挺身陷虜陣﹐凝子昭遠從行﹐才十六歲﹐卽單騎疾呼﹐突入陣中﹐掖凝而出﹐左右披靡不敢動。

◎表裏夾攻

春秋時﹐衛人以燕師伐鄭。鄭祭足﹑原繁﹑泄駕以三軍軍其前﹐使曼伯與子原潛軍軍其後。燕人畏鄭三軍﹐而不虞制人﹝北制﹐鄭邑﹐今河南成臯縣﹐一名虎牢﹞。六月﹐鄭二公子以制人敗燕師。

北戎侵鄭﹐鄭伯禦之﹐患戎師﹐曰「彼徒我車﹐懼其侵軼我也﹝徒﹐步兵也。軼﹐突也﹞。」公子突曰「使勇而無剛者嘗寇而速去之﹝嘗﹐試也。勇則能往﹐無剛不恥退﹞君爲三覆而待之﹝覆﹐是覆兵也﹞。戎輕不整﹐貪而無親﹐勝不相讓﹐敗不相救。先者見獲﹐必務進﹔進而遇覆﹐必速奔。後者不救﹐則無繼矣﹐乃可以逞。」從之。戎人之前遇覆者奔﹐祝聃遂之﹝祝聃﹐鄭大夫﹞﹐衷戎師。前後擊之﹐盡殪﹝爲三部兵﹐祝聃使勇而無剛者先犯戎而速奔﹐以遇二覆兵至﹐後覆兵起﹐戎還走﹐祝聃反逐之﹐戎前人及中二處受敵﹐故曰衷戎師。殪﹐死也﹞。

楚使斗廉帥師及巴師圍﹝廉﹐楚大夫﹞。鄧養甥﹑聃甥帥師救。三逐巴師﹐不克﹝三生皆鄭大夫﹞。斗廉衡陳其師於巴師之中﹐以戰﹐而北﹝衡﹐橫也。分巴師爲二部﹐斗廉橫陳於其間﹐以與鄧師戰﹐而僞北﹞。鄧人逐之﹐背巴師﹐而夾攻之﹝楚師僞走﹐鄭師逐之﹐背巴師﹐巴師攻之﹐楚師自前還與戰﹞。鄧師大敗。人霄潰。

後漢初﹐光武遣王霸﹑馬武擊河南賊周建於垂惠。賊帥蘇茂將五校兵四千餘人救建﹐而先遣精騎遮擊馬武軍糧。武往救之﹐建從城中出兵夾擊武。武恃霸之援﹐戰不甚力﹐爲茂﹑建所敗。武軍奔過霸營﹐大呼求救。霸曰「賊兵盛﹐出必兩敗﹐努力而已。」閉營堅壁。軍吏皆爭之﹐霸曰「茂兵精銳﹐其眾人多﹐吾吏士心恐而捕虜﹝馬武也﹞。與吾相恃﹐兩軍不一﹐此敗道也。今閉營固守﹐示不相援﹐賊必乘勝輕進。捕虜無救﹐其戰自倍。如此﹐茂眾疲勞﹐吾承其獘﹐乃可克也。」茂﹑建果悉兵攻武。合戰良久﹐霸軍中壯士路潤等數十人斷髮請戰﹐霸知士心銳﹐乃開營後﹐出軍精騎襲其背。茂﹑建前後受敵﹐驚敗亂走。

武徳三年七月﹐詔秦王世民督諸軍擊王世充。世民移屯靑城宮。營壘未立﹐王世充率眾二萬自方諸門出﹐憑故馬坊垣塹﹐臨谷水以禦大軍。諸將甚懼。秦王以精騎陳於北邙山﹐親登魏宣武陵以望之﹐謂左右曰「賊勢迫矣﹗悉眾而出﹐利在一戰。今日破之﹐其後不能出兵。」乃令屈突通率步兵五千渡水以擊之﹐誡通曰「待兵交﹐卽放煙﹐吾當率騎軍南下。」兵才接﹐煙作﹐秦王以騎衝之﹐挺身先進﹐與通表裏合擊﹐俘斬七十。

武徳三年十月﹐羅士信取千金堡﹐秦王令屈突通守之。王世充自來攻堡﹐通懼﹐舉烽請救。太宗度通力堪自守﹐且緩救以驕世充。通舉三烽﹐已急﹐秦王方出援之。左右未獲從﹐以兩騎而進﹐遇賊騎將葛彥璋﹐射之﹐應彊而墜﹐擒之於陣。後軍亦繼至。通軍復振﹐表裏奮擊﹐世充大敗。幾獲世充。

秦王討薛仁杲﹐營中無水﹐人馬不飲者數日﹐賊將宗羅攻之愈爭。太宗度賊已疲﹐復謂諸將曰「彼气將衰﹐吾當取之必矣。」申令諸軍遲明合戰﹐復令將軍靡玉陣於淺水原南﹐出賊之右﹐以先餌之。賊將宗羅並軍共戰﹐玉軍將敗﹐旣而太宗親禦大軍奄自原北﹐出其不意。羅望見﹐復回師相拒。我師表裏齊奮﹐呼聲動天地﹐羅气奪﹐於是大潰﹐斬首數千級﹐投澗谷而死者不可勝計。

肅宗初﹐逆賊安慶緒遣嚴莊悉其眾十萬來赴陜﹐以抗官軍。賊聞官軍至﹐悉其眾屯於陜西﹐負山爲陣。郭子儀以大軍擊其前﹐回紇登山乘其背﹐遇賊﹐潛師於山中﹐與鬥過期﹐大軍稍卻﹐子儀麾回紇令進﹐盡殺之。師馳至其後﹐於黃埃中發數十箭﹐賊驚顧曰「回紇來﹗」卽時大敗﹐僵屍徧山澤。

至徳六年﹐賊安慶緒遣嚴莊助張通儒拒官軍於陜。李嗣業﹑郭子儀討賊﹐遇於新店﹐力戰數合﹐我師初勝而後敗﹐嗣業遂急應接。回紇從南山望見官軍敗﹐曳白旗而下﹐徑抵賊背﹐穿賊陣過﹐賊陣西北角先陷。嗣業又率精騎前擊﹐表裏齊進﹐賊眾大敗﹐走河北。

◎乘勝破敵

晉杜預襲吳樂鄕﹐虜都督孫歆﹐州郡皆望風歸命﹐奉送印綬。時眾軍會議﹐或曰「百年之寇﹐未可盡克。今向暑﹐水潦方降﹐疾疫將起﹐宜候來冬更爲大舉。」預曰「昔燕樂毅藉濟西一戰﹐以並彊齊。今王師兵威已振﹐譬如破竹﹐數節之後﹐迎刃而解也。」遂指授羣帥﹐直指抹陵。所過城邑﹐莫不束手﹐遂平吳。先議者慚而謝焉。

東晉將周訪討賊杜曾﹐曾大潰﹐殺千餘人。訪夜追之﹐諸將請待明﹐訪曰「曾驍勇能戰﹐向之敗也﹐彼勞我逸﹐是以克之。宜及其衰﹐乘之﹐可滅。」鼓行而進﹐遂定漢沔。

十六國蜀李特攻晉將張徵﹐軍潰。特議欲釋徵還涪﹐諸將進曰「徵軍速戰﹐士卒傷殘﹐智勇俱竭﹐宜因其敝遂擒之。若捨而寬之﹐徵養病﹐收亡餘眾﹐更合圖之﹐未易也。」特從之﹐復追攻徵﹐潰圍走。特遣將水陸追之﹐遂害徵﹐生擒徵子存﹐以徵喪還之。

唐武徳初﹐劉武周據太原﹐使其將宋金剛屯河東。太宗往徵﹐金剛遁走。太宗追擊大破之﹐乘勝逐北﹐一日一夜行二百餘里﹐轉戰十合﹐士卒疲敝。至髙壁嶺﹐總管劉弘基執馬諫曰「糧已竭﹐士卒疲頓﹐顧且停營﹐待兵糧咸集而後戰。」太宗曰「功者難成而易敗﹐機者難得而易失。金剛走到汾州﹐眾心已沮﹐我及其未定﹐當承其勢擊之﹐此破竹之義也。如是更遲畱﹐賊必生計﹐此失機之道也。」遂策馬去﹐諸軍乃進﹐莫敢以饑乏爲辭。夜宿於雀鼠谷之西原﹐太宗不食二日﹐不解甲三日﹐軍中苦饑﹐此夕惟有一羊﹐太宗撫將士與之同食﹐三軍感恩﹐皆饑而思奮。明日﹐趨汾州﹐金剛列陣南北七里﹐以抗官軍。太宗遣總管李等當其北﹐長孫等當其南﹐親禦大軍以臨之。諸軍戰﹐小卻﹐爲賊所乘。太宗率精騎三千﹐直趨金剛﹐賊人太潰﹐遂破之。

太宗破薛仁杲將宗羅於髙摭﹐乘勝帥二千餘騎追之。竇軌苦諫曰「仁杲猶據堅城﹐𨿽破羅﹐未可輕進。請按兵以俟其變。」太宗曰「慮之久矣﹐破竹之勢﹐不可失也。賊大軍已散﹐餘眾何足爲虞﹖凶魁之計﹐盡於此矣。」遂率眾而進。至夜半﹐軍臨賊城﹐守垣者皆亂﹐爭自投而下。仁杲窮蹙﹐開門請降。

郭子儀﹑僕固懷恩擊賊將李歸仁﹐大破之。日暮﹐懷恩謂子儀曰「賊必棄城走﹐請以二百騎追之﹐縛取李歸仁﹑白乾眞﹑安守忠﹑張通儒。」子儀曰「將軍戰亦疲矣﹐且休﹐迨明而圖之。」懷恩曰「歸仁﹑守忠﹐天下驍賊也。驟勝而敗﹐此天與我也﹐柰何縱之不取﹖若使得眾﹐復爲我患﹐𨿽悔無及﹗夫戰尙速﹐何明日爲﹗」子儀固止之﹐令還營。懷恩又固請﹐往而復返﹐一夕四五起。遲明﹐諜至﹐守忠等果遁。

朱Г之亂﹐賊驍將張庭芝逼柵求戰。李晟謂諸將曰「吾恐賊不出﹐今冒死而來﹐天贊我也。」勒諸將縱兵擊之。時駱元光領華州兵營在於此﹐兵少﹐賊並力攻。晟遣李演﹑孟華以精卒救之﹐中軍鼓噪﹐演力戰﹐大破之﹐遂入光泰門。再戰﹐又敗之﹐僵屍滿地。翌日﹐將復出師﹐諸將請待西軍至﹐則左右夾攻。晟曰「賊旣傷敗﹐須乘勝撲滅。若俟其有備﹐豈王師之利耶﹖」晟乃號令誓師﹐畢陣於光泰門外﹐使王亻必﹑李演率騎軍﹐史萬頃領步卒﹐直抵苑墻。先是﹐夜使人開苑墻二百餘步﹐至是﹐賊已立木柵。賊倚柵拒戰﹐晟叱軍士曰「安得縱賊如此﹖當先斬公等﹗」萬頃懼﹐先登﹐拔柵而入。王亻必騎軍繼進﹐賊奔潰。大軍分道並入﹐驅蹙至於白華。忽有賊騎千餘﹐出於官軍之背﹐晟以麾下百餘騎馳入﹐左右呼曰「相公來﹗」賊聞之驚潰﹐官軍追斬﹐不可勝計。朱Г﹑姚令言遁走﹐其餘凶黨相率來降。

◎乘機破敵

蜀將孟達降魏﹐以達領新城太守。達連吳固蜀﹐潛圖中國。謀泄﹐將舉兵﹐司馬懿乃潛軍進討。諸將皆言「達與二賊交結﹐審察而後動。」懿曰「孟達無信義﹐此其相疑之時也。及其未定﹐往決之。」倍道兼行﹐八日到城下。吳﹑蜀各遣將救達﹐分兵拒之。初達與諸葛亮書曰「宛去洛八百里﹐去吳二千里﹐聞吾舉事﹐當表上天子﹐此相反覆﹐一月間也﹐則吾已固﹐諸軍足辦﹐吾無患矣。」及兵到﹐達曰「吾舉事八日﹐兵至城下﹐何神速也﹗」懿八道攻之﹐尋斬達。

唐髙祖討宋老生﹐太宗親與公子建成分路追兵。時方中夜﹐太宗馳入深谷﹐遂失道﹐下馬步上﹐久而得路。及兵回﹐髙祖乃令太宗自爲武侯﹐將輕騎夜發﹐行前。遲明﹐至霍邑城下﹐恐宋老生不出戰﹐遂大言激怒之。及兵至﹐髙祖曰「兵疲未食﹐恐不可戰。」甚欲停營。太宗曰「機不可失﹐未破趙會食﹐豈得下營先食乎﹖」髙祖乃與公子建成當東面﹐令太宗當南面。部分才定﹐老生出兵交戰﹐左軍遂敗。太宗與軍頭段志玄躍馬先登﹐深入賊陣。敵人矢下如雨﹐太宗爲流矢所中﹐拔而復戰﹐衝突其陣﹔後憤气彌厲﹐手殺數十人﹐兩刃盡缺﹐血流入袖﹐灑而復戰。老生遂大敗。

太宗討薛仁杲﹐旣克﹐諸將奉賀﹐因問曰「始大王野戰破賊﹐其主尙保堅城﹐王無攻具﹐輕騎騰逐﹐不待步兵﹐徑薄城下﹐咸疑不克而竟下之﹐何也﹖」太宗曰「此以權道迫之﹐使其計不暇發﹐以故克也。宗羅恃往之勝﹐兼復養銳﹐日久﹐見吾不出﹐意在相輕。今喜吾出﹐悉兵來戰。𨿽擊破之﹐擒殺蓋少﹐若不急躡﹐還走投城﹐仁杲收而撫之﹐則便未可得矣。且其兵眾皆隴西人﹐一敗披退﹐不及回顧﹐散歸隴外﹐則析庶自虛﹐我軍隨而迫之﹐所以懼而降也。此可謂成算﹐諸君盡不見耶﹖」諸將曰「此非凡人所能及也。」

◎乘風雨破敵

後漢楊璇爲零陵太守﹐時蒼梧賊攻劫州縣﹐賊眾多而璇力弱﹐吏人憂恐。璇乃特制馬車數十乘﹐以排囊盛石灰於車上﹝排滿拜反﹞﹐系布索於馬尾﹔及爲兵車﹐專控弓弩。及戰﹐乃令馬車居前﹐順風鼓灰﹐賊不得視﹐因火燒布﹐然馬驚奔賊陣﹐因使後車弓弩亂髮﹐鉦鼓鳴震﹐羣寇大駭破散﹐追逐傷斬無數﹐郡境以淸。

永平中﹐賊兵殺後部王安得﹐攻金滿城。戊己﹐校尉耿恭乘城轉戰﹐會天大風雨﹐隨而擊戰﹐殺傷甚眾。賊兵震怖﹐相謂曰「漢兵有神﹐眞可畏也。」遂解去。

唐蘇定方驍悍多力﹐爲折衝﹐隨李靖襲突厥頡利於磧口。定方率二百騎爲前鋒﹐乘霧而行。去賊一里﹐忽然霧歇﹐見牙帳﹐遂掩襲之﹐頡利狼狽散走。

梁將王琳大治舟艦﹐引兵東下﹐時攻陳霸先﹐遣侯拒之。以琳軍威方盛﹐乃引軍入蕪湖避之。是時西南風急﹐琳自謂得天助﹐直趨建康。侯等引兵徐出蕪湖﹐以躡其後。比及兵交﹐西南風翻爲用﹐琳兵擲火炬以燒陳船者﹐則皆返燒其船。琳兵潰亂﹐投水死者十二三﹐其餘皆棄船上岸﹐爲陳軍所殺殆盡。

後魏太武徵赫連昌﹐師次城下﹐收眾僞退﹐昌鼓噪而前。會風雨從東南來﹐沙塵昏冥﹐宦者趙倪進曰「今風雨從賊後來﹐我向彼背﹐天不助人﹐將士饑渴﹐顧且避之﹐更待後日。」崔浩曰「不可﹗千里制勝﹐一日之中﹐豈得變易﹖賊前行不止﹐後已離絕。宜分軍隱山﹐掩擊不意﹐風道人在﹐豈有常也﹖」從之。分騎奮擊﹐昌軍大潰。

隋將皇甫綰屯兵一萬在抱罕﹐薛舉選精銳二千人襲之﹐與綰軍遇於赤岸。陳兵未戰﹐俄而風雨暴至﹐初風逆舉陣﹐而綰軍遇不擊之﹔忽返風﹐正逆綰陣﹐气色昏昧﹐軍中擾亂。舉策馬先登﹐眾軍從之﹐隋軍大潰﹐陷抱罕。

後晉時﹐契丹入寇﹐杜重威領大兵至白團衛村下營。賊騎環繞之﹐奇兵出寨後﹐斷糧道。是夜東北風大起﹐至旦猶甚﹐破屋折木﹐營中掘井輒壞﹐人馬俱歇。契丹主令其眾曰「晉軍止此耳﹐當盡擒之。」命鐵鷂四面下馬﹐拔鹿角而入﹐奮短兵以擊晉軍。又順風縱火﹐揚塵以助其勢。晉軍憤怒﹐大呼曰「招討使何不用軍﹐而令士卒徒死﹗」諸將咸請戰﹐重威曰「俟風稍緩﹐徐觀可否。」李守眞曰「此風助我也﹗彼眾我寡﹐風沙之內﹐莫測多少﹐奮命格鬥﹐彊者必勝。如俟風止﹐我無噍類矣。」卽呼曰「諸軍齊力擊賊﹗」又謂重威曰「令公善守禦﹐守眞以中軍決死矣。」張彥澤召諸將問計﹐藥元福曰「軍中饑渴已甚﹐若俟風反出戰﹐吾屬爲寇矣。虜謂我不能逆風以戰﹐宜出其不意以擊之﹐此亦兵家詭道也。」符彥卿曰「與其束手就擒﹐曷若以身徇國﹖」乃與元福等引精騎出西門擊賊﹐諸將繼至﹐契丹卻數百步。彥卿謂守眞曰「其曳隊往來乎﹐直前奮擊以勝爲度乎﹖」守眞曰「事勢如此﹐安可回﹖宜長驅取勝耳﹗」彥卿等躍馬而去。風勢益甚﹐昏晦如夜﹐乃擁萬餘騎橫擊契丹﹐呼聲動天地﹐契丹大敗而走。

◎散眾

後漢初﹐河南賊張步據齊地﹐漢將耿討敗之。步肉袒負斧於軍門﹐傳步詣行在所﹐勒兵入據其城﹐樹十二郡旗﹝凡平城陽﹑瑯琊﹑髙密﹑膠東﹑東萊﹑北海﹑齊﹑千乘﹑濟南﹑平原﹑泰山﹑臨淄﹞。時步眾尙十餘萬﹐輜重七十餘兩﹐令降軍各以郡人詣旗下﹐皆罷遣軍人﹐令歸鄕裏﹐齊地悉平。

後魏末﹐河北賊葛榮爲魏將爾朱榮所擒﹐餘眾悉降。以賊徒旣眾﹐若卽分割﹐恐其疑懼﹐或更結聚﹐乃下令各從所樂﹐親屬相隨﹐任所居止。於是羣情喜悅﹐兵卽四散﹐數十萬眾一時散盡。待出百里之外﹐乃始分道押領﹐隨便安置﹐咸得其宜。擢其渠帥﹐量才授用﹐親附者咸安﹐時人服其處分機速。

●後集卷十

◎兵貴有繼﹝兵無繼必敗附﹞後漢初﹐張步據齊地十二郡。漢將耿討之﹐壁於臨淄。步與第三籃弘壽及大彤渠帥重異等兵﹝重姓﹐異名也﹞﹐號二十萬﹐至臨淄大城﹐東將攻。先出淄水上﹐與重異遇﹐突騎欲縱。恐挫其鋒﹐令步不敢進﹐故示弱以盛其气﹐乃引歸﹐水城陳兵於內。步气盛﹐直攻營﹐與裨將劉歆等合戰。升王宮懷臺望之﹐﹝臨淄本齊國所都﹐卽齊王宮中之懷臺也﹐《東觀記》作懷臺﹞﹐視歆等鋒交﹐乃自引精兵以橫突步陣於東城下﹐大破之。

呂布從東緡與陳宮將萬餘人來與曹公戰。時兵皆出取麥﹐在者不能千人﹐屯營不固。曹公乃令婦人守陴﹐悉將兵距之。屯西有大堤﹐其南林木幽深。布疑有伏兵﹐乃相謂曰「曹公多詐﹐勿入伏中。」引軍南屯十餘里。明日復來﹐曹公隱兵堤裏﹐出半兵堤外。布益進﹐乃令輕兵挑戰。旣合﹐伏兵乘堤﹐步騎並進﹐大敗之。

魏大將軍曹休從皖口深入與賊戰。賈逵度賊無東關之備﹐必並軍於皖﹐乃部署諸將水陸並進﹐行三百里﹐得生賊﹐言「休戰敗﹐孫權遣兵斷夾石」。諸將不知所出﹐或欲待後軍。逵曰「休軍敗於外﹐路絕於內﹐進不能戰﹐退不得還﹐安危之機﹐不及終日。賊以軍無後繼﹐故至此。合疾進﹐出其不意﹐所謂先人以奪其心﹐賊見吾兵必矣。若待後軍﹐賊已斷險﹐兵多何益﹖」乃兼道進軍﹐多設旗鼓爲疑兵﹐賊見逵軍遂退。

蜀將姜維圍狄道。魏將陳泰等進軍﹐度髙城嶺潛行﹐夜至狄道西南髙山之上﹐多舉烽火鳴鼓角。城中見救者至﹐皆憤勇。維謂﹕「救兵當須集眾乃發。」而卒聞已至﹐謂有奇變宿謀﹐上下震懼而去。

◎兵無計必敗唐契丹李盡忠﹑孫萬榮叛﹐有詔王孝傑起白衣爲淸邊總管﹐統兵十八萬討之。

孝傑軍至於夾石谷遇賊﹐道險虜甚眾。孝傑率精銳之士爲先鋒﹐且戰且行。及出谷﹐布方陣以捍賊。後軍總管蘇冗暉畏賊眾﹐棄甲而遁。孝傑旣無後繼﹐爲賊所乘﹐營中潰亂﹐孝傑墮谷而死﹐兵士被殺殆盡。時張說爲節度管書記﹐馳奏其事。

則天問孝傑敗亡之狀﹐說曰「孝傑忠勇敢死﹐深入賊境﹐以少禦眾。但爲後援不至﹐所以致敗。」

◎兵多宜分軍相繼東魏大將髙歡大舉以伐西魏﹐將度蒲津﹐其將薛叔曰「西賊連年饑饉﹐但宜分兵諸道﹐勿與野戰。比及來年﹐麥秋人眾﹐盡應饑死﹐西賊自然歸降﹐願無渡河也。」侯景亦曰「今者兵眾極大﹐萬一不提﹐卒難收斂。不如分爲二軍相繼而進﹐前軍若勝﹐後軍全力﹔前軍若敗﹐後軍承之。」髙歡皆弗聽﹐遂有沙苑之敗。

◎救兵春秋時﹐楚伍員與申包胥友﹝包胥﹐楚大夫﹞。其亡也﹐謂申包胥曰「我必復楚國﹝復﹐報也﹞。」申包胥曰「勉之﹐子能復之﹐我必能興之。」及昭王在隨﹐申包胥如秦乞師曰「吳爲封豕﹑長蛇﹐以薦食上國﹝薦﹐數也。言吳貪害如蛇﹑豕﹞。」立依於庭墻而哭﹐日夜不絕聲﹐勺飲不入口七日﹐秦師乃出。

申包胥以秦師至﹐秦子蒲﹑子虎帥車五百乘以救楚﹝五百乘﹐三萬七千五百人﹞。

子蒲曰「吾未知吳道﹝道由去術﹞。」使楚人先與吳人戰﹐而自稷會之﹐大敗夫槪王於沂﹝稷﹑沂﹐皆楚地﹞。

◎力少分軍必敗漢初﹐黥布反﹐渡淮擊楚﹐楚發軍與戰徐僮間。楚爲三軍﹐欲以相救爲奇兵。

或說楚將曰「布善用兵﹐人素畏之。且兵法﹕自戰其地爲散地。今別爲三軍﹐彼敗吾一軍﹐餘皆走﹐安能相救﹖」楚將不聽﹐布破其一軍﹐二軍散走﹐遂西與髙帝兵遇於蘄西﹐大戰﹐帝軍散走。

後漢初﹐漁陽太守彭寵反﹐自將一萬餘人攻幽州剌史朱浮於薊。光武使將軍鄧隆軍路南﹐浮軍雍奴﹐遣吏奏狀﹐帝讀檄怒謂使者曰「營相去百里﹐其勢豈得相及﹖比若還﹐此軍必敗矣。」寵果盛兵臨河以拒隆﹐又別發輕騎二千襲其後﹐大破之。隆軍去朱浮遠﹐遂不能救﹐引而去。

吳漢討公孫述﹐乃進軍攻廣都﹐拔之。光武戒漢曰「成都十餘萬眾﹐不可輕也。但堅據廣都﹐待其來攻﹐勿與爭鋒。若不敢來攻﹐公轉營迫之。須其力疲﹐乃可擊也。」漢乘利逐﹐自將步騎二萬餘進逼成都﹐去城十里﹐阻江北爲營﹐作浮橋﹔使副將劉尙將萬餘人﹐屯於江南﹐相去二十餘里。帝聞大驚﹐使責漢曰「公旣輕敵深入﹐又與尙別營﹐事有緩急﹐不復相及。賊若出兵綴公﹐而以大眾攻尙﹐尙破﹐公卽敗矣。急引兵還廣都﹗」詔書未到﹐述果使其將謝丰﹑袁吉攻漢﹐使別將攻尙。漢敗入壁﹐丰圍之。漢乃召諸將勵之曰「今與劉尙二處受圍﹐其禍難量﹐欲潛師就尙於江南﹐並兵禦之。若能同心一力﹐人自爲戰﹐大功可立。

如其不然﹐敗以無餘。」於是饗士秣馬﹐閒營三日不出﹐乃多立幡旗﹐使煙火不絕。夜銜枚引兵﹐與尙合軍。丰等不覺﹐明日分兵拒水北﹐自將攻江南。漢悉兵迎戰﹐自辰至脯﹐遂大破之﹐斬謝丰﹑袁吉。於是引還廣都﹐畱劉尙拒述。帝報曰「公還廣都﹐甚得其宜﹐述必不敢略尙而擊公也。若先攻尙﹐公從廣都悉步騎赴之﹐破之必矣。」自是漢與述戰於成都﹑廣都之間﹐八戰八克。

蜀先主引兵東下伐吳。魏文帝聞備立柵連營七百餘里﹐謂羣臣曰「備不曉兵權﹐豈有七百里營可以拒敵者乎﹖包原隰險﹐阻而爲軍者﹐爲敵所擒。此兵家之忌也。緩急不相救﹐一軍潰則眾心恐矣。」數日﹐果聞備敗。

梁將王僧辧討侯景﹐與陳霸先會於白矛灣﹐進克姑熟﹐次蔡洲。景登石頭城﹐望官軍之盛﹐不悅﹐密謂左右曰「彼軍上者如是紫气﹐不易可當。」因率鐵騎萬人﹐聲鼓而進。霸先謂僧辧曰「善用兵者﹐如常山之蛇﹐首尾相應。賊今送死﹐欲爲一戰﹐我眾彼寡﹐宜分其勢。」僧辧然之﹐乃以彊兵勁弩攻其前﹐輕銳躁其後﹐大兵衝其中。景遂夜潰﹐棄城而遁。

魏末﹐賊莫折後幟所在寇掠郡縣。州人李賢率鄕兵﹐與涇州剌史史寧討之。

後幟列陣以待﹐賢謂寧曰「賊結聚歲久﹐徒眾甚多﹐數州之人皆爲其用。我若總爲一軍﹐並力擊之﹐彼旣同惡相濟﹐理必總卒於我。勢旣不分眾﹐其莫敵我。

便究首尾﹐無以制之。今若令諸軍分爲數隊﹐多設旗鼓﹐掎角而前﹐以脇諸柵﹔公旣統精兵直指後幟﹐披甲而待﹐莫與交鋒。後幟欲前則憚公之銳﹐諸柵欲出則懼我疑兵。令其進不得戰﹐退不得走﹐以待其懈而擊之﹐必破。後幟一敗﹐則眾柵不攻自拔矣。」寧不從﹐屢戰類北。賢方率數百騎經後幟營﹐收其妻子童僕五百餘人﹐並輜重等屬。後幟與寧戰﹐勝﹐方欲追奔﹐忽遇賢﹐方棄寧而與賢接戰﹐遂大敗﹐後幟單騎奔走。

前秦苻堅遣將呂光領兵伐龜玆。光軍其城南五里爲營﹐深溝髙壘﹐廣設疑兵﹐以木爲人﹐被之以甲﹐羅之壘土。龜玆王帛純嬰城自守﹐乃傾國資寶請諸國來救。

溫宿尉須等國﹐互合七十餘萬眾以救之。胡便弓馬﹐善矛槊鎧如連鎖﹐射不可入。

眾甚憚之﹐諸將咸欲每營結陣﹐按兵拒之。光曰「彼眾我寡﹐營又相遠﹐勢分力散﹐非良策也。」於是遷營相接陣﹐爲勾鎖之法﹐精騎爲遊軍﹐彌縫其闕﹐戰於城西﹐敗之。帛純遁走﹐王侯降者三十餘國。

◎分敵勢破之項籍圍漢王於營陽﹐漢將紀信詐降﹐而漢王得出走入關﹐收兵欲復東。轅生說漢王曰「漢與楚相距榮陽數歲﹐漢常屢困。願君王出武關﹐項羽必領兵南走。

王深壁冷守榮陽﹑成臯間﹐且得體息使韓信等輯河北趙地﹐連燕﹑齊﹐君王乃復走榮陽﹐未晚也。如此則楚所備者多而力分﹐漢得休息﹐復與之戰﹐破楚必矣。」漢王從其計﹐出軍宛﹑葉間。項羽聞漢王在宛﹐果引兵南﹐漢王深壁不戰﹝納以此獘楚也﹞。

晉武帝欲滅吳﹐以羊祜都督荊州諸軍事。祜上疏曰「蜀平之時﹐天下皆謂吳當並之。自此來十三年﹐是謂一周。今不於此平吳而更阻兵相守﹐不可長久。

今若引梁﹑益之兵水陸具下﹐荊楚之眾進臨江陵﹐平南豫州﹐直指夏口﹐徐﹑揚﹑靑﹑兗並向秣陵﹐鼓旆以疑之﹐多方以誤之。以一隅之吳﹐當天下之眾﹐勢危形散﹐所備皆急。巴漢奇兵出其空虛﹐一處傾壞﹐則上下震蕩。吳緣江爲國﹐無有內外﹐東西數千里﹐以藩籬自持﹐所敵者大﹐無有寧息。孫皓與下多忌﹐將疑於朝﹐士困於野﹐無有保世之計﹐一定之心。平常之日猶懷去就﹐終不能齊力致死﹐已可知也。軍不逾時﹐必可勉矣。」帝納之﹐終以此勝吳。

後魏賀拔嶽討方侯﹐賊兵尋棄岐州﹐北走安定。爾朱天光方自雍至﹐天光與嶽合勢﹐宣言「今气候已熱﹐非徵討之時。至秋涼﹐更圖進取。」賊寇聞之﹐遂以爲實﹐分遣諸軍﹐散營眾於岐州北百里﹐使太尉侯元進據險設柵。嶽知其勢分﹐密與天光嚴備﹐昧旦攻圍元進柵﹐拔之﹐卽擒元進﹐自余緩撫悉降。又輕騎追配寇﹐及之﹐於平涼一戰擒之。

貞元九年﹐朝廷築鹽州城﹐慮爲吐蕃掩襲﹐詔劍南節度使韋臯發兵深入吐蕃﹐以分其勢。臯命大將董π﹑張芬出西山及南道﹐破峨和城﹑通鶴軍﹐焚定廉城﹐凡平堡柵五十餘所﹐城之﹐二旬而畢。其後贊普北寇靈朔﹐又令臯出兵深入。乃令陳泊等出三奇路﹐崔堯臣出龍溪石門路﹐仇冕等趨吐蕃維州城﹐邢恥等趨雞棲老翁城﹐髙倜等趨故松州﹐韋良金等出雅功黎路﹐王有道等過大渡河入蕃界﹐陳孝孫等進攻昆明城﹑諾齊城。自八月出軍齊入﹐至十月破蕃兵十六萬﹐生擒六千﹐斬首萬餘級﹐轉戰千里﹐蕃軍連敗。

唐末﹐朱全忠遣氏叔琮等將兵五萬攻李克用﹐入自太行﹐魏博都將張文恭入自磁州新口﹐葛從周以兗鄆兵會成徳兵入自土門﹐氵名州剌史張歸厚入自馬嶺﹐義武節度使王處直入自飛孤﹐權知晉州侯言以慈隰﹑晉﹑絳兵入自陰地。叔琮入天井關﹐進兵昂車﹐沁州剌史蔡訓以城降。河東都將蓋璋諸侯言降。叔琮拔澤州﹐剌史李存璋棄城走。叔琮進攻潞州﹐昭義節度使孟遷降之。河東屯將李審違﹑王周將步軍一萬騎二千詣叔琮降。叔琮進趣晉陽﹐出石會關﹐營於洞氵髙驛。張歸厚引兵至遼州﹐遼州剌史張鄂降。別將白奉國會成徳兵自井陘入﹝陘音刑﹐又名屬鎭州﹞﹐拔承天軍﹐與叔琮烽火相應。叔琮等引兵抵晉陽城下﹐數挑戰。城中大恐﹐李克用登城備禦﹐不遑飲食。時汴軍旣眾﹐芻糧不給﹐久雨﹐士卒虐病﹐全忠乃召兵還。

◎上速春秋時﹐舒鳩人叛楚﹐令尹子木伐之。及離城﹝舒鳩城﹞﹐吳人救之。子木遽以右師先﹝先至舒鳩﹞﹑子扌崩﹑息桓﹑子捷﹑子駢﹑子孟帥左帥以退﹝五人不及﹐子木與吳相遇而退﹞。吳人居其間七日﹝居是兩軍之間﹞。子扌崩曰「久將墊隘﹐隘乃擒也﹐不如速戰﹝墊隘慮水雨﹞。請以其私卒誘之﹐簡師陳以待我﹝簡後精兵駐後爲陣﹞。我克則進﹐奔則亦視之﹝視其形勢而救助之﹞﹐乃可以免。不然﹐必爲吳擒。」從之。五人以其私卒先擊吳師﹐吳師奔﹐登山以望見楚師不繼﹐復逐之﹐傳諸其軍﹝吳還逐五子至其本軍﹞。簡師會之﹐吳師大敗﹐遂圍舒鳩﹐滅之。

宋華登以吳師救華氏﹝登前軍奔吳﹞﹐齊烏枝鳴戍宋﹝烏枝鳴﹐齊大夫﹞。

廚人濮曰﹝濮﹐宋廚邑大夫﹞﹕「軍志有之﹕先人有奪人之心﹐後人有待其衰。

盍及其勞且未定也﹐我請軍。君入而固﹐則華氏眾矣﹐悔無及也。」從之﹐齊師﹑宋師敗吳師於鴻口﹝宋地﹞。

蜀將孟達降魏﹐魏朝以達領新城太守。達復連吳固蜀﹐潛圖中國。謀泄。時司馬懿秉政﹐恐達速發﹐爲書給以安之。達得書﹐猶豫不決。懿乃且潛軍進討﹐諸將皆言「達與二賊交結﹐宜審察而後動。」懿答曰「達無信義﹐此其相疑之時也﹐當及其未定﹐促討之。」乃倍道兼行﹐八日到其城下。吳﹑蜀各遣其將向西城﹑安橋﹑木蘭寨以救達﹐懿分諸將拒之。初﹐達與諸葛亮書曰「宛去洛八百里﹐去吳二千里﹐聞吾舉事﹐當表上天子﹐比相反覆﹐一月間也。則吾城已固﹐諸軍足辦。吳所在深險﹐司馬公必不自來﹐諸將來﹐吾無患矣。」及兵到﹐達又告亮曰「吾舉事八日而兵至城下﹐何其神速也﹗」懿造城下﹐八道攻之。

旬有六日﹐達甥劉賢﹑將李輔等開門出降﹐遂斬達。

後秦姚萇與苻登相持﹐萇將荀曜有眾萬人﹐密引符登。萇與登戰敗於馬頭原﹐收眾復戰。姚碩徳謂諸將曰「上謹於輕敵﹐每欲以計取之﹐今戰旣失利而更逼賊﹐必有由也。」萇聞而謂碩徳曰「登用兵遲緩﹐不識虛實﹐今輕兵直進﹐遙據吾東﹐必荀曜儒子與之連結也。事久庶成﹐其福難測。所以速戰者﹐欲使儒子謀之未就﹐好之未深﹐散敗其事耳。」進戰﹐大敗之。

武后初﹐徐敬業舉兵於江都﹐稱康復皇家。以尉魏思溫爲謀主﹐問計於思溫﹐對曰「明公旣以太后幽縶少主﹐志在康復。兵貴掘速﹐宜早渡淮北﹐親率大眾﹐直入東都。山東將士知公有勤王之舉﹐必以死從。此則指日刻期﹐天下必定。」敬業欲從其策﹐薛璋又訴曰「金陵之地王气見矣﹐宜早應之。兼有大江﹐其險足以自固。請且收取常潤等州﹐以爲王霸之業。然後率兵北上﹐鼓行而前﹐北則退有所歸﹐進無不利。實爲良算也。」敬業以爲然﹐乃自率兵四千人南渡﹐以擊潤州。思溫密謂社永仁曰「無勢﹐宜合不可分。今敬業不知並力渡淮﹐率山東之眾以合洛陽﹐無能爲也。」果敗。

李靖徵蕭銑﹐集兵於夔州。銑以時屬秋潦﹐江水泛漲﹐三峽路險﹐必謂靖不能進﹐遂休兵不設備。九月﹐靖乃率師而進﹐將下峽。諸將皆請停兵待水退﹐靖曰「兵貴神速﹐機不可失。今兵始集﹐銑尙未知﹐若乘水漲之勢﹐倏忽至城下﹐所謂疾雷不及掩耳。此兵家上策。縱彼知我﹐倉促召兵﹐無以應敵。此兵家上策。」銑果大懼而降。

唐莊宗命將徵蜀﹐以康延孝爲先鋒﹐排陣斬砍﹐使破鳳州﹐收固鎭﹐克興州﹐取蜀三招討兵於三泉﹐所俘皆諭而釋之。自是晝夜兼行。王衍自利州奔歸成都﹐斷桔柏津以絕追軍。延孝復造浮梁以渡﹐進收綿州。王衍復斷綿江﹐浮梁而去。

水泛無舟楫可渡﹐延孝謂招討使李嚴曰「吾懸軍深入﹐利在速戰。乘王衍破膽之時﹐人心離沮﹐但得百騎過鹿頭關﹐彼卽迎降不暇。如俟修繕津梁﹐便畱數日。

若王衍堅閉近關﹐析吾兵勢﹐倘延旬浹﹐則勝負莫可知也。宜促騎渡江。」因與李嚴乘馬浮江﹐於時得濟者僅千人﹐步軍溺死者千餘人。延孝旣濟﹐長驅過鹿頭關﹐進據漢州﹐遂平蜀。

後唐明宗將如汴州﹐至滎陽﹐宣武節度使朱守殷疑懼。孫晟勸守殷反﹐守殷遂乘城拒守。帝遣範延光諭之﹐延光曰「若不急攻﹐則汴城堅矣。願得騎兵五百﹐臣先赴之﹐則人心必駭。」明宗從其請。延光自酉時至夜半﹐馳二百餘里﹐奄至城下﹐與賊交斗。翌日﹐守陴者望見乘輿﹐乃相率開門。延光乃入﹐與賊巷戰﹐盡殲其黨。

建隆元年﹐李筠反謀已決﹐樞密使吳延祚曰太祖曰「潞城巖險﹐且有太行之阻﹐賊若保之﹐未可以歲月破。筠素輕銳﹐若速舉兵擊之﹐彼必出關﹐但離巢穴﹐卽成禽矣。」上從其言﹐遂親往次榮陽。西京畱守向拱勸上﹕「濟決河逾太行﹐乘其未集誅之。倘稽旬浹﹐恐賊愈滋﹐攻之難爲力矣。」趙普亦曰「兵尙拙速﹐不貴巧遲。倍道兼行﹐掩其未備﹐可一戰而克也。若使堅壁固守﹐老我師徒﹐饋運險艱﹐則勝負未決。」上納之。六月己巳朔﹐上至澤州﹐召控鶴左相都指揮使馬全義問計策﹐全義請並力急攻﹐且曰「緩之﹐恐生變。」上命諸軍奮擊﹐親帥衛兵繼之。辛巳﹐克其城。

◎示緩﹝攻敵有緩急﹞秦伐韓﹐趙令趙奢將救之。去邯鄲三十里﹐而令軍中曰「有以軍事諫者﹐死。」秦軍鼓噪﹐勒兵武安﹐屋瓦盡震。軍中候有一人言急救武安﹐奢立斬之。

堅壁畱二十八日不行﹐復益增壘。秦間來﹐奢善食遣之。間以報秦將﹐秦將大喜﹐曰「夫去國三十里而軍不行﹐乃增壘﹐閼與非趙地也必矣。」奢旣已遣秦間﹐乃捲甲而趨之﹐二日一夜至﹐令善射者去閼與五十里而軍。軍壘成﹐秦人鬥之﹐悉甲而至。奢縱兵擊破之﹐遂解閼與之圍。

曹操徵張繡﹐荀攸曰「繡以遊軍仰食於劉表﹐表不能供也﹐勢必離。不如緩以待之﹐可誘而致。若急之勢必相救。」操不從﹐遂進軍﹐與繡戰﹐表來救之﹐操敗。

曹操旣克鄴﹐袁尙﹑袁熙遂奔遼東﹐有眾數千。時遼東太守公孫康恃遠不服。

曹公破烏桓﹐或說公遂徵之﹐尙﹑熙可擒。公曰「吾方使康斬送其首﹐不煩兵矣。」公引兵還﹐康果斬尙﹑熙﹐傳送其首。諸將惑﹐問公還而斬熙﹑尙何也﹖公曰「彼素畏尙﹑熙﹐吾急之﹐則並力﹔緩之﹐則相圖。其勢然也。」

◎示弱春秋時﹐楚武王侵隨﹝隨國﹐今義陽隋縣﹞﹐使章求成焉﹝章﹐楚大夫也﹞﹐軍於瑕以待之﹝瑕﹐隨地﹞。隨人使少師董成﹝少師﹐隨大夫董正也﹞﹐斗伯比言於楚子曰「吾不得志於漢東也﹐我則使然﹝斗伯比﹐楚大夫令尹子文之父﹞。我張吾三軍而被吾甲兵﹐以武臨之﹐彼則懼而協以謀我﹐故難間也。漢東之國﹐隨爲大﹐隨張必棄小國﹐小國離﹐楚之利也。少師侈﹐請羸師以張之﹝羸﹐弱也﹞。王毀軍而納少師﹝從伯比之﹞。少師歸﹐請追楚師﹐隨侯將許之﹝信楚弱也﹞﹐季梁止之曰「天方授楚﹐楚之羸﹐其誘我也。君何急焉﹖君姑修政而親兄弟之國﹐庶免於難。」隨侯懼而修政﹐楚不敢伐。

楚師次於句筮﹝楚西界也﹞﹐使廬戢黎侵庸﹝戢黎﹐盧大夫﹞及庸方城﹝方城﹐庸地﹐庸縣東有方城亭﹞。庸人逐之﹐囚子楊﹛窗心﹜﹝﹛窗心﹜﹐戢黎官屬﹞。

三宿而逸﹐曰「庸帥眾﹐羣蠻聚焉﹐不如復大師﹝還復句筮師﹞﹐且起王卒﹐合而後進。」師叔曰「不可﹐姑又與之遇﹐以驕之。彼驕我怒﹐而後可克。先君分冒所以服陘隰也﹝冒﹐楚武王父﹞。」又與之遇﹐七遇皆北﹝軍走曰北﹞。

惟裨﹑﹑魚人實逐之﹝裨﹑﹑魚﹐庸三邑。輕楚﹐故但使三邑人逐之也﹞。

庸人曰「楚不足與戰矣。」遂不設備。楚子乘ㄞ會師於臨品﹝ㄞ﹐傳車也。臨品﹐地名﹞﹐分爲二隊﹝隊﹐部也。兩道攻之﹞﹐子越自石溪﹐子具自仞﹐以伐庸﹝子越﹐斗ㄈ﹞。秦人﹑巴人從師楚盟﹝蠻見楚彊故﹞﹐遂滅庸﹝傳言楚有謀臣﹐所以興﹞。

戰國趙將李牧常居代郡雁門備賊兵﹐以便宜置吏市﹐租皆輸入幕府﹐爲士卒費﹐日擊數牛饗士﹐習騎射﹐謹烽火﹐多設間諜﹐厚遇戰士﹐爲約曰「單於爲盜﹐入堡。有敢捕盜者﹐斬。」賊兵每入﹐烽火謹﹐輒入堡﹐不敢戰。如是數歲﹐亦不亡失。然賊兵謂牧爲怯。趙王讓牧﹐牧如故。王怒﹐使人代將。歲餘﹐敗兵每來﹐出戰﹐數不利﹐失亡多。復遣牧﹐牧至﹐如故約。匈奴數歲無所得﹐終以爲怯。邊士日得賞賜﹐皆願一戰。於是乃具選兵車得千三百乘﹐騎萬三千匹﹐百金之士五萬﹐控弓弩者十萬人悉勒習戰﹐大縱畜牧﹐人眾滿野。匈奴小入﹐佯走不勝﹐以數千人委之。單於聞之﹐大率眾而來。牧多爲奇陣﹐張左右翼擊之﹐破殺賊兵十餘萬騎。單於奔走﹐十餘歲不敢近邊。

韓﹑魏相攻﹐齊相田忌率兵伐魏。魏將龐涓聞之﹐釋韓而歸。齊孫子謂田忌曰「彼三晉之兵素皆悍勇而輕齊﹐號爲怯。善戰者﹐因其勢而利導之。兵法﹕百里趣利者蹶上將﹝蹶猶挫也﹞﹐五十里趣利者半至。」乃使齊軍入魏地爲十萬竈﹐明日爲五萬竈﹐又明日爲三萬竈。龐涓行三日﹐大喜曰「我固知齊卒怯﹐入吾地三日﹐士卒亡者過半矣。」乃棄其步兵﹐與其輕銳倍日並行逐之。孫子度其行﹐暮當至馬陵。馬陵道挾而旁多阻隘﹐可伏兵。乃砍大樹﹐白而書之曰「龐涓死此樹下。」於是令萬弩夾道而伏﹐其日暮見火舉而俱發。龐涓夜至﹐砍樹下見白書﹐乃舉火燭之﹐讀書未畢﹐齊軍弩俱發﹐軍大亂﹐龐涓乃自刎。

前漢韓王信反﹐亡走敗兵﹐與賊兵謀攻漢。髙帝自往擊之﹐至晉陽﹐使人覘賊兵。冒頓匿其壯士肥牛馬﹝匿﹐藏﹞﹐但是異弱及羸畜。使者十輩來﹐皆言賊敗可擊。帝使劉敬復往使賊寇﹐還報曰「兩國相擊﹐此宜誇矜見所長﹝見﹐示也﹞。今臣往﹐徒見羸老弱﹝﹐音貴﹐謂死者之肉也﹐一說讀瘠瘦﹞。此必欲見短﹐伏奇兵以爭利。愚以爲賊兵不可擊也。」是時漢兵已逾句汪﹐三十餘萬眾兵已行。帝怒﹐以爲沮吾軍﹐械擊敬廣武。遂往至平城﹐賊兵果出奇兵﹐圍髙帝白登七日﹐然後得解。

後漢末﹐孫策攻陳登於匡琦城。賊初到﹐旌甲覆水﹐羣下咸欲引軍避之。登乃閉門自守﹐示弱不戰﹐將士銜枚﹐寂若無人。登城觀形勢﹐知其可擊﹐乃申命士卒眾﹐整兵器﹐昧爽開南門﹐引軍指賊營﹐步騎抄其後。賊周章方結陣不得還船﹐登縱兵乘之﹐遂大敗。

陳霸先討杜龕﹐以侯安都君守。齊軍乘虛入﹐據石頭﹐遊騎至於關下。安都閉門兵旗職﹐示之以弱﹐且令城中曰「有登陴看賊者﹐斬。」及夕﹐賊收軍還石頭。安都夜令士卒密營禦敵之具。明晨﹐賊騎又至﹐安都率甲士三百人開東西掖門與戰﹐大敗之。賊乃退﹐不敢逼臺城。

後周末﹐楊堅作相﹐尉遲迥拒命。堅遣將於仲文率兵定關東﹐次蓼堤。迥將檀讓擁眾數萬人﹐仲文以羸師出戰﹐讓悉眾來拒。仲文僞北﹐讓軍頗驕。於是遣精兵左右翼擊之﹐大敗讓軍。進攻梁郡﹐迥守將劉子寬乘城遁走。

晉末﹐妖賊孫恩作亂﹐出海鹽。劉裕築城於故海鹽﹐賊日來攻﹐城內兵少﹐裕乃選敢死士擊走之。時𨿽連勝﹐裕深慮眾寡不敵﹐乃一夜偃旗﹐示以羸弱﹐觀其懈乃奮擊﹐大破之。

隋末﹐賊師孟讓眾十餘萬屯旰貽。煬帝遣王世充拒之﹐保都梁山﹐不與戰。

乃宣言士卒亡叛﹐使賊中聞之。讓果大笑曰「王世充文法吏﹐何能爲將﹖吾當生縛之。」於是進攻其柵﹐世允與戰﹐佯不勝。讓益輕之﹐乃分兵虜掠。世充知其可擊﹐令軍中夷竈散幕﹐設方陣﹐四面而出戰﹐大破之﹐虜男女十萬餘口﹐讓僅以身免。

五代﹐周世宗伐江南﹐大將張永徳請行效命。師至壽春﹐劉仁贍堅壁﹐不下。

永徳出疲兵居前餌之﹐伏精兵於便地﹐每戰佯不利﹐北退三十里﹐伏兵悉起﹐前後夾攻﹐大敗之﹐仁贍僅免。

本朝太宗時﹐契丹與西賊相結窺邊﹐上密授成算於府州折禦卿﹐使爲之備。

至是﹐虜將韓徳城萬餘眾﹐誘黨項﹑勒浪等族﹐自振武入寇。禦卿大敗之於子河儀﹐勒浪等族乘敗之亂﹐詐爲府州兵躡其後﹐虜眾死者十六七。奏至﹐上召其使問狀﹐因笑謂左右曰「北寇小醜﹐輕進易退﹐常戒邊將﹐勿與爭鋒﹐待其深入﹐卽分奇兵斷其歸路﹐從而擊之﹐必無遺類。果如我言。」左右呼萬歲。因遣內侍往圖地形觀之。勒浪等族旣與虜有隙﹐悉款塞內附。

◎示彊春秋﹐楚將子元以車六百乘伐鄭﹐師於桔扶之門﹝桔扶﹐鄭遠郊之門也。桔﹐胡結反。扶﹐徒結反﹞。又自純門﹐及逵市﹝純門﹐鄭外郭門也。逵市﹐郭門道上市﹞。縣門不發﹐效楚言而出。子元曰「鄭有人焉﹝縣門施於內城門﹐鄭示楚以閒門﹐故不閉城門﹐出兵而效楚言﹐故子元畏之不敢者﹞。」諸侯救鄭﹐楚夜遁。鄭人將奔桐丘﹐諜告曰「楚幕有烏。」乃止﹝諜﹐間也。幕﹐帳也﹞。

楚大饑﹐戎伐其西南﹝戎﹐山夷也﹞。庸人帥羣蠻以叛楚﹝庸﹐屬楚之小國﹞﹐麋人率百濮將以伐楚﹝百濮﹐夷也。麋﹐居鉤也﹞。於是﹐申息之北門不啟﹝備中國也﹞。楚人謀徙於阪髙﹝楚陵北﹞﹐賈曰「不可。我能往﹐寇亦能往﹐不如伐庸。夫麋與百濮爲我饑﹐不能師﹐故伐我也。若我出師﹐必懼。百濮離居﹐將各走其邑﹐誰暇謀人﹖」乃出師。旬有五日﹐百濮乃罷。自廬以往﹐振廩同食﹝往伐庸廩倉也﹐同倉﹐上下無異也﹞。

後漢虞翊爲武都太守﹐以討叛羌。羌乃率眾數千﹐遮詡於陳倉崤谷。詡卽停軍不進﹐而上書請兵。羌聞之﹐乃分抄旁縣。詡因其兵散﹐日夜進道行兼百餘里﹐令吏士各作兩竈﹐日增倍之﹐羌不逼。或問﹕「孫臏減竈﹐而君增之。兵法﹕日行不過三十里﹐以戒不虞。而今日且二百里﹐何也﹖」詡曰「賊眾多﹐吾兵少﹐徐行則易爲所及﹐速進則彼所不測。賊見吾竈日增﹐必謂郡兵來迎﹐眾多行速﹐必憚追我。孫子見弱﹐吾今示彊﹐勢不同故也。」到郡兵不滿三千﹐而羌眾萬餘攻圍赤亭數十日。詡乃令軍中﹐使彊弩勿發﹐而潛髮小弩。羌以爲矢力弱不能至﹐並力急攻。詡於是使二十彊弩共射一人﹐發無不中﹐羌大震退。詡因出城奮擊﹐多所殺傷。明日﹐悉陳其眾﹐令從東郭門出北郭門入﹐貿易衣服﹐回轉數周。羌不知其數﹐便相恐動。詡計賊當退﹐乃潛遣五百餘人於淺水設伏﹐候其走路。賊果奔﹐因掩而大破之。

趙石勒以荊州監軍郭敬寇晉襄陽。勒令敬退屯樊城﹐戒之使偃藏旗幟﹐寂若無人﹐彼若使人觀察﹐則告之曰「自受堅守﹐後七八日大旗將至﹐相禁不復得走。敬使人浴馬於津﹐周而復始﹐晝夜不絕。伺諜還告晉南中郎將周撫﹐以爲勒大軍至﹐懼而奔於武昌。敬遂入襄陽。

◎示閒暇漢景帝時﹐賊人大入上郡﹐天子使中貴人從李廣勒兵擊賊兵。貴人將十騎出獵﹐見射調三人﹐與戰﹐被射傷。中貴人走廣﹐廣曰「必是賊兵射周者也﹝周善飛﹐故使善射者射周﹞。」廣乃從百騎往馳三人﹐令其騎張左右翼﹐而廣身射彼三人﹐殺其二人﹐生得一人﹐果射周者也。遙見賊兵有數千騎﹐見廣﹐以爲誘騎﹐驚﹐上山陣。廣所從百騎皆大恐﹐欲還馳走。廣曰「吾去大軍數十里﹐今若走﹐寇兵追射我立盡。今我畱﹐賊兵必以我爲大軍之誘﹐必不敢擊我。」廣令諸騎曰「前﹗」未到匈奴陣二里所止﹐皆下馬解鞍﹐其騎曰「賊多且近﹐卽有急﹐柰何﹖」廣曰「彼陣以我爲走﹐今皆解鞍示不走﹐用堅其意。」寇騎遂不敢擊。有白馬將出護其兵﹐於是廣上馬與十餘騎奔射殺之﹐復還其騎中﹐解鞍﹐令士皆縱馬臥。是時會暮﹐賊兵終怪之﹐卒不敢擊。向夜半時﹐賊兵以爲漢有伏軍於旁﹐皆引兵去。詰朝﹐廣乃歸其大軍。

曹操軍臨漢中﹐蜀將趙雲將數十騎輕行﹐猝與操大軍遇。遂前突其陣﹐且斗且卻﹐操軍追至營﹐云更大開門﹐偃旗息鼓。操兵疑有伏﹐引去。

蜀諸葛亮屯陽平﹐遣魏延並兵東下﹐亮惟畱萬人守城。魏將司馬懿率二十萬眾拒亮﹐亮在城中兵力弱﹐將士失色。亮是時意气自若﹐勒軍中皆偃旗臥鼓﹐不得出幔﹐開四門掃地卻灑。懿疑其有伏﹐於是引軍北趣山。亮謂參佐曰「司馬懿謂吾有彊伏﹐循山走矣。」候進還﹐白如亮所言。宣王后知﹐深以爲恨。

前涼張重華以謝艾爲軍師﹐率騎三萬進軍臨河。後趙石季龍將麻秋以三萬眾拒之。艾乘軺車﹐冠白合﹐鳴鼓而行。秋望而怒曰「艾年少書生﹐冠服如此﹐輕我也。」命黑稍龍驤三千人馳擊之。艾左右大擾﹐或勸艾乘馬﹐艾不從﹐乃下車據胡牀指麾處分。賊以爲有伏發也﹐懼不敢進。又遣將緣河截其後﹐秋軍乃退。

艾乘勝奔擊﹐遂大敗之。

東魏髙仲密叛﹐以北豫州附魏﹐宇文泰帥軍應之﹐至洛陽﹐與東魏髙歡戰於招山﹐趙貴爲左軍﹐若干惠爲右軍。歡兵萃左軍﹐趙貴等戰不利。會日暮﹐歡進兵攻惠﹐惠擊之﹐皆披靡。至夜﹐惠引去﹐歡騎復來追之。惠徐下馬﹐顧命廚人營食﹐食訖﹐謂左右曰「長安死﹐此中死﹐有以異乎﹖」乃建旗鳴角﹐收敗軍﹐徐還。歡追騎憚惠﹐疑有伏兵﹐不敢逼。

唐吐蕃陷瓜州﹐王君﹝B16G﹞死﹐河西﹝B214﹞懼。以張守爲瓜州剌史﹐領餘眾方復築州城﹐賊又暴至﹐略無守禦之具。守曰「彼眾我寡﹐又創痍之後﹐不可以矢石相持﹐須以權道制之也。」乃於城上置酒作樂﹐以會將士。賊疑城中有備﹐不敢攻城而退。守總兵擊敗之。

本朝李謙溥初事周﹐爲閒廏﹐使知隰州﹐與太原接境。謙溥至則設城隍﹐嚴兵備。不旬日﹐並人果以數十騎來寇城。時盛暑﹐謙溥服﹐搖羽扇﹐引二小吏登城﹐徐步按視。賊知是謙溥﹐勒兵不敢動。謙溥遣死士百人﹐短兵堅甲﹐夜縋而出﹐薄賊營鼓噪﹐營中夭擾遁去。

◎素教春秋時﹐晉侯將伐虢。大夫士曰「不可。虢公驕﹐若驟得勝於我﹐必棄其民。無眾而後伐之﹐欲禦我誰與﹖夫禮樂慈愛﹐戰所蓄也。夫人讓事樂和﹐愛親哀喪﹐而後可用也﹝上之所教﹐以義讓﹑哀樂爲大﹐不可以力彊之﹞。虢勿蓄也﹐亟戰將饑。」後爲晉所滅﹝言虢不蓄義讓而力戰也﹞。

晉文公於被廬﹝晉常以春。禮﹐攺政令貴其始也。被廬﹐晉地﹞﹐作三軍﹐謀元帥。趙衰曰「谷可﹐臣亟聞其言矣﹐說禮樂而惇詩書。詩書﹐義之府也﹔禮樂﹐徳之則也。徳﹑義﹐利之本也。夏書曰﹕敷納以言﹐明試以功﹐車服以庸﹝敷納以言觀其志﹐明試以功考其事﹐車服以庸報其勞﹞。君其試之。」乃使谷將中軍﹐溱佐之。使狐偃將上軍﹐讓於狐毛而佐之﹝狐毛﹐偃之兄也﹞。

命趙衰爲卿﹐讓於欒枝﹑先軫。使欒枝將下軍﹐先軫佐之﹐荀林父禦戎﹐魏爲右。晉侯始入﹐而教其民二年﹐欲用之。子犯曰「民未知義﹐未安其居。」於是乎出定襄王﹝定王室﹐以示事君之義﹞﹐入務利民﹐民懷生矣。將用之﹐子犯曰「民未知信﹐未宣其用。」於是乎伐原﹐以示之信﹔民易資者﹐求不丰焉﹝不詐以求多﹞﹐明徵其辭。公曰「可乎﹖」子犯曰「民未知禮﹐未生其共。」於是大以示之禮﹐作執秩以正其官﹝執秩﹐至爵祿之官﹞﹐民聽不惑而後用之﹐出谷戍釋宋圍﹐一戰而霸﹐文之教也。

◎素備蕭衍爲雍州剌史﹐日招聚驍勇以萬數。因命按行城西空地﹐將起數十間屋爲止捨﹐多伐材竹沈於檀溪﹐積茅若山阜﹐皆未之用。中兵三軍呂僧珍獨悟其旨﹐因私具櫓數百張。及兵起﹐悉取檀溪材竹裝爲船艦﹐葺之以茅﹐並立辦眾軍。將發﹐諸將須櫓甚多﹐僧珍乃出先所具﹐每船付二張﹐爭者乃息。武帝以僧珍爲輔國將軍﹐出入臥內。

唐王忠嗣在朔方﹐每至交市時﹐卽髙估馬債以誘之。諸蕃聞之﹐競來求市﹐來輒買之。故蕃馬益少﹐而漢軍益壯。及在河隴﹐又奏請朔方﹑河東戎馬九千匹以實之﹐其軍又壯。迄於天寶末﹐戰馬蕃悉﹐賴其用焉。

端拱初﹐虜自大石路南侵。張齊賢預簡廂軍千人爲五部﹐分屯繁及崞縣﹐下令曰「代西有寇則崞縣之師應之﹐代東有寇則繁之師應之。比接戰﹐則郡兵集矣。」至是﹐果爲繁兵所敗﹐復降詔褒美。

◎先設備取勝春秋時﹐城濮之役﹝在僖二十八年﹞﹐晉無楚備﹐以敗於必阝。必阝之役﹐楚無晉備﹐以敗於鄢。自鄢以來﹐晉不失備而加之以禮﹐重之以睦﹝君臣和﹞﹐是以楚不能報。

吳子欲因楚喪而伐之﹐使公子掩余﹑公子燭庸帥師圍潛﹝潛﹐楚邑﹞﹐使延州來季子聘於上國﹝季子本封延陵﹐後復封州來﹐故曰延州來﹞﹐遂聘於晉以觀諸侯﹝觀彊弱﹞。楚莠尹然﹑工尹糜帥師救潛﹝二尹﹐楚官。然﹑糜﹐其名﹞﹐左司馬沈尹戍帥都君子與王馬之屬以濟師﹝都君子﹐在都邑之士。王馬之屬﹐王之養馬官屬﹞﹐與吳師遇於窮﹐令尹子常以舟師及沙而還﹝沙﹐水名﹞﹐左尹宛﹑工尹壽帥師至於潛﹐吳師不能退﹝楚師彊﹐故吳不得退﹞。楚師濟於羅﹐沈尹赤會楚子次於菜山。射帥繁楊之師先入南懷﹐楚師從之﹐及汝淸﹝南懷﹑汝淸皆楚界﹞﹐吳不可入﹝有備﹞。楚子遂觀兵於抵箕之山﹝觀﹐示也﹞。是行也﹐吳甲設備楚﹐無功而還。

周末﹐荊人伐陳﹐吳救之。軍行三十里﹐夜不見星。左史倚相謂大將子期曰「雨十日﹐夜甲輯兵聚﹐吳人必至﹐不如備之。」乃爲陣。吳人至﹐見荊有備而返。左史曰「其返覆六十里﹐其君子休﹐小人爲食。我行三十里﹐擊之必克。」從之﹐遂破吳軍。

魏大軍南徵吳﹐到精湖﹐大將滿寵帥諸軍在前﹐與敵隔水相對。寵令諸將曰「今夕風甚猛﹐賊必來燒營﹐宜爲之備。」諸軍皆警。夜半﹐賊果遣十部來燒營。

寵掩擊破之。

晉將羅尙遣廣漢都尉曾元﹑牙門張顯等﹐潛率步騎三萬襲蜀賊李特營。特素知之﹐乃繕甲礪兵﹐戒嚴以待之。元等至﹐特安臥不動﹐待其眾半入﹐發伏擊之﹐殺傷者甚眾﹐遂害曾元﹑張顯等。

北燕馮跋據遼東﹐其弟方泥阻兵以叛。跋遣將馮弘與將軍張興討之﹐克期出戰。弘曰「賊明日出戰﹐今夜必來驚營﹐宜備之。」乃戒嚴﹐仍人課艸十束﹐伏兵以待之。是夜﹐方泥果遣壯士千餘人斫營。眾火俱起﹐伏兵邀擊﹐俘斬無遺﹐遂平方泥等。

◎戒不備附貞元初﹐詔李元諒從渾與吐蕃愈盟於平涼。元諒謂曰「本奉詔令營於潘原堡﹐以應援侍中。竊思潘原去平涼六﹑七十里﹐蕃情多詐﹑倘有急變﹐何由應赴﹖請次侍中爲營。」以違詔﹐固止之。元諒竟與進﹐營距盟所二十里﹐元諒營次之﹐壕柵深固。及赴會﹐乃戒嚴部伍﹐結陣營中。是日﹐虜果伏甲﹐乘無備竊發。時士大夫皆朝服就執﹐軍士死者十七八。單馬奔還郡﹐虜追躡。

營將李朝彩不能整眾﹐多已奔散。至﹐空營而已﹐賴元諒之軍嚴固。旣入營﹐虜皆散去。是日無元諒軍﹐幾不免。元諒乃整軍﹐先遣輜重﹐次與俱申號令﹐嚴其部伍而還。時謂元諒有將帥之風。

●後集卷十一

◎新集可擊﹝擊未集附﹞蜀劉備遣吳蘭屯下辧﹐魏太祖遣厲鋒將軍曹洪徵之﹐以曹休爲騎都尉。備遣張飛屯固山﹐欲斷軍後。眾議狐疑﹐休曰「賊實斷道﹐宜及未集擊蘭﹐蘭破﹐飛自走矣。」洪從之﹐進兵擊蘭﹐破之﹐飛果走。

後漢曹公徵張魯﹐定漢中﹐劉曄進說曰「今舉漢中﹐蜀人望風破膽矣。劉備﹐人傑也。新得蜀人猶未附。今破漢中﹐蜀人振恐﹐其勢自傾。以公之神明﹐因其傾而壓之﹐無不克也。若小緩之﹐諸葛亮明於理而爲相﹐關羽﹑張飛勇冠三軍而爲將﹐蜀人旣定﹐據險守要﹐則不可犯也。今不取﹐必爲後日患﹐當急圖之。」數日﹐蜀降者說蜀中一日數十驚﹐備斬之而不禁也。曹公又問曄曰「今尙可擊否﹖」曄曰「今已小定﹐未可擊也。」齊髙歡伐西魏﹐至許原西﹐宇文泰拒之。至渭南﹐召其兵﹐皆未至。諸將以眾寡不敵﹐請待歡更西以觀之。泰曰「若至咸陽﹐人情轉搔擾。今及其新至﹐便可擊之。」卽造浮橋於渭﹐令軍人賫三日糧﹐輕騎渡渭﹐輜重自渭南夾渭而軍。

李弼謂泰曰「彼眾我寡﹐不可平地置陣。此東十里有渭曲﹐可先據以待之。」遂進至渭﹐背水爲陣﹐李弼爲左拒﹐趙貴爲右拒﹐命將士皆偃戈於葭蘆中。日晡﹐齊師至﹐望見軍少﹐競萃於左﹐軍亂不成列。泰乃鳴鼓﹐士皆奮起合戰﹐李弼率鐵騎橫擊之﹐絕其車爲二﹐遂大敗之。

太宗時﹐命李靖爲西徵行軍大總管﹐討吐谷渾伏充﹐以侯君集及任成王道宗並爲之副﹐師次鄯州。君集言於靖曰「大軍已至﹐賊兵尙未走險﹐宜簡精銳﹐長驅疾進﹐後不我虞﹐必有大利。若此策不行﹐潛遁必遠﹐山障爲阻﹐討之實難。」靖然其計﹐乃簡精銳﹐輕賫深入。道宗追及伏充之眾於庫山﹐破之。伏充輕兵入磧﹐以避官軍。靖乃中分士馬爲兩道並入﹕靖與薛萬均﹑李大亮趣北路﹐且使君集﹑道宗趣南路。歷破邏眞谷﹐逾漢哭山﹐經途二千餘里﹐行空虛之地﹐盛夏降霜﹐山多積雪﹐轉戰過星宿川﹐至於柏海﹐頻與賊過﹐皆大克獲。北望積石山﹐觀河源之所出焉﹐乃旋師與李靖會於大非川。

本朝太宗徵大原時﹐節度使何繼筠把石嶺關。大戎來援﹐繼筠率數千騎禦之。

虜至﹐乘其未成列﹐遽麾兵擊之﹐敗眾大潰﹐追奔數十里。

太祖親徵澤潞﹐車駕次滎陽﹐西京畱守向拱朝於行徵。召拱﹐與語﹐拱曰「李筠逆節﹐久露﹐兵勢漸成。陛下宜速濟大河﹐歷太行﹐乘其未集而擊之﹐平之必矣。或稽浹旬﹐恐賊鋒益銳﹐難爲力矣。」筠在澤州﹐五月戊辰﹐王師傳傅其城下﹐癸酉拔其城。

◎半濟可擊春秋時﹐宋公及楚人戰於泓。宋人旣成列﹐楚人未旣濟﹝未盡渡泓水﹞﹐司馬曰﹝子魚也﹞﹕「彼眾我寡﹐及其未濟也﹐請擊之。」公曰「不可。」旣濟而未成列﹐又以告﹐公曰「未可。」旣陳而從擊之﹐宋師敗績﹐公傷股﹐門官殲焉﹝門官﹐守門者﹐師行軍在君左右。殲﹐盡也。宋公違之﹐故敗﹞。

吳伐楚﹐楚師敗。及淸發﹝水名也﹞﹐將擊之夫槪王曰「困獸猶鬥﹐況人乎﹖若知不免而致死﹐必敗我。若使先濟者知免﹐後者慕之﹐蔑有心矣。半濟而後可擊也。」從之﹐又敗之。楚人爲食﹐吳人及之﹐奔食而從之﹐敗諸雍ㄛ﹝音示﹞﹐五戰及郢﹝奔食﹐食者奔不陣﹞。

項羽引兵東擊吳越﹐令大司馬曹咎謹守成臯﹐卽漢王欲挑戰﹐愼勿與戰。漢兵數挑成臯戰﹐楚軍不出。乃使人辱之﹐咎怒﹐渡兵汜水。半渡﹐漢擊之﹐大破楚軍。

後漢末﹐黃巾賊三十萬眾入渤海界﹐欲與黑山合。公孫瓚率步騎二萬人逆擊於東光南﹐大破之﹐斬首二萬餘級﹐棄重車數萬兩。奔走渡河﹐瓚曰「因其半濟﹐薄之。」賊徒大破﹐死者三萬。

魏將郭淮在漢中﹐劉備欲渡漢水來攻。時諸將以眾寡不敵﹐欲作依水爲陣以拒之。淮曰「此則示弱而不足以挫敵﹐非算也。不如遠水爲陣﹐引而致之﹐半濟而後可擊﹐備可破也。」旣陣﹐備疑不敢渡。

魏鐘繇都督關中﹐賊兵單於作亂平陽。繇率諸軍圖之﹐未拔﹐而袁尙所置河東大守郭援到。河東兵眾甚盛﹐諸將議欲釋之去﹐繇曰「袁氏方彊﹐援之來關中﹐陰與之通。所以未悉叛者﹐顧吾威名故耳。若棄而去﹐示之以弱﹐所在之民誰非寇仇﹖縱吾欲歸﹐其得至乎﹖此爲未戰先自敗也。援剛愎好勝﹐必易吾軍。

若渡汾爲營﹐及其未濟擊之﹐可大克也。」援果輕渡汾﹐眾止之不從。濟水未半﹐擊大破之。

隋煬帝徵髙麗﹐將軍宇文述與九軍過鴨綠水﹐又東濟薩水﹐去髙麗平壤城三十里﹐因山爲營。髙麗國相乙支文徳僞降﹐請述還師﹐奉其王髙元朝行在所。述見士卒疲獘﹐不可復戰﹐又平壤險固﹐卒難致力﹐遂因其詐而還。半濟﹐賊擊後軍。於是大潰﹐不可禁止。將士奔還﹐一日一夜至鴨綠水﹐行四百五十里。初﹐渡遼九軍三十萬五千人﹐還至遼東城惟二千七百人矣。

唐武徳初﹐羅藝爲幽州總管﹐竇建徳率眾十萬來寇。藝將逆戰﹐薛萬均曰「眾寡不敵﹐今若出戰﹐百戰百敗。當以計取之。可令羸師弱馬﹐阻水背城爲陣而誘之。賊若渡水交兵﹐請公精銳騎百人伏於城側﹐待其半渡而擊之﹐必敗矣。」從之。建徳引兵渡水﹐萬均邀擊﹐大破之。

本朝石保興爲銀夏都巡檢使﹐嘗巡黑水河。戎人知之﹐以數千騎邀戰。保興所部不滿二千﹐賊恃眾據險﹐渡河求戰。保興分短兵伏於河滸﹐俟戎師半渡﹐卽發之疾戰﹐大有斬獲。

◎饑渴可擊蜀諸葛亮出祁山﹐魏將張督諸軍拒之。亮將馬謖於街亭依南山下據城﹐絕其汲道﹐大破之。

隋初﹐突厥寇蘭州﹐大將賀樓子幹率眾拒之。至洛亥山﹐與賊相遇﹐賊眾甚盛。子幹阻川爲營﹐賊軍不得水﹐數日人馬饑獘﹐縱擊﹐大破之。

唐太宗圍王世充於東都﹐竇建徳率眾來救。太宗頓兵武牢﹐登髙丘觀之﹐謂諸將曰「賊未見大敵﹐今渡險而來﹐料其兵眾急於援救而速於進戰。我按兵不出﹐待彼气衰﹑陣久﹑卒饑﹐必將自退。追而擊之﹐何往不克。」建徳列陣﹐自辰至午﹐兵士饑倦。太宗曰「可擊矣。」乃帥輕騎先進﹐大軍繼之﹐所向披靡﹐生擒建徳。

◎心怖可擊晉侯圍曹﹐門焉多死﹝攻曹城門﹞。曹人屍諸城上﹝碟晉死人於城上﹞﹐晉侯惡之﹐聽輿人之謀﹐稱捨於墓﹐師遷焉。曹人凶懼﹝至曹人墓也。凶懼﹐恐懼聲也﹐音吁勇反﹞﹐爲其所得者棺而出之。因其凶也攻之﹐遂入曹。

鄧艾旣平蜀﹐言於司馬昭曰「兵有先聲後實者﹐今因平蜀以乘吳﹐吳人震恐﹐席捲之時也。然大舉之後﹐將士疲勞﹐不可便用﹐且徐緩之。煮鹽興治﹐爲軍農要用﹐並作舟船。然後發使告以利害﹐吳必歸化。可不徵而定也。」會艾誅﹐不果行。

晉師伐吳﹐杜預遣牙門周旨等率奇兵八百﹐泛舟夜渡江﹐襲樂鄕﹐多張旗幟﹐起火巴山﹐出要害之地﹐以奪賊心。吳督將孫歆震恐﹐與伍延書曰「北來諸軍﹐皆飛渡江也。」吳之男女降者萬餘口。

朱齡石伐蜀賊譙縱﹐縱將譙道福重兵守涪。齡石師次彭模﹐夾岸連城立柵。

齡石謂裨將劉鍾曰「天方署熱﹐賊今固險﹐攻之難拔﹐只困我師。吾欲蓄銳息兵﹐伺隙而進﹐卿以爲何如﹖」鍾曰「不然。前揚聲言大眾由內江﹐欲譙道福不敢捨涪。今重軍逼之﹐出其不意﹐侯暉之徒已破膽矣。只可因其恐懼而攻之﹐勢當必克。克彭模之後﹐自可鼓行而前﹐成都必不能守。若緩兵相持﹐彼知虛實﹐涪軍復來﹐難爲敵也。進不能戰﹐退無所資﹐二萬餘人適爲蜀子虜耳。」從之。

翌日﹐進攻皆克﹐斬侯暉等﹐縱之城守相次瓦解。

唐貞觀中﹐突厥離叛﹐將圖進取。以李靖爲代州道總管﹐靖率驍騎三千﹐自馬邑出其不意﹐直趨惡陽嶺逼之。突利可汗不虞於靖﹐見官軍奄至﹐大懼﹐相謂曰「唐兵若不傾國而來﹐靖豈敢孤軍而至﹖」一日數驚。靖知之﹐令間諜離其腹心﹐進擊之﹐部落並走磧北。

◎奔走可擊吳孫權拒曹公於赤壁﹐諸葛亮說權云「曹操之眾遠來﹐聞追劉豫州﹐一日一夜行三百里。此所謂彊弩之末不能穿魯縞也﹐兵法忌之曰「必厥上將。」從之﹐遂敗曹公。

晉劉琨守太原﹐遣將姬澹率眾十餘萬討石勒。勒將拒之﹐或諫曰「澹兵馬精盛﹐其鋒不可當﹐宜深溝髙壘以挫其銳﹐攻守之勢﹐必獲萬全。」勒曰「澹大眾遠來﹐體疲力竭﹐賊兵烏合﹐號令不齊﹐可一戰擒之。何彊之有﹖寇已垂至﹐胡可捨去﹖大軍一動﹐豈易中還﹗若澹乘我之退﹐顧走乃無暇﹐焉得深溝髙壘乎﹖此爲不戰而自滅之道也。」立斬諫者﹐以孔萇爲前鋒都督﹐令三軍後出者斬。設疑兵於山下﹐分爲二伏。勒輕騎與澹戰﹐僞收眾而北﹐澹縱兵追之。勒前後伏髮夾擊﹐澹軍大敗。

魏孝武帝將圖髙歡﹐歡勒兵南出﹐以髙敖曹爲前鋒﹐稍逼京師。魏帝親總六軍屯河橋﹐宇文泰謂左右曰「髙歡數日行八九百里﹐曉兵者所忌﹐正須乘便擊之﹐而主上以萬乘之重﹐不能渡河決戰﹐方緣津據守。且長河萬里﹐捍禦爲難﹐若一處得渡﹐大事去矣。」果如其言﹐帝西奔長安。

梁將陳慶之伐後魏﹐之﹤身﹥陽。魏遣將元昭等率兵來援﹐前軍至駝澗﹐去﹤身﹥陽四十里。慶之謂諸將曰「魏人遠來皆已疲倦﹐去我旣遠必不見疑。及其未集﹐須挫其气﹐出其不意﹐必無敗理。且聞賊所據營﹐林木甚盛﹐必不夜出。

諸君若皆疑惑﹐慶之請獨取之。」於是與麾下五百騎奔擊﹐破其前軍﹐魏人震恐。

東魏大將髙歡伐西魏﹐軍至許原西。宇文泰至渭南﹐召諸州兵皆未會。乃召諸將﹐謂之曰「髙歡越山渡河﹐遠來至此﹐失亡之時也。及其新至﹐便可擊之耶。」造浮橋於渭﹐令軍人賫三日糧﹐輕騎渡渭南﹐夾渭而軍﹐至沙宛﹐距歡軍六十餘里。歡聞泰至﹐引軍來會﹐見泰軍少﹐競馳而進﹐不爲行列。泰鳴鼓﹐士皆奮起﹐其將李弼等率鐵騎橫擊之﹐絕其軍爲二﹐遂大敗之﹐斬六千餘級﹐降者二萬餘人。歡夜遁﹐棄鎧仗十有八萬。

唐鐵勒﹑薛延陀等合眾二十萬﹐度漢屯白道川。太宗遣李﹑張儉率兵數道擊之﹐戒之曰「延陀負其兵力﹐逾漠而來﹐經途數千里﹐馬已疲瘦。夫用兵之道﹐先利速進﹐不利速退。吾已敕李思摩燒雉荻艸﹐延陀糧肉日盡﹐野無所獲﹐因一時奮擊﹐其眾潰散。」唐貞觀中﹐大軍討髙麗﹐令江夏王道宗與李靖爲前鋒﹐濟遼水﹐克髙牟城。

逢賊兵大至﹐軍中僉欲深溝保險﹐待太宗至徐進。道宗曰「不可。賊赴急遠來﹐大兵實疲頓恃眾輕我﹐一戰必摧。昔者景不以賊遺君父﹐我旣職在前軍﹐當頭淸道以待輿駕。」李靖然之。乃與壯士數千騎直衝賊陣﹐左右出入﹐靖合擊﹐大破之。

安祿山反﹐郭子儀﹑李光弼率師下井陘﹐拔常山。賊將史思明以數萬人踵其後﹐我行亦行﹐我止亦止。子儀選驍騎五百挑之﹐三日至行唐﹐賊疲乃退。我軍乘之﹐又敗於沙河。祿山聞思明敗﹐益以精兵。我軍至恆陽﹐賊亦隨至。子儀堅壁自固﹐賊來則守﹐賊去則追獲﹐晝揚其兵﹐夜襲其幕﹐賊人不及息。數日﹐光弼曰「賊怠矣﹐可以戰。」戰於嘉山﹐斬首四百級。

◎气衰可擊春秋時﹐齊師伐魯。莊公將戰﹐曹劌請從﹐公與之同乘。戰於長勺﹐公將鼓之﹐劌曰「未可。」齊人三鼓﹐劌曰「可矣。」齊師敗績。公問其故﹐對曰「夫戰﹐勇气也。一鼓作气﹐再而衰﹐三而竭。彼竭我盈﹐故克也。」後漢梁州賊王國圍陳倉﹐不拔而去。將軍皇甫嵩進兵擊之﹐董卓曰「不可。

兵法窮寇勿遏﹐歸眾勿追。今我追國﹐是迫歸眾﹑追窮寇也。困獸猶鬥﹐蜂蠆有毒﹐況大眾乎﹖」嵩曰「不然。前吾不擊﹐避其銳也﹔今而擊之﹐待其衰也。

所擊疲師﹐非歸眾也。國眾且走﹐莫有鬥志。以整擊亂﹐非窮寇也。」遂獨進擊之﹐使卓爲後拒﹐連戰﹐大破之﹐斬首萬餘級﹐國走而死。

荀攸從曹公徵呂布﹐至下邳。布敗固守﹐攻之不拔﹐連戰士卒疲﹐曹公欲還。

攸與郭嘉說公曰「呂布勇而無謀﹐今三戰皆北﹐其銳气衰。三軍以將爲主﹐主衰則軍無奮意﹐且布之謀主陳宮有智而遲。今及布气衰而未復﹐宮謀而未定﹐進急攻之﹐可拔也。」乃引沂﹑泗灌城﹐眾潰﹐生擒布。

魏將丘儉﹑文欽反﹐司馬師遣鄧艾督大山諸軍進屯樂嘉。欽軍將攻﹐艾師銜枚徑造樂嘉。欽子鴦年十八勇寇三軍﹐謂欽曰「及其未定﹐諸將登城鼓噪擊之﹐可破也。」旣謀而行﹐鼓噪而欽不能應﹐鴦退﹐相與引而東。師謂將曰「欽走矣。」命發銳軍以追之﹐諸將曰「鴦少而銳﹐引軍內入﹐未有失利﹐必不走也。」師曰「一鼓作气﹐再而衰﹐三而竭。鴦三鼓而欽不應﹐其勢已屈﹐不走何待﹖欽將遁矣。」乃與驍騎千餘摧鋒陷陣﹐所向皆披靡﹐遂引去。師遣驍騎八千翼而追之﹐欽父子與麾下走。儉聞欽敗﹐棄眾宵遁﹐追儉斬之。

唐太宗討薛仁杲﹐相持於圻庶城者六十餘日﹐兵鋒甚銳。太宗按甲以挫之﹐賊糧盡﹐太宗曰「彼气衰矣﹐吾當取之。」親禦大軍奮擊﹐斬首數千級。

◎糧盡可擊﹝糧道不繼必遁附﹞漢王與項籍約﹐中分天下。漢欲西歸﹐張良﹑陳平說曰「漢有天下大半而諸侯皆附﹐楚兵疲食盡﹐此天亡之時也。宜因其機而取之。今釋不取﹐所謂養虎自遺患也。」從之﹐會諸侯兵於垓下﹐終滅羽。

後漢初﹐河南賊董憲﹑劉紆悉共兵數萬人﹐屯昌慮﹐招誘五校餘賊﹐與之拒守建陽。光武親徵之﹐去憲百里﹐諸將請進﹐帝不聽﹐曰「五校乏食﹐當退。」敕各堅壁﹐以待其獘。頃之﹐五校果引去。帝乃親臨﹐四面攻憲﹐三日﹐大破之。

漢末﹐靑州黃巾眾百萬﹐入兗州界。剌史劉岱欲擊之﹐鮑信諫曰「今賊眾百萬﹐百姓皆震恐﹐士卒無鬥志﹐不可擊也。觀賊眾羣輩相隨﹐軍無輜重﹐惟以抄掠爲資。今不若蓄士眾之力﹐先爲固守﹐使彼欲戰不得﹐攻又不能﹐其勢必離散。然後遣將先據要害﹐擊之可破也。」岱不從﹐遂與賊戰﹐果大敗。

曹操徵張繡﹐荀攸曰「賊兵若來討戰﹐我當先發﹐以遊軍食表﹐表不能供也﹐勢必離。不如緩軍以待之﹐可誘致也。若急之﹐其勢必相救。」操不從﹐表果救之﹐進戰﹐不利﹐謂攸曰「不用君言至是。」蜀諸葛亮急攻陳倉﹐魏帝驛召張﹐問計曰「亮無已得陳倉乎﹖」知亮孤軍無谷﹐不能久攻﹐對曰「比臣未到﹐亮已走矣。屈指計﹐亮不致十日。」日夜進至南鄭﹐亮退。

姜維破王繼軍﹐進圍狄道。鄧艾等以爲兵鋒宜避之﹐不如據險自保﹐觀釁待獘﹐然後進救﹐計之得者也。陳泰曰「維提輕兵深入﹐正欲與我爭鋒原野﹐求一戰之利。孤軍遠橋﹐糧谷不繼﹐破賊之時也。」果遁去。

隋末﹐宇文化及作亂﹐復率兵來攻李密於黎陽。密知化及糧且盡﹐因僞降以獘其眾。化及勿之悟﹐大喜﹐恣其兵食﹐冀密饋之。會密下有人獲罪﹐亡投化及﹐具以密情告。化及大怒﹐其食又盡﹐乃渡水濟渠與密戰於童山之下。其將陳智略﹑張童仁等率所部兵歸於密﹐前後相繼。

唐武徳初﹐劉武周據太原﹐其將朱金剛屯於河東。太宗往徵之﹐謂諸將曰「金剛持軍千里﹐深入吾地﹐精兵驍將﹐皆在於此。武周自據太原﹐專以金剛以爲蔽。金剛𨿽眾﹐內實空虛﹐虜掠爲資﹐意在速戰。我堅壁蓄銳﹐以挫其鋒﹐分兵汾濕﹐衝其心腹。彼糧盡計窮﹐自當遁走。必待此機﹐未宜速戰。」於是遣劉弘等絕其糧道﹐其眾鍰﹐金剛乃遁。

竇建徳以兵十萬﹐來援王世充於酸棗。太宗將拒之﹐諸將進諫曰「腹背受敵﹐恐非萬全。請班師﹐且據谷州以觀勝負。」太宗不許﹐曰「世充糧盡﹐內外忿嫉﹐當不勞攻擊﹐坐收其獘耳。建徳新破海西公將驍卒墮﹐今我進據武牢﹐扼其襟要。若賊恃勝冒險爭鋒﹐吾當破之必矣。賊若不戰﹐旬月之間﹐世充自潰。」終如其言。

穆宗用裴度代鎭魏。時諸道兵十五萬旣深入﹐輦運艱阻﹐芻薪不繼。諸軍分番樵采﹐度支轉運。車六百乘﹐盡爲遷湊﹐邀而虜之﹐兵食益困﹐遂休兵。

◎不得地利可擊韓信擊趙﹐趙王聚兵井陘口﹐稱二十萬。李左車說王曰「韓信乘勝去國遠斗﹐其鋒不可當。臣聞千里饋糧﹐士有饑色﹐樵蘇後炊﹐師不宿飽。今井陘之道﹐車不得方軌﹐騎不得成列。行數百里﹐其勢糧食必在後。願假奇兵三萬人﹐從間路絕其輜重。足下深溝髙壘﹐勿與戰。彼前不得斗﹐退不得還。吾奇兵絕其後﹐野無所掠鹵﹐不至十日﹐兩將之頭可致麾下。」趙王不從。信使間人伺知之﹐大喜﹐乃敢引兵遂下。未至井陘三十里﹐止捨。夜半﹐傳發﹐選輕騎二千人﹐各持一赤幟從間道艸山而望趙軍﹐戒曰「趙見我走﹐必空壁逐我。汝疾入壁拔趙幟﹐立漢幟。」信又謂諸軍吏曰「趙已先據便地壁﹐且彼未見大將旗鼓﹐未肯擊前行﹝相郎反﹞﹐恐吾阻險而還。」乃使萬人先行出背水陣﹐趙兵望見﹐大笑。平旦﹐信建大將鼓旗行﹐出井陘口。趙開壁擊之﹐大戰良久﹐信棄旗鼓走水上軍。

趙空壁爭漢旗﹐信已入水上軍﹐皆殊死戰。信所出奇兵二千見趙空壁逐利﹐卽馳入趙壁﹐立漢赤幟。趙軍已不能得信﹐欲還歸壁﹐壁皆漢幟﹐遂亂遁走﹐虜趙王。

晉王存勗與梁軍戰於胡柳﹐陂中有土山﹐梁軍先據之。帝曰「今日之戰﹐得土山者勝。賊已據山﹐吾與汝等率軍先登。」遂奪其山﹐諸軍繼集﹐梁軍大敗。

時元城令吳瓊等各部役徒萬人於中山曳柴﹐揚塵鼓噪﹐助其勢。梁軍不之測﹐自相騰籍﹐棄甲如山積。

◎天時不順可擊唐武徳中﹐突厥頡利二可汗到原州﹐太宗率兵拒之﹐值雨連月。太宗召諸將﹐謂之曰「虜控弦鳴鏑﹐弓馬是憑。今雨連時﹐弧矢俱獘﹐突厥人眾﹐如鳥鎩羽﹐我屋宿火食槍槊犀利。料我之逸﹐揣敵之勞﹐此而不乘﹐夫復何待﹗今先以勁兵亂其陣﹐突騎躡其後﹐賊進不相遜﹐退不相救﹐縱不盡擒﹐必獲十八九。此曉兵者所解。」因潛師夜出﹐冒雨而進﹐醜徒驚駭﹐請和而去。

張公謹副李靖經略突厥﹐因言突厥可取之狀曰「頡利縱欲肆情﹐窮凶極暴﹐塞地霜早﹐飠侯糧乏絕。若師出塞垣﹐自然有應者。」太宗深納之。果破定襄﹐敗頡利。

五代﹐梁將劉尋阝趣黃澤關路歸﹐後唐莊宗遣兵追之。時霖雨積旬﹐尋阝倍道兼行﹐皆腹疾足重﹐顚墜巖阪﹐陷於泥濘﹐死者十二三。

後唐﹐契丹寇望都﹐莊宗追擊之﹐氈裘毳幕不可勝紀。時大雪平地五尺﹐虜乏芻糧﹐人馬斃踣於道﹐累累不絕。乘勝追襲﹐大破之。

◎不暇可擊曹操徵北白擅﹐歷平剛﹐指柳城﹐登白狼山﹐卒與賊遇。左右皆懼﹐公登髙望虜陣不整﹐乃以張遼爲先鋒﹐縱兵擊之﹐寇眾大潰。

涼沮渠蒙遜率兵伐南涼禿發亻辱﹝內沐反﹞檀至顯美﹐徙數千戶而還。亻辱擅追及蒙遜於窮泉﹐蒙遜將擊之﹐諸將皆曰「賊已安營﹐不可犯也。」蒙遜曰「亻辱擅謂吾遠來疲獘﹐必輕而無備。及其壘望未成﹐可一鼓而滅。」進擊之﹐果敗﹐乘勝至於姑臧﹐夷夏降者萬數。亻辱擅懼﹐請和而歸。

周尉遲迥起兵反﹐楊堅遣韋孝寬討之。迥子率眾十萬人沿水東拒之﹐與孝寬隔水相持。乃布兵二十里﹐麾軍小卻﹐欲待孝寬軍半濟而擊之。孝寬因其小卻﹐鳴鼓齊進﹐大破之。

魏暉爲小校尉﹐會徵北寇﹐暉率眾卒百萬﹐趁其無備﹐賊人方解鞍卸馬﹐暉出其不意﹐擒殺賊兵將幾無遺類。

◎不戒可擊春秋時﹐衛人以燕師伐鄭﹝南燕國﹐今東郡燕縣﹞。鄭祭足﹑原繁﹑拽駕以三軍軍其前﹐使漫伯與子元潛軍軍其後。燕人畏鄭三軍﹐而不虞制人﹝北制﹐鄭邑﹐今河南成臯縣也﹐一名虎牢﹞。六月﹐鄭二公子以制人敗燕師於北制﹝二公子﹐漫伯子原也﹞。君子曰「不備不虞﹐不可以師。」吳侵楚﹐養由基奔命﹐子庚以師繼之﹝子庚﹐楚司馬﹞。養叔曰「吳乘我喪﹐謂我不能師也﹝養叔﹐養由基也﹞﹐必易我而不戒﹝戒﹐備也﹞。子爲三覆以待我﹝覆﹐伏兵﹞﹐我請誘之。」子庚從之﹐戰於庸浦﹝庸浦﹐楚地﹞﹐大敗吳師。

髙祖時﹐齊王田廣軍歷下以距漢。使酈食其往說之﹐與連和。廣然之﹐乃罷歷下守備﹐縱酒﹐且遣使與漢平。韓信渡平原﹐襲破齊。

後漢曹公徵張魯﹐至平陽。張魯使弟據陽平關﹐橫山築城十里。徵之不拔﹐乃引軍還。賊見大軍退﹐其守備懈。公密遣驍騎等乘險夜襲﹐大破之。

晉妖賊孫恩北出海鹽﹐劉裕爲將﹐築城於故海鹽。賊來攻城﹐城內兵力甚苦﹐裕深慮之。一夜偃旗匿眾﹐若已遁。明日﹐開門﹐使羸疾數人登城。賊遙問所在﹐曰「夜已走矣。信之﹐乃率眾進向港瀆。裕乘其懈怠﹐奮擊﹐大破之。

◎將離部伍可擊燕昭王使樂毅伐齊﹐齊王出奔莒城﹐燕師長驅平齊。昭王卒﹐惠王立﹐與毅有隙。田單縱反間於燕曰「燕王已死﹐城之不拔者二。樂毅畏誅而不敢歸﹐以伐齊爲名﹐實欲南面而王齊。齊人所懼﹐惟恐他將之來。」燕王使騎劫代毅﹐燕士卒忿﹐齊師遂敗之。

後漢中郎將朱雋擊黃巾賊﹐賊據宛城﹐自六月至八月不拔。有司奏召雋﹐司空張溫上疏曰「秦用白起﹐燕用樂毅﹐皆曠年曆載乃能克敵。今雋方略已設﹐臨軍易將﹐兵家所忌。」乃止。雋擊賊帥趙弘﹐斬之。

太宗徵髙麗﹐築土山逼其城﹐山頂數丈﹐下臨城中﹐使杲毅﹑傅伏愛領隊兵於山頂以防敵。會伏愛私離所部﹐髙麗出城而戰﹐據有山土。攻之不能克﹐遂班師。

◎撓亂可擊春秋時﹐魯莊公與齊師戰於長勺。公將鼓之﹐曹劌曰「未可。」齊人三鼓﹐劌曰「可矣。」齊師敗績﹐公將馳之﹐劌曰「未可。」下視其轍﹐登軾而望之﹐曰「可矣。」遂逐齊師。旣克﹐公問其故﹐曰「大國難測也﹐懼有伏焉。

吾視其轍亂﹐望其旗靡﹐故克之。」後漢皇甫因賊兵營壘不整﹐著令徐雋前與賊戰。戰敗賊軍﹐雋追賊數十里之外﹐將抵其營。賊軍中皆恐懼﹐悉爲奔北敗走。因天气將暮﹐各遂收兵﹐賊結營於綠崖城。我軍號令將士不許與賊眾交鋒﹐著四面俱令我兵圍困。風雪不通﹐賊兵無計可施﹐乘城使銳士間出重圍。雋從其請﹐一面整頓我軍﹐三鼓而奔其陣﹐賊驚亂奔走﹐大破之。

◎陣久力疲必敗唐武徳中﹐太宗圍王世充於東都。竇建徳悉眾來援﹐太宗頓武牢拒之。建徳陣於汜水東﹐彌亙數里。諸將有懼色﹐太宗將數騎登髙丘以望之﹐謂諸將曰「賊起山東﹐未見大敵﹐今度險而囂﹐是軍無政令﹔逼城而陣﹐有輕我心。我按甲不出﹐待彼气衰﹑陣久﹑卒饑﹐必將自退﹐追擊之﹐何往不克﹖」建徳列陣﹐自卯至午﹐卒伍饑倦﹐皆列坐﹐又爭飲水。太宗令宇文士及率三百騎經賊陣之西南﹐誡之曰「賊若不動﹐宜歸引。如其覺動﹐卽引東出。」士及才過﹐賊眾果動。太宗曰「可擊矣。」乃命騎將建旗列隊﹐自武牢乘髙入南山﹐循谷而東﹐以掩賊背。建徳遂引﹐陣卻﹐上東原﹐未及整列﹐太宗率輕騎擊之﹐所向披靡。

程咬金等眾騎纏幡而入﹐﹝咬音咬﹞﹐直突出賊陣後﹐齊張旗幟﹐內外表裏俱奮﹐賊徒大潰﹐生擒建徳。

則天時﹐李敬業起兵揚州﹐稱匡復府。後令將軍李孝逸討之﹐敬業拒於髙郵之下阿溪。敬業置陣旣久﹐士卒多疲怠膽顧目﹐不能整。孝逸遂率眾擊之﹐因風縱火﹐敬業懼火而退﹐孝逸進擊﹐大破之。

後梁遣王景仁將兵七萬人擊趙﹐至柏鄕﹐趙告急於晉﹐晉王存勗遣周徳威先屯趙州﹐而自將會之。梁兵馬鎧冑光彩炫熠﹐晉人望之奪气。晉王欲速戰﹐徳威請待其衰乃進。軍髙阝邑﹐久之﹐徳威將精騎三千壓梁壘門詬之。景仁怒﹐悉軍以出﹐橫亙六﹑七里﹐汴宋之軍居西﹐魏滑之軍居東。晉王謂威徳曰「我爲公先﹐公可繼進。」徳威曰「觀梁兵之勢﹐可以勞逸制之﹐末易以力較也。彼輕出而遠來﹑與吾轉戰﹐𨿽挾糗糧﹐亦不暇食。日失之後﹐饑渴內迫﹐矢刃交列﹐士卒勞倦﹐必有退志。當是時﹐我以精騎乘﹐必大捷﹐於今未可也。」王乃止。至日晡﹐梁軍未食﹐士無鬥志﹐景仁等引兵稍卻。徳威鼓噪而進﹐麾其西偏曰「魏滑軍走矣。」又麾其東偏曰「梁軍走矣。」晉兵爭進﹐梁兵互相驚怖﹐遂大敗﹐自髙阝追至柏鄕﹐橫屍數十里。

◎攻不整春秋時﹐齊師﹑宋師次於郎。公子偃曰「宋師不整﹐可敗也﹝公子偃﹐魯大夫﹞﹐宋敗﹐齊師必還。請擊之。」公弗許。自雩門竊出﹐蒙臯比而先犯之﹝雩門﹐魯南城。臯比﹐虎皮﹞﹐公從之﹐大敗宋師於乘丘﹐齊師乃還。

晉伐楚﹐晉大夫至曰「楚有六間﹐其二卿相惡﹝子重﹑子反﹞﹐王卒以舊﹝罷老﹞﹐鄭陳而不整﹐蠻軍而不陣。陣不違晦﹐在陣而囂﹐合而加囂﹐各顧其後﹐莫有斗心﹐舊不必良。以犯天忌﹐我必克之。」敗於鄢陵。

曹公討烏桓﹐引軍出廬龍塞外﹐道不通﹐乃塹山堙谷五百餘里﹐經白檀﹐歷峻剛﹐涉鮮卑庭﹐東陷柳城。未至二百里﹐虜乃知之﹐將數萬騎逆。軍登白狼山﹐卒與廬遇﹐眾甚盛。公登髙觀虜陣不整﹐縱兵擊之﹐使張遼爲先鋒﹐虜大敗。

東晉時﹐苻堅率眾號百萬進屯壽陽﹐列陣臨淝水。謝玄使謂苻融曰「若遠涉吾境而臨水爲陣﹐是不欲速戰。諸將稍卻﹐令吾士得周旋﹐僕與將軍緩轡而觀之﹐不亦樂乎﹖」堅眾皆曰「宜阻淝水﹐莫令得上。我眾彼寡﹐勢必萬全。」堅曰「但卻﹐軍令得過﹐而我以鐵騎數十萬向水逼而殺之。」融亦以爲然﹐遂麾使卻陣﹐眾因亂不能止。於是玄等以精銳八千涉渡淝水﹐謝石軍距張蠔小退﹐玄﹑淡仍進決戰淝水南。堅中流矢﹐融馳騎略陣﹐欲以帥退者﹐馬倒﹐爲晉兵所殺。秦兵奔潰﹐自相籍蹈﹐投水而死者不可勝計﹐淝水爲之不流﹐餘眾棄甲宵遁。

獲堅乘輿器械﹑軍資珍寶山積。

唐垂拱二年﹐突厥犯邊﹐命黑齒常之率兵拒之。躡至兩井﹐忽逢賊三千餘眾。

常之見賊徒爭下馬著甲﹐遂領二百餘騎﹐身當先鋒直衝之﹐賊遂棄甲而散。俄頃﹐賊眾大至﹐及日將暮﹐常之令伐木營中然火如烽燧。時東南忽有大風起﹐賊疑有救兵相應狼狽夜遁。

◎敵無固志可擊春秋時﹐晉侯伐齊。齊侯駕將走郵棠﹝郵棠﹐齊邑﹞﹐太子與郭榮扣馬﹝太子﹐光也。榮﹐齊大夫﹞曰「師速而疾﹐略也﹝言欲行其略地﹐無久攻意﹞﹐將退矣﹐君何懼焉﹖且社稷之主輕則失眾﹐君必待之。」將犯之﹐太子抽劍斷鞅﹐乃止。於是晉師東侵至濰﹐南及沂﹝齊侯太子﹞。

晉將劉毅溯江追桓玄﹐戰於崢嶸洲。時官軍止數千﹐玄兵甚盛。而玄懼有敗衄﹐常添輕舸於船側﹐故其眾莫有鬥志。官軍乘風縱火﹐銳盡爭先﹐玄眾大潰。

◎擊不備春秋時﹐衛人以燕師伐鄭。鄭祭足﹑原繁﹑氵曳駕以三軍軍其前﹐使曼伯與子元潛軍軍其後。燕人畏鄭三軍﹐而不虞制人。六月﹐鄭二公子以制人敗燕師。

楚大夫子囊帥子崇以伐吳﹐吳不出而還。子囊殿﹝殿軍後﹞﹐以吳爲不能而弗儆。吳人自臯舟之隘要而擊之﹝臯舟﹐吳險厄之道﹞﹐楚人不能救。吳人敗之﹐獲楚公子宜谷。

楚子重自陳伐莒﹐圍渠丘。渠丘城惡﹐眾潰奔莒﹐楚入渠丘。莒人囚楚公子平。楚人曰「勿殺﹐吾歸而俘。」莒人殺之﹐楚師圍莒。莒城亦惡﹐庚申﹐莒潰﹐楚遂入鄆﹐莒無備故也。君子曰「恃豫而不備﹐罪之大者也。備豫不虞﹐善之大者也。莒恃其陋而不備城郭﹐浹辰之間而楚克其三都﹐無備也夫﹗」曹操徵烏桓﹐諸子多懼﹐郭嘉曰「胡恃其遠﹐必不設備。因其無備﹐卒然擊之﹐可破滅也。」操行至易水﹐嘉又曰「兵貴神速。今千里襲人輜重多﹐難以趨利﹐不如輕以出﹐掩其意。」乃密出廬龍塞﹐直指單於庭﹐合戰﹐大破之。

曹操擊袁譚﹑袁尙於黎陽﹐使李典與程昱等以船運糧。會尙遣髙藩將兵屯河上絕水道﹐典與諸將議曰「藩軍少甲而恃水﹐有懈怠之心﹐擊之必克。」昱亦以爲然。遂北渡河攻藩﹐破之﹐水道得通。

隋末﹐李密攻宇文化及還﹐其勁兵良馬多死。隋將王世充守東都﹐欲乘獘擊之。簡練精銳﹐得二萬餘人﹑馬二千餘匹﹐至偃師﹐營於通濟渠南。是時﹐密新得志於化及﹐有輕世充之心﹐不設壘。世充夜遣二百餘騎潛入北山伏溪谷中﹐命軍士秣馬蓐食。旣而宵濟﹐人奔馬馳﹐逞明而薄密。密出兵應之﹐陣未成列而兩軍合戰。其伏兵蔽山而上﹐潛登北原﹐乘髙而下馳壓之﹐密營遂亂﹐無能拒之者。

卽入﹐縱火﹐軍大驚潰。

唐李靖陳圖蕭銑十策﹐有詔拜行軍總管﹐軍政一委焉。靖閱兵夔州。銑以時屬秋潦﹐江水泛漲﹐三夾路危﹐必謂靖不能進﹐遂休兵不設備。靖率師而進﹐曰「兵貴神速﹐機不可失。今兵始集﹐銑尙未知﹐乘水漲之勢﹐倏忽至城下﹐所謂疾雷不及掩耳。縱使知我﹐倉卒無以應敵﹐此必成擒也。」進兵至夷陵﹐銑始懼﹐召兵江南﹐果不能至。勒兵圍城﹐銑遂降。

會昌中﹐回鶻寇天徳﹐詔劉沔爲招撫使﹐以太原師屯云州。沔謂大將石雄曰「黠賊離散﹐不足驅除。今觀其所爲勢淩我軍﹐若稟朝肯﹐或恐依違。我輩捍邊﹐但能除患﹐專之可也。公可選驍健﹐乘其不意﹐徑趨賊帳。彼以疾雷之勢不暇支吾﹐必棄公主遠竄。苟不能捷﹐吾自繼進﹐亦無患也。」雄自選勁騎並雜虜三千騎﹐月暗夜發馬邑﹐徑趨烏介之牙帳﹐逼振武。雄入城登埤﹐視其眾寡﹐見氈帳車數十﹐從者朱碧。諜者曰「此公主帳也。」因進兵斬萬餘級﹐迎公主還太原。

劉迦論舉兵反叛﹐據雕陰郡﹐有眾十餘萬。屈突通發關中兵擊之﹐師臨安定。

初不與戰﹐軍中以通爲怯。乃揚聲﹐施師而潛入上郡﹐迦論不知覺﹐遂進兵。南寇去通七十里而捨﹐分兵掠諸城邑。通候其無備﹐簡精甲夜襲之﹐賊眾大潰﹐斬迦論。

契何力從徵吐谷渾。時吐谷渾主在突倫川﹐何力復欲襲之﹐薛萬均懲其前敗﹐固言不可。何力曰「賊非有城郭﹐逐水艸以爲生。若不襲其不虞﹐便恐鳥驚魚散。一失機會﹐安可傾其巢穴耶﹖」乃自選驍兵千餘騎﹐直入突倫川﹐襲破吐谷渾牙帳﹐斬首數千級﹐獲駝馬牛羊二十餘萬頭﹐吐谷渾主脫身而免。

李元平大言好論兵﹐宰相關播奇重之﹐薦於上以爲將相之器。時李希烈反﹐朝廷以汝州與賊接境﹐剌史韋光裔懦弱﹐以元平代之。旣至﹐部募工徒繕理郛郭。

希烈乃使勇士應募執役板築﹐凡入數百人﹐元平不之覺。希烈遣僞將李克誠以數百騎突至其城﹐先應募執役者應於內﹐縛元平馳去。旣見希烈﹐遺下溲溺。希烈見之曰「盲宰相使汝當我﹐何待我者淺耶﹗」梁兵攻潞州﹐會晉王克用死﹐太祖以爲援兵不能復來﹐不復設備。存勗與諸將謀曰「朱溫所憚者先王耳﹐聞吾新立﹐以爲童子未閒軍旅﹐必有驕怠之心。

若簡精兵倍道趣之﹐出其不意﹐破之必矣。取威定霸﹐在此一舉﹐不可失也。」乃大閱士卒﹐發晉陽軍於黃碾﹐伏兵三垂岡。詰旦﹐大霧﹐進兵直抵夾寨。梁軍無斥堠﹐不意晉兵之至﹐將士尙未起﹐軍中驚擾。晉兵燒寨鼓噪而入﹐梁兵大潰﹐失亡將校士卒以萬計。

李嗣源襲鄆﹐髙行周爲前軍。會夜分大雨﹐人進無志﹐行周曰「此天贊我﹐彼必無備﹐直出其不意。」是夜涉河入東城﹐比明平之。

後周李謙溥知隰州﹐北漢兵來圍其城。議者皆請速救﹐節度使楊廷璋曰「隰州壁壘甚固﹐敵人掩至﹐未能爲攻城具﹐當出奇以破之。」乃募敢死士百人﹐許以重賞﹐使人潛與謙溥約﹐夜襲其營﹐俾城中相應。北漢兵驚潰﹐逐數十里﹐斬首千級﹐獲鎧甲萬計。未幾﹐謙溥擊北漢石會關﹐拔其六寨。

◎出不意魏遣末將鐘會﹑鄧艾伐蜀﹐蜀將姜維守劍閣。鐘會攻維﹐未能克﹐艾上言「請從陰平由料徑出劍西入成都﹐奇兵衝其腹心﹐劍閣之軍必還赴涪﹐則會方軌而進。劍閣之軍不還﹐則應涪之兵寡矣。軍志云﹕攻其不備﹐出其不意。今掩其空虛﹐破之必矣。」冬十月﹐艾自陰平行無人之地七百餘里﹐鑿山通道﹐造作橋閣。山髙谷深﹐至爲艱險﹐又糧運將匱﹐瀕於危殆。艾以氈自裹﹐推轉而下﹐將士皆攀木緣崖﹐魚貫而進。先登至江曲﹐蜀守將馬邈降。諸葛瞻自涪還綿竹﹐列陣相拒﹐大敗之﹐斬瞻及尙書張遵等。軍進至成都﹐蜀主劉禪面縛舁襯詣軍請降。

晉王渾領豫州剌史﹐與吳接境﹐宣布威信﹐前後降附甚多。吳將薛塋﹑魯淑﹐眾號十萬﹐淑向弋陽﹐塋向新息。時州兵並放休息﹐眾統一旅。浮淮潛濟﹐出其不意﹐塋等不虞晉師之至﹐渾擊破之。

石勒據襄國﹐晉將王遣督護王昌及鮮卑段就六眷﹑末扌丕等部眾五萬餘以討勒。時城廓未修﹐乃築隔城重柵以待之。就六眷屯於渚陽﹐勒分遣諸將連出挑戰﹐頻爲六眷所敗。勒曰「吾將士卒大陣於野以決之﹐何如﹖」張賓曰「今段氏精勇悉在末扌丕所﹐可勿復出戰﹐示之以弱﹐速鑿北壘爲突門二十餘道。候賊列守未定﹐出其不意﹐直衝末扌丕帳。敵必震恐﹐計不及設﹐所謂迅雷不及掩耳。末扌丕之眾旣奔﹐人自摧散。擒末扌丕之後﹐王指日而定。」勒納﹐卽以孔萇爲攻戰都督﹐造詣突門於北城。鮮卑人屯北壘。勒候其陣未定﹐躬率將士鼓噪於城﹐會孔萇督諸突門伏兵俱出戰﹐擊之﹐生擒末扌丕﹐就六眷等遂眾奔走。

晉劉裕與朱齡石密謀取蜀﹐曰「劉敬宣往年出黃虎﹐無功而退。賊謂我今應從外水往﹐而料我當出其不意猶從內水來也﹐必重兵守涪城以備內道。若向黃虎﹐正墮其計。今以大眾自外水取成都﹐疑兵出內水﹐此制敵之奇也。」而慮此聲先馳﹐賊審虛實﹐別有函封付齡石﹐題曰「至白帝乃開。」諸軍𨿽進﹐未知處分。至白帝﹐發書曰「眾軍息從外水取成都﹐臧燾﹑朱牧從中水取廣漢﹐使羸弱乘髙檻十餘由內水向黃虎。」譙從果備內水﹐使其大將譙道福戍涪城﹐遣其秦州剌史侯暉﹑僕射譙詵等屯彭模﹐夾水爲城﹐以拒晉軍。諸將多欲先攻南城﹐齡石帥諸軍急攻北城﹐克之﹐斬侯暉﹑譙詵﹑朱牧。至廣漢﹐復破譙道福別軍。

東魏西京爲梁將曹義宗所圍﹐東魏召人赴救﹐幕容儼應募赴之。時東魏北氵育太守宋帶劍謀叛﹐儼乃帥騎出其不意﹐直至城下﹐語云「大軍已到﹐太守何不出迎﹖」帶劍惶恐﹐不知所爲﹐便出迎。儼卽執之﹐一部遂定。

東魏丞相髙歡將率兵伐西魏﹐屯軍蒲阪﹐造三道浮橋渡河﹔又遣其將竇泰趣潼關﹐髙敖曹圍洛州。西魏將宇文泰出軍廣陽﹐召諸將謂曰「賊今掎吾三面﹐又造橋於河﹐示欲必渡﹐欲結吾軍﹐使竇泰得西入耳。久與相持﹐其計得行﹐非良策也。且髙歡用兵﹐常以泰爲先驅﹐其下多銳卒﹐屢勝而驕。今出其不意襲之﹐必克。克泰﹐則歡不戰而自走矣。」諸將咸曰「賊今在近﹐拾而遠襲﹐事若差跌﹝徒結反﹞﹐悔將何及也﹖」泰曰「歡前再襲潼關﹐吾軍不過霸上。今者大來﹐兵未出郊﹐賊顧謂吾自守耳﹐無遠斗意﹐又狃於得志﹐有輕我心。乘此擊之﹐何往不克﹖賊𨿽造橋﹐未能徑至。比五日中﹐吾取竇泰必矣。幸公等勿疑。」泰遂率騎六千還長安﹐聲言欲往隴右。旣而潛軍東出晨興﹐至小關。竇泰卒聞軍至﹐惶懼﹐依山爲陣﹐未及成列﹐泰乃縱兵擊破之﹐斬泰﹐傳首長安。髙敖曹適陷洛州﹐聞泰死﹐焚輜重﹐棄城而走。

後周隋公堅爲丞相﹐益州總管王謙舉兵反。堅命梁睿爲元帥討之﹐進至龍門。

謙將趙儼擁眾十萬﹐據險爲營﹐周亙三十里。睿令將軍卸枚出自間道﹐四面奮擊﹐破之。謙令髙阿那環﹑達奚甚整頓﹐盛兵攻利州。聞睿將至﹐甚分兵據關。睿顧謂將士曰「此虜寇欲過龍門﹐吾當出其不意﹐破之必矣。」遣一將赴劍閣﹐一將詣巴西﹐一將水軍入嘉陵﹐及遣將分道進﹐自午及申﹐破之。甚奔於謙﹐睿進逼成都。謙令達奚甚守城﹐親率精兵五萬背城結陣。睿擊之﹐謙不利﹐將入城﹐甚以城降﹐謙將麾下三十騎遁走。

魏正光末﹐賊元伯圭西自崤潼﹐東至鞏洛﹐屠陷塢壁﹐所在爲患。孝武遣京畿都督匹婁昭討之﹐昭請以五千人行﹐段永曰「此賊無城柵﹐惟以寇鈔爲資﹐取之在速﹐不在眾也。若星馳電發﹐出其不虞﹐精騎三百足矣。」帝然其計﹐於是命永代昭﹐以五百騎倍道兼進﹐遂平之。

東魏北豫州剌史髙仲密叛降魏﹐宇文泰以仲密所據遼遠﹐難爲應接。諸將皆憚此行﹐李達獨曰「北豫遠在賊境﹐髙歡又屯兵河上﹐以常理而論﹐實難救援。

但不入獸穴﹐不得獸子。若奇兵出其不意﹐事或可濟。脫有利鈍﹐固是兵家之常。

如其顧望不行﹐便無克定之日。」泰大喜曰「李萬歲所言差彊人意。」乃授行臺尙書﹐前驅東出。泰率大軍繼進﹐遠乃潛師而往﹐拔仲密以歸。

唐貞觀中﹐吐谷渾寇邊﹐以李靖爲西海道行軍大總管﹐統侯君集﹑任城王道宗等五總管徵之。軍次伏侯城﹐吐谷渾燒去野艸以餓我師﹐退保大非川。諸將咸言春艸未生﹐馬已羸瘦﹐不可赴。惟靖決計而進﹐出其不意﹐深入敵境﹐遂逾積石山﹐前後戰數十合﹐殺傷甚眾﹐大破其國。

唐光啟中﹐秦宗權數爲朱全忠所敗﹐恥之﹐悉力以攻汴州。其將張至屯於北郊﹐秦賢屯於板橋﹐各有眾數萬﹐列三十六寨﹐連延二十餘里。全忠謂諸將曰﹔「賊蓄銳休兵﹐方來擊我。謂吾兵少畏懼﹐止於堅守而已。今出其不意﹐先擊之。」乃親引兵攻秦賢寨﹐將士踴躍爭先﹐賊果不備﹐連拔四寨﹐斬首萬餘級﹐賊眾以爲神助。

本朝初徵僞蜀﹐蜀人退守劍門﹐斷閣道。王全斌遣裨將分兵趨來蘇小路﹐渡江出劍關南﹐因起浮橋於江上。蜀人見橋成﹐棄寨而遁。全斌等以銳兵擊破劍關﹐生擒將王昭遠﹑趙宗韜。

◎大陣動可敗春秋時﹐吳伐越。勾踐禦之﹐陣於李。勾踐患吳之整也﹐使死士再擒焉﹐不動﹝使敢死之士往輒爲吳所擒﹐欲使吳師亂取之而吳不動﹞。使罪人三行﹐屬劍於頸﹝以劍注頸﹞而辭曰「二君有治﹝治﹐軍政﹞﹐臣姦旗鼓﹝犯軍令﹞﹐不敏於君之行前﹐不敢逃刑﹐敢歸死。」遂自剄也。師屬之日﹐越子因而伐之﹐大敗之。

蔡侯﹑吳子﹑唐侯伐楚﹐陳於柏舉。闔廬之弟夫槪王晨請於闔廬曰「楚瓦不仁﹝瓦﹐子常名﹞﹐其臣莫有死志。先伐之﹐其卒必奔﹐奔而後大師繼之﹐必克。」弗許。夫槪王曰「所謂臣義而行﹐不待命者﹐此之謂也。今日我死﹐楚可入也。」以其屬五千先擊子常﹐子常之卒奔﹐楚師亂﹐吳師大敗之。

武后廢中宗﹐徐敬業在揚州謀亂﹐以匡復爲辭。旬日間得勝﹐兵十餘萬。太后遣將軍李孝逸討之。敬業屯髙郵之下阿溪﹐勒兵拒守。孝逸戰﹐數不利﹐欲引退﹐魏元忠固請決戰。敬業置陣旣久﹐士卒多疲倦﹐顧望﹐陣不能整。孝逸進擊之﹐敬業大敗。

◎擊未成列春秋時﹐晉中行穆子敗無終及羣狄於太原﹝卽太鹵也﹐無終山戎也﹞。崇卒也﹝崇﹐眾也﹞﹐將戰﹐魏舒曰「彼徒我車﹐所遇又隘﹝地隘不便車﹞﹐以什共車必克﹝更增十人以當一車之用﹞。困諸厄﹐又克﹝車每困於厄道﹐今去車﹐故爲必克﹞﹐請皆卒﹝去車爲步卒﹞﹐自我始。」乃毀車以爲行﹝魏舒先自毀其屬車爲步陣﹞﹐五乘爲三伍﹝乘車者三人五乘十五人﹐今攺去車﹐更以五人爲伍﹐分爲三分﹞。荀吳之嬖人不肯卽卒﹐斬以殉﹝魏舒輒斬之﹐荀吳不恨﹐所以能立功﹞。爲五陣以相離﹐兩於前﹐伍於後。專爲右角﹐參爲左角﹐偏爲前拒﹝皆臨時處置之名﹞﹐以誘之﹐翟人笑之﹝笑其失常﹞﹐未陳而薄之﹐大敗之。

後魏侯莫﹑陳崇從賀拔嶽力戰破萬俟醜奴﹐與輕騎遂北至州長坑﹐及之。賊未成列﹐崇單騎入賊中﹐於馬上生擒丑奴﹐遂大破之。

隋漢王諒作亂﹐遣其將綦母良自滏中徇黎陽塞﹑白馬津﹐余公理自太行下河內。朝廷以史祥爲行軍總管討之﹐於河陰久不得濟﹐祥謂軍吏曰「余公理輕而無謀﹐又新得志﹐謂其眾得恃﹐恃眾必驕。且河諜北人先不習兵﹐所謂擁市人而戰﹐不足圖也。乃令軍中修攻具﹐公理使諜知之﹐果屯兵於河陽內城以備。祥於是艤船南岸﹐公理聚甲當之。祥乃簡精銳﹐於下流潛渡。公理拒之﹐未成列﹐祥縱擊﹐大破之。

唐李希烈反﹐已屠汴州﹐又遣騎將杜少誠將步騎萬餘來寇蘄黃﹐將絕江道。

嗣曹王臯遣尹愼將七千餘眾禦之﹐遇於永安戍。愼列三柵﹐相去才四里﹐列鼓角中柵。少誠至﹐分兵圍之﹐部隊未嚴﹐而聲鼓發﹐三柵齊出奮擊﹐不爲行陣﹐賊亂﹐少誠敗走﹐斬首萬級﹐封屍爲京觀。

●後集卷十二

◎餌兵勿食春秋時。楚伐絞﹐軍其南門﹐莫敖屈瑕曰「絞小而輕﹑輕則寡謀﹐請無采樵者以誘之﹝﹐衛也。樵﹐薪也﹞。」從之。絞人獲三十人﹝獲楚也﹞。明日﹐絞人爭出驅楚役徒於山中。楚人坐其北門﹐而覆諸山下﹝坐﹐猶守也。覆設伏兵以待之﹞﹐大敗之﹐爲城下之盟而還。

後漢光武初﹐馮異與鄧禹率車騎將軍鄧弘等﹐議攻赤眉。異曰「賊餘眾尙多﹐可稍以恩信傾﹐難卒以用兵破之也。上令使諸將屯澠池邀其東﹐而異擊其西﹐一舉取之﹐此萬成計也。」禹﹑弘不從﹐遂大戰。赤眉佯敗﹐棄輜重走﹐車載土﹐以豆覆其上。兵士饑﹐爭取之。赤眉引還擊弘﹐弘軍潰亂。

魏曹公西徵馬超﹐與超夾出關而軍。公急持之﹐而潛遣徐晃﹑朱靈等夜渡蒲阪津﹐據河西爲營。公自潼關北渡未濟﹐超赴船急戰。公放牛馬以餌賊﹐賊亂﹐取牛馬。公乃得渡﹐循河爲甬道而南。賊退距渭口。公乃多設疑兵﹐潛以舟載兵入渭﹐爲浮橋﹐夜分兵結營於渭南。賊夜攻營﹐伏兵擊破之。

曹公與袁紹相持官渡﹐旣乃循河而西﹐紹於是渡河追公。軍至延津南﹐公勒兵駐營南阪下﹐使登壘視之﹐曰「可五六百騎。」有頃﹐復曰「騎稍多﹐步兵不可勝數。」公曰「勿復白。」乃令騎解鞍放馬。是時﹐輜重就道﹐諸將以爲敵騎眾﹐不如還保營。公曰「此所以餌敵也﹐如何去之﹖」紹騎將文醜與劉備將兵五千騎前後至﹐諸將復白可上馬﹐公曰「未也。」有頃﹐騎至稍多﹐或分取輜重﹐公曰「可矣。」乃皆上馬﹐時騎不滿六百﹐遂縱擊﹐大破之。

晉將劉牢之討妖賊孫恩。恩敗走﹐虜男女二十餘萬﹐一時入海﹐懼官軍躡其後﹐乃緣道多棄寶物子女。時東土殷實﹐莫不粲麗盈目﹐牢之等遽於收斂。故恩復得逃去。

李矩守榮陽﹐後趙石勒親率兵襲矩。矩遣老弱入山﹐令所在放牛馬﹐因設伏以待之。賊爭取牛馬﹐伏發齊呼﹐聲動山谷﹐遂大破之﹐斬獲甚眾。勒乃退。

南涼禿發亻辱擅守姑藏﹐秦姚與遣將姚弼等至於城下。亻辱擅驅牛羊於野﹐弼眾抄掠﹐亻辱擅因分擊﹐大破之。

後魏末﹐大將廣陽王元深伐北狄﹐使於謹單騎入賊中﹐示以恩信。於是西部鐵勒酋長也列河等五萬餘戶並款附﹐相率南遷。廣陽欲與至折敷嶺迎接之﹐謹曰「陸汗拔陵兵眾不少﹐聞也列河等歸附﹐必來要擊。彼若先據險要﹐則難與爭鋒。

今以列河等餌之﹐當競來抄掠。然後設伏而待﹐必指掌破之。」廣陽然其計。拔陵果來擊﹐破也列河於嶺上﹐部眾皆沒。謹伏兵發﹐賊遂大敗﹐悉收也列河之眾。

隋煬帝徵髙麗﹐於仲文率軍從樂浪道﹐軍次烏骨城。仲文簡羸馬驢數千﹐置於軍後﹐旣而率眾東過。髙麗出兵掩襲輜重﹐仲文回擊﹐大敗之。

唐薛萬均爲將﹐會竇建徳率眾十萬來寇範陽﹐萬均曰「眾寡不敵﹐今若出門﹐百戰百敗﹐當以計取之。可令羸兵弱馬﹐背城爲陣以誘之。觀賊之勢﹐必渡水交兵﹐萬均請精兵伏於城側﹐待其半渡擊之。」從其言。建徳果引兵渡水﹐因邀擊﹐大破之。

◎防毒附後魏時﹐庫莫奚亂﹐詔濟陽王率眾討之。乃爲毒酒﹐賊旣逼﹐棄營而走。賊至﹐競飲﹐毒作﹐王以輕騎縱擊﹐俘獲萬計。

◎圍敵勿周後漢初﹐張步據齊地﹐漢將耿總兵討之。步使其大將費邑軍歷下﹐又分守祝阿﹑鐘城。先擊祝阿﹐自旦攻城﹐未日中而拔之。故開圍一角﹐令其眾得奔歸鐘城。鐘城人聞祝已潰﹐大恐懼﹐遂空壁亡去。

建武中﹐妖賊單臣﹑傅鎭等相聚入原武﹐劫掠吏民﹐自稱將軍。臧宮將數千人圍之﹐賊眾多﹐數攻不下﹐士卒死傷。帝召公卿諸侯問方略﹐明帝時爲東海王﹐對曰「妖巫相劫﹐勢無久立﹐其中必有悔欲亡者﹐但外圍急﹐不得出耳。小緩之﹐令得逃亡﹐則一亭長足以擒矣。」帝然之﹐卽勒令撤圍緩守。賊眾分散﹐遂拔原武﹐斬單臣等。

將軍朱雋與荊州剌吏徐ギ。共討黃巾﹐餘賊韓忠據宛乞降﹐不許。因急攻之﹐連戰不克。雋登土山視之﹐顧謂張超曰「吾知之矣﹕賊今外圍周固﹐內營迫急﹐乞降不受﹐欲出不得﹐所以死戰也。萬人一心﹐猶不可當﹐況十萬乎﹗其害甚矣。

今不如撤圍﹐並兵入城。忠見解圍﹐勢必自出﹐出則意散﹐易破之道也。」旣而解圍﹐忠果出戰。雋因擊﹐大破之﹐忠等並降。

曹操圍壺關﹐下令曰「城拔﹐皆坑之。」連月不下﹐曹仁言於操曰「圍城必示之以活門﹐所以開其生路也。今公告之必死﹐將人自爲守。且城固而糧多﹐攻之則士卒傷﹐守之則引日久。今頻兵堅城之下﹐攻必死之寇﹐非良計也。」太祖從之﹐城遂降。

後魏末﹐髙歡起義兵於河北。爾朱兆﹑天光﹑度律﹑仲遠等四將﹐同會鄴南﹐士馬精彊﹐號二十萬﹐圍歡於延陵山。是時﹐歡馬二千﹐步卒不滿三萬人。兆等設圍不合﹐歡連系牛馬自塞之﹐於是將士死戰﹐四面奮擊﹐大破兆等。

◎窮寇勿逼漢趙充國討先零羌。羌睹大軍﹐棄輜重﹐欲渡湟水。道厄狹﹐充國徐徐驅之﹐或曰「逐利行遲。」充國曰「窮寇也﹐不可迫。緩之則走不顧﹐急之則還致死。」諸將皆曰「善。」賊眾果赴水﹐溺死者百數﹐於是大破賊眾。

前燕大司馬慕容恪圍段龕於廣固﹐諸將請急攻之﹐恪曰「軍勢有宜緩以克敵﹐有宜急而取之。若彼我勢均﹐且有彊援﹐慮腹背之患者﹐宜急攻之﹐以速大利。如我彊彼弱﹐外無救援﹐力足制之者﹐常羈縻守之﹐以待其獘。兵法十圍五攻﹐此之謂也。龕恩結賊黨﹐眾未離心﹐今憑天險﹐上下同心。攻守勢倍﹐軍之常法。若其促攻﹐不過數旬﹐克之必矣。但恐傷吾士眾﹐當持久以取耳。」乃築室返耕﹐嚴固圍壘﹐終克廣固。

呂護據野王﹑陰通晉﹐事覺﹐燕將慕容恪等率眾討之。將軍傅顏言之恪曰「護窮寇﹐假合王師旣臨﹐則上下喪气。殿下前以廣固天險﹐守易攻難﹐故爲長久之策。今賊形不與往同﹐宜急攻之﹐以省千金之費。恪曰「護老賊﹐經變多矣。觀其爲備之道﹐未易卒圖。今圍之窮城﹐樵采路絕﹐內無蓄積﹐外無彊援﹐不過十旬﹐獘之必矣。何必殘士卒之命﹐而趣一時之利哉﹗此謂兵不血刃﹐坐以制勝也。」遂列長圍守之﹐凡經六月而野王潰﹐護南奔於晉﹐悉降其眾。

後晉開運中﹐契丹擁眾南向﹐約八萬餘騎。晉將杜重威懼﹐退保泰州﹐契丹踵之。晉軍至陽城﹐契丹大至﹐晉軍與戰﹐逐北十餘里﹐契丹逾白溝而去﹐晉軍結陣而南。胡騎四合如山﹐諸軍力戰拒之。是日﹐才行十餘里﹐人馬饑乏﹐晉軍至白圍衛村﹐埋鹿角爲行寨。契丹圍之數重﹐奇兵出寨後斷糧道。是夕﹐東北風大起﹐破屋折樹。營中掘井﹐方及水輒崩﹐士卒取其泥﹐帛絞而飲之﹝絞﹐古巧切﹐縊也﹞﹐人馬俱渴。至曙﹐風尢甚。符彥卿曰「與其束手就擒﹐曷若以身徇國﹗」乃與彥澤﹑元福及左廂都排陳使皇甫遇﹐引精騎出西門擊之﹐諸將繼至﹐契丹卻數百步。彥卿等擁萬餘騎橫擊契丹﹐呼聲動天地﹐契丹大敗而走﹐勢如崩山。李守眞亦令步兵盡拔鹿角出斗﹐步騎俱進﹐逐北二十餘里。鐵鷂旣下馬﹐蒼黃不能復上﹐皆委棄馬及鎧仗蔽地。杜重威曰「賊已破膽﹐不宜更令成列。」遣精騎擊之﹐皆渡水去。

◎髙陵勿向秦伐韓﹐趙王令趙奢救之。秦人聞之﹐悉甲而至。軍士許歷請以軍事諫曰「秦人不意趙師至此﹐其來气盛﹐將軍必厚集其陣以待之。不然﹐必敗。」奢曰「請受令。」歷又曰「今先據北山上者勝﹐後至者敗。」奢許諾﹐卽發萬人趨之。秦兵後至﹐爭山不得上﹐奢縱兵擊之﹐大敗秦軍。

周人遣尉遲迥等襲洛陽﹐齊召段韶赴洛陽圍﹐仍令督精騎一千發晉陽。五日濟河﹐詔帥帳下三百騎與諸將登邙阪﹐觀周軍形勢。至大和谷﹐與周軍遇﹐卽馳告諸營追集騎士﹐結陣以待之。韶爲左軍﹐蘭陵王長恭爲中軍﹐解律光爲右軍。

周人以步兵在前﹐上山逆戰。韶且戰且卻﹐以誘之。待其力敝﹐然後下馬擊之﹐周師大敗﹐一時瓦解﹐投墮溪谷﹐殂者甚眾。

◎佯北勿從戰國﹐秦師伐趙﹐趙奢之子括代廉頗將﹐拒秦於長平。秦陰使白起爲上將軍。

趙出兵攻秦軍﹐秦軍佯敗而走﹐張二奇兵以劫之。趙軍逐勝﹐追造秦壁﹐堅不得入。而秦奇兵二萬五千人絕趙軍後﹐又一軍五千騎絕趙壁間﹐趙軍分而爲二﹐糧道絕。而秦出輕兵擊之﹐趙戰不利﹐因築壁堅守待救。秦王聞趙食道絕﹐自之河內﹐發卒遮絕救兵﹐趙卒食絕四十六日﹐陰相殺食。括與銳卒自轉戰﹐秦軍射殺之﹐趙軍大敗﹐坑卒二十餘萬人。

蜀劉表遣劉備北侵至鄴﹐曹公遣夏侯﹑李典拒之。一朝﹐備燒屯退兵﹐遣諸軍追擊之﹐典曰「賊無故退﹐疑必有伏。南道窄狹﹐艸木深﹐不可追也。」不聽﹐等果入賊伏裏﹐戰不利﹐典往救。備見救至﹐乃退。

西魏末﹐大將軍史寧與突厥木杵可汗同伐吐谷渾﹐遂至樹惇。樹惇卽吐谷渾之舊都﹐多諸珍藏。而其主光已奔賀眞城﹐畱其徵南王及數千人固守。寧進攻之﹐僞退。吐谷渾人果開門逐之﹐因回兵奪門﹐門未及闔﹐寧兵遂得入﹐生擒其徵南王﹐俘虜男女﹐財寶盡歸諸突厥。

東魏侯景叛髙澄歸梁﹐圍彭城﹐澄遣慕容紹宗討之。將戰﹐紹宗以梁人剽悍﹐恐其眾不能支﹐召諸將帥語之曰「我當佯退﹐誘吳兒使前﹐汝可擊背。」其初﹐景戒梁人曰「逐北不過一里。」會戰。紹宗實敗走﹐梁人不用景言﹐乘勝深入。

魏人以紹宗之言爲信﹐掩擊﹐遂大敗之。

郭子儀討安慶緒﹐渡河圍衛州。慶緒率眾來援﹐分三軍。子儀陣以待之﹐預選射者三千人伏於壁內﹐誡之曰「候吾小卻﹐賊必爭進﹐則登城鼓噪﹐弓弩齊發以逼之。」旣戰﹐子儀僞退﹐賊果乘之。乃開壘門﹐遂聞鼓噪﹐弓弩齊發﹐矢注如雨﹐賊徒震駭。因整眾追之﹐賊眾大敗。

◎察敵進止春秋時﹐齊師伐魯﹐公將戰﹐曹劌曰「可以一戰﹐戰則請從。」公與之乘﹐戰於長勺。公將鼓之﹐劌曰「未可。」齊人三鼓﹐劌曰「可矣。」齊師敗績﹐公將馳之﹐劌曰「未可。」下視其轍﹐登軾而望之曰「可矣。」遂逐齊師。

旣克﹐公問其故﹐對曰「大國難測也﹐懼有伏兵焉﹝恐詐奔﹞。吾視其轍亂﹐望其旗靡﹐故逐之。」東晉末﹐劉裕自京口舉義兵討桓玄。玄將桓謙屯於東陵﹐卞範之屯覆舟山西﹐以拒之。裕疑賊有伏兵﹐顧左右﹐見劉鐘曰「此山下當有伏兵﹐卿可率部下往索之。」鐘應聲馳進﹐果有伏兵數百﹐一時奔走。

宋雍州剌史袁ダ舉兵反﹐沿流入鵲尾﹐與官軍相持旣久﹐軍士張興世越鵲尾上據錢溪。劉胡攻之不下﹐遣人傳唱錢溪已下。官軍並懼﹐沈攸之曰「不然。

若錢溪實敗﹐萬人中要應有逃亡得還者。必是彼戰失利﹐唱空聲而以惑眾心耳。」勒軍中不得取動。錢溪捷報尋至﹐果大破賊。攸之悉以錢溪所送胡軍耳鼻示之﹐覬駭懼﹐急追胡還﹐遂敗之。

後魏將司馬楚之討蠕蠕。蠕蠕潛遣姦覘入楚之軍﹐截驢耳而去。有告失驢耳者﹐諸將莫能察﹐楚之曰「必是覘賊截之以爲驗﹐賊將至矣。」卽使軍人伐柳爲城﹐灌水令凍﹐城立而賊至﹐冰凝城固﹐不可攻逼﹐賊乃走散。

西魏將韓果性彊記﹐更有謀略所行之處﹐能記山川形勢。兼善伺敵虛實﹐揣知情狀﹐有潛匿溪谷爲間偵者﹐果登髙視之﹐所擬之處﹐搜必獲焉。

周大將軍永昌公椿帥師東討﹐屯雞棲原﹐受齊王憲節度﹐憲密謂椿曰「兵者詭道﹐去畱不定﹐見機而作﹐不得遵常。汝今爲營﹐不須張幕﹐可伐柏爲庵﹐示有處所。令兵去之後﹐賊猶致疑。」會被勒追還﹐率兵夜反。齊人果謂柏庵爲帳幕﹐不疑軍退﹐翌日始悟。

◎察敵逃遁春秋時﹐秦伐晉﹐取羈馬。晉師禦之﹐出戰﹐交綏。秦行人夜戒晉師曰「兩軍之士皆未也﹐明日請相見也。」晉大夫臾駢曰「使者目動而言肆﹐懼我也﹐將遁矣。薄諸河必敗之。」胥申﹑趙穿當軍門呼曰「死傷未收而棄之﹐不惠也。不待期而薄人於隘﹐無勇也。」乃止。秦師夜遁。

晉師伐齊﹐齊侯畏眾﹐齊師夜遁。師曠曰「烏鳥之聲樂﹐齊師其遁﹝烏鳥得空營﹐故樂也﹞。」邢伯曰「有班馬之聲﹝夜遁﹐馬不相及故鳴也。班﹐別也﹞齊師其遁。」叔向曰「城上有烏﹐齊師其遁。

魏司馬懿帥師拒諸葛亮於渭南﹐相持百餘日。亮卒於軍中﹐及軍退﹐百姓奔告﹐懿追焉。亮長史楊儀結陣反旗鳴鼓﹐若將向懿者。懿乃退﹐不敢逼。經二日﹐行其營壘﹐曰「天下奇才也。」乃急追之。關中多蒺藜﹐懿使軍士二千人著軟材平底木履前行﹐蒺藜悉著履﹐然後馬步俱進。退至赤岸﹐方知亮死審聞。百姓爲之諺曰「死諸葛走生仲達。」懿笑曰「吾便料生﹐不便料死故也。」後周齊王憲伐齊﹐將班師。乃燒糞壤而去。髙齊視之﹐二日乃知其空營。

梁將劉尋阝拒晉﹐以晉兵盡在魏州﹐晉陽必虛﹐欲以奇計取之﹐乃潛引兵自黃澤西去。晉人怪尋阝軍數日不出寂無聲迹﹐遣騎覘之﹐無斥堠者﹐城中亦無煙火﹐但有鳥止於壘上﹐時見旗幟循堞往來。晉王曰「我聞劉尋阝用兵﹐一步百計﹐必詐也。」更使覘之﹐乃伏旗於芻偶之上﹐使驢負之﹐循堞而行。得城中羸老者詰之﹐云軍去已二日矣。旣而有人自尋阝軍至者﹐兵已趣黃澤。晉王發騎追之。

◎歸師勿遏曹操圍張繡於穰﹐劉表遣兵救繡﹐以絕軍後。操將引還﹐繡兵來﹐操軍不得進﹐連營稍前﹐到安眾。繡與表兵合守險﹐操軍前後受敵。操乃夜鑿險爲地道﹐悉過輜重﹐設奇兵。會明﹐繡謂操爲遁也﹐悉軍來追。乃縱奇兵﹐步騎夾攻﹐大破之。操謂荀曰「虜遏吾歸師﹐與吾死地戰﹐是以知勝。」宋建武初﹐魏圍鐘離。張欣泰爲軍主﹐隨崔慧景救援。及魏軍退於陽洲上﹐餘兵萬人﹐求輸馬五百匹假道。慧景欲斷路攻之﹐欣泰說慧景曰「歸師勿遏﹐古人畏之。兵在死地﹐不可輕也。」慧景乃聽之過。

前秦苻堅徵晉至壽春﹐兵敗﹐還長安。慕容泓起兵於華澤﹐堅命苻討之。

勇果輕敵﹐不卹士。晉人聞其至也﹐懼率眾將奔關東。驅兵邀之﹐姚萇諫曰「鮮卑有思歸之心﹐宜驅令出關﹐不可遏也。」弗從﹐戰於華澤﹐敗績被收。

夏赫連勃勃伐禿發亻辱檀﹐大敗之﹐驅掠二萬餘口﹑牛馬羊數十萬而還。

亻辱檀率眾追之﹐其將焦別曰「勃勃禦軍齊肅﹐未可輕也。今因抄掠之資﹐率思歸之士﹐人自爲戰﹐難與爭鋒。不如從溫關北渡﹐趣萬斛堆﹐阻水結營﹐制其咽喉﹐百戰百勝之術也。」亻辱檀不從。勃勃聞而大喜﹐乃於陽武下峽鑿陵埋軍以塞路﹐勒眾逆擊亻辱檀﹐大敗之﹐殺傷萬計。

後涼呂弘攻段業於張掖﹐不勝﹐將東走。業議欲追擊之﹐其將沮渠蒙遜諫曰「歸師勿遏﹐窮寇勿追﹐此兵家之戒。不如縱之﹐以爲後圖。」業曰「一日縱敵﹐悔將無及。」遂率眾追之﹐爲弘所敗。

◎死地勿攻漢韓信擊趙﹐使萬人先行﹐出背水陣。趙軍望見大笑。平明﹐信建大將旗鼓﹐行出井陘口。趙開壁擊之﹐良久﹐信走水上﹐軍皆殊死戰﹐不可敗。遂破趙軍﹐擒趙王歇。諸將因問信曰「兵法﹕右背山陵﹐前左水澤。今者將軍令臣等反背水陣﹐此何術也﹖」信曰「此在兵法﹐顧諸君不察耳。兵法不曰陷之死地而後生﹐置之亡地而後存乎﹖且信非得素附循士大夫﹐此所謂驅市人而戰之也。其勢非置死地﹐使人人自爲戰。卽與之生地﹐皆走﹐寧尙得而用之乎﹖」諸將皆曰「非所及也。」後涼呂光遣二子紹纂伐段業﹐南涼禿發烏孤遣其將鹿孤及楊軌救業。紹以業等軍盛﹐欲從三門關挾山而東。纂曰「挾山示弱﹐取敗之道。不如結陣衝之﹐彼必憚我而不戰也。」紹乃引軍而南﹐業將擊之﹐其將沮渠蒙遜諫曰「楊軌恃寇騎之彊﹐有窺伺之心。紹﹑纂兵死地﹐必決戰求生。不戰則有太山之安﹐戰則有累卵之危。」業曰「卿言是也。」乃按其兵不戰﹐紹亦難之﹐各引兵歸。

梁將陳慶之守濡陽城﹐與後魏將相持。自春至冬﹐數百戰﹐師老气衰﹐魏之援兵復欲築壘於軍後﹐諸將恐腹背受敵﹐議退師。慶之曰「兵來至此﹐涉歷一歲縻費糧仗﹐其數極多。諸軍並無鬥志﹐皆謀退縮﹐豈是欲立功名﹐直聚爲鈔暴耳﹗」吾聞置兵死地﹐乃可求生。須賊圍合﹐然後與戰。」諸將壯其計﹐從之。

魏人犄角作十三城﹐慶之銜枚夜出﹐陷其四壘。所餘九城﹐兵甲猶盛﹐乃陳其俘馘﹐鼓噪而攻﹐魏師遂大奔潰﹐斬獲略盡。

髙齊北豫州剌史司馬消難請降於周﹐周遣楊忠﹑達奚武等率騎兵五千迎之。

從間道馳入齊境五百里﹐前後三遣使報﹐消難皆不應。去虎牢三十里﹐武疑有變﹐欲還。忠曰「有進死﹐無退生。」獨以千騎夜聚城下﹐城四面峭絕﹐但聞柝擊聲。武親來麾數百騎西去﹐忠勒余騎不動﹐候門開而入﹐馳遣召武齊鎭城。伏敬遠勒甲士二千人據東城﹐舉烽嚴警。武憚之﹐不欲保城﹐乃多取財帛以餌消難﹐及其屬先歸﹐忠以二千騎爲殿。到洛南﹐皆解鞍而臥﹐齊眾來追至洛北﹐忠謂將士曰「但飽食﹐今在死地﹐賊必不敢渡水當吾鋒。」食畢﹐齊師佯若渡水﹐忠騎將擊之。齊兵不敢逼﹐遂引而還。

◎立奇功前漢傅介子以駿馬監求使大宛﹐因詔令責樓蘭﹑龜玆國。介子至樓蘭﹐責其王教賊兵遮殺漢使﹕「大兵方至﹐王苟不教賊兵﹐賊兵使過至諸國﹐何爲不言﹖」王謝服言「賊兵使屬過﹝屬﹐近也﹐近始過去﹐之欲反﹞﹐當至烏孫﹐道過龜玆。」介子復責其王﹐王亦服罪。介子從大宛還到龜玆﹐龜玆言賊兵使從烏孫還在此﹐介子因率其吏士共誅斬賊兵使者。還奏事﹐詔拜介子爲中郎﹐遷平樂監。

介子謂大將軍霍光曰「樓蘭﹑龜玆數反覆而不誅﹐無所懲艾。介子過龜玆時﹐其王近就人﹐易得也﹝附近而親就﹐言不相猜阻也﹞。願往剌之﹐以威示諸國。」大將曰「龜玆道遠﹐且驗之於樓蘭。」於是白遣之。介子與士卒俱賫金幣﹐揚言以賜外國爲名。至樓蘭﹐樓蘭王意不親介子。介子陽引去﹐至其西界﹐使譯謂曰「漢使者持黃金錦繡行賜諸國﹐王不來受﹐我去之西國矣。」卽出金幣以示譯﹐譯還報王。王貪漢物﹐來見漢使者。介子與坐飲﹐陳物示之﹐飲酒皆醉。介子謂王曰「天子使者私報王﹝謂密有所論﹞。」王起隨介子入帳中屏語﹝屏人而坐共語﹞﹐壯士二人從後剌之﹐刃交胸﹐立死﹐其貴人左右皆散走。介子告諭以﹕「王負漢罪﹐天子遣我來誅王﹐當更立太子質在漢者。漢兵方至﹐毋動﹐動滅國矣。」遂持王首還詣闕。

唐契丹及奚連年爲邊患。契丹衙官可突千驍勇有謀略﹐頗爲夷人所服。張守到官﹐頻出擊之﹐每戰皆捷。契丹首領屈剌與可突千恐懼﹐遣使許降。守察知其僞﹐遣管記右衛騎曹王悔詣其部落就謀之。悔至屈剌帳﹐賊徒初無降意﹐密遣使引突厥將殺悔以叛。會契丹別帥李過折與可突千爭權不葉﹐悔潛誘之﹐夜斬屈剌及可突千。盡誅其黨﹐率餘燼以降。守因出師次於紫蒙川﹐大閱軍實﹐犒賞將士﹐傳屈剌﹑可突千首於東都。

髙仙芝爲安西副都護﹐小勃律國王爲吐蕃所招﹐妻以公主﹐西北二十餘國皆爲吐蕃所制﹐貢獻不通。節度使田仁琬﹑盍嘉運累討不捷。玄宗敕仙芝以馬步萬人爲行營節度使﹐往計之。時步軍皆有私馬﹐自安西行十五日﹐至撥換城﹐又十餘日至據瑟徳﹐又十餘日至疏勒﹐又二十餘日至蔥嶺守捉﹐又行二十餘日至播寮川﹐又二十餘日至特勒溝川﹐卽五識匿國也。仙芝乃分爲三軍﹐使疏勒守捉趙崇比統三千騎趣吐蕃連云堡直北谷入﹐使撥換守捉使賈崇璀自赤佛堂路入﹐仙芝與中使遷令誠自護密國入﹐約七月十三日辰時會於吐蕃連云堡中。又兵千人於城南十五里因山爲柵﹐又兵八九千人屯城下。自娑勒川水漲不可渡﹐仙芝以三牲祭河﹐命諸將選兵馬人賫三日漧糧﹐早集河次。水旣難渡﹐將士皆以爲狂。旣至﹐人不濕旗﹐馬不濕羈﹐已濟而成列矣﹐仙芝喜曰「苟吾半渡賊來﹐吾屬敗矣。

今旣濟成列﹐是天以此賊賜我也。」遂登山排擊﹐從辰至巳﹐大破之。至夜﹐奔逐殺五千人﹐生擒千人﹐余並散走﹐得馬千餘匹﹐軍資器械不可勝數。仙芝畱令誠等以羸病弱三千餘人守其城。仙芝遂進﹐三日至坦駒嶺﹐直下峭峻四十餘里。

仙芝料之曰「阿弩越胡若速迎﹐卽是好心。」又恐兵士不下﹐乃先令二十餘騎詐作阿弩越城胡服上嶺來迎。旣至坦駒嶺﹐兵士果不肯下﹐云「大使將我欲何處去﹖」言未畢﹐其仙芝使二十人來迎﹐云何弩越城胡並好心奉迎﹐婆夷河藤橋已斫訖。仙芝佯喜﹐以號令兵十盡下。娑夷河﹐卽古之弱水也﹐不勝艸芥毛髮。

下嶺三日﹐城胡果來迎。明日至阿弩越城﹐當令將軍席元慶﹑賀婁餘潤先修橋路﹐仙芝明日進軍。又令元慶以一千騎先謂勒律王曰「吾取汝城﹐亦不斫汝橋﹐但借汝路過向大勃律去。」城中有首領五﹑六人﹐皆赤心爲吐蕃。仙芝先約元慶雲「軍到﹐首領﹑百姓必走入山谷﹐招呼取以敕命賜練物。首領至﹐齊縛之以待我。」元慶旣至﹐一如仙芝所教﹐縛諸首領。王及公主走入石窟﹐取不可得。仙芝至﹐斬其爲吐蕃者五﹑六人﹐急令元慶斫藤橋。去勃律猶六十里﹐及暮﹐才斫了﹐吐蕃兵馬大至﹐已無及矣。藤橋闊一箭道﹐修之一年方成。勃律先爲吐蕃所詐借路﹐遂成此橋。至是﹐仙芝徐自招諭﹐勃律及公主出降﹐並平其國。

大歷中﹐擢王栩爲容管經略使。自安祿山之變﹐溪洞夷僚相繼爲亂﹐陷城邑﹐遂據容州。前經略使陳仁﹑元結﹑長孫全緒等﹐皆僑治滕梧。栩至﹐言於眾曰「我容州剌史﹐安可客治它所﹖必得容乃止。」卽出私財募士﹐有功者許署吏。

於是人自奮﹐不數月斬賊帥歐陽。因至廣州﹐請節度使李勉出兵並力。勉不許﹐曰「容陷賊久﹐獠方扌崩﹐今遠攻﹐只自敗耳。」栩曰「大夫卽不出師﹐願下書州縣﹐揚言以兵爲助﹐冀藉此聲成萬一功。」勉許諾﹐栩乃移書義﹑滕二州剌史﹐約皆進討﹐引兵三千與賊鏖戰數日。遇勉檄止之﹐輒匿不發。戰愈力﹐卒破賊﹐禽崇牽﹐悉復容州故地。捷書聞﹐詔更置順州﹐以定余亂。栩凡百餘戰﹐禽首領七十。

◎軍師伐國若中路遇大城須下而過秦末﹐沛公破南陽﹐守﹝魚綺反﹞走保城守宛。沛公引兵過而西﹐張良諫曰「沛公𨿽欲急入關﹐秦兵尙眾拒險。今不下宛﹐宛從後擊﹐彊秦在前﹐此危道也。」於是沛公乃夜引軍從他道還﹐更旗幟﹐黎明圍宛城三匝﹝黎﹐未也﹐又黎黑也﹐亦未明候也﹞。南陽守欲自剄﹐其舍人陳恢曰「死未晚也。」乃逾城見沛公曰「臣聞足下約﹐先入咸陽者王之。今足下畱守宛。宛﹐大都也﹐連城數十﹐人民眾﹐積蓄多﹐吏民自以爲降必死。爲足下計﹐莫若約降﹐封其守﹐因使其守引其甲卒與之西。諸城未下者﹐聞聲爭開門而待足下矣。」沛公曰「善」。

乃以宛守爲殷侯﹐封陳恢千戶﹐引兵而西﹐無不下者。

武徳中﹐李靖隨河間王孝恭討輔公┙。公┙遣將馮惠亮率舟師三萬屯當塗﹐陳正通﹑徐紹宗領步騎二萬屯靑林山。仍於梁山連鐵鎖以斷江路﹐築卻月城﹐延袤十餘里﹐與惠亮爲掎角之勢。孝恭集諸將會議﹐皆云「惠亮﹑正通並據彊兵爲不戰之計﹐城柵旣固﹐卒不可攻﹐請直指丹陽﹐掩其巢穴。丹陽旣破﹐惠亮自降。」孝恭欲從其議﹐靖曰「公┙精銳𨿽在水陸二軍﹐然其自統之兵亦皆勁勇。

惠亮等城柵尙不可攻﹐公┙旣保石頭﹐豈應易拔﹖若我師至丹陽﹐畱停旬月﹐進則公┙未平﹐退則惠亮爲患。此便腹背受敵﹐恐非萬全之計。惠亮﹑正通皆是百戰餘賊﹐必不憚於野戰﹐止爲公┙立計令其持重﹐但欲不戰以老我師。今若攻其城柵﹐乃是出其不意﹐滅賊之機須在此舉。」孝恭然之。靖乃率黃君漢等先擊惠亮﹐苦戰破之﹐殺傷及溺死者萬餘人﹐惠亮奔走。靖率輕兵先至丹陽。公┙大懼﹐先遣僞將左遊仙領兵守會稽﹐以爲聲援。公┙先擁先東走以趨遊仙﹐至吳郡﹐與惠亮﹑正通並相次擒獲﹐江南悉平。

◎捨小圖大春秋時﹐晉荀偃﹑士モ請伐Τ陽﹐而封宋向戌焉﹝以宋嘗事晉而向戌有賢行﹐故欲封之爲附庸焉﹞。荀營曰「城小而固﹐勝之不武。弗勝﹐爲笑。」固請﹐丙寅圍之﹐弗克。

後周時﹐詔發關中兵﹐以韋孝寬爲元帥﹐東討尉遲迥﹐軍次河陽。迥所置儀同薛公禮等﹐圍逼懷州。遣兵擊破之﹐進次懷縣永橋城之東南。其城旣在要衝﹐雉堞牢固﹐迥已遣兵據之。諸將士以此城當路﹐請先攻取﹐孝寬曰「城小而固﹐若攻而不拔﹐損我兵威。今破其大軍﹐此亦何能爲也﹖」於是引軍次於武陟﹐因大破迥子﹐輕騎奔鄴西門豹祠之南。迥自出戰﹐又破之﹐迥窮迫自殺。

◎師不襲遠春秋時﹐秦伯使杞子﹑逢孫戍鄭。杞子自鄭使告於秦伯曰「鄭人使我掌其北門之管﹐若潛師以來﹐國可得也。」穆公訪諸蹇叔﹐曰「勞師以襲遠﹐非所聞也。勞師力竭﹐遠人備之﹐無乃不可乎。且行千里﹐其誰不知﹖」公辭﹝辭不受其言﹞。召孟明﹑西乞﹑白乙﹐使出師於東門之外。蹇叔哭之曰「孟子﹐吾見師之出而不見其入也。」蹇叔之子與師﹐哭而送之曰「晉人禦師必於ゾ﹐ゾ有二陵焉。其南陵夏后臯之墓﹝臯﹐夏桀之祖父﹞﹐其北陵文王之所避風雨也。

必死是間﹐余收爾骨焉。」秦師遂東。晉原軫曰「秦違蹇叔而以貪勤民﹐天奉我也。奉不可失﹐敵不可縱﹐縱敵患生﹐違天不祥﹐必伐秦師。」欒技曰「未報秦施而伐其師﹐其爲死君乎。」先軫曰「秦不哀吾喪而伐吾同姓﹐秦則無禮﹐何施之爲﹖吾聞之﹕一日縱敵﹐數世之患﹐謀及子孫﹐可爲死君乎﹝言不可謂背君﹞﹗」遂發命﹐遽興羌戎﹐子墨﹝晉文未葬﹐故襄公稱子﹐以凶服從戎﹐故墨之﹞。遂敗秦師於ゾ﹐獲百里孟明視﹑西乞術﹑白乙丙以歸。

曹操定荊州﹐將順江東下﹐遺孫權書﹐欲以水軍八十萬會獵於吳。諸葛亮見權於柴桑﹐說權曰「曹操之眾遠來疲敝﹐聞追豫州﹝劉備也﹞﹐輕騎一日一夜行三百餘里。此所謂彊弩之末不能穿魯縞也﹐兵法忌之。且北方之人不習水戰﹐荊民附操者逼兵勢耳﹐非心服也。今將軍能命將統兵數萬﹐與豫州協規同力﹐操破必矣。」權遂發兵拒戰﹐操敗於赤壁。

◎軍勝重掠伏襲必敗南涼禿發亻辱檀伐沮渠蒙遜於姑臧﹐至蕃禾苕ワ﹐掠五千餘戶。其將屈古進曰「陛下轉戰千里無完陳﹐徙戶資財盈溢衢路﹐宜倍道旋師﹐早渡峻險。蒙遜善於用兵﹐士眾習戰﹐若輕軍卒至﹐出吾慮表﹐大敵外逼﹐徙戶內攻﹐危道也。」衛尉伊方延曰「我軍勢方盛﹐將士勇气自倍﹐彼徒我騎﹐勢不相及。若倍道旋師﹐必捐棄資財﹐示人以弱﹐非計也。」俄而昏霧風雨﹐蒙遜軍大至﹐檀大敗而還。

唐武徳中﹐李靖隨河間王孝恭討蕭銑於江陵。銑悉見兵出拒戰﹐孝恭將擊之﹐李靖止之曰「彼救敗之師﹐策非素立﹐勢不能久。不若且治南岸﹐緩之一日﹐彼必分其兵﹐或畱拒我﹐或歸自守。兵分勢弱﹐我乘其懈而擊之﹐蔑不勝矣。今若急之﹐彼則並力死戰。楚兵剽銳﹐未易當也﹝剽﹐匹妙反﹐勇利也﹞。」孝恭不從。畱靖守營﹐自帥銳師出戰﹐果敗走趣南岸。銑眾委舟收掠軍資﹐人皆負重。

靖見其眾亂﹐縱兵奮擊﹐大破之﹐乘勝直抵江陵﹐入其外郭。又攻水城﹐拔之﹐大獲舟艦。李靖使孝恭盡散之江中﹐諸將皆曰「破敵所獲﹐當籍其用﹐柰何棄以資敵﹖」靖曰「蕭銑之地﹐南出嶺表﹐東距洞庭。吾懸軍深入﹐若攻城未拔﹐援兵四集﹐吾表裏受敵﹐進退不獲。𨿽有舟楫﹐將安用之﹖今棄舟艦﹐使塞江而下﹐援兵見之﹐必謂江陵已破﹐未敢輕進。往來覘伺﹐動淹旬月﹐吾取之必矣。」銑援兵見舟艦﹐果疑不進﹐銑降。

◎擊歸墮襄公九年﹐晉人不得志於鄭﹐以諸侯復伐之。十二月癸亥﹐攻其三門﹝三門專阝門師之梁北門也﹐晉果三分其軍各攻一門﹞。閏月戊寅﹐濟於陰阪﹐侵鄭﹐次於陰口而還﹝陰口鄭地名也﹞。子孔曰「晉師可擊也。師老而勞﹐且有歸志﹐必大克。」

◎地有所不爭晉陶侃鎭武昌﹐議者以武昌北岸有邾城﹐宜分兵鎭之。侃每不答﹐而言者不已。侃乃渡水獵﹐引將佐語之曰「所以設險而禦寇﹐正以長江耳。邾城隔在江北﹐內無所親﹐外接羣賊。寇中利深﹐晉人貪利﹐賊不堪命﹐必引寇賊。乃致禍之由﹐斯待寇也。今縱以兵守之﹐亦無益於江南。若寇賊有可乘之勢﹐此又非所資也。」後庾亮伐之﹐果大敗。

●後集卷十三

◎察敵降附料降詐降項羽圍漢榮陽﹐漢王請和﹐割榮陽以西者爲漢。亞父勸項王急攻滎陽﹐漢王患之。陳平反間旣行﹐羽果疑﹐亞父大怒而去﹐疽發病死。紀信曰「事急矣﹐臣請誑楚﹐可以間出。」於是陳平夜出女子﹐東門二千餘人﹐楚因擊之。紀信乃乘王車黃屋﹐左右纛﹐曰「食盡﹐漢王降楚。」楚皆呼萬歲﹐之城東觀之﹐以故漢王得與數十騎出西門逃遁。

曹公入荊州﹐劉琮降﹐得水軍步兵十萬。孫權與曹公遇於赤壁﹐部將黃蓋曰「今寇眾我寡﹐難與持久。觀操方連船艦﹐首尾相接﹐可燒而去也。」乃先書報欲降曹軍﹐吏士引頸相望﹐指言蓋降。蓋放諸船﹐同時發火﹐時風猛﹐煙焰漲天﹐人馬燒溺死者甚眾。

晉將李矩守榮陽城﹐劉聰遣從弟暢帥騎三萬討矩﹐屯於韓王故壘﹐相去七里﹐遣使招矩。時暢卒至﹐矩未暇爲備﹐遣使奉牛酒﹐詐降於暢﹐潛匿精勇﹐見在老弱。暢不以爲虞﹐大饗渠帥﹐皆醉。矩選勇敢千人﹐夜掩暢營﹐斬首數千級﹐暢僅以身免。

後魏萬俟醜奴﹑宿勒明達等叛﹐寇掠涇州﹐魏將崔延伯率眾討之。丑奴時或輕騎來挑戰﹐大兵未交﹐便示奔北。延伯伐木﹐別造大排﹐內爲鎭樁﹐教彊兵負而趨走﹐號排城。戰士在外﹐輜重居中。眾軍將出﹐未戰之間﹐有賊數百騎﹐詐持文書云「是降簿﹐乞緩師。」延伯謂其事實﹐逡巡未斗。俄而宿勒明達率眾自東北而至﹐乞降之賊從西競下﹐諸軍前後受敵。賊本輕騎﹐延伯軍兼步卒﹐兵力疲怠﹐賊乃乘間得入排城﹐延伯軍大敗﹐死傷者數萬。

西魏宇文泰與東魏髙歡戰於邙山。泰軍不利﹐裨將於謹率其麾下僞降﹐立於路左。歡乘勝逐北﹐不以爲虞。追騎過盡﹐謹乃自後擊之﹐敵人大駭﹔獨孤信又收兵於後突擊﹐歡軍亂。以此西魏軍得全而退。

唐調露中﹐突厥阿史徳溫博反﹐與阿史那伏念合。詔裴行儉總諸軍討之。行儉乃縱反間﹐使相猜貳。伏念恐懼﹐密送降款﹐仍請自效。行儉不泄其事﹐而密表以聞﹐數日有煙塵漲天而至﹐斥堠惶惑來白﹐行儉召三軍謂曰「此是伏念執溫博來降﹐非他。然受降如受敵﹐但須嚴備。」遣軍使迎前勞。少間﹐伏念果率其屬縛溫博詣軍門請罪﹐盡平突厥餘黨。

唐史思明陷洛陽﹐賊鋒甚盛﹐副元帥李光弼守河陽﹐謂李抱玉曰「將軍能爲我守南城二日乎﹖」抱玉曰「過期若何﹖」光弼曰「過期而救不至﹐任棄城也。」賊帥周摯領安太淸﹑徐黃玉等先攻南城﹐將陷之﹐抱玉乃紿之曰「吾糧盡﹐明日當降。」賊眾大喜﹐斂軍以候之。抱玉因得繕完設備﹐明日堅壁請戰﹐賊怒欺紿﹐急攻之。抱玉出奇兵﹐表裏夾攻﹐殺傷甚眾﹐摯軍退。光弼自將於中灘城﹐摯贊南城攻中灘﹐不勝﹐乃整軍將攻北城。光弼以兵出戰﹐大敗之。

唐貞元三年﹐吐蕃入寇﹐爲李晟邀擊之﹐又襲破其推沙堡。深恨晟及渾﹑馬燧﹐欲陰計圖之。乃卑詞厚禮告馬燧﹐請重立盟誓﹐則蕃軍引去。徳宗不許﹐燧自入朝言之。上令崔翰入蕃報結贊言「還我鹽﹑夏二州﹐則同盟。」結贊曰「淸水之會﹐同盟人少﹐是以和好輕慢不成。今蕃相及﹐元帥已下凡二十一人赴盟﹐靈州節度杜希全﹑涇源李觀皆和善守信﹐境外重之﹐此時須令預盟。」翰約盟於淸水﹐結贊曰「淸水非吉地﹐請盟於源州土梨樹。盟畢﹐則歸二州。」翰歸﹐備奏其事。神策將馬有麟奏曰「土梨樹地多險阻﹐恐蕃軍隱伏不利。不如於平涼﹐其地坦平﹐且邇涇州爲便。」帝從之。詔報以希全只在靈州﹐李觀又以攺官﹐今遣侍中渾統充盟會。使崔漢衡副之﹐鄭叔矩爲判官。統兵二萬﹐又詔華州節度駱元光以本鎭兵從。與結贊初約﹐以兵三千列於壇之東西。是時蕃軍精騎數萬列壇西﹐結贊又請已下具衣冠劍。等入幕次﹐坦無他慮。結贊伐鼓三通﹐其眾呼噪而進﹐遽出﹐自幕後偶得他馬﹐跨而奔馳。追騎云合﹐流矢雨集﹐崔漢衡已下六十餘人皆陷於賊。

宋知夏州尹憲﹑同知李繼遷遁在斤澤﹐乃與都巡檢曹光實選精騎襲之﹐繼遷僅以身免﹐獲其母妻。於是繼遷復結婚於豪酋﹐轉徙匿浸。以彊盛﹐使人紿光實曰「我數奔北勢窘﹐不能自存矣。公許我降乎﹖」因陳舅甥之禮﹐期某日於葭蘆州降。光實信之﹐且欲擅其功﹐故不與人謀。至期﹐繼遷設伏﹐止領十數人近城迎﹐光實從百騎赴之。繼遷前導﹐北行至其地﹐忽舉手揮鞭伏兵盡起﹐光實被害。

張煦爲西路行營都監﹐朝廷討靈武﹐煦與張凝入戎境淸遠故城。有戎首請以甲騎三萬來降﹐煦語凝曰「此必詐也﹐亟嚴兵以待之。」果然﹐凝按部歸環州﹐道爲虜所邀。煦聞之﹐領所部銳兵自慶州赴之﹐與凝會﹐射殺戎帥﹐與凝同還。

◎招降昭公十三年﹐魯叔兮帥師圍費﹐弗克敗焉﹝爲費人所敗﹞。平子怒﹐令見費人﹐執之以爲囚俘。冶區夫曰「非也﹝區夫﹐魯大夫﹞。若見費人﹐寒者衣之﹐饑者食之﹐爲之令主而供其乏困。費來如歸﹐南氏亡矣。民將叛之﹐誰與居邑﹖若憚之以威﹐懼之以怒﹐民疾而叛﹐爲之聚也。若諸侯皆然﹐費人無歸﹐不親南氏﹐將焉入矣﹖」平子從之﹐費人叛南氏。

前漢髙帝時﹐陳反於代。帝自往擊之﹐至邯鄲﹐喜曰「不南據邯鄲而阻漳水﹐吾知其無能爲矣。」上令周昌選趙壯士可令將者﹐昌見四人﹐帝慢罵曰「子能爲將乎﹖」四人慚﹐皆伏地﹐帝封之各千戶﹐以爲將。左右諫曰「從入蜀漢伐楚﹐功賞未徧行﹐今此何功而封﹖」上曰「非汝所知。陳反﹐趙代地皆有。吾以羽檄召天下兵﹐未有至者。今計惟獨邯鄲中兵耳﹐吾胡愛四千戶封此四人﹐以慰趙子弟﹖」皆曰「善。」遂平犭希。

吳孫權命呂蒙西取長沙﹑零﹑桂三郡。蒙遺書二郡﹐望風歸服﹐惟零陵太守郝普城守不降。蒙旣定長沙﹐當之零陵﹐過酃﹐載南陽鄧玄之。玄之者﹐郝普之舊也﹐欲令誘普。乃被書當還﹐蒙祕之﹐夜召諸將﹐援以方略。晨當攻城﹐顧謂玄之曰「郝子太聞世有忠義事﹐亦欲爲之﹐而不知時也。今吾士卒精銳﹐人思致命﹐至尊遣兵相繼於道﹐魯不移日而城必破。城破之後﹐身死何益於事﹖而令百歲老母戴白受誅﹐豈不痛哉﹗我度此家不得外問﹐謂援可恃﹐故至於此耳。君可見之﹐爲陳禍福。」玄之見普﹐具宣蒙意普懼聽之。玄之先出報蒙﹐普尋後當至。蒙豫敕四將﹐各選百人﹐普出便入守城門。須臾普出﹐蒙迎執其手﹐與俱下船。語畢﹐出書示之﹐因拊手大笑。普見書﹐知備在公安﹐而羽在益陽﹐慚恨入地。及到南郡﹐士仁﹑糜芳皆降。蒙入據城盡得羽及將士家屬﹐皆撫尉﹐約令軍中不得幹歷人家﹐有所求取。旦暮使親近存卹耆老﹐問所不足﹐疾痛者給醫藥﹐饑寒者賜衣糧。羽府藏財寶﹐皆封閉以待權至。羽還在道路﹐數使人與蒙相聞﹐蒙輒厚遇其使﹐周遊城中﹐家家致問﹐或手書示信。羽人還﹐私相參訊﹐咸知家門無恙﹐見待過於平時﹐故羽吏士無斗心。會權尋至﹐羽自知孤窮﹐乃走麥城﹐西至璋鄕﹐眾皆委羽而降權。

隋山獠作逆﹐以衛玄爲資州剌史以鎭撫之。玄旣到官﹐時獠攻圍太平鎭﹐玄單騎造其營﹐謂羣獠曰「我是剌史﹐銜天子詔安養汝等﹐汝等勿驚。」諸賊莫敢動﹐於是說以利害﹐渠帥感悅﹐解兵歸服者十萬餘口。

唐將丘行恭﹐大業末與兄師利聚兵﹐有眾二萬﹐保故郡城﹐百姓多附之。原州奴賊數萬人圍扶風郡﹐太守竇堅守。經數月﹐賊中食盡﹐野無所掠﹐眾多離散﹐投行恭者千餘騎。行恭遣其酋渠﹐說諸寇賊共迎義軍。行恭又率五百人﹐皆負米麥﹐持牛酒﹐自詣賊營。寇帥長揖﹐行恭呼斬之﹐謂其眾曰「汝等並是好人﹐何因事賊爲主﹐使天下號爲彊賊﹖」眾皆俯伏曰「願攺事公。」行恭率其眾共謁太宗於渭北。

馬燧與渾﹑駱元光﹑韓遊環合軍﹐討李懷光於長春宮。懷光將徐庭光以兵六千守宮城﹐禦備甚嚴。燧度長春不下﹐則懷光自固﹐攻之曠日持久﹐所傷必甚﹐乃挺身至城下呼庭光。庭光素憚燧威名﹐則拜於城下。燧度庭光心已屈﹐乃徐謂之曰「我來自朝廷﹐可西面受命。」庭光復拜﹐燧乃諭之曰「公等皆朔方將士﹐祿山已來首建大勛﹐四十餘年功伐最髙﹐柰何棄祖父之勛力﹐背君上爲滅族之計耶﹖從吾﹐非止免禍﹐富貴可圖也。」賊徒皆不對﹐燧又曰「爾以吾言不誠﹐今相去不遠數步爾﹐當射我。」乃被襟示之﹐庭光感泣俯伏﹐軍士亦泣下。

先一日﹐賊焦籬堡守將尉以兵二千因堡降燧﹐庭光東道旣絕﹐乃率眾出降。燧以數騎徑入城﹐處之不疑﹐莫不畏服。

◎論以禍福春秋時﹐齊孝公伐魯北鄙。僖公使展喜犒師﹝齊勞師﹞﹐使受命於展禽﹝柳下惠﹞。齊侯未入境﹐展喜從之曰「寡君聞君親舉玉趾﹐將辱於敝邑﹐使下臣犒執事。」齊侯曰「魯人恐乎﹖」對曰「小人恐矣﹐君子則否。」齊侯曰「室如懸罄﹐野無靑艸﹐何恃而不恐﹖」對曰「恃先王之命。昔周公太公股肱周室﹐夾輔成王。成王勞之﹐而賜之盟曰「世世子孫﹐無相害也。」載在盟府﹐太師職之﹝太公爲太師兼主師司盟之官﹞。威公是以糾合諸侯而謀其不協﹐彌縫其缺而匡救其災﹐昭舊職也。及君卽位﹐諸侯之望曰「其率威之功﹝率﹐循也﹞﹐我敝邑用不敢保聚﹝用此舊盟故不敢保聚﹞﹖曰「豈其嗣世九年而棄命廢職﹐其若先君何﹖君必不然。恃此以不恐。」齊侯乃還﹝此展禽以大論論齊義﹐遂奔師﹞。

唐太宗討薛仁杲﹐乘勝逼其城下﹐仁杲嬰城自守。太宗具知賊中虎虛實﹐將領大軍繼至﹐四面合圍。因繼辧士諭以禍福﹐城中震駭﹐計無所出。詰朝﹐仁杲率其將士開門請降﹐得其精兵萬餘人。

李大亮爲杜門令﹐胡寇入境。大亮眾少不敵﹐遂單馬詣賊營﹐召其豪師﹐諭以禍福。羣胡感悟﹐相率請降。大亮又殺所乘馬以與之宴樂﹐徒涉而歸。前後降者千餘人﹐縣境以淸。

張長遜除爲丰州總管時﹐梁師都薛舉請兵於突厥﹐欲令渡河。長遜知之﹐詐爲詔書﹐諭以逆順﹐與莫賀咄設示知其謀。突厥乃拒師都等使﹐髙祖嘉之。

◎縱捨春秋時﹐楚子圍鄭﹐旬有七日。鄭人卜行成不吉﹐卜臨於大宮﹝臨﹐哭也。

大宮﹐鄭祖廟﹞。且巷出車﹐吉﹝出車於巷﹐示將見遷不得安居﹞。國人大臨﹐守陴者皆哭﹝陴﹐賊上睥尼。皆哭﹐所以告楚窮也﹞。楚子退師。鄭人修城。

進復圍之﹐三月克之﹝哀其窮哭﹐故爲退師。爲猶不服﹐故復圍之九十日﹞﹐入自皇門﹐至於逵路﹝塗方九軌曰逵﹞。鄭伯肉袒牽羊以逆﹝肉袒牽羊﹐示服爲臣僕﹞﹐曰「孤不天﹝不爲天﹞﹐不能事君﹐使君懷怒以及敝邑﹐孤之罪也。

敢不惟命是聽。」左右曰「不可許也﹐得國而赦。」王曰「其君能下人﹐必能信用其民矣。庸可幾乎﹗」退三十里﹐而許之平。

蜀諸葛亮南徵﹐所在戰捷。聞孟獲者﹐爲夷漢所服﹐募生致之。旣得之﹐使觀營陣之間﹐問曰「此軍何如﹖」對曰「向者不知虛實﹐故敗。今蒙賜觀營陣﹐若只如此﹐卽定易勝耳。」亮笑縱﹐使更戰。七縱七擒﹐而亮猶遣獲﹐獲不去﹐曰「公天威也﹐南人不復反矣。」遂至滇池﹐南中皆平。

陳禎明三年﹐隋師濟江。宜黃侯慧紀率將士三萬餘艘欲趣臺城﹐遣南康太守呂肅將兵據巫峽﹐肅竭私財以充軍用。隋將楊素奮兵擊之﹐四十餘戰﹐爭馬鞍山及磨刀澗守隘。隋軍死者五千餘人﹐陳人盡取其鼻以求功。旣而隋軍屢捷﹐獲陳之士﹐三縱之﹐肅乃遁走。

唐太宗討薛仁杲﹐率左右二千餘騎﹐追奔直趣圻庶以乘之。仁杲列陣城下﹐太宗據涇水以臨賊陣。賊徒气沮﹐無敢進戰﹐其驍將渾干等數人臨陣來降﹐請還取馬。太宗遣之﹐於是各乘良馬﹐須臾並至。

◎占候春秋時﹐八月甲午﹐晉侯圍上陽﹝上陽﹐虢國都﹐在弘農陜縣東南﹞﹐問於卜偃曰「吾其濟乎﹖」對曰「克之。」公曰「何時﹖」對曰「童謠曰﹕丙之辰﹐龍尾伏﹝龍尾﹐尾星也。日月之會曰辰﹐日在尾﹐故尾星伏不見﹞﹐均服振振﹐取虢之﹝戎事上下曰服。振振﹐盛貌。﹐軍之旌旗﹞。鶉之賁賁﹐天策享々﹐火中成軍﹐虢公其奔﹝鶉鶉﹐火星也。賁賁﹐鳥星之體也。天策﹐傳說星時近日星微享々無光曜。言丙子平旦﹑鶉中﹐軍事有功也。此已上童謠言也。童齔之子未有念慮之感而會成嘻戲之言﹐似若有憑者。其言或中或不中﹐博覽之士﹑能推思之人兼而志之﹐以爲鑑戒﹐以爲將來之驗﹐有益於世教﹞。其九月﹑十月之交乎﹝以星驗推之﹐知九月十月之交﹐謂冬之九月﹑十月也。交﹐晦望交食﹞。丙子旦﹐日在尾﹐月在策﹝是夜日月合朔於尾﹐月行疾﹐故至旦而過在策﹞﹐鶉火中﹐必是時也。」冬十二月丙子朔﹐晉滅虢﹐虢公醜奔京師。

鄢陵之戰﹐晉呂夢射月﹐中之﹐退入於泥。占之曰「姬姓日也﹐異姓月也﹐必楚王也。射而中之退入於泥﹐亦必死矣。」及戰﹐射楚王中目。王召養由基﹐與之兩矢﹐使射呂釒奇﹐中項伏。

城濮之戰﹐晉侯夢與楚子搏﹐楚子伏己而其輜﹐是以懼。子犯曰「吉。

我得天﹐楚伏其罪﹐吾且柔之矣﹝晉侯上向﹐故得天。楚子下向地﹐故伏其罪。

輜﹐所以柔物。子犯審見事故﹐宜惟言以答夢﹞。

後魏議擊蠕蠕﹐朝臣內外盡不欲行﹐太后亦固止﹐帝皆不聽﹐惟崔浩勸之。

尙書令劉潔。左僕射安原等﹐乃使黃門侍郎郭仇齊推赫連昌太史張深淵﹑徐辧說帝曰「今年己巳﹐三陰之歲﹐歲星襲月﹐太白在西方﹐不可舉兵北伐﹐必敗。

𨿽克﹐不利於上。」羣臣共贊深等﹐云「深少時常諫苻堅不可南徵﹐堅不從而敗。今天時人事都不利協。如何舉動﹖」帝意不決﹐乃召浩與深辧等論之﹐浩難淵曰「陽爲徳﹐陰爲刑﹐故日食修徳﹐月食修刑。夫王者之用刑﹐大則陳之原野﹐小則肆之朝市。戰伐﹐用刑之大者也。以此言之﹐三陰用兵﹐蓋得其類﹐修刑之義也。歲星襲月﹐年饑人流﹐應在他國﹐遠期十二年。太白行蒼龍宿﹐於天文爲東﹐不妨北伐。深等俗生﹐志意淺近﹐牽於術數﹐不遠大體﹐難與遠圖。臣觀天文﹐比年以來﹐月行掩昂﹐至今猶然。其占﹕三年﹐大破旄頭之國﹔蠕蠕﹐髙車旄頭之象也。夫聖明禦時﹐能行非常之事。故人語曰「非常之原﹐黎人懼焉。及其成功﹐天下晏然。願陛下勿疑。蠕蠕恃遠謂國家力不能至﹐自寬來久。

故夏則散眾放畜﹐秋肥乃聚﹐背寒向溫﹐南來寇抄。今掩其不備﹐大軍卒至﹐必驚駭望塵奔走。牡馬護牝﹐牝馬戀駒﹐驅馳難制﹐不得水艸。不過數日﹐朋聚而困獘﹐可一舉而滅也。斬勞永逸﹐時不可失。」遂行。及軍將入其境﹐蠕蠕先不設備﹐於是分軍搜東西五千里﹐南北三千里﹐所虜及獲畜產﹑車廬數百萬髙車殺蠕蠕種類﹐歸降者三千餘萬落﹐虜散亂。帝沿溺水西至涿邯山﹐諸大將軍慮深入﹐恐有伏兵﹐勸帝止。後有降人言「蠕蠕大檀先被疾﹐不知所爲﹐乃焚穹廬﹐捨料車﹐自載將百人入山南走。人畜窘聚﹐方六十里無人統領。相去百八十里﹐追軍不至﹐乃徐西遁﹐惟此得免。若復前行二日﹐則盡之矣。」帝恨之。

隋壽元年﹐長孫晟在朔州大利城﹐安撫新附﹐表奏曰「臣夜登城樓﹐望見磧北有赤气﹐長百餘里﹐皆如兩足下乘被地。謹按兵書﹐此名灑血﹐其下之國必且破亡。欲滅賊兵﹐宜在今日。」詔楊素爲行軍元帥﹐晟爲受降使者﹐北伐﹐遂敗賊兵。

齊建武中﹐魏將王肅﹑劉昶攻同州。剌史蕭誕甚急﹐明帝遣左衛將軍王廣之赴救﹐蕭衍爲偏師隸廣之。一旦﹐有風從西北起﹐陣雲從之來逼肅營﹐尋而風回云轉﹐還向西北。衍曰﹔「此所謂歸气﹐魏師遁矣。」令軍中曰「望麾而進﹐聽鼓而動。」肅乃傾壁十萬﹐陣於水北。衍楊麾鼓噪﹐響震山谷﹐敢死之士執短兵先登﹐長戟翼之。城中見援至﹐因出軍攻魏柵。魏軍表裏受敵﹐因大敗﹐肅﹑昶單馬走﹐斬獲千計﹐血流絳野。

◎至誠獲神助後漢耿恭爲戊己校尉﹐擊賊兵。恭以疏勒城傍有澗水可固﹐乃引兵據之。賊兵復來攻恭﹐募先登數十人直馳之﹐胡騎散走﹐賊兵遂於城下擁絕澗水。恭於城中穿井十五丈不得水﹐吏士渴乏﹐笮馬糞汁而飲之。恭仰嘆曰「聞昔貳師將軍拔佩刀刺山﹐飛泉湧出﹐今漢得神明﹐豈有窮哉﹗」乃整衣服﹐向井再拜﹐爲吏士禱。有頃﹐水泉奔出﹐眾皆稱萬歲。乃令吏士揚水以示虜﹐虜出不意﹐以爲神明﹐遂引去。

唐裴行儉討吐蕃﹐且作安撫大食使﹐途經莫賀延磧屬﹐風沙晦暝﹐導者益迷。

行儉命下營虔誠致祭﹐令告將吏井泉非遙。俄而云收風靜﹐行數百步﹐水艸甚丰。

後來之人莫知其處﹐眾皆悅服﹐比之貳師將軍。

開元初﹐突厥降者復叛﹐敕王帥並州兵西濟河以討之。乃間行倍道﹐以夜繼晝﹐捲甲捨募而趨之。夜於山中﹐或遇風雪甚盛﹐恐失期﹐仰天誓曰「若事君不忠﹐不討有罪﹐明靈所殛﹐固自當之。今士眾何辜﹐令其難苦。若誠心忠烈﹐天監孔明﹐當止雪回風﹐以濟戎事。」言訖﹐風回而雪止。時叛者分爲兩道﹐其在東者﹐進及之﹐殺一千五百餘人﹑生獲一千四百餘人﹐駝馬牛羊甚眾。

建中十三年﹐楊朝晟築木波城以捍吐蕃。初﹐軍次方渠無水﹐師徒囂然。遽有靑蛇乘髙而下﹐視其迹﹐水隨而流。朝晟命築防環之﹐遂爲氵亭泉﹐軍人仰飲﹐以足圖其事﹐上聞﹐詔置祠焉。

◎推人事破災異周武王代紂﹐師至汜水牛頭山﹐風甚雷疾﹐鼓旗毀折﹐王之驂乘惶震而死。

太公曰﹔「用兵者順天之道未必吉﹐逆之未必凶。若失人事﹐則三軍敗亡。且天道鬼神之道﹐視之不見﹐聽之不聞﹐智將不怯而愚將拘之。若乃好賢而用能﹑舉事而得勝時﹐此則不拘時日而事利﹐不假卜筮而事吉﹐不禱祀而福從。」遂命驅之而前﹐周公曰「今時逆太歲龜灼吉凶﹐卜筮不吉﹐星變爲災﹐請還師。」太公怒曰「今紂剖比干﹑囚箕子﹐以飛廉爲政﹐伐之有何不可﹖枯艸朽骨﹐安可知乎﹗」乃焚龜析蓍﹐援抱而鼓﹐率眾先涉河﹐武王從之﹐遂伐紂﹝此事《六韜》說與《荀子》異﹞。

後趙石勒伐張重華﹐將謝艾帥兵往擊之。夜有二梟鳴於牙中﹐艾曰「梟﹐邀也。六博得梟者勝﹐今梟鳴牙中﹐克敵之兆。」於是進戰﹐大破之。

唐初輔公┙據江東反﹐趙郡王孝恭爲元帥討之。將發﹐與諸將宴集﹐命取水﹐忽變爲血﹐在座者皆失色﹐孝恭舉止自若﹐論之曰「禍福無門﹐惟人所召。自顧無負於物﹐諸公何見憂之深﹖公┙積惡禍盈﹐今承廟算以致討﹐碗中之血乃公┙授首之兆。」遂盡飲而罷。時人服其識度而能安眾﹐遂平公┙。

李晟以朱Г之叛﹐屯於渭橋。時熒惑守歲﹐久之方退﹐賓介或勸曰「今熒惑已退﹐皇家之利也﹐可速用兵。」晟曰「天子外次人臣﹐但當死節﹐垂象髙遠。吾安知天道耶﹖」及平賊後﹐晟謂參佐曰「前者士大夫勸晟出軍﹐非敢拒也。且軍可用之﹐不可使知之。嘗聞五星盈縮無準﹐懼復來守歲﹐則我軍不戰而自潰。」參佐皆嘆服。

李朔攻蔡州吳房﹐軍吏曰「今日往亡﹐請速避之。」朔曰「賊以往亡﹐謂吾不來﹐正可擊也。」及戰﹐遂捷而歸。

◎假托安眾春秋時﹐晉文公卒﹐將殯於曲沃﹐出絳﹐柩有聲如牛﹝如牛吼聲﹞。卜偃使大夫拜曰「君命大事﹐將有西師過軼﹐我擊之﹐必大捷焉。」秦伯使孟明視等三將襲鄭﹐晉禦於ゾ而敗之﹝聲自柩出﹐故曰君命也。大事﹐戎事也。偃聞秦密謀﹐故因柩鳴以正眾心﹞。

燕將騎劫攻齊卽墨﹐齊將田單拒守﹐乃令城中人食必祭其先祖於中庭。飛鳥悉翔舞城中而下食﹐燕人怪之。單復宣言曰「神來下教我。」又曰「當有神人爲我師者。」有卒曰「臣可以爲師乎﹖」因返走。田單起﹐引東向事之。卒曰「臣欺君﹐誠無能。」單曰「子勿復言也。」因師之。每出入約束﹐必稱神師。眾心乃安﹐終擊破燕。

秦二世初﹐天下亂﹐陳勝﹑吳廣起兵於蘄﹐欲收人心﹐謀曰「項燕爲楚將﹐數有功﹐愛士﹐楚人憐之﹐或以爲在。誠以吾眾爲天下唱﹐宜多應者﹝謂首號令﹞。」廣以爲然﹐乃行卜﹐卜者知其指意﹐曰「足下皆成功﹐然足下卜之鬼乎﹝卜者云事成有功﹐然須假托鬼神乃可興起耳。故勝﹑廣曉其意﹐則爲魚書﹑狐鳴以惑眾也﹞﹗」勝﹑廣喜﹐僉曰「此教我先威眾耳。」乃書帛曰「陳勝王﹐置人所罾魚腹中。買魚烹食得書﹐已怪之矣。又間令廣之次所旁叢祠中﹐夜構大狐嗚呼曰「大楚興﹐陳勝王﹝間謂竊令人行也﹐密於廣所次捨處旁側祠中爲之。叢﹐謂艸木之岑蔚者也。祠﹐神祠也。構﹐謂結處也﹞。卒皆夜驚恐。朝日﹐卒中往往指目。廣﹑勝因而號令﹐眾遂從之。

魏曹操軍行失道﹐三軍皆渴﹐公令曰「前者有大梅林﹐饒子酸﹐可以解渴。」士卒聞之﹐皆口出水﹐遂及前水。

晉將李矩守榮陽城﹐劉暢討矩﹐矩奉牛酒詐降﹐謀夜襲之。兵士以賊眾﹐皆有懼色﹐矩令郭誦禱於鄭子產祠曰「君昔相鄭﹐惡鳥不鳴﹐外國賊寇何得過庭﹖」使巫楊言曰「東裏有教﹕當遣神兵相助。將士聞之﹐皆踴躍爭進。乃使精選勇敢千人﹐夜掩暢營﹐獲鎧甲﹑馬匹甚多﹐斬首數千級﹐暢僅身免。

嶺南賊廬循寇建鄴﹐宋武帝擊破之。賊徒至彭蠡湖﹐乃悉力柵斷左裏﹐大軍至﹐左裏﹐將戰﹐宋武帝所執麾竿折幡沈水﹐眾並怪懼。公歡笑曰「往年覆舟之戰﹐幡竿已折。今日復然﹐賊必破矣。」卽攻柵而進。循兵𨿽殊死戰﹐弗能禁。

諸軍乘勝奔之﹐循軍舸走﹐所殺及投水者萬餘人。

梁庾城爲華陽太守﹐後魏軍攻圍南郡。時糧儲寡少﹐人懷忄匈懼。州有空倉數十所﹐城手自封題﹐指示將士﹕「此中粟皆滿﹐足支二年﹐但努力堅守。」眾心安﹐虜退。

後魏皇始二年﹐慕容寶將慕容賀鱗帥三萬餘人寇新市。甲子晦﹐道武帝進軍討之﹐太史令晁崇奏曰「不吉。」帝曰「何也﹖」對曰「昔紂以甲子亡﹐兵家忌之。」帝曰「周武王不以甲子日兵勝乎﹖」崇無以對﹐帝遂進兵新市。

賀ら退沮派水﹐依漸沮澤以自固。甲戌﹐帝臨其營﹐戰於義臺塢﹐大破之。

隋末李密破宇文化及還﹐士卒皆疲倦。王世充欲因其敝擊之﹐恐眾心不一﹐乃假托鬼神﹐言夢見周公﹐遂立祠於潞水之上。遣巫宣言「周公欲令僕射急討李密﹐當有大功﹐不則兵皆疲死。」世充兵多楚人﹐信妖言﹐故以惑之。眾皆請戰﹐遂破密。

◎下營擇地唐裴行儉討突厥﹐軍至單於都護府之北際﹐曉營壕塹旣周﹐遽令移就崇岡。

眾謂已就安堵﹐不可勞擾﹐行儉不從﹐促徙之。比夜﹐風雨暴至﹐前設營所水深丈餘。將吏驚服﹐問行儉何以知之﹐行儉曰「自今第如我節制﹐毋問我所以知也。」五代朱溫遣龐師古與葛從周﹐分統大軍渡淮以伐楊行密。師古營淸口﹐其地卑下﹐或請就髙爲柵。師古以非太祖命﹐弗聽。淮人決水浸之﹐請者告曰「淮人決河上流﹐水至矣。」師古怒其惑眾﹐斬之。已而﹐水至﹐軍不戰﹐遂見殺。

◎據險春秋時﹐蔡侯﹑吳子﹑唐侯伐楚﹐會舟於淮﹐約自豫章與楚夾漢水而陣。

楚左司馬沈尹戌謂子常曰「子沿漢而與之上下﹝沿漢上下﹐遮勿使渡也﹞﹐我悉方城外以毀其舟﹝以方城外人毀吳所捨舟﹞﹐還塞大隧﹑直轅﹑宜厄﹝三者﹐漢東三厄狹道也﹐欲塞之也﹞。子濟漢而伐之﹐我自後擊﹐必大敗之。」旣謀而行﹐楚大夫武城墨謂子常曰「吳用水﹐我用革﹐不可久也﹐不如速戰。」大夫史皇曰「楚人惡子﹐而好司馬﹖若司馬毀吳舟於淮﹐塞城口而入﹝城口﹐三厄道之總名﹞﹐是獨克吳也。子必速戰﹐不然﹐不免。」乃濟漢而陣﹐自小別至於大別﹝《禹貢》﹕漢水至大別而南入江﹞﹐三戰﹐子常知不可﹐遂奔。

後漢末﹐曹操使夏侯淵﹑張屯漢中。先主進兵漢中﹐屯於陽平關﹐南渡沔水﹐沿山稍前﹐於定軍山作營壘。淵自將大軍來爭其地。先主乃命黃忠乘髙鼓噪攻之﹐大敗淵軍﹐遂斬淵。曹公自長安南徵﹐先主遙策之曰「曹公𨿽來﹐無能爲也﹐我必有漢川矣。」及曹公至﹐先主斂眾拒險﹐終不交鋒。積日不戰﹐兵士亡者多﹐曹公果引退﹐先主遂有漢中。

晉羊都督荊州﹐以孟獻築武牢而鄭人懼﹐晏弱城東陽而萊子服﹐乃進據險要﹐開建五城﹐收膏腴之地﹐奪吳人之資﹐石城以西盡爲晉有。自是前後降者不絕。

劉裕討南燕。慕容超召羣臣議拒晉師﹐大將公孫五樓曰「吳兵輕果利在速戰﹐初鋒勇銳﹐不可爭也。宜據大峴﹐使不得入﹐曠日延時﹐沮其銳气﹐徐簡精騎﹐循海而南﹐絕其糧道﹐別敕段暉率兗州之眾﹐緣山東下﹐腹背擊之﹐上策也。

各命守宰依險自固﹐收其資儲之外﹐余悉焚芟﹐使敵無所資﹐堅壁淸野﹐以待其釁﹐中策也。縱賊入峴﹐出城逆戰﹐下策也。」超曰「京都殷盛﹐戶口眾多﹐非可一時入守﹔靑苗布野﹐非可卒芟。設使芟苗守城﹐以全性命﹐朕所不能。今據五州之彊﹐帶山河之固﹐戰車萬乘﹐鐵騎萬羣﹐縱令過峴﹐至於平地﹐徐以精騎踐之﹐此成擒也。」慕容鎭曰「若如聖旨﹐必須平原用馬爲便。宜出峴逆戰﹐戰而不勝﹐猶可退守。不宜縱敵入峴﹐自貽窘迫固也。昔成安公不守井陘之險﹐終屈於韓信﹔諸葛瞻不據束馬之險﹐卒擒於鄧艾。以爲天時不如地利﹐阻守大峴﹐策之上也。」超又不從。乃緝呂﹑梁父二戌﹐修城隍﹐簡士馬﹐蓄銳以待之。其夏﹐晉師度自東莞。超遣命其左軍段暉等﹐步騎五萬﹐進據臨煦。俄而晉師過峴﹐超率四萬兵就段暉等於臨煦﹐謂公孫五樓曰「宜進據川源。」晉軍至川源﹐五樓戰敗而返。裕遣咨議參軍檀韶率銳兵攻破臨煦﹐超大懼﹐單騎奔段暉﹐眾又戰敗﹐斬暉。超又奔還廣固﹐徙郭內人入保小城。後超出亡﹐爲裕軍所執。

後魏遣將伐後燕。慕容寶已平並州﹐寶在中山﹐引羣臣議之﹐中山尹符謨曰「魏軍彊勝﹐千里轉斗﹐乘勝而來﹐勇气兼倍。若逸騎平源。形勢彌盛﹐殆難爲敵。宜杜險拒之。」中書令眭邃曰「魏軍多騎﹐師行剽銳﹐馬上賫糧﹐不過旬日。宜令郡縣聚千家爲一堡﹐深溝髙壘﹐淸野待之。至無所掠﹐資食旣盡﹐不過六旬﹐自然窮困。」尙書封懿曰「今魏師十萬﹐天下之勁敵也。百姓𨿽欲營聚﹐不足自固。是徒聚糧集兵﹐以資彊寇﹐且動眾心﹐示之以弱。阻關拒戰﹐計之上也。」慕容麟曰「魏今乘勝气銳﹐其鋒不可當。宜完守設備﹐待其敝而乘之。」於是修城積粟﹐爲持久之備。魏攻中山不克﹐進據博陵魯口﹐諸將望風奔退﹐悉降於魏。

後周遣韋孝寬率眾攻壽陽﹐並拔之。初﹐孝寬到淮南﹐所在皆密送誠款。然彼五門猶爲險要﹐陳人若開塘放水﹐卽津濟路絕。孝寬遽令分兵據守之。陳州剌史吳父立果遣決堰﹐已無及。於是陳人退奔﹐江北悉平。

唐武徳四年﹐秦王世民圍洛宮城﹐遺王世充書﹐諭以禍福﹐世充不報。竇建徳悉發眾西救洛陽﹐水陸兼進。世充弟世辧遣其將郭世衡﹐將兵會之﹐合十餘萬﹐號三十萬﹐軍於成臯之東原﹐築宮版渚﹐遣使與世充相聞。秦王集將佐議之﹐皆請避其鋒﹐郭孝恪曰「世充窮蹙﹐垂將面縛。建徳遠來助之﹐此天意欲兩亡之也。宜據武牢之險以拒之﹐伺間而動﹐破之必矣。」記室薛收曰「世充保據東都﹐府庫充實﹐所將之兵皆江淮精銳﹐致死於我﹐卽日之患﹐但乏糧食耳。以是之故﹐爲我所持。求戰不得﹐守則難久。後建徳親帥大眾遠來赴援﹐亦當極其精銳﹐致死於我。若縱之﹐至此兩寇合縱﹐轉河北之粟以饋洛陽﹐則戰爭方始﹐偃兵無日﹐混一之期殊有未涯。今宜分兵守洛陽﹐深溝髙壘。世充出兵﹐愼勿與戰。

大王親帥驍銳﹐先據成臯﹐厲兵訓士﹐以待其至。以逸待勞﹐決可克也。建徳旣破﹐世充自下。不過二日﹐兩主就縛矣。」世民善之。收﹐道衝之子也。蕭﹑屈突通﹑封徳彜皆曰「吾兵疲老﹐世充憑守堅城﹐未易猝拔。建徳席捲而來﹐鋒銳气盛﹐吾腹背受敵﹐非完策也。不若退保新安﹐以承其敝。」秦王曰「世充兵摧食盡﹐上下離心﹐不煩力攻﹐可以坐克。建徳新破海公﹐將驕卒精﹑吾據武牢﹐扼其咽喉﹝扼爲言扼其要害﹐如扼其咽喉﹞。彼若冒險爭鋒﹐吾取之甚易。

若狐疑不戰﹐旬日之間﹐世充自潰。城破兵彊﹐气勢自倍﹐一舉西克﹐在此行矣。

若不速進﹐賊入武牢﹐諸城新附﹐必不能守。兩賊並力﹐其勢必彊﹐何獘之承﹖吾計決矣。」通等又請解圍據險﹐以觀其變。秦王不許﹐中分麾下﹐使通等副齊王元吉圍守東都﹐世民將驍勇三千五百人東趣武牢。時正晝﹐出兵歷北邙﹐抵河陽﹐超鞏而去。世充登城而望﹐莫之測也﹐竟不敢出。建徳迫於虎牢﹐不得進﹐畱屯累月﹐戰數不利﹐將士思歸。秦王遣輕騎千餘﹐抄其糧運﹐又破之。諜者告曰「建徳伺唐軍芻盡﹐牧馬河北﹐將襲虎牢。」秦王固畱馬千餘匹﹐牧於河渚以誘之﹐夕還武牢。建徳果悉眾而自版渚出牛口置陣﹐北距大河﹐西薄汜水﹐南屬鵲山﹝薄﹐迫也。汜音凡﹐又音祀﹐縣名﹐屬孟州。屬之欲﹤辶歹﹥連也﹞﹐亙二十里﹐鼓行而進。諸將皆懼﹐世民將數騎升髙丘以望之﹐謂諸將曰「賊起山東﹐未嘗見大敵。今度險而囂﹐是無紀律﹔逼城而陣﹐有輕我心。我按兵不出﹐彼勇气自衰﹐陣久卒饑﹐勢將自退。進而擊之﹐無不克者。與公等約甫過日中﹐必破之矣。」建徳列陣﹐自辰至午﹐士卒饑倦﹐皆坐列﹐又爭飲水﹐逡巡欲退。

秦王命宇文士及將三百騎經建徳陣﹐西馳而南﹐上戒之曰「賊若不動﹐爾宜引歸﹐動則引兵東出。」士及至陣前﹐陣果動﹐秦王曰「可擊矣。」時河渚馬亦至﹐乃命戰。秦王帥輕騎先進﹐大軍繼之﹐東涉汜水﹐直薄其陣。建徳羣臣方朝謁﹐唐騎繼來﹐朝臣趨就﹐建徳召騎兵拒唐兵﹐阻朝臣不得過﹐建徳揮朝臣令卻。

進退之間﹐唐兵已至﹐建徳窘迫﹐退依東陂。竇抗引兵擊之﹐戰小不利。秦王帥騎赴之﹐所向皆靡﹐於是諸軍大戰﹐塵埃漲天。秦王帥史大柰﹑程知節﹑秦叔寶抗引兵擊之﹐戰小不利。秦王帥騎赴之﹐所向皆靡﹐於是諸軍大戰﹐鹿埃漲天。

秦王帥史大柰﹑程知節﹑秦叔寶﹑宇文歆捲旆而入﹐出其陣後﹐張唐旗幟。建徳將士顧見﹐大潰。追奔三十里﹐斬首三千餘級。建徳中槊﹐竄匿於牛回渚。車騎將軍白士讓﹑楊武威逐之﹐建徳墜馬﹐武威下而擒之。

李懷光爲寧﹑慶﹑晉﹑絳﹑慈﹑隰等州節度使﹐引眾城長武﹐據原首。臨涇水﹐以扼吐蕃空道﹐自是不敢南侵。

五代晉王存﹝B16H﹞起師趨汴﹐至胡柳陂﹐梁北面行營招討使賀環結陣而至﹐橫亙數十里﹐王師銀釒倉都蹈其陣。王彥章軍先敗走﹐晉輜重在陣西﹐望見梁旗幟﹐驚潰入幽州陣。幽州兵亦擾亂﹐自相蹈籍﹐晉兵無復部。梁兵四集﹐勢甚盛。

陂中有土山﹐賀環引兵據之。晉王謂將士曰「今日得此山者勝﹐吾與汝曹奪之。」卽引騎兵先登﹐李從珂與王建極以步卒繼之。梁兵紛紛而下﹐遂奪其山。日向晡﹐環陣於山西。晉兵望之﹐有懼色﹐諸將以爲不若斂兵還營﹐誥朝復戰。閻﹑寶曰「王彥章騎兵已入濮陽﹐山下惟步卒﹐向晚皆有歸志。我乘髙赴下擊之﹐破之必矣。」王建極擐甲橫槊而進曰「王但登山﹐觀臣爲王破賊。」乃以騎兵大呼陷陣﹐諸軍繼之﹐梁兵大敗﹐棄甲山積﹐死亡者幾三萬人。

◎先據要地秦師伐韓﹐圍閼與。趙遣將趙奢救之﹐軍士許歷曰「秦人不意趙師至此﹐其來气盛﹐將軍必厚集其陣以待之。不然﹐必敗。」又曰「先據北山上者勝﹐後至者敗。」奢卽發萬人趨之。秦人後至﹐爭山不得上。奢縱兵擊之﹐大破秦軍﹐遂解閼與之圍。

光武遣諸將上隴﹐爲隗囂所敗﹐乃詔馮異軍邑﹝﹐音詢﹞。未至﹐隗囂乘勝使其將王元行巡﹐將二萬餘人下隴﹐因分遣巡取邑。異卽馳兵﹐欲先據之﹐諸將皆曰「賊兵盛而新乘勝﹐不可與爭﹐宜止軍便地﹐徐思方略。」異曰「虜兵臨境﹐忸伏小利﹝忸伏﹐猶慣習也﹐謂慣習前事而復爲之也﹞﹐遂欲深入。

若得邑﹐三輔動搖﹐是吾憂也。夫攻者不足﹐守者有餘。今先據城﹐以逸待勞﹐非所以爭也。」潛往閉城﹐偃旗鼓﹐行巡不知。馳赴之﹐異乘其不意﹐卒擊鼓進旗而出﹐巡軍驚亂奔走﹐追擊數十里﹐大破之。

蜀諸葛亮領師十萬出斜谷﹐壘於之渭水南原。魏司馬懿曰「百姓積眾皆在渭南﹐此必爭之地也。」遂引軍而濟﹐背水爲壘﹐因謂諸將曰「亮若勇者﹐當出武功﹐依山而東。若西止五丈原﹐則無事矣。」亮果上原。是時懿比渭南﹐郭淮策亮必爭北原﹐宜先據之﹐議者多謂不然。淮曰「若亮跨渭登原北﹐隔絕隴道﹐搖蕩民夷﹐此非國家之利也。」懿使淮遂屯北原﹐塹壘未成﹐蜀兵大至﹐淮逆擊卻之。

東魏髙歡伐魏﹐軍過蒲津﹐涉洛至許原。西魏將宇文泰軍至沙苑。歡聞泰至﹐引軍來會。候騎告歡軍至﹐泰召諸將謀﹐李弼曰「彼眾我寡﹐不可平地置陣。

此東十里有渭曲﹐可先據以待之。」遂進軍至渭曲﹐背水東西爲陣﹐合戰﹐大破之﹐歡夜遁。

◎據水艸後漢建武十三年﹐武都參狼羌與塞外諸種爲寇﹐殺長吏。馬援將四千餘人往擊之。羌在山上﹐援軍據便地﹐奪其水艸﹐不與戰。羌遂窮困﹐諸種萬人悉降。

晉末劉裕領師伐慕容超。晉師度峴﹐超懼﹐率卒四萬就其將段暉等於臨煦﹐謂其將公孫五樓曰「宜進據川源﹐晉師至而失水﹐亦不能戰矣。」臨煦有巨淺水﹐去城四十里﹐五樓急馳據之。比至﹐爲晉將孟龍符所保。五樓乃退﹐因而大敗。

後秦姚興率眾伐前秦苻登﹐登自六陌向廢橋。興乃自將精騎迫登﹐遣長史尹緯領步卒據廢橋以抗登。登因急攻緯﹐緯與戰﹐大破之﹐登眾渴死者十二三﹐其夜大潰。

◎絕水泉蜀諸葛亮出祁山﹐魏遣張督諸軍﹐拒亮將馬謖於街亭。謖依旁阻南山﹐不下據城。絕其汲﹐擊﹐大破之。

赫連勃勃屯依力川﹐後秦姚興將王奚聚羌胡三千餘戶於勃奇堡﹐勃勃進攻之。

奚驍悍有膂力﹐拒兵接戰﹐勃勃之眾多爲所傷。於是偃斷其水﹐堡人窘迫﹐執奚出降。

隋開皇初﹐突厥寇蘭州。賀樓子幹率眾拒之﹐至河洛亥山﹐與賊相遇﹐賊眾甚盛﹐子幹阻水爲營。賊軍不得水﹐數日人馬甚敝﹐縱擊﹐大破之。

◎據倉廩漢王屯滎陽﹐韓信收兵與漢王會﹐與楚戰滎陽南京索間﹐破之﹐築甬道屬於河﹐以取敖倉粟。項羽數侵漢甬道﹐漢軍乏食。羽圍成臯。漢王逃﹐獨與滕公共車出成臯玉門﹐馳入張耳﹑韓信壁﹐奪之軍﹐使廬綰﹑劉賈將卒二萬人﹑騎數百入楚地﹐佐彭越燒楚積聚。漢王數挑成臯戰﹐大破楚軍。漢王引兵渡河﹐復取成臯﹐軍廣武﹐就敖倉食。

隋大業末﹐翟讓等奉李密爲主。是時河南﹑山東大水﹐死者將半。密將李言於密曰「在下大亂﹐本是爲饑。今若得黎陽一倉﹐大事濟矣。」密乃令領麾下五千人﹐自原武濟河掩襲﹐卽日克之﹐開倉恣食。一旬之間﹐得兵二十餘萬人。

◎斷敵糧道秦攻趙﹐趙使趙括將軍長平。秦乃陰使白起爲上將軍。括至﹐則出兵擊秦。

秦軍佯敗而走﹐張二奇兵以劫之。趙軍遂勝﹐追造秦璧﹐堅拒不得入。秦奇兵二萬五千人絕趙軍後﹐又一軍五千騎絕趙璧間﹐趙軍爲二﹐糧道絕。秦出輕兵擊之﹐趙戰不利﹐因築壁堅守﹐以待救至。秦王聞趙食道絕﹐自之河內﹐賜民爵各一級﹐發年十五以上悉詣長平﹐遮絕趙救兵及糧食。趙軍不得食四十六日﹐人相食。趙括出搏戰﹐秦軍射殺括﹐趙卒四十萬人皆降。

漢王遣將韓信與張耳﹐以兵數萬﹐欲東下井陘擊趙。趙王與成安君陳余聚兵井陘口﹐稱二十萬。時李左車說余曰「聞漢將韓信涉西河賊魏王豹﹐擒夏說﹐新喋血閼與。今乃輔以張耳﹐議欲下趙。此乘勝而去國遠斗﹐其鋒不可當。臣聞千里饋糧﹐士有饑色﹐樵蘇後炊﹐師不宿飽。井陘之道﹐車不得方軌﹐騎不得成列。行數百里﹐其勢糧食必在後。願足下假臣奇兵三萬人﹐從間路絕其輜重。足下深溝髙壘﹐堅壁勿與戰。彼前不得斗﹐退不得還﹐吾奇兵絕其後﹐野無所掠﹐不十日而兩將之頭可致於麾下。不然﹐則必爲所擒矣。」余嘗自稱義兵﹐不用詐謀奇計。左車曰「今韓信之兵號數萬﹐千里而襲我﹐亦已罷極﹐今如避之不擊﹐後有大者﹐何以加之﹖」不聽。信使人間視﹐知其不用﹐還報大喜﹐乃敢引兵進破趙軍。

吳楚反﹐周亞夫以中尉爲太尉﹐東擊吳﹑楚。因自請上曰「楚兵剽輕﹐難與爭鋒。願以梁委之﹐絕其糧道﹐乃可制。」上許之。亞夫會兵滎陽。吳攻梁﹐梁急﹐請救。亞夫引兵東北走昌邑﹐深堅而守﹐使輕騎絕吳楚後食道。吳兵乏食饑﹐數戰﹐終不出﹐乃引而去。

王莽篡漢﹐光武兄糸寅起兵﹐欲進攻宛﹐與莽將甄臯﹑梁丘賜戰﹐敗。臯﹑賜乘勝﹐先畱輜重於籃鄕﹐引精兵十萬南渡灩水﹐阻兩川間爲營﹐絕後橋﹐示無還心。糸寅於是大饗軍士﹐設盟約﹐休卒三日﹐分爲六部﹐潛師夜起﹐襲取籃鄕﹐晝獲其輜重。明日﹐與下江兵共攻臯﹑賜﹐斬之。

光武在河北﹐擊銅馬賊於梟阝。賊數挑戰﹐光武堅營自守﹐有出鹵掠者輒擊敗之﹐絕其糧道。積月餘日﹐賊食盡﹐夜遁去﹐追至館陶﹐大破之﹝梟阝﹐音交﹐縣名﹞。

後漢末﹐曹操與袁紹相持官渡。沮授言於紹曰「北兵𨿽眾﹐勁果不及南﹔南軍𨿽精﹐而資儲不及北。南利於急戰﹐北利於緩師。宜徐持久﹐曠以日月。」紹不從﹐連營稍前﹐操亦分營相當。合戰﹐操不利﹐復還堅壁。紹爲髙樓﹐起土山﹐射營中。營中時蒙而行﹐眾大懼﹐操乃以霹靂車發石以擊﹐紹樓皆破。紹爲地道攻操﹐操輒於內爲長塹以拒之。紹運轂車數千乘至官渡﹐操遣徐晃擊走之﹐燒其輜重。紹復遣軍運糧﹐淳於瓊等率兵萬餘送之。沮授說紹﹕「可別爲支軍於表﹐以絕曹操之鈔。」紹又不從。瓊宿於故市烏巢﹐去紹軍營四十里。會紹謀士許攸家犯法﹐審配收系之。攸怒﹐遂奔於操﹐謂操曰「公孤軍獨守﹐外無救援﹐危急之時也。袁氏輜重有萬餘兩﹐軍無嚴備﹐可輕兵襲之﹐不虞而至﹐燔其積聚。

不過二日﹐袁氏自敗也。」操乃自將步騎五千人﹐皆用袁氏旗幟﹐夜銜枚縛馬口﹐從間道出﹐人抱束薪。時有問者﹐紿曰「袁公恐曹公鈔掠後軍﹐遣兵以益備。」聞者信之。旣至圍屯﹐火放﹐營中驚﹐執瓊等﹐悉斬之﹐數日﹐紹棄甲而遁。

蜀將姜維率眾侵魏﹐依曲山﹐築二城﹐使牙門將勾安﹑李歆等守之﹐聚羌胡質仁等寇逼諸郡。魏將郭淮與陳泰謀所以禦之﹐泰曰「曲城𨿽固﹐去蜀險遠﹐當須運糧。羌夷患維勞後﹐未必肯附。今圍而取之﹐可不血刃而拔其城。𨿽其有救﹐山道險阻﹐非行兵之道。」乃使鄧艾等進兵圍之﹐斷其運道及城外流水。安等挑戰﹐不許。將士困窘﹐分糧聚雪﹐以稽歲月。維果來救﹐自牛頭山與泰相對﹐泰曰「兵法貴在不戰而屈人。」敕諸軍堅壁勿與戰﹐使淮截其道路﹐進軍洮水。

維懼遁走﹐安等降魏。

祖逖將韓潛與後趙將姚豹分據陳川故城﹐豹居西臺﹐潛居東臺。豹兵久饑﹐後趙將劉夜堂以驢千頭運糧以饋豹。逖遣韓潛﹑馮鐵等邀擊於汴水﹐盡獲之﹐豹霄遁。

咸亨元年﹐吐蕃入寇﹐以薛仁貴爲行軍大總管﹐郭待封副之。軍至大非川﹐將發趨烏海﹐仁貴謂待封曰「烏海險遠﹐輜重自隨﹐難以趨利。若引輜重﹐將失事機﹐破賊卽回﹐又煩轉運。彼多瘴气﹐無宜久畱。大非嶺上足堪置柵﹐可畱二萬人作兩柵﹐輜重並畱柵內。吾等率輕銳倍道﹐掩其未備﹐破之必矣。」仁貴率所部先行﹐至河口逆賊﹐擊破之。進兵烏海﹐獲略﹐盡收其牛羊萬餘頭。回至烏海﹐以待後援。待封遂自謂仁貴並列﹐不肯受其節度﹐領輜重徐進﹐遇吐蕃二十餘萬﹐大敗之﹐待封敗走趨山﹐輜重被賊所虜。仁貴退屯大非川﹐吐蕃又益眾四十萬拒戰﹐官軍大敗。

武徳中﹐輔公┙反﹐命河間王孝恭爲行軍元帥擊之﹐公祜遣其僞將馮惠亮﹑陳當時領水軍屯於博望山﹐陳正通﹑徐紹宗率步騎軍於靑林山。孝恭至﹐堅壁不與鬥﹐使奇兵斷其糧道。賊漸餒﹐夜薄我營﹐孝恭安臥不動。明日﹐縱羸兵以攻賊壘﹐使廬祖尙率精騎列陣以待之。俄而攻壘者敗走﹐賊出奔數里﹐遇祖尙軍﹐與戰﹐大敗之﹐正通棄營而走。

◎伏歸路敗之武平二年﹐周遣將攻邊﹐髙齊將斛律光率師禦之。段韶請行周人於姚襄城南更起城鎭﹐諸將咸欲攻其新城﹐韶曰「地險不可攻﹐不如更作一城﹐壅其要路。」遂圍定陽﹐屠其外城。韶謂光曰「此城三面重澗﹐並無走路﹐惟慮東南一處耳。

賊若突圍﹐必從此出。但簡精兵專守﹐自是成擒。」光乃令千餘人設伏於東南澗口。其夜﹐果如所策。賊出城﹐伏兵擊之﹐大潰。

唐天復二年﹐河東李嗣昭等攻慈﹑隰﹐下之﹐進逼晉﹑絳。朱全忠遣兄子友寧將兵﹐會晉州剌史氏叔琮擊之。嗣昭等襲取絳州﹐汴將康懷英復取之。嗣昭屯浦縣﹐汴軍十萬營於蒲南。叔琮夜帥眾斷其歸路﹐而攻其壘﹐破之﹐殺獲萬餘人。

●後集卷十四

◎水戰晉武帝謀伐吳﹐詔王修舟艦。乃作大船﹐連船方百二十步﹐受二千餘人。

以木爲城﹐起樓櫓﹐開四出門﹐其上皆得馳馬來往。又畫首怪獸於船首﹐以懼江神。舟楫之盛﹐自古未有。造船於蜀﹐其木柿蔽江而下。建平太守吳彥取柿以呈孫皓曰「晉必有攻吳之計﹐宜增建平兵。建平不下﹐終不敢渡。」皓不從。

發自成都﹐率巴東監軍廣武將軍唐彬攻吳丹陽﹐克之﹐擒其丹陽監盛紀。吳人於江險磧要害之處﹐並以鐵鎖橫截之﹐又作鐵錐長丈餘﹐暗置江中﹐以逆距船。

先是﹐羊祜獲吳間諜﹐具知情狀。乃作大筏數十﹐亦方百餘步﹐縛艸爲人﹐被甲持杖﹐令善水者以筏先行。筏遇鐵錐﹐其錐輒著筏去。又作火炬﹐長十餘丈﹐大數十圍﹐灌以麻油在船前。遇鎖燃炬燒之﹐須臾融液斷絕。於是船無所礙﹐順流鼓棹﹐徑造三山。皓遣遊擊將軍張象率舟車萬人禦﹐象軍望旗而降。

東晉末﹐盧循率眾數萬﹐塞江而下。劉裕率兵拒之﹐出輕利斗艦﹐躬提幡鼓﹐命眾軍齊力擊之。又分步騎屯於西岸﹐右軍參軍庾樂生乘艦不進﹐斬而徇之。於是眾軍騰勇爭先。軍中多萬鈞神弩﹐所至莫不推陷。裕自於中流蹙之﹐因風水之勢﹐賊艦悉泊西岸﹐岸上軍先備火﹝具乃投火焚之煙焰﹞翳天﹐賊眾大敗。追奔﹐至夜乃歸。循等單舸走。

晉劉裕討關中王鎭惡﹐請率水軍﹐自河入渭﹐直至渭橋。鎭惡所乘﹐皆蒙衝大艦。行船者悉在艦內﹐溯渭而進﹐艦外不見有行船人。北土素無舟楫﹐莫不驚以爲神。

順帝初﹐四方反叛。張興世爲龍驤將軍﹐領水軍拒戰。南賊屯在鵲尾。旣相持﹐久不決﹐興世建議曰「賊據上流﹐兵張地勝。今以奇兵潛出其上﹐使其首尾周惶﹑進退疑阻﹑糧運艱礙﹐乃制勝之術。」沈攸之﹑吳喜並贊其計﹐分戰士七千配之。興世輕舸溯流而旋復回還。一二日中輒復如此﹐使賊不爲之防。賊帥劉胡聞興世欲上﹐笑之曰「我尙不敢越彼下取揚州﹐興世何人﹐欲據我上﹖」興世謂攸之等曰「上流惟有錢溪可據。」乃往據之。及劉胡來攻﹐將士欲迎擊之﹐興世曰「賊來尙遠﹐而气驟盛矣。夫驟盛力盡﹐盛亦易衰﹐此曹劌所以破齊也。將士不得妄動﹗」賊來轉近﹐興世乃命壽寂之﹑任農大率壯士擊走之。

宋桓護之爲鐘離太守﹐隨王玄謨攻滑臺。護之以百舸爲前鋒﹐進據石濟。及魏救將至﹐馳書勸玄謨急攻之﹐不見從。玄謨敗退﹐不暇報護之。而魏軍悉牽去玄謨水軍大艚﹐連以鐵鎖三重斷河﹐以絕護之還路。河水迅急﹐護之中流而下﹐每至鐵鎖﹐以長柯斧斷之﹐魏人不能禁。惟失一舸﹐余舸並在。

梁天監初﹐魏圍司州。時城中眾不滿五千人﹐食裁半歲。魏軍攻之﹐晝夜不息﹐乃作大車載土﹐四面俱前﹐欲以塡塹。剌史蔡道恭於塹內作蒙衝斗艦以待之。

魏人不得進﹐又潛作大道以決塹水。道恭載土堙塞之。相持百餘日﹐前後斬獲不可勝計。魏大造衝梯﹐攻圍日急。道恭用烏漆四石大弓射﹐所中皆洞甲飲羽﹐一發或貫兩人﹐敵人望弓皆靡。又於城內作土山﹐多作大槊﹐長二丈五尺﹐施長刃﹐使壯士執以剌魏人。魏軍甚憚之。

魏中山王英與將軍楊大眼等﹐眾數十萬﹐攻梁鐘離城。於邵陽洲南岸爲橋樹柵數百步﹐跨淮通道﹐英據南岸攻城﹐大眼據北岸立城以通糧運。梁髙祖令將兵救鐘離﹐命豫裝髙艦使與魏橋等﹐爲大攻之計﹐令景宗與攻二橋﹐攻其南﹐景宗攻其北。會淮水暴漲六七尺﹐使馬道根與廬江太守裴邃﹑泰郡太守李文釗﹝止遙反﹞乘斗艦﹐競發擊魏洲上軍盡殆別以小船載艸灌之以膏從而焚其橋﹐風怒火盛﹐煙塵晦暝﹐敢死之士拔柵斫橋﹐水又剽疾﹐倏忽之間橋柵俱盡道根等皆身自搏戰軍人奮勇呼聲動天地無不一當百﹐魏軍大敗。英見橋絕﹐脫身棄城走﹐大眼亦燒營去。諸壘相次土崩﹐悉棄器甲﹐爭投水死者十餘萬﹐斬首亦如之。

梁末﹐譙﹑秦二州剌史徐嗣徽以州入於齊﹐引齊人渡江﹐據蕪湖。陳霸先召周文育還都。嗣徽等列艦於靑墩至於七磯﹐以斷周文育歸路。文育鼓噪而發﹐嗣徽等不能制。至旦反攻﹐嗣徽將鮑砰獨以小艦殿軍﹐文育乘單舴艦與戰﹐跳入艦中﹐斬砰﹐乃牽其艦而還。嗣徽眾大駭。

後梁王琳欲攻陳﹐文帝命侯督諸軍出屯蕪湖。琳引合肥巢湖之眾﹐舳艫相次而下﹐軍勢甚盛。進軍虎檻州﹐琳亦出船列於江西﹐隔州而泊。明日﹐合戰﹐琳軍少卻﹐退保西岸。及夕﹐東北風大起﹐吹其舟艦﹐並壞沒於沙中﹐浪大不得還浦。及旦﹐風靜﹐琳入浦治船﹐等亦引軍退入蕪湖。周人聞琳東下﹐遣都督荊襄等五十二州諸軍事。剌史史寧將兵數萬﹐乘虛襲郢州﹐孫嬰城自守。琳聞之﹐恐其眾潰﹐乃帥舟師東下﹐去蕪湖十里而泊﹐擊折聞於陳軍﹐齊儀同三司劉伯球將兵萬餘人且助琳水戰。令軍中﹐晨炊蓐食以待之。時西南風急﹐琳自謂得天助﹐引兵直趣建康。等徐出蕪湖﹐躡其後。西南風反爲用。琳擲火炬以燒陳船﹐皆反燒其船。發拍以擊琳艦﹐又以牛皮冒蒙衝小船以觸其艦﹐並鐵灑之。琳軍大敗﹐軍士溺死者什二三﹐餘皆棄船登岸走﹐爲陳軍所殺殆盡。

閩中守陳寶應舉兵反﹐據建安﹑晉江二郡﹐界水陸爲柵。陳將章昭達討之﹐據其上流﹐命軍士伐木帶枝葉爲筏﹐施拍其上﹐繼以大索相次連營夾兩岸。寶應挑戰﹐昭達乃按甲不動。俄而天暴雨﹐江水大漲﹐昭達放筏衝突﹐水柵盡破。又出兵攻其步營﹐寶應大潰﹐遂克定閩中。

歐陽統據嶺南反﹐陳將章昭達督眾軍討之。統聞昭達奄至﹐出頓淮口﹐多聚沙石﹐盛以竹籠置於木柵之外﹐用遏船艦。昭達居其上流﹐裝艦造拍以臨賊柵﹐又令人銜刀潛行水中以斫竹籠﹐籠﹑筏皆解。因縱大艦隨流突之﹐賊眾大敗﹐因而擒統。

劉異據東陽叛﹐陳將侯安都奉詔討。異本謂臺軍自錢塘江上﹐安都乃步由會稽之諸曁﹐出永康。異大恐﹐奔桃枝嶺﹐處巖谷間﹐堅柵以拒守。安都躬自接戰﹐爲流矢所中﹐血流至踝﹐安都乘輿麾軍﹐容止不變﹐因其山隴爲堰﹐屬夏﹐潦水漲﹐安都引船入堰﹐樓艦與異城等﹐發拍碎其樓堞﹐異與其子脫身奔晉安。

唐李靖隨河間王孝恭討蕭銳﹐屬江水泛漲﹐諸將皆請停兵以待水退。靖謂孝恭曰「兵貴神速﹐機不可失。今君乘水漲之勢﹐倏忽至城下﹐所謂疾雷不及掩耳﹐銑必成擒也。」孝恭從之。進兵至夷陵﹐銑將文士弘屯淸江﹐靖與之決戰﹐大破賊軍。

五代梁貞明中﹐詔吳越王錢Α大舉伐吳。Α以其子元爲水戰諸軍都指揮使﹐帥戰艦五百艘﹐自東州擊吳。吳遣舒州剌史彭彥章及神將陳汾拒之。元與彥章遇﹐元令每船皆載灰沙。及鬥戰於狼山江﹐吳船乘風而進﹐元引舟避之﹐旣過﹐自後隨之。吳回船與戰﹐元使順風揚灰﹐吳人不得開目。及船舷相傍﹐元使撒沙於己船﹐而撒豆於吳船。豆爲戰血所漬﹐吳人踐之皆僵僕。元因縱火焚吳船﹐吳兵大敗。彥章戰甚力﹐兵盡繼之以木﹐身被數十創。陳汾按兵不救﹐彥章知不免﹐艦殺。元俘吳裨將七十人﹐斬首千餘級﹐焚戰艦四百艘。

梁賀瑰攻晉得勝南城﹐百道俱進﹐以竹笮聯艨艟十餘艘﹐蒙以牛革﹐設陴睨戰格如城狀﹐橫於河流﹐以斷晉之救兵﹐使不得度。王自引兵馳往救之﹐陳於北岸﹐不能進。遣善游者馬破龍入南城﹐見守將氏延賞﹐延賞言矢石將盡﹐陷在頃刻。晉王積金帛於軍門﹐募能破艨艟者﹐眾莫知爲計﹐親將李建及曰「賀瑰悉眾而來﹐冀此一舉。若我軍不據﹐則彼爲得計。今日之事﹐建及請之死戰。」乃選效節敢死之士三百餘人﹐披鎧操斧﹐帥之乘舟而進。將至艨艟﹐流矢雨集﹐建及使操斧者入艨艟間﹐斧其竹笮﹐又以水罌載薪沃油﹐然火於上流縱之﹐隨以巨艦﹐實甲士鼓噪攻之。艨艟旣斷﹐隨流而下﹐梁兵焚溺殆半。晉兵乃得度﹐瑰解圍走。

周師攻吳壽州﹐吳人大發樓船蔽川而下﹐泊於濠泗﹐周師頗不利。吳將林仁肇以水陸軍齊進﹐又以船載薪蒸﹐乘風縱火﹐焚周所爲浮梁。周將張永徳使習水者沒其船下﹐系以鐵鎖﹐急引輕舫擊﹐吳人船不得進退﹐溺者甚眾﹐奪巨艦數十。

永徳解金帶賞習水者。

◎濟水魏正光五年﹐莫折念生兄天生下隴東寇﹐徵西將軍元志爲天生所擒﹐賊眾甚盛﹐進屯黑水。詔崔延伯爲西道都督﹐行臺蕭寶寅與延伯結壘馬嵬南北﹐相去百餘步。延伯選精騎數千﹐下渡黑水﹐列陣而進﹐以向賊營。寶寅率騎於水東﹐尋原西北﹐以示後繼。於時賊眾大盛﹐水西一里營營相接。延伯徑至賊壘﹐揚威脇之﹐徐而還退。賊以延伯眾少﹐開營競追。眾過十倍﹐臨水逼蹙﹐寶寅親視之﹐恐有虧損。延伯不與之戰﹐身自殿後﹐抽眾東渡﹐轉運如神﹐須臾濟盡徐乃自濟。

賊徒奪气﹐相率還營。

唐馬燧討田悅﹐悅求救於淄靑﹑恆冀。淄靑軍東﹐恆冀軍西﹐首尾相應。馬燧率諸軍進屯於鄴﹐奏請益河陽兵﹐詔河陽節度李艽將兵會之﹐軍次於漳。悅遣將王光進以兵守長橋﹐築月城以爲固。軍不得渡﹐燧乃於下流﹐以車數百乘維以鐵鎖絕中流﹐實以土囊﹐水稍淺﹐諸軍渡。乃造三橋﹐道逾洹水﹐與悅挑戰。悅率騎四萬人逾橋﹐鼓噪而進﹐燧縱兵擊之﹐悅軍大敗。

梁王彥章爲北面招討使﹐問以破敵之期。彥章對曰「三日。」左右皆笑。

彥章出﹐兩日馳至滑州﹐置酒大會﹐陰遣人具舟於揚村﹐夜命甲士六百皆持巨斧﹐載治者皆具鞲火﹐乘流而下。會飲尙未散﹐彥章陽起入更衣﹐引精兵數千﹐循河南岸趨徳勝。天微雨﹐朱守殷不爲備。舟中兵舉鎖燒斷之﹐因以巨斧斬浮橋﹐而彥章引兵急擊南城﹐浮橋斷﹐南城遂破﹐斬首數千級。時受命適三日。守殷以小舟載甲士濟河救之﹐不及。彥章進攻景店諸寨﹐皆拔之﹐聲勢大震。帝遣宦者焦彥賓急趨楊劉﹐與鎭使李周固守﹐命守殷棄徳勝北城。撤屋材爲筏﹐載兵械浮河東下助楊劉守備﹐徙其芻糧薪炭於澶州﹐所耗失殆半。彥章亦撤南城屋材﹐浮河而下。各行一岸﹐每遇灣回﹐輒於中流交斗﹐矢石雨集﹐或全舟覆沒﹐一日百戰﹐互有勝負。比及楊劉﹐殆亡士卒之半。彥章﹑段凝以十萬之眾攻楊劉﹐百道俱進﹐晝夜不息﹐連巨艦九艘﹐橫亙河津以絕援兵。城垂陷者數四﹐賴李周悉力拒之﹐與士卒同甘苦。彥章不能克﹐退屯城南爲連營以守之。會晉王大軍來援﹐彥章乃退。

周世宗親徵淮南﹐至濠州城西。濠州東北十八里有灘﹐唐人柵於上﹐環水自固﹐謂周兵必不能涉。帝自攻之﹐命內殿直康保裔帥甲士數百乘橐駝涉水﹐太祖皇帝帥騎兵繼之﹐遂拔之。李重進破濠州南關城﹐帝自攻濠州﹐王審琦拔其水寨。

唐人屯戰船數百於城北﹐植巨木於淮水﹐以限周兵。帝命水軍攻之﹐拔其木﹐焚戰船七十餘艘﹐斬首二千餘級﹐又收其羊馬﹐城中震恐。

◎斷船路梁將趙祖悅率水軍偸據峽石﹐後魏將崔延伯率兵討之。延伯夾淮爲營﹐遂取車輪﹐去輞削銳﹐其輻兩兩接對﹐揉竹爲ㄌ﹐貫聯相屬﹐並十餘道﹐橫水爲橋﹐兩頭施大轆轤﹐出沒任情﹐不可燒斫。旣斷祖悅走路﹐又令舟舸不通。梁武援兵不能赴救﹐祖悅全軍咸見俘虜。

陳將吳明徹軍至呂梁州﹐徐州總管王士彥頻戰不利﹐嬰城自守。明徹遂堰淸水以灌之﹐列船艦於城下以圖攻取。詔以王軌爲行軍總管﹐率諸軍赴救。軌引兵輕行據淮口﹐令違奚長儒多豎大木﹐以鐵鎖貫車輪系以大石沈之淸水﹐橫斷陳船歸路。方欲密決其堰以斃之﹐明徹知之﹐乃破堰遽退﹐異乘決水以得入淮。比至淸口﹐川流已闊﹐水勢亦衰﹐船並礙於車輪﹐不得復過。軌因率兵圍而蹙之﹐惟有騎將蕭摩訶以二十騎先走得免﹐明徹及將士三萬餘人並器械輜重﹐並就俘獲。

◎引水灌城漢末﹐曹公進軍攻袁尙將審配於鄴﹐先爲地道﹐配亦於內作塹以當之。配將馮禮開突門內太祖兵三萬餘人﹐配覺之﹐從城上以大石擊突中柵門﹐柵門開﹐入者皆沒。太祖遂圍之﹐爲塹周四十里﹐初令淺﹐示若可越。配望而笑之﹐不出爭利。公一夜掘之﹐廣深二丈﹐決漳水以灌之。自五月至八月﹐城中餓死者過半。

尙將兵還救﹐公逆擊之﹐敗還。尙懼﹐遣陰夔陳琳乞降。

後魏將劉昶攻宋壽春﹐宋將垣崇祖乃於城西北立堰塞肥水﹐堰北起小城﹐遣數十人守之。謂長史封延伯曰「虜必悉力攻小城﹐若破此堰﹐放水一激﹐急逾三峽﹐自然沈溺﹐豈非小勞而大制耶﹗」及魏軍由西道集堰南﹐分軍東路內薄攻小城﹐崇祖著白紗帽﹐肩輿上城巡視。日晡時﹐決小埭水勢奔下﹐魏攻城之眾溺水千數﹐眾退走。

梁韋討合肥﹐案行山川﹐曰「吾聞汾水可以灌平陽﹐卽此是也。」乃堰肥水﹐頃之堰成水通﹐舟艦繼至。魏初築東西小城﹐夾肥水。先攻二城﹐旣而魏援將楊靈胤帥師五萬奄至﹐眾恐不敵﹐表請益兵﹐曰「賊已至城下﹐方復求軍﹐且吾求濟師﹐彼亦徵眾。師克在和﹐古人之義也。」因戰破之﹐軍人少安。

陳將吳明徹進逼壽陽﹐齊遣王琳拒守。明徹乘夜攻之。中宵而潰﹐齊兵退據相國城。明徹令軍中益修攻具﹐又遏肥水灌城﹐城中苦濕多腹疾﹐手足皆腫﹐死者十六七。會齊遣將皮景和率兵十萬來援﹐去壽春三十里﹐頓軍不進。諸將咸曰「計將安出﹖」明撤曰「兵貴在速﹐而彼結營不進﹐自挫其鋒。吾知其不敢戰明矣。」於是躬擐甲冑﹐四面疾攻﹐城中震恐﹐一鼓擒王琳等。

大順二年﹐朱全忠遣丁會攻宿州﹐剌史張筠堅守。會乃率眾於州東築堰﹐壅汴水以浸城。筠乃降﹐宿州平。帝大舉南伐﹐命龐師古以徐﹑宿﹑宋﹑滑之師直趨淸口﹐葛從周以兗﹑鄆﹑曹﹑濮之眾往赴安丰。淮人遣朱瑾領兵以拒師古﹐因決水以浸軍﹐梁兵敗﹐師古沒焉。

宋太祖北徵﹐王師薄太原﹐命築長堤壅汾水灌其城﹐決晉祠水注城下﹐置寨於城四面。李繼勛軍於南﹐趙普軍於西﹐曹彬軍於北﹐黨進軍於東以逼之。太祖幸城北﹐引汾水入堤灌城內﹐又幸城東南﹐命水軍乘小舟載彊弩進攻其城。時殿前指揮使趙廷翰上白﹐以城壘未下諸班衛咸願登城死力以圖攻取。太祖曰「汝等皆吾躬自訓練﹐一以當百﹐所以備肘腋﹐同休戚也。一旦以小寇未平﹐欲先登陷敵﹐吾寧不得太原城﹐不欲汝輩蹈必死之地。」左右皆感激﹐再拜呼萬歲。其後北漢主決城下水注之﹐臺駘澤水已落而城多摧汜。契丹使者韓知猶在太原﹐嘆曰「王師之引水浸城也﹐知其一不知其二。若知先浸而後涸﹐則並人無類矣。」

◎擁水誤敵漢髙祖遣韓信定齊臨淄﹐遂東追齊王田廣至髙密。請兵項羽﹐使龍沮將二十萬人救廣﹐與信夾淮水陣。信乃令人用囊盛沙﹐壅水上流﹐引軍半渡擊龍沮。信佯不勝﹐退走﹐龍沮喜曰「固知信怯也。」乃自逐信渡水。信使決壅囊﹐水大至﹐沮軍大半不得渡﹐擊殺沮水東﹐軍遂敗﹐廣走。

後漢董卓將兵萬人討先零羌﹐爲羌胡所圖﹐糧食乏絕﹐進退逼急。乃於所渡水中﹐僞立鄢以爲捕魚﹐而潛鄢﹝音堰﹞下渡過。比賊追之﹐決水已深﹐賊不得渡。時軍眾退敗﹐惟卓全師而還。

唐初劉黑闥據氵名州﹐太宗統兵進討﹐阻氵名水列營以遇之﹐分遣奇兵斷其糧道。黑闥數挑戰﹐太宗堅壁不應﹐以挫其鋒。黑闥城中糧盡﹐太宗度其必來決戰﹐預壅氵名水上流﹐謂守堤吏曰「我擊賊之日﹐候賊半渡而決水堰。」黑闥果率步騎二萬渡氵名水而陣﹐與官軍大戰﹐賊眾大潰﹐水又大至﹐黑闥眾不得渡﹐斬首萬餘級﹐溺死者數千人。

◎火攻李陵與賊兵戰﹐斬首三千餘級。引兵東南﹐循故龍城道行四五日﹐抵大澤葭葦中。賊兵於上風縱火﹐陵亦令軍中縱火以自救。

後漢班超使西域﹐到鄯善。初夜﹐將吏士奔賊營。會天大風﹐超令十人持鼓藏賊捨後﹐約曰「見火燃﹐皆當鳴鼓大呼。」餘人悉持兵弩﹐夾門而伏。超乃順風縱火﹐前後鼓噪﹐賊眾驚亂﹐超手格殺三人﹐餘眾悉燒死。

皇甫嵩率兵討黃巾賊張角﹐嵩保長社﹐賊引大眾圍城。嵩兵少﹐軍中皆恐﹐召軍吏謂曰「兵有奇變﹐不在眾寡。今賊依艸結營﹐易爲風火。若因夜縱火﹐必大驚亂。吾出兵擊之﹐其功可成。」其夕大風﹐嵩乃敕兵士﹐皆束苣乘城﹐使銳士間出圍外﹐縱火大呼﹐城上舉火應之。嵩因鼓而奔其陣﹐賊驚亂奔走﹐大破之。嵩進兵與角弟張梁大戰於廣中﹐梁眾精勇﹐嵩不能克。明日﹐乃閉營休士﹐以觀其變。知賊意稍懈﹐乃潛夜勒兵﹐雞鳴馳赴其陣﹐戰至晡時﹐大破之﹐焚燒車三萬餘輛。

曹公克荊州﹐得劉琮水軍﹐沿流東下。吳王孫權遣將周瑜領兵逆曹公﹐遇於赤壁。曹公在江北﹐瑜等在江南﹐周瑜部將黃蓋曰「今寇眾我寡﹐難與持久。

然觀曹軍方連船艦﹐首尾相接﹐可燒而走也。」乃取蒙艟斗艦數十艘﹐實以薪艸﹐膏灌其中﹐裹以帷幕﹐上建牙旗。先書以報曹公欲降﹐又先備走舸﹐各系於大船之後。因風相次前﹐曹公軍士皆延頸觀望﹐指言蓋降。蓋放諸船﹐同時發火﹐風盛狂﹐悉燒岸上營壘。頃之煙焰漲天﹐人馬被燒溺死者甚眾﹐操軍遂敗退。

曹操出兵與袁紹戰﹐許攸曰「曹操兵少而悉師拒我﹐弱兵余守﹐勢必空虛。

若分遣輕軍星夜掩襲﹐而許可拔也﹐乘以討操﹐操成擒也。如其未潰﹐可令首尾奔命﹐破之必矣。」紹不從﹐曰「吾要當先取操。」會攸家犯法﹐審配收擊之﹐攸怒﹐遂奔操。操聞攸來﹐跣出迎之﹐撫掌笑曰「子卿遠來﹐吾事濟矣。」旣入坐﹐謂操曰「袁氏軍盛﹐何以待之﹖余有幾糧乎﹖」操曰「尙可支一歲。」攸曰「無是。」更言﹐又曰「可支半歲。」攸曰「足下不欲破袁氏邪﹖」何言之不實也﹖」操曰「向言戲之耳﹐其實可一月﹐爲之柰何﹖」攸曰「公孤軍獨守﹐外無救援﹐而糧谷已盡﹐此危急之日也。袁氏輜重萬餘﹐來在故市爲巢屯﹐軍無嚴備。若以輕兵襲﹐不意而至﹐燔其積聚﹐不過三日﹐袁氏自敗也。」操大喜﹐乃畱曹洪﹑荀攸守營﹐自將步騎五千人﹐皆用袁軍旗幟﹐銜枚縛馬口﹐夜從間道出﹐人抱束薪。所歷道有問者﹐語曰「袁公恐曹操抄略後軍﹐遣兵以益備。」聞者信以爲然。操兵至圍屯﹐大放火﹐營中驚亂﹐盡燔其糧谷。殺士卒千餘人﹐皆取其耳鼻﹐牛馬割唇舌﹐以示紹軍﹐紹軍皆大潰。

先主兵自巫峽至夷陵界﹐立數十屯﹐自正月與吳相拒﹐至六月不決。陸遜將攻﹐諸將曰「攻備當在初。今乃令入五六百里﹐相守經七八月﹐其諸要害皆已固守﹐擊之必無利。」遜曰「備是猾虜﹑更嘗事多。其軍始集﹐思慮精專﹐未可幹也。」今住已久﹐不得我便﹐兵疲意沮﹐計不復生﹐掎角此寇﹐正在今日。」乃先攻一營﹐不利﹐諸將曰「空殺兵耳。」遜曰「吾已曉破之之術。乃敕各持一把茅﹐以火攻之一營﹐遂乘勢率諸軍同時俱攻﹐斬張南﹑馮習及胡王沙摩訶等首﹐破其四十餘營。

殷浩北伐﹐請江爲咨議參軍。姚襄結營以逼浩﹐浩令擊之。進軍至襄營﹐謂將校曰「今兵非不精而眾少於羌﹐且塹柵固﹐難與校力。吾當以計破之。」乃取雞數百﹐以長繩連之﹐系火於足﹐羣雞駭散﹐飛集襄營﹐火發﹐因其亂隨而擊之﹐襄遂敗。

侯景反﹐舉兵趨建康﹐彭文粲以石頭城降﹐景列兵攻臺城﹐於城東西起土山﹐城中亦築土山以應之。會大雨﹐城內土山崩﹐賊乘之垂入﹐苦戰不能禁。羊侃令多擲火﹐爲火城以斷其路﹐徐於內築城﹐賊不能進。

陳章昭達爲都督江州剌史﹐徵江陵。時梁明帝與周軍大蓄舟艦於靑泥中﹐昭達分遣偏將錢道戢﹑程文季乘輕舟焚之。

秦王堅遣王猛伐燕﹐屯於潞州﹐與慕容評相持。猛笑曰「評眞奴才﹐𨿽億兆之眾﹐不足畏﹐況數十萬乎﹖吾今破之必矣。」乃遣遊擊將軍郭慶帥騎五千﹐夜從間道出評營後燒評輜重﹐火見鄴中﹐燕王趨評使戰﹐猛眾踴躍﹐燕敗。

隋文帝嘗問髙取陳之策﹐髙曰「江南土薄捨多竹茅﹐所有儲積皆非地窖﹐密遣行人因風縱火。待彼修立﹐復更燒之。不出數年﹐自可財力俱盡。」上行其策﹐自是陳人益獘。

乾寧中﹐朱全忠親領大軍自鄆州東路北次於魚山﹐攻朱。方整軍出塞﹐與弟瑾已陣於前﹐須臾東南風大起﹐汴軍旌旗失次﹐甚有懼色。全忠卽令騎士揚鞭呼嘯﹐俄而西北風驟發﹐時兩軍皆在艸莽中﹐全忠因令縱火﹐煙焰亙天﹐乘勢以攻賊陣。﹑瑾大敗﹐殺萬餘人﹐餘眾壅入淸河﹐因築京觀於魚山下。

唐兵平蜀﹐康延孝自劍州擁兵西還﹐自稱西川節度﹐三川制置使﹐詔諭蜀人﹐三日間眾至五萬。董璋將兵會任圜討之﹐追及延孝於漢州。延孝出兵逆戰﹐圜使璋以羸兵先戰而卻﹐伏精兵於後擊破之。延孝入漢州閉城不出﹐漢州無城塹﹐樹竹木爲柵。圜帥諸軍鼓噪而進﹐四面縱火﹐風焰亙空。延孝急引騎出陣﹐又敗﹐與十餘騎奔綿竹﹐追擒之。

開寶八年﹐王師徵江南﹐軍次秦淮。江南人水陸十萬﹐陣於城下。時舟楫未具﹐潘美下令曰「美提驍果數萬人﹐戰必勝﹐攻必取﹐豈限此一衣帶水而不徑渡乎﹗」遂率所部先渡﹐王師隨之。行營馬軍都指揮使李漢瓊率所部渡淮南﹐取巨艦﹐實以葭葦﹐順風縱火﹐攻其水寨﹐拔之﹐斬首數千級。

◎用車元狩四年春﹐大將軍衛靑等軍數十萬出定襄。翕侯趙信者﹐故賊人﹐後與單於戰﹐兵盡奔降單於﹐爲單於謀曰「漢兵卽度幕﹐人馬罷困﹐而可坐收虜耳。」乃悉遠其輜重﹐皆以精兵待幕北。而適直靑軍出塞千餘里﹐見單於兵陳而待﹐於是靑令武剛車自環爲營﹐而縱五千騎往當賊兵﹐賊兵亦縱萬騎會戰。時大風起﹐沙礫擊面﹐兩軍不相見。漢益縱左右翼繞單於﹐單於視漢兵多而士馬皆彊戰﹐而匈奴不利。薄暮﹐單於遂乘六羸﹐壯騎數百﹐直衝漢圍西北而去。

後漢光武嘗造戰軍﹐可駕數牛﹐上施樓櫓。置於塞上﹐以拒賊兵。寇皆遁去﹐卻北狄﹐拓地千里。

魏鄔陵侯彰徵代郡﹐以弋陽太守田豫爲左軍﹐次易北。虜伏騎擊之﹐軍人擾亂﹐莫知所爲。豫因地形﹐回車結圜陣﹐弓弩持滿於內﹐短兵塞其隙﹐胡不敢進﹐散去。追擊﹐大破之。

魏將楊大眼將萬餘騎來攻鐘離﹐勇冠三軍﹐所向皆靡。梁帝詔韋會曹景宗拒之。結車爲陣﹐大眼聚騎圍之。以彊弩二千﹐一時俱發﹐洞穿甲胸﹐殺傷者眾﹐矢貫大眼右臂而走。明旦﹐魏中山王元英自率眾來戰。乘素木輿﹐執白角如意以麾軍﹐一日數合﹐元英甚憚其彊。

宋景徳初﹐契丹寇河朔﹐車駕親徵﹐大將李繼隆爲駕前排陣使﹐赴澶州﹐陳兵城北。澶州城壁不足守﹐無敵柵戰格之具。繼隆計度州之三面距大河﹐毀車爲營﹐﹝去車之一輪也﹞﹐先命士卒掘重濠塹﹐埋鹿角數十里﹝今謂之硬寨﹞﹐以大車數千乘重疊環之﹐步騎處其中。戎馬數萬來犯﹐急攻其營﹐禦之﹐遁去。

◎用騎後漢安帝時﹐以任尙爲中郎將﹐代班雄屯三輔。懷令虞詡說尙曰「兵法弱不攻彊﹐走不逐飛﹐自然之勢也。今虜皆馬騎﹐日行數百里﹐來如風雨﹐去似絕弦。以步追之﹐勢不相及。所以𨿽屯兵三十餘萬﹐曠日無功。爲使君計者﹐莫如罷諸郡兵﹐各令出錢數千﹐二十人共市一馬﹐以萬騎之眾逐數千之賊﹐追尾掩截﹝追尾如字﹐尾猶尋也﹞﹐其道自窮﹐便民利事﹐大功立矣。」尙卽上言﹐用其計﹐遣輕騎擊杜季貢於丁奚城﹐破之。

魏武泰初﹐以爾朱榮爲柱國大將軍。時葛榮向京師﹐眾號百萬﹐相州剌史李神售閉門自守。榮率精騎七千﹐馬皆有副﹐倍道兼行﹐東出滏口﹐而與葛榮眾寡非敵。葛榮聞之﹐喜見於色﹐乃令其眾辦長繩﹐至使縛取﹐自鄴以北列陣數十里﹐旗張而進。榮軍山谷爲奇兵﹐分督將已上三人爲一處﹐處有數百騎﹐令所在揚塵鼓噪﹐使賊不測多少。又以人馬逼戰﹐刀不如棒﹐密勒軍士馬上各賫袖棒一枝﹐至戰時馳逐不限斬級﹐使以棒之而已。乃分命壯勇所當衝突﹐號令嚴明﹐將士同奮﹐榮身自陷陣﹐出於賊後﹐表裏合擊﹐大破之﹐於陣擒葛榮﹐餘眾悉降。

隋開皇中﹐突厥達可突犯塞。以楊素爲靈州行軍總管﹐出塞討之。先是﹐諸將與賊戰﹐每胡騎奔突﹐皆以戎車步騎相參﹐輿鹿角爲方陣﹐騎在其內。素謂人曰「此乃自固之道﹐非取勝之方也。」於是悉除舊法﹐令諸軍爲騎陣。達頭聞之﹐大喜曰「此天賜我也。」因下馬仰天而拜﹐率精騎十餘萬而至。素奮擊﹐大破之﹐達頭被重創而遁﹐殺傷不可勝計﹐羣賊號哭而滅。

五代符彥卿遇賊寇於陽城﹐彥卿以拒馬爲行寨﹐因大風出其不意﹐開拒馬出騎兵以掩賊﹐乃大敗。

◎遊騎後漢光武擊銅馬賊於梟阝﹐吳漢將突騎來會。淸陽賊數挑戰﹐光武堅營自守﹐有出鹵掠者輒擊取之﹐絕其糧道。積月餘日﹐賊食盡﹐夜遁走﹐追至館陶﹐大破之。

晉末﹐劉道規都督荊州。盧循黨徐道覆掩至破冢﹐道規使劉遵而爲遊軍拒之﹐前軍失利。道規壯气愈厲﹐劉遵自外橫擊﹐大破之。初﹐使遵爲遊軍﹐眾咸言不宜割見力置無用之地。及破道覆﹐果得遊軍之方﹐眾乃服焉。

●後集卷十五

◎修城柵後周韋孝寬在汾州﹐屬生胡抄掠居人﹐阻斷河路﹐孝寬深患之。而地入於齊﹐無方誅剪。欲當要處﹐置一大城﹐乃於河西徵役徒十萬﹑甲士百人﹐遣開府姚嶽監築之。嶽色懼﹐以兵少爲難﹐孝寬曰「計成此城﹐十日卽畢。旣去晉州四百餘里﹐一日創守﹐二日僞境始知。設令晉州徵兵﹐二日方集﹔謀議之間﹐自稽三日﹔計其軍行﹐三日不到。我之城隍﹐足得辧矣。」乃令築之。齊人果至南首﹐疑有大軍﹐乃停畱不進。其夜﹐又令汾州以南﹐傍介山﹑稷山諸村所在縱火。齊人謂是軍營﹐遂收兵自固。版築克就﹐卒如其言。

劉昌爲四鎭北庭涇源節度營田使﹐躬率士眾﹐力耕三年﹐軍食丰羨﹐復築連云堡。受詔築城平涼﹐以扼彈箏峽口。昌命徒庀事﹐旬餘而畢。又於平涼西﹐別築胡谷堡﹐名曰彰信。平涼當四會之衝﹐居北地之要﹐分兵援城﹐遏其要衝。築神威軍於靑海中龍駒島﹐名神龍城。吐蕃屏迹﹐不敢近靑海。

範希朝爲振武節度使﹐有黨項﹑室韋交居川阜﹐淩犯爲盜﹐日入慝作﹐謂之刮城門。居人懼駭﹐鮮有寧日。希朝於要害處置堡柵。斥堠嚴密﹐人遂獲安。異蕃𨿽鼠竊狗盜﹐必殺無赦。戎虜憚之曰「有張光晟苦我久矣。」聞是﹐乃更姓名而來。其見畏如此。

貞元中﹐楊朝晟奏方渠﹑合道﹑木波皆吐蕃要路﹐請城其地以備之。詔問所須幾何﹖朝晟奏曰「臣部下兵自可集事﹐不煩外助。」復問前築鹽州凡興師七萬﹐今何其易也﹖朝晟曰「鹽州之役﹐諸軍蕃戎盡知之。今臣境邊虜﹐若大興兵﹐卽戎蕃來寇﹐寇則戰﹐戰則無暇城矣。今請密發軍士﹐不十日至塞下﹐未三旬而功畢。蕃人始知﹐已無柰何。」上從之。已事軍還﹐吐蕃始來﹐數日退。

張仁願爲朔方軍總管。先是﹐朔方軍北至突厥﹐以河爲界。河北岸有拂云神祠﹐突厥將入寇﹐必先詣洞祭酹求福﹐因牧馬料兵而後渡河。時突厥嘿啜盡眾西擊突厥施葛娑﹐仁願請乘虛奪取漢南之地﹐於河北築三受降城﹐首尾相應﹐以絕南寇之路。太子少師唐休以爲兩漢已來﹐皆北守黃河﹐今於寇境築城﹐恐勞人費功﹐終爲賊虜所有﹐建議以爲不便。仁願固請不已﹐中宗竟從之。六旬而三城俱就﹐以拂云祠爲中城﹐與東西兩城相去各四百餘里﹐皆據津濟﹐遙相應接﹐北拓地三百餘里﹐於牛頭朝那出北置烽堠一千八百所。自是突厥不得度山放馬﹐朔方無復寇掠﹐減鎭兵數萬人。仁願初建三城﹐不置壅門及曲敵戰格之具﹐或問曰「此邊城禦賊之所﹐不爲守備何也﹖」仁願曰「兵貴在攻取﹐不宜退守。寇若至﹐則當並力出戰。回顧望城﹐猶須斬之。何用守備﹐生其退恧之心也。」其後常元揩爲朔方軍總管﹐始築壅門以備寇。議者以此重仁願﹐而輕元楷焉。

宋三交西北三百里﹐地名固軍﹐溪谷絕險﹐戎虜之所保﹐多由此入寇。潘美潛師襲之﹐虜棄城遁﹐軍使安慶以其族降。因積粟屯兵以守之﹐自是虜不敢侵軼﹐居民以安。

◎攻城春秋時﹐齊侯﹑鄭伯伐許﹐傅於許﹝傅於許城下﹞。潁考叔取鄭伯之旗蝥弧以先登﹝蝥孤﹐旗名﹞。子都自下射之﹐顚﹝顚墜而死﹞。瑕叔盈又以蝥弧登﹝瑕叔盈鄭大夫﹞﹐周麾而呼曰「君登矣﹝周﹐偏也。麾﹐招也﹞。」鄭師畢登﹐遂入許。

齊侯伐魯北鄙﹐圍龍﹝龍﹐魯邑﹞。頃公之嬖人盧蒲就魁門焉﹐龍人囚之。

齊侯曰「勿殺﹐吾與而盟﹐無入而封﹝封境﹞。」弗聽﹐殺而膊諸城上﹝膊﹐磔也﹞。齊侯親鼓士淩城﹐三日取龍﹐遂南侵及巢丘。

齊武平中﹐周師來寇﹐以段韶﹑斛律光拒之。行達西境﹐有柏谷城者﹐敵之絕險﹐諸將莫肯攻圍﹐韶曰「汾北河東﹐世爲國之有。若不去柏谷﹐事同痼疾。

計彼兵會於南道﹐今斷其要路﹐救不能來﹐城勢𨿽髙﹐其中甚狹﹐大弩射之﹐一旦可盡。」遂攻之﹐城潰。仍城華谷﹐置戍而還﹐是月﹐周又遣將攻邊。斛律光先率軍禦之﹐韶亦請行。五月﹐到服秦城西﹐仍於姚襄城南更起城鎭。韶抽壯士襲之﹐使人潛渡河告姚襄城中﹐內外相應。進戰﹐大破之。諸將欲攻其新城﹐韶曰「此城一面阻河﹐三面地險﹐不可攻。不如更作一城﹐壅其要道﹐破服秦﹐並力圖之。」從之。徙圍定陽﹐屠其外城。時韶病在軍中﹐謂蘭陵王長恭曰「此城三面重澗﹐並無走路﹐惟慮東面一處耳。賊若突圍﹐必從此出。」長恭乃設伏。其夜﹐果如策﹐伏兵擊之﹐大潰。

唐侯君集伐髙昌﹐率兵至柳谷﹐候騎言其國王文泰克日將葬﹐國人咸集。諸將請襲之﹐君集曰「不可。天子以髙昌驕慢無禮﹐使吾恭行天罰。今襲人於靈墓之間﹐非問罪之師也。」於是鼓行而前﹐賊嬰城自守。先是﹐大軍之發也﹐上召山東善爲攻城器械者﹐悉遣從軍。君集遂刊木塡隍﹐推撞車撞其睥睨﹐拋車飛石擊其城中。其所當者﹐無不糜碎。咸張氈被﹐用障拋石﹐城上守陴者不復得立。

遂拔之﹐虜其男女七千餘口﹐仍進兵圍其東都。

代宗時﹐吐蕃與諸雜羌戎寇陷西山﹑柘靜等州﹐詔嚴武收復。武遣崔旰統兵西山﹐旰善撫﹐士卒皆願致死命。始次賊城﹐周圍皆石礫﹐攻具無所設﹐惟東南隅環丈之地壤土可冗。諜知之﹐以告﹐旰晝夜穿地道以攻之﹐再宿而拔其城。因拓地數百里﹐下城寨數四﹐蕃眾相語曰「崔旰﹐神兵也。」將更前進﹐以糧盡還。武大悅﹐裝七寶輿迎旰入成都﹐以誇士眾。

晉王存﹝B16H﹞入魏州﹐視河冰已堅﹐引步騎稍度。梁甲士三千戍楊劉城﹐緣河數十里﹐列柵相望。晉王急攻﹐皆陷之﹐進攻楊劉城﹐使步卒斬其鹿角﹐負葭葦塞塹﹐四面進攻。卽日拔之﹐獲其守將安彥之。

◎守城梁侯景反﹐浮江西寇﹐軍次夏首。王僧辯爲大都督﹐軍次巴陵。景旣陷郢城﹐將進寇荊州﹐於是沿江屯戍望風請服。僧辯並沈公私船於水﹐分命眾軍乘城固守﹐偃旗臥鼓﹐安若無人﹐翌日﹐賊眾濟江﹐輕騎至城下﹐謂城中曰「語王領軍﹐何不早降。」僧辯使答曰「大軍但向荊州﹐此城自當非礙。僧辯百口在人掌握﹐豈得便降﹖」頃之﹐景軍內薄苦攻﹐城內同時鼓噪﹐矢石雨下﹐賊乃引退。元帝又令平北將胡僧率兵援僧辯。是日﹐賊復攻城﹐不克。又爲火艦燒柵﹐風不便﹐自焚而退。有流星墮其營中﹐賊徒大駭﹐相顧失色。賊帥任約又爲陸法和所擒﹐景乃燒營夜遁。

侯景反﹐攻陷歷陽﹐至新林。帝使羊侃入副宣城王﹐都督城內諸軍。景卒旣至﹐百姓競入﹐公私混亂﹐無復次序。侃乃區分防礙﹐皆以宗室間之。軍人爭入武庫﹐自取器甲﹐所司不能禁。侃命斬數人﹐方得止。及賊逼城﹐眾皆忄匈懼﹐侃僞稱得外射書﹐云邵陵西昌侯已至近路﹐眾乃少安。賊攻東掖門﹐縱火甚盛﹐侃以水沃滅火﹐射殺數人﹐賊乃退。有詔送金五千兩﹑銀五千兩﹑絹萬匹﹐賜戰士﹐侃辭不受。部曲千餘人﹐並私加賞賫。賊爲尖頭木驢攻城﹐矢石所不能制。

侃作雉尾炬﹐施鐵鏇以油灌之﹐擲驢上焚之俄盡。賊人以東西起二土山以臨城﹐城中震駭﹐侃命爲地道潛引﹐其土山不能立。賊又作登城樓﹐髙十餘丈﹐欲臨射城中。侃曰「車髙塹虛﹐彼來必倒﹐可臥而觀之。」及車動果倒﹐眾皆服焉。

賊旣頻攻不捷﹐乃築長圍。朱異﹑張綰議出擊之﹐帝以問侃﹐曰「不可。賊多日攻城不能下﹐故立長圍﹐欲引城中降者耳。今擊之﹐出人若少﹐不足破賊﹐若多﹐則一旦失利﹐門隘橋小﹐必大致挫衄。」不從。遂使千餘人出戰﹐未及交鋒﹐望風退走﹐果以爭橋赴水﹐死者大半。

西魏將韋孝寬守玉璧。時東魏大將髙歡傾山東之眾﹐志圖西入﹐以玉璧衝要﹐先命攻之﹐連營數十里。乃於城南起土山﹐欲乘之以入。當其山處﹐城上先有兩髙樓﹐孝寬更縛木接之﹐令極髙峻﹐多積戰具以禦之。歡使謂城中曰「縱爾縛樓至天﹐我會穿城取雨。」遂於城南鑿地道﹐又於城北起土山﹐且作且攻﹐晝夜不息。孝寬復掘長塹截其地道﹐仍簡戰士屯城外塹上﹐每穿至塹﹐戰士卽擒殺之。

又於塹外積薪貯火﹐敵人有在地道內者﹐便下柴火﹐以皮韝吹之﹐火气一衝﹐鹹卽灼爛。城外又造攻車﹐車之所及﹐莫不推毀﹐𨿽有排﹐莫之能撓。孝寬乃縫布爲幔﹐隨其所向則張設之﹐布旣懸於空中﹐其車竟不能壞。城外又縛松於竿﹐灌油加火﹐規以燒布﹐並欲焚樓。孝寬復作長鐵鉤﹐利其鋒刃﹐火竿旣來﹐以鉤遙割之﹐松麻俱落。城外又於城西面穿地作二十一道﹐分爲四路﹐於其中各施梁柱﹐作訖﹐以油灌柱﹐放火燒之﹐柱折城並崩壞。孝寬又隨崩處豎木柵以捍之﹐敵不能入。城外盡其攻擊之術﹐孝寬咸拒破之。歡無如之何﹐乃遣倉曹參軍祖孝徵謂曰「未聞救兵﹐何不降也﹖」孝寬報云「我城池嚴固﹐兵食有餘。攻者自勞﹐守者常逸﹐豈有旬朔之間﹐已須救援﹖適憂爾眾有不反之危。我關西男子﹐必不爲降將軍也。」孝徵乃射募格於城中﹐云「能斬城主降者﹐拜太尉﹐封郡公﹐邑萬戶﹐賞帛萬匹。」孝寬手題書背﹐反射城外﹐云「若有斬髙歡者﹐一依此賞。」孝弟子先遷在山東﹐又鎖至城下﹐臨以白刃﹐云「若不早降﹐便行大戮。」孝寬慷慨激揚﹐略無顧意﹐士卒莫不感勵。歡苦戰六旬﹐傷及病死者十四五﹐智力俱困﹐因而發疾﹐夜遁去。

魏王羆爲荊州剌史﹐梁遣曹義宗圍荊州﹐偃水灌城﹐不沒者數版。於時內外多虞﹐未遑救援﹐乃遺一鐵券云「城全當受本州剌史。」城中糧盡﹐羆乃煮粥﹐與將士均令食之。每出戰﹐常不擐甲冑﹐大呼告天曰「荊州城﹐孝文皇帝所置。

天若不佑國家﹐使箭中王羆額。不爾﹐王羆須破賊兵。」屢經戰陣﹐亦不被傷。

彌歷三年﹐義宗方退。

魏王思政守潁川﹐東魏太尉髙嶽來攻﹐築土山以臨城﹐飛梯﹑火車﹐盡攻擊之法。思政亦作火攢﹐因迅風便投之土山﹐又射以火箭﹐燒其攻具。乃募勇士縋而出戰﹐據其兩土山﹐置樓堞以助防守。髙澄更益兵﹐引洧水以灌城。時𨿽有怪獸每衝壞其堰﹐然城被灌已久﹐多亦崩頹。嶽悉眾苦攻。思政身當矢石﹐與士卒同勞苦。嶽乃更修堰﹐作鐵龍雜獸﹐用厭水神﹐堰成水大至城中﹐泉湧溢﹐懸釜而炊﹐糧力俱竭。慕容紹宗﹑劉丰生及其將慕容永珍﹐意以爲閒﹐共乘樓船以望城內﹐令善射人俯射城中。俄而大風暴起﹐船乃飄至城下﹐城上人以長鉤牽船﹐弓弩亂髮﹐紹宗窮迫﹐赴水而死﹔丰生浮向土山﹐復中矢而斃﹐擒永珍﹐並獲船中器械。思政謂永珍曰「僕之破亡﹐在於咎漏﹐誠知殺卿無益。然人臣之節﹐守之以死。」乃流涕斬之。思政初入潁川﹐士卒八千人﹔被圍旣久﹐城中無鹽﹐腫死者十六七﹔及城陷之日﹐存者才三千人。𨿽外無救援﹐亦無叛者。

後周梁士彥爲晉州剌史﹐齊後主親率兵攻圍之。樓堞皆盡﹐短兵相接﹐士彥慷慨自若﹐謂將士曰「死在今日﹐吾爲爾先。」於是勇烈齊奮﹐呼聲動地﹐無不一當百﹐齊師少卻。乃令妻妾及軍人子女﹐晝夜修城﹐三日而就﹐武帝大軍亦至﹐齊師圍解。士彥見帝﹐持帝須泣﹐帝亦爲之流涕。時帝欲班師﹐士彥扣馬諫﹐帝從之﹐執其手曰「朕有晉州﹐爲平齊之基﹐宜善守之。」唐朱Г亂﹐徳宗幸奉天。數日﹐賊軍至﹐造云橋成﹐闊數十丈﹐以巨輪爲腳椎之﹐使前施濕氈生牛革﹐多懸水囊以爲障﹐直指城東北隅。兩傍構木爲廬﹐冒以牛皮﹐回環相屬﹐負土運薪於其下﹐以塡壕塹﹐矢石不能傷。城中忄匈懼﹐相顧失色﹐帝召渾勉諭之﹐令賫空名誥身﹐自禦史大失﹑實封五百戶巳下者千餘軸﹐募諸軍突將敢死之士以當之﹔兼賜禦筆一管﹐當戰勝量其功伐﹐卽著其名﹐授之不足者筆書其身。因命以位﹐撫背而遣之。前一日﹐與防城使侯仲莊揣云橋來路﹐先鑿地道下深丈餘﹐上積馬糞深五六尺。次二日﹐卽令火。次一日﹐復下柴薪﹐夜燒之。平明﹐火焰髙於城壘﹐是時北風正急﹐賊乃隨風推橋以薄城下﹐賊三千餘人相繼而登。城上士卒皆大寒餒﹐又少甲冑﹐但感激戒厲之﹐以饑弱之眾當劇賊之鋒﹐𨿽力戰應敵﹐人憂不濟﹐公卿已下仰首祝天。賊徒至地道所﹐橋腳偏陷不能進。須臾風回焰轉﹐云橋焚爲灰燼﹐賊焚死者數千﹐城中歡噪振地。時中流矢﹐遽自拔之﹐血流沾沭﹐格鬥不已﹐不言瘡痛﹐以激士心。旣而李懷光大軍至﹐賊解圍去。

吳少誠攻許州﹐上官﹝A115﹞知節度畱後﹐欲棄城走﹐判官劉昌裔追止之曰「畱後旣授詔﹐宜以死守城。況城中士馬足以破賊﹐但堅壁不戰﹐不過五﹑七日﹐賊勢必衰﹐我以全制之﹐可也。」﹝A115﹞然之。賊日夕攻急﹐堞壞不得修﹐昌裔令造戰棚木柵以待之。募壯士破營﹐得突將千人﹐鑿城分出﹐大破之。因立戰棚木柵於城上﹐以故不陷。

五代梁軍敗於上黨﹐晉人乘勝進迫澤州﹐州城陷。河南畱守張全義召牛存節謀﹐遂以本軍及右龍武羽林等軍﹐往接應上黨。師至天井關﹐存節謂諸將曰「是行也𨿽不奉詔旨﹐然澤州要地﹐不可失也﹐當救之。」時晉人新勝﹐其鋒甚盛﹐存節引眾而前﹐銜枚夜至澤州。適遇守陴者已縱火鼓噪以應﹐外軍剌史王班保牙城不知所爲﹐存節至﹐乃定。晉軍尋至﹐乃分布守禦。晉軍四面攻斗﹐開地道以入城﹐存節亦以隧道應之﹐逆戰於地中﹐晉軍不能進﹐又以勁弩射之﹐中者人馬皆洞﹐經十三日﹐晉軍死傷甚眾﹐焚營而退﹐郡以獲全。

黃巢陷長安﹐趙爲陳州剌史﹐謂諸將吏曰「以吾計﹐巢不爲長安市人所誅﹐必驅其眾東走﹐吾州適當其衝矣。」乃治城池爲守備﹐遷民六十里內者皆入城中﹐選其子弟﹐配以兵甲﹐以其弟昶琳爲將。巢敗﹐果東走。先遣孟楷據項城﹐昶擊破之﹐執楷歸。巢從後至﹐聞楷被執﹐大怒。旣而秦宗權以蔡州附巢﹐巢勢甚盛﹐乃悉眾圍﹐置舂磨麋人之肉以爲食。陳人恐﹐語其下曰「吾家三世陳將﹐必能保此﹐爾曹男子當急於死中求生。建功立業﹐未必不因此時。」陳人皆踴躍。巢柵城三里﹐爲八仙營﹐起宮間﹐置百官﹐聚糧餉﹐欲以久獘之﹐其兵號二十萬。陳人舊有巨弩數百﹐皆廢壞﹐後生弩工皆不識其器。創意理之﹐弩矢擊五百步﹐人馬皆洞﹐以故巢不敢近圍。凡三百日﹐食將盡﹐乃乞兵於梁。

梁大祖與李克用皆自將會擊﹐敗巢將黃鄴於西華。西華有積粟﹐巢恃以爲餉﹐又敗﹐巢乃解圍去。

晉將李嗣昭守潞州﹐汴將李思安將兵十萬攻之。嗣昭乃築夾城﹐深溝髙壘﹐內外重復﹐飛走路絕﹐撫循士眾﹐登城拒守。嘗享諸將登城張樂﹐賊矢中足﹐密拔之﹐坐客不之覺﹐酣飲如故﹐以安士心。梁祖馳書﹐說誘百端﹐嗣昭焚其書﹐斬其使者。城中固守經年﹐晉王率周徳威等來攻梁軍﹐梁兵大潰﹐嗣昭方開門。

◎屯田漢趙充國擊先零羌﹐充國欲罷騎兵﹐屯田以待其獘﹐奏曰「臣聞兵者﹐所以明徳除害也﹐故舉得於外﹐其福生於內﹐不可不愼。臣所將吏士馬牛﹐月食糧谷十九萬九千六百三十斛﹑鹽千六百九十三斛﹑茭槁二十五萬二百八十六石。難久不解﹐徭役不息。又恐它夷卒有不虞之變﹐相因並起﹐爲明主憂﹐誠非素定廟勝之策。且羌虜易以計破﹐難用兵辟也﹐故臣愚以爲擊之不便。計度臨羌﹐東至浩﹐羌虜故田及公田﹐民所未墾﹐可二千頃以上。其間郵亭多壞敗者﹐臣前部士入山林伐木﹐大小六萬餘枚﹐皆在水次。願罷騎兵﹐畱弛刑應募﹐及淮陽﹑汝南步兵與吏私從者﹐合凡萬二百八十二人﹐用谷月二萬七千三百六十三斛﹑鹽三百八斛﹐分屯要害處﹐水解漕下﹐繕鄕亭﹐浚溝渠﹐治隍ɑ以西道橋七十所﹐令可至鮮水。左右田事﹐出賦人二十畝。至四月艸生﹐發郡騎及屬國胡騎伉健各千﹐卒馬什二﹐就艸﹐爲田者遊兵﹐以充入金城郡﹐益積畜﹐省大費。今大司農轉谷至者﹐足支萬人一歲食。謹上田處及器用簿﹐惟陸下裁許。」上報曰「皇帝問將軍﹐言欲罷騎兵萬人畱田﹐卽如將軍之計﹐虜當何時伏誅﹖兵當何時得決﹖熟計其便﹐復奏。」充國上狀﹐又曰「班師罷兵﹐萬人畱田﹐此坐支解羌虜之具也。臣謹條不出兵畱田便宜十二事。步兵九校﹐吏士萬人﹐畱屯以爲武備﹐因田致谷﹐威徳並行﹐一也。又因排折羌虜﹐令不得肥饒之地﹐貧破其眾﹐以成羌虜相畔之漸﹐二也。居民得並田作﹐不失農業﹐三也。軍馬一月之食﹐度支田士一歲﹐罷騎兵以省大農﹐四也。至春省甲士卒﹐循河隍漕谷至臨羌﹐以視羌虜﹐揚威武﹐傳世折衝之具﹐五也。以閒暇時﹐下所伐材﹐繕治郵亭﹐充入金城﹐六也。

兵出乘危徼幸﹐不出﹐令反畔之虜竄於風寒之地﹐離霜露疾疫瘃墮之患﹐坐得必勝之道﹐七也。亡經阻遠追死傷之害﹐八也。內不損威武之重﹐外不令虜得乘間之勢﹐九也。又亡驚動河南大開﹑小開使生它變之憂﹐十也。治隍ɑ中道橋﹐令可至鮮水﹐以制西域﹐信威千里﹐從枕席上過師﹐十一也。大費旣省﹐繇役豫息﹐以戒不虞﹐十二也。畱屯田得十二便﹐出兵失十二利。」遂詔罷兵﹐獨充國畱屯田。明年五月﹐充國奏言「羌本可五萬人軍﹐凡斬首七千六百級﹐降者三萬一千二百人﹐溺河隍饑餓死者五﹑六千人﹐定計遺脫與煎鞏黃羝俱亡者不過四千人。

羌靡忘等自詭必得﹝詭﹐責也﹐自爲憂責﹐言必能得之﹞﹐請罷屯兵。奏可。」充國振旅而還。

曹操旣破黃巾﹐欲經略四方﹐而苦軍食不足﹐羽林監棗祗建置屯田。於是以任峻爲興農中郎將﹐募百姓屯田於許下﹝今潁川郡許昌邑也﹞﹐得谷百萬斛。郡國例置田官。數年之中﹐所在積粟﹐倉廩皆滿。

正始中﹐司馬懿督諸軍伐吳﹐因欲廣田積谷爲兼並之計﹐乃使鄧艾行陳項以東至壽春。艾以爲田良水少﹐不足以盡地利﹐宜開河渠﹐可以大積軍糧﹐又通漕運之道﹐乃著《濟河論》以諭其旨。又以爲﹕「昔破黃巾﹐因爲屯田積谷許都﹐以制四方﹐今三隅已定﹐事在淮南﹐每大軍徵舉﹐運兵遇半﹐功費巨億。以爲大役陳蔡之間﹐上下田糧可省許昌左右諸稻田﹐並水東下﹐令淮北二萬人﹑淮南三萬人十二分休﹐且田且守﹐永丰常收﹐三倍於西。計除眾費﹐歲克五百萬斛﹐以爲軍資。六﹑七年間﹐可積三千萬斛於淮上。此則十萬之眾﹐五年食也。以此乘敵﹐無不克矣。」懿善之﹐皆如艾計。乃大興屯守﹐廣開淮陽﹑百尺二渠。又修諸陂於潁之南北萬餘頃。自是淮北倉廩相望﹐壽陽至於京師﹐農官﹑屯兵連屬焉。

唐郭元振遷涼州都督﹑隴右諸軍州大使。先是﹐涼州封界東北不過四百餘里﹐旣逼突厥﹑吐蕃﹐二寇頻歲奄至城下﹐百姓苦之。元振始於南境峽口置和戎城﹐北界磧中置白亭軍﹐挫其要路﹐乃拓州境一千五百里。自是寇虜不復更至城下。

元振又令甘州剌史李漢通開置屯田﹐盡其水陸之利。舊涼州粟麥斛至數千﹐及漢通收率之後﹐數年丰稔﹐乃至一匹絹糸翟數十斛﹐積軍糧支數十年。

唐黑齒常之充河源軍副使﹐以河源軍正當賊衝﹐欲加兵鎭守﹐恐有飛免之費﹐遂遠置烽戍七十餘所﹐度開營田五千餘頃﹐歲收百餘萬石。

後唐張希崇遷靈州節度使。先是﹐靈州地接戎狄﹐戍兵餉道常苦抄掠。希崇乃開屯田﹐教士耕種﹐軍以足食﹐而省轉饋。明宗下詔褒美。

◎讓功後漢馮異爲人謙退不伐﹐與諸將相逢﹐輒引車避道。每所止捨﹐諸將並坐論功﹐異獨屏樹下。光武以此多之。隗囂降﹐異上書言狀﹐不敢自伐。諸欲分其功﹐帝下璽書曰「徵西功若丘山﹐而自以爲不足﹐孟之反奔而殿﹐亦何異哉﹗」建安二十三年﹐代郡烏桓反﹐曹操以子璋爲北中郎將﹐行驍騎將軍。入涿郡界﹐叛兵數千騎卒至﹐璋身自搏戰﹐射賊騎應弦而倒者﹐前後相屬。戰過半日﹐璋鎧中數箭﹐意气益厲﹐乘勝逐北﹐至於桑乾﹐一日一夜﹐與賊相及﹐擊﹐大破之﹐斬首獲生以萬數。璋乃倍常科大賜將士﹐將士無不悅喜。時操在長安﹐召璋詣行在所。璋自代過鄴﹐太子謂璋曰「卿新有功﹐今面見上﹐宜勿自伐﹐應對常若不足者。」璋到如太子言﹐歸功諸將﹐太祖喜﹐持璋須曰「黃須兒竟大奇也﹗」晉唐彬監巴東諸軍事﹐加廣武將軍﹐上徵吳之策﹐甚合武帝意。彬後與王共伐吳﹐彬屯據衝要。爲眾軍前驅﹐每設疑兵﹐應機制勝﹐陷西陵樂卿﹐多所擒獲。自巴陵﹑沔口以東﹐諸賊所聚﹐莫不震懾﹐倒戈肉袒。彬知賊寇已殄﹐孫浩將降﹐未至建業二百里﹐稱疾遲畱﹐以示不競。果有先到者爭物﹐後到者爭功。

於時有識﹐莫不髙彬。

隋髙爲左領軍大將軍﹐伐陳﹐爲元帥長史。陳平﹐以功授上柱國。髙祖嘗從容命與賀若弼言及陳平事﹐曰「賀若弼先獻十策﹐後於蔣山苦戰破賊。

臣文吏耳﹐焉敢與大將軍論功﹗」帝大笑﹐時嘉其有讓。

◎辭賞魏公叔座爲魏將﹐而與趙韓戰。會北禽樂作﹐魏王說﹐郊迎﹐以賞田百萬祿之。公叔座反走﹐再拜而辭曰「夫使士卒不崩﹐直而不倚﹐撓陟而不辟者﹐此吳起余教也﹐臣不能爲也。前察地形之險阻﹐決利害之便﹐使三軍之士不迷惑者﹐巴寧﹑爨襄之力也。懸賞罰於前﹐使民昭然信之於後者﹐王之明法。克敵之可也﹐鼓之不敢怠倦者﹐臣也。王以爲臣不敢怠倦﹐賞臣可也。若以臣之有功﹐臣何力之有乎﹖」王曰「善。」於索吳起之後﹐賜之田二十頃﹐巴寧﹑爨襄田各十頃。

王曰「公叔座豈非良者哉﹗旣爲寡人勝彊敵也﹐又不遺賢者之後﹐不扌能上之迹﹐公叔座何可無益乎。」故又與田四十頃﹐加之百頃之上﹐使百四十頃。故老子曰「聖人無積﹐盡以爲人﹐己愈有﹔旣以與人﹐己愈多。」公叔當之矣。

楚昭王失國﹐屠羊說走而從王。王反國﹐將賞從者﹐及屠羊說﹐說曰「大王失國﹐臣失屠羊。大王反國﹐說亦反屠羊。臣之爵祿已復矣﹐又何賞之有﹖」王曰「彊之。」屠羊說曰「大王失國﹐非臣之罪也﹐故不敢伏其誅。」大王反國﹐非臣之功也﹐故不敢當其賞。」王曰「見之。」屠羊說曰「楚國之法﹐必有重賞大功﹐而後得見。今臣之智不足以存國﹐而勇不足以死寇。吳軍入郢﹐說畏難而避寇。非故隨大王也。今大王欲廢法毀約而見說﹐此非臣之所以聞於天下者也。」王謂司馬子綦曰「屠羊說居處卑賤﹐而臣義甚髙﹐子綦爲我延之以三旌之位。」屠羊說曰「夫三旌之位﹐君之貴於屠羊之利也。然豈可以貪祿﹐而使吾君有妄施之名乎﹖說不敢當﹐願反吾屠羊之肆。」遂不受之。

●後集卷十六

◎占候六敍曰﹕仰觀天文﹐著在圖籍﹐昭昭可驗者也。七曜所行﹐經星常宿﹐次捨陵犯﹐飛流斗蝕﹐暈背冗﹐抱珥虹蜆﹐迅雷妖風﹐怪云變气﹐背陰陽之精。其本在地﹐而上發於天。猶影之象形﹐響之應聲。使拘者爲之﹐則牽於禁忌﹐泥小數﹐舍人事﹐任鬼神。凡誓軍旅履行陣﹐制勝決於人事﹐參以天變﹐則虧衄者鮮。

今以司天少監楊惟徳等編纂天地﹑日月星辰﹑風雲气候﹑三式占候訣分爲五卷﹐列於左云。

◎天占凡天裂。劉向曰﹕天裂﹐陽不足﹐地動﹐陰有餘。武密曰﹕天裂者﹐主地欲分裂。五行傳曰﹕天鳴有聲﹐萬姓勞形。劉向曰﹕春秋之前﹐天鳴地坼﹐災咎並臻﹐其主不知警懼﹐終於降禍之災。此皆亂國之所生。晉元帝大興二年八月戊戌﹐天鳴東南有聲﹐如風水相撲。京房曰﹕天有聲﹐主憂。三年十月壬辰﹐天又鳴﹐甲午止。其後王師敗績。

雨血。傳曰﹕天雨血﹐是謂天妖。不出三年﹐其起兵亂。

雨石。甘徳曰﹕天雨石墜地﹐大可一尺﹐或如雞子﹐兩頭尖銳﹐名曰天鼓。

所下之邦﹐必有大戰伏屍。隋開皇七年五月己卯﹐雨石於武安﹑滏陽間十里。

雨艸。《五行傳》曰﹕君吝爵祿﹐厥妖天雨艸。京房曰﹕火失其姓﹐則有艸妖﹐其歲民兵死。

雨魚。《五行傳》曰﹕天雨魚﹐國有兵。魚介虫﹐本於水。天魚者﹐水失其姓。漢成帝時﹐天雨魚。

無雲而雨。《五行傳》曰﹕貌之不恭﹐是謂不肅。夫雨者﹐從龍而作。無雲而雨﹐故世多災。隋開皇末﹐天無雲而雨﹐尋漢王諒反伏誅﹐殺其黨數千家。

無雲而雷。《五行傳》曰﹕雷者﹐天鼓也。無雲而雷﹐當有暴兵。隋髙祖開皇二十年二月丁丑﹐天無雲而雷。三月辛卯﹐熙州人李英林反﹐遣行軍總管張衡討平之。四月壬戌﹐突厥犯塞兵損。

雨毛。《五行傳》曰﹕金失其性﹐則天雨毛。隋開皇六年﹐京師天雨毛﹐如馬駿尾﹐長者二尺餘﹐短者六五寸。其月﹐梁士彥﹑宇文忻﹑劉謀反伏誅。明年﹐發十萬人築長城﹐役繁災興﹐兵革不息。

雨骨。《五行傳》曰「天雨骨﹐是謂陽消。王者徳喪﹐政令不行﹐主有內兵。梁惠成王八年﹐天雨骨於赤な﹐其後國廢﹐兵役並起。

雨金。《五行傳》曰﹕天雨金鐵﹐是謂刑余。國君殘酷﹐好殺無辜﹐不出一年﹐主兵災。秦獻公十八年﹐雨金櫟陽。二十一年﹐與晉戰於石門﹔斬首六萬級。

隋文帝仁壽四年﹐諸州造舍利塔。時陜州天雨金銀花﹐人以爲佛家祥瑞﹐卒有漢王諒之亂。

雨灰。《五行傳》曰﹕上暴虐無道﹐則雨灰。梁武帝大同三年﹐天雨灰﹐色黃﹐終有侯景之亂。

雨水銀。《五行傳》曰﹕天雨水銀﹐兵將興。失道之君昏臣﹤婁頁﹥﹐故水失其性也。

大霧。《五行傳》曰﹕霧者﹐百邪之气。陰來冒陽﹐邪臣謀上﹐擅竊主威。

在天爲蒙﹐在人爲霧。李淳風曰﹕霧气不順爲陰陽錯亂﹐積陰不解﹐天下分離。

陳後主三年正月朝會﹐大霧四塞﹐入人鼻﹐皆辛酸。隋伐陳。

蒼云經天。傳曰﹕蒼云經天﹐下有拔城。後周武帝天六年正月丁卯夜﹐有蒼云廣三丈許經天﹐自戌加辰。三月己酉﹐齊國公憲自龍門濟河﹐斛律明月退保華谷。憲攻拔其新築五城。

雨釜。傳曰﹕天雨釜﹐人相食。春秋晉惠公二年﹐天雨釜。至六年﹐秦穆公伐晉。是歲天下饑荒﹐人民相食。

非時降雪。傳曰﹕凡雨陰也﹐雪又雨之陰也。出非其時﹐迫近之象。京房《易傳》曰﹕夏雪﹐賊臣爲亂。晉成帝咸和九年八月﹐成都大雪﹐是歲李雄死亂。

非時雷。傳曰﹕非時而雷者﹐賊臣起也。

雨木。傳曰﹕上陽弛不下通﹐下陰弛不上達﹐故雨如木﹐爲水上塞無曲直也。

劉向曰﹕水者少陰威﹐木者少陽貴﹐臣卿大夫象也。此人將有害則陰气齊木﹐未雨而木先寒﹐故得雨而木也。一說木水爲木介。介者﹐甲兵之象。

雨鱉﹐國有兵。

雨膏如虫﹐將帥敗。

雨絮﹐主有兵。

雨墨﹐多陰謀。

雨物非人所見者﹐皆主大兵。

雨穀麥豆等類﹐臣妄民災﹐多寇兵起。所見者糴貴﹐不三年主換。

晝夜陰晦。傳曰﹕天晝夜陰晦﹐下有陰毒謀。漢夏侯勝曰﹕天久陰不雨﹐下必有謀上者。

◎地占地震。《五行傳》曰﹕地者﹐積陰主靜。若震動者﹐陰伏而不能出﹐陰迫而不能入﹐陰陽相擊﹐地故震動。或曰﹕髙者爲谷﹐下者爲陵﹐此用小人之咎。李國曰﹕地陰也﹐法當安靜。越陰之職﹐專陽之政﹐故應以震。又曰﹕陰乘陽﹐弱乘彊。又曰﹕陰背陽則地裂﹐羌夷叛。劉向《洪範傳》曰﹕地動陰有餘﹐皆下之彊盛。梁武帝大淸二年九月戊辰地震﹐江左右甚懼﹐屋倒殺人﹐地生白毛二尺。

時侯景叛逆﹐內外騷動﹐民困歲歉。

地裂。《五行傳》曰﹕地坼裂者﹐士庶分離。若裂而有聲﹐天下不寧﹐四方兵眾﹐其主失國。三苗欲滅﹐地坼及泉。《河圖祕徵篇》曰﹕地之裂﹐有臣叛。

漢孝和元興二年五月癸酉﹐古扶風地裂﹐其後西羌寇涼州。

名讖。岑彭伐蜀﹐去成都四十里下營﹐有地名彭亡。聞之﹐欲移營﹐會日暮。

是夜彭爲公孫述剌客殺。魏太祖圍呂布﹐大司馬楊張救之﹐爲其將楊醜所殺。楊醜將睦固天殺醜﹐屯兵射犬。有巫誡之曰「將軍字白兔﹐而邑名射犬﹐兔見犬必驚﹐宜急去。」固不從﹐明日戰死。

山鳴。傳曰﹕山鳴﹐其下大亂。商紂末年﹐山鳴﹐爲武王所伐。漢獻帝建安八年﹐長沙醴陵縣有大山大鳴﹐如牛吼聲﹐積數年﹐後豫章賊攻陷醴陵﹐殺掠吏民。

◎五行占木行占。水非時枯落﹐是謂金刑木。不出三年﹐有暴兵從外國來。枯木冬生﹐是謂陰陽易位。木生一夜盈尺﹐凶。木卒生道中﹐木忽自鳴作金聲﹐地將分裂。

軍壘中艸木自死﹐凶。軍中地忽生五穀﹐一軍受賞﹐天助之兆。龍飲軍中水﹐國虛。龍冬見於道﹐或斗邑中﹐其地有爭戰。雷聲不發﹐君當振威武。攻城過旬不雷不雨﹐城有天助。軍中尢多迅雷者﹐其軍卽罷。凡行軍將軍馬前忽見大蛇攔道﹐便宜住軍﹐不可進。亦不可攻戰﹐不利所往﹐有鄰人來驚我軍。軍行忽見蛇交者﹐主將凶。軍行前見大赤蛇者﹐急警備﹐必有交戰。軍行見蛇道中入水者﹐得敵便利﹐吉。軍營旣成﹐有蛇入營求食者﹐營欲荒﹐急移營﹐吉。在軍隊中﹐有陰謀。

蛇集道上及郡邑中﹐主急兵。軍營中多蛇﹐散敗之兆。軍行見蛇在地﹐前有伏兵。

火行占。星墜爲烏﹐有兵。野鳥飛入營府﹐其軍將去。鸛鵲鴉鵒巢軍營宮室﹐不出三年外國來侵。鴻雁之屬來翔營府之上﹐或三日羣謀將起﹐大兵且至。鳥巢城上城下﹐不出年其城被圍。鳥不巢木多在屋室上﹐此謂失常。眾鳥集水上﹐有兵革。蝗虫飛從他處來忽死﹐不出三日兵大起。春秋時雨螽下﹐兵滅宋。軍住﹐野蜂眾集營壘﹐軍散敗。蜂蝶衝軍﹐賊有衝突。若軍行逢蜂蝶赤色﹐必有戰並伏兵。軍營中卒見蜂鳴多聚者﹐急移營﹐主士卒延散。軍在野﹐有飛鳥不知名﹐入軍幕中﹐凶。宜移軍﹐無災。眾鳥集將軍旗上﹐有憂。鳥集鼓上﹐將軍病死。羣鳥夜鳴﹐郡邑有憂。大鳥殺物於軍前﹐後有大功。眾鳥徘徊於軍上﹐必有暴兵﹐不出三日。羣鳥相迎於軍中﹐有暴兵起﹐若戰有功。眾鳥在軍營上交飛相擊﹐其下有兵戰。眾鳥翔起障日﹐羣下有謀﹐宜警備之。眾鳥宿城上﹐頭向內﹐其城被圍。軍出郊野﹐有鳥迎之﹐是謂受福﹐敵人降伏。兩軍相向﹐有飛鳥來而漸髙﹐有銳兵來攻﹐宜備之。羣鳥集城上及軍營中鳴噪﹐其地流血。白鵲白鴿﹐此是兵災﹐不宜攻戰。羣鳥集於軍營前後﹐凶。有鳥來逆遇軍﹐凶。有羣鵲所向﹐隨鵲攻之﹐大勝。眾鳥起軍左﹐還泊軍右﹐賊有伏兵﹐宜候之。凡野禽入營﹐敵來殺將﹐宜備之。眾鳥飛舞於市邑﹐有兵。鳥鵲自死於屋上或軍營內﹐其下地皆凶。

有大鳥逆行陣上﹐主兵至。眾鳥四向鳴軍上﹐有暴戰。野鵲眾多﹐先水後旱﹐冬有兵。雉相戲軍中及斗﹐其將憂。雞下卵而生子及異其形﹐皆主有兵。雞聚鳴﹐主大兵。

土行。石自移﹐主分野亂。軍中地生石﹐其地吉﹐可久居﹐養士卒。星墜爲人言﹐善惡如其言。婦人好爲小服﹐兵革動。人衣服尙寬﹐時平人吉。食器中有血﹐宜棄之。衣服無故臭者﹐宜棄之﹐勿服。衣服無故裂有聲者﹐宜棄毀之。

人死復生者﹐兵起。人生牛馬﹐兵起。小兒里巷相戲﹐以土自壅﹐是爲熒惑不守。

不出一年﹐有兵攻城。小兒爲旗幡戲者﹐不出二年戎馬興。小兒作兵馬戰鬥﹐不出一年兵起。小兒聚土爲城﹐有兵起。小兒以土壅車轍者﹐四夷侵擾。凡爲歌謠戲語﹐善惡如其言。人尙胡服﹐戎虜相侵。人尙彩色衣服﹐主兵起。國城郭門府寺門無故自開﹐不出二年兵從城郭起。凡城邑開及人家門戶忽夜鳴者﹐有兵。鼓忽自鳴﹐主敵人來。

金行。星墜爲金鐵﹐天下有兵。鐘鼓自鳴﹐不出三年有兵。金鼓鳴﹐將有功。

刀自鳴兼出血﹐戰勝。戈戟鋒有火光﹐主兵。軍中釜鳴﹐將有功。六畜能言﹐善惡如其言﹐亦爲大水。軍行忽有豺狼之類猖獗來衝﹐軍凶。熊羆及害人獸入營中﹐賊欲至。狐貍叫鳴回走軍壘中﹐軍敗將辱。猿猴入軍壘中﹐內有邪謀﹐兵起。狐貍走入軍營中作窠﹐其營主罕。野獸突入我軍旅中生﹐其軍分。猛獸在軍前如引軍﹐主有城降。獺入人家及屋上﹐主憂兵。獐鹿入軍營﹐兵敗散﹐急去之﹐無害。

狐貍向彼軍鳴者﹐彼軍敗﹐宜急擊之。若鳴於我軍﹐宜撫士卒。兔上城邑﹐必空。

軍行卒有白兔﹐破軍殺將。牛馬能言﹐善惡如其言。牛生兩頭﹐其軍分。牛生犢人面獸身﹐起兵。牛夜鳴﹐有暴兵。犬羣會於街中﹐有大賊將起。羣犬會於街衢上﹐有賊兵。犬能言﹐善惡如其言。軍在野及營中﹐馬食砂石﹐戰勝。軍中安營畢﹐忽有牛馬入我軍中戲﹐軍敗。騾馬相追戲於軍門﹐兵罷。軍行路見赤鼠﹝鼠者賊也在子位性貪盜﹞在軍前良久不去﹐必有伏兵﹐須警備。野行野宿﹐鼠咬旗鼓者﹐賊欲來斫營。軍行營陣未罷﹐有鼠作雄鷄聲﹐行營凶。軍中夜被鼠穿地作孔者﹐移營吉。營壘中晝夜見鼠走者﹐五日內主水災。鼠巢於木﹐主大水。鼠眾舞於道﹐主兵。鼠無故皆夜去邑﹐有兵。鼠咬兵仗﹐主被傷。鼠嚙人足﹐有亡敗。

鼠羣行不畏人﹐晝爲饑﹐夜爲兵。鼠聚於軍營﹐軍破﹐移營無災。數小鼠聚見軍中﹐將有反者。

水行。星墜於水﹐有兵。陂澤忽自竭﹐主城邑虛。秋水漲江﹐臣下有憂﹐主兵起。井忽自沸溢或濁及有聲﹐主將帥亡。井中气直上﹐兵起。軍在野營中忽見龜﹐兵散亡。

凡舉兵行師﹐兵彊將勇﹐必見吉祥。將怯士懦﹐必見妖異。審而用之﹐宜乎趨避﹐不至敗亡。

◎太陽占日旁雲气。雲气近日﹐黃潤﹐皆爲吉祥。日黃光大﹐傍有雲气經抱者﹐《孝經援神契》曰﹕黃气抱日﹐气曲向日爲抱﹐主鄰國臣佐來降。日有一珥者﹐李淳風曰﹕爲喜。兩軍相當﹐軍欲和解﹐所臨者喜。日有二黃人守日中﹐《孝經雌雄圖》曰﹕外國人來降。日有戴气者﹐《瑞气圖》曰﹕人君徳至於天﹐則日有戴气﹐戴有徳也﹐國有喜。日有纓气者﹐謂气小而在日下曲向上者爲纓。《晉書天文志》曰﹕得地爲喜。日有負气者﹐謂气小如半軍狀﹐在日上爲負。《晉書天文志》曰﹕得地爲喜。日有承气者﹐謂气如半暈在日下﹐名曰承气。《晉書天文志》曰﹕承者﹐臣承君之象也。日下有黃气三重若抱﹐名曰福人﹐主有喜得地。《天文總論》曰﹕赤气如布席掩日﹐爲大戰。白气如席﹐萬人戰。黑气如龍來日旁﹐及如人臥背日旁者﹐下有叛臣。白虹貫日﹐其下有謀亂者﹐赤气尢甚。气如靑蛇貫日﹐主疾疫。气如白蛇貫日﹐起兵。气如赤蛇貫日﹐主叛臣。气如黃蛇貫日﹐下有交兵。

气如黑蛇貫日﹐有雨水。气如人頭旌旗﹐皆爲有兵流血。日出入有黑雲貫之﹐不出三日有暴雨。日中有云如人狀﹐其下有叛臣。日旁有赤云曲如車輪﹐此名曰日提﹐其下有兵亡地。有气如靑龍守日﹐主有謀。赤气如牛守日﹐其下有兵。日下有气如人守日﹐天子之气。如馬守日﹐苦戰﹐有兵傷。日旁有气如蛇﹐其下有賊﹐可防之。日旁有气相交穿貫於日﹐將不和﹐有破軍者。云如赤鳥啄日﹐兵起。日旁有赤云相交﹐其下不宜先起兵。日下漠漠﹐气如車馬馳走之狀﹐其下有破軍。

日下有云如虎躅者﹐大將叛。日有靑气在上下者﹐吉﹐可出軍。日下有气如箭如弓外向﹐軍出勇力。旁有赤气如冬木者﹐有兵起﹐客勝。日下有气如人所持者﹐主其下臣叛。靑雲扶日者﹐其分野臣下有謀。白雲廣二尺在日左右﹐其分野有兵起﹐國憂。日上下有黑气如蛟龍者﹐主風雨。日出有黑雲如隔﹐主其下有兵﹐有雨卽解之。日始出有云如車蓋﹐必雨。日出沒時有黑气橫截之﹐主驚恐﹐三日內有雨卽解。日旁有赤气兩端銳﹐其下不宜先舉兵。赤云如雄鷄在日上﹐不出三月其下分野有兵。赤云扶日﹐其下有兵起﹐失也。赤云掩日﹐其下戰亡地。赤白靑黃气剌日﹐其分野有兵。日下有云如靑赤馬者﹐主敵敵人相謀﹐宜警備之。有赤云如鳥夾日而飛﹐其分野憂。有气在日旁去疾者﹐軍無功。停半日者小勝﹐終日者大勝。赤云如虹與日俱出﹐所臨國分野有兵。

日暈。甘徳曰﹕日暈七日無風雨﹐主兵。日暈而不冠﹐天下有立侯王﹐日暈而珥﹐主有謀﹐軍在外。日有交暈貫日者﹐其下破軍死將。日有交暈抱日﹐有爭暈者﹐先衰後盛者敗。日暈有气如人居暈中不出﹐三日寇入城。日暈不合﹐有云如人在暈外﹐似相就者﹐不勝。京房曰﹕日暈﹐有兵在外者﹐客勝。日暈而明﹐有兵兵罷﹐無兵兵起。日有黃暈﹐主風雨時若國安。日有黑暈﹐災在用事臣。日兩旁飛暈不合﹐主謀不成。日上有半暈如鼎蓋﹐有欲請和親者。日有半暈兩角銳者﹐有戰必勝。日半暈再重﹐主國民蕃息﹐歲太和﹐以日宿占分野。日暈再重﹐有徳之君得天下。日有靑暈再重﹐其下有兵﹐谷貴。日有赤暈再重﹐其災在下﹐所見之國蝗旱多盜。日有黃暈再重﹐其災歲中兵起。日有白暈再重﹐所見之國多風雨﹐百姓不安﹐有兵﹐谷貴。日有黑暈不重﹐不出三年﹐其下大水﹐民流散。

日暈有赤云如車輪凹向日爲內提﹐內臣叛其主﹐曲背向日爲外提﹐外臣叛其主。

背气在暈。中靑外赤﹐臣背主命。日暈上下有兩背﹐無兵起﹐有兵兵罷。日暈有眾云如毛羽臨日不去﹐其下國有憂。《孝經雌雄圖》曰﹕日暈庚辛﹐將帥不利。《夏氏占》曰﹕日有半暈一背﹐臣有邪謀不成。日暈中見馬﹐軍敗﹐期三年。日暈珥﹐兩背在暈﹐外臣叛。日暈有直珥爲破軍﹐貫中爲殺將。日暈重暈中有兩﹐有叛徒﹐兵起不成。日暈有四背在暈中﹐臣不和﹔四背在暈外﹐臣叛。日暈外有一直暈﹐外臣欲自立其邑﹐靑外赤不成。日暈有三直气﹐有謀者不成。日暈有虹貫從虹所貫﹐戰勝。日暈有聚雲在外不去者﹐兵起。

又云聚雲在外﹐不出三日圍城。日暈有靑雲貫﹐有圍城。日暈有赤气如戰臨之﹐其下兵起。《髙宗占》曰﹕日有方暈二背﹐將敗民散。日暈有兩直气﹐有叛臣。

日暈有四銳气如鋒四出者﹐其下亡地。日暈气如蛇大﹐軍憂。《天下總論》曰﹕日有重暈﹐有立王者。日暈三重﹐主兵起。有赤云貫之﹐其下失地。日暈有四重﹐敗於野﹐其下有叛臣。一曰﹕攻城圍邑不拔﹐軍敗。日暈五重﹐不出一年主兵。

日暈六重﹐其下國失政憂兵。日暈七重﹐主戎狄彊盛。日暈八重﹐民亂軍憂。日暈九重﹐主歲荒﹐夷人交侵。日暈十重﹐天下喪亂﹐不期年大凶。各以星宿辰及日辰占之。

日並出。武密曰﹕兩日並出﹐天下用兵﹐無道者亡。又曰﹕兩軍相當﹐數日並出﹐有大戰拔城﹐各以分野言之。

日斗。武密曰﹕兩日相鬥﹐其下國亂。

日隕地﹐其下失政。

日中見鳥﹐主其下國分。若是三足鳥見﹐其地受殃。出軍遇之﹐軍敗。

日中黑子黑气。京房《易傳》曰﹕天不順﹐玆謂逆。厥異黑者陰也﹐臣不掩君惡﹐令下見。百姓惡君﹐則有此變。《河圖占》曰﹕日中黑气﹐日薄也。其說曰﹕凡日蝕﹐皆於晦朔者爲日薄。𨿽非日月同宿﹐時陰气盛掩日光也。其占類日蝕。

無光。京房《易傳》曰﹕日出東方﹐二竿停停無光﹐曰日病。日未入西方﹐二竿停停無肖﹐曰日死。占云﹕日病﹑日死﹐其地分王侯災。又云﹕姦臣盛﹐病日晝昧。甘徳曰﹕日無光晝昏﹐到暮不解﹐有大水。日失光﹐所臨之處不昌﹐又主臣逆君。

赤。日赤如赭色﹐大將軍野戰。《感精符》曰﹕日赤如大炭﹐主兵急。《考靈異》曰﹕日有赤足﹐有舉兵者。郗明曰﹕日有赤足﹐則其國謀叛。武密曰﹕赤日如血﹐主其下君憂臣背﹐災癘盜賊並起。

日夜出。《廣古占》曰﹕日夜出﹐主兵起。

日生牙。《廣古占》曰﹕日生牙﹐其下有賊臣欲相殘害。

虹白气貫日。《天文志》曰﹕虹貫日﹐諸侯有叛。白气貫日﹐主其下君憂。

晉武帝大康元年正月己丑朔﹐白气貫日。占曰﹕君道失明。丑爲鬥牛﹐主吳越分。

是時吳主孫皓暴虐﹐至四月降晉。

日蝕皆從西缺﹐若中央黑﹐名曰黑子。日蝕者﹐陰气盛﹐陽不克也。《夏氏占》曰﹕日蝕而出軍者﹐軍傷亡﹐後有疾病﹐有軍必戰。日蝕而從中者﹐內有伏謀。色靑則謀者上﹐色赤則其事成﹐色黃則謀者誅﹐色白則其事覺﹐色黑則逆謀成。李淳風占曰﹕日始出而蝕﹐有兵失地。日午時已後蝕者﹐有兵兵罷。日蝕而暈珥﹐白雲來去掩映﹐王兵起。日蝕而旁有云似兔如鹿守之者﹐不出其年﹐其分野兵起。凡秋有日蝕者﹐兵戰客勝。八月日蝕﹐兵起。《京房占》曰﹕若十二月蝕﹐主有兵。日蝕旣﹐夷兵起﹐旣者﹐盡也。當嚴號令﹐以止其災。日以甲乙見﹐有二珥四珥﹐而蝕有白雲從中出﹐有兵。日以丙丁見﹐有二珥四珥﹐而蝕有黑雲從中出﹐兵起﹐疾疫。日以戊己日有二珥四珥﹐而蝕靑雲從中出﹐有兵。庚辛壬癸日不占兵。武密曰﹕日蝕大寒者﹐夷兵動。《行軍占》曰﹕日從下蝕﹐將有憂。

凡日蝕從虧處擊之﹐勝。

◎太陰占《荊州占》曰﹕月有戴气﹐不出百日﹐人主有憂。月終歲不暈﹐主天下偃兵﹐鄰國來和。月下有气如人相隨者﹐是謂惡成﹐其下分野侯王主之。月中有如人行者﹐有兩主爭﹐客勝。有赤云黑雲相交臨月﹐當其國有亡軍。月旁有白雲大如杵抵月者﹐期六十日外有戰破軍死將。若月旁多赤云如人頭﹐大戰。多白爲兵﹐多黑爲兵敗。月旁有白雲一﹐黑雲二﹐蒼云三﹐其大如厚布抵月貫月﹐圍城拔邑。

月始生而復沒者﹐亂。月角各一星﹐有軍在外者敗。月生瓜﹐其下軍憂。《河圖帝覽嬉》曰﹕月有兩珥﹐國喜﹐兵在外勝。月有四珥﹐主喜。月大而無光﹐其城不降﹔月小而無光﹐其城降。月始出時有云居其中﹐似禽獸狀﹐甲乙日見東方受其害﹐丙丁日見南方受其害﹐戊己日見中央受其害﹐庚辛日見西方受其害﹐壬癸日見北方受其害。《天文總論》曰﹕月暈無光﹐是謂大蕩﹐其下有兵。王者以徳令除之﹐無咎。星入月中﹐其下起兵﹐破軍殺將。武密曰﹕白虹貫月﹐大兵將起﹐主野戰。《春秋運斗樞》曰﹕月垂芒剌﹐國昏亂﹐其地弱。《春秋》曰﹕月赤足﹐臣有過。《考異郵》曰﹕諸侯謀叛﹐則月生足。《髙宗占》曰﹕月晝明﹐陰國兵彊。

珥背。《河圖帝覽嬉》曰﹕月暈而珥﹐六十日兵起。不暈而珥﹐有喜﹐兵在外亦喜。月珥靑華有兵﹐黃有喜﹐白有喪﹐黑失地﹐皆期以三年。月不暈而有四者﹐臣下有謀不成。《髙宗占》曰﹕月有兩珥三珥﹐主國喜。《荊州占》曰﹕月暈而珥者﹐有半喜。夜半而珥者﹐邊地有恐。月珥且戴﹐不出百日主喜。

李淳風曰﹕月有抱珥在暈外赤者﹐外人勝。武密曰﹕月有白珥﹐其下城降。《春秋感精符》曰﹕月有背﹐臣下弛縱﹐欲相殘賊。

月暈。李淳風曰﹕經歲不暈﹐天下平。《河圖帝覽嬉》曰﹕暈再重﹐大風起﹔暈三重﹐主兵﹔暈四重﹐其下亡國﹔五重﹐貴女憂﹔六重﹐其國失政﹔七重﹐其下易主﹔八重﹐其下國亡﹔九重﹐其下起兵﹐流血亡地。月暈有云垂之﹐有戰﹐從所擊者大勝。月暈有云如厚布若三若四貫月者﹐以戰勿當﹐當者破軍。《荊州占》曰﹕孟月十一日﹑仲月八日﹑季月九日﹐皆當月有暈。若不暈﹐不出三日﹐主暴風雨。一月五暈至九暈者﹐失地。月暈如連環有白虹於外不及月者﹐主女人陰謀。月暈有雲橫貫之﹐起兵者勝。月暈三重﹐赤云貫之﹐其下國亡。月暈有光﹐主兵降。《髙宗占》曰﹕月交暈赤光﹐其國不二年遇兵。月暈多白气從外入城﹐攻城拔﹐得大將。月暈再重﹐背在外者﹐私成於外﹔背在內者﹐私成於內。月暈不合﹐外有四背﹐外有謀不成。武密曰﹕軍在外﹐月暈者主戰勝。一曰﹕先起兵者戰勝。月春暈歲星﹐夏暈熒惑﹐秋暈大白﹐冬暈辰星﹐四季暈塡星﹐皆主其下有兵。月暈五星﹐各以分野言之。五星色不明主勝﹐五星色明客勝。

月蝕。《河圖帝覽嬉》曰﹕所宿國﹐其下有大戰﹐拔城。兵在內而月蝕者﹐其國受殃。兵未起而月蝕者﹐所當之國兵戰不勝。月滿而蝕者﹐兩國相當﹐若無兵﹐主將死於野。月蝕從上始謂之失道﹐國君當之﹔月蝕從旁始謂之失令﹐相臣當之﹔月蝕從下始謂之失法﹐將軍當之。月春蝕東方﹐夏蝕南方﹐秋蝕西方﹐冬蝕北方﹐其下軍憂。月犯熒惑而蝕者﹐其下破軍亡地﹐大將憂﹐近一年遠三年。

《夏氏占》曰﹕月蝕出軍所傷﹐後有失地。月蝕東方﹐其月惡風。月蝕西方﹐主兵利。《荊州占》曰﹕月蝕﹐有大戰﹐破軍死將﹐拔邑亡地。月蝕不盡﹐軍破將憂。月蝕靑色﹐五穀貴。月蝕赤色﹐宜利客兵﹐不出一年。月蝕黃色﹐有立諸侯國王者。月蝕白色﹐其國失地﹐或有喪。月蝕盡者﹐糴貴﹐各以其下宿國占之。

月已蝕而靑者爲憂﹐月已蝕而赤者爲兵﹐月已蝕而黃者爲財﹐月已蝕而白者爲喪﹐月已蝕而黑者爲水。月秋蝕西方﹐起兵。月暈歲星而蝕者﹐天下大戰。月暈太白而蝕者﹐其國兵彊﹐若戰﹐大將有二心。巫咸曰﹕月犯塡星而蝕者﹐主將亡功。

武密占曰﹕軍在外﹐月蝕自下而上者﹐將軍當之。月蝕而斗有軍必戰﹐無軍兵起﹐隨所蝕戰利。兩月並蝕﹐天下亂。月蝕有气從外來入月中者﹐主憂﹔气從中出者﹐客憂﹔气從南行﹐南軍憂。東﹑西﹑北亦然。气所向者敗。月蝕後三日有雨﹐則事解。月蝕有彗星入月者﹐其下有兵。

◎陵犯雜占月犯歲星。其宿國饑民流﹐主邊兵。《晉書》曰﹕月蝕歲星﹐其宿國有兵叛逆之象。月與歲星同宿而蝕﹐粟貴。

月犯熒惑。巫咸曰﹕熒惑與月同光﹐以其月蝕﹐有叛民饑。月犯熒惑﹐小戰。

《河圖帝覽嬉》曰﹕熒惑入月中﹐憂在內﹐非兵乃盜。熒惑入月中﹐有兵﹐以戰不勝。京房《易傳》曰﹕月與熒惑會﹐其宿國主死。《海中占》曰﹕月與熒惑會﹐其宿臣亂起兵。月犯熒惑﹐戰勝之國大將死。月嚙熒惑﹐其師破敗。《天官書》曰﹕月蝕熒惑﹐其國地亂。

月犯塡星。巫咸曰﹕塡星與月同光﹐其月月蝕。若星搖徙﹐其下亡地。《荊州占》曰﹕月與塡星合﹐其下國饑﹐先舉事者敗。月暈塡星不明﹐主勝﹐星明客勝。《天文志》曰﹕月蝕塡星﹐民流千里。《髙宗占》曰﹕月暈塡星﹐所在之國兵起﹐不勝。《河圖帝覽嬉》曰﹕月暈塡星﹐所守之國有徳。

月犯太白。《天文錄》曰﹕太白與月同光﹐其月月蝕﹐其下有兵。《荊州占》曰﹕月與太白皆出﹐有城守﹐軍宜更城守吉。太白蝕月﹐軍出主將死。月暈太白星入暈月中者﹐星色不明則客敗﹐星色明而有角﹐客勝。太白與月並明﹐主大戰。

相去五寸﹐有城拔﹔二寸﹐憂兵。太白與月合﹐其分野主憂兵。月犯太白﹐天下民靡散。月戴太白﹐有卒兵﹐期五日。八月三日﹐太白失行而居月北﹐兵戰不勝。

秋冬入月三日﹐太白出西方成月北者彊﹐居月南者弱。入月三日剌太白﹐陽大陰拔﹐陰小邑驅掠出。南方爲陽﹐北方爲陰。《海中占》曰﹕太白居月中無光﹐名月蝕太白﹐彊國君死。太白有光﹐名太白蝕月﹐臣叛主﹐期三年。太白出月右﹐陰國有謀﹔太白出月左﹐陽國有謀。《天官書》曰﹕月犯太白﹐彊國以戰敗。郗萌曰﹕相去五寸﹐天下憂兵。又曰﹕太白入月中﹐國失政。《河圖帝覽嬉》曰﹕月犯太白﹐彊侯作難﹐戰不勝。太白貫月﹐期不出六年﹐國有兵﹐戰敗亡地。月暈太白﹐其野受兵﹐戰不勝﹐所守之國兵起。太白入月中﹐將軍死﹐臣謀主不成。

又曰﹕必有內惡﹐戰不勝。月與太白相遇者﹐月出其南﹐陽國受兵﹔月出其北﹐陰國受兵。巫咸曰﹕月未盡三日侯太白出東方﹐在月北中國不勝﹐負海國不勝。

《天文總論》曰﹕月未盡三日侯太白出東方﹐與月相並舉﹐指準之間容一指﹐入月三日有破軍死將﹐主人不勝﹔容二指﹐入月九日軍政敗。主人亡地﹔容三指﹐入月十五日有破軍﹐主亡地﹔容四指﹐入月二十日﹐客軍大敗﹔容五指﹐入月二十五日有兵不戰。並出則占﹐不並出則不占。

月犯辰星。巫咸曰﹕辰星與月同光﹐其月月蝕。《海中占》曰﹕月與辰星相遇﹐所合宿主雨水。《河圖帝覽嬉》曰﹕辰星入月中﹐臣欲叛。月與辰星合宿﹐其國亡地。月犯辰星﹐兵大起。月蝕辰星﹐其國憂水﹐饑。兵未起而蝕﹐所當之國戰不勝。《荊州占》曰﹕辰星入月復出﹐其國分野主死。入不出﹐其而國君臣憂。又曰﹕月與辰合﹐所宿國兵起。《海中占》曰﹕月暈辰星﹐春王大旱﹐秋主大水﹐又兵起。

慧星犯月。《海中占》曰﹕慧星入月中﹐主兵大起﹐期二十年大饑。若慧星入月無光﹐不出其年有亡國。《荊州占》曰﹕慧星貫月﹐有臣謀主。慧星在月上﹐有大兵起﹐將死﹐四夷來侵。《河圖帝覽嬉》曰﹕慧星在月中﹐兵大起。

流星犯月。《河圖帝覽嬉》曰﹕大星流入月中無光者﹐有兵﹔有光者﹐亡國。

《荊州占》曰﹕月暈有流星出入中﹐靑色主憂主城拔﹐黃色主益地﹐白色主丰熟﹐黑色主軍敗。

月犯列星。《河圖帝覽嬉》曰﹕列星貫月﹐陰國可伐。甘徳曰﹕月犯列宿﹐其國受兵。《荊州占》曰﹕月犯列星﹐其下有兵。月蝕列星不見者﹐國亡。京房《妖異占》曰﹕月中有星﹐天下盜賊﹐星多者盜賊多。《荊州占》曰﹕列星居月中不見﹐其國饑。其國以二十八宿所屬十二分野而言之。

●後集卷十七

◎日辰占日﹑月﹑五星﹑二十八宿﹐凡厥災變﹐籍日辰以辧之。有歲有月有日有時﹐所主吉凶在焉。

甲爲齊﹐乙爲東夷﹐丙爲楚﹐丁爲江淮﹑南蠻﹐戊爲中國﹐己爲韓﹑魏﹐庚爲秦﹐辛爲華山以西西夷之地﹐壬爲燕﹑趙﹐癸爲常山北北燕﹑趙之國。

子爲周﹐丑爲翟﹐亦主遼東﹐寅爲趙﹑楚﹐卯爲鄭﹐辰爲晉﹐巳爲衛﹐午爲秦﹐未爲中山﹑梁﹑宋﹐申爲齊﹑晉魏﹐酉爲魯﹐戌爲趙﹐亥爲燕﹑代。

歲月日辰時及見災臨所在之地﹐皆同用也。假令丙辰年七月丁卯日午時﹐災見於未也﹐太歲在丙爲楚﹐辰爲晉﹐七月申又爲鄭﹐又午時爲秦﹐災見未地﹐復爲中山﹑梁﹑宋﹐卽是其地各有災也。他不言﹐仿此。

◎五星占歲星曰東方春木﹐於人五常仁也﹐五事貌也。仁虧貌失﹐逆春令﹐傷木气﹐則罰見歲星。歲星縮﹐以其捨命國。其星居位﹐其國有徳厚﹐五穀丰昌﹐不可伐。

其對爲衝﹐歲乃有殃。歲星安靜中度﹐吉盈縮失次﹐國有憂﹐不可舉事用兵。

熒惑曰南方夏火﹐禮也﹐視也。禮虧視失﹐逆夏令﹐傷火气﹐罰見熒惑。法使行無常。出則有兵﹐入則兵散。以捨命國有亂﹐爲賊爲疾爲喪爲饑爲兵﹐所居國受殃。環繞鉤巳﹐芒角動搖變色﹐乍前乍後﹐乍左乍右﹐其爲殃愈甚﹐其南丈夫﹑北女子喪。周旋止息﹐乃爲死喪寇亂﹐其野亡地。其失行而速﹐兵聚其下﹐順之戰勝。

塡星曰中央季夏土﹐信也﹐思也。仁義禮智以信爲主﹐貌言視聽以思爲正。

故四星皆失﹐塡乃爲之動。動而盈﹐侯王不寧﹔縮﹐有軍不利。所居之宿﹐國吉得地﹐及女子有福﹐不可伐﹐去之失地而有女憂。居宿不移﹐國有厚福。

太白曰西方秋金﹐義也﹐言也。義虧言失﹐逆秋令﹐傷金气罰見太白。太白進退以侯兵﹐髙卑遲速﹐靜躁見伏用兵﹐皆象之吉。其出西方失行﹐夷狄敗﹔出東方失行﹐中國敗。若經天﹐是謂亂紀﹐人眾流亡。晝見與日爭明﹐彊國弱小國彊﹐女主昌。

辰星曰北方冬水﹐智也﹐聽也。智虧聽失﹐逆冬令﹐傷水气﹐罰見辰星。辰星見則主刑﹐主燕趙以北﹐宰相之象﹐亦爲殺伐之气﹑戰鬥之象。又曰﹕軍於野﹐辰星爲偏將之象﹐無軍爲刑事。

凡五星﹕木與金合﹐有破軍﹔火與金合﹐爲爍爲喪﹐不可用兵﹔金與水合﹐爲北軍用兵﹐舉事大敗﹔火與水合﹐爲壅﹐不可舉事用兵﹔土與水合﹐爲壅沮﹐不可舉事用兵﹐有覆軍﹔與金合﹐亡地﹔與木合﹐主饑﹔水與金合﹐爲變謀﹐爲兵憂。入太白中而上出﹐破軍殺將﹐客勝﹔下出﹐客亡地。視其所止﹐以命破軍。

環繞太白﹐若與火戰﹐客勝。

凡木火土金與水鬥﹐皆爲戰﹐兵不在外。凡同捨爲合﹐相陵爲斗。二星相近﹐其殃大﹔相遠﹐毋傷﹔七寸以內﹐忌之。

凡五星分天之中﹐積於東方﹐中國利﹔積於西方﹐外國用兵者利。辰星不出﹐太白爲客﹔其出﹐太白爲主。出而與太白不相從﹐及各出一方﹐爲格﹐野𨿽有軍不戰。

凡五星見伏畱行逆順遲速應歷度者﹐爲得其行﹐政合於常﹔違歷錯度而失路盈縮者﹐爲亂行。亂行則爲天矢慧孛﹐而有亡國革政兵饑喪亂之禍。

凡五星合是謂易行﹐有徳受慶﹐王者奄有四方。五星皆大﹐其事亦大﹔皆小﹐其事亦小。四星合﹐是謂大蕩﹐其下兵喪並起。三星合﹐是謂警立絕行﹐其國外兵內喪主饑。

塡星﹑太白﹑辰星合宿﹐爲國亡地﹐戰不勝。歲星﹑熒惑同捨﹐相去三尺﹐相守七日至四十日﹐其國外有叛臣。塡星所在﹐歲星從之﹐伐者不利。

《天文總論》曰﹕太白﹑辰星同日出於東方﹐東方有兵﹔同日出於西方﹐西方有兵。太白辰星俱出東方﹐皆赤而角﹐瀕海之國大敗。太白﹑辰星俱出西方﹐皆赤而角﹐中國大敗。太白﹑辰星色皆黑﹐外國利。辰星色黑而出﹐於太白不相從﹐其野𨿽有軍﹐不戰。辰星與太白不相近﹐出東方﹐若二十日至三十日不入東﹐南國有軍不戰﹐至春夏有兵。辰星與太白不相近﹐出西方﹐二十日至三十日不入西方﹐北國有兵。辰星與太白相近三四尺於西方﹐二十日至三十日﹐有軍戰。辰星相去遠﹐不戰。辰星隨太白於東方﹐天下無兵﹐兵起期六十日。太白出辰星北﹐客利。太白出辰星南﹐主人利。若並出東﹐利以西伐﹐東軍勝﹔若出西方﹐利以東伐﹐西軍勝。太白﹑辰星俱出東方﹐太白先出辰星後出﹐辰星上過太白而去﹐其下有臣背﹐不出一年。辰星過太白間﹐可容劍﹐小戰﹐客勝。居太白前﹐上旬三日﹐軍罷。若出太白左﹐小戰﹔壓太白右﹐有數萬人戰﹐主人吏死。辰星來抵太白﹐不去﹐將死﹐有旗出上﹐破軍殺將﹐客勝。太白出東方﹐辰星居其前而不去﹐十五日若二十日而入﹐陰國兵滅﹐不大戰﹐客去兵罷。辰星出西方﹐居太白前﹐十五日而入陽國﹐天下有兵。辰星在西方﹐居太白前﹐辰星入而兵罷一雲天下無兵。辰星在東方﹐居太白前﹐利主。辰星與大白俱在西方﹐居太白前﹐相近﹐其間可容劍﹐在酉北﹐陰國有兵﹔在酉南﹐陽國有兵。太白﹑辰星在酉南﹐南國之事﹔在酉北﹐北國之事﹔在酉中﹐則中國之事。太白﹑辰星相遇﹐太白迫之﹐主人不利。太白出辰星之右﹐居其前﹐主人利。辰星入太白中﹐五日而出﹐破軍殺將﹐客勝﹔不出﹐客亡地三百里。視旗所指﹐以命破軍。辰星﹑太白會﹐爲兵爲變謀。辰星隨太白於西方環繞﹐若抵太白居﹐酉北則陰國兵起﹔居酉南﹐則陽國兵起。期半年。太白自暈﹐天下有赦有兵有喜﹐不出二十日﹐其國失兵。辰星自暈﹐有兵有水。太白﹑辰星俱暈而又云掩熒惑﹐必有覆軍死將。

◎二十八宿次捨占﹝凡二十八捨五星干犯之言備者同占之﹐以星列捨犯之事反分野主之言其災變﹞東方七宿七十四度角宿二星﹐十三度爲天關﹐其內天庭。黃道經其中七曜之所﹐行左爲天田主刑﹐右爲將主兵月暈左角﹐主兵左將軍憂。月暈右角﹐主兵右將軍憂。塡星犯左角﹐大戰。太白犯左角﹐不可戰。

亢宿四星﹐九度半﹐天子內朝也。月暈亢﹐多雨。月暈亢﹐外有兵革之事。

犯距星軍將死。歲星淩犯﹐有小兵。熒惑入亢﹐主兵。太白入亢﹐主邊兵。

氐宿四星﹐十六度﹝四度二十分﹐宋之分野﹞﹐王者之宿宮也。月暈﹐大將憂。月犯﹐兵起。太白入氐﹐主兵疫。辰星守氐﹐主兵。

房宿四星﹐五度﹐爲明堂﹐天子布政之宮。其四星四輔也﹐下一星上將﹐次星次將﹐第三星次相﹐上星上相﹐中間爲天門﹐黃道之所經。日暈﹐主兵。月暈﹐主大風。歲星﹑太白守犯﹐將相憂。

心宿三星﹐五度﹐天王正位。中星曰﹕明堂﹐爲大辰﹐主天下賞罰。熒惑﹑太白淩犯﹐戰不勝。塡星守﹐光明赤黃﹐主慶賜之事。

尾宿九星﹐十七度﹝八度五十三燕分之分野﹞﹐后妃之府。太陰淩犯﹐陰國將軍死。日暈﹐陰國弱。歲星守犯﹐主旱。太白犯之﹐人民不安。

箕宿四星﹐十度﹐後宮妃後之府也。月從箕星﹐多風雨﹐又主客蠻夷胡貊。

故蠻胡將動﹐必先占此。日蝕﹐主疾風雨﹐飛石折木。月暈西北﹐兵不勝。月蝕﹐主饑車騎滿野。月並歲星犯守﹐谷貴。

北方七宿九十七度半二十五分斗宿六星﹐二十三度﹝九度九十二分吳之分野﹞﹐丞相太宰之位﹐亦主兵。

一曰天機。南二星﹐天樓庫也天梁也﹔北二星﹐天府庭也。月暈﹐大將刑。月淩犯﹐占風雨之變。太白﹑辰星犯守﹐有兵。塡星犯守﹐臣下不軌。

牛宿六星﹐七度﹐天之關梁。一曰天鼓。又上一星主道路﹐次星主關梁﹐次三星主南粵。動搖變色﹐則占之。日暈﹐陰國主死。日月蝕﹐兵起。月淩犯﹐大水。塡星居宿度三十日以上﹐天下和平﹐四時來服。太白入﹐主兵革。

女宿四星﹐十一度﹝六度六十三分齊之分野﹞﹐主婦之卑者。太白犯之﹐布帛貴﹐亦主兵。

虛宿二星﹐十度二十五分半﹐主北方城邑廟堂。日暈﹐齊地主兵。月暈﹐主兵。日月蝕﹐軍旅饑。歲星入﹐齊地饑。

危宿三星﹐十八度﹝十五度六十九分衛之分野﹞。

室宿二星﹐十七度﹐爲軍旅糧之府﹐主上功。一星爲官﹐一星爲三軍之廩﹐故置羽林之衛。無芒角動﹐天下安。離宮六星在側﹐日蝕﹐衛地有憂。月蝕﹐民乏食。月暈﹐蠻夷來。熒惑逆行淩犯﹐臣下有謀﹐主兵起。塡星﹐主關不通﹐斧越用。

璧宿二星﹐九度﹐主文章。日暈﹐風雨﹐主大水。

西北七宿八十二度半少奎宿十六星﹐十七度﹝四度四十分魯之分野﹞﹐天之武庫。一曰天象又曰封豕。所以禁暴橫也﹐又主溝瀆。歲星守之﹐北狄懷服。熒惑塡星入分野﹐凶。

婁宿三星﹐十三度﹐大爲天獄。月暈並守犯﹐有兵在外﹐不戰。日蝕﹐魯饑。

歲星守之﹐天下安。熒惑守犯﹐主兵起。

胃宿三星﹐十四度﹝大六度三十一分趙之分野﹞﹐天之藏庫﹐主食廩五穀府也。一曰主誅捕殺。日暈﹐年谷不熟。月蝕﹐將軍憂。月犯之﹐趙地兵。歲星犯之﹐五穀不實。熒惑守之﹐旱饑。塡星畱捨三月﹐客軍散。太白犯之﹐兵起。辰星犯之﹐吉。

昴宿七星﹐十一度﹐天耳也﹐主西方畢昴間﹐爲天街黃道之所經。七星皆黃﹐兵大起。星動若跳躍﹐胡兵起。日暈陰國﹐胡主死。日蝕﹐臣下憂。月犯﹐將軍死﹐胡不安。歲星乘昴出北﹐陰國有憂胡王死。熒惑守犯﹐胡人病疫。塡星守犯﹐國安。太白守犯﹐趙地旱。辰星﹐主疫。

畢宿八星﹐十六度﹝十度四十六分晉之分野﹞。其星太白天髙﹐主邊兵。日月暈蝕五星守犯﹐主陰國憂﹐胡主死。

觜宿三星﹐一度﹐爲軍之候﹐行軍之府藏也﹐主師旅收斂萬物。日暈﹐陰國弱﹐夷狄多疾疫。日蝕﹐邊兵憂。月犯﹐主小戰。歲星﹑熒惑﹑塡星﹑辰星守犯﹐魏地兵起。

參宿十星﹐九度少。一曰參伐﹐一曰鉞﹐主斬刈﹐所以斬伐萬物取陰也。

日暈﹐鮮畢死﹐又曰邊將憂。月蝕﹐兵起晉地。熒惑犯之﹐兵火。塡星﹑太白﹑辰星犯之﹐主兵。

南方七宿一百一十度大井宿八星﹐三十度﹝一十度五十五分秦之分野﹞﹐天之南門。黃道之所經﹐天之亭候﹐主水衡﹐法令所取平也。王者用法平﹐則明而端列。鉞一星﹐附井之前﹐主伺淫奢。不欲其明﹐明與井齊﹐鉞斧用。日暈﹐主風雨。日蝕﹐秦地凶。

月蝕年谷不登。月犯之﹐斧鉞用。歲星﹑太白犯守﹐主秦地兵。辰星入井﹐在外星進﹐主兵。星退守井﹐若角動﹐色赤主兵﹐黑主水﹐黃潤主喜。五星犯井鉞﹐悉爲兵災。

鬼宿五星﹐二度﹐大天目也﹐主視明察姦謀。東北星主積布帛﹐西南星主積金王﹐隨變占之。中央爲積屍﹐一曰鐵﹐主誅斬。鬼星明﹐五穀不成﹐不明則民流散。欲其忽忽不明﹐明則起兵。日蝕月暈﹐秦地有兵粟貴人民憂。塡星熒惑犯之﹐斧用。太白﹑辰星守犯﹐主兵起。犯積屍﹐貴臣憂。

柳宿八星﹐十四度少﹝七度五十六分周之分野﹞天之廚宰﹐又主雷雨。日暈﹐主兵。月暈﹐周地不安。塡星守犯﹐周地旱太白﹑辰星守犯﹐主兵。

星宿七星﹐七度﹐一名天都﹐主兵急盜賊。星明﹐王道昌。日暈﹐周地憂。

月蝕﹐其地饑。月犯守﹐兵在外﹐戰﹐主民饑。歲星守犯﹐主盜賊起。

張宿六星﹐十八度﹝十六度七十一分楚之分野﹞﹐主珍寶宗廟天廚及賞賚之事。日暈﹐將相憂。歲星入內﹐外兵起。熒惑﹑塡星﹑太白守犯﹐主兵起。辰星﹐主水。

翼宿一十二星﹐十九度少﹐天之樂府﹐又主夷狄遠客負海之濱。星明大﹐則禮樂興﹐四夷來。動﹐則夷狄使來。離徙﹐則天下舉兵。月暈﹐主士卒逃遁。熒惑﹑太白﹑辰星守﹐兵起。

軫宿四星﹐十八度半﹝十二度十二分鄭之分野﹞﹐主車騎。凡軍出﹐皆占於軫。日蝕﹐楚地災。日暈﹐楚地兵。熒惑塡星﹑辰星﹑太白犯守﹐楚地兵起。

◎諸星占大角一星﹐在攝提間﹐赤爲兵。

梗河三星﹐在帝座北﹐天矛也﹐主矛鋒﹐以備不虞。一曰天鋒﹐主胡兵。

招搖一星﹐在梗河﹐北﹐主胡兵。占其星﹐芒角變動﹐則主兵革。

天門二星﹐在左角南﹐不見則大兵至。日暈天門﹐關梁不通﹐兵起。

庫樓十星﹐在角宿南﹐爲天庫之府。其六大星庫也﹐南四星樓也﹐旁十五星。

三三而聚者柱也﹐中央四小星街也。星明大。芒角雲气流星客星干犯﹐則兵起。

折威七星﹐在亢南﹐主斷軍獄。月犯折威﹐邊將有棄叛陣。車三星﹐在氐南﹐天之革車也。金火守犯﹐兵革滿野。

騎官二十七星﹐在氐宿南﹐天子宿衛騎士之象。五星守犯﹐主兵。

騎陣將軍一星﹐騎將也。

車騎三星﹐在騎官南﹐總車騎之將﹐主部陣行列。

西咸四星﹐在房宿北﹐東鹹四星在心宿北﹐月日五星之道也。月犯東西鹹﹐有陰謀事。五星犯﹐有兵起。

積卒十二星﹐在房宿西南﹐五營軍士之象。五星入守﹐天下兵起。月犯天江﹐有兵彊﹐河津不通。

天雞二星﹐在狗國北。金星入守﹐兵大起。

狗國四星﹐在建星東﹐主三韓﹑鮮卑﹑烏桓﹑獫狁之屬。五星守犯狗國﹐外夷有憂。火守﹐東夷兵起。

左右旗九星﹐在牽牛北﹐天之鼓旗﹐爲旌表﹐主設險備知敵謀。

天壘城十三星﹐形如貫索﹐在哭泣南﹐主鬼方﹑北夷﹑丁零﹑匈奴類﹐所以候興敗存亡。

斧鉞三星﹐在八魁西北﹐主行誅拒難﹐斬伐姦謀。明若明動﹐皆爲斧鉞角。

北落師門一星﹐在羽林星西南﹐主北方蕃落﹐亦主候兵壘。

壁陣十二星﹐在室宿南﹐是羽林之垣壘﹐主天軍營陣。五星入壘﹑壁陣﹐大兵起。

羽林四十五星﹐三三而聚散﹐在壘璧之南﹐主天軍營陣翊衛之象。月犯羽林﹐兵戈起。五星入羽林﹐關梁不通﹐兵起。

天將軍十一星﹐在婁宿北。中央大星天之大將也﹐外星吏士也。動搖﹐主兵起。旗直揚者﹐隨所擊勝。

左右更五星﹐在婁宿西﹐秦爵名也﹐主牧師之官﹐牧養牛馬之屬。金火犯守左右更﹐山澤有兵起。

天街二星﹐在昴畢間﹐爲陰陽之所分。月犯天街﹐兵塞道路。金火犯守﹐兵起。

參旗九星﹐在參宿西﹐天弓也。弓弩之候﹐如弓張則兵起﹐旗星偃曲也。五星犯參旗﹐主兵起弓弩用。

狼一星﹐在參東南﹐爲野將﹐主侵掠。

弧矢九星﹐在狼星東南﹐天弓也。主行陰謀﹐以備盜賊﹐常屬天而向狼。

凡諸星不言兵者﹐不具之﹐皆以星名所主占之。雲气彗孛客星流星有干犯諸星﹐以其五色星名分野言其禍福。

◎星變占○瑞星四條景星。傳曰﹕景星者﹐徳星也。《符瑞圖》曰﹕景星者﹐大星也﹐狀如半月﹐生於晦朔﹐助月爲明。巫咸曰﹕景星見﹐其國昌﹐文士出。

周伯星。《晉書》曰﹕周伯星﹐黃色煌然﹐所見之國大昌。

含譽星。《孝經援神契》曰﹕含譽﹐光曜似彗﹐其國喜則含譽射之﹐蠻夷奉貢則含譽射之。天保星。《晉書》曰﹕天保星者﹐流星之類﹐有音如炬火下野雉鳴天保也﹐所墜之國有喜。隋開皇元年十一月己巳﹐有流星如炬火燭地﹕占曰﹕流星有聲者名曰天保﹐所墜之處﹐其國有喜。後九年陳平﹐天下一統。

○妖星十三條天星。傳曰﹕天﹐一名覺星﹐本類彗星﹐末銳﹐長四丈或出東北方﹐主奮爭。《運斗樞》曰﹕彗星出東方﹐名天。甘徳曰﹕天出﹐其國凶﹐不可舉事用兵﹐必有破軍拔城。《天官書》曰﹕歲星失次﹐進而東北﹐三月主天長四丈﹐余主銳鉞動。

蚩尢旗星。傳曰﹕蚩尢旗﹐類彗﹐而後曲象旗。或曰赤云獨見﹐或曰其色上黃下白。所見之方﹐下有兵大起。《天官書》曰﹕蚩尢旗見﹐則王者討罰四方。

孟康曰﹕蚩尢旗者﹐熒惑之積也。唐中宗景龍二年七月﹐有赤气亙天﹐其光燭地﹐經三日不見。占曰﹕蚩尢旗也﹐主暴兵。十一月庚辛﹐突厥首領婆葛犯塞。

國皇星。傳曰﹕國皇大而赤﹐類南極老人星。或曰去地三丈﹐如炬火﹐主內寇內難。或曰其下兵起兵彊﹐或曰內外有兵。《春秋考異郵》曰﹕國皇見﹐東南兵起。

昭明星。《天官書》曰﹕照明星﹐大而白無角﹐乍上乍下﹐所出國起兵多變。

孟康曰﹕昭明星形如三尺機﹐機上有九彗上向﹐熒惑之積也。

司危星。《天官書》曰﹕司危﹐如太白有角。或曰出西方之野﹐星去地可六丈﹐大而白。司危出﹐其下主兵衝不利。孟康曰﹕星大而有毛﹐兩角﹐熒惑之積也。

天讒星。巫咸曰﹕彗出西北﹐如劍﹐長可四五丈﹐名天讒。《運斗樞》曰﹕彗出西﹐如劍﹐長可四丈﹐名曰天讒﹐見則兵起。

五殘星。巫咸曰﹕五殘星出東方﹐星狀類辰星﹐可去地六七丈。《春秋合成圖》曰﹕蒼彗散爲五殘﹐如辰星出角。五殘者﹐五分也﹐爲毀敗之兆。《荊州占》曰﹕大而赤數動﹐察之而靑﹐爲五殘﹐見則兵起。

六賊星。巫咸曰﹕六賊星出正南方﹐其星去地六丈﹐大而赤動有光。《天官書》曰﹕六賊星所出非其方﹐皆爲其下主兵衝不用。

天鋒星。宋均曰﹕天鋒彗象而形似矛鋒﹐若見則天下兵起。

長庚星。《天官書》曰﹕長庚如一匹布著天﹐見兵起。

枉矢星。《晉書》曰﹕枉矢﹐類流星﹐色蒼黑蛇行﹐望之如有毛角﹐長數丈。

見則謀反之兵合射所誅﹐亦爲以亂伐亂。又曰﹕枉矢黑﹐軍士不勇﹕《漢書》曰﹕秦將亡﹐項羽救鉅鹿﹐枉矢西流。枉矢所觸﹐天下之所伐射滅亡象也。物莫直於矢﹐令蛇行不能直﹐枉而不正﹐以象項羽執政亂也。

天狗星。巫咸曰﹕天狗狀如犬奔﹐星色黃有聲﹐其止地類狗所墜﹐望之如火光焰衝天﹐其上銳其下圓﹐如數頃田。孟康曰﹕星有毛﹐旁有短彗﹐下有狗形。

郤萌曰﹕星出﹐其狀色赤白有光下﹐卽爲天狗。《荊州占》曰﹕流星有光﹐見人白墜無音﹐若有足﹐名天狗。其色白﹐其中黃﹐如遺犬狀﹐主候兵討賊﹐破軍殺將。

營頭星。司馬彪曰﹕營頭星者﹐有云如環山墜﹐所謂營頭之星所墮﹐其下覆軍﹐流血千里。一曰﹕流星晝隕爲營頭。

○客星《天文總論》曰﹕客星者﹐非其常有﹐偶見於天﹐此天皇大帝之使﹐以告休咎也。一曰﹕客星見無常所﹐或出西﹐或守東。日多者﹐事大而禍深﹔日少者﹐事微而禍淺。或見而變色芒角﹐必有謀殺之兆。其色微小﹐卽有陰謀兵亂之事。

各以星色占之。色白者﹐其分野兵起。有芒角者﹐其下破軍殺將﹐侵城奪邑。魏文帝黃初三年九月甲辰﹐客星見太微左門內。占曰﹕客星出太微﹐國有兵。十月﹐帝南討孫權。是後累有兵殺。

○流星流星﹐天之使也。自上而降曰流﹐自下而升曰飛。大者曰奔﹐奔亦流星也。

星大者使大﹐星小者使小。星聲隆隆者﹐怒之象也。行疾者期速。行遲者期緩。

大而無光者﹐眾人之事。小而有光者﹐貴人之事。大而有光者﹐其人貴且眾也。

乍明且滅者﹐成敗也。前大後小者。恐憂也。前小反大者﹐喜事也。蛇行者﹐姦也。往疾者﹐往而不返也。長者﹐其事長久也。短者﹐事疾也。流星所墜﹐其下有兵。無風雲有流星見﹐良久間乃入﹐爲大風發屋折木。小流星數百﹐四面行者﹐眾庚移流之象。流星如甕大者﹐爲有發謀起事。凡圍城而有流星來往﹐過城或墜城內營壘之中者﹐軍旅敗散之象。流星從彼敵出來吾軍止﹐必當有間諜來說吾士卒﹐夜半或寅時使至。流星有流不止者﹐不出百八十日﹐動眾離散。若墜吾軍營中大凶﹐可以速退軍避之﹐一云易將而禳之。流星色靑赤﹐名曰地雁﹐其所墜者起兵。流星有光靑赤長二三丈﹐名曰天雁﹐陣中之精華也。其國起兵﹐將軍﹐當從星之所向﹐吉。流星有芒或有聲。

《天文總論》曰﹕此爲怒气﹐各以分野占之。色靑爲憂爲饑﹐赤爲兵爲旱﹐黃爲喜爲土功之事﹐白爲兵爲刑罰﹐黑爲疾疫爲死爲水災。先看休王而占之﹐各以日辰宿分所屬之國分野論之。流星有光﹐尾狀如匹布﹐蒼白色爲使﹐色赤論兵﹐色黑論死喪。流星甚大﹐其光照地﹐色靑赤流四傍者﹐五穀不登。流星犯日﹐映日而赤色向日而流者﹐天下不安。唐太宗大歷二年九月乙丑﹐晝有流星出午沒丑﹐潯桂州山僚陷州城﹐逐剌史。眾星流者﹐陰陽之精﹑五行之气形體在下﹐精曜在上。眾星流者﹐萬人不安之象。凡眾星並流﹐將軍舉兵﹐隨流星所向擊之﹐勝。

後魏文帝和平元年三月﹐有流星數十萬西行。三月六日﹐詔將軍陸眞討雍州叛民﹐破之。

流星犯歲星﹐《天文總論》曰﹕其地辱主。

流星犯熒惑。《天文總論》曰﹕流星衝熒惑﹐其下君有福慶。若光映熒惑者﹐鄰國國有姦謀之意﹐宜謹防之。

流星犯塡星﹐《天文總論》曰﹕外邦有姦人入國。流星來衝塡星﹐其塡星光潤﹐其分野有福。流星犯塡星而色赤﹐其分野有兵﹔色黑﹐其分野有水。

流星犯太白。《天文總論》曰﹕流星來犯大白﹐其分野軍弱﹐無兵起兵。流星來衝太白﹐太白無光﹐其軍師有憂。流星潤澤﹐前後有光﹐而銳來穿太白﹐其下君有徳令盛行﹐外若有軍師卽還。

飛星。《天文總論》曰﹕飛星類流星﹐自下而上曰飛星。《晉書》曰﹕飛星大如缶﹐或有星如甕﹐復皎然白﹐前卑後髙﹐此謂頓頑。其所從者﹐多死亡。

奔星。《天文總論》曰﹕有大流星曰奔﹐其星所墜﹐其下有大兵。光迹相連曰流﹐絕迹而去曰奔。

隕星。《天文總論》曰﹕隕星如雨﹐有兵亂起。

彗星。傳曰﹕彗星所以除穢布新也。《晉書》曰﹕彗星﹐所謂掃星﹐本類星﹐末類彗﹐小者類數寸長﹐或亙大。見則兵起﹐水火掃除也﹐除舊布新。有五色﹐各依五行本精所生。按彗無光﹐假日而爲。先夕見則東指﹐晨見則西指﹐在日南北皆隨日光而指。頓挫其芒﹐或長或短光芒所及爲災。《天文總論》曰﹕兩軍相對﹐有彗星見﹐隨彗所指擊之者勝。彗星有行有止﹐若行者事小﹐止者事大﹐各以其分野占之。《荊州占》曰﹕諸彗出﹐長三丈以上期一年﹐四丈以上期三年﹐十丈以上期五年。凡彗星所幹歷﹐百日以上期三年﹐百五十日以上期五年﹐二百日以上期七年。彗星見則敵國兵起﹐得本者勝。彗星昏見﹐其國受災。彗星見久﹐其災深﹔見短﹐其災淺。彗星出﹐有叛者兵起。其國一日不出一歲﹐天下大水﹐其邦尢甚﹐運斗樞曰彗星見後曲象旗則王者討伐四方。

孛星。傳曰﹕孛星者﹐惡气所生﹐爲亂兵。以分野言之﹐主兵滅。

虹霓。武密占曰﹕虹霓﹐陰陽之气﹐和則爲雨露﹐怒則爲風雷﹐散則爲虹霓。

虹者攻也﹐陰气攻陽气也。者嚙也﹐災气傷害於物﹐如有所嚙。一曰﹕樞星之气散爲虹霓者﹐斗之亂精也﹐斗失度爲之。一曰﹕陰陽不和交錯之气﹐雄曰虹﹐雌曰霓。雙出色鮮者爲虹。暗者爲。若攻城﹐有虹從外入飲城中水城中﹐主喜﹔靑黑凶﹐赤白﹐城陷﹐大戰流血。虹霓有指者﹐從外順虹攻之﹐勝。屈虹入城中﹐其城可屠。若城上有黃虹貫者﹐從所指擊之﹐勝。二屈虹東出﹐其下有大戰﹐亡城破軍將死。五虹俱出﹐兵起﹐期三年。虹霓似日月暈者﹐必有破軍﹐先起者勝。

虹從井中出﹐或飲井水者﹐主兵起。

◎風角占﹝凡四十條﹞凡候風之法﹕選髙迥之地﹐立五丈竿首﹐作木﹐書八卦﹐分四維十二辰﹐上安三足木鳥。機開轉運﹐使鳥口銜花﹐視花搖動﹐卽占之。又法﹕以雞羽八兩﹐爲葆系於竿首﹐候羽葆平直﹐卽占之。

○災祥吉祥之風﹕日色淸明﹐風气和緩﹐從歲月日時徳並徳合﹐或乘生气而來﹐人心悅順﹐是爲吉祥﹐主徳令下施之應。徳者陽徳自處﹐謂丙戌庚子爲陽。假如甲日巳徳在甲也。陰徳在陽﹐謂乙徳在庚﹐丁徳在壬﹐己徳在甲﹐辛徳在丙﹐癸徳在戊﹐爲徳合。其有王气者﹐隨四時王方也。

凶滅之風﹕日色白濁﹐天气昏寒﹐共耳叫怒而揚沙﹐秉刑殺而暴至﹐發屋折木﹐詳五音而定凶災﹐起止刑沖定八方而知善惡﹐後皆明格矣。

五音之法﹕一言土﹐三言火﹐五言水﹐七言金﹐九言木。子午庚﹐丑未辛﹐寅申戊﹐卯酉己﹐辰戌丙﹐巳亥丁。假令甲子金從甲數至庚得七﹐卽納音是金也。

假令乙數至辛得七﹐卽納音是金也。此乃大撓五音﹐配五行之音。它仿此以求之。

地有配十二辰屬五音之法﹕子爲陽宮﹐午爲陰宮﹐丑寅爲陽徵﹐未申爲陰徵﹐卯爲陽羽﹐酉爲陰羽﹐辰爲陽商﹐戌爲陰商﹐巳爲陽角﹐亥爲陰角。

鳴條以上怒風起止﹐皆詳其五音﹐與日辰刑殺﹐五墓五行相生相克﹐而言吉凶。其下主客之法﹕卽以日辰所得納音五行是客﹐時下十二辰與風所來方爲主人﹐則可定主客勝負。假令甲子日﹐納音是金﹐商爲客也﹐時加巳時亥時﹐此時是木角﹐爲主人。金克木﹐客勝主人。餘皆仿此。

凡年月日時﹐四殺五墓上﹐天气白濁昏塞﹐皆爲凶風。其日三刑最急﹐坐不及起﹐有賊暴至。若行﹐卽防有伏兵。歲月日時三刑者﹕寅刑巳﹐巳刑申﹐申刑寅﹐未刑丑﹐丑刑戌﹐戌刑未﹐子刑卯﹐卯刑子。己上爲三刑。寅午戌殺在丑﹐亥卯未殺在戌﹐申子辰殺在未﹐己酉丑殺在辰。己上爲四殺。木墓在未﹐火墓在戌﹐水土墓在辰﹐金墓在丑。己上爲五墓。

凡年月日時﹐三刑四殺五墓之風﹐天色白濁昏寒﹐興兵動眾。見此須急準備賊兵奔衝侵掠﹐嚴整武備。

○八節日占八節之日﹐風乘王卦而來爲吉風。立春日風從艮來﹐春分日風從震來﹐立夏日風從巽來﹐夏至日風從離來﹐立秋日風從坤來﹐秋分日風從兌來﹐立冬日風從乾來﹐冬至日風從坎來﹐皆乘王卦。

○六情之日申子日貪狼。北方水﹐水生於申﹐盛於子。性觸地而行﹐觸物而潤﹐多所好而貪﹐故曰貪狼。

亥卯日陰賊。東方木﹐木生於亥﹐盛於卯。木性受水气而生﹐貫地而出﹐故爲怒﹔以陰賊气害木﹐故爲陰賊。貪狼必待陰賊而後動﹐陰賊必待貪狼而後用。

二陰並行﹐故王者忌子卯也。

寅午日廉正。南方火﹐火生於寅﹐盛於午。火性猛烈﹐無所容受﹐故爲惡。

其气精勇嚴整﹐故日廉正。

巳酉日寬大。西方金﹐金生於巳﹐盛於酉。金之爲物﹐喜以利刃加萬物刃﹐所加無不寬大﹐故曰寬大。

辰未日姦邪。上方之情﹐樂東與北也。陽气所萌﹐故爲上方。辰窮水也﹐未窮木也。木落歸本﹐水流末﹐故木利在未﹐水利在辰﹐盛衰各得其所也。水窮則無隙不入﹐木窮則旁行﹐故曰姦邪。

戌丑日公正。下方南與西也。陰气所萌﹐故爲下方。戌窮火也﹐醜窮金也。

金剛火彊﹐各歸其鄕﹐故火利午﹐金利酉。酉午﹐金火之盛也。盛時受利﹐至窮無所歸﹐故曰衰也。火性無形﹐金性方剛﹐故曰公正。

凡寅午己酉丑戌日﹐風和緩而來﹐日色淸明﹐皆爲吉風﹐主恩令慶賀。申子亥卯辰未日﹐皆爲凶風﹐主貪掠陰謀姦詐。又看風來地位﹐以日時支幹五行數言之﹐王相賊多﹐休囚賊少。

○觀風察將凡風勢隆隆﹐如車如雷如擊鼓聲者﹐謂之宮風﹐其將寬和而有信。風勢如金如石相敵﹐如擊金聲雜佩和響者﹐謂之商風﹐其將威猛而好殺。風勢肅肅習習﹐如動林木者﹐謂之角風﹐其將仁恕﹐不可詐欺。風勢如奔馬﹐大焱掣裂者﹐謂之徵風﹐其將猛烈難與爭。風勢如流水揚波激气相雜者﹐謂之羽風﹐其將貪暴﹐多姦詐。

○主客慮氏曰﹕兩軍相當﹐陳師原野﹐未知主客勝負如何者﹐以先舉爲客﹐後應爲主。常以所占時與來方爲主﹐其日納音爲客。若時與來方能制納音﹐主勝。若納音制師與來方者﹐客勝。若相生者﹐爲比和﹐不戰。常以地十二位分之。

子爲陽宮﹐午爲陰宮﹐屬土。丑寅爲陽徵﹐未申爲陰徵﹐屬火。卯爲陽羽﹐酉爲陰羽﹐屬水。辰爲陽商﹐戍爲陰商﹐屬金。巳爲陽角﹐亥爲陰角﹐屬木。王時亦然﹐皆屬主命。假令壬子﹑癸丑﹑壬午﹑癸未﹑戊辰﹑己巳﹑戊戌﹑己亥﹑庚寅﹑辛卯﹑庚申﹑辛酉木﹐皆屬角日﹐爲客﹐軍命在木。若風從辰戌﹐商位上來﹐時加辰戌者﹐謂辰戌金能制木﹐皆主軍勝﹐客軍散。若風從子午宮上來﹐時加子午宮屬土﹐時與風來方屬土。納音是木﹐能制土﹐客軍勝﹐主軍敗﹐攻城得捷﹐邊城陷。若納音是木﹐風從卯酉羽上來﹐或從丑未寅申徵上來﹐皆爲相生﹐兩軍和解。

李淳風曰﹕兩敵相當﹐先分八卦﹐以察主客勝負。若風從西北乾上或正北坎上或東北艮上來﹐宜先舉爲客勝﹐後應爲主敗。若從正東震上或東南巽上或正南離上來者﹐利後舉主勝﹐先舉爲客敗。若從西南坤上來者﹐主有謀不成﹐兩不利。

若從正西兌上來者﹐客有伏兵﹐主宜設備﹐否則大敗。

○用兵勝負謝臨曰﹕初出軍日﹐風從後來﹐衝霧決云﹐人雄馬嘶﹐旌旗如舉勢指敵方﹐鼓角聲淸而震響﹐君臣對問以調和﹐必獲全勝﹐以建大功。若從傍來﹐而前向者得天人之助﹐獲敵糧儲﹐敵來降我。若初出軍日﹐風從五音相生位上來﹐天色淸明﹐人馬奔逸﹐上下歡心﹐風气調暢﹐軍行勝健捷﹐將成大功。

○假令巳亥角日﹐風從卯酉羽上來﹐此名母來翊子。風從丑未寅申徵上來﹐此名子來扶母。出軍當勝﹐有功。須天色淸明﹐風勢和緩者﹐兵捷。天气昏濁﹐風勢寒色﹐塵土蓬勃者﹐卽有戰傷。

若入敵境經要害過城壘之處﹐三日內有風雨雷霆從我軍上去入賊境﹐有威怒之勢﹐爲天助我軍﹐行克城池﹐獲金玉﹐蓋得龍虎助軍之象﹐謂雲從龍風從虎也。

若平安之時﹐風雲相交﹐卽雨至。若用兵之時﹐龍虎相交﹐卽急戰。風爲主﹐云爲客。若風勢緊大﹐雲气小薄者﹐主勝客負。若云色濃厚﹐來勢且急﹐風勢微弱﹐不能震怒者﹐客勝主負。

謝臨曰﹕初出軍﹐及三日內行﹐次風勢蓬勃逆來衝我旗難舉﹐人聲怯馬不嘶﹐從後或從傍起﹐吹沙觸塵﹐人馬行過步回視無迹者﹐此名鬼風﹐軍必敗。若出軍三日內﹐急風甚雨﹐威不能振者﹐軍必大敗。若天气沈昏﹐風聲錯亂﹐或久陰不雨﹐皆爲下謀上﹐宜設畫以順天意。若出軍日頓無風﹐艸木不動者﹐賊不可得。

若初立牙旗日﹐飄風驟來﹐牙旗摧折﹐旗幡繞竿者﹐此爲不順天時﹐上將死。若軍行旗幡指後者﹐三軍敗﹐戰將死。若半道逢賊分軍兩向﹐或戰或往﹐風來逆吹旗幡卻飛不進者﹐大敗。若旗幟繞竿或下垂者﹐交戰將死。若營陣旣成﹐旗鼓初張﹐有暴風卒來相掩﹐軍慕傾﹑旗幡折﹑林木推倒者﹐此爲惡兆﹐主將失位﹐軍人叛散。若風雨逆來不沾衣者﹐此名泣軍﹐師徒大敗。若交戰﹐風雨驟來者﹐此名洗屍﹐戰士大敗。

○中國伐夷張衡曰﹕欲知中國將伐四夷者﹐當候四季受角之日戊辰﹑戊戌﹑癸丑﹑癸未﹐爲角日。日中﹑半夜﹐風勢急緊﹐從四季上來﹐謂四季屬土。土畏木﹐今日角﹐木克土﹐故知中國將伐四夷也。當以風止之處知所伐之地。

假令風止辰﹐伐東夷﹔止未﹐伐南蠻﹔止戌﹐伐西戎﹔止醜﹐伐北狄。若風止﹐有雨。景色溫和﹐卽不行。若四季受宮之日﹐丙辰﹑丙戌﹑辛未﹑辛丑未受宮日﹐風從巳酉上來﹐或四季上來﹐皆外兵欲降﹐不爲惡。若四季日﹐風從巳酉上來﹐皆賊兵解散。若風勢和緩﹐天色溫和﹐爲不來﹔寒克﹐卽來。

○風攻旋射慮氏曰﹕若敵城相近﹐攻擊未克﹐風從敵上射我軍﹐經日不絕﹐止而復起﹐數日如此者﹐賊有伏兵欲來襲我﹐或賊救兵將至。宜整兵戈﹐待便克之﹐當得賊城池財寶。若軍行敵境﹐下營才定﹐未逢戰者﹐晝夜有急風來射我軍﹐雲气奔速﹐乍西乍東﹐急防賊兵過我營寨。宜按隊屯兵﹐攻其不意。若旋風入營﹐昏塵蔽天﹐弋倒幕傾者﹐宜急設備﹐以防不虞。若旋風吹物上天﹐人皆恐怖﹐宜防軍中有人與賊連謀﹐順天時﹐撫將校﹐犒士卒﹐則禍去災除。若與敵相守﹐營寨相近﹐旋風歷城者﹐隨其所有賊宜設兵備之。或雲气旋風從外入敵城者﹐從入處宜攻﹐必克。

○營寨警悉李淳風曰﹕兩軍相近﹐各有城寨相守﹐經時勝負未決者﹐當以風勢察之。若風從歲月日時刑上來﹝假令子年十一月子日夜半有風從卯上來者是。仿此﹞﹐勢遲緩者﹐宜秣馬利兵﹐急設警備﹐以防賊至﹐必有大戰﹔若勢急速﹐乍起乍止當有狂賊﹐逢小戰。若兩軍相守未擊﹐忽有風從賊方上來初則起塵蓬勃﹐及至我軍之上﹐勢低小髙索不緊者﹐其賊住十里外﹐兵不交鋒﹐各無相戰。

○敵城相陷李淳風曰﹕角日風從子午上來﹐時交日中﹑夜半﹐其勢迅烈至寒克者﹐城必陷﹔若從角上來﹐勢號怒發折木者﹐敵兵將至﹐宜避﹔若從亥子上來﹐夜發晝止﹐大寒﹐夜必有賊攻其城寨。凡羽日大風寒克﹐日色昏沈﹐宜有兵圍城寨﹑客勝主不利。若貪狼姦邪日風從陰賊上來﹐或商角日天气昏寒﹐與歲月日時刑相會者﹐急賊至角日宮時大風擊怒者﹐其城破。

京房曰﹕寬大廉正之日﹐風從巳酉上來﹐天气溫和者﹐敵兵退散﹔四激上來者﹐敵兵自退。四激者﹐春戌夏丑秋辰冬未是也。寬大受商之日﹐風從丑未上來連三日者﹐主客軍退散。商風起墓中來﹐不利客﹐客退。一曰﹕受商之日﹐風從酉上來﹐連三日天色淸明﹐大軍皆起。又寬大之日﹐時加寬大﹐風從巳酉上來﹐止於巳酉時﹐羣賊皆散。若寬大日﹐風從巳酉上來﹐夜起晝止者﹐主眾賊皆未散。

若晝風夜止﹐天气溫和﹐上下同心解散。若天色陰寒﹐亦未解。

○夷兵犯塞京房曰﹕欲知夷兵犯塞﹐當視四季受羽受宮之日。時當日中﹑夜半﹐風勢號怒兼帶刑殺者﹐當有夷兵犯塞。乙丑﹑乙未﹑庚辰﹑庚戌﹐爲受商之日。壬辰﹑壬戌丁未﹑丁丑﹐爲受羽之日。丙戌﹑丙辰﹑辛未﹑辛丑﹐爲受宮之日。其日風從四季辰戌丑未上來﹐時加日中﹑夜半﹐或申子亥卯上來﹐其勢急速者﹐有夷兵侵界。晝伏夜行﹐風勢寒濁者﹐必成也。

李淳風曰﹕壬辰爲夷﹐乙未爲蠻﹐壬戌爲戎﹐乙丑爲狄。其日若風從申子亥卯辰未上來﹐勢寒克者﹐當有寇入境。若壬辰﹑壬子﹑壬戌﹑壬申日風從申子亥卯上來﹐其勢急者﹐有外寇與夷狄兵同侵中國。若四季上來﹐發屋折木﹐北及三日﹐主客軍入界。若商日﹐風從陰賊上來﹐主賊自殺其主。若陰賊日﹐風從亥卯上來﹐其勢寒克﹐賊自殺。

○軍城吉凶李淳風曰﹕欲知軍城吉凶﹐當視諸角日有風折木﹐從丑寅陽徵上來﹐連三日者﹐城中主軍勝﹐客軍散﹐其將死。城中人力少者﹐客軍退﹐城中蘇息。又五音逐日風起時及地位五音克日辰納音者﹐主軍勝﹐客軍敗。如純有徵風起﹐在徵月寬大時﹐則客軍急退之象。

假令甲子日屬土爲客﹐時加寅申﹐風從陽徵上來者﹐火爲主﹐火起制金﹐爲主制客﹐則主軍勝﹐客軍敗若甲子受金之日﹐風從巳亥上來﹐時加巳亥屬木﹐金能制木﹐爲客制主﹐則客軍勝﹐主軍敗。又寅日風起於寅﹐此名純徵日﹐時加巳酉爲寬大時﹐有風卒起﹐爲客軍急退之象。

李淳風曰﹕凡軍營久相固守。及初下營後擬爲攻卻未定﹐或有八難風生者﹐亟須回避。若賊攻城﹐城必下風起時其狀偏歷八方﹐周旋不定﹐折木發屋﹐吹塵不解蔽天﹐城可屠﹐宜預設備防之。其風止﹐則令弱兵先退﹐奇兵漸進﹐以彊馬向敵﹐作陳而回之。若城內忽有彊風起﹐勢大惡﹐倒弋驚人﹐宜嚴警備。若旋風入營﹐天色昏暗﹐吹帛向空﹐人皆見之者﹐其軍不利﹐宜祭天地﹐良將預知﹐故順天時﹐撫士卒﹐勞軍伍﹐則災消。

○風來知賊數李淳風曰﹕欲知賊數多少者﹐視風所來之門爲月期所乘﹐辰爲黑道﹐以止發時支幹爲人數﹐乘王相則數倍﹐乘休囚則減數。

假令風從坎上來﹐起夜半止日中者﹐坎居子位﹐建子爲十一月﹐子數九﹐其賊當以十一月來﹐住九百里或九十里﹐內賊九人或九十人九百人。王气十倍﹐相气五倍﹐休廢如數。支幹數甲己子午各九﹐乙庚丑未各八﹐丙辛寅申各七﹐丁壬卯酉各六﹐戊癸辰戌各五﹐巳亥各四。日辰王相十倍﹐休廢如數﹐囚死減半。若大國兵臨未陣則言萬數﹐中邦言千數﹐邊寇言百數﹐各以大小論之也。

○伏兵京房曰﹕暴風忽起﹐昏塵蔽天﹐堅葉茂條皆落起於三刑五墓之上者﹐宜防前後﹐當有伏兵。

●後集卷十八

◎雲气占將軍气象。將軍气上達於天﹐主名將多謀。猛將之气如龍﹐兩軍相當。若發其上﹐則其將猛銳。如虎在殺气中﹐猛將欲行動。發虎气中赤﹐主有暴兵起﹐吉凶以日辰決之。又猛將之气﹐或如火煙狀﹐或如山林竹木﹐或紫黑色﹐或上黑下赤﹐或似黑旗﹐或如張弓弩或如塵埃﹐頭銳本大﹐住於營壘軍上者﹐皆猛將气也。

軍上气如倉﹐日見而益明者﹐此猛將之气﹐不可擊。軍上气黃白而轉澤者﹐將有盛謀﹐不可擊。气靑白而髙者﹐將勇。若大戰﹐觀气前白後靑而髙者﹐將弱士勇﹔前大後小者﹐將怯。敵气上黑下赤﹐气在前者﹐將精悍不可當。气淸而束散者﹐將怯弱。軍上气發﹐漸漸如雲變作山形者﹐將有深謀﹐不可擊。若在吾軍上﹐速戰﹐必大勝。敵上气如蛟蛇向人﹐此猛將气﹐不可當。若在吾軍﹐戰必太勝。凡赤气上與天連﹐軍中有名將﹐一云賢將。

軍勝气象。凡將帥士卒勇銳者﹐則爲勝气﹐可察而行之五色云。凡气上與天連﹐此軍士彊盛﹐不可擊。若在吾軍﹐可戰﹐必勝。軍上气如火光﹐將帥勇﹐士卒猛﹐此气不可擊。在我軍上﹐速戰﹐大勝。軍上气形如山﹐或如林木﹐將士驍勇﹐不可與戰。若在我軍上﹐戰必大勝。軍上气如塵埃粉沸﹐其色黃白﹐如旗旌無風而﹐此軍欲勝﹐不可擊。兩軍相當﹐敵上有气如粉沸赤色者﹐兵說不可擊。

在吾軍上﹐戰必大勝。營上气黃白色﹐光潤重厚者﹐勿與戰。兩軍相當﹐上有气如持斧﹐外向敵﹐戰必大勝﹔向我﹐主凶。兩軍相當﹐上有气如蛇舉首向敵者﹐戰必勝。敵上气如匹帛者﹐此雄軍之气﹐不可攻。若在我軍上﹐戰必大勝。敵上有云如牽牛﹐未可擊。遙望軍上气爲鬥鷄﹐赤白相隨﹐在他軍上﹐主得天助﹐不可擊﹔若在吾軍上﹐可戰﹐大勝。軍營上有黃赤气﹐上達於天﹐亦不可攻。凡軍上有五色气﹐上與天連﹐此天應之﹐軍不可擊。其气上尖下大﹐其軍旅日增﹐主兵卒銳。其軍上气似堤覆﹐前後白﹐必勝。若覆吾軍上者﹐急往擊之﹐大勝。軍上气銳色黃白﹐團圓而潤澤者﹐敵將勇猛﹐其士能彊戰﹐不可擊。云如日月﹐而赤气繞之﹐如日月暈狀有光者﹐所見之地大勝﹐不可攻。敵上气如雲﹐下如中天而至﹐及吾軍上常有气不變者﹐堅固難攻。凡雲气如虎踞在軍上者﹐勝。軍上气如塵埃﹐前後髙者﹐將士精銳﹐不可擊。敵上气如虎伏者﹐其兵銳難攻。軍上气如華蓋﹐勿與戰。有云其狀如飛鳥﹐所見國戰勝。云如旌旗﹐如鋒刃向我者﹐勿與戰。兩軍相當﹐敵有气如飛鳥徘徊在軍上﹐或來而髙者﹐兵精銳不可擊。黑气出上﹐有赤气臨我軍上﹐敵彊我弱。軍上气如馬﹐首低尾昂者﹐勿與戰。軍上云如杵﹐勿與戰。望四方﹐有赤气如赤鳥在黑气中﹐如黑人在赤气中﹐如赤杵在黑气中﹐如人拾拾五五﹐及狀如旌旗在黑气中﹐有赤气在前者﹐敵人精悍不可當。

敵上有云如山嶽﹐不可擊。有雲長如引索在陣前後或一或四﹐黑色者﹐主有陰謀﹐靑赤黃色者﹐急去。月暈有黑雲气入暈中者﹐隨所入擊之﹐勝。暈有抱﹐所臨者勝。日暈相交者﹐居上勝。虹直指﹐順之而擊﹐可勝。暈有抱﹐如虹順繞抱者﹐勝。日旁伴暈﹐兩頭尖﹐有大戰者隨所指擊之。

○城吉气象凡白气從城中南北出者﹐兵不可攻﹐城不可居。城中有黑雲如星﹐名曰軍精﹐急解圍去﹐有突軍出﹐客敗。城中有白气如旌旗者﹐勝。若赤界其邊精銳不可當。

赤云臨城﹐有大喜慶。黃雲臨城﹐亦有大喜慶。靑色從城中南北出者﹐城不可攻。

靑雲如牛頭觸人者﹐城不可攻。城中有气出於東﹐其色黃﹐此天城﹐不可攻。白气從中出﹐靑气從北入及回旋者﹐軍不得入城。諸攻城圍邑﹐過旬不雷不雨者﹐爲城有賢輔﹐疾去之勿攻。城中气出於外﹐如火煙者﹐主人欲出戰。其气若如無極大極者﹐不可攻。城中气如雙蛇者﹐難攻。若前髙後卑﹐攻之可拔﹑後髙前卑者﹐不可攻。赤气如杵形﹐從城下出向外者﹐內兵突出﹐主人勝。城上有云分爲兩彗狀﹐攻不可得。城上之气不見於外者﹐不可攻。有赤气從城上出者﹐兵內勝﹐宜避之。凡城中有諸气從城中出入吾軍上者﹐敵家气也。蒙气繞城不入者﹐外兵不入。日暈有靑气從城中起四出者﹐中勝﹐勿攻。

○戰陣气象气靑白而髙者﹐將勇﹐大戰。气如人無頭﹐如死人臥敵上﹐气如舟蛇﹐赤气隨之﹐必大戰損將。四望無雲﹐獨見赤气如狗入營﹐其下有流血。四望無雲﹐獨見赤云如立蛇﹐其下有流血。四望無雲﹐獨見赤云如覆船者﹐其下有戰。初出軍日﹐天昏溟漠﹐雲气陰沈寒者﹐必戰。若淸暢晴和﹐風塵不動者﹐不見敵﹐亦不戰。有靑气﹐戰軍之旺相方上有者﹐當成交戰﹔不見者﹐不戰。若白蛇赤蛇見敵上﹐其下必大戰流血。赤气屈盤停住者﹐其下有兵流血。白气如軍入北斗中轉移者﹐其下有流血﹐大將死。云如農夫耕壠者﹐兵必大戰。日傍有气相交貫穿﹐或相背﹐軍中不和。日有白气若虹交見者﹐從上擊下﹐勝。無軍而見者﹐下必流血。

兩軍相當﹐必交戰。有白虹四五六見者﹐亦必大戰。日旁有一缺﹐主萬人死。其下兩軍相當﹐不利先舉。月初滿而蝕﹐有軍必戰。日月有赤云截之﹐如大杵﹐軍在外﹐萬人死。其下兩軍相當﹐不利先舉。

○陰謀气象白气羣行徘徊結陣來者﹐爲他國人來﹐欲圖人不可﹐視其所往隨而擊之﹐可得。日月蒙蒙無光﹐士卒內亂。將軍宜循法度﹐察有功﹐以自明。及有兵內發﹐用嚴刑而伺姦人者﹐勝。天气陰沈不雨﹐晝不見日﹐夜不見星月﹐三日巳上﹐陰謀也將軍宜謹左右及敵人。五日至日﹐有謀擁蔽﹐將奪其權﹐主刑殺事。連陰十日﹐亂風四起﹐欲雨不雨﹐名日蒙臣謀上。天陰沈﹐日月俱無光﹐晝不見日﹐夜不見星月﹐云蒙而不雨﹐此謂君臣有陰謀﹐兩敵相當﹐共圖議事。若晝陰夜月出﹐上謀下﹔若夜陰晝日出﹐下謀上。黑气如憧出。於營中﹐上黑下黃﹐敵欲來戰﹐無誠實之言﹐九日內宜警備之。黑气遊行中含五色臨我軍上﹐敵必合謀來伐﹐及謀軍自敗。

○攻城气象凡城上有赤气黃气四面繞之﹐城中大將死﹐城降。城上赤气如飛鳥﹐城可急攻﹐必破。城上有赤气有如破陣﹐城可攻。城上無雲气﹐士卒敗散。城上營中有赤黑气﹐狀如貍皮班﹐及正赤者﹐軍破。城上气如死灰色﹐及上不出者﹐城可攻。

攻城圍邑﹐其气如灰﹐气出而覆其軍上﹐士卒多病﹐城可屠。城上气出復入城中者﹐人欲逃遁。城上气聚如樓見外者攻之可得城中气起而上赤者﹐城可屠。城上有云如眾人頭﹐赤色﹐下多流血死喪。气出南北﹐城可克。其气出而東﹐城可攻。

其气出而西髙﹐城可降。其气出而覆其軍上者﹐士卒多病。其气出而髙﹐無所止﹐用日久長。有气從城外而來者﹐兵欲盜攻。凡攻城﹐黑雲臨城者﹐積土固險之象。

黑者﹐水之气﹐城池之象。我據城敵不可攻﹔敵據城﹐我不可攻。有白气如蛇來止敵城上者﹐急攻之﹐小緩則失。若從其城來指我營者﹐宜急固守。凡攻城﹐有見白气繞城而入者﹐隨所入急攻之﹐小緩則失。凡攻城﹐若雨蒙霧黑日光無色者﹐主勝勿攻。雲气如雄雉臨陣﹐其下必有降者。蒙霧圍城而入城者﹐外兵得入。有云如立人之狀﹐或如立牛圍城上者﹐气如交虹向內者﹐城可攻。若有云內屈﹐虹從外入城中﹐三日內城可屠。日重暈而白虹貫日﹐圍城客勝。

○暴兵气象白气如瓜蔓連結﹑部隊相逐﹐須臾罷而復出至八九者﹐急兵至。白气如仙人衣﹐千萬連結﹑部隊相逐﹐罷而復出者﹐當有千里兵來。黑气從敵方來我軍上﹐敵欲襲我﹐敵人必至﹐宜備不宜戰。敵回﹐從而擊之﹐小勝天色蒼茫﹐有此黑气﹐依日支幹數內推之﹐無風雨則此气發之方必有暴兵。日克時則凶﹐時克日自消散。

此气所發之方﹐當有使人告急。一人來則气一條﹐二人來則气二條﹐三人來則气三條。若滿散一方﹐則有眾來。期至依干支數而算﹐有風雨則伏。壬子侯兵四望無雲﹐獨見赤云如旌旗﹐下有兵起。若徧四方者﹐天下盡有兵。若望四方無雲﹐獨見黑雲極大﹐天下兵起。云半天﹐兵半起﹐名曰天溝﹐三日內有雨災解。敵欲來者﹐其黑气上有赤云﹐其下敵必至。雲气如旌旗﹐賊兵暴起。气如人色﹐赤白而悴至者﹐是暴兵起。气如人持刀盾﹐有云如人坐﹐赤色﹐臨我城邑﹐有卒兵至﹐驚恐﹐須臾去。赤气如人持刀節﹐兵未息。云如赤虹﹐有暴兵。白虹長出﹐皆有暴兵流血。有云如人行止不定﹐有暴兵。赤云如火者﹐所向之處有兵。天有白气﹐狀如白布﹐經爲丑未者﹐天下多兵﹐赤者尢甚。有云如胡人列陣﹐天下兵起。白气起﹐廣六丈﹐東西亙天下﹐有兵起。有云如布匹亙天下﹐有兵起。有云如狗四五相聚圍者﹐兵起。四方晴明﹐獨有赤云赫然者﹐所見之地有兵。

○伏兵气象軍上有黑气渾渾圓長﹐赤云在其中﹐其下必有伏兵﹐不可擊。兩軍營欲戰﹐或對壘相守﹐望彼軍上有白气粉沸起如樓閣狀﹐其下伏兵萬人﹐不可輕舉。軍行近山林坑谷間﹐當善防。旣是伏之地而止有气者﹐不疑。雲气紛紛相連﹐及似蒿艸數尺﹐此以車騎爲伏兵。云如布廬之狀﹐及似蒿菜盈尺許﹐此以步卒爲伏兵。

伏兵之气如幢節狀在黑雲中﹐或如赤杵在雲中﹐或如黑人在赤雲中﹐勿先動。黑气出營南﹐賊逃﹐我後有伏兵﹐謹候察之。兩軍相當﹐有赤气者﹐乃伏兵之气。

若前有赤气﹐前有伏兵﹐後有赤气﹐後有伏兵。左右亦如之。審察則知伏兵所在。

軍上有气黑色﹐黑色中有赤气﹐必有伏兵﹐不可攻。前有黑气﹐後有白气﹐必有伏兵﹐不可攻。有云如山林在外者﹐有伏兵。

○軍敗气象敵气上黃下白﹐名曰善气﹐所臨之軍欲求和退。敵上有气囚廢枯散如馬肝色﹐如或死灰色﹐或類偃魚﹐皆爲將敗。敵上气乍見不見﹐乍聚乍散﹐如霧始起﹐此敗气﹐可擊。若上大下小﹐士卒日減。凡軍營上十日無气發﹐此軍必敗。有赤白气乍出卽滅﹐外聲欲戰﹐其寶欲退散。黑气如壞山隨軍上者﹐名日營頭之气其軍必敗。軍上气如火光夜照人﹐軍士散亂。軍上白气出而半絕者﹐軍欲敗走。一絕一敗﹐再絕再敗﹐三絕三敗。在東發白气者﹐災深。軍上气如羊形﹐或如豬形﹐此是瓦解之气﹐軍必敗。敵上有气如雙蛇疾往﹐攻之大勝。軍上有气﹐中似雙蛇守日﹐急往攻之﹐大勝。軍上气如粉如塵如勃如煙﹐軍欲散。軍上气五色雜亂﹐東西南北不定者﹐其軍欲敗。軍上气如羣豬在气中﹐此衰气﹐擊之大勝。軍上赤气炎炎降於天﹐士眾亂﹐將死。赤气如火光從天上來﹐流下入軍中﹐軍亂將死。

彼軍上有气蒼蒼須臾而散﹐擊之必勝。在我軍上﹐宜固守。軍上有黑气如牛形﹐或如馬形﹐從气霧中下﹐漸漸入軍﹐名曰天狗下食血﹐主軍散敗敵上气如羣鳥飛亂衰气也伐之則我軍勝。望彼軍上气如垂衣如人相隨﹐擊之可得。望彼軍上气紛紛如轉蓬者﹐急擊之。彼軍上气色如揚灰﹐敵退去。其气蒼黑﹐形如紛亂者﹐士卒饑。兩軍相去十里內三里外﹐望彼軍上气髙而前後靑白散﹐此敗軍之气﹐可擊。

云如覆船如車蓋者﹐其軍必敗。雲气如人頭臨軍營中﹐戰不勝﹐主流血。敵上云如羣差羊如驚鹿﹐必退走﹐宜急擊之。云如捲席如布匹亂壞者﹐皆爲喪敗之兆﹐可攻而擒。雲气蓋道﹐蔽蒙晝宜者﹐飯不暇食﹐炊不及熟﹐可急去也。云如雞兔臨營者﹐軍敗走。軍上气黑而卑﹐如倒樓狀﹐軍移必敗。雲气如擊牛﹐凶敗之象。

敵上气如雙兔﹐如飛鳥﹐如缺堤﹐如壞屋﹐如人相指﹐如人無頭﹐如驚鹿相逐﹐如兩雞相鬥﹐皆爲將敗之气。凡降人之气﹐如人皆叉手低頭拜踞﹐又如人叉手相向而立。又白气如鳥聚入屯營﹐連結百餘里不絕而須臾下者﹐當有他兵來降。气如黑山﹐以黃雲爲緣者﹐欲降伏之象。气靑而漸黑者﹐將欲死。雲气如人頭者﹐是將軍失兵之象。散軍之气如燔生艸之煙﹐前𨿽銳後必退﹐得歲月利﹐便擊之﹐必勝。黑气臨營﹐或聚或散﹐如鳥將宿﹐主敵人畏我﹐心意下營不定﹐終必逃遁﹐必有大勝。若在吾軍﹐善撫士卒。日暈中有气如死蛇者﹐將死。兩軍相當﹐不利先舉。日旁有赤气如垂鐘﹐其下有將死。日月暈﹐有靑气﹐所臨者敗。軍上有白虹及屈者﹐敗。軍上有白虹及入營者﹐敗。日暈气後至﹐軍先去者﹐敗。凡日月暈與气亦暈﹐以先至者爲發﹐以先去者爲敗。軍上若日旁虹及犯逆之﹐戰者敗。日暈有四缺在外﹐軍盡散敗。

◎气象雜占星有兩彗﹐上似有蓋﹐下連星﹐名歸斜。歸斜見﹐主有歸國者。日暈有黃花色﹐抱珥直光戴覆黃色﹐皆慶喜之事。

京房占曰﹕赤气如撤蓋覆於軍上﹐千里內﹐戰有慶﹔千里外﹐戰有憂。黃气臨營西向東戰﹐並凶﹔北向吉。赤气隨日出﹐軍必有憂﹔隨日沒﹐外必告急。

赤气漫血色者﹐流血之象。赤气如火形見者﹐臣叛其君﹐不過三朔。

赤气如龍蛇在山頭上﹐又夜光見者﹐王臣離其君﹐爲客所傷﹐人民流移之象。

黑气如死人頭在他營上﹐主敵人有所獻﹐且求降﹐許之。不許﹐必戰切﹐𨿽戒士卒﹐主多死。黑气如牛頭龍馬蛇變化﹐當審而察之﹐夷兵欲敗中國﹐宜達伺侯讒言爲惡。凡出向東伐而有白雲從西來﹐隨而擊之﹐勝。若有赤雲從東來逆軍者﹐敵勝﹐我軍當敗﹐急宜守。他仿此。

黑雲如積土在我軍上﹐來敵襲我﹐我必堅守﹐經月敵心離而後戰﹐大勝。凡對敵在東方﹐白雲東去而有云又東來相迎須臾過者﹐云己去而有風隨之﹐所望如龍虎之狀﹐若在我軍﹐皆大勝。𨿽雲從而風逆者﹐亦不可戰。凡有雲气橫來者兩軍未合﹐急先伏止﹐當有遁將。若黃气在吾軍者﹐急令舉兵﹐不速戰﹐主士卒懼﹐人心有隨必罷軍﹐吉。凡兩軍相當﹐彼上有赤气狀如匹帛﹐廣長數十丈﹐其下色黃白﹐必有背叛之軍。晝見在臣位﹐夜見在兵﹐宜備之。凡被圍﹐平旦視圍上气鬱鬱如火光芒勢翕翕然者﹐其方有救至﹐無者無救。軍行有白气如虹者﹐軍大驚﹐宜備之。若黑气南北如陣﹐國將有憂。不然﹐有大水爲害。白雲白气極天南北如陣﹐有憂﹔黑雲東西如陣﹐有憂。若天气蒼蒼而東西極天移日不動者﹐爲憂深。

此气以戊己日出爲災。赤云臨圍上東西如陣者﹐敗。

凡霧﹐春以甲乙寅卯日气色靑出東方向季者﹐客勝。凡霧夏以丙丁巳午日气色赤出西行﹐爲利客﹐主人凶。凡霧四季以戊己辰戌丑未日色气黃行向北利客﹐主人內亂。凡霧秋以庚辛申酉日气色白東行﹐利爲客﹐先舉兵勝﹐後舉兵敗。凡霧冬以壬癸亥子日气色黑﹐利南行。

凡興軍動眾﹐雲气亂壞﹐大風將至﹐視所從來避之。云甚潤厚﹐大雨必暴至。

四始之日﹐有黑气如陣後重大而多雨。气若霧非霧﹐著衣冠而濡見﹐則其城帶甲而趨日出沒時﹐有雲橫截之﹐白者喪﹐黑者驚。三日內有雨﹐其災解。

雲气如兔臨軍營中﹐其軍士死亡。天有靑气入營者﹐兵弱驚恐。天有赤气入營者﹐暴兵驚。天有黃气入營者﹐有兵和解。天有白气入營者﹐兵彊。天有黑气入營者﹐大主疾病。一云主兵相殘﹐宜急移營。有云如蛟龍﹐所見處將軍失魄。

有云如日月暈﹐赤色﹐其國凶﹔靑白色﹐有大水。有云狀如龍行﹐國大水流亡。

凡遇四方盛气﹐勿向之戰。甲乙日靑气在東方﹐丙丁日赤气在南方﹐庚辛日白气在西方﹐壬癸日黑气在北方﹐戊己日黃气在中央。四季之戰﹐當避此﹐吉。逆之﹐必敗。甲乙日﹐平旦所向有白雲﹐不可攻。丙丁日﹐日中所向有黑雲﹐皆爲堅敵﹐不可攻。他放此。赤气如火者﹐叛其君。赤气加西方﹐客勝﹔加北方者﹐客敗﹔加東方者﹐和解﹐不鬥﹐加南方進﹐軍還﹐天下安。他仿此。

凡天見五色雲气﹐望東西南北至子午卯酉。若百步千步十丈百丈而來如車道行者﹐若與日辰相克者﹐大斗﹔不相克者﹐不戰。若臨生气方﹐有天命至﹐爲兵彊相气﹐若戰必勝。若臨死气﹐爲喪敗之气﹐軍在喪敗之上﹐大凶。若在賊上﹐主拔圍降敵。若在休囚之方﹐宜罷兵謹守之﹐吉。

◎行軍災異雜占將帥牀上及棹無故自動者﹐主遠行。如無遠行﹐下欲謀之。將帥衣服無故血汗﹐下欲謀上宜施恩警備。將帥槍刀劍箭無故出匣者﹐主斗。

凡軍馬旗纛無故倒折﹐主大將失位。鼓角刀劍自鳴者﹐陰謀之應。

將軍眼瞼目動﹐耳鳴忽聾﹐及無故自驚﹐不覺咄嗟眼淚者﹐並是下人起念生謀﹐宜防。

軍中馬生角﹐下謀上。

將帥騎馬之次無故回頭﹐嚙人靴登﹐觸人衣裳者﹐主下有陰謀已成﹐防之。

大將門廳自鳴者﹐下謀上將。鴉鵲禽雉等飛入帳幕中無聲者﹐必有下傷害。

大將軍食次﹐其匙箸自動者﹐其下行毒。狗無故上牀﹐主下謀上。蛇入廳及帳幕中屈盤者﹐勿損之﹐有陰謀相助。將帥睡中髙語﹐自覺驚﹐寢計謀﹐必有神助之應。

凡城郭中及營寨中木上有鳥作巢﹐忽樹巢折卸鳥去者﹐兵大凶﹐宜別下城寨。

若夢得大魚者﹐戰大勝。若夢聞雷劈破賊﹐急進兵﹐大勝。夢見日暈﹐有下入謀上。夢見霜雪﹐軍將失勢。夏月大凶﹐士卒逃散。夢見捶鼓大鳴﹐大勝﹔小鳴﹐小勝﹔不鳴﹐不勝。林見食泥土﹐必收城郭。夢鳴﹐見大水泛漲﹐軍陣必勝。

夢見自身病﹐必加爵。困者甚吉﹐傍有哭聲者大凶。夢見吐嘔者﹐有病出也。夢見水漧得小魚半生半死﹐主口舌﹐五日內當戰﹐主勝。夢見牙旗倒折﹐軍威失利。

夢見走馬得快﹐利戰﹐勝﹐行遲者﹐凶。夢見身入井者﹐被牢獄厄﹐宜撫士卒。夢見人遺刀劍﹐利戰﹐必勝。夢見身飛揚者﹐戰勝名聞千里。夢見大道中走﹐及大戰者﹐有戰。

凡爲將帥﹐領士卒﹐察淵奧﹐測成敗﹐參諸天道﹐不可不知常視神光﹐可見吉凶。欲交戰之時﹐當以手擁眼角﹐則見光色。若見光色﹐各以五行言之。黃光﹐必護敵人﹔金帛赤光者﹐大喜﹔白光者﹐兵刀相交﹐主流血﹔靑光者﹐主有憂﹔黑光者﹐主大憂。

凡出軍﹐忽見虎狼在軍前後吼哮﹐及入軍營中者﹐不出五七日有戰﹐先衝突者大勝。又云虎豹熊入軍營中者﹐及傷害人者﹐主大賊。至獐鹿之類入軍營者﹐皆主營空﹐急移營﹐吉。軍行營幕己成﹐忽有虎從外入我營走過軍中者﹐急移﹐必敗。凡猛獸至軍營中﹐敵人必勇﹐必有突入我營之機﹐或有姦覘我軍﹐宜愼之。

凡兩軍相當﹐有飛鳥入我城壘營陣者﹐大凶﹐急移營陣﹐吉。兩軍相當﹐有虎狼豹貍走入其中﹐或走圍繞軍營悲鳴者﹐將有凶﹐必大敗。宜撫軍士﹐翼日而戰﹐吉。若從彼軍中鳴﹐急宜進兵攻戰。若有猛獸橫入軍營中者﹐急宜備戰﹐主必敗。

凡軍中或有豹狼及雉飛入軍者﹐皆凶﹐急修徳楊武﹐吉營陣前後左右﹐有狐貍向軍四面鳴者﹐戰必敗﹐宜固守。軍營城壘往往捉得狐貍者﹐敵入來戰﹐必破敗。

凡狐貍獐鹿之類入軍營不出﹐五日﹐主軍驚將﹐可移軍侯防﹐必得敵人﹐另建營寨﹐吉。凡野獸入軍﹐皆與主將爲應﹐兆兩軍相當﹐應。禽獸從將軍命徳土來﹐或歲日月徳上來﹐皆吉慶若從將軍命刑及歲月日刑上來者﹐主失位﹐大凶之兆。

凡軍行﹐馬無故食砂石者﹐決應兵彊戰勝也。凡軍中眾馬晨夜鳴叫不息者﹐當有暴兵至﹐防急去﹐主士兵戰敗之兆。

◎太乙占太乙者﹐天帝之神也。其星在天乙之南﹐總十六神。知風雨水旱﹐金革凶饉之應﹐立陰陽二局﹐存諸祕式﹐列星文之次捨﹐分野之災祥﹐貴乎先知爲之備。

用軍行師﹐主客勝負﹐蓋天人之際﹐應可察焉。

出軍太乙主客勝負占經求年月日時四季太乙﹐入七十二局﹐立成得七局之數。乃用其局凶吉歲計小遊積年一百九十三萬七千六百一﹐以周紀三百六十除之﹐慶曆甲申歲用第二丙子元九局。月計﹐甲申年前十一月建甲子﹐立五紀第四庚子元二十五局。求月計三元六紀法﹐日計與時紀同。甲子甲午年十一月建甲子﹐月計第一紀也己亥﹑己巳﹐第二紀甲戌﹑甲辰﹐第三紀己酉﹑己卯﹐第四紀甲申﹑甲寅﹐第五紀己未﹑己丑﹐第六紀從第一元通數數之。求紀法六十除﹐求元法七十二除之﹐有餘者爲入局。求日計太乙入局之法﹐至所求積年﹐以章月八千一百二十六乘之﹐章歲六百五十二而一爲積月又以月法一千四百四十七乘之﹐日法四十九而一爲所求。天正十一月朔﹐大小餘每日加一算﹐其積日卽以三百六十除之﹐以紀法六十去之﹐余爲八紀日。又以局法七十二去之﹐余爲日局之數。依法求之。求時計﹐於日計甲子上取之﹐與月計六紀法同。求太乙四計用法行宮法三﹐每二十四行一周天﹐月行十六神﹐乾坤重一算﹐陰局取其衝﹐艮巽重畱計神﹐子歲計起寅退行。日月時同從天月命算﹐至太乙之宮前止﹐得主算之數﹐三之爲參將命算。乾坤艮巽八宮二宮四宮六宮爲六神﹐正起宮數﹐數之間辰有八節﹐戌亥丑寅辰己未申是也。

天目在此起一﹐余依宮數數之。客算以計神加和徳宮﹐天上十六神加臨地下十六神於主天目之下﹐是始擊將所臨依前命算數年得之算﹐卽得客大將所在宮﹐三因爲參將。計目以歲日月時計﹐合神加歲月日時天目下爲定。計日所臨命算數得定﹐計大將所在﹐助客之算也。卽看與太乙同宮之時﹐主名曰囚﹐在太一前後一宮或一辰名迫﹐始擊同宮名掩﹐在太一前後名擊。大小將在客主目或太乙宮前後爲挾。

大小將自相同宮爲關﹐則有客關﹑主人關。客當相關之時﹐若一林二虎﹑一泉二蛟﹐气有盛衰﹑勢不兩立﹐則以主客目所臨之神五行決之﹐勝負可見。若主客得五。並十五﹑二十五﹑三十五者﹐名八門杜塞﹐不利興師。若算得二﹐名略地。

經云﹕出兵略地﹐並用其二﹐客得則客利﹐主得則主利。凡客算以長多爲勝﹐短少爲負。若算長多﹐利深入﹔若算短少﹐利淺入。凡出軍宜向算﹐戰陣利背算。

凡伏兵﹐必有掩迫之時。凡奇兵﹐必各置於客主大殺之地﹐天目始擊將也。奇兵者﹐百人用三十爲之。皆依此爲則。侯得敵人之便﹐鳴鼓髙旗鼓噪之﹐令竊發而取勝。故曰能知奇伏﹐轉禍爲福。將若不知分合﹐不可以語奇。

太乙有用兵舉旗之法﹐難求精妙﹐今采其指歸。若算得一八﹐卽用曲陣﹐舉黑旗。算得三十﹐用直陣﹐舉靑旗。算得四九﹐宜用銳﹐舉赤旗。算得二五﹐用圓陣﹑舉黃旗。算得七六﹐用方陣﹐舉白旗。若算三門具﹐五將發﹐利以興兵動眾。但文昌主目不囚迫﹐始擊客目無掩擊﹐卽是三門具﹐五將發。不在所直﹐入門之下吉。入門算法繁而無用﹐今更不錄。

凡太乙天目在陽﹐算得偶爲和。太乙天目在陰﹐算得奇爲和。陽者謂太乙在八三四九宮也﹐陰者太乙在二七六一宮也。天目在正宮爲陽﹐間神爲陰。凡算得陰陽和﹐利以興兵。

凡言主客者﹐先後之禮﹐動靜之義也。陳兵原野﹐旗鼓相望﹐先動爲客﹐後動爲主人。安居之伐﹐先舉事者爲主人﹐後應者爲客。欲明天道﹐審逆順﹐先作主人歲計﹐次推客計。若客主俱得善計﹐三門具﹐五將發﹐陰陽和﹐利以稱兵﹐所向必克﹐先起則勝﹐後起則敗。若客主俱得惡計﹐三門不具﹐五將不發﹐陰陽不和﹐先起者敗﹐後起者勝。若客主計一吉一凶﹐則利客﹐客勝。吉凶等則算長者勝﹐算短者敗。

凡占外國動靜﹐皆以時之客計占之算將八門杜﹐賊不來。若三門具﹐五將發﹐陰陽和﹐不關格掩迫﹐客主俱會太乙前﹐所聞見爲實。占賊來降不爲盜﹕若天目數轉而北行者﹐爲不來。

凡占敵使可信﹐當視太乙所制。假令時計﹐太乙在二宮屬火﹐始擊將臨武徳屬金﹐火制金﹐敵使來不敢有他意。

凡占間牒有無﹐當視賊目。假令太一在一宮﹐則六七宮爲前外﹐八三四宮爲後內﹐若客目臨戊陰主﹐爲賊來窺覘間牒。

凡占射賊來多少﹐名客算。十六已上陰陽順﹐有虜必多﹐有將。若十五已下﹐虜少﹐無將。天目臨左﹐虜從東方來。臨右﹐從西方來。八門杜﹐不來。若天子巡狩﹐太乙天目在四維之歲。若舉方正﹐必在亥卯木之歲﹐及太乙歲計三門具五將發之年。

凡占聞事虛實﹐占天目掩迫太乙﹐聞不善事實﹐善事虛。若三門具五將發﹐聞吉則吉﹐聞凶不凶。若三門不具五將不發﹐聞凶則凶﹐聞吉不吉。

凡對敵常須觀風雲之勢﹐察飛鳥之情。若太乙所在風雲飛鳥從衝對上來﹐急須準備。假令太一在九宮巽屬木﹐風雲飛鳥從一宮來屬金制太一﹐大凶。若風雲飛鳥從主人太乙徳上來﹐急擊其衝﹐主人勝。若從客自大將宮來﹐則主人急宜備敵。

凡太乙算得一至四﹐步卒在前﹐車騎次之﹔算得五至九﹐車騎在前﹐步卒次之。

凡云風气隨日幹五行在我軍上往敵﹐我利。假令壬癸日黑气在我軍上﹐自北之南﹐隨雲气攻南﹐必勝。

凡擇日擇時﹐當審日時之計所利興兵吉。

太乙神名凡十六神﹐其年月日時計命起武徳侯時計有陰陽。冬至气應後用陽局﹐夏至气應後用陰局。其陽局皆以陽局所命之﹐對衝則陰局太乙所在也。

十六神名﹕申爲武徳﹐酉爲太族﹐戌爲陰主﹐乾爲陽徳﹐亥爲太義﹐子爲地主﹐醜爲陰徳﹐艮爲和徳﹐寅爲呂申﹐卯爲髙叢﹐辰爲太陽﹐巽爲太昊﹐巳爲太神﹐午爲太威﹐未爲天道﹐坤爲太武。

辧九宮太乙有蹉宮之義﹐卽一宮在西北﹐二宮正南﹐三宮東北﹐四宮正東﹐五宮居中﹐六宮正西﹐七宮西南﹐八宮正北﹐九宮東南。

十精太乙皆以七十二局之數除之年月日時。

十精太乙同候風雨災變﹐軍行不可不知﹕一曰天皇﹐以小周法二十除之﹐不盡者﹐命武徳﹐順行十六神﹐至陰徳和徳太昊太靈太武重畱一算﹐卽天皇所在。陰起呂申逆行。

二曰帝符﹐小周二十除之﹐不盡者﹐命起陰主﹐順行十六神﹐至地主髙叢太成太族重畱一算外卯﹐卽帝符所在。陰起太陽行逆。

三曰天時﹐以小周十二除之﹐不盡者﹐命起呂申﹐順行十二辰算外﹐卽是天時所在。陰起武徳。

四曰太尊﹐以小周四除之﹐不盡者﹐命八宮坎六宮次二宮次四宮﹐逆行四正宮算外﹐卽太尊所在。陰起二宮四八六。

五曰飛鳥﹐決飛鳥小周九除之﹐不盡者﹐命起一宮﹐順行九宮算外﹐卽飛鳥所在。陰逆行。

六曰五行﹐以五行小周法五除之﹐不盡者﹐命起一宮次八宮三九七算外﹐卽五行所在。陰起九宮二七一三。

七曰八風﹐以小周九除之﹐不盡者命起二宮﹐順行九宮算外﹐卽八風所在也。

陰起八七六五四三二一九。

八曰五風﹐以五風小周九除之﹐不盡者﹐命起一宮次三宮五七九二四六八算外﹐卽五風所在。陰起九七五三一八六四二。

九曰三風﹐以三風小周九除之﹐不盡者﹐命起三宮次七二六一五九四八算外﹐卽三風所在。陰起七三八四九五一六二。

十曰太乙數﹐以太乙局法七十二除之﹐不盡者﹐命起一宮數次二數順行算外﹐卽太乙數所在。陰起九宮逆行也。

十精與太乙諸神相合主風雨﹐以休望消息用之。

經曰﹕天皇太乙者﹐在紫微垣勾陳口中。《星贊》曰﹕天皇上帝﹐秉萬國神圖。天皇若與太乙合﹐則日暈大風。合於旺相之地﹐風徧天下。合在東方﹐日暈大風。合在西方﹐日暈有雲气。合南方﹐大昏。合在北方﹐陰昏。天皇若與天尊合﹐有大陰雨﹐日月爲變。天皇若與飛鳥合﹐天小陰雨。天皇若與天時合﹐有小陰昏。天皇若與五風合﹐有疾風起。天皇若與太乙計數合﹐有大風雨。

經曰﹕帝符太乙者﹐天節之所使也。《星贊》曰﹕天節奉使﹐專對無疑。帝符若與太乙合﹐則日昏大風。若合在太乙旺相之地﹐小雨小陰雲﹐有狂風卒起。

帝符若與天目合﹐當小陰疾風﹐或日月有變。

經曰﹕天時太乙者﹐雞星之使也。《星贊》曰﹕雞鳴伺曉﹐審候察時。天時與太乙合於旺相之地。有風雲卒起﹐或則陰雨。

經曰﹕太尊﹐黃生之長。若與太乙合旺相之地﹐有大陰雨寒。若合在八宮﹐日暈。合在六宮﹐陰昏。合在二宮﹐大陰寒。合在四宮﹐日昏。太尊與飛鳥合﹐天溫有水雨。太尊與帝符合﹐天有陰與大昏。太尊與天目合﹐天有陰雨。

經曰﹕飛鳥太乙者﹐土星之使﹐朱雀之體也。則主天星有變。飛鳥若與太乙合﹐有大風。飛鳥若與天時合﹐有陰風。

經曰﹕五行太乙者﹐五星之使也。其變猶影向之與形色也。五行與太乙合在旺相之地﹐暴風大寒﹐雲气昏暗﹐或則有雨。五行與天目合﹐有大風陰﹐日月有變。五行與八風合﹐有小風陰雨。五行與五風合﹐有小陰﹐日月爲變。五行與帝符合﹐風昏小陰。五行與太尊合﹐日月變色﹐小陰。五行與天符合﹐有大陰﹐昏風雲起。

經曰﹕八風太乙者﹐畢星之使也。謂畢有八星﹐故曰八風。八風與太乙合在旺相之地﹐小雨八風與五行合﹐有風昏。八風與天時合﹐陰﹐日月有變。八風與帝符合﹐陰雨。八風與天星合﹐有大陰疾風﹐日月爲變。八風與太乙合陰宮﹐有雨﹔合陽宮﹐有風。八風與帝符合﹐陽雨。八風雨天星合﹐有大風疾﹐日月爲變。

經曰﹕五風太乙者﹐箕星有五﹐故曰五風。五風與太乙合在旺相之地﹐日月有變﹐連陰不見天﹐暴風疾雨並作五風與太尊合﹐天小陰雨﹐日月有變。五風與飛鳥合﹐疾風起。五風與天帝符合﹐有大風雨。五風與天時合﹐大風。五風與天目合﹐天陰小風﹐日月爲變。

經曰﹕三風者﹐心星之使也。心有三星﹐故曰三風。三風與太乙合在旺相之地﹐日月無光﹐寒云四起。三風與天將合﹐有小陰風。三風與鳥飛合﹐有疾風雲陰﹐日月變色。三風與太尊合﹐小陰風。三風與帝符合﹐小陰。三風與五風合﹐日月有變色﹐有小陰。三風與天星合﹐天溫小風陰﹐日月有變。三風與天目合﹐有大陰雨。

經曰﹕太乙數者﹐五子九七十二局之數也。數與太乙合﹐日暈大風起。數若與太乙衝者﹐日暈風起。數得三十﹐日暈大風。數得四十﹐陰雨黃霧。數得五十﹐日暈大風。數得天目旺相合﹐日暈。數與太乙挾天目﹐陰雨日暈大風。數與飛鳥合六八九宮者﹐日暈。數與天地並﹐日暈。天十地九數與主計八合﹐日暈。數與天地相當﹐大風數與太乙飛鳥合﹐疾風。

推侯十精太乙雲气經曰﹕常以太乙初移宮﹐日出﹑日午﹑日脯侯日旁﹑餘二日不侯也﹔及時計初移宮時﹐餘二時亦不占﹐當侯日之上下左右。若雲气色靑﹐而日時計三四﹐則變發在寅卯時。若雲气色赤﹐而日時計得九二﹐則變發在巳午時。若雲气色白﹐而日時計得得六﹐則變發在申酉時。若雲气色黑﹐而日時計得一八﹐則變發在亥子時。

經曰﹕帝符﹑太尊﹑天時﹑五行﹑八風﹑五風﹑三風﹐與太乙合在陽宮﹐則爲晴爲旱﹔合在陰宮﹐則爲陰爲雨。合陽者陽位﹐陰者陰位也。天皇與太乙合在陽宮﹐則日暈晝冥﹔合在陰宮﹐則日月暈夜昏。飛鳥與太乙合﹐則從風從其下來﹕天气純厚則雨﹐天气華薄則風﹐天气黃霧則暈﹐天气黑赤則風﹐天气靑白則寒﹐天气凝潤則霧雨。雲气如歸則晴﹐云色文彩輪困蕭索﹐則天文大晴。若天旱則以常陽占之﹐若大雨則以常陰占之。若得旺相气﹐則其變疾而速也。

●後集卷十九

◎太乙定主客勝負陽局立成

△第一局甲子丙子戊子庚子壬子太乙在一宮﹐天目武徳。

主算七﹐主大將七宮客目掩﹐主參將一宮囚﹐始擊將大武掩主大將。客算十三和﹐客大將三宮發﹐客參將九宮發﹐計神寅。

此局客算長和﹐門具將發﹐利爲客﹐見陣利先動﹐出軍宜東北﹐戰利西南﹐利直陣﹐舉靑旗﹐雲气東北來客勝﹐聞賊備西南﹐奇兵西南﹐伏兵利戌亥時。太乙𨿽助主﹐主大將爲客目掩之﹐算短不和﹐不利爲主﹐聞賊備西南。

△第二局乙丑丁丑己丑辛丑癸丑太乙在一宮﹐天目大族。

主算六不和﹐主大將六宮內迫﹐主參將八宮外迫﹐始擊將陰主擊。客算一不和﹐客大將一宮囚主挾﹐客參將三宮格利﹐計伸醜。

此局主大小將挾客大將﹐客大將囚﹐主客俱不利﹐各宜固守﹐主聞賊備正西﹐客聞賊備西北。

△第三局丙寅戊寅庚寅壬寅甲寅太乙在一宮天目陰主神追。

主算單一不和﹐主大將一宮囚﹐主參將三宮發﹐始擊將大義辰迫。客算四十不和﹐客大將四宮發﹐客參將三宮發﹐計神子。

此局客算長﹐門具﹑將發﹐利爲客﹐見陣利先動﹐出軍宜正東﹐戰利正西﹐利銳陣﹑舉亦客﹐雲气從東來客勝﹐聞備西北﹐奇兵西北﹐伏兵利戌亥時。主目辰迫不和﹐算短大將囚﹐不利爲主﹐宜固守﹐聞賊備正東。

△第四局丁卯己卯辛卯癸卯乙卯太乙在二宮﹐天目陰徳。

主算二十五﹐八門杜﹐主大將﹑參將不出中宮﹐始擊將陽徳。客算十七不和﹐客大將七宮囚迫﹐客參將二宮發﹐計神亥。

此局主人杜塞無門﹐客算不和﹐大將迫﹐主客俱不利主﹐聞賊備西北﹐客聞賊備東北。

△第五局戊辰庚辰壬辰甲辰丙辰太乙在二宮﹐天目陰徳。

主算二十五﹐八門杜﹐主大將﹑參將不出中宮﹐始擊將呂申。客算十四不和﹐大將四宮發﹐客參將二宮因﹐計神戌。

此局太乙助客﹐客算不和﹐大將發﹐利爲客﹐見陣利先動﹐出軍宜正東﹐戰利正西﹐利銳陣﹐舉赤旗﹐雲气從東來客勝﹐聞賊備東北﹐奇兵東北﹐伏兵利巳午未時。主人杜塞不利﹐宜固守﹐聞賊備西北正東。

△第六局己巳辛巳癸巳乙巳丁巳太乙在二宮﹐天目大義。

主算二十五﹐八門杜﹐主大將﹑參將不出中宮﹐始擊將太陽。客算十孤陽﹐客大將一宮發﹐客參將三宮發﹐計神酉。

此局太乙助客﹐客大小將發﹐利爲客﹐見陣利先動。出軍宜西北﹐戰利東南﹐利曲陣﹐舉黑旗﹐雲气從西北來客勝﹐聞賊備東南﹐奇兵東南﹐伏兵利巳午未時。

主人杜塞無門﹐不利﹐宜固守﹐聞賊備西北。

△第七局庚午壬午甲午丙午戊午太乙在三宮﹐天目地主。

主算八不和﹐主大將八宮內迫﹐主參將四宮外迫﹐始擊將大神。客算二十五﹐八門杜﹐客大將﹑參將不出中宮﹐計神申。

此局主人大小將迫﹐客杜塞無門﹐主客俱不利﹐各宜固守﹐主聞賊備正北﹐客聞賊備東南。

△第八局辛未癸未乙未丁未己未太乙在三宮﹐天目陽徳辰迫。

主算單二和﹐主大將一宮發﹐主參將三宮囚﹐始擊將臨大武。客算二十二﹐長和﹐客大將二宮發﹐客參將六宮發﹐計神未。

此局客算長和﹐門具將發﹐利爲客﹐見陣利先動﹐出軍宜正南﹐戰利正北﹐用圓陣﹐舉黃旗﹐雲气從正南來客勝﹐聞賊備西南﹐奇兵西南﹐伏兵利丑寅時。

主目迫算短﹐參將囚﹐主人不利﹐宜固守﹐聞賊備西北。

△第九局壬申甲申丙申戊申庚申太乙在三宮﹐天目和徳囚。

主算三不和﹐主大將三宮囚﹐主參將九宮發﹐始擊將大族。客算十五八門杜﹐客大將﹑參將不出中宮﹐計神午。

此局主目﹐大將囚﹐客杜塞無門﹐主客俱不利﹐宜固守。主聞賊備東北﹐客聞賊備正西。

△第十局癸酉乙酉丁酉己酉辛酉太乙在四宮﹐天目呂申辰迫。

主算一和﹐主大將一宮發﹐主參將三宮內迫﹐始擊將陰徳。客算十二長和﹐客大將二宮發﹐客參將六宮格﹐計神巳。

此局客算長和﹐大將發﹐利爲客﹐見陣利先動﹐出軍宜正南﹐戰利正北﹐用圓陣﹐舉黃旗﹐雲气從南來客勝﹐聞賊備西北﹐奇兵西北﹐伏兵利寅卯辰時。主目參將迫﹐太乙𨿽助主﹐主人算短﹐不利﹐固守﹐聞賊備東北。

△第十一局甲戌丙戌戊戌庚戌壬戌太乙在四宮﹐天目髙叢囚。

主算四不和﹐主大將四宮囚﹐主參將二宮發﹐始擊將陽徳。客算四不和﹐客大將四宮囚﹐客參將二宮發﹐計神辰。

此局主客大將囚關﹐主客俱不利﹐各宜固守。主聞賊備正東﹐客聞賊備東北。

△第十二局乙亥丁亥己亥辛亥癸亥太乙在四宮﹐天目大陽辰迫。

主算三十七長和﹐主大將七宮發﹐主參將一宮發﹐始擊將呂申辰擊。客算一﹐客大將一宮發﹐將參將三宮內迫﹐計神卯。

此局太乙助主﹐主人算長和﹐大小將門具將發﹐利爲主﹐見陣利後動﹐出軍宜西南﹐戰利東北﹐用方陣﹐舉白旗﹐雲气從西南來主勝﹐聞賊備東南﹐奇兵東南﹐伏兵利寅卯辰時。客算短﹐不和﹐客自辰擊﹐參將內迫﹐不利爲客﹐宜固守﹐聞賊備東北。

△第十三局丙子戊子庚子壬子甲子六紀甲子太乙在六宮﹐天目天昊。

主算十八短和﹐主大將八宮發﹐主參將四宮格﹐始擊將太陽宮。客算十九長和﹐客大將九宮發﹐客主參將七宮發﹐計神寅。

此局太乙助客﹐大小將利主﹐見陣利後動﹐出軍宜正北﹐戰利正南﹐戰利曲陣﹐舉黑旗﹐雲气從北來主勝﹐聞賊備東南﹐奇兵東南﹐伏兵利申酉戍時。客見陣利先行動﹑出軍宜東南﹐戰利西北﹐利銳陣﹐舉赤旗﹐雲气從東南來客勝﹐聞賊備東南﹐奇兵東南﹐伏兵利申酉戌時。

△第十四局丁丑己丑辛丑癸丑乙丑太乙在六宮﹐天目大神。

主算十孤陽﹐主大將一宮發﹐主參將三宮發﹐始擊將大勝。

客算九和﹐客大將九宮發﹐客參將七宮內迫﹐計神醜。

此局太乙助客﹐算常和﹐大將發﹐利爲陣客﹐見陣利先動﹐出軍宜東南﹐戰利西北﹐銳利陣﹐舉赤旗﹐雲气從東南來客勝﹐聞賊備正南﹐奇兵正南﹐伏兵。

利申酉戌時。主大將迫﹐不利爲主﹐宜固守﹐聞賊備東南。

△第十五局戊寅庚寅壬寅甲寅丙寅太乙在六宮﹐天目大城勝。

主算九和﹐主大將九宮發﹐主參將七宮內迫﹐始擊將大武擊。客算七不和﹐客大將七宮內迫﹐客參將一宮外迫﹐計神子。

此局主人門具將發﹐利爲主﹐見陣利後動﹐出軍宜東南﹐戰利西北﹐利銳陣﹐舉赤旗﹐雲气從東南來主勝﹐聞賊備正南﹐奇兵正南﹐伏兵利申酉戌時。客目擊太乙﹐主目擊客大將﹐客大小將迫﹐不利爲客宜固守﹐聞賊備正南。

△第十六局己卯辛卯癸卯乙卯丁卯太乙在七宮﹐天目天道辰迫。

主算一和﹐主大將二宮發﹐主參將三宮格﹐始擊將大族。客算三十三長和﹐客大將三宮格﹐客參將九宮發﹐計神亥。

此局太乙助客﹐𨿽大將格參將發﹐客算長和﹐利爲客﹐見陣利先動﹐出軍宜東北﹐戰利西南﹐利直陣﹐舉靑旗﹐雲气從東北來客勝﹐聞賊備正西﹐奇兵正西﹐伏兵利酉時。主日辰迫﹐算短﹐參將格﹐不利爲主﹐宜固守﹐聞賊備西南東北。

△第十七局庚辰壬辰甲辰丙辰戊辰太乙在七宮﹐天目大武囚。

主算七不和﹐主大將七宮囚﹐主參將一宮發﹐始擊將大義。客算二十七不和﹐客大將七宮囚﹐客參將一宮發﹐計神戌。

此局文昌將囚﹐主客大將囚﹐主客大將相關﹐客主人關客﹐主客俱不利﹐各宜固守﹐主人聞賊備西南﹐客聞賊備正西。

△第十八局辛巳癸巳乙巳丁巳己巳太乙在七宮﹐天目大武囚。

主算七不和﹐主大將七宮囚﹐主參將一宮發客挾﹐始擊將地主。客算二十六不和﹐客大將六宮外迫﹐參將八宮發﹐計神酉。

此局主人大小將挾﹐客大小將又挾主人參將﹐主客俱不利﹐各宜固守。主人聞賊備正西﹐客聞賊備西南。

△第十九局壬午甲午丙午戊午庚午太乙在八宮﹐天目武徳客挾。

主算八不和﹐主大將八宮囚﹐主參將四宮發﹐始擊將和徳。客算一十二長和﹐客大將二宮格﹐客參將六宮發﹐計神申。

此局客大將𨿽格﹐算長和﹐大小將挾文昌將﹐依依利客﹐見陣利先動﹐出軍宜正南﹐戰利正北﹐利圓陣﹐舉黃旗﹐雲气從南來客勝﹐聞賊備東北﹐奇兵東北﹐伏兵利亥子丑時。主人算短﹐主算短﹐主目爲客挾之﹐大將囚﹐太乙𨿽助主﹐不利爲主﹐宜固守﹐聞賊備西南。

△第二十局癸未乙未丁未己未辛未太乙在八宮﹐天目大族。

主算七不和﹐主大將七宮發﹐主參將一宮內迫﹐始擊將太陽。客算二十六﹐客大將六宮主挾﹐客參將八宮囚﹐計神未。

此局太乙助主﹐主大小將挾客﹐主算和﹐大將發﹐利爲主﹐見陣利後動﹐出軍宜西南﹐戰利方陣﹐舉白旗﹐雲气從西南方來主勝﹐聞賊備正西南﹐奇兵正西南﹐伏兵利亥子丑時。客大將爲主人大小將挾之﹐不利爲客﹐宜固守﹐聞賊備西南。

△第二十一局甲申丙申戊申庚申壬申太乙在八宮﹐天目陰主。

主算二﹐算短﹐主大將二宮格﹐主參將六宮發﹐始擊將大神。客算十七長和﹐客大將十宮發﹐客參將一宮內迫計神午。

此局主人大小將挾客大將﹐客不利。主大將格﹐算短。主客勢均﹐各宜固守。

主人聞賊備西南﹐客聞賊備正南。

△第二十二局乙酉丁酉己酉辛酉癸酉太乙在九宮﹐天目陰徳。

主算十六和﹐主大將六宮發﹐主參將八宮發﹐始擊將天道。客算三十孤陽不和﹐客大將三宮發﹐客參將九宮囚﹐計神巳。

此局主人大小將門具將發﹐利爲主﹐見陣利後動﹐出軍主宜正西﹐戰利正東﹐利方陣﹐舉白旗﹐雲從西來主人勝﹐聞賊備西北﹐奇兵西北﹐伏兵利辰巳時。客算孤陽不和﹐參將囚﹐不利爲客﹐宜固守﹐聞賊備西南北。

△第二十三局丙戌戊戌庚戌壬戌甲戌太乙在九宮﹐天目陰徳。

主算十六和﹐主大將六宮發﹐主參將八宮發﹐始擊將武徳。客算二十三長和﹐客大將三宮發﹐客參將九宮囚﹐計神辰。

此局主客俱利。主人算和﹐門具將發﹐利爲主﹐見陣利後動﹐出軍宜正西﹐戰利正東﹐利方陣﹐舉白旗﹐雲气從西來主勝﹐聞賊備西北﹐奇兵西北﹐伏兵利辰巳時。客算長﹐太乙助客﹐參將𨿽囚﹐大將發﹐依依利客﹐見陣利先動﹐出軍宜東北﹐戰利西南﹐利直戰﹐舉靑旗﹐雲气從東北來客勝﹐聞賊備西南﹐奇兵西南﹐伏兵利辰巳時。

△第二十四局丁亥己亥辛亥癸亥乙亥太乙在九宮﹐天目大義。

主算十六短﹐主大將六宮發﹐主參將八宮發﹐始擊將陰主。客算十七長和﹐客大將七宮發﹐客參將一宮格﹐計神卯。

此局客大小將挾主。大將﹐太乙助客﹐算長和﹐利爲客﹐見陣利先動﹐出軍宜西南﹐戰利東北﹐利方陣﹐舉白旗﹐雲气從西南來客勝﹐聞賊備西北﹐奇兵西南﹐伏兵利辰巳時。主人算短﹐客大小將挾主大將﹐不利爲主﹐宜固守﹐聞賊備西北。

△第二十五局戊子庚子壬子五紀甲子丙子太乙在一宮﹐天目地主。

主算三十九﹐主大將九宮格客挾﹐主參將七宮發﹐始擊將大義辰擊。客算四十孤陰﹐客大將四宮發﹐客參將三宮發﹐計神寅。

此局客算長﹐大小將門具將發﹐利爲客﹐見陣利先動﹐出軍宜正東﹐戰利正西﹐利銳陣﹐舉赤旗﹐雲气從東來客勝﹐聞賊備西北﹐奇兵西北﹐伏兵利戌亥時。

主人大將格﹐太乙𨿽助主﹐大將爲客大小將挾之﹐主人不利﹐宜固守﹐賊備東北。

△第二十六局己丑辛丑癸丑乙丑丁丑太乙在一宮﹐天目陽徳。

主算三十二長﹐主大將一宮發﹐主參將六宮內迫﹐始擊將和徳。客算三十一長﹐客大將一宮囚﹐客參將三宮發﹐計神醜。

此局太乙助主﹐主算長﹐大將發﹐利爲主﹐見陣利後動﹐出軍宜正南﹐戰利正北﹐得圓陣﹐舉黃旗﹐雲气從正南來主人勝﹐聞賊備東北﹐奇兵東北﹐伏兵利戌亥時。客大將囚﹐算短﹐不利爲客﹐宜固守﹐聞賊備東北。

△第二十七局庚寅壬寅甲寅丙寅戊寅太乙在一宮﹐天目和徳。

主算三十一﹐主大將一宮囚﹐主參將三宮與天目囚﹐始擊將髙叢。客算二十八和﹐客大將八宮主挾宮﹐參將四宮發﹐計神子。

此局太乙𨿽助主﹐主人大將囚﹐參將又與天月囚﹔主大小將挾客大將﹐客大小將挾主參將﹐主客俱不利﹐各宜固守。主聞賊備東北﹐客聞賊備正東。

△第二十八局辛卯癸卯乙卯丁卯己卯太乙在二宮﹐天目呂申。

主算十四長﹐主大將四宮發﹐主參將二宮囚﹐始擊將太昊。客算九宮﹐大將九宮內迫主挾﹐客參將七宮外迫﹐計神亥。

此局太乙𨿽助客﹐主人大小將與太乙俱挾客大將﹐客大小將挾太乙並主參將﹐主客俱不利﹐各宜固守﹐主聞賊備東北﹐客聞東南。

△第二十九局壬辰甲辰丙辰戊辰庚辰太乙在二宮﹐天目髙叢。

主算十三﹐主大將三宮發﹐主參將九宮內迫﹐始擊將天道擊。客算三十九﹐客大將九宮內迫﹐客參將七宮外迫﹐計神戌。

此局主算和﹐大將發﹐利爲主﹐見陣利後動﹐出軍宜東北﹐戰利西南﹐利直陣﹐舉靑旗﹐雲气從東北來主勝﹐聞賊備正東﹐奇兵正東﹐伏兵利巳午未時。客目擊﹐大小將迫﹐太乙𨿽助客擊宮﹐不利﹐宜固守﹐聞賊備西南。

△第三十局癸巳乙巳丁巳己巳辛巳太乙在二宮﹐天目太陽。

主算十孤陽﹐主大將一宮發﹐主參將三宮發﹐始擊將武徳。客算三十二﹐客大將二宮囚﹐客參將六宮發﹐計神酉。

此局主人門具將發﹐利爲主﹐見陣利後動﹐出軍宜西北戰﹐見陣利東南﹐利曲陣﹐舉黑旗﹐雲气從西北來主勝﹐聞賊備東南﹐奇兵東南﹐伏兵利巳午未時。

太乙𨿽助客﹐大將囚﹐各不利﹐宜固守﹐聞賊備西南。

△第三十一局甲午丙午戊午庚午壬午太乙在三宮﹐天目太昊。

主算三十三﹐主大將三宮囚﹐主參將九宮與主目囚﹐始擊將陰主。客算十和孤陽﹐客大將一宮發﹐客參將三宮囚﹐計神申。

此局客算和﹐大將發﹐利爲客﹐見陣利先動﹐出軍宜向西北﹐戰利東南﹐用曲陣﹐舉黑旗﹐雲气從西北來客勝﹐聞賊備西北﹐奇兵西北﹐伏兵利丑寅時。太乙𨿽助主﹐主算不和﹐大將囚﹐參將與主目囚﹐主大不利﹐宜固守﹐聞賊備東南。

△第三十二局乙未丁未己未辛未癸未太乙在三宮﹐天目大神。

主算二十五﹐八門杜﹐主大將﹑參將不出中宮﹐始擊將地主宮擊。客算八短﹐客大將八宮內迫﹐客參將四宮外迫﹐計神未。

此局主人杜塞無門﹐不利。客大小將迫﹐算短。主客俱不利﹐各宜固守﹐主聞賊備東南﹐客聞賊備正北。

△第三十三局丙申戊申庚申壬申甲申太乙在三宮﹐天目大威。

主算二十四長﹐主大將四宮外迫﹐客挾﹐主參將二宮發﹐始擊將和徳掩擊。

客算﹐大將三宮囚﹐客參將九宮主挾﹐計神午。

此局太乙𨿽助主﹐主算不和﹐大將迫﹐客大將囚﹐大小將挾主人大將﹐主大小將挾客參將﹐主客俱不利﹐各宜固守﹐主聞賊備正南﹐客聞賊備東北。

△第三十四局丁酉己酉辛酉癸酉乙酉太乙在四宮﹐天目天道。

主算二十六長和﹐主大將六宮格﹐主參將八宮發﹐始擊將髙叢。客算四宮﹐客大將四宮囚﹐客參將二宮發﹐計神巳。

此局太乙助主﹐大將𨿽格﹐算長和﹐參將發﹐依依利主﹐見陣利後動﹐出軍宜正西﹐戰利正東﹐利方陣﹐舉白旗﹐雲气從正西來主勝﹐聞賊備西南﹐奇兵西南﹐伏兵客目利戌亥辰時。客大將囚﹐不利爲客﹐宜固守﹐聞賊備正東。

△第三十五局戊戌庚戌壬戌甲戌丙戌太乙在四宮﹐天目大武。

主算二十五﹐八門杜主﹐大將﹑參將不出中宮﹐始擊將大神。客算二十八長﹐客大將八宮發﹐客參將四宮囚﹐計神辰。

此局客算長﹐大將發﹐利爲客﹐見陣利先動﹐出軍宜正北﹐戰利正南﹐用曲陣﹐舉黑旗﹐雲气從正北來客勝﹐聞賊備東南﹐奇兵東南﹐伏兵利寅卯辰時。主人杜塞無門﹐不利﹐宜固守﹐聞賊備西南。

△第三十六局己亥辛亥癸亥乙亥丁亥太乙在四宮﹐天目大武。

主算二十五﹐八門杜﹐主大將﹑參將不出中宮﹐始擊將大威。客算二十七長和﹐客大將七宮發﹐客參將一宮發﹐計神卯。

此局客算長和﹑大小將發﹐利爲客﹐見陣利先動﹐出軍宜西南﹐戰利東北﹐用方陣﹐舉白旗﹐雲气從西南來客勝﹐聞賊備正南﹐奇兵正南﹐伏兵利寅卯辰時。

主人杜塞無門﹐不利﹐宜固守﹐聞賊備西南。

△第三十七局庚子壬子甲子丙子戊子太乙在六宮客挾﹐天目武徳神辰迫。

主算一﹐主大將一宮外迫﹐主參將三宮發﹐始擊將大武擊。客算七﹐客大將七宮內迫﹐客參將一宮外迫﹐計神寅。

此局主大將迫﹐與客參將並﹐主客俱不利﹐各宜固守主聞賊備西南﹐客聞賊備西南。

△第三十八局辛丑癸丑乙丑丁丑己丑太乙在六宮﹐天目大族囚。

主算六﹐主大將六宮囚﹐主參將八宮﹐始擊將陰主。客算二十五﹐八門杜﹐客大將﹑參將不出中宮﹐計神醜。

此局主目﹐主大將囚﹐客杜塞無門﹐主客俱不利﹐各宜固守﹐主聞賊備正西﹐客聞賊備西北。

△第三十九局壬寅甲寅丙寅戊寅庚寅太乙在六宮﹐天目陰主辰迫。

主算三十五﹐八門杜﹐主大將﹑參將不出中宮﹐始擊將大義。客算三十四長和﹐客大將四宮格﹐客參將二宮發﹐計神子。

此局客大將𨿽格﹐客算和﹐太乙助客﹐利爲客﹐見陣利先動﹐出軍宜向正東﹐戰利正西﹐利銳陣﹐舉赤旗﹐雲气從東南來客勝﹐聞賊備西北﹐伏兵利申酉戌時。

主人杜塞無門﹐不利爲主﹐宜固守﹐聞賊備西北。

△第四十局癸卯乙卯丁卯己卯辛卯太乙在七宮﹐天目陰徳。

主算二十七不和﹐主大將七宮囚﹐主參將一宮發﹐始擊將臨陰徳。客算十九長和﹐客大將九宮發﹐客參將七宮囚﹐計神亥。

此局太乙助客﹐算長和﹐大將發﹐依依利爲客﹐見陣利先動﹐出軍宜東南﹐戰利西北﹐利銳陣﹐舉赤旗﹐雲气從正東南來客勝﹐聞賊備東北﹐奇兵利未申時。

主人算不和﹐大將囚﹐不利爲主﹐聞敗備西北。

△第四十一局甲辰丙辰戊辰庚辰壬辰太乙在七宮﹐天目陰徳客挾。

主算二十七不和﹐主大將七宮囚﹐主參將宮客挾﹐始擊將呂申。客算十六不和﹐客大將六宮外迫主挾﹐客參將八宮發﹐計神戌。

此局主大將囚﹐主人大小將挾客大將﹐客大小將又挾主目及參將﹐主客皆不利﹐客宜固守。主聞賊備西北﹐客聞賊備東北。

△第四十二局乙巳丁巳己巳辛巳癸巳太乙在七宮客挾﹐天目大義。主算二十七﹐主大將七宮客挾囚﹐主參將一宮發﹐始擊將太陽。客算十二宮﹐大小將二宮內迫﹐客參將六宮外迫主挾﹐計神酉。

此局客大將挾太乙﹐主大將囚﹐客大小將二挾主大將﹐客大小將迫﹐主客俱不利﹐各宜固守。主聞賊備西北﹐客聞賊備東南。

△第四十三局丙午戊午庚午壬午甲午太乙在八宮﹐天目地主囚。

主算八不和﹐主大將八宮囚﹐主參將四宮發﹐始擊將大神。客算十七長和﹐客大將七宮發﹐客參將一宮內迫﹐計神申。

此局客算長和﹐客大將發﹐利爲客﹐見陣利先動﹐出軍宜西南﹐戰利東北﹐利方陣﹐舉白旗﹐雲气從西南來客勝﹐聞賊備東南﹐奇兵東南﹐伏兵利亥子丑時。

主人算短﹐主目大將囚﹐不利爲主﹐宜固守﹐聞賊備正北。

△第四十四局丁未己未辛未癸未乙未太乙在八宮﹐天目陽徳辰迫。

主算三十三長﹐主大將三宮外迫﹐主參將九宮客挾﹐始擊將大武。客算十四﹐客大將四宮發主挾﹐客參將二宮格﹐計神未。

此局主目大將迫﹐參將爲客挾﹐不利爲主。客大將爲主大小將挾之﹐參將格﹐不利爲客。主客俱不利﹐各宜固守。主聞賊備東北﹐客聞賊備西南。

△第四十五局戊申庚申壬申甲申丙申太乙在八宮﹐天目和徳宮迫。

主算三十二長和﹐主大將一宮格﹐主參將六宮發﹐始擊將臨大族。客算七短﹐客大將七宮主挾﹐客參將一宮內迫﹐計神午。

此局主大將𨿽格﹐參將發﹐主算長和﹐依依利﹐太乙助主﹐見陣利後動﹐出軍宜正南﹐戰利正北﹐利圓陣﹐舉黃旗﹐雲气從正南來主人勝﹐聞賊東北﹐奇兵東北﹐伏兵利亥子丑時。客大將爲主大小將挾之﹐參將內迫﹐算短﹐不利爲客﹐宜固守﹐聞賊備正西。

△第四十六局己酉辛酉癸酉乙酉丁酉太乙在九宮﹐天目呂申。

主算五﹐八門杜﹐主大將﹑參將不出中宮﹐始擊將陰徳。客算十六長和﹐客大將六宮發﹐客參將八宮發﹐計神巳。

此局客算長和﹐大小將門具將發﹐利爲客﹐見陣利先動﹐出軍宜正西﹐戰利正東﹐利方陣﹐舉白旗﹐雲气從西來客勝﹐聞賊備西北﹐奇兵西北﹐伏兵利辰巳時。

主人杜塞無門﹐不利﹐宜固守﹐聞賊備東北。

△第四十七局庚戌壬戌甲戌丙戌戊戌太乙在九宮主挾﹐天目髙叢宮迫。

主算四不和﹐主大將四宮內迫﹐主參將二宮外迫﹐始擊將陽徳。客算八不和算長﹐客大將八宮發﹐客參將四宮內迫﹐計神辰。

此局客算長﹐大將發﹐太乙助客﹐利爲客﹐見陣利先動﹐出軍宜正北﹐戰利正南﹐利曲陣﹐舉黑旗﹐雲气從北來客勝﹐聞賊備東北﹐奇兵東北﹐伏兵利辰巳時。主人大小將迫﹐挾太乙﹐算短不和﹐不利爲主﹐宜固守﹐聞賊備正東。

△第四十八局辛亥癸亥乙亥丁亥己亥太乙在九宮﹐天目太陽辰迫。

主算一﹐主大將一宮格﹐主參將三宮發﹐始擊將呂申。客算五﹐八門杜﹐客大將﹑參將不出中宮﹐計神卯。

此局主目迫﹐大將格﹐客大小將杜塞無門﹐主客俱不利﹐各宜固守。主聞賊備東南﹐客聞賊備西北。

△第四十九局壬子甲子丙子戊子庚子太乙在一宮﹐天目大昊。

主算二十四長和﹐主大將四宮發﹐主參將二宮發﹐始擊將太陽。客算十五﹐八門杜﹐客大將﹑參將不出中宮﹐計辰寅。

此局太乙助主﹐算長和﹐大小將門具將發﹐利爲主。見陣利後動﹐出軍宜正東﹐戰利正西﹐利銳陣﹐舉赤旗﹐雲气從東來主勝﹐聞賊備東南﹐奇兵東南﹐伏兵利戌亥時。客杜塞無門﹐不利﹐宜固守﹐聞賊備東南。

△第五十局癸丑乙丑丁丑己丑辛丑太乙在一宮﹐天目大神。

主算十六長和﹐主大將六宮內迫﹐主參將八宮外迫﹐始擊將大威。客算十五﹐八門杜﹐客大將﹑參將不出中宮﹐計神醜。

此局太乙𨿽助﹐大小將迫﹐客杜塞無門﹐主客俱不利﹐各宜固守。主聞賊備東南﹐客聞賊備西南。

△第五十一局甲寅丙寅戊寅庚寅壬寅太乙在一宮﹐天目大威。

主算十五﹐八門杜﹐主大將﹑參將不出中宮﹐始擊將大武。客算十三和﹐客大將三宮發﹐客參將九宮格﹐計神子。

此局客算長和﹐大將發﹐利爲客。見陣利先動﹐出軍宜東北﹐戰利西南﹐利直陣﹐舉靑旗﹐雲气從東北來客勝﹐聞賊備西南﹐奇兵西南﹐伏兵利戌亥時。主人杜塞無門﹐不利﹐宜固守﹐聞賊備正南。

△第五十二局乙卯丁卯己卯辛卯癸卯太乙在二宮主挾﹐天目天道辰迫。

主算三十九﹐主大將九宮內迫﹐主參將七宮外迫﹐始擊將大族。客算三十一和﹐客大將一宮發﹐客參將三宮發﹐計神亥。

此局太乙助客﹐算和﹐門將發﹐利爲客。見陣利先動﹐出軍宜北﹐戰利東南﹐利曲陣﹐舉黑旗﹐雲气從西北來客勝﹐聞賊備正西﹐奇兵正西﹐伏兵利巳午未時。

主人大小將迫﹐不利主﹐宜固守﹐聞賊備西南。

△第五十三局丙辰戊辰庚辰壬辰甲辰太乙在二宮﹐天目大武宮迫。

主算三十八長﹐主大將八宮格﹐主參將四宮發﹐始擊將大義。客算二十五﹐八門杜﹐客大將﹑參將不出中宮﹐計神戌。

此局主算長﹐大將𨿽格﹐參將發﹐依利主﹐見陣利後動﹐出軍宜正北﹐戰利正南﹐利曲陣﹐舉黑旗﹐雲气從北來主勝﹐聞賊備西南﹐奇兵西南﹐伏兵利巳午未時。客杜塞無門﹐不利﹐宜固守﹐聞賊備西北。

△第五十四局丁巳己巳辛巳癸巳乙巳太乙在二宮﹐天目大武宮迫。

主算三十八﹐主大將八宮格﹐主參將四宮發﹐始擊將地主。客算二十四和﹐客大將四宮發﹐客參將二宮囚﹐計神酉。

此局太乙助客﹐大將發﹐利爲客。見陣利先動﹐出軍宜正東﹐戰利正西﹐利銳陣﹐舉赤旗﹐雲气從東來客勝﹐聞賊備正北﹐奇兵正北﹐伏兵利巳午未時。主人大將格﹐主目迫﹐不利爲主﹐宜固守﹐聞賊備西南。

△第五十五局戊午庚午壬午甲午丙午太乙在三宮﹐天目武徳。

主算十六長和﹐主大將六宮發﹐主參將八宮內迫﹐始擊和徳掩擊。客算三不和﹐客大將三宮囚﹐客參將九宮發﹐計神申。

此局太乙助主﹐主算長和﹐大將發﹐利爲主。見陣利後動﹐出軍宜正西﹐戰利正東﹐方陣﹐舉白旗﹐雲气從西來主勝﹐聞賊備西南﹐奇兵西南﹐伏兵利寅卯辰時。客目掩擊﹐大將囚﹐不利爲客。宜固守﹐聞賊備東北。

△第五十六局己未辛未癸未乙未丁未太乙在三宮﹐天目大族。

主算十五﹐八門杜﹐主大將﹑參將不出中宮﹐始擊將太陽。客算三十四長﹐客大將四宮外迫﹐客參將二宮發﹐計神未。

此局主人杜塞無門﹐客大將迫﹐主客俱不利。各宜固守。主聞賊備正東﹐客聞賊備東南。

△第五十七局庚申壬申甲申丙申戊申太乙在三宮﹐天目陰主。

主算十孤陽和﹐主大將一宮發﹐主參將三宮﹐始擊將大神。客算二十五﹐八門杜﹐客大將﹑參將不出中宮﹐計神午。

此局太乙助主﹐算和﹐大將發﹐利爲主﹐見陣利後動﹐出軍宜西北﹐戰利東南﹐利曲陣﹐舉黑旗﹐雲气從西北來主勝﹐聞賊備西北﹐奇兵西北﹐伏兵利丑寅時。客杜塞無門﹐不利﹐宜固守﹐聞賊備東南。

△第五十八局辛酉癸酉乙酉丁酉己酉太乙在四宮﹐天目陰徳。

主算十二和﹐主大將二宮發﹐主參將二格與客大將關﹐始擊將天道。客算二十六宮﹐大將六宮格與主參將關﹐參將八宮發﹐計神巳。

此局太乙助主﹐主算和﹐大將發﹐利爲主。見陣利後動﹐出軍宜正南﹐戰利正北﹐利圓陣﹐舉黃旗﹐雲气從南來主勝﹐聞賊備西北﹐奇兵西北﹐伏兵利寅卯辰時。客大將格﹐不利﹐宜固守﹐聞賊備西南。

△第五十九局壬戌甲戌丙戌戊戌庚戌太乙在四宮﹐天目陰徳。

主算十二短﹐主大將二宮客挾﹐主參將六宮格﹐始擊將武徳。客算十九長﹐客大將九宮外迫﹐客參將七宮主挾﹐計神辰。

此局太乙𨿽助主﹐主人大將爲客大小將挾之﹐客大將迫﹐主大小將挾客參將﹐主客俱不利﹐各宜固守。主聞賊備東南﹐客聞賊備西南。

△第六十局癸亥乙亥丁亥己亥辛亥太乙在四宮客挾﹐天目大義。

主算十二和﹐主大將二宮發﹐主參將六宮格﹐始擊將陰主。客算十三不和﹐客大將三宮內迫﹐參將九宮外迫﹐計神卯。

此局太乙助主﹐主人算和﹐大將發﹐利爲主﹐見陣利後動﹐出軍宜正南﹐戰利正北﹐利圓陣﹐舉黃旗﹐雲气從南來主勝﹐聞賊備西北﹐奇兵西北﹐伏兵利寅卯辰時。客算不和﹐大小將迫﹐不利。宜固守﹐聞賊備西北。

△第六十一局甲子丙子戊子庚子壬子太乙在六宮﹐天目地主。

主算三十三長和﹐主大將三宮發﹐主參將九宮挾﹐始擊將大義。客算三十四﹐客大將四宮格主挾﹐客參將二宮發﹐計神寅。

此局主算和﹐主將﹑參將𨿽爲客挾之﹐主大小將挾客大將﹐利爲主。見陣利後動﹐出軍宜東北﹐戰利西南﹐利直陣﹐舉靑旗﹐雲气從東北來主勝﹐聞賊備正北﹐奇兵正北﹐伏兵利申酉戌時。客大將格﹐太乙𨿽助客﹐客不利﹐聞賊備西北。

△第六十二局乙丑丁丑己丑辛丑癸丑太乙在六宮﹐天目陽徳。

主算二十六﹐主大將六宮囚﹐主參將八宮發﹐始擊將和徳。客算二十五﹐八門杜﹐客大將﹑參將不出中宮﹐計神醜。

此局主大將囚﹐客杜塞無門﹐主客俱不利﹐各宜固守。主聞賊備東北﹐客聞賊備正北。

△第六十三局丙寅戊寅庚寅壬寅甲寅太乙在六宮﹐天目和徳。

主算二十五﹐八門杜﹐主大將﹑參將不出中宮﹐始擊將髙叢。客算二十二﹐客大將二宮發﹐客參將六宮囚﹐計神子。

此局太乙助客﹐客大將發﹐見陣利先動﹐出軍宜正南﹐戰利正北﹐利圓陣﹐舉黃旗﹐雲气從南來客勝﹐聞賊備正東﹐奇兵正東﹐伏兵利申酉戌時。主人杜塞無門﹐不利﹐宜固守﹐聞賊備東北。

△第六十四局丁卯己卯辛卯癸卯乙卯太乙在七宮﹐天目呂申。

主算十六不和﹐主大將六宮外迫﹐主參將八宮發﹐始擊將太昊。客算十一﹐客大將一宮主挾﹐客參將三宮格﹐計神亥。

此局主人大小將挾客大將﹐主算不和﹐大將迫﹐主客俱不利﹐各宜固守。主聞賊備東北﹐客聞賊備東南。

△第六十五局戊辰庚辰壬辰甲辰丙辰太乙在七宮﹐天目髙叢。

主算十五﹐八門杜﹐主大將不出中宮﹐始擊將天道辰擊。客算一﹐客大將一宮發﹐客參將三宮格﹐計神戌。

此局𨿽客目擊﹐太乙助客﹐大將發﹐依依利客﹐見陣利先動﹐出軍宜西北﹐戰利東南﹐利方陣﹐舉白旗﹐雲气從東西北來客勝﹐聞賊備西南﹐奇兵西南﹐伏兵利未申時。主人杜塞無門﹐不利﹐宜固守﹐聞賊備正東。

△第六十六局己巳辛巳癸巳乙巳丁巳太乙在七宮。主挾﹐天目太陽。

主算十二﹐主大將二宮內迫﹐主參將六宮外迫﹐始擊將武徳辰擊。客算三十四長和﹐客大將四宮發﹐客參將二宮內迫﹐計神酉。

此局太乙助客﹐客算長﹐大將發﹐利爲客﹐見陣利先動﹐出軍宜正東﹐戰利正西﹐利銳陣﹐舉赤旗﹐雲气從東來客勝﹐聞賊備西南﹐奇兵西南﹐伏兵利未申時。主人大小將迫﹐不利﹐宜固守﹐聞賊備東南。

△第六十七局庚午壬午甲午丙午戊午太乙在八宮﹐天目大昊。

主算二十五﹐八門杜﹐主大將﹑參將不出中宮﹐擊將陰。主客算二和﹐客大將二宮格﹐客參將六宮發﹐計神申。

此局太乙助客﹐算和﹐大將𨿽格﹐參將發﹐利爲客。見陣利先動﹐出軍宜正南﹐戰利正北﹐利圓陣﹑舉黃旗﹐雲气從東來客勝﹐聞賊備西北﹐奇兵利亥子時。

主人杜塞無門﹐不利﹐宜固守﹐聞賊備東南。

△第六十八局辛未癸未乙未丁未己未太乙在八宮﹐天目大神。

主算十七長和﹐主大將七宮發﹐主參將一宮內迫﹐始擊將地主掩。客算八不和﹐客大將八宮囚﹐客參將四宮發﹐計神未。

此局太乙助主﹐主人算長和﹐大將發﹐參將𨿽迫﹐利爲主﹐見陣利後動﹐出軍宜西南﹐戰利東北﹐利方陣﹐舉白旗﹐雲气從西來主勝﹐聞賊備東南﹐奇兵東南﹐伏兵利於子丑時。客目掩﹐算短不和﹐大將囚﹐不利﹐宜固守﹐聞賊備正北。

△第六十九局壬申甲申丙申戊申庚申太乙在八宮﹐天目武昌將臨大威。

主算十六和﹐主大將六宮發﹐主參將八宮囚﹐始擊將和徳宮擊。客算二十二﹐客大將二宮格﹐客參將六宮發﹐計神午。

此局太乙助主﹐主大將發﹐依依利主。見陣利後動﹐出軍宜正西﹐戰利正東﹐利方陣﹐舉白旗﹐雲气從西來主勝﹐聞賊備正南﹐奇兵正南﹐伏兵利亥子丑時。

客目擊﹐大將格﹐不利爲客﹐宜固守﹐聞賊備東北。

△第七十局癸酉乙酉丁酉己酉辛酉太乙在九宮﹐天目天道。

主算三十長﹐主大將三宮發﹐主參將九宮內﹐始擊將髙叢宮擊。客算四不和﹐客大將四宮內迫主挾﹐客參將二宮外迫﹐計神巳。

此局主大將發﹐算長﹐大小將挾各目大將利爲主﹐見陣利後動﹐出軍宜東北﹐戰利西南﹐利直陣﹐舉靑旗﹐雲气從東北來主勝﹐聞賊備西南﹐奇兵西南﹐伏兵利辰巳時。客目擊﹐大小將迫﹐主挾客大將﹐不利爲客﹐宜固守﹐聞賊備正東。

△第七十一局甲戌丙戌戊戌庚戌壬戌太乙在九宮﹐天目大武。

主算二十九﹐主大將九宮囚﹐主參將七宮客挾﹐始擊將大神辰擊。客算三十二﹐客大將二宮外迫﹐太乙天目主挾﹐客參將六宮發﹐計神辰。

此局太乙天目﹐主人大小將挾客大將﹐客大小將挾主參將﹐客主人大將囚﹐客大將迫﹐主客俱不利﹐各宜固守。主聞賊備西南﹐客聞賊備東南。

△第七十二局乙亥丁亥己亥辛亥癸亥太乙在九宮﹐天目大武。

主算二十九﹐主大將九宮囚﹐主參將七宮與主目囚﹐始擊將大威宮擊。客算二十二﹐客大將一宮格﹐客參將三宮發﹐計神卯。

此局太乙助客﹐客算長和﹐大將𨿽格﹐參將發﹐依依利客﹐見陣利先動﹐出軍宜西北﹐戰利東南﹐利曲陣﹐舉黑旗﹐雲气從西北來客勝﹐聞賊備正南﹐奇兵正南﹐伏兵利辰巳時。主目主大小將囚﹐不利爲主﹐宜固守﹐聞賊備西南。

●後集卷二十

◎太乙定主客勝負陰局立成。

△第一局甲子丙子戊子庚子壬子太乙在九宮﹐天目文昌將臨呂申。

主算五﹐八門杜﹐主大將﹑參將不出中宮﹐始擊將大武。客算二十九不和﹐客大將九宮囚﹐客參將七宮發﹐計神申。

此局主人杜塞無門﹐客大將囚﹐主客俱不利﹐各宜固守。主聞賊備東北﹐客聞賊備西南。

△第二局乙丑丁丑己丑辛丑癸丑太乙在九宮﹐天目髙叢。

主算四不和﹐主大將四宮內迫﹐主參將二宮外迫﹐始擊將臨陰主。客算十七長和﹐客大將七宮發﹐客參將一宮格﹐計神未。

此局太乙助客﹐客算長和﹐大將發﹐利爲客﹐見陣利先動﹐出軍宜向西南﹐戰利東北﹐利方陣﹐舉白旗﹐雲气從西南來客勝﹐聞賊備西北﹐奇兵西北﹐伏兵利辰巳時。主人大小將迫﹐算短不和﹐不利爲主﹐宜固守﹐聞賊備正東。

△第三局丙寅戊寅庚寅壬寅甲寅太乙在九宮﹐天目太陽辰迫。

主算一﹐主大將一宮格﹐主參將三宮發﹐始擊將太義。客算十六長和﹐客大將六宮發﹐客參將八宮發﹐計神午。

此局客算長和﹐大小將發﹐利爲客﹐見陣利先動﹐出軍宜正西﹐戰利正東﹐利方陣﹐舉白旗﹐雲气從西來客勝﹐聞賊備西北﹐奇兵西北﹐伏兵利辰巳時。主目辰迫﹐𨿽太乙助主﹐大將格﹐不利爲主﹐宜固守﹐聞賊備東南。

△第四局丁卯己卯辛卯癸卯乙卯太乙在八宮﹐天目太昊。

主算二十五﹐八門杜﹐主大將﹑參將不出中宮﹐始擊將陽徳辰擊。客算三十三﹐客大將三宮外迫﹐客參將九宮發﹐計神巳。

此局主人杜塞無門﹐客目擊﹐大將外迫﹐主客俱不利﹐各宜固守。主聞賊備東南﹐客聞賊備東北。

△第五局戊辰庚辰壬辰甲辰丙辰太乙在八宮﹐天目太昊。

主算二十五﹐八門杜﹐主大將﹑參將不出中宮﹐始擊將呂申。客算三十孤陽不和﹐客大將三宮外迫﹐客參將九宮發﹐計神辰。

此局主人杜塞無門﹐不利﹐客算孤陽﹐不利﹐大將迫﹐主客俱不利﹐各宜固守。主聞賊備東南﹐客聞賊備東北。

△第六局己巳辛巳癸巳乙巳丁巳太乙在八宮﹐天目太神。

主算十七和﹐主大將七宮發﹐主參將一宮客挾﹐始擊將太陽。客算二十六長和﹐大將六宮主挾﹐客參將八宮囚﹐計神卯。

此局太乙助主﹐算長和﹐大小將挾客大將﹐利爲主﹐見陣利後動﹐出軍宜西南﹐戰利東北﹐利方陣﹐舉白旗﹐雲气從西南來主勝﹐聞賊備東南﹐奇兵東南﹐伏兵利亥子丑時。客算𨿽長和﹐大將爲主人大小將挾之﹐參將囚﹐不利爲客﹐各宜固守﹐聞賊備東南。

△第七局庚午壬午甲午丙午戊午太乙在七宮主將挾﹐天目太威。

主算二不和﹐主大將二宮內迫﹐主參將六宮外迫﹐始擊將大神。客算三長和﹐客大將三宮格﹐客參將九宮發﹐計神寅。

此局太乙助客﹐客算長和﹐大將𨿽格﹐參將發﹐依依利客﹐見陣利先動﹐出軍宜東北﹐戰利西南﹐利直陣﹐舉靑旗﹐雲气從東來客勝﹐聞賊備東南﹐奇兵東南﹐伏兵利申未時。主人算不和﹐大小將迫﹐挾太乙﹐不利爲主﹐宜固守﹐聞賊備正南。

△第八局辛未癸未乙未丁未己未太乙在七宮﹐天目天道辰迫。

主算一短不利﹐主大將一宮與客參將關﹐主參將三宮格﹐始擊將大武掩。客算七不和﹐客大將七宮囚﹐客參將一宮與主大將關﹐計神醜。

此局主人算短﹐不利﹐主目靑迫﹐大將與客參將相關﹐參將格﹐客目掩﹐算不和﹐大將囚﹐主客俱不利﹐各宜固守。主聞賊備西南﹐客聞賊備西南。

△第九局壬申甲申丙申戊申庚申太乙在七宮﹐天目太武囚。

主算七短不和﹐主大將七宮囚﹐主參將一宮發﹐始擊將太簇宮擊。客算三十四長和﹐客大將四宮發﹐客參將一宮內迫﹐計神子。

此局太乙助客﹐算長和﹐大將發﹐參將𨿽迫﹐利爲客﹐見陣利先動﹐出軍宜正東﹐戰正西﹐利銳陣﹐舉赤旗﹐雲气從東來客勝﹐聞賊備正西﹐奇兵正西﹐伏兵利未申時。主目大將囚﹐算短不和﹐參將𨿽發﹐不利爲主﹐宜固守﹐聞賊備西南。

△第十局癸酉乙酉丁酉己酉辛酉太乙在六宮﹐天目武徳辰迫。

主算一短﹐主大將一宮外迫﹐主參將三宮發﹐始擊將陰徳宮擊。客算二十四長和﹐大將四宮格﹐客參將二宮發﹐計神亥。

此局太乙助客﹐客算長和﹐大將𨿽格﹐參將發﹐依依利客﹐見陣利先動﹐出軍宜正東﹐戰利正西﹐利銳陣﹐舉赤旗﹐雲气從東來客勝﹐聞賊備西北﹐奇兵西北﹐伏兵利申酉戌時。主算短﹐主目大將迫﹐參將𨿽發﹐不利爲主﹐宜固守﹐聞賊備西南。

△第十一局甲戌丙戌戊戌庚戌壬戌太乙在六宮﹐天目太族囚。

主算六﹐主大將六宮囚﹐主參將八宮與客參將關﹐始擊將陽徳。客算二十六不和﹐客大將六宮囚﹐客參將八宮與主參將關﹐計神戌。

此局主目囚﹐主客參將相關﹐主客俱不利﹐各宜固守。主聞賊備正西南﹐客聞賊備正東北。

△第十二局乙亥丁亥己亥辛亥癸亥太乙在六宮﹐天目陰主辰迫。

主算三十五﹐八門杜﹐主大將﹑參將不出中宮﹐始擊將呂申。客算二十三長和﹐客大將三宮發﹐客參將九宮發﹐計神酉。

此局太乙助客﹐客算長和﹐大小將門具將發﹐利爲客﹐見陣利先動﹐出軍宜東北﹐戰利西南﹐利直陣﹐舉靑旗﹐雲气從東北來客勝﹐聞賊備東北﹐奇兵東北﹐伏兵利申酉戌時。主人杜塞無門﹐宜固守﹐聞賊備東北。

△第十三局丙子戊子庚子壬子甲了太乙在四宮﹐天目陰徳。

主算十二短﹐主大將六宮發﹐主參將六宮客挾﹐始擊將太陽辰擊。客算三十七長和﹐客大將七宮主挾﹐客參將一宮發﹐計神申。

此局主人算短﹐大將𨿽發﹐參將爲客挾之﹐客目擊﹐參將𨿽發﹐大將爲主挾之﹐主客俱不利﹐各宜固守。主聞賊備西南﹐客聞賊備東北。

△第十四局丁丑己丑辛丑癸丑乙丑太乙在四宮﹐天目大義。

主算十二算短和﹐主大將二宮發﹐參將六宮客挾格﹐始擊將大威。客算二十七長和﹐大將七宮主挾﹐客參將一宮發﹐計神未。

此局主算短﹐主人大小將挾客在將﹐客大小將挾主參將﹐主客俱不利﹐各宜固守。主聞賊備西南﹐客聞賊備正南。

△第十五局戊寅庚寅壬寅甲寅丙寅太乙在四宮﹐天目地主。

主算十一﹐主大將一宮發﹐主參將三宮內迫﹐始擊將大武。客算二十五﹐八門杜﹐客大將﹑參將不出中宮﹐計神午。

此局主參將𨿽迫﹐大將發利爲主﹐見陣利後動﹐出軍宜西北﹐戰利東南﹐利曲陣﹐舉黑旗﹐雲气從西北來主勝﹐聞賊備正北﹐奇兵正北﹐伏兵利寅卯辰時。

客杜塞無門﹐不利﹐宜固守﹐聞賊備西南。

△第十六局己卯辛卯癸卯乙卯丁卯太乙在三宮﹐天目陽徳辰迫。

主算一﹐主大將一宮發﹐主參將三宮囚﹐始擊將太族。客算十五﹐八門杜﹐客大將﹑參將不出中宮﹐計神巳。

此局主參將𨿽囚﹐太乙助主﹐大將發﹐依依利主﹐見陣利後動﹐出軍宜西北﹐戰利東南﹐利曲陣﹐舉黑旗﹐雲气從西北來主勝﹐聞賊備東北﹐奇兵東北﹐伏兵利丑寅時。客杜塞無門﹐不利﹐宜固守﹐客聞賊備正西。

△第十七局庚辰壬辰甲辰丙辰戊辰太乙在三宮﹐天目和徳囚。

主算三短﹐主在將三宮囚﹐主參將九宮與客大將關﹐始擊將大義。客算九和﹐客大將九宮與主參將關﹐客參將七宮格﹐計神辰。

此局主參將與客大將關﹐主大將囚﹐主客將相關﹐主人關客﹐客算不和﹐主客俱不利﹐各宜固守。主聞賊備東北﹐客聞賊備西北。

△第十八局辛巳癸巳乙巳丁巳己巳太乙在三宮﹐天目和徳囚。

主算三﹐主大將三宮客挾囚﹐主參將九宮發﹐始擊將地主宮擊。客算八不和﹐客大將八宮內迫﹐客參將四宮外迫主挾﹐計神卯。

此局主目大將囚﹐客挾之﹐客目迫﹐大將擊參將主挾迫﹐主客俱不利﹐各宜固守。主聞賊備正北﹐客聞賊備東北。

△第十九局壬午甲午丙午戊午庚午太乙在二宮﹐天目呂申。

主算十四短和﹐主大將四宮發﹐主參將二宮格﹐始擊將和徳。客算十六長不和﹐客大將六宮發﹐客參將八宮格﹐計神寅。

此局主客俱利。太乙助客﹐客算長不和﹐大將發﹐利爲客﹐見陣利先動﹐出軍宜正西﹐戰利正東﹐利方陣﹐舉白旗﹐雲气從西來客勝﹐聞賊備東北﹐奇兵東北﹐伏兵利巳午未時。主算和﹐參將𨿽格﹐大將發﹐利爲主﹐見陣利後動﹐出軍宜正東﹐戰利正西﹐利銳陣﹐舉赤旗﹐雲气從東來主勝﹐聞賊備東北﹐奇兵東北﹐伏兵利巳午未時。

△第二十局癸未乙未丁未己未辛未太乙在二宮﹐天目髙叢關客。

主算十三長和﹐主大將三宮與客參將關﹐參將九宮內迫﹐始擊將太陰。客算十孤陽﹐客大將一宮發﹐客參將三宮與主大將關﹐計神醜。

此局算長和﹐主大將與客參將相關﹐主人關客﹐客敗主人勝。見陣利後動﹐出軍宜正北﹐戰利西南﹐利直陣舉靑旗﹐雲气從東北來主勝﹐聞賊備正東﹐奇兵正東﹐伏兵利巳午未時。客算短﹐參將與主大將相關﹐主人關客﹐客不利﹐宜固守﹐聞賊備東南。

△第二十一局甲申丙申戊申庚申壬申太乙在二宮﹐天目太陽。

主算十孤陽﹐主大將一宮客大將關﹐主參將三宮與客參將關﹐始擊將大神。

客算一﹐客大將一宮與主大將關﹐客參將關﹐計神子。

此局主客俱不利﹐各宜固守。主聞賊備東南﹐客聞賊備東北。

△第二十二局乙酉丁酉己酉辛酉癸酉太乙在一宮﹐天目天靈關客。

主算二十四長﹐主大將四宮與客宮大將關﹐主參將二宮與客參將關﹐始擊將天道。客算十四﹐客大將四宮與主大將關﹐客參將二宮與主參將關﹐計神亥。

此局太乙助主﹐主人關客﹐客敗主勝﹐利爲主﹐見陣利後動﹐出軍宜正東﹐戰利正西﹐利銳陣﹐舉赤旗﹐雲气從東來主勝﹐聞賊備東南﹐奇兵東南﹐伏兵利戌亥時。客爲主人關﹐不利﹐宜固守﹐聞賊備西南。

△第二十三局丙戌戊戌庚戌壬戌甲戌太乙在一宮﹐天目太昊。

主算二十長﹐主大將四宮發﹐主參將二宮發﹐始擊將武徳。

客算七算短和﹐客大將七宮發﹐客參將一宮囚﹐計神戌。

此局太一助主﹐算長﹐大小將門具將發﹐利爲主﹐見陣利後動﹐出軍宜正東﹐戰利正西﹐利銳陣﹐舉赤旗﹐雲气從東來主勝﹐聞賊備東南﹐奇兵東南﹐伏兵利戌亥時。客算短﹐參將囚﹐不利爲客﹐宜固守﹐聞賊備正南。

△第二十四局丁亥己亥辛亥癸亥乙亥太乙在一宮﹐天目大神。

主算十六長和﹐主大將六宮內迫﹐主參將八宮客挾﹐始擊將陰主。客算一﹐客大將一宮主挾﹐客參將三宮發﹐計卯酉。

此局太乙𨿽助主﹐算𨿽長和﹐但大將旣內迫﹐參將又爲客所挾不發﹐主人不利。客算短﹐大將迫﹐主挾之﹐參將𨿽發﹐不利爲客。主客俱不利﹐各宜固守。

主聞賊備東南﹐客聞賊備西北。

△第二十五局戊子庚子壬子甲子丙子太乙在九宮﹐天目大威迫宮。

主算三十一長和﹐主大將一宮客挾格﹐主參將三宮發﹐始擊將大義。客算十六宮﹐客大將六宮發﹐客參將八宮主挾﹐計神申。

此局太乙助客﹐大將發﹐大小將挾﹐主敗客勝﹐見陣利先動﹐出軍宜正西﹐戰利正東﹐利方陣﹐舉白旗﹐雲气從西來客勝﹐聞賊備西北﹐奇兵西北﹐伏兵利辰巳時。主大將爲客挾之﹐天目迫﹐大將格﹐不利爲主﹐宜固守﹐聞賊備正南。

△第二十六局己丑辛丑癸丑乙丑丁丑太乙在六宮﹐天目天道。

主算三十孤陽不和﹐主大將三宮客目掩之﹐主參將九宮發﹐始擊將和徳掩主大將。客算七和﹐大將七宮發﹐客參將一宮格﹐計神未。

此局太乙助客﹐客目掩主大將﹐客大將發﹐利爲客﹐見陣利先動﹐出軍宜西南﹐戰利東北﹐利方陣﹐舉白旗﹐雲气從西南來客勝﹐聞賊備東北﹐奇兵東北﹐伏兵利辰巳時。主算孤陽不和﹐主大將爲客目掩之﹐不利爲主﹐宜固守﹐聞賊備西南。

△第二十七局庚寅壬寅甲寅丙寅戊寅太乙在九宮﹐天目大武。

主算二十九宮長不和﹐主大將九宮囚客挾﹐主參將七宮發﹐始擊將髙叢掩大將。

客算四﹐客大將四宮客目掩擊﹐客參將二宮主挾﹐計神午。

此局太乙助客﹐客目大將掩﹐參將爲主挾﹐客大小將挾﹐主大將囚﹐主客俱不利﹐各宜固守。主聞賊備西南﹐客聞賊備正東。

△第二十八局辛卯癸卯乙卯丁卯己卯太乙在八宮﹐天目武徳。

主算八不和﹐主大將八宮囚﹐主參將四宮發﹐始擊將太昊。客算二十五﹐八門杜﹐客大將﹑參將不出中宮﹐計神巳。

此局主大將囚﹐客杜塞無門﹐主客俱不利﹐各宜固守。

△第二十九局壬辰甲辰丙辰戊辰庚辰太乙在八宮﹐天目大族。

主算七和﹐主大將七宮發﹐主參將一宮內迫﹐始擊將天道。客算十五﹐八門杜﹐客大將﹑參將不出中宮﹐計神辰。

此局太乙助主﹐主算和﹐參將𨿽迫﹐大將發﹐利爲主見陣利後動﹐出軍宜西南﹐戰利東北﹐利方陣﹐舉白旗﹐雲气從西南來主勝﹐聞賊備正西﹐奇兵正西﹐伏兵利亥子丑時。客杜塞無門﹐不利﹐宜固守﹐聞賊備西南。

△第三十局癸巳乙巳丁巳己巳辛巳太乙在八宮﹐天目陰主。

主算二﹐主大將二宮格﹐主參將六宮發﹐始擊將武徳。客算八﹐客大將八宮囚﹐客參將四宮發﹐計神卯。

此局太乙助主﹐大將𨿽格﹐參將發﹐依依利主。見陣利後動﹐出軍宜向正南﹐戰利正北﹐利圓陣﹐舉黃旗﹐雲气從南來主勝﹐聞賊備西北﹐奇兵西北﹐伏兵利亥子丑時。客杜塞無門﹐不利﹐宜固守﹐聞賊備西南。

△第三十一局甲午丙午戊午庚午壬午太乙在七宮﹐天目陰徳。

主算二十七﹐主大將七宮囚﹐主參將一宮與主目囚﹐始擊將陰主。客算二十八長和﹐客大將八宮發﹐客參將四宮發﹐計神寅。

此局太乙助客﹐客算長和﹐大小將門具將發﹐利爲客﹐見陣利先動﹐出軍宜正北﹐戰利正南﹐利曲陣﹐舉黑旗﹐雲气從北來客勝﹐聞賊備西北﹐奇兵西北﹐伏兵利未申時。主大將囚﹐參將與主目囚﹐不利爲主﹐宜固守﹐聞賊備西北。

△第三十二局乙未丁未己未辛未癸未太乙在七宮﹐天目大義。

主算二十七不和﹐主大將七宮囚﹐主參將一宮客挾﹐始擊將大地。客算二十六不和﹐客大將六宮外迫主挾﹐客參將八宮客目掩﹐計神醜。

此局太乙助客﹐客大將迫主挾之﹐客目掩﹐不利﹐爲主將囚﹐主大將挾之﹐主客俱不利﹐各宜固守。主聞賊備西北﹐客聞賊備正北。

△第三十三局丙申戊申庚申壬申甲申太乙在七宮﹐天目地主。

主算二十六不和﹐主大將六宮外迫﹐主參將八宮與客大將關﹐始擊將和徳。

客算三十八和﹐客在將八宮與主參將關﹐客參將四宮發﹐計神子。

此局太乙助客﹐客大將主參將相關﹐主大將內迫﹐主客俱不利﹐各宜固守。

主聞賊備正北﹐客聞賊備東北。

△第三十四局丁酉己酉辛酉癸酉乙酉太乙在六宮﹐天目陽徳。

主算二十六不和﹐主大將六宮囚與客參將關﹐主參將八宮發﹐始擊將髙叢。

客算二十二和﹐客大將二宮發﹐客參將六宮與主大將關﹐計神亥。

此局太乙助客﹐參將與主大將相關﹐客關主人﹐客大將發﹐利爲客﹐見陣利先動﹐出軍宜正南﹐戰利正北﹐利圓陣﹐舉黃旗﹐雲气從南來客勝﹐聞賊備正東﹐奇兵正東﹐伏兵利申酉戌時。主大將囚﹐客關主人﹐不利爲主﹐宜固守﹐聞賊備東北。

△第三十五局戊戌庚戌壬戌甲戌丙戌太乙在六宮﹐天目陰徳。

主算二十五﹐八門杜﹐主大將﹑參將不出中宮﹐始擊將大神。客算十孤陽﹐客大將一宮外迫﹐客參將三宮發﹐計神戌時。

此局主算杜塞無門﹐客算孤陽﹐參將𨿽發﹐大將外迫﹐主客俱不利﹐各宜固守。主聞賊備東北﹐客聞賊備東南。

△第三十六局己亥辛亥癸亥乙亥丁亥主算二十五﹐八門杜﹐主大將﹑參將不出中宮﹐始擊將大威。客算九﹐客大將九宮發﹐客參將七宮內迫﹐計神酉。

此局太乙助客﹐客大將發﹐利爲客﹐見陣利先動﹐出軍宜東南﹐戰利西北﹐利銳陣﹐舉赤旗﹐雲气從東南來主勝﹐聞賊備正南﹐奇兵正南﹐伏兵利申酉戌時。

主人杜塞無門﹐不利﹐宜固守﹐聞賊備東北。

△第三十七局庚子壬子甲子丙子戊子太乙在四宮﹐天目呂申辰迫。

主算一﹐主大將一宮發﹐主參將﹐三宮內迫﹐始擊將大武。客算二十﹐八門杜﹐客大將﹑參將不出中宮﹐計神申。

此局太乙助主﹐主大將發﹐參將𨿽迫﹐依依利主﹐見陣利後動﹐出軍宜西北﹐戰利東南﹐利曲陣﹐舉黑旗﹐雲气從西北來客勝﹐聞賊備東北﹐奇兵東北﹐伏兵利寅卯辰時。客杜塞無門﹐不利﹐宜固守﹐聞賊備西南。

△第三十八局辛丑癸丑乙丑丁丑己丑太乙在四宮﹐天目髙叢囚。

主算四﹐主大將四宮客挾囚﹐主參將二宮發﹐始擊將陰主。客算十二﹐客大將二宮內迫﹐客參將九宮主挾﹐計神未。

此局太乙助主﹐主大將囚﹐爲客挾主目﹐客大將﹑參將爲主挾﹐主客俱不利﹐各宜因守。主聞賊備東北﹐客聞賊備西北。

△第三十九局壬寅甲寅丙寅戊寅庚寅太乙在四宮﹐天目大陽辰迫。

主算三十七長和﹐主大將七宮客挾﹐主參將一宮發﹐始擊將大義。客算十二短和﹐客大將二宮內迫﹐客參將六宮挾主大將﹐計神午。

此局太乙𨿽助主﹐大將爲客挾﹐客算短大將內迫﹐參將爲主挾﹐主客俱不利﹐各宜固守。主聞賊備東北﹐客聞賊備西北。

△第四十局癸卯乙卯丁卯己卯辛卯太乙在三宮﹐天目大昊。

主算三十三長不和﹐主大將三宮囚﹐主參將九宮發﹐始擊將陽徳。客算一﹐客大將一宮發﹐客參將三宮囚﹐計神巳。

此局太乙助主﹐主算不和﹐參將𨿽發﹐大將囚﹔客目辰擊﹐算短﹐參將囚。

主客俱不利﹐各宜固守﹐主聞賊備東南﹐客聞賊備東北。

△第四十一局甲辰丙辰戊辰庚辰壬辰太乙在三宮﹐天目大昊。

主算三十三﹐主大將三宮客挾囚﹐主參將九宮﹐始擊將呂申。客算三十八﹐客大將八宮內迫﹐客參將四宮主挾﹐計神辰。

此局主大將囚﹐客挾之﹔客大將迫﹐參將爲主挾之。主客俱不利﹐各宜固守。

主聞賊備東南﹐客聞賊備東北。

△第四十二局乙巳丁巳己巳辛巳癸巳太乙在二宮﹐天目太神。

主算二十五﹐八門杜﹐主大將五宮﹐參將不出中宮﹐始擊將太陽。客算三十四。客大將四宮外迫﹐客參將二宮發﹐計神卯。

此局主算短﹐杜塞無門﹐客大將迫﹐主客俱不利﹐各宜固守。主聞賊備東南﹐客聞賊備南北。

△第四十三局丙午戊午庚午壬午甲午太乙在二宮﹐天目大威囚。

主算二不和﹐主大將二宮囚﹐主參將六宮發﹐始擊將大神。客算一﹐客大將一宮發﹐客參將三宮發﹐計神寅。

此局太乙助客﹐客大小將門具將發﹐利爲客﹐見陣利先動﹐出軍宜西北﹐戰利東南﹐利曲陣﹐舉黑旗﹐雲气從西北來客勝﹐聞賊備東北﹐奇兵東北﹐伏兵利巳午未時。主目﹑主大將囚﹐不利爲主﹐宜固守﹐聞賊備正南。

△第四十四局丁未己未辛未癸未太乙在二宮﹐天目天道辰迫。

主算三十九﹐主大將九宮內迫﹐主參將七宮外迫﹐始擊將大武。客算三十八客大將八宮格﹐客參將四宮發﹐計神醜。

此局太乙助客﹐客大將𨿽格﹐參將發﹐依依利客﹐見陣利先動﹐出軍宜正北﹐戰利正南﹐利曲陣﹐舉黑旗﹐雲气從北來客勝﹐聞賊備西南﹐奇兵西南﹐伏兵利午未時。主目大小將迫﹐不利﹐宜固守﹐聞賊備西南。

△第四十五局戊申庚申壬申甲申丙申太乙在二宮﹐天目大武宮迫。

主算三十八﹐主大將八宮格客挾﹐主參將四宮發﹐始擊將大族。客算三十一﹐客大將一宮發﹐客參將三宮主挾﹐計神子。

此局太乙助客﹐客大將發﹐大小將挾﹐主敗客勝﹐見陣利先動﹐出軍宜西北﹐戰利東南﹐利曲陣﹐舉黑旗﹐雲气從西北來客勝﹐聞賊備正西﹐奇兵正西伏兵利巳午未時。主目迫﹐大將格﹐客挾之﹐不利爲主﹐宜固守﹐聞賊備西南。

△第四十六局己酉辛酉癸酉乙酉丁酉太乙在一宮﹐天目武徳。

主算七﹐主大將七宮發﹐主參將一宮囚﹐始擊將陰徳。客算一﹐客大將一宮囚﹐客參將三宮發﹐計神亥。

此局太乙助主﹐大將發﹐利爲主﹐見陣利後動﹐出軍宜西南﹐戰利東北﹐利方陣﹐舉白旗﹐雲气從西南來主勝﹐聞賊備西南﹐奇兵西北﹐伏兵利戌亥時。客參將𨿽發﹐大將囚﹐不利爲客﹐宜固守﹐聞賊備西北。

△第四十七局庚戌壬戌甲戌丙戌戊戌太乙在一宮﹐天目大族宮迫。

主算六﹐主大將六宮內迫﹐主參將八宮外迫﹐始擊將陽徳。客算三十二長﹐客大將二宮發﹐客參將六宮內迫﹐計神戌。

此局客算長﹐大將發﹐利爲客﹐見陣利先動﹐出軍宜正西﹐戰利北﹐利圓陣﹐舉黃旗﹐雲气從南來客勝﹐聞賊備東北﹐奇兵東北﹐伏兵利戌亥時。主目大小將迫﹐太乙𨿽助主﹐不利﹐宜固守﹐聞賊備正西。

△第四十八局辛亥癸亥乙亥丁亥巳亥太乙在一宮﹐天目陰徳辰迫。

主算一﹐主大將一宮囚﹐主參將二宮發﹐始擊將呂申。客算十九長和﹐客大將九宮格﹐客參將七宮發﹐計神酉。

此局太乙助客﹐客算長和﹐客大將𨿽格﹐參將發﹐依依利爲客﹐見陣利先動﹐出軍宜東南﹐戰利西北﹐利銳陣﹐舉赤旗﹐去气從東南來客勝﹐聞賊備東北﹐奇兵東北﹐伏兵利戌亥時。主大將囚﹐算短﹐不利爲主﹐宜固守﹐聞賊備西北。

△第四十九局壬子甲子丙子戊子庚子太乙在九宮﹐天目陰徳。

主算十六長和﹐主大將六宮發﹐主參將八宮客挾﹐始擊將太陽。客算一﹐客大將一宮主挾格﹐客參將三宮發﹐計神申。

此局主算長和﹐大將發﹐參將𨿽爲客挾﹐利主﹐見陣利後動﹐出軍宜正西﹐戰利正東﹐利方陣﹐舉白旗﹐雲气從西來客勝﹐聞賊備西北﹐奇兵西北﹐伏兵利辰巳時。客算短﹐大將格﹐爲主挾﹐不利爲客﹐宜固守﹐聞賊備東南。

△第五十局癸丑乙丑丁丑己丑辛丑太乙在九宮﹐天目大義。

主算十六長和﹐主大將六宮發﹐主參將八宮客挾﹐始擊將大威。客算三十一﹐客大將一宮主挾格﹐客參將三宮發﹐計神未。

此局主算長和﹐大小將門具﹐將發﹐挾客大將﹐客敗主勝﹐利爲主﹐見陣利後動﹐出軍宜正西﹐戰利正東﹐利方陣﹐舉白旗﹐雲气從西來主勝﹐聞賊備西北﹐奇兵西北﹐伏兵利辰巳時。客目擊﹐參將𨿽發﹐大將爲主挾﹐不利爲客﹐宜固守﹐聞賊備正南。

△第五十一局甲寅丙寅戊寅庚寅壬寅太乙在九宮﹐天目地主。

主算二十五﹐八門杜﹐主大將﹑參將不出中宮﹐始擊將大武。客算二十九﹐客大將九宮囚﹐客參將七宮發﹐計神午。

此局主算﹐杜塞無門﹐客大將囚﹐主客俱不利﹐各宜固守。主聞賊備正北﹐客聞賊備西南。

△第五十二局乙卯丁卯巳卯辛卯癸卯太乙在八宮﹐天目陽辰擊。

主算三十三長不和﹐主大將三宮內迫﹐主參將九宮與客大將關﹐始擊將大族。

客算九﹐客大將九宮與主參將關﹐客參將七宮發﹐計神巳。

此局主目辰迫﹐客相關﹐主客俱不利﹐各宜固守。大將與主參將相關﹐主聞賊備東南﹐客聞賊備正西。

△第五十三局丙辰戊辰庚辰壬辰甲辰太乙在八宮﹐天目和徳宮迫。

主算三十二長﹐主大將二宮格﹐主參將六宮發﹐始擊將大義辰擊。客算一﹐客大將一宮內迫﹐客參將三宮發﹐計神辰。

此局大乙助主﹐主算長﹐大將𨿽格﹐參將發﹐依依利主﹐見陣利後動﹐出軍宜正南﹐戰利正北﹐利圓陣﹐舉黃旗﹐雲气從南來主勝﹐聞賊備東北﹐奇兵東北﹐伏兵利亥子丑時。客算短﹐大將迫﹐不利爲客﹐宜固守﹐聞賊備西北。

△第五十四局丁巳己巳辛巳癸巳乙巳太乙在八宮﹐天目和徳辰迫。

主算三十二長﹐主大將二宮格﹐主參將六宮發﹐始擊將地主掩。客算八﹐客大將八宮囚﹐參將四宮發﹐計神卯。

此局太乙助主﹐主算長﹐大將𨿽格﹐參將發﹐依依利主﹐見陣利後動﹐出軍宜正南﹐戰利正北﹐利圓陣﹐舉黃旗﹐雲气從南來主勝﹐聞賊備東北﹐奇兵東北﹐伏兵利亥子丑時。客目掩﹐大將囚﹐不利爲客﹐宜固守﹐聞賊備正北。

△第五十五局戊午庚午壬午甲午丙午太乙在七宮﹐天目呂申。

主算十六﹐主大將六宮外迫﹐主參將八宮與客大將關﹐始擊將和徳。客算十八﹐客大將八宮與主參將關﹐客參將四宮發﹐計神寅。

此局主大將迫﹐參將與客大將關﹐主人關客﹐主客俱不利﹐各宜固守。主聞賊備東北﹐客聞賊備西北。

△第五十六局己未辛未癸未乙未丁未太乙在七宮﹐天目髙叢。

主算十五﹐八門杜﹐主大小將不出中宮﹐始擊將太陽。客算十二﹐客大將二宮內迫﹐參將六宮外迫﹐計神醜。

此局主算短﹐大將內外杜塞無門﹐客大小將迫﹐主客俱不利﹐各宜固守。主聞賊備正北﹐客聞賊備東北。

△第五十七局庚申壬申甲申丙申戊申太乙在七宮﹐天目太陽。

主算十二不和﹐主大將二宮內迫﹐主參將六宮外迫﹐始擊將大神。客算三和﹐客大將三宮格﹐客參將九宮發﹐計神子。

此局客算和﹐太乙助客﹐大將𨿽格﹐參將發﹐依依利客﹐見陣利先動﹐出軍宜東南﹐戰利西南﹐利直陣﹐舉靑旗﹐雲气從東北來客勝﹐聞賊備東南﹐奇兵東南﹐伏兵利未申時。主算不和﹐大小將迫﹐不利爲主﹐宜固守﹐聞賊備東南。

△第五十八局辛酉癸酉乙酉丁酉巳酉太乙在六宮﹐天目大昊。

主算十八﹐主大將八宮與客在將關﹐主參將四宮與客參將關﹐始擊將天道。

客算八﹐客大將八宮與主大將關﹐客參將四宮與主參將關﹐計神亥。

此局主人關客﹐客敗主人勝﹐利爲主﹐見陣利後動﹐出軍宜正北﹐戰利正南﹐利曲陣﹐舉黑旗﹐雲气從北來主勝﹐聞賊備東南﹐奇兵東南﹐伏兵利申酉戌時。

客大將爲主關﹐不利爲客﹐宜固守﹐聞賊備西南。

△第五十九局壬戌甲戌丙戌戊戌庚戌太乙在六宮﹐天目大昊。

主算十八﹐主大將八宮客挾﹐主參將四宮格﹐始擊將武徳。客算一﹐客大將一宮外迫﹐客參將三宮主挾﹐計神戌。

此局主客大小將相關﹐主人敗。客大將迫﹐參將主挾之﹐客亦不利。各宜固守。

主聞賊備東南﹐客聞賊備西南。

△第六十局癸亥乙亥丁亥己亥辛亥太乙在六宮﹐天目大神。

主算十﹐主大將一宮外迫﹐主參將三宮發將﹐始擊將陰主。客算二十五﹐八門杜﹐客大將﹑參將不出中宮﹐計神酉。

此局主大將迫﹐客杜塞無門﹐主客俱不利﹐各宜固守。主聞賊備東南﹐客聞賊備西北。

△第六十一局甲子丙子戊子庚子壬子太乙在四宮﹐天目大威。

主算二十七﹐主大將七宮客﹐主參將一宮發﹐始擊將大義。客算十二﹐客大將二宮擊主目﹐客參將六宮主挾﹐計神申。

此局主大將客挾﹐客大將主挾﹐主客俱不利﹐各宜固守。主聞賊備西南﹐客聞賊備西北。

△第六十二局乙丑丁丑己丑辛丑癸丑太乙在四宮﹐天目天道。

主算二十六﹐主大將六宮格﹐主參將八宮發﹐始擊將和徳宮擊。客算三十﹐客大將三宮內迫﹐客參將九宮外迫﹐計神未。

此局太乙助主﹐大將𨿽格參將發﹐依依利主﹐見陣利後動﹐出軍宜正西﹐戰利正東﹐利方陣﹐舉白旗﹐雲气從西來主勝﹐聞賊備西南﹐奇兵西南﹐伏兵利寅卯辰時。客大小將迫﹐客目擊﹐不利爲客﹐宜固守﹐聞賊備東北。

△第六十三局丙寅戊寅庚寅壬寅甲寅太乙在四宮﹐天目大武。

主算二十五﹐八門杜﹐主大將﹑參將不出中宮﹐始擊將臨髙叢掩。客算四﹐客大將四宮擊﹐客參將二宮發﹐計神午。

此局主杜塞無門﹐客目掩大將擊﹐主客俱不利﹐各宜固守。主聞賊備西南﹐客聞賊備正東。

△第六十四局丁卯己卯辛卯癸卯乙卯太乙在三宮﹐天目武徳。

主算十六和﹐大將六宮發﹐主參將八宮內迫﹐始擊將大昊。客算三不和﹐客大將三宮囚﹐客參將九宮發﹐計神巳。

此局太乙助主﹐大將發算和﹐利主﹐見陣利後動﹐出軍宜正西﹐戰利正東﹐利方陣﹐舉白旗﹐雲气從西來主勝﹐聞賊備西南﹐奇兵西南﹐伏兵利丑寅時。客算不和﹐大將囚﹐不利爲客﹐宜固守﹐聞賊備東南。

△第六十五局戊辰庚辰壬辰甲辰丙辰太乙在三宮﹐天目大族。

主算十五﹐八門杜﹐主大將﹑參將不出中宮﹐始擊將天道。客算二十三不和﹐客大將三宮囚﹐客參將九宮發﹐計神辰。主聞賊備正西﹐客聞賊備西南。

△第六十六局己巳辛巳癸巳乙巳丁巳太乙在四宮﹐天目陰主。

主算十孤陽﹐主大將一宮客挾﹐主參將三宮囚﹐始擊將臨武徳。客算十六長和﹐客大將六宮發﹐客參將八宮主挾﹐計神卯。

此局客算長和﹐參將𨿽爲主挾﹐大將發﹐利爲客﹐見陣利先動﹐出軍宜正西﹐戰利正東﹐利方陣﹐舉白旗﹐雲气從西來客勝﹐聞賊備西南﹐奇兵西南﹐伏兵處丑寅時。主大將爲客主參將囚﹐不利爲主﹐宜因守﹐聞賊備西北。

△第六十七局庚午壬午甲午丙午戊午太乙在二宮﹐天目陰徳﹐客目掩。

主算二十五﹐八門杜﹐主大將﹑參將不出中宮﹐始擊將陰主掩主目。客算二十六﹐客大將六宮發﹐客參將八宮格﹐計神寅。

此局太乙助客﹐客目掩主目﹐參將𨿽格﹐大將發﹐利爲客﹐見陣利先動﹐出軍宜正西﹐戰利正東﹐利方陣﹐舉白旗﹐雲气從西來客勝﹐聞賊備西北﹐奇兵西北﹐伏兵利巳午未時。主算杜塞無門﹐主目爲客目掩﹐不利爲主﹐宜固守﹐聞賊備西北。

△第六十八局辛未癸未乙未丁未己未太乙在二宮﹐天目大義。

主算二十五八門杜﹐主大將﹑參將不出中宮﹐始擊將臨地主。客算二十四和﹐客大將四宮發﹐客參將二宮囚﹐計神醜。

此局客算和﹐參將𨿽囚﹐大將發﹐利爲客﹐見陣利先動﹐出軍宜正東﹐戰利正西﹐利銳陣﹐舉赤旗﹐雲气從東北來客勝﹐聞賊備正東﹐奇兵正東﹐伏兵利巳午未時。主算杜塞無門不利爲主﹐宜固守﹐聞賊備西北。

△第六十九局壬申甲申丙申戊申庚申太乙在二宮﹐天目地主。

主算二十四長和﹐主大將四宮發﹐主參將二宮囚﹐始擊將臨和徳。客算十六不和﹐算短﹐客大將六宮發﹐客參將八宮格﹐計神子。

此局主算長和﹐大將發﹐利爲主﹐見陣利後動﹐出軍宜正東﹐戰利正西﹐利銳陣﹐舉赤旗﹐雲气從東北來主勝﹐聞賊備正北﹐奇兵正北﹐伏兵利巳午未時。

客算短﹐不和﹐參將格﹐不利爲客宜固守﹐聞賊備東北。

△第七十局癸酉乙酉丁酉己酉辛酉太乙在一宮﹐天目陽徳。

主算十﹐算長﹐主大將二宮發﹐主參將六宮外迫﹐始擊將臨髙叢。客算二十八﹐算短﹐客大將八宮外迫﹐客參將四宮發﹐計神亥。

此局主算長和﹐大將發﹐利爲主﹐見陣利後動﹐出軍宜正南﹐戰利正北﹐利圓陣﹐舉黃旗﹐雲气從正南來主勝﹐聞賊備東北﹐奇兵東北﹐伏兵利戌亥時。客算短﹐大將外迫﹐不利爲客﹐宜固守﹐聞賊備正東。

△第七十一局甲戌丙戌戊戌庚戌壬戌太乙在一宮﹐天目和徳。

主算三十一﹐主大將一宮客挾囚﹐主參將三宮發﹐始擊將臨大神。客算十六﹐客大將六宮外迫﹐客參將八宮主挾﹐計神戌。

此局主大將客挾之﹐客大將外迫﹐參將主挾之﹐主客俱不利﹐各宜固守。主聞賊備東北﹐客聞賊備東南。

△第七十二局乙亥丁亥己亥辛亥癸亥太乙在一宮﹐天目和徳。

主算三十一﹐主大將一宮囚﹐主參將三宮發﹐始擊將臨大義。客算二十五八門杜﹐客大將﹑參將不出中宮﹐計神酉。

此局主大將囚﹐客杜塞無門﹐主客俱不利﹐各宜固守。主聞賊備東北﹐客聞賊備正南。

●後集卷二十一

◎六壬占法六壬之說﹐出於陰陽家流。按太衍數云﹐天一生水﹐始於北方。許愼《說文》曰﹕水者﹐準也﹐生數一﹐成數五。以水數配之﹐爲六壬也。又曰﹕昔軒轅帝﹐受式於玄女﹐離爲三品﹐以法三才﹐率以五行災祥言之。夫臨戎對敵﹐洞究術數﹐辧休生而去拘忌﹐則天人之際﹐有以相助歟。

○出軍決勝雜占凡六壬之法﹐先求日宿之宮而爲將﹐次取於日辰。其日辰陰陽﹐共爲四課。

將者亥爲登明﹐古書皆云爲正月將﹐今引而証之。昔後漢太元初年﹐丁丑冬至之日﹐日在斗宿二十度。至宋度歷﹐甲申﹐崇天曆冬至之日﹐日在斗宿五度八十四分。比驗可以知之﹐經一十九甲子一千一百四十八年﹐太陽行度退縮不及者﹐十四度有奇零。每八十五年退一度﹐每年不及者一分差矣。今卽不指定亥爲登明﹐正月將值太陽﹐行黃道八宮﹐則爲其將皆無差失也。自慶曆四年甲申歲逐月中气後太陽黃道八宮﹐所用神將﹐列之如左﹕雨水正月中﹐日在危十五度四十九分﹐後一日入雙魚宮﹐其神登明。

春分﹐二月中﹐日在奎二度四分﹐後三日入白羊宮﹐其神天魁。

谷雨﹐三月中﹐日在胃一度五十三分﹐後五日入金牛宮﹐其神從魁。

小滿﹐四月中﹐日在畢五度九十六分﹐後五日入陰陽宮﹐其神傳送。

夏至﹐五月中﹐日在井八度四十分﹐後六日入巨蟹宮﹐其神小吉。

大暑﹐六月中﹐日在柳五度二十八分﹐後三十日入獅子宮﹐其神勝光。

處暑﹐七月中﹐日在張十二度二十三分﹐後四日入雙女宮﹐其神太乙。

秋分﹐八月中﹐日在軫四度九十三分﹐後八日入天秤宮﹐其神大衝。

小雪﹐十月中﹐日在尾初度五十分﹐後八日入人馬宮﹐其神功曹。

冬至﹐十一月中﹐日在斗五度八十四分﹐後四日入磨蠍宮﹐其神大吉。

大寒﹐十二月中﹐在井五度九十二分﹐後一日入寶瓶宮﹐其神神後。

凡言日辰者﹐卽五音之陰陽﹐而爲十干日也。辰者六律以其陽律呂配之﹐爲十二辰。

八式明相生相克等例甲乙寅卯木﹐丙丁巳午火﹐庚申辛酉金﹐壬癸亥子水﹐戊己辰戌丑未土。

○相課例甲課寅﹐乙課辰﹐丙戌課巳﹐丁巳課午﹐庚課申﹐辛課戌﹐壬課亥﹐癸課丑。

○相生例金生水﹐水生木﹐木生火﹐火生土﹑土生金。

○相克例金克木﹐木克土﹐土克水﹐水克火﹐火克金。

○相刑例寅刑巳﹐巳刑申﹐申刑寅﹐丑刑戌﹐戌刑未﹐未刑丑﹐子刑卯﹐卯刑子﹐辰刑午﹐酉亥自刑。

○相衝例子午衝﹐卯酉衝﹐辰戌衝﹐丑未衝﹐寅申衝﹐巳亥衝。

○入式課加臨月例凡用式之法﹐以太陽黃道宮神加占事之時。四課之中﹐以下克上爲用。如無下克上﹐始以上克下爲用。若二三四上克或下克﹐當以此爲用。俱比俱不比﹐以涉害深爲用。用爲初傳﹐傳之爲次傳﹑末傳。

無相克取日辰遙克例四課無相克﹐先取日辰遙克。日如無﹐卽取日遙克辰爲用﹐而傳之爲三傳。

○昴目例四課無遙相克﹐剛日仰視酉上﹐柔日伏視從魁所臨爲用。剛日先辰後日﹐柔日先日後辰爲三傳。若昴星不備﹐爲無四課﹐當別責一神爲用。剛日以天干合上神﹐柔日以支合上神爲用。次傳日上﹐末與初傳同。

○伏吟例十二神各歸本位﹐剛用日﹐柔用辰爲用﹐盡刑及衝爲三傳。六乙日伏吟有克爲用﹐先衝後刑爲中未用﹐起辰午酉亥自制之辰。剛日先傳日﹐後傳辰﹐柔日先傳辰﹔後傳日。以刑及衝爲末。

○反吟例子午相加是也。十二辰各易其位﹐如常課再衝﹐爲中不傳無相克﹐有是四名四柔﹐己丑﹑辛丑﹑丁丑﹑辛未是也。當以神衝爲用﹐次辰上﹐未日上爲三傳。

衝五日衝巳巳上爲用﹐未日衝亥亥上爲用。丁未己未日反吟屬八專。依八專神上陰神逆數﹐三辰爲用﹐次傳未傳日上重之。

○八專例庚申﹑丁未﹑己未﹑甲寅﹑癸丑五日八專﹐爲陰陽共處相克如常課之。若無相克﹐剛日從日上陽神順數三辰爲用﹐柔日從辰上陰神逆數三辰爲用。第二課是辰之陰神﹐次傳末傳皆日辰之上重臨之﹐以上門例各得用起三傳。

○求天乙十二將天乙居中﹐而前盡於五﹐後盡於六。其前也﹐皆背天門﹐而向地戶。數至用起之辰﹐所臨遞傳﹐盡於二傳﹐而各得其將。各求天乙貴神所臨日宿所臨之神﹐加時分日之晝夜。凡星隱爲晝﹐星出爲夜。甲戊庚日晝丑﹐乙未乙巳之日晝子夜申﹐丙丁之日晝亥夜酉﹐壬癸之日晝巳夜卯﹐六辛之日晝午夜寅。

天乙貴神前一騰蛇二朱雀三六合四勾陳五靑龍天乙貴神後一天後二太陰三玄武四太常五白虎六天罡出軍行師起課十二將吉凶用起天乙﹐將兵大捷﹐開地千里﹐敵人畏服。用起騰蛇﹐兵數驚駭﹐上下相克﹐士卒損傷。用起朱雀﹐士卒驚恐﹐妄作口舌。用起六合﹐將兵戰勝﹐得女子金帛。用起勾陳﹐士卒戰死車折馬傷。用起靑龍﹐將兵大勝﹐得敵人邦國﹑營寨府庫。用起天后﹐不戰自敗。用起太陰﹐士卒怯弱。用起玄武﹐移遺失戰不利。

用起太常﹐將兵大勝﹐又主衣服華飾事。用起白虎﹐將帥卒死。用起天罡﹐士卒不利﹐自防欺詐。

鬼神與將比和﹐相生。王相吉相克﹐休囚。若神與將相克則爲內戰﹐皆不比和。神者﹐登明﹑神後以下十二神也。將者﹐天乙前五後六是也。

○內外戰法黃帝曰﹕神將內戰﹐禍害難解﹐神將外戰﹐禍害易解。神克將爲內戰﹐將克神爲外戰。

○釋卦名凡以上克下爲用﹐卦名元首。主臣忠子孝﹐事用男子﹐聞事皆實。此時行軍﹐利先不利後﹐利客不利主。

凡以下克上爲用﹐卦名重審。事起﹐女人下陵於上﹐事多不順。此時行軍﹐利後不利先﹐利主不利客。

凡此用者﹐爲與日辰相類也﹐卦名知一。比者近﹐盜賊不出邑裏﹐占賊占人皆在近也。

凡涉害深爲用﹐卦名見機﹐謂察其微也。占之所作稽畱﹐憂患難解。

○占出軍主損傷凡辰遙克日﹐名蒿矢。日遙克神﹐名彈射。如拆蒿爲矢﹐以彈當弓﹐皆無所中。當此之時﹐聞事皆無所中。

凡用起昴星﹐名曰虎視。剛日動行﹐稽畱於關梁﹐男子遠行外優﹔柔日伏藏﹐不欲見人。凡出軍﹐剛日防忌關梁﹐柔日利於伏藏。若攻討﹐彼亦潛伏。

凡天地伏吟﹐諸神各歸其位。剛日欲行中止﹐柔日伏藏不起﹐逃亡不出邑裏﹐盜賊不越其境﹐天地六合不容須臾。合者將離﹐居者將移。關梁杜塞﹐出軍此時﹐皆此象也。

凡時值返吟﹐天地返覆﹐十二神各易其位。禍從外來﹐父有不順之子﹐君有逆節之臣。內陽外陰﹐占事多災﹐若出軍尢宜審忌。

凡八專之日﹐謂甲寅﹑丁未﹑己未﹑庚申﹑癸丑之日是也。謂一神二神﹐陰陽共焉﹐卦名惟箔不修﹐邪亂不正之象。出軍戰敵﹐遇此日尢宜謹忌之。右已上九卦爲式門之宗首﹐其餘如枝葉之類也。引之爲例﹐當審以明之。

○出軍戰敵凡出戰敵﹐審候十一曜﹐見行所在之言﹐看所臨消息禍患福气﹐神禽直進退休旺﹐兼而用之﹐此爲微妙。

○擇歲月日時法凡出軍攻伐﹐當擇歲月日時爲先﹐忌衝太歲金神。若爲主﹐候太白辰星東見之月。若爲客﹐候太白辰星西見之月。其月卽避衝旺方。

凡擇日諸家﹐六壬各有擇日篇﹐多與月內凶辰﹑六壬神殺相犯﹐忌之葉吉﹐犯之有殃。諸家舊法﹐亦皆存之於後﹐凶神合避﹐今錄之於前。

凡出軍﹐忌月建之日﹐損大將。其次應行軍避忌凶惡之日﹐不可用兵。

凡天大狼籍日凶不可用﹕正﹑五﹑九月在子﹐二﹑六﹑十月在卯﹐三﹑七﹑十一月在午﹐四﹑八﹑十二月在酉。

凡八龍﹑七鳥﹑九蛇﹑十虎日凶﹕春甲子﹑乙亥爲八龍﹐夏丙子﹑丁亥爲七鳥﹐秋庚子﹑辛亥爲九蛇﹐冬壬子﹑癸丑爲十虎。

凡九醜之日忌行軍﹕乙戊己辛壬之日﹐臨子午卯酉之辰﹐此是九醜。若時更遇殺神臨支幹﹐主大凶。

凡往亡及日月蝕﹐並不可出軍﹐歸忌亦不宜用。

凡平日﹑收日﹑天罡﹑天魁﹐不可用。

凡兵禁日不可出軍﹕正月起寅﹐逆行六陽辰。

凡大敗日與咸池同﹐不宜出軍﹕正月起卯﹐逆行四仲。

凡四離日不可用﹕春分﹑秋分﹑夏至﹑冬至前一日﹐不可用。占時月宿更臨四離之辰﹐名日天寇﹐凶。

凡四絕日。《玉門經》月四立前一日﹐名曰絕辰﹐立春﹑立夏﹑立秋﹑立冬前一日是﹐不可用也。占時日幹臨四絕之辰﹐名爲天禍﹐凶。

凡月厭衝對之辰皆凶。月厭﹕正月起戍﹐逆行十二辰。

凡受死日凶﹕正月戌﹐二辰﹐三亥﹐四巳﹐五子﹐六午﹐七丑﹐八未﹐九寅﹐十申﹐十一月卯﹐十二月酉是。

凡龍虎日凶﹕正巳﹐二亥﹐三午﹐四子﹐五未﹐六丑﹐七申﹐八寅﹑九酉﹐十卯﹐十一月戌﹐十二月辰。

凡罪至日凶﹕正月午﹐二子﹐三未﹐四醜﹐五申﹐六寅﹐七酉﹐八卯﹐九戌﹐十辰﹐十一亥﹐十二巳。

凡伐日切忌攻討﹕支克幹日是也。

凡飛廉太殺日凶﹐不可用﹕正戌﹐二巳﹐三午﹐四未﹐五寅﹐六卯﹐七辰﹐八亥﹐九子﹐十丑﹐十一申﹐十二酉。右己上之日﹐不可出軍﹐最爲凶﹐並須避之。

凡擇日取其旺相日辰制克所攻之方﹐吉。若休廢無气﹐皆凶。

《神樞經》曰﹕欲出軍擇日﹐常以天罡加月建﹐傳送﹑從魁下爲歲前﹐天魁下爲天府﹐登明﹑神後下爲歲對﹐大吉下爲天倉﹐功曹下爲歲後。已上日辰皆吉。

大衝下爲夾卑﹐天罡下爲負衝﹐太乙下爲折衝﹐勝光下爲掩衝﹐小吉下爲致死。

以上日皆凶。

七十二占日法﹕辰巳日再見靑龍﹐故曰辰巳利行賞賜﹔戌亥日再見白虎﹐故曰戌亥利行刑罰以順天心﹔辰巳日再見騰蛇﹐宜動內財﹔戌亥日再見天后﹐宜靜內財。午日終不見大陰﹐子日終不見六合﹐故子午爲經﹐不可逃亡﹐是陰陽之始也﹔卯日終不見玄武﹐酉日終不見朱雀﹐故卯酉爲緯﹐不可攻盜﹐是陰陽之中也。

𨿽有吉辰良將﹐猶不可用。

黃帝占曰﹕反支不可出軍。戌亥爲月朔﹐則一日﹑七日是﹐十三日﹑十九日﹑二十五是﹔申酉爲月朔﹐則二日﹑八日﹑十四日﹑二十日﹑一十六日是﹔午未爲月朔﹐則三日﹑九日﹑十五日﹑二十一日﹑二十七日是﹔辰巳爲月朔﹐則四日﹑十日﹑十六日﹑二十二日﹑二十八日是﹔寅卯爲月朔﹐則五日﹑十一日﹑十七日﹑二十三日﹑二十九日是﹔子丑爲月朔﹐則六日﹑十二日﹑十八日﹑二十四日是。

《曾門經》曰﹕六窮日不可出軍﹐每月四日﹑十九日﹑二十八日是。

《玉門經》曰﹕天乙絕气日﹐不可出軍﹕正月六日﹐二月七日﹐三月八日﹐四月九日﹐五月十日﹐六月十一日﹐七月十二日﹐八月十三日﹐九月十四日﹐十月十五日﹐十一月十六日﹐十二月十七日。

○占用兵應日《神樞經》曰﹕將欲出兵﹐假令以木日聞驚急事﹐謂四方舉兵及攻仇怨﹐必以火命人用火日火時從火門出兵﹐大勝﹐此名爲子孫父母報仇。勿令金命上將以金日金時出門﹐必敗﹐言金克其木日也。假令三月甲子日聞驚急事﹐例以丙子月巳午時出火門太乙勝光下﹐大勝。餘仿此。

擇時擇六凶神藏吉時謹按﹕《六壬靈匣經》云﹕甲庚戊日﹐善能用者﹐使前一騰蛇墜水﹐二朱雀頭破﹐後三玄武拆足﹐四勾陳入嶽﹐五白虎燒身﹐六天空被剝。假令三月庚申﹐坤時天魁爲將﹐加坤卽天乙﹐庚日晝治在大吉而臨乾﹐前一騰蛇火神臨壬水﹐故曰墜水。前二朱雀火神臨坤土﹐故曰拆足。後五白虎金神臨丙火﹐故曰燒身。後六天空土神臨巽木﹐故曰被剝。爲吉時﹐利於此時出軍攻討﹑興動土工﹐皆吉。

十二月用將加課之時﹐凡甲戊庚日﹐晝卽晝治﹐貴神在醜﹔夜卽夜治﹐貴神在未。

若臨乾之時﹐卽得六凶神藏﹐四惡殺沒於四維﹐此時最吉。自餘七日﹐乙己丙丁壬癸六辛日﹐各依日夜貴神臨之時﹐六凶神藏。若辰戌丑未臨乾坤艮巽四維之上﹐卽爲四殺沒。皆爲吉時。

○擇四殺沒吉時按諸家陰陽書云﹕孟月甲丙庚壬﹐仲月乾坤艮巽﹐季月乙丁辛癸﹐爲四殺沒時。爲緣太陽每歲退一分﹐悉退縮不及者﹐八十五年而退一度差殊﹐浸多用之有失﹐今証之。但太陽入宮﹐以其宮神言之﹐候太陽至雙角宮﹐其神登明﹐方可用。

用丙庚壬﹐爲四殺沒於四維吉時。四殺者﹐辰戌丑未﹐爲五墓四殺凶神。四維者﹐乾坤艮巽是也。其太陽黃道入宮度分己備釋在前﹐今具孟仲季月中气候太陽入宮﹐用持法則如後。雨水後一日﹐小滿後五日﹐處暑後七日﹐小雪後八日﹐右用甲丙庚壬時爲四殺沒時。春分後三日﹐夏至後六日﹐秋分後八日﹐冬至後四日﹐右用乾坤艮巽時爲四殺沒時。谷雨後五日﹐大暑後三日﹐霜降後十日﹐大寒後一日﹐右用乙丁辛癸時爲四殺沒。

已上四惡殺沒爲四維之上爲吉時﹐利爲百事。每三日六十五分隨日東行移用一刻﹐卽一歲三百六十五日移用百刻周矣。此說得其微妙﹐前後諸家陰陽書未嘗明。

○釁鼓法凡出軍攻敵﹐有釁鼓之法壓伏敵人。軍臨敵境﹐使遊弈捉敵一人﹐立於大纛之前﹐祝曰﹕敗寇不道﹐敢干天常﹐皇天授我旗鼓摧剪凶渠。見吾旗纛者目眩﹐聞吾鼓鼙者魂散。令敵人跪纛下﹐乃腰斬之﹐首橫路之左﹐足橫路之右﹐取血以釁鼓鼙﹐乃持六纛從首足間過﹐兵馬六軍從之而出﹐往必勝敵。亦名六纛法。

○銜枚法凡出軍攻敵﹐六壬宜爲主﹐後動有銜枚之法﹐待彼先動。欲戰之時﹐令軍中人臥旗並銜枚﹐坐陣待敵先發﹐乃擂鼓大呼﹐進擊必勝。

○雷公式六壬有用雷公式﹕取其敵將姓名生年月日時辰朱書﹐乃一气書之﹐安歲殺之下﹐左手撚式鬼門﹐右手轉式天罡壓之﹐以天罡令敵畏服自敗。其法具於《玄女降囊經》。

○出軍神道《神樞經》曰﹕出軍有神道之法﹕陽歲用大吉﹐陰歲用小吉﹐加歲建之辰﹐天上丙壬下爲天道﹐天上甲庚下爲人道﹐天上乙辛下爲兵道﹐天上丁癸下爲鬼道。

出軍乘天道﹐上吉﹔人道﹐次吉﹐見血﹔鬼道疾病。假令太歲在寅﹐陽辰以大吉加寅﹐天上甲寅臨地下乙辛﹐爲天道﹔天上丙壬臨地下丁癸﹐爲人道﹔天上乙辛臨地下乾巽﹐爲兵道﹔天上丁癸臨地下坤艮﹐爲鬼道。他皆仿此。

月中神道卽用大﹑小吉加月建﹐同此例推之。

○出軍權道《龍首經》曰﹕蓍龜能知吉凶﹐而不能變吉凶。用式則能變吉凶。故有權道。

一曰﹕討捕賊盜﹐視日辰行年上神能制玄武則攻之﹐賊不敢格鬥。

一曰﹕今日之辰起後二攻前四﹐賊不敢格鬥。又曰子日後二在戌﹐前四在辰﹐仿此。

一曰﹕不可以囚﹑對﹑相﹑死當王﹐謂秋甲乙向西攻盜是死當王。

一曰﹕宜以陰攻陽﹐謂背亥子擊巳午。

一曰﹕將攻盜賊﹐以勝尢加四仲王神﹐春小王加卯也﹐出勾陳下必克。

一曰﹕兵四面圍守者﹐以月將加時出天上丁癸下﹐吉。

一曰﹕有急往者﹐以天魁加正時﹐天魁加孟可入。如加仲神在門﹐宜固守。

加季﹐可出。

一曰﹕避危難出奔者﹐當從從開星下去﹐吉。以月將加時﹐春三月出卯﹐夏三月出午﹐秋三月出戌﹐冬三月出亥。已上爲開星下。

一曰﹕奔亡者﹐須避太乙直符下﹐犯之爲吏執縛。直符者﹐正月起天罡﹐逆行十二時。

一曰﹕不可以靑抵白﹐言甲乙日不可西攻。不可以黑向黃﹐言壬癸日不攻西圍。他皆仿此。

○出軍分主客《曾門經》曰﹕諸欲戰鬥﹐先分主客﹐然後方明勝負。主客先起爲客﹐後爲主人。先起者無令下克上﹐後起者無令上克下。詳勾陳所臨之辰﹐若神勝將則主人勝﹐將勝神則客勝。

○野宿安營寨《玉門經》曰﹕出軍日暮將下營寨者﹐以神加正時﹐若遇三刑加日辰﹐必不可住。三刑者﹐太衝﹑天罡﹑太乙也。假令二月甲子日時加未﹐欲下營寨﹐便以月將天罡加正時﹐則太衝加子﹑太乙加甲﹐日辰並在三刑之下﹐夜有賊來﹐急宜移營寨。

《神樞經》曰﹕若有安營止宿﹐以月將加正時﹕魁罡加日辰軍夜驚﹔騰蛇﹑白虎加日辰﹐軍再驚﹔天罡加日﹐大將死﹔加辰﹐小將死。假令三月甲申日時加丑﹐占下營寨﹐便以將神從魁加醜﹐則天魁加甲﹑天罡加申﹐則日辰在天魁﹑天罡之下﹐主其軍夜驚。魁﹑罡皆臨日辰﹐主大﹑小將死。

《曾門經》云﹕大吉加日上﹐宜急去﹐不可住。

一曰﹕日辰上見太衝﹐夜必有風雨﹔若神後太乙加日辰﹐夜有盜賊至。若帶王相气﹐今夜必來﹐若帶死囚气﹐不來。

《靈匣經》曰﹕怖不怖﹐視五墓。謂用五墓﹐皆恐怖。墓加日辰﹐亦不安寧。

假令小吉時以甲申日時加寅﹐占下營寨﹐以小吉加寅﹐則小吉爲日之墓﹐加甲上當有恐怖﹐此名墓加日辰﹐必不安。

《曾門經》曰﹕絳宮時下營利中﹐明堂時利前﹐玉堂時利後。

敵兵相守戰與不戰《龍首經》曰﹕兩軍相當﹐視勾陳﹕若上下相克﹐必戰﹔若上下相生﹐爲不戰﹔若勾陳與刑並或臨日辰﹐亦戰﹐故曰戰不戰視勾陳。若軍出時﹐大﹑小吉臨日辰﹐則兩軍相解不戰。又曰﹕斗加孟﹐神在內﹐宜止﹔斗加仲﹐神在門﹐戰必傷﹔斗加季﹐神在外﹐宜出戰﹐大勝。

《玉門經》曰﹕用起戰雄者勝﹐用起戰雌者敗。戰雄者﹐春寅﹑夏巳﹑秋申﹑冬亥。戰雌者﹐春申﹑夏亥﹑秋寅﹑冬巳。

《神樞經》曰﹕上將行軍﹐年若克勾陳﹑白虎﹐大勝。不爾勾陳克玄武﹐必勝。又曰﹕勾陳所居神能制所攻之辰﹐方勝。所攻之神與勾陳並﹐則天乙下神能制﹐所臨之辰是爲敵降﹐必有大勛。

一曰﹕神勝將﹐主人敗﹔將勝神﹐客敗。幹克支﹐客勝﹔支克幹﹐主人勝。

《曾門經》曰﹕上將軍本命與六害並﹐大敗。故曰﹕敗不敗﹐視六害。兼之白虎﹐卽死。若天乙臨上將行年﹐及在有气之鄕﹐玄武在囚死之地﹐大勝。若玄武臨日辰遙克時上十神﹐勿戰。

一曰﹕對敵當視天罡﹕加孟﹐可勞賜士眾﹔加仲﹐兩相傷﹔加季﹐戰大勝。

○聞賊來否《金匱經》云﹕賊來不來﹐審視遊都所臨。遊都臨日辰﹐賊今日至﹔臨前一辰﹐賊後一日至﹔臨前二辰﹐賊後二日至﹔臨前三辰﹐賊三日至﹔臨前四辰﹐賊已過﹐不來。遊都王相克日辰﹐甚凶﹔囚死不克日辰﹐無患。遊都臨所好之鄕﹐不戰﹐有降兵﹔臨所畏之鄕﹐大戰﹐中外不相信。臨東方﹐兵凶﹔臨南方﹐威不可當﹔臨西方﹐宜勞士卒﹔臨北方﹐利勝捷。遊都加孟﹐賊不來﹔加仲﹐半路﹔加季﹐卽至。推遊都法﹕甲己日在丑﹐乙庚日在子﹐丙辛日在寅﹐丁壬日在巳﹐戊癸日在申。《龍首經》曰﹕寧與人馬奴﹐不示人遊都。

《靈匣經》曰﹕聞賊欲知所在﹐以月將加正時﹐視大吉所臨之方﹐賊在其下。

若大吉加子午﹐賊在太衝下﹔加丑未﹐賊在傳送下﹔加卯酉﹐賊在從魁下﹔加辰戌﹐賊在登明下﹔加巳亥﹐賊在大吉下。

《神樞經》曰﹕聞有賊﹐不知在何處﹐正時視天目所臨方﹐賊在其下。天目者﹐春在氐﹐氐乙下﹔夏在柳﹐柳丁下﹔秋在胃﹐胃辛下﹔冬在女﹐女癸下。

《靈匣經》曰﹕聞賊來不來﹐正時以庚爲太白﹐丙爲熒惑﹐太白入熒惑﹐賊來﹔熒惑入太白﹐賊不來。

○聞賊不去《神樞經》曰﹕聞有賊﹐未知去否﹐專視斗罡。若斗罡未去加仲﹐欲去﹔加季﹐賊已去。

一曰﹕聞賊﹐未知出界﹐當視大吉。若大吉過幹﹐賊已出界﹔大吉未過幹﹐賊未出界﹐賊在前後。

○占賊所在方《玉門經》曰﹕欲知賊在前後者﹐正時視子卯巳三辰所臨。若臨日﹐賊在前﹔加辰﹐賊在後。一曰﹕太乙加日﹐賊在前﹔加辰及人年﹐賊在後。

《龍首經》曰﹕欲求盜賊所在﹐當於天目下求之。天目者﹐勝光下是。假令勝光臨酉﹐賊在正西。一曰﹕正時日辰加前﹐有賊﹔日辰加後﹐無賊。一曰﹕神後登明加日﹐賊在大路﹔加辰﹐賊在小路。

一曰﹕賊卒至﹐宜往房星下避之。房星﹐大衝下。假令日星加午﹐宜以正南避之。

○被兵圍《靈匣經》曰﹕或在野被兵圍﹐欲求出者﹐當破靑龍下﹐所謂八極俱張﹐利如鋒芒。靑龍者﹐天罡下是。又曰﹕絳宮時出傳送﹑從魁下﹐明堂時出大衝下﹐玉堂時出天罡下。月將加時登明臨仲爲絳宮﹐神後臨仲爲明堂﹐大吉臨仲爲玉堂。

《曾門經》曰﹕忽被兵圍﹐未知傷與不傷﹐當視日辰。若日辰上下神將相生﹐爲不傷﹔相克﹐爲傷。假令今日乙丑﹐神後加乙爲不傷﹐將得天后爲重傷。若神後加醜﹐天魁加乙爲作神後﹐又爲前二爲重傷。故曰﹕傷不傷﹐視陰陽。

一曰﹕吉神與吉將並而臨日辰﹐及行年勾陳所居神制所出之辰﹐又用起陰得傳出陽者﹐必免難。

○疑有伏兵《金匱》云﹕出軍行師﹐前後疑有伏兵者﹕正時若遇巳申子卯四辰臨支幹。

此神王相﹐與殺並﹐必大戰。此神休廢﹐不與殺並﹐伏兵不敢起。

《金匱經》曰﹕斗加季﹐必有伏兵。幹傷支﹐吉﹐有伏兵在前。支傷幹﹐凶﹐有伏兵在後。支幹俱傷﹐有伏兵﹐戰不勝。

○涉險前後占《黃帝占》曰﹕險隘處﹐知憂懼。謂行險隘﹐恐有惡人相拒者﹐當視日辰上而決之。日傷勿在前﹐辰傷勿在後﹐時下傷勿在中﹐日辰俱傷亦不在中。又曰﹕斗加孟勿在前﹐加仲勿在中﹐加季勿在後。若天罡加日辰﹐必有惡人躡蹤﹐宜急去。

《曾門經》曰﹕天罡﹑太衝﹑神光﹑登明加日辰者﹐前有賊﹔天罡﹑太乙加日辰者﹐後有賊。

○度關覘賊《曾門經》曰﹕度關覘賊者﹐當視行年。若在歲月日辰衝破一下者﹐皆凶。

故曰﹕凶不凶﹐視破衝。若日辰上神王相有气﹐上下相生﹐宜進返﹐此宜退。一曰﹕日辰上得登明﹑天罡﹑勝光﹐宜急去。

○出軍吉路《神樞經》曰﹕出軍擇路者﹐當視玄武。若玄武能制所往之方﹐大勝﹐若玄武畏所往之方﹐不利出軍。假令勝光爲玄武﹐不可北行襲人﹐謂火畏水也。若木神爲玄武﹐則庚辛申酉日勿戰﹐及不得向西攻伐。餘仿此。

○欲避寇難《神樞經》曰﹕聞賊來追欲避難者﹐神在內宜右避﹐神在前宜中避﹐神在外宜左避。一曰﹕月將加時出大衝﹑從魁下去﹐吉。又宜從天上甲下去﹐吉。若有須至逃匿者﹐忌抵王方。王方者﹐春東夏南秋西冬北。

○軍出迷路《黃帝占》曰﹕軍出忽迷道路者﹐當視天罡。若天罡加孟﹐左道通﹔加仲﹐中道通﹔加季﹐右道通。一曰﹕斗加陽﹐左道通﹔加陰﹐右道通。

《黃帝占》曰﹕軍行迷路者﹐正時若遇功曹﹑傳送臨日辰﹐則前道通﹔若遇蛇虎﹑魁罡臨日辰者﹐則前道不通。

○出軍見異人《黃帝占》曰﹕備不備﹐見人異。謂軍歷危險﹐忽逢異人者﹐正時小吉臨卯﹐此時來伺侯﹐宜防備之。

若被圍危急欲突圍出者﹐當從天罡下出吉﹐此爲八極俱張﹐無有豪彊﹐人不敢當。

○使來虛實占《黃帝占》曰﹕對敵有使來言可信否﹐當以日辰而決之。罡時時勝日上神者﹐其言實﹔日勝時者﹐其言不實﹔辰上神克日﹐其言誠信﹔日上神制辰﹐其言虛誕。

若將與朱雀﹑天罡並加日辰者﹐其言反覆﹐來爲姦詐。若太陰﹑天空加日辰﹐言皆不可信。若辰上神爲日神相生﹐欲來求和。

○用奇伏以奇用兵﹐謂與敵相近﹐當出奇兵以決勝。奇兵者﹐百人用三十﹐千人用三百﹐萬人用三千﹐皆選驍雄勇銳之人﹐伏於要路﹐仍以太歲﹑太陰﹑月建﹑大將軍下伏之。上將於亭亭下候時至﹐出攻敵之不意﹐萬勝。太歲爲陽神﹐常以建子﹐從子順行十二辰。太陰天之貴神歲之後﹐常在太歲後二辰。月建者﹐正月起寅﹐順行十二次。

大將軍三年一位推移之法孟歲以勝光﹐仲歲以小吉﹐季歲以傳送﹐加太歲﹑天罡下﹐爲大將軍。亭亭者﹐常以月將加正時神後下是。

○入敵境安營《玉帳》曰﹕軍入敵境﹐當下營寨﹐善擇地者﹐上將宜居太歲﹑太陰﹑大將軍﹑月建下。一曰﹕豹尾之下﹐九天之上﹐宜下營寨。豹尾者﹐申子辰在戌﹐亥卯未在丑﹐巳酉丑在未﹐寅午戌在辰﹐其衝名黃幡。九天者﹐春功曹﹐夏太乙﹐秋傳送﹐冬登明。

○探賊兵《玉帳》曰﹕欲令人探賊兵宜出何方﹐以月將加時出天上太衝下﹐則人鬼不見。又曰﹕宜往太陰之上探之﹐其道深矣。

○六壬用禽法六壬气神用禽以日宿宮加時﹐視日下天乙貴人神晝夜在何神﹐依晝夜用之。

審天上二十八宿﹐地下布二十八宿﹐將日值宿以加時宿消息以定吉凶。忌奎婁角亢爲魁罡﹐金神凶﹐首尾月孛宿凶。若用太陽火木直日吉時﹐亦吉祥﹐進退休王用之。

○看遊都虜法看遊都虜都所在﹐有气無气﹐將軍行年本命日辰何神而臨﹐何神以天禽地獸食啖﹐王相休囚並在消息﹐用天時地利人事以相參會。

◎遁甲法昔大撓造甲子﹐推天地之數﹔風後演遁甲﹐究鬼神之奧。極天幽隱﹐遁之謂歟。以六甲儀爲直符﹐以二十四气爲式局。六戊之下﹐貴神攸處。凡王師討伐﹐料敵制勝﹐不離掌握之內﹐參合天人之理﹐則虧衄者鮮矣。因擇其指要﹐別加編次﹐庶開卷而易曉也。

二十四气布局立成上中下上中下冬至天元一七四立春天元八五二坎小寒地元二八五艮雨水地元九六三大寒人元三九六驚蟄人元一七四上中下上中下春分天元三九六立夏天元四一七震淸明地元四一七巽小滿地元五二八谷雨人元五二八芒種人元六三九上中下上中下夏至天元九三六立秋天元二五八離小暑地元八五二坤處暑地元一四七大暑人元七一四白露人元九三六上中下上中下秋分天元七一四立冬天元六九三兌寒露地元六九三乾小雪地元五八二霜降人元五八二大雪人元四七一凡一節三气八節﹐各起主卦。冬至後陽遁﹐順數﹐自一至九。夏至後陰遁﹐逆數﹐自九至一。冬至後順布六儀﹐逆布三奇﹔夏至後順布三奇﹐逆布六儀。

凡六甲爲直符直事﹐乙爲日奇﹐丙爲月奇﹐丁爲星奇﹐戊己庚辛壬癸爲六儀。

凡常以直事加時宮﹐卽知開﹑休﹑生三門所臨。又以直符加時幹﹐天上三奇與開﹑休﹑生三門合﹐則爲吉道。有奇之門﹐可以出軍行師吉﹐無不利。

凡九宮之法﹐蓋天有九星﹐以鎭九宮﹔地有九州﹐以應九土。其式托以靈龜。

戴九履一﹐左三右七﹐二四爲肩﹐六八爲足﹐五居中宮而奇於二。九星者﹐從正北一宮順數﹐天蓬一宮正北﹐天任八宮東北﹐天衝三宮正東﹐天輔四宮東南﹐天英九宮正南﹐天內二宮西南﹐天桂七宮正西﹐天心六宮西北﹐天禽中五寄坤二宮。

八門者﹐自西北起開門順數休﹑生﹑傷﹑杜﹑景﹑死﹑驚﹑開六宮﹐休一宮﹐生八宮﹐傷三宮﹐杜四宮﹐景九宮﹐死二宮﹐驚七宮。

凡用局法﹐甲己加仲爲上元﹐加孟爲中元﹐加季爲下元。甲己仲者﹐甲子﹑甲午﹑己卯﹑己酉爲甲己仲﹐各終五日爲上元。甲己孟者﹐甲寅﹑甲申﹑己巳﹑己亥爲甲己孟﹐各終五日爲中元。甲己季者﹐甲辰﹑甲戌﹑己未﹑己丑爲甲己季﹐各終五日爲下元。以上甲己之日﹐看在是何節气之中﹐卽知合用何局。但甲己日夜半生甲子﹐是甲子宮至黃昏甲戌﹐其六甲爲直符直事也。假令冬至後甲子日寅時﹐用上元一局﹐夜半生甲子一﹐卽休門直事﹐天蓬直符。逆布三奇六乙﹐日奇在九六丙﹐月奇在八六丁﹐星奇在七﹐便以休門直事加三宮﹐卽開門在東北﹐休門在正東﹐生門在東南。又以直符在天蓬﹐加時幹六丙八宮﹐卽天任丙月奇與休門合﹐正東爲有奇之門﹐吉。此時可以舉兵行師﹐出其門吉。他皆仿此。假令夏至後用陰遁九局﹐甲子日卯時﹐爲丁卯夜半生甲子﹐景門爲直使﹑天英爲直符﹐丁卯時六宮﹐順布三奇六乙﹐日奇一六丙﹐月奇在二六丁﹐星奇在三﹐便以景門直使加時下六宮﹐卽開門在正東﹐休門在東南﹐生門在正南。又以直符天英加時幹六丁﹐日奇在東南﹐爲有奇之門﹐可以出軍行師﹐出奇門吉。

凡五日六十時周而復始。甲己之日﹐夜半生甲子。乙庚之日﹐夜半生丙子。

丙辛之日﹐夜半生戊子。丁壬之日﹐夜半生庚子。戊癸之日﹐夜半生壬子。若得天地人遁之時﹐出軍最吉。生門合月奇﹐臨六丁﹐爲天遁﹐華蓋日精所蔽。開門合日奇﹐加六己爲地遁﹐紫微華蓋所敵。休門與星奇合太陰﹐爲人遁﹐後太陰所蔽。

凡時逢五不遇﹐卽損其明﹐不可出兵行師。爲時下之幹克日幹是也。假令甲日﹐庚時是也。

凡陽遁後一九﹐地二﹐凡地前二太陽﹐陰三六合。陰遁前一九天﹐二九地﹐後二太陰三六合。卽陳於九天之上﹐伏藏於九地之下﹐伏兵於太陰之中﹐逃於六合之地。又曰﹕六甲爲九天﹐六癸爲九地﹐六丁爲太陰﹐六己爲六合。

凡地有三勝五不擊。三勝者﹐一勝天乙宮﹐二勝九大宮﹐三勝居生門。五不擊者﹐一不擊天乙宮﹐二不擊九天宮﹐三不擊生門宮﹐四不擊九地宮﹐五不擊直使宮。

凡三甲明主客勝負。時逢上局﹐仲甲之時﹐關格﹐刑徳在門﹐不可以出戰。

上局甲子﹑甲午時是也。中局孟甲之時﹐刑气在內﹐徳气在外﹐主客俱不利。中局甲寅﹑甲申時是也。下局季甲之時﹐陽气在外﹐陰气在內﹐此時顯赫﹐利以出軍﹐利爲客﹐吉。又曰三甲之時﹐陽星加時吉﹐陰星加時凶。陽星者﹐天蓬﹑天壬﹑天衝﹑天輔﹑天禽也。陰星者﹐天英﹑天芮﹑天柱﹑天心是也。

凡時有五陽。若得甲乙丙丁戊爲五陽時﹐善神治事。甲爲徳﹐丙爲威﹐皆利客不利主。客宜先舉﹐則髙旗鳴鼓大喊﹐揚威武。主宜低旗待敵﹐以候天時。若得己庚辛壬癸時﹐爲五陰時﹐惡神治事﹐利主不利客。見陣利後動﹐惟宜設謀﹐祕密偸寨研營。

凡天网四張之時﹐不可以出。當看天乙居何宮。若在一二三四宮﹐尺寸低人﹐卽可揚聲而出。若天上直符居六七八九宮﹐尺寸過人﹐爲天网四張﹐不可舉兵。

凡十干相加凶時﹐縱有吉宿奇門﹐不可興師舉眾。

凡靑龍反首之時﹐六甲加六丙是也。飛鳥跌穴之時﹐六丙加六甲。以上二時﹐百戰百勝。

凡六丁加六癸﹐名朱雀入水。六癸加六乙﹐名滕蛇夭喬。此時不可舉兵。

六辛加六乙﹐名白虎猖彊。六乙加六辛﹐名靑龍避走。此時凶。

凡六癸所加﹐名之爲格。六丙加臨﹐名之爲勃。遇勃紊亂紀綱﹐值格則斗傷主客。六丁加日幹﹐名爲伏幹格。日幹加六庚﹐名飛幹格。六庚加值符﹐名伏宮格。直符加六庚﹐名飛宮格。

凡六丙加今日幹﹐名之爲勃。此時防下有勃亂者。

凡太白入熒惑﹐謂六庚加六丙是也。若熒惑入太白﹐謂六丙加六庚是也。經曰﹕金入火而賊來﹐火入金而賊退。

凡六庚加六己﹐名刑格。此時凶﹐勿斗敵。賊若奔亡﹐亦不可襲逐。

凡六庚加六癸﹐名大格時﹐凶。逃者不可追。

凡子加午爲伏吟。

凡午加子爲反吟﹐不可舉兵行師﹐凶。

凡六儀擊刑﹐不可用。今日甲子直符時﹐加卯加三宮是也。甲戌直符時﹐加未加二宮。甲申直符時﹐加寅加八宮。甲午直符時﹐加午加九宮。甲辰直符時﹐加辰加四宮。甲寅直符時﹐加巳加四宮。己上是六儀擊刑是也。

凡三奇入墓凶﹐不可用。乙爲日奇臨於坤﹐丙爲月奇﹐丁爲星奇臨六宮天門。

已上是三奇入墓。乙未丙戌時﹐亦爲奇入墓。六宮﹐天門戊也。

凡言向三避五之時﹐謂三宮震發﹐生而爲吉﹔五象中宮無門戶﹐死气而爲凶。

凡時下宮三爲吉﹐五爲凶也。生气利爲百事﹐如甲子用丙寅時之類。五爲害气﹐百事皆凶﹐如甲子日用戊辰時之類。

凡三奇得使最爲吉良。謂甲戌﹑甲午乙爲使﹐甲子﹑甲申丙爲使﹐甲寅﹑甲辰丁爲使。假令陽五局﹐乙庚之日﹐人定爲丁亥時﹐此時六乙日奇下臨九宮﹐甲午是爲乙奇得使。假令陽五局﹐丁壬之日﹐日中爲丙午時﹐此時六丙月奇下臨一宮﹐甲子是爲丙奇得使。假令陽五局﹐丙之日﹐人定爲己亥時﹐此六丁星奇下臨四宮﹐甲辰是爲丁奇得使。

凡地有八門。開門萬事通達﹐利以將兵遠出﹐顯赫揚兵。休門利選練軍旅﹐和合眾情。生門陽气盛﹐宜貢獻上書﹐興兵舉眾。傷門主傷殺血光﹐惟宜弋獵。

杜門不可出行﹐惟宜誅凶討逆。景門宜上書貢獻。死門宜射獵祭祀。驚門出入不安﹐惟宜擒姦捕盜。

凡時下得九星之名﹕天任﹑天衝﹑天輔﹑天禽﹑天心﹐宿吉﹔時下得天蓬﹑天英﹑天內﹑天桂﹐凶也。

凡宿山野欲屯營自固﹐或藏刑潛伏﹐有眞人閉六戊之法。當於當旬戊上掘土﹐六鬥於中央﹐分置六戊之上﹐持刀從鬼門左行一周﹐大小以六爲法。安刀於取土之處﹐持刀念咒曰﹕泰山之陽﹐常山之陰﹐盜賊不起﹐虎狼不行。城郭不完﹐閉以金關。千凶萬禍﹐莫之敢幹。於其中宿﹐不復出也。一說云﹐凡置營壘訖﹐取有犢牛﹐系母於營中﹐置犢於外﹐依法閉六戊咒訖﹐卽犢終不敢入﹐是驗。

凡對敵制勝﹐有六甲陰符之術。經曰﹕爲上將禦敵者﹐須作六甲陰符法﹐令敵人自誅。故曰寧與人千金﹐不教人六甲之陰符。天地之間﹐此道最禁。藏之金櫃﹐貫之於心。不傳非人﹐勿泄。盜視者盲﹐盜讀者瘂。若作六甲陰符﹐必須齋戒。若污犯﹐則無驗矣。六甲之陰者﹐甲子旬陰在丁卯﹐其神兔頭人身。甲戌旬陰在丁丑﹐其神牛頭人身。甲申旬陰在丁亥﹐其神豬頭人身。甲午旬陰在丁酉﹐其神雞頭人身。甲辰旬陰在丁未﹐其神羊頭人身。甲寅旬陰在丁巳﹐其神蛇頭人身。

凡作符法﹐常以月蝕之時﹐伐杜荊及梧桐等木陰枝﹐亦可以柏心﹐悉長九寸廣二寸厚二寸﹐用雌黃色圖畫之﹐作像拜書其神名著像下。丁卯神名孔林旋﹐丁丑神名梁丘叔﹐丁亥神名陵盛陵﹐丁酉神名費陽明﹐丁未神名王屈奇﹐丁己神明許咸池是也。凡畫符﹐以錦絳爲囊盛之﹐大將自隨身﹐用兵時便出其六甲旬六甲之符於囊外﹐以指﹐敵人自散﹐不敢及兵也。

凡取木之時﹐必先齋戒。取酒一斗﹐鹿脯三斤﹐鹽一盞﹐祝文祭﹐以白茅爲﹛艸席﹜﹐北向再拜﹐祝曰﹕杜荊之先﹐百鬼之神﹐曾孫某甲欲與子俱遊六甲之陰﹐百鬼之神與子俱遊﹐某變化某身﹐以子所指﹐莫不服者。謹奉淸酌美脯香鹽﹐願歆享之。咒訖﹐再拜﹐凡三咒之。事畢﹐乃伐取木﹐勿令穢污﹐亦勿令人近污物及雞犬見之。先受持之法﹐齋戒五日﹐沐浴蘭湯﹐食香潔淨飯﹐無食五辛之物。

及畫符畢﹐以六甲之日夜半﹐醮之於方壇之上。置方壇一丈二尺外垠方一十二丈﹐門十二辰門﹐以竹爲算﹐長二尺或九尺﹐隨地宿列之在四向。六陰之符置壇上﹐依位也。以色繒采各三尺五寸﹐上安酒三杯﹑脯三斤﹑鹽一盞﹐白茆爲﹛艸席﹜﹐北向北拜﹐跪呼其四方堂之長﹑六甲六陰神。假令甲子日﹐陰在丁卯﹐再拜呼其神而咒﹐以絳帛爲囊盛之。陰符常隨己身﹐則百鬼不能侵。以陰符指敵﹐則敵人自滅。如倉卒無壇者﹐但於庭中或野外畫地爲之﹐亦可。

凡能履陰陽符者﹐令敵人兵不起。爲術之法﹕甲乙日平旦南向﹐丙丁日食時西向﹐戊己日日中北向﹐庚辛日日失東向﹐壬癸日日入南向。以此日所向取方寸桃枝﹐畫敵師姓名﹐著左履下﹐求者必得。履敵人之名﹐兵不起者﹐謂書敵人恐賊姓名著左履下訖﹐咒曰﹕敵人某甲不善大逆﹐輕毀天地日月﹐伐名木杜樹﹐使神不得血食。神但持之﹐吾自與神誅擊。陰陽神理﹐共來剪滅。先於符下畫作人之像﹐從月建上來呼其人名﹐而隨六甲之神所在滅之﹐則敵人死﹐仇自消亡矣。

凡亭亭白姦者。王章曰﹕亭亭者﹐天之貴神。背之而擊其衝﹐爲勝。推此之法﹐以月將加時神後下是亭亭所在。假令正月登明爲月將﹐時加午﹐卽亭亭所居。

白姦者﹐天之姦神﹐常與亭亭合於巳亥﹐格於寅申﹐當合之時皆格之﹐當格之時俱合之。宜背亭亭向白姦。推此之法﹐以月將加時﹐寅午戌上見孟神﹐卽是白姦之位。常行亥寅巳申四孟。假令正月登明爲月將﹐時加午登明孟神臨﹐卽白姦在亥。

凡六甲下營法。《三元經》曰﹕大將兵四出﹐統眾屯營﹐必取其法則。其法以六甲爲首﹐十時十日一移。圓車曰﹕以歲旬而爲伏﹐或依歲月﹐或取六甲旬首﹐而排布之。大將居靑龍﹐六甲爲靑龍﹔旗鼓居蓬星﹐六乙爲蓬星﹔士卒居明堂﹐六丙爲明堂﹔伏兵居太陰﹐六丁爲太陰﹔軍門居天門﹐六戊爲天門﹔小將居地戶﹔斬罰居天獄﹐六庚爲天獄﹔判斷居天庭﹐六辛爲天庭﹔囚系糧儲居天牢﹐六壬爲天牢﹔府庫甲仗居天藏﹐六癸爲天藏。仿此。假令甲己之日﹐靑龍在子﹐大將居之。蓬星在醜﹐旗鼓居之。明堂在寅﹐士卒居之。大陰在卯﹐伏兵居之。天門在辰﹐軍門居之。地伏在巳﹐小將居之。天獄在午﹐斬伐居之。天庭在未﹐判斷居之。天牢在申﹐囚系糧儲居之。天藏在酉﹐府藏甲伏居之。

凡欲行千里﹐禹步﹐咒曰﹕六甲九章﹐天圓地方。四時五行﹐日月爲光。禹爲治道﹐蚩尢爲兵﹐蒼龍挾轂﹐白虎持衡。熒惑前引﹐辟除不祥。北斗誅伐﹐除去凶殃。五祥從我﹐周旋四方。當我者死﹐向我者亡。左社右稷﹐寇賊伏匿。行者有善﹐求者有福。五神我﹐所願者得。急急如律令。

凡出天門﹐入地戶﹐過太陰﹐居靑龍法。經曰﹕初兵出天門﹐六戊也﹔人地戶﹐六己也﹔過太陰﹐六丁也﹔居靑龍﹐六甲也。居其下﹐百戰百勝。假令冬至上元甲巳之日半夜生甲子﹐初起兵出天門辰地﹐入地戶巳地﹐過太陰卯地﹐居靑龍子地﹐卽百戰百勝。又一法曰﹕出天門者﹐出天上﹐六戊在一宮﹔入地上﹐地戶在九宮﹔過天上﹐太陰在七宮﹔居天上﹐靑龍在一宮。他仿此。

凡欲伏匿藏刑法。伍子胥曰﹕當乘靑龍六甲也﹐歷蓬星六乙也﹐過明堂六丙也﹐出天門六戊也﹐入地戶六巳也﹐還太陰六丁也﹐取艸折半障人中半﹐入天藏六癸也。假令六甲日半夜生甲子﹐欲伏匿者﹐初從子地六甲也﹐歷醜六乙也﹐過寅六丙﹐出辰六戊﹐入巳六己﹐還卯六丁﹐取艸折半障人半﹐置卯地六丁﹐而入酉六癸。去人無見者﹐過太陰時﹐咒曰﹕天翻地覆﹐凡道皆塞﹐有來追我﹐至此而極。徑入天藏﹐愼勿反顧。庚爲天獄﹐辛爲天庭﹐壬爲天牢﹐宜避之﹐向之卽被束縛。

凡涉於險厄之中。經曰﹕山河水澗之際﹐兵不復移轉﹐若敵從利方上來﹐卽視天時。若陽時者﹐令士卒皆前袒左肩﹐引聲大呼﹐鳴鐘擊鼓﹐先舉而擊之。若陰時﹐令士卒銜枚駐馬桴鼓不鳴﹐靜以待之。若敵四面圍之者﹐當分兵爲三部﹐一居月建之上﹐一居日徳或月徳之上﹐一居生神之上﹐監軍大將居亭亭之上﹐引兵而擊之﹐則大勝。

凡三奇六儀。《三元經》曰﹕三奇遊於六甲﹐利以宴樂歡悅﹐此時惟宜宴會爲喜樂之事。六儀者﹐六甲也。三奇者﹐乙丙丁也。謂丙乙丁遊於六儀之上。甲子旬有庚午﹐甲戌旬有己卯﹐甲申旬有戊子﹐甲午旬有丁酉﹐甲辰旬有丙午﹐甲寅旬有乙卯。此爲三奇遊六儀﹐又名玉女守門之時。假令甲己之日夜半生甲子﹐卽日中庚午時﹐是玉女守門也。

凡天輔之時。《三元經》曰﹕天輔之時﹐有罰勿疑。斧鎖在前﹐天猶救之。

謂甲己之日時下得己﹐乙庚丙辛丁壬癸日時下得甲。假令甲己之日禺中﹐乙庚之日晡時﹐丙辛之日日中﹐丁壬日食時﹐戊癸日平旦﹐是天輔之時也。凡此時有罪者﹐皆可消釋矣。

凡遁甲擇日。葛洪曰﹕遁甲擇出軍徵討興造百事者﹐其中有寶日﹑義日﹑制日﹑伐日也。寶日者爲上吉﹐謂日幹生支也﹕甲午﹑乙巳﹑丙戌﹑丁丑﹑丁未﹑戊申﹑己酉﹑庚子﹑辛亥﹑壬寅﹑癸卯。義日者爲次吉﹐謂其日支生幹也﹕甲子﹑乙亥﹑丙寅﹑丁卯﹑戊午﹑己巳﹑壬申﹑庚辰﹑癸酉﹑庚戌﹑辛未﹑辛丑是也。

制日者爲中平﹐謂上制於下﹐謂幹克支也﹕甲辰﹑甲戌乙﹑未﹑乙丑﹑丙申﹑丁酉﹑戊子﹑己亥﹑庚寅﹑辛卯﹑壬午﹑癸巳﹐中平也。伐日者下伐於上也﹐謂支克幹也﹐爲凶日﹕甲申﹑乙酉﹑丙子﹑丁亥﹑戊寅﹑乙卯﹑庚午﹑辛巳﹑壬辰﹑壬戌﹑癸未﹑癸丑。已上日不宜出軍。

凡急則從神﹐緩則從門。《三元經》曰﹕謂有急難事不得擇日時並三奇吉門者﹐當於太乙所居宮及直符之神所臨而出。若緩﹐則可待三奇吉門而去。凡天乙居直符宮天上六戊所在﹐出其方並吉﹐爲六戊常爲天門故也。假令冬至上元陽一局﹐甲己之日﹐平旦爲丙寅時﹐此時天一加六丙爲八宮﹐直符在一宮﹐六戊在一宮﹐若有急事﹐可於東北天一正北直符六戊下﹐皆吉也。

玉女局法。玉女經門閉局之法﹕空庭巷野以六數爲法﹐或六尺六步六丈﹐郊野二百四十步尺皆可也。十二日從幹入﹐然乃下算﹐得籌爲室中六尺爲局﹐庭中六丈爲方﹐巷野六十步畫地。玉女行籌法﹕子日取子止籌投於戊上﹐以丑籌投於卯日﹐依頌文次第行籌。法曰﹕鼠行失穴入狗市﹐牛向兔園食甘艸﹐猛虎耽耽來到巳﹐兔向牛欄伏不起﹐龍來馬廏因畱止﹐騰蛇宛轉歸申裏﹐馬入龍泉飲甘水﹐羊廏易處來其酉﹐猿猴擊攫北奔亥﹐雞飛落泊牛欄裏﹐犬向子地捕其鼠﹐豬投虎次窟自求死。度算行籌呼神次第﹐一靑龍移第一算﹐仰天大呼靑龍下地。皆仿此。

二朱雀﹐三勾陳﹐四白虎﹐五玄武﹐六六合。每行一數第呼一神﹐行六算畢﹐卽從地戶上出。

凡地戶所在立成﹕子丑日在乙﹐寅在庚﹐卯辰日在丁﹐巳日在壬﹐午未日在辛﹐申日在甲﹐酉日在巽﹐戌日在癸﹐亥日在丙也。

凡天門所在立成﹕子丑寅日在丙﹐卯辰巳日在庚﹐午未申日在壬﹐酉戌亥日在申。

凡玉女所在立成﹕子日在庚﹐丑日在辛﹐寅日在乾﹐卯日在壬﹐辰日在癸﹐巳日在艮﹐午日在甲﹐未日在乙﹐申日在巽﹐酉日在丙﹐戊日在丁﹐亥日在坤。

凡出軍不得三奇吉門﹐或遇敵臨事不得己者﹐當須變機乃作。

玉女反閉局用算行籌﹐取天門地戶玉女所在﹐依法爲之。上將軍入地戶出天門﹐統兵破敵得玉女所助﹐無不決勝。玄女訣曰﹕當敵安營深入敵境﹐或被奇伏彊暴掩襲﹐當是時又課遁無門﹐軍師主將以爲法﹐呼神投算﹐先成爲天門﹐後成爲地戶。陰呼六旬中玉女祝之出天門﹐破敵億萬之眾﹐莫之敢當。若兵努不利欲退軍﹐呼玉女祝而去地戶﹐以左手把刀﹐背手而畫斷地脈﹐爲閉地戶。仍以左手取寸艸障人中半﹐勿反顧而去﹐人鬼不覺去蹤矣。

步局法。室中六步﹐野外營中六十步四尺﹐表四維十二辰甲乙丙丁庚辛壬癸布列以定。用左手持尺二等六筮﹐甲日從甲入﹐乙日從乙入丙丁庚辛壬癸皆從西北東南入﹐戊己日從坤艮入﹐次從今日日辰布下六算之。假如子日先布第一算置子上﹐第二算置醜上﹐畫六算置巳上﹐畢﹐乃投算呼六神﹐並皆陰誦咒文﹐大呼六辰。依日辰起﹐第一算投之於子上﹐先於子上投第一算﹐陰誦「鼠行失穴入狗市」﹐便以算轉安戌上﹐大呼靑龍下。次於醜上取第二算﹐陰誦「牛入兔園食甘艸」﹐卽投算轉安卯上﹐大呼朱雀下。次到寅上取第三算﹐陰誦「猛虎耽耽來到巳」﹐卽投算轉安巳上﹐大呼騰蛇下。卽於卯上取第四算﹐陰誦「兔入牛欄伏不起」﹐卽投算轉安醜上﹐大呼勾陳下。以次辰於辰上取第五算﹐陰誦「龍入馬廏因畱止」﹐卽便投算轉安午上﹐大呼白虎下。次於巳上取第六算﹐陰誦「騰蛇宛轉歸申裏」﹐卽投算轉安申上﹐大呼玄武下。次子日四孟之日﹐地戶不成﹐將初籌成上算安午位﹐投於辰﹐陰誦「馬入龍泉飲甘水」﹐地戶便成。乃出地戶乙﹐入天門丙﹐取醜上算﹐開天門取申上算﹐閉地戶。仍出地戶﹐入天門。時左手提刀﹐畫地閉之﹐乘玉女庚上去。他皆仿此。

右伴十二次並隨日辰爲投算之首﹐曉達之士祕而行之。

