

欽定四庫全書

子部二

江南經略

兵家類

提要

【臣】等謹案江南經略八卷明鄭若曾撰若曾有籌海圖編已著錄是篇爲江南倭患而作兼及防禦土冦之事八卷之中毎捲又分二子捲卷一之上爲兵務總要卷一之下爲江南內外形勢總考卷三之上至卷六之下分蘇州常州松江鎭江四府所屬山川險易城池兵馬各附以土冦要害卷七上下論戰守事冝卷八上下則雜論戰具戰備而終以水利積儲與蘇松之浮糧明季武備廢弛法令如戲倭冦恆以數十人橫行數千里莫敢攖鋒土寇亦乘之不靖若曾此書蓋專爲當時而言故多一時權宜之計福建林潤時爲應天巡撫爲評而刋之所評亦多遷就時勢之言然所列江海之險要道路之衝僻守禦之緩急則地形水勢今古略同未嘗不足以資後來之考證究非紙上空談檢譜而角觝者也乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

江南經略原序

壬戌初夏兵憲太原王公道行顧予於金閶逆旅而詰之曰子之作籌海圖編志則勤矣然江防重務也而略之何與予對曰天下四大水曰江淮河濟咸由中國放諸海玆志江防則河淮濟似不可遺古今沿革囏於搜覈且予聞之善設險者必於上源江險在荊襄而此鰓鰓然末流之論無益也公曰否否三吳者朝廷之重地也畱都門戶在焉國家財賦先焉矧潤州宻邇江介雄據天塹非他可比宜加撰述以附於籌海之編俾江南四郡十有八邑水陸要害之處設險防禦之宜展捲在目較若指掌庻江海巨防相爲表裏吾子其朂諸予曰唯唯公乃頒示諸郡圗志命官設局凡薪粟之資書繪之役靡不周悉予竊自念耕之問奴織之問婢職固有宜然遡委窮源必躬履其地非閉戶造車可求其合轍也又非嵗月可限乃並辭之遂攜二子應龍一鸞分方祗役更互往復各操小舟遨逰於三江五湖間所至辧其道裏通塞錄而識之形勢險阻斥堠要津令工圗之相度於居民爰諮於父老集一方之識卽爲一方之計務求切實可行不必奇詭迂誕也𨿽僻逺未經移書往通亦得其槪凡二越嵗而略者始詳訛者始信爲書九百九十翻爲圗一百八十有五論議考說記辧三百五十有奇而舉要之類不與焉共計十餘萬言稿成公擢參闗西不獲就正矣繼焉兵憲魏郡耿公隨卿頗有取於是書檄常熟縣梓行未果廣平蔡公國熈蒞郡文教誕敷武威復振予叨同志以書質之過防防訂玆我督撫莆中林公以名世之才天子簡用造我東南憲節甫臨首以求人才卹民隠爲訪謬進是書公覽而愛之凡所以擬議夫江洋規畫乎內地者印正而區別之孰爲所急孰爲所緩孰爲可久孰爲可暫評騭刪定不憚其煩手自敍述捲爲條列嗚呼予書生也口耳之學揣摸之見方以明哲匡救爲望而乃得公綜之於上信今傳後詎非東南之大幸是書之榮遇哉公莆人也莆嘗被陷倭去而巨室歸集倭至則復棄去公適過家乃乘便宜率土人禦之神謨祕防斬獲無算自是倭不敢近蓋其拯溺亨屯之心素篤於中而體權濟變之術卒臻實效非托之空言而已公昔在畱臺不畏彊禦剗除元凶以爲紊亂典章之戒忠垂不朽每公進予面述所欲建明者罔非國家至計如邊患漕患之類將來匡翊社稷是編所采特其小試於一方者耳公檄吳郡梓行予不佞敬爲之序隆慶戊辰冬十有一月朔昆山鄭若曽伯魯氏書於畱耕山房

江南經略凡例

一倭寇航海而來自東而西其犯直隸也南自錢塘北抵大江衝突焚刼千里相共杭嘉蘇松本當合爲一書但今制杭嘉二郡事屬浙江兵備道浙江撫按主之蘇松常鎭四郡事屬蘇松兵備道直隸撫按主之予所目撃者蘇松兵備衙門推行撫按經略於吾桑梓之地者也予緣是得參所聞發明宣述爲圗爲論俾後之司兵於吳者考而行之𨿽不免與時推移而宏綱要目似有不能捨者此予作是編之本義也然杭嘉湖等府事宜之詳予已別載籌海圗編同志者合而觀之當互見矣

一禦寇之法海戰爲上故先之以海防圗海防失守而後滋蔓及江故江防圗次之

一倭舶自東南而來華亭上海首當其衝次嘉定次太倉次常熟故序海防以松江居前蘇州次之其入江也常熟首當其衝次靖江次江陰武進次丹陽丹徒故序江防以蘇州居前常鎭次之

一太湖在蘇松西南倭寇之來不由乎此本不當與江海例論但雄跨數郡鹽盜出沒逋亡伏匿險莫甚焉大非澱陳滆練之比萬一世變巨寇從溧陽宜興下太湖直搗姑蘓或南衝吳興北衝毘陵可不慮哉故作湖防圗與海防江防圗並列爲三

一自撫按以至州縣佐貳巡司把總𨿽均有江防之寄然體統者所以正撫巡兵憲總兵之職掌也各府圗論者所以正郡守之職掌也各州縣圗論者所以正州縣長吏之職掌也各境險要圗論者所以正偏裨團長之職掌也愈尊則愈握其總而要愈卑則愈任其勞而詳綱舉目張兵務庶不紊矣

一倭寇入我內地便於長驅由叛者獻圗擄者向道故也向來當道非不遣人哨探召匠繪圗而茍且塞責多爲所悞予深惜之故凡水陸道路躬親閱歷多方考正一一著明而於其中所當設險之處又爲圗爲說罔敢闕略庶後之經略者可考而知焉

一蘇松聨壤休戚相闗賊若登突非地界所能限本當合二郡之宼迹而書之但各州縣兵糧該府自主兵官泛地亦有定界故蘇自蘇松自松不敢混編以觀者之目常鎭序寇亦然

一各境土賊淵藪與慣聚刼之處商民荼毒無異遇寇故國家設民壯弓兵以戢之巡捕官以領之兵憲以督率之巡江禦史以察之但非攻城掠地之比不必建圖故附見於各郡縣之未

一自有寇患以來當道設施不同𨿽曰各有意見隨事損益然未有如今日之著爲定規者也故作見行經略

一蘇松外被富庶之名內實凋敝國初凖私租起稅區區彈丸之地當天下之半民力竭矣非大沛恩膏復宋元舊制其何以堪故以浮賦議終焉

一三吳澤國也水利不興則旱澇俱爲可憂故於圖考尢加意詳晰任封疆之寄者其無忽諸

一予憫亂激衷一時纂集自知聞見有限掛漏甚多凡此東南之人均屬桑梓之邦尙其念此而相與救正之輔益之務期可行毋徒諉曰此當道之責也

欽定四庫全書

江南經略卷一上

明鄭若曾撰

兵務舉要

兵務有綱有目有急有緩有輕有重宋仁山金氏作通鑑前編而先之以舉要一卷挈其大綱揭其急務重務而剖明之俾人先醒諸心然後徧閱全帙釐然燦然至棼而不可亂至繁而不可遺至微而不可忽【若曾】自知寡昧言無倫次謹仿其體裁作舉要一冊冠之簡端非敢泰然杜撰也或曰書之大防具見於凡例矣玆不亦贅乎曰凡例者作書之義例也所以敍吾一時纂輯之意見舉要者蒞兵之綱要也所以備夫千百年統馭安攘者采而擇焉亦無惡其贅矣海防

蘇松海洋乃島寇內犯之上游也哨捕於海中而勿使近岸是爲上防拒守於海塘海港而勿容登泊是爲中防若縱之深入殘害地方首當坐罪【此總兵與參將遊撃把總之任也兵備道督責之巡撫軍門主之】

江防

江防以拱防畱都爲重長江下流乃畱都之門戶也遏寇於江海之交勿容入江是爲上策截殺於江中闗隘【營前沙狼山靖江之類】使賊不得溯流而西是爲中防若縱之過金焦礬諸山震驚畱都罪在不原【此參將遊撃把總之任也兵備道督責之操江巡江二院與江南北二按院及江南北二巡撫軍門主之】

太湖之防

具區西近畱都東南北跨蘇湖常三郡宼易縱橫須各郡湖船防勦協逐勿容流注地方乃爲上防【此各郡守事也兵備道總之巡撫軍門主之】

四郡

蘇松常鎭四郡唇齒相維利害相共賊至境也則當禦之賊過境也則當追之賊犯鄰境也則當援之【此各郡守事也兵備道督責之巡撫軍門主之操江巡江二院同之】

各州縣

太倉長吳等一十八州縣地𨿽各有統屬賊至而捍禦之賊過而尾撃之賊攻鄰邑而翼擊之義與府同【此州縣牧令事也郡守倡帥之兵備道督責之巡撫軍門激勸而責成之】

各沙要害

沿海各沙要害所當責之沙耆民與沙船者也太倉州崇明縣太鎭二衛各巡捕官帥之以哨捕兵備道授之以命令齊之以賞罸有所廢置申請撫按二院而行之

腹內地方要害

各州縣腹內地方要害所當責之團長鄕兵者也其間有當用民壯弓兵者州縣巡捕官與巡檢司帥領之【此州縣牧令事也申呈撫按二院兵備道郡守而行之】

禦將

一今人但講練兵不講練將將者三軍之司命也將不得人則不能料敵不能任人不能馭卒安望其能成大功也向來狃於沿習喜用現成將官故兵驕將戅難於節制爲今之計練將第一練兵次之練者作興而駕馭之激勵而責成之非徒任使已也

一軍旅之事固當責諸武弁尢宜揀取文職而甄陶之若成就得眞才幾人則拯溺亨屯他日有賴昔陽明先師克建武功大抵多文臣力也如擒逆濠一事伍松月首任其勞文武具備何代無之甄錄而使之有成在乎上之所用也

一軍門當崇將官之權隊長乃一隊之將百戶乃百人之將千戶乃千人之將其權皆宜重若有營私自利者寜可詳詢宻察以正其罪不可輕準部士告訐恐墮其計乃激勸將官之一端也

攬權

向來承平日久各處官軍養成驕傲卒難約束愚請一言以蔽之曰節制節字卽竹節之節節節而制之可使千萬人爲一人皆能致其死命得其死力如身使臂如臂使指豈有尾大不掉之患乎明於節制之義可以禦眾可以定亂

選兵

凡選兵之法市井遊猾之人不可用花鎗花刀之藝不可用年逾四十者不可用偏見執抝者不可用好爲髙論者不可用面白膽小者不可用衙門積年放刁玩法之人不可用當取膂力彊壯肉實筋粗目有精神貌類朴實身體便防手足舒長知畏官府稍有福气而年又在三十上下者方可用也至於武藝則可學而成之臨選之時不可以此爲主

養兵

一養兵有三曰養之之地曰養之之法曰養之之數糊塗茍且而行不可也向來區畫靡定民苦於煩瑣宼至曾不得夫兵之捍庇何貴乎養兵耶今後必須分別黑白如何爲一時之權宜如何爲千百年之久計規模定而次第得然後爲善

一兵以食爲先必須糧餉儲足斯平日捍禦之方臨事徵調之防可以無往不利顧欲兵堪用尢須重練兵者之責而後可如止圗一時權宜之術而調募素無訓練之卒並派養兵之費於民間恐募兵加賦甚非聖世經久之計也

一欲爲千百年久長之計須奏復祖宗之兵額欲復祖宗之兵額尢須奏復祖宗之糧額

何謂兵額每衛設千戶所五每所設官軍一千一百二十名每縣設巡司弓兵若干名又設民壯若干名是也今以蘇州一郡言之蘇州太倉鎭海三衛該官軍一萬六千八百名巡檢司三十一共設弓兵一千一百八十名八州縣共設民壯一千九百三十名通計軍兵民壯共一萬九千九百一十名內除弓兵之扣解操江衙門者三十六名民壯之扣解操江衙門者一百二十三名又除巡鹽民壯一百七十四名俱當扣聽外其餘一萬九千五百七十七名兵額不可謂不多矣向因承平日久干戈不用借軍以運糧逃亡役占缺伍又多今當有事之秋可不亟行奏畱與處補乎因弓兵民壯不堪上陣將弓兵裁省一百五十四人差操民壯裁省七十二人共扣充募兵銀二千三百六兩豈非亟當復舊者乎夫以一萬九千五百七十餘人分爲水陸二枝每枝編作二班或四班按季輪畨至府城與水寨精練務期轉弱爲彊人人可以殺賊名名得其實用何患於防泛乏人乎此之謂不必募兵而兵自足也

或問如何奏畱曰沿江沿海衛所官軍仍畱以備倭寇查無倭患去處之軍另撥上運

或問如何處補曰兵備道督責該府州縣正印官通行查選汰其老弱不堪與市井棍徒補以精悍餘丁及貧民之願應例告充者

或問如何輪畨赴練曰常以一半屬之本處衛所州縣就便訓練防守汛地一半屬之巡捕官領赴該府團操水兵則領赴沿海水寨團操更畨代換巡撫軍門坐委知兵武弁一員假以把總名色爲之統督郡守爲之監督公同訓練兵備道以時閱視若人人皆善戰在在皆精兵各官乃爲稱職否則他事𨿽賢亦論怠曠一州七縣各可得兵一千餘人分守地方江邊海邊水陸兵又可得一萬餘人分守塘港小警則各自爲戰大警則互相應援行之三四年兵日益精一可當十十可當百島寇安敢犯境乎

何謂糧額我國家祖宗之制每軍嵗給月糧臨戰又給行糧向因缺伍戶部以存糧作羨余別用一旦有事督撫軍門又題請別項錢糧用之今欲奏復軍額可不奏復原糧以還諸軍乎與其裁減弓兵民壯以充募兵之用何如不減其額現成各有身銀不必別養募兵之爲愈乎此之謂不必加賦而食自充也目今募兵費銀無算寇至之時旣不得其實用寇退之時又反受其憑陵而軍丁之月糧弓兵民壯之身銀未聞因其不堪上陣而不之給也哀哉斯民受重賦之累困苦極矣何辜而復出此養兵之費乎如能復祖宗朝之舊規幹今日之實事只是費得朝廷一倍

練兵

一兵士宜令屢經戰陣屢立戰功將官親自選用就令訓練督戰則情義孚而恩威積臨敵自可制勝若募兵者一人練兵者一人領戰者又一人則選練必不用心而兵將亦不相識斷斷乎取敗此向來之宿痼也非軍門救正之不可

一練兵之法有五一曰練膽二曰練藝三曰練陣四曰練地五曰練時今惟日期赴演武塲中操演非也

何謂練膽有所畏有所恃是也蓋軍士畏賊則不畏我平日武塲中操演信賞必罰常如在陣時使兵知我之威必不可犯灰其退走之心遇敵而忘之是之謂有所畏也聫屬隊伍有法譬如敵擊吾左恃右必救敵撃吾右恃左必救敵擊前後首尾互救气勢常壯敢於攻戰是之謂有所恃也

何謂練藝軍中實技惟楊家長鎗李家短鎗與福建之藤牌钂鈀處州之筅五兵相衛可以必勝鳥嘴銃乃今日利噐自非有眾能短兵接戰則亦有時而窮刀鎗藤牌最利禦長副總兵等官宜督同教師勒兵分習務期精熟有實用比試之日管操官分辧生熟開掲軍門閱比賞罰其習花鎗花刀無益實用者一槪勿取何謂練陣今之兵知合而不知分不論眾寡俱團作一堆前者遇敵後不能應至爲可惡兵法云陣欲疎戰欲宻行陣間須縱橫皆有逵巷可以馳馬整齊行伍前視心後視背左右視兩肩如孫子教吳婦人祕法而又習疊陣法畨休疊上否則宻陣而戰反疎矣又今之兵知進而不知退夫退非大班散回之謂乃遂隊抽代之謂也若收兵無法則爲敵所乘我兵見敵追來紛亂而不能整此二者歷年之大敝也不可以不戒其他金鼓練耳旌旗練目坐作擊刺練手足之類乃常法也亦須慣習則進退有度可雜而不可亂乃爲盡善

何謂練地古之陣法有方有圎有銳有橫有直皆因地而異用也若但於武塲中操演而已則遇敵交戰之地安得廣平方正亦如演武塲者乎善將兵者過山卽習登躡之法過水卽習渉行之法過街衢卽習巷戰之法過林麓卽習設伏搜伏之法過田塍卽習分行合捕之法地之近者令軍士分投識認地之逺者置向畫圗哨探務使水陸險要人人不迷而後可

何謂練時時有寒暑晝夜雨風霾須令兵士平日習慣任重逺行之態常常各帶雨傘一把靑布傘袋一條筯一雙漆碗一隻備渴鹽梅茶或酒一小竹筒每隊共置銅鍋或鐵廣鍋一口不論操演調發行止宿食兵不得離隊隊不得離哨哨不得離營每哨日設一兵巡風百總輪督無容擅離隊伍在外散行飲酒生事違者軍法重治則是無時而不練習習慣於平時則臨陣饑寒勞苦皆能耐之矣此法不但可以耐時亦定心志壯筋骨長气力大有益於軍士

一八陣圗六花陣之類乃營法也分派隊伍之死規模也古人之糟粕也臨敵致勝不在於此何也營自營陣自陣戰自戰營也者止之陣也陣也者行之營也臨敵時須以營陣中人逐隊調發交戰運用變化全在此心若依古圗不可行也今之將官非脫古陣法而自作聰明則泥古陣法而以之敵愾安在其能制勝也爲將者宜知此義

一我兵向來取敗端由不知地利與不習熟埋伏進攻之法今日練兵須重乎此

一島寇不利水戰其所利在於田塍窄狹之處乃其所素習耳古所謂一曰得地利是也我兵向來只在演武塲中訓練演武塲中何曾有田塍乎今須於秋收之後及春耕未動之時引兵就田野中演習狹塍遇敵分防衝撃之法如何下水如何赴淖泥中行如何約防如何合圍縱橫曲折無不便利斯可與敵相角

一將官平日訓練軍士號令營藝須照臨陣一般其臨陣也卽以平日所習者用之則操演一日有一日之效習熟一件得一件之利若今演武塲中所演者通是虛套而臨陣之眞法眞令眞營眞藝無一相合則耳目生疎𨿽操演千百年何用哉

一凡至演武塲閱兵數萬不用按籍可以一覽而知其數一卒不遺者有隊法也隊法卽陣法韓信多多益善在此

設險

一險要有二曰境外曰腹裏在境外者須設兵爲長久之計在腹內者不必長設但當臨時以素練之兵相機撥守蓋設兵太濫則力不能及也

一腹內險要須以巡司爲重增益其弓兵之額而精練之不但大寇竊發可調之以協勦而鹽徒土盜彼亦能巡捕矣其次則須用本地大戶免其差役責之以出壯丁團練守禦捨此之外更無良法

一險要中有原無地形險阻而實不可不設備者如太倉昆山之奣子昆山長洲之陸市是也地當交界兩處皆當團兵協守然須分辧賊來處當迎而拒之賊去處當尾而追之不可但顧其界內無事而已握兵者宜申嚴此令

分合

一春汛之期不過三月將終四月將半小陽汛之期不過九月將終十月將半過此則非風汛所利矣宜於每年三月九月初各官共分信地領船出海防禦春汛至五月終小陽汛至十月終撤歸【此每年防泛之分合也】

一海濵地裏廣逺欲一一屯兵分守𨿽竭蘓松之力不能也惟擇要害爲寇所必登必經之處設備則可耳若軍令素行凡賊寇登岸眾軍爭相救援擒賊與逐賊亦何難哉江濵亦然【此海邊派兵之分合也】

一祖宗朝設衛所民壯弓兵四散分列有事則差都禦史捧勅提督之正欲其聨屬調度互相維持而應援也往年倭寇攻郡城州縣不救攻州縣城郡不救攻衛所亦如之一處兵力幾何而可以獨禦哉必也處處以一半兵守土一半兵聽調或揆賊所必經之處而畱其聽調之兵俱作守土或揆賊所必不到之處而守土之兵俱調徵伐則兵常不患其寡勢常不患其孤而祖宗命官之初意得矣【此內地派兵之分合也】

一兵之勝負不在眾寡而惟系於精練與節制分合何如且如領兵三千分爲三支每支九百人張掎角之勢常以一支當敵二支治力更畨而進當敵者爲正兵專司截殺治力者爲奇兵專司接援另以三百人仃哨設伏寇𨿽億萬吾以寡而擊之有不勝哉縱遇彊敵難勝吾亦豈至於敗哉向來戰將常有合而無分以至敗衂不可以不戒【此臨陣進兵之分合也】

一古人收兵不茍其行陣中常有逵巷戰酣欲罷則逐隊相間而抽常存一半與賊對立一半逐漸縮退若干步而止俟對立者抽回乃又退縮若一齊回身轉步背賊而走豈不招敵追襲乎【此在陣退兵之分合也】

賞罰

一捧勅命旗牌大臣一入演武場便當以軍法行事不可姑息務使威令得行於司府司府之令得行於副總副總之令得行於千總千總之令得行於百總百總之令得行於隊長隊長之令得行於兵乃是軍法若太阿之柄不肯素持直至臨陣方驟然行之豈能有濟賞罸須不逾時使利害近在目前則人思奮而功易成今有經數年不與覈覆者𨿽終不免然豈足爲勸懲乎願深維之

一海中擊來船比擊去船難於十倍蓋去船劫財已滿賊气已惰擊之甚易殺一賊止是一賊而已若殺來賊一人不知全卻好人性命若干其功不可同日語也須分別明白輕重其賞則賊來人自爭先奮擊間有登岸者寡矣其說詳見荊川續槁字字當玩味

荊川云再三沈思制賊小船衝突之說灘淺處多釘暗樁薄皮船遇之必碎此一說也先發制人一著惟有望斗上做工夫然必須以利使人惜不得銀子每夜各水軍編定福船十隻每一隻望斗人一夜給與銀一兩使一夜常有人坐在斗上者看賊動靜𨿽月黒之夜若擡船撐船未必無一把兩把火光我船便可做手腳不患於大船趕賊不上也月明之夜則斗上纎悉必見正與彼四層望樓是對手至如小船叭喇唬八槳船宜多置銃手卽不戰亦宜量與給賞多布之八槳叭喇唬等船中火器旣多賊來便死打又有望斗內人先報動靜不患於小船制賊不下也一隻船望斗人每夜與銀一兩毫釐不可少就是一月浪費銀三百兩亦說不得支得一月賊必擒矣恐惜費悞了大事望斗人若報賊的當水軍因以成功則望斗人卽當給與衝鋒重賞若有誤事定以軍法斬首蓋賞重則罸亦重也每夜與銀一兩分毫不可與頭目侵尅必使望斗人一一得實惠一勝敗之迹有闗於人事者有闗於天意者闗於人事者須表章之以爲後人之法闗於天意者特僥幸耳其所闗系至大賞功者不可混施

兵戒

一賊計有五其初至也必據海濵地方以結巢其深入也必擒我民以爲向其合戰也必先設伏以誘我兵其野掠也必僞攻城以杜出援其戰敗也必撒金帛於道路遺貨物於巢穴誘人爭取而來襲而脫走或棄旗鎗我兵手執之自相疑惑向來賊之得利與我兵之致敗首在於此兵法曰知彼知己須知而預備之勿蹈前轍

一賊出洋而官兵斬獲乃賊之詭計也其船皆空船故畱遺物在內耳其人皆擄去良民賊防前去姑以此而餌我耳諸將欲報功不計其虛實也在上者不可不知

一向來兵家之敗多由割取首級一人得功陣上數人奪之不暇再進又因爭縛生擒及檢取賊所遺財物婦女最爲悞事今後兵士有此須軍門查究將官不能節制之罪斬將官之首以徇庶前獘可革也

一我兵向來與寇戰多無老營取敗常在於此營也者三軍之家也安營有法則兵無眾寡俱可藏納食息備禦如處城堡與敵相持進退皆無患若不結營則收兵無歸宿之地萬一不利何所恃以退保乎此須軍門著實計較將官而後可

一自古善陣之將未有不借應援以成功者向來各官兵每秦越人相視孤軍禦敵端由限時與限程之法不明故耳若畫圗塡定某處爲某將官信地其左爲某處某將官相去若干裏限幾時刻可到右前後亦如之處處皆以專駐之官爲主四近爲援賊至一處則四援不被賊者星火提兵從間道救之不救者以失機論仍嚴查兵至遲速若寇賊到久而援兵方至者亦以失機論如此則哨報者不敢慢躱閃者無所容而當敵者常有所恃而易於取勝矣

一軍中獘最多惟重大防論功而勿重零斬則獘自少矣何也今人不務合陣若論零斬則芟刈民頭以飾功次所殺非眞賊也

一島寇若登岸我兵船在海者不宜撤去宜畱與賊擄爲歸計我岸上兵逐之下海然後尾而擊之不然閉門逐犬獸窮反噬矣

附錄日本圗纂內一欵云倭舶之來每人帶水三四百觔約七八百碗每日用水五六碗極其愛惜常防匱乏海水咸不可食食則令人泄故彼國開洋必於五島取水將近中國過下八山陳錢山之類必停泊換水蓋水不可以久畱故也海洋浩渺風濤叵測程不可計遇山而汲亦其勢耳其遇山而登非獨汲水或覘登泊之遠近或覘我兵之虛實然後下海或拿漁戶或拿樵夫逼問消息使爲向在船亦潮大水滿之時方敢深入而每月初一二三四五六十五六七八九二十等日以時定之又在子午此日此時皆潮汐長大之水也灌諸港浦無不深滿塗礁無不平沒水脈無不通流凡水陸官兵當此時汲汲然隄備又於每日晨昏升旗放銃於海表之髙山先聲振奪望聞畏之使其知我有備不敢登泊也

兵器

一今之器械多無益於實用其故起於侵漁也當未制器之前營求領造一費也委官常例二費也吏書庫子侵尅三費也匠作冒破四費也以故造作不堪用深可痛恨至如鳥嘴銃不惟無用且悞事匪輕今而後制器須令知兵主將亷且明者自爲料理無徒付之委官制完解送巡撫軍門逐一親驗一件不良一兵性命所系其身且不能防又焉望其克敵乎故須軍門件件經心件件過目必得實用方可若查驗出仍前作獘重究贓罪責賠無貸

一造船必用使船之人則造必堅固使船就用造船之人則使必愛惜若委一班人造之又委一班人駕使之則侵尅暴殄不堪用不耐久推調影射難詰其罪難責其償或又云官造不如私募若移修造之費雇沙耆民大戶自造新船就委之以出洋尢爲易簡而有實用是亦一見也

松江府海防同知鄭元韶條議三法切中時獘並錄於後以備防考

一常年修船每爲捕耆耽延虛冒或至臨汛尙未告完萬一不測悞事匪細且凡興工之時寒沍將臨灰油易凍人力難施若非定以限程益滋怠緩須定派各府應出工料銀數卽動支解給俱以該府解發到哨之日爲始責限捕耆於十日內辦完各料就將各船上塢興工該港把總指揮等官隨具興工日期一呈院道一報海防官各知防仍限如福船拆造者六十日輪三年四年修者四十日一年二年修者三十日蒼沙船拆造限五十日重修三十日輕修二十日小哨叭喇唬船拆造限二十五日重修十五日輕修十日各如式堅完捕盜水兵耆民舵工口糧限內準給一半與兵食用一半抵助工料過限不完把總等官通行報將各捕兵口糧俱截日住支工完另議施行若該管官曲爲隠防開報不實從重防究庶工程易於就緒錢糧不至冒破矣

一舟師一覽本爲冒破而設每修議價似輕及親自登舟驗一板查一椇非艕發靑苔卽木徧白翳非棚多斧防卽灰路多脫何者始修之官尅價專用舊木旣修之後防守不思逺圗耳吳下木植本異閩中加以燥濕不常略無蔽覆風稜損蠧恬不能防而舟中猾捕頑兵或乘酒醉而中艕小便者或煮飲食而亂潑咸水者或棚上而用斧砍柴者或擲柴而撞起灰路者外旣失防內復多戕𨿽嵗費萬金秪日稱朽敝耳竊見吳下人家每造一船必作一水房居之以故濕漏不侵船身經久閩中海鹽二航無事時月眠桅閣櫓覆以篷蓆故臨用有賴今欲船作水房不能也而篷蓆一端似可仿用除今修造俱一一親驗尺寸舊木不用外修造甫成則令捕盜水兵勻出篷蓆由兩艕以及桅櫓盡加遮蓋汛月方行揭去至污溺潑水砍柴撞灰等事嚴行查禁海防官每月到船一驗每失一篷蓆損傷一板捕盜罸銀五兩貯修船之用水兵查實責革又照今嵗議修之價已出格給發後恐姦頑哨捕援例陳乞不遂則稱船尙不堅自此乞除衝鋒破浪當令海防官驗修外餘船悉依舟師一覽年次給修無得增減分毫若稱大壊而原給不及卽系捕盜水軍防守不周之故責令賠補督修旣嚴捕兵復知愛惜港無不固之船而汛無不禦之寇矣

一各港戰船常年定估修造料價不爲不厚但恐捕盜水兵復蹈舊轍希圗侵尅或將舊料攺新或仍釘稀板薄以致不堪駕用元韶日夜思維圗革宿獘未得其方合無將粘連式樣翻刻印刷卽以海防官闗防印蓋其方每捕盜一名分給二紙令其備將用過物料細開某處用某尺寸徑某木若干根某處以舊木攺用某處用釘若干灰油若干其各杠椇亦照此塡注船工完日取將一紙呈送巡撫軍門以一紙存畱海防官處聽軍門或親臨或委官抽掣查驗稽紙驗料則有無冒破是否虛應一覽之餘情僞畢見矣票式

某港哨官某人下

某船捕盜某人船梁頭濶若干今【或攺或仍舊】

估給工料銀若干

一底用

徑若干木幾根鋸板若干厚攙用舊木若干余若頭尾水底艕牽河梁頭桅夾桅座披柱上下金覆獅等項俱照此開載其用過人工灰蔴釘油之類亦俱開數在票在船增置杠椇若篷桅柁索各件盡數開入以備查核重守令

一治道須有根柢擇守令是已守令若賢則凡可以利民者無所不用其極民心愛戴𨿽從賊者皆歸化而捍賊否則寇未至而民先困寇將至而民益擾良民且懷叛亂之思矣兵食有無何足恃哉

一守令乃親民之官茍不得人則上司𨿽有好官行好事不得實惠及民所以自古國家愼重此職欲重郡守之職須奏請於朝揀天下郡守治行髙第者徑擢爲都禦史則監司不敢窘辱之其職自重

一州縣有濵於江海者有懸於江海之中者有居內地者懸於江海之中如崇明靖江是也四面受敵勢甚孤危若非愛民如子老成機警之人不足以任此此令之最難得者也須奏請其人久其任便宜其權不次其擢遇變則上官多方以協助之其才得以展布則可以遏寇於上防而江幹海壖大得其外防之力矣其次爲濵於江海如太倉嘉定常熟江陰之類必資內安外攘之才此亦令牧之難稱者也不可與內地州縣例視蓋無事與有事不同無事之時凡負一長者不問其地皆可任使一有事焉則才鈍者袖手而張皇矣古者論君道則曰擇相臣論相道則曰擇監司論監司則曰擇守令今制天下之官皆選於吏部𨿽與古法一同然地方利害責在撫按豈可照常資格用人而不與朝廷請防乎出格之言恐似近理望采而擇之

守城

一守城必宜行保甲之法而施固結人心之恩方是守之之本不然計𨿽詳無益也試觀昆山被圍而搜獲姦細陸成阿荒在城內潛居者已三年可見矣故城池之保否惟存乎守令之賢否何如擇守令者乃軍政之第一義也

一城池有闗於一方之利害者有闗於數百里之利害者闗於一方之利害者一守令愼之而足矣此守令之事也闗於數百里之利害者豈可僅以一守令支之乎此須鎭以重兵援以郡帥其城無恙則敵人不敢越此而他攻卽有所攻亦無闗系而非敵之所必欲取以爲巢穴者矣是所守𨿽一城而所庇吾不知其若干城也若不論城之輕重緩急而漫焉以居之其身之所居則力爲之救而其所不居者𨿽有闗系亦聽寇賊攻取則所守皆爲無用軍門宜軫念之

一從來城守攻破者十之一襲破者十之九襲破之說有二一是伏姦細於城中放火守城者奔救則敵乘間而登約姦細上城照防疏虞用云梯登至垜口揮刀殺人守者驚散賊從此而上故守城之法須設兵一枝專司救火先布號令不許守垜者下城凡賊登城多在下半夜乘人疲倦故也又多在黎明守者散班故也把守之嚴賊豈能襲我乎所苦者盤詰姦細甚難蓋姦細乃本地之民賊拘其家屬劫其內應烏從而覺之今之盤詰者多在城門內使賊假裝吾民從此擊殺門豈能遽闔乎又或閉城太早止通一二門出入愈眾則盤詰愈難不若大開各門門外盤詰而兵衛設於門下方善

土寇

一凡海賊一起陸地之賊乘機竊發所謂土倭子是也民家不能抗禦惟行保甲之法可以除之

一海中沙民不三四年輒一嘯聚致動官兵倭患寜息之時卽當防範防範之法有四其一是齊民無故首亂必遏絕其萌不可用招安之防萬一不得已而用焉必播告之曰除渠魁某人不赦外其同黨有能自首及縛首來獻者皆宥其罪仍加以賞其一是已招者不可殺其一是再叛者不可招其一是新起者必撲滅於微然防微杜漸者守令燭其機而招撫殱魁者監司嚴其令豈可今日截殺明日招安反爲敵所侮宜審之

江南經略卷一上﹤子部﹐兵家類﹐江南經略﹥

欽定四庫全書

江南經略卷一下

明鄭若曾撰

南畿總圖

南畿總論

南畿勝勢在長江畱都守禦舟師爲急徐潁跨中原瓜連豫省淮安控徐魯齊文武重臣開府作鎭𨿽職漕撫而聨絡兩京廬州民多遊手野有遺利鳯陽地當衝繁財力冗費丰沛之間濁河泛濫幾淪魚鼈轉餉旣艱民亦凋瘵決嚙之患濠泗尢棘揚有咸臺富商走集民頗丰洽俗亦浮靡瀕湖農田塗墊爲患安慶當長江委流東約全楚爲江表門戶徽州山多田少民逐末利風俗用偸池在山麓江滸寇盜竄伏鎭江鑿山通漕江潮下上谷土歲易利歸豪右蘇松常三郡市浮於農文勝於質加之田賦不均稅徭日困沿海兵戍本以備倭而濵海濵江之民擅魚鹽之利間作弗靖出沒江湖肆行剽劫以故江防海備並爲急務云

備畱都六議

長江天塹晉齊間事耳自烏珠巴延渡江江難恃矣南震則楚粵閩浙俱不可固今戶部食糧之軍四萬餘兵部所操之軍二萬餘布置江上惟三四千之浙兵防衛府寺惟一千之標兵倉廩𨿽實計日可盡三部之庫合之不過百萬守城之具百無一備夫池河一帶爲北來關鑰南唐之亡繇此失矣則添兵設將築關置堡宜議一也儀爲江北之門戶而海門一帶巨盜出入龍潭一渡直接儀眞宜各置臺立軍戍此宜議二也安慶太平據畱都上流宸濠攻安慶不下故不得直抵舊京太平乃開天首郡城髙不能勝中人之垣六合聚糴之地縣尙無城能無增築宜議三也東壩爲古來通吳越之路吳越盜發自當取道於此創堡設兵以防其決宜議四也京城太廣而定淮金川儀鳯神策諸門寂如山林故靖難之師從此而入不如自鐘鼓樓一帶至淸涼山後止橫築城一道勢旣直防守力簡省則宜議五也六朝城不統一𨿽屢有城下之師尅一城而數城守在如烏林新江臺城淸溪彼此相援今茍破一城便曠然百里不如於下關上河等處多立城堡分處營軍宜議六也

﹤子部﹐兵家類﹐江南經略﹐卷一下﹥

蘇松常鎭四府總論

蘇松常鎭四郡幅千里乃朝廷命脈之地也有識者須申畫封守而愼固之何以故我國家財賦仰給於東南東南財賦莫重於蘇州【夏稅秋糧共二百餘萬石較湖廣全省一十五府十六州一百七縣之賦加多焉】次松江【夏稅秋糧共一百餘萬石較福建全省八府一州五十七縣之賦加多焉】次嘉湖杭諺不云乎上說天堂下說蘇杭是也邇年倭犯中國首至蘇松巢柘林橫行列郡燔劫靡遺然後略淮揚略溫臺略閩粵先後次第咸有成算四郡爲姦雄之所垂涎可徵已況京口當江南運道咽喉凡中原之人欲之吳越之閩粵必由此進萬一天下有事人所必爭豈待智者而後諭哉此皆第二義也其第一義尢在於畱都四郡特其裀褥也今之論者孰不曰畱都離海也遠寇不能犯以若曾觀之海寇窺畱都之門戶有四其從陸也必由蘇州常州丹陽而進此之謂正道或由宜興溧水丹徒龍潭而進此之謂間道其從水也必遡長江抵龍王關此之謂正道或遡吳淞江泛太湖入宜興越新興壩而進此之謂間道向來正道設備已宻勢難猝犯惟間道未之有講也當事者願究心焉或問畱都守禦與四郡自相維防之法可得聞與曰畱都守禦我太祖原設四十八衛分其半於江北屯衛京師屹如磐石萬一可虞愚於海防江防及鎭江諸論中備言之矣四郡自相維防亦見於蘇州等論有經略之志者宜合而觀之

﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥

沿海營堡考

蘇州府

營寨八

福山營

九折邨營雙浜邨營

七鴉港營白茆港寨竹箔沙營

劉家港寨南沙營

堡二

福山堡

劉家河堡

松江府

營五

獨樹營

金山營

江門營

小盤營

大盤營

堡六

柘林堡

川沙堡

胡家港堡

蔡廟港堡南滙堡

靑邨堡

余詳見二府兵防考

海防論一

海防之策有二曰禦海洋曰固海岸何謂禦海洋防哨陳錢分哨馬迹大衢羊山遏賊要衝是也何謂固海岸修復祖宗朝備倭舊制循塘拒守不容登泊是也之二者或謂禦海洋爲上策若將官不肯防哨防勦而以風潮不便爲辭縱賊登岸不得已而陸戰則在我爲捨易圖難在賊爲防短用長兵家之忌我自犯之矣或謂四山離內地太逺糧餉易匱聲援難及且風潮叵測將官借以規避何從而稽之萬一失備致寇直搗反悞事矣不如陸戰嚴其節制將士豈能作獘也愚嘗持是二者質於梅林胡公虛江兪公皆云前說爲優復質於二華譚公允齋嚴公皆云後說爲善今而後始悟諸公之論但可通之於福浙而蘇松海防斷斷乎以禦寇羊山爲上防也何也蘇松事體與福浙不侔若曾嘗乘海舠淩驚濤覽形勝及訊熟行海島之人而知之夫倭舶之來必由下八山分防若東南風猛則向馬迹西南行過非山以犯閩粵若正東風猛則向大衢西行過烏沙門以犯浙江若東北風猛則向殿前羊山過淡水門以犯蘇松羊山在金山之東大七小七兩山之外吳淞江順帆不過一潮而已其爲賊之要衝𨿽與馬迹大衢相若而淡水門捕黃魚一節乃天設此以爲蘇松屏捍豈可謂遠洋備禦之難而以羊山與馬迹大衢例論哉蓋淡水門者產黃魚之淵藪每歲孟夏潮大勢急則推魚至塗漁舩於此時出洋寧臺溫大小舩以萬計蘇州沙舩以數百計小滿前後凡三度浹旬之間獲利不知幾萬金也海中常防劫奪每漁舩必自募慣出海之人格鬭則勇敢也器械則鋒利也風濤則便習也其時則適當春汛之時其處則倭犯蘇松必經之處賊至羊山見徧海皆舩而其來舟乃星散而行以漸而至勢孤气奪遠而他之矣敢復近岸乎自倭變以來當道慮倭姦狡僞充漁人擄舟混入禁行采捕不知放船之利有三不募兵而兵彊不費糧而糧足不俟查督而自無躱閃之惟在巡撫軍門與兵備道嚴其約束焉耳此在他處皆無而惟蘇松海洋有之豈非天生自然之利也哉嘉靖戊午荊川唐公捧檄至吳與督府梅林胡公兵憲鏡湖熊公毅然弛禁沿海數百里窮民踴躍出海自是厥後海烽久熄未必非由此以致之禦海洋之說有明徴矣或問約束之法柰何曰邇來漁舩出洋輔以兵舩相須而行協力而戰取甘結給旗票謹盤詰驗出入船回之日當道委官抽稅以助軍餉此法美矣而未善也何也漁船專欲覓利兵船專司擊賊其志不侔其力不協況所稅能幾何而欲分其所有也哉如愚見莫若兵船專於把港勿用出洋但令願捕魚者籍名於官立首領編旗甲保以耆民大戶示以盟約如殺賊而有功也照例陞賞永許采捕若縱賊近岸則一體坐罪永不許其出洋凡漁利與所獲賊貲悉以畀之如此則漁人皆以禦寇爲巳責感恩畏罪捨死直前豈不愈於督之以兵船耶噫必如此而後爲經久之計也

海防論二

蘇州海防與松江不同松江有海塘而無海港其設備也以陸兵爲主蘇州有海港而無海塘其設備也以水兵爲主何謂有海塘而無海港蓋松江之海起於獨山而迄於小湯窪迢迢二百四十八里皆有防塘爲之限隔髙厚如城別無港汊可以通海防塘之內外相夾皆水也在內者謂之運鹽河又謂之橫港在外者謂之塹濠又謂之防塘溝昔人所以築此塘者本爲捍鹽潮恐其害苗也國初用爲金湯以備倭患設衛所墪堡於塹濠之外寇至則捍禦於海岸灘塗不容登泊萬一不支則逾塹而守寇進不得攻退無所掠防塘之功用豈小小哉邇年塹濠多湮防塘海岸合爲一片寇至卽聚於防塘而運鹽河之內水田狹塍難於屯禦大可慨已爲今之計必須浚治塹塘丕復衛所墪堡之法選集陸兵委知兵防將精練於平時遇汛則分布信地協守互援無容一賊登岸則松江海防庻幾其無悞乎何謂有海港而無海塘蓋蘇州之海起於嘉定之寶山洋而迄於常熟之白茆港其間水口之大者曰吳淞江曰劉家河曰七鴉浦曰白茆港其次則防淘黃窪新塘茜涇之類皆潮汐之所往來沙船之所出入原未嘗築塘以限隔之也故倭舶乘風乘潮可以衝突而我兵船亦可駕風帆以哨以禦向來吳淞江口副總兵親提重兵結水寨以控扼之而劉河七鴉白茆亦各有把總兵船分守具備不可謂不宻矣但各兵船畏懼風常潛泊於港內賊至或不知或知而禦之不及又各枝自分彼巳不肯協力應援俟賊入港然後官兵擊之吁不亦晚乎爲今之計必須巡撫軍門立爲限時限程之法信賞必罸【詳見上卷舉要兵戒條下】如有僨事罪坐水兵官問以故縱之律則蘇州海防庻幾其無悞乎或者曰松江無海港固不重乎水兵矣海岸之外可不設舟以巡哨乎蘇州無海塘固不重乎陸兵矣海岸隨處可登可不設兵以防守乎曰是不然松江海灘皆淖泥也潮至時舟𨿽可以逼岸而易於閣淺潮退時舟不能近岸須渉淖泥中行二三里或七八里哨舟何處可泊乎向來原設遊兵船巡視於洋中墪堡軍瞭望於岸上所患者上之人不肯嚴夫失報之誅則人莫肯盡其心耳蘇州海濵處處皆有墪堡若勤於了哨則各港水兵響應而逐之各巡司弓兵與地方團營兵並力以禦之賊豈能遽犯哉所患者上之人不肯嚴夫坐視之罪則人莫肯盡其力耳

海防論三

海防之策禦寇於海洋海岸旣已詳言之矣若論今時至計則爲今日之大憂者似不在於海而尢在於畱都畱都海防相爲表裏何也我祖宗根本之地乃邊方所覘以爲向背者也故兵法曰居中以制外向來畱都所設四十八衛養驕气傲跋扈難制其禍至於殺戶侍而姑息撫安譬之癰腫已成難救藥矣廟堂逺覽取總兵之有重望者坐府彈壓此見𨿽善尙覺不能無遺慮也蓋總兵之所以負重望者由其統大兵於海上得展方略焉耳非謂孑身兀坐卽能懾服乎姦宄之徒也若但以其官髙望重而使之帯千數之苖兵無所作爲無所誅賞而空臨於京師數萬卒之上吾不知此總兵者平時𨿽號勇敢其謀猷學識果太公望諸葛孔明之儔而一言一動盡可以黙褫夫桀黠之膽乎設使舉動之間少有輕率啟釁則素望將損而前車再覆今日駕馭之微機或爲自伐之拙謀矣不類於樗蒲之孤注耶如愚見須以功能素著總兵一人如兪大猷戚繼光者置之於吳淞江口而帯衘於畱都列諸五軍都督其所轄陸兵防將則專駐金山精練馬步兵數千以固守乎松江之海塘水兵防將則分駐竹箔營前二沙精練舟師萬餘哨守乎蘇州之海港春汛將近則總兵親駐吳淞江以爲防遊之領袖小陽汛亦如之防汛畢日則總兵歸坐五軍都督府而調水兵一半至龍江關與南京水軍夾操陸兵一半至大教塲與南京陸軍夾操更畨去來蹤迹無定嚴明賞罸權柄不移而海濵水陸所存之兵則委之防將督練防守如是則隠然示在外之兵至彊至眾足以防防皇都而若無借於四十八衛在外之將愈出愈奇足以定禍變而不專倚乎五府兵部所以陰折夫羣邪眇視之心而貽畱都之安者何如也畱都安則海濵鹽盜之徒不敢嘯聚而海防之政益易於修舉矣京師海防一舉兼得未知廟堂以吾言爲然乎否耶

海防論四

善論海防者不狃一時之見而爲經久之圖要在通變得宜而已蓋法有宜於昔而不宜於今者有宜於暫而不宜於久者有宜於久而不可易者何謂宜於昔而不宜於今夫沿海備倭官軍逃亡原籍淸勾舊制也今則隨勾隨逃無補實用此淸勾之不必泥也沿海堡寨兵數不足他衛撥軍貼守舊制也今所在多事自救不遑此貼守之法不必泥也片板不許下海舊制也今之沙民采捕爲生禁之太甚別生他慮此下海之禁不必泥也何謂宜於暫而不宜於久夫調募客兵水陸分布今日應變之計也然客兵不可久畱錢糧所當節省此調募之不可久也海防告乏加賦帯徴今日權宜之術也加之不已民力何堪此加賦之不可久也何謂宜於久而不可易夫停止淸勾矣則召募土兵養以軍餉伍豈常虛乎免行貼守矣則團練鄕兵充實堡寨奚必軍衛乎調募不可久矣則訓練土兵以漸裁遣何患乎無兵乎帯徴不可久矣則多置屯田開墾荒蕪何患乎無食乎因祖宗之舊制而潤澤之寇至則有備無患寇去則不廢恆業𨿽行之萬世無也必欲一歲支卻一歲一畨殺卻一畨則竭天下之兵食猶慮弗繼豈蘇松二郡之所能支耶

海防論五

浙西海防蘇松嘉杭四郡𨿽有浙直之分利害安危實同一體何也壤地相聨唇齒相依故也昔我太祖畫壤之法犬牙相制義正在此愚嘗循海壖而觀之蘇州有海港而無海塘宜以水兵爲主而岸上哨守之陸兵佐之松嘉二郡至海寧之澉浦皆有海塘而無海港宜以陸兵爲主而海外巡哨之水兵船佐之向來倭寇內侵必由老鸛嘴以南抵於澉浦一帯海岸登泊而把守之官縱而不究良由浙直互相推諉各分彼己總督衙門不行連坐之法故也若一處警報左右互相夾逐賊豈能登犯哉昔者朝廷建設總督猶若此今革總督而浙直督撫衙門位平勢埒豈能賞罸防同而不悖哉所宜建言於朝哨守海岸之官比照海中防哨兵船事例立爲稽查策應之法一有登犯兵備衙門查究信地及左右相近哨守姓名防提同罪則浙江海防嚴禁有裨於直隸直隸海防嚴禁有裨於浙江輔車之勢成而浙直地方皆可以無虞矣𨿽然其要尢在浙直督撫衙門各令賢能屬官造圖貼說地形險要如何哨守如何應援水陸兵士如何操練如何分合二省軍門準照防議同心協力而行無有乖異夫然後爲可久可大之業也

兵船防哨論附錄

籌海圖編內防哨論云浙東地形與福建連壤浙西地形與蘇松連壤利害安危各有輔車相依之勢故上命浙江巡撫總督浙直福軍務分哨各官互爲聲援而不許自分彼己畫地有限責任相聫此廟謨之所以爲善而防禦之所以爲固也愚考海中山沙南起舟山北至崇明或斷或續暗沙連伏易於閣淺賊舟大者不能東西亂渡如遇東北風也必由下入陳錢馬迹等山以犯浙江而流突乎蘇松如遇正東風也必由茶山西行以犯淮揚而流突乎常鎭如遇正北風也必由琉球以犯福建而流突乎溫臺三途窵遠瞭望難及須總兵官撥遊兵把總領哨千百戶等船往來防哨【以交信票爲驗】其在浙江也南則沈家門兵船哨至福建之烽火門而與小埕兵船相防北則馬墓港兵船哨至蘇州洋之羊山而與竹箔沙兵船相防其在蘇松也南則竹箔沙兵船哨至羊山而與浙江之馬墓港兵船相防北則營前沙兵船哨至茶山而與江北之兵船相防諸哨絡繹連如長蛇羣力合並齊如扛鼎南北夾擊彼此不容豈惟逐寇舶於一時殆將靖寇患於無窮矣

聫屬諸哨責在巡撫須遵初制重其事權仍加以總督之任浙直始盡歸統屬不然東西互爲參差南北兩相牽制防哨之說袛應故事耳緩急奚賴哉【若曾再識】

﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥

江防論一

謹按長江下流乃海舶入寇之門戶也溯江防入則畱都爲之震動所系豈小小哉故備禦江之下流乃所以保防畱都至要至切之務也向來夾江南北分兵戍守遊兵船往來巡哨於其間江防不可謂不宻矣然而寇不聞息者豈無說哉良由撫操巡江官聨之義不明故耳何也我朝大江南北各設巡撫畱都専設操江巡江所勅信地𨿽殊而四院事體則相關而不可分也今操巡專管江中之寇寇若登陸則讓曰此巡撫之事也巡撫專管岸上之寇寇若入江則讓曰此操巡之事也一江南北吳越頓分同握兵符爾我相遜何惑乎江寇之弗除也哉如愚見莫若先正官聨官聨者聨屬四人爲一利害休戚異形而同心戰守賞罸防謀而齊舉如江寇而登陸也操巡督發江船進內港以協捕之陸寇而入江也巡撫督發哨船出外江以策應之庶乎寇計窮而無所容江中其永淸矣江患息則畱都萬億年鞏固而不揺江防之策孰先於此

江防論二

海船入江必由崇明南北二路縣後匾擔二沙在縣之北易於膠淺凡舟之輕小者由此而行竹箔宋信嘴在縣之南其水防窪凡舟之重大者由此而行二路堵截更無入江之路矣崇明者天生北沙以鎖江之水口江防第一關鍵實在是也過此以西方論營前靖江金焦此設險之大防也向之建議者設將官結水寨分守乎江之兩岸而海口入江之處止以崇明官兵禦之遊兵都司應援之愚以爲非計也海口兵力孰與江中諸寨之多分戰江中孰與並力禦外之易似宜立爲規制賊尙在海之時江南江北兵船分畨互出常以一半至海口協守崇明南北二路舟眾力齊則賊必不能入江矣此守江之上也舎此不務容賊入江江中之師防散力分欲望其能勝敵得乎𨿽然擒江賊亦無難所患者我兵自分彼己不若敵膽之合一耳若賊過營前沙而營前之江南江北火速出援左右翼擊不坐視乎營前之兵之受敵也過靖江亦如之過金焦亦如之賊進不得前退無所遁我兵有增而無限賊舟有限而無增勝負不亦較然矣乎愚故曰江南北二巡撫與操巡必四人同心而後可濟也

江防論三

今之論江防者孰不曰營前沙者大江之第一關鍵也靖江江陰其第二也儀京口其第三也守此三者則海寇不能飛越而窺畱都以愚觀之殆不然何也京口𨿽系江南諸郡咽喉然從古寇犯金陵未有由此而進者以沿江南岸疊嶂如屏而潤州秣陵之間夾岡險陂無港可達故也若從通泰二州登陸循江北內地而行屯兵六合分師渡蕪湖采石走太平而北豈非地勢之至要至要者歟故保畱都須嚴江防嚴江防須重江北賊計狡猾常避實而擊虛不可但以江中之關鍵爲恃而爲賊所紿也

江淮要害論附錄

萬里海防內論江淮要害雲天下之水在北莫大於河在南莫大於江常鎭淮當江河入海之際𨿽極大艟艦皆可乘潮而入近歲倭寇徉言分劫其心之狡實欲自長江趨畱都自淮河以窺中原而終不敢防入者由四府之防禦堅也必水陸常防哨互援蒼福諸船順流以遏賊鋒或出賊後賊若登岸則以團練之兵禦之此常勝之形也四郡無患則中原畱都可以髙枕而臥矣

江防議附錄

唐荊川雲海賊入江由江兩岸登陸之路了角嘴營前沙南北相對海靣約濶一百四五十里爲第一重門戶狼山福山相對江靣濶一百二十里爲第二重門戶周家橋與圌山相對周家橋北岸至順江洲與江南分界江靣約濶六七里順江洲至新洲夾江靣約濶七八里新洲夾至圌山南岸江靣約濶十四五里爲第三重門戶三處領水兵官須整備船艦晝夜守三重門戶勤勤防哨以防春汛門戶旣固堂奧自安若三門稍有疎虞至不得已而守金焦兩岸斯爲下策與無策矣

太湖考

太湖在蘇州府城西南三十餘里東西二百餘里南北一百二十里周五百餘里占蘇常湖三府引西來發源諸水從長橋水口流入吳淞江又東流二百六十里入海

王司業同祖考略云太湖在蘇州西南境禹貢謂之震澤周官爾雅謂之具區國語史記謂之五湖左傳謂之笠澤州記曰太湖一名震澤一名笠澤一名洞庭山海經曰浮玉之山北望具區是也周官旣云其澤藪曰具區又云其浸五湖似五湖別有所在然範蠡乘舟入五湖司馬遷登姑蘇望五湖實又指此且州之境水大者無過於太湖其爲具區甚明而歷考傳記所載五湖卽是太湖非別有五湖也張勃吳錄曰五湖者太湖之別名以其周行五百餘里故以五湖爲名虞翻曰太湖東通長洲松江南通烏程霅溪西通義興荊溪北通晉陵滆湖東連嘉興菲溪水通五道謂之五湖陸魯望曰太湖上稟咸池五車之气故一水五名圖經以貢湖防湖胥湖梅梁湖金鼎湖爲五韋昭以胥湖蠡湖洮湖滆湖並太湖爲五郭璞江賦以具區洮滆彭蠡靑艸洞庭爲五初學記云或說以射湖貢湖上湖長塘湖滆湖爲五按左傳越伐吳吳子禦之笠澤國語吳越戰於五湖可見五湖之爲一湖甚明也然今湖中亦自有五名曰菱湖在莫釐之東周三十餘里曰莫湖在莫釐之西北周五十餘里曰遊湖在長山之東周五十餘里曰貢湖沿無老岸周一百九十里曰胥湖在西山之西南周六十里五湖之外又有三小湖夫椒山東曰梅梁湖杜圻之西魚查之東曰金鼎湖林屋之東曰東臯裏湖而吳人稱謂則總曰太湖越絕書稱其大周三萬六千頃連蘇常湖三州之地湖中有七十二山其大者曰東西二洞庭馬迹次之山居人甚多閭巷井舎鱗次蟻聚無慮數千家茂林平野彌望百里可謂大矣然考之太湖上流其西北自建康等處入溧陽邐迆至長塘湖並潤州金壇延陵丹陽諸水防於宜興荊溪以入其西南自宣歙池州武陵天目富陽下湖之安吉武康烏程長興合苕霅山溪諸水以入數郡之水瀦滙於湖汪洋浩瀚不可涯涘而東達於三江以入海其底定也則灌漑民田爲三吳美利汛濫也則浸淫數郡而民被其大害是以古人之治之也疏其源使水有所入其流使水有所歸皆爲民興利除害而已觀其置五堰於溧陽以節宣歙金陵九陽江之水使入於蕪湖以北入於大江開夾薴幹於宜興武進之境東抵滆湖北接長塘湖西連五堰所以泄長塘湖之水以入滆湖泄滆湖之水以入大吳瀆塘口瀆白魚灣髙梅瀆白鶴溪而入常州運河之北偏十四斗門北下江陰之大江所以殺西來之水使不入於太湖而皆歸於江也又以荊溪不能當西來眾流奔注之勢遂於震澤之口疏爲百派謂之百瀆而又開橫塘以貫之約四十餘里百瀆在宜興者七十有四在武進者二十有六皆西接荊溪而東通震澤者也又於烏程長興之間開七十二溇在烏程者三十有八在長興者三十有四皆自七十二溇通經逓以殺其奔衝之勢而歸於太湖也太湖上流諸道水之來源若此而所以泄之者則惟於三江是賴焉太湖東出吳江縣之長橋爲吳淞江繇吳淞江東流以入大海此震澤泄水之大道也然泄水之處各有區域蓋不止於吳淞江而已曰鮎魚口曰胥口曰白洋灣曰管瀆曰小溪港曰涇曰夾浦曰張家河曰北車橋曰樣湖溪曰上瀆港曰陸家港曰虎山橋曰石家浜曰南宮曰蒯家涇曰九曲江曰後塘橋曰梅梁溪曰龍塘河曰迎城山曰菱湖港曰太平橋曰澤塘浜曰灌瀆浜曰和尙浜曰長洛浜曰王家漾曰山徑港曰渡水港曰黃瀆港曰後保河其他支流不可殫記皆所以泄太湖之水以東入於三江諸浦而歸大海者然以江湖形勢觀之大要宣溧以上西北之水可使入於蕪湖以歸大江而不可使注於荊溪蘇常以下東南之水可使趨於吳淞江歸大海而不可使積於震澤此治水東南之大者也然形地有髙下時勢有古今水道有通塞治之之法又未可泥也

﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥

太湖兵防考

太湖向無官兵防守嘉靖三十四年巡撫都禦史曹公邦輔因海壖告警於東洞庭山置司馬寨梁山哨渡船營北湖口營長圻寨烽圻寨毛園哨嘶馬哨西洞庭山置黿山寨冉頭寨石公寨圻邨寨以耆民爲團長選練鄕兵守禦

湖防論

太湖古震澤也一名具區又謂之笠澤延袤五百餘里雄跨蘇常湖三境自宣歙以東富陽以北諸溪山之水咸吐納焉全吳巨浸無大於此論水利則三郡田賦丰歉系焉論兵防則三郡封疆安危系焉全吳利害亦無大於此向來論經略者多未之及此無他圖志弗詳阨塞無考故也若曾徧閱史誌及訪耆艾太湖圖古所未有王文恪公鏊始作之嘗覓而觀之僅可以供賞鑑考勝槪而已而險要防守皆弗之載豈非古今一大曠典耶乃操小艇歷五湖越半載始有所得凡港瀆通塞之迹古今同異之名何者爲水利之所關何者爲兵防之所要悉詳識之而繪爲二圖繪全湖之圖者昭形勝也繪沿湖之圖者詳區畫也庻司兵者得有所據以便規畫矣或曰東西洞庭及濵湖諸山古來兵燹莫及奚必議守禦而圖之曰自古大兵之下江南也或從京口或從三壩志在城郭則山林必在所遺若島寇則不然志在擄掠棄無就有今腹內諸邨鎭搜括已盡其志必在未經兵燹之處則沿湖諸邑非所當防者耶況自宜興至金陵爲道甚防皆今日兵議所未及也其可不思先事之防乎或又曰湖中風波與江河異若之何其禦之曰此非漁网船不可也何也江船與海船不同海船與內河之船不同內河之船與湖泖船又不同內河之船卽今之官航民舶是己人所共見無俟贅言江船大者爲川爲襄小者爲滿江紅爲擺渡之類海船十餘種【廣東新防船東莞船大福船艸撇船海滄船開浪船髙把梢船艟船蒼山船八漿船鷹船漁船蜈蚣船兩頭船网梭船沙船】若曽各圖形於籌海圖編可覽而知若湖泖之船𨿽生長吳地者問之多不知況以宦遊之人而知用之乎請詳言之夫湖泖之船大小不齊運石者謂之山船運貨者謂之礟船民家自出入者謂之塘船衛所巡司所用者謂之巡船鄕夫水兵所駕者謂之哨船往來津口者謂之渡船之六者𨿽皆習知湖中風濤之性尢未若漁船之便利也漁船莫大於帆罟其桅或六道【可裝二千石】或五道【可裝一千四五百石】或四道【可裝一千石】無間寒暑晝夜在湖每二隻合爲一舎素爲賊之所畏𨿽蓄貲鉅萬賊不敢近也聨而防之太湖中攻戰此其最善乎此船小者亦可入港桅三道【可裝五百石】二道【可裝一百石以下】是也江湖中皆有之若風息時無問大小皆不適用蓋帆罟之所利者狂風怒濤也其尾無櫓其傍無槳風息帆弛卽不如巡哨船之擊節爲有用矣其次爲邊江船【大者可裝二千石以漸而降至於裝一百石】自五桅以至二桅亦專使帆無櫓與槳其中號以下者可入港最大者不可入港若欲出子江則由錫山髙橋下江水寛處行然須重載壓船喫水方可過髙橋也其次爲廠梢船【大者可裝六七百石漸降至六七十石】又其次爲小鮮船【卽湖中航船是也大者不滿一百石其小可知】二者皆有帆而有櫓邊江廠梢商賈賃之遠遊荊襄近往江北小鮮船亦爲通販之用皆湖中之漁舟而兼事干沒者也又其次爲剪网船亦合二隻爲一舎船𨿽狹小第一迅駛又其次爲絲网船駕使不過三人而風帆迅駃人亦堪用此二者各湖所共有也又其最小者爲劃船三四人蕩槳如飛疾於剪网但不用風帆不利湖浪用之以探報諸舟所不及矣其遇賊也以槳超淖泥潑賊舟舟滑難立大爲賊之所憚此船惟吳江長洲二縣有之他邑皆無而吳江之二十九都者慣一行劫至爲可惡凡此皆漁船之可用者也其他湖泖內港漁船尙有掣网船一人坐於船首掣魚者是趕网船一掣一趕者是逐网船一二口网在於船頭者是罩网船秋冬罩魚夏月則歇而捕田雞者是江网船立木於吳淞江鮎魚口之類兩架相峙其人登架其船下泊者是溏网船一隻帯頭一隻安坐溏岸上起网者是此六者皆遲鈍不適於用所適用者惟鸕鶿船【一名水老鴉】一櫓一槳或二槳出於吳江長洲二縣其駕使不過二三人其迅駃埒於剪网善用之大爲軍旅之助或又曰周太湖港口無慮百數焉得港港而設備之曰是不然湖口𨿽多通舟往來者不過如吳江縣之韭溪葉港雪落洪關鮎魚口吳縣之莫舎溇胥口港無錫縣之獨山浦嶺吳塘門武進縣之馬迹山宜興縣之荊溪東蠡河忻溪直瀆之類可指而數也各練鄕兵守之而以巡哨船爲之探報帆罟邊江等船常居防水賊豈能入湖也哉然大小漁船未經刷集一旦用之欲望其出死力不能也須平時籍之於官蠲其重役專委一亷仁有司防閘之則庶乎不敢規避耳

﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥

吳淞江考

吳淞江禹貢三江之一爲震澤入海之道跨吳江長洲昆山華亭嘉定上海六縣境酈善長水經注松江自湖東北逕七十里分流謂之三江口史記正義云蘇州東南有三江口西南上七十里至太湖曰松江古笠澤江東北上七十里至白蜆湖曰東江亦曰上江東北下二百餘里入海曰婁江亦曰下江其分處號三江口【一說吳淞江口白鶴江口靑龍江口謂之三江口地勢低於震澤三丈潮水來時水髙三丈到震澤底定所以謂之平江按靑龍之名本於孫權白鶴開於宋嘉祐時豈可附防震澤底定之三江乎】庾仲初都賦注亦雲松江下七十里水口分流東北入海爲婁江東南入海爲東江並松江爲三江其源出吳江長橋下東流至尹山北流至甫裏東北流至澱山北合趙屯浦又東合大盈浦又東合顧防浦又東合崧子浦盤龍浦凡五大浦至宋家橋轉東南流入海蘇東坡有言三吳之水瀦爲太湖太湖之水溢爲松江以入海海水日兩潮潮濁而江淸潮水常欲淤塞江路而江水淸駛輒隨滌去海水常通則湖中少水患宋景祐初範文正公仲淹親歷海濵開濬五湖東南入吳淞江東北入於海崇寧二年徐確提舉常平考禹貢三江之說以爲太湖東注於海松江正在下流潮泥湮塞水溢爲患請自封家渡古江開淘至大通浦直徹海口七十四里大觀中兩詔疏濬復置十二牐宣和間都水趙霖更加開鑿淳熙二年立庸田司於平江撩漉吳淞江沙泥十三年又開淘湮塞去處自大盈諸浦泄水入海時江靣廣一百五十餘丈袤二百五十餘里歷元日就淤塞大徳八年都水任仁發以吳淞故道湮廢爲浙西居民害奏請疏西自上海縣界吳淞舊江東抵嘉定縣石橋洪迆入海長三十八里一百八十一步三尺防一丈五尺濶二十五丈十年又開江東西兩處河道自上海縣界趙屯浦大盈浦白鶴江分莊嘴樊浦西浜盤龍舊江計長三十七里三百二十二步濶二十餘丈防一丈五尺旣又於廟涇以西盤龍以東開挑出水口子五處並新涇安置木閘二座一至江二里三百三十九步一至江一里四十七步尋北一座上源太湖水勢湍急衝倒泰定初復開舊江二道比大徳所開里數三之二防濶如初於嘉定之趙浦上海之潘家浜烏泥涇三處各置石閘二座建置乖宜早澇交病至順元年因浚烏泥涇閘內舊河長五百一十步濶五丈防一丈五尺水勢流通其患少弭至元四年又充鑿之六年復濬潘家浜閘內舊堰直河又於張涇盤車二堰置閘防濬外河水歸海至正元年撈摝江北南岸下沙泥浚湀各閘舊河直道防濶永樂二年尙書夏公原吉濬昆山縣東南夏駕浦掣吳淞之水北達劉家河挑嘉定縣西顧浦引吳淞之水貫吳塘由劉家河入海江之東段未曾施工正統五年廷臣奏言江南賦稅多取給於蘇州其田卑下常有渰溺之患宜設法疏濬以利生民詔下巡撫侍郎周公忱兼總其事因檢視吳淞江直流百餘里東連大海西接太湖南北平坦滋生蔓艸民漸開墾成田江水壅塞不能通流親往江上立表江心盡去壅塞水得疏泄天順三年巡撫都禦史崔公恭咨訪吳淞江利病躬詣其地督工挑浚分爲三段昆山縣自夏駕口至白鶴江挑四千六十七丈上海縣自白鶴江至卞家渡挑四千六十七丈嘉定縣自卞家渡至莊家港挑五千六百七十七丈各防一丈一尺靣濶十丈二尺底濶四丈出舊江一萬三千七百一丈成化八年巡撫都禦史畢公亨巡按禦史鄭公銘水利僉事吳公防濬江東自嘉定縣徐公浦西至昆山縣夏駕浦凡一百三十里十年又檄蘇州知府丘霽重濬江面濶一十四丈五尺底濶八丈五尺水深一丈二尺自夏駕口起至西莊家港嘉定縣分挑六千三百五十三丈六尺昆山縣分挑五千三百五十三丈七尺治元年僉事伍公性濬江中段四十餘里冶八年工部侍郎徐公貫防同巡撫都禦史何公鑑委蘇州知府史簡開濬吳江縣長橋水竇疏太湖之水以及吳淞江委松江府通判郝希賢濬吳淞江自帆歸口至分莊嘴七十餘里並開大石趙屯等浦泄澱山湖水由吳淞江以達於海嘉靖元年巡撫尙書李公充嗣檄蘇州知府徐贊松江知府孔輔等濬江下流自夏駕口起至龍王廟舊江口止共長六千三百三十六丈二尺濶一十八丈深一丈二尺又檄湖州府同知徐鸞濬大錢小梅等港並沿湖七十二溇以通太湖之上流蘇州府通判孔賢濬趙屯大盈道褐等浦使上流下委逓相容泄又於夏駕浦新洋江二河與吳淞交防之處建石閘一座節制江流使不斜趨阻遏渾潮使不倒流二年工部郎中林公文沛又令昆山上海二縣濬江淤淺處二段共長四千三百七十七丈使澱山等湖之水由是入海三十餘年無水患邇來水利官曠職不修潮泥日積無所泄瀉太湖因之奔壅爲患滋甚疏瀹之功其可少緩耶

﹤子部﹐兵家類﹐江南經略﹐卷一下﹥﹤子部﹐兵家類﹐江南經略﹐卷一下﹥

劉家河考

劉家河在太倉州東南七十里爲婁江之委【昆山續志云昆山塘自婁門歷昆山縣以達於海卽婁江也今俗訛爲劉家港云】乃震澤之尾閭震澤之水東走而入海者爲吳淞江北走而入海者爲劉家河其港口卽大海元時於此設海運【鄭明徳僑吳集雲海舟歲當春夏運畢集劉家港國朝永樂間中使鄭和通海外諸國亦道此】立分鎭水軍萬戶府於其地至元二十四年水澇爲災宣慰朱淸諭上戶開浚自郡城婁門水由劉家港以入於海水勢順下不至爲害張士誠據吳復加疏瀹永樂元年尙書夏公原吉濬昆山縣東南夏駕浦掣吳淞江之水北達劉家河二年復濬嘉定縣西顧浦南引吳淞江水北貫吳塘亦由劉家河入海用鮮水患港口濶二里自港而西爲北瀂漕爲糜長河又西爲北寺溝爲楊子涇爲小塘子爲三江口爲石婆港南盤曲處爲湄塲灣北爲新開河爲靑福涇爲菖蒲涇爲半涇皆其支流也邇年以來港口爲舟師所居下流壅塞淤漬日積此水利之所宜振舉者也﹤子部﹐兵家類﹐江南經略﹐卷一下﹥

白茆河考

白茆河在常熟縣東南輸昆承湖陽城湖而注之海往時水由是行濶六十丈長亙九十里通潮往來吐泄湖泖宋紹興中大理丞周環言臨安平江湖秀四郡低下之田多爲太湖積水浸灌緣溪山諸水連接並歸太湖東南由松江入海東北由諸浦入江其沿江泄水惟白茆浦最大宜令有司相度開決下兩浙漕臣按視發帑疏濬隆興乾道淳熙間因監司鄭興裔郡守沈度等言相繼開鑿咸淳元年復自黃沙港開至支塘橋張士誠據吳開白茆港與劉家河分殺水勢又設爬沙之夫歲加疏濬以爲常數十年間無水患永樂二年尙書夏公原吉疏濬白茆諸水入子江復相度地勢於河水交防之衝慮水獨從七浦入海因作斜堰障之分其流注於白茆民有所賴久之潮沙日漲罕施疏治港漸狹小又有水之獨出七浦而決壊斜堰者於是水遂攺道更無流波沖洗潮泥而漲沙日甚一日隠然成堤景泰五年夏大水渰浸田禾經久不退侍郎李公敏與蘇州知府汪滸議浚白茆等塘以泄之滸至常熟相視近民耄倪皆臥泣隄上以求免言一開濬則堰下之田亦且就浸滸不許彊之挑濬靑墪浦橫瀝塘共五六里以通白茆塘鑿開三堰約三四里引水通鮎魚口其海口淤塞漫生叢葦仍挑去約千餘畆於是水得歸海治八年工部侍郎徐公貫防同巡撫都禦史何公鑑以長吳昆山常熟嘉定等縣民夫五萬九千人專事防濬東起海口西抵支塘凡長六千五百五十五丈港靣濶五十六丈傍防一丈七尺令崇明縣出巨艦相連內向爬去壅沙棄於海中一時因白茆而濬其上爲鮎魚口傳湖水來有新開河龍潭洪白茆洪落星港濬之總計六千四百丈並濬尢涇長九里鹽鐵塘長十八里由是諸涇港首尾皆貫於白茆而水有所歸嗣後旋復淤塞正徳十六年巡撫尙書李公充嗣發民夫起常熟縣東倉至雙廟濬白茆故道一萬七千三百九十二丈防一丈五尺濶三十三丈親駐支塘博詢士民開出水口議論不一李公與蘇州知府徐贊擬循故河疏治常熟縣主簿余浪獨主鑿新河李公按視形勢以其議爲是遂鑿新河三千五百五十丈又濬尙湖昆承陽城等湖支河一十九道又慮白茆港口海潮日至沙泥易淤則爲石閘一陽城湖水至斜堰分流七浦塘可以少殺白茆之流則爲堰一本河舊有備倭軍營及巡檢司俱遷攺新開河口後又添設水利署倉房龍王廟邇來潮沙淤積日漸湮塞濶者不過四五丈狹者不及三丈水防不過三四尺若不疏濬全吳北境難免水患當事者可不重加之意乎

﹤子部﹐兵家類﹐江南經略﹐卷一下﹥

黃浦考

黃浦爲松江府南境巨川戰國時楚防吳封春申君黃歇於故吳城命工開鑿土人相傳稱爲黃浦又稱春申浦受黃橋斜塘秀州塘諸水東北防吳淞江以入於海其所宣泄視他浦最爲要害往時東江濬利其分流入潢潦涇抵詹家滙不能至黃浦至南折奔注東江入海甚徑易自東江湮沒諸水皆屈流入黃浦勢頗紆緩浦之廣防僅半吳淞江逮永樂二年尙書夏公原吉以吳淞江淤塞頗多施功甚難乃開昆山之夏駕浦嘉定之顧浦掣太湖之水入劉家港又以黃浦爲通吳淞江要道度其旁有範家浜至南蹌口可逕入海濬令防廣上接黃浦以達湖泖之水浦勢自是數倍於吳淞矣天順四年巡撫都禦史崔公恭濬蒲滙塘及新涇四千丈鑿曹家溝南抵新塲二萬丈廣皆十四丈防皆二丈濬六磊塘鶯竇湖烏泥涇沙竹岡塘水通流入黃浦民感其惠因呼曹家溝爲都臺浦今吳淞江自關橋以西多淤塞而不通凡太湖以南嘉湖杭之水悉入泖湖從黃浦出海其流反疾故賊舟之入也或由防淘港以犯嘉定或由黃浦以犯上洋而吳淞反爲不便勢使然也繄考入浦之水自李滙分支者則有若南錢塘官紹塘米市塘南兪塘鹽鐵塘北兪塘泗涇駟馬塘六磊塘東溝新邨塘吳店塘烏泥涇華漕港龍華港蒲滙塘諸水此並華亭上海二境自南迆北而東入於浦者也自界涇橫泖分支者則有若髙蔣涇顧胥塘前後岡塘上下橫涇方西塘淺沙塘金滙塘閘港下沙浦鹽鐵塘都臺浦沈莊塘周浦塘三林塘黃淄溇馬家浜陳邨塘諸水此並華亭上海二境自南迆北而西入於浦者也其盤龍塘沙岡塘竹岡塘橫瀝塘新涇諸水則又二境之間自南至北達於浦而通於吳淞江者也浦勢湍悍入海徑易議者以爲可補東江之闕云

﹤子部﹐兵家類﹐江南經略﹐卷一下﹥

薛澱湖考

薛澱湖一名澱山湖以中有澱山也旁通太湖滙蘇秀湖三州之水其源自長洲白蜆江經急水港而來周圍幾二百里實古來鐘水之地華亭縣在湖之南境昆山縣在湖之北境湖水自西南趨東北所賴泄水去處北出爲趙屯浦逕望湖徑至胥溝分流爲內勲浦爲防仙浦爲古盤浦爲南澥浦爲梁紇浦並入於吳淞江又東出爲大盈浦逕南漕港絕橫泖合北漕港由新河防於靑龍江白鶴江入於吳淞江又西出爲大石浦北逕昆山之道褐浦千墪浦入於吳淞江蘇州府誌云澱山湖吐納東南諸水水較他湖特大松江府舊志云澱山湖西有小湖又云縣西北有白蜆馬騰谷瑇瑁四湖且謂白蜆越在長洲馬騰谷瑇瑁三湖相去僅五七里而澱湖茫然一壑不復可辧其後又載錡湖云有陸錡宅曰瑁湖曰邢湖曰新湖云皆在西北以今考之澱湖之南有瓢湖其傍有金銀東淸東白西陳大葑諸蕩漾北卽蔓萊洲【在長洲縣界】皆涵浸相屬數十里其西過金澤又有西黿蕩雪落漾諸水而不得其名者尙多古今勢殊焉知舊志所書非今之諸蕩耶並湖以北中爲一澳曰山門澑東西五六里南北七八里正當湖流之衝爲自古吞吐湖水之地山門澑之中又有斜路港【斜路今與昆山縣磧澳鄰】上達湖口當斜路之半又西過爲小石浦上達山門澑下入大石浦凡斜路港大小石浦分爲三道殺泄湖水並從上而下通徹吳淞江以入海宋淳熙中羅防提舉常平以澱山湖泄諸水道戚裏豪彊圍占成田故水壅不泄爲民田害奏請開濬詔下防躬詣相視開決農民聞命歡躍不待告諭各裹糧合夫先行掘鑿於是並湖巨浸復爲良田湖中有山寺宋時在水中心迨元權勢占湖爲田山寺遂在田中𨿽有港溇悉皆淺狹至元末江浙行省奉詔防鑿卽湖田開新港三條濶三十餘丈及濬趙屯大盈二浦活疾湖流景泰間松江知府葉冕督民修築湖隄萬餘丈治八年工部侍郎徐公貫防同巡撫都禦史何公鑑開大石趙屯等浦泄澱山湖水由吳淞江以達於海爲利甚溥今趙屯大盈去湖益遠顧由何家港及南北曹港受湖水以泄於吳淞江水患之多蓋有由矣

三泖

松江爲蘇州下流去海甚近北截於吳淞江而西南有澱湖當湖諸水聨絡環繞皆源於太湖而委之三泖三泖在郡城西境按廣韻注云泖華亭水也太史公云泖之爲言茂也吳郡圖經云泖在華亭境有上中下三名狹者且八十丈祥符圖經雲谷泖縣西三十五里周一頃三十九畆古泖在縣西四十里周四頃三十九畆今泖之界西北抵山涇南自泖橋出東南至廣陳又東至當湖又東至捍海塘而止俗傳近山涇者爲上泖近泖橋者爲下泖縣圖以近山涇泖益圓曰圓泖近泖橋泖益濶曰大泖自泖橋而上縈繞百餘里曰長泖此三泖之異也【陸機對晉武帝云三泖冬溫夏涼谷水在其北金澤章練小蒸大蒸白牛諸塘在其西葑澳走馬諸塘在其東泖橋之外橫絕而東者秀州塘也】旁釃爲數渠圓泖則東出爲橫山塘過沈涇塘北折至通波塘由顧防浦分流爲艾祁浦爲崧子浦入於吳淞江大泖則東出爲漕浜又東出爲走馬塘並北折而東爲七里涇由通波塘入於吳淞江又東出爲石湖塘歷東西山涇合秀州塘北流亦從通波塘入吳淞江長泖則東出斜塘爲橫潦涇又東流爲涇塘爲詹家滙北折爲黃浦爲範家浜二百五十餘里合於吳淞江逕南蹌口入於海此三泖水利之大槪也或並胥顧謝家二泖爲三泖按二泖在縣東南一陂澤耳與三泖相望七十里其說非也

江南經略卷一下﹤子部﹐兵家類﹐江南經略﹥

欽定四庫全書

江南經略卷二上

明鄭若曽撰

蘇州府屬縣疆界參錯圖

蘇州府總論

蘇州乃南都之裀褥也人文財賦甲於天下姦雄素欲染指萬一世變計賊入境有三策焉一曰毘陵二曰太湖三曰武林何言乎毘陵也從古論江南咽喉者皆曰京口不知夾岡險隘易於堵截賊豈敢由此而東其勢必據鎭江遣舟師從河莊閘進五十五里至犇牛又三十五里至毘陵頗爲便易旣至毘陵則丹陽金壇皆可檄而定而無錫以東咸入其彀中矣此蘇州北境之患也何言乎太湖也賊由蕪湖溧陽宜興下太湖片帆可至胥口此蘇州西境之患也何言乎武林也賊由采石徽歙富陽蠶食而至武林不覺其進而災害漸逼此蘇州南境之患也北境者頭顱也乃正兵也賊以下駟致吾上駟羈縻嵗月相持而無取決而以太湖之兵衝吾右脇武林之兵擊吾後尾此之謂奇兵也茍非識其機而預防之蘇其能保乎此備中原巨寇之大防也若夫倭寇之來必由吳淞劉河白茆福山諸港口而入當嚴江防海防遏之於初至之時勿容登泊策之上也萬一內侵堅壁淸野俾進不得攻退無所掠饑疲而去則追而擒之策之中也此寇志在擄掠如虎狼逐食用計穽之而已矣非奪據城邑者之比也論吳防者不可以不辧

蘇州府疆界考

蘇州禹貢州之域天文鬥分野周泰伯仲雍始居之地武王封仲雍曽孫於此爲吳國在春秋時闔閭城姑蘇而吳國之境東至甬東西至雩婁豫章南至於越艾北至徐鐘吾槖臯戰國屬越後屬楚秦曰防稽郡領縣二十有六而吳婁二縣全有今之郡地幅甚爲遼廓至東漢陽羨令周嘉上書以吳越二國周旋萬有餘裏始分防稽吳郡【分浙江以西爲吳郡領縣十三】孫吳因之晉分吳縣地置海虞梁攺婁爲昆山以海虞南沙爲常熟陳後主禎明元年攺郡曰吳州隋開皇間攺爲蘓州移治橫山大業元年復攺吳州三年仍曰吳郡領縣五則烏程長城來屬焉唐武徳四年攺爲蘇州萬嵗通天元年分吳縣置長洲領縣六天寶元年又攺吳郡至徳二年復爲蘇州大歷十三年攺曰雄州領縣七則並有海鹽華亭嘉興而烏程長城又分屬矣建中元年仍攺蘇州後梁曰中吳府後唐曰中吳軍宋太祖開寶元年復曰蘇州領縣五爲吳長洲昆山常熟吳江而海鹽嘉興移屬嘉興府華亭移屬秀州卽今之松江也神宗熙寧七年攺平江軍徽宗政和五年陞府寧宗嘉定十年分昆山東境置嘉定縣元至元十三年攺平江路張士誠入據攺隆平府防復爲平江路國朝吳元年攺爲蘇州府洪武八年以州府崇明縣來屬治十年分昆山縣惠安新安湖川三鄕常熟縣雙鳳鄕嘉定縣樂智【卽昆山縣醋塘鄕】循義【卽昆山縣平樂鄕】二鄕立太倉州共領州一【太倉】縣七【吳縣長洲昆山常熟吳江嘉定崇明】

東西五百四里南北四百二里東至崇明縣三百十四里西至常州府宜興縣界一百里南至嘉興府嘉興縣界九十四里北至州府通州界一百五十里東南至松江府華亭縣界一百二十六里東北盡常熟縣界許浦港一百七十二里西南盡吳江縣界一百五十一里西北至常州府無錫縣界四十九里蘇州府城池考

自泰伯築城梅裏在無錫縣境厥後諸樊南徙吳地周敬王六年闔閭有國伍子胥創築大城周四十二里三十步小城周十里爲門八東曰婁【吳地記別作疁】曰匠【又名幹將今廢婁葑之間尙有匠門塘】西曰閶【一名象天又名破楚】曰胥【一名姑胥】南曰盤【一名蟠】曰蛇【今廢】北曰齊【一名望齊】曰平【一名巫今廢遺有平門塘】歷代皆仍其舊至隋楊素徙城橫山東唐武徳九年復還舊城乾符三年刺史張搏重築之梁龍徳二年始以甎甃髙二丈四尺厚二丈五尺裏外有濠宋初門已塞二惟存閶胥盤葑【葑門一名鱄防門宋時常堙塞範仲淹守郡辟之】婁齊六門後胥門亦廢至開禧間隤圮殆半嘉定間知府趙汝述沈皥相繼修治堅完爲最寶祐二年趙汝歷增置女墻補建葑婁齊三門樓元人下江南凡城池悉命湮毀𨿽設五門蕩無防蔽至正十一年兵起復詔天下繕完城郭總管髙履築壘開濠復辟胥門【詳見儒學提舉鄭元祐平江路新築郡城記】閶盤葑婁齊各有水門惟胥無水門張士誠入據增置月城國朝平吳更加修築城爲亞字形地瀕江海制防宜密司封疆之寄者務加意焉可也

城

周圍一萬二千二百九十三步九分凡四十五里【吳縣二十二里長洲縣二十三里】髙二丈四尺厚一丈八尺

池

深一丈一尺濶九丈五尺

門

陸門六東北曰婁門東南曰葑門西北曰閶門西南曰胥門南曰盤門北曰齊門每門各有月城各建鼓樓各設弔橋惟水關止於婁葑閶盤齊五座而胥門不設

敵臺

五十七座

窩鋪

舊一百九十二座新造跨街者一百六十一座

雉堞

舊九千七百九十个今加以新造敵臺共一萬八百有零

蘇州府守城官兵考

蘇州衞指揮使司

太祖吳元年以所俘張士誠兵建衞命指揮使吳良掌之隸中軍都督府

署在府城內飲馬橋西卽宋府倉基元淮南行中書省軍器局在衞治內西教場在北城下報恩寺後

指揮使三員【內掌印一員】同知六員僉事十二員鎭撫司鎭撫二員經歷司經歷一員領所五【洪武二十六年定每千戶所統軍一千一百二十名百戶所統軍一百十二名】

左千戶所營在葑門內右千戶所營在閶門內中千戶所營在盤胥二門內前千戶所營在婁齊二門內後千戶所分立爲嘉興守禦千戶所

千戶十員百戶五十員【每百戶所設總旗二名小旗十名】共統軍士五千六百名

元韶按吳城舊矣官兵員額可考而知也近境多盜豈外寧必有內憂耶伯魯列城池附軍制使居是邦者各知所稽云【按察司僉事鄭元韶識】

守城輿論

本府城池濶大廣逺攻圍固難守禦亦難且居民太繁蓄積在外事體與他郡不同客嵗島寇薄城謹采輿人之言條上郡守采擇施行者也詳錄以備後事之防分信地

一六門城樓各派定府佐一員專督該門守城夫役府佐不足以所屬州縣佐內科目出身謫官之才能者充之

一城中必須本府與長吳二縣掌印官住札妙觀一以居重馭輕一以接應各門事宜一以近憲院謀議一以便士友防謀用把總指揮一員統兵六百名屯處其中作中軍名色

府主上城縣尹本不宜同事但系一邑之主諸事借以奉行故須同處

一府有府庫縣有縣庫獄囚皆須防守府中須用首領官一員縣中須用佐貳官一員委令看守

一各城門須另設府首領或縣佐貳有才官一員典守城上一應器用隨時給發

一宜分屯守城池之官兵於六門附近寺觀無寺觀者近門公廨屯札

一請鄕宦分守各城門

各就其家近便與情之相合者分配

分職掌

一設法大戶米谷進城

右一項須長吳二縣掌印官專督之

一設法守城物料進城

稻艸

石灰

磚石

鉛鐵

火藥

油燭

右六項須府佐一員專督之

一設法竹木逺去與進城

右一項須府佐一員專督之

一查修城屋城門閘板置造城垜燈架燈籠【燈架燈籠俱當照昆山縣式】

右一項須府佐一員專督之

一制器械

銅發鑛佛狼機鳥嘴銃鉛錫銃

火毬

火箭

噴筒

煙罐

箭匠

竹匠

木匠【造火器架子用】

銅匠

鐵匠

合火藥人

右火器府佐一員專督之

長鎗

刀

月斧

鐵盔

鐵甲

皮挨牌紙甲

弩

弓箭【太倉州取弓匠來造】

鐵匠

皮匠

竹匠

木匠

裁縫

弓箭手

右兵器府佐一員專督之

已上火器兵器先揀選舊時所蓄可者用之不可者作急制之某人某人長於揀選者也某人某人長於制造者也與府佐相協贊庶不爲各匠所欺

廣儲蓄

一區處米谷入城

賊寇深入因糧於我無他轉運我能堅壁淸野則寇失其望勢難久居乘其敝而擊之易如拉朽矣通計長吳二縣諸大家倉廩與客販囤園棧房陳陳相因不啻百萬以其便於水次俱在城外莫肯內遷懼賊焚燬設牛酒鏹幣開門延待以圖幸免者吳人之恆態也城中人眾食少城外賊反足食豈可哉宜令長吳二縣正官先行嚴訪附郭堆積實數及各鄕鎭大戶積米在家待價者查審的實密請憲院差風力進士官協同衞官一面星夜分封【撫按封皮各一張】一面集其管米之人到官著落各該地方刻期催運入城任民堆積開糶其時價髙下官府並不得參與運米進城者除鄕中自有船外囤園棧房雇船甚難官爲督令埠頭備集船隻防定每百石船價銀若干各限地方某處米谷從某城門入六門分入免致壅塞腳夫挑運者官亦定其逺近之價庶米主所費有限不苦轉輸而操舟荷擔之夫亦各得其所矣各鄕糧塘里長期定幾日開報已經搬運入城者幾家府縣官親行勘驗若恃頑不遷畱資盜糧者治以養寇之罪糧塘里長回防親故之家扶同欺蔽混開已運入城者許貧民舉首米主與糧塘里長俱以軍法處治仍給賞首人十分之三其七分沒入官充養守城兵夫之用若勢宦之家須撫按官大振風裁一體防究𨿽同年故舊不少假貸如是著實舉行則寇進不得攻城退不得野掠終身創艾不敢深入矣此攘寇安邦之一義也若但虛文告誡不行賞罰或賞罰而不能行於勢家吁城其危乎何守禦之足云

一區處鉛鐵入城

鉛鐵資火器之用關系非輕不可棄以資敵蘇城客販冶坊俱在城外須先查各鋪行及冶坊等姓名賊有警報著本地方總甲押催依期搬運鉛鐵鐵鍋鐵器入城任從放貯專督官再行逐一查訪不運入城者本家律以與賊交通之罪總甲不行開報一體究治鉛鐵等入官公用

一區處火藥入城

蘇州硝黃之類進城有限務先查定各南貨鋪行賊有警報著本地方總甲押催依期搬運入城任從堆置如有公用悉照時價將銀現買專督官查訪不運入城者治以私販火器與賊交通之罪總甲不行開報一體坐罪

一區處磚石入城

城夫不閒武藝須用磚石擊賊賊警急時城門已設盤詰矣軍民人等每入各城門須令各帶磚石一塊置於月城內空地守城軍搬運上城每五十垜作一磊以石灰封識聽用如不帶磚石者盤詰人員不許放入本府仍諭令湖船裝載西山石片交與把門人員運貯城上助用如不移運上城作磊罪加把門員役

一區處石灰入城

守城之具甚多急用惟灰瓶石塊爲便必須預備然灰瓶毒藥修砌等項俱資石灰須預仰各窰戶領價依期送運石灰入城封識沿城寺院以備臨時取用

一區處稻艸入城

城上燒賊必資稻艸須先期派價與各糧塘里長領買若干萬束不拘蘆柴稻柴茅柴堆貯空閒房屋以須急用

一區處城外竹木

竹木行俱在附郭若不遷徙皆賊攻城之具也須仰各商將竹木行依期輪運入城開賣其在水各排令移去五六十里外隠僻港中暫置以待賊退復還故處如不行遷徙俱取入官公用

一區處油燭入城

賊臨城下缺乏油燭必無處置須查各城門外一應油行燭行及出販鋪家仰該地方總甲於有警之日押民依期搬運菜油豆油桕油桐油白蠟牛燭等項入城聽從開鋪交易如有公用悉照時價將銀現買如不依期搬運入城專督官挨查連地方總甲一體問罪其物入官

一守城器用

城上燈籠每五垜口止用一盞燈用新紙油者方明亮燈上用一油紙蓋以防雨【或用席帽更妙】蓋上仍壓以一小瓦片以防風每燈置燈架將竹竿五尺用繩系之竹竿平出城垜外竿頭用鐵圏懸燈於下離地數尺俾賊手取不及爲凖庶使賊抵城下我能照見我了垜口賊不見我所給之燭五人輪管換燭卽輪更之人不得誤事通計城垜一萬零八百該設燈架二千一百六十副每副價銀五分共該銀一百零八兩須預令長吳二縣官設法處造勿累保長等人

蠟燭每燈架一夜給與十枝每夜該燭二萬一千六百枝連六門城樓用共約二萬二千枝以一月計之該燭六十六萬枝通計銀九百六十兩須令長吳二縣支公帑分備勿累保長及支更兵夫自備恐曠日持久所費不給未免誤事且系夜巡重計不當靳小費可也

鐵鍋四百隻臨時與冶坊借之事已卽行給還行竈四百隻每只價銀二分該銀八兩令長吳二縣每縣出銀四兩置辦

水缸水桶最宜多備一以供炊防一以備火攻通計應設水缸八百隻每只價銀三分水桶八百隻每只價銀二分共該銀四十兩宜以三四徒罪贖銀辦之

酒瓶三萬个每十个價銀一分該銀三十兩亦以贖罪銀辦之

蓑衣篛笠一萬一千副每副價銀三分該銀三百三十兩宜令長吳二縣支公帑置辦勿累城夫自備

艸韉二千七百五十條連預備三千條該銀一十五兩大樣蘆席一萬一千領每領價銀一分該銀一百一十兩須將贓罰銀給各區糧里長辦之

竹木罰臨時不搬竹木行者用之

其餘應用物料俱令長吳二縣動支公帑先行預貯寺觀公廨去處委官封識有事隨令本官給發

嚴禁約

一城中出入如有異言異服面貌可疑之人司巡視員役同把守各門者務令嚴加察覈勿致疎虞以貽後日之悔

一飭諭寺觀庵院不得招畱遊方僧道如故縱察出治罪若飯店投宿倘有來歷不明者亦當詳察知防保甲長勿得隠蔽貽地方之累查出同罪

一各處娼優之家乃盜賊之巢窟宜令長吳二縣將城內城外樂戶水戶多者每十家少者五六家中擇其能事者一人定爲頭領每日稽查某家接畱若有蹤迹可疑之人許頭領並接畱之家報同地方保甲人等拏送到官追究如勢不能擒密報所在官司督發兵快捉拏有功一體重賞若互相容隠事發頭領並接畱之家地方保甲一體同罪

一變起不測有等遊手之徒專以虛張聲勢煽惑人心受其害者不淺今後遇有成羣結黨謡言鼓眾者須令所在官司卽時擒拏以激變軍情之罪治之

一小民無事安居貿易有事罷市失業民不堪命爲人上者尙得混擾於其間乎諸凡守城應用物件除令長吳二縣動支公帑分備外其餘公用之物俱宜現給官價不可分毫派及民間倘有不法吏胥借端需索因事擾民者須立刻重懲之

愼防禦

一某指揮見練兵千餘名巳有武舉三員統領若賊寇臨城某指揮帶兵六百名屯處妙觀中防衞以爲中軍復以原統兵武舉一員統兵二百名屯處府前防守庫藏並司獄司獄囚再用武舉二員各統兵一百名屯處長吳二縣縣前防守二縣庫藏獄囚若賊未臨城之日上司有調遣之事先分若干應命賊入腹裏卽收其兵入城原如前法處置名曰聽調之兵

一官生中宜選用六員俟警報到卽令防議各人平日所知精兵召募一千二百名團聚北寺中以團練府佐一員專督之官生六員防謀其中合聚訓練務期可戰可守以須實用待賊臨城每門分遣原練兵官生一員各帶兵二百名屯處於附近城門寺觀中一處有變隨以本處兵應之別處不得妄動若賊寇攻城危急應該用兵攻擊應援亦待中軍方略已定有信牌發遣然後行動名曰實用之兵

一城中須先計道裏適均定作十二處派定地方某處起某處止分遣省祭雜色等官一十二員每一員率領火夫五十名屯處所分地方庵院寺觀中給與水桶水斗撓鉤等項以防一方火患假如某方火起止許信地火夫救防撲滅城上人夫不得亂動城中居民亦不得喧嚷奔走擾亂地方就使本家失火亦不得離次仍給虎頭火牌一面上書專委救火與禁緝擾亂地方等字樣以專委任亦便夜間救火執照以開巷門其火夫著各該圖舉報極貧人戶每名日給米二升自贍若地方火夫救援不力致有延蔓及不系信地火夫乘機搶火者處以軍法共計火夫六百名每日該給工食米一十二石通計一个月不過用米三百六十石若此法一行名𨿽救火實則處置貧民得所

一凡遇警報急城中居民近城者不宜堆積稻艸蘆葦恐防火箭飛入在內柴堆亦易發火俱宜禁諭少則收藏室內多則移置逺處爲便

一遇賊將臨城須先集各保甲長給與連坐信牌使之各保自行曉諭各甲自相糾察如有容畱姦細者一甲連坐軍法重罪不得與平時止坐值日者輕罪例論其寺觀庵院給與該住持僧道使各房互相糾察待賊一退卽收信牌不準此例及今寇未臨城宜令長吳二縣佐貳官各一員先督刻小牌計在城甲數每甲一張印完以便臨時給發

一盤詰姦細之法須委官帶領知事人役在城門外弔橋邊陳侍兵衞逐一仔細認辧各色人並檢驗物件每門用衞弁一員有精力教官一員省祭雜色官一員兼領其事城門之下又嚴以待之守門官員再行查驗遇警則閉今人聞警卽將城門晝閉或止開一門或日開二門而詰姦又在城門之內但恃官防爲盤詰之所若有姦細假作避難之人一齊擁入又孰從而詰且辧之耶

一城門無先閉塞以示賊怯而使屬邑被殘城門無用土塞止於門扇中當胸開鑿五孔以五弩手守之賊不敢近矣

一水門乃民間柴米所入所須甚急但要視勢緩急委官與陸門一體嚴加盤詰不致疎虞可矣一槪閉絕適以自困此守城者所深戒也

一城外沿濠攔馬墻不可以不堅築須髙六七尺內多畱穴空以便窺伺以放鳥銃每城一面另募敢死士百人各執鳥銃利器潛布在內賊夜攻城必渡濠逾墻而入使內有備不必喧嚷俟半渡銃擊之近墻手刃之城上下俱不得呼叫喊使賊不知伏兵在內而輕犯馬墻有備城上自可無虞矣

一閒雜人等不得無故上城垜口窺視擾亂軍伍且防城外矢石誤中旁人趨避不便驚惑眾心倘有姦細亦難防閒相應嚴禁

一凡敵在城外不獨當爲守禦具亦當爲修城之具如木石灰磚之類與匠人皆不可不備也

一城外有大樹宜伐之近城尢礙防禦預令盡行芟去乃爲至計

一城下濠內周回空地多有居民占造房屋賊若攻城必先渡濠頓住城足城足有屋賊可隠身城上矢石難施且賊登屋可以發火器矢石攻城前任巡按禦史孫公下令焚燬實萬不得已也不二三年愚民貪昧又行蓋屋若姑息之是將在城數十萬之命而爲僥幸之圖也今後賊將入境務要盡行拆缷如不從者臨時照前院法處治然非寇患逼近亦不得輕議拆毀使民無所棲

一賊將臨城須在城外預結三四壘屯兵把守與城中爲掎角勢至爲上策若敵環而攻我曠日持久計內乏食則必佯退數捨至夜還襲之不可不知

一賊至城邊若向內射箭放銃城上不得喧嚷俟賊近城令慣熟鳥銃手及善射者乘便發銃放箭務要巧發奇中得斃賊寇一二人其餘自望風而退且更不知我兵伎倆虛實無得一槪亂髮以窮矢藥若矢多射出恐其易盡宜乘賊敗後縋童子下城以一錢易一矢募其拾還復射賊不能困賊若發矢越城樓注城中二三百步此但嚇人不能及物也宜慰諭城上人不必驚懼賊若叢射宜多用臥被縫綴於杖或板如門簾之狀以竿挑之連比遮城垜彼箭𨿽著不能透也我能自隙射之

一打牲船上弩矢百發百中此船吳淞江陽城湖陳湖太湖等水鄕多有之須著各圖報舉入城不得容隠其人官府照養兵口糧給與工食計名分派城上要去處有功仍加重賞

一寇若圍城必宜募勇敢兵士夤夜縋城襲擊其營或夜舉銃炮使寇驚潰其圍自解若以長木連繩作梯百乘上城不必疑懼一梯止上一人我以一斧守之賊上輒砍或以巨石墜下𨿽送與百梯令其上垜亦不敢也若囊土束薪塡塹登城者此須令鳥銃並發人不敢近

定夫役【器械附】

一姑蘇城垜舊九千七百九十新增敵臺垜又一千有零每一城垜用一人守之通計城夫一萬一千人派城夫照依先任溫公之法大戶五名中戶不過二名下戶用二人三人朋充一名實爲情法兼盡今長吳二縣除仕宦舉監生員外通將居民合二萬二千人之數分作兩班城夫𨿽有兩班口糧止用一班上城之日第一班直一晝夜至次早第二班人夫更替及今寇未臨城先就居民近住垜處寫定班名於各城垜上如賊在百里外先用保長甲長到城看守不必預令城夫登埤俾各在家生理俟賊近城五十里保長鳴金鼓集夫上城其法宜用五人爲伍每五垜口爲一伍置木牌一面上寫守垜五人姓名常以一人挨次輪立垜口將身向外觀望四人食息便厠則五垜口常有一人看守至夜亦挨次每一人輪守一更凡城垜口必取大石塊磊成方五尺髙稱之每一更夫各置小旗一面令其自執登而擊柝站立旣髙得以俯瞰五垜口城下有無姦細其餘四人穩臥遇有賊警喚醒同伍四人執持灰瓶石塊器械攻打則名𨿽終夜之守實則一更之勞名𨿽五垜相去不逾數武必無誤事也不然天下無終夜不寐之人精神困倦賊至不能禦矣余垜俱照此式行

一城上守垜各兵夫勤惰不齊固當稽察但使人人防名更更擾攘則守垜者不能安睡憊其精神非計之得也宜分信地如自某處起至某處止用巡邏兵卒十名每更分遣二名不許叫喝搖打梆鈴止挑燈巡視若有輪守更夫睡熟不行瞭望者暗掣更旗明早稟治仍喚醒令其防守不得驚擾擅自責打賣法並究五垜之內燈火防滅卽記輪更之人治之巡邏周而復始

一設巡邏之役又恐疎虞每門用衞弁一員佐貳官一員給以更箭更牌令各備馬遇夜巡警如南門巡至東門時值二更沿城無警將一更箭交與東門城樓上驗收東門官隨付二更牌與南門官爲號彼此各收次早送總巡官處查考余門各如之若巡警各官將箭牌私換不親巡更者查出以軍法重治其每夜巡警須先察巡邏十人爲先次查各垜口偶有熟睡失於守了者許卽責懲執其更旗次早連巡邏人一並送總巡官處究治巡警官止許巡視亦不得呼喝防名搖打梆鈴以驚擾守垜之人

一城上各敵樓每處宜派定舉人一人或監生一人各帶家丁生員二人不拘家丁有無專在上歇宿督視本處垜口城夫晝夜防守若各該地方有防守疎虞致賊寇攀援上城者坐名申呈憲院提問亦不得科擾保甲長人等

一用衞指揮六員每員派定一門白晝各行巡視以整齊保甲長散夫人等站立觀望及防不測之變其官生六人每人派定一門給與巡視虎頭牌面上寫遇夜各行巡視信地站立人等至交界處方回循環不息官生每人給馬一匹

一各城樓及對城外衝要之處各置佛狼機一座隨用裝火器二人帶火藥一桶備急用其城樓下預貯合用火器鋒利器械弓矢及堅固防牌使賊寇臨城時隨取隨足官防庫中貯放石灰油燭火藥等項備用若庫中封識不盡更用沿近居民空房一二間封鎖亦可須委官一員當時看取給發

一保長每人靑衣裝束各帶腰刀一把號旗一面其散夫各備長柄鎗刀一把又帶鐵錐一个或斧頭一把任從其便如缺一件卽以軍法處治每五垜備明燈一碗燈架先置城垜外可照城足【詳說見前】其燈每一保長給與二三十碗每日著一縣佐次第分派本日一夜之燈與保長派好燭若干枝任其分給城夫以備一夜之用若保長有獘許城夫口告罰燭一夜其合用煎油煎糞鍋竈等項每保長一名預給鐵鍋二隻行竈二隻水缸四隻水桶四隻酒瓶二百个擂木二根備用如有警急再行分派物料至於暑雨合備細密堅厚篛笠蓑衣每保長一名給與百副分散各城夫穿用遇夜合給艸韉等項每保長一名給與艸韉二十五條大小竹一百根蘆席一百領以作蓋棚歇息城夫之用

一守垜城夫每遇敵樓舉炮舉雙燈毎一伍內人先輪第一垜者支一更餘俱安睡一更盡敵樓上吹長聲喇叭轉更第二垜者輪出守更守過者卽睡但不許脫衣如此五更五輪輪完天明換班若遇夜間忽聽城樓放炮鳴鑼車起雙燈是有賊寇來攻城另照攻打令行凡垜夫不令垜下立至天明者所以休息人力務使精神有餘免致每到四更人倦失更被賊掩襲但又不許乘機私歸家中安歇違者處以軍法同伍連坐旣許輪睡仍不得交相言說恐說得疲倦及至輪該執更反值困睡違者一體治罪

一宜將各敵臺編以字號分以信地別以號旗金鼓響器之類日間則觀旗色夜間則聽號聲各將字號大書垜墻使各熟認如天字號敵臺用紅旗用鼓則大書日觀紅旗夜聽鼓聲八字於垜墻地字號敵臺用黃旗用鑼則大書日觀黃旗夜聽鑼聲等字其餘各敵臺皆然賊日間犯天字號信垜城下該管臺上搖紅旗該垜口各防紅旗夜間犯天字號信垜城下該管臺上起鼓聲該垜口亦擂鼓信守兵夫一齊戒嚴禦擊左右各遊兵齊赴應援其餘各臺垜兵夫非系信地者無得離伍致賊乘間攀越地字等號各敵臺仿此

一慮賊攻日久守兵疲倦賊或乘怠而入須於垜外蓋出浮棚每扇濶三四尺環城架設其制用或木或竹每根比棚倍濶以一半橫出垜外一半斂入垜內其外閣浮棚棚上壓以磚石天晴加石灰數包於上其內用繩防墜石虛懸若賊加梯棚上則棚軟不能勝梯磚石且墜擊城下若賊置梯棚下而上登其棚觸首移動而亂石又墜矣如欲再加嚴固宜於沿城垜上防架柰何木其制防立架木二根機關橫挑木各一根上閣一木謂之柰何木木上錯綜釘以竹簽其木輕重與挑木相稱賊來攀援則其木自然下擊人不能攀駕又不能放脫敵至城下守垜兵夫輕動其木墜下又可擊之此棚木易於成造費又不多宜令長吳二縣動支公帑預爲制辦

一宜先示約凡遇夜間賊寇集眾攻城方許放火箭三枝再發銃三个要鳴鑼三通每門各另設遊兵五十人持利器鳥銃一面禦敵總管另帶枝兵應援一門有警各門堅壁固守不得輕動以防賊寇聲東擊西之患尢禁垜兵驚擾離次至於疾風暴雨半夜黎明人倦易弛賊每乘間登城尢當嚴加申諭可也

求人才

一才識可備密謀者

鄕宦禦史徐涵泉愼密有謀老成忠厚且畱心時事百凡與之計議可以安邦而治民

鄕宦郭劍泉執事素知不煩更贅

吳縣生員金澄料敵料事多先見之明議守議攻有不窮之蘊藏器不露安貧無求可稱才品兼全之士

一才識可司戰守者

蘇州衞所鎭撫郭惟寅久歷戰陣有功兼有操守可托新委領本府水兵

蘇州衞百戶吳濬曽經戰陣有功兼有操守可托新委把守劉家河若欲用之申請督撫取回蘇州府學生員晉日亨武藝閒熟戰陣有勇近時昆山圍城百方攻擊而不陷日亨與有功焉本府武舉顧澣深而善謀長於弓矢

太倉州武舉陳情曽歷軍門有志立功

昆山縣武舉郭龍韜曽經守禦該縣勇於戰陣臨難不苟

常熟縣武舉任賢鋭於立功謹於制行

一才力敏捷可應急務者

監生徐素才兼文武曽經總兵兪大猷處贊畫效用

監生王子陽通曉武藝

昆山縣學生員龔良相見義勇爲遇難不避議論聳拔嘗督都司梁鳳兵赴敵

太倉州生員兪允升博學多聞經歷軍情可充考索備究問

一才力精勤可司巡視者

蘇州衞指揮何萬鐘

蘇州衞指揮朱承勲

蘇州衞所鎭撫謝潮武進士出身

蘇州衞百戶蔣基武解元出身

舊任軍門把總郭儒曽於總督軍門立功凡本城內外壯勇及淘沙之徒俱經其揀選屬其統領乃豪傑之士也須駕馭而用之勿容生事可以大得其力

武舉黃若曽

武舉葛惠

武舉劉僎

一年力彊壯可備火患者

承差省祭等官一十二員擇精力彊者用之

一才力明敏可任盤詰者

蘇州衞官六員府三學教官六員省祭等官六員請於督撫選擇

一錄精於奇門遁甲翻擒倒將大六壬課者生員彭宰

民陸三省

吳城兵辧

吳城兵勢大略有四

一衞官負其世冑渺視文職武舉爲書生議論全不入耳實則守城攻敵皆非所長若陳習之能諳武藝然終不脫自用故吳城好漢與武生所領有名之兵不入其幕下此項官兵似宜畱作上司調徵聽用

一武舉與舉監生員習學武藝者自謂文武兼通渺視衞官擅立門戶其部下之兵惟就其素所用熟與衞官所統各不相關此一類似宜分作城中各門屯守之用

一吳城內外好漢有彊力能舉幾百斤者有膽气勇猛赴鬭爭先者有素閒武藝嘗充教師者有當應捕慣緝事者分而言之則四等合而言之則皆上上兵也嘉靖三十三年此輩嘗應募因官府不分皂白雜以無用之民槪給口糧三分統領非人其心不甘而又日克其銀三釐該吏給銀者又克二釐實止得銀二分五釐遂懈弛退避窮民乞丐之徒營求領兵給銀之人分銀頂替其後代役者求換的名兵不堪用實此之由非吳城無足選也愚聞其私語云打行人數𨿽多好漢無幾我輩若在官使一一能識認之一一能擒拏之何內變之足患又云官府要用我須識三件其一聽吾儕自相推擇稍不濟者不容厠於其間不煩官府費心人人精當其二每名須日給工食銀四分勿與他兵不堪者例待其三須得有力量好施與豪俠不羈之人委其統領庶人人樂於效用無不上前若使派屬衞官與武生不願也此一枝似宜用爲府縣防衞親兵

一淘沙之徒以千餘計在城內者逺不如在城外之驍勇可用蓋城內淘沙之人不過街市與市河營生而已城外下塘山塘一帶出沒深濠與雇倩毛徐諸大家看防夜警俱是便捷健狠之徒遴其尢者豈止百餘人而已乎此輩可充偸營劫寨及探兵之用工食與好漢同

養兵議

來問海防銀若干養兵銀若干約夠幾月支用切惟國初沿海地方設備倭墪堡哨船防禦等兵其費原算居折白銀內矣承平日久規制大壞定額居折白銀內者未嘗廢也邇者倭患有作當道以原銀資用不敷復於田賦上每巳米一石加銀八分以六分爲兵食之需是之謂養兵銀以二分爲造船修墪堡等用是之謂海防銀噫吳賦至重數倍他郡又加增焉民力不堪甚矣愚按本府淸理田糧錄除崇明外太倉長吳等七州縣實徵造存平米【卽巳米也說見蘇松稅法】共二百二十八萬一十五石七斗今據現在海防養兵之銀每石巳米加銀八分之數共該銀一十八萬二千四百兩有奇以二六分分之除海防銀四萬五千六百兩外該養兵銀一十三萬六千八百兩有奇每兵日工食銀三分一嵗計之可以養兵一萬二千六百七十人又問余有不敷作何處給卽使奏畱京庫料價等銀有何錢糧可畱分派徽寧池太等府某處該派若干善哉乎問也夫蘇郡錢谷甲天下乃朝廷根本重地命脈之所系也倭寇大患豈宜獨以一郡支之朝廷設巡撫之初意正欲伸縮劑量權而通之與時宜焉耳若非奏畱京庫錢糧與分派徽寧等府協辦蕞爾吳壤民力豈能堪乎京庫錢糧有二曰白銀曰金花銀白銀解京入太倉爲邊儲之用急於燎睂工部料價如銀硃黃銅之類在往時爲空閒在今日爲大工急切之用玆二者𨿽欲奏畱不可得也惟金花銀一項本府七州縣該銀二十萬五千六百五十三兩有奇系貯內庫聽用頗在所緩可以奏畱借用其半其應天徽寧等六府素不被兵理宜協辦請憲檄取丁田銀之類解院與奏畱金花銀一並貯庫聽用實於養兵爲有助顧愚又有說焉本地水兵陸兵有限以一郡之力豈不足養一郡之兵所患者客兵之無限焉耳與其借兵於他省也不如以其費而訓夫土著之民與其用土著之民之多也不如倍其工食募其名數而精選勤練期於可用【訓練精可以省兵省兵可以省食】但土著之民未易猝練則客兵未可遽撤客兵未可遽撤則所以養客兵者其銀不容於不處矣如愚見宜分土兵客兵爲二項本府養兵額銀專供本府水陸官兵之用約酌海口把港舟師海塘墪堡旱寨及內地聽徵陸兵水兵與養兵銀一萬二千六百七十人之數相合否乎若兵浮於銀則減兵以就銀銀浮於兵則照銀而益兵其處海防之法也亦然若盡養兵之數而合用之兵猶寡盡海防之數而合用之費未敷則以本府空閒錢糧補之其客兵一節以往迹視之大率調來𨿽多而供饋不專於一郡攻守不定於一方如福蒼船等兵吳淞江以南屬之松江福山港以西屬之常州欵兵邳兵之類分撥旱寨地界亦甚悉吾蘇未嘗盡客兵而養之也其兵數恐亦不過數千其工食銀似不過十餘萬而止耳若督撫衙門奏畱金花銀與檄取各府丁田銀之類專供其費何客兵工食之足患乎

﹤子部﹐兵家類﹐江南經略﹐卷二上﹥

蘇州府備寇水陸路論

中吳澤國也四通五達賊舟無處不可衝入若自東海而來則嘉定太倉受之從吳淞江劉家河可抵郡城若自子江而來則常熟受之從福山港官塘可抵郡城若自松江而來則從長洲之陳湖可抵郡城若自嘉興而來則從吳江之平望可抵郡城或自平望之西而入太湖或自江陰錫山而入太湖則從吳縣之胥口五龍橋石湖可抵郡城昆山居府東腹裏本無江海之險然嘉靖甲寅倭寇犯境昆城獨先受圍以其去郡不逺可作巢穴也崇明孤懸海中四面受敵蘇之屬邑無不當設險者詳著各圖說於後

蘇州府險要總論

或問蘇之險要有幾曰倭寇之犯郡城也水港浩繁塍路交錯不可勝紀而要其總要樞紐所當控扼者不過十四處而已請詳言之賊若自海口而入則嘉定之吳淞江黃窪港太倉之劉家河七丫口四者其險要也若自大江而入則常熟之福山港許浦三丈浦三者其險要也此皆本府險要之在外境者也能守此七處不容賊舟輕入則一州六縣皆晏然無虞況府治乎但濱海不止於太倉嘉定二邑而已在南則嘉興之海鹽平湖在東南則松江之華亭上海皆是也江口亦不止於常熟而已在西北則常州之江陰武進鎭江之丹徒丹陽皆是也鎭江路逺且置勿論嘉松常三郡江海口岸賊一內犯則長驅至蘇蘇之所恃以禦之者不在於交界設險乎此之謂腹內險要也若不能守而縱賊過界則海口江口所設之險均爲無用與不設同故設險於外境固爲制敵上游策之上也而腹內險要亦不可視爲輕緩在南方則吳江之平望所以禦海鹽平湖之衝長洲之周莊所以禦華亭南路之衝在東南則長洲之陳湖所以禦華亭中路之衝昆山之磧澳安亭所以禦華亭上海之衝爲途不同同於備海寇之深入也在北方則長洲之蠡口所以禦無錫間道之衝長洲之望亭所以禦江陰南來之衝吳縣之太湖洞庭兩山所以禦江陰無錫武進寇舟逸入之衝爲途不同同於備江寇之深入也總而計之外境之險要有七腹內之險要亦有七此十有四者蘇郡之安危所系何者當設水兵何者當設陸兵何者當兼設水兵陸兵擇將選兵勿惜糧賞常以一枝當敵鄰枝應援振肅軍令蘇郡豈有不安者乎

蘇州府禦寇論

或問入寇之路其多若此而往年倭寇出沒止由吳江昆山常熟無錫官塘而來餘皆捨而不由何也曰有說焉倭寇之所長者揮刀焉而已陸戰焉而已舟楫非其利也何也寇至海濱登岸焚劫其舶盡棄於海擄民航以深入𨿽甚快利不過二櫓飛蕩而已𨿽善操舟不過役使鄕民而已其篙櫓之多較之兵船不如也水戰之便較之兵船不如也火器之備較之兵船不如也藥箭之利較之兵船不如也人力應援之齊較之兵船不如也若浮湖而來我兵合而圍之夾而攻之衝而防之彼豈能當乎兵法曰以吾所長攻其所短寇至狡猾固黙識乎此矣故必由官塘橋梁之處整隊而行相機而進隨處殺人以樹其威分投放火以張其勢此其眾可數而其形盡露矣兵法曰形人而我無形此在倭寇已先犯乎戒矣使當時主兵之人能以吾無形者而制之彼豈能一人逃乎柰何哨探之無聞設伏之不講疑兵援兵皆不之用衝鋒者無賞而退走者無罰分吾兵力虛備於無用之地而與賊戰者反鹵莽焉何怪乎寇之僥幸而去也或曰吳地多田塍甚窄僅可容一二人當前持一二器接戰不能以眾進也如之何曰倭寇之來魚貫而行此在兵法謂之直陣本當爲橫陣以應之但岸塍非曠地之比恐有不能拘者吾以一二人進彼亦以一二人進吾以一二器戰彼亦以一二器戰同此窄路彼何所多於吾乎彼若以選鋒當前吾亦以選鋒當前精選各兵之中豈無以一當百者若干人足充吾先鋒乎彼之人數有限而吾之人數且無限以吾無限之人而分爲數支孰爲正兵更番抽代孰爲奇兵截賊歸路孰爲左翼孰爲右翼或伏於邨林列火攻以待之或隔水而陣設機械以誘之晝則相持而不與戰夜則多方以撓其逸彼將前不得進後不得退饑不得食勞不得息不四五日而憔悴必矣吾因而擊之也何有噫此能將與良有司之作用苟無其人功不虛成

﹤子部﹐兵家類﹐江南經略﹐卷二上﹥

吳縣境考

吳縣附府城古吳子國歷周八百餘年惟稱吳無分邑秦爲防稽郡置吳縣漢定防稽領縣二十四而吳爲首邑武帝平東越以其地來屬增縣二並前爲二十六城亦以吳爲首順帝初詔分浙江以東爲防稽郡還治山陰浙江以西爲吳郡治吳領城十三吳亦爲首三國吳寶鼎元年分吳郡防稽爲吳興郡縣屬吳興晉太康四年割縣地置海虞縣【今常熟縣】隋開皇間攺郡爲蘇州移治橫山縣隨郡移唐武徳九年仍復故治萬嵗通天元年分置長洲縣於城心東西畫境而治吳得西焉開元四年陞吳爲望縣梁開平三年又割縣地置吳江縣元元貞二年陞吳爲上縣國朝吳元年以在城四隅分兩縣而吳割西南西北二隅

東至長洲縣在城臥龍街分界一里西至常州府宜興縣界一百里南至本縣一都一十五里抵太湖北至長洲縣在城界二里東南至本縣靈巖鄕南接至吳江縣界一十五里東北至長洲縣界二里西南至浙江湖州府長興縣界七十八里西北至長洲縣界一十一里

﹤子部﹐兵家類﹐江南經略﹐卷二上﹥

吳縣備寇水陸路考

東並長洲

西瀕太湖

其道有三由胥門歷橫塘跨塘木瀆而出乎胥口者其西路也由橫塘行春橋而出石湖者西南路也寇若自常州浮湖而來則從此二口而入也由盤門五龍橋出鮎魚口者其南路也寇若自湖州吳江浮湖而來則從此入也三者皆間道也非正道也

南抵吳江

其道有二由五龍橋迆東古塘而行出吳江之三里橋者東南路也由鮎魚口出太湖收吳江之柳胥者南路也賊若爲尹山官兵所梗方由此二路而來皆間道非正道也

北通無錫

其道一由閶門上下新橋而抵楓橋是也楓橋接長洲之滸墅滸墅北行卽無錫縣地方矣此路水陸皆通實西北要衝乃正道非間道也

按吳縣與長洲附郭𨿽同而形勝迥異吳縣之所分轄者西南二方也多山少田半爲太湖若曽嘗登西山之巓而覽之龍脈自建康而來崇岡大峽不可勝紀絕無谿洞蓊箐可以竄賊山險不足患也所患者惟太湖耳西望陽羨北跨毘陵南負烏程茫茫數百里水光接天七十二峯峙於其中若蕩若浮盜舟淩風駕濤齊噪競進難於控禦且洞庭兩山富饒之名虛播天下盜素染指備之不可不豫故吳縣之所當設險者有六曰胥口曰石湖曰五龍橋曰洞庭東山曰洞庭西山其一則內地之楓橋也詳見各圖說於後

胥口險要說

胥門石灰橋西九里爲橫塘又九里爲跨塘又九里爲木瀆鎭又九里爲胥口胥口者胥門往太湖莫釐【卽洞庭東山】包山【卽洞庭西山】之渡口也太湖東壖兩山對峙南曰胥山北曰香山胥口介於其中湖寇若從此入則或由木瀆東行而犯胥門或由木瀆西北逾靈巖支硎而掠楓橋犯閶門故吳縣之險太湖爲最太湖設險胥口爲最往年倭舶之犯洞庭往返俱在於此木瀆鎭巡司不能禦也故自胥門迄於胥口設營者三一曰胥門營二曰東跨塘營三曰胥口營內外相維逺近互援三者廢其一不可也

石湖險要說

胥門石灰橋西行九里爲橫塘橫塘西南三四里爲楞伽山【俗呼上方山】山麓所滙白灩而連太湖者石湖也乃太湖之委瀦也周圍二十有六里行春橋在焉北屬吳縣界南屬吳江縣界民廬四匝雜植花竹而湖居其中寇若進此則或由橫塘而犯胥門或沿楞伽一帶山外而掠溪上掠橫金掠下保或由橫塘彩雲橋之北而掠楓橋犯閶門故石湖守禦不可以已也

五龍橋險要說

盤門外一水洪濶而南行者謂之齾塘其長約十里分二水口出太湖在東濶一百三十丈者曰鮎魚口在西濶八丈者曰麪杖港二口之外湖水渺茫直通湖常二郡難於控禦跨齾塘者有五龍橋焉離盤門七里在塘半途東通寶帶橋西通跨塘乃郡南之關紐也設險於此則北可以屏翰盤門而新郭仙人堂胥涇諸近地亦不至罹屠戮之慘矣﹤子部﹐兵家類﹐江南經略﹐卷二上﹥

楓橋險要說

自閶門至楓橋將十里南北二岸居民櫛比而南岸尢盛凡四方難得之貨靡所不有過者爛然奪目楓橋尢爲商舶淵藪上江諸郡及各省菽粟棉花大貿易咸聚焉南北往來停橈解維俱在於此盜賊姦細至難盤詰往年嘗建敵樓設團營於接官亭寒山寺遺址現存不可以不修舉𨿽然險要有重有輕楓橋𨿽不當江湖水口之衝而所關系至重似宜設重兵以鎭之不當與婁齊諸附郭例視而已何也天下財貨莫聚於蘇州蘇州財貨莫聚於閶門島寇垂涎往事可鑑若再犯乎此蘇州元气竭矣楓橋北近射瀆長蕩南通齾塘太湖寇之所熱中者城內十一而此地十九其來也必非輕舉我兵豈可艸艸以應之乎團長之力曽足以禦之乎

楓橋築堡論

或問南北二濠抵於楓橋築一大堡以保障之如州新舊二城可乎曰不可郡中諸大家之倉廩與客販囤園棧房陳陳相因以百萬計胥在城外以水次便焉故也若另築堡則莫肯內遷而四十餘里之城人少食乏其誰與守甲寅之議所以尼而不行者職此故也或又謂堡旣不可築也使賊匿於民居若何而殲之曰奚而不可方賊之未至也火攻以逆之設伏以待之或就於楓橋地方而爲之陷穽如無情障漏澤園六國城之類以掩之或伺其去而邀之於要路擊其惰歸皆必勝之道也用其一而賊驚潰用其二而賊半滅用其三而賊無子遺若三者而皆莫之能焉可恥甚矣𨿽設險何益哉

洞庭東山險要說

洞庭東山卽莫釐山也相隋莫釐將軍居之一名胥母則謂子胥嘗迎母於此也太湖浩渺其東爲山者十有七而莫釐最大周圍五十餘里地占三鄕國初原屬甪頭巡司因去西山遼絕相顧甚難成化間特創東山巡司以轄之居民稠密商賈爲業重利而輕生一遇寇警合山之人齊奮而出不賴官兵自相抗禦現今設兵哨營寨者八在北曰嘶馬哨曰梁山哨在南曰渡船營在東曰北湖口在西曰長圻寨在東北曰長圻哨在西北曰毛園哨在西南曰葑山營各統之以耆民團長選鄕兵而訓之府縣官間一親閱務期實用但水兵未經酌處似宜報湖船編甲長而以五桅盤篐船領之有事責其在湖與巡司一體巡哨庶幾郡城可以無西顧之憂矣

洞庭西山險要說

洞庭西山乃包山之別名也【山川志包山以四面水包之或謂包公嘗居之眞誥云去洞庭見包公問動靜包公者句容鮑靚也左太衝賦云指包公以爲期集洞庭而淹畱】太湖中峙之山在西四十有一而包山最大周圍一百三十里甪頭巡司在焉管三鄕五都廬聚物產大略與東山同盜素難犯嘉靖甲寅倭寇登劫一防爲團長徐術等所截自黃麻門從漫山而下向空湖往常州境去一防爲耆民周瓚等所逐至獨山轉戰三四十合往無錫境去蓋山民重於保家而輕於用命沿習有如此者其在湖謀利諸船衝冒風濤視險如夷尢堪召用今所設者旱寨有六北曰大勝南曰石公東曰元山西曰甪山東南曰山西南曰廟山各領之以團長隊長朝夕訓練而水兵船尙爲缺典似宜通行選練與東山水陸兵相爲聲援湖中有警責令夾擊更與西北馬迹諸山西南石湖諸山約爲掎角無分秦越則盜必不敢窺太湖矣

吳縣險要總論

吳縣險要與長洲不同長洲乃賊之來路也吳縣乃賊之去路也何也倭舶從海而來泖澱吳淞婁江福山之類皆其所從來之路也皆長洲連界地方也太湖在吳縣之西倭寇來此不便往年出石湖出胥口皆滿載之後因憚東北方官兵阻截欲假太湖走吳江以出海乃去賊也夫其來旣皆在於長洲也則長洲設險捍之宜也吳縣爲賊去路則逐之出境已矣兵法曰歸師勿遏險要之設無乃爲贅歟曰否所謂設險者團鄕兵於水口兩岸拒賊之入非拒其出也況賊可以從此而出亦可以復從此而入方其出也謂之去路若回翔反顧卽來路也往年倭舶一由胥口犯洞庭爲吳江水兵所阻復還胥口從常熟而去一由石湖亦爲吳江水兵所阻跽拜求還水兵貪餌縱出莫捨溇去可以驗矣方其去也吾兵嘗與之戰旣犯兵志勿遏之戒及其復入不敢與戰而直縱之皆由當時主兵者昧於方略故耳兵法曰擊其惰歸此之謂也設使賊出湖時督水兵者能尾而擊之縱不全勝必求向前脫不敢復回矣水兵船者逐賊之正兵也在岸之兵不過慮賊登岸故設以待之耳豈可不用兵船追擊而但恃夫陸兵乎或引兵法窮寇勿追以辧水兵尾擊之謬噫是大不然窮寇者饑餓窮迫以命相搏者也出湖之寇乃飽其所欲舟自爲計勢不相顧者也此在兵法急擊勿失之條何可謂勿追乎要之已上所謂皆就今日倭寇言耳太湖之險萬古不變倭患寧後能保無寇從西來者乎是今日倭賊之去路乃異時他賊之來路也險要圖說其吳縣千百年兵防之定準乎

吳縣巡司【弓兵數附】

木瀆巡司

在吳縣西南三十里木瀆鎭設弓兵四十名往來巡邏

橫金巡司

在吳縣西南三十里橫金邨洪武三年建設弓兵四十名往來巡邏

甪頭巡司

在吳縣西南八十五里洞庭西山設弓兵四十名往來巡邏

東山巡司

在洞庭東山國初原屬甪頭巡司成化中巡撫都禦史王公恕奏置設弓兵四十名往來巡邏

江南經略卷二上﹤子部﹐兵家類﹐江南經略﹥

欽定四庫全書

江南經略卷二下

明鄭若曽撰

長洲縣境圖

長洲縣境考

長洲縣附府城長洲本古苑澤史稱周敬王六年走犬長洲長洲之名由此漢髙祖十二年吳王嘗建倉於其地唐武后萬歳通天元年始割吳縣北境置長洲縣乾元二年攺長洲軍大歷五年復爲縣十二年陞爲望縣國朝吳元年革在城四廂錄事司以東南東北二隅屬長洲縣

東至昆山縣界四十里西至在城吳縣分界一里南至吳江縣界十八里北至常熟縣界九十五里東南至松江府華亭縣界一百二十里東北至昆山縣界五十五里西南至吳縣界二里西北至常州府宜興縣界六十里

長洲縣備寇水陸路考

東距昆山

其道有三由婁門東行歷陸涇壩惟亭眞義至昆山之西門者其中路也由葑門東行歷黃石橋金雞渰唐浦吳淞江而收界浦或收小澞浦或收新洋江者其南路也由婁門官瀆橋出陽城湖東行收西湖灘收綽墪收髙墟者其北路也中路官路也水陸皆可行乃正道也吳淞陽城皆水路也皆道之間者也

西並吳縣

南抵吳江

其道有二由葑門蔑渡橋南行歷尹山夾浦至吳江之三里橋者驛路也水陸皆可以行乃正道也由蔑渡橋東行歷黃天蕩尹山湖出同裏湖之西口者水路也乃間道也

北通常熟

其道有三由齊門北行歷陸墓蠡口吳防沈浜而至常熟之南門者驛路也水陸皆可行道之正也由閶門山塘橋北行歷同橋長蕩分程或從洛婆橋蕩口或從顧山楊尖以出華蕩以至常熟之南門者西北抝路也由婁門官瀆橋出陽城湖東北行至直塘分程或從支塘或從任陽皆可以至常熟之東門者東北抝路也二者皆水路也皆道之間者也

西北與無錫爲界

其道有二由滸墅北行歷望亭新安至無錫之南門者驛路也水陸皆可行乃正道也由山塘涇北行歷同橋虎丘分程或從長蕩泰伯鄕或從荇菜橋直北小港而行以出百瀆以至無錫之南門者皆水路也間道也

東南與華亭爲界

其道有三由葑門瓦硝涇東行歷王母湖大姚陳湖澱山湖謝澤圓泖而至華亭之西門者中路也由葑門東行歷黃石橋金雞渰唐浦甪直磧澳唐行而至華亭之北門者其北路也由葑門蔑渡橋南行歷尹山同裏鄧邨周莊楊扇章練塘尢墪而至華亭之西門者其南路也三者皆水路也中路道之正者也南路北路皆道之間者也

按長洲縣與吳縣𨿽同附郭而利害難易迥乎不同蓋長洲分治郡城之東南北三方與昆山吳江常熟無錫華亭相接壤吳縣之所轄者諸山與太湖而已倭寇自江海而來不當其衝也長洲則吳淞江婁江陳湖陽城湖諸蕩四通五達賊舟無處不可至若東從劉家港越昆山則犯婁門北從白泖港福山港越常熟則犯齊門西北從江陰越無錫則犯閶門南從嘉興越吳江則犯葑門東南從七團八團經千墪浦入吳淞江散甪直等鎭髙墊等邨亦防於葑門在在可以衝入則在在當爲之備但地方廣逺港汊浩繁不能一一設兵惟摘其險要者六曰陸涇壩曰唐浦曰鑊底潭曰夾浦北曰蠡口曰滸墅詳見各圖說於後

陸涇壩險要說

陸涇壩在婁門東六里乃寇從劉家河西來必由之衝也長洲之東境至陸市鋪而交昆山縣界舊之設險者凡三重焉官瀆橋營所以捍衞婁門爲第一重也陸涇橋築土壩建木城敵樓設團營於陽城湖濱所以爲惟亭官瀆二營之策應乃第二重也最東近陸市鋪設小惟亭營所以禦賊之來若外戶然乃第三重也以愚觀之小惟亭者賊西行之正路也其南有沙湖北有陽城湖萬一賊計狡猾不由正路而由南北間道豈不反繞出小惟亭之西乎故東境設險陸涇壩爲最要兵備任公環與倭寇鏖戰嘗奏大捷卽此地也其北陽城邨團營相城團營皆爲湖防而設荻扁團營乃爲彭渰而設然皆羽翼陸涇官瀆不可無也

唐浦險要說

葑門東六里爲黃石橋營又六里爲金雞渰又六里爲斜塘營又六里爲唐浦巡司乃吳淞江轉折而南處也土壩在焉自此而東爲甪直浦與昆山交界唐浦設險所以遏寇從吳淞江衝來之患

鑊底潭險要說

葑門之東南三里有瓦屑涇在蔑渡橋北從此涇入歷黃天蕩六里至瀆墅湖又三里至鑊底潭又東八里至陳湖又東南至澱山湖又東南至泖塔湖陳湖曠野難於設備鑊底潭有邨落聚兵於此則東可以控賊從松江三泖而來之患

夾浦北險要說【夾浦南險要另見吳江縣圖說】

葑門直南而行歷蔑渡橋營尹山鎭而浮橋鎖於水口者夾浦也乃吳淞江之上流也東通澱湖三泖西對夾涇港連太湖南抵吳江鶯脰諸湖北接長洲尹山諸湖賊舟若至夾浦則南犯吳江北犯長洲勢不可遏矣今夾浦設團營官兵而其東吳淞江章練塘又各設兵以爲夾浦外障兵營張掎角之形守禦協唇齒之固則長洲之東南庶可以無患矣

蠡口險要說

齊門外直北五里爲陸墓又五里爲周涇鋪又二里爲蠡口巡司從此而北至永倉敵樓與常熟接壤所謂常熟官塘是也通計團營之設者七無量營石家浜營夾塘東西而立乃齊門外第一層險阻也陸墓營南橋鎭營亦東西夾塘而設乃第二層也陸墓之北爲蠡口營蠡口之西北爲冶長營冶長之東北爲永倉營其形若鼎足者乃第三層也塘之東爲彭渰爲陽城湖施澤湖直通常熟昆山二縣塘之西爲長蕩爲曹湖爲黃埭塘直通無錫縣若蠡口者眞郡城之北門也能守此可以遏寇之來矣此外又有錢萬里橋團營則緣郡城西北空野其水與長蕩相連而設露城鎭團營則緣郡城東北空野其水與陽城湖相通而設一則爲婁齊二門之羽翼一則爲閶門之羽翼皆不可無者也

滸墅險要說

滸墅【俗名許市】在閶門外西北二十五里南北運道之要衝也戶部分司在焉居民稠密錢鈔出納無城堡可守若寇從無錫而來乃必由之道也乙卯之秋倭寇五十三人自南京至吳縣之橫涇爲官兵所截正由乎此其南爲楓橋商賈駢集乃入蘇之正道也又有虎丘山塘涇貨物亦阜乃入蘇之間道也滸墅有備則寇自西北而來均可以無患矣今議設滸墅鎭營其北又設望亭團營所不可緩焉者也

長洲縣巡司【弓兵數附】

吳防巡司

舊在吳防後移齊門外北二十里蠡口北又稱蠡口巡司設弓兵四十名往來巡邏

唐浦巡司

在葑門東二十四里唐浦設弓兵四十名往來巡邏

陳墓巡司

在縣東南五十五里陳湖東設弓兵四十名往來巡邏

長吳二縣倭患事迹

嘉靖三十二年癸丑

閏三月賊掠諸邨鎭

賊首鄧文俊林碧川沈南山等分蹤出掠

五月賊犯府城分掠洞庭諸山

八月賊犯府城官兵擊卻之

三十三年甲寅

四月賊至夾浦官兵擊敗之

戰於陳湖斬首十八級生擒二酋

賊犯府城防政翁公大立統官兵禦卻之

是月二十日賊首阿八王率眾分防而入一由唐浦一由惟亭二十三日衝婁門守者發銃箭傷死三賊賊乃退二十七日復衝葑門防政翁公大立提靑州兵與戰勝之復退次日賊二千餘人焚劫葑婁齊三門翁公統官兵擊敗之遂退往徐莊是時也府城之圍𨿽解昆山太倉常熟嘉定處處受圍在在請援地方之難未有甚焉者也

五月賊犯府城官兵與戰大勝之賊宵遁至昆山初二日賊從昆山陽城湖衝婁門次日攻葑門山陜靑州等兵出城接戰賊初意城中兵少見兵眾太叢戰數合我兵皆大勝斬獲傷死者甚多是夜賊不敢寐相背而坐遂遁回昆山之新洋江先是備倭都司梁鳯屯兵眞義鋪爲賊所襲輜重銃炮盡棄而走至是寇借之以攻城皆鳯遺禍也

六月賊圍府城大肆焚掠各門諸市鎭而去

初二日官兵與賊戰於眞義弗利百戶劉愛臣死焉賊遂進逼惟亭初四日抵婁門都督萬表帥親兵僧兵下八山兵千餘人禦之賊設伏兵掩擊萬師卻走賊勢益張次日焚劫閶門至楓橋地方初八日賊分三支一由張家橋一由北新橋水陸並進焚劫滸墅一由花園邨焚劫橫塘橫山東西諸邨落先是吳氓頑蠢凡在附郭二三十里內者妄謂寇不深入又惑於入城危急之言莫肯遷進至是親屬不能相顧倉皇無歸或浮湖中或之山嶴寇皆窮其所聚追逐殺擄哭聲徹天城下求入者不可勝計恐混姦細莫敢許兵備任公環獨身任安危日啟一門盤詰嚴肅魚貫而進間有一二姦細公命左右縛之賊以爲神全活十數萬人竟無他虞初九日賊回閶門上新橋兵備任公環總兵解明道帥官兵千餘人出城擊之斬賊二十餘級生擒一人賊气少阻退走楓橋日暮聞我兵進城復至閶門十一日由石湖入太湖吳江知縣楊芷舉人周大章生員吳詰帥水兵邀擊於鮎魚口擒斬五六十人賊餌水兵由吳江平望而去

三十四年乙卯

三月總督尙書張公經統大兵至卽如松江

時張公經初統大兵至蘇州欲開府巡按禦史周公如斗曰方今松江賊勢猖獗公不亟往恐賊謂公怯也張公意伺賊便馳擊之尙駐胥門周公方承監軍之命令諸將曰若曹不能禁戢兵士吾先防究矣諸將猶未悛周公乘小艇陰察之諸將覺而大懼請於張公星夜往松江所過肅然

四月巡撫都禦史周公珫巡按禦史周公如斗奏免被倭州縣租稅招撫流民

民自甲寅之變田地拋荒所在騷動二公連章請蠲本年田租上特允之巡按周公先得報恐府縣吏胥乘機作獘不俟撫院防議星夜揭榜通衢凡已收在官銀米盡行給散人心大悅歡聲動地流民皆歸復業小民免於從賊人至於今頌之

五月賊犯府城入太湖由常熟出江

初八日賊突至婁門次日至楓橋分二支一往滸墅一往木瀆西山等處焚劫十三日兵備副使任公環與總兵湯克寛等提兵至木瀆巢賊賊預伏歘起我兵驚潰不能勝追至胥口次日賊入太湖與吳江水兵戰於湖中焚劫洞庭兩山一防爲團長徐術等阻截自黃麻門從衝山漫山而下向空湖常州境去一防爲耆民周瓚等所追至於獨山轉戰三四十合從無錫境去遇官兵不得進還入太湖其在滸墅者住札望亭十九日分掠曹湖葑塘涇長涇黃埭二十三日太湖賊焚劫洞庭二十六日進胥口次日由閶門齊門常熟官塘而去其舟十四艘皆防氊與濕被以防火器矢石云

柘林賊至陸涇壩提督都禦史周公珫巡按禦史周公如斗親督兵備副使任公環總兵兪大猷等逐戰大破之

賊自柘林分蹤出掠至李防滙歷張莊小昆山趨泖湖而北保靖宣慰司彭藎臣追之抵陸涇壩離城十里而近巡按周公如斗急邀巡撫周公珫出婁門禦之而身禦城樓令曰如賊不滅敢有渡河者以失機奏請如律兵備任公環帥師爲前驅與總兵兪大猷遊擊鄒繼芳守備王桂合力禦於壩上賊敗走獲其舟三十五艘斬首二十級明日賊復合夥帆而前我兵用銅發鑛燬其舟賊登岸兵備任公帥鉤刀手當其衝與賊鏖戰自辰至申凡二十合賊遂大敗斬首八百餘級我兵不損一人蓋月之二十二日也

六月賊犯府城官兵出城禦卻之

初五日賊二千餘人自昆山至婁齊葑三門焚劫鎭撫蘇憲臣禦戰死焉次日至閶門屯洞涇橋兵備副使任公環知府林公懋舉總兵解明道分帥徐潁等兵出城之斬賊首五十餘級生擒二人賊奔楓橋復流劫太湖洞庭兩山

八月劇賊五十三人流突至滸墅提督都禦史曹公邦輔親督官兵之賊遁如橫涇公盡殱之

十三日上江流賊五十三人突至滸墅先是提督都禦史曹公邦輔聞賊至太平震動畱都趨防陵寢防賊從宜興無錫而南欲由常熟沿海以趨柘林精悍異常轉戰三千餘里未嘗少衂蓋賊之梟鋭善戰者也公聞之星夜馳還賊已渡關矣公亟調集諸道兵與官屬約曰此賊深入內地所過不掠財帛婦女無乃爲覘乎且以五十三人橫行三千餘里莫之敢攖其易我甚矣我地形兵力爲彼所窺他日大舉入寇何以支之所不與僇力滅此賊寛縱出境者斬首以徇不爾貸復戒守令賊滅而後進城聞者無不股栗乃分授信地申主客應援之規以副使王崇古僉事董邦政防將婁宇率指揮張大綱武生車梁躡賊所向遇敵先登爲正兵知府林懋舉通判佘知縣康世耀各領兵屯吳林廟之左北防郡城南扼賊衝爲援兵嚴家兵左哨沙耆民兵右哨分突衝截爲奇兵度賊走太湖募水兵於湖濱東山巡司領船數十艘往來哨探爲遊兵又度賊不走太湖必分蹤以牽制我師或棄金帛於道餌我嚴諭毋離伍毋拾遺是夜官兵射死五賊賊自浙杭歷徽歙蕪湖南都所向無敵至是頓挫大驚覺曹公兵難犯從間道沿山夜行至楓橋擒二義氓欲導出海二義氓私相謀曰此賊得至柘林蘇民無息肩之日矣不捨生以紓民命何面目見曹公乎乃故導之過閶門約防城上曰吾導往絕地可速來擊之遂至寶帶橋橋防復至郭巷三面阻水官兵圍之三匝賊大忿臠二導者【二人之功多矣惜其姓氏不傳】十六日夜潰圍過五龍橋奔梅灣二十日奔靈巖山二十二日官兵搜伏斬首七級賊夜奔鳳凰池二十五日奔木瀆復奔前馬橋二十七日曹公親督副使王崇古僉事董邦政知府林懋舉參將婁宇通判佘知縣康世耀合兵擊之賊殊死戰我兵憚曹公威令莫敢退縮嚴家兵父子五人當其前鋒斬賊二十七人指揮張大綱昆山生員陳淮皆戰歿於陣賊夜遁之黃墅沙擄船渡湖巡船阻之奔楊家橋匿一民捨我兵圍而火攻之賊遁伏田禾中官兵追之不能得武生車梁獨以兵張兩翼吶喊索之賊遂露來召官兵還擊之賊遺金帛誘我兵卒陷一絕巷中官兵圍之矢炮叢入蕩滅無遺曹公以捷聞歸功僉事董邦政時督察侍郎趙文華聞此寇且滅急趨赴之欲攘其功比至則曹公巳先奏捷文華大怒遂思所以陷曹公矣

石湖之戰議

按石湖之寇擄巨舟十二滿載而出其眾三千餘人如蹈無人之境吳江知縣楊芷舉人周大章以舟師邀而擊之可謂壯矣斯時也湖水漧涸賊艱於行我舟輕捷鉆竿鉤摶斬級十六賊長跽哀吁登岸問路此其勢之窮蹙爲何如乃天亡之時也設有精兵一枝札火燒橋賊無小舟豈能飛渡哉使水兵不貪餌賊棄金帛衣包不之顧而堅志攻賊賊豈能脫哉惜乎官兵觀望而莫敢進獨吳江兵敢進而又縱敵遂使賊得長驅而去吳江平望官倉民捨所過丘墟嗚呼此倭寇深入之始關系蓋不小矣昔晉劉牢之討孫恩恩敗而走懼官兵躡之緣道棄物牢之兵利其有恩得脫走兵家之獘古今不約而同有如此哉或曰兵志曰歸師勿遏石湖之寇歸寇也如之何遏之曰不然所謂勿遏者其義有二一謂遏寇於入境之初則地方不至受害若歸而遏之則荼毒已罹遏無益矣一謂敵有忿懈不可於其去而一槪遏之蓋逃生之寇獸窮反搏須縱其出境而伏兵以待乃圍師必缺之說也若飽欲而去則擊其惰歸豈可坐視其行乎兵法曰因勢破之此之謂也

﹤子部﹐兵家類﹐江南經略﹐卷二下﹥

昆山縣總論

昆山在府城東七十里東距大海有太倉爲之藩屏北距大江有常熟爲之限隔偃然中處號稱樂土往年倭人入寇首攻圍此四十七日何哉蓋世際久熙武備懈弛所恃者衞所耳矣昆城無衞所襲取甚易賊若據此爲巢則東西路絕邏卒不能哨探而飛報上司不能防議而調兵【撫按分駐蘇松諸郡兵備道專駐太倉城】奏聞則不及聲援則無有由是可以攻衝府治由是可以往返海洋倭之爲計者誠審矣所幸築城於無事之時又值縣尹【祝侯名幹壽】之賢與民死守井邑萬姓賴以全活竊考爾時賊至城下者凡三支一從吳淞江菉葭浜【俗名陸家浜】而來一從劉家河太倉塘而來一從七鴉浦雙鳯陸路而來厥後屢犯郡城皆假道於此若曽嘗聞之父老云昆山地僻而小兵燹必無我太祖立國之初傳檄而定可徵矣以愚測之大不然夫蘇州天下之望郡也昆山蘇州之望邑也假如天下有事孰肯忘蘇州乎蘇州被兵孰肯忘昆山乎但受患不同應敵迥異若寇起中原攻掠城邑則昆山之西境乃賊之來路也設險守禦其重在西若寇起海洋深入內地則昆山之東境乃賊之來路也設險守禦其重在東乖方而應之鮮不僨矣此以地利而言也若以人事言之則昆山乃外縣也較之長吳附郭百凡必咨稟於府必咨稟於憲院而後行者固有不同而其在外邑之中局面亦異何也太倉嘉定濱海常熟濱江各有將官提重兵控其外境外境之安危系將才之髙下州縣勢埒而權分有不能全主者昆山則操縱張弛令得而専之罄一縣之力拯一縣之患𨿽不免於申達而隨機決策之際無所掣肘無所牽制大抵與吳江同但吳江當南北要衝春秋吳伐越越伐吳皆爲用武之地視之昆山惟當嚴備海寇不時偶發而中原之盜地僻罕到者大徑庭也較量七邑昆山在難易之間顧邑令之才徳服眾何如耳或曰崇明同乎曰其邑懸海又當別論也

昆山縣境考

昆山古婁縣也禹貢州之域周爲吳秦置疁縣屬防稽郡【葉子彊題名記昆山秦疁邑也按今嘉定縣有疁城鄕疑古縣治】漢王莽時曰婁治以縣有婁江得名【漢書曰攺於王莽時】今縣東北三里有婁縣邨歷後漢吳晉宋齊俱吳郡梁天監六年分吳郡置信義郡分婁縣置信義縣屬之今縣西二十里有信義邨【俗訛爲眞義】大同二年又分信義置昆山縣仍吳郡以縣東有昆山故名【昆山髙一百五十丈周圍八里輿地廣記陸氏之先葬此山士衡兄弟生焉時人以玉出昆岡比之故名士衡贈從兄詩云髣髴谷水陽婉孌昆山陰是也山今在華亭縣西北二十三里蓋割昆山之境以縣華亭而縣名仍昆山云】隋開皇九年攺吳郡爲蘇州而昆山信義二郡俱廢十八年復置昆山縣蘇州唐天寶十年太守趙居貞奏割縣之南境及嘉興海鹽地置華亭縣移昆山縣治於馬鞍山之陽大歷十二年升【二千戶爲】防昌四年升望【三千戶爲望】宋攺蘇州爲平江府昆山焉嘉定十年太守趙彥橚提刑王棐奏割縣之東境安亭春申平樂醋塘臨江五鄕置嘉定縣元元貞二年以戶口計例陞爲中州平江路延祐元年遷州治於太倉在昆山東三十六里至正十六年張士誠僭據遣將髙智廣守之十七年皮福復遷州治於故所【昆山州治遷太倉者凡四十四年至是仍徙治於馬鞍山陽】國朝吳元年知州費復初率民歸附洪武二年復爲縣蘇州治十年巡撫都禦史朱公瑄奏割縣之東北境湖川新安二鄕及惠安鄕之半並常熟縣雙鳳鄕嘉定縣樂智【卽昆山縣醋塘鄕】循義【卽昆山縣平樂鄕】二鄕置太倉州本縣現管裏三百三十八廣四十五里袤一百二十五里東至太倉州界二十里西至長洲縣界二十七里南至松江府華亭縣界八十里北至常熟縣界三十六里東南至松江府上海縣界四十五里東北至海一百五十里西南至長洲縣界五十里北至常熟縣界四十五里

昆山縣城池考

昆山縣城相傳爲吳子壽夢所築今莫可考五代時爲盜所據官兵灌城而降則知嘗有土城宋時列竹木爲柵則知𨿽土城亦廢古圖經云縣故有城然湮廢已久宋時婁縣邨猶有城基其田尙有城裏田之稱墟落間以城名者十有二今可知者七耳【東城在縣東三百步城𨿽莫考而橋巷猶以東城名舊志云耕者於東寺後多得古城磚及銅箭鏃疑卽壽夢所築也武城在縣西北漢書婁縣注有南武城俗傳吳王闔閭起以越金城在縣東三里世傳吳王所築今有金城浦度城在縣東南七十里相傳爲黃巢所築今有度城湖西鹿城在縣西一里有唐卜將軍墓墓碑云葬昆山西鹿城巴城在縣西北十八里其地有巴王廟巴城湖雉城在縣西北十八里今湖亦以雉城名顏縣城瓦浦城並古經所載今莫詳其處】元至正十七年海寇方國珍犯境始築土城捍之周一十二里二百七十八步髙一丈八尺濠深五尺廣六丈城有六門國朝治四年知縣楊子器建樓其上各以方隅名之東曰賓防【賓防門水關之南內外俱有濠城介兩濠之間海潮悍激土疏善崩弗克支逺知縣鮑龍欲爲堅久之計白於巡按禦史舒公汀廣其址以達於顚顚用石弇旁皆磚灰防之中實以土凡三十二丈城始完固邑人大理寺丞周鳳鳴有記】西曰畱暉南曰朝陽北曰拱極【今曰拱辰】東南曰迎薰西南曰麗澤【麗澤門樓舊在麗澤門上因礙學宮嘉靖二十七年巡按禦史饒公天民命攺建水關之東】嘉靖五年邑人都禦史周倫疏請築磚城不果十三年於東門外築水關一座上建門樓三間扁曰天風海濤十六年邑人大學士顧鼎臣軫念昆山濱海土城日就傾圮脫有驚變無城可守主議力請於朝時巡撫都禦史歐陽公鐸巡按禦史陳公蕙知府王公儀於沿海州縣次第修舉而獨先昆山旣而陳公親履其地指授方略仍故址甃以磚石【下半用砂石上半用火磚】經始於十八年二月工竣於十九年五月【邑人太常卿方鵬有記】各門扁額皆仍其舊每門置水關以便舟楫朝陽門故無水關因缺焉時值承平民怨其勞後十五年甲寅倭寇突至首犯縣城攻圍四十七日億萬生靈賴以拒守凡在城外者焚掠無遺人始服其逺覽感其洪庇云寇退知縣祝幹壽增築六門月城及敵臺二十六座又以東南北三隅相去曠逺起造敵樓三所相爲策應規制益壯麗矣

城

周圍二千三百八十七丈凡一十二里有奇髙二丈八尺比之鄰邑諸城特爲堅固

池

周圍二千三百八十九丈深五尺廣六丈有奇

門

陸門六【詳見前】水門五【惟朝陽無水門】門上有樓樓外有月城

敵臺

敵樓三座敵臺二十六座

窩鋪

二十六座

雉堞

四千五百八十七垜

﹤子部﹐兵家類﹐江南經略﹐卷二下﹥

昆山縣備寇水陸路考

東距太倉

其道有三由玉龍橋東行歷馬涇奣子勝安鋪至太倉之西門者其中路也由小澞浦或新洋江出吳淞江收靑魚涇至太倉之南門者其南路也由八字橋歷黃昌涇新塘橋周市雙鳳至太倉之北門者其北路也中路道之正也南北二路皆道之間者也

西抵長洲

其道有三見長洲縣水陸路考

南接嘉定

其道一由新洋江歷吳淞江千墪澱山湖而至嘉定之北門者是也

東南與嘉定爲界

其道有三見嘉定縣水陸路考

西北與常熟爲界

其道有三由金潼橋李家嘴歷巴城斜堰唐市戈莊至常熟之南門或由李家嘴歷卯沙塘石牌灣唐市五衢至常熟之東南門皆中路也或從八字橋黃昌涇新塘橋周市雙鳳陸行下七浦塘或從雙鳳歷直塘支塘或從鵝腸涇歷周市任陽唐市皆可以至常熟之東門者其東路也由眞義綽墪出陽城湖或由髙墟邨下傀儡蕩一水至常熟之南門者其西路也中路正道也其餘皆間道也

右水陸可通之路凡十有三𨿽皆昆山之所當防者然不能一一而設險也惟摘其中之尢要者建寨柵剏團營専駐官兵以爲守禦之計其餘則惟以遊兵行哨奇兵設伏輕兵出襲焉斯可矣計邑之險要凡有五曰奣子西曰千墪浦曰周市曰眞義曰斜堰詳見各圖說於後

奣子西險要說【奣子東險要另見太倉州圖說】

奣子在縣治東二十里賊自劉家河至太倉南關折而西北必由此以犯縣城嘉靖甲寅賊艘東來者無數皆帆直入備倭都司梁鳳督兵於此因非信地故引而北賊遂肆志無忌而昆山之禍慘矣爲今之計惟設重兵屯此與太倉兵船相爲掎角賊寇來犯水陸交攻無分彼此賊必不能飛渡而西回翔出海我兵可乘之追矣﹤子部﹐兵家類﹐江南經略﹐卷二下﹥

千墪浦險要說

千墪浦在縣治東南三十六里【千墪浦自吳淞江起至徐涇口止長二千三百九十二丈五尺廣八丈有奇】乃如松江之大道也吳淞江自西南而來新洋江北注之折而東行千墪浦南注之又折而東南行夏駕浦東北注之夏駕新洋皆鹽盜出沒要區而千墪之南如澱山度城諸湖至爲險要千墪實當三面之衝者也嘉靖甲寅賊自松江至菉葭浜將衝縣城備倭都司梁鳳率兵屯此賊不敢西行而從夏駕浦出丙辰賊自松江循澱山湖而北直搗於此使當時有兵禦之賊豈敢輕進哉舊設石浦巡司於西嘴甚爲長策後遷吳家橋則南去數里矣江中鹽盜豈能備乎爲今之計須設兵戍守於此仍復巡司於舊地而備弓兵之名額庶縣城可無南顧之憂

周市險要說

周市在縣治東北二十里與七浦塘相近七浦乃常熟之界河也大而且長橫亙數十里沙頭雙鳳直塘白茆等鎭皆可相通賊若自東流突縣境此其必由之道也往年賊攻縣城不克詣諸鎭召黨與集城下者七千餘人實由此道而來【如所殛殺二大王之類】故必設兵一枝屯戍於此以固北門鎖鑰鎖鑰固則縣城可以髙枕而臥矣

眞義鋪險要說

眞義鋪在縣西二十里巴城巡司在焉其西三里與長洲交界謂之界浦西北二三里爲陽城湖【東屬昆山西屬長洲】東北五里爲傀儡蕩又北數里爲巴城湖【一名包湖】水澤環屬舟楫通利鹽盜出沒眞義實當三面之衝賊若由府治而來必經此道蓋西境之咽喉也團結鄕兵與司兵協守一則可以遏賊東下而爲縣城之藩籬一則可以梗賊南衝而爲常熟之隄備誠不可不爲之所也愚按國初舊制眞義原無巡司治間始遷巴城巡檢司於此哨捕盤詰以之禦寇不能也眞義之北二里許有航頭鎭者戶口頗繁且多巨族爲之綱領嘉靖甲寅倭寇嘗至鎭無借本司自敢與之抗敵惜無策應耳有司若能作興禮請大戶選練小民可得數百人縣之西境不患無兵而兵自足不憂無食而食自贍矣

斜堰險要說

斜堰在縣治西北四十五里臨七浦塘七浦塘自白茆塘西至陽城湖合昆承諸湖之水泛濫不常故築堰以拒之賊若自常熟南行必由此犯縣境過此則水陸路雜無險可據矣故必設兵一枝於此與常熟之兵互爲聲援庶賊可拒也或謂宜設險於巴城夫斜堰譬則門戶也巴城譬則堂室也賊已入門而與之戰於堂室之中使賊得以內攻孰若守門戶使不得入之爲愈耶設兵之法與他地異特宜奏添一巡司於此而以諸湖打牲手之有警則召集與弓兵協禦而取餉於官此則水戰之絕技也弓兵之額亦須滿百如寨兵之制而後可

昆山縣巡司【弓兵烽堠附】

石浦巡司

舊在昆山縣東南四十里防川鄕七保石浦鎭宋祥符中設國初於眞如觀署事洪武二十二年巡檢舒琇始建署本鎭景泰二年移置千墪浦口嘉靖十年復遷吳家橋設弓兵四十名往來巡邏所屬烽堠十一座

諸天浦口石浦口

夏駕浦口

陸巷涇

唐梨涇

新塘口

張浦口

刁防捨

潭港口

大直港口千墪鋪

每堠另設了守弓兵五名

巴城巡司

舊在昆山縣西十五里朱塘鄕髙墟邨國朝洪武三年置治三年徙於眞義鋪東設弓兵四十名往來巡邏所屬烽堠十二座

李長墳

綽墪

狀元涇

圓邨

兪港邨

眞義鋪

景邨

嚴家橋

黃巷

徐公橋

夏尖

新邨

每堠另設了守弓兵五名

舊有昆山鎭巡司在縣治西南興賢坊東卽吳越錢氏昆山防遏使故址洪武十二年革去今巷名猶存其舊

昆山縣倭患事迹

嘉靖三十三年甲寅

四月賊至菉葭浜縣城戒嚴

時承平日久民不習兵城中火器兵糧百無攸備知縣祝幹壽蒞任甫一月倭寇突至倉皇無措令民繕器械塞城門爲保禦之計延鄕士夫及諸生卜城分地而守初七日賊掠松江得志欲歸以吳淞道梗乃歷唐行靑浦而北兵備僉事任公環帥師擊之弗利賊進逼安亭入縣境與任公隔吳淞江而壘越三日西行十一日至菉葭浜去縣三十餘里聞備倭都司梁鳯駐軍千墪之北遂從夏駕浦走太倉

賊入劉家河逼縣城

十三日賊舟入劉家河者六十餘艘其先鋒百餘人駕三舸帆而入時都司梁鳳移軍奣子賊吶喊試之梁兵從鹽鐵塘走常熟賊知我兵怯肆志無忌直抵東郊新洋江口泊焉自是來者接踵焚劫屠戮沿城民廬一朝丘墟矣

兵備僉事任公環遣兵來援

兵備任公自太倉調遣沙兵二千來援盜賊充斥州縣路絕沙兵從間道紆回而行不能遽達賊偵知之以數舟張幟使人徉報曰任爺救兵至矣速開門納之守城民夫見之踴躍欲出識者曰此計也安有官軍近賊而賊舟不震動者賊計不行退入防後二日沙兵始至

賊掠諸邨鎭

賊舟屯新洋江分遣其徒詣各邨鎭焚劫𨿽窮鄕僻壤士女避難之處無弗知而至者由其擒土人爲向導故也

知縣祝幹壽大索姦細於城中獲之

賊至三日不犯城郭人皆疑之十六日諸生有夙興者望見馬鞍山顚有白衣人二皆以白扇指揮意其爲姦細也遣人徧索之弗得卒之鼈殻洞中執而訊之曰未至時先遣十輩伏城內期十五日放火誘民夫下城乘間而登因天雨攺約今夕白者吾暗號也幹壽亟下令凡來歷不明之人悉系獄慮有枉也命獄卒善防之惟愼其防又令城市各甲相覺察城夫不得離信地顧私室違者治以軍法是夕姦細放火受防者八人始知擒者非盡姦細姦細或伏橋下或棲樹杪或隠庵剎或潛林墓夜聚曉散其蹤無常西倉腳夫五十人自相盟誓分伏要路俟賊奇行者擒之得劇賊一人幹壽百方誘之終不言肢解以徇旣而得賊流矢其翎細書云陸成已殺阿荒仔細乃復大索之數日得阿荒於濠間蓋卽縣傍屠狗者也其來已三年善伏楣梁間人不見飛檐走脊特其末技云

賊攻縣城

縣令祝幹壽嚴督士民備禦民各一堞十堞一長五長一生措置秩然十七日賊負云梯數十乘攻北東東南三門勢甚危迫時有登梯者城夫以長腳鉆禦之貫其頭顱猶忍痛上他賊以燕尾箭截城夫三指城夫亦弗言痛持鉆如故一時躡梯之賊遂皆奪气下匿墳庵將復攻擊幹壽使勇夫奪其梯火其廬賊乃遁去

巡撫都禦史屠公大山巡按禦史孫公愼遣備倭都司梁鳳帥師來援復遣縣學生龔良相督戰無何召良相歸鳳遂冒功而還

時賊往來歘忽凡大路皆絕聲援不通士民危懼縣令祝幹壽募敢死士善泅水者持蠟書間道夜行士夫亦附連名柬請兵八晝夜始達郡城巡按禦史孫公愼防同巡撫都禦史屠公大山遣備倭都司梁鳳提兵而東鳳逗𨖻下雉瀆不敢進諸生季龍伯徐倬深夜縋出城上書於鳳持諍甚力鳳不爲動縣學生龔良相時寓郡城戇入察院孫公盛怒良相叩首泣謝曰蘇州東南之重郡也昆山蘇州之重邑也昆山被圍兵餉俱乏數十萬生靈之存亡懸於救兵之遲速若救兵不至城必陷矣城陷則不惟國家二百年以來數十萬忠孝之民死於無辜而賊據爲巢進攻蘇州蘇州其不危矣乎天下財賦蘇州第一乃朝廷命脈之所系也公縱不爲昆山惜獨不爲朝廷計良相桑梓之地知救祖宗墳墓爲重冒威犯罪誠甘心焉孫公大感動稱羨而慰之曰子之言過矣吾兵已發事已濟子未之知耳良相力辧鳯影射不忠乞憲牌督戰孫公曰徧地皆賊孰賫牌乎良相復辧鳳兵潛於近地可及也請以身往孫公遂與牌令良相督戰良相縋城而出獨行十里窈無人聲惟血膏荒野而已追至鳯所以憲牌示之鳯大怒欲殺良相良相不爲動促之益力鳯不得已令良相先行瞰賊良相冒死馳至眞義不見一賊也伏叢莽間覘一鄕人出行訊之賊已回新洋江還報鳯鳯大驚卽與俱東防有憲牌召良相良相還郡城二十四日鳯軍九里橋幹壽令義官張國維迎之不答適有賊醉臥民捨鳯軍遇之擒斬數級抵暮屯兵眞義爲賊所襲望風卽潰而西火器二船盡爲賊有鳯率殘兵歸郡徉報賊已擊敗遁去掩敗爲功人皆憾之

賊攻縣城

賊得火器糾合精鋭益肆力攻圍燕尾鏃佛狼機鉛錫大銃一時合發殺人髙擲其顱於城上小兒貫槊盤舞以爲戲吹螺鼓噪聲震山谷守者望之無不色土縣令祝幹壽微服乘城鼓眾作气躬率丁壯守埤老弱運瓦石灰沙晝夜力守不怠又與鄕宦朱隆禧王任用孫云舉人歸有光丁允亨秦霑等籌畫便宜鼓勵監生吳諫生員張光紹潘蔚卿晉日亨陳淮柴秩柴輔元武舉郭龍韜等擐甲跨馬與賊接戰屢有斬獲且糾率士民悉力捍禦城得不破時賊欲據昆山爲巢穴故蘇州各縣皆被攻圍而攻昆山尢急以昆山爲蘇郡州縣適中之地得此爲巢則沿海諸邑聲援俱絕進可以蠶食蘇常諸郡退可以拒援兵也非干壽措置有方鮮不殆矣

五月賊攻縣城知縣祝幹壽於畱暉門殛殺賊首二大王

十三日賊糾諸縣精悍者凡七千人薄東關蝟集城下攻圍甚急期於必破幹壽鼓眾出城死鬭焚燬其舟賊遂轉向西關有驍賊數輩伐竹爲龕覆以沃被械其中而運之潛伏其內餘各擁門爲盾列左右翼而進城上用機鏃火礟擊之舉不能入賊旋向城闕盡攜去壘石闖龕於楯錘斲聲動地城不下者僅一板角聲震天與婦女號慟聲相聞幹壽衣短後手執金鉦鼓之莫可誰何顧見一老父指謂曰亟啟麗譙之木沸桐油雜厠穢熱沃之賊可擒也幹壽如教啟板熱油垂而灌之一賊方欠呻遽引之起則其渠魁二大王也防置旗竿上射殺之令丁壯雜噉其肉頃刻殆盡賊遂雷號禽亂而潰幹壽循城閱視小憇土神祠睨其像則所見西關老父也遂上其事列春秋祀是爲有唐將軍西河卜珍去祠不數武蓋有將軍墓焉時皆謂幹壽至誠感神所致云

賊解圍遁去

賊圍縣城四十餘日賴縣尹祝幹壽多方捍禦殲其渠魁賊遂大懼十八日解圍宵遁於是各縣之圍皆解

三十四年乙卯

五月賊掠石浦等鎭

川沙窪賊由松江周浦泗涇等處劫掠遊擊周藩追擊戰死賊遂屯駐石浦橋流劫石浦諸處

三十五年丙辰

三月賊掠千墪鎭

賊自松江循澱山湖而北直搗於此大肆劫掠

五月兵備副使任公環擊賊於澱山湖東大敗之六月賊薄縣境

初四日賊二千餘人由吳淞江而來逼縣境民兵禦之遂西走郡城

江南經略卷二下﹤子部﹐兵家類﹐江南經略﹥

欽定四庫全書

江南經略卷三上

明鄭若曾撰

常熟縣總論

常熟在府城北九十里滄海環其東長江亙其北尙湖昆承陽城諸湖滙其西南乃四通八達之區也嘉靖癸丑至乙夘三歳之間倭冦至者殆無寧月犯白茆港千步涇者各一犯三丈浦者二犯許浦福山港及城下者各五其餘往來分合小小紛擾不可勝計常熟之受禍慘矣今之議者孰不曰常熟者蘇州之北門也太倉嘉定者蘇州之東門也門戶固則堂奧自安故設備以吳淞江爲先劉河次之七鴉又次之白茆乂次之福山又次之愚謂不然嘉太二地蘇州之東門也誠哉是言矣常熟豈特爲蘇州之北門而已哉捨蘇松常鎭四郡之關系莫有先焉何哉蓋長江者畱都之門戶也蘇松有海防之寄常鎭有江防之寄皆止一靣耳常熟枕江帶海獨兼二者之防比他邑爲難且當長江入海之口海冦若溯江窺畱都阻運道必先由此則其關系之大又在常鎭濱江諸邑之上備常熟乃所以控江之上游控江之上游乃所以防畱都爲運道計也此豈可與太倉嘉定例論而謂其爲一郡之所系哉如若曽之見督軍務者不當以常熟視常熟而以畱都運道視常熟不當以儀之第二關爲江防之要而以常熟海門之第一關爲江防之要水兵陸兵之設該縣爲首重焉次嘉定次太倉將秩之尊兵額之眾軍餉之多不敢忽易而反居吳淞江之上夫然後可也

常熟縣境考

常熟古吳地吳王夫差嘗於此築石城吳地誌云吳王擇虞山北麓以石甃城爲遊樂之所今縣北五里許有石城裏【唐鄭都官詩有石城昔爲莫愁鄕句指此其地又有扈城世吳王遊樂石城建離宮扈蹕故名今有扈城邨越絕書又云石城在靈巖山】漢時爲防稽郡吳縣有虞鄕吳黃武時常置虞農都尉於此晉太康四年始建爲海虞縣咸康七年割海虞北境置剡朐利城三縣爲東海郡割西北境沙中置南沙屬晉陵郡梁大同六年攺南沙爲常熟縣以土壤膏沃而名【楊備詩有歳歳多收常熟田句】隋開皇九年廢信義郡並所領海陽前京信義海虞興國南沙入焉治南沙城又廢晉陵郡置常州常熟割入蘇州唐武徳七年移於海虞城卽今縣治元元貞二年以戶口計例陞爲中州國朝洪武二年復爲縣治十年割本縣雙鳯鄕與昆山嘉定地置太倉州云廣九十里袤一百里東至甘艸浦抵大海一百四十里西至常州府江陰縣界四十里南至長洲縣界四十里北至福山港抵大江四十里東南至昆山縣界花瀆口五十里東北至許浦七十二里至昆山縣界浪港浦一百十里西南至常州府無錫縣界五十里西北至江陰縣界谷瀆港六十里常熟縣城池考

常熟縣城唐武徳初始遷虞山下周二百四十步髙一丈厚四尺列竹木爲柵宋建炎間知縣李闓之始建五門東曰行春西曰秋報南曰承流北曰宣化東北曰介福元至正十一年築土城周一萬四千八百四十丈十六年張士誠據蘇州以常熟爲要害更甃以磚周九里三十步髙二丈二尺厚一丈二尺最爲完固國朝永樂中歳大祲民乏食中夜盜城磚以易食知縣栁敬中慮變聽其毀而不之禁城日以廢嘉靖癸丑倭寇突至居民驚走莫之敢攖主簿李宗明率眾丁捍之賊被挫而退自是始議建城知縣王鈇興工卜築賊頻攻擾且戰且築越數月而工竣倥傯經營勞費大倍於常云城

周圍一千六百三十六丈髙二丈四尺厚一丈二尺有奇

池

城內外皆有濠外廣於內卽有事變未可以易涉也西北枕山而築無所事於池塹

門

陸門七座南曰翼京北曰鎭海曰望洋西曰阜成東曰賔暘曰迎春西北曰虞山水闗五座

敵臺

五十二座虞山門外另築大者一座

雉堞

凡四千八百三十二垜

按常熟之城西北枕跨虞山山髙城卑殊失地勢𨿽有敵臺一座在山腰間以防西門而孤懸在外兼不髙聳且西偏城垣一帶失之狹隘似宜於敵臺加髙丈餘辟濶數丈餘城身再加增益更於城外曠野之處添設敵臺幾座庶我兵便於登守易於策應而寇不敢近城矣

﹤子部﹐兵家類﹐江南經略﹐卷三上﹥

常熟縣備寇水陸路考

東通溟渤

其道有二由五衢沈家市東浮白茆以出於海或由沈家市收唐市而至直塘或由支塘而至直塘皆從七浦塘以出海者皆東路也白茆出海在本縣地方道之正者也七浦塘出海乃假道於太倉道之間者也

南距長洲

其道有三見長洲縣水陸路考

東南抵太倉昆山二境

太倉之道有二見太倉州水陸路考

昆山之道有三見昆山縣水陸路考

西南與無錫爲界

其道有二由華蕩廟橋野菱蕩歷大成橋太平九里邨華市新塘而至無錫之北門者其西南路也由廟橋野菱蕩歷宛山蕩口楊樹大橋百瀆以至無錫之南門者其南路也二者皆水道也皆道之正者也非間道也

西北與江陰爲界

其道有三由山塘涇歷蘇茅長壽橫塘竹塘華市而至江陰之南倉者其西南路也由華蕩廟橋野菱蕩歷大成橋太平九里邨華市新塘從無錫之北門髙橋靑暘蔡涇閘以至於江陰者其南路也由山塘涇歷六原楊尖出大成橋而偃道無錫以至於江陰者其西路也西南路乃人之所常行者也其路爲近謂之正道南路西路皆迂逺水澁時人少行之謂之間道

右水陸可通之道凡十有八𨿽皆常熟之所當防然不能一一而設險也惟摘其中之尢要者建寨柵剏團營専駐官兵以爲守禦之計其餘則惟以遊兵行哨奇兵設伏輕兵出襲焉斯可矣共計邑之險要有七曰福山堡曰白茆港曰許浦曰三丈浦曰梅李鎭曰吳塔巡司曰唐市詳見各圖說於後

福山險要說

福山東通大海北枕子江要害甚於白茒蓋常熟爲蘇之北門福山爲常熟北藩重鎭與通州狼山相直境特雄勝實東南控扼之地設防所宜加意云余詳築堡議

福山堡城池考

福山在常熟縣西北四十里髙九十五丈周五里本名覆釜山唐天寶六年攺爲金鳯後梁乾化三年攺今名宋時於此建水軍寨國初設有巡檢司嘉靖甲寅倭警巡按禦史孫公愼建議設堡命常熟知縣馮舜漁江陰主簿曹廷慧督工興築

城

周圍三里

福山築堡議

福山堡卽宋之水軍寨也常熟爲郡之北門福山在縣西北四十里與通州狼山相望居民可二千餘家海艘江舸多集焉素稱雄鎭是福山又常熟之北門也邇年倭冦每以此爲捷徑其地舊𨿽設有巡司勢莫能支嘉靖甲寅臺臣建議築堡設把總指揮統水兵在江巡哨府縣官統陸兵在鎭屯守可謂宻矣然冦犯本港須自三爿髙家縣後以至三沙然後西至本港則三沙之防守尢所當重也此皆目前權宜之術而非經久之規也必須奏分蘇州一所官軍常川住札如吳淞江事例方爲長策耳又按五代錢氏據江南時創開江營都水使募水卒以通水利號曰撩淺又於港浦要害處置閘啟閉而國賴富彊今能修復其制閘可以阻海舶之長驅而所募之卒撩淺之日少團練之日多一有不虞官兵鄕兵互相策應兵農兩利之道莫善於此

福山堡兵防考

國初循舊制設水寨命蘇州太倉二衞分遣百戶一員領兵更畨駐札撥兵船巡邏江中盜賊近議設把總指揮一員統領陸兵五百人在堡屯守更有守港兵船分哨江中及崇明各沙

白茒港險要說

白茒港口西距縣治九十里東臨大海國朝洪武初本港原設巡檢司天順間因港面水濶倭舶乘東風而上輒抵城下添設官兵立教塲操演爲防春之計成化中置營寨官防鼓樓軍房七十餘間後又築市屋集商人壯形勢久而漸湮邇因倭寇復撥衞所官軍及遊兵把總廣福蒼沙等船水陸防守且建朱家堡於近地較之國初聲勢十倍矣然寇所從入之路必自東北洋乘輕舸道三爿髙家縣後以至三沙視風汛之順逆以犯福山白茒而犯本港之路則登舟沙其要門戶也若遏之於登舟之東北賊不能登犯本港矣此又拒寇於上游之策也

濬白茒港議

或謂白茒已塞寇舶難入則港可不濬兵可裁革乎曰不然吳中北出之水皆由本港入海其通其塞海隅東偏農夫之苦樂系焉海隅東鄕賦稅之盈縮系焉必當濬而通之俾民樂生乃遏盜之本也或又以港通則引寇爲慮曰不然使港而通利也寇可入我兵獨不可出乎夫水利修則兵食足兵食足則不必加賦於民而軍需常給此兵農兩利之道也今水陸官兵四千餘人坐食港口宜仿古屯田之制防春之暇就用之以興工有警則爲兵無警則爲工奏請於朝大修水利更召各邨貧民給之工食相參而用則在兵也常有王事之勞而無暇爲非在官也常借諸兵之用不爲徒費豈非一舉兩得之策耶不然吾恐從亂之民樂於寇變勾引接濟豈直徒費而已哉

白茒水兵議

或問水兵利害何如曰諺不云乎聚兵易散兵難出兵易收兵難聚而能散出而能收斯之謂善將今之水兵皆召募無賴之徒烏合之眾何惑乎用之則不得其力散之則轉而爲盜也如愚見似宜就用土著之兵如在白茒也卽以白茒近地之民充白茒把港之兵仍以白茒大戶之有才力者領之重其責任優其事權隆其體貎嚴其賞罰照現在水兵之數而給之工食常以一半在田一半在船分畨出哨無事則耕作操練遇警則一鼓而集合力而戰夫其生長於此則習知地利而無水土不服之患室家在是則有所顧戀而無退縮逃亡之患首領在是則有所制馭而無跋扈劫奪之患田業在是則又以所得之財爲樹藝之本而死守力爭豈肯輕棄於敵乎世亂則爲兵世治則爲農夫是之謂不聚之聚不散之散夫是之謂卽以其地之民還救其地之難較之以別處之將領四方不相識之人人情事勢順逆難易何如也其法至簡而至易其理至淺而至顯廟堂彚議恐不出此或曰內地險要此法可以行歟曰奚而不可向來團結鄕兵之難行者籍名於官則如僉一重役聴差調而不得寧其家防防閘而不得佃其田多無名之費而不得樂其生身旣團結於官矣官府以其非召募之兵也不給工食而與不團結者例出海防養兵之銀大戶如之何而心服小民如之何而用命乎或又曰小小險要此法固可行矣吳淞江劉家河之類哨船以百計水兵以萬計本地之民曾足以充之乎曰利害之闗於一方者以一方之力禦之闗於一邑者以一邑之力禦之闗於一郡者以一郡之力禦之吳淞劉河七鴉福山之類乃闗系一郡之利害信非可禦以一方之力也然若此之類有限若以土著之民爲主而用沙耆民沙船沙兵輔之港口豈有不固而賊舟豈有能入者哉或又曰若而言耆民與土著之兵旣給工食又蠲其海防養兵之稅不亦過乎曰不然法欲圓活若拘則方而不行矣且如白茒地方該戶若干田若干海防銀若干養兵銀若干扣除其數與該地耆民自計之兵之有田者查其應納之數與工食相凖否乎凖則免之無給也亦無徵也否則損之益之兵之無田者現查應出人戶之銀或取而給之或令其對支其有生於本地而不願爲兵者但照常出海防養兵之銀交納耆民而止矣耆民任其勞官府執其權専察耆民徇私侵漁之獘夫是之謂以一方之食養一方之兵以一方之兵支一方之患費民而民無不甘勞民而民無不服不此之務而惟憂食之不足嚴刑以徵科未見其可也

巡司弓兵議

策水兵之大要無逾練土著矣猶有議焉者則巡司之弓兵也東南巡兵不下數千餘彼盡給有工食也舊皆傍司之積棍承當徭戶旣爲多科而此輩實不用命孰如徵銀在官擇勇而役按月而給之爲愈也或謂產鹽之地例當責補鹽課此似戾之不知徭戶每兵編銀十兩兵自取則多至二十兩有零矣今令每一兵上銀十二兩以十兩八錢給兵工食餘一兩二錢充補船鹽之費民稱便而課可充兩利之術也練弓兵之法當與練土著同月一合操

白茒港寨兵防考

白茒寨在常熟縣東北九十里海口天順五年鎭守都指揮使翁紹宗奏置每春夏蘇州衞分撥指揮一員千戶二員百戶四員領軍四百人至此操練備倭至冬初過小陽汛撤還本衞又立教塲一區爲演武之地成化十八年都指揮使郭鎔設立備倭軍營二十一年又添造官防鼓樓軍房七十餘間正徳十六年重濬白茒俱遷建新開河口近因寇患現撥衞所官軍遊兵把總及廣福蒼沙等船水陸共四千餘人在港防守

許浦險要說

許浦在縣東北七十里卽宋之水軍寨也國初攺爲巡檢司其地東通大海北枕子江要害與白茒等但宋詳於本港而略於白茒我朝則反其制何也許浦在宋時爲大道故苗劉之變韓世忠提兵勤王李寶奏膠西之捷皆由此入今其壤半嚙於江存者亦漲而爲田矣近年島寇屢從此岸陸行至梅李鎭蓋避白茒福山兵船之阻而乘我之無備也本港巡司弓兵不足以當之寇遂橫行擄掠或直搗城下今宜設水兵船於此防禦而團結鄕兵爲扼險之計水陸兩利矣

許浦港兵防考

宋時設禦前許浦水軍寨在常熟縣東許浦鎭額管官兵一萬二千人分爲四軍八將六十二隊其制至爲詳宻元仍其制爲許浦通事漢軍萬戶府我朝攺爲巡檢司弓兵單弱不足以遏寇衝所宜添設兵船控扼並團練鄕兵守禦斯爲得計耳

三丈浦險要說

三丈浦在縣治西北八十里北通大江迆西二里卽黃泗浦也與通州對境販私鹽者絕江往來舊設巡司在焉黃泗浦土疎善崩屢濬屢塞邇年島寇俱假三丈浦出沒乙夘賊嘗於此爲巢穴而無錫洞庭之賊皆道此出江兵備參政任公環殱賊於此者再賊乃遁去後有司築土壩使不得直搗然而農田從此病矣萬一賊自通州乘風直搗於此𨿽曰伊邇楊捨鄰援可望恐難恃也須詰戎兵以防不軌決壩堰以漑農田兩利之防不可一日而不講者也

梅李鎭險要說

梅李鎭在縣治東北三十六里【五代時吳越錢氏遣二將梅世忠李開山戍此以防江因取二姓以名鎭或誤稱梅裏】又東北爲許浦東南爲白茒西北爲福山道裏適中之地常熟東北諸水莫大於許浦賊常由此而入往年賊首劉鑑自許浦入寇據梅李以爲巢穴進攻縣城而白茒福山諸賊時相約會蓋進易以攻退易以走賊常得勝策而我輒爲所憊不能先據地利故耳爲今之計莫若屯戍官兵於此有警則分畨防應當畱一半不動賊若來犯我常得以逸待勞之策必不能直抵城下且斷白茒福山諸賊使不得潛通往來尢可以殺賊合蹤之勢也

吳塔險要說

吳塔在縣南盡處與長洲縣分界尙湖華蕩居其西北蠡口居其西南其南則爲入蘇大道華蕩蠡口皆可通無錫而蠡口尢捷往年賊自無錫而來北入三丈浦賊巢嘗由此道而掠洞庭兩山之賊過齊門去者亦此道也蓋當西南二面之衝非直小小險要而已況平時鹽盜出沒無常徒以一巡司轄之弓兵爲數幾何而可當此大任耶須特設官兵一枝於此屯戍而弓兵之額比舊倍其名數其策可行也

唐市險要說

唐市在縣治東南三十里【舊名尼涇市】南與昆山連壤二縣往來必由之道也賊自南來流突北行此爲要衝不可以不備其北𨿽有朱家堡然去昆承湖口已逺但可以備白茒流突之賊殊非爲縣城藩籬之意必添設官兵一枝於此屯戍與昆山斜堰兵船互爲聲援庶可以遏賊之衝而賊不敢北出矣

常熟縣巡司【弓兵烽堠附】

白茒巡司

在常熟縣東北九十里抵海國朝洪武初置設弓兵四十名往來巡邏所屬烽堠十一座

白茒港口

新河

北港

金涇

唐浦

舊衙前

雙浜

義塘

長毫

支塘

河捨

每堠另設了守弓兵五名

黃泗浦巡司

在常熟縣西北八十里抵子江設弓兵四十名往來巡邏所屬烽堠十座

顧沙港

洋抝

黃泗浦港西新莊港

奚浦港

西洋浦

黃港

小陳浦

黃泗浦港東三丈浦

每堠另設了守弓兵五名

福山港巡司

在常熟縣西北四十里北抵子江東抵海設弓兵四十名往來巡邏所屬烽堠十座

墅橋

新婦

陳浦

福山港口

頂山

龍王

曹橋廟

曲塘

興福

興塘涇

每堠另設了守弓兵五名

許浦巡司

在常熟縣東北七十里宋時爲水軍寨國朝洪武二年攺爲巡檢司北抵子江東抵海設弓兵四十名往來巡邏所屬烽堠十五座

靑墪

大

衙後

耿涇

九里

尙墅

陶捨

丁涇塘

雙廟

四叉

低壩

徐港

十里程

勝法

海洋塘

每堠另設了守弓兵五名

常熟縣倭患事迹

洪武七年甲寅

八月倭犯海濱

永樂二年甲申

四月對馬岐倭寇海濱

嘉靖三十二年癸丑

正月賊入福山港登劫知縣王鈇帥官兵擊走之十六日賊船六隻從東海而來入福山港登岸劫殺至殿山橋而還十七日復自吳橋至劉菩薩堂焚劫煙焰不絕十八日知縣王鈇先遣耆民徐泰等潛師劫營十九日親率主簿李宗昭家丁兵勇與賊戰於尙墅賊大敗走宗昭家丁李安戰歿於陣主簿馬希鸞復邀賊於中途擊敗之適長洲縣縣丞林錡承府檄率兵來援分道追逐二十一日賊棄二舟遁

閏三月賊首鄧文俊等分掠縣境

三十三年甲寅

四月賊酋劉鑑入白茒港據梅李鎭爲巢

先是福山三丈浦許浦金涇唐浦凡沿江港口賊舟無處不充斥官兵憊於奔馳收聚城下十五日賊酋劉鑑以巨舟七隻直入白茒港十八日遂進掠梅李據爲巢穴分劫諸邨鎭無不徧者

賊攻縣城

賊酋劉鑑欲攻縣城先遣其徒僞充乞丐以覘虛實官兵擒之因而戒嚴二十二日劉鑑自梅李進攻縣之大東門值兵備僉事任公環在縣與知縣王鈇出兵禦之賊大敗而去天晚恐賊有伏我兵不敢追但屯城麓備不虞夜漏下二十刻賊果至見官兵大驚而走二十四日劉鑑復攻大東門俄而攻小東門復轉而攻北旱門與北水門鈇皆隨賊所至敵而卻之賊死於矢石者甚眾二十六日劉鑑復糾合福山之賊分門攻圍日夜鏖戰不絕鈇多方捍禦城得不破

三十四年乙夘

四月賊入福山港遂犯縣城

十二日江北張涇之賊至福山港擄耆民船二十餘只十三日賊船至者尢眾官兵不能支皆散走十四日賊薄縣城流矢斃其劇酋二人遂去

兵備副使任公環大敗三丈浦之賊

先是賊屯三丈浦者勢甚猖獗且易官軍不爲備兵備任公環陰部署主客官兵以進保靖兵素驍勇爲賊所忌公命應襲彭守忠爲中哨易衣幟賊不知也太倉沙耆民爲右翼知縣王鈇爲左翼公躬擐甲冑激勵三軍我兵皆踴躍思奮爭先進攻賊遂大敗逐北至奚浦斬首二百三十五級生擒五十餘人獲其舟二十七艘而我兵不損一人自用兵以來陸戰全捷未有若此者也

五月知縣王鈇致仕參政錢泮禦賊於上塘港口死之

十三日賊首楊二率賊眾千餘人自昆山縣石牌頭入縣境不焚掠惟擄鄕民以張聲勢歷唐市蘇家尖梅李福山欲擄船出江不得去屯於本港二十二日陸涇壩敗遁之賊分爲二支一由昆山一由陽城湖至縣境賊之在昆山者又分爲三支一由黃昌涇一由新塘一由平莊田至縣境皆與三丈浦賊合時三丈浦之賊旣爲任公環所敗勢已孤弱得福山等諸賊遂復猖獗欲攻縣城知縣王鈇與鄕宦致仕參政錢泮誓欲滅之二十四日親督水兵船邀擊賊於上塘港口賊伏不動潛令其徒裝飾避賊鄕民求輔官兵爲援官兵方共惜之賊度其已入陣中倐爾起鬭官兵前後受敵遂驚潰鈇與泮猶督戰不已遂皆被殺

六月兵備副使任公環復大敗三丈浦之賊

三丈浦之賊旣殺知縣王鈇聲勢愈熾無錫太湖之賊又與之合遂肆掠無忌初六日兵備任公環督同知王如瓉率沙兵民兵進攻之殺其白眉主帥一人賊遂大敗稱兵備任公爲拚命官人望幟卽逃

三丈浦賊遁出海太倉州知州熊桴把總劉堂追擊敗之

時賊爲副使任公環所撓乃謀去二十三日從柴港口遁出海至登舟沙北知州熊桴與把總指揮楊尙英州判張大倫圍而攻之賊死無算俘斬一百三十有奇餘賊南遁至吳淞江口復爲把總劉堂邀擊大敗之生擒其酋急速如郎斬賊首二百六十餘級

七月江陰流賊入境

初三日金涇港許浦共倭賊八百餘人合掠周家市初九日江陰賊流至許浦與前賊合防十四日相繼遁去

三十五年丙辰

四月賊掠沿江邨市

初九日賊舟二十一隻自通州入福山港四散流劫楊巷方橋王巷花莊西至楊捨一帶地方無不被禍而福山之賊爲尢甚

﹤子部﹐兵家類﹐江南經略﹐卷三上﹥

吳江縣總論

吳江界於蘇嘉二郡之間乃運道之要衝吳越之咽喉也天下有變兵自北而南自南而北胥經乎此勢所必爭且其地西枕太湖通吳興宜興東濱同裏諸湖通松江吳淞江口四通八達無適而非鹽盜之藪無適而非敵鬭之塲腹內諸邑玆其最難守禦者故國初設巡檢司各邑皆不過二三而吳江一縣獨至於八其意可稽已所轄五百六十二里皆水限隔匪舟弗行民善於水戰邨舫漁艇一呼而集動以千計噪進追賊其駛如飛風帆不及也往年倭寇至吳所憚者惟若屬八戰八捷【曰靑陽港曰錢田曰石湖曰鶯脰湖曰唐湖曰太湖曰木瀆曰汾湖】所可憾者貪餌縱賊賊每每以是脫去操捨誅宥之權不在有司而在水兵之掌握策斯下矣

吳江縣境考

吳江縣在郡城東南四十五里舊吳縣松陵鎭也五代梁開平三年分吳縣地置吳江縣吳越王錢鏐於此立南北兩城防遏使所元元貞二年以戶口計例陞爲中州國朝洪武二年復爲縣管裏五百六十有三

廣一百七十三里袤一百六十二里東至松江府華亭縣界八十里西至太湖口十五里南至浙江嘉興府嘉興縣界五十四里北至長洲縣七里橋界七里東南至浙江嘉興府秀水縣界七十里西南至浙江湖州府烏程縣界九十里東北至長洲縣姚城江界三十里西北至吳縣靈巖鄕界三十里

吳江縣城池考

吳江縣城梁開平間吳越王錢鏐築後廢宋嘉祐二年知縣裴煜復建南北二門元至正十二年知縣紮雅進重建北門十六年張士誠據吳遣將營築城垣髙二丈八尺厚一丈五尺周五里二十七步陸門四水門四各以方名國朝成化元年知縣陳堯弼重建城樓邑當衝要舊城卑而難守嘉靖三十三年島寇爲患知縣楊芷力勸士民捐資聘寺丞吳淓等重築之視舊髙厚各增三尺三十六年知縣曹一麟復陶甓覆其面由是城益完固云

城

周圍長一千八十四丈五尺凡五里二十七步髙三丈一尺厚一丈八尺

池

深一丈濶十丈

月城

凡四座

門

陸門六座水闗三座

敵樓

二座

敵臺

二十六座

鋪捨

四十三座

雉堞

三千二百二十二垜

羊馬墻

一千八十四丈五尺

按吳江之民素尙儲粟家無巨細皆有數月之糧且城中多富貴之家人煙蓊郁心力齊備設有警急守禦何難之有但水澤所鐘城小可灌須以水兵船四郊堵截力捍而禦防之勿容寇逼城下則灌城之計可以無虞設有危迫凡水兵父母妻子悉召置城中一使無內顧之憂一寓牽制之意使盡其死命卽所患在貪餌縱賊也下令有此必誅蔑不勝矣

吳江水兵議

七縣水兵惟吳江爲最乃島寇之所深畏也近年官府不分功能髙下混給工食以致吳江者亦不堪用蓋吳江四面阻水西枕太湖使船本其所長嘉靖三十三年初報在官皆精悍捷給之徒大舟用二十五人小舟用三四人篙手與揺櫓蕩槳者首尾相應行使如飛遇賊舟之大者則以小船誘渡其人而傾覆之遇賊小舟則以十四五篙手齊鑿而沈之賊人逺來不過奪船深入而已船之輕捷不如也不過驅土民撐駕而已人之齊截不如也其始也水鄕大戶親統率之其後因差人統領尅工食奪功次眞正有名之兵不樂於用所用者皆次身無用之窮民其獘至於行劫而吳江水兵遂爲官府所惡一切裁革矣若曽聞之吳江人雲水兵隊長總出盛二盛六之下其次爲董介淩雲亦合縣水兵之所推服蓋家業旣饒武藝又精故也今誠得若而人委以選水兵之寄就令之總領則船隻器械俱不必官給之而鄕間上等之兵無不踴躍而出矣攻守何患於無功乎

﹤子部﹐兵家類﹐江南經略﹐卷三上﹥

吳江縣備寇水陸路考

東距華亭

其道有二由勝墪黎裏周莊金澤而繞出澱山湖泖湖之南者其南路也由同裏湖或夾浦塘東北行至楊扇入澱山湖泖湖者其北路也二者皆水路也皆謂之間道也

南抵嘉興

其道有三由舊驛前南行歷平望王江涇而至嘉興府之北門者乃驛路也所謂浙河是也萬一道梗則由同裏黎裏東南行可以繞至嘉興府之東門或由爛溪三都西之西南而行可以繞至嘉興府之西門二者皆水路也驛路道之正也水路乃道之間者也

西枕太湖

其出湖之口有三西北曰栁胥西南曰簡邨其一則西郊也三口相去不逺刁鬥相聞烽火相望若設水兵船張掎角協力維防則湖寇自不能犯

北抵吳縣

其道有三見吳縣水陸路考

東北與長洲爲界

其道一見長洲縣水陸路考

東南與嘉善爲界

其道有二由舊驛前南行歷平望王江涇之南而東行以抵嘉善縣治者其南路也由同裏黎裏東南行而繞至於嘉善者其東路也南路道之正也東路乃道之間者也

西南與湖州爲界

其道有二由平望西行歷震澤烏鎭而至湖州之烏程者其南路也乃驛路也道之正者也由太湖西南向一帆至湖州之歸安烏程長興者其西路也乃水路也道之間者也

右水陸可通之道凡十有六𨿽皆吳江之所當防然不能一一而設險也惟摘其中之尢要者建寨柵剏團營専駐官兵以爲守禦之計其餘亦惟以遊兵行哨奇兵設伏輕兵出襲焉斯可矣計邑之險要有八曰夾浦南曰平望曰鮎魚口曰簡邨曰同裏曰汾湖曰爛溪曰震澤鎭詳見各圖說於後

夾浦南險要說【夾浦北險要另見長洲縣圖說】

夾浦在縣治北一十里乃吳淞江之上源也太湖之委流也東行二百六十里至吳淞所以入於海賊若自吳淞江而來南犯吳江北犯長洲此爲分蹤要衝或寇入太湖欲東出海而由鮎魚口涇港以來亦自夾浦橋而出乃往來必經之道也況爲運河闗隘賊若據此則本縣與郡城聲援不相接矣故必設兵一枝屯守於此而後可或曰守夾浦孰與守陳湖曰陳湖逺在於東北散漫無統此地湖水東出洶湧深濶賊擄舟橫渡水兵夾攻豈能直達乎若夾浦不守則長驅而下難於控制乙夘石湖之患可鑑也

平望險要說

平望在縣治東南四十五里乃浙直之咽喉也松陵以南險要無逾於此舊築城堡以扼賊衝亟宜修復而更設官兵屯守庶爲至計余詳築堡議

平望築堡議

平望爲浙直要衝宋元以前或置寨或團結僞吳張士誠嘗築城於此鞏固縣城極爲有見今之議者但謂宜守勝墪不知平望實控制嘉湖二路若棄而不守使賊得爲駐足之地闖入腹中我兵列屯置守反在於外非計也故必修復舊城屯重兵以扼賊衝更設兵勝墪以爲聲援庶幾賊不敢深入耳或引唐湖之捷以證勝墪之當重不知唐湖𨿽險東西支路甚逕難於隄防向來細民恡於用財有司阻於浮議故謂城不可復非確見也

平望兵防考

宋時設平望寨在吳江縣東南平望鎭團結鄕兵上軍一百四十四名保伍中取充三工籍一亦名義兵嵗以十月聚教至正月終散制誠善也所宜修復城堡屯兵防禦以扼浙直之衝乃爲上策耳

鮎魚口險要說

鮎魚口在太湖之北距縣治十八里南受太湖北流滙爲齾塘又北過五龍橋入吳縣界爲盤門運河爲古塘口入長洲縣界爲澹臺湖與運河合賊若自郡城走吳江必自五龍橋出齾塘或從太湖或從古塘而鮎魚口乃必由之道也須設水兵於此與吳縣之五龍橋本縣之夾浦橋兵船互爲策應則舟師之長技捷於島寇百倍賊必不敢入湖而犯縣治矣

簡村險要說

簡邨在縣治西南數里濱於太湖太湖之南有簡邨巡檢司縣之一都二都四都十九都皆焉北至鮎魚口南至震澤鎭西郊之外迆北湖面亦其所轄縣本濱湖汪洋三萬六千頃何所抵極萬一倭寇得入其爲縣城之害不淺矣須設官兵一枝屯守於此南與巡司相爲聲援北與栁胥西郊水兵相爲掎角是固保松陵之要策也

同裏險要說

同裏在縣治東十六里【舊名富裏】四面皆湖民居稠宻乃松陵東境之藩籬也賊若自松江而來由三泖澱山湖而至同裏實當其衝若自昆山而來由新洋江舟直而至同裏亦當其衝向因島寇不至議者漫不之及不知賊計多譎萬一有爲間道之謀者由此直搗縣治四面兵船救援弗及地方危矣須設水兵一枝於此雜以巡司弓兵朝夕訓練俾與長橋巡司互爲聲援不獨禦寇亦弭鹽盜之一策也

汾湖險要說

汾湖【一名分湖以其分屬吳江縣及浙之嘉興縣故名】在縣治東南六十里界浙直之間東通三泖西接勝墪水澤所鐘號爲難控𨿽有巡司轄之然半屬嘉興禦南方之鹽盜已云煩劇況東出章練塘西通泖湖賊寇若自松江而來此實一大道也巡司力薄何能禦之宜設官兵屯守

爛溪險要說

爛溪在縣治西南十八里北連鶯脰湖爲蘇嘉湖三府之界諸水之所會也其地頗類汾湖而受害過之蓋烏鎭爲湖州望鎭賊所歆慕而爛溪之南實抵烏鎭之北柵故甲寅之亂賊寇屢進屢退於此苦於無兵任其擄掠舊設巡司於此國朝永樂間移置嚴墓邨控禦長策失之久矣必須修復而更設官兵以守之可也

吳江縣巡司【弓兵數附】

長橋巡司

在吳江縣東二里松陵驛東設弓兵四十名往來巡邏

簡邨巡司

在吳江縣東南十五里充浦設弓兵四十名往來巡邏

因瀆巡司

在吳江縣東南一百里吳溇邨設弓兵四十名往來巡邏

震澤巡司

在吳江縣西南九十里震澤鎭設弓兵四十名往來巡邏

平望巡司

在吳江縣東南四十五里平望鎭設弓兵四十名往來巡邏

汾湖巡司

在吳江縣東南六十里蘆墟邨設弓兵四十名往來巡邏

同裏巡司

在吳江縣東北十六里同裏鎭設弓兵四十名往來巡邏

爛溪巡司

在吳江縣西南十八里爛溪鎭永樂間移置縣治東南九十里嚴墓邨設弓兵四十名往來巡邏

吳江縣倭患事迹

嘉靖三十三年甲寅

四月賊突至夾浦官兵擊走之

先是吳江知縣楊芷遣飛艦遏賊於吳淞江上游是月二十三日賊自昆山沿吳淞江至夾浦水兵船逐之大戰於陳湖斬首一十八級生擒二酋賊遂還走昆山時賊入寇已數月矣莫敢與之對敵陳湖捷後吳人始有鬭志

五月賊犯平望知縣楊芷率官兵擊卻之

賊眾五十二人由湖州之烏鎭突入爛溪至平望欲迫縣城知縣楊芷令沿塘舉火賊見有備遂奔錢田本邑兵圍之困賊三日會夜大雨收兵賊乘間奪湖州兵船以遁屠戮甚慘芷射書賊營賊亦欵答有不敢相犯之語抵夜芷列熾焚之賊見燒營由黎裏走泖湖旣而復有賊自松江來至東蕭浙江兵禦之弗利遂進掠黎裏同裏等邨芷親率水兵船躡之與嘉興兵會擊於王江涇擒斬二十八人

六月知縣楊芷舉人周大章邀擊賊於石湖勝之十一日賊眾三千餘人掠郡城擄舟十二滿載而出將歸柘林懼東北兵阻乃出石湖趨吳江知縣楊芷舉人周大章生員吳詰率輕舸由涇港邀戰時湖水枯澀賊列伍逆上我兵以鉤鑽搏之斬首十有六級生擒三十餘人賊懼登火燒橋四望芷以賊眾我寡恐夜襲城馳入縣明日賊由支河過夾浦進迫縣城會增築城垣工匠兵船蟻集賊度不能攻乃燒倉厫數連掠民財而返十四日賊餌水兵由平望而去所過焚掠以哨兵躡之斬首六級

十二月賊再掠平望

柘林賊也擄掠而去

三十四年乙卯

正月賊復至平望兵備參政任公環命知縣楊芷舉人周大章分督官兵禦擊大敗之賊遁歸柘林是月也賊陷浙之崇徳縣擄民船五百餘艘歷南潯楊堰至平望六里橋乃十九日也兵備參政任公環伏沙兵將擊之僧兵泄其機沙兵被害及溺死者甚眾任公命知縣楊芷及舉人周大章分督水兵伏於橋之東西蕩中賊至伏起賊捲幟欲遁水兵亟擊之斬首一十五級飛礟擊死者二十餘人所掠財寶亡失殆盡會新城雨裂城隍廟災恐賊棄舟窺城我兵乃繞朱家橋據盛墪以阨之又取民間蘆葦稻艸焚於兩岸煙焰蔽天賊遂宵遁

副使任公環孫公宏軾知府林公懋舉總兵兪大猷等大敗賊於勝墪

賊自嘉興流至平望分道而來一支由太湖爛溪南麻一支由張邨黎裏出牛腸涇期會於蘇州兵備副使任公環太倉州知州熊桴本縣知縣楊芷禦之於梅堰皆勝之賊乃遁去二十六日賊復從嘉興至唐家湖湖水洶湧賊不能渡芷率兵北岸阻戰賊駭奔平望奪舟橫渡芷令善泅者鑿其舟而自屯兵截盛墪斷其隄並布釘板於水底賊不敢渡會浙江巡按禦史胡公宗憲調遣保靖宣慰司彭藎臣彭翼南率兵二千來援副使孫公宏軾總兵兪大猷以浙江兵至副使任公環知府林公懋舉以狼兵至兵威大振賊退屯王江涇明日復進至平望彭藎臣爲先鋒與諸兵合擊之狼兵首殪其渠魁一人賊气沮捐貲於狼兵求脫不聴東西皆阻水官兵南北夾擊之斬首一百餘級轉戰至楊家橋又斬首二百餘級逺近稱快更盛墪之名曰勝墪是戰也提督都禦史周公珫巡按禦史周公如斗令所在淸野賊無所掠腹而戰故我兵易於奏捷云

四月賊犯縣境巡按禦史周公如斗遣兵禦於勝墪與浙江兵夾擊大敗之

巡按周公如斗調遣知府林公懋舉總兵兪大猷宣慰彭藎臣浙江巡按胡公宗憲調遣副使孫公宏軾諸道兵夾擊之斬首三千餘級

五月賊至平望浙直官兵會擊大敗之

先是永保兵旣失利賊遂肆意攻劫一西北入太湖犯常州一西南犯嘉杭湖至塘棲二宣慰復失利賊掠北闗去欲由蘇州出海道經平望浙江巡按禦史胡公宗憲副使董公士僉事王公詢以浙江兵至副使任公環知府林公懋舉以直兵至夾擊之賊遂大敗走松江至三店官兵邀擊復敗之先後斬賊級七百有奇中毒死者千餘人

六月賊復至平望官兵擊卻之

是月初七日賊在杭州擄官航載輜重欲由蘇州出海乃北從烏鎭經爛溪抵平望提督都禦史周公珫檄總兵兪大猷擊之戰於烏蕩知縣楊芷率兵戰於鶯脰湖皆告捷賊悉眾北向巡按禦史周公如鬥兵備參政任公環帥官兵據勝墪以禦之浙江巡按禦史胡公宗憲亦提兵來援賊大懼夜從王江涇遁去

三十五年丙辰

七月賊掠吳江東南諸鎭

零賊六十餘人突至牧犢潭歷汾湖周莊所過焚掠望平湖而去

按三年內賊凡數入寇率不得志則淸野之效也以飽待饑羣策畢舉賊𨿽橫將焉乘之惟沙兵一弱至今令人扼腕爲將者愼毋幾事不宻哉

﹤子部﹐兵家類﹐江南經略﹐卷三上﹥

嘉定縣總論

嘉定東濱於海南據吳淞江北枕劉家河誠三面受敵之地也寇舶之來也大海渺茫難於收泊以寶山爲表識故蘇之寇患惟嘉定受之國初海防舊規原設吳淞江千戶所與江東二旱寨各有城堡官軍相爲犄角邇年島冦猖獗權以總兵官鎭守所城旱寨則撥軍巡守似爲有備但事寧之日恐不免於裁革非久計也如愚見莫若陞吳淞所爲衞添設一衞軍額以一把總指揮有才力者常川領之陞寶山寨爲所設一所軍額以一千戶有才力者常川領之或就於太鎭二衞中奏遷一衞於吳淞所止畱一衞在州實其軍伍足其芻糧時其訓練如李抱眞教澤潞兵稱雄天下豈非東海一長城哉不寧惟是沿海一帶吳淞江之西自吳淞江抵太倉州界三十五里吳淞江之東自老鸛嘴抵上海縣界三十五里隨處可登長驅而入知縣楊旦嘗議以每五里立一營寨每寨辟一教塲精選土兵一百人統以耆民四人訓而練之擾而馴之通計土兵一千三百人遇警則並力夾攻首尾相應實常山長蛇之勢也識者偉之使後之人善守而不變賊豈能登岸哉嘉定無患則不惟遏寇上游腹內諸縣受庇多矣太倉華亭上海海濱設險亦將效之是又爲鄰邑師也或曰海壖烽堠宻矣奚以寨爲曰守墪兵寡僅可傳報不能戰也設寨兵則二十里常有精兵四百人可以追可以應援矣或又曰使賊眾而我寡如之何曰賊眾若至千人則總兵與旱寨將官提兵攻之矣況江灣羅店皆有團營豈専恃此寨兵四百而已乎諺云千兵一陣不如百卒三枝謂其可以合可以分更畨而疊進也其見長矣

嘉定縣境考

嘉定縣在郡城東一百四十里唐時爲昆山縣疁城鄕【舊志云疁城在縣南門外元時築教塲於此得古冢碑石云唐咸通二年莊府君葬於疁城鄕今名疁塘又以避吳越王錢鏐諱攺婁塘】宋爲昆山東境安亭春申臨江平樂醋塘五鄕嘉定十年知府趙彥橚奏言昆山爲邑十四鄕五十二都東西相距幾二百里縣治遷就馬鞍山僻在西北西七鄕與官司相接稍稍循理自縣治東至練祁七十里練祁至江灣又七十里通計一百四十里其間止有相見灣楊林兩寨皆不足倚仗故東七鄕之民憑恃去縣隔絕與官司爲敵不奉命令不受追呼請於練祁市添置一縣乃割東境五鄕攺安亭爲服禮春申爲守信臨江爲依仁平樂爲循義醋塘爲樂智置縣治於練祁市名以紀年曰嘉定在宋爲上縣元元貞二年以戶口計例升爲中州國朝洪武二年復爲縣治十年增置太倉州割循義樂智二鄕之半焉

廣八十一里袤五十三里東至海岸四十里西至昆山縣界三十六里南至松江府上海縣界三十五里北至太倉州界二十里東南至上海縣界七十二里西南至上海縣界三十六里東北至海岸四十里西北至太倉州界三十六里

嘉定縣城池考

嘉定縣城宋嘉定十二年知縣髙衍孫築土垣嘉熙四年七月爲風所壊閏十二月知縣鄭霖重築元至正十六年張士誠據吳遣其將呂珍攺築始用磚石周九里爲門四東曰晏海西曰合浦南曰澄江北曰朝京東西南各有水門不久圮廢國朝正徳間流賊據狼山知縣王應鵬築土墻備之嘉靖十五年知縣李資坤增剏北水門又於其上建樓三楹十九年海寇秦璠王艮等倡亂知縣馬麟增崇土墻三十二年倭人入寇知縣萬思謙以土墻難守攺甃以甓基廣五丈面濶三丈未完而以擢去東南隅毀於霪雨知縣楊旦繼之次第綜畫重築攺置四門各建樓一座易澄江曰宣文合浦曰濟漕朝京曰振武晏海則仍其舊重濬外濠逾年而功成方其築時賊意謂可直搗數肆侵擾二載之間犯境凡五十餘晝爾戈矛宵爾楨杵蓋與松江上海縣之城同時並舉而士民協心得不致潰且堅完過之屹然爲諸邑之冠君子以爲難

城

周圍二千二百六十六丈六尺崇二丈六尺基廣五丈面濶三丈

池

周圍二千二百六十五丈深一丈廣三丈有奇

門

陸門四座水門三座

敵臺

一十六座

窩鋪

三十四區

雉堞

二千三百六十九堞

按蘇郡諸邑嘉定之城爲最蓋城身寛濶居民自蓋小房於上誠不守之守也且內外金湯掘有品坑可保無虞﹤子部﹐兵家類﹐江南經略﹐卷三上﹥

嘉定縣備寇水陸路考

東瀕大海

其道有五由縣東歷羅店月浦吳淞所而至海者其中路也由江東老鸛嘴寶山李家堰一帶皆可以至於海者其南路也由東北境牛角尖太倉界以至海者其北路也三者皆陸行之道也由黃浦東出吳淞江口以入於海或由吳淞劉河適均之間東出黃窪塘以入於海二者亦謂之中路皆水行之道也此惟牛角尖爲間道其餘皆正道也

西距昆山

其道有三由外岡葛隆鎭歷太倉南馬頭而至昆山之東門者其北路也由葛隆鎭蓬閬廟水墟而北者其中路也由方泰外岡安亭車塘而至昆山之東南門者其南路也北路道之正者也中路南路皆道之間者也

南接松江

其道有四由外岡安亭靑浦唐行鎭以至松江之北門或由黃渡盤龍鎭以至上海之西門者皆西南路也由南翔柵橋水陸俱可至上海之北門或由江灣入黃浦而至上海之東門者皆東南路也內惟南翔爲正道其餘皆間道也

北抵太倉

其道有三見太倉州水陸路考

右水陸可通之道凡十有五𨿽皆兵防之所當知然不能一一而設備也惟擇其中之險要者建寨柵剏屯營専駐官兵以爲守禦之計其餘亦惟以遊兵行哨奇兵設伏輕兵出襲焉斯可矣共計邑之險要有八曰江東二旱寨【寶山髙橋】曰吳淞所曰黃窪曰羅店曰江灣曰婁塘曰外岡鎭曰南翔詳見各圖說於後

江東二旱寨險要說

江東旱寨有二一在寶山一在髙橋鎭皆國初設兵以備倭者也今廢久矣無人議及此者豈以靑南當其前吳淞擁其後而寨兵單弱不足以當利害故耶殊不知江東地饒民殷而守江守浦兵船俱在內地靑邨南滙川沙柘林諸堡皆可遏賊於南吳淞江兵船僅可遏賊於北若賊至而南北阻截不能登犯其勢必趨於此蟠據爲巢穴借糧於我內地紛擾此其厲階也甲寅乙夘賊首徐海屯柘林而令葉明屯此與新塲陳東合爲二窟勢如長蛇卒難殄滅由我自失地利故也今寶山髙橋二地之中有界浜焉乃嘉上【嘉定上海】之鴻溝也宜令蘇松並築一城設兵屯戍一如常鎭孟河事例有警則二地之民攜家以入輜重在是子女在是民將僇力死守寇自無糧可資蓋堅壁淸野之長策也二寨𨿽廢庸何傷乎

寶山築堡議

寶山在吳淞江之東嘉定與上海接壤南至川沙堡六十里北至馬沙墪四里東至海岸一里西至吳淞所三十六里皆其信地南自徐家溝北逮老鸛嘴止一帶俱爲險要舊有旱寨城堡今圯廢已久𨿽去吳淞大營不逺然阻隔黃浦聞警調兵猝難濟渡近因寇患調太倉衞千戶領軍屯駐寶山然無堡可守非久計也應令蘇松二府按照國初舊制修復故堡或於寶山髙橋二地之間如界浜者並築一城選集軍兵専官統練以備守禦屹然爲海壖雄鎭豈惟要隘有備並南滙靑邨一帶接應更便是在當事者加意焉

禦制寶山碑附錄

嘉定涉海之墟當江流之會外卽滄溟浩渺無際凡海舶往來最爲衝要然無大山髙嶼以爲之表識遇晝晴風靜舟徐而入則安坐無虞其或暮夜煙雲晦防長風巨浪防檣迅疾倐忽千里舟師弗戒瞬息差失觸堅膠淺遄取顚躓朕恆慮之今年春乃命將士相地之宜築土山焉以爲往來之望其址東西各廣百尺南北如之髙三十餘丈上建烽堠晝則舉煙夜則明火海洋空濶遙見千里於是咸樂其便不旬日而成周圍樹以嘉木間以花竹蔚然奇觀先是未築之前居民恆見其地有山影及是築成適在其處如民之所見者眾曰是蓋有神明以相之故其兆先見皆稱之曰寶山因民之言仍其名而不易遂刻石以志之

寶山旱寨兵防考

寶山在嘉定縣東南八十里依仁鄕洪武三十年太倉衞都指揮使劉源奏建旱寨名江東寨著令太倉衞分撥指揮一員千戶二員百戶四員額軍四百名屯守防禦永樂中平江伯陳瑄督海運築寶山於其地因名寶山寨正統九年都指揮翁紹宗建磚城於寨左遣太倉衛軍守禦崇明遂委鎭海衞軍兼管後城漸圯兵防亦廢嘉靖三十六年復調太倉衞中千戶所領軍一千名屯守攺名協守吳淞中千戶所

髙橋鎭旱寨兵防考

髙橋鎭在嘉定縣東南八十五里八都舊名靑浦鎭與寶山寨對峙洪武十九年鎭海衞都指揮使朱永建堡名曰靑浦寨著令鎭海衞分撥指揮一員千戶二員百戶四員額軍四百人屯守防禦承平旣久兵防漸弛城堡亦廢亟宜修復以固邊防

老鸛嘴賊巢議

老鸛嘴南有地名李家堰者西抵江東抵海相距僅二里許其咽喉之地一水界斷南北築二堰以通往來宜以土人知地裏者深夜潛開此堰使賊不得越水而南更得精兵三千嚴守此地勿容賊得塡洪但我兵屯此則上海七團八團之賊恐來應援腹背受敵非計也又須得精兵三千屯於太平寺等處以遏上海之援則李家堰兵可以専力於老鸛嘴而賊據彈丸窄地三面江海禾稻收割已盡財物劫掠已空不十日間將餓而斃矣此誠滅賊之上策也老鸛嘴賊滅則北偏一段稍得寧息用武有地而上海之賊可以迎刄而破矣乃苦於無兵失此經畫惜哉

吳淞所險要說

吳淞所距縣東南四十里東濵大海北枕防淘其南卽吳淞江入海之口也吳淞江發源太湖縈紆二百餘里爲中吳諸水第一其入海之口爲海道咽喉三吳門戶故特置所城於此而以副總兵鎭之比諸越之定海焉或曰均之濱海也險要莫如劉家河而以此爲第一何也曰海中諸夷狡猾莫如日本入寇亦莫如日本山東浙直與寇爲鄰然山東之海水勢湍悍山脈聨絡非熟其徑者不可行且勾引接濟之人未嘗有也故倭患獨浙江之海山嶼爲多而通畨者獨眾故寇舶自外海而來以洋山爲入犯之的必至此而後分防若直之崇明則諸沙錯落延袤三百餘里暗塗相貫有若爲華夷之限者惟三爿髙家一路可以通舟而不可重載惟此一路寛深可行無有壅礙【寶山之外沿海有楊家路者是也】而竹箔一沙橫亙其外隠然爲之外防國初海運特築寶山以爲凖的蓋爲此也今之守江固云宻矣而竹箔沙之守殊爲單弱非扄固外戶之意或曰今之戰艦必以此爲會哨之地乎曰竹箔之南吳淞之要道也竹箔之東劉家河之門戶也若設重兵於此防守賊豈惟不能侵犯內地𨿽二江之口亦得息肩矣昔人常欲徙鎭海衞於寶山豈無意耶所惜舊城正當防淘港口因東北一隅坍海故徙內地𨿽去不逺然气自孤乙夘之寇避江口兵船之阻悉自防淘港出入兵船竟莫之誰何蓋以守江爲要務而不之及也殊不知防淘一港直貫練川水陸皆通賊舟入犯尢爲便易安得謂其非險要也而忽之

吳淞所城池考

吳淞所守禦城國朝洪武十九年滎陽侯鄭遇春築土爲之周六里有奇永樂十六年都指揮谷祥張翥增築髙二丈七尺始辟四門因去海止三里潮汐衝激嘉靖初東北漸傾兵備副使王儀更築土城於舊城西南一里十八年城東北隅傾於江壓溺男女五百餘人十九年海寇秦璠王艮等入寇焚劫遂移棲土城以舊城爲教塲三十二年巡按禦史尙維持以土城難守檄知縣楊旦攺甃磚石

城

周圍七百二十丈凡四里髙二丈四尺濶二丈九尺

池

外城河廣六丈深一丈有奇內城河廣三丈深八尺

門

陸門四座水門二座

敵臺

一座

窩鋪

四十座

雉堞

一千一百九十四垜本所與協守所並分守禦本所管東北二方該五百九十七垜協守所管西南二方該五百九十七垜

吳淞所兵防考

吳淞江守禦千戶所洪武十九年滎陽侯鄭遇春與鎭海衞指揮朱永奏建中軍都督府屬太倉衞統軍一千二百五十人後委鎭海衞官並差軍更畨守禦嘉靖十九年賊寇秦璠等作亂繼以倭患議設總兵駐札鎭江往來應援三十二年始専駐吳淞所設吳淞營把總一員統水兵三千九百二十名遊兵營把總一員統陸兵三千名舊以元分鎭萬戶府爲所治後撤造太倉軍儲倉嘉靖二十二年千戶周傑復建在所城南偏軍器局在所東南教塲在所西北陸營把總司在城東南水營把總司在城西南

吳淞江兵船議

嘉定沿海地方共七十里吳淞江口乃適中之處也由江口延袤而南則自老鸛嘴以至寶山南滙金山出江口迆而北則自防淘以至黃窪劉家河由江口而深入則南迆五十里卽爲黃浦直至上海由黃窪而登岸則嘉定太倉昆山蘇常連數百里是吳淞江者南爲上海門戶西爲蘇常藩籬乃東南第一險要備吳淞卽所以備上海備上海卽所以備蘇常也舊制原設吳淞江千戶所守禦於江之西岸嘉靖十八年海水決齧所城僅存西南一隅官軍靡依乃復建新城避水患周圍四里當大江之傍倭患猖獗本所力不能支當道建議合太鎭二中所與吳淞所並處新城气勢宏壯兵稱足矣兵食不乏城守自堅況新設總兵衙門水寨兵船聴調哨守蘇松水陸咽喉何固如之所不能無議者哨守之法似猶未善兵船之數似猶未敷請詳言之夫海洋追惟福船最爲得用但海天茫濶瞭望難周地理遼邈防禦難宻須多造福船多募福兵爲第一義耳以事理計之福船須得四百隻福兵須得四萬人以吳淞江爲老營分福船爲四班以一百隻泊吳淞江専守老營以一百隻哨至寶山之南直抵髙家嘴以一百隻哨至髙家嘴之南直抵陳錢馬迹以一百隻哨至劉家河北直抵福山狼山此往則彼來此來則彼往絡繹於數千百里之間皆爲有備聨屬於煙波浩之地防所空隙擁眾大舉之寇合力抵禦昏雨零至之賊隨遇成擒此計之得者也若株守吳淞不爲分畨出哨之計未免顧此而失彼若直守馬迹不爲反觀內顧之謀未免慕逺而遺近是在當事者籌之

福船捕盜議

或問福船捕盜每日口糧六分各兵每日五分當此糧餉不給之秋常恐其不繼也況此輩一得糧賞卽萌歸志如之何可用乎曰不然福船蒼船最爲海洋禦寇要具隨船梢手舵工等役非久於從事習練精便者不堪用也若以沙土兵更代福浙舟師恐二兵𨿽或通水道便撐駕而轉篷起碇把舵及修做掣纜貢具等類俱非所能設有警急措手何及似宜以沿海衞所正軍盡數查出每福船一隻以正軍攙補二十名令其在船習學起碇轉篷之類明年又以各軍攙補二三十名一二年之後我軍皆能駕使福船則糧餉可省而亦可以無賴於黠彊難制之輩矣但今各衞所軍應得正糧每年止給一二月不能謀生去而爲商賈爲技藝爲盜賊營伍空虛遇變無恃今之州縣軍儲倉糧在有司每以爲可緩在糧長亦以爲可負此軍之所以枵腹待哺而無從得實也自今州縣徵糧必宜先解軍儲後發兌運應時給與庶可責其成功矣

黃窪港險要說

【闕】

羅店鎭險要說

【闕】

江灣鎭險要說

江灣鎭在縣東南七都【宋建炎中韓世忠統兵禦烏珠曾駐中軍於其地今尙存架大纛石旗樁二个髙可二丈餘在闤闠中】離縣治六十里吳淞江自東北而來至此轉折而西至鎭之南遂爲黃浦入江之口吳淞所爲江海第一闗鑰今旣稍遷內地第一險要失矣賊舟乘潮突入西南入黃浦以犯上洋必經此地則此地其吳淞江第二義乎今之議者漫不之及豈以守浦守江旣有兵船則此地爲贅疣也殊不知上海縣城逼臨黃浦賊入黃浦事已掣肘東西奔馳兵船分則勢弱合則照顧不及非至計也爲今之計不若築堡屯戍守此與江東旱寨相爲聲援守浦兵船自內應之吳淞兵船自外襲之賊豈敢長驅出入乎

婁塘鎭險要說

婁塘鎭在縣治北十二里橫瀝塘中貫之北出劉家河入海俗所謂公塘者是也賊自劉家河西來折而南行入橫瀝至縣治不過二十里婁塘實當其衝其地民居稠宻田塍平曠可以馳騁可以屯駐若設兵守之賊豈能直搗城下乎自嘉靖癸丑迄丙辰無嵗不受其害𨿽嘗議設鄕兵防禦然無營寨可守惟據西石橋以戰賊自間道出我兵之後卽驚潰無策矣婁塘不守縣城復何恃乎且其地多富民而無王濬創鎭之才逺大之智甘爲賊擄而不思善後之圖亦可怪也

外岡鎭險要說

外岡鎭在縣治西十二里嘉定之水南北莫大於橫瀝東西莫大於練祁而練祁之水自西闗出合顧浦以入吳淞江若賊掠松江而歸恐爲吳淞江兵船所截必間道走唐行靑浦安亭以趨太倉之南闗則練祁爲賊所必由之道也自練祁北折則爲鹽鐵【鹽鐵塘在嘉定縣西南十八里南至松江葉謝北達太倉江陰入江相傳吳越王於此運鐵故名】鹽鐵入劉家河則太倉南闗矣若賊自南闗分蹤出掠亦必入鹽鐵以趨嘉定外岡鎭亦當南北交會之衝且宻邇縣治可以掎角非設兵守之不可也今之議者咸謂宜守葛隆安亭而棄外岡夫葛隆小鎭安亭僻逺徒分兵力何益事機須於此戍守不惟可以遏賊之衝實與縣城互爲聲援葛隆安亭二鎭不必設兵而聲勢自振矣

南翔鎭險要說

南翔鎭在縣治南二十四里又南二十里爲吳淞江南橫瀝之所經也材貨所萃商賈所集盜賊以爲名鎭而必爭者也且當縣治正南賊自吳淞江而來必經於此而後達於縣治蓋南郊之闗鍵也嘉靖甲寅倭寇犯之賈人布板於檐端以矢石下擊殺賊頗眾然無堡可守外援不至浹旬而後潰爲今之計莫若募富商築堡以居無事可免擊柝之憂有事則據堡而守兵不必出於官而自足餉不必運於官而自備萬一爲賊所困則命一旅援之而已蓋此鎭爲百貨所居而弓矢又商賈之長技也

嘉定縣巡司【弓兵烽堠附】

顧逕巡司

在嘉定縣東三十里顧逕設弓兵四十名往來巡邏所屬烽堠四座

月浦

爛倉

顧逕港

五嶽塘

每堠另設了守弓兵五名

吳塘巡司

在嘉定縣西南三十六里吳塘設弓兵四十名往來巡邏所屬烽堠九座

靑岡

黃泥涇

外岡

城西

石門岡

馬陸

馮家橋

黃渡

沙岡

每堠另設了守弓兵五名

江灣巡司

在嘉定縣東南六十里江灣鎭設弓兵四十名往來巡邏所屬烽堠一十七座

沙浦

湯字圩

呂字圩

生字圩

南翔

周家浜裏周家浜外

衣有字圩

致字圩

東潛字圩

中潛字圩

西潛字圩

大塲

胡陸灣

江灣

五通廟

秦家店

每堠另設暸守弓兵五名

嘉定縣倭患事迹

洪武二年己酉

二月賊寇吳淞所海濱指揮朱文擊敗之

七年甲寅

八月賊寇海濱

永樂二年甲申

四月對馬岐倭寇海濱

嘉靖三十一年壬子

七月賊寇吳淞所百戶馮舉宗元爵等禦戰死之賊據楊氏宅洞墻屋四望徐候船南走官兵追之賊匿葦荻中免越數日乃去

三十二年癸丑

閏三月賊首王直犯縣境

賊自烈港之敗以百餘人自白馬廟而來收集餘黨流突蘇松掠縣之寶山鎭撫陳憲疑爲鹽盜率輕兵追之後知爲直不敢襲

賊犯婁塘鎭

倭船至寶山洋都指揮王世科府同知任環合兵之百戶張治力戰死之賊夜遁任環追擊之弗及前嵗倭舶之入以爲失風非來寇也稍縱之得志而去至是乃復來金山備倭都指揮王世科蘇州府同知任環合兵賊選士卒數百人分爲五隊卽日渡江命吳淞所百戶張治率甲士五十人爲前鋒治持戈躍馬奮不顧身與賊遇於寶山之麓劇戰賊魁胡藥師最驍勇身被重甲數鎗不能入以鐵戈擊其首乃斃殺賊眾十有三人治力倦下馬搏戰被賊橫刺而死眾見治死遂潰走環獨不走賊奮而前有一敢死士徐佩以身捍環乃得免明日環復出挑戰賊不敢出相持數日思以計困之賊夜半從海岸遁去環覺之率師追擊不及而還

府同知任環守備解明道敗賊於吳淞江口

賊至劉家河帆而西守備解明道與六合知縣董邦政率兵迎擊之追及於吳淞江口值防淘港復有新賊至者與之合蹤勢益猖獗官兵莫敢進操江都禦史蔡公克亷遣蘇州府同知任環率兵往助之賊遂敗走俘斬一百有奇

賊首鄧文俊等分掠縣境

四月賊陷吳淞所城

初九日倭船數十艘從大洋中來徑趨黃窪港入劉家河登岸殺人進掠婁塘鎭民悉奔竄擄掠財帛不可數計又進攻太倉州城軍民嬰城固守乃轉掠而東攻吳淞所城城惡不可守遂陷入之西掠月浦及羅店等鎭

守備解明道襲破吳淞所賊遂復所城

賊旣破城遂入據爲巢越十日守備解明道襲破之斬賊首百餘級賊酋三大王六大王死焉遂復所城賊遁出海復爲太倉州判金汝舟千戶楊循禮所敗擒斬八十有奇

五月賊犯縣城知縣萬思謙禦卻之

初三日賊由羅店進薄縣城先是民疑土城易陷望風而走知縣萬思謙料賊深入爲城守計至是咸備外則設坑塹布蒺藜內則倩客兵募義勇萬餘人登陴固守賊本謂城非甃石易與耳至見守禦嚴整相顧失色乘東風縱火煙焰蔽空思謙叩頭吁天風反而西應天府檢校張大倫固原人適捧臺檄至善騎射賊有桀黠者奮勇先登大倫發一矢中賊吭賊應而倒於是矢石交下賊多被傷而去

六月官軍追擊賊於寶山洋大敗之

賊自上海縣掠財帛子女滿載而南官軍與戰不利殺百戶卜相陶臣鎭江衞知事吳宗徳邀擊之賊驚潰爭舟溺死者不可勝計守備解明道府同知任環伏兵吳淞江口擊之追至寶山洋賊遂大敗

十一月倭舟泊寶山參將湯克寬擊敗之

賊由華亭縣漴缺登岸流劫移舟泊寶山克寛引舟師迎擊至髙家嘴毀其舟斬首七十三級生擒十四人

十二月南沙賊遁至黃窪

三十三年甲寅

正月賊首蕭顯犯縣城還屯海上浙江提督都禦史王公忬遣參將盧鏜率師來援

先是除夕任環以賀聖節還郡官軍守備稍懈賊乘間於嵗旦渡海而西泊舟施家港初五日薄嘉定縣城時知縣萬思謙董眾築城城甫畢工賊至遂不能拔因轉掠南翔廣福屯據海上官軍與戰輒不利賊益猖獗浙江提督都禦史王公忬太倉人也遣兵赴援參將盧鏜率舟師從海道至賊悞以爲黨喜而出迎近視之乃官軍也大驚而退時任環以同知陞兵備僉事相議出師會鏜知湯兵不可用謝卻之獨將其軍以進賊衝鋒而前堅壁不動明日復如之又明日賊出行劫弱視盧師故也鏜命二舟載薪與賊相近以舉火爲約度賊歸路設伏兵以待之薄暮賊歸官軍迎擊之已而火起伏兵盡合前後夾攻賊大敗斬獲過半餘眾南走鏜慮軍士貪戀財帛追之不力命盡焚其舟追之靑邨所城賊入城官軍圍之會天大雨復乘間潰圍走鏜還至松江拽不用命者斬於軍門

獲賊首陳二

時陳二詐爲姦細在途被邏者執之

賊分掠南翔等鎭參將湯克寛擊敗之

賊犯南翔鎭賈人布板於檐端以矢石下擊殺賊頗眾外援不至浹旬而潰遂流劫婁塘等鎭克寛引兵迎擊大敗之

二月都指揮盧鏜敗賊於史家浜

時賊首蕭顯據史家浜爲巢鏜率師進搗大敗之賊死者無算乃遁往浙江海寧縣鏜復追擊敗之其別防之在歸家港者僉事任環亦擊敗之

三月倭賊入吳淞江總兵湯克寛率師迎擊之擒斬無遺

是月十六日復有賊首劉三率其黨二百餘人駕數舟直入吳淞江登岸劫掠適克寛領兵從松江來知官軍且戰且卻召把總千戶田某將斬之田曰罪固當斬但兵船統自耆民不聴節制卽召耆民抗令者斬之眾皆股栗遂督兵合戰邳兵有退怯者亦斬以徇由是軍民齊奮戰鬭益力賊不能支奔匿舟中官軍兩岸夾攻炮石交下斬首級一百七十有奇余悉就擒無一人得脫者

賊掠南境邨鎭抵松江

倭船一防突至黃窪登岸轉掠而南官軍與戰不利遂越南翔鎭由封家浜直抵松江邑之西南二境盡爲騷動

四月賊屯老鸛嘴

賊圍縣城蘇松州縣各被圍不相救

是月十六日賊至嘉定攻圍縣城城中悉力拒守幾爲襲陷者再相持彌月漸解而去初賊之始至也不滿百人及其再至也亦不過千人至是則連結諸島萬眾深入州縣各被圍不能相救賊晝則剽掠四出夜則聚歸城下窮鄕僻巷悉被焚劫火焰燎原積屍徧野吳淞江南數百里一變而成丘墟矣

總兵兪大猷敗賊於吳淞所

賊舟入吳淞江者十六艘兪大猷率師邀擊大敗之沈其舟十一艘斬首二百五十有四級

六月賊由縣治進薄府城大肆焚劫防還屯海上先是賊眾五百餘人歸未至島遇風復飄至海上六月初一日由嘉定縣趨蘇州府城大肆焚劫又南由吳江縣抵松江府復還海上因巡船邏擊不敢出襲時調來狼兵不滿百人每與賊遇賊輒披靡偶以二十人當賊二百人爲賊所圍力戰得出殺賊五十餘人狼兵死六人其間二人尢驍勇賊至劉家行單騎追之賊知其爲狼兵也匿二賊於厠中從後擊其首遂斃自是狼兵少怯

把總劉堂敗賊於吳淞江口

三丈浦賊遁出海爲太倉知州熊桴所敗餘賊遁至吳淞江口爲堂所敗其酋急速如郎就擒斬首二百六十餘級

八月賊攻縣城

賊首王直分遣其酋吳徳宣徐碧溪自防淘港率眾千餘入攻縣城時賊薄西門夜偵守者臥遂梯登之及女墻守燈童子震呼眾驚覺擠石墜梯賊遂退童子呼時刄及死矣知縣萬思謙哀之琢童子石像坐於城闉東

上命兵部尙書張公經總督軍務率文武六臣提兵南下與賊戰敗績賊屯老鸛嘴

初張公經提督兩廣威名甚盛至是遂膺簡命以兵部尙書兼提督參將李逢時許國參政許天倫副使周臣兵部郎中盛唐譚綸俱聴節制率靑徐兵六千人抵海上賊聞天兵至徉西上逆戰官軍出戰賊退走明日復如之靑徐兵俱召募惡少許李二參將皆世冑子不諳兵法不識地利各務僥幸成功黎明出師申刻渡河而東其半猶未渡賊匿舟中無一人哨者須臾潮漲賊一人騰躍而上餘眾四起官軍遂亂蹂踐沒溺刺殺而死者二千餘人資糧器械悉爲賊有所喪多矣二參將懼誅遂多殺平民之寡發者以冒擒獲是時也賊𨿽幸勝然不敢出海移舟老鸛嘴據爲巢穴

賊薄縣城參將李逢時迎擊敗之

賊退據羅店鎭官兵追擊敗之

斬首八十餘級

官兵擊賊於防淘港遇伏兵潰指揮劉勇力戰死之初參將李逢時與許國以山東民鎗手六百人至與賊遇於新涇橋逢時率麾下先進擊敗之許國憾逢時同事而功先乃從間道襲賊欲分逢時功追至防淘港乘勝深入遇賊伏起官軍大潰溺水死者千人指揮劉勇戰死諸軍倉猝不整遂大敗詔逮逢時等東兵稍自引去總督尙書張公經請下有司追捕兵部覆奏此系北土烏合之兵驅之蘇松澤國固非所宜不如悉放遣之詔可

官兵追擊賊於老鸛嘴四馬洪大敗之

王直知官兵將搗其巢乃進營於師家浜官兵擊敗之已而由原港出海水兵追戰於老鸛嘴之四馬洪復大敗之

三十四年乙卯

正月老鸛嘴賊遁走與柘林賊合

先是嘉定知縣楊旦募土人敢死者夜燬賊廠火賊舟多方撓亂故不得安鑿渠通海以爲退計正月初二日乃乘間遁去官軍追至寶山重霧漫天僅獲賊一舟斬首六十餘級賊遂與柘林諸賊合夥

五月賊屯縣境兵備副使任公環撃殱之

時倭舟被風飄回者五十人屯嘉定縣民家環率兵攻之不克乃投火民宅爇之賊盡殱焉

八月賊由吳淞江遁出海洋把總楊尙英追擊敗之沈其舟六十艘俘斬三百有奇

九月川沙賊遁至吳淞所兵備副使任公環擊敗之總督都禦史楊公宜遣遊擊將軍曹克新統川兵搗川沙賊巢大敗之燬其巢賊遁至吳淞所兵備副使任公環督舟師襲擊之斬獲大半余遁走淸水窪

閏十一月官兵敗賊於吳淞江口

周浦賊爲官兵所破遁出吳淞江副使王公崇古總兵兪大猷會兵夾擊至老鸛嘴大敗之俘斬一百七十有奇

三十五年丙辰

三月賊入吳淞江總兵兪大猷等大破之

賊十六艘自寶山入吳淞江大猷先奉總督胡公宗憲檄與把總楊尙英劉堂等設伏海口待之賊至伏發沈其舟十三艘斬首二百五十餘級

六月賊至吳淞江官兵擊敗之

賊爲官兵所敗與七丫港賊相繼遁出海總兵兪大猷預受總督胡公宗憲命設伏劉家河海洋待之且攻且逐追及於茶山東北沈其舟六十艘俘斬三百有奇殘寇宵遁復爲風所覆無生還者

江南經略卷三上﹤子部﹐兵家類﹐江南經略﹥

欽定四庫全書

江南經略卷三下

明鄭若曾撰

太倉州境圖

太倉州總論

太倉本昆山縣惠安鄕地也東瀕大海元時海漕畨舶咸彚於此嘗立水軍萬戶府以鎭之國初則設太倉鎭海二衛統軍一萬一千二百餘名名曰備倭治間撫臣又奏割常熟嘉定昆山三縣之地添置州治法制不可謂不密矣然愚不能無議者何哉夫太倉之濱海與嘉定上海一也嘉上二縣皆無衛所而太倉獨設二衛豈非以昆山縣治離海太逺難於防禦之故耶厥後旣建州治則事勢迥殊二衛之中宜汰其一而猶並峙如故不幾於冗乎往年倭寇內侵直抵城下兩衛閉門觀望莫之敢攖良由專重城邑而略於海港猶之外戶不嚴俟賊至堂奧而後逐之吁亦無及矣如鄙見莫若但畱太倉衛於州城平時則教塲操練以防海寇不測之變遇警則有司率民登埤以守衛官率軍出城以戰而鎭海一衛則移置於劉家河口剏水寨撥巡船專哨海洋與吳淞白茆崇明相爲掎角賊豈能衝突而深入哉萬一賊眾我寡力不能遏亦當挫其銳至邀其惰歸比之聚二衛於一城賊進海口而莫之禦者相去懸絕何如也或問劉河七鴉近皆添設把總宿重兵尙不能禦寇之不入也鎭海一衛何足以支之曰不然倭舶之來暫時之變也自古豈有越海萬里而能長爲中國患者若自今修復祖宗備倭之制申嚴督撫防哨之法入寇者則殺之通畨者則捕之倭患不久將自息矣患息之後添設之兵不容於不撤海防飬兵之銀不容於不除比時行吾之言則兵𨿽撤而把港之兵不乏銀𨿽革而軍糧之額自存豈非經常之策也哉或又問七鴉浦柰何曰此宜稍緩但分撥一千戶所駐札守禦而以茜涇甘艸唐茜涇三巡司官兵輔翼之足矣

太倉州境考

太倉在蘇州府城東一百一十里古婁縣惠安鄕相傳春秋時吳王卽其地置倉號太倉太倉之名始此梁天監中分婁置信義縣大同初分信義置昆山縣而州爲昆山之域宋時置節制司海庫元朱淸張瑄創海運於此通海外畨舶凡髙麗琉球諸島往來市易謂之六國馬頭自延祐元年昆山徙治太倉凡四十四載迨至正十七年復遷昆山州治於馬鞍山陽國朝吳元年立太倉衛洪武二年分立鎭海衛治十年巡撫都禦史朱公瑄奏割昆山東北境湖川新安及惠安鄕之半與常熟之雙鳯鄕嘉定之樂智【卽宋時昆山縣醋塘鄕】循義【卽宋時昆山縣平樂鄕】二鄕立太倉州領崇明縣

州境廣八十里袤九十里東至海七十里西至昆山縣界十里南至嘉定縣界十二里北至常熟縣界六十里東南至嘉定縣婁塘十二里西南至昆山嘉定二縣界二十里東北至白茆港口九十里

太倉州城池考

太倉襟帯滄海爲三吳屏翰舊無城垣止有木柵在支塘鎭西北元至正十六年張士誠據蘇州因防方國珍遣其將髙智廣築今城城髙而堅池廣而深𨿽建築於僭僞而實爲無窮之保障國初太倉與鎭海爲衛並治一城治間建州因舊城樓櫓具廢正徳九年按察副使謝公琛命知州事汪惇增隍濬池加甓於城南於東西北重建城樓【柴奇有記】次年監察禦史唐公鳯儀復命知州事黃廷宣重搆西北城樓【王鏊有記】城外基俗呼城腳衛官私得民租度爲耕地耕民利開地日取土塡濠濠淤狹且傷及城宜有厲禁

城

周圍一十四里五十步髙二丈廣三丈

池

周圍一十五里一百七十步深一丈五尺廣八丈六尺

門

陸門七曰大東小東【又名竹塲門】大南大西小西大北小北門各有樓樓外有月城水門四曰大東大西小西朝陽【初築時有小北大南二水門今廢】

敵臺

二十八座

窩鋪

六十六座

﹤子部﹐兵家類﹐江南經略﹐卷三下﹥

太倉州備寇水陸路考

東瀕大海

其道有三由劉家河至天妃宮出海者其南路也由北門至七鴉浦出海者其北路也二者皆舟行之道道之正也由東門東北行至茜涇下海者其路在劉河七鴉適均之間乃中路也水澁不可通舟但可陸行道之間也

西距昆山

其道有三詳見昆山縣水陸路考

南抵嘉定

其道有三由鹽鐵葛隆鎭至嘉定之西門者其中路也由靑魚涇西南折旋方泰至嘉定之南門者其西路也由弓塘婁塘至嘉定之北門者其東路也中路東路皆正道也西路乃間道也

北接常熟

其道有二由五衢唐市任陽雙鳯而至州治之北門者其陸路也由支塘直塘七浦塘鹽鐵而至州治之北門者其水路也二者皆道之正非道之間也

右水陸可通之道凡十有一𨿽皆兵防之所當知然不能一一而建寨柵剏屯營專駐官兵以爲守禦之計也惟當擇其中之險要者而備之其餘亦惟以遊兵行哨奇兵設伏輕兵出襲焉斯可矣計邑之險要凡有五曰劉家河曰七鴉浦曰奣子東曰夏駕浦曰塗松詳見各圖說於後

太倉衞兵防考

太倉衞指揮使司

太祖吳元年以所俘張士誠兵建衞命指揮同知朱文掌之中軍都督府初設十千戶所統軍一萬一千二百餘名洪武四年並爲左右中前後五所領吳淞守禦千戶所

署在太倉城陳門塘西南卽元昆山州治先爲朱淸第號萬戶府吳元年攺爲衞治軍器局在衞治西軍器庫在衞堂左右各一軍儲倉舊在長春橋南嘉靖十七年移建小教塲【有倉使一員斗級二名總儲本府各縣運到米太倉州委官支放官軍俸糧】屯糧倉在衞治內【每嵗於指揮中撥管屯官一員掌屯田印徴糧貯倉過夏后集官軍臨倉支放】大教塲舊在小北門內後移建州治遷南門外張涇關東小教塲在城內東南隅鐘樓西

指揮使二員【內掌印一員】同知六員僉事十二員鎭撫司鎭撫二員經歷司經歷一員領所五【洪武二十六年定每千戶所統軍一千一百二十名百戶所統軍一百十二名】

左右千戶二所營在衞治東南中千戶所營在衞治西南前千戶所營在衞治東後千戶所營在衞治東南嘉靖三十六年移中千戶所領軍一千名戍吳淞江寶山名協守吳淞中千戶所

千戶十三員【正千戶五副千戶八】百戶五十員【每百戶所設總旗二名小旗十名】所鎭撫二員

共統官旗捨餘五千七百八十六員名

屯田二百七十三頃四十一畆零嵗徴本折色正糧七千七百三十五石有奇

右太倉衞官軍宜專駐州城平時教塲操練有事出城禦戰者也

鎭海衞兵防考

鎭海衞指揮使司

太祖洪武十二年分太倉衞軍之半命指揮僉事曹勝掌之中軍都督府統左右中前後五千戶所領崇明守禦千戶所

署在太倉城內武陵橋西北卽元市舶提舉司洪武十三年攺爲衞治軍器局在城內東南隅軍器庫在衞堂左右各一軍儲倉在長春橋南【有倉使一員斗級二名總儲本府各縣運到米石先嘉定縣委官支放官軍俸糧後屬太倉州】屯糧倉在衞治內【每嵗於指揮中撥管屯官一員掌屯田印徴糧貯倉過夏后集官軍臨倉支放】教塲在小北門內【舊與太倉衞大教塲相連】

指揮使三員【內掌印一員】同知三員僉事六員鎭撫司鎭撫一員經歷司經歷一員領所五【洪武二十六年定每千戶所統軍一千一百二十名百戶所統軍一百十二名】

左千戶所營在衞治西北右千戶所營在衞治西南中千戶所營在衞治東前千戶所營在衞治東北後千戶所營在衞治西嘉靖四十五年移中千戶所領軍一千名戍劉河堡

千戶十九員【正千戶五副千戶十四】百戶五十員【每百戶所設總旗二名小旗十名】所鎭撫一員

共統官旗捨餘五千五百八員名

屯田二百八頃九十八畆零嵗徴本折色正糧五千九百一十六石有奇

右鎭海衛官軍宜移置劉家河口剏水寨撥巡船專哨海洋以副鎭海之名者也

劉家河險要說

劉家河在州治東南七十里卽古婁江入海之口也【劉家河自州城西接官亭起一路東南行至天妃宮出海長七十里濶二里】汛月倭舶從東南洋來此港口爲本州第一衝要若進此港則西可以至州城而昆山而府治南可以犯嘉定國初原設水寨於此成化間增建木城官房後以承平而廢近因倭變撫操二院奏設把總兵船提督都禦史趙公忻兵備副使熊公桴復造木城官署軍房撥福蒼八槳等船福沙等兵住札港口防禦固云密矣然賊犯本港必從新竈沙宋信嘴而後可逹須分撥重兵於此防哨遏賊於上游策之上也拒賊於港口使不得衝入策之中也若縱賊深入則無策矣且國初鎭海衞之設原分太倉衞軍之半屯戍劉家港口今天妃宮其故址也後因無城故並入州城耳今宜考復舊制因水寨而增築城堡移鎭海衞居之與太倉衞官兵互相首尾豈非經久之計耶劉河新建堡議【嘉靖四十三年條上撫憲】

築堡之由

一劉河水兵有福兵浙兵土兵之殊福浙兵取其家逺熟知海道常行住札於舟耳今各捕兵多有室家皆潛住州城不免有內顧之念豈肯專心於死戰耶況每嵗修艌兵船一次其工約計二月方完兵無所居若築此堡各捕兵室家俱得以安居而兵無虛缺矣此堡之所當設一也

一劉家河直衝太倉昆山蘇州倭舶之來多由此入向設把總兵船爲之哨春汛出哨各沙上流止有一哨守港兵勢甚孤倭若黒夜乘潮順風而來各哨兵船一時豈能策應乎守港者勢決不支必致登岸額設木營原議蘇州衞官兵防守今官兵已革止存空營豈爲善策似宜添設陸兵以備陸戰若設陸兵非堡不能屯札劉家河要害無異吳淞福山此三港皆蘇松之門戶也今吳淞福山俱有城堡陸兵以備夾攻而劉河獨無城爲缺典此堡之所當設二也

一劉家河若春汛時月本港兵船及參將兵船七鴉兵船俱泊於此三港水兵各有所統各爲一黨一有嫌隙輙相爭鬭隠禍叵測竊惟參將乃各港之將領水兵皆其所轄也若設堡遷參將衙門於其內則各港水兵庻有所畏況兵備道坐鎭太倉而沿海沿江各沙各港俱聽調度可爲東南之長城總參等官原設以備水陸之戰今總兵坐鎭吳淞江口常鎭參將坐鎭楊捨港口而蘇松參將獨得於春汛畢時長住太倉夫一城之內旣有兵備道與一州二衞矣而又有參將衙門不亦復乎似宜移札劉河港口與吳淞楊捨相爲掎角各分信地隨處設備則賊不能乘虛而入矣此堡之所當設三也

一劉家河每嵗遇春汛時撫按操巡巡歷港口沿海荒茫無公駐札該州每著糧長結蘆蓆廠答應每嵗動費銀若干兩此皆出於百姓無辜之費也況遇風雨一應隨侍官軍須立於野中寢食無依須築此堡比照吳淞楊捨事例建造上司衙門及海防官防而後可此堡之所當設四也

一劉家河之北通茜涇陸公新塘諸鎭而太倉州民之富者多居於此往年倭寇登岸民之富者盡遷入城民之貧者皆爲倭寇劫殺若築此堡則附近之民無分貧富無問逺近俱得以全生矣此堡之所當設五也

一劉家河濱海一帯離城甚逺近年以來七浦楊林諸河日漸淤塞舟不能行民間糧米欲輸入城者必假海盤旋而入若遇風潮多致飄沒夫民之所重者食也太倉民間之米三分在城七分在野倭寇至此往往擄民負戴饋食此正所謂借寇兵而資盜糧也若築此堡民便遷徙不惟可以積糧而又可以全命實爲堅壁淸野之計此堡之所當設六也

一劉家河離城七十里本港官兵約有三千員名倘倭寇深入道路不通糧餉一時何能接濟且沙船春汛畢時更畨防守其落班之船恐在海販鹽爲盜軍火器械追貯州庫遇警不便給發若築此堡每嵗春汛時海防官於正月間將應給口糧盡數徴貯汛畢落班則追軍火器械亦盡數查貯不惟可免疏失之虞而官兵亦無缺食之患此堡之所當設七也

一劉家河口之南逼近牛角尖地乃從古出盜之所也邇者𨿽蒙臺下殱厥渠魁而徒黨尙存愚嘗訪之近所擒者乃羣盜之所倚庇而畏懼者也渠魁亡𨿽失其所倚而亦去其所憚得以各自肆恣矣合行區處以杜大患切照黃窪在港口南三十五里乃嘉定東最險要之地相應設兵與劉河水陸官兵相夾防禦則外可以禦倭內可以弭盜若劉河無堡則兵不能與黃窪聲應而牛角尖終於無制矣此堡之所當設八也

築堡之證

一照得昆山縣城先於嘉靖十四年巡按衙門設法甃築系各縣犯罪大戶長洲沈寜等量準罸贖應死罪者認築若干丈應充軍爲民者認築若干丈通計十二餘里未嘗奏請官銀刻期築完不必請防之明徴也況今倭亂已久嘗經題準鄕邨險要俱許民得自築堡防禦載諸防議平倭事例而劉家河關系全吳財賦重地又值春汛時月若俟請防不無遲悞似宜臺下與巡按作主或一面題知一面興役未知然否

築堡之費

一照得柘林堡周圍四里劉河堡制似宜仿此以福山堡大二里半周圍五百五十一丈計之則四里之數該八百九十六丈昔昆山縣築城每丈費銀二十五兩以其髙二丈五尺故也切據鎭江府城其髙不過二丈則今劉河堡當亦如之每丈該銀二十兩通計八百九十六丈該銀一萬七千九百二十兩思得現今牛角尖入官田五千畆每畆從輕估之牽銀七八錢可變賣銀三千餘兩之數又查劉家河兵餉未關給者尙有七千餘兩若以三千兩給散四千兩攺作築城屯兵之用二項共該銀七千餘兩可供築堡將半之費矣撫按衙門若肯準行収贖富戶犯軍罪者每名築城五十丈卽與豁免四府十八州縣豈無應令者乎是所饒止於八九人而大工之集其所庇者吾不知其若干人也未知臺下以爲然否

劉河新堡城池考

劉河堡在太倉州城東劉家港海口與嘉定縣接境元朱淸張瑄創海運於此而諸蕃湊集爲市國初繇此而漕定遼繇此而使西洋夙爲東南巨鎭顧無城堡難於守禦自成化間都指揮郭鋐創築木城嵗久圮廢倭變以後復爲修築終非久逺之計嘉靖四十五年新築磚城建參將府及營房水寨募水陸軍兵添設福沙唬船哨守防禦憲定每嵗支軍需銀三兩修葺城垣其圮壊則取辦太倉州

城

周圍三里髙二丈二尺濶三丈四尺

池

深九尺濶五丈二尺

門

陸門三東南西各一水門二東西各一

窩鋪

一十九座自南門至東門凡五東門至西門凡八西門至南門凡六

周堡外防潮圍塘

髙一丈二尺濶四尺憲定嵗役軍兵挑土修築劉河寨兵防考

劉河港元初於河北岸置嘉定州分鎭水軍萬戶府稱水寨至正十三年又於南北岸各立萬戶府凡三區統鎭海靖海定海三千戶所國朝罷萬戶府置巡撿司三每司設弓兵一百名又立烽堠六正統初金山有警巡撫侍郎周公忱都指揮翁紹宗復議設軍寨分委蘇州衞指揮一員千戶二員百戶四員領軍五百名海船八艘春秋二季分畨備倭又開教塲操練如白茆制成化十六年都指揮郭鋐築木城增立廨捨嘉靖二十二年巡按禦史舒公汀以捨圮廢檄太倉州重搆並剏軍房移鎭海衞指揮一員百戶一員軍一百名戍守日久軍房毀廢四十五年創建磚城奏設備倭兼理捕盜參將一員水陸把總各一員千戶五員【正千戶一副千戶四】百戶十員水營領兵官三員【分左右中三哨】遊奕哨官一員陸營領兵官四員【分左右前後四哨】建公署營房專司防禦又移鎭海衞中千戶所領軍一千名協守

參將署在南門內撫按題行太倉州建千戶所營在南門東偏水陸把總二營俱在南門外演武教塲在東門外望海樓在南門東城頭軍器庫軍儲倉在千戶所治內

水營戰船七十二隻舵工七十二名耆民七十二名船兵一千四百四十名聽差劃船兵三十三名總練下役兵十三名領兵官下職事三名內左右中三哨各分管船二十四隻兵四百八十名

陸營百長八名哨長二十四名隊長六十四名兵五百五十七名雜流八十五名總練下役兵十四名領兵官下役兵三十六名哨官旗馬十六名內前後左右四營領兵官各分管官兵一百七十六名

守禦軍一千名系鎭海衞中千戶所統領號中營入陸營操練

水營中哨專守劉家河海口譏察海船出入左哨派守川沙港防海南至施翹港一里北至牛角尖十五里東至大海右哨派守七鴉港防海南至劉家河三十里

陸營前左二哨常日本營操練有警聽調右哨分守陸公鎭東至海口五里西至本鎭地十里北至甘艸司界十二里南至茜涇界十八里後哨分守牛角尖東至海口五十步西至海口六家行五里南至川沙港三里北至劉家河十里沿海墪臺十三座上立墪房撥鎭海衛軍守汛每汛陸路官一員督軍七十八名分上下二班了守

七鴉港險要說

七鴉港西南距州城七十里太倉東北港口莫有險於此者【七鴉港自州城北門外東北行至海口長七十里濶八丈有奇】與劉家河相伯仲也寇若自新竈沙宋信嘴而來不犯劉家河必犯此港寇一登犯則州之北境其禍慘矣常熟昆山以次而進皆溯流而上不過一日程耳考國初舊制原設旱寨撥蘇州太倉鎭海三衛官各一員督兵輪守近因倭變撫操二院奏設指揮官兵水陸防禦兵備熊公桴創建軍房四十間使軍有所棲止然無城堡可守非久計也況南離劉家河北離白茆港皆太逺聲援不及寇至孤立株守尢非長策須於南之茜涇北之唐茜涇甘艸三巡司所轄團練鄕兵以爲羽翼庻气勢聫絡軍民皆有所借而設立巡司之意爲不孤矣其哨守新竈沙宋信嘴之說已詳見劉家河險要玆不復贅云

七鴉港營兵防考

七鴉港營在七鴉港口國初經略海防以此地爲州城東北險要特建軍營以蘇州太倉鎭海三衛輪委指揮一員領軍一百名春秋分畨防守近經題準專委太倉衞指揮一員百戶一員領軍二百名水陸防禦每嵗更代新造官署十二間軍房四十間

奣子鋪東險要說

奣子鋪在州治西二十里與昆山縣分界自郡城過昆山而東必由此以犯州城須設水陸兵一枝於此與昆山守禦兵互爲聲勢賊至彼此夾攻賊自不敢長驅入境矣或曰昆山已設兵矣此非贅疣乎曰不然賊入而遏之出則驅之境外而已方今之通獘也孰肯躡已去之賊而冒死與戰乎故必設險於此協力而守斯爲逺圖

夏駕浦險要說

夏駕浦【夏駕河自赤涇口起至郭澤塘止長二千四百五十餘丈濶七尺有奇】東北通婁江西南通吳淞江若賊自松江沿吳淞江而來必由此以犯州治之南關嘉靖三十三年松江之賊嘗自此而來焚劫南關東出劉家河口而去蓋避吳淞江口兵船之阻而昆山則反入西北不若此徑之直防也今宜設官兵一枝於此戍守然設險須於夏駕浦西盡入江之處如菉葭浜龍王廟等處乃爲要害若以其地非州境所轄棄而不守則誤矣蓋此地𨿽屬昆山縣境而蒙災受禍則獨切太倉故也

塗松險要說

塗松【塗松本古鎭宋元丰間攺爲市】在州治東北三十五里西接沙頭東連龍市東北爲橫涇甘艸西南爲七鴉茜涇水陸交防之地也宋元間頗繁盛僞吳張士誠嘗築城【盛彧詩有蒺藜幾處荒城秋之句指此】營兵於此【名義兵營今遺址猶存】以備海寇甚得長策後以其地不當賊衝不復議設殊不知沿海諸鎭𨿽有巡司寨堡然相去遼絕必設重兵一枝於此屯戍爲諸鎭聲援且當東北白茆港等處賊衝然後得禦寇之宜而賊不敢肆志矣

太倉州巡司【弓兵烽堠附】

茜涇巡司

在太倉州城東北四十五里湖川鄕卽宋楊林寨太祖吳元年攺今名設弓兵四十名往來巡邏所屬烽堠五座

七浦塘

花浦口

謝家灣

楊林塘大赦口

每堠另設了守弓兵五名

唐茜涇巡司

在太倉州城東北五十四里新安鄕卽昆山鎭巡撿司國朝洪武七年攺今名成化中遷東花浦口設弓兵四十名往來巡邏所屬烽堠十二座

目字圩

向字圩

露字圩

新字圩職字圩

空字圩

風塘

上杜寒字圩

同字圩

吳字圩

李字圩每堠另設了守弓兵五名

劉家港巡司

在太倉州城東七十里劉家港口瀕海國朝洪武七年設巡撿張於建署設弓兵四十名往來巡邏所屬烽堠六座

楊家橋

薛市門

小錢門

二十三都二十五都二十六都

每堠另設了守弓兵五名

甘艸巡司

在太倉州城東七十里甘艸鎭東抵海國朝洪武七年設弓兵四十名往來巡邏所屬烽堠四座

黃濵

錢涇

鹿鳴涇

雙鳴每堠另設了守弓兵五名

請重建兵備道疏【代】

臣惟春秋之義家不藏甲行不挾矢所以戒私逞昭國憲也乃玆彊誖羣醜盛列兵仗橫行白晝大茇間觸法抵禁居然無忌其防頑桀驁之气將安所不至哉乘時撲滅罪在罔赦臣恐除惡務本之道不在是也臣吳人也長育玆土聞見具審臣敢縷陳其詳夫長江東注宗聫巨海水尾閭固盜叢窟也沙渚剛鹵不可以耕風濤出沒獨擅長技此其民驅之善則難縱之惡則性然耳然臣遡往昔自治以上未聞江海寇警若是烈也玆以還則浸多事比某某等各以巨盜蝟集盈千張熾剽掠更僕疊起瀕江沿海罄業亡命罔所告訴者亦屢矣近復以某某二姓仇殺殃及土民撫巡計伏首惡靖滅可伺而餘孽滋蔓肆行方張先後守土諸臣寡所長慮專務姑息圖幸近功譬諸養癰成疽厭棄鍼艾胸背之患憂方大耳臣嘗得諸里巷傳議僉謂祖宗之時額建太倉鎭海二衛備倭截港特設兵備憲司住札太倉以專控禦上下嚴督兵民震慴卽有小警不旋時銷格自治十年巡撫右副都禦史朱瑄疏建州治添設州牧等員而憲司寢革自玆法日隳民日病蓋將不勝其害是何也州牧之與衛吏位相軋法不相束則其勢必玩監司憲職不過嵗一再至積弱之遂不可服近奉明防令南京內外守備議處擬以撫按巡江等官輪署終嵗事渉張皇竟寡實效顧此武弁不愼名撿罔畏官刑徒恣谿壑潛爲亂階給捕帖爲盜鄕者官戍也誘指稱爲盜間諜者亦官戍也上下冒蔽俗成比周而監禦之坊決矣夫國家貢賦總逓淮運不逾四百萬石蘇州一郡嵗賦二百餘萬已當天下過半是固皇上股肱郡邇乃郡寇聲言借運此其競欲緣姦意且不測是嵗亢旱經時千里枯槁嵗歉民窮尢可顧慮經國計者所當過計而善反之更不可漫焉爾矣臣聞漢臣賈誼曰琴瑟不調必觧而更張之乃可鼔也江洋之患若非亟賜興革臣恐東南之患方厪聖慮臣愚冀得皇上勅下該部查照祖宗舊制先行沿設兵備副使一員領勅專守地方嚴束官戍兼理屯田水利鹽法其諸貪殘無恥慣通海盜等官以漸更調懲誡用消禍萌其海上販鹽造船等聽因勢設策禁於未發庻幾職有專守事非遙制上畏官刑下憚法网弭盜之患恐無逾此

太倉州倭患事迹

洪武七年甲寅

八月倭寇海濵

命靖海侯吳禎率沿海各衛兵出捕至琉球大洋獲倭人船送京師

永樂二年甲申

四月對馬岐倭寇海濵

賊掠浙江穿山而來轉掠沿海上命太監鄭和曁王景侯獻等率師二萬八千有奇海船二百八艘賫勅諭其國王源道義源道義出師獲渠魁以獻

永樂十四年丙申

倭寇海濵

嘉靖三十一年壬子

七月倭舶至七鴉港

時海上報倭船一在吳淞所一在七鴉港一在崇明沙人不滿百饑且困在七鴉港者爲居民楊氏所執凡十餘人

三十二年癸丑

閏三月賊至劉家河官兵擊卻之

賊入劉家河帆而西守備解明道與六合知縣董邦政率兵迎擊賊遂往吳淞江口

賊首鄧文俊林碧川沈南山等分掠州境

四月賊首蕭顯突至城下焚刼操江都禦史蔡公克亷親督官軍禦卻之以鄞人蔡時宜陳可願爲幕客州人疑之並及蔡公公如蘇城

太倉𨿽濵海久無兵燹是月初九日歘有賊船十五隻突至劉家河兵備副使吳公相遣兵逐之生擒阿智等八人斬首八級賊遁去於是人始知其爲倭寇也操江都禦史蔡公克亷駐節蘇城聞警報亟至州戒戎備十三日賊首蕭顯等二百餘人又突至城下焚刼自南門至西門民捨官倉俱爲煨燼公發官軍出城皆望敵而走莫敢戰公躬自登城命軍士以火器飛礟擊殺三十餘賊賊乃去公見賊勢洶湧恐受圍孤城不克有濟欲如蘇郡官屬皆畱之公答曰我非州守也各郡安危皆我之責若匏系於此孰與撫巡防議興兵乎遂行時有蔡時宜陳可願者善談兵通政司參議張公寰托撿校袁本立薦於公公與語恱之置諸記室然二人實無奇識惟主堅守之議耳士民疑爲姦細謂鄞人素通畨二人皆鄞人也而操院用之殆不可測適王直之黨潛入城爲內應爲有司所執眾益疑二人爲賊黨二人懼隨公出城州人共毆之幾斃拘囚拷鞫坐獄三年然後白可願後歸鄞立功之志愈鋭捧監司檄充副使與蔣洲同使日本王直之就擒實可願等遊說之所致云

操江都禦史蔡公克亷遣蘇州府同知任環帥民兵擊賊

先是蔡公克亷在太倉城中見賊勢猖獗不遑奏請不敢擅動官軍檄本府同知任環選各縣民兵三百人應之環握符昆山家屬俱在郡城見檄卽行人皆危之或諷環回郡敍別環弗應惟以書戒其子曰我仗國威東行討賊賊眾我寡萬一不支臣死忠子死孝妻死節只要各成一个是而已矣無我憂也環自慮不能生還周身書名以便防屍見者無不感泣至太倉賊將圍城煙焰四起蔡公急召環入環曰兵存與存兵亡與亡將之道也兵在外而我自入城可乎入則俱入不然與我援兵我當自戰耳蔡公遂如蘇城而以殄寇屬環環𨿽敢任而選帯勇夫罔閒武藝且無援勢孤賊衝至皆不戰而走環鐵衣單騎帯月獨馳賊疑有伏不之犯頃之兵士防之皆還集環謂之曰我領朝廷勅命義不與賊俱生不可遇難而避若等不教之民原非軍伍覆沒則可憐逃生則無罪奚必戀我而徒死乎人人拜泣而謝常有數十人跬步不離環艸棲露宿夜不解甲兵士愁苦不能寐環與談古今忠孝之事逹旦不倦病瘡痍者則調防之慰藉之隨賊向往枵腹而坐分食而嘗濡雨而行徒跣而渉與士卒同茹甘苦遇曠野則教以挑持擊刺之法坐作距覆之方人人感奮時賊橫行莫之敢格目中常接任兵環懼失士而先登士懼失環而爭進賊深惡環欲殺之一日追急兵士跽而哀吁賊大呼曰我所欲殺者任環耳可速指任爲誰我則爾貸庖人徐佩應之曰卽我是也欲殺則殺賊遂殺佩而去環収佩屍瘞而奠之先是佩恐賊覓環以環所乘馬甲冑裝束行野戒左右呼爲任爺身當賊衝置環生路嘗因危廹與環同匿深溝中賊夜過之不知環嘗被流矢墮馬兵眾舁之而馳又遇賊水濵掖環過橋斷橋木賊不能及因是賊知環徳感人之深人皆樂於效死弗忍害且憚之每遇環輙大笑曰任命又來矣逺而去之民有被擄逃歸者述賊疑環屢殺屢存殆天神非人也不可殺是月積勞公疽發於背掀如盤水粒俱損猶裹瘡履陣後乃臥太倉西門城堙郡中士民聞而憂之生員陳恕等呈於各院檄而歸之

五月賊遁出海州判金汝舟千戶楊循禮擊敗之擒斬賊八十有奇

十月賊掠浪港

是月十六日賊三百餘人大船六隻泊浪港登岸焚掠州城震恐

三十三年甲寅

四月州判金汝舟指揮姜統擊賊於劉家河大敗之賊首蕭顯自正月復防南沙爲官兵擊走至是突入劉家河統與汝舟率舟師擊敗之斬首一百有奇

賊攻南門

十二日松江之賊由夏駕浦靑魚涇突攻南門分一支西北行沿城焚掠

賊犯州城及掠諸邨鎭

十三日賊舟四十餘艘至劉家河口千戶張瀚等帥兵船逐之出洋續至六舟帆直抵朝陽門與松江之賊互爲聲援是晚賊舟復大至入劉家河泊南關分遣其徒往昆山縣凡本州諸鄕鎭派賊分刼舟有定數地有定界擄民向啖之以財劫之以威故𨿽窮僻之處無有不知而到者

賊攻東門兵備僉事任公環擊敗之

二十三日毛家市葛隆鎭及諸邨鄕之賊皆防屯於淮云寺李王廟江家園三處各離城半里伐竹木爲攻城之具二十九日賊列於大東門朝陽門一帯吹螺發火器弓矢與城夫對敵別以百人舁梯渡濠僉事任公環躬督士民發飛礟流矢傷殺甚眾又縋敢死士出城力戰賊敗而走遺棄兵械我兵悉毀之時賊眇城爲唾手可得及敗衂攻城之念始弛

五月賊舟出洋官兵追擊之斬獲有差

十二日二大王之黨二千餘人自昆山斜堰至本州直塘鎭由七鴉浦出海十八日各縣之圍皆觧賊舟悉由劉家河出海凡三百餘艘結大防而行三日始盡本州同知張魁判官金汝舟千戶田應山楊尙英王應麟等追擊之至寶山下七等洋奪其舟四十隻斬馘三百九十二級二十四日賊自七鴉港出海者一百十舟指揮姜統與金汝舟楊尙英等共追擊之斬首一百五十餘級溺水死者不計

六月賊攻西門蘇州府同知李敏徳率官兵擊走之初一日賊四百餘人屯陸家橋突至南關焚掠初二日攻西門時本府同知李敏徳在城率官兵擊之狼兵請與之俱戰於水次倉賊敗而走官兵追擊復大敗之

八月賊假道太倉如蘇城兵備僉事任公環遣官兵禦卻之

十四日賊千餘人由江東羅店進薄城下欲犯府治兵備任公環遣官兵拒擊之賊不得進仍由故道還柘林

三十四年乙卯

正月賊至直塘鎭

倭賊自郡城過昆山至直塘將如雙鳯疑有備遂遁去

六月賊遁出海知州熊桴追擊至登舟沙大敗之常熟三丈浦之賊爲兵備副使任公環所撓遁出海桴與把總楊尙英州判張大倫追至登舟沙圍而攻之賊死無算俘斬一百三十有奇

七月賊舟過劉家河把總劉堂追擊敗之

十五日江北之賊載輜重欲歸日本道經劉家河口堂尾而擊之賊大敗十七日獲其二舟而還

參將盧鏜都指揮王沛敗賊於劉家河

先是賊自王江涇陸涇壩數敗之後勢甚窮促參將盧鏜都指揮王沛時往撓之賊死傷及疾疫者過半乃潛伏巢穴不敢出掠日爲遁歸之計已而爲官兵邀擊遂沈舟破釡示無去志然實覬官兵不備之於海而得志也鏜等奉憲檄率舟師預伏海口伺之賊果遁去追敗之於劉家河金山洋悉沈其舟賊溺死無遺

八月七鴉港賊遁出海把總楊尙英等追擊敗之

三十五年丙辰

二月賊入七浦寇東鄕諸鎭

四月賊掠茜涇等鎭

十三日倭船突至茜涇鎭團長率鄕兵禦之十八日黃窪新塘之賊合防至茜涇與弓兵鄕民合戰不勝遁走七鴉港少遲賊復至屯錢思橋分其徒作二支一由七浦塘至官塲路一往甘艸鎭焚劫十九日知州熊桴遣兵襲其巢賊方出掠聞報還救與官兵戰各無勝敗二十日賊掠橫涇鎭勢愈熾

五月賊自茜涇薄州城判官張大倫帥師擊之不克初三日茜涇之賊掠沙頭鎭而南將至城下大倫督師與戰方酣賊伏兵起我師遂潰賊亦去

六月總兵兪大猷追擊賊於茶山大敗之

初九日七鴉港賊與吳淞之賊相繼遁去大猷督把總劉堂楊尙英等兵船追之移檄福山把總鄧城鎭撫包守正等兵船從東北應援初十日追及於茶山東北深洋四面夾擊賊舟沈者六十餘艘擒斬三百十一名顆其餘殘賊皆宵遁是戰也賊溺死海中者以千計而我兵僅傷三人亦一奇勲也

三十八年己未

四月倭船犯劉家港官兵禦卻之

初九日倭船突至三爿沙總兵盧鏜與把總楊尙英迎擊敗之已而衝劉家港官兵拒擊之頗有斬獲賊不得入遂遁往三沙

四十四年乙丑

四月賊犯三沙巡按禦史溫公如璋兵備副使耿公隨卿督副總兵郭成等討平之

賊自三沙受困之後不敢覬覦蘇松越六年人心懈弛將士玩愒兵備副使耿公隨卿與太倉州署印州同蕭奇勲相與憂之耿公周曆沿海申嚴號令稽察將領奇勲則潛募壯士備火藥廣儲蓄爲戰守計本月十六日賊舟由大衢山南行者甚眾由羊山西行者七十餘艘蓋欲犯蘇松也適捕黃魚船數百艘在洋協力與戰賊懼而去零賊六舟突犯三沙下腳耿公檄副總兵郭成參將田應山都司邵應奎等往擊之而自與蘇州府海防同知劉一麟出劉家河督戰將士不能規避賊見官兵大集遁往江北江北兵拒之不得逞十八日復回縣後沙川心港郭總兵與邵都司江北田參將大兵三枝困賊於絕地者五日賊勢大促而我兵觀望莫敢擊二十三日風大作福蒼八槳等船久不修艌破散飄溺兵得上岸者賊輒殺之莫紀其數舵工捕盜火器資糧皆爲賊有識者恨之二十四日兵備道新調兵又集賊遁出洋官兵追之莫及是夜三沙又到賊舟二隻吳家沙新竈沙響沙皆有賊焉先是巡撫都禦史周公如斗以迎防景藩防往安慶府飛報不能卽及巡按禦史溫公如璋在宜興縣星夜馳詣太倉謂諸將曰賊至浹旬若曹不能立尺寸功而更損舟師罪在罔赦若三日不破賊必以失機奏聞諸將懼請效死戰溫公乃取兵備道兵及州同知蕭奇勲所募兵往三沙助戰而以指揮朱先武昌祖爲蒞陣官耿公又遣參將田應山等策應之大兵旣集火器資糧皆稱竭乃將士規避故習也蕭同知以其平日所備應之隨取隨足未嘗逾時將士無以借口溫公遣火牌督戰甚峻蕭同知解懸賞銀二千兩亦至人心大恱二十六日諸將奮力與賊戰於三沙賊敗走縣後沙官兵追擊之沈其舟一艘賊登陸爲官兵擒斬十八名顆墮海死者不與焉遺賊一舟遁往髙家嘴總兵郭成先以陸兵列沙灘左右而以舟師逼賊且火其舟賊不得已登陸則前所遣陸兵與兵備道兵蕭同知兵四面夾擊賊大敗生擒三十七名斬首七十有七餘賊伏叢莽中郭總兵遣通事往諭之賊降者二十人其不肯降者尙伏莽中夜半盜沙船欲遁沙兵覺之殪於海中又二十餘人是戰也總兵郭成參將田應山都司邵應奎之功固多而陷陣先登則兵備道及蕭同知兵之功尢不可誣因溫耿二公威令禁搶首級故苖兵得攘之爲己功云

五月官兵擊賊於三沙外洋大敗之

巡撫都禦史周公如斗聞海洋有警自安馳至太倉適縣後沙先防巡按禦史溫公巡江禦史尹公犒將士於本州教塲中偵者報洋山殿前山淡水門賊船一防且至三公相謂曰方今有事正駕馭將官之時𨿽例有宴可廢也卽遣總兵郭成率將士擊賊成遣都司邵應奎等自三爿沙向東南行而親督把總車梁等從髙家嘴東行防合截殺及於三沙東南外洋賊大敗生擒六名斬首十六級死洪濤中者不計二舟皆犂沈賊無孑遺矣先是耆民多崛彊與舵工相推諉臨陣規避縱賊當道𨿽素知莫如之何署印州同知蕭奇勲謂此軰宜結以恩訪耆民中知兵者優禮之有過恕之臨出海厚犒之耆民感激爭盡死力故得以成功云按太倉之警非一時文武諸臣相與盡力戰守城幾危矣若捐生不顧轉戰數合至使寇稱之爲任命者則任兵憲環之樹績尢奇徐佩以一庖人而身代任之死又庻幾與紀信同傳矣

太倉使往日本鍼路【附錄】

太倉港口開船用單乙鍼一更船平【每一晝夜分爲十更以焚香枝數爲度】吳淞江用單乙鍼及乙卯鍼一更平寶山到南滙嘴用乙辰鍼出港口打水六七丈沙泥地是正路三更見茶山茶山下水深十八托自此用坤申及丁未鍼行三更船直至大小七山灘山在東北邊灘山下水深七八托用單丁鍼及丁未鍼三更船至霍山霍山用單午鍼至西後門西後門用巽己鍼三更船至茅山茅山用辰己鍼取廟州門船從門下行過取升羅嶼廟州門水深急流升羅嶼用丁未鍼經崎頭山出雙嶼港升羅﨑頭俱可泊船﨑頭水深九托雙嶼港用丙午鍼三更船至孝順洋及亂礁洋雙嶼港口水流急孝順洋水深十三托泥地亂礁洋水深八九托取九山以行九山西邊有礁湏知防愼九山用單卯鍼二十七更過洋至日本港口打水七八托泥地南邊泊船

明初太倉至北京海運故道【附錄】

太倉劉家港口開船出崇明平安沙小洪放洋東北行經白棘沙綠苔沙入管家洪直北至海門縣界呂四塲轉東過了角嘴是橫上再北過胡椒沙是大橫多陰沙宜勤防水所謂長灘也望白水洋東北行見官綠水一日見黒綠水正北行兩日夜是黒水洋又兩日夜見北洋綠水又一日夜正北望顯神山半日見成山如在黒水洋正北帯東行量日朗不見成山黒水多必低了望見升羅嶼西有磯如筆架卽復回望北帯西行一日夜見成山如在北洋綠水見延眞島西北望山尖是九峯山西南洋有北茶山白峯頭石礁橫百餘里激浪如雪卽開帆望東北行半日見成山成山頭絕險自放洋入黒水夾延眞白峯頭轉成山所謂萬里波濤也若約略程次隨路趨避則自劉家港起經崇明過了角嘴至大河營約程三百餘里中有大安沙縣後沙各沙嘴淺灘宜避自大河營經胡椒沙黃沙洋酣沙奔茶塲呂家堡鬭龍江淮河口至鶯遊山約程六百餘里中有黃沙洋一路陰沙鬭龍江險潮宜避自鶯遊山東北逺望瑯琊山至齋堂島約四百餘里中有石桕瀾胡家瀾曲伏桃花瀾宜避自齋堂島正東繇膠州靈山島東北逺望勞山前投福島約二百餘里中有靈島鼓樓圏唐島驢鳴嘴董家灣捉馬嘴宜避自福島東避老君山望田橫島約百五十里自田橫島繇靑黃島逺望槎山前投延眞島約四百餘里中有劉家嶺及島東三孤石宜避自延眞島稍放洋轉杵島嘴北過成山頭西北望威海山前投劉公島約二百四十里中有黒石島餓狼鴟石成山頭殿東頭宜避自劉公島西北避黃家嘴又西避靖子島小杵島逺望芝罘島約二百餘里自芝罘島過龍洞直西望長山島西投沙門島約一百八十餘里中有龍洞嘴灣子口抹直口金礁嘴新河海口觀音嘴石長沙嘴石宜避自沙門島西南逺望三山島約二百餘里中有大石瀾羊欄礁石宜避自三山島過芙蓉島直西投大淸河約四百里中有虎頭崖東北碎石海倉口椿米閘石宜避自大淸河百六十里至大備河二百餘里至大沽河進直沽回程自直沽開洋望東拋南一字行使一日夜見半邊山便見沙門島若挑南字多必是萊州三山便挑東北行使半日便見沙門島若挑北字多必見碗磯山往南収登州衛北沙門島開船東南山嘴有淺可拘中望東行使好風一日夜到劉島収入宮前劉島開洋望東挑北一字轉成山嘴望正南行使好風一日夜見綠水好風一日夜見黒水好風一日夜便見南洋綠水好風兩日一夜見白水望南挑西一字行使好風一日防竿累戳二丈漸漸減作一丈五尺水下有亂泥沙約一二尺深便是長灘漸漸挑西收洪如水竿戳著硬沙卽不是長沙地便復回望大東行使見綠水望東行使到白水防長沙収三沙洪如収不得洪卽望東南行使日間看水黃綠水浪花如茶末水夜間看浪潑如大星多卽是茶山若船稍坐茶山往西南一字好風半潮北見崇明沙南見靑浦墪沿岸劉家港如在黒水洋正南挑西多必是髙誤前有陰沙半洋沙響沙攔頭沙卽是了角嘴北便復回往正東行使看水色風汛収三沙洪如風不便収不得洪卽挑東南行使看水色収寶山如在黒水大洋挑東多必是低誤可見隔界大山一座使望正西挑南一字行使好風一日夜便見茶山如不見隔界山又不見茶山見黒綠水多便望正西行使必見石龍山孤礁山復回望西南行使見茶山収洪後住

崇明縣總論

崇明新縣乃古之平洋沙也孤懸海中凡江口大小諸沙咸屬焉其地𨿽名爲蘇之屬邑而風气迥別離府太逺治中當道建議領於太倉州錢糓三萬餘石專供本所本縣俸糧軍餉不在綱運之列沙中多豪右一有期防恭順勝於內地但其人性剛而气猛好勝而輕生平居忻忻頗惇禮義一有所觸卽不相忍甚至亡軀破家亦不卹也君子謂其有田橫之風故蘇州諸邑惟崇明之地爲最險亦惟崇明之人爲最悍邇來島寇不靖一或登岸輙流毒內地若沙兵與之水戰或至而擊其饑疲或去而絕其歸路罔不殄滅但緣向來賞罸不明致相解體而貪婪防軰因公濟私縱其饑入邀其飽出焉耳如愚見須委本州縣亷正官爲士民素所欽服者親臨各沙籍其丁壯編爲土兵仍令各兵舉信實能幹耆民爲之統領申明進生退死之條嚴立縱饑擊飽之律優其禮遇足其芻糧時其訓練有船者量與顧賃修理之費無者官爲給之使艨艟巨艦千百爲防縱橫海島中則南可以衛嘉興松江之頭顱北可以引通泰二州之肘腋西可以防太倉嘉定之腰腹而伸膝東向控制諸島若發防振落爾而又內有新十百戶所爲之守城舊十百戶所爲之備倭外有三巡司爲之哨邏海島關隘斯亦備矣大抵崇明乃地自爲隘人自爲伍與內地頗不相侔所貴乎駕馭之者寛嚴並施恩威兼濟無太束縛驟馳使急而至於敗則得矣

崇明縣境考

崇明縣在郡城東三百一十四里海中唐武徳元年海門之南騰湧二洲名東西二沙漁樵者土著焉嗣是芟刈墾辟易而爲田民乃攸居立鎭西洲以通有無於江北因是屬通州海門縣崇明之名所由始宋天聖二年續漲一沙與東沙接壤而前兩沙之民徙居焉建中靖國初又漲一沙於西北距五十里卽今所謂三沙也嘉定十五年更置鹽塲號曰天賜塲元至元中立爲州州路越七十餘年治之南嚙於海至正十二年壬辰知州程世昌等徙州治於新漲沙北十五里國朝洪武二年攺州爲縣仍州府八年攺屬蘇州府永樂十八年城復逼於海知縣髙居正遷於北新漲十里地名秦家符治十年建太倉州縣屬太倉未幾海嚙秦家符嘉靖八年知縣杜畿遷治於三沙馬家墪西南二十九年海復逼東北二隅知縣尹徹遷於平洋沙縣境吳家沙東臨大海登舟沙西近狼山南之斜洪抵劉家河東南新開河近吳淞江北之浦沙近海門江北疆域彼此界限固不可越而積沙成壤滄桑不恆未可以裏至定然東西南北自可約計東至蛇山約二百里西北至狼山約一百里西南至太倉州界約四十里北至海門縣界約一百里

崇明縣城池考

崇明縣城舊在新漲沙北元至正末年創建國朝永樂十八年爲海潮所逼遷建於秦家符地方治間復嚙於海嘉靖八年知縣杜畿遷治三沙三沙地形東西將四十里南北十餘里控諸沙之上游爲一邑之中土縣城設於其中極爲控扼險要緣東近大洋城東北二面漸爲海水所瀦傾去其半二十九年知縣尹徹遂遷治於平洋沙建城西南隅失險甚矣

城

周圍長一千二百九十五丈二尺髙一丈八尺厚稱之

池

深一丈餘濶十丈有奇

陸門

四座

水關

惟東南一座

敵樓

四座

窩鋪

二十八座

雉堞

二千六百四十七垜

崇明縣兵防考

崇明守禦千戶所國朝洪武三年立中軍都督府領於鎭海衞原設千戶一員百戶十員統軍一千二百名守禦城池永樂十四年倭人入寇發鎭江鎭海二衞軍一千一百二十名以百戶十員統之來禦遂本所守城爲一千戶所其舊戍軍兵令習水戰設備倭風船十隻停泊舊縣東南名曰水寨又爲一千戶所俱領於鎭海衞宣徳六年將鎭江鎭海二衞軍發回調蘇州衞軍一千名以百戶十員領之戍守厥後世平船壊水寨備倭軍亦掣入城守禦嘉靖中海寇倡亂復調浙江兵四百名領兵官一員協守三十八年通政司使唐公順之攺守禦所爲都司題設都司一員三十九年巡撫都禦史翁公大立題攺金山參將來鎭四十五年以崇明參將攺鎭劉家河以劉河把總來鎭

﹤子部﹐兵家類﹐江南經略﹐卷三下﹥

崇明縣海洋路辧

或問崇明諸沙孤懸海中賊舟無不可至其何路之有曰不然舟在海中橫行而無阻者惟外海深洋耳其在內海如山東遼陽廣福浙竹勞劍秀之類山根連絡非得其理不可行也況崇明在淮之南嘉杭之北𨿽無山島而陰沙暗塗往往延亙數十里糾纒錯雜舟若觸之則膠淺閣漏之患詎能免乎故倭舶內犯必由洋山分防坤庚鍼則經竹箔沙以入吳淞江辛酉鍼則歷三沙下腳新竈沙宋信嘴北以入劉河七鴉或過吳淞江而不能入也則宋信嘴之南亦可以竟達於劉河也竹箔沙之內髙家嘴之外沿海而西北者謂之楊家路海舶得此方能展舒自七鴉而北則江南之常鎭江北之淮揚無不可之矣或自竹箔沙而得東南風則轉而爲坤未鍼靑邨南滙金山罹其禍也或乘輕舸由哨馬繡鞋之類而來則自三爿沙以西或出匾擔沙之南而犯三沙或出匾擔沙之北而犯平洋沙營前沙犯平洋沙則江南三郡受其害矣犯營前沙則江北諸郡受其害矣寇防之歸也亦然若自諸郡戰敗而無所掠則必泄忿於諸沙故寇舶之進退也有五路焉三爿沙者諸沙之關鍵也三爿沙之北匾擔沙爲重三爿沙之南縣後沙爲重新竈沙劉家河之要路也竹箔沙吳淞江之要路也兵船防哨𨿽各有信地然禦賊於門戶之間孰若禦賊於籓籬之外爲第一義乎若曰海中無路隨處可行此正兵船規避之說也是不可聽

三爿沙險要說

三爿沙在縣治東北孤立海中四望無際島寇從東北大洋而來必經此沙蓋浙直二省之咽喉也賊若南行則浙之寜紹臺溫直之蘇松無所不通矣西行則本縣三沙平洋沙常熟福山許浦江南之常鎭江北之淮惟其所之豈直一邑利害之所關哉舊說謂各沙之門戶亦見之小矣必設重兵防守而各沙兵船以之爲防哨之地賊至則極力截殺互相策應遏賊上游此其第一關鎖也

新竈沙險要說

新竈沙在三沙東南竹箔沙東北其東卽無際大洋也三沙下腳爲各沙門戶新竈沙實逼近之自此而西則宋信嘴在焉蓋不由竹箔沙而徑可達劉家河亦一間道也第此處沙塗暗伏非熟知之人不能行故島寇大防不敢直搗然在我不可謂非險要而棄之況逼近三沙此尢當愼

竹箔沙險要說

竹箔沙在縣治東南七十餘里乃南沙之南盡處也外爲無際大洋南與髙家嘴相對爲內海之南門賊自洋山而來欲入吳淞江等處此沙正當轉屈之間賊舟過此然後由楊家路沿海而北吳淞江首受其衝以次而及劉河等處必設重兵於此與三爿沙宋信嘴兵船防哨互爲犄角若賊至此則竹箔兵船爲主而新竈兵船從北應之吳淞江兵船從南應之必使賊不得過此則內地可髙枕而臥矣

三沙險要說

三沙崇明舊縣治也控諸沙之上游爲一邑之中土嘉靖初遷建縣治於此又有守禦千戶所俾兵民雜守極得備禦長策因東近大洋海水沖嚙城東北易圮遂遷治平洋沙而此沙僅一巡司領之吁失險甚矣蓋此沙下腳北通狼福二山南通宋信嘴江南江北數郡之關鎖也須於春汛時月參將督兵船於此駐泊分遣遊兵各沙防哨使賊不得過此以達營前沙庻幾大江無虞而南都安若泰山矣

縣後匾擔二沙險要說

縣後匾擔二沙俱在縣治東北三沙之門戶也賊若過三爿沙南行則由縣後以犯三沙吳家等沙北行則由匾擔沙以犯營前等沙然後北入通泰二州南入蘇常二府必設兵船守之以爲第二重關鎖猶可遏賊深入之勢若棄而不守賊得縱橫豈直一邑殘破而已哉

南沙險要說

南沙在縣治南七十里與竹箔沙連壤卽西沙也其西北盡處爲宋信嘴與劉家河相對島寇自竹箔沙而西則吳淞江兵船所截不得入必自此而北至宋信嘴其南北二洪必由之道也若設重兵一枝屯守於此與吳淞江劉家河之兵相爲犄角若賊至此則南沙兵船爲主而吳淞江兵船從南應之劉家河兵船從北應之賊豈能直搗乎不然劉家河受其禍七鴉白茆以次而及矣

南沙營兵防考

南沙軍營嘉靖十九年因秦璠王艮之亂巡撫都禦史夏公邦謨奏置每嵗春秋二汛分畨防禦春則太倉衛委指揮一員千戶一員百戶一員領軍八十名往戍至秋更代秋則鎭海衛委指揮一員千戶一員百戶一員領軍八十名往戍至春更代竊謂兵力單弱亟宜添設重兵與吳淞劉河相爲犄角者也

營前沙險要說

營前沙在縣治之北爲大江入海之砥柱賊舟若過此而西則江北淮江南常鎭諸郡任其衝突矣必於此多設兵船與狼山福山互爲聲援賊始不能長驅入江也

諸沙總論

諸沙紛列其名甚繁而究其要害當設險者不過已上數洪而已此外諸洪暗沙伏塗潮壅則有洪之形潮退則閣淺而不能行方其壅也舟亦不能大防而過故東南海口以竹箔爲要東北海口以新竈爛沙三爿爲要守此四路則豈惟蘇松可保安哉所以固長江之上游而畱都陵寢萬億年無疆之休亦在是也

崇明縣險要論

崇明孤懸海中四面受敵隨處可登其港口十餘如錢打紙盤船洪之類賊舟無處不可収入而靑龍港直通縣城之內尢爲要皆險之當設者也但崇明險要與他邑不同他邑或在疆邊或在腹裏江湖山鎭相機慿借爲寨爲屯一時可以據守崇明則茫茫大洋諸沙環列賊若登據一沙則其衝突之勢縣城爲之岌岌矣況可俟其薄縣治而後制之乎故須以本所官軍本縣民兵二三千人專守城池與本邑港口而各沙則以耆民兵船分屯互哨相爲聲援賊來則拒之勿容停泊賊去則追之無分彼己則凡環列諸沙賊皆難犯而況於縣治復何虞乎若曾聞寇舶之來東南必由乎竹箔沙東北必由乎匾擔沙正東必由乎三沙下腳玆三者皆在諸沙之外乃崇明之外戶也三處哨船往來不絕則賊之蹤迹可知而爲備不難矣若捨是而泛備乎諸沙則猶扄鑰不嚴而縱賊內入拒之於堂奧也可乎哉故平洋設備不如諸沙之善諸沙設備不如三者之善或問寇性狡悍豈沙民之所能敵乎曰否海中之洲有山者謂之島無山者謂之沙沙島之名𨿽殊其爲海處一也深淵巨濤閱歷出沒島人能之沙民亦能之迎潮戧風低昂傾側島人能之沙民亦能之火攻石擊進退衝犂島人能之沙民亦能之危礁暗磯練達翅避島人能之沙民亦能之更船鍼路望推測島人能之沙民亦能之風飡露宿服習忍耐島人能之沙民亦能之殺人於貨狡猾狠頑島人能之沙民亦能之弗鬭原野弗交短兵而但相與角智力決雌雄於波浩之鄕沙民何歉於島人哉所貴者用之有道馭之有方得其心斯得其力得其力斯得其效矣

崇明縣巡司【弓兵烽堠附】

西沙巡司

在崇明縣治西八十里西沙國朝洪武初建設弓兵四十名往來巡邏所屬烽堠十三座

南沙

薛家港

第五港

第八港第九港

界溝港

水洪港

道堂港陳子中港秦墳港

川洪港

石家濱第三小桐板

每堠另設了守弓兵五名

三沙巡司

在崇明縣治北五十里三沙【卽舊縣治】國朝洪武初建設弓兵四十名往來巡邏所屬烽堠七座

長敢

徐公濱

靑水濱

北新河新港

北白滑

漺

平洋沙巡司

在崇明縣平洋沙【卽今縣治】國朝洪武初建嘉靖二十九年遷縣築城於此巡司署在東城外設弓兵四十名往來巡邏所屬烽堠十座

下樁港

東滑

鐘家窊

出水套鰕港

水竇港

南大港

陳八港沈婆港

潭子港

每堠另設了守弓兵五名

又沿海烽堠七座

上港

南海

防姚港

張家港下界防港大套

靑潭港

每堠另設了守弓兵五名

崇明縣倭患事迹

洪武二年己酉

二月倭犯海濱指揮翁徳擊敗之

時倭賊出沒海島中數肆侵擾殺掠居民劫奪貨財沿海之地皆患之太倉衛指揮僉事翁徳督舟師出海捕之遇於海門之上幫麾兵衝擊多所殺溺生擒數百人並得舟械以聞陞本衛指揮副使仍命往捕餘寇徳再往倭懼不敢出沿海遂寜

三年庚戍

七月倭掠縣境

舊縣治也卽今之三沙倭寇剽掠民財殆盡

七年甲寅

八月倭犯海濱

永樂二年甲申

四月對馬岐倭寇海濱

十四年丙申

五月賊陷縣城

十二日倭寇突犯縣治城陷入之殺擄官民三百餘人事聞發鎭江鎭海二衛百戶十員率軍一千餘名禦擊之寇平遂崇明守禦所守城其舊戍官軍發入水寨自是賊無至境者

嘉靖三十一年壬子

七月倭船泊縣境

時有倭舶飄至崇明沙饑且困剽掠海濱有巡撿紿之曰棄爾兵則與爾船賊投刀海中擒獲二十餘人自言船主龔十八與倭通販飄入朝鮮界朝鮮人襲之死戰脫風便七日至此本非爲寇已而知官兵易走乃有輕中國之意

三十二年癸丑

閏三月賊首鄧文俊等分掠縣境

四月賊犯南沙

耆民施珽禦戰死之

七月賊據南沙

賊首蕭顯與孫二等旣陷上海縣由吳淞江出洋官軍阻截之不得歸率五百餘人登南沙據之官軍焚其舟時七月初七日也巡江禦史周公承學調儀眞守備觧明道蘇州府同知任環率兵船徵之方布陣欲戰而新倭大至遂歸守要害南沙積粟素多悉爲賊有官軍不能困矣

十二月副總兵湯克寛討賊於南沙敗績

克寛奉命討賊賊首蕭顯偵知之招集各沙新賊以待克寛帥邳兵渡海時府同知任環將沙耆民兵於海濱謂克寛爲前總兵慶子家世將兵必善射以所部耆民兵兼屬之克寛視蕭顯不足敵猝發兵抵沙岸天未明竟進蕭顯多智預於沙岸設伏俟湯兵半至伏起湯兵大驚前後不相顧潰亂而敗死者千餘人克寛收兵還環大悔之自率耆民兵與賊相持耆民心素歸環樂於效死凡賊舉動機智環皆覘知而預備之蕭顯懼甚欲走而不可得

三十三年甲寅

正月賊遁走如嘉定

先是除夕府同知任環歸郡朝賀而委耆民督兵守賊兵飲節酒防守稍懈蕭顯乘間出奔往嘉定施家港登劫

賊復據南沙參將觧明道擊走之

二十一日南沙復到賊船二隻収泊野茅港二十二日明道帥師擊之斬獲過半餘賊遂悉遁而去

四月賊掠諸沙

初十日倭賊數百人登泊舊縣水竇港殺掠甚慘而匾擔沙三爿沙營前沙響沙長沙南沙諸處皆有賊登泊焚掠南沙尢眾

三十四年乙卯

正月賊陷崇明縣知縣唐一岑力戰死之賊旋就滅一岑素忠勇善鬭初三日舊縣水竇港之賊數攻城輙爲一岑所擊敗初七日城有崩摧者賊乘夜襲之遂陷一岑率眾巷戰手殺十餘賊身被數刅猶力戰不已賊大敗逃去一岑傷重而死居二日賊復入縣城據之諸耆民相與謀曰唐父母爲城而死而復容賊畱城中我軰之羞也不殺賊何以報唐父母於是相與戮力死鬭賊二百餘人無一得生還者

三月兵備僉事任公環參將觧明道敗賊於南沙斬首一百餘級

四月賊攻縣城

十七日賊登平洋沙二十一日攻東門甚急署縣事太倉州同張魁千戶陳袍等悉力禦之賊乃退去

五月賊再掠諸沙

初二日江北之賊浮海而歸過山前沙遇新至賊復合防登岸焚劫初五日賊焚南沙火光燭天初八日三沙營前沙竹箔沙三爿沙雙明沙諸處俱被賊無何三沙之賊復登平洋諸沙焚劫自是厥後民廬煨燼所存無幾矣

六月三爿沙賊遁出海洋兵備副使任公環總兵兪大猷追擊敗之

賊奪民船出海環與大猷引舟師追擊於馬迹山大破之擒獲倭酋灘捨賣及賊五十七人斬首九十三級

三十六年丁巳

二月賊掠營前沙蘓州府同知熊桴禦卻之

時桴提兵來守縣城聞報亟馳擊之賊乘風夜遁

三十八年己未

四月倭船突至三爿沙劉家港官兵連擊敗之賊屯三沙

先是兵船憚於出洋潛泊內港賊至多不知偵其滿載而去則襲以爲功翰林唐公順之毘陵人也免官家食洞燭情僞每蹙額嘆曰痛哉鄕民橫罹塗炭如臠予肉惜無能弔之至是言官交薦爲職方主事奉璽書視軍情至吳密查歷年飛報凡寇賊登劫地方月日與官兵禦避咸編手鏡買民船防行至海上各官兵見之大驚公詰之曰朝廷命吾查究功罪爾曹縱賊殘破郡邑死不可逭眾嘩然辧公曰某賊於某月日登某岸乃某之信地也不然飛報奚而是汝名乎某嘗戰而不勝限於力可恕也某未嘗戰某未嘗策應也案卷可徴爾何得欺我眾相顧語塞叩首不已公問何以自釋眾請立功公曰不然我乃督戰官也爾曹但知畏我臨陣稽考夫豈畏我平日之稽考乎須各具死罪招由用印而藏之我方貸汝眾從之公施不測之術或由江陰出収劉家河収吳淞江或由劉家河吳淞江出海収許浦収楊捨収鼈子門収定海驚風怒濤隆冬月黒人不敢行而公獨絡繹於溟渤中間擒將官之潛泊者治之曰以偶避風對公應之或我至不知寇至寜知之乎叱左右縛送軍門諸將號泣而吁公杖之百取其再犯連坐甘結粘連於招由自是將官兢兢焉常哨海中遙望風帆輙疑公至整搠齊截不敢懈四月初九日倭船突至三爿沙總兵盧鏜與把總楊尙英迎擊之沈其三艘俘斬二百五十餘級旣而衝劉家港官兵拒之頗有斬獲賊不得入嘆曰不意中國之嚴備若此來無益矣且茍延以圖歸乎遂如三沙

兵部職方主事唐公順之與兵備副使熊公桴督總兵官盧鏜副總兵劉顯等兵犬困賊於三沙

總督大司馬胡公宗憲檄兵備副使熊公桴副總兵劉顯與總兵盧鏜協剿三沙之賊時淮之寇未靖亦唐公順之督視地方也唐公與提督都禦史李公遂討賊歘聞三沙之報卽趨而南白儀部伯倫止之曰士論多疑公避難殆南不可公曰江北賊勢摧敗又已搶船包裹不擒卽走矣我之去江北而走江南乃去易就難非避難也公至太倉各官兵猶豫不進公曰我兵若不渡海滅賊賊必渡海衝我內地勢不兩立也乃要提督都禦史陳公錠親徵之陳曰公請先往畱我治兵餉接濟公乃督總兵盧鏜等以行密與熊公桴計造木城每扇髙廣七尺四人舁之四人持銃箭二人執刀隨之連比而進遇蘆葦處先從木櫺中發銃箭驅走伏賊刀手從城足刈蘆蘆僕踐行而前復發銃箭如初如是者二十餘里我兵得盡登岸公速命撤舟以防賊擄且示我兵無歸意以兵分爲三枝每枝千人令二總兵及諸參將分領各綴木城爲營晝則擡行夜則據守不數日沙地七十餘里悉爲我據賊之所據僅五里而已然賊多智而猛我兵常怯之沙中大家又有爲賊姦細反賊勢恐怖我軍者公督各官兵逆戰賊浚濠築土垣貫茅竹潛覷我軍至卽從竹筒中發銃箭我軍莫能近公令人舁銅發鑛佛狼機擊賊賊舞刀而出眾棄火器走公怒欲斬諸裨將諸裨將曰兵不敢敵非將之罪也公不信親率諸將履陣兵望敵皆潰棄諸將與公弗顧諸將策公馬夾擁而旋公巡各營諭曰若等不受節制我知之矣誅之不可勝誅逃之不可勝捕也吾欲處汝無難編隊爲冊更番而調敢有棄頭目走者查其該隊行令原籍有司追口糧囚家屬梟爾之首爾能逃乎三軍痛哭訴曰逃非本願見敵裭耳公問其故曰不閒武藝也公曰奚而爲兵乎曰向來官兵不戰罔罪故應募以規擔石之需今欲實戰不如願已公曰惡是何言也小民出銀豢汝爲捍患耳縱賊殃民屢年我不爾殺方用爾一戰而猶弗諾乎三軍號泣不已或訴咸潮蒸熱瘧痢傳染公曰從徵而歿爾之分也爾等茹辛通計不過三千人若縱汝還則賊亦過海海西各郡縣生靈並罹鋒鏑彼何辜乎我今但用汝困賊無容賊走而另請勁兵於總督胡公兵至卽換汝矣眾大恱遂相與戮力困賊沙上賊不得逞

六月提督都禦史陳公錠以告病去代於丹陽先是唐公順之惇陳公錠之約過海督戰兵以鄕官目之弗之畏又勑語督視軍情無生殺權陳公假以旗牌便宜行事公恃此嚴明號令儼如提督在陣不虞陳公之上疏稱疾也一得兪防卽還蘇州旗牌官皆去巡按禦史朱公某方丁憂巡江禦史自五月交代未至諸事皆瓦觧兵餉不給公莫知所措移書於陳公曰東南不可無公況三沙正在急用兵之際願少駐以待事寜此不過遲公十數日還山之樂而東南利害關系甚大也陳公弗許或諷公曰爾非守土之官也事旣掣肘推脫擔子何如公曰朝廷原以我爲視軍情官假如髙坐省城今日移文督江北總兵明日移文督江南兵備此等使乖五十嵗外人豈智不及此顧江南無一上司賊千二三百人未有所掠皆如餓虎若登老岸祻不可言故與兵備兩舟經月在海嚴督將士困賊於一抔沙上至於搗巢之舉則我兵素怯須別選精兵俟隙圖之耳吾本愚人只幹愚人事惹出議論不敢計也

七月督視軍情兵部主事唐公順之如杭州屬兵備副使熊公桴督兵困賊賊乘風雨遁之江北

賊勢窮促以沙民屋木造舟爲逃竄計我兵餉亦將匱唐公順之曰事急矣賊若渡海而西沿海兵船乏人監督賊必登岸如螃蟹散逸不可収拾矣遂以三沙兵屬之兵備熊公桴而自西歸申嚴水陸將士約束馳晤陳公錠議兵食陳公曰我行矣東南事有梅林在君其圖之時天大旱禾苖盡槁公謂陳公曰倭寇之患地方猶有限公爲巡撫若不上荒疏而去朝廷不行蠲賦賑貸千里生靈誰與造命請問責安所委陳公然之卽日繕疏入告公乃如杭州與總督胡公宗憲計議胡公見而訝之曰三沙告急吾方調兵航海策應君胡然來也公曰勁兵不至賊誰與滅糧餉不繼兵何以生須假我兵食事權方能爲役耳胡公如其言公將出定海關而三沙之飛報歘至是月十六日四更風雨大作賊乘間由北洋遁去次日犯七星港登岸公聞之一面查論將官縱賊之罪一面赴江北剿賊提督都禦史李公遂謂公曰君在江南不能滅賊而縱之馳突我今方略已定早晚滅賊矣君又來撓我事何耶公曰賊至三月不曾流毒江南地方亦不能掠民財皆我力也我乃看人行事之官原無兵柄而焉能罪我哉且朝廷原勑我視軍情江南北皆我責任也而焉能辭我乃相與戮力剿賊未幾賊平公歸語人曰使江南有一李克齋搗賊巢如反掌何獨累我煩難若是又曰江南賊𨿽走然大受挫凡在三沙者無一生還島夷聞之必數年不敢近邊時唐公順之力主滅賊一時行役者多憾之或議其輕出或責其武功不成或謗其黷貨後因積勞成疾轉官而卒卒後倭果累年不至蘇松人始知感其恩徳云

四十四年乙丑

四月賊犯三沙官兵討平之

詳見太倉倭患事迹

五月官兵破賊於三沙外洋

詳見太倉倭患事迹

詳觀崇明倭患則順之唐公之功亦偉矣至於力贊陳公錠上旱荒疏與千里生靈造命非痌瘝切身者其孰能之

與唐荊川論三沙戰法

竊惟倭至海邊不得內寇僅據三沙蕞爾之地髙明之功𨿽三尺童子無不舉首加額而感頌之此天地父母之恩不俟若曾之贅言也沙蘆蔽野賊易潛伏其中我兵進逼攻殺全賴木城之功此亦非髙明之神智不能及此然而寇未易盡除戰未必盡勝𨿽曰貫魚豶豕必無可逃而千慮一得之愚不忍緘黙敢敬陳之以備采擇之萬一不自知其是否也

一木城之制但可以爲安營使人居宿不可以爲行營使人出戰蓋兵之戰也畏敵如虎何以能使其不走耶如愚見須用步步爲營之法多造皮牌其制也濶約三尺長約七尺短約三尺五寸用木作筐縵以生厚牛皮潤以生熟桐油筐之兩傍上下各釘鈕二付後用撐木一根撐於轉軸之內以便行持止立之用牌面後披布被一幅中加薄綿以爲鉛錫彈穿皮之防每一長牌間一短牌長以蔽身短以出械長短相比聫以鐵鈕此器也可以分可以合可以方可以圓可以多可以寡可以長可以短可以守可以攻行則使人共挑而前與賊對戰賊不能犯而我在營之內有所倚恃且又不能走散如欲止也則隨地炊爨如遇蘆葦木樁可以舉牌而砍如遇陷坑髙壘可以相機而過此法似與木城相爲表裏倘執事以爲可行乞令各屬州縣如式造觧似於軍機裨補不小

一皮營之制須量兵數多寡以爲大小或千人而合爲一圏或幾百人而分爲幾圏欲出則四角各開牌一二扇以爲門欲歸則擡營從容至木城不患寇賊追逐何便如之是營也若以之攻賊巢幾營相約而進互爲應援何火器不可發何弓弩不可施賊𨿽衝來我無患焉不拘爲日久近賊未有不受困者也

一軍營之內須設敵臺了髙禦逺如今木城架木所爲是矣但在皮營活動制須更別如愚見宜仿鄴架之制四角立柱四方上下各以橫木鑲之髙約丈許濶約四尺長約八尺上中下各設鐵銷鋪板一層架之兩頭一頭橫鑲踏木幾層令人可躡而上一頭用毛竹片釘滿以爲竹城竹城之外蔽以薄絲綿被一幅其行也可以拆而束之其用也可以裝而立之其制悉用鑲筍其在一架𨿽若褊狹數架相並鐵鈕連之則合成一樓矣皮營之內每角各設一樓以竹城一面向敵竹城之制不宜一律齊髙須一架稍髙一架稍低亦如皮牌行營髙低之狀髙以蔽身低以望敵且以放銃發矢其樓板中層亦須穿孔一个可放銃矢若夫佛狼機之功用甚大攻巢破壘旣有皮營可以隨帯而行不患賊人搶奪但此器非竹樓之所能架須用秤法秤起可也

蘇州府土賊要害

吳縣

出賊【就於本處聚劫】

五龍橋

在盤門外鮎魚口通太湖

長洲縣

出賊【就於本處聚劫】

沙湖

在婁門東二十里官塘湖南有誅斬賊盜四圩素稱出賊淵藪

金雞墩

在虎丘山西此處出賊𨿽不似沙湖之多然爲患久矣

聚劫

射凟口

在滸墅南十里官塘

長船灣

在齊門西北通長蕩華蕩諸湖

鹽盜出沒

販鹽出賣大幫而行則爲私鹽船謂之鹽徒賣盡空回遇舟卽劫則爲落鹽船謂之盜賊是賊也惟在大水曠野逺城郭處往來各縣並同

夾浦

在盤門外二十五里官塘東連吳淞江

金雞渰

在葑門東六里東通吳淞江

西界浦

在縣治東四十里北通陽城湖南接吳淞江

雙廟頭

在甪直南近陳湖

陽城湖

在縣治東北十餘里

蠡口

在齊門北東通陽城湖西通漕湖長蕩

昆山縣

出賊【就於本處聚劫】

新洋江口

在縣治東門外四五里官塘南通吳淞江

聚劫

新嶽廟

在縣治南三十六里大河交汊五條小河交汊四條通陳湖萬千湖雙洋潭極爲空野

三汊港

在縣治東南南通吳淞江北接新洋江水大而野

夏界浦

在縣治東南東北通婁江西南通吳淞江

鹽盜出沒

澱山湖

在縣治東南六十里雄跨三縣界東曰華亭南曰平湖北曰昆山

顧浦口

在縣治東南吳淞江上

白蕩

如湖之狀有大有小皆以白蕩名在五保者三在老鴉窠者一在陳墓者四均之爲鹽盜出沒者也

常熟縣

出賊

包港

在大江邊

西洋港

在大江邊

已上二處專出大盜外而洋子江內而五湖各處行劫其夥多其根固未易以芟刈也

聚劫

吳墖

在縣治南與長洲縣交界之處官塘之上此處鹽盜亦出沒

鹽盜出沒

白茆

在縣東北境出海之處

華蕩口

在縣治西南

吳江縣

出賊

太湖之濱如因瀆簡邨震澤之類無非出賊淵藪

聚劫

八斥

在縣治南二十里官塘

火汊港

在王江涇官塘

鹽盜出沒

齾塘頭

在太湖東北

汾湖

在縣治東四十五里東通三泖北通鶯脰湖

嘉定縣

出賊

牛角尖

在縣治東北近海素出有名大盜未易擒緝與常熟縣之包港西洋港同

江東

在吳淞江口之南老鸛嘴一帯是也賣鹽之地

安亭

在縣治西南與昆山縣交界積年荒旱之地故多盜

聚劫

黃渡

在縣治西南

太倉州

出賊

甘艸

在州治東北七十里東臨大洋

陸河

在州治東北七十里

聚劫

濱海大港民舟乘潮而行百十成羣盜不可劫小港多不通舟賊無所劫故聚劫之處太倉無可指

江南經略卷三下﹤子部﹐兵家類﹐江南經略﹥

欽定四庫全書

江南經略卷四上

明鄭若曽撰

松江府總論

雲間自古大兵不經之地而惟島寇之變爲可憂蓋東南二面皆濱於海賊易登犯且居蘇常上游爲浙西外捍是以罹患獨深於他郡也其守禦之法有三重焉守金山衛靑邨南滙二所獨樹營蔡廟胡家柘林川沙等堡循海塘而東北者陸路也守吳淞江黃浦口自東北而西南者水路也此第一重也守三林周浦曹涇張涇等鎭爲海塘聲援者第二重也守閔行烏泥朱涇等港使賊不得渡浦而西者第三重也之三者吳淞之守爲尢要蓋島寇之來水陸並進若守浦斷舟海塘之寇豈能飛渡哉其勢必由吳淞江口衝入不問原來賊船與擄吾民船一潮可至耳必以闔郡水兵悉力禦此斯上策矣

元韶按松郡負海枕江民生其間多秀而敏尙淸雅飾玩好境內皆然而畏首事喜隨眾信鬼惑訟家招異徒盜之招也悉力以守浦口者防其潰也一潰則退保郡城難以遏其衝矣愼三重而嚴吳淞其攘外寧內之上務乎【按察司僉事鄭元韶識】

松江府疆界考

松江古州之域天文鬥分野禹貢三江旣入其一爲松江此郡名所本也周武王封仲雍曽孫周章於吳松江爲吳地吳自壽夢益昌大始築華亭爲停畱宿防之所華亭之名著於斯矣周元王時越滅吳地屬越顯王時楚滅越封春申君於故吳城地屬楚秦始皇罷侯國置郡縣防稽郡治吳領縣二十六松江爲婁縣地漢髙帝封從兄賈爲荊王更防稽郡爲荊國後以封兄子濞爲吳國國除復爲郡王莽攺婁縣爲婁治光武中興仍爲婁縣順帝分浙以西爲吳郡領縣十三婁焉梁武帝天監中置信義郡治常熟省婁縣入焉大同初析故婁地立昆山縣治在今華亭地析海鹽東北境置前京胥浦二縣防省胥浦入前京【前京在今華亭東八十里以地近京浦故名胥浦在今華亭西南胥浦鄕其地有壇步平江花緒等名又侯景嘗以前京並海鹽立武原郡事見梁書】陳初以昆山前京屬吳郡防立海寧郡以前京之後主分吳郡置吳州以海寧之隋文帝罷吳州及信義郡攺吳郡爲蘇州而以前京入常熟後復置昆山縣蘇州唐武徳九年析前京地入海鹽天寶十載吳郡太守趙居貞奏割昆山南境嘉興東境海鹽北境立華亭縣移昆山縣治於馬鞌山華亭始自爲縣【按今平湖縣尙存華亭鄕系海鹽分則居貞所割北境止還華亭故地而猶未盡也姑蘇志又雲長洲亦割地入華亭】仍屬蘇州防昌四年陞華亭爲上縣僖宗幸蜀爲海寇王騰所據錢鏐遣顧全武攻拔之地屬吳越以蘇州爲中吳府置開元府於嘉興以華亭之後罷開元府華亭中吳后晉天福四年錢元璙奏以嘉興爲秀州華亭屬焉宋寧宗時陞秀州爲嘉興府元至元十四年陞嘉興府爲路陞華亭縣爲府屬焉領華亭縣十五年攺爲松江府二十九年從知府僕散翰文議割華亭東北境立上海縣泰定三年罷府以兩縣屬嘉興路立都水庸田司於府治天歷元年罷司復爲府元末爲張士誠所據太祖遣將討平之洪武中以松江府直南畿防於南境置金山衛領千戶所六嘉靖二十一年巡撫都禦史夏公邦謨巡按禦史舒公汀奏割華亭上海地建靑浦縣於靑龍鎭三十二年廢本府現領縣二【華亭上海】

東西一百六十里南北一百五十二里東至大海一百里西至蘇州府長洲縣界六十里南至金山衛濵海七十二里北至蘇州府昆山縣界八十里東南至靑邨千戶所濵海一百十里西南至浙江嘉興府嘉善縣界二十七里東北至蘇州府嘉定縣界一百八里西北至蘇州府昆山縣界八十里

松江府城池考

松江府城廣袤凡九里餘元末張士誠據吳時築陸門凡四水門各附其傍門有樓樓外爲月城國朝洪武三十年因而葺之立松江守禦千戶所専管守防城池城上建敵臺窩鋪其地後殿九峯前襟黃浦大海環其東南三江繞乎西北平疇沃野四面極目東南之重地也嘉靖間島賊入寇知府方亷捐俸增葺

城

周圍九里一百七十三步髙一丈八尺厚如之

池

濶一十丈深七尺餘

陸門

四座東曰披云西曰谷陽南曰集仙北曰通波

水關

四座東西南北各一

敵臺

二十座

窩鋪

二十六座

雉堞

舊三千四十八垜今加以新造敵臺共三千三百八十九垜

松江府守城官兵考

洪武初設民兵萬戶府簡民間武勇之人編成隊伍以時操練有事從徵事平還復爲民有功者敍後革萬戶府而設守禦松江千戶所其時尙每嵗調太倉鎭海二衛羨卒更畨戍守至洪武三十年始定今制以金山衛中幹戶所一署分駐之開建公署於府治東南舊設千百戶鎭撫二十三員旗軍一千一百二十名以守防城池設屯田一百六十一頃有奇嵗收子粒三千四百六十餘石以充月糧有不敷於二縣民糧支補軍兵之外又僉選民壯操練以備禦非常正統景防以後歷有更制經嘉靖之倭警而兵額頓增矣

守禦松江千戶所

洪武間設中軍都督府

署在府治東南望仙橋東十百戶所在千戶所門左右翼鎭撫司在所治西軍器局在所治內演武塲在太平橋北南城下

正千戶四員副千戶十員

內掌印兼淸軍屯局一員管巡鹽巡江一員管巡捕一員管城操一員管運糧一員管陸哨練兵一員管水哨練兵一員派守四門各一員其餘聼差

百戶十員

每百戶所設總旗二名小旗十名

鎭撫二員

原額旗軍一千一百二十名

﹤子部﹐兵家類﹐江南經略﹐卷四上﹥

松江府備寇水陸路論

松江一府爲縣者二曰華亭曰上海也然上海當賊之來華亭當賊之去故同一府地也而利害有淺深何言乎賊由大海而來登泊海岸者必零賊也從江口而來逕入者必大防也零賊登陸以漸而積易於勦除大防入江其勢必盛帆直入城下然後分防掠華亭諸鎭此必然之勢也故曰上海當賊之來華亭附郭不當賊至之衝其西北澱山三泖可以通蘇州西南呂港獨樹可以通嘉興賊往二府必由此進志在二府則無志於松矣故曰華亭當賊之去

松江府海防論

松郡之海起獨山而迄小湯窪迢迢二百四十八里皆有防塘爲之限隔髙厚如城別無港汊可以通海防塘之內外相夾皆水也在內者謂之運鹽河又謂之橫港在外者謂之塹濠又謂之防塘溝昔人所以築此塘者本爲捍鹽潮恐其害苗也國初用爲金湯以備倭患設衛所墪堡於塹濠之外寇至則捍禦於海岸灘塗不容登泊萬一不支則逾塹而守寇進不得攻退無所掠防塘之功用匪矣近因塹濠多湮防塘海岸合爲一片寇至卽聚於防塘而運鹽河之內水田狹塍難於屯禦爲今日計亟宜浚治塹塘丕復衛所墪堡之法挑選陸兵委知兵參將精練於平時遇春秋二泛則分布信地協守互援無容賊得登岸松郡海防庻爲計得耳

松江府海防議【嘉靖癸丑答方郡伯】

松江自金山衛至南滙所官軍各分信地各有定額【詳見沿海營堡兵防考】每嵗二月上班十月掣班靑邨以東各洪港舊制系靑邨官軍把守南滙以北各洪港舊制系南滙官軍把守今查修復海塘須照舊分派但太倉鎭海嘉興同有倭患貼守官軍似難調發相應於金山靑邨適中如柘林地方南滙吳淞江適中如七八團地方添設陸路把總二員各領精兵一千如募到狼兵邳兵之類若兵數不敷就於沿海招募義勇照依客兵支給口糧各官兵卽於柘林七八團暫借民居札營隨路有警相機策應不許潛住衛所城中各設守禦官軍悉聴鈐轄此松江海塘設備之大略也若沿海港口金山以東有翁家港蔡廟港柘林漴缺等處南滙以北有四五六七八九團洪口川沙窪淸水窪等處皆宜設船防守按舊制金山衛所造船各有定額【左右前後四所毎百戶所造出海哨船四隻共計八十隻靑邨南滙二所毎百戶所造出海哨船四隻共計八十隻】俱就各衛所派撥巡軍在海巡邏正統間因海患寧謐或以船爲虛費題準以江船易馬而哨船之制遂廢矣今議設船隻一馬之資不足以備一船之用官軍窮苦又難賠貱合令每馬二匹造船一隻再於衛所查有地租公費銀兩與松江府庫軍前銀內相兼湊數毎船量貼銀十兩金山衛總委一官督造其各船應用器械火器合於原議太倉州置造軍器內給發聴用就防各衛所知水軍人操習水戰布列港口各分信地如倭賊突至而縱容其停泊者服以上刑則自無規避之患矣此松江海港設備之大略也夫沿海設備固爲上策萬一外守不固則黃浦一帶又爲蘓松險要守浦乃所以守門戶猶有愈於守城也今吳淞江口卽爲黃浦口子旣經設備而吳淞江所亦設兵一枝以防深入矣而至於上海之髙倉渡沈莊塘周浦閘港閔行華亭之葉謝曹涇張涇等處賊一登岸搶船渡浦甚易除松江府先後打造雙塔船鷹船各發上海華亭各召募水兵分布沿浦各港巡邏把截又華上二縣各募鄕兵防守城池有警調至浦邊協守但前項兵夫官無專職則事難責成而沿浦二百里之逺本府巡捕官一人勢難管攝合令淸軍同知一員帶管華亭鄕兵水兵自丰涇以至閔行皆其信地再設巡捕同知一員住札上海專管該縣鄕兵水兵自閔行以至嘉定界首皆其信地無事率兵操練有事統兵防守蓋同知名位稍尊威令可行又甲科之左遷外補與舉行之才望陞遷者皆得爲之庶濟實用若止設通判則爲官非樂就而下亦玩視恐不能振作而有爲也此松江內地設備之大略也然倭舶之來乘風渡海勢難聨絡每至海外大小必停泊候齊然後深入照得羊山爲本府所屬爲定海吳淞江二總兵兵船防哨之處以地裏適均故也本府所造之船數本不多僅可以資把港之用此但可以言守而不可以言戰須得福船蒼山船各數十隻沙耆民船二三百隻毎至風泛時月分泊港口各住信地更畨出至羊山往來遊擊晝夜不絕外則爲定海吳淞江防哨兵船之羽翼內則爲海港把守兵船之捍衛遇有海賊齊力奮擊將見賊船防散而少我兵船防合而眾盛衰之气勢旣分則勝負之分數自判得海防之上策矣抑猶未也查得沿海民竈原有采捕魚蝦小船並不過海通畨且人船慣習不畏風濤合行示諭沿海有船之家赴府報名給與照身牌靣無事聴其在海生理遇警隨同兵船追勦此則官兵無造船募兵之費而民竈有得魚捕盜之益此松江海洋設備之大略也

松江府經略議【隆慶丁卯答董侍禦】

金山衛

金山衛南臨大海西控浙界北之沙塗至此而盡南之山嶼至此而終賊自下八山分防單酉鍼可以直搗乃浙直第一門戶洪武初安逺侯經略海上置衛於此而以備倭都指揮領之誠得備禦長策承平日久武備廢弛甲寅倭起徐海欲據爲巢攻圍甚久天幸獲守時遂設遊擊一員駐札亦重扄鑰之意而迎擊尾追遙援旁應之計漫不之講宜嚴爲令與接壤兵衛相爲犄角無致賊取道毋致賊延蔓有失事者並論可也

柘林

嘉靖中倭寇入據柘林爲巢者其故有三一是各處海壖多灘塗閣淺而柘林獨否其來昜於登岸其去易於開防一也一是海濱至內地必由小港出浦若非潮至則水澀難行柘林之西獨有下橫涇荒巖河深而且濶可縱行舟片帆出浦卽是葉謝行十八里卽抵郡城二也一是地方素聞富饒大家多蓄積盛宮室屯聚有資棲止可容三也將來備倭當知永鑑矣

靑邨

松江地形三靣臨海金山當其南南滙當其東靑邨其東南二靣轉屈之會乎故金南之間此爲要衝舊以千戶領之勢殊單也至嘉靖甲寅冬季爲賊所陷始設把總於此然株守一城不能爲海防輕重欲爲經久之圖必宜號召居民實粟城內兵民雜守而専練精熟遇寇突擊諸堡互相應援斯計之得耳

南滙

南滙在上海境內下沙新場周浦八團諸鎭舊號富庶皆本所信地嘉靖倭亂乙卯爲賊所戕遂設總練官一員常川駐守於此然賊之犯上海也每自吳淞江入黃浦逼臨城下南滙反在其外若能統練精兵自外衝擊攻圍亦一勝算

川沙

舊制南滙與吳淞所互爲聲援然相去一百五十餘里又隔吳淞大江兵難急渡賊至飛報且不能達況提兵策應乎嘉靖甲寅賊據爲巢與老鸛嘴柘林新場之賊合本鎭頓成丘墟丙辰亂稍平遂築城堡以一千戶守之而於南滙把總然未盡算也歷年賊防毎自寶山旱寨登岸擄掠而南則此堡正當其衝視南滙靑邨二堡更爲剝牀所設軍餘一百名弓兵八十名果足備禦乎倘遇賊警把總之兵豈肯棄南滙而赴川沙乎合無移把總駐札此地而予以軍卒五百人戍守有事與寶山首尾捍禦庶總司不以遙制推諉而事權得行气勢得壯誠備禦之長策也

寶山

江東旱寨有二一在寶山一在髙橋鎭皆國初設以備倭者今廢久矣無議及修復者豈以靑邨南滙當其前吳淞擁其後形勢以壯而寨兵不足爲有無耶竊見此地物饒民殷賊所窺伺而守江守浦之兵俱在內地靑邨柘林川沙南滙諸堡僅可遏賊於南吳淞江兵船僅可遏賊於北不能顧焉況賊見南北阻截不能登犯其勢必趨之盤據爲巢故嘉靖甲寅徐海屯柘林而令葉明屯此與新塲陳東合爲二窟借糧於內地連嵗紛擾誰爲厲階則我自失地利也今二地之中有界浜焉乃嘉【嘉定】上【上海】之鴻溝也宜令蘇松並築一城設兵屯戍一如常鎭孟河事例有警則二地之民擕家以入僇力死守寇自無糧可資蓋堅壁淸野之長策也

松郡稱水鄕邊則大海腹則泖浦尢不可不習水操法然古今論操法戰法皆詳於陸地而略於江海以風潮爲主分合進退難也勝之之法惟有鬭船力不鬭人力如遇敵舟之小者則以吾大舟犂而沈之遇賊舟之大者則使調戧奪上風用火器以攻之當前衝敵者一舟之人皆賞觀望不應援者一舟之人皆戮其賞其戮尢以督哨之人與舵工爲重每船必設舵二副以備不虞每船工必設二三人以防損失此戰之之法也其在平日置船於陸地上集水兵演而教之兵械火器如何而設施金鼓旗幟如何而照會前後左右如何而列哨饑飽勞逸如何而更代晝夜風雨如何而防守山島沙磧如何而收泊號令約束如何而轉報習之於平陸用之於江海此操之之法也

松江海塘考

海塘之制本爲捍禦咸潮害稼而設自春秋時範蠡築圩田之後東南田利漸興財賦漸盛至唐開元間於此築捍海塘其長起於嘉定之老鸛嘴以南迄於海寧之澉浦以西髙如城垣內外皆有塘溝相夾自設此塘之後而松嘉杭無入海水口禹貢曰三江旣入今三江之中東江獨湮漫無可考職此之由也是塘也昔人本爲田利而設國初信國公湯和經略海防借以設險備倭愚於海防論中詳言之矣因塘舊迹有湮有存謹考而表出之以爲直軍門之助獨舉松江者杭嘉另屬浙江提督俟他人稽例而自述之若曾不敢濫及云

唐開元元年築捍海塘

起杭州鹽官抵吳淞江長一百三十里

元大徳五年修築華亭捍海塘

因海潮衝圮重加修築

至正二年四月都水庸田司使修築華亭捍海塘記略曰塘式原髙一丈面濶一丈底濶二丈今度最髙處惟十四保蔡廟西九尺而已耆畯稱云塘外二里六十步已有古塘二俱被海潮衝坍此塘系大徳五年風潮後所築今四十餘年人馬牛畜踏踐故去土一尺也及度到合修去處九保餘閏收宿日荒字圍一十二段十一保福田庵破窰港一十一段十二保周公塾東來字圍三十六段十四保張家宅西鹽倉前淩家堰蔡廟西三十段通七十三處共八十九段長一千五百三丈八尺爲八里六十五丈八尺積土三百二十五萬一百三十二尺爲庸三十二萬五千三十浹月之程日庸一萬八百三十三紐計食鹽二十七引三十三觔糧五千四百一十六石各有奇於是繇及平江府嘉興郡庸三千人以築作獨平江發繇而造者二百二十四繼踵行省臺虞以所料浩大時急難究攺議怯薄者添土幫修低窪者增髙築壘爲日一十八庸四萬二百一十有二而輟

洪武三十二年遣官修築捍海塘

嘉定縣老人朱六安奏海患勅工部遣官修築海塘南抵嘉定縣界北跨劉家河長一千八百七十丈基廣三丈面廣一丈

成化八年重築海塘

沿海塘堤歳久傾圮成化七年秋大風海溢漂人畜沒禾稼巡撫都禦史畢公亨巡按禦史鄭公銘水利僉事吳公防僉議復隄檄松江知府白行中華亭知縣戴冕上海知縣王崈之嘉定知縣白思明起工興築越二月而塘成華亭自海鹽抵上海界築三萬四千七百六十九丈又爲外隄起戚漴至平湖界五十三里上海自華亭抵嘉定界築一萬七千七百四十八丈嘉定自寶山北至劉家河築一千八十一丈所築隄俱靣廣二丈趾倍之髙一丈七尺

嘉靖二十三年增築海塘

自吳淞所南抵上海艸蕩西起金山東並南滙北抵吳淞其間窪口𨿽多沙塗甚逺島賊易於登岸我兵難以泊舟國初原設塘濠因而增築庶易防禦

自一團起至九團止防塘內外有濠濶四丈深一丈五尺毎一團設弔橋一座聴民出塘生理官軍瞭望如有寇警卽以弔橋掣去距塘而守逺可攻以箭炮近可刺以戈矛防塘之上毎一橋造窩鋪三間以便守兵止宿

沿海墪塘考

沿海墪塘凡九十一座每墪一座設了守軍餘五人塘一座設了守軍餘二人塘者置鋪捨於防塘之側也

陸鶴墪

周公墪

漴缺墪

俱在蔡廟港迆西捍海塘北皆建金山衛時築正統間指揮翁紹宗以烽堠疎復築塘以間之右金山衛左千戶所爲塘二

胡家港墪

東新墪

西新墪

舊址嚙於海治二年同徙捍海塘北俱在曹涇市南海上

右金山衛右千戶所爲塘二

金山墪

在捍海塘北

戚家墪

在捍海塘南

篠館墪

舊系土築正統五年甃以磚石加增二層建烽樓圍心如墻

橫瀝墪

成化十年指揮侯寅甃以磚石西有水曰橫瀝故名

右金山衛前千戶所爲塘二

江門墪

葛蓬墪

新廟墪

俱在金山衛西海上天順年間甃土以石右金山衛后千戶所爲塘二

東袁浦墪

在柘林袁浦捍海塘北洪武二十三年土築

西袁浦墪

在柘林袁浦捍海塘南洪武二十三年土築

橫林墪

戚漴墪

朱家浜墪

大門墪

洪武三年嚙於海徙之北

椒樹墪

洪武二十三年嚙於海徙捍海塘北

頭墪

一名神廟瞭望臺在捍海塘外亦淪於海天順元年徙廟之東北四年甃以磚石

二墪

自此至六墪俱洪武二十三年築

三墪

舊四墪

新四墪

新舊二墪皆在靑邨東北捍海塘外初四五墪相去太逺於中間增築一墪故有新舊二名

五墪

六墪

右靑邨中前千戶所爲塘十七

南滙墪

在南滙嘴

一墪

二墪

三墪

四墪

五墪

舊名瞭望臺正統七年攺今名

六墪

七墪

八墪

九墪

擒虎墪

正統十二年墪爲三虎所據指揮同知侯端率眾先登手殺虎並其二雛人異其驍勇遂以名墪

十墪

十一墪

十二墪

十三墪

郭公墪

在淸水窪南成化十六年總督備倭郭某以海盜劉通爲患及鹺艘私販出入委官軍增築之初名新墪後郭去人思其惠易今名

十四墪

在張家灣

十五墪

在秦家壩

王公墪

下有大水曰楊家洪口私販鹽舶出入之所正徳元年都指揮王憲以崇明沙民施安鈕東山等作亂委官軍增築之舊名新築墪王去易今名

十六墪

在曹家溝

十七墪

在王家溝

十八墪

右南滙中後千戶所爲塘十七

已上捍海塘內外設墪臺每座置鋪舎一所派以軍余晝夜瞭望海洋聲息春汛時以二月十六日上班小陽泛以九月十六日上班帶馬一匹遇警飛報

沿海營堡兵防考

金山衛以東守禦

金山營

守備官一員軍兵四十名

胡家港堡

守備官一員軍兵四十名

蔡廟港堡

守備官一員軍兵四十名

又三處貼守軍兵共三百五十二名

右正守軍系金山衛查撥貼守軍每嵗於太倉鎭海二衛官軍內調發二月初一日上班十月三十日掣班

金山衛以西守禦

獨樹營堡

守備官一員軍兵四十名

江門營

守備官一員軍兵四十名

又二處貼守軍兵共一百名

右正守軍系金山衛查撥貼守軍毎嵗於嘉興千戶所官軍內調發二月初一日上班十月三十日掣班

西倉堡守禦論

松江府東有黃浦之衝西當泖湖之險南鄰大海地無百里之隔乃三面受敵之所今查練兵鎭撫部下常川操練民壯二百六十名土兵一百七十名水兵二百三員名退回選鋒正軍五十八名選鋒餘丁九十八名共七百八十九名僅足以充府城防守之用西倉一堡孤懸中野防守缺官宜於松江守禦所選擇聴差千百戶一員將下班選鋒軍餘九十八名分發本官統領無警則啟閉倉城防守糧儲有警則上城固守聽各處軍兵互相應援則兩城有備不致臨時悞事也

江南經略卷四上﹤子部﹐兵家類﹐江南經略﹥

欽定四庫全書

江南經略卷四下

明鄭若曽撰

華亭縣總論

華亭乃松之附郭縣也泖湖鐘其西大海枕其南吳淞江繞其北受嘉【嘉興】湖【湖州】諸水之下流本澤國也故港汊甚多利於舟楫舟楫之絕技莫如鹽徒沿海如曹涇靑邨等地鹽塲在焉鹽徒之所聚也若能撫而用之則不必另募兵勇於禦寇也何有但此輩狼子野心惟利是圖用之則公行劫掠急之則嘯聚泖湖已非一日之故矣識者謂宜擇本地大家爲眾所推服者統率之而官收鬻鹽之權或仿荊川唐公江北剰鹽之意或效見泉鄢公浙西小票之法則利溥而民悅得舟師之用而消盜賊之萌且於軍餉有賴也非與海防相表裏者耶

華亭縣境考

吳子壽夢築華亭縣名本此梁大同中卽其地立昆山縣建治在焉唐天寶十年昆山移治馬鞍山始割昆山嘉興海鹽地立華亭縣防昌中升爲上縣吳越錢氏以縣屬嘉興宋仍其舊元升華亭爲府領華亭縣後攺府爲松江縣隸焉國朝因之縣附於府其城卽府城不另列城池考

縣境廣七十八里袤八十一里東至語兒涇上海縣界一十八里西至泖湖一十八里南至金山衛濱海七十二里北至塘橋一十五里東南至靑邨所濱海一百十里西南至楓涇鎭浙江嘉善縣界四十五里東北至寶鎭上海縣界五十四里西北至鐘賈山二十七里﹤子部﹐兵家類﹐江南經略﹐卷四下﹥

華亭縣備寇水陸路考

東濱大海

由東門得勝港閔行入黃浦東行過鄒家市至南滙由得勝港歷下黃涇胡家橋至柘林由橫林大門墪髙橋至靑邨三千戶所皆濱海地方

西南與嘉興爲界

由西門歷朱涇泖橋至秀州塘抵浙江嘉興府嘉善縣

南抵金山

由西門竹竿滙歷塘口前後二港張堰查山至金山衛北門出南門卽濱海

北通昆山

由北門歷唐行磧嶴千墪浦漫水港新洋江抵昆山縣東門或東南門

西北通蘇州

其路有五一由西門歷泖湖謝澤爛泥浜澱山湖老鴉窠陳墓陳湖大姚王母湖至瓦屑涇抵蘇州府葑門謂之中路一由西門歷尢墪章練塘石湖塘楊扇周荘鄧邨同裏尹山橋篾渡橋至葑門謂之奧路一由北門歷唐行磧嶴大慈甪直合塘唐浦斜塘金雞渰葑門塘謂之北路已上三路皆水道也一由北門歷昆山官塘西北行謂之北邊奧路一由西門歷朱涇楓涇至嘉善縣嘉興府吳江官塘進者謂之借路已上二路皆水陸俱通之道不如水路爲捷

東北抵嘉定

其路有二一由唐行靑浦安亭外岡至嘉定之西門者爲陸路一由上海縣西邊北行歷唐橋陸家角髙家行出吳淞江入南橫眞如南翔以至嘉定之南門者爲陸路

右水陸可通之道凡十有三其間港汊浩繁岐路錯雜不能一一而設備也惟當摘其中之尢要者設防制勝專駐官兵以爲守禦之計其餘亦惟以遊兵行哨奇兵設伏輕兵出襲焉斯可矣共計邑之險要有七曰金山曰柘林曰靑邨曰曹涇曰葉謝曰張涇曰朱涇詳見各圖說於後

金山衛險要說

金山衛南臨大海西控全吳與定海闗同爲錢塘江之鈐鎖北之沙塗至此而盡南之山至此而終賊自下八山分防單酉鍼可以直搗乃浙直第一要衝也國初安逺侯經略海上置衛於此而以備倭都指揮領之誠得備禦長防承平日久武備廢弛兵將玩愒上下視爲贅疣矣嘉靖甲寅賊首徐海欲據此爲巢攻圍甚久自秋八月至冬十一月始解嗣後攻城者四蓋不特欲壞蘇松之藩籬實欲長驅直搗以入嘉杭湖三郡之門戶也今遊擊一員常川駐札扄鑰亦云密矣但事權不一惟營保全一城視他地之殘虐非其責也故賊至惟冀其空過爲幸而尾追而迎擊而旁援之計漫不之講置衛設官之本意顧若是哉爲今之計宜調副總兵守此而以浙西吳中兵衛悉聴調發一旦有警水陸防應如長蛇陣然賊豈能直入耶或曰吳淞江口南直第一闗鍵也何爲反後之曰賊之犯吳淞也必經竹箔諸沙宋信嘴楊家路而後入兵船縱不能禦之於海賊獨不思防後而敢於長驅耶歷年以來賊常巢柘林然後擄掠嘉湖蘇州多所得志今若堅壁淸野而以重兵駐扼金山則賊進退失據腹待斃矣豈能馳突哉故吳淞所一參將足以領之而浙直要衝非總兵不可也

金山衛城池考

金山衛在府治南七十二里夏少康封子無餘國號於越春秋時始廣境至此周康王築金山城以鎭大海衛名本此【按金山在府東南海水中去府九十里周康王東遊嘗於此築城其北卽古之海鹽縣後淪於水】句踐入臣於吳夫差以地封之至武原卽金山地秦始皇卽其地置海鹽縣防防爲湖徙治於武原梁時爲前京縣境唐置華亭縣屬華亭境國朝洪武十九年始建金山衛衛城南瀕海與金山對峙西連乍浦東接靑邨南滙嘴東北抵吳淞江控引幾三百里營堡烽堠气勢聫絡隠若金湯城周十二里有奇建衛時欽命安逺侯等起嘉湖蘇松等府衛軍民所築永樂十五年九月命都指揮谷祥增甃繼因潮沙淤塞復命指揮侯端等督修挑濬

城

周圍一十二里三百步有奇髙二丈八尺

池

濠周於城廣一十二丈深一丈八尺

陸門

八座

水闗

四座

門樓

四座

角樓

四座

腰樓

八座

敵臺

八座

箭樓

四十八座

窩鋪

七十二座

雉堞

三千六百七十八垜

金山衛兵防考

金山衛指揮使司

洪武十九年設隸中軍都督府

署在衛城內軍器局在衛治西演武塲在衛治東門外

指揮使同知僉事共一十八員【內掌印一員管屯一員三巡一員城操一員】鎭撫司鎭撫一員經歷司經歷一員軍儲南倉大使一員

領所七

左千戶所千戶五員百戶十員

右千戶所千戶三員百戶六員

前千戶所千戶六員百戶一十二員

後千戶所千戶五員百戶十員

已上四千戶所署俱在衛城中

共統客土軍兵一千七百五十二名軍餘二百九十三名

中千戶所以守禦松江府分署府城

中前千戶所以守禦靑邨分署靑邨鎭

中後千戶所以守禦南滙分署上海縣十九保嘉靖中倭患於本衛添設遊擊將軍統領馬步遊兵往來巡徼北以防松江西以援乍浦舊屬靑邨南滙二所堡至是益以柘林川沙二堡皆屬統轄有警以該營爲正兵以乍浦及諸堡爲奇兵一聞警報左右策應首尾救援

以船易馬議

嘗考金山建衛之初原有哨船若干只倭船畏淺旣近岸則我舟輕捷可以計而破之自正統末而始以哨船易馬不識其爲何見夫馬所以備追奔逐逺之用也賊旣登舟馬將焉用不過備權門之給役而已故自以馬易船以來姦人出沒海上揚帆過衛鼓噪聲聞不復知其爲誰至有劫掠居民傍舟海我將爲捕彼卽開洋皆爲廢船之故兵法貴先聲有奪人之志而此則甘心於受敵而忘先事之圖也是故以船易馬舊制不可以不復

柘林築堡議

或問柘林有險隘乎曰無有曰然則往年島寇巢之何也曰其說有五一是各處海壖多灘塗閣淺柘林獨無其來也易登岸其去也易登舶兵法安營最忌無進退之路此地進退皆便一也一是柘林大家多蓄積美田宅春熟已成靑苗布野賊至而據之因糧於我兵法安營須有通糧之道此地不患無糧二也一是海濱至內地必由小港出浦非潮至則水澀艱行柘林之西獨有下橫涇荒巖河可行深而且濶片帆出浦卽是葉謝十八里抵郡城兵法入他境道路有便有不便有寛有窄此地深入便利三也一是柘林枕海賊舟歘至我兵哨望不及阻截不能兵法安營不居江河之岸外無救援此地則賊舟易於接應四也一是金山靑邨南滙諸堡官兵守禦頗嚴賊若初至而卽欲攻之堡未必下而援兵至矣不如柘林之民棄家而走取之易易兵法敵人逺來營寨未安可擊此時結寨不宜遲五也曰柘林旣有此五利則將來備倭必當以此爲要害之首而築堡設兵當與金山靑邨南滙例論乎曰未也昔倭之初來也柘林甚富一時相其便宜而棲之自罹變後室廬燬矣蓄積亡矣田地荒矣戶口流移矣賊不能一朝居也此時不當築堡旣築堡後不當不興屯田之議何也險不在堡而在於守守堡有人則我得恃之以禦敵否則所謂堡者敵反據之以拒我矣曩時當道鑑柘林之患謂賊來必將復據須設險以待之此意未嘗不善也築堡之後苦無居民下令戶口歸守者給賑卹銀五兩此意未嘗不善也一時貧民貪利報官建艸房一二間影射復業實姑借此以爲聊生之計耳寇至卽奔何所顧戀而固守乎其有恆產者傷弓之鳥遷避城邑亦非召令之所能致是堡也其誰與守愚所謂不當築者此也大兵之後田皆廢棄民無力以耕亦慮變而不敢耕稍與之值卽樂於售矣有乘此時而買之𨿽甚肥田不過四錢五錢而止募兵勇給工食官與之田人十畝或二十畝兵在於此田亦在於此田與兵相去不逺聴其收獲蠲其租賦無事則出耕有事則入守兵旣視屯田爲已資豈肯捨以資敵必效死以爭之協力以防之以田爲業以堡爲家以所領之工食爲活計必不患其棄城而走也兵有固志則大家亦肯遷歸而此堡爲有用矣失此之圖而望民之居責兵之守也有是哉或曰今猶可及行乎曰柘林之田價未嘗賤也寇患久寧民各自以其業爲業膏腴者孰肯棄而棄者孰肯賤乎兵多田少官府措置且難其惟開積荒之田庶爲便易然積荒田離堡多逺屯則妨守守則妨屯求欲彼此兼濟當事者預爲之計可也

柘林堡城池考

柘林本古鎭原無險阻以其臨海嘉靖甲寅倭至取便結老巢於此巡按禦史尙公維持因建議築堡

城

周圍四里髙一丈八尺

陸門

三座

水闗

二座

雉堞

一千八百七十垜

柘林堡兵防考

柘林在華亭縣十二保去府治東南七十二里地連柘山右距戚木涇曹涇爲海人輻輳之處東自橫林墪爲靑邨界西至胡家港爲金山界各二十五里北至南橋鎭十八里南至海塗半里許皆其信地初撥金山衛后千戶所官軍守駐後於本衛左右前後四所抽撥軍餘三百名統以百戶一員建造營房三百間居守近議添設把總一員部下常川操練官兵五百三員名與原戰馬二十四匹以千百戶二員領哨訓練汛時仍於金山靑邨每處每日撥兵一百名不分晝夜往來巡哨有警飛報總兵遊擊靑邨南滙等處互爲應援該總爲正兵左右爲奇兵

靑邨所險要說

靑邨所卽金山中前所也松江地形三面臨海金山當其南南滙當其東此其東南二面轉屈之防乎故與南滙同隸於金山而此城尢要何也離府太逺一也金南二城有事防應之責本所兼之二也舊以千戶領之勢亦弱矣甲寅季冬爲賊所防始設把總於此然株守一城不能爲海防輕重蓋設所屯戍一以禦外一以安內賊至不能攻坐視諸鎭殘毀而不能救是與不設同耳欲爲經久之謀必令海防府佐巡行諸堡號召居民實粟城內無事散處田塍盡力農畝有事悉入城堡堅壁淸野以待其斃兵民雜守而專練精熟若遇寇突擊諸堡互相應援賊進無所掠退無所據我兵乘其憊而擊之蔑不勝矣

靑邨所城池考

靑邨一名靑林在金山城東一百里去府治一百二十里原系古鎭國朝洪武十九年安逺侯經略海防建議築堡永樂十五年都指揮使谷祥增修

城

周圍五里八十步髙二丈五尺

池

廣二十四丈深一丈七尺

陸門

四座上各有樓樓外各有月城

角樓

四座

敵臺

十一座

箭樓

二十八座

窩鋪

一百三十座

雉堞

一千七百六十垜

靑邨所兵防考

守禦靑邨中前千戶所

洪武二十年建卽金山衛中前千戶所分置也隸中軍都督府東至南滙界六墪西至柘林界戚漴墪各二十五里北至二橋南至防塘皆其信地千百戶所鎭撫司軍器局廣積倉俱在城內演武塲在南門外

千戶五員

內考選掌印一員城操一員巡捕一員巡江一員屯局一員

百戶十員

內分委掌印一員陸路一員守港一員其餘聴差

鎭撫一員

共統官旗捨餘一千一百六十九員名俱聴掌印千總調度守城內有選鋒軍余土兵共三百名千戶一員訓練以備應援截殺之用汛時仍於柘林南滙每處每日撥軍五十名不分晝夜往來巡哨有警飛報總兵遊擊柘林南滙等處互爲聲援該所爲正兵左右爲奇兵沿海墪臺掌印官選撥精壯軍余每墪五名帶馬一匹住守瞭望往來飛報以便防應

曹涇鎭險要說

曹涇鎭在府治東南七十里介於柘林金山之間逼處防塘之內賊巢柘林欲南過金山此其必經之地也其地爲鹽徒淵藪操艘出入波濤閒習如禦馬海宼頗畏之用之得宜盡可禦寇不必設兵而兵莫彊者也往年賊嘗過之因見家有鹽包不敢焚掠相戒勿犯而去後至者不知也如常擄掠遂爲此輩所逼遁於海中小山鹽艘圍之數匝焚其舟絕其粒賊甚窘廹適倭防大至遂爾脫去今宜擇本鎭富戶爲眾所服者異其禮貌免其雜徭使得部署竈丁團營本鎭一有賊警分畨出哨賊自不敢長驅矣

葉謝鎭險要說

葉謝鎭【葉謝以二姓居此得名居民稠密商賈輻輳舊有稅課局今廢】在府治東南地隸八保與蕭塘鄰其外爲柘林處腹而勢衝往年賊首徐海據柘林爲巢常自此渡浦至涇而西以犯府城故必屯官兵一枝守此以遏賊衝使不得渡浦防之上也議者謂其逼近賊巢非可守之地不若設險閔行鎭遏賊浦西之善不知賊已渡浦勢必散漫閔行特可遏北衝之勢固難阻其西犯也故必屯兵守此北與閔行互相策應西與曹涇互爲首尾遏賊於旣渡之後不若遏賊使不得渡之爲善也

張涇鎭險要說

張涇一名張溪在府治南五十里宋人堰海十八所之一也浦東塲鹽課司舊設於此後以牢盆相逺別建署於堰南鎭有陸路北通府治南控金山金山當沿海極要之地然離府太逺孤立無援非禦寇長策也且寇由此北衝直達府治更無重兵以遏其衝故必設險於張涇南爲金山聲援北爲府城屏障計斯得矣

朱涇鎭險要說

朱涇一稱珠溪在府治西南三十六里爲雲間巨鎭古於此置大盈務東通黃浦西通三泖水寇睥睨之地也舊設泖橋巡司在鎭巡緝以其南遵水達海鹽平湖北從泖達蘇州嘉興鹽艘出沒便利故駔魁大猾召暴橫亡命之徒趨之爲窟往年賊巢呂巷此爲切近之災賊若自浙西而來此又其必由之衝也不可無備

華亭縣巡司【弓兵數附】

金山巡司

宋元以來有之洪武三年建於張涇至十九年徙建胡家港口在府治東南六十里設弓兵四十名往來巡邏

戚木涇巡司

洪武三年建於南橋鎭至十九年徙建於戚木涇在府治東南七十里設弓兵四十名往來巡邏

泖橋巡司

洪武三年建於泖橋之東數里朱涇鎭在府治西南三十六里設弓兵四十名往來巡邏

小蒸巡司

洪武七年建於小蒸鎭在府治西三十六里設弓兵四十名往來巡邏

白沙巡司

洪武七年建於金山衛城西數里設弓兵四十名往來巡邏

陶宅巡司

洪武三年建於陶宅鎭設弓兵四十名往來巡邏

澱山巡司

自元以來有之洪武三年建於澱山湖濱在府治西北六十里設弓兵四十名往來巡邏

華亭縣倭患事迹

永樂十六年戊戍二月倭寇入金山衛指揮同知侯端擊破之

端素剛勇初抵任以金山東南要害修城濠備器械練士卒爲戰守備至是倭寇登岸端與指揮郤【闕】分兵出戰郤出南門全軍皆覆賊由南門入城防各門橋端孤軍在東門不得入乃引兵至西門橋亦防仰天嘆曰城亡吾分當死安可偸生遂策馬一躍過河入西門眾不能繼與賊巷戰數十合身被箭如蝟轉戰至衛門賊驚曰好將軍也乃以所掠染家布橫於街欲生致之端馳至以一劍挑布一劍截而防之賊僕地而笑端由是得馳出東門次楊家橋鳴鼓招散卒得百人令曰今潮退舟膠人持艸一束與炮俱進至海灘焚賊舟十餘艘賊不得歸遂大敗

嘉靖三十二年癸丑三月賊犯靑屯所焦墪百戶王河禦戰死之

賊寇突犯河率隊長陳九等倉猝出禦戰歿於陣賊遂掠下沙等處縱橫海上莫有議擊者月餘去攻乍浦

閏三月賊犯縣境

賊首鄧文俊林碧川沈南山等分眾劫掠

五月賊犯縣境

賊船一防自浙西流來過金山衛而東劫掠縣境府同知都文奎敗賊於吳淞江又敗之於葉謝鎭寶山洋

七月賊掠諸邨鎭

賊過柘林分掠各邨鎭其舟半泊曹涇之南半泊川沙洪口

官兵敗賊於獨山

斬首千餘餘眾浮海東遁

十一月賊犯縣境

賊由漴缺登岸流劫木涇金山衛

嘉靖三十三年甲寅二月副總兵湯克寛擊賊於吳淞江大敗之

斬首一百七十餘級

三月賊攻府城

賊過柘林掠蕭塘至曹涇越三日復還蕭塘官兵與戰巡檢李叢祿死之賊渡浦逾涇抵南倉副千戶童元等率官兵禦之元力戰死賊遂攻南門殺縣丞劉東陽燬軍儲南倉及居民廬舍四百餘間撫按登城捍禦有一首跳躍侮詬教授韓崇福射殺之又發二矢皆殪其魁賊乃退屯朱涇領兵官紀邦寧追及之賊戰敗遁走是日復有賊自上海泗涇來者攻圍東門官兵敵退之賊屯南倉走花涇參將湯克寛兵備僉事任公環海防僉事董公邦政提兵擊之賊乃退走南滙所大門墪地方

四月賊首王直等巢柘林

賊首王直與徐碧溪吳徳宣等營柘林爲巢窟聫絡二百里如老鸛嘴七八團之間皆其部落之所屯聚也

賊臨城下兵備僉事任公環總兵湯克寛擊走之壬申賊五百餘人由上海陸路逼府東門兵備任公環總兵湯克寛提兵擊走之癸酉復有自周浦來者焚西門水次倉長橋民居悉爲煨燼任公環統兵出戰自辰至午轉戰至北門賊散去焚掠自北兪塘南抵板橋七十餘里火三晝夜不絕甲戍西過廣富林劫唐行鎭分掠朱家角沈巷林家角葑澳塘至靑浦奪漕船棄糧水中載所擄獲出海己卯賊八百餘人自閔行抵西倉燒殘殆盡泊小橫潦涇分劫泖濱東自尢墪至呂巷西自章練塘至楊扇悉被焚掠未幾復有賊自爛路港來者焚南門民房分一枝掠報國寺爲湯克寛兵所拒

五月賊攻府城官兵擊卻之

戊戌朔賊七百餘人列陣南門西至長橋酋長四人臨城城上發佛狼機斃其二鄕兵殺其一乃退入白龍潭寺殺數百人次日劫金澤鎭辛丑復掠橫潦涇住平原邨丙午過章練塘入朱家角庚戌自楓涇抵金澤鄕兵浙兵三百餘艘圍之馬家兜癸丑賊潰圍走半入楓涇半出石湖橋山東省祭官孫鏜帥眾追及度橋絕復張伏起無援與從者十人俱戰死賊據上橫涇中書馮豹家遣船據爛路港邀截避難者鄕邨無完室

六月總兵湯克寛敗賊於葉謝

庚午賊載輜重行道經葉謝總兵湯克寛邀擊大破之斬首四十餘級獲其七舟

七月賊首徐海巢柘林

賊首徐海旣據柘林爲巢穴未幾蔡廟八團之賊皆來合之共爲一巢搭廠捨爲久居之計

八月賊攻靑邨所金山衛

蔡廟港賊旣並入柘林賊巢遂攻靑邨所繼至之賊登周公墪者千餘攻南滙所旋亦入賊巢與新至之倭合攻金山衛皆爲官軍敵退

九月柘林賊攻靑邨所官兵擊走之

乙卯賊攻所城相持十日賊驅鄕民舁云梯而進分布四門爲遊兵二隊往來城下於東南隅吹海螺則四面急攻城內矢石雨下殺傷頗多賊左挽牌右舞刀躡梯若平步千戶陳元恩發矢中其吭有朱衣賊乘騾行巡海塘元恩弟元思發神鎗殪之乃解去十月乙亥賊以失利靑邨使二十四人詐爲疲弱以致我師指揮徐承宗千戶葉緒出兵擊之誘入伏中僅以身免

賊攻府城

時雨甚城西南隅崩推官吳時來撤戌士以箭弩手數十人扼其衝夜選壯士取屋木立柵城外以衛修城者單騎出南門督之黎明而畢三日城完賊亦防引去

十二月賊防靑邨所

先是賊攻所城者數次官兵守備極嚴賊皆負傷而走積忿詣柘林借兵二千來攻弗克賊亦計窮欲去辛未雨雪竟晝夜賊以絮防首薄城防守門百戶之伯有爲賊所擄者賊令叩南門呼侄求入侄聞伯音以繩下挽昏黒之際賊乘隙以登百戶首先被殺賊遂入城焚劫居民爭出北門殺傷蹈籍積骸成丘後三日民稍集賊又突至南門竄死北門者如前遂爲空城

三十四年乙卯正月老鸛嘴賊至與柘林賊合

賊攻金山衛

二月賊攻靑邨所

翁時奬等擊敗之

把總金漢等邀擊賊於靑邨大敗之

甲寅賊百餘人自桐鄕還過靑邨把總金漢與千戶陳元恩監生盛濟時邀擊大敗之斬首四十餘級乙卯從南滙所北行把總婁宇盡殱之

柘林賊出掠官兵擊敗之

先是官兵出哨者設伏要路佯以弱兵挑賊賊弗顧而東官兵擊之賊驚訝伏起翼擊賊遂敗走

三月總督尙書張公經統師來討賊

公督大兵駐府城欲爲搗巢之舉賊紏川沙等巢分畨疊出張聲勢以恐我而實爲且戰且走之計

賊攻金山衛總兵兪大猷擊敗之

柘林新至賊乘鋭來攻守者發矢石禦之賊中傷者甚眾乃解去旣而又來攻大猷擊敗之俘斬二百有奇

四月柘林賊分蹤出掠

賊知官兵將搗其巢乃分兵四出以牽制我師而川沙之賊先屯老鸛嘴者以聲援不繼俱並入柘林

官兵擊賊於漕涇狼兵頭目鐘富等死之

辛未工部侍郎趙文華至松江祀海【文華以海濱多寇爲壇於得勝港望祭焉旣恃寵眷又爲分宜爪牙黷賄恣橫東南苦之不減海寇云】時調至廣西兵惟瓦氏最彊總督尙書張公經以其未習地利不欲輕試而文華思幸功瓦氏利賊貲亦樂戰遂激令進兵至漕涇接戰不利賊圍之數匝頭目鐘富黃維等一十四人俱死焉

五月川沙賊流劫諸邨鎭官兵邀擊之遊擊周藩戰死戊戌川沙賊八百餘人劫閘港周浦車溝轉掠泗涇北簳山僉事董公邦政遊擊將軍周藩把總婁宇引兵追擊於朱涇軍半渡賊襲擊之藩被創墮水死軍士死傷者幾二百人賊遂屯石塘橋流劫昆山石浦諸鎭

賊犯靑邨所

乙已賊舟三十餘艘突至攻靑邨所不克遂焚舟登岸肆掠

賊臨府城官兵擊走之

賊過南門至西倉欲攻城爲保靖兵所敗而去

賊復巢柘林

賊自王江涇之敗皆遁出海新賊萬人復來據之未幾風雨大作出海之賊覆溺幾盡其餘黨復巢焉

七月知府方亷計殺柘林賊千人

時賊巢甚熾亷遣諜投毒井中賊死者千餘人斬首數百級

七月官兵擊賊於柘林海口敗之

時賊具舟五百艘出洋參將盧鏜備倭王沛武生朱先追擊於柘林海口大破之擒斬六十八名顆僉事董公邦政總兵兪大猷又擊敗之獲其九舟邦政又敗之寶山洋斬首九十八級時柘林賊病疫死傷過半而總督尙書張公經侍郎楊公宜浙江提督都禦史胡公宗憲調發水陸官兵分布按伏賊勢窮促乃爲遁歸之計

八月賊攺屯陶宅

柘林賊出洋遭風飃溺備倭王世科把總【闕】等乘勢追擊覆其巨艦斬首二百八十餘級賊勢且急回柘林者九十八艘其走者又爲嘉定縣丞張潮及上海兵會勦防之無遺回柘林賊焚舟登陸示無去志僅存十二艘於海口冀我兵不爲備也浙江提督都禦史胡公宗憲料其必走預遣備倭王沛等設伏伺之賊果乘潮遁走沛等追及於金山海洋盡犂其舟斬溺甚眾得脫者定海兵復遏之於近洋乃攺屯陶宅

九月官兵進搗陶宅賊巢指揮邵升姚生員於嶽俱死之

升等防陣殺賊賊已大敗乘勝進攻賊死守港岸升等身先士卒賊乘髙刺下遂遇害死焉

十月陶宅賊如上海

陶宅之賊過靑邨所而北官兵邀擊之遂走上海

三十五年丙辰二月賊首徐海復巢柘林

新塲賊首陳東自燬其巢來與之合

賊分掠縣境

三月賊據蔡廟堡官兵防擊大敗之

時賊新至漴缺總督侍郎胡公宗憲令兵備任公環會參將喬基共擊之賊逃入蔡廟廢堡環乃以把總陳習攻東門車梁攻西門張惟孝攻西北顧鳴鵬攻西南賊死守官兵攻之戰方酣王賓等兵潛從東北入賊遂大敗悉斬之

賊自漴缺登犯佐擊將軍宗禮擊敗之

陶宅賊爲官兵擊敗遁出海洋

總督侍郎胡公宗憲會浙直兵進搗陶宅賊巢大敗之賊死者甚眾遁出漴缺外洋參將婁宇與把總王應麟復敗之於九團洋俘斬逾百

僉事董公邦政擊賊於西庵平之

賊新至自金山登陸流劫至西庵總督侍郎胡公宗憲檄邦政攻之賊大敗走匿法昌寺邦政復火攻之斬馘無遺

漴缺賊合入乍浦

賊犯靑邨所把總王應麟討平之

賊自靑邨焚舟登陸應麟擊敗之賊匿民捨官兵復火攻之賊突走爲官兵所截不得去乃復匿民捨遂悉斬之

五月賊攻府城官兵擊卻之追戰於泖湖澱山湖皆破之

賊數百人突至西南城下緣梯而上我兵矢石交發擊殺五六十人賊乃遁去掠福田寺出泖湖把總劉鏜指揮朱昆等水陸攻之連戰逐北及於章練塘馬家兜皆大捷斬首五十六顆其別枝之在澱山湖朱家角者兵備任公環松江府同知張大顯蘇州府同知熊桴夾擊大破之斬首七十三級晦日賊攻府城官兵迎擊之賊中炮死者數十人乃退如上海

七月賊首陳東葉明攺屯呂巷巡按禦史周公如斗督諸軍擊走之

時賊首徐海屯乍浦遣陳東葉明屯呂巷牽制我師總督侍郎胡公宗憲部署大兵期必勦防而猶陽爲招撫以欵賊巡按禦史周公如斗以賊不歸一卒難就緒萬一有泄其機於賊者蘇松禍不訾矣嚴督海防僉事董公邦政參將婁宇把總王應麟等分布要害亟擊之連戰連捷賊敗衂死者甚眾初二日遁往乍浦是役也賊旣畏我兵之逼又利督撫之招相戒而遁自是蘇松寧謐胡公宗憲更無北顧之慮以迄成公云

按乙卯秋七月攻柘林賊方公亷時守松郡遣諜毒賊巢中井死者千餘人乃丐者穆一郎與朱夫力也一郎以五色粉墨塗面漆身爲癩行乞賊中因盡知賊眾寡所在以聞於官又與朱夫懷毒夜納井中賊飲井水輙瞠目不能語土人通賊者告賊飲於河故中毒不甚深然亦多死焉又張二郎者善泅伏水中能月餘不食亦矯捷善走死地甲寅應募詗賊數從水中鑿沈賊舟時偵其情形且斬倭首以獻予之銀牌不受勞以酒肉則受寇平論功應世襲百戶加以章服妻以伎女皆辭行乞如初方公開府江南訪得之寺中伽藍祠下使領所犒金終笑不受與飲食欣然謝而去竟莫解其誰何人也故曰戰勝於謀則乞兒屠夫可以備行陣

﹤子部﹐兵家類﹐江南經略﹐卷四下﹥

上海縣總論

上海與華亭同爲雲間屬邑而形勝迥異守禦亦殊何哉賊之來也多自吳淞江而西南不五十里爲黃浦黃浦逼近縣治賊至卽抵城下矣然後分防循黃浦而南或由吳淞江而西皆可達郡城是一郡之要害在上洋上洋之要害在黃浦黃浦之要害在吳淞守吳淞江口拒賊遊守黃浦遏賊橫渡庶幾免夫

上海縣境考

上海在府治東北故稱華亭海秦時爲海鹽北境梁武帝太淸三年爲前京縣地唐天寶中立華亭縣實爲華亭境宋神宗時海舶輻輳卽其地立市舶提舉司及貨塲爲上海鎭以地居海之上洋亦稱上洋元至元二十三年分華亭東北五鄕建縣

東至川沙堡濱海五十里西至七寶鎭華亭縣界三十六里南至閔行鎭華亭縣界七十二里北至柵橋嘉定縣界一十八里東南至南滙所華亭縣界八十里西南至莘莊鎭華亭縣界三十六里東北至吳淞所嘉定縣界一十八里西北至蟠龍塘華亭縣界一十四里自縣治至府城九十里

上海縣城池考

上海宋時特爲海舶所駐之地元至元間開設縣治原無城垣可守嘉靖三十二年邑人顧光祿從禮奏請築城知府方亷知縣諭顯科始甃築之三十六年府同知羅拱辰於城四門益以敵樓三楹沿城益以箭臺二十座環濠益以土墻又於要害處益以髙臺層樓

城

周圍凡九里髙二丈四尺

池

東卽黃浦西南北三方各濶六丈深一丈七尺周圍瀠繞外通潮汐

陸門

六座東曰朝宗西曰儀鳳南曰跨龍北曰晏海小東曰寶帶小南曰朝陽

水關

三座其東者跨肇嘉浜其在小東門者跨方浜

敵樓

四座

平臺

二座

箭臺

二十座

窩鋪

七十八座

雉堞

三千六百九十五垜

按邑尙意气喜事功志稱其流也失之誇乃東濱大海易於致寇司民牧者其在移風俗嚴輿衛使得道者多助乎甲寅寇至是邑然後侵郡城歷蘇常鎭以及淮西則沿海至嘉興湖州民風之得失關是邑之安危是邑之安危又關諸郡之治亂也

﹤子部﹐兵家類﹐江南經略﹐卷四下﹥

上海縣備寇水陸路考

東濱大海

一由東門下黃浦入閘港五十里至南滙所一由白蓮涇一由馬家浜至川沙堡皆濱海地方

西通華亭

其道有二一由龍華太平橋馬巷橋新橋七寶龍歸庵泗涇洞涇至府城北門一由黃浦收閔行入府城東門

北與嘉定爲界

其道有三由北門出吳淞江歷柵橋南翔鎭以至嘉定縣之南門者正道也水陸俱可行或由西門歷盤龍黃渡或由東門歷黃浦江灣俱可至嘉定乃間道也非正道也

西北與昆山爲界

其道有二出北門由吳淞江柵橋西行至靑浦歷安亭港口夏駕浦口千墪漫水港新洋江至昆山縣之東門者爲水路由柵橋封家浜安亭菉葭濱車塘呂巷至昆山縣東南門爲陸路

東北抵吳淞所

由東門下黃浦出吳淞江沿江東北行五十里出江口爲大海吳淞所在焉

右水陸可通之道凡十有一其實江湖澤國四通八達賊舟無處不可出沒不能一一而設備也惟當摘其中之尢要者建寨柵剏團營專駐官兵以爲守禦之計其餘亦惟以遊兵行哨奇兵設伏輕兵出襲焉斯可矣計邑之險要有五曰南滙曰黃浦曰閔行曰烏泥涇曰唐行詳見各圖說於後

南滙所險要說

南滙所金山之中後所也下沙新塲周浦八圑諸鎭舊號富庶皆本所信地也嘉靖甲寅以來皆爲寇賊巢窟而所城孤立勢亦危矣乙卯歲嘗防於賊今設把總一員常川駐札爲上洋外護然賊之犯上洋也悉自吳淞江入黃浦逼臨城下南滙反在其外賊之來也惟慮我兵自內迎擊之耳誠練精兵於此俟賊之隙銜枚襲之賊可破也

南滙所城池考

南滙所系上海縣十九保地方在府城東北一百五十里在靑邨北五十里地形如犂狀突出洋中勢向東南其三面皆海故謂之南滙觜島寇毎察風色分防於羊山焉迹如東南風則此觜大口當羊山之衝如東北風則此觜四五六團洪當馬迹山之衝蓋各堡止防一面而是堡獨三面受敵洪武十九年安逺侯經略海防築堡以備島寇永樂十五年都指揮使谷祥增修治初指揮使翁熊重葺

城

周圍九里一百三十步髙二丈二尺

池

濠周於城濶二十有四丈深一丈七尺

陸門

四座上各有樓

水關

四座

角樓

四座

敵臺

四座

箭樓

四十座

窩鋪

二十六座

雉堞

二千三十六垜

南滙所兵防考

守禦南滙中後千戶所

洪武二十年建卽金山衛中後千戶所分置也中軍都督府南至靑邨界頭墪北至川沙界八墪各二十五裏面至海塘背至新塲皆其信地千百戶所鎭撫司軍器局廣儲倉俱在城內演武塲在南門外

千戶四員

內考選掌印一員城操一員三巡一員屯局一員

百戶八員

內分委掌印一員陸路一員守堡一員其餘聴差

鎭撫一員

共統官旗捨餘一千二百五十一員名俱聴掌印千戶調度守城內有選鋒軍余土兵共三百名百戶一員訓練以備應援截殺之用汛時仍於靑邨川沙每處每日撥軍五十名不分晝夜往來巡哨有警飛報總兵遊擊並靑邨川沙互爲聲援該所爲正兵左右爲應兵沿海墪臺掌印官選撥精壯軍余毎墪五名帶馬一匹住守瞭望往來飛報以便防應

川沙堡險要說

川沙堡在南滙之北旱寨之南舊制南滙與吳淞所互爲應援然相去一百五十餘里又隔吳淞大江兵馬難以急渡賊至飛報且弗能達況提兵防應乎嘉靖甲寅賊據爲巢與老鸛嘴柘林新塲之賊相爲犄角本鎭遂成丘墟歲丁巳撫按奏請特爲築堡以千戶一員守之而隸於南滙把總深得防禦長防然歷年倭寇之來也多自寶山登陸擄掠而南則旱寨川沙正當敵衝與南滙靑邨緩急又有間也軍餘百名弓兵八十名果足備禦乎有事之時把總之兵豈肯棄南滙而守川沙乎今以把總駐札此堡與卒一千名戍守有事與旱寨互爲首尾庶气勢聫絡事權歸一而且無推諉之患矣

川沙堡城池考

川沙堡在吳淞所南一百二十餘里北距旱寨嘉靖三十六年巡撫都禦史趙公忻巡按禦史尙公維持兵備熊公桴從邑人喬鏜【喬鏜字子聲詳見倭患事迹】王潭建議題請興築內設把總司守堡千戶公署百戶所軍器庫撫按行臺鐘鼓樓社學下沙三塲二塲鹽課司南蹌巡檢司三林莊巡檢司演武塲

城

周違四里

門

四座

雉堞

一千二百九十三垜

川沙堡兵防考

川沙堡南至南滙六團五十里北至寶山六十里東至海十二里西至上海縣治五十里皆其信地洪武時以非險阻原無設兵嘉靖中倭人入寇乃築堡撥南滙千戶一員督軍餘一百名守堡五十名守川沙窪口而隸於南滙把總後以賊來登陸從寶山而南掠者川沙正當其衝添設常川操練土客兵五百三員名戰馬二十匹撥百戶二員專領訓練汛時仍於南滙寶山寨等處毎處毎日撥發軍兵一百名不分晝夜往來哨探有警飛報總兵遊擊南滙寶山寨並上海以爲聲援該堡爲正兵左右爲奇兵

黃浦險要說

按上洋之大水有二曰吳淞江曰黃浦【黃浦在郡南境逼近上海縣城戰國時黃歇命工開鑿土人相傳稱爲黃浦又以歇故或稱春申浦云】吳淞江自關橋以西多瘀塞而不通凡太湖以南嘉杭湖之水悉入泖湖從黃浦出海其流反疾故賊舟之入也或由防淘港以犯嘉定或由黃浦以犯上洋而吳淞江反爲不便勢使然也黃浦去縣城不二里賊易登犯萬一得入卽橫行無忌矣守松之要莫如黃浦捨此更無港口可收泊者必須大治兵船嚴爲守備遏賊上游使不得入浦方爲上防然守浦之法不宜株守浦口必令一府兵船分爲三哨一守黃浦口以捍縣城一哨吳淞江中以備救援一守吳淞江口使賊不得入江則闔郡寧息矣

閔行鎭險要說

閔行鎭在上海縣十六保橫東濱於大浦當縣治西南乃南滙陶宅諸處渡浦入府之通衢也往年島寇猖獗當道嘗設兵守之蓋其地𨿽屬上洋而設守實爲府城捍衛計也且其南與葉謝相對屯兵於此可與葉謝互爲應援非特遙張聲勢而已

烏泥涇險要說

烏泥涇鎭在上海縣二十六保界華上二縣間嘗有田父得古碑地名賓賢裏當縣治正南與浦東三林塘周浦鎭相望其地富饒可以屯結賊若自二鎭渡浦而西卽爲縣治若入犯府治亦由此道故烏泥涇閔行鎭均當設險匪直爲縣治計實遏賊入郡城也

唐行鎭險要說

唐行鎭【唐行古稱橫溪以其岸橫泖也】在縣治西一百二十里西控泖湖爲吳門要衝縣之水次倉在焉屯兵守之可以遏南北之衝也

上海縣巡司【弓兵數附】

南蹌巡司

洪武三年建於川沙地方設弓兵四十名往來巡邏

黃浦巡司

洪武六年建於黃浦之上閔行鎭設弓兵四十名往來巡邏

三林莊巡司

洪武六年建於三林塘鎭設弓兵四十名往來巡邏

靑龍鎭巡司

洪武七年建於靑龍鎭設弓兵四十名往來巡邏

吳淞江巡司

洪武五年建於吳淞江北岸設弓兵四十名往來巡邏

新涇巡司

自元以來有之洪武六年建於二十九保新涇設弓兵四十名往來巡邏

上海縣倭患事迹

永樂二年甲申四月倭冦海濵

嘉靖三十二年癸丑二月賊破南滙所

自望日而後十日破賊城者再○南滙被圍官兵望風披靡奔竄幾盡有軍士李府者率其仲子香及族丁三十人力戰斬首四十餘級賊退十里五軍稍安乘勝追逐有賊酋長丈許聲若雷府邀之戰不三合斬之於是賊相誡避焉翌日復戰又斬其先鋒二人賊退走府追戰再勝之伏賊蝟起萬矢齊發父子身無完膚俱歿於陣次年四月賊再犯香弟黍爲哨官年方舞象仰天祝曰爲君父報不戴之讐在此舉出戰獲三級以獻至夜賊潛布云梯魚貫而上一賊將登陴黍覺拔劍斬之下視賊且蜂集黍急推城垜傾賊墮而死者數人城賴以全明日大戰殺賊無算賊聞其名呼曰誰是李三郎黍挺身響應與賊鬭益力卒爲賊炮所斃

閏三月賊首鄧文俊等分掠縣境

四月賊首蕭顯焚掠縣境

蕭顯自浙至寶山肆掠通判劉本元統鎭江上海民兵禦之癸未遇於連賓華橋大敗本元沈菇蘆中一日夜僅免時上海未城縣尹遁走賊遂焚掠縣市去

五月賊首蕭顯焚縣治鎭撫胡賢指揮武尙文縣丞宗鼇死之

賊眾三百餘人自漕涇普子廟登岸擄舟出閘港與水軍遇於髙昌渡我兵不利壬子賊千餘人從太平寺驟至焚上海漕船飽掠出海丁巳賊自海口入合周浦賊共三百餘艘寇縣浙江領坑兵指揮黎鵬舉與鎭撫胡賢禦之鵬舉被鎗傷重賢力戰死焉賊乃衝縣市焚治所鎭海衛指揮武尙文建平縣丞宗鼇率家兵禦擊之尙文出東門遇賊遊兵輙敗之乘勝進攻過蔓笠橋賊伏兵猝起以利刄防馬足馬蹷尙文死之鼇亦戰死於縣南自是而後浦東沿海二百餘里間新舊之賊往來絡繹無虛日矣

前鋒丁爵指揮袁【闕】追擊賊於淸水窪力戰俱死之六月官兵追擊賊首蕭顯大敗之

賊防上海縣而南鎭江衛知事吳宗徳追之本縣水兵據浦要賊驚潰爭舟溺死者不可數計守備解明道蘇州府同知任環伏兵吳淞江口遣數舟誘敵賊出海伏兵翼擊之追至寶山洋賊大敗俘斬九十九名顆死海中者不與焉

賊破南滙所

賊焚掠縣境官兵擊卻之

辛巳賊焚掠上海西境六合知縣董邦政追擊於小灣敗之壬寅賊駕海舟入上海北宮前劫糧艘都司韓璽與監生梁家棟帥兵力戰斬首八十有奇乃解去知府方亷遂乘間築縣城撫按奏設海防道駐守以董邦政爲按察司僉事領之

十一月賊犯南滙所

三十三年甲寅正月賊首蕭顯攻縣城官兵擊敗之辛丑蕭顯自崇明縣南沙突出駕七巨舟入吳淞江夜泊宋家港分兵四劫崇明水兵船在東岸黎明接戰黃浦中敗績顯遂逼縣東門穴民樓瞰城中攻城甚急時城初築未固海防僉事董公邦政與署縣事常州通判劉本學登陴督戰用神鎗手殺賊甚多出兵斫營亦頗勝二月乙亥賊解圍去防兵備僉事任公環統民兵三百僧兵八十來援賊舟泊黃浦者百餘艘而自吳淞江南行者不計焉任公環勒兵戰於葉謝鎭馬家浜斬獲頗多援兵不繼僧大有西堂天移古峯等二十一人死焉任公環整師復進追擊於五里橋習家墳皆大捷賊乃驚懼走據史家浜浙江提督都禦史王公忬遣都指揮盧鏜浮海至戰於界浜焚賊七舟斬首八十餘級進搗賊巢大破之賊死者無算其別防之在歸家港者任公環復大敗之賊遁如浙西

三月賊首蕭顯據下沙新塲

四月賊攻南滙所

時所城圮賊襲攻之哨官李黍挺身獨戰死焉

賊攻縣城

賊自嘉定而來

六月賊焚掠諸邨鎭

七月賊巢川沙

賊盤據川沙灣撤民房作營柵與柘林賊互爲首尾參將盧鏜進搗其巢遇伏力士丁千斤馬八百死焉未幾分屯老鸛嘴襲我山東兵海防僉事董公邦政率兵扼其北賊乃並入老巢

賊攻南滙所

八月賊攻南滙所官兵擊敗之

都司韓璽奉軍門檄討南滙賊防少林僧應募至遂並統之以進焚其三艦辛巳戰於白沙灣斬賊首一百餘級僧了心徹堂一峯眞元乘勝深入被害

三十四年乙卯正月川沙賊攻南滙所

海防僉事董公邦政搗川沙窪賊巢破之

斬首五百餘級監生喬鏜率鄕兵追擊復大敗之

教授韓崇福敗賊於黃浦

崇福善騎射奉臺檄至黃浦守禦崇福所統不數百人寇蜂至矢集舟如雨崇福弗動徐還射之無不命中斬馘而旋督府上其功擢本府通判

三月賊圍縣城

賊五千餘人屯新塲下沙千餘人屯閘港數千人屯川沙俱進逼縣城時總督都禦史張公經調集廣兵湖兵萬人駐松江府城賊乃退入舊巢

賊復攻縣城官兵擊走之

壬寅倭賊數千人來攻縣城僉事董公邦政出師迎擊有緋衣白馬賊衝擊甚鋭甲士陳瑞挺戈獨鬭斬之賊乃退瑞口銜賊首遊浦而渡觀者壯焉董公邦政立署爲千戶

四月川沙賊遁出海官兵焚其巢

五月賊犯周浦閘港等處

戊戌原屯川沙窪賊復突犯周浦閘港車溝擄民舟過黃浦分掠泗涇北簳山

總兵湯克寛敗賊於黃浦

辛酉倭寇三百餘人自南潯至葉謝鎭總兵湯克寛與府同知都文奎逆擊於黃浦大勝之渡浦來援者皆溺死

七月巡撫都禦史曹公邦輔敗賊於雙溝

賊復巢川沙

九月官兵搗川沙賊巢擊走之

總督都禦史楊公宜遣兵備副使任公環遊擊將軍曹克新統川兵攻賊大敗之燬其巢賊遁至吳淞所任公環復督舟師襲擊之斬獲大半餘黨遁走淸水窪

十月陶宅賊移屯周浦

壬戌朔賊自陶宅移屯周浦永定寺

閏十一月僉事焦公希程率川兵搗周浦賊巢大敗之先是總督都禦史楊公宜潛令武生胡亙朱先等設伏賊巢約縱火爲號命僉事焦公希程監督川兵與遊擊將軍曹克新乘雪夜襲之亙等縱火焚賊巢賊驚亂我兵四面伏起合擊大敗之斬首二百三十有奇而賊巢燬焉

十二月官兵擊賊於新塲土兵頭目田菑田豊等死之兵備副使任公環率永順保靖土兵勦新塲倭寇時賊眾二千餘人皆伏不出而詐令人舉火於數里外若將引去者土捨彭趐先入嘗之不見一人於是菑等爭入賊伏發遂皆死之

三十五年丙辰正月賊首陳東巢新塲與葉明合蹤參將尙允紹等與戰於四橋死之

允紹自靑邨巡徼猝與賊遇追至四橋賊眾並合叢射殺允紹及指揮李田鮑東萊千戶郭勛崔彥章李尙節李鼎百戶趙武陳淸士卒四百人並戰歿焉

二月新塲賊首陳東自燬其巢與柘林賊合

賊掠縣境

三月賊犯南滙所兵擊敗之

兵備副使任公環與參將婁宇相繼大捷

參將婁宇把總王應麟敗賊於九洋

五月賊攻縣城

戊午朔賊舟五十餘艘從吳淞江入泊上海北宮作云梯攻城通判劉本學率縣人募死士固守積十七日外援不至賊佯退乙亥夜半賊乘守懈潛登西南隅守城卒楊鈿覺之大呼眾驚起賊刺鈿墮城下眾發矢石擊賊退去初賊抵城下潮落濠可涉渡比去則潮至矣賊眾盡沒濠中平旦爲守城者澇斬其首數十級梟示城上賊過浦望見之號泣而去自是邑鮮倭患矣

按上海倭亂喬鏜慷慨尙義挺身擊賊倭薄川沙鏜傾家財輸官爲築城塞川沙窪口以防賊船收泊又募鄕兵四百防禦出多斬獲鄕人賴焉同時有盛濟時募兵二百保防新塲皆海上精悍之士赴敵善鬭號盛家兵後錄功爲百戶辭不受又潘元亦募兵三百俟倭至出擊輙殺之未幾卒其功皆足多者故並及之

松江府土賊要害

華亭縣

出賊【就於本處聚劫】

朱涇

在縣治西南二十六里東通黃浦西通三泖南可達海鹽平湖北可達蘇州嘉興爲出賊淵藪

曹涇

在縣治東南七十里介於柘林金山之間爲鹽徒巢窟操艘出入波濤閒習如馭馬

上海縣

出賊【就於本處聚劫】

閘港

江南經略卷四下﹤子部﹐兵家類﹐江南經略﹥

欽定四庫全書

江南經略卷五上

明鄭若曾撰

常州府總論

常州府總論

古今論險要者皆曰京口當長江下流乃畱都之門戶也又曰當南北運道之衝乃吳越之咽喉也不知畱都之門戶在於靖江吳越之咽喉在於河莊而凡言京口者皆非也何也靖江橫亙大江之中周圍百里港浩繁舟師可泊結水寨屯重兵與泰興江陰二縣相爲犄角則海寇不敢越此而窺畱都所謂靖江爲畱都之門戶此也丹徒以東抵於云陽兩岡相夾可以設伏可以闍截賊必不敢由此而東若收河莊歷犇牛抵於毘陵通計不過七十里甚便且易旣至毘陵則金壇丹陽宜興皆可傳檄而定而無錫以東咸入其彀中矣所謂河莊爲吳越之咽喉此也夫是二者皆常州之所轄也向來非不設備但靖江勇夫之力不足以支寇舶之衝河莊堡寨之兵不可以遏大寇之入必廟堂之上不以靖江視靖江而以畱都視靖江不以河莊視河莊而以吳越視河莊各設防將各屯重兵務俾其力足以抗禦海寇不得越靖江而西衝江寇不得收孟河而東下夫然後爲常州之善計耳

常州府疆界考

常州禹貢州之域天文鬥分野春秋時爲吳地吳亡屬越越亡屬楚秦並天下爲會稽郡東漢爲吳郡晉太康二年始分吳郡置毘陵郡永嘉五年攺爲晉陵郡隋開皇九年罷天下郡攺爲常州大業三年又爲毘陵郡唐武徳三年復攺爲常州天寶元年又爲晉陵郡至徳二年仍爲常州元爲常州路國朝升爲府領縣五【武進無錫江陰靖江宜興】

府境舊東西二百里南北二百七十里國朝重加經畫東抵蘇州府常熟縣界山西抵鎭江府丹陽縣界呂城廣一百九十五里南抵湖州府長興縣界垂腳嶺北抵州府泰興縣界子江中流袤二百八十五里

常州府城池考

毘陵爲南都肘腋吳越喉襟自晉太康建郡以來卽有城以控制一方曰內子城周圍二里三百一十八步髙二丈一尺中外甓之唐景福元年楊行宻遣唐彥隨權領州事修築立鼓角樓白露屋今爲府治城廢周繚以垣曰外子城周圍七里三十步髙二丈中外甓以磚石上有禦敵樓白露屋僞吳順義中刺史張伯宗增築方直雄固號金斗城門有四東曰行春西曰迎秋南曰金斗北曰北極外皆有濠宋建炎中毀紹興二年郡守兪俟復興繕【胡埕有子城興造記】國朝洪武初攺築新城迎秋北極門卽爲新城基惟迎春金斗遺迹稍存今亦廢曰羅城周圍二十七里三十七步髙一丈厚稱之僞吳天順二年刺史徐景邁築門有八東曰通吳次東曰懷徳南曰徳安次南曰廣化西曰朝京北曰靑山次北曰和正東北曰東欽外皆有池國朝武己酉攺築新城城羅城遂廢惟東南故址稍存曰新城在羅城內周圍一十里二百八十四步髙二丈五尺甃以磚石洪武二年信國公湯和築置七門東西南北次此名仍舊次東曰中箭次南曰石幢水闗四一在正東一在正西一在東北一在西北天順後樓堞廢毀城壁間存成化十八年巡撫尙書王公恕奉朝命以城算授郡守孫仁重甃易以巨石新甃增髙三尺其門名中箭石幢者復名懷徳廣化凡城隍樓櫓偉壯麗有加於前【王防有記】久之又圮正正徳辛未北方郡盜出沒城郭弗治者多被防知府李嵩請於當道而更葺之益走馬街廣丈餘設巡警鋪五十二所【李東陽有記】掘地通濠城完而寇適至恃以無恐嘉靖乙夘倭人入寇郡守金濠復築徳安廣化兩甕城增築敵臺窩鋪城制始備今城卽所謂新城也

城

周圍十里二百八十四步髙二丈五尺厚二丈

池

濶一十六丈深二丈

陸門

七座東曰通吳次東曰懷徳南曰徳安次南曰廣化西曰朝京北曰靑山次北曰和正門各有樓樓外有月城

水闗

四座曰東水闗曰西水闗曰北水闗曰小西水門

敵臺

二十座

窩鋪

六十二座

雉堞

千百

垜

常州府守城官兵考

陸營官兵

總練指揮一員

哨官一員

操官四員

軍兵三百四十二名

民壯二百七十七名

教塲舊在郡治東北卽宋教塲今廢爲民居有將臺遺址存焉外教塲在廣化門外一里廣袤五十畆信國公湯和守禦時置嵗久廣爲民居正徳七年知府李嵩復其地搆演武亭繚以周垣軍兵民壯以時操習

﹤子部﹐兵家類﹐江南經略﹐卷五上﹥

常州府備宼水陸路論

夫宼欲犯常州水陸可通之路不可勝舉其大要不過三者而已第一是由河莊而進歷奔牛馬至城下第二是由江陰之桃花港過壩直抵郡治北門第三是由蕪湖溧陽金壇宜興而來斷斷乎不敢從京口閘運河東下何也京口以東夾罔兩岸如山迢迢一水中行非兵行之道也知斯三者則知所以守常州矣

﹤子部﹐兵家類﹐江南經略﹐卷五上﹥

武進縣總論

常州之屬縣五武進其附郭也運河中貫其西則由京口可以出大江其東則由勾吳可以通溟渤利害闗系眾人之所共知尙來之所預備愚以爲賊計巧猾若窺常州必不由此而入其入也必由夫河莊其詳已見於本府總論矣河莊設備若嚴賊又將捨河莊而趨桃花港何也桃花港離郡城僅三十里東望江陰西望孟瀆皆水陸兵將蜂屯蟻聚未易猝犯此港乃人所共忽賊若棄舟於江幹從江口登陸而行不片時可抵常郡之北門報至城亦至矣豈不可慮河莊在縣境西北桃花港在縣境東北二者皆武進之所轄也備斯二者則武進之兵防盡之矣或疑東南有戚墅下瀆等港皆濵太湖盜若由此犯城亦易其險恐不在桃花港下曰是不然寇若入太湖必由蘇常陽羨地方聲勢鼎沸矣湖中有七十二山网罟船巡司兵船追逐哨報賊豈能掩襲而至哉大抵善攻者攻人之所不備善備者備人之所必攻桃花港之攻與不攻存乎哉兵之備與不備耳

武進縣境考

武進縣古延陵地漢時爲曲阿丹徒舊境三國吳嘉禾三年攺丹徒縣爲武進晉太康二年復爲丹徒防析丹徒曲阿置武進縣治在今郡城西北六十里通江鄕【古名千秋鄕】梁天監元年攺爲蘭陵縣唐武徳三年復以蘭陵故地置武進縣貞觀八年並武進縣於晉陵垂拱二年復析晉陵地置武進縣後唐同光元年江盜旁午民不奠居始徒縣治於郡城與晉陵俱爲附郭治在金鬥門外街西宋因之國朝洪武元年革晉陵並入本縣治在府治南一里縣附於府其城卽府城也故不另列城池考

東抵本府無錫縣界五牧西抵鎭江府丹陽縣界呂城廣九十五里南抵本府宜興縣界黃土橋北抵州府泰興縣界楊子江中流袤一百二十五里

﹤子部﹐兵家類﹐江南經略﹐卷五上﹥

武進縣備宼水陸路考

東通無錫

其道有三由白家橋官塘東行歷橫林五牧髙橋至無錫縣之北門或由白家橋收港歷戴琪楊溪花渡橋出洛社者其東路也由白家橋南進采菱港歷東槎戴琪馮橋鄭瀆馬家橋楊湖藕蕩錢橋出雙湖口者其南路也官塘東行者正道也其餘皆門道也

西距丹陽

其道一由府治西門歷奔牛呂城柵口陵口而至丹陽縣治者是也乃正道也非間道也

南抵宜興

其道有四由府治西門陳渡橋歷柵頭寨橋浪打川鐘溪何橋防亭至宜興縣之北門者其南路也由采菱港進歷【闕】

由丁堰進歷【闕】由橫林雙牌進歷【闕】者東南路也南路正

道也東南路乃間道也

北至大江

其道有二由府治北門七十里桃花港出江者其北路也由奔牛鎭入孟河河莊閘出江者西北路正道也北路乃間道也

東南至太湖

出湖之口有三由白家橋丁堰戚墅堰宋建湖口洛陽塘門旗莊戴溪諸橋天井岸下隅蔣莊龔堰薛堰下埠港入湖或於下埠港之東曰新邨曰董莊曰毛湖曰桃花曰蘆荻皆可以入湖者其東路也曰白家橋采菱港丰盛江邨馬巷板上周陳虎阱新莊諸橋與東路戴溪橋等合者其中路也由縣治東境至蔣莊渡支河歷聖力飲馬東板西板諸橋橫河分水墪百渡港入湖者其西南路也三者皆間道也非正道也

東北與江陰爲界

其道有二見江陰縣水陸路考

西南與金壇爲界

其道有三由府治西門歷七里橋荊城港至金壇縣之北門或由西門小港歷三里巷賀家地方出荊城港皆正道也由奔牛鎭進小港至白鶴溪者乃間道也

右水陸可通之道凡十有六其間港浩繁岐路錯雜不可勝計不能一一而設備惟當摘其中之尢要者兵勇建寨柵以守以禦其餘亦惟以遊兵行哨奇兵設伏輕兵出襲焉斯可矣計邑之險要有五曰孟瀆堡曰馬迹山曰黃山門曰奔牛鎭曰黃林詳著各圖說於後

孟瀆堡險要說

孟瀆乃蘇松諸郡之咽喉大宼若犯江南此爲最要設防制勝不可視爲緩圖詳見築堡議

孟瀆口築堡議

東南海防與西北邊防不同西北之民健鬭而善射每遇宼騎入犯進堡登陴妻奴老幼悉操矢石以禦之堡內甚貧宼何所利而必欲攻之乎是故北邊以築堡爲利其堡也非浪築也山隘路口宼所必衝者則築之在東南則不然海港無處不可衝入海塘無處不可登犯迢迢原野並無山隘𨿽欲築堡何所憑乎縱有堡亦誰與守乎蓋一則膽怯而不敢鬭二則常恐絕粒三則勢孤無援故不如一走之爲愈是堡之無補於江防海防較如也惟河莊一堡又當別論而不可以不築者此荊川唐公之見所以爲不可及也何也孟瀆爲蘇松諸郡之咽喉愚於常鎭諸論已發明之矣荊川黙識乎此唱議興築勞民費財萬姓怨讟而弗顧厥功大矣但惜其卽世弗獲與之面議也何也孟瀆口常江潮洶湧之衝土疎善崩堡跨瀆口之上凡江行者必由南北水闗出入萬一崩時值寇警修葺則不及不修則致悞豈不殆哉如愚見似當釐爲二堡兩岸分築先樹木樁以固其基勿惜石灰以期其久相時如門恊力守禦策之上也若錢糧不敷難於輕舉則但建寨柵亦令夾岸而峙修剏皆便策之次也或者曰寨柵安能禦大宼乎曰不然寨柵之設不過屯陸兵而已耳孟瀆口外自有水寨兵船宼至則戰於江中弗容其入也戰而弗勝賊舟始入陸兵夾而擊之杜其深入又弗勝也然後直搗奔牛奔牛之師迎而拒之江口之師尾而追之云陽毘陵之師又翼而應援之賊將安所逞哉所患者前後左右之力弗協縱賊剽掠此則有不可料者孰謂大宼之禦而專恃夫區區寨柵也耶

孟瀆堡城池考

孟瀆堡在縣治西北六十里通江鄕古南蘭陵郡卽舊武進縣也向止設巡司嘉靖間倭警唐公順之建議築堡察院總練指揮公署在內

城

周圍五百八十丈髙二丈二尺厚三丈

陸門

六座

水闗

二座南北各一

窩鋪

二十座

雉堞

一千七十九垜

孟瀆堡兵防考

孟瀆河居常州丹陽之中相去各七十里宼舶由大江南下必自此出先年止設巡司弓兵守禦自嘉靖三十三年倭亂巡按禦史尙公維持查系沿江險要議題設守禦指揮募兵分水陸二哨水哨沙船入漿船共二十九隻土兵五百一十二名分爲二枝一枝住守孟瀆河一枝往來住守桃花港澡港二處仍各分畨出哨至江陰靖江等處與兩縣及江陰圌山二把總並江北海防道所轄泰興周家橋把總互相策應陸哨原設戰兵五百名後因議革現存操軍三百名百戶一員統領與小河巡司弓兵七十名並城內居民協守本堡

馬迹山險要說

馬迹山在府治東南太湖中二十里太湖之在武進惟東南一隅最爲險要馬迹山屹立其中若天設之險也宋時嘗置寨設兵於此以備湖宼甚得守禦長策近年以來議者僈不及之蓋以倭宼侵犯洞庭其勢必由無錫縣北行而入楊子縣武進道裏遼逺故也殊不知無錫西南漁舟甚大賊所防懼往年賊嘗犯之輒爲所敗復回蘇州是防禦已宻本縣獨可無備乎今宜設備於此有警則募漁舟爲夾擊之勢舊寨亦不必修復上有祥符寺已可屯戌矣

黃山門險要說

黃山門在包港江心水流湍悍盜賊出設之地也況當常鎭二府之交上下瞭望俱可及百里實京口之門戶也長江浩濶守望俱難黃山門上下多沙塗惟此茫無涯際江中戰塲此其第一也水兵長枝倭寇所短盡我之長賊豈能肆志耶保獲畱都無越於此更得淮兵船協力萬全之謀也

奔牛鎭東險要說

奔牛鎭【輿地誌漢時有金牛出於山東馳至曲阿界邨人柵斷其道謂其地爲柵口牛皆奔聚因曰奔牛】在郡城西三十里北通孟瀆包港西通丹陽運河要道也賊若自孟瀆包港南下必自此出或自京口丹陽東下必經此鎭實武進西郊之藩翰也必宜設兵屯守此地俾與丹陽戍兵互爲聲援倘遇賊至彼此夾擊賊豈敢長驅而犯毘陵也耶因此地自來無盜故今之議者僉謂不必設備殊不知孟瀆爲長江南出咽喉與常鎭二府頗相隔絕非設兵於此則孟瀆堡孤立無援矣故守奔牛實所以援孟瀆也

橫林險要說

橫林在武進縣治東三十里南通宋建湖陽湖太湖北通西堰鎭乃運道要衝也其東爲洛社其西爲戚墅丁堰皆盜賊出沒之地賊若東南自蘇州以趨無錫東北自江陰以出髙橋皆可以達郡城而此地其必由之道也宜設官兵一枝屯守於此西衛府治南援無錫

武進縣險要總論

武進縣倭寇獨不多犯然五險實不可不預爲設備五險之中黃山門孟瀆其尢要也結援淮則黃山門多助守奔牛壩則孟瀆不孤二者宜愼圖之

武進縣巡司【司兵數附】

奔牛巡司

在縣治西三十里奔牛鎭舊在鎭南自宋以來有之元末兵燬國朝洪武初以小河巡司兼轄其地九年邑民費得成陳請復之遂重置焉設弓兵四十名往來巡邏

小河巡司

在縣治西北九十里孟瀆河閘西宋時名小河寨元攺爲巡司國朝吳元年移置鄭港成化四年徒今地嘉靖中徒置孟瀆堡內防復徒今地設弓兵七十名往來巡邏

澡港巡司

在縣治北五十里依仁東鄕於塘邨宋元以來原在江北沙新河國朝洪武二十八年以江北沙分州府泰興縣巡檢陳允中奏請徒置今地設弓兵七十名往來巡邏

武進縣倭患事迹

嘉靖三十五年丙辰

二月賊分掠縣境

四月賊圍府城

賊自小河而入

六月賊掠諸邨鎭

江陰之賊走往江北復回登犯包港孟河內顧邨嚴莊焚掠無遺

按倭犯洞庭必由無錫北行入江武進道裏遼逺故鮮謀之然防守實不可懈

﹤子部﹐兵家類﹐江南經略﹐卷五上﹥

無錫縣總論

無錫縣在常州之東南南據太湖北抵江陰島寇若自東海而來必由夫長洲之大江而來必由夫江陰若中原之寇自蕪湖湖州而來必由夫太湖【若曾】嘗相視其邑設備之法有二重焉設於百瀆口小瑄雙河口髙橋尢塗五了浜者其內一重也設於四河口五牧斗山宛山蕩口懷仁望亭獨山將軍山閭江山者外一重也團結有法水陸具備則一時攻掠之患庶幾其可免乎

無錫縣境考

無錫縣在府治東南九十里古勾吳地也漢髙帝初始置無錫縣陸羽惠山寺記是山當周秦間大產鉛錫漢興方殫故名王莾時攺無錫曰有錫光武建武中仍攺曰無錫三國吳嘉禾三年省無錫縣置毘陵屯田典農校尉晉太康元年復置無錫縣元元貞二年陞爲州【李晦有記】國朝復爲縣

舊境東西一百五十里南北一百二十七里國朝重加經畫東抵蘇州府常熟縣界歸正鄕西抵本府武進縣界周橋廣一百二十里南抵蘇州府吳縣界烏山北抵本府江陰縣界馬鎭袤一百一十里

無錫縣城池考

無錫縣城舊在運河西梁谿東南徐記縣舊城基也濠濶一丈五尺越絕書舊城周二里十九步髙一丈七尺郭周一十一里二十八步髙與城等宋幹興初縣令李晉卿重築舊子城一百七十七步東接運河西距梁溪正門四東曰熙春【徑常熟路】西曰梁谿【徑宜興路】南曰陽春【徑平江路】北曰蓮蓉【徑郡城路】偏門三曰顧橋新塘董家元至正末僞吳張士誠增廣甃以磚石國朝洪武初復加繕治治戊午知縣姜文魁重修【邵寶有記】門仍其舊四門之外各有子城跨於濠嵗久盡圮嘉靖三十二年倭寇內訌士民洶洶將潰知縣王其勤倡議修築周一十八里易門名東曰靖海南曰望湖西曰試泉北曰控江建樓於門上西南北水闗各有樓南北二闗皆跨運河西跨束帶河凡七十餘日而城成成二日而倭寇適至初築時民頗有於思之歌至是得憑城爲守所全活數十萬人無不手額王令者矣

城

周圍一十八里髙二丈一尺厚如之

池

深丈

尺廣丈

尺

陸門

七座門各有樓樓外有月城

水闗

三座

窩鋪

三十座

雉堞

千百

垜

﹤子部﹐兵家類﹐江南經略﹐卷五上﹥

無錫縣備寇水陸路考

東通常熟

其道有六一由北門歷五了浜三壩陳墅北角下市橋港口湖橋山塘涇者此北路也一由五了浜歷新塘橋太平闗瀆橋寇山蕩陸家蕩栁溪港蕩蕩一由宛山蕩出界涇羊尖華蕩者皆中路也一由南門進百瀆河歷梅邨張塘涇蘇沙塲鵞肫蕩甘露華蕩一由百瀆出學士橋歷龍亭新塘橋太平以達華蕩皆南路也一由東門尢塗新塘橋祗陀寺潭塘膠山羊尖駙馬莊深塘戴渡者東路也惟此爲陸路餘皆水路

西通武進

其道有三詳見武進縣水陸路考

南通蘇州

其道有六一由南門牛塲頭曹橫涇新安望亭滸墅射瀆楓橋一由射瀆進歷金雞塾虎丘山山塘橋或由望亭之東收港歷上下沽霜橋東西裏橋許家灣王禦史橋斜路橋長涇廟三白橋虎丘山後出山塘橋或由望亭許墅之間收吳家店歷白石山至王禦史橋以達山塘橋或由滸墅之小菜橋入至王禦史橋皆南路也由南門百瀆河歷馬橋前橋洛婆橋同橋出山塘橋者東南路也

北通江陰

其道有六由北門歷髙橋四河口靑暘鎭越城橋蔡興閘抵江陰縣之南門者官路也由北門三里橋歷吞來廟髙六堰北諸蘇市橋王塘橋蘇毛橋長壽四河口者西北路也由新塘橋芙蓉山者東北路也由五了浜嚴埭新塘陳墅長涇馮塘八字河胡埭楊家橋黃邨三河口駱駝橋東望橋東板橋者皆北路也由北門進江陰港歷後圻者陸路也餘皆水路

西南通宜興

其道有三詳見宜興縣水陸路考

右水陸可通之道凡二十有四其間港浩繁岐路錯雜不可勝紀不能一一而設備也惟當摘其中之尢要者團兵勇建寨柵以守以禦其餘則惟以遊兵行哨奇兵設伏輕兵出襲焉斯可矣計邑之險要有三曰獨山曰雙河口曰望亭鎭詳見各圖說於後

獨山險要說

獨山在無錫縣治西南一十八里錫山山脈西來至是中斷舟行其中北與管社山相望號浦嶺門南與兔山對峙號獨山門梁溪之水自雙河口至此入太湖地方盜艘劫掠必從此走太湖避追捕是故雙河之險不特亂世爲可虞而承平之時亦號賊藪似宜設一巡司於此二門置柵嚴其緝捕賊方無所容耳賊若自太湖入犯縣境則命將率師於此堵截更募漁舟犂之於太湖中賊必不能防入也

雙河口險要說

雙河口在無錫縣治西北五里南通太湖又北五里爲髙橋髙橋爲武進江陰要道賊寇若自江陰南來必出髙橋過雙河以犯縣治若自太湖北來亦必由西溪過雙河以犯縣治雙河口者眞鹽盜往來之衝而我兵所當固守者也平時客艘過此若履冰霜舊設巡司於髙橋𨿽得控禦之策然弓兵額少巡邏難周必添兵額往來哨守有事則以重兵扼之庶縣城無北顧之憂矣

望亭鎭險要說

望亭鎭在無錫縣治南五十里與蘇州府長洲縣分界其地東通蠡湖西通太湖號爲賊藪嘉靖甲寅島寇自滸墅而來過此至新安鋪聞有窰兵在南門鋪賊訛以爲苖兵也復轉而南縣城得無恙今宜設備於此使賊不得北行策之上也若忽而不備賊將長驅而至城下城𨿽無事四郊之殘破矣

無錫縣巡司【弓兵數附】

髙橋巡司

在縣治西北一十五里五瀉河口國朝洪武二年建設弓兵四十二名往來巡邏

望亭巡司

在縣治東南五十里新安鄕望亭鎭國朝洪武二年建設弓兵四十二名往來巡邏

無錫縣倭患事迹

嘉靖三十四年乙夘

四月賊攻縣城

賊自江陰縣南來勢甚猖獗知縣王其勤督率士民悉力禦之又一枝攻華家堡亦弗克乃焚掠四境由蠡口出常熟縣與三丈浦賊合

六月賊至新安鋪縣城戒嚴

先是王知縣募窰夫爲兵結營南闗號曰窰兵賊掠蘇州府至滸墅欲由髙橋出江陰蓋恐蘇州兵船絕其歸路也至新安鋪擄居民問之曰無錫有官兵乎應曰有賊復問奚兵應曰窯兵也賊驚曰苖兵在無錫行幾遇之乃退走取道常熟縣而去

三十五年丙辰

二月賊分掠縣境

三月賊攻縣城

時兵備副使王公崇古駐節城中督官兵拒賊賊死於矢石者頗眾乃由髙橋北去而沿城民居悉化爲煨燼矣

四月賊掠縣境

十八日倭船七十餘只泊縣之北門晝則分防出掠夜則歸聚至五月十二日由江陰君山出江十五日出海過劉家河防將羅帥舟師擊之沈其五艘賊驚遁

八月賊掠縣境

爲官兵擊敗而去

按二年內賊凡六犯多不得志而去則防守之爲功大也彼窯夫者平時亦宜綏結乎故制寇須練土著

華重慶擄入朝鮮始末附錄

嘉靖丙辰首夏十有八日倭舶七十餘艘至無錫縣之北門魚貫而艤各舟之人眾寡不一毎雞鳴起則分夥出劫夜則歸聚邑人華重慶遇賊於孤獨橋被擒至舟其舟四十人皆直倭也惟賊首爲中國寧波人稱四官不知其姓氏各舟旣滿五月十二日齊至江陰之君山出海每舟聫幫而行十五日出海過劉家港防將羅帥舟師擊之沈五艘賊大驚斷纜而逝各不相顧重慶舟爲風所逐白浪拍天莫辦其方也二十八日至一山其大不盈數畆舟人登之伐木艌舟見艸屨知爲髙麗地面俄而髙麗邊將遣三舟卒百人邏視矢石叢發賊逃匿山林財帛盡爲所取舟亦被焚二十九日又有三十餘舟卒千人搜山勦賊無遺重慶等中國人九名冒死號泣而訴生擒至邊六月二十九日觧至髙麗國都其間經歷郡縣凡二千里半途有光州牧者卽中國之布政司也先是邊將奏報國王遣通事白元至牧相遇審問間見華姓無錫人卽問重慶曰昔有天使華學士者無錫人也得非汝宗族耶重慶曰然具悉以對元歸述以告王七月初三日王使吏曹尙書覆訊畢出住天使館止宿八月十二日王賜宴陪坐蓋重天朝亦推學士之餘敬也宴罷每人賞圓竹帽一頂白布衣一件裙二條靑綿布絹各一疋皂靴一雙綿布束腰一幅遣尙書都禦史禦史各一員太守太醫各二員知縣一十八員伴送還朝仍遣軍五十人防送至遼東九月二十九日過遼東見都司三堂起闗馳驛十月十九日過廣寧見都司總官十一月朔至京住五蠻驛初三日下禮部問初五日兵部問十三日復發刑部問十二月初一日差指揮押回原籍重慶遂得於次年二月之望抵家時年方弱冠也夫倭冦之患各府縣良民擄去者無限若重慶之生還蓋絕無而僅有者也學士名察字鴻山重慶之族祖也自非徳學言動有以深服乎彜人之心安能致其君臣去思如此耶其覆被之澤不獨被於重慶而與重慶同攄八人亦均被焉海外小臣厚遇中國之人若此皇朝一統體面何如其尊耶我皇上聖徳漸被知人善任不於是益顯耶鳴呼後之出使者可以式矣使此九人者無重慶於其間不能述學士之歷歷則白元必不信其爲無辜之人而槪目爲賊徒矣安肯宥其死耶況又送歸且伴之以官屬耶重慶歸髙麗之臣以詩送行者二其一曰錫山學士聞天下君是同枝共气人還鄕若問東方事仰戴皇恩億萬春前書筵官吏曹佐郎兼監察禦史朴啟賢贈啟賢字君沃宻陽府凝川縣人癸夘進士壬子及第其一曰異國逢秋早金風落井桐鄕關浙江外身世海天東阻折干戈地依稀魂夢中愁多宋玉限誰慰逺人防丙辰早秋雙溪書雙溪不詳官閥姓氏不知爲何如人也

江南經略卷五上﹤子部﹐兵家類﹐江南經略﹥

欽定四庫全書

江南經略卷五下

明鄭若曽撰

江陰縣總論

江陰在常州東北濱臨大江東界常熟西接丹徒延袤三百一十餘里通湖港口自界涇至桃花港凡二十有四寇若浮江而來犯毘陵犯無錫或自二邑出江江陰其必由之衝乎君山雄峙江口登其巓東北可以望靖江【江靣三十里】西北可以望泰興【隔江一百六里】兵蝟泊實常州之外戶也縣故土城近攺甃磚石去江不三里而近沿江包港等鎭號稱賊藪倭患作時以賊禦賊亦可以得其助江陰武衛之奮豈惟可庇常州而已哉提兵出江賊舟不得遡江而西金陵實有賴焉

江陰縣境考

江陰縣在府治東北九十里本古延陵境漢魏以來爲毘陵縣之曁陽鄕晉太康元年始析無錫毘陵二縣地置曁陽縣梁太平二年攺爲江陰郡【以其地濱大江南水南曰陰故曰江陰】徙治君山之陽【卽今縣治】陳永定二年徙治於夏浦【夏浦在縣治西十八里寰宇記陳倪啟爲郡徙江陰治夏浦爲艦浦城作醖酒池卽此】隋開皇九年罷江陰郡爲縣以利城梁丰二縣並入治仍君山之陽唐武徳三年攺曰曁州析置曁陽利城二縣七年仍爲江陽縣後晉天福二年攺爲江陰軍宋淳化元年仍攺爲縣建炎二年復攺爲軍【本紀作紹興二年復置】紹興二十七年又攺爲縣三十一年復爲軍【續編作三十二年】元初升爲江陰總管府至元二十七年攺爲州國初攺爲連洋州防復爲江陰州洪武二年攺爲縣舊境東西一百三十五里南北七十二里國朝重加經畫東抵蘇州府常熟縣界顧山西抵本府武進縣界固山闕廣二百二十五里南抵本府無錫縣界馬鎭北抵本府靖江縣江岸袤七十四里

江陰縣城池考

江陰縣城自梁太平二年始築跨幹明演教二寺故址歷隋唐皆因其舊以其創始故曰古城後梁乾化三年攺築【祥符圖經載城周一十三里天祐十年築內有子城卽古城舊址】後晉攺縣爲軍曰軍城門四曰延慶欽明通津朝宗宋增城門四東曰新津南曰觀風西曰望京北曰澄江外城門五東曰春暉西曰天慶南曰朝宗西曰愛日東北曰建寅元定江南城郭盡燬至正十一年兵起始詔天下復繕城郭時州人黃傅攝州事率鄕民壘土城之國初龍鳯三年更加修築甃磚壘石增女墻辟四門名仍其舊嵗久而傾如履平地正徳元年知縣劉紘修朝宗天慶二門六年知縣王鉼裒民力畚土築之周九里三十步髙一丈五尺門皆有樓東南北各置水闗次年流賊渡江冦城下居民賴以保障十二年推官王鈞置扉木架城上覆以瓦嘉靖十二年知縣李元陽增建城樓八座各當空闕瞭望相屬二十二年巡江禦史馬公璋捐贖壘石培址甃磚爲靣幾城三之一猶未能盡撤土而爲磚也二十八年知縣毛鵬經始攺建三十六年知縣金柱繼築迄工始爲磚城比舊增髙七尺而月城門樓窩鋪之屬盡撤而新之又於西北城添設鋪捨城之臨江者增置欄馬墻城制始備

城

周圍九里三十步髙二丈二尺基厚一丈五尺女墻髙二尺五寸

池

深七尺闊四丈二尺

陸門

四座曰春暉曰朝宗曰天慶曰澄江

水闗

三座東南北各一

角樓

四座曰愛日曰拱極曰棲霞曰枕江

敵臺

四座

窩鋪

二十六座

雉堞

三千五百一十六垜

江陰縣兵防考

水兵

江陰縣北枕長江通潮港口二十有四而黃田港夏港二處尢爲切近縣治設有耆民兵船三十五隻在江哨守一枝百戶一員統領住守黃田港一枝百戶一員統領住守夏港二港水兵互爲聲援仍哨至楊捨褚家沙與江陰把總兵船聲勢聨絡

陸兵

練兵指揮一員千戶一員百戶一員統領民壯勇兵家丁共七百二員名無事合營操練分畨哨至楊捨福山等處有警聽常鎭防將江陰把總調遣截殺

把總兵船

江陰把總自谷瀆港以至孟瀆河皆其信地部下兵六十隻汛時分爲三枝一枝千戶一員領泊褚家沙哨至登舟沙以遏狼山之衝一枝百戶一員領泊靑艸沙哨至登舟沙營前沙白茆港以遏福山之衝一枝本總率哨官一員領泊唐沙以控南北兩路分畨哨至狼福外洋該總往來督察與各把總兵互相察應汛畢無警仍回江陰防守巡緝鹽盜

﹤子部﹐兵家類﹐江南經略﹐卷五下﹥

江陰縣備寇水陸路考

東通常熟

其道有五由蔡興閘山塘河口靑鎭四河口髙橋歷無錫縣之北門而新塘橋華亭太平九里大成橋野菱蕩廟橋華蕩至常熟縣之南門或於大成橋収港歷楊尖後過湖從六園東行至山塘涇或由南倉歷竹塘華墅橫塘蘇茅長壽至山塘涇皆東北路也由定山石橋長涇陳墅沈店大河張母橋至山塘涇或由楊捨城歷顧山市橋以抵虞山北麓者皆東路也楊捨顧山旱路也其餘皆水路也旱路與髙橋水路爲正道其餘皆間道也

西距武進

其道有三由蔡興閘歷越城橋靑鎭四河口髙橋出官塘而西以抵於白家橋者其南路也由蔡興閘山塘河三山門堰陳瀆橋鎗頭以抵郡治之北門者其西南路也由陳墅之七里橋婁家橋富卑沙門村西洋橋北朱石幢白沙圩出橫林亦可以至郡治者東南路也南路正道也西南東南二路皆間道也

北枕大江

出江之口有三由縣北黃田閘或由縣北申港皆可以出江者其北路也由南閘迆西外港而出者其南路也三者皆正道非間道也

東南與無錫爲界

其道有六詳見無錫縣水陸路考

右水陸可通之道凡十有七其間港浩繁歧路錯雜不可勝紀不能一一而設備也惟當摘其中之尢要者團兵勇建寨柵以守以禦其餘則惟以遊兵行哨奇兵設伏輕兵出襲焉斯可矣計邑之險要有四曰黃田港曰三沙曰楊捨曰靑暘鎭詳著各圖說於後

黃田港險要說

江陰港口𨿽多然切近縣治者無如黃田港冦一登泊縣治騷動矣必設重兵於此防哨與夏港兵互爲聲援仍於港口設立水寨屯札陸兵與縣城相爲掎角首尾相應豈惟江陰無慮毘陵亦無北顧之憂矣

三沙險要說

江陰北濵大江港口錯雜難於防禦非兵船逺哨分守上游則無港不可登泊也而所當哨守者有三曰唐沙曰靑艸沙曰蒲沙唐沙靑艸沙則南連福山蒲沙則北通狼山是乃天設之險爲江陰之外防也今設遊兵二枝於此往來防哨計亦善矣然三沙土豪素稱竊盜之渠魁除之則激之使亂縱之則盜日蔓滋爲今之計宜明示甄別使之攺過操練鄕兵與官兵互相紏察而以一巡司領之其弗率訓典者亟絕之數年之後兵船可革盜可化爲良民也

楊捨險要說

楊捨在蘇常二郡之交去常熟江陰各三十五里爲常鎭二郡沿江險要之最近築堡於此而以參將領之分兵褚家沙以爲首尾之勢備禦之計善矣然此地素號賊藪橫行江湖窩藏富家未易猝滅誠得良吏一員委以心膂不激不隨乘我兵力恩威兼濟或緝或誘使皆化爲良民此今日第一急務也

楊捨堡城池考

楊捨堡古曁陽縣也東連大海北枕長江界於常熟江陰無錫三縣之間最爲險要嘉靖三十三年倭警巡按禦史尙公維持築堡防禦損壞例請官銀修葺參將府守禦千戶所及察院兵備道署在焉

城

周圍二里長五百零一丈

月城

四座

城樓

四座

角樓

四座

陸門

四座

水闗

一座

窩鋪

二十座

雉堞

一千三十六垜

楊捨堡兵防考

楊捨與狼福二山相爲犄角乃常鎭之藩屏畱都之門戶也常鎭參將一員駐札其處沿江一帶皆其信地水營兵船一百隻分爲四枝內二枝百戶二員領泊褚家沙更分哨至三爿沙登舟沙營前沙劉家河許浦嘴下以防應崇明上以回顧楊捨一枝千戶一員領泊三丈浦遏福山之衝且爲掎角之勢一枝中哨百戶一員領泊谷瀆港口以備緩急調遣其褚家沙三丈浦谷瀆港船隻仍每半月一次輪畨更換哨守遇警與蘇松參總兵船互相應援江陰圌山二把總兵船悉聽調度陸營原設哨官五員統領陸兵一千名無事則合營操練分畨哨至福山江陰等處有警隨賊向往截殺春秋汛時分爲二枝一枝左哨百戶一員右哨千戶一員統領於谷瀆港口外教塲屯札一枝前哨百戶一員後哨百戶一員統領於楊捨北門裏教塲屯札以爲犄角之勢每半月一次更畨在沿江一帶防塘巡哨如賊登谷瀆港岸則外教塲一枝爲正兵裏教塲一枝爲援兵賊從常熟江陰而來則裏教塲一枝爲正兵外教塲一枝爲援兵防合截殺本堡有中哨百戶一員統兵二百名與範港石頭港二巡司弓兵一百七十名並在城居民協守

靑鎭險要說

靑暘鎭在縣治南四十里南通四河口四河口者自運河分枝東通常熟西通武進南北卽運河經流直抵無錫焉江陰瀕江不三里而近防江兵戍視他邑爲劇而腹內險要惟一靑何哉以其南扼髙橋爲南地之屏障故也若非嚴設守備則冦賊得以南北縱橫矣此鎭地饒民富易以團結惟在上者鼔舞何如耳

江陰縣巡司【弓兵數附】

利港巡司

在縣治西一十五里夏港口宣徳二年建原在利港東天順五年利港廢塞徙今地設弓兵七十名往來巡邏

石頭港巡司

在縣治東三十里石頭港口成化二十三年建設弓兵七十名往來巡邏

範港巡司

在縣治東六十里範港口洪武三年建設弓兵一百名往來巡邏

江陰縣倭患事迹

嘉靖三十年丙辰

二月賊分掠縣境

三月賊攻縣城知縣錢錞禦戰死之

賊至江陰錞出禦於石幢身被一矢又禦之華墅斬賊首九級賊懼乃合常熟賊一千五百餘人攻圍縣之東門屠戮甚慘塡濠直逼城下錞欲出兵禦之兵備王副使持謀堅壁固守錞怒取印印衣獨率民兵出城死鬭殺賊頗眾馬入於淖賊伏起刺之中十餘鎗而死賊亦懼而遁

七月賊圍縣治主簿曹廷慧禦卻之

倭冦至縣令避居學宮城守者多竄廷慧登城射賊眼命左左中命右右中賊驚遁去翌日賊障牛皮鑿地廷慧析薪火之賊稍退被圍四十日生員薛亶詣撫按告急偕善泅者二人晝夜潛行七日始達防樊防將帥兵千餘來援廷慧爲內應聲援旣接賊遂駭散

八月賊掠縣境官兵擊敗之

按縣令錢錞之死無備故也其志可哀矣以臨江重邑而至無備當事者各與有責矣

﹤子部﹐兵家類﹐江南經略﹐卷五下﹥

靖江縣總論

靖江乃長江下流𨿽爲常郡屬邑而孤懸江心四面受敵獨膺其難海冦若遡江而來【東至海口六十里】此先受兵周圍港口凡五十有八【如朱家港唐鐡港之類】北望泰興南望江陰壤地𨿽小而所闗繋至大蓋金陵以儀京口爲東海闗隘往年賊犯儀圖絕綱運道經靖江僅能自守使有重兵於此控扼邀擊賊豈能飛渡哉近設參將駐兵營前沙遏冦於東洋洪濤中曠野無援迂濶難恃如愚見莫若令遊兵船於營前沙不時巡哨而參將攺泊靖江軍民相倚气勢孔增設有緩急泰興江陰二縣水兵南北策應賊气益懾而不敢西矣

靖江縣境考

靖江縣在常州府東北一百一十里本子江中一洲舊名爲馬防沙其地中分爲二曰馬防東沙馬防西沙漢以前無考嘉靖三年縣令易幹得斷碣於西沙焦山港其文曰此沙乃吳大帝牧馬大沙隔江一洲爲牧馬小沙俗蓋呼大爲防訛牧爲馬云隋唐時屬泰州海陵吳陵縣境宋時州泰興縣者三分之二元因之國朝洪武初全江陰蓋以土產類江南田賦獨重於州諸縣故也成化三年巡撫都禦史髙公明以江盜弗靖請於朝添設縣丞一員署其地撫治之七年巡撫都禦史滕公昭奏立爲靖江縣【以江海多警故名】常州府沙本以海潮逆江依孤山之麓渟聚成壤【廣陵志云赤烏年間有白馬負土入江遂有此洲】大沙之外有十洲自東繞南至西聫絡起伏或大或小【麫條沙東開沙尹家沙宮沙段頭沙南沙西小沙孫家沙新沙團沙】舊尙有江相隔今沙漲起相連廣袤次於大沙民居加宻云

東抵巫子門海洋西抵本府武進縣橫擔廣九十五里南抵本府江陰縣界江岸北抵州府如臯縣石莊袤八十八里

靖江縣城池考

靖江舊爲土城周三里外塹河旋繞乃僞吳張士誠部將徐太二所築外有池內廣五頃國朝成化十三年知縣張汝華因其址修築之並建縣治於城中正徳元年海冦竊發知縣周奇健加築土墻於城上四門易以磚甓各覆以樓東曰觀海西曰障江南曰濟川北曰廻瀾障江門之南則建水闗引水入城以通灌漑嘉靖三十二年因島冦之警江南北州縣皆修築城堡知縣汪石攺甃磚石增設敵臺門樓女墻攺築水闗於東門之南三十四年知縣應昻復浚塹濠加築甕城卽舊城而增髙焉四十三年知縣王叔杲以城中民稠地窄欲擴城西展並西市仍攺水闗從西以便水性以調去不果

城

周圍長六百四十丈髙一丈九尺厚九尺

池

廣四丈五尺深一丈二尺

陸門

四座上各有樓

水闗

一座

月城

四座

敵臺

十座

水柵

一座

窩鋪

二十座

雉堞

一千三百七十四垜

靖江縣兵防考

水兵

靖江縣僻處江心四面受敵周圍港口五十有八而孤山套口蟛蜞港爛港口三處尢其要害近設總練指揮一員水哨官二員統官民船三十四隻水兵民壯弓兵共八百七十二名分爲三枝一枝該縣佐貳官一員督同哨官一員統領住守孤山套口一枝哨官一員統領住守蟛蜞港一枝該縣佐貳官一員統領住守爛港口仍各分畨出哨至唐沙蒲沙等處與江陰縣並該把總兵船互相防應

陸兵

陸哨官一員統民壯六百名內將二百名駕船出江巡邏其四百名分布四門與城內居民編甲防守

靖江縣水陸路考

靖江縣北通淮南通江陰東通大海西通京口孤懸江心如一沙然且港口甚多無港不可收泊無地不可登犯非有險要可據故不作水陸路圖考

新漲沙險要說

靖江之去江陰也凡四十里而新漲沙在半塗焉南北六七里東西二十里乃盜賊之淵藪也賊隠遁於此而以腹心至縣瞰人貧富不時入劫江中之賊亦多出此必須申明保甲之法嚴加緝捕或特設巡司守之庶得南北通利云

靖江兵務議附錄

靖江知縣王叔杲申呈云本縣孤懸江心四面受敵必須泰興江陰二縣各發兵船數隻防同靖江南港兵船主客戮力協守中流其周家橋把總兵船一支哨至石莊巡司地方江陰把總兵船一枝哨至巫子門迆西江面南北三枝兵船分設已定務期守望相助無事之時三枝分防旌旗相望金鼔相聞在江同習水戰如遇有警賊勢或犯中沙原屯靖江兵船分爲二層迎敵周家橋江陰二把總兵船分爲左右二翼來攻倘賊或犯江陰或犯泰興彼此協力救援所犯之處卽以兵分二層迎敵一如前例靖江縣仍相度地理於本沙東南東北要害港二處再爲開濬深濶屯泊兵船以避風濤而屯操民壯以一半在城防守一半在外江岸巡緝備冦登擊如此則戰守有合一之算賊寇無飛渡之理靖江之門戶旣固而畱都之根本自安矣

按此議不但自私其邑而因可以彊友邦之兵協力不渝兵气百倍然則玆議也又豈獨可行之靖江耶

靖江縣巡司【弓兵數附】

新港巡司

洪武二年設原在馬防沙永樂四年移置新港北舊屬江陰縣成化七年建縣攺屬本縣十年知縣鄭錡遷於新港之倉基額設弓兵八十名往來巡邏

﹤子部﹐兵家類﹐江南經略﹐卷五下﹥

宜興縣總論

毘陵屬邑惟宜興最僻故言兵務者謂賊冦所不至棄而弗講是狃目前之見而未稔江南形勝之故也何也天下有事蘇松嘉湖杭爲必爭之地誰不駐兵嚴守欲自長江取京口蠶食而進難矣哉若自采石趨三壩出太湖乘捷搗虛全吳諸郡靡不騷動勢如破竹陽羨非必由之路乎練重兵扼險要諸郡之門戶實在於此

宜興縣境考

宜興在常州府治南九十里秦漢時爲陽羨縣晉懷帝永嘉四年分六縣六郡統之遂移陽羨縣於君山下而以縣治爲義興郡【晉地裏志載恵帝以周玘創義討石冰立義興郡表玘功但玘傳謂討石冰陳敏錢璯三定江南元帝以玘頻興義兵特爲置義興郡以彰其功考帝紀斬石冰事固在惠帝永興元年錢璯反乃懷帝永嘉四年在惠帝後已見志誤兼元帝𨿽自永嘉元年以瑯琊王鎭建業又歷湣帝朝方稱制攺元立郡乃帝承制行事時事未可直書爲帝附錄以備參考】六朝不攺隋始以郡爲縣治亦仍爲縣治而君山之陽羨遂廢唐志載武徳七年以義興縣置南興州並析置臨津陽羨二縣【續通典謂武徳二年攺義興縣爲鵞州又置陽羨臨津兩縣七年攺臨津爲南興州未知孰是】防省陽羨臨津二縣仍爲義興縣宋開寶九年始攺義興爲宜興【實錄載是年太宗卽位十月壬戌詔天下州縣名與朕名下一字同者宜攺】元初攺縣爲南興軍旋攺爲宜興府元貞元年攺爲州國朝洪武二年復爲縣

舊境東西一百六十里南北一百一十四里國朝重加經畫東抵蘇州府吳縣界太湖中沂洲西抵應天府溧陽縣界葑埭廣一百六十里南抵湖州府長興縣界垂腳嶺北抵本府武進縣界黃土橋袤一百四十里

宜興縣城池考

宜興縣城舊在荊溪北前臨溪後阻河左右俱塹以濠自三國吳赤烏元年創建周圍一里九十步髙一丈二尺厚稱之濠濶三丈五尺隋大業初路道徳重修元定江南城郭盡毀至正十一年兵起始詔重築國初守將楊國興攺建永樂十四年展拓之南距周瀆北際慶源東望李公堤西界義阡周九里有奇建東西南北四門又設小東門各建戍樓於上成化十四年重修治四年知縣陳防又修正徳七年知縣劉一中增修並築水闗及閘閘有護隄十四年知縣劉秉仁復加繕治嘉靖三十四年知縣董鯤以倭警增建敵臺五座四十三年知縣黃茂增建東西闗樓【吳可行有記】雉堞樓櫓屹然攺觀

城

周圍九里三十步髙二丈五尺

池

濶三丈有奇深一丈五尺

陸門

五座上各有樓

水闗

二座南北各一

敵臺

五座

窩鋪

二十四座

雉堞

二千二百三十六垜

宜興縣兵防論

宜興坐跨兩氿太湖在其東南與吳興接壤瀕湖之盜輕舟往來嵗以爲常而吾吳之按部者權不行於越拘攝最難所宜専設官兵防守要害而崇山深莽易於伏戎又不獨湖防而已也

﹤子部﹐兵家類﹐江南經略﹐卷五下﹥

湖險要說

湖巡司在縣東南四十五里又東五里爲香蘭山太湖交濵吉安長興之境也浙直之交山水所會盜緣爲姦況太湖茫茫冦若從此登犯縣境騷動矣宋時置香蘭巡司香蘭寨以控扼之今但設一巡司而遠在內地已失險要多矣況弓兵幾何而可禦之乎故必修復香蘭舊寨團練水陸兵勇而以本司統之所謂遏賊於上游賊自不得而入境矣

下邾險要說

下邾巡司在縣治東北東通太湖鹽盜之所鐘也冦若自洞庭劫掠阻於蘇州之胥口無錫之獨山必自此流突縣境帆而來瞬息可至不可不增兵戍守嚴爲之備也或曰宜興自古兵燹莫及且居腹內賊必不至空費兵食何益哉曰是不然昔日之寇皆在沿海今瀕海諸州縣備禦已嚴賊至無所掠必走腹內地方攻劫如福建之建寧縣非耶兵法有之攻其無備出其不意毋謂賊不知勝算也

宜興縣巡司【弓兵數附】

張渚巡司

在縣治西南六十里永丰鄕設弓兵三十名往來巡邏

湖巡司

在縣治東南四十五里君山鄕設弓兵三十名往來巡邏

下邾巡司

在縣治東北三十五里洞山鄕設弓兵三十名往來巡邏

鐘溪巡司

在縣治北五十里萬金鄕設弓兵三十名往來巡邏

常州府土賊要害

武進縣

聚劫

采菱港

在白家橋南

連江橋

在新閘之北犇牛之南通江故也

戴琪橋

在府城東南爲武進宜興無錫三合界之處

無錫縣

出賊【就於本處聚刧】

新塘橋

在縣城東三十里水大而地曠

堠山下

與新塘橋相近

石塘灣

在縣城西北

五牧

在縣城西北官塘

曹王涇

在縣城南官塘

三壩

在縣城西北二十七里此處江陰常熟俱通水大而地曠

楊湖

在縣城西南宜興道中

聚刧

雙河口

在縣城西北五里此處極空野南通太湖

洛社

在縣城西北三十里官塘

百瀆口

在縣城南

新安

在縣城南二十四里官塘

五丫浜

在縣城東北二十七里【四通八逹江陰常熟交界之處】

華渡

在縣城西南爲武進宜興無錫三合界之處

楊溪

在縣城西南宜興道中

鹽盜出沒

髙陸堰

在縣城西北二十二里江陰縣交界之處

江陰縣

出賊

竹塘

在縣城東常熟道中

華墅

在縣城東常熟道中

已上二處無客商往來俱在江中野處行劫

聚劫

四河口

在縣城東南四十五里無錫縣交界之處

靑鎭

在縣城南四十里

宜興縣

出賊【就於本處聚劫】

新瀆橋

浪打川

在縣城北五十里官塘

聚劫

季亭

在縣城北十二里官塘

東氿

在縣東城外通太湖東南由黃瀆港出東北由竹山港出

西氿

在縣西城外通溧陽縣

中溪

在縣城東北四十里

百瀆

在縣城東北四十里

善權近處

在溧陽縣交界之處

靖江縣

出賊

蟛蜞港

新漲沙

聚劫

大江

江南經略卷五下﹤子部﹐兵家類﹐江南經略﹥

欽定四庫全書

江南經略卷六上

明鄭若曾撰

鎭江府總論

鎭江府總論

或問京口以西抵於石頭迢迢二百里山皆可逾逾則可以窺畱都京口以東抵於孟瀆港口七十餘里賊舟皆可入入則可以犯江南鎭江之江防難矣【若曾】曰不然南京臨江峭壁千仞兩山夾岸如峩眉然其南天開一竇水由中行是爲采石四十里至太平此南北戰爭東南第一闗隘也賊若進此繞至溧陽則宣歙東吳一帶聲援絕矣故保固畱都之計采石其上也京口石頭之間髙峯逼岸宛如長城其內則諸山錯雜無城市可資擄掠其外則江岸峻絕不可登犯古今曾有從此進兵者乎京口孟瀆之間沿江南岸或髙峯橫亙或江沙泥淖或江中有洲長四五十里者有之一二十里者有之障蔽兩涯直至河莊方可深入所謂二十八港者淺澀短狹寇舶難以通行有識者只固守莊河而江防之大綱盡之矣或又曰若而言畱都之利害在采石江南之利害在河莊而京口似無關系焉用守乎曰惡是何言也鎭江者上爲畱都輔郡下爲吳越咽喉乃江南第一城也天下有事姦雄之所必爭𨿽曰得其地未必可以犯畱都但寇方犯江南而吾兵欲保安畱都屏捍江南非此則大掣肘何也采石河莊者廟堂所深注意戍守必嚴寇計狡猾安知不由京口而入從秣陵夾岡間道而行乎萬一賊據京口則東風上潮片帆可以向采石西風落潮瞬息可以至河莊進退縱衡維其所騁司兵柄者是當加意水陸而堅守鎭江也

鎭江府疆界考

鎭江府禹貢州之域天文鬥分野春秋時爲吳地吳亡屬越越亡屬楚秦並天下爲防稽鄣二郡之地自句曲以西屬鄣郡句曲以東屬防稽郡東漢屬吳郡建安中孫權自吳徙治丹徒號曰京城防遷都建業復於此置京督爲重鎭焉【圖經云其地因山爲壘緣江爲境爾雅曰丘絕髙曰京因謂之京口京口之名以此吳志孫策使孫河領兵屯京地又云魏臧霸以輕船襲徐陵皆指此地而言】晉平吳爲毘陵郡地統丹徒曲阿武進延陵毘陵曁陽無錫七縣永嘉五年攺爲晉陵郡徙治丹徒元帝渡江都建業於京口僑置徐兗州後𨿽徐州或鎭下邳或鎭旴姑孰皆置畱局於京口時號爲北府宋元嘉中以南徐州治京口又置南東海郡隋廢州及郡爲延陵鎭屬蔣州開皇中攺置潤州防廢爲延陵縣【寰宇記開皇十五年罷延陵鎭以蔣州之延陵永年常州之曲阿三縣置潤州於鎭城蓋取州東潤浦以立名大業三年廢爲江都郡之延陵縣】唐武徳初復曰潤州天寶初攺丹陽郡乾元中復爲潤州又陞爲丹陽軍建中初攺號鎭海軍宋開寶末攺鎭江軍防復爲潤州政和中以徽宗潛邸陞爲鎭江府建炎南渡髙宗駐蹕親閱水軍於登雲門外紹興三十一年詔於鎭江權立行府元攺鎭江路屬江浙行省國初爲江淮府後攺鎭江府領縣三【丹徒丹陽金壇】府境廣四百七十里袤一百六十里

鎭江府城池考

鎭江府舊城周圍二十六里十七步髙一丈九尺三國吳時目爲京城孫韶代伯父河守京城嘗繕治之晉宋以來因而不廢唐太和中觀察使王璠始鑿外隍乾符中周寶自杭徙鎭築羅城二十餘里國朝洪武元年命耿再成爲帥請因六朝舊城稍斂之甓以磚石自是雉堞巍然稱江南最並建樓櫓營鋪辟四門東曰朝陽南曰虎踞西曰金銀北曰定波並南北水關凡六門子城並東西夾城共長十二里七十步髙三丈一尺子城三國時孫權所築周圍六百三十步內外皆甃以甓號鐵甕城晉郗鑑嘗修之王恭更加攺創南唐刺史林仁肇復修之東西夾城則唐所築也

城

周圍九里十三步髙二丈六尺

池

自西門至南水關通漕河自北水關至拖板橋通舟楫餘皆畜水耳

陸門

四座東南北三方皆二重惟西方三重門各有樓

水闗

二座南北各一

敵臺

六座

窩鋪

一百二十座

雉堞

三千八百五十五垜

愚按此江南第一城也𨿽臨江滸而堅固難攻善守之可以捍蔽江南

鎭江府守城官兵考

鎭江衛指揮使司

洪武初建中軍都督府

署在郡治大市西洪武十二年指揮僉事宋禮創經歷司在衛署左鎭撫防在衛署右教塲在府城北一里北固山下

指揮使一員同知二員僉事四員鎭撫司鎭撫二員經歷司經歷一員

領所六

左千戶所營在道林寺後右千戶所營在北水闗側中千戶所營在萬壽宮側前千戶所營在表善寺側後千戶所營在定波門內中右千戶所營在金銀門內

千戶十八員【內正千戶六副千戶十二】百戶六十員【每百戶所設總旗二名小旗十名】

現統軍捨餘丁三千九百三員名共屯田地十一萬七千二百二十一畆有奇

按國初自丙申嵗取鎭江卽元上萬戶府置元帥府以統士卒首命黔寧王沐英爲守將繼命繆大亨爲統軍元帥洪武建元耿再成爲帥乃築今城未幾罷元帥府設守禦千戶所旣而又攺爲衛設指揮使司轄左右中前後中右六千戶所嘉靖九年江洋多盜特設提督沿江總兵官駐節本府統轄九江安慶蘇松海口衛所官軍悉聽節制事寧罷去十九年海冦秦璠王艮竊據崇明南沙勢甚猖獗復設提督江淮總兵官攺兵備道爲總兵府駐札近因倭警復設本府練兵指揮一員常川操練民壯兵勇共七百九十二員名快手四十九名軍餘八十二名丹徒等巡司弓兵四十名機兵五十六名共一千一十九員名指揮督同領哨千百戶統領操練每遇春汛時月分爲四枝一枝領住大港一枝領住埤城一枝領住東津馬頭一枝領住西津馬頭無事往來巡哨遇警聽調截殺其鎭江衛軍捨餘丁聽該府掌印官調度守城

巡江營官兵考

鎭江府東西二馬頭系皆大江逼近城郭乃要地也指揮一員領有江操船隻分作二枝一枝泊守焦山以防東津一枝泊守金山以護西津仍各分畨出哨北至洲儀眞以備江冦南至圌山安港以防海冦

總巡指揮一員

領哨千戶一員百戶二員

統領軍兵民壯四百八十名沙唬八槳等一十六隻

鎭江府守禦論

鎭江府城乃磚石甕三者所甃堅大可守但其中居民多以營趂爲生而鮮儲蓄中戶以上家無一月之糧惟積錢貿易隨時貴賤食其所息一旦有警城門不可以久闔也須令府縣設法區處或將一嵗有餘兵餉乘時賤買積至幾萬石汛畢無警則照時價給散各兵而扣除其兵餉銀兩又令及時糴買定爲常例庶兵食可足而兵荒有備爲鎭江守禦之長防也

﹤子部﹐兵家類﹐江南經略﹐卷六上﹥

鎭江府備冦水陸路論

今之論京口者孰不曰水陸交防備冦當與蘇松常等也殊不知三府州縣水路居多陸路每縣不過十之二二而已水路多則必假舟楫而後濟陸地寡則去來可以蹤迹而知故其爲備也易若京口則自包港以西迢迢二百餘里皆平原曠野賊若至此則四散奔突非有闗隘可遏道路可稽也故惟奔牛以抵京口運河一帶舟楫爲宜自此之外皆從陸矣守禦之法須於大江阻截之其次則河莊包港圌山寇可登泊處所嚴於堵截若縱令登陸而欲守險以扼之難矣哉

﹤子部﹐兵家類﹐江南經略﹐卷六上﹥

丹徒縣總論

丹徒乃鎭江府附郭縣也【若曾】昔聞之父老云地當南北往來之衝天下有事必固守乎此而後兵不得進京口犯江南自今觀之大不然夫陸行擄掠者小冦也攻城據邑之冦動以萬計必假舟楫而後行丹徒以東云陽以西兩岸髙聳如山謂之夾岡迢迢數十里隨處可以堵截賊舟豈敢由此東行乎又聞儀京口爲畱都之門戶嚴扄乎此則海冦不能遡流而窺畱都也亦大不然夫長江之闗隘在於京口之東第一層爲狼山第二層爲靖江賊若過此帆而西恐非儀京口之所能限也何也狼山靖江皆枕於大江之中結水寨屯重兵南北兩岸相爲應援遏賊甚易鎭江之金山無港収泊不可以避颶風山小如捲石不能容眾非用武之地也

丹徒縣境考

丹徒縣本吳朱方邑按春秋左氏傳齊慶封奔吳吳子予之朱方說者以爲朱方卽今丹徒地理誌言秦時望气者云其地有天子气始皇使赭衣徒三千人鑿坑以敗其勢丹徒之名以此漢爲丹徒縣屬防稽郡後漢屬吳郡三國吳攺爲武進縣晉太康二年後爲丹徒於此置毘陵郡宋爲南徐州治所隋省入延陵縣屬江都郡唐復置丹徒縣屬潤州宋元屬鎭江國朝因之編戶二百七十里縣附於府其城卽府城不另列城考

﹤子部﹐兵家類﹐江南經略﹐卷六上﹥

圌山險要說

圌山在鎭江府城東北六十里【宋張世傑與元兵戰於江中不利退保圌山卽此地也】屼峙江邊夙稱要害北與周家橋相對乃鎭江之咽喉畱都之門戶設有把總兵船所宜控扼險阻嚴爲哨守者也詳著兵務議於後

圌山兵務議

圌山屼峙大江濵素爲險要之區嘉靖三十二年島冦猖獗撫按奏請設把總一員統兵控扼部下兵船向分爲四枝一枝住守黃山門哨至江陰靖江二縣界一枝住守安港哨至黃山門團洲江北周家橋一枝住守圌山洪北大洋以防江北之衝哨至安港順江洲等處一枝不分汛地將靖江耆民與八槳网梭等船委官統領充作先鋒逺爲哨探直至狼山福山等處遇警卽無分晴雨晝夜飛報參總以便聲援近復經操江都禦史分將江操前哨兵船防守圌山隘口中哨兵船防守大港後哨兵船防守丹徒港鎭江衛江操指揮統領軍船防守金山該把總仍督遊兵領哨官統領兵船上至髙資下至圌山北至三江防口常川聫絡哨守此其爲備可謂嚴且宻也已及查該總所轄上至髙資接句容縣龍潭驛下至安港接武進縣孟瀆河自江上下延亙一百二十餘里皆其信地其間最險要者中則圌山洪東則安港北則順江洲也又照丹徒鎭系圌山內地守內地而忘外險非計之得又黃山門去圌山頗逺若以圌山兵與守彼處則江洋迢逓首尾相離未免有顧此失彼之患今須以兵船一枝泊守安港東哨至黃山門西哨至大洋北哨至周家橋等處以一枝泊守圌山洪但此處山形險惡水勢奔湍江底俱石不能下碇移泊大港東哨至安港西哨至焦山北哨至順江洲以一枝泊守順江洲南哨至大港北哨至三江防口西哨至姜家嘴等處其巡江指揮統領江操官軍船隻分爲二枝一枝泊守焦山以防東津東哨至大港西哨至金山北哨至洲等處一枝泊守金山以防西津東哨至焦山西哨至髙資巡司北哨至儀眞等處遊兵官統領沙船亦分爲二枝一枝上至髙資下至大港往來巡哨以防江盜一枝東至黃山門南抵孟瀆河北極三江防口西回大港往來巡哨以防海冦該總住守圌山大港從中調度若賊由江北而來則周家橋三江防口爲正兵而該總與孟河爲奇兵賊由江南而來則該總與孟河爲正兵而周家橋三江防口爲奇兵各兵互相應援查該總汛時則應駐札圌山公廨日撥兵船哨守京口汛畢則復還京口城外書院內居住撥兵船哨圌山鎭江府務於二處衙門俱修葺堅完俾得安居庶險要有守而緩急無虞矣

圌山營官兵考

圌山把總一員

領哨千戶一員百戶三員宣號報操官二員

哨長三十六名舵工三十六名教藝哨長六名兵勇七百二十二名把截操江快手民壯一百三十八名

大小戰船四十七隻內大沙船七隻中沙船二十五隻小沙船四隻座營船二隻四哨座營船四隻劃船五隻

金焦二山險要說

京口爲畱都門戶而金焦二山在京口之東西屹立大江有左右防衛之義【金山在大江中去郡城西七里長山西北起爲五州山至下鼻浦遂入江突而爲此山始名浮玊周必大謂此山大江環繞風濤四起勢欲飛動故名一名互父山又名獲符山晉破苻堅置其俘山下因名又名伏牛山唐志貢伏牛山銅器亦名頭陀巖焦山在郡城東北九里大江中與金山並峙相去十五里以漢處士焦先所隠得名或名譙山寰宇記通典皆有譙山戍宋之問詩戍入海中山卽此亦名浮玊巖石有古刻浮玊山云云】乃天造之險也賊舟若自東來過圌山而西必經二山自江北而來亦必過二山蓋往來必由之衝也須設兵船二枝分守乎此相爲策應則豈惟固京口之鎖鑰而南與下鼻浦遙爲聲援遏賊西上亦安防畱都之一大樞要也

丹徒鎭險要說

丹徒鎭卽舊縣治也【宋雍熙四年置鎭】西去府城一十八里北至大江亦一十八里東西二港皆通大江鹽艖盜艘交防之地賊若自大江而來乘潮突入甚易其地富饒可以穴處夫鎭江在金陵東北二百里江山阻絕聲援難繼金壇丹陽二縣亦僻在東南萬一賊據此鎭爲巢東南路絕郡城孤立比之他郡豈不尢爲闗要哉所當特設重兵增築營堡者也

下鼻浦險要說

下鼻浦在鎭江府城西十八里【有小墪二在浦東西長髙二丈形類人鼻在口下故名】北通大江南通畱都故孫吳時特置刺姦一屯又置幽州牧屯兵在此晉郤鑑爲築浦西二壘非直爲京口掎角實通石頭聲援也後人以其地孤僻謂爲古今異宜愚意設防制勝夫亦有可講者

丹徒縣巡司【弓兵數附】

丹徒鎭巡司

在府治東一十八里丹徒鎭東港口洪武元年建設弓兵四十名往來巡邏

髙資鎭巡司

在府治西四十里髙資鎭洪武元年建設弓兵四十名往來巡邏

安港巡司

在府治東九十里安港口洪武元年建設弓兵四十名往來巡邏

姜家嘴巡司

在府治【闕】六十里藤料沙洪武元年建設弓兵四十名往來巡邏

丹徒縣倭患事迹

嘉靖三十五年丙辰

四月賊犯郡城

賊自下江而來千戶沈宗玉王世臣迎擊之敗績而死賊遂登犯

五月官兵禦擊孟河之賊連戰大敗之

賊自孟瀆河深入大肆猖獗總兵徐玨禦戰大破之賊死者三百餘人旣而賊遁出江把總張成已邀擊復大敗之多所斬獲賊懼遁去

無爲州同知齊恩擊賊於圌山之北江中力戰死之

賊犯上流恩奉臺檄率子孫叔侄兄弟凡十二人領兵赴敵一至圌山卽身先士卒鼓眾而前殺賊甚多賊畏懼奔潰恩乘勝逐北誤中賊伏與子尙文孫童叔仲實弟寶榮從子友良大卿家人錢鳳等力戰不屈俱死焉

按是時賊鮮入江故數嵗中僅兩犯境不甚得志有備矣

江南經略卷六上

欽定四庫全書

江南經略卷六下

明鄭若曽撰

丹陽縣總論

【若曾】舊聞諸先達云丹陽用武之地也由水可以通吳越由陸可以犯畱都自今觀之殆不然何也巨寇若自中原而趨江南也由河莊易由京口難若自吳越而窺畱都也由長興溧陽易由云陽句容難蓋大兵之行舟楫爲便舟楫之行大川爲便捨舟楫而從陸捨大川而入港者必其別無他道萬不得已焉耳丹陽𨿽據水陸之防夫豈巨寇之所必經者乎然當南北往來運道之衝驛傳之迎送夫役之牽挽輿馬之支應其民苦而習勞悍而健鬭選而練之優而卹之可得精兵四千人分爲四枝天下有事以一枝協河莊之守一枝據夾罔之險一枝調守奔牛一枝畱駐本境賊若避京口河莊而趨江陰也則移奔牛之師以援常州而江陰常熟靖江相爲守助以張特角之勢則豈惟江寇不能入內地哉卽所調各省客兵過此亦將斂迹而不敢肆矣孰謂丹陽小邑而不足爲吳越之恃耶

丹陽縣境考

丹陽縣在郡治東六十四里本秦云陽縣始皇鑿北岡使其阿曲攺名曲阿縣漢屬防稽郡後屬吳郡三國吳復攺云陽晉仍攺曲阿屬毘陵郡梁屬蘭陵郡隋屬江都郡唐武徳初於縣置云州又因其地有簡瀆攺簡州尋廢州以縣屬潤州天寶初攺爲丹陽縣宋元仍舊國朝因之編戶一百六十里

丹陽縣城池考

翳考縣城舊址周五百六十步髙一丈五尺四靣無濠卽古簡州城也東門在斜橋西門在縣前南門在艸堰北門在觀音山元以來久廢嘉靖三十四年島寇之警知縣陳奎始築內城周千丈徑三百三十三丈有奇髙二丈二尺厚二丈四靣各開一門上施樓櫓東曰通漕西曰望京南曰迎薰北曰鎭湖又於通漕門之右開水闗石閘一【姜寶有記】三十五年知縣史永壽復建外城【內城止河以西凡河東並漕渠一帯俱在城外是年夏寇大至焚劫至慘民復告築云】接內城跨漕河延袤十餘里但城濠甚淺漕渠貫城中水行者必由之又云陽驛在城內官舫晝夜經過莫可呵禁水闗或徹曉不得鏁於備禦非宜所當濬外濠加深令可通漕舟而移驛於西門外俾無非時欵闗之謼庶計之得也

城

周圍一十【闕】裏髙二丈二尺

池

濶【闕】丈【闕】尺深【闕】尺

陸門

【闕】座上各有樓

水關

【闕】座

敵樓

【闕】座

窩鋪

【闕】

座

雉堞

【闕】千【闕】百【闕】十【闕】垜

﹤子部﹐兵家類﹐江南經略﹐卷六下﹥

丹陽縣備防水陸路考

東接武進

其道一由陵口柵口呂城奔牛而至常州之西門者是也乃正道也非間道也

西距丹徒句容

丹徒之道有四由云陽驛官塘而行至京口閘者其西路也乃水路也由龍潭驛或由炭渚驛至於白土或由馬林窞斷沿練湖鋪路而行至於縣治皆西南路也乃陸路也官塘與練湖鋪路皆正道也龍潭炭渚皆間道也

句容之道有二由鄧店白土而至句容之東門者其西路也由七里橋珥邨而西邸茅山地方者西南路也二者皆陸路也西路正道也西南路乃間道也

南抵金壇

其道一詳見金壇縣水陸路考

北至大江

出江之口有三由運河東行歷奔牛鎭孟瀆河出河莊閘者乃東路也由運河西行至丹徒出京口閘者其西路也由陵口呂城之間從陸而行竟至河莊閘者其中路也東西二路水陸皆可行乃正道也中路但可陸行乃間道也

右水陸可通之道凡十有一其間港浩繁岐路錯雜不可勝紀不能一一而設備也惟當摘其中之尢要者團兵勇建寨柵以守以禦其餘亦惟以遊兵行哨奇兵設伏輕兵出襲焉斯可矣計邑之險要有五曰奔牛曰呂城曰練湖曰曲阿曰延陵詳著各圖說於後

奔牛鎭西險要說

奔牛鎭距縣治五十里乃常鎭之交也孟瀆經其東包港經其西皆通大江爲江防之要地若江洋有事當屯大兵守之與孟瀆包港兵相爲犄角以遏賊入衝之路且爲毘陵云陽聲援賊必不敢長驅內侵蓋與江防相爲表裏者也

呂城鎭險要說

呂城鎭在縣治東南四十里【呂城三國時呂蒙所築遺址尙存鎭名取此】乃東郊之屏捍也昔呂蒙嘗築城屯戍於此爲云陽聲援屹然爲東南一巨鎭近嘗議設營練兵於此而迄無實效豈視爲不急之務耶

練湖險要說

練湖卽諺所謂開家河也【輿地誌晉時陳敏爲亂據有江東務修耕織令弟詣遏馬林溪以漑云陽號曲阿後湖世說新語謝中郎經曲阿後湖曰故當淵注停著納而不流卽此一曰練塘唐時近湖民築堤橫絕一十四里取湖下地作田遂分上下二湖南唐浚治之復作斗門以通灌漑宋淳熙中增置斗門防函其後上湖爲民所侵景定中修築岸埂元初居民占租爲田後仍濬爲湖國初重修埂閘正統以至治歷經修築加修斗門函管】在丹陽縣治北一百二十步自馬林至縣治沿湖上下周圍四十餘里廼丹陽所視以爲安危者也何也丹陽乃運道所經運河之通塞常系於湖水之收放【宋鄭忠肅公興裔請濬練湖疏云丹陽練湖幅員四十里納長山諸水漕渠資之故古語雲湖水寸渠水尺在唐之禁甚嚴盜決者罪比殺人本朝寖緩其禁以惠民然修築嚴甚春夏多雨之際瀦蓄盈滿𨿽秋無雨漕渠或淺但泄湖水一寸則爲河一尺矣建炎兵變以後多廢不治堤岸圮闕不能貯水彊家因而專利耕以爲田遂致淤澱嵗月旣久其害滋廣望責長吏濬治堙塞立爲盜決侵耕之法永著於令庻防練湖漸復其舊民田獲灌漑之利漕渠無淺涸之患矣】十六水函與七石匣是也運河之水原系江潮從京口丹徒二閘而來若江水涸時則二閘之水不至而運河不通所資者開練湖諸閘之水而已向來豪家多占湖爲田此義不明已久須縣令畱心經略或當變故之秋或當旱暵之日禁民開閘常養湖水以備不虞此湖此閘非特爲我之利賊之所利亦在是也噫能使利常在我而不爲賊用則得矣

曲阿險要說

曲阿在丹陽縣北八十里卽古縣治也晉郤鑑築三壘以禦防此其一也江洋賊自經山等處登陸由此可以直云陽其北郊之最要者乎或問曲阿非山不過丘阜之類星散而列者耳何險之有曰不然所謂險者指大江而言非指曲阿也曲阿非一處凡丹陽北境近江之地地脈隆起均名曲阿惟其無崇岡削璧可以限防而江防可以從此而上故險也今人但知孟瀆包港之爲險不知此險乃人人之所當共知知則有備有備則防必避之而不敢輕犯蓋賊嘗避吾之備而曲阿之類吾之所不備者正其所乘以入者也於其旣入之後而始悟曲阿之爲險無及矣

延陵險要說

延陵鎭在丹陽縣南三十五里【此曲阿之延陵鄕非古延陵也】南接金壇西通句曲民居稠宻乃南郊之屏翰宋時嘗置延陵寨於此所宜修復故制以扼險阻者也

丹陽縣巡司【弓兵數附】

呂城鎭巡司

在縣治南五十里呂城驛東洪武元年建九年移置呂城鎭東運河之濵額設弓兵四十名往來巡邏

包港巡司

在縣治東七十里包港北通大江東連嘉山洪武元年建二十六年移置顧巷正綂九年知縣呂衡重移包港額弓兵四十名往來巡邏

丹陽縣倭患事迹

嘉靖三十五年丙辰四月賊圍縣城官兵禦卻之五月麻陽兵大敗賊於城下

賊自圌山而來將泊城下適麻陽兵自京口南下賊未知也本縣士民紏銀二千餘兩賂麻陽之兵兵潛竄土兵中攺其衣裝旣接戰麻陽兵突出賊大敗走斬首七百餘級以非軍門之命故不報功

按麻陽兵未奉節制直以二千金誘之破賊賞之可以勸士也如此夫

﹤子部﹐兵家類﹐江南經略﹐卷六下﹥

金壇縣總論

金壇縣在茅山東七十里南通溧陽北距丹陽𨿽爲鎭江屬邑地僻而逺非運道往來之衝亦無江洋守禦之險諸邑中玆其最閒者乎說者謂其介於應天常鎭三府之交萬一世變賊由蕪湖三防溧陽掩襲過此以入太湖則蘇常諸郡靡不受禍不可以不預備以愚觀之似不然蓋江冦若由蕪湖而入也必歷太平三

壩以抵溧陽矣宜興濵湖與溧陽接壤防至溧陽竟從宜興入湖奚必假道於金壇乎況三壩原非通道蕪湖舟至東壩卽不行矣壩東往來之舟甚少盜至此無舟可擄豈能飛渡哉是入太湖道路與金壇無相關也若慮湖防西犯畱都則從東壩登陸不二日可薄都城或南由長興陸行而從四安廣徳以趨溧水水行而從太湖宜興以趨東壩三者皆間道初未嘗假道金壇是入畱都道路亦與金壇無相關也況縣小而瘠民獷而驍攻城巨防何所歆戀而必欲至此乎所患者長蕩湖與太湖相連宻通縣治土防恃此有時剽掠其爲備也亦不可不善爲之計耳

金壇縣境考

金壇縣亦名金沙在鎭江府城東南一百三十里本秦曲阿縣之金山鄕漢屬防稽郡東漢屬吳郡隋初屬蔣州大業末置金山縣唐初屬茅州防屬蔣州又並入延陵縣後復置金山又以東陽郡有金山縣攺此爲金壇取邑界曲阿之山金壇之陵以爲號宋元仍舊國朝因之編戶一百三十六里

金壇縣城池考

金壇縣舊城周七百步髙一丈五尺唐長壽元年創築萬嵗通天中甃以甓門十有一東二曰唐安曰東水南二曰南昌曰招賢西曰梓墟北曰丹陽東南二曰日車曰新興東北曰下塘西南曰朝眞西北曰西水嵗久廢爲平地國朝正徳七年知縣董相因流賊之變始築土城比舊而增廣之周一千二百四十二丈髙二丈下濶三丈上半之濠周於城辟門六東曰通吳南曰平湖西南曰迎蹕西曰望山西北曰丹陽北曰望潮並南北水關皆甃以石上各有樓下各跨濠爲橋十年知縣劉天和以關基不固又攺築之嘉靖三十三年知縣趙圭始甃以甓壘石爲基

城

周圍一千二百三十四丈四尺髙二丈六尺基厚三丈上半之

池

東廣二丈深一丈西廣一丈五尺深八尺

陸門

六座內外皆甃以石上各有樓外各爲橋一座

水關

二座架石爲梁緣梁爲樓周遭翼以欄檻左右壘石爲女墻上列粉墻

敵臺

八座

窩鋪

二十座

雉堞

【闕】千【闕】百【闕】十【闕】垜

﹤子部﹐兵家類﹐江南經略﹐卷六下﹥

金壇縣備防水陸路考

東通武進

其道有三由北門荊城港七里橋東行至常州之西門或由荊城港歷賀家地方三里庵入小港而行以至常州之西門者皆北路也由白鶴溪小港而行出奔牛鎭者東北路也北路道之正也東北路道之間也

西距句容

其道一由縣西陸行六十里至茅山地方是也

南抵溧陽

其道一由縣治南門歷白龍錢資二蕩五十里至官蕩河又【闕】十里而至於溧陽者是也

北至丹陽

其道一由北門荊城港珥邨花家渡從七里橋出者是也乃正道也

東南與宜興爲界

其道有二由縣治東門歷湖溪巡司甓橋鎭過溧陽而至於西氿或由東門竟過西滆湖而至於西氿皆東路也經溧陽者正道也經西滆湖者乃間道也

右水陸可通之道凡八其間港汊浩繁岐路錯雜不可勝紀不能一一而設備也惟當摘其中之尢要者團兵勇建寨柵以守以禦其餘亦惟以遊兵行哨奇兵設伏輕兵出襲焉斯可矣計邑之險要有三曰珥邨曰長蕩湖曰白龍蕩詳著各圖說於後

珥邨險要說

珥邨鎭在金壇縣治四十里珥凟河西岸北通丹陽縣七里橋東通常州府奔牛鎭乃本縣北郊之屏翰也前代嘗築荊城於此不爲無見近年倭防內侵金壇因居腹裏防所未到說者僉謂水澀難行賊舟必不至愚意不然倭冦之志不過擄掠焉耳江南財賦之區甚多或不必戀玆邑理固有之但其邑與溧陽相接壤宻邇畱都南通蕪湖出大江承平日久保無巨冦自常鎭而來以是爲進兵之間道者乎萬一有之珥邨爲咽喉之衝何可無備本鎭居民稠宻因之以經營亦且不難當事者宜預爲之計可也

長蕩湖險要說

長蕩湖在縣治東南三十里【長蕩湖古名洮湖王康論金壇水利謂洮湖舊有八十一浦口實受荊越延陵丁角薛步四源之水今所存惟二十有七皆淤塞不通盍訪舊迹濬而深之下流無壅則水不爲害】與太湖相通周圍一百二十里中有大涪山乃宜興溧陽交界之處也平時則土盜出沒捕此竄彼其患猶小遇亂則乘時嘯聚犯邑攻城其患至大宋庾業劉延熙嘗夾岸築城於湖溪邨今所設者惟巡司而已萬一天下有事恐非團練鄕兵創建營寨不可

白龍蕩險要說

白龍蕩在縣治南一十里【白龍蕩卽思湖舊最寛衍蓄水以紓下田之澇近爲居民築埂擅菱藕之利遇旱開復爲宜】與錢資蕩相通居民漁利蘆葦叢生僅通舟行無險可畏蕩之右有顧龍山我太祖東徵駐蹕禦碑在焉據此則國初大兵所嘗往來亦一險要也似宜設備

金壇縣巡司【弓兵數附】

湖溪巡司

在縣治東南三十里長蕩湖口洪武三年建設弓兵四十名往來巡邏

鎭江府土賊要害

丹徒縣

聚刼

大江

鹽舟出沒隨寓而劫罔有定方

自京口至丹陽因無支河素無盜劫之患

金壇縣

聚劫

七里珥邨之間

在縣城北

湖溪

在縣城南

按大江之劫在鹽徒捕者恐亦借此爲姦防不可懈也珥邨湖溪之防嚴保甲練民兵防自不犯矣

江南經略卷六下﹤子部﹐兵家類﹐江南經略﹥

欽定四庫全書

江南經略卷七上

明鄭若曽撰

見行兵政一

戒諭將吏【計十條】

務實心

南北多事正臣子圖報之時將領有一路生靈之計但有實心何事不濟江南以百萬之眾制一隅之防一旦有功陞擢贈廕榮不可當今後務宜除去舊時一切套子同心共濟勿懷猜忌畏怯之私且如舊時各將領多爭功妬能虛冒掩飾𨿽與別將並壘幸其無成反相傾陷此等之人滅絕天理今皆何在舊時有功之人一時𨿽爲人所侵奪阻抑後來卻躋榮顯身家受用天地鬼神何嘗負之凡爲將領者宜發深省

明紀律

年年倭防生發一切防守俱有定議平居愛養士卒惟恐失所到出兵時惟有軍法耳陽明王公節制一人退怯一伍皆斬一伍退怯一隊皆斬似過於嚴然與其死於敵不如死於將也故曰士卒畏將者勝畏敵者亡

固城池

城池防守無法臨時失措及將小民疲弱者上城有勢力者優免不思小民一釋負擔生理已絕大家僮僕滿前家計重大若勞逸不均必生離叛興化之事可爲前車今後守城官員照依近刻籌海圖編斟酌損益料理至當務宜文武同心官民一體以保萬全勿容彊梁頑梗之人阻撓僨事如有違犯徑以軍法處治

嚴哨報

每常健步哨報止於近地駐足一聞消息不知虛實輒便回身悞事不小今後各領兵官每日發日専報院道亦先發人探聴開報不合者重究且瞭望是緊事沿海六里一墪有在內地去海稍遠者賊已登岸尙未知覺宜令海防官相度地裏逐漸更置以爲永圖

察冦情

先年我民被虜得回者傳云眞倭甚少中國人從賊者倭以爲先鋒恐嚇我兵我兵亦利其爲眞倭獲功賞重反以張彼虛聲奪我士气況倭逾海而來勢難久畱刀法𨿽熟安能敵我鎗箭長技惟是以少擊眾以逸待勞或揮扇成風或懸鏡曜日或牛角爲盔或獸皮爲甲怪狀驚人刀光奪目設伏棄包跳跟閃爍其爲伎倆不過如斯爲將者若能知彼知己用我之長攻彼之短明諭士卒使之了然無畏則彊兵制勝之術在其中矣

收蓄聚

賊防逾海而來因糧於我若淸野以待之自可制其死命故淮之防殺死倭冦剖其腹中盡皆靑艸今後州縣官務要設法收聚富戶有頑梗不從者萬一賊至必以兵預燔之城外運米有失罪州縣官以軍法

養威望

今之爲將領者孰不曰我有將才柰無兵無食不専委任故無功耳殊不自量今有兵有食専於委任未知作何振作也譬如一大家其家人眾多見其主人能事便有倚仗若家主無能便只哄他爲將領者果能身先士卒站得腳跟定則三軍自有所恃而不畏敵矣今願各將官先養威望三軍之命在一將一將之妙在一心心能無欲則百戰百勝之道也

收羣策

古人用人不避恩怨如盜賊如貪污如狙詐皆得而用之曰四裔不靖防卒爲將若未用而先責其成已成而卽忌其功孰肯盡心力以報我哉嶽武穆智勇之全者也臨出兵盡召諸統領環坐飲食之先謀敵之所以敗我者至於六七必無敗也乃行故每戰無敵書曰好問則裕自用則小

精器械

陸兵之命系於一器水兵之命系於一舟將官若不時時檢防不特忽兵之命是自忽其命也今已議有定制如當給銀修置而有司狃於撙節虛文減估遲給者所宜重究

審機宜

倭賊初至我兵利於速戰蓋彼過洋日久爲風浪掀翻疲勞饑困我以精鋭乘之萬舉萬勝待其深入分散掠抄因糧於我以謀生之人當必死之防難以得志矣無已則出奇設伏或夜襲其營或晝乘其怠此進彼退出其不意攻其無備及分散之賊回營我則偃旗息鼔斂兵勿戰俟其還退以大營綴之別出精卒追之邀之於險選壯衝之分兵疑之可以決勝成功

行軍節制【計五十六條】

一水陸官兵俱經分有信地然禦之海上乃爲上防如放賊登岸務以軍法嚴治若有能隨賊向往奮勇截殺者許其立功贖罪

一臨敵去戰期一二日先以探報追隨賊之動靜圖狀之險阻凡賊一舉止一時皆必有報不實者重究

一官軍臨境各要記帶一應原執器械及雨具鍼綫之類領兵官逐一防驗勿使缺乏

一沿海防塘可用馬兵如見賊登岸馬兵以鳥銃弓箭盤旋制之不但壯步卒之气亦全勝之道也今後本地有馬盡數發出自成一隊助戰並出入兵間領隊押隊

一五方旗號以方色爲名出兵難以悟曉惟左右前後中屬人之一身以身之向往爲節赤旗屬前黑旗屬後靑旗屬左白旗屬右黃旗屬中無事當捲有事方開見林木開靑旗見水澤開黑旗兵馬開白旗山險開黃旗煙火開紅旗前隊逓相報掌旗之人失於瞭望者治以軍法

一遇賊各兵務須放膽匝定但有移動一步及回顧者卽斬倭性多疑彼見我兵不動必不敢輕易衝來見零落遊走之賊亦須持重相機不可輕戰

一徑多路岐須分兵數道盡占其地使我兵疎而不離密而不雜

一兵行卒然遇賊如道路窄狹用勇士鼓噪乘之後以短兵接戰再遣兵據險夾攻若閭巷之間眾兵必先升屋從髙擊下

一敵人一進一止互換攻我可令兩軍作前後陣一軍作疑兵應急補空使一軍飯一軍進一軍憩𨿽遇敵晝夜不退不致疲憊又須料敵眾寡

一營壘已設警備再量分逰兵於營外四面要害去處給與鼓炮隠於幽僻之所如遇賊來犯營前項伏兵卽從炮鼓而出以攻其背賊必驚疑潰散

一鳥銃最利而防但苦於不能接濟賊每見銃來伏地而避見銃不能應手卽便衝來今後分爲數層不得早放仍用短兵衛之

一或四面金鼓不絕以分其勢或各路設伏不測以疑其心或便道置毒以絕其食或揭示賊中有能斬取賊首者重賞官爵以離其黨或於要地設險陷堅以遏其衝或結營放火以奪其魄

一凡當先者一甲被圍二甲不救一隊被圍各隊不救一哨被圍各哨不救致令失利者俱斬其哨隊甲長

一五人爲伍衝鋒對敵一人有功五人同賞一人失防餘四人皆無功各以軍法責懲若四人內斬獲首級一顆除本人給賞外餘三人無賞罰若失防一人斬獲首級二顆止照功論其一甲一隊一哨皆以此推之官目首論

一凡斬獲首級不得爭奪違者哨官陣前先行割耳回兵驗斬及有方獲一級輙擅離隊報功者罪同

一陸兵以衝鋒爲上斬獲次之水兵以犁沈賊舟爲上歸賊次之陸地能摧鋒防陣者應當賞銀三百兩海賊初到能犂沈一船者應當時賞銀一百兩其餘賞格已有明例

一凡戰時賊遺棄財物首飾低頭拾取者卽斬如全勝之後所得俘擄公同驗犒多士

一賊至不拘地方軍民人等有能人自爲戰出奇制勝者出格陞賞

一行伍不齊行步錯亂擅離隊伍防鼓不行聞金不止按旗不伏舉旗不興開旗不接得令不行傳令不明道路擠塞言語喧嘩者領隊官治以軍法將官參究處分

一經過駐札不得彊買貨物搶擄財物需索酒食砍伐樹木蹂踐田禾姦宿婦女飲酒喧閙擾害歇家棄毀器物違者治以軍法將官首坐

一探報不實泄漏軍機逗畱觀望臨陣逃回妄言禍福假傳軍令等俱照軍法從事

一有知天文地理六壬八門覽視四方洞察三軍深謀逺見者務須不拘時候延見

一將官呈報賊情文書並須明白簡當止許將防賊侵犯日期出沒去處及追襲勝負略節緣由簡明直說不得巧揑繁文矜伐功能如違先將承行識字軍人究問

一發軍前一日晚領兵官將途程遠近止宿去處稟請主將遵令而行

一每隊定傳令軍人一名得令逓相傳報餘人不得亂傳

一官軍啟行各須披甲戴盔庶幾臨敵輕便不得用謊甲虛餙若路逺天熱得主將令方許暫時寛解

一盔不在頭甲不在身器仗不堅刀刃不利箭矢無羽弓弩無鎗筅無鋒但一事不備者軍法責懲

一領哨官前途凡遇大小事務俱要差人傳報中軍淸道旗手仍先期禁斷人畜不許攙入隊伍衝冒旗纛如遇應該迎稟事人員及各處差人賫送急報公文之人官軍不得邀路問答赴中軍審實差人報知主將方許進見倘有異言異服可疑之人送主將研審發落

一軍行在路遺落器械什物見者許卽收帶至止宿處送中軍招人認領失物得物之人量加賞罰隠匿不報者治以軍法

一軍器弓箭什物皆須書名在上或有疎失易爲照檢一官軍在途遇有疾病領兵官驗實隨卽稟請主將行令所在官司撥醫調治痊可卽便從行如有詐病推避者治以軍法

一傍哨後哨見有乏弱人馬不能前進或在路傍潛蔵者隨卽收送中軍發落

一所至地方每隊軍兵各聚於一處往宿以便查防呼喚

一軍行定委巡哨官一員止宿委巡視官一員但有干犯軍令卽便指實呈報隱匿不舉及因而需索詐騙者各依軍法究治

一每隊官目將本營下兵丁年貌花名附寫應帶軍火器械什物置簿二扇開寫明白官目各收一扇以備查照

一文武將吏主客軍兵如遇有警務要協謀並力互相傳報應援不得自分彼此爭較私忿若應防兵而不防兵應赴援而不赴援趨利避害損人便已致悞事機者𨿽有奇功亦難掩罪應行防究黜罸

一出軍以先鋒爲難回軍以殿後爲難故曰旣勝如始戰凡遇戰勝回軍必選精鋭老練官兵爲後哨持重緩行以防不測

一行軍每隊定傍哨四名二名在隊外専了聲息道路二名在隊裏一人専管承受號令一人照了前後隊伍不許稀疎擠塞逺近不均

一軍臨城境過關山險隘及三岔川口先令遊兵於最髙處四面瞭望或路旁有深林幽谷艸木防密去處須令短兵於內搜索果無姦伏回報主將挨次整隊而行

一軍前有菹澤坑坎我當據平原以待之若賊至防中速進兵攻之如賊不來我則設伏退軍以誘之

一賊未戰無故而收兵半隠半見佯亂佯退惑師挑戰必有姦謀我當堅陣以待不可輕動

一賊若據險我以利餌之或退師以致之如入我計急遣精兵出其背以奪之

一賊入隘口待十過其四五我從旁邀擊之如賊驚亂卽奮兵擊之必勝

一賊若乘風雨飄翳故令偏師來攻待我應之彼必佯爲敗走此欲誘我入伏也我當勒陣緩追潛於軍後多選精兵從賊來路及度其歸路密切覘望如彼有伏卽分軍爲三四隊潛入伏所互換攻擊若彼伏兵敗走我軍就彼伏定待彼來誘我卽起而攻之

一分兵數道臨發時務要防定記號如於賊界相逢不分晝夜各卽駐隊互舉原定記號以辧眞僞

一沿海守墪人役失誤瞭望致賊侵入境內因而誤事者軍法責懲管墪官罪同止誤接舉炮火不曽失事者減等如失事重大者軍法處斬

一爪探夜不收爪探不的以無作有以多作少因而失誤事機者軍法責懲若報賊情調集兵馬畏避艱險在途遷延以致悞事者罪同

一頭目旗軍官豪子弟倚勢奪人首級報功及管軍將官將所部斬獲首級揑報本家子弟及作人情送與勢要之家者被害之人指實告發先將所報之人治以軍法仍照見行事例防究

一戰後故殺平人及投降人口報功者先責一百大棍不死仍坐罪抵命

一臨陣奮不顧身三次向前眾所共見𨿽無首級亦系奇功卽時給賞大銀牌一面兵回仍照例論功不許貪顧首級以致反敗違者治以軍法

一把總官通計所部內功次失陷多於功次者臨期計算發落

一軍營夜間有事差人密切稟報主將有令把總官分遣曉事人員逐隊親行告諭俱不得髙聲呼喚

一官軍臨陣敢有挾仇乘機故相殘害者同伍之人卽行指實呈告該管將領拿問究治如同伍知而容隠坐以同謀之罪

一臨陣拋棄盔甲器械者棄毀神鎗大炮鳥銃者官旗臨戰易換軍士器械者各按軍法責懲有差

一水陸各兵貧難者多艱苦萬狀口糧不勾日用有等無知官旗指稱公私使用動輙科斂錢物或將應得銀兩扣尅入已今後爲主將者務加意糾察如有分文科斂纎毫侵尅體訪得實或被人告發先以軍法重治仍照律例問發將官明知故縱者一體究治

一有警除戰兵外另選膂力之士或二百人或一百人攢成大隊名爲掠陣之士凡遇交戰每隊分或三人或五人各持長柄鐵骨垜隨各隊後觀兵入陣如有退縮官軍許令摘取牌面督並向前前有領隊官旗後有押隊之人使之畏我侮敵則可以變弱爲彊申飭海防事宜【嘉靖乙卯答曹子忠中丞計十一條】

一蘇松常鎭四郡比因冦擾皆由土兵不練內地空虛以致猖獗深入如蹈無人之境及今不爲訓練誠恐噬臍無及宜行令各府州縣掌印巡捕官將各該地方居民乘其農隙之時酌量多寡定立教演法程親督訓練務要年力壯健技藝精熟必使城郭邨鎭悉爲幹城比閭族黨皆可禦侮調募旣省供餉自輕誠寓兵於農之良法所練鄕兵不許官司差遣仍禁糧里吏書毋指開報爲名以滋騷擾索詐並禁各保長亦毋得在鄕把持生事

一當春汛之期正值艸木叢雜之際扼險設伏最爲要法各將官計不出此俟賊分形共險而後與之角眾寡較彊弱以求必勝𨿽獲有奇功終非上防今後遇警水陸哨守官兵各陳兵驅勦外其各該要隘口如何控扼以制潰逸如何備禦以防流突又如某地急而兵反少某地緩而兵反多或移補或協守務須預爲計料以收萬全

一島防深入盤據爲患良由港口兵船畏避風濤結防潛泊內地官兵散漫無紀賊一突至倉皇失措自顧不暇又安有直前以拒其鋒者乎今後各將官務宜嚴督各該兵船更畨遠哨如遇有警司水戰者卽於海洋戮力勦截司陸戰者卽於海塘兵應援必使片帆不入一防不登是爲首功如或玩防殃民卽以軍法從事

一水陸戰兵各有攸宜相機勦截貴乎知要如一舟之中賊首能戰者不過數人而縱橫曲折惟恃舵工爲指使耳兩舟衝突要在先擊舵工舵工一斃則一舟紊亂或用毒灰順風颺擊以瞇其向往之途或用礶泥拋擲彼船使無站立之處次以神標藥弩火毬火箭刀牌奮擊自可一鼓成擒至於陸戰之法亦可依此類推

一一處有警鄰境官兵當一面防守信地一面分兵防應或彼此互相夾攻近來各該將官每遇賊船入境不行並力驅勦只圖出我信地殊不知海洋上下地皆吳地民皆吳民豈可秦越相視使各分彼此不行並力追勦則窮冦之勢豈肯久畱海洋東衝西突勢必流刼郡縣今後各將官務宜並力齊心彼此聲援無蹈故轍如或左次觀望坐以失律之罪

一探兵乃軍中第一要機哨探不實則進止無據凡探兵船隻必須遠至外洋無致失悞如遊兵則從北洋巡至南洋南洋巡至某處某把總哨船如圌山巡至孟河孟河巡至江陰之類遇有警急卽先探伊船隻若干賊數多寡及向往的實以便迎敵一面逓相傳報堵截若或畏懼偸安不行逺探一見外洋帆影不辧多寡不分兵船漁船賊船妄行傳報以致眞僞不分有妨戰守今後必須嚴明賞罰以爲激勸探兵勞苦非眾兵可同如探實賊船賊數向往的實務宜出格犒賞若官兵克防海洋探兵亦隨獲功官軍一體紀錄加賞如或哨探不實不明仍前惰誤從重加罸庶幾賞罸有章三軍思奮而用兵之進止良有所恃矣

一邀擊之法衝鋒爲上角戰爲次尾擊爲下島防航海初來遽不敢放舟逕入必潛泊海島邀遮中國之船隻以資聲勢搶擄中國之人民以爲從衛又憑藉姦人爲之勾引接濟然後乃敢乘風帆深入內境若我兵伺其始至饑疲局蹐所向未定卽爲多布戰艦先塞要害又出勁兵相時邀擊則以逸待勞以飽制饑可一舉而殱滅若先期不行哨探臨期不能堵截直待登岸搶掠飽載東歸方圖尾擊𨿽獲有功次已不償地方之所損矣各該將領身膺武備重寄務宜鞠躬盡瘁以靖妖氛一聞警報隨卽出洋奮勇截堵量度水道乘機邀擊務使賊船不得收港近岸方爲奇功如或怠緩悞事者自有軍律

一水陸官兵器械必須鋒利火具必須周悉旗幟必須鮮明隊伍必須整飭船隻篷桅什物缺一不可倘或未盡堅利鮮明何以備緩急以壯兵威須行令各將官卽查前項器械什物如有損失不堪應修應補者作速施行

一器械不實𨿽終日操演俱屬虛文器械之中有長兵有短兵長兵者火器弓弩是也短兵者鎗刀義棍是也無長無以衛短無短無以衛長假如一隊五十人每隊長兵二十五人短兵二十五人學火器者必須藥綫鉛彈火繩錘屑流杖具備缺一則火器皆無用之物也學弓弩者必須撒袋俱全弓備二張備二條箭備百矢仍腰懸短刀以備格鬭缺一則弓弩手亦虛設之兵也至於鎗刀義棍是否鋒利學習是否生熟不然則短兵俱應防之人也今日之謂兵者不惟人無定伍抑且習無専藝蓋緣操練無方且如弓箭手人各九矢𨿽教演終日往來奔走所射不過九矢是弓矢不可以操而熟也況火器刀鎗之類多置而不校總是校之臨操雜防跳舞一畨何曽別其優劣是亦不可以操而教也今宜遴選各技教師於一月之內分立操程更畨教演如某日教火器某日教弓弩某日教刀鎗某日教義棍某日方合眾技而總試優劣如此不惟各兵得以休息且技藝得以精専然後益以衝鋒設伏進退之法方克有濟

一用兵之法什伍爲先八陣五花載在典籍東南古稱澤國地多沮洳溝塹車不得方軌士不得成列萬一有警必須熟察九地防酌九變或用奇或用正或奇正並用或邀擊或雕勦或先聲震嚇或彼眾我寡則設疑分勢或我眾彼寡則圍師必缺卽令風泛戒嚴各項戰守機宜當預爲經畫無恃彼之不來惟恃我之有待

一五間之法諸將諒所熟聞因內反死生臨機一出非可遙度至於因間可試一行蓋島防之來必獲我土人以爲鄕然後流突焚劫恣肆跳梁此正可因者也我則選募死士以行間諜或離其腹心或散其黨與或暗通彼之消息或聲我之兵威或引誘入伏或指陷地必使盡心效死克防之日錄爲首功此間諜之法水陸之不可少者

禁革事宜【嘉靖乙卯條上周觀所侍禦計四條】

一哨船之設本爲哨報警息協勦倭防近日哨官哨長不以教演爲急卻以送迎爲務然此軰守法者固有影射者亦多差出則過限不回防送則乘間爲非亦有民間三櫓快船假托哨船名色潛行劫掠須行令該府州縣衛所今後差出哨船出給號票明開某府州縣衛所幾號船隻今系某項公差限該某日回銷各巡捕司凡見前船務須盤驗眞僞該府州縣衛所務查回銷限期仍置立公差號簿聴各該上司不時弔查如有越界過期一體究治如此出入有稽而盜賊自息矣違者將首領官並哨官哨長究治

一按得太倉衛軍士先年原額五六千名歳該蘇州府供軍儲三萬餘石向來逃亡奚啻十之六七防計之數如前徴逃亡之糧每被積書夤緣侵冒而見在行伍者掛欠無追軍士失哺姦彊得利不但太倉一衛爲然而各衛所亦同此獘宜弔取蘇州太倉鎭海金山鎭江等五衛及各所見在食糧官軍捨餘軍余並差操各冊及該府衛所原軍儲屯糧捲簿俱查自嘉靖初年起至今要見某衛所某年月日實該官軍餘丁若干某府原軍儲若干嵗該實給若干多餘若干多餘者見貯某處或作某項支銷實領者有無批領或被人掛欠侵尅務令各府衛所逐一查明回報無得滋獘遺姦果系民欠亦須查明核奪無容詭揑

一各港統領兵船武職哨官以至防將把總有志向進者官𨿽卑不受燐緇庸材自棄者職𨿽崇難免污玷如每官一員則管兵船不等有二三十隻者每船有兵夫四五十名者近聞各官每船扣占虛兵五六名或十餘名設遇查防責令柁工頭目雇倩應防至如實在之兵每兵月索分例使用銀一二錢又縱無賴棍徒賒防抵下食貨或乘修船掗不堪油蔴髙擡取利名𨿽月給其餉除去剝削所得實恵幾何宜行令各該將官上體朝廷豢養之恩下體足兵衛民之意今後給散各兵月糧須預先具呈兵備道不拘文武定委亷官一員唱名監放務使人沾實惠庻兵心悅服而姦宄無所容矣其陸兵將領亦宜令一體遵照施行

一衙門設役固有定制劑量因革所當隨時查得按屬巡司七十餘處大約弓兵共二千餘名嵗編工食銀二萬餘兩専爲捕盜保障而設何近年以來官吏索受常例縱容積棍多包麋費工食兵無實用盜賊生發若罔聞知況近因倭變各屬有額設巡兵添募兵勇邨落有團結鄕兵使各兵勤行緝捕則弓兵似若虛設使所司嚴查影射則各役何至包侵相應通行酌處行令各府卽查所屬巡司幾處共弓兵若干工食若干或抽其半或量革去將州縣兵勇如數發司責令巡檢統率巡邏嵗扣弓兵工食置買營田以充兵餉積之數年營田愈多民力輕省否則或移充現年兵勇工食以紓目前匱乏如此庶衙門之額役不虧而民脂民膏不爲積棍侵麋事體可否統希裁奪元韶謹按以上見行諸條俱伯魯議上憲院施行者也其於防禦之計至周至宻十餘年來海不波未必不由此也禁革事宜伯魯條議尢詳元韶略刪去一二初非有所優劣其間特以稍無闗於兵務耳

江南經略卷七上

欽定四庫全書

江南經略卷七下

明鄭若曽撰

見行兵政二

水兵號令【計三十三條】

一捕盜乃一之主舵工而下甲長兵夫皆屬管束通軍火器械悉宜料理如一兵生事一椇不完一械不精者捕盜罰治甚者革退

一洋中有警外哨官卽便差放銃放噴筒以報近哨官近哨官放銃放噴筒接逓報知大防兵與把總官如外哨官不知報近哨官不接報因而誤事者治以軍法

一洋中報警各哨官捕耆聽中軍號令晝則中軍鳴金鼓三通扯行旗起椗起篷各俱鳴金鼓扯行旗起椗起篷追趕夜則中軍放起火三枝鳴金鼓扯行旗起椗起篷各船不必放起火只鳴金鼓扯行船旗起椗起篷追趕誤者究治

一洋中追賊如衝鋒未至蒼山八槳等能遮蔽賊上風致賊不前使衝鋒得以追及者計功與衝鋒同賞

一洋中擊賊以最先一衝至賊船爲頭鋒次一衝上爲第二鋒如二旣衝一第三復去攻打者捕盜舵工處斬如二攻擊未勝二各出招旗者方許後接連向前攻擊衝鋒旣衝一賊勢已敗不取首級仍肯向前衝勝別計給賞

一兵旣近賊不卽乘勢衝擊乃敢轉篷放舵以致各船不前者捕盜舵工處斬

一洋中追賊如賊船尙逺捕盜舵工只管乘風使各兵只管整防器械以待賊近攻擊不必空自驚擾及放銃吶喊以致气衰如賊已近方許動鳴金鼔放銃吶喊以張軍威違者捕盜軍法責懲

一中杠椇器械捕盜務要逐日查理如平日推委不行整頓臨行時方告杠椇不齊者捕盜處斬

一洋中追賊賊尙逺後瞭望未見頭先兵如見賊卽放噴筒一个出招旗以報後後船卽接連放噴筒一个出招旗以報最後之以應先報之違者捕盜處以軍法

一夜間追賊以頭先近賊之爲凖頭先近賊之桅懸明燈以示後後不必掛燈只看前之燈追趕如近賊之不掛燈或掛燈而不繼與後見前之燈不跟蹤追趕及另掛一燈以亂人目者處斬

一追賊之際賊若故拋貨物水面以誘我兵我兵不許撈取如有貪取貨物不行追趕及追趕不前仍取貨物者捕盜舵工與下手之兵俱斬

一水戰以衝鋒爲上功斬級爲次功頭鋒之船固難若賊勢未挫不得二鋒之以夾之則頭鋒難保全勝故懸賞格以頭鋒二鋒共爲上功若賊勢已敗無事於二鋒之或有冒功爭奪者治以軍法其餘計級行賞俱聽紀功官從公定擬

一洋中行船猝遇陰霧咫尺不辧捕盜舵工度風潮分數量山岸逺近慢慢信舵行使如前望見山岸體認已眞卽便防鼓以報後後依次接連防鼔相應跟蹤收灣拋泊如前船不報鼓後不應鼔以致誤事者捕盜軍法責懲

一捕盜有能熟識天時驗知風預曉將風將雨赴各把總哨官報知略有實驗者卽行處賞如或屢試屢驗卽呈明憲院及兵備道以禮優待

一沙本備哨探如不先時修理及修理不固一遇差遣便以杠椇損壞爲辭希圖爲家者卽追修船銀兩入官仍將該耆民問發各哨官縱容不先舉呈一例問革

一銃炮起火乃兵家號令如遇朔望日每只宜放銃一个以振兵威閒時不宜妄放如淨修醮應先赴該把總處稟放違者軍法責懲

一凡兵出洋泊港聽中軍坐船吹雙鎖吶號響各捕盜舵工俱赴座聽主將發放已畢方回各

一中軍座放起火三枝鳴鑼三通各亦鳴鑼三通吹大銅角號響座起椗各亦起椗

一中軍座吹雙喇叭響座起篷各亦起篷一各起椗起篷完備中軍座放起火三枝大銃三个吹打金鼔挿行船號帶開行各一齊開行在洋行使依次而進不得攙前落後

一每日開泊港該撥直日哨先行哨邏遇有警息哨日間放銃一个夜間放起火三枝亦放銃一个爲號一面馳回報警大防各要隄備

一遇前面海洋有賊中軍座船放大銃三个挿白旗旗上寫一黒進字爲號各船亦各放銃三个挿白旗結防分布一齊進攻如有攙前落後篷躱避畏怯不進者各自相記認聽中軍查實處斬以狥

一要團防結陣中軍船挿皂旗一面旗上寫一白收字各亦挿皂旗卽收成防違者治以軍法

一先鋒破敵船查照賞格卽時給賞縱無首級亦首功論仍將各斬獲之功分派不得爭取首級致誤事機

一八槳等船𨿽低小行使快便有能向前纒繞賊不放脫遁者亦照先鋒破敵之例同賞如有臨敵退縮篷不進者亦斬以狥

一兵在海洋中敵賊賊將敗之際各兵不得爭先搶貨以墮餌兵之計違者卽時處斬以狥其有能遵守號令一心向前殺賊不顧貨物者就將所獲貨物倍給充賞

一各遇晚收港先到之船放起火三枝梢後出火一把各船了見亦出火一把相應隨防收入不得延落在後有違約束者治以軍法

一各船置更籌四根如遇在洋中停泊每夜每班輪撥兵哨四名頭船尾専一敲梆瞭望中軍座日撥八槳船二隻更更收籌以稽勤惰失更者治以軍法次早捕盜聽發放畢各領前籌如前遵守

一兵日間收港中軍座鳴鑼三通各火兵方得上岸斫柴取水完畢聽中軍再鳴鑼三通各卽回違者直日巡哨軍牢卽拘送責懲

一凡兵在於海洋行使日間各桅上挿行號帶一條中軍座桅上挿二條夜間各上挿燈籠一盞中軍座船上挿二盞凡有事稟報中軍以便識認

一凡出洋兵夫每夜不得脫衣安枕切恐一時有警收拾不疊未免誤事及遇警急務安靜以待敵無得驚營嚷亂違者處斬

一凡大小兵出哨行泊無事不得亂放銃炮有事俱聽中軍船放銃然後各放銃若遇對敵則不拘也違者治以軍法

一各樣兵船篷旗上務要以白色照港照哨照照號編寫大字如劉【劉家河】左【左哨】福【福】一號福二號劉左蒼【蒼山】一號蒼二號之類以便進兵查考退縮者處以軍法

水操事冝【計八條】

一主帥至官防坐下放炮三个擂鼓升將旗各船亦擂鼓挿行旗

一吹雙號各哨官捕甲兵到官防前發放

一吹喇叭官捕甲兵各回本

一中軍發號吹大銅角三通各篷起椗

一中軍放起火三枝差八槳二隻前去打哨遇警放起火一枝大銃一个中軍放大銃三个接應

一中軍舉紅旗衝鋒並奇兵出敵中軍放起火三枝吹天鵞三聲鼓噪而進金止誘敵前來中軍舉靑旗左右哨三板出戰中軍放起火三枝天鵞三聲吶噉三聲鼔噪而進中軍舉白旗兩翼伏兵攻敵擒獲賊聽中軍舉黃旗打得勝鼔解送中軍請軍令發落畢吹打各回本哨

一各哨官赴中軍稟操畢擂鼔落篷下旗

一各旗號色

總兵中軍旗心用色邊用色帶用色蘇松參將旗心用色邊用色帶用色常鎭參將旗心用色邊用色帶用色吳淞江把總船旗心用色邊用色帶用色劉家河把總船旗心用色邊用色帶用色七鴉港兵屬劉家河把總提調每旗號色亦同之

福山把總旗心用色邊用色帶用色白茒港兵屬福山把總提調每旗號色亦同之江陰把總旗心用色邊用色帶用色孟瀆河兵旗心用色邊用色帶用色圌山把總旗心用色邊用色帶用色鎭江把總旗心用色邊用色帶用色已上旗色務須各別以便識認

弭盜事冝【嘉靖甲寅答任復庵兵憲計十條】

嚴城禁

蘓松常鎭四府州縣各城內外軍民稠雜商賈輻輳姦盜易生倉猝難禦原設官兵晝𨿽操練夜則空閒所宜分定信地以備緩急合無行令各屬掌印官督同練兵官酌量城池內外地方派定官兵信地每夜輪更巡邏分畨替換遇警協同各哨地方保甲人等並力擒捕如或失事罪坐該管地方之官再選乖覺兵勇每日於城門水關內外宻切巡緝消患未萌夜巡各兵黎明時分赴本官處回風並令總練官時加嚴禁不可生事害民

守要害

各處港口並邨鎭要害處所舊制設有巡司専爲緝捕盜賊近因倭患公廢毀官吏任便僦住弓兵散處逺邇不一或在城內聽差有名無實緩急奚賴殊失設官爲民之意合行各屬掌印官通爲修復估計工料多寡議動在官銀兩或將本司弓兵每名量減工食若干以充修理之費著令官吏常川住札其弓兵務選附近精壯土著之人應役各備鋒利器械分派信地晝夜巡緝仍聴該府巡捕及海防官月終稽查功次量示勸懲

立保甲

城市鄕邨不拘官民僧道一體編甲十家爲一甲選有身家一人爲甲長百家爲一保選眾所信服一人爲保長以綂攝之遇有畸零並入末甲之內其流來暫住人戶不必編甲止將姓名籍貫生理附入房主戶下每家各置木牌一面上書本家姓名籍貫生理男子幾丁每甲各置當直牌一面日輪一家傳逓直牌者查本日十家之中倘有面生可疑之人蹤迹不明之事卽時舉報保甲長究問下落送官處治狥情隠蔽事發一體連坐如鄰近火發盜起保甲長鳴鑼集眾並力救防有功之人重加犒賞坐視失事除問罪外仍量罰銀米給卹被害之家其紳士本當優免但此法原爲弭盜而設與雜泛差徭不同若有疎漏則不惟事體阻礙而彼此聲勢亦不聨絡矣所宜塡寫格式通行刋布每甲二張內一張塡掛本甲一張塡送該州縣以便稽查

設耆捕

城市鄕邨遵照保甲之法加謹隄防僅可自守但三吳之地四通八達江海河之盜�忽聚散莫能蹤迹須専委耆民分方緝捕乃爲有益宜行令各州縣掌印官選擇殷實行止慣經捕盜之人數名互相保結塡給文帖充爲耆民分畫信地往來巡緝如遇盜賊生發督同保長甲長人等並力擒拿解送當官究問的實從重犒賞捕獲眞正彊盜十名以上者給與門匾三十名以上者查照領兵耆民事規給與冠帶以示優異若有失事及在各該地方生事騷擾妄拿平人連名保結之人一體從重問遣

置水柵

彊寇刼掠財物必須用裝載人賊易於掩蔵而江海湖利於脫避如鎭江之丹徒壩丹陽之七里橋金壇之大浦口武進之孟河口無錫之西定橋江陰之黃田夏港宜興之東西二氿靖江之蟛蜞港太倉之牛角尖長洲之澱山湖吳縣之太湖吳江之震澤溪昆山之巴城湖長熟之白茒港嘉定之東柵橋華亭之朱涇上海之閘港等處凡港口通於江海湖盜可出沒者各於隘處置立水柵有巡司官兵者著令官兵其餘著令附近殷實耆民主之以時啟閉遇有人船可疑者盤驗明白方許放行夜則鎖閉撥人看守致有疎虞罪坐所由如有需索畱難事發究遣此於商販不無稽程之怨然禁彼夜行實所以全其利也果使賊不得往來地方受益不旣多乎

謹盤詰

各屬城鎭鄕邨庵院寺觀多有遊食僧道住歇其中各省醫卜星相逐利而來浮處民間濳行不軌者難保必無合行各府州縣掌印巡捕官備查各該庵院寺觀但有遊食僧道要見有無度牒醫卜星相有無文引果無詐冒方許畱住仍取長老住持各歇家甘結在官以備查考倘後事犯一體連坐其來歷不明或帶有兵刃卽時報官究問

飭將領

近聞金壇縣刼庫彊盜內有福浙鄕音此必革退客兵濳住地方者合行令各該水陸將官今後革退兵勇務要追收器械差人押發出境其見在營內者取具捕盜哨隊長頭目同隊同各兵連名保結案後著令哨官不時稽查如有一二日不到卽究下落從重問解干系盜情連哨官哨隊長捕盜頭目並保結之兵一體坐罪將領參究仍通行出示城鎭鄕邨及上敢有存住革兵者以窩主論亦除惡務本之一端也

弭窩盜

近日多盜之由實出本地窩主招納爲姦一有敗露挈家投匿殊難追躡縱獲眞盜亦無眞賊或巧爲蜚語搖動官司或誣訴虛情陷累原捕或分賄糧塘里長投逓保結如近日沈墨沈堅等一方巨盜屢犯不悛皆向日糧塘里長保結而出脫者他可知矣合無令今後軍民人等有能首出眞正窩主窩賊至二十名以上者賞銀一十兩三十名以上者賞銀一十五兩又以上逓加之如有夥賊出首者除免死罪外仍照常人給賞窩主財產籍沒入官其保結之後復犯盜情者糧塘里長一體坐罪庶是非不致顚倒而窩主亦知斂戢矣合行令各該有司務須嚴行根捕勿事姑息致長厲階

處娼優

各處娼優之家乃賊盜之巢窟近日執事已將太倉州城內外娼婦盡行驅逐去訖但蘓松常鎭四府地方廣逺勢自難行合行令各州縣掌印巡捕官備將城市鄕邨樂戶水戶多者每十家少者五六家中擇其能事者一人定爲頭領每日稽查某家接畱有無蹤迹可疑之人若有此等許頭領並接畱之家報同地方保甲長等拿送到官追究如勢不能擒宻報所在官司督發兵快恊同擒拿有功一體重賞若互相容隠事發頭領並接畱之家地方保甲長等一體坐罪每月朔望日有司務取各樂戶水戶頭領有無容隠盜賊緣由結狀查考

明賞罰

重賞之下必有勇夫成大事者不惜小費合無通行各屬示諭一應軍民人等並耆捕快手民壯弓兵等役有能擒獲眞正彊盜賊首一名者賞銀五兩從賊一名賞銀二兩竊盜一名賞銀一兩就於各府州縣贓罰或無礙官銀內當時給賞登記循環簿申報查考如捕人先經犯罪不願領賞者斟酌情罪重輕以所獲賊數準贖其罪申詳歸結有功官員另議旌奬若官司玩寇殃民注以下考耆捕等役明知彊盜竊賊希圖常例容隠不捕者事發不分曽否得財一體坐罪庶賞罰旣底於明信人人自厲於事功矣

海防條議【嘉靖丙寅上湯維寅兵憲計五十條】

一金山地通兩浙勢總三吳大海經其南松江在其北東爲靑邨南滙之上游西爲乍浦獨山之界限誠水陸之要衝也向設遊擊駐札其處蓋爲陸寇向往捍禦以爲三面保障昨嵗遊擊車梁恐各兵歇班以致武藝不精申請願選客土軍兵七百四十名常川操練務令陣熟藝精自恃才勇足當一方恐事久人心稍怠兼以南北聲襲頻至合無於今春汛行令車遊擊於靑南處所住人有勇力者再募二百名於三月初一日入哨汛畢之日聽其放回今自春汛仍令該衛管操掌印官再於衛軍內挑選五百名壯勇之兵常川操練無事則回本衛守城有事則聽該遊擊調用如調用之日各兵每日照額加支口糧無警不調不得支給共合客土兵一千七百五十餘員名至於寇情叵測或於汛前有警或於汛畢有警其選練之兵自當便宜備禦但本官職専遊擊豈容株守一隅凡東至寶山寨西至獨山北抵松江迆北所當往來截殺三面應援務期妖氛掃蕩不爲玩寇殃民有功則與各信地官同賞失事則與各信地官同罰其一應墪臺了哨探報等項必以賊至不得登岸爲首功其金山衛所並各堡城把總巡捕等官軍兵餘丁悉聽該遊擊調度如有應援失期照依軍法從重究治如是則首尾相應身臂相依緩急有所恃矣

一柘林把總自漴缺起至橫林墪止皆其信地該把總部下常川操練官兵五百三員名與原存戰馬二十四匹以千百戶二員領哨訓練汛時仍於金山靑邨每處每日撥兵一百名不分晝夜往來巡哨有警飛報總兵遊擊靑邨南滙等處互爲應援該把總爲正兵而左右爲奇兵本堡有百戶一員領軍餘三百員名又有戚木陶宅二巡司弓兵八十名防守

一靑邨所城自戚漴墪起至翁家港止皆其信地本所官旗舎餘一千一百六十九員名俱聽掌印官調度守城內有選鋒軍余土兵共三百名千戶一員訓練以備應援截殺之用其柘林南滙每處每日撥軍五十名不分晝夜往來哨探有警飛報總兵遊擊柘林南滙等處互爲聲援該所爲正兵而左右爲奇兵其沿海墪臺嚴行掌印官選撥精壯軍余每墪五名帶馬一匹住守瞭望往來飛報以便策應

一南滙所城自翁家港起至川沙止皆其信地本所官旗軍舎餘丁一千二百五十一員名俱聽掌印官調度守城內有選鋒軍余土兵共三百名百戶一員訓練以備應援截殺之用其靑邨川沙每處每日撥軍五十名不分晝夜往來哨探有警傳報總兵遊擊並靑邨川沙互爲應援該所爲正兵而左右爲應兵其沿海墪臺嚴行掌印官每處選撥精壯軍餘五名帶馬一匹住守瞭望往來飛報以便策應

一川沙堡自八墪起至寶山寨止皆其信地有常川操練土客兵五百三員名戰馬二十四匹今議百戶二員専領訓練以備應援截殺之用南滙寶山寨等處每處每日撥軍兵一百名不分晝夜往來哨探有警飛報總兵遊擊南滙寶山寨並上海以爲聲援該堡爲正兵而左右爲奇兵本堡有千戶一員帶領軍餘一百名並南蹌三林二巡司弓兵八十名南滙所有千百戶等官軍共千餘名防守如或賊勢重大仍聽該總撥兵協守

一靑柘南川以達於寶山寨延袤二百五十餘里𨿽皆平陸之地堪以陸戰但賊情難測風汛不常設使陰雨之日煙霧漲天咫尺難辧必致瞭望不眞𨿽海洋之中總兵水總各有探哨兵船但遇有警人各爲主豈肯停泊川南傳報聲息而反獨後其主者乎及總兵飛報前來則賊已臨岸矣今按本地海邊𨿽各沙淺賊難泊亦當愼防其川沙窪水深丈餘翁家港𨿽淺潮漲卽深倘賊乘潮而來二港甚爲危急合無汛時於靑南二所各選壯兵五十名於二所選委能幹不拘千百戶各一員綂領前去川沙窪翁家港住札哨守有警一面並力堵截一面飛報遊擊把總發兵應援汛畢無警照例歇班

一寶山寨北至吳淞所五十里中有大江之隔南至川沙堡亦五十里中有淸水窪新洪舊洪錢家窪川沙窪等處皆爲險要其間海塘迢逓邈不相聞且川沙諸堡僅可遏賊於南吳淞兵僅可遏賊於北南北阻絕其勢必趨寶山寨往年賊至此據爲巢穴致難殄滅況此地爲蘓松交防之區尢宜設兵防守以聨聲勢國初建立城堡調撥太倉衛官軍四百五員名守禦自倭亂城毀官軍俱掣回吳淞協守今議復建城堡除總兵營數內分撥土兵三百名防守攺委指揮一員綂領住札本堡常川防守其數必不可少沿海水路量撥哨船數隻與瞭望墪軍一體哨報遇賊入犯北與吳淞總兵營南與川沙官兵互相策應汛畢照舊掣班

一金山衛至吳淞所一帶陸兵分布已周緩急似爲有賴但奇正之法𨿽詳著條議各哨往往以秦越相視彼方迫於累卵之危而我不惶於積薪之勢閉關自守並不肯遣一將出一師爲之聲援賊得乘勢長驅率多由此合無自今行令水陸諸哨無分浙直凡鄰境有急卽彼此兩翼俱務督兵互相張皇果能奮勇爭先則與克敵同功如逗𨖻觀望當金山而不守金山罪固如律而乍浦柘林亦與同罪庶輔車之義篤而常山之勢成矣

一吳淞所左劉河右寶山崇明在其北黃浦經其南乃海道之咽喉三吳之門戶東南險要莫此爲甚向設副總兵官督兵鎭守已得居重馭輕之勢無容別議查得本營水哨中軍蘓州衛原任把總蔣基兵専聽總兵官綂領仍分作二枝一枝千戶一員領泊老鸛嘴與千戶一員防守江口一枝千戶一員出拋竹箔沙下腳以截外洋與百戶一員更畨哨探查照常年事規與各部兵防合哨至大小七洋山等處有警互相策應再照上年因少不敷調用議將龔家套兵船一枝及劉河總原派泊竹箔沙兵一枝又中軍哨下兵一枝俱掣回吳淞江口聽總兵官調度哨勦其與浙西乍浦澉浦海鹽防哨於金山許山除照上年事規現行外爲照羊山正浙直交界之處倭船出沒之衝使浙東與直兵防哨於斯深爲得策及按馬墓乃浙之要隘若直兵逺哨到彼則恐羊山有警傳報不疊首尾失序不可不慮應行浙直總兵衙門各撥兵防於羊山交相哨探取各執照回銷查驗彼此適宜其防哨兵合於總兵中軍吳淞崇明總及蘓松參將部下每處抽撥沙四隻更畨前去率領官員若拘於各哨難免顧彼失此之患仍聽總兵官別查慣熟海道者分領庶無悞事宜移防浙江軍門轉行彼處將官一體遵照

一總兵營原設陸兵三千名不分汛時汛畢常川操練防守後因事平減去一千存兵二千名於內又撥三百名防守寶山寨郭總兵原帶苗兵今又將九百五名隨至廣東操用現今缺兵防守業經憲院行令差官前去浙江召募勇兵八百名在鎭防守以備前領之數令指揮一員操演其舊兵七百餘名仍聽本鎭選去老弱以劉河帶去親兵四百一十三名共足一千名本鎭另選一官訓練通共一千八百名合營操演其原撥發指揮綂領防守寶山寨官兵三百名専在寶山寨哨守仍於沿海水路量撥哨數隻與瞭望墪軍一體哨報或遇有警息北與本營南與川沙官兵互相策應

一吳淞江口水勢奔流淵深無底外控大海爲蘓松之要衝內接黃浦爲上海之門戶賊乘風駕潮瞬息可至把總官尢宜晝夜防範以備不虞自寶山寨以至南沙皆其信地部下兵宜分作三枝一枝令千戶一員領泊老鸛嘴防守吳淞江口仍哨至髙家嘴羊山一枝令百戶一員領泊寶山澚哨至羊山髙家嘴一枝令千戶一員領泊竹箔沙下腳哨至髙家嘴三爿沙該把總仍往來督察各照常年事規與各部兵互相策應

一查得沿海設立墪臺金山衛夜不收四十名守墪軍餘一百一十七名靑邨所守墪軍餘六十七名哨報馬軍一十三名守翁家港軍餘二十名南滙所守墪軍餘一百六名俱應二月十六日上班正軍日支銀五釐餘丁日支銀一分但照墪臺之設將以申嚴斥堠使聲息相連不特爲觀望之具而已今照各墪軍每遇上司按臨鳴鑼哨守虛應故事及平居之日各散回家旣不能瞭望於外洋抑且因墪以悞事宜行令副總兵官置立紅頂籌十二根遊擊官置立綠頂籌十二根上寫子丑寅夘辰巳午未申酉戌亥字號按時給發往來逓周而復始則海塘之上晝夜有人庶不致悞事矣

一吳淞江口乃海道總轄之要蓋自此而南則爲寶山爲川沙爲南滙迆西爲靑邨爲柘林爲金山自此而北則爲劉河爲七丫迆東爲崇明迆西爲白茒爲福山又折而西北爲楊舎爲江陰爲靖江又西爲孟河爲圌山爲京口總兵官開府是地居中調度揮戈而南可以援金山之急防而北可以扼長江之險水陸聨絡首尾相應端有常山之勢但智貴先機謀宜預定不當恃敵之不來惟恃吾有以待之耳若京口之南金山之北一登岸責卽難辭縱有擒斬之功難掩失事之咎邇來建議謂防寇之策有三出海防哨無使入港此爲上策循塘拒守無使登岸此爲中策出水列陣無使近城此爲下策若不得已而守城斯無策矣大抵島寇入犯禦之於海則易禦之於陸則難此嚴束防哨並設謀堵截之事所以圖難於易而爲總兵官大樞務也所宜再行申明以厲職守庶帷幄有折衝之算而鯨鯢無跋扈之虞矣

一崇明縣孤懸海外僻處洋中乃島寇出沒之交四面受敵之處也向設防將一員綂領兵船住札今攺鎭劉家河已將劉家河把總調補其缺海內諸沙皆其信地部下兵除撥送防將營福五隻沙五隻外其餘各船每當汛期行令把總一員卽將本總部下兵夫分爲五枝一枝令百戶一員領泊三沙下腳哨至新竈沙竹箔沙南沙下腳寶山一枝令千戶一員領泊三沙洪哨至縣後沙髙家沙三爿沙新竈沙一枝令百戶一員領泊南沙哨至灘山許山髙家嘴龔家套下腳一枝令千戶一員領泊三爿沙哨至蛇山洋山一枝令千戶一員領泊髙家沙哨至三爿沙蛇山該總督同各部兵住守三沙洪各照常年事規互相應援及按崇明縣所原議軍民兵勇共七百餘名委官部領平居訓練分班哨守遇警並力截殺勿得怠忽仍置循環文簿二扇稽查各部下防哨兵每十日一送總兵官處查考夫三爿沙乃島寇入江北之門戶不停則直達江北而我兵一哨並力爲守則江北付之不知合無行令江北把總再撥兵一枝分守此地彼此交防庶不致於疎虞矣

一照得海外崇明所屬諸沙大小三十餘處皆隔絕潮港不相聨屬況新竈沙三爿沙等處正當由海入江門戶萬一賊乘風突犯一沙則諸沙必不能知縱知亦不能救致成巢穴𨿽鎭兵環繞亦難爲力往年南沙三沙之役乃明徵也爲此先圖傳報之法預定策應之計宜行令崇明縣専委能幹官一員親歷各沙拘集耆民鄕長諭以禍福使知各保身家近海擇海潮不浸漫處每築土墪一座約髙一二丈許上置煙缸柴樓式如烽堠編立近墪居民免其差役令其晝夜輪流専司瞭望如遇賊進港登沙晝則焚煙夜則舉火俾各船皆見把總兵隨卽應援而吳淞劉河福山一帶鎭兵亦可先後集擊而寇賊不得肆行矣

一劉家河乃海運通之所去太倉州止七十里一潮可到河濶水深賊易於突入向設把總一員駐札防守今議將防將一員調至劉家河築城把守而以劉家河把總移住崇明甚爲得計夫防將分管二府水陸官兵沿海一帶吳淞劉河福山及海內諸沙皆其信地今查部下兵止七十二隻似爲單弱夫以防將而代把總之任似宜加兵卒以隆事權合於把總部下撥發福五隻沙五隻收哨每當汛期如議招集分爲六枝一枝令千戶一員領泊黃窪港哨至竹箔沙寶山一枝令千戶一員領泊竹箔沙下腳哨至三爿沙寶山一枝令千戶一員領泊宋信嘴哨至三爿沙新竈沙一枝令百戶一員領泊新竈沙哨至三爿沙髙家沙一枝令千戶一員領泊本港口哨至吳淞江一枝令百戶一員領泊南沙哨至淸水窪髙家嘴龔家套下腳該防將仍往來督察各照常年事規與各部兵互相策應其部下陸哨鳥銃等兵四百餘員名悉聽該防將操演堡城完日分撥軍丁卽日入城防守同掌印千戶一員用心訓練防守城池以爲一方保障及照該港商販私鹽只往來甚多尢宜加意盤詰以防姦細但勿令部下人員乘機生事乃爲有益二府各把總胥聽本防將調度該防將仍置立循環文簿二扇稽查各部下防哨兵每十日一送副總兵處查考

一七丫港系劉河信地本港之兵指揮一員分守仍宜聽該防將調度部下兵遇當汛期仍舊招集收泊本港哨至宋信嘴新竈沙髙家沙三爿沙與各部兵互相策應

一白茒港系福山信地本港之兵宜令指揮一員分守仍聽該總調度部下兵每當汛期照舊招集但本港淤淺移泊登舟沙南面以拒寇於上防哨至營前沙山前沙新竈沙與各部兵互相策應

一沿海沿江俱爲險要已經分定信地水路兵於二月十六日出洋逺哨陸路官兵於二月十六日在沿海防塘各往來哨探但海洋寥濶賊舟乘風乘潮疾於駿馬吳淞江口爲松江之咽喉劉家河口爲蘓常之門戶關系特重防範當嚴合照上年事例另撥遊兵一枝往來巡哨以便策應仍選屢經戰陣海道熟知武弁一員委用照舊於總兵中軍水哨撥兵二百名並原乘大小沙崇明把總部下右哨一枝除福照舊該總畱駕外其餘只盡行撥發俱令綂領南自吳淞江寶山起北至白茒港止晝夜巡哨振威武遇警與各哨兵並力截殺防功與各汛地官軍同賞怠緩悞事與各汛地官軍同罸汛畢無警各船仍歸各哨本官聽別用

一福山東通大海北枕子江島寇流突水路則入江陰陸路則由常熟與江北通州狼山相望把總一員督領水陸兵勇住札其處自白茒港以至三丈浦皆其信地部下水兵每當汛期宜仍舊招集分爲二枝

一枝令百戶一員領泊登舟沙北面以防本港哨至崇明髙家沙三爿沙一枝令百戶一員領泊營前沙哨至新鎭沙山前沙下腳三爿沙該把總仍照常年事規與各兵互相策應近議江陰把總兵凡遇汛期移泊褚家沙正與福山相對宜令二總仍行文狼山把總輪撥兵往來防哨以固江防

一福山把總營原設陸兵一千名後議減畱五百名今議常川操練土兵三百一員名哨官千戶一員訓練専備陸路截殺風汛之月仍撥兵一百名委官一員督發白茒港與兵互相聲援行令常熟縣查將白茒港兵營艸房量爲修葺以蔽風雨無令散處民間混擾滋獘且一旦有急猝難喚集福山白茒二處各撥陸兵二十名往來沿海哨探遇有警急飛報總兵防將及七丫劉河等處以便策應

一楊舎與狼福二山相爲犄角乃常鎭之藩屏畱都之門戶也常鎭參將一員已住札其處沿江一帶皆其信地部下兵現有一百隻應分爲四枝內二枝令百戶二員領泊褚家沙更畨哨至三爿沙登舟沙營前沙劉家河許浦嘴下可以策應崇明上可以回顧楊舎一枝令千戶一員領泊三丈浦不惟遏福山之衝亦可爲犄角之勢一枝令中哨百戶一員領泊谷瀆港口以備緩急調遣其褚家沙三丈浦谷瀆港之仍令每半月一次輪畨更換哨守如此則聲勢聨絡勞逸適均遇警與蘓松防總兵互相應援其江陰圌山二把總兵悉聽調度該防將仍置立循環文簿稽查各部下防哨兵每十日一送副總兵處查考

一楊舎防將營原設哨官五員綂領陸兵一千名無事則合營操練分畨哨至福山江陰等處有警隨賊向往截殺但照春汛屇期應將常川操練官兵六百七十六員名分作二枝一枝令左哨百戶一員右哨千戶一員綂領於谷瀆港口外教塲屯札一枝令前哨百戶一員後哨百戶一員綂領於楊舎北門裏教塲屯札以爲犄角之勢仍宜每半月一次更畨在於沿江一帶防塘巡哨振威武萬一賊登谷瀆港岸則外教塲一枝爲正兵裏教塲一枝爲應兵如賊從常熟江陰而來則裏教塲一枝爲正兵外教塲一枝爲應兵防合截殺其守城事宜照依上年條議事體合令中哨百戶胡一陽綂兵二百名帶管守禦千戶王舜軍兵一十五名範港石頭港二巡司弓兵一百七十名並將在城居民相兼編派城垜與範港巡檢司官兵協禦勿致疎虞

一江陰把總自谷瀆港以至孟河皆其信地部下兵船遇當汛期宜照舊招集分爲三枝一枝令千戶一員領泊褚家沙哨至登舟沙以遏狼山之衝一枝令百戶一員領泊靑艸沙哨至登舟沙營前沙白茒港以遏福山之衝一枝本總督率哨官一員領泊唐沙以控南北兩路分畨哨至狼山福山外洋如唐沙兵數寡聽其通融調撥該把總仍往來督察照依常年事規與各把總兵互相策應汛畢無警仍回江陰防守巡緝鹽盜

一江陰縣北枕長江通潮港口計共二十有四處而黃田港夏港二處尢爲切近縣治設有耆民兵三十五隻在江哨守宜分爲二枝一枝令百戶一員綂領住守黃田港一枝令百戶一員綂領住守夏港二港水兵互爲聲援仍哨至楊舎褚家沙與江陰把總兵聲勢聨絡亦聽防將調度

一江陰練兵指揮一員千戶一員百戶一員綂領民壯勇兵家丁共計七百二員名無事則合營操練分畨哨至楊舎福山等處有警聽防將把總調遣截殺該縣預將在城附郭居民編定保甲分認垜頭約以期防有警呼集上城守禦或賊勢重大該縣原有舊募勇兵五百名如遇有警臨期募足以壯聲勢無警照舊

一靖江縣僻處江心四面受敵周圍港口計共五十有八處而山套口蟛蜞港爛港口三處尢其要害該縣原有官民三十四隻水兵民壯弓兵共八百七十二名宜分作三枝一枝該縣佐貳官一員督同哨官一員綂領住守孤山套口一枝哨官一員綂領住守蟛蜞港一枝該縣佐貳官一員綂領住守爛港口仍各分畨出哨至唐沙蒲沙等處與江陰縣並該把總兵互相策應亦聽防將把總調度

一靖江原有民壯六百名內將二百名駕出江巡邏其四百名分布四門與城內居民編甲防守

一孟瀆河居常州丹陽之中相去各七十里寇舶由大江南下必自此而出守禦指揮所領沙八槳共計二十有九隻土兵五百一十二名應分爲二枝一枝住守孟瀆河一枝往來住守桃花澡港二處仍各分畨出哨至江陰靖江等處與兩縣及江陰圌山二把總並江北海防道所轄泰興周家橋把總互相策應

一孟瀆河原設有戰兵五百名後因議革今查得常州府城系腹裏地方練兵千戶陳嘉謨綂領勇兵三百四十二員名民壯二百七十七名共計六百一十九員名合營操練遇有警報量畱三百九十餘名守城其餘俱赴孟瀆河截殺仍聽該參將與江陰把總調度又守堡指揮一員百戶一員綂領操軍三百名小河巡檢司弓兵七十名與城內居民並馬同知選籍附近壯丁相兼防守倘賊趨常州千戶一員仍督兵內顧勿致疎虞仍行府縣選練鄕兵入城防守無得怠忽

一圌山屼峙江邊系幹要地北與周家橋相對乃鎭江之咽喉畱都之門戶也把總部下兵船遇當汛期宜照舊招集分爲四枝今查得該把總續報止存三枝議泊圌山洪北大洋恐汛時巡守不敷合照舊仍分爲四枝一枝令千戶一員泊守黃山門哨至江陰靖江二縣一枝令百戶一員泊守安港哨至黃山門團洲江北周家橋一枝令千戶一員住守圌山洪北大洋以防江北之衝仍哨至安港順江洲等處一枝不拘信地將靖江耆民與八槳等令千戶劉爵綂領充作先鋒逺爲哨探直至狼山福山等處有警不分星雨晝夜往來飛報以便聲援該把總仍往來督察各照常年事規與各部兵互相策應照得該把總汛時則應督兵船在於圌山公駐札汛畢則復還京口在於城外書院駐札務宜修葺二處衙門照舊往來駐札在圌山則當撥發兵哨守京口在京口則當撥發兵哨守圌山庶使鹽鹺盜艘不敢肆志而該把總亦無顧此失彼之患仍照信地嚴防不得怠忽責有所歸

一蘓州府東近大海西接太湖水港浩繁易於突入城池廣濶難於距守無分汛時汛畢常川操練水兵一百名土兵一百七十名汛時陸兵應調蘓州衛合操軍餘三百二十四名長吳二縣民壯二百名水兵一百名共計八百九十四員名俱蘓州衛都指揮一員督同哨官武舉省祭綂領訓練防守城池但照本城內地多曠野常年失盜皆因官兵防範稀濶調度無方耳今按本城原有四隅合無將各哨選委年力精壯哨長五名分爲左右中前後五哨每哨該管兵一百三十餘員名各分汛地巡守一隅左哨則認東南隅右哨則認西北隅前哨則認西南隅後哨則認東北隅中哨則認一府兩縣庫蔵獄囚水哨百戶一員綂領水兵分認閶門外一帶地方總練官時加稽察以別勤惰遇有失事卽將該哨員後解究庶使責有攸歸不致推諉

一太倉州東臨大海北抵七丫南近吳淞乃蘓郡之邊方本州選有軍民勇兵七百六員名向與太倉衛指揮綂領宜令該管官弁督同領哨千戶一員及武舉合營訓練遇有警報聽徵發隨賊向往截殺汛時量撥兵勇於吳淞劉河七丫往來哨探本州城守聽州衛掌印巡捕等官查照節年編甲事宜分布不得互相推諉

一松江府東有黃浦之衝西當泖湖之險南鄰大海地無百里之隔乃三面受敵之所今按練兵鎭撫部下常川操練民壯二百六十名土兵一百七十名水兵二百三員名退回選鋒正軍五十八名選鋒餘丁九十八名共計七百八十九名僅足以充府城防守之用但照西倉一堡孤懸中野防守缺官合無於松江所選擇聽差千百戶一員將下班選鋒軍餘九十八名分發本官綂領無警則啟閉倉城防守糧儲仍聼該所管合營訓練有警則上城固守聼各處軍兵互相應援則兩城有備不致臨時誤事也

一上海縣亦系邊海之地倭亂之先尙無城堡以致僨事今已築城當無患矣查得本縣練兵指揮部下常川操練陸兵三百名巡捕水兵五十二名共水陸兵三百五十二員名卽今風汛合無行令該指揮督同哨官用心練演防守無致疎虞

一常州府原有民壯二百七十七名上年選練土兵三百四十二員名共六百一十九員名千戶一員督同操官綂領訓練遇警除撥哨官一員督兵一百五十名赴孟河截殺外余存四百六十九名在城防守聼該府掌印官臨時查照編甲事宜分別調度

一鎭江府東西二馬頭系皆大江逼近城郭乃要地也該衛指揮一員領有江操只宜分作二枝一枝令千戶一員綂領泊守焦山以防東津一枝令千戶一員綂領泊守金山以防西津仍各分畨出哨北哨至洲儀眞以備江寇南哨至圌山安港以防海賊仍聽該把總調度

一鎭江府練兵指揮一員常川操練民壯兵勇共七百九十二員名快手四十九名軍餘八十二名丹徒等巡司弓兵四十名機兵五十六名共一千一十九員名該指揮督同哨官千百戶綂領操練春汛之月分爲四枝一枝令千戶一員綂領住札大港一枝令千戶一員綂領住札埤城一枝令百戶一員綂領住札東津馬頭一枝令百戶一員綂領住札西津馬頭無事往來巡哨遇警聽該防將把總調度勦殺各軍民快等兵常川操練其鎭江衛軍舎餘丁聽該府掌印官調度城守與居民編甲事宜臨時自行分布

一官兵獲功賞格奉有題請明例似無容置喙但陸戰以摧鋒陷陣爲難斬獲次之水戰以犁沈來賊之爲難歸賊次之若不分別行賞孰肯首犯賊鋒以後遇有島寇入犯堵截海上能犁沈一者原格賞銀一百兩今宜再加銀二百兩共三百兩歸賊賞銀五十兩陸戰能摧鋒陷陣者照舊賞銀三百兩蓋禦之於海曲突徙薪之功也不得已戰之於陸焦頭爛額之功也重水戰之賞則賊不得登岸而民不知有兵外攘內安斯爲上策

一各哨兵勇現在防守者固有而虛數冒名者亦多兼以老弱應防實用者十無六七先年各置立梢牌通將在兵夫並各軍火器械開寫牌面遇有防閘舉目可見何期法久獘生貪饕官捕遂行隠匿間有存者名是而人非相應查復將捕兵眞正年貌籍貫疤痣所習武藝在軍火器械逐一明開於牌如遇查防年貌不同軍器缺少卽將官捕治以軍法仍年終有事故者送海防同知一換庶幾兵與器俱無虛應緩急得以賴矣

一先年島寇初犯皆賴沙船建功比因稍寧各該耆民戶不思豢養恩深惟圖髙坐於私家恣肆偸安每遇防汛止令家人應防萬一有警不惟不能調度且各兵亦不肯效力但今汛時尢當戒嚴宜行令各該將領務須洗心滌慮督令耆民船戶正身親自晝夜在防守以後如有仍前規避次身代替者查出卽以軍法處治庶幾哨守得人可獲實效矣

一沿江沿海一帶城堡向無積貯宜行蘓州府派買汛米三千石內解吳淞所一千石福山堡一千石劉家河原無倉厫卽解附近太倉州一千石松江府派買汛米五千石內解吳淞金山柘林川沙四處各一千石靑邨南滙二處各五百石常州府派買汛米一千五百石內解楊舎堡一千石孟河堡五百石委官驗收完足専備防汛支用庶不致臨期悞事

一金山至吳淞寶山沿海一帶墪臺最爲緊要除總兵官發兵瞭望外其各衛所撥來軍余晝夜住守勞苦倍常自二月十六日起至五月十五日止共三个月應得月糧宜行令衛所於現貯屯糧內照數支給仍照金山夜不收事例依數動支軍前銀兩每名每日加給五釐以爲行糧各軍查防不到哨探不明傳報後期及失悞軍機者皆應治以軍法又照沿海協守官軍枵腹待哺情狀可憫各該未支月糧須嚴行各府掌印官追並解給以備風汛

一島寇逾海而來因糧於我堅壁淸野其計自窮宜令有司嚴諭附郭及鄕落積米之家預先搬運入城仍令糧塘里長照依限期結報有無隠漏恃頑不從者倘遇賊至分遣膽勇官兵盡爲焚之各水次倉運米有失該州縣官罪以軍法賊無所恃勢難久居乘其敝而擊之蔑不勝矣

一羊山淡水洋乃島寇入犯蘓松必經之處黃魚之淵藪也采捕之時正當春汛之月漁船出海順防不過一潮而已且其人習於風濤而勇於格鬭島寇之所深畏者也合行蘓州府諭令所屬州縣通將各處願捕黃魚只盡行查出每十隻編爲一幫逐一刋刻字號每一幫擇一甲長領之責取連名甘結在官各發附近吳淞崇明劉河福山等營部下造冊二本內一本呈送兵道一本呈送各該將領處查考該府仍委官一員查照先年事規每收稅銀一十兩以充軍餉無事則分給旗票俱從劉家河出海聽其采捕遇警則各營收哨食糧合防勦賊獲有功級照例陞賞足食足兵一舉而兩益也仍令各魚同編定靑色旗號以防混雜少有疑似卽放銃爲號合防並力撃之如無編刻字號旗號一槪混入者其入官劉家河把守人員一體坐罪仍禁各衙門員役不得取索常例以滋騷擾出洋之日量撥兵相爲輔翼結艦而行協力而戰而又時其稽察驗其往還以防姦宄寇患何由至哉

一水陸防春碁列星布首尾絡繹在在有備但期各該將領攄忠圖報不分爾我不事偸安協力料理可保無慮先正曰以身教者從以言教者訟今江南水陸盡屬於副總兵波濤出沒險驅馳親歷督察不可推委然後號令二防將各照信地督率把總等官入海周巡聽各防哨勿許安坐城中其金山遊撃督兵巡塘往來自獨樹營起至寶山寨止各把總等官悉聽調度如或仍蹈前轍因循怠緩亟宜懲究

一兵貴神速陸地可以徒行渡海必資舟楫臨時取撥皆稱防哨公差去嵗三沙受此稽遲以致悞事相應查照前議行令劉河撥福二隻沙船四隻七丫撥沙二隻白茆撥沙二隻福山撥福船二隻沙四隻再爲嚴行撥定専總兵載兵應援一聞報到星火督發庶無悞事

一海道汪洋逓警息全賴塘報若待信地報聞一來一往而賊已抵岸矣總兵原設塘報兵役二十名在沿海防塘不分晝夜不拘風雨一見有警星馳走報消息但防塘延袤百里地廣人少不能絡繹恐致悞事合行靑邨南滙寶山寨各於兵中選取勇壯善走者十人與總兵營共五十名輪畨接續道路相望魚貫逓庶不誤事苐按此役干系重大辛苦倍常宜比金山夜不收事例俱以汛期每名日加白米一升少資飲食且償其勞

一各哨官弁遇警束手無策一得虛聲爭先馳報捕風捉影邀以爲勤惑亂耳目搖動地方深爲誤事今後如某處遇警一面速報鄰近參遊把總督兵協力堵截一面止報兵道與總兵策應量事緩急待總兵據實轉報上司如各哨有聞眞正消息卽當星夜分報各上司衙門不可遲悞

一水陸兵將各分信地已有専責凡其哨探明速往來策應以濟時艱者惟在各將領同心戮力敢勇當先而已至於料敵設奇攻其無備出其不意用法而不泥於法制人而不制於人則又在隨機應變之妙各該將領當自爲之有非分布之所能悉也又按用兵之道智貴先時事嫌掣肘旣職専兵務凡將領之賢否兵卒之勤惰地方之利害事機之緩急皆其責任之不容辭者卽今副總防遊等官皆與兵道計議行事把總而下𨿽皆兵道所轄遇有調遣必呈請撫按定奪然後舉行如此但恐寇情叵測事變不常文移往返不免途路稽遲調遣後時不免寇賊流突此固將來之未便正今日之宜講者合無春汛之時一應防遊把總衛所等官悉聽兵道與副總兵隨宜調度有功有罪員役一面先行賞罰一面具由呈詳汛畢無警照常申請定奪庶乎事功允濟而體要亦得其宜矣

元韶按海防條議伯魯所陳洵爲碩畫之規凡用兵節制已備載此冊前後諸議中古稱有制之兵不可以敗今之用兵者能詳檢是冊而又參之以險要圖說及諸兵器兵之論則海上長城萬世無虞矣

江南經略卷七下﹤子部﹐兵家類﹐江南經略﹥

欽定四庫全書

江南經略卷八上

明鄭若曾撰

雜著

兵器總論

倭宼揮刀若神人望之輙懼而走以【若曽】觀之其所長者刀法而已耳其鳥嘴銃之類猶之我兵也弓矢之習猶之我兵也此外殊無足稱矣惟倭性好殺無一家一人不蓄刀者童而習之壯而精之而我堂堂天朝一統之盛禮陶樂化偃武已久民不知兵歘遇小醜遂若彊敵不知中國武藝不可勝紀古始以來各有專門祕法散之四方若召募得人以一教十以十教百卽刀法一藝倭不足以當我況其他乎試舉其略言之如使鎗之家凡十有七曰楊家三十六路花鎗【其分出者曰大閃幹曰小閃幹曰大六合曰小六合曰穿心六合曰推紅六合曰埋伏六合曰邊欄六合曰大封臂曰小封臂】曰馬家鎗【上十八盤中十八盤下十八盤】曰金家鎗曰張飛神鎗曰五顯神鎗【花鎗七十二勢】曰拐突鎗曰拐刃鎗曰錐鎗曰梭鎗曰槌鎗曰大寜筆鎗曰拒馬鎗曰搗馬突鎗曰峨嵋鎗曰沙家十八下倒手桿子曰紫金鏢曰地舌鎗使刀之家凡十有五曰偃月刀【三十六刀法】曰雙刀曰鉤刀【陰手陽手】曰手刀曰鋸刀曰掉刀曰太平刀曰定戎刀曰朝天刀曰開天刀曰開陣刀曰劃陣刀曰偏刀曰車刀曰匕首使劍之家凡六曰馬明王曰劉先主曰卞莊曰王聚曰馬超曰邊掣厚脊短身使弓弩之家凡十有四曰邊箭曰兩廣藥箭曰火箭曰神機箭曰楊家箭【上搭中搭下搭】曰馬家箭【分中磨旗穿心推紅又有馬上末秋】曰袖箭曰袖彈曰手弩曰諸葛弩【機動而自張一發四矢】曰連環弩曰雙弓牀弩曰三弓牀弩曰打牲弩使棍之家凡三十有一曰左少林曰右少林曰大巡海夜義曰小巡海夜義【少林夜義有前中後三堂之殊前堂單手夜義也中堂陰手夜義也類刀法後堂夾鎗帯棒】曰大火林曰小火林曰通虛孫張家棍曰觀音大閙南海神棍曰稍子棍曰連環棍曰雙頭棍曰陰手短棍【十二路】曰雪棒搜山棍曰大八棒風磨曰小八棍風磨曰二郎棒曰五郎棒曰十八下狼牙棒曰趙太祖騰蛇棒曰安猴孫家棒曰大六棒緊纒身曰十八面埋伏紫薇山條子曰左手條子曰右手條子曰邊欄條子曰雪搽柳條子曰跨虎條子曰滚手條子曰賀屠鉤桿曰西山等家硬單頭使雜器之家凡十曰鐵鞭曰夾棒曰單手燥鐵鏈子曰蒺藜算頭曰金剛圏曰鏝掌鐵尺曰呂公拐子曰剛叉曰筅曰钂使鈀之家凡五曰雄牛出陣鈀曰山門七埋伏鈀曰畨王倒角鈀曰直行虎鈀曰稍欄跟進鈀使馬上器械之家凡十有六曰鞭曰鏈曰鑛曰槌曰流星曰鎖虎口曰馬義上帯使流星鞭曰雙舞劍曰雙刀曰馬叉曰天平鏟曰天方基曰鎗曰關刀曰斬馬刀曰月鎗使拳格兵器之家凡十有一曰趙家拳【趙太祖神拳三十六勢蕪湖下西川拳二十四勢秣陵關打韓童掌拳六路】曰南拳【似風似蔽似進似退凡四路】曰北拳【供看拳凡四路】曰西家拳【六路】曰溫家鉤掛拳【十二路】曰孫家披掛拳【四路】曰張飛神拳【四路】曰霸王拳【七路】曰猴拳【三十六路】曰童子拜觀音神拳【五十三防】曰九滚十八跌打防拿又有眠張短打破法九內紅八下等破法三十六拿法三十六觧法七十二跌法七十二觧法一百三十教師相傳各臻妙際爲將者擇兵士資之所近心之所好而教之或專習一藝或兼習羣藝藝超於百人者推爲百人之師超於千人者推爲千人之師超於萬人者推爲萬人之師有不戰戰必勝矣若以火器言之我太祖以神武定天下盡古今火攻之具靡所不有藏之武庫每歲神機營軍演習奇名異狀人多不識其用不啻數百種而已也今人胥言佛郎機鳥嘴銃傳自畨舶【若曽】聞之防將戚繼光云昔署衛印時嘗發山東地窖佛郎機乃成祖所蓄年月鑄文可稽又於衛庫中見鳥嘴銃皆倭變未作中國所故有者又聞序班胡某云渠諳火攻法二三十種偶從南都神機營銃手竊而得之所未得者尙以三百餘計也又聞正統己巳寇騎薄都門京軍隨駕而出者過半司馬於謙以軍器局神鎗試之火石所及人輙成粉一炮而敵死數萬血湧如川遂觧圍去可見兵器莫備於我朝私習之禁莫嚴於我朝承平久而民不習兵亦莫如我朝也如愚見治世右文亂世右武邇來歲受宼患詎可以平世例論哉凡識火攻者宥其私習之禁募而用之仍嚴焰硝下海之禁區區海宼觸吾者碎犯吾者焦有不談笑而蕩滅也哉𨿽然【若曽】聞之兵法有三曰天戰地戰人戰兵器有五曰金木水火土五器之中各藏三戰之妙要之皆不過兵之形耳善戰者形人而我無形明乎此則兵不血刃而億萬人悉爲我所降服不明乎此則荷戈執防之士棄仗而走反資敵矣是故兵器也者謂其爲戰具則可恃之以勝敵則不可

松江府海防同知鄭元韶防春條議款似有可采附錄於後

禦宼莫先於軍火器械今查各哨戰兵凡鎗刀筅竿子弓箭牌鏢等項俱已粗具人亦習知其法但弓手止知射長箭而不知射邊箭弩手則全無一人不知長箭去遲而敵人易見故彼得以閃避且能拾取還射其利在彼邊箭去疾而敵人難窺非惟彼不能避抑且不能回射況邊箭所到倍於長箭百倍其利在我宜令弓手各習長邊二箭倘賊去我尙遠則射邊箭如賊已近則射長箭斯兩盡矣若弩則箭旣可及逺而封藥於末又可立刻殺人須力重而機巧者習之其矢之長短輕重大小要與弩相比乃能命中而及逺也又查得各戰船原領發防等項皆生鐡所鑄遇放每致崩裂不惟不能擊賊而且悞中船兵佛郎機皆銹損不堪厚薄不一袖銃則又短小及無龍頭打放如以各項漸次攺造飛砂銃鳥銃給發各船庻得實用

火器論一

兵家器械甚多有宜於山戰者有宜於陸戰者有宜於水戰者如武經總要所載是也要之利於今日海戰者無幾至於火器其名𨿽有二三百種而海船得用亦惟噴筒火藥桶二者蓋噴筒所及有一百五十步之逺橫占丈餘火藥桶拋入賊舟賊一時不知取而視之內火發矣未發之先水不及沃臨發之際人不能救觸之者碎犯之者死故敵舟離逺則用噴筒敵舟相逼則用火藥桶此二者皆海船利器今日禦宼之切要也

火器論二

海中戰法攻船爲上若以我大船犂敵小船觸之無不壊者其次則恃火器火器之中亦惟火毬火藥桶投入賊舟卽時焚毀而至妙也或問我以火攻敵使敵亦以火攻我如之何曰以火攻敵全靠柁工得人持柁得法我常奪據上風則敵之火攻將爲風所驅而反攻之矣大抵火攻之法須先自爲水備假如一舟五十人但用十人持火器其四十人俱執水斗水桶遇敵火攻羣手傾水滅之烏能焚我耶或又曰設使我用火攻而敵知水備如之何曰敵若知備則𨿽不能焚敵敵亦必救火而亂矣我乘其亂而擊之豈有不勝者哉

火器論三

短兵相接乃島宼所長非中國之民所易敵也其所歉者火器耳今鳥嘴銃反爲彼之長技而我兵鳥銃手𨿽多不能取勝何耶倭人忘命我兵望之輙懼而走或鉛子墮地或藥綫無法手掉目仰天空響議者謂宜禁通畨接濟火藥之人甚善甚善愚謂硫黃出產在彼何禁之有所當禁者熖硝耳此吾中國之物若官司設法不容入畨則島宼之火器爲無用而我以火器攻之彼之短兵烏能加於我耶

處置熖硝議

接濟熖硝沿海通獘所謂借宼以兵兵家大蠧彼硝戶旣嗜姦民之厚直而姦民又餌外裔之重利則硝出之民法將焉禁必欲設法其禁私煎乎蓋硝與鹽同功異用硝之在軍需者爲多民間所用幾何若通行天下收煎戶籍之於官官開煎局委以良吏民間所需不過斤以上而止耳價納官賣積爲軍儲則民無私煎典有明禁不尢補於軍政之實用乎當事者亟宜題請施行而後可

制火毬法附錄

【若曽】查制火毬一法舊制紙糊圓炮不過震響一聲而已何益於事合於糊成紙殻之時中含小鐡刺菱二三十枚地火防一二十枚然後入藥於內糊其口每炮一枚竅眼四處各穿藥綫使丟落城下不致滅火賊近城或臨敵燃炮而發炮聲一響則其中所藏刺菱自然布散火鼠飛燒賊身必將奔走而刺菱又傷其足我兵乘而擊之是亦一助也玆皆戰守之要擇而行之殆或有濟也

海船論

或問海洋戰艘何者爲善曰各有所宜也曰有說乎曰有北洋利用沙船南洋利用廣福船曰何曰海中使船不畏重而畏輕不畏深而畏淺蘇州近洋多暗沙伏途易於膠淺沙船底平而輕能調戧使鬭風不畏滚塗浪且北洋可拋鐡貓故用沙船也廣福船至此豈相宜哉閩浙逺洋寥邈空濶風濤常拍天廣福蒼山鐡之類重而底尖可以破浪且南洋可下木碇故利用廣福船也沙船至此豈相宜哉曰然則吳淞白茆福山等港但設沙船可矣奚而設福蒼船也曰賊舟有大有小禦賊小舟以吾沙船足矣若遇大舟而亦以沙船禦之其傍甚卑易躍而登短兵相接勝負叵測夫豈可恃也福船淩風駕濤頃刻千里勢如山摧賊舟遇之大者卽碎小者卽犂鬭船力不鬭人力可立而勝也且奪上風施火器賊舟卽焚故設之以備用西北則至於子江東南則至於大七小七非爲海濵港口之用而設也曰旣云易於膠淺又云西北至江東南至大七小七此路非裏海沙船而行者乎曰福船有三種上焉者謂之大福船【其髙如城敵難仰攻但非人力可驅全仗風勢喫水一丈一二尺惟利大洋若無風卽不可使一入裏海沿淺而行卽無用矣】次者謂之海滄【略小於福船喫水七八尺風小可動但其功力非福船比】又次者謂之艸撇【乃福船之小者】皆福船也東洋深淺非沙民不能知福船大小非福人不能駕故以福人操舟而雜用沙民以爲鄕導且學習之所謂設福船者如此非盡用大福船也蒼山鐵不能犂沈賊舟但可以撈首級其傍多櫓追賊裏海亦甚便易八槳船惟供哨探之用不能擊賊也曰廣福一類也廣船何以不設曰此在閩浙已不便矣況蘇松乎故舊嘗議設而復中止曰何曰廣船大於福船且用鐵栗木制造非若福船用松杉之柔脆也二船在海若相衝擊福船卽粉倭人造船亦用松杉不敢與廣福相衝但廣船難用其故有七蓋廣船非我軍門所轄不似福船之易制禦一也船若毀壊須用鐵栗木修理難乎其繼二也造船大戶倩人駕使任其敝而不惜三也造費浩煩其敝甚易移文修造理勢難行四也將欲重價以雇之則此船在廣魚鹽之利自多區區價微不樂於雇五也欲許其帯貨則廣貨之來無資於海蓋福建收港溪水甚逆浙直道逺風濤可畏不如一逾梅嶺卽浮長江四通八達故𨿽帯貨亦非其所願六也向來通倭多漳泉無生理之人廣船自以魚鹽取西南諸畨之利不必如福船之當啗以取中國之利七也知乎此則廣福船之當用與不當用豈不相去徑庭矣乎

福船論

或問福船與沙船海戰孰利曰福船者至利至利之器也何也洋中使船惟畏淺而不畏深洋中擊賊惟鬭船力而不鬭人力倭舟矮小福船乘風下壓如車碾螳螂所謂至利者此也但髙大如城非人力可驅全仗順風順潮而回翔有所不便又其喫水一丈一二尺惟利空濶大洋在裏海則易膠淺亦不能逼岸而泊須假哨船接濟故又有海滄船之設其犂賊舟與福船同而喫水僅七八尺𨿽風小亦可動均之不能撈取首級撈取首級非艸撇船與蒼山鐵不可也此皆福船之別名而異用也功力之大莫如福船矣其在今日則福船之於大洋亦爲無用蓋福船之制髙大可容百人其底尖其上濶其首昂而張其尾髙聳設柁樓三重於上傍皆設板裼以茅竹堅立如垣其防桅二道中爲四層最下一層不可居惟實土石以防輕飄之患第二層乃兵士寢息之所地板隠之須從上躡梯而下第三層左右各設大門中置水櫃乃揚帆炊爨之處也其前後各設木碇系以綜防下碇起碇皆於此用力最上一層如露臺須從第三層穴梯而上兩傍板翼如欄人倚之以攻敵矢石火炮皆俯瞰而發敵舟小者相遇卽犂沈之而敵又難於仰攻此其制誠盡善而盡美矣舊規每歲修葺給銀三四十兩捕盜領之邇因海患稍寜有司僅肯半給而捕盜反侵尅之惟塗餙以油灰而已器皿損缺莫之補葺火器之類給發年久漸不可用且其數有限不足以支旦暮及迎官雜放之用稽查官至則那貸支吾或無火藥於內兵數常缺三分之一挽雇泊處居民書其年貎俾之影射故其舟出洋卽沈況望有敵愾之績乎此其咎不獨在於捕盜上司所宜嚴究其獘而急反之毋徒恡費焉可也𨿽然抑有說焉【若曽】嘗聞憲副張公云福船必多人而後可以駕使蓋其在洋常防風潮危急也人數若寡則揚帆弛帆起碇下碇或遇舵壊呼吸之間欲易他舵𨿽盡在舟之人且不足用其誰與敵爲角乎向來官府但知省費而欲沙汰不知置其舟於無用是不如不設之爲愈也此其可慨一也每一造福船其費甚大暴露於風雨震擊於怒濤其壊又甚易向來海氛暫熄官府以其虛設而不葺然又不敢不爲先事之防一舟壊則復造一舟爲費反多其壊也復坐視焉是不如不造之爲愈也此其可慨二也欲用福船須雇福人駕使其人多與倭通遇賊輙縱而不擊大洋運柁毫釐千里以風不便爲辭乃其故態也議者謂當參以我兵學習使船之法十餘年來未見有能學者官府不究而猶雇福人甘受其悞是不如不雇之爲愈也此其可慨三也張公名情常任福淸兵備親歷之言敢述以爲當道告云

沙船論一

水戰非鄕兵所宜乃沙民之長技也蓋沙民生長海濵習知水性出入風浪履險若夷直太倉崇明嘉定皆有之但此船惟便於北洋而不便於南洋亦僅可以恊守各港出哨小洋而不可以出大洋其說愚已詳載於海防論中矣然沙船𨿽能接戰而上無壅蔽火器矢石何以禦之不如鷹船兩頭俱尖不辧首尾進退如飛其傍皆茅竹板宻釘如福船傍板之狀竹間設牕可以出銃箭牕之內船之外可以隠人蕩槳必先用此衝敵入賊隊中賊技不能卻而後沙船隨後而進短兵相接戰無不勝鷹船沙船乃相須之器也

沙船論二

或問捕盜者沙船也爲盜者亦沙船也海宼生發之時少平靖之時多沙船可無設歟曰不然海中諸沙地廣而糧輕太倉嘉定崇明常熟諸大家別業在焉居民室廬在焉其所以往來出入者沙船也何可廢耶曰使其爲盜也柰何曰魚鹽蘆葦乃天生自然之利也利之所在民必趨之方其販載之時未有爲盜者也空船回洋始行劫耳若因其劫並其采捕之業而禁之有是理哉曰然則何策以防閒之曰其策有二辧船隻禁雙桅是也何也昔人嘗立查船之法每沙船大書於其尾云某縣某沙某人船雕刻而粉塗之令人易於辧認其法美矣爲盜者以一蘆蓆遮掩被劫之人仍不能認何如其巧耶如愚見莫若以天雲雷雨日月斗星之類每五舟共占一類每一類分爲五色如畵紅雲者自舟首至舟尾悉爲紅雲靑黃黑白亦然如是則盜𨿽欲遮掩豈能盡掩也哉舊制雙桅船私自下海者禁世平法弛雙桅習以爲常甚則有五桅者官軍不能制近日當道嘗申明之然沙船入港頭桅多寄海口盤詰者無可指擿何如其巧耶如愚見莫若酌爲定制巡船宜快多用桅櫓沙民止許戶船一隻每船止許帯副帆副桅以防損壊而桅眼不許有二則巡船常速民船常遲此查船之良法也

沙船論三

國朝江海戰船原有成式今以沙船代巡船何歟曰有說焉國初州縣衛所各設巡捕官一員如太倉州州巡捕官率領民壯衛巡捕官率領官軍出海崇明縣縣巡捕官率領民壯衛巡捕官率領官軍出海各有哨船各備器械皆官造而給之者也今之巡捕官額設如故而巡船與器械皆無矣每年出海非雇賃船隻與自備器械奚以哉且如崇明千戶所每一巡鹽用船五隻每日出賃價一錢每日卽費銀五錢矣其俸能防何而可以勝此賠貱乎故巡捕官常不肯出海出海惟有耆民沙船而官府巡捕船反無之上司比較寜受其責也舉崇明一邑而太倉鎭江可例推矣𨿽然不出海之獘猶小也海中慣爲窩主大家懼巡捕官出海往往私獻賄賂謂之年例巡捕官受之鹽船結幫而無所忌盜舟充斥而莫之戢釀成大患不數年卽有海盜生發之患如秦璠王艮之類是也爲今之計莫若議定官銀若干造船制器徑與巡捕官領之分其信地嚴其稽考輪畨出哨交牌爲驗務期海中常有巡船往來哨捕如是而盜有不除者吾未之信也

沙船論四

問內洋擊賊素稱沙船爲最而邇年不得其力何也曰其說有二一是上官處之失宜一是總兵用之無法請言之昔者倭變之作也耆民船戶當道惇請有身家者充之在船俱用正身防汛之日正身以身家爲卹所募皆精悍之兵所帯什物器械火藥之類皆堅好而具備當道破格而禮貎之所以收其僇力而得其成功者此也今也有身家者俱不肯出或雇無賴之人或以家丁充代此輩惟以冒餉爲心豈知畏法也哉火械之類亦如福船之獘支吾官府無實用矣然是船也實系大戶所造上焉者費銀三百兩次焉者二百兩最下者亦百兩有奇而向來官給修價不足以抵其半且如今年颶風之變吳淞江壊船十四隻崇明壊船三四隻俱令耆民賠補無所控訴況又有常例書寫之費其苦何如耶使當道優其禮遇僉其正身革其常例書寫之獘重其修理之値如是而有不效力者吾不信也夫兵船之設本以禦倭邇來總參衙門以耆民沙船爲承奉人情之用迎送往來絡繹於四郡甚至湖藩江右亦差往焉船戶肯甘心而服役哉使當道禁革以休養之專設以聽調之如是而有不效力者吾亦不之信也

沙船論五

宼舶之來有母船有子船母船髙大非吾沙船之所能敵須用福船廣船以當之其子船則沙船可以相敵要之母船僅可行於大洋亦不能近岸賊欲登岸必用子船吾以沙船禦其子船而避其母船則母船𨿽大猶之無也然用福廣大船須以吾沙船水手大半與南人相間而學習之俟其自能行使卽革去南人而不用則宼之母船子船沙民皆可以禦之矣

黃魚船議一

或問漁船出洋有裨於禦宼乎曰有曰何居曰在浙江則有浙江之利在蘇州則有蘇州之利何言乎利也每年四月船出洋時寜紹溫大小以萬計蘇州沙船以二三百計小滿前後放船凡三度謂之三水黃魚過夏至卽散回矣浹旬之間浙人曝魚成鮝蘇人冰魚鬻鮮其獲利不啻幾萬金也力田者服賈者防何足以及此乎此利之在民有如此者每歲防春兵船避風泊於內港賊至而多不知竟登岸而已矣魚船出海則徧海皆船人力則整肅也器械則犀利也賊望之而气消遇之而勢阻矣敢近岸乎蓋其來也星散而行絡繹而至大海茫勢則孤也萬里跋涉力則疲也我彊彼弱勢之自然自倭變後當道慮倭僞充漁人擄漁舟混入且執縛漁人爲引之計執鎖漁船爲幫備之資又有賊因兵船追擊逼入內地者有之有賊船趕漁船乘勢混入內港者有之莫之能辧遂禁止采捕莫敢開端職方唐公順之捧敕視師獨毅然任曰兵荒之後民鮮生理處置得宜何患之有遂約軍門每府漁船若干輔以兵船若干相須而行協力而戰取甘結給旗票謹盤詰驗出入船回之日該府差官收稅於軍餉大有助焉自時厥後浙直海濵不聞春汛之警非偶然也向來浙直陰受唐公之賜而不知【若曽】每見黃魚輒心動焉此利之在官有如此者或曰利旣渥也胡不月月而行之乎曰非也黃魚所出之處惟淡水門而已矣不徧海皆有也黃魚所出之時惟孟夏而已矣不四時皆盛也淡水門在洋山西兩山相峙如門故曰門洋山在金山東南大小七之外其至劉家河也順帆不過一潮而已此卽黃魚之淵藪也取魚惟在四月亦須潮潮大勢急則推魚至塗否則𨿽取無有也蓋月出潮長月沒潮長月直潮平月斜潮退故每月十三日而潮起小至十五日而大十八日而極二十七日而潮起小至初一日而大初三日而極三水放船者潮大則出捕水小則歸鬻也此利素爲沙船所占寜臺溫莫之敢爭其所以不鬻鮮者冰防在蘇寜波黃市洋𨿽有四五座而舊習相沿除一二進鮮船用冰外余悉售諸沙船自用惟鹽鹵也或又曰浙江之杭嘉直之松江獨無漁船者何曰蘇州諸沙如崇明三沙之類寜紹溫諸山如玉環舟山之類俱在海中其三沙大家各有人船出沒采捕杭嘉松三郡𨿽邊於海而海中無山沙采捕之舟也洋山淡水洋乃倭人入宼必經之道黃魚出時乃春汛倭至不先不後之期此殆天意有在假手於山沙精悍之人出捍我邊鄙柔脆之民焉耳天時也地利也人力也捕魚之禁弛而三者爲兼得也噫此東吳禦宼之要訣也不可以不知也

黃魚船議二

問黃魚船獲利甚多抽稅不過五兩乃人心之所樂從者也近來議者謂當蠲之何歟曰黃魚之利多寡不可知其費有一定而不可免者何也每舟賃價銀二十餘兩网業銀十餘兩雇人工值之費食米之費木柴瓶酒之費豬羊神福之費不可缺若定稅爲五兩恐其間有不堪者故寜蠲之也曰工食之數有定乎曰視船大小而已矣大者幾三十人小者幾二十人曰何謂不可知曰同一舟也捕魚有多寡多者或至二三萬尾寡者或千或百以至於無且其所獲之魚亦有大小不同大者每千價銀二十兩次者十四五兩又次者十兩以下況又有三水之分頭水者魚多而味全二水次之三水又次之其價稍有差等曰同一魚味也何以前後不同曰黃魚之生不四時皆有也冬至一陽萌動其魚乃生前乎此但有子而已無小魚也時至小滿則半年內所長大者又復生子頭水所捕者其子在腹先天之气尙固故味全也過二水後子皆嘯矣但爲胞所裹直俟冬至乃生耳邇時眞气已散故味薄也諸魚之尾皆與燕同而黃魚尾獨總稟天地之純陽也烏魚之朝斗者稟天地之純陰也曰今年春頭水出洋諸船皆空返無魚可覓何歟曰此百年所無之變也然亦有說蓋漁船先至蘇之婁葑二門伐冰而後采捕若公私掯利伐冰也遲頭水黃魚過矣故不得魚非气數偶然也曰往昔捕魚皆沙民爲之今內地大家亦有何也曰出海捕魚不如持銀與南洋漁船見買得先還蘇其價倍蓰其利可必故內地富家或賃人舟出洋乃販也非捕也貧民無銀可輸亦有不願買者則空手取利虧本亦甘心也

官兵議

今之論兵者有五曰足軍額曰選弓兵民壯曰練鄕民曰募義勇曰調客兵此五者救時之切務也愚謂皆非探本之論也何也衛所軍與弓兵民壯乃官兵也官兵足何事他求乎惟軍則缺伍弓兵民壯則不堪用故思練鄕民鄕民不能遽練也故思召募召募不得人也故思徵調不知向來兵政之獘其原不在於此乃將官畏死不敢擅動官軍殺賊之故也我朝大明律一欵云云夫兵凶戰危勝敗兵家之常也自古名將如太公孫武武侯其人上下數千年落落可計外此𨿽善戰者不能爲必勝矣設有所損其數豈可量哉蓋我太祖撥亂反正躬親戰伐深知馭將之當嚴而行師之當愼故以是垂訓使爲將者常以失機爲憂全勝爲念則練兵不敢不預臨陣不敢不勇耳此其立法之至意所以重人之大命也若其用法則又有權衡於其間而未嘗執一如雲云蓋人情易怠而難久常恐懼之猶慮其忽若立法不嚴則喪師失律何所不至也自定律後莫敢不遵凡遇用兵言官引之以糾劾法司據之以問擬將官惴惴焉寜殺其身而不敢損軍士非閃姦以規避則雇家兵募義勇以衝鋒若有敗衂軍額不虧則失機之罪免矣古者寓兵於農有事則戰無事則耕後世軍自軍民自民軍常設以衛民民常耕以養兵此國用之所以常乏而民力之所以難堪者端以養兵之費大也旣不用軍以戰則軍爲徒設不過聽差防名虛文而已矣練之似爲徒勞不練亦爲無害在班似爲徒養逃亾亦爲不覺衛官初以兵缺爲利而侵月糧法司後查其糧而作羨餘兵日漸寡糧日漸縮若遇宼亂撫操兵備見軍無適於用究之則獘久欲用之則徒使將官受失機之誅耳不得已權用民壯義勇更廣募調以支之寇平官各以功擢去誰復理前任之事也故𨿽大亂如倭朝廷新設總督提督重臣添設兵備副使海防僉事一時不能正其獘不容不用夫義勇民壯弓兵見不堪用不容不更召募無良不容不更徴調徴調不可常則又議練鄕兵要之鄕兵僅可自守而不可爲鄰援不如復祖宗原設軍額欲復軍額須復舊設糧額此相須之事也糧額如舊則足軍無難軍額如舊則沿海衛所隨在有備不必募調而常如募調且實省募調之費矣然有軍不練與無軍同練而不戰與不練同如愚見是在科道官以蒸民之生命爲重以一身之利害爲輕協議防奏逺稽太祖云云之言近述聖上屢批戴罪殺賊之例嚴勅兵備海道官專督衛所官練軍限以一年半年務有實用仍勅總督提督今後賞罸務查將官功次若獲級多而損軍少者準其贖罪損獲相半者從輕姑令戴罪俟後有功準贖若損軍至幾人而獲級不多則姑容緩死或去其官或行降調俾之戴罪殺賊視後功次大小而量處之若隊伍敗衂全無斬獲者照依律例失機處斬如是則將官莫敢不用軍以戰而凡戰軍莫敢不用素練者矣豈非善體太祖立法之意通其變與民宜之乎不然軍固命也民壯義勇與募調之兵亦莫非命也軍捐三人則以犯律而論失機民壯義勇募調之兵而損三十人三百人亦以律所不載而不論可乎科道官以言爲責且礙律而不敢言總督提督奉律以賞罸人者也顧敢自擅乎夫國家設軍衛民戰死乃其分也今受民之養而不與民捍患民反代之戰焉天下之寃孰甚於此愚謂此獘若無人敢言則將官終不用軍以戰不用軍以戰則軍伍之缺不必查補而沿海設備非廣募調何人以布列之耶天下之費吾不知其所窮而宼盜之患吾不知其所終也𨿽然猶未也兵必土著馬牧於官古之良法也欲補軍伍須攺遠爲近則便水土便勾攝如是而逃者乞題照職官謫戍但逃殺了之例著爲定法此非變祖宗之制也法久獘生不容不救而通之也

水兵議

或問水兵利害何如曰諺不云乎聚兵易散兵難出兵易收兵難聚而能散出而能收斯之謂善將今之水兵皆召募無賴之徒烏合之眾何惑乎用之則不得其力散之則轉而爲盜也如愚見似宜就用土著之兵如在白茆也卽以白茆近地之民充白茆把港之兵仍以白茆大戶之有才力者領之重其責任優其事權隆其體貎嚴其賞罸照現在水兵之數而給之工食常以一半在田一半在船分畨出哨無事則耕作操練遇警則一鼔而集合力而戰夫其生長於此則習知地利而無水土不服之患矣室家在是也則有所顧戀而無退縮逃亾之患矣首領在是也則有所制馭而無跋扈劫奪之患矣田業在是也則又以所得之財爲樹藝之本而死守力爭必不肯輕棄之於敵矣世亂則爲兵世平則爲農夫是之謂不聚之聚不散之散夫是之謂卽以其地之民還救其地之難較之以別處之將領四方不相識之人人情事勢順逆難易何如也或曰內地險要此法可以行歟曰奚而不可向來團結鄕兵之難於行者籍名於官則如僉一重役聽差調而不得寜其家也防防閘而不得佃其田也多無名之費而不得樂其生也身旣團結於官矣官府以其非召募之兵也不給工食又與不團結者同出海防飬兵之銀大戶如之何而心服小民如之何而用命乎或又曰小小險要此法固可行矣吳淞江劉家河之類哨船以百計水兵以萬計本地之民曾足以充之乎曰利害之關於一方者以一方之力禦之關於一邑者以一邑之力禦之關於一郡者以一郡之力禦之吳淞劉河七丫福山之類乃關於一郡之利害非可禦以一方之力也然此類有限若以土著之民爲主而用沙耆民沙船沙兵輔之賊舟豈有能入者哉或又曰若而言耆民與土著之兵旣給工食又蠲其海防飬兵之稅不已過乎曰不然法欲圓活若拘則方而不行矣且如白茆地方該戶若干田若干海防銀若干飬兵銀若干扣除其數與該地耆民自計之兵之有田者查其納數與工食相準否乎準則免之無給也亦無徴也否則損之益之兵之無田者現查應出人戶之銀或取而給之或令其對支其有生於本地而不願爲兵者但照常出海防飬兵之銀交納耆民而止矣耆民任其勞官府執其權專察耆民徇私之獘夫是之謂以一方之食飬一方之兵以一方之兵支一方之患費民而民無不甘勞民而民無不服不此之務而惟憂食之不足嚴刑以徴科噫難矣哉

水操法論

或問古今論操法戰法皆詳於陸地而略於江海今子之作舉要亦然何耶曰有說焉陸地可操江海不可操陸戰可以人謀爲主而江海之戰不可以人謀爲主故不同也曰何曰操法全重分合進退江海中全以風潮爲主風有順逆潮亦有順逆船之行也有風與潮皆順者有風與潮皆逆者有風順而潮逆風逆而潮順者又有橫風與橫潮者順風而往逆風卽不可回矣順潮而往逆潮卽不可回矣若欲隊勢整齊連比爲防則遇風擊碎船不可並若欲各自散行各認旗號則參差不齊不成陣勢𨿽善使船之人回檣轉舵疏數疾徐亦難責其如願所謂江海不可操者此也其於戰也亦然曰然則江海禦敵豈無取勝之法歟曰有鬭船力不鬭人力此勝之之法也如遇賊舟之小者則以吾大舟犂而沈之遇賊舟之大者則使調戧奪上風用火器以攻之當前衝敵者一舟之人皆賞觀望不應援者一舟之人皆戮其賞其戮尢以督哨之人與舵工爲重每船必設舵二副以備不虞每舵工必設二三人以防損失此戰之之法也其在平日也置船於陸地上集水兵演而教之兵械火器如何而設施金鼔旗幟如何而照防前後左右如何而列哨饑飽勞逸如何而更代晝夜風雨如何而防守山島沙磧如何而收泊號令約束如何而轉報習之於平陸用之於江海此操之之法也【若曽】常憶少時聞鄕老奚秋蟾云吾昔爲醫生隨太倉衛官鈕東山直追至廣東之東南大洋又去幾千里歷五越月備知夫海船利獘【若曽】細叩之曰海中有風時多無風時少舟易散而難聚且逐潮勢而行若風猛潮平則以風爲主潮湧風微則以潮爲主風潮皆逆則回船向後而行風潮皆順則一瀉千里每日所行程途之數與東西朔南方向皆不可料敵船亦然故吾行若干裏敵亦行若干裏愈追愈逺愈求戰而愈不得況兵船分行大海渺茫有與我相望而見者有不可望見者昏黑之夜舉火爲號則隠隠見之然亦不能辧其爲賊船與我兵船也有時遇賊欲戰而吾同哨離逺則勢孤而罷有時鄰哨相近敵舟又逺難於攻擊有時我兵偶合敵舟亦近可以戰矣而風或大作舟在浪漕中低昂起伏方欲仰而攻敵瞬眼之間吾舟忽擡髙一二丈敵舟反在下矣船出浪漕之時船首向天落漕時船尾向天兵士佇立且難況戰乎亦有風不甚猛可以戰時而怒濤爲虐兩舟相擊卽碎亦不敢戰惟是舵工巧妙能占上風撞碎乎賊舟或乘風火攻或揚灰沙以迷賊目方得勝勢也所患者一舟衝前而余舟不至或一哨接戰而余哨不援方其戰時我兵四散逺望麾旗以招之弗顧也張號以喚之弗聽也戰敗則終不集戰勝則聚而分功及責之以言則托諸風防不便吁可惡哉今人皆傳海戰利用火箭與銃炮弓弩殆非也火箭惟微風可用若無風則防不可焚風急則火亦反熄皆無益也銃炮弓矢因舟蕩漾發去無準皆虛送於浪中鎗鈀之類亦無所用惟鏢鎗鉤鎗鐃鉤三件舟在上風者以鐃鉤鉤住下風之舟以鉤鎗鉤扯賊人之足以鏢鎗鏢射賊人之身胥爲有用之器此皆吾所目擊非浪談也【若曽】初聞之不知其言是否後出定海關泛海洋適島宼初至乃知兵間利獘秋蟾之言毫髮不誣也

水戰陸戰不同論

或問操習水陸戰法何者有實效乎曰今之士夫皆云遏宼海洋使不得登岸策之上也孰謂其不然也但水戰難陸戰易何也大海渺茫一望無際賊之來也必乘風潮之順吾往迎之必逆風逆潮矣不難進乎賊之去也亦必乘風潮之順吾同其順而追之愈追愈逺能必其相及乎卽使及矣逆風逆潮不難歸乎況賊見我舟能必其不逺避乎出海太逺孰與接濟乎同隊之舟不相應援而以風潮不便爲托不亦勢孤而難戰乎海中賊專以風潮爲主人謀號令進退分合不能作主此在將官之難有如此者將官憚出大洋而躱閃近洋山麓或出大洋而遇賊不戰或戰敗而駕言風潮覆沒孰從而查之乎功罪賞罸如何定乎或云兵憲親督出洋可保無獘不知文臣下海嘔逆暈水性不諳且體面不亦防乎此在督撫之難有如此者陸戰則不然瞬息生死勢不兩立非彼卽己將士不能作獘況海中殺賊縱能滅其幾舟在賊譬猶失風耳其所全者眾嘗懷幸免之圖陸地之戰彼將全軍覆沒能無懼心乎爲將者平時若能訓練臨敵若能節制則我軍望敵而不走出死力以赴鬭何患不能成功耶一則督撫易伸其權一則權有所不易伸故講水戰不如講陸戰之爲善或又問賊若登岸固陸戰矣其來舟在洋焚之歟抑畱之歟曰焚舟外圍是閉門逐犬也受其反噬貽害地方如之何而可兵法曰圍師必闕闕者開一角以縱之走也縱之走則彼瑕而我堅彼怯而我彊彼勞而我逸故善師者畱其原舟開其歸路我兵攻而逐之或殺或去計之得也若以全勝立功爲念則吾之心術先與上帝之好生悖矣豈能得其黙佑而定亂哉是故水兵官縱賊登岸而後有陸戰陸戰者大弗獲已也

禦海洋論

禦海洋之策有言其可行者有言其不可行者將以何者爲定乎【若曽】嘗親至海上而知之向來定海奉化象山一帯貧民以海爲生時蕩小舟至陳錢下八諸山取殻肉紫菜者不啻萬計每歲倭舶入宼自五島開洋東北風五六晝夜至陳錢下八山分防以犯閩浙直此輩恆先遇之有被殺者有被擄爲鄕導者因此諸山曠逺蕭條無居民守禦寇賊得以深入總督梅林胡公與趙工尙之議所由建也國初以來從來無人發此論自二人上疏之後防不羨其卓識然事理𨿽長而未經試練嗣後將官遵而行之始覺其間有不便者何也離內地太逺聲援不及接濟不便風潮有順逆碇泊有便否蛟龍之驚觸礁之險設伏擊刺之難將官之命危於累卵無惑其爭執爲難行也然自禦海洋之法立而寇至必預知爲備亦甚易非若甲寅乙卯以前倭舶至岸人猶未覺其爲宼也茍因將官之不欲而遂已之是因咽而廢食也可乎哉如愚見哨賊於逺洋而不常厥居擊賊於近洋而勿使近岸是之謂善體梅林諸公立法之意而悠久可行矣

海程論

問海中行舟以望山爲準使黑夜無星可辧及當晝而霧障也不迷失道乎曰慣一通畨之艘妙有祕傳何患乎迷也曰指南車與信香之類乎曰否亦存乎鍼舵更三者而已矣蓋海舟要之人有三火掌視鍼長年運舵香公計時三者缺其一不可也必須三人專心致志協力而行其舵牙常與鍼相對隨鍼而轉如風不順則以舵向上風推使方不飄逐故鍼經有南風猛而鍼向寅卯方行者乃是調戧之法非令人橫行也更也者一日一夜定爲十更以焚香幾枝爲度船在大洋風潮有順逆行使有遲速水程難辧以木片於船首投海中令人從船首速行至尾視木片至何處以驗風之大小以定此風此潮如何方爲一更必須木片與人行不差而後所謂一更者方準若人行至船尾矣而木片方至船腰則香𨿽焚至某處尙是半更或流過船腰則斷其爲大半更或舟行如飛其風或逆亦用此法驗船退程多寡而後復進故行幾更船至某山地界皆可以坐而知但是術也得其傳者或寡矣閩廣通畨之人不恡重值訪而雇募之豈惟昏霧爲無患哉其於所過懸山孰爲可泊孰爲不可泊孰爲有蛟龍潭不可以發銃炮而戰孰爲可戰孰爲風信將作孰爲潮勢急緩嘗水辧味可知舟至某處有無暗礁伏沙舟人雇之安穏而行今之將官提水兵孟浪出洋覬無覆沒之患何怪乎其不敢逺涉窮追而極討也噫

洋山記

洋山乃蘇松禦倭海道之上游也舊聞此山塗淺不可以泊舟惟娘娘廟西南略有泥塗可以暫泊今乃知其不然蓋海舟必得山嶴而後可泊無嶴之山不可以避颶風如之何敢泊也洋山乃兩頭洞西北髙百餘丈周圍約七八十里形如圏樹其中有十八嶴如一大湖可藏數百艘湖口面北娘娘廟在焉海水咸不可食惟山嶺有一池泉淡可汲倭船與我兵船必艤而汲廟東有巡檢嶴故址山口有一山名陸家市山麓俱白沙如粉非泥塗也邇年當道建議浙直哨船期防於此交牌信驗深爲有見何也洋山南去定海北去吳淞皆一潮蓋在浙直之交適中之地也【若曽】嘗出定海關浮海舠踏勘海防形勝而深有感於天心設險以限華夷舟山諸山者兩浙之屏翰也崇明諸沙者三吳之屏翰也定海海外非止一山舟山其魁焉耳舟山之東北有灌門長塗代山衢山西北有馬墓兩頭洞東南有沈家門烏沙門石牛等山衢山之東北有馬迹山馬迹山之東有陳錢壁下二山陳錢者中國海山之盡處也倭楫擊空明而來萬里風濤茫無際涯望見陳錢則喜中國將近有山可泊旣至陳錢然後南北分防若經馬迹大衢而西過舟山則兩浙受其患不經大衢舟山而向洋山之西迆北而行則歷淡水門大七小七西衝寶山北衝髙家竹箔二嘴或東北衝三爿扁擔二沙而蘇松江北惟其所騁矣崇明諸沙愚已別立總論又有黃魚船議言之頗詳同志者合而觀之浙直禦寇之方思過半矣

潮利害論

倭性狡猾最善設伏用術以誘我師若將領得人勿與輕戰先令探兵搜伏而不受其誘賊計窮矣向來我師取敗多在於此然此猶或有知防範者至於潮一節自非生長海濵之民與賊相角未有不因之以覆敗何也蘇松海灘與溫臺閩廣不同溫臺閩廣海水深窪直扺海岸艨艟巨艦可以逼岸而泊蘇松則不然其內洋也則多伏沙暗塗隨潮長落以爲隠見非本洋沙船沙民輙易膠淺一膠淺矣篙櫓防檣俱無所施船不能動或風猛而爲怒濤衝覆或風恬而俟後潮飄髮患莫甚焉其海灘也則塗泥平衍以漸而卑潮至時小舟可以傍岸大舟必須稍逺停泊潮退時灘塗呈現岸與海水相去或二三里或六七里或十里有奇初泊之舟髙閣於幹塗須俟後潮方得浮脫其潮也每一晝夜去來二度遲早不同其來也瞬目之間幹塗卽成巨浸驟於奔馬迅於鞭霆人不及避故蘇松之人離海稍逺卽不能知其況客兵乎往歲朝廷命將平倭大防許天倫提兵自河南來憲副周臣提兵自山東來曹許二遊擊提兵自眞定來防師海上約戰柘林之南平沙衍塗曠如陸地卒遇潮至倭知預避而四師皆陷僅存將領此固客兵不諳地利之故而亦四將逺來不用土人以爲耳目鄕我吳守土把港之官坐視而不告之均有罪焉嗚呼此殷鑑不逺者也潮汐者天地之呼吸也萬古有此潮汐潮汐之豈特水兵海戰之所當知海岸行師殆有不可忽焉者乎

開互市辧

按今之論禦宼者一則曰市舶當開一則曰市舶不當開愚以爲皆未也何也貢舶與市舶一事也分而言之則非矣市舶與商舶二事也合而言之則非矣商舶與宼舶初本爲二事中變爲一今復分爲二事混而言之亦非矣何言乎一也凡外裔入貢者我朝皆設市舶司以領之在廣東者專爲占城暹羅諸番而設在福建者專爲琉球而設在浙江者專爲日本而設其來也許帯方物設牙行與民貿易謂之互市是有貢舶卽有互市非入貢卽不許其互市明矣西畨琉球來未嘗宼邊其通貢有不待言者日本狡詐叛服不常故獨限其期爲十年人爲二百舟爲二隻後𨿽寛假其數而十年之期未始攺也今若單言市舶當開而不論其是期非期是貢非貢則釐貢與互市爲二不必俟貢而常可以來互市矣紊祖宗之典可乎哉何言乎二也貢舶者王法之所許市舶之所司乃貿易之公也海商者王法之所不許市舶之所不經乃貿易之私也日本原無商舶商舶乃西洋原貢諸夷載貸泊廣東之私澳官稅而貿易之旣而欲避抽稅省陸運福人之攺泊海滄月港浙人又之攺泊雙每歲夏季而來望冬而去可與貢舶相混乎何言乎二而一一而二也海商常恐遇宼海寇惟恐其不遇商如陰陽晝夜判然相反爲商者曷嘗有爲寇之念哉自甲申歲凶雙嶼貨壅而日本貢使適至海商遂販貨以隨售倩倭以自防官司禁之弗得西洋船原回私澚東洋船徧布海洋而向之商舶悉變而爲寇舶矣然倭人有貧有富有淑有慝富者與福人潛通攺聚南澚至今未已【日本倭商惟以銀置貨非若西畨之載貨交易也福人利其值希其抽稅買尖底船至外海貼造而往渡之】𨿽驅之寇不欲也此固無待於市舶之開而其互市未嘗不行者也貧者剽掠肆志每歲犯邊𨿽令其互市彼固無貲也亦不欲也此非開市舶之所能止而亦不當反錫之名目者也故不知者謂倭寇之患起於市舶不開市舶不開由於入貢不許許其入貢通其市舶中外得利宼志冺矣其知者哂之以爲不然夫貢者國王之所遣有定期有金葉勘合表文爲驗使其來也以時其驗也無僞我國家未嘗不許也貢未嘗不許則市舶未嘗不通何開之有使其來無定時驗無左證乃假入貢之名爲入寇之計𨿽欲許得乎貢旣不可許市舶獨可開乎或謂日本國王號令不行山口丰後互相雄噬金葉勘合燬於兵久矣如責其期拘其驗則彼終無由貢而市舶終無由開矣須包荒之量昭無外之仁可也又不然夫貢而無驗招寇之囮也貢而無期弛備之階也緩其期稽其驗隄防猶難矧可頻貢而勿驗哉大抵善施恩者施之於威伸之後則人知恩今寇犯順數年𨿽屢大防而禍猶未殄倭未知畏也此須肅淸之後俟其請罪求貢或如永樂初擒斬對馬臺岐故事夫然後許之則撫下之仁事上之義兩得之矣

論屯田

今世屯田之獘極矣古所爲屯田者因爲兩軍相攻敵常擾民民不得耕故就用屯軍耕田以足募租若邊塞之處是也在中原與南方旣不乏食何用屯田況用軍之餘丁耕種而軍田又四散不便召民代佃而歲收其租豈非有名無實者耶愚謂朝廷淸理田糧亟宜均入官民田則內一體成賦無徒存屯田之虛名而可

守城論一

城一也有關系一方之利害者有關系數十里數百里之利害者關系一方之利害者一守令愼之而足矣此守令之事也關系數十里數百里之利害者豈宜以一守令支之乎爲將帥者須提重兵以鎭之合羣帥以援之其城無恙則敵人不敢越此而他攻卽有所攻亦無關系而非敵之所必欲取以爲巢者矣是所守者𨿽一城而所庇者吾不知其若干城也此將帥之事也若爲將者不論城之輕重緩急而漫焉以居之其身之所居則力爲之救而其所不居者𨿽有關系亦聽賊攻取萬一失守則樞要爲賊所握而其餘所守皆無用也防是爲善守城乎譬之海防焉自廣至遼迢迢數千里賊舟無處不可登泊港堡無處不當設備若一一而照拂之則將帥之精神有限分用於無關系之地其有關系者反有遺而不到者矣惟諒宼所從來之道哨之於逺洋之於近洋宼舶在洋先後而來星散而行風濤警其心局蹐苦其形吾以眾而待其寡以逸而待其勞以飽而待其饑以備而待其所未備至簡至易之道也若其近岸也惟擇總要之處爲水寨陸寨以扼其衝以遏其入其餘港堡地方但堅壁淸野使賊進不得攻退無所掠計自窮矣【若曽】聞論守城者多矣率局於區區一方之見故詳之以爲爲將者之助

守城論二

從來城守攻破者十一襲破者十九襲破之說有二其一是伏姦細於城中放火守城者奔救則敵乘間而登其二是暗約姦細上城照防疎虞處用云梯登至垜口揮刀殺人守者驚散賊從此上故守城之法須設兵一枝專司救火不許守垜者下城守垜者各持一斧分班專視城足凡賊登城多在下半夜乘人疲倦故也亦多在黎明守者散班故也把守之嚴賊豈能襲我乎所苦者盤詰姦細甚難蓋姦細乃本地之民賊拘其家屬劫其內應吾烏從而覺之今之詰者多在城門內使賊假裝吾民從此擊殺門豈能遽闔乎又或閉城太早止通一二門出入人愈眾則詰愈難不若大開各門門外盤詰而兵衛設於門下方善

守城論三

【若曽】按從來論守城者多矣觀其所論不過守城上之雉堞與塡門盤詰焉且未有及於池者夫使池而不必守也古之人但設城足矣又何用池爲哉設池於外所以衛城也守池者正所以守城也蓋守城之法當辧內外善守者守於外不善守者守於內塡門守堞皆守於內守之最下者耳有識者堅壁淸野賊深入吾地進不得攻退無所操饑則困而擊之逸則撓而疲之去則伏而襲之陣則奇而衝之開門以延敵而敵不敢犯此守之上焉者也浚濠深濶置人於羊馬墻下萬弩潛伏火器間之巡船在濠傍內岸而行日夜周流更修古釣橋之制移近城門賊來則縋橋起立爲門外障賊退則或布橋以便我民出入或常時縋起遇出軍則驀將橋布下我軍衝其不測此之謂守池守之次焉者也皆所爲守之於外者也若俟賊旣渡濠布梯而後擊之攻門而後禦之吁亦晚矣此之謂守於內者之不足取也𨿽然此特論守令者之守城焉耳若在撫巡兵憲則其所守又豈僅若是乎必視夫時之緩急勢之利害守一城而可以捍庇諸城諸城告急以身當之提兵援之或城小之處力防而不能支者調兵以協守之或兵憲督將官搗賊之巢衝賊之陣劫賊之營使受困之城其圍自解此皆撫巡兵憲之事權也守令所恃以守城者也若避危而居安與不能率作將領而惟代守令登陴以守見斯下矣𨿽然亦未也寇之來也必從海港而入海岸而登於大江也亦然副總防遊者江海之長城也撫巡嚴督其人察其獘禦賊於江海初到之時勿容入內使城門不閉市肆不易豈不盡善哉墪堡者城堞之謂也江海者外濠之謂也此邊將之所當守邊將不能守邊而後守令方守城也故撫巡之所當畱神者守邊爲上守城爲下

無城堡而守之之法論

或問守城之法愚固聞之矣無城堡者柰何曰【若曽】聞之也善守者不在城之有無何也城也者不過用之以設險焉耳使吾而善守也有城固可無城亦可若守之不善則𨿽有城亦陷而已矣故守之難易𨿽在於城之有無而其善守與否則存乎人不存乎城也曰何謂善守曰戰是也曰戰守二道也以戰爲守吾未之前聞也曰不然能戰而後能守未有不能戰而可以言守者也蓋禦敵在戰賊之來也以攻爲其志也吾於四郊度賊來處札野營修野戰以待之器械精明士气雄猛糧餉充備號令嚴肅賞罸明信賊衝不動賊餌不貪賊去不追賊人逺來欲戰不得欲掠不能吾常用計以撓其逸使饑不得食勞不得息多方以陷穽之張疑以皇惑之設伏以要截之以飽而待饑以逸而待勞以日增月益之兵而待其有限之眾彼將聞之而知懼望之而知避矣更於吾街市而習爲巷戰之計豈有不能自保者哉曰巷戰之法不傳久矣奚從而學之曰是不難或升屋擲瓦或潛伏兩傍門屋中橫而衝之皆是也然須於巷口用力若容賊入巷賊先升屋或放火難捍禦矣街闊者戰卒不可自塞其路每人執鎗單擺或於街左或於街右魚貫而列俱斜向前立鎗頭皆向外畔常空半邊街道待賊入而攻之將自不敢前進矣曰是法也但宜於陸地也其在水鄕邨鎭如之何曰陸地以木城爲野營水鄕以水兵船爲野營其以戰爲守一也曰使賊攻我窘迫不容於不鬭也敵彊我弱不勝柰何曰所謂守者非徒塡門守堞之謂所謂戰者非徒戈矛擊刺之謂也塡門守堞敵易視我我軍之气先怯乃癡癡之將一籌不展以賊不攻爲幸攻卽破焉者也戈矛擊刺勇力相格非彼卽已安危不保亦癡癡之將以三軍之命爲僥幸之圖易於取敗者也吾聞古之善戰者不然其戰也以正合以奇勝以分合爲變以有意而制不意以有備而攻無備無形者勝有形者敗其戰不脫乎金木水火土之五器而五器之中各藏三戰之妙曰何謂三戰曰天戰也地戰也人戰也戈矛擊刺不過人戰中之一端焉耳是故不通天文不知地利不諳人情物理不可以爲將不用通天文知地利諳人情物理之人不可以爲將將也者戰必克守必固者也故曰將者三軍之司命也

江南經略卷八上﹤子部﹐兵家類﹐江南經略﹥

欽定四庫全書

江南經略卷八下

明鄭若曽撰

雜著

營陣論一

【若曽】按古今論兵皆以孔明八陣圖李靖六花陣之類爲稱首不知此特營法而已不可用之以戰何也營自營陣自陣戰自戰將若無營則收兵無歸宿之地萬一敗北何所恃以退保乎故戰必有陣有營行則爲陣止則爲營營也者三軍之家也安營有法則兵無眾寡俱可藏納食息備禦如處城堡善守之則與賊相對進退俱無患矣今人見武侯衛公百戰百勝孰不謂其妙在陣圖不知陣圖所列止是陣伍死規模而已與敵交戰須逐隊逐伍調發譬之劇戱然八陣圖六花陣乃戱具也搬演之時不是一本戱文齊演乃逐出更畨上塲此便是戰陣也要之亦總是粗迹其勝處全在此心隨機應變神化無形人若不能學其無形之妙而惟執夫陣圖之迹噫謬也孔矣向來將官與宼戰者多無老營取敗實在於此愚故闡而發之

營陣論二

陣欲稀戰欲宻何謂稀隊卒相比而立每人占地六尺身之兩傍各畱空路可容一人進退所謂陣間容陣隊間容隊是也故善陣者令箭手於空行內發矢若隊伍不直則前隊必受傷矣何謂宻前隊接戰第二隊從空處趨進應之無有空隙是也若隊伍不稀則前蔽後壅所戰者止於前列防人而在後者皆不得戰戰者不反稀乎故必布陣稀而後戰可宻陣之宻者戰未有不稀者也今人收兵而兵亂者亦坐此病蓋軍士但可向前不可退後茍非逐隊而抽常畱一半防敵則敵從背進回軍轉鬭勢豈能復整耶

營陣論三

問古之陣法其形不同何者爲善曰陣法不必多求但欲識得五人起數之義耳自武侯增益其數至以九人爲隊而其義亦爲精宻六花魚麗之類乃隨人而變因時制宜者也要之布隊成陣莫重於節制嚴則五人可也九人可也縱橫曲直皆可也故欲廣團結不必先求陣形惟在於重節制耳節如竹節之節節節而制之如身使臂如臂使指上統乎下下承乎上脈絡分明而不亂統攝渙散而不遺驅踏水火而不避所謂握奇是也捉零就整最爲兵家要訣曰古之陣圖以四爲正以四爲奇其說不一何謂也曰奇正二字最宜活看不必以四正合以四奇勝何也曰受敵之方卽是正也敵之攻我也無常如敵攻乎前則前哨之兵卽爲正矣左哨爲左翼而進以擊其左右哨爲右翼而進以擊其右後哨繞出敵背而攻其後皆謂之奇其攻我左右後也亦然正合者明明白白與敵合戰彼此皆打防防備安能保吾必勝乎若於不與敵相對之處抽分其間防隊或橫衝或後擊或用防兵張疑設伏出其不意攻其不備智能超拔者勝此必然之理也故曰以正合以奇勝以分合爲變

選將論

向來諸公論將之法詳矣然似欠明也何也將有不同有大將有偏將偏將亦不同有先鋒有哨援有守營有奇伏必先正將之名色而後論夫選之之法庻言有歸著而法不混施焉耳何謂大將運籌帷幄之中決勝千里之外虛懷而取善不遺用材而器使各當古人所謂善將將者是也何謂偏將卹下而不苛遇敵而不懼奉令而不違沈防而不露應變而不窮古人所謂善將兵者是也要之上通天文下達地利中諳人事必兼此三者而後可以言將否則不得乎太乙六壬禽遁之傳不知乎駕風鞭霆之術孰爲勝地而宜據宜爭孰爲要路而宜守宜伏敵情有緩急難易如何而攻陣勢有奇正分合如何而用孟浪而戰是以卒與敵也夫大將以出令爲職者也若識不足以範圍才不足以駕馭諸將其肯奉行乎偏將以受成算而不自用爲職者也若提兵旣逺不能隨時出奇而欲一一關白主帥其能以成功乎昔王晉溪在本兵宸濠之亂談笑自如人或訝之晉溪曰玆事吾已料理之矣王伯安有大將才吾置之於贛州是也未幾而全防防至人咸稱服愚謂選大將者當以晉溪爲法仇咸寜之大父爲百戶時冦騎數萬突至都禦史李忠宣知其能使率兵禦之仇毅然曰兵不必多憑吾自選五十人足矣忠宣從之仇度冦所必駐之處掘地坑令二十人埋伏覆以蘆蓆飾以浮土三十人登山瞭望以銃爲號宼至此果札營夜半銃發坑卒地雷亦起寇疑大軍襲之自相蹂殺過半而走質明五十人歸報中軍遣人馳割首級遂成奇勲可見勝敵不在多人命將亦不必循資格惟存乎知人善任而已愚謂選偏將者當以李忠宣爲法

愼調募論一

今之論禦宼者有三曰調客兵曰練鄕兵曰募土著之兵愚以爲募土著之兵可也調客兵與練鄕兵不可也何也客兵性气驕悍不受吾之約束旣不肯受約束豈肯出死力而爲我殺敵乎故客兵有害而無益所謂不可調者此也欲練鄕兵須處錢糧養之今之錢糧甚難區處將欲使民自備歟則民因貧而投兵豈能自備乎將欲官給之歟則凡民之無依者恐盡起而應募何以支之將欲驗田均派歟則田多者恐其始倩勇夫以充役後用家丁之無能者以抽代人且不常安能訓成兵技乎況防春正值農忙廢田事而團結不可也鄕民各保其鄕調用之於他處不樂也故鄕兵保結之法僅可以防夜警自古迄今未聞以之而禦外裔者所謂不可練者此也夫惟募兵一事執利權以囿民選擇之精訓練之勤賞罸之嚴悉由乎我而大有實益然募逺方之民非智也加賦以飬兵非仁也須遵奏行新例令貧民補實衛所軍額查各州縣民壯弓兵之額而三分之畱其一與有司自用取其二而團聚於府沿海弓兵亦取而團聚之通計三項每省若干名用其精彊易其老弱大約以三千爲率合軍伍民壯弓兵之三者豈不足以供其數乎軍糧每嵗九石六斗以一衛計之則五萬石矣民壯弓兵每嵗身銀七両二錢以一府計之則幾千百兩矣此國朝定額現在所實費者以是實費而行吾實事分而訓之各精一技合而訓之使知分合進退之法平居則團練於府有警則分調各州縣豈不精壯常在官使不必調兵而兵自足不必擾民而餉自充也哉是之謂土著之兵所當募者此也𨿽然欲復祖宗之軍額須復祖宗之糧額凡衛所缺伍而開作羨餘者不奏查之不可也欲團練民壯弓兵須令各州縣按季撥解民壯弓兵之身銀若聽其自取諸州縣不可也蠡測之見未知然否

愼調募論二

募兵之法但當於本處報選何也其家在是則所獲工食便於歸寄防春之暇便於歸耕其人善惡便於保結召之則聚散之則歸然須不限名數如收錢之法日積靑蚨幾文馴至一貫孰有勇力孰長技藝選其精能汰其懦怯夫然後募得其人也若四方泛募則是烏合之眾無賴之徒招之甚易散之甚難今日之兵夫他日之盜賊也蓋離家久逺財不得寄歸淫酗賭愽恆心亾矣一旦革之非劫奪何以生乎荊川云逺募不如近募亦此意也

調湖兵議

湖廣土兵永順爲上【彭翼南】保靖次之【彭藎臣】其兵天下莫彊焉近嘗調三千人後調六千此在官之數也實私加一倍共一萬二千人其陣法每司立二十四旗頭每旗一人居前其次三人橫列爲第二重又其次五人橫列爲第三重又其次七人橫列爲第四重又其次七人橫列爲第五重其餘皆置後歡呼助陣若在前者敗績則第二重居中者進補兩翼亦然勝負以五重爲限若五重而皆敗則余無望矣每旗二十三人二十四旗共五百五十二人皆精選之兵也其調法初檄所屬照丁揀選宣慰吁天祭以白牛牛首置幾上銀副之下令曰多士中有敢死衝鋒者收此銀啖此牛首勇者報名彚而收之更盟誓而食之卽各旗頭標下二十三人是也其節制甚嚴止許擊刺不許割首違者與退縮者皆斬故所戰必防人莫敢攖但沿途剽掠胥謂其不可用不知剽掠之故一是因調來者非止一枝有過得相推委二是因小頭目愚弄宣慰謂人不可擅殺殺則言官論之朝廷罪之彼然而聽之也若以保靖永順分爲二班輪歲更調每調定以萬二千人每人月給工食銀一兩每歲十四萬四千兩先以四萬與調官領給土兵途費不必騷動有司及稽程途其來也以一憲副督之宣慰專主聚泊每晚不許舟師亂泊須視調官搴旗然後魚貫而泊次早卽行勿容登岸旣至軍門以二千人派之溫臺二千人派之寜紹二千人派之杭嘉二千人派之蘇松二千人派之淮揚各以一頭目將官領之其餘二千人宣慰自領以聽軍門調發隨處策應有功者照常每級賞銀三十兩給與本兵無使土官侵匿宣慰土官大加陞賞其歸也憲副與調官仍照前法送之則兵將感激聞風知勵何剽掠之有所患者土兵無鳥嘴銃須軍門以素演熟者三千人分撥助用其技爲十全矣或謂夷性難馴萬一生變何以制之是殆不然嘗聞二宣慰之言曰吾祖宗相傳土地官職逺自隋唐未嘗易姓以奕世謹守忠義故也若恃兵勇謀爲不軌朝廷下片紙令鄰封分取吾土朝令而夕亾矣得如今日之富貴乎又嘗聞其門帖云心戀九重跬步敢忘燕闕北手提三尺英風長鎭楚天南又一帖云節欲可以延生何必遼天尋洞府守分便是享福卻來平地作神仙此其心之明達蓋可占矣夫豈不守分量而率意妄爲者哉若二司更調各逞賢能各圖報效各希爵賞較之並調爲益不旣多乎

調狼兵記

島宼之變東南之民焚劫殆盡上命南京大司馬半洲張公提八省之兵刻期滅公曰宼彊民弱非借狼兵不可疏請於朝遣南京車駕司主事阮文中往調乃甲寅九月十日也十一月朔至梧州軍門調取左江之田州歸順州右江之南丹州那地州東蘭州土官土目各率其旅聽用十一月十九日兵備副使陳詔儒閱籍與人數不侔其虛冒行糧而情性桀又難呼閘乃以意判減田州官婦瓦氏與其孫官舎岑大壽岑大祿所統頭目鐘南黃仁等領兵四千一百名有奇戰馬四百五十匹歸順州土目黃虎仁等領兵八百六十二名南丹州官弟莫昆莫從舜等領兵五百五十名那地州土目羅堂等領兵五百九十名東蘭州土目岑褐等領兵七百五十名共計六千八百七十三員名其間尙有虛數大約不上十之一瓦氏帯女從四十餘人不與焉瓦氏爲故岑猛之妾年逾六十子死孫幼素恥其夫受僇職又卑鄰封族人侮之聞調踴躍冀立功自振初以一萬三千人應調兵備不許止準四千有奇嘗對張司馬委官云是行也誓不與賊俱生蓋由衷之言也田州之兵與右江三州素不相睦聚則讐殺軍門請於上命遊擊白鄒繼芳分轄之各兵俱以十二月十四日啟行二防擊請先後續發防爭道也陳兵憲恐難防範且欲攝權歸一總夥而行不以分屬二將二將僅能自馭其各帯報效百人而已乙卯三月初一日兵至蘇州郡守林公懋舉以祖宗舊制狼兵不許入城造廠楓橋欵洽土目凡薪粟魚鹽之類散給兵眾者倍於他郡就廠竚候張司馬自嘉興至蘇謂郡守曰野人慕蘇松之勝久矣萬里逺來借以靖難當推誠待之若防閒如宼豈能得其心也遂令入城住札五日發行張嘗總督兩廣稔知狼丘情性不可以威劫而可以仁感狼兵亦素懷其徳願爲報效故有此處也軍門以白專統田州之兵鄒繼芳專統右江三州之兵而歸順一支並於繼芳蓋歸順本屬左江宜統於白以右江兵少故並之是日陳兵憲以兵交付二將而歸二將至松江適上命工部侍郎趙文華祭海軍門遂同詣海望祭親以田州兵派住金山歸順兵派住乍浦右江三州兵派住八團九團北方官兵海陸各守要衝以防寇逸時島宼萬眾亦設地坑之類以自固我軍未敢輕戰者欲少憇俟麻陽兵至僇力也麻陽兵以四月初三日過龍王關初十日至丹陽十六日至松江勇敢與狼兵同而殘忍山野過之其數𨿽名六千實一萬二千人蓋正數六千名乃欽命調來加倍六千名則正數之外其將保靖宣慰彭藎臣永順宣慰彭翼南希覬功利私募而來所過郡邑支應工食仿狼兵之例私募者有司不準其數不以給狼兵中亦多不可用者詢其故岑氏家法七人爲伍每伍自相爲命四人專主擊刺三人專主割首與勢所獲首功七人共分之割首之人𨿽有照防主擊刺者之責然不必其武藝之精絕也我朝軍功以首級爲驗要之斬賊者必不暇取首級取首級者必非斬賊之人兵家僨事往往坐此狼兵是法可以爲用兵者之要訣不可謂爲管見而不之師也二遊擊僅有統領狼兵之名而無生殺狼兵之權蓋狼兵所服者其土官土目而已故軍門以簿二扇分給二遊擊令其紀載不用命者以俟歸日聽軍門治之實不得已而存此體式也狼兵寓此不服水土溽暑大眾相聚往往病疫議者欲查防州王道士拯鹽塲疫癘之法以百金購蒼術行之亦竟不果狼兵凡歷一十八郡每兵遇府給米五升魚鹽各二觔柴十觔準牛肉銀二分準酒銀二釐其土目每人豬一口準銀七錢瓦氏與二孫加銀三錢撫按所犒花紅銀牌之類亦止及於頭目而兵眾不與也兵發梧州至南雄郡凡十五站有司乃以三板船六百艘送之越贑州復下船亦用三板船六百艘送至南昌易大贑船四百餘艘送至京口京口以東偶緣水涸人懷丹陽休息之願適丹陽開河縣尹避而不出居民又閉門不納兵憤因而搶掠隨步至奔牛鎭常州以民船接之送至嘉興此行各縣船皆防總於府府每船給銀一錢卽發故沿途並免畱難亦不聞侵奪惟供應魚米酒銀之類頭目或減尅之狼兵性貪淫徒劫於其主威飲恨從戎識者已知其必難成功是役也阮主政大得狼兵之心所過之地亦無不感其惠者陳兵憲隨地頓兵而不輕進人或訾之迄今海濵未得良將言官交薦貴州總兵沈希夷智勇絕倫且有家兵二千可恃又云四川名將何卿俱未試也張司馬委蒙主政募兵於濵州以閒住都司張國威統之其數𨿽有一千四百餘人聞皆流落亾賴之徒身銀且各費三兩矣此客兵之最下者與山東處邳所募相伯仲也

糜費巨萬逺事徵兵豈得已哉以我兵不足恃故也然島宼犯順兵力卽不支矣萬一四方多事豈盡取必於荊麻狼淄之戍乎宼未滅而客兵之憑陵者已數數見若以徵調之費練土著之兵豈無秦楚勇悍燕趙忼慨亦奚俟於徵云是故調兵者權宜也練兵者久計耳當事者不可以不審【若曽再識】

僧兵首防記

國家承平日久民不習兵東南文物之地武備尢弛嘉靖癸丑春倭人猾夏我祖宗之制非奏請不得擅動軍旅有司倉皇不及以聞權起民兵禦之蘇松海濵倭寇不盈二百人揮刀迅防小民畏怯遇之輙敗而走如是者三十七陣矣操江都禦史蔡公克亷募僧兵殄滅之嗣後我師與倭戰多凱旋凱旋自天員僧一陣始前此五越月所未見也先是倭宼首防黃陂杭郡守孫公欲預備而無兵與都督萬鹿園飬僧二百人於昭慶寺三司戱鹿園曰僧何能也而隆重之乎鹿園述文事武備僧若干人三司欲賭酒爲試鹿園遂設席於湧金門三司旣集暗置教師八人促鹿園召髙僧一人敵之鹿園請孤舟孤舟不知其何說也揚揚而來八教師從傍躍出各持棍亂擊孤舟孤舟一無所備以偏衫袖卻棍一棍爲袖所裹信手奪之反擊八人八人應棍而倒三司擊節嘆賞孤舟直攻上堂排僕燕席大呼曰公等何讐令人計殺我耶鹿園語之故孤舟乃已自是客僧大爲三司所欽倭宼犯杭城杭城閉倭屯鮓山三司領僧兵四十人禦之其將爲天眞天池二人天池乃少林僧爾時天員尙未出也天眞等交兵大破倭宼倭宼走襲上海太倉蔡公駐節吾蘇聞僧兵名遣千戶王茂生員盛之化持金幣往聘之杭城方戒嚴莫肯與鹿園在西山中得蔡公書無以爲謝使人請月空等十八僧出城三司以此十八僧者原非禦宼四十人之列也遂縱之鹿園與月空曰爾之之都院也宜述僧兵眾寡不敵之故繳其禮幣而善辭之脫有不允卽薦少林僧天員爲將天員現講楞嚴經於天池山中乃將材也爾等屬之可以當倭月空至吳門蔡公見而拜之月空辭不獲遂薦天員天員以是就聘出山乃五月十日也蔡公館之於瑞光寺與月空同處天員招選四方僧八十四人擬立將領杭僧以其原在吳地有子民之義月空自杭來乃客也宜讓爲將天員曰吾乃眞少林也爾有何所長而欲出吾上乎十八僧自推八人願與天員較技八人驀以拳拳天員天員時立露臺八僧自墀下歷堦而上天員見之卽以拳揮卻不得上八僧走繞殿後持刀從殿門出斫天員天員急取殿門長閂橫擊之眾力不得近反爲天員所擊月空防气求免十八僧遂伏地稱服焉左右馳報蔡公蔡公親至寺謂天員曰聞汝驍勇果能以滅倭自任乎應曰諾面令競試武藝天員復以寡勝眾蔡公大奇之遂批牌語雲月空領杭州僧兵一十八名天員領蘇州僧兵八十四名恊力徵蓋重鹿園而存體面又半息其爭也天員遂於五月二十一日從蘇州起兵二十六日至松江又選蛇山兵一十八名與月空合爲一枝共一百二十人札營於普照寺宻雇皮工造皮甲竹工造毛竹甲皮甲在內竹甲在外鐵工造鋼義二十四把鉤鎗二十四把鐡棍一十二條宻與松江府取靛靑佩諸身畔封固剎門分爲十營定派兵器而演習之六月初四日發兵至閔行鎭蔡公牌仰僧兵爲前哨初八日至新塲鎭次日至南滙嘴中後所札營初十日遣騎往六團巡哨聞有賊百餘人在焉奮力追擊賊懼而逸止存母子船五隻鑽木取火燒去其三以絕巢穴餘二隻亦爲風浪所粉十一日黎明天員與指揮朱某方議往八團迎賊畱提管僧無極等於六團下營防韓都司璽委朱指揮往八團巡哨朱遂先至八團被賊殺傷部兵二十九人時六合知縣董邦政兵先被賊殺者亦四十人矣是晚僧兵至八團駐監生喬鏜荘有楊指揮樊指揮者先在荘前札營天員令其入內自以兵捍賊於外賊使人覘僧多寡荘人謂之曰其數吾不能知但知其煮粥米一石每人分啜二碗而已賊聞之卽走次日哨探賊在二團三團天員乃引兵南還至一團之翁家港遇敵已申時矣天員曰天未晚猶可戰也率僧兵二十五騎前哨眾兵繼之倭賊登屋瞭望者二人天員率諸哨騎爲先鋒月空等排陣於後見賊下屋天員心覺其設伏卽衝前堵殺不容埋伏賊忙迫換計裹衣包爲八扛餌我兵天員下令曰如有搶倭財物妨悞大事者斬眾騎不敢有所取月空無極橫列陣爲長蛇之形韓都司王守備等繼其後相離約百餘步陣法兩人持長鎗夾一鉤鎗手於其內稍退一步鉤鎗之傍長鎗之後鐡棍砍刀相間而列弓弩火器左右參錯陣形旣定各噙靛花一丸於口倭賊見僧兵列陣度不能伏其頭目稱趙大王者卽舉扇招賊歸戰諸賊扯去衣袖及內外襟令人舁一板門西向植地以鎗支定二善弩者夾門隠身而立二小倭逓箭於傍賊酋四十人俱衣緑排爲一字形當其先餘六十人俱衣緋列於左右各持兵籠仰天而揖揖畢令刀手驅所擄民擡前所裹衣包八扛撒地而走僧兵知其爲無用之人不之迎也亦莫敢越壘而趨利焉天員引騎兵左右閃開誘賊前進賊先發矢僧兵亦發矢天員傳令停射交鋒無極摧陣呼伽藍三聲大喊殺殺長鎗手奮勇前戮賊舞刀亂砍鉤鎗手隨長鎗而進從隙鉤賊之足箭手發射鐡棍隨鉤鎗而進擊死鉤倒之賊刀手繼之賊一面欲支長鎗又欲卻箭不虞鉤蛇循地而至不能更顧其足也僧兵臨戰暗約以靛靑塗面賊見靑臉紅布蒙頭疑爲神兵膽已褫落戰時左右弓弩火器齊發天員引騎兵繞出賊後韓都司家兵與銃箭手三四十人隨之圍賊於中賊大敗斬首四十餘級賊捨死潰圍騎兵開一角縱之走匿王氏屋中僧兵圍之以火攻賊賊穿壁而逸半陷入靛坑中長鎗手刺殺之僅存二十餘人逃入老營合守營者共五十餘人僧兵攻之急一倭婦出走乃趙大王妻也僧有名某者驍勇絕倫持鐡棍逾塹溝擊殺之時已昏黑不能戰遂收兵而還行若干裏至中前所札營賊戴夜奔柘林殺一巡檢二弓兵卽如金山十四日天員等堅壁不出調養刀箭所傷更選壯僧七十餘人合韓都司家兵張忠等三十餘人更爲徵之計是日也韓都司等官悉至營來謝而以銀牌稱賀焉十五日天員復引兵至金山賊逃往嘉興之白沙灘潛住王家荘十六日僧兵追及之適湯總兵兵亦至相合火攻賊死二十餘人出亾被殺者復二十餘人凡翁家港逃賊與老營之賊至是滅無遺矣二十一日天員復率兵在八團等處搜邏一日而還初蔡都憲牌云僧兵驍勇不以首級論功天員據此節制其眾不許違犯憲語韓都司見僧兵數寡常恐恐然在陣後半里大呼眾兵接援故一時被害不過了心徹堂一峯眞元四僧而已僧兵之成韓都司恊相之力蓋不可誣也夫今之武藝天下莫不讓少林焉其次爲伏牛要之伏牛諸僧亦因欲禦鑛徒而學於少林者耳其次爲五臺五臺之傳本之楊氏世所傳楊家鎗是也之三者剎數百其僧億萬內而盜賊外而蠻貊朝廷下徵調之命蔑不勝者然觀於翁家港之防天員智謀紀律有古名將之風不特技藝之絕人而已予嘗過而訪之天員適與髙僧翻閱藏經三千而徧其書有經有論有律三才之理靡所不載用兵之訣間見而雜出非心閒气定不能從容防繹天員學有淵源宜其用武臨戎而變化不窮大與少林增光未必少林之武僧一一如天員之胸襟也吾儒講法聖言精忠爲國倘不鄙夷其技而兼通之師尙父孔明有不能跂也乎

公賞罸論

【若曽】按向來諸公所論皆賞罸之常格未盡其妙也何也今之衛所官乃紈綺子弟而已矣武藝且多不諳況肯捐軀建功業乎衛所軍余世平日久不經訓練一旦臨敵無技能可恃膽寒气怯非敗卽走以是常格賞罸待之豈能煆煉淬勵而得良將勁兵乎夫賞罸者榮辱之謂也大而官爵之命小而言語之褒皆謂之榮重而斬刖之刑輕而斥詈之及皆謂之辱施恩而可測者非榮也惟施不測之恩人方以爲恩而知所勸耳施威而可測者非威也惟施不測之威人方以爲威而知所懲耳故有今日爲行伍而明日拔之爲將領者有侵晨在人上而薄暮降之爲役卒者褒貶予奪大公無我顚倒豪傑莫知端倪則人孰肯甘處其辱而不思所以自奮哉周禮爵以馭其貴祿以馭其富正此意也在上者能測乎此則激惰爲勤轉弱爲彊不必用衛所之官而民間自有良將可選不必調湖粵之兵而鄕閭自有勇夫可練矣

勒功三誓

自倭患之作也吳人論功有三屈焉【若曽】辧而伸之有三誓焉何言乎三也乙卯之秋海賊五十三人自浙東而杭嚴而南都而毘陵以至於蘇爲提督都禦史曹公所滅或論之曰賊數不多未足爲大防也愚謂不然蓋此五十三人者使其皆常賊也則所計止於五十三級其防誠小矣以【若曽】觀之猾而有謀勇而善鬭殆賊中之精選非常賊也其所經歷八郡轉戰三千餘里凡人材物力地形靡不了然於胸中不殺人不掠財不姦婦女周流深入此其志詎可測耶夫曹公不過一提督耳其所提之兵孰與南都四十八衛之多所運之謀孰與南都府部操巡之眾賊過南都兵敗城闔莫之能格自非曹公忠義感人紀律嚴肅刻期除則將歸於海濵老巢矣當是時徐海擁眾十萬若以歸賊分爲頭目分統賊徒五十三支分道而進蘇松常鎭杭嘉湖七郡一十八縣無處不放火劫殺則將各救城池不暇各上司兵隔絕而不相援鄕邨之民無可逃生非死則脇從矣七郡地方豈不岌岌乎其危哉七郡危則南都亦大震搖今皆無之實由曹公殱此五十三人之力也殱此五十三人而後賊不敢視內地輕率而入是防也不惟小民造福而於朝廷兵馬錢谷所省詎可量哉今制斬首級者計功陞賞斬眞賊首者別論曹公所斬似當以賊首律之而不當視爲常賊曹公所斬之數似當以千萬人擬之而不當拘其爲五十三人也昔吳民感恩之深嘗欲剏生祠以報之後乃爲督察趙甬江所忌不惟不舉其功而且以他事劾之而去豈非天地間一大屈哉使操觚者而含糊焉則爲欺朝廷上帝矣【若曽】之所以誓而欲辯者此其一也己未之夏毘陵唐公順之捧勅至吳經歷海上倭至不得登劫屯兵於三沙公帥兵圍之賊走江北爲李中丞所滅或論之曰六月興師勞民費財不能搗巢而縱之走未見唐公之能也愚謂不然夫倭舶之來非一嵗矣每至卽登岸未有不滿載而去者若非唐公與熊兵憲親出海洋嚴督將士孰肯僇力驅賊於沙上哉當是時撫按巡江皆缺唐公原無提督之權又無可戰之兵與可調之糧使他人處此必坐省城移檄將官閃姦塞責而將官又襲故套止擊去賊不擊來賊數郡生民廢耕耘塡溝壑如甲寅乙卯歲矣安得賊千三四百人歷三越月而但屯於一沙不渡海不流突內地不殺人焚劫腹而驀竄哉自此失志島倭聞之至今不敢宼吳唐公保障之功誠不小矣新例禦賊於海洋不使登岸者𨿽無斬獲猶敍超格唐公積勞成疾轉官而歿吳民陰受其賜反訾笑之豈非天地間一大屈哉使操觚者而含糊焉則爲欺朝廷欺上帝矣【若曽】之所以誓而欲辯者此其二也癸丑之春倭宼初至世際久熙無兵可禦操江都禦史蔡公命少林僧天員領僧兵滅之或論之曰僧異教也一戰何足道哉愚謂不然夫國家素養武臣在東南者不少矣倭變暴作連戰敗三十七陣若非天員遊寓天池蔡公聘而用之則倭賊中國爲無人我兵視倭如雷電鬼神而不敢犯長驅深入焚戮之慘恐不俟次年而徧及於內地矣天員一戰於翁家港再戰於白沙灘倭賊二百五十餘人斬刈無遺自時厥後我民方知倭爲可敵而兵气漸奮防音漸多實天員一戰有以倡之也其安中國之神气功豈小哉班師後當道莫與奏功而僅賞銀牌退歸山剎吳人亦無有知感者豈非天地間一大屈哉使操觚者而含糊焉則爲欺朝廷欺上帝矣【若曽】之所以誓而欲辯者此其三也夫曹公去任之官也荊川已故之人也天員逺方之僧也【曽】也豈有所爲而故譽之耶天理人心喚醒於今日疾怨讟庻消於將來昔孫盛作晉春秋直書時事【若曽】不佞願效顰云

禦寇說

倭宼犯境百姓被殺死者若干人流離遷徙所在邨墟爲之一空有司防關固閉任其四郊殺掠其意止欲保全倉庫城池以免罪責甚不得已紛紛抽防壯丁民快皆素不教練之民驅之殺賊以致一人見殺千人自潰徒長賊威竊祖宗於遼陽山左江浙閩廣沿海設立衛所鎭戍連絡每年風候調發舟師出海又設都指揮一員統領諸衛專以備倭爲名今倭宼憑陵所在束手當事者拘礙文法動以擅調官軍爲辭按大明律擅調官軍內一欵云其暴兵猝至欲來攻襲事有警急及程途遙逺者並聴從便火速調撥軍馬乘機捕若宼賊滋蔓應合會捕者鄰近衛所𨿽非所屬亦得調發策應若不卽調遣會合或不卽申報上司及鄰近衛所不卽發兵策應者與擅調官軍罪同此各衛得自調撥策應之明文也今賊殺害人民揺動畿輔蘇松內地城門經月不開百姓危迫各衛擁兵防居坐糜國家月廩賊在近郊不發一矢忍以百萬生靈餌賊豈計之得哉夫以沿海衛所自足備禦乃旣不能把扼外海而俾之突入內地獨民兵支吾玩愒養宼及其勢不可支然後請防動調大軍是虛設沿海數百萬之兵也況俟朝廷命下動經旬月吾民饜飽豺狼之腹已久矣賊聞大軍之集倐忽遁去𨿽貅百萬悵望空波徒使百姓驛騷而已宜遵照祖宗設立備倭之意並按大明律軍政調撥策應督令衛所將校精教練愼斥堠勤防哨俟賊之來於海中截殺之蓋賊在海中舟船火器皆不我敵又多饑乏茍一登陸如螃蠏出筐不可禦矣務嚴立條例禦賊於外海者爲上功能把截海口不使登岸亦以功論賊從某港入系某衛所汛地該弁殺無赦其有司閉城坐視四郊之民肝腦塗地者同失守城池論庻人知效死而賊不能犯矣

復當道問兵務札子

伏蒙臺問用兵事宜菲材愧不足以知此姑據耳目所及千慮一得之愚以對夫勾吳地勢東瀕溟渤北枕大江中滙震澤諸湖每遇春汛倭舶乘風而來沿海一帯地方無處不可登泊此宼之自外至者也平時則鹽盜出沒於三江五湖縱橫聨絡甚至千人難於捕此宼之自內作者也自昔吳中兵防不過斯二者今則不然新出一種凶徒晝則充兵夜則爲盜坐食乎官劫掠乎民所謂水兵是也此因設之以禦外宼而致者也醫家論病云有外因有內因有不內外因江海之宼外因也湖泖之宼內因也皆易治也何也可以測候而預備也水兵者不內外因也其機隠而無形其人混而無辧革之則無以禦宼用之則反以殃民甚哉此宼之難治也愚也淸夜以思三宼𨿽殊一言以蔽之曰兵政不肅焉耳請爲執事詳言之我國家承平日久民不習兵倭患暴興微以攻守當道暫調各省客兵以應之所過殘掠甚於倭寇且供費浩繁送迎紛擾於是乎議用土兵爲長策調客兵爲權宜而兵船勇夫聴人投雇習以爲常矣然自嘉靖三十二年以來養兵之費不爲不多民力已竭矣毎遇寇至卽登岸焚刼曽不聞兵船遏之於海而不容其入港其流突也亦不聞勇夫遏之於陸而不容其越境哀哉斯民何辜而出賦稅以養之乎間或防用客兵客兵抄暴亦不聞土兵出分毫之力爲民捍庇所以然者非客兵敢於肆虐乃因眇視我兵必不能制故也我兵亦非故欲縱倭乃因戰陣無勇自量必不能敵故也今日土兵之爲寇亦惟窺破其黨爲當時所倚仗故束防之稍嚴則激變之禍起其所由來者漸矣吁要之皆由於兵政不肅焉耳所謂兵政不肅者其凡有六一曰不擇將領二曰不愼選募三曰不諳訓練四曰不明賞罰五曰不惜財用六曰不覈圗籍

何謂擇將領將者三軍之司命也今之武職生於豢養或徒事翰墨而不閒武略或徒讀父書而未履戰陣四方召募之人其間反有謀勇過人者以是將而統之誰肯心服而效死乎此將之不能成功其故一也近年當道嘗奏調各處名將來此統兵風气未宜地利未知意气未孚號令未信此將之不能成功其故二也自古國家用兵常乏將材民間盜起多是豪傑愚以爲選將之法何必拘泥故常但當就所練士卒之中合數十人而校之是爲一隊其謀勇技藝孰爲一隊之所推服卽防之以爲隊長合三隊而校之是爲一總其謀勇技藝孰爲一總之所推服卽拔之以爲百長合三總而校之是爲一營其謀勇技藝孰爲一營之所推服則拔之以爲千總爲頭目者果能服眾志於平時則教藝而必聴從臨陣而必奉令手足捍衛之義自著矣昔宋歐陽修云每百人團爲一隊教其技精而最勇者百人之中必有一人得之以爲裨將合十裨將而教之又於其中擇有見識知通變者十人之中必有一人得之以爲大將此一人之智勇乃萬人之選也推行是說拊髀之思不亦可息乎其在武臣中有曾立戰功及休致緣事應襲舎余而勇略出眾堪爲將領者執事甄而拔之駕而馭之擾而習之統民兵備攻守庻幾所得皆是眞才何患敵愾之弗克禍變之弗靖哉

何謂愼選募今之論禦宼者有四曰動官兵曰調客兵曰練鄕兵曰募土著之兵愚以爲募土著之兵可也餘三者皆不可也何也我國家養軍二百餘年徒費糧餉而已平時旣多役占而不勤以兵法遇變又恐礙法而不敢以擅動逃亾不勝其眾多跋扈有難於制馭此軍旅之不可恃一也邇年倭變歘生無以禦之嘗調客兵矣然山東兵調矣而無救於敗狼廣兵調矣而無救於敗蕃土兵又調矣而無救於敗其性驕悍不受吾之約束所遇殘虐莫能禦之況望其爲我出死力以殺敵乎此客兵之不可恃二也欲練鄕兵須處錢糧今之錢糧甚難區處將欲使民自備歟則民因貧而投兵豈能自備乎將欲官給之歟則凡民之無依者盡起而赴募何以應之將欲驗田均派歟則恐其始倩勇夫以充役後用家丁之無能者以抽代人且不常安能訓成武藝哉況防春正値農忙廢田事而團結不可也鄕兵各保其鄕調用之於他處不樂也故團結之兵僅可諭以共保室家小警則虛張聲勢以幸賊之不來大警則預收斂免受禍之太慘如斯而已自古迄今未聞以之而禦外裔者此鄕兵之不可恃三也夫惟募兵一事執利權以囿民所募勇夫憑吾選擇人人精壯可用若移調客兵與實軍伍之費而費之於募勇敢爲益不旣多乎然自甲寅歲後勇夫水兵蘇松四郡不啻萬計每田一畆加稅若干以養之名曰海防養兵銀其費逾百萬矣曾不聞得其捍衛之益此無他良由司選人之柄者貪污昏昧一切濫收萍聚無籍貫之眞烏合無統領之素入彀之後虛糜廩餼聚散無稽固有昔者所進今日不知其亾虛報冊籍實在則無其人者安得不爲此輩之所玩操戈而反攻哉以愚測之遠募不如近募募多不如募精何也本處報選則其家在是而所獲工食便於歸寄防春之暇便於歸耕其人善惡便於保結召之則聚散之則歸然須不限名數如收錢之法日積靑蚨幾文馴至一貫又須各令隊長自擇本隊孰有勇力孰長技藝選其忠良汰其姦懦夫惟將知將惟兵知兵豈有爲一隊長而不能精擇數人者乎遇其勝負非爲稽其舉主一體賞罸夫然後募得其人也若四方泛募則水土不服道途盤費有身家者不肯應募而應募者多無借棍滑之徒其志不在於戰而在於擄不在於受約束而在於逃故募兵可也逺募與濫募不可也或者曰兵之彊弱惟系得人與不得人齊桓公用一管仲行內政寓軍令之法遂霸天下今若有人能仿其義於保甲法中抽選且如每甲中一家出丁九家不出丁者出銀津貼則不患無兵與餉矣就其中更選一班精鋭專一聴調謂之遊兵豈不攻守皆有備乎

何謂諳訓練所謂練者非但執旗列陣於教塲演兵器之花巧閱進退之虛文而已其要莫先於練心其法莫先於節制節者如竹節之節節節而制之分數欲明頭目欲眾威令欲信情意欲孚出入登涉聚散坐臥馭之皆有成法使其心志耳目齊一而不亂轉弱以爲彊至臨敵時卽以所習者用之是之謂操一日有一日之效熟一件有一件之利豈非常立於不敗之地哉若平日之操法如此臨陣之戰法又如此彼選兵者非練兵之人練兵者非領兵之人𨿽訓千百年何用哉如愚見須於曾經戰陣曾立戰功之官擇其中之最者以爲將帥始而募士中而練兵終而涖戰皆責諸其人仍分水兵陸兵而定夫訓練之法其訓練陸兵也湏於客兵之中選技藝之尢者各數人厚其工食俾敎所募之兵以一教十以十教百以百教千以千教萬不半年而民兵卽客兵矣故曰募兵戰不若募兵教與其徒費財以募夫不教之民孰若移其募戰卒者而費之於募教師乎爲將帥者更須立爲定期每幾日至教塲齊以分合進退之法重以信賞必罸之權每十人中拔取一人以爲衝鋒如是而陸戰豈有不勝者哉其在水兵則不然有可操者有不可操者沙船艟蒼山八槳等船皆可操者也廣福大船乃不可操者也何也海中以風潮爲主水操之法欲進則進欲退則退欲轉折則轉折回翔如飛橫風鬭風皆能調戧者惟沙船也其次則蒼山艟之類帆櫓兼用亦可操演若廣船福船皆不設櫓所恃者帆耳其船重大順風而往逆風卽不可回乘潮而往逆潮卽不可回進退轉折皆非所便也將欲操之於內港歟則又港形甚狹潮勢甚迅兵船操者甚多大船順風其迅如矢向前衝擊舟遇卽碎故斷斷不可行惟募舵工得人則奪上風施火器或迎而犁或尾而追或合而圍或橫而衝總副防遊注意遴選賞罸則可耳然廣福浙之舵工常欲賣陣用之則恐其致悞不用則無以駕使須以原船水手與太倉崇明沙民相雜演習能者漸多則原船水手可以漸減全能自駕則廣福浙人可以全革如是而海戰豈有不勝者哉

何謂明賞罸從來立功止擊歸賊不擊來賊從來論功止問首級不問衝鋒其用罸也閃姦躱避者不治臨陣逃脫者不治坐視不應援者不治或過時而賞與無賞同後時而罸與無罸同亦有過時而不賞後事而不罸者何以一人心而作士气乎蓋海中擊來船與去船不同去者賊气已惰賊資已滿擊之頗易人亦樂於擊之然殺一賊止於一賊而已來者賊气方鋭賊舟尙空人不樂於擊擊之亦難若殺賊一人不知良民之保全者若干人也此賞格之當明一也兩軍格鬭手眼瞬息不得差遲何暇割首使其割首則不能再戰而爲敵所乘爲後軍所爭奪死矣故首級非賊大敗奔遠必不能割而割者多不眞衝鋒之人必無首級而多不得賞此賞格之當明二也向來將官畏罪每遇賊入妄稱追逐其實不敢近賊賊之虛實亦不能知迨賊出境又揑報血戰沈死者不計焚死者不計斬獲賊首一顆或二顆此罸典之當明一也西北二邊事屬武臣軍法素振東南武將無權文臣任事惟牌票文移云軍法從事而已前進者死後縮者生人何苦而冒進以自速其死也哉此罸典之當明二也自古孤軍獨戰未有能濟城邑被圍須仗外援今各將自以其心爲心不思唇亾而齒寒竹破而瓦解此罸典之當明三也爲今之計莫若申明條例將官能使賊船不得泊岸而於海洋擒斬首級者得敍異格各軍人等所獲功次亦比內地不同擊歸船眞倭一級者給賞銀若干擊來船眞倭一顆者增給賞銀若干庻水卒感服打來船者漸多而賊之登岸者自少矣將臨陣時審兵之願衝鋒者每人給與小木牌一面使眾皆知其爲衝鋒彼𨿽欲不前不可得已衝鋒之兵不許砍首級違者杖一百仍不準賞助陣兵夫方許割首如一陣斬首級若干顆該賞銀若干兩以七分給衝鋒兵二分給助陣割首之兵一分驗被傷者給之則不致爭功而人皆思奮矣其報稱追敵者務要從實徵剿如果賊勢猖獗寡弱不支徑許聲說以爲別圖若窮追累月不聞一戰至賊去而欺防觀聴者其罪與退縮同則可以破夫躱閃之故態矣今之兵夫望敵而走由在上者不知握機故也握機之法用三九之數以八人爲一隊隊長統之三隊爲一總百長綂之三總爲一營千總綂之九軍爲一哨把總綂之其始也兵士如何而擇乎令每隊長擇兵士八人取其結狀保此八兵士臨陣不走若走一人則隊長殺無赦若隊長當前而死八人不救則八人皆殺焉隊長又如何而擇乎每百長擇隊長三人取其結狀保此三隊長臨陣不走若走一隊長則百長殺無赦三隊長若棄百長而不救其死也三隊長亦皆殺焉其千總之擇百長三人也把總之擇千總三人也法亦如之則進前殺賊者未必至死而退後之被殺也其死爲必然孰敢有一人之不向前者乎此平日所定之法也其在臨陣須施不測之令以何隊爲先鋒何隊爲兩翼後援先鋒爲正兩翼後援爲副先鋒若欲退走兩翼後援三隊之長各叱其兵士殺之先鋒一隊果能逃乎先鋒若全隊覆沒則兩翼後援責有所不能辭亦皆死矣兩翼後援繼先鋒而爲正兵與別隊補充奇兵亦如之或戰酣而勝負未決吾令何隊往替先鋒先鋒抽回或敵衝吾脇敵擊吾尾皆以觸處爲頭爲正兩鄰爲翼爲奇大約兵三千人分爲六營每營五百人服飾以靑黃赤白黑藍爲辧每營用一人持本色旗與千總爲一處其千總所屬於本色之中自爲識別焉如靑衣而加黃裙赤裙之類百總所屬又自立辧於本色之中如靑衣黃裙而加靑團花赤團花之類吾所望者何色旗官兵失機擒其千總千總又於此號色中辧認何裙百長又於號裙中辧認何色何花各期自免於死庻功罪明而賞罸當兵士無不用命者矣至於人心之渙散者又如何而聨屬乎如愚見似宜於分定諸將之中常以一支當敵一支休息更畨疊進以逸而代勞相卹互援以飽而代饑俾戰者不至疲乏餘者不能規避其在城邑也則攻一省而諸郡救之攻一郡而諸邑救之攻一邑而鄰邑救之所謂救者非必撤居守之兵以赴之也領遊兵者各提其輕鋭使賊腹背受敵驚潰而莫支也若當救而坐視則一體坐以失機之罪如是則相扶者眾而气勢雄偉賊豈有不嚴憚者乎

何謂惜財用汰冗兵是也蓋兵不貴多而貴精茍精矣則一可以當十十可以當百百可以當千千可以當萬茍爲不精則召募𨿽勤食用𨿽廣田賦𨿽多徒竭民之膏血耳吁何益哉今之議者皆以無食爲憂愚考蘇松四郡現在水兵若干陸兵若干每歲該給工食若干此其費不可謂不多矣若猶以無食爲辭則此項所費者非食乎夫三代而上兵農不分無養兵之費養兵自宋朝始故宋立國之初卽愁貧乏我朝國用之所以常不足者亦因養兵之故也孫子曰行師十萬日費千金國家養兵二百餘年不論有事無事歲費額糧四百餘萬石是無一日而不可行師也天地之生財有限小民之膏血堪憐爲無益之冗費若此不亦可惜也哉然國初用軍以戰𨿽費猶之可也向來漕卒役占逃亾三者缺伍太多民壯弓兵不習武藝倭變以來並未嘗用官兵以戰所用者另雇勇夫水兵而已官兵𨿽不用而糧額如故身銀如故此其可惜爲何如也夫勇夫水兵之工食非取諸官也每已米一石加編海防養兵銀若干以雇之也民出田賦以雇之望其庇患焉耳若不加訓練雇之何用哉故一日不練則一日虛費銀幾百兩不可謂一日爲無傷也一月不練則一月虛費銀幾萬兩不可謂一月爲不多也況倭變已經十年而所募之勇夫水兵猶望敵卽走海防養兵之銀出猶不出此其可惜又何如也況爲兵者不惟不能捕盜而反爲盜海防養兵之銀不如不出之爲愈此其可惜又何如也輾轉思之眞可痛心玆欲罷兵而息民歟則恐宼至無備內變將作遽罷不可也將欲減兵以就食歟則恐一兵之革一盜之增輕減不可也如愚見須寓汰兵之法於選兵之中按籍而審之老者勿用幼者勿用殘疾者勿用懦弱者勿用蠢而呆者勿用不通一技藝者勿用唱名不在者勿用如是則其所汰者必將半矣由是於其所畱之中甄而別之除願爲間諜及走探外其餘派定隊伍先鋒爲一等助陣爲一等孰爲銃手孰爲箭手孰爲鎗手孰爲牌手孰爲刀手各取其本隊甘結保此一隊不更爲盜更取其鄰隊伍相甘結如有一隊爲盜者連坐更取各兵歇家甘結如所歇之人爲盜者以知情論晝則分派各教師訓習武藝三六九日領兵官集至教塲操演夜則置籖飛閘幾隊以驗各在歇家否不在者究其去向責其隊長與房主人其於水兵也亦仿是法而鈐束之如是則不惟不敢爲盜亦無暇於爲盜矣夫其所汰者旣皆不堪用之人而其所畱者又實加訓練無暇於爲盜則兵皆精兵費非虛費矣況以其所汰者之工食而加厚於所練之兵則兵皆心醉於我而汰卒縱欲爲叛吾之兵力豈不足以制之乎可見兵不必憂其寡食不必憂其乏盜不必憂其興惟在於精選而實練耳精選而實練則於制外內之宼也何有

何謂覈圖籍夫兵難遙度陣無定形其奇正分合全視地利之所値如何而相機決策於呼吸之際此兵家之至妙亦兵家之至要者也向來上官多忽乎此𨿽曰移檄州縣畵圖貼說而所畫之圖惟憑畵工仍襲虛套所貼之說亦非知兵者所塡並不堪用故倭宼入境擄吾民爲鄕往來甚便而我兵反不識地裏𨿽敗走者亦不知去向況能設伏與搜伏乎爲今之計須重哨探人役每縣精選伶俐乖覺者數人分任信地優其工食乘此無事之時令各畵地圖詳注水陸道路如倭船至海濵某處登泊此處陸路有幾由某路可至某州由某路可至某縣孰爲正路孰爲間路其間經過邨落橋梁險阨里數二詳注遇警飛報入內但觀其登泊之處卽一面發牌嚴諭此處諸路將領協力守禦若一枝當敵而鄰近將領不從間道應援夾擊者以失機論仍須計論時刻以查應援遲速若賊過而鄰兵方至者亦以失機論一面遣別將提遊兵擊賊哨報人役勤報賊情不悞者分與首級論以上功如是則賊之舉動吾皆得而預知而用奇設伏領兵官不能躱閃而壊吾之成算矣

與當道論積米

竊惟歲際凶荒五穀價昂萬一宼盜猝至闔城窮民內亂勢所必有況富室閉糴保無生劫奪之萌乎及今價未太昂若不積米將來城池難守誰司其責顧欲積米苦於無銀擅動官帑是爲危策二者皆有禍焉甚非愚之所敢言也如愚見似宜多方防議處銀十餘萬兩積米十五萬石專爲備荒【每人給米一石可濟十五萬人三月餘口食之用】如其無處措置宜借畱金花銀之類十餘萬兩糴大戶米貯之倉厫明年世平則以米易銀或還乎大戶【常年米價冬賤夏貴賤時糴之貴時還之其所樂也】或貶價官糶期不乎原銀之數世亂則以米散於百姓免其劫奪而以身待罪於朝甘伏矯制之誅朝廷豈不矜原而賜宥耶又世𨿽平治民若絕食餓莩滿野亦宜如前矯制請罪以一身之禍博蒸民之生畱取此心照耀靑史視夫蕭墻內變禍亂不測悔之無益其得失大相逕庭也惟執事加之意焉

論東南水利一

禹貢三江旣入震澤底定爾雅吳越之間有具區蓋鎭常蘇湖七郡之地中含太湖而東漸於海上受杭睦宣歙天目諸山之水下自三江泄焉自漢以來咸獲其利蓋古人順治之道必觀其源以遡其委上築溧陽之間分水銀林五堰以節其流而使發源之水得以西決於蕪湖下疏三江而使積集之水得以東決於漲海故自吳江底華亭靑龍合於三江之水𨿽有二百八十里之遙而上流旣迅大海之潮沙不得以障之也其勢惡得不平乎夫何唐末商販簿木由宣歙以至兩浙乃病五堰艱阻紿官中廢則金陵九陽數郡之水不西入於蕪湖而東入於震澤矣至宋慶曆間李禹卿又堤太湖四十里爲漕而中截之使湖水不得以東下是五堰旣開則來者愈迅湖堤旣錮則去者復緩其勢又惡得不爲蔽乎由是三江之水上不受湖流之衝而下有潮沙之壅於此亦蔽矣單鍔嘗言之自五堰以至湖堤猶之一身也五堰則首也荊溪則咽喉也百瀆則心也震澤則腹也傍通太湖之眾瀆則脈絡諸竅吳江則足也今上廢五堰之固下有江岸之阻是桎其手足塞其眾竅以沃其口沃而不已則腹滿而中絕矣其後吳執中郟僑類皆言之而當時執政漫不知檢遂使江口爲豪彊之業江尾爲茭蘆之區淤田邨落無慮數計湖日湧而江日廢漸爲不世之患矣我朝永樂間夏公原吉以善言水利得蒞玆土一時亦稱底績惜其不念厥本而徒自昆山開夏駕裏掣吳淞以逹劉家河而泄吳江北去之水自華亭開黃浦掣三泖以逹範家浜而泄吳江南去之水至於湖堤之痼則漫不加意正統間巡撫周公忱修復三江又以湖沙墾辟成田因循不舉孰知湖堤不去終非利之原三江不復終非底定之本哉爲今之計五堰之復於正徳者修其成可也其下委之勢當自吳江以決其堤自堤以決三江之壅使由華亭靑龍顧防諸浦以逹於海其他疏淺之處若宜興之百瀆呂城之三堰昆山之至和塘咸復故道則水何患其不治哉

論東南水利二

東南水利若天目若荊溪百瀆非上源之水防歸於太湖者乎若三江若泖澱非分注之水朝宗於東海者乎今上源諸水合矣夏秋之際霪霖之水集矣所謂尾閭泄之者則三江也自白茆塞而北流之水無所歸自婁江淺吳淞淤而東流之水無所入若松江則循檇李以入黃浦而南流之水又遷逺而不得直逹經流如此而支流陳澱三泖與黃浦合流東注寜能泄上流之百川乎吳淞江爲經流中之經流甪直三義之間占利而江身逼窄可勿議乎宋家渡口淤塞告墊可勿濬乎深之廣之而支流合滙東下則水之勢可殺其五新洋江爲支流中之突流南引吳淞之水分流以逹婁江西引昆城湖之水合注以入婁江劉河口淤沙隨潮蕩滌暢其順下之性水之勢可殺其三白茆河爲經流中之旁流陽城巴城湖諸水引之各徑東行開而泄之則水之勢可殺其二如是則上流滙而下流泄而諸溪百瀆之水皆得安行矣經流暢而支流行而南北東西之水咸率故道矣

論東南積儲

國以民爲本民以食爲天天下惟積儲爲至要而論積儲於東南爲尢要我國家財賦取給東南者什倍他處故天下惟東南民力最竭而東南之民又惟有田者最苦平居每以賦役繁重視田產如贅疣思欲脫去而爲逃亡者大半矧水旱不時土地荒蕪谷愈少而民愈困閭閻糊口無策弱者必轉死溝壑彊者必羣聚爲盜不可不早爲之計也及今宜仿古常平倉之意於秋成之後行令各府州縣動支正項銀收糴米谷比市價二十分內稍增一分雇運入城貯之倉厫如無空倉則寄貯空寺院次年夏米乏時比市價十分之內稍減一分糶之專委賢能官一員司其出入夫此事一行有六利焉米價不壅農人不傷一也城中充實猝有不虞可恃以守二也米價常平饑民得食不驅爲盜三也耕種無資稍給與之秋收可望新陳相接謀食之源不絕四也十分災傷開倉賑散民命可全五也冬米必賤夏米必貴增價猶賤減價猶貴羨入亦多六也此東南今日之急務宜令各府州縣早爲預備使民有恃賴將來田辟穀丰樂輸公賦所以足國裕民者在是矣以之安內攘外何求弗獲哉

蘇松浮賦議

書曰淮海惟州厥田惟下下蘇松古州之域東瀕於海控帯三江環距震澤水多而土淖故田爲第九等而下下也而今日賦額之重惟蘇松爲最愚不能無議焉按大禹時則壤成賦定以九等厥賦惟下上上錯蓋第七等雜出第六等也三代井田之制不可復論自秦而降率皆計畆而稅漢時三十而稅一由晉迄唐增減不一要不過以升合計宋代更定江浙稅法每畆不盈一斗其時蘇州府額徴米三十餘萬石松江府額徴米二十餘萬石載諸史乘可考而知也元初沿宋之制迨延祐間加增無藝蘇州府多至八十萬石松江府多至七十萬石張士誠竊據江南恣意誅求又加蘇州府額二十萬石而民鮮有應者我太祖髙皇帝乘幹禦宇定天下田賦官田起科每畆五升三合五勺民田每畆三升三合五勺蘆地每畆五合三勺四抄艸塌地每畆三合一勺嗣因張士誠負固堅守蘇松久攻不下怒民附寇遂沒豪家徵租私簿凖作稅額一時增加有一畆徵糧至七斗以上者於是蘇州府共計二百八十餘萬石松江府共計一百三十餘萬石並著令蘇松人不得官戶部洪武七年知民困弗堪詔蘇松嘉湖等府田如每畆起科七斗五升者減半十三年再減蘇松嘉湖四府重租糧額舊額畆科七斗五升至四斗四升者再減十之二四斗三升至三斗六升者減十之一俱止徵三斗五升爲率其三斗四升以下者仍舊額建文二年下詔曰國家有惟正之供田賦不均民不可得而治江浙賦獨重而蘇松凖私租起稅特以懲一時頑民耳豈可爲定則以重困一方宜悉與減免照各處起科畆不得過一斗田賦旣均蘇松人仍任戶部成祖文皇帝革除後盡反建文君之政蘇松賦額遂不得終邀蠲免之恩宣徳五年上禦南齋宮宣大學士楊公士奇咨行寛卹之政楊公奏言各處官田起科不一而祖額皆重細民困乏蘇州尢甚郡縣以聞戶部固執不與除豁細民多有委棄逃徙者此當速與減除上曰所陳有益於朕有益於民命卽艸勅用早頒行每畆舊例納糧一斗至四斗者各減十分之二四斗一升以上者各減十分之三正統元年從巡撫周公忱之請詔令浙江嘉湖直蘇松等府官田準民田起科每畆舊額四斗一升以上者減作二斗七升二斗七升以上者減作二鬥一鬥一升至二斗者減作一斗蘇州府得減秋糧七十餘萬石松江府得減秋糧二十餘萬石顧減者𨿽減而徴者猶重蘇州府尙存浮額二百萬石松江府尙存浮額九十餘萬石今照治十五年防計蘇州府夏稅小麥五萬三千六百六十三石九斗一升一合二勺零【每石折銀二錢五分麥孰啟徴】絲綿折絹六百九十七疋三丈三尺五寸七分稅鈔三千二百六十七錠七百一十五文九分農桑絲折絹一百六十七疋二丈一尺六寸一分六釐秋糧米二百三萬八千三百二十三石一斗五升一合七勺【谷熟啟徴】松江府夏稅大小麥九萬二千二百五十八石六斗一升九勺絲綿折絹六百九十七疋三丈一尺五寸七分稅鈔三千二百六十七錠七百一十五文九分農桑絲折絹一百六十七疋二丈一尺六寸一分六釐秋糧米九十三萬九千二百二十六石二斗三升二合七勺此實徴之數也嗟嗟蘇松民困極矣借曰太祖怒吳民不卽歸附故以加賦示罸一罸至二百餘年抑亦不忍言矣間考輿圖湖廣最稱鉅省延袤綿亙沃野千里產殖丰饒諺曰湖廣熟天下足按賦役志湖廣布政司夏稅米麥一十三萬一千四百石四鬥七合二勺零絹二萬二千九百八十九疋七尺七寸四分二釐九毫零農桑絲折絹四千九百九十二疋一丈九尺九寸二分七釐零棉花折布一十二疋二丈二尺秋糧米荳芝蔴二百三萬六千一百二石一斗六升四合九勺零賃鈔一百七十五貫八百七十一文課程薴蔴折米五十七石一升五合零棉布七百三十八疋八尺八寸綜而計之每畆僅科升合又如八閩亦稱繁盛按福建布政司額徴夏稅麥七百六石五斗九升二合六勺零鈔一萬七百七十八錠三貫一百七十二文五分六釐絲綿折絹二百八十疋一丈九尺五寸五分三釐農桑絲折絹三百一十九疋一丈二尺七寸八分零絲綿一百九十四兩五錢九分土薴六十五斤一十三兩一錢六分秋糧米八十五萬四百四十七石七斗七升四合五勺零鈔二貫二百六十四文魚課米三萬一千九百六十石六斗七升八合綜而計之亦每畆僅科升合蘇松幅幾百里山陵川澤十居二三古稱厥土惟塗泥常有水溢之患且他省樹藝一歲而兩熟蘇松二郡一歲止有一熟茍遇凶荒未免啼饑號寒輾轉溝壑乃不意蘇屬一州七縣之額糧反浮於全楚一十五府十六州一百七縣之賦稅松屬二縣之正供較多於全閩八府一州五十七縣之輸將又如直所轄應天府屬八縣夏稅大小麥一萬一千六百五十四石四斗四升五勺零絲綿折絹一千二百一十四疋一丈六寸九分二釐八毫農桑絲折絹一百四十三疋二尺七寸三分四釐四毫秋糧米二十一萬五千一百五十九石八斗四升七勺零鳯陽府屬五州十三縣夏稅小麥九萬九千三百五十八石七斗七升五合八勺零稅絲折絹一千三百八十疋一丈八尺七寸五分零農桑絲折絹一千三十五疋四尺一寸五分秋糧米一十一萬三千五百八石六斗五升九合一勺零州府屬三州七縣夏稅小麥三萬九千九百二十二石二升七合零農桑絲折絹八百四十一疋二丈四尺農桑零絲六十四兩五錢秋糧米二十萬六千六百三石八斗六升五合零租鈔五千二百四貫七十一文牛租米二石五斗淮安府屬二州九縣夏稅小麥二十二萬八千八百七十二石二斗九升八合七勺農桑絲折絹一千四百六十一疋一丈九尺七寸七分九釐秋糧米一十六萬六千四百二十三石五鬥八合四勺廬州府屬二州六縣夏稅小麥九千八百七十二石一斗四升三合九勺零農桑絲折絹六百八十七疋一丈三尺三分六釐零秋糧米六萬六千八百三十七石二斗一升二合零徽州府屬六縣夏稅小麥五萬一千四百九十八石七斗一升二合一勺人丁絲折絹八千七百七十九疋四尺三分三釐零農桑絲折絹一十五疋一丈四尺七寸秋糧米一十二萬一百三十三石八斗六升三合三勺寜國府屬六縣夏稅小麥二萬九千五十二石三斗六升六合農桑絲折絹三十疋二尺農桑零絲三十三兩三錢稅絲三百四十斤一十兩七錢四分二釐六毫秋糧米七萬四千二百六十二石六斗七升一合九勺池州府屬六縣夏稅小麥六千八百二十四石七斗五升七合八勺零稅絲折絹一十五疋稅絲零絲一兩一錢九分七釐農桑絲折絹一百九十八疋農桑零絲三斤一兩八錢五分秋糧米六萬一千三百七十二石八斗九升五合八勺山租鈔二百四十四貫二百七十九文太平府屬三縣夏稅小麥一萬六千二百七十六石五斗六升絲綿折絹一百二疋九尺六寸四分二釐秋糧米三萬三千六百三十六石七斗四升七合一勺安慶府屬六縣夏稅小麥一萬八千九百九石三鬥七合二勺農桑絲折絹三百五十三疋二丈九尺秋糧米三萬三千六百三十六石七斗四升七合一勺常州府屬五縣夏稅小麥一十五萬四千三百八十七石一斗四升九合六勺絲綿折絹一千五百七十三疋一丈一尺一分零蔴布二千七十七疋二丈六尺六寸五分零農桑絲折絹三百二十四疋二丈四尺六寸秋糧米六十萬六千九百五十四石三升三合三勺租鈔二十四錠四百六十五文鎭江府屬三縣夏稅小麥五萬四千九百五十八石七斗五升五合八勺絲綿折絹二百五疋二丈八尺六寸二分零農桑絲折絹一十三疋二丈七尺六寸三分秋糧米一十三萬四千八百七十六石五斗七升三合合直十二府屬十二州七十八縣賦額計之不及蘇州一府舉鳯陽府屬五州十三縣賦額計之不及蘇州府一小縣尢不平者又如蘇州府屬內崇明一縣每畆額徴亦僅以升合計而長吳昆太等州縣則數倍之疆域田土古今止有此數蘇松之戶口非有加於前代蘇松之田畆豈較增於曩時一民之力幾何一歲之入幾何國家有臣鄰軍旅小民亦有父母妻子也國家有朝防燕饗小民亦有冠婚防祭也夏稅秋糧之外加之官吏耗贈額外科派其何以堪說者且曰蘇松富饒之鄕貨物輻輳遊玩登臨日費不貲朝廷惟正之供卽多取之而不爲虐不知蘇松土俗外似有餘內實不足其開張字號行鋪者率皆四方旅寓之人而非有田者也其華鮮服畵船簫鼓遨遊於山水間者類皆商賈之徒胥吏之屬及浮浪子弟倡優僕而非有田者也其有田者爲賦役所困兢兢乎朝不保夕奚暇爲經營之計遊觀之樂哉夫以禹貢第九等之田閱今而辦天下第一等之賦愚所望於議減者縱不能如唐宋舊額柰何比故元而加增三倍也抑縱不能照他省與本省各府之最輕者同例或亦可彷鄰近郡邑如常鎭二【闕】

爲餓莩矣以數金易畆田獲

利不及什百之一而性命懸於呼吸不如遊手好閒之人充一弓兵民壯可以坐糜朝廷之糧餉也充一府史胥徒可以刻剝閭左之脂膏也於是不敢憾君王而憾天地曰奚生爲蘇松之編氓也不敢怨官長而怨父母曰曷貽此賠累之產業也噫閭閻顚困之情形至此已極眞賈長沙所謂可爲痛哭流涕長太息者也昔日監門上流民圖當亦未有過此者也計臣謀國第謂江南財賦甲於天下蘇松財賦又甲於江南議減恐貽國用不足之虞竊思職方所掌廣大無外蘇松版圖不啻寸幀尺幅耳普天之下莫非王土任土作貢盡可資軍國之需何借蘇松二郡額外之徵況紆籌財用務求實濟無取虛名邇年以來二郡積逋動以數十萬計是徒負重斂之名而無徵輸之實也朝廷屢下明詔蠲免舊賦柰黃紙放而白紙徵上有寛貸之迹下無實惠之沾無寜減省額徵著爲令式凡有尺地寸土者咸沐浩蕩之恩令世世子孫永戴聖朝徳意不忘也善乎孔子告魯君曰薄賦斂則人富曽子釋治國平天下曰財聚則民散財散則民聚有若之論徹曰百姓足君孰與不足百姓不足君孰與足爲人上者恭儉節用取於民有制則民力寛裕衣食滋殖自然樂輸貢賦以給公家若暴徵峻斂侵奪民利物力已絀而驅以刑威勢必流離渙散不得已而爲盜賊寇劫殺傷無所不至往者海上之禍可鑑也嗚呼此豈國家之利哉所以鹿臺之財鉅橋之粟商辛聚之以失民心周武散之以得天下漢魏之世徭稅至輕且頻下蠲租之詔維時民安物阜而國用未嘗不充迄乎唐宋而後日加賦於民而國用未嘗有餘杜氏通典曰家足不在於逃稅國足不在於重斂逃稅則不土著而人貧重斂則多養羸而國貧大學衍義補曰治國者不能不取於民亦不可過取於民不取乎民則難乎其爲國過取乎民亦難乎其爲民善於制治保邦者必立經常之法以爲養民足國之本所謂經常之法者禹貢所載貢賦之式而已唐陸贄奏議曰國家之定賦稅也必先道以厚生之業而後取其什一其所取也量人之力任土之宜又曰建官立國所以養人也賦人取財所以資國也明君不厚其所資而害其所養故必先人事而借其暇力先家給而斂其餘才借必以度斂必以時有度則忘勞得時則易給是以官事無闕人力不殫茍其法制或本末倒置但務取人以資國不思立國以養人非獨徭賦繁多夐無蠲貸至於徵收迫促亦不矜量蠶事方興已輸縑稅農功未艾遽斂谷租上司之繩責旣嚴下吏之威暴愈促有者急賣而耗其半直無者求假而費其倍酧所系遲速之間不過月旬之異遲無所妨速亦奚益李翶平賦書曰人皆知重斂之爲可得財不知輕斂之得財愈多也蓋重斂則人貧人貧則流者不歸土地𨿽大有荒而不耕者𨿽耕之而地力有所遺人日益困財日益匱𨿽欲誅暴逆而威四裔其可得耶輕斂則人樂其生人樂其生則居者不流而流者日來土地無荒桑柘日繁盡力耕之地有餘利人日益富兵日益彊人戴之如父母𨿽欲驅而去之其可得耶夫積貯者天下之大命民間之積貯實國家之外府百姓無死亡亦國之無逋賦也百姓有餘財亦國之有餘賦也與其取盈於國而爲損下益上之謀孰若藏富於民而爲耕九餘三之計與其遇有災防而爲議蠲議賑之恩孰若均定則壤而爲可常可守之規曩歲嘗以芻蕘之見白之大中丞定陶曹公【邦輔】公言念及此不禁感慨欷歔卽欲繕疏入告格於軍興不果自是而後益以宼氛驛騷東南之財賦彌竭兆姓之顚連愈甚誠以偏重之累陳之當寧俾聖天子知蘇松赤子罹困已極惻然動念特勅農部將二郡賦役彷佛故元舊額兼揆各省及本省各府見徵則例下寛防之詔以淸浮濫之獘則民間之傷痍可平行法外之仁以蘇閭閈之困則行間之士气可振行見二郡之民義足以致身勇足以赴鬭設有不虞必出死力以捍桑梓之地民盡可爲兵而不必有徵調之煩兵可寓於民而不必有饋餉之勞所謂不募兵而兵足不謀食而食足豈徒延蘇松億萬姓垂死之命並益綿宗社億萬年無疆之矣孰得孰失何去何從司國計者防慮而熟籌之可也【賦額詳見防典】

江南經略卷八下

