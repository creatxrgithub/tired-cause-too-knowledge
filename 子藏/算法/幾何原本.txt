

欽定四庫全書

子部六

幾何原本

天文算法類二【算書之屬】提要

【臣】等謹案几何原本六卷西洋歐幾里得撰利瑪竇譯而徐光啟所筆受也歐幾里得未詳何時人其原書十三卷五百餘題利瑪竇之師丁氏爲之集解又續補二卷於後共爲十五卷今止六卷者徐光啟自謂譯受是書此其最要者也其書每捲有界說有公論有設題界說者先取所用名目解說之公論者舉其不可疑之理設題則據所欲言之理次第設之先其易者次其難者由淺而深由簡而繁推之至於無以復加而後已又每題有法有解有論有系法言題用解述題意論則發明其所以然之理系則又有旁通者焉卷一論三角形卷二論綫卷三論圓卷四論圓內外形卷五卷六俱論比例其餘三角方圓邊綫面積體積比例變化相生之義無不曲折盡顯纎防畢露光啟序稱其窮方圓平直之情盡規矩準繩之用非虛語也且此爲歐邏巴算學専書前作後述不絕於世至歐幾里得而爲是書蓋亦集諸家之成故自始至終毫無疵纇加以光啟反覆推闡其文句尢爲明顯以是弁冕西術不爲過矣乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

幾何原本序

唐虞之世自羲和治歷曁司后稷工虞典樂五官者非度數不爲功周官六藝數與防一焉而五藝者不以度數從事亦不得工也襄曠之於音般墨之於械豈有他謬巧哉精於用法爾已故嘗謂三代而上爲此業者盛有元元本本師曹習之學而畢喪於祖龍之漢以來多任意揣摩如盲人射的虛發無效或依儗形似如持螢燭象得首失尾至於今而此道盡廢有不得不廢者矣幾何原本者度數之宗所以窮方圓平直之情盡規矩準繩之用也利先生從少年時論道之暇畱意藝學且此業在波中所謂師曹習者其師丁氏又絕代名家也以故極精其說而與不佞遊久講談余晷時時及之因請其象數諸書更以華文獨謂此書未譯則他書俱不可得論遂共翻其要約六卷旣平業而復之由顯入微從疑得信蓋不用爲用眾用所基眞可謂萬象之形囿百家之學海𨿽實未竟然以當他書旣可得而論矣私心自謂不意古學廢絕二千年後頓獲補綴唐虞三代之闕典遺義其裨益當世定復不小因偕二三同志刻而傳之先生曰是書也以當百家之用度幾有羲和般墨其人乎猶其小者有大用於此將以習人之靈才令細而確也余以爲小用大用實在其人如鄧林伐材棟梁榱桷恣所取之耳顧惟先生之學略有三種大者修身事天小者格物窮理物理之一端別爲象數一一皆精實典要洞無可疑其分解擘析亦能使人無疑而余乃亟傳其小者趨欲先其易信使人繹其文想見其意理而知先生之學可信不疑大防如是則是書之爲用更大矣他所說幾何諸家借此爲用略具其自敍中不備論吳淞徐光啟書

欽定四庫全書

幾何原本卷一之首

西洋利瑪竇譯

界說三十六則

凡造論先當分別解說論中所用名目故曰界說凡歷法地理樂律算章技藝工巧諸事有度有數者皆依賴十府中幾何府屬凡論幾何先從一防始自防引之爲綫綫展爲靣靣積爲體是名三度第一界

防者無分

無長短廣狹厚薄如下圖【凡圖十干爲識幹盡用十二支支盡用八卦八音】

【甲】

第二界

綫有長無廣

試如一平靣光照之有光無光之間不容一物是綫也眞平眞圓相遇其相遇處止有一防行則止有一綫

綫有直有曲

第三界

綫之界是防【凡綫有界者兩界必是防】

第四界

直綫止有兩端兩端之間上下更無一防

兩防之間至徑者直綫也稍曲則繞而長矣

直綫之中防能遮兩界

凡量逺近皆用直綫

甲乙丙是直綫甲丁丙甲戊丙甲己丙皆是曲綫

第五界

靣者止有長有廣

體所見爲靣

凡體之影極似於靣【無厚之極】

想一綫橫行所畱之迹卽成靣也

第六界

靣之界是綫

第七界

平靣一靣平在界之內

平靣中間綫能遮兩界

平靣者諸方皆作直綫

試如一方靣用一直繩施於角繞靣運轉不礙於空是平靣也

若曲靣者則中間綫不遮兩界

第八界

平角者兩直綫於平靣縱橫相遇交接處

凡言甲乙丙角皆指平角

如上甲乙乙丙二綫平行相遇不能作角

如上甲乙乙丙二綫𨿽相遇不作平角爲是曲綫

所謂角止是兩綫相遇不以綫之大小較論

第九界

直綫相遇作角爲直綫角

平地兩直綫相遇爲直綫角本書中所論止是直綫角但作角有三等今附著於此一直綫角二曲綫角三雜綫角如下六圖

第十界

直綫垂於橫直綫之上若兩角等必兩成直角而直綫下垂者謂之橫綫之垂綫

量法常用兩直角及垂綫垂綫加於橫綫之上必不作銳角及鈍角

若甲乙綫至丙丁上則乙之左右作兩角相等爲直角而甲乙爲垂綫

若甲乙爲橫綫則丙丁又爲甲乙之垂綫何者丙乙與甲乙相遇𨿽止一直角然甲綫若垂下過乙則丙綫上下定成兩直角所以丙乙亦爲甲乙之垂綫【如今用短尺一縱一橫互相爲直綫互相爲垂綫】

凡直綫上有兩角相連是相等者定俱直角中間綫爲垂綫

反用之若是直角則兩綫定俱是垂綫

第十一界

凡角大於直角爲鈍角

如甲乙丙角與甲乙丁角不等而甲乙丙大於甲乙丁則甲乙丙爲鈍角

第十二界

凡角小於直角爲銳角

如前圖甲乙丁是

通上三界論之直角一而己鈍角銳角其大小不等乃至無數

是後凡指言角者俱用三字爲識其第二字卽所指角也如前圖甲乙丙三字第二乙字卽所指鈍角若言甲乙丁卽第二乙字是所指銳角

第十三界

界者一物之終始

今所論有三界防爲綫之界綫爲靣之界靣爲體之界體不可爲界

第十四界

或在一界或在多界之間爲形

一界之形如平圓立圓等物多界之形如平方立方及平立三角六八角等物圖見後卷

第十五界

圜者一形於平地居一界之間自界至中心作直綫俱等

若甲乙丙爲圜丁爲中心則自甲至丁與乙至丁丙至丁其綫俱等

外圓綫爲圜之界內形爲圜

一說圜是一形乃一綫屈轉一周復於元處所作如上圖甲丁綫轉至乙丁乙丁轉至丙丁丙丁又至甲丁復元處其中形卽成圜

第十六界

圜之中處爲圜心

第十七界

自圜之一界作一直綫過中心至他界爲圜徑徑分圜兩平分

甲丁乙戊圜自甲至乙過丙心作一直綫爲圜徑

第十八界

徑綫與半圜之界所作形爲半圜

第十九界

在直綫界中之形爲直綫形

第二十界

在三直綫界中之形爲三邊形

第二十一界

在四直綫界中之形爲四邊形

第二十二界

在多直綫界中之形爲多邊形【五邊以上俱是】

第二十三界

三邊形三邊綫等爲平邊三角形

第二十四界

三邊形有兩邊綫等爲兩邊等三角形【或銳或鈍】

第二十五界

三邊形三邊綫俱不等爲三不等三角形

第二十六界

三邊形有一直角爲三邊直角形

第二十七界

三邊形有一鈍角爲三邊鈍角形

第二十八界

三邊形有三銳角爲三邊各銳角形

凡三邊形恆以在下者爲底在上二邊爲腰

第二十九界

四邊形四邊綫等而角直爲直角方形

第三十界

直角形其角俱是直角其邊兩兩相等

如上甲乙丙丁形甲乙邊與丙丁邊自相等甲丙與乙丁自相等

第三十一界

斜方形四邊等俱非直角

第三十二界

長斜方形其邊兩兩相等俱非直角

第三十三界

以上方形四種謂之有法四邊形四種之外他方形皆謂之無法四邊形

第三十四界

兩直綫於同靣行至無窮不相離亦不相逺而不得相遇爲平行綫

第三十五界

一形每兩邊有平行綫爲平行綫方形

第三十六界

凡平行綫方形若於兩對角作一直綫其直綫爲對角綫又於兩邊縱橫各作一平行綫其兩平行綫與對角綫交羅相遇卽此形分爲四平行綫方形其兩形有對角綫者爲角綫方形其兩形無對角綫者爲余方形

甲乙丁丙方形於丙乙兩角作一綫爲對角綫又依乙丁平行作戊己綫依甲乙平行作庚辛綫其對角綫與戊己庚辛兩綫

交羅相遇於壬卽作大小四平行綫方形矣則庚壬己丙及戊壬辛乙兩方形謂之角綫方形而甲庚壬戊及壬己丁辛謂之餘方形

求作四則

求作者不得言不可作

第一求

自此防至彼防求作一直綫

此求亦出上篇蓋自此防直行至彼防卽是直綫

自甲至乙或至丙至丁俱可作直綫

第二求

一有界直綫求從彼界直行引長之

如甲乙綫從乙引至丙或引至丁俱一直行

第三求

不論大小以防爲心求作一圜

第四求

設一度於此求作彼度較此度或大或小【凡言度者或綫或面或體皆是】或言較小作大可作較大作小不可作何者小之至極數窮盡故也此說非是凡度與數不同數者可以長不可以短長數無窮短數有限如百數減半成五十減之又減至一而止一以下不可損矣自百以上增之可至無窮故曰可長不可短也度者可以長亦可以短長者增之可至無窮短者減之亦復無盡嘗見莊子稱一尺之箠日取其半萬世不竭亦此理也何者自有而分不免爲有若減之可盡是有化爲無也有化爲無猶可言也令巳分者更復合之合之又合仍爲尺箠是始合之初兩無能並爲一有也兩無能並爲一有不可言也公論十九則

公論者不可疑

第一論

設有多度彼此俱與他等則彼與此自相等

第二論

有多度等若所加之度等則合並之度亦等

第三論

有多度等若所減之度等則所存之度亦等

第四論

有多度不等若所加之度等則合並之度不等

第五論

有多度不等若所減之度等則所存之度不等

第六論

有多度俱倍於此度則彼多度俱等

第七論

有多度俱半於此度則彼多度亦等

第八論

有二度自相合則二度必等【以一度加一度之上】

第九論

全大於其分【如一尺大於一寸寸者全尺中十分中之一分也】

第十論

直角俱相等【見界說十】

第十一論

有二橫直綫或正或偏任加一縱綫若三綫之間同方兩角小於兩直角則此二橫直綫愈長愈相近必至相遇甲乙丙丁二橫直綫任意作一戊己縱綫或正或偏若戊己綫同方兩角俱小於直角或並之小於兩直角則甲乙丙丁綫愈長

愈相近必有相遇之處

欲明此理宜察平行綫不得相遇者【界說卅四】加一垂綫卽三綫之間定爲直角便知此論兩角小於直角者其行不得不相遇矣

第十二論

兩直綫不能爲有界之形

第十三論

兩直綫止能於一防相遇

如雲綫長界近相交不止一防試於丙乙二界各出直綫交於丁假令其交不止一防當引至甲則甲丁乙宜爲甲丙乙圜之徑而甲丁

丙亦如之【界說十七】夫甲丁乙圜之右半也而甲丁丙亦右半也【界說十七】甲丁乙爲全甲丁丙爲其分而俱稱右半是全與其分等也【本篇九】

第十四論

有幾何度等若所加之度各不等則合並之差與所加之差等

甲乙丙丁綫等於甲乙加乙戊於丙丁加丁己則甲戊大於丙己者庚戊綫也而乙戊大

於丁己亦如之

第十五論

有幾何度不等若所加之度等則合並所贏之度與元所贏之度等

如上圖反說之戊乙己丁綫不等於戊乙加乙甲於己丁加丁丙則戊甲大於己丙者戊庚綫也而戊乙大於己丁亦如之

第十六論

有幾何度等若所減之度不等則余度所贏之度與減去所贏之度等

甲乙丙丁綫等於甲乙減戊乙於丙丁減己丁則乙戊大於丁己者庚戊也而丙己大於甲戊亦如之

第十七論

有幾何度不等若所減之度等則余度所贏之度與元所贏之度等

如十四論反說之甲戊丙己綫不等於甲戊減甲乙於丙己減丙丁則乙戊長於丁己者亦庚戊也與甲戊長於丙己者等矣

第十八論

全與諸分之並等

第十九論

有二全度此全倍於彼全若此全所減之度倍於彼全所減之度則此較亦倍於彼較【相減之餘曰較】

如此度二十彼度十於二十減六於十減三則此較十四彼較七

幾何原本卷一之首

欽定四庫全書

幾何原本卷一

西洋利瑪竇撰

第一題

於有界直綫上求立平邊三角形

法曰甲乙直綫上求立平邊三角形先以甲爲心乙爲界作丙乙丁圜次以乙爲心甲爲界作丙甲丁圜兩圜相交於丙於丁末自甲

至丙丙至乙各作直綫卽甲乙丙爲平邊三角形論曰以甲爲心至圜之界其甲乙綫與甲丙甲丁綫等以乙爲心則乙甲綫與乙丙乙丁綫亦等何者凡爲圜自心至界各綫俱等故【界說十五】旣乙丙等於乙甲而甲丙亦等於甲乙卽甲丙亦等於乙丙【公論一】三邊等如所求【凡論有二種此以是爲論者正論也下仿此】

其用法不必作兩圜但以甲爲心乙爲界作近丙一短界綫乙爲心甲爲界亦如之

兩短界綫交處卽得丙

諸三角形俱推前用法作之【詳本篇卄二】

第二題

一直綫綫或內或外有一防求以防爲界作直綫與元綫等

法曰有甲防及乙丙綫求以甲爲界作一綫與乙丙等先以丙爲心乙爲界【乙爲心丙爲界亦可作】作丙乙圜【第三求】次觀甲防若在丙乙之外則自甲至丙作甲丙綫【第一求】如上前圖或甲在丙乙之內則截取甲至丙一分綫如上後圖兩法俱以甲丙綫爲底任於

上下作甲丁丙平邊三角形【本篇一】次自三角形兩腰綫引長之【第二求】其丁丙引至丙乙圜界而止爲丙戊綫其丁甲引之出丙乙圜外稍長爲甲己綫末以丁爲心戊爲界作丁戊圜其甲己綫與丁戊圜相交於庚卽甲庚綫與乙丙綫等

論曰丁戊丁庚綫同以丁爲心戊庚爲界故等【界說十五】於丁戊綫減丁丙丁庚綫減丁甲其所減兩腰綫等則所存亦等【公論三】夫丙戊與丙乙同以丙爲心戊乙爲界亦等【界說十五】卽甲庚與丙乙等【公論一】

若所設甲防卽在丙乙綫之一界其法尢易假如防在丙卽以丙爲心作乙戊圜從丙至戊卽所求第三題

兩直綫一長一短求於長綫減去短綫之度

法曰甲短綫乙丙長綫求於乙丙減甲先以甲爲度從乙引至別界作乙丁綫【本篇二】次以乙爲心丁爲界作圜【第三求】圜界與乙丙交於

戊卽乙戊與等甲之乙丁等蓋乙丁乙戊同心同圜故【界說十五】

第四題

兩三角形若相當之兩腰綫各等各兩腰綫間之角等則兩底綫必等而兩形亦等其餘各兩角相當者俱等

解曰甲乙丙丁戊己兩三角形之甲與丁兩角等甲丙與丁己兩綫甲乙與丁戊兩綫各等題言乙丙與戊己兩底綫必等而兩三角形亦等甲乙丙與丁戊己兩角甲丙乙與丁己戊兩角俱等

論曰如雲乙丙與戊己不等卽令將甲角置

丁角之上兩角必相合無大小甲丙與丁己甲乙與丁戊亦必相合無大小【公論八】此二俱等而云乙丙與戊己不等必乙丙底或在戊己之上爲庚或在其下爲辛矣戊己旣爲直綫而戊庚己又爲直綫則兩綫當別作一形是兩綫能相合爲形也辛仿此【公論十二此以非爲論者駁論也下仿此】

第五題

三角形若兩腰等則底綫兩端之兩角等而兩腰引出之其底之外兩角亦等

解曰甲乙丙三角形其甲丙與甲乙兩腰等題言甲丙乙與甲乙丙兩角等又自甲丙綫任引至戊甲乙綫任引至丁

其乙丙戊與丙乙丁兩外角亦等

論曰試如甲戊綫稍長卽從甲戊截取一分與甲丁等爲甲己【本篇三】次自丙至丁乙至己各作直綫【第一求】卽甲己乙甲丁丙兩三角形必等何者此兩形之甲角同甲己與甲丁兩腰又等甲乙與甲丙兩腰又等則其底丙丁與乙己必等而底綫兩端相當之各兩角亦等矣【本篇四】又乙丙己與丙乙丁兩三角形亦等何者此兩形之丙丁乙與乙己丙兩角旣等【本論】而甲己甲丁兩腰

各減相等之甲丙甲乙綫卽所存丙己乙丁兩腰又等【公論三】丙丁與乙己兩底又等【本論】又乙丙同腰卽乙丙丁與丙乙己兩角亦等也則丙之外乙丙己角與乙之外丙乙丁角必等矣【本篇四】次觀甲乙己與甲丙丁兩角旣等於甲乙己減丙乙己角甲丙丁減乙丙丁角則所存甲丙乙與甲乙丙兩角必等【公論三】

增從前形知三邊等形其三角俱等

第六題

三角形若底綫兩端之兩角等則兩腰亦等

解曰甲乙丙三角形其甲乙丙與甲丙乙兩角等題言甲乙與甲丙兩腰亦等

論曰如雲兩腰綫不等而一長一短試辯之若甲乙爲長綫卽令比甲丙綫截去所長之度爲乙丁綫而乙丁與甲丙等【本篇三】次自丁至丙作直綫則本形成兩三角形其一爲甲乙丙其一爲丁乙丙而甲乙丙全形與丁乙丙分形同也是全與其分等也【公論九】何者彼言丁乙丙分形之乙丁與甲乙丙全形之甲丙兩綫旣等丁乙丙分形之乙丙與甲乙丙全形之乙丙又同綫而元設丁乙丙與甲丙乙兩角等則丁乙丙與甲乙丙兩形亦等也【本篇四】

是全與其分等也故底綫兩端之兩角等者兩腰必等也

第七題

一綫爲底出兩腰綫其相遇止有一防不得別有腰綫與元腰綫等而於此防外相遇

解曰甲乙綫爲底於甲於乙各出一綫至丙防相遇題言此爲一定之處不得於甲上更出一綫與甲丙等乙上更出一綫與乙丙等

而不於丙相遇

論曰若言有別相遇於丁者卽問丁當在丙內邪丙外邪若言丁在丙內則有二說俱不可通何者若言丁在甲丙元綫之內則如第一圖丁在甲丙兩界之間矣如此卽甲丁是甲丙之分而云甲丙與甲丁等也是全與其分等也【公論九】若言丁在甲丙乙三角頂間則如第二圖丁在甲丙乙之間矣卽令自丙至丁作丙丁綫而乙丁丙甲丁丙又成兩三角形次從乙丁引出至己從乙丙引出至戊則乙丁丙形之乙丁乙丙兩腰等者其底綫兩端之兩角乙丁丙乙丙丁宜亦等也其底之外兩角己丁丙戊丙丁宜亦等也【本篇五】而甲丁丙形之甲丁甲丙兩腰等者其底綫兩端之兩角甲丙丁甲丁丙宜亦等也【本篇五】夫甲丙丁角本小於戊丙丁角而爲其分今言甲丁丙與甲丙丁兩角等則甲丁丙亦小於戊丙丁矣何況己丁丙又甲丁丙之分更小於戊丙丁可知何言底外兩角等乎若言丁在丙外又有三說俱不可通

何者若言丁在甲丙元綫外是丁甲卽在丙甲元綫之上則甲丙與甲丁等矣卽如上第一說駁之若言丁在甲丙乙三角頂外卽如上第二說駁之若言丁在丙外而後出二綫一在三角形內一在其外甲丁綫與乙丙綫相交如第五圖卽令將丙丁相聯作直綫是甲丁丙又成一三角形而甲丙丁宜與甲丁丙兩角等也【本篇五】夫甲丁丙角本小於丙丁乙角而爲其分據如彼論則甲丙丁角亦小於丙丁乙角矣又丙丁乙亦成一三角形而丙丁乙宜與丁丙乙兩角等也【本篇五】夫丁丙乙角本小於甲丙丁角而爲其分據如彼論則丙丁乙角亦小於甲丙丁角矣此二說者豈不自相戾乎

第八題

兩三角形若相當之兩腰各等兩底亦等則兩腰間角必等

解曰甲乙丙丁戊己兩三角形其甲乙與丁戊兩腰甲丙與丁己兩腰各等乙丙與戊己兩底亦等題言甲與丁兩角必等

論曰試以丁戊己形加於甲乙丙形之上問丁角在甲角上邪否邪若在上卽兩角等矣【公論八】或謂不然乃在於庚卽問庚當在丁戊

綫之內邪或在三角頂之內邪或在三角頂之外邪皆依前論駁之【本篇七】

系本題止論甲丁角若旋轉依法論之卽三角皆同可見凡綫等則角必等不可疑也

第九題

有直綫角求兩平分之

法曰乙甲丙角求兩平分之先於甲乙綫任截一分爲甲丁【本篇三】次於甲丙亦

截甲戊與甲丁等次自丁至戊作直綫次以丁戊爲底立平邊三角形【本篇一】爲丁戊己形末自己至甲作直綫卽乙甲丙角爲兩平分

論曰丁甲己與戊甲己兩三角形之甲丁與甲戊兩綫等甲己同是一綫戊己與丁己兩底又等【何言兩底等初從戊丁底作此三角平形此二綫爲腰各等戊丁故】則丁甲己與戊甲己兩角必等【本篇八】

用法如上截取甲丁甲戊卽以丁爲

心向乙丙間任作一短界綫次用元

度以戊爲心亦如之兩界綫交處得己【本篇一】

第十題

一有界綫求兩平分之

法曰甲乙綫求兩平分先以甲乙爲底作甲乙丙兩邊等三角形【本篇一】次以甲丙乙角兩

平分之【本篇九】得丙丁直綫卽分甲乙於丁

論曰丙丁乙丙丁甲兩三角形之丙乙丙甲兩腰等而丙丁同綫甲丙丁與乙丙丁兩角又等【本篇九】則甲丁與乙丁兩綫必等【本篇四】

用法以甲爲心任用一度但須長於甲乙綫之半向上向下各作一短界綫次

用元度以乙爲心亦如之兩界綫交處卽丙丁末作丙丁直綫卽分甲乙於戊

第十一題

一直綫任於一防上求作垂綫

法曰甲乙直綫任指一防於丙求丙上作垂綫先於丙左右任用一度各截一界爲丁爲戊【本篇二】次以丁戊爲底作兩邊等角形【本篇一】爲丁己戊末自己至丙作直綫卽己丙爲甲

乙之垂綫

論曰丁己丙與戊己丙兩角形之己丁己戊兩腰等而己丙同綫丙丁與丙戊兩底又等卽兩形必等丁與戊兩角亦等【本篇五】丁己丙與戊己丙兩角亦等【本篇八九】則丁丙己與戊丙己兩角必等矣等卽是直角直角卽是垂綫【界說十此後三角形多稱角形省文也】

用法於丙防左右如上截取丁與戊卽以丁爲心任用一度但須長於丙丁綫

向丙上方作短界綫次用元度以戊爲心亦如之兩界綫交處卽己

又用法於丙左右如上截取丁與戊

卽任用一度以丁爲心於丙上下方

各作短界綫次用元度以戊爲心亦

如之則上交爲己下交爲庚末作己庚直綫視直綫交於丙防卽得是用法又爲嘗巧之法

增若甲乙綫所欲立垂綫之防乃在綫末甲界上甲外無餘綫可截則於甲乙綫上任取一防爲丙如前法於丙上立丁丙垂綫次以甲丙丁角兩平分之【本篇九】爲己丙綫次以甲丙爲度於丁丙垂綫上截戊丙綫【本篇三】次於戊上如前法

立垂綫與己丙綫相遇爲庚末自庚至甲作直綫如所求

論曰庚甲丙與庚丙戊兩角形之甲丙戊丙兩綫旣等庚丙同綫戊丙庚與甲丙庚兩角又等卽甲庚戊庚兩綫必等【本篇四】而對同邊之甲角戊角亦等【本篇四】戊旣直角則甲亦直角是甲庚爲甲乙之垂綫【界說十】

用法甲防上欲立垂綫先以甲爲心向元綫上方任抵一界作丙防次用元度

以丙爲心作大半圜圜界與甲乙綫相遇爲丁次自丁至丙作直綫引長之至戊爲戊丁綫戊丁與圜界相遇爲己末自己至甲作直綫卽所求【此法今未能論論見第三卷

第三十一題】

第十二題

有無界直綫綫外有一防求於防上作垂綫至直綫上法曰甲乙綫外有丙防求從丙作垂綫至甲乙先以丙爲心作一圜令兩交於甲乙綫爲丁爲戊次從丁戊各作直綫至丙次

兩平分丁戊於己【本篇十】末自丙至己作直綫卽丙己爲甲乙之垂綫

論曰丙己丁丙己戊兩角形之丙丁丙戊兩綫等丙己同綫則丙戊己與丙丁己兩角必等【本篇八】而丁丙己與戊丙己兩角又

等則丙己丁與丙己戊等皆直角【本篇四】而丙己定爲垂綫矣

用法以丙爲心向直綫兩處各作短

界綫爲甲爲乙次用元度以甲爲心

向丙防相望處作短界綫乙爲心亦如之兩界綫交處爲丁末自丙至丁作直綫則丙戊爲垂綫

又用法於甲乙綫上近甲近乙任取

一防爲心以丙爲界作一圜界於丙

防及相望處各稍引長之次於甲乙

綫上視前心或相望如前圖或進或

退如後圖任移一防爲心以丙爲界

作一圜界至與前圜交處得丁末自

丙至丁作直綫得戊【若近界作垂綫無可截取亦用此法】

第十三題

一直綫至他直綫上所作兩角非直角卽等於兩直角解曰甲綫下至丙丁綫遇於乙其甲乙丙與甲乙丁作兩角題言此兩角當是直角若非直角卽是一鋭一鈍而並之等於兩直角論曰試於乙上作垂綫爲戊乙【本篇十一】令戊乙

丙與戊乙丁爲兩直角卽甲乙丁甲乙戊兩鋭角並之與戊乙丁直角等矣次於甲乙丁甲乙戊兩鋭角又加戊乙丙一直角並此三角定與戊乙丙戊乙丁兩直角等也【公論十八】次於甲乙戊又加戊乙丙並此鋭直兩角定與甲乙丙鈍角等也次於甲乙戊戊乙丙鋭直兩角又加甲乙丁鋭角並此三角定與甲乙丁甲乙丙鋭鈍兩角等也夫甲乙丁甲乙戊戊乙丙三角旣與兩直角等則甲乙丁與甲乙丙兩角定與兩直角等【公論一】

第十四題

一直綫於綫上一防出不同方兩直綫偕元綫每旁作兩角若每旁兩角與兩直角等卽後出兩綫爲一直綫

解曰甲乙綫於丙防上左出一綫爲丙丁右出一綫爲丙戊若甲丙戊甲丙丁兩角與兩直角等題言丁丙與丙戊是一直綫

論曰如雲不然令別作一直綫必從丁丙更引出一綫或離戊而上爲丁丙己或離戊而下爲丁丙庚也若上於戊則甲丙綫至丁丙己直綫上爲甲丙己甲丙丁兩角此兩角宜與兩直角等【本篇十三】如此卽甲丙戊甲丙丁兩角與甲丙己甲丙丁兩角亦等矣試減甲丙丁角而以甲丙戊與甲丙己兩角較之果相等乎【公論三】夫甲丙己本

小於甲丙戊而爲其分今曰相等是全與其分等也【公論九】若下於戊則甲丙綫至丁丙庚直綫上爲甲丙庚甲丙丁兩角此兩角宜與兩直角等【本篇十三】如此卽甲丙庚甲丙丁兩角與甲丙戊甲丙丁兩角亦等矣試減甲丙丁角而以甲丙戊與甲丙庚較之果相等乎【公論三】夫甲丙戊實小於甲丙庚而爲其分今曰相等是全與其分等也【公論九】兩者皆非則丁丙戊是一直綫

第十五題

凡兩直綫相交作四角每兩交角必等

解曰甲乙與丙丁兩綫相交於戊題言甲戊丙與丁戊乙兩角甲戊丁與丙戊乙兩角各等論曰丁戊綫至甲乙綫上則甲戊丁丁戊乙

兩角與兩直角等【本篇十三】甲戊綫至丙丁綫上則甲戊丙甲戊丁兩角與兩直角等【本篇十三】如此卽丁戊乙甲戊丁兩角亦與甲戊丁甲戊內兩角等【公論十】試減同用之甲戊丁角其所存丁戊乙甲戊丙兩角必等【公論三】又丁戊綫至甲乙綫上則甲戊丁丁戊乙兩角與兩直角等【本篇十三】乙戊綫至丙丁綫上則丁戊乙丙戊乙兩角與兩直角等【本篇十三】如此卽甲戊丁丁戊乙兩角亦與丁戊乙丙戊乙兩角【公論十】試

減同用之丁戊乙角其所存甲戊丁丙戊乙必等一系推顯兩直綫相交於中防上作四角與四直角等

二系一防之上兩直綫相交不論幾許綫幾許角定與四直角等【公論十八】

增題一直綫內出不同方兩直綫而所作兩交角等卽後出兩綫爲一直綫

解曰甲乙綫內取丙防出丙丁丙戊兩綫而所作甲丙戊丁丙乙兩交角等或

甲丙丁戊丙乙兩交角等題言戊丙丙丁卽一直綫

論曰甲丙戊角旣與丁丙乙角等每加一戊丙乙角卽甲丙戊戊丙乙兩角必與丁丙乙戊丙乙兩角等【公論二】而甲丙戊戊丙乙與兩直角等【本篇十三】則丁丙乙戊丙乙亦與兩直角等是戊丙丙丁爲一直綫【本篇十四】

第十六題

凡三角形之外角必大於相對之各角

解曰甲乙丙角形自乙甲綫引之至丁題言外角丁甲丙必大於相對之內角

甲乙丙甲丙乙

論曰欲顯丁甲丙角大於甲丙乙角試以甲丙綫兩平分於戊【本篇十】自乙至戊作直綫引長之從戊外截取戊巳與乙戊等【本篇三】次自甲至己作直綫卽甲戊己戊乙丙兩角形之

戊己與戊乙兩綫等戊甲與戊丙兩綫等甲戊己乙戊丙兩交角又等【本篇十五】則甲己與乙丙兩底亦等【本篇四】兩形之各邊各角俱等而己甲戊與戊丙乙兩角亦等矣夫己甲戊乃丁甲丙之分則丁甲丙大於己甲戊亦大於相等之戊丙乙而丁甲丙外角不大於相對之甲丙乙內角乎次顯丁甲丙大於甲乙丙試自丙甲綫引長之至庚次以甲乙綫兩平分於辛【本篇十】自丙至辛作直綫引長之從辛外截取辛壬與丙辛等【本篇三】次自甲至壬作直綫依前論推顯甲辛壬辛丙乙兩角形之各邊各角俱等則壬甲辛與辛乙丙兩角亦等矣夫壬甲辛乃庚甲乙之分必小於庚甲乙也庚甲乙又與丁甲丙兩交角等【本篇十五】則甲乙丙內角不小於丁甲丙外角乎其餘乙丙上作外角俱大於相對之內角依此推顯

第十七題

凡三角形之每兩角必小於兩直角

解曰甲乙丙角形題言甲乙丙甲丙乙兩角丙甲乙甲乙丙兩角甲丙乙丙甲乙兩角皆小於兩直角

論曰試用兩邊綫丙甲引出至戊丙乙引出至丁卽甲乙丁外角大於相對之甲丙乙內角矣【本篇十六】此兩率者每加一甲乙丙角則甲乙丁甲乙丙必大於甲丙乙甲乙丙矣【公論四】夫甲乙丁甲乙丙與兩直角等也【本篇十三】則甲丙乙甲乙丙小於兩直角也餘二仿此第十八題

凡三角形大邊對大角小邊對小角

解曰甲乙丙角形之甲丙邊大於甲乙邊乙丙邊題言甲乙丙角大於乙丙甲角乙甲丙

角

論曰甲丙邊大於甲乙邊卽於甲丙綫上截甲丁與甲乙等【本篇三】自乙至丁作直綫則甲乙丁與甲丁乙兩角等矣【本篇五】夫甲丁乙角者乙丙丁角形之外角必大於相對之丁丙乙內角【本篇十六】則甲乙丁角亦大於甲丙乙角而況甲乙丙又函甲乙丁於其中不又大於甲丙乙乎如乙丙邊大於甲乙邊則乙甲丙角亦大於甲丙乙角依此推顯

第十九題

凡三角形大角對大邊小角對小邊

解曰甲乙丙角形乙角大於丙角題言對乙角之甲丙邊必大於對丙角之甲乙邊

論曰如雲不然令言或等或小若言甲丙與甲乙等則甲丙角宜與甲乙角等矣【本篇五】何設乙角大於丙角也若言甲丙小於甲乙則甲丙邊對甲乙大角宜大【本篇十八】又何言小也如甲角大於丙角則乙丙邊大於甲乙邊依此推顯

第二十題

凡三角形之兩邊並之必大於一邊

解曰甲乙丙角形題言甲丙甲乙邊並之必大於乙丙邊甲丙丙乙並之必大於甲乙甲

乙乙丙並之必大於甲丙

論曰試於丙甲邊引長之以甲乙爲度截取甲丁【本篇三】自丁至乙作直綫令甲丁甲乙兩腰等而甲丁乙甲乙丁兩角亦等【本篇五】卽丙乙丁角大於甲乙丁角亦大於丙丁乙角矣夫丁丙邊對丙乙丁大角也豈不大於乙丙邊對丙丁乙小角者乎【本篇十九】又甲丁甲乙兩綫各加甲丙綫等也則甲乙加甲丙者與丙丁等矣丙丁旣大於乙丙則甲乙甲丙兩邊並必大於乙丙邊也餘二仿此

第二十一題

凡三角形於一邊之兩界出兩綫復作一三角形在其內則內形兩腰並之必小於相對兩腰而後兩綫所作角必大於相對角

解曰甲乙丙角形於乙丙邊之兩界各出一綫遇於丁題言丁丙丁乙兩綫並必小於甲乙甲丙並而乙丁丙角必大於乙甲丙角

論曰試用內一綫引長之如乙丁引之至戊卽乙甲戊角形之乙甲甲戊兩綫並必大於乙戊綫也【本篇二十】此二率者每加一戊丙綫則乙甲甲戊戊丙並必大於乙戊戊丙並矣【公論四】又戊丁丙角形之戊丁戊丙綫並必大於丁丙綫也此二率者每加一丁乙綫則戊丁戊丙丁乙並必大於丁丙丁乙並矣【公論四】夫乙甲甲戊戊丙旣大於乙戊戊丙豈不更大於丁丙丁乙乎【本篇二十】又乙甲戊角形之丙戊丁外角大於相對之乙甲戊內角【本篇十六】卽丁戊丙角形之乙丁丙外角更大於相對之丁戊丙內角矣而乙丁丙角豈不更大於乙甲丙角乎

第二十二題

三直綫求作三角形其每兩綫並大於一綫也

法曰甲乙丙三綫其第一第二綫並大於第三綫【若兩綫比第三綫或等或小卽不能作三角形見本篇二十】求作三角形先任作丁戊綫長於三綫並次以甲爲度從丁截取丁巳綫【本篇三】以乙爲度從己截取己庚綫以丙爲度從庚截取

庚辛綫次以己爲心丁爲界作丁壬癸圜以庚爲心辛爲界作辛壬癸圜其兩圜相遇下爲壬上爲癸末以庚巳爲底作癸庚癸巳兩直綫卽得己癸庚三角形【用壬亦可作若丁壬癸圜不到子辛壬癸圜不到丑卽是兩綫或等或小於第三綫不成三角形矣】

論曰此角形之丁己己癸綫皆同圜之半徑等【界說十五】則己癸與甲等庚辛庚癸綫亦皆同圜之半徑等則庚癸與丙等己庚元以乙爲度則角形三綫與所設三綫等

用法任以一綫爲底以底之一界爲心第二綫爲度向上作短界綫次以又一界爲心第三綫爲度向上作短界綫兩界綫交處向下作兩腰如所求

若設一三角形求別作一形與之等亦用此法

第二十三題

一直綫任於一防上求作一角與所設角等

法曰甲乙綫於丙防求作一角與丁戊己角等先於戊丁綫任取一防爲庚於戊巳綫任取一防爲辛自庚至辛作直綫次依甲乙綫作丙壬癸角形與戊庚辛角形等【本篇卄二】卽丙壬丙癸兩腰與戊庚戊辛兩腰等壬癸底

與庚辛底又等則丙角與戊角必等【本篇八】

第二十四題

兩三角形相當之兩腰各等若一形之腰間角大則底亦大

解曰甲乙丙與丁戊己兩角形其甲乙與丁戊兩腰甲丙與丁巳兩腰各等若乙甲丙角大於戊丁己角題言乙丙底必大於戊巳底論曰試依丁戊綫從丁防作戊丁庚角與乙甲丙角等【本篇卄三】則戊丁庚角大於戊丁己角而丁庚腰在丁巳之外矣次截丁庚綫與丁巳等【本篇三】卽丁庚丁巳俱與甲丙等又自戊至庚作直綫是甲乙與丁戊甲丙與丁庚腰綫各等乙甲丙與戊丁庚兩角亦等而乙丙與戊庚兩底必等也【本篇四】次問所作戊庚底今在戊巳底上邪抑同在一綫邪抑在其下邪若在上卽如第二圖自己至庚作直綫則丁庚己角形之丁庚丁巳兩腰等而丁庚己與丁己庚兩角亦等矣【本篇五】夫戊庚己角乃丁庚己角之分必小於丁庚己亦必小於相等之丁巳庚而丁巳庚又戊己庚角之分則戊庚己益小於戊巳庚也【公論九】則對戊庚己小角之戊己腰必小於對戊己庚大角之戊庚腰也【本篇十九】若戊巳與戊庚兩底同綫卽如第四圖戊己乃戊庚之分則戊己必小於戊

庚也【公論九】若戊庚在戊巳之下卽如第六圖自己至庚作直綫次引丁庚綫出於壬引丁巳綫出於辛則丁庚丁巳兩腰等而辛巳庚壬庚己兩外角亦等矣【本篇五】夫戊庚己角乃壬庚己角之分必小於壬庚己亦必小於相等之辛巳庚而辛巳庚又戊己庚角之分則戊庚巳益小於戊己庚也【公論九】則對戊庚己小角之戊巳腰必小於對戊己庚大角之戊庚腰也【本篇十九】是三戊巳皆小於等戊庚之乙丙【本篇四】也

第二十五題

兩三角形相當之兩腰各等若一形之底大則腰間角亦大

解曰甲乙丙與丁戊己兩角形其甲乙與丁戊甲丙與丁巳各兩腰等若乙丙底大於戊巳底題言乙甲丙角大於戊丁巳角

論曰如雲不然令言或小或等若言等則兩

形之兩腰各等腰間角又等宜兩底亦等【本篇四】何設乙丙底大也若言乙甲丙角小則對乙甲丙角之乙丙綫宜亦小【本篇廿四】何設乙丙底大也

第二十六題【二支】

兩三角形有相當之兩角等及相當之一邊等則余兩邊必等餘一角亦等其一邊不論在兩角之內及一角之對

先解一邊在兩角之內者曰甲乙丙角形之甲乙丙甲丙乙兩角與丁戊己角形之丁戊巳丁巳戊兩角各等在兩角內之乙丙邊與

戊巳邊又等題言甲乙與丁戊兩邊甲丙與丁巳兩邊各等而乙甲丙角與戊丁巳角亦等

論曰如雲兩邊不等而丁戊大於甲乙令於丁戊綫截取庚戊與甲乙等【本篇三】次自庚至己作直綫卽庚戊巳角形之庚戊戊巳兩邊宜與甲乙乙丙兩邊等矣夫乙角與戊角元等則甲丙與庚巳宜等【本篇四】而庚巳戊角與甲丙乙角宜亦等也【本篇四】旣設丁己戊與甲丙乙兩角等今又言庚己戊與甲丙乙兩角等是庚己戊與丁己戊亦等全與其分等矣【公論九】以此見兩邊必等兩邊旣等則餘一角亦等

後解相等邊不在兩角之內而在一角之對者曰甲乙丙角形之乙角丙角與丁戊己角形之戊角丁己戊角各等而對丙之甲乙邊

與對己之丁戊邊又等題言甲丙與丁己兩邊丙乙與己戊兩邊各等而甲角與戊丁己角亦等

論曰如雲兩邊不等而戊己大於乙丙令於戊己綫截取戊庚與乙丙等【本篇三】次自丁至庚作直綫卽丁戊庚角形之丁戊戊庚兩邊宜與甲乙乙丙兩邊等矣夫乙角與戊角元等則甲丙與丁庚宜等【本篇四】而丁庚戊角與甲丙乙角宜亦等也旣設丁巳戊與甲丙乙兩角等今又言丁庚戊與甲丙乙兩角等是丁庚戊外角與相對之丁巳戊內角等矣【本篇十六】可乎以此見兩邊必等兩邊旣等則餘一角亦等

第二十七題

兩直綫有他直綫交加其上若內相對兩角等卽兩直綫必平行

解曰甲乙丙丁兩直綫加他直綫戊己交於庚於辛而甲庚辛與丁辛庚兩角等題言甲乙丙丁兩綫必平行

論曰如雲不然則甲乙丙丁兩直綫必至相

遇於壬而庚辛壬成三角形則甲庚辛外角宜大於相對之庚辛壬內角矣【本篇十六】乃先設相等乎若設乙庚辛角與丙辛庚角等亦依此論若言甲乙丙丁兩直綫相遇於癸亦依此論

第二十八題【二支】

兩直綫有他直綫交加其上若外角與同方相對之內角等或同方兩內角與兩直角等卽兩直綫必平行先解曰甲乙丙丁兩直綫加他直綫戊己交於庚於辛其戊庚甲外角與同方相對之庚辛丙內角等題言甲乙丙丁兩綫必平行論曰乙庚辛角與相對之內角丙辛庚等【本篇】

【卄七】戊庚甲與乙庚辛兩交角亦等【本篇十五】卽兩直綫必平行

後解曰甲庚辛丙辛庚兩內角與兩直角等題言甲乙丙丁兩綫必平行

論曰甲庚辛丙辛庚兩角與兩直角等而甲庚戊甲庚辛兩角亦與兩直角等【本篇十三】試減同用之甲庚辛卽所存甲庚戊與丙辛庚等矣旣外角與同方相對之內角等卽甲乙丙丁必平行【本題】

第二十九題【三支】

兩平行綫有他直綫交加其上則內相對兩角必等外角與同方相對之內角亦等同方兩內角亦與兩直角等先解曰此反前二題故同前圖有甲乙丙丁二平行綫加他直綫戊巳交於庚於辛題言甲庚辛與丁辛庚內相對兩角必等

論曰如雲不然而甲庚辛大於丁辛庚則丁辛庚加辛庚乙宜小於辛庚甲加辛庚乙矣【公論四】夫辛庚甲辛庚乙元與兩直角等【本篇十三】據如彼論則丁辛庚辛庚乙兩角小於兩直角而甲乙丙丁兩直綫向乙丁行必相遇也【公論十一】可謂平行綫乎

次解曰戊庚甲外角與同方相對之庚辛丙內角等論曰乙庚辛與相對之丙辛庚兩內角等【本題】則乙庚辛交角相等之戊庚甲【本篇十五】與丙辛庚必等【公論一】後解曰甲庚辛丙辛庚兩內角與兩直角等

論曰戊庚甲與庚辛丙兩角旣等【本題】而每加一甲庚辛角則庚辛丙甲庚辛兩角與甲庚辛戊庚甲兩角必等【公論二】夫甲庚辛戊庚甲本與兩直角等【本篇十三】則甲庚辛丙辛庚兩內角亦與兩直角等

第三十題

兩直綫與他直綫平行則元兩綫亦平行

解曰此題所指綫在同面者不同面綫後別有論如甲乙丙丁兩直綫各與他綫戊巳平行題言甲乙與丙丁亦平行

論曰試作庚辛直綫交加於三直綫甲乙於壬戊巳

於子丙丁於癸其甲乙與戊巳旣平

行卽甲壬子與相對之己子壬兩內

角等【本篇廿九】丙丁與戊巳旣平行卽丁

癸子內角與己子壬外角亦等【本篇廿九】

丁癸子與甲壬子亦爲相對之內角亦等【公論一】而甲乙丙丁爲平行綫【本篇廿七】

第三十一題

一防上求作直綫與所設直綫平行

法曰甲防上求作直綫與乙丙平行先從甲防向乙丙綫任指一處作直綫爲甲丁卽乙丙綫上成甲丁乙角次於甲防上作一角與甲丁乙等【本篇】

【廿三】爲戊甲丁從戊甲綫引之至己卽己戊與乙丙平行論曰戊己乙丙兩綫有甲丁綫聯之其所作戊甲丁與甲丁乙相對之兩內角等卽平行綫【本篇廿七】

增從此題生一用法設一角兩綫求作有法四邊形有角與所設角等兩兩邊綫與所設綫等法曰先作己丁戊角與丙等次截丁戊綫與甲等己丁綫與乙等末依丁戊平行作己庚依己丁平行作庚戊卽所求

本題用法於甲防求作直綫與乙丙平行先作甲丁綫次以丁爲心任作戊己圜界次用元度以甲爲心作庚辛圜界稍長於

戊己次取戊己圜界爲度於庚辛圜界截取庚辛末自甲至辛作直綫各引長之卽所求

又用法以甲防爲心於乙丙綫近乙處任指一防作短界綫爲丁次用元度以丁爲心於乙丙上向丙截取一分作短界綫爲

戊次用元度以戊爲心向上與甲平處作短界綫又用元度以甲爲心向甲平處作短界綫後兩界綫交處爲己自甲至己作直綫各引長之卽所求

第三十二題【二支】

凡三角形之外角與相對之內兩角並等凡三角形之內三角並與兩直角等

先解曰甲乙丙角形試從乙丙邊引至丁題言甲丙

丁外角與相對之內兩角甲乙並等

論曰試作戊丙綫與甲乙平行【本篇三一】令甲丙爲甲乙戊丙之交加綫則乙甲丙角與相對

之甲丙戊角等【本篇卄九】又乙丁綫與兩平行綫相遇則戊丙丁外角與相對之甲乙丙內角等【本篇廿九】旣甲丙戊與乙甲丙等而戊丙丁與甲乙丙又等則甲丙丁外角與內兩角甲乙並等矣

後解曰甲乙丙三角並與兩直角等

論曰旣甲丙丁角與甲乙兩角並等更於甲丙丁加甲丙乙則甲丙丁甲丙乙兩角並與甲乙丙內三角並等矣【公論二】夫甲丙丁甲丙乙並元與兩直角等【本篇十三】則甲乙丙內三角並亦與兩直角等

增從此推知凡第一形當兩直角第二形當四直角第三形當六直角自此以上至於無窮每命形之數倍之爲所當直角之數【凡一綫二綫不能爲形故三邊爲第一形四邊爲第二形五邊爲第三形六邊爲第四形仿此以至無窮】又視每形邊數減二邊卽所存邊數是本形之數論曰如上四圖第一形三邊減二邊存一邊卽是本形一數倍之當兩直角【本題】第二形四邊減二邊存二邊卽是本形二數倍之當四

直角欲顯此理試以第二形作一對角綫成兩三角形每形當兩直角並之則當四直角矣第三形五邊減二邊存三邊卽是本形三數倍之當六直角欲顯此理試以第三形作兩對角綫成三三角形每形當兩直角並之亦當六直角矣其餘依此推顯以至無窮

又一法每形視其邊數每邊當兩直角而減四直角其存者卽本形所當直角

論曰欲顯此理試於形中任作一防從此防向各角俱作直綫令每形所分角形之數如其邊數每一分形三角當二直角【本題】其近防之處不論幾角皆當四直角【本篇十五之系】次減近防諸角卽是減四直角其存者則本形所當直角如上第四形六邊中間任指一防從防向各角分爲六三角形每一分形三角六形共十八角今於近防處減當四直角之六角所存近邊

十二角當八直角餘仿此

一系凡諸種角形之三角並俱相等【本題增】

二系凡兩腰等角形若腰間直角則余兩角每當直角之半腰間鈍角則余兩角俱小於半直角腰間鋭角則余兩角俱大於半直角

三系平邊角形每角當直角三分之二

四系平邊角形若從一角向對邊作垂綫分爲兩角形此分形各有一直角在垂綫之下兩旁則垂綫之上兩旁角每當直角三分之一其餘兩角每當直角三分之二

增從三系可分一直角爲三平分其法任於一邊立平邊角形次分對直角一邊爲

兩平分從此邊對角作垂綫卽所求如上圖甲乙丙直角求三分之先於甲乙綫上作甲乙丁平邊角形【本篇一】次平分甲丁於戊【本篇九】末作乙戊直綫

第三十三題

兩平行相等綫之界有兩綫聯之其兩綫亦平行亦相等

解曰甲乙丙丁兩平行相等綫有甲丙乙丁兩綫聯之題言甲丙乙丁亦平行相等綫論曰試作甲丁對角綫爲甲乙丙丁之交加

綫卽乙甲丁丙丁甲相對兩內角等【本篇卄九】又甲丁綫上下兩角形之甲乙丙丁兩邊旣等甲丁同邊則對乙甲丁角之乙丁綫與對丙丁甲角之甲丙綫亦等【本篇卄九】而乙丁甲與丙甲丁兩角亦等也【本篇四】此兩角者甲丙乙丁之內相對角也兩角旣等則甲丙乙丁兩綫必平行【本篇廿七】

第三十四題

凡平行綫方形每相對兩邊綫各等每相對兩角各等對角綫分本形兩平分

解曰甲乙丁丙平行方形【界說三五】題言甲乙與丙丁兩綫甲丙與乙丁兩綫各等又言乙與丙兩角乙甲丙與丙丁乙兩角各等又言若

作甲丁對角綫卽分本形爲兩平分

論曰甲乙與丙丁旣平行則乙甲丁與丙丁甲相對之兩內角等【本篇廿九】甲丙與乙丁旣平行則乙丁甲與丙甲丁相對之兩內角等【本篇廿九】甲乙丁角形之乙甲丁乙丁甲兩角與甲丁丙角形之丙丁甲丙甲丁兩角旣各等甲丁同邊則甲乙與丙丁甲丙與乙丁俱等也而丙角與相對之乙角亦等矣【本篇廿六】又乙丁甲角加丙丁甲角與丙甲丁角加乙甲丁角旣等卽乙甲丙與丙丁乙相對兩角亦等也【公論二】又甲乙丁甲丁丙兩角形之甲乙乙丁兩邊與丁丙丙甲兩邊各等腰間之乙角與丙角亦等則兩角形必等【本篇四】而甲丁綫分本形爲兩平分

第三十五題

兩平行方形若同在平行綫內又同底則兩形必等解曰甲乙丙丁兩平行綫內有丙丁戊甲與丙丁乙巳兩平行方形同丙丁底題言此兩形等等者不謂腰等角等謂所函之地等後

言形等者多仿此

先論曰設己在甲戊之內其丙丁戊甲與丙丁乙己皆平行方形丙丁同底則甲戊與丙丁巳乙與丙丁各相對之兩邊各等【本篇三四】而甲戊與己乙亦等【公論一】試於甲戊己乙兩綫各減己戊卽甲己與戊乙亦等【公論三】而甲丙與戊丁元等【本篇三四】乙戊丁外角與己甲丙內角又等【本篇廿九】則乙戊丁與己甲丙兩角形必等矣【本篇四】次於兩角形每加一丙丁戊己無法四邊形則丙丁戊甲與丙丁乙己兩平行方形等也【公論二】次論曰設己戊同防依前甲戊與戊乙等乙戊丁與戊甲丙兩角形等【本篇四】而每加一戊丁丙角形則丙丁戊甲與丙丁乙戊兩平行方形必等【公論二】

後論曰設己防在戊之外而丙己與戊丁兩綫交於庚依前甲戊與己乙兩綫等而每加一戊己綫卽戊乙與甲己兩綫亦等【公論二】因顯己甲丙與乙戊丁兩角形亦等【本篇四】次每減一己戊庚角形則所存戊庚丙甲與乙己庚丁兩無法四邊形亦等【公論三】次於兩無法形每加一庚丁丙角形則丙丁戊甲與丙丁

乙己兩平行方形必等【公論二】

第三十六題

兩平行綫內有兩平行方形若底等則形亦等

解曰甲乙丙丁兩平行綫內有甲丙戊己與庚辛丁乙兩平行方形而丙戊與辛丁兩底等題言兩形亦等

論曰試自丙至庚戊至乙各作直綫相聯其

丙戊庚乙各與辛丁等則丙戊與庚乙亦等【本篇卅四】庚乙與丙戊旣平行綫則庚丙與乙戊亦平行綫【本篇卅三】而甲丙戊己與庚丙戊乙兩平行方形同丙戊底者等矣【本篇三五】庚辛丁乙與庚丙戊乙兩平行方形同庚乙底者亦等矣【本篇三五】旣爾則庚辛丁乙與甲丙戊己亦等【公論一】

第三十七題

兩平行綫內有兩三角形若同底則兩形必等

解曰甲乙丙丁兩平行綫內有甲丙丁乙丙丁兩角形同丙丁底題言兩形必等

論曰試自丁至戊作直綫與甲丙平行次自

丁至己作直綫與乙丙平行【本篇三一】夫甲丙丁戊乙丙丁己兩平行方形在甲乙丙丁兩平行綫內同丙丁底旣等【本篇三五】則甲丙丁角形爲甲丙丁戊方形之半與乙丙丁角形爲乙丙丁己方形之半者【甲丁乙丁兩對角綫平分兩方形見本篇卅四】亦等【公論七】

第三十八題

兩平行綫內有兩三角形若底等則兩形必等

解曰甲乙丙丁兩平行綫內有甲丙戊與乙己丁兩角形而丙戊與己丁兩底等題言兩形必等

論曰試自庚至戊辛至丁各作直綫與甲丙乙己平行【本篇卅一】其甲丙戊庚與乙己丁辛兩平行方形旣等【本篇卅六】則甲丙戊與乙己丁兩角形爲兩方形之半者【本篇卅四】亦等【公論七】

增凡角形任於一邊兩平分之向對角作直綫卽分本形爲兩平分

論曰甲乙丙角形試以乙丙邊兩平分於丁【本篇十】自丁至甲作直綫卽甲丁綫分本形爲兩平分何者試於甲角上作直綫與乙丙平行【本篇卅一】則甲乙丁甲丁丙兩角形在兩平行綫內兩底等兩形亦等【本題】

二增題凡角形任於一邊任作一防求從防分本形爲兩平分

法曰甲乙丙角形從丁防求兩平分先自

丁至相對甲角作甲丁直綫次平分乙丙綫於戊【本篇十】作戊己綫與甲丁平行【本篇卅一】末作己丁直綫卽分本形爲兩平分

論曰試作甲戊直綫卽甲戊己己丁戊兩角形在兩平行綫內同己戊底者等而每加一己戊丙形則己丁丙與甲戊丙兩角形亦等【公論二】夫甲戊丙爲甲乙丙之半【本題增】則己丁丙亦甲乙丙之半

第三十九題

兩三角形其底同其形等必在兩平行綫內

解曰甲乙丙與丁丙乙兩角形之乙丙底同其形復等題言在兩平行綫內者蓋云自甲至丁作直綫必與乙丙平行

論曰如雲不然令從甲別作直綫與乙丙平行【本篇卅一】必在甲丁之上或在其下矣設

在上爲甲戊而乙丁綫引出至戊卽作戊丙直綫是甲乙丙宜與戊丙乙兩角形等矣【本篇卅七】夫甲乙丙與丁丙乙旣等而與戊丙乙復等是全與其分等也【公論九】設在甲丁下爲甲己卽作己丙直綫是己丙乙與丁丙乙亦等如前駁之

第四十題

兩三角形其底等其形等必在兩平行綫內

解曰甲乙丙與丁戊己兩角形之乙丙與戊己兩底等其形亦等題言在兩平行綫內者蓋云自甲至丁作直綫必與乙己平

行

論曰如雲不然令從甲別作直綫與乙己平行【本篇卅一】必在甲丁之上或在其下矣設在上爲甲庚而戊丁綫引出至庚卽作庚己直綫是甲乙丙宜與庚戊己兩角形等矣【本篇三八】夫甲乙丙與丁戊己旣等而與庚戊己復等是全與其分等也【公論九】設在甲丁下爲甲辛卽作辛己直綫是辛戊己與丁戊己亦等如前駁之第四十一題

兩平行綫內有一平行方形一三角形同底則方形倍大於三角形

解曰甲乙丙丁兩平行綫內有甲丙丁戊方形乙丁丙角形同丙丁底題言方形倍大於角形

論曰試作甲丁直綫分方形爲兩平分則甲丙丁與乙丁丙兩角形等矣【本篇卅七】夫甲丙丁戊倍大於甲丙丁【本篇卅三】必倍大於乙丁丙

第四十二題

有三角形求作平行方形與之等而方形角有與所設角等

法曰設甲乙丙角形丁角求作平行方形與甲乙丙角形等而有丁角先分一邊爲兩平分如乙丙邊平分於戊【本篇十】次作丙戊己角

與丁角等【本篇廿】次自甲作直綫與乙丙平行【本篇卅一】而與戊己綫遇於己末自丙作直綫與戊己平行爲丙庚【本篇卅一】而與甲己綫遇於庚則得己戊丙庚平行方形與甲乙丙角形等

論曰試自甲至戊作直綫其甲戊丙角形與己戊丙庚平行方形在兩平行綫內同底則己戊丙庚倍大於甲戊丙矣【本篇四一】夫甲乙丙亦倍大於甲戊丙【本篇卅八增】卽與己戊丙庚等【公論六】

第四十三題

凡方形對角綫旁兩余方形自相等

解曰甲乙丙丁方形有甲丙對角綫題言兩旁之乙壬庚戊與庚己丁辛兩余方形【界說卅六】必等

論曰甲乙丙甲丙丁兩角形等【本篇卅四】甲戊庚甲庚辛兩角形亦等【本篇卅四】而於甲乙丙減甲戊庚於甲丙丁減甲庚辛則所存乙丙庚戊與庚丙丁辛兩無法四邊形亦等矣【公論三】又庚壬丙己角綫方形之庚丙己庚丙壬兩角形等【本篇三四】而於兩無法四邊形每減其一則

所存乙壬庚戊與庚己丁辛兩余方形安得不等【公論三】第四十四題

一直綫上求作平行方形與所設三角形等而方形角有與所設角等

法曰設甲綫乙角形丙角求於甲綫上作平行方形與乙角形等而有丙角先作丁戊己庚平行方形與乙角形等而戊己庚角與丙角等【本篇四二】次於庚己綫引長之作己辛綫與甲等次作辛壬綫與戊己平行【本篇三一】次於丁戊引長之與辛壬綫遇於壬

次自壬至己作對角綫引出之又自丁庚引長之與對綫角遇於癸次自癸作直綫與庚辛平行又於壬辛引長之與癸綫遇於子末於戊己引長之至癸子綫得丑卽己丑子辛平行方形如所求

論曰此方形之己辛綫與甲等而辛己醜角爲戊己庚之交角【本篇十五】則與丙等又本形與戊己庚丁同爲余方形等【本篇四三】則與乙角形等

第四十五題

有多邊直綫形求作一平行方形與之等而方形角有與所設角等

法曰設甲乙丙五邊形丁角求作平行方形與五邊形等而有丁角先分五邊形爲甲乙丙三三角形次作戊己庚辛平行方形與甲等而有丁角【本篇四二】次於

戊辛己庚兩平行綫引長之作庚辛壬癸平行方形與乙等而有丁角【本篇四四】末復引前綫作壬癸子丑平行方形與丙等而有丁角【本篇四四】卽此三形並爲一平行方形與甲乙丙並形等而有丁角自五以上可至無窮俱仿此法

論曰戊己庚與辛庚癸兩角等而每加一己庚辛角卽辛庚癸己庚辛兩角定與己庚辛戊己庚兩角等夫己庚辛戊己庚是兩平行綫內角與兩直角等也【本篇廿九】則己庚辛辛庚癸亦與兩直角等而己庚庚癸爲一直綫也【本篇十四】又戊辛庚與戊己庚兩對角等而辛壬癸與辛庚癸兩對角亦等則戊己庚辛庚辛壬癸皆平行方形也【本篇卅四】壬癸子丑依此推顯【本篇三十】卽與戊己癸壬並爲一平行方形矣

增題兩直綫形不等求相減之較幾何

法曰甲與乙兩直綫形甲大於乙以乙減甲求較幾何先任作丁丙己戊平行方形與甲等次於丙丁綫上依丁角作丁丙辛庚平行方形與乙等【本題】卽得辛

庚戊己爲相減之較矣何者丁丙己戊之大於丁丙辛庚較餘一辛庚戊己也則甲大於乙亦辛庚戊己也

第四十六題

一直綫上求立直角方形

法曰甲乙綫上求立直角方形先於甲乙兩界各立垂綫爲丁甲爲丙乙皆與甲乙綫等

【本篇十一】次作丁丙綫相聯卽甲乙丙丁爲直角方形論曰甲乙兩角俱直角則丁甲丙乙爲平行綫【本篇廿八】此兩綫自相等則丁丙與甲乙亦平行綫【本篇三三】而甲乙丙丁四綫俱平行俱相等又甲乙俱直角則相對丁丙亦俱直角【本篇卅四】而甲乙丙丁定爲四直角方形第四十七題

凡三邊直角形對直角邊上所作直角方形與余兩邊上所作兩直角方形並等

解曰甲乙丙角形於對乙甲丙直角之乙丙邊上作乙丙丁戊直角方形【本篇四六】題言此形與甲乙邊上所作甲乙己庚及甲丙邊上所作甲丙辛壬兩直角方形並等論曰試從甲作甲癸直綫與乙戊丙丁平行【本篇卅一】分乙丙邊於子次自甲至丁至戊各作直綫末自乙至辛自丙

至己各作直綫其乙甲丙與乙甲庚旣皆直角卽庚甲甲丙是一直綫【本篇十四】依顯乙甲甲壬亦一直綫又丙乙戊與甲乙己旣皆直角而每加一甲乙丙角卽甲乙戊與丙乙己兩角亦等【公論二】依顯甲丙丁與乙丙辛兩角亦等又甲乙戊角形之甲乙乙戊兩邊與丙乙己角形之己乙乙丙兩邊等甲乙戊與丙乙己兩角復等則對等角之甲戊與丙己兩邊亦等而此兩角形亦等矣【本篇四】夫甲乙己庚直角方形倍大於同乙己底同在平行綫內之丙乙己角形【本篇四一】而乙戊癸子直角形亦倍大於同乙戊底同在平行綫內之甲乙戊角形則甲乙己庚不與乙戊癸子等乎【公論六】依顯甲丙辛壬直角方形與丙丁癸子直角形等則乙戊丁丙一形與甲乙己庚甲丙辛壬兩形並等矣

一增凡直角方形之對角綫上作直角方形倍大於元形如甲乙丙丁直角方形之

甲丙綫上作直角方形倍大於甲乙丙丁形二增題設不等兩直角方形如一以甲爲邊一以乙爲邊求別作兩直角方形自相等而並之又與元設兩形並等

法曰先作丙戊綫與甲等次作戊丙丁直角而丙丁綫與乙等次作戊丁綫相聨末

於丙丁戊角丙戊丁角各作一角皆半於直角己戊己丁兩腰遇於己【公論十一】而等【本篇六】卽己戊己丁兩綫上所作兩直角方形自相等而並之又與丙戊丙丁上所作兩直角方形並等

論曰己丁戊己戊丁兩角旣皆半於直角則丁己戊爲直角【本篇卅二】而對直角之丁戊綫上所作直角方形與兩腰綫上所作兩直角方形並等矣【本題】己戊與己丁旣等則其上所作兩直角方形自相等矣又丁戊綫上所作直角方形與丙丁丙戊綫上所作兩直角方形並旣等則己戊己丁上兩直角方形並與丙戊丙丁上兩直角方形並亦等三增題多直角方形求並作一直角方形與之等法曰如五直角方形以甲乙丙丁戊爲邊任等不等求作一直角方形與五形並等先作己庚辛直角而己庚綫與甲等庚辛綫與乙等次作己辛綫旋作己辛壬直角而辛壬與丙等次作己壬綫

旋作己壬癸直角而壬癸與丁等次作己癸綫旋作己癸子直角而癸子與戊等末作己子綫題言己子綫上所作直角方形卽所求

論曰己辛上作直角方形與甲乙兩形並等【本題】己壬上作直角方形與己辛及丙兩形並等餘仿此推顯可至無窮

四增三邊直角形以兩邊求第三邊長短之數

法曰甲乙丙角形甲爲直角先得甲乙甲

丙兩邊長短之數如甲乙六甲丙八求乙丙邊長短之數其甲乙甲丙上所作兩直角方形並旣與乙丙上所作直角方形等【本題】則甲乙之羃【自乘之數曰羃】得三十六甲丙之羃得六十四並之得百而乙丙之羃亦百百開方得十卽乙丙數十也又設先得甲乙乙丙如甲乙六乙丙十而求甲丙之數其甲乙甲丙上兩直角方形並旣與乙丙上直角方形等則甲乙之羃得三十六乙丙之羃得百百減三十六得甲丙之羃六十四六十四開方得八卽甲丙八也求甲乙仿此此

以開方盡實者爲例其不盡實者自具算家分法

第四十八題

凡三角形之一邊上所作直角方形與余邊所作兩直角方形並等則對一邊之角必直角

解曰此反前題如甲乙丙角形其甲丙邊上所作直角方形與甲乙乙丙邊上所作兩直

角方形並等題言甲乙丙角必直角

論曰試於乙上作甲乙丁直角而乙丁與乙丙兩綫等次作丁甲綫相聯其甲乙丁旣直角則甲丁上直角方形與甲乙乙丁上兩直角方形並等【本篇四七】而甲乙乙丁上兩直角方形並與甲乙乙丙上兩直角方形並又等【甲乙同乙丁乙丙等故】卽丁甲上直角方形與甲丙上直角方形必等夫甲乙丁角形之甲乙乙丁兩腰與甲乙丙角形之甲乙乙丙兩腰旣等而丁甲甲丙兩底又等則對底綫之兩角亦等【本篇八】甲乙丁旣直角卽甲乙丙亦直角

幾何原本卷一

欽定四庫全書

幾何原本卷二之首

西洋利瑪竇譯

界說二則

第一界

凡直角形之兩邊函一直角者爲直角形之矩綫如甲乙偕乙丙函甲乙丙直角得此兩邊卽知直角形大小之度今別作戊綫已綫與甲乙乙丙各等亦卽知甲乙丙丁直角形大小之度則戊偕已兩綫爲直角形之矩綫此例與算法通如上圖一邊得三一邊得四相乘得十二則三偕四兩邊爲十二之矩數

凡直角諸形之內四角皆直故不必更言四邊及平行綫止名爲直角形省文也

凡直角諸形不必全舉四角止舉對角二字卽指全形如甲乙丙丁直角形止舉甲丙或乙丁亦省文也第二界

諸方形有對角綫者其兩余方形任偕一角綫方形爲磬折形

甲乙丙丁方形任直斜角作甲丙對角綫從庚點作戊己辛壬兩綫與方形邊平行而分本形爲四方形其辛己庚乙兩形爲余方形辛戊己壬兩形爲角綫方形【一卷界說三六】兩余方形任偕一角綫方形爲磬折形如辛己庚乙兩余方形偕己壬角綫方形同在癸子丑圜界內者是癸子丑磬折形也用辛戊角綫方形仿此

幾何原本卷二之首

欽定四庫全書

幾何原本卷二

西洋利瑪竇撰

第一題

兩直綫任以一綫任分爲若干分其兩元綫矩內直角形與不分綫偕諸分綫矩內諸直角形並等

解曰甲與乙丙兩綫如以乙丙三分之爲乙丁丁戊戊丙題言甲偕乙丙矩綫內直

角形與甲偕乙丁甲偕丁戊甲偕戊丙三矩綫內直角形並等

論曰試作乙己直角形在乙丙偕等甲之己丙矩綫內【作法於乙界作庚乙丙界作己丙兩垂綫俱與甲等爲平行次作庚己直綫與乙丙平行】次於丁戊兩點作辛丁壬

戊兩垂綫與庚乙己丙平行【一卷卅三】其辛丁與庚乙壬戊與己丙旣平行則辛丁與壬戊亦平行而辛丁壬戊與己丙等卽亦與甲等【一卷卅四】如此則乙辛直角形在甲偕乙丁矩綫內丁壬直角形在甲偕丁戊矩綫內戊己直角形在甲偕戊丙矩綫內並之則三矩內直角形與甲偕乙丙兩元綫矩內直角形等

注曰二卷前十題皆言綫之能也【能者謂其上能爲直角形也如十尺綫其上能爲百尺方形之類】其說與算數最近故九卷之十四題俱以數明此十題之理今未及詳因題意難顯略用數明之如本題設兩數當兩綫爲六爲十以十任三分之爲五爲三爲二六乘十爲六十之一大實與六乘五爲三十及六乘三爲十八六乘二爲十二之三小實並等

第二題

一直綫任兩分之其元綫上直角方形與元綫偕兩分綫兩矩內直角形並等

解曰甲乙綫任兩分於丙題言甲乙上直角方形與甲乙偕甲丙甲乙偕丙乙兩矩綫內直角形並等

論曰試於甲乙綫上作甲丁直角方形從丙點作己丙垂綫與甲戊乙丁平行【一卷卅一】其甲戊與甲乙旣等【一卷卅四】則甲己直角形在甲乙甲丙矩綫內乙丁與甲乙旣等則丙丁直角形在甲乙丙乙矩綫內而此兩形並與甲丁直角方形等

又論曰試別作丁綫與甲乙等其甲乙綫旣任分於丙則甲乙偕丁矩綫內直角形【卽甲乙上直角方形】與甲丙偕丁丙乙偕丁兩矩綫內直角形並等

【本篇一】

注曰以數明之設十數任兩分之爲七爲三十乘七爲七十及十乘三爲三十之兩小實與十自之百一大羃等

第三題

一直綫任兩分之其元綫任偕一分綫矩內直角形與分余綫偕一分綫矩內直角形及一分綫上直角方形並等

解曰甲乙綫任兩分於丙題言元綫甲乙任偕一分綫如甲丙矩內直角形【不論甲丙爲長分爲短分】與分余丙乙偕甲丙矩綫內直角形及甲丙上直角方形並等論曰試作甲丁直角方形從乙界作乙巳垂綫與甲戊平行【一卷卅一】而於戊丁引

長之遇於己其甲戊與甲丙等則甲己直角形在元綫甲乙偕一分綫甲丙矩內丙丁與甲丙等則丙己直角形在一分綫甲丙偕分余綫丙乙矩內而甲己直角形與甲丙丙乙矩綫內丙己直角形及甲丙上甲丁直角方形並等

又論曰試別作丁綫與一分綫甲丙等其甲乙綫旣任分於丙則甲乙偕丁矩綫內直角形【卽甲乙偕甲丙矩綫內直角形】與丁偕丙乙【卽甲丙偕丙乙】丁偕甲丙【卽甲】

【丙上直角方形】兩矩綫內直角形並等【本篇一】

注曰以數明之設十數任兩分之爲七爲三如前圖則十乘七爲七十與七乘三之實二十一及七自之羃四十九並等如後圖十乘三爲三十與七乘三之實二十一及三之羃九並等

第四題

一直綫任兩分之其元綫上直角方形與各分上兩直角方形及兩分互偕矩綫內兩直角形並等

解曰甲乙綫任兩分於丙題言甲乙綫上直角方形與甲丙丙乙綫上兩直角方形及甲丙偕丙乙丙乙

偕甲丙矩綫內兩直角形並等

論曰試於甲乙綫上作甲丁直角方形次作乙戊對角綫次從丙作丙己綫與乙丁

平行遇對角綫於庚末從庚作辛壬綫與甲乙平行而分本形爲四直角形卽甲乙戊角形之甲乙甲戊兩邊等而甲乙戊與甲戊乙兩角亦等【一卷五】夫甲乙戊形之三角並與兩直角等【一卷卅二】而甲爲直角卽甲乙戊甲戊乙皆半直角【一卷卅之二系】依顯丁乙戊角形之丁乙戊丁戊乙兩角亦皆半直角則戊己庚外角與內角丁等爲直角【一卷卅九】而己戊度旣半直角則己庚戊等爲半直角矣角旣等則己庚己戊兩邊亦等【一卷六】庚辛辛戊亦等【一卷卅四】而辛巳爲直角方形也依顯丙壬亦直角方形也又庚辛與甲丙兩對邊等【一卷卅四】而乙丙與庚丙俱爲直角方形邊亦等則辛己爲甲丙綫上直角方形丙壬爲丙乙綫上直角方形也又甲庚及庚丁兩直角形各在甲丙丙乙矩綫內也則甲丁直角方形與甲丙丙乙兩綫上兩直角方形及兩綫矩內兩直角形並等矣

系從此推知凡直角方形之角綫形皆直角方形又論曰甲乙綫旣任分於丙則元綫甲乙上直角方形與元綫偕各分綫矩內兩直角形並等【本篇二】又甲乙偕甲丙矩綫內直角形與甲丙偕

丙乙矩綫內直角形及甲丙上直角方形並等【本篇三】甲乙偕丙乙矩綫內直角形與丙乙偕甲丙矩綫內直角形及丙乙上直角方形並等【本篇三】則甲乙上直角方形與甲丙丙乙上兩直角方形及甲丙偕丙乙丙乙偕甲丙矩綫內兩直角形並等

注曰以數明之設十數任兩分之爲七爲三十之羃百與七之羃四十九三之羃九及三七互乘之實兩二十一並等

第五題

一直綫兩平分之又任兩分之其任兩分綫矩內直角形及分內綫上直角方形並與平分半綫上直角方形等

解曰甲乙綫兩平分於丙又任兩分於丁其丙丁爲分內綫【丙丁綫者丙乙所以大於丁乙之較又甲丁所以大於甲丙之較故曰分內綫】題言甲丁丁乙矩綫內直角形及分內綫丙丁上直角方形並與丙乙綫上直角方形等

論曰試於丙乙綫上作丙己直角方形次作乙戊對角綫從丁作丁庚綫與乙己平行遇對角綫於辛次從辛作壬癸綫與丙乙平行次從甲作甲子綫與丙戊平行末從壬癸綫引長之遇於子夫丁壬癸庚皆直角方形【本篇四之系】而辛丁與丁乙兩綫等【一卷卅四】癸辛

與丙丁兩綫等則甲辛直角形在任分之甲丁丁乙矩綫內而癸庚爲分內綫丙丁上直角方形也今欲顯甲辛直角形及癸庚直角方形並與丙己直角方形等者於丙辛辛己相等之兩余方形【一篇四三】每加一丁壬直角方形卽丙壬及丁己兩直角形等矣而甲癸與丙壬兩形同在平行綫內又底等卽形亦等【一卷卅六】則甲癸與丁巳亦等也卽又每加一丙辛直角形則丑寅卯罄折形豈不與甲辛等次於罄折形又加一癸庚直角方形豈不與丙巳直角方形等也而甲辛癸庚兩形並亦與丙己等也則甲丁丁乙矩綫內直角形及丙丁上直角方形並與丙乙上直角方形等

注曰以數明之設十數兩平分之各五又任分之爲八爲二則三爲分內數【三者五所以大於二之較又八所以大於五之較】二八之實十六三之羃九與五之羃二十五等

第六題

一直綫兩平分之又任引增一直綫共爲一全綫其全綫偕引增綫矩內直角形及半元綫上直角方形並與半元綫偕引增綫上直角方形等

解曰甲乙綫兩平分於丙又從乙引長之增乙丁與甲乙通爲一全綫題言甲丁偕乙丁矩綫內直角形及半元綫丙乙上直角方形並與丙丁上直角方形等

論曰試於丙丁上作丙戊直角方形次作丁己對角綫從乙作乙庚綫與丁戊平行遇對角綫於辛次從辛作壬癸綫與丙丁平行次從甲作甲子綫與丙己平行末從壬癸綫引長之遇於子夫乙壬癸庚皆直角方形【本篇四之系】而乙丁與丁壬兩綫等【一卷卅四】癸辛與丙乙兩綫等則甲壬直角形在甲丁偕乙丁矩綫內而癸庚爲丙乙上直角方形也今欲顯甲壬直角形及癸庚直角方形並與丙戊直角方形等者試觀甲癸與丙辛兩直角形同在平行綫內又底等卽形亦等【一卷卅六】而丙辛與辛戊等【一卷四三】則辛戊與甲癸亦等卽又每加一丙壬直角形則丑寅卯磬折形與甲壬等夫磬折形加一癸庚形本與丙戊直角方形等也卽甲壬癸庚兩形並亦與丙戊等也則甲丁乙丁矩綫內直角形及丙乙上直角方形並豈不與丙丁上直角方形等

注曰以數明之設十數兩平分之各五又引增二共十二二乘之爲二十四及五之羃二十五與七之羃四十九等

第七題

一直綫任兩分之其元綫上及任用一分綫上兩直角方形並與元綫偕一分綫矩內直角形二及分余綫上直角方形並等

解曰甲乙綫任分於丙題言元綫甲乙上及任用一分綫如甲丙上兩直角方形並【不論甲丙爲長分爲短分】與甲乙偕甲丙矩內直角形二及分余綫丙乙上直角方形並等論曰試於甲乙上作甲丁直角方形次作乙戊對角綫從丙作丙己綫與乙丁平行

遇對角綫於庚末從庚作辛壬綫與甲乙平行夫辛己丙壬皆直角方形【本篇四之系】而辛庚與甲丙等【一卷卅四】卽辛己爲甲丙上直角方形也又甲戊與甲乙等卽甲己直角形在甲乙偕甲丙矩綫內也又戊丁丁壬與甲乙甲丙各等卽辛丁直角形亦在甲乙偕甲丙矩綫內也夫甲己己壬兩直角形【卽癸子丑罄折形】及丙壬直角方形並本與甲丁直角方形等今於甲己辛丁兩直角形並加一丙壬直角方形卽與甲丁直角方形加一辛巳直角方形等矣則甲乙甲丙矩綫內直角形二及丙乙上直角方形並與甲乙上直角方形及甲丙上直角方形並等也

注曰以數明之設十數任分之爲六爲四如前圖十之羃百及六之羃三十六並與

十六互乘之兩實百二十及四之羃十六等如後圖十之羃百及四之羃十六並與十四互乘之兩實八十及六之羃三十六等

第八題

一直綫任兩分之其元綫偕初分綫矩內直角形四及分余綫上直角方形並與元綫偕初分綫上直角方形等

解曰甲乙綫任分於丙題言元綫甲乙偕初分綫丙乙矩內直角形四【不論丙乙爲長分爲短分】及分余綫甲丙上直角方形並與甲乙偕丙乙上直角方形等

論曰試以甲乙綫引增至丁而乙丁與丙乙等於全綫上作甲戊直角方形次作丁巳對角綫從乙作乙庚綫與丁戊平行遇對角綫於辛次從丙作丙壬綫與甲巳平行遇對角綫於癸次從辛作子丑綫與甲丁平行遇丙壬於寅末從癸作卯辰綫與戊己平行遇乙庚於巳其卯壬寅巳乙丑俱角綫方形【一卷卅四之系】而卯癸與甲丙兩綫等【一卷卅四】卽卯壬爲甲丙上直角方形又寅辛與丙乙兩綫

等【一篇卅四】卽寅巳爲丙乙上直角方形與乙丑等【丙乙與乙丁等故】又乙辛辛巳兩綫亦各與丙乙等而甲辛子巳兩直角形各在甲乙丙乙矩綫內卽等【子辛與甲乙等故】寅庚辛戊兩直角形亦各在甲乙丙乙矩綫內卽又等【寅辛辛丑與丙乙乙丁等辛庚丑戊與等甲乙之子辛等故】寅巳旣與乙丑等而每加一癸庚卽乙丑癸庚並與寅庚又等是甲辛一子巳二辛戊三乙丑四癸庚五五直角形並爲午未申磬折形與元綫甲乙偕初分綫丙乙矩內直角形四等而午未申磬折形及卯壬直角方形本與甲戊直角方形等則甲乙乙丙矩綫內直角形四及甲丙上直角方形並與甲乙偕丙乙上直角方形等注曰以數明之設十數任分之爲六爲四如前圖十六互乘之實四爲二百四十及四之羃十六共二百五十六與十六之羃等如後圖十四互乘之實四爲一百六十及六之羃三十六共一百九十六與十四之羃等

第九題

一直綫兩平分之又任兩分之任分綫上兩直角方形並倍大於平分半綫上及分內綫上兩直角方形並解曰甲乙綫平分於丙又任分於丁題言甲丁丁乙上兩直角方形並倍大於平分半綫甲丙上分內綫

丙丁上兩直角方形並

論曰試於丙上作丙戊垂綫與甲丙等次作甲戊戊乙兩腰次從丁作丁己垂綫遇戊乙於己從己作己庚綫與甲乙平行遇

戊丙於庚末作甲己綫其甲丙戊角形之甲丙丙戊兩腰等卽丙戊甲丙甲戊兩角亦等【一卷五】而甲丙戊爲直角卽余兩角皆半直角【一卷卅二之系】依顯丙戊乙亦半直角又戊庚己角形之戊庚己角爲戊丙乙之外角卽亦直角【一卷廿九】而庚戊己半直角卽庚己戊亦半直角【一卷卅二之系】又庚戊己庚己戊兩角等卽庚戊庚己兩腰亦等【一卷六】依顯丁乙己角形之丁乙丁己兩腰亦等夫甲丙戊角形之丙爲直角卽甲戊綫上直角方形與甲丙丙戊綫上兩直角方形並等【一卷四七】而甲丙丙戊上兩直角方形自相等卽甲戊上直角方形倍大於甲丙上直角方形矣又戊庚己角形之庚爲直角卽戊己綫上直角方形與庚戊庚己綫上兩直角方形並等【一卷四七】而庚戊庚己上兩直角方形自相等卽戊己上直角方形倍大於等庚己之丙丁上直角方形矣【庚己丙丁爲丙己直角形之對邊故見一卷卅四】則是甲戊戊己上兩直角

方形並倍大於甲丙丙丁上兩直角方形並也又甲己上直角方形旣等於甲戊戊己上兩直角方形並又等於甲丁丁己上兩直角方形並【一篇四七】則甲丁丁己上兩直角方形並亦倍大於甲丙丙丁上兩直角方形並矣而丁己與丁乙等則甲丁丁乙上兩直角方形並豈不倍大於甲丙丙丁上兩直角方形並也注曰以數明之設十數兩平分之各五又任分之爲七爲三分內數二其七之羃四十九及三之羃九倍大於五之羃二十五及二之羃四

第十題

一直綫兩平分之又任引增一綫共爲一全綫其全綫上及引增綫上兩直角方形並倍大於平分半綫上及分余半綫偕引增綫上兩直角方形並

解曰甲乙直綫平分於丙又任引增爲乙丁題言甲丁綫上及乙丁綫上兩直角方形並倍大於甲丙綫上及丙丁綫上兩直角方形並

論曰試於丙上作丙戊垂綫與甲丙等自戊至甲至乙各作腰綫次從丁作己丁垂綫引長之又從戊乙引長之遇於庚次作戊己綫與丙丁平行末作甲庚綫依前題論推顯甲戊乙爲直角丙戊乙爲半直角卽相對之戊庚己亦半直角【一卷廿九】又己爲直角【一卷卅四】卽己戊庚亦半直角【一卷卅二】而己戊己庚兩腰必等【一卷六】依顯乙丁丁庚兩腰亦等夫甲戊上直角方形等於甲丙丙戊上兩直角方形並【一卷四七】必倍大於甲丙上直角方形而戊庚上直角方形等於戊己己庚上兩直角方形並【一卷四七】必倍大於對戊己邊之丙丁上直角方形【一卷卅四】則甲戊戊庚上兩直角方形並倍大於甲丙丙丁上兩直角方形並也又甲庚上直角方形等於甲戊戊庚上兩直角方形並亦等於甲丁丁庚上兩直角方形並則甲丁丁庚上兩直角方形並亦倍大於甲丙丙丁上兩直角方形並也而甲丁乙丁上兩直角方形並倍大於甲丙丙丁上兩直角方形並矣【丁庚與乙丁等故】

注曰以數明之設十數平分之各五又任增三爲十三十三之羃一百六十九及三之羃九倍大於五之羃二十五及八之羃六十四也

第十一題

一直綫求兩分之而元綫偕初分綫矩內直角形與分余綫上直角方形等

法曰甲乙綫求兩分之而元綫偕初分小綫矩內直角形與分余大綫上直角方形等先於甲乙上作甲丙直角方形

次以甲丁綫兩平分於戊次作戊乙綫次從戊甲引增至己而戊己綫與戊乙等末於甲乙綫截取甲庚與甲己等卽甲乙偕庚乙矩綫內直角形與甲庚上直角方形等如所求

論曰試於庚上作壬辛綫與丁己平行次作己辛綫與甲庚平行其壬庚與丙乙等卽與甲乙等而庚丙直角形在甲乙偕庚乙矩綫內也又甲庚與甲己等而甲爲直角卽己庚爲甲庚上直角方形也【一卷卅四】今欲顯庚丙直角形與己庚直角方形等者試觀甲丁兩平分於戊而引增一甲己是丁己偕甲己矩綫內直角形【卽丁辛直角形】及甲戊上直角方形並與等戊己之戊乙上直角方形等【本篇六】夫戊乙上直角方形等於甲戊甲乙上兩直角方形並【一卷四七】卽丁辛直角形及甲戊上直角方形並與甲戊甲乙上兩直角方形並等矣次各減同用之甲戊上直角方形卽所存丁辛直角形不與

甲乙上甲丙直角方形等乎此二率者又各減同用之甲壬直角形則所存己庚直角方形與庚丙直角形等而甲乙偕庚乙矩綫內直角形與甲庚上直角方形等也

注曰此題無數可解說見九卷十四題

第十二題

三邊鈍角形之對鈍角邊上直角方形大於余邊上兩直角方形並之較爲鈍角旁任用一邊偕其引增綫之與對角所下垂綫相遇者矩內直角形二

解曰甲乙丙三邊鈍角形甲乙丙爲鈍角從余角如甲下一垂綫與鈍角旁一邊如丙乙之引增綫遇於丁爲直角題言對鈍角之甲丙邊上直角方形大於甲乙乙丙邊上兩直角方形並之較爲丙乙偕乙丁

矩綫內直角形二反說之則甲乙乙丙上兩直角方形及丙乙偕乙丁矩綫內直角形二並與甲丙上直角方形等

論曰丙丁綫旣任分於乙卽丙丁上直角方形與丙乙乙丁上兩直角方形及丙乙偕乙丁矩綫內直角形二並等【本篇四】此二率者每加一甲丁上直角方形卽丙丁甲丁上兩直角方形並與丙乙乙丁甲丁上

直角方形三及丙乙偕乙丁矩綫內直角形二並等也夫甲丙上直角方形等於丙丁甲丁上兩直角方形並【一卷四七】卽亦等於丙乙乙丁甲丁上直角方形三及丙乙偕乙丁矩綫內直角形二並也又甲乙綫上直角方形旣等於乙丁甲丁上兩直角方形並【一卷四七】卽甲丙上直角方形與甲乙丙乙上兩直角方形及丙乙偕乙丁矩綫內直角形二並等矣

第十三題

三邊鋭角形之對鋭角邊上直角方形小於余邊上兩直角方形並之較爲鋭角旁任用一邊偕其對角所下垂綫旁之近鋭角分綫矩內直角形二

解曰甲乙丙三邊鋭角形從一角如甲向對邊乙丙下一垂綫分乙丙於丁題言對甲丙乙鋭角之甲乙邊上直角方形小於乙丙甲丙邊上兩直角方形並之較爲乙丙偕丁丙矩綫內直角形二反說之則乙

丙甲丙上兩直角方形並與甲乙上直角方形及乙丙偕丁丙矩綫內直角形二並等

論曰乙丙綫旣任分於丁卽乙丙丁丙上兩直角方形並與乙丙偕丁丙矩綫內直角形二及乙丁上直角方形並等【本篇七】此二率者每加一甲丁上直角方形卽乙丙丁丙甲丁上直角方形三與乙丙偕丁丙矩綫內直角形二及乙丁甲丁上兩直角方形並等

也又甲丙上直角方形等於丁丙甲丁上兩直角方形並【一卷四七】卽乙丙甲丙上兩直角方形並與乙丙偕丁丙矩綫內直角形二及乙丁甲丁上兩直角方形並等也又甲乙上直角方形等於乙丁甲丁上兩直角方形並【一卷四七】卽乙丙甲丙上兩直角方形並與乙丙偕丁丙矩綫內直角形二及甲乙上直角方形並等反說之則甲乙上直角方形小於乙丙甲丙上兩直角方形並者爲乙丙偕丁丙矩綫內直角形二也注曰題中止論鋭角形不言直角鈍角形而直角鈍角形中俱有兩鋭角【一卷十七卅二】卽對鋭角邊上形亦同此論【如第二第三圖是】但三鋭角形所作垂綫任用一角而直角形必用直角鈍角形必用鈍角此爲異耳【直角鈍角形不用直角鈍角不能作垂綫】

第十四題

有直綫形求作直角方形與之等

法曰甲直綫無法四邊形求作直角

方形與之等先作乙丁形與甲等而

直角【一卷四五】次任用一邊引長之如丁

丙引之至己而丙己與乙丙等次以

丁巳兩平分於庚其庚點或在丙點或在丙點之外若在丙卽乙丁是直角方形與甲等矣【蓋丙己與乙丙等又與丙丁等而余邊俱相等故乙丁爲直角方形見一卷卅四】若庚在丙外卽以庚爲心丁巳爲界作丁辛巳半圜末從乙丙綫引長之遇圜界於辛卽丙辛上直角方形與甲等

論曰試自庚至辛作直綫其丁巳綫旣兩平分於庚又任兩分於丙則丁丙偕丙巳矩內直角形【卽乙丁直角形蓋丙己與乙丙等故】及庚丙上直角方形並與等庚巳之庚辛上直角方形等【本篇五】夫庚辛上直角方形等於庚丙丙辛上兩直角方形並【一卷四七】卽乙丁直角形及庚丙上直角方形並與庚丙丙辛上兩直角方形並等次各減同用之庚丙上直角方形則丙辛上直角方形與乙丁直角形等

增題凡先得直角方形之對角綫所長於本形邊之較而求本形邊

法曰直角方形之對角綫所長於本形邊之較爲甲乙而求本形邊先於甲乙上作甲丙直角方形次作乙丁對角綫又引長之爲丁戊綫而丁戊與甲丁等卽得乙戊

綫如所求

論曰試於乙戊作戊己垂綫從乙甲綫引長之遇於己其乙戊己旣直角而戊乙己爲半直角【一卷卅二】卽戊己乙亦半直角而戊乙與戊己兩邊等【一卷六】次作己庚與戊乙平行作乙庚與戊己平行卽戊庚形爲戊乙邊上直角方形也末作戊甲綫卽丁戊甲丁甲戊兩角等也【一卷五】夫乙戊己丁甲己旣兩皆直角試每減一相等之丁戊甲丁甲戊角卽所存己戊甲己甲戊兩角必等而己戊己甲兩邊必等【一卷六】則乙己對角綫大於乙戊邊之較爲甲乙矣此增不在本書因其方形故類附於此

幾何原本卷二

欽定四庫全書

幾何原本卷三之首

西洋利瑪竇譯

界說十則

第一界

凡圜之徑綫等或從心至圜界綫等爲等圜

三卷將論圜之情故先爲圜界說此解圜之等者如上圖甲乙乙丙兩徑等或丁己戊庚從心至圜界等卽甲己乙乙庚丙兩圜等若下圖甲乙乙丙兩徑不

等或丁己戊庚從心至圜界不等則兩圜亦不等矣第二界

凡直綫切圜界過之而不與界交爲切綫

甲乙綫切乙己丁圜之界乙又引長之至丙而不與界交其甲丙綫全在圜外爲切綫若戊己綫先切圜界而引之至庚入圜內則交綫也

第三界

凡兩圜相切而不相交爲切圜

甲乙兩圜不相交而相切於丙或切於外如第一圖

或切於內如第三圖其第二

第四圖則交圜也

第四界

凡圜內直綫從心下垂綫其垂綫大小之度卽直綫距心逺近之度

凡一點至一直綫上惟垂綫至近其他卽逺垂綫一而已逺者無數也故欲知點與綫相去逺近必用垂綫爲度試如前圖甲點與乙丙綫相去逺近必以甲丁垂綫爲度爲甲丁一綫獨去直綫至近他若甲戊甲己諸綫愈大愈逺乃至無數故如後圖

說甲乙丙丁圜內之甲乙丙丁兩綫其去戊心逺近等爲己戊庚戊兩垂綫等故若辛壬綫去戊心近矣爲戊癸垂綫小故

第五界

凡直綫割圜之形爲圜分

甲乙丙丁圜之乙丁直綫任割圜之一分如甲乙丁及乙丙丁兩形皆爲圜分凡分

有三形其過心者爲半圜分函心者爲圜大分不函心者爲圜小分又割圜之直綫爲所割圜界之一分爲弧

第六界

凡圜界偕直綫內角爲圜分角

以下三界論圜角三種本界所言雜

圜也其在半圜分內爲半圜角在大

分內爲大分角在小分內爲小分角

第七界

凡圜界任於一點出兩直綫作一角爲負圜分角甲乙丙圜分甲丙爲底於乙點出兩直綫作甲乙丙角形其甲乙丙角爲負甲乙丙圜分

角

第八界

若兩直綫之角乘圜之一分爲乘圜分角

甲乙丙丁圜內於甲點出甲乙甲丁兩綫其乙甲丁角爲乘乙丙丁圜分角

圜角三種之外又有一種爲切邊角或直綫切圜或兩圜相切其兩圜相切者又或內或外如上圖甲乙綫切丙丁戊圜於丙卽甲丙丁乙丙戊兩角爲切邊角又丙丁戊己戊庚兩圜外相切於戊及己戊庚己辛壬兩

圜內相切於己卽丙戊己戊己辛壬己庚三角俱爲切邊角

第九界

凡從圜心以兩直綫作角偕圜界作三角形爲分圜形甲乙丙丁圜從戊心出戊甲戊丙兩綫偕甲丁丙圜界作角形爲分圜形

第十界

凡圜內兩負圜分角相等卽所負之圜分相似

甲乙丙丁圜內有甲乙己與丁丙戊兩負圜分角等則所負甲乙丁己與丁丙甲戊兩圜分相似

又有兩圜或等或不等其負圜分角等卽圜分俱

相似如上三圖三

圜之甲乙丙丁戊

己庚辛壬三負圜分角等卽所負甲乙丙丁戊己庚辛壬三圜分相似【相似者如雲同爲幾分圜之幾也】

幾何原本卷三之首

欽定四庫全書

幾何原本卷三

西洋利瑪竇撰

第一題

有圜求尋其心

法曰甲乙丙丁圜求尋其心先於圜之兩界任作一甲丙直綫次兩平分之於戊【一卷】

【十】次於戊上作乙丁垂綫兩平分之於己卽己爲圜心

論曰如雲不然令言心何在彼不得言在己之上下何者乙丁綫旣平分於己離平分不能爲心故必言心在乙丁綫外爲庚卽令自庚至丙至戊至甲各作直綫則甲庚戊角形之甲戊旣與丙庚戊角形之丙戊兩邊等戊庚同邊而庚甲庚

丙兩綫俱從心至界宜亦等卽對等邊之庚戊甲庚戊丙兩角宜亦等【一卷八】而爲兩直角矣【一卷界說十】夫乙戊甲旣直角而庚戊甲又爲直角可不可也

系因此推顯圜內有直綫分他綫爲兩平分而作直角卽圜心在其內

第二題

圜界任取二點以直綫相聯則直綫全在圜內

解曰甲乙丙圜界上任取甲丙二點作直綫相聨題言甲丙綫全在圜內

論曰如雲在外若甲丁丙綫令尋取甲乙丙圜之戊心【本篇一】次作戊甲戊丙兩直綫次於甲丁丙綫上作戊乙丁綫而與圜界遇於乙卽戊甲丁丙當爲三角形以甲丁丙爲底戊甲戊丙兩腰等其戊甲丙戊丙甲兩角宜等【一卷五】而戊丁甲爲戊丙丁之外角宜大於戊丙丁角卽亦宜大於戊甲丁角【一卷十六】則對戊丁甲大角之戊甲綫宜大於戊丁綫矣【一卷十九】夫戊甲與戊乙本同圜之半徑等據如所論則戊乙亦大於戊丁不可通也若云不在圜外而

在圜界依前論令戊甲大於戊乙亦不可通也第三題

直綫過圜心分他直綫爲兩平分其分處必爲兩直角爲兩直角必兩平分

解曰乙丙丁圜有丙戊綫過甲心分乙丁綫爲兩平分於己題言甲己必是垂綫而

己旁爲兩直角又言己旁旣爲兩直角則甲己分乙丁必兩平分

先論曰試從甲作甲乙甲丁兩綫卽甲乙己角形之乙己與甲丁己角形之丁己兩邊等甲己同邊甲乙甲丁兩綫俱從心至界又等卽兩形等則其對等邊之甲己乙甲己丁亦等【一卷八】而爲兩直角矣

後論曰如前作甲乙甲丁兩綫甲乙丁角形之甲乙甲丁兩邊旣等則甲乙丁甲丁乙兩角亦等【一卷五】又甲乙己角形之甲己乙甲乙己兩角與甲丁己角形之甲己丁甲丁己兩角各等而對直角之甲乙甲丁兩邊又等則己乙己丁兩邊亦等【一卷廿六】

欲顯次論之防又有一說如甲丁上直角方形與甲己己丁上兩直角方形並等【一卷四七】而甲乙上直角方形與甲己乙己上兩直角方形並亦等卽甲己己乙上兩直角方形並與甲己己丁

上兩直角方形並亦等此二率者每減一甲己上直角方形則所存乙己己丁上兩直角方形自相等而兩邊亦等

第四題

圜內不過心兩直綫相交不得俱爲兩平分

解曰甲丙乙丁圜內有甲乙丙丁兩直綫俱不過己心【若一過心一不過心卽兩綫不得俱爲兩平分其理易顯】

而交於戊題言兩直綫或有一綫爲兩平分不得俱爲兩平分

論曰若云不然而甲乙丙丁能俱兩平分於戊試令尋本圜心於己【本篇一】從己至戊作甲乙之垂綫其己戊旣分甲乙爲兩平分卽爲兩直角【本篇三】而又能分丙丁爲兩平分亦宜爲兩直角是己戊甲爲直角而己戊丙亦直角全與其分等矣

第五題

兩圜相交必不同心

解曰甲乙丁戊乙丁兩圜交於乙於丁題言兩圜不同心

論曰若言丙爲同心令自丙至乙至甲各作直綫其丙乙至圜交而丙甲截兩圜之界於戊於甲夫丙旣爲戊乙丁圜之心則丙乙與丙

戊等而又爲甲乙丁圜之心則丙乙與丙甲又等是丙戊與丙甲亦等而全與其分等也

第六題

兩圜內相切必不同心

解曰甲乙丙乙兩圜內相切於乙題言兩圜不同心

論曰若言丁爲同心令自丁至乙至丙各作直綫其丁乙至切界而丁丙截兩圜之界於甲於丙夫丁旣爲甲乙圜之心則丁乙與丁甲等而又爲丙乙圜之心則丁乙與丁丙又等是丁甲與丁丙亦等而全與其分等也

第七題

圜徑離心任取一點從點至圜界任出幾綫其過心綫最大不過心綫最小餘綫愈近心者愈大愈近不過心綫者愈小而諸綫中止兩綫等

解曰甲丙丁戊乙圜其徑甲乙其心己離心任取一點爲庚從庚至圜界任出幾綫爲庚丙庚丁庚戊題先言從庚所出諸綫惟過心庚甲最大次言不過心庚乙最小三言庚丙大於庚丁庚丁大於庚戊愈近心愈大愈近庚乙愈小後言庚乙兩旁止

可出兩綫等

先論曰試從已心出三綫至丙至丁至戊其丙己庚角形之丙己己庚兩邊並大於丙庚一邊【一卷二十】而丙己己庚等於甲己己庚則庚甲大於庚丙依顯庚丁庚戊俱小於庚甲是庚甲最大

次論曰己庚戊角形之己戊一邊小於己庚庚戊兩邊並【一卷二十】而己戊與己乙等則己乙小於己庚庚戊並矣次各減同用之己庚則庚乙小於庚戊依顯庚戊小於庚丁庚丁小於庚丙是庚乙最小

三論曰丙己庚角形之丙己與丁己庚角形之丁己兩邊等己庚同邊而丙己庚角大於丁己庚角【全大於分】則對大角之庚丙邊大於對小角之庚丁邊【一卷廿四】依顯庚丁大於庚戊而愈近心愈大愈近庚乙愈小後論曰試依戊己乙作乙己辛相等角而抵圜界爲己辛綫次從庚作庚辛綫其戊己庚角形之戊己腰與庚己辛角形之辛巳腰旣等己庚同腰兩腰間角又等則對等角之庚戊庚辛兩底亦等【一卷四】而庚乙兩旁之庚戊庚辛等矣此外若有從庚出綫在辛之上卽依第三論大於庚辛在辛之下卽小於庚辛故云庚乙兩旁止可出庚戊庚辛兩綫等

第八題

圜外任取一防從防任出幾綫其至規內則過圜心綫最大餘綫愈離心愈小其至規外則過圜心綫爲徑之餘者最小餘綫愈近徑余愈小而諸綫中止兩綫等

解曰乙丙丁戊圜之外從甲防任

出幾綫其一爲過癸心之甲壬其

余爲甲辛爲甲庚爲甲己皆至規

內【規內綫者如車輻之指牙】題先言過心之甲

壬最大次言近心之甲辛大於離心之甲庚甲庚又大於甲己三反上言規外之甲乙爲乙壬徑餘者【規外綫者如車輻之湊轂】最小四言甲丙近徑余小於甲丁甲丁又小於甲戊後言甲乙兩旁止可出兩綫等

先論曰試從癸心至丙丁戊己庚辛各出直綫其甲癸辛角形之甲癸癸辛兩邊並大於甲辛一邊【一卷二十】而甲癸癸辛與甲壬等則甲壬大於甲辛依顯甲壬更大於甲庚甲己而過心之甲壬最大

次論曰甲癸辛角形之癸辛與甲癸庚角形之癸庚兩邊等甲癸同邊而甲癸辛角大於甲癸庚角【全大於分】則對大角之甲辛邊大於對小角之甲庚邊【一卷廿四】依顯甲庚大於甲己而規內綫愈離心愈小

三論曰甲癸丙角形之甲癸一邊

小於甲丙丙癸兩邊並【一卷二十】次每

減一相等之乙癸丙癸則甲乙小

於甲丙矣依顯甲乙更小於甲丁

甲戊而規外甲乙最小

四論曰甲丁癸角形之內從甲與癸出甲丙丙癸兩邊並小於甲丁丁癸兩邊並【一卷廿一】此二率者每減一相等之丙癸丁癸則甲丙小於甲丁矣依顯甲丙更小於甲戊而愈近徑餘甲乙者愈小

後論曰試依乙癸丙作乙癸子相等角抵圜界次作甲子綫其甲子癸角形之甲癸癸子兩腰與甲癸丙角形之甲癸癸丙兩腰各等而兩腰間角又等則對等角之甲子甲丙兩底亦等也【一卷四】此外若有從甲出綫在子之上卽依第四論小於甲丙在子之下卽大於甲丙故云甲乙兩旁止可出甲丙甲子兩綫等第九題

圜內從一防至界作三綫以上皆等卽此防必圜心解曰從甲防至乙丙丁圜界作甲乙甲丙甲丁三直綫若等題言甲防爲圜心三以上等者更不待論

論曰試於乙丙丙丁界作乙丙丙丁兩直綫相聨此兩綫各兩平分於戊於己從甲出兩直綫爲甲戊爲甲己其甲乙戊角形

之甲乙與甲戊丙角形之甲丙兩腰旣等甲戊同腰乙戊戊丙兩底又等卽甲戊乙與甲戊丙兩角亦等【一卷八】爲兩直角依顯甲己丙甲己丁亦等爲兩直角則甲戊甲己之分乙丙丙丁俱平分爲直角而此兩綫俱爲函心綫【本篇一之系】定相遇於甲甲爲圜心矣又論曰若言甲非心心在於戊者令戊甲相聨引作己庚徑綫卽甲是戊心外所取一防而從甲所出綫愈近心者宜愈大矣

【本篇七】則甲丁宜大於甲丙而先設等何也

第十題

兩圜相交止於兩防

論曰若言甲乙丙丁戊己圜與甲庚乙丁辛戊圜三相交於甲於乙於丁令作甲乙乙丁兩直綫相聯此兩綫各兩平分於壬於癸次從壬癸作子壬子癸兩垂綫其子

壬分甲乙子癸分乙丁旣皆兩平分而各爲兩直角卽子壬子癸兩綫俱爲甲庚乙丁辛戊圜之函心綫【本篇一之系】而子爲其心矣依顯甲乙丙丁戊己圜亦以子爲心也夫兩交之圜尙不得同心【本篇五】何緣得有三交

又論曰若言兩圜三相交於甲於乙於丁令先尋甲庚乙丁辛戊圜之心於壬【本篇一】次從心至三交界作壬甲壬乙壬丁三綫此三綫等也【一卷界說十五】又甲乙丙丁戊己圜內有從壬出之壬甲壬乙壬丁三相等綫

則壬又爲甲乙丙丁戊己圜之心【本篇九】不亦交圜同心乎【本篇五】

第十一題

兩圜內相切作直綫聯兩心引出之必至切界

解曰甲乙丙甲丁戊兩圜內相切於甲而己爲甲乙丙之心庚爲甲丁戊之心題言作直綫聨庚己兩心引抵圜界必至甲

論曰如雲不至甲而截兩圜界於乙丁及丙戊令從甲作甲己甲庚兩綫其甲己庚角形之庚己己甲兩邊並大於庚甲一邊【一卷二十】而同圜心所出之庚甲庚丁宜等卽庚己己甲大於庚丁矣此二率者各減同用之庚己卽己甲亦大於己丁矣夫己甲與己乙是內圜同心所出等綫則己乙亦大於己丁而分大於全也可乎若曰庚爲甲乙丙心己爲甲丁戊心亦依前轉說之甲己庚角形之己庚庚甲兩邊並大於甲己一邊【一卷二十】而同圜心所出之己甲己戊宜等卽己庚庚甲大於己戊矣此二率者各減同用之己庚卽庚甲大於庚戊矣夫庚甲與庚丙是內圜同心所出等綫則庚丙

亦大於庚戊而分大子全也可乎

第十二題

兩圜外相切以直綫聯兩心必過切界

解曰甲乙丙丁乙戊兩圜外相切於乙其甲乙丙心爲己丁乙戊心爲庚題言作己庚直綫必過乙論曰如雲不然而己庚綫截兩圜界於戊於丙令於切界作乙己乙庚兩綫其乙己庚角形之己乙乙庚兩邊並大於己庚一邊而乙

庚與庚戊乙己與己丙俱同心所出綫宜各等卽庚戊丙己兩綫並亦大於庚己一綫矣【一卷二十】夫庚己綫分爲庚戊丙己尙餘丙戊而云庚戊丙己大於庚己則分大於全也故直綫聨己庚必過乙

第十三題【二支】

圜相切不論內外止以一防

先論曰甲乙丙丁與甲戊丙己兩圜內相切若云有兩防相切於甲又於丙令作直綫函兩圜心庚辛引出之如前圖宜至相切之甲之丙【本篇十一】則甲丙爲兩圜之同徑矣而此徑綫者兩平分於庚又兩平分於辛何也【一直綫止以一防兩平分】若云庚辛引出直綫

一抵甲一截兩圜之界於癸於壬卽如後圖令從兩心各作直綫至又相切之丙次問之甲乙丙丁圜之心爲庚邪辛邪如曰庚也而辛爲甲戊內己之心則丙庚辛角形之庚辛辛丙兩邊並大於庚丙一邊【一卷二十】而庚辛辛丙與庚癸宜等【辛癸辛丙同圜心所出故】卽庚癸亦大於庚丙矣夫庚丙與庚壬者外圜同心所出等綫也將庚癸亦大於庚壬可乎如曰辛也而庚爲甲戊丙己之心則丙庚辛角形之辛庚庚丙兩邊並大於辛丙一邊【一卷二十】而辛丙與辛甲宜等卽辛庚庚丙亦大於辛甲矣此二率者各減同用之辛庚卽庚丙亦大於庚甲也夫庚甲與庚丙者亦同圜心所出等綫也而安有大小

後論曰甲乙與乙丙兩圜外相切於已從甲乙之丁心丙乙之戊心作直綫相聨必過已【本篇十三】若云又相切於乙令自乙至丁至戊各

作直綫其丁乙乙戊並宜與丁戊等而爲角形之兩腰又宜大於丁戊【一卷二十】則兩圜相切安得兩防又後論曰更令於兩相切之乙之己作直綫相聨其直綫當在甲乙圜內【本篇二】又當在乙丙圜內何所置之

第十四題【二支】

圜內兩直綫等卽距心之逺近等距心之逺近等卽兩直綫等

先解曰甲乙丙丁圜其心戊圜內甲乙丁丙兩綫等題言兩綫距戊心逺近亦等

論曰試從戊心向甲乙作戊己向丁丙作戊庚各垂綫次自丁自甲至戊各作直綫其戊己戊庚旣各分甲乙丁丙綫爲兩平

分【本篇三】而甲乙丁丙等則平分之甲己丁庚亦等夫甲戊上直角方形與甲己己戊上兩直角方形並等【一卷四七】等甲戊之丁戊上直角方形與丁庚庚戊上兩直角方形並等而甲己丁庚上兩直角方形旣等卽戊己戊庚上兩直角方形亦等則戊己戊庚兩綫亦等是甲乙丁丙兩綫距心之度等【本卷界說四】

後解曰甲乙丁丙兩綫距戊心逺近等題言甲乙丁丙兩綫亦等

論曰依前論從戊作戊己戊庚兩垂綫旣等【本卷界說四】而分甲乙丁丙各爲兩平分【本篇三】其甲戊上直角方形與甲己己戊上兩

直角方形並等【一卷四七】等甲戊之丁戊上直角方形與丁庚庚戊上兩直角方形並等卽甲己己戊上兩直角方形並與丁庚庚戊上兩直角方形並亦等此二率者每減一相等之己戊戊庚上直角方形卽所存甲己丁庚上兩直角方形亦等是甲己丁庚兩綫等也夫甲乙倍甲己丁丙倍丁庚其半等其全必等第十五題

徑爲圜內之大綫其餘綫者近心大於逺心

解曰甲乙丙丁戊己圜其心庚其徑甲己其近心綫爲辛壬逺心綫爲丙丁題言甲乙最大辛壬近心大

於丙丁逺心

論曰試從庚向丙丁作庚癸向辛壬作庚子各垂綫其丙丁距心逺於辛壬卽庚癸

大於庚子【本卷界說四】次於庚癸綫截庚丑與庚子等次從丑作乙戊爲庚癸之垂綫末於庚乙庚丙庚丁庚戊各作直綫相聯其庚醜旣等於庚子卽乙戊與辛壬各以垂綫距心逺近等【本卷界說四】而兩綫亦等【本篇十四】夫庚乙庚戊並大於乙戊【一卷二十】而與甲己等卽甲己大於乙戊亦大於辛壬矣依顯甲己大於他綫則甲己最大又乙庚戊角形之乙庚庚戊兩腰與丙庚丁角形之丙庚庚丁兩

腰等而乙庚戊角大於丙庚丁角則乙戊底大於丙丁底【一卷廿四】故等乙戊之辛壬亦大於丙丁也是近心綫大於逺心綫也

第十六題【三支】

圜徑末之直角綫全在圜外而直綫偕圜界所作切邊角不得更作一直綫入其內其半圜分角大於各直綫鋭角切邊角小於各直綫鋭角

先解曰甲乙丙圜丁爲心甲丙爲徑從甲作甲丙之垂綫題言此綫全在圜外論曰若言在內如甲乙令自丁至乙作

直綫卽丁甲乙與丁乙甲兩角等【一卷五】丁甲旣爲直角丁乙又爲直角乎夫角形三角並等兩直角【一卷十七】豈得形內自有兩直角也則垂綫必在圜外若己戊必不在圜內若甲乙又不在圜界之上【如雲在界亦依此論】故曰全在圜外

次解曰題又言戊甲垂綫偕乙甲圜界所作切邊角不得更作一直綫入其內

論曰若云可作如庚甲令從丁心向庚甲作丁辛爲庚甲之垂綫【一卷十二】夫丁甲辛角形之丁甲辛丁辛甲兩角並小於

兩直角【一卷十七】而丁辛甲爲直角卽對小角之丁辛綫小於對大角之甲丁綫矣【一卷十九】甲丁者與丁壬爲同圜相等者也將丁壬亦大於丁辛乎則戊甲乙角之內不得更作一直綫而戊甲之下但有直綫必入本圜之內也

後解曰題又言丁甲垂綫偕乙甲圜界所作丙甲乙圜分角大於各直綫鋭角而戊甲垂綫偕乙甲圜界所作切邊角小於各直綫鋭角

論曰依前論甲戊下有直綫旣云必入圜內卽此直綫偕戊甲所作各直綫鋭角皆小於圜分角而切邊角小於各直綫鋭角

系己甲綫必切圜以一防

增先解曰甲乙丙圜其心丁其徑甲

丙從甲作戊甲爲甲丙之垂綫題言

戊甲全在圜外

增正論曰試於甲戊綫內任取一防爲庚自庚至丁作直綫其甲丁庚角形之丁甲庚丁庚甲兩角小於兩直角【一卷十七】而丁甲庚爲直角卽丁庚甲小於直角對大角之丁庚綫大於對小角之丁甲綫矣【一卷十九】則庚防在圜之外也凡戊甲以內作防皆

依此論故戊甲綫全在圜外

增次解曰從甲作甲辛綫在戊甲之

下題言甲辛必割圜爲分

增正論曰試作甲丁壬角與戊甲辛角等其甲丁壬辛甲丁兩角並等於戊甲丁直角必小於兩直角而丁壬甲辛兩綫必相遇【分論十一】其相遇又必在圜之內如壬何者壬甲丁壬丁甲兩角旣與一直角等卽甲壬丁必爲直角【一卷卅二】而對大角之甲丁綫必大於對小角之丁壬綫矣【一卷十九】夫甲丁綫僅至圜界則丁壬不能抵圜界必在圜之內也後支前已正論

或難曰切邊角有大有小何以畢不得兩分向者聞幾何之分不可窮盡如莊子尺箠之義深著明矣今切邊之內有角非幾何乎此幾何何獨不可分邪又十卷第一題言設一小幾何又設一大幾何若從大者半減之減之又減必至一處小於所設小率此題最明無可疑者今言切邊之角小於直綫鋭角是亦小幾何也彼直綫鋭角是亦大幾何也若從直綫鋭角半減之減之又減何以終竟不得小於切邊角邪旣本題推顯切邊角中不得容一直綫如此著明便當並無切邊角無角則無幾何此則不可得分耳且幾何原本書中無有至大不可加之率無有至小不可減之率若切邊角不可分豈非至小不可減乎答曰謬矣子之言也有圜有綫安得無切邊角且旣言直綫鋭角大於切邊角卽有切邊角矣苟無角安所較大小哉且

子言直綫與圜界並無切邊角

則兩圜外相切亦無角乎曰然

曰試如作甲己乙圜其心丙而

丁戊爲切綫卽丁甲己爲切邊角次移心於庚又作甲辛癸圜卽丁甲辛爲切邊角而小於丁甲己次移心於子又作甲丑寅圜卽丁甲丑爲切邊角而又小於丁甲辛如是小之又小疑無角焉次又於切綫之外以辰爲心作甲己午圜而與前圜外相切於甲依子所說疑無角焉然兩圜外相切而以丁戊綫分之不可分乎更自辰至寅作直綫截兩圜之界而分丁戊爲兩平分不可分乎兩圜兩直綫交羅相遇於甲也能不皆以一防乎如以一防也卽此一防之外不能無空卽不能不爲四切邊角矣子所據尺箠之分無盡又言幾何原本書中無至小不可減之率也是也夫切邊角但不可以直綫分之耳若用圜綫則可分矣如甲乙庚圜與丙甲丁直綫相切於甲作丁甲庚切邊大角若移一心作甲戊辛

圜又得丁甲辛切邊角卽小於丁甲庚也又移一心作甲己壬圜又得丁甲壬切邊小角卽又小於丁甲辛也如此以至無窮則切邊角分之無盡何謂不可減邪若十卷第一題所言元無可疑但以圜角分圜角則與其說合矣彼所言大小兩幾何者謂夫能相較爲大能相較爲小者也如以直綫分直綫角以圜綫分圜綫角是已此切邊角與直綫角豈能相較爲大小哉

增題有兩種幾何一大一小以小率半增之遞增至於無窮以大率半減之遞減至於無窮其元大者恆大元小者恆小

解曰戊甲乙切邊角爲小率壬庚辛直綫鋭角爲大率今別作甲丙甲丁等圜俱切戊己綫於甲其切邊角愈增愈大如前論別以庚癸庚子綫作角分壬庚辛角於庚愈分愈小然直綫角恆大切

邊角恆小乃至終古不得相比

又增題舊有一說以一小率加一大率之上或以一大率加一小率之上不相離逐綫漸移之必至一相等之處又一說有率大於此率者有率小於此率者則必有率等於此率者昔人以爲皆公論也若用以律本題卽不可得故今斥不爲公論解曰甲乙丙圜其徑甲丙令甲丙之甲界定在於甲而引丙綫逐綫漸移之向已其所經丁戊己及中間逐綫所經無

數然依本題論則甲丙所經凡割圜時皆爲鋭角卽小於半圜分角才離鋭角便爲直角卽大於半圜分角是所經無數綫終無有相等綫可見前一舊說未爲公論又直綫鋭角皆小於半圜分角直角與鈍角皆大於半圜分角是有大者有小者終無等者可見後一舊說未爲公論也

第十七題

設一防一圜求從防作切綫

法曰甲防求作直綫切乙丙圜其圜心丁先從甲作甲丁直綫截乙丙圜於乙次以丁爲心甲爲界作甲戊圜次從乙作甲丁

之垂綫而遇甲戊圜於戊次作戊丁直綫而截乙丙圜於丙末作甲丙直綫卽切乙丙圜於丙

論曰乙戊丁角形之戊丁丁乙兩腰與甲丙丁角形之甲丁丁丙兩腰各等【一卷界說十五】丁角同卽甲丙乙戊兩底亦等【一卷四】而戊

乙丁爲直角卽甲丙丁亦直角則甲丙偕乙丙圜之半徑丁丙爲一直角矣豈非圜之切綫【本篇十六之系】第十八題

直綫切圜從圜心作直綫至切界必爲切綫之垂綫解曰甲乙直綫切丙丁圜於丙從戊心至切界作戊丙綫題言戊丙爲甲乙之垂綫論曰如雲不然令從戊別作垂綫如至已

而截丙丁圜於丁其丙戊己角形之戊己丙旣爲直角卽宜大於己丙戊角【一卷十七】而對大角之戊丙邊宜大於對小角之戊己邊矣【一卷十九】夫戊丙與戊丁等也戊丙大於戊已則戊丁亦大於戊己乎

又論曰若云丙非直角卽其兩旁角一鋭一鈍令乙丙戊爲鋭角則鋭角乃大於半圜分角乎【本篇十六】第十九題

直綫切圜圜內作切綫之垂綫則圜心必在垂綫之內解曰甲乙綫切丙丁戊圜於丙圜內作戊丙爲甲乙

之垂綫題言圜心在戊丙綫內

論曰如雲不然心在於已令從已作己丙直綫卽己丙亦爲甲乙之垂綫【本篇十八】而已

丙甲與戊丙甲等爲直角是全與其分等矣

第二十題

負圜角與分圜角所負所分之圜分同則分圜角必倍大於負圜角

解曰甲乙丙圜其心丁有乙丁丙分圜角乙甲丙負圜角同以乙丙圜分爲底題言乙丁丙角倍大於乙甲丙角

先論分圜角在乙甲甲丙之內者曰如上圖試從甲過丁心作甲戊綫其甲丁乙角形之丁甲丁乙等卽丁甲乙丁乙甲兩角

等【一卷五】而乙丁戊外角與內相對兩角並等【一卷卅二】卽乙丁戊倍大於乙甲丁矣依顯丙丁戊亦倍大於丙甲丁則乙丁丙全角亦倍大於乙甲丙全角

次論分圜角不在乙甲甲丙之內而甲乙綫過丁心者曰如上圖依前論推顯乙丁丙外角等於內相對之丁甲丙丁丙甲兩

角並【一卷卅二】而丁甲丁丙兩腰等卽甲丙兩角亦等【一卷五】則乙丁丙角倍大於乙甲丙角

後論分圜角在負圜角綫之外而甲乙截丁丙者曰如上圖試從甲過丁心作甲戊綫其戊丁丙分圜角與戊甲丙負圜角同

以戊乙兩圜分爲底如前次論戊丁丙角倍大於戊甲丙角依顯戊丁乙分圜角亦倍大於戊甲乙負圜角次於戊丁丙角減戊丁乙角戊甲丙角減戊甲乙角則所存乙丁丙角必倍大於乙甲丙角

增若乙丁丁丙不作角於心或爲半圜或小於半圜則丁心外餘地亦倍大於同底之負圜角

論曰試從甲過丁心作甲戊綫卽丁心外餘地分爲乙丁戊戊丁丙兩角依前論推顯此兩角倍大於乙甲丁丁甲丙兩角

第二十一題

凡同圜分內所作負圜角俱等

解曰甲乙丙丁圜其心戊於丁甲乙丙圜分內任作丁甲丙丁乙丙兩角題言此兩角等

先論函心大分所作曰試從戊作戊丁戊丙綫其丁戊丙分圜角旣倍大於丁甲丙角丁乙丙角【本篇十二】卽

甲乙兩角自相等【公論七】

後論半圜分不函心小分所作曰丁甲乙丙或爲半圜分或爲不函心小分俱從甲從乙過戊作甲己乙庚兩綫若不函心更從戊作戊丁戊丙兩綫其丁戊己分圜角旣倍大於丁甲己負圜角【本篇二十】依顯丙戊

己分圜角亦倍大於丙甲己負圜角而丁戊庚庚戊己兩角與丁戊己一角等則丁戊庚庚戊己己戊丙三角必倍大於丁甲丙依顯此三角亦倍大於丁乙丙則丁甲丙丁乙丙兩角自相等

又後論曰二十題增言分圜不作角其心外餘地倍

大於同底各負圜角卽各角自相等又後論曰甲丙乙丁綫交羅相遇爲已試作甲乙綫相聯其甲丁己角形之三角並與乙丙己角形之三角並等【一卷卅二】次每減一交角相等之甲己丁乙己丙【一卷十五】卽己甲丁己丁甲兩角並與己丙乙己乙丙兩角並等矣而甲丁乙乙丙甲兩角同在甲丁丙乙函心大分內又等【本題第一論】則丁甲丙與丙乙丁亦等

又後論曰丁丙之外任取一界爲已作丁己丙己兩綫令俱函心而丁甲乙丙己與丙乙甲丁己俱爲大分次於甲己乙己各作直綫相聨其丁甲已與丁乙己兩角同負於甲乙丙己圜界卽等【本題第一論】依顯丙乙己與丙甲已兩角同負丙乙甲丁己圜界又等此二相等率並之則丁甲丙丁乙丙兩全角亦等

第二十二題

圜內切界四邊形每相對兩角並與兩直角等

解曰甲乙丙丁圜其心戊圜內有甲乙丙丁四邊形題言甲乙丙丙丁甲兩角並乙丙丁丁甲乙兩角並各與兩直角等

論曰試作甲丙乙丁兩對角綫其甲乙丁甲丙丁兩角同負甲乙丙丁圜分卽等【本篇廿一】依顯丙甲丁丙乙丁兩角亦等則甲乙丁丙乙丁兩角並爲甲乙丙一角與甲丙

丁丙甲丁兩角並等次每加一丙丁甲角卽甲乙丙丙丁甲並與甲丙丁丙甲丁丙丁甲三角並等此三角並元與兩直角等【一卷卅二】則甲乙丙丙丁甲相對兩角並與兩直角等依顯乙丙丁丁甲乙並亦與兩直角等

第二十三題

一直綫上作兩圜分不得相似而不相等

論曰如雲不然令於甲乙綫上作同方兩圜分相似而不相等必作甲丙乙又作甲丁乙其兩圜相交止於甲乙兩防【本篇十】卽

一圜分全在內一圜分全在外矣次令作甲丁綫截甲丙乙圜於丙末令作丙乙丁乙兩綫相聨夫兩圜分相似者其負圜角宜等【本卷界說十】則乙丙甲外角與相對之乙丁甲內角等乎【一卷十六】

第二十四題

相等兩直綫上作相似兩圜分必等

解曰甲乙丙丁兩綫上作甲丙乙丙己丁相似兩圜分題言兩圜分等

論曰甲乙丙丁兩綫旣等試以甲乙綫加丙丁綫上兩綫必相合卽甲丙乙丙己丁兩圜分相加亦相合如雲不然必兩圜分相加或在內或在外或半在內半在外矣若在內在外卽一直綫上有兩圜分相似而不相等也【本篇廿三】若半在內半在外卽兩圜三相交也【本篇十】兩俱不可故相似者必

等

第二十五題

有圜之分求成圜

法曰甲乙丙圜分求成圜先於分之兩端作甲丙綫次作乙丁爲甲丙之垂綫次作甲乙綫相聯其丁乙甲角或大於丁甲乙角或等

或小若大卽甲乙丙當爲圜之小分何也乙丁分甲丙爲兩平分卽知圜之心必在乙丁綫內【本篇一之系】而心在丁防之外則從丁防所出丁乙爲不過心徑綫至小【本篇七】故對小邊之丁甲乙角小於對大邊之丁乙甲角也【一卷十八】卽作乙甲戊角與丁乙甲角等次從乙丁引出一綫與甲戊綫遇於戊卽戊爲圜心論曰試從戊作戊丙綫其甲丁戊角形之甲丁綫與丙丁戊角形之丙丁綫等丁戊同綫而甲丁戊丙丁戊兩皆直角卽對直角之甲戊與戊丙兩綫等【一卷四】夫甲戊與乙戊以對角等故旣等【一卷六】戊丙與甲戊又等則從戊至界三綫皆等而戊爲心【本篇九】

次法兼論曰若丁乙甲丁甲乙兩角等卽甲乙丙爲半圜而甲丙爲徑丁爲心何也丁乙丁甲兩邊等然後丁乙甲丁甲乙兩角等【一卷】

【五】今丁乙甲丁甲乙兩角旣等卽丁乙丁甲兩綫必等【一卷六】丁丙元與丁甲等則從丁所出三綫等而丁

爲圜心【本篇九】

後法曰若丁乙甲小於丁甲乙卽甲乙丙當爲圜大分何也乙丁分甲丙爲兩平分

卽知圜心在乙丁綫內【本篇一之系】而丁防在心之外則所出丁乙爲過心徑綫至大【本篇七】故對大邊之丁甲乙大於對小邊之丁乙甲也【一卷十八】卽作乙甲戊角與丁乙甲角等而甲戊綫與乙丁綫遇於戊卽戊爲圜心

論曰試從戊作戊丙綫其甲丁戊角形之甲丁綫與丙丁戊角形之丙丁綫等丁戊同綫而甲丁戊丙丁戊兩皆直角卽對直角之甲戊戊丙兩綫亦等【一卷四】夫乙戊與甲戊以對角等故旣等【一卷五】戊丙與甲戊亦等則從戊至界三綫皆等而戊爲心【本篇九】

增求圜分之心有一簡法於甲乙丙圜分任取三防於甲於乙於丙以兩直綫聯之各兩平分於丁於戊從丁從戊作

甲乙乙丙之各垂綫爲己丁爲己戊而相遇於己卽已爲圜心

論曰己丁己戊旣各以兩直角平分甲乙乙丙兩綫卽圜之心當在兩垂綫內【本篇一】而相遇於已卽已爲圜心

其用法圜界上任取四防爲甲爲乙爲丙爲丁每兩防各自爲心相向各任作圜分四圜分兩兩相交於戊於己於庚於辛從戊己從庚辛各作直綫引長之

交於壬卽壬爲圜心

論曰試作甲戊戊乙乙己己甲四直綫此四綫各爲同圜等圜之半徑各等卽甲戊己角形之甲戊己甲己戊兩角等而乙戊己角形之乙戊己乙己戊兩角亦等次作甲乙直綫分戊己於癸卽甲己癸角形之甲己邊與乙己癸角形之乙己邊等己癸同邊而對甲己癸角之甲癸邊與對乙己癸角之乙癸邊亦等【一卷八】則甲癸己乙癸己俱爲直角而戊己綫必過心【本篇一】依顯庚辛綫亦過心而相遇於壬爲圜心

第二十六題【二支】

等圜之乘圜分角或在心或在界等其所乘之圜分亦等

先解在心者曰甲乙丙丁戊己兩圜等其心爲庚爲辛有甲庚丙與丁辛己兩乘圜角等題言所乘之甲丙丁己兩圜分亦等論曰試於甲乙丙丁戊己兩圜分之上任取兩防於乙於戊從乙作乙甲乙丙從戊作戊丁戊己各兩綫次作甲丙丁己兩綫相聯其乙與戊兩角旣各半於庚辛兩角卽乙與戊自相等【本篇二十】而所負甲乙丙與丁戊己兩圜分相似【本卷界說十】又甲庚丙角形之甲庚庚丙兩邊與丁辛己角形之丁

辛辛己兩邊各等庚角與辛角又等卽甲丙與丁己兩邊亦等【一卷四】而相似之甲乙丙與丁戊己兩圜分在等綫上亦等【本篇卄四】夫相等圜減相等圜分則所存甲丙丁己兩圜分亦等故云等角所乘之圜分等後解在界者曰兩圜之乙與戊兩乘圜角等題言所乘之甲丙丁己兩圜分亦等

論曰乙戊兩角旣等而庚辛兩角各倍於乙戊卽庚辛自相等【本篇二十】依前論甲丙丁己兩邊亦自相等而甲乙丙與丁戊己兩圜分亦等【本篇廿四】今於相等圜減相等圜分則所存甲丙丁己兩圜分亦等

注曰後解極易明蓋庚辛角旣各倍於乙戊則依先論甲丙丁己自相等【在心之乘圜角卽分圜角隨類異名】

第二十七題【二支】

等圜之角所乘圜分等則其角或在心或在界俱等

先解在心者曰甲乙丙丁戊己兩

圜等其心爲庚爲辛若甲庚丙乘

圜角所乘之甲丙分與丁辛己所乘之丁己分等題言甲庚丙丁辛己兩角等

論曰如雲不然而庚大於辛令作甲庚壬角與丁辛己角等卽甲壬圜分宜與丁己圜分等【本篇廿六】而甲丙與丁己元等則甲壬與甲丙亦等乎

後解在界者曰甲丙丁己兩圜分等題言其上乙戊兩角亦等

論曰如雲不然而乙大於戊令作甲乙壬角與戊角等其甲乙壬與丁戊己若等卽所乘之甲壬丁己宜等【本篇廿六】而甲丙與丁己元等則甲壬與甲丙亦等乎增題從此推顯兩直綫不相交而在一圜之內若兩綫界相去之圜分等則兩綫必平行若兩綫平行則兩綫界相去

之圜分等

先解曰甲乙丙丁圜內有甲丁乙丙兩綫其相去之甲乙丁丙兩圜分等題言兩綫必平行

論曰試自甲至丙作直綫相聯其甲乙丁丙旣等卽甲丙乙與丙甲丁兩乘圜角亦等【本題】旣內相對之兩角等卽兩綫必平行【一卷廿七】

後解曰甲丁乙丙爲平行綫題言甲乙丁丙兩圜分必等

論曰試作甲丙綫其甲丁乙丙旣平行

卽內相對之兩角甲丙乙丙甲丁必等【一卷廿七】而所乘圜分甲乙丁丙亦等【本篇廿六】

第二十八題

等圜內之直綫等則其割本圜之分大與大小與小各等

解曰甲乙丙丁戊己兩圜等其心爲庚爲辛圜內有甲丙丁己兩直綫等題言甲乙丙與丁戊己兩大分甲丙與丁己兩小分各等

論曰試於甲庚庚丙丁辛辛己各作直綫其甲庚丙角形之甲丙與丁辛己角形之

丁己兩底旣等而甲庚庚丙兩腰與丁辛辛己兩腰又等卽庚辛兩角亦等【一卷八】其所乘之甲丙丁己兩小分必等【本篇廿六】次減相等之甲丙丁己兩小分則所存甲乙丙丁戊己兩大分亦等

第二十九題

等圜之圜分等則其割圜分之直綫亦等

解曰依前題兩圜之甲乙丙丁戊

己兩圜分等而甲丙丁己兩圜分

亦等題言甲丙丁己兩綫必等

論曰依前題作四綫其甲庚丙角形之甲庚庚丙兩腰與丁辛己角形之丁辛辛己兩腰等而庚辛兩角所乘之甲丙丁己兩圜分等卽庚辛兩角亦等【本篇廿七】而對等角之甲丙丁己兩綫必等【一卷四】

注曰第二十六至二十九四題所說俱等圜其在同圜亦依此論

第三十題

有圜之分求兩平分之

法曰甲乙丙圜分求兩平分先於分之兩界作甲丙綫次兩平分於丁從丁作乙丁爲甲丙之垂綫卽乙丁分甲乙丙圜分爲

兩平分

論曰從乙作乙甲乙丙兩綫其甲乙丁角形之甲丁與丙乙丁角形之丙丁兩腰等丁乙同腰而甲丁乙與丙丁乙兩直角又等卽對直角之甲乙乙丙兩底亦等【一卷四】而甲乙與乙丙兩圜分亦等【本篇十八】則甲乙丙圜界兩平分於乙矣

第三十一題【五支】

負半圜角必直角負大分角小於直角負小分角大於直角大圜分角大於直角小圜分角小於直角解曰甲乙丙圜其心丁其徑甲丙於半圜分內任作甲乙丙角形卽甲乙丙角負甲乙丙半圜分乙甲丙角負乙甲丙

大分又任作乙戊丙角負乙戊丙小分題先言負半圜之甲乙丙爲直角二言負大分之乙甲丙角小於直角三言負小分之乙戊丙角大於直角四言丙乙甲大圜分角大於直角後言丙乙戊小圜分角小於直角

先論曰試作乙丁綫次以甲乙綫引長之至已其丁乙丁甲兩綫等卽丁乙甲丁甲乙兩角等【一卷五】依顯丁乙丙丁丙乙兩角亦等而甲乙丙全角與乙甲丙甲丙乙兩角並等又己乙丙外角亦與相對之乙甲丙甲丙乙兩內角並等【一卷卅二】則己乙丙與甲乙丙等爲直角

二論曰甲乙丙角形之甲乙丙旣爲直角則乙甲丙小於直角【一卷十七】

三論曰甲乙戊丙四邊形在圜之內其乙甲丙乙戊丙相對兩角並等兩直角【本篇廿二】而乙甲丙小於直角則乙戊丙大於直角

四論曰甲乙丙直角爲丙乙甲大圜分角之分則大於直角

後論曰丙乙戊小圜分角爲己乙丙直角之分則小於直角

此題別有四解四論先解曰甲乙丙半圜其心丁其上任作甲乙丙角題言此爲直角論曰試作乙丁綫其丁乙丁甲兩綫旣等卽

丁乙甲丁甲乙兩角亦等【一卷五】而乙丁丙外角旣與丁乙甲丁甲乙相對之兩內角並等【一卷卅二】卽倍大於丁乙甲角依顯乙丁甲外角亦倍大於丁乙丙角卽乙丁甲乙丁丙兩角並亦倍大於甲乙丙角夫乙丁甲乙丁丙並等兩直角【一卷十三】則甲乙丙爲直角二解曰甲乙丙大圜分其心丁任作甲乙丙角題言此小於直角

論曰試作甲丁戊徑綫次作乙戊綫相聯

其甲乙戊旣爲直角【本題一論】卽甲乙丙爲其分而小於直角

三解曰甲乙丙小圜分其心丁任作甲乙丙角題言此大於直角

論曰試作甲丁戊徑綫而引乙丙圜界至

戊次作乙戊綫其甲乙戊旣負半圜之直角而爲甲乙丙角之分則甲乙丙大於直角

四五合解曰甲乙丙大圜分丙丁甲小圜分其心戊題言丙甲乙大圜分角大於直角丙甲丁小圜分角

小於直角

論曰試作乙戊丙徑綫次作乙甲綫引長之至己其乙甲丙直角爲丙甲乙大

圜分角之分而丙甲丁小圜分角又爲己甲丙直角之分則大分角大於直角小分角小於直角

一系凡角形之內一角與兩角並等其一角必直角何者其外角與內相對之兩角等則與外角等之內交角豈非直角

二系大分之角大於直角小分之角小於直角終無有角等於直角又從小過大從大過小非大卽小終無相等依此題四五論甚明與本篇十六題增注互相發也

第三十二題

直綫切圜從切界任作直綫割圜爲兩分分內各任爲負圜角其切綫與割綫所作兩角與兩負圜角交互相等

解曰甲乙綫切丙丁戊圜於丙從丙任作丙戊直綫割圜爲兩分兩分內任作丙丁戊丙庚戊兩負圜角題言甲丙戊角與丙庚戊角乙丙戊角與丙丁戊角交互相等

先論割圜綫過心者曰如前圖甲丙戊乙丙戊兩皆直角【一卷十八】而丙庚戊丙丁戊兩負半圜角亦皆直角【本篇卅一】則交互相等後論割圜綫不過心者曰如後圖試作丙己過心直綫次作戊己綫相聯其己丙爲甲乙之垂綫【一卷十八】而丙戊己爲直角【本篇卅一】卽戊丙己戊己丙兩角並等於一直角亦

等於甲丙己角矣此兩率者各減同用之戊丙己角卽所存戊己丙與甲丙戊等也夫戊己丙與丙庚戊元等【本卷廿一】則甲丙戊與丙庚戊交互相等又丙丁戊庚四邊形之丙丁戊丙庚戊兩對角並等兩直角【本篇廿二】而甲丙戊乙丙戊兩交角亦等兩直角【一卷十三】此二率者各減一相等之甲丙戊丙庚戊則所存丙丁戊乙丙戊亦交互相等

第三十三題

一綫上求作圜分而負圜分角與所設直綫角等先法曰設甲乙綫丙角求綫上作圜分而負圜分角與丙等其丙角或直或鋭或鈍若直角先以甲乙兩平分於丁次以丁爲心甲乙

爲界作半圜圜分內作甲戊乙角卽負半圜角爲直角【本篇卅一】如所求

次法曰若設丙鋭角先於甲防上作丁甲乙鋭角與丙等次作戊甲爲甲丁之垂綫於甲乙之上次作己乙甲角與己甲乙角等而乙己綫與甲戊綫遇於己

卽己乙己甲兩綫等【一卷六】末以己爲心甲爲界作甲庚圜必過乙卽甲庚乙圜分內甲乙綫上所作負圜角必爲鋭角而與丙等

論曰試作甲庚乙角其甲己戊綫過己心而丁甲又爲戊甲之垂綫卽丁甲綫切甲庚乙圜於甲【本篇十六之系】則丁甲乙與甲庚乙兩角交互相等【本篇卅二】如所求後法曰若設辛鈍角依前作壬甲乙鈍角與辛等次作戊甲爲壬甲之垂綫余仿第二法而於甲乙綫上作甲癸乙等卽與辛等

後論同次

第三十四題

設圜求割一分而負圜分角與所設直綫角等

法曰設甲乙丙圜求割一分而負圜分角與丁等先作戊己直綫切圜於甲【本篇十七】次作已甲乙角與丁等卽割圜之甲乙綫上所作甲丙乙角負甲丙乙圜分而與丁等

何者已甲乙角與丁等亦與甲丙乙交互相等故【本篇卅二】

第三十五題

圜內兩直綫交而相分各兩分綫矩內直角形等解曰甲丙乙丁圜內有甲乙丙丁兩綫交而相分於戊題言甲戊偕戊乙與丙戊偕戊丁兩矩內直角形等其兩綫或俱過心

或一過心一不過心或俱不過心若俱過心者其各分四綫等卽兩矩內直角形亦等

先論曰圜內綫獨丙丁過己心者又有二種其一丙丁平分甲乙綫於戊卽丙戊綫在甲乙上爲兩直角【本篇三】試作已乙綫相聯其丙丁綫旣兩平分於己又任兩分於戊卽丙戊偕戊丁矩內直角形及已戊上直角方形並與等已

丁之已乙上直角方形等【二卷五】夫已乙上直角方形與已戊戊乙上兩直角方形並等【一卷四七】卽丙戊偕戊丁矩內直角形及已戊上直角方形並與已戊戊乙上兩直角方形並亦等矣次每減同用之已戊上直角方形則所存丙戊偕戊丁矩內直角形不與戊乙上直角方形等乎戊乙與甲戊旣等卽甲戊偕戊乙矩內直角形與丙戊偕戊丁矩內直角形亦等次論曰若丙丁任分甲乙綫於戊卽以甲乙綫兩平分於庚次於庚已已乙各作直綫相聯卽已庚爲甲乙之垂綫而成兩直角【本篇三】其丙戊偕戊丁矩內直角形及巳戊上直角方形並與等已丁之已乙上直角方形等【二卷五】而已戊上直角方形與已

庚庚戊上兩直角方形並等【一卷四七】已乙上直角方形與已庚庚乙上兩直角方形並亦等則丙戊偕戊丁矩內直角形及已庚庚戊上兩直角方形並與已庚庚乙上兩直角方形並等次每減同用之已庚上直角方形卽所存丙戊偕戊丁矩內直角形及庚戊上直角方形不與庚乙上直角方形等乎夫甲戊偕戊乙矩內直角形及庚戊上直角方形並亦與庚乙上直角方形等【二卷五】此二相等率者每減同用之庚戊上直角方形則丙戊偕戊丁與甲戊偕戊乙兩矩內直角形等矣

後論曰圜內兩綫俱不過心者又有二種或一綫平分或兩俱任分皆從已心與戊相聨作直綫引長之爲庚辛綫依上論甲戊偕戊乙矩內直角形不論甲乙綫平分任分皆與過心之庚戊偕戊辛矩內直角形等又依上論丙戊偕戊丁矩內直角形

不論丙丁綫平分任分亦與過心之庚戊偕戊辛矩內直角形等則甲戊偕戊乙與丙戊偕戊丁兩矩內直角形等

第三十六題

圜外任取一防從防出兩直綫一切圜一割圜其割圜之全綫偕規外綫矩內直角形與切圜綫上直角方形等

解曰甲乙丙圜外任取丁防從丁作丁乙綫切圜於乙【本篇十七】作丁甲綫截圜界於丙題言甲丁偕丙丁矩內直角形與丁乙上直角方形等

先論丁甲過戊心者曰試作乙戊綫爲丁乙之垂綫【本篇十八】其甲丙綫平分於戊又引出一丙丁綫卽甲丁偕丙丁矩內直角形

及等戊丙之戊乙上直角方形並與戊丁上直角方形等【二卷六】而戊丁上直角方形與戊乙丁乙上兩直角方形並等【一卷四七】卽甲丁偕丙丁矩內直角形及戊乙上直角方形與戊乙丁乙上兩直角方形並等此兩率者每減同用之戊乙上直角方形則所存甲丁偕丙丁矩內直角形與丁乙上直角方形等

後論丁甲不過戊心者曰試

以甲丙綫兩平分於已次從

戊心作戊已戊丙戊丁戊乙

四綫卽戊乙爲丁乙之垂綫【本篇十八】戊已爲甲丙之垂綫【本篇三】其甲丙綫旣兩平分於已又引出一丙丁綫卽甲丁偕丁丙矩內直角形及已丙上直角方形並與已丁上直角方形等【二卷六】次每加一戊已上直角方形卽甲丁偕丁丙矩內直角形及已丙戊已上兩直角方形並與己丁戊己上兩直角方形並等夫己丙戊己上兩直角方形並與等戊丙之戊

乙上直角方形等【一卷四七】而戊丁上直角方形與己丁戊己上兩直角方形並等卽甲丁偕丁丙矩內直角形及戊乙上直角方形與戊丁上直角方形等矣又戊丁上直角方形與戊乙丁乙上兩直角方形並等卽甲丁偕丁丙矩內直角形及戊乙上直角方形並與戊乙丁乙上兩直角方形並等次每減同用之戊乙上直角方形則所存甲丁偕丁丙矩內直角形與

丁乙上直角方形等

一系若從圜外一防作數綫至規內各全綫偕規外綫矩內直角形俱等如從甲作

甲丙甲丁甲戊各綫截圜界於己於庚於辛其甲丙偕己甲甲丁偕庚甲甲戊偕辛甲各矩內直角形俱等何者試作甲乙切圜綫則各矩綫內直角形與甲乙上直角方形俱等故【本題】

二系從圜外一防作兩直綫切圜此兩綫等如甲防作甲乙甲丙兩切圜綫卽甲丙與甲乙等何者試從甲作甲丁綫截圜界

於戊其甲乙甲丙上兩直角方形各與甲丁偕甲戊矩內直角形等【本題】則此兩直角方形自相等

三系從圜外一防止可作兩直綫切圜若言從甲旣作甲乙甲丙兩綫切圜又可作甲丁綫亦切圜令從戊心作戊乙戊丁兩

綫卽甲乙戊爲直角而甲丁戊亦宜等爲直角【本篇十八】試作甲戊直綫則甲乙戊角形內有甲丁戊角應大於甲乙戊角【一卷廿一】安得爲直角也又甲乙甲丁若俱切圜卽兩綫宜等【本題二系】試作甲戊綫截圜於己則甲丁爲近己綫甚小當小於逺己之甲乙綫【本篇八】又安得相等也故一防上止可作切圜綫兩也

第三十七題

圜外任於一防出兩直綫一至規外一割圜至規內而割圜全綫偕割圜之規外綫矩內直角形與至規外之綫上直角方形等則至規外之綫必切圜

解曰甲乙丙圜其心戊從丁防作丁乙至規外之綫遇圜界於乙又作丁甲割圜至規內之綫而截圜界於丙其丁甲偕丁丙矩內直角形與丁乙上直角方形等題言丁乙爲切圜綫論曰試從丁作丁己綫切圜於己【本篇十七】次作戊乙戊己兩綫相聯若丁甲不過戊心者又作丁戊直綫其丁己上直角方形與丁甲偕丁丙矩內直角形等【本篇卅六】而丁乙

上直角方形與丁甲偕丁丙矩內直角形亦等則丁乙丁己上兩直角方形自相等而丁乙丁己兩綫亦等夫丁乙戊角形之丁乙乙戊與丁己戊角形之丁己己戊各兩腰等丁戊同底卽兩角形之三角各等【一卷八】而對丁戊底之丁己戊爲直角【本篇十八】卽丁乙戊亦直角故丁乙爲切圜綫【本篇十六之系】

幾何原本卷三

欽定四庫全書

幾何原本卷四之首

西洋利瑪竇譯

界說七則

第一界

直綫形居他直綫形內而此形之各角切他形之各邊爲形內切形

此卷將論切形在圜之內外及作圜在形之內外故解形之切在形內及切在形外者先以直綫形爲例如前圖丁戊己角形之丁戊己三角切甲乙丙角形之甲乙乙丙丙甲三邊則丁戊己爲甲乙丙之形內切形如後圖癸子醜角形𨿽癸子兩角切庚辛壬角形之庚辛壬庚兩邊而醜角不切辛壬邊

則癸子丑不可謂庚辛壬之形內切形

第二界

一直綫形居他直綫形外而此形之各邊切他形之各角爲形外切形

如第一界圖甲乙丙爲丁己戊之形外切形其餘各形仿此二例

第三界

直綫形之各角切圜之界爲圜內切形

甲乙丙形之三角各切圜界於甲於乙於丙是也

第四界

直綫形之各邊切圜之界爲圜外切形

甲乙丙形之三邊切圜界於丁於己於戊是也

第五界

圜之界切直綫形之各邊爲形內切圜

同第四界圖

第六界

圜之界切直綫形之各角爲形外切圜

同第三界圖

第七界

直綫之兩界各抵圜界爲合圜綫

甲乙綫兩界各抵甲乙丙圜之界爲合圜綫若丙抵圜而丁不至及戊之兩俱不至不爲合圜綫

幾何原本卷四之首

欽定四庫全書

幾何原本卷四

西洋利瑪竇撰

第一題

有圜求作合圜綫與所設綫等此設綫不大於圜之徑綫法曰甲乙丙圜求作合綫與所設丁綫等其丁綫不大於圜之徑綫【徑爲圜內之最大綫更大不可合見三卷十五】先作甲乙圜徑爲乙丙若乙丙與

丁等者卽是合綫若丁小於徑者卽於乙丙上截取乙戊與丁等次以乙爲心戊爲界作甲戊圜交甲乙丙圜於甲末作甲乙合綫卽與丁等何者甲乙與乙戊等則與丁等

第二題

有圜求作圜內三角切形與所設三角形等角

法曰甲乙丙圜求作圜內三角切形其三角與所設丁戊己形之三角各等先作庚辛綫切圜於甲【三卷十七】次作庚甲乙角與設形之己角等次作辛甲丙角與設形之戊角等末作乙丙綫卽圜內三角切形與所設丁戊己形等角論曰甲丙乙與庚甲乙兩角等甲乙丙與

辛甲丙兩角亦等【三卷卅二】而庚甲乙辛甲丙兩角旣與所設己戊兩角各等卽甲丙乙甲乙丙亦與己戊各等而乙甲丙必與丁等【一卷卅二】則三角俱等

第三題

有圜求作圜外三角切形與所設三角形等角

法曰甲乙丙圜求作圜外三角切形其三角與所設丁戊己形之三角各等先於戊己一邊引長之爲庚辛次於圜界抵心作甲壬綫次作甲壬乙角與丁戊庚等次作乙壬丙角與丁己辛等末於甲乙丙上作

癸子子丑丑癸三垂綫此三綫各切圜於甲於乙於丙【三卷十六之系】而相遇於子於丑於癸【若作甲丙綫郎癸甲丙癸丙甲兩角小於兩直角而子癸丑癸兩綫必相遇餘二仿此】此癸子丑三角與所設丁戊己三角各等

論曰甲壬乙子四邊形之四角與四直角等【一卷卅二題內】而壬甲子壬乙子兩爲直角卽甲壬乙甲子乙兩角並等兩直角彼丁戊

庚丁戊己兩角並亦等兩直角【一卷十三】此二等率者每減一相等之丁戊庚甲壬乙則所存丁戊己與甲子乙等依顯醜角與丁己戊等則癸與丁亦等【一卷卅二】而癸子丑與丁戊己兩形之各三角俱等

第四題

三角形求作形內切圜

法曰甲乙丙角形求作形內切圜先以甲乙丙角甲丙乙角各兩平分之【一卷九】作乙丁丙丁兩直綫相遇於丁次自丁至角形之三邊各作垂綫爲丁己丁庚丁戊其戊丁乙角形

之丁戊乙丁乙戊兩角與乙丁己角形之丁己乙丁乙己兩角各等乙丁同邊卽丁戊丁己兩邊亦等【一卷廿六】依顯丁丙己角形與丁庚丙角形之丁己丁庚兩邊亦等卽丁戊丁己丁庚三綫俱等末作圜以丁爲心戊爲界卽過庚己爲戊庚己圜而切角形之甲乙乙丙丙甲三邊於戊於己於庚【三卷十六之系】此爲形內切圜

第五題

三角形求作形外切圜

法曰甲乙丙角形求作形外切圜先平分兩邊【若形是直角鈍角則分直角鈍角之兩旁邊】於丁於戊次於丁戊上各作垂綫爲己丁己戊而相遇於己【若自丁至戊作直綫卽己丁戊角形之己丁戊己戊丁兩角小於兩直角故丁己戊己兩綫必相遇】其己防或在形內或在形外俱作己甲己乙己丙三綫或在乙丙邊上止作己甲綫其甲丁己角形之甲丁與乙丁己角形之乙丁兩腰等丁己同腰而丁之兩旁角俱直角卽甲己己乙兩底必等【一卷四】依顯甲己戊丙己戊兩形之甲己己丙兩底亦等則己甲己乙己丙三綫俱等末作圜以己爲心甲

爲界必切丙乙而爲角形之形外切圜

一系若圜心在三角形內卽三角形爲銳角形何者每角在圜大分之上故若在一邊之上卽爲直角形若在形外卽爲鈍角形

二系若三角形爲銳角形卽圜心必在形內若直角形必在一邊之上若鈍角形必在形外

增從此推得一法任設三防不在一直綫可作一過三防之圜其法先以三防作三直綫相聯成三角形次依前作

其同法甲乙丙三防先以甲乙兩防

各自爲心相向各任作圜分令兩圜

分相交於丁於戊次甲丙兩防亦如

之令兩圜分相交於己於庚末作丁

戊己庚兩綫各引長之令相交於辛卽辛爲圜之心論見三卷二十五增

第六題

有圜求作內切圜直角方形

法曰甲乙丙丁圜其心戊求作內切圜直角方形先作甲丙乙丁兩徑綫以直角相交於

戊次作甲乙乙丙丙丁丁甲四綫卽甲乙丙丁爲內切圜直角方形

論曰甲乙戊角形之甲戊與乙戊丙角形之戊丙兩腰等乙戊同腰而腰間角兩爲直角卽其底甲乙乙丙等【一卷四】依顯乙丙丙丁亦等則四邊形之四邊俱等而甲乙丙丁四角皆在半圜分之上又皆直角【三卷卅一】是爲內切圜直角方形

第七題

有圜求作外切圜直角方形

法曰甲乙丙丁圜其心戊求作外切圜直角方形先作甲丙乙丁兩徑綫以直角相交於戊次於甲乙丙丁作庚己己辛辛壬壬庚四綫爲兩

徑之垂綫而相遇於己於辛於壬於庚卽己庚壬辛爲外切圜直角方形

論曰甲戊乙己乙戊旣皆直角卽己辛甲丙平行【一卷廿八】依顯甲丙庚壬亦平行則己庚辛壬亦平行【一卷三十】又甲丙辛己旣直角形卽甲丙己辛必等【一卷卅四】而甲丙辛甲己辛兩角亦等甲丙辛旣直角卽甲己辛亦直角依顯庚壬辛亦直角而辛壬壬庚庚己三邊俱等於甲丙乙丁兩徑旣四邊俱等於兩徑則己庚壬辛爲直角方形而四邊各切圜【三卷十六之系】

第八題

直角方形求作形內切圜

法曰甲乙丙丁直角方形求作形內切圜先以四邊各兩平分於戊於己於庚於辛而作

辛己戊庚兩綫交於壬其甲丁與乙丙旣平行相等卽半減綫之甲辛乙己亦平行相等而甲乙與辛己亦平行相等【一卷卅三】依顯丁丙與辛己亦平行相等甲丁乙丙戊庚俱平行相等而甲壬乙

壬丙壬丁壬四俱直角形壬戊壬己壬庚壬辛四綫與甲辛戊乙丁辛甲戊四綫各等夫甲辛戊乙丁辛甲戊各爲等綫之半卽與之等者壬戊壬己壬庚壬辛亦自相等次作圜以壬爲心戊爲界必過己庚辛而切甲丁丁丙丙乙乙甲四邊【三卷十六】是爲形內切圜第九題

直角方形求作形外切圜

法曰甲乙丙丁直角方形求作外切圜先作對角兩綫爲甲丙乙丁而交於戊其甲乙丁

角形之甲乙甲丁兩腰等卽甲乙丁甲丁乙兩角亦等【一卷五】而乙甲丁爲直角卽甲乙丁甲丁乙俱半直角【一卷卅二】依顯丙乙丁丙丁乙亦俱半直角而四角俱等又戊甲丁戊丁甲兩角等卽戊甲戊丁兩邊亦等【一卷六】依顯戊甲戊乙兩邊亦等而戊乙戊丙兩邊戊丙戊丁兩邊各等次作圜以戊爲心甲爲界必乙丙丁而爲形外切圜

第十題

求作兩邊等三角形而底上兩角各倍大於腰間角法曰先任作甲乙綫次分之於丙其分法須甲乙偕丙乙矩內直角形與甲丙上直角方形等【二卷十一】次以甲爲心乙爲界作乙

丁圜次作乙丁合圜綫與甲丙等【本篇一】末作甲丁綫相聯其甲乙甲丁等卽甲乙丁爲兩邊等角形而甲乙丁甲丁乙兩角各倍大於甲角

論曰試作丙丁綫而甲丙丁角形外作甲丙丁切圜【本篇五】其甲乙偕丙乙矩內直角形與甲丙上直角方形等卽亦與至規外之乙丁上直角方形等而乙丁綫切甲丙丁圜於丁【三卷卅七】卽乙丁切綫偕丁丙割綫所作乙丁丙角與負丁甲丙圜分之甲角交互相等【三卷卅二】此二率者毎加一丙丁甲角卽甲丁乙全角與丙甲丁丙丁甲兩角並等夫乙丙丁外角亦與丙甲丁丙丁甲相對之兩內角等【一卷卅二】卽乙丙丁角與甲丁乙全角等而與相等之甲乙丁亦等丙丁與乙丁兩綫亦等【一卷六】夫乙丁元與甲丙等卽丙丁與甲丙亦等丙甲丁丙丁甲兩角亦等而甲角旣與乙丁丙角等卽乙丁丙與丙丁甲兩角亦等是甲丁乙倍大於丙丁甲必倍大於相等之甲角也而相等之甲乙丁亦倍大於甲也

第十一題

有圜求作圜內五邊切形其形等邊等角

法曰甲乙丙丁戊圜求作五邊內切圜形等邊等角先作己庚辛兩邊等角形而庚辛兩角各倍大於己角【本篇十】次於圜內作甲丙丁角形與己庚辛角形各等角【本篇二】

次以甲丙丁甲丁丙兩角各兩平分【一卷九】作丙戊丁乙兩綫末作甲乙乙丙丙丁丁戊戊甲五綫相聯卽甲乙丙丁戊爲五邊內切圜形而五邊五角俱自相等

論曰甲丙丁甲丁丙兩角皆倍大於丙甲丁角而兩角又平分卽甲丁乙乙丁丙丙甲丁丁丙戊戊丙甲五角皆等而五角所乘之甲乙乙丙丙丁丁戊戊甲五圜分亦等【三卷廿六】卽甲乙乙丙丙丁丁戊戊甲五綫亦等【三卷廿九】是五邊形之五邊等又甲乙戊丁兩圜分等而各加一乙丙丁圜分卽甲乙丙丁與戊丁丙乙兩圜分等乘兩圜分之甲戊丁乙甲戊兩角亦等依顯餘三角與兩角俱等是五邊形之五角等

第十二題

有圜求作圜外五邊切形其形等邊等角

法曰甲乙丙丁戊圜求作五邊外切圜形等邊等角先作圜內甲乙丙丁戊五邊等邊等角切形【本篇十一】次從己心作己甲己乙

己丙己丁己戊五綫次從此五綫作庚辛辛壬壬癸癸子子庚五埀綫相遇於庚於辛於壬於癸於子【庚戊甲庚甲戊兩角小於兩直角故甲庚戊庚綫必相遇餘四仿此】五埀綫旣切圜【三卷十六】卽成外切圜五邊形而等邊等角

論曰試從己心作己庚己辛己壬己癸己子五綫其己甲甲辛上兩直角方形己乙乙辛上兩直角方形之兩並各與己辛上直角方形等【一卷四七】卽兩並自相等此兩並率者每減一相等之甲己己乙上直角方形卽所存甲辛辛乙上兩直角方形等則甲辛辛乙兩綫等也又甲己辛角形之甲己與乙己辛角形之乙己兩腰等己辛同腰而甲辛辛乙兩底又等卽甲己辛辛己乙兩角等【一卷八】而甲辛己乙辛己兩角亦等【一卷四】則甲己乙角倍大於辛己乙角也依顯乙己丙角亦倍大於乙己壬角乙壬丙角亦倍大於乙壬己角也又甲己乙乙己丙兩角乘甲乙乙丙相等之兩圜分【綫等故圜分等見三卷廿八】卽兩角自相等【三卷廿七】半減之辛己乙乙己壬兩角亦等乙己辛角形之乙己辛辛乙己兩角與乙己壬角形之乙己壬壬乙己兩角各等而乙己同邊是辛乙乙壬兩邊亦等也【一卷廿六】乙辛己乙壬己兩角亦等也則辛壬綫倍大於辛乙綫也依顯庚辛綫亦倍大於辛甲綫也前己顯甲辛辛乙兩綫等則倍大之庚辛辛壬兩綫亦等也依顯壬癸癸子子庚與庚辛

辛壬俱等也是爲庚辛壬癸子形之五邊等又依前所顯乙辛己與乙壬己兩角等是乙辛甲之減半角與乙壬丙之減半角等卽倍大之乙辛甲與乙壬丙亦等也依顯辛壬癸壬癸子癸子庚子庚辛與庚辛壬俱等也是爲庚辛壬癸子形之五角等

第十三題

五邊等邊等角形求作形內切圜

法曰甲乙丙丁戊五邊等邊等角形求作內切圜先分乙甲戊甲乙丙兩角各兩平分【一卷九】其綫爲己甲己乙而相遇於己【己甲乙己乙甲兩角小於兩直角故己甲己乙兩綫必相遇】自己作己丙己丁己戊三綫其甲己乙角形之甲乙腰與乙己丙角形之乙

丙腰等乙己同腰而兩腰間之甲乙己丙乙己兩角等卽甲己己丙兩底亦等乙甲己乙丙己兩角亦等【一卷四】又乙甲戊與乙丙丁兩角等而乙甲己爲乙甲戊之半卽乙丙己亦乙丙丁之半則乙丙丁角亦兩平分於己丙綫矣依顯丙丁戊丁戊甲兩角亦兩平分於己丁己戊兩綫矣次從己向各邊作己庚己辛己壬己癸己子五埀綫其甲己庚角形之己甲庚己庚甲兩角與甲己子

角形之己甲子己子甲兩角各等甲己同邊卽兩形必等【一卷廿六】己子與己庚兩綫亦等依顯己辛己壬己癸三埀綫與己庚己子兩埀綫俱等末作圜以己爲心庚爲界必過辛壬癸子而爲甲乙丙丁戊五邊形之內切圜【三卷十六】

第十四題

五邊等邊等角形求作形外切圜

法曰甲乙丙丁戊五邊等邊等角形求作外切圜先分乙甲戊甲乙丙兩角各兩平分其綫爲己甲己乙而相遇於己【說見前】次從己作己丙己丁己戊三綫依前題論推顯乙丙丁

丙丁戊丁戊甲三角各兩平分於己丙己丁己戊三綫夫五角旣等卽其半減之角亦等而甲乙己角形之己甲乙己乙甲兩角等卽甲己與己乙兩綫亦等【一卷六】依顯己丙己丁己戊三綫與己甲己乙俱等末作圜以己爲心甲爲界必過乙丙丁戊而爲甲乙丙丁戊五邊形之外切圜

第十五題

有圜求作圜內六邊切形其形等邊等角

法曰甲乙丙丁戊己圜其心庚求作六邊內切圜形等邊等角先作甲丁徑綫次以丁爲心庚爲界作圜兩圜相交於丙於戊次從庚心作丙庚戊庚兩綫各引長之爲丙己戊乙末作甲乙乙丙丙丁丁戊戊己己甲六綫相

聨卽成甲乙丙丁戊己內切圜六邊形而等邊等角論曰庚丙庚丁兩綫等而丁丙與丁庚亦等【依圜界說】三邊俱等卽庚丙丁爲平邊角形而庚丁丙丁丙庚丙庚丁三角俱等【一卷五】此三角元與兩直角等【一卷卅二】卽每角爲兩直角三分之一而丙庚丁角爲兩直角三分之一也依顯丁庚戊角亦兩直角三分之一而丙庚丁丁庚戊戊庚己三角又等於兩直角【一卷十三】卽戊庚己角亦兩直角三分之一矣則丙庚丁丁庚戊戊庚己三角亦自相等而此三角與己庚甲甲庚乙乙庚丙三角亦等【一卷十五】是輳庚心之六角俱自相等而所乘之六圜分【三卷廿六】及甲乙乙丙丙丁丁戊戊己己甲六綫俱自相等【三卷廿九】則甲乙丙丁戊己形之六邊等乂乙丙與甲己兩圜分等而各加一丙丁戊己圜分卽乙丙丁戊己與甲己戊丁丙兩圜分等而所乘之乙甲己與甲乙丙兩角等【三卷廿七】依顯乙丙丁丙丁戊丁戊己戊己甲四角與乙甲己甲乙丙兩角俱等則甲乙丙丁戊己形之六角等

一系凡圜之半徑爲六分圜之一之分何者庚丁與丁丙等故故一開規爲圜不動而可六平分之二系依前十二十三十四題可作六邊等邊等角形在圜之外又六邊等邊等角形內可作切圜又六邊等邊等角形外可作切圜

第十六題

有圜求作圜內十五邊切形其形等邊等角

法曰甲乙丙圜求作十五邊內切圜形等邊等角先作甲乙丙內切圜平邊三角形與丁等角【本篇二】卽三邊等而甲乙乙丙丙甲三圜分亦等【三卷廿八】夫甲乙丙圜十正分之則甲乙三分圜之一當爲十五分之五

次從甲作甲戊己庚辛內切圜五邊形等角【本篇十一】卽甲戊戊己己庚庚辛辛甲五圜分等【三卷廿八】夫甲乙丙圜十五分之則甲戊五分圜之一當爲十五分之三而戊乙得十五分之二次以戊乙圜分兩平分於壬【三卷卅】則壬乙得十五分之一次作壬乙綫依壬乙共作十五合圜綫【本篇一】則成十五邊等邊形而十五角所乘之圜分等卽各角亦等【三卷廿七】

一系依前十二十三十四題可作外切圜十五邊

形又十五邊形內可作切圜又十五邊

形外可作切圜

注曰依此法可設一法作無量數形

如本題圗甲乙圜分爲三分圜之一

卽命三甲戊圜分爲五分圜之一卽命五三與五相乘得十五卽知此兩分法可作十五邊形又如甲乙命三甲戊命五三與五較得二卽知戊乙得十五分之二因分戊乙爲兩平分得壬乙綫爲十五分之一可作內切圜十五邊形也以此法爲例作後題

增題若圜內從一防設切圜兩不等等邊等角形之各一邊此兩邊一爲若干分圜之一一爲若干分圜之一此兩若干分相乘之數卽後作形之邊數此兩若干分之較數卽兩邊相距之圜分所得後作形邊數內之分數

法曰甲乙丙丁戊圜內從甲防作數形之各一邊如甲乙爲六邊形之一邊甲丙爲五邊形之一邊甲丁爲四邊形之一邊甲戊爲三邊形之一邊甲乙命六甲丙命五較數一卽乙丙圜分爲所作三十邊等邊等角形之一邊何者五六相乘爲三十故當作三十邊也較數一故當爲一邊也

論曰甲乙圜分爲六分圜之一卽得三

十分圜之五而甲丙爲五分圜之一卽得三十分圜之六則乙丙得三十分圜之一也依顯乙丁爲二十四邊形之二邊也何者甲乙命六甲丁命四六乘四得二十四也又較數二也依顯乙戊爲十八邊形之三邊也丙丁爲二十邊形之一邊也丙戊爲十五邊形之二邊也丁戊爲十二邊形之一邊也

二系凡作形於圜之內等邊則等角何者形之角所乘之圜分皆等故【三卷廿七】凡作形於圜之外卽從圜心作直綫抵各角依本篇十二題可推顯各角等三系凡等邊形旣可作在圜內卽依圜內形可作在圜外卽形內可作圜卽形外亦可作圜皆依本篇十二十三十四題

四系凡圜內有一形欲作他形其形邊倍於此形邊卽分此形一邊所合之圜分爲兩平分而每分各作一合綫卽三邊可作六邊四邊可作八邊仿此以至無窮

又補題圜內有同心圜求作一多邊形切大圜不至小圜其多邊爲偶數而等

法曰甲乙丙丁戊兩圜同以己爲心求於甲乙丙大圜內作多邊切形不至丁戊小圜其多邊爲偶數而等先從己心作甲丙徑綫截丁戊圜於戊次從戊作

庚辛爲甲戊之垂綫卽庚辛綫切丁戊圜於戊也【三卷十六之系】夫甲庚丙圜分𨿽大於丙庚若於甲庚丙減其半甲乙存乙丙又減其半乙壬存壬丙又減其半壬癸如是逓減至其減余丙癸必小於丙庚【如下補論】旣得丙癸圜分小於丙庚而作丙癸合圜綫卽丙癸爲所求切圜形之一邊也次分乙壬圜分其分數與丙壬之分數等次分甲乙與乙丙分數等分丙甲與甲乙丙分數等則得所求形【三卷廿九】而不至丁戊小圜論曰試從癸作癸子爲甲丙之垂綫遇甲丙於醜其庚戊醜癸丑戊兩皆直角卽庚辛癸子爲平行綫【一卷廿八】庚辛綫之切丁戊圜旣止一防卽癸子綫更在其外必不至丁戊矣何況丙癸更逺於丑癸乎依顯其餘與丙癸等邊同度距心者【三卷十四】俱不至丁戊圜也【此系十二卷第十六題因六卷今增題宜借此論故先類附於此】

補論其題曰兩幾何不等若於大率逓減其大半必可使其減余小於元設小率

解曰甲乙大率丙小率題言於甲乙逓減其大半至可使其減余小於丙

論曰試以丙倍之又倍之至僅大於甲乙而止爲丁戊丁戊之分爲丁己己庚庚戊各與丙等也次於甲乙減其大半甲辛存辛乙又減

其大半辛壬存壬乙如是逓減至甲乙與丁戊之分數等夫甲辛辛壬壬乙與丁己己庚庚戊分數旣等丁戊又大於甲乙若兩率各爲兩分而大丁戊之減丁己止於半小甲乙之減甲辛爲大半卽丁戊之減余必大於甲乙之減余也若各爲多分而己戊尙多於丙者卽又於己戊減己庚於辛乙減其大半辛壬如是逓減卒至丁戊之末分庚戊大於甲乙之末分壬乙也而庚戊元與丙等是壬乙小於丙也

又論曰若於甲乙逓減其半亦同前論何者大丁戊所減不大於半則丁戊之減余每大於甲乙之減余以至末分亦大於末分【此系十卷第一題借用於此以足上論】

幾何原本卷四

欽定四庫全書

幾何原本卷五之首

西洋利瑪竇譯

界說十九則

前四卷所論皆獨幾何也此下二卷所論皆自兩以上多幾何同例相比者也而本卷則總說完幾何之同例相比者也諸卷中獨此卷以虛例相比絕不及綫靣體諸類也第六卷

則論綫論角論圜界諸類及諸形之同例相比者也今先解向後所用名目爲界說十九

第一界

分者幾何之幾何也小能度大以小爲大之分

以小幾何度大幾何謂之分曰幾何之幾何者謂非此小幾何不能爲此大幾何之分也如一防無分亦非幾何卽不能爲綫之分也一綫無廣狹之分非廣狹之幾何

卽不能爲靣之分也一靣無厚薄之分非厚薄之幾何卽不能爲體之分也曰能度大者謂小幾何度大幾何能盡大之分者也如甲爲乙爲丙之分則甲爲乙三分之一爲丙六分之一無贏不足也若戊爲丁之一卽贏爲二卽不足己爲丁之三卽贏爲四卽不足是小不盡大則丁不能爲戊己之分也以數明之若四於八於十二於十六於二十諸數皆能盡分無贏不足也若四於六於七於九於十於十八於三十八諸數或贏或不足皆不能盡分者也本書所論皆指能盡分者故稱爲分若不盡分者當稱幾分幾何之幾如四於六爲三分六之二不得正名爲分不稱小度大也不爲大幾何內之小幾何也

第二界

若小幾何能度大者則大爲小之幾倍

如第一界圖甲與乙能度丙則丙爲甲與乙之幾倍若丁戊不能盡己之分則己不爲丁戊之幾倍第三界

比例者兩幾何以幾何相比之理

兩幾何者或兩數或兩綫或兩靣或兩體各以同類大小相比謂之比例若綫與靣或數與綫相比此異類不爲比例又若白綫與黒綫熱綫與冷綫相比𨿽同類不以幾何相比亦不爲比例也

比例之說在幾何爲正用亦有借用者如時如音如聲如所如動如稱之屬皆以比例論之

凡兩幾何相比以此幾何比他幾何則此幾何爲前率所比之他幾何爲後率如以六尺之綫比三尺之綫則六尺爲前率三尺爲後率也反用之以三尺之綫比六尺之綫則三尺爲前率六尺爲後率也比例爲用甚廣故詳論之如左

凡比例有二種有大合有小合以數可明者爲大合如二十尺之綫比十尺之綫是也其非數可明者爲小合如直角方形之兩邊與其對角綫可以相比而非數可明者是也

如上二種又有二名其大合綫爲有兩度之綫如二十尺比八尺兩綫爲大合則二尺四尺皆可兩度之者是也如此之類凡數之比例皆大合也何者有數之屬或無他數可兩度者無有一數不可兩度者若七比九無他數可兩度之以一則可兩度之也其小合綫爲無兩度之綫如直角方形之兩邊與其對角綫爲小合卽分至萬分以及無數終無小綫可以盡分能度兩率者是也【此論詳見十卷末題】

小合之比例至十卷詳之本篇所論皆大合也凡大合有兩種有等者如二十比二十十尺之綫比十尺之綫是也有不等者如二十比十八比四十六尺之綫比二尺之綫是也

如上等者爲相同之比例其不等者又有兩種有以大不等如二十比十是也有以小不等如十比二十是也大合比例之以大不等者又有五種一爲幾倍大二爲等帶一分三爲等帶幾分四爲幾倍大帶一分五爲幾倍大帶幾分

一爲幾倍大者謂大幾何內有小幾何或二或三或十或八也如二十與四是二十內爲四者五如三十尺之綫與五尺之綫是三十尺內爲五尺者六則二十與四名爲五倍大之比例也三十尺與五尺名爲六倍大之比例也仿此爲名可至無窮也

二爲等帶一分者謂大幾何內旣有小之一別帶一分此一分或元一之半或三分之一四分之一以至無窮者是也如三與二是三內旣有二別帶一一爲二之半如十二尺與九尺之綫是十二內旣有九別帶三三爲九三分之一則三與二名爲等帶半也十二尺與九尺名爲等帶三分之一也

三爲等帶幾分者謂大幾何內旣有小之一別帶幾分而此幾分不能合爲一盡分者是也如八與五是八內旣有五別帶三一每一各爲五之分而三一不能合而爲五之分也他如十與八其十內旣有八別帶二一𨿽每一各爲八之分與前例相似而二一卻能爲八四分之一是爲帶一分屬在第二不屬三也則八與五名爲等帶三分也又如二十二與十六卽名爲等帶六分也四爲幾倍大帶一分者謂大幾何內旣有小幾何之二之三之四等別帶一分此一分或元一之半或三分四分之一以至無窮者是也如九與四是九內旣有二四別帶一一爲四之分之一則九與四名爲二倍大帶四分之一也

五爲幾倍大帶幾分者謂大幾何內旣有小幾何之二之三之四等別帶幾分而此幾分不能合爲一盡分者是也如十一與三是十一內旣有三三別帶二一每一各爲三之分而二一不能合而爲三之分也則十一與三名爲三倍大帶二分也

大合比例之以小不等者亦有五種俱與上以大不等五種相反爲名一爲反幾倍大二爲反等帶一分三爲反等帶幾分四爲反幾倍大帶一分五爲反幾倍大帶幾分

凡比例諸種如前所設諸數俱有書法書法中有全數有分數全數者如一二三十百等是也分數者如分一以二以三以四等是也書全數依本數書之不必立法書分數必有兩數一爲命分數一爲得分數如分一以三而取其二則爲三分之二卽三爲命分數二爲得分數也分一爲十九而取其七則爲十九分之七卽十九爲命分數七爲得分數也

書以大小不等各五種之比例其一幾倍大以全數書之如二十與四爲五倍大之比例卽書五是也若四倍卽書四六倍卽書六也其反幾倍大卽用分數書之而以大比例之數爲命分之數以一爲得分之數如大爲五倍大之比例則此書五之一是也若四倍卽書四之一六倍卽書六之一也

其二等帶一分之比例有兩數一全數一分數其全數恆爲一其分數則以分率之數爲命分數恆以一爲得分數如三與二名爲等帶半卽書一別書二之一也其反等帶一分則全用分數而以大比例之命分數爲此之得分數以大比例之命分數加一爲此之命分數如大爲等帶二之一卽此書三之二也又如等帶八分之一反書之卽書九之八也又如等帶一千分之一反書之卽書一千○○一之一千也其三等帶幾分之比例亦有兩數一全數一分數其全數亦恆爲一其分數亦以分率之數爲命分數以所分之數爲得分數如十與七名爲等帶三分卽書一別書七之三也其反等帶幾分亦全用分數而以大比例之命分數爲此之得分數以大比例之命分數加大之得分數爲此之命分數如大爲等帶七之三命數七得數三七加三爲十卽書十之七也又如等帶二十之三反書之二十加三卽書二十三之二十也

其四幾倍大帶一分之比例則以幾倍大之數爲全數以分率之數爲命分數恆以一爲得分數如二十二與七二十二內旣有三七別帶一一爲七分之一名爲三倍大帶七分之一卽以三爲全數七爲命分數一爲得分數書三別書七之一也其反幾倍大帶一分則以大比例之命分數爲此之得分數以大之命分數乘大之倍數加一爲此之命分數如大爲三帶七之一卽以七乘三得二十一又加一爲命分數書二十二之七也又加五帶九之一反書之九乘五得四十五加一爲四十六卽書四十六之九也其五幾倍大帶幾分之比例亦以幾倍大之數爲全數以分率之數爲命分數以所分之數爲得分數如二十九與八二十九內旣有三八別帶五一名爲三倍大帶五分卽以三爲全數八爲命分數五爲得分數書三別書八之五也其反幾倍大帶幾分則以大比例之命分數爲此之得分數以大比例之命分數乘大之倍數加大之得分數爲此之命分數如大爲三帶八之五卽以八乘三得二十四加五爲二十九書二十九之八也又如四帶五之二卽書二十二之五也

以上大小十種足盡比例之凡不得加一減一第四界

兩比例之理相似爲同理之比例

兩幾何相比謂之比例兩比例相比謂之同理之比例如甲與乙兩幾何之比例偕丙與丁兩幾何之比例其理相似爲同理之比例又若戊與己兩幾何之比例偕己與庚兩幾何之比例其理相似亦同理之

比例

凡同理之比例有三種有數之比例有量法之比例有樂律之比例本篇所論皆量法之比例也量法比例又有二種一爲連比例連比例者相續不斷其中率與前後兩率逓相爲比例而中率旣爲前率之後又爲後率之前如後圖戊與己比己又與庚比是也二爲斷比例斷比例者居中兩率一取不再用如前圖甲自與乙比丙自與丁比是也

第五界

兩幾何倍其身而能相勝者爲有比例之幾何

上文言爲比例之幾何必同類然同類中亦有無比例者故此界顯有比例之幾何也曰倍其身而能相勝者如三尺之綫與八尺之綫三尺之綫三倍其身卽大於八尺之綫是爲有比例之綫也又如直角方形之一邊與其對角綫𨿽非大合之比例可以數明而直角方形之一邊一倍之卽大於對角綫【兩邊等三角形其兩邊並必大於一邊見一卷二十】是亦有小合比例之綫也又圜之徑四倍之卽大於圜之界則圜之徑與界亦有小合比例之綫也【圜之界當三徑七分徑之一弱別見圜形書】又曲綫與直綫亦有比例如以大小兩曲綫相合爲初月形別作一直角方形與之等【六卷三十三一增題今附】卽曲直兩綫相視有大有小亦有比例也又方形與圜𨿽自古至今學士無數不能爲相等之形然兩形相視有大有小亦不可謂無比例也又直綫角與曲綫角亦有比例如上圖直角鈍角鋭角皆有與曲綫角等者若第一圖甲乙丙直角在甲乙乙丙兩直綫內而其間設有甲乙丁與丙乙戊兩圜分角等卽於甲乙丁角加甲乙戊角則丁乙戊曲綫角與甲乙丙直角等矣依顯壬庚癸曲綫角與己庚辛鈍角等也又依顯卯丑辰曲綫角與子丑寅鋭角各減同用之子丑丑辰內圜小分卽兩角亦等也此五者皆疑無比例而實有比例者也他若有窮之綫與無窮之綫𨿽則同類

實無比例何者有窮之綫畢世倍之不能勝無窮之綫故也又綫與靣靣與體各自爲類亦無比例何者畢世倍綫不能及靣畢世倍靣不能及體故也又切圜角與直綫鋭角亦無比例何者依三卷十六題所說畢世倍切邊角不能勝至小之鋭角故也此後諸篇中每有倍此幾何令至勝彼幾何者故備著其理以需後論也

第六界

四幾何若第一與二偕第三與四爲同理之比例則第一第三之幾倍偕第二第四之幾倍其相視或等或俱爲大俱爲小恆如是

兩幾何曷顯其能爲比例乎上第五界所說是也兩比例曷顯其能爲同理之比例乎此所說是也其術

通大合小合皆以加倍法求之如

一甲二乙三丙四丁四幾何於一

甲三丙任加幾倍爲戊爲己戊倍

甲己倍丙其數自相等次於二乙四丁任加幾倍爲庚爲辛庚倍乙辛倍丁其數自相等而戊與己偕庚與辛相視或等或俱大或俱小如是等大小累試之恆如是卽知一甲與二乙偕三丙與四丁爲同理之比例也

如初試之甲幾倍之戊小於乙幾倍之庚而丙幾倍之己亦小於丁幾倍之辛又試之倍甲之戊與倍乙之庚等而倍丙之己亦與倍丁之辛等三試之倍甲

之戊大於倍乙之庚而倍丙之己

亦大於倍丁之辛此之謂或相等

或𨿽不等而俱爲大俱爲小若累

合一差卽元設四幾何不得爲同理之比例如下第八界所指是也

下文所論若言四幾何爲同理之比例卽當推顯第一第三之幾倍與第二第四之幾倍或等或俱大俱小若許其四幾何爲同理之比例亦如之

以數明之如有四幾何第一爲三第二爲二第三爲六第四爲四今以第一之三第三之六同加四倍爲十二爲二十四次以第二之二第四之四同加七倍爲十四爲二十八其倍第一之十二旣小於倍第二之十四而倍第三之二十四亦小於倍第四之二十八也又以第一之三第三之六同加六倍爲十八爲三十六次以第二之二第四之四同加

九倍爲十八爲三十六其倍第一之十八旣等於倍第二之十八而倍第三之三十六亦等於倍第四之三十六也又以第一之三第三之六同加三倍爲九爲十八次以第二之二第四之四同加二倍爲四爲八其倍第一之九旣大於倍第二之四而倍第三之十八亦大於倍第四之八也若爾或俱大俱小或等累試之皆合則三與二偕六與四得爲同理之比例也

以上論四幾何者斷比例之法也其連比例法仿此但連比例之中率兩用之旣爲第二又爲第三視此異耳

第七界

同理比例之幾何爲相稱之幾何

甲與乙若丙與丁是四幾何爲同理之

比例卽四幾何爲相稱之幾何又戊與

己若己與庚卽三幾何亦相稱之幾何

第八界

四幾何若第一之幾倍大於第二之幾倍而第三之幾倍不大於第四之幾倍則第一與二之比例大於第三與四之比例

此反上第六界而釋不同理之兩比例其相視曷顯

爲大曷顯爲小也謂第一第三之幾

倍與第二第四之幾倍依上累試之

其間有第一之幾倍大於第二之幾

倍而第三之幾倍乃或等或小於第四之幾倍卽第一與二之比例大於第三與四之比例也如上圖甲一乙二丙三丁四甲與丙各三倍爲戊己乙與丁各四倍爲庚辛其甲三倍之戊大於乙四倍之庚而丙三倍之己乃小於丁四倍之辛卽甲與乙之比例大於丙與丁也若第一之幾倍小於第二之幾倍而第三之幾倍乃或等或大於第四之幾倍卽第一與二之比例小於第三與四之比例如是等大小相戾者但有其一不必再試

以數明之中設三二四三四幾何先有第一之倍大於第二之倍而第三之倍亦大於第四之倍後復有第一之倍大於第二之倍而第三之倍乃或等或小於第四之倍卽第一與二之比例大於第三與四也若以上圖之數反用之以第一爲二第二爲一第三爲四第四爲三則第一與二之比例小

於第三與四

第九界

同理之比例至少必三率

同理之比例必兩比例相比如甲與乙若丙與丁是四率斷比例也若連比例之戊與己若己與庚則中率己旣爲戊之後又爲庚之前是以三率當四率也

第十界

三幾何爲同理之連比例則第一與三爲再加之比例四幾何爲同例之連比例則第一與四爲三加之比例仿此以至無窮

甲乙丙丁戊五幾何爲同理之連比例其甲與乙若乙與丙乙與丙若丙與丁丙與丁若丁與戊卽一甲與三丙視一甲與二乙爲再加之比例又一甲與四丁視一甲與二乙爲三加之比例何者甲丁之中有乙丙兩幾何

爲同理之比例如甲與乙故也又一甲與五戊視一甲與二乙爲四加之比例也若反用之以戊爲首則一戊與三丙爲再加與四乙爲三加與五甲爲四加也

下第六卷

二十題言此直角方形與彼直角方形爲此形之一邊與彼形之一邊再加之比例何者若作三幾何爲同理之連比例則此直角方形與彼直角方形若第一幾何與第三幾何故也以數明之如此直角方形之邊三尺而彼直角方形之邊一尺卽此形邊與彼形邊若九與一也夫九與一之間有三爲同理之比例則九三一三幾何之連比例旣有三與一爲比例又以九比三三比一爲再加之比例也則彼直角方形當爲此形九分之一不止爲此形三分之一也大略第一與二之比例若綫相比第一與三若平靣相比第一與四若體相比也【第一與五若算家三乘方與六若四乘方與七若五乘方仿此以至無窮】

第十一界

同理之幾何前與前相當後與後相當

上文己解同理之比例此又解同理之幾何者蓋一

比例之兩幾何有前後而同理之兩

比例四幾何有兩前兩後故特解言

比例之論常以前與前相當後與後

相當也如上甲與乙丙與丁兩比例

同理則甲與丙相當乙與丁相當也戊己己庚兩比例同理則己旣爲前又爲後兩相當也如下文有兩三角形之邊相比亦常以同理之兩邊相當不可混也

上文第六第八界說幾何之幾倍常以一與三同倍二與四同倍則以第一第三爲兩前第二第四爲兩後各同理故

第十二界

有屬理更前與前更後與後

此下說比例六理皆後論所需也

四幾何甲與乙之比例若丙與丁今

更推甲與丙若乙與丁爲屬理下言屬理皆省曰更

此論未證證見本卷十六

此界之理可施於四率同類之比例若兩綫兩靣或兩靣兩數等不爲同類卽不得相更也

第十三界

有反理取後爲前取前爲後

甲與乙之比例若丙與丁今反推乙與甲若丁與丙爲反理

證見本篇四之系

此界之理亦可施於異類之比例

第十四界

有合理合前與後爲一而比其後

甲乙與乙丙之比例若丁戊與戊己今合甲丙爲一而比乙丙合丁己爲一而比戊己卽推甲丙與乙內若丁己與戊己是合兩前後率爲兩一率而比兩後率也

證見本卷十八

第十五界

有分理取前之較而比其後

甲乙與丙乙之比例若丁戊與己戊今分推甲乙之較甲丙與丙乙若丁戊之較丁己與己戊

證見本卷十七

第十六界

有轉理以前爲前以前之較爲後

甲乙與丙乙之比例若丁戊與己戊今轉推甲乙與甲丙若丁戊與丁己

證見本卷十九

第十七界

有平理彼此幾何各自三以上相爲同理之連比例則此之第一與三若彼之第一與三又曰去其中取其

首尾甲乙丙三幾何丁戊己三幾何

等數相爲同理之連比例者甲與乙

若丁與戊乙與丙若戊與己也今平

推首甲與尾丙若首丁與尾己

平理之分又有二種如後二界

第十八界

有平理之序者此之前與後若彼之前與後而此之後與他率若彼之後與他率

甲與乙若丁與戊而後乙與他率丙

若後戊與他率己是序也今平推甲

與丙若丁與己也【此與十七界同重宣序義以別後界】

【也】

證見本卷二十二

第十九界

有平理之錯者此數幾何彼數幾何此之前與後若彼之前與後而此之後與他率若彼之他率與其前

甲乙丙數幾何丁戊己數幾何其甲

與乙若戊與己又此之後乙與他率

丙若彼之他率丁與前戊是錯也今

平推甲與丙若丁與己也【十八十九界推法於十七界中通論之故兩題中不再著也】

證見本卷二十三

增一幾何有一幾何相與爲比例卽此幾何必有彼幾何相與爲比例而兩比例等一幾何有一幾何相與爲比例卽必有彼幾何與此幾何爲比例而兩比例等【比例同理省曰比例等】

甲幾何與乙幾何爲比例卽此幾何丙亦必有彼幾何如丁相與爲比例若甲與乙也丙幾何與丁幾何爲比例卽必

有彼幾何如戊與此幾何丙爲比例若丙與丁也此理推廣無礙於理有之不必舉其率也舉率之理備見後卷

幾何原本卷五之首

欽定四庫全書

幾何原本卷五

西洋利瑪竇撰

第一題

此數幾何彼數幾何此之各率同幾倍於彼之各率則此之並率亦幾倍於彼之並率

解曰如甲乙丙丁此二幾何大於戊己彼二幾何各若干倍題言甲乙丙丁並大於戊己並亦若干倍

論曰如甲乙與丙丁旣各三倍大於戊與己卽以甲乙三分之各與戊等爲甲庚庚辛辛乙又以丙丁三分之各與己等爲丙壬壬癸癸丁卽甲乙與丙丁所分之數等而甲庚旣與戊等丙壬旣與己等旣於甲庚加丙壬於

戊加己其甲庚丙壬並與戊己並必等依顯庚辛壬癸並辛乙癸丁並與戊己並各等夫甲乙與丙丁之分三合於戊己皆等【本卷界說二】則甲乙丙丁並三倍大於戊己並

第二題

六幾何其第一倍第二之數等於第三倍第四之數而第五倍第二之數等於第六倍第四之數則第一第五並倍第二之數等於第三第六並倍第四之數解曰一甲乙倍二丙之數如三丁戊倍四己之數又五乙庚倍二丙之數如六戊辛倍四己之數題言一甲乙五乙庚並倍二丙之數若三丁戊六戊辛並倍四己之數

論曰甲乙丁戊之倍於丙己其數等則甲乙幾何內有丙幾何若干與丁戊幾何內

有己幾何若干其數亦等【本卷界說二】依顯乙庚丙有丙若干與戊辛內有己若干亦等次於甲乙丁戊兩等數率每加一等數之乙庚戊辛率則甲庚丁辛兩幾何內之分數等而一五並之甲庚內有二丙若干與三六並之丁辛內有四己若干亦等

注曰若第一第三兩幾何之數與第二第四兩幾何之數各等而第五倍第二之數等於第六倍第四之數或第一倍第二之數等於第三倍第四之數而第五第二兩幾何之數與第六第四兩幾何

之數各等俱同本論如上二

圖甲庚爲第一第五之並率

其倍二丙之數與丁辛爲第

三第六之並率其倍四己之數等也【甲庚內有丙若干與丁辛內有己若干等故同理】他若第一第三兩幾何之數第五第六兩幾何之數與第二第四兩幾何之數各等此理更明何者第一第五並之倍第二若第三第六並之倍第四俱兩倍故

第三題

四幾何其第一之倍於第二若第三之倍於第四次倍第一又倍第三其數等則第一所倍之與第二若第三所倍之與第四

解曰一甲所倍於二乙若三丙所倍於四丁次作戊己兩幾何同若干倍於甲於丙題言以平理推戊倍乙之數若己倍丁論曰戊與己之倍甲與丙其數旣等試以戊作若干分各與甲等爲戊庚庚辛辛壬次分己亦如之爲己癸癸子子丑卽戊內有甲若干與己內有丙若干等

【本卷界說二】夫戊庚與甲己癸與丙旣等而甲之倍乙與丙之倍丁又等則戊庚倍乙若己癸倍丁也依顯庚辛辛壬各所倍於乙若癸子子丑各所倍於丁也夫一戊庚之倍二乙旣若三己癸之倍四丁而五庚辛之倍二乙亦若六癸子之倍四丁則一戊庚五庚辛並之倍二乙若三己癸六癸子並之倍四丁也【本篇二】又一戊辛之倍二乙旣若三己子之倍四丁而五辛壬之倍二乙亦若六子丑之倍四丁則一戊辛五辛壬並之倍二乙若三己子六子丑並之倍四丁也辛壬子丑以上任作多分皆仿此論

第四題【其系爲反理】

四幾何其第一與二偕第三與四比例等第一第三同任爲若干倍第二第四同任爲若干倍則第一所倍與第二所倍第三所倍與第四所倍比例亦等觧曰甲與乙偕丙與丁比例等次作戊與己同任若干倍於一甲三丙別作庚與辛同任若干倍於二乙

四丁題言一甲

所倍之戊與二

乙所倍之庚偕

三丙所倍之己

與四丁所倍之

辛比例亦等

論曰試以戊己二防何同任倍之爲壬爲癸別以庚辛同任倍之爲子爲丑其戊之倍甲旣若己之倍丙而壬之倍戊亦若癸之倍己卽壬之倍甲亦若癸之倍丙也【本篇三】依顯子之倍乙亦若丑之倍丁也夫甲與乙偕丙與丁之比例旣等而壬癸所倍於甲丙子丑所倍於乙丁各等卽三試之若倍甲之壬小於倍乙之子則倍丙之癸亦小於倍丁之丑矣若壬子等卽癸丑亦等矣若壬大於子卽癸亦大於丑矣【本卷界說六】夫戊己之倍爲壬癸也庚辛之倍爲子丑也不論防許倍其等大小三試之恆如是也則一戊所倍之壬與二庚所倍之子偕三己所倍之癸與四辛所倍之丑等大小皆同類也而戊與庚偕己與辛之比例必等【本卷界說六】

一系凡四防何第一與二偕第三與四比例等卽可反推第二與一偕第四與三比例亦等何者如上倍甲之壬與倍乙之子偕倍丙之癸與倍丁之丑等大小俱同類而顯甲與乙若丙與丁卽可反說倍乙之子與倍甲之壬偕倍丁之丑與倍丙之癸等大小俱同類而乙與甲亦若丁與丙【本卷界說六】

二系別有一論亦本書中所恆用也曰若甲與乙偕兩與丁比例等則甲之或二或三倍與乙之或二或三倍偕丙之或二或三倍與丁之或二或三倍比例俱等仿此以至無窮

第五題

大小兩防何此全所倍於彼全若此全截取之分所倍於彼全截取之分則此全之分余所倍於彼全之分余亦如之

解曰甲乙大防何丙丁小防何甲乙所倍於丙丁若甲乙之截分甲戊所倍於丙丁之截分丙己題言甲戊之分余戊乙所倍於丙巳之分余巳丁亦如其數

論曰試作一他防何爲庚丙今戊巳之倍庚丙若甲戊之倍丙巳也【本卷界說增】甲戊戊乙之倍丙巳庚丙其

數等卽其兩並甲乙之倍庚巳亦若

【甲】戊之倍丙巳也【本篇一】而甲乙之倍丙丁元若甲戊之倍丙己則丙丁與庚己等也次毎減同用之丙巳卽庚丙與巳丁亦等而戊乙之倍巳丁亦若戊乙之倍庚丙矣夫戊乙之倍庚丙旣若甲戊之倍丙己則戊乙爲甲戊之分余所倍於巳丁爲丙巳之分餘者亦若甲乙之倍丙丁也

又論曰試作一他防何爲庚甲令庚甲之

倍己丁若甲戊之倍丙巳【本說界說二十】卽其兩並庚戊之倍丙丁亦若甲戊之倍丙巳也【本篇一】而甲乙之倍丙丁元若甲戊之倍丙巳是庚戊與甲乙等矣次毎減同用之甲戊卽庚甲與戊乙等也而庚甲之倍己丁若甲乙之倍丙丁也則戊乙之倍巳丁亦若甲乙之倍丙丁也

第六題

此兩防何各倍於彼兩防何其數等於此兩防何毎減一分其一分之各倍於所當彼防何其數等則其分余或各與彼防何等或尙各倍於彼防何其數亦等觧曰甲乙丙丁兩防何各倍於戊巳兩防何其數等毎減一甲庚丙辛甲庚丙辛之倍戊巳其數等題言分余庚乙辛丁或與

戊巳等或尙各倍於戊巳其數亦等

論曰甲乙全與其分甲庚旣各多倍於戊則分余庚乙與戊其或等或尙防倍必矣何者庚乙與戊不等不防倍其加於甲庚不成爲戊之多倍也然則庚乙與戊等曷爲辛丁與巳亦等試作壬丙與己等其一甲庚之倍二戊旣若

三丙辛之倍四己而五庚乙之等二戊又若六壬丙之等四巳則第一第五並之甲乙所倍於二戊若第三第六並之壬辛所倍於四巳也【本篇二】而甲乙之倍戊元若丙丁之倍己卽壬辛與丙丁亦等次毎減同用之丙辛

卽壬丙與辛丁必等是辛丁與己亦等矣然則庚乙之倍戊曷爲與辛丁之倍己等試作壬丙其倍己若庚乙之倍戊依前論甲乙之倍戊若壬辛之倍己【本篇二】而壬辛與丙丁等壬丙與辛丁亦等是辛丁之倍己亦若庚乙之倍戊矣

第七題【二支】

此兩幾何等則與彼幾何各爲比例必等而彼幾何與此相等之兩幾何各爲比例亦等

解曰甲乙兩幾何等彼幾何丙不論等大小於甲乙題言甲與丙偕乙與丙各爲比例必等又反上言丙與甲偕丙與乙各爲比例亦等

論曰試作丁戊兩率任同若干倍於甲乙卽丁與戊等別作己任若干倍於丙其丁戊旣等卽丁視己與戊視己或等或大或小必同類矣夫一甲三乙所倍之丁戊偕

當二又當四之丙所倍之己其等大小旣同類【本卷界說六】則一甲與二丙之比例若三乙與四丙矣反說之當一當三之丙所倍之己偕二甲四乙所倍之丁戊其等大小旣同類則一丙與二甲之比例若三丙與四乙矣

後論與本篇第四題之系同用反理如甲與丙若乙與丙反推之丙與甲亦若丙與乙也

第八題

大小兩幾何各與他幾何爲比例則大與他之比例大於小與他之比例而他與小之比例大於他與大之比例解曰不等兩幾何甲乙大丙小又有他幾何丁不論等大小於甲乙於丙題言甲乙與丁之比例大於丙與丁之比例又反上言丁與丙之比例大於丁與甲乙之比例

論曰試於大幾何甲乙內分甲戊與小幾何丙等而戊乙爲分余次以甲戊戊乙作同若干倍之辛庚庚己而庚己爲戊乙之倍必令大於丁辛庚爲甲戊之倍必令大於丁或等於丁若不足以倍加之也其庚己辛庚之倍於戊乙甲戊旣等卽辛己之倍甲乙若辛庚之倍甲戊矣【本篇一】甲戊卽丙也次作一壬癸爲丁之倍令

僅大於辛庚兩倍不足三之又不足任加之己大勿倍也次於壬癸截取子癸與丁等卽壬子必不大於辛庚何者向作壬癸爲丁之倍元令僅大於辛庚若壬子大於辛庚者何必又倍之爲壬癸也故僅大之壬癸截去子癸者必不大於辛庚也則壬子或等或小於辛庚矣夫庚己旣大於丁而子癸與丁等卽庚己必大於子癸又辛庚不小於壬子【或大或等】卽辛己亦大於壬癸也夫辛己辛庚同若干倍於第一甲乙第三丙也而壬癸之倍於當二之丁當四之丁又同一率也則第一所倍之辛己大於第二所倍之壬癸而第三所倍之辛庚不大於第四所倍之壬癸【辛庚元小於壬癸】是一甲乙與二丁之比例大於三丙與四丁矣【本卷界說八】次反上說一丁所倍之壬癸【反說則丁當一當三丙二甲乙四】大於二丙所倍之辛庚而三丁所倍之壬癸不大於四甲乙所倍之辛己【壬癸必小於辛己】是一丁與二丙之比例大於三丁與四甲乙矣【本卷界說八】

第九題【二支】

兩幾何與一幾何各爲比例而等則兩幾何必等一幾何與兩幾何各爲比例而等則兩幾何亦等

先解曰甲乙兩幾何各與丙爲比例等題言甲與乙等

論曰如雲不然而甲大於乙卽甲與丙之比例

宜大於乙與丙【本篇八】何先設兩比例等也故比例等則甲與乙等

後解曰丙幾何與甲與乙各爲比例等題言甲與乙等論曰如雲不然而甲大於乙卽丙與乙之比例宜大於丙與甲【本篇八】何先設兩比例等也

第十題【二支】

彼此兩幾何此幾何與他幾何之比例大於彼與他之比例則此幾何大於彼他幾何與彼幾何之比例大於他與此之比例則彼幾何小於此

先解曰甲乙兩幾何復有丙幾何甲與丙之比例大於乙與丙題言甲大於乙

論曰如雲不然甲與乙等卽所爲兩比例宜等

【本篇七】何先設甲與丙大也又不然甲小於乙卽乙與丙之比例宜大於甲與丙【本篇八】何先設甲與丙大也後解曰丙與乙之比例大於丙與甲題言乙小於甲論曰如雲不然乙與甲等卽所爲兩比例宜等【本篇七】何先設丙與乙大也又不然乙大於甲卽丙與甲之比例宜大於丙與乙何先設丙與乙

大也

第十一題

此兩幾何之比例與他兩幾何之比例等而彼兩幾何之比例與他兩幾何之比例亦等則彼兩幾何之比例與此兩幾何之比例亦等

解曰甲乙偕丙丁之比例各與戊己之比例等題言甲乙與丙丁之比例亦等論曰試於各前率之甲丙戊同任倍之爲庚辛壬別於各後率之乙丁己同任倍之爲癸子丑其一甲與二乙之比例旣若三戊與四己卽三試之若倍一甲之庚小於倍二乙之癸卽倍三戊之壬亦小於倍四己之丑矣若庚癸等卽壬丑亦等若庚大於癸卽壬亦大於醜矣【本卷界說六】依顯壬之

視醜若辛之視子其等大小亦同類矣此三前三後率任作幾許倍其等大小皆同類也【本卷界說六】則甲與乙之比例若丙與丁也

第十二題

數幾何所爲比例皆等則並前率與並後率之比例若各前率與各後率之比例

解曰甲乙丙丁戊己數幾何所爲比例皆等者甲與乙若丙與丁丙與丁若戊與己也題言甲丙戊諸前率並與乙丁己諸後率並之比例若甲與乙丙與丁戊與己各前各後之比例也

論曰試於各前率之甲丙戊同任倍之爲庚辛壬別於各後率之乙丁己同任倍之爲癸子丑卽庚辛壬並之倍甲丙戊並若庚之倍甲也癸子丑並之倍乙丁己並若癸之倍乙也【本篇一】夫一甲與二乙旣若三

丙與四丁又若三戊與四己則庚之倍一甲與癸之倍二乙或等或大或小偕辛壬之倍三丙戊與子五之倍四丁己等大小同類也又各前所倍庚辛壬並與各後所倍癸子丑並其或等或大或小亦偕各前所自倍與各後所自倍其等大小必同類也【本卷界說六】則一甲與二乙之比例若三甲丙戊並與四乙丁己並矣

第十三題

數幾何第一與二之比例若第三與四之比例而第三與四之比例大於第五與六之比例則第一與二之比例亦大於第五與六之比例

解曰一甲與二乙之比例若三丙與四丁而三丙與四丁之比例大於五戊與六己題言甲與乙之比例

亦大於戊與己

論曰試以甲丙戊各前率同任倍之爲庚辛壬別以乙丁己各後率同任倍之爲癸子丑其甲與乙旣若丙與丁卽三試之若倍甲之庚大於倍乙之癸卽倍丙之辛必大於倍丁之子矣若庚癸等卽辛子亦等若庚小於癸卽辛亦小於子矣【本卷界說六】次丙與丁旣大於戊與己又三試之卽倍丙

之辛大於倍丁之子而倍戊之壬不必大於倍己之丑也或等或小矣【本卷界說八】夫庚癸與辛子等大小同類則壬醜不類於辛子者亦不類於庚癸也故甲與乙之比例亦大於戊與己【本卷界說八】

注曰若三丙與四丁之比例或小或等於五戊六己則一甲與二乙之比例亦小亦等於五戊六己依此論推顯

第十四題

四幾何第一與二之比例若第三與四之比例而第一幾何大於第三則第二幾何亦大於第四第一或等或小於第三則第二亦等亦小於第四

解曰甲與乙之比例若丙與丁題言甲大於丙則乙亦大於丁若等亦等若小亦小先論曰如甲大於丙卽甲與乙之比例大

於丙與乙矣【本篇八】夫一丙與二丁之比例旣若三甲與四乙而三甲與四乙之比例大於五丙與六乙卽一丙與二丁之比例亦大於五丙與六乙【本篇十三】是丁

幾何小於乙也【本篇十一】

次論曰如甲丙等卽甲與乙之比例若丙與乙【本篇七】夫甲與乙之比例元若丙與丁

而又若丙與乙是丙與丁之比例亦若丙與乙也【本篇十一】則乙與丁等也【本篇九】

後論曰如甲小於丙卽丙與乙之比例大於甲與乙矣【本篇八】夫一丙與二丁之比例旣若三甲與四乙而三甲與四乙之比例小於五丙與六乙卽一丙與二丁之比例亦小於五丙與六乙也【本篇十三】是乙小於丁也【本篇十】

第十五題

兩分之比例與兩多分並之比例等

解曰甲與乙同任倍之爲丙丁爲戊己題言丙丁與戊己之比例若甲與乙

論曰丙丁之倍甲旣若戊己之倍乙卽丙丁內有甲若干與戊己內有乙若干等次分丙丁爲丙庚庚辛辛丁各與甲分等分戊己爲戊壬壬癸癸己各與乙分等卽丙庚與戊壬若甲與乙也【丙庚與甲等戊壬與乙等故見本篇七】庚辛與壬癸辛丁與癸己皆若甲與乙也【本篇十一】則等甲之丙庚與等乙之戊

壬定若丙丁全與戊己全而丙丁全與戊己全若甲與乙矣【本篇十二】

第十六題【更理】

四幾何爲兩比例等卽更推前與前後與後爲比例亦等解曰甲乙丙丁四幾何甲與乙之比例若丙與丁題言更推之甲與丙之比例亦若乙與丁

論曰試以甲與乙之任倍之爲戊爲己別以丙與丁同任倍之爲庚爲辛卽戊與己若甲與乙也【本篇十五】庚與辛若丙與丁也夫

甲與乙若丙與丁而戊與己亦若甲與乙卽戊與己亦若丙與丁矣依顯庚與辛若丙與丁卽戊與己亦若庚與辛也【本篇十一】次三試之若戊大於庚則己亦大於辛也若等亦等若小亦小任作幾許倍恆如是也【本篇十四】則倍一甲之戊倍三乙之己與倍二丙之庚倍四丁之辛其等大小必同類也而甲與丙若乙與丁矣

第十七題【分理】

相合之兩幾何爲比例等則分之爲比例亦等

解曰相合之兩幾何其一爲甲乙丁乙其一爲丙戊己戊比例等者甲乙與丁乙若丙戊與己戊也題言分之爲比例亦等者甲丁與丁乙若丙己與己戊也

論曰試以甲丁丁乙丙己己戊同任倍之爲庚辛辛壬爲癸子子丑卽庚壬之倍甲

乙若庚辛之倍甲丁也亦若癸子之倍丙己也【本篇一】夫癸子之倍丙己亦若癸丑之倍丙戊卽庚壬之倍甲乙亦若癸丑之倍丙戊也次別以丁乙己戊同任倍之爲壬寅爲丑卯其一辛壬之倍二丁乙旣若三子丑之倍四己戊而五壬寅之倍二丁乙亦若六丑卯之倍四己戊卽辛寅之倍丁乙亦若子卯之倍己戊也【本篇二】夫一甲乙與二丁乙之比例旣若三丙戊與四己戊而一與三二與四各所倍等卽三試之若一甲乙所倍之庚壬大於二丁乙所倍之辛寅卽三丙戊所倍之癸丑亦大於四己戊所倍之子卯也若等亦等若小亦小也【本卷界說六】如庚壬小於辛寅而癸丑小於子卯者卽每減一同用之辛壬子丑其所存庚辛亦小於壬寅而癸子亦小於丑卯矣依顯庚壬等辛寅而癸丑等子卯者卽庚辛等壬寅而癸子等丑卯矣庚壬大於辛寅而癸丑大於子卯

者卽庚辛大於壬寅而癸子大於丑卯矣夫庚辛爲甲丁之倍癸子爲丙己之倍壬寅爲丁乙之倍丑卯爲己戊之倍而甲丁丙己之所倍視丁乙己戊之所倍其等大小皆同類則甲丁與丁乙若丙己與己戊也【本卷界說六】

第十八題【合理】

兩幾何分之爲比例等則合之爲比例亦等

解曰甲丁丁乙與丙己己戊兩分幾何其比例等者甲丁與丁乙若丙己與己戊是也題言合之爲比例亦等者甲乙與丁乙若丙戊與己戊也

論曰如前論以甲丁丁乙丙己己戊同任倍之爲庚辛辛壬爲癸子子丑【本篇二】次別

以丁乙己戊同任倍之爲壬寅爲丑卯卽庚壬之倍甲乙若癸丑之倍丙戊也【本篇一】而辛寅之倍丁乙若子卯之倍乙戊也【本篇二】夫一甲丁與二丁乙旣若三丙己與四己戊而一與三二與四各所倍等卽三試之若一甲丁所倍之庚辛小於二丁乙所倍之壬寅卽三丙己所倍之癸子亦小於四己戊所倍之丑卯也若等亦等若大亦大也【本卷界說六】如庚辛小於壬寅而癸子亦小於丑卯卽每加一辛壬子丑其所並庚壬亦小於辛寅而癸丑亦小於子卯矣依顯庚辛等壬寅而癸子等丑卯卽庚壬等辛寅而癸

丑等子卯矣庚辛大於壬寅而癸子大於丑卯卽庚壬大於辛寅而癸丑大於子夘矣夫一甲乙所倍之庚壬與二丁乙所倍之辛寅偕三丙戊所倍之癸丑與四己戊所倍之子夘其等大小皆同類則甲乙與丁乙若丙戊與己戊也【本卷界說六】

第十九題【其系爲轉理】

兩幾何各截取一分其所截取之比例與兩全之比例等則分余之比例與兩全之比例亦等

解曰甲乙丙丁兩幾何其甲乙全與丙丁全之比例若截取之甲戊與丙己題言分余戊乙與己丁之比

例亦若甲乙與丙丁

論曰甲乙與丙丁旣若甲戊與丙己試更之甲乙與甲戊若丙丁與丙己也【本篇十六】次分之戊乙與甲戊若己丁與丙己也【本篇十七】又更之戊乙與己丁若甲戊與丙己也【本篇十六】夫甲戊與丙己元若甲乙與丙丁則戊乙與己丁亦若甲乙與丙

丁矣

一系從此題可推界說第十六之轉理如上甲乙與戊乙若丙丁與己丁卽轉推甲乙與甲戊若丙丁與丙己也何者甲乙與戊乙旣若丙丁與己丁試更之甲乙與丙丁若截取之戊乙與己丁也【本篇十六】卽甲乙全與丙丁全又若分余之甲戊與丙己矣【本題】又更之則甲乙與甲戊若丙丁與丙己也【本篇十六】此轉理也注曰凡更理可施於同類之比例不可施於異類若轉理不論同異類皆可用也依此系卽轉理亦賴更理爲用似亦不可施於異類矣今別作一論不賴更理以爲轉理明轉理可施於異類也論曰甲乙與丙乙若丁戊與己戊卽轉推甲乙與甲丙若丁戊與丁己何者甲乙與丙乙旣若丁戊與己戊試分之甲丙與丙乙若丁己與

己戊也【本篇十七】次反之丙乙與甲丙若己戊與丁己也【本篇四】次合之甲乙與甲丙若丁戊與丁己也【本篇十八】

第二十題【三支】

有三幾何又有三幾何相爲連比例而第一幾何大於第三則第四亦大於第六第一或等或小於第三則第四亦等亦小於第六

先解曰甲乙丙三幾何丁戊己三幾何其甲與乙之比例若丁與戊乙與丙之比例若戊與己而甲大於丙題言丁亦大於己論曰甲旣大於丙卽甲與乙之比例大於

丙與乙矣【本篇八】而甲與乙之比例若丁與戊卽丁與戊之比例亦大於丙與乙矣【本篇十三】又丙與乙之比例若己與戊【乙與丙若戊與己反之則丙與乙若己與戊】卽丁與戊之比例大於己與戊矣是丁大於己也【本篇十】

次解曰若甲丙等題言丁己亦等

論曰甲丙旣等卽甲與乙之比例若丙與乙矣【本篇七】而甲與乙之比例若丁與戊卽丁與戊之比例亦若丙與乙矣【本篇十一】又丙

與乙之比例若己與戊【反理】卽丁與戊之比例亦若己與戊矣是丁己等也【本篇九】

後解曰若甲小於丙題言丁亦小於己論曰甲旣小於丙卽甲與乙之比例小於丙與乙矣【本篇八】而甲與乙之比例若丁與戊卽丁與戊之比例亦小於丙與乙矣又

丙與乙之比例若己與戊【反理】卽丁與戊之比例小於己於戊矣是丁小於己也【本篇十】

第二十一題【三支】

有三幾何又有三幾何相爲連比例而錯以平理推之若第一幾何大於第三則第四亦大於第六若第一或等或小於第三則第四亦等亦小於第六

解曰甲乙丙三幾何丁戊己三幾何相爲連比例不序不序者甲與乙若戊與己乙與丙若丁與戊也以平理推之若甲大於

丙題言丁亦大於己

論曰甲旣大於丙卽甲與乙之比例大於丙與乙【本篇八】而甲與乙若戊與己卽戊與己之比例亦大於丙與乙也又乙與丙旣若丁與戊反之卽丙與乙亦若戊與丁也【本篇四】則戊與己大於戊與丁也是丁大於己也【本篇二十】

次解曰若甲丙等題言丁己亦等

論曰甲丙旣等卽甲與乙之比例若丙與乙【本篇七】而甲與乙若戊與己卽丙與乙之

比例亦若戊與己也又乙與丙旣若丁與戊反之卽丙與乙亦若戊與丁也【本篇四】則戊與己若戊與丁也是丁己等也【本篇九】

後解曰若甲小於丙題言丁亦小於己論曰甲旣小於丙卽甲與乙之比例小於丙與乙【本篇八】而甲與乙若戊與己卽戊與

己之比例小於丙與乙也又乙與丙旣若丁與戊反之卽丙與乙若戊與丁【本篇四】則戊與己小於戊與丁也是丁小於己也【本篇十】

第二十二題【平理之序】

有若干幾何又有若干幾何其數等相爲連比例則以平理推

解曰有若干幾何甲乙丙又

有若干幾何丁戊己而甲與

乙之比例若丁與戊乙與丙

之比例若戊與己題言以平

理推之甲與丙之比例若丁

與己

論曰試以甲與丁同任倍之爲庚爲辛別以乙與戊同任倍之爲壬爲癸別以丙與己同任倍之爲子爲丑其一甲與二乙旣若三丁與四戊卽倍甲之庚與

倍乙之壬若倍丁之辛與倍

戊之癸也【本篇四】依顯一乙與

二丙旣若三戊與四己卽倍

乙之壬與倍丙之子若倍戊

之癸與倍己之丑也是庚壬

子三幾何辛癸丑三幾何又相爲連比例矣次三試之若庚大於子卽辛必大於丑也【本篇二十】若等亦等者小亦小也則倍一甲之庚倍三丁之辛與倍二丙之子倍四己之丑等大小皆同類也是甲與丙若丁與己也【本卷界說六】其幾何自三以上如更有丙與寅若己與卯亦依顯甲與寅若丁與卯也何者上旣顯甲與丙若丁與己而今稱丙與寅若己與卯卽以甲丙寅作三幾何以丁己卯作又三幾何相爲連比例依上推論亦得甲與寅之比例若丁與夘也自四以上可至無窮依此推顯

第二十三題【平理之錯】

若干幾何又若干幾何相爲連比例而錯亦以平理推

解曰甲乙丙若干幾何丁戊

己若干幾何相爲連比例而

錯者甲與乙若戊與己乙與

丙若丁與戊也題言以平理

推之甲與丙之比例亦若丁與己

論曰試以甲乙丁同任倍之爲庚辛壬別以丙戊己同任倍之爲癸子丑卽甲與乙若所自倍之庚與辛

【本篇十五】而甲與乙旣若戊與己

卽庚與辛亦若戊與己【本篇十一】戊與己又若所自倍之子與

醜卽庚與辛亦若子與丑【本篇】

【十一】依顯一乙與二丙旣若三丁與四戊卽倍一乙之辛與倍二丙之癸若倍三丁之壬與倍四戊之子也【本篇四】是庚辛癸三幾何壬子丑三幾何又相爲連比例而錯矣次三試之若庚大於癸卽壬亦大於醜若等亦等若小亦小【本篇廿一】則一甲三丁所倍之庚壬與二丙四己所倍之癸丑等大小皆同類也是一甲與二丙若三丁與四己【本卷界說六】如三以上旣有甲與乙若己與夘乙與丙若戊與己又有丙與寅若丁與戊亦顯甲與寅若丁與卯何者依上論先顯甲與丙若戊與夘次丙與寅又若丁與戊卽以甲丙寅作三幾何丁戊夘作又三幾何相爲連比例而錯依上論亦得甲與寅若丁與夘四以上悉依此推顯

第二十四題

凡第一與二幾何之比例若第三與四幾何之比例而第五與二之比例若第六與四則第一第五並與二之比例若第三第六並與四

解曰一甲乙與二丙之比例若三丁戊與四己而五乙庚與二丙若六戊辛與四己題言一甲乙五乙庚並與二丙若三丁戊六戊辛並與四己論曰乙庚與丙旣若戊辛與己反之丙與乙庚若己與戊辛也【本篇四】又甲乙與丙旣若丁戊與

己而丙與乙庚亦若己與戊辛平之甲乙與乙庚若丁戊與戊辛也【本篇廿二】又合之甲庚全與乙庚若丁辛全與戊辛也【本篇十八】夫甲庚與乙庚旣若丁辛與戊辛而乙庚與丙亦若戊辛與己平之甲庚與丙若丁辛與己矣【本篇廿二】

注曰依本題論可推廣第六題之義作後增題【第六題言幾倍後增題不止言倍其義稍廣矣】

增題此兩幾何與彼兩幾何比例等於此兩幾何每截取一分其截取兩幾何與彼兩幾何比例等則分余兩幾何與彼兩幾何比例亦等

解曰如上圗甲庚丁辛此兩幾何與丙己彼兩幾何比例等者甲庚與丙若丁辛與己也題言截取之甲乙與丙若丁戊與己則分余之乙庚與丙亦若戊辛與己

論曰甲乙與丙旣若丁戊與己卽反之丙與甲乙若己與丁戊也【本篇四】又甲庚與丙旣若丁辛與己而丙與甲乙亦若己與丁戊卽平之甲庚與甲乙若丁辛與丁戊也【本篇廿二】又分之乙庚與甲乙若戊辛與丁戊也【本篇十七】夫乙庚與甲乙旣若戊辛與丁戊而甲乙與丙若丁戊與己

卽平之若戊辛與己也【本篇廿三】

第二十五題

四幾何爲斷比例則最大與最小兩幾何並大於余兩幾何並

解曰甲乙與丙丁之比例若戊與己甲乙最大己最小題言甲乙己並大於丙丁戊並

論曰試於甲乙截取甲庚與戊等於丙丁截取丙辛與己等卽甲庚與丙辛之比例若戊與己也亦若甲乙與丙丁也夫甲乙全與丙丁全旣若截取之甲庚與丙辛卽亦若分余之庚乙與辛丁也【本篇十九】而甲乙最大必大於丙丁卽庚乙亦大於辛丁矣又甲庚與戊丙辛與己旣等卽於戊加丙

辛於己加甲庚必等而又加不等之庚乙辛丁則甲乙己並豈不大於丙丁戊並

第二十六題

第一與二幾何之比例大於第三與四之比例反之則第二與一之比例小於第四與三之比例

解曰一甲與二乙之比例大於三丙與四丁題言反之二乙與一甲之比例小於四丁與三丙

論曰試作戊與乙之比例若丙與丁卽甲與

乙之比例大於戊與乙而甲幾何大於戊【本篇十】則乙與戊之比例大於乙與甲也【本篇八】反之則乙與戊之比例若丁與丙【本篇四】而乙與甲之比例小於丁與丙第二十七題

第一與二之比例大於第三與四之比例更之則第一與三之比例亦大於第二與四之比例

解曰一甲與二乙之比例大於三丙與四丁題言更之則一甲與三丙之比例亦大於二乙與四丁

論曰試作戊與乙之比例若丙與丁卽甲與乙

之比例大於戊與乙而甲防何大於戊【本篇十】則甲與丙之比例大於戊與丙也【本篇八】夫戊與乙之比例旣若丙與丁更之則戊與丙之比例亦若乙與丁【本篇十六】而甲與丙之比例大於乙與丁矣

第二十八題

第一與二之比例大於第三與四之比例合之則第一第二並與二之比例亦大於第三第四並與四之比例

解曰一甲乙與二乙丙之比例大於三丁戊與四戊己題言合之則甲丙與乙丙之比例亦大於丁己與戊己

論曰試作庚乙與乙丙之比例若丁戊與戊

己卽甲乙與乙丙之比例大於庚乙與乙丙而甲乙幾何大於庚乙矣【本篇十】此二率者每加一乙丙卽甲丙亦大於庚丙而甲丙與乙丙之比例大於庚丙與乙丙也【本篇八】夫庚乙與乙丙之比例旣若丁戊與戊己合之則庚丙與乙丙之比例亦若丁己與戊己也【本篇十八】而甲丙與乙丙之比例大於丁己與戊己矣第二十九題

第一合第二與二之比例大於第三合第四與四之比例分之則第一與二之比例亦大於第三與四之比例解曰甲丙與乙丙之比例大於丁己與戊己題言分之則甲乙與乙丙之比例亦大於丁戊與戊己

論曰試作庚丙與乙丙之比例若丁己與戊

己卽甲丙與乙丙之比例亦大於庚丙與乙丙而甲丙幾何大於庚丙矣【本篇十】此二率者每減一同用之乙丙卽甲乙亦大於庚乙而甲乙與乙丙之比例大於庚乙與乙丙也【本篇八】夫庚丙與乙丙之比例旣若丁己與戊己分之則庚乙與乙丙之比例亦若丁戊與戊己也【本篇十七】而甲乙與乙丙之比例大於丁戊與戊己矣

第三十題

第一合第二與二之比例大於第三合第四與四之比例轉之則第一合第二與一之比例小於第三合第四與三之比例

解曰甲丙與乙丙之比例大於丁己與戊己題言轉之則甲丙與甲乙之比例小於丁己與丁戊

論曰甲丙與乙丙之比例旣大於丁己與戊己分之卽甲乙與乙丙之比例亦大於丁戊與戊己也【本篇廿九】又反之乙丙與甲乙之比例小於戊

己與丁戊矣【本篇廿六】又合之甲丙與甲乙之比例亦小於丁己與丁戊也【本篇廿八】

第三十一題

此三幾何彼三幾何此第一與二之比例大於彼第一與二之比例此第二與三之比例大於彼第二與三之比例如是序者以平理推則此第一與三之比例亦大於彼第一與三之比例

解曰甲乙丙此三幾何丁戊己彼三幾何而甲與乙之比例大於丁與戊乙與丙之比例大於戊與己如是序者題言以平理推則甲與丙之比例亦大於丁與己

論曰試作庚與丙之比例若戊與己卽乙與丙之比例大於庚與丙而乙幾何大於庚【本篇十】是甲與小庚之比例大於甲與大

乙矣【本篇八】夫甲與乙之比例元大於丁與戊卽甲與庚之比例更大於丁與戊也次作辛與庚之比例若丁與戊卽甲與庚之比例亦大於辛與庚而甲幾何大於辛【本篇十】是大甲與丙之比例大於小辛與丙矣【本篇八】夫辛與丙之比例以平理推之若丁與己也【本篇廿二】則甲與丙之比例大於丁與己也

第三十二題

此三幾何彼三幾何此第一與二之比例大於彼第二與三之比例此第二與三之比例大於彼第一與二之比例如是錯者以平理推則此第一與三之比例亦大於彼第一與三之比例

解曰甲乙丙此三幾何丁戊己彼三幾何而甲與乙之比例大於戊與己乙與丙之比例大於丁與戊如是錯者題言以平理推則甲與丙之比例亦大於丁與己

論曰試作庚與丙之比例若丁與戊卽乙與丙之比例大於庚與丙而乙防何大於庚【本篇十】是甲與小庚之比例大於

甲與大乙矣【本篇八】夫甲與乙之比例旣大於戊與己卽甲與庚之比例更大於戊與己也次作辛與庚之比例若戊與己卽甲與庚之比例亦大於辛與庚而甲幾何大於辛【本篇十】是大甲與丙之比例大於小辛與丙矣【本篇八】夫辛與丙之比例以平理推之若丁與己也【本篇廿三】則甲與丙之比例大於丁與己也

第三十三題

此全與彼全之比例大於此全截分與彼全截分之比例則此全分余與彼全分余之比例大於此全與彼全之比例

解曰甲乙全與丙丁全之比例大於兩截分甲戊與丙己題言兩分余戊乙與己丁之比例大於甲乙與丙丁

論曰甲乙與丙丁之比例旣大於甲戊與丙己更之卽甲乙與甲戊之比例亦大於丙丁與丙己也【本篇廿七】又轉之甲乙與戊乙之比例小於丙丁與己丁也【本篇三十】又更之甲乙與丙丁之比例小於戊乙與己丁也【本篇廿七】戊乙與己丁分余也則分余之比例大於甲乙全與丙丁全矣依顯兩全之比例小於截分則分余之比例小於

兩全

第三十四題【三支】

若干幾何又有若干防何其數等而此第一與彼第一之比例大於此第二與彼第二之比例此第二與彼第二之比例大於此第三與彼第三之比例以後俱如是則此並與彼並之比例大於此末與彼末之比例亦大於此並減第一與彼並減第一之比例而小於此第一與彼第一之比例

解曰如甲乙丙三幾何又有丁戊己三幾何其甲與丁之比例大於乙與戊乙與戊之比例大於丙與己題先言甲乙丙並與丁戊己並之比例大於丙與己次言亦大於乙丙並與戊己並後言小於甲與丁

論曰甲與丁之比例旣大於乙與戊更之卽甲與乙之比例大於丁與戊也【本篇廿七】又合之甲乙並與乙之比例大於丁戊並與戊也【本篇】

【廿八】又更之甲乙並與丁戊並之比例大於乙與戊也【本篇廿七】是甲乙全與丁戊全之比例大於減並乙與減並戊也旣爾卽減餘甲與減餘丁之比例大於甲乙全與丁戊全也【本篇卅三】依顯乙與戊之比例亦大於乙丙全與戊己全卽甲與丁之比例更大於乙丙全與戊己全也又更之甲與乙丙並之比例大於丁與戊己並也【本篇廿七】又合之甲乙丙全與乙丙並之比例大於丁戊己全

與戊己並也【本篇廿八】又更之甲乙丙全與丁戊己全之比例大於乙丙並與戊己並也【本篇廿七】則得次解也又甲乙丙全與丁戊己全之比例旣大於減並乙丙與減並戊己卽減餘甲與減餘丁之比例大於甲乙丙全與丁戊己全也【本篇卅三】則得後解也又乙與戊之比例旣大於丙與己更之卽乙與丙之比例大於戊與己也【本篇卄七】又合之乙丙全與丙之比例大於戊己全與己也【本篇卄八】又更之乙丙並與戊己並之比例大於丙與己也【本篇卄七】而甲乙丙並與丁戊己並之比例旣大於乙丙並與戊己並卽更大於末丙與末己也則得先解也

若兩率各有四幾何而丙與己之比

例亦大於庚與辛卽與前論同理

蓋依上文論乙與戊之比例大於乙丙庚

並與戊己辛並卽甲與丁之比例更

大於乙丙庚並與戊己辛並也更之

卽甲與乙丙庚並之比例大於丁與

戊己辛並也【本篇十八】又合之甲乙丙庚

全與乙丙庚並之比例大於丁戊

己辛全與戊己辛並也又更之甲乙丙庚全與丁戊己辛全之比例大於乙丙庚並與戊己辛並也【本篇廿七】則得次解也又甲乙丙庚全與丁戊己辛全之比例旣大於減並乙丙庚與減並戊己辛卽減餘甲與減餘丁之比例大於甲乙丙庚全與丁戊己辛全也【本篇卅三】則得後解也又依前論顯乙丙庚並與戊己辛並之比例旣大於庚與辛而甲乙丙庚全與丁戊己辛全之比例大於乙丙庚並與戊己辛並卽更大於末庚與末辛也則得先解也自五以上至於無窮俱仿此論可顯全題之防

幾何原本卷五

欽定四庫全書

幾何原本卷六之首

西洋利瑪竇譯

界說六則

第一界

凡形相當之各角等而各等角旁兩綫之比例俱等爲相似之形

甲乙丙丁戊己兩角形之甲角與丁角等乙與戊丙

與己各等其甲角旁之甲乙與甲丙

兩綫之比例若丁角旁之丁戊與

丁己兩綫而甲乙與乙丙若丁戊與

戊己甲丙與丙乙若丁己與己戊則

此兩角形爲相似之形依顯凡平邊

形皆相似之形如庚辛壬癸子丑俱

平邊角形其各角俱等而各邊之比例亦等者是也四邊五邊以上諸形俱仿此

第二界

兩形之各兩邊綫互爲前後率相與爲比例而等爲互相視之形

甲乙丙丁戊己庚辛兩方形其甲乙

乙丙邊與戊己己庚邊相與爲比例

等而彼此互爲前後如甲乙與戊己

若己庚與乙丙也則此兩形爲互相

視之形依顯壬癸子丑寅卯兩角形

之壬子與丑寅若丑夘與壬癸或壬癸與丑寅若丑夘與壬子亦互相視之形也

第三界

理分中末綫者一綫兩分之其全與大分之比例若大分與小分之比例

甲乙綫兩分之於丙而甲乙與大分甲丙之比例若大分甲丙與小分丙乙此爲理分中末綫其分法見本卷三十題而與二卷十一題理同

名異此綫爲用甚廣至量體尢所必須十三卷諸題多賴之古人目爲神分綫也

第四界

度各形之髙皆以垂綫之亙爲度

甲乙丙角形從甲頂向乙丙底作甲庚垂綫卽甲庚爲甲乙丙之髙又丁戊己角形作丁辛垂綫卽丁辛爲丁戊己之髙若兩

形相視兩垂綫等卽兩形之髙必等如上兩形在兩平行綫之內者是也若以丙己爲頂以甲乙丁戊爲底則不等自余諸形之度髙俱仿此

凡度物髙以頂底爲界以垂綫爲度蓋物之定度止有一不得有二自頂至底垂綫一而己偏綫無數也第五界

比例以比例相結者以多比例之命數相乘除而結爲一比例之命數

此各比例不同理而相聚爲一比例者則用相結之法合各比例之命數求首尾一比例之命數也曷爲比例之命數謂大幾何所倍於小幾何若干或小幾何在大幾何內若干也如大幾何四倍於小或小幾何爲大四分之一卽各以四爲命比例之數也【五卷界說

三】今言以彼多比例之命數相

乘除而結爲此一比例之命數

者如十二倍之此比例則以彼

二倍六倍兩比例相結也二六

相乘爲十二故也或以彼三倍

四倍兩比例相結也三四相乘

亦十二故也又如三十倍之此

比例則以彼二倍三倍五倍三

比例相結也二乘三爲六六乘

五爲三十故也

其曰相結者相結之理蓋在中率凡中率爲前比例之後後比例之前故以二比例合爲一比例則中率爲輳合之因如兩爿合此爲之膠如兩襟合此爲之紐矣第五卷

第十界言數幾何爲同理之比例則第一與第三爲再加之比例再加者以前中二率之命數再加爲前後二率之命數亦以中率爲紐也但彼所言者多比例同理故止以第一比例之命數累加之此題所言則不同理之多比例不得以第一比例之命數累加之故用此乘除相結之理於不同理之中求其同理別爲累加之法其紐結之義頗相類焉下文仍發明借象之術以需後用也

五卷言多比例同理者第一與第三爲再加與第四爲三加與第五爲四加以至無窮今此相結之理亦

以三率爲始三率則兩比例

相乘除而中率爲紐也若四

率則先以前三率之兩比例

相乘除而結爲一比例復以

此初結之比例與第三比例

乘除相結爲一比例也若五率則先以前三率之兩比例乘除相結復以此再結之比例與第三比例乘除相結又以三結之比例與第四比例乘除相結爲一比例也或以第一第二第三率之兩比例乘除相結以第三第四第五之兩比例乘除相結又以此二所結比例乘除相結而爲一比例也自六以上仿此以至無窮

設三幾何爲二比例不同理而合爲一比例則以第一與二第二與三兩比例相結也如上圗三幾何二比例皆以大不等者其甲乙與丙丁爲二倍大丙丁與戊己爲三倍大則甲乙與戊己爲六倍大二乘三爲六也若以小不等戊己

爲第一甲乙爲第三三乘二亦六則戊己與甲乙爲反六倍大也

甲乙與丙丁旣二倍大試以甲乙二平分之爲甲庚庚乙必各與丙丁等丙丁與戊己旣三倍大而甲庚庚乙各與丙丁等卽甲庚亦三倍大於戊己庚乙亦三倍大於戊己而甲乙必六倍大於戊己

又如上圗三幾何二比例前以大不等後以小不等者中率小子前後兩率也

其甲乙與丙丁爲三倍大丙丁與戊己爲反二倍大【反二倍大者丙丁得戊己之半】卽甲乙與戊己爲等帶半三乘半得等帶半也若以戊己爲第一甲乙爲第三反推之半除三爲反等帶半也

又如上圗三幾何二比例前以小不等後以大不等者中率大於前後二率也

其甲乙與丙丁爲反二倍大【甲乙得丙丁之半】丙丁與戊己爲等帶三分之一卽甲乙與戊己爲反等帶半【甲乙得戊己三分之二】何者如甲乙二卽丙丁當四丙丁四卽戊己當三是甲乙二戊己當三也

後增其乘除之法則以命數三帶得數一爲四以半除之得二二比三爲反等帶半也若以戊己爲第一甲乙爲第三三比二爲等帶半也

設四幾何爲三比例不同理而合爲一比例則以第一與二第二與三第三與四三比例相結也如上圗甲乙丙丁四

幾何三比例先依上論以甲與乙乙與丙二比例相結爲甲與丙之比例次以甲與丙丙與丁相結卽得甲與丁之比例也如是逓結可至無窮也

或用此圗申明本題之防曰甲與乙之命數爲丁乙

與丙之命數爲戊卽甲與丙之命數

爲己何者三命數以一丁二戊相乘

得三己卽三比例以一甲與乙二乙

與丙相乘得三甲與丙

後增若多幾何各帶分而多寡不等者當用通分法如設前比例爲反五倍帶三之二後比例爲二倍大帶八之一卽以前命數三通其五倍爲十五得分數從之爲十七是前比例爲三與十七也以後命數八通其二倍爲十六得分數從之爲十七是後比例爲十七與八也卽首尾二幾何之比例爲三與八得二倍大帶三之二也

曷謂借象之術如上所說三幾何二比例者皆以中率爲前比例之後後比例之前乘除相結略如連比例之同用一中率也而不同理別有二比例異中率者是不同理之斷比例也無法可以相結當於其所設幾何之外別立三幾何二比例而同中率者乘除相結作爲儀式以彼異中率之四幾何二比例依仿求之卽得故謂之借象術也假如所設幾何十六爲

首十二爲尾卻云十六

與十二之比例若八與

三及二與四之比例八

爲前比例之前四爲後

比例之後三與二爲前

之後後之前此所謂異

中率也欲以此二比例乘除相結無法可通矣用是別立三幾何二比例如其八與三二與四之比例而務令同中率如三其八得二十四爲前比例之前三其三得九爲前比例之後卽以九爲後比例之前又求九與何數爲比例若二與四得十八爲後比例之後其二十四與九若八與三也九與十八若二與四也則十六與十二若二十四與十八俱爲等帶半之比例矣是用借象之術變異中率爲同中率乘除相結而合二比例爲一比例也其三比例以上亦如上方所說展轉借象逓結之詳見本卷二十三題算家所用借象金法雙金法俱本此

第六界

平行方形不滿一綫爲形小於綫若形有餘綫不足爲形大於綫

甲乙綫其上作甲戊丁丙平行方形不滿甲乙綫而丙乙上無形卽作己乙綫與丁丙平行次引戊丁綫遇己乙於己是爲甲戊己乙滿甲乙綫平行方形則甲丁爲依甲乙綫之有闕平行方形而丙己平行方形爲甲丁之闕形又

甲丙綫上作甲戊己乙平行方形其甲乙邊大於元設甲丙綫之較爲丙乙而甲己形大於甲丙綫上之甲丁形則甲己爲依甲丙綫之帶余平行方形而丙己平行方形爲甲己之餘形

幾何原本卷六之首

欽定四庫全書

幾何原本卷六

西洋利瑪竇撰

第一題

等髙之三角形方形自相與爲比例與其底之比例等觧曰甲乙丙丁戊己兩角形等髙其底乙丙戊己丙庚戊辛兩方形等髙其底乙丙戊己題言甲乙丙與丁戊己之比例丙庚與戊辛之比例皆若乙丙與戊己

論曰試置四形於庚辛子寅兩平行綫內【凡形自頂至底作垂綫卽本形之髙故等髙者必在平行綫內見本卷界說四】於乙子綫內作數底綫各與乙丙等爲乙壬壬癸癸子於己寅綫內作數底綫各與戊己等爲己丑丑寅次從甲從丁作甲壬甲癸甲子丁丑丁寅諸綫其甲乙丙甲乙壬

甲壬癸甲癸子四三角形旣等底而在平行綫內卽等【一卷三八】依顯丁戊己丁己丑丁丑寅三三角形亦等則子丙底綫大於乙丙若干倍而甲子丙角形大於甲乙丙亦若干倍依顯戊寅之倍戊己亦若丁戊寅之倍丁戊己【底綫分數與形之分數等故】卽用三試法若子丙底大於戊寅底則甲子丙形亦大於丁戊寅形也若等亦等若小亦小也【一卷三八】則一乙丙所倍之子丙三甲乙丙所倍之甲子丙與二戊己所倍之戊寅四丁戊己所倍之丁戊寅等大小皆同類也而一乙丙底與二戊己底之比例若三甲乙丙與四丁戊己矣【五卷六界】又丙庚戊辛兩方形各倍大於甲乙丙丁戊己兩角形【一卷卅三】而甲乙丙與丁戊己之比例旣若乙丙與戊己卽丙庚與戊辛兩方形之比例亦若乙丙與戊己兩底矣【五卷十五】或從壬癸子及丑寅各作直綫與庚乙辛己平行卽依上論推顯

增題凡兩角形兩方形各等底其自相與爲比例若兩形之髙之比例

解曰甲乙丙與丁戊己兩角形甲庚乙丙與丁戊己辛兩方形其底乙丙與戊己等題言甲乙丙與丁戊己兩角形之比例甲庚乙丙與丁戊己辛兩方形之比例皆若甲壬與丁癸兩髙

論曰試作子壬底綫與乙丙等作丑癸

底綫與戊己等次作甲子丁丑兩綫其甲壬子與甲乙丙兩角形等底又等髙卽等依顯丁癸丑與甲乙丙兩角形等底又等髙卽等依顯丁癸丑與丁戊己兩角形亦等【一卷三八】卽甲乙丙與丁戊己之比例若甲壬子與丁癸丑也【五卷七】今以甲壬丁癸爲底卽甲壬子與丁癸丑兩角形之比例若甲壬與丁癸兩底也【本篇一】而甲乙丙與丁戊乙之比例亦若甲壬與丁癸矣又甲乙丙與丁戊己兩角形之比例旣以倍大故若甲庚乙丙與丁戊己辛兩方形之比例【五卷十五】卽兩方形之比例亦若甲壬與丁癸兩底也【五卷十一】若作庚子辛丑兩綫亦依前論推顯

第二題【二支】

三角形任依一邊作平行綫卽此綫分兩余邊以爲比例必等三角形內有一綫分兩邊以爲比例而等卽此綫與余邊爲平行

先解曰甲乙丙角形內如作丁戊綫與乙丙平行題言丁戊分甲乙甲丙於丁於戊

以爲比例必等者甲丁與丁乙若甲戊與戊丙也論曰試作丁丙戊乙兩綫其丁戊乙丁戊丙兩角形同以丁戊爲底同在兩平行綫內卽等【一卷三七】而甲戊丁與丁戊乙兩角形之比例若甲戊丁與丁戊丙矣【五卷七】夫甲戊丁與丁戊乙兩角形亦在兩平行綫內【若干戊防上作一綫與甲乙平行卽兩形在其內】則甲戊丁與丁戊乙兩角形之比例若甲丁與丁乙兩底也【本篇一】依顯甲戊與戊丙兩底之比例亦若甲戊丁與丁戊丙兩角形也【兩形亦在兩平行綫內故】是甲丁與丁乙兩綫之比例甲戊與戊丙兩綫之比例皆若甲戊丁與丁戊乙也或與丁戊丙也【丁戊乙與丁戊丙等】則甲丁與丁乙亦若甲戊與戊丙也【五卷十一】

後解曰甲乙丙角形內有丁戊綫分甲乙甲丙於丁於戊以爲比例而等題言丁戊與乙丙爲平行綫論曰試作丁丙戊乙兩綫其甲丁與丁乙兩底之比例若甲戊丁與丁戊乙兩角形也【在兩平行綫內故見本篇一】而甲丁與丁乙之比例若甲戊與戊丙卽甲戊丁與丁戊乙之比例亦若甲戊與戊丙也【五卷十一】又甲戊與戊丙兩底之比例旣若甲戊丁與丁戊丙【在兩平行綫內故見本篇一】則甲戊丁與丁戊乙之比例亦若甲戊丁與丁戊丙也【五卷十一】而丁戊乙與丁戊丙兩角形等矣【五卷九】兩角形同以丁戊爲底

而等則在兩平行綫內【一卷卅九】

第三題【二支】

三角形任以直綫分一角爲兩平分而分對角邊爲兩分則兩分之比例若余兩邊之比例三角形分角之綫所分對角邊之比例若余兩邊則所分角爲兩平分

先解曰甲乙丙角形以甲丁綫分乙甲丙角爲兩平分題言乙丁與丁丙之比例若乙甲與甲丙

論曰試作乙戊綫與甲丁平行次於丙甲綫引長之至戊其甲乙戊與乙甲丁爲平行綫相對之兩內角等外角丁甲丙與內角戊亦等【一卷廿九】今乙甲丁與丁甲丙又等卽甲乙戊角與戊角亦等也而甲戊與甲乙兩腰亦等矣【一卷六】則戊甲與甲丙之比例若乙甲與甲丙也【五卷七】夫戊甲與甲丙之比例若乙丁與丁丙也【本篇二】則乙甲與甲丙之比例亦若乙丁與丁丙也【五卷十一】後解曰乙丁與丁丙之比例若乙甲與甲丙題言甲丁綫分乙甲丙角爲兩平分

論曰依前作乙戊綫與甲丁平行而引丙甲綫至戊其乙甲與甲丙之比例旣若乙

丁與丁丙甲丁綫又與戊乙邊平行而乙丁與丁丙之比例若戊甲與甲丙【本篇二】卽乙甲與甲丙之比例亦若戊甲與甲丙【五卷十一】是戊甲與乙甲兩綫等矣【五卷九】則甲乙戊角與戊角亦等也【一卷五】夫甲乙戊與乙甲丁爲平行綫相對之兩內角等而外角丁甲丙與內角戊亦等【一卷廿九】則乙甲丁丁甲丙兩角必等第四題

凡等角三角形其在等角旁之各兩腰綫相與爲比例必等而對等角之邊爲相似之邊

解曰甲乙丙丁丙戊兩角形等角者甲乙丙與丁丙戊甲丙乙與丁戊丙乙甲丙與丙丁戊每相當之各角俱等也題言甲乙與乙丙之比例若丁丙與丙戊甲乙與甲

丙若丁丙與丁戊甲丙與乙丙若丁戊與丙戊而每對等角之邊各相似相似者謂各前各後率各對本形之相當等角論曰試並置兩角形令乙丙丙戊兩底爲一直綫而丁丙戊爲甲乙丙之外角其甲乙丙甲丙乙兩角旣小於兩直角【一卷廿七】丁戊丙與甲丙乙兩角又等卽乙戊兩角亦小於兩直角而乙甲戊丁兩綫引出之必相遇【一卷界說十一】卽作兩綫令遇於己其丁丙戊外角與甲乙丙內角旣等卽丁丙與己乙爲平行綫【一卷】

【廿八】依顯甲丙乙外角與丁戊丙內角旣等卽甲丙與己戊亦平行綫【一卷廿八】而甲己丁丙爲平行綫方行則甲己與丁丙兩綫等也甲丙與己丁兩綫等也【一卷卅四】夫乙戊己角形內之甲丙綫旣與己戊邊平行卽甲乙與等甲己之丁丙之比例若乙丙與丙戊也【本篇二】更之卽甲乙與乙丙若丁丙與丙戊也【五卷十六】又乙戊己角形內之丁丙綫旣與己乙邊平行卽乙丙與丙戊之比例若等己丁之甲丙與丁戊也【本篇二】更之卽乙丙與甲丙若丙戊與丁戊也【五卷十六】甲乙與乙丙旣若丁丙與丙戊而乙丙與甲丙又若丙戊與丁戊平之卽甲乙與甲丙若丁丙與丁戊也【五卷廿二】

一系凡角形內之直綫與一邊平行而截一分爲角形必與全形相似如上甲乙丙角形作丁戊直綫與乙丙平行而截一分爲甲丁戊

角形必與甲乙丙全形相似何者甲丁戊外角與甲乙丙內角等甲戊丁外角亦與甲丙乙內角等【一卷廿九】甲角又同卽兩形相似而各等角旁兩邊之比例等【本題】

增題凡角形之內任依一邊作一平行綫於此邊任取一防向對角作直綫則所分兩平行綫比例等

解曰甲乙丙角形內作丁戊綫與乙

丙平行次於乙丙邊任取己防向甲

角作直綫分丁戊於庚題言乙己與

己丙之比例若丁庚與庚戊

論曰甲己乙甲庚丁兩角形旣相似【本系】卽甲己與己乙之比例若甲庚與庚丁也更之卽甲己與甲庚若己乙與庚丁也【五卷十六】依顯甲己與甲庚若己丙與庚戊也則乙己與丁庚亦若己丙與庚戊也【五卷十一】更之卽乙己與己丙若丁庚與庚戊也【五卷十六】又論曰甲己乙甲庚丁兩角形甲己丙甲庚戊兩角形旣各相似卽乙己與甲己之比例若丁庚與庚甲也【本系】依顯甲己與己丙亦若甲庚與庚戊也平之卽乙己與己丙若丁庚與庚戊也【五卷廿二】

第五題

兩三角形其各兩邊之比例等卽兩形爲等角形而對各相似邊之角各等

觧曰甲乙丙丁戊己兩角形其各兩邊之比例等者甲乙與乙丙若丁戊與戊己而乙丙與甲丙若戊己與丁己甲丙與甲乙若丁己與丁戊也題言此兩形爲等角形而對各相似邊之角甲與丁乙與戊丙與己各等論曰試作己戊庚角與乙角等作庚己戊角與丙角等而戊庚己庚兩綫遇於庚卽庚角與甲角等【一卷三二】是甲乙丙庚戊己兩形等角矣則甲

乙與乙丙之比例若庚戊與戊己也【本篇四】甲乙與乙丙元若丁戊與戊己則庚戊與戊己亦若丁戊與戊己也【五卷十一】而丁戊與庚戊兩綫必等【五卷九】又乙丙與甲丙之比例若戊己與庚己【本篇四】而乙丙與甲丙元若戊己與丁己則戊己與庚己亦若戊己與丁己也【五卷十一】而丁己與庚己兩綫必等【五卷九】夫庚戊庚己兩腰旣與丁戊丁己兩腰各等戊己同底卽丁角與庚角亦等【一卷八】其餘庚戊己與丁戊己庚己戊與丁己戊各相當之角俱等【一卷四】而庚角與甲角旣等卽丁角與甲角亦等丁戊己角與乙角丁己戊角與丙角俱等第六題

兩三角形之一角等而等角旁之各兩邊比例等卽兩形爲等角形而對各相似邊之角各等

解曰甲乙丙丁戊己兩角形其乙與戊兩角等而甲乙與乙丙之比例若丁戊與戊己題言余角丙與己甲與丁俱等論曰試作己戊庚角與乙角等作庚己戊角與丙角等而戊庚己庚兩綫遇於庚依前論推顯甲乙丙庚戊己兩形等角卽甲乙與乙丙之比例若庚戊與戊己也【本篇四】甲乙與乙丙元若丁

戊與戊己則庚戊與戊己亦若丁戊與戊己也【五卷十一】而丁戊與庚戊兩綫必等【五卷九】夫丁戊庚戊兩邊旣等戊己同邊庚戊己角與丁戊己角又等【丁戊己角與乙角等而己戊庚亦與乙等故】卽其餘各相當之角俱等【一卷四】而庚角旣與甲角等庚己戊角旣與丙角等卽甲角丙角與丁角戊己丁角各等而甲乙丙丁戊己爲等角形矣

第七題

兩三角形之第一角等而第二相當角各兩旁之邊比例等其第三相當角或俱小於直角或俱不小於直角卽兩形爲等角形而對各相似邊之角各等解曰甲乙丙丁戊己兩角形其一甲角與一丁角等而第二相當角如甲丙乙兩旁之甲丙丙乙兩邊偕丁己戊兩旁之丁己己戊兩邊比例等其第三相當角如乙與戊或俱小於直角或俱不小於直角題言兩形等角者謂甲丙乙角與己等乙角與戊等先論乙與戊俱小於直角者曰如雲不然

而甲丙乙大於己令作甲丙庚角與己等卽甲庚丙角宜與戊等【一卷卅二】甲庚丙與丁戊己爲等角形矣卽甲丙與丙庚之比例宜若丁己與己戊【本篇四】而先設甲丙與丙乙若丁己與己戊也是甲丙與丙庚亦若甲丙與丙乙也【五卷十一】是庚丙與乙丙兩綫等也【五卷九】丙庚乙與丙乙庚兩角亦等也【一卷五】夫乙旣小於直角卽等腰內之丙庚乙亦小於直角則較角之丙庚甲必大於直角也【丙庚甲丙庚乙兩角等於兩直角見一卷十三】而丙庚甲旣與戊等則丙庚乙宜大於直角矣其相等之乙角何由得小於直角也

後論乙與戊俱不小於直角者曰如雲不然依先論乙角與丙庚乙角等卽丙庚乙亦不小於直角夫丙庚乙丙乙庚同爲角形內之兩角乃俱不小於直角【一卷十七】何也則甲丙乙不得不等於丁己戊也而其餘乙與戊角等矣【一卷卅二】

第八題

直角三邊形從直角向對邊作一垂綫分本形爲兩直角三邊形卽兩形皆與全形相似亦自相似

解曰甲乙丙直角三邊形從乙甲丙直角作甲丁垂綫題言所分甲丁丙甲丁乙兩三邊形皆與全形相似亦自相似

論曰甲乙丙甲丁丙兩形旣各以乙甲丙甲丁丙爲直角而丙角又同卽其餘甲乙丙丁甲丙兩角必等【一卷三】則甲乙丙甲丁丙兩形必爲等角形而等角旁之各兩邊比例必等等者謂乙丙與甲丙若甲丙與丙丁也甲丙與甲乙若丙丁與甲丁也乙丙與甲乙若甲丙與甲丁也卽甲丁丙角形與甲乙丙全形相似矣【本篇四】依顯甲丁乙角形與甲乙丙全形亦相似也何者丙甲乙甲丁乙兩皆直角而乙角又同卽其餘甲丙乙丁甲乙兩角必等【一卷卅二】甲乙丙甲丁乙兩形必爲等角形而等角旁之各兩邊比例必等故也依顯甲丁乙甲丁丙兩角形亦相似也何者兩形各與全形相似卽兩形自相似【五卷十一】

系從直角作垂綫卽此綫爲兩分對邊綫比例之中率而直角旁兩邊各爲對角全邊與同方分邊比例之中率何者丙丁與丁甲之比例若丁甲與丁乙也故丁甲爲丙丁丁乙兩分邊比例之中率也又乙丙與丙甲之比例若丙甲與丙丁也故丙甲爲乙丙丙丁之中率也乙丙與乙甲之比例若乙甲與乙丁也故乙甲爲乙丙乙丁之中率也

第九題

一直綫求截所取之分

法曰甲乙直綫求截取三分之一先從甲任作一甲丙綫爲丙甲乙角次從甲向丙任作所命分之平度如甲丁丁戊戊己爲三分也次作己乙直綫末作丁庚綫與己乙平行卽

甲庚爲甲乙三分之一

論曰甲乙己角形內之丁庚綫旣與乙己邊平行卽己丁與丁甲之比例若乙庚與庚甲也【本篇二】合之己甲與甲丁若乙甲與庚甲也【五卷十八】而甲丁旣爲己甲三分之一卽庚甲亦爲乙甲三分之一也

注曰甲乙綫欲截取十一分之四先作甲丙綫爲丙甲乙角從甲向丙任平分十一分至丁次作丁乙綫末從甲取四分得戊作戊己綫與丁乙平行卽甲己爲十一分甲乙之四何者依上論丁甲與戊甲之比

例若乙甲與己甲也反之甲戊與甲丁若甲己與甲乙也【五卷四】甲戊爲甲丁十一分之四則甲己亦甲乙十一分之四矣依此可推不盡分之數蓋四不爲十一之盡分故

第十題

一直綫求截各分如所設之截分

法曰甲乙綫求截各分如所設甲丙任分之丁戊者謂甲乙所分各分之比例若甲丁丁戊戊丙也先以甲乙甲丙兩綫相聮

於甲任作丙甲乙角次作丙乙綫相聮末從丁從戊作丁己戊庚兩綫皆與丙乙平行卽分甲乙綫於己於庚若甲丙之分於丁於戊

論曰甲丁與丁戊之比例旣若甲己與己庚【本篇二】卽甲己與己庚亦若甲丁與丁戊也更作丁辛綫與甲乙平行而分戊庚於壬卽丁戊與戊丙若丁壬與壬辛也亦若等丁壬之己庚【一卷卅四】與等壬辛之庚乙也【本篇二】則己庚與庚乙亦若丁戊與戊丙也

從此題作一用法平分一直綫爲若干分如甲乙綫求五平分卽從甲任作甲丙綫爲丙甲乙角次從甲向丙任作五平分爲甲丁丁戊戊己己庚庚辛次作辛乙直綫相聨末作丁壬戊癸己子庚丑四綫皆與辛乙平行卽

壬癸子丑分甲乙爲五平分其理依前論推顯又一簡法如甲乙綫求五平分卽從丙任作丙乙綫爲丙乙甲角次於乙丙任取一防爲丁作丁戊綫與

甲乙平行次從丁向戊任作五平分

爲丁己己庚庚辛辛壬壬癸而丁癸

綫令小於甲乙次從甲過癸作甲子

綫遇乙丙於子末從子作子壬子辛

子庚子己四綫各引長之而分甲乙

於丑於寅於夘於辰爲五平分

論曰丁戊與甲乙旣平行卽子壬癸與子丑甲兩角子癸壬與子甲丑兩角各等【一卷廿九】而甲子丑同角卽甲子丑癸子壬兩角形相似矣則子癸與癸壬之比例若子甲與甲丑也【本篇四】依顯子壬與壬辛若子丑與丑寅也又癸壬與壬辛等卽子壬與壬癸若子壬與壬辛也【五卷七】則子丑與丑甲亦若子丑與丑寅也而甲丑丑寅兩綫等矣【五卷十一】依顯寅夘夘辰辰乙俱與甲丑等則甲乙綫爲五平分又一簡法如甲乙綫求五平分卽從甲從乙作甲丁乙丙兩平行綫次從乙任作戊己庚辛四平分

次用元度從甲作壬癸子丑四平分

末作戊丑己子庚癸辛壬四綫相聨

卽分甲乙於己於辰於夘於寅爲五

平分

論曰辛庚與壬癸旣平行相等卽辛

壬與庚癸亦平行【一卷卅三】依顯己子戊

醜俱平行而甲醜旣爲四平分則甲

己亦四平分【本題】依顯乙辛旣爲四平

分則乙寅亦四平分而通甲乙爲五平分

又用法先作一器丙丁戊己爲

平行綫任平分爲若干格每分

作平行綫相聨今欲分甲乙爲

五平分卽規取甲乙之度以一

角抵戊丙綫而一角抵庚辛綫如不在庚辛者卽漸移之令至也旣至壬卽戊壬之分爲甲乙之分論曰庚癸與子辛旣平行相等卽癸子庚辛亦平行相等【一卷卅三】而丙丁戊己內諸綫俱平行相等戊庚爲五平分卽戊壬亦五平分矣【本題】戊壬之度旣與甲乙等卽自戊至壬諸格分甲乙爲五平分也如戊丙綫上取醜防而甲乙度抵庚辛之外若丑寅卽從庚辛綫引長之爲庚寅而癸子諸綫俱引長之其丑寅仍爲五平分如前論若所欲分之綫極小則制器宜宻令相稱焉

增題有直綫求兩分之而兩分之比例若所設兩綫之比例

法曰甲乙綫求兩分之而兩分之比例若所設丙與丁先從甲任作甲戊綫而爲甲角次截取甲己與丙等己庚與丁

等次作庚乙綫聨之末作己辛綫與庚乙平行卽分甲乙於辛而甲辛與辛乙之比例若丙與丁說見本篇二

又增題兩直綫各三分之各互爲兩前後率比例等卽兩中率與兩前兩後率各爲比例亦等

解曰甲乙丙丁兩綫各三分之於戊

於己於庚於辛各互爲兩前兩後率

比例等者甲戊與戊乙若丙庚與庚

丁甲己與己乙若丙辛與辛丁也題言中率戊己庚辛各與其前後率爲比例亦等者甲戊與戊己若丙庚與庚辛己乙與戊己若辛丁與庚辛也論曰甲戊與戊乙之比例旣若丙庚與庚丁卽合之甲乙與戊乙若丙丁與庚丁也而甲己與己乙旣若丙辛與辛丁卽合之甲乙與己乙若丙丁與辛丁也又反之己乙與甲乙若辛丁與丙丁也夫己乙與甲乙旣若辛丁與丙丁而甲乙與戊乙又

若丙丁與庚丁卽平之己乙與戊乙

亦若辛丁與庚丁也【五卷廿二】又轉之戊

乙與戊己若庚丁與庚辛也又分之

己乙與戊己若辛丁與庚辛也此後解也又甲戊與戊乙旣若丙庚與庚丁而戊乙與戊己又若庚丁與庚辛卽平之甲戊與戊己若丙庚與庚辛也此前觧也

又簡論曰如後圗聨甲於丙作乙甲丁角次作丁乙辛己庚戊三綫相聨其甲戊與戊乙之比例旣若丙庚與庚丁卽庚戊與丁乙平行【本篇二】甲己與己乙旣若丙辛與辛丁卽辛己與丁乙平行【本篇二】而庚戊與辛己亦平行【一卷三十】是甲戊與戊己若丙庚與庚辛也己乙與戊己亦若辛丁與庚辛也【本篇二】

第十一題

兩直綫求別作一綫相與爲連比例

法曰甲乙甲丙兩綫求別作一綫相與爲連比例者合兩綫任作甲角而甲乙與甲丙之比例若甲丙與他綫也先於甲乙引長之爲乙

丁與甲丙等次作丙乙綫相聨次從丁作丁戊綫與丙乙平行末於甲丙引長之遇於戊卽丙戊爲所求

綫【如以甲丙爲前率仿此】

論曰甲丁戊角形內之丙乙綫旣與戊丁邊平行卽甲乙與乙丁之比例若甲丙與丙戊

也【本篇二】而乙丁甲丙元等卽甲乙與甲丙若甲丙與

丙戊也【五卷七】

注曰別有一法以甲乙乙丙兩綫列作甲乙丙直角次以甲丙綫聨之而甲乙引長

之末從丙作丙丁爲甲丙之垂綫遇引長綫於丁卽乙丁爲所求綫

論曰甲丙丁角形之甲丙丁旣爲直角而從直角至甲丁底有丙乙垂綫卽丙乙爲甲乙乙丁比例之中率【本篇八之系】則甲乙與乙丙若乙丙與乙丁也旣從一二得三卽從二三求四以上至於無窮俱仿此

第十二題

三直綫求別作一綫相與爲斷比例

法曰甲乙乙丙甲丁三直綫求別作一綫相與爲斷比例者謂甲丁與他綫之比例若甲乙與乙丙也先以甲乙乙丙作直綫爲甲丙

次以甲丁綫合甲丙任作甲角次作丁乙綫相聨次從丙作丙戊綫與丁乙平行末自甲丁引之遇丙戊於戊卽丁戊爲所求綫

論曰甲丙戊角形內之丁乙綫旣與丙戊邊平行卽甲丁與丁戊之比例若甲乙與乙丙【本篇二】

第十三題

兩直綫求別作一綫爲連比例之中率

法曰甲乙乙丙兩直綫求別作一綫爲中率者謂甲乙與他綫之比例若他綫與乙丙也先以兩綫作一直綫爲甲丙次以甲丙兩平

分於戊次以戊爲心甲丙爲界作甲丁丙半圜末從乙至圜界作乙丁垂綫卽乙丁爲甲乙乙丙之中率論曰試從丁作丁甲丁丙兩綫卽甲丁丙爲直角【三卷卅一】而直角所下乙丁垂綫兩分對邊綫甲丙其甲乙與乙丁若乙丁與乙丙也【本篇八之系】則乙丁爲甲乙乙丙之中率

注曰依此題可推凡半圜內之垂綫皆爲分徑綫之中率綫如甲乙丙半圜其乙丁爲甲丁丁丙之中率己戊爲甲戊戊丙之

中率辛庚爲甲庚庚丙之中率也何者半圜之內從垂綫作角皆爲直角【三卷卅一】故依前論推顯各爲中率也

增題一直綫有他直綫大於元綫二倍以上求分他綫爲兩分而以元綫爲中率

法曰甲乙綫大於甲丙二倍以上求兩分甲乙而以甲丙爲中率先以甲乙甲丙聨爲丙甲乙直角而兩平分甲乙於下次以

丁爲心甲乙爲界作甲戊乙半圜次從丙作丙戊綫與甲乙平行而遇半圜界於戊末從戊作戊己垂綫而分甲乙於己卽戊己爲甲己己乙兩分之中率

論曰試作戊甲戊乙兩綫依本題論卽戊己爲甲己己乙之中率而甲丙戊己爲平行方形卽丙甲與戊己等【一卷卅四】則丙甲亦甲己己乙之中率也

第十四題【二支】

兩平行方形等一角又等卽等角旁之兩邊爲互相視之邊兩平行方形之一角等而等角旁兩邊爲互相視之邊卽兩形等

先解曰甲乙丙辛乙戊己庚兩平行方形等甲乙丙戊乙庚兩角又等題言此兩角各兩旁之兩邊爲互相視之邊者

甲乙與乙庚之比例若戊乙與乙丙也

論曰試以兩等角相聨於乙令甲乙乙庚爲一直綫其甲乙丙與戊乙庚旣等角卽戊乙乙丙亦一直綫【一卷十五增題】次從辛丙己庚各引長之遇於丁其辛乙乙己兩平行方形旣等卽辛乙與乙丁兩形之比例若乙己與乙丁

也【五卷七】而辛乙與乙丁俱在兩平行綫之內等髙卽辛乙與乙丁兩形之比例若其底甲乙與乙庚也【本篇一】依顯乙己與乙丁兩形亦若其底戊乙與乙丙也則甲乙與乙庚亦若戊乙與乙丙也

後觧曰甲乙丙戊乙庚等角兩旁之各兩邊爲互相視之邊者甲乙與乙庚若戊乙與乙丙也題言辛乙乙己兩平行方形等

論曰依上論以兩等角相聨其甲乙與乙庚之比例旣若戊乙與乙丙而甲乙與乙庚兩底之比例若平行等髙之辛乙與乙丁兩形【本篇一】戊乙與乙丙兩底之比例若平行等髙之乙己與乙丁兩形則辛乙與乙丁若乙己與乙丁矣而辛乙乙己兩形安得不等【五卷九】

第十五題【二支】

相等兩三角形之一角等卽等角旁之各兩邊互相視兩三角形之一角等而等角旁之各兩邊互相視卽兩三角形等

先解曰甲乙丙乙丁戊兩角形等兩乙角又等題言等角旁之各兩邊互相視者謂甲乙與乙戊之比例若丁乙與乙丙也

論曰試以兩等角相聨於乙令甲乙乙戊爲

一直綫其甲乙丙丁乙戊旣等角卽丁乙乙丙亦一直綫【一卷十五增題】次作丙戊綫相聨其甲乙丙乙丁戊兩角形旣等卽甲乙丙與乙丙戊之比例若乙丁戊與乙丙戊也【五卷七】夫甲乙丙與乙丙戊兩等髙形之比例若其底甲乙與乙戊也而乙丁戊與乙丙戊兩等髙形亦若其底丁乙與乙丙也則甲乙與乙戊若丁乙與乙丙

後解曰兩乙角等而乙旁各兩邊甲乙與乙戊之比例若丁乙與乙丙題言甲乙丙乙丁戊兩角形等論曰依前列兩形令等角旁兩邊各爲一直綫其甲乙與乙戊之比例旣若丁乙與乙丙而甲乙與乙戊兩底又若其上甲乙丙乙丙戊兩等髙角形丁乙與乙丙兩底又若其上乙丁戊乙丙戊兩等髙角形則甲乙丙與乙丙戊之比例若乙丁戊與乙丙戊矣而甲乙丙與乙丁戊豈不相等【五卷九】

第十六題【二支】

四直綫爲斷比例卽首尾兩綫矩內直角形與中兩綫矩內直角形等首尾兩綫與中兩綫兩矩內直角形等卽四綫爲斷比例

先解曰甲乙己庚戊己乙丙四直綫爲斷比例者謂甲乙與己庚若戊己與乙丙也而甲乙丙丁爲甲乙乙丙首尾兩綫矩內直角形戊己庚辛爲戊己己庚

中兩綫矩內直角形題言甲丙戊庚兩形等

論曰兩形之乙與己旣等爲直角而甲乙與己庚之比例若戊己與乙丙是乙己等角旁之各兩邊互相視而甲丙戊庚兩直角形必等【本篇十四】

後解曰甲丙戊庚兩直角形等題言四綫之比例等者謂甲乙與己庚若戊己與乙丙也

論曰甲丙戊庚兩形之乙與己旣等爲直角卽等角旁之各兩邊互相視而甲乙與己庚之比例若戊己與乙丙也【本篇十四】則四綫爲斷比例矣

注曰若平行斜方形而等

角亦同此論如上圗

以上二題卽算家句股法三數算法所賴也

第十七題【二支】

三直綫爲連比例卽首尾兩綫矩內直角形與中綫上直角方形等首尾綫矩內直角形與中綫上直角方形等卽三綫爲連比例

先解曰甲乙戊己乙丙三綫爲連比例者甲乙與戊己若戊己與乙丙也而甲乙丙丁爲甲乙乙丙首尾綫矩內直角形戊己庚辛爲戊己上直角方形題言甲丙戊庚兩形等

論曰試作己庚綫與戊己等卽甲乙乙丙己庚戊己爲比例等等者謂甲乙與戊己若己庚與乙丙也則戊己己庚矩內直角形【卽戊己上直角方形】與甲乙乙丙首尾綫矩內之甲丙形等矣【本篇十六】

後解曰甲丙直角形與戊庚直角方形等題言甲乙與戊己之比例若戊己與乙丙

論曰甲丙戊庚旣皆直角形卽甲乙與戊己之比例若己庚與乙丙也【本篇十六】而己庚與乙丙亦若等己庚之戊己與乙丙【五卷七】則甲乙與戊己若戊己與乙丙矣

注曰若平行斜方形而等

角亦同此論如上圗

系凡直綫上直角方形與他兩綫所作矩內直角形等卽此綫爲他兩綫之中率何者依上後論甲乙乙丙矩內直角形與戊己上直角方形等卽可推甲乙與戊己若戊己與乙丙而戊己爲甲乙乙丙之中率故

第十八題

直綫上求作直綫形與所設直綫形相似而體勢等法曰如甲乙綫上求作直綫形與所設丙丁戊己庚形相似而體勢等先於設形任從一角向各對角各作直綫而分本形爲若干角形如上設形則從己向丙向丁作兩直綫而分爲丙丁己丁己戊丙己庚三三角形也

次於元綫上作乙甲壬甲乙壬兩角與丁丙己丙丁己兩角各等其甲壬乙壬兩綫遇於壬卽甲壬乙與丙己丁兩角亦等而甲壬乙與丙己丁兩形爲等角形矣【一卷卅二】次作乙壬辛壬乙辛兩角與丁己戊己丁戊兩角各等其壬辛乙辛兩綫遇於辛卽乙辛壬與丁戊己兩角亦等而乙壬辛與丁己戊兩形爲等角形矣末依上作甲壬癸與丙己庚亦爲等角形卽甲乙辛壬癸與丙丁戊己庚兩形等角則相似而體勢等凡設多角形俱仿此

論曰壬甲乙角與己丙丁角旣等而壬甲癸角與己丙庚角又等卽乙甲癸全角與丁丙庚全角等依顯甲乙辛與丙丁戊兩全角亦等而其餘各全角俱等則甲乙辛壬癸與丙丁戊己庚爲等角形矣又甲乙與乙壬之比例旣若丙丁與丁己而乙壬與乙辛亦若丁己與丁戊【本篇四】平之卽甲乙與乙辛亦若丙丁與丁戊也【五卷廿二】則甲乙辛丙丁戊兩等角旁各兩邊之比例等

也而辛戊兩等角旁各兩邊之比例亦等也【兩形等角卽等角旁各兩邊之比例等見本篇四】又辛壬與壬乙之比例旣若戊己與己丁而壬乙與壬甲亦若己丁與己丙壬甲與壬癸亦若己丙與己庚平之卽辛壬與壬癸亦若戊己與巳庚也【五卷廿二】則辛壬癸戊己庚兩等角旁各兩邊之比例等也依顯余角俱如是則兩形爲等角形而各等角旁各兩邊之比例俱等是兩形相似而體勢等注曰凡綫上形相當之各角等卽形相似而體勢等如上甲乙丙丁戊己兩角形其乙丙戊己綫上之乙角丙角與戊角己角相當相等者是也若兩形在乙丙丁戊兩綫上則𨿽相似而體勢不等又如上甲丙戊庚兩直角形其甲丁與丁丙之比例若戊辛與辛庚而余邊之比例俱等亦形相似而體勢等若甲丙壬庚兩直

角形𨿽角旁比例等而在丁丙庚

辛綫上不相當則體勢不等

增作本題別有一簡法如設甲乙

丙丁戊己直綫形求於庚綫上作

直綫形與相似而體勢等先於甲角旁之甲乙甲己兩綫任引出之爲甲辛甲丑次從甲向各角各任作直綫爲甲壬甲癸甲子次於甲乙綫上截取甲辛與庚綫末從辛作辛壬綫與乙丙平行作壬癸與丙丁癸子與丁戊子丑與戊己各平行卽所求

論曰兩形之甲角旣同甲乙丙甲己戊兩角與甲辛壬甲丑子兩角各等【一卷廿九】而甲丙乙甲丙丁兩角與甲壬辛甲壬癸兩角各等卽乙丙丁與辛壬癸兩全角亦等依顯丙丁戊丁戊己與壬癸子癸子丑各全角各等則甲乙丙丁戊己與甲辛壬癸子丑兩直綫形爲等角形矣又甲辛壬甲壬癸甲癸子甲子丑四三角形與甲乙丙甲丙丁甲丁戊甲戊己四三角形各相似【本篇四之系】卽甲乙與乙丙之比例若甲辛與辛壬也而乙丙與丙甲若辛壬與壬甲也丙甲與丙丁若壬甲與壬癸也平之則乙丙與丙丁亦若辛壬與壬癸也依顯余邊俱如是則兩形相似而體勢等也

第十九題

相似三角形之比例爲其相似邊再加之比例

解曰如甲乙丙丁戊己兩角形等角其乙與戊丙與己相當之角各等而甲乙與乙丙之比例若丁戊與戊己題言兩形之比例爲乙丙與戊己兩邊再加之比例

先論曰若兩角形等卽乙丙與戊己兩邊亦等而各兩等邊爲相同之比例卽兩形亦相同之比例就令作再加之比例亦未免爲相同之比例則相等之兩形卽可爲

兩等邊再加之比例矣

後論曰若乙丙邊大於戊己邊卽於乙丙綫上截取乙庚爲連比例之第三率令乙丙與戊己之比例若戊己與乙庚也【本篇十一】次作甲庚直綫其甲乙與乙丙之比例若丁戊與戊己更之卽甲乙與丁戊若乙丙與戊己也而乙丙與戊己若戊己與乙庚則甲乙與丁戊若戊己與乙庚也夫甲乙庚與丁戊己兩角形有乙戊兩

等角而各兩旁之兩邊又互相視【本篇十五】卽兩形等則甲乙丙形與丁戊己形之比例若甲乙丙形與甲乙庚形矣【五卷七】又甲乙丙與甲乙庚兩等髙角形之比例若乙丙底與乙庚底【本篇一】則甲乙丙形與丁戊己形之比例亦若乙丙底與乙庚底也旣乙丙戊己乙庚三綫爲連比例則一乙丙與三乙庚之比例爲一乙丙與二戊己再加之比例矣是甲乙丙與丁戊己兩形之比

例爲乙丙與戊己再加之比例也

系依本題可顯凡三直綫爲連比例卽第一綫上角形與第二綫上角形之比例若第一綫與第三綫之比例如上甲乙丙三直綫爲連比例

其甲與乙上各有角形相似而體勢等則一甲綫與三丙綫之比例若甲形與乙形也何者甲綫與丙綫之比例爲甲綫與乙綫再加之比例而甲形與乙形之比例亦甲綫與乙綫再加之比例則甲形與乙形之比例若甲綫與丙綫矣依顯二乙上角形與三丙上角形相似而體勢等則二乙形與三丙形之比例若一甲綫與三丙綫

第二十題【三支】

以三角形分相似之多邊直綫形則分數必等而相當之各三角形各相似其各相當兩三角形之比例若兩元形之比例其元形之比例爲兩相似邊再加之比例

先解曰此甲乙丙丁戊彼己庚辛壬癸兩多邊直綫形其乙甲戊庚己癸兩角等餘相當之各角俱等而各等角旁各兩邊之比例各等題先言各以角形分之其角形之分數必等而相當之各角形各相似

論曰試從乙甲戊庚己癸兩角向各對角俱作直綫爲甲丙甲丁己辛己壬其元形

旣相似卽角數等而所分角形之數亦等又乙角旣與庚角等而角旁各兩邊之比例亦等卽甲乙丙與己庚辛兩角形必相似【本篇六】乙甲丙與庚己辛兩角甲丙乙與己辛庚兩角各等而各等角旁各兩邊之比例各等【本篇四】依顯甲戊丁己癸壬兩角形亦相似又甲丙與丙乙之比例旣若己辛與辛庚而丙乙與丙丁若辛庚與辛壬【兩元形相似故】平之卽甲丙與丙丁若己辛與辛壬也【五卷廿二】又乙丙丁角旣與庚辛壬角等而各減一相等之甲丙乙角己辛庚角卽所存甲丙丁角與己辛壬角必等則甲丙丁與己辛壬兩角形亦等角形亦相似矣【本篇六】

次解曰題又言各相當角形之比例若兩元形之比例

論曰甲乙丙己庚辛兩角形旣相似卽兩形之比例爲甲丙己辛兩相似邊再加之比例【本篇十九】依顯甲丙丁己辛壬之比例亦爲甲丙己辛再加之比例則甲乙丙與己庚辛兩角形之比例若甲丙丁與己辛壬兩角形之比例依顯甲丁戊與己壬癸之比例亦若甲丙丁與己辛壬之比例則此形中諸角形之比例若彼形中諸角形之比例此諸形爲前率彼諸形爲

後率而一前與一後之比例又若並前與並後之比例【五卷十二】卽此一角形與相當彼一角形之比例若此元形與彼元形之比例矣

後解曰題又言兩多邊元形之比例爲兩相似邊再加之比例

論曰甲乙丙與己庚辛兩角形之比例旣若甲乙丙丁戊與己庚辛壬癸兩多邊形之比例而甲乙丙與己庚辛兩形之比例爲甲乙己庚兩相似邊再加之比例【本篇十九】則兩元形亦爲甲乙己庚再加之比例增題此直綫倍大於彼直綫則此綫上方形與彼綫上方形爲四倍大之比例若此方形與彼方形爲四倍大之比例則此方形邊與彼方形邊爲二倍大之比例

先解曰甲綫倍乙綫題言甲上方形與乙上方形爲四倍大之比例

論曰凡直角方形俱相似【本卷界說一】依本題

論則甲方形與乙方形之比例爲甲綫與乙綫再加之比例甲綫與乙綫旣爲倍大之比例則兩方形爲四倍大之比例矣何者四倍大之比例爲二倍大再加之比例若一二四爲連比例故也

後解曰若甲上方形與乙上方形爲四倍大之比例題言甲邊與乙邊爲二倍大之比例

論曰兩方形四倍大之比例旣爲兩邊再加之比

例則甲邊二倍大於乙邊

系依此題可顯三直綫爲連比例如甲乙丙則第一綫上多邊形與第二綫上相似多邊形之比例若第一綫與第三綫之比

例

此系與本篇第十九題之系同論

第二十一題

兩直綫形各與他直綫形相似則自相似

解曰甲乙丙丁戊己兩直綫形各與庚辛壬形相似題言兩形亦自相似

論曰甲乙丙形之各角旣與庚辛壬形之各角等而丁戊己形之各角亦與庚辛壬形之各角等卽兩形之各角自相等【公論】兩形之各角旣等則甲乙丙形與庚辛壬形各等角旁各邊之比例等【五卷十一】而丁戊己形與庚壬辛形各等角旁各邊之比例亦等也是甲乙丙

形與丁戊己形各等角旁各邊之比例亦等也各角旣等各邊之比例又等卽兩形定相似矣【本卷界說一】第二十二題【二支】

四直綫爲斷比例則兩比例綫上各任作自相似之直綫形亦爲斷比例兩比例綫上各任作自相似之直綫形爲斷比例則四直綫爲斷比例

先解曰甲乙丙丁戊己庚辛四直綫爲斷比例者甲乙與丙丁若戊己與庚辛也今於甲乙丙丁上各任

作直綫形自相似如甲乙壬丙丁癸

於戊己庚辛上各任作直綫形自相

似如戊己丑子庚辛夘寅題言四形

亦爲斷比例者謂甲乙壬與丙丁癸

若戊醜與庚夘也

論曰試以甲乙丙丁兩綫求其連比

例之末率綫爲辰【本篇十一】次以戊己庚辛兩綫求其連比例之末率綫爲己平之卽甲乙與辰之比例若戊己與己也【五卷廿二】夫甲乙壬與丙丁癸兩相似形之比例若甲乙綫與辰綫【本篇十九及廿之系】而戊醜與庚夘兩相似形之比例若戊己綫與己綫則甲乙壬與丙丁癸之比例亦若戊醜與庚夘矣【五卷十一】

後解曰如前四形爲斷比例題言甲乙丙丁戊己庚辛四綫亦爲斷比例論曰試以甲乙丙丁戊己三綫求其斷

比例之末率綫爲午未【本篇十二】次於午未上作直綫形與戊醜相似而體勢等爲午未酉申【本篇十八】午酉與戊丑相似卽與庚夘亦相似而甲乙與丙丁之比例旣若戊己與午未依上論卽甲乙壬與丙丁癸兩形之比例若戊丑與午酉矣夫甲乙壬與丙丁癸之比例元若戊醜與庚夘則戊丑與午酉亦若戊丑與庚夘也【五卷十一】而午酉與庚夘等也【五卷九】午酉與庚夘旣等又相似而體勢等卽兩形必在等綫之上而庚辛與午未必等【見下方補論】則戊己與午未之比例若戊己與庚辛也而戊己與午未元若甲乙與丙丁則甲乙與丙丁亦若戊己與庚辛也

補論曰庚夘午酉兩直綫形相等相似而體勢等卽在等綫之上者何也蓋庚辛與午未若云不等者或言庚辛大於午未也則辛夘宜亦大於未酉矣【五卷十四】而庚夘形宜亦大於午酉形矣何先設兩形等也言小仿此【補論者前此未著而論中無他論可徴故別作一論以足未備】

又補論曰甲乙丙丁戊己兩直綫形相等相似而體勢等卽相似邊如甲乙與丁戊必等者何也蓋云不等者或言甲乙大於丁戊也卽令以甲乙丁戊兩綫求其連比例之末率綫爲庚【本篇十一】其甲乙與丁戊旣若丁戊與庚

而甲乙大於丁戊卽丁戊宜大於庚卽甲乙宜更大於庚矣然甲乙與庚之比例若甲乙丙形與丁戊己形【本篇十九及廿之系】甲乙旣大於庚則甲乙丙宜大於丁戊己何先設兩形等也是甲乙不能大於丁戊矣言小仿此

增論曰本題別有簡論今先顯四綫之比例等而甲

乙壬與丙丁癸兩形之比例若戊醜

與庚夘兩形者蓋甲乙與丙丁之比

例若戊己與庚辛而甲乙壬與丙丁

癸之比例爲甲乙與丙丁再加之比

例【本篇十九】戊丑與庚卯之比例亦爲戊己與庚辛再加之比例是甲乙壬與丙丁癸若戊丑與庚夘也次增論曰今顯四形之比例等而甲乙與丙丁兩綫之比例若戊己與庚辛兩綫者蓋甲乙壬與丙丁癸之比例若戊醜與庚夘而甲乙壬與丙丁癸之比例爲甲乙與丙丁再加之比例若戊醜與庚夘爲戊己與庚辛再加之比例【本篇十九】則甲乙與丙丁之比例若戊己與庚辛矣

第二十三題

等角兩平行方形之比例以兩形之各兩邊兩比例相結

解曰甲丙丙己兩平行方形之乙丙丁戊丙庚兩角等題言兩形之比例以各等角旁各兩邊之比例相結者謂兩比例之前率在此形兩比例之後率在

彼形如甲丙與丙己之比例以乙丙與丙庚偕丁丙與丙戊相結也或以乙丙與丙戊偕丁丙與丙庚相結也

論曰試以兩等相聨於丙而乙丙丙庚作一直綫其乙丙丁角旣與戊丙庚角等卽戊丙丙丁亦一直綫【一卷十五增】次於甲丁己庚各引長之遇於辛次任作一壬綫次以乙丙丙庚壬三綫求其斷比例之末率綫爲癸【本篇十二】末以丁丙丙戊癸三綫求其斷比例之末率綫爲子其乙丙與丙庚兩底之比例旣若甲丙與丙辛兩形【本篇一】而乙丙與丙庚亦若壬與癸則甲丙與丙辛亦若壬與癸也【五卷十一】依顯丙辛與丙己亦若癸與子也平之卽甲丙與丙己若壬與子也【五卷廿二】夫壬與子之比例元以壬與癸癸與子兩比例相結【本卷界說五】而壬與癸癸與子元若乙丙與丙庚丁丙與丙戊則甲丙與丙己之比例以乙丙與丙庚偕丁丙與丙戊兩比例相結也其以乙丙與丙戊偕丁丙與丙庚相結則先以乙丙丙戊爲一直綫可依上推顯

後注曰此不同理之比例也兩形不相似【本篇十九】又不相等之形也等角旁各兩邊不互相視【本篇十四】故必用相結之理必湏借象之術其法假虛形實所以通比例之窮也以數明之乙丙六十丙庚二十壬三求得癸一丁丙四十丙戊八十癸一求得子二卽甲丙之實二千四百與丙己之實一千六百若壬三與子二爲等帶半之比例也其曰壬與癸癸與子兩比例相結者壬三倍大於癸癸反二倍大於子【反二倍者癸得子之半】三乘半得一五則壬與子爲等帶半之比例也其曰借象者乙丙與丙庚丁丙與丙戊二比例旣不同理又異中率故借壬與癸癸與子同中率而不同理之二比例以爲象【本卷界說五】初作壬與癸若乙丙與丙庚次作癸與子若丁丙與丙戊【本篇十二】則癸爲前率之後又爲後率之前是爲壬子首尾兩率之樞紐令相象之丙庚丁丙亦化兩率爲一率爲乙丙丙戊首尾兩率之樞紐因以兩比例相結爲首尾兩率之比例𨿽不能使三率爲同理之兩比例而合爲一連比例亦能使兩不同理之比例首尾合而爲一比例矣自三以上可仿此相借以至無窮也【本卷界說五】

第二十四題

平行綫方形之兩角綫方形自相似亦與全形相似解曰甲乙丙丁平行方形作甲丙對角綫任作戊己庚辛兩綫與丁丙乙丙平行而與對角綫交相遇於壬題言戊庚己辛兩

角綫方形自相似亦與全形相似

論曰試依一卷廿九題推顯兩角綫形等角又庚甲戊與乙甲丁同角而甲戊壬外角與甲丁丙內角等甲庚壬外角與甲乙丙內角等戊壬庚外角與乙己壬內角等乙己壬外角又與乙丙丁內角等則戊庚形與甲丙全形等角矣依顯己辛形亦與全形等角矣今欲顯兩形與全形相似者試觀甲庚壬與甲乙丙兩角形甲戊壬與甲丁丙兩角形旣各等角【一卷廿九可推仍見本篇四之系】卽甲乙與乙丙之比例若甲庚與庚壬而庚乙兩角旁各兩邊之比例等也【六卷四】又乙丙與丙甲之比例若庚壬與壬甲丙甲與丙丁之比例若壬甲與壬戊平之卽乙丙與丙丁若庚壬與壬戊也【五卷廿二】則乙丙丁庚壬戊兩角旁各兩邊之比例等也依顯各角旁各両邊之比例皆等是兩角綫方形自相似亦與全形相似

第二十五題

兩直綫形求作他直綫形與一形相似與一形相等法曰甲乙兩直綫形求作他直綫形與甲相似與乙相等先於求相似之甲形任取一邊如丙丁於丙丁邊上作平行方形與甲等爲丙戊【一卷四四四五】次於丁戊邊上作平行方形與乙等而戊丁庚角

與丁丙己角等爲丁辛其丙丁庚己戊辛俱爲直綫也【一卷四五可推】次作一壬癸綫爲丙丁丁庚之中率【本篇十三】末於壬癸上作子形與甲相似而體勢等【本篇十八】卽子形與乙等

論曰丙丁壬癸丁庚三綫旣爲連比例卽依本篇二十題之系可顯一丙丁與三丁庚之比例若一丙丁上之甲與二壬癸上之子兩形相似而體勢等者之比例也又丙丁與丁庚之比例若丙戊與丁辛兩等髙平行方形之比例也【本篇一】則丙戊與丁辛若甲與子矣夫丙戊與丁辛元若甲與乙也【丙戊與甲等丁辛與乙等】則甲與乙之比例若甲與子也【五卷十一】而乙形與子形等矣【五卷九】

第二十六題

平行方形之內減一平行方形其減形與元形相似而體勢等又一角同則減形必依元形之對角綫解曰乙丁平行方形之內減戊庚平行方形元形減形相似而體勢等又戊甲庚同角題言戊庚形必依乙丁形之對角綫

論曰試作甲己己丙對角兩綫若兩綫爲一直綫卽顯戊庚形依甲丙對角綫矣如雲甲己己丙非一直綫令別作元

形之對角綫而分戊己邊於辛卽作辛壬綫與己庚平行其乙丁戊壬兩平行方形旣同依甲辛丙一直對角綫則宜相似而體勢等矣【本篇廿四】是乙甲與甲丁之比例宜若戊甲與甲壬也夫乙甲與甲丁元若戊甲與甲庚【元設形相似而體勢等】今若所云則戊甲與甲庚亦若戊甲與甲壬矣【五卷十一】而甲壬分與甲庚全亦等矣【五卷九】可乎若云甲辛丙分己庚於辛卽令作辛壬與己戊平行依前論駁之

第二十七題

凡依直綫之有闕平行方形不滿綫者其闕形與半綫上之闕形相似而體勢等則半綫上似闕形之有闕依形必大於此有闕依形

解曰甲乙綫平分於丙於半綫丙乙上任作丙丁戊乙平行方形其對角綫乙丁次作甲乙戊辛滿元綫平行方形卽甲丁爲甲丙半綫上之有闕依形丙戊爲丙乙半

綫上之闕形【本卷界說六】此兩形相等相似勢體又等題言甲乙綫上凡作有闕依形不滿綫者其闕形與丙戊相似而體勢等卽甲丙半綫上之甲丁有闕依形必大於此有闕依形

論曰試於乙丁對角綫上任取一防爲庚從庚作己庚壬綫庚癸綫與甲乙乙戊各平行卽得甲庚爲依甲乙元綫之有闕平行方形而癸壬爲其闕形此癸壬闕形旣依乙丁對角綫則與丙戊闕形相似而體勢等【本篇廿四】夫丙庚庚戊兩余方形旣等【一卷四三】若每加一癸壬角綫方形卽丙壬與癸戊亦等也又丙壬與丙己俱在兩平行綫內底等卽兩形等【一卷三六】而丙己與癸戊兩形亦等若每加一丙庚形是甲庚平行方形與子丑磬折形亦等也丙戊平行方形凾子丑磬折形之外尙有庚丁形則丙戊形必大於子丑磬折形而等丙戊之甲丁形【丙戊甲丁同在兩平行綫內又等底故見一卷三六】必大於等磬折形之甲庚形矣依顯凡依乙丁對角綫作形與丙戊相形者其有闕依形俱小於甲丁也爲其必有庚丁之較故也

又論甲丁必大於甲庚曰己丁丁壬兩平行方形同在兩平行綫內又底等卽兩形

等【一卷卅六】而庚戊爲丁壬之分則丁壬大於庚戊較餘一庚丁形其大於丙庚亦如之【庚戊丙庚兩余方形等故見一卷四三】卽等丁壬之己丁形其大於丙庚亦較餘一庚丁形也次每加一丙己形則甲丁必大於甲庚矣

又解曰若庚防在丙戊形外卽引乙丁對角綫至庚從庚作辛丑綫與癸戊平行次引甲癸綫至辛引乙戊綫至醜而與辛丑綫遇於辛於丑末作庚己綫與辛甲平行

卽得甲庚爲依甲乙元綫之有闕平行方形又得己丑與丙戊相似而體勢等者【兩形同依乙庚對角綫故見本篇廿四】爲其闕形也題言甲丁形亦大於甲庚形

論曰試於丙丁綫引出之至子卽辛子子丑兩綫等【一卷卅四】而辛丁丁丑兩形亦等【一卷卅六】其丁丑己丁兩余方形旣等卽己丁與辛丁亦等夫辛丁大於辛壬旣較餘一庚丁形則己丁之大於辛壬亦較餘一庚丁形也此兩率者每加一甲壬平行方形則甲丁大於甲庚者亦較餘一庚丁形矣依顯凡乙丁對角綫引出丙戊形外依而作形與丙戊相似者其有闕依形俱小於甲丁也爲其必有庚丁之較故也

第二十八題

一直綫求作依綫之有闕平行方形與所設直綫形等而其闕形與所設平行方形相似其所設直綫形不大於半綫上所作平行方形與所設平行方形相似者

法曰甲乙綫求作依綫之有闕平行方形與所設直綫形丙等而其闕形與所設平行方形丁相似先以

甲乙綫兩平分於戊次於戊乙半綫

上作戊己庚乙平行方形與丁相似

而體勢等【本篇十八】次作甲辛庚乙滿元

綫平行方形若甲己平行方形與丙

等者【本篇廿五】卽得所求矣若甲己大於

丙者【題言甲己小卽不可作見本篇廿七】卽等甲己之

戊庚亦大於丙也則尋戊庚之大於丙幾何假令其較爲壬【兩直綫形不等相減之較法見一卷四五增】卽作癸子丑寅平行方形與壬等又與戊庚形相似而體勢【本篇廿五】則戊庚平行方形與丙直綫形及癸丑平行方形並等而戊庚必大於癸丑矣夫戊庚與癸丑旣相似卽戊己與巳庚兩邊之比例若寅癸與癸子也而戊庚旣大於癸丑卽戊己己庚兩邊亦大於寅癸癸子也次截取己巳己夘與癸子癸寅等而作己己辰夘平行方形必與

癸醜形相等相似而體勢等矣又夘

己形旣與戊庚相似而體勢等必同

依乙己對角綫也【本篇廿六】次於己辰綫

引出抵甲乙元綫於夘辰兩界各引

出作午未綫卽甲辰爲依甲乙綫之

有闕平行方形與丙等而其闕形乙

辰與戊庚相似【本篇廿四】卽亦與丁相似

論曰辰庚與辰戊兩余方形旣等【一卷四三】每加一乙辰角綫方形卽乙己與戊午亦等而與等戊午之戊未亦等【戊午戊未同在平行綫內又底等故見一卷卅六】乙己與戊未旣等又每加一申辰方形卽甲辰平行方形與申酉罄折形亦等矣夫申酉罄折形爲戊庚形之分而戊庚與丙及癸丑等戊庚所截去之夘己又與癸丑等則申酉罄折形與丙等也而甲辰亦與丙等也

第二十九題

一直綫求作依綫之帶余平行方形與所設直綫形等而其餘形與所設平行方形相似

法曰甲乙綫求作依綫之帶余平行

方形與所設直綫形丙等而其餘形

與所設平行方形丁相似先以甲乙

綫兩平分於戊次於戊乙半綫上作

戊己庚乙平行方形與丁相似而體

勢等【本篇十八】次別作一平行方形與丙及

戊庚並等爲辛【二卷十四】次別作一平行方形與辛等又與丁相似而體勢等爲壬癸子丑【本篇廿五】其醜癸旣與辛等卽大於戊庚而醜癸旣與戊庚相似卽醜壬與壬癸兩邊之比例若戊己與己庚也而丑壬與壬癸兩綫必大於戊巳與巳庚也【若等或小卽醜癸不大於戊庚】次於巳戊引之至卯與壬丑等於巳庚引之至寅與壬癸等而作卯寅平行方形卽卯寅與丑癸同依辰巳對角綫而等【本篇廿六】又與戊庚相似而體勢等矣次於甲乙引之至巳庚乙引之至午於午卯引之至未末作甲未綫與己夘平行卽得甲辰帶余平行方形依甲乙綫與丙等而己午爲其餘形與戊庚形相似而體勢等【本篇廿四】卽與丁相似而體勢等

論曰甲夘戊午兩形旣等【一卷卅六】戊午與乙寅兩余方形又等【一卷四三】則甲夘與乙寅亦等矣而每加一夘己形則甲辰平行方形與戊辰寅罄折形亦等矣夫戊辰寅罄折形元與丙等【丑癸卽夘寅與丙及戊庚並等每減一戊庚卽罄折形與丙等】卽甲辰亦與丙等

第三十題

一直綫求作理分中末綫

法曰甲乙綫求理分中末先於元綫作甲乙丙丁直角方形次依丁甲邊作丁己帶

余平行方形與甲丙直角方形等而甲己爲其餘形又與甲丙形相似【本篇廿九】卽甲己亦直角方形矣【惟直角方形恆與直角方形相似】則戊己綫分甲乙於辛爲理分中末綫也【本卷界說三】

論曰丁己與甲丙兩形旣等每減一甲戊形卽所存甲己辛丙兩形亦等矣此兩形之甲辛己戊辛乙兩角旣等【兩皆直角故】卽兩角旁之各兩邊綫爲互相視之綫也【本篇十四】而等戊辛之甲乙綫與等辛己之甲辛綫其爲比例若甲辛與辛乙也是甲辛乙綫爲理分中末也

又論曰甲乙甲辛辛乙凡三綫而第一第三矩內之辛丙直角形與第二甲辛上直角方形等卽三綫爲連比例【本篇十七】而甲乙與甲辛若甲辛與辛乙矣又法曰甲乙綫求分於丙而甲乙偕丙乙矩內直角形與甲丙上直角方形等【二卷十一】卽甲乙之分於丙爲理分中末綫蓋甲乙甲丙丙乙三綫

爲連比例故【本篇廿七】

第三十一題

三邊直角形之對直角邊上一形與直角旁邊上兩形若相似而體勢等則一形與兩形並等

解曰甲乙丙三邊直角形乙甲丙爲直角於乙丙上任作直綫形爲乙丙丁戊次於甲乙甲丙上亦作甲乙己庚甲丙壬辛兩形與乙丁形相似而體勢等【本篇】

【十八】題言乙丁形與乙庚丙辛兩形並等

論曰試從甲作甲癸爲乙丙之垂綫依本篇第八題之系卽乙丙與丙甲兩邊之比例若丙甲與丙癸兩邊則一乙丙邊與三丙癸邊之比例若一乙丙上之乙丁形與二甲丙上之丙辛形也【本篇十九或二十之系】反之則丙癸與乙丙兩邊之比例若丙辛與乙丁兩形也依顯乙癸與乙丙兩邊之比例若乙庚與乙丁兩形也【乙丙乙甲乙癸三邊爲連比例故見本篇八之系】夫一丙癸與二乙丙之比例旣若三丙辛與四乙丁而五乙癸與二乙丙之比例亦若六乙庚與四乙丁則一丙癸五乙癸並與二乙丙之比例若三丙辛六乙庚並與四乙丁也旣一丙癸五乙癸並與二乙丙等則三丙辛六乙庚並與四乙丁亦等【五卷廿四】

又論曰甲乙丙與癸甲丙兩角形旣相似而甲乙丙角形其乙丙與丙甲之比例若癸甲丙角形之丙甲與丙癸【本篇八】卽乙丙與丙甲兩邊相似則癸甲丙與

甲乙丙兩角形之比例爲丙甲與乙丙再加之比例【本篇十九】而丙辛與乙丁兩形之比例亦爲丙甲與乙丙再加之比例【本篇十九二十】則癸甲丙與甲乙丙兩角形之比例若丙辛與乙丁兩形也【五卷十一】依顯癸乙甲與甲乙丙兩角形之比例若乙庚與乙丁兩形也是一甲癸丙與二甲乙丙之比例若三丙辛與四乙丁也而五癸乙甲與二甲乙丙之比例若六乙庚與四乙丁也卽一甲癸丙五癸乙甲並與二甲乙丙之比例若三丙辛六乙庚並與四乙丁也【五卷廿四】旣一甲癸丙五癸乙甲並與二甲乙丙等則三丙辛六乙庚並與四乙丁亦等

又論曰一甲丙上直角方形與二乙丙上直角方形之比例若三丙辛形與四乙丁形【此兩率之比例皆甲丙與乙丙再加之比例見本篇十九二十】又五甲乙上直角方形與二乙丙上直角方形之比例若六乙庚形與四乙丁形卽一甲丙上五甲乙上兩直角方形並與二乙丙上直角方形之比例若三丙辛六乙庚兩形並與四乙丁形【五卷廿四】旣甲丙甲乙上兩直角方形並與乙丙上直角方形等【一卷四十】則丙

辛乙庚兩形並與乙丁形等

增題角形之一邊上一形與余兩邊上兩形相似而體勢等者其一形與兩形並等則余兩邊內角必直角

解曰甲乙丙角形於乙丙上任作一直綫形與甲乙甲丙上兩形相似而體勢等其一形與兩形並等題言乙甲丙必直角

論曰試作甲丁爲甲丙之垂綫與甲乙等次作丁丙綫其丙甲丁旣直角卽於丁丙上作一形與乙丙上形相似其丁丙上形與丁甲甲丙上相似而體勢等之兩形並等矣【本題】又甲丁與甲乙等其上兩形亦等卽丁丙上形與甲乙甲丙上兩形並亦等而乙丙上形元與甲乙甲丙上兩形並等則丁丙乙丙上兩形亦等而丁丙與乙丙兩綫亦等【本篇廿二補論】夫甲丙丁角形之甲丁與甲乙丙角形之甲乙等甲丙同邊其底乙丙丁丙又等卽丁甲丙與乙甲丙兩角必等丁甲丙旣直角則乙甲丙亦直角

第三十二題

兩三角形此形之兩邊與彼形之兩邊相似而平置兩形成一外角若各相似之各兩邊各平行則其餘各一邊相聨爲一直綫

解曰甲乙丙丁丙戊兩角形其甲乙甲丙邊

與丁丙丁戊邊相似者謂甲乙與甲丙之比例若丁丙與丁戊也試平置兩形令相切成一甲丙丁外角而甲乙與丁丙甲丙與丁戌各相似之兩邊各平行題言乙丙丙戊爲一直綫

論曰甲乙與丁丙旣平行卽甲角與內相對之甲丙丁等【一卷廿九】依顯丁角亦與內相對之甲丙丁等則甲丁兩角等而甲乙丙與丁丙戊兩角形之甲丁兩角旁各兩邊比例又等卽兩形爲等角形而乙角與丁丙戊角必等【本篇六】次於乙角加甲角於丁丙戊角加等甲之甲丙丁角卽乙甲兩角並與等甲丙丁丁丙戊兩角並之甲丙戊角等次每加一甲丙乙角卽甲乙丙形之內三角並與甲丙乙甲丙戊兩角並等夫甲乙丙形之內三角等兩直角【一卷卅二】則甲丙乙甲丙戊並亦等兩直角而爲一直綫【一卷十四】

第三十三題【三支】

等圜之乘圜分角或在心或在界其各相當兩乘圜角之比例皆若所乘兩圜分之比例而兩分圜形之比例亦若所乘兩圜分之比例

解曰甲乙丙戊己庚兩圜等其心爲丁爲辛兩圜各任割一圜分爲乙丙爲己庚其乘圜角之在心者爲乙丁丙己辛庚在界者爲乙甲丙己戊庚題先言乙丙與己庚兩圜分之比例若乙丁丙與己辛庚兩角次言乙甲丙與己戊庚兩角之比例若乙

丙與己庚兩圜分後言乙丁丁丙兩腰偕乙丙圜分內乙丁丙分圜形與己辛辛庚兩腰偕己庚圜分內己辛庚分圜形之比例亦若乙丙與己庚兩圜分先論曰試作乙丙己庚兩綫次作丙壬合圜綫與乙丙等作庚癸癸子兩合圜綫各與己庚等【四卷一】其丙壬旣與乙丙等卽乙丙與丙壬兩圜分亦等【三卷十八】而乙丁丙與丙丁壬兩角亦等【三卷廿七】依顯己庚庚癸癸子三圜分己辛庚庚辛癸癸辛子三角俱等則乙丙壬圜分倍乙丙圜分之數如在心乙丁壬角或乙丁壬內地倍乙丁丙角之數而己庚癸子圜分倍己庚圜分之數如在心己辛子角或己辛子內地倍己辛庚角之數何者乙丁壬己辛子兩角或兩地內之分數與乙丙壬己庚癸子兩圜分內之分數各等故也然則乙丁壬角與地若等於己辛子角與地卽乙丙壬圜分必等於己庚癸子圜分矣若大亦大若小亦小矣是一乙丙所倍之乙丙壬三乙丁丙所倍之乙丁壬偕二己庚所倍之己庚癸子四己辛庚所倍之己辛子等大小皆同類也則一乙丙與二己庚之比例若三乙丁丙與四己辛庚也【五卷界說六】

次論曰乙丁丙角倍大於乙甲丙角而己辛庚角亦倍大於己戊庚【三卷二十】卽乙丁丙與己辛庚兩角之比例若乙甲丙與己戊庚兩角矣【五卷廿五】則乙甲丙與己戊庚在界乘圜之兩角亦若乙丙與己庚兩圜分也【五卷十一】若作甲壬戊癸直綫亦可用先論推顯【用地當角說見三卷廿增題】

後論曰試於乙丙圜分內作乙丑丙角次於丙壬圜分內作丙寅壬角此兩角所乘之乙甲壬丙與丙乙甲壬兩圜分旣等【三卷廿七】卽兩角亦等而乙丑丙與丙寅壬兩圜小分亦相似亦相等【乙丙與丙壬兩合圜綫等故見三卷廿四】次每加一相等之乙丁丙丙丁壬角形卽乙丁丙丙丁壬兩分圜形等【一卷四】則乙丁壬分圜形倍乙丁丙分圜形之數如乙丙壬圜分倍乙丙圜分之數依顯己辛子分圜形倍己辛庚分圜形之數亦如己庚癸子圜分倍己庚圜分之數然則乙丙壬圜分若等於己庚癸子圜分者卽乙丁壬分圜形亦等於己辛子分圜形矣若大亦大若小亦小矣【五卷界說六】是乙丙壬圜分之倍一乙丙圜分乙丁壬分圜形之倍三乙丁丙分圜形偕己庚癸子圜分之倍二己庚圜分己辛子分圜形之倍四己辛庚分圜形等大小

皆同類也則一乙丙圜分與二己庚圜分之比例若三乙丁丙分圜形與四己辛庚分圜形也【五卷界說六】一系在圜心兩角之比例皆若兩分圜形

二系在圜心角與四直角之比例若圜心角所乘圜分與全圜界四直角與在圜心角之比例若全圜界與圜心角所乘之圜分

丁先生言歐幾里得六卷中多研察有比例之綫竟不及有比例之靣故因其義類增益數題用補闕如左云竇復增一題竊弁於首仍以題防從先生舊題隨類附演以廣其用俱稱今者以別於先生舊增也

今增題圜與圜爲其徑與徑再加之比例

解曰甲乙丙丁戊己兩圜其徑甲丙丁己題言甲

乙丙與丁戊己爲甲丙與丁

己再加之比例

論曰如雲不然當言甲乙丙

圜與小於丁戊己之庚辛壬

圜或大於丁戊己之癸子丑

圜爲甲丙與丁己再加之比

例也【五卷界說二十增】若言庚辛壬是者試置庚辛壬圜於丁戊己圜內爲同心次於外圜內作丁亥戊未己申酉戌多邊切形其多邊爲偶數又等而全不至內圜也【四卷十六補題】次於甲乙丙圜內作甲午乙寅丙夘辰己多邊切形與丁戊己圜內切形相似【四卷十六補題可推】其兩圜內兩徑上有丁亥戊未己與甲午乙寅丙相似之兩多邊形則爲兩相似邊再加之比例也【本篇二十】而甲丙與丁己兩綫爲兩形之相似邊據如彼論卽甲午乙寅丙與丁亥戊未己兩形甲乙丙與庚辛壬兩圜同爲甲丙與丁己兩綫再加之比例也甲乙丙半圜大於甲午乙寅丙形將庚辛壬半圜亦大於丁亥戊未己形乎則分大於全乎若言癸子丑是者亦如前論甲午乙寅丙與丁亥戊未己兩形甲乙丙與癸子丑兩圜同爲甲丙與丁己兩綫再加之比例也反之卽癸子丑與

甲乙丙兩圜之比例爲丁己

與甲丙兩徑再加之比例也

設他圜乾兌離令癸子丑與

甲乙丙之比例若丁戊己與

乾兌離【五卷界說增】則丁戊己與

乾兌離兩圜亦宜爲丁己與

甲丙兩徑再加之比例也癸子丑旣大於丁戊己卽甲乙丙亦大於乾兌離而丁戊己與小於甲乙丙之乾兌離兩圜能爲丁己與甲丙兩徑再加之比例乎【前己駁有兩圜其第一與他圜之小於第二者不得爲元圜兩徑再加之比例】夫甲乙丙不得與圜之大於丁戊己者小於丁戊己者爲甲丙與丁己再加之比例則止有元兩圜爲其元兩徑再加之比例

一系全圜與全圜半圜與半圜相當分與相當分任相與爲比例皆等蓋諸比例皆兩徑再加之比例故二系三邊直角形對直角邊爲徑所作圜與余兩邊爲徑所作兩圜並等半圜與兩半圜並等圜分與相似兩圜分並等【本篇卅一可推】

三系三綫爲連比例以爲徑所作三圜亦爲連比例推此可求各圜之相與爲比例者又可以圜求各圜之相與爲比例者【本篇十九二十之系可推】

一增題直綫形求減所命分其所減所存各作形

與所設形相似而體勢等

法曰如甲直綫形求減三分之一其所減所存各作形與所設乙形相似而體勢等先作丙丁形與甲等與乙相似而體勢等【本篇廿五】次任於其一邊如丙戊上

作丙己戊半圜次分丙戊爲三平分而取其一庚戊次從庚作己庚爲丙戊之垂綫【本篇九】次作己丙己戊兩綫末於己丙己戊上作己辛己壬兩形各與丙丁相似而體勢等【本篇十八】卽所求

論曰丙己戊角形旣負半圜爲直角【三卷卅一】卽丙丁直綫形與己辛己壬相似之兩形並等【本篇卅】而於等甲之丙丁形減己壬存己辛兩形各與丙丁相似而體勢等則與乙相似而體勢等今欲顯己壬爲丙丁三分之一者試觀丙庚己丙己戊兩角形旣相似【本篇八】卽丙庚與庚己之比例若丙己與己戊也【本篇四】夫丙庚庚己庚戊三綫爲連比例卽丙庚與庚戊爲丙庚與庚己再加之比例【本篇八之系】而己辛與己壬兩形亦爲丙己與己戊兩相似邊再加之比例【本篇十九二十】卽丙庚與庚戊兩綫之比例若己辛與己戊兩形也【兩比例爲兩同理比例之再加故】合之則丙戊與庚戊之比例若等己辛己壬兩形並之丙丁與己壬矣丙戊三倍於庚戊則丙丁亦三倍於己壬而己壬爲等甲之丙丁三分之一

若直綫形求減之不論所減所存何形其法更易

如甲形求減三分之一先作乙丙平

行綫形與甲等【一卷四一】次分乙丁爲三

平分而取其一戊丁末從戊作己戊綫與丙丁平行卽戊丙形爲等甲之乙丙形三分之一【本篇一】今附若於大圜求減所設小圜則以圜徑當形邊

余法同前如上圖

又今附依此法可方一初月形【方初月形者謂作直角方形與初月形等】如甲乙丙丁圜其界上有附圜

四分之一之乙壬丙戊初月形而求作一直角方形與初月形等先從乙丙作甲乙丙丁內切圜直角方形【三卷六】次用方形法四平分之卽其一爲所求方形與初月形等何者甲乙丙半圜與甲乙乙丙上兩半圜並等

【本增題之今附】甲乙乙丙兩綫自相等卽其上兩半圜亦自相等而庚乙壬丙分圜形爲大半圜之半卽與乙己丙戊小半圜等此兩率者各減一同用之乙己丙壬圜小分其所存乙壬丙戊初月形與庚乙丙角形等而庚己丙辛直角方形與庚乙丙角形亦等則與乙壬丙

戊初月形亦等依顯甲乙丙丁直角方形與大圜界上四初月形並等

二增題兩直綫形求別作一直綫形爲連比例法曰甲與乙丙丁兩直綫形求別作一直綫形爲連比例先作一戊己庚直綫形與甲等與乙丙丁相似而體勢等【本篇廿五】次以兩形相似之各一邊如戊己乙丙爲前中率綫而求其連比例之末率綫爲辛壬【本篇十一】末於

辛壬上作辛壬癸形與兩形相似而體勢等【本篇十八】卽所求

論曰戊己乙丙辛壬三綫旣爲連比例卽其上三形相似而體勢等者亦爲連比例【本篇廿二】

今附有兩圜求別作一圜爲連比例則以圜徑當形邊依上法作之

三增題三直綫形求別作一直綫形爲斷比例法曰一甲二乙丙丁戊三己庚辛三直綫形求別作一直綫形爲斷比例先作壬癸子醜形與甲等與乙丁相似而體勢等【本篇廿五】次以三形之任各一邊如壬癸乙丙己庚爲三率求其斷比例之末率

綫爲寅夘【本篇十二】末於寅夘上作寅夘

辰形與己庚辛相似而體勢等【本篇十八】卽所求

論曰四綫旣爲斷比例卽其綫上形

相似而體勢等者亦爲斷比例【本篇廿二】

今附有三圜求別作一圜爲斷比例亦以圜徑當形邊依上法作之

四增題兩直綫形求別作一形爲連比例之中率法曰甲與乙丙丁兩直綫形求別作一形爲連比例之中率先作戊己庚直綫形與甲等與乙丙丁

相似而體勢等【本篇廿五】次求戊己乙丙

兩直綫連比例之中率爲辛壬【本篇十三】末於辛壬上作辛壬癸形與戊己乙

丙上形相似而體勢等【本篇十八】卽所求

論曰戊己辛壬乙丙三綫旣爲連比例卽各綫上戊己庚辛壬癸乙丙丁三形亦爲連比例【本篇廿二】

又法曰甲乙兩直綫形求別作一形爲

連比例之中率先作丁丙己戊平行綫形任直斜角與甲等【一卷四五】次作庚戊壬辛平行綫形與乙等與丁己形相似而體勢等【本篇廿五】次置兩平行綫形以戊角相聨而丁戊戊壬爲一直綫卽庚戊戊己亦一直

綫【一卷十五增】末從兩形引長各邊成丙子辛癸平行綫形卽兩余方形俱爲丁己庚壬兩形之中率論曰丁己庚壬兩形旣相似而體勢等卽丁戊與己戊之比例若戊壬與戊庚也更之卽丁戊與戊壬若己戊與戊庚也夫丁戊與戊壬兩綫之比例亦若丁己與戊癸兩形己戊與戊庚兩綫之比例又若戊癸與庚壬兩形則戊癸爲丁己庚壬之中率矣

又論曰丁己庚壬兩形旣相似而體勢等卽同依丙辛對角綫【本篇廿六】而子戊戊癸兩余方形自相等則丁己與戊癸兩形之比例若子戊與庚壬兩形何者此兩比例皆若丁戊與戊壬也則子戊戊癸皆丁己庚壬之中率也

今附若兩圜求作一圜爲連比例之中率亦以圜徑當形邊依上前法作之

五增一直綫形求分作兩直綫形俱與所設形相似而體勢等其比例若所設兩幾何之比例法曰甲直綫形求分作兩直綫形俱與所設丁形相似而體勢等其比例若所設兩幾何如乙綫與

丙綫之比例先作戊己庚辛直綫形

與甲等與丁相似而體勢等【本篇廿五】次

任用其一邊如戊辛兩分之於壬令

戊壬與壬辛之比例若乙與丙也【分法】

【先以乙丙兩綫聯爲一直綫次截戊壬與壬辛若乙與丙見本篇十】次於戊辛上作戊癸辛半圜次從壬作癸壬爲戊辛之垂綫次作戊癸癸辛綫相聨末於戊癸癸辛上作戊丑子癸癸夘寅辛兩形與戊庚形俱相似而體勢等【本篇十八】卽此兩形並與甲等又各與丁相似而體勢等其比例又若乙與丙

論曰戊癸辛旣負半圜爲直角【三卷卅一】卽戊子癸寅兩形並與等戊庚之甲等【本篇卅一】又戊壬與壬癸之比例若戊癸與癸辛【俱在直角兩旁故見本篇四】戊壬壬癸壬辛三綫爲連比例卽戊壬與壬辛爲戊壬與壬癸再加之比例【本篇八之系】而戊子與癸寅兩形亦爲戊癸與癸辛兩相似邊再加之比例【本篇二十】則戊壬與壬辛之比例亦若戊子與癸寅也【兩比例爲兩同理比例之再加故】夫戊壬與壬辛元若乙與丙也則戊子與癸寅亦若乙與丙也

今附若一圜求分作兩圜其比例若所設兩幾何亦以圜徑當形邊依上法作之

六增題一直綫形求分作兩直綫形俱與所設形相似而體勢等其兩分形兩相似邊之比例若所設兩幾何之比例

法曰甲直綫形求分作兩直綫形

俱與所設丁形相似而體勢等其

兩分形兩相似邊之比例若所設

兩幾何如乙綫與丙綫之比例先

以乙與丙兩綫求其連比例之末

率爲戊【本篇十一】次作己庚辛直綫形與甲等與丁相似而體勢等次任用其一邊如己辛兩分之於壬令己壬與壬辛之比例若乙與戊也【本篇十】次於己辛綫上作己癸辛半圜次從壬作壬癸爲己辛之垂綫次作己癸癸辛兩綫相聨未於己癸癸辛上作己子癸癸丑辛兩形俱與丁相似而體勢等卽此兩形並與等甲之己庚辛等而己癸癸辛兩相似邊之比例若乙與丙

論曰己癸辛旣負半圜爲直角【三卷卅】卽己子癸癸丑辛兩形並與等己庚辛之甲等【本篇卅一】又己壬與壬癸之比例若己癸與癸辛【俱在直角兩旁故見本篇四】己壬壬癸壬辛三綫爲連比例卽己壬與壬辛爲己壬與壬癸再加之比例【本篇八之系】夫己壬與壬癸之比

例旣若己子癸癸丑辛兩形相似

邊之己癸與癸辛而乙與戊元若

己壬與壬辛乙與戊元爲乙與丙

再加之比例則己癸癸辛之比例

若乙與丙

今附若一圜求分作兩圜其兩圜徑之比例若所所設兩幾何仿此

七增題兩直綫形求並作一直綫形與所設形相似而體勢等

法曰甲乙兩直綫形求並作一形與

所設丙形相似而體勢等先作戊丁

己形與甲等作己庚辛形與乙等又

各與丙相似而體勢等【本篇廿五】次置兩

形令相似之戊己己辛兩邊聨爲直

角次作戊辛綫相聨末依戊辛綫作戊辛壬與丙相似而體勢等卽與上兩形並等【本篇卅一】如所求又法曰作一平行方形與甲乙兩形並等【一卷四五】次作戊辛壬角形與平行方形等又與丙相似而體勢等卽所求

今附若兩圜求並作一圜亦以圜徑當形邊依上法作之

八增題圜內兩合綫交而相分其所分之綫彼此互相視

解曰甲乙丙丁圜內有甲丙乙丁兩合綫交而相分於戊題言所分之甲戊戊丙乙戊戊丁爲互相視之綫者謂甲戊與戊丁若乙戊與戊丙也又甲戊與乙

戊若戊丁與戊丙也

論曰甲戊偕戊丙與乙戊偕戊丁兩矩內直角形等【三卷卅五】卽等角旁之兩邊爲互相視之邊【本篇十四】

九增題圜外任取一防從防出兩直綫皆割圜至規內其兩全綫與兩規外綫彼此互相視若從防作一切圜綫則切圜綫爲各割圜全綫與其規外綫之各中率

解曰甲乙丙丁圜外任取戊防從戊作戊丁戊丙兩割圜至規內之綫遇圜界於甲於乙題言戊丙戊乙戊丁戊甲互相視者謂戊丙與戊丁若戊甲與戊乙也

又戊丙與戊甲若戊丁與戊乙也

論曰試從戊作戊己綫切圜於己卽戊丙偕戊乙矩內直角形與戊己上直角方形等【三卷卅六】又戊丁偕戊甲矩內直角形與戊己上直角方形亦等卽戊丙偕戊乙與戊丁偕戊甲兩矩內直角形自相等而等角旁之兩邊爲互相視之邊【本篇十四】又戊丙偕戊乙

戊丁偕戊甲兩矩內直角形各與戊己上直角方形等【三卷卅六】卽戊丙戊己戊乙三綫爲連比例戊丁戊己戊甲三綫亦爲連比例而戊己爲各全綫與其規外綫之各中率【本篇十七】

十增題兩直綫相遇作角從兩綫之各一界互下垂綫而每方爲兩綫一自界至相遇處一自界至垂綫則各相對之兩綫皆彼此互相視

解曰甲乙丙乙兩綫相遇於乙作甲乙丙角從甲作丙乙之垂綫從丙作甲乙之垂綫若甲乙丙爲

鈍角卽如前圖兩垂綫當至甲乙丙乙之各引出綫上爲甲丁爲丙戊其甲戊丙丁交而相分於乙也若甲乙丙爲銳角卽如後圖甲丁丙戊兩垂綫當在甲乙丙乙之內交而相分於己也

題言兩圖之甲乙乙戊丙乙乙丁皆彼此互相視者謂甲乙與乙丙若丁乙與乙戊也又甲乙與丁乙若乙丙與乙戊也

論曰甲乙丁角形之甲乙丁甲丁乙兩角與丙乙戊角形之丙乙戊丙戊乙兩角各等【兩爲直角兩於前圗爲交角於後圗爲同角故】卽兩形爲等角形而甲乙與丁乙若乙丙與乙戊也【本篇四】更之則甲乙與乙丙若丁乙

與乙戊也

又論曰依前圗可推後圖之甲丁丙戊交而相分於己其甲己己丁丙己己戊亦彼此互相視蓋甲己戊丙己丁旣爲等角形卽甲己與己戊若丙己與己丁也【本篇四】更之則甲己與丙己若己戊與己丁也

十一增題平行綫形內兩直綫與兩邊平行相交而分元形爲四平行綫形此四形任相與爲比例皆等解曰甲乙丙丁平行綫形內作戊己庚辛兩綫與甲丁丁丙各平行而交於壬題言所分之戊庚庚己乙壬壬丙四形任相

與爲比例皆等

論曰戊壬與壬己兩綫之比例旣若戊庚與庚己兩形【本篇一】又若乙壬與壬丙兩形卽戊庚與庚己亦若乙壬與壬丙也【五卷十二】依顯乙壬與戊庚亦若壬丙與庚己也

十二增題凡四邊形之對角兩綫交而相分其所分四三角形任相與爲比例皆等

解曰甲乙丙丁四邊形之甲丙乙丁兩對角綫交相分於戊題言所分甲戊丁乙戊丙甲戊乙丁戊丙四三角形任相與爲比例皆等論曰甲戊與戊丙兩綫之比例若甲戊丁

與丁戊丙兩角形又若甲戊乙與乙戊丙兩角形【本篇一】卽甲戊丁與丁戊丙兩角形亦若甲戊乙與乙戊丙也依顯甲戊乙與甲戊丁亦若乙戊丙與丁戊丙也

十三增題三角形任於一邊任取一防從防求作一綫分本形爲兩形其兩形之比例若所設兩幾何之比例

先法曰甲乙丙角形任於一邊如乙丙上任取一防爲丁求從丁作一綫分本形爲兩形其兩形之比例若所設兩幾何如戊綫與己綫之比例先以乙丙綫

兩分之於庚令乙庚與庚丙之比例若戊與己【本篇十】其庚與丁若同防卽作丁甲綫則乙丁與丁丙兩綫之比例若乙丁甲與丁丙甲兩角形也【本篇一】是丁甲綫所分兩形之比例若戊與己

次法曰若庚在丁丙之內亦作丁甲綫次從庚作庚辛綫與丁甲平行次作丁辛綫相聨卽丁辛綫分本形爲兩形其比例若戊與己者謂乙丁辛甲無法四邊形與丁

丙辛角之比例若乙庚與庚丙也亦若戊與己也論曰試作庚甲綫卽辛庚甲庚辛丁兩角形等【一卷卅七】次每加一丙庚辛角形卽丙庚甲丙辛丁兩角形亦等則甲乙丙全形與丙庚甲角形之比例若甲乙丙與丙辛丁也【五卷七】分之則乙庚甲角形與丙庚甲角形之比例若乙丁辛甲無法四邊形與丙辛丁角形也【五卷十七】乙庚甲與丙庚甲兩角形之比例旣若乙庚與庚丙【本篇一】則乙丁辛甲無法四邊形與丙辛丁角形之比例亦若乙庚與庚丙也則亦若戊與己也

後法曰若庚在乙丁之內亦作丁甲綫次從庚作庚辛綫與丁甲平行次作丁辛綫相聨卽丁辛綫分本形爲兩形其比例若戊與己者謂乙丁辛角形與丁丙甲辛無

法四邊之比例若乙庚與庚丙也亦若戊與己也論曰試作庚甲綫如前推顯辛庚甲庚辛丁兩角形等【一卷卅七】次每加一乙庚辛角形卽乙庚甲與乙辛丁兩角形亦等則甲乙丙全形與乙庚甲角形之比例若甲乙丙與乙辛丁也【五卷七】分之則丙庚甲角形與乙庚甲角形之比例若丁丙甲辛無法四邊形與乙辛丁角形也【五卷十七】反之則乙庚甲角形與丙庚甲角形

之比例若乙辛丁角形與丁丙甲辛無法四邊形也乙庚甲與丙庚甲之比例旣若乙庚與庚丙【本篇】則乙丁辛角形與丁丙甲辛無法四邊形之比

例亦若乙庚與庚丙也則亦若戊與己也

系凡角形任於一邊任取一防從防求減命分之一如前法作多倍大之比例卽得其所作倍數每少於命分之一如求減四分之一卽作三倍大之比例減五分之一卽作四倍大之比例也則全形與所減分之比例其倍數若命分之數也

十四增題一直綫形求別作一直綫形相似而體勢等其小大之比例如所設兩幾何之比例法曰甲直綫形求別作直綫形相似而體勢等其

甲形與所作形小大之比例若所設

兩幾何如乙與丙兩綫之比例先以

乙丙及任用甲之一邊如丁戊三綫

求其斷比例之末率爲己【本篇十二】次求

丁戊及己之中率綫爲庚辛【本篇十三】末

從庚辛上作壬直綫形與甲相似而

體勢等卽甲與壬之比例若乙與丙

論曰丁戊庚辛己三綫爲連比例卽

一丁戊與三己之比例若相似而體

勢等之甲與壬【本篇十九二十之系】

若先設大甲求作小壬若乙與丙其

法同如上圗

用此法可依此直綫形加作兩倍大三倍四五倍大以至無窮之他形亦可依此直綫形減作二分之一三分四五分之一以至無窮之他形其此形與他形皆相似而體勢等

有用法作直角方形平行綫形及各形之相加相減者如甲乙丙丁直角方形求別作五倍大之他形先以甲乙綫引長之以甲乙爲度截取五分至戊令乙至戊五倍大於甲乙也次以甲戊兩平分於己次以己爲心甲戊爲界作甲庚

戊半圜其乙丙綫直行遇圜界於庚卽乙庚爲所求方形之一邊也末作乙庚辛己直角方形卽五倍大於甲丙向者乙庚旣爲戊乙乙甲之中率綫【本篇十三之系】卽一戊乙與三乙甲之比例若二庚乙上直角方形與三甲乙上直角方形之比例也【本篇二十之系】戊乙旣五倍於乙甲則乙辛亦五倍於甲丙若戊乙爲乙甲之六倍則乙辛亦甲丙

之六倍若戊乙爲乙甲三分之一則乙辛亦甲丙三分之一相加相減仿此以至無窮如甲乙丙丁平行直角形求別作二倍大之他形相似而體勢等先以甲乙綫引長之以甲乙爲度截取二分至

戊令乙至戊二倍大於甲乙也次以

甲戊兩平分於己次以己爲心甲戊

爲界作甲庚戊半圜其丙乙綫直行

遇圜界於庚卽乙庚爲所求直角形

之一邊也次於甲戊綫上截取甲辛與乙庚等從辛作辛壬綫與乙丙平行次作甲丙對角綫引長之與辛壬綫遇於壬末作丁癸癸壬成甲辛壬癸平行直角形卽二倍大於甲丙又相似而體勢等何者戊乙乙庚乙甲三綫旣爲連比例【本篇十三之系】如前論一戊乙與三乙甲之比例若二等乙庚之甲辛上平行直角形甲壬與三甲乙上平行直角形甲丙也【本篇二十之系】戊乙旣二倍於甲乙則甲壬亦二倍於甲丙

用此法凡甲乙上不論何等形與乙庚上形相似而體勢等者其乙庚上形皆二倍大於甲乙上形相加相減俱仿此以至無窮

今附若用前法作圜則乙庚徑上圜亦二倍大於甲乙徑上圜相加相減仿此以至無窮

以上用法與本增題同但此用法隨作隨得中率綫不費尋求致爲簡易耳

十五增題諸三角形求作內切直角方形

法曰如甲乙丙銳角形求作內切直角方形先從

甲角作甲丁爲乙丙之垂綫次

以甲丁綫兩分於戊令甲戊與

戊丁之比例若甲丁與乙丙【本篇

十一增題】末從戊作己庚綫與乙丙

平行從己從庚作己辛庚壬兩

綫皆與戊丁平行卽得己壬形

如所求若直角鈍角形則從直角鈍角作垂綫余法同【如第二第三圗是】

論曰己戊庚綫旣與乙丙平行卽乙丁與丁丙若己戊與戊庚也【本篇四之增題】合之卽乙丙與丁丙若己

庚與戊庚也又丁丙與甲丁若

戊庚與甲戊【甲丁丙與甲戊庚爲等角形故見本

篇四之系】平之卽乙丙與甲丁若己

庚與甲戊也又甲丁與乙丙若

甲戊與戊丁平之卽乙丙與乙

丙若己庚與戊丁也乙丙與乙

丙同綫必等卽己庚與戊丁必等而己庚與辛壬又等【一卷卅四】戊丁與己辛庚壬亦等則己庚庚壬壬辛辛己四邊俱等又戊丁辛旣直角卽己辛丁亦直角【一卷廿九】其餘亦皆直角而己壬爲直角方形

又法曰若直角三邊形求依乙角作

內切直角方形則以垂綫甲乙兩分

於丁令甲丁與丁乙之比例若甲乙

與乙丙【本篇十】次從丁作丁戊直綫與乙丙平行從戊作戊己直綫與甲乙平行卽得丁己形如所求論曰乙丙與甲乙旣若丁戊與甲丁【甲乙丙甲丁戊爲等角形故見本篇四之系】而甲乙與乙丙又若甲丁與丁乙平之卽乙丙與乙丙若丁戊與丁乙也乙丙與乙丙同綫必等卽丁戊與丁乙必等而丁己爲直角方形今附如上三邊直角形依乙角作內切直角方形其方形邊必爲甲丁己丙兩分余邊之中率何者甲丁與丁戊若戊己與己丙故【本篇四之系】

幾何原本卷六

