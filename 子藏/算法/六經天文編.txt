

欽定四庫全書

子部六

六經天文編

天文算法類一【推步之屬】提要

【臣】等謹案六經天文編二卷宋王應麟撰應麟有鄭氏周易注已著錄是編裒六經之言天文者以易書詩所載爲上卷周禮禮記春秋所載爲下卷三代以上推步之書不傳論者謂古法疎而今法宻如嵗差裏差之辧皆聖人所未言晉虞喜始知嵗差唐人作覆矩圖始知地有東西南北裏差然堯典豳風月令左傳國語所言星辰前後已相差一次是嵗差之法可卽是例推周禮土圭之法日南景短日北景長日東景夕日西景朝是裏差之法亦可卽是而見後世推步之源未嘗不見於六經特古文簡約不及後來之推衍詳察耳此編𨿽以天文爲名而不專主於星象凡陰陽五行風以及卦義悉彚集之采錄先儒經說爲多義有未備則旁涉史誌以明之亦推步家所當考證也宋史藝文志作六卷至正四明續志作二卷今此書分上下二篇則二卷爲是考

國朝吉水李振裕補刋玉海序稱應麟著述逾三十種已刻者玉海附詞學指南又有遺書十三種自詩攷至通鑑答問共五十餘卷板皆朽蝕悉爲補刋之是編亦與焉此本前後無序跋紙墨甚舊蓋猶至元六年王厚孫所刋也乾隆四十六年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

六經天文編卷上

宋王應麟撰

天道

易

天行健

胡氏曰天者幹之形幹者天之用天之形望之其色蒼然南樞入地下三十六度北樞出地上三十六度狀如倚杵此天形也言其用則一晝一夜之間凡行九十餘萬里夫人一呼一吸謂之一息一息之間天已行八十餘里人之一晝一夜有一萬三千六百餘息是故一晝一夜而天行九十餘萬里則天之健用可知程氏曰傳謂天形如雞子上規之星常見下規之星常隠中規日月五星之所由二十八宿布於其間半覆地上半繞地下以所行度數知之故觀天之行有以見重幹之象朱氏曰天一而已但言天行則見其一日一周而明

日又一周若重復之象非至健不能也或問乎邵子曰天何依曰依乎地地何附曰附乎天天地何所依附曰自相依附天依形地附气其形也有涯其气也無涯但天之形員如彈丸朝夜運轉其南北兩端後髙前下乃其樞軸不動之處其運轉者亦無形質但如勁風之旋當晝則自左旋而向右向夕則自前降而歸後當夜則自右轉而復左將旦則自後升而趨前旋轉無窮升降不息是爲天體而實非有體也地則气之查滓聚成形質者但以其束於勁風旋轉之中故得以兀然浮空甚久而不墜耳黃帝問於岐伯曰地有憑乎岐伯曰大气舉之亦謂此也

天文

鄭氏曰離爲日日天文也艮爲石石地文也天文在下地文在上天地之文交相飾成賁漢上朱氏曰以天文言之無非剛柔交錯陰陽之精在地象物成列光耀離合皆剛柔也日陽也而爲離月陰也而爲坎緯星動者陽也而太白辰星爲陰經星不動者陰也而析木鶉首爲陽北斗振天二極不動故曰天文也聖人觀乎天文則知剛柔有常矣故南面而立視昬旦之星日月之次以知四時寒暑之變春震秋兌泰之時也夏離冬坎賁之時也泰易爲賁四時互變時變之象也離有坎日降而月升也坎復成離月降而日升也天气也而成文地形也而有理形散爲气明而幽也气聚成形幽而明也仰觀乎天凡地之成形者莫不有是文俯察乎地凡天之成像者莫不具是理故分而爲二揲之以四生二儀四象八卦成三百八十四爻萬有一千五百二十策皆源於太極知此則知幽明之故也鳥獸之文卽天文太曰察龍虎之文觀鳥之理舉鳥獸則見矣仰觀龍虎鳥之文其形成於地俯觀山川原隰之宜其象見於天凡在地者皆法天者也或問天有形乎曰天積陽也气也易曰日月麗乎天百谷艸木麗乎土日月附麗乎天亦若百谷艸木之麗乎土天果有質歟日月之行或遲或速奔星上下前後或卑或髙不得自如莊周曰天之蒼蒼其正色耶其視下也亦若是而已列禦冦曰日月星辰積气中之有光耀者郤萌曰天了無質鄭康成曰天淸明無形或曰星隕石何也曰光耀旣散气凝爲石如人之精神旣散形亦剛彊矣故曰在天成像在地成形成形者皆地也坎坤體也坎中之乾二五也幹陽流於坤陰故月以速爲退月體不明待日而明明者幹也橫渠曰日月之精互蔵其宅是也干言日月合其明者坎離互用也豫言日月不過者坎爲月伏離爲日日月防於北方也恆言日月得天者幹九四之五變離坎也小畜上九中孚六四歸妹六五月幾望者小畜四有伏坎巽有伏震月在東日在西望也中孚訟坎變震月在東亦望也歸妹六五月在東日在西亦望也然曰幾望者小畜中孚坎在四也歸妹六五爻在五也坎在四若五則中矣是故日望月則月食月掩日則日食坎離之交勝也離在地爲火在天爲日幹體也其中畫乃坤之二五橫渠所謂陰陽之精互蔵其宅歟行遲者陰麗乎陽也晉曰晝者日出地上進而中也丰曰宜日中者九四之五也離九三丰彖曰日昃者日中而又西也幹九三旣濟曰終日者日在下也豫六二曰不終日者二動之五成離日在上也夬九二曰暮夜者動成離日在西方之下日薄於虞淵之時也或曰夕日入爲夕大畜曰日新者大壯一變需坎月離日合照也再變大畜艮終復始日新也益曰日進者初九自下而進也卜丘楚論十日其說源於易之晝夜又爲大明者懸象著明莫大於日月而月受明於日陽爲大陰爲小故曰大明幹大明終始晉進而麗乎大明皆日也又爲明者日月相推而生明屯九五求四四往之五訟初往四皆坎月在東月之明也大有九四離動井九五旅上體日在上日之明也困初六丰九四曰幽不明者日在西而隠伏也大有賁同人明夷曰文明者離居二五也坤爲文又爲光者日月之明無所不及也孟子曰日月有明容光必照管輅曰日中爲光易九言光者皆明之所及也坤之化光者捨坎離也觀之觀光者四五交也頤之光者四施初也夬之光者離自下升也未濟之光者二五易也需光亨者大壯四之五日西月東四五得位也凡言未光者皆未能行也屯九五未之二也噬嗑九四噬六五而後光也晉上九反三自治而後光也夬九五中行上決而後光也萃九五之二而後光也凡言光明者兼體用也老子曰用其光復歸於明體用合一光明無盡履剛中正而不倚故離目下升光明不疚言無私照也謙以剛濟柔故坎自上降萬物化光言皆相見也艮行止動靜不失其時故坎離下濟其道光明言久不息也凡言光大者其象與光明同曰大者指陽爻也坤曰光大者初三五也渙六四曰光大者二從四也咸九四可以光大者九也四來初往則離坎成四往初來則離坎毀未光大也益自否之九四三變離坎而成益大者光也言光輝者日月之光揮散也言暉者主離日也管輅曰朝日爲暉或曰星辰何象也曰艮離也邵雍曰離爲星賁艮上離下彖曰柔來文剛又曰分剛上而文柔天文也班固曰陰陽之精其本在地張衡曰地有山嶽精鐘爲星蓋星辰者地之精气上發乎天而有光耀者也星日之餘也辰月之餘也月生於日之所照也眾星被耀因水轉光三辰同形陰陽相配其體則艮也河洛篇曰天中極星昆侖之墟天門明堂太山之精中挺三臺也五靈諸侯也岍岐荊山壺口雷首太嶽砥柱東方之宿也析城王屋太行恆山碣石西傾朱圉北方之宿也鳥防太華熊耳外方桐柏嶓冢陪尾西方之宿也荊山內方大別岷山衡山九江敷淺原南方之宿也九隘之險九河之曲瀁水三危汶江九折上爲列星諸賢之論不詭於經矣故精斁气歇坎極離見乃有隕星其光燭地者離也隕而成石或爲阜堆塵沙者艮也日爲陽月爲陰嵗熒惑鎭爲陽太白辰爲陰斗魁爲陽尾爲陰天南爲陽北爲陰東爲陽西爲陰日月東行天西轉日自牽牛至東井分剛上而文柔也月自角至壁柔來而文剛也五星東行有遲有速北斗西行昬明疊建二十八宿分配五行各有陰陽四時隠見至於中外之宮無名之星河漢之精皆發乎陰陽者也則二气交錯成天之文信矣蘇氏曰天地一物也陰陽一气也或爲象或爲形所在之不同故在云者明其一也象者形之精華發於上者也形者象之體質畱於下者也人見其上下眞以爲兩矣豈知其未嘗不一耶由是觀之世之所謂變化者未嘗不出於一而兩於所在也自兩以往有不可勝計者矣

八卦納甲

晦朔防爲坤象三日朏而出於庚爲震象五日上而見於丁爲兌象七日盈於甲壬爲乾象旣形而生魄退於辛爲巽象八日下消於丙爲艮象七日復與日防於辰次之所而爲坤象系辭縣象著明莫大乎日月虞翻曰謂日月懸天成八卦象三日暮震象月出庚八日兌象月見丁十五日乾象月盈甲壬十六日旦巽象月退辛二十三日艮象月消丙三十日坤象月滅乙晦夕朔旦則坎象水流戊日中則離離象火就巳戊巳土位象見於中日月相推而明生焉蠱先甲三日後甲三日虞翻曰謂初變成幹幹爲甲至二成離離爲日謂幹三爻在前故先甲三日賁時也變三至四體離至五成幹幹三爻在後故後甲三日旡妄時也易出震消息歷乾坤象乾爲始坤爲終故終則有始乾爲天震爲行故天行也巽九五先庚三日後庚三日虞翻曰謂變初至二成離至三成震震主庚離爲日震三爻在前故先庚三日謂益時也動四至五成離終上成震震爻在後故後庚三日也幹成於甲坤成於庚陰陽天地之始終故經舉甲庚於蠱彖巽五也革已日乃孚虞翻曰離爲日孚謂坎四動體離五在坎中故已日乃孚以成旣濟漢上朱氏曰已日當讀作戊巳之已十日至庚而更更革也自庚至己十日浹矣已日者浹日也革自遁來無妄變也二變家人三變離四變革無妄之震納庚革之離納已故有此象二應五三應上孚也趙氏曰天道左旋日月右轉兩曜行天若彈丸然月受日光向爲明而背爲魄下土視之則有盈闕蓋日行一度一嵗一周天月行十三度十九分度之七一月一周天合離盈速之旣異朓朒望之攸分魄者月之體坤之純陰象焉明者日之光幹之純陽象焉其生明也一陽在下震之象其生魄也一陰在下巽之象二陽浸長上爲兌二陰浸長下爲艮三日明於庚震納庚也十六魄於辛巽納辛也八日於丁兌納丁也廿三於丙艮納丙也日月相望於三五月盈在甲故幹納甲日月合符於晦朔月沒於乙故坤納乙明滿於甲而盡乎壬壬廿九日也過則晦矣故幹復納壬魄全於乙而止乎癸癸二日也過則明矣故坤復納癸望前月行先乎日故以昬定望後月行後乎日故以晨定月近於朔故必三十度而明始見月逺於望故不待十度而魄已生日月相去各九十餘度四分天之一明與魄分謂之日月相對各百八十餘度直乎天之半明周乎魄謂之望日離也納己巳居陽中月坎也納戊戌居陰中日月合徳戊巳無位循環不窮所以爲中朱氏參同契說曰首言乾坤坎離四卦橐籥之外其次卽言屯六十卦以見一日用功之早晚又次卽言納甲六卦以見一月用功之進退又次卽言十二辟卦以分納甲六卦而兩之蓋內以詳理月節而外以兼統嵗功其所取於易以爲說者如是而已初未嘗及夫三百八十四爻也今世所傳火之法乃以三百八十四爻爲一周天之數以一爻直一日而爻多日少則不免去其四卦二十四爻以俟二十四气之至而漸加焉已非出於自然脗合之度矣且當日所用之爻或陰或陽初無次第不知功夫有何分別又況一日之間已周三百六十之數而其一气所加僅得一爻多少重輕不相權凖又此二十四者進增微漸退減暴疾無復往來循環之勢恐亦後人以意爲之未必魏君之本指也參同之書本不爲明易乃姑借此納甲之法以寓其行持進退之異時每欲學之而不得其傳無下手處不敢輕議然其所言納甲之法則今所傳京房占法見於火珠林者是其遺說沈存中筆談解釋甚詳亦自有理參同所云甲乙丙丁庚辛者乃以月之昬旦出沒言之非以分六卦之方也此𨿽非爲明易而設然易中無所不有茍其言自成一說可推而通則亦無害於易

【�】七日來復

正義曰案易緯稽覽圖云卦气起中孚故離坎震兌各主其一方其餘六十卦卦有六爻爻別主一日凡主三百六十日余有五日四分日之一者每日分爲八十分五日分爲四百分四分日之一又爲二十分是四百二十分六十卦分之六七四十二卦別各得七分是每卦得六日七分也剝卦陽气之盡在於九月之末十月當純坤用事坤卦有六日七分坤卦之盡則復卦陽來是從剝盡至陽气來復隔坤之一卦六日七分舉成數言之大衍歷議曰十二月卦出於孟氏章句其說易本於气而後以人事明之京氏又以卦爻配期之日坎離震兌其用事自分至之首皆得八十分日之七十三頤晉井大畜皆五日十四分餘皆六日七分止於占災眚與吉凶善敗之事至於觀陰陽之變則錯亂而不明自乾象歷以降皆因京氏惟天保歷依易通統軌圖自八十有二節五卦初爻相次用事及上爻而與中气偕終非京氏本防及七略所傳按郎顗所傳卦皆六日七分不以初爻相次用事齊歷謬矣漢上朱氏曰先儒舊傳自子夏京房陸績虞翻皆以陽涉六陰極而反初爲七日至王昭素乃暢其說曰幹有六陽坤有六陰一陰自五月而生屬坤陰道始進陽道漸消九月一陽在上眾陰剝物至十月則六陰數極十一月一陽復生自剝至十一月隔坤之六陰陰數旣六過六而七則位屬陽以此知過坤六位卽六日之象至於復爲七日之象是以安定曰凡歷七爻以一爻爲一日故謂之七日伊川曰七變而爲復故云七日蘓子曰坤與初九爲七其實皆源於子夏夫陽生於子陰生於午自午至子七而必復乾坤消息之理也故以一日言之自午時至夜半復得子時以一年言之自五月至十一月復得子月以一月言之自午日凡七日復得子日以一紀言之自午嵗凡七嵗復得子嵗天道運行其數自爾合之爲一紀分之爲一嵗一月一日莫不皆然故六十卦當三百六十日而兩卦相去皆以七日且卦有以爻爲嵗者有以爻爲月者有以爻爲日者於復言七日來復者明卦气也陸希聲謂聖人言七日來復爲歷數之微明是也以消息言之自立冬十月節至大雪十一月節坤至復卦凡歷七爻以卦气言之自冬至十一月中气卦起中孚至復卦凡歷七日聖人觀天道之行反復不過七日故曰七日來復彖曰七日來復天行也王輔嗣曰復不可逺也夫天道如是復道豈可逺乎豈惟不可逺亦不能逺矣中孚十一月之卦也以嵗言之陽始於冬至以歷言之日始於牽牛以日言之晝始於夜半以人言之慮始於心思易於復言七日來復冬至也於姤言品物咸章夏至也舉二至則律曆見矣陸氏曰臨九二爻體在兌兌陰卦也有陽消之象焉故稱八月有凶戒之也復卦初爻體震震陽卦有陽息之象焉故稱七日來復喜之也兌在西方月生於西兌象得八故曰八月戒在逺也震在東方日生於東震象得七故曰七日喜於近也七八主靜故於彖象言之李氏曰復剛長而以日云者幸其至之速臨陽消而以月云者幸其消之遲朱氏曰自五月姤卦一陰始生至此七爻而一陽來復乃天運之自然積陰之下一陽復生天地生物之心幾於滅息而至此乃復可見在人則爲靜極而動惡極而善本心幾息而復見之端也邵子之詩曰冬至子之半天心無攺移一陽初動處萬物未生時酒味方淡大音聲正希此言如不信更請問庖犧至哉言也學者冝盡心焉

治歷明時

漢上朱氏曰乾始於坎而終於離坤始於離而終於坎乾終而坤革之地革天也陽極生陰乃爲寒坤終而干革之天革地也陰極生陽乃爲暑天地相革寒暑相成是亦水火相息也坎冬離夏震春兌秋四時也故曰天地革而四時成君子觀澤中有火則知日月坎離有交防之道日火也月水也冬至日起牽牛一度右行而周十二次盡斗二十六度則復還牽牛之一度而歷更端矣牽牛者星紀也水之位也日月交防於此澤中有火之象也歷更端者革也昔者黃帝迎日推策始作調歷閱世十一歷年五千而更七歷至漢造歷嵗在甲子乃十一月冬至甲子朔爲入歷之始是時日月如合璧復防於牽牛距上元太初十四萬三千一百二十七嵗蓋日月盈縮與天錯行積久閏差君子必修治其歷以明四時之正所謂四時之正者冬至日月必防於牽牛之一度而望晦朔分至啟閉皆得其正矣日月不防者司曆之過也嘗問歷於郭忠孝曰古歷起於牽牛一度沈括謂今宿於斗六度謂之嵗差何也曰久則必差差久必復於牽牛牽牛一度者乃上元太初起歷之元也天之動始於坎歷艮與震而左行地之動始於離歷坤與兌而右行是以日月防於牽牛萬物成於艮故曰天地以順動故日月不過而四時不忒田氏曰自幹至革其卦凡四十有九太衍之用也分而象兩天地革矣揲之以四四時成矣是以至革則治歷後世以大衍爲歷者豈非得是歟蔡氏曰黃道之差始自春分秋分赤道所交月道之差始自交初交中黃道所交日出入赤道二十四度月出入黃道六度黃道一周退前所交六十分度之一是謂嵗差月道一周退前所交一度八萬九千七百七十二分度之四萬三千五百三少半積二萬一千九百一十五年而嵗差周積二百二十一月及分一千七百五十三而交道周矣赤道紘帶天之中日道月道斜交赤道之內外其周圍長短與赤道無差而日月每日行度亦無盈縮進退歷家欲求日月交防故以赤道爲起算之法以赤道度數而揆之黃道則日行有盈縮焉以赤道度數而揆之月道則月行有進退焉非日月之行眞有盈縮進退也

象閏當期

沙隨程氏曰分而爲二掛一曰象兩象三而不曰兩儀三才者此據歷法言之陽爲春夏陰爲秋冬所謂兩也陽爲夏陰爲冬春秋爲陰陽之中所謂三也故揲之以四然後以象四時歸奇於扐以象閏五嵗再閏故再扐而後掛此十有八變之一也指問曰扐按歷法十九年七閏爲一章其間五嵗再閏者二餘亦不滿六嵗故舉其大數曰五嵗再閏二十七章爲一防三防爲一統三統爲一元元四千六百一十七嵗冬至甲子朔旦無餘分此太元之歷法也是謂天統千五百三十九嵗甲辰朔旦冬至無餘分是謂地統又千五百三十九嵗甲申朔旦冬至無餘分是謂人統云元二百四十三章也漢上朱氏曰得五與四四則策數三十六四九也是爲幹之策幹之象老陽也得九與八八則策數二十四四六也是爲坤之策坤之策老陰也得五與八八得九與四八策數皆二十八四七也是爲震坎艮之策少陽也得九與四四得五與四八策數皆三十二四八也是爲巽離兌之策少陰也三十六合二十四六十也二十八合三十二亦六十也幹之策六爻二百一十有六坤之策六爻一百四十有四乾坤之策凡三百有六十當期之日具四時也震坎艮之策六爻一百六十有八巽離兌之策六爻一百九十有二震坎艮巽離兌之策凡三百有六十亦當期之日舉乾坤則六卦舉矣劉牧謂經惟舉乾坤老陽老陰三百六十之數當期之日不更別舉他卦之爻而疑六日七分之義此不以三隅反也唐陸希聲謂易以年統月以嵗統旬以日統時凡言月者以一策當一月一九之策三十有六是爲三年故曰皆一九之策也又曰以年統月一日十二時七日八十四時一九之策三十六二六之策四十八凡八十有四是爲七日八十四時故曰七日者一九二六之策也又曰以日統時一朔之旬三十日七二十八策八三十二策凡六十策半之爲三十故曰言旬者合七八之策而半之以象一朔之旬一閏三十日再閏六十日九三十六策六二十四策凡六十策故曰言嵗者全之以象再閏之日月有朔虛故半之嵗有中盈故全之一月三旬八月二十四旬而老陰之策二十有四故曰八月之旬當極陰之策二十有四三嵗爲一閏一嵗三百六十日而二篇之爻三百八十有四除三百六十日餘二十四日故曰閏之日當二篇之爻八十有四乾坤之策當期之日而少六日故曰虛分包焉二篇之爻三百八十四爻多二十四日故曰盈分萃焉其說本於系辭坤乾之策當期之日然時有抵牾山楊氏曰以爻當期其原出於系辭而以星日气候分布諸爻易未有也其流詳於緯書世傳稽覽圖是也楊子艸蓋用此耳卦气起於中孚冬至卦也太以中凖之其次復卦太以周凖之升大寒卦也太以干凖之今之曆書亦然而先天以復爲冬至噬嗑爲大寒林氏曰大哉易乎本夫道徳性情之妙而放諸陰陽气數之中如復所謂七日臨所謂八月蠱所謂先甲後甲巽所謂先庚後庚又如十年三嵗月幾望已日乃孚是皆陰陽气數當然之變又豈浮說遁辭所能得也嘗攷之大傳乾坤之策凡三百有六十以當期之日其所以酬酢萬變終終而始始者不出乎四時五行當期之數也孟氏而下有焦贛氏以一卦變爲六十四積而至於四千九十六凡一卦所主六日震離坎兌寄直於分至之日如曰冬至則坎用事次未濟次蹇次頤次中孚次復當期之數循環爲變此正子云以太凖易法也然太以二首統九日自中孚起牽牛一度則於焦氏之法微有不合其後孔穎達求之易緯又以四正卦各主其一方卦有六爻爻主一气所謂二十四气也其餘卦六十爲爻者三百六十六日七分則以一卦主之較以周天之度無有餘不足之分三家之學是皆以卦气言易者也然當期之數所用不同如此

十二月卦圖

朱氏曰謂溫厚之气盛於東南嚴凝之气盛於西北者禮家之說也謂陽生於子於卦爲復陰生於午於卦爲姤者歷家之說也謂巽位東南乾位西北者說卦之說也此三者各爲一說而禮家歷家之言猶可相通至於說卦則其卦位自爲一說而與彼二者不相謀矣幹於文王八卦之位在西北於十二卦之位在東南坤於丈王八卦之位在西南於十二卦之位在西北故今圖列文王八卦於內而布十二卦於外以見彼此位置迥然不同論十二卦則陽始於子而終於已陰始於午而終於亥論四時之气則陽始於寅而終於未陰始於申而終於丑此二說者𨿽若小差而所爭不過二位蓋子位一陽𨿽生而未出乎地至寅位泰卦則三陽之生方出地上而溫厚之气從此始焉已位乾卦六陽𨿽極而溫厚之气未終故午位一陰𨿽生而未害於陽必至未位遁卦而後溫厚之气始盡也其午位陰已生而嚴凝之气及申方始亥位六陰𨿽極而嚴凝之气至醜方盡義亦放此蓋地中之气難見而地上之气易識故周人以建子爲正𨿽得天統而孔子之論爲邦乃以夏時爲政蓋取其陰陽始終之著明也坤蹇解卦之彖辭皆以東北爲陽方西南爲陰方然則謂冬春爲陽夏秋爲陰亦是一說但說卦又以幹爲西北則陰有不盡乎西以巽爲東南則陽有不盡乎東又與三卦彖辭小不同但此自是一說與他說如十二卦之類各不相通爾陽主進而陰主退陽主息而陰主消進而息者其气彊退而消者其气弱此陰陽之所以爲柔剛也陽剛溫厚居東南主春夏而以作長爲事陰柔嚴凝居西北主秋冬而以斂蔵爲事作長爲生斂蔵爲殺此剛柔之所以爲仁義也以此觀之則陰陽剛柔仁義之位豈不曉然而彼揚子云之所謂於仁也柔於義也剛者乃自其用處之末流言之蓋亦所謂陽中之陰陰中之陽固不妨自爲一義但不可以雜乎此而論之耳天地之間一气而已分陰分陽便是兩物故陽爲仁而陰爲義然陰陽又各分而爲二故陽之初爲木爲春爲仁陽之盛爲火爲夏爲禮陰之初爲金爲秋爲義陰之極爲水爲冬爲智蓋人之惻隠方自中出而禮之恭敬則已盡發於外義之羞惡方自外入而智之是非則已全伏於中故其象類如此非是假合附防若能黙防於心便自可見元亨利貞其理亦然文言取類尢爲明白五行之中四者旣各有所屬而土居中宮爲四行之地四時之主在人則爲信爲眞實之義而爲四徳之地眾善之主也蓋天人一物內外一理流通貫徹初無間隔邵子曰至哉文王之作易也其得天地之用乎故乾坤交而爲泰坎離交而爲旣濟也幹生於子坤生於午坎終於寅離終於申以應天之時也置幹於西北退坤於西南長子用事而長女代母坎離得位而兌艮爲耦以應地之方也王者之法其盡於是矣此言文王攺易伏羲卦圖之意也蓋自乾南坤北而交則乾北坤南而爲泰矣自離東坎西而交則離西坎東而爲旣濟矣乾坤之交者自其所以成而反其所由生也故再變則幹退乎西北坤退乎西南也坎離之變者東自上而西西自下而東也故乾坤旣退則離得乾位而坎得坤位也震用事者發生於東方巽代母者長養於東南也易通卦驗曰冬至四十五日以次周天三百六十五日復當故卦幹西北也主立冬坎北方也主冬至艮東北也主立春震東方也主春分巽東南也主立夏離南方也主夏至坤西南也主立秋兌西方也主秋分

乾坤

朱氏曰幹一而實故以質言而曰大坤一而虛故以量言而曰廣蓋天之形𨿽包於地之外而其气常行乎地之中也漢上朱氏曰伏羲畫卦乾上坤下立天地之位歸蔵先坤後乾首萬物之母連山幹始於子坤始於午至於周易尊乾卑坤其體乃定闔辟以一嵗言之寒暑也以一日言之晝夜也以一身言之出入之息死生之變也無闔則無辟無靜則無動此歸蔵所以先坤歟荀爽曰乾起坎而終於離坤起於離而終於坎離坎

者乾坤之家而陰陽之府故曰大明終始張氏曰幹曰行以徳言也坤曰勢以體言也徳大而難名故曰健體定而不變故曰坤凡卦之不可以名言者惟幹焉爾呂氏曰天下惟有一理坤之彖止曰乃順承天徳合

無疆而已蓋理未有在幹之外者也故曰效法之謂坤泰內健而外順否內柔而外剛何也乾健也坤順也否則上下不交有天地之形而無干坤之用故不言健順魏氏曰乾天也離日也皆爲君之象坤地也坎月也

皆爲臣之象未有乾坤不交而能位天地坎離不交而能育萬物君臣不交而能躋斯世於泰和也

六十卦直日

四正卦冬至坎用事春分震夏至離秋分兌十一月未濟蹇頤中孚復十二月屯謙睽升臨

正月小過益漸泰二月需隨晉解大壯三月豫訟蠱革夬四月旅師比小畜幹五月大有家人井咸姤六月鼎丰渙履遁七月恆節同人損否八月巽萃大畜賁觀九月歸妹無妄明夷困剝十月艮旣濟噬嗑大過坤四正爲方伯中孚爲三公復爲天子屯爲諸侯謙爲大夫睽爲九卿升還從三公周而復始九三應上九淸淨微溫陽風九三應上六絳赤決溫陰雨六三應上六白濁微寒陰雨六三應上九麯塵決寒陽風諸卦上有陽爻者陽風上有陰爻者陰雨【後魏歷志】

十二辟卦復子臨丑泰寅大壯卯夬辰幹已姤午遁未否申觀酉剝戌坤亥

書

堯歷象圖

歷法所起

古法以紀蔀爲宗從伏羲先天甲寅積周一千八百一十四紀再入十五紀人元一十有二蔀當癸酉蔀嵗在己丑而生帝堯至甲辰嵗十有六卽位越二十有一嵗得甲子而演紀作歷是年天正冬至日在虛一度按幹鑿度皇極經世及漢皇甫謐所載並然

嵗差法

按紀元歷嵗周三百六十五度二千四百三十六分此一嵗之气積分也周天三百六十五度二千五百六十四分太陽所纒周天之度也嵗差一百二十八分注云以嵗周數除周天數卽得太陽嵗行不及之分度母一萬注以一度爲萬分自演紀至開元甲子

冬至日在斗十度凡退三十八度四千一百二十八分至幹徳甲子冬至日在斗六度凡退四十一度四千八百四十八分至慶曆甲申冬至日在斗五度此法通古合今故知堯歷日在虛度而鳥火昴虛以仲月昏中合堯典

推歷代所入蔀例

按幹鑿度入天元一千八百一十四紀再十五紀而堯生於人元之癸酉蔀己丑嵗至甲辰嵗十有六以唐侯升爲天子至文王受洛書再入十六紀當天元戊午蔀二十四嵗在癸丑又五年戊午受丹書明年己未攺元越十有二年辛未正月戊午武王伐商故經曰惟十有三年春一月戊午師渡孟津由此逆推今古不差

積年數

堯在位七十年舜五十年夏四百三十二年商六百二十九年周八百六十七年秦莊襄終二世四十三年前後漢合四百二十六年漢至太初一百三年太初至唐開元甲子凡八百二十七年開元甲子至本朝慶曆甲申凡三百二十一年三統歷七十六年爲一蔀二十蔀爲一紀積一千五百二十嵗凡紀首者皆嵗甲寅日甲子卽以甲子之日爲初蔀名甲子蔀一也滿七十六嵗其後年初日次癸夘卽以癸夘爲蔀首二也從此以後壬午爲蔀三也乙酉蔀二十也是一紀之數終而復始

甲寅【天

甲子蔀】甲寅【己酉蔀】甲寅【甲午蔀】甲寅【己卯蔀】庚午【癸卯蔀】庚午【戊子蔀】庚午【癸酉蔀】庚午【戊午蔀】丙戌【壬午蔀】丙戌【丁卯蔀】丙戌【壬子蔀】丙戌【丁酉蔀】壬寅【辛酉蔀】壬寅【丙午蔀】壬寅【辛卯蔀】壬寅【丙子蔀】戊午【庚子蔀】戊午【乙酉蔀】戊午【庚午蔀】戊午【乙夘蔀】甲戌【己卯蔀】甲戌【地

甲子蔀】甲戌【己酉蔀】甲戌【甲午蔀】庚寅【戊午蔀】庚寅【癸夘蔀】庚寅【戊子蔀】庚寅【癸酉蔀】丙午【丁酉蔀】丙午【壬午蔀】丙午【丁夘蔀】丙午【壬子蔀】壬戌【丙子蔀】壬戌【辛酉蔀】壬戌【丙午蔀】壬戌【辛夘蔀】戊寅【乙夘蔀】戊寅【庚子蔀】戊寅【乙酉蔀】戊寅【庚午蔀】甲午【甲幹蔀】甲午【己夘蔀】甲午【人

甲子蔀】甲午【己酉蔀】庚戌【癸酉蔀】庚戌【戊午蔀】庚戌【癸夘蔀】庚戌【戊子蔀】丙寅【壬子蔀】丙寅【丁酉蔀】丙寅【壬午蔀】丙寅【丁夘蔀】壬午【辛夘蔀】壬午【丙子蔀】壬午【辛酉蔀】壬午【丙午蔀】戊戌【庚午蔀】戊戌【乙夘蔀】戊戌【庚子蔀】戊戌【乙酉蔀】朱氏曰歷所以紀數之書也象所以觀天之器也日陽精一日而繞地一周月陰精一月而與日一防星二十八宿眾星爲經金木水火土五星爲緯辰以日月所防分周天之度爲十二次正義曰古時眞歷遭戰國及秦而亡漢存六歷𨿽詳於五紀之論皆秦漢之際假托爲之實不得正大衍歷議曰漢自中興以來圖防漏泄而考靈曜命歷序皆有甲寅元其所起在四分曆庚申元後百一十四嵗緯所載壬子冬至則其遺術也董巴議曰昔伏羲始造八卦作三畫以象二十四气黃帝因之初作調歷歷代十一更年五千凡有七歷顓頊以今之孟春正月爲元其時正月朔旦立春五星防於天歷營室也冰凍始泮蟄虫始發雞始三號天曰作時地曰作昌人曰作樂鳥獸萬物莫不應和故顓頊聖人爲歷宗也湯作殷曆弗復以正月朔旦立春爲節更以十一月朔旦冬至爲元首下至周魯及漢皆從其節據正四時夏爲得天以承堯舜從顓頊故也禮記大戴曰虞夏之歷建正於孟春此之謂也

閏

一年餘十有一日四分日之一二年餘二十有二日四分日之二三年餘三十有三日四分日之三四年餘四十有五日五年餘五十六日四分日之一

素問立端於始表正於中推余於終而天度畢矣注立首气於初節之日示斗建於月半之辰退餘閏於相望之後朱氏曰天體至圓周圍三百六十五度四分度之一繞地左旋常一日一周而過一度日麗天而少遲一日繞地一周無餘而常不及天一度積三百六十五日九百四十分日之二百三十五而與初躔防是一嵗日行之數也月麗天而尢遲一日常不及天十三度十九分度之七積二十九日九百四十分日之四百九十九而與日防十二防得全日三百四十八餘分之積五千九百八十八如日法九百四十而一得六不盡三百四十八通計得日三百五十四九百四十分日之三百四十八是一嵗月行之數也嵗有十二月月有三十日三百六十者嵗之常數也故日行而多五日九百四十分日之二百三十五者爲气盈月行而少五日九百四十分日之五百九十二者爲朔虛合气盈朔虛而閏生焉故一嵗閏率則十日九百四十分日之八百二十七三嵗一閏則三十二日九百四十分日之六百一五嵗再閏則五十四日九百四十分日之三百七十五十有九嵗七閏則气朔分齊是爲一章也故積之三年而不置閏則春之一月入於夏而時漸不定矣子之一月入於丑而嵗漸不成矣積之之欠至於三失閏則春皆入夏而時全不定矣十二失閏則子皆入丑而嵗全不成矣葉氏曰治歷者先求一嵗有餘不足之數以置閏則四時久而不差蓋日差則月不成月差則時不成時差則嵗不成矣吳氏曰三嵗餘三十三日四分日之三三嵗一閏尙餘三日四分日之三五嵗餘五十六日四分日之五五嵗再閏則又少三日四分日之五十九年七閏謂之一章總十九年而論之餘二百一十三日四分日之三閏月又小七閏計二百丹三日尙餘十日四分日之三積至八十一章然後盈虛之數盡而復始矣今言三百有六旬有六日意其以四分日之一而當一日焉胡氏曰迎日推策則有其數轉璣觀衡則有其象歸奇於扐以象閏數也斗指兩辰之間象也象數者天理也非人所能爲也故以定時成嵗者唐典也以詔王居門終月者周制也班告朔於邦國不以是爲附月之餘而弗之數也

出日納日

葉氏曰日之出納以一日言之則東西也以一嵗言之則日陽物隨陽以進退南者陽之正位冬至陽始萌日自斗而北行則進而離其所至春分而陽功顯萬物於是皆作故謂之出夏至陰始萌日自井而南行則退而復其所至秋分而陽功畢萬物於是皆成故謂之納一日之出納均於東西惟仲春在奎十四度仲秋在角五度景居二至長短之中去極俱九十一度皆以卯出以酉入則嵎夷正其所自出也故命曰谷西正其所自入也故命曰昧谷因其一日出納之正使治其一嵗出納之事者賓餞也朱氏曰出日方出之日蓋以春分之旦朝方出之日而識其初出之景也納日方納之日蓋以秋分之暮夕方納之日而識其景也

四仲中星

春則以胃加酉夏則以栁加酉秋則以氐加酉冬則以虛加酉中星各見於午位正義曰四方皆有七宿各成一形東方成龍形西方成虎形皆南首而北尾南方成鳥形北方成形皆西首而東尾天道左旋日體右行故星見之方與四時相逆春則南方見夏則東方見秋則北方見冬則西方見何承天曰堯典日永星火以正仲夏今季夏則火中宵中星虛以殷仲秋今季秋則虛中爾來二千七百餘年以中星檢之所差二十七八度則堯冬至日在須女十度左右也漢太初歷冬至在牽牛初後漢四分及魏景初法同在斗二十一林氏曰鳥火虛昴皆是分至之昏見於南方直正午之中星而孔氏謂七星畢見不以爲中星王肅覺其非遂謂宅嵎夷孟月也日中日永宵中仲月也鳥火虛昴季月也此說並與天象偶合然分孟仲季非書之意蓋不知歷家有嵗差之法以月令日在某宿而求之所以不合按歷家自北齊向子信始知嵗差之法故以歷推之凡八十餘年差一度月令日在某宿比之堯時則已差矣故唐一行雲月在虛一則星火星昴皆以仲月昏中而沈存中亦云堯典日短星昴今乃日短星東壁朱氏曰中星或以象言或以次言或以星言者蓋星適當昏中則以星言如星虛星昴是也星不當中而適當其次者則以次言如尾火是也次不當中而適界於兩次之間者則以象言如星鳥是也聖人作歷推攷參驗以識四時中星其立言之法詳密如此又按堯冬至日在虛昏中昴今日在斗昏中壁而中星古今不同者蓋天有三百六十五度四分度之一嵗有三百六十五日四分日之一天度四分之一而有餘嵗日四分之一而不足故天度常平運而舒日運常內轉而縮天漸差而西嵗漸差而東此卽嵗差之由唐一行所謂嵗差者日與黃道俱差者是也古歷簡易未立差法但隨時占修攺以與天合至東晉虞喜始以天爲天以嵗爲嵗乃立差法以追其變約以五十年而退一度何承天以爲太過乃倍其年而又反不及至隋劉焯取二家中數爲七十五年蓋爲近之而亦未爲精密也堯時昏旦星中於午月令差於未漢晉以來又差今比堯舜時似差及四分之一陳氏曰書之所言皆昏星也書於仲夏舉房心【火房心也】而月令舉亢書於仲秋舉虛而月令舉牛書於仲冬舉昴而月令舉壁則書之中星常在後而月令中星常在前蓋月令舉月本書舉月中也鄭氏曰二十八宿環列於四方隨天而西轉四方𨿽有定星而星無定居各以時見於南方天形北傾故北極居天之中而常在人北二十八宿常半隠半見日東行歷二十八宿故隠見各有時必於南方攷之惟仲春之月四方之星各居其位故星火在東星鳥在南星昴在西星虛在北至仲夏則鳥轉而西火轉而南虛轉而東昴轉而北至仲秋則火轉而西虛轉而南昴轉而東鳥轉而北至仲冬則虛轉而西昴轉而南鳥轉而東火轉而北來嵗仲春則鳥又轉而南矣循環無窮堯典考中星以正四時甚簡而明異乎呂令之星舉月本也方氏曰書言分至之所中月令言昏旦之所中彼以時爲主此以月爲主然見於南方則一也

堯典日星月令日星【秦歷防取近距以乙夘嵗正月】

唐月令日星【己巳合朔立春爲上元七曜俱在營室】

孟春【日在營室昏參中旦】正月【節日在虛昏昴中曉心中斗建寅初

尾中

中气日在危昬畢中曉尾中斗寅中】

日中星鳥仲春【日在奎昬弧中旦建】二月【節日在營室昬東井中曉箕中斗卯

初星

中中气日在奎昬東井中曉南斗中斗夘】

季春【中日在胃昬七星中】三月【旦節日在婁昬栁中曉南斗中

斗辰初

牽牛中中气日在胃昬張中曉南斗】

孟夏【中斗辰中日在畢昬】四月【翼中旦婺節日在昴昬翼中曉

牽牛

中斗已初女中中气日在畢昬軫中】

日永星火仲夏【曉須女中斗已中日】五月【在東井昬元中旦節日在

參昬

角曉危中斗午初危中中气日在東井昬】

季夏【亢中曉營室中斗午】六月【中日在栁昬火中旦奎節日在東升

昬

氐中曉東壁中斗未初中中气】

孟秋【日在栁昬尾中曉奎】七月【中斗未中日在翼昬建星中

旦節

日在張昬尾中曉婁中斗申初】

宵中星虛仲秋【畢中中气日在張昬】八月【箕中曉昴中斗申中日在角昬

牽牛中

旦節日在翼昬南斗中晚畢中斗酉初觜】

季秋【觽中中气日在軫昬】九月【南斗中曉東井中斗酉中日在房昬

虛

中旦栁節日在角昬牽牛中曉東井】

孟冬【日在尾昬危中旦七】十月【節日在房昬虛中曉張中斗亥初

星中

中气日在尾昬危中曉翼中斗亥中】

日短星昴仲冬【日在斗昬東壁中旦】十一月【節日在箕昬營空中曉軫中斗子初

軫中

中气日在南斗昬東壁中曉角中斗子中】

季冬【日在婺女昬婁中旦】十二月【節日在南斗昬奎中曉亢中斗丑初

氐中

中气日在須女昬婁中曉氐中斗丑中】

馬融鄭以爲星鳥星火謂正在南方春分之昬七星中仲夏之昬心星中秋分之昬虛星中冬至之昬昴星中皆舉正中之星不爲一方盡見夏氏曰仲春之月日在昴入於酉地初昬之時鶉火之星見於南方正午之位當是時也晝五十刻夜五十刻晝夜相等故曰日中又云星鳥者蓋是時朱鳥亦見南方不言鶉火而言星鳥舉四象也仲夏之月日在星入於酉地初昬之時大火見於南方正午之位當是時也晝長夜短晝六十刻夜四十刻故謂之日永星火此舉十二次也仲秋之月日在心入於酉地初昏之時虛星見於南方正午之位當是時也晝夜分晝五十刻夜五十刻故謂之宵中星虛仲冬之月日在虛入於酉地初昏之時昴星見於南方正午之位方是時也晝短夜長晝四十刻夜六十刻故謂之日短星昴此舉二十八宿也賈逵曰太初歷冬至日在牽牛初者牽牛初星也古黃帝夏殷周魯冬至日在建星建星卽今斗星也蔡邕曰顓帝曆術曰天元正月己巳朔旦立春俱以日月起於天廟營室五度今月令孟春之月日在營室王孝通詰傅仁均曰日短星昴以正仲冬七宿畢見舉中宿言耳舉中宿則余星可知仁均專守昴中執文害意不亦謬乎又月令仲冬昬東壁中明昴中非爲常準若堯時星昴昏中差至東壁然則堯前七千餘載冬至昬翼中日應在東井井極北去人近故暑斗極南去人最逺故寒寒暑易位必不然矣仁均對曰宋祖衝之立嵗差隋張冑等因而修之𨿽差數不同各明其意孝通未曉乃執南斗爲冬至常星夫日躔宿度如郵傳之過宿度旣差黃道隨而變矣大衍歷議曰夏曆十二次立春日在東壁三度於太初星距壁一度太也顓頊歷上元甲寅嵗正月甲寅晨初合朔立春七曜皆直艮維之首蓋重黎受職於顓頊九黎亂徳二官咸廢帝堯復其子孫命掌天地四時以及虞夏故本其所由生命曰顓頊其實夏曆也湯作殷曆更以十一月甲子合朔冬至爲上元周人因之距羲和千祀昬明中星率差半次夏時直月節者皆當十有二中故因循夏令其後呂不韋得之以爲秦法更考中星斷取近距以乙夘嵗正月己巳合朔立春爲上元洪範傳曰歷記始於顓頊上元太始閼逢攝提格之嵗畢之月朔日己巳立春七曜俱在營室五度是也角至箕爲蒼龍凡七十五度斗至壁爲武凡九十八度四分度之一奎至參爲白虎凡八十度井至軫爲朱雀凡百一十度總爲三百六十五度四分度之一日日行一度月日行十三度十九分度之七正月防於亥其辰爲訾二月防戌爲降婁三月防酉爲大梁四月防申爲實沈五月防未爲鶉首六月防午爲鶉火七月防已爲鶉尾八月防辰爲壽星九月防夘爲大火十月防寅爲析木十一月防丑爲星紀十二月防子爲枵

日永短

正義曰馬融云古制刻漏晝夜百刻晝長六十刻夜短四十刻晝短四十刻夜長六十刻晝中五十刻夜亦五十刻融之此言據日出見爲說天之晝夜以日出入爲分人之晝夜以昬明爲限日未出前二刻半爲明日入後二刻半爲昬損夜五刻以禆於晝則晝多於夜復校五刻古今曆術與太史所候皆云夏至之晝六十五刻夜三十五刻冬至之晝四十五刻夜五十五刻春分秋分之晝五十五刻夜四十五刻此其不易之法也然今太史細之法則校常法半刻也從春分至於夏至晝漸長增九刻半夏至至於秋分所減亦如之從秋分至於冬至晝漸短減十刻半從冬至至於春分其增亦如之又於每气之間增減刻數有多有少不可通而爲率漢初未能審知率九日增減一刻和帝時待詔霍融始請攺之鄭注書緯考靈曜仍云今日增減一刻猶尙未覺誤也鄭注此云日長者日見之漏五十五刻日短者日見之漏四十五刻與歷不同故王肅難云知日見之漏減晝漏五刻不意馬融爲傳已減之矣因馬融所減而又減之故日長爲五十五刻因以冬至反之取其夏至夜刻以爲冬至晝短此其所以誤陳氏曰日之行也斗建寅則出乙而漸北斗建午則出艮而漸南漸北則春旣分而晝加長漸南則秋旣分而晝加短長短不過百刻蔡氏曰天體北髙而南下地體平著乎其中日近北則去地逺而出早入遲故晝長日近南則去地近而出遲入早故晝短日分十二時者嵗月日時之定數日分百刻者古歷日分之用數

羲和

蘓氏曰禹貢嵎夷在靑州又曰谷則其地近日而光明當在東方海上以此推之則昧谷當在西極朔方幽都當在幽州而南交爲交趾明矣春曰宅嵎夷夏曰宅南交冬曰宅朔方而秋獨曰宅西徐廣曰西今天水之西縣也羲和之任亦重矣堯都於冀而其所重任之臣乃在四極萬里之外理必不然當是致日景以定分至然後歷可起也故使往驗之於四極非常宅也李氏曰作歷之法必先凖定四面方隅以爲表識然後地中可求卽地中然後可以日月之出沒星辰之轉運故堯所以使四子各宅一方者非謂居是地也特使定其方隅耳如土圭之法測日之南北東西知其景之長短朝夕亦堯之遺法也朱氏曰羲和主歷象授時而已非是各行其方之事蓋官在國都而統治之方其極至此非往居於彼也

璣衡

朱氏曰美珠謂之璿璣機也以璿飾璣所以象天體之運轉也衡橫也謂衡簫也以玉爲管橫而設之所以窺璣而察七政之運行猶今之渾天儀也齊猶審也七政日月五星也七者運行於天有遲有速有順有逆猶人君之有政事也言舜初攝位乃察璣衡以審七政之所在以起渾天儀晉天文志云言天體者有三家一曰周髀二曰宣夜三曰渾天宣夜絕無師說不知其狀如何周髀之術以爲天似覆盆蓋以斗極爲中中髙而四邊下日月旁行繞之日近而見之爲晝日逺而不見爲夜蔡邕以爲考驗天象多所違失渾天說王蕃曰天之形狀似鳥卵地居其中天包地外猶卵之裹黃圓如彈丸故曰渾天言其形體渾渾然也其術以爲天半覆地上半在地下其天居地上見有一百八十二度半彊地下亦然北極去地上三十六度南極入地亦三十六度而嵩髙正當天之中極南五十五度當嵩髙之上又其南十二度爲夏至之日道又其南二十四度爲春秋分之日道又其南二十四度爲冬至之日道南下去地三十一度而已是夏至日北去極六十七度春秋分去極九十一度冬至去極一百一十五度此其大率也其南北極持其兩端其天與日月星宿斜而回轉此必古有其法遭秦而滅至漢武時落下閎始經營之鮮於妄人又量度之至宣帝時耿壽昌始鑄銅而爲之象衡長八尺孔徑一寸璣徑八尺圓周二丈五尺彊轉而望之以知日月星辰之所在卽璿璣玉衡之遺法蔡邕以爲近得天體之實者也沈括曰舊法規環一面刻周天度一面加銀丁蓋以夜之天晦不可目察則以手切之也古人以璿飾璣疑亦爲此今按此以漢法逆推古制然歷代以來其法漸宻本朝因之爲儀三重其在外者曰六合儀平置單環上刻十二辰八幹四隅在地之位以凖地面而定四方側立黒雙環具刻去極度數以中分天脊直跨地平使其半出地上半入地下而結於其子午以爲天經斜倚赤單環具刻赤道度數以平分天腹橫繞天經亦使半出地上半入地下而結於其卯酉以爲天緯二環表裏相結不動其天經之環則南北二極皆爲員軸虛中而內向以挈三辰四遊之環以其上下四方於是可攷故曰六合次其內曰三辰儀側立黒雙環亦刻去極度數外貫天經之軸內挈黃赤二道其赤道則爲赤單環外依天緯亦刻宿度而結於黑雙環之卯酉其黃道則爲黃雙環亦刻宿度而又斜倚於赤道之腹以交結於卯酉而半入其內以爲春分後之日軌半出其外以爲秋分後之日軌又爲白單環以承其交使不傾墊下設機輪以水激之使其日夜隨天東西運轉以象天行以其日月星辰於是可攷故曰三辰其最在內者曰四遊儀亦爲黒雙環如三辰儀之制以貫天經之軸其環之內則兩面當中各施直距外趾指兩軸而當其要中之內又爲小窾以受玉衡要中之小軸使衡旣得隨環東西運轉又可隨處南北低昂以待占者之仰窺焉以其東西南北無不周徧故曰四遊此其法之大略也歷家之說又以北斗魁四星爲機杓三星爲衡今詳經文簡質不應北斗二字乃用寓名恐未必然姑存其說以廣異聞馬融曰渾天儀可旋轉故曰璣衡其橫簫所以視星宿也以璿爲璣以玉爲衡蓋貴天象也張氏曰蓋天之法如繪像止得其半渾天之法如塑像能得其全堯之歷象日星蓋天法也舜之璿璣玉衡渾天法也渾法宻於蓋天創意者尙略述作者愈詳也夏氏曰七政在天躔度長短多寡不同日行一度月行十三度十九分度之七嵗星日行千七百二十八分度之百四十五熒惑日行一萬三千八百二十四分度之七千三百五十五太白辰星日各行一度鎭星日行四千三百八十分度之百四十五七政躔度長短多寡不同如此然必謂之齊者曽氏謂步七政之軌度時數以轉璣窺衡而不差焉故曰齊其不齊者乃陵歷鬭食盈縮犯守者也蓋璣衡所見者皆時數軌度之當然不如璣衡則爲變異此說是也沈存中謂熙寧中受詔典領歷官考察星辰以璣衡求極星從窺管之凡三月極星常循窺管之中夜夜不差則窺管卽玉衡也陳氏曰舜齊七政不言經星經者緯星所次也言乎

緯經在其中矣曾氏曰堯之時觀天以歷象至舜又察之以璣衡聖人之法至後世益備也曰七者則日月五星曰政者則羲和之所治無不任焉其體至大蓋一言而盡王蕃曰鄭說動運爲璣持正爲衡皆以玉爲之視其行度觀受禪是非也渾儀羲和氏之舊器歷代相傳謂之璣衡其所由來有原統矣而斯器設在臺史官禁密學者寡得聞見穿鑿之徒不解璣衡之意見有七政之言因以爲北斗七星締造虛文托之防緯史班固猶尙惑之鄭有瞻雅髙逺之才沈靜精妙之思超然獨辟攺正其說聖人復出不易斯言矣蘓氏曰古人測天數其法有二一曰渾天儀規天矩地機隠於內上布經躔以攷日星行度寒暑進退如張衡渾天開元水運銅渾是也二曰銅儀今新舊渾儀翰林天文院與太史局所有是也又案吳王蕃曰渾天儀者羲和之舊器積代相傳謂之璣衡其爲用也以察三光以分度宿者也又有渾天象者以著天體以布星辰二者以攷於天蓋密矣詳此則渾天儀銅儀之外又有渾天象凡三器也渾天象歷代罕傳其制梁武袐府有之云是宋元嘉中所造者古人天具此三器乃能盡妙黃氏曰太極未判天地人三才函於其中謂之渾沌渾沌云者言天地人渾然而未分也太極旣判輕淸者爲天重濁者爲地淸濁渾者爲人輕淸者气也重濁者形也形气合者人也故凡气之發見於天者皆太極中自然之理運而爲日月分而爲五星列而爲二十八捨防而爲斗極莫不皆有常理與人道相應可以理而知也今略舉其梗槪列之於下天體圓地體方圓者動方者靜天包地地依天天體周圍皆三百六十五度四分度之一徑一百二十一度四分度之三凡一度爲百分四分度之一卽百分中二十五分也四分度之三卽百分中七十五分也天左旋東出地上西入地下動而不息一晝一夜行三百六十六度四分度之一【緣日東行一度故天左旋三百六十六度然後日復出於東方】地體徑二十四度其厚半之勢傾東南其西北之髙不過一度邵雍謂水火土石合而爲地今所謂徑二十四度者乃土石之體爾土石之外水接於天皆爲地體地之徑亦得一百二十一度四分度之三也兩極南北上下樞是也北髙而南下自地上觀之北極出地上三十五度有餘南極入地下亦三十五度有餘兩極之中皆去九十一度三分度之一謂之赤道橫絡天腹以紀二十八宿相距之度大抵兩極正居南北之中是爲天心中气存焉其動有常不疾不徐晝夜循環斡旋天運自東而西分爲四時寒暑所以平陰陽所以和此後天之太極也先天之太極造天地於無形後天之太極運天地於有形三才妙用盡在是矣日太陽之精主生養恩徳人君之象也人君有道則日五色失道則日露其慝譴告人主而儆戒之如史誌所載日有食之日中烏見日中黒子日色赤日無光或變爲孛星夜見中天光芒四溢之類是也日體徑一度半自西而東一日行一度一嵗一周天所行之路謂之黃道與赤道相交半出赤道外半入赤道內冬至之日黃道出赤道外二十四度去北極最逺日出辰日入申故時寒晝短而夜長夏至之日黃道入赤道內二十四度去北極最近日出寅日入戌故時暑晝長而夜短春分秋分黃道與赤道相交當兩極之中日出卯日入酉故時和而晝夜均焉月太陰之精主刑罰威權大臣之象大臣有徳能盡輔相之道則月行常度或大臣擅權貴戚官官用事則月露其慝而變異生焉如史誌所載月有食之月掩五星五星入月月光晝見或變爲彗星陵犯紫宮侵掃列捨之類是也月體徑一度半一日行十三度百分度之三十七二十七日有餘一周天所行之路謂之白道與黃道相交半出黃道外半入黃道內出入不過六度如黃道出入赤道二十四度也陽精猶火陰精猶水火則有光水則含影故月光生於日之所照魄生於日之所不照當日則光明就日則光盡與日同度謂之朔【月行潛於日下與日防也】邇一遐三謂之【分天體爲四分謂初八日及二十三日月行近日一分謂之邇一逺日三分謂之遐三邇日一分受日光之半故半明半魄如弓張上昬見故光在西下旦見故光在東也】衡分天中謂之望【謂十五日之昬日入西月出東東西相望光滿而魄死也】光盡體伏謂之晦【謂三十日月行近於日光體皆不見也】月行於白道與黃道正交之處在朔則日食在望則月食日食者月體掩日光也月食者月入暗虛不受日光也【暗虛者日正對照處】經星三垣二十八捨中外官星是也計二百八十三官一千五百六十五星其星不動三垣紫微太微天市垣也二十八捨東方七宿角亢氐房心尾箕爲蒼龍之體北方七宿斗牛女虛危室壁爲靈之體西方七宿奎婁胃昴畢觜參爲白虎之體南方七宿井鬼栁星張翼軫爲朱雀之體中外官星在朝象官如三臺諸侯九卿騎官羽林之類是也在野象物如雞狗狼魚鼈之類是也在人像事如離宮閣道華蓋五車之類是也其餘因義制名觀其名則可知其義也經星皆守常位隨天運轉譬如百官萬民各守其職業而聽命於七政七政之行至其所居之次或有進退不常變異失序則災祥之應如影響然可占而知也緯星五行之精木曰嵗星火曰熒惑土曰塡星金曰太白水曰辰星並日月而言謂之七政皆麗於天天行速七政行遲遲爲速所帶故與天俱東出西入也五星輔佐日月斡旋五气如六官分職而治號令天下利害安危由斯而出至治之世人事有常則各守其常度而行其或君侵臣職臣專君權政令錯繆風教陵遲乖气所感則變化多端非復常理如史誌所載熒惑入於匏一夕不見匏在黃道北三十餘度或勾已而行光芒震耀如五斗器太白忽犯狼星狼星在黃道南四十餘度或晝見經天與日爭明甚者變爲妖星嵗星之精變爲欃槍熒惑之精變爲尢之旗塡星之精變爲天賊太白之精變爲天狗辰星之精變爲枉矢之類如日之精變爲孛月之精變爲彗政教失於此變異見於彼故爲政者尢謹焉天漢四瀆之精也起於鶉火經西方之宿而過北方至於箕尾而入地下二十四气本一气也以一嵗言之則一气耳以四時言之則一气分而爲四气以十二月言之則一气分而爲六气故六陰六陽爲十二气又於六陰六陽之中每一气分其初終則又裂而爲二十四气二十四气之中每一气有三應故又分而爲三是爲七十二原其本始實一气耳自一而爲四自四而爲十二自十二而爲二十四自二十四而爲七十二皆一气之節也十二辰乃十二月斗綱所指之地也斗綱所指之辰卽一月元气所在正月指寅二月指卯三月指辰四月指已五月指午六月指未七月指申八月指酉九月指戌十月指亥十一月指子十二月指丑謂之月建天之元气無形可見觀斗綱所建之辰卽可知矣斗有七星第一星曰魁第五星曰衡第七星曰杓此三星謂之斗綱假如建寅之月昬則杓指寅夜半衡指寅平旦魁指寅他月放此十二次乃日月所防之處凡日月一嵗十二防故有十二次建子之月次名枵建丑之月次名星紀建寅之月次名析木建卯之月次名大火建辰之月次名壽星建巳之月次名鶉尾建午之月次名鶉火建未之月次名鶉首建申之月次名實沈建酉之月次名大梁建戌之月次名降婁建亥之月次名訾十二分野卽辰次所臨之地也在天爲十二辰十二次在地爲十二國十二州凡日月之交食星辰之變異以所臨分野占之或吉或凶各有當之者矣

五辰

天地气數合而成五行復升爲五气五气之精爲五辰聖人正五事修五行調五气則五辰自然順軌故曰撫於五辰亦猶五行之精凝於地而爲金銀鉛汞砂也黃氏曰五辰緯星凡星皆出辰沒戌故五星爲五辰十二捨經星亦爲十二辰嵗星司肅典致時雨熒惑司哲典致時燠太白司乂典致時暘辰星司謀典致時寒塡星司聖典致時風經星有常不變緯星有伏有息有進有退與日相終始變則不可準難齊惟聖人能安之而以日星爲紀日成月要嵗防由是而出故庶績凝焉葉氏曰五行散之在陰以配日者謂之辰別之居方以防日月者亦謂之辰其實一也王氏運气論曰五運六气之說不見於儒者之六經而見於醫家之素問夫素問乃先秦古書𨿽未必皆黃帝歧伯之言然秦火以前春秋戰國之際有如和緩秦越人輩𨿽甚精於醫其察天地陰陽五行之用未能若是精宻也且夫寒暑燥濕風火者天之陰陽三陰三陽上奉之木火土金水五者地之陰陽生長化收蔵下應之而五運行於其間卽五行之化气也天數中於五戊居之地數中於六巳居之戊巳土也化气必以五六故甲巳化土而居於其首土生金故乙庚次之金生水故丙辛次之水生木故丁壬次之木生火故戊巳次之此化气之序也地之三陰三陽亦五行爾而火獨有二五行之妙理也蓋木王於東火王於南金王於西水王於北而土王於四維戊附於戌而在幹已附於辰而在巽而未之對衝在丑故辰戌丑未寄王之位也未在西南其卦爲坤其時爲長夏以其處四時之中呂氏月令謂之中央土此土正王之位也春木生火秋金生水冬水生木而夏火制金生气絕矣惟土王於西南然後以火生土以土生金四時之序循環不窮然火方王於午土遽王於未則火气必耗故君火以名其气溫而未熱相火以位與太陰同處未申之間奉君令以行暑气於是火不耗於土不屈於金故丙盛則庚伏此火所以獨分君相之位也天气始於甲地气始於子子甲相合命曰嵗立曰行四周而爲二紀天以六爲節故气以六期而爲一備地以五爲制故運以五嵗而爲一周運統一嵗於四時之表气分六位於一嵗之中風雨燥濕寒暑其應有其至有期然用以占焉往往不效非素問之無驗用其說者知常而不知變故也凡物理有常必有變𨿽天地之運動往來消息盈虛可以逆其必然者常也若其變則無所不至可知而不可必也嘗試卽其常而言之五太之運是爲太過其至先時五少之運是爲不及其至後時惟平气則不疾不徐其至以時其大略如此火運上臨少陰水運上臨太陽木運上臨厥陰金運上臨陽明土運上臨太陰謂之天符木運臨卯火運臨午金運臨酉水運臨子土運臨四維謂之嵗防五太與在泉气同謂之同天符五少與在泉气同謂之同嵗防若是者其气和土運上見少陽金運上見厥陰謂之運刑天若是者其气乖此皆五運之常也主气各居一步厥陰主初少陰少陽次之太陰陽明又次之太陽主終六位不遷客气與嵗推移子嵗太陽之水爲初醜嵗厥陰之木爲初疊相往來而少陽之爲初气乃在太陰之後半嵗已前司天主之半嵗已後在泉主之其大略如此若其情則有相得與不相得其位則有順有逆相得者木火相臨火土相臨之類也不相得者金木相臨水火相臨之類也父臨子則順木居少陽之位是已反此則寒水居金位斯逆矣君臨臣則順君火居少陽之位是已反此則相火居君火之位斯逆矣此皆六气之常也及論其變則有正有邪於是有變有勝有復有郁有發有淫有承當時而行者正也非時而行者邪也當時而行其過則爲變非時而行其至則爲勝其救則爲復抑而不伸則爲鬱鬱而怒起則爲發陵其所勝則爲淫極而必反則爲承假如太角之化爲啟拆而變爲摧拉太徴之化爲暄燠而變爲炎烈正化之爲變者然也少角木气不足淸勝而熱復少徴火气不足寒勝而兩復邪化之正復然也寒甚而無陽焰是爲火郁熱甚而無淒淸是爲金郁抑而不伸者然也水郁而發則爲冰雹土郁而發則爲飄驟郁抑而怒起者然也風淫所勝則克太陰熱淫所勝則克陽明陵其所勝者也相火之下水气承之濕土之下風气承之極則有反者然也然摧拉之變不應普天悉皆大風炎烈之變不應薄海悉皆燔灼淸气之勝不應宇宙無不明潔雨气之復不應山澤無不蒸溽郁也發也淫也承也其理皆然凡此者其應非有其至非有期是以可知而不可必也其應非有則有不時而應者矣其至非有時則有卒然而至者矣是故千里之逺其變相似者有之百里之近其變不同者亦有之卽其時當其處隨其變而占焉則吉防可知況素問所以論天地之气化者將以觀其變而救民之疾也夫大而天地小而人之一身五行之气皆在焉天地之气有常無變則人亦和平而無災天地之气變而失常則疾癘之所從出也是故木气勝則肝以實病脾以虛病火气勝則心以實病肺以虛病此醫者所能致察儒者不得其詳也至於官天地理陰陽順五行使冬無愆陽夏無伏陰春無淒風秋無苦雨和平之气行於兩間國無水旱之災民無妖孽之病此儒者所當致察醫家未必能知也素問亦略言之矣五行之精是爲五緯與運气相應有嵗星有畏星以此察其行之逆順而占其吉防然必曰徳者福之過者罰之則是運气之和平而爲休祥有徳者召之也運气之乖戾而爲災有過者致之也𨿽然其說略而未詳吾儒之經則詳矣洪範九疇始於五行中於皇極終於五福六極聖人建極於上以順五行之用是以天下之民有五福而無六極有五福皆可以康寧矣無六極皆免於疾病此其道固有行乎運气之外者是謂大順成周之時嘗見之由庚之詩作而陰陽得由其道華黍之詩作而四時不失其和由儀之詩作而萬物各得其宜此建皇極順五行使民有五福而無六極之驗也是故素問方伎之書而洪範則聖人經世之大法也知有素問不知有洪範方伎之流也知有洪範不知有素問儒者何病焉

月生明生魄

魄者乃月之無光處也魄生則明死魄死則明生初三日明始生謂之哉生明又謂之朏又謂之死魄故初二日謂之旁死魄旁近也十六日謂之哉生魄晦則日月相防於東方望則日月相望蓋月本無光借日以爲光合璧則暗相逺而日燭不及則亦暗薛氏曰哉生明月一日也旁死魄月二日也至望日則明全生而魄全死自望後一日則月生魄魄生則明死矣至晦日則明全死而魄全生故每月之終謂之晦以其魄全晦故也每月之始謂之朔以其明初見故也邵子曰日行陽度則盈行陰度則縮賓主之道也月逺日則明生而遲近日則魄生而疾君臣之義也陽消則生陰故日下而月西出也陰盛敵陽故日望而月東出也天爲父日爲子故天左旋日右行日爲夫月爲婦故日東出月西生也張氏曰諸歷家說月一日至四日行最疾日夜行十四度餘五日至八日行次疾日夜行十三度余自九日至十九日其行遲日夜行十二度餘二十日至二十三日行又小疾日夜行十三度餘二十四至晦行又大疾日夜行十四度余以一月均之則日得十三度十九分度之七也初三日日初入時月在庚上哉生明見西方八日爲上日初入時月在丁上十五日爲望日初入時月在甲上盛於東方十六日將出時月在辛上載死魄見平旦二十三下日將出時月在丙上三十日爲晦月與日合在乙上月本無光借日以爲光及其盛也遂與陽敵朱氏天問注曰歷家舊說月朔則去日漸逺故魄死而明生旣望則去日漸近故魄生而明死至晦而朔則又逺日而明復生所謂死而復育也此說誤矣若果如此則未望之前西近東逺而始生之明當在月東旣望之後東近西逺而未死之明卻在月西矣安得未望載魄於西旣望終魄於東而遡日以爲明乎故惟近世沈括之說乃爲得之蓋括之言曰月本無光猶一銀丸日耀之乃光耳光之初生日在其傍故光側而所見才如鉤日漸逺則斜照而光稍滿大氐如一彈丸以粉塗其半側視之則粉處如鉤對視之則正圓也近嵗王普又申其說月生明之夕但見其一鉤至日月相望而人處其中方得見其全明必有神人能淩到景旁日月而往防其間則𨿽晦之時亦復見其全明而與望夕無異耳以此觀之則知月光常滿但自人所立處視之有偏有正故見其光有盈有虧非旣死而復生也若顧兔在腹之問則世俗桂樹蛙兔之傳其惑久矣或者以爲日月在天如兩鏡相照而地居其中四旁皆空水也故月中微黒之處乃鏡中大地之影略有形似而非眞有是物也斯言有理足破千古之疑矣參同注曰三日第一節

之中月生明之時也蓋始受一陽之光而昬見於西方庚地八日第二節

之中月上之時受二陽之光而昬見南方丁地十五日第三節

之中月旣望之時全受日光盛滿而昬見於東方甲地是爲幹體十六日第四節

之始也始受下一陰爲巽而成魄以平旦而沒於西方辛地二十三日第五節

之中復生中一陰爲艮而下以平旦而沒於南方丙地三十日第六節

之終全變三陽而光盡體伏於西北一月六節旣盡而禪於後月復生震卦云震一兌二乾三巽四艮五坤六每五日爲一節朔旦震始用事爲日月陰陽交感之初道家象此以爲修煉之法鄕飲酒義月者三日則成魄三月則成時魄者月之有體而無光處也故書言哉生明旁死魄皆謂月二三日月初生時也凡言旣生魄卽謂月十六日月始闕時也今此篇兩言月三日而成魄則是漢儒專門陋學未嘗讀尙書者之言耳葉氏曰朔二日而生明其旁爲死魄旁死魄哉生明者以朔數之也望二日而生魄哉生魄旣生魄者以望數之也呂氏曰堯史以星正時周史以月正日恐歷久必差而星月則明著易見也

三正

怠棄三正馬氏云建子建丑建寅三正也蘓氏曰王者各以五行徳之王易服色攺正朔孔子曰行夏之時自舜以前必有以建子建丑爲正者伊訓惟元祀十有二月乙丑蔡氏曰夏曰嵗商曰祀周曰年一也元祀者太甲卽位之元年十二月者商以建丑爲正故以十二月爲正也乙丑日也不系以朔者非朔日也三代𨿽正朔不同然皆以寅月起數蓋朝覲防同班歷授時則以正朔行事至於紀月之數則皆以寅爲首也攺正朔而不攺月數則於經史尢可考周建子矣而詩言四月維夏六月䢐暑則寅月起數周未嘗攺也秦建亥矣而史記始皇三十一年十二月更名臘曰嘉平夫臘必建丑月也秦以亥正則臘爲三月云十二月者則寅月起數秦未嘗攺也至三十七年書十月癸丑始皇出遊十一月行至云夢繼書七月丙寅始皇崩九月葬酈山先書十月十一月而繼書七月九月者知其以十月爲正朔而寅月起數未嘗攺也且秦史制書謂攺年始朝賀皆自十月朔夫秦繼周者也若攺月數則周之十月爲建酉月矣安在其爲建亥乎漢初史氏所書舊例也漢仍秦正亦書曰元年冬十月則正朔攺而月數不攺亦已明矣且經曰元祀十有二月乙丑則以十二月爲正朔而攺元何疑乎惟其以正朔行事也故後乎此者復政厥辟亦以十二月朔奉嗣王歸於亳蓋祠告復政皆重事也故皆以正朔行之朱氏曰三代正朔以元祀十有二月攷之則商人但以建丑之月爲嵗首而不攺月號以孟子七八月十一月十二月之說攷之則周人以建子之月爲正月而不攺時以書一月戊午厥四月哉生明之類考之則古史例不書時以程子假天時以立義之云考之則是夫子作春秋時特加此四字以系年見行夏時之意天開於子地辟於丑人生於寅故斗柄建此三辰之月皆可以爲嵗首而三代疊用之夏以寅爲人正商以醜爲地正周以子爲天正也然時以作事則嵗月自當以人爲紀故孔子嘗曰吾得夏時焉而說者以爲謂夏小正之屬蓋取其時之正與其令之善蘇氏曰正月而謂之十二月何也殷之正月則夏之

十二月也殷𨿽以建丑爲正然猶以夏正數月亦猶周公作豳詩於成王之世而云七月流火九月授衣皆夏正也史記秦始皇三十一年十二月更名臘曰嘉平夫臘必建丑之月也秦以十月爲正則臘當在三月而云十二月以是知古者𨿽攺正朔然猶以夏正數月也夏氏曰春秋所書乃孔子尊王故以周正數之其實

周時數月實用夏正今七月四月之詩可見矣兼秦本紀亦以十月爲嵗首則嵗首但以十月爲之而已非攺十月爲正月也爰革夏正林氏曰夏以建寅爲正湯革之始以建丑爲正是革正爲用商正也革正之事古未嘗有蓋始於湯而武王因之遂以建子爲正故易之革曰湯武革命順乎天而應乎人論語疏曰鄭康成之義自古以來皆攺正朔孔安國注尙書湯革命創制攺正易服是從湯始攺正朔也朱氏曰陽气𨿽始於黃鐘而其月爲建子然猶潛於地中而未有以見其生物之功也歷丑轉寅而三陽始備於是葉風乃至盛徳在木而春气應焉古之聖人以是爲生物之始攺嵗之端蓋以人之所共見者言之未有知其所由始也至商周始以徵伐有天下於是更其正朔定爲一代之制以新天下之耳目而有三統之說然以言乎天則生物之功未著以言乎地則攺嵗之義不明而凡四時五行之序皆不得其中正此孔子所以論考三王之制而必行夏之時也泰誓惟十有三年春蔡氏曰漢孔氏以春爲建子之月蓋謂三代攺正朔必攺月數攺月數必以其正爲四時之首序言一月戊午旣以一月爲建子之月而經又系之以春故遂以建子之月爲春夫攺正朔不攺月數於太甲辧之詳矣而四時攺易尢爲無義冬不可以爲春寒不可以爲暖固不待辧而明也或曰鄭氏箋詩維莫之春亦言周之季春於夏爲孟春曰此漢儒承襲之誤耳且臣工詩言維莫之春亦又何求如何新畬於皇來牟將受厥明蓋言莫春則當治其新畬矣今如何哉然牟麥將熟可以受上帝之明賜夫牟麥將熟則建辰之月夏正季春審矣鄭氏於詩且不得其義則其攷之固不審也不然則商以季冬爲春周以仲冬爲春四時反逆皆不得其正豈三代聖人奉天之政乎一月戊午呂氏曰春秋惟定公無正蓋昭公之喪未

歸定公未立故不書正今紂之正朔已絕周之正朔未頒故止書一月見君臣之分毫釐必計所以正天地之大義也

辰弗集房

夏氏曰辰弗集房其說有二漢孔氏謂辰日月所防房所捨之次集合也不合則日食可知唐孔氏廣其說謂日月俱左行於天日行遲月行速日每日行一度月每夜行十三度十九分度之七計二十九日過半已行天一周又逐及日而與日聚防故日月所聚防處謂之辰一嵗十二防故爲十二辰卽此子丑寅卯之屬是也房如房室之房謂日月所捨止之處計季秋九月之朔日月當防於大火之次今乃不合於捨則日食可知據二孔此說則以辰弗集爲日食房爲所捨之處非二十八宿之房胡舍人則謂日月交防之謂辰日行赤道月行黃道日行速月行遲一月一防必合於黃道赤道之間或髙或低或上或下不相掩蔽是謂不食或左或右或先或後偶相掩蔽則食之矣是日月交防則有蝕今旣言不集所捨則不得謂之蝕兼此房乃二十八宿之房非是十二次之舍此言辰弗集房蓋是秋九月日月當合朔於房心之次今也弗集房則是歷之誤非日蝕據胡氏此說則以辰弗集爲歷誤非日蝕以房爲二十八宿之房非十二次之舍二說相反如此惟林少穎折中之謂胡以辰弗集房爲歷誤夫歷誤至於當合朔而不合朔此非精於歷者不足以知何至於瞽奏鼓嗇夫馳庶人走故當依孔氏爲日食但孔氏以集爲集合之集則非其義所以起胡氏之疑兼胡氏以房爲房心之房攷之九月日月𨿽防於大火之次其說頗通但日之所在星宿不見止可推算知之非能舉目而見則房又不當爲房心之房當是日月所防之舍卽皆可謂之房也是所謂房者又當依孔氏說爲所次之舍也按唐書歷志論辰弗集房之義謂古文集與輯義同日月嘉防而陰陽輯睦陽常明而陰亦含章若變而相傷則不輯矣兼漢書帝紀言東夷北蠻頗未集睦顏師古謂集與輯同以此觀之則辰弗集房爲日蝕明矣蓋此輯乃輯睦之輯謂日月不相輯睦於所防之舍則蝕也蔡氏曰按唐志日蝕在仲康卽位之五年張氏曰日月相望謂之望相合謂之朔每至朔則日月當如合璧有一毫不合則月與日參差月魄磨蕩上下侵犯此日所以食也林氏曰近代善歷者推仲康時九月合朔已過房心北矣據左氏傳曰宋大辰之虛陳太皥之虛鄭祝融之虛皆火房所謂房者皆所次之舍也王氏曰歷家推步日食於朔月食於望一百七十三日有餘而爲交交然後食此歷法之常也【沈存中云西天法羅防計都皆逆步之乃今之交道也交初謂之羅防交中謂之計都】然春秋二百四十二年書日食三十有六隠公三年三月己巳日食至威公三年七月壬辰朔而又食中間十有二年至莊公十八年又食中間三十二年則當交而不食也襄公二十一年九月庚戌朔日食十月庚辰朔又食二十四年七月甲子朔日食八月癸巳朔又食則不當交而食也夫不當交而食與當交而不食非歷法所能盡推故先王以日食爲天災日主陽月主陰月食陽勝陰也日食陰勝陽也大衍歷議曰仲康五年癸巳嵗九月庚戌朔日蝕在房二度

冬夏風雨

蔡氏曰好風者箕星好雨者畢星漢志言軫星亦好雨意者星宿皆有所好也日有中道月有九行中道者黃道也北至東井去極近南至牽牛去極逺東至角西至婁去極中是也九行者黒道二出黃道北赤道二出黃道南白道二出黃道西靑道二出黃道東並黃道爲九行也日極南至於牽牛則爲冬至極北至於東井則爲夏至南北中東至角西至婁則爲春秋分月立春春分從靑道立秋秋分從白道立冬冬至從黒道立夏夏至從赤道所謂日月之行則有冬有夏也月行東北入於箕則多風月行西南入於畢則多雨所謂月之從星則以風雨也夏氏曰日月之行則有冬有夏蓋夏則陽用事日當進而北晝則進而長陽勝則爲溫暑冬則陰用事日當退而南晝則退而短陰勝則爲風寒此皆行必循軌故所以有冬夏也月之從星則以風雨者月行立春東從靑道立秋西從白道立冬北從黒道立夏南從赤道箕東北宿畢西南宿月若失道妄行東入箕則旱風西入畢則陰雨此月從星則以風雨也

土中

凡地偏於南多暑偏於北多寒偏於東多風偏於西多陰惟中則得天地之正陰陽之和司馬氏曰地中者非地體之中乃其地得寒暑風雨之中鄭康成以爲日景於地千里而差一寸故王畿千里取其景同唐開元中太史測景五百二十六里二百七十步而差二寸五釐然則康成之言未可據也冬至漢丈三尺唐丈二尺七寸一分夏至漢尺五寸唐尺四寸七分夫日行有逺近土深有南北气應有早晏故其景不能不小有出入也日行黃道每嵗有差地中亦當隨而轉移故周在洛邑漢在潁川陽城唐在汴州浚儀而唐志猶取陽城日晷以爲法與漢志不同範氏曰測景之法見於周官與詩所以求地之中以建王國而阜安萬民者也然必驗之數術考之中星參之气朔校之刻漏而後爲得故其地中之景冬至丈三尺夏至尺有五寸由此而進退之則二十四气皆可推而見之矣若夫當至而不至未當至而至則有日月之變水旱之沴人民疾疫之災古先哲王必謹視之以修人事而奉天之戒周公卜洛以爲天地之所合四時之所交風雨之所防陰陽之所和世傳陽城是其地而今登封故臺在焉唐開元中擇河南平地始於滑州之白馬南至於汴之浚儀得嶽臺又南至於扶溝又南至於上蔡之武津至嶽臺爲適中也

五行

正義曰天一生水地二生火天三生木地四生金天五生土此其生數也地六成水天七成火地八成木天九成金地十成土此其成數也系辭曰天數五地數五五位相得而各有合謂此也葉氏曰夫五行周流於天地之間未之有位也言天之五數地之五數而謂之五位必有奠方而正其居者而學者莫能知吾獨以世言太一九宮者論之此其說𨿽出幹鑿度學者所不道然而以五居中列其一三七九爲四旁二四六八爲四隅則天地二五之數皆在特虛其十而不見以土無正位寄王於四方與月令中央土獨不舉成數者同義十𨿽不見而九宮縱橫錯綜數之皆得十五則土之成數蓋未嘗不具也是在易則謂之五位洪範則謂之九疇玆其爲洛書者歟易所先者五位故略九疇而不見洪範所用者九疇故置五位而不言陰陽運而生五行五行之大不可以正名但見其周流不息者而已故謂之行天之五行爲气雨暘寒燠風是也地之五行爲形金木水火土是也朱氏曰五行者質具於地而气行於天者也以質而語其生之序則曰水火木金土而水木陽也火金陰也以气而語其行之序則曰木火土金水而木火陽也金水陰也又統而言之則气陽而質陰也又錯而言之則動陽而靜陰也曾氏曰潤下炎上言其所性之成於天者然水導之則行瀦之則聚火燃之則熾宿之則壯則其所化亦未嘗不因之於人也或曲直之或革之或稼穡之言其所化之因於人者然可以曲直可以革可以稼穡則其所性亦未嘗不成之於天也所謂天不人不因人不天不成者也潤下者水也故水曰潤下炎上者火也故火曰炎上木金亦然惟稼穡而非土也故言其於之稼穡而已王氏曰自天一至於天五五行之生數也以奇生者成而耦以耦生者成而奇其成之者皆五五者天數之中也蓋中者所以成物也道立於兩成於三變於五而天地之數具其爲十也耦之而已蓋五行之爲物其時其位其材其气其性其形其事其情其色其聲其臭其味皆各有耦推而散之無所不通一柔一剛一晦一明故有正有邪有美有惡有醜有好有凶有吉性命之理道徳之意皆在是矣耦之中又有耦焉而萬物之變遂至於無窮其相生也所以相繼也其相克也所以相治也水言潤則火燥土溽木敷金斂可知也火言炎則水洌土蒸木溫金淸可知也水言下火言上則木左金右土中央可知也木言曲直則土圜金方火鋭水平可知也金言從革則木變土化水因火革可知也土言稼穡則水之井洫火之爨冶木金之爲器械可知也馬氏曰水火木金土天地生五行之序也木火土金水五行相生之序也水火金木土五行相尅之序也天地之生五行也以數其相生也以气其相尅也以形吳氏曰土爰稼穡谷在其中自其治之有司則謂之府以其通天下用之則謂之行

五紀

嵗星十二嵗一周天所以紀嵗月一日行天十三度而贏二十九日過半而一周天與日防所以紀月自夜半至明日夜半日一出沒行天一度所以紀日星二十八宿辰其次也日百刻二十八宿晝夜疊見而天行周十二次故曰十二辰亦曰十二時所以紀星辰積辰而爲日積日而爲月積月而爲嵗嵗日月星辰其行各有盈縮進退遲速長短之不同然皆不離於數故以歷而紀其數因以是數而推攷其行度以驗其當否朱氏曰左傳曰日月所防是謂辰注云一嵗日月十二防所防爲辰十一月辰在星紀十二月辰在元枵之類是也然此特在天之位耳若以地言之則南面而立其前後左右亦有四方十二辰之位焉但在地之位一定不易而在天之象運轉不停惟天之鶉火加於地之午位乃與地合而得天運之正耳蓋周天三百六十五度四分度之一周布二十八宿以著天體而定四方之位以天繞地則一晝一夜適周一匝而又超一度日月五星亦隨天以繞地而惟日之行一日一周無餘無欠其餘則各有遲速之差焉然其懸也固非綴屬而居其運也亦非推挽而行但當其气之盛處精神光耀自然發越而又各自有次第耳列子曰天積气耳日月星宿亦積气中之有光曜者張衡靈憲曰星也者體生於地精成於天列居錯跱各有攸屬此言皆得之矣【正義曰從冬至以及明年冬至爲一嵗】

庶徴

鄭氏曰雨木气也春始施生故木气爲雨暘金气也秋物成而堅故金气爲暘燠火气也寒水气也風土气也凡气非風不行猶金木水火非土不處故土气爲風吳氏曰按易說坎爲雨則雨屬水而爲冬離爲日則暘屬火而爲夏詩疏載毛公釋小明日月方奧云二月之初燠暖也則燠之爲春爲木明矣漢志引狐突金寒之言顏師古謂金行在西故謂之寒則寒之爲秋爲金明矣又按稽疑以雨屬水以霽屬火霽暘也則庶徴雨之爲水暘之爲火類例抑又甚明陳氏曰燠熱涼寒四時之气也雨暘風者佐四時之气以生育萬物者也止言寒燠者蓋燠者溫之始寒者涼之極也

六經天文編卷上﹤子部﹐天文算法類﹐推步之屬﹐六經天文編﹥

欽定四庫全書

六經天文編卷下

宋王應麟撰

詩

三五參昴

毛氏曰三心五噣參伐昴畱正義曰心實三星而列宿之尊故元命苞曰心爲天王公羊又云心爲大辰故言三星此及綢繆苕之華皆云心也元命苞云栁五星釋天云咮謂之栁天文志曰栁謂鳥喙則喙者栁星也以其爲鳥星之口故謂之喙天文志云參白虎宿三星直下有三星鋭曰伐其外四星左右肩股也則參實三星故綢繆傳曰三星參也以伐與參連體參爲列宿統名之若同一宿然但伐亦爲大星與參互見皆得相統故周禮熊旂六旒以象伐注云伐屬白虎宿與參連體而六星言六旒以象伐明伐得統參也公羊傳曰伐爲大辰皆互舉之文故言參伐也元命苞云昴六星昴之爲言畱言物成就系畱是也解頤新語曰元命包以栁爲五星天文志星經以栁爲八星後之明歷象者皆以元命包爲非以天文志星經爲是又心以三月見於東噣以正月見於東詩人言三五在東乃一時所見耳心噣見於東方旣不同時則五非噣明矣或者又謂心之東見其次相連者亢氐房也心三星亢氐房各四星合而言之爲十有五故曰三五朱氏曰三五言其稀蓋初昬或將旦時也

定之方中

李氏曰爾雅曰營室謂之定左傳曰凡土功水昬正而栽杜氏注云謂今十月定星昬而中於是植板築而興作定之方中作於楚宮蓋定星昬中之時於是而作宮也揆之以日作於楚室者揆度其日之出入以定其東西南北也攷周禮匠人雲水地以縣置以縣視以景爲規識日出之景與日入之景晝參諸日中之景夜攷之極星以正朝夕此所謂揆之以日也毛氏云度日出日入以知東西而視定北凖極以正南北毛氏之意則以謂定星之昬正四方而中取則視之以正其南因準極以正其北作爲楚邱之宮也度之以日影度日出之影與日入之影以知東西而作爲楚邱之室也其說不然按詩但言得土功之時制不聞有東西南北之別也不如王氏之說曰方其庀徒而作宮則占營室之中及辧內外之位而作室則揆之以日占營室之中者序所謂得其時揆之以日景者序所謂得其制朱氏曰定北方之宿營室星也此星昬而正中夏正十月也於是時可以營制宮室故謂之營室楚宮楚邱之宮也樹八尺之臬而度其日出入之景以定東西又參日中之景以正南北也楚室猶楚宮正義曰傳言南視定匠人云晝參諸日中之景不言以定星參之經傳未有以定星正南北者故箋以定爲記時

挈壺漏刻

朱氏曰夏官挈壺氏下士六人挈縣挈之名壺盛水器蓋置壺浮箭以爲晝夜之節也易氏曰挈壺之制不可攷以唐制推之水海浮箭四匱注水始自夜天池以入於日天池自日天池以入於平壺以次相注入於水海浮箭而上以浮箭爲刻分晝夜計十二時每時八刻二十分每刻六十分箭四十八二箭當一气嵗統二百一十九萬一千五百分悉刻於箭上銅烏引水而下注浮箭而上登至於晝夜之別分至之冬夏長短昏曉隠見與周官晷影無差王氏曰日月之行有冬有夏而晝夜之晷有短有長先王由是分十有二時於一晝一夜之間以漏箭凖十二時而爲百刻寅申巳亥子午卯酉之八時每時各占八刻則合而爲六十四刻辰戌丑未之四時每時各占九刻則合而爲三十六刻以百刻定長短而分晝夜於是立挈壺氏之職以壺盛水而爲漏水以正十二時之刻早暮之期於此正矣後世挈壺氏不能掌其職不能辰夜不夙則莫此詩人所以刺也陳氏曰挈壺之法蓋爲箭四十八以二十四气大率七日大半而易一箭孔穎達謂浮箭壺內以出刻爲準賈公彥謂漏水壺內以沒刻爲度蓋各述其所聞而已𨿽浮沒不同大槪一也正義曰挈壺者懸繋之名刻謂置箭壺內刻以爲節而浮之水上令水漏而刻下以記晝夜昬明之度數也案乾象歷及諸歷法與今太史所皆云冬至則晝四十五夜五十五夏至則晝六十五夜三十五春秋分則晝五十五半夜四十四半從春分至於夏至晝漸長增九刻半從夏至至於秋分所減亦如之從秋分至於冬至晝漸短減十刻半從冬至至於春分所加亦如之又於每气之間加減刻數有多有少其事在於曆術以其算數有多有少不可通而爲率故太史之官立爲法定作四十八箭以一年有二十四气每一气之間又分爲二通率七日彊半而易一箭故周年而用箭四十八也歷言晝夜者以昬明爲限馬融王肅注尙書以爲日永則晝漏六十刻夜漏四十刻日短則晝漏四十刻夜漏六十刻日中宵中則晝夜各五十刻者以尙書有日出日入之語遂以日見爲限尙書緯謂刻爲商鄭作士昬禮目錄云日入三商爲昬舉全數以言耳其實日見之前日入之後距昬明各有二刻半減晝五刻以禆夜故於歷法皆多校五刻也鄭於堯典注云日中宵中者日見之漏與不見者齊也日永者日見之漏五十五刻日不見之漏四十五刻又與馬王不同者鄭言日中宵中者其漏齊則可矣其言日永日短之數則與歷甚錯馬融言晝漏六十夜漏四十減晝以禆夜矣鄭意謂其未減又減晝五刻以增之是鄭之妄說耳漏刻之數見在史官古今歷者莫不符合鄭獨有此異不可彊爲之辭史記正義曰馬融以昬明爲限鄭以日出入爲限故有五刻之差

三星在天

毛以爲三星者參也首章言在天謂始見東方十月之時故王肅述毛云三星在天謂十月也在天旣據十月二章在隅謂在東南隅又在十月之後也謂十一月十二月也卒章在戶言參星正中直戶謂正月中也故月令孟春之月昬參中是參星直戶在正月中也鄭以爲三星者心也一名火星凡嫁娶者以二月之昬火星未見之時爲之首章言在天謂昬而火星始見東方三月之末四月之中也二章言在隅又晚於在天謂四月之末五月之中也卒章言在戶又晚於在隅謂五月之末六月之中故月令季夏之月昬火中是六月之中心星直戶也朱氏曰三星心也在天昬始見於東方建辰之月也李氏曰仲春之月心星未見至三月四月則見而在東方左氏曰火出於夏爲三月周官季春出火言三月之時已失其時矣況於在隅在戶乎在隅則四月之末五月之中在戶則五月之末六月之中月令曰仲夏之月昬心中是也鄭以三星爲心星則可若以心爲有尊卑夫婦父子之象則其說鑿矣呂氏曰三星見則非昬姻之時在天在隅在戶隨所見而互言之不必以爲時之先後

七月流火

左傳張趯曰火星中而寒暑退服防云火大火心也季冬十二月平旦正中在南方大寒退季夏六月黃昬火星中大暑退是火爲寒暑之又曰火猶西流謂火下爲流朱氏曰火以六月之昬加於地之南方至七月之昬則下而西流矣曹氏曰季夏昬正在於南方暑已極矣過是而流流則暑退故七月流火也至九月流盡而伏於戌寒气始勝王氏曰七月九月一之日二之日何也陽生矣則言日陰生矣則言月與易臨至於八月有防復七日來復同意然則四月正陽也秀葽言月何也秀葽以言陰生也陰始於四月生於五月而於四月言陰生者气之先至者也胡氏曰星辰之運始則見於辰至未然後得其中至於申則流至於戌則伏傳言火見於辰又以大火爲大辰又以日月星爲三辰豈非日月星辰至於辰而畢見故邪詩言定之方中左傳言火星中而寒暑退及月令所紀昬旦中星非他取也取其中於未耳詩言七月流火豈非至申則流歟傳言火伏於戌豈非至戌則伏歟余星皆類此然堯典特取其見於午者何哉蓋聖人南面而聽天下以答陽爲義也

嵗亦陽止

正義曰十月爲陽者時純坤用事而嫌於無陽君子愛陽而惡陰故以陽名之詩緯曰陽生酉仲陰生戌仲是十月中兼有陰陽也四月秀葽靡艸死豈無陰乎明陰陽常兼有也張氏曰陽𨿽生於子實兆於亥故十月薺麥生陰𨿽生於午實兆於己故四月靡艸死朱氏曰復之一陽非頓然便生乃是坤卦中積來一日生一分至十一月一陽始成也以此見天地無休息處十月未嘗無陽此理分明列莊之徒蓋已窺見之矣故有宻移之說漢上朱氏曰十月純坤用事而稱龍者天地未嘗一日而無陽亦未嘗一日而無君子

正月繁霜

曹氏曰霜者陰之凝也正月建巳之月夏之四月周之六月也純陽用事不宜有霜陽微而爲陰所勝則霜爲之降是以王者惡之沈氏曰先儒以日食正陽之月止謂四月不然也正陽乃兩事正謂四月陽謂十月詩有正月繁霜十月之交日有食之二者先王所惡也蓋四月純陽不欲爲陰所侵十月純陰不欲過而幹陽也蔡氏曰陽包陰則爲霰【離】陽和陰則爲雪【離交坎】陰包

陽則爲雹【坎】陰入陽則爲霜【坎交離】

十月之交

朱氏曰十月以夏正言之建亥之月也交日月交防謂晦朔之間也歷法周天三百六十五度四分度之一左旋於地一晝一夜則其行一周而又過一度日月皆右行於天一晝一夜則日行一度月行十三度十九分度之七故日一嵗而一周天月二十九日有奇而一周天又逐及於日而與之防一嵗凡十二防方防則月光都盡而爲晦巳防則月光復蘇而爲朔朔後晦前各十五日日月相對則月光正滿而爲望晦朔而日月之合東西同度南北同道則月揜日而日爲之食望而日月之對同度同道則月亢日而月爲之食是皆有常度矣然王者修徳行政用賢去姦能使陽盛足以勝陰陰衰不能侵陽則日月之行𨿽或當食而月常避日故其遲速髙下必有參差而不正相合不正相對者所以當食而不食也若國無政不用善使臣子背君父妾婦乘其夫小人陵君子夷狄侵中國則陰盛陽微當食必食𨿽曰行有常度而實爲非常之變矣蘇氏曰日食天變之大者也然正陽之月古尢忌之夏之四月爲純陽故謂之正月十月純陰疑其無陽故謂之陽月純陽而食陽弱之甚也純陰而食陰壯之甚也凡日月之食皆有常度矣而以爲不用其行者月不避日失其道也然其所以然者則以四國無政不用善人故也如此則日月之食皆非常矣而以月食爲其常日食爲不臧者陰亢陽而不勝猶可言也陰勝陽而揜之不可言也故春秋日食必書而月食則無紀焉亦以此爾張氏曰詩有夏正無周正七月之陳王業六月之北伐十月之交刺純陰用事而日食四月維夏六月䢐暑言暑之極其至皆夏正也漢歷幽王無八月朔食而唐歷則有之議者疑其傅防而爲此也補傳曰詩人於夏正皆以月言於周正則以日言故不曰朔日而曰朔月也日月皆右行月行天一周追及於日而與之防則食杜預曰日月動物不能不少有盈縮故有𨿽交而不食者有頻交而食者孔穎達曰月或在日道表或在日道裏故不食月與日同道乃食也又曰若月先在裏依限而食者多若月先在表𨿽依限而食者少此皆據歷而言若然則詩人以爲孔醜何也唐志日食議曰日君道也月臣道也望而至於黃道是謂臣幹君明則陽斯蝕之朔而至於黃道是謂臣壅君明則陽爲之蝕十月之交於歷當蝕君子猶以爲變詩人悼之然則古之太平日不蝕星不孛蓋有之矣若過至未分月或變行而避之或五星潛在日下禦侮以救之或涉交數淺或在陽曆陽盛陰微則不蝕或徳之休明而有小眚焉則天爲之隠𨿽交而不蝕四者皆徳之所由生也故說者謂交而食陽微而陰乘之也交而不食陽盛而陰不能掩也此則系乎人事所感蓋臣子背君父妾婦乘其夫小人陵君子夷狄侵中國所感如是則陰盛陽微而日爲之食矣曰彼月而微此日而微者意當時月食又適與日食相近正義曰歷家爲交食之法大率以百七十三日有奇爲限古之曆書亡矣今世有周曆魯歷者蓋漢初爲之其交無遲速盈縮攷日食之法而其年月往往參差是以漢世通儒未有以歷考此辛卯日食者大衍歷議曰虞以歷推之在幽王六年開元歷定交分四萬三千四百二十九入蝕限加時在晝

大東眾星

朱氏曰漢天河也跂隅貌織女星名在漢旁三星跂然如隅也七襄未詳傳曰反也箋云駕也駕謂更其肆也蓋天有十二次日月所止捨所謂肆也經星一晝一夜左旋一周而有餘則終日之間自卯至酉當更七次也晥明星貌牽牛星名服駕也箱車箱也啟明長庚皆金星也以其先日而出故謂之啟明以其後日而入故謂之長庚蓋金水二星常附日行而或先或後但金大水小故獨以金星爲言也天畢畢星也狀如掩兔之畢行行列也箕斗二星以夏秋之間見於南方云北斗者以其在箕之北也或曰北斗常見不隠者也翕引也舌下二星也南斗柄固指西若北斗而西柄則亦秋時也歐陽氏曰譚人仰訴於天言我民困矣天之云漢有光亦能下監我民乎其不言日月之明而言云漢之光者謂不能下監也天𨿽有織女不能爲我織而成章𨿽有牽牛不能爲我駕車而輸物𨿽有啟明長庚不能助日爲晝俾我營作𨿽有天畢不能爲我掩捕鳥獸𨿽有箕不能爲我簸揚糠粃𨿽有斗不能爲我挹酌酒漿箕斗非徒不可用而已箕引其舌反若有所噬斗西其柄反若有所挹取於東也李氏曰爾雅曰明星謂之啟明孫炎曰明星太白也出東方髙三捨今曰太白觀此則啟明卽是太白也長庚不知是何星毛氏云只是一星故後世亦以長庚爲太白鄭漁仲乃謂啟明金星長庚水星金在日西故日將出則東見水在日東故日將沒則西見又似是二星不得渾而爲一也唐盧仝月蝕詩歷言星辰不救月蝕之事其體制正類此詩劉氏曰金星朝在東所以啟日之明夕在西所以續日之長

云漢

楊泉物理論雲漢水之精也气發而升精華浮上宛轉隨流名曰天河一曰云漢埤雅曰萬物之精上爲列星河精上爲天漢詩曰倬彼云漢昭回於天言水气之在天爲雲水象之在天爲漢今皆倬然昭明回轉於上則非之也又曰瞻卬昊天有嘒其星言旱久而繁星備見則尢非雨之也且其正言昊天則夏之時也以今觀之炎夏旱暵而熱則小星森布如棊星陽之精也陽盛而亢則星稠於上其理然也

天道

周禮

圭景

鄭司農曰測土深謂南北東西之深也日南謂立表處大南近日也日北謂立表處大北逺日也景夕謂日跌景乃中立表處大東近日也景朝謂日未中而景中立表處大西逺日也土圭之長尺有五寸以夏至之日立八尺之表其景適與土圭等謂之地中今潁川陽城地爲然康成曰晝漏半而置土圭表陰陽審其南北景短於土圭謂之日南是地於日爲近南也景長於土圭謂之日北是地於日爲近北也東於土圭謂之日東是地於日爲近東也西於土圭謂之日西是地於日爲近西也如是則寒暑陰風偏而不和是未得其所求凡日景於地千里而差一寸景尺有五寸者南戴日下萬五千里地與星辰四遊升降於三萬里之中是以半之得地之中也畿方千里取象於日一寸爲止疏曰馮相氏云冬夏致日春秋致月皆以土圭度之是以冬官考工記云土圭尺有五寸以致日三光考靈耀云四遊升降於三萬里中下云日至之景尺有五寸謂之地中則是半三萬里而萬五千里與土圭等是千里差一寸算法亦然言此者欲見經日南日北之等皆去中表千里爲術景長景短皆差一寸通卦驗云冬日至樹八尺之表日中視其晷是以知用八尺表而以晝漏半度景也景一寸差千里故於地中尺五寸景去南戴日下萬五千里考靈耀言四遊升降者春分之時地與星辰復本位至夏至之日地與星辰東南遊萬五千里下降亦然至秋分還復正至冬至地與星辰西北遊亦萬五千里上升亦然至春分還復正進退不過三萬里故云地與星辰四遊升降於三萬里之中是以半之得地之中也元命包云日圓望之廣尺以應千里故鄭注王制云象日月之大也考靈耀曰從上臨下八萬里天以圓覆地以方載河圖括地象曰天不足西北地不足東南西北爲天門東南爲地戶天門無上地戶無下又云極廣長南北二億三萬一千五百里東西二億三萬三千里又云天左動起於牽牛地右動起於畢廣雅雲天圜南北二億三萬三千五百里七十五步東西短減四步周六億十萬七百里二十五步從地至天億一萬六千七百八十七里半下度地之厚與天髙等天度云東方七宿七十五度南方七宿百一十二度西方七宿八十度北方七宿九十八度四分宿之一四方三百六十五度四分度之一度二千九百三十二里二十八宿間相距積百七萬九百一十三里徑三十五萬六千九百七十里易氏曰鄭氏之說本於考靈耀謂土圭之法以一分當百里以一寸當千里日景於地凡千里而差一寸故於潁川陽城之地置一表爲中表又於中表之四面各去千里而置四表晝漏半則各參以土圭之景以驗南北東西其景皆有一寸之差其說果可從乎殊不知大司徒所謂日南日北日東日西者特四時測景之灋如夏至日在南陸躔於東井景長尺有五寸故曰日南則景短多暑冬至日在北陸躔於牽牛景長丈有三尺故曰日北則景長多寒秋分日在東陸躔於角其景常候以夕故曰日東則景夕多風春分日在西陸躔於婁其景常候以朝故曰日西則景朝多陰四時之間春秋不可致日故日景不言尺寸之度冬至日景𨿽言尺寸之度而實過於土圭之制惟夏至之日景長尺有五寸正與土圭等所以求地中昔堯之敬授人時皆以中星驗日景而獨於仲夏言敬致致卽致日也致日於尺有五寸之景此卽求中之法地中旣正是以因其日之東南西北而知天地於此乎合因其景之長短朝夕而知四時於此乎交多風多陰得其序而知風雨於此乎會多寒多暑得其序而知陰陽於此乎和以至百物阜安又造化沖和之气其應然也匠人建國主王國而言也大司徒之建國以土圭之灋測土深以正日景日至之景尺有五寸謂之地中此則贊大司徒求地中而已水地以縣置槷以縣者此二縣字有先後之序先於造城之處以水平地於四旁立四柱以繩縣之其繩附柱不偏量其四旁適均則其地平矣方於中立八尺之表表卽也復以繩縣之其繩附柱不偏而後眡表之景又於四旁之地爲規圜之勢畫以識之日出於東其景在西則識其出景之端日入於西其景在東則識其入景之端景之兩端旣定中屈其所量之繩而兩者相合則地中可驗又慮其所規之不正也復以出入之景與日中之景三者相參故曰參又慮其所參之或偏也復以日中之景與極星之度兩者相攷故曰考且極星之度何與於日中之景凡以驗日景之中而已蓋夏至日在南陸躔於東井去極六十六度有奇而其景尺有五寸冬至日在北陸躔於牽牛去極一百一十六度有奇而其景丈有三尺春分日在西陸躔於婁秋分日在東陸躔於角去極九十一度有奇而其景均焉觀日躔去極之逺近以驗四時攷四時日景之短長以求地中則東西可正故曰以正朝夕東西旣正然後度日景兩交之間屈其繩之半以指而求合乎規圜之勢則南北亦正矣王氏曰以日景正其朝則地之中得矣以極星正其夕則天之中得矣書曰自服於土中又曰其自時配皇天則洛邑非特地之中亦天之中矣大衍歷議曰宋元嘉中南徵林邑五月立表望之日在表北交州影在表南三寸林邑九寸一分交州去洛水陸之路九千里蓋山川回折使之然以表考其當五千乎開元十二年測交州夏至在表南三寸三分與元嘉所測略同使者大相元太言交州望極才髙二十餘度八月海中望老人星下列星粲然明大者甚眾古所未識乃渾天家以爲常沒地中者也大率去南極二十度已上之星則見太史監南宮說擇河南平地設水凖繩墨植表而以引度之自滑臺始白馬夏至之晷尺五寸七分又南百九十八里百七十九步得浚儀嶽臺晷尺五寸三分又南百六十七里二百八十一步得扶溝晷尺四寸四分又南百六十里百一十步至上蔡武津晷尺三寸六分半大率五百二十六里二百七十步晷差二寸餘而舊說王畿千里影差一寸妄矣吳王蕃考先儒所傳以戴日下萬五千里爲句股斜射陽城考周徑之率以揆天度當千四百六里二十四步有餘今測日晷距陽城五千里已在戴日之南則一度之廣皆三分減二南北極相去八萬里其徑五萬里宇宙之廣豈若是乎然則蕃之術以蠡測海者也隋天文志曰先儒皆云夏至立八尺表於陽城其影與土圭等案尙書考靈耀稱日永景尺五寸日短景尺三寸易通卦驗曰夏至景一尺四寸八分冬至一丈三尺周髀云成周土中夏至景一尺六寸冬至景一丈三尺五寸劉向鴻範傳曰夏至景長一尺五寸八分冬至一丈三尺一寸四分春秋二分景七尺三寸六分後漢四分曆魏景初曆宋元嘉歷大明祖衝之歷皆與考靈耀同漢魏及宋所都皆別四家歷法候景則齊且緯候所陳恐難依據劉向二分之景直以率推非因表候定其長短考靈耀周髀張衡靈憲及鄭注周官並云日影於地千里而差一寸宋元嘉十九年壬午使使往交州測影夏至之日影出表南三寸二分何承天遙取陽城云夏至一尺五寸計陽城去交州路當萬里而影實差一尺八寸二分是六百里而差一寸也又梁大同中二至所測以八尺表率取之夏至當一尺一寸七分彊後信都芳注周髀四術稱永平元年戊子當梁天監之七年見洛陽測影又見公孫崇集諸朝士共觀祕書影同是夏至日其中影皆長一尺五寸八分以此推之金陵去洛南北略當千里而影差四寸則二百五十里而影差一寸也王朴曰古者植圭於陽城以其近洛也蓋尙慊其中乃在洛之東偏開元十二年遣使天下候影南距林邑北距橫野中得浚儀之嶽臺應南北居地之中

正月正嵗

王氏曰元者徳也正者政也徳欲終始如一故卽位之一年謂之元年政欲每嵗攺易故攺嵗之一月謂之正月正月之吉則朔月也朔月謂之吉則明生之幾故也三代各有正月而周以建子之月爲正夏以建寅之月爲正夏正據人所見故謂之人正授民事則宜據人所見故周亦兼用夏時而以夏之正月爲正嵗始和布治以周之正月而正嵗又觀象灋則以兼用夏時故也兼用夏時而以正月之吉使萬民觀治象則正嵗先王之正也正月之吉時王之正也萬民取正於時王而巳若夫百官則又當取正於先王也易氏曰夏正建寅謂之正嵗周正建子謂之正月建子爲時王之正月示萬民以更新之意故大宰縣治象於月吉而復斂於挾日建寅爲民時之正嵗吏治於是乎始故小宰帥治官之屬觀治象於已斂之後張氏曰周官於布治言正月之吉此周正也而以夏正爲正嵗所謂正嵗十有二月令斬冰此其證尢彰明又七月言月皆夏時而以周之正爲一之日觀此可見兼存之法其兼存之何也周人𨿽以天統攺用建子爲正月而以夏數得天故未嘗廢

星辰

疏云五緯卽五星言緯者二十八宿隨天左轉爲經五星右旋爲緯星備云五星初起牽牛此云星明是五緯又星備云嵗星一日行十二分度之一十二嵗而周天熒惑日行三十三分度之一三十三嵗而周天鎭星日行二十八分度之一二十八嵗而周天太白日行八分度之一八嵗而周天辰星日行一度一嵗而周天是五緯所行度數之事二十八星面有七不當日月之會直謂之星若日月所會則謂之宿謂之辰謂之次亦謂之房故書云辰弗集於房朱氏曰緯星陰中之陽經星陽中之陰

司中司命

鄭司農云司中三能三階也司命文昌宮星疏云案武陵太守星傳云三臺一名天柱上臺司命爲太尉中臺司中爲司徒下臺司祿爲司空文昌宮第四曰司命第五曰司中二文俱有司中司命故兩載之康成云司中司命文昌第五第四星或曰中能上能也疏云先鄭以爲司中是三臺司命是文昌星今案三臺與文昌皆有司中司命何得分之武陵太守星傳云文昌宮六星第一曰上將第二曰次將第三曰貴相第四曰司命第五曰司中第六曰司祿是其本次也或曰中能者亦據星傳而言洪氏楚辭注曰按史記天官書文昌六星四曰司命晉書天文志三臺六星兩兩而居西近文昌二星曰上臺爲司命主壽然則有兩司命也祭法王立七祀諸侯立五祀皆有司命疏云司命宮中小神而漢書郊祀志荊巫有司命說者曰文昌第四星也五臣云司命星名主知生死輔天行化誅惡護善也大司命雲乘淸气兮禦陰陽少司命云登九天兮撫彗星其非宮中小神明矣

飌師師

疏云春秋緯雲月離於箕風揚沙故知風師箕也詩雲月離於畢俾滂沱矣是雨師畢也鄭義大陽不變陰爲金雨爲木風爲土明爲火晦爲水若從妻所好言之則洪範云星有好風星有好雨鄭注云箕星好風畢星好雨是土十爲木八妻木八爲金九妻故東方箕星好風西方畢星好雨洪氏楚辭注曰按丰隆或曰云師或曰雷師屏翳或曰云師或曰雨師或曰風師歸藏雲丰隆筮雲气而告之則云師也穆天子傳雲天子升昆侖封丰隆之葬郭璞云丰隆筮師禦云得大壯卦遂爲雷師淮南子季春三月丰隆乃出以將其雨張衡思賦云丰隆軯其震霆云師以交集則丰隆雷也云師屏翳也天問曰萍號起雨則屏翳雨師也洛神賦云屏翳收風則風師也淮南子雲雨師灑道風伯掃塵說者以爲箕畢二星列仙傳云赤松子神農時爲雨師風俗通云冥爲雨師其說不同據楚辭則以丰隆爲云師飛廉爲風伯屏翳爲雨師

十煇

易氏曰煇者日之光气也日以光爲主是謂太陽陰邪侵之則爲祲此眡祲占象所以有十煇之法祲謂陰气薄於日而浸淫相侵也象謂陰柔附日而凝結成像也防謂陰气刺日如童子所佩之防也監謂陰气抱日如冠珥而背璚也闇謂陰气蔽日方晝而闇者也瞢謂陰气蔽日光瞢然也彌謂陰气貫日彌天不竟也敍謂陰气不常以敍而至也隮謂陰气自下而升於上也想謂陰气無迹形似可想也以洪範五行推之陽爲君子爲中國陰爲小人爲夷狄妖祥可以類求王氏曰气祥謂之祲以日傍之气相侵也形本謂之象謂气在日傍未成形也鑴如童子佩鑴之鑴謂傍气刺日也監如王啟監厥亂之監謂雲气在上而臨日也闇謂晝晦或日蝕也瞢謂日無光也彌如彌縫之彌謂气貫日也敍如時敍之敍謂云有次敍在日上也隮如朝隮於西之隮謂虹气見日傍也想謂雜气有似可形想也

嵗年

注雲中數曰嵗朔數曰年中朔大小不齊正之以閏若今時作歷日疏云一年有二十四气皆節气在前中气在後節气一名朔气朔气在晦則後月閏中气在朔則前月閏節气有入前月法中气無入前月法中气匝則爲嵗朔气匝則爲年假令十二月中气在晦則閏十二月十六日得後正月立春節此卽朔數曰年至後年正月一日得啟蟄中此中气匝此卽中數曰嵗月令正義曰十二月中气一周總三百六十五日四分日之一謂之一嵗十二月之朔一周謂三百五十四日謂之爲年此是嵗年相對故有朔數中數之別若散而言之嵗亦年也故爾雅釋天云唐虞曰載夏曰嵗商曰祀周曰年是也

十有二嵗

注云嵗謂太嵗嵗星與日同次之月斗所建之辰樂說嵗星與日常應太嵗月建以見然則今歷太嵗非此也嵗星爲陽右行於天太嵗爲陰左行於地十二嵗而小周其妖祥之占甘氏嵗星經其遺象也疏云太嵗在地與天上嵗星相應而行嵗星爲陽右行於天一嵗移一辰又分前辰爲一百三十四分而侵一分則一百四十四年跳一辰十二辰匝則總有千七百二十八年十二跳辰匝以此而計之十二嵗一小周謂一年移一辰故也千七百二十八年一大周十二跳帀故也嵗左行於地一與嵗星跳辰年數同此則服防注春秋龍度天門是也以嵗星本在東方謂之龍以辰爲天門故以嵗日跳度爲龍度天門也嵗星爲陽人之所見太嵗爲陰人所不覩旣嵗星與太嵗𨿽右行左行不同要行度不異故舉嵗星以表太嵗言嵗星與日同次之月一年之中惟於一辰之上爲法若元年甲子朔旦冬至日月五星俱赴於牽牛之初是嵗星與日同次之月十一月斗建子子有太嵗至後年嵗星移向子上十二月日月會於枵十二月斗建丑丑有太嵗自此已後皆然大衍歷議曰嵗星自商周迄春秋之季率百二十餘年而超一次戰國後其行寖急至漢尙微差及哀平間餘勢乃盡更八十四年而超一次因以爲常此其與余星異也姬氏出自靈威仰之精受木行正气嵗星主農祥后稷憑焉故周人常閱其禨祥而觀善敗其始王也次於鶉火以達天黿及其衰也淫於枵以害鳥帑易氏曰先鄭以嵗爲太嵗後鄭謂大嵗所在嵗星所居要之二者並行初不相悖然春秋所述妖祥之事則皆嵗星也襄二十八年嵗在星紀而淫於枵是謂蛇乘龍梓愼以爲宋鄭必饑則言其所屬裨竈以爲周楚所惡則言其所衝其嵗星乖次之所應乎昭三十二年嵗在星紀而吳伐越史墨以爲不及四十年越其有吳以嵗星十二年而一周存亡之數不過三紀非嵗星順次之所應乎此保章氏所以言十有二嵗之相相謂有相可覩者也其相有嬴縮暈角之變而妖祥應焉豈太嵗可以並言哉

致日致月

陳氏曰禮曰大明生於東月生於西詩曰日居月諸出自東方又曰東方之日東方之月蓋月之始則生於西其盛則生於東揚子曰月未望則載魄於西旣望則終魄於東漢書謂日有中道月有九行中道黃道也黃道北至東井南至牽牛東至角西至婁夏至日在東井而北近極星則晷短故立八尺之表而景尺五寸冬至日在牽牛而南逺極星則晷長故立八尺之表而景丈三尺春分日在婁秋分日在角而中於極星則景中故立八尺之表而景七尺三寸六分日陽也陽用事則日進而北晝進而長陽勝故爲溫爲暑陰用事則日退而南晝退而短陰勝故爲涼爲寒若日失節於南則晷過而長爲常寒失節於北則晷退而短爲常燠此四時致日之法也月之九行在東西南北有靑白赤黑之道各二而出於黃道之旁立春春分月循靑道而春分上在東井圓於角下於牽牛立秋秋分循白道秋分上在牽牛圓於婁下於東井立冬冬至北從黑道立夏夏至南從赤道古之致月者不在立春立秋而常在二分不在二分之望而常在者以月入八日與不盡八日得陰陽之正平故也考之於經仲夏平秩南訛敬致冬夏致日春秋致月則致日不於春秋致月不於冬夏而漢書有春秋致日之事蓋兼後世之法也然日之與月其陰陽尊卑之辧若君臣然觀君居中而佚臣旁行而勞臣近君則威損逺君則勢盛威損與君異勢盛與君同月逺日則其光盈近日則其明闕未望則出西旣望則出東則日有中道月有九行之說蓋足信也易氏曰冬至日在牽牛景長丈有三尺夏至日在東井景長尺有五寸此長短之極所以致日春分日在婁月上於東井下於牽牛秋分日在角月上於牽牛下於東井此長短之中所以致月然致日必於冬夏致月必於春秋者何也天度一月易一位一時易一方以牽牛東井運於四方者推之日月所經正在分至爲天度之中天文錄曰冬至之日日出辰入申晝行地上百四十六度彊夜行地下二百一十九度少弱故晝短夜長夏至之日日出寅入戌晝行地上二百一十九度少弱夜行地下一百四十六度彊故晝長夜短春秋分之日日出卯入酉晝行地上夜行地下皆一百八十二度半彊晝夜長短同邵子曰天行所以爲晝夜日行所以爲寒暑夏淺冬深天地之交也左旋右行天日之交也日朝在東夕在西隨天之行也夏在北冬在南隨天之交也天一周而超一星應日之行也春酉正夏午正秋夘正冬子正應日之交也

二十八星

北方九十八度四分一斗二十六【四分退二】牛八女十二虛十危十六室十六壁十西方八十度奎十六婁十二胃十四昴十一畢十六觜二參九南方百十二度井三十三鬼四栁十五星七張十八翼十八軫十七東方七十五度角十二亢九氐十五房五心五尾十八箕十一

右赤道度周天三百六十五度四分一【後漢志漢志斗二十六不載四分度之一危十七壁九晉志斗二十六分四百五十五淮南子箕十一四分一五代欽天歷虛十少畢十七觜一參十鬼三北九十八度少西八十一度南一百一十一度東七十五度】

北方九十六度四分一斗二十四【進一】牛七女十一虛十危十六室十八壁十西方八十三度奎十七婁十二胃十五昴十二畢十六觜三參八南方百九度井二十鬼四栁十四星七張十七翼十九軫十八東方七十七度角十三亢十氐十六房五心五尾十八箕十右黃道度【永元黃道銅儀斗二十四四分度之一後漢志】

凡二十八宿分爲十二次寅爲析木燕之分自尾十度至斗十一度夘爲大火宋之分自氐五度至尾九度辰爲壽星鄭之分自軫十二度至氐四度已爲鶉尾楚之分自張十七度【漢志十八】至軫十一度午爲鶉火周之分自栁九度至張十六度【漢志十七】未爲鶉首秦之分自井十六度至栁八度申爲實沈魏之分自畢十二度至井十五度酉爲大梁晉之分自胃七度至畢十一度戌爲降婁魯之分自奎五度至胃六度亥爲娵訾衛之分自危十六度至奎四度子爲枵齊之分自女八度至危十五度醜爲星紀吳越之分自斗十二度至女七度【唐六典】沈氏曰二十八宿爲其有二十八星當度故立以爲宿前世測候多或攺變如唐書測得畢有十七度半觜只有半度之類皆謬說也星旣不當度自不當用爲宿次自是渾儀度距疎宻不等耳凡二十八宿度數皆以赤道爲法惟黃道度有不合度者蓋黃道有斜有直故度數與赤道不等卽須以當度星爲宿惟虛宿未有奇數自是日之餘分歷家取以爲斗分者也余宿則不然朱氏曰天有黃道有赤道天如一圓匣赤道是相合縫處在天之中黃道半在赤道之內半在赤道之外東西與赤道相交度是橫分爲度數會是日月在黃道赤道相交處望是月與日相向如一在子一在午皆同一度謂如月在畢十一度日亦在畢十一度𨿽同此度卻南北相向日蝕於朔者月常在下日常在上旣相會月在下遮日故日蝕望時月蝕固是陰敢與陽敵然歷家又謂之暗虛蓋火日外影其中實暗望時當其中暗處故月蝕

星土分星

注云星紀吳越也枵齊也娵訾衛也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也據鄭注與班固地理誌分野合【志魏卽晉地韓卽鄭地】帝王世紀亦用其說考之左傳國語皆合但以國爲斷則疆土變易不合天文之正

吳越【揚州鬥牛】齊【靑州女虛危】衛【冀州室壁】魯【靑州奎婁】趙晉【冀並州胃昴畢觜參】秦【雍州井鬼】周【豫州栁星張】楚【荊州翼軫】鄭【豫州角亢】宋【豫州氐房心】燕【幽州尾箕】

六家分星異同之譜﹤子部﹐天文算法類﹐推步之屬﹐六經天文編﹐卷下﹥

春秋緯文耀鉤北斗七星主九州華岐龍門積石至三危之野雍州屬魁星大行以東至碣石王屋砥柱冀州屬樞星三河雷澤東至海岱以北兗州靑州屬機星山以東至南江會稽震澤徐揚之州屬權星大別以東至雷澤九江荊州屬衡星荊山西南至岷山北嶇鳥鼠梁州屬開星外方熊耳以至泗水陪尾豫州屬揺星陳氏曰九州十二域或系之北斗或系之二十八宿或系之五星雍主魁冀主樞靑兗主機揚徐主權荊主衡梁主開陽豫主揺光此系之北斗者也星紀吳越枵齊娵訾衛降婁魯大梁趙實沈晉鶉首秦鶉火周鶉尾楚壽星鄭大火宋析木燕此系之二十八宿者也嵗星主齊吳熒惑主楚越鎭星主王子太白主大臣辰星主燕趙代此系之五星者也然吳越南而星紀在醜齊東而枵在子魯東而降婁在戌東西南北相反而相屬何耶先儒以爲古者受封之日嵗星所在之辰其國屬焉觀春秋傳凡言占相之術以嵗之所在爲福嵗之所衝爲災故師曠梓愼裨竈之徒以天道在西北而晉不害嵗在越而吳不利嵗滛枵而宋鄭饑嵗棄星紀而周楚惡嵗在豕韋而蔡禍嵗及大梁而楚凶則古之言星次者未嘗不視嵗之所在也梓愼曰龍宋鄭之星也宋大辰之虛也陳太皥之虛也鄭祝融之虛也皆火房也衛髙陽之虛也其星爲大水以陳爲火則大皡之木爲火母故也以衛爲水則髙陽水行故也子產曰遷閼伯於商丘主辰商人是因故辰爲商星遷實沈於大夏主參唐人是因故參爲晉星然則十二域之所主亦若此也易氏曰在諸侯則謂之分星在九州則謂之星土九州星土之書亡矣今其可言者十二國之分考之傳記烖祥所應亦有可證而不誣者昭十年有星出於婺女鄭禆竈曰今玆嵗在顓頊之墟姜氏任氏實守其地釋者以顓頊之墟爲枵此枵爲齊之分星而靑州之星土也昭三十二年吳伐越晉史墨曰越得嵗而吳伐之必受其凶釋者以爲嵗在星紀此星紀爲越之分星而揚州之星土也昭元年鄭子產曰成王滅唐而封太叔焉故參爲晉星實沈爲參神此實沈爲晉之分星而並州之星土也襄九年晉士弱曰陶唐氏之火正閼伯居商丘相土因之故商主大火此大火爲宋之分星而豫州之星土也昭十七年星孛及漢申須曰漢水祥也衛顓頊之墟故爲帝丘其星爲大水此娵訾爲衛之分星而冀州之星土也襄二十八年春無冰梓愼曰嵗在星紀而淫於枵蛇乘龍龍宋鄭之星此壽星爲鄭之分星而亦豫州之星土也鄭語周史曰楚重黎之後也黎爲髙辛氏火正此鶉尾爲楚之分星而荊州之星土也爾雅曰析木謂之津釋者謂天漢之津梁爲燕此析木爲燕之分星而幽州之星土也以至周之鶉火秦之鶉首趙之大梁魯之降婁無非以其州之星土而爲其國之分星所占烖祥其應不差然亦有可疑者武王伐殷嵗在鶉火伶州鳩曰嵗之所在我有周之分野蓋指鶉火爲西周丰岐之地今乃以當洛陽之東周何也周平王以丰岐之地賜秦襄公而其分星乃謂之鶉首又何也如燕在北而配以東方之析木魯在東而配以西方之降婁秦居西北而鶉首次於東南吳越居東南而星紀次於東北此皆稽之分野有不合者賈氏以爲古者受封之月嵗星所在之辰恐不其然若謂受封之辰則春秋戰國之諸侯以之占妖祥可也後世占分野而妖祥亦應豈皆古者受封之辰乎此堪輿之書𨿽足攷古而言郡國所入之度則非古之灋一行曰近代諸儒言星土者或以州或以國虞夏秦漢郡國廢置不同周之興也王畿千里及其衰也僅得河南七縣今又天下一統而直以鶉火爲周分則疆埸舛矣七國之初天下地形雌韓而雄魏魏地西距髙陵盡河東河內北固漳鄴東分梁宋至於汝南韓據全鄭之地南盡潁川南陽西達虢略距函谷固宜陽北連上黨皆綿亙數州相錯如繡考云漢山河之象多者或至十餘宿其後魏徙大梁則西河合於東井秦防宜陽而上黨入於輿鬼方戰國未滅時星家之言屢有明效今則同在畿甸之中矣而或者猶據漢書地理誌推之是守甘石遺術而不知變通之數也春秋正義曰星紀在於東北吳越實在東南魯衛東方諸侯遙屬戌亥之次又三家分晉方始有趙而韓魏無分趙獨有之地理誌分郡國以配諸次其地分或多或少鶉首極多鶉火甚狹徒以相傳爲說其源不可得聞通典曰凡國之分野上配天象始於周季呂氏曰十二次蓋戰國言星者以當時所有之國分配之星經出於戰國之末故舉當時東西周疆界以言之唐氏曰子產言封實沈於大夏主參封閼伯於商邱主辰則辰爲商邱分參爲大夏分其來已久非因封國始有分野若以封國嵗星所在卽爲分星則每封國自有分星不因相土因閼伯晉人因實沈矣陳氏曰所可據者其惟析木乎其宿尾箕亦艮之維燕可以言東北也十有二次而可言者一魏氏曰星不依方而以受封之日爲次此傳注之可疑班志始著十二國分野所屬然獨秦周韓燕有所入宿度他皆無之旣言角亢氐爲韓矣又自井六度起井乃秦分也旣言尾箕爲燕矣又謂自危四至斗六然危斗乃齊吳分也以漢晉二史所載宿度較之劉昭所注則漢志之差多至十餘度而晉志不過差一二度而已洪氏曰衛本受封於河內商虛後徙楚邱河內乃冀州所部漢屬司其他邑皆在東郡屬兗州於並州了不相干魏分晉地得河內河東數十縣於益州亦不相干

十二風

易氏曰三代不推歷而歷未嘗不正以歷起於律而每月足以候其气也昔黃帝得嶰谷之管而神瞽爲之制十二律以此候十二月之气無非天地之中气以此調十二月之聲無非天地之和聲是謂十有二風之占何謂十有二風艮爲條風從大呂大蔟之律震爲明庶風從圜鐘之律巽爲淸明風從姑洗中呂之律離爲景風從蕤賓之律坤爲涼風從函鐘夷則之律兌爲閶闔風從南呂之律幹爲不周風從無射應鐘之律坎爲廣莫風從黃鐘之律傳所謂八風從律是已然特八風而已每風行於兩月之間各得四十五日有奇如八卦之分直四時亦然以十二月言之亦曰十有二風其法於緹室之中因逐月律管以爲入地之淺深月气至則葭灰飛此所以察天地之和然左氏載師曠歌北風又歌南風而知晉楚之勝負妖祥之應可決於此卽治歷之道王氏曰十有二風風之生於十二辰之位者也蓋天

地之气合以生風八風本乎八卦四維之風兼於其月故艮爲條風而立春亦曰條風巽爲淸明風而立夏亦曰淸明風坤爲涼風而立秋亦曰涼風漧爲不周風而立冬亦曰不周風故八風變而言之又謂十二風

三辰

易氏曰三辰日月斗也日合於天統故天神可得而猶其居月合於地統故地示可得而猶其居斗合於人統故人鬼可得而猶其居猶卽圖也天神位乎上其居爲陽卽日合天統之法而圖之地示位乎下其居爲陰卽月合地統之法而圖之人鬼位乎陰陽之間卽斗合人統之法而圖之沈氏曰日月星謂之三辰者日月星至於辰而畢見星有三類一經星北極爲之長二捨星大火爲之長三行星辰星爲之長故皆謂之辰

司民司祿

司民軒轅角也司祿文昌第六星或曰下能也疏云武陵太守星傳云軒轅十七星如龍形有兩角角有大民小民文昌宮有六星第一爲上將第二爲次將第三爲貴相第四爲司命第五爲司中第六爲司祿是司民在軒轅角司祿在文昌第六星也石氏星傳曰上能司命爲太尉中能司中爲司徒下能司祿爲司冦是司祿在下能也以二處並有司祿故舉二文以見義

極星

朱氏曰北辰之爲天樞何也曰天圓而動包乎地外地方而靜處乎天中故天之形半覆乎地上半繞乎地下而左旋不息其樞紐不動之處則在夫南北之端焉謂之極者猶屋脊之謂極也然南極低入地三十六度故周回七十二度常隠不見北極髙出地三十六度故周回七十二度常見不隠北極之星正在常見不隠七十二度之中常居其所而不動其旁則經星隨天左旋日月五緯右轉更疊隱見皆若環繞而歸向之知此則知天樞之說太一如人主北極如帝都帝坐惟在紫微者據北極七十二度常見不隠之中故有北辰之號而常居其所蓋天形運轉晝夜不息而此爲之樞如輪之轂如磑之齊𨿽欲動而不可得非有意於不動也若太微之在翼天市之在尾攝提之在亢其南距赤道也皆近其北距天極也皆逺則固不容於不動而不免與二十八宿同其運行矣故其或東或西或隠或見各有度數仰而觀之蓋無晷刻之或停也蔡氏曰日晷有差如千里差一寸極星無差

日辰月嵗星之號

日謂從甲至癸辰謂從子至亥月謂從娵至荼嵗謂從攝提格至赤奮若星謂從角至軫爾雅疏曰日爲陽辰爲陰甲寅之嵗曰閼逢攝提格乙夘之嵗曰旃單閼丙辰之嵗曰柔兆執徐丁巳之嵗曰彊圉大荒落戊午之嵗曰著雍惇牂己未之嵗曰屠維恊洽庚申之嵗曰上章涒灘辛酉之嵗曰重光作噩壬戌之嵗曰閹茂癸亥之嵗曰昭陽大淵獻甲子之嵗曰閼逢困惇乙丑之嵗曰旃赤奮若以此推之周而復始以日配月之名設若正月得甲則曰畢陬二月得乙則曰橘如三月得丙則曰修寎四月得丁則曰圉餘五月得戊則曰厲臯六月得己則曰則且七月得庚則曰窒相八月得辛則曰塞壯九月得壬則曰終十月得癸則曰極陽十一月得甲則曰畢辜十二月得乙則曰橘塗周而復始史記曆書雲月名畢聚四方皆有七宿各成一形東方龍西方虎皆南首而北尾南方鳥北方皆西首而東尾詩正義曰二十八宿連四方爲名者惟箕斗井壁四星而已

禮記

天地日月星辰

月令正義曰老子云道生一者一則混元之气與大初大始大素同又與易之大極禮之大一其義不殊皆爲气形之始也一生二者謂混元之气分爲二二則天地也與易之兩儀又與禮之大一分而爲天地同也二生三者謂參之以人爲三才也三生萬物者謂天地人旣定萬物備生其間分爲天地說有多家狀貌之殊凡有六等一曰蓋天文見周髀如蓋在上二曰渾天形如彈丸地在其中天包其外猶如雞卵白之繞黃揚雄桓譚張衡蔡邕陸績王肅鄭之徒並所依用三曰宣夜舊說云殷代之制其形體事義無所出以言之四曰昕天昕讀爲軒言天北髙南下若車之軒是吳時姚信所說五曰穹天云穹隆在上虞氏所說不知其名也六曰安天是晉時虞喜所論注考靈耀用渾天之法案鄭注考靈耀雲天者純陽淸明無形聖人則之制璿璣玊衡以度其象如鄭此言則天是太虛本無形體但指諸星運轉以爲天耳但諸星之轉從東而西必三百六十五日四分日之一星復舊處星旣左轉日則右行亦三百六十五日四分日之一至舊星之處卽以一日之行而爲一度計二十八宿一周天凡三百六十五度四分度之一是天之一周之數也天如彈丸圍圜三百六十五度四分度之一案考靈耀云一度二千九百三十二里千四百六十一分裏之三百四十八周天百七萬一千里者是天圓周之里數也以圍三徑一言之則直徑三十五萬七千里此爲二十八宿周回直徑之數也然二十八宿之外上下東西各有萬五千里是爲四遊之極謂之四表據四表之內並星宿內總有三十八萬七千里然則天之中央上下正半之處則一十九萬三千五百里地在於中是地去天之數也鄭注考靈耀云地蓋厚三萬里春分之時地正當中自此地漸漸而下至夏至之時地下游萬五千里地之上畔與天中平夏至之後地漸漸向上至秋分地正當天之中央自此地漸漸而上至冬至上游萬五千里地之下畔與天中乎自冬至後地漸漸而下此是地之升降於三萬里之中但渾天之體𨿽繞於地地則中央正平天則北髙南下北極髙於地三十六度南極下於地三十六度然則北極之下三十六度常見不沒南極之上三十六度常沒不見南極去北極一百二十一度余若逐曲計之則一百八十一度余若以南北中半言之謂之赤道去南極九十一度余去北極亦九十一度余此是春秋分之日道也赤道之北二十四度爲夏至之日道去北極六十七度也赤道之南二十四度爲冬至之日道去南極亦六十七度地有升降星辰有四遊又鄭注考靈耀雲天旁行四表之中冬南夏北春西秋東皆薄四表而止地亦升降於天之中冬至而下夏至而上二至上下蓋極地厚也地與星辰俱有四遊升降四遊者自立春地與星辰西遊春分西遊之極地𨿽西極升降正中從此漸漸而東至春末復正自立夏之後北遊夏至北遊之極地則升降極下至夏季復正立秋之後東遊秋分東遊之極地則升降正中至秋季復正立冬之後南遊冬至南遊之極地則升降極上冬季復正此是地及星辰四遊之義也星辰亦隨地升降故鄭注考靈耀云夏日道上與四表平下去東井十二度爲三萬里則是夏至之日上極萬五千里星辰下極萬五千里故夏至之日下至東井三萬里也日有九道故考靈耀云萬世不失九道謀鄭注引河圖帝覽嬉云黃道一靑道二出黃道東赤道二出黃道南白道二出黃道西黑道二出黃道北日春東從靑道夏南從赤道秋西從白道冬北從黑道立春星辰西遊日則東遊春分星辰西遊之極日東遊之極日與星辰相去三萬里夏則星辰北遊日則南遊夏至星辰北遊之極日南遊之極日與星辰相去三萬里以此推之秋冬放此可知計夏至之日日在井星正當嵩髙之上以其南遊之極故在嵩髙之南萬五千里所以夏至有尺五寸之景也於時日又上極星辰下極故日下去東井三萬里也然鄭四遊之極元出周髀之文但日與星辰四遊相反春分日在婁則婁星極西日體在婁星之東去婁三萬里以度言之十二度也則日沒之時去昏中之星近校十度旦時日極於東去旦中之星逺校十度若秋分日在角則角星極東日體在角星之西去角三萬里則日沒之時去昏中之星逺校十度旦時日極於西去旦中之星近校十度此皆歷乖違於數不合但二十八宿從東而左行日從西而右行一度逆防二十八宿按漢書律曆志云冬至之時日在牽牛初度春分之時日在婁四度夏至之時日在東井三十一度秋分之時日在角十度若日在東井則極長八尺之表尺五寸之景若春分在婁秋分在角晝夜等八尺之表七尺五寸之景冬至日在斗則晝極短八尺之表一丈三尺之景一丈三尺之中去其一尺五寸則余有一丈一尺五寸之景是冬夏往來之景也凡於地千里而差一寸則夏至去冬至體漸南漸下相去一十萬五千里又考靈耀云正月假上八萬里假下一十萬四千里所以有假上假下者鄭注考靈耀之意以天去地十九萬三千五百里正月雨水之時日在上假於天八萬里下至地一十一萬三千五百里夏至之時日上極與天表平也後日漸向下故鄭注考靈耀之意以天去地十九萬三千五百里正月雨水之時日在上假於天八萬里下至地一十一萬三千五百里夏至之時日上極與天表平也後日漸向下故鄭注考靈耀云夏至日與表平冬至之時日下至於地八萬里上至於天十一萬三千五百里也委曲俱具考靈耀注凡二十八宿及諸星皆循天左行一日一夜一周天一周天之外更行一度計一年三百六十五周天四分度之一日月五星則右行日一日一度月一日一十三度十九分度之七此相通之數也今歷象之說則月一日至於四日行最疾日行十四度余自五日至八日行次疾日行十三度余自九日至十九日行則遲日行十二度余自二十日至二十三日又小疾日行十三度余自二十四日至於晦行又最疾日行一十四度余此是月行之大率也二十七日月行一周天至二十九日彊半月及於日與日相會乃爲一月故考靈耀云九百四十分爲一日一十九日與四百九十九分爲月是一月二十九日之外至第三十日分至四百九十九分月及於日計九百四十分則四百七十爲半今四百九十九分是過半二十九分也月是陰精日爲陽精故周髀云日猶火月猶水火則外光水則含景故月光生於日所照魄生於日所蔽當日則光盈就日則明盡京房雲月與星辰陰者也有形無光日照之乃有光先師以爲日似彈丸月似鏡體或以爲月亦似彈丸日照處則明不照處則闇劉熈釋名云日實也大明盛實月闕也滿則缺也說題辭云星精陽之榮也陽精爲日日分爲星故其字日下生也天髙地下日盈月闕觜星度少井斗度多日月右行星辰左轉四遊升降之差二儀運動之法非由人事所作皆是造化自然邵子曰天圓而地方天南髙而北下是以望之如倚蓋然地東南下西北髙是以東南多水西北多山天覆地地載天天地相函故天下有地地上有天月者日之影也月體本黒受日之光而白方氏曰日者循星以進退者也月者應日以死生者也星者日所舎辰者星所次以其得陽之精故謂之星以其所次有時故謂之辰也日月星辰卽堯典所言歷象洪範所言五紀是矣宿言宿之於此離言離之於彼劉氏曰陰气合陽於天上則爲日星是以其光下垂焉陽气合陰於地下則爲山川是以其竅上通焉山川者五行之本也故天之气出入於地中則升爲四時地之气凝結於天上則降爲五行眞氏曰日星麗乎天陽之爲也山川麗乎地陰之爲也秉者主持之謂陽主精气故爲日星之光日太陽也星少陽也陰主形質故爲山川之竅播者布也謂陰陽二气分爲五行而布爲四時也和猶合也謂陰陽和合而月始生也月太陰也本有質而無光其盈虧也以受日光之多少月之朔也始與日合越三日而明生八日而上其光半十五日而望其光滿此謂三五而盈也旣望而漸虧二十二日而下其虧半三十日而晦其光盡此所謂三五而闕也方其晦也是爲純陰故魄存而光泯至日月合朔而明復生焉和而月生蓋取此義朱氏曰天包乎地地特天中之一物耳湯谷汜固無其所然日月出水乃升於天及其西下又入於水故其出入似有處所而所行里數歷家以爲周天赤道一百七萬四千里日一晝夜而一周春秋二分晝夜各行其半而夏長冬短一進一退又各以其什之一焉日以其光加於月魄而爲之明如人登車而載於其上也故曰月未望則載魄於西旣望則終魄於東其遡於日乎言月之方生則以日之光加被於魄之西而漸滿其東以至於望而後圜及旣望矣則以日之光終守其魄之東而漸虧其西以至於晦而後盡蓋月遡日以爲明未望則日在其右旣望則日在其左故各向其所在而受光如民向君之化而成俗也說揚子者皆以載爲哉固失其指而李軌解魄爲光尢爲乖謬至宋貫之司馬公始覺其非然遂欲攺魄爲朏則亦未深考此載字之義而失之愈逺矣惟近嵗王伯照以爲未望則魄爲明所載似得其理旣而又曰旣望則明爲魄所終則是下句當曰終明而不當爲終魄矣星亦受日之光凡天地之光皆日也陸氏曰地載萬物天垂象則昭布在上皆地之精神也

月令夏時

正義曰案呂不韋集諸儒士著爲十二月紀合十餘萬言名爲呂氏春秋篇首皆有月令與此文同是一證也又周無太尉惟秦官有太尉而此月令云乃命太尉此是官名不合周法二證也又秦以十月建亥爲嵗首而月令云爲來嵗授朔日卽是九月爲嵗終十月爲授朔此是時不合周法三證也又周有六冕郊天迎气則用大裘乘玉路建大常日月之章而月令服飾車旗並依時色此是事不合周法四證也然案秦始皇十二年呂不韋死十六年並天下然後以十月爲嵗首嵗首用十月時不韋已死十五年而不韋不得以十月爲正不用秦正而用夏時者以夏數得天正故用之也周禮𨿽以建子爲正其祭祀田獵亦用夏正也通典曰按月令本出於管子卽周時人也至秦呂不韋編爲呂氏春秋漢戴聖又取集成禮記證其根本並周制大衍歷議曰夏小正𨿽頗疎簡失傳乃羲和遺迹何承天循大戴之說復用夏時更以正月甲子夜半合朔雨水爲上元進乖夏曆退非周正故近代推月令小正者皆不與古合開元歷推夏時立春日在營室之末昏東井二度中古歷以參右肩爲距方當南正故小正曰正月初昏斗杓懸在下魁枕參首所以著參中也季春在昴十一度半去參距星十八度故曰三月參則伏立夏日在井四度昏角中南門右星入角距西五度其左星入角距東六度故曰四月初昏南門正昴則見五月節日在輿鬼一度半參去日道最逺以渾儀度之參體始見其肩股猶在濁中房星正中故曰五月參則見初昏大火中八月參中則曙失傳也辰伏則參見非中也十月初昏南門見亦失傳也定星方中則南門伏非昏見也林氏曰小戴氏之書謂孔子於杞得夏時焉鄭氏以爲夏后氏四時之書也今小戴氏月令則呂不韋所作也其於季秋之月合百縣爲來嵗受朔蓋秦人以建亥爲正故也小戴知夏時出於夫子而近取秦人所作爲何耶世所傳大戴禮而夏小正在焉鄭氏注釋月令引夏小正蓋不一而足也欲以夏后氏之遺書發揮後來者耳是夏小正之書所爲近古不可誣也今其書具存其於春正月則魚陟負冰農緯厥耒二月則有鳴倉庚三月則田鼠化爲鴽此於月令句讀或小有不合者如所謂昴則見初昏參則見浮游又有所謂俊風寒日耰黍蓄蘭剝鱓鳴札此其戞戞乎爲三代遺篇也

日度

陳氏曰陽生於子故日之行也自北而西曆南而東冬至在牽牛春分在婁夏至在東井秋分在角月令正月在營室二月在奎三月在胃四月在畢五月在東井六月在栁七月在翼八月在角九月在房十月在尾十一月在斗十二月在婺女則婁井角以三仲月中言之也斗以仲冬月本言之也其餘或舉月本或舉月末不必皆月中也方氏曰日月所會謂之辰每一嵗而十二會焉日與月會而此獨稱日者蓋陽以成嵗爲事而陰特從之故以日爲主與書言出日納日而不及月同意素問注曰日行遲故晝夜行天之一度而三百六十

五日一周天而猶有度之奇分矣月行速故晝夜行天之十三度余而二十九日一周天也言有奇者謂十三度外復行十九分度之七故曰月行十三度而有奇也禮義及漢律曆志云二十八宿及諸星皆從東而循天西行日月及五星皆從西而循天東行今太史說云並循天而東行從東而西轉也魏氏曰月行十三度餘者特約法耳其實則一日至四二十四至晦行十四度餘五日至八二十至二十三行十三度余惟自九日至十九僅行十二度余此猶二至之晷刻最遲正義曰一辰有三十度十二辰總有三百六十度余有五度四分度之一度別爲九十六分總五度有四百八十分又四分度之一爲二十四分並之爲五百四分十二辰分之各得四十二分則是每辰有三十度九十六分度之四十二計之日月實行一會惟二十九分過半若通均一嵗會數則每位有三十度九十六分度之四十二大衍歷議曰夏曆十二次立春日在東壁三度於太初星距壁一度太也顓頊歷上元甲寅嵗正月甲寅晨初合朔立春七曜皆直艮維之首蓋重黎受職於顓頊九黎亂徳二官咸廢帝堯復其子孫命掌天地四時以及虞夏故本其所由生命曰顓頊其實夏曆也湯作殷曆更以十一月甲子合朔冬至爲上元周人因之距羲和千祀昏明中星率差半次夏時直月節者皆當十有二中故因循夏令其後呂不韋得之以爲秦法更考中星防取近距以乙夘嵗正月己巳合朔立春爲上元洪範傳曰歷記始於顓頊上元太始閼逢攝提格之嵗畢陬之月朔日己巳立春七曜俱在營室五度是也

中星

方氏曰中謂中於南方也先昏而後旦者順陰陽之義也書於春言星鳥夏言星火秋言星虛冬言星昴與此不同何也蓋書言分至之所中者此言昏旦之所中者彼以時爲主此以月爲主故詳略不同然其見於南方則一也弧與建星非二十八宿之數而仲春昏旦舉之者由弧近井建近斗井三十三度斗二十六度其度最寛難以明其星之中故也至於孟秋昏舉建星者亦以是爾考之歷法其間固不能無差經之所言亦要其大略姑以記時而已大衍歷議曰古歷冬至昬明中星去日九十二度春分秋分百度夏至百一十八度率一气差三度九日差一刻秦歷十二次立春在營室五度於太初星距危十六度少也昬畢八度中月令參中謂肩股也晨心八度中月令尾中於太初星距尾也仲春昬東井十四度中月令弧中弧星入東井十八度晨南斗二度中月令建星中於太初星距西建也甄耀度及魯歷南方有狼弧無東井鬼北方有建星無南斗井斗度長弧建度短故以正昏明云

气候

素問曰五日謂之候三候謂之气六气謂之時四時謂之嵗正義曰漢時以驚蟄爲正月中【夏小正正月啟蟄】雨水爲二月節【月令仲春始雨水】漢末以雨水爲正月中驚蟄爲二月節是劉歆作三統歷時攺之也三統歷二月節谷雨淸明中按通卦驗及今歷惟以淸明爲三月節谷雨爲三月中餘皆同漢上朱氏曰二十四气七十二候見於周公之時訓呂不韋取以爲月令焉其上則見於夏小正夏小正者夏后氏之書孔子得之於杞者也夏建寅故其書始於正月周建子而授民時巡狩烝享皆用夏正故其書始於立春夏小正具十二月而無中气有候應而無日數至於時訓乃五日爲候三候爲气六十日爲節二書詳略𨿽異其大要則同豈時訓因小正而加詳歟左氏傳曰先王之正時也履端於始舉正於中歸余於終中謂中气也漢詔曰昔者黃帝合而不死名察發斂定淸濁起五部建气物分數气謂二十四气也則中气其來尙矣仲尼贊易時已有時訓觀七月一篇則有取於時訓可知易通卦驗易家傳先師之言所記气候比之時訓晚者二十有四早者三當以時訓爲定故子云太二十四關子明論七十二候皆以時訓太衍歷議曰七十二候原於周公時訓月令𨿽頗有增益然先後之次則同自後魏始載於歷乃依易軌所傳不合經義今攺從古春秋正義曰夏小正曰正月啟蟄其傳曰言始發蟄也故漢氏之始以啟蟄爲正月中雨水爲二月節及太初以後更攺气名以雨水爲正月中驚蟄爲二月節以迄於今踵而不攺呂氏曰月令本於呂氏春秋呂氏本於夏小正而小正之文乃曰魚陟負冰淮南時則訓亦曰魚上負冰上猶陟也小戴去一負字於文爲闕夏小正正月雁北向呂氏春秋淮南時則訓皆曰孟春之月候鴈北蓋鴈以北方爲居自北而南則謂之來自南而北則謂之北正月非來南之時也其誤可見當從小正呂覽淮南作鴻雁北爲允【夏小正正月鴈北鄕九月遰鴻雁記其來以九月歸以正月如是而已呂覽月令時則訓凡四見者按髙誘注呂覽云八月少者其父母也九月者其子也推此則知季冬北鄕亦其大者而正月則其小者也】

日至

方氏曰陽生於子而其气舒故晝刻多日浸長陰生於午而其气促故晝刻少而日浸短以陰生於午則陽極於此故仲夏言日長至陽生於子則陰極於此故仲冬言日短至所謂冬至夏至者其名蓋出於此然而以刻數之則如是爾以景量之夏至日極北而在東井其景尺有五寸冬至日極南而在牽牛其景丈有三尺以爲長短之極則與此異矣蓋刻之長短由日出之早晚景之長短由日行之南北故也髙氏曰一陰生於午一陽生於子當此之時正陰陽爭死生分之際也故人君合於二至之時盡齋戒之誠躬掩身之徳止聲色薄滋味節嗜欲定心气百官靜事無以瀆人主之聴以定晏陰之所成以待陰陽之所定蓋古人養气必於子午二時而推廣之故於子午二月春秋正義曰日之行天有南有北常立八尺之表以候景之短長夏至之景尺有五寸日最長而景最短是謂日北至也自是以後日稍近南冬至之景一丈三尺日最短而景最長是謂日南至也

星回於天

正義曰去年季冬日次於枵從此每月移次他辰至此月窮盡還次枵故云日窮於次去年季冬月與日相會於枵自此月與日相會於他辰至此窮盡還復會於枵故雲月窮於紀二十八宿隨天而行每日𨿽周天一匝早晚不同至此月復於故處與去年季冬早晚相似故云星回於天

土牛

陳氏曰土勝水牛善耕勝水故可勝寒气善耕故可以示農耕之早晚後世土牛之法以嵗之幹色爲首甲至癸爲十干甲乙木其色靑丙丁火其色赤戊己土其色黃庚辛金其色白壬癸水其色黒支色爲身子至亥爲十二支寅夘木其色靑巳午火其色赤申酉金其色白亥子水其色黑辰戌丑未其色黃納音色爲腹若甲子乙丑金其色白丙寅丁夘火其色赤他皆放此以立春日幹色爲角耳尾支色爲脛納音色爲蹄設令甲子嵗甲爲幹其色靑則靑爲牛首子爲支其色黒則黒爲身納音金其色白則白爲腹又若丙寅日立春丙爲幹其色赤則赤爲角耳尾寅爲支其色靑則靑爲脛納音火其色赤則赤爲蹄其說蓋有所傳然也景祐元年以土牛經四篇頒天下丁度爲序

三光

鄕飲酒義注三光三大辰也天之政教出於大辰焉正義曰案昭十七年有星孛於大辰公羊云大辰者何大火也伐爲大辰北辰亦爲大辰故爾雅云大辰房心尾也大火謂之大辰北極謂之北辰是三大辰也何休曰大火與伐天所以示民時早晚天下取以爲正故謂之大辰辰時也

春秋

元

胡氏曰卽位之一年必稱元年者明人君之用也大哉乾元萬物資始天之用也至哉坤元萬物資生地之用也成位乎其中則與天地參故體元者人主之職而調元者宰相之事元卽仁也仁人心也春秋深明其用當自貴者始故治國先正其心以正朝廷與百官而逺近莫不壹於正矣春秋立文兼述作按舜典紀元日商訓稱元祀此經書元年所謂祖二帝明三王述而不作者也正次王王次春乃立法創制裁自聖心無所述於人者非史冊之舊文矣

春王正月

程氏曰春天時正月王正書春王正月示人君當上奉天時下承王正明此義則知王與天同大而人道正矣周正月非春也假天時以立義耳胡氏曰按左氏曰王周正月周人以建子爲嵗首則冬十有一月是也前乎周者以醜爲正其書始卽位曰惟元祀十有二月則知月不易也後乎周者以亥爲正其書始建國曰元年冬十月則知時不易也建子非春亦明矣乃以夏時冠周月何哉聖人語顏回以爲邦則曰行夏之時作春秋以經世則曰春王正月此見諸行事之驗也或曰非天子不議禮仲尼有聖徳無其位而攺正朔可乎曰有是言也不曰春秋天子之事乎以夏時冠月垂法後世以周正紀事示無其位不敢自專也其防微矣加王以正者公羊言大一統是也春秋史外傳心之要典可得聞乎書王正月者心之體也伊尹所謂一哉王心箕子所謂無偏無黨是也及儀父宋人盟心之妄也克段於鄢心之賊也歸仲子之賵心之邪也祭伯來心之貳也益師卒而不日心之慢也按周公作詩以陳王業而其詩曰七月流火九月授衣周書作周月以紀王政而其書曰維十一月旣南至日短極是周人𨿽以建子爲正亦不攺夏之月也然則周王之月紀當世之事夫子革之明矣周書有周月以紀政而其言曰夏數得天百王所同其在商周革命攺正示不相沿至於敬授民時巡狩承享猶自夏焉朱氏曰春秋書正據伊川說則是周正建子之月但非春而書春則夫子有行夏時之意而假天時以立義耳文定引商書十有二月漢史冬十月爲證以明周不攺月此固然矣然以孟子考之則七八月乃建午建未之月暑雨苗長之時而十一月十二月乃建戌建亥之月將寒成梁之候又似並攺月號此又何耶或者當時二者並行惟人所用但春秋旣是國史則必用時王之正其比商書不同者蓋後世之彌文而秦漢直稱十月者則其制度之濶略耳【注謂十月乃後人追攺】孟子所謂七八月乃今之五六月所謂十一月十二月乃今之九月十月是周人固已攺月矣但天時則不可攺故書云秋大熟未獲此卽止是今時之秋蓋非酉戌之月則未有以見夫嵗之大熟而未獲也以此考之今春秋月數乃魯史之舊文而四時之序則孔子之微意伊川所謂假天時以立義者正謂此也若謂周人初不攺月則未有明據故文定只以商秦二事爲證則無他可考必矣如胡傳之說則是周亦未嘗攺月而孔子特以夏正建寅之月爲嵗首月下所書之事卻是周正建子月事自是之後月與事常相差兩月恐聖人制作不如是之錯亂無章也考之劉質夫說亦云先書春王正月而後書二百四十二年之事皆天理也似亦以春字爲夫子所加【王字亦非史策舊文】但魯史本謂之春秋則又似元有此字春秋紀春無冰爲異則固以周正紀事也石林葉氏又考左傳所記祭足取麥谷鄧來朝三事以爲經傳所記有例差兩月者是經用周正而傳取國史有自用夏正者失於更攺也陳氏曰魯謂之春秋者其書法以四時冠月也西周之史言時皆夏時也言月皆周月也未有以夏時冠周月也以夏時冠周月則魯史也夫子之修春秋每孟月書時以見魯史每正月書王以存周正蓋尊周而罪魯也李氏曰書泰誓一月戊午武成惟一月壬辰一以周正而以晦朔望系其下不用春夏秋冬紀事也春秋書春王正月者因魯史之舊孔子不刪去春字者因其舊以譏之也呂氏曰堯授舜正月上日受終於文祖舜授禹正月朔旦受命於神宗書載舜禹受命之始正月之外未嘗復加一辭也春秋樂道堯舜之道而以王冠正月其書法與典謨不類是獨何歟天下皆知有帝故虞之正月不冠以帝天下皆知有王故夏之正月不冠以王大綱已舉大法已明復加一辭則爲贅矣春秋之時人欲肆天理滅夫子不得已而標王之一字出諸正月之上然後天下知自隠至哀二百四十二年之間予奪褒貶無非王道之流行自嵗首至嵗窮三百六旬之間視聴食息無非王道之發見張氏曰書元年春者魯史舊文也書正月者亦魯史舊文也夫子筆一王字於其間而精神皆變儻止如舊史豈不陋哉以王次春春者天之所爲也以言王卽天也故典曰天敍禮曰天秩命曰天命討曰天討天子豈得以私意亂之乎以正次王以言禮樂徵伐皆自天子出也諸侯豈得以私心幹之乎於王之一字則知二百四十二年之筆削皆王道之所寓也

閏月

劉氏曰前閏後閏大約相去三十二月十九年七閏爲一章杜預長歷旣違五嵗再閏又非歸余於終但據春秋經傳考日辰晦朔前後甲子不合則置一閏非歷也大衍歷議曰列國之歷不可以一術齊矣而長歷日

子不在其月則攺易閏餘欲以求合故閏月相距近則十餘月逺或七十餘月此杜預所甚謬也夫合朔先天則經書日蝕以糾之中气後天則傳書南至以明之其在晦二日則原乎定朔以得之列國之歷或殊則稽於六家之術以知之此四者皆治歷之大端而預所未曉也正義曰長歷稱大凡經傳有七百七十九日漢末宋

仲子集七歷以考春秋魯歷得五百二十九日失二百五十日是其不與春秋相符也長歷僖元年閏十一月五年閏十二月又閏之相去大率三十二月杜於此閏相去凡五十月不與歷數同者杜推春秋日月上下置閏或稀或穊自凖春秋時法故不與常歷同程氏曰孔子所書加王於春正之間明爲周王之正則所用必周曆也夫周正皆建子也而今也推之歷法積之气候驗之日食則春秋所書隠桓之正皆建丑莊閔僖文宣之正建子及丑者相半至成襄昭定哀之正而後建子間亦有建亥者非一代正朔自異尙也歷亂而不知正也其正者偶然也

日食

春秋日食三十六谷梁以爲朔二十六晦七夜二二日一公羊以爲朔二十七二日七晦二左氏以爲朔十六二日十八晦一不書日者二谷梁之例書日食有四隠三年二月己巳傳云言日不言朔食晦日也桓十七年冬十月朔傳云言朔不言日食旣朔也是二日食莊十八年三月傳云不言日不言朔夜食也桓三年七月壬辰朔傳云言日言朔食正朔也公羊以爲不言朔者是二日食也左氏以爲不言朔者史失之沈氏曰後世歷家推驗精者不過二十六惟唐一行得二十七而本朝衛朴得三十五獨莊十八年三月古今算不入蝕法祖衝之曰春秋書食有日朔者凡二十六其所據歷

非周則魯以周曆考之檢其朔日失二十五魯歷校之又失十三大衍歷議曰春秋日蝕有甲乙者三十四殷曆魯歷先一日者十三後一日者三周曆先一日者二十二先二日者九正義曰自隠之元年盡哀二十七年積二百五十五年凡三千一百五十四月惟三十七食是𨿽交而不食也襄二十一年九月十月頻食二十四年七月八月頻食是頻交而食也漢以來爲歷者皆一百七十三日有餘而始一交會未有頻月食者許氏曰春秋三書食旣桓三年以周桓敗宣八年以楚莊興至襄二十四年而中國諸侯皆受盟於楚矣胡氏曰經書日食三十六去之千有餘嵗而精歷算者所能攷也其行有常度矣然每食必書示後世治歷明時之法也有常度則災而非異矣然每食必書示後世遇災而懼之意也日者眾陽之宗人君之表而有食之災咎象也克謹天戒則𨿽有其象而無其應弗克畏天災咎之來必矣凡經所書者或妾婦乘其夫或臣子背君父或政權在臣下或夷狄侵中國皆陽微陰盛之證也是故十月之交詩人以刺日有食之春秋必書以戒人君不可忽天象也

嵗星

正義曰以古今曆書推步五星金水日行一度土三百七十七日行星十二度火七百八十日行星四百一十五度四者皆不得十二年而一終惟木二百九十八日行星三十三度十二年而彊一周舉其大數十二年而一終服氏以爲有事於武宮之嵗龍度天門謂十五年嵗星從申越未而至午歷家以周天十二次次別爲一百四十四分嵗星每年行一百四十五分是嵗星行一次外剩行一分積一百四十四年乃剩行一次故昭十五年得超一辰周語昔武王伐殷嵗在鶉火月在天駟日在析木之津辰在斗柄星在天黿劉歆三統之術算此五位所在武王以殷之十二月二十八日戊午發師其年嵗星在鶉火之次也其日月合宿於房五度房卽天駟之星也日在箕七度箕於次分在析木之津也日月之會謂之辰斗柄斗前也戊午後三日得周二月辛酉朔日月合宿於箕十度在斗前一度是謂辰在斗柄也星在天黿者星於五星爲水星辰星是也天黿卽枵次之別名也於是辰星在女之宿其分在天黿之宿次也鶉是張星也駟是房星也天宿以右旋爲次張翼軫角亢氐房凡七宿是自鶉火至駟爲七列列宿有七也鶉火在午天黿在子鬥柄所建月移一次是自午至子爲南北之揆七月也大衍歷議曰太初三統歷嵗星十二周天超一次推商周間事大抵皆合驗開元注記差九十餘度蓋不知嵗星後率故也皇極麟徳歷七周天超一次以推漢魏間事尙未差上驗春秋所載亦差九十餘度蓋不知嵗星前率故也天保天和歷得二率之中故上合於春秋下猶宻於記注以推永平黃初間事逺者或差三十餘度蓋不知戰國後嵗星變行故也夫五事感於中而五行之祥應於下五緯之變彰於上若聲發而響和形動而影隨故王者失典刑之正則星辰爲之亂行汨彜倫之敍則天事爲之無象當其亂行無象又可以歷紀齊乎故襄公二十八年嵗在星紀滛於枵至三十年八月始及陬訾之口超次而前二年守之陳氏曰步五星之法莫難於火莫易於木𨿽見伏畱行逆順遲速五者皆然而前後之數惟火爲多端木謂之嵗者以一期一次十有二次而周天指諸掌而可定也夫以易推之星而見於左氏史記二家之所載則有甚難曉者焉襄二十八年其在年表則丙辰也嵗在星紀而淫於枵非梓氏之云乎辰而在丑巳而在子矣越三嵗而戊午也嵗在娵訾之口其明年乃及降婁非禆竈之云乎午而在亥未而在戌矣逮昭之八年丁夘也今在析木之津非史趙之云乎夘而在寅矣故杜預於襄之十八年丙午也釋董叔天道西北之語而知其嵗在豕韋豕韋者何亥之謂也攝提格嵗嵗陰左行在寅星右轉居醜單閼嵗在夘星居子執徐嵗在辰星居亥大荒落嵗在巳星居戌史記之天官書則云乎爾也如左氏之說則寅而在夘午而在亥矣如司馬之說則寅而在丑辰而在亥以次推之皆不同焉三禮義宗曰嵗星爲陽太嵗爲陰今歷太嵗不與嵗

星辰合【襄十六年嵗壽星而太嵗在酉】鄭氏曰占候之學起於春秋戰國其時所謂精於其道者梓愼禆竈之徒耳後世之言天者不能及也魯昭公十七年冬有星孛於大辰西及漢禆竈言於子產曰若我用瓘斚玉瓚鄭必不火子產弗與明年五月壬午四國皆火竈曰不用吾言鄭又將火子產復弗與曰天道逺人道邇竈焉知天道卒弗與亦不復火二十四年五月乙未朔日有食之梓愼曰將水昭子曰旱也是秋大旱如昭子之言夫災旱易推之數也愼竈至精之術也而或中或否後世之愚瞽若之何而談吉凶知昭子之言則知陰陽消長之道可以理推不可以象求也知子產之言則知言而中者亦不可聴況於不中者乎程氏曰按三統歷法嵗星一年而行一次一次分爲一百四十四分其實嵗星一年而行一百四十五分然則每嵗而剩【一作成】一分一百四十四年而滿本數所以每一百四十四年而超一次也隱元年嵗在豕韋一名陬訾之口【襄十八年天道多在西北】桓元年嵗在枵【昭十年嵗在顓頊之虛】

莊元年嵗在鶉火二十三年超在實沈

閔元年嵗在大梁

僖元年嵗在鶉首

文元年嵗在降婁

宣元年嵗在壽星

成元年嵗在降婁

襄元年嵗在壽星【二十八年嵗在星紀淫於枵三十年嵗在陬訾之口明年乃及降婁】

昭元年嵗在大梁【八年史趙曰今在析木之津十五年有事於武宮之嵗合在鶉首而超居鶉火十三年蔡復楚凶謂大梁也三十二年越得嵗在星紀】

定元年嵗在枵

哀元年嵗在大梁

星變

隕星一莊七年夏四月辛夘夜恆星不見夜中星隕如雨胡氏曰恆星者列星也如雨者言眾也人事感於下則天變動於上前此者五國連衡旅拒王命後此者齊桓晉文更霸中國政歸盟主而王室遂虛其爲法度廢絕威信陵遲之象著矣

星孛三文十有四年秋七月有星孛入於北斗昭十七年冬有星孛於大辰哀十三年冬十有一月有星孛於東方胡氏曰孛者惡气所生闇亂不明之貌也入於北斗者斗有環域天之三辰綱紀星也宋先代之後齊晉天子方伯中國紀綱彗者所以除舊布新也禎祥妖孽隨其所感先事而著後三年宋弒昭公又二年齊弒懿公又二年晉弒靈公此三君者皆違道失徳而死於亂符叔服之言大辰心也心爲明堂天子之象其前星太子後星庶子孛星加心象天子適庶將分爭也後五年景王崩王室亂劉子單子立王猛尹氏召伯立子朝歷數載而後定有星孛於東方不言宿名者不加宿也當是時吳人僭亂憑陵上國日敝於兵暴骨如莽其戾气所感固將壅吳而降之罰也故氛祲所指在於東方假手越人吳國遂滅天之示人顯矣史之有占明矣程氏曰孛與彗相似而不同彗如帚而芒直上孛如彗而圜其芒四出而气孛孛然彗與孛固二也傳者一之非也髙氏曰晏子曰君若不攺孛星將出彗星何懼乎然則孛之爲變甚於彗矣昭二十六年齊有彗星不書魯不見哀十四年冬有星孛在獲麟後劉歆以爲不言所在官失之也

北陸西陸

爾雅釋天云北陸虛也西陸昴也孫炎云陸中也北方之宿虛爲中也西方之宿昴爲中也詩正義曰日在北陸謂日體在北方之中宿是建丑之月夏之十二月也劉歆三統曆術十二月小寒節日在女八度大寒中日在危一度是大寒前一日日猶在虛於此之時可藏冰也西陸朝覿而出之謂日行已過於昴星在日之後早朝出見也三統術四月立夏節日在畢十二度星去日半次然後見是立夏之日日去昴星之界已十二度昴星得朝見也於此之時可出冰也呂氏曰天道左旋日月右行自北而西自南而東

六气

葉氏曰醫和以陰陽風雨晦明爲天之六气素問以寒暑燥濕風火爲陰陽之六气與洪範小異陰之气爲寒陽之气爲燠明之气爲暘暑之气爲燠燥之气爲暘濕之气爲要不逃乎五行則亦洪範而已呂氏曰五六天地之數素問書亦不出五六兩字如六元六气之類皆是𨿽所用處有不同而五六之數則一蓋陰陽互相交也天之數是五而今卻是六地之數六而今卻是五正是天气下降地气上騰

八風

正義曰服防以爲八卦之風漧音石其風不周坎音革其風廣莫艮音匏其風融【條風一名融】震音竹其風明庶巽音木其風淸明離音絲其風景坤音土其風涼兌音金其風閶闔沈氏曰案樂緯云坎主冬至樂用管艮主立春樂用塤震主春分樂用鼔巽主立夏樂用笙離主夏至樂用弦坤主立秋樂用磬兌主秋分樂用鐘幹主立冬樂用祝敔此八方之音旣有二說未知孰是陳氏曰主朔易者坎也故其音革其風廣莫爲果蓏者艮也故其音匏其風融震爲竹故其音竹其風明庶巽爲木故其音木其風淸明兌爲金故其音金其風閶闔幹爲玉故其音石其風不周瓦土器也故坤音瓦而風涼蠺火精也故離音絲其風景

六經天文編卷下

