

欽定四庫全書

子部六

聖壽萬年曆

天文算法類一【推步之屬】提要

【臣】等謹案聖壽萬年曆五卷附律曆融通四卷明朱載堉撰載堉有樂書已著錄明史歷志曰明之大統歷實卽元之授時承用二百七十餘年未嘗攺憲成化以後交食往往不驗議攺歷者紛紛如兪正已冷守中不知妄作者無論已而華湘周濂李之藻邢雲路之倫頗有所見鄭世子載堉撰律曆融通進聖壽萬年曆其說本之南京都禦史何瑭深得授時之意而能匡所不逮臺官泥於舊聞當事憚於攺作並格不行雲云卽指此二書也其書進於萬曆二十三年疏稱授時大統二歷考古則气差三日推今卽時差九刻蓋授時減分太峻失之先天大統不減失之後天因和防兩家酌取中數立爲新率編撰成書其步發斂步朔閏步晷漏步交道步五緯諸法及嵗餘日躔漏刻日食月食五緯諸議史皆詳采之蓋於所言頗有取也今觀其書𨿽自行所見斷斷而爭不免有主持太過之處其測驗亦未必過郭守敬等之精然史載崇禎二年以日食不驗切責監官五官正戈丰年言郭守敬以至元十八年造歷越十八年爲大徳三年已當食不食六年六月又食而失推是時守敬方知院事亦付之無可柰何況斤斤守法者哉今若循舊向後不能無差則當時司曆之人已自有公論無怪載堉等之攻擊不已也況其書引據詳明博通今古原原本本實有足資考證者又不得以後來實測之宻遂一切廢置矣載堉數學史稱本之何瑭瑭其舅氏也而載堉進疏乃稱本之許衡蓋恐瑭在同時不爲徴信故托衡以重其書耳乾隆四十六年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

聖壽萬年曆卷首

明朱載堉撰

鄭世子臣載堉謹奏爲恭進曆書上祝萬壽敬陳愚見以仰禆盛典萬一事先臣南京都察院右都禦史何瑭乃臣外舅江西撫州府通判何諮之祖也臣父恭王壯年蓋甞師友於瑭臣𨿽未獲面覿而亦幸私淑焉瑭與元儒許衡同裏慕其象數之學衡所撰授時歷備載元史瑭亦甞著陰陽律呂之說名曰管見臣性愚鈍嗜好頗同忝居桑梓復與葛靜居多暇讀其書而恱之探索旣久偶有所得是故不揣狂謬敢以一得之愚敬爲皇上陳之庶或芻蕘之見葵藿之忱亦得少禆盛典於萬一也伏望天恩曲垂鑑宥俯賜容納臣下情不勝感戴不勝幸甚臣聞在昔聖人法天垂象擬宸極而運璿璣揆乾元而敍景曜分辰野辧躔歷敬農時興物利皆以系順五行紀綱萬物以前民用而詔方來者也是故伏羲仰觀俯察因歷作易分二以象兩儀掛一以象三統揲四以象時歸奇以象閏合乾坤之防三百六十當期之日凡此之類取法於歷者不一而足然則易以歷爲本歷在易之先其來尙矣逮乎炎帝分八節以始農功軒轅紀三光而闡書契迎日推防旁羅日月星辰乃命容成綜六術考气象建五行察發斂起消息正閏餘述而著焉謂之調歷洎於少昊則鳯鳥司曆顓頊則南正司天帝嚳序三辰歷日月而迎送之由是堯欽歷象敬授人時鳥火虛昴以殷四仲舜在璣衡以齊七政協時月正日同律度量衡禹行夏正爲百王不易之法湯武革命攺統易朔治歷明時箕子陳洪範協用五紀嵗月日時無易百谷用成乂用明俊民用章家用平康自古聖帝明王莫不皆以此事爲盛舉至若仲尼丘明𨿽在匹夫下位每於朔閏發文矯正得失宣明歷數不自以爲僭者蓋謂旣知斯理豈可不言以愚當世是不仁也以防其上是不忠也安避僭越之嫌而黙然以自欺哉故左傳仲尼曰丘聞之火伏而後蟄者畢今火猶西流司曆過也孟軻氏曰天之髙也星辰之逺也茍求其故千嵗之日至可坐而致也夫術士知數而未達其理故失之淺先儒明理而復善其數故得之深數在六藝之中乃學者常事耳仲尼之徒通六藝者七十餘人未甞不以數學爲儒者事數非律所禁也天運無端惟數可以測其機天道至因數可以見其妙理由數顯數自理出理數可相倚而不可相違古之道也古者天子有日官諸侯有日禦以和萬國以協三辰至於寒暑晦明之徵陰陽生殺之數啟閉升降之紀消息盈虛之節皆應躔次以合天道故能該浹生靈調和元气以扶治化之本四方之政由斯而行凡爲國家者履端立極必體其元布政考績必因其嵗禮動樂舉必正其朔三農百工必依其時五刑九伐必順其气庶務百爲必從其期故五紀有常度庶徵有常應正朔行之於天下巍巍乎君道之最尊此天地之大紀帝王之重事是以聖人寶之故虞書曰天之歷數在爾躬此之謂也是故歷者有常之數也不可一日而差差之毫釐則亂天人之序乖百事之時誠有國家者之所重而宋歐陽修曰後世歷學一出於陰陽之家其事則重其學則末孔子之徒亦未甞道夫修爲此說者蓋抑傷之云耳臣又考諸大戴禮曰聖人愼守日月之數以察星辰之行次序四時之順逆謂之歷截十二管以定八音之上下淸濁謂之律律居陰而治陽曆居陽而治陰律曆疊相治也其間不容髮故先儒謂黃帝造律一事與伏羲畫卦大禹敍疇孔子作春秋同功蓋伏羲取諸河之龍圖大禹取諸雒之龜書黃帝取諸解谷鳴鳯孔子取諸西狩獲麟夫聖人爲萬物之靈而猶取諸四靈之物者蓋亦神道設教之意也今八卦載於易九疇載於書與春秋並傳惟樂律則不傳豈非缺典歟況王者制度軌則壹稟於律律爲萬事根本定四時興六樂悉由是出學者詎可廢而不講哉臣惟帝王之治天下以律曆爲先儒者之通天人至律曆而止歷以數始數自律生律曆旣正寒暑以節嵗功以成民事以序庶績以凝萬事根本由玆立焉古人自入小學知樂知數已曉其槪後世老師宿儒猶或弗習律曆而律曆之家未必知道各師其師岐而二之𨿽有巧思豈能究造化之統防以識天人之蘊奧哉三代而下治效之不古若亦此之由而世豈察及此是亦儒家所當討論之大者諉曰星翁樂師之責可乎然而或者疑焉以爲樂律之學原無所禁固在當學若乃天文之學律法禁之不宜編著成書以冒私習之禁意欲廢棄往古遺文使之絕傳而後已豈不殊爲可惜乎玆又不可不辯蓋聞天文之家其學有二曰推步者推其一定之气朔乃理之常者也曰占驗者占其未來之休咎乃天之變者也天之變者不許術士妄談禍福惑世誣民律法之所禁者此耳而怪力亂神亦儒者之所恥言也若夫气朔節之早晏則國家頒歷於四海日月交食之秒刻則所司移文於天下此古聖人欽歷象授民時之意固皆理之常者何曽不欲人知而律法所禁豈在是乎昔漢武帝詔公孫卿壺遂司馬遷射姓等造太初歷此數人皆國之太史也然姓等奏不能爲算願募民間治歷者更造密度乃選鄧平唐都落下閎等二十餘人分部運算依律起歷而歷始成若唐之戊寅大衍諸歷則又出於釋老之徒所造其藝比諸太史所習者益精焉宋紹興五年曆官言日食九分半虧在辰正常州布衣陳得一言當食八分半虧在巳初其言卒驗遂詔得一與道士裴伯壽等更造新曆賜名統元歷宋自太宗以來往往徵民間知歷者與之議歷故孝宗曰朝士鮮知星歷者不必專領乃詔有通天文歷算者所在州軍以聞以此觀之可見歷數之學累代所不禁也設使當時民間果不敢私習則其學絕傳久矣安得今日復有歷法乎臣父及臣篤好數學弱冠之時讀性理大全見宋儒邵雍皇極經世書朱熹易學啟蔡元定父子律呂新書洪範皇極內篇等而恱之口不絕誦手不停披硏窮旣久數學之防頗得其要壯年以來復觀歷代諸史誌中所謂歷者五十餘家考其異同辧其疎密志之所好樂而忘倦但以未覩皇朝大統歷於是猶未慊耳後讀丘祭酒所撰大學衍義補內載大統歷气閏轉交四準分秒心竊喜曰大統歷經全文未見而其大略已得之矣然大統與授時二歷相較考古則气差三日推今則時差九刻臣於此而疑焉以爲二者必有一是茍非測景驗气孰眞孰誤何由得知而洪儀鉅表非外郡所有且冬夏二至大餘未差差在數刻之間而以口舌爭之實難憑信惟萬曆辛巳嵗十一月冬至大統在丁丑日而授時在丙子乙酉嵗冬至大統在戊戌授時在丁酉丙申嵗夏至大統在癸巳授時在壬辰庚子嵗夏至大統在甲寅授時在癸丑甲辰嵗夏至大統在乙亥授時在甲戌庚戌嵗冬至大統在己酉授時在戊申甲寅嵗冬至大統在庚午授時在己巳戊午嵗冬至大統在辛夘授時在庚寅乙丑嵗夏至大統在乙丑授時在甲子己巳嵗夏至大統在丙戌授時在乙酉癸酉嵗夏至大統在丁未授時在丙午丁丑嵗夏至大統在戊辰授時在丁夘癸未嵗冬至大統在壬寅授時在辛丑丁亥嵗冬至大統在癸亥授時在壬戌辛夘嵗冬至大統在甲申授時在癸未戊戌嵗夏至大統在戊午授時在丁巳壬寅嵗夏至大統在己夘授時在戊寅丙午嵗夏至大統在庚子授時在己亥庚戌嵗夏至大統在辛酉授時在庚申此皆相差一日而晷景最易辧假若授時歷差固不必較萬一大統歷差則干系甚重也相差九刻𨿽不爲多若在旦暮之間所差不過一辰若處夜半之際所差便隔一日夫節气差天一日則置閏差天一月閏差一月則時差一季時差一季則嵗差一年其所差者豈小小而已哉自萬曆九年已來七八十年之間所差如此過此已後其差可知夫冬夏二至乃歷法之綱領時刻微差已失其眞況差一日乎若恆气旣乖則置閏失當盈虛沒滅建除滿平之類吉凶宜忌一切皆錯不可謂全歷矣此非歷官之失正由歷經當攺而未攺也蓋歷者嵗之積也嵗者月之積也月者日之積也日者時之積也時者刻之積也刻者分之積也分者秒之積也凡有形之物銖銖稱之至石必差寸寸量之至引必錯況無形之數乎夫幹樞斡運無停七政轉動不齊而拘之以一定之法猶膠柱而調瑟是以旣久則不能不差旣差則不可不攺蓋變法以從天隨時而推數故法有疎密數有繁簡𨿽條例稍殊而綱目一也臣又推得萬曆一百年嵗次壬子十一月冬至大統在甲戌日丑正三刻授時在甲戌日子正初刻相差十餘刻萬曆一千年嵗次壬子十一月冬至大統在壬子日辰正三刻授時在庚戌日戌初二刻相差兩日萬曆一萬年嵗次壬子十一月冬至大統在授時之明年三月甲戌日戌正三刻授時在大統之去年八月己丑日亥初一刻相差一百餘日當此之時大統之冬至近授時之淸明授時之冬至近大統之白露不獨相差一季又且相隔一年所差非不多也夫歷法茍得其理則千嵗之日至猶今日耳千載之後有差安知今日未必無差假若差在授時則無足論萬一大統少差又豈可坐視其獘而不論哉或疑以爲授時減分大峻失之先天大統不減失之後天或曰授時近密大統爲疎或曰授時未必全是二歷彊弱之間宜有所折衷焉然士大夫明歷理者必有辧其是非者矣非算術家所能知也夫歷數者總約於方冊而中乎億萬里之遼漠推測於一時而凖乎千百世之前後審擬於近小之事物而深通乎幽至大之理茍非鴻儒窮天人之蘊而得於神防精融之間者其孰能與於此哉臣忝末學𨿽好算術而實未臻其奧方之許衡王恂郭守敬輩相去逺矣然四海之廣兆民之眾若衡輩者未甞無也皇上好此事則此輩出不好此事則此輩無由以自顯昔齊桓公時東野人有以九九見者桓公曰九九小數安用對曰不逆其小所以致大以今日言之愚臣之謂也皇上赦臣狂妄之罪而容之則衡恂守敬輩必相繼而至矣臣謹按別錄云洪武間監正元統造大統歷以洪武甲子嵗爲歷元上考下推無消長之法時監副李徳芳上疏駁之謂統甲子元曆不與經史相合宜用許衡辛巳元歷及消長之法方合天道上曰二統皆難憑只驗七政交防行度無差者爲是由是本監造歷用甲子元曆推算夫大統歷驗今交食𨿽密但考古之法未備徳芳言之當矣臣甞有志仰體太祖所謂二統難憑之意是故和防二家酌取中數立爲新率編撰成書以伸野人芹暴之獻以擬華封富壽之祝志𨿽如是而未敢勇爲者緣大統歷亦系制典舊章非臣下所敢擅議然葵藿之忱惓惓不已乃心與口相咨諏曰律曆乃吾儒事非讖緯曲學比先儒往往從事於斯考諸前代有奉公修治者若司馬遷之太初歷許衡之授時歷是也有私撰進獻者若劉焯之皇極歷耶律楚材之庚午元歷是也公私𨿽異效忠則一我太祖髙皇帝革命之時元歷未久气朔未差故仍舊貫不必攺作但討論潤色而已今則積年旣久气朔漸差似應修治後漢志所謂三百年斗曆攺憲者宜在此時仰惟祖宗列聖禦極以來未甞以歷而爲年號至我皇上始以萬曆爲元而九年辛巳嵗距至元辛巳正三百年適當斗曆攺憲之期又協乾元用九之義而歷元應在是矣夫孝者善繼人之志善述人之事我太祖甞有意考七政之運行定二統之是否而未遂也繼述之盛舉寧不有待於今日乎前代人君或有新曆告成則攺年號以歷爲名以慶之以爲福壽之徵然此不過後天而奉天時者也聖上預以萬曆爲元此乃先天而天弗違固宜有歷以應之爲聖壽萬萬嵗之嘉徵臣俟之久而未見焉此愚臣日夜之所惓惓也於是采眾說之所長輯爲一書名曰律曆融通其學大防出於許衡而與衡歷不同後漢志曰陰陽和則景至律气應則灰除是故天子常以日冬夏至禦前殿合八能之士陳八音聽樂均度晷景鐘律權土灰放陰陽冬至陽气應則樂均淸景長極黃鐘通土灰輕而衡仰夏至陰气應則樂均濁景短極蕤賔通土灰重而衡低進退於先後五日之中八能各以狀聞太史封上效則和否則占晉志曰日冬至音比林鐘浸以濁日夏至音比黃鐘浸以淸十二律應二十四時之變其爲音也一律而生五音十二律而爲六十音因而六之六六三十六故三百六十音以當一嵗之日故律曆之數天地之道也夫黃鐘乃律曆之本原而舊曆罕言之新法則以步律呂爻象爲首此與舊曆不同一也堯時冬至日躔所在宿次劉宋何承天以嵗差及中星考之謂在須女十度左右唐一行大衍歷議曰劉炫推堯時日在虛女間則夏至心已過中虞推堯時日在鬥牛間則冬至昴尙未中蓋堯時日在女虛間則春分昏張一度中秋分虛九度中冬至胃二度中昴距星直午正之東十二度夏至尾十一度中心後星直午正之西十二度四序進退不逾午正間軌漏使然也元人歷議亦云堯時冬至日在女虛之交而授時歷考之乃在牛宿二度是與虞同大統歷考之乃在危宿一度是與劉炫同相差二十六度皆不與堯典合新法上考堯元年甲辰嵗夏至午中日在栁宿十二度左右冬至午中日在女宿十度左右心昴昏中各去午正不逾半次與承天一行二家之說合而與舊曆不同二也春秋左傳昭公二十年己丑日南至授時歷推之得戊子先左傳一日大統歷推之得壬辰後左傳三日新法推之與左傳合此與舊曆不同三也授時歷以至元十八年爲元大統歷以洪武十七年爲元新法則以萬曆九年爲元其餘各條不同者多詳見歷議新法比諸授時庶幾靑生於藍而靑於藍冰生於水而寒於水但臣未見大統歷經而與之較疎密耳然天道逺非愚臣所盡知況又未覩歷經不識儀表粗曉算術防諳星象惟據史冊成說實乏師傅口授是以新法或有差誤宜令通此事者以訂正之庶或少禆盛典於萬一也乞將臣疏並所獻曆書勑下該部防集大臣名儒從長計議其大統歷所未差者切不可便攺儻有小差卽便更正以成一代之制宜新其名恭擬之曰聖壽萬年曆用符攺憲之文以協天人之應此乃福慶嘉瑞之至大者尢不可忽也愚臣出位妄言極知僭越無所逃罪然而芹暴之誠犬馬之效自不容已是故冒瀆天威伏乞聖明原情矜宥臣下情無任戰栗待罪恐懼之至爲此具本將臣昔年所撰律曆融通肆捲音義壹捲並臣近年新撰聖壽萬年曆貳卷萬年曆備考叄捲共爲拾冊裝潢成帙曁表文壹通專差右長史闗志拯隨本賫捧上進謹具奏聞伏勑防萬曆二十三年六月十九日鄭世子臣載堉

【案此疏內自黃鐘通以下原本訛脫計六十字今用史誌考補】

鄭世子臣載堉謹以臣昔年所撰律曆融通四卷附音義一卷並臣近年新撰聖壽萬年曆二卷萬年曆備考三卷共爲十冊裝潢成帙奉表進呈者伏以正日協時聖帝重法天之治和聲同律明君隆經世之規職掌𨿽在於臣工指畫實出於廊廟萬邦作式四海承休臣載堉誠惶誠恐稽首頓首竊惟甲歷作於太昊肇開物成務之原鐘律造於軒轅闡不息合同之化曰嘉量曰平衡曰審度非律不精曰履端曰舉正曰歸余非歷不備八節之序旣順而後得裁成輔相之宜八風之气已宣斯可臻位育中和之效蓋律呂爲萬事之根本而歷數乃五紀之綱維𨿽辧異以立名然交資以爲用疊相居而疊相理助顯仁藏用之功互相配而互相成贊富有日新之業泥諸形器若不過象數之粗究夫淵微實可貫天人之奧逮唐虞世逺而推步之法始乖洎文武政衰而制作之意斯泯賢智者忽之以爲易庸愚者畏之以爲難調六律而協五音等爲末務序三辰而齊七政並飾虛文分律曆爲兩途岐理數於二致惟新書起於元定得古人已試之規蓋時歷本於許衡誠太史不易之凖臣𨿽末學志切先猷俯拾糟粕之遺仰探精神之蘊總旋宮六十調著意推求輯名歷五十家傾心考證時刻分秒期脗合於璣衡羃積徑圍務融通於權量𨿽昭代之洪儀鉅表尙未獲覩其全而大統之气盈朔虛亦已與聞其略取二統而較減分之法不無異同卽二至而求節气之差遂有先後據今日而論秪爽一辰歷萬年而推殆差一季疊相窮究互有精粗假如密系授時誠宜擇善儻若疎由大統理合從長須察根源方顯得失茍非測景以驗歷憑何置閏以定時歷豈無因時應有待玆蓋伏遇皇帝陛下天縱聰明日新問學朝乾夕惕敬天法祖勤民旰食宵衣議禮考文制度身聲同於夏禹何勞秬黍之求歷數在於唐堯豈待羲和之測第以歷𨿽名爲大統法實本諸授時惟我萬曆九年距彼至元十世誠乾象文明之防正斗曆攺憲之期也愚臣沗列天潢久陶聖化愧乏防塵之報用攄芹暴之忱逺宗丘濬之貽編近竊何瑭之管見撰爲新率擬以嘉名謬成一書恭祝萬壽匍匐而學邯鄲之步捧心而效西施之顰井鼃奚敢以談天韈綫何堪以補衮知無裨於調燮聊以效其忠勤伏願行夏之時則韶之舞乘六龍以禦極正朔昭布於華夷合萬象以同春太和洋溢於宇宙九功惟敍九敍惟歌日之升月之恆綿鳯歷於有永金之聲玊之振熈鴻號於無疆臣干冒天威無任激切屏營之至謹奉表上進以聞萬曆二十三年六月十九日鄭世子臣載堉謹上表

聖壽萬年曆卷首

欽定四庫全書

聖壽萬年曆卷一

明朱載堉撰

步發斂第一

嘉靖甲寅嵗爲歷元

臣謹按甲寅者卽所謂閼逢攝提格之嵗也古人歷法多以此爲距算蓋甲寅於五行爲木於五常爲仁木爲五行之始仁爲五常之首是故重之斷取近距命爲元也

元紀四千五百六十

後漢志注引先儒宋氏曰紀卽元也四千五百六十者五行相代一終之大數也王者卽位或遇其統或不值其數故一之以四千五百六十爲甲寅之終也自堯元年甲辰嵗推而上之六百五十年得此甲寅嵗命爲紀也

期實千四百六十一

後漢志曰歷數之生也乃立儀表以校日景景長則日逺天度之端也日發其端周而爲嵗然其景不復初四周千四百六十一日而景復初是則日行之終以周除日得三百六十五餘四分之一爲嵗之日數也

嵗差嵗余

後漢志注引杜預長歷曰天行不息日月星辰各運其舎皆動物也行度大量可得而限累日爲月新故相序不得不有毫毛之差此自然之理也理旣不得一而算守恆數故歷無不有差失也始失於毫毛而尙未能覺積而成多以失朢晦朔則不得不攺憲以從之朱熹曰日躔漸退故嵗余漸縮今人只說天運有差天豈得差自是運行合當如此許衡曰古今歷法合於今必不能通於古密於古必不能驗於今故授時歷考往則增嵗余而損嵗差推來則增嵗差而損嵗余上推春秋已來冬至皆合下求方來可以永久無獘非止密於今日而已臣謹按歷家所謂嵗差者有三曰日躔嵗差曰五星嵗差曰節气嵗差前代諸歷但有日躔差五星差其節气差則自統天授時二家始焉新法因之而頗不同蓋授時每年差二秒統天差二秒有奇新法不及二秒而嵗周气防等率皆活法以其每年增損無定故不開列各隨嵗差求而用之與彼二家頗不同也大統歷缺此法故詳論之

律應五十五日六十刻八十九分

律總旬周六十日

宿周二十八日

黃鐘

冬至益卦初九

小寒益卦六二復卦初九六二六三六四六五上六頥卦初九六二六三六四六五上九屯卦初九六二六三六四九五上六旣濟初九六二九三六四九五上六家人初九六二九三六四九五上九

大呂

大寒益卦六三

立春益卦六四

臨卦初九九二六三六四六五上六明夷初九六二九三六四六五上六賁卦初九六二九三六四六五上九損卦初九九二六三六四六五上九節卦初九九二六三六四九五上六

太蔟

水益卦九五

驚蟄益卦上九

泰卦初九九二九三六四六五上六大畜初九九二九三六四六五上九需卦初九九二九三六四九五上六小畜初九九二九三六四九五上九中孚初九九二六三六四九五上九夾鐘

春分震卦初九

淸明震卦六二

大壯初九九二九三九四六五上六歸妹初九九二六三九四六五上六丰卦初九六二九三九四六五上六離卦初九六二九三九四六五上九噬嗑初九六二六三九四六五上九

姑洗

谷震卦六三

立夏震卦九四

夬卦初九九二九三九四九五上六大有初九九二九三九四六五上九睽卦初九九二六三九四六五上九兌卦初九九二六三九四九五上六革卦初九六二九三九四九五上六

仲呂

小滿震卦六五

芒種震卦上六

乾卦初九九二九三九四九五上九履卦初九九二六三九四九五上九同人初九六二九三九四九五上九無妄初九六二六三九四九五上九隨卦初九六二六三九四九五上六

蕤賔

夏至恆卦初六

小暑恆卦九二

姤卦初六九二九三九四九五上九大過初六九二九三九四九五上六鼎卦初六九二九三九四六五上九未濟初六九二六三九四六五上九解卦初六九二六三九四六五上六

林鐘

大暑恆卦九三

立秋恆卦九四

遁卦初六六二九三九四九五上九訟卦初六九二六三九四九五上九困卦初六九二六三九四九五上六咸卦初六六二九三九四九五上六旅卦初六六二九三九四六五上九

夷則

處暑恆卦六五

白露恆卦上六

否卦初六六二六三九四九五上九萃卦初六六二六三九四九五上六晉卦初六六二六三九四六五上九豫卦初六六二六三九四六五上六小過初六六二九三九四六五上六

南呂

秋分巽卦初六

寒露巽卦九二

觀卦初六六二六三六四九五上九漸卦初六六二九三六四九五上九渙卦初六九二六三六四九五上九坎卦初六九二六三六四九五上六井卦初六九二九三六四九五上六

無射

霜降巽卦九三

立冬巽卦六四

剝卦初六六二六三六四六五上九比卦初六六二六三六四九五上六蹇卦初六六二九三六四九五上六艮卦初六六二九三六四六五上九卦初六九二六三六四六五上九

應鐘

小雪巽卦九五

大雪巽卦上九

坤卦初六六二六三六四六五上六謙卦初六六二九三六四六五上六師卦初六九二六三六四六五上六升卦初六九二九三六四六五上六蠱卦初六九二九三六四六五上九

建寅

立春正月節

水正月中

東風解凍

蟄虫始振

魚陟負冰

獺祭魚

候鴈北

艸木萌動

建夘

驚蟄二月節

春分二月中

桃始華

倉庚鳴

鷹化爲鳩

鳥至

雷乃發聲

始電

建辰

淸明三月節

谷三月中

桐始華

田防化爲鴽

虹始見

萍始生

鳴鳩拂其羽

戴勝降於桑

建巳

立夏四月節

小滿四月中

螻蟈鳴

蚯蚓出

王生

苦菜秀

靡艸死

麥秋至

建午

芒種五月節

夏至五月中

螳蜋生

鵙始鳴

反舌無聲

鹿角解

蜩始鳴

半夏生

建未

小暑六月節

大暑六月中

溫風至

蟋蟀居壁

鷹始摯

腐艸爲螢

土潤溽暑

大時行

建申

立秋七月節

處暑七月中

涼風至

白露降

寒蟬鳴

鷹乃祭鳥

天地始肅

禾乃登

建酉

白露八月節

秋分八月中

鴻鴈來

鳥歸

羣鳥養羞

雷始收聲

蟄虫壞戶

水始涸

建戌

寒露九月節

霜降九月中

鴻鴈來賔

雀入大水爲蛤菊有黃華

豺乃祭獸

艸木黃落

蟄虫咸俯

建亥

立冬十月節

小雪十月中

水始冰

地始凍

雉入大水爲蜃虹藏不見天气上升地气下降閉塞而成冬

建子

大雪十一月節冬至十一月中

鶡鴠不鳴

虎始交

荔挺出

蚯蚓結

麈角解

水泉動

建丑

小寒十二月節大寒十二月中

鴈北鄕

鵲始巢

雉雊

雞乳

徵鳥厲疾

水澤腹堅求嵗定積

置歷元所距年積算爲泛距來加往減元紀爲定距以期實乘之四約爲積日不滿退除爲刻是名泛積定距自相乘七之八而一所得滿百萬爲日不滿爲刻及分秒【帶半秒已上者收作一秒】是名節气嵗差用減泛積余爲定積

求律防

置所求定積與次年定積相減餘如十二而一得律防

求气策

置所求律防二而一得气防

求候策

置所求气防三而一得候策

求爻防

置所求候策五而一得爻防

求十二律呂

置嵗定積減去律應滿律總去之不盡得嵗首黃鐘正律大小餘大餘命甲子算外累加律防得次律大小餘滿律總去之

求六十四卦

置嵗首黃鐘正律大小餘卽是復卦初九爻象累加爻防得次爻大小餘滿旬周去之命法如前

求二十四气

並所求年律防气防加黃鐘大小餘滿旬周去之卽立春正月節累加气防得次气大小餘滿旬周去之命如上

求七十二候

置立春大小餘卽東風解凍之候累加候防得次候大小餘滿旬周去之命如上

求五行用事

各以四立之節爲春木夏火秋金冬水始用事日爻防三之以減四季中气各得其季土始用事日

求列宿當直

置嵗定積並律防气防以宿周折半加之律應減之滿宿周去之不盡卽所求立春日當直宿命起角宿算外累加半律防滿宿周去之各得次气日當直宿

求時刻

置日下小餘以十二乘之刻滿百爲時命子正算外若滿五十刻亦進作一時命子初算外餘如十二而一爲刻不滿爲初刻

步朔閏第二

寅月防五十九日六刻十一分八十六秒

夘月防八十八日五十九刻十七分七十九秒

辰月防百一十八日十二刻二十三分七十二秒巳月防百四十七日六十五刻二十九分六十五秒午月防百七十七日十八刻三十五分五十八秒未月防二百六日七十一刻四十一分五十一秒申月防二百三十六日二十四刻四十七分四十四秒酉月防二百六十五日七十七刻五十三分三十七秒戌月策二百九十五日三十刻五十九分三十秒亥月防三百二十四日八十三刻六十五分二十三秒子月策三百五十四日三十六刻七十一分十六秒丑月防三百八十三日八十九刻七十七分九秒朔防二十九日五十三刻五分九十三秒

朢防十四日七十六刻五十二分九十六秒半

防七日三十八刻二十六分四十八秒少

閏應十九日三十六刻十九分

求閏餘

置嵗定積減去閏應滿朔防去之不盡卽所求閏餘日及分秒

求泛閏

視閏餘在十八日已上者其年有閏置所求閏餘全分加九十刻六十三分卻與朔防相減視餘幾日爲閏幾月不滿日者有閏在年前子丑月又法左手亥位起十八日戌位十九酉位二十如是右旋視所至處亦得泛閏若至子丑位者閏在昨嵗之冬

求朔積

置所求月防減去閏餘卽其月朔積若求閏月及閏後月者復加朔防方爲其月朔積

求經朔朢

置所求月朔積加黃鐘大小餘滿旬周去之各得其月經朔加以朢防卽得經朢以防加經朔得上加經朢得下

求盈虛

置十六日減去气防余爲沒限恆气小餘在沒限已上爲有沒之气以十五乘之用減气防餘如气防小餘而一爲日並恆气大餘爲沒古歷謂之沒今歷謂之盈置三十日減去朔防余爲朔虛經朔小餘在朔虛已下爲有滅之朔以三十乘之如朔虛而一爲日並經朔大餘爲滅古歷謂之滅今歷謂之虛

步日躔第三

日平行一度

躔周三百六十五度二十五分

躔中百八十二度六十二分半

象防九十一度三十一分二十五秒

半象防四十五度六十五分六十二秒半

辰防三十度四十三分七十五秒

半辰防十五度二十一分八十七秒半

赤道嵗差一分五十秒

黃道嵗差一分三十八秒

盈初縮末限八十八日九十一刻

縮初盈末限九十三日七十一刻

周應二百三十八度二十二分三十九秒

求經朔朢入歷

置所求朔積卽經朔入歷加以朢防得朢入歷冬至後爲盈夏至後爲縮滿嵗中【律防六因爲嵗中】去之卽盈縮相代

求盈縮初末限

視入歷盈者在盈初縮末限已下縮者在縮初盈末限已下爲初限已上反減嵗中余爲末限

求盈縮差

盈初縮末者立差三十一忽平差二分四十六秒定差五百一十三分三十二秒縮初盈末者立差二十七忽平差二分二十一秒定差四百八十七分六秒各置立差以所求限大餘乘之加平差又乘之用減定差再乘之滿萬爲度不滿退除爲分秒命爲盈縮積與次限盈縮積相減余爲盈縮分以乘入歷初末限下小餘萬約爲分加入其限盈縮積爲盈縮差

赤道宿度

漢太初所測唐開元所測宋皇祐所測元丰所測崇寧所測元至元所測

﹤子部﹐天文算法類﹐推步之屬﹐聖壽萬年曆﹐卷一﹥

列宿相距度數歷代所測不同非微有動移則前人所測或有未密漢唐宋用窺管止存大略元人始用二綫遂及分焉今歷因之用爲常數校天爲密若考往古仍依當時宿度命之其時無宿度者壹凖前人宿度故並載之以備考古所須惟推密率日躔無論古今並依今歷有分赤道宿度爲凖

求冬至加時赤道日度

置嵗定積命日爲度余爲度下分秒減去周應滿歷率【赤道嵗差折半加躔周爲歷率】去之不盡卽所求日躔赤道積度命起角宿初度算外滿今所測赤道宿度【考古仍依當時宿度】去之至不滿者卽所求嵗前冬至加時赤道日度及分秒

求四正加時赤道日度

置所求嵗前冬至加時赤道日度及分秒以象防累加之滿赤道宿度去之各得四正定气加時赤道日度及分秒

求四正後赤道宿積度

置四正赤道宿全度以四正赤道日度及分秒減之餘爲距後度以赤道宿度累加之各得四正後赤道宿積度及分秒

黃赤道率

﹤子部﹐天文算法類﹐推步之屬﹐聖壽萬年曆﹐卷一﹥﹤子部﹐天文算法類﹐推步之屬﹐聖壽萬年曆﹐卷一﹥﹤子部﹐天文算法類﹐推步之屬﹐聖壽萬年曆﹐卷一﹥﹤子部﹐天文算法類﹐推步之屬﹐聖壽萬年曆﹐卷一﹥﹤子部﹐天文算法類﹐推步之屬﹐聖壽萬年曆﹐卷一﹥

推變黃道宿度

置四正後赤道宿積度及分秒以其赤道積度減之餘以黃道率乘之如赤道率而一所得以加黃道積度爲二十八宿黃道積度以前宿黃道積度減之爲其宿黃道度及分【其秒就近爲分】

黃道宿度

﹤子部﹐天文算法類﹐推步之屬﹐聖壽萬年曆﹐卷一﹥

唐志云日躔宿度如郵傳之過宿度旣差黃道隨而變矣元志云黃道宿度據嵗差每移一度依術推變嘉靖初樂頀掌監事上言歷經卽嵗差以推變黃道六十七年該推變一次本監失於推變頀又甞語人云往年在監未奉更正甚爲遺憾頀有文集可考也萬曆甲午嵗差所推黃道危十六度十三分昴十度九十五分元授時歷危十五度九十五分昴十一度八分近年七政四餘躔度危止於十五度昴尙有十一度仍同舊曆蓋未甞推變頀言信矣按赤道六十七年差一度黃道七十二年差一度頀所謂六十七年該推變者誤也當云七十二年推變可也今推萬曆甲午已來七十二年是爲見用復推未來七十二年備考云耳

求冬至加時黃道日度

置所求嵗前冬至加時赤道日度及分秒以其赤道積度減之餘以黃道率乘之如赤道率而一所得以加黃道積度卽所求嵗前冬至加時黃道日度及分秒

求四正加時黃道日度

置所求嵗定積與次年嵗定積相減余命日爲度及分秒以赤道嵗差折半加之以黃道嵗差減之名定率四約之爲四正定象度置所求嵗前冬至加時黃道日度及分秒以四正定象度累加之滿黃道宿度去之各得四正定气加時黃道日度及分秒

求四正晨前夜半黃道日度

冬夏二至盈縮之端以恆爲定春秋二分置恆气日及分秒以盈縮差命度爲日盈減縮加之卽四正定气日及分秒置日平行度萬通之以盈縮分盈初縮末加之縮初盈末減之爲其日行定度置四正小餘以其日行定度乘之如平行度而一所得以減四正加時黃道日度各得四正晨前夜半黃道日度及分秒

求每日晨前夜半黃道日度

以四正定气日距後正定气日爲相距日以四正晨前夜半日度距後正晨前夜半日度爲相距度累計相距日之行定度與相距度相減餘如相距日而一爲日差相距度多爲加相距度少爲減加減四正每日行度率爲每日行定度累加四正晨前夜半日度滿黃道宿度去之爲每日晨前夜半黃道日度及分秒

求每日子午二正黃道日度

置所求月經朔入歷以經朔小餘減之餘爲經朔晨前子正入歷累加一日爲每日晨前子正入歷又以五十刻加之爲午正入歷命日爲度各視其限求盈縮差盈加縮減之爲所求黃道定積度以嵗前冬至加時黃道日度加而命之滿黃道宿度去之卽每日子午黃道日度及分秒【或以其日行定度折半加晨前夜半黃道定積度亦得午中黃道定積度】

求每日子午二正赤道日度

視黃道定積度在象防已下爲至後已上去之爲分後再去之爲至後復去之爲分後內減黃道積度以赤道率乘之如黃道率而一所得以加赤道積度及所去象防以嵗前冬至加時赤道日度加而命之滿赤道宿度去之卽每日子午赤道日度及分秒

赤道黃道十二次宿度

赤道娵訾之次初起危十二度二十六分八十七秒半降婁之次初起奎一度六十分六十二秒半大梁之次初起胃三度六十四分三十七秒半實沈之次初起畢七度十八分十二秒半

鶉首之次初起井九度六分八十七秒半

鶉火之次初起栁四度空分六十二秒半

鶉尾之次初起張十四度八十四分三十七秒半壽星之次初起軫九度二十八分十二秒半大火之次初起氐一度十一分八十七秒半析木之次初起尾三度十五分六十二秒半星紀之次初起斗四度九分三十七秒半

枵之次初起女二度十三分十二秒半

赤道有常黃道無定凡推辰次當以赤道爲凖隨日度嵗差推變黃道右據萬曆甲午年嵗差所推已後臨時推變

推變十二次宿度

置赤道入次宿度及分秒以前宿赤道距後積度加之滿象防去之爲四正後赤道入次積度以其赤道積度減之餘以黃道率乘之如赤道率而一所得以加黃道積度爲四正後黃道入次積度以前宿黃道距後積度減之如不及減加象防以減之餘卽所求黃道入赤道十二次宿度及分秒

求入十二次時刻

各置黃道入次宿度及分秒以其日晨前夜半黃道日度及分秒減之餘以日平行度乘之爲實以其日行定度爲法實如法而一所得依時刻法求之卽入次時刻

步晷漏第四

京師北極出地四十度太

冬至中晷恆數丈五尺九寸六分

夏至中晷恆數二尺三寸四分

冬至晝夏至夜三十八刻

夏至晝冬至夜六十二刻【已上見元志】

嶽臺北極出地三十五度

冬至中晷恆數丈二尺八寸三分

夏至中晷恆數尺五寸七分

冬至晝夏至夜四十刻

夏至晝冬至夜六十刻【已上見宋志】

黃道出入赤道內外度及半晝夜分﹤子部﹐天文算法類﹐推步之屬﹐聖壽萬年曆﹐卷一﹥﹤子部﹐天文算法類﹐推步之屬﹐聖壽萬年曆﹐卷一﹥﹤子部﹐天文算法類﹐推步之屬﹐聖壽萬年曆﹐卷一﹥﹤子部﹐天文算法類﹐推步之屬﹐聖壽萬年曆﹐卷一﹥﹤子部﹐天文算法類﹐推步之屬﹐聖壽萬年曆﹐卷一﹥

京師譬如北辰四方拱之晝夜漏刻宜爲歷凖至如嶽臺乃前代測景之處謂之地中故略載之以見隨處晷漏不同

求每日子正午正日躔黃道去極度

置所求日晨前夜半黃道積度滿躔中去之在象防已下爲初限已上反減躔中余爲末限滿積度去之餘以其段內外差乘之百約爲分用減內外度爲出入赤道內外度內減外加象防卽所求日躔黃道子正去極度及分秒求午正去極度放此

求每日午正隨處日去地度

置所求日午正日躔黃道去極度及分並其處北極出地度及分用減躔中余卽其處日去地度爲弧半背【若弧半背在象防已上反減躔中余爲弧半背則知景在表南】約量矢數與限二十九度五分五十秒相減余以六十一分七十七秒乘之百約爲加減差矢在限已上加已下減加減百八十七度九十分爲定差以矢與五十八度十一分相減余以定差乘之滿百度約爲分不滿退除爲秒並入九度爲法復以矢與百一十六度二十二分相減相乘及矢自乘相並爲實開方所得進一位以法除之爲弧半背卽其處日去地度及分秒如不同更增損矢數算之以同爲矢定數

求每日隨處中晷泛數

置五十八度十一分減去所求矢定數余用八因爲實復以矢與百一十六度二十二分相減相乘平方開之爲法除實命度爲尺卽其日其處中晷泛數

求每日隨處中晷定數

各於其處立八尺表每日實測午晷眞數而與算術所求晷數相減余名爲地形差所測晷數多則爲加少則爲減加減所算晷數卽其日其處中晷定數

求二至加時眞數

取二至前後晷數近似者相減余以百刻乘之爲實取其次日晷數相減余爲法實如法而一爲刻求冬至視其前晷多則爲減差少則爲加差夏至反之總計距日刻數以差加減折半加五十刻爲前距定日以其日算外命之卽二至加時眞數

求每日半晝夜及日出入晨昏分

置所求初末限滿積度去之餘以其段晝夜差乘之百約爲分前多後少爲減前少後多爲加加減其段半晝夜分爲所求半晝夜分以半夜分便爲日出分用減百刻余爲日入分於日出分減二刻半余爲晨分於日入分加二刻半則爲昏分

求晝夜刻及日出入時刻

置所求半夜分倍之百約爲夜刻用減百刻余爲晝刻以日出入分依時刻法求之卽得所求時刻

求更防所在時刻

置其日晨分倍之五約爲更率又五約爲防率各以其率乘所求更防數用加其日昏分內減更防率滿百刻去之不滿依時刻法求之卽得所求時刻

求昏後夜半中星

置躔中度及分以其次日晨前夜半赤道日度及分秒加而命之卽所求日昏後夜半中星積度及分秒

求逐日昏曉中星

置其次日晨分以躔周加一度乘之萬約爲度昏減曉加所求日昏後夜半中星積度卽昏曉中星積度及分秒

求逐更逐防中星

置昏後曉中星積度【不及則加躔周】以曉前昏中星積度減之餘二十五而一所得爲防差置昏中星積度命爲一更一防以防差累加之滿赤道宿度去之卽逐更逐防中星宿度及分秒

求九服所在漏刻

各於所在以儀測驗或下水漏以定其處冬至或夏至夜刻與五十刻相減余爲至差刻以所求日黃道出入赤道內外度及分秒乘之二十三度九十分除之所得內減外加五十刻卽所求夜刻以減百刻余爲晝刻其九服所在逐段晝夜差半晝夜分及日出入晨昏分更防中星等率並凖隨處晷漏修短依術推之

聖壽萬年曆卷一

欽定四庫全書

聖壽萬年曆卷二

明朱載堉撰

步月離第五

月平行十三度三十六分八十七秒半

離周三百三十六限十六分六十秒

離中百六十八限八分三十秒

離象八十四限四分十五秒

轉周二十七日五十五刻四十六分

轉中十三日七十七刻七十三分

轉象六日八十八刻八十六分半

轉差一日九十七刻六十分

轉應七日五十刻三十四分

疾遲度率及積度

入轉日初末限

疾遲度轉度率轉積度初

初

疾初

十四【六七六四】初

﹤子部﹐天文算法類﹐推步之屬﹐聖壽萬年曆﹐卷二﹥

求經朔朢入轉

置嵗定積減去轉應滿轉周去之不盡卽所求入轉大小餘各加其月朔積及朢防滿轉周去之爲所求經朔朢入轉大小餘若徑求次朔入轉以轉差加之

求疾遲初末限

置入轉大小餘以十二限二十分乘之在離中已下爲疾已上減去離中爲遲在離象已下爲初已上反減離中爲末又法視入轉大小餘在轉中已下爲疾已上減去轉中爲遲在轉象已下爲初已上反減轉中爲末以十二限二十分乘之爲疾遲初末限

求疾遲差

置立差三秒二十五忽以所求限大餘乘之加平差二分八十一秒又以限乘之用減定差千一百一十一分余再以限乘之滿萬爲度不滿退除爲分秒如是求次限積度相減余爲疾遲分以乘所得初末限下小餘萬約爲分加入其限積度爲疾遲差

求疾遲限下行度

置平行度及分秒以轉象乘之八十四除之所得爲一限平行度不滿退除爲分秒以其限疾遲分疾初遲末益遲初疾末損損益一限平行度爲所入疾遲限下行度

求加減差

置所求盈縮疾遲差各以八百二十乘之如所入疾遲限下行度而一爲分不滿退除爲秒盈遲名爲加差縮疾名爲減差

求定朔朢

置經朔朢大小餘各以其加減差加減之滿或不足進退大餘卽定朔朢視前後定朔兩千同者前月大盡不同者前月小盡無中气者爲閏月若定朢小餘在日出分已下者退一日

求定朔朢加時及每日夜半晨昏入轉

置經朔朢入轉大小餘以定朔朢加減差加減之爲定朔朢加時入轉以定朔朢小餘減之爲定朔朢晨前夜半入轉累加一日爲每日晨前夜半入轉各以其日晨分加之爲晨入轉昏分加之爲昏入轉滿轉周去之

求定朔朢加時黃道日度

置經朔朢入盈縮大小餘以加減差加減之爲定朔朢入歷在盈便爲積日在縮加嵗中爲積日命日爲度以盈縮差盈加縮減之爲加時日行定積度以嵗首冬至加時黃道日度加而命之各得定朔朢加時黃道日度及分秒

求定朔朢加時黃道月度

凡定朔加時日月同度以日行定積度卽月行定積度朢則各置其加時日行定積度以象策上一加朢再加下三加之爲加時月行定積度如前加而命之滿躔周及黃道宿度去之不盡各得定朔朢加時黃道月度及分秒

求定朔朢夜半晨昏黃道月度

置所求入轉日轉度率與次日轉度率相減余以所求入轉小餘乘之萬約爲分前多後少減前少後多加加減轉度率爲轉定度以乘定朔朢小餘萬約爲分用減加時定積度余爲晨前夜半定積度以轉定度乘其日晨昏分萬約爲分各加夜半定積度爲晨昏定積度加命如前各得夜半晨昏黃道月度及分秒

求每日夜半晨昏黃道月度

累計相距日數轉度率爲轉積度與定朔朢夜半相距度相減餘如相距日數而一爲日差距度多爲加距度少爲減加減每日轉度率爲行定度以累加定朔朢夜半定積度爲每日夜半定積度累加定朔朢晨昏定積度爲每日晨昏定積度加命如前卽每日夜半晨昏黃道月度及分秒【注歷自朔至朢皆用昏度旣朢已後則用晨度】

求每日夜半晨昏赤道月度

視所求夜半晨昏黃道月行定積度在象防已下爲至後滿象防去之爲分後猶多再去之爲至後復多仍去之爲分後以其黃道積度減之餘以赤道率乘之如黃道率而一所得以加赤道積度及所去象防各爲赤道定積度以嵗首冬至加時赤道日度加而命之滿赤道宿度去之卽每日夜半晨昏赤道月度及分秒

步交道第六

正交三百六十三度七十九分三十四秒

中交百八十一度八十九分六十七秒

距交十四度六十六分六十六秒

交周二十七日二十一刻二十二分二十四秒交中十三日六十刻六十一分十二秒

交差二日三十一刻八十三分六十九秒

交應二十日四十七刻三十四分

求經朔朢入交

置嵗定積減去交應滿交周去之不盡卽所求入交大小餘各加其月朔積及朢策滿交周去之爲所求經朔朢入交大小餘若徑求次朔入交以交差加之

求定朔朢加時及每日夜半入交

置經朔朢入交大小餘以定朔朢加減差加減之爲定朔朢加時入交以定朔朢小餘減之爲定朔朢晨前夜半入交累加一日爲每日晨前夜半入交滿交周去之

求朔後平交入轉及加減差

置經朔入交與交周相減余爲朔後平交大小餘以加經朔入轉爲朔後平交入轉在轉中已下爲疾已上去之爲遲依月離篇求疾遲之加減差命爲正交日加減差

求正交日辰

置朔後平交與經朔相倂以正交日加減差遲加疾減之爲正交大小餘滿旬周去之命甲子算外卽正交日辰及加時小餘

求正交加時黃道月度

置朔後平交大小餘以月平行度及分秒乘之爲距後度以所求月朔積命日爲度倂之爲嵗前冬至距正交定積度以冬至加時黃道日度加而命之滿躔周及黃道宿度去之不盡爲正交加時黃道月度及分秒

求正交在二至後初末限

置冬至距正交定積度及分秒在躔中已下爲冬至後已上去之爲夏至後在象策已下爲初限已上反減躔中余爲末限

求泛差距差定限度

置初末限度以距交乘之如象策而一爲泛差反減距交余爲距差以二十四乘泛差如距交而一所得交在冬至後減夏至後加皆加減九十八度爲定限度及分秒

求月離赤道正交宿度

冬至後初限加末限減視春正夏至後初限減末限加視秋正以距差加減春秋二正赤道宿度爲月離赤道正交宿度及分秒

求正交後赤道宿積度入初末限

各置春秋二正赤道所當宿全度及分以月離赤道正交宿度及分秒減之餘爲正交後積度以赤道宿度累加之滿象策去之爲半交後再去之爲中交後又去之爲半交後視各交積度在半象已下爲初限已上反減象策余爲末限

求每交月離白道積度及宿次

置定限度與初末限相減相乘退位爲分爲定差正交中交後爲加半交後爲減以差加減正交後赤道積度爲月離白道定積度以前宿白道定積度減之各得月離白道宿次及分

求定朔朢加時月離白道宿度

各以月離赤道正交宿度距所求定朔朢加時月離赤道宿度爲正交後積度滿象策去之爲半交後再去之爲中交後又去之爲半交後視交後積度在半象已下爲初限已上用減象策爲末限以初末限與定限度相減相乘退位爲分分滿百爲度爲定差正交中交後爲加半交後爲減以差加減月離赤道正交後積度爲定積度以正交宿度加之以其所當月離白道宿度去之各得定朔朢加時月離白道宿度及分秒

求每日月臨午位黃道宿度

置月離赤道定積度及中星所臨宿積度上前後視昏度朢前後視夜半度下前後視晨度月在中星已下爲前已上爲後以月星積度相減【不及則加躔周而後減之】余以其日轉定度乘之如躔周而一所得前減後加其日夜半晨昏月離黃道定積度以嵗首冬至加時黃道日度加而命之滿黃道宿度去之卽月臨午位黃道宿度及分秒

求每日月臨午位赤道宿度

置月臨午位黃道積度及分秒依前篇求赤道積度以嵗首冬至加時赤道日度加而命之滿赤道宿度去之卽月臨午位赤道宿度及分秒

求每日月臨午位時刻更防

置月臨午位赤道積度及分秒以其日晨前夜半中星積度及分秒減之【不及則加躔周而後減之】余以百乘之如躔周而一爲刻不滿退除爲分秒下已後上已前月中在晝依時刻法求之上已後下已前月中在夜依更防法求之

求每日月離赤道交後初末限

置月離赤道正交後積度以赤道宿度及分累加之至所求月臨午位赤道宿度及分秒在躔中已下爲正交後已上去之爲中交後在象策已下爲初限已上反減躔中余爲末限

求月離半交白道出入赤道內外度

置各交泛差度及分秒以二十五乘之六十一除之所得視月離黃道正交在冬至後宿度爲減夏至後宿度爲加皆加減二十三度九十分爲月離赤道後半交白道出入赤道內外度折半以辰策除之爲定差

求月離出入赤道內外白道去極度

置每日月離赤道交後初末限度及分秒用減象策余爲白道積用其積度減之餘以其差率乘之百約之以加其下積差爲毎日積差【月離白道積差差率舊附日躔篇黃赤道率下】倍辰策以積差減之餘以定差乘之爲毎日月離出入赤道內外度內減外加象策爲每日月離白道六極度及分秒

求隨處月去地度及表景泛數定數

置所求日月臨午位白道去極度及分倂其處北極出地度及分用減躔中余卽其處月去地度爲弧半背【術與日同見晷漏篇】

步交食第七

日食交外限六度定法六十一

日食交內限八度定法八十一

月食限十三度五分定法八十七

求交食凡例

凡日食必在朔月食必在朢餘日𨿽交不食視朔朢泛交大小餘近交周上下與交周相減余爲距正交分近交中上下與交中相減余爲距中交分倍之不滿交差爲入食限定朔加時在夜定朢加時在晝若無帶食則不必推出入帶食則須推之

凡定朢加時在日出後而月食初虧於日出前者則退一日只以昨夜言望注歷時宜預推當退朢而不退是爲錯誤

求日食時差及距午分

視定朔小餘在五十刻已下用減五十刻余爲中前分已上減去五十刻余爲中後分以中前後分與五十刻相減相乘如九十六而一爲刻不滿退除爲分秒中前名減中後名加命爲時差以並中前或中後分爲距午分

求食甚入盈縮定度

日食置定朔加時黃道日行定積度以時差加減之爲食甚入盈縮定度月食不用時差直以定朢加時黃道日行定積度便爲食甚入盈縮定度滿躔中去之

求日食南北差

視食甚入盈縮定度在象策已下爲初限已上用減躔中余爲末限以初末限自相乘千八百七十除之爲度不滿退除爲分秒用減四度四十六分余爲南北泛差距午分乘之半晝分除之所得用減泛差【不及減反減之】爲南北定差在縮初盈末正交加中交減在盈初縮末正交減中交加【系反減者應加卻減之應減卻加之】

求日食東西差

置食甚入盈縮定度與躔中相減相乘千八百七十除之爲度不滿退除爲分秒爲東西泛差距午分乘之二十五刻除之爲東西定差【若在泛差已上則倍泛差相減余爲定差】在縮中前盈中後正交加中交減在盈中前縮中後正交減中交加【𨿽系倍減者加減只如常】

求交限度

日食置正交中交度及分秒以六度十五分爲損益差正交損之中交益之以南北東西定差加減之爲交限度月食則不須損益加減直以正交中交度及分秒爲交限度

求交定度

置朔朢泛交大小餘以月平行度乘之以盈縮差盈加縮減之爲交定度若在十五度半已下倂入正交度及分秒爲交定度

求食差

視交定度在正交限已下中交限已上爲交內在正交限已上中交限已下爲交外各與限度相減余爲食差

求所食分秒

各置食限以其食差減之餘如定法而一爲所食分秒不及減者不食食分少者日光赫盛或不見食

求定限行度

置定朔朢加時入轉大小餘依月離求所入疾遲限下行度減去八百二十分余爲定限行度

求定用分

日食置二十分月食置二十分與所食分秒相減相乘平方開之所得日以七因月以六因各進二位皆以八百二十乘之如定限行度而一爲定用分

求三限時刻

日食置定朔小餘以時差加減之爲食甚分月食不用時差但以定朢全分爲食甚分各以定用分減食甚爲初虧加食甚爲復圓依時刻法求之卽三限時刻

求五限時刻

月食十分已上者減去十分余爲旣內復與十分相減相乘如定用分求之爲旣內分以減食甚分爲食旣以加食甚分爲生光餘同前法共所求三限爲五限

求月食更防

置其日晨分倍之五約爲更法又五約爲防法乃置五限諸分昏分已上減昏分晨外已下加晨分以更法加入如法而一爲更數不滿以防法加入如法而一爲防數

求帯食帯復

視其日日出入分在初虧分已上食甚分已下爲帶食在食甚分已上復圓分已下爲帶復各與日出入分相減余名前後差在日出入分已下爲前已上爲後各以所食分秒乘之如定用分而一爲日出入前後食復分日食日出已後日入已前爲見日出已前日入已後爲不見月食日出已前日入已後爲見日出已後日入已前爲不見此與舊法不同【詳見古今交食考】

舊曆無論出入前後日月一例求之是屬錯誤

求起復方所

日食起於西復於東食分少者交外偏南交內偏北月食起於東復於西食分少者交外偏北交內偏南皆指北極所在爲北日月所在爲南不必據午地論舊曆日月食八分已上卽言正東正西今惟月食十分已上者始言之

求食甚宿度

置食甚入盈縮定度【日食在盈無所加在縮加躔中月食在盈加躔中在縮無所加】爲黃道定積置冬至距後赤道積度在定積已下者滿象策去之餘依黃道術求之用減定積滿象策去之卽食甚躔離黃道宿度及分秒

步五緯第八

合應

土星二百六十二日三千二十六分

木星三百一十日千八百三十七分

火星三百四十三日五千一百七十六分

金星二百三日八千三百四十七分

水星九十一日七千六百二十八分

周率

土星三百七十八日九百一十六分

木星三百九十八日八千八百分

火星七百七十九日九千二百九十分

金星五百八十三日九千二十六分

水星百一十五日八千七百六十分

歷應

土星八千六百四日五千三百三十八分

木星四千一十八日六千七十三分

火星三百一十四日四十九分

金星六十日千九百七十五分

水星二百五十三日七千四百九十七分

度率

土星二十九日四千二百五十五分

木星十一日八千五百八十二分

火星一日八千八百七分半

金星一日

水星一日

伏見

土星十八度

木星十三度

火星十九度

金星十度半

水星夕伏晨見十九度晨伏夕見十六度半

諸段積日積度

﹤子部﹐天文算法類﹐推步之屬﹐聖壽萬年曆﹐卷二﹥﹤子部﹐天文算法類﹐推步之屬﹐聖壽萬年曆﹐卷二﹥﹤子部﹐天文算法類﹐推步之屬﹐聖壽萬年曆﹐卷二﹥

求五星平合日

置嵗定積各加其星合應滿其周率去之不盡反減周率余卽所求嵗首冬至後平合日及分杪

求諸段積日積度

副置平合日及分秒累加段日卽諸段積日命日爲度累加平度退則減之卽諸段積度及分秒

求諸段入歷

置嵗定積各以其星歷應倂所求平合日及分秒加之如其度率而一爲度不滿退除爲分秒滿日躔歷率去之不盡爲所求平合入歷度累加限度各得其段入歷度及分秒

求盈縮初末度

置各段入歷度及分秒若在躔中已下爲盈已上減去躔中爲縮其土木金水四星諸段在象策已下爲初限已上用減躔中余爲末限其火星諸段盈者在二因辰策已下縮者在四因辰策已下爲初限已上用減躔中余爲末限

求盈縮差

土星盈者立差二秒八十三忽加平差四分十秒二十二忽減定差千五百一十四分六十一秒縮者立差三秒三十一忽加平差一分五十一秒二十六忽減定差千一百一分七十五秒

木星盈縮立差二秒三十六忽加平差二分五十九秒十二忽減定差千八十九分七十秒

金星盈縮立差一秒四十一忽加平差三忽減定差三百五十一分五十五秒

水星盈縮立差一秒四十一忽加平差二十一秒六十五忽減定差三百八十七分七十秒

火星盈初縮末立差十一秒三十五忽減平差八十三分十一秒八十九忽減定差八千八百四十七分八十四秒縮初盈末立差八秒五十一忽減平差三分二秒三十五忽減定差二千九百九十七分六十三秒【新攺縮初盈末立差一秒二十四忽減平差二十分三十秒減定差四千三百九十二分】

各置立差以所求初末限度及分秒乘之加減平差再乘之用減定差又乘之滿萬爲度不滿退除爲分秒爲盈縮差

又法置所求初末限下小餘以其限盈縮分乘之萬約爲分加入其限積度亦爲盈縮差

求諸段定積日及日辰

各置其段積日以其盈縮差盈加縮減之卽其段定積日及分秒以嵗首黃鐘正律大小餘加之滿旬周去之其大餘命甲子算外卽得日辰及加時小餘

求諸段所在日月

各置其段定積日及分秒加閏餘減朔策餘如朔策而一爲月數不盡爲入經朔已來日數其月數命正月若在朔策已下不及減者爲入年前十一月已上去之爲入十二月俱以日辰所在爲定凡閏餘在十六日以上則其年有閏依束泛閏術定之

求諸段加時定積度

各置其段積度以其盈縮差盈加縮減之【金星再之水星三之】卽諸段加時定積度以嵗首冬至加時黃道日度加而命之卽其星其段加時所在宿度及分秒

求諸段初日晨前夜半所在宿度

各以其段初行率乘其段加時小餘百約爲分順減退加其日加時定積度卽其段初日晨前夜半定積度加命如前卽得所在宿度及分秒

求諸段日率度率及平行分

各以其段日辰與後段日辰相距數爲日率以其段夜半積度與後段夜半積度相減余爲度率各置度率及分秒以其日率除之卽其段平行分

求諸段增減差及日差

以本段前後平行分相減爲其段泛差倍而退位爲增減差前多後少者加爲初減爲末前少後多者減爲初加爲末以加減其段平行分爲初末日行分

又倍增減差爲總差以日率減一除之爲日差

求前後伏遲退段增減差

前伏者置後段初日行分加其日差之半爲末日行分後伏者置前段末日行分加其日差之半爲初日行分以減伏段平行分余爲增減差

前遲者置前段末日行分倍其日差減之爲初日行分後遲者置後段初日行分倍其日差減之爲末日行分以前後近畱之遲段平行分減之餘爲增減差

土木火三星退行者六因平行分退一位爲增減差金星前後退伏者三因平行分半而退位爲增減差前退者置後段初日行分以其日差減之爲末日行分後退者置前段末日行分以其日差減之爲初日行分以本段平行分減之餘爲增減差

水星退行者半平行分爲增減差

皆以增減差加減平行分爲初末日行分前多後少者加爲初減爲末前少後多者減爲初加爲末

又倍增減差爲總差以日率減一除之爲日差

求每日晨前夜半星行宿度

各置其段初日行分以日差累損益之後少則損之後多則益之爲每日行度及分秒乃置其段初日晨前夜半定積度順加退減滿宿度去之卽每日晨前夜半星行宿度及分秒

求平合見伏入太陽盈縮歷

置其星其段定積日及分秒在嵗中已下爲盈已上去之爲縮多則再去之復爲盈各在初限已下爲初限已上反減嵗中余爲末限卽其星平合見伏入歷日及分秒

求平合見伏星與太陽行差

各以其星其段初日星行分與其段初日太陽行分相減余爲行差若金水二星退行在退合者以其段初日星行分倂其段初日太陽行分爲行差其水星夕伏晨見者直以其段初日太陽行分爲行差

求定合定見定伏泛積日

土木火三星各以平合晨見夕伏定積日便爲定合伏見泛積日及分秒

金星置其段盈縮差水星倍置之各以其段行差除之爲日不滿退除爲分秒在平合夕見晨伏者盈減縮加在退合夕伏晨見者盈加縮減各加減定積日爲定合伏見泛積日及分秒

求定合定積日定積度

土木火三星各以平合行差除其段初日太陽盈縮積爲距合差日不滿退除爲分秒以太陽盈縮積減之爲距合差度副置其星定合泛積以距合差日差度盈減縮加之爲其星定合定積日定積度及分秒此與下條言盈縮者皆指太陽非謂木星

金水二星順合退合者各以平合退合行差除其日太陽盈縮積爲距合差日不滿退除爲分秒順加退減太陽盈縮積爲距合差度順合者以距合差日差度盈加縮減其星定合泛積爲其星定合定積日定積度及分秒退合者以距合差日盈減縮加以距合差度盈加縮減加減其星退定合泛積爲其星退定合定積日定積度及分秒加命如前各得所求日辰及宿度分秒徑求合伏定日者土木火三星以夜半黃道日度減其星夜半黃道度余在其日太陽行分已下者金水二星以其星夜半黃道度減夜半黃道日度余在其日本星行分已下者各爲其日合伏系合退伏者視其日夜半黃道日度未行到本星度及視次日太陽行過本星度而本星退行過太陽宿度者爲其日合退伏

求定見定伏定積日

土木火三星各置定見定伏泛積日及分秒以嵗中折半晨加夕減之在嵗中巳下自相乘已上倍嵗中反減之餘亦自相乘七十五而一爲分不滿退除爲秒以其星見伏度乘之十五除之所得滿行差而一爲日不滿退除爲分秒見加伏減泛積爲其星定見定伏定積日及分秒加命如前卽得定見定伏日辰

金水二星各以伏見日行差除其段初日太陽盈縮積爲日不滿退除爲分秒夕見晨伏盈加縮減晨見夕伏盈減縮加加減其星定見定伏泛積日及分秒爲常積若在嵗中巳下爲冬至後已上去之爲夏至後在嵗中折半已下自相乘已上反減嵗中余亦自相乘冬至後晨夏至後夕十八而一爲分冬至後夕夏至後晨七十五而一爲分以其星見伏度乘之十五除之所得滿行差而一爲日不滿退除爲分秒晨見夕伏冬至後加夏至後減夕見晨伏冬至後減夏至後加皆加減常積爲其星定見定伏定積日及分秒加命如前卽得定見定伏日辰

聖壽萬年曆卷二﹤子部﹐天文算法類﹐推步之屬﹐聖壽萬年曆﹥

欽定四庫全書

聖壽萬年曆卷三

明朱載堉撰

諸歷冬至考

治歷者以其新法與古人課疏密於千百世之上下則往往新法能上合於古舊法不能下合於今布算考之愈前愈疏最後最密以理論之非前人拙後人工也蓋前賢艸創之初無所踵襲其法出於自心之精神其用力之勤百倍於後人也後人因前賢已有之法耽翫旣久開發益明積習考驗轉爲精密略加潤色則靑於藍而寒於水其用力少而成功多是故後學之人當感前賢之徳補其所未盡則可也以爲莫已若則誣也歷代諸歷可考者五十家今列敍其名目幷所造之人所距之年各以其術推當時及近嵗之冬至復將新曆上考與相參校則疏密異同從可知已

太初歷漢武帝時鄧平等造

三統歷漢平帝時劉歆重造

二歷並以太初元年丁丑嵗爲距至萬曆二十二年甲午嵗千六百九十七年以其法推太初元年天正冬至得甲子及推萬曆二十二年天正冬至得癸巳後天十四日唐一行以麟徳開元二歷上考太初元年天正冬至當在辛酉謂太初所測非是今以新法上考亦得辛酉與大衍所說同

唐志大衍歷議曰太初元年三綂歷及周曆皆以十一月夜半合朔冬至日月俱起牽牛一度古歷與近代密率相較二百年气差一日三百年朔差一日推而上之久益先天引而下之久益後天太初元年周曆以甲子夜半合朔冬至麟徳歷以辛酉禺中冬至十二月癸亥晡時合朔气差三十二辰朔差四辰此疎密之大較也僖公五年周曆漢歷唐歷皆以辛亥南至後五百五十餘嵗至太初元年周曆漢歷皆得甲子夜半冬至唐歷皆以辛酉則漢歷後天三日矣祖衝之張冑促上章嵗至太初元年衝之以癸亥雞鳴冬至而冑以癸亥日出欲令合於甲子而適與魯歷相防自此推僖公五年魯歷以庚戌冬至而二家皆以甲寅且僖公登觀臺以望而書云物出於表晷天驗非時史億度乖丘明正時之意以就劉歆之失今考麟徳元年冬至唐歷皆以甲子而周曆漢歷皆以庚午然則自太初下至麟徳差四日自太初上及僖公差三日不足疑也

四分曆漢章帝時編防等造靈帝時重修

距熹平三年甲寅嵗至萬曆二十二年甲午嵗千四百二十年以其法推熹平三年天正冬至得丁丑及推萬曆二十二年天正冬至得壬辰後天十三日劉宋祖衝之以大明歷上考熹平三年天正冬至當在乙亥謂四分曆所推非是唐一行以大衍歷上考得甲戌今以新法上考亦得甲戌與大衍同

宋志祖衝之議曰後漢書說四分曆法𨿽分章設蔀剏自元和而晷儀眾數定於熹平三年四分曆立冬中景長一丈立春中景九尺六寸防冬至南極日晷最長二气去至日數旣同則中景應等而前長後短頓差四寸此歷置冬至後天之驗也二气中景日差九分半弱進退均調略無盈縮以率計之二气各退二日十二刻則晷景之數立冬更短立春更長並差二寸二气中景俱長九尺八寸矣卽立冬立春之正日也以此推之歷置冬至後天亦二日十二刻也熹平三年時歷丁丑冬至加時正在日中以二日十二刻減之天定以乙亥冬至加時在夜半後三十八刻防古歷法並同四分四分之數久則後天經三百年朔差一日是以漢載四百食率在晦魏代已來遂革斯法世莫之非者誠有效於天也

乾象歷漢獻帝時劉洪造

距建安十一年丙戌嵗至萬曆二十二年甲午嵗千三百八十八年以其法推建安十一年天正冬至得乙丑及推萬曆二十二年天正冬至得丙戌後天七日以大衍歷上考建安十一年天正冬至得壬戌新法考之與大衍同

景初曆魏明帝時楊偉造

距景初元年丁巳嵗至萬曆二十二年甲午嵗千三百五十七年以其法推景初元年天正冬至得丁未及推萬曆二十二年天正冬至得丁亥後天八日以大衍歷上考景初元年天正冬至得甲辰新法考之與大衍同

泰始曆西晉武帝時劉智造

距泰始十年甲午嵗至萬曆二十二年甲午嵗千三百二十年以其法推泰始十年天正冬至得辛酉及推萬曆二十二年天正冬至得丁亥後天八日以大衍歷上考泰始十年天正冬至得戊午新法考之與大衍同

三紀歷東晉孝武帝時姜岌造

距太元九年甲申嵗至萬曆二十二年甲午嵗千二百一十年以其法推太元九年天正冬至得戊戌及推萬曆二十二年天正冬至得丁亥後天八日以大衍歷上考太元九年天正冬至得乙未新法考之與大衍同

按自前漢太初已後至於劉宋元嘉已前諸歷所置冬至率皆後天三日蓋由踵三綂之訛承四分之謬不過爲合以驗天非順天以求合故也一行所謂有效於古宜合於今此乃前人定論今以諸歷下推近嵗冬至差多者至十三四日少亦不下七八日其當時亦未必與天合可知也自何承天造元嘉歷測驗之後迄於授時則轉爲精密矣是故新法上考多與之合間有不合者其說放此云

元嘉歷前宋文帝時何承天造

距元嘉二十年癸未嵗至萬曆二十二年甲午嵗千一百五十一年以其法推元嘉二十年天正冬至得乙巳及推萬曆二十二年天正冬至得甲申後天五日以新法上考元嘉二十年天正冬至得乙巳與元嘉歷合

大明歷前宋孝武帝時祖衝之造

距大明七年癸卯嵗至萬曆二十二年甲午嵗千一百三十一年以其法推大明七年天正冬至得庚寅及推萬曆二十二年天正冬至得庚辰後天一日以新法上考大明七年天正冬至得庚寅與大明歷合

正光歷後魏孝明帝時李業興等造

距正光三年壬寅嵗至萬曆二十二年甲午嵗千七十二年以其法推正光三年天正冬至得己亥及推萬曆二十二年天正冬至得庚辰後天一日以新法上考正光三年天正冬至得己亥與正光歷合

興和歷後魏孝靜帝時李業興等重造

距興和二年庚申嵗至萬曆二十二年甲午嵗千五十四年以其法推興和二年天正冬至得甲戌及推萬曆二十二年天正冬至得辛巳後天二日以大衍歷上考興和二年天正冬至得癸酉新法與大衍同

天保歷北齊文宣帝時宋景業造

距天保元年庚午嵗至萬曆二十二年甲午嵗千四十四年以其法推天保元年天正冬至得丁卯及推萬曆二十二年天正冬至得壬午後天三日以大衍歷上考天保元年天正冬至得丙寅新法與大衍同

天和歷周武帝時甄鸞造

距天和元年丙戌嵗至萬曆二十二年甲午嵗千二十八年以其法推天和元年天正冬至得己丑及推萬曆二十二年天正冬至得庚辰後天一日以大衍歷上考天和元年天正冬至得庚寅新法與大衍同

大象歷周靜帝時馬顯等造

距大象元年己亥嵗至萬曆二十二年甲午嵗千一十五年以其法推大象元年天正冬至得戊戌及推萬曆二十二年天正冬至得庚辰後天一日以新法上考大象元年天正冬至得戊戌與大象歷合

開皇歷隋文帝時張賓等造

距開皇四年甲辰嵗至萬曆二十二年甲午嵗千一十年以其法推開皇四年天正冬至得甲子及推萬曆二十二年天正冬至得庚辰後天一日以新法上考開皇四年天正冬至得甲子與開皇歷合

皇極歷隋文帝時劉焯造

距仁壽四年甲子嵗至萬曆二十二年甲午嵗九百九十年以其法推仁壽四年天正冬至得己酉及推萬曆二十二年天正冬至得辛巳後天二日以新法上考仁壽四年天正冬至得己酉與皇極歷合

大業歷隋文帝時張冑造煬帝時重定

距大業四年戊辰嵗至萬曆二十二年甲午嵗九百八十六年以其法推大業四年天正冬至得辛未及推萬曆二十二年天正冬至得庚辰後天一日以大衍歷上考大業四年天正冬至得庚午新法與大衍同

戊寅曆唐髙祖時傅仁均造

距武徳九年丙戌嵗至萬曆二十二年甲午嵗九百六十八年以其法推武徳九年天正冬至得乙巳及推萬曆二十二年天正冬至得壬午後天三日以大衍歷上考武徳九年天正冬至得甲辰新法與大衍同

麟徳歷唐髙宗時李淳風造

距麟徳元年甲子嵗至萬曆二十二年甲午嵗九百三十年以其法推麟徳元年天正冬至得甲子及推萬曆二十二年天正冬至得辛巳後天二日以新法上考麟徳元年天正冬至得甲子與麟徳歷合

神龍歷唐中宗時南宮說等造

距神龍元年乙巳嵗至萬曆二十二年甲午嵗八百八十九年以其法推神龍元年天正冬至得己亥及推萬曆二十二年天正冬至得辛巳後天二日以新法上考神龍元年天正冬至得己亥與神龍歷合

大衍歷唐宗時僧一行等造

距開元十二年甲子嵗至萬曆二十二年甲午嵗八百七十年以其法推開元十二年天正冬至得戊寅及推萬曆二十二年天正冬至得辛巳後天二日以新法上考開元十二年天正冬至得戊寅與大衍歷合

五紀歷唐代宗時郭獻之等造

距寶應元年壬寅嵗至萬曆二十二年甲午嵗八百三十二年以其法推寶應元年天正冬至得戊戌及推萬曆二十二年天正冬至得辛巳後天二日以授時歷上考寶應元年天正冬至得丁酉新法與授時同

貞元歷唐徳宗時徐承嗣等造

距建中五年甲子嵗至萬曆二十二年甲午嵗八百一十年以其法推建中五年天正冬至得癸巳及推萬曆二十二年天正冬至得辛巳後天二日以新法上考建中五年卽是興元元年天正冬至得癸巳與貞元歷合

宣明歷唐穆宗時徐昂等造

距長慶二年壬寅嵗至萬曆二十二年甲午嵗七百七十二年以其法推長慶二年天正冬至得壬子及推萬曆二十二年天正冬至得辛巳後天二日以新法上考長慶二年天正冬至得壬子與宣明歷合

崇歷唐昭宗時邊岡等造

距景福元年壬子嵗至萬曆二十二年甲午嵗七百二年以其法推景福元年天正冬至得己未及推萬曆二十二年天正冬至得辛巳後天二日以新法上考景福元年天正冬至得己未與崇歷合

欽天歷後周世宗時王朴造

距顯徳三年丙辰嵗至萬曆二十二年甲午嵗六百三十八年以其法推顯徳三年天正冬至得乙未及推萬曆二十二年天正冬至得辛巳後天二日以新法上考顯徳三年天正冬至得乙未與欽天歷合

應天歷宋太祖時王處訥等造

距建隆三年壬戌嵗至萬曆二十二年甲午嵗六百三十二年以其法推建隆三年天正冬至得丙寅及推萬曆二十二年天正冬至得辛巳後天二日以新法上考建隆三年天正冬至得丙寅與應天歷合

乾元歷宋太宗時吳昭素等造

距太平興國六年辛巳嵗至萬曆二十二年甲午嵗六百一十三年以其法推太平興國六年天正冬至得丙午及推萬曆二十二年天正冬至得辛巳後天二日以新法上考太平興國六年天正冬至得丙午與乾元歷合

儀天歷宋眞宗時史序等造

距咸平四年辛丑嵗至萬曆二十二年甲午嵗五百九十三年以其法推咸平四年天正冬至得辛卯及推萬曆二十二年天正冬至得辛巳後天二日以新法上考咸平四年天正冬至得辛卯與儀天歷合

幹興歷宋眞宗時張奎造【命日起丁卯】

距幹興元年壬戌嵗至萬曆二十二年甲午嵗五百七十二年以其法推幹興元年天正冬至得辛巳及推萬曆二十二年天正冬至得辛巳後天二日以新法上考幹興元年天正冬至得辛巳與幹興歷合

崇天曆宋仁宗時宋行古造

距天聖二年甲子嵗至萬曆二十二年甲午嵗五百七十年以其法推天聖二年天正冬至得壬辰及推萬曆二十二年天正冬至得辛巳後天二日以授時歷上考天聖二年天正冬至得辛卯新法與授時同

明天歷宋英宗時周琮等造

距治平元年甲辰嵗至萬曆二十二年甲午嵗五百三十年以其法推治平元年天正冬至得辛酉及推萬曆二十二年天正冬至得庚辰後天一日以新法上考治平元年天正冬至得辛酉與明天歷合

奉元歷宋神宗時沈括等造

距熙寧七年甲寅嵗至萬曆二十二年甲午嵗五百二十年以其法推熙寧七年天正冬至得癸丑及推萬曆二十二年天正冬至得庚辰後天一日以新法上考熙寧七年天正冬至得癸丑與奉元歷合

觀天歷宋哲宗時皇居卿造

距元祐七年壬申嵗至萬曆二十二年甲午嵗五百二年以其法推元祐七年天正冬至得戊子及推萬曆二十二年天正冬至得庚辰後天一日以新法上考元祐七年天正冬至得戊子與觀天歷合

占天歷宋徽宗時姚舜輔造

距崇寧二年癸未嵗至萬曆二十二年甲午嵗四百九十一年以其法推崇寧二年天正冬至得乙酉及推萬曆二十二年天正冬至得庚辰後天一日以新法上考崇寧二年天正冬至得乙酉與占天歷合

紀元歷宋徽宗時姚舜輔重造【命日起己卯】

距崇寧五年丙戌嵗至萬曆二十二年甲午嵗四百八十八年以其法推崇寧五年天正冬至得辛丑及推萬曆二十二年天正冬至得庚辰後天一日以新法上考崇寧五年天正冬至得辛丑與紀元歷合

大明歷金熙宗時楊級造

距天防五年丁未嵗至萬曆二十二年甲午嵗四百六十七年以其法推天防五年天正冬至得辛卯及推萬曆二十二年天正冬至得庚辰後天一日以新法上考天防五年天正冬至得辛卯與大明歷合

紀元歷宋髙宗時陳得一造

距紹興五年乙卯嵗至萬曆二十二年甲午嵗四百五十九年以其法推紹興五年天正冬至得癸酉及推萬曆二十二年天正冬至得庚辰後天一日以新法上考紹興五年天正冬至得癸酉與紀元歷合

乾道歷宋孝宗時劉孝榮造

距乾道三年丁亥嵗至萬曆二十二年甲午嵗四百二十七年以其法推乾道三年天正冬至得辛酉及推萬曆二十二年天正冬至得庚辰後天一日以新法上考乾道三年天正冬至得辛酉與乾道歷合

淳熙歷宋孝宗時劉孝榮重造

距淳熙三年丙申嵗至萬曆二十二年甲午嵗四百一十八年以其法推淳熙三年天正冬至得戊申及推萬曆二十二年天正冬至得庚辰後天一日以新法上考淳熙三年天正冬至得戊申與淳熙歷合

大明歷金世宗時趙知微重修

乙未歷金世宗時耶律履造【命日起壬申】

二歷並以大定二十年庚子嵗爲距至萬曆二十二年甲午嵗四百一十四年以其法推大定二十年天正冬至得己巳及推萬曆二十二年天正冬至得庚辰後天一日以新法上考大定二十年天正冬至得己巳與大明歷合

防元歷宋光宗時劉孝榮重造

距紹熙二年辛亥嵗至萬曆二十二年甲午嵗四百三年以其法推紹熙二年天正冬至得丁卯及推萬曆二十二年天正冬至得庚辰後天一日以新法上考紹熙二年天正冬至得丁卯與防元歷合

綂天歷宋寧宗時楊忠輔造

距慶元五年己未嵗至萬曆二十二年甲午嵗三百九十五年以其法推慶元五年天正冬至得己酉日十六刻及推萬曆二十二年天正冬至得己卯日七十八刻先新法八刻以新法上考慶元五年天正冬至得己酉日十六刻與綂天歷合

開禧歷宋寧宗時鮑澣之造

距開禧三年丁卯嵗至萬曆二十二年甲午嵗三百八十七年以其法推開禧三年天正冬至得辛卯及推萬曆二十二年天正冬至得庚辰後天一日以新法上考開禧三年天正冬至得辛卯與開禧歷合

庚午歷元太祖時耶律楚材造【命日起壬戌】

距元太祖十五年庚辰嵗至萬曆二十二年甲午嵗三百七十四年以其法推元太祖十五年天正冬至得己亥及推萬曆二十二年天正冬至得庚辰後天一日以新法上考元太祖十五年天正冬至得己亥與庚午歷合

按元太祖以宋寧宗開禧二年丙寅嵗卽位其十五年嵗次庚辰乃宋寧宗嘉定十三年庚辰嵗也元太宗在位通無庚辰年元志以爲太宗誤矣

淳祐歷宋理宗時李徳卿造

距淳祐十年庚戌嵗至萬曆二十二年甲午嵗三百四十四年以其法推淳祐十年天正冬至得丙子及推萬曆二十二年天正冬至得庚辰後天一日以新法上考淳祐十年天正冬至得丙子與淳祐歷合

防天歷宋理宗時譚玉造

距寶祐元年癸丑嵗至萬曆二十二年甲午嵗三百四十一年以其法推寶祐元年天正冬至得壬辰及推萬曆二十二年天正冬至得庚辰後天一日以新法上考寶祐元年天正冬至得壬辰與防天歷合

成天歷宋度宗時陳鼎造

距咸淳七年辛未嵗至萬曆二十二年甲午嵗三百二十三年以其法推咸淳七年天正冬至得丙寅及推萬曆二十二年天正冬至得庚辰後天一日以新法上考咸淳七年天正冬至得丙寅與成天歷合

授時歷元世祖時許衡等造

距至元十八年辛巳嵗至萬曆二十二年甲午嵗三百一十三年以其法推至元十八年天正冬至得己未日夜半後六刻及推萬曆二十二年天正冬至得己卯日八十六刻先新法四分刻之三以新法上考至元十八年天正冬至得己未日夜半後六刻與授時歷合

古有黃帝顓頊夏殷周魯六家之歷今皆不傳而見於史誌者自漢迄元凡五十家其積年日法𨿽殊然用以推古今冬至則一也萬曆二十一年癸巳嵗仲冬十一月二十九日己卯加時在夜半前冬至此冬至乃萬曆二十二年甲午嵗嵗首黃鐘建子之月一陽來復生物之始歷家所謂天正冬至是也今以古歷五十家之法下推甲午嵗己卯日冬至其合者僅二乃其不合者四十有八此內後一日者二十三家後二日者十五家後五日七日十三日者各一家後二日十四日者各二家後八日者三家以新法上考五十家歷所距之年天正冬至則合者三十六不合者十四其不合者太初三綂四分乾象景初泰始三紀興和天保天和大業戊寅此十二家在大衍已前者今以大衍歷考之皆與新法所推同則知新法非不合也蓋彼造歷之時測驗未密祖衝之及一行已有定論矣唐五紀宋崇天此二家者在大衍後蓋寫大衍舊率而失之後天也今以綂天歷授時歷考之亦與新法所推同以此觀之古今諸歷相較新法爲密庶防千嵗之日至可坐而致云

附錄三條

一自萬曆二十二年甲午已後六十年中間春秋二分冬夏二至大統歷與新法不同者凡二十四條新法皆在大統前一日大統皆在新法後一日夫二至二分乃四郊大祀之期大統歷法或誤故不可不辧也撮其略列於此

冬至庚戌年【戊申己酉】甲寅年【己巳庚午】戊午年【庚寅辛夘】癸未年【辛丑壬寅】丁亥年【壬戌癸亥】辛卯年【癸未甲申】

夏至丙申年【壬辰癸巳】庚子年【癸丑甲寅】甲辰年【甲戌乙亥】乙丑年【甲子乙丑】己巳年【乙酉丙戌】癸酉年【丙午丁未】

春分丁酉年【丙寅丁卯】戊午年【丙辰丁巳】壬戌年【丁丑戊寅】丙寅年【戊戌己亥】庚午年【己未庚申】辛卯年【己酉庚戌】

秋分癸卯年【庚子辛丑】丁未年【辛酉壬戌】辛亥年【壬午癸未】丙子年【癸巳甲午】庚辰年【甲寅乙夘】甲申年【乙亥丙子】

右二分辧之稍難惟二至憑晷景以驗之則眞僞最易辧而歷法疎密可決矣

一凡歷法之疎密當以天爲驗證是乃歷之本也何謂天之驗證自古以來景長之極爲眞冬至長之不極𨿽名冬至實非眞冬至也景短之極爲眞夏至短之不極𨿽名夏至實非眞夏至也且如萬曆二十四年五月夏至大統歷推得癸巳而新法推得壬辰此夏至之不相同也萬曆三十八年十一月冬至大統歷推得己酉而新法推得戊申此冬至之不相同也夫癸巳壬辰己酉戊申此四日無題勒欵識孰知其眞否可與眾共辧者惟晷景是證耳若萬曆二十四年夏至之日其景不短而前一日之景卻短萬曆三十八年冬至之日其景不長而前一日之景卻長則知新法爲密大統爲疎亦昭然矣後漢志曰歷不差不攺不驗不用未差無以知其失未驗無以知其是失然後攺是然後用此前賢定論也今亦未敢自以新法爲是恭欽依淸臺測驗可以決其是否耳余條冬夏至悉皆放此云

一萬曆三十八年庚戌嵗依大綂歷丙子日子正二刻小滿該閏三月依新法乙亥日亥正一刻小滿該閏四月萬曆四十年壬子嵗依大綂歷庚寅日子正初刻大寒該閏十一月依新法己丑日亥初三刻大寒該閏十二月皆因時差一辰遂致气差一日而致閏差一月若庚戌嵗者不獨差一月又且差一季以夏爲春矣傳曰閏以正時時以作事事以厚生生民之道於是乎在可不愼歟此亦歷家之所當辧者也

已上三條乃議歷之要務是故表而出之伏聖明采擇

聖壽萬年曆卷三

欽定四庫全書

聖壽萬年曆卷四

明朱載堉撰

二至晷景考

說者皆云漢歷有四太初最密唐歷有八大衍最密宋歷十六紀元最密元歷有二授時最密今大統歷與回回歷相校大統最密然新率與之校所得尢多視太初等歷大不侔矣自魯僖公五年丙寅嵗正月至洪武十六年癸亥嵗十一月二千三十八年之間傳志所載二至晷景凡六十事用前代所謂密者四歷及大統歷並新法考之所得開列於後

魯僖公五年丙寅嵗春王正月辛亥朔日南至【見春秋左傳】

漢太初歷辛亥二十五刻

唐大衍歷辛亥九十四刻宋紀元歷壬子八十四刻

元授時歷辛亥十四刻本朝大統歷甲寅八十二刻

新法推得辛亥五十五刻右紀元後天一日大統後天三日余與天合

昭公二十年己卯嵗春王二月己丑日南至【見春秋左傳】

太初己丑五十刻

大衍己丑四十五刻紀元庚寅二十五刻

授時戊子八十三刻

大綂壬辰七刻

新法己丑二十三刻右紀元後天一日授時先天一日大綂後天三日余與天合按南至晷景見於經傳者惟此二條而已余或見於讖緯等書若春秋命歷序之類卽漢志隋志所引者今未敢以爲據授時歷議據前漢志魯獻公十五年戊寅嵗正月甲寅朔旦冬至引用此條爲首蓋獻公乃隠公五世祖其十五年戊寅嵗下距隠公元年己未嵗百六十一年其非春秋時明矣而元志乃云自春秋獻公以來者許郭諸儒多聞博古豈不知獻公在春秋前百餘年哉第以所推昭公己丑冬至而得戊子旣不能合偶與獻公相合故援此以飾非而爲之說云曲變歷法以従昭公則與獻公不合遂謂春秋所書昭公冬至乃日度失行之驗然則大衍宣明諸歷推之皆得己丑豈皆誤耶夫獻公甲寅冬至別無所據惟劉歆三綂歷是據也若左傳不足信而歆獨可信乎太初元年冬至在辛酉歆乃以爲甲子差天三日尙不能知而能逆知上下數百載乎然則獻公十五年冬至當在何日曰三統授時之甲寅失之先紀元大定之丁巳失之後大衍所推丙辰宣明所推乙卯庶或近之然別無所考據闕其疑可也以要言之凡春秋前後千載之間气朔交食長歷大衍所推近是劉歆班固所說全非杜預一行已有定論詳載別捲矣

劉宋元嘉十二年乙亥嵗十一月十五日戊辰景長【見隋志】

太初癸酉七十五刻

大衍戊辰三十五刻紀元戊辰三十九刻

授時戊辰四十七刻

大綂己巳十四刻

新法戊辰五十二刻右太初後天五日大綂後天一日余與天合

元嘉十三年丙子嵗十一月二十六日甲戌景長【見隋志】

太初己卯空刻

大衍癸酉五十九刻紀元癸酉六十三刻

授時癸酉七十一刻大綂甲戌三十九刻

新法癸酉七十六刻右太初後天五日大綂與天合餘皆先天一日唐志大衍歷議曰較前代史官注記惟元嘉十三年十一月甲戌景長皇極麟徳開元歷皆得癸酉蓋日度變常爾元授時歷所議亦同今按前人考古景長之驗或不相合則云日度失行竊謂此言過矣茍日度失行當如嵗差漸漸而移今嵗旣已不合來嵗豈能復合耶蓋系前人所測或未密耳非日度變行也夫冬至之景一丈有餘表髙晷長則景虛而淡欲就虛景之中考其眞實或設望筒或置副表景符之類以求實景然望筒或一低昻副表景符或一前卻兼以測景之人工拙不同用意詳略亦異所據之表或稍有傾欹圭面或稍有斜側二至前後數日之景進退只在毫釐之間僾俙之際要亦難辧若夫陽城嶽臺略分南北尙有不同況於四海九服之逺相去千有餘裏委托之人未知當否旣非目擊其實所報晷景寧足信乎

元嘉十五年戊寅嵗十一月十八日甲申景長【見隋志】

太初己丑五十刻

大衍甲申八刻

紀元甲申十二刻

授時甲申二十刻大綂甲申八十七刻

新法甲申二十五刻右太初後天五日余與天合

元嘉十六年己卯嵗十一月二十九日己丑景長【見隋志】

太初甲午七十五刻

大衍己丑三十三刻紀元己丑二十七刻

授時己丑四十四刻

大綂庚寅十一刻

新法己丑五十刻右太初後天五日大綂後天一日余與天合

元嘉十七年庚辰嵗十一月初十日甲午景長【見隋志】

太初庚子空刻

大衍甲午五十七刻紀元甲午六十一刻

授時甲午六十八刻大綂乙未三十六刻

新法甲午七十四刻右太初後天六日大綂後天一日余與天合

元嘉十八年辛巳嵗十一月二十一日己亥景長【見隋志】太初乙巳二十五刻

大衍己亥八十二刻紀元己亥八十五刻

授時己亥九十三刻

大綂庚子六十刻

新法己亥九十八刻右太初後天六日大綂後天一日余與天合

元嘉十九年壬午嵗十一月初三日乙巳景長【見隋志】

太初庚戌五十刻

大衍乙巳六刻

紀元乙巳十刻

授時乙巳十七刻大綂乙巳八十四刻

新法乙巳二十三刻右太初後天五日余與天合

大明五年辛丑嵗十一月初三日乙酉冬至【見前宋志】太初庚寅二十五刻

大衍甲申七十刻紀元甲申七十三刻

授時甲申七十九刻大統乙酉四十五刻

新法甲申八十六刻右太初後天五日大綂與天合餘皆先天一日宋書元嘉歷推是年冬至在甲申日八十刻祖衝之以爲歷誤乃上議曰臣測景歷紀躬辧分寸銅表堅剛暴潤不動光晷明潔纖毫防然據大明五年十月十日景一丈七寸七分半十一月二十五日一丈八寸一分太二十六日一丈七寸五分彊折取其中則中天冬至應在十一月三日求其蚤晚令後二日景相減則一日差率也倍之爲法前二日相減百刻乘之爲實以法除實得冬至加時在夜半後三十一刻在元嘉歷後一日天數之正也按元儒算晷景其法不同今附載於此是年十月初十日壬戌景長一丈七寸七分五釐十一月二十五日丁未景長一丈八寸一分七釐五毫二十六日戊申景長一丈七寸五分依元儒法當置壬戌戊申二日之景相減餘二分五釐以百刻乘之得二百五十刻爲實卻以丁未戊申二日之景相減餘六分七釐五毫爲法除之得三十七刻乃置壬戌戊申相距四十六日百刻乘之得四千六百刻凡冬至景前多後少爲減減去三十七刻折半得二千二百八十一刻加日中五十刻爲二十三日三十一刻命起前距壬戌算外得十一月初三日乙酉三十一刻卽所求冬至也欲使初學易曉故詳載之唐志大衍歷議曰祖衝之旣失元嘉十三年甲戌冬至以爲加時太早增小餘以附防之而十二年戊辰景長得己巳十七年甲午景長得乙未十八年己亥景長得庚子合一失三其失愈多劉孝孫張冑因之小餘益彊又以十六年己丑景長爲庚寅矣治歷者糾合眾同以稽其所異茍獨異焉則失行可知今曲就其一而少者失三多者失五是舎常數而從失行也夫以唐志此說証之則衝之所測景蓋假托而非眞𨿽其算術有可取焉要之其說則是景則非也一行譏冑之謬所謂就一失五者卽已上六條而元綂所造大綂歷其失乃與衝之冑相類推今𨿽密考古頗疎李徳芳輩蓋不無遺憾云

周天和二年丁亥嵗十一月初三日庚子景長【見隋志】太初丙午七十五刻

大衍庚子六十一刻紀元庚子五十五刻

授時庚子六十五刻

大綂辛丑十五刻

新法庚子七十一刻右太初後天六日大綂後天一日余與天合

天和三年戊子嵗十一月十四日乙巳景長【見隋志】

太初壬子空刻

大衍乙巳八十六刻紀元乙巳七十九刻

授時乙巳九十刻

大綂丙午四十刻

新法乙巳九十五刻右太初後天七日大綂後天一日余與天合

建徳元年壬辰嵗十一月二十九日丁卯景長【見隋志】

太初癸酉空刻

大衍丙寅八十三刻紀元丙寅七十七刻

授時丙寅八十七刻大綂丁卯三十七刻

新法丙寅九十三刻右太初後天六日大綂與天合餘皆先天一日

建徳二年癸巳嵗五月初三日戊辰景短【見隋志】太初乙亥六十二刻

大衍己巳四十六刻紀元己巳三十九刻

授時己巳四十九刻大綂己巳九十九刻

新法己巳五十五刻右按歷法凡冬夏二至相距一百八十二日六十二刻有奇是嵗嵗前天正冬至在丁卯丁卯距戊辰不足一百八十二日必無戊辰夏至之理若就戊辰夏至則失丁卯冬至此蓋隋志之誤無疑諸歷推己巳者爲是惟太初後天六日

建徳三年甲午嵗十一月二十日丁丑景長【見隋志】

太初癸未五十刻

大衍丁丑三十二刻紀元丁丑二十五刻

授時丁丑三十六刻大綂丁丑八十五刻

新法丁丑四十二刻右太初後天六日余與天合

建徳六年丁酉嵗十一月二十三日壬辰景長【見隋志】太初己亥二十五刻

大衍癸巳五刻

紀元壬辰九十九刻

授時癸巳九刻

大綂癸巳五十八刻

新法癸巳十五刻右太初後天七日紀元與天合餘皆後天一日唐志大衍歷議云建徳六年以壬辰景長而麟徳開元歷皆得癸巳開皇七年以癸未景短而麟徳開元歷皆得壬午先後相戾不可葉也皆日行盈縮使然凡曆術在於常數而不在於變行旣葉中行之率則可以兩齊先後之變矣

宣政元年戊戌嵗十一月初五日戊戌景長【見隋志】太初甲辰五十刻

大衍戊戌三十刻

紀元戊戌二十三刻

授時戊戌三十三刻大綂戊戌八十二刻

新法戊戌三十九刻右太初後天六日余與天合

隋開皇四年甲辰嵗十一月十一日己巳景長【見隋志】

太初丙子空刻

大衍己巳七十七刻紀元己巳六十九刻

授時己巳八十六刻大綂庚午二十八刻

新法己巳八十五刻右太初後天七日大綂後天一日余與天合

開皇五年乙巳嵗十一月二十二日乙亥景長【見隋志】太初辛巳二十五刻

大衍乙亥一刻

紀元甲戌九十三刻

授時乙亥十刻

大綂乙亥五十二刻

新法乙亥十刻

右太初後天六日紀元先天一日余與天合

開皇六年丙午嵗十一月初三日庚辰景長【見隋志】

太初丙戌五十刻

大衍庚辰二十五刻

紀元庚辰十八刻

授時庚辰三十四刻大綂庚辰七十六刻

新法庚辰三十四刻右太初後天六日余與天合

開皇七年丁未嵗五月初九日癸未景短【見隋志】

太初己丑十二刻

大衍壬午八十八刻

紀元壬午八十刻

授時壬午九十六刻大綂癸未三十八刻

新法壬午九十六刻右太初後天六日大綂與天合餘皆先天一日

是年十一月十四日乙酉景長【見隋志】

太初辛卯七十五刻

太衍乙酉五十刻紀元乙酉四十二刻

授時乙酉五十九刻

大綂丙戌初刻

新法乙酉五十八刻右太初後天六日大綂後天一日余與天合

開皇十一年辛亥嵗十一月二十八日丙午景長【見隋志】太初壬子七十五刻

大衍丙午四十八刻

紀元丙午四十刻

授時丙午五十六刻大綂丙午九十七刻

新法丙午五十六刻右太初後天六日余與天合

開皇十四年甲寅嵗十一月辛酉朔旦冬至【見隋志】

太初戊辰五十刻

大衍壬戌二十一刻

紀元壬戌十三刻

授時壬戌二十九刻

大綂壬戌七十刻

新法壬戌二十九刻右按隋書蕭吉傳云甲寅之年以辛酉冬至來年乙卯以甲子夏至冬至陽始郊天之日卽是至尊本命夏至陰始祀地之辰卽是皇后本命至尊徳並幹之覆育皇后仁同地之載養所以二儀元气並防本辰此蓋時歷傅防以媚其上非實測晷景所得也諸歷推壬戌者爲是惟太初後天六日

唐貞觀十八年甲辰嵗十一月乙酉景長【見元志】

太初辛卯空刻

大衍甲申四十三刻紀元甲申三十一刻

授時甲申四十四刻大綂甲申八十三刻

新法甲申四十七刻右太初後天六日餘皆先天一日

貞觀二十三年己酉嵗十一月辛亥景長【見元志】太初丁巳二十五刻

大衍庚戌六十五刻紀元庚戌五十三刻

授時庚戌六十六刻

大綂辛亥四刻

新法庚戌六十九刻右太初後天六日大綂與天合餘皆先天一日元志授時歷議云唐貞觀十八年甲辰嵗十一月乙酉景長諸歷得甲申二十三年己酉嵗十一月辛亥景長諸歷皆得庚戌大衍歷議以永淳開元冬至推之知前二冬至乃史官依時歷以書必非候景所得所以不合耳

龍朔二年壬戌嵗十一月戊午景長【見元志】

太初乙丑五十刻

大衍戊午八十三刻紀元戊午六十九刻

授時戊午八十二刻

大綂己未十九刻

新法戊午八十六刻右太初後天七日大綂後天一日余與天合

儀鳳元年丙子嵗十一月壬申景長【見元志】

太初己卯空刻

大衍壬申二十五刻

紀元壬申十刻

授時壬申二十二刻大綂壬申五十九刻

新法壬申二十七刻右太初後天七日余與天合

永淳元年壬午嵗十一月癸卯景長【見元志】

太初庚戌五十刻

大衍癸卯七十二刻紀元癸卯五十七刻

授時癸卯七十四刻

大綂甲辰四刻

新法癸卯七十三刻右太初後天七日大綂後天一日余與天合

開元十年壬戌嵗十一月癸酉景長【見元志】

太初庚辰五十刻

大衍癸酉四十九刻紀元癸酉三十一刻

授時癸酉四十六刻大綂癸酉七十四刻

新法癸酉四十七刻右太初後天七日余與天合

開元十一年癸亥嵗十一月戊寅景長【見元志】

太初乙酉七十五刻

大衍戊寅七十四刻紀元戊寅五十五刻

授時戊寅七十刻大綂戊寅九十八刻

新法戊寅七十一刻右太初後天七日余與天合

開元十二年甲子嵗十一月癸未景長【見元志】

太初辛卯空刻

大衍癸未九十八刻

紀元癸未八十刻

授時癸未九十五刻大綂甲申二十三刻

新法癸未九十六刻右太初後天八日大綂後天一日余與天合

宋景徳四年丁未嵗十一月戊辰日冬至【見元志】太初丙子七十五刻

大衍戊辰十五刻紀元丁卯七十四刻

授時丁卯八十刻大綂丁卯八十五刻

新法丁卯七十九刻右太初後天八日大衍與天合餘皆先天一日元志授時歷議云自宋以來測景驗气者凡十七事其景徳丁未嵗戊辰日南至綂天授時皆得丁卯是先一日嘉泰癸亥嵗甲戌日南至綂天授時皆得乙亥是後一日一失之先一失之後若曲變其率以従景徳則其餘十六事多後天若從嘉泰則其餘十六事多先天以此理推之非歷不合也蓋類其同則知其中辧其異則知其變已下二條放此

皇祐元年己丑嵗十一月十九日戊申景長【見宋志】太初丁巳二十五刻

大衍戊申四十二刻紀元丁未九十七刻

授時丁未九十九刻

大綂戊申四刻

新法丁未九十九刻右太初後天九日大衍大綂與天合餘皆先天一日

皇祐二年庚寅嵗五月二十五日辛亥景短【見宋志】太初乙未八十七刻

大衍辛亥四刻

紀元庚戌六十刻

授時庚戌六十一刻大綂庚戌六十六刻

新法庚戌六十一刻右太初後天八日大衍與天合餘皆先天一日

是年十一月三十日癸丑景長【見宋志】

太初壬戌五十刻

大衍癸丑六十六刻紀元癸丑二十二刻

授時癸丑二十三刻大綂癸丑二十八刻

新法癸丑二十三刻右太初後天九日余與天合

皇祐四年壬辰嵗五月十七日辛酉景短【見宋志】太初庚午三十七刻

大衍辛酉五十三刻

紀元辛酉八刻

授時辛酉十刻

大綂辛酉十四刻

新法辛酉十刻

右太初後天九日余與天合

元丰六年癸亥嵗十一月丙午景長【見元志】

太初乙卯七十五刻

大衍丙午七十三刻紀元丙午二十六刻

授時丙午二十六刻大綂丙午二十八刻

新法丙午二十五刻右太初後天九日余與天合

元丰七年甲子嵗十一月辛亥景長【見元志】

太初辛酉空刻

大衍辛亥九十七刻

紀元辛亥五十刻

授時辛亥五十一刻大綂辛亥五十三刻

新法辛亥四十九刻右太初後天十日余與天合

元祐三年戊辰嵗十一月壬申景長【見元志】

太初壬午空刻

大衍壬申九十五刻紀元壬申四十八刻

授時壬申四十八刻

大綂壬申五十刻

新法壬申四十六刻右太初後天十日余與天合

元祐四年己巳嵗十一月丁丑景長【見元志】

太初丁亥二十五刻

太衍戊寅十九刻紀元丁丑七十二刻

授時丁丑七十二刻大綂丁丑七十四刻

新法丁丑七十一刻右太初後天十日大衍後天一日余與天合

元祐五年庚午嵗十一月壬午冬至

太初壬辰五十刻

大衍癸未四十四刻紀元壬午九十六刻

授時壬午九十六刻大綂壬午九十八刻

新法壬午九十五刻右太初後天十日大衍後天一日余與天合

元祐七年壬申嵗十一月癸巳冬至【見元志】

太初癸卯空刻

大衍癸巳九十二刻紀元癸巳四十五刻

授時癸巳四十五刻大綂癸巳四十七刻

新法癸巳四十三刻右太初後天十日余與天合

元符元年戊寅嵗十一月甲子冬至【見元志】

太初甲戌五十刻

大衍乙丑三十九刻紀元甲子九十一刻

授時甲子九十刻大綂甲子九十二刻

新法甲子八十九刻右太初後天十日大衍後天一日余與天合

崇寧三年甲申嵗十一月丙申冬至【見元志】

太初丙午空刻

大衍丙申八十六刻紀元丙申三十七刻

授時丙申三十六刻大綂丙申三十八刻

新法丙申三十五刻右太初後天十日余與天合

崇寧四年乙酉嵗十一月辛丑冬至【見元志】

太初辛亥二十五刻

大衍壬寅十刻

紀元辛丑六十二刻

授時辛丑六十刻大綂辛丑六十二刻

新法辛丑五十九刻右太初後天十日大衍後天一日余與天合

紹熙二年辛亥嵗十一月壬申冬至【見元志】

太初壬午七十五刻

大衍癸酉十二刻紀元壬申五十七刻

授時壬申四十七刻大綂壬申四十七刻

新法壬申四十七刻右太初後天十日大衍後天一日余與天合

紹熙四年癸丑嵗十一月十九日壬午景長【見宋志】太初癸巳二十五刻

大衍癸未六十一刻

紀元癸未六刻

授時壬午九十六刻大綂壬午九十六刻

新法壬午九十五刻右太初後天十一日大衍紀元後天一日余與天合

慶元三年丁巳嵗十一月癸卯日南至【見元志】

太初甲寅二十五刻

大衍甲辰五十九刻

紀元甲辰三刻

授時癸卯九十三刻大綂癸卯九十三刻

新法癸卯九十二刻右大初後天十一日大衍紀元後天一日余與天合

嘉泰三年癸亥嵗十一月甲戌日南至【見元志】

太初乙酉七十五刻

大衍丙子五刻

紀元乙亥四十九刻

授時乙亥三十八刻大綂乙亥三十八刻

新法乙亥三十八刻右太初後天十一日大衍後天二日餘皆後天一日

嘉定五年壬申嵗十一月壬戌日南至【見元志】

太初癸酉空刻

大衍癸亥二十五刻紀元壬戌六十八刻

授時壬戌五十七刻大綂壬戌五十七刻

新法壬戌五十六刻右太初後天十一日大衍後天一日余與天合

紹定三年庚寅嵗十一月丙申日南至【見元志】

太初丁未五十刻

大衍丁酉六十五刻

紀元丁酉七刻

授時丙申九十三刻大綂丙申九十三刻

新法丙申九十三刻右太初後天十一日大衍紀元後天一日余與天合

淳祐十年庚戌嵗十一月辛巳日南至【見元志】

太初壬辰五十刻

大衍壬午五十四刻紀元辛巳九十四刻

授時辛巳七十八刻大綂辛巳七十八刻

新法辛巳七十八刻右太初後天十一日大衍後天一日余與天合

元至元十四年丁丑嵗十一月癸卯日辰初三刻冬至【見元志】

太初甲寅二十五刻

大衍甲辰十四刻紀元癸卯五十二刻

授時癸卯三十三刻大綂癸卯三十三刻

新法癸卯三十三刻右太初後天十一日大衍後天一日余與天合

至元十五年戊寅嵗五月乙巳日亥正三刻夏至【見元志】

太初丙辰八十七刻

大衍丙午七十六刻

紀元丙午十四刻

授時乙巳九十五刻大綂乙巳九十五刻

新法乙巳九十五刻右太初後天十一日大衍紀元後天一日余與天合

是年十一月戊申日未初三刻冬至【見元志】

太初己未五十刻

大衍己酉三十八刻紀元戊申七十六刻

授時戊申五十七刻大綂戊申五十七刻

新法戊申五十七刻右太初後天十一日大衍後天一日余與天合

至元十六年己卯嵗五月辛亥日寅正二刻夏至【見元志】

太初壬戌十二刻

大衍壬子一刻

紀元辛亥三十九刻

授時辛亥十九刻

大綂辛亥十九刻

新法辛亥十九刻右太初後天十一日大衍後天一日余與天合

是年十一月癸丑日戌初二刻冬至【見元志】

太初甲子七十五刻

大衍甲寅六十三刻

紀元甲寅一刻

授時癸丑八十一刻大綂癸丑八十一刻

新法癸丑八十一刻右太初後天十一日大衍紀元後天一日余與天合

至元十七年庚辰嵗十一月己未日丑初一刻冬至【見元志】

太初庚午空刻

大衍己未八十七刻紀元己未二十五刻

授時己未六刻

大綂已未六刻

新法己未六刻

右太初後天十一日余與天合

聖朝洪武十六年癸亥嵗十一月己未日冬至【見大學衍義補】

太初庚午七十五刻

大衍庚申五刻

紀元己未三十四刻

授時己未二刻

大綂己未三刻

新法己未二刻

右太初後天十一日大衍後天一日余與天合史官所記二至晷景凡六十條以太初等五歷及新法考之太初合者僅二後天五日至十一日者凡五十八大衍合者三十六先一日者六後一日者十七後二日者一紀元合者四十二先一日者十後一日者八授時合者四十八先一日者十後一日者二大綂合者四十二先一日者三後一日者十三後三日者二新法合者比授時多一事其不合者比授時少一事夫以此觀之則太初最疎固無足取大衍紀元非見用者亦不必論其授時歷不合者十二而先者多至於十後者僅二蓋減分太多未得其宜也將來气朔皆失之先矣大綂歷不合者十八而先一日者僅三後一日者多至十三後三日者二蓋由嵗餘一定而無加減故也夫後者多而先者少今𨿽未覺其失恐將來气朔浸失之後矣新法不合者十一比授時時爲少合者四十九視授時爲多蓋密於授時矣其不與天合者非不合也前人有云類其同則知其中辧其異則知其變先後相戾者不可得兼也若曲變其法以攺先者則後者愈後以攺後者則先者益先徒令合者皆不合矣今乃折取中數不執一偏則先後二者𨿽不盡合而其相去亦皆不遠凡相合者各得中平之率矣

附錄二十條

萬曆二十四年丙申嵗五月夏至

大綂癸巳六刻

新法壬辰九十八刻授時壬辰九十七刻

二十八年庚子嵗五月夏至

大綂甲寅三刻

新法癸丑九十四刻授時癸丑九十四刻

三十二年甲辰嵗五月夏至

大綂乙亥初刻

新法甲戌九十一刻授時甲戌九十一刻

三十八年庚戌嵗十一月冬至

大綂己酉八刻

新法戊申九十八刻授時戊申九十八刻

四十二年甲寅嵗十一月冬至

大綂庚午五刻

新法己巳九十五刻授時己巳九十五刻

四十六年戊午嵗十一月冬至

大綂辛卯二刻

新法庚寅九十二刻授時庚寅九十二刻

五十三年乙丑嵗五月夏至

大綂乙丑十刻

新法甲子九十九刻授時甲子九十九刻

五十七年己巳嵗五月夏至

大綂丙戌七刻

新法乙酉九十六刻授時乙酉九十六刻

六十一年癸酉嵗五月夏至

大綂丁未四刻

新法丙午九十三刻授時丙午九十三刻

六十五年丁丑嵗五月夏至

大綂戊辰一刻

新法丁卯八十九刻授時丁卯九十刻

七十一年癸未嵗十一月冬至

大綂壬寅八刻

新法辛丑九十七刻授時辛丑九十七刻

七十五年丁亥嵗十一月冬至

大綂癸亥五刻

新法壬戌九十三刻授時壬戌九十四刻

七十九年辛卯嵗十一月冬至

大綂甲申二刻

新法癸未九十刻授時癸未九十一刻

八十六年戊戌嵗五月夏至

大綂戊午十刻

新法丁巳九十七刻授時丁巳九十九刻

九十年壬寅嵗五月夏至

大綂己卯七刻

新法戊寅九十四刻授時戊寅九十五刻

九十四年丙午嵗五月夏至

大綂庚子四刻

新法己亥九十一刻授時己亥九十二刻

九十八年庚戌嵗五月夏至

大綂辛酉一刻

新法庚申八十八刻授時庚申八十九刻

百年壬子嵗十一月冬至

大綂甲戌十二刻

新法癸酉九十八刻授時甲戌初刻

千年壬子嵗十一月冬至

大綂壬子三十七刻

新法庚戌九十刻授時庚戌八十一刻

萬年壬子嵗十一月冬至

大綂甲戌八十七刻

新法壬寅十六刻授時己丑八十九刻【先大綂百五日先新法十三日】

已上預推未來二至新舊三家各有異同宜於其時測驗晷景以證新舊曆孰爲疎密也謹述大槪以發其端附於此卷之末自萬曆元年已來百年之間大綂授時二歷相差不過十餘刻及至千年則差二日萬年則差百有餘日所差非不多也新率恆處二歷彊弱之間得中平之數云

聖壽萬年曆卷四﹤子部﹐天文算法類﹐推步之屬﹐聖壽萬年曆﹥

欽定四庫全書

聖壽萬年曆卷五

明朱載堉撰

古今交食考

前代課歷故事取各家所造之歷各使推而上之於千百世之上以求交食與夫嵗月日星辰之著見於經史者爲合與否然後推而下之以定當來之气朔則知與往古相合者爲密不合者爲疎甚易辧也萬曆九年辛巳嵗距漢武帝元光元年丁未嵗一千七百一十四年距陳宣帝太建八年丙申嵗一千有五年二者之間史誌原載日月食分加時起復方位各取數事而以元儒舊法並今新法考之自唐已下不必考者未及千年故略之也仍取萬曆甲午已後日月交食亦各數事較其異同筆於此卷往則稽於史來則驗於天而新舊二家疎密可見矣

漢武帝元光元年七月癸未先晦一日日有食之在翼八度劉向云日中時食從東北過半晡時復【見前漢書五行志】

謹按日食必起自西理無從東起者疑有脫文故也當作從西北向東北食過半過半謂六七分已上是嵗有閏而漢歷失閏故以爲七月晦晦閏之失辧見別捲玆不復贅

依新法算

距嘉靖甲寅嵗一千六百八十七年

距萬曆辛巳嵗一千七百一十四年

日食九分四十九秒

初虧

午正一刻

西北

食甚

未初三刻

正北

復圓

申初初刻

東北

食甚日躔黃道翼八度五十一分赤道翼八度三十九分

依舊法算

距至元辛巳嵗一千四百一十四年

日食九分六十三秒

初虧

午正三刻

正西

食甚

未正初刻

復圓

申初二刻

正東

食甚日纏黃道翼六度五十二分赤道翼六度四十一分

漢武帝徵和四年八月辛酉晦日有食之不盡如鉤在亢二度晡時食從西北日下晡時復【同上】

依新法算

距嘉靖甲寅嵗一千六百四十二年

距萬曆辛巳嵗一千六百六十九年

日食九分八十五秒

初虧

未初二刻

西北

食甚

未正三刻

正北

復圓

申正初刻

東北

食甚日躔黃道角十一度七十八分赤道角十度八十五分

依舊法算

距至元辛巳嵗一千三百六十九年

日食九分四十三秒

初虧

未正初刻

正西

食甚

申初一刻

復圓

申正二刻

正東

食甚日躔黃道角九度八十五分赤道角九度七分謹按歷經云若當時有宿度仍依當時歷法命之依三綂歷冬至日在牽牛加而命之則與亢二度合

漢明帝永平四年八月丙寅時加未日有食之【見後漢五行志注】

謹按此不言朔者八月之晦也時加未者猶言加時在未

依新法算

距嘉靖甲寅嵗一千四百九十三年

距萬曆辛巳嵗一千五百二十年

日食二分七十一秒

初虧

未初二刻

西北

食甚

未正二刻

正北

復圓

申初二刻

東北

食甚日躔黃道亢初度十二分赤道亢初度十一分

依舊法算

距至元辛巳嵗一千二百二十年

日食三分五十六秒

初虧

未正二刻

西北

食甚

申初三刻

正北

復圓

申正三刻

東北

食甚日躔黃道角十一度六十九分赤道角十度七十七分

魏文帝黃初二年六月二十七日戊辰加時未日食【見晉書歷志】

依新法算

距嘉靖甲寅嵗一千三百三十三年

距萬曆辛巳嵗一千三百六十年

日食三分七十二秒

初虧

午正三刻

西北

食甚

未初三刻

正北

復圓

未正三刻

東北

食甚日躔黃道張九度七十四分赤道張九度八十九分

依舊法算

距至元辛巳嵗一千六十年

日食四分二十四秒

初虧

未初一刻

西北

食甚

未正一刻

正北

復圓

申初一刻

東北

食甚日躔黃道張八度七十一分赤道張八度八十四分

魏文帝黃初二年七月十五日癸未日加壬月加丙食【同上】

謹按日加壬謂日在地中壬位月加丙謂月在天上丙位以漏刻言則亥末子初也丙字舊文作景爲避唐諱今仍作丙庶讀者易曉也

依新法算

距嘉靖甲寅嵗一千三百三十三年

距萬曆辛巳嵗一千三百六十年

月食八分七十秒

初虧

子初初刻

三更一

東南食甚

子正三刻

三更五

正南復圓

醜正一刻

四更五

西南食甚月離黃道室六度九十七分赤道室六度八十分

依舊法算

距至元辛巳嵗一千六十年

月食八分七十一秒

初虧

子初二刻

三更二

正東食甚

丑初一刻

四更二

復圓

寅初一刻

五更二

正西食甚月離黃道室五度九十分赤道室五度七十五分

宋文帝元嘉十三年十二月十六日甲夜月食盡在鬼四度以衝計之日當在牛六【見宋書祖衝之歷議】謹按甲夜或作中夜者誤甲夜一更也乙丙丁戊夜二三四五更也盡字疑衍今歷鬼無四度蓋據當時赤道度耳元志云列舎相距度數歷代所測不同非微有動移則前人所測或有未密正謂此也已下三條放此

依新法算

距嘉靖甲寅嵗一千一百一十八年

距萬曆辛巳嵗一千一百四十五年

月食八分七十三秒

初虧

申正三刻

昏刻

東北食甚

酉正一刻

一更二

正北復圓

戊初三刻

一更五

西北食甚月離黃道柳三度四十一分赤道柳三度六十二分

依舊法算

距至元辛巳嵗八百四十五年

月食八分七十三秒

初虧

申正三刻

昏刻

正東食甚

酉正二刻

一更三

復圓

戌正一刻

二更一防

正西食甚月離黃道柳二度七十九分赤道柳二度九十七分

宋文帝元嘉十四年五月十五日丁夜月食盡在斗二十六度以衝計之日當在井三十【同上】

謹按赤道斗無二十六度唐志大衍歷議云古以牽牛上星爲距太初攺用中星然則斗二十六度者漢太初歷所測也新法攺斗二十六度爲牛初度依近代所測也

依新法算

距嘉靖甲寅嵗一千一百一十七年

距萬曆辛巳嵗一千一百四十四年

月食十一分六十二秒

初虧

子正初刻

三更三

正東食旣

丑初一刻

四更二

食甚

丑初三刻

四更四

生光

醜正初刻

四更五

復圓

寅初一刻

五更四防

正西食甚月離黃道牛初度五十一分赤道牛初度五十五分

依舊法算

距至元辛巳嵗八百四十四年

月食十一分六十二秒

初虧

子正初刻

三更四防

正東食旣

丑初二刻

四更三

食甚

醜正初刻

四更四防

生光

醜正二刻

五更一

復圓

寅初四刻

五更五防

正西食甚月離黃道斗二十三度十六分赤道斗二十五度八分

宋文帝元嘉二十八年八月十五日丁夜月食在奎十一度以衝計之日當在角二【同上】

謹按此條不言食盡者食不至旣也

依新法算

距嘉靖甲寅嵗一千一百三年

距萬曆辛巳嵗一千一百三十年

月食七分三十秒

初虧

子正初刻

三更三防

東南食甚

丑初二刻

四更二防

正南復圓

寅初初刻

四更五

西南食甚月離黃道奎十四度二十六分赤道奎十三度十五分

依舊法算

距至元辛巳嵗八百三十年

月食七分三十秒

初虧

子正一刻

三更四

東南食甚

丑初三刻

四更二

正南復圓

寅初二刻

五更一

西南食甚月離黃道奎十三度五十四分赤道奎十二度四十八分

宋孝武帝大明三年九月十五日乙夜月食盡在胃宿之末以衝計之日當在氐十二【同上】

依新法算

距嘉靖甲寅嵗一千九十五年

距萬曆辛巳嵗一千一百二十二年

月食十四分四秒

初虧

戌初初刻

一更三

正東食旣

戌正初刻

一更五

食甚

戌正二刻

二更一

生光

亥初初刻

二更二

復圓

亥正初刻

二更四

正西食甚月離黃道胃十四度七十二分赤道胃十四度八分

依舊法算

距至元辛巳嵗八百二十二年

月食十四分四秒

初虧

酉正三刻

一更二

正東食旣

戌初四刻

一更五

食甚

戌正二刻

二更一

生光

亥初初刻

二更二

復圓

亥正一刻

二更五

正西食甚月離黃道胃十四度一分赤道胃十三度四十一分

陳宣帝太建八年丙申六月戊申朔食於卯甲間【見元史歷志】

謹按二十四向寅末卯初是名曰甲然則卯甲間者謂卯初之後卯正之前也

依新法算

距嘉靖甲寅嵗九百七十八年

距萬曆辛巳嵗一千五年

日食七分九十六秒

日未出已食一分六十一秒

日已出見食六分三十五秒

初虧

寅正一刻

西北

食甚

卯初二刻

正北

復圓

卯正三刻

東北

食甚日躔黃道柳二度六十六分赤道柳二度八十二分

依舊法算

距至元辛巳嵗七百五年

日食八分

日未出已食六分七十三秒

日已出見食一分二十七秒

初虧

寅正二刻

正西

食甚

卯初二刻

復圓

卯正三刻

正東

食甚日躔黃道柳二度十九分赤道柳二度三十二分

謹按此條歷家所謂帯食者也舊以應見者爲不見應不見者爲見與新法不同知歷者當辧孰爲近是

已上往古日月食共十條距今甲午嵗千餘年矣自甲午以後未來日月食共十條開列於後

萬曆二十四年丙申嵗三月壬午夜朢月食

依新法算

距嘉靖甲寅嵗四十二年

距萬曆辛巳嵗一十五年

月食三分七十秒

月未入已復二分七秒

月已入不見復一分六十三秒

初虧

寅初三刻

五更三

東北

食甚

寅正三刻

曉刻

正北

復圓

卯初三刻

在晝

西北食甚月離黃道角五度六分赤道角四度七十六分

依舊法算

距至元辛巳嵗三百一十五年

月食三分七十一秒

月未入巳復二分八十秒

月已入不見復九十一秒

初虧

寅初四刻

五更三

東北

食甚

卯初初刻

曉刻

正北

復圓

卯正一刻

在晝

西北食甚月離黃道角四度九十六分赤道角四度六十七分

萬曆二十四年丙申嵗閏八月乙丑朔日食

依新法算

距嘉靖甲寅嵗四十二年

距萬曆辛巳嵗一十五年

日食九分七十五秒

初虧

巳正三刻

西北

食甚

午正初刻

正北

復圓

未初一刻

東北

食甚日躔黃道翼十九度赤道翼十七度六十二分

依舊法算

距至元辛巳嵗三百一十五年

日食九分七十秒

初虧

午初初刻

正西

食甚

午正二刻

復圓

未初三刻

正東

食甚日躔黃道翼十八度九十分赤道翼十七度五十三分

萬曆二十六年戊戌嵗七月戊戌夜朢月食

依新法算

距嘉靖甲寅嵗四十四年

距萬曆辛巳嵗一十七年

月食九分十八秒

初虧

丑初初刻

四更一

東北食甚

醜正二刻

四更五

正北復圓

寅正初刻

五更四

西北食甚月離黃道虛六度九十六分赤道虛六度八十六分

依舊法算

距至元辛巳嵗三百一十七年

月食九分十八秒

初虧

丑初初刻

四更一

正東食甚

醜正二刻

四更五防

復圓

寅正一刻

五更五

正西食甚月離黃道虛六度八十六分赤道虛六度七十七分

萬曆二十七年己亥嵗六月癸巳夜朢月食

依新法算

距嘉靖甲寅嵗四十五年

距萬曆辛巳嵗一十八年

月食十一分十六秒

月未出已食七分五十九秒

月已出見食三分五十七秒

初虧

酉初三刻

在晝

正東食旣

戌初初刻

昏刻

食甚

戌初二刻

昏刻

生光

戌初三刻

一更一

復圓

亥初初刻

一更五

正西食甚月離黃道女七度九十二分赤道女八度三分

依舊法算

距至元辛巳嵗三百一十八年

月食十一分十六秒

月未出已食二分九十九秒

月已出見食八分十七秒

初虧

酉初二刻

在晝

正東食旣

戌初初刻

昏刻

食甚

戌初二刻

昏刻

生光

戌初三刻

一更一

復圓

亥初一刻

一更五

正西食甚月離黃道女七度八十三分赤道女七度九十三分

謹按此與太建八年帯食其理相同舊法應見者爲不見應不見者爲見與新法異焉至期驗天則知疎密

萬曆二十九年辛丑嵗十一月己酉夜朢月食

依新法算

距嘉靖甲寅嵗四十七年

距萬曆辛巳嵗二十年

月食七分八十九秒

初虧

丑初初刻

三更五

東南食甚

醜正二刻

四更三

正南復圓

寅初三刻

四更五防

西南食甚月離黃道畢十四度六分赤道畢十四度九十三分

依舊法算

距至元辛巳嵗三百二十年

月食七分八十九秒

初虧

丑初初刻

三更五防

東南食甚

醜正二刻

四更三防

正南復圓

寅正一刻

五更一防

西南食甚月離黃道畢十三度九十六分赤道畢十四度八十二分

萬曆三十年壬寅嵗四月丙午夜朢月食

依新法算

距嘉靖甲寅嵗四十八年

距萬曆辛巳嵗二十一年

月食十四分十秒

初虧

子初二刻

三更一

正東食旣

子正三刻

三更五

食甚

丑初一刻

四更二

生光

醜正初刻

四更四

復圓

寅初一刻

五更三

正西食甚月離黃道尾五度八十九分赤道尾六度二十五分

依舊法算

距至元辛巳嵗三百二十一年

月食十四分十秒

初虧

子正初刻

三更三

正東食旣

丑初二刻

四更三

食甚

醜正一刻

四更五

生光

寅初初刻

五更二

復圓

寅正二刻

曉刻

正西食甚月離黃道尾五度八十三分赤道尾六度十九分

萬曆三十年壬寅嵗十月甲辰夜朢月食

依新法算

距嘉靖甲寅嵗四十八年

距萬曆辛巳嵗二十一年

月食十三分二十九秒

月未出已食十分三十四秒

月已出見食二分九十五秒

初虧

申初一刻

在晝

正東食旣

申正二刻

在晝

食甚

酉初初刻

昏刻

生光

酉初二刻

一更一防

復圓

酉正二刻

一更三防

正西食甚月離黃道畢二度九十四分赤道畢三度九分

依舊法算

距至元辛巳嵗三百二十一年

月食十三分二十九秒

月未出已食二分五十九秒

月已出見食十分七十秒

初虧

申初初刻

在晝

正東食旣

申正一刻

在晝

食甚

酉初初刻

昏刻

生光

酉初二刻

一更一

復圓

酉正四刻

一更四防

正西食甚月離黃道畢二度八十四分赤道畢二度九十八分

謹按食旣在晝則月出已旣矣是知舊法所推帯食分誤

萬曆三十一年癸卯嵗四月丁亥朔日食

依新法算

距嘉靖甲寅嵗四十九年

距萬曆辛巳嵗二十二年

日食八分六十六秒

初虧

辰初初刻

西北

食甚

辰正一刻

正北

復圓

巳初三刻

東北

食甚日躔黃道胃十二度二十一分赤道胃十二度十四分

依舊法算

距至元辛巳嵗三百二十二年

日食七分九十八秒

初虧

辰初二刻

西北

食甚

辰正四刻

正北

復圓

巳正一刻

東北

食甚日躔黃道胃十二度十三分赤道胃十二度六分

萬曆三十一年癸卯嵗十月戊戌夜朢月食

依新法算

距嘉靖甲寅嵗四十九年

距萬曆辛巳嵗二十二年

月食四分四十秒

初虧

子正四刻

三更五防

東北食甚

醜正一刻

四更二防

正北復圓

寅初二刻

四更五防

西北食甚月離黃道昴二度六十二分赤道昴二度六十七分

依舊法算

距至元辛巳嵗三百二十二年

月食四分四十秒

初虧

丑初一刻

四更一

東北食甚

醜正三刻

四更四防

正北復圓

寅正一刻

五更一防

西北食甚月離黃道昴二度五十四分赤道昴二度五十九分

萬曆三十二年甲辰嵗四月辛巳朔日食

依新法算

距嘉靖甲寅嵗五十年

距萬曆辛巳嵗二十三年

日食三分九十秒

初虧

未正三刻

西南

食甚

申正初刻

正南

復圓

酉初初刻

東南

食甚日躔黃道胃一度五十五分赤道胃一度五十二分

依舊法算

距至元辛巳嵗三百二十三年

日食四分二十二秒

初虧

申初三刻

西南

食甚

酉初初刻

正南

復圓

酉正一刻

東南

食甚日躔黃道胃一度四十八分赤道胃一度四十五分

謹按日月食舊例惟推黃道度今附赤道度於下蓋欲學者兼通黃赤道相求術庶不致失傳也

右古今日月食共二十條祗依元史舊法與臣新法相校而錄其同異焉若夫大綂歷經全文實愚臣所未覩𨿽頗聞其略節然莫知其詳也伏望欽依令該監推考而辧定疎密爲後來修歷者張本臣下情不勝榮辛仰荷之至

萬年曆備考

鄭府長史司左長史臣謝廷訓等謹啟爲恭進曆書上祝萬壽敬陳愚見以仰禆盛典萬一事萬曆二十三年十月二十八日承奉河南等處承宣布政使司札付承準禮部照防該本部題祠祭淸吏司案呈奉本部送內府抄出鄭世子載堉奏前事內稱大綂歷倘有小差乞要更正以成一代之制宜新其名爲聖壽萬年曆及將所著新法十冊恭進等因奉聖旨禮部知道欽此欽遵抄出到部送司案呈到部看得鄭世子載堉恭進曆書上祝萬壽欲要更新其名及將大綂歷所差卽便攺正各一節爲照人君欽若天道敬授民時以成治功者莫大於歷是故自堯舜相傳以來靡不重之所以大一綂也我太祖髙皇帝創有天下卽治歷明時頒行中外命之曰大綂蓋不惟昭王者無外之義而聖子神孫億萬年無疆之祚卽在於是殆有不可以數限量者焉列聖相承毫無異議皇上紹天纉緒繼治安民二十有三載夫旣葉泰階之符而際升平之盛矣乃者萬壽屆期四方來賀鄭世子載堉恭獻聖壽萬年曆書並請因時攺名原其用心無非俯竭一得之忱欲效萬年之祝意甚善也但臣等查得防典凡造歷以洪武甲子爲歷元仍依舊法推算不用捷法夫歷元必用洪武甲子者所以重一代開創之本而推算用舊法者誠以天有常度茍求其故千嵗之日至可坐而致所謂故者言天運自然之常度有成法可求不必於鑿也今大綂歷以我太祖之聰明睿智遡考前代推步之法而用元郭守敬之術立表以測景考景以驗气上符天運下順民時以成之皆因其故也是以行之二百餘年重熙累洽蓋自畿甸以及要荒凡雕題椎結殊鄕異俗一皆稟受正朔此萬萬世不可易者行之旣久習之已熟一旦而欲更新其名無論非祖宗創制立法至意且恐駭華夷之觀聴也又考元歷志至元四年西域札馬魯丁撰進萬年曆世祖稍頒行之十三年平宋遂詔前中書左丞許衡太子贊善王恂都少監郭守敬等攺治新曆參考累代歷法復測候日月星辰消息運行之變參別異同酌取中數以爲歷本至十七年冬至歷成名曰授時歷十八年頒行天下萬年曆不復行則萬年曆名元旣有之𨿽行而未久亦不便於襲用矧今年號萬曆業已該萬年之義歷名攺擬之說臣等未敢輕議至於嵗差之法上古無聞蓋一元肇啟四序適調天有常運日月星辰行有常度自無差忒自唐虞以降曁於春秋時令不無愆其候矣詎非气漸澆漓運行乖舛而致然歟然而差法猶未立也逮漢雒下閎始知有差及晉虞喜始立差法自是宋何承天祖衝之梁虞隋劉焯張冑唐僧一行宋王朴沈括輩各有差法之議訖無畫一之規大都所約年限有逺近所置分度有疎密耳至元許衡郭守敬等乃測景於四表毫忽微眇皆有可考約以六十六年差一度考往則毎百年減一推來則毎百年加一其法號爲精密我朝制歷實用其法則差法固在向遵用之宜無復異者近屢有言歷法差訛當爲考正然於何而正之所以求之者大約有三曰考月令之中星移次應節曰測二至之日景長短應候曰驗交食之分秒起復應時考以衡管測以臬表驗以刻漏斯亦佹得之矣夫天體至廣歷家以周天三百六十五度四分度之一而紀日月星辰之行次又析一度爲百分一分爲百秒可謂密矣然在天一度應地二千九百三十二里其在分秒又可推也譬之輪轂外廣而中漸以狹至於輻輳之處間不容髮矣夫渾儀之體徑僅數尺外布三百六十五度四分度之一毎度不及指許安所置分秒哉至於臬表之樹不過數尺刻漏之籌不越數寸以天之髙且廣也而以徑尺寸之物求之欲其纖微不爽不亦難乎故方其差在分秒之間無可驗者至逾一度乃可以管窺耳此所以窮古今之智巧不能盡其變歟今之談歷者或得其算而無測驗之具卽有其具而置非其地髙下迥絕則亦無準宜非墨守者之所能自信也卽如世子言以大綂與授時二歷相較考古則气差三日推今則時差九刻夫時差九刻在亥子之間則移一日在晦朔之交則移一月此可驗之於近也設移而前則生明在初二之昏矣設移而後則生明在初四之夕矣朢亦宜各差一日今似未至此也此以歷家𨿽有成法猶以測驗爲準爲今之計宜令星歷之官再加詳推以求嵗差之故亟爲更正嘗聞前禮官鄭繼之有言欲定嵗差宜定嵗法於二至余分絲忽之間定日法於气朔盈虛一畫之際定日月交食於半秒難分之所斯其言似中歷家肯綮要在得精思善算而又知歷理者以職其事誠博求之不可謂世無其人而其本又在我皇上秉欽若之誠以建中和之極光調玉燭黙運璇璣正歷數以永大綂之傳是在今日誠千載一時也臣等竊觀鄭世子所著新法其原本進呈恭備禦覽未便繙閱恐致損污合無行河南布政司轉行該府長史司具啟世子知防另將副本解部轉發欽天監與世業各科歷官所傳諸書互相參訂細加磨算務使分秒微纖隨時測驗蘄於不爽則歷數之奧旣占而有孚天運之常亦算無遺防矣若夫世子載堉不以崇髙富貴爲逸豫之圖乃能畱心歷學博通今古志行旣爲可尙忠愛良有足嘉卽東平河間何以稱焉相應賜勅奬諭以示優褒取自聖裁恭候命下臣等遵奉施行等因萬曆二十三年九月十九日本部尙書兼翰林院學士範【闕】等具題二十三日奉聖旨是鄭世子著寫勅奬諭欽此欽遵除將奬諭一節另行移文撰勅外所據新著律曆融通等書副本相應開取案呈到部擬合就行爲此合就照防該布政司著落當該官吏照依照防內事理轉行鄭府長史司啟世子知防卽將所著律曆融通等書副本作速差人解部以憑轉發欽天監磨算施行等因承此擬合就行爲此札仰本司官吏照依札付備承照防內事理卽便具啟鄭世子知防卽將所著律曆融通等書副本作速差人解部轉發欽天監磨算施行毋得遲違未便奉此擬合具啟爲此今將前項緣由理合具本謹具啟聞伏候令防萬曆二十三年十一月初一日左長史臣謝廷訓右長史臣闗志拯

鄭府長史司爲恭進曆書上祝萬壽敬陳愚見以仰禆盛典萬一事萬曆二十三年十月二十八日承奉河南等處承宣布政使司札付承準禮部照會該鄭世子載堉奏前事札仰本司官吏卽便具啟鄭世子知防卽將所著律曆融通等書副本作速差人解部轉發欽天監磨算施行等因奉此隨具本啟奉鄭世子令旨曆書原槁十卷今謄錄作二冊批差小旗劉梯解送仍候勅到日專差官奏謝爾司給批與他敬此敬遵抄出到司擬合呈送爲此今將前項緣由同曆書印封理合差人具呈伏乞照驗施行萬曆二十三年十一月二十日左長史謝廷訓右長史闗志

聖壽萬年曆卷五

欽定四庫全書

聖壽萬年曆附錄

明朱載堉撰

河南等處提刑按察司分巡河北道僉事臣邢雲路謹奏爲議正歷元以成大典事臣惟稽古帝王必以治歷明時爲首務蓋其重也大哉帝堯其首命羲和氏曰欽若昊天歷象日月星辰敬授人時而卽以咨帝舜曰天之歷數在爾躬其重如此嗣是夏后殷周紹明三正有自來矣下逮春秋始爽厥徳於是有曰至之愆不朔之食豈天路之殊常抑曰官之失職歟漢唐以降迄於宋元治歷家亡慮數十其表見者如鄧平祖衝之李淳風僧一行郭守敬輩各殫心思求合天運或差而攺攺而差差而復攺率皆由淺之深由疏之宻惟郭守敬乃臻其妙焉誠可謂冠絕古今矣然而守敬亦未嘗自信爲無差也觀其謂積年距至元辛巳爲元則可其諸應宜隨時測驗者用辛巳爲元則不可今司天氏固祖述郭守敬太史者而胡不是之察也臣少習乾象長益篤嗜凡硏思二十餘年乃有所得始覺古人有未盡而今時有不然者何也蓋天日之交气之齊也日月之交朔之會也日忒而气不齊月愆而朔不防今之獘也夫窺天之器宜無逾於觀象測景候時籌防四事矣臣今以四事窺天運胥日異而月不同焉孟子曰天之髙也星辰之逺也茍求其故千嵗之日至可坐而致也然則日之至乃天之根气之始所闗大矣乃今之日至何如也大綂推今年冬至在申正二刻而臣測在未正一刻大綂實後天九刻余蓋以癸巳甲午丙申丁酉之晷相加減實測二百五十九刻七十三分四十五秒得乙未日未正一刻冬至復取前後二十餘日計二千餘刻日日而量之秒秒而較之皆同未正一刻無殊科此日行所至昭昭在天可以數籌可以景測可與人人共知見者匪人力所私懸想所致也乃大綂差至後天九刻余計气應應損九百餘分而不自覺豈其未嘗籌測耶孟子所謂千嵗可坐致者今甫以三百餘年輙差九刻則何論千嵗不寧惟是今年立春夏至立冬皆適值子半之交臣測立春乙亥而大綂推丙子臣測夏至壬辰而大綂推癸巳臣測立冬己酉而大綂推庚戌夫立春與冬乃王者行陽徳陰徳之令而夏至則其祀方澤之期也今皆相隔一日則理人事神之謂何是豈爲細故況以立春隔日而生人之年月日時皆非矣此而不攺後將何極且歷法疎密在交食自昔記之矣乃今年閏八月朔日有食之大綂推初虧巳正三刻食防旣而臣候初虧巳正一刻食止七分余大綂實後天防二刻而計閏應及轉應若交應則各宜如法增損之矣蓋日食八分以下陰曆交前初虧西北固歷家所共知也今閏八月朔日食實在陰曆交前初虧西北其食七分余明甚則安得謂之初虧正西食甚九分八十六秒耶而大綂之不效亦明甚然此八月也若或值元日於子半則當退履端於月窮而朝賀大禮當在月正二日矣又可謂細故耶此而不攺臣竊恐愈久愈差將不流而至春秋之食晦不止也臣故曰閏應轉應交應之宜俱攺也我朝聖神在禦重熙累洽我皇上繼天立極調元出治其歷數之傳直追帝堯之綂則治歷明時正今日之急務也乃自國初迄今二百餘年曆猶未正司天氏但知僅守元臣立成之法而一切諸應不隨時以考驗气朔並乖天人弗協而猶然用至元辛巳爲元夫有一代之興必有一代之歷我朝制作越千古獨柰何以歷數大典而猶然以勝國爲元耶臣愚不肖蓄此於中久矣向欲陳獻恐有越俎之嫌未敢也乃今年適逢上命儒臣纂修正史夫史也者大經大法咸正罔缺者也然而莫重於歷亦莫難於歷乃今尙未聞有一人欲起而更正之者及今不正何爲信史及今不言豈非失時臣故自今年悉心詳驗之思以上獻也野有一芹尙思自獻況以歷數大典又當修史之會臣旣實見其非是則安敢不亟陳於君父之前伏願陛下俯納臣言勅下禮部議覆上請遴選海內之有眞知歷數如郭守敬其人者俾之竭心殫力因數察理探賾索隠鉤深致逺其於日月之消息气朔之差應平立新故之分弧矢分合之變黃道白道之一而不一天首天尾之齊以非齊一一測正之亡爽焉假以便宜遲以嵗月然後攺憲明時報之天子定昭代之歷元成熙朝之大典將見理陰敍陽各得其所時惠辰從職不相侵蓋先後天而不違乃謂之欽若昊天天不違而況人乎乃可以敬授人時百工允釐庶績咸熙聖徳則天光於上下此帝堯相傳之綂格天之致也由是東隅西極南交北狄胥曉然見天人之明正炯炯洞洞覩大聖人之作爲出尋常萬倍而國家億萬年曆數無疆之休端在是矣臣不勝悚栗待命之至爲此具本專差書吏劉欽親賫謹具奏聞伏候勅旨萬曆二十四年十二月十九日奉聖旨禮部看了來說欽此萬曆二十四年十二月二十三日抄刑科給事中李應防一本乞勅亟定嵗差以答輿望事臣惟歷之闗於時嵗差之闗於歷大矣該鄭世子載堉曾獻歷上壽蒙禮部覆準發欽天監磨對事聞乙未嵗八九月中迄今無耗昨該河南按察司僉事邢雲路復請議正歷元詳議本年冬至雲路測未正一刻大綂推申正二刻實後天九刻本年閏八月日食雲路候初虧巳正一刻食止七分大綂推初虧巳正三刻食將防盡後天二刻其測候諸應參差較鄭世子所奏簡切便覽獨應時加減法尙未遽悉耳臣思國朝歷元聖祖嘗諭二說難憑但驗七政交會行度無差者爲是惟時以至元辛巳揆之洪武甲子僅百四年所律以差法似不甚逺至正徳嘉靖已退當三度余奚俟今日哉春秋不食朔猶直書官失之今日食後天防二刻冬至後天逾九刻計气應應損九百餘分乃云弗失乎歷理微秒日月五星運轉交防咸取應於窺管測表歐陽修所謂事之最易差者𨿽古太初大衍諸書詎不深思解得羲和氏之歷象授時遺意然果以鐘律爲數無差則太初歷宜卽定於漢而後之爲三綂四分者若何又果以蓍策爲術無差則大衍歷當亦卽定於唐而後之爲五紀貞元觀象者又若何蓋陰陽疊行隨動而移移而錯錯而乖違日陷不止則躔離之謬分至之忒積此爲窮謂移九刻於亥子之間則差一日懼後不啻焉前華湘奏堯時初昏昴中日行北陸躔於子屬虛七度今冬至初昏室中日行東陸躔於寅屬箕三度以相距四千年而隔餘五十度驗歷數愆期顧有言此日至之周徧於東西南運度豈泥若分秒而量積二萬七千餘年復歸如初又天行舒移而漸西毎日過一度者爲天道左旋之常日行縮移而漸西毎積嵗亦過行一度者爲天道右轉之祕玆直存而不論耶人人知嵗差易徵考之退度若以五十年若百年若六十六年或八十三年殊無一經久確論故由春秋歷宋末元初愈稽愈失計無慮數十更矣夫亦何術何數無錯大綂歷本之勝國郭太史守敬以彼減二十四分二十五秒於周嵗加二十五分七十五秒於周天窺度精到有陋太初大衍等爲不足言者然積六十六年有奇而退一度則推驗之始已知有差何不卽酌定畫一俟其退一度逾六十六年而後更玆其故難於言矣無猶釐毫之除加之周天者微多減之周嵗者微少纖悉難究姑置此爲盈虛之驗而探賾索不能不隨時以待歟雲路持觀象測景候時籌策四事議諸應宜俱攺想已洞燭款竅使得中祕星曆書一徧閱而校焉必自有得世子僅閱衍義補气閏轉交四準分秒數字卽悟大綂歷大義並所獲律呂說冀正之臣嘗謂律本居陰以治陽曆實居陽以治陰自非兩本惟登臺候日晷應否折忽於秒周嵗周天微爲增減務期晦朔望昏旦夜半中星分秒不爽尺寸與聖祖原諭元綂李得芳同一軌焉務稱完制余不必更也而本監奉查律例久稽未復此又專門之裔本業𨿽長理或未諳精算之士末技𨿽善經實弗明其柰何以國制鉅任畀之豈鄧平虞喜沈括輩各名家不能定一一尋常曲士易能哉譬之今鼎建大工操尺與運斤者缺一焉不可爲矣矧履端節至萬曆方新纂修國典諸法畢備失今不舉後需何期伏乞勅下該部諭令僉事邢雲路卽以原官暫署欽天監俾相資訂正仍選委在京各衙門素明歷法者二三員責之贊襄大務以共成一代之典而決千古之疑中外臣民實不勝願望脫有襲故者目之爲多事言未及而阻泥隨之則不敢云克濟也已【云云】

右自邸報抄出內有脫文誤字俟獲原本校正

萬曆二十五年正月二十四日抄欽天監監正張應候等謹題爲申明歷元乞賜宸斷以杜妄議事臣等仰荷聖恩職司臺監凡星象歷數選擇堪輿數事莫不夙夜匪懈兢兢業業毫無敢忽此臣等上報國恩而下盡臣子之職分也臣等於萬曆二十四年十二月內偶接得河南僉事邢雲路揭帖開稱大綂歷算差訛悉宜攺正臣等不勝駭異查得昔帝堯乃命羲和欽若昊天歷象日月星辰敬授人時迄於周秦漢晉唐宋以來不啻數十家更攺損益以至於元而有郭守敬出焉是以上考往古下驗將來斟酌損益以成一代之歷其嵗差嵗實諸應气防立法之密槪無出右者矣及至我太祖髙皇帝綂率華夷乃命監正元綂等分步推測考往驗來皆依守敬之法節气交食分秒時刻毫無增損始更名曰大統歷而又取之西夷設監立官推步回回歷數較對大綂務求脗合以成一代之大典是遵祖宗之定制也今僉事邢雲路陳言歷數之差前後相懸一日又不知是遵何家之法而輕信何人妄議者也且國朝立法律例備載有人私習天文曆數者罪之私傳妄議者罪同況元郭守敬王恂等職司太史尙且奉其勅方敢更正諸歷我國朝監正元綂𨿽奉成命自知才不及守敬法不能易攺是以遵奉明旨將授時歷攺爲大統歷名𨿽易而法術同𨿽經三百年來乞今雍熙太平相洽已久天道脗合交食凖驗年愈逺而數愈眞其後有樂頀華湘等勉彊欲求斟酌攺易並未奉行考之今時賢才無守敬學業無元綂𨿽有毫末之聰未敢擅議於一時也當國初時茍可更之分秒錯綜一徧攺易始成一代之名豈不可乎是知其必不可攺也今我皇上聖神英武法令嚴明若聴雲路之疏變易成法反復天道是知其不易爲也今邢雲路之請尙未奉行而都邸中外官民謠誦曰大綂歷數差錯朔日相越一日惑世誣民變亂成法是誰之過歟且臣等本監造歷一載年前頒朔天下共知柰何邢雲路復生異議今使中外臣民洶洶不安紛紛議起邢雲路是誠何心矣伏望皇上大奮宸斷禮部酌議如果臣等歷數有差願選海內髙明之士有能精於歷數者公同考較如果臣等歷年交食脗合天道時節分秒不移或遵祖制業依古法仍勅下中外臣民勿生妄議行令廠衞五城衙門嚴加禁約如有妄議謠傳歷數差訛者許緝挐究問如律庶止訛言歷數之非庶止中外臣民之議則天下幸甚臣等幸甚矣奉聖旨禮部知道欽此

禮部尙書臣範【闕】等謹題爲議正歷元以成大典事祠祭淸吏司案呈奉本部送禮科抄出河南等處提刑按察司分巡河北道僉事邢雲路奏前事奉聖旨禮部看了來說欽此又該欽天監監正張應候等題爲申明歷元乞賜宸斷以杜妄議事奉聖旨禮部知道欽此欽遵通抄到部送司案呈到部爲照治歷明時國家首務序正五辰綱紀萬事所系誠爲鉅重毫忽豈容少差顧其差與不差惟驗之日月星辰而已先在萬曆二十三年鄭世子載堉疏進曆書內稱舊法少差已經本部奉旨覆議以其書下欽天監推算測驗尙無實證未敢遽信爲然近據萬曆二十四年閏八月朔日食時刻分秒與欽天監所奏委覺參差臣等方議題請博訪精通歷數之士亟爲測驗修正之圖今適河南按察司僉事邢雲路疏請攺正歷元諸法良爲有見乃欽天監監正張應候又此奏辯惟欲固守舊法夫使舊法無差誠宜世守而今旣覺少差矣失今不修將嵗愈久而差愈逺其何以齊七政而釐百工哉相應俯從邢雲路所請卽行考求磨算漸次修攺爲是但歷數本極微修攺非可易議蓋更歷之初上考往古數千年布算𨿽有一定之法而成歷之後下行將來數百年不無分秒之差前此不覺非其術之疎也以分秒布之百餘年間其微不可紀蓋亦無從測識之耳必積至數百年差至數分而始微見其端今欲驗之亦必測候數年而始微得其槪卽今該監人員不過因襲故常推衍成法而已若欲斟酌損益緣舊爲新必得精諳歷理者爲之總綂其事選集星家多方測候積算累嵗較析毫芒然後可爲凖信裁定規制今據邢雲路奏議詳悉硏窮星歷之家考正舊法之差似得肯綮蓋一時五官疇人未有能及之者相應專任責成合無咨行吏部卽以僉事邢雲路行取入京添注五品京銜提督欽天監事該監人員皆聴約束本部仍博訪通曉歷法之士悉送本官委用務親自督率各官測候二至太陽晷刻逐月中星躔度及驗日月交食起復時刻分秒方位諸數隨得隨錄逐一開呈禦覽積之數年酌定嵗差修正舊法則萬世之章程不易而一代之寶歷惟精其於國家敬天勤民之政亦誠大有禆補矣其見行二十六年曆日該監仍照舊法推算不與相妨及查律例所禁乃指民間妄以管窺而測妖祥僞造曆書而紊气朔者言若天官書天文志曆書歷志載在歷代國史語云通天地人謂之儒學士大夫所宜通曉第患不能精耳非槪以例禁之也據大明防典明開天文地理藝術之人禮部務要備知以憑取用仍行天下訪取考驗收用在治十年令訪取世業原籍子孫並山林隠逸之士及致仕退閒等項官吏生儒軍民人等有能精通天文者試中取用在嘉靖元年工科給事中吳巖題請考選精術以備國用本部覆奉欽依保舉精通天文曆法者不拘致仕官員監生生員山林隠逸之士何嘗禁人習學歷法乎如欲執私習之條而絕星歷之學誤矣該監各官局守成算旣不能測驗以窮其變又不能虛心博訪考訂以復其常今旣有其人務在同心共事協力推驗不得妬功忌能自相矛盾悉聴本部參究恭候命下容臣等遵奉施行緣系議正歷元以成大典等及節奉欽依禮部看了來說禮部知道事理未敢擅便謹題請旨畱中

總跋附錄四疏

宋人所撰夢溪筆談有云熙寧中予領太史令衛朴造歷气朔巳正但五星未有簿可驗前世修歷多隻增損舊曆而已未曾實考天度其法須測驗每夜昏曉夜半月及五星所在度秒置簿錄之滿五年其間剔去云陰及晝見日數外可得三年實行然後以算術綴之古所謂綴術者此也是時司天歷官皆承世族名食祿本無知歷者惡朴之術過已羣沮之屢起大獄𨿽終不能揺朴而簿至今不成奉元歷五星步術但增損舊曆正其甚謬處十得五六而已朴之曆術古今未有爲羣歷人所沮不能盡其藝惜哉余讀至此喟然嘆曰古人有云後之視今亦猶今之視昔觀臺官之參語則吾輩議歷者其罪不容誅矣惡之欲其死非大獄而何茍非部科卓見確論以維持之不亦殆乎𨿽然抱忠之臣猶懷卞和三獻之志終不能已蓋𨿽有時而屈或亦有時而伸道之不行也退其志可乎故錄四疏全文示世之議歷者而感發懲創皆在其中矣

聖壽萬年曆附錄﹤子部﹐天文算法類﹐推步之屬﹐聖壽萬年曆__律曆融通﹥

欽定四庫全書

律曆融通卷一

明朱載堉撰

自落下閎造太初歷取法黃鐘律數而後知創歷不可無所本自僧一行造大衍歷攺從大易防數而後知修歷不可有所拘易大傳曰河出圖雒出書聖人則之所謂則之者非止畫卦敍疇二事而已至若律曆禮樂莫不皆然蓋天地萬物無非陰陽而圖書二者陰陽之妙盡矣夫六經之道同歸禮樂之用爲急然而歷者禮之本也律者樂之宗也何以言之夫歷之興也測景於天景有消長因之以考分至以序四時而五禮本之律之始也候气於地气有深淺因之以辧淸濁以正五音而六樂宗之聖人作樂以應天制禮以配地故曰律居陰而治陽曆居陽而治陰律曆疊相治也其間不容髮而相錯綜也以河圖雒書言之則河圖者禮也雒書者樂也樂記曰天尊地卑君臣定矣卑髙以陳貴賤位矣動靜有常小大殊矣方以類聚物以羣分則性命不同矣在天成像在地成形如此則禮者天地之別也其河圖之謂歟地气上齊天气下降陰陽相摩天地相蕩鼓之以雷霆奮之以風動之以四時暖之以日月而百化興焉如此則樂者天地之和也其雒書之謂歟故河圖圓而左旋其數則偶所謂居陽而治陰也十二辰次以之雒書方而右轉其數則奇所謂居陰而治陽也七曜以之陽道常饒陰道常乏故河圖之數五十五視大衍而有餘雒書之數四十五視大衍而不足合河圖與雒書共得百數若陰陽之交構牝牡之相銜均而分之得大衍之數者二此天地自然之至理故律曆倚之而起數語其經則曆有十二辰次律有十二宮調語其緯則歷有七曜律有七音河圖歷也故有四時疊運之象雒書律也故有三分損益之象是以黃鐘之管九寸則雒書而爲律元黃鐘之尺百分則河圖而爲度母從黍之律橫黍之度長短分齊交相契合斯乃造化之妙故名之曰黃鐘歷法蓋言倚數取諸此也夫七八九六者天地之大數也七爲少陽八爲少陰九爲老陽六爲老陰陽屬於天陰屬於地天體圓其用方故七�爲天之象而九�爲天之數地體方其用圓故八�爲地之象而六�爲地之數夫數者混融乎太極之先昭晰乎有象之後方圓曲直天下之眞象圍徑積實天下之眞數卽象以求數則數外無象因數以防象則象外無數二者相須而未嘗相離也圖書者方圓之至方圓者動靜之機動靜者陰陽之本陽奇而陰耦故天一而地二陽動而陰靜故天圓而地方刓方以爲圓則靜者不能無動引圓以爲方則動者不能無靜靜爲之體則動爲之用動爲之體則靜爲之用用以體爲基體以用爲本此陰陽之所相根而造化之所不窮也河圖者其天地對待之數乎以天一處於北則地二自然處於南以天三處於東則地四自然處於西四位旣定則天五自然居乎中中也者四方所取正也六與一合六卽一五也七與二合七卽二五也爲八爲九者三五四五也四方旣正則五五相比十復居於中矣此皆自然相合之數五行之所以生成也故孔子曰天數五地數五五位相得而各有合此之謂也雒書者其參天兩地之數乎陽生於下而左旋陰生於上而右旋陽數則參天參者三也自一三如三三三如九三九二十七本文無十故去其二十而言七三其七爲二十一去二十則一復處於下陰數則兩地兩者二也自二二如四二四如八二八十六本文無十故去其十而言六二其六爲十二去十則二復處於上過此以往積數萬億皆不越乎此八位旣定則五數自然居乎中中也者是亦八位所取正也以一加五則六在一後以六加五爲十一去十則一在六先以三加五則八在三後以八加五爲十三去十則三在八先以至四九二七亦莫不互相加益而爲先後也此皆自然相比之數亦五行之所以生成也故孔子曰參天兩地而倚數此之謂也是知河圖之數五十五者天也合而用之者聖人也雒書之數四十五者天也倚而用之者聖人也河圖之五行則以相生而順行雒書之五行則以相制而逆運二者皆起於一推其生則土居未中推其制則土居丑中是又自然有相合之理劉歆謂河圖雒書相爲經緯豈微義哉邵雍曰圓者河圖之數方者雒書之文當知方以爲體則圓以爲用圓以爲體則方以爲用圓者徑一而圍三方者徑一而圍四河圖以十居中圓以推之三其十爲三十故圖外成數六七八九總三十方以推之四其十爲四十故圖內外生成之數總四十雒書以五居中圓以推之三其五爲十五故書從橫皆十五方以推之四其五爲二十故書外陽數一三九七總二十陰數二四八六亦總二十體用相因莫匪自然至哉圖書其象數之原乎夫物生而後有象象而後有滋滋而後有數象之與數若異用也而本則一若殊途也而歸則同不明乎數不足與語象不明乎象不足與語數是故欲明律曆之學必以象數爲先天道生於太一一變而爲七七變而爲九七與八乾坤之體坎離之象也九與六乾坤之用坎離之數也七九中實六八中虛奇偶陰陽之理也故天象多用七而天數多用九用七者若日月五星而爲七政四方各七宿是也用九者三九二十七故二十七日有奇而月離一周焉四九三十六故三百六旬有餘而日躔一周焉河圖一六屬水而爲北方七宿二七屬火而爲南方七宿三八屬木而爲東方七宿四九屬金而爲西方七宿五十屬土而爲大衍之數故唐志云大衍爲天之樞如環之無端蓋律曆之大紀也十乃全數居中央而爲宮九次之居西方而爲商八次之居東方而爲角七次之居南方而爲徵六次之居北方而爲羽此五聲之位淸濁之序也然五聲之相生由中而南故宮生徵由南而西故徵生商由西而北故商生羽由北而東故羽生角始於宮終於角左旋一周以象河圖也六律之相生自子而亥故黃鐘生仲呂自亥而戌故仲呂生無射自戌而酉故無射生夾鐘自酉而申故夾鐘生夷則乃至於醜而止故始於黃鐘而終於林鐘右旋一周以象雒書也日爲太陽其數九居雒書之正南故蕤賔在午月爲太陰其數六居雒書之西北故應鐘在亥黃鐘爲塡星太蔟爲太白姑洗爲嵗星林鐘爲熒惑南呂爲辰星蕤賔爲日應鐘爲月歷有五緯七政律有五聲七始故律曆同一道天之陰陽五行一气而已有气必有數有聲歷以紀數而聲寓律以宣聲而數行律與歷同流行相生黃鐘者聲气之元者乎蕤賔應鐘是名中和所以濟五音和陰陽旋宮之律可定聲气之元周流而不窮矣故周髀曰冬至夏至觀律之數聽鐘之音知寒暑之極明代序之化是知律者歷之本也歷者律之宗也其數可相倚而不可相違故曰律曆融通此之謂也

黃鐘歷法上【凡五篇】

步律呂第一

律元九

黃鐘之管長九寸從黍爲分之九寸也寸皆九分凡八十一分雒書之奇自相乘之數也是爲歷本故以萬曆九年爲元義取諸此上考往古下推來今皆距律元爲算

律母百

黃鐘之尺長十寸橫黍爲分之十寸也寸皆十分凡百分河圖之偶自相乘之數也是爲母法秒滿法從分分滿法從刻刻滿法從日度下分秒放此不滿秒者爲忽

律限三百

紀之以三是也律母三之得律限夫三十爲世三百爲十世年逺數盈漸差天度古人所謂斗曆攺憲之期

律摠六十

平之以六是也五聲乘十二律得六十調是名律摠置律摠爲實三而一所得是名律差

律數十二

國語曰紀之以三平之以六成於十二天之道也天之大數不過十二是故律曆宗之

律率三十

古法日餘十六分之七今攺日餘千六百分之六百九十九大餘紀之以三小餘滿法從日不滿退除爲刻及分

黃鐘

冬至益卦初九

小寒益卦六二復卦初九六二六三六四六五上六頤卦初九六二六三六四六五上九屯卦初九六二六三六四九五上六旣濟初九六二九三六四九五上六家人初九六二九三六四九五上九

大呂

大寒益卦六二

立春益卦六四

臨卦初九九二六三六四六五上六明夷初九六二九三六四六五上六賁卦初九六二九三六四六五上九損卦初九九二六三六四六五上九節卦初九九二六三六四九五上六

太蔟

水益卦九五

驚蟄益卦上九

泰卦初九九二九三六四六五上六大畜初九九二九三六四六五上九需卦初九九二九三六四九五上六小畜初九九二九三六四九五上九中孚初九九二六三六四九五上九

夾鐘

春分震卦初九

淸明震卦六二

大壯初九九二九三九四六五上六歸妹初九九二六三九四六五上六丰卦初九六二九三九四六五上六離卦初九六二九三九四六五上九噬嗑初九六二六三九四六五上九

姑洗

谷震卦六三

立夏震卦九四

夬卦初九九二九三九四九五上六大有初九九二九三九四六五上九睽卦初九九二六三九四六五上九兌卦初九九二六三九四九五上六革卦初九六二九三九四九五上六

仲呂

小滿震卦六五

芒種震卦上六

乾卦初九九二九三九四九五上九履卦初九九二六三九四九五上九同人初九六二九三九四九五上九無妄初九六二六三九四九五上九隨卦初九六二六三九四九五上六

蕤賔

夏至恆卦初六

小暑恆卦九二

姤卦初六九二九三九四九五上九大過初六九二九三九四九五上六鼎卦初六九二九三九四六五上九未濟初六九二六三九四六五上九解卦初六九二六三九四六五上六

林鐘

大暑恆卦九三

立秋恆卦九四

遁卦初六六二九三九四九五上九訟卦初六九二六三九四九五上九困卦初六九二六三九四九五上六咸卦初六六二九三九四九五上六旅卦初六六二九三九四六五上九

夷則

處暑恆卦六五

白露恆卦上六

否卦初六六二六三九四九五上九萃卦初六六二六三九四九五上六晉卦初六六二六三九四六五上九豫卦初六六二六三九四六五上六小過初六六二九三九四六五上六

南呂

秋分巽卦初六

寒露巽卦九二

觀卦初六六二六三六四九五上九漸卦初六六二九三六四九五上九渙卦初六九二六三六四九五上九坎卦初六九二六三六四九五上六井卦初六九二九三六四九五上六

無射

霜降巽卦九三

立冬巽卦六四

剝卦初六六二六三六四六五上九比卦初六六二六三六四九五上六蹇卦初六六二九三六四九五上六艮卦初六六二九三六四六五上九卦初六九二六三六四六五上九

應鐘

小雪巽卦九五

大雪巽卦上九

坤卦初六六二六三六四六五上六謙卦初六六二九三六四六五上六師卦初六九二六三六四六五上六升卦初六九二九三六四六五上六蠱卦初六九二九三六四六五上九求泛距定距

置律元所距積年爲泛距來加往減律限爲定距若泛距在律限已下不及減者反減律限爲定距諸應加減亦反之

求泛積定積

置所求定距以律數乘之爲積月以積月乘日率爲積日以積月乘日余爲積余積余滿法並入積日爲嵗泛積

置定距自相乘爲實七之八而一所得滿律母爲分不滿退除爲秒忽是名所求嵗差來減往加泛積爲嵗定積

求正律防

置所求定積與次年定積相減餘如律數而一得正律策

求半律策

置所求正律策二而一得半律策

求均策

置所求半律策三而一得均策

求聲策

置所求均策五得一而聲策

求黃鐘正律大小餘及時刻

置所求嵗定積來加往減大餘五十五小餘六大餘滿律摠去之不盡來卽所求往反減律摠得黃鐘正律大小餘其大餘命甲子算外小餘以律數乘之刻滿律母爲時命子正算外若滿半律母亦進作一時命子初算外餘如律數而一爲刻不滿爲初刻

求黃鐘前段半律及次律

置所求黃鐘正律大小餘減去半律策卽得黃鐘前段半律之數如不及減則加律摠減之若求次律者以半律策累加之滿律摠去之各得次律正半之數命法如前

求均及聲

置本月正律或半律大小餘以均策累加之卽得次均之大小餘其正半律日卽爲初均加者爲中均再加爲末均求五聲之日者以聲策累加之卽得次聲之大小餘其正半律日卽命爲宮次第加者爲商爲角爲徵爲羽餘同上

求爻象

置黃鐘正律大小餘命爲益卦初九爻象以半律策累加之得益六二至巽上九而止是爲二十四气爻象又置黃鐘正律大小餘卽復卦初九爻象以聲策累加之得復六二至蠱上九而止是爲三百六十當期之日惟盈日無爻象餘同上

步發斂第二

建寅

立春正月節

水正月中

東風解凍

蟄虫始振

魚陟負冰

獺祭魚

雁北

艸木萌動

建卯

驚蟄二月節

春分二月中

桃始華

倉庚鳴

鷹化爲鳩

鳥至

雷乃發聲

始電

建辰

淸明三月節

谷三月中

桐始華

田鼠化爲鴽

虹始見

萍始生

鳴鳩拂其羽

戴勝降於桑

建巳

立夏四月節

小滿四月中

螻蟈鳴

蚯蚓出

王瓜生

苦菜秀

靡艸死

麥秋至

建午

芒種五月節

夏至五月中

螳螂生

鵙始鳴

反舌無聲

鹿角解

蜩始鳴

半夏生

建未

小暑六月節

大暑六月中

溫風至

蟋蟀居壁

鷹始摯

腐艸爲螢

土潤溽暑

大時行

建申

立秋七月節

處暑七月中

涼風至

白露降

寒蟬鳴

鷹乃祭鳥

天地始肅

禾乃登

建酉

白露八月節

秋分八月中

鴻雁來

鳥歸

羣鳥養羞雷始収聲

蟄虫壞戶

水始涸

建戌

寒露九月節

霜降九月中

鴻雁來賔

雀入大水爲蛤菊有黃華豺乃祭獸

艸木黃落

蟄虫咸俯

建亥

立冬十月節

小雪十月中

水始冰

地始凍

雉入大水爲蜃虹藏不見天气上升地气下降閉塞而成冬

建子

大雪十一月節冬至十一月中

鶡鴠不鳴

虎始交

荔挺出

蚯蚓結

麈角解

水泉動

建丑

小寒十二月節大寒十二月中

鴈北鄕

鵲始巢

雉雊

雞乳

徵鳥厲疾

水澤腹堅求二十四气

倂所求正律半律防及黃鐘大小餘滿律摠去之卽立春正月節累加半律防得次气大小餘滿律摠去之命如上

求七十二

置立春大小餘卽東風解凍之累加均防得次大小餘滿律摠去之命如上

求五行用事

各以四立之節爲春木夏火秋金冬水始用事日聲防三之以減四季中气各得其季土始用事日

求列宿當直

置嵗定積倂入正半律防來加往減九日六刻滿宿周二十八日去之不盡來卽所求往反減宿周餘爲立春日當直宿命起角宿算外累加半律防滿宿周去之各得次气日當直宿

求建除

建除滿平定執破危成收開閉終而復始交節之後各以同月之日爲建故交節之始與上日重名

求納音

子午丑未甲乙起宮寅申卯酉甲乙起商辰戌巳亥甲乙起角丙丁而下例知凡宮爲土商金角木徵火羽水疊爲次第終而復始各以所生者爲納音

步朔閏第三

朔策二十九日五十三刻五分九十三秒

朢策十四日七十六刻五十二分九十六秒半策七日三十八刻二十六分四十八秒少

寅月策五十九日六刻十一分八十六秒

卯月策八十八日五十九刻十七分七十九秒辰月策百一十八日十二刻二十三分七十二秒巳月策百四十七日六十五刻二十九分六十五秒午月策百七十七日十八刻三十五分五十八秒未月策二百六日七十一刻四十一分五十一秒申月策二百三十六日二十四刻四十七分四十四秒酉月策二百六十五日七十七刻五十三分三十七秒戌月防二百九十五日三十刻五十九分三十秒亥月策三百二十四日八十三刻六十五分二十三秒子月策三百五十四日三十六刻七十一分十六秒丑月策三百八十三日八十九刻七十七分九秒

求閏餘

置嵗定積來加往減二十日二十刻五十分朔策爲法除之不盡來卽所求往反減朔防得閏餘

求泛閏

視閏餘在十八日已上者其年有閏置所求閏餘全分加九十刻六十三分卻與朔策相減視余防日爲閏防月起建寅月命之卽泛閏月不滿日者有閏在年前子丑月

求朔積

置所求月策減去閏餘卽其月朔積若求閏月及閏後月者復加朔策方爲其月朔積

求經朔望

置所求朔積加黃鐘正律大小餘滿律摠去之各得其月經朔加以望策卽得經望以策加經朔得上加經望得下

又法置正月經朔大小餘累加策滿律摠去之亦得望及次朔大小餘若徑求次朔以朔策加之

凡考古系天正者以年前十一月爲正月正月爲三月系地正者以年前十二月爲正月正月爲二月各照常法推之

求盈虛

置十六日減所求半律策余爲沒限恆气小餘在沒限已上爲有沒之气以十五乘之用減半律策餘如半律策小餘而一爲日並恆气大餘爲沒古歷謂之沒今歷謂之盈

置三十日減去朔策余爲朔虛經朔小餘在朔虛已下爲有滅之朔以三十乘之如朔虛而一爲日並經朔大餘爲滅古歷謂之滅今歷謂之虛

步日躔第四

日平行一度

躔周三百六十五度二十五分

躔中百八十二度六十二分半

象策九十一度三十一分二十五秒

半象策四十五度六十五分六十二秒半

辰策三十度四十三分七十五秒

半辰策十五度二十一分八十七秒半

赤道嵗差一分五十秒

黃道嵗差一分三十八秒

盈初縮末限八十八日九十一刻

縮初盈末限九十三日七十一刻

求經朔望入歷

置嵗定積與次年嵗定積相減余爲嵗周半之爲嵗中凡所求月朔積卽經朔入歷以望策加之得望入歷冬至後爲盈夏至後爲縮滿嵗中去之卽盈縮相代

求盈縮初末限

視入歷盈者在盈初縮末限已下縮者在縮初盈末限已下爲初限已上反減嵗中余爲末限

求盈縮差

盈初縮末者立差三十一忽平差二分四十六秒定差五百一十三分三十二秒縮初盈末者立差二十七忽平差二分二十一秒定差四百八十七分六秒各置立差以所求限大餘乘之加平差又乘之用減定差再乘之滿萬爲度不滿退除爲分秒命爲盈縮積與次限盈縮積相減余爲盈縮分以乘入歷初末限下小餘萬約爲分加入其限盈縮積爲盈縮差

赤道宿度

﹤子部﹐天文算法類﹐推步之屬﹐聖壽萬年曆__律曆融通﹐卷一﹥

列宿相距度數歷代所測不同非微有動移則前人所測或有未密漢唐宋用管窺止存大略元人始用二綫遂及分焉今歷因之用爲常數校天爲密若考往古仍依當時宿度命之其時無宿度者壹準前人宿度故並載之以備考古所須惟推密率日躔無論古今並依今歷有分赤道宿度爲準

求冬至加時赤道日度

置嵗定積命日爲度來加往減七十八度八十分赤道嵗差折半加躔周爲歷率以除積度不盡來卽所求往反減歷率命起角宿初度算外滿今赤道宿度去之至不滿者卽所求嵗前冬至加時赤道日度及分秒

求四正加時赤道日度

置所求嵗前冬至加時赤道日度及分秒以象防累加之滿赤道宿度去之各得四正定气加時赤道日度及分秒

求四正後赤道宿積度

置四正赤道宿全度以四正赤道日度及分秒減之餘爲距後度以赤道宿度累加之各得四正後赤道宿積度及分秒

黃赤道率

積度度率積度度率積差差率

﹤子部﹐天文算法類﹐推步之屬﹐聖壽萬年曆__律曆融通﹐卷一﹥﹤子部﹐天文算法類﹐推步之屬﹐聖壽萬年曆__律曆融通﹐卷一﹥﹤子部﹐天文算法類﹐推步之屬﹐聖壽萬年曆__律曆融通﹐卷一﹥﹤子部﹐天文算法類﹐推步之屬﹐聖壽萬年曆__律曆融通﹐卷一﹥﹤子部﹐天文算法類﹐推步之屬﹐聖壽萬年曆__律曆融通﹐卷一﹥

推變黃道宿度

置四正後赤道宿積度以其赤道積度減之餘以黃道率乘之如赤道率而一所得以加黃道積度爲二十八宿黃道積度以前宿黃道積度減之爲其宿黃道度及分【其秒就近爲分】

黃道宿度

右東方七宿七十七度四十一分

右北方七宿九十四度八十六分

右西方七宿八十三度十九分

右南方七宿百九度七十九分

右黃道宿度依萬曆甲午年歲前冬至日躔所在算定以慿推步若上考已往下驗方來卽據嵗差毎移一度依術推變黃道各得當時宿度

求冬至加時黃道日度

置所求嵗前冬至加時赤道日度及分秒以其赤道積度減之餘以黃道率乘之如赤道率而一所得以加黃道積度卽所求嵗前冬至加時黃道日度及分秒

求四正加時黃道日度

置所求嵗定積與次年嵗定積相減余命日爲度及分秒以赤道嵗差折半加之以黃道嵗差減之爲定率四約之爲四正定象度置所求嵗前冬至加時黃道日度及分秒以四正定象度累加之滿黃道宿度去之各得四正定气加時黃道日度及分秒

求四正晨前夜半黃道日度

冬夏二至盈縮之端以恆爲定春秋二分置恆气日及分秒以盈縮差命度爲日盈減縮加之卽四正定气日及分秒置日平行度萬通之以盈縮分盈初縮末加之縮初盈末減之爲其日行定度置四正小餘以其日行定度乘之如平行度而一所得以減四正加時黃道日度各得四正晨前夜半黃道日度及分秒

求每日晨前夜半黃道日度

以四正定气日距後正定气日爲相距日以四正晨前夜半日度距後正晨前夜半日度爲相距度累計相距日之行定度與相距度相減餘如相距日而一爲日差相距度多爲加相距度少爲減加減四正毎日行度率爲毎日行定度累加四正晨前夜半日度滿黃道宿度去之爲每日晨前夜半黃道日度及分秒

求每日子午二正黃道日度

置所求月經朔入歷以經朔小餘減之餘爲經朔晨前子正入歷累加一日爲每日晨前子正入歷又以五十刻加之爲午正入歷命日爲度各視其限求盈縮差盈加縮減之爲所求黃道定積度以嵗前冬至加時黃道日度加而命之滿黃道宿度去之卽每日子午黃道日度及分秒【或以其日行定度折半加積前夜半黃道定積度亦得午中黃道定積度】

求每日子午二正赤道日度

視黃道定積度在象策已下爲至後已上去之爲分後再去之爲至後復去之爲分後內減黃道積度以赤道率乘之如黃道率而一所得以加赤道積度及所去象防以嵗前冬至加時赤道日度加而命之滿赤道宿度去之卽毎日子午赤道日度及分秒

赤道黃道十二次宿度

赤道娵訾之次初起危十二度二十六分八十七秒半降婁之次初起奎一度六十分六十二秒半大梁之次初起胃三度六十四分三十七秒半實沈之次初起畢七度十八分十二秒半

鶉首之次初起井九度六分八十七秒半

鶉火之次初起柳四度空分六十二秒半

鶉尾之次初起張十四度八十四分三十七秒半壽星之次初起軫九度二十八分十二秒半大火之次初起氐一度十一分八十七秒半析木之次初起尾三度十五分六十二秒半星紀之次初起斗四度九分三十七秒半

枵之次初起女二度十三分十二秒半

黃道娵訾之次初起危十二度八十分三十一秒降婁之次初起奎一度七十三分六十七秒大梁之次初起胃三度七十分四十五秒

實沈之次初起畢六度八十一分三十三秒鶉首之次初起井八度三十六分十一秒

鶉火之次初起柳三度九十一分六十七秒鶉尾之次初起張十五度四十四分二十三秒壽星之次初起軫十度六分四十二秒

大火之次初起氐一度十三分三十九秒

析木之次初起尾二度九十八分十八秒

星紀之次初起斗三度七十七分九十六秒枵之次初起女二度八分八十四秒

赤道有常黃道無定凡推辰次當以赤道爲準隨日度嵗差推變黃道右據萬曆甲午年嵗差所推已後臨時推變

推變十二次宿度

置赤道入次宿度及分秒以前宿赤道距後積度加之滿象策去之爲四正後赤道入次積度以其赤道積度減之餘以黃道率乘之如赤道率而一所得以加黃道積度爲四正後黃道入次積度以前宿黃道距後積度減之如不及減加象策以減之餘卽所求黃道入赤道十二次宿度及分秒

求入十二次時刻

各置黃道入次宿度及分秒以其日晨前夜半黃道日度及分秒減之餘以日平行度乘之爲實以其日行定度爲法實如法而一所得依時刻法求之卽入次時刻

步晷漏第五

京師北極出地四十度太

冬至中晷恆數丈五尺九寸六分

夏至中晷恆數二尺三寸四分

冬至晝夏至夜三十八刻

夏至晝冬至夜六十二刻【已上見元志】

嶽臺北極出地三十五度

冬至中晷恆數丈二尺八寸三分

夏至中晷恆數尺五寸七分

冬至晝夏至夜四十刻

夏至晝冬至夜六十刻【已上見宋志】

黃道出入赤道內外度及半晝夜分

﹤子部﹐天文算法類﹐推步之屬﹐聖壽萬年曆__律曆融通﹐卷一﹥﹤子部﹐天文算法類﹐推步之屬﹐聖壽萬年曆__律曆融通﹐卷一﹥﹤子部﹐天文算法類﹐推步之屬﹐聖壽萬年曆__律曆融通﹐卷一﹥﹤子部﹐天文算法類﹐推步之屬﹐聖壽萬年曆__律曆融通﹐卷一﹥﹤子部﹐天文算法類﹐推步之屬﹐聖壽萬年曆__律曆融通﹐卷一﹥

京師譬如北辰四方拱之晝夜漏刻宜爲歷準至如嶽臺乃前代測景之處謂之地中故略載之以見隨處晷漏不同

求毎日子正午正日躔黃道去極度

置所求日晨前夜半黃道積度滿躔中去之在象策已下爲初限已上反減躔中余爲末限滿積度去之餘以其段內外差乘之如律母而一爲分用減內外度爲出入赤道內外度內減外加象策卽所求日子正去極度及分秒求午正去極度放此

求毎日午正隨處日去地度

置所求日午正日躔黃道去極度及分並其處北極出地度及分用減躔中余卽其處日去地度爲弧半背【若弧半背在象策已上反減躔中余爲弧半背則知景在表南】約量矢數與限二十九度五分五十秒相減余以六十一分七十七秒乘之律母除之爲加減差矢在限已上加已下減加減百八十七度九十分爲定差以矢與五十八度十一分相減余以定差乘之度如律母而一爲分不滿退除爲秒並入九度爲法復以矢與百一十六度二十二分相減相乘及矢自乘相並爲實開方所得進一位以法除之爲弧半背卽其處日去地度及分秒如不同更增損矢數算之以同爲矢定數

求毎日隨處中晷泛數

置五十八度十一分減去所求矢定數余用八因爲實復以矢與百一十六度二十二分相減相乘平方開之爲法除實命度爲尺卽其日其處中晷泛數

求每日隨處中晷定數

各於其處立八尺表毎日實測午晷眞數而與算術所求晷數相減余名爲地形差所測晷數多則爲加少則爲減加減所算晷數卽其日其處中晷定數

求二至加時眞數

取二至前後晷數近似者相減余以律母乘之爲實取其次日晷數相減余爲法實如法而一爲刻求冬至視其前晷多則爲減差少則爲加差夏至反之摠計距日刻數以差加減折半加五十刻爲前距定日以其日算外命之卽二至加時眞數

求毎日半晝夜及日出入晨昏分

置所求初末限滿積度去之餘以其段晝夜差乘之如律母而一爲分前多後少爲減前少後多爲加加減其段半晝夜分爲所求半晝夜分以半夜分便爲日出分用減百刻余爲日入分於日出分減二刻半余爲晨分於日入分加二刻半則爲昏分

求晝夜刻及日出入時刻

置其日半夜分二因之如律母而一所得爲夜刻用減百刻余爲晝刻以日出入分依時刻法求之卽得所求時刻

求更防所在時刻

置其日晨分二因五約之爲更率又五約之爲防率各以其率乘所求更防數用加其日昏分內減更防率滿百刻去之不滿依時刻法求之卽得所求時刻

求昏後夜半中星

置躔中度及分以其次日晨前夜半赤道日度及分秒加而命之卽所求日昏後夜半中星積度及分秒

求逐日昏曉中星

置其次日晨分以躔周加一度乘之萬約爲度昏減曉加所求日昏後夜半中星積度卽昏曉中星積度及分秒

求逐更逐防中星

置昏後曉中星積度【不及則加躔周】以曉前昏中星積度減之餘二十五而一所得爲防差置昏中星積度命爲一更一防以防差累加之滿赤道宿度去之卽逐更逐防中星宿度及分秒

求九服所在漏刻

各於所在以儀測驗或下水漏以定其處冬至或夏至夜刻與五十刻相減余爲至差刻以所求日黃道出入赤道內外度及分秒乘之二十三度九十分除之所得內減外加五十刻卽所求夜刻以減百刻余爲晝刻其九服所在逐段晝夜差半晝夜分及日出入晨昏分更防中星等率並準隨處晷漏修短依術推之

律曆融通卷一﹤子部﹐天文算法類﹐推步之屬﹐聖壽萬年曆__律曆融通﹥

欽定四庫全書

律曆融通卷二

明朱載堉撰

黃鐘歷法下【凡四篇】

步月離第六

月平行十三度三十六分八十七秒半

離周三百六十八度三十七分六秒

離中百八十四度十八分五十三秒

離象九十二度九分二十六秒半

轉周二十七日五十五刻四十六分

轉中十三日七十七刻七十三分

轉象六日八十八刻八十六分半

轉差一日九十七刻五十九分九十三秒

疾遲度率及積度

﹤子部﹐天文算法類﹐推步之屬﹐聖壽萬年曆__律曆融通﹐卷二﹥

求經朔望入轉

置嵗定積來加往減十三日二刻五分轉周爲法除之不盡來卽所求往反減轉周各加其月朔積及望策滿轉周去之爲所求經朔望入轉大小餘若徑求次朔入轉以轉差加之

求疾遲初末限

視入轉大小餘在轉中已下爲疾已上減去轉中爲遲置律數作限帶律差爲分以入轉大小餘乘之得入限大小餘以律數乘七音爲聲數所得入限大小餘在聲數已下爲初限已上則倍聲數減去所得入限小大餘爲末限

求疾遲差

置立差三秒二十五忽以所求限大餘乘之加平差二分八十一秒又以限乘之用減定差千一百一十一分余再以限乘之滿萬爲度不滿退除爲分秒如是求次限積度相減余爲疾遲分以乘所得初末限下小餘萬約爲分加入其限積度爲疾遲差

求疾遲限下行度

置平行度及分秒以轉象乘之如聲數而一所得爲一限平行度不滿退除爲分秒以其限疾遲分疾初遲末益遲初疾末損損益一限平行度爲所入疾遲限下行度

求加減差

置聲數進一位減去律差各以所求盈縮疾遲差乘之各如所入疾遲限下行度而一爲分不滿退除爲秒盈遲名爲加差縮疾名爲減差

求定朔望

置經朔望大小餘各以其加減差加減之滿或不足進退大餘卽定朔望視前後定朔兩幹同者前月大盡不同者前月小盡無中气者爲閏月若定望小餘在日出分已下者退一日

求定朔望加時及毎日夜半晨昏入轉

置經朔望入轉大小餘以定朔望加減差加減之爲定朔望加時入轉以定朔望小餘減之爲定朔望晨前夜半入轉累加一日爲毎日晨前夜半入轉各以其日晨分加之爲晨入轉昏分加之爲昏入轉滿轉周去之

求定朔望加時黃道日度

置經朔望入盈縮大小餘以加減差加減之爲定朔望入歷在盈便爲積日在縮加嵗中爲積日命日爲度以盈縮差盈加縮減之爲加時日行定積度以嵗首冬至加時黃道日度加而命之各得定朔望加時黃道日度及分秒

求定朔望加時黃道月度

凡定朔加時日月同度以日行定積度卽月行定積度望則各置其加時日行定積度以象策上一加望再加下三加之爲加時月行定積度如前加而命之滿躔周及黃道宿度去之不盡各得定朔望加時黃道月度及分秒

求定朔望夜半晨昏黃道月度

置所求入轉日轉度率與次日轉度率相減余以所求入轉小餘乘之萬約爲分前多後少減前少後多加加減轉度率爲轉定度以乘定朔望小餘萬約爲分用減加時定積度余爲晨前夜半定積度以轉定度乘其日晨昏分萬約爲分各加夜半定積度爲晨昏定積度加命如前各得夜半晨昏黃道月度及分秒

求毎日夜半晨昏黃道月度

累計相距日數轉度率爲轉積度與定朔朢夜半相距度相減餘如相距日數而一爲日差距度多爲加距度少爲減加減每日轉度率爲行定度以累加定朔朢夜半定積度爲毎日夜半定積度累加定朔朢晨昏定積度爲毎日晨昏定積度加命如前卽每日夜半晨昏黃道月度及分秒【注歷自朔至朢皆用昏度旣朢以後則用晨度】

求每日夜半晨昏赤道月度

視所求夜半晨昏黃道月行定積度在象策已下爲至後滿象策去之爲分後猶多再去之爲至後復多仍去之爲分後以其黃道積度減之餘以赤道率乘之如黃道率而一所得以加赤道積度及所去象策各爲赤道定積度以嵗首冬至加時赤道日度加而命之滿赤道宿度去之卽每日夜半晨昏赤道月度及分秒

步交道第七

正交三百六十三度七十九分三十四秒

中交百八十一度八十九分六十七秒

距交十四度六十六分六十六秒

交周二十七日二十一刻二十二分二十四秒交中十三日六十刻六十一分十二秒

交差二日三十一刻八十三分六十九秒

求經朔朢入交

置嵗定積來加往減二十六日三刻八十八分交周爲法除之不盡來卽所求往反減交周各加其月朔積及朢策滿交周去之爲所求經朔朢入交大小餘若徑求次朔入交以交差加之

求定朔朢加時及每日夜半入交

置經朔朢入交大小餘以定朔朢加減差加減之卽定朔朢加時入交以定朔朢小餘減之爲定朔朢晨前夜半入交累加一日爲每日晨前夜半入交滿交周去之

求朔後平交入轉及加減差

置經朔入交與交周相減余爲朔後平交大小餘以加經朔入轉爲朔後平交入轉在轉中已下爲疾已上去之爲遲依月離篇求疾遲之加減差命爲正交日加減差

求正交日辰

置朔後平交與經朔相並以正交日加減差遲加疾減之爲正交大小餘滿律摠去之命甲子算外卽正交日辰及加時小餘

求正交加時黃道月度

置朔後平交大小餘以月平行度及分秒乘之爲距後度以所求月朔積命日爲度並之爲嵗前冬至距正交定積度以冬至加時黃道日度加而命之滿躔周及黃道宿度去之不盡爲正交加時黃道月度及分秒

求正交在二至後初末限

置冬至距正交定積度及分秒在躔中已下爲冬至後已上去之爲夏至後在象策已下爲初限已上反減躔中余爲末限

求泛差距差定限度

置初末限度以距交乘之如象策而一爲泛差反減距交余爲距差倍律數以乘泛差如距交而一所得交在冬至後減夏至後加皆加減九十八度爲定限度及分秒

求月離赤道正交宿度

冬至後初限加末限減視春正夏至後初限減末限加視秋正以距差加減春秋二正赤道宿度爲月離赤道正交宿度及分秒

求正交後赤道宿積度入初末限

各置春秋二正赤道所當宿全度及分以月離赤道正交宿度及分秒減之餘爲正交後積度以赤道宿度累加之滿象策去之爲半交後再去之爲中交後又去之爲半交後視各交積度在半象已下爲初限已上反減象策余爲末限

求每交月離白道積度及宿次

置定限度與初末限相減相乘退位爲分爲定差正交中交後爲加半交後爲減以差加減正交後赤道積度爲月離白道定積度以前宿白道定積度減之各得月離白道宿次及分

求定朔望加時月離白道宿度

各以月離赤道正交宿度距所求定朔望加時月離赤道宿度爲正交後積度滿象策去之爲半交後再去之爲中交後又去之爲半交後視交後積度在半象已下爲初限已上用減象策爲末限以初末限與定限度相減相乘退位爲分滿律母爲度爲定差正交中交後爲加半交後爲減以差加減月離赤道正交後積度爲定積度以正交宿度加之以其所當月離白道宿度去之各得定朔望加時月離白道宿度及分秒

求每日月臨午位黃道宿度

置月離赤道定積度及中星所臨宿積度上前後視昏度望前後視夜半度下前後視晨度月在中星已下爲前已上爲後以月星積度相減【不及則加躔周而後減之】余以其日轉定度乘之如躔周而一所得前減後加其日夜半晨昏月離黃道定積度以嵗首冬至加時黃道日度加而命之滿黃道宿度去之卽月臨午位黃道宿度及分秒

求每日月臨午位赤道宿度

置月臨午位黃道積度及分秒依前篇求赤道積度以嵗首冬至加時赤道日度加而命之滿赤道宿度去之卽月臨午位赤道宿度及分秒

求每日月臨午位時刻更防

置月臨午位赤道積度及分秒以其日晨前夜半中星積度及分秒減之【不及則加躔周而後減之】余以律母乘之如躔周而一爲刻不滿退除爲分秒下已後上已前月中在晝依時刻法求之上已後下以前月中在夜依更防法求之

求毎日月離赤道交後初末限

置月離赤道正交後積度以赤道宿度及分累加之至所求月臨午位赤道宿度及分秒在躔中已下爲正交後已上去之爲中交後在象策已下爲初限已上反減躔中余爲末限

求月離半交白道出入赤道內外度

置各交泛差度及分秒倍律數加一乘之律摠加一除之所得視月離黃道正交在冬至後宿度爲減夏至後宿度爲加皆加減二十三度九十分爲月離赤道後半交白道出入赤道內外度折半以辰策除之爲定差

求月離出入赤道內外白道去極度

置每日月離赤道交後初末限度及分秒用減象策余爲白道積用其積度減之餘以其差率乘之如律母而一所得以加其下積差爲每日積差【月離白道積差差率舊附日躔篇黃赤道率下】倍辰策以積差減之餘以定差乘之爲毎日月離出入赤道內外度內減外加象策爲每日月離白道去極度及分秒

求隨處月去地度及表景泛數定數

置所求日月臨午位白道去極度及分並其處北極出地度及分用減躔中余卽其處月去地度爲弧半背【術與日同見晷漏篇】

步交食第八

日食交外限六度定法六十一

日食交內限八度定法八十一

月食限十三度五分定法八十七

求交食凡例

凡日食必在朔月食必在望餘日𨿽交不食視朔望泛交大小餘近交周上下與交周相減余爲距正交分近交中上下與交中相減余爲距中交分倍之不滿交差爲入食限定朔加時在夜定望加時在晝若無帶食則不必推食則須推之

凡定望加時在日出後而月食初虧於日出前者則退一日只以昨夜言望注歷時宜預推當退望而不退是爲錯誤

求日食時差及距午分

視定朔小餘在五十刻已下用減醜十刻余爲中前分已上減去五十刻余爲中後分以中前後分與五十刻相減相乘如九十六而一爲刻不滿退除爲分秒中前名減中後名加命爲時差以並中前或中後分爲距午分

求食甚入盈縮定度

日食置定朔加時黃道日行定積度以時差加減之爲食甚入盈縮定度月食不用時差直以定望加時黃道日行定積度便爲食甚入盈縮定度滿躔中去之

求日食南北差

視食甚入盈縮定度在象策已下爲初限已上用減躔中余爲末限以初末限自相乘千八百七十除之爲度不滿退除爲分秒用減四度四十六分余爲南北泛差距午分乘之半晝分除之所得用減泛差【不及減反減之】爲南北定差在縮初盈末正交加中交減在盈初縮末正交減中交加【系反減者應加卻減之應減卻加之】

求日食東西差

置食甚入盈縮定度與躔中相減相乘千八百七十除之爲度不滿退除爲分秒爲東西泛差距午分乘之二十五刻除之爲東西定差【若在泛差已上則倍泛差相減余爲定差】在縮中前盈中後正交加中交減在盈中前縮中後正交減中交加【𨿽系倍減者加減只如常】

求交限度

日食置正交中交度及分秒以六度十五分爲損益差正交損之中交益之以南北東西定差加減之爲交限度月食則不須損益加減直以正交中交度及分秒爲交限度

求交定度

置朔望泛交大小餘以月平行度乘之以盈縮差盈加縮減之爲交定度若在十五度半已下並入正交度及分秒爲交定度

求食差

視交定度在正交限已下中交限已上爲交內在正交限已上中交限已下爲交外各與限度相減余爲食差

求所食分秒

各置食限以其食差減之餘如定法而一爲所食分秒不及減者不食食分少者日光赫盛或不見食

求定限行度

置定朔望加時入轉大小餘依月離求所入疾遲限下行度減去八百二十分余爲定限行度

求定用分

日食置二十分月食置三十分與所食分秒相減相乘平方開之所得日以七因月以六因各進二位皆以八百二十乘之如定限行度而一爲定用分

求三限時刻

日食置定朔小餘以時差加減之爲食甚分月食不用時差但以定望全分爲食甚分各以定用分減食甚爲初虧加食甚爲復圓依時刻法求之卽三限時刻

求五限時刻

月食十分已上者減去十分余爲旣內復與十分相減相乘如定用分求之爲旣內分以減食甚分爲食旣以加食甚分爲生光餘同前法共所求三限爲五限

求月食更防

置其日晨分倍之五約爲更法又五約爲防法乃置五限諸分昏分已上減昏分晨分已下加晨分以更法加入如法而一爲更數不滿以防法加入如法而一爲防數

求帶食帶復

視其日日出入分在初虧分已上食甚分已下爲帶食在食甚分已上復圓分已下爲帶復各與日出入分相減余名前後差在日出入分已下爲前已上爲後各以所食分秒乘之如定用分而一爲日出入前後食復分日食日出已後日入已前爲見日出已前日入已後爲不見月食日出已前日入已後爲見日出已後日入已前爲不見此與舊不同【詳見古今交食考】

舊曆無論出入前後日月一例求之是屬錯誤

求起復方所

日食起於西復於東食分少者交外偏南交內偏北月食起於東復於西食分少者交外偏北交內偏南皆指北極所在爲北日月所在爲南不必據午地論舊曆日月食八分已上卽言正東正西今惟月食十分已上始言之

求食甚宿度

置食甚入盈縮定度【日食在盈月食在縮無所加日食在縮月食在盈加躔中】爲黃道定積度以嵗首冬至加時黃道日度加而命之滿黃道宿度去之卽日月食甚躔離黃道宿度及分秒

步五緯第九

合應

宮土三百六十日五千二百七十三分

角木二百八十日九千七十四分

徵火七百二十三日千七百四十五分

商金十二日二千六百九十六分

羽水四十五日八千三百二十三分

周率

宮土三百七十八日九百一十六分

角木三百九十八日八千八百分

徵火七百七十九日九千二百九十分

商金五百八十三日九千二十六分

羽水百一十五日八千七百六十分

歷應

宮土五千二百二十四日五百六十一分

角木千八百九十九日九千四百八十一分

徵火五百四十七日二千九百三十八分

商金十一日九千六百三十九分

羽水二百五日五千一百六十一分

度率

宮土二十九日四千二百五十五分

角木十一日八千五百八十二分

徵火一日八千八百七分半

商金一日

羽水一日

伏見

宮土十八度

角木十三度

徵火十九度

商金十度半

羽水夕伏晨見十九度晨伏夕見十六度半

諸段積日積度

﹤子部﹐天文算法類﹐推步之屬﹐聖壽萬年曆__律曆融通﹐卷二﹥﹤子部﹐天文算法類﹐推步之屬﹐聖壽萬年曆__律曆融通﹐卷二﹥﹤子部﹐天文算法類﹐推步之屬﹐聖壽萬年曆__律曆融通﹐卷二﹥

求五星平合日

置嵗定積來減往加其星合應滿其周率去之不盡往卽所求來反減周率卽嵗首冬至後平合日及分秒

求諸段積日積度

復置平合日及分秒累加段日卽諸段積日命日爲度累加平度退則減之卽諸段積度及分秒

求諸段入歷

置嵗定積以其星歷應並所求平合日及分秒來加往減之如其度率而一爲度不滿退除爲分秒滿歷率去之來卽所求往反減歷率卽平合入歷度累加限度各得其段入歷度及分秒

求盈縮初末限

置各段入歷度及分秒若在躔中已下爲盈已上減去躔中爲縮其土木金水四星諸段在象策已下爲初限已上用減躔中余爲末限其火星諸段盈者在二因辰策已下縮者在四因辰策已下爲初限已上用減躔中余爲末限

求盈縮差

土星盈者立差二秒八十三忽加平差四分十秒二十二忽減定差千五百一十四分六十一秒縮者立差三秒三十一忽加平差一分五十一秒二十六忽減定差千一百一分七十五秒

木星盈縮立差二秒三十六忽加平差二分五十九秒十二忽減定差千八十九分七十秒

金星盈縮立差一秒四十一忽加平差三忽減定差三百五十一分五十五秒

水星盈縮立差一秒四十一忽加平差二十一秒六十五忽減定差三百八十七分七十秒

火星盈初縮末立差十一秒三十五忽減平差八十三分十一秒八十九忽減定差八千八百四十七分八十四秒縮初盈末立差八秒五十一忽減平差三分二秒三十五忽減定差二千九百九十七分六十三秒【新攺縮初盈末立差一秒二十四忽減平差二十分三十秒減定差四千三百九十二分】

各置立差以所求初末限度及分秒乘之加減平差再乘之用減定差又乘之滿萬爲度不滿退除爲分秒爲盈縮差

又法置所求初末限下小餘以其限盈縮分乘之萬約爲分加入其限積度亦爲盈縮差

求諸段定積日及日辰

各置其段積日以其盈縮差盈加縮減之卽其段定積日及分秒以嵗首黃鐘正律大小餘加之滿律摠去之其大餘命甲子算外卽得日辰及加時小餘

求諸段所在日月

各置其段定積日及分秒加閏餘減朔策餘如朔策而一爲月數不盡爲入經朔已來日數其月數命正月若在朔策已下不及減者爲入年前十一月已上去之爲入十二月俱以日辰所在爲定凡閏餘在十六日已上則其年有閏依求泛閏術定之

求諸段加時定積度

各置其段積度以其盈縮差盈加縮減之【金星再之水星三之】卽諸段加時定積度以嵗首冬至加時黃道日度加而命之卽其星其段加時所在宿度及分秒

求諸段初日晨前夜半所在宿度

各以其段初行率乘其段加時小餘如律母而一爲分順減退加其日加時定積度卽其段初日晨前夜半定積度加命如前卽得所在宿度及分秒

求諸段日率度率及平行分

各以其段日辰與後段日辰相距數爲日率以其段夜半積度與後段夜半積度相減余爲度率各置度率及分秒以其日率除之卽其段平行分

求諸段增減差及日差

以本段前後平行分相減爲其段泛差倍而退位爲增減差前多後少者加爲初減爲末前少後多者減爲初加爲末以加減其段平行分爲初末日行分

又倍增減差爲摠差以日率減一除之爲日差

求前後伏遲退段增減差

前伏者置後段初日行分加其日差之半爲末日行分後伏者置前段末日行分加其日差之半爲初日行分以減伏段平行分余爲增減差

前遲者置前段末日行分倍其日差減之爲初日行分後遲者置後段初日行分倍其日差減之爲末日行分以前後近畱之遲段平行分減之餘爲增減差

土木火三星退行者六因平行分退一位爲增減差金星前後退伏者三因平行分半而退位爲增減差前退者置後段初日行分以其日差減之爲末日行分後退者置前段末日行分以其日差減之爲初日行分以本段平行分減之餘爲增減差

水星退行者半平行分爲增減差

皆以增減差加減平行分爲初末日行分前多後少者加爲初減爲末前少後多者減爲初加爲末

又倍增減差爲摠差以日率減一除之爲日差

求毎日晨前夜半星行宿度

各置其段初日行分以日差累損益之後少則損之多則益之爲毎日行度及分秒乃置其段初日晨前夜半定積度順加退減滿宿度去之卽毎日晨前夜半星行宿度及分秒

求平合見伏入太陽盈縮歷

置其星其段定積日及分秒在嵗中已下爲盈已上去之爲縮多則再去之復爲盈各在初限已下爲初限已上反減嵗中余爲末限卽其星平合見伏入歷日及分秒

求平合見伏與太陽行差

各以其星其段初日星行分與其段初日太陽行分相減余爲行差若金水二星退行在退合者以其段初日星行分並其段初日太陽行分爲行差其水星夕伏晨見者直以其段初日太陽行分爲行差

求定合定見定伏泛積日

土木火三星各以平合晨見夕伏定積日便爲定合伏見泛積日及分秒

金星置其段盈縮差水星倍置之各以其段行差除之爲日不滿退除爲分秒在平合夕見晨伏者盈減縮加在退合夕伏晨見者盈加縮減各加減定積日爲定合伏見泛積日及分秒

求定合定積日定積度

土木火三星各以平合行差除其段初日太陽盈縮積爲距合差日不滿退除爲分秒以太陽盈縮積減之爲距合差度副置其星定合泛積以距合差日差度盈減縮加之爲其星定合定積日定積度及分秒此與下條言盈縮者皆指太陽非謂本星

金水二星順合退合者各以平合退合行差除其日太陽盈縮積爲距合差日不滿退除爲分秒順加退減太陽盈縮積爲距合差度順合者以距合差日差度盈加縮減其星定合泛積爲其星定合定積日定積度及分秒退合者以距合差日盈減縮加以距合差度盈加縮減加減其星退定合泛積爲其星退定合定積日定積度及分秒加命如前各得所求日辰及宿度分秒徑求合伏定日者土木火三星以夜半黃道日度減其星夜半黃道度余在其日太陽行分已下者金水二星以其星夜半黃道度減夜半黃道日度余在其日本星行分已下者各爲其日合伏系合退伏者視其日夜半黃道日度未行到本星度及視次日太陽行過本星度而本星退行過太陽宿度者爲其日合退伏

求定見定伏定積日

土木火三星各置定見定伏泛積日及分秒以嵗中折半晨加夕減之在嵗中已下自相乘已上倍嵗中反減之餘亦自相乘七十五而一爲分不滿退除爲秒以其星見伏度乘之十五除之所得滿行差而一爲日不滿退除爲分秒見加伏減泛積爲其星定見定伏定積日及分秒加命如前卽得定見定伏日辰

金水二星各以伏見日行差除其段初日太陽盈縮積爲日不滿退除爲分秒夕見晨伏盈加縮減晨見夕伏盈減縮加加減其星定見定伏泛積日及分秒爲常積若在嵗中已下爲冬至後已上去之爲夏至後在嵗中折半已下自相乘已上反減嵗中余亦自相乘冬至後晨夏至後夕十八而一爲分冬至後夕夏至後晨七十五而一爲分以其星見伏度乘之十五除之所得滿行差而一爲日不滿退除爲分秒晨見夕伏冬至後加夏至後減夕見晨伏冬至後減夏至後加皆加減常積爲其星定見定伏定積日及分秒加命如前卽得定見定伏日辰

律曆融通卷二﹤子部﹐天文算法類﹐推步之屬﹐聖壽萬年曆__律曆融通﹥

欽定四庫全書

律曆融通卷三

眀朱載堉撰

黃鐘歷議上【凡十二篇】

律元

歷距曰元元者萬物之始眾善之長所以統三辰之防也天有三辰地有五行太極運三辰五星於上而元气轉三統五行於下其於人皇極統三徳五事故三辰合於三統五星合於五行日合於天統月合於地統斗合於人統水合於辰星火合於熒惑木合於嵗星金合於太白土合於塡星三辰五行而相經緯也夫三五相包而生故三統合於一元因元一而九三之以爲法十一三之以爲實實如法而一得黃鐘長九寸太極中央元气謂之黃鐘其長九寸者陽气之全也故黃鐘紀元气之謂律律者法也莫不取法焉是爲萬事根本天道運行循環無端術家推步气朔盈虛日月躔離五星伏見上考已往下驗方來則必皆以歷元爲距故歷元者所以因之起算者也後漢志曰黃帝造歷元起辛夘顓頊用乙夘夏用丙寅殷用甲寅周用丁巳魯用庚子六家古歷立元各殊積算逺近今不可考後世治歷者或求諸遐邈或距諸目前歷代諸歷殆有百家無一同者三統歷以千四萬年已上爲元麟徳歷以二十六萬年已上爲元皇極歷以百萬年已上爲元大衍歷以九千六百九十六萬年已上爲元此皆取諸曠古者也太初歷就以太初元年丁丑嵗爲元戊寅曆初則以武徳元年戊寅嵗爲元授時歷以至元十八年辛巳嵗爲元大統歷以洪武十七年甲子嵗爲元此皆取諸當時者也或逺或近𨿽則相縣要之順天求合則密爲合驗天則疏此前人定論也古法推步七政多求其總防於甲子逆考順推上下數千萬年而諸歷履端歸余逺近多寡爲數不同竊嘗論之唐李淳風僧一行蓋精於歷數矣然淳風麟徳歷已爲一行所非而一行大衍歷推今冬至凡差二日則其積年日法俱不可求歷元之始終豈非以嵗逺故難測耶豈天地生數之始果如是紛糅耶抑好奇者爲之故爾又有所謂元防運世命爲歷法者初無其事但以十二與三十相參甲子爲之夫气朔有盈虛故有大盡小盡因此以置閏古之道也例以三十爲用是以一定之數推不齊之運猶月皆大盡亦不置閏也世儒𨿽惑之而歷家不取其說惟所謂截元歷者但以測驗眞數爲則不復逆考順推以求其齊元大儒許衡等造授時歷實用其術而積年日法在所不取其見卓矣皇朝大統歷𨿽稍損益多因舊法故超勝諸歷而行之最久是知衡歷可以爲百世之師範也今黃鐘算術以萬曆九年辛巳嵗爲距者其旨有三一者貴其名二者貴其義三者貴其時夫貴其名何也按玉海諸書皆云伏羲元年辛巳在位百二十年神農元年亦辛巳在位百二十年說者或以爲黃帝命大撓始作甲子然辛巳之名已見於羲農之世其非大撓始作明矣六十甲子殆與天地俱生其來尙矣莫知誰所造也以爲大撓始作非也干支紀年見於史者辛巳其爲權輿乎夫羲農二聖適同辛巳之元皆躋上壽之域此尢可欽羨也是故表而出之伏願當今體無爲之化協萬壽之徵此所以貴其名也貴其時義何也易革卦之象君子以治歷明時而湯武以之所謂順乎天而應乎人考諸三代而下創業之君順天應人者則不無【案此下有脫誤因無考姑仍其舊】若夫治歷明時或未及爲則有待於後王是故漢髙祖革命之後襲秦正朔歷孝惠文景三君至武帝太初元年方議造漢歷漢興至此百餘嵗矣後又三十餘嵗至元鳳六年而是非堅定唐髙祖創業之時𨿽嘗治歷而法未密歷太髙中睿四君至宗開元九年始命僧一行攺造大衍歷唐興至此亦百餘嵗而儀式方備是知歷代帝王艸創之初固有未及爲者全賴嗣君善繼善述以成其志耳我太祖髙皇帝革元命奠華夏順天應人莫大於此𨿽湯武有所不及而革命之際距勝國至元辛巳嵗才八十七年授時歷積算未久气朔不差故仍舊貫無所攺作略加潤色而已然彼辛巳至今萬曆辛巳三百年矣年逺數盈漸差天度古人所謂三百年斗曆攺憲治歷明時之期豈非在於斯乎恭惟祖宗列聖禦極以來攺元建號未嘗以歷爲名至我皇上始以萬曆爲年號而適當攺憲之際此乃天運潛符爲聖壽萬年曆之元矣九者陽數大哉乾元位尊九五飛龍在天之象故以九年表之古之人論數也曰物生而後有象象而後有滋滋而後有數夫沖漠之間兆朕之先數之原也有儀有象判一而兩數之分也日月星辰垂於上山嶽川澤奠於下數之著也四時疊運而不窮五气以序而流通風雷不測雨露之澤萬物形色數之化也聖人繼世經天緯地立玆人極稱物平施父子以親君臣以義夫婦以別長幼以序朋友以信數之教也分天爲九野別地爲九州制人爲九行九品任官九井均田九族睦俗九禮辧分九變成樂九刑禁姦九寸爲律九分造歷九筮稽疑九章命算九職任萬民九賦斂財賄九式節財用九府立圜法九服辧邦國九命位邦國九儀命邦國九法平邦國九伐正邦國九貢致邦國之用九兩系邦國之民營國九里制城九雉九階九室九經九緯數之度也律書曰王者制事立法物度軌則壹稟於六律六律爲萬事根本故取黃鐘之律其長九寸以表萬曆九年爲歷之元蓋托義倚數用爲推步之距而已或云漢落下閎倚數起於黃鐘之龠其法一本於律至唐一行乃始専用大衍之防則曆術又本於易是皆傅防之說何必踵其故習哉不然蓋歷起於數數者自然之用也其用無窮而無所不通以之於律於易皆可以合也要在順天求合而已且夫取象之說於經有之歸奇象閏再閏象扐之類初非揲卦本防特取象之說耳以爲渉於傅防不亦過歟或云若以萬曆元年爲距何如曰易不云乎大衍之數五十其用四十有九一元太極妙不可言能以美利利天下而不言所利是故乾元惟用九耳故曰顯諸仁藏諸用春秋傳曰元年者人君之用也大哉乾元萬物資始天之用也至哉坤元萬物資生地之用也成位乎其中則與天地參故體元者人君之事而調元者宰相之職然推步之家用以爲距者特取斗曆攺憲一節而已蓋辛巳嵗適當其際故用爲距而以歷元命之亦猶大統歷不以洪武元年爲元而以甲子嵗爲元也

律母

道生於一謂之太一太一者太極也由一生二是爲兩儀由二生三是爲三才由三生四是爲四象由四生五是爲五行總而言之凡數皆生於一一者五行之本萬物之元也是故二者一之與一也三者一之與二也四者一之與三也五者一之與四也其上之一數之母也其下之一二三四數之子也去母言之惟有一二三四而無五加母言之則有二三四五而無一一者先天也五者後天也後天不見其所生先天不見其所成蓋自然之理也由五已往則一爲之本由五已來則五爲之元是故六者五之與一也七者五之與二也八者五之與三也九者五之與四也十者五之與五也此謂一爲五數之本五爲萬數之元也傳曰天地與我並生萬物與我爲一一與一爲二二與一爲三自此以往巧歷不能得而況其凡乎推其本元而論之不過一二三四而已傳曰古之所謂道術者無乎不在其數則一二三四是也此之謂歟數術之要妙在乎七之與九何也夫道化而爲一一者太一也物之祖也數之根也一化而爲七其象則圓七化而爲九其象則方九者究也乃復化而爲一則歸於其根矣夫七生於坤坎與六爲表裏故其體圓而用方九生於乾離與八爲表裏故其體方而用圓是故七中減一者�六也坤之象也六中加一者�七也坎之象也坤之與坎皆根於陰者也九中減一者�八也離之象也八中加一者�九也幹之象也乾之與離皆根於陽者也故雒書之位九居於上河圖之位六居於下而乾坤定矣雒書之位七居於右河圖之位八居於左而坎離交矣河圗雒書相爲經緯八卦九疇相爲表裏故九爲老陽而六爲老陰七爲少陽而八爲少陰易之爲書至理要道不過七八九六數言而已一二三四者六七八九之所以生六七八九者一二三四之所以成十者一之全數也五者十之半數也是故十半之則爲五五倍之而爲十十卽一也百千萬億亦猶一也乃至溝澗正載不可說數亦不過乎一也此算術之至妙者歟易曰天一地二天三地四天五地六天七地八天九地十奇數究於九偶數甚於十十者天地之全體九者天地之大用此所以成變化而行鬼神也何瑭氏曰造化之道一陰一陽而已矣陽動陰靜陽眀陰晦陽無體以陰爲體陰無用待陽而用二者相合則生相離則滅微哉微哉通於其說則鬼神之幽人物之著天文地理一以貫之而無遺矣九爲陽精主於施十爲陰精主於化施者萬物之父化者萬物之母故九寸爲律元十寸爲度母算律之率以九爲黃鐘之經分以十爲黃鐘之約分就經分而言故曰黃鐘之律其長九寸就約分而言故曰黃鐘之度其長十寸九寸十寸名異實同而先儒未達也何氏曰漢志謂黃鐘之律九寸加一寸爲一尺夫度量權衡所以取法於黃鐘者蓋貴其與天地之气相應也若加一寸以爲尺則又何取於黃鐘殊不知黃鐘之長固非人所能爲至於九其寸而爲律十其寸而爲尺則人之所爲也漢志不知出此乃欲加黃鐘一寸爲尺謬矣何氏此論發千載之祕破萬世之惑有功於律學也大矣此則唐宋諸儒之所未發惟我聖朝文明之化所被始有斯論豈不偉哉今復廣其說曰先儒有言一者九之祖也十百千萬之宗也圓之而天方之而地行之而四時天所以覆物也地所以載物也四時所以成物也防之無外捲之無內體諸造化而不可遺者乎雒書天道也君道也父道也夫道也交道也應變之道也河圗地道也臣道也子道也妻道也生道也守常之道也陽之情莫切於交陰之情莫急於生交道右行相制生道左旋相代天地萬物生民處世之道盡之矣是故河圖非無奇也而用則存乎耦雒書非無耦也而用則存乎奇耦者陰陽之對待奇者五行之疊運對待者不能孤疊運者不可窮天地之形四時之成人物之生萬化之凝其妙矣乎天地之位也四時之運也陰陽感而五行播矣五行陰陽也陰陽五行也天地絪緼萬物化醇男女搆精萬物化生無極之眞二五之精妙合而凝化化生生莫測其神莫知其能而可以一言盡之黃鐘是也故黃鐘之長從黍八十一分而爲九寸因而爲律曆之元其長橫黍十寸而爲百分因而爲律曆之母皆取法於河圖雒書其義精矣故何氏之說𨿽與先儒異而實同也

律義

周景王問律於伶州鳩對曰律所以立均出度也古之神瞽考中聲而量之以制度律均鐘百官軌儀紀之以三平之以六成於十二天之道也夫六中之色也故名之曰黃鐘所以宣養六气九徳也由是第之二曰太蔟所以金奏贊陽出滯也三曰姑洗所以修潔百物考神納賔也四曰蕤賔所以安靖神人獻酬交酢也五曰夷則所以詠歌九則平民無貳也六曰無射所以宣布哲人之令徳示民軌儀也爲之六間以揚沈伏而黜散越也元間大呂助宣物也二間夾鐘出四隙之細也三間中呂宣中气也四間林鐘和展百事俾莫不任肅純恪也五間南呂贊陽秀也六間應鐘均利器用俾應復也律呂不易無姦物也大昭小鳴和之道也和平則久久固則純純明則終終復則樂所以成政也故先王貴之司馬遷律書曰七正二十八捨律曆天所以通五行八正之气天所以成孰萬物也舎者日月所捨舎者舒气也廣莫風居北方廣莫者言陽气在下陰莫陽廣大也故曰廣莫東至於虛虛者能實能虛言陽气冬則宛藏於虛日冬至則一陰下藏一陽上舒故曰虛東至於須女言萬物變動其所陰陽气未相離尙相如胥也故曰須女十一月也律中黃鐘黃鐘者陽气踵黃泉而出也其於十二子爲子子者滋也滋者言萬物滋於下也其於十母爲壬癸壬之爲言任也言陽气任養萬物於下也癸之爲言揆也言萬物可揆度故曰癸東至牽牛牽牛者言陽气牽引萬物出之也牛者冒也言地𨿽凍能冒而生也牛者耕植種萬物也東至於建星建星者建諸生也十二月也律中大呂大呂者其於十二子爲醜丑者紐也言陽气在上未降萬物厄紐未敢出條風居東北主出萬物條之言條治萬物而出之故曰條風南至於箕箕者言萬物根棋故曰箕正月也律中太蔟太蔟者言萬物蔟生也故曰太蔟其於十二子爲寅寅言萬物始生螾然也故曰寅南至於尾言萬物始生如尾也南至於心言萬物始生有華心也南至於房房者言萬物門戶也至於門則出矣眀庶風居東方眀庶者眀眾物盡出也二月也律中夾鐘夾鐘者言陰陽相夾厠也其於十二子爲夘夘之爲言茂也言萬物茂也其於十母爲甲乙甲者言萬物剖符甲而出也乙者言萬物生軋軋也南至於氐氐者言萬物皆至也南至於亢亢者言萬物亢見也南至於角角者言萬物皆有枝格如角也三月也律中姑洗姑洗者言萬物洗生其於十二子爲辰辰者言萬物之蜄也淸眀風居東南維主風吹萬物而西之軫軫者言萬物益大而軫軫然西至於翼翼者言萬物皆有羽翼也四月也律中仲呂仲呂者言萬物盡旅而西行也其於十二子爲己巳者言陽气之已盡也西至七星七星者陽數成於七故曰七星西至於張張者言萬物皆張也西至於注注者言萬物之始衰陽气下注故曰注五月也律中蕤賔蕤賔者言陰气幼少故曰蕤痿陽不用事故曰賔景風居南方景者言陽气道竟故曰景風其於十二子爲午午者陰陽交故曰午其於十母爲丙丁丙者言陽道著眀故曰丙丁者言萬物之丁壯也故曰丁西至於弧弧者言萬物之吳落且就死也西至於狼狼者言萬物可度量斷萬物故曰狼涼風居西南維主地地者沈奪萬物气也六月也律中林鐘林鐘者言萬物就死气林林然其於十二子爲未未者言萬物皆成有滋味也北至於罰罰者言萬物气奪可伐也北至於參參言萬物可參也故曰參七月也律中夷則夷則言陰气之賊萬物也其於十二子爲申申者言陰用事申賊萬物故曰申北至於濁濁者觸也言萬物皆觸死也故曰濁北至於畱畱者言陽气之稽畱也故曰畱八月也律中南呂南呂者言陽气之旅入藏也其於十二子爲酉酉者萬物之老也故曰酉閶闔風居西方閶者倡也闔者藏也言陽气道萬物闔黃泉也其於十母爲庚辛庚者言陰气庚萬物故曰庚辛者言萬物之辛生故曰辛北至於胃胃者言陽气就藏皆胃胃也北至於婁婁者呼萬物且內之也北至於奎奎者主毒螫殺萬物也奎而藏之九月也律中無射無射者陰气盛用事陽气無餘也故曰無射其於十二子爲戌戌者言萬物盡滅故曰戌不周風居西北主殺生東壁居不周風東主辟生气而東之至於營室營室者主營胎陽气而產之東至於危危垝也言陽气之危垝故曰危十月也律中應鐘應鐘者陽气之應不用事也其於十二子爲亥亥者該也言陽气藏於下故該也音始於宮窮於角數始於一終於十成於三气始於冬至周而復生神生於無形成於有形然後數形而成聲故曰神使气气就形形理如類有可類或未形而未類或同形而同類類而可班類而可識聖人知天地識之別故從有以至末有以得細若气微若聲然聖人因神而存之𨿽妙必效情核其華道者明矣非有聖心以乘聰明孰能存天地之神而成形之情哉神者物受之而不能知及其去來故聖人畏而欲存之惟欲存之神之亦存其欲存之者故莫貴焉故旋璣玉衡以齊七政卽天地二十八宿十母十二子鐘律調自上古建律運歷造日度可據而度也合符節通道徳卽從斯之謂也蔡元定曰律者陽气之動陽聲之始必聲和气應然後可以見天地之心然非精於歷數則气節亦未易正也是知律與歷蓋相須爲用不知律不可與言歷不知歷亦不可與言律欲气以驗律必測景以正歷此先後之序也

律數

至治之世天地之气合以生風天地之風气正十二律定十二律者六律爲陽六呂爲陰律以綂气類物一曰黃鐘二曰太蔟三曰姑洗四曰蕤賔五曰夷則六曰無射呂以旅陽宣气一曰大呂二曰夾鐘三曰仲呂四曰林鐘五曰南呂六曰應鐘有三綂之義焉故黃鐘爲天綂林鐘爲地綂太蔟爲人綂黃鐘者陽气施種於黃泉孶萌萬物爲六气元也變動不居周流六虛始於子在十一月大呂呂旅也言陰大旅助黃鐘宣气而芽物也位於丑在十二月太蔟蔟奏也言陽气大奏地而達物也位於寅在正月夾鐘言陰夾助太蔟宣四方之气而出種物也位於夘在二月姑洗洗潔也言陽气洗物辜潔之也位於辰在三月仲呂言微陰始起未成著於其中旅助姑洗宣气齊物也位於巳在四月蕤賔蕤繼也賔導也言陽始導陰气使繼養物也位於午在五月林鐘林君也言陰气受任助蕤賔君主種物使長大楙盛也位於未在六月夷則則法也言陽气正法度而使陰气夷當傷之物也位於申在七月南呂南任也言陰气旅助夷則任成萬物也位於酉在八月無射射厭也言陽气究物而使陰气畢剝落之終而復始無厭巳也位於戌在九月應鐘言陰气應無射該臧萬物而雜陽閡種也位於亥在十月三統者天施地化人事之紀也故陰陽之施化萬物之終始旣類旅於律呂又經歷於日辰而變化之情可見矣玉衡杓建天之綱也日月初躔星之紀也綱紀之交以原始造設合樂用焉律呂唱和以育生成化歌奏用焉指顧取象然後陰陽萬物靡不條鬯該成故曰制禮上物不過十二天之大數也按律曆二術皆生於黃鐘古有是說推原是說之由蓋謂天之大數不過十二是故度律均鐘與夫百事軌儀紀之以三平之以六而成於十二也所謂紀之以三者若三十度爲一辰三十日爲一月三百六十爲一期三十年爲一世三百年爲一限之類是也所謂平之以六者若六時爲晝六時爲夜六月爲盈六月爲縮六律配五聲合爲六十調六甲配五子合爲六十日六十年赤道退天一度之類是也所謂成於十二者若黃鐘之生十二律而循環無端以象天之十二方位日之十二躔次月之十二盈虧星辰之十二宮斗杓之十二建嵗之十二月日之十二時如是之類皆與律呂之數相符是故測景气而與脗合古之所謂歷法生於黃鐘此之謂歟

律象

十二律呂以配卦象其法自復卦一陽生屬子爲冬至十一月中臨卦二陽生屬丑爲大寒十二月中泰卦三陽生屬寅爲雨水正月中大壯四陽生屬夘爲春分二月中夬卦五陽生屬辰爲谷三月中乾卦六陽生屬已爲小滿四月中爲純陽之卦陽極則陰生故姤卦一陰生屬午爲夏至五月中遁卦二陰生屬未爲大暑六月中否卦三陰生屬申爲處暑七月中觀卦四陰生屬酉爲秋分八月中剝卦五陰生屬戌爲霜降九月中坤卦六陰生屬亥爲小雪十月中爲純陰之卦陰極則陽生又繼以十一月之復焉陰陽消長如環無端不特見之卦畫之生如此而卦气之運亦如此自然與律之陰陽消長相爲配合大傳所謂易與天地準故能彌綸天地之道於此亦可見其一端故十二卦順四時之气配四方之位實與伏羲六十四卦圓圗之位次合卦气流行之接卦畫對待之妙陰陽盛衰消長相爲倚伏之機備於此十二月卦中矣謹按十二律配卦象其原出於易緯而諸家所主不一邵雍已前未聞有圗雍所傳先天圗蓋出於陳希夷朱熹謂此圗希夷已前原有但祕而不傳惟方士輩相傳授耳參同契所言是也今考參同契之文於復則曰黃鐘建子臨則曰丑之大呂泰則曰輻輳於寅輳指太蔟言也大壯則曰俠列夘門俠指夾鐘言也他卦放此結之曰終坤始復如循連環此一節文義與六十四卦圓圗全合惟與方圗不合疑舊圗世逺或傳寫之誤歟何瑭嘗作一圗其卦次第自上而下曰以伏羲橫圗豎起觀之則造化在目中矣夫坤者地也故居最下地之上有山焉山之上有水焉水之上有風焉風之上有雷焉雷之上有火焉日電之屬是也火之上有澤焉霄漢之類是也澤之上有天而已故乾居最上焉皆自然之次序非有所穿鑿也瑭又曰火陽也𨿽附於天而未嘗不行於地水陰也𨿽附於地而未嘗不行於天水火者天地之二用也雨雪霜露皆澤之類也此圗舊所未有實自瑭始今推究之然則八卦橫圖一數當從左起左陽右陰故也或疑非逆行乎曰非也自左而右是順從右而左爲逆凡四時五行干支方位皆由左而後右匪惟卦象爾耳至於書數亦然故蒼頡造書首作數下筆布算先自左方後世巧者莫能易之此造化自然非人所爲也故知橫圗從右起者誤矣從圗橫圗方圗皆系新作與舊不同今列於後

﹤子部﹐天文算法類﹐推步之屬﹐聖壽萬年曆__律曆融通﹐卷三﹥﹤子部﹐天文算法類﹐推步之屬﹐聖壽萬年曆__律曆融通﹐卷三﹥

右按上文以橫圗爲內卦配從圗爲外卦經緯錯綜成卦六十有四則西邊之下卦北邊之上卦皆坤西與北陰方也有坤而無干古雲天傾西北此也東邊之下卦南邊之上卦皆幹東與南陽方也有乾而無坤古云地不滿東南此也乾坤交與寅爲泰塞於申爲否古云寅申爲陰陽祖此也子午夘酉四正之位也復姤大壯觀四卦居之按四仲月以應分至焉寅申巳亥四隅之位也泰否乾坤四卦居之按四孟月以應啟閉焉辰戌丑未中央土之位也夬剝臨遁四卦居之按四季月以應寄旺焉十二月卦次序適與十二支方位相合亦自然之理而先儒所未發也然自漢已來歷家皆主六日七分之術以推卦气其說不經至於觀陰陽之變則錯亂而不明今依何氏攺定自與先天圗合詳見下卷爻象篇

律音

樂記曰宮爲君商爲臣角爲民徵爲事羽爲物五者不亂則無怗懘之音矣宮亂則荒其君驕商亂則陂其臣壞角亂則憂其民怨徵亂則哀其事勤羽亂則危其財匱五者皆亂疊相陵謂之慢如此則國之滅亡無日矣納音之說蓋出於此凡五音其三爲綱宮商角是也其二爲紀徵羽是也綱者聲之根本故爲君爲臣爲民紀者聲之支末故爲事爲物此三天兩地之義也黃鐘爲宮太蔟爲商姑洗爲角三律皆陽故爲夫林鐘爲徵南呂爲羽應鐘爲和三呂皆陰故爲妻此陽奇陰偶之義也以干支言之則甲乙者幹之綱也丙丁而下幹之紀也子丑者支之綱也寅夘而下支之紀也凡干支陽者爲之夫而陰者爲之妻甲乙而後丙丁丙丁而後戊巳戊巳而後庚辛庚辛而後壬癸此自然之序也宮而後商商而後角角而後徵徵而後羽羽而後宮終則復始循環無端此自然之理也黃鐘居子其衝在午林鐘居未其衝在丑子與未隔八相生午與丑隔八相生黃鐘陽律爲夫林鐘陰呂爲妻故丑未者乃子午之妻也是以子午丑未其甲乙起自宮而繼之以商角徵羽故甲子乙丑甲午乙未爲宮丙子丁丑丙午丁未爲商戊子己丑戊午己未爲角庚子辛丑庚午辛未爲徵壬子癸丑壬午癸未爲羽此皆統於黃鐘之宮者也太蔟居寅其衝在申南呂居酉其衝在夘寅與酉隔八相生申與夘隔八相生太蔟陽律爲夫南呂陰呂爲妻故夘酉者乃寅申之妻也是以寅申夘酉其甲乙起自商而繼之以角徵羽宮故甲寅乙夘甲申乙酉爲商丙寅丁夘丙申丁酉爲角戊寅己夘戊申己酉爲徵庚寅辛夘庚申辛酉爲羽壬寅癸夘壬申癸酉爲宮此皆統於太蔟之商者也姑洗居辰其衝在戌應鐘居亥其衝在巳辰與亥隔八相生戌與巳隔八相生姑洗陽律爲夫應鐘陰呂爲妻故巳亥者乃辰戌之妻也是以辰戌巳亥其甲乙起自角而繼之以徵羽宮商故甲辰乙巳甲戌乙亥爲角丙辰丁巳丙戌丁亥爲徵戊辰己巳戊戌己亥爲羽庚辰辛巳庚戌辛亥爲宮壬辰癸巳壬戌癸亥爲商此皆統於姑洗之角者也夫宮屬土土生金商屬金金生水角屬木木生火徵屬火火生土羽屬水水生木各以所生者而謂之納音蓋律娶妻而呂生子天地之情也若夫海中金鑪中火之類斯乃術士俚語編成歌括便於記誦耳元無別義不必彊解也

律均

律均讀作韻與韻義同古無韻字以均爲韻字言一韻聲也旋宮之法自冬至始隨月所建六律六呂疊相爲均一均之音有七以一爲主六爲從其爲從者律有三呂有三先儒謂之三男三女蓋以陽律爲父爲男陰呂爲母爲女取象於大易也父爲均主則男長女幼男爲兄女爲妹故先男而後女母爲均主則女長男幼女爲姊男爲弟故先女而後男此其大凡也然十有二聲中用者七不用者五故十有二均中用者八十有四不用者六十用與不用總而計之共百四十有四聲也建子之月所用者七律謂黃鐘爲宮父也太蔟爲商長男也姑洗爲角中男也蕤賔爲變徵少男也林鐘爲徵長女也南呂爲羽中女也應鐘爲變宮少女也不用者五律謂大呂夾鐘仲呂夷則無射也建丑之月所用者七律謂大呂爲宮母也夾鐘爲商長女也仲呂爲角中女也林鐘爲變徵少女也夷則爲徵長男也無射爲羽中男也黃鐘爲變宮少男也不用者五律謂太蔟姑洗蕤賔南呂應鐘也建寅之月所用者七律謂太蔟爲宮父也姑洗爲商長男也蕤賔爲角中男也夷則爲變徵少男也南呂爲徵長女也應鐘爲羽中女也大呂爲變宮少女也不用者五律謂夾鐘仲呂林鐘無射黃鐘也建夘之月所用者七律謂夾鐘爲宮母也仲呂爲商長女也林鐘爲角中女也南呂爲變徵少女也無射爲徵長男也黃鐘爲羽中男也太蔟爲變宮少男也不用者五律謂姑洗防賔夷則應鐘大呂也建辰之月所用者七律謂姑洗爲宮父也蕤賔爲商長男也夷則爲角中男也無射爲變徵少男也應鐘爲徵長女也大呂爲羽中女也夾鐘爲變宮少女也不用者五律謂仲呂林鐘南呂黃鐘太蔟也建巳之月所用者七律謂仲呂爲宮母也林鐘爲商長女也南呂爲角中女也應鐘爲變徵少女也黃鐘爲徵長男也太蔟爲羽中男也姑洗爲變宮少男也不用者五律謂蕤賔夷則無射大呂夾鐘也建午之月所用者七律謂蕤賔爲宮父也夷則爲商長男也無射爲角中男也黃鐘爲變徵少男也大呂爲徵長女也夾鐘爲羽中女也仲呂爲變宮少女也不用者五律謂林鐘南呂應鐘太蔟姑洗也建未之月所用者七律謂林鐘爲宮母也南呂爲商長女也應鐘爲角中女也大呂爲變徵少女也太蔟爲徵長男也姑洗爲羽中男也蕤賔爲變宮少男也不用者五律謂夷則無射黃鐘夾鐘仲呂也建申之月所用者七律謂夷則爲宮父也無射爲商長男也黃鐘爲角中男也太蔟爲變徵少男也夾鐘爲徵長女也仲呂爲羽中女也林鐘爲變宮少女也不用者五律謂南呂應鐘大呂姑洗蕤賔也建酉之月所用者七律謂南呂爲宮母也應鐘爲商長女也大呂爲角中女也夾鐘爲變徵少女也姑洗爲徵長男也蕤賔爲羽中男也夷則爲變宮少男也不用者五律謂無射黃鐘太蔟仲呂林鐘也建戌之月所用者七律謂無射爲宮父也黃鐘爲商長男也太蔟爲角中男也姑洗爲變徵少男也仲呂爲徵長女也林鐘爲羽中女也南呂爲變宮少女也不用者五律謂應鐘大呂夾鐘蕤賔夷則也建亥之月所用者七律謂應鐘爲宮母也大呂爲商長女也夾鐘爲角中女也仲呂爲變徵少女也蕤賔爲徵長男也夷則爲羽中男也無射爲變宮少男也不用者五律謂黃鐘太蔟姑洗林鐘南呂也此之謂五聲六律十二管旋相爲宮生生不已轉轉無窮而與大易之理相合造化自然之妙用也按所用七律者有虞氏謂之七始見於尙書大傳周人或謂之七音或謂之七律見於左傳國語古惟五音有其名而二音之名則略之不載也至前漢淮南子始以和繆二字名之後漢律曆志又以變宮變徵名之夫二變之名起自漢儒其名不雅遂使後世疑焉未若和繆二字雅而近古無可疑耳竊謂繆之一字理猶未盡宜攺爲中蓋此七音爲之始變宮爲之終變徵之音獨居於中故謂之中以十二律方位考之則宮必與變徵相衝正中相對故謂之中是故不曰變徵而曰中不曰變宮而曰和其名允協其理盡矣

朱熹蔡元定言律呂最詳未嘗廢黜二變皆謂律爲均者十二每均各有七聲凡八十四聲其宮商角徵羽五聲爲正中和二聲爲變正者爲調變者不爲調故以五乘十二得六十調是爲旋宮夫中和二音𨿽不爲調而每調內有此中和二音七律備而成樂是乃樂學千古不刋之正法也何妥陳暘未諳此理専用五聲而黜二變旋宮旣廢黃鐘孤立冬夏聲缺四時失序無以贊化機而育萬物禮壞樂崩莫斯爲甚遂使廟堂之上不復得聞治世之音此則何妥陳暘之大罪也按旋宮之法歷家多未曉故詳載之十二律呂各有正半正律平調也半律淸調也先半而後正從微至著也冬至已前黃鐘半律爲宮已後正律爲宮大寒已前大呂半律爲宮已後正律爲宮余律放此雨水則太蔟也春分則夾鐘也谷雨則姑洗也小滿則仲呂也夏至則蕤賔也大暑則林鐘也處暑則夷則也秋分則南呂也霜降則無射也小雪則應鐘也凡黃鐘爲宮則太蔟爲商姑洗爲角蕤賔爲中林鐘爲徵南呂爲羽應鐘爲和歌國風以黃鐘之角姑洗起調姑洗畢曲歌小雅以黃鐘之徵用林鐘起調林鐘畢曲歌大雅以黃鐘之宮用黃鐘起調黃鐘畢曲歌周頌以黃鐘之羽用南呂起調南呂畢曲歌商頌以黃鐘之商用太蔟起調太蔟畢曲凡大呂爲宮則夾鐘爲商仲呂爲角林鐘爲中夷則爲徵無射爲羽黃鐘爲和歌國風以大呂之角用仲呂起調仲呂畢曲歌小雅以大呂之徵用夷則起調夷則畢曲歌大雅以大呂之宮用大呂起調大呂畢曲歌周頌以大呂之羽用無射起調無射畢曲歌商頌以大呂之商用夾鐘起調夾鐘畢曲凡太蔟爲宮則姑洗爲商蕤賔爲角夷則爲中南呂爲徵應鐘爲羽大呂爲和歌國風以太蔟之角用蕤賓起調蕤賓畢曲歌小雅以太蔟之徵用南呂起調南呂畢曲歌大雅以太蔟之宮用太蔟起調太蔟畢曲歌周頌以太蔟之羽用應鐘起調應鐘畢曲歌商頌以太蔟之商用姑洗起調姑洗畢曲凡夾鐘爲宮則仲呂爲商林鐘爲角南呂爲中無射爲徵黃鐘爲羽太蔟爲和歌國風以夾鐘之角用林鐘起調林鐘畢曲歌小雅以夾鐘之徵用無射起調無射畢曲歌大雅以夾鐘之宮用夾鐘起調夾鐘畢曲歌周頌以夾鐘之羽用黃鐘起調黃鐘畢曲歌商頌以夾鐘之商用仲呂起調仲呂畢曲凡姑洗爲宮則蕤賔爲商夷則爲角無射爲中應鐘爲徵大呂爲羽夾鐘爲和歌國風以姑洗之角用夷則起調夷則畢曲歌小雅以姑洗之徵用應鐘起調應鐘畢曲歌大雅以姑洗之宮用姑洗起調姑洗畢曲歌周頌以姑洗之羽用大呂起調大呂畢曲歌商頌以姑洗之商用防賔起調蕤賔畢曲凡仲呂爲宮則林鐘爲商南呂爲角應鐘爲中黃鐘爲徵太蔟爲羽姑洗爲和歌國風以仲呂之角用南呂起調南呂畢曲歌小雅以仲呂之徵用黃鐘起調黃鐘畢曲歌大雅以仲呂之宮用仲呂起調仲呂畢曲歌周頌以仲呂之羽用太蔟起調太蔟畢曲歌商頌以仲呂之商用林鐘起調林鐘畢曲凡蕤賔爲宮則夷則爲商無射爲角黃鐘爲中大呂爲徵夾鐘爲羽仲呂爲和歌國風以蕤賔之角用無射起調無射畢曲歌小雅以蕤賔之徵用大呂起調大呂畢曲歌大雅以蕤賔之宮用蕤賔起調蕤賔畢曲歌周頌以蕤賔之羽用夾鐘起調夾鐘畢曲歌商頌以蕤賔之商用夷則起調夷則畢曲凡林鐘爲宮則南呂爲商應鐘爲角大呂爲中太蔟爲徵姑洗爲羽蕤賔爲和歌國風以林鐘之角用應鐘起調應鐘畢曲歌小雅以林鐘之徵用太蔟起調太蔟畢曲歌大雅以林鐘之宮用林鐘起調林鐘畢曲歌周頌以林鐘之羽用姑洗起調姑洗畢曲歌商頌以林鐘之商用南呂起調南呂畢曲凡夷則爲宮則無射爲商黃鐘爲角太蔟爲中夾鐘爲徵仲呂爲羽林鐘爲和歌國風以夷則之角用黃鐘起調黃鐘畢曲歌小雅以夷則之徵用夾鐘起調夾鐘畢曲歌大雅以夷則之宮用夷則起調夷則畢曲歌周頌以夷則之羽仲呂起調仲呂畢曲歌商頌以夷則之商用無射起調無射畢曲凡南呂爲宮則應鐘爲商大呂爲角夾鐘爲中姑洗爲徵蕤賔爲羽夷則爲和歌國風以南呂之角用大呂起調大呂畢曲歌小雅以南呂之徵用姑洗起調姑洗畢曲歌大雅以南呂之宮用南呂起調南呂畢曲歌周頌以南呂之羽用蕤賔起調蕤賔畢曲歌商頌以南呂之商用應鐘起調應鐘畢曲凡無射爲宮則黃鐘爲商太蔟爲角姑洗爲中仲呂爲徵林鐘爲羽南呂爲和歌國風以無射之角用太蔟起調太蔟畢曲歌小雅以無射之徵用仲呂起調仲呂畢曲歌大雅以無射之宮用無射起調無射畢曲歌周頌以無射之羽用林鐘起調林鐘畢曲歌商頌以無射之商用黃鐘起調黃鐘畢曲凡應鐘爲宮則大呂爲商夾鐘爲角仲呂爲中蕤賔爲徵夷則爲羽無射爲和歌國風以應鐘之角用夾鐘起調夾鐘畢曲歌小雅以應鐘之徵用蕤賔起調蕤賔畢曲歌大雅以應鐘之宮用應鐘起調應鐘畢曲歌周頌以應鐘之羽用夷則起調夷則畢曲歌商頌以應鐘之商用大呂起調大呂畢曲冬至後夏至前陽生之月也律呂有半而無倍夏至後冬至前陰生之月也律呂有倍而無半陽一陰二之義也故自仲呂已上先半律而後正律自蕤賔已下先正律而後倍律蓋以正律代彼半律而以倍律代彼正律正與倍半所用𨿽異皆先短而後長由淸而至濁也漢志曰六律六呂而十二辰立矣五聲淸濁而十日行矣夫五六者天地之中合而民所受以生也故日有六甲辰有五子十一而天地之道畢言終而復始唐志曰天數始於一地數始於二合二始以位剛柔天數終於九地數終於十合二終以紀閏餘天數中於五地數中於六合二中以通律曆天有五音所以司日也地有六律所以司辰也參伍相周究於六十聖人以此見天地之心也故六十日及六十年甲子一周皆名律總因而六之減去律總止餘三百是名律限甲子五周黃道漸差天度古所謂斗曆攺憲之期也以律母乘律總如律限而一得二十是名律差以律數爲限帶律差爲分得十二限二十分是名月限以律數乘七音得八十四是爲聲數進一位以律差減之餘八百二十卽月限之刻分也

律紀

五音生於陰陽分爲十二律呂所以紀鬥气效物類也冬至之气斗杓建子子爲天正一陽來復之初而羣物感之於是乎始萌日度去極至逺晝漏至短晷景至長以此三至焉故曰冬至也是故律始黃鐘歷始冬至月始建子時始夜半以此四始焉故曰嵗始也夫一陽生於子節交冬至卽屬次年亦猶夜半已後卽屬次日然人事一日始於寅時一年始於寅月寅月爲正子丑二月𨿽屬次年而紀歷則猶在舊嵗如月食於夜半後屬曉猶以夜言之也故自去年冬至至今年冬至謂之一嵗自今年正旦至明年正旦謂之一年冬至正旦一嵗節令二者爲首故制典重之也歷家推日躔命星度測景气皆自天正冬至爲首或謂之嵗首冬至或謂之嵗前冬至以別之者謂非今年仲冬冬至乃昨年仲冬冬至也凡欲正嵗始則必驗以律曆當此之時天效之以景地效之以響後漢志曰陰陽和則景至律气應則灰除古者天子常以日冬夏至禦前殿合八能之士陳八音聽樂均度晷景鐘律權土灰放陰陽冬至陽气應則樂均淸景長極黃鐘通土灰輕而衡仰夏至陰气應則樂均濁景短極蕤賔通土灰重而衡低水勝故夏至濕火勝故冬至燥燥故灰輕濕故灰重進退於先後五日之中八能各以候狀聞太史封上效則和否則占夫歷有聖人之徳六焉以本气者尙其體以綜數者尙其文以考類者尙其象以作事者尙其時以占往者尙其源以知來者尙其流大業載之吉凶生焉是以君子將有興焉咨焉而以從事受命而莫之違也若夫用天因地揆時施教頒諸明堂以爲民極者莫大乎月令帝王之大司備矣天下之能事畢矣過此而往羣忌拘禁非君子之所取也其術曰十二律呂共管一嵗周而復始每律各管三十日四十三刻有奇是名一律其間分爲前後二段前段爲半律後段爲正律正半各管初中末三小段每一小段各管五日七刻有奇是名爲均每均各管宮商角徵羽五聲每聲各管一日零一刻有奇名爲一音晉志曰一律而生五音十二律而爲六十音因而六之六六三十六故三百六十音以當一嵗之日故律曆之數天地之道也各於其日奏其調焉律均條中詳載之矣

律防

律呂相距大率三十日十六分之七此古法也今以律母通母得千六百通子得七百而減其一分爲日率三十帶日餘千六百分之六百九十九此新法也以積月乘日率爲積日以積月乘日余爲積余積余滿法從日不滿退除爲刻及分夫策者算器之名以竹爲之古人用以計數周易所謂二篇之策是也本起於黃鐘之數始於子而每辰三之歷九辰至酉得萬九千六百八十三而五數備焉以爲律法又參之終亥凡歷十二辰得十七萬七千一百四十七而辰數該矣以爲律積以法除積得九寸卽黃鐘宮律之長也此則數因律起律以數成故可歷管萬事綜覈气象其算用竹廣二分長三寸正策三亷積二百一十六枚成六觚幹之策也負防四亷積百四十四枚成四方坤之策也觚方皆經十二天地之大數也是故探索隠鉤深致逺莫不用焉夫一十百千萬所同用也律度量衡歷其別用也故體有長短檢以度物有多少受以量量有輕重平以權衡聲有淸濁協以律呂三光運行紀以歷數然後幽隠之情精微之變可得而綜也今黃鐘歷法以三百六十五日二十四刻有奇爲嵗策半之爲嵗中以十二除嵗策得三十日四十三刻有奇爲正律策半之爲半律三約半律爲均策五約均策爲聲策已上諸策各隨嵗差增損故其分秒無定臨時依術求而用之以二十九日五十三刻五分九十三秒爲朔策半之爲望策再半之爲防以三百六十五度二十五分爲躔周半之爲躔中再半之爲象防又半之爲半象三約象策爲辰策半之爲半辰以三百六十八度三十七分爲離周半之爲離中以二十七日五十五刻四十六分爲轉周半之爲轉中以轉周減朔策余爲轉差以三百六十三度七十九分三十四秒爲正交半之爲中交以二十七日二十一刻二十二分二十四秒爲交周半之爲交中以交周減朔防余爲交差已上諸策皆有常數不隨嵗差而增損也故附於此

律嵗

太嵗在子爲黃鐘戊子黃鐘之宮也庚子其爲無射之商甲子其爲夷則之角丙子其爲仲呂之徵壬子其爲夾鐘之羽太嵗在醜爲大呂己丑大呂之宮也辛丑其爲應鐘之商乙丑其爲南呂之角丁丑其爲蕤賔之徵癸丑其爲姑洗之羽太嵗在寅爲太蔟戊寅太蔟之宮也庚寅其爲黃鐘之商甲寅其爲無射之角丙寅其爲林鐘之徵壬寅其爲仲呂之羽太嵗在夘爲夾鐘己夘夾鐘之宮也辛夘其爲大呂之商乙夘其爲應鐘之角丁夘其爲夷則之徵癸夘其爲蕤賔之羽太嵗在辰爲姑洗戊辰姑洗之宮也庚辰其爲太蔟之商甲辰其爲黃鐘之角丙辰其爲南呂之徵壬辰其爲林鐘之羽太嵗在巳爲仲呂巳巳仲呂之宮也辛巳其爲夾鐘之商乙巳其爲大呂之角丁巳其爲無射之徵癸巳其爲夷則之羽太嵗在午爲蕤賔戊午蕤賔之宮也庚午其爲姑洗之商甲午其爲太蔟之角丙午其爲應鐘之徵壬午其爲南呂之羽太嵗在未爲林鐘己未林鐘之宮也辛未其爲仲呂之商乙未其爲夾鐘之角丁未其爲黃鐘之徵癸未其爲無射之羽太嵗在申爲夷則戊申夷則之宮也庚申其爲蕤賔之商甲申其爲姑洗之角丙申其爲大呂之徵壬申其爲應鐘之羽太嵗在酉爲南呂己酉南呂之宮也辛酉其爲林鐘之商乙酉其爲仲呂之角丁酉其爲太蔟之徵癸酉其爲黃鐘之羽太嵗在戌爲無射戊戌無射之宮也庚戌其爲夷則之商甲戌其爲蕤賓之角丙戌其爲夾鐘之徵壬戌其爲大呂之羽太嵗在亥爲應鐘己亥應鐘之宮也辛亥其爲南呂之商乙亥其爲林鐘之角丁亥其爲姑洗之徵癸亥其爲太蔟之羽舊說甲子仲呂之徵也丙子夾鐘之羽也戊子黃鐘之宮也庚子無射之商也壬子夷則之角也本以丙壬戊庚甲爲次序乃以甲丙戊庚壬爲次序蓋後世淺陋人不曉此理妄攺本文耳本出淮南子而晉書宋書皆引之今考其來由則知承訛踵謬亦已久矣

律風

冬至前後有風自子方來爲主自午方來爲客此宮音之風也有風自寅方來爲主自申方來爲客此商音之風也有風自辰方來爲主自戌方來爲客此角音之風也有風自未方來爲主自丑方來爲客此徵音之風也有風自酉方來爲主自夘方來爲客此羽音之風也有風自亥方來爲主自巳方來爲客自下而上爲主自上而下爲客此變宮變徵之風也大寒前後有風自丑方來爲主自未方來爲客此宮音之風也有風自夘方來爲主自酉方來爲客此商音之風也有風自巳方來爲主自亥方來爲客此角音之風也有風自申方來爲主自寅方來爲客此徵音之風也有風自戌方來爲主自辰方來爲客此羽音之風也有風自子方來爲主自午方來爲客自下而上爲主自上而下爲客此變宮變徵之風也雨水前後有風自寅方來爲主自申方來爲客此宮音之風也有風自辰方來爲主自戌方來爲客此商音之風也有風自午方來爲主自子方來爲客此角音之風也有風自酉方來爲主自夘方來爲客此徵音之風也有風自亥方來爲主自巳方來爲客此羽音之風也有風自丑方來爲主自未方來爲客自下而上爲主自上而下爲客此變宮變徵之風也春分前後有風自夘方來爲主自酉方來爲客此宮音之風也有風自巳方來爲主自亥方來爲客此商音之風也有風自未方來爲主自丑方來爲客此角音之風也有風自戌方來爲主自辰方來爲客此徵音之風也有風自子方來爲主自午方來爲客此羽音之風也有風自寅方來爲主自申方來爲客自下而上爲主自上而下爲客此變宮變徵之風也谷雨前後有風自辰方來爲主自戌方來爲客此宮音之風也有風自午方來爲主自子方來爲客此商音之風也有風自申方來爲主自寅方來爲客此角音之風也有風自亥方來爲主自已方來爲客此徵音之風也有風自丑方來爲主自未方來爲客此羽音之風也有風自夘方來爲主自酉方來爲客自下而上爲主自上而下爲客此變宮變徵之風也小滿前後有風自巳方來爲主自亥方來爲客此宮音之風也有風自未方來爲主自丑方來爲客此商音之風也有風自酉方來爲主自夘方來爲客此角音之風也有風自子方來爲主自午方來爲客此徵音之風也有風自寅方來爲主自申方來爲客此羽音之風也有風自辰方來爲主自戌方來爲客自下而上爲主自上而下爲客此變宮變徵之風也夏至前後有風自午方來爲主自子方來爲客此宮音之風也有風自申方來爲主自寅方來爲客此商音之風也有風自戌方來爲主自辰方來爲客此角音之風也有風自丑方來爲主自未方來爲客此徵音之風也有風自夘方來爲主自酉方來爲客此羽音之風也有風自巳方來爲主自亥方來爲客自下而上爲主自上而下爲客此變宮變徵之風也大暑前後有風自未方來爲主自丑方來爲客此宮音之風也有風自酉方來爲主自夘方來爲客此商音之風也有風自亥方來爲主自巳方來爲客此角音之風也有風自寅方來爲主自申方來爲客此徵音之風也有風自辰方來爲主自戌方來爲客此羽音之風也有風自午方來爲主自子方來爲客自下而上爲主自上而下爲客此變宮變徵之風也處暑前後有風自申方來爲主自寅方來爲客此宮音之風也有風自戌方來爲主自辰方來爲客此商音之風也有風自子方來爲主自午方來爲客此角音之風也有風自夘方來爲主自酉方來爲客此徵音之風也有風自巳方來爲主自亥方來爲客此羽音之風也有風自未方來爲主自丑方來爲客自下而上爲主自上而下爲客此變宮變徵之風也秋分前後有風自酉方來爲主自夘方來爲客此宮音之風也有風自亥方來爲主自巳方來爲客此商音之風也有風自丑方來爲主自未方來爲客此角音之風也有風自辰方來爲主自戌方來爲客此徵音之風也有風自午方來爲主自子方來爲客此羽音之風也有風自申方來爲主自寅方來爲客自下而上爲主自上而下爲客此變宮變徵之風也霜降前後有風自戌方來爲主自辰方來爲客此宮音之風也有風自子方來爲主自午方來爲客此商音之風也有風自寅方來爲主自申方來爲客此角音之風也有風自巳方來爲主自亥方來爲客此徵音之風也有風自未方來爲主自丑方來爲客此羽音之風也有風自酉方來爲主自夘方來爲客自下而上爲主自上而下爲客此變宮變徵之風也小雪前後有風自亥方來爲主自巳方來爲客此宮音之風也有風自丑方來爲主自未方來爲客此商音之風也有風自夘方來爲主自酉方來爲客此角音之風也有風自午方來爲主自子方來爲客此徵音之風也有風自申方來爲主自寅方來爲客此羽音之風也有風自戌方來爲主自辰方來爲客自下而上爲主自上而下爲客此變宮變徵之風也右十二律各隨方位分別賔主占其順逆之風而以五行生克辧定吉凶今風角家所謂子午爲宮丑未爲徵寅申爲商夘酉爲羽辰戌爲角巳亥爲變宮子午互爲變徵六律五聲分爲陰陽卽其遺法也推本而論之蓋以子爲黃鐘故曰陽宮其徵則林鐘也故未爲陽徵午爲蕤賔故曰陰宮其徵則大呂也故醜爲陰徵至變徵則互相爲用故子爲午之變徵午爲子之變徵一終旣畢則從大呂林鐘爲始卻以丑爲陽宮未爲陰宮寅申爲徵夘酉爲商辰戌爲羽巳亥爲角子午爲變宮丑未互爲變徵余律放此凡十二終而爲八十四聲監正元統所輯風角一覽乃以子午爲宮丑未寅申爲徵夘酉爲羽辰戌爲商巳亥爲角不隨月律所在遷移其相傳之誤歟然古人占風不特此耳如管子曰凡聽徵如負豬豕覺而駭凡聽羽如鳴馬在樹凡聽宮如牛鳴窌中凡聽商如離羣羊凡聽角如雉登木以鳴音疾以淸周官保章氏以十有二風察天地之和命乖別之妖祥鄭注曰十有二辰皆有風吹其律以知和否春秋楚師伐鄭師曠曰吾驟歌北風又歌南風南風不競多死聲楚必無功是時楚師多凍其命乖別審矣服防曰北風無射夾鐘以北南風南呂姑洗以南律書所謂六律爲萬事根本其於兵械尢所重故云望敵知吉凶聞聲效勝負百王不易之道也然考之傳記陽立於五極於九五九四十五則變矣故八風各四十五日艮爲條風震爲明庶風巽爲淸明風離爲景風坤爲涼風兌爲閶闔風漧爲不周風坎爲廣莫風卦不過八風亦八而已其言十二風者幹之風漸九月坤之風漸六月艮之風漸十二月巽之風漸三月而四維之風皆主兩月此其所以爲十二風也十二風卽十二律也故樂記曰八風從律而不姦此之謂也古人占風以知未來之事者亦多矣如周之尹喜占風以知神人漢之翼奉占風以知邪臣其爲術亦不同或以六律五聲或以六情五際或用干支或依卦象初無定法若夫驗與不驗則存乎其人耳

律景

天效以景地效以響景卽晷也響卽律也景有修短律有淸濁景有消長律有損益其理一也故冬至景極長而配之以黃鐘半律則極短夏至景極短而配之以黃鐘正律則極長大雪小雪冬至之兩鄰也故皆配之以應鐘所以佐黃鐘半律也芒種小暑夏至之兩鄰也故皆配之以大呂所以輔黃鐘正律也春秋二分晷景適平故皆配之以蕤賔以要言之景漸短則律漸長景極短則律極長所謂參伍以變錯綜其數者也淮南子曰子午夘酉爲二繩丑寅辰巳未申戌亥爲四鉤東北爲報徳之維西南爲背陽之維東南爲常羊之維西北爲號通之維日冬至則斗北中繩陰气極陽气萌故曰冬至爲徳日夏至則斗南中繩陽气極陰气萌故曰夏至爲刑陰陽刑徳有七舎何謂七舎室堂庭門巷術野十二月徳居室三十日先日至十五日後日至十五日而徙所居各三十日徳在室則刑在野徳在堂則刑在術徳在庭則刑在巷陰陽相徳則刑徳合門八月二月陰陽气均日夜分平故曰刑徳合門徳南則生刑南則殺故曰二月防而萬物生八月防而艸木死兩維之間九十一度十六分度之五而升日行一度十五日爲一節以生二十四時之變斗指子則冬至音比黃鐘加十五日指癸則小寒音比應鐘加十五日指丑則大寒音比無射加十五日指報徳之維則越陰在地故曰距日冬至四十六日而立春陽气凍解音比南呂加十五日指寅則雨水音比夷則加十五日指甲則雷驚蟄音比林鐘加十五日指夘中繩故曰春分則雷行音比蕤賔加十五日指乙則淸眀風至音比仲呂加十五日指辰則谷雨音比姑洗加十五日指常羊之維則春分盡故曰有四十六日而立夏大風濟音比夾鐘加十五日指巳則小滿音比太蔟加十五日指丙則芒種音比大呂加十五日指午則陽气極故曰有四十六日而夏至音比黃鐘加十五日指丁則小暑音比大呂加十五日指未則大暑音比太蔟加十五日指背陽之維則夏分盡故曰有四十六日而立秋涼風至音比夾鐘加十五日指申則處暑音比姑洗加十五日指庚則白露降音比仲呂加十五日指酉中繩故曰秋分雷戒蟄虫北鄕音比蕤賔加十五日指辛則寒露音比林鐘加十五日指戌則霜降音比夷則加十五日指號通之維則秋分盡故曰有四十六日而立冬艸木畢死音比南呂加十五日指亥則小雪音比無射加十五日指壬則大雪音比應鐘加十五日指子故曰陽生於子陰生於午此篇用律與常法異歷家罕有知者故備述焉或問气之說豈傳聞之誤歟不然古人用律何故異耶曰此事大難言也非愚昧所知也𨿽然甞私淑諸何氏之徒竊聞其大槪焉瑭之言曰或問孟子何謂浩然之气曰難言也其爲气也至大至剛以直養而無害則塞於天地之間其爲气也配義與道無是餒也是集義所生者非義襲而取之也行有不慊於心則餒矣律候气之謂歟公孫曰心和則气和气和則形和形和則聲和聲和則天地之和應矣蓋律者形而下者也气者形而上者也形而上謂之道形而下謂之器不求諸道而求諸器未之有也隋志曰灰飛半出爲和气吹灰全出爲猛气吹灰不能出爲衰气和气應者其政平猛气應者其臣縱衰气應者其君暴由此觀之古人以律占政事之得失今人以歷驗律管之眞僞失其防矣

律曆融通卷三﹤子部﹐天文算法類﹐推步之屬﹐聖壽萬年曆__律曆融通﹥

欽定四庫全書

律曆融通卷四

明朱載堉撰

黃鐘歷議下【凡二十四篇】

五紀

洪範五紀一曰嵗二曰月三曰日四曰星辰五曰歷數乾坤定位之後四時七政隨天而運寒暑一匝爲嵗虧盈一匝爲月旦暮一匝爲日經緯錯列爲星辰步算精審爲歷數故有王省惟嵗乃至庶民惟星之文省者猶言察也省察嵗月日星歷五者之協否也王察嵗卿士察月師尹察日庶民察星由上達下皆與聞焉以驗時歷恐有乖誤責非在於一人故總嵗月日星四者言之則曰五紀其實歷數一事耳卿士以下不言省者綂於上文故也王省惟嵗者察其寒暑之往來陰陽之消長以定四時也卿士惟月者察其望之虧盈交防之薄食以定四象也師尹惟日者察其晨昏之出沒晷景之進退以定漏刻也庶民惟星者星有好風星有好雨察其中星之早晚以知時令以便農商以占風雨以愼出入也夫嵗乃月之綱月乃日之綱日乃星之綱星乃歷之綱事體有輕重次序有先後不容紊也故曰嵗月日時無易百谷用成乂用明俊民用章家用平康此一節本四五紀文而錯簡於八庶徵條先儒因就庶徵爲說非箕子本防矣嗚呼至哉天气煦物地形嫗物日昱晝燥物月昱夜息物星辰以綱紀物嵗時分至發斂啟閉以行物聖人仰觀俯察測以度計以數準以法象用能知其形狀大小遠近運行遲速分齊之詳以教民者其來尙矣圜冠句屨之流斯豈可不知歟

三正

何休春秋注曰夏以斗建寅之月爲正平旦爲朔法物見色尙黑殷以斗建丑之月爲正雞鳴爲朔法物牙色尙白周以斗建子之月爲正夜半爲朔法物萌色尙赤今按正朔兩字世並言之然非一義也一嵗之中舉一月而首之之謂正一日之間擇一時而尙之之謂朔故周之天綂也更始履端則以子月祀享朝防亦以子時故其詩曰夜如何其夜未央庭燎之光君子至止鸞聲將將又云雞旣鳴矣朝旣盈矣此皆周人之詩紀其時事耳商之地綂夏之人綂異夫是也說者曰黃帝以來至於夏末並用人綂以寅月爲元日以平旦爲良辰自湯至秦迄於漢初疊用亥子丑而以爲正朔武帝太初元年始乃復之至今行焉大抵有一代之君則必有一代之綂有一代之正則必有一代之朔豈可生其朝而悖其制從其月而戾其時哉𨿽然言天道者必先子何以知之閼逢困惇合璧連珠數由是起土圭測景律管气理由是興此天道必先乎子也行人事者必用寅何以知之寅賔出日平秩東作帝典斯存雞鳴而起坐以待旦軻書足據此言人事必用於寅也夫天道長於子百世之上質諸聖人而不易故孔子曰復其見天地之心乎人事便於寅百世之下俟諸聖人而不疑故孔子曰行夏之時周易主於天道魯論主於人事各主一理不可偏廢然亦不可使相混也考諸史誌古之曆術立元有二夏曆以寅月平旦合朔立春爲元則子丑月屬昨嵗而子丑時亦屬昨日周曆以子月夜半合朔冬至爲元則子丑月屬來嵗而子丑時亦屬來日劉宋何承天造元嘉歷始以寅月甲子夜半合朔雨水爲元進乖夏朔退非周正唐一行大衍歷議譏之當矣近世術家乖謬尢甚仍謂寅月爲嵗之首子時爲日之元遂使在外臣工泥於習俗迷其歸趣每遇朝賀祀享重典廼以三更五更爲期淆亂正朔大違國制原其本心蓋由恭敬使然遂致於失禮耳禮者無過無不及者也記曰君子表微況玆非細故乎是故不可不辧考諸制典所載一應重大禮儀並云淸晨旣無三更五更之說而累朝詔赦首條皆云自某日昧爽已前是亦以寅卯爲晝夜之際而不以亥子爲今昨之界以此推之則知術家嵗首寅月日首子時天人二綂正朔二義蓋相紊矣原諸古人朝賀祀享自黃帝至舜禹皆用平旦行禮象其有明徳也此百王不易之法非若庭燎雞鳴之詩所陳乃湯武一時之權制也我朝得天下最正而明徳昭然可謂度越黃帝舜禹矣彼湯武一時之權制無足取也今在外各衙門乃捨此而取彼豈不謬哉舊曆命气朔皆始自天正非也新法推恆气以立春爲首步經朔以建寅爲先計晝刻以日出爲始如是之類欽遵聖制用夏正也惟命律呂仍首黃鐘命宿度仍起夜半所謂並行而不相悖也

二綂

大綂歷乃洪武間欽天監監正元綂造其術以洪武十七年甲子嵗爲歷元上考下推無消長之法時監副李徳芳上疏駁之謂綂甲子元曆不與經史相合至差四日半宜用許衡辛巳元歷及消長之法方合天道上曰二綂皆難憑只驗七政交防行度無差者爲是由是本監造歷用綂甲子元曆推算夫大綂歷驗今交食𨿽密但考古之法未備徳芳言之當矣今則仰體太祖聖諭二綂難憑之意和防二家當以大綂之密者刊正授時之失復以授時之所長者補大綂之所未備其視元志諸應惟气應測驗最眞是故無所增損其閏應等依大綂之法以增損之故閏增元志二刻交增元志二刻十四秒轉減元志十六刻九十九分仍借授時所距之年以立嵗差之法蓋距年近則差法不可以立故也授時舊法嵗實天周皆每百年頓差一分大綂𨿽無此法然當斟酌舊術但去其已甚者耳新法所求嵗差每年增損一秒七十五忽二年秪積得三秒五十忽如是漸漸積之以至於分分而刻刻而日古人所謂天地之道浸其消長之法不可以峻也又推交食頗與舊法不同而比授時大綂皆密此乃合二綂之所長欽遵我太祖髙皇帝聖諭也凡當潤色者詳見各條下

嵗余

古之造歷者立表景於其午晷短長之極以驗陰陽消息之始是爲歷本孟子曰天之髙星辰之逺茍求其故千嵗日至可坐而致此之謂也且如今日午中晷景極長則從今日爲始日日驗之凡歷三百六十五日而復長是爲冬至今日午中晷景極短驗亦如之凡歷三百六十五日而復短是爲夏至是知三百六十五日爲一嵗之大率也然至四嵗則歷三百六十六日而後復長及復短者蓋每嵗之末尙有餘分是故積四嵗而餘一日則知一嵗當餘四分日之一也日有百刻均作四分每分爲二十五刻將此所餘一日派入四嵗則每嵗爲三百六十五日二十五刻舉其成數言之則三百六十六日也故堯典曰期三百有六旬有六日以閏月定四時成嵗此之謂也三代古法至春秋時蓋已亡矣孔子數致意焉其說見於左傳是巳秦漢以降言歷諸家惟知嵗周三百六十五日二十五刻而不知實不及二十五刻但二十四刻有奇然奇零之數幽微之理未易窺測不能的知眞數是故術家以意酌量定取分秒謂之嵗余漢末有劉洪者宗室之子也善推步之學其造乾象歷考驗日月與術相較因見气朔後天精思二十年始悟歷與天不合者蓋由嵗余太彊之所致也創意減之遂將嵗餘二十五刻命作二千五百而減爲二千四百六十一分有奇由是以來治歷之家所見不同或損或益大率多在二千四百四十分左右至許衡等造授時歷復將嵗余減至二千四百二十五分可謂減之之極自古所未有也然以之推步測驗與天實爲密近迄今歷家宗之無敢議者抑亦未有逐日驗景測儀若彼之用心者彼𨿽積久或復漸差亦無人識之也嘗詳味之疑其一二似有未當故略辧之以俟知歷者擇焉授時歷謂上考往古每百年於嵗實加一分下求將來減亦如之竊以爲此言過矣夫陰陽消長之理以漸而積者也先自一秒積至十秒復自十秒積至一分未有不從秒起便至分者授時歷於百年之際頓加一分考古冬至𨿽或偶中揆之於理實有未然假如春秋魯隱公三年辛酉嵗下距至元辛巳二千年以授時本法算之於嵗實當加二十分得庚午日六刻爲其年天正冬至凡冬至距來年冬至該三百六十五日四分日之一今以授時之法考其次年壬戌嵗下距至元辛巳千九百九十九年當加十九分得乙亥日五十刻四十四分爲其年天正冬至置乙亥日五十刻四十四分減去庚午日六刻加所去旬周三百六十得三百六十五日四十四刻四十四分則是三百六十五日九分日之四非四分日之一也歷法之謬莫甚於此知歷之家所當訂正者也新法以其差率不均稍訂正之設若每年增損二秒推而上之則失昭公己丑假如每年增損一秒至一秒半則失僖公辛亥二秒爲過一秒至一秒半爲不及酌取中數每年增損一秒太則僖公辛亥昭公己丑皆得矣其法置定距自相乘七因八歸所得律母約之爲分命曰嵗差七居雒書之西爲坎八居河圖之東爲離坎離爲日月門戶歷家取法以制嵗差然惟嵗防有所增損若周天余分則不必增損授時歷有周天嵗余增損相補之法今革去不用也

朔余

節气晷漏生於日陽道也朔望交防生於月陰道也陽道至尊而理微非庸夫所能察陰道平易而象著此俗子所共知故聖人順世俗之情而紀時令以望指其圓缺以識之謂之某月此月名所由立朔閏所由出也然星命家直以節气推人吉防若斷自朔日爲某月推之則不驗此則陽道至尊之明證矣凡推朔望交食差一二刻卽覺其誤而於二至晷景差一二日尙不能覺此又陰道平易之明證矣故曰推交食者歷家之易事也定晷漏者歷家之難事也是以聖人重气常人重朔𨿽有重輕未可偏廢或者有謂宜廢朔望之名直以節气紀之庶防尊陽抑陰之意殊不思朔望之名其來也逺書曰十有一月朔巡守至於北嶽之類是也古人淳朴但見十九年終冬至與朔同日遂謂十九年爲一章一章之月凡二百三十五內有七閏焉以章嵗十九乘周嵗三百六十五日二十五刻而以章月二百三十五除之得二十九日五十三刻八分五十一秒此古歷一月之率也故曰九百四十分日之四百九十九後世精於歷者察知嵗朔余分率皆太彊以致後天自漢劉洪始裁減之乃以千四百五十七分日之七百七十三爲朔余以法除實得五十三刻五分四十二秒是後諸家增損不同所同者二十九日五十三刻耳夫古歷朔余固太彊而洪削之則太弱故其歷行之未久朔輙先天惟大衍等歷朔餘五分九十二秒者無過不及麟徳歷以爲五分九十七秒猶失之彊紀元歷以爲五分八十九秒亦失之弱授時歷並麟徳紀元二歷朔余折半得五分九十三秒其庶幾乎中平之率矣

盈虛

一嵗十二月一月三十日摠之以六十甲子焉蓋律曆之恆數如此傳曰紀之以三平之以六成於十二天之道也以十二乘三十得三百六十爲一期之日易曰三百六十當期之日指恆數而言耳然十二律气每气所管實三十日四十三刻有奇與三十相減多四十三刻有奇謂之气盈十二月朔毎朔所管惟二十九日五十三刻有奇與三十相減少四十六刻有奇謂之朔虛各以十二乘之气盈得五日二十四刻有奇朔虛得五日六十三刻有奇相並共得十日八十七刻有奇謂之閏餘大槪言之則一年而餘十一日積至三年之內則餘一月是故置閏月也書曰以閏月定四時成嵗此之謂也假如今年正月元旦立春則知明年正月十二日立春自立春至立春隔三百六十五日自元旦至元旦隔三百五十四日相減恰餘十一日也古語閏餘成嵗此之謂也夫一嵗而餘十一日此儒者及歷家所共知也若問此十一日分派在一嵗內何月何日爲多一日何月何日爲少一日不獨世儒不知𨿽精通歷學者而亦未易知也何以言之趙友欽曰唐一行已前沒滅之術不同元授時歷蓋仿一行法也沒用气盈而推滅用朔虛而求所謂沒者均一期爲三百六十段每段爲一日有奇如以冬至爲第一段則小寒爲第十六段余以類推其段日日有之凡兩段跨三日先一日九十九刻左右後一日一刻左右二段之間𨿽止一日有奇但一日整居其間而餘數跨在前後二日首尾故曰跨三日若一日之段在九十八刻五十四分三十七秒半已後者爲沒沒之次日必無其段無段之日其先一日必爲沒矣今按此說不以無段之日爲沒而以其先一日爲沒於理不通是故爲之辧曰夫盈生於气者也虛生於朔者也皆以三十日爲法者紀之以三故也置律率三十日四十三刻六十八分七十五秒而以三十除之得一日一刻四十五分六十二秒半乃一日而有餘名爲盈防置朔率二十九日五十三刻五分九十三秒亦以三十除之得九十八刻四十三分五十三秒十忽乃一日而不足名爲虛防置恆气大小餘以盈防累加之則日日有其段至盈日則一段跨三日蓋此段其首在昨日其尾在明日而本日無全段故曰沒日置經朔大小餘以虛防累加之則日日有其段至虛日則一日跨三段蓋此日上有前段尾下有後段首而本段無全日故曰滅日古歷謂之沒滅今歷謂之盈虛其義一也置律率三十日四十三刻六十八分七十五秒爲實以其小餘四十三刻六十八分七十五秒爲法實如法而一爲日得六十九日六十六刻九十五分二十七秒是爲前後兩盈相距之數置朔率二十九日五十三刻五分九十三秒爲實而以朔虛四十六刻九十四分七秒爲法實如法而一爲日得六十二日九十一刻四分二十三秒是爲前後兩虛相距之數置所求盈虛大小餘以距數累加之卽得次盈及次虛矣舊法推萬曆九年辛巳嵗气首冬至在辛未日八十一刻新法疑其稍彊恐致後天乃減去七刻有奇以致盈日撙在後耳故舊法在正月甲午而新法在二月度子者蓋盈生於气气之分秒少攺多則盈移於前多攺少則盈移於後亦自然之理也

爻象

爻象配日之說出自緯書通卦驗綂軌圖參同契等而漢儒孟喜京房郎顗及魏伯陽所見各有異同孟氏章句其說易本於气而後以人事明之京氏乃以卦爻配期之日然分數有多寡參差不齊止於占災眚驗吉凶而已若夫觀陰陽之變化則錯亂而不明郎氏所傳之卦皆六日八十分日之七蓋置期周三百六十五日二十五刻爲實以六十卦爲法除之得六日而餘五百二十五刻以百刻乘六十得六千刻用約分法以七十五除其法得八十除其實得七故曰毎卦所管六日七分已上諸家皆於羣卦之內摘出坎離震兌餘六十卦以中孚爲首一日配一爻至嵗終爲一周魏氏則於羣卦之內摘出乾坤離坎餘六十卦以屯爲首一時配一爻至月盡爲一周夫月盡爲一周者遇小盡則數不行嵗終爲一周者不以復卦陽生爲气之始亦與天地自然之理不相契合要之各出臆見互有可疑者焉自劉洪乾象歷已來至於耶律楚材庚午元歷皆載卦象之術惟許衡授時歷黜之不用至今從之新法𨿽用卦爻配日然與舊術則大不同蓋謂伏羲以木徳王故其所畫八卦每卦各有三爻三者木之生數八者木之成數因而重之不過倍其三以爲爻八其八以爲卦耳凡爻初自下起猶木之根而榦榦而枝也其橫圖自左而右者陽左而陰右也其從圖自上而下者陽上而陰下也如是縱橫錯綜以成六十四卦方圖震巽恆益實居中央此四卦者貞悔皆屬木伏羲所尙也故爲羣卦之宗摠綂四時而以陽剛陰柔分配春秋冬夏震春分巽秋分以風雷爲驗也益則雷在內風在外恆則風在內雷在外冬至夏至之象除此四卦其餘六十以冬至日爲復初九而次之以頤屯旣濟家人此五卦在子位以應黃鐘後段及大呂前段也以大寒日爲臨初九而次之以明夷賁損節此五卦在丑位以應大呂后段及太蔟前段也以雨水日爲泰初九而次之以大畜需小畜中孚此五卦在寅位以應太蔟後段及夾鐘前段也以春分日爲大壯初九而次之以歸妹丰離噬嗑此五卦在卯位以應夾鐘後段及姑洗前段也以谷雨日爲夬初九而次之以大有睽兌革此五卦在辰位以應姑洗後段及仲呂前段也以小滿日爲幹初九而次之以履同人元妄隨此五卦在巳位以應仲呂后段及蕤賓前段也以夏至日爲姤初六而次之以大過鼎未濟解此五卦在午位以應蕤賓後段及林鐘前段也以大暑日爲遁初六而次之以訟困咸旅此五卦在未位以應林鐘後段及夷則前段也以處暑日爲否初六而次之以萃晉豫小過此五卦在申位以應夷則後段及南呂前段也以秋分日爲觀初六而次之以漸渙坎井此五卦在酉位以應南呂后段及無射前段也以霜降日爲剝初六而次之以比蹇艮蒙此五卦在戌位以應無射後段及應鐘前段也以小雪日爲坤初六而次之以謙師升蠱此五卦在亥位以應應鐘後段及黃鐘前段也卦爻之防與聲防同黃鐘後段初均宮聲卽爲復卦初九爻象累加聲防得復六二至於上六而後繼以頤卦初九如是六十卦三百六十爻當期之日惟盈沒爲閏日無爻象者亦猶閏月無中气也以其術與律呂術同是故歷經附載

日躔

古歷緒餘見於經典灼然可考莫如日躔及中星焉而推步家鮮有達者穿鑿紛紜至今未定蓋由不知夏時之與周正異也夫唐虞禪讓正朔相沿故大戴禮記云虞夏之歷建正於孟春此之謂也夏小正篇卽其遺法大抵夏曆紀中星察發斂皆以節气爲主周曆則以中气爲主曆術古有六家其顓頊等歷今𨿽不可考而一行之時尙及見之大衍歷議言之詳矣顓頊歷上元甲寅嵗正月甲寅晨初合朔立春七曜皆直艮維之首蓋重黎受職於顓頊九黎亂徳二官咸廢帝堯復其子孫命掌天地四時以及虞夏故本其所由生命曰顓頊其實夏曆也湯作殷曆更以十一月甲子夜半合朔冬至爲上元周人因之距羲和千祀昏明中星率差半次夏曆章蔀紀首皆在立春故其課中星揆斗建與閏餘所盈縮皆以十二節气爲之損益而殷周漢歷章蔀紀首皆直冬至故其名察發斂亦以中气爲主此其異也夏小正𨿽頗疏簡失傳乃羲和遺迹何承天循大戴之說復用夏時更以正月甲子夜半合朔水爲上元進乖夏朔退非周正故近代推月令小正者皆不與古合嘗以新法嵗差上考堯典中星則所謂四仲月蓋自節气之始至於中气之終三十日內之中星耳後世執著於二分二至中星是亦誤矣禮記注防曰月令昏明中星皆大略而言不與歷正同但在一月之內有中者卽得載之所以昏明之星不可正依歷法但舉大略耳此說得之夫測中晷以定冬至冬至正則一嵗節气從而正矣驗中星以求日躔日躔眞則七政行度無不眞矣此二者蓋治歷之本也豈可茍哉漢志曰元封七年十一月甲子朔旦冬至日月在建星又曰在牽牛之初宋祁曰建星在斗後十三度在牛前十一度日在鬥牛間是太初所測止得其大略耳大衍歷議謂明帝永平十一年冬至當以戊午而四分曆以爲辛酉章帝元和二年冬至當以丁亥而四分曆以爲庚寅至旣後天三日日必先天三度故當時測驗者以爲日在南斗二十一度以今密率考之實在南斗十七八度之間而已劉宋之世何承天以爲日應在斗十三四度祖衝之以爲在斗十一度是亦未有定說唐一行曰日之所在難知驗以中星則漏刻不定漢世課昏明中星爲法已淺今候夜半中星以求日衝近於得密而水有淸濁壺有增減或積塵所擁故漏有遲疾臣等頻夜中星而前後相差或至三度大率冬至逺不過斗十四度近不出十度以此觀之一行所測蓋亦未爲密也按東晉以前未有嵗差之說故三綂歷以爲冬至常躔牽牛之初四分曆以爲冬至常在斗二十一劉洪蔡邕之流皆無異說自虞喜始覺其差謂每嵗當漸差故創立嵗差術其歷𨿽不傳而其法可考也且如推堯元年冬至日躔宿度則諸家所見亦各不同虞喜以爲嵗差二分堯時日應在危何承天謂堯時日應在須女十度左右祖衝之譏承天之失復從虞喜之說嵗差二分有奇日在營室初度劉孝孫以爲在危一劉焯以爲在虛六大衍歷嵗差一分二十秒日在虛一紀元歷嵗差一分三十六秒日在虛六授時歷本法上考往古每百年嵗周長一分天周消一分堯距至元三千六百餘年故嵗周三百六十五萬二千四百六十一分天周二百六十五萬二千五百三十九分如是推之則堯時日在牛二大綂歷不用授時消長之術但以常數推之然則當在危一有奇二歷相差二十六度其推冬至之日及有閏無閏亦各不同四仲中星各隨日躔而異諸賢所見互有異同竊以爲承天一行二家之說蓋近之矣

天周

古歷周天之度周嵗之日皆三百六十有五全防之外皆有奇分所謂四分之一自今嵗冬至距來嵗冬至歷三百六十五日而日行一周凡四周曆千四百六十則餘一日析而四之則四分之一也然天之分常有餘嵗之分常不足其數有不能齊者蓋黃道𨿽去差冬夏二至日躔恆距赤道二十四度其躔每嵗不同嵗差移一分余斜絡於二十八宿間嵗久皆其經行之道如人纏絲爲團絲絲纏絡𨿽重復參差而周道則一譬猶月之出入黃道每交退移變動不居日出入於赤道大率亦然但月之退移也著而日之退移也微古人造歷初未之覺以爲日有常度天周卽嵗周其說似是而非故久而益差晉虞喜始覺之謂天度與嵗日數殊不用天周卽嵗周之術使天自爲天嵗自爲嵗因立嵗差法其法損嵗余益天周使嵗余浸弱天周浸彊彊弱相減則得日躔嵗退之差歷代治歷者咸宗之而有所損益焉初喜以天體爲三百六十五度二十六分乃四分之一有餘嵗防爲三百六十五日二十四分乃四分之一不足五十年差一度宋何承天以嵗差太速攺周天爲三百六十五度二十五分半周嵗爲三百六十五日二十四分半百年差一度祖衝之以四十五年差一度隋劉焯以七十五年差一度唐傅仁均以五十五年差一度僧一行以八十二年差一度自後諸歷各各不同宋歷多在七十五年左右惟綂天歷取大衍嵗差率八十二年及開元所距之差五十五年折取中數得六十六年三分年之二爲日退移一度之限故謂周天三百六十五度二十五分七十五秒周嵗三百六十五日二十四分二十五秒百年差一度半元授時歷從之至今守其說蓋亦近密矣按漢代以前未有嵗差之法晉宋而後𨿽立嵗差而未有定論李淳風猶謂無差冬至日常躔斗十三度至一行而論始定王孝通難云如嵗差自昴至壁則堯前七千餘載冬至日應在東井井極北故暑斗極南故寒寒暑易位必不然矣一行辧之曰夫所謂嵗差者日與黃道俱差也假令冬至日躔大火之中則春分黃道交於虛九而南至之軌更出房心外距赤道亦二十四度設在東井差亦如之若日在東井猶去極最近表景最短則是分至常居其所黃道不遷日行不退又安得謂之嵗差乎此言當矣至若損嵗余益天周之說今則以爲未然蓋嵗余𨿽有所消而天周實無所長其彊使之長者不過因求嵗差而設此以胸臆之見而誣天也夫嵗余之消驗諸晷景可知天周之長則無所憑據非近誣矣乎今考諸歷周天余分以萬約之則古六歷爲三百六十五度二千五百分大衍歷爲二千五百六十五分紀元歷爲二千五百七十二分授時歷爲二千五百七十五分皆以漸而增也豈天實有所增哉特人爲傅防之耳古云善治歷者當順天以求合非爲合以驗天此皆爲合驗天者也故今新法削去後人所增之分以復古歷之舊所謂周天三百六十五度四分度之一是也一爲實四爲法實如法而一以度母百約之則爲二十五分上考下推無所增損此不易之法也

嵗差

渾天家說天體正圓狀如鞠毬內少半盛水中間浮一葉譬之地也元气運天左旋不已而地常平爲水所載故也人處地上不當天半地上天多地下天少何以知之以日月之近大而逺小星度之髙密而低疎知之也然地平旣在天半之下而仰觀止見周度之半者天逺似乎低地平與之相妨人目不可盡見也天有二樞𨿽旋不離其所是謂北極南極然北極升出地上而南極降入地下斜倚運轉非平轉也二極中腰一周謂之赤道亦隨天形斜倚而不平矣言赤道者初非有形昔人木刻渾天之象而以五色莊嚴日月所行之路故以五色名之是謂九道於天則有其路而無其形也天體又似薫被香毬中有機者盛灰埋火之處卽同地耳毬𨿽轉而火常平也兩畔相合之際正猶赤道其中機環則黃道白道也赤黃白道循環一周各爲三百六十五度二十五分其度初亦非有昔人彊名之以便推測耳天本無度地本無裏地以人步爲裏天以日行爲度故曰推步度者尺寸之總名尺不可以量天故借太陽圓徑作爲一度黃道度之廣狹隨太陽髙下而異惟赤道則不然蓋赤道之度近極則狹而密逺極則闊而疎譬如傘蓋半張視其橑也柑橘去皮觀其瓣也或以圓瓜比焉天體旣如圓瓜其十二辰次猶瓜有十二瓣周天三百六十五度二十五分均爲十二瓣則一瓣爲三十度四十三分七十五秒周度輻輳於南北二極則度之形斂尖於瓜之兩端而開廣於瓜之腰圍瓜腰一圍是名赤道其度在赤道者正得一度之廣去赤道則漸逺而漸狹𨿽名一度實不及一度也旣以天體比之圓毬則東西南北相距皆然故東西以二十八宿相距逺近爲度南北以北極樞星相距逺近爲度一周皆三百六十五度二十五分二極相距及赤道半周皆百八十二度六十二分五十秒赤道橫分二極與二極相逺各九十一度三十一分二十五秒𨿽云赤道斜倚於南而其東西兩旁則固在卯酉之位矣蓋赤道宿度有常渾象倚之爲凖然非日所行路日所行路則黃道是也其宿度多寡與赤道不同而累嵗變更或增損無定蓋由黃道斜跨赤道內外各半冬夏二至去赤道最逺其度旣狹而日又橫行故每度爲有餘春秋二分當赤道所交其度旣廣而日又斜行故每度爲不足惟四立之日度在酌中之處余則以漸而廣狹矣日行有餘則度數少日行不足則度數多此黃道所以異也日道以赤道外爲陽內爲陰月道以黃道外爲陽內爲陰一出一入之間差法由玆而立故先儒謂黃道之差始自春分秋分赤道所交月道之差始自交初交中黃道所交黃道一周退前所交六十分度之一是謂嵗差歷二萬一千九百一十五年而嵗差周又曰今人只說天運有差天豈得差自是運行合當如此諸家所擬嵗差分秒率皆疎謬蓋由未悟自然之數故也授時歷以算術句股弧矢方圓斜直所容求到黃赤道度率爲密新法因之取二至初日黃道一度當赤道一度八分六十五秒卽黃赤道相差自然之數也推黃道嵗差術據赤道百年退天一度半故置赤道嵗差一分五十一秒以律母乘之得一度五十分爲實以一度八分六十五秒爲法除之得一分三十八秒命爲黃道嵗差置一度八分六十五秒以律母乘之得一百八度六十五分爲實以一度五十分爲法除之得七十二年不盡用約分法得三十分之十三是知七十二年有奇而黃道退一度折一行及傅仁均所擬嵗差於彊弱之間適得中平之率先儒論黃道六十年差一度𨿽似有理用推堯典中星則過中矣未敢以爲然也先儒又謂凡日月每日行度本無盈縮進退歷家欲求日月交防故以赤道爲起算之法以赤道度數而揆之日道月道則有盈縮及進退焉非眞有盈縮進退此說於日似矣月則不然辧見月度條下

命度

漢劉歆三綂歷推步往古上元開辟之始夜半合朔冬至日月如合璧五星如連珠皆躔牽牛之初故其紀星命度起自牽牛而名之曰星紀之次蓋古有是名耳後漢魏晉以來日躔退在南斗故歷家以南斗紀周天之始終而謂之曰鬥分劉宋何承天造元嘉歷攺從夏正以爲上元雨水中气日躔營室命度起自室二不曰鬥分而曰室分祖衝之造大明歷以爲上元冬至日躔北方子位命度始於虛一謂之虛分周隋之際歷法尢疎或斗或虛而無定見劉孝孫以爲上元命度宜起虛中張孟賓以爲日月五星並從斗十一起甄鸞造天和歷起斗十五馬顯造大象歷起斗十二張冑造大業歷先起虛五後稍覺疎攺起虛七劉焯皇極歷命起黃道虛一唐傅仁均戊寅曆命起虛六李淳風麟徳歷以爲定在南斗十二南宮說神龍歷七曜皆起黃道牽牛之初一行大衍歷攺起赤道虛九五紀貞元二歷起赤道虛四宣明歷復從虛九崇元歷仍攺虛四五代欽天歷起虛八宋朝諸歷應天乾元觀天起虛四儀天起虛二明天起虛六崇天紀元綂天起虛七金大定歷起虛七元授時庚午二歷起虛六夫日躔嵗差自有眞度豈人爲傅防可以增損而諸家命度進退不一蓋系舊術之獘所謂演紀上元傅防爲之故致如此自元人定議不用積年日法而猶用其命度起自虛六何哉今術則不然定以東方蒼龍七宿爲首命起赤道角宿初度較諸前代歷家傅防之失玆庶幾得自然之理耳

極

論語曰譬如北辰居其所而眾星共之北辰北極天之樞也天運無窮而樞不動故曰居其所也其不動處無星故謂之辰傍有星名曰紐自漢至齊梁先儒談天者皆謂紐星卽不動處惟祖暅之以儀測知不動處猶去紐星一度有餘自唐至宋又測紐星去不動處三度有餘南宋在臨安測紐星去極約有四度半元志但從三度之說蓋紐星去極尙未有定說也唐開元間測浚儀嶽臺北極出地三十四度八分宋志元志皆云三十五度或云三十五度弱弱者謂在八九十分之間而不滿一度也大都北極出地四十度太彊太卽七十五分太彊八十分左右也太半少彊弱約量爲說耳唐志云北極去地𨿽秒分微有盈縮難以目校大率三百五十餘里而差一度極之逺近旣異則黃道晷景固隨而變矣蓋極之法亦未有定也元志有正方案專爲極而設凡置儀象以爲之準然紐星去極古今尙無定論況能測知極出地之度耶今擬新法宜於正方案上周天度內權以一度爲北極自此度外右旋數至六十七度四十一分爲夏至日躔所在復數至百一十五度二十一分爲冬至日躔所在左旋數亦如之距二處經中心交貫界綫並中心共五處各挿一鍼於二至日午中向東立案驗景使三鍼景合而爲一如不合則搘起一頭務使相合然後懸繩界取中綫而又取方十字界之橫界上距極若干度卽極出地度及分也此法簡易惟以日景驗極不必窺測紐星比諸前人目校庶無分秒盈縮之失其正方案制度詳見元史玆不復載

正方

宋志云舊說謂今中國於地爲東南當偏西北望極星置極不當正北又謂天常傾西北極星不得居中夫謂中國觀之天常北倚可也謂極星偏西則不然所謂東西南北者何從而得之豈不以日之所出者爲東日之所入者爲西乎古人候天自安南至浚儀才六千里而北極差十五度稍北不已庸詎知極星之不直人上也今南北才五百里則北極輙差一度已上而東西南北數千里間日分之時之日未嘗不出於卯半而入於酉半則又知天樞旣中則日之所出者定爲東日之所入者定爲西天樞則常爲北無疑矣以衡窺之日分之時以渾儀抵極星以日之出沒則常在卯酉之半少北此殆放乎四海而同者何從而知中國之爲東南也彼徒見中國東南皆際海而爲是說也彼北極之出地六千里之間所差者已如是又安知其茫昧幾千萬里之外耶今直當據建邦之地人目之所及者裁以爲法不足爲法者宜置而勿議可也趙友欽曰地中有子午卯酉四向四向旣正則輪盤二十四向皆正矣然而北方之地各有偏向若世所用指南鍼要亦可準試卽偏地用之驗其所指者正午歟偏午歟使偏地而指偏午則二十四向皆隨偏午而定一向旣差余向俱差矣此不可不辧也本艸衍義曰磁石磨鍼鋒則能指南然常偏東不全南也蓋丙爲大火庚金受其制故如此嘗以正方案之一規均爲百刻而此日景與指南鍼相校果指午正之東一刻零三分刻之一然世俗多不解考日景以正方向而惟憑指南鍼以爲正南豈不誤哉

晷景

縣象著明尺表之驗可推動气幽微寸管之不忒推律气立表測景蓋治歷之本也自漢太初至於劉宋元嘉上下數百年間冬至皆後天三日而司馬遷落下閎京房劉歆揚雄賈逵張衡蔡邕劉洪姜岌之徒素號精於律曆皆所未達何哉至何承天立表測景始知其誤然則觀天地之髙逺在陰陽之消長以正位辧方定時考閏莫近乎圭表而推步晷景乃其至要也元許衡等造授時歷亦憑晷景爲本而於歷經不載推律步晷之術是爲缺略晉志漸臺四星主晷漏律呂事今以律呂晷漏名篇蓋取諸此補大綂之缺也唐一行曰日行有南北晷漏有長短然二十四气晷差徐疾不同者句股使然也直規中則差遲與句股數齊則差急隨辰極髙下所遇不同如黃道漏刻此乃數之淺者近代且猶未曉按自大衍而後各家步晷之術𨿽異大槪不過以距二至日分自乘爲實增損定率或乘或除加減二至恆晷爲所求晷而已今用北極出地度數兼弧矢句股二術以求之庶盡其源又隨地形髙下立差以盡其變前此所未有也

漏刻

日月帶食出入五星晨昏伏見歷家設法悉因晷漏爲準而晷漏則隨地勢南北辰極髙下爲異焉元人都燕其授時歷七曜出沒之早晏四時晝夜之永短皆準大都晷漏算定國初都金陵故大綂歷日出入之時刻及晝夜之消長攺從南京晷漏然當通攺一番全殊元歷可也大綂夏至晝冬至夜皆五十九刻冬至晝夏至夜皆四十一刻授時夏至晝冬至夜皆六十二刻冬至晝夏至夜皆三十八刻相差三刻有奇今推交食分秒南北東西等差及五星定伏定見皆因元人舊法而獨攺其漏刻夫地勢髙下以燕爲準漏刻消長則準金陵互相舛牾是以不合也且元綂攺歷之時未能預知成祖遷都之事故不得不以南監觀象臺測驗爲準永樂以後頒正朔設儀表皆自京師則漏刻亦當宗法北監測驗誠不爲過所以大一綂而尊帝都也是故新法晷漏姑從元歷所推者爲其與今京師晷漏相合也夫晷漏生於日躔與月無干交食則由乎月𨿽日食亦乃月之所爲也宋紀元歷以晷漏繼日躔以交防繼月離是爲得之元授時歷以月離繼日躔以交防繼中星則失其序矣今從宋歷以步晷漏術附日躔篇後編於上卷而以月離交食五星編載下卷蓋寓尊陽抑陰之意

更防

日出謂之晝日入謂之夜日未出二刻半爲晨日已入二刻半爲昏晨昏皆屬夜而不屬晝也舊說天之晝夜以日出入爲界人之晝夜以天昏明爲限日出前二刻半而明日入後二刻半而昏損夜五刻以裨於晝則晝多於夜復校五刻春秋分晝夜五十刻據日見之漏耳若兼日未見及沒後五刻則春秋分晝五十五刻夜四十五刻此說非是趙友欽曰舊云日未出二刻半天先明日已入二刻半天方昏然此五刻不可以眾星出沒論但日出始爲晝入則爲夜耳此說得之蓋日入爲昏初星出爲昏末昏末卽起一更一防故無初更初防非若宿有初度時有初刻也元歷乃以初更初防命之於率不通又五更五防者實爲晨初其距日出惟二刻半耳而宋志云若依司晨星漏歷減去待旦十刻卽同禁中更漏此毛詩所謂興居無節號令不時故挈壺氏不能掌其職也今人或以一更三防爲更初五更三防爲更盡則一更一防及五更五防皆在更防外其法不知始自何時要之當以昏末晨初爲更防之始終方是新法所推中星月食更防悉依古制但未知近日挈壺所掌更漏起末遲速何如耳

月度

洪範曰日月之行有冬有夏言日月行度冬夏各不同人徒知日行一度嵗一周天曽不知盈縮損益四序有不同者北齊張子信及隋劉焯推究日行盈縮自冬至行一度五分漸減一二分至三四分以及赤道之交則正行一度從此復漸減之極於夏至止行九十五分自夏至後其行漸增所增與所減之數相似及冬至則復如前蓋日行一度有餘曰疾不及一度曰遲以增虧之數相補一日止爲一度從冬至距春分以行疾而積盈從春分距夏至以行遲而消其積盈比之常度猶差前故冬至距夏至皆曰盈段從夏至距秋分以行遲而積縮從秋分距冬至以行疾而消其積縮比之常度猶差後故夏至距冬至皆曰縮段然春分前二日半已交赤道則盈二度有餘秋分後二日半才交赤道則縮二度有餘故二分之際盈縮最多授時歷謂盈初縮末限八十八日九十一刻縮初盈末限九十三日七十一刻盈縮極差皆二度四十分要之日在赤道之南行疾赤道之北行遲惟月行則不論赤道南北而爲疾遲蓋別有一理焉李淳風有推月孛法言孛星所在則月行最遲與孛星對衝則月行最疾孛不常見而月行最遲處可以測知今歷四餘躔度所推月孛是也孛躔赤道南則月行遲於南孛躔赤道北則月行遲於北是月行之遲疾不系於赤道也先儒謂日月行度本無盈縮又謂月行近日則疾逺日則遲其說非也古法因十九年月圎二百三十五次故以十九除之得十二度十九分度之七並太陽行一度共得十三度十九分度之七爲月一晝夜平行之定數然觀其所離先後不同有差至五度半者後漢劉洪始推究之知月入轉一周有疾有遲凡一晝夜疾行則至十四度余遲行則止十二度餘二十七日彊半之間疾遲各有等差古法疎略但謂行十三度十九分度之七而近代諸歷用十三度百六十分度之五十九以萬平之得三千六百八十七分半爲月平行率視古爲密焉

定朔

古者平朔月朝見曰朒夕見曰朓劉向父子據洪範傳以爲人事緩急之應未達月行遲疾之理今以日所盈縮月所遲疾而損益之或進退其日以爲定朔則舒亟之度乃數使然非由人事之應遲疾有衰其變者勢也月逶迆馴屈行不中道進退緩速不率其常而損益之率生焉由是躔離相錯偕以損益所謂日過平行則益之不及則損之從陽之義也月過平行則損之不及則益之禦陰之道也𨿽尊卑之用睽而及中之志同蓋月度縮而日度盈則定朔在經朔後名曰朒月度盈而日度縮則定朔在經朔前名曰朓若俱盈俱縮則有損有益定定朢亦如之今歷求盈縮疾遲之加減差卽損益之謂也舊法若定朔加時在日入後則進一日有交見初虧則不進若朢加時在日出前則退一日𨿽在日出後有交見初虧則亦退蓋加時不可見但見初虧卽比加時故借初虧如加時例而進退之夫陽道主於進而陰道主於退朔之有進望之有退亦至理所在也自元人建議革去進朔法朔不復進而望猶退焉大綂歷因之凡月帶食於日出時𨿽屬次日只以其夜言望故退一日此定論也然嘉靖二十六年四月丁酉二十七年三月辛卯皆謂之曉朢食甚在日出後初虧在日出前當退朢而不退蓋注歷之誤云

交道

天左旋日月右轉其所行各有道路月不由日之黃道亦猶日不由天之赤道也前漢治歷者惟有赤道術𨿽知黃道而無其術後漢已來始推黃道而未推月道歷家步月權以黃道命之蓋日道與赤道差逺至二十四度弱月道與黃道差近不過六度耳以黃道步月取其易算也若尋常注歷求其捷要者依月離術求之足矣欲究象數精微則宜推考月之本道卽舊曆所謂九道也元人一之名爲白道載在月離術中今以其名未當攺名交道以其布算旣殊故別爲篇宋書曰前世諸儒依圖緯雲月行有九道故畫作九規更相交錯檢其行次遲疾換易不得順度劉向論九道云靑道二出黃道東白道二出黃道西黒道二出北赤道二出南又云立春春分東從靑道立夏夏至南從赤道秋白冬黒各隨其方按日行黃道陽路也月者陰精不由陽路故或出其外或入其內出入去黃道不得過六度入十三日有奇而出出亦十三日有奇而入凡二十七日而一入一出矣交於黃道之上與日相掩則食焉今書傳官本有圖爲圓規者九而重疊相錯先儒所傳九道蓋如此耳以理究之月行若今纏綫於彈丸上綫道𨿽重然止一縷往來未嘗斷絕果如九規則斷而不相屬此可以見九道之說非也故筆談曰天有黃赤二道月有九道此皆彊名非實有也亦由天之有三百六十五度天何嘗有度以日行三百六十五日而一期彊謂之度以步日月五星行次而已日之所由謂之黃道南北極之中間度最均處謂之赤道月行黃道南謂之朱道北謂之黒道東謂之靑道西謂之白道黃道內外各四並黃道而爲九日月之行有遲有速難以一術禦也故因其合散分爲數段每段以一色名之欲以別算位而已如算法用赤籌黒籌以別正負之數歷家不知其意遂以爲實有九道甚可也元志曰古人隨方立名分爲八行與黃道而爲九究而言之其實一也惟其隨交遷徙變動不居故彊以方色名之月道出入日道兩相交値當朔則日爲月所掩當望則月爲日所衝故皆有食然涉交有逺近食分有淺深皆可以數推之每一交之終退天一度余凡二百四十九交有奇退天一周終而復始正交在春正半交出黃道外六度在赤道內十八度正交在秋正半交出黃道外六度在赤道外三十度中交在春正半交入黃道內六度在赤道內三十度中交在秋正半交入黃道內六度在赤道外十八度月道與赤道正交距春秋二正黃赤道正交宿度東西不及十四度三分度之二自元以前歷家求月道者皆自黃道推之元人攺從赤道求之其差數多者不過三度五十分少者不下一度三十分是爲月道與赤道多少之差舊曆皆雲月出黃道外曰陽曆入黃道內曰陰曆新法不用陰曆陽曆之名直曰內外而已蓋以月行在黃道北爲內在南則爲外也

交防

易曰縣象著明莫大乎日月日乃火之精其卦爲離月乃水之精其卦爲坎然離之象外陽而內陰外剛而內柔外明而內暗外實而內虛坎之象則反是是故太陽其質則虛若火之爲焰也太陰其質則實若水之爲冰也日自有光月本無光借日之光爲光亦猶冰本無光以燈照之則有光矣夫物之性火能舒光水能函景故日能舒普天之光而月能函大地之景月中如有物者猶鏡所照蓋山河之景也月形不似鏡而如圓毬者與渾天同類也日沒地中月在天上猶能受其光者譬如磁石隔物猶能引鍼二气潛通自然相感非地所能隔也書曰哉生明又曰旁死魄皆指月而言蓋日光所照則謂之明其所不照則謂之魄故定望加時與日相逺距天半周其路𨿽殊其度則衝徑過對直與日相望故謂之望人居其間盡覩其明故月形圓旣望則偏所不照者而漸生矣故曰哉生魄也定朔加時與日最近𨿽各在一路而其度正同日在於上月潛在下與日相防謂之合朔日照月表人覩其裏日光赫盛不見月形謂魄亡矣故曰死魄旁死魄者朔後一日也其次日曰朏朏者月始出也故又曰哉生明至於朔望之間去日非近非逺當天半周之半日照其側人觀其傍故半明而半魄其形若弓張故謂之在上旬曰上在下旬曰下下月在日西故光在東上月在日東故光在西由去日有逺近故光景有圓缺而月之體本無盈虧也凡所謂朔望者日月同度相合對度相衝而其路則殊也若路同則食矣古云同經同緯則食同經不同緯則不食是也蓋黃道與月道如香毬內二環相疊而小差定朔近交則月體蔽日而日食定望近交則日光沖月而月食因距交有逺近故食分有多寡然日月之體本無傷損也由是言之日月之食與否當觀月行表裏距交逺近皆可以籌防而推焉大約於黃道驗之也嘗造泥丸中穿一索外以粉塗之縣於暗室中以燈照其側則半明半暗照其前則全明照其後則全暗此望晦朔之象也方照其後時若少偏則𨿽不見粉丸之光而猶見燈光若不偏則燈光反爲粉丸所掩此日食之象也方照其前時若少偏則背燈而視之全見粉丸之光若不偏則其光反爲燈景所蔽此月食之象也夫有理而後有象有象而後有數理由象顯數自理出理數可相倚而不可相違凡天地造化莫能逃其數故曰推算交食歷家之易事也測景驗律曆家之難事也

日食

舊說日體大其道周圍亦大月體小其道周圍亦小月道在日道內猶如小環在大環中日去人逺月去人近月體因近視而比日體之大月道因近視而比日道之廣故皆爲三百六十五度四分度之一月從交道穿過黃道適與日遇日體爲月體所蔽故云食而日體非有損也日道與月道相交處有二若正防於交則月體障盡日體而日暗甚謂之食旣若交不正但在交前後而度相近者亦食而不旣月行交外食偏南月行交內食偏北近於交際食分多逺於交際食分少天之交限此大率也又有人之交限舊云假令中國食旣戴日之下所虧才半化外反觀則交而不食化外食旣戴日之下所虧才半中國反觀則交而不食何則日如大赤丸月如小黒丸共縣一索日上而月下卽其下正望之黒丸必掩赤丸似食之旣及傍觀有逺近之差則食數有多寡矣春分已後日行赤道北畔交外偏多交內偏少秋分已後日行赤道南畔交外偏少交內偏多是故有南北差冬至已後日行黃道東畔午前偏多午後偏少夏至已後日行黃道西畔午前偏少午後偏多是故有東西差日中仰視則髙旦暮平視則低是故有距午差食於中前見早食於中後見遲是故有時差凡此諸差惟日食有之月食則無也正徳九年八月辛卯朔日食大綂歷推之合食八分六十七秒而閩廣之區遂至食旣彼處言官以歷不效爲言然京師所觀止食八九分耳故推交食惟日頗難若月食分數但以距交逺近別無四時增損蓋月小暗虛大月入暗虛卽食故八方所見食分並同也日爲月所掩而食則不然蓋日大而月小日上而月下日行有四時之異人視有九服之殊故旁觀者逺近自不同矣然宇宙之廣未可以一術齊欲推九服之變則其時刻分秒各據其處考晷景之短長揆辰極之髙下順天求合與地偕變增損其法而後準也歷經推定之數徒以中國所見者言之耳舊雲月行內道在黃道之北食多有驗月行外道在黃道之南𨿽遇正交無由掩映食多不驗又云天之交限𨿽系內道若在人之交限之外類同外道日亦不食此說似矣而未盡也假若夏至前後日食於寅卯酉戌之間人向東北西北而觀之則外道食分反多於內道矣此前賢所未發而舊曆亦略不及此欲創新法以補其所未備揆之於理似密於前但未遇其期以親驗之耳姑發其端後人或因此說而必悟其理焉亦易修攺也【案載堉所論日月交食之理多竊趙緣督革象新書如月含地影日正射月無光等語𨿽有誤防未至大謬者俱仍其舊此篇自假若以下至易於修攺一段誤防過甚經緯混淆矣】凡推日食不言旣者蓋日體大於月月不能盡掩之或遇食旣則月居其中而日光四溢形如金環當此之時晝似初昏而星見也須防有光射出而天遂明故日無食十分之理𨿽旣亦止九分有奇而已然此分數可推而月之居中與否難定假若日食九分八十秒是爲極則之數月掩正中四邊皆餘十秒是爲旣也若少偏則惟一邊餘二十秒卽非旣矣故推日食止言食甚不言食旣者幸其不至於旣而不欲其旣也大藏經中有文殊菩薩與諸仙論宿曜經以爲日輪廣五十一由旬月輪廣五十由旬此蓋西域天文其所謂由旬者姑不必論但置五十爲實以五十一爲法除之得九分八十秒是月輪當日輪百分之九十八於理或然耳授時歷謂日食陽曆限六度定法六十陰曆限八度定法八十試各置其限度如其定法而一皆得十分則以爲日亦有食十分者以理究之恐未然也今於其定法下各加一數以除限度則得九分八十餘秒而與西域天文所論相去不逺此其與舊異也修攺之意後世或有未知故具述焉

月食

舊說日月與地三者形體大小相似地體亦圎而不方其大止可當天一度半而天周當地徑二百四十餘倍也日月相衝爲地所蔽有景在天其大如日日光不照名曰暗虛月望行黃道則入暗虛矣値暗虛有表裏深淺故月食有南北多少古人𨿽有暗虛之說指爲地景殆未然也假如春秋二分食於卯酉之正日月相望其平如衡地猶在下烏能蔽之天𨿽大於地不應相去數百倍觀諸晷景察諸寒暑可知矣竊嘗思之日者火之精也火焰所衝必有黒煙四周皆明獨此處暗然眞火與凡火不同凡火止能炎上眞火則從橫斜直所衝皆然蓋離卦之象外明而內暗外實而內虛暗而虛者離之中爻日之外景也故曰暗虛耳文獻通考曰日火外明其對必有暗气大小與日體同是也以今觀之日月大小相較所差不多暗虛與月相較則大於月何也譬猶燈煙以比其焰則焰小而煙多是故暗虛比日大一倍也授時歷望在交前後者距交十三度五分爲交限限外則不食若當限內則有食矣望而距交未逺在四度三十五分之內其食必旣余入度七十分𨿽甚而不旣也食已旣矣又云食甚何也所謂食甚之時則在初虧復圓中間假若食不至旣亦於此際食分最多從此則轉少矣日食不言旣月食言旣又言甚者蓋月初旣時名食旣食旣之後生光之前此際名爲食甚若日則不然𨿽旣不久而光卽生旣甚生光無所分別故止言甚不言旣也夫日食至十分已下卽爲食旣月食乃至十五分者蓋十分已是食旣月體盡黒然才隱在暗虛之內而未深入暗虛之中故食十分已上爲旣內分月望正在交際而食則滿旣內五分蓋暗虛倍於月月入其內居於正中兩旁各餘五分並前旣外十分共十五分若非正在交際𨿽入暗虛之中或近上或近下則不至十五分故月食有五限虧而後旣旣而後甚甚而後生光乃至復圓也夫暗虛者景也景之蔽月故無早晚髙卑之異亦無四時九服之殊譬如縣一黒丸於暗室中其左然一燈燭其右縣一白丸若燈光爲黒丸所蔽則白丸不受其光矣人在四旁視之所見無不同也故月食無時差之說宋志應天崇天諸歷其推月食直以定望小餘便爲食甚定分是也惟紀元歷昧於此理妄立時差金大定歷因之元儒格物窮理而亦爲其所惑若授時歷月食求時差者誤矣是故新法但從應天崇天舊說月食不用時差特以定望加時便爲食甚時刻然非杜撰蓋亦前人定論已有此說今特述之耳

定數

黃帝陰符經曰日月有數大小有定聖功生焉神明出焉是日月之行有一定之數過交則食理之常也而小雅云彼月而食則維其常此日而食於何不臧日君道也無朏魄之變月臣道也逺日益明近日益虧望與日軌相防則徙而浸逺逺極又徙而近交所以著人臣之象也望而正於黃道是謂臣幹君明則陽斯食之矣朔而正於黃道是謂臣壅君明則陽爲之食矣日月之食於算可推而知則是數自當然而詩以爲異者人君位貴居尊恐其志移心易聖人假之靈神作爲鑑戒耳夫以昭昭太陽照臨下土忽爾殲亡俾晝作夜其爲怪異莫斯之甚故有伐鼔用幣之儀貶膳去樂之說皆所以重天變而警人君者也天道深逺有時偶驗或昔人之禍釁偶與相逄故聖人得因其變常假爲勸戒使智達之士識先聖之深情中下之人信妖祥以自懼但神道可以助教而不可以爲教神之則惑眾去之則害宜故其言若有若無其事若信若不信期於大通而已矣經典之文不明言咎惡而公羊家董仲舒何休及劉歆等以爲發無不應夫發無不應則修省何及祗知言徵祥之義而未悟勸阻之方也要之日月交食固皆常理實非災異趙友欽曰日月之食其所行交道有常數𨿽盛世所不免故可以籌防推非若五星有反常之變也此言得之矣杜預曰日月動物𨿽行度有大量不得不有小差故有𨿽交而不食者或有頻交而食者一行曰十月之交於歷當食君子猶以爲變詩人悼之然則古之太平日不食星不孛蓋有之矣此皆謬說𨿽然日月者活曜也欲以死法算定不失分刻是亦難矣故課歷者以差一分一刻爲親二分二刻爲次親三分三刻爲疎四分四刻爲疎逺未敢自以爲百發百中也若謂食非定數則近誣矣或曰春秋二百四十二年惟有三十六食何也曰史官失記耳且如詩書上自仲康下至幽王千數百年之間惟載二食夏商末世禍亂極矣而並不聞日食何耶若夫頻月而食蓋亦史文之誤先儒明歷理者已有定論不待辧而明矣

五緯

夫在天成像日月星辰皆象也而日月五緯獨異於眾星自有行度者此二五之精造化之妙非眾星之比也日月五緯體性不齊故遲速有異當以陰陽五行別之蓋律曆同一道天之陰陽五行一气而已有气必有數有聲歷以紀數而聲寓律以宣聲而數行律與歷同流行相生故其配五聲也不以體之大小論而以性之遲疾論宮居中央屬土厥性尊重角居東方屬木厥性柔和徵居南方屬火厥性輕躁商居西方屬金厥性明敏羽居北方屬水厥性渙散故其行度亦各隨之凡五緯順行曰進逆行曰退速行曰疾緩行曰遲不行曰畱月𨿽因日而有晦朔朢其遲疾不因日若五緯則因日而有遲畱退伏矣土木火三星屬陽於日爲臣其行度則土性尊重最遲火性輕躁最疾惟木得其中焉𨿽云火星最疾其視日猶遲耳自其與日同躔計之日行在前星隨在後疾追不及去日漸逺其進漸遲遲甚而畱畱久而退初遲退漸疾退退最疾而後退漸遲遲甚則畱畱久則進初遲進漸疾進進最疾則與日同躔也與日同躔謂之合近日不見謂之伏伏見距日度數視其星之大小爲異月有晦朔星有伏見月有望星有畱退其歸一也大抵近一逺三而畱周天相半而退畱退初末各隨其性而度數亦異焉凡退行最疾時必與日對衝矣未與日對衝之先夜半後可望是名晨段旣與日對衝之後夜半前可望是名夕段金水二星屬陰於日爲妾時常輔日而行故與彼三星異金星去日最逺僅逾半象水星去日最逺不及一辰終無對衝卻有退合其近日最疾時則行度疾於日故與日初合畢趨進於前漸逺漸遲遲甚則畱畱而後退初遲退後疾退退最疾時與日再合合畢猶退初疾退漸遲退退逺而畱畱已復進由遲漸疾疾追及日相合如初故初合已後見於西方謂之夕段再合已後見於東方謂之晨段五緯各有遲疾而其行度多寡則皆不同乃常數如此古法惟知有常數未知有變數之加減北齊張子信仰觀嵗久知五緯有盈縮之變當加減常數以求其逐日之躔蓋五緯不由黃道亦不由月所行道而出入黃道內外各自有其道視日逺近爲遲疾如足力之有勤倦其變數之加減如裏路之徑直邪曲也前漢志曰天下太平五星循度無有逆行日不食朔月不食望此說非也不因日食何以知其爲朔不因月食何以知其爲望食不在朔望者蓋曆術之歟五星於日猶臣妾也其配三天兩地而分陰陽則土木火三星屬陽爲臣金水二星屬陰爲妾臣不敢與君敵故對衝則退行猶恭敬之禮也妾不敢與君離進而前驅稍逺則退退而後隨稍逺則進進退逡巡不敢離日亦恭敬之道也而前志云熒惑去日逺而顓恣太白進在日前气盛則皆逆行謂非正行誤矣舊說星入月中見爲星食月不見爲月食星若入日中則爲黒子然則五緯於月髙下無定惟下於日而已以物諭之日月五緯猶魚也魚行江河不著其底必憑江河之水以行或逆或順各任其情七曜𨿽縣虛不附於天意其必憑天之气以行然魚之性好防上流流急魚緩爲水所漂諭隨天左旋而實右行也或難曰古今歷家皆云七曜右行惟宋儒則云隨天左旋信否答曰非始於宋儒也沈約宋書天文志已有是說其載劉向五紀辧論之詳蓋先得我心所同然者宋儒性理之學一出攘爲已物以爲前賢之所未發誣也曰左右二說孰是耶曰此千載不決之疑也人步舟中蟻行磨上緩速二船良駑二馬之諭各主一理似則皆似矣茍非淩空禦气飛到日月之旁親覩其實孰能辧其左右哉然以正理論之日君道也月與五星臣道也歷家以爲月近日而虧逺日而盈此易所謂二多譽四多懼也日行一度月行十三度日緩月速君逸臣勞駿奔走之象也五星近日而疾逺日而舒論語所謂君在踧踖如也與與如也過位色勃如也足躩如也出降一等逞顏色怡怡如也去日甚逺則畱畱久則退退後遷延復與日近此臣下念念不敢忘君之象皆有關於世教其說不可廢也若依宋儒所見則皆反之而無義味不如歷家之說爲長君子有所取焉而但以爲布算難易之別其說淺矣況我太祖髙皇帝禦制文集自有定論凡爲臣子者允宜欽遵而固執之於彼宋儒偏見之陋何足據云𨿽然五星之理愚昧之所未達故不敢詳言之今所述者不過因史誌之舊文間或潤色之耳欲求精密則須依憑象器測驗天文積日累月務得其實而後綴以算術立爲定法方可以成一代之懿制傳之萬世而無獘也乃今儀表之具生來目所未覩況能知其距度之疎密辰次之廣狹乎嘗觀宋人小說有曰古今歷法五星行度惟畱退之際最多差自內而進者其退必向外自外而進者其退必由內其迹如循栁葉兩末鋭於中間往還之道相去甚逺故星行兩末成度稍遲以其斜行故也中間成度稍速以其徑絕故也歷家但知行道有遲速不知道徑又有斜直之異前世修歷多隻增損舊曆而已未曽實考天度其法須測驗每夜昏曉夜半月及五星所在度秒置簿錄之滿五年其間剔去云陰及晝見日數外可得三年實行然後可以算術綴之古之所謂綴術者此也已上一段言測驗綴術甚詳乃治歷之要防故附載於卷末昔蔡邕上書云願匍匐於渾儀之下按度考數著於篇章以成一代盛典夫古人何不飽暖自逸而願爲此辛苦事者懼抱藝而長終惜絕傳於來世欲伸葵藿之諶遑卹出位之罪哉詩云夙夜匪解以事一人此之謂也我太祖嘗謂元歷與今歷二統皆難憑況黃鐘乃律曆之本原而二綂罕言之是故欽遵聖諭撰此末議采眾說之所長羽翼大綂廣其未備以俟知歷者裁之云耳

律曆融通卷四

欽定四庫全書

律曆融通附錄

明朱載堉撰

音義

落下閎

覆姓落下名閎巴郡人也見前漢志顏師古注落字原有艸頭別本或無艸頭者誤

僧一行

俗姓張氏法名一行詳見大藏經神僧傳行字讀作去聲

易大傳

十翼是也蓋仲尼以三聖之文爲經自己之文爲傳後儒尊之故稱大傳

測景於天景有消長

景卽古影字洪武正韻云影本作景葛洪加彡長字上聲

治陽治陰

治皆平聲

其間不容髮

間去聲隙也又平聲容也音義互通

地气上齊

齊讀爲躋

奇偶

奇音居宜切有奇之奇仿此偶耦通

從黍

從縱通並音卽容切

長短分齊

分齊並去聲

昭晣

晣音浙明也

刓方

刓音五丸切與剜音不同

五五相比

比去聲

參天兩地

參讀作三或讀作防

故去其二十

去字皆上聲

十乃全數居中央而爲宮

以橫黍度尺而言則黃鐘長十寸居河圖之中央

九次之居西方而爲商

太蔟長八寸九分八毫有奇舉成數而言則九寸

八次之居東方而爲角

姑洗長七寸九分三釐七毫有奇舉成數而言則八寸

七次之居南方而爲徵

林鐘長六寸六分七釐四毫有奇舉成數而言則七寸

六次之居北方而爲羽

南呂長五寸九分四釐六毫有奇舉成數而言則六寸

先置黃鐘長十寸在位下生者五億乘之爲實七億四千九百一十五萬三千五百三十八爲法除之得林鐘就置所得全數在位上生者十億乘之爲實仍以前法除之得太蔟余律放此乘除十二徧則返本還元此系新法與古不同

自子而亥故黃鐘生仲呂自亥而戌故仲呂生無射自戌而酉故無射生夾鐘自酉而申故夾鐘生夷則自子而亥女虛危室壁也自亥而戌室壁奎婁也自戌而酉奎婁胃昴畢也自酉而申胃昴畢觜參也在十二支𨿽則逆行在二十八宿卻是順行故算術則之黃鐘長十寸在位下生者五億乘之爲實六億六千七百四十一萬九千九百二十七爲法除之得仲呂就置所得全數在位下生者五億乘之爲實仍以前法除之得無射余律放此乘除十二徧亦返本還元已上一節與前賢之說𨿽異而得律呂精微之理大抵不用三分損一而用勾股之術及開立方之法求之所得也是以隔八隔六循環無端上下相生首尾一貫以證往而不返之說爲非是蓋二千餘年所未有實自我朝始耳恐後世儒者疑故略釋之其詳則見諸律呂精義云

蕤賔爲日應鐘爲月

蕤賔在午午爲陽火象日應鐘在亥亥爲陰水象月

蕤賔應鐘是名中和

黃鐘爲始蕤賔爲中應鐘爲終此乃律家三要亦猶履端舉正歸余爲歷家三要也是知黃鐘均內必具七音若無蕤賔應鐘則非全律七音不全乃樂家所最忌宋陳暘輩反忌此而黜之眞知音知樂者豈倒見如是乎

周髀

算經之名也廣韻音陛是

律呂融通篇數

黃鐘歷法二卷

上卷五篇步气取陽奇之數也下卷四篇步月及星取陰偶之數也上下共九篇象律之九寸也

黃鐘歷議二卷

上卷十二篇專論律而兼歷取十二律之數也下卷二十四篇專論歷而兼律取二十四气之數也上下共三十六篇象三百六十當期之日也

步律呂篇內

黃鐘之管長九寸從黍爲分之九寸也寸皆九分凡八十一分

黃鐘之尺長十寸橫黍爲分之十寸也寸皆十分凡百分

舊云黃鐘九寸乃九十分此劉歆之謬也歷代泥之造律不成蓋從累則長而有餘橫累則短而不足也若依何氏說則從亦不長橫亦不短二者不偏廢而皆得之矣此一節亦二千餘年所未有也詳見律呂精義

分秒忽微

前漢書敍傳曰產气黃鐘造計秒忽律曆志曰其應和之律有空積忽微又曰物繇忽微始然則分下言秒而秒下言忽忽下言微也今時歷家或於秒下不言忽而言微非是

律差律率

曆書中凡言某差者猶算書所言差分也謂數有等差耳非差錯之差也凡言某率者率本當讀作律洪武正韻云率約數又表的也引孟子曰變其彀率是也今人讀作大率之率大率者大約之數也其義亦通是故率有二音

千六百分

今人文字則云一千六百古人文法不用一字只云千六百耳若云百一十日千一百日萬一千日之類是也唐志八歷皆然惟元志則不然蓋從俗耳今於十百千萬上有一字者皆去之放古人文法也

大餘小餘

周率除積不盡所餘防日謂之大餘大餘之下所餘防刻防分防秒謂之小餘蓋大餘乃率外之餘日而小餘乃日下之餘分班固漢志解之詳矣司馬遷曆書云大餘者日也小餘者月也月字疑分字之誤云

卦爻初上

初爻本當在下今乃列於上者以布算先後爲次序不得不與畫卦初上之位異焉然彼象也此乃數也亦不同之同耳

泛距定距

按洪武正韻距字亦作歫郭璞曰法也書傳云至也諸家歷法皆作距者蓋亦至之謂也此年至某年謂之距年此度至某度謂之距度距者逺近相去若干數也泛亦作泛浮也猶物浮於水泛然未定也故歷家謂未定者曰泛已定者曰定

均防

均皆讀作韻解見律均篇

步發斂篇內

列宿

宿皆去聲

步朔閏篇內

盈虛沒滅

解見歷議本篇

步日躔篇內

二綫

綫綫通

校天

校較通

步晷漏篇內

丈二尺八寸三分

尺五寸七分

丈字尺字之上不用一字放古人文法而非脫文也解見前篇千六百分條下

弧半背矢定數

弧矢者算術之名也

地形差

用句股法算日景則須地景平如掌乃與算法合然地形髙下難以句股術齊之耳須憑隨處髙下測定日景眞數損益其常數始與天合也周髀算經論之甚詳

九服

蓋華夷之總名其目則侯甸男采衛蠻夷鎭藩也詳見周禮

步月離篇內

離周

日謂之躔月謂之離古有是名小雅所謂月離於畢是也月言離周猶日言躔周也

大盡小盡

月本無光借日之光逺日則光增以至於滿近日則光減以至於盡三十日光盡者謂之大盡二十九日光盡者謂之小盡

律元篇內

𨿽則相縣

縣平聲讀作懸

爲合驗天則疏

疏平聲讀作疎

紛糅

糅本女救切雜也洪武正韻作如又切

大撓

撓有平上去三音洪武正韻在鐃字下

律義篇內

太蔟

史記或作泰簇前漢志或作太族又以仲呂爲中呂無射爲亡射今但從眾作太蔟仲呂無射也蔟依洪武正韻艸頭者是

西之軫至於翼於七星於張於注於弧於狼

北至於罰於參於濁於畱

此全段皆史記律書文也序列宿乃西行所謂隨天左旋者也故自軫而後翼自翼而後張也然張當在星前可也星仍在張前者則未詳也又無栁鬼井觜畢昴斗七宿而用注弧狼罰濁畱及建星以代之疑出六家古歷蓋多穿鑿不可考也然爾雅濁謂之畢咮謂之栁洪武正韻咮鳥喙亦作注維參與昴參伐也昴畱也說見毛傳南方有弧狼無井鬼北方有建星無南斗說見唐志大衍歷議七曜西行說見宋書劉向五紀論蓋自古有此說故全載以廣異聞其間脫文誤字存而不論闕其疑也原文應鐘爲首今移在後尊黃鐘也

律均篇內

何妥陳暘

何妥周隋間人仕周及隋立議廢旋宮之法以迎合隋文帝宋儒致堂胡氏有論何妥爲佞人陳暘宋徽宗時人著書放四淸黜二變其見大抵與妥同耳此二人者蓋古所謂知聲而不知音知音而不知樂者也

冬夏聲缺

冬指應鐘而言夏指蕤賔而言樂無蕤賔應鐘則冬夏二聲缺而四時不備矣詳見隋書唐書樂志

律紀篇內

權土灰

前漢天文志縣土炭後漢律曆志權土灰姑從後志以俟再考

律風篇內

鳴馬在樹

或疑馬當作鳥今從原文者古語謂處處綠楊堪系馬也

五紀篇內

嵗月日時無易百谷用成乂用明俊民用章家用平康此一節本四五紀文而錯簡於八庶徵條

元儒金履祥氏撰通鑑前編引東坡蘇氏石林葉氏無垢張氏容齋洪氏諸儒之說皆云王省惟嵗一節乃四五紀之傳文也金氏從之詳見本書第六卷

圜冠句屨

圜卽圓字句卽矩字解見莊子第七卷

三正篇內

制典所載一應重大禮儀並云淸晨

或問此一節何謂也答曰謹按大明防典內載正旦冬至朝賀儀其日淸晨【云云】萬壽聖節朝賀儀與正旦冬至同中宮正旦冬至朝賀儀其日淸晨【云云】中宮千秋節朝賀儀與正旦冬至同大明集禮內載圓丘大祀正祭日淸晨【云云】方丘祭地正祭日淸晨【云云】宗廟正祭享日淸晨【云云】社稷正祭享日淸晨【云云】存心錄諸司職掌等書皆然也凡如是等重大禮儀並未有云三更五更行禮者何也蓋我聖朝因用夏正而以平旦爲朔不尙夜半及未明諸時其與周人庭燎雞鳴詩意不侔信矣近時周祈氏編著名義考引記大傳疏云周建子商建丑夏建寅是攺正也周夜半商雞鳴夏平旦是易朔也自漢武以來皆以寅爲正而朔不復論矣今內廷嵗首朝賀多在平旦王國有司多在雞鳴是何不同歟與三正篇所議暗相合也

晷景篇內

揚雄姜岌

揚楊兩姓邊旁不同解見洪武正韻岌魚及切又讀作及

隨辰極髙下所遇

不同如黃道漏刻

隨至遇七字爲一句不至刻七字爲一句言晷景之隨處不同亦如黃道漏刻之隨處不同也

五緯篇內

見爲星食月

不見爲月食星

見爲星食月五字是一句不見爲月食星六字是一句見字皆讀作現

防上流

防音素洪武正韻云防亦作溯遡

各篇內音義句讀皆仿此推之其律名卦名气宿次等名音義人多曉者故不載

律曆融通附錄

