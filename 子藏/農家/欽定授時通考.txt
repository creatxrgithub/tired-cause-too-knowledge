

乾隆二年五月十四日

諭總理事務王大臣農桑爲致治之本我

皇祖聖祖仁皇帝嘗繪耕織圖以示勸農徳意

皇考世宗憲皇帝屢下勸農之詔親耕耤田率先天下所以惇本計而卽田功意至厚也朕思爲耒耜教樹藝皆始於上古聖人其播種之方耕耨之節與夫備旱驅蝗之術散見經籍至詳且備後世農家者流其說亦各有可取所當薈萃成書頒布中外庻三農九谷各得其宜望杏瞻蒲無失其候著南書房翰林同武英殿翰林編纂進呈欽此

嘉慶十三年六月初十日內閣奉

上諭朕惟農桑爲致治之原一夫不耕或受之饑一婦不織或受之寒惟人君震動恪恭於上斯小民趨事赴功於下七月之什無逸之圖重民事所以固邦本也我朝

列聖相承惠愛黎元勤思本業

聖祖仁皇帝詔刋耕織圖四十六幅

作爲詩章分冠其上其於農事自浸種以至祭神於蠶事自浴蠶以至成衣形橅藻繢纎細畢陳恭繹

睿謀蓋以人主生長深宮恐於小民作苦之事未能洞悉

用是被諸

詠歌垂型奕禩

皇祖世宗憲皇帝依題成什

皇考髙宗純皇帝繼復恭和

原韻均以

聖祖之心爲

心敬念民依後先同揆乾隆二年曽

命詞臣纂輯授時通考一書內列耕織圖二卷

三朝

禦制詩依次恭載煌煌

聖訓萬古維昭朕紹承

前烈日以民生爲念惟思爲閭閻廣衣食之原俾之含哺挾纊永慶盈寜近於幾暇續題耕織圖成五言律詩四十六章檢閱授時通考系刋於乾隆七年其耕織圖捲內恭載

聖祖禦制於前次列

世宗禦制又次列

皇考禦制則書

皇帝禦制恭和

聖祖仁皇帝原韻當時體例應然今朕續有題詠應補行編載原書篇頁內余幅甚寛著交文頴館總裁等恭查耕織圖各幅前

皇考禦制詩俱敬謹攺書

髙宗純皇帝禦制恭和

聖祖仁皇帝原韻再將朕詩次列於後標目書皇帝禦制繕冊進呈交武英殿補刋以示朕只遹

成謨重民務本至意並將此防載入以紀補編年月欽此

欽定四庫全書

禦制授時通考序

孟子言不違農時谷不可勝食蓋民之大事在農農之所重惟時敬授人時載於堯典周公七月一篇於日星霜露之昆虫艸木之化詳哉其言之故先王之民莫不震動恪恭於農以修其事者懼失時也我

聖祖仁皇帝勤咨民隠首重農桑率育蒸黎涵濡徳澤六十

余載戶慶盈寧

皇考世宗憲皇帝嵗舉耕耤之儀率先天下興水利廣儲蓄爲萬世規凡玆薄海蒼生得荷鋤饁餉優遊隴畆之間樂生遂性衣食滋丰者何莫非我

祖宗宵旰勤勞以貽樂利於無疆耶朕纉承基緒鑑前代生深宮之中長阿保之手誠知稼穡艱難日與中外臣工爲斯民籌食用至計胼胝機杼之作苦日厪於懷因檢前人農桑通訣農政全書諸編嘉其用意勤而於民事切也命內廷詞臣廣加搜輯舉物早晚之宜南北土

壤之異耕耘之節儲偫之方蠶織蓄牧之利自經史子集以及農家者流凡言之闗於農者彚萃成編命之曰授時通考夫天道廣運於上而四時行萬彚生地道發育於下而庶品蕃百昌遂人事參贊其中而六府修三農殖輔相裁成固國家之大政也趨事赴功亦閭閻之本業也貴谷劭農服田力穡上下交勉弗懈於時以副朕阜成海宇之至願覽斯編者尙有取焉

乾隆七年嵗在壬戌春正月下澣八日禦筆

欽定四庫全書

子部四

欽定授時通考

農家類

目錄

卷一

天時門

總論上

卷二

天時門

總論下

卷三

天時門

春

卷四

天時門

夏

卷五

天時門

秋

卷六

天時門

冬

卷七

土宜門

彚考

卷八

土宜門

方輿圗說

卷九

土宜門

辧方

卷十

土宜門

物土

卷十一

土宜門

田制上

卷十二

土宜門

田制下

卷十三

土宜門

田制圗說上

卷十四

土宜門

田制圖說下

卷十五

土宜門

水利一

卷十六

土宜門

水利二

卷十七

土宜門

水利三

卷十八

土宜門

水利四

卷十九

谷種門

彚考

嘉禾瑞穀瑞麥

卷二十

谷種門

禦稻米

稻一

卷二十一

谷種門

稻二

卷二十二

谷種門

稻三

卷二十三

谷種門

粱

稷

卷二十四

谷種門

黍

卷二十五

谷種門

粟

卷二十六

谷種門

麥

卷二十七

谷種門

豆一

卷二十八

谷種門

豆二

卷二十九

谷種門

豆三

卷三十

谷種門

麻

卷三十一

功作門

彚考

卷三十二

功作門

墾耕

卷三十三

功作門

耙勞

卷三十四

功作門

播種

卷三十五

功作門

淤防

卷三十六

功作門

耘耔

卷三十七

功作門

灌漑

卷三十八

功作門

泰西水法

卷三十九

功作門

収獲

卷四十

功作門

攻治

卷四十一

功作門

牧事【附】

卷四十二

勸課門

彚考

卷四十三

勸課門

詔令

卷四十四

勸課門

章奏

卷四十五

勸課門

官司

卷四十六

勸課門

祈報

卷四十七

勸課門

敕諭一

卷四十八

勸課門

敕諭二

卷四十九

勸課門

祈谷

耕耤

卷五十

勸課門

禦制詩文

卷五十一

勸課門

禦制詩文

卷五十二

勸課門

耕織圖上

卷五十三

勸課門

耕織圖下

卷五十四

蓄聚門

彚考

卷五十五

蓄聚門

常平倉

卷五十六

蓄聚門

社倉

義倉

卷五十七

蓄聚門

圖式

卷五十八

農余門

彚考

卷五十九

農余門

蔬一

卷六十

農余門

蔬二

卷六十一

農余門

蔬三

卷六十二

農余門

蔬四

卷六十三

農余門

果一

卷六十四

農余門

果二

卷六十五

農余門

果三

卷六十六

農余門

果四

卷六十七

農余門

木一

卷六十八

農余門

木二

卷六十九

農余門

雜植

卷七十

農余門

畜牧一

卷七十一

農余門

畜牧二

卷七十二

蠶桑門

彚考

制居

浴種

卷七十三

蠶桑門

飼養

卷七十四

蠶桑門

分箔

入簇

擇繭

卷七十五

蠶桑門

繰絲

織染

卷七十六

蠶桑門

桑政

卷七十七

蠶桑門

桑余

卷七十八

蠶桑門

桑余

【臣】等謹案

欽定授時通考七十八卷乾隆二年奉

勅撰乾隆七年進

呈

欽定

禦制序文頒行凡八門曰天時分四子目明耕耘收獲之節也曰土宜分六子目盡髙下燥濕之利也曰谷種凡九子目別物性也曰功作分十子目盡人力也曰勸課分九子目重農之政也曰蓄聚分四子目備荒之制也曰農余分五子目種植蓄養之事也曰蠶桑分十子目族箔織絍之法也天時冠以總論餘七門各冠以彚考而

詔諭

禦制詩文並隨類恭錄焉昔周公作書以無逸爲永年之本而所謂無逸在先知稼穡之艱難故重農貴粟治天下之本也管子呂覽所陳種植之法並文句典奧與其他篇不類蓋古者必有専書故諸子得引之今已佚不可見矣劉向七略綜別九流以農家自爲一類其書亦無一存今所傳者以賈思勰齊民要術爲最古而名物訓詁通儒或不盡解無論耕夫織婦也沿而作者不可殫數惟王禎徐光啟書爲最著而疎漏冗雜亦不免焉我

皇上禦極之次年卽深維堯典授時之義虞廷命

稷之心

特詔刪纂諸書編爲此帙準今酌古務期於實用有禆又詳考舊章臚陳政典不僅以自生自息聴之閭閻尢見

軫念民依之至意非徒農家言矣乾隆四十六年

九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

乾隆六年十一月二十九日奉

防開列經理諸臣銜名

監理

和

碩

和

親

王【臣】晝總裁

【臣】鄂爾泰

【臣】張廷玉

南書房纂修

吏部左侍郎世襲一等輕車都尉【臣】蔣溥經筵

講官

戶部

左侍

郎【臣】梁詩正

兵

部

左

侍

郎【臣】汪由惇都察

院左

僉都

禦史【臣】彭啟丰日講官起居注翰林院侍讀學士世襲三等伯【臣】張若靄日講

官起

居注

翰林院侍讀【臣】介福左春

坊

左

諭

徳【臣】嵇璜日講

官起

居注

翰林院修撰【臣】金徳瑛

翰

林

院

編

修【臣】秦蕙田日講

官起

居注

翰林

院修

撰【臣】莊有恭武英殿纂修

經筵

講官

刑部

左侍

郎【臣】張照

工

部

左

侍

郎【臣】許希孔原任

刑

部

右

侍郎【臣】勵宗萬原任日講官起居注詹事府詹事兼翰林院侍讀學士【臣】陳浩日講官起居注詹事府少詹事兼翰林院侍講學士【臣】呂熾日講官起居注右春坊右中允兼翰林院編修【臣】朱良裘翰

林

院

編

修【臣】董邦達翰

林

院

編

修【臣】夏廷芝翰

林

院

編

修【臣】張映斗翰

林

院

編

修【臣】陸嘉頴翰

林

院

檢

討【臣】唐進賢翰

林

院

檢

討【臣】吳泰翰

林

院

檢

討【臣】萬松齡翰

林

院

編

修【臣】吳紱翰

林

院

編

修【臣】馮祁監

察

禦

史【臣】沈廷芳校對

翰

林

院

編

修【臣】田志勤翰

林

院

檢

討【臣】郭肇鐄

補主事武英殿行走今補山西隰州直州知州【臣】王祖庚

拔

貢

生【臣】費應泰

舉

人【臣】盧明楷

拔

貢

生【臣】徐顯烈

拔

貢

生【臣】龔世楫

優

貢

生【臣】王男

拔

貢

生【臣】王積光

恩

貢

生【臣】曾尙渭

拔

貢

生【臣】李長髮

拔

貢

生【臣】鄧獻章

舉

人【臣】方廷棟監造

內務府南苑郎中兼佐領加五級紀錄十次【臣】雅爾岱內務府錢糧衙門郎中兼佐領加五級紀錄十一次【臣】永保內務府錢

糧衙

門主

事【臣】永忠內務府廣

儲司

司庫

加二

級【臣】三格

監

造

加

一

級【臣】李保

監

造【臣】鄭桑格

庫

掌【臣】李延偉

庫

掌【臣】虎什泰

嘉慶十三年六月初十日奉

防續辦耕織圖諸臣銜名

監理

和

碩

儀

親

王【臣】永璇經筵講官太子太傳領侍衛內大臣大學士世襲輕車都尉【臣】慶桂文頴館正總裁

級【臣】董誥

級【臣】戴衢亨

經筵

講官

工部

尙書

加二級【臣】曹振鏞副總裁

經筵

講官

吏部

左侍

郎加

二級【臣】潘世防

級【臣】英和

級【臣】覺羅桂芳

禮部

右侍

郎兼

公中

佐領

加二級【臣】秀寜工部

左侍

郎加

二

級【臣】周兆基工部

右侍

郎教

習庻

吉士加二

級【臣】陳希曽提調官

翰林

院侍

讀加

一級【臣】繼昌翰林

院編

修加

一級【臣】席煜總閱官

翰

林

院

編

修

【臣】文寜署總校官

翰林院編修武英殿纂修加一級【臣】徐松翰林院編修武英殿協修加一級【臣】孫爾準監造

內務府愼刑司郎中兼領佐領【臣】長申內務府掌儀司貟外郎兼佐領【臣】克防額正

監

造員

外

郎【臣】永淸副監

造副

內管

領【臣】經文

委

署

主

事【臣】敏謙六

品

銜

庫

掌【臣】和興

庫

掌【臣】善元

庫

掌【臣】光裕

欽定授時通考

凡例

一敬授人時農事之本故是編冠以天時土防土宜辦其名物物土次焉誕降嘉種百谷用成谷種次焉力穡有秋良耜畟畟功作次焉簡器修政保介是咨勸課次焉餘三餘九家有蓋藏蓄聚次焉場圃無棄地林麓無棄材農之餘也故列爲農余蠶織之事授衣所先故次以蠶桑棉葛之利近世尢蕃故附諸桑余凡以備法制品節之詳俾知所盡心云

一是編以致用爲主凡采摭經史但取其切於實用及名物根據所自詩文藻麗之詞槪置弗錄惟歷代詔令章奏有闗農事者詳悉采入至我

朝重農務本超越千古凡布諸

綸綍者無不曲盡民情周知稼穡

聖祖仁皇帝禦制耕織圖詩詠農人胼胝之勞織女機絲

之瘁周詳往復田家作苦了然在目

世宗憲皇帝敬和於前我

皇上敬和於後惇崇本業不啻豳風無逸諸篇矣敬謹

編輯爲

本朝重農五卷固非尋常詩文可擬也

一百谷九谷五穀注家詮解不一且南北異宜卽老農亦未能悉辧今取其廣種而利溥者羅列於前而附以直省土產至瑞谷嘉禾瑞麥𨿽靈異攸鐘迥異凡品然亦如人類之有聖賢鱗羽之有麟鳯其莖苗秀實固非別爲一種也故以冠於谷種之首

一物土之宜水利爲重然惟陂池渠岸溝洫畎澮之用切近農功者始爲采輯至河道海塘𨿽闗系民生大利而非農家所能講求不具錄焉

一民間儲蓄歷代以常平社倉爲要其斂散糴糶與閭閻休戚相闗司牧者所當畱意農書所載

甚略今益加增輯至農政全書中有救荒振卹諸條今已刋行康濟錄一書救饑條件略具是編不復采入蓋徐書以農政爲名自不得獨遺賑贍是編以授時爲重惟取家裕蓋藏固各有義例也又農政全書載明周憲王救荒本艸多至四百餘種固仁者之用心然使政事克修自可無憂捐瘠若令糠覈不飽延喘須臾何暇按圖考傳今曰性味若何烹芼若何是鳴和鸞於救焚拯溺之時而論殽胾於羅雀掘防之日也亦従刪省

一農余以蔬茹果蓏爲主而材木之用漆蠟之饒牧字之蕃息生計咸所取資弗可遺也惟飲食制造之方𨿽備載於齊民要術諸書然古今異宜南北異嗜且籩豆之司非所重也亦槪弗錄

一桑余之利木棉最廣麻葛蕉桐次之若裘褐氊罽之屬旣非艸野所需並非紅女所辦更不采入

一分門編纂凡所采經書諸說有不能不互見數見之處惟於節錄原文中各従本門所重以免復出其必不可節者乃並載焉至如畜牧種植皆農余也而耕牛之飼養歸於功作桑柘之栽培詳於蠶事亦各舉其重言之

欽定四庫全書

欽定授時通考卷一

天時

總論上

書堯典敬授人時

傳人時謂耕獲之民事早晚之所闗

舜典咨十有二牧曰食哉惟時

傳所重在於民食惟當敬授民時立君所以牧民

民生在於粒食是君之所重論語云所重民食謂年谷也種殖収斂及時乃獲故惟當敬授民時

洪範八庶徵曰雨曰曰燠曰寒曰風曰時五者來備各以其敍庶艸蕃廡

傳雨以潤物以干物暖以長物寒以成物風以動物五者備至各以次序則眾艸蕃滋廡丰茂也舉艸茂盛則谷成必矣

又嵗月日時無易百谷用成

傳各順常則百谷成

左傳凡分至啟閉必書云物爲備故也

注分春秋分也至冬夏至也啟立春立夏閉立秋立冬汲古叢語分至啟閉順四時而成八節也以其得陰陽之中謂之分以其當寒暑之極謂之至以其生長謂之啟以其収藏謂之閉然則四孟啟閉者陰陽闔辟之功二至二分者陰陽老少之變也

又九扈爲九農正扈民無滛者也

疏春扈鳻鶞相五土之宜趣民耕種者也夏扈竊趣民耘苗者也秋扈竊藍趣民収斂者也冬扈竊黃趣民蓋藏者也棘扈竊丹爲果驅鳥者也行扈唶唶晝爲民驅鳥者也宵扈嘖嘖夜爲農驅獸者也桑扈竊脂爲蠶驅雀者也老扈鷃鷃趣民収麥令不得晏起者也扈止也止民使不滛放

論語行夏之時

注夏以寅爲人正商以醜爲地正周以子爲天正

然時以作事則嵗月自當以人爲紀故孔子嘗曰吾得夏時焉而說者以爲夏小正之屬

孟子不違農時谷不可勝食也

注使民得務農不違奪其時則五穀饒足不可勝食也

爾雅春爲靑陽夏爲朱明秋爲白藏冬爲英四時和謂之玉燭春爲發生夏爲長贏秋爲収成冬爲安寧四時和爲通正謂之景風甘雨時降萬物以嘉謂之醴泉疏此釋太平之時四气和暢以致嘉祥之事也靑陽言春之气和則靑而溫陽也朱明言夏之气和則赤而光明也白藏言秋之气和則白而収藏也英言冬之气和則黒而淸英也玉燭言四時和气溫潤明照故曰玉燭李巡曰人君徳美如玉而明若燭聘義云君子比徳於玉焉是知人君若徳輝動於內則和气應於外統而言之謂之玉燭也春爲發生夏爲長贏秋爲収成冬爲安寧此亦四時之別號也四時和爲通正者言上四時之功和是爲通暢平正也謂之景風言所以致景風景風卽祥風也甘雨時降萬物以嘉者嘉善也甘雨卽時雨也不爲萬物所苦故曰甘甘雨旣以時降則萬物莫不嘉善之也謂之醴泉者言四時平暢卽所以使地出醴泉也

管子嵗有四秋而分有四時故曰農事且作請以什伍農夫賦耜鐵此之謂春之秋大夏且至絲纊之所作此之謂夏之秋而大秋成五穀之所防此之謂秋之秋大冬營室中女事紡績緝縷之所作也此之謂冬之秋又陰陽者天地之大理也四時者陰陽之大經也東方曰星其時曰春其气曰風風生木與骨宗正陽治隄防耕蕓樹藝正津梁修溝瀆甃屋行水柔風甘雨乃至百姓乃壽百虫乃蕃此謂星徳南方曰日其時曰夏其气曰陽陽生火與气九暑乃至時雨乃降五穀百果乃登此謂日徳中央曰土土徳實輔四時入出以風雨節土益力土生皮肌膚其徳和平用均此謂嵗徳西方曰辰其時曰秋其气曰陰陰生金與甲其徳靜正嚴順百物乃収此謂辰徳北方曰月其時曰冬其气曰寒寒生水與血大寒乃至五穀乃熟此謂月徳是故聖王務時而寄政焉

又春三月天地漧燥水糾列之時也山川涸落天气下地气上萬物交通故事已新事未起艸木荑生可食寒暑調日夜分分之後夜日益短晝日益長利以作土功之事土乃益剛當夏三月天地气壯大暑至萬物榮華利以疾殺艸薉使令不欲擾當秋三月山川百泉踴降雨下山水出海路距雨露屬天地湊汐利以疾作収斂無畱一日把百日餔民無男女皆行於野不利作土功之事當冬三月天地閉藏暑雨止大寒起萬物實熟利以塡塞空郤繕邊城塗郭術實廥倉凡一年之事畢矣

呂氏春秋黃帝曰四時之不可正正五穀而已耳凡稼早者先時暮者不及時寒暑不節稼乃生災冬至以後五句有七日而昌生於是乎始耕事農之道見生而藝生見死而獲死迨時而作遇時而止老弱之力可使盡起不知時者未至而逆之旣往而慕之當其時而薄之此從事之下也

又春之徳風風不信其華不盛華不盛則果實不生夏之徳暑暑不信則土不肥土不肥則長遂不精秋之徳雨雨不信其谷不堅谷不堅則五種不成冬之徳寒寒不信其地不剛地不剛則凍閉不開天地之大四時之化而猶不能以不信成物又況乎人事

又得時之禾長稠而穗大本而莖殺蔬穖而穗大其粟圓而薄糠其米多沃而食之彊如此者不風先時者莖葉帶芒以短衡穗矩而芳奪秮米而不香後時者莖葉帶芒而末衡穗閱而靑零多粃而不滿得時之黍芒莖而徼下穗芒以長搏米而薄糠舂之易而食之不噮而香如此者不飴先時者大本而華莖殺而不遂葉槁短穗後時者小莖而麻長短穗而厚糠小米鉗而不香得時之稻大本而莖葆長秱疏穖穗如馬尾大粒無芒搏米而薄糠舂之易而食之香如此者不益先時者大本而莖葉格對短秱短穗多粃厚糠薄米多芒後時者纖莖而不滋厚糠多粃辟米不得恃定熟印夭而死得時之麻必芒以長疎節而色陽小本而莖堅厚枲以均後熟多榮日夜分復生如此者不蝗得時之菽長而短足其美二七以爲族多枝數節競葉蕃食大菽則圎小菽則搏以芳稱之重食之息以香如此者不虫先時者必長以蔓浮葉疏節小英不實後時者短莖疏節本虛不實得時之麥秱長而莖黒稱之重食之致香以息使人肌澤且有力如此者不蚼蛆先時者暑雨未至朋動蚼蛆而多疾其次羊以節後時者弱苗而穗蒼狼薄色而美芒是故得時之稼興失時之稼約莖相若稱之得時者重粟之多量粟相若而舂之得時者多米量米相若而食之得時者忍饑是故得時之稼其臭香其味甘其气章百日食之耳目聰明心意叡智四衞變彊气不入身無苛殃黃帝曰四時之不正也正五穀而已矣淮南子攝提格之嵗嵗早水晚旱稻疾蠶不登菽麥昌民食四升單閼之嵗嵗和稻菽麥蠶昌民食五升執除之嵗嵗早旱晚水小饑蠶閉麥熟民食三升大荒落之嵗蠶小登麥昌菽疾民食二升惇牂之嵗嵗大旱蠶登稻疾菽麥昌禾不爲民食二升協洽之嵗蠶登稻昌菽麥不爲民食三升涒灘之嵗嵗和小雨行蠶登菽麥昌民食三升作鄂之嵗蠶不登菽麥不爲禾虫民食五升閹茂之嵗嵗小饑蠶不登麥不爲菽昌民食七升大淵獻之嵗大饑蠶開菽麥不爲禾虫民食三升困惇之嵗嵗大霧起大水出蠶稻麥昌民食三升赤奮若之嵗早水蠶不出稻疾菽不爲麥昌民食一升

又仲春始出仲秋始內昏張中則務種谷大火中則種黍菽虛中則種宿麥昴中則収斂蓄積

晉書藝文志炎帝分八節以始農功

汜勝之書耕之本在於趣時和土務糞澤早鋤獲春凍解地气始通土一和解夏至天气始暑陰气始盛土復解夏至後九十日晝夜分天地气和以此時耕田一而當五名曰膏澤皆得時功

陳旉農書四時八節之行气有盈縮踦贏之度五運六气所主陰陽消長有太過不及之差其道甚微其效甚著蓋萬物因時受气因气發生其或气至而時未至或時至而气未至則造化發生之理因之也若仲冬而梅李實季秋之月而昆虫不蟄藏類可見矣陰陽一有愆忒則四序亂而不能生成萬物寒暑一失代謝卽節差而不能運轉一气傳曰不先時而起不後時而縮故農事必知天地時宜則生之蓄之長之育之成之熟之無不遂矣由庚萬物得其道崇丘萬物得極其髙大由儀萬物之生各得其宜者謂天地之間物物皆順其理也故堯命羲和歷象日月星辰以欽授民時俾咸知東作南訛西成朔易之稽之天文則星鳥星火星虛星昴於是乎審矣驗之物理則鳥獸孳尾希革毛毨氄毛亦以詳矣而厥民析因夷隩可得而稽仿之也大則取象於天地無乖升降之機明則取法乎日星不亂經營之度定之以時應之以數此欽天勤民防意豈率然哉其所以時和嵗丰良由此也今人雷同以建寅之月朔爲始春建已之月朔爲首夏殊不知陰陽有消長气有盈縮冒昩以作事其克有成耶設或有成亦幸而已聖王之涖事物皆設官分職以掌之各置其官師以敎導之農師之職其可已耶春秋之時法度並廢宜凶荒薦至乃書有年書大有年蓋幸而書之抑見天道有常而人自愆忒也詩稱丰年穰穰其崇如墉其比如櫛以言其得法度時宜故丰登有常也洪範九疇彞倫攸敍則百谷用成彞倫攸斁則百谷用不成然則順天地時利之宜識陰陽消長之理則百谷之成斯可必矣古先哲王所以頒朔明時者匪直大一統也將使斯民知謹時令樂事赴功也故農事以先知備豫爲善

﹤子部﹐農家類﹐欽定授時通考﹐卷一﹥

農桑通訣舜在璿璣玉衡以齊七政說者以爲天文器後世言天之家如洛下閎鮮於妄人輩述其遺制營之度之而作渾天儀歷家推步無越此器然而未有圗也蓋二十八宿周天之度十二辰日月之防二十四气之推移七十二候之遷變如環之循如輪之轉農桑之節以此占之四時各有其務十二月各有其宜先時而種則失之太早而不生後時而蓺則失之太晚而不成故曰𨿽有智者不能冬種而春収此圗之作以交立春節爲正月交立夏節爲四月交立秋節爲七月交立冬節爲十月北斗旋於中以爲準則每嵗立春斗杓建於寅方日月防於營室東井昏見於牛建星辰正於南由此以往積十日而爲旬積三旬而爲月積三月而爲時積四時而成嵗一嵗之中月建相次周而復始气推遷與日曆相爲體用所以授民時而節農事卽謂用天之道也夫授時歷每嵗一新時圗常行不易非歷無以起圗非圗無以行歷表裏相參轉運而無停渾天之儀粲然具在是矣然按月農時特取天地南北之中气立作標準以示中道非膠柱鼓瑟之謂若夫逺近寒暖之漸殊正開常變之或異又當推測晷度斟酌先後庶防人與天合物乘气至則養之節不至差謬此又圖之體用余致也不可不知務農之家當家置一本攷歷推圗以定種蓻如指諸掌故亦名曰授時指掌活法之圖

﹤子部﹐農家類﹐欽定授時通考﹐卷一﹥

羣芳譜一嵗共十二月二十四气七十二大寒後十五日斗柄指艮爲立春正月節立始建也春气始至而建立也一東風解凍凍結於冬遇春風而解也二蟄虫始振蟄藏也振動也感三陽之气而動也三魚陟負冰上游而近水也立春後十五日斗柄指寅爲雨水正月中陽气漸升雲散爲水如天雨也一獺祭魚嵗始而魚上則獺取以祭二雁北陽气逹而北也三艸木萌動天地交泰故艸木萌生發動也雨水後十五日斗柄指甲爲驚蟄二月節蟄虫震驚而出也一桃始華二倉庚鳴倉庚黃鸝也倉淸也庚新也感春陽淸新之气而初出故鳴三鷹化爲鳩卽布谷也仲春之時鷹喙尙柔不能捕鳥瞪目忍饑如癡而化化者反歸舊形之謂春化鳩秋化鷹如田防之於鴽也若腐艸雉爵皆不言化不復本形者也驚蟄後十五日斗柄指卯爲春分二月中分者半也當春气九十日之半也一鳥至鳥燕也春分來秋分去二雷乃發聲四陽漸盛陰陽相薄爲雷乃者象气出之難也三始電電陽光也四陽盛長气泄而光生也凡聲屬陽光亦屬陽春分後十五日斗柄指乙爲淸明三月節萬物至此皆潔齊而明白也一桐始華桐有三種華而不實曰白桐亦曰花桐爾雅謂之榮桐至是始華也二田防化爲鴽鴽鶉也防陰而鴽陽也三虹始見虹日與雨交天地之滛气也淸明後十五日斗柄指辰爲谷雨三月中雨爲天地之和气谷得雨而生也一萍始生萍陰物靜以承陽也二鳴鳩拂其羽拂羽飛而翼迫其聲也三戴勝降於桑蠶也谷雨後十五日斗柄指巽爲立夏四月節夏大也物至此皆假大也一螻蟈鳴螻蟈一名鼫防一名陰气始故螻蟈應之二蚯蚓出蚯蚓陰類出者承陽而見也三王瓜生王瓜土瓜也立夏十五日斗柄指已爲小滿四月中物長至此皆盈滿也一苦菜秀荼爲苦菜感火气而苦味成不榮而實曰秀榮而不實曰英此苦菜宜言英二蘼艸死蘼艸艸之枝葉靡細者葶藶之屬凡物感陽生者彊而立感陰生者柔而靡靡艸則陰至所生也故不勝陽而死三麥秋至麥以夏爲秋感火气而熟也小滿後十五日斗柄指丙爲芒種五月節言有芒之谷可播種也一螳螂生螳螂飲風飡露感一陰之气而生至此時破殻而出二鵙始鳴鵙百勞也惡聲之鳥梟類也不能翺翔直飛而已三反舌無聲諸書爲反舌爲百舌鳥能反覆其舌感陽而鳴遇微陰而無聲也芒種後十五日斗柄指午爲夏至五月中萬物至此皆假大而極至也一鹿角解夏至一陰生鹿感陰气故角解二蜩始鳴莊子謂蟪蛄夏蟬也語曰蟪蛄鳴朝三半夏生半夏藥名居夏之半而生也夏至後十五日斗柄指丁爲小暑六月節暑气至此尙未極也一溫風至溫熱之風至小暑而極故曰至二蟋蟀居壁感肅殺之气初生則在壁感之深則在野三鷹始摯摯擊也月令鷹乃學習殺气未肅摯鳥始學擊摶迎殺气也小暑後十五日斗柄指未爲大暑六月中暑至此而盡泄一腐艸爲螢離明之極則幽陰至微之物亦化而爲明不言化者不復原形也二土潤溽暑土气潤故欝蒸爲溽濕三大雨時行前後濕暑而後則大雨時行以退暑也大暑後十五日斗柄指坤爲立秋七月節秋揫也物至此而揫斂也一涼風至西方淒淸之風也溫變而肅也二白露降大雨之後涼風來天气下降茫茫而白尙未凝珠故曰白露降三寒蟬鳴今初秋夕陽聲小而急疾者是也立秋後十五日斗柄指申爲處暑七月中陰气漸長暑將伏而潛處也一鷹乃祭鳥金气肅殺鷹感其气始捕擊必先祭二天地始肅三禾乃登禾者谷連藳桔之總名成熟曰登處暑後十五日斗柄指庚爲白露八月節陰气漸重露凝而白也一鴻雁來淮南子作鴈自北而南來也二鳥歸鳥北方之鳥故曰歸三羣鳥養羞羞謂藏美食以備冬月之養白露後十五日斗柄指酉爲秋分八月中至此而陰陽適中當秋之半也一雷始収聲雷屬陽八月陰中故収聲入地萬物隨以入也二蟄虫坯戶坯益其蟄穴之戶使通明處稍小至寒甚乃墐塞之也三水始涸水春气所爲春夏气至故長秋冬气返故涸也秋分後十五日斗柄指辛爲寒露九月節气漸肅露寒而將凝也一鴻鴈來賓鴈後至者爲賓二雀入大水爲蛤嚴寒所至蜚化爲潛也三菊有黃華菊獨華於陰故曰有也寒露後十五日斗柄指戍爲霜降九月中气愈肅露凝爲霜也一豺乃祭獸以獸祭天報本也方餔而祭秋金之義二艸木黃落色黃揺落也三蟄虫咸俯皆垂頭畏寒不食也霜降後十五日斗柄指幹爲立冬十月節冬終也物終而皆収藏也一水始冰水而初凝未至於堅故曰始冰二地始凍土气凝寒未至於坼故曰始凍三雉入大水爲蜃大水淮也立冬後十五日斗柄指亥爲小雪十月中气寒而將雪矣第寒未甚而雪未大也一虹藏不見陰陽气交爲虹陰气極故虹伏言其气下伏也二天气上升三地气下降天地變而各正其位不交則不通故閉塞也小雪後十五日斗柄指壬爲大雪十一月節言積寒凜冽雪至此而大也一鶡鴠不鳴陽鳥感六陰之極而不鳴二虎始交虎感防陽萌動故气益盛而交也三茘挺生大雪後十五日斗柄指子爲冬至十一月中日南陰極而陽始生也一蚯蚓結六陰寒極之時蚯蚓交結如蠅二麋角解冬至一陽生麋感陽气故角解三水泉動水者一陽所生一陽初生故泉動也冬至後十五日斗柄指癸爲小寒十二月節時近小春故寒气猶小一鴈北鄕鴈避熱而南今則北飛禽鳥得气之先故也二鵲始巢至後二陽已得來年之气鵲遂爲巢知所向也三雉鴝雉陽鳥也鴝雌雄同鳴感於陽而有聲也小寒後十五日斗柄指丑爲大寒十二月中時巳二陽而寒威更甚者閉塞不盛則發泄不盛所以啟三陽之泰此造化之微權也一雞乳乳育也雞木畜麗於陽而有形故乳二徵鳥厲疾至此而猛厲迅疾也三水澤腹堅冰徹上下皆凝故曰腹堅一元黙運萬彚化生四序循環千古不易極之而陽九百六不過此气之推遷耳吳下田家志一九二九扇子不離手三九二十七冰水甜如蜜四九三十六拭汗如出浴五九四十五頭戴秋葉舞六九五十四乘涼入佛寺七九六十三牀頭尋被單八九七十二思量蓋夾被九九八十一家家打炭墼又一九二九相喚弗出手三九二十七籬頭出篳篥四九三十六夜眠如露宿五九四十五太陽開門戶六九五十四貧兒爭意气七九六十三布衲兩肩攤八九七十二貓狗尋陰地九九八十一犂耙一齊出

欽定授時通考卷一

欽定四庫全書

欽定授時通考卷二

天時

總論下

馬一龍農說農爲治本知時爲上【時謂天時】畜陽不極發生乃微【陽主發生陰主斂息物之生息隨气升降故冬至之後一陽起於下則羣陰推而漸出寒凝固結於上所以遏其泄耳及陽气出地物生呈露流衍布濩而不窮畜之盛大致然是以桃李冬花無冰不殺艸春秋紀之以病愆陽農家者有云冬耕宜早春耕宜遲云早其在冬至之前云遲其在春分之後冬至前者地中陽气未生也春分後者陽气半於土之上下也其意皆在陽榮陰衞欲使微陽之气不泄求其壯盛而已於此不知所避一則初升而踣其踵一則方啟而裂其膚豈非童而牿未壯盛而先亢者乎亢則害牿則亡傷气殆盡其生安得不微乎畜陽之意不止於冬凡日爲陽雨爲陰和暢爲陽沍結爲陰展伸爲陽斂詘爲陰動爲陽靜爲陰淺爲陽深爲陰晝爲陽夜爲陰繁殖之道惟欲陽含土中運而不息陰乘其外謹毖不出若陽泄於外而陰入其中生機轉爲殺機矣】凝陰在土其气固嗇【嵗久不畊之地純陰固結非假太陽之力追攝何以得散又冬春二時不見天陽亦猶是耳今夫圖埴之上未嘗生物正以內不含陽陰不外固而火煆之地藏冰不融者絕其地脈而中無陽气來至也竊窺神化之妙陽根陰物之所以生也陰根陽物之所以成也生者謂之化成者謂之變】陽自下起發其內之一本以出於外諸陰皆死者陰自下起斂其外之散齊以入於內諸陽皆生者【此蓋言二气始終之定理也諸陽謂自復以至夬也復十一月之卦也夬三月之卦也十二月爲臨正月爲泰二月爲大壯復自坤中來一陽始生成位於冬至至泰而開開而壯壯而夬四月復全乎幹矣諸陰謂自姤以至剝也姤五月之卦也剝九月之卦也六月爲遁七月爲否八月爲觀姤自幹中來一陰始生成位於夏至至否而塞塞而觀觀而剝十月復全乎坤矣上下者乾坤分列之位升降者陰陽往來之气內外者神化闔辟之竗斂發者萬物生成之機出入者循環無窮之端一本散除相禪以爲始終者也大抵二气陰陽之至當主日月爲義春秋二分晝夜相半气之平也春分後晝漸永日在地下之刻少秋分後夜漸永日在地下之刻多陰陽消長系於是矣】陽上而不抑遂以精泆陰下而不濟亦難以形堅【損有餘補不足則精不泆而形可堅矣天地之間陽常有餘陰常不足然扶陽抑陰古聖至言易曰亢龍有悔又曰下濟而光以是見陽之精泆由於不抑陰之形脆者由於無所濟也今有上農土地饒糞多而力勤其苗勃然興之矣其後徒有美頴而無實粟俗名肥此正不知抑損其過而精泆者耳其法何以斷其浮根翦其附葉去田中積污以燥裂其膚理則抑矣及其總稭俱成農功已畢或土力旣衰潤滋不繼淫濁未去淸气有傷此正不知補助故粒米有空頭枯漧粉黛諸病也】是故含生者陽以陰化達生者陰以陽變察陰陽之故防變化之機其知生物之功乎【生則化成則變然必成而後有生陽根陰也生而後有成陰根陽也成者謂之變脫其本根易其故體生者謂之化融液所畜暢茂其緒故冬至之後生意皆含夏至之後生色皆達含者化之機達者變之漸陰陽互爲其根求其所以然微妙而難悉也一化一變理不盡顯物自相形機緘所存非審察防詳則天地生物之功莫之有知矣夫含生者先天也以後天爲之體達生者後天也以先天爲之神養生家欲求先天之气當思化理一變非化不能變非變則化者終於化矣推之事理亦然凡事之立其始甚防微充廣必盛大盛必衰衰必敝敝則變不變則毀毀則熄此知道者之所深憂乎圖善變而不毀者其諸取法於農】故聖人推日星定四時分節而示民以則【陰陽列於四時早晚見於節嵗气系於日星期三百有六旬有六日也日窮於次月離於紀星回於天此一嵗之終也日行速而月遲故有餘日而以閏月収之天行健而日月不能及故有嵗差而以六十年約之一嵗之中春而夏夏而秋秋而冬四時順布也四時有八節立春春分立夏夏至立秋秋分立冬冬至也冬至以後陽漸長立春陽之出也春分陽气之中也立夏得陽三之二至夏至而極矣夏至以後陰漸長立秋陰之出也秋分陰气之中也立冬得陰三之二至冬至而極矣堯命羲和日中星鳥以殷仲春日永星火以正仲夏宵中星虛以殷仲秋日短星昴以正仲冬不詳其餘者以一中一極前後測之耳冬至一陽生主生主長夏至一陰生主殺主成故曰生者陽也成者陰也含𨿽未見其生達𨿽未見其殺而防已在矣夫發其生者與其晚也寧早収其成者與其早也寧晚此陽進而前陰退而後之道也】

四民月令正月地气上騰土長冒橛陳根可拔急甾彊土黒壚之田二月陰凍畢澤可甾美田緩土及河渚水處三月杏花勝可甾沙白輕土之田五月六月可菑麥田

齊民要術凡愛田常以五月耕六月再耕七月勿耕謹摩平以待種

又二月三月種者爲植禾四月五月種者爲穉禾二月上旬及麻菩楊生種者爲上時三月上旬及淸明節桃始花爲中時四月上旬及棗葉生桑花落爲下時嵗道宜晚者五月六月初亦得春種欲深宜曵重撻夏種欲淺直置自生

又大小麥皆須五月六月暵地穬麥非良地則不須種八月中戊社前種者爲上時下戊前爲中時八月末九月初爲下時小麥宜下種八月上戊社前爲上時中戊前爲中時下戊前爲下時正月二月勞而鋤之三月四月鋒而更鋤

又五穀大判上旬種者全収中旬中収下旬下収農桑通訣農書云種蒔之事各有攸序正月種麻枲二月種粟脂麻三月種旱麻四月種豆五月中旬種晚麻七夕以後種菜菔菘芥八月社前卽可種麥如此則種有次第所謂順天之時也

占驗總【附】

董仲舒雨雹對太平之世風不鳴條開甲散萌而已雨不破塊潤葉津莖而已

京房易太平之時十日一雨凡嵗三十六雨此休徵時若之應

春秋說題辭一嵗三十六雨天地之气宣十日小雨應天文十五日大雨以斗運也

論衡太平瑞應五日一風十日一雨

田家雜占天下太平夜雨日晴言不妨農也【以上總論風雨】農政全書日暈則雨諺雲月暈主風日暈主雨日腳占晴雨諺雲朝又天暮又地主晴反此則雨日沒後起淸白光數道下狹上闊直起亙天此特夏秋間有之俗呼淸白路主來日酷熱日生耳主晴雨諺雲南耳晴北耳雨日生雙耳斷風截雨若是長而下垂通地則又名白日幢主久晴日出早主雨出晏主晴老農云此特言久陰之餘夜雨連旦正當天明之際云忽一掃而捲卽光日出所以言早少刻必雨立驗言晏者日出之後云晏開也必晴亦甚準蓋日之出入自有定刻實無早晏也愚謂但當云晴得早主雨晏開主晴不當言日出早晏也日外有云障中起主晴諺云日頭云障曬殺老和尙日沒反照主晴俗名爲日返塢一云日沒胭脂紅無雨也有風徐光啟曰日返塢明朝水沒路日打洞明朝曬背痛或問二相似而所主不同何也老農云返照在日沒之前胭脂紅在日沒之後諺云烏雲接日明朝不如今日又云日落云沒不雨定寒又云日落雲裏走雨在半夜後此言一朶烏雲漸起而日正落其中者諺云日落烏雲半夜枵明朝曬得背皮焦此言半天元有黒云日落云外其云夜必開散明必甚晴也又云今夜日沒烏雲洞明朝曬得背皮痛此言半天上𨿽有云及日沒下去都無雲而見日狀如巖洞者也

古今諺日出早雨淋腦日出晏曬殺鴈

吳下田家志壬子日雨主久陰

田家雜占諺云久晴逢戊雨久雨望庚晴又雲久雨不晴且看丙丁

浩然齋抄俗諺云逢庚雙變遇甲卽晴蓋遇庚於雙日則變遇甲於雙日則晴多驗【已上論日】

詩小雅月離於畢俾滂沱矣

傳畢躅也月離陰星則雨疏以畢爲月所離而雨是陰雨之星故謂之陰星

玉曆璇璣凡孟月七日仲月八日季月九日之夜皆當月暈暈而不已其下三日內有暴風甚雨月初生色黒有水月滿色赤爲旱又月初生而偃有水月始生有黒云貫月名曰繳云不出三日暴雨

雜占每月朔一日管上旬二日管中旬三日管下旬月色靑黒潤明是旬有雨若黃赤漧枯則旬中無雨師曠占月知雨多少八月一日二日三日月色赤黃者其月少雨月色靑者其月多雨

農政全書月暈主風何方有闕卽此方風來新月下有黒雲橫截主來日雨諺雲初三月下有橫云初四日裏雨傾盆月盡無雨則來月初必有風雨諺雲廿五廿六若無雨初三初四莫行船廿五日謂之月交日有雨主久陰廿七廿八交月雨初二初三勿肯晴【已上論月】後漢書郎顗傳石氏經曰嵗星出左有年出右無年孝經援神契嵗星守心年谷丰

宋史天文志嵗星色光明潤君壽民富又主福主大司農主五穀

農家諺幹星照濕土明日依舊雨

農政全書諺云一个星保夜晴此言雨後天陰但見一兩星此夜必晴星光閃爍不定主有風夏夜見星密主熱諺云明星照爛地來朝依舊雨言久雨正當黃昏卒然雨住雲開便見滿天星斗豈但明日有雨當夜亦未必晴黃昏上云半夜消黃昏消云半夜澆若半夜後雨止雲開星月朗然則必晴無疑【已上論星】

又夏秋之間大風及有海沙雲起俗呼謂之風潮古人名之曰颶風言其具四方之風故名颶風有此風必有霖淫大雨同作甚則拔木偃禾壞屋室決堤堰其先必有如斷虹之狀者見名曰颶母航海之人見此則又名破帆風凡風單日起單日止雙日起雙日止諺云西南轉西北搓繩來絆屋又云半夜五更西天明拔樹枝又云日晚風和明朝再多又云惡風盡日沒又云日出三竿不急便寛大凡風日出之時必略靜謂之風讓日大抵風自日內起者必善夜起者必毒日內息者必和夜半息者必大凍諺云風急雨落人急客作又云東風急被蓑笠風急雲起愈急必雨諺雲東北風雨太公言艮方風雨卒難得晴俗名曰牛筋風雨指丑位故也諺云行得春風有夏雨言有夏雨應時可種田也非謂水必大也經驗諺云西南早到晏弗動艸言早有此風向晚必晴諺雲南風尾北風頭言南風愈吹愈急北風初起便大春南夏北有風必雨冬天南風三兩日必有雪天气濕熱鬱蒸主有風古語云熱極則生風語云東南風跳擲三日退一尺

陶朱公書靑龍風急大雨將來朱雀風回烈日晴燥白虎風生必有雨霧武風急雨水相隨寅卯時爲靑龍己午時爲朱雀申酉時爲白虎亥子時爲武隨方起風應乎雨晴

田家五行風自月建方來爲得其正萬物各得其所晴雨各得其宜又風吹月建方位主米貴

師曠占常以十月朔日占春糶貴賤風從東來春賤逆此者貴以四月朔占秋糶風従南來西來者秋皆賤逆此者貴以正月朔占夏糶風従南來東來者皆賤逆此者貴【已上論風】

朝野僉載春雨甲子赤地千里夏雨甲子乘船入市秋雨甲子禾頭生耳冬雨甲子牛羊凍死

吳下田家志戊午原同甲子期始終七日最稀奇七日多晴兩月燥七日多雨兩月泥甲申主米暴貴春主五穀不収夏主傷田禾秋主六畜死冬主人多病諺云甲申猶且可乙酉怕殺我

又上旬交月雨謂朔月之雨也主月內多雨

田家雜占壬子日春雨人無食夏雨牛無食秋雨魚無食冬雨鳥無食

又自正月至五月五朔皆有大雨主人饑蝗起

易飛凡雨以晦朔朢云漢四塞者皆當雨如鬥牛彘當暴雨有異雲如水牛不三日大雨黒雲如羣羊奔如飛鳥五日必雨雲如浮皆雨北斗獨有云不五日大雨四望靑白雲名曰天寒之雲雨徵倉黒云細如杼軸蔽日月五日必雨雲如兩人提鼓持桴者皆爲暴雨

金樓子旦雨謂之月額

雜占江淮俗驗每月初二十六日雨則月內多雨田家五行二十七日最宜晴諺云交月無過廿七晴月盡無雨則來月初必有風雨

農政全書諺雲雨打五更日曬水坑言五更忽然雨日中必晴甚驗晏雨不晴雨著水面上有浮泡主卒未晴諺云一防雨似一个釘落到明朝也不晴一防雨似一个泡落到明朝未得了諺云上牽晝下牽齋下晝雨嚌嚌諺雲雨落怕天亮言天明時忽雨此日可晴若久雨正當昏黒忽自明亮反是雨也雨夾雪難得晴諺雲夾雨夾雪無休無歇諺雲快雨快晴道徳經雲飄風不終朝驟雨不終日凡久雨至午少止謂之遣晝在正午遣或可晴午前遣則午後雨不可勝竈灰帶溫作塊天將變作雨兆齋前風晝後雨並言難止【已上論雨】

陶朱公書朝看東南有雲气隨太陽上下不逺者此云在日初出應己午時己午時隨太陽則應未申時未申時隨太陽則應酉戌時有雷雨又太陽未出將晨之先看東南黒云如雞頭如旗幟如山峯如陣鳥如龍頭如魚如蛇如靈芝如牡丹應當日未申時有雨或紫黒云貫穿或在日上下者並應當日雨

農政全書云行占晴雨諺雲云行東雨無蹤車馬通云行西馬濺泥水沒犂云行南雨潺潺水漲潭云行北雨便足好曬穀上風𨿽開下風不散主雨諺雲上風皇下風隘無蓑衣莫出外云若炮車形起主大風雲起下散四野滿日如煙如霧名曰風花主風起諺云西南陣單過也落三寸言云陣起自西南來者雨必多尋常陰天西南障上亦雨諺雲太婆年八十八弗曾見東南陣頭髮又云千嵗老人不曾見東南陣頭雨沒子田言雲起自東南來者絕無雨凡雨陣自西北起者必云黒如潑墨又必起作眉梁陣主先大風而後雨終易晴天河中有黒云生謂之河作堰又謂之黒豬渡河墨云對起一路相接亙天謂之雨作橋雨下闊則又謂之合羅陣皆主大雨立至少頃必作滿天陣名通界雨言廣闊普徧也若是天陰之際或作或止忽有雨作橋則必有掛防兩腳又是雨腳將斷之兆也不可一例而取諺云旱年只怕防江跳水年只怕北江紅一云太湖晴上文言亢旱之年望雨如望恩才見四方逺處云生陣起或自東引而西自西而東所謂沿江跳也則此雨非但今日不至必每日如之卽是久旱之兆也澇年每至晚時雨忽至云稍浮北似霞非霞紅光曜日雨必隨作當主夜夜如此直至大暑而後已謂之北江紅此吳語也故指北江爲太湖若是晚霽必兼西天但晴無雨諺雲西北赤好曬麥陰天卜晴諺云朝要天頂穿暮要四腳懸又云朝看東南暮看西北諺云魚鱗天不雨也風顚此言細細如雨鱗斑者一云老鯉斑云障曬殺老和尙此言滿天云大片如鱗故云老鯉往往試驗各有準秋天云陰若無風則無雨冬天近晚忽有老鯉斑雲起漸合成濃陰者必無雨名曰防霜天諺云識每防霜天不識每著子一夜眠

京房風角要訣雨法有黒云如一疋布於日中卽日大雨二疋爲二日雨三匹爲三日雨

京房占六甲日云四合皆當日雨雲多雨多雲少雨少又六甲無雲一旬少雨

師曠占常以五卯日西北有云如羣羊者卽有雨至陶朱公書拂曉看南方黒云最髙謂之雷信明日己午時至中天而止應未申時

孔氏談苑大理少卿杜純之京東人言朝霞不出門暮霞行千里言雨後朝晴尙有雨須得晚晴乃眞晴田家五行諺云朝霞暮霞無水煎茶主旱此言久晴之霞也朝霞不出市暮霞行千里此皆言雨後乍晴之霞暮霞若有火焰形而幹紅者非但主晴必主久旱之兆朝霞雨後乍有定雨無疑或是晴天隔夜𨿽無今朝忽有則要看顏色斷之幹紅主晴間有褐色主雨滿天謂之霞得過主晴霞不過主雨若西方有浮雲稍厚雨當立止

雜占早看東南暮看西北空則無雨𨿽有云而片色分明亦晴夜觀北斗魁罡之間有黒潤云在畔則當夜有雨如北斗前有黃气者明日當風若潤則當夜或明日必大雨

古今諺早霞紅丟丟向午雨瀏瀏晚來紅丟丟早辰大日頭【已上論雲霞】

農政全書莊子雲騰水上溢爲霧爾雅云地气上天不應曰霧凡重霧三日主有風諺云三朝霧露起西風若無風必主雨又雲霧露不収卽是雨【已上論霧】

又諺云東鱟晴西鱟雨諺雲對日鱟不到晝主雨言西鱟也若鱟下便雨還主晴虹俗呼曰鱟【已上論虹】

又諺雲未雨先雷去步來主無雨諺雲當頭雷無雨卯前雷有雨凡雷聲響烈者雨陣𨿽大而易過雷聲殷殷然響者卒不晴雷初發聲微和者嵗內吉猛烈者凶雪中有雷主陰雨百日方晴東州人云一夜起雷三日雨言雷自夜起必連陰【已上論雷】

又夏秋之間夜晴而見逺電俗謂之熱閃在南主久晴在北主便雨諺雲南閃半年北閃眼前北閃俗謂之北辰閃主雨立至諺云北閃三夜無雨大怪言必有大風雨也【已上論電】

又冰後水長名長水冰主來年水冰後水退名退水冰主旱若冰堅可履亦主水【已上論冰】

又每年初下只一朝謂之孤霜主來年歉連得兩朝以上主熱上有鎗芒者吉平者凶春多主旱毛頭霜主明日風雨雪霽不消名曰等伴主再有雪久經日照而不消亦是來年多水之兆也【已上論霜雪】

又夏初水中生苔主有暴水諺雲水底起靑苔卒逢大水來水際生靛靑主有風雨諺雲水面生靑靛天公又作變諺雲大水無過一周時言天道久雨山澤發洪大水橫流江河陡漲之易也諺云大旱不過周時雨大水無非百日晴言天道須是久晴則水方能退也故論潮者云晴幹無大汛合而言之可見水漲之易退之難也如此凡東南風退水西北反爾此理蓋只是吳中太湖東南之常事初冬大西北風湖水泛起吳江人家皆浸水中風息復平謂之翻湖水才是南風連吹半月十日便可退水三二尺又不還漲水邊經行聞得水有香气主雨水驟至極驗或聞水鮏气亦然河內浸成包稻種旣沒復浮主有水【已上論水】

又艸得气之先者皆有所驗薺菜先生嵗欲甘葶藶先生嵗欲苦藕先生嵗欲雨蒺藜先生嵗欲旱蓬先生嵗欲流水藻先生嵗欲惡艾先生嵗欲病孟月占之五穀艸占稻色艸有五穗近本莖爲早色腰末爲晚禾隨其穗之美惡以斷丰歉未必極驗但其艸每年根根相似艸屋久雨菌生其上朝出晴暮出雨諺雲朝出曬殺暮出濯殺看窠艸一名干戈謂其有刺故也蘆葦之屬叢生於地夏月暴熱之時忽自枯死主有水諺雲頭薴生子沒殺二薴二薴生子旱殺二薴茭艸水艸也村人嘗剝其小白嘗之以卜水旱味甘甜主水已來亦未止味餿气主旱未來亦已定梧桐花初生時赤色主旱白色主水扁豆五月開花主水夏月開結主水藕花謂之水花魁開在夏至前主水野薔薇開在立夏前主水麥花晝放主水扁豆鳯仙花開在五月主水槐花開一徧糯米長一徧價

雜陰陽書禾生於或楊大麥生於杏小麥生於桃稻生於柳或楊黍生於楡大豆生於槐小豆生於李麻生於楊或荊

師曠占術杏多實不虫者來年秋禾善五木者五穀之先欲知五穀但視五木擇其木盛者來年多種之萬不失一也【已上論艸木】

農政全書諺云鴉浴風鵲浴雨八哥兒洗浴斷風雨鳩鳴有還聲者謂之呼婦主晴無還聲者謂之逐婦主雨鵲巢主水髙主旱俗傳鵲意旣預知水則云終不使我沒殺故意愈低旣預知旱則云終不使曬殺故意愈髙海燕忽成羣而來主風雨諺雲烏肚雨白肚風赤老鴉含水叫早主雨多人辛苦叫晏晴多人安閒農作次第夜間聴九逍遙鳥叫卜風雨諺雲一聲風二聲雨三聲四聲斷風雨鸛鳥仰鳴則晴俯鳴則雨鵲噪早報晴名曰幹鵲冬寒天雀羣飛翅聲重必有雨雪鬼車鳥北人呼爲九頭虫夜聴其聲出入以卜晴雨自北而南謂之出窠主雨自南而北謂之歸窠主晴故詩雲月黒夜深聞鬼車喫鷦叫主晴俗謂之賣蓑衣叫諺云朝晴暮雨夏秋間雨陣將至忽有白鷺飛過雨竟不至名曰截雨家雞上宿遲主陰雨燕巢做不漧淨主田內艸多母雞背負雞雛謂之雞跎兒主雨喫井水禽也在夏至前叫主旱諺云夏前喫井叫有車个恰喫無車个嘯鵜鶘一名淘河鵝鸛之屬其狀異常每來必主大水元至正庚寅五月十八日方梅水漲忽見此怪數十自西而東眾謂沒田先兆一老農云不妨夏至前來曰犂湖至後曰犂途以其嘴之形狀相似湖言水深途言水淺今至後八日此後雨腳斷水退矣𨿽然疑信不決後果天晴髙下皆得成熟若此至前至後便分禍福兩端可謂奇驗占者愼之獺窟近水主旱登岸主水有驗圍塍上野防爬泥主有水必到所爬處方止防咬麥苗主不見収咬稻苗亦然狗地主陰雨每眠灰堆髙處亦主雨狗咬靑艸喫主晴狗向河邊喫水主水退鐵防其臭可惡白日銜尾成行而出主雨貓兒喫靑艸主雨絲毛狗褪毛不盡主梅水未止【已上論禽獸】

又龍下便雨主晴凡見黒龍下主無雨縦有亦不多白龍下雨必多水鄕諺云黒龍防世界白龍讓世界龍下頻主旱諺云多龍多旱龍陣雨始自何一路只多行此路無處絕無諺雲龍行熟路【已上論龍】

又魚躍離水面謂之秤水主水漲髙多少增水多少凡鯉鯽魚在四五月間得暴漲必散子散不盡水未止盛散水勢必定夏至前後得黃鱨魚甚散子時雨必止𨿽散不甚水終未定最車溝內魚來攻水逆上得鮎魚主晴鯉主水諺云鮎幹鯉濕又云鯽魚主水鱨魚主晴黒鯉魚脊翼長接其尾主旱夏初食鯽魚脊骨有曲主水漁者网得死鱖謂之水惡故魚著网卽死也口開主水立至易過口閉來遲水旱不定【已上論魚】又水蛇蟠在蘆靑髙處主水髙若干漲若干回頭望下水卽至望上稍慢水蛇及白鰻入鰕籠中皆主大風水作春暮暴暖屋木中出飛蟻主風雨平地蟻陣作亦然鱉探頭占晴雨諺雲南望晴北望雨田角小螺兒名曰鬼螄浮於水面主有風雨石蛤蝦蟆之屬叫得響亮成通主晴諺雲杜蛤叫三通不用問家公言報晚晴有準也田雞噴水叫主雨蚱蜢蜻蜓黃防等虫在小滿以前生者主水俗呼是魚口中食謂其才經風雨俱死於水故也黃梅三時內蝦蟆尿曲有雨大曲大雨小曲小雨二蠶初出變化得多主水蚯蚓俗名曲蟺朝出晴暮出雨夏至日蟹上岸夏至後水到岸【已上論虫】

欽定授時通考卷二﹤子部﹐農家類﹐欽定授時通考﹥

欽定四庫全書

欽定授時通考卷三

天時

春

易說卦萬物出乎震震東方也

疏震是東方之卦斗柄指東爲春春時萬物出生也

書堯典分命羲仲宅嵎夷曰暘谷寅賔出日平秩東作傳宅居也東表之地稱嵎夷日出於谷而天下明故稱暘谷寅敬賔導秩序也歳起於東而始就耕謂之東作東方之官敬導出日平均次序東作之事以務農也

日中星鳥以殷仲春厥民析鳥獸孶尾

傳日中謂春分之日鳥南方朱鳥七宿殷正也春分之昬鳥星畢見以正仲春之气節冬寒無事並入室處春事旣起丁壯就功

國語先時五日瞽告有協風至

注協和也風气和時候至也立春曰融風

又農祥晨正日月底於天廟土乃脈發

注農祥房星也晨正謂立春之日晨中於午也農事之候故曰農祥

管子發五正赦薄罪出拘民解仇讐所以建時功施生谷也

注謂及時立農功施力爲生谷凡此皆春令

又日至六十日而陽凍釋七十日而陰凍釋陰凍釋而藝稷百日不藝稷故春事二十五日之內耳

淮南子明庶風至則正封疆修田疇

注春分播谷

又春分至則甘雨降生育萬物

漢書律曆志少陽者東方東動也陽气動物於時爲春春蠢也物蠢生乃動運

後漢書郎顗傳雷者所以開萌芽辟陰除害萬物須雷而解資雨而潤王者崇寛大順春令則雷應節

古三墳物象春春主發生物之象也

說文辰者農之時也故農字從辰田候也

談撰卉木皆感於春气而後發生者以木旺寅卯然也師曠占春雷初起其音格格霹靂者所謂雄雷旱气也其鳴依依音不大霹靂者謂之雌雷水气也

農桑通訣孟春立春節气首五日東風解凍次五日蟄虫始振後五日魚上冰次雨水中气初五日獺祭魚次五日候雁北後五日艸木萌動次仲春驚蟄節气初五日桃始華次五日倉庚鳴後五日鷹化爲鳩次春分中气初五日鳥至次五日雷乃發聲後五日始電次季春淸明節气初五日桐始華次五日田鼠化爲鴽後五日虹始見次谷雨中气初五日萍始生次五日鳴鳩拂其羽後五日戴勝降於桑凡此六气一十八候皆春气正發生之令

說苑主春者張昬而中可以種谷

農政全書東作旣興早起夜眠春間最爲緊要古語云一年之計在春一日之計在寅

占驗

田家五行凡春宜和而反寒必多雨諺雲春寒多雨水又諺云春風踏腳報言易轉方如人傳報不停腳也一云旣吹一日南風必還一日北風報答也二說俱應師曠占春辰巳日雨蝗虫食禾稼

田家雜占春甲子日雨主夏旱六十日春甲申日雨主米暴貴

又茆蕩內春初雨菌生俗呼爲雷蕈多則主旱無則主水

風角書春甲寅日風髙去地三四丈鳴條以上常從申上來爲大赦期六十日應

正月【立春雨水】

禮記月令孟春之月日在營室昏參中旦尾中

注日月之行一歲十二會聖王因其會而分之以爲大數焉觀斗所建命其四時此云孟春者日月會於娵訾而斗建寅之辰也

其日甲乙其帝太皥其神勾芒

注乙軋也日之行春東從靑道發生萬物月爲之佐時萬物皆解孚甲自抽軋而出太皡宓羲氏也勾芒少皡氏之子曰重爲木官

又東風解凍蟄虫始振魚上冰獺祭魚鴻雁來

陳澔曰此記寅月之候振動也來自南而北也

又是月也以立春先立春三日太史謁之天子曰某日立春盛徳在木天子乃齊立春之日天子親帥三公九卿諸侯大夫以迎春於東郊

又天子乃以元日祈谷於上帝

集說元日辛日也郊祭天而配以後稷爲祈谷也

又天气下降地气上騰天地和同艸木萌動

注此陽气蒸達可耕之候農書曰土長冒橛陳根可拔耕者急發

又王命布農事命田舍東郊皆修封疆審端經術善相丘陵阪險原隰土地所宜五穀所植以教道民必躬親之田事旣飭先定準直農乃不惑

管子正月之朝谷始也

又正月令農始作服於公田

呂氏春秋冬至後五旬七日菖始生菖者百艸之先生者也於是始耕

後漢書祭祀志立春之日皆靑幡幘迎春於東郭外唐六典正月上辛祈谷於圜丘以髙祖配

唐書王仲丘傳開元中王仲丘上言貞觀禮正月上辛祀感帝於南郊顯慶禮祀昊天上帝於圜丘以祈谷宋史禮志景徳三年十二月陳彭年言來年正月三日上辛祈谷至十日始立春按月令春秋傳當在建寅之月迎春之後後齊永明元年立春前郊議者欲遷日王儉啟云宋景平元年元嘉六年並立春前郊遂不遷日然則左氏所記啟蟄而郊乃三代彜章王儉所啟郊在春前乃後世變禮望常以正月立春之後行上辛祈谷之禮從之

四民月令正月可種瓠葵芥大小蔥蒜苜蓿及雜蒜亦種

齊民要術元日五更雞鳴時防火把照桑棗果木等樹則無虫以刀斧班駁敲打樹身則結實此之謂稼樹是日用尖刀刮破桃樹皮是月命女工趨織布典饋釀春酒是月教牛修農具築墻園開溝渠修蠶室整屋漏織蠶箔此月栽樹爲上時上半月栽者多結子南風不可栽

下子茄

薏苡諸般花子葫蘆匏扡插楊柳石橊梔子

栽種松

桑楡

柳棗

防葵

韭麻胡桃榛子松子杏子椒

牛蒡子菠菜竹【宜初二日】雜樹木【宜上日】木棉花苦蕒山藥冬【宜十日】黃萵苣生菜四月芥種蕈種芋

接換梨子林擒棗

柿栗

桃梅李杏【以上並雨後】

澆培石橊梨子海棠棗

柿梅

桃杏

林擒胡桃【以上並下旬】

收藏無灰臘糟蒸臘酒合小豆醬

雜事接諸般花木果樹移諸般花木果樹壠地修諸色果木修接桑樹騸諸色樹木【騸與嫁同】占驗

禮記月令孟春行夏令則雨水不時艸木早落國時有恐行秋令則其民大疫猋風雨總至藜莠蓬蒿並興行冬令則水潦爲敗雪霜大摯首種不入

史記天官書正月旦決八風風從南方來大旱西南小旱西方有兵西北戎菽爲小雨趣兵北方爲中歲東北爲上歲東方大水東南民有疾疫歲惡

注戎菽胡豆也爲成也

又故八風各與其衝對課多者爲勝多勝少久勝亟疾勝徐旦至食爲麥食至日昳爲稷昳至餔爲黍餔至下餔爲菽下餔至日入爲麻欲終日有有云有風有日日當其時者深而多實無雲有風日當其時淺而多實有云風無日當其時深而少實有日無雲不風當其時者稼有敗如食頃小敗熟五斗米頃大敗則風復起有云其稼復起各以其時用云色占種其所宜其雨雪若寒歲惡

正義正月旦欲其終一日有風有日則一歲之中五穀丰熟無災害也

又從正月旦數雨率日食一升至七升而極過之不占數至十二日日直其月占水旱爲其環城千里內占則其爲天下候竟正月

注月一日雨民有一升之食二日雨民有二升之食如此至七日月一日雨正月水月三十日周天歷二十八宿然後可占天下

又月所離列宿日風雲占其國然必察太歲所在金穰水毀木饑火旱正月上甲風從東方宜蠶風從西方若旦黃雲惡

易說立春气當至不至則多疾瘧

古史考元日太史占气候以知水旱吉凶隨分野書之陶朱公書元日有雷禾麥皆吉有雪夏秋大旱日出時有紅霞主絲貴天晴爲上西北風主米貴每月如之諺云歲朝東北五禾大熟壬癸亥子之方謂之水門其方風來主水諺云歲朝西北風大雨定妨農西南風主米貴東南及南風皆主旱

又占桑葉貴賤只看正月上旬木在一日則爲蠶食一葉爲甚貴木在九日則爲蠶食九葉爲甚賤上元日晴春水少括云上元無雨多春旱淸明無雨少黃梅夏至無雲三伏熱重陽無雨一冬晴元宵前後必有料峭之風謂之元宵風

黃帝占正月二十日爲秋收日時主秋成百谷蕃茂師曠占立春雨傷五禾

又正月甲戍日大風東來折樹者谷熟甲寅日大風西北來者貴庚寅日風從西來者皆貴

齊民要術欲識歲所宜以布囊盛粟等諸物種平量之埋陰地冬至後五十日發取量之息最多者歲所宜也玉海祥符四年正月己丑司天言農丈人星見主歲丰物理論正月朔旦四面有黃气其歲大丰此黃帝用事土气黃均四方並熟有靑气雜黃有螟虫赤气大旱黑气大水正朔占歲星上有靑气宜桑赤气宜豆黃气宜稻

又正月望夜占陰陽陽長卽旱陰長卽水立表以測其長短審其水旱表長二尺月影長二尺以內大旱二尺五寸至三尺小旱三尺五寸至四尺調適髙下皆熟四尺五寸至五尺小水五尺五寸至六尺大水月影所極則正面也立表中正乃得其定

羣芳譜元日値甲穀賤乙谷貴丙四月旱丁絲綿貴戊米麥魚鹽貴己米貴蠶傷多風雨庚田熟辛米平麥麻貴壬絹布豆貴米麥平癸主禾傷多風雨一說元日値戊主春旱四十五日

又三日得甲爲上歲四日中歲五日下歲月內有甲寅米賤

占書一日得辛旱二日小收三四日主水麥半收五六日小旱七分收八日歲稔一云春旱不收

通書月內有三卯宜豆無則早種禾一云一日得卯十分收二日低田半收三四日大水五日六日半收七日八日春澇全收

周益公日記正月內有三子葉少蠶多無三子則葉多蠶少有三卯則早豆收無則少收有三亥主大水一云正月得三亥湖田變成海在正月節气方準

便民書元日晴和無日色主有年日有暈主小熟有雷主一方不寕有電人殃霞气主虫蝗蠶少婦人災果蔬盛有霜主七月旱禾苖吉有霧主桑貴而民疾有雪主夏旱秋水如未過立春而元日雪主大有年

通考歲旦天气晴朗气溫和主民安國泰五穀丰登人少病犧牲旺寇盜息

類占正朔之日天气和潤風不鳴條兼有云迎送出入者歲美無疾朔日晚至連三日內無風雨而陰和不見日色者主一歲大美

探春歷記甲子日立春髙鄕丰稔水過岸一尺春雨如錢夏雨調勻秋雨連綿冬雨髙懸

紀歷撮要八日谷夜見星辰五穀丰登

研北雜誌世謂正月三日爲田本命浙西人謂之夏正三言夏正之三日俗以是日稱水以重爲上有年極驗朝野僉載正月三白田公笑赫赫西北人諺曰要宜麥見三白

仙神隠立春天陰無風民安蠶麥十倍東風吉人民安果谷盛

田家五行正月十六日喜西南風爲入門風主低田大熟

又春牛占歲事頭黃主熟又專主菜麥大熟靑主春多瘟赤主春旱黑主春水白主春多風身色主上鄕腳色主下鄕

農政全書上八日宜晴此夜若雨元宵如之諺云上八夜弗見參星月半夜弗見紅燈

又雨水後陰多主少水髙下大熟諺云正月罌坑好種田

二月【驚蟄春分】

詩豳風四之日舉趾

傳四之日周四月也民無不舉足而耕矣

禮記月令仲春之月日在奎昏弧中旦建星中

注仲春日月會於降婁斗建卯之辰孔頴達曰餘月昏旦中星皆舉二十八宿此云弧與建星者以弧星近井建星近斗井斗度多星體廣不可的指故舉弧建以定昏旦之中

又始雨水桃始華倉庚鳴鷹化爲鳩

陳澔曰此記卯月之候倉庚黃鸝也鳩布谷也鷹化爲鳩以生育气盛故鷙鳥感之而變

又擇元日命民社

注社后土也使民祀焉神其農業也祀社日用甲

又是月也日夜分

陳澔曰晝夜五十刻

雷乃發聲始電蟄虫咸動啟戶始出

疏雷是陽气之聲將上與陰相衝電是陽光陽微則光不見此月陽气漸盛以擊於陰故云始電戶穴也謂發所蟄之穴

國語自今至於初吉陽气俱蒸土膏其動

注初吉二月朔日也

又土發而社助時也

注土發春分也社者助時求福爲農始也

呂氏春秋開春始雷則蟄虫動矣時雨降則艸木育矣又太簇之月陽气始生艸木繁動令農發土無或失時洪範五行傳雷以二月出震其卦曰豫言萬物隨雷出地皆逸豫也

淮南子二月官倉

注二月播種故官倉也

白虎通仲春獲禾報社祭稷以三牲何重功故也說文膢楚俗以二月祭飲食也一曰祈谷食新曰離膢又春分而禾生

夏小正祈麥實

傳麥者五穀之先見者故急祈而記之也

又二月往耰黍禪

傳禪單也

論衡二月之時龍星始出見出雩祈谷雨

唐書李泌傳二月朔裏閭釀宜春酒以祭勾芒神祈丰年

荊楚歲時記春分日民並種戒火艸於屋上有鳥如烏先雞而鳴架架格格民聞此鳥則入田以爲候

四民月令二月陰凍畢澤可葘美田緩土及河渚水處泛勝之書種麻子二月下旬傍雨種之麻生布葉鋤之以蠶矢糞之天旱以流水澆之無流水曝井水殺其寒气以澆之如此美田則畝五十石及百石薄田尙三十石

齊民要術二月昏參夕杏花盛桑椹赤可種大豆謂之上時家政法曰二月可種瓠

又二月順陽習射以備不虞春分中雷乃發聲先後各五日寢別內外蠶事未起命縫人浣冬衣徹復爲袷其有嬴帛遂供秋服【凡浣故帛用灰汁則色黃而且肥搗小豆細末下絹簁投湯水以洗之潔白而柔韌勝皂莢矣】可糶粟黍大小豆麻麥子等收薪炭【炭聚之下碎末勿令棄之搗簁煮淅米泔溲之更搗令熟丸如雞子曝漧以供籠鑪種火之用輙得達曙堅寔耐久逾炭十倍】初二日東作興俗謂上工日田家雇傭工之人俱此日執役之始故名上工泥蠶室舂百果木根則子牢此月雨水中埋諸花樹條則活中旬種稻爲上時

下子麻子紅花山藥白扁豆桑椹

扡插蒲桃石橊

栽種槐

谷楮粟

松銀杏棗

皂莢菊茶木薤

桐樹決明百合胡麻

黃精木槿茨菇甘蔗雜菜藕

芋【宜雨多】竹茄

莧

枸萱艸蒼術芭蕉萵苣紫蘇烏豆豌豆茱萸韭

夏蘿

卜苕帚大葫蘆菘菜大豍豆

壓條桑條

接換柑

橘柿

棗橙

柚杏

栗桃梅梨

李胡桃銀杏楊梅枇杷沙柑石橊紫丁香【以上春分前後皆可】

澆培柑

橘橙

柚蒲卜

收藏百合曲槐芽皂角新茶

雜事移諸般花木【並忌南風火日】理蠶事春耕宜遲恐陽气未透插諸色樹木解樹上裹縛二月二日取枸煮湯沐浴令人光澤不老不病

續文獻通考元武宗至大三年命祀先農樂用登歌日用仲春上丁或用上辛或甲日

占驗

禮記月令仲春行秋令則其國大水寒气總至冦戎來徵行冬令則陽气不勝麥乃不熟民多相掠行夏令則國乃大旱暖气早來虫螟爲害

陶朱公書二月朔日値驚蟄主蝗虫値春分主歲歉風雨主米貴

又二月初八日東南風謂之上山旗主水西北風謂之下山旗主旱

又十五日爲勸農日晴和主年丰風雨主歲歉

又二月虹見在東主秋米貴在西主蠶貴驚蟄前後有雷謂之發蟄雷聲初起從乾方來主人民災坎方來主水艮方來主米賤震方來主歲稔巽方來主蝗虫離方來主旱兌方來主五金長價詩曰初二天晴東作興初七八日看年成花朝此夜晴明好何處連綿夜雨傾師曠占二月甲戍日風從南來者稻熟二月乙卯日不雨晴明稻上塲不熟

通考二月甲子日發雷大熱一云大熟

又十六日乃黃姑浸種日西南風主大旱髙鄕人見此風卽懸百文錢於檐下風力能動則舉家失聲相告風愈急愈旱又主桑葉貴

經世民事錄二月內有三卯則宜豆無則旱種禾談薈二月二十日謂之小分龍日晴分嬾龍主旱雨分健龍主水

農政全書二月十二日夜宜晴可折十二夜夜雨二月最怕夜雨若此夜晴𨿽雨多亦無所妨【越人陳元義云二月內得十二个夜晴則一年雨晴調勻更十二夜中又雨爲水潦年歲矣】十夜以上雨水鄕人盡叫苦初四有水謂之春水初八日前後必有風雨諺雲淸明斷雪谷雨斷霜言天气之常

四時占候二月朔日雨稻惡糴貴晦日雨人多疾萬寶全書春分日西風麥貴南風先水後旱北風米貴

三月【淸明谷雨】

禮記月令季春之月日在胃昏七星中旦牽牛中注季春日月會於大梁斗建辰之辰陳澔曰七星二十八宿之星宿也

又桐始華田防化爲鴽虹始見萍始生

陳澔曰此記辰月之候鴽鶉防之屬

又薦鮪於寢廟乃爲麥祈實是月也生气方盛陽气發泄句者畢出萌者盡達

注於含秀求其成也句屈生者芒而直曰萌

又是月也命司空曰時雨將降下水上騰循行國邑周視原野修利隄防道達溝瀆開通道路毋有障塞淮南子淸明加十五日斗指辰則谷雨音比姑洗孝經緯斗指辰爲谷雨言雨生百谷也

說文辰震也三月陽气動雷電振民農時也物皆生嘉定縣誌三月十一日爲麥生日喜晴

祛疑說農家以霜降前一日見霜則淸明前一日霜止霜降後一日見霜則淸明後一日霜止五日十日而往前後同占欲出秧苖必待霜止每歲推驗若合符節泛勝之書三月楡莢時有雨髙田可種大豆土和無塊畝五升土不和則益之

又種禾無期因地爲時三月楡莢時雨膏地彊可種禾齊民要術谷雨三月上旬及淸明節桃始華爲中時又三月可種稉稻

又是月也蠶農尙閒可利溝瀆葺治墻屋修門戶警設守備以禦春饑艸竊之寇是月盡夏至暖气將盛日烈暎燥利用漆油作諸日煎藥可糶黍買布四月繭旣入簇趨繰剖綫具機杼敬經絡艸茂可燒灰是月也可作棄蛹以禦賔客可糴面及大麥獘絮

下子茨菇【宜谷雨日】麻子

栽種菉豆茶【宜陰地】粟

谷秫稌石橊大豆【宜上旬】松

百合山藥黃紫艸紅花甘蔗菱

早芝麻雞頭姜

葵菜絲

兒【宜社日】香菜早稻【宜上旬】地黃梔子藍紫蘇芋

綿花杏

瓠子葫蘆茭白菠菜【宜月末】桑椹紵麻

收藏芥菜桐花毛羽衣物淸明醋次茶書畫入焙中又可栽茶【宜陰地】諸般【宜初三日或辰戌時】葫蘆【宜淸明日】

移植椒

茄秧枸苖蒲百合柚

橘橙

柑

接換楊梅橙

柑棗

栗柿

枇杷

雜事犂秧田梅上接杏杏上接梅埋楮樹收菌開溝修墻防雨浸谷種修蜜

占驗

禮記月令季春行冬令則寒气時發艸木皆肅國有大恐行夏令則民多疾疫時雨不降山陵不收行秋令則天多沈陰淫雨早降兵革並起

陶朱公書朔日値淸明主艸木榮茂値谷雨主年丰風雨主人災百虫生有雷主五穀熟

種樹書常以三月三日雨卜桑葉之貴賤諺雲雨打石頭徧桑葉三錢片或曰四日尢甚杭人曰三日尙可四日殺我言四日雨尢貴

田家五行淸明午前晴早蠶熟午後晴晚蠶熟

又三月初三晴桑葉掛銀瓶雨打石頭斑桑葉錢上雨打石頭流桑葉好餧牛

又三月無三卯田家米不飽

又谷雨日辰値甲辰蠶麥相登大喜忻谷雨日辰値甲午每箔絲綿得三觔淸明無雨少黃梅又雨打紙錢頭麻麥不見收雨打墓頭錢今年好種田門前挿栁靑農人休望晴門前揷柳焦農人好作嬌

嘉定縣誌三月三上巳日聽蛙聲占水旱諺云田雞叫得啞低田好稻把田雞叫得響低田好牽槳唐詩田家無五行水旱聽蛙聲是也

農政全書若淸明寒食前後有水而渾主髙低田禾大熟四時雨水調谷雨日雨主魚生諺云一防雨一个魚谷雨前一兩朝霜主大旱是日雨則魚生必主多雨二麥紅腐不可食用月內有暴水謂之桃花水則多梅雨無澇亦無干雪不消則九月霜不降雷多歲稔虹見九月米貴

欽定授時通考卷三

欽定四庫全書

欽定授時通考卷四

天時

夏

書堯典申命羲叔宅南交平秩南訛敬致

傳申重也南交言夏與春交此居治南方之官訛化也掌夏之官平敍南方化育之事敬行其教以致其功

日永星火以正仲夏厥民因鳥獸希革

傳永長也謂夏至之日火蒼龍之中星舉中則七星見可知以正仲夏之气節季孟亦可知因謂老弱因就在田之丁壯以助農也夏時鳥獸毛羽希少攺易革攺也

農桑通訣孟夏立夏節气初五日螻蟈鳴次五日蚯蚓出後五日王生次小滿中气初五日苦菜秀次五日靡艸死後五日麥秋至次仲夏芒種節气初五日螳螂生次五日防始鳴後五日反舌無聲次夏至中气初五日鹿角解次五日蜩始鳴後五日半夏生次季夏小暑節气初五日溫風至次五日蟋蟀居壁後五日鷹始鷙次大暑中气初五日腐艸爲螢次五日土潤溽暑後五日大雨時行凡此六气一十八候皆夏气正長養之令埤雅江湘二浙四五月間梅欲黃落則水潤土溽柱礎皆汗蒸鬱成雨謂之梅雨也

瑣碎錄立夏後逢庚日爲入梅芒種後逢辰日爲出梅四民月令五月六月可菑麥田

四月【立夏小滿】

禮記月令孟夏之月日在畢昏翼中旦婺女中

注孟夏日月防於實沈斗建巳之辰

其日丙丁其帝炎帝其神祝融

注丙之言炳也日之行夏南從赤道長育萬物月爲之佐時萬物皆炳然著見而彊大炎帝大庭氏也祝融顓頊氏之子曰犁爲火官陳澔曰大庭氏卽神農也

又螻蟈鳴蚯蚓出王生苦菜秀

陳澔曰此記巳月之候注螻蟈蛙也王萆挈也今月令云王萯生夏小正云王萯秀朱氏曰王色赤感火之色而生苦菜味苦感火之味而成

又是月也以立夏先立夏三日太史謁之天子曰某日立夏盛徳在火天子乃齊立夏之日天子親帥三公九卿大夫以迎夏於南郊

又是月也天子始絺命野虞出行田原爲天子勞農勸民毋或失時命司徒循行縣鄙命農勉作毋休於都是月也驅獸毋害五穀毋大田獵農乃登麥

又是月也聚畜百藥靡艸死麥秋至

左傳龍見而雩

注建巳之月蒼龍宿之體昏見東方萬物始盛待雨而大故祭天遠爲百谷祈膏雨

春秋考異郵三時惟有禱禮惟四月龍星見始有常雩呂氏春秋孟夏之昔三葉而獲大麥

注昔終也三葉薺葶歷菥蓂也是月之季枯死大麥熟而可獲大麥旋麥也

淮南子孟夏之月以熟谷禾雄鳩長鳴爲帝候歲注雄鳩蓋布谷也

又立夏加十五日斗指已則小滿音比太簇

孝經緯斗指已爲小滿小滿者言物於此小得滿盈也嬾眞子錄小滿四月中謂麥之气至此方小滿而未熟也

荊楚歲時記四時有鳥名獲谷其名自呼農人候此鳥則犁杷上岸

泛勝之書黍者暑也種必待暑先夏至三十日此時有雨疆土可種黍一畝三升黍心未生雨灌其心心傷無實黍心初生畏天露令兩人對持長索槪去其露日出乃止

齊民要術是月收諸色菜子斫倒就地曬打收之用瓶罐盛貯標記名號是月收蜜蜂此月伐木不蛀下子芝麻

扡插梔子

栽種椒

松大豆紫蘇麻【宜夏至前十日】晚黃葵蓮

菉豆白莧荷根【宜立夏前三日】梔子

枇杷

收藏絲綿大麥幹葚蒿芥鹽春菜蘿卜子筍幹芋魁蠶豆甜菜幹晚菜幹

雜事曬白菜移茄包梨鋤防芋斫竹

占驗

禮記月令孟夏行秋令則苦雨數來五穀不滋四鄙入保行冬令則艸木早枯後乃大水敗其城郭行春令則蝗虫爲災暴風來格秀艸不實

羣芳譜諺云有谷無谷且看四月十六立一丈竿量月影月當中時影過竿雨水多沒田夏旱人饑長九尺主三時雨水八尺七尺主雨水六尺低田大熟髙田半收五尺主夏旱四尺蝗三尺人饑

嘉定縣誌四月初四爲稻生日喜晴

談苑江南民於四月一日至四日卜一歲之丰凶云一日雨百泉枯言旱也二日雨傍山居言避水也三日雨騎木驢言踏車取水亦旱也四日余有餘言大熟也農政全書四月以淸和天气爲正必作寒數日謂之麥秀寒卽月令麥秋至之候夏至日風色看交時最要屢驗月中看魚散子占水黃梅時水邊艸上看散子髙低以卜水增止立夏日看日暈有則主水諺云一番暈添一番湖塘是夜雨損麥諺云二麥不怕神共鬼只怕四月八夜雨大抵立夏後夜雨多便損麥蓋麥花夜吐雨多花損故麥粒浮秕也

五月【芒種夏至】

禮記月令仲夏之月日在東井昏亢中旦危中

注仲夏日月會於鶉首斗建午之辰

又小暑至螳螂生鵙始鳴反舌無聲

陳澔曰此記午月之候螳螂一名蚚父一名天馬鵙博勞也反舌百舌鳥凡物皆稟陰陽之气而成質其陰類者宜陰時陽類者宜陽時得時則興失時則廢

又是月也農乃登麥

又日長至

孔頴達曰謂此月之時日長之至極

又鹿角解蟬始鳴半夏生木堇榮

鄭氏曰半夏藥艸木堇王蒸也

周禮春官女巫旱暵則舞雩

疏此謂五月已後修雩故有旱暵之事旱而言暵者暵謂熱气也

管子以春日至始數九十二日謂之夏至而麥熟天子祀於太宗其盛以麥者谷之始也

淮南子小滿加十五日斗指丙則芒種音比大呂三禮義宗五月芒種爲節者言時可以種有芒之谷故以芒種爲名

嬾眞子錄芒種五月節種該數類之種謂之有芒者麥也至是當熟矣周禮稻人澤艸所生種之芒種注云澤艸之所生其地可種芒種芒種稻麥也過五月節則稻不可種所謂芒種五月節者謂麥至是而始可收稻過是而不可種也

齊民要術五月芒種節後陽气始虧陰慝將萌暖气始盛蠱蠧並興乃弛角弓弩解其徽弦張竹木弓弩弛其以灰藏旃裘毛毳之物及箭羽以竿掛油衣勿辟藏霖雨將降儲米谷薪炭以備道路陷滯不通是月也陰陽爭血气散夏至先後各十五日薄滋味勿多食肥醲距立秋無食煮餅及水引餅【夏月食水時此二餅得水卽堅彊難消惟酒引餅卽化】可糶大小豆胡麻糴穬大小麥收獘絮及布帛至後糶防曝漧置甖中密封【使不生虫】至冬可養馬十三是竹醉日可移竹

下子夏松菜夏蘿卜

栽種插稻秧晚大豆晚紅花香菜

收藏豆醬烏梅醎豆木綿菜子蠶種豌豆紅花白酒芝麻槐花小麥大蒜藍靑椹子蘿卜子

雜事斫薴埋桃杏李梅核在牛糞內尖向上易出浸蠶種斫桑芒種後壬日入梅梅日種艸無不活者五月五日萵苣成片放防櫃內辟虫蛀衣帛等物收萵苣葉亦得

東陽縣誌夏至凡治田者不論多少必具酒肉祭土谷之神束艸立標插諸田間就而祭之爲祭田婆蓋麥秋旣登稻禾方茂義兼祈報矣

占驗

禮記月令仲夏行冬令則雹凍傷穀道路不通暴兵來至行春令則五穀晚熟百螣時起其谷乃饑行秋令則艸木零落果實早成民殃於疫

月令占候圖朔日夏至並二日三日至六日夏至五穀熟二十二日二十四日夏至不熟二十五日三十日夏至時價平和晦日夏至五穀貴

便民圖纂五月宜熱諺云黃梅寒井底幹又夜亦宜熱諺云晝暖夜寒東海也幹俱主旱五月暴熱之時看窠艸忽自枯死主有水

老農俚語上半月夏至前田內曬殺小魚主水口開水立至易過口閉反是

田家五行朔日値芒種六畜災値夏至冬米大貴又夏至在月初主雨水調諺云夏至端午前坐了種田年又五月十三連夜雨來年早種白頭田

嘉定縣誌五月朔旦爲早禾本命日尢忌雨

又夏至日起時時分三節共十五日初雨爲迎時末雨爲送時諺云髙田只怕迎時雨低田只怕送三時蓋初時雨則旱末時雨則潦也若中時而雷謂之腰報亦主多雨諺雲中時腰報沒低田

農政全書諺云初一雨落井泉浮初二雨落井泉枯初三雨落連太湖又云一日値雨人食百艸又云一日晴一年丰一日雨一年歉立梅芒種日是也宜晴陰陽家云芒後逢壬立梅至後逢壬梅斷或云芒種逢壬是立黴按風土記云夏至前芒種後雨爲黃梅雨田家初插秧謂之發黃梅逢壬爲是芒後半月內西南風諺云梅裏西南時裏潭潭但此風連吹兩日雨立至畏雷諺云梅裏雷低田拆舍回言低田巨浸屋無用也甚驗或云聲多及震響反旱往往經試才有雷便有雨徧插秧之患大抵芒後半月謂之禁雷天又云梅裏一聲雷時中三日雨立梅日早雨謂之迎梅雨一雲主旱諺雲雨打梅頭無水飲牛雨打梅額河底開坼一雲主水諺云迎梅一寸送梅一尺雜占云此日雨卒未晴試以二日比較近年才是無雨𨿽有黃梅亦不多不可不知也重五日只宜薄陰但欲曬得蓬【步結切枯病也】便好大晴主水雨主絲綿貴大風雨主田內無邊帶風水多也至後半月爲三時頭時三日中時五日末時七日時雨中時主大水若末時縱雨亦善括云夏至未過水袋未破諺云時裏一日西南風準過黃梅兩日雨又雲時雨西南老龍奔潭皆主旱全不應晚轉東南必晴諺云朝西暮東風正是旱天公末時得雷謂之送時主久晴諺云迎梅雨送時雷送去了便弗回諺云黃梅天日幾番顚冬靑花占水旱諺云黃梅雨未過冬靑花未破冬靑花已開黃梅雨不來夏至端午前義手種年田夏至日雨落謂淋時雨【主久雨】其年必丰夏至有云三伏熱如吹西南風急吹急沒慢吹慢沒端午日雨來年大熟分龍之日農家於是日早以米絺盛灰籍之紙至晚視之若有雨防迹則秋不熟谷價髙人多閉糶五月二十日大分龍無雨而有雷謂之鎖雷門田家五行曰至正壬辰春末夏初水至旣非桃花亦非黃梅去而復來進退不已余家所種低田數多正苦於插種過時田中積水車浚未有幹期此日尙且勉彊督工喜晴固好然八風周旋正不知吉凶如何至申時忽東南陣起見掛帆雨隨有雷三四聲方且驚愕忽見一老農拱手仰天且連稱慚愧不已因問其故答云今日無雨而有雷謂之鎖龍門復拱手相賀喜躍或問此處無雨他處卻雨如何老農雲晴雨各以本境所致爲占候也幼聞父老言前宋時平江府昆山縣作水災鄰縣常熟卻稱旱上司謂接境一般髙下之地豈有水旱如此相背之理不準申後其里人直赴於朝訴諸史丞相丞相怪問亦然眾人因泣下而告曰昆山日日雨常熟只聞雷丞相謂有此理悉聽所陳至今吳中相傳以爲古諺又諺雲夏雨隔田晴又雲夏雨分牛脊又雲龍行熟路正謂此也其年果熟晴多雨少自此日至立秋止雨兩番月內虹見麥貴有三卯宜種稻有應時雨諺雲二十分龍廿一雨破車閣在弄堂裏二十分龍廿一鱟拔起黃秧便種豆

六月【小暑大暑】

易說卦坤也者地也萬物皆致養焉故曰致役乎坤函史土寄王於四時莫盛於季夏於易卦爲坤坤也者土也致役致養也土乘其旺竭精華養萬物也

禮記月令季夏之月日在柳昏火中旦奎中

注季夏日月會於鶉火斗建未之辰

又溫風始至蟋蟀居壁鷹乃學習腐艸爲螢

陳澔曰此記未月之候疏蟋蟀生於土中至季夏羽翼未能遠飛但居其壁鷹感陰气乃學習搏擊之事腐艸得卑濕之气故爲螢

又是月也土潤溽暑大雨時行燒薙行水利以殺艸如以熱湯可以糞田疇可以美土疆

中央土

陳澔曰土寄旺於四時各十八日共七十二日除此則木火金水亦各七十二日矣土於四時無乎不在故無定位無專气而寄旺於辰戌丑未之末未月在火金之間又居一歲之中故特掲中央土一令以成五行之序

其日戊午其帝黃帝其神后土

注戊之言茂也日之行四時之間從黃道月爲之佐至此萬物皆枝葉茂盛其含秀者屈抑而起黃帝軒轅氏也后土亦顓頊氏之子曰犁兼爲土官

內經中央生濕濕生土土生甘甘在天爲濕在地爲土注六月四陽二陰合蒸以生濕气蒸腐萬物成土也霧露雲雨濕之用也安靜稼穡土之徳也

管子中央曰土土徳實輔四時

淮南子六月官少內

注六月植稼成熟故官少內也

春秋繁露土者夏中成熟百種君之官

吳志華覈傳是時盛夏興工覈上疏曰六月戊巳土行正旺旣不可犯加又農月時不可失昔魯隠公夏城中丘春秋書之垂爲後戒

齊民要術鋤地六月以後𨿽濕亦無嫌

注濕鋤則地堅夏苖陰厚地不見日故𨿽濕亦無害矣

六月命女工織縑練【絹及紗縠之屬】可燒灰染靑紺雜色七此月斫竹不蛀

扡插楊柳

栽種小蒜冬蔥油麻【宜上日】白莖秋葵葵菜淋蘿卜菉豆胡蘿卜晚蔓菁

收藏米麥醋三黃醋豆豉醬幹割蔴紫艸綿絲蘿卜楮實白術雨衣麻皮麯【宜伏中】七寶酒藥鮝魚槐花二麥椒

雜事洗甘蔗鋤竹園地染水藍培灌橙橘斫柴做冰梅打炭墼打糞墼耕麥地耘稻鋤芋是月飯不餿法用生莧菜薄鋪在上蓋之過夜則不致餿壊

又種瞿麥法以伏爲時畝收十石渾蒸曝漧舂去皮米全不碎炊作飱甚滑細磨下絹簁作餅亦滑美

食物本艸種小豆以初伏爲上中伏次之後則難爲種子

占驗

禮記月令季夏行春令則谷實鮮落國多風欬民乃遷徙行秋令則丘隰水潦禾稼不熟乃多女災行冬令則風寒不時鷹隼蚤鷙四鄙入保

陶朱公書伏裏西北風主冬冰堅諺云伏裏西北風臘裏船弗通虹見主麥貴日蝕主旱有霧亦主旱諺云六月裏迷霧要雨到白露西南風主虫損稻朔日値大暑人多疾遇甲歲多饑風雨主米貴西北風主七八月內水橫流六月初八西北風驚動海中龍

通考初六日晴主收幹稻雨謂之湛耳主有秋水諺云六月無蠅新舊相登米價平

四時占候六月雷不鳴蝗虫生冬民不安

望气經六月三日有霧則歲大熟

田家五行月內有西南風主生虫損稻秋前損根可再抽苖秋後損者不復抽矣諺云秋前生虫損一莖發一莖秋後生虫損了一莖無了一莖

農政全書六月初頭一劑雨夜夜風潮到立秋六月蓋夾被田裏不生米六月西風吹徧艸八月無風秕子稻三伏中天熱冬必多雨雪螂蟟蟬叫稻生芒六月有水謂之賊水言不當有也小暑日晴雨亦

要看交時最六月初三日略得雨主秋旱收幹稻蘇秀人云此日略得雨則西山及南海不斫簥竿初三日雨難槁稻諺云六月初三晴山篠盡枯零小暑日雨名黃梅顚倒轉主水東南風及成塊白雲起至半月舶趠風主水退兼旱無南風則無舶趠風水卒不能退諺云舶趠風雲起旱魃精空歡喜仰面看靑天頭巾落在麻坼裏東坡詩云三時已斷黃梅雨萬里初來舶趠風正此日也諺云六月不熱五穀不結老農云三伏中稿稻天气又當下壅時最要晴晴則熱故也

欽定授時通考卷四

欽定四庫全書

欽定授時通考卷五

天時

秋

書堯典分命和仲宅西曰昩谷寅餞納日平秩西成傳昩防也日入於谷而天下防故曰昩谷此居治西方之官掌秋天之政也餞送也日出言導日入言送因事之宜秋西方萬物成平序其政助成物

宵中星虛以殷仲秋厥民夷鳥獸毛毨

傳宵夜也春言日秋言夜互相備虛武之中星亦言七星皆以秋分日見以正三秋夷平也老壯在田與夏平也毨理也毛更生整理

春秋襄公五年秋大雩左傳秋大雩旱也

注雩夏祭所以祈甘雨若旱則又修其禮故𨿽秋雩非書過也

大戴禮方秋三月收斂以時於時有事嘗新於皇祖皇考食農夫九人以成秋事

書傳主秋者虛昬中可以種麥

莊子正得秋而萬寶成

農桑通訣立秋之節初五日涼風至次五日白露方降後五日寒蟬鳴次處暑气初五日鷹乃祭鳥次五日天地始肅後五日禾乃登次仲秋白露之節初五日鴻雁來次五日鳥歸後五日羣鳥養羞次秋分气初五日雷乃收聲次五日蟄虫壞戶後五日水始涸次季秋寒露之節初五日鴻雁來賔次五日雀入大水爲蛤後五日菊有黃花次霜降气初五日豺乃祭獸次五日艸木黃落後五日蟄虫咸俯凡此六气一十八候皆秋气正收斂之令

占驗

史記天官書辰星之色秋靑白而歲熟

春秋繁露王者心不能容則稼穡不成而秋多雷雷者土气也其音宮也故應之以雷

戎事類占秋甲子雷歲防秋月暴雷謂之天收百谷虛耗不成

田家五行秋天云陰若無風則無雨

七月【立秋處暑】

詩豳風七月流火

箋大火者寒暑之候也火星中而寒暑退故言寒先著火所在疏服防云火大火心也季冬十二月平旦正中在南方大寒退季夏六月黃昬火星中大暑退是火爲寒暑之候事也

又七月烹葵及菽

疏葵菽當烹煮乃食

禮記月令孟秋之月日在翼昬建星中旦畢中

注孟秋日月會於鶉尾斗建申之辰

其日庚辛其帝少皡其神蓐收

注庚之言更也辛之言新也日之行秋西從白道成熟萬物月爲之佐萬物皆肅然攺更秀實新成少皡金天氏也蓐收少皡氏之子曰該爲金官

又涼風至白露降寒蟬鳴鷹乃祭鳥

陳澔曰此記申月之候

又是月也以立秋先立秋三日太史謁之天子曰某日立秋盛徳在金天子乃齊立秋之日天子親帥三公九卿諸侯大夫以迎秋於西郊

又是月也農乃登谷天子嘗新先薦寢廟

又命百官始收斂完隄防謹壅塞以備水潦

陳澔曰所以爲水潦之備者酉中有畢星好雨也

春秋繁露嘗者七月嘗黍稷也

陶朱公書稻田立秋後不添水曬十餘日謂之擱稻東京夢華錄中元前一日卽賣楝葉享祀時鋪襯桌面又賣麻谷窠鬼亦是系在桌子腳上乃告祖先秋成之意十五日供養祖先素食才明卽賣穄米飯巡門叫賣亦告成意也

齊民要術七月四日命置麯室具箔槌取淨艾六日饌治五穀磨具七日遂作麯及曝經書與衣作幹糗采葸耳處暑中向秋節浣故制新作捨薄以備始涼糶大小麥豆收縑練

栽種蕎麥蒿菜蔥

苜蓿蘿卜菠菜【宜月末日】赤豆

姜菜蔓靑早菜冬葵芥菜【立秋前】

雜事斫伐竹木分薤剝棗刈艸作澱耕菜地秋耕宜早恐霜後掩入陰气收黃葵花【治湯火傷】七月七日曬曝革裘無虫

收藏采松子割藍米醋醎豉茄幹幹種蒂紫蘇地黃角蒿【可辟蛀】花椒荊芥松栢子糟茄糟醬荷葉

楮子芙蓉葉【治腫】

占驗

禮記月令孟秋行冬令則陰气大勝介虫敗谷戎兵乃來行春令則其國乃旱陽气復還五穀無實行夏令則國多火災寒熱不節民多瘧疾

易通卦驗離气見立秋分則歲大熟

月令占候圖立秋坤卦用事晡時申西南涼風至黃雲如羣羊宜粟谷望西南坤上有黃雲气是正气立秋應節萬物皆榮豆谷熟

又立秋日午時防竿影得四尺五寸二分半五穀熟望气經七月三日有霧歲熟

紀歷撮要立秋日天气晴明萬物多不成熟

又立秋日要西南風主稻禾倍收三日三石四日四石立秋日雷名躃踣損晚禾亦名秋霹靂主晚稻秕又七夕天河去探米價回快米賤回遲米貴

又朝立秋暮颼颼夜立秋熱到頭

又處暑雨不通白露枉相逢

家塾事親七月雷大吼有急令

又虹以立秋四十六日內出正西貫兌中秋則有水有旱

田家五行七月朔日虹見主年內米貴

嘉定縣誌處暑有雨則物成熟諺云處暑若還天不雨總然結實也難收

萬寶全書立秋日申時西南方有赤云宜粟

農政全書七月秋蒔到秋六月秋便罷休

又立秋日小雨吉大雨主傷禾

又七月有雨名洗車雨主八月有蓼花諺云七月七無洗車八月八無蓼花

八月【白露秋分】

詩豳風八月萑葦

傳薍爲萑葭爲葦豫蓄萑葦可以爲曲薄也

又八月其獲

疏八月其禾可刈獲也

又八月剝棗

疏棗須就樹擊之

八月斷壺

傳壺瓠也疏甘瓠可食就蔓斷取而食之

禮記月令仲秋之月日在角昬牽牛中旦觜觽中注仲秋日月會於壽星斗建酉之辰

又盲風至鴻雁來鳥歸羣鳥養羞

陳澔曰此記酉月之候來自北而來也羞者所美之食藏之以備冬月之養也

又乃命有司趨民收斂務畜菜多積聚乃勸種麥毋或失時其有失時行罪無疑

又是月也日夜分雷始收聲蟄虫壞戶水始涸

注壞益也蟄虫益戶謂稍小之也

國語辰角見而雨畢

又五間南呂贊陽秀物也

注南任也陰任陽事助成萬物也

夏小正八月剝

傳蓄之時也

漢書五行志於易雷以八月入其卦曰歸妹言雷復歸入地則孕毓根核保藏蟄虫避盛陽之害

舊唐書神龍元年攺秋社用仲秋

唐書歷志秋分後五日日在氐十三度龍角盡見時雨可以畢矣

六典旱甚則修雩秋分以後𨿽旱不雩

宋書禮志祠大社帝太稷常以歲八月秋社日祠之金史食貨志金宣宗元光元年京南司農卿李蹊言按齊民要術麥晚種則粒小而不實故必八月種之今南方輸秋稅皆以八月爲終限若輸逺倉及泥淖往返不下二十日使民不暇趨時乞寛徴斂之限使先盡力於二麥不從

管子以夏日至始數九十二日謂之秋至秋至而禾熟淮南子秋分篻定篻定而禾熟

注篻禾穗粟孚甲之芒定者成也

東京夢華錄八月秋社各以社糕社酒相賫送貴戚宮院以豬羊肉腰子你房肚肺鴨餅瓜姜之屬切作碁子片樣滋味調和鋪於飯上謂之社飯

孝經援神契仲秋穰禾拜祭社稷

內經寒風曉暮蒸熱相薄艸木凝煙濕化不流則白露陰布以成秋令

又金郁之發夜零白露林莽聲淒

注夜濡白露曉聼風淒乃秋金髮徴也

說文酉爲秋門萬物已入

易通卦驗秋分日入酉白气直出兌此正气也

又白露黃陰雲出秋分白陰雲出

白虎通律中南呂南者任也言陽气尙有任生薺麥也故陰拒之也

齊民要術崔寔曰凡種大小麥得白露節可種薄田秋分種中田後十日種美田

又八月暑退涼風戒寒趨練縑帛染防色擘絲治絮制新浣故及韋履賤好預買以備冬寒刈萑葦蒭茭涼燥可上弓弩繕理檠鋤正縛鎧遂以習射弛竹木弓弧糶種麥糴黍

栽種大蒜罌粟寒荳苦蕒薴蔴蔓菁諸般菜蔥子大麥牡丹芍藥分薤根芥子麗春小麥

淤芋根木花椒

收藏醋姜茄醬茄幹糟茄棗子淹韭晚黃地黃酒芝蔴栗子柿子韭花柿漆斫竹

移植早梅橙橘枇杷牡丹

雜事蹈面鋤竹園地是月防霧傷棗棗熟著霧則多損檾蔴散絟於樹枝上則可辟霧气或用稭稈於樹上四散絟縛亦得

田家五行八月中旬作熱謂之潮熱又名八月小春田家雜占八月中气前後起西北風謂之霜信未風先雨謂之料信雨

農桑通訣八月社前卽可種麥麥經兩社卽倍收而堅好

農政全書種麥八月白露節後逢上戊爲上時中戊爲中時下戊爲下時

又八月早禾怕北風晚禾怕南風朔日晴主冬宜姜略得雨宜麥一雲風雨宜麥又云凡朔要晴惟此月要雨好種麥白露雨爲苦雨稻禾霑之則白颯蔬菜霑之則味苦諺云白露日个雨來一路苦一路又云白露前是雨白露後是鬼其時之雨片雲來便雨稻花見日吐出陰雨則收正吐之時暴雨忽來卒不能收遂致白颯之患若連朝雨反不爲災不免擔閣吐秀有皮殻厚之病

占驗

禮記月令仲秋行春令則秋雨不降艸木生榮國乃有恐行夏令則其國乃旱蟄虫不藏五穀復生行冬令則風災數起收雷先行艸木早死

京房易候虹八月出西方粟貴

通攷朔日値白露果谷不實値秋分主物價貴

又秋分諺云分社同一日低田盡叫屈秋分在社前斗米換鬥錢秋分在社後斗米換斗豆

楊升庵集蜀西南多雨名曰漏天杜子美詩鼓角漏天東是也自秋分後遇壬謂之入霑吳下曰入液

談叢中秋無月則兔不孕蚌不胎蕎麥不實兔望月而孕蚌望月而胎蕎麥得月而秀

又八月一日雨則角田下熟角田豆也

經鉏堂雜誌八月一日雁門開懶婦催將刀尺裁嘉定縣誌秋分在社日前則田有收而穀賤後則無收而谷貴諺云分後社白米徧天下社後分白米如錦墩又八月二十四日爲稻藳生日雨則𨿽得谷藳必腐農政全書秋分要微雨或天陰最妙主來年髙低田大熟喜雨諺雲麥秀風搖稻秀雨澆此言將秀得雨則堂肚大谷穗長秀實之後雨則米粒圓見收數畏旱諺云田怕秋幹人怕老窮秋熱損稻旱則必熱怕秋水潦稻諺雲雨水渰沒產全收不見半八月又作新涼諺云處暑後十八盆湯又云立秋後四十五日浴堂幹十八日潮生日前後有水謂之橫港水

九月【寒露霜降】

詩唐風蟋蟀在堂歲聿其暮

傳蟋蟀蛬也箋蛬在堂歲時之候是時農功已畢

又蟋蟀在堂役車其休

箋庶人乘役車役車休農功畢無事也疏春官巾車注云役車方箱可載任器以供役收納禾稼亦用此車故役車休息是農功畢無事也

豳風九月授衣

箋九月霜降始寒蠶績之功成可以授衣矣

又九月叔苴

疏叔拾也苴蔴之有實者也以麻九月初熟拾取以供羮菜其在田收獲者猶納倉以供常食也

又九月築場圃

箋場圃同地自物生之時耕治之以種菜茹至物盡成熟築堅以爲場

又九月肅霜

傳肅縮也霜降而收縮萬物

禮記月令季秋之月日在房昬虛中旦桞中

注季秋日月會於大火斗建戌之辰

又鴻雁來賔爵入大水爲蛤鞠有黃花豺乃祭獸戮禽陳澔曰此記戌月之候雁以仲秋先至者爲主季秋後至者爲賔爵爲蛤飛物化爲潛物也鞠色不一而專言黃者秋令在金鞠色以黃爲正也祭獸者祭之於天戮禽者殺之以食也

又是月也霜始降

又艸木黃落乃伐薪爲炭蟄虫咸俯在內皆墐其戶疏俯垂頭向下以隨陽气也墐塗也塗塞其戶穴以避地上陰气也

天子乃以犬嘗稻先薦寢廟

國語天根見而水涸

注天根亢氐之間也涸竭也謂寒露雨畢之後五日天根朝見水潦盡竭也

本見而艸木節解

注本氐也謂寒露之後十日陽气盡艸木之枝節皆理解也

夏小正樹麥

傳鞠榮而樹麥時之急也

春秋繁露季秋九月陰乃始多於陽天乃於是時出凓下霜

說文戌滅也九月陽气微萬物畢成陽下入地也易通卦驗寒露正陰雲出如冠纓霜降太陽云出上如羊下如磻石

三禮義宗寒露者九月之時露气轉寒也

又九月霜降爲中露變爲霜故以爲霜降節

齊民要術大豆九月中候近地葉有黃落者速刈之注葉少不黃必浥郁刈不速逢風則葉落盡遇雨澤爛不成

又茄子九月熟時摘取擘破水淘子取沈者速曝漧裹置至二月畦種

又九月治場圃塗囷倉修竇窖繕五兵習戰射以備寒凍窮厄之冦存問九族孤寡老病不能自存者分厚撤重以救其寒

栽種椒

菊茱萸地黃蠶豆牡丹水仙【宜月初】柿

蒜萱艸芥菜苡麥芍藥罌粟【九日】諸般冬菜

分栽櫻桃桃

楊

移植枇杷橙

雜果木

收藏栗

諸色豆稈五穀種油麻甘蔗梔子紫蘇木韭子牛蒡子冬子菉豆茄種栗子枸榧子皂角黃菊槐子蟹殻【治產後兒枕疼】茶子紫艸子

雜事掘姜出土艸包石橊橘栗蒲桃米菊築墻圃斫竹木斫薴收雞種

續本事詩北方白雁似雁而小色白秋深乃來白雁至則霜降河北人謂之霜信杜甫詩云故國霜前白雁來謂此

嘉興縣誌九月藝麥豆栽桑築場亦謂之忙月

占驗

禮記月令季秋行夏令則其國大水冬藏殃敗民多嚏行冬令則國多盜賊邊境不寧地土分裂行春令則暖風來至民气解惰師興不居

師曠占粟米常以九月爲本若貴賤不時以最賤之日爲本粟以秋得本貴在來夏以冬得本貴在來秋此收谷遠近之期也

戎事類占自一日至九日以日占月遇此日風則此月谷貴九月雷主谷貴

又霜不下則來年三月多陰寒多雨主米貴

文林廣記九月庚辰辛卯日雨主冬谷貴一倍

又虹以九月出西方大小豆貴又朔日虹見麻貴油貴雜占朔日値寒露主冬寒嚴凝値霜降主歲歉

又朔日風雨主春旱夏雨芝麻貴又朔日東風半日不止主米麥貴

又九月上卯日北風來年三七月米大貴東風亦然西北平平

又十三日晴則冬晴柴賤

田家五行重九日晴則冬至元日上元淸明四日皆晴雨則皆雨諺雲重陽無雨一冬晴又諺云九日雨米成脯又云重陽濕漉漉穰艸錢千束

四時占候九月雨大宜收禾又云九月九日是雨歸路日有雨來年熟

嘉定縣誌九月十三爲稻蘿生日宜晴又云十三晴不如十四靈十四晴釘靴掛斷鼻頭繩

農政全書九月初有雨多謂之秋水中气前後起西北風謂之霜降信有雨謂之濕信未風先雨謂之料信雨霜降前來信易過善後來信必嚴毒此信幹濕後信必如之諺云霜降了布衲著得言已有暴寒之色

欽定授時通考卷五

欽定四庫全書

欽定授時通考卷六

天時

冬

書堯典申命和叔宅朔方曰幽都平在朔易

傳北稱朔亦稱方都謂所聚也易謂歲攺易於北方平均在察其政以順天常疏一歲之事在東則耕作在南則化育在西則成熟在北則攺易故以方名配歲事爲文言順天時气以勸課人務也春則生物秋則成物日之出也物始生長人當順其生長致力耕耘日之入也物皆成熟人當順其成熟致力收斂東方之官當恭敬導引日出平秩東作之事使人耕耘西方之官當防敬從送日入平秩西成之事使人收斂日之出入自是其常但由日出入故物有生成𨿽气能生物而非人不就勤於耕稼是導引之勤於收藏是從送之平秩南訛亦是導日之事平在朔易亦是送日之事依此春秋而共爲賓餞勸課下民皆使致力是敬導之平均次序卽是授人田裏各有疆場是平均之也

日短星昴以正仲冬厥民隩鳥獸氄毛

傳日短冬至之日昴白虎之中星亦以七星並見以正冬之三節隩室也民攺歲入此室處以辟風寒鳥獸皆生耎毳細毛以自溫焉

詩豳風一之日觱發二之日栗烈

傳一之日周正月也觱發風寒也二之日殷正月也栗烈气寒也疏仲冬之月待風乃寒季冬之月無風亦寒

小雅上天同雲雨雪雰雰

傳雰雰雪貌丰年之冬必有積雪疏明年將丰必有積雪爲宿澤也

左傳襄公十三年冬城防書事時也於是將早城臧武仲請俟畢農事禮也

注土功𨿽有常節通以事間爲時

大戴禮方冬三月艸木落庶虞藏五穀必入於倉於時有事烝於皇祖皇考息國老六人以成冬事

書傳主冬者昴昏中可以收斂

農桑通訣立冬之節首五日水始冰次五日地始凍後五日雉入大水爲蜃次小雪中气初五日虹藏不見次五日天气騰地气降後五日閉塞而成冬次仲冬大雪節气初五日鶡鴠不鳴次五日虎始交後五日荔挺出次冬至中气初五日蚯蚓結次五日麋角解後五日水泉動次季冬小寒節气初五日雁北鄕次五日鵲始巢後五日雉始鴝次大寒中气初五日雞始乳欵冬華次五日徵鳥厲疾後五日水澤腹堅凡此六气一十八候皆冬气正養藏之令

十月【立冬小雪】

詩豳風十月獲稻爲此春酒以介眉壽

傳春酒凍醪也疏獲稻爲酒惟助養老

又十月滌場朋酒斯饗曰殺羔羊躋彼公堂稱彼兕觥萬壽無疆

箋十月民事男女俱畢無饑寒之憂國君閒於政事而饗羣臣

禮記月令孟冬之月日在尾昏危中旦七星中

注孟冬日月會於析木之津斗建亥之辰

其日壬癸其帝顓頊其神防

注壬之言任也癸之言揆也日之行東北從黑道閉藏萬物月爲之佐時萬物懷任於下揆然萌芽顓頊髙陽氏也防少皡氏之子曰修曰熈爲水官

又水始冰地始凍雉入大水爲蜃虹藏不見

陳澔曰此記亥月之候蜃蛟屬此飛物化爲潛物也虹非有質而曰藏言其气之下伏也

又是月也以立冬先立冬三日太史謁之天子曰某日立冬盛徳在水天子乃齊立冬之日天子親帥三公九卿大夫以迎冬於北郊

又天气上騰地气下降天地不通閉塞而成冬

又命有司循行積聚無有不斂

注謂芻禾薪蒸之屬

又天子乃祈來年於天宗

注此周禮所謂蠟祭也天宗謂日月星辰也

郊特牲天子大蠟八伊耆氏始爲蠟蠟也者合聚萬物而索饗之也蠟之祭也主先嗇而祭司嗇也饗農及郵表畷禽獸仁之至義之盡也迎貓爲其食田防也迎虎謂其食田豕也祭坊與水庸事也曰土反其宅水歸其壑艸木歸其澤

注歲十二月周之正數謂建亥之月也

白虎通律中應鐘鐘動也言萬物應陽而動下藏也三禮義宗十月立冬爲節者冬終也立冬之時萬物終成因爲節名十月小雪爲中者气敍轉寒雨變成雪故以小雪爲中

齊民要術十月培築垣墻塞向墐戶上辛命典饋漬麯釀冬酒作脯臘先冰凍作涼餳煮曝飼可折麻緝績布縷作白履不借【艸履之賤者曰不借】賣縑帛獘絮糴粟豆麻子移植橙

柑橘

栽種大小豆春菜生薑蘿卜

收藏地黃莙薘菜天蘿子茶子橘皮天豆栗子薏苡椒

冬子芙蓉條石橘蘿卜山藥枸皂角薴

雜事移葵接花果澆灌花木獲稻納禾稼開磚煮膠收炭造牛衣修牛馬塞北

戶用蓋鑪石堦砌收二桑葉壅薴蔴耘麥地收豬種泥飾牛馬屋壓桑

西域志天竺國以十月二十六日爲冬至冬至則麥秀歲時事要十月天時和暖似春花木重花故曰小春

占驗

禮記月令孟冬行春令則凍閉不密地气上泄民多流亡行夏令則國多暴風方冬不寒蟄虫復出行秋令則雪霜不時小兵時起土地侵削

師曠占五穀貴賤常以十月朔日占風從東來春賤逆此者貴

家塾事親朔日値立冬主災異値小雪有東風春米賤西風春米貴其日用斗量米若綴在斗來春陡貴甚驗又十月有三卯糴平無則谷貴

農政全書十月立冬晴則一冬多晴雨則一冬多雨亦多陰寒諺云賣絮婆子看冬朝無風無雨哭號咷立冬日西北風主來年旱天熱晴過寒諺云立冬晴過寒弗要�柴積又主有魚雨主無魚諺云一防雨一个模魚防冬前霜多主來年旱冬後多晚禾好十六日爲寒婆生日晴主冬暖此說得之崇徳舉人徐伯和自江東石洞秩滿而歸云彼中客旅遠出專看此日若晴暖則但隨身衣服而已不必他備言極有準也月內有雷主災疫有霧俗呼曰沫露主來年水大仍相去二百單五日水至老農咸謂極驗或云要看霧著水面則輕離水面則重諺云十月沫露塘瀊十一月沫露塘幹冬初和暖謂之十月小春又謂之曬糯谷天漸見天寒日短必須夜作諺云十月無工只有梳頭喫飯工又云河東西好使犁河射角好夜作立冬前後起南北風謂之立冬信月內風頻作謂之十月五風信諺云冬至前後鴻水不走

十一月【大雪冬至】

禮記月令仲冬之月日在斗昏東辟中旦軫中

注仲冬日月防於星紀斗建子之辰

又冰益壯地始坼鶡旦不鳴虎始交

陳澔曰此記子月之候鶡旦夜鳴求旦之鳥

是月也日短至

陳澔曰短至短之極也

又蕓始生荔挺出蚯蚓結麋角解水泉動

注蕓與荔挺皆香艸結屈也解脫也水者天一之陽所生陽生而動言枯涸者漸滋發也

漢書律曆志律中黃鐘黃者中之色鐘者種也陽气施種於黃泉孳萌萬物爲六气元也

三禮義宗十一月大雪爲節者形於小雪爲大雪時雪轉甚故以大雪名節

孝經說斗指子爲冬至至有三義一者陰極之至二者陽气始至三者日行南至

四民月令冬十一月糴秔稻粟豆麻子

便民圖纂十一月種大小麥稻收割畢將田鋤成行壠令四畔溝洫通水下種以灰糞蓋之諺云無灰不種麥須灰糞均調爲上宜雪壓易長

務本新書十一月種油菜稻收畢鋤田如麥田法旣下菜種和水糞之芟去其艸再糞之雪壓亦易長明年初夏間收子取油甚香美

齊民要術冬十一月陰陽爭血气散冬至日先後各五日寢別內外可釀醢糴秔稻粟豆麻子此月如有雪則收貯雪水埋地中混谷種倍收不怕

栽種小麥油菜萵苣桑

移植松

栢檜

收藏鹽水蘿卜牛蒡子豆餅水果子鹽菜【宜冬至前】

澆培石橊柑

橘橙

柚梨

栗棗

柿雜事做酒藥接雜木造農具夾笆籬澆菜伐木斫竹打豆油置碎艸牛腳下春糞田盫芙蓉條試谷種鋤油菜

占驗

禮記月令仲冬行夏令則其國乃旱氛霧防防雷乃發聲行秋令則天時雨汁瓠不成國有大兵行春令則蝗虫爲敗水泉咸竭民多疥癘

四時纂要冬至數至元旦五十日者民食足

陶朱公書冬至日觀云須於子時至平旦觀之若靑雲北起主歲稔民安赤云主旱黑雲主水白雲主人災黃雲大熟無雲主防

又冬至日占風若南風主谷貴北風主歲稔西風主禾熟若東南風久有重霧主水西南風主久陰諺云冬至西南百日陰半晴半雨到淸明

易通卦驗冬至日謹候見云迎送從其鄕來歲美民和春秋感精符南至有云迎日年丰之象

尙書璇璣鈐冬至陰雲祁寒有云迎日者來歲大美京房易占虹以冬至四十六日內出東方貫艮中春多旱夏多火災粟貴

玉海開元十一年十一月癸酉日長至太史奏有云迎日祥風至日有冠珥太平之嘉應

紀歷撮要冬至前米價長貧兒受長養冬至前米價落貧兒轉消索

淸臺占法冬至後一日得壬炎旱千里二日得壬小旱三日得壬平四日得壬五穀丰五日得壬少水六日得壬大水七日得壬河決流八日得壬海翻騰九日得壬大熟十日至十二日得壬五穀不成

農政全書十一月冬至諺曰幹冬濕年坐了種田又云閙熱冬至冷淡年蓋吳人尙冬至欲晴故也或云冬至雨年必晴冬至晴年必雨此說頗準

嘉興縣誌冬至晴主來歲稔

嘉定縣誌十一月十七爲彌陀生日忌南風相傳有偈雲南風吹我面有米也不賤北風吹我背無米也不貴極驗

沈存中筆談是月中遇東南風謂之歲露有大毒若饑感其气開年著瘟病又云風色多與下年夏至相對農桑輯要欲知來年五穀所宜是日取諸種各平量一升布囊盛之埋窖陰地後五日發取量之息多者歲所宜也

十二月【小寒大寒】

禮記月令季冬之月日在婺女昏婁中旦氐中

注季冬日月防於枵斗建丑之辰

又雁北鄕鵲始巢雉雊雞乳

陳澔曰此記丑月之候雊雉鳴也

又冰方盛水澤腹堅命取冰

注腹厚也此月日在北陸冰堅厚之時

又日窮於次月窮於紀星廻於天數將幾終歲且更始又專而農民毋有所使

注言專一汝農民之心令之豫有志於耕稼之事不可徭役徭役之則志散失業也

國語及寒擊菒除田以待時耕

注菒槀同寒謂季冬大寒時也

漢書律曆志律中大呂呂旅也言陰大旅助黃鐘宣气而牙物也

後漢書禮儀志季冬之月星歲終陰陽以交勞農大享臘

注漢氏以午祖以戌臘午南方故以祖冬者歲之功物畢成故以戍臘

白虎通大大也呂者拒也言陽气欲出陰不許也呂之爲言拒者旅抑拒難之也

三禮義宗小寒爲節者亦形於大寒故謂之小言時寒气猶未極也

又大寒爲中者上形於小寒故謂之大十一月一陽爻初起至此始徹陰气出地方盡寒气並在上寒气之逆極故謂大寒

易通卦驗小寒合凍蒼陽云出氐大寒降雪黑陽云出心

風俗通臘者所以迎刑送徳也大寒至常恐陰勝故以戍日臘戍者溫气也

齊民要術十二月休農息役惠必下浹遂合耦田器養耕牛選任田者以俟農事之起去豬盍車骨【後三歲可合瘡膏藥】及臘日祀炙【一作燒飲治刺入肉中及樹田中四角去防虫】

栽種橘

松花樹麥【宜臈日】桑

檾麻

收藏臘米臘水臘酒臘肉臘蔥風魚脯臘臘糟豬脂冰

雜事造農具舂米舂粉浸米【可止瀉痢】浸燈心剝桑壓果木沃桑泥墩牡丹土合臘藥掃以豬脂啗馬臘水作麫糊標背【不蛀】伐竹

木

舂稻必須冬時積日燥暴一夜置霜露中卽舂若冬舂不幹卽果靑赤脈起不經霜不燥暴則米碎矣

範成大冬舂行序臘日舂米爲一歲計多聚杵臼盡臘中畢事藏之土瓦倉中經年不壞謂之冬舂米詩臘中儲蓄百事利第一先舂年米計羣呼步碓滿門庭運杵成風雷動地篩勻箕健無粞糠百斛只費三日忙齊頭圓防箭子長隔蘿耀日雪生光土食瓦龕分蓋藏不蠧不腐常新香去年薄收飯不足今年頓頓炊白玉春耕有種夏有糧接到明年秋刈熟鄰叟來觀還嘆嗟貧人一飽不可賖官租私債緣如麻有米冬舂能幾家

占驗

禮記月令季冬行秋令則白露早降介虫爲妖四鄙入保行春令則胎夭多傷國多固疾命之曰逆行夏令則水潦敗國時雪不降冰凍消釋

陶朱公書朔日値大雪或冬至皆主有災風雨主麥好西風主盜賊起

又念四夜黃昏時候鄕人束稻艸於竿防火在田間行走名曰照田蠶看火色卜水旱色白主水色赤主旱猛烈年丰葳防歲歉取北風爲上又除夜燒盆爆竹與照田蠶看火色同是夜取安靜爲吉

通考十二月朔日値大寒主有虎出爲災値小寒主有祥瑞東風半日不止主六畜大災風主春旱

又月內有霧亦主來年有水有冷雨暴作主來年六七月內橫水

又常以歲除夜五更視北斗占五穀善惡其星明則成熟暗則有損貪狼主蕎麥巨門主粟祿存主黍文昌主芝蔴亷貞主麥武曲主粳糯破軍主赤豆輔星主大荳雜占臘月柳眼靑主來年夏秋米賤臘月雷鳴雪裏主陰雨百日又月內雷主來年旱澇愆期

紀歷撮要冰結後水落主來年旱結後水漲名上水冰主水若後來年大水

又除夜東北風五禾大熟

農政全書冬天南風三兩日必有雪至後第三戍爲臘臘前三兩番雪謂之臘前三白大宜菜麥諺云臘雪是被春雪是鬼又主來年丰稔諺云一月見三白田翁笑嚇嚇又主殺蝗子十二月謂之大禁月忽有一日稍暖卽是大寒之候諺云一日赤膊三日齷齪又云大寒須守火無事不出門又云大寒無過丑寅大熱無過未申十二月立春在殘年主冬暖諺云兩春夾一冬無被暖烘烘

欽定授時通考卷六﹤子部﹐農家類﹐欽定授時通考﹥

欽定四庫全書

欽定授時通考卷七

土宜

彚考

易泰卦輔相天地之宜以左右民

疏天地之宜者謂天地所生之物各有其宜若大司徒云其動物植物及職方云揚州其貢宜稻麥雍州其貢宜黍稷人君輔助天地所宜之物使各安其性得其宜也宜者據物言之程傳天地通泰則萬物茂遂人君體之而爲法制使民用天時因地利輔助化育之功成其丰美之利也折中蔡氏淵曰春生秋殺此時運之自然髙黍下稻亦地勢之所宜聖人則輔相之使當春而耕當秋而斂髙者種黍下者種稻此輔相天地之宜也

又系辭觀鳥獸之文與地之宜

疏地之宜者若周禮五土動物植物各有所宜是也

春秋左傳先王疆理天下物土之宜而布其利

集觧疆界也理正也物土之宜播殖之物各從土宜

禮記王制自恆山至於南河千里而近【冀州域】自南河至於江千里而近【豫州域】自江至於衡山千里而遙【荊州域】自東河至於東海千里而遙【徐州域】自東河至於西河千里而近【亦冀州域】自西河至於流沙千里而遙【雍州域】西不盡流沙南不盡衡山東不盡東海北不盡恆山凡四海之內斷長補短方三千里爲田八十萬億一萬億畝方百里者爲田九十億畝山陵林麓川澤溝瀆城郭宮室塗巷三分去一其餘六十億畝

又月令善相丘陵阪險原隰土地所宜五穀所殖集說土地有髙下五種有宜否

又禮運聖王所以順山者不使居川不使渚者居中原而弗敝也

注鄭氏曰山者利其禽獸渚者利其魚鹽中原利其五穀使各安其居不易其利

周禮地官大司徒以天下土地之圖周知九州之地域廣輪之數辧其山林川澤丘陵墳衍原隰之名物注周猶徧也九州揚荊豫靑兗雍幽冀幷也輪從也積石曰山竹木曰林注瀆曰川水鐘曰澤土髙曰丘大阜曰陵水崖曰墳下平曰衍髙平曰原下濕曰隰名物者十等之名與所生之物疏釋曰馬融云東西爲廣南北爲輪案王制南北兩近一遙東西兩遙一近是南北長東西短謂知此數也又辧其山林川澤以下十等形狀名號及所出之物也九州揚荊以下據職方周之九州而言故有幽幷無徐梁禹貢據夏以前九州故有徐梁無幽幷也積石曰山者案詩云節彼南山維石巖巖巖巖積石貌鄭據此而言按爾雅山丘別釋則丘是純土其山皆石亦有兼土者故曰石戴土謂之崔嵬又周語云夫山土之聚是其山有土也竹木曰林者謂生平地注瀆曰川者按釋水雲注川曰谿注谿曰谷注谷曰溝注溝曰澮注澮曰瀆彼注云皆以小注大此云注瀆曰川者爾雅無此言鄭以義增之耳此瀆與四瀆義異四瀆則亦川故職方云其川三江其川江漢也水鐘曰澤者周語虞太子晉之言也土髙曰丘者爾雅山丘別釋則丘無石者也大阜曰陵者按爾雅釋地云髙平曰陸大陸曰阜大阜曰陵大陵曰阿可食者曰原是陵與丘髙下異稱皆無石者也其有石者亦曰陵故左氏僖三十二年云殽有二陵是有石者也水崖曰墳者按爾雅云重崖岸墳大防是墳爲崖岸之峻者故詩云遵彼汝墳是汝水之大防亦是水崖曰墳也下平曰衍者墳旣水崖而髙明衍爲下平此下平又與下濕曰隰者別也髙平曰原者按爾雅云髙平曰原廣平曰陸此對下濕曰隰而言其實髙平卽廣平者也下濕曰隰者爾雅釋地文

又以土宜之灋辧十有二土之名物以相民宅而知其利害以阜人民以毓艸木以任土事辧十有二壤之物而知其種以教稼穡樹藝

注十二土分野十二邦上系十二次各有所宜也相占視也阜猶盛也毓生也任謂就地所生因民所能壤亦土也以萬物自生焉則言土以人所耕而樹藝焉則言壤壤和緩之貌藝猶蒔也疏辧十二壤之物者分別物之所生而知其所殖之種遂卽以教民春稼秋穡以樹其木以藝其黍稷也王氏曰名所以命其土則丘陵墳衍原隰之屬物所以色其土則靑黎赤埴黒墳之屬鄭鍔曰壤所以種藝然谷之種於此壤則有宜有不宜如冀之白壤兗之黒墳靑之白墳徐之赤埴揚荊之塗泥豫之墳壚梁之靑黎雍之黃壤則有宜稻者宜麥者宜五種者宜三種者不知其所宜何以教民稼穡周官辧之以土宜之法旣別其名又別其物所以有土壤之殊也

又地官土訓掌道地圖以詔地事道地慝以辧地物而原其生以詔地求

注道說也說地圖九州形勢山川所宜若云荊揚地宜稻幽幷地宜麻地慝若瘴蠱然也辧其物者別其所有所無原其生生有時也

孝經分地之利【朱子孝經刊誤本分攺作因】

注分別五土視其髙下各盡所宜此分地利也疏五土周禮大司徒山陵川澤丘陵墳衍原隰也謂庻人須能分別視此五土之髙下隨所宜而播種之職方氏所謂靑州其穀宜稻梁雍州其穀宜黍稷之類是也劉云黍稷生於陸苽稻生於水又小學注陳氏選曰髙卑燥濕生植農桑者地之利也辧地之宜而稌黍菽麥各遂其性則所入有餘矣

管子地者政之本也地之不可食者百而當一命之曰地均

注政從地生土地就中論不可食者而除之紀其可食之實

又辧於地利而民可富

吳越春秋稷爲兒時好種樹禾黍桑麻五穀相五土之宜靑赤黃黒陵【陸地也】水髙下稷黍禾蕖麥豆稻各得其理

淮南子后稷墾艸發菑糞土樹谷使五種各得其宜因地之勢也

通鑑外紀黃帝畫野分州以分星次經地設井以塞爭端立步制畝以防不足

大學衍義補丘氏濬曰臣按人君之治莫先於養民而民之所以得其養者在稼穡樹藝而已稼穡樹藝地土各有所宜故禹平水土別九州必辧其土之資與色以定其田之等第因其宜以興地利制其等以定賦法不責有於無不取多於少無非以爲民而已

又臣按地土髙下燥濕不同而同於生物生物之性𨿽同而所生之物則有宜不宜焉土性𨿽有宜不宜人力亦有至不至人力之至亦或可以勝天況地乎宋太宗詔江南之民種諸谷江北之民種秔稻眞宗取占城稻種散諸民間是亦裁成輔相以左右民之一事今世江南之民皆雜蒔諸谷江北民亦皆種秔稻昔之秔稻惟秋一收今又有早禾焉二帝之功及民逺矣後之有志於勤民者宜仿宋主此意通行南北俾民兼種諸谷有司以其勸相之數爲考課焉

農桑通訣封畛之別地勢遼絕其間物產所宜者往往而異蓋風行地上各有方位土性所宜因隨气化所以逺近彼此之間風土各有別也孟子謂后稷教民稼穡樹藝五穀謂之教民意者不止敎以耕耘播種而已其亦因九州之別土性之異視其土宜而敎之歟今按禹貢所載九州田土土各有差田各有等山川阻隔風气不同凡物之種各有所宜故宜於冀兗者不可以靑徐論宜於荊揚者不可以雍豫擬此聖人所謂分地之利者也周禮保章氏掌天星以星土辧九州之地淮南子分別五方星野其土產名物各有證驗此天地覆載一定古今不可易者蓋其土地之廣不外乎是但所屬邊裔不無遼絕若能自內而外求由近而及逺則土產之物皆可推而知之矣大抵風土之說總而言之則方域之多大有不同詳而言之𨿽一州之域一縣一里之間亦有防種之分似無多異周禮大司徒以土防之法辧五地之物生辧十有二壤之物而知其種以敎稼穡樹藝艸人掌土化之物以物土相其宜以爲之種若今之善農者審方域田壤之異以分其類參土化土防之法以辧其種如此可不失種土之宜而能盡稼穡之利矣農政全書五地十二壤周官舊法此可通變用之者也若謂土地所宜一定不易此則必無之理立論若斯固後世惰窳之吏遊閒之民媮不事事者之口實耳古來蔬果如頗稜安石橊海棠蒜之屬自外國來者多矣今姜荸薺之類移裁北方其種特盛亦向時所謂土地不宜者也凡地方所無或是昔無此種或有之而偶絕果若盡力樹藝殆無不可宜者就令不宜或是天時未合人力未至耳試爲之無事空言抵捍也第其中亦有不宜者則是寒暖相違天气所絕無闗於地若荔枝龍眼不能逾嶺橘柚橙柑不能過淮他若蘭茉莉之類亦千百中之一二吾意欲於農書中載南北緯度如雲某地北極出地若干度令知寒暖之宜以辧土物以興樹藝庻爲得之

欽定授時通考卷七

欽定四庫全書

欽定授時通考卷八

土宜

方輿圖說

方輿總圖說

直隸圖說

盛京圖說

江南圖說

江西圖說

浙江圖說

福建圖說

湖北圖說

湖南圖說

河南圖說

山東圖說

山西圖說

西安圖說

甘肅圖說

四川圖說

廣東圖說

廣西圖說

雲南圖說

貴州圖說

﹤子部﹐農家類﹐欽定授時通考﹐卷八﹥

文獻通考昔堯時禹別九州至舜分爲十二州周職方復分爲九州而又與禹異漢承秦分天下爲郡國而復以十三州統之晉時分州爲十九自晉以後爲州罙多所統罙狹且建治之地亦不一所南北分裂之後務爲誇大僑置諸州離析磔裂循名失實而禹迹之九州罙不復可考矣夾漈鄭氏曰州縣之設有時而更山川之形千古不易故禹貢分州必以山川定疆界使兗州可移而濟河之兗州不可移梁州可遷而華陽黑水之梁州不可遷故禹貢爲萬世不易之書後之作史者主於郡縣故州縣移易其書遂廢矣善哉言也

分野考順天府古幽州尾箕分野永平府古幽州尾分野保定府古幽州尾箕分野易州古幽州尾箕分野河間府古幽州尾箕分野天津府古幽州尾箕分野正定府古冀州昴畢分野冀州古冀州昴畢分野趙州古冀州昴畢分野深州古冀州昴畢分野定州古冀州昴畢分野順徳府古冀州昴分野廣平府古冀州昴分野大名府古冀兗二州室壁分野宣化府古幽州

一統志地勢寛厚闗塞險固總握中原之夷曠者莫過燕薊𨿽雲長安有崤函之固洛邑爲天下之中要之帝王都防億萬年悠久之業莫燕薊若矣

又水有九河滄溟之雄山有太行居庸之固玊泉之流經緯乎禁籞之中碣石之壯盤踞乎畿甸之內故其風气之淸淑山川之壯觀誠有以卓冠四方爲萬國之都防

分野考奉天府古冀靑二州箕尾分野錦州府古冀靑二州箕尾分野

一統志滄海朝宗白山拱峙渾河遼水繞帶西南黒水混同襟環東北控制諸邦跨馭六合允

帝業之根本洵畱守之雄都也

又西接畿輔東控朝鮮瀕瀛海以帶龍江俯登萊而通朔漠此其大勢然也司民牧者兩郡攸分統軍政者三鎭是賴旣星羅以碁布因畫井以分疆念

王業之所基苞桑培及於萬世知邊防之爲重屏翰永拱於

神京矣

分野考江寜府古揚州斗分野蘇州府古揚州斗分野太倉州古揚州斗分野松江府古揚州斗分野常州府古揚州斗分野鎭江府古揚州斗分野淮安府古揚州斗分野海州古徐州奎婁分野揚州府古揚州斗分野通州古揚州斗分野徐州府古豫州房心分野安慶府古揚州斗分野徽州府古揚州斗分野寧國府古揚州斗分野池州府古揚州斗分野太平府古揚州斗分野廬州府古揚州斗分野六安州古揚州斗分野鳳陽府古揚州斗分野泗州古徐州斗分野潁州府古豫州房心分野和州古揚州斗分野滁州古揚州斗分野廣徳州古揚州斗分野

江南通誌鐘茅八公天柱九華黃塗潛霍山之作鎭而著名者不可勝數黃河江淮運河三江泗海穎睢淝滁水之經行而浸衍者不可勝數藪則震澤巢湖洮湖闗則東闗淸流二峴名都雄鎭襟帶江淮

分野考南昌府古揚州斗分野饒州府古揚州斗分野廣信府古揚州斗分野南康府古揚州斗分野九江府古揚州鬥牛分野建昌府古揚州斗分野撫州府古揚州斗分野臨江府古揚州斗分野吉安府古荊揚二州斗分野瑞州府古揚州斗分野袁州府古揚州斗分野贑州府古揚州斗分野南安府古揚州斗分野

一統志東接閩浙西連荊蜀北逾淮汴以達於京師據嶺海之全斥交廣之境提封數千里此江右之大較也﹤子部﹐農家類﹐欽定授時通考﹐卷八﹥

分野考杭州府古揚州斗分野嘉興府古揚州斗分野湖州府古揚州鬥牛分野寧波府古揚州牛女分野紹興府古揚州牛女分野臺州府古揚州牛女分野金華府古揚州牛女分野衢州府古揚州牛女分野嚴州府古揚州牛女分野溫州府古揚州斗牛女分野處州府古揚州斗分野

一統志崇山巨嶺所在限隔然嘉湖二郡實與江淮相表裏嚴衢二郡實與徽饒爲鄰郊左接信都右連閩闗大海東蟠繞出淮揚之域四通八達之區也

又山川秀發風土淸佳民人視爲樂郊逰客引爲福地東晉以後風流掩映粵自有宋建都臨安景物之嘉甲於南服士大夫類能形諸歌詠蓋越中之風致至是而極盛矣

分野考福州府古揚州牛女分野泉州府古揚州牛女分野建寧府古揚州牛女分野延平府古揚州牛女分野汀州府古揚州牛女分野興化府古揚州牛女分野邵武府古揚州牛女分野漳州府古揚州牛女分野福寧府古揚州牛女分野永春州古揚州牛女分野龍巖州古揚州牛女分野臺灣府古海外地牛女分野福建通誌閩地幅廣輪之數計四千餘里控豫引閩互爲唇齒福泉四郡則襟帶大海長溪汀邵諸處綿亙崇岡建劍則溪灘互相環抱實爲兩浙之鎖鑰區分障扼繡錯綺分以云形勢可謂備矣

分野考武昌府古荊州翼軫分野漢陽府古荊州翼軫分野安陸府古荊州翼軫分野襄陽府古荊豫二州翼軫分野勛陽府古荊豫二州翼軫分野徳安府古荊州翼軫分野黃州府古荊州翼軫分野荊州府古荊州翼軫分野宜昌府古荊州翼軫分野施南府古荊梁二州翼分野

一統志荊於九州之土最稱閎衍回絡衡貫神禹之迹徧焉﹤子部﹐農家類﹐欽定授時通考﹐卷八﹥

分野考長沙府古荊州翼軫分野嶽州府古荊州翼軫分野澧州古荊州翼軫分野寶慶府古荊州翼軫分野衡州府古荊州翼軫分野桂陽州古荊州翼軫分野常徳府古荊州翼軫分野辰州府古荊州翼軫分野沅州府古荊州翼軫分野永州府古荊州翼軫分野靖州古荊州軫分野郴州古荊州翼軫分野永順府古荊州翼軫分野

廣輿記湖廣大江中貫五溪外錯衡嶽爲鎭洞庭云夢爲池此形勢之大槪也辰沅南蔽滇黔郴永上連兩粵地之四通五達莫楚若矣

分野考開封府古兗豫二州角亢分野陳州府古兗豫二州角亢分野許州府古兗豫二州角亢分野歸徳府古兗豫二州角亢分野彰徳府古冀州室壁分野衛輝府古冀州室壁分野懷慶府古冀州覃懷地室壁分野河南府古豫州栁分野陜州古豫州栁分野南陽府古豫州張分野汝寧府古豫州角亢氐分野光州古豫州角亢氐分野汝州古豫州張分野

一統志東連淮魯西接秦晉南絡荊襄北拱燕趙伊洛蟠乎地府河南比乎秦闗大河蜿蜒嵩髙聳峙鎖天之中區控地之四鄙居南北要衛綿亙數千餘里實爲九州咽喉

分野考濟南府古靑州危分野泰安府古靑州危分野武定府古靑州危分野兗州府古徐兗二州奎婁分野沂州府古徐兗二州奎婁分野曹州府古徐兗二州奎婁分野東昌府古兗州危室分野靑州府古靑州虛危分野登州府古靑州危分野萊州府古靑州危分野安東衛古徐州奎婁分野

山東通誌南連淸濟北接滄瀛右控平原左環渤海所以屏藩畿甸權衡南北也襟帶齊河控援魏博舟車四達迄爲要津

分野考太原府古冀州防井分野平定州古冀州參井分野忻州古冀州參井分野代州古冀州參井分野保徳州古冀州參井分野平陽府古冀州觜參分野蒲州府古冀州觜參分野解州古冀州觜參分野絳州古冀州觜參分野吉州古冀州觜參分野隰州古冀州觜參分野潞安府古冀州參井分野汾州府古冀州參分野沁州古冀州參分野澤州府古冀州觜參分野遼州古冀州參井分野大同府古冀州昴畢分野寧武府古冀州昴畢分野朔平府古冀昴畢分野

一統志左有恆山之險右有大河之固襟四塞之要衝控五原之都邑土瘠民貧勤儉朴質憂深思逺有堯之遺風人物殷阜不甚機巧然頗勁悍習於戎馬前代以來亦多文雅之士

分野考西安府古雍州井鬼分野商州古雍州井鬼分野同州府古雍州井鬼分野幹州古雍州井鬼分野邠州古雍州井鬼分野鳳翔府古雍州井鬼分野漢中府古雍梁二州井鬼翼軫分野興安州古雍梁二州井鬼翼軫分野延安府古雍州井鬼分野鄜州古雍州井鬼分野綏徳府古雍州井鬼分野楡林府古戎狄地一統志闗中形勝西自昆侖發脈落於三輔長河自西北而南華嶽自西而東防於潼闗闗鎖之宻天下莫並﹤子部﹐農家類﹐欽定授時通考﹐卷八﹥

分野考蘭州府古雍州西羌地平涼府古雍州井鬼分野鞏昌府古雍州井鬼分野階州古雍梁二州井鬼翼軫分野秦州古雍州井鬼分野臨洮府古雍州井鬼分野慶陽府古雍州井鬼分野寧夏府古雍州井鬼分野西寧府古雍州井鬼分野涼州府古雍州井鬼分野甘州府古雍州井鬼分野肅州古雍州井鬼分野安西古雍州西羌地靖逆衛古雍州西羌地洮州衛古雍州井鬼分野

廣輿記慶陽平涼近邊臨洮鞏昌鄰接羌畨洮岷西寧地入西羌甘涼以西曁肅州籍爲內地藩蔽猶楡林之蔽延安花馬池之蔽慶陽固原之蔽平涼莊浪之蔽臨洮岷文之蔽鞏昌焉爾

分野考成都府古梁州井鬼分野資州古梁州井鬼分野綿州古梁州井鬼分野茂州古梁州井鬼分野寧逺府古梁州井鬼分野保寧府古梁州井鬼分野順慶府古梁州參井分野敍州府古梁州井鬼分野重慶府古梁州井鬼分野酉陽州古梁州井鬼分野忠州古梁州井鬼分野防州府古荊梁二州翼軫分野達州古荊梁二州翼軫分州龍安府古梁州井鬼分野潼川府古梁州井鬼分野眉州古梁州井鬼分野嘉定府古梁州井鬼分野卬州古梁州井鬼分野瀘州古梁州井鬼分野雅州府古梁州井鬼分野越雋衛古梁州井鬼分野一統志褒斜爲前門熊耳爲後戶緣以劍閣阻以石門東連荊楚北接秦隴南撫蠻部西控吐蕃屹然天府也

分野考廣州府古揚州南境牛女分野連州古揚州牛女分野韶州府古揚州牛女分野南雄府古揚州牛女分野恵州府古揚州牛女分野潮州府古揚州牛女分野嘉應州古揚州牛女分野肇慶府古揚州南境牛女分野髙州府古南越地牛女分野亷州府古南越地翼軫分野雷州府古百粵地牛女分野瓊州府古百粵地牛女分野羅定州古揚州南境牛女分野

一統志大庾聳其巓漲海浸其趾羅浮爲其鎭諸山羅列若兒孫焉諸水環繞若襟帶焉洋洋乎南天之巨鎭也

分野考桂林府古荊州翼軫分野栁州府古百粵地翼軫分野慶逺府古百粵地翼軫分野思恩府古百粵地泗城府古百粵地西隆州古蠻夷地平樂府古荊州翼軫分野梧州府古荊州牛女分野欝林州古百粵地翼軫分野潯州府古百粵地翼軫分野南寧府古揚州西南境翼軫分野太平府古南粵地思明府古百粵地鎭安府古百粵地

廣西通誌東錯廣東西際滇黔南界交趾北連永寶幅之廣輪延袤數千里萬山防立三江帶盤允爲中土之屏障

分野考雲南府古梁州井鬼分野大理府古梁州井鬼分野臨安府古梁州井鬼分野楚雄府古梁州井鬼分野江府古梁州井鬼分野景東府古柘南地廣南府宋名特磨道廣西府古梁州界順寜府本蒲蠻之地曲靖府古梁州井鬼分野姚安府本滇國地鶴慶府東漢屬永昌郡武定府古梁州井鬼分野麗江府古梁州井鬼分野元江府古西南夷極邊之地普洱府古西南夷極邊地蒙化府漢爲益州郡地永昌府古梁州西南徼外之地古哀牢國永北府古白國地開化府漢爲句町國邊地東川軍民府古梁州參分野威逺府唐南詔銀生府之地鎭沅府古西南極邊昭通府古西南極邊地一統志中國地勢起西北防東南獨滇居西南凡大江南之山多由滇派分論形勢有登髙而呼之槪焉

分野考貴陽府古荊梁二州南境參井分野思州府古黔中地思南府古荊州荒裔鎭逺府古荊州南境石阡府古荊州南裔銅仁府古荊州南裔星分野黎平府古荊州荒裔翼軫之餘分野安順府古荒服地南龍府古梁州井鬼分野都勻府古西南夷地平越府古荊揚南境大定府古羅甸鬼國遵義府古梁州井鬼分野一統志居天下之西南東阻五溪西控六詔南連百粵北踞三巴上則盤江旋繞下則防溪順流路繞羊腸闗雄虎踞

欽定授時通考卷八

欽定四庫全書

欽定授時通考卷九

土宜

辧方

尙書堯典分命羲仲宅嵎夷曰暘谷平秩東作

傳日出於谷而天下明故稱暘谷嵗起於東而始就耕謂之東作東方之官平均次序東作之事以務農也

又申命羲叔宅南交平秩南訛

傳南交言夏與春交訛化也掌夏之官平秩南方化育之事

又分命和仲宅西曰昧谷平秩西成

傳日入於谷而天下故曰昧谷秋西方萬物成平序其政助成物

又申命和叔宅朔方曰幽都平在朔易

傳都謂所聚也易謂歲攺易於北方平均在察其政以順天常

禹貢冀州厥土惟白壤厥田惟中中

傳堯所都也無塊曰壤田之髙下肥瘠九州之中爲第五疏冀州帝都於九州近北故首從冀起九章算術穿地四爲壤五壤爲息土則壤是土和緩之名此色白而壤雍州色黃而壤豫州直言壤不言色蓋州內之土不純一色故不得言色也鄭康成云田著髙下之等者當爲水害備也則鄭謂地形髙下爲九等也王肅云言其土地各有肥瘠則肅定其肥瘠以爲九等也如鄭之義髙處地瘠出物旣少不得爲上如肅之義肥處地下水害所傷出物旣少不得爲上故孔云髙下肥瘠共相參對以爲九等田土異者鄭康成云地當陰陽之中能吐生萬物者曰土據人功作力競得而田之則謂之田蔡傳夏氏曰敎民樹藝與因地制貢不可不先辧土然辧土之宜有二白以辧其色壤以辧其性曽氏曰冀州之土豈皆白壤土防之法從其多者論也

又濟河惟兗州厥土黒墳厥艸惟繇厥木惟條厥田惟中下

傳東南據濟西北距河色黒而墳起田第六疏八州發首言山川者皆謂境界所及也繇是茂之貌條是長之體言艸茂而木長也宜艸木則地美而田非上者爲土下濕故也集說陳氏大猷曰兗徐揚居河濟江淮下流水未平則爲下濕水旣平則爲沃衍於艸木尢宜故三州言艸木

又海岱惟靑州厥土白墳海濱廣斥厥田惟上下傳東北據海西南距岱濱涯也說文云東方謂之斥田第三疏舜爲十二州分靑州爲營州營州卽遼東也海畔迥闊地皆斥鹵故云廣斥集說林氏之奇曰此州土有二種平地之土色白而惟墳海濱之土彌望皆斥鹵

又海岱及淮惟徐州厥土赤埴墳艸木漸包厥田惟上中

傳東至海北至岱南及淮土黏曰埴田第二疏考工記用土爲瓦謂之摶埴之工是埴爲黏土蔡傳埴膩也粘泥如脂之膩也周有摶埴之工老氏言埏埴以爲器惟土性粘膩細宻故可摶可埏也漸進長也包叢生也集說王氏樵曰埴土性之美者也而又墳起最宜於生物故艸木漸包胡氏瓚曰土稟沖和之气故壤爲上太燥者不凝故墳次之墳膏起也

又淮海惟揚州篠簜旣敷厥艸惟夭厥木惟喬厥土惟塗泥厥田惟下下

傳北據淮南距海地泉濕田第九蔡傳篠箭竹簜大竹敷布也少長曰夭喬髙也塗泥水泉濕也下地多水其泥淖說文曰泥黑土在水中者也集說王氏炎曰南方地暖故艸木皆少長而木多上竦河地寒𨿽合抱之木不能髙也兗徐言艸木皆居厥土之下凡土無髙下燥濕其性皆然兼山林言之若揚之塗泥惟言沮洳之多山林不與故先艸木也土塗泥故其田下下大抵南方水淺土薄不如北方地力之厚也金氏曰古人尙黍稷田雜五種故𨿽水潦旱漧而各有所收塗泥之土其田獨宜稻故第爲最下自唐以來則江淮之田號爲天下最

又荊及衡陽惟荊州厥土惟塗泥厥田惟下中

傳北據荊山南及衡山之陽田第八

又荊河惟豫州厥土惟壤下土墳壚厥田惟中上傳西南至荊山北距河水髙者壤下者墳壚田第四疏壚黒剛土也蔡傳土不言色者其色雜也壚疏也顏氏曰而疏者謂之壚集說呂氏不韋曰凡耕之道必始於壚爲其寡澤而後枯王氏炎曰下土下等之土也壤則沃墳壚則爲瘠金氏曰其壤者無塊而柔其下者或膏而起或剛而疏如今轘轅之濘淖汜闗之沙陷皆所謂下土者

又華陽黒水惟梁州厥土靑黎厥田惟下上

傳東據華山之南西距黒水色靑黒而沃壤田第七疏孔以黎爲黒故云色靑黒其地沃壤言其美也王肅曰靑黒色黎小疏也集說吳氏澄曰土不言質質不一也傅氏寅曰獨言色靑黒而不及其性則非壤非墳可知使其果爲沃壤如孔氏之說則田宜上品而顧乃止居下上何耶金氏曰梁土色靑故生物易性疏故防而不實

又黒水西河惟雍州厥土惟黃壤厥田惟上上

傳西距黒水東據河龍門之河在冀州西田第一蔡傳黃者土之正色集說林氏之奇曰物得其常性者防貴雍州之土黃壤故其田非他州所及陳氏櫟曰土黃壤貴故雍田上上塗泥防下故田下下

周禮地官以土圭之法測土深正日景以求地中日南則景短多暑日北則景長多寒日東則景夕多風日西則景朝多陰

注土圭所以致四時日月之景也晝漏半而置土圭表陰陽審其南北景短於土圭謂之日南是地於日爲近南也景長於土圭謂之日北是地於日爲近北也東於土圭謂之日東是地於日爲近東也西於土圭謂之日西是地於日爲近西也集說陳氏仁錫曰其景短於土圭則其地在日南而多暑其景長於土圭則其地在日北而多寒景夕謂日中時景已如夕也如此則其地多風景朝謂日中時景尙如朝也如此則其地多陰

又日至之景尺有五寸謂之地中天地之所合也四時之所交也風雨之所會也陰陽之所和也然則百物阜安

注土圭之長尺有五寸以夏至之日立八尺之表其景適與土圭等謂之地中集說陳氏仁錫曰以其地當天地之中故曰合交者四時皆協其候也會者風雨以序而至也和者陰陽調而不乖也百物阜安有生者遂有形者育

春官保章氏以星土辧九州之地所封封域皆有分星以觀妖祥

注星土星所主之土也封猶界也鄭司農說星土以春秋傳曰參爲晉星商主大火國語曰嵗之所在則我有周之分野之屬是也康成謂大界則曰九州之中諸國中之封域於星亦有分焉十二次之分星紀吳越也枵齊也娵訾衞也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也此分野之妖祥主用客星彗孛之气爲象疏按春秋緯文耀鉤云布度定紀分州系象華岐以西龍門積石至三危之野雍州屬魁星大行以東至碣石王屋砥柱冀州屬樞星三河雷澤東至海岱以北兗州靑州屬機星蒙山以東至南江防稽震澤徐之州屬權星大別以東至雷澤九江荊州屬衡星荊山西南至岷山北嶇鳥防梁州屬開星外方熊耳以至泗水陪尾豫州屬揺星此九州屬北斗星有七州有九但兗靑徐揚幷屬二州故七星主九州也

夏官職方氏掌天下之圖以掌天下之地辧其邦國都鄙四夷八蠻七閩九貉五戎六狄之人民與其財用九谷六畜之數要周知其利害

注天下之圖如今司空輿地圖也四八七九五六周之所服國數也財用泉谷貨賄也利金錫竹箭之屬害神姦鑄鼎所象百物也

又乃辧九州之屬使同貫利

注貫事也疏釋曰職方主九州之事故須分別九州之國使同其事利不失其所也

又東南曰州其穀宜稻

疏釋曰自此以下陳九州之事總爲三道陳之先從南方起蓋取尊其陽方周攺禹貢以徐梁二州合之於雍靑分冀州地以爲幽幷東南曰州次正南曰荊州周之西南不置州綂屬雍州卽次河南曰豫州爲一道也次正東曰靑州次河東曰兗州次正西曰雍州爲二道又次東北曰幽州次河內曰冀州次正北曰幷州爲三道集說易氏祓曰稻生於水澤之地經言稼下地是已揚州居東南之極及支川下流之所歸厥土爲塗泥爲沮洳故其穀宜稻

又正南曰荊州其穀宜稻

又河南曰豫州其谷宜五種

注五種黍稷菽麥稻疏此州東與靑州相接靑州有稻麥西與雍州相接雍州有黍稷故知有此四種但此州不言麻與菽及苽鄭必知取菽者蓋以當時自驗而知故添爲五種也

又正東曰靑州其穀宜稻麥

又河東曰兗州其谷宜四種

注四種黍稷稻麥疏以其東與靑州相接靑州有稻麥西與冀州相接冀州有黍稷故知也

又正西曰雍州其穀宜黍稷

疏雍州宜麥不言者但黍稷麥並宜以黍稷爲主云

又東北曰幽州其谷宜三種

注三種黍稷稻疏西與冀州相接冀州皆黍稷幽州見宜稻也

又河內曰冀州其穀宜黍稷

又正北曰幷州其谷宜五種

注五種黍稷菽麥稻也疏若饋用六谷則兼有苽若民之要用則去苽故知是此五者六谷之內三種已上卽言種二者則指谷名云

邍師掌四方之地名辧其丘陵墳衍邍隰之名

注地名謂東原大陸之屬集說陳氏仁錫曰地之廣平曰邍四郊之地名如禹貢冀之太原大陸徐之東原雍之原隰是也

冬官考工記天有時地有气橘逾淮而北化爲枳此地气然也

山海經西南黒水之間有廣都之野爰有膏菽膏稻膏黍膏稷百谷自生

詩緯含神霧大齊之地處孟春之位海岱之間土地污泥流之所歸利之所聚

春秋元命苞五星流爲兗州鉤鈐星別爲豫州昴畢防爲冀州分爲趙國箕星防爲幽州分爲燕國營室流爲幷州分爲衞國參伐流爲益州虛危流爲靑州天氐流爲徐州軫星防爲荊州牽女流爲州

春秋說題辭西乃金之位米爲陽之精故西合米爲粟稻太陰精含水漸洳江旁多稻乃其宜也

管子黃帝得太常而察於地利得奢龍而辧於東方得祝融而辧於南方得大封而辧於西方得后土而辧於北方

又常山之東河汝之間蚤生而晚殺五穀之所蕃孰也四種而五獲

注四種謂四時皆種五獲謂五穀皆宜而有所獲

越絕書少昊治西方蚩尢佐之使主金冥治北方白辯佐之使主水太皥治東方袁何佐之使主木祝融治南方僕程佐之使主火后土治中央后稷佐之使主土並有五方以爲綱紀是以易地而輔萬物之常

吳越春秋越地肥美其種甚嘉

淮南子星部地名角亢鄭氐房心宋尾箕燕斗牽牛越須女吳虛危齊營室東壁衛奎婁魯胃昴畢魏觜嶲參趙東井輿鬼秦柳七星張周翼軫楚嵗星之所居五穀丰昌其對爲衝星嵗乃有殃

又東南神州曰農土正南次州曰沃土西南戎州曰滔土正西弇州曰幷土正中冀州曰中土西北臺州曰肥土正北濟州曰成土東北薄州曰隱土正東陽州曰申土

注農神之所經緯沃盛也稼穡盛張滔大也五穀成大幷猶成也百谷成熟冀大也四方之主故曰中薄猶平也气所隱藏申復也陰气盡於北陽气復起

又汾水蒙濁而宜麻濟水通和而宜麥河水中濁而宜菽雒水輕利而宜禾渭水多力而宜黍江水肥仁而宜稻平土之人慧而宜五穀

又東方川谷之所注日月之所出其地宜麥南方陽气之所積暑濕居之其地宜稻西方髙土川谷出焉日月入焉其地宜黍北方幽晦不明天之所閉也寒水之所積也蟄虫之所伏也其地宜菽中央四達風气之所通雨露之所防也其地宜禾

釋名靑州在東取物生而靑也徐州徐舒也土气舒緩也州州界多水水波也荊州取名於荊山也荊警也豫州地在九州之中京師東都所在常安豫也涼州西方所在寒涼也雍州在四山之內雍翳也幷州其州或幷或設故因以爲名也幽州在北幽昧之地也冀州亦取地以爲名也其地有險有易帝王所都亂則冀治弱則冀彊荒則冀丰也兗州取兗水以爲名也司州司校尉所主也益州益阨也所在之地險阨也古有營州齊衛之地於天文屬營室取其名也

又燕宛也北方沙漠平廣地在涿鹿山南宛宛然以爲國都也宋送也接淮泗而東南傾以爲殷後若云滓穢所在送使隨流東入海也鄭町也其地多平町町然也楚辛也其地蠻多而人性急數有戰爭辛楚之禍也周地在岐山之南其山四周也秦津也其地沃衍有津潤也晉進也其土在北有事於南則進而南也又取晉水以爲名其水迅進也趙朝也本小邑朝事於大國也魯魯鈍也國多山水民性朴魯也衛衛也旣滅殷立武庚爲殷後三監以守衛之也齊齊也地在渤海之南渤齊之中也吳虞也太伯讓位而不就歸封之於此虞其志也越夷蠻之國度越禮義無所拘也此十二國上應列宿各以其地及於事宜制此名也

又秦置郡縣隨其所在山川土形而立其名漢就而因之河南在河之南也河內河水從岐山而南從雷首而東從譚首而北郡在其內也河東在河水東也河西在河水西也上黨之所也在山上其所最髙故曰上也潁川因潁水爲名也汝南在汝水南也汝陰在汝水陰也東郡南郡以京師方面言之也北海海在其北也西海海在其西也南海在海南也宜言海南欲同四海名故言南海東海海在其東也濟南濟水在其南也濟北濟水在其北也義亦如南海也南陽在國之南而地陽也凡若此類郡國之名取號於此其餘可知也縣邑之名亦如之

崔寔政論三輔左右及涼幽州內附近郡皆土曠人稀厥田宜稼

博物志東方少陽日月所出山谷淸西方少陰日月所入其土窈冥南方太陽土下水淺北方太陰土平廣深中央四析風雨交山谷峻

廣雅神農度四海內東西九十萬里南北八十一萬里帝堯所治九州地二千四百三十萬八千二百四頃其墾者九百一十萬八千二十四頃

史記貨殖列傳山西饒材竹谷纑山東多魚鹽漆絲江南出柟梓姜桂闗中自汧雍以東至河華膏壤沃野千里好稼穡殖五穀地重【重於稼穡也】巴蜀亦沃野地饒巵姜竹木之器天水隴西北地上郡畜牧爲天下饒三河在天下之中土地狹小民人眾故其俗纎儉習事中山地薄人眾民俗懁急仰機利而食燕有魚鹽棗栗之饒綰穢貉朝鮮眞番之利齊帶山海膏壤千里宜桑麻人民多文防布帛魚鹽鄒魯濵洙泗頗有桑麻之業無林澤之饒堯作防成陽舜漁於雷澤湯止於亳其俗好稼穡致其畜藏淮北沛陳汝南南郡地薄寡於積聚江陵故郢都有云夢之饒陳在楚夏之交通魚鹽之貨吳有海鹽之饒三江五湖之利江南卑濕多竹木總之楚越之地地勢饒食無饑饉之患以故啙窳偸生無積聚而多貧是故江淮以南無凍餓之人亦無千金之家沂泗水以北宜五穀桑麻地小人眾數被水旱之害民好蓄藏故秦夏梁魯好農而重民三河宛陳亦然齊趙設智巧仰機利燕代田畜而事蠶汶山之下沃野下有蹲鴟【芋也】至死不饑

又地理誌巴蜀廣漢土地肥美有江水沃野山林竹木疏食果實之饒

又溝洫志平原東郡左右其地形下而土疏惡

又東方朔列傳汧隴以東商雒以西厥壤肥饒天下陸海之地有秔稻黎栗桑麻竹箭之饒故丰鎬之間號爲土膏

又東夷列傳夫余於東夷之域最爲平敞土宜五穀把婁古肅愼之國有五穀麻布土气極寒常爲穴居東沃沮土肥美背山向海宜五穀善田種馬韓人知田蠶辰韓土地肥美宜五穀

又南蠻列傳牂牁地多雨潦句町縣有桄榔木可以爲麫百姓資之益州郡有池周回二百餘里水源深廣而末更淺狹有似倒流故謂之滇池河土平敞有鹽池田漁之饒汶山郡土气多寒在盛夏冰猶不釋土地剛鹵不生谷粟麻菽惟以麥爲資而宜畜牧武都土地險阻有麻田

又西羌列傳大小楡谷土地肥美

又雍州之域厥田惟上沃野千里谷稼殷積又有龜玆鹽池以爲民利水艸丰美土宜產牧

又伊吾地宜五穀桑麻蒲萄其北又有柳中皆膏腴之地

又烏桓列傳其土地宜穄及東墻東墻似蓬艸實如穄子至十月而熟

帝王世紀自斗十一度至婺女七度一名須女曰星紀之次於辰在丑謂之赤奮若於律爲黃鐘斗建在子今吳越分野自婺女八度至危十六度曰枵之次一名天黿於辰在子謂之困惇於律爲大呂斗建在醜今齊分野自危十七度至奎四度曰豕韋之次一名娵訾於辰在亥謂之大淵獻於律爲大簇斗建在寅今衛分野自奎五度至胃六度曰降婁之次於辰在戌謂之閹茂於律爲夾鐘斗建在卯今魯分野自胃七度至畢十一度曰大梁之次於辰在西謂之作噩於律爲姑洗斗建在辰今趙分野自畢十二度至東井十五度曰實沈之次於辰在申謂之涒灘於律爲仲呂斗建在已今晉魏分野自井十六度至柳八度曰鶉首之次於辰在未謂之協洽於律爲防賓斗建在午今秦分野自栁九度至張十七度曰鶉尾之次於辰在已謂之大荒落於律爲夷則斗建在申今楚分野自軫十二度至氐四度曰壽星之次於辰在辰謂之執徐於律爲南呂斗建在酉今韓分野自氐五度至尾九度曰大火之次於辰在卯謂之單閼於律爲無射斗建在戌今宋分野自尾十度至斗七度百三十五分而終曰析木之次於辰在寅謂之攝提格於律爲應鐘斗建在亥今燕分野

隋書地理誌正西曰雍州上當天文自東井十度至栁八度爲鶉首於辰在未得秦之分野安定北地上郡隴西天水金城六郡之地勤於稼穡梁州於天官上應參之漢中之人多事田漁豫州其在天官自氐五度至尾九度爲大火於辰在卯宋之分野屬豫州自栁九度至張十六度爲鶉火於辰在午周之分野屬三河則河南淮之星次亦豫州之域梁郡好尙稼穡兗州其於天官自軫十二度至氐四度爲壽星於辰在辰鄭分野冀州其於天文自胃七度至畢十一度爲大梁屬冀州自尾十度至南斗十一度爲析木屬幽州自危十六度至奎四度爲娵訾屬並州自栁九度至張十六度爲鶉火屬三河則河內河東也淮之星次本皆冀州之域信都淸河河間博陵恆山趙郡武安襄國其俗務在農桑長平上黨人多重農桑河東絳郡文城臨汾龍泉西河土地沃少瘠多正東曰靑州其在天官自須女八度至危十五度爲枵於辰在子齊之分野多務農桑徐州自奎五度至胃六度爲降婁於辰在戌賤商賈務稼穡揚州在天官自斗十二度至須女七度爲星紀於辰在丑吳越得其分野江南之俗火耕水耨食魚與稻宣城毗陵吳郡防稽余杭東陽數郡州澤沃衍有海陸之饒豫章之俗勤耕稼自嶺已南二十餘郡大率土地下濕荊州上當天文自張十七度至軫十一度爲鶉首於辰在已楚之分野

宋史地理誌京東路兗豫靑徐之域當虛危房心奎婁之分西抵大梁南極淮泗東北至於海有鹽鐡絲石之饒其俗勤耕絍營丘號稱富衍物產尢盛京西路冀豫荊兗梁五州之域而豫州之壤爲多當井栁星張角亢氐之分東曁汝潁西被陜服南略鄢郢北抵河津絲枲漆纊之所出而洛邑爲天地之中民性安舒然土地薄迫於營養汝蔡率多曠田太宗遷晉云朔之民於京洛鄭汝之地墾田頗廣河北路兗冀靑三州之域而冀兗爲多當畢昴室東壁尾箕之分南濱大河北際幽朔東瀕海岱西壓上黨繭絲織絍之所出土平而近邊置方田以資軍廩河東路冀雍二州之域而冀州爲多當觜參之分其地東際常山西控黨項南盡晉絳北控云朔當大行之險地有鹽鐡之饒勤農織之事業寡桑柘而富麻薴陜西路雍梁冀豫四州之域而雍州全得焉當東井輿鬼之分西接羌戎東界潼陜南抵蜀漢北際方有絲枲林木之饒其民慕農桑好稼穡鄠杜南山土地膏沃二渠灌漑兼有其利兩浙路揚州之域當南斗須女之分東西際海西控震澤北濱於海有魚鹽布帛秔稻之產淮南路荊徐揚豫四州之域而揚州爲多當南斗須女之分東至於海四抵濉渙南濱大江北界淸淮土壤膏沃有茶鹽絲帛之利江南東西路揚州之域當牽牛須女之分東限七閩西略下口南抵大庾北際大江川澤沃衍有水物之饒永嘉東遷茗荈治鑄金帛秔稻之利嵗給縣官用度蓋半天下之入焉荊湖南北路荊州之域當張翼軫之分東界鄂渚西接溪洞南抵五嶺北連防漢其土宜穀稻南路有袁吉壌接者其民往往轉徙自占深耕穊種北路農作稍惰多曠土福建路蓋古閩越之地其地東南際海西北多峻嶺抵江有茶鹽海物之饒民安土樂業川源浸濯田疇膏沃無凶年之憂而土田迫陿生借繁夥𨿽磽確之地耕耨殆盡川峽四路梁雍荊三州之地而梁州爲多天文與秦同分南至荊峽北控劍棧西南接蠻夷土植宜柘繭絲織文纎麗者窮於天下地狹而腴民勤耕作無寸土之曠嵗三四收廣南東西路荊揚二州之域當牽牛婺女之分南濱大海西控夷洞北限五嶺宋初人稀土曠儋崔萬安三州地狹戶少

金史食貨志中都西京北京上京遼東臨潼陜西地寒稼穡遲熟夏稅限以七月爲初

通鑑注太行爲河北脊其山脊諸州皆山險至太行山盡頭地始平廣田皆腴美俗謂小江南古所謂覃懷也海槎余錄儋耳境山百倍於田土多石少𨿽絕頂亦可耕植

農政全書三吳古稱澤國其西南翕受太湖陽城諸水形勢尢卑而東北際海岡隴之地視西南特髙髙者田常苦旱旱者田常苦澇

又中州濱河之區歲苦馮夷銜齒闗中引涇通渭並州西南若汾若沁盡可引注爲農田用三楚漢沔西來大江中貫開渠建閘在在沃壤廣南沿海多淤沙饒沃容有未興之利八閩江右畝窄人稠

欽定授時通考卷九﹤子部﹐農家類﹐欽定授時通考﹥

欽定四庫全書

欽定授時通考卷十

土宜

物土

尙書禹貢庶土交正

傳眾土俱得其正謂墳壌壚葉氏夢得曰謂以九土相參而辧其等也集傳土者財之自生謂之庶土則非特谷土也庶土有等當以髙下名物交相正焉以任土事如周大司徒以土宜之法辧十有二土之名物以任土事之類

又咸則三壤

集傳則品節之也九州谷土又皆品節之以上中下三等如周大司徒辧十有二壤之名物以致稼穡之類陳氏祥道曰冀州白而壤雍州黃而壤豫州厥土惟壌則壤色非一而已壤與墳埴塗泥𨿽殊而墳埴塗泥亦壌中之小別耳此禹貢總言三壤而周官總言十二壤也夏氏允彜曰三壤之中又各有三品復有上下錯而總之爲三壤禹之法亦密矣

左傳書土田

注書土地之所宜

辧京陵

注辧別也絕髙曰京大阜曰陵

表淳鹵

注淳鹵埆薄之地表之輕其賦稅疏賈逵云淳咸也說文云鹵西方咸地也東方謂之斥西方謂之鹵呂氏春秋稱魏文侯時吳起爲鄴令引漳水以灌田民歌之曰決漳水兮灌鄴旁終古斥鹵生稻粱是咸薄之地名爲斥鹵禹貢之海濵廣斥是也

數疆潦

疏賈逵以疆爲疆防墝埆之地鄭眾以爲疆界內有水潦者鄭云疆防經堅者則疆地猶堪種植非水潦之類故從鄭眾之說數其疆界有水潦者計數減其租入也

規偃豬

注偃豬下濕之地規度其受水多少疏豬者停水之名偃豬謂偃水爲豬故爲下濕之地規度其地受水多少得使田中之水注之

町原防

注廣平曰原防隄也隄防間地不得方正如井田別爲小町畦也疏史防急就篇云頃町界畝是町亦頃類故連言之謂廣平爲原者因爾雅之文其實此原謂隄防之間也釋地於陸陵阿之下云可食者曰原孫炎曰可食謂有井田也陸阿山田可種谷者亦曰原也謂彼陵阿之間可食之地非廣平也

井衍沃

注衍沃平美之地則如周禮制以爲井田六尺爲步步百爲畝畝百爲夫九夫爲井疏衍是髙平而美者沃是底平而美者皆是良田故如周禮之法制之以爲井田賈逵云下平曰衍有漑曰沃所指𨿽異而俱爲良美之田也

公羊傳原者何上平曰原下平曰隰

注分別之者地勢各有所生原宜粟隰宜麥當教民所宜

禮記王制凡居民材必因天地寒暖燥濕

注使其材藝堪地气也疏言五方之人其能各殊各須順其性气材藝使堪其地气也

周禮天官大宰以九職任萬民一曰三農生九谷注三農原隰平地疏鄭司農以三農爲平地山澤積石曰山水鐘曰澤不生九谷故後鄭不從之也爾雅髙平曰原下濕曰隰原及平地可種黍稷之等隰中可種稻及梁苽也

又地官大司徒以土防之灋辧五地之物生一曰山林其植物宜皂物二曰川澤其植物宜膏物三曰丘陵其植物宜覈【音核】物四曰墳衍其植物宜莢物五曰原濕其植物宜叢物

注防計也以土計貢稅之法因別此五者也積石曰山竹木曰林注瀆曰川水鐘曰澤土髙曰丘大阜曰陵水涯曰墳下平曰衍髙平曰原下濕曰隰植物凡根生者皆是也皂物柞栗之屬今謂柞實爲皂斗膏當爲櫜字之誤蓮芡之實有櫜韜覈物李梅之屬莢物薺莢王棘之屬叢物萑葦之屬疏以土地計防所出貢稅之法貢稅出於五地五地所生不同故以土防之法辧之也五地以髙下言山林髙之極川澤下之極故以爲對也五地之物皆方以類聚物以羣分因地气所感不同故有異也刪翼魏氏校曰五地隨气異形气行地中人物之生復隨形異稟蓋天气以爲父地質以爲母子肖母形聖人仰稽天運俯察地理以土防之法通計所生物何者爲多因而知其土之所宜所以通知地利而盡人物之性也

又以土均之法辧五物九等制天下之地徵以作民職以令地貢以斂財賦以均齊天下之政

注均平也五物五地之物也九等騂剛赤緹之屬徵稅也民職民九職也地貢貢地所生謂九谷也財謂泉谷賦謂九賦及軍賦

又乃分地職奠【音定】地守制地貢而頒職事焉以爲地灋而待政令

注分地職分其九職所宜也定地守謂衡麓虞侯之屬制地貢謂九職所稅也頒職事者分命使各爲其所職之事疏旣授民以上中下地矣此分地職是分九職所宜也九職則大宰云三農生九谷是也所宜謂若孝經注髙田宜黍稷下田宜稻麥之類是也

人遂人掌邦之野凡治野以土宜教甿稼穡

疏以土宜教甿稼穡者髙田種黍稷下田種稻麥是教之稼穡也

又艸人掌土化之法以物地相其宜而爲之種

注土化之法化之使美若汜勝之術也以物地占其形色爲之種黃白宜以種禾之屬疏化之使美者謂若騂剛用牛糞種化騂剛之地使美如下文所云也漢時農書數家汜勝爲上故云汜勝之術也黃白宜以種禾之屬者鄭依孝經緯援神契而言也

又夏官土方氏辧土宜土化之灋而授任地者

注土宜謂九谷植穉所宜也土化地之輕重糞種所宜用如地官艸人所掌之法也任地者載師之屬疏授謂以書作法授之

爾雅釋地下濕曰隰大野曰平廣平曰原髙平曰陸大陸曰阜大阜曰陵大陵曰阿可食者曰原陂者曰阪下者曰隰

疏此釋地髙下不同之名也下濕謂地形卑下而水濕者李巡曰土地窊下常沮洳名爲隰也大野曰平者大野之澤一名平魯有大野是也髙平曰陸大陸曰阜大阜曰陵大陵曰阿者李巡曰髙平謂土地丰正名爲陸土地髙大名爲阜最大名爲陵陵之大者名阿詩大雅皇矣云無矢我陵我陵我阿是也原阪隰三者地形𨿽有髙下不同皆可種谷給食髙而可食者名原詩大雅篤公劉於胥斯原是也陂陀不平而可食者名阪詩小雅正月篇瞻彼阪田有菀其特是也下平而可食者名隰公羊傳下平曰隰是也

大戴禮子曰平原大藪瞻其艸之髙丰茂者艸可財也如艾而夷之其地必宜五穀

孝經援神契黃白土宜禾黒墳宜黍麥赤土宜菽污泉宜稻

古三墳山地險徑川地廣平云地髙林气地下濕管子桑麻不植於野五穀不宜其地國之貧也桑麻植於野五穀宜其地國之富也相髙下視肥墝觀地宜明詔期前後農夫以時均修焉使五穀桑麻皆安其處由田之事也【朱長春曰田田畯之類】

又凡地十仞見水者不大潦五尺見水者不大旱又地道不宜則有饑饉

又髙下肥磽物有所宜故曰地不一利

又管仲之匡天下也其施七尺

注施者大尺之名其長七尺

又瀆田悉徙五種無不宜其木宜蚖菕【音元論】與杜松其艸宜楚棘見是土也命之曰五施五七三十五尺而至於泉其水倉其民疆

注瀆田謂穿溝瀆而漑田悉徙謂其地每年皆須更易也五施謂其地深五施每施七尺故五七三十五尺而至於泉也朱長春曰瀆田五施赤壚四施黃唐三施斥埴再施黒埴一施五土惟五施者最爲土厚水深也集韻菕露香艸

又赤壚歷疆肥五種無不宜其麻白其布黃其艸宜白茅與雚其木宜赤棠見是土也命之曰四施四七二十八尺而至於泉其水白而甘其民壽

注歷疎也彊堅也爾雅雚芄蘭

又黃唐無宜也惟宜黍秫宜縣澤其艸宜黍秫與茅其木宜櫄【椿同】擾桑見是土也命之曰三施三七二十一尺而至於泉其泉黃而糗流徙

注唐虛脆也縣澤常宜縣注而澤擾桑柔桑也糗謂其水糗糒之气泉居地中而流故曰流徙

又斥植宜大菽與麥其艸宜萯【音婦】雚其木宜見是土也命之曰再施二七十四尺而至於泉其泉咸水流徙又黒埴宜稻麥其艸宜萍蓚其木宜白棠見是土也命之曰一施七尺而至於泉其水黒而苦

又墳延者六施六七四十二尺而至於泉陜之芳七施七七四十九尺而至於泉祀陜八施七八五十六尺而至於泉杜陵九施七九六十三尺而至於泉延陵十施七十尺而至於泉環陵十一施七十七尺而至於泉蔓山十二施八十四尺而至於泉付山十三施九十一尺而至於泉付山白徒十四施九十八尺而至於泉中陵十五施百五尺而至於泉

又靑山十六施百一十二尺而至於泉靑龍之所居庚泥不可得泉

注庚續也其處旣有靑龍居又沙泥相續故不可得泉也朱長春曰庚金剛庚泥泥剛也

又赤壌【音敖】山十七施百一十九尺而至於泉其下淸商不可得泉

注淸商神怪之名

又山白壤十八施百二十六尺而至於泉其下駢石不可得泉

注言有石駢密故不可得泉

又陵山十九施百三十三尺而至於泉其下有灰壤不可得泉

又髙陵土山二十施百四十尺而至於泉

又山之上命之曰縣泉其地不幹其艸如茅與走其木乃樠鑿之二尺乃至於泉

注茅走皆艸名朱長春曰上文自墳延而至陡山十四加不得泉已四矣又一加至十四丈而髙陵土山反不言無泉何也地經曰山之吉者地泉鐘於下靈光發於頂故髙山之首多生雲煙降雨澤山上出泉謂之天池今名山至髙多有之其旁其側則其脈气所落而結也故爲天眼石井珠瀑布玉乳玉潭龍湫虎跑蛟飛杖或天生或人力或神通其泉多有名飲之益人冬夏常注大旱不竭上頂气仰而升故得泉淺傍气在中側气在下則泉漸深矣

又山之上命之曰復呂其艸魚腸與蕕其木乃栁鑿之三尺而至於泉山之上命之曰泉英其艸蘄白昌其木乃楊鑿之五尺而至於泉

又山之材其艸兢與防其木乃格鑿之二七十四尺而至於泉山之側其艸葍與蔞其木乃品楡鑿之三七二十一尺而至於泉

注材猶旁也爾雅防虞蓼注蓼之生澤者

又凡艸土之道各有谷造或髙或下各有艸土葉下於下於莧莧下於蒲蒲下於葦葦下於雚雚下於蔞蔞下於荓荓下於蕭蕭下於薜薜下於萑萑下於茅凡彼艸物十有二衰各有所歸

注谷造謂此地生某艸宜某谷造成也葉艸名惟生葉無莖在之下卽郁也荘周所謂郁西也一作蓷茺蔚艸也衰謂艸上下相重次也

又九州之土爲九十物每州有常而物有次羣土之長是惟五粟五粟之物或赤或靑或白或黒或黃五粟五章五粟之狀淖而不肕剛而不觳不濘車輪不污手足其種大重細重白莖白秀無不宜也五粟之土若在陵在山在墳在衍其陰其陽盡宜桐柞莫不秀長其楡其栁其檿其桑其柘其櫟其槐其陽羣木蕃滋數大條直以長其地其樊俱宜竹箭藻龜楢檀五臭生之薜荔白芷蘪蕪椒連其泉黃白其人夷姤五粟之土幹而不格湛而不澤無髙下葆澤以處是謂粟土

注肕堅也觳薄也濘泥也校謂馨烈之气夷平也姤好也言均善也格謂堅禦也葆澤以處言常潤也

又粟土之次曰五沃五沃之物或赤或靑或白或黃或黑五沃五物各有異則五沃之狀剽悉橐土虫易全處怸剽不白下乃以澤其種大苗細苗赨莖黒秀箭長五沃之土若在丘在山在陵在岡若在陬陵之陽其左其右宜彼羣木桐柞枎櫄及彼白梓其梅其杏其桃其李其秀生莖起其棘其棠其槐其楊其楡其桑其其枋羣木數大條直以長其陰則生之楂防其陽則安樹之五麻若髙若下不擇疇所其麻大者如箭如葦大長以美其細者如雚如蒸五臭疇生蓮與蘪蕪槁本白芷其泉白淸其人堅勁寡有疥騷終無痟酲五沃之土幹而不斥湛而不澤無髙下葆澤以處是謂沃土

注剽堅也怸密也橐土謂其土多竅穴若橐之多竅故虫處之易全也怸剽不白下乃以澤者土旣堅密故常潤濕而不幹白此乃葆澤之地也赨卽赤也箭長謂若竹箭之長也疇隴也痟首疾也酲酒病也斥瀉鹵也

又沃土之次曰五位五位之物五色雜英多有異章五位之狀不塥不灰靑怸以菭【與苔通又音墀】及其種大葦無細葦無赨莖白秀五位之土若在岡在陵在墳在衍在丘在山皆宜竹箭求黽楢檀其山之淺有蘢與斥羣木安逐條長數丈其桑其松其其茸種木胥容楡桃栁棟羣藥安生薑與桔梗小辛大防其山之梟多桔符楡其山之末有箭與苑其山之旁有彼黃防及彼白昌山防葦芒羣藥安聚以圍民殃其林其漉其槐其棟其柞其谷羣木安逐其泉靑黒其人輕直省事少食無髙下葆澤以處是謂位土

注塥謂堅不相著也菭地衣也靑怸以菭及謂色靑而細密和菭以相及也求龜竹類蘢斥並艸名安和易逐競長數謂速長也大防藥名梟猶巓也少食言其性廉也

又位土之次曰五蘟【音隱】五蘟之狀黒土黒菭靑怵以肥芬然若灰其種櫑葛赨莖黃秀恚目其葉若苑以蓄植果木不若三土以十分之二是謂蘟土

注芬然墳起貎恚目謂殻實怒開也苑蘊結也三土謂五粟五沃五位言於三土十分已不如其二分餘仿此

又蘟土之次曰五壌五壤之狀芬然若澤若屯土其種大水腸細水腸赨莖黃秀以慈忍水旱無不宜也蓄植果水不若三土以十分之二是謂壌土

注屯土言其土得澤則墳起爲堆故曰屯土也忍耐也

又壤土之次曰五浮五浮之狀捍然如米以葆澤不離不坼其種忍蘟忍葉如雚葉以長狐茸黃莖黑秀其粟大無不宜也蓄殖果木不如三土以十分之二凡上土三十物種十二物

注捍堅貎言其土屑細如米也忍蘟艸名狐茸言艸之狀若狐也類篇蘟荵菜名似蕨

又中土曰五怸五怸之狀廩焉如壏【咸上聲周禮通作防】潤濕以處其種大稷細稷赨莖黃秀慈忍水旱細粟如麻蓄殖果木不若三土以十分之三

注壏猶彊也朱長春云下有糠以肥此壏與濫同如麻言其繁美如麻也

又怸土之次曰五纑【音盧】五纑之狀彊力剛堅其種大邯鄲細邯鄲莖葉如枎【音符】櫄其粟大蓄殖果木不若三土以十分之三

注邯鄲艸名粟大言其粒大也

又纑土之次曰五壏五壏之狀芬焉若糠以肥其種大荔小荔靑莖黃秀蓄殖果木不若三土以十分之三注若糠以肥謂其地色黃而虛

又壏土之次曰五剽五剽之狀華然如芬以脤其種大秬細秬黒莖靑秀蓄殖果木不若三土以十分之四注脤謂其地色靑紫若脤然秬黒黍也

又剽土之次曰五沙五沙之狀粟焉如屑塵厲其種大萯細萯白莖靑秀以蔓蓄殖果木不如三土以十分之四

注粟焉如屑塵厲言其地粟碎若屑塵之厲厲踴起也

又沙土之次曰五塥五塥之狀果然如僕累不忍水旱其種大樛細樛黒莖黒秀蓄植果木不如三土以十分之四凡中土三十物種十二物

注僕附也僕累言其地附著而重累也樛木名

又下土曰五猶五猶之狀如糞其種大華細華白莖黒秀蓄殖果木不如三土以十分之五

注大華細華艸名

又猶土之次曰五五之狀如防肝其種靑梁黒莖黒秀蓄殖果木不如三土以十分之五

又土之次曰五殖五殖之狀甚澤以疏離坼以矅塉【音寂木借瘠】其種雁膳黑實朱跗黃實蓄殖果木不如三土以十分之六

注雁膳艸名跗花足也

又五殖之次曰五觳五觳之狀婁婁然不忍水旱其種大菽細菽多白實蓄殖果木不如三土以十分之六注婁婁然疏也

又觳土之次曰五鳬五鳬之狀堅而不骼其種陵稻黒鵝馬夫蓄殖果木不如三土以十分之七

注堅而不骼言𨿽堅不同骨之骼也陵稻陸生稻也黒鵝馬夫皆艸名

又鳬土之次曰五桀五桀之狀甚咸以苦其物爲下其種白稻長狹蓄殖果木不如三土以十分之七凡下土三十物其種十二物凡土物九十其種三十六

注長狹謂稻之形長而狹也

荀子相髙下視肥磽序五種君子不如農人

呂氏春秋厚土則不通薄土則蕃轓而不發壚埴冥色剛土柔種免耕殺艸使農事得

淮南子欲知地道物其樹

注五土之宜各有所宜種

說苑山川污澤陵陸丘阜五土之宜聖王就其勢因其便不失其性髙者黍中者稷下者秔蒲葦菅蒯之用不乏麻麥黍粱亦不盡

又農人擇田而田田者擇種而種之豊年必得粟風俗通阜者茂也言平地隆踴不屬於山陵也部者阜之類也齊魯之間田中少髙卬名之爲部藪之言厚也艸木魚鱉所以厚養人民與百姓也澤者言其潤澤萬物以阜民用也陂者繁也言因下鐘水以繁利萬物也釋名地者底也其體底下載萬物也易謂之坤坤順也上順幹也土吐也吐生萬物也已耕者曰田田塡也五稼塡滿其中也壤瀼也肥濡意也土靑曰黎似藜艸色也土黃而細密曰埴埴膩如脂也土赤曰防肝似防肝色也土白曰漂漂輕飛散也土黒曰壚壚然解散也博物志地以名山爲輔佐石爲之骨川爲之脈艸木爲之毛土爲之肉三尺以上爲糞三尺以下爲地

又五土所宜黃白宜種禾黑墳宜麥黍蒼赤宜菽芋下泉宜種稻得其宜則利百倍

齊民要術地勢有良薄山澤有異宜

注山田種彊苖以避風霜澤田種弱苖以求華實

又土壌气脈其類不一肥沃磽確美惡不同黒壤之地信美矣故肥沃之過不有生土以解之則苗茂而實不堅磽確之土信惡矣然糞壤滋培則苗蕃秀而實堅栗後山談叢田理有橫有立橫土立土不可稻爲其不停水也

袁黃寶坻勸農書禹別九州之土色辧爲九等蓋風行地上各有方位土性所宜因隨气化所以九州之土各有別也然禹亦辧其大槪耳一州之中土脈各異豈惟一州卽一縣之土亦有不齊寶坻縣西北之地白而壤東南之地黒而塗泥就西北之中髙者白壤而或兼赤下者靑壚就東南之中髙者埴壚下者純塗泥而近海者則咸瀉而斥鹵此皆地气之不齊也周禮司稼掌巡邦野之稼而辧種稑之種周知其名與其所宜地以爲法而教於邑閭故耕稼得宜而閭閻充實後世此官不設此政不修而農民狃於故見不察土脈茫昧而種北方尢甚今吾寶邑髙鄕宜麥宜麻宜黍宜谷宜棉花者悉仍其舊低鄕宜薥宜秔宜稗者亦且隨意植之但稗之入最薄惟初開荒地宜種之鹵气旣盡卽當種谷矣種薥亦不若種秔但開井於隴首旱則每月澆三四次無不成熟者海濱一帶皆爲咸鹵之地棄而不耕荒蕪彌目此與黃金於路旁而自傷窮窘者何異哉又地利不同有彊土有弱土有輕土有重土有土有緩土有肥土有瘠土有燥土有濕土有生土有熟土有寒土有暖土皆湏相其宜而耕治布種之茍失其宜則徒勞气力反失其利齊民要術云春地气通可耕堅硬彊地黒壚土輙磨平其塊以待時所謂彊土而弱之也杏始花輙耕輕土弱土閱數日艸生復耕之遇雨又復耕之土甚輕者以牛羊踐之如此則土彊所謂弱土而彊之也土宜深耕熟耙多耙則土松用灰壅之最佳甚用浮沙壅之此者緩之也緩者曵磟碡重滚壓之不滚壓則土浮而根虛雨後日炙易萎此土用河泥壅之最妙此緩者之也燥土宜遇雨而耕或作圍蓄水冬間遇雪於上邊風來處起土作障勿使雪從風飛去使雪融化入土則所種倍收【按此是燥者潤之】寒土宜焚艸根壅之寒甚用石灰此寒者暖之也生土則去艸宜淨耕耙宜多此生而熟之也熟土須識代田之法如上年此一行下種今年須空此一行而以舊時空地種之上年此地種黍今年則種稷此熟而生之也肥沃之土不有生土以觧之則苖茂而實不堅磽確之土得糞壤滋培則苗蕃秀而實堅栗肥者瘠之瘠者肥之亦一定之理也孝經援神契曰黃白土宜禾黑土宜麥赤土宜菽污泉宜稲北人類以洿下之地爲劣而不知其宜稻惟不講水田之法故也

又瀕海之地潮水往來淤泥常積有咸艸叢生此須挑溝築岸或樹立椿橛以抵潮汛其田形中間髙兩邊下不及十數丈卽爲小溝百數丈卽爲中溝千數丈卽爲大溝以注雨潦此甜水淡水也其地初種水稗斥鹵旣盡漸可種稻所謂瀉斥鹵兮生稻粱非虛語也

又周禮艸人土化之法鄭康成注謂所以糞土者以牛羊諸骨煮取汁也今固不能分析土性亦無麋鹿貆狐之骨可用然熟玩此章可以知古人用糞之意騂剛者色赤而性剛也赤緹者色赤而如緹謂薄也說卦坤爲牛兌爲羊牛性前順羊性前逆牛屬土其糞和緩可以化剛土羊屬金其糞燥密可以治薄土也墳謂土脈墳起而柔解也渇澤謂水去而澤幹也墳壤屬陽渇澤屬陰月令夏至鹿角觧冬至麋角觧鹿陽故遇陰生而角解蘪陰故遇陽生而角觧今以麋矢化陽土以鹿矢化陰土也咸瀉鹵也勃壤粉解也咸鹵之地常濕粉解之地常幹貆貉屬貆好睡狐好疑貆貪殘之物狐陰媚之物貪殘者其气在外故以化濕土陰媚者其气在內故以化漧土也埴壚黏黒也輕防輕脆也埤雅云犬喜雪豕喜雨犬屬火其性輕佻故以化黏土豕屬坎其性負塗故以化脆土也此可以想古人變化之義矣得其意而推之則隨土用糞各有攸當也

春明夢餘錄湖蕩之間可以水耕者則引水鑿渠髙衍之地可以陸種者則分經定界

欽定授時通考卷十

欽定四庫全書

欽定授時通考卷十一

土宜

田制上

詩小雅信彼南山維禹甸之

箋禹治而丘甸之六十四井爲甸甸方八里居一城之中城方十里出兵車一乘以爲賦法正義曰禹甸之者決除其災使成平田定貢賦於天子是以治爲義也

我疆我理南東其畝

大全長樂劉氏曰疆謂有夫有畛有塗有道有路以經界之也理謂有遂有溝有洫有澮有川以疏道之也又安成劉氏曰地之勢東南下水勢皆趨之故順其勢以縱爲遂以橫爲溝而南其畝東其畝也

詩大雅廼疆廼理廼宣廼畝

注疆謂畫其大界理謂別其條理也宣布散而居也畝治其田疇也

谷梁傳古者三百步爲裏名曰井田井田者九百畝公田居一私田稼不善則非吏公田稼不善則非民禮記王制制農田百畝

注農夫皆受田於公疏王者制度授農以田是農夫授田於公也

州二百一十國其餘以爲附庸閒田

天子之縣內凡九十三國其餘以祿士以爲閒

疏畿外州建二百一十國之外則閒田少畿內立九十三國之外閒田多者以畿外諸侯有大功徳始有附庸故閒田少畿內每須朌賜故閒田多

田裏不粥

注皆授於公民不得私也

方一里者爲田九百畝方十里者爲方一里者百爲田九萬畝方百里者爲方十里者百爲田九十億畝方千里者爲方百里者百爲田九萬億畝

方百里者爲田九十億畝山陵林麓川澤溝瀆城郭宮室塗巷三分去一其餘六十億畝

諸侯之有功者取於閒田以祿之其有削地者歸之閒田

周禮地官大司徒不易之地家百畮一易之地家二百畮再易之地家三百畮

注不易之地嵗種之地美故家百畮一易之地休一嵗乃復種地薄故家二百畝再易之地休二嵗乃復種故家三百畝

小司徒乃均土地以稽其人民而周知其數上地家七人中地家六人下地家五人

注均平也周猶徧也一家男女七人以上則授之以上地所養者眾也男女五人以下則授之以下地所養者寡也

又乃經土地而井牧其田野九夫爲井四井爲邑四邑爲丘四丘爲甸四甸爲縣四縣爲都以任地事

疏匠人營溝洫於田掌其經界故云乃經土地經謂爲之里數在土地之中立其里數謂井方一里邑方二里之等是也而井牧其田野者井方一里兼言牧地是次田二牧當上地一井授民田之時上地不易家百畝中地一易家二百畝下地再易家三百畝通率三家受六夫之地一家受二夫與牧地同故云井牧其田野也刪翼丘氏曰野外之田不無美惡肥磽之差豈必盡如指掌之平棊盤之畫哉惟有井有牧比析而行乃是活法易氏曰井則上地中地下地之殊牧則不易一易再易之辧王氏曰此法與遂人百夫洫千夫澮萬夫川相表裏

又載師以宅田士田賈田任近郊之地以官田牛田賞田牧田任逺郊之地以公邑之田任甸地以家邑之田任稍地以小都之田任縣地以大都之田任畺地注鄭司農云民宅曰宅宅田者以備益多也士田者士大夫之子得而耕之田也賈田者吏爲縣官賣財與之田官田者公家之所耕田牛田者以養公家之牛賞田者賞賜之田牧田者牧六畜之田司馬法曰王國百里爲郊二百里爲州三百里爲野四百里爲縣五百里爲都杜子春云五十里爲近郊百里爲逺郊鄭謂宅田致仕者所受田也士讀爲仕仕者亦受田所謂圭田也賈田在市賈人其家所受之田也官田庶人在官者其家所受田也牛田牧田畜牧者之家所受田也公邑謂六遂餘地天子使大夫治之自此以外皆然二百里三百里其上大夫如州長四百里五百里其下大夫如縣正是以或謂二百里爲州四百里爲縣雲家邑大夫之采地小都卿之采地大都公之采地畺五百里王幾界也然圖書篇載師掌任地之法有宅田士田賈田有官田牛田賞田牧田有公邑之田有小都大都之田且國有四民農之受田無疑矣惟工商之受田初無明文而二鄭之釋周禮則有異議司農謂士田士大夫之子得而耕之田也賈田吏爲縣官賣材者與之田也後鄭則引漢食貨志之言謂農民戶一人已受田其家眾男爲余夫亦以口受田如比士工商家受田五口乃當農夫一人據後鄭之意則直謂賈田爲賈之家所受田也予以爲不然夫四民不相業亦不相雜處其來久矣四民自農之外惟士爲然蓋使之耕且養也果如後鄭之言以賈爲商賈之賈則工商一也何載師獨載賈田而不言工田乎夫先王之所重者農民也所輕者末作也不耕者出屋粟宅不毛者出裏布莫非使農之爲優而商賈不足事也今使爲工者得以械器易粟而復受田則誰不爲工乎使爲商者日中而市交易而退而復受田則誰不爲商乎然則載師無商田工田之明文而後鄭必爲之說予以爲不知先王重本抑末之意

又遂人辧野之土上地中地下地以頒田裏上地夫一防田百畮菜五十畮余夫亦如之中地夫一防田百畮萊百畮余夫亦如之下地夫一防田百畮萊二百畮余夫亦如之

注萊謂休不耕者六遂之民奇受一防𨿽上地猶有萊皆所以饒逺也通考馬端臨曰按周家授田之制如大司徒遂人之說則是田肥者少授之田瘠者多授之如小司徒之說則口眾者授之肥田口少者授之瘠田如王制孟子之說則一夫定以百畝爲率而良農食多惰農食少三者不同

又凡治野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿

注十夫二鄰之田百夫一酇之田千夫二鄙之田萬夫四縣之田遂溝洫澮皆所以通水於川也遂廣深各二尺溝倍之洫倍溝溝廣二防深二仞徑畛塗道路皆所以通車徒於國都也徑容牛馬畛容大車塗容乘車一軌道容二軌路容三軌都之野塗與環塗同可也萬夫者方三十三里少半里九而方一同以南畝圖之則遂從溝橫洫從澮橫九澮而川周其外焉去山陵林麓川澤溝瀆城郭宮室塗巷三分之制其餘如此以至於畿則中𨿽有都鄙遂人盡主其地集說葉氏曰司徒言井邑遂人言溝洫非鄕遂異制也井邑定田畝多寡以出稅故以四井四邑言溝洫定水道大小以興利故以十夫百夫言

孟子夏后氏五十而貢殷人七十而助周人百畝而徹注陳祥道曰夏商周之授田其畝數不同禹貢九州之地或言土或言作或言乂蓋禹平水土之後有土見而未作有作焉而未乂是時人工未足以盡地力故家五十畝而已沿歷商周則田浸辟而法備矣故商七十而助周百畝而徹詩曰信彼南山維禹甸之畇畇原隰曽孫田之我疆我理南東其畝則法略於夏備於周可知矣

卿以下必有圭田圭田五十畝餘夫二十五畝

注古者卿以下至於士皆受圭田五十畝所以供祭祀也圭潔也井田之民養公田者受百畝圭田半之故五十畝餘夫者一家一人受田其餘老少尙有餘力者受二十五畝半於圭田也

方裏而井井九百畝其中爲公田八家皆私百畝同養公田

注方裏者九百畝之地也八家各私得百畝公田八十畝其餘二十畝以爲廬井園圃家二畝半也

爾雅釋地田一嵗曰菑二嵗曰新田三嵗曰畬

注今江東呼初耕地反艸爲菑詩曰於彼新田易曰不菑畬疏菑災也畬和柔之意也孫炎云菑始災殺其艸本也新田新成柔田也畬和也田舒緩也

公羊傳注聖人制井田之法而口分之一夫一婦受田百畝以養父母妻子五口爲一家公田十畝卽所謂什一而稅也廬舍二畝半凡爲田一頃十二畝半八家而九頃共爲一井故曰井田井田之義一曰無泄地气二曰無費一家三曰同風俗四曰合巧拙五曰通財貨司空謹別田之髙下善惡分爲三品上田一嵗一墾中田二嵗一墾下田三嵗一墾故三年一換主選其耆老有髙徳者名曰父老其有辧護伉健者爲里正皆受倍田司馬法六尺爲步步百爲畝畮百爲夫夫三爲屋屋三爲井井十爲成成十爲通通十爲終終十爲同

通典文王在岐用平土之法以爲治人之道地著爲本故建司馬法民受田上田夫百畝中田夫二百畝下田夫三百畝三嵗更耕之自爰其處農民戶已受田其家眾男爲余夫亦以口受田士工商家受田五口乃當農夫一人山林藪澤原陵淳鹵各以肥磽多少爲差民年二十受田六十歸田

管子周岐山至於崢丘之西塞丘者山邑之田也周壽陵而東至少沙者中田也

商子地方百里者山陵處什一藪澤處什一谿谷流水處什一都邑谿道處什一惡田處什一良田處十四呂氏春秋上農后稷曰上田棄畝下田棄甽是以六尺之耜所以成畝也其塼八寸所以成甽也

汜勝之書湯有旱災伊尹作爲區田教民糞種區田非必須良田也諸山陵近邑髙危傾阪及丘城上皆可爲區田區田不耕旁地庶盡地力凡區種不先治地便荒地爲之以畝爲率令一畝之地長十八丈廣四丈八尺當橫分十八丈作十五町町間分爲十四道以通人行道廣一尺五寸町皆廣一尺五寸長四丈八尺尺直橫鑿町作溝溝一尺深一尺積穰於溝間相去亦一尺嘗悉以一尺地積穰不相受今作二尺地以積穰上農夫區方深各六寸間相去九寸一畝三千七百區一日作千區區種粟二十粒畝用種二升秋收區別三升粟畝收百斛中男夫區方九寸深六寸相去二尺一畝千二十七區用種一升收粟五十一石一日作三百區下農夫區方九寸深六寸相去二尺一畝五百六十七區用種六升收二十八石一日作二百區

漢書食貨志武帝末年以趙過爲搜粟都尉過爲代田一畮三甽嵗代處故曰代田古法也后稷始甽田以二耜爲耦廣尺深尺曰甽長終畮一畮三甽一夫三百甽而播耕於三甽中率十二夫爲田一井一屋故畮五頃用耦犂二牛三人一嵗之收常過縵田畮一斛以上善者倍之過使教田太常三輔率多人者田日三十畮少者十三畮以故田多墾辟過試以離宮卒田其宮壖地課得谷皆多其旁田畮一斛以上令命家田三輔公田又教邊郡及居延城是後邊城河東農三輔太常民皆便代田用力少而得谷多

晉書食貨志武帝平吳之後有司奏詔書王公以國爲家京城當使有芻之田今可限之近郊田大國十五頃次國十頃小國七頃男子一人占田七十畝女子三十畝其外丁男課田五十畝丁女二十畝次丁男半之女則不課

魏書食貨志太和九年詔均給天下民田諸男夫十五以上受露田四十畝婦人二十畝奴婢依良丁牛一頭受田三十畝限四牛所受之田率倍之三易之田再倍之以供耕作及還受之盈縮諸民年及課則受田老免及身沒則還田奴婢牛隨有無以還受諸桑田不在還受之限但通入倍田分於分𨿽盈沒則還田不得以充露田之數不足者以露田充倍諸初受田者男夫一人給田二十畝課蒔余種桑五十樹五株楡三根非桑之土夫給一畝依法課蒔楡奴各依良限三年種畢不畢奪其不畢之地於桑楡地分雜蒔余果及多種桑楡者不禁諸應還之田不得種桑楡果種者以違令論地入還分諸桑田皆爲世業身終不還恆從見口有盈者無受無還不足者受種如法盈者得賣其盈不足者得買所不足不得賣其分亦不得買過所足諸麻布之土男夫及課別給麻田十畝婦人五畝奴婢依良皆從還受之法諸有舉戶老小癃殘無受田者年十一以上及癃者各授以半夫田年逾七十者不還所受寡婦守志者𨿽免課亦授婦田諸還受民田恆以正月若始受田而身亡及賣買奴婢牛者皆至明年正月乃得還受諸土廣民稀之處隨力所及官借民種蒔役有土居者依法封授諸地狹之處有進丁受田而不樂遷者則以其家桑田爲正田分又不足不給倍田又不足家內人別減分無桑之鄕凖此爲法樂遷者聽逐空荒不限異州他郡惟不聽避勞就逸其地足之處不得無故而移諸民有新居者三口給地一畝以爲居室奴婢五口給一畝男女十五以上因其地分口課種菜五分畝之一諸一人之分正從正倍從倍不得隔越他畔進丁受田者恆從所近若同時俱受先貧後富再倍之田放此爲法諸逺流配讁無子孫及戶絕者墟宅桑楡盡爲公田以供授受授受之次給其所親未給之間亦借其所親諸宰民之官各隨地給公田刺史十五頃太守十頃治中別駕各八頃縣令郡丞六頃更代相付賣者坐如律

隋書食貨志北齊武成帝河淸三年定令男率以十八受田輸租調二十充兵六十免力役六十六退田免租調京城四面諸坊之外三十里內爲公田受公田者三縣代遷戶內執事官一品以下逮於羽林虎賁各有差其外畿郡華人官第一品以下羽林虎賁已上各有差職事及百姓請墾田者名爲永業田奴婢受田者親王止三百人嗣王止二百人第二品嗣王以下及庶姓王止一百十人正三品以上及皇宗止一百人七品以上限止八十人八品以下至庶人限止六十人奴婢限外不給田者皆不輸其方百里外及州人一夫受露田八十畝婦四十畝奴婢依良人限數與者在京百官同丁牛一頭受田六十畝限止四年又每丁給永業二十畝爲桑田其中種桑五十根楡三根五十根不在還受之限非此田者悉入還受之分土不宜桑者給麻田如桑田法

又開皇十二年發使四出均天下之田狹鄕每丁才至二十畝老少又少焉

唐書食貨志度田以步其濶一步其長二百四十步爲畝百畝爲頃授田之制丁及男年十八以上者人一頃其八十畝爲口分二十畝爲永業老及篤疾廢疾者人四十畝寡妻妾三十畝當戶者增二十畝皆以二十畝爲永業其餘爲口分田多可以足其人者爲寛鄕少者爲狹鄕狹鄕授田減寛鄕之半其地有薄厚嵗一易者倍授之寛鄕三易者不倍授工商者寛鄕減半狹鄕不給凡庶人徙鄕及貧無葬者得賣世業田自狹鄕而徙寛鄕者得並賣口分田已賣者不復授死者收之以授無田者凡收授皆以嵗十月授田先貧及有課役者凡田鄕有餘以給比鄕縣有餘以給比縣州有餘以給近州

又永徽中禁買賣口分世業田買者還地而罰之宋史食貨志農田之制五代條章多闕周世宗始遣使均括諸州民田太祖卽位循用其法命官分詣諸道均田課民種樹定民籍爲五等第一等種雜樹百每等減二十爲差梨半之男女十嵗以上種韭一畦闊一步長十步乏井者鄰互爲鑿之

又神宗患田賦不均熈寧五年重修定方田法詔司農以均稅條約並式頒之天下以東西南北各千步當四十一頃六十六畝一百六十步爲一方嵗以九月縣委令佐分地計量隨陂原平澤而定其地因赤淤黒壚而辧其色方量畢以地及色參定肥瘠而分五等以定稅則至明年三月畢掲以示民一季無訟卽書戶帖連莊帳付之以爲地符凡田方之角立土爲峯植其地之所宜木以封表之有方帳有莊帳有甲帖有戶帖其分煙析產典賣割移官給契縣置簿皆以今所方之田爲正先自京東路行之諸路仿焉每方差大甲頭二人小甲頭三人同集方戶令各認步畝方田官驗地色更勒甲頭方戶同定元豊八年帝知官吏擾民詔罷之天下之田已方而見於籍者至是二百四十八萬四千三百四十有九頃

文獻通考元丰間天下墾田之數四百六十一萬六千餘頃比治平時增二十餘萬頃然前代混一之時漢元始時定墾田八百二十七萬五千餘頃隋開皇時墾田一千九百四十萬餘頃唐天寶時應受田一千四百三十萬餘頃其數比之宋朝或一倍或三倍四倍有餘𨿽曰宋之土宇北不得幽薊西不得靈夏南不得交阯然三方之在版圖亦半爲邊障屯戍之地墾田未必多也按治平防計錄謂田數特計其賦租以知其頃畝而賦租所不加者十居其七祖宗重擾民未嘗窮按故莫得其實至治平熈寧間相繼開墾然凡百畝之內起稅止四畝欲增至二十畝則言者以爲民間苦賦重再至轉徙遂不增以是觀之則田之無賦稅者又不止於十之七而已蓋田數之在官者𨿽劣於前代而遺利之在民者多矣

金史食貨志量田以營造尺五尺爲步濶一步長二百四十步爲畝百畝爲頃民田業各從其便賣質與人無禁但令隨地輸租而已凡桑民戶以多植爲勤少者必植其地十之三猛安謀克戶少者必課其地十之一除枯補新使之不闕凡官地猛安謀克及貧民請射者寛鄕一丁百畝狹鄕十畝中男半之請射荒地者以最下第五等減半定租八年始徵之作已業者以第七等減半爲稅七年始徵之自首冒比鄰地者輔官租三分之二佃黃河退灘者次年納租

又承安元年四月初行區種法男年十五以上六十以下有土田者丁種一畝丁多者五畝止二年二月九路提刑馬百祿奏聖訓農民有地一頃者區種一畝五畝卽止臣以爲地肥瘠不同乞不限畝數制可

元史食貨志田無水者鑿井井深不能得水者聽種區田仍以區田之法散諸農民

明史食貨志洪武二十年命國子生武淳等分行州縣量度田畝方圓次以字號悉書主名及田之丈尺編類爲冊狀如魚鱗號曰魚鱗圖冊以土田爲主諸原阪墳衍下濕沃瘠沙鹵之別畢具凡質賣田土則官爲籍記之毋令產去稅存以爲民害

又凡田以近郭爲上地迆逺爲中地下地五尺爲步步二百四十爲畝畝百爲頃

又神宗初用大學士張居正議天下田畝通行丈量用開方法以徑圍乘除畸零截補

國朝

大淸防典本朝幅員廣逺地利日興順治十八年總計田土合五百四十九萬三千五百七十六頃有奇康熈二十四年總計田土六百七萬八千四百三十頃有奇雍正二年總計田土六百八十三萬七千九百一十四頃有奇

國初定低地種稻髙粱稗子麻髙阜種粟谷

國家任土作貢以地畝之坍漲定賦額之增減或差員淸理或飭州縣官隨時丈量查報瀕江近海之區定例十年一丈

凡民地勘丈槪以二百四十步爲一畝

國朝墾荒助以牛種寛其徵輸或懸爵賞以勵招徠或給投誠以資贍養或遣部員以課耕獲區畫周詳務使野無曠土

順治元年題準圏撥地畝按州縣大小定圏地多寡滿洲自聚一處阡陌室廬耕作牧放互相友助令旗民各安疆理查出無主地與有主者對換以期均便順治元年議準州縣衛所荒地無主者分給流民及官兵屯種有主者官給牛種三年起科

順治四年又定嗣後民間田屋永停圏撥

順治六年定地方官廣加招徠各處逃民不論原籍別籍編入保甲開墾無主荒田給以印信執照永準爲業順治十年覆準直省州縣魚鱗老冊載有地畝坵段坐落田形四至其間有不淸者印官親自丈量

順治十一年覆準凡丈量州縣地用步弓各旗莊屯地用繩

順治十二年定部鑄步尺分頒直省使丈量時悉依新制

康熈四十三年天津附近荒棄地畝開墾一萬畝以爲水田行令各省巡撫將閩粵江南等處水耕之人出示招徠計口授田給與牛種

雍正元年議準瀕江近海之區定例十年淸丈一次恐未至十年有坍漲者令該管官不時淸查坍者卽行豁免漲者卽行陞科

雍正二年議準將內務府交出餘地及戶部所收官地制爲井田挑選一百戶前往耕種自十六嵗以上六十嵗以下各授田百畝

雍正三年於灤薊天津文霸任北新雄等處各設營田專官管領有力之家率先遵奉者以圩田多寡分別奬賞其官田數萬頃分地遣官防同地方官首先舉行爲民倡率其濬疏圩岸以及瀦水節水引水戽水之法悉照成規各因地畝形勢次第興修或有民間廬舍有礙水道者計畝均攤通融撥抵視本田畝數加十之二三其河澱淤地已經成熟陞科必須開挖者將附近官田照數撥補

欽定授時通考卷十一

欽定四庫全書

欽定授時通考卷十二

土宜

田制下

董仲舒乞限田章秦用商鞅之法攺帝王之制除井田民得買賣富者田連阡陌貧者無立錐之地古井田法𨿽難卒行宜少近古限民名田以贍不足塞並兼之路李安世請均田疏臣聞量地畫野經國大式邑地相參致治之本井稅之興其來日久田萊之數制之以限蓋欲使土不曠功民防遊力雄擅之家不獨髙腴之美單陋之夫亦有頃畝之分所以卹彼貧微抑玆貪欲同富約之不均一齊民於編戶竊見州郡之民或因年儉流移棄賣田宅漂居異鄕事涉數世三長旣立始返舊墟廬井荒毀桑楡攺植事已歷遠易生假冒彊宗豪族肆其侵淩遠認魏晉之家近引親舊之驗又年載稍久鄕老所惑羣證𨿽多莫可取據各附親知互有長短兩證徒具聽者猶疑爭訟遷延連紀不判良疇委而不開柔桑枯而不采僥幸之徒興繁多之獄作欲令家丰儲積人給資用其可得乎愚謂今𨿽桑井難復宜更均量審其經術令公藝有凖力業相稱細民獲資生之利豪右靡餘地之盈則無私之澤乃播均於兆庶如阜如山可有積於比戶矣又所爭之田宜限年斷事久難明悉屬今主然後虛妄之民絕望於覬覦守分之士永免於淩奪矣

白居易議井田阡陌先王度土田之廣狹畫爲夫井量人戶之眾寡爲邑居使地利足以食人人力足以辟土邑居足以處眾人力足以安家野無餘田以啟專利邑無餘室以容遊人逃刑避役者往無所之敗業遷居者來無所處於是生業相因食力相濟三代之後井田廢則遊惰之路啟阡陌作則兼並之門開因循未遷積習成臣請斟酌時宜參詳古制大抵人稀土廣者且修其阡陌戶繁鄕狹者則復以井田使都鄙漸有名家夫漸有數夫然則井邑兵田之地眾寡相維門閭族黨之居有亡相保相維則兼並者何所取相保則遊惰者何所容如此則財產丰足賦役平均市利歸於農生業著於地矣

蘇洵論田制井田之制九夫爲井百井而方十里萬井而方百里百里之間爲澮者一爲洫者百爲溝者萬旣爲井田又必兼爲溝洫縱能盡得平原廣野而規畫於中亦當驅天下之人竭天下之糧數百年專力於此不治他事而後可以天下之地盡爲井田盡爲溝洫亦已迂矣夫井田不可爲而其實便於今誠有能爲近井田者而用之亦可以蘇民矣孔光何武曰吏民名田無過三十頃期盡三年而犯者沒入官夫三十頃周民三十夫之田也縱不能盡如周制一人而兼三十夫之田亦已過矣期之三年是又迫蹙平民使壞其業非人情難用吾欲少爲之限而不禁其田已過吾限者但使後之人不敢多占田以過吾限耳要之數世富者之子孫或不能保其地而彼嘗已過吾限者散而入於他人矣或者子孫出而分之無幾矣如此則富民所占者少而餘地多餘地多則貧民易取以爲業不爲人所役屬各食其地之全利夫不用井田之制而獲井田之利𨿽周之井田何以逺過於此

畢仲遊議占田數有人則有田有田則有分田有瘠薄人有眾寡以人耕田相其瘠薄眾寡而分之謂之分分定而以名自占之謂之名田無甚難行者而至今不行則其制未均而卹之太甚故也蓋周井田之法一夫一婦受田百畝餘二十五畝以至工商士人受田亦各有等而又分不易一易再易之差以一夫一婦而受百畝無主客之別比今二百畝矣以不易一易再易之相掩而又有餘夫則比今三百畝矣什一而徵無他賦斂而又嵗用其力不過三日則比今四百畝矣而何武之制自諸侯王及於吏民皆無過三十頃以一諸侯王而財七八農夫此所謂制未均者也名田之議起於董仲舒申於何武師丹至晉泰始限王公之田以品爲差而均田之制起於後魏至唐開元亦嘗立法而卒皆不行夫名田之不行非下之不行乃上之不行也非賤者不行乃貴者不行也在上而貴者戴髙位食厚祿官其子孫賞賜狎至𨿽田制未均猶當行也而何師之議則革於丁傅董賢晉魏則名存而實去此所謂卹之太甚者也今將議占田之數則周官之書漢魏隋唐之制有可行者有不可行者董仲舒以秦變井田民得賣買富者連阡陌貧者無置錐之地宜少近古限民名田以贍不足塞兼並之路其說𨿽正而不聞其制度何武之制太狹今日之制太無限宜約周官受田之數與唐世業口分之法防其多少而用之士大夫則因其品秩之髙下與其族類之眾寡無使貴者有餘而貧者不足要之仰足以事父母俯足以畜妻子旁可以及兄弟朋友而不爲兼並則善矣

林勲本政書五尺爲步而二百爲畝畝二百爲頃頃九爲井井方一里井十爲通通十爲成成方十里成十爲終終十爲同同方百里一同之地提封萬井實爲九萬頃三分去二爲城郭市井官府道路山林川澤與夫磽角不毛之地定其可耕與爲民居者三千四百井實爲三萬六百頃一頃之田二夫耕之夫田五十畝餘夫亦如之總二夫之田則爲百畝百畝之收平嵗爲米五十石上熟之嵗爲米百石二夫以之養數口之家蓋裕如矣一頃之地百畝十有六夫分之夫宅五畝總有十六夫之宅爲地八十畝餘十畝以爲社學圃一井之人共之使之朝夕羣居以教其子弟然貧富不等未易均齊奪有餘以補不足則貧駭矣今宜立法使一夫占田五十畝以上者爲良農不足五十畝者爲次農其無田而爲閒民與非工商在官而爲遊惰末作者皆驅之使農良農一夫以五十畝爲正田以其餘爲羨田正田無敢廢業必躬耕之其有羨田之家則無得買田惟得賣田至於次農則無得賣田而與農皆得買羨田以足一夫之數而升爲良農凡次農農之未能買田者皆使分耕良農之羨田各如其夫之數而嵗入其租於良農如其俗之故非自能買田及業主自收其田皆無得遷業若良農之不願賣羨田者宜悉俟其子孫之長而分之官無苛奪以賈其怨稍須暇日自合中制矣朱子條奏經界狀竊見經界一事最爲民間莫大之利其紹興年中已推行處至今圖籍尙存田稅可考貧富得實訴訟不繁獨泉漳汀州不曽推行小民業去產存苦不勝言而州縣坐失常賦勢將何所底止然而此法之行其利在於官府細民而豪家大姓猾吏姦民皆所不便故向議輙爲浮言所阻甚至以汀州盜賊借口恐脇朝廷不知往嵗汀州屢次盜賊正以不曽經界貧民失業更被追擾無所告訴是以輕於從亂今者臣請且欲先行泉漳二州而次及於臨汀旣免一州盜賊過計之憂又慰兩郡貧民延頸之望誠不可易之良防也一推行經界最急之務在於推擇官吏乞朝廷先令監司一員專主其事使擇一郡守臣汰其昏繆疲輭力不任事者而使察其屬縣令或不能則擇於其佐又不能則擇於他官一州不足則取於一路見任不足則取於得替待缺之中皆委守臣踏逐申差或權領縣事或只以措置經界爲名果得其人則事克濟而民無擾矣一經界之法打量一事最費功力而紐折算計之法又人所難曉本州已差人於鄰近州縣已行經界去處取防到紹興中施行事目及募舊來曾經奉行諳曉算法之人選擇官吏將來可委者日逐講究聽候指揮但紹興中戶部行下打量攢算格式印本乞特詔戶部根檢謄錄防對行下

一圖帳之法始於一保大則山川道路小則人戶田宅必要東西相連南北相照以至頃畝之濶狹水土之髙低亦須當眾共定各得其實其十保合爲一都則其圖帳但取山水之遞接與逐保之大界總數而已不必更開人戶田宅也其諸都合爲一縣則其圖帳亦如保之於都而已不必更爲諸保之別也如此則圖帳之費亦當少減若朝廷矜三郡之民不使更有煩費莫若令役戶只作艸圖艸帳而官爲買紙雇工以造正圖正帳實用若干錢物許就本州所管兩司上供錢內截撥應副如此則大利可成而民亦不至於甚病矣又據龍巖縣尉劉璧申經界之行惟裏之正長其役最爲煩重疆理畝畝分別土色均攤賦稅其在當時動經再嵗出入阡陌荒廢家務固已不勝其勞一有廣狹失度肥磽失宜輕重失當則詞訟並興而督責又隨至矣彼皆鄕民安知經界書算必召募書人以代此役而書人必胥吏之桀者莫不乘時要求髙價執役之人急於期限隨索則酬而又簿書圖帳所用紙張亦復不貲竊謂經界之在今日不可不行行之亦不患無成若里正里長書人紙札之費有以處之則可舉行若坐視其殫力耗財如曩日恐非仁政之意也竊詳此意與臣所奏略同乞許施行

一紹興經界打量旣畢隨畝均產其產錢不許過鄕此蓋以算數太廣難以均敷防其或有走弄失陷之獘也若使諸鄕產錢租額素來均平則此法善矣若逐鄕已有輕重人戶徒然攢算不免有害多利少之嘆乞特許產錢過鄕通縣均紐庶幾百里之內輕重齊同實爲利便

一本州民間田有產田有官田有職田有學田有常平租課田名色不一而其所納稅租輕重亦各不同年來產田之稅旣已不均而諸色之田散漫參錯尢難檢計姦民猾吏並緣爲姦今莫若將見在田土打量步畝一槪均產每田一畝隨九等髙下定計產錢幾文而總合一州諸色租稅錢米之數以產錢爲母別定等則一例均敷每產一文納米若干銀若干【去州縣逺處遞減令輕】卻以到官之數照元分數分逐錢撥入諸色倉庫除逐年二稅造簿之外每遇辰戌丑未之年逐縣更令諸鄕各造一簿【令子午夘酉年應辦大禮寅申己亥年解發舉人惟此四年州縣無事】開具本鄕所管田數四至步畝等第各注某人管業有典賣則云元系某人管業某年典賣某人現今管業卻於後項通結逐一開具某人田若干畝產錢若干使其首尾照應又造合縣都簿一扇類聚諸簿通結逐戶田若干畝產錢若干文其有田產散在諸鄕者並就煙防地分開排總結並隨秋科稅簿送州印押下縣知佐通行收掌人戶遇有交易卽將契書及兩家砧基照鄕縣簿對行批鑿則版圖一定而民業有經矣

一本州荒廢寺院田產頗多目今並無僧行住持田土爲人侵占將來打量之時無人驗對亦恐別生姦獘乞特降指揮許令本州出榜召人實封請買不惟一時田業有歸民益有富實亦免向後官司稅賦因循失陷而又合於韓愈所謂人其人廬其居之遺意誠厚下足民攘斥異教不可失之機防也

朱子開阡陌辧漢志言秦廢井田開阡陌說者皆以開爲開置之開言秦廢井田而始置阡陌也按阡陌者舊說以爲田間之道蓋因田之疆畔制其廣狹辧其橫縱以通人物之往來卽周禮所謂遂上之徑溝上之畛洫上之塗澮上之道也風俗通雲南北曰阡東西曰陌又曰河南以東西爲阡南北爲陌二說不同今以遂人田畝夫家之數考之當以後說爲正蓋陌之爲言百也遂洫縱而徑塗亦縱則遂間百畝洫間百夫而徑塗爲陌矣阡之爲言千也溝澮橫而畛道亦橫則溝間千畝澮間千夫而畛道爲阡矣阡陌之名由此而得至於萬夫有川而川上之路周於其外與夫匠人井田之制遂溝洫澮亦皆四周則阡陌之名疑亦因其橫縱而命之也然遂廣二尺溝四尺洫八尺澮二防則丈有六尺矣徑容牛馬畛容大車塗容乘車一軌道二軌路三軌則幾二丈矣此其水陸占地不得爲田者頗多先王非不惜之所以正經界止侵爭時蓄泄備水旱爲永久之計有不得不然者矣商君以其急刻之心行茍且之政但見田爲阡陌所束而耕者限於百畝則病其人力之不盡但見阡陌之占地太廣而不得爲田者多則病其地利之有遺又當世衰法壞之時則歸授之際必不免有欺隠煩擾之姦而阡陌之地切近民田又必有陰據自私而稅不入於公上者是以奮然不顧盡開阡陌悉除禁限而聽民兼並買賣以盡人力墾辟棄地悉爲田疇而不使其有尺寸之遺以盡地利使民有田卽爲永業而不復歸授以絕煩擾隠欺之姦使地皆爲田而田皆出稅以覈陰據自私之幸一時之害𨿽除而千古聖賢之意於此盡矣故秦紀鞅傳皆云爲田開阡陌封疆而賦稅平蔡澤亦曰決裂阡陌以靜生民之業詳味其言則所謂開者乃破懷剗削之意而非創置建立之名所謂阡陌乃三代之舊而非秦所置矣所謂賦稅平者以無欺隠竊據之姦也所謂靜生民之業者以無歸授取予之煩也以是數者合証之其理可見而蔡澤之言尢爲明白且先王疆理天下均以予民故其田間之道有經有緯不得無法若秦旣除井授之制則隨地爲田隨田爲路尖斜屈曲無所不可又何必其取東西南北之正以爲阡陌而後可以通往來哉或以漢世猶有阡陌之名而疑其出於秦之所置不知秦之所開亦曠僻而非通路者耳若其適當衝要便於往來亦豈得而盡廢之哉但必稍侵削之不使復如先王之舊耳

葉適論田制先王之政設田官以授天下之田貧富彊弱無以相過使各有其田得以自耕故天下無甚貧甚富之民至成周時其法極備𨿽周禮地官所載其間不能無牽合抵牾處要其大略亦見周公授田之制先治天下之田以爲井井爲疆界嵗嵗用人力修治之溝洫畎澮皆有定數經界旣定人無緣得占田後來井田不修隄防浸失至商鞅用秦已不復有井田之舊於是阡陌旣開天下之田卻簡直易見看耕得多少惟恐人無力以耕之故秦漢之際有豪彊兼並之患官不得治而貧者不得不去而爲遊手轉而爲末業終漢之世以文景之恭儉愛民武帝之修立法度宣帝之勵精爲治卻不知其本但能下勸農之詔輕減田租以來天下之民如董仲舒師丹𨿽建議欲限天下之田其制度又與三代不合當時但問墾田幾畝全不知是誰田又不知天下之民皆可以得田而耕之光武中興亦只是問天下度田多少當時以度田不實長吏坐死者無數至於漢亡三國並立未及富盛而天下大亂當時天下之田旣不在官然亦終不在民以爲在官則官無人收管以爲在民則又無簿籍券但隨其力所能至而耕之元魏稍立田制北齊後周皆相承授民田其初亦未嘗無法度但推行不到其法度亦是空立唐興只因元魏北齊制度而損益之其度田之法濶一步長二百四十步爲畝百畝爲頃一夫受田一頃周制乃是百步爲畝唐卻二倍有餘此制度與成周不合八十畝爲口分二十畝爲世業是一家之田口分須據下來人數占田多少周制八家皆私百畝唐制若子弟多則占田愈多此又與成周不合所謂田多可以足其人者爲寛鄕少者爲狹鄕狹鄕之田減寛鄕之半其地有厚薄嵗一易者倍授之寛鄕三易者不倍授工商者寛鄕減半狹鄕不給亦與周制不同先王建國只是有分土無分民但付人以百里之地任其自治唐旣止用守令爲治則分田之時不當先論寛鄕狹鄕以土論不當以人論今卻寛鄕自得多狹鄕自得少自狹鄕徙寛鄕者又得並賣永業口分而去成周之制𨿽是授田與民其間水旱凶荒又賑貸救卹可以不至匱乏若唐但知受田而已而旣已自賣其田便已無卹民之實矣周制最不容民遷徙惟有罪則徙之唐卻容他遷徙並得自賣所分之田方授田之初其制已不可久又許之自賣民始有契約文書而得以私自賣易故唐比前世其法𨿽爲粗立然先王之法亦自此大壞矣後世但知貞觀之治執之以爲據故公田始變爲私田而田終不可攺蓋緣他立賣田之法所以至此田制旣壞至於今官私遂自各立境界民有沒入官者則封固之時或召賣不容民自籍所謂私田官執其契券以各證其直要知田制所以壞乃自唐世使民得自賣其田始前世𨿽不立法其田不在官亦不在民唐世𨿽有公田之名而有私田之實其後兵革旣起徵斂煩重遂雜取於民逺近異法內外異制民得自有其田而公賣之天下紛紛相兼並故不得不變而爲兩稅要知其獘實出於此

衛涇禁圍田奏二浙地勢髙下相類湖髙於田田又髙於江海水少則泄湖水以漑田水多則泄田水由江而入海惟瀦泄兩得其便故無水旱之憂而皆膏腴之地自紹興末年因軍中侵奪瀕湖蕩工力易辦創置堤埂號爲壩田民田已被其害隆興乾道之後豪宗大姓相繼疊出廣包彊占無嵗無之陂湖之利日脧月削三十年間昔之曰江曰湖曰艸蕩者今皆田也夫圍田者無非形勢之家其語言气力足以淩駕官府而在位者重舉事而樂因循上下相防恬不知怪而圍田之害深矣議者又曰圍田旣廣則增租亦多於邦計不爲無補殊不思緣江並湖民間良田何啻數千百頃皆異時之無水旱者圍田一興修築堘防水所由出入之路頓至隔絕稍覺旱漧則占據上游獨擅漑灌之利民田無從取水水溢則順流疏缺復以民田爲壑圍田僥幸一稔增租有幾而當稅倍收之田小有水旱反爲荒土常賦所損可勝計哉乞賜行下戶部申嚴約束斷自今以後凡陂湖艸蕩並不許官民戶及寺觀請佃圍裹

馬端臨論井田井田未易言也古之帝王分土而治外而公侯伯子男內而孤卿大夫所至不過百里之地皆世其土子其人於是取其田疇而伍之經界正井地均谷祿平貪夫豪民不能肆力以違法制污吏黠胥不能舞文以亂簿書至春秋之世列國不過數十土地寖廣然又爲世卿彊大夫所裂如魯則季氏之費孟氏之成晉則欒氏之曲沃趙氏之晉陽皆世有其地又如邾莒滕薛之類小國寡民法制易立竊意當時有國者授其民以百畝之田壯而畀老而歸不過如後世大富之家以其祖父所世有之田授之佃客程其勤惰以爲予奪校其丰凶以爲收貸其東阡西陌之利病皆少壯所習聞無俟考覈而姦獘自無所容矣降及戰國大邦凡七地廣人眾考覈難施故法制隳弛而姦獘滋多也秦人盡廢井田漢旣承秦而卒不能復三代井田之制何也蓋守令之遷除其嵗月有限而田土之遷授其姦獘無窮𨿽慈祥如龔黃召杜精明如趙張三王旣不久於其政豈能悉知其土地民俗之所宜如周人授田之法乎又論後魏行均田法夾漈鄭氏言井田廢七百年至後魏孝文始納李安世之言行均田之法然晉武帝時男子一人止占田七十畝女子三十畝丁男課田五十畝丁女二十畝次丁男半之女則不課則亦非始於後魏也但史不書其還授之法無由考其詳耳或謂井田之廢已久驟行均田奪有餘以予不足必致煩擾以興怨讟不知後魏何以能行然觀其立法所受者露田諸桑田不在還授之限意桑田必是人戶世業是以栽植桑楡其上而露田不栽樹則似所授者皆荒間無主之田必諸逺流配謫無子孫及戶絕者墟宅桑楡盡爲公田以相授受則固非盡奪富者之田以予貧人也又令有盈者不還不足者受種如法盈者得賣其盈不足者得買所不足不得賣其分亦不得買過所不足自令其從便買賣以合均給之數則又非彊奪之以爲公田而授無田之人與王莽所行異矣

明胡翰論井牧井田者仁政之首也井田不復仁政不行天下之民始敝之矣其後二百三十有二年而漢始有名田之議又其後六百有三年而元魏始有均田之法名田者占田也占田有限是富者不得過制也其後師丹孔光之徒因之命民名田無過三十頃議者因三十頃之田周三十夫之地也一夫占之過矣故名田𨿽有古之遺意不若均田之善均其土田審其經術差露田別世業魏人賴之力業相稱北齊後周因而不變隋又因之唐有天下遂定爲口分永業之制宋劉廠又以魏齊周隋享國日淺兵革不息土曠人稀其田足以給其眾唐承平日久丁口滋多官無閒田給受徒爲具文不知隋唐之盛丁口相若耳開皇十二年發使均天下之田狹鄕一夫僅二十畝隋之給受何加於唐唐𨿽承平日久貞觀開元之盛其戶口猶不及隋何至具文無實也廠言過矣但狹鄕民多而田不盈永業田鬻而民不固如陸防所謂時敝者也以餘論之古者步百爲畝漢人益以二百四十爲畝北齊又益之以三百六十爲畝今所用者漢畝步也今之五十畝古之百畝也漢提封田萬萬頃惟邑居道路山林川澤不可墾餘三千二百二十九萬頃皆可墾元始初遣司農勸課定墾田八百二十七萬五百三十頃是時天下之民一千二百二十三萬三千戶以田均之計戶得田六十七畝古之百四十畝也家獲百四十畝耕之未爲不給也唐盛時永徽民戶不過三百八十萬至開元七百八十六萬亦不漢過也以天下之田給天下之民徵之漢唐則後世寧有不足之患乎

崔銑均田議田之不均生自二豪貴宦多賂富室多財近者有司立法均田畫丘計畝三品徵稅惜其付之吏胥髙下任心尢爲二豪扇搖而罷之今宜仿古限田先禁兼並召集每丘田主共辧肥瘠髙田宜潦下田宜旱互乘除之然後定等分租又出山澤使貧者得業如此十年家可使給

大學衍義補按秦廢井田開阡陌已千餘年矣決無可復之理說者謂國初人寡之時可以爲之然承平日久生齒日繁亦終歸於隳廢不若隨時制宜使合於人情宜於土俗而不失先王之意政不必拘拘於古之遺制也然則張載之言非歟曰載固言處之有術其言隠而未發不敢臆說也

又按井田旣廢之後田不在官而在民是以貧富不均一時識治體者咸慨古法之善而無可復之理於是有限田之議均田之制口分世業之法然皆議之而不果行行之而不能久何也其爲法𨿽各有可取然皆不免拂人情而不宜於土俗可暫而不可常也必不得已創爲之制必也因其已然之俗而立爲未然之限不追咎其旣往而限制其將來可乎臣請斷以一年爲限如是今年正月以前其民家所有之田𨿽多至百頃官府亦不問惟自今年正月以後一丁惟許占田一頃【餘數不許過五十畝】於是以丁配田因而定爲差役之法丁多田少者許買足其數丁田相當者不許再買買者沒入之其丁少田多者在未限之前不復追咎自立限以後惟許鬻賣有增買者並削其所有【民家生子將成丁者卽許豫買以俟其成】以田一頃配人一丁當一夫差役其田多丁少之家以田配丁足數之外以田二頃視人一丁當一夫差役量出雇役之錢【富者出財】田少丁多之家以丁配田足數之外以人二丁視田一頃當一夫差役量應力役之徵【貧者出力】若田多人少之處每丁或餘三五十畝或至一二頃人多田少之處每丁或至四五十畝七八十畝隨其多寡盡其數以分配之此外又因而爲仕宦優免之法因官品崇卑量爲優免惟不配丁納糧如故其人已死優及子孫以寓世祿之意【如京官三品以上免四頃五品以上三頃七品以上二頃九品以上一頃外官則遞減之無田者準田免丁惟不配丁納糧如故】名配丁田法旣不奪民所有則有田惟恐子孫不多而無匿名不報者矣不惟民有常產無甚貧甚富之不均而官之差役亦有驗丁驗糧之可據行之數十年官有限制富者不復買田興廢無常富室不無鬻產田直日賤而民產日均𨿽井田之制不可猝復而兼並之患漸銷矣

唐順之答施武陵書方田一法不難於量田而最難於覈田蓋田有肥瘠難以一槪論畝須於未丈量之前先覈一縣之田定爲三等必得其實然後丈量乃可用折算法田畝如周禮一易之田家百畝再易之田家二百畝三易家三百畝此爲定畝起賦之準嘗觀國初折畝定賦之法腴鄕田必窄瘠鄕田必寛甚得古意今玆不先核田便行丈量則腴鄕之重則必減瘠鄕之輕則必加非均平之道也量田之難全在乎此至於丈量法其簡易者具之九章算法中須自明此意乃可使下人爲之庶無獘也

張棟因事陳言疏丈量一事良法也及其成也不必以此而律彼不必以一縣而律一省不必以一省而律天下或減尺丟弓或斜量折算此其獘在田畝其罪在業戶或以上作中或以中作下此其獘在田則其罪在公正或攺畝除弓或移三就五或損此易彼或那東補西此其獘在田冊其罪在書算大約獘端不外乎此三者章潢井田限田均田總論井田法至周始備自李悝商鞅出而其法廢滅無存誠爲萬世戎首然秦漢迄今英君誼辟與奇謀碩畫之臣莫之能變卽有變者或至紕戾無稽豈秦法有加於三代聖人耶議者謂戰國干戈之後丘陵城郭墳壠廬舍鞠爲茂艸卽有平原亦半荊棘漢去秦無幾已不能比次而經紀之顧處千載之下而欲襲其業以授民踵新莽之覆轍亦迂矣是井田之不能復也勢也無已又有限田均田之說董仲舒倡限田於元狩而武帝不果行師丹請限田於鴻嘉而成帝不能用幹興初詔限公卿以下與衙前將吏田而任事者以爲不便夫井田旣廢富民業已肥殖長子孫傳襲擬於封國而遽欲歲月間盡褫其所有此亦非人情矣是限田之不能行也亦勢也由周而來七百年魏孝文納李安世之疏均授民田然不再傳而廢又百二十年而唐太宗定口分世業之法然行未久而報罷又二百三十年而周世宗詔行元稹均田圖法然世族羣起而撓之夫周制旣逺生齒錯出民之遷徒靡定田之給代無常而履畝握算官且不勝其盭矣是均田之不能久也亦勢也夫田不能井又不能限又不能均均亦不能久苐建步立畝括田均賦此爲至防其必量山澤之入視莊屯之額塞飛詭之竇責無籍之戶命所輸者與所入相當取他羨補崩決償失額無稼稅匿逋者卽驗問嘉與更始弛其罰無論世世偏累疲癃之民驩然若更生如此則田不必井而井之之法存田不必均而均之之法寓矣

姜武水田議職方氏云幽州谷宜三種鄭云黍稷稻賈疏云幽與冀相接冀皆黍稷幽兼宜稻故云三種黍稷稻也是幽之宜稻其來舊矣又讀宋史何承矩傳自順安瀕海東西三百餘里南北五七十里悉爲稻田食貨志云凡雄鄭霸州平戎順安等軍興堰六百里置斗門引澱水始爲塘濼終爲稻田防塞實邊具有成績稻田有八利多爲溝渠引塡淤之水利一分爲支河疏壅塞之害利二旱不虞枯槁利三水不虞泛漲利四通舟楫以便轉輸利五稻一斗易粟數斗利六逋賦易完利七戎馬不得馳突利八然始必壞民丘壠多起丁夫變置川原遷延嵗月必主之密勿付之重臣勿因小害而阻撓勿徼微利而鹵莽寛其文网需以嵗時則可舉矣國朝

戶部條陳圏地疏圏取地土一事於順治四年奉有上諭今後民間田產再不撥取永爲禁革又順治十年奉防以後仍遵前防再不許圏取民間房地欽遵在案邇年以來有因旗下退岀荒地復行圏補者有自省下及那營處所來壯丁又行圏撥者有各旗退出荒地召民耕種或半年或一二年靑苗成熟遇有撥補復行圏去者有因圏補之時將接壤未圏民地取齊圏去者以致百姓失業窮困逃散且不敢視田爲恆產多致荒廢而旗下退出荒地復圏取民間熟地更虧國賦臣等酌議滿洲百姓均系朝廷之民且大圏地戶久已圏定屢奉

上諭禁止圏取自應永逺遵行查張家口殺虎口喜峯口古北口獨石口山海闗等口外旣有可居空閒之地自禦內以至王貝勒官員披甲有情願各將壯丁分內地畝退回圏取口外空閒之地耕種者各該衙門都統印文咨送臣部按丁丈給將此退出之地收存撥給自省下那營處所來壯丁圏取民地永行停止庶百姓得所不致流離矣

湯斌與宋郡守書睢陽衛地共有四項曰大軍曰新增曰余屯曰徭役弓口惟徭役以二百四十步爲一畝其起科獨少大軍新增余屯三項總以三百步爲一畝約計小地十畝折行糧地八畝猶之州地之二畝折一畝商丘等縣之或四畝折一畝或三畝折一畝之不同以前代二百餘年之所遵循亦我

皇淸定鼎以來所率由而未攺者迨庚子辛丑間蠧書詭影過多錢糧難敷遂有以大軍三項彊作小畝派糧者是名爲擠地擠地旣久詭影愈便明謀密議必不肯盡行淸楚乞發鈞示令各項地畝槪從舊例不得那移紛更庶裏役無以借口矣總之衛地自經丈量之後花戶無地數皆可按籍而求除徭役一項外凡軍新余屯查繵冊內小地十畝者赤歷內注地八畝小地一頃者赤歷內注地八十畝則從前之擠地自去而當年之舊例自復在蠧書之言必曰依小畝則足額依舊例則不足額不知地猶昔日之地

本朝賦役全書額地額糧悉依故明之舊昔大畝而足額今必擠地而後足額此非詭影之地多卽繵外餘地之未報某等以爲詭影之地繵外未報之地未有裏書不知者總責裏書勒限淸報期於大畝足額而止事闗民瘼伏惟鑑照

董以寧民屯議屯以兵亦以民明無所謂民屯也徙無田之人耕曠土則謂之屯蓋兵戈旁午之地曠土必多丘濬又云沿海閩地築堤以攔咸水之入疏渠以通淡水之來則田皆可成何患無地哉今降人雲集旣議置屋處之又給以口糧非長計也固撥以地畝爲宜但奪土著之田以給之則病民而理有所不可或官買熟田以給則官民皆病而勢且有所不能或以未墾之田計口授之止供其衣食恐將來成熟之後欲其輸將無缺等於民田則必不給而轉徙仍爲無定若聽其不與輸將等於賜田則又姑息而主客更覺偏枯莫若因安挿之時置屋卽於有田之地仿明初衛所舊制多撥田若千畝教人以耕之法而又給以農具屯種使次年以值還官三年稅十之三四年稅十之六至五年而全徴其課額則更爲酌量之全拋荒之地原爲甌脫而玆有墾辟之勞當較里甲之輸稍減以嘯聚之餘得頒田裏而又無城守之任當較旗丁之納稍增待及屯成亦可於向時運糧派餉之地稍減釐毫合龠以蘇其困矣沈荃遵旨條陳疏一地畝等則之宜分晰也中州土地原有上中下及金銀銅鐵錫等名目分別起科而因地未盡辟疆井混淆八府以內不分等則一槪派糧致貽民間賠害今查首漸有就緒小民自無遁情若不亟乘淸查之時分晰髙下則熟田固難隠匿而起科或至混淆終非

皇上軫念國計民生至意仍請勅部於彚報之後查照萬曆年間則例照地派糧永爲遵守庶則壤有一定之規而荒嵗免包賠之苦矣

佟鳳彩條陳民田疏一里甲田地多寡懸殊宜均平也竊照均平里甲久奉

兪防通行直省惟河南爲多荒少熟因循如故𨿽有里甲之名其實多寡不一多者每裏或五六百頃或三四百頃少者每裏或止一二百頃甚至或數十頃以至寥寥數頃者遇有差徭有司止知照裏編差不知裏大則田多戶殷眾擎易舉裏小則田少人稀難以承役更有官儒戶名或不入甲或入甲而不當差甚至避重就輕詭寄飛灑大裏愈得便宜小裏愈增苦累名爲一例當差實有不均之嘆今計莫若行各州縣詳察除已均平者不動外凡有不均平者不許拘喚各戶審編亦不許裏書分派止令州縣印官按現在徵糧地畝冊如一州縣有地一千頃原分爲十里者每裏均分一百頃一里之中各分十甲一甲均分十頃遇有差徭按里甲均當不許少有增減如是則豪彊無計躱避貧懦不致偏枯矣李光地請開河間府水田疏查南方水田之法行之北方往往有效曩者涿州水占之田一畝鬻錢二百尙無

售者後開爲水田一畝典銀十兩卽今澱中浮居村莊嵗收蒲稗菱藕之利無旱暵之憂其資生未嘗減於髙地也【臣】愚謂靜海靑縣上下一帶水居之民正宜以此利導之其可興水田者教之栽秧挿稻之法至於獻縣交河等與正定接壤之處系鹽河上游若能修治溝洫雜興水田則水勢漸分將下流之水勢亦日減是資水之利卽以除水之害然舉行方始若非有熟識情形歷經試用之人使之實心任事恐空言無裨也

劉殿衡條陳疏一挖壓田地應令丈明估價公議均補也楚北安荊一帶地方外而川江內而襄漢水勢湍急風浪洗刷凡堤率多衝潰必須挽築月堤以防不虞其築月堤也堤腳之寛二三丈不等必須覆築於民田之上是之謂壓壓則田在此堤之下矣堤身之髙長一二丈不等取土於民田之中是謂之挖挖則此田深窪無用矣此挖壓之田主垸內若有多餘之田則去此數畝堤腳田土其所保護者實多或亦甘心若止此區區數畝因坐附堤邊一旦盡被挖壓勢必謀生乏防臣采訪輿情酌定一法嗣後遇有修築堤塍於興工之時令地方官將堤身所壓之田及兩邊取土之地俱爲丈明畝數確立界址著令堤長甲長秉公估定價值查明本垸內眾姓享利之田若干畝挖壓之田若干畝算明均攤補償交給被挖被壓本主另置田產耕種則無彊行挖壓之獘而窮民得免偏累向隅之苦矣

欽定授時通考卷十二﹤子部﹐農家類﹐欽定授時通考﹥

欽定四庫全書

欽定授時通考卷十三

土宜

田制圖

周尺

農政全書考尺度按古者度以絲起隋志曰蠺所吐絲爲忽十忽爲秒十秒爲毫十毫爲釐十釐爲分考工記玉人璧羨度尺好三寸以爲度好三寸所以爲璧也【好璧之孔也】裁其兩旁以益上下所以爲羨也袤十寸廣八寸所以爲度尺也則是十寸八寸皆爲尺矣以十寸之尺起度則十尺爲丈十丈爲引以八寸之尺起度則八尺爲防倍防爲常此周制也自漢以來世無正尺律度量衡靡有孑遺度無自起儒先所謂子穀秬黍中者徒有空言了無實驗心窮於思口獘於議不能決也惟晉大始中中書監荀朂尺校古物七品多合一曰姑洗玉律二曰小呂三曰西京銅望臬四曰金錯望臬五曰銅斛六曰古錢七曰建武銅尺依尺鑄律時得漢時故鐘吹律命之皆應然時好推遷諸代異制隋書載尺十有五等以荀尺爲本大槪周尺漢劉歆尺建武銅尺宋祖衝之所傳尺皆與荀氏一體他如晉田父玉尺漢官尺魏杜夔尺晉後尺魏前尺中尺後尺東魏後尺銀錯銅龠尺後周玉尺宋氏尺萬寶常水尺劉曜渾儀尺梁朝俗間尺各與荀互異自隋以來荀尺亦莫傳用唐有張文收律尺有景表尺五代有王朴律尺宋則太府寺有尺四等又髙若訥嘗校古尺十五等李照胡翼之鄧保信各有黍尺崇寧中魏漢津乞用聖上指尺又紹興中內出金字牙尺二十八遂以其中皇祐二年所造大樂中黍尺作景鐘然不知以何法累黍程正叔定周尺以爲當省尺五寸五分弱而省尺之度卒難考詳朱元晦家禮載司馬氏及考定雅樂黃鐘尺不明言長短則周尺之制迄無成說獨丁度建言歷代尺度屢攺惟劉歆鑄銅斛之世所鑄錯刀大泉五十王莽天鳳中鑄貨布貨泉之類不聞後世有鑄者遂以此四物參校分寸正同況經籍制度皆起周世劉歆術業之博祖衝之算數之妙晉荀氏之詳密旣合姬周之尺則最可法者焉但惜其事防罷竟不施用今試以諸品泉刀考之按漢志王莽更鑄大錢徑寸二分文曰大泉五十天鳳五年作貨布長二寸五分廣一寸首長八分有奇廣八分其圜好徑二分半足枝長八分間廣二分其文右曰貨左曰布貨泉徑一寸文右曰貨左曰泉以貨布一分爲率防較其首身足枝長廣之數以爲尺又以大泉之寸二分貨泉之徑寸較之彼此毫釐無差足明丁之議爲至當而丁尺荀尺漢尺周尺一然無異諸家影響之說悉可廢矣蓋古人制度必徵實乃信非可以揣摩定非可以口舌爭不見古物而欲知古人之制自不可得荀丁二氏蹠實之見千載同符今荀氏所考古物七事多不可得而漢錢傳於世者則往往有之據此以求周漢之度以防昔人定律制器營室分田之數殆爲灼然無疑者也計周尺一尺當今浙尺八寸當今織染金星牙尺六

寸四分自後田畝俱以周尺計定別用今尺準之

田制各圖說

步

畝

夫

屋

井

邑



甸

縣

都

同

﹤子部﹐農家類﹐欽定授時通考﹐卷十三﹥

司馬法六尺爲步

每步積三十六尺

司馬法步百爲畝

考工記匠人爲溝洫耜廣五寸二耜爲耦一耦之伐廣尺深尺爲之

古者耜一金兩人幷發之其壠中曰上曰伐伐之言發也與伐髙深廣各尺一畝之中三三伐廣六尺長六百尺以此計畝故曰終畝曰竟畝鄭注畝方百步者非是

每一畝計三千六百尺

古之一畝以尺計得面方六十尺自之得積三千六百尺以下畝法俱折方取易算故以步計得面方十步自之得積百步

今時畝法以步計得面方十五步四分九釐一毫九絲三忽二微零自之得積二百四十步爲畝

六尺爲步以尺計得面方九十二尺九寸五分一釐六毫零自之得積八千六百四十尺爲畝以三十六尺而一得積二百四十步

五尺爲步以尺計得面方七十七尺四寸五分九釐六毫零自之得積六千尺爲畝以二十五尺而一得積二百四十步

以丈計畝得面方七丈七尺四寸五分九釐六毫自之得積六十丈爲畝以二十五寸而一得積二百四十步

古之一畝以今法準之每浙尺八寸準古一尺得面方四十八尺自之得積二千三百零四尺以今畝法八千六百四十尺而一得田二分六釐六毫六絲六忽零

以六尺爲步計之得面方八步自之得積六十四步以今畝法二百四十步而一得田二分六釐六毫六絲六忽零後言浙尺準古其尺法步法畝法俱仿此

若以牙尺六寸四分準古一尺得面方三十八尺四寸自之得一千四百七十四尺五寸六分以今畝法六千尺而一得田二分四釐五毫七絲六忽以五尺爲步計之得面方七步六分八釐自之得積五十八步九分八釐二毫四絲以今畝法二百四十步而一得田二分四釐五毫七絲六忽後言牙尺準古其尺法步法畝法俱仿此

司馬法畝百爲夫

周禮遂人凡治野夫間有遂遂上有徑

考工記匠人爲溝洫廣尺深尺謂之田首倍之廣二尺深二尺謂之遂

徑廣二尺

毎百畝積得一萬步三十六萬尺

面方六百尺加遂徑八尺共六百零八尺自之得三十六萬九千六百六十四尺內夫積三十六萬尺爲田百畝遂徑積九千六百六十四尺得二畝六分八釐四毫一六

古之百畝今浙尺畝法算得二十六畝六分六釐六毫六絲六忽一六

遂徑七分一釐六毫

今牙尺算得二十四畝五分七釐六毫

遂徑六分五釐九毫七絲

﹤子部﹐農家類﹐欽定授時通考﹐卷十三﹥

司馬法夫三爲屋

屋具也一井之中三三相具出賦稅共治溝也屋之廣長或傍遂溝洫澮不同今以兩濶加溝畛兩長一作溝畛一作遂徑計之

長一千八百二十四尺濶六百十二尺自之得積一百一十一萬六千二百八十八尺共三百十畝七釐九毫三六

若以兩濶加溝畛兩長加遂徑計之

長一千八百十六尺濶六百十二尺自之得積一百一十萬九千七百八十二尺共三百零八畝三分七釐三毫一二

﹤子部﹐農家類﹐欽定授時通考﹐卷十三﹥

司馬法屋三爲井

井方一里九夫

遂人十夫有溝溝上有畛

考工記匠人爲溝洫九夫爲井井間廣四尺深四尺謂之溝

畛廣四尺

一井之田面方一千八百尺加溝畛遂徑方一千八百二十四尺自之得積三百三十二萬六千九百七十六尺

內九夫積三百二十四萬尺爲田九百畝

溝洫積五萬七千八百五十六尺

遂徑積二萬九千一百二十尺二積共二十四畝一分六釐

﹤子部﹐農家類﹐欽定授時通考﹐卷十三﹥

小司徒四井爲邑

邑方二里三十六夫

一邑之田面方三千六百尺加溝畛遂徑面方三千六百四十尺自之得積一千三百二十四萬九千六百尺

內田積一千二百九十六萬尺爲田三千六百畝溝洫遂徑積二十八萬九千六百尺得八十畝四分四釐四毫一六

小司徒四邑爲丘

丘方四里一百四十四夫

一丘之田面方七千二百尺加溝畛遂徑七十二尺共面方七千二百七十二尺自之得積五千二百八十八萬一千九百八十四尺

內田積五千一百八十四萬尺得一萬四千四百畝溝洫遂徑積一百零四萬一千九百八十四尺得二百八十九畝四分四釐

小司徒四丘爲甸

司馬法井十爲成

遂人百夫有洫洫上有塗

匠人方十里爲成成間廣八尺深八尺謂之洫

成方十里成中容一甸甸方八里出田稅沿邊一里治洫四井爲邑四登於甸甸方八里旁加一里故方十里甸之八里開方計之八八六十四井五百七十六夫出稅旁加一里通廉隅三十六井三百二十四夫治洫

塗亦廣八尺

一成之田面方一萬八千尺加洫塗溝畛遂徑一百八十四尺共一萬八千一百八十四尺自之得積三億三千零六十五萬七千八百五十六尺內積三億二千四百萬尺爲田九萬畝餘積六百六十五萬七千八百五十六尺得洫塗溝畛遂徑共一千八百四十九畝四分四毫一六

一甸之田面方一萬四千四百尺自之得積二億零七百三十六萬尺爲田五萬七千六百畝防隅積一億一千六百六十四萬尺爲田三萬二千四百畝共得出稅田九萬畝

小司徒四甸爲縣

縣方二十里四百井三千六百夫

一縣之田面方三萬六千尺加洫塗溝畛遂徑三百五十二尺共面方三萬六千三百五十二尺自之得積一十三億二千二百四十六萬七千九百零四尺內積一十二億九千六百萬尺爲田三十六萬畝餘積二千六百四十六萬七千九百零四尺得洫塗溝畛遂徑共七千三百五十二畝一分九釐五毫二

小司徒四縣爲都

都方四十里一千六百井一萬四千四百夫

面方四十里爲都一都之田面方七萬二千尺加洫塗溝畛遂徑六百八十八尺共面方七萬二千六百八十八尺自之得積五十二億八千三百五十四萬五千三百四十四尺

內積五十一億八千四百萬尺爲田一百四十四萬畝餘積九千九百五十四萬五千三百四十四尺得洫塗溝畛遂徑共二萬七千六百五十一畝四分八釐四毫一六

﹤子部﹐農家類﹐欽定授時通考﹐卷十三﹥

遂人千夫有澮澮上有道

匠人方百里爲同同間廣二防深二仞謂之澮専達於川

同方百里同中容四都方八十里出田稅沿邊十里治澮四甸爲縣四登於同同方八十里旁加十里故方百里同之八十里開方計之八八六十四成六千四百井五萬七千六百夫出稅旁加十里通廉隅三十六成三千六百井三萬二千四百夫治澮

澮達於川川者大水通流非人力所治

道廣二防

井田之制備於一同

一同之田面方一十八萬尺加澮道六十四尺洫塗一百四十四尺溝畛七百二十尺遂徑八百尺共得面方一千七百二十八尺六而一得三萬零二百八十八步自之得積九億一千七百三十六萬二千九百四十四步以畝法積百步而一得九百一十七萬三千六百二十九畝四分四釐內六十四成積五億七千六百萬步爲田五百七十六萬畝廉隅三十六成積三億二千四百萬步爲田三百二十四萬畝共得出稅田九百萬畝澮道洫塗溝畛遂徑共一十七萬三千六百二十九畝四分四釐

若以面方一十八萬一千七百二十八尺自之得積尺三百三十億零二千五百零六萬五千九百八十四尺以畝法三千六百尺而一得田數與前術同今時浙尺八寸當古一尺六尺爲步二百四十步爲畝算得田二百四十四萬六千三百零一畝一分八釐四毫牙尺六寸四分當古一尺五尺爲步二百四十步爲畝算得田二百二十五萬四千五百一十一畝一分七釐一毫一絲七忽

古之九百萬今浙尺二百四十萬畝今牙尺二百二十一萬一千八百四十畝

古之澮道等十七萬三千六百二十九畝四分四釐今浙尺四萬六千三百零一畝一分八釐四毫今牙尺四萬二千六百七十一畝一分七釐一毫一絲七忽

欽定授時通考卷十三

欽定四庫全書

欽定授時通考卷十四

土宜

田制圖說下

農桑通訣田制篇器非農不作田非器不成周禮遂人凡治野以土宜教甿稼穡而後以時器勸甿命篇之義遵所自也夫禹別九州其田壤之法固多不同而稷教五穀則樹藝之方亦隨以異故皆以人力器用所成者書之各有科等用列諸篇之右

田制各圖說

區田

圍田

架田

櫃田

梯田

塗田

沙田

圃田

農桑通訣按舊說區田地一畝濶一十五步毎步五尺計七十五尺每一行占地一尺五寸該分五十行長一十六步計八十尺每行一尺五寸該分五十四行長濶相乘通二千七百區空一行種於所種行內隔一區種一區除隔空外可種六百七十五區每區深一尺用熟糞一升與區土相和布谷勻覆以手按實令土種相著苗出看稀稠存畱鋤不厭頻旱則澆灌結子時鋤土深壅其根以防大風揺擺古人依此布種每區收谷一斗每畝可收六十六石今人學種可減半計【徐光啟曰當考古今度量】又防考泛勝之書及務本書謂湯有七年之旱伊尹作爲區田教民糞種負水澆稼諸山陵傾阪及田丘城上皆可爲之其區當於閒時旋旋掘下正月種春大麥二三月種山藥芋子三四月種粟及大小豆八月種二麥豌豆節次爲之不可貪多夫儉丰不常天之道也故君子貴思患而預防之如向年壬辰戊戌饑歉之際但依此法種之皆免饑殍此已試之明效也竊謂古人區種之法本爲禦旱濟時如山郡地土髙仰歳歲如此種蓺則可常熟惟近家瀕水爲上其種不必牛犁但鍫鐝墾斸又便貧難大率一家五口可種一畝已自足食家口多者隨數增加男子兼作婦人童稚量力分工定爲課業各務精勤若糞治得法沃灌以時人力旣到則地利自饒𨿽遇災不能損耗用省而功倍田少而收多全家歲計指期可必實救貧之捷法備荒之要務也

農政全書按賈思勰曰區田以糞气爲美非必須良田也諸山陵近邑髙危傾阪及丘城上皆可爲區田區田不耕旁地庶盡地力凡區種不先治地便荒地爲之以畝爲率今一畝之地長十八丈廣四丈八尺當橫分十八丈作十五町町間分爲十四道以通人行道廣一尺五寸町皆廣一尺五寸長四丈八尺尺直橫鑑町作溝溝一尺深亦一尺積穰於溝間相去亦一尺嘗悉以一尺地積穰不相受令作二尺地以積穰種禾黍於溝間夾溝爲兩行去溝兩邊各二寸半中央相去五寸旁行相去亦五寸一溝容四十四株一畝合萬五千七百五十株種禾黍令上有一寸土不可令過一寸亦不可令減一寸凡區種麥令相去二寸一行一溝容五十二株一畝凡四萬五千五百五十株麥上土令厚二寸凡區種大豆令相去一尺二寸一溝容九株一畝凡六千四百八十株【禾一斗有五萬一千餘粒黍亦少此少訐大豆一斗一萬五千餘粒】區種荏令相去三尺胡麻相去一尺區種天旱常漑之一畝常收百斛上農夫區方深各六寸間相去九寸一畝三千七百區一日作千區區種粟二十粒美糞一升合土和之畝用種二升秋收區別三升粟畝收百斛丁男長女治十畝十畝收千石歲食三十六石支二十六年中農夫區方九寸深六寸相去二尺一畝千二十七區用種一升收粟五十一石一日作三百區下農夫區方九寸深六寸相去二尺一畝五百六十七區用種六升收二十八石一日作二百區【諺曰頃不比畝善謂多惡不如少善也】區中艸生茇之區間艸以剗剗之若以鋤鋤苗長不能耘之者以鐮比地刈其艸薉

又兗州刺史劉仁之昔在洛陽於宅田以七十步之地域爲區田收粟三十六石然則一畝之收有過百石矣少地之家所宜遵用也

徐光啟曰區收一斗畝六十六石卽區田一畝可食二十許人矣蓋古今斗斛絕異周禮食一豆肉飲一豆酒中人之食也孔明毎食不過數升而仲達以爲食少事煩若如今斗則中人豈能頓盡孔明數升已自不少而廉頗五鬥得無太多計如今之畝若斗則每畝可收數石可食兩人以下耳見文學張言有糞壅法卽今常種稻田亦可得谷畝二十許斛也近年中州撫院督民鑿井灌田竊意遠水之地自應種旱谷若鑿井以爲水田此令民終歲也若云救旱谷則炎天燥土一井所灌其潤幾何必須教民爲區田家各二三畝以上一家糞肥多在其中遇旱則汲井漑之此外田畝聴人自種旱谷則丰年可以兩全卽遇大旱而區田所得亦足免於饑窘比於廣種無收效相遠矣

圍田築土作圍以繞田也蓋江淮之間地多藪澤或瀕水不時渰沒妨於耕種其有力之家度視地形築土作堤環而不斷內容頃畝千百皆爲稼地後値諸將屯戌因令兵眾分工起土亦仿此制故官民異屬復有圩田謂疊爲圩岸捍防外水與此相類𨿽有水旱皆可救禦凡一熟余不惟本境足食又可贍及鄰郡實近古之上法將來之永利

﹤子部﹐農家類﹐欽定授時通考﹐卷十四﹥

架田架猶筏也亦名葑田集韻云葑菇艸也葑亦作湗江東有葑田又淮東二廣皆有之東坡請開杭之西湖狀謂水涸艸生漸成葑田【徐光啟曰東坡所云與此異】考之農書云若深水藪澤則有葑田以木爲田坵浮系水面以葑泥附木架上而種蓺之其木架田坵隨水髙下浮泛自不淹浸周禮所謂澤艸所生種之芒種是也芒種有二義鄭謂有芒之種若今黃穋谷是也一謂待芒種節過乃種今人占候夏至小滿至芒種節則大水已過然後以黃穋谷種之於湖田然則有芒之種與芒種節候二義可並用也黃穋谷自初種以至收刈不過六七十日亦以避水溢之患竊謂架田附葑泥而種旣無旱暵之災復有速收之效得置田之活法水鄕無地者宜效之

﹤子部﹐農家類﹐欽定授時通考﹐卷十四﹥

櫃田築土防田似圍而小面俱置瀽穴如此形制順置田段便於耕蒔若遇水荒田制旣小堅築髙峻外水難入內水則車之易涸淺浸處宜種黃穋稻【周禮謂澤艸生種之芒種黃穋稻是也黃穋稻自種至收不過六十日則熟以避水溢之患】如水過澤艸自生糝稗可收髙涸處亦宜陸種諸物皆可濟饑此救水荒之上法一名壩水漑田亦曰壩田與此名同而實異

梯田謂梯山爲田也夫山多地少之處除磊石及峭壁例同不毛其餘所在土山下自橫麓上至危顚一體之間裁作重磴卽可種蓺如土石相半則必疊石相次包土成田又有山勢峻極不可展足播植之際人則傴僂蟻沿而上耨土而種躡坎而耘此山田不等自下登陟俱若梯磴故總曰梯田上有水源則可種秫秔如止陸種亦宜粟麥蓋田盡而地地盡而山山鄕細民必求墾佃猶勝禾稼其人力所至雨露所養不無少獲然力田至此未免艱食又復租稅隨之良可憫也

﹤子部﹐農家類﹐欽定授時通考﹐卷十四﹥

塗田書云淮海惟州厥土惟塗泥夫低水種皆須塗泥然瀕海之地復有此等田法其潮水所泥沙泥積於島嶼或墊溺盤曲其頃畝多少不等上有咸艸叢生候有潮來漸惹塗泥初種水稗斥鹵旣盡可爲稼田所謂瀉斥鹵兮生稻梁盈邊海防築壁或樹立樁橛以抵潮汛田邊開溝以注雨潦旱則灌漑謂之甜水溝其稼收比常田利可十倍民多以爲永業又中土大河之側及淮灣水滙之地與所在陂澤之曲凡潢污互壅積泥滓退皆成淤灘亦可種蓺秋後泥幹地裂布掃麥種於上其所收比淤田之效也夫塗田淤田各因潮漲而成以地法觀之𨿽若不同其收獲之利則無異也

﹤子部﹐農家類﹐欽定授時通考﹐卷十四﹥

沙田南方江淮間沙淤之田也或濱大江或峙中洲四圍蘆葦駢密以防堤岸其地常潤澤可保丰熟普爲塍埂可種稻秫間爲聚落可蓺桑麻或中貫湖溝旱則平漑或傍繞大港澇則泄水所以無水旱之憂故勝他田也舊所謂坍江之田廢復不常故畝無常數稅無定額正謂此也宋乾道年間近習梁俊彥請稅沙田以助軍餉旣施行矣時相葉顒奏曰沙田者乃江濱出沒之地水激於東則沙漲於西水激於西則沙復漲於東百姓隨沙漲之東西而田焉是未可以爲常也其事遂寢時論是之

圃田種蔬果之田也周禮以場圃任園地注曰圃樹果蓏之屬其田繚以垣墻或限以籬塹負郭之間但得十畝足贍數口若稍遠城市可倍添田數至半頃止結廬於上外周以桑課之蠶利內皆種蔬先足長生韭一二百畦時新菜二三十種惟務多取糞壤以爲膏腴之本慮有天旱臨水爲上否則量地鑿井以備灌漑地若稍廣又可兼種麻薴果谷等物比之常田歲利數倍此園夫之業可以代耕至於養素之士亦可托爲隱所因得供贍又有宦遊家若無別墅就可棲身駐迹如漢陰之獨力灌畦河陽之閒居鬻蔬亦何害於助道哉

欽定授時通考卷十四

欽定四庫全書

欽定授時通考卷十五

土宜

水利一

書益稷決九川距四海濬畎澮距川

傳距至也決九州名川通之至海一畝之間廣尺深尺曰畎方百里之間廣二防深二仞曰澮畎澮深之至川亦入海

又禹貢九川滌源九澤旣陂

傳九州之川已滌除泉源無壅塞矣九州之澤已陂障無決溢矣

詩小雅泉流旣淸

傳水治曰淸箋召伯營謝邑通其水泉之利

又滮池北流浸彼稻田

傳滮流貌箋池水之澤浸潤稻田使之生殖丰鎬之間水北流疏此詩周人所作則此池是周地之水文王有聲箋云丰在丰水西鎬在丰水東則丰鎬之間惟丰水耳此池在丰水之左右其地污下引丰以漑灌故言浸彼稻田也池水當得停而亦言北流者以池上引丰水亦北流浸灌旣訖又決而入丰亦爲北流

大雅觀其流泉

正義流泉所以灌漑觀其浸潤所及欲民擇所宜而種之遂浸潤而耕之所以利民富國故公劉殷勤審之也

周禮夏官職方氏東南曰州其澤藪曰具區其川三江其浸五湖

注大澤曰藪具區五湖在吳南浸可以爲陂灌漑者疏謂灌漑稻田者也三江者江東行至州入彭蠡復分爲三道入海故得有三江也

又正南曰荊州其澤藪曰云夢其川江漢其浸潁湛注云夢在華容潁出陽城宜屬豫州湛或爲淮疏禹貢荊州云土夢作又又得爲澤者彼注雲中有平土丘水去土可爲作畝之治

又河南曰豫州其澤藪曰圃田其川滎洛其浸波溠注圃田在中牟滎兗水也出東垣入於河泆爲滎滎在滎陽波讀爲播禹貢曰滎波旣豬春秋傳曰楚子除道梁溠營軍臨隨則溠宜屬荊州

又正東曰靑州其澤藪曰望諸其川淮泗其浸沂沭注沂山沂水所出在蓋望諸明都也在雎陽沐出東莞淮或爲睢沭或爲洙疏春秋宋澤有孟諸明都卽宋之孟諸

又河東曰兗州其澤藪曰大野其川河泲其浸廬維注大野在鉅野廬維當作雷雍禹貢曰雷夏旣澤灉沮防同雷夏在陽城

又正西曰雍州其澤藪曰蒲其川涇汭其浸渭洛注蒲在汧涇出涇陽汭在豳地洛出懷徳或爲汧蒲或爲浦

又東北曰幽州其澤藪曰貕養其川河泲其浸菑時注貕養在長廣菑出萊蕪時出般陽

又河內曰冀州其澤藪曰楊紆其川漳其浸汾潞注楊紆未聞漳出長子汾出汾陽潞出歸徳

又正北曰並州其澤藪曰昭余祁其川虖池嘔夷其浸淶易

注昭余祁在鄔虖池出鹵城嘔夷出平舒淶出廣昌易出故安

左傳襄公三十年田有封洫

注封疆也洫溝也

公羊傳莊公九年冬浚洙洙者何水也浚之者何深之也

注以言浚也本非人工所爲疏畎澮之屬是人功爲之也

又僖公三年桓公曰無障谷

注無障斷川谷専水利也水注川曰谿注谿曰谷疏水出於山入於川爲谿水朝屬曰谷

管子水有大小又有遠近水之出於山而流入於海者命曰經水水別於他水入於大水及海者命曰枝水山之溝一有水一毋水者命曰谷水水之出於他水溝流於大水及海者命曰川水出地而不流者命曰淵水此五水者因其利而往之可也因而扼之可也

又令甲士作隄大水之傍大其下小其上隨水而行地有不生艸者必爲之囊大者爲之隄小者爲之防夾水四道禾稼不傷歲埤增之樹以荊棘以固其地雜之以栢楊以備決水民得其饒是謂流膏

史記滑稽傳魏文侯時西門豹爲鄴令發民鑿十二渠引河水灌田田皆漑當其時民煩苦不欲豹曰民可與樂成難以慮始期令父老子孫思我至今皆得水利民以給足

漢書溝洫志蜀守李冰鑿離避沬水之害穿二江成都中皆可行舟有餘則用漑百姓饗其利

又史起爲鄴令引漳水漑鄴以富魏之河內民歌之曰鄴有賢令兮爲史公決漳兮灌鄴旁終古舄鹵兮生稻粱

又鄭國鑿涇水自中山西邸瓠口爲渠並北山東注洛三百餘里渠成而用漑注塡閼之水漑斥鹵之地四萬餘頃收皆畝一鐘於是關中爲沃野無凶年秦以富彊因名曰鄭國渠

又鄭當時言引渭穿渠起長安旁南山下至河三百餘里徑易度漕渠下民田萬餘頃可得以漑穿渠三歲而通漕大便利民頗得漑

又嚴熊言臨晉民願穿洛以漑重泉以東萬餘頃可令畝十石於是穿渠自徵引洛水至商顏下乃鑿井深者四十餘丈井下相通行水以絕商顏東至山領十餘里間井渠之生自此始穿得龍骨故名曰龍首渠

又倪寛爲左內史奏請穿鑿六輔渠以益漑鄭國旁髙卬田

又趙大夫白公復奏穿渠引涇水首起谷口尾入櫟陽注渭中袤二百里漑田四千五百餘頃因名曰白渠民得其饒歌之曰田於何所池陽谷口鄭國在前白渠起後舉臿爲云決渠爲雨涇水一石其泥數斗且漑且糞長我禾黍衣食京師億萬之口

通典漢文帝以文翁爲蜀郡太守穿煎溲口漑灌田千七百頃人獲其饒

漢書循吏傳召信臣爲南陽太守行視郡中泉水開通溝瀆起水門提閼凡數十處以廣漑灌歲歲增加多至三萬頃民得其利畜積有餘信臣爲民作均水約束刻石立於田畔以防分爭吏民親愛信臣號之曰召父後漢書杜詩傳詩遷南陽太守修治陂池廣拓土田郡內比室殷足時人方於召信臣故南陽爲之謡曰前有召父後有杜母

又鄧晨傳晨爲汝南太守興鴻郤陂數千頃田汝土以殷

又循吏傳王景爲廬江太守郡界有楚相孫叔敖所起芍陂稻田景乃驅率吏民修起荒蕪墾辟倍多境內丰給

又何敞傳敞遷汝南太守修理鮦陽舊渠百姓賴其利墾田增三萬餘頃吏人共刻石頌敞功徳

通典馬臻爲會稽太守始立鏡湖築塘周回三百十里灌田九千餘頃人獲其利

三國魏志鄭渾傳渾遷陽平沛郡二太守郡界下濕患水澇渾於蕭相二縣界興陂遏開稻田郡人皆以爲不便渾曰地勢洿下宜漑灌終有魚稻經久之利此丰民之本也遂躬率吏民興立功夫一冬間皆成比年大收頃畝歲增租入倍常民賴其利刻石頌之號曰鄭陂又劉馥傳太祖表馥州刺史移治合肥興治芍陂及茹陂七門吳塘諸堨以漑稻田官民有蓄子靖都督河北諸軍事修廣戾渠陵大堨水漑灌薊南北三更種稻邊民便之

又王基傳基言江陵有沮漳二水漑灌膏腴之田以千數安陸左右陂池沃衍宜水陸並農以實軍資

又徐邈傳邈爲涼州刺史廣開水田募貧民佃之晉書食貨志魏皇甫隆爲惇煌太守惇煌俗不使耬犁及不知用水人牛功力旣費而收谷更少隆到乃教作耬犁及漑灌歲終率計所省庸力過半得谷加五西方以丰

又杜預言諸欲修水利者皆以火耕水耨爲便非不爾也然此事施於靑田艸萊與百姓居相絕遠者耳往者東南艸創人稀故得火田之利自頃戶口日增而陂堨歲決良田變生蒲葦人居沮澤之際水失宜放牧絕種樹木立枯皆陂之害也陂多則土薄水淺不下潤宜發明詔敇刺史二千石其漢氏舊陂舊堨及山谷私家小陂皆當修繕以積水其諸魏氏以來所造立及諸因雨決溢蒲葦馬腸陂之類皆決之長吏二千石躬親勸功諸食力之人並一時附功令比及水凍得粗枯涸其所修功實之人皆以俾之

又夏侯和上修新渠富壽遊陂三渠凡漑田千五百頃又杜預傳預拜鎭南大將軍都督荊州諸軍事至鎭修邵信臣遺迹激用滍淯諸水以浸原田萬餘頃分疆刻石使有定分公私同利眾庶賴之

又張闓傳元帝踐阼補晉陵內史時所部四縣並以旱失田闓乃立曲阿新丰塘漑田八百餘頃每歲丰稔葛洪爲頌

又苻堅載記堅以關中水旱不時議依鄭白故事發王侯以下及豪望富室僮三萬人開涇水上源鑿山起隄通渠引瀆以漑岡鹵之田及春而成民賴其利宋書劉義欣傳義欣爲荊河刺史鎭壽陽時土境荒毀義欣隨宜經理芍陂良田萬餘頃隄堰久壞夏秋常苦旱遣諮議參軍殷肅循行修理有舊溝引渒水入陂伐木開榛水得通涇由是遂丰稔

梁書夏侯防傳夔爲豫州刺史帥軍人於蒼陵立堰漑田千餘頃歲收谷百餘萬石以充儲備兼贍貧民魏書裴延儁傳延儁除廷尉卿轉平北將軍幽州刺史範陽郡有督亢渠經五十里漁陽燕郡有故戾陵諸堰廣袤三十里皆廢毀多時莫能修復時水旱不調民多饑餒延儁謂疏通舊迹勢必可成乃表求營造遂躬自履行相度水形隨力分督未幾而就漑田百萬餘畝爲利十倍百姓賴之

北齊書斛律金傳子羨爲幽州刺史導髙梁水北合易京東防於潞因以灌田邊儲歲積轉用省公私獲利焉

唐書李襲志傳襲志弟襲譽擢州大都督府長史爲引雷陂水築句城塘漑田八百頃以盡地利

又姜師度傳師度徙同州刺史洛灌朝邑河西二縣閼河以灌通靈陂收棄地二千頃爲上田

文獻通考唐肅宗上元中於楚州古射陽湖置洪澤屯壽州置芍陂屯厥田沃大獲其利

唐書於頔傳頔爲湖州刺史部有湖陂異時漑田三千頃久廞廢頔行縣命修復隄閼歲獲秔稻蒲魚無慮萬計

又李景略傳景略拜丰州刺史天徳軍西受降城都防禦使窮塞苦寒地塉鹵邊戶勞悴景略至鑿咸應永淸二渠漑田數百頃

又李承傳承累遷吏部郎中淮南西道黜陟使奏置常丰堰於楚州以禦海潮漑田塉鹵收常十倍

又杜佑傳佑爲淮南節度使決雷陂以廣灌漑斥海瀕棄地爲田積米至五十萬斛

又韋挺傳挺曾孫武爲絳州刺史鑿汶水灌田萬三千餘頃璽書勞勉

又李棲筠傳棲筠子吉甫爲淮南節度使築富人固本二塘漑田且萬頃

又孟簡傳簡爲常州刺史州有孟瀆久淤閼簡治導漑田凡四千頃賜金紫

又白居易傳居易爲杭州刺史始築隄捍錢塘湖鐘泄其水漑田千頃

又崔禮傳禮爲河陽節度使治河內秦渠漑田千頃歲收八萬斛

又溫大雅傳溫造爲朗州刺史開復鄕渠百里漑田二千頃民獲其利號右史渠太和中節度河陽奏復懷州古秦渠枋口堰以漑濟源河內溫武陟田五千頃又循吏傳韋丹爲江南西道觀察使築堤捍江長十二里竇以疏漲爲陂塘五百九十八所灌田萬二千頃宋史食貨志咸平中大理寺丞王宗旦請募民耕潁州陂塘荒地凡千五百頃部民應募者三百餘戶詔令未出租稅免其徭役然無助於功利而汝州舊有洛陽務內園兵人種稻雍熙二年罷賦予民至是復置命京朝官専掌募民戶二百餘自備耕牛立團長墾地六百頃導汝水灌漑歲收二萬三千石襄陽縣淳河舊作隄截水入官渠漑民田三千頃宜城縣蠻河漑田七百頃又有屯地三百餘頃知襄州耿望請於舊地兼括荒田置營田上中下三務調夫五百築堤堰仍集鄰州兵每務二百人荊湖市牛七百分給之是歲種稻三百餘頃又嘉祐中唐守趙尙寛修復漢邵信臣故陂渠遺迹漑田數萬頃

又何承矩知雄州言宜因積蓄爲陂塘大作稻田以足食閩人黃懋亦上書言河北州軍多陂塘引水漑田省功易就三五年間公私必大獲利詔承矩按視還奏如懋言遂於雄莫霸州平戎順安等軍興堰六百里置斗門引澱水灌漑初年種稻值霜不成懋以江東早稻七月卽熟取其種課令種之是歲八月稻熟初承矩建議阻之者頗眾至是承矩載稻穗數車遣使送闕下議者乃息而莞蒲蜃蛤之饒民賴其利

又鄭戩傳戩以資政殿學士知杭州錢塘湖漑民田數十頃錢氏置淸軍以疏淤塡水患旣納國後不復治葑土堙塞爲豪族僧坊所占冒湖水益狹戩發屬縣丁夫數萬辟之民賴其利事聞詔本郡歲治如戩法又謝絳傳絳知鄧州距州百二十里有美陽堰引湍水漑公田水來遠利不及民濱堰築新土爲防俗謂之墩者大小又十數歲數壞輙調民增築姦人蓄薪茭以時其急往往盜決堰墩百姓苦之絳按邵信臣六門堰故迹距城三里壅水注鉗廬陂漑田至三萬頃請修復之可罷州人歲役以水與民

續文獻通考元祐中長樂縣令袁正規以十七都之田窪下歲被渰沒遂開卓道後山爲港以泄其水注之海又鑿林防莊前之山爲渠注之江民徳之因請名曰袁公港正規辭曰此天子之功也遂名之曰元祐港又郎簡築名塘陂並江爲之蓄河頭水漑田種五百餘石又修天寶陂漑田種千餘石

又範洪知鄞縣葺堰埭百餘決導瀦積在常熟疏金涇鶴瀆二浦漑田千頃

又李禹卿通判蘇州堤太湖八十里爲渠運蓄水漑田千餘頃

又徐防通判時東南大水衋周視盡得水利舊迹築石塘九十里建橋十八所復良田數十萬畝

又陳偁爲羅源令鑿渠以漑民田民蒙其惠因號曰永利渠

又曾有開知確山縣興修廢陂漑田數千頃

又朱定權閩縣時開濬負城河浦百七十六計二萬一千九百七十四丈均用民力凡八萬九千漑田三千六百餘頃

又趙抃以崇安多水疊石爲堤以遏其衝又開除灣陂分西來之流由石雄以入於縣又從縣西鑿陂於星陽漑田甚廣人懷其惠久而不忘因取其諡名淸獻陂又劉諤知興化軍創立太平陂引荻蘆溪水漑田七百頃

又韓正彥知昆山創石隄疏斗門作塘七十里以達於郡得膏腴數百頃

範文正公集上呂相公並呈中丞咨目姑蘇四郊略平窊而爲湖者十之二三西南之澤尢大謂之太湖納數郡之水湖東一濬入於海謂之松江積雨之時湖溢而江壅橫沒諸邑𨿽北壓子江而東抵巨浸河渠至多堙塞已久莫能分其勢矣惟松江退落漫流始下或一歲之水久而未耗來年暑雨復爲沴焉人必薦饑可不經畫今疏導者不惟使東南入於松江又使西北入於子江之於海也其利在此或曰江水已髙不納此流某謂不然江海所以爲百谷王者以其下之豈獨不下於此耶江流或髙則必滔滔旁來豈復姑蘇之有乎矧今開畝之處下流不息亦明驗矣或曰日有潮來水安得下某謂不然大江長淮無不潮也來之時刻少退之時刻多故大江長淮防天下之水畢能歸於海也或曰沙因潮至數年復塞豈人力之可支某謂不然新導之河必設諸閘常時扄之禦其潮來沙不能塞也毎春理其閘外工減數倍矣旱歲亦扄之駐水灌田可救熯涸之災歲則啟之疏積水之患或謂開畝之役重勞民力某謂不然東南之田所植惟稻大水一至秋無他望災沴之後必有疾疫乘其羸敗十不救一謂之天災實由饑耳或謂力役之際大費軍食某謂不然姑蘇歲納苖米三十四萬斛官司之糴又不下數十百萬斛去秋蠲放者三十萬官司之糴無復有焉如丰穰之歲春役萬人人食三升一月而罷用米九千石耳荒歉之歲日食五升召民爲役而賑濟一月而罷用米萬五千石耳量此之出較彼之入孰爲費軍食哉或謂陂澤之田動成彌導川而無益也某謂不然吳中之田非水不植減之使淺則可播種非決而涸之然後爲功也昨開五河泄去積水今歲和平秋望七八積而未去猶有二三未能播種復請增理數道以分其流使不停壅縱遇大水其去必速而無來歲之患矣又松江一曲號曰盤龍父老傳雲出水尢利如總數道而開之災必大減蘇秀間有秋之半利已大矣畎澮之事職在郡縣不時開導刺史縣令之職也然今之所興作橫議先至非朝廷主之則無功有毀也守土之人恐無建事之意矣蘇常湖秀膏腴千里國之倉庾也浙漕之任及數郡之守宜擇精心盡力之吏不可以防常資格而授之恐功力不至重爲朝廷之憂且失東南之利也

宋史苗時中傳時中主寧陵簿邑有古河久湮請開導以灌田爲利甚溥人謂之苖公河

又孫覺傳覺知廣徳軍徙湖州松江隄沒水爲民患覺易以石髙丈餘長百里隄下化爲田

又楊伋傳伋主管開封府界常平權都水丞與侯叔獻行汴水淤田法遂釃汴流漲以漑西部瘠土皆爲良田

續文獻通考長樂濱海山淺而泉微故瀦防獨多大者爲湖次爲坡爲圳垾海而成者爲塘次爲堰毋慮百五十餘所每歲蓄溪澗𨿽不泄涓滴亦不足用必時雨滂防乃或沾洽及農事畢則皆爲無用之地以是狡民或侵或請民失其利建炎初縣令陳可大修塘捍陂湖至九年縣令徐謩復延耆老講究水利爲斗門及湖塘陂堰百四所漑田凡二千八十三頃又築大塘基方廣二十餘丈兩旁抵海長一千五十丈溝港共長三千七百丈瀦福淸界水漑田種千石

宋史食貨志紹興五年江東帥臣李光言明越之境皆有陂湖大抵湖髙於田田又髙於江海旱則放湖水漑田澇則決田水入海故無水旱之災本朝慶曆嘉祐間始有盜湖爲田者其禁甚嚴政和以來創爲應奉始廢湖爲田自是兩州之民歲被水旱之患余姚上虞每縣收租不過數千斛而所失民田常賦動以萬計莫若先罷兩邑湖田其會稽之鑑湖鄞之廣徳湖蕭山之湘湖等處尙多望詔漕臣盡廢之其江東西圩田蘇秀圍田令監司守令條上於是詔諸路漕臣議之其後議者𨿽稱合廢竟仍其舊

又紹興十六年知袁州張成已言江西良田多占山岡望委守令講陂塘灌漑之利其後比部員外郎李詠言淮西髙原處舊有陂塘請給銀米以時修濬知江陰軍蔣及祖亦請濬治本軍五卸溝以泄水修復橫河支渠以漑旱乃並詔諸路常平司行之每季以施行聞又紹興二十三年諫議大夫史才言浙西民田最廣而平時無甚害者太湖之利也近年瀕湖之地多爲兵卒侵據累土增髙長堤彌望名曰壩田旱則據之以漑而民田不沾其利澇則遠近泛濫不得入湖而民田盡沒望盡復太湖舊迹使軍民各安田疇均利

又紹興二十四年大理寺丞周環言臨安平江湖秀四州下田多爲積水所浸緣溪山諸水並歸太湖自太湖分二東南一由松江入於海東北一由諸浦注之江其松江泄水惟白茅一浦最大今泥沙淤塞宜決浦故道俾水勢分流暢實四州無窮之利

又紹興二十八年兩浙轉運副使趙子防知平江府蔣燦言太湖者數川之巨浸而獨泄以松江之一川宜其勢有所不逮是以昔人以常熟之北開二十四浦疏而導之江又於昆山之東開一十二浦分而納之海三十六浦後爲潮汐沙積而開江之卒亦廢於是民田有淹沒之患天聖間臣張綸嘗於常熟昆山各開眾浦景祐間郡守範仲淹亦親至海浦濬開五河政和間提舉官趙霖復嘗開濬今諸浦湮塞又非前比計用工三百三十餘萬錢三十三萬餘緡米十萬餘斛於是詔監察禦史任古復視之旣而古至平江言常熟五浦通江誠便若依所請以五千功月餘可畢詔以激賞庫錢平江府上供米如數給之

續文獻通考紹興中王信知紹興府山陰境有獠湖四環皆田歲苦淫信創斗門導停瀦注之海築十一壩化滙浸爲上腴民繪像祀之更其名曰王公湖宋史印崈傳崈知秀州華亭縣捍海堰廢且百年咸潮歲大入壞並海田蘇州皆被其害崈至海口訪遺址已淪沒乃奏創築三月堰成三州瀉鹵復爲良田

文獻通考乾道七年四川宣撫使王炎奏興元府山河堰漑南鄭褒城田九十三萬三千畝有奇詔奬諭又淳熙二年淮東總領錢良臣奏修復鎭江府練湖凡七十二源灌田百餘萬畝從之

續文獻通考淳熙中趙汝愚知福州州舊有湖漑民田數萬畝後豪滑湮塞爲田遇旱則西北一帶髙田無從得水遇澇則東南一帶淪爲巨浸汝愚因請開濬悉復其舊

又嘉定間漳州倅鄭煥浚渠漑田郡人立石刻曰鄭公渠

又趙師縉爲漳浦令鑿西湖築岸創立水門時其蓄泄以漑民田周圍五百一十五丈

又趙善嵩知連江縣詢知南墥水利可以漑田遂伐石爲斗門民歌之

又制師顏頤仲浚定海西市抵鄞桃花渡邊六十里故河盡復廣五丈深一丈二尺灌漑田疇民蒙其利又嘉定十七年衞涇奏言國家承平之時京師粟多出東南而江浙居其大半中興以來浙西遂爲畿甸尢所仰給歲獲丰穰霑及旁路蓋平疇沃壤綿亙阡陌有江湖瀦泄之利焉大抵二浙地勢髙下相類湖髙於田田又髙於江海水少則汲湖水以漑田水多則泄田水由江而入海惟瀦泄兩得其便故無水旱之憂而皆膏腴之地自紹興末年因軍中侵奪瀕湖水蕩工力易辦創置堤埂號爲壩田民田已被其害而猶未至甚者瀦水之地尙多也隆興乾道之後豪宗大姓相繼疊出廣包彊占無歲無之陂湖之利日朘月削已亡防何而所在圍田則徧滿矣以臣耳目所接三十年間昔之曰江曰湖曰艸蕩者今皆田也夫陂湖之水自常情觀之似若無用由農事言之則爲甚急陂湖廣衍則瀦蓄必多遇旱可以灌漑江流深浚則通泄必快遇水不至泛溢儻瀦水之地或至狹隘則容受必少旱卽易涸立見焦枯水源旣壅而江流塡淤則疏泄甚難水卽易盈蕩爲巨浸事之利害豈不較然易知州縣監司所當禁戢然圍田者無非形勢之家其語言气力足以淩駕官府而在位者毎重舉事而樂因循故上下相蒙恬不知怪而圍田之害深矣議者又曰圍田旣廣則增租亦多其於邦計不爲無補殊不思緣江並湖民間良田何啻數千百頃皆異時之無水旱者圍田一興修築塍岸水所由出入之路頓至隔絕稍覺旱漧則占據上流獨擅灌漑之利民田坐視無從取水逮至水溢則順流疏決復以民田爲壑設若圍田僥幸一稔增租所入有防而當歲倍收之田小有水旱反爲荒土常賦所損可勝計哉所謂增租旣不系省額州縣得以移用徒資貪黷之吏耳此其輕重得失又不待智者而後辧也

金史食貨志泰和八年七月詔諸路按察司規畫水田部官謂水田之利甚大沿河通作渠如平陽掘井種田俱可灌漑比年邳沂近河布種豆麥無水則鑿井灌之計六百餘頃比之陸田所收數倍以此較之他境無不可行者遂令轉運司因出計防就令審察若諸路按察司因勸農可按問開河或掘井如何爲便規畫具申以俟興作

又興定五年南陽令李國瑞創開水田四百餘頃詔陞職二等仍錄其最狀徧諭諸道

元史成宗本紀大徳八年五月壬申中書省臣言吳江松江實海口故道潮水久淤凡湮塞良田百有餘裏況海運亦由是而出宜於租戶役萬五千人濬治歲免租八十五石仍設行都水監以董其成從之

又脫脫言京畿近水地召募江南人耕種歲可收粟麥百萬餘石不煩海運京師足食從之於是西至西山南至保定河間北抵檀順東至遷民鎭凡系官地及原管各處屯田悉從分司農司立法佃種合用工價牛具農器谷種給鈔五百萬錠命悟良哈臺烏古孫良禎並爲大司農卿又於江南召募能種水田及修築圍堰之人各一千名爲農師降空名添設職事敇牒十二道募農民一百名者授正九品二百名正八品三百名從七品就令管領所募之人所募農夫每名給鈔十錠由是歲乃大稔

又良吏傳譚澄爲交城令有文谷水分漑交城田有帥専其利而堰之澄令決水均其利於民擢懷孟路總管歲旱令民鑿唐溫渠引沁水以漑田

又張文謙傳文謙以中書左丞行省西夏中興等路浚唐來漢延二渠漑田十數萬頃民防其利

續文獻通考元至大初江浙行省督治圍田合修陂塘圍岸溝渠曉諭農家須要依法修置遇旱車水澆救遇澇泄水通流防集行都水監官李都水講究得修浚之際田主出糧佃戶出力系官圍田若無總佃貧窮無力不能修浚者量其所須官爲借貸收成日抵數還官事有成效勸農官擬陞賞奏聞失悞者治罪其拋荒積水田土多因租額太重無人承佃勸諭當鄕富上人戶自備工本修築塍圍聴本戶佃種爲主拋荒官田止納原租初年免徵次惟半而三甫全積荒則三年後第依民田輸稅諸人不得爭奪及照到前庸田司五等圍岸體式以水爲平平者爲第一等髙七尺五寸底濶一丈面濶五尺田髙一尺爲第二等髙六尺五寸底濶九尺面濶四尺五寸田髙二尺爲第三等髙五尺五寸底濶八尺面濶四尺田髙三尺爲第四等髙四尺五寸底濶七尺面濶五尺五寸田髙四尺爲第五等止添備水髙三尺底濶六尺面濶三尺若山水原落圍岸迫近諸湖去處自願增者聴

元史郭守敬傳中統三年張文謙薦守敬習水利巧思絕人世祖召見陳水利六事其一中都舊河東至通州引玉泉水以通舟歲可省雇車錢六萬緡通州以南於藺楡河口徑直開引由蒙村跳梁務至楊村還河以避浮雞洶盤淺風浪遠轉之患其二順徳達泉引入城中分爲三渠灌城東地其三順徳澧河東至古任城失其故道沒民田千三百餘頃此水開修成河其田卽可耕種自小王村徑滹沱合入禦河通行舟栰其四磁州東北漳二水合流處引水由陽邯鄲洺州永平下經雞澤合入澧河可灌田三千餘頃其五懷孟沁河𨿽澆灌猶有漏堰餘水東與丹河餘水相合引東流至武陟縣北合入禦河可灌田二千餘頃其六黃河自孟州西開引少分一渠經由新舊孟州中間順河古岸下至溫縣南復入大河其間亦可灌田二千餘頃授提舉諸路河渠加授銀符副河渠使先是古渠在中興者一名唐來其長四百里一名漢延長二百五十里他州正渠十皆長二百里支渠大小六十八灌田九萬餘頃廢壞淤淺守敬更立牐堰皆復其舊授都水少監守敬言舟自中興沿河四晝夜至東勝可通運及見查洎兀郎海古渠甚多宜加修理又言金時自燕京之西麻峪村分引蘆溝一支東流穿西山而出是謂金口其水自金口以東燕京以北灌田若干頃其利不可勝計兵興以來典守者懼有所失因以大石塞之今若按視故迹使水得東流上可以致西山之利下可以廣京畿之漕又言當於金口西預開減水口西南還大河令其深廣以防漲水突入之患伯顏南徵議立水站命守敬行視河北山東可通舟者自陵州至大名又自濟州至沛縣又南至呂梁又自東平至綱城又自東平淸河逾黃河古道至與禦河相接又自衞州禦河至東平又自東平西南水泊至禦河乃得濟州大名東平泗汶與禦河相通形勢爲圖奏之有言灤河自永平挽舟逾山而上可至開平有言瀘溝自麻峪可至防麻林朝廷遣守敬相視灤河不可行瀘溝舟亦不通守敬因陳水利十有一事其大都運糧河不用一畝泉舊原別引北山白浮泉水西折而南經甕山泊自西水門入城環滙於積水潭復東折而南出南水門合入舊運糧河每十里置一牐比至通州凡爲牐七距牐里許上重置斗門互爲提閼以通舟止水帝覽奏喜復置都水監俾守敬領之命丞相以下皆親操畚牐倡工待守敬指授而後行事置牐之處往往於地中偶值舊時甎木時人爲之感服船旣通行公私省便名曰通惠河守敬又言於澄淸牐稍東引與北壩河接且立牐麗正門西令舟楫得環城往來志不就而罷大徳二年召守敬至上都議開鐵幡竿渠守敬奏山水頻年暴下非大爲渠堰廣五十七步不可執政吝於工費以其言爲過縮其廣三之一明年大雨山水注下渠不能容漂沒人畜成宗謂宰臣曰郭太史神人也守敬在西夏常挽舟遡流而上究所謂河源者又嘗自孟門以東循黃河故道縱廣數百里間各爲測量地平或可以分殺河勢或可以灌漑田土具有圖志又嘗以海面較京師至汴梁地形髙下之差謂汴梁之水去海甚遠其流峻急而京師之水去海至近其流且緩其言信而有徵此水利之學其不可及者也

又虞集傳泰定中集爲翰林直學士進言曰京師之東瀕海數千里北極海南濱靑齊萑葦之場也海潮日至淤爲沃壤用浙人之法築堤捍水爲田聴富民欲得官者合其眾分受以地官定其畔以爲限能以萬夫耕者授以萬夫之田爲萬夫之長千夫百夫亦如之察其惰者而易之三年後視其成以地之髙下定額以次漸徵之五年有積蓄命以官就所儲給以祿十年不廢得以世襲如軍官之法

任仁發水利集議者曰古者吳淞江狹處尙二里餘猶不能吞受太湖之水於是添浚三十六浦以佐之且後時有渰沒田疇之患今所開江二十五丈置閘十座其能去水防何其利則未知也答曰所開江身二十五丈置閘十座每閘闊二丈五尺可以泄水二十五丈吳淞江緣潮水往來之故也古人論泄水之法極詳範文正公曰三分其時損居二焉謂如一日十二時晝夜兩潮四時辰潮漲八時辰潮落所設之閘晝夜皆去水之時也所以終江面二里之寛不如十閘之功也況今東南有上海浦泄放澱山湖三泖之水東則劉家港耿涇疏通昆承等湖之水吳淞江置閘十座以居其中潮平則閉閘而拒之潮退則開閘以放之滔滔不絕勢若建瓴直趨於海實疏通瀦水之上策也與古三江其勢相埒若夫時水𨿽太湖汪洋彌漫其涸亦可待矣旱則閉閘瀦水以灌漑乃一舉兩得其利也議者曰吳淞江自古無閘今置之非也何不開濶疏通使江復故道一任潮水往來豈不便易答曰治水之法先度地形之髙下次審水勢之往來並追源溯流各順其性古人謂水歸深源又曰沙泥隨潮而來淸水蕩滌而去今所往上海劉家港等處水深數丈今所開之河止二丈五尺若不置閘以限潮沙則渾潮捲沙而來淸水歸深源而去新開江道水性不順兼以河沙約住河泥不數月間必復淺塞前工俱廢故閘不可不置也範文正公曰新導之河必設諸閘正此謂也若欲再復吳淞江之故道須候諸閘啟閉流深眾水歸源其洶湧之勢孰得而制禁當於此諸閘都閉挑開一處堰壩任潮水往來借淸水力東衝而洪自復成江矣考工記曰善溝水者水齧之之謂也議者曰吳淞江前時流通今日何爲而塞豈非海變桑田之說黃河日走千里非人力所可爲者歟答曰東坡有言若要吳淞江不塞吳江一縣人民可盡徙於他處庶使上流寛瀉淸水力盛沙泥自不能積何致有堙塞之患哉歸附之後將太湖東岸水出去處或釘木爲柵或用土艸爲堰或築狹河身爲橋置爲驛路及有湖泖港防又慮私鹽船往來多行塞斷所以水脈不通淸水日弱渾潮日盛沙泥日積而吳淞江日就淤塞今日江勢正與東坡所見合如曰海變桑田黃河奔一時之謂則聖人手足胼胝盡力溝洫皆虛言也聖人豈欺吾哉所當盡人力而爲可見也議者曰錢氏有國一百有餘年止長盈年間一次水災亡宋南渡一百五十餘年止景定間一二次水災今則一二年或三四年水災頻仍其故何也答曰錢氏有國亡宋南渡全借蘇湖常秀數郡所產之米以爲軍國之計當時盡心經理使髙田低田各有制水之法其間水利當興水害當除合役居民不以繁難合用錢糧不吝浩大又使名卿重臣専董其事富豪上戶美言不能亂其法財貨不能動其心凡利害之端可以興除者莫不備舉又復七里爲一縱浦十里爲一橫塘田連阡陌位位相承悉爲膏腴之產設有水患人力未嘗不盡遂使二三百年之間水患罕見國朝四海一統人才畢集擢居重任者或未知風土之所宜也以爲浙西地土水利與諸處同一例任地之髙下任天之水旱所以一二年間水災頻仍皆不諳風土之同異故也議者曰蘇州地勢低與江水平故曰平江故稱澤國其地不可作田必然之理也今欲圍築硬岸亦逆土之性耳答曰晉宋以降倉廩所積悉仰給於浙西水田之利故曰蘇湖熟天下足若謂地勢髙下不可作田以爲必然之理此誠無用之論也浙西之地低於天下而蘇湖又低於浙西澱山湖又低於蘇州此低之又低者也彼中富戶數千家於中每歲種植菱蘆埋釘樁笆委埋封土圍築硬岸豈非逆土之性何爲今日盡成膏腴之田此明效之驗不可掩也旣是澱山最低之湖經理尙可以作田卻說已成之田不可作田天下寧有是理也議者曰水旱天時非人力所可勝自來討究浙西治水之法終無寸成答曰浙西水利明白易曉特行之不得其要何謂無成大抵治水之法其事有三浚河港必深瀉築圍防必髙厚置閘竇必多廣設遇水旱有河泄瀉隄防而乘除之自然不能爲害【河港泄瀉圍防隄防閘竇乘除】倘有人力不至而一切委數於天天下寧有丰年也東坡有言浙西水旱此謂人事不修之積非時之數今之謂也昔範文正公親開海浦時議者阻之公鋭意完具排浮議疏浚橫數年大稔乃謂終無寸利爲是說者皆聴受富家驅使而妄爲無稽之言也議者曰吳淞江開之後自合浙西永無水害何爲大徳十年自濟以南直至浙西有水害甚深答曰且體比年浙西所收子粒分數比之淮北數幾十倍皆吳淞江三閘並諸壩口出放澇水之力以未開吳淞江之前大徳七年亦遭水害所收子粒分數比大徳十年不及三分之一以此論之則水監豈爲無功天災流行水淹爲害人力之所致不見備禦隄防之若除一分之害則享一分之利謂當永無水害乃不近人情之論爲執政者不當便聴其言不察是否乃直謂無功而輙罷之正如咽喉噎而廢食也況自歸附以來二三十年所積之病豈半年工役之所能盡哉議者曰行都水監旣是有益衙門何謂眾口一辭皆謂無益而明議罷之答曰民可使由之不可使知之事之利害久而復明非髙識遠見熟於世務通於水利者安知有久遠無窮之利彼愚民無知但見一時工夫之繁豪民肆姦有吝供輸募夫之費所以百般阻撓但爲無益以敗事殊不知浙西有數等之水拯治方略皆不相同非専司不能盡力責其成功使水監衙門眞如無事古之有國者亦廢而不舉久矣何爲周漢唐宋之世未嘗一日不用心盡力經營水利之事列之史傳代不乏人故諺曰水利通民力松斯言信矣並浙西水利低下之地不須水監拯治卽今中原髙阜之鄕安用水監河道司爲哉然則髙阜之處水監旣不可缺而低下之處乃謂不必置立何不思之甚也議者曰水利不可不修今隴西唐宋二渠止是責於有司疏浚田禾有收民便不擾浙西水利與隴西一體責之有司兼管豈不便哉答曰隴西唐宋二渠長湖水也浚成深渠水自下流何難拯治浙西地面有江海河浦湖泖蕩漾谿澗溝渠汊涇浜漕溇等名水有長流活水瀦定死水往來潮水泉石迸水霖淫雨水風決漲水潮泥渾水南來交水風潮賊水海嘯淫水等名水名旣異則拯治方略亦殊豈可以唐宋二渠長流水例之哉略舉浙西治水防堰壩水函石倉石囤蘧除土帚刺子水管銅輪鐵筢木鍁木井木水匝水車風車手戽桔橰等器【插竇碶斗門】隴西未必有也今設爲此策乃不知地理之人如醯雞井蛙豈足與議遠大之事宋賢如範文正公蘇文忠公朱文公王荊公皆命世大儒經綸天下之大材尙各各建策設官置兵盡力經營水利之事不令有司兼管必有所見而爲之當時有司兼管何往而不敗事爲是說者未必長於蘇範諸公之議也況浙西地形髙下水旱不均古人有言東州之官莫問西州之利或利於此必害於彼便有彼疆我界之分若無水監通行管領一體整治何能用心協力於均水利也哉

元史鄭鼎傳鼎爲平陽路總管導汾水漑民田千餘頃續文獻通考趙志除長葛縣邑地卑濕累歲不登志相其宜使爲水田旱則決潩水灌之民獲其利

元史耶律伯堅傳伯堅爲淸苑尹縣西有塘水漑民田甚廣勢家據以爲磑民以失利爲訴伯堅命毀磑決其水而注之田許以漑田之餘月乃得堰水置磑仍以其事聞於省部著爲定例

又張立道傳立道領大司農事中書以立道熟於雲南奏授大理等處巡行勸農使佩金符其地有昆明池介碧雞金馬之間環五百餘里夏暴至必冒城郭立道求泉源所自出役丁夫二千人治之泄其水得壤地萬餘頃皆爲良田

又廉希憲傳右丞阿里海牙下江陵圖地形上於朝帝使希憲行省江南先是江陵城外蓄水扞禦希憲命決之得良田數萬畝以爲貧民之業

續文獻通考王昌齡守衞輝路淸水出輝縣山陽鎭以入衞河昌齡因度原隰創濬溝澮漑田數百頃

元史烏古孫澤傳澤爲廣西兩江道宣慰副使巡行檄外募民四千六百餘戶置雷畱那抉十屯陂水墾田築八堨以節瀦泄得稻田若干畝雷州地近海潮汐齧其東南陂塘鹻農病焉而西北廣衍平袤宜爲陂塘澤行視城陰教民浚故湖築大堤堨三谿瀦之爲斗門七堤堨六以制其贏耗釃爲渠二十有四以達其注輸渠皆支別爲牐設守視者時其啟閉計得良田數千頃濱海廣瀉並爲膏土民歌之

續文獻通考溫州判皮元重建陰均斗門初金舟東西四鄕之水赴於陰均樂淸邑令汪季良建斗門制之後圯壞河流有泄無蓄海潮衝突入河皆爲田害至是皮元囑僧募物料先築上下堰決水更板閘二十四層而以上三十六源皆得蓄泄之宜漑田四十餘萬畝民爲碑頌之

欽定授時通考卷十五﹤子部﹐農家類﹐欽定授時通考﹥

欽定四庫全書

欽定授時通考卷十六

土宜

水利二

續文獻通考明洪武八年十月濬涇陽縣洪渠堰涇陽屬西安府其堰嵗久壅塞不通灌漑遂命長興侯耿炳文督工濬之涇陽髙陵等五縣之田大獲其利

明史沐英傳英在滇百務具舉簡守令課農桑較屯田增損以爲賞罰墾田至百萬餘畝滇池隘浚而廣之無復水患子春在鎭七年大修屯政辟田三十餘萬畝鑿鐵池河灌宜良涸田數萬畝民復業者五千餘戶爲立祠祀之

續文獻通考永樂元年四月設溧水縣廣通鎭閘壩置閘官一員直隸和州吏目張良興言州麻澧二湖之田約五萬餘頃唐宋時俱系熟田比嵗間有耕者輒爲水渰祈自本州至含山縣界增築圩埂三十餘里以防水澇從之

又宣徳四年五月福建福淸縣民奏縣之光賢裏官民田百餘頃舊隄六百餘丈以障海水因隄壞田荒永樂中縣民嘗奏請築隄工部移文令農隙用工至今有司未嘗興築民不得耕上命工部責有司修築因諭尙書吳中曰陂池隄堰民賴其利外無賢守令舉其政爾宜申飭郡縣務及時修濬慢令者罪之

大政紀成化元年十月巡撫陜西都禦史項忠開龍首鄭白二渠功成闗中水泉斥鹵宋有龍首渠嵗久湮廢居民病之忠奏開之渠餘三十里涇陽鄭白渠亦久廢奏募工疏通於平地則度勢髙卑而穿渠遇巖石則聚火鎔鑠而穿竇不二年而成名曰廣惠渠凡灌田七萬頃人懷其惠立生祠祀之

夏原吉奏治蘇松水利疏臣按浙西諸郡蘇松最居下流太湖綿亙數百里受納杭湖宣歙諸州溪澗之水散注澱山等湖以入三江頃爲浦港湮塞滙流漲溢傷害苗稼拯治之法要在浚滌吳淞江諸浦導其壅塞以入於海但吳淞江延袤二百五十餘里廣一百五十餘丈西接太湖東通大海前代屢塞不能經久自下江長橋至夏駕浦約一百二十餘里𨿽云通流多有狹淺之處自夏駕浦抵上海縣南蹌浦口一百三十餘里湖沙漸漲已成平陸欲卽開浚工費浩大且灩沙遊泥浮泛動蕩難以施工今得劉家港卽古婁江徑通大海常熟之白茆港徑入大江皆系大川水流迅急宜浚吳淞江南北兩岸安亭等浦港以引太湖諸水入劉家白茆二港使直注江海又松江大黃浦乃通吳淞江要道今下流壅遏難流傍有範家濱至南蹌浦口可徑通海宜浚令深濶上接大黃浦以達泖湖之水此卽禹貢三江入海之迹每年水涸之時修築圩岸以禦暴流如此則事可成於民爲便也

吳巖興水利以充國賦疏竊惟國家財賦多出於東南而東南財賦皆資於水利近年以來東南地方下流淤塞圍岸傾頹臣等悉心推究東南冰利之切要者二事一疏濬下流嘗考浙西諸郡蘇松最居下流太湖綿亙數百餘里受納天目諸山溪澗之水由三江以入於海是太湖者諸郡之水所瀦而三江又太湖之所泄也禹貢所謂三江旣入震澤底定是已若下流淤湮眾水泛溢渰沒禾稼爲害匪輕爲今之計要在隨其源委相其利害酌量便宜爲之區處如白茅港七浦塘劉家河此蘇州東北泄水之大川如吳淞江大黃浦此蘇州南北交境與松江南境泄水之大川而吳淞之南北與白茆諸港又各有支渠引上流諸水以歸於其中而並入於海此所謂源委者也就其中論之蘇州之七浦塘劉家河松江之大黃浦並皆深濶通利無阻惟白茅一港自治七年疏濬之後今二十五六年吳淞一江自天順間疏濬之後今六十有餘年聞之白茆入海之處潮沙壅積勢若丘阜吳淞𨿽名一江僅如溝洫潮回水落𨿽舟楫亦艱於行其旁渠港亦多湮塞下流旣壅上流曷歸加以霪霖能不泛溢此其利害之可見者也今能濬白茆一港使之通利如七浦劉家河則蘇州東北之水有所歸而不積矣濬吳淞一江使之通利如大黃浦則吳淞南北兩界之水有所歸而不積矣一修築圍岸臣嘗考之浙西之田髙下不等隨其多寡各自成圍逺近相望吳越以來素稱膏腴宋儒範仲淹嘗論於朝曰江南圍田中有渠外有門閘旱則開閘引江水之利澇則閉閘拒江水之害旱澇不及爲農美利𨿽然圍田全仗乎岸塍岸塍常利於修築修築堅完旱澇有備否則反是臣願自今以後每嵗於農隙之時治農府州縣官督令田主佃戶各將圍田取土修築水漲則専增其裏水涸則仍築其外務令髙濶堅固可通往來隨其旱澇而車戽出入如此先事有備而田皆成熟矣

徐貫治東南水患疏竊見嘉湖常鎭水之上流蘇松水之下流上流不浚無以開其源下流不浚無以導其歸於是督同委官人等將蘇州府吳江長橋一帶菱蘆之地疏濬深濶導引太湖之水散入澱山陽城昆承等湖又開吳淞江並大石趙屯等浦泄澱山湖水由吳淞江以達於海開白茆港並白魚洪鮎魚口等處泄昆承湖水以注於江又開七浦鹽鐵等塘泄陽湖水以達於海下流疏通不復壅塞開湖水之溇涇泄天目諸山之水自西南入於太湖開常州之百瀆泄荊溪之水自西北入於太湖又開各斗門以泄運河之水由江陰以入江上流疏通不復湮滯人無墊溺之憂嵗有丰稔之望葉紳請治水以防災荒疏竊惟直隸之蘇松常浙江之杭嘉湖約其土地𨿽無一省之多計其賦稅實當天下之半況他郡所輸猶多雜賦六郡所出純爲粳稻誠國家之基本生民之命不可一日而不經理也若水道不通爲六郡農田之害所系亦重矣夫天目諸山之水瀦爲太湖而六郡環乎其外太湖之水又由江湖以入於海聞昔人於溧陽則爲堰壩以遏其衝於常州則穿港瀆以分其勢於蘇松則開江河以導其流惟是入海之處潮汐往來易爲湮塞故前代或置開江之卒或置撩淺之夫以時浚治僅免水患歷嵗旣久其法廢弛遂致諸湖巨浸壅遏其中江河故道淤漲於外土民利其膏腴或堰而爲田築而爲圃是以渰沒田疇漂淪廬舍固其所也方治四年一澇迨五年復澇今嵗大水視昔尢甚伏祈聖明思念東南大害於廷臣中選差有才力通曉水利者一二員授以節鉞重以委任會同撫按講求民瘼設法賑卹俟民困稍蘇然後指定地方分投相視何地爲山水入湖之衝何港爲太湖入海之道自源䢐流一一講究相與度其經費量其事期然後大加浚治使下流得以宣泄然當此饑饉之際欲興大役若非任事者處之得其道則民力不堪不能不重困也大政紀嘉靖三年大理卿鄭嶽上言臣勘事陜西道經畿內河南諸處見大行西倚潼闗東繞懷衞北極燕薊其水皆東注南入於海盧易滹沱流離漳洺衞沁洛瀍其大也宜督居民瀕水開田築隄防以障泛溢鑿溝渠以通灌漑其平疇曠土無川澤之利者量鑿洫澮或爲陂塘下通水泉之出上收雨潦之入每府增置通判一人以江左諳水利者居之督率郡邑専理農事則數年之後皆爲沃壤而水旱不足憂矣章下戶部侍郎王承裕覆議從之乃命各撫按官會同二司隨宜舉行胡體幹修舉水利疏禹之治水有三導川入海泄之以去害也瀦水爲澤蓄之以興利也濬及川乂之以播種也蓋髙山大原眾水雜流必有一低下處爲之壑如人之有腹髒焉彭蠡震澤是也旁溪別緖萬理朝宗必有一合流入海之川爲之泄如人之有腸胃焉江淮河漢是也今以三吳水利觀之有宣歙杭湖數郡之山原而導之得所入然後有太湖之汪洋有太湖環五百里之容受而泄之得所歸然後有蘇松常五郡之財賦漫衍浸注爲蕩爲漾縱橫分合爲濱爲塘於是江浦領之徑帶迂回而放之海此吳中形勢之大都亦諸方言水利之準則矣禹貢載治水成功則曰九川滌源九澤旣陂四海會同而盡力溝洫乃則壤隩宅中事也故總敍其事不過始之以決九川距四海終之以濬澮距川今列水利事宜一曰禁淤湖蕩廣水利之翕聚也二曰疏經河通其幹也三曰開溝渠濬其支也四曰築隄岸防川澤之泛濫固田間之圍攔也並山鄕積水沿海護塘共爲六條所采昔人之議俱江南治水方略引以爲例他可類推云

呂光洵修水利以保財賦重地疏臣聞善治病者必攻其本善救患者必探其源水利之興廢乃吳民利病之源也臣嘗巡歷各該地方相視髙下詢問父老頗得其說輒敢條爲五事仰俟裁擇一曰廣疏濬以備瀦泄二曰修圩岸以固橫流三曰復板閘以防淤澱四曰量緩急以處工費五曰専委任以責成功何謂廣疏濬以備瀦泄蓋三吳之地古稱澤國其西南翕受太湖陽城諸水形勢尢卑而東北際海岡隴之地視西南特髙大抵髙者其田常苦旱卑者其田常苦澇昔人治之髙下曲盡其制旣於下流之地疏爲塘浦導諸河之水由北以入於江由東以入於海而又畝引江潮流行於岡隴之外是以瀦泄有法而水旱皆不爲患近年以來縱浦黃塘多湮塞不治惟二江頗通一曰黃浦二曰劉家河太湖諸水源多而勢盛二江不足以泄之而岡隴支河又多壅絕無以資灌漑於是上下俱病而嵗常告災臣據各府所報河浦湮塞之處在下流者以百計而其大者六七所在上流者亦以百計而其大者十餘所治之之法當自要害者始宜先治澱山等處一帶茭蘆之地導引太湖之水散入陽城昆承三泖等湖又開吳淞江並大石趙屯等浦泄澱山之水以達於海濬白茆港並鮎魚口等處泄昆承之水以注於江開七浦鹽鐵等塘泄陽城之水以達於江又導田間之水悉入於水浦小浦之水悉入於大浦使流者皆有所歸而瀦者皆有所泄則下流之地治而澇無所憂矣乃濬臧村等港以漑金壇濬澡港等河以漑武進濬艾祁通波以漑靑浦濬顧浦吳塘以漑嘉定濬大瓦等浦以漑昆山之東濬許浦等塘以漑常熟之北凡岡隴支河湮塞不治者皆濬之深廣使復其舊則上流之地亦治而旱無所憂矣此三吳水利之大經也何謂修圩岸以固橫流蓋四府最居東南下流而蘇松又居常鎭下流其水易瀦而難泄𨿽導河濬浦引注於江海而每遇秋霖泛漲風濤相薄則河浦之水逆行田間衝齧爲患宋轉運使王純臣常令蘇湖作田塍禦水民甚便之而司農丞郟亶亦云治河以治田爲本其說多可采行臣嘗詢故老以爲二三十年以前民間足食無事嵗時得因其餘力營治圩防而田益完美近年空乏勤苦救死不贍不暇修繕故田圩漸壞而嵗多水災是吳下之田以圩岸爲存亡也失今不治則坍沒日甚而農桑日蹙矣宜令民間如往年故事每嵗農隙各出其力以治圩岸圩防髙則田自固𨿽有霖澇不能爲害且足以制諸湖之水不得漫行而咸歸於河浦則河浦之水自髙於江江之水自髙於海不待決泄自然湍流而岡隴之地亦因江水稍髙又得畝引以資灌漑蓋不但利於低田而已何謂復板閘以防淤澱河浦之水皆自平原流入江海水漫而潮急沙隨浪湧其勢易淤不數年卽沮洳成陸嵗修之則不勝其費昔人論其便宜去江海十餘里或七八里夾流而置閘時其啟閉以禦淤沙嵗旱則閉而不啟以蓄其流嵗澇則啟而不閉以泄其流閘有三利蓋謂此也而宋臣郟僑亦云錢氏循漢唐遺事自松江而東至於海又導海而北至於子江又沿江而西至於江陰界一河一浦大者皆有閘小者皆有堰臣按郡誌蓋與僑之言頗合然多湮廢惟常熟縣福山閘尙存正徳間巡按禦史謝琛議復吳塘等閘而不果卽今金壇縣議復莊家閘江陰縣議復桃花閘嘉定縣議於橫瀝練塘等處各置閘如舊臣訪諸故老皆以爲便以是推之凡河浦入海之地皆宜置閘然後可以久而不壅蓋不獨數處爲然也何謂量緩急以處工費夫經略得宜則事易集施爲有漸則民不煩往嵗凡有興作皆並役於一時是以功未成而財食告匱爲今之計宜令所在有司檢勘某水利害大某水利害小某水至急某水差緩其最大而急者則今嵗修之次者明年修之次者又明年修之則興作有序民不知勞而其工費之資亦可以先時而集矣但方今嵗時荒歉公私俱絀旣不可加斂於民而內帑又不敢望乞將見年未完錢糧系解大戶侵欺者督令有司設法淸追數十餘萬兩存畱在官略仿宋臣範仲淹以官糧募饑民修水利之法行令有司查審應賑人數籍其老病無力者爲一等壯健有力者爲一等無力者日給米一升聴其自便有力者日給米三升就令開濬通將前項官銀及賑濟錢糧一體通融給散各令造冊查考則官不徒費民不徒勞所謂一舉而兩利者也丘濬大學衍義補井田之制𨿽不可行而溝洫之制則不可廢今京畿之地地勢平衍率多洿下一有數日之雨卽便淹沒不必霖潦之久輒有害稼之苦農夫終嵗勤苦盻盻然而望此麥禾以爲一年衣食之計賦役之需垂成而不得者多矣良可憫也北方地經霜雪不甚懼旱惟水澇之是懼十嵗之間旱者什一二而潦恆至六七也爲今之計莫若少仿遂人之制每郡以境中河水爲主又隨地勢各爲大溝廣一丈以上者以達於大河又各隨地勢各開小溝廣四五尺以上者以達於大溝又各隨地勢開細溝廣二三尺以上者委曲以達於小溝其大溝則官府爲之小溝則合有田者共爲之細溝則人各自爲於其田每嵗二月以後官府遣人督其開挑而又時常巡視不使淤塞如此則旬月以上之雨下流盈溢或未必得其消涸若夫旬日之間縱有霖雨亦不能爲害矣朝廷於此又遣治水之官疏通大河使無壅滯又於夾河兩岸築爲長堤髙一二丈計則眾溝之水皆有所歸不至溢出而田禾無淹沒之苦生民享收成之利矣是亦王政之端也

嚴訥水利圩圖論今天下以墾田當司農鉅供者蘇松爲最蘇松介在湖海厥土塗泥利害以水圩岸者所以隄水而田卽周禮稻人匠人所掌塗防者也田甚下濕岸則陡立如城河循其外而中田焉禾在田𨿽芃芃起矣而河流猶出其上舟行者蓋俯而窺也岸或咫隙莫禦而田且沛澤矣其田之最髙阜去水逺而水不及漑者則又終古舄鹵田在上下壤之間土厚而水深則號膏腴以其得水蓄泄可爲旱澇備而所能蓄泄者以有圩岸耳嵗苦旱則河之水續桔橰而上以入於田河不坼田不乏漑嵗苦潦則戽水出於河而岸障之𨿽勞人力不盡待命於天自三江道湮疏濬失宜恆雨注積而無從尾閭也水襄於岸寸許而膏腴汨爲巨浸不能與下濕者論良瘠矣廟堂深爲國計軫念民瘼枚擇憲臣専董水政林公承簡書之重躬橇載之勤周爰咨諏尋源徹委決壅導積滌茹存匯塘之浦之涇之港之溪之閘之以爲宣節之大計者旣殫厥心矣條縷其目知圩岸爲切務而修築焉卑令髙缺令補廢令興薄令培而厚浮令杵而堅規畫旣定先有司而躬督察之凡閱嵗而次第告成故老相傳以爲正徳庚午嘉靖辛酉才淫雨匝旦漂沒無算今浹旬彌月而民幸不悉魚者先見之豫圖而成勞之陰賜也

張瀚淮鳳墾田議往年出守廬陽巡行阡陌勸民開塘蓄水又嘗往來鳳淮兩府之間一望數十里皆紅蓼黃茅大抵多不耕之地間有耕者又苦天澤不時非旱則澇蓋雨多則橫潦彌漫無所歸束無雨則任其焦萎救濟無所資夫水土不平耕作無所施力必先度量地勢髙下跟尋水所歸宿濬河以受溝之水開溝渠以受橫潦之水官道之水設大堤以通行偏小之邨亦增卑以成徑惟欲於道傍多開溝洫使接續通流水由地中行不占平地又度低窪處所多開塘堰以瀦蓄之夏潦之時水歸溝塘亢旱之日可資灌漑髙者麥低者稻平衍地多則木棉桑枲皆得隨宜樹藝土本膏腴地無遺利徧野皆衣食之資矣

圖書編論浚渠築堰禹之治水不過曰決九川距四海濬畎澮距川而已而天下之言智者莫逾焉何哉洪範五行水曰潤下知水之性潤下則知禹之治水矣是故先決九川以導於海使水之大者有所歸次濬畎澮以距於川使水之小者有所泄此所以九州同四隩宅而萬世永利也商之衰也五行之官世失其業周人始命遂人十夫爲溝百夫爲洫千夫爲澮萬夫爲川而溝洫之制始立稻人以瀦蓄水以防止水以溝蕩水以遂均水以列捨水以澮瀉水而溝洫之制益詳至於匠人氏又辧其深廣之度而通其蓄泄之宜其法可謂盡善矣然周人豈夷陵谷而爲之哉亦不過因其自然之利而修伯禹之故而已周之衰也遂人稻人匠人之官又世失其業列國之君皆自利以病人國暴秦之興又廢溝洫開阡陌而水利廢矣是故孫叔敖起芍陂則楚受其惠文翁穿溲口則蜀以富饒史起鑿漳水於魏則鄴傍有稻粱之詠鄭國導涇水於秦則谷口有禾黍之謡許景山復蕭何之故堰則興元之荒瘠復爲膏腴趙尙寛修召信臣之故渠則南陽之防鹵變爲沃壤之數君子者孰非因其自然之利而修其已然之法哉謂之得周官之遺意亦可也國家司空有總職水利有専官省以督之府府以督之縣而縣之陂塘圩堰又莫不有長重以憲臣之稽察皆以湣惠元元而興水利也然遇水旱民輒告病者是必有其故矣此無他陂塘圩堰之長皆失其業而郡縣長吏又莫之省憂故也欲修周官之職加疏濬之功通灌漑之利絕漂沒之患甚盛心也愚者以爲周官之職不可卒復而溝洫之遺意尙亦可尋周官曰溝必因水勢防必因地勢蓋溝以導水不因水勢則其流易壅防以止水不因地勢則其土易壞爲今之計莫若申飭郡縣長吏督率陂塘圩堰之長察水勢之曲直原地勢之髙卑可堤則堤可決則決因陂塘圩堰之舊加疏濬築塞之功而又嚴侵占之禁明考課之法則灌漑之利興漂沒之患免矣𨿽然賈讓有言曰立國居民疆理土地必遺川澤之利分度水勢所不及大川無防小水得入陂障卑下以爲圩澤使秋水多得所休息左右遊波寛衍而不迫此誠萬世水利之上防又古之畿甸數百畝之田必溝數十溝之水必川數大川之水必就窪而爲湖溝因水潄防因水淫淵因水罄折而向於渠爲湖爲渚也湖渚多而天下西北之水不助河而爲暴然後數千里中原之地可樹藝而農唐虞之盛由五事宣八風雨時若無崩竭淫溢之災無轉漕輸將之費而封濬分畫功臻於永賴此謂本務又伊洛水田議河南本有水利可以興水田古之人蓋嘗爲之矣如太陽三渠去府城南十里而近分洛水以漑田者宣利渠去永寧縣南三里而近又有新興萬箱等渠皆亦分洛水以漑田者伊陽渠去嵩縣東十里而近永寧渠去嵩縣南六里而近又有鳴臯順陽濟民等渠皆分伊水以漑田者而盧氏縣之東澗水則嘗析而爲渠流入於城中以灌蔬圃者也可以灌蔬圃則亦可以灌田興水田之利也至於伊洛瀍澗載在經史流經府城外夏秋間每泛溢而東者寧不可以隄障之車戽而耕種爲水田乎蓋其人習於種旱谷憚於胼手胝足之勞而又不諳埂塍之制不慣於栽插耘耔之方術也聞永寧嵩縣亦已有水田其民頗稱饒裕予方欲募召能作水田之人於蘇松及永寧嵩縣之已有成效者以分教乎凡伊洛三川之民興秔稻之利於此一方而惜乎不久卽遷官去入閩矣洛民每苦糧重疏欲與汝南道丈地而均糧格不行倘水田之利成每畝可收谷三四鐘其每畝所上糧一斗比之蘇松猶爲輕則卽不盡水田以水田與不水田相防錯爲輕重數年以後嵗稍多收民間亦或稍致饒裕如永寧嵩縣也糧則稍重於輸將不爲難予請輕折而不得欲興水田以利斯民而以轉官去不獲遂心又以爲大夫士亦安於故常而不樂爲此也且著爲議以告後來者

又江西水利議江西列郡爲州者一爲縣者七十有二陂塘無慮數萬有奇以興一方之水利宜大有益於民事者乃今修濬方新而旋復壅決所在控告者月無虛牘而民事無補矣推原其故則以溝洫久廢互相因循莫爲修舉曰富彊自爲封殖也曰貧瘠苦於資計也曰勢分而眾心易媮也曰利鉅而當事易撼也又其大者江湍湖匯勢易毀齧而平豊等處一決輒數百丈彭蠡四際一漲率爲巨浸膏腴污萊人謀無措也且職水利者奉上官之檄至捉裏胥以支應致使旱漧水溢待命於天或者歸諸气數適然委之無可柰何焉非民之利也昔唐韋丹爲江西觀察築隄捍江爲陂塘五百餘所漑田萬有二千頃功徳被於八州玆江右之地當當時故趾彼旣築以利民若此況於數百載之後求其故智安得借口於杜亞先事之無功而並棄賈讓之下防乎是故在髙原宜鑿池引水以資其利在下隰宜築隄開港以殺其勢門閘不復修舉壩堰之防猶可行也民力宜卹三時務農之後亦可勞也専利之禁必嚴而曲防者有罪議貸之令必申而惰事者無赦擇賢吏焉専其委任俾利建百年勿惜一時之費計安萬姓勿卹一人之讟如是而水利不興未之見矣

滇南水利防滇南水利於天下猶之彈丸黑子也然而滇之人非谷不養谷非農不入農非水利不殖夫曲靖之水洱海之旱患之久矣而未聞有治之者不重也曲靖之水前未有也蓋諸山源水合流南出東則東山西則眞峯山束焉中爲艸場舊稱荒海水至以通流水去以牧馬旣而馬廢不牧地聴開墾稍稍築圍然未甚也近十嵗間則悉覈而徵之於是起圍徧於荒海而水之所委無幾矣乃始嵗嵗患潦而民之黃糧軍之屯糧胥病矣及水之盛則或決圍而圍田亦病矣夫其所爲病如此治而愈之非難也而有不能者蓋有二焉官不能捐稍入之利而武弁豪右窟穴其間者倡爲成功之說忍而不能去柰何其以小利害大事也謂宜博詢利害卽不盡除猶當先其甚者去之官減其額嵗嵗稍除期以水不爲災而止可矣故曰審計爲急也洱海之旱非他也梁王山之水分流而下者故皆有壩蓄之諸甸今略已湮廢而靑海周官海之流亦罔瀦蓄以故一遇恆赤地千里而莫之救也夫陂塘蓄泄前人經營以爲水計慮者甚悉也其始之稍隳以補苴易矣則廢而任之以至於大壞而有司者猶莫以爲意避擅興之嫌偸恬靜之譽需秩滿遷次則去之耳後來繼今者又復盡然非課之章程厲以誅賞此病不除故曰課功爲急也𨿽然滇之水利非獨此也鄧川之龍泉勢將齧川永昌之疊水河每患淤塞其他源委當講者亦多矣

欽定授時通考卷十六

欽定四庫全書

欽定授時通考卷十七

土宜

水利三

徐貞明請修水利疏臣惟神京鞏據上游以禦六合兵食厥惟重務宜近取諸畿甸而自足夫西北之地夙號沃壤皆可耕而食也惟水利不修則旱潦無備旱潦無備則田裏日荒遂使千里沃壤莽然彌望徒枵腹以待江南非防之全也臣聞陜西河南故渠廢堰在在有之山東諸泉可引水成田者甚多今且不暇逺論卽如都城之外與畿輔諸郡邑或支河所經或澗泉所出可皆引之成田北人未習水利惟苦水害而水害之未除者正以水利之未修也蓋水聚之則爲害而散之則爲利今順天眞定河間等處地方桑麻之區半爲沮洳之揆厥所由以上流十五河之水而泄於貓兒一灣欲其不泛濫而壅塞勢不能也今誠於上流疏渠濬溝引之成田以殺水勢下流多開支河以泄橫流其澱之最下者畱以瀦水澱之稍髙者皆如南人圩岸之制則水利興而水患亦除矣此畿內之水利所宜修也臣又嘗考元史學士虞集建議欲於京東瀕海地方如浙人築塘捍水成田惜其議中格今自永平灤州以抵滄州慶雲之境地皆萑葦土實膏腴集議斷然可行當全盛之時河漕嵗通而思患預防紛然獻議獨於集議尙廢焉未講若仿其意招撫南人築塘捍水𨿽北起遼海南濱靑齊皆可成田有不煩轉漕於江南而自足者其思患預防之深意又不止於開河通漕而已此瀕海之水利所宜修也議者或以水利久廢驟而行之必役重而民擾勢逆而功難臣以爲不然蓋施爲緩急在當時酌而行之耳民所素業者姑置勿問而荒蕪不治人所共棄者從而經略其端則不棄者羣起以效力矣功力難施者姑置勿問而勢順費省功力易成者從而經略其端則難成者以漸而就緖矣順民之情因地之勢亦何憚而不爲哉伏乞勅下工部酌議覆請特命憲臣實心爲國爲民者假以事權不沮浮議需以嵗月不求近功將畿輔諸郡及京東瀕海水利相度土宜率先修舉或撫窮民而給其牛種或任富室而緩其科稅或選健卒而分建屯營或招南人而許其占籍諸凡招徠勸相俱許便宜行事俟行之稍有成績次及山東河南陜西等處地方將江南嵗運酌量攺折助其費而究其功東南之嵗運漸減西北之儲畜常裕不惟民力可紓而國計永保於無虞矣

劉鳳續吳錄蘇之三江曰吳淞江曰婁河卽婁江曰黃浦卽東江昔嘉定尹龍晉以禦史左官濬治吳淞百年以來淤滯民大被其利名之禦史河方鑿地時獲一石上云得一龍江水通蓋豫記之矣近巡撫海公復疏之後乃専官以憲令督視者累手蓋吳利水稻其丰穰惟在水之節宣得其所昔單諤有書繼則沈憲副圖志尢詳實不越禹貢所云三江旣入震澤底定二言也農政全書淞江之側有小聚落名三江口酈善長云淞江自湖東北逕七十里至江口分流謂之三江口吳越春秋載範蠡去越乘舟出三江口入五湖皆謂此也三江卽禹貢所指者宜興士人單諤著吳中水利書其說謂蘇湖常三州水瀦爲太湖湖之水溢於淞江以入海故少水患今吳江岸界於松江太湖之間岸東則江防西則湖江東則大海也自慶曆二年欲便糧道遂築此隄橫截江流五十里遂致大湖之水常溢而不泄浸灌三州之田又覩岸東江尾與海相接之處菱蘆叢生沙沱漲塞而又江岸之東自築岸以來沙漲今爲民居民田𨿽增吳江一邑之賦而三州之賦不知反損幾百倍矣今欲泄太湖之水莫若先開江尾茭蘆之地遷沙村之民運其所漲之泥然後以吳江岸鑿其土爲木橋千所以通糧運隨橋谹開茭蘆爲港走水仍於下流開白蜆安亭二江使太湖之水由華亭靑龍入海則三州水患必減元祐中東坡在翰苑奏其書請行之

吳恩吳中水利記蘇州之地北枕長江東表溟海而水泉之勢則與江平故曰平江郡然江水復髙於海而平江之水決之赴海則順導之出江則平是以禹開三江於內地決震澤之瀦由三江以入海而底定之功垂之百代逮至有宋則因吳越錢氏舊議決湖水以入子江而其地之髙下不甚相懸所以易爲通塞也唐人竊見一時利害輕視禹迹不尋三江之舊而遂築長隄橫截江湖之上凡四十五里以通漕舟今寶帶橋一路是也所賴以泄湖波之怒下通吳淞者則有松陵治東之出耳而元人又有垂虹石梁之築𨿽足以爲公私病涉之利而於東南經久之規殆未嘗有深思逺慮以及之者矣故其橋洞𨿽設而梗塞日滋沙淤寖髙而咽喉益隘終不若宋時木橋之爲得也今二橋不可去而三江之上流實在於此今欲順其歸海之勢而議者欲去二橋兩旁之塞大濬而擴淸之使其深廣峻發此一說也惟不得禹之故道而範文正公乃欲導之以出子江於是有開濬白茆之議蓋因唐郡守李人原開常熟塘借湖水以救旱而後人因之以分太湖之水耳議者又欲分太湖之上流於是單諤欲開濬百瀆橫塘以分荊溪之流又欲濬石隄江尾茭蘆之地攺木橋以通壅蘇文忠公獨取其說上之於朝乃謂𨿽增吳江一縣之稅顧二州之逋失者蓋不貲也獨以開江又不能經久通利於是郟亶論其不便蓋自沿江東自江陰逶常熟太倉一路髙阜之地謂之堈身凡三百餘里濶厚亦不下數十里其土麄而髙燥理椎結此天所以限長江而奠生民者也其中則爲低下之田爲圍百萬畝其南則有太湖之壅憑陵於上一遇水澇則泛溢旁出以蕩沒低田無所於救民命所寄國需所出遂爲魚龍之宮識治者蓋所不忍而必欲爲之所者矣且水澇之年江水必漲今鑿堈身以出湖波是引湖水以浸低田而出江之流又未免爲江潮之壅遏則倒流入田其勢亦易見矣又江潮之入也常速出也常緩不幾嵗月淤積泥沙其塞可期而待也而其子郟僑復申其說識者又多采之今欲不廢已成之隄橋又欲疏通久長之利則必悉舉眾議而於奮入蕪湖之水限之不使東注復修常州十四瀆北出之防而下之江陰則於太湖之上流可以分殺矣又於吳江江尾之壅決去不疑而下開澱山湖以便吳淞江之入如是而始通白茆入江之路則可久得其益也永樂中夏忠靖公開濬白茆通八十九年而今開鑿不過二十年而塞者得非人力有缺也如錢氏之撩淺軍歟得非隄防未至也如宋人之設閘畱淸駛以導之歟得非濬法未詳也如古之曲則深直則塞歟凡此皆可細究而通謀盡利之方厚民益國之務莫有急於此時者矣然置閘之法則不可比京口江陰之例蓋京口借江水以通漕不得不閘以禦其去江陰地居常熟之上江水尢髙其外潮之入也有時而內水之出也有限故亦可閘非比白茆之口卽今已一百餘丈矣若欲置閘則必厚築兩旁厚築兩旁則內水之出也益隘將欲疏之適以阻之矣然欲畱淸水以滌淤沙則如之何謂宜大疏兩旁支港使節節深濬橫置木閘大則石閘俟潮來卽閉潮退卽開庶可少得導沙之益矣然撩淺之夫則終不能廢也其撩淺之法募人爲卒官爲雇值設四指揮以督事今若用之則指揮不必設而以各縣治水縣丞主之官爲雇卒而又有本府水利通判督之於上使憂勤相須以期事功事不有益矣乎夫東南諸郡國家之外府也而蘇之貢賦又半於東南一遇旱澇至於逋亡者不知有若干人於玆矣隄防之修旱暵之備實有不可緩焉者若救旱之法則必先於近山髙阜之地多爲積水池如前人開鑿穹窿支溝瀦蓄雨泉以待用而於堈身之地則使多穿陂塘而又必官爲之處上下提督則百錢石米之富可復見於今日也然此其大略也來源去委並列於後

一太湖所受之水吳爲澤國其藪具區其浸五湖又曰震澤曰笠澤卽今太湖也酈道元曰萬水所聚觸地成川一自建康常潤宜興由荊溪以入一自天目宣歙臨安苕霅諸溪以入周圍五百里浸泆三州而瀦聚汪洋盈溢東注則皆東南出吳江奔流分三道以入海謂之三江禹治之舊迹也

一三江遺迹史記正義吳地記所載三江並難防究唐宋土人所稱獨指吳淞一江爲存耳今考之吳縣齾塘卽俗人所謂鮎魚口北折經郡城之婁門者爲婁江從吳江縣長橋東北合龎山湖者爲淞其自大姚分支入長洲縣界滙澱山湖東出嘉定縣界合於黃浦經嘉定之江灣靑浦東北行名吳淞江者爲東江

一太湖小支其東出胥口與別流滙於石湖復東行抵郡城折北至閶門婁東至常熟塘下入白茆浦其分水墩北走觀瀆橋散出楊涇者皆入常熟塘其合沙湖者入昆山至和塘直入太倉者歸於海及分合於吳淞江向東而行

一吳江右隄隔塞江路自唐元和中刺史王仲舒築石隄以達松江糧運長亙數十里橫截江路隄外爲江隄內爲湖𨿽橋洞僅通五十三處名曰寶帶橋而宣泄細�終不輕快回流積淤漸盤蘆葦而向所謂可敵千浦之江遂爲淺渚平沙之境矣當時經制權宜實爲有益不虞水道漸塞竟爲諸郡良田之梗也

一垂虹橋復阻東流之勢自石隄橫截江路所恃以東注者淞陵治東之泄也但湖水爲石隄所拘湍怒流急遂折縣治之旁爲二於是風濤盛而公私隔矣慶曆中縣尉王庭堅作木橋以利來往而吳淞江獨眇然通利至元泰定中州判張顯祖遂構石梁而虛洞列至六十之外僅如管窺蓋不知前人立木之意也遂使流沙日壅裹湖水而不得出而山原溪洞之來又成日至其泛溢自恣彌浸淫無怪乎其然矣

一澱山湖狹隘不能展舒吐納吳中諸湖惟澱山爲最下而界於昆山吳江長洲之間南屬華亭而太湖之水入於淞江借此以爲傳送者也元時尙有僧寺特立湖中而今則寺在良田之中則水路之隘可知矣議者欲復辟其故道暢而通之則未易爲力然此湖獨爲低下而吐納之機實在於此則其說或可采也

一白茆河形夫水性帶東南則稍下帶北則稍髙而今之白茆則直向東北合亦從其下趣之勢因其勢而利導之古之善經也而近年開鑿已非夏忠靖舊開之路是以通塞久近爲驗較然矣其必於近江二三十里處相其形便開向東南以從其性或可久得其利也一夾浦橋不可立湖自大姚分支一從柳胥港瓜涇而北又一從吳江縣北門委直北至夾浦橋而入以下吳淞此僅一之存耳國初嘗有石梁爲水齧廢而周文襄公乃使造舟爲梁鎖兩端而中貫之以通行者至今爲便而近者鄕人又謀疊石此政不可許也

一疏通次第大旱暵之年來源必少霜降水涸可以賦功若使先疏上源則下流必壅合無先啟白茆之路乎其次則七了浦又其次則吳江隄長橋之導而又其次則理百瀆以北以下江陰之江分荊溪之注又次則理宣歙九陽江之水以入蕪湖而中間各縣隄渠水竇之設則分投就近得利之家隨宜開浚則施工之日遂爲三州有秋之望矣

一開江始末夫田租始加於漢唐而徵輸遂極於後代徵法愈倍則耕法愈詳何者民之苦於不得已也故沿江之民鑿堈身以救旱而於其中低窪之處了不相涉而水澇之年則太湖被隄橋之壅泛溢彌漫而各縣之低田遂成巨浸於是內水髙而江水下而見者遂欲決之以入於江此開江之說所由起也暫時處置實爲有益及至江水復漲則內水髙而不得出亦有時而然者此皆一時所見而欲節宣不費永益良田以無失東南之利者則人事之修不可以不詳定也然禹治震澤則分疏東南之流以歸於海無紛紛多事而後人開江得一益或生一事至紛紜補葺煩切而不可救而又不能已者何也蓋自井邑丘甸之設則必有卒兩軍師之制水利之興則江防不可不畱意也一自江陰之江開始以通魚鹽之利耳而竟開北兵窺南之路僞吳守之以捍吳而國家得之以入金陵一自福山之江開爲張士誠襲蘇之逕而國家亦因之以取吳一自許浦白茆之江開而金人每於此窺宋其後李寶破敵兵於此遂設許浦軍而白茆乃有制置節度之設宿重兵而恆恐其不足一自劉家港之江開而元人以之通海運交六國市舶而朱淸張瑄之徒爲患不絕其後二人招懷而海邊之軍鎭遂相望而列矣然永樂中尙有倭賊之冦又設守禦千戶所於崇明沙今縱不能如禹之行水而上下煩勞則皆開江之利啟之也然地維開張本爲國家之用而竊發時見未淸消弭之源則其惇本厚民之實力田務農之政誠不可漫爲之說者矣但積沙旣爲漲灘而富家因爲已有是以客土恃勢力以負國暴水縱積怒以困民其害相因而不解也

復鏡湖議會稽山陰兩縣之形勢大抵東南髙西北低其東南皆至山而北抵於海故凡水源所出總之三十六源當其未有湖之時水蓋西北流入於江以達於海自東漢永和五年太守馬公臻始築大隄瀦三十六源之水名曰鏡湖隄之在會稽者自五雲門東至於曹娥江凡七十二里在山陰者自常喜門西至於小西江一名錢淸凡四十五里故湖之形勢亦分爲二而隸兩縣隸會稽曰東湖隸山陰曰西湖東西二湖由稽山門驛路爲界出稽山門一百步有橋曰三橋橋下有水門以限兩湖湖𨿽分爲二其實相通凡三百五十有八里灌漑民田九千餘頃湖之勢髙於民田民田髙於江海故水多則泄民田之水入於江海水少則泄湖之水以漑民田而兩縣湖及湖下之水啟閉又有石牌以則之一在五雲門外小淩橋之東今春夏水則深一尺有七寸秋冬水則深一尺有二寸會稽主之一在常喜門外跨湖橋之南今春夏水則髙三尺有五寸秋冬水則髙二尺有九寸山陰主之會稽地形髙於山陰故曾南丰陰述杜杞之說以爲會稽之石水深八尺有五寸山陰之石水深四尺有五寸是會稽水則幾倍山陰今石牌淺深乃相反蓋今立石之地與昔不同今會稽石立於瀕隄水淺之處山陰石乃立湖中水深之處是以水則淺深異於曩時其實會稽之水常髙於山陰二三尺於三橋閘見之城外之水亦髙於城中二三尺於都泗閘見之乃若湖下石牌立於都泗門東會稽山陰接壤之際春季水則髙三尺有二寸夏則三尺有六寸秋冬季皆二尺凡水如則乃固斗門以蓄之其或過則然後開斗門以泄之自永和迄我宋幾千年民防其利祥符以來並湖之民始或侵耕以爲田熙寧中朝廷興水利有廬州觀察推官江衍者被遣至越訪利害衍無逺識不能建議復湖乃立石牌以分內外牌內者爲田牌外爲湖凡曰牌內之田始皆履畝許民租之號曰湖田政和末郡守方侈進奉復廢牌外之湖以爲田輸所入於府自是環湖之民不復顧忌湖之不爲田者無幾矣隆興攺元十一月知府事吳公芾因嵗饑請於朝取江衍所立石牌之外盜爲田者盡復之凡二百七十七頃四十四畝二角二十二步計工度廬先從禹廟後唐賀知章放生池開濬百餘日訖工每嵗期以農隙用工至農務興而罷然次鐸出入阡陌詢故老面形勢度髙卑始知吳公未得復湖之要領夫爲髙必因丘陵爲下必因川澤豈有作陂湖不因髙下之勢而徒欲資畚插以爲功哉馬公惟知地勢之所趨橫築隄塘障捍三十六源之水故湖不勞而自成歷嵗滋久淤泥塡塞之處誠或有之然湖所以廢爲田者非直以此也蓋以嵗月彌逺湖塘旣寖壞斗門堰閘諸私小溝固護不時縱辟無節湖水盡入江海而瀕湖之民始得增髙益卑盜以爲田使其隄塘固堰閘堅斗門啟閉及時暗溝禁窒不通則湖可坐復民𨿽欲盜耕爲尺寸田不可得也紹熙五年冬孝宗皇帝靈駕之行府縣懼漕河淺涸盡塞諸洞門固防諸堰閘𨿽當霜降水涸之時不雨者逾月而湖水僅減一二寸湖田被浸者久之訖事決隄開堰放斗門水乃得去是則復湖之要又較然可見者也夫斗門堰閘陰溝之爲泄水均也然泄水最多者曰鬥門其次曰諸堰若諸陰溝則又次焉今兩湖之爲斗門堰閘陰溝之類不可殫舉大抵皆走泄湖水處也吳公釋此不察從事於開濬亦誤矣故吳公所開湖才數年皆復爲田故湖廢塞殆盡而水所流行僅有從橫枝港可通舟行而已每嵗田未告病而湖港已先涸矣昔之湖本爲民田之利而今之湖反爲民田之害蓋春水泛漲之時民田無所用水而耕湖者懼其害已輒請於官以放斗門官不從相與什伯爲羣決隄縱水入於民田之內是以民常於春時重被水潦之害至夏秋之間雨或愆期又無瀦蓄之水爲灌漑之利是兩縣無處無水旱監司府縣亦無嵗無賑濟利害曉然甚易知也然則湖豈可不復乎道聴塗說者方以闕上供失民業爲說是不然夫湖田之上供嵗不過五萬餘石兩縣嵗一水旱其所損所放賑濟勸分殆不啻十萬餘石其得失多寡蓋已相絕矣湖之爲田若蕩地者不過餘二千頃耕湖之民多亦不過數千家之小利而使兩縣湖下之田九千頃民數萬家嵗受水旱饑饉而弗之卹利害輕重亦甚相逺況湖未爲田之時其民豈皆無以自業乎使湖果復舊水常彌滿則魚鼈鰕蟹之類不可勝食茭荷菱茨之實不可勝用縱民采捕其中其利自溥何失業之慮哉次鐸論載旣畢又有援執舊說而詰之曰從子之說不必濬湖使深必須增隄使髙且懼隄髙壅水萬一決潰必敗城郭於時爲之柰何是又未知形勢利害者也夫水之湍急者其地或狹不能容於是有衝激決溢之患今湖之水源不過三十六所而湖廣餘三百里以其地容其水裕如也況自水源所出北抵於隄及城逺者四五十里近猶一二十里其水勢固已平緩於衝隄也何有且隄之去漢如此其久是必有虧無增今誠築隄增於髙者二三尺計其勢方與昔同昔不慮其決而今顧慮之何哉

陳槖夏蓋湖議槖前因至上虞境內過夏蓋湖而備究湖田之爲害實吾民今日倒懸之苦有不得不言者古人設陂湖以備旱嵗王仲薿建請以爲田乃引鑑湖自然淤澱已成田陸爲說又有不妨民間水利之語其欺罔甚矣【徐光啟曰凡湖皆自然淤澱但不宜多作田以盡之使水無所容耳】然佃戶占請之初各有畝數不敢侵冒當時湖之爲田者才十二三佃戶止於髙仰處作防未敢涸湖以自便民田尙被其利但滀水不如曩日之多故諸鄕之田嵗嵗有旱處比年以來冒占不已今則湖盡爲田矣以夏蓋湖推之諸處可以類見槖所知者止上虞余姚其它四邑皆不及知上虞余姚所管陂湖三十餘所而夏蓋湖最大周回一百五里自來防注上虞縣新興等五鄕及余姚縣蘭風鄕此六鄕皆瀕海土平而水易泄田以畝計無慮數十萬惟借一湖灌漑之利今旣涸之爲田若雨不時降則拱手以視禾稼之焦枯耳其它諸湖所灌注皆不下數百頃植利人戶倚以爲命而乃盡奪之一遇旱暵非惟赤子饑餓僵踣道路而計司常賦虧失尢多𨿽盡得湖田租課十不補其三四又況每遇旱嵗湖田亦隨例申訴官中檢放與民田等昨見上虞丞言曾防上司差委相度湖田利害因防對靖康元年建炎元年湖田租課除檢放外兩年共納五千四百餘石而民田緣失陂湖之利無處不旱兩年計檢放秋米二萬二千五百餘石只上虞一縣如此以此論之其得失豈不較然民間所損又可見矣但當時以湖田租課歸禦前與省計自分兩家𨿽得湖田百斛而常賦虧萬斛嬖幸之臣猶將曰此百斛者禦前所得也不剏湖田何以有此省計虧羨我何知哉今湖田租課旣充經費則漕臺郡守固當計其得失之多寡而辧其利害夫公上之與民一體也有損於公有益於民猶當爲之況公私俱受其害可不思所以革之耶建炎二年春邑民嘗訴湖田之害於撫諭使者使者下其狀於州縣上虞令陳休錫遂悉罷境內之湖田翟帥以未得朝廷指揮數窘之陳不爲變是嵗越境大旱如諸曁新嵊赤地數百里農夫無事於銍艾獨上虞大熟余姚次之餘姚七鄕通江潮防注兼有燭溪湖等數處不可作田不曾廢故亦熟而上虞新興等五鄕被夏蓋湖之利尢爲倍收其冬新嵊之民糴於上虞余姚者屬路不絕向使陳令行之不果則邑民救死不暇況他境乎夫以一縣令尙能爲之槖之所望於左右宜何如

王廷秀水利議鄞縣東西凡十三鄕東鄕之田取足於東湖俗所謂前湖是也西南鄕之田所恃者廣徳一湖環百里周以隄塘植楡柳以爲固四面爲斗門碶閘方春山之水泛漲時皆聚於此溢則泄之江夏秋交民或以旱告則令佐躬親相視開斗門而注之湖髙田下勢如建瓴閱日可浹𨿽甚旱亢決不過一二而稻已成熟矣唐貞元中民有請湖爲田者詣闕投匭以聞朝廷重其事爲出禦史按利否禦史李后素銜命詢咨本末利害之實錮獻利者置之法湖得不廢後素與刺史及其寮一二公唱和長篇記其事刻石詩記湖之始興於時已三百年當在魏晉也國初民或因淺澱盜耕有司正其經界禁其侵占太平興國中鄞之惡民窺其利而欲私之復進狀請廢湖朝下其事於州州遣從事郎張大有驗視力言其不可廢且摘唐禦史之詩敍致詳致記於石刻熙寧二年知縣事張詢令民濬湖築隄工役甚備曾子固爲作記歷道湖之爲民利本末曲折以戒後人不輕於攺廢也元祐中議者復倡廢湖之說值龍圖舒亶信道閒居鄕裏痛詰折之記其事於林村資壽院緣云亭壁間謂其利有四不可廢久之有兪襄復陳廢湖之議守葉棣深罪襄不得騁遂走都省獻其防蔡京見而惡之拘送本貫政宣間淫侈之用日廣茶鹽之課不能給宦官用事務興利以中主欲一時佻躁趨競者爭獻括天下遺利以資經費率皆以無爲有縣官括民膏血以應租數時樓異試可丁憂服除到闕蔡京不喜樓而鄭居中喜之除知隨州異時髙麗入貢絕洋泊四明易舟至京師崇寧加禮與遼使等置來逺局於明中樓欲捨隨得明會辭行上殿於是獻言明之廣徳湖可爲田以其嵗入儲以待麗使往來之用有餘且欲造畫舫百柁専備麗使作涉海二巨航如元丰所造以須朝廷遣使上說卽攺知明州下車興工造舟而經理湖爲田八百頃募民佃租嵗入米僅二萬石於是西七鄕之田無嵗不旱異時膏腴今爲下地廢湖之害也

濬東錢湖議東錢湖一名萬金湖以其爲利重也在唐曰西湖蓋鄮縣未徙時湖在縣治之西也天寶三年縣令陸南金開廣之宋屢濬治周圍八十里受七十二谿之流四岸凡七堰曰錢堰曰大堰曰莫枝堰曰髙湫堰曰栗木堰曰平湖堰曰梅湖堰水入則蓄雨不時則啟閘而放之鄞定海七鄕之田資其灌漑茭葑蒓蒲荷茨滋漫不除湖輒湮塞淳熙四年魏王鎭州請於朝大浚之是年二月七日準尙書省札子爲魏王奏然當時所除茭葑未出湖堤旣復塡淤嘉定七年提刑陳覃攝守捐緡錢置田收租欲嵗給濬治之費朝廷許其盡復舊址而後來有司奉行不防田租侵移他用湖益湮寶慶二年尙書胡榘守郡請於朝得度牒百道米一萬五千石又濬之十月命水軍番上疊休且募七鄕之食水利者助役各給券食祁寒輟工明年春夏之交役再舉農不使妨耕兵不使妨閱募漁戶徐畢之十月七日告成胡公猶懼其無以繼也奏以嬴錢二萬八千三百四十七緡有奇增置田畝合舊谷額俾嬴三千令翔鳳鄕長顧永之主之分漁戶五百人爲四隅人嵗給谷六石隨茭葑之生則絕其種立管隅一人管隊二十人以轄之有防悉如請自此不薙葑者十六年幾無湖矣淳祐壬寅冬淛守陳塏因嵗稔農隙命制幹林元晉僉判石孝廣行買葑之防不差兵不調夫隨舟大小葑多寡聴其求售茭葑給錢各有司存初至數百人已而掉舟裹糧至者日千餘可見逺近樂趣向也淘湖所收率以佐郡家支遣至此方全爲淘湖之用元大徳間世家有以湖爲淺澱請以撩田若干畝入官租者時都水營田分司追斷復爲湖延祐新志所謂欲塞錢湖此其漸也後因鄕民告有司舉行淘湖拘七鄕有田食利之家分畝步髙下量撥湖葑隨田多寡濶狹俾浚之積葑於塘防然宿葑春泛冬沈次年復生則有司所行爲具文耳近年重修嘉澤廟有濯靈之異茭葑不泛荷芡蒓蘆生之者鮮然未足恃也但大旱之年放水湖下一舉而涸知其積淤年久蓄水至淺東鄕河道又皆淺澁舊稱一湖之水可滿三河半今僅一河而竭是可憂也又況職守者不謹辟啟碶閘傍湖人民通同漁戶每於水溢之時乘時射利私自開閘网魚泄水無度沿江堰壩又失修理日夜傾注於江防旱之防果安在哉其原置買葑田畝自元收入官明因之洪武二十四年本縣耆民陳進建言水利差官來董其事於農隙之時令七鄕食利之家出力淘浚𨿽能少除葑艸而根在復生況湖上溪澗沙土隨雨而下久不治則淤塞如舊矣

徐獻忠山鄕水利議予寓居吳興屢見各鄕旱災不收大受饑困山鄕平田旣少一遇旱暵泉流枯涸旣無所資坐以待斃有司者徒見下鄕平田頗有潤色不肯特爲奏免糧稅予按視其地皆坐不知水利之故元儒梁寅有鑿池漑田之議其略云畆之間若十畝而廢一畝以爲池則九畝可以無災患百畝而廢十畝以爲池則九十畝可以無災患予嘗至上虞之夏蓋湖觀之方知梁子之議可行而永久利民矣有志經國者當相視一鄕之中擇其最髙仰者割爲陂湖先均其稅額於眾利之民次營別業以招失田之戶大展陂岸使廣而多受𨿽亢旱之年不至耗涸從髙瀉下均資廣及沾潤一番可以經月𨿽有凶災不能及矣況陂湖之利魚鰕雜產茭葦叢生貧者資以養生富者因而便利大雨一注眾流復積前者旣瀉後者復蓄山鄕水利無逾此者故孫叔敖之芍陂汝南之鴻卻陂古人成績可以引見自非爲民父母者力主其事愚民誰肯割其成業者乎至於下鄕之田亦有髙亢不通資灌者莫若照依北方掘鑿大井上置轆轤汲引之利亦民自辦民可樂成不可謀始若出力任事維存乎人必須久任之方可有成功也【兪汝爲曰海邊斥鹵地方恃防塘隔絕鹽湖雨水洗去鹵性有圍築成田者築堤鑿河引內湖之水以資灌漑而水逺難致雨澤稍稀便乏車救十年三熟此與山鄕地形勢相類近年民間告明官府豁除掘損田畝之糧於田心中開積水溝爲夏秋車戽計凡溝溇多處其田多熟或於逺宅開池則近宅之地必有收成此蘇松沿海地方試之有成效者但細訪老農云每十畝之中用二畝爲積水溝才可救五十日不雨若十分全旱年分尙不免於枯竭況一畝乎大抵水田稻苗全賴水養炎日消水甚易以十日消水二寸計之五十日該消去田間水一尺卽二畝溝中亦不免於消水總計其潤是溝中常有五六尺之積斯足用耳豈可望於夏秋亢旱之日且稻苗生長秀實該用水浸漑一百二十日十畝取二畝作積水溝僅救半旱斯言非謬必於山原上勢相視窪下可蓄水處築圍大澤或環數里或環數十里上流之水涓涓不息庶足救濟全旱矣嘗與潘知縣鳳梧熟論西北墾荒之要潘云若計開田先計瀦水眞確見也】

林應訓興修水利文移稿爲照溝洫圩岸皆以備旱潦而爲三農之急務人人所當自盡者縱使官府開深江浦而各區各圖之溝洫圩岸不修則終無以獲灌漑之利杜浸淫之患也除幹河支港工力浩大者官爲估計處置興工外至於田間水道應該民力自盡爲此酌定式則出給簡明告示緣圩張掛仍刻成書冊給散糧裏令民一體遵守施行

一定式樣以便稽查吳中之田𨿽有荒熟貴賤之不同大都低鄕病澇髙鄕病旱不出二病而已病澇者則以修築圩岸爲急圩岸旣各髙厚𨿽有水溢自難潰入而淹沒之矣病旱者則以開濬溝洫爲急溝洫旣各深通𨿽遇旱漧自可引流而灌注之矣況開渠者勢必置土於圩旁築圩者理當取土於溝內二者又自有相成之機今後不必差官泛然丈量該府縣止分別孰爲低鄕當急修圩孰爲髙鄕當急開渠毎年府縣水利官先時議定開築之法如開溝洫不論舊時疏通與否其濶卽以兩旁老岸爲主其深務以一丈二尺爲率若相地宜應加深濶者聴決不許減少前數挑起之土務要置在舊隄之內就便防隄庶使雨水不能淋漓復流於河如附近有低田堪以培髙者卽以其土培之亦可至於極髙地方不用隄岸而土無堆放者亦卽就靠內一邊攤放蓋髙鄕多種荳棉一時不妨陸種挑得河深則灌漑自利內中田畝仍自不妨於水種也若惜此尺寸之地弗令攤土沿河堆積復入河中無水灌漑則內中田畝悉成枯槁矣至於築圍岸不論舊時完固與否其底濶務要一丈其面濶務要六尺其髙如底之數若應加髙厚者聴決不許減少前數如田過五百畝以上者便要從中增築一界岸一千畝以上者便要從中增築二界岸每界岸底濶四尺面濶二尺髙與外圩平防傍仍可栽種荳麥如極低鄕或近河蕩深處難於取土令民於圩內傍圩田起土增築岸外再築圩防一層髙止一半如階級狀岸上插水楊圩外植茭蘆以防衝激取土之田計所損量各田出銀津貼俟陸續防取河泥塡平照舊耕種永無後憂是所損者小而所益者大也若互相吝惜不分界岸卽如今年霪雨連旬洪水一發車【缺】不前全圩無望矣又有一等低窪田畝嵌坐中心無從蓄泄有願開鑿通河運泥增髙者聴廢田之價眾戶均認廢田之稅牽攤本圩照此式樣給示徧諭委官分頭區畫每一圩爲一圖明白貼說前件每一圖作二本一送縣備照一付圩甲諭眾俟至冬十月刻日出示興工一定夫役以杜騷擾各鄕溝洫圩岸𨿽有長短廣狹不齊然不過爲一圩之田而設也故田少則圩必小田多則圩必大而環圩之溝洫因之此水利此圩之田則當役此圩有田之戶矣各縣卽令塘長備開某圩周圍若干丈外環溝洫若干丈圩內之田若干畝某人得業若干畝共該圍岸若干丈不論官民士庶隨田起役各自施工如田橫濶一丈者築岸一丈【徐光啟曰此法誤要須計算本圩之田與本圩之岸平分丈尺不宜偏累近岸之田開河亦然多有一家數畝狹長之田全並河岸者旣盡壞其田復盡用其力非偏累乎】橫濶十丈者築岸十丈開河亦然對河兩家各開其半溝頭岸側非一家所能辦者計畝出夫眾共協力挨序編號置簿稽查仍備載前圖之後興工之日塘長不必沿門催夫徒取需求科派之議先期五日插標分段責令圩甲布告各戶某日興工聴其至期各行照段用力如式挑築

一設圩甲以齊作止塘長之設舉一區而言之也一區之中各有數圩計當僉殷實之家充之但一時僉報諸獘俱生或圖展脫或營冒充無不至矣各縣不必僉報卽以本圩田多者爲之𨿽其殷實與否不可知然其田旣甲於一圩之中則其人自足以當一圩之長矣興工之日塘長責令圩甲躬行倡率某日起工某日完工庶幾有所統領而無泛散不齊之獘中有業戶不聴倡率聴其開名呈治如圩甲不行正身充當或至別行代頂查出枷號示眾是圩之有甲也専爲本圩修濬而立工完卽罷非如里長有勾攝之苦亦非如塘長有奔走之煩𨿽一時倡率不無勞費然利歸其田又非若驅之赴公家之役者等也

一嚴省視以責成功訪得常年非不議行修濬而水利之官多不下鄕乃使各區塘長至縣報數或朔望遞結而已如此虛文何益實事今後興工之日各塘長圩甲務要在圩時時催督開濬工完未可便行開壩放水俱聴各府縣掌印官並水利官分頭親勘如一圩不完責在圩甲一區不完責在塘長輕則懲戒重則罰治本院與該道又不時間出以察之如一縣中有十處不完責在縣官一府有二十處不完則官又有不得不任其咎矣

一禁侵截以通便利訪得各鄕水利原自疏通近多豪家適己自便於上流要害廣插茭菱稍有淤墊卽謀佃爲田所司不察輕付執照亦有居民貪圖小利竭澤而漁沿流置籪及有挑出田內泥土增廣田圩堆放竹排木排橫截河港甚有上鄕全賴湖水灌漑姦猾人戶乃於浦口下流設堰橫截百般刁難然後放水入內又其甚者假以報稅起科遂侵爲己物瀦水専利以致田地灌漑無資若不通行嚴禁終爲水道之梗今後各府縣水利官責令各塘長圩甲凡有侵截之家卽便報出姑令攺正免罪至於灘田先年曾經丈量收入會計冊內無礙水道者姑聴如舊其未經徵糧者盡數報官開除荒政要覽萬曆戊子年水大蘇州自沈湖澱湖三泖抵松江一望滔天河水髙出田間數尺其一二隄岸髙厚處仍有不妨插蒔者乃知大澇時吳田盡可作湖百姓生命寄於隄岸蓋沿河隄圍阻截水勢成田田間各自成圩又借圩岸隔斷若隄岸不堅致卒然崩潰諸農作魚鼈矣蘇松地形卑下當震澤委流數郡山原之水從此入海若非年年濬渠築圍田卒污萊在所不免徐光啟量算河工測驗地勢法一量某河自某處起至某處止共實該應開河幾何丈尺每步五尺每二十步立一木界樁編定號數自某處起天字一號盡十號又起地字一號盡十號直編至某處止要見若干號數若干丈尺【每丈尺俱用官尺算每二步折一丈】

一量每號木界樁下兩岸準平相去今濶幾何丈尺木樁下老岸至河中心水底今深幾何丈尺算兩岸斜平至底見在河身空處每丈已得幾何方數中有防突又用法加減實該河身空處每丈已得幾何方數今照原議或新議所酌定河面應濶幾何丈河底應濶幾何丈應加深幾何尺算該木樁下兩老岸各去土幾何尺河底中心去土幾何尺河岸兩傍各去土幾何尺此號內十丈河身中共該起土幾何方數兩岸各用步弓量至二十步足此岸下定木樁人足抵樁立對岸人亦於步盡處站樁上人將矩度對岸準平對岸人豎起套竿權繩取直將套夾靠定套竿漸移向下兩岸取平對防人卽於平處站定或用土石記定樁上人用矩度對準人足或記處看在直景何度何分用地平測逺法算得河面濶處河狹者只用竹篾活步弓對岸量亦得次將丈竿豎起河中心權繩取直將矩極對準水面丈竿盡處用勾股量深法算卽得木樁至水面股數再加水深數卽得河底深數或用重矩勾股量深法亦得或於水際兩傍取平對準樁頂用重矩重表勾股量髙法算亦得或不用算法逕將套竿套定橫尺用豎尺那移逐步量下至水際總算豎尺多少數亦得或只於水次豎起一竹竿權繩取直依前兩岸取平法樁上人用矩極照看亦得後二法於淺狹河道用之尢便次將兩岸濶數河底深數用積方法算卽得河身見在每丈已得幾何方數中有防突亦用套竿量取髙下小步弓量取圍徑用堆積法扣算加減卽得現在實該河身方數次將議定河面應濶之數比照原濶應加幾何用木石記定卽於兩岸記處用套竿量至折半處卽今應用河底中處比原樁深幾何比照今議應深幾何卽得今應加深幾何或用二繩各長如今議濶數之半中用轆轤交接復用一繩記取尺寸系權墜下亦得或中系方空木用丈竿澑下亦得次於新河底中處用套竿量開如新議河底濶數盡處記定視其髙下卽知今應加深左傍幾何右傍幾何次將兩老岸加濶河底加深河底兩傍加深五法用積方法總算卽得此號內十丈河身中共該起土幾何方數注入號簿

一量見在河身面濶底深酌量定之數折中議定今應開面底二濶丈尺數及加深尺數河身底面腰深廣必須三法相稱方得上下相承不致坍壞若河底深濶岸勢髙峻不免隨時崩坍開濶河底虛費工力似應用前量深法量今木椿下至河底算定勾幾何股幾何幾何量取數處便見何等勾股方得免坍今新開勾股欲依舊數量行加勾減股不致大段懸絕大率要令勾數少於股數則上陂陀不致坍損兩股之間卽河底濶數就令稍狹政自無妨

一用眾測水驗今河底深淺酌量加深之數今見在河底深淺有不同若酌定加深尺數一槪開濬卽深者愈深淺者仍淺水走不順極易塡淤且前量下樁編號止據見在老岸未免髙下不齊所云量深諸法亦止據號樁下至本號河底未得通河準平就用矩極以漸量算亦止能測驗地勢若水走之勢西髙東下仍與地勢稍異必須水準方平但長流之水消長不易隨流測量一人可就此方潮汐每日再消再長時刻不同測驗未易必須用眾同時量度相應照前編定號樁若干卽每樁用兵夫一名各帶短槍或木棍一根不拘大小刀一把每隊長另帶銃一門並火藥火繩藥綫諸物照號樁編給號票令各守號樁約潮退將涸未漲時合境火礮應聲俱發礮響後各兵夫悉於各號河底中心將木棍量定水防用刀刻記回繳號票隨驗所刻水防尺寸注定票上編成號簿逐一扣算酌量加深之數卽河身砥平不致停積渾水以成淺淤若行此法與矩極防驗用前量深加濶之法便可絲毫不爽

一河工完後考驗課程果否如法河面河底濶數量法具前兩岸上用繩取直考驗俱易惟獨深數易殽如畱取樣墩卽可培髙如釘下樣樁便易拔起別有用活絡樣樁者亦可挖井取出有打水綫者亦恐中途節水作獘有用輪車推驗者河濶便難造施用有用木鵝推移者難施於未放水之河今只用前量深諸法如極深極濶者宜用勾股度髙度深法如河身稍狹欲求便易卽用套竿漸量法或慮遣委工役宛轉欹斜那移作獘卽用轆轤下繩方空下竿二法其轆轤方空或加三或加五以驗底濶直尢便此二法須極力挺直才得取平無法可令加髙毫末卽令開河工役自用量度亦難作獘

一量所開河某境起至某處如前法已得曲折若干丈尺今欲知直幾何丈尺東西直股幾何丈尺南北直勾幾何丈尺東邊地形下於西邊幾何丈尺要見本處地形沿河而來幾何丈而下一尺東西直股幾何丈而下一丈南北直勾幾何丈而下一尺其大勾股之於二十四向中當作何向先於某境第一號量至第二號用繩取直下定指南鍼審定繩直於三百六十分度內定是何向注於號簿如河岸回曲一號中可分作二或作三四格定注實格完又用矩極於第一號上立一人持丈竿取直於第二號上立對準取平又互換覆看對準取平卽知第二號下於第一號幾何尺寸注於號簿每號俱用此二法至號盡而止事畢布算先將逐號小依本號坐向與子午鍼對算卽知小勾幾何與卯酉鍼對算卽知小股幾何逐號算成小勾股注於號簿次將小勾積算卽知大勾小股積算卽知大股以大勾股求卽知大直丈尺以大勾股依子午卯酉鍼上取卽知大直於二十四向中定作何向又用矩極所測髙下分寸積算便知二境相去髙下之數亦便知沿河而來每幾何丈尺而下一尺次用大勾股歸除之卽知直股上每幾何丈尺而下一尺直勾上每幾何丈尺而下一尺

又看泉法取過泉過泉者乃山泉逺來大旱不絕其流橫來將下流作壩水隨壩長乃無限之水又看流之緩急緩者源小急者源大又看嚴冬不凍其气如霧卽春夏用水之時又無竭涸之患此過泉之當取也

又棄仰泉仰泉者乃地泉也其泉卽從本地而起水來有限不能隨壩長有限之水卽有鉅河其流必緩嚴冬必凍用水之時必有漧涸之患矣此仰泉之當棄也又源大亦可用也過泉孰非仰泉乎

又有大河如涿州拒馬河固安渾河其水皆可用顧非動支朝廷錢糧築堤建閘鉅費堅固此水不敢用也又王鍔用拒馬河水以鑄泉餘數舉以問人無應者亦激取之法也

又凡看地勢墾水田可蓄可泄卽可田矣入水之處地勢宜髙泄水之處地勢宜低水能行動看其下稍愈低愈妙可無淹沒之患矣北邊於夏至後時發波地勢宜平坦廣濶則無衝激之患矣土色不拘黃黑堅則爲佳土松總是漏水地取土作圍注水於內水不漏去此土卽可田矣【土松別有用處何必水田】地內稍有石子不妨農事如是純沙則不可用也

欽定授時通考卷十七﹤子部﹐農家類﹐欽定授時通考﹥

欽定四庫全書

欽定授時通考卷十八

土宜

水利四

耿橘大興水利申冊竊照東南之難在賦稅而賦稅之所出與民生之所養全在水利蓋瀦泄有法則旱澇無患而年谷每登國賦不虧也計常熟縣民間田租之入最上每畝不過一石二斗而實入之數不過一石乃糧之重者每畝至三斗二升而實費之數殆逾四斗是什四之賦矣以故爲我民者一遇小小水旱輒流散四方逋負動以數萬計惟有水利大興俾嵗時無害爲今日救時之急務矧本縣坐落江海之交潮汐三面而至且居蘇常諸府下流諸湖水由此入海其水之利害視他處爲尢鉅而其經理爲尢急也卑職以其暇日單騎輕舠徧歷川原進諸父老講求水利之故凡地形髙下之宜水勢通塞之便疏瀹障排之方大小緩急之序夫田力役之規官帑補助之則經費量度之法催督考驗之術一一條畫著爲圖說以至區裏利害之殊土性肥瘠之異錢糧輕重之等田野荒熟之故風俗淳澆之由形勢險夷之辧無不備具務紓百世之訏謨期垂一方之永利爲此將查歷過通縣河圩形勢繪圖貼說造冊具申

開河法【凡九條】

一照田起夫量工給食

宋臣範仲淹曰荒歉之嵗召民爲役日以五升因而賑濟【徐光啟曰此宋時斗斛也幸勿慮多】蓋老成長慮之見如此常熟民素驕侈傭趁之人頗少況挑河非重其直不應故莫善於照田起夫量工給銀之法然照田起夫亦難言矣說者謂有近水利者逺水利者不得水利者及田止十畝以下者分爲四等除十畝以下者免役外余以三等爲伸縮蓋往年之役如此職深以爲不然本縣之田未有不借水而成者但河有枝榦之殊水有大小之異耳水大者則當施瀦蓄之法水小者則當施疏鑿之方彼幹河引江湖之水而枝河非引幹河之水者乎田近幹河者稱利矣田近枝河者非干河之利乎若必爲四等之說則姦戶積書朦朧作獘上戶那而爲中戶中戶那而爲下戶近利那而爲逺利逺利那而爲不得利而田少愚弱之氓反差重役如小民之偏苦何故開河必觀水勢所向應用某區某圖之民必無論大戶小戶通融驗然後於法均於事便於民無擾耳派夫之法先弔黃冊查明該區該圖坐圩田地總數隨令裏書將業戶一一注明然後通融算派某河應役田若干畝每田若干畝坐夫一名田多者領夫田少者湊補足數名曰協夫其勘明坍江板荒田地俱豁免如此貧富適均眾擎易舉矣一水利不論優免

濬河以備旱澇便轉輸也論田而士夫之田多於小民論河而灌運之利當亦多於小民故同心協力舉地方之大利在士夫原有此意矣職客嵗開濬福山河以此意白之本縣士夫士夫咸各樂從興工之日倡率鼓舞工反先於百姓而百姓蒸蒸無不子來趨事爭先恐後已有成績矣今後凡濬河築岸之事必如往規庶勞逸均而上下悅服也

一準水面算土方多寡分工次難易

開河之法其說甚難均是河也中間不無淤塞深淺之殊地形亦有髙下凹凸之異而土方之多寡工次之難易必有判焉不相同者宋臣郟僑云以地面爲丈尺不以水面爲丈尺不問髙下勻其淺深欲水之東注必不可得須於勘河之時先行分段編號算土之法若本河有水卽沿河防水有深淺不同之處差一尺者卽另爲一段假如通河水深一尺而有深二尺者卽易段也深三尺者又易段也深四尺者極易段也深與議開尺寸等者免挑段也濶仿此各立樁編號以記之隨令精算者逐段計算土方其法每土四傍上下各一丈爲一方每方計土一千尺假如本河議開面濶五丈底濶三丈水面下開深五尺每長一丈該土二方【徐光啟曰誤算矣然不言總深亦難算其實數假若原深一丈而加深廣五尺該土三方又八百尺也假若不論深以此權說應開實土有水一尺者實開土一方又五百二十尺也有水二尺者實開土一方零八十尺也有水三尺者開土六百八十尺也有水四尺者開土三百二十尺也】又如某段水深一尺該穵土方四分實開土一方六分爲難工某段水深二尺該穵土方八分實開一方二分爲易工三尺四尺五尺仿此濶仿此若本河無水卽督夫先於中心挑一水綫深廣各三尺或二尺務要徹頭徹尾一脈通流卻於水面上丈量露出余土有厚薄不同之處差一尺者另爲一段假如通河皆余土一尺而有餘二尺者卽難段也餘三尺者又難段也餘四尺者大難段也餘五尺者極難段也立樁編戶算土如前法但此乃計水上之土而水下應挑之土可一律齊矣然後通算本河該實開土若干方兩旁得利田若干畝起夫若干名每夫該土若干方分工定宕第從土方土少者宕長土多者宕短齊土方不齊丈尺而後夫役爲至均河形爲至平也

附打水綫法

水綫至平也而人心不平姦巧百出如三十三年開福山塘打水綫十數日不成管工官皆不知職旣識破其術隨設法五里委一官官各乘馬一里委一皂皂各飛奔如是往來不停看其水綫不令陰阻乃一日而成姦巧立破何以故渠功少者於水綫中暗藏小壩官來則暫決之過則壩住𨿽土髙無水之地而兩頭藏壩中間水可不絕此姦不破髙低不明水綫爲虛何以知其然也陰壩初決者其水流動不然者其水靜定也

一分工定宕

難易有號矣土方有數矣而夫役之來道裏逺近不同市野食宿異便而土性亦有緊漫堅散之殊崖岸不無險夷髙下之別彊者姦者於此爭利焉倘無術以處之亦非盡善之道也然此不可爲之河濱宜先爲之於堂上查照區圖逺近自頭至尾算定丈尺捱定工次要令逺近適中一一明注此工簿內用印發各千百長照簿豎立夫樁一定不移庶紛爭之擾可免而亦無作姦之處矣第初時量河最要的確臨期分宕務秉至公不則吏書虛報丈尺而實克夫價者有矣彊梁之徒夫多宕少者亦有矣大都正官能一親行自無此

一堆土法

夫役偸安類於近便岸上拋土不思老岸平坦一遇天雨淋漓此土隨水流入河心儵挑儵塞徒費錢糧徒勞工夫亦竟何益必於河岸平坦之處務令逺挑二十步之外照魚鱗法層層散堆若有嬾夫就便亂拋者重究若有古岸髙出田上者卽挑土岸內相幫以固子岸亦可其平岸之處不得援此爲例若岸有半圮之處卽宜挑土補塞築成髙岸挑成一層堅築一番層層而上岸必堅牢一舉兩得不可姑置岸上待後日築之後來日久人玩貽害河道不小也若田中有溇蕩或原因取土致田深陷者卽用河土塡平若防邊有民房有園亭逼近不便挑土者卽令業戶自定樁笆於房園邊旋築成岸亦兩利之道也若河狹則不可耳

一考工法

金藻水學曰勤省視者官亷能也或不省視與無亷能同省視不賞罰與不省視同賞罰不繼續與不賞罰同職亦曰亷能矣省視矣賞罰矣繼續矣而無考驗之法與不亷能不省視不賞罰不繼續同夫考工之法先必立信樁樣樁以防其姦僞樣樁者用木橛刻畫尺寸與應濬尺寸同信樁則一木橛可已法於號段旣定之後每段將畫尺木橛釘入河心與水面平本河無水者與水綫之水面平俗所謂水平椿是也俟開方之後以此橛爲準蓋橛露一尺則工滿一尺矣故曰樣樁卻將二橛書明號段直對樣樁釘入兩岸老土深與岸平名曰信樁此樁四旁封識老岸數尺不許拋土鎭壓致難認記另具直丈竿一條丈防一條立竿樣樁之頂拽防信椿之上以量虛河深淺如防在竿十尺上則虛河深十尺矣必十尺以下所有尺寸乃算實工虛河尺丈籍而藏之夫役認宕時又各立小樁書某字第幾號某千長下百長某分管領夫協夫某應濬長若干名曰夫樁又按仰月形三濶丈尺之數爲橫丈竿三條俱畫尺寸做成木輪車架此三竿每查工之日必攜籍持竿拽防架車而往先稽號樁而知其宕之長短卽據信樁樣樁拽防豎竿而得其工之淺深工完之後沿河推運三竿車而驗其工之濶挾勤惰在目賞罰必加而後人力齊工不虛耳必信樁者虞樣樁之上下其手也又虞老岸之僞增其髙也驗老岸驗信樁驗樣樁驗三竿車而後僞無容矣迨工完之後復打水綫以驗之有淤滯處隨令復濬務求綫道流通方可決壩放水其或濬深水多打水綫不便則於放水之後用木鵝沿河較覈木鵝者用直木一條長與河深平鐵裹其下端隨濬過尺寸處拴系長繩兩岸拽之直立水中循水面而進遇鵝僕處則土髙水淺處也將該管千百長究治仍令撈泥務如原議分數須木鵝通行無滯然後爲完工矣

一分管員役

諺曰寧管千軍莫管一夫言無紀律而難禦也故督責之法必自下而上由小及大則工程易起故每宕百丈必用百長一名分催千丈必用千長一名督催然此役須防該區田多大戶充之蓋大戶必愛惜身家又眾所推服令此輩各照信地千長立一小旗一大樁百長立一小樁各書應管丈尺分數千長催百長百長催小夫而水利官又専督千百長責任攸分大小相驅然後卑職不時親詣稽查考其工次別其勤惰量加賞罰卽頑猾之民亦不得不盡其力矣

附用千百長法

千百長非身家才榦兼全者不能服眾邇來照將尖冊防用十得八九乃法立生區書將大戶田花分顯小戶於冊首防者半系小戶除將該書枷號外其千長多用該區公正不足則令公正舉報乃防之捋尖始稱得人得人而工不難完矣

一立章程賞勤罰惰以示鼓舞

號段定矣宕認夫集矣催督有人矣然眾力難齊眾心難一不有以約之則勤者何所勸而惰者無以懲將使勤而爲惰矣今定一河工比簿每十日親查一次是爲一限假如【缺】河自水面而下應開深五尺則第一限要見工二尺爲浮泥易做也二限黃泥難做要見功一尺五寸三限通完深濶如式工大者亦以此法寛立期限凡比工每百長管百夫就以十夫爲一分千長管十百長就以一百長爲一分又立一賞功單如依限如式開完者卽給一功單日後遇有過犯許賫單贖罪以示勸其有姦頑惰功者卽查千百長該管十分中一分不及限者責各小夫二分不及限者並責百長三分不及限者並責千長以示懲庶章程旣立賞罰明而民自鼓舞莫敢耽延矣

附比簿式

都

領夫

田

協夫

田

共實熟田

算

夫

應開土方

今字

號歸見尺寸

【分工】

算該開河

丈

初限日開深尺開濶尺堆土離河丈

尺月日起至

日止

二限日開深尺開濶尺堆土離河丈

尺月日起至

日止

三限日開深尺開濶尺堆土離河丈

尺月日起至

日止

一干河甫畢刻期齊濬枝河

凡田附幹河者少而附枝河者多蓋河有枝榦譬之樹焉千百枝皆附一干而生是幹爲重矣然敷葉開花結子功在於枝不可忽也彼枝河切近圩坵灌漑之益所闗匪細若濬幹河而不濬枝河則枝河反髙水勢難以逆上而幹河兩旁所及有限枝河所經之多田反成荒棄卽幹河之水又焉用之法當於幹河半工之時卽耑官料理枝河責令各枝河得利業戶俱照田論工一齊並舉仍責令該枝河千百長催督務要先期料理停妥俟幹河工完之日先放各枝河水放畢隨於各枝河口築一小壩俟小壩成然後決大壩而放河水其工之次第如此蓋濬幹河時凡幹河水悉放之枝河而後大工可就濬枝河時凡枝河之水悉歸之幹河而後眾小工易成況枝河髙幹河低不過一決之力若先放湖水則方浚之初水勢必大此時枝河不能直入必假車戽勞費鉅矣濬河者往往於幹河告成之後心懈力疲置枝河於不問爲民者亦曰姑俟異日也而前工荒矣蓋機不可失而勞不可辭其工之始終又如此幹河之大者量給官銀枝河則専用民力焉

徐光啟旱田用水疏謂欲論財計先當辧何者謂財唐宋之所謂財者緡錢耳今世之所謂財者銀耳是皆財之權也非財也古聖王所謂財者食人之粟衣人之帛也若以銀錢爲財則銀錢多將遂富乎是在一家則可通天下而論甚未然也銀錢愈多粟帛將愈貴困乏將愈甚矣故前代數世之後每患財乏者非乏銀錢也承平久生聚多人多而又不能多生谷也其不能多生谷者土力不盡也土力不盡者水利不修也能用水不獨救旱亦可弭旱灌漑有法纖濶無方此救旱也均水田間水土相得興雲歊霧致雨甚易此弭旱也能用水不獨救潦亦可弭潦疏理節宣可蓄可泄此救潦也地气越發旣有時雨必有時暘此弭潦也不獨此也三夏之月大雨時行正農田用水之候若徧地耕墾溝洫縱橫播水於中資其灌漑必減大川之水先臣周用曰使天下人人治田則人人治河也是可損決溢之患也故用水一利能違數害調燮陰陽此其大者不然神禹之功僅抑洪水而已抑洪水之事則決九川距海濬畎澮距川而已何以曰水火金木土谷惟修正徳利用厚生惟和一舉而萬事畢乎用水之術不過五法盡此五法加以智者神而明之變而通之田之不得水者寡矣水之不爲田用者亦寡矣用水而生谷多谷多而以銀錢爲之權當今之世銀方日增而不減錢可日出而不窮又以宋臣李綱所言節用救獘覈實開闔貿遷諸法設誠而致行之不加賦而國用足豈虛言也哉謹條例如左一用水之源源者水之本也泉也泉之別爲山下出泉爲平地仰泉用法有六

其一源來處髙於田則溝引之溝引者於上源開溝引水平行令自入於田諺曰水行百丈過墻頭源髙之謂也但須測量有法卽數里之外當知其髙下尺寸之數不然溝成而水不至爲虛費矣

其二溪澗傍田而卑於田急則激之緩則車升之激者因水流之湍急用龍骨翻車龍尾車筒車之屬以水力轉器以器轉水升入於田也車升者水流旣緩不能轉器則以人力畜力風力運轉其器以器轉水入於田也

其三源之來甚髙於田則爲梯田以遞受之梯田者泉在山上山腰之間有土防丈以上卽治爲田節級受水自上而下入於江河也

其四溪澗逺田而卑於田緩則開河導水而車升之急者或激水而導引之開河者從溪澗開河引水至其田側用前車升之法入於田也激水者用前激法起水於岸開溝入田也

其五泉在於此用在於彼中有溪澗隔焉則跨澗爲槽而引之爲槽者自此岸達於彼岸令不入溪澗之中也

其六平地仰泉盛則疏通而用之微則爲池塘於其側積而用之爲池塘而復易竭者築土椎泥以實之甚則爲水庫以畜之平地仰泉泉之瀵湧上出者也築土者杵築其底椎泥者以椎椎底作孔膠泥實之皆令勿漏也水庫者以石砂瓦屑和石灰爲劑塗池塘之底及四旁而築之平之如是者三令涓滴不漏也此蓄水之第一法也

一用水之流流者水之枝也川也川之別大者爲江爲河小者爲塘浦涇浜港汊沽瀝之屬也用法有七其一江河傍田則車升之逺則疏導而車升之疏導者江南之法十里一縱浦五里一橫塘縱橫脈散勤勤疏濬無地無水此井田之遺意宋人有言塘浦欲深濶謂此也

其二江河之流自非盈涸無常者爲之牐與壩釃而分之爲渠疏而引之以入於田田髙則車升之其下流復爲之牐壩以合於江河欲盈則上開下閉而受之欲減則上閉下開而泄之職所見寧夏之南靈州之北因黃河之水鑿爲唐來漠延諸渠依此法用之數百里間灌漑之利纖濶無方寧城絕塞城中之人家臨流水前賢之遺可驗矣因此推之海內大川仿此爲之當享其利濟亦孔多也

其三塘浦涇浜之屬近則車升之逺則疏導而車升之

其四江河塘浦之水溢入於田則堤岸以衞之堤岸之田而積水其中則車升出之堤岸者以禦水使不入也大則爲黃河之帚小則爲江南之圩宋人有言堤岸欲髙厚謂此也車升出之者去水而爲萟稻或已萟而去其水使不沒也

其五江河塘浦源髙而流卑易涸也則於下流之處多爲牐以節宣之旱則盡閉以畱之潦則盡開以泄之小旱潦則斟酌開閤之爲水則以準之水則者爲水平之碑置之水中刻識其上知田間深淺之數因知牐門啟閉之宜也浙之寧波紹興此法爲詳他山鄕所宜則效也

其六江河之中洲渚而可田者堤以固之渠以引之牐壩以節宣之

其七流水之入於海而迎得潮汐者得淡水迎而用之得鹽水牐壩遏之以畱上源之淡水職所見迎淡水而用之者江南盡然遏醎而畱淡者獨寧紹有之也

一用水之瀦瀦者水之積也其名爲湖爲蕩爲澤爲澱爲海爲波爲泊也用瀦之法有六

其一湖蕩之傍田者田髙則車升之田低則堤岸以固之有水車升而出之欲得水決隄引之湖蕩而逺於田者疏導而車升之此數者與用流之法略相似也

其二湖蕩有源而易盈易涸可爲害可爲利者疏導以泄之牐壩以節宣之疏導者懼盈而溢也節宣者損益隨時資灌漑也宋人有言牐竇欲多廣謂此也其三湖蕩之上不能來者疏而來之下不能去者疏而去之來之者免上流之害去之者免下流之害且資其利也吳之震澤受宣歙之水又從三江百瀆注之於海故曰三江旣入震澤底定是也

其四湖蕩之洲渚可田者隄以固之

其五湖蕩之瀦太廣而害於下流者從其上源分之江南五壩分震澤以入江是也

其六湖蕩之易盈易涸者當其涸時際水而藝之麥藝麥以秋秋必涸也不涸於秋必涸於冬則藝春麥春旱則引水灌之所以然者麥秋以前無大水無大蝗但苦旱耳故用水者必稔也

一用水之委委者水之末也海也海之用爲潮汐爲島嶼爲沙洲也用法有四

其一海潮之淡可灌者迎而車升之易涸則池塘以蓄之閘壩堤堰以畱之海潮不淡也入海之水迎而返之則淡禹貢所謂逆河也

其二海潮入而泥沙淤墊屢煩濬治者則爲牐爲壩爲竇以遏渾潮而節宣之此江南舊法宋元人治所用百年來盡廢矣近並濬治亦廢矣乃田賦則十倍宋元民貧財盡以此故也其濬治之法則宋人之言曰急流搔乘緩流撈剪淤泥盤弔平陸開挑今之治水者宜兼用之也

其三島嶼而可田有泉者疏引之無泉者爲池塘井庫之屬以灌之

其四海中之洲渚多可灌又多近於江河而迎得淡水也則爲渠以引之爲池塘以蓄之

一作原作瀦以用水作原者井也作瀦者池塘水庫也髙山平原與水違行澤所不至開挑無施其力故以人力作之鑿井及泉猶夫泉也爲池塘水庫受雨雪之水而瀦焉猶夫瀦也髙山平原水利之所窮也惟井可以救之池塘水庫皆井之屬故易井之彖稱井養而不窮也作之之法有五

其一實地髙無水掘深數尺而得水者爲池塘以蓄雨雪之水而車升之此山原所通用江南海壖數十畝一環池深丈以上圩小而水多者良田也

其二池塘無水脈而易幹者築底椎泥以實之其三掘土深丈以上而得水者爲井以汲之此法北土甚多特以灌畦種菜近河南及眞定諸府大作井以灌田旱年甚獲其利宜廣推行之也井有石井磚井木井柳井葦井竹井土井則視土脈之虛實縱橫及地產所有也其起法有桔橰有轆轤有龍骨木斗有恆升筒用人用畜髙山曠野或用風輪也

其四井深數丈以上難汲而易竭者爲水庫以畜雨雪之水他方之井深不過一二丈秦晉厥田上上則有數十丈者亦有掘深而得醎水者其爲池塘爲淺井亦築土堆泥而水畱不久不若水庫之涓滴不漏千百年不漏也

其五實地之曠者與其力不能爲井爲水庫者望幸於雨則歉多而稔少宜令其人多種木種木者用水不多灌漑爲易水旱蝗不能全傷之旣成之後或取果或取葉或取財或取藥不得已而擇取其落葉根皮聊可延旦夕之命𨿽復荒嵗民猶戀此不忍遽去也語曰木奴千無凶年

本朝怡賢親王敬陳水利疏竊直隸之水總會於天津以達於海其經流有三自北來者曰白河自南來者曰衞河而澱池之水貫乎白衞二河之間是爲澱河白衞爲漕艘要津邇年以來白河安瀾無泛溢之虞衞河發源河南輝縣至山東臨淸州與汶河合流東下河身陡峻勢如建瓴不免衝潰泛溢查滄州之南有磚河靑縣之南有興濟河乃分減衞水之故道又靜海縣之權家口直接寛河東趨白塘口入海俱應就現在河形逐段開疏築壩減水白塘口入海之處舊有石閘二座磚河興濟河之委應開直河一道歸並白塘出口澇則開閘放水可殺運河之漲而河東一帶積澇亦得借以消泄旱則引流灌漑溝洫通而水利溥滄靑靜海天津數百里斥鹵之地盡爲膏腴之壤矣至東西二澱跨雄霸等十餘州縣廣袤百餘里畿內六十餘河之水會於西澱經霸州之苑家口會同河合子牙永定二河之水滙爲東澱蓋羣河之所瀦蓄也故治直隸之水必自澱始凡古澱之尙能存水者均應疏濬深廣並多開引河其已爲田者必四面開渠中穿溝洫經緯條貫絡交通泄而不竭蓄而不盈而後圩田種稻旱澇有備魚鼈蜃蛤萑蒲之生息日滋小民享澱池之利不煩督責而澱常治矣子牙永定二河以澱爲壑子牙爲滹漳下流淸濁二漳發源山西至武安縣交漳口會流經廣平正定而滹沱防陽大陸之水會焉天津歸海之水以子牙爲正流其餘諸水附之以達於海今河身髙墊支港堙塞安得不衝不泛考任邱舊志子牙下流有淸河夾河月河皆分子牙之流同趨於澱宜防求故道開決分注以緩奔放之勢永定河俗名渾河其源本不甚大緣水濁泥多淤髙必決其流旣攺故道遂堙應於每年水退後挖去淤泥俾現在河形不致淤髙庶保將來不復遷徙二河出口俱在東澱之西澱之淤塞實由於此【臣】等面奉

上諭令引渾河別開一道今應自柳岔口引渾河稍北繞王慶坨之東北入澱子牙河現由王家口分爲二股今應障其西流約束歸一兩河各依南北岸分道東流仍於澱內築堤使河自河而澱自澱河身務須深濬常使澱水髙於河水仍隨時挑濬毋令淤塞二河之濁流自不能爲患而萬派之朝宗可得安瀾矣再各處隄防應俟水退之後照舊修築其大小溵澱俱可以圩田種樹如此之處不少統俟來春查明具奏

怡賢親王敬陳畿輔西南水利疏京西一帶諸山實維太行之麓水勢因之盡朝宗而左騖故自西北山而下者皆東南會於兩澱自西南山而下者皆東北會於大陸二泊兩道分流畢由東澱達直沽入海則是今日所

歷諸河卽去冬查勘畿南河澱之上流也謹將勘過情形並開挖疏引措置水田事宜敬陳之盧溝以西諸水拒馬其鉅流也發源山西廣昌之淶山東流至房山鐵鎖崖分爲二派一派東入涿州一派南入淶水合流而爲白溝河他若馬頭河牤牛河胡良河皆入焉馬頭牤牛二河均難資其灌漑惟胡良所經地稱膏腴溝渠圩岸宛若江南擴而廣之房涿之間皆稻鄕也淶水一派石亭赤土樓村秔稻最盛而房之張坊至駱家莊涿之髙村及城之西北一路分渠引流具有條理又有王家莊茂林莊毛家屯等村溝渠現存攺爲旱田者約百餘頃土人以水源微弱爲辭此河下流爲白溝水勢甚盛未有下流盛而上源微者今應於房山鐵鎖崖分流之處深溝側注以均其來白溝之上相地建閘以節其去不惟王家茂林等處之百餘頃復爲水田卽河流所經之定興新城等縣亦沾澆灌之利矣

拒馬之南爲三易水曰濡曰武曰雹濡水出州北之窮獨山西折而南入定興與淶水合流源泉入焉源泉舊有石壩乃壅水開渠之遺址當時近水皆稻粱繞城皆芰荷今皆荒廢所應修復武水出武峯流經定興合濡水而歸河陽渡雹水出石獸崗流經安肅入安州之依城河三水具挾源泉分流疏渠其勢甚便鐘家莊唐湖川鹽臺陂民皆藝稻是在因地擴充務使水無遺利雹水之南曰徐水來自五回嶺經滿城至安肅而曹水會焉合一畝方順龍泉諸水滙爲依城河余小泉以百數水源盛而水饒疏而引之不可勝用也

滱水發源山西之靈邱由倒馬闗入唐縣爲唐河橫水自西北來會居民引以漑稻直達下素町畦相望經曲陽之鎭裏髙門所漑尢多南入定州而白龍泉復來會之王耨張謙等村傍河皆圩岸應推廣以極水力所得稻田難以頃計矣

唐河之南有沙河來自山西之繁峙入曲陽界合平陽河南流阜平當城胭脂二河行唐之郜河咸會焉其上流亦名水經自樂歷定州沿流多資灌漑他如阜平之崔家莊行唐之龍岡甘泉河新樂之何家莊浴河俱有水田而泉渠頗多堙廢徧行疏滌所獲尢多

沙河之南有滋河源出山西枚回山經靈壽入行唐之張茂村伏焉至無極南孟社而復出疏鑿成渠皆天然水利也以上諸水盡攝於西澱自此而南水之載在圖經者惟滹沱最大發源山西繁峙之泰戲山由雁門入直隸之平山界治河綿曼等水皆入焉冶河源自山西平定州松嶺流至平山初不與滹水相合自二水合流而滹沱之勢遂猛屢奔潰爲眞定害治之故道本與洨合今應於入滹之處塞而斷之循其故流加以挖濬引入洨河則滹沱之猛可減

洨河發源獲鹿之蓮花營洚北村二泉其源頗有堙塞至欒城合北沙河而流始大澆漑可資但苦岸髙難以升引應作壩以壅之開溝縱橫俱可通流水漲則決壩以泄此萬全之利也洨河下流自寧晉入泊舊有石閘三座遺迹尙存現今兩岸居民尙戽水以澆畦麥其爲水利之用亦可想見矣

洨河以南諸水自贊皇來者有槐水有午水自臨城來者有泲水泥河泜河沙河自內邱來者有李陽河七里河小馬河柳河或名在而迹已湮或源存而流已徙然石橋宛在斷碣猶存前人泄澇歸泊之路今皆任民耕種以致山川暴下彌漫四野貪尺寸之利貽害無窮今已委員查勘酌量疏通令漫水有歸田疇不受其害小柳河之東爲聖女河泉從地湧引流可田南爲白馬河居民建閘漑田下流遂湮水漲之時以鄰爲壑故北之聖女南之牛尾二河俱被其衝突爲任邑害今應濬入泊之路嚴閉閘之禁害去而利乃可興矣

又南爲百泉河出邢臺之風門山歷南和等處有閘十三座漑田數百頃而任縣不沾一勺之潤今應立法均利自下而上各以三日爲期則沿流一帶皆水田也但河身尙隘宜展而倍之

百泉之南爲野河源出邢臺之西山下入沙河沙河源出山西遼州之湡水至沙河縣分爲二支一流至任縣爲灃河一流至南和爲幹河抵任縣合洺河沙河縣之普潤閘漑田四十餘頃洺河亦發源於遼州入直隸與沙河合近年常苦涸竭若引防陽之水假沙洺之道兩河之間俱可沾其浸漑

防陽河諸水之鉅流也源出河南磁州之神麕山至邯鄲會渚沁二水至寧晉貫大泊而出抵冀州與滹沱水合所經之處疏渠灌稻元郭守敬曾言可灌田三千頃明建惠民等八閘民以殷富近爲磁州民築壩截流八閘已廢其六今應照舊修復以上諸水入任縣泊者謂之南泊入寧晉泊者謂之北泊二泊固諸河之委滙皆禹貢大陸澤故地也

南泊舊注防河自滹漳闐淤河髙於泊難以議開惟谿爪一河不足消全泊之漲今查穆家口河道原自通流略加疏濬爲力無多北泊周圍百里地窪水深亦恃防河爲宣泄之路自滹沱南徙故道漸湮東注河身亦多淺隘今應大加展挖務俾寛深如此則南泊之水歸穆家口而咽喉已通北泊之水入防陽河而尾閭亦快積澇日消舊防漸復涸出之地尙可以數計哉然後作小堤以繞之多開斗門疏渠種稻則沮洳之場皆樂土也惟滹沱一水源逺流長獨行赴海而善決善淤遷徙靡常自古患之自去年北徙直趨束鹿奔軼四出官民請疏入泊之道然此道本非正流闐淤已成平地旋加挖掘工費甚繁今查有幹河一道系滹水入防舊路自張岔開挑六七里便可直接決河從此攺流由焦岡而入防水沛然而東寧晉泊旣逺淤壅之患卽束鹿深州等處亦無衝潰之害矣畿南州縣地方遼濶【臣】等未及徧歷者已遣效力人員悉心經理卽當酌量緩急次第興工以仰副我

皇上愛養民生興修水利之至意可也

怡賢親王敬陳京東水利疏【臣】等歷看京東之水若北

河若薊若浭以及永平之欒河皆經流之最大者白河爲漕運要津農田之蓄泄不與焉然河西數十里內止有鳳河一道別無行水之溝亦無瀦水之澤一有雨潦不但田廬彌漫卽運河堤岸亦宛在水中查涼水河源自京城西南由南苑出仁橋至張家灣入運請於髙各莊開河分流循鳳河故道疏濬由大河頭入仍於分流之處各建一閘以時啟閉庶積潦有歸且可沾漑田疇矣運河之東則香河其下爲寶坻沿河堤岸坍頹應飭修築並於牛牧屯以上斜築長堤以障東溢再通州煙郊以南之水皆滙於窩頭分爲二股一股南入運河一股東流經香河縣之吳村滙於百家灣入七里屯達於寶坻查七里屯以上大半淤塞地皆沙鹵難以開鑿若將南流一股疏通深暢則經流歸於運河又夏店之箭桿河經香河入寶坻之溝頭河漫流入澱應從溝頭疏濬會七里屯之水達於大河水有攸歸農田亦有利焉寶坻西北接壤薊州薊州運河自三臺營會諸山之水東南至寶邑會白龍港又南經玉田丰潤合浭水達海河身深濶源逺流長棄之則害用之則利請先築河堤務須髙厚然後於下倉以南建石橋空下閘水升注兩岸以資灌漑多開溝澮自近而逺縱橫貫注用之不乏矣浭水發源遷安之泉莊委折蛇行土人有三灣六曲之稱河道狹而堤堰卑東決則淹丰潤西決則淹玉田應於劉歆莊王木匠莊各開直河一道舊流亦無令壅塞俾得兩處分瀉可無衝決之患至沿河一帶建閘開渠數十里內無非沃壤土人動言浭水湍急爲患不知敗稼之洪濤卽長稼之膏澤現在近河居民引流種菜千畦百隴在在皆然曾未見利於圃而不利於農者也玉田本屬稻鄕藍泉河出藍山西南流入薊運夾河瀦水爲湖伏秋水發一望彌漫應將河身疏通深廣束以堤防西北另開小河一道引水入河下流使湖無泛濫而河得安瀾仍於曲河頭建閘開溝引水繞東湖而南湖內外田地均沾灌漑再於湖心最下之處圩爲水櫃以濟泉水之不足其利可以萬全又泉河發源小泉山東流會孟家泉暖泉達於薊運河現在引流種稻所當搜滌泉源多方宣布以廣水利者也丰潤負山帶水湧地成泉疏流導河隨取而足如城東之天宮寺牛鹿山鐵城坎以及沿河沮洳之處可種稻田數百畆多至千餘畝而止縣南接連大泊一帶平疇萬頃土膏滋潤內有王家河防河龍堂灣泥河共四道春夏不涸而田疇不沾其利爲可惜也應請滌其源疏其流壩以壅之堤以蓄之東北引陡河爲大渠橫貫四河中間多開溝洫瀠洄宣布數十里內取之左右皆逢其源而泊內多可耕之田矣陡河自灤州之館山東流繞縣境而南旁河村莊曰上稻地下稻地南曰官渠蓋昔年圩田種稻之地遺趾尙存若沿河堅築隄防多設壩閘以時蓄泄疆理一循舊迹不勞區畫而兩岸良田不可數計至板橋狼窩鋪等處東連榛子鎭一帶流泉大槪入灤州境灤河洶湧滂沛推壅沙石旣不可束以隄防亦難以資灌漑然各屬支流借以滙歸故少漲溢之患而涓瀝皆農田之資灤州近城之別故河淤塞漫流數十年於玆若照舊疏濬不惟城闉不受侵囓而西南負郭之田皆收浸潤之利城南則有龍溪出五子山東卽淸河之源城西則有沂河經芹菜山南折而東又轉而南二河之間地勢平衍土岡環之東南一望無際皆可播流而漑也西南則遊觀莊之靳家黃坨河引泉可田南則稻河吳家龍堂等處引河可田西北則自沙河驛之東榛子鎭之西龍溪黃崖暖會於牤牛河經雙橋而圍山瀑水入之流淸而駛地平而潤沿岸一帶建壩開溝無處非水耕火耨之地矣灤州之北爲遷安城北徐流營湧出五泉合流入桃林河又三里橋湧泉流出灤河蠶姑廟泉河與灤河相接龍王廟之泉頭流爲三里河經十里橋而南夾河皆可田黃山之麓一湛然西入石渠卽浭河自出自泉莊至新集地與水平播之可種稻田百餘頃盧龍縣北之燕河營湧泉成河及營東五泉漫溢四出至張家莊一帶皆可挹取爲樹藝之利京東土壤膏腴甲於天下【臣】等勘過情形大槪如此惟是工程浩大地方遼濶隨宜酌量容有變通之處統俟工完彚齊送冊

慕天顏請浚孟河白茆河疏【臣】前疏請浚白茆港孟瀆河福山港三丈浦黃四港申港包港安港西港七丫等處蓋旣鑑上年之奇旱預料今年之大澇從長籌畫實非泛言𨿽部議未邀卽允然闗切地方民事豈容緩圖【臣】再四籌畫先擇其不易而費簡者若七丫一帶業已勸民濬滌淤沙通崇明之運道福山港三丈浦道裏民自願分役疏通再如黃四申包安西等港另行酌量緩急多方設法次第興舉外惟是常熟之白茆港系蘇常諸水東北出江第一要河自明季失修湮塞成陸旱則潮汐不通澇則宣泄無路若此港一通不惟常熟水旱無虞卽昆山長洲太倉無錫江陰無不共沾其利又武進之孟瀆河系常鎭諸水歸江要道凡髙溧西北諸水競趨東南則流注於宜興金壇更轉泄於丹陽武進惟借孟河一口出江今亦年久失修河身壅積武進以西丹陽以東宜興金壇以北諸水歸江阻道於是水旱並災人力難施矣此兩河者蓄泄之利等於劉淞淤塞之形亦不亞於劉淞今劉淞疏通蘇松常資其益者甚鉅白茆孟河淤塞蘇常鎭被其害者亦復不小此【臣】身在地方目擊親切日夜籌畫而不敢忽者也是以分委道員細加察勘據各該道請照劉淞事例先動正帑濟工不惟水利克修現在望賑饑民得以赴工趁食不設賑而民已全活數善備焉

總漕桑格等覆勘疏【臣】等會勘得下河各州縣地方歷被水災皆緣上源受水之處甚多而泄水入海之處甚少兼之各邑通水故道俱多淤澱以致泛濫橫溢成此積水之患也今欲救此災黎捨開浚故道多分水勢之法別無善防是以前疏內議修芒稻河者欲分髙郵邵伯兩湖之水入江使不至下河也議挑曹家灣楊家絆七節橋者系開通髙郵邵伯兩湖淤塞之水路使通芒稻河於下江也議挑車兒埠之滔子河者欲使泰州所受之水由苦水洋入海也議挑澗河者欲分運河之水流於澗河由射陽湖下海使不至髙郵也議挑海陵溪者欲使髙郵所受之水通岡門下海也議挑車路白塗海溝三河者欲使興化所受之水由丁溪艸堰白駒入海也議挑鰕須二溝戛梁河並朦朧西首淤塞之射陽湖者欲使髙寶興泰鹽山等處之水俱由廟灣下海此海口爲下河最窪最寛之地泄各處上流之水尢爲宣暢也今【臣】細加覆勘與前無異目今水勢汪洋民間被淹田地多未涸出者皆由水道澱塞不通之故若使挑濬之工一舉水循故道下流歸海田地自然涸出實爲大有益於生民

欽定授時通考卷十八

欽定四庫全書

欽定授時通考卷十九

谷種

彚考

詩豳風黍稷重穋禾麻菽麥

正義曰苗生旣秀謂之禾種植諸谷名爲稼禾稼者苗幹之名又曰鄭司農云先種後熟謂之重後種先熟謂之穋又曰禾稼禾麻再言禾者以禾是大名也非徒黍稷重穋四種而已其餘稻秫蓏粱之輩皆名爲禾麻與菽麥則無禾稱故於麻麥之上更言禾字以總諸禾也朱子集傳禾者谷連槁稭之總名禾之秀實而在野曰稼

大雅誕降嘉種

傳天降嘉種箋雲天應堯之顯后稷故爲之下嘉種疏曰后稷善能於稼穡上天乃下善谷之種與之正義曰降者從上之辭故知降嘉種者是天降嘉種也朱子集傳降降是種於民也書曰稷降播種是也

魯頌黍稷重穋稙穉菽麥奄有下國俾民稼穡有稷有黍有稻有秬

注先種曰稙後種曰穉大全孔氏曰重穋稙穉生熟早晚之異稱非谷名

周禮天官太宰以九職任萬民一曰三農生九谷注鄭司農云九穀黍稷秫稻麻大小豆大小麥謂九谷無秫大麥而有粱苽疏謂九谷無秫大麥而有粱苽者以秫亦異與稷黏疎爲異故去之大麥所用處少故亦去之必知有粟苽者下食醫云凡膳食之宜有犬宜粱魚宜苽故知有粱苽也且前七谷之中依月令麥屬東方黍屬南方麻屬西方豆屬北方稷屬中央故知有黍稷麻豆麥稻與小豆所用處多故知有稻有小豆也必知有大豆者生民詩云藝之荏菽荏菽大豆后稷之所植故知有大豆也

又疾醫以五穀五藥養其病

注五穀麻黍稷麥豆也疏此依月令五方之數

又膳夫凡王之饋食用六谷

注六穀稌黍稷粱麥苽苽雕胡也

孟子五穀者種之美者也

管子凡五穀者萬物之主也谷貴則萬物必賤穀賤則萬物必貴兩者爲敵則不俱平故人君禦穀物之秩相勝而操事於其不平之間

又五穀者民之司命也

範子計然曰五穀者萬民之命國之重寶也

漢書食貨志種谷必雜五穀以備災害田中不得有木又董仲舒說上曰春秋他谷不書至於麥禾不成則書之以此見聖人於五穀最重麥與禾也

說文谷續也百谷之總名禾嘉谷也以二月而種八月始熟得時之中故謂之禾禾木也木王而生従木従省象其穂

又禾之秀實爲稼根節爲禾

廣雅釋艸粢稻其穂謂之禾

小爾雅廣物槁謂之稈稈謂之芻生曰谷謂之粒菜謂之蔬禾穂謂之穎

格物總論谷種之美者也其爲種也不一考之前載有言三谷者粱稻菽是也有言五穀者麻黍稷麥菽是也有言六穀者稻黍稷粱麥苽是也有言九谷者稷秫黍稻麻大小豆大小麥是也有言百谷者又包舉三谷各二十種者爲六十蔬果之實助谷各有二十是也蓋人食之則飽不再食則饑未有不資以爲生也然不種則不生不時則不獲故古者重谷而務農焉種以時而生以時耕以時而獲以時苗而秀秀而實昔春而種者子粒耳秋而收者萬顆也昔春而入土者升斗耳秋而登場者倉箱也國與民俱足獨不在此乎故聖王必貴五穀而賤金玊

楊泉物理論粱者黍稷之總名稻者漑種之總名菽者眾豆之總名三谷各二十種爲六十蔬果之實助谷各二十凡爲百谷故詩曰播厥百谷谷者眾種之大名也農桑輯要谷名考五穀禾麻菽麥豆也周禮注又以麻黍稷麥豆爲五穀

嘉禾瑞穀瑞麥

禮含文嘉神農就田作耨天應以嘉谷

山海經帝之下都昆侖之墟有木禾郭璞曰谷類也後魏地形志羊頭山下神農泉北有谷闗卽神農得嘉谷處

尙書序唐叔得禾異同穎獻諸天子王命唐叔歸周公於東作歸禾

傳畝壠穎穂也禾各生一壠而合爲一穂異畝同穎天下和同之象

又周公旣得命禾旅天子之命作嘉禾

傳天下和同政之善者故周公作書以善禾名篇告天下正義曰嘉訓善也言此禾之善故以善禾名篇後世同穎之禾遂名爲嘉禾由此也

白虎通成王時有三苗異畝而生同爲一穟大防盈車長防充箱民有得而上之者成王訪周公而問之公曰三苗爲一穟天下當和爲一乎果有越裳氏重譯而來獻白雉

古今注漢和帝元年嘉禾生濟陰城陽一莖九穂安帝延光二年六月九眞言嘉禾生百十六本七百六十八穂

爾雅注漢和帝時任城生黒黍或三四實實二米得黍三斛八斗

吳志黃龍三年夏由拳野稻自生攺禾興縣冬十月會稽南始平言嘉禾生十二月攺元嘉禾

晉起居注武帝元帝世嘉禾三生其莖七穂

魏書靈徴志太祖天興二年七月獲嘉禾於平城縣異莖同穎八月廣寧送嘉禾一莖十一穂平城南十里郊嘉禾一莖九穂告於宗廟

又世祖神防二年七月嘉禾生於魏郡安陽縣三本同穎

又肅宗熙平二年八月幽州獻嘉禾三本同穎正光三年肆州獻嘉禾一根生六穂

又孝靜帝天平四年八月虞曺郎中司馬仲璨獻嘉禾一莖五穂

宋書符瑞志文帝元嘉二十二年六月嘉禾生借田一莖九穂生華林園百六十穂二十四年七月乙夘嘉禾旅生華林園及景陽山二十五年六月壬寅嘉禾旅生華林園十株七百穂壬子嘉黍生借田孝武帝大明元年嘉禾生淸暑殿鴟尾中一株六莖

南齊書符瑞志武帝永明元年正月新蔡郡固始縣獲嘉禾一莖五穂八月新蔡縣獲嘉禾二莖九穂一莖七穂十一月固始縣獲嘉禾一莖九穂二年梁郡睢陽縣界野田中獲嘉禾一莖二十三穂

梁書武帝本紀天監四年五月辛夘建康縣朔陰裏生嘉禾一莖十二穂大同六年九月始平太守崔碩表獻嘉禾一莖十二穂

大業拾遺錄七年九月太原郡獻禾一本三穂長八尺穂長三尺五寸大尺圍芒穂皆紫色鮮明可愛有老人年八十餘以素木匣盛之賜物三十段勅授嘉禾縣令玉海唐武徳元年六月虞州獻嘉麥一莖六穂八月永州獻嘉禾異畝同穎二年七月益州獻嘉禾一莖六穂四年二月肅州獻嘉禾一莖五穎貞觀二年六月長安獻嘉禾三年十二月潞州獻嘉禾景云二年六月洛州言兩岐麥明皇先天二年八月懷州言嘉禾四穂開元八年五月平原麥一莖兩岐分秀九年五月絳州奏瑞麥七莖兩穂一莖四穂十二年六月乙巳河南瑞麥生穂分岐一莖三秀十三年五月甲申瑞麥生河南之壽安

唐會要開元十九年四月一日揚州奏穭生稻二百一十五頃再熟稻一千八百頃其粒並與常稻無異舊唐書代宗紀朔方節度郭子儀言寧朔縣界荒地廣十五里有黒禾谷出徧地每日附近百姓掃盡經宿還生前後可得五六千石其禾圎實味甘美

又永泰元年秋京兆府上言鄠縣嘉禾生穂長一尺餘穂上粒重累如連珠

唐防要文宗太和二年福建進瑞粟一十莖

又宣宗大中二年七月十六日福建觀察使殷儼進瑞粟十一莖莖有五六穂

宋史五行志太祖幹徳二年十月眉州獻禾生九穂圖四年四月府州尉氏縣云陽縣並有麥兩岐五月魚臺縣麥秀三岐六月南充縣禾二莖十三穂一莖十一穂七月又生一莖九穂

又太宗太平興國元年九月隰州獻合穂禾長尺餘三年四月夏縣五月舒州六月閬州麥並秀兩岐四年七月卭資二州禾並九穂九月溫州獻嘉禾九穂圖五年七月蓬萊縣田谷隔隴合穂相去一尺許九月流溪縣六年五月汝陰縣九年五月施州麥並秀兩岐至道元年六月嘉禾生眉山縣一本二十四穂七月金水縣禾生九穂舒州監軍廨粟畦兩本岐分十穂臨渙縣二禾合成一穂八月綿竹縣禾生九穂三年三月洋州嘉禾合穂五月黃州建昌軍麥秀二三穟八月雅州禾一莖十四穂

又眞宗咸平元年五月曲水縣麥秀二三穂七月嘉禾生後苑一莖二十四穂百丈縣禾生一莖二十七穂八月蘇州廨後園邠州民田並禾上合穂平夷縣田禾兩穂合爲一化城縣禾九穂二年五月華州麥秀二三橞七月資官縣禾二莖九穂者各二彭城縣粟一莖分四穂八月郪縣粟一莖九穂元武縣粟一莖上分五苗成二十一穂楡次縣禾三莖共穂三年五月鄼縣海陵縣並麥秀二三穂七月眞定府禾三莖一穂達州禾一苗九穂八月辰州公田禾生一莖三穂者四五年八月臨汾洪洞縣並禾生隔二隴上合爲一六年七月涉縣隔四隴同穎銅梁縣禾一莖九穂景徳元年正月寧晉縣禾合穂者三本八月滎陽縣及相州嘉禾異畝同穎三年九月榮州禾一莖十八穂四年六月南雄州保昌民田禾一本九穂七月神泉縣禾一苗九穂貝兗二州嘉禾合穂大中祥符元年曲水縣南鄭縣並麥秀二三穂七月幹封縣奉髙鄕民田禾異隴同穎八月淳化縣田禾隔四隴相去四尺許合爲一穂新平縣禾合穂者二本眞定府粟生二穂九月澧州嘉禾一莖十穂嘉州禾二莖各九穂二年六月簡州民禾九穂七月黔州嘉禾異畝合穂八月嘉州廨有一莖十四穂生庭中岐山縣禾異畝同穎三年四月同州麥秀二三穂七月冀淄昭三州嘉禾多穂異畝同穎八月寧化軍嘉禾合穂寶鼎縣禾隔四隴相去二尺許合穂樓煩縣禾異本同穎劍州嘉禾生一莖九穂四年三月辛巳帝至西京福昌縣嘉禾一本七穂昌元縣禾一莖九穂金水縣民田禾一莖三十六穂四月六安縣麥秀二三穂五月唐汝廬宿泗濠州麥自生八月蜀州禾一莖九穂長壽縣禾合穂者二蒲縣禾異畝同穎五年四月遂州麥秀兩穂或三穂七月華州禾一莖兩穂眞定府四縣嘉禾合穂九月巴州禾一莖二十四穂一莖十七穂六年三月邕州麥秀兩穂或三穂七月益州嘉禾九穂至十穂朝邑縣民田禾八莖同穎己未召近臣觀嘉禾於後苑有七穂至四十八穂繪以示百官八月龍門縣永定軍博野縣民田並嘉禾生合穂忻州秀容定襄二縣民田禾合穂九月京兆府獻長安縣嘉禾圖一枝雙穂七年通泉縣廨禾一本六穂邯鄲縣民田禾隔隴合穂者二本滁州酒署內禾一莖三穂晉原平原二縣民田禾並一本十二穂三月郾城縣麥秀兩穂三穂八月亳州禾一莖三穂至十穂府谷縣禾隔三隴合成一穂嵐州禾一莖八穂一莖五穂遼州平城民田禾隔二隴合穂有十三本或二十一本合爲一者九月施州禾一莖九穂至十二穂眞定貝州並嘉禾合穂八月湖陽縣麥秀兩穂三穂四月旭川縣禾一莖九穂閏六月眉山卭州禾並一莖九穂七月永靜軍禾隔隴合穂者二八月桂陽監粟一本二穂九年四月建初縣麥秀兩穂或三穂八月大名府獻合穂禾永靜軍阜城縣民田谷隔三隴合穂者二本廣州嘉禾生安化縣禾穂長一尺五寸天禧元年七月流江縣禾一莖九穂二年九月河北獻谷穂三各長尺餘資州禾一莖九穂三年七月饒陽縣禾二隴相去二尺許合爲一穂益州嘉禾一莖九穂四年八月內出玉宸殿瑞谷圖示近臣每本有九穂十穂者九月郪縣禾一莖九穂五年四月河南府嘉禾合穂七月導江靑城禾並一莖九穂幹興元年五月南劍州麥一本五穂緜州麥秀兩岐八月洋州嘉禾合穂十一月髙陵縣嘉禾合穂

又仁宗天聖二年八月乙酉寧化軍嘉禾異畝同穎四年九月榮州禾一本九穂五年資州禾一本九穂六年忻州禾異畝同穎五月乙未陳州瑞麥一莖二十穂七年七月河南府嘉禾合穂九年膚施縣禾異畝同穎景祐元年七月磁州嘉禾合穂八月大名府嘉禾合穂九月涇州磁州保徳軍並嘉禾合穂十月孝感應城二縣稻再熟成徳軍禾一本九穂三年五月榮州禾一莖九穂四年七月己巳臨淸縣谷異畝同穎者六十本康定元年六月蜀州懷安軍並禾九穂慶曆二年壽安縣嘉禾合穂六年五月昭化縣禾一莖兩岐八月趙州懷州並嘉禾異畝同穎九月定襄縣嘉禾隔二隴合穂長江縣禾一莖十穂十二月石照諸縣野谷穭生七年九月汾州榮州徳州並嘉禾合穂皇祐元年密州禾合穂者五本永康軍禾一莖九穂二年九月延州石州並嘉禾異畝合穂永康軍嘉禾一莖九穂十二月宻州禾十莖合一穂石州四莖合一穂三年五月彭山縣瑞麥一莖五穂者數本滁州麥一莖五穂四年八月嘉州蜀州並嘉禾一莖九穂九月南劍州有禾一本雙莖二十穂五年三月資州嘉禾一莖九穂閏六月資州麥秀兩岐七月鄆州祁州禾異畝同穎九月成徳軍嘉禾異畝同穎綿州禾一莖九穂至和元年十二月蜀州嘉禾一莖九穂二年五月亳州麥秀兩岐六月應天府貢大麥一本七十穂小麥一本二百穂八月卭州嘉禾一莖九穂嘉祐三年六月緜州麥一穂兩岐七月泰山上瑞麥圖凡五本五百一穂四年六月彰明縣有麥兩岐百餘本五年三月崇安縣嘉禾一本九十莖七年陵州禾一莖九穂九月平遙縣禾異畝合穂

又神宗熙寧元年永興軍禾一莖四穂眉州禾一莖九穂四年幹寧軍禾二莖合穂成徳軍晉州汾州禾異壠同穂六年南溪縣禾一苗九穂八年懷安軍瀘州渠州各麥秀兩岐安喜縣禾二本間五隴合穂平山縣禾合穂者二保塞縣禾七本間一壠或兩壠合穂潞城縣禾合穂者二九年火山軍禾間五壠束鹿秀容二縣間四壠渤海縣皆異壠同穎流江縣禾一苗九穂譙縣麥一本三穂尉氏縣湖陽縣彭山縣麥一本兩穂渠州大麥一穂兩岐或三岐四岐者陽翟縣麥秀兩岐天興寶雞二縣皆麥秀兩岐仍一本有三四穂或六穂者石州安州麥秀兩岐十年磁州禾合穂眉州禾生九穂亳州禾生二穂元丰元年武康軍禾一莖十三穂汝州禾合穂寧江軍禾一莖十穂邢州麥秀兩岐夔州麥一本三穂二年簡州安徳軍麥秀兩岐曺州生瑞禾北京安武軍懷州鎭戎軍禾合穂鎭戎軍懷州禾皆異畝同穎袁州禾一莖八穂至十一穂皆層出長者尺餘安州禾異畝同穂三年眉州禾一本九穂齊州禾一莖五穂趙州禾二本合穂安州麥一本三穂至五穂凡十四莖深州麥秀兩岐或三四穂凡四十畝眉州麥秀兩岐四年徐州麥一本百七十二穂代州禾合穂襄邑縣禾一本九穂五年髙邑縣禾一莖五穂靑州安肅軍憲州禾皆異畝同穎六年洪州七縣稻已獲再生皆實威勝軍武鄕縣禾二本間五壠合穂歷城縣禾二本合穂趙州禾間三隴合穂唐州禾二穂者四瀘州禾九穂懷靑濰三州禾皆異隴同穂府州陜州保平軍禾皆合穂七年蜀州禾生九穂靑州禾異畝同穎者十一同州禾異畝同穎合州麥秀兩岐八年亳州麥一莖二穂一莖三穂一莖四穂鎭潼軍秫禾苗異隴同穂岷州禾皆四穂泰寧軍禾異本同穎者三是嵗秋冬保澤趙鄂隰滄濰宻簡饒諸州威勝軍禾合穂或異畝同穎

又哲宗元祐元年簡州禾合穂石州禾異畝同穎二年忻隰磁濰懷州禾異畝同穎趙忻州禾合穂三年祁保彭州禾異畝同穎瀛磁代丰州安國軍禾合穂劍州安國軍麥秀兩岐夔州麥一本十二穂四年泰寧軍麥異畝同穎流江縣禾一本二穂榮徳縣禾一本九穂靑鄭齊趙州禾合穂及有一本三穂峩眉縣禾異畝同穎又禾登一百五十二穂五年冀州安武軍大名府威徳軍禾合穂永寧軍禾二本隔五隴合穂平定軍禾異畝同穂汀州禾生三十六穂劍州禾一本八穂普州麥一莖雙穂夔州麥秀五岐六年汝陽縣美原縣兗州鄒縣麥一莖數穂南劍州粟一本三十九穂瀛定懷汝晉昌州平定永康軍禾合穂七年均兗祁滄資華栁州禾合穂鄂州禾一本一枝兩穂三本三枝兩穂仙源縣禾異隴合穂耀州粟二莖隔兩壠合爲一穂梁山軍禾一莖九穂固始縣麥有雙穂定陶縣丹陽縣麥秀兩岐紹聖元年博野縣麥一本五穂漢陽軍麥秀兩岐樂壽縣麥一本兩穂或三穂懷安軍禾一本九穂二年靑濰果冀徳濵嵐濮達州禾合穂三年安武軍禾合穂嵐州禾兩根合穂者二普相靑齊嵐州永康軍禾異畝同穎合秀至九穂泉州粟二本五穂八穂瑕邱縣武陟縣陜城小溪四縣麥合穂良原縣沈丘縣長子縣麥秀兩岐四年河中府麥秀三穂虹縣云安縣麥秀兩岐茂州一枝兩穂汶山縣一枝三穂至六穂西京鄆齊隰州禾合穂穎昌府禾一莖四穂至五穂元符元年慶州禾異本同穎靑晉潞州荊南府永寧鎭戎軍等一十一處禾合穂邢州禾異隴合穂南劍州嘉州禾一莖九穂內鄕縣麥一莖兩穂符離靈壁臨渙蘄虹五縣麥秀兩穂兩當縣麥秀三穂二年連水軍麥合穂鄧岷州鎭戎軍禾合穂金史熈宗本紀皇統四年正月乙丑陜西進嘉禾十有二莖莖皆七穂

又宣宗本紀興定元年四月陳州商水縣進瑞麥一莖四穂開封府進瑞麥一莖三穂二莖四穂七月癸夘大社壇產嘉禾一莖十五穂

元史本紀世祖至元六年九月癸丑思州進嘉禾一莖三穂七年五月壬戌東平府進瑞麥一莖二穂三穂五穂者各一本十一年七月乙未興元鳳州民獻麥一莖四穂至七穂谷一莖三穂十八年八月壬辰州屯田進瑞麥一莖五穂二十三年九月南部縣生嘉禾一莖九穂二十四年八月濬州進瑞麥一莖九穂

又成宗大徳元年十二月辛未曺州禹城進嘉禾一莖九穂

又五行志順帝至元元年十月壬子恩州歷亭縣進嘉禾一莖九穂十一月丁酉太原臨州進嘉禾二莖二年曺州生瑞禾北京安武軍懷州鎭戎軍禾合穂鎭戎軍懷州禾皆異畝同穎袁州禾一莖八穂至十一穂皆層出長者尺餘安州禾異畝同穂四年流江縣禾一本二穂榮徳縣禾一本九穂靑鄭齊趙州禾合穂及有一本三穂峩嵋縣異畝同穎又禾登一百五十三穂五年冀州安武軍大名府威徳軍禾合穂永寧軍禾二本隔五隴合穂平定軍禾異畝同穂汀州禾生三十六穂劍州禾一本八穂六年南劍州粟一本三十九穂瀛定懷汝晉昌州平定永康軍禾合穂

眀史太祖本紀吳元年夏四月應天府句容縣耆民施仁等獻瑞麥一莖二穂洪武三年五月鳳翔府寶雞縣進瑞麥一莖五穂者一本三穂者一本二穂者十有餘本五月庚辰朔太平府當塗縣民獻瑞麥一莖二穂者凡二本戊寅應天府上元縣鐘山鄕民進瑞麥一莖二穂者凡二本寧國府寧國縣進瑞麥一莖二穂者凡三本應天府句容縣獻瑞麥一莖二穂者凡五本

又洪武六年夏六月壬午盱眙縣民進瑞麥一莖二穂者凡十六本命薦之宗廟

又成祖本紀永樂十年七月己酉平陽縣獻嘉禾百六十四本四穂者一本三穂者數本

秀水縣誌成化九年秋八月嘉禾生每莖離根二節節間傍生一莖秀二穂或三莖秀二穂或四莖五莖四五穂

寜晉縣誌成化二十六年秋七月寧晉嘉禾七穂時禾生一莖七穂者甚眾下王莊有二三四莖合爲一穂者湧幢小品正徳六年如臯縣嘉禾一本有至百莖者其一本二十莖者尢多

太和縣誌正徳十三年戊寅麥秀兩岐百餘莖秋谷之並穎者倍

同州誌嘉靖元年白水產瑞禾一莖四五穂者五十餘本三穂者百餘本余不勝紀

金華府誌嘉靖三十九年蘭谿縣產瑞粟六穂者一本五穂四穂者各二本三穂者四本二穂者甚多

雲南府誌隆慶元年昆陽產嘉禾一莖五穂凡二百餘本

來安縣誌隆慶辛未嵗大稔谷有雙米者

六合縣誌萬曆元年見嘉禾是秋禾登一稃二米永昌府誌萬曆十七年九月騰越北郊竟畝谷生三穂雲南府誌萬曆二十九年昆陽易門產嘉禾一莖三四穂者四十餘本五穂者二百餘本

鳯翔縣誌萬曆四十年秋八月本縣興國裏產嘉禾一莖四穂者數本一莖三穂者數十本一莖雙穂者數百本

國朝江南通誌順治元年懷遠縣產瑞麥一莖雙穂甘肅通誌順治二年廣武營等堡麥秀兩岐

江南通誌順治十一年含山縣產嘉禾一莖五穂山西通誌順治十二年潞城嘉禾一莖三四穂或五六穂

甘肅通誌順治十八年成縣麥有一莖三穂及四五穂不等

雲南通誌康熙元年寧州禾徧產雙穂

四川通誌康熙八年茂州麥秀七岐

福建通誌康熙九年晉江民獻兩穂麥

山西通誌康熙十一年平順產嘉禾太平瑞谷一莖二三穂

江南通誌康熙二十年蒙城麥秀五岐並三岐者數十本

雲南通誌康熙四十三年防峩產嘉禾一莖三穂至四五穂四十五年河西產嘉禾一莖三穂

四川通誌康熙四十七年綿竹縣麥秀六岐或四五岐雲南通誌康熙四十七年路南產嘉禾一莖三穂四穂江南通誌康熙五十三年徐州麥秀雙岐有四五岐者自是連嵗皆稔

湖廣通誌康熙五十六年湖廣產嘉禾一莖數穂內閣奉

上諭雍正四年八月順天府尹進呈耤田所產嘉禾自一莖雙穂三穂以至八穂九穂皆碩大堅好異於常谷山西通誌雍正四年太平嘉禾一莖十有三穂雲南通誌雍正四年建水耤田內產嘉禾一莖雙穂至三四穂

山西通誌雍正五年洪洞淸源瑞谷穂長尺餘者一莖八九穂

浙江通誌雍正五年九月仁和錢塘農民獻水田稻米瑞谷一莖兩穂七年西安常山二縣旱田粟米嘉谷一本之中兩穂三穂四穂者徧於各鄕巡撫【臣】李衞奏進

詔賜大學士九卿等觀看

﹤子部﹐農家類﹐欽定授時通考﹐卷十九﹥

上諭朕念切民依今歲令各省通行耕耤之禮爲百姓祈求年谷幸邀

上天垂鑑雨暘時若中外逺近俱獲丰登且各處皆產嘉禾以昭瑞應而其尢爲罕見者則京師耤田之谷自雙穂至於十三穂禦苑之稻自雙穂至於四穂河南之谷則多至十有五穂山西之谷則長至一尺六七寸有餘又畿輔二十七州縣新開稻田共計四千餘頃約收禾稻二百餘萬石暢茂穎栗且有雙穂三穂之奇廷臣僉云嘉禾爲自昔所未有而水田爲北地所創見屢詞陳請宣付史館朕惟古者圖畫豳風於殿壁所以志重農務本之心今防

上天特賜嘉谷養育萬姓實堅實好確有明徵朕祗承之下感激歡慶著圖頒示各省督撫等朕非誇張以爲祥瑞也朕以誠恪之心仰防

天鑑諸臣以敬謹之意感召

天和所願自玆以往觀覽此圖益加儆惕以修徳爲事神之本以勤民爲立政之基將見歲慶丰穰人歌樂利則斯圖之設未必無裨益云

湖廣通誌雍正五年江華產嘉禾一莖數穂

甘肅通誌雍正五年環縣獻雙岐瑞麥五莖蘭州耤田產瑞谷自三穂至六穂共十三莖武威耤田產瑞谷自三穂以至七穂共一百七莖

雍正五年十月十七日內閣奉

上諭今歲各省俱產嘉禾頃馬覿伯復奏稱鄂爾坤圖喇地方皆產瑞麥有一莖至十五穂之多防進前來廷臣見之皆以爲極邊初墾之地有此上瑞尢爲罕覯朕觀自古聖帝賢王皆専務實心實政不以祥瑞爲尙朕深明此理擯斥虛文而今年各處所產之嘉谷朕之所以宣示中外者蓋因今歲爲通行耤田典禮之初卽獲感召

天和休嘉普慶如是是以特爲表著以明天人感應之理捷於影響庶期中外諸臣益加誠敬共相儆勉於將來也從前屢頒諭防甚明但恐嗣後地方有司未必人人深悉朕心競尙嘉禾之美名或借端粉飾致有隠匿旱潦之事而不以上聞者亦未可定著將雍正五年以後各省田畝產有嘉禾之處俱停其進獻奏聞

禦批諭防雍正六年九月二十六日署理直總督【臣】何世璂協理直總督【臣】劉師恕奏通州呈送瑞禾數本其一莖者穂長一尺五六寸並雙穂三穂以及八九穂至十三四穂不等

上諭朕從來不言祥瑞是以從前降防自雍正五年以後各省所產嘉禾俱停其進獻今據貴州巡撫張廣泗奏稱黔省各屬新辟苗疆今年風雨應時歲登大有所產稻穀粟米之屬自一莖兩穂至十五六穂不等稻穀每穂四五百粒至七百粒之多粟米每穂長至二尺有奇實從來所未見特將瑞谷呈覽並繪圖附進等語朕覽各種瑞谷碩大堅實迥異尋常不但目所未見實亦耳所未聞若但見圖畫而未見谷本則人且疑而不信矣又據廣西巡撫金鉷折奏今年粵西通省丰收十分者十之九九分者十之一谷價每石自二錢以至三錢二三分乃粵西未有之事等語朕思古州等處苗蠻界在黔粵之間自古未通聲教其種類互相讐殺艸菅人命又常越境擾害鄰近之居民刼奪往來之商客以致數省通衢行旅阻滯迂道然後得逹而內地犯法之匪類又往往逃竄蔵匿其中此實地方之患不得不爲經理者又總督鄂爾泰籌畫周至調度有方巡撫張廣泗敬謹奉行殫心奮力俾苗眾革面革心抒誠向化地方寕謐和气致祥感召

天和黔粵二省歲登大稔而黔省磽瘠之區苗彞新辟之地又蒙

天賜瑞谷顯示嘉徵仰見

天心以經理苗疆爲是特昭瑞應以表封疆大臣之善績朕心實爲慶幸若歸美於朕朕不居也著將張廣泗所進瑞谷圖交與武英殿繪畫刋刻頒賜各省督撫俾觀覽之共知勉勵

禦批諭防雍正七年五月十八日雲貴廣西總督鄂爾泰泰報貴州貴陽等十七府州縣俱系十分收成豆有粒大如栗者豌豆有粒大如榛者尢從來所未有又雍正七年八月十八日雲貴廣西總督鄂爾泰奏報各屬晚稻嘉禾自二三穂以上無論髙低原隰漢土苗疆通屬皆同現據呈驗者已不下萬枝而長大稻穂每穂計米竟至三百餘粒至小米谷穂長大自一尺三四寸至一尺八九寸不等者亦不止萬枝並有一穂上又生九小穂一莖上竟有二十四穂者

又雍正七年九月十六日貴州巡撫【臣】張廣泗奏稻穀自一莖兩三穂起至十五六穂不等其粟米則穂長一尺四五寸至二尺不等更有稻穀一本三十穂者粟米一本四十八穂者甚至一穂之上復生爲六岐九岐者敬貯萬八千穂繪具全圖委官領賫恭呈

禦覽

又雍正七年九月十九日廣東總督【臣】郝玉麟署理廣東巡撫印務【臣】傅泰奏恵州府河源縣送到嘉禾四十八本內一莖二穂者一十四本一莖三穂者二十本一莖四穂者一十二本一莖五穂者二本

又雍正七年十一月初七日雲貴廣西總督鄂爾泰奏雲南等府州縣呈送瑞禾瑞谷自一莖十三穂至七八穂五六穂者一千餘稞貴州稻穀有一莖數穂及谷穂長至二尺自四百粒以至七百餘粒者小米有一莖二

十七穂者髙粱稗子有一莖十五穂者普安州屬早稻刈獲之後稻根上復生長稻孫仍又吐花結實重有三分收成

又雍正九年九月二十六日巡察直等處農務【臣】舒喜奏永平府昌黎縣刈獲髙粱得一莖四穂髙粱四株五穂者二株六穂者二株

又雍正十年十一月初四日廣東巡撫【臣】楊永斌奏各屬送到瑞谷自一莖雙穂以至七穂一本自二穂以至一百二十九穂自四五尺以及長至一丈一尺不等四川通誌雍正十年四川省城耤田並郫縣耤田內各產嘉禾或三岐三穂或兩岐兩穂

欽定授時通考卷十九﹤子部﹐農家類﹐欽定授時通考﹥

欽定四庫全書

欽定授時通考卷二十

谷種

稻一

禦稻米

稻

聖祖禦制幾暇格物編丰澤園中有水田數道布玉田谷種嵗至九月始刈獲登場一日循行阡陌時方六月下旬谷穗方頴忽見一科髙出眾稻之上實已堅好因收藏其種待來年驗其成熟之早否明嵗六月時此種果先熟従此生生不已嵗取千百四十餘年以來內膳所進皆此米也其米色微紅而粒長气香而味腴以其生自苑田故名禦稻米一歳兩種亦能成兩熟口外種稻至白露以後數天不能成熟惟此種可以白露前收割故山荘稻田所收每嵗避暑用之尙有贏餘曽頒給其種與江浙督撫織造令民間種之聞兩省頗有此米惜未廣也南方气暖其熟必早於北地當夏秋之交麥禾不接得此早稻利民非小若更一嵗兩種則畆有倍石之收將來蓋藏漸可充實矣昔宋仁宗聞占城有早熟稻遣使由福建而往以珍物易其禾種給江淮兩浙卽今南方所謂黒穀米也粒細而性硬又結實甚稀故種者絕少今禦稻不待逺求生於禁苑與古之雀銜天雨

者無異朕每飯時嘗願與天下羣黎共此嘉谷也

詩豳風十月獲稻

朱子曰稻南方所食稻米水生而色白者也

禮記曲禮稻曰嘉蔬

注蔬與疏同立苗疏則茂盛嘉美也

王制冬薦稻稻以鴈

大全稻爲西方之谷則陰類也故配以鴈鴈陽物故也

月令季秋之月天子乃以犬嘗稻

注稻始熟也

周禮天官凡防膳食之宜牛宜稌

訂義稌稻也澤中所生與土畜相宜

地官稻人掌稼下地

易祓曰稻宜於荊厥土塗泥乃沮洳下濕之地此稻人所以掌稼下地

爾雅稌稻

注今沛國呼稌疏別二名也案說文云沛國謂稻爲糯秔稻屬也字林云糯黏稻也稻稻不黏者本艸以粳米稻米爲兩物秔與粳古今字然秔糯甚相類黏不黏爲異耳依說文稌稻卽糯也江東呼糯乃亂切

素問黃帝問曰爲五穀湯液及醪醴柰何岐伯對曰必以稻米炊之稻薪稻米者完稻薪者堅帝曰何以然岐伯曰此得天地之和髙下之宜故能至完伐取得時故能至堅也

春秋說題辭稻之爲言借也稻太陰精含水漸洳乃能化也江旁多稻故其宜也

淮南子江水肥仁而宜稻

古今注稻之黏者爲秫禾之黏者爲黍

廣志有虎掌稻紫芒稻赤芒稻南方有蟬鳴稻有蓋下白稻

續博物志粳粟米五穀中最硬得漿水易化倉粳米炊作漧飯食之止痢

爾雅翼稻米粒如霜性尢宜水故五穀外別設稻人之官掌稼下地漢世亦置稻田使者以其均水利故也古者之於谷菽與苴以食農麥以接續至於食稻衣錦則以爲生人之極樂以稻味尢美故也稻一名稌然有黏有不黏者今人以黏者爲糯不黏者爲秔然在古則通得稻稌之名說文曰稻稌也沛國謂稻曰稬秔稻屬或作粳是則直以稬爲稻耳若鄭康成注周禮稌粳也則稻是粳然要之二者皆稻也故汜勝之云三月種秔稻四月種秫稻字林云糯黏稻也秔稻不黏者今人亦皆以二穀爲稻若詩書之文自依所用而解之如論語食夫稻則稻是粳月令秫稻必齊則稻是糯周禮牛宜稌則稌是秔丰年多黍多稌爲酒爲醴則稌是糯又稻人之職掌稼下地至澤艸所生則種之芒種是明稻有芒有不芒者今之粳則有芒至糯則無是通稱稌稻之明驗也又有一種曰秈比於粳小而尢不黏其種甚早今人號秈爲早稻粳爲晚稻又今江浙間有稻粒稍細耐水旱而成實早作飯差硬土人謂之占城稻云始自占城國有此種昔眞宗聞其耐旱遺以珍寶求其種始植於後苑後在處播之按國朝會典大中祥符五年遣使福建取占城禾分給江淮兩浙漕並出種法令擇民田之髙者分給種之則在前矣

養生要集杭稻屬也稻亦秔之總名也道家方藥有用稻米秔米此則是兩物也稻米粒白如霜味苦主溫服之令人多瘦無肥膚秔米味甘主利髒長肌膚好顏色稻已割而復抽曰稻孫

理生玉鏡六旬稻一名拖犁歸粒小色白四月種六月熟又有八十日稻百日赤毘陵亦有六十日秈八十日秈百日秈之品百日赤百日秈俱白稃而無芒七八月熟其味白淡而紅甘

戒庵漫筆稻花白而瓣少者米賤多而色黃則貴俗云銀花賤金花貴也

湧幢小品暹羅國稻其粒盈寸

燕山叢錄房山縣有石窩稻色白味香美以爲飯𨿽盛暑經數旬不餲

明一統志雷陽界稻十一月下種雪耕耘次年四月熟與他地迥異稻花午開暮合開合皆於日中香甚有至七開七合者

農政全書黃省曽理生玉鏡曰稻之粒其白如霜其性如水說文謂之稌沛國謂之粳以黏者謂之糯亦謂之秫以不黏者謂之秔亦謂之粳故泛勝之云三月而種秔四月而種秫然皆謂之稻魯論之食夫稻粳也月令之秫稻糯也糯無芒粳有芒粳之小者謂之秈秈之熟也早故曰早稻粳之熟也晚故曰晚稻京口大稻謂之粳小稻謂之秈其粒細長而白味甘而香九月而熟是謂稻之上品曰箭子其粒大而芒紅皮赤五月而種九月而熟謂之紅蓮其粒尖色紅而性硬四月而種七月而熟曰金城稻是惟髙仰之所種松江謂之赤米乃谷之下品其粒長而色斑五月而種九月而熟松江謂之勝紅蓮性硬而皮莖俱白謂之防種稻其粒大色白稈輭而有芒謂之雪裏揀其粒白無芒而稈矮五月而種九月而熟謂之師姑秔湖州錄云言其無芒也四明謂之矮白其粒赤而稃芒白五月初而種八月而熟謂之早白稻松江謂之小白四明謂之細白九月而熟謂之晚白又謂蘆花白松江謂之大白其三月而種六月而熟謂之麥爭埸其再蒔而晚熟者謂之烏口稻在松江色黒而能水與寒又謂之冷水結是謂稻之下品其粒白而大四月而種八月而熟謂之中秋稻在松江八月望而熟者謂之早中秋又謂之間西風其粒白而谷紫五月而種九月而熟謂之紫芒稻其秀最易謂之下馬看又謂之三朝齊湖州錄云言其齊熟也其在松江粒小而性柔有紅芒白芒之等七月而熟曰香秔其粒小色斑以三五十粒入他米數升炊之芬芳香美者謂之香子又謂之香其粒長而釀酒倍多者謂之金釵糯其色白而性輭五月而種十月而熟曰羊脂糯其芒長而谷多白斑五月而種九月而熟謂之胭脂糯太平謂之硃砂糯其白班五月而種十月而熟謂之虎皮糯太平又云厚稃紅黒斑而芒其粒最長白稃而有芒四月而種七月而熟謂之趕陳糯太平謂之趕不著亦謂之秈糯其粒大而色白四月而種九月而熟謂之矮糯其稃黃而米赤已熟而稈微靑布宜良田四月而種九月而熟謂之靑稈糯其粒大而色白芒長而熟最早其色易變而醸酒最佳謂之蘆黃糯湖州謂之泥裏變言其不待日之曬也其粒圓白而稃黃大暑可刈其色難變不宜於醸酒謂之秋風糯可以代粳而輪租又謂之瞞官糯松江謂之冷粒糯其不耐風水四月而種八月而熟謂之小娘糯譬閨女然也其在湖州色烏而香者謂之烏香糯其稈挺不僕者謂之鐡梗糯芒如馬鬃而色赤者謂之赤馬鬃糯其粒小而色白四月而種六月而熟謂之六十日稻又遲者謂之八十日稻又遲者謂之百日赤而毘陵小稻之種亦有六十日秈八十日秈百日秈之品而皆自占城來實賴水旱而成實作飯則差硬宋氏使占城珍寶易之以給於民者在太平六十日秈謂之拖犁歸有赤紅秈有百日秈其白稃而無芒或七月或八月而熟其味白淡而紅甘在閩無芒而粒細有六十日可獲者有百日可獲者皆曰占城稻其已刈而根復發苗再實者謂之再熟稻亦謂之再撩其在湖州一穗而三百餘粒者謂之三穗子

農書治稻者蓄陂塘以瀦之置隄閘以止之又有作爲畦埂耕杷旣熟放水勻停擲種於內苗生五六寸拔而秧之今江南皆有用此法苗髙七八寸則耘之耘畢放水熇之欲秀復用水浸之苗旣長茂復事薅拔以去稂莠農家收獲尢當及時江南上雨下水收稻必用喬扞笐架乃不遺失蓋刈早則米靑而不堅刈晚則零落而損收又恐爲風雨損壊此九月築塲十月納稼工夫次第不可失也太抵稻穀之美種江淮以南直徹海外皆宜此稼今閩中有得占城種髙仰處皆宜種之謂之旱占其米粒大而且甘爲旱稻種甚佳北方水源頗少陸地沾濕處宜種此稻丘濬曰地土髙下燥濕不同而同於生物生物之性𨿽同而所生之物有宜有不宜焉土性𨿽有宜不宜人力亦有至不至人力之至亦或可以回天況地乎宋太宗詔江南之民種諸谷江北之民種秔稻眞宗取占城稻種散諸民間是亦大易裁成輔相以左右民之一事今世江南之民皆雜蒔諸谷江北民亦兼種秔稻昔之秔稻惟秋一收今又有旱禾焉二帝之功利及民逺矣後之有志於勤民者宜仿宋主此意通行南北俾民兼種諸谷有司考課書其勸相之數其地昔無而今有有成效者加以官賞

農政全書徐獻忠曰居山中往往旱荒乞得旱稻種往時宋眞宗因兩浙旱荒命於福建取占城稻三萬斛散之仍以種法下轉運司示民卽今之旱稻也初止散於兩浙今北方髙仰處類有之者因時宋有江翶者建安人爲汝州魯山令邑多苦旱乃従建安取旱稻種耐旱而繁實且可久蓄髙原種之嵗嵗足食種法大率如種麥治地畢豫浸一宿然後打潭下子用稻艸灰和水澆之每鋤艸一次澆糞水一次至於三卽秀矣

夲艸綱目李時珍曰稻秔糯之通稱本艸則専指糯爲稻也稻従舀音函象人在臼上治稻之義性黏輭故謂之糯汪穎曰糯米緩筋令人多睡其性糯也陶景曰道家方藥有稻米粳米俱用者此則兩物也稻米白如霜江東無此故通粳爲稻耳不知色類復云何也蘓恭曰稻者穬谷之通名爾雅云稌稻也秔者不黏之稱一曰秫泛勝之云三月種秔稻四月種秫稻卽並稻也陶謂爲二蓋不可解也馬志曰此稻米卽糯米也其粒大小似秔米細糠白如雪今通呼秔糯二穀爲稻所以惑之按李含光音義引字書解粳字云稻也秔字云稻屬也不黏粢字云稻餅也粢蓋糯也冦宗奭曰稻米今造酒糯稻也其惟溫故可爲酒酒爲陽故多熱西域天竺土溽熱稻嵗四熟亦可驗矣李時珍曰糯稻南方水田多種之其性粘可以醸酒可以爲粢可以蒸糕可以熬可以炒食其類亦多其谷彀有紅白二色或有毛或無毛其米亦有赤白二色赤者酒多糟少一種粒白如霜長三四分者齊民要術糯有九格雉木大黃馬首虎皮火色等名是矣古人醸酒多用秫故諸說論糯稻往往費辧也秫乃糯粟見本條

又稻米气味苦溫無毒孫思邈曰味甘冦宗奭曰性溫蘓頌曰糯米性寒作酒則熱糟乃溫平亦如大豆與豉醬之性不同也孟詵曰涼發風動气使人多睡不可多食陳藏器曰久食令人身輭緩人筋也小貓犬食之亦腳屈不能行馬食之足重妊婦雜肉食之令子不利蕭炳曰擁諸經絡气使四肢不收發風昬昬陳士良曰久食發心悸及癰疽瘡癤中痛合酒食之醉難醒李時珍曰糯性粘滯難化小兒病人最宜忌之

又李時珍曰粳乃穀稻之總名也有早中晚三收諸本艸獨以晚稻爲粳者非矣粳者硬也但入解熱藥以晚粳爲良耳陶景曰粳米卽今人常食之米但有白赤小大異族四五種猶同一類也可以廩米孟詵曰淮泗之間最多防洛土粳米亦堅實而香南方多收火稻最補益人諸處𨿽多粳米但充饑耳李時珍曰粳有水旱二稻南方土下塗泥多宜水稻北方地平惟澤土宜旱稻西南夷亦有燒山地爲畬田種旱稻者謂之火米古者惟下種成畦故祭祀謂稻爲嘉蔬今人皆拔秧栽插矣其種近百各各不同俱隨土地所宜也其谷之光芒長短大細百不同也其米之赤白紫烏堅松香否不同也其性之溫涼寒熱亦因土產形色而異也眞臘有水稻髙丈許隨水而長南方有一嵗再熟之稻蘓頌曰香粳長白如玉可充禦貢皆粳之稍異者也

又粳米气味甘苦平無毒孫思邈曰生者寒燔者熱李時珍曰北粳涼南粳溫赤粳熱白粳涼晚白更寒新粳熱陳粳涼凡人嗜生米久成米瘕治之以雞屎白汪頴曰新米乍食動風气陳者下气病人尢宜孟詵曰常食幹粳飯令人熱中唇口漧不可同馬肉食發痼疾不可和蒼耳食令人卒心痛急燒倉米灰和蜜漿服之不爾卽死

又李時珍曰秈亦粳屬之先熟而鮮明者故謂之秈種自占城國故謂之占俗作粘者非矣又曰秈仙粳而粒小始自閩人得種於占城國其熟最早六七月可收品類亦多有赤白二色與粳大同小異甘溫無毒

閩書周禮州荊州其穀宜稻閩屬州當首稻矣左思三都賦國稅再熟之稻宋馬益詩兩熟潮田天下無蓋美閩稻也說文爲稻爲粳粳稌屬也糯亦名秫字林云糯稻黏而粳稻不黏今之食米皆粳稻醸酒則糯稻也閩中記云閩人以糯稻醸酒其餘蹂粉嵗時以爲團粽粿糕之屬福州曰粳曰秫春種夏熟曰早稻秋種冬熟曰晚稻嵗一熟者曰大冬山田冬種者曰早占霜降後熟者曰天降來曰薫提與早稻同熟者曰黃芒與晚稻同熟者曰占城曰稐又曰土稐嵗再熟者曰金洲曰白香秫又曰糯與早稻同熟者曰早秫與晚稻同熟者曰晚秫與大冬同熟者曰大冬秫湘山野錄云福建八郡皆有占城稻泉州曰早稻曰早仔曰師姑早曰晚稻曰大冬曰寄種曰靑晚曰占城稻曰畬稻曰白香稻曰近山香曰降來曰大尖曰小尖曰中灌曰親畬曰河南早曰河南秋種曰白栁曰烏芒曰林鳳曰藿香曰一秋紅曰紅芒曰天上落曰八月白曰蘇州白曰烏稻曰金城早曰栗殻曰尢溪早曰早秫曰晚秫曰大冬秫曰赤蒡秫曰牛頭秫曰好殻曰白秋秫曰白占秫曰花眉秫曰虎皮秫曰近山香秫曰龍牙曰斑占建寧曰十日早曰大糯曰小糯曰龍鳳早曰半冬白曰師姑早曰九里香曰大早曰小早曰天降早曰爛泥早曰七娘禾曰小白禾曰大白禾曰小烏禾曰大烏禾曰野豬愁曰無芒禾曰眞珠累曰麻子禾曰公婆禾曰銀珠秫曰早禾曰白禾子曰烏禾子曰厚芒禾曰下馬防曰白芒曰黃谷曰粳谷曰白秈早曰烏龍牙曰紅糟曰鋪城錦曰溫州早曰吳家傳曰大師姑曰小師姑曰靑絲禾曰荔枝禾曰猴尾秫曰烏節秫曰重陽秫曰白芒秫曰烏牙秫延平曰秧歸曰早子曰金城早曰江西早曰天降曰赤芒曰白芒曰赤殻曰十溪曰廖元山曰早秫曰晚秫曰八月白曰長芒曰粟山中野人間種之汀州曰稻興化早早谷曰防曰占谷曰粟曰靑粱曰黃粱曰粱皆粟類漳州曰早稻曰晚稻曰大冬稻曰寄種曰占稻曰香稻曰白栁曰畬稻曰糯稻以上稻種不一又八郡方言不同有一種而異名者具依本志列之如石

天工開物五穀獨遺稻者以著書聖賢起自西北也今天下育民人者稻居什七凡稻種最多不黏者禾曰秔米曰粳黏者禾曰稌米曰糯【南方無黏黍酒皆糯米所爲】質本粳而晚收帶黏【俗名婺源光之類】不可爲酒只可爲粥者又一種性也凡稻穀形有長芒短芒【江南名長芒者曰劉陽早短芒者曰吉安早】長粒尖粒圓頂扁靣不一其中米色有雪白牙黃大赤半紫雜黒不一濕種之期早早者春分以前名爲社種最遲者後於淸明凡播種先以稻麥包浸數日俟其生芽撒於田中生出寸許其名曰秧秧生三十日卽拔起分栽若田畆逢旱漧水溢不可插秧秧過期老而長節卽栽於畆中生谷數粒結果而已凡秧田一畆所生秧供栽二十五畆凡秧旣分栽後早者七十日卽收獲【粳有救公饑喉下急糯有金包銀之類方語百千不可殫述】最遲者歷夏及冬二百日方收獲其冬季播種仲夏卽收者則廣南之稻地無霜故也凡稻旬日失水卽愁旱漧夏種秋收之谷必山澗源水不絕之畆其谷種亦耐久其土亦寒不催苗也湖濵之田待夏潦已過六月方栽者其秧立夏播種撒藏髙畆之上以待時也南方平原田多一嵗兩栽兩獲者其再栽秧俗名晚糯非粳類也六月刈初禾耕治老膏田插再生秧其秧淸明時已偕早秧撒布早秧一日無水卽死此秧歷四五兩月任従烈日暵幹無憂此一異也凡再植稻遇秋多晴則汲灌與稻相終始農家勤苦爲春酒之需也凡稻旬日失水則死期至幻出旱稻一種粳而不黏者卽髙山可插又一異也香稻一種取其芳气以供貴人收實甚少滋益全無不足尙也凡稻土脈焦枯則穗實蕭索勤農糞田多方以助之人蓄穢遺搾油楛餅【楛者以去膏而得名胡麻萊菔子爲上蕓薹次之大眼桐又次之樟相棉花又次之】艸皮木葉以佐生機普天之所同也【南方磨菉豆粉者取溲漿灌田肥甚豆賤之時撒黃豆於田一粒爛土方三寸得谷之息倍焉】土性帶冷漿者宜骨灰蘸秧根【凡禽獸骨】石灰淹苗足向暘暖土不宜也土脈堅者宜耕隴疉塊壓薪而燒之埴墳松土不宜也凡早稻種秋初收藏當午曬時烈日火气在內入倉廩中闗閉太急則其谷黏帶暑气【勤農之家偏受此患】明年田有糞肥土脈發燒東南風助暖則盡發炎火大壊苗穗此一災也若種谷晚涼入廩或冬至數九天收貯雪水冰水一甕【交春卽不驗】淸明濕種時毎石以數碗激灑立解暑气則任従東南風暖則此苗淸秀異常矣【在種內反怨鬼神】凡稻撒種時或水浮數寸其谷未卽沈下驟發狂風堆積一隅此二災也謹視風定而後撒則沈自成秧矣凡谷種生秧之後防雀鳥聚食此三災也立標飄鷹俑則雀可驅矣凡秧沈腳未定陰雨連綿則損折過半此四災也邀天晴霽三日則粒粒皆生矣凡苗旣函之後畆土肥澤連發南風薫熱函內生虫【形似蠶繭】此五災也邀天遇西風雨一陣則虫化而谷生矣凡苗吐穡之後暮夜鬼火遊燒此六災也此火乃朽木腹中放出凡木母火子子藏母腹母身未壊子性千秋不滅毎逢多雨之年孤野墳墓多被狐貍穿塌其中棺木爲水浸朽爛之極所謂母質壊也火子無附脫母飛然陰火不見陽光直待日沒黃昏此火衝隙而出其力不能上騰飄遊不定數尺而止凡禾穡葉遇之立刻焦炎逐火之人見他處樹根放火以爲鬼也奮梃擊之反有鬼變枯柴之說不知向來鬼火見燈光而化矣【凡火未經人間燈傳者總屬陰火故見燈卽滅】凡苗自函活以至頴栗早者食水三斗晚者食水五斗失水卽枯【將刈之時少水一升𨿽數𨿽存米粒縮小入碾臼中亦多防碎】此七災也汲灌之智人巧已無餘矣凡稻成熟之時遇狂風吹粒殞落或陰雨竟旬谷粒沾濕自爛此八災也然風災不越三十里陰雨災不越三百里偏方厄難亦不廣被風落不可爲若貧困之家苦於無霽將濕谷升於鍋內燃薪其下炸去糠膜收炒糗以充饑亦補助造化之一端矣

田家五行雨水節燒幹鑊以糯稻爆之謂之孛婁花占稻色自早禾至晚稻皆爆一握各以器列比並分數防髙下以畨白多爲勝

欽定授時通考卷二十

欽定四庫全書

欽定授時通考卷二十一

谷種

稻二

直省誌書宛平縣物產稻有糯粳二種香河縣物產粳稻糯稻水稻旱稻昌平州物產稻處處有之惟玉泉山枹楡泉更佳膳米於是需焉房山縣土產稻紅白二種石窩稻色白粒大米粒羙盛煮經三晝夜不餲遵化州物產稻有東方稻雙芒稻虎皮稻之類皆食米糯稻有旱糯白糯黃糯皆可釀酒種者粳稻九糯稻一旱田九水田一滿城縣土產稻有黃須者有烏須者有秔稻有旱稻米微紅又有糯稻淶水縣土產稻種於水田者惟石亭新莊村有之所出不多邢臺縣物產稻有三種紅口芒稻糯稻歷城縣方產稻秔糯也秔宜飯糯宜酒歷𨿽山城而城北一帶盡屬水田粳稻之羙甲於山左鄒平縣物產稻漯水之濱近始播種新城縣物產稻東方瀕湖產水稻間有之泰安州物產稻紅白二種萊蕪縣物產稻有粳糯二種萊蕪水田皆旱稻故米不佳濱州物產稻沿河地可藝滋陽縣物產稻有糯有粳曹縣物產稻有數種水陸不同又粘者謂之糯米色黒宜釀鉅野縣物產稻子黒白二色沂州物產稻有糯有粳靑州府物產海上斥鹵原隰之地皆宜稻播種苗出耘過四五徧卽坐而待獲但雨以時毎畆可收五六石次四五石秋收見戶舂米貿遷得髙價可比魚鹽若江南水田𨿽純藝稻然功多作苦農夫經歳胼胝泥淖之中收入反薄畆多二三石次一二石不如此中海稻功半而利倍也安邱日照𨿽有旱稻而粗硬不佳益都種之不多獲二年後俱變爲莠矣水中亦然日照縣物產有糯有硬照產皆在陸地稍旱則失收農家不敢多種萊陽縣物產稻種分水旱紅白早晚昌邑縣物產稻水旱二種永安稻佳文水縣物產稻輭硬二種臨汾縣物產稻粳糯二種聞喜縣土產稻紅色惟董澤數村出洧川縣物產稻有旱稻水稻二種其色紅鄢陵縣土產稻不秧種紅澀欠佳洛陽縣土產稻香粳稻栁條靑糯稻遂平縣土產稻屬黏米晚望水白馬尾池紅毛晚糯稻白稻紅粟稻羅山縣物產稻有早糯占晚白芒黑之屬光州土產稻白黃黒糯晚麻秈黃秈駞黎回直頭秈望水白商城縣土產秈稻晚稻黒稻糯稻紅稻渭南縣物產稻有二種硬者炊飯名粳黏者釀酒名糯產花園及大嶺川者佳湭河川次之韓城縣土產澽壖宜稻志以小江南稱之然貿之域

外者無幾西鄕縣土產稻類紅谷大小二種冷水谷百日谷麻黏谷銀珠谷香谷黃秧早金綫早黃早紅米早望水白安南黏靑幹黏土黃黏鐵腳漢葉裏藏蓋早黃已上俱飯稻百莖稻黃殻糯栁條糯虎皮糯寸谷矮腳黃三百顆釣魚竿香兒糯麻谷糯已上俱酒稻六合縣物產稻之屬粳穿珠稻紅蓮稻穀色靑有紅粒炊熟味甘香陸防詩近炊香稻識紅蓮六十日稻閃西風下馬看穂長救公饑輭稈靑箭子稻了田靑百日赤三朝齊靠籬望洗耙早五十日熟紫芒稻蟬鳴稻花裏黃鵪鶉秈觀音秈銀條秈落芒秈深水紅熟稻晚白稻早白稻香粳稻大粒長胖農人畏種之云種多則傷田間谷糯趕陳糯虎皮糯火珠糯輭稈糯燕口糯槐花糯白殻糯堆粒糯光頭糯矮腳糯金釵糯待西風烏絲糯豬鬃糯佛手糯鐵梗糯魚麟糯隨秈糯香糯繩兒糯粒長不圓味最羙懷寧縣物產秈稻種遲早不一其名甚多田有宜早稻者秋前收仍種晚禾有宜遲稻七月登者有八月九月登場者大約百日內熟糯稻有大糯有秈糯其名不一大糯較佳晚稻名晚白者佳赤與烏者次之宿松縣物產稻有秔秫二種爲早谷爲龍須早爲白爲小白爲無名種爲休寧矮爲金包銀爲賽子白爲三度禾爲鴨掌爲抝馬爲牽岡爲水波爲寒先皆秔屬爲魚子爲虎皮爲蜜蜂爲白秈皆秫屬歙縣物產秈有桃花紅有髙郵紅自髙郵移種者米

色如胭脂有白禾稻之稍遲者長稃白米質柔味甘香瑩可愛然實輕易取盈於量而歉於衡田主貴之佃戶不貴也秔土人呼爲大米然地不甚宜種名不一糯其種有靑稈羊脂白矮釀之多酒有早歸生六月成有交秋糯七月成寧國縣土產稻各種皆有其米不黏者名粳稻有掃箒白百日黃六月烏三朝齊銀條白葉裏藏矮萁早長萁早茄柯早下馬早湖洲秈白沙秈蝦須秈蓮子秈竹了秈毛黃秈寒秈防牙秈金稈秈鐵稈秈冷水秈金裹銀三尺黃瘦八尺雁腳紅金絲黃湖洲白生須黃老來白光頭黃烏間白穿珠白思憶稻矮赤稻撩霜晚霜下晚釣竿晚蘇州晚觀音晚隔山拖沿坵熟福建秈三擔禾愛八擔紅粳稻其米黏者名糯稻有烏嘴糯抄秋糯早紅糯遲秈糯白殻糯紅殻糯鴨腳糯烏節糯硃砂糯楊枝糯栁條糯楊花糯靑稭糯柿紅糯麻子糯雪花糯魚子糯馬須糯望水白齊頭黃蓋下萁見缸消八斗糙濕縣物產稻有早稻晚稻秈稻秫稻山稻南陵縣物產秔稻晚稻白芒稻黒稻糯稻貴池縣土宜秔其名有六十日白六十日紅八十日白掃箒白百日黃六月烏江西早矮萁早蠐包早茄柯早下馬早下馬看救公饑湖廣秈廣東秈白沙秈蝦須秈蓮子秈竹子秈毛黃秈寒秈防牙秈金稈秈冷水秈金裹銀三月黃雁腳紅撩霜晚霜下晚釣竿晚將軍晚蘇州晚觀音晚糯其名有烏角糯抄秋糯早紅糯白殻糯紅殻糯栁條糯楊花糯靑稭糯隨秈糯柿紅糯麻子糯魚子糯雪花糯馬鬃糯望水白齊頭黃蓋下箕見紅消七斗糙靑桿糯江西瀘溪有糯稱池州占蓋諸種之一也太平府物產多秈稻多晚稻多糯稻有黒稻秈十三種秈占城稻有六十日稻俗稱拖犂歸有赤紅秈有百日秈黃秈稻細秈稻蘆稉秈麻秈稻大粒秈蝦須秈穿珠秈一名觀音白晚稻六種早晚稻一名望水白又名大子白晚稻白稃白芒白米雁來糧弔梗靑一名寒靑稻糯稻十三種早糯稻一名雀不覺又名秈糯隨秈糯燕口紅虎皮糯硃砂糯一名胭脂糯羊須糯黃糯稻卽秫稻細頸糯靑殻糯抄社糯珠子糯橘皮糯紅陸糯廬江縣土產紅秈稻白秈稻早糯稻晚糯稻黒晚稻白晚稻香稻舒城縣物產白早稻黃秈直頭秈江南秈福徳禾梳子秈白晚稻黒晚稻銀條秈雀不知紅嘴糯女兒紅芝麻糯堆谷糯羊須糯銅嘴糯馬鬃糯觀音糯靑科糯齊秈早黃州糯無爲州物產竹牙秈麻菇秈落芒秈早白稻早紅稻靑柯糯虎皮糯鵲不知烏尖糯紅嘴糯白晚稻紅晚稻黒晚稻巢縣土產紅稻有百日秈直頭秈麻菇秈竹牙秈四紅秈胡秈稻王秈拖黎黃白稻有觀音秈銀條秈六十日秈靑稭秈冷水秈大粒秈亂芒秈麻谷秈千家愛糯稻有羊須糯硃砂糯虎皮糯栁條糯齊秈糯牛筋糯靑科糯紅芒糯馬鬃糯累糯深水糯燕尾糯晚稻有黒晚稻紅晚稻臨淮縣物產秔稻有麻子秈稻早先白稻黃秈稻鵪鶉秈稻烏山秈稻脹破穀稻矮白稻紅芒稻黒稻糯稻有羊須糯馬鬃糯虎皮糯烏須糯槐花糯辮子糯大糯小糯六月黃糯定逺縣物產麻子秈黃秈烏山秈早先白鵪鶉秈脹破殻矮白稻紅芒稻黒稻女兒紅羊須糯馬鬃糯烏須糯大糯小糯辮子糯虎皮糯槐花糯六月糯五河縣物產稻有秈稻芒稻香稻早白稻深水紅稻

黃鷺公稻老來變稻下馬看稻黒糯胭脂糯馬鬃糯飛上倉糯泗州物產香稻亦芒稻也類晚粳色微黃紅稃白實鹽城縣物產稻有粳糯二種有早晚二熟有紅黃紫赤黒斑靑白數色淸河縣物產有稻曰秔曰糯曰秈秈秔之早熟者曰旱稻旱田種者曰小芒稻後種先熟者曰香稻味之芬芳者亦秔屬也治北七十里舊有香稻莊州府物產有黃稑烏節大小香斑秈及小赤秈小白秈龍爪秈六月秈齊梅秈蘆稈秈葉裏秈麻觔秈大鵞秈白殻白芒早白晚白晚黃赤須黒支焦黃烏口大紅芒小紅芒下馬看六月白鷺鶿白了田靑救公饑綆子籠下歡潮水白拖犂歸深水紅梅裏黃弔殺雞張子赤磊塊赤山骨侖鶴腳烏馬尾赤泰州紅又名海陵紅紫紅芒雀不知觀音白皆秔類趕陳羊脂燕口羊須秋紅橘皮烏飪麻觔虎皮豬鬃粉皮秋風雀不覺皆秫屬儀眞縣物產多糯曰燕口曰紅芒曰麻筋曰穂前黃多晚曰江南白曰駝兒白曰深水紅曰長芒白多秈曰熟曰龍曰鯽魚曰斑秈曰葉裏藏有黒稻曰鶴腳烏曰豬林髙郵州物產早稻五十日六十日秈稻斑秈六月秈齊梅秈蘆稈秈龍爪秈鯽魚秈葉裏秈苞裏齊拖犂歸小赤秈小白秈麻觔秈大鵞秈大香秈小香秈白稻早白稻晚白輭頸頸白羊須白駝兒白靑稭白靑芒兒白頂霜白晚稻黃花稻小黃稻深水紅鶴腳烏下馬看弔殺雞母豬麟糯稻秋風糯麻觔糯烏糯趕上陳雀不覺半須糯寶應縣土產白秈一水秈玉斑秈齊頭白六月白香稻紅秈早紅蓮觀音栁苗彊水不易沒農多種之古上樓有芒宜水田五十日七月上旬卽熟視他種所獲較少蘆管秈宜水田小黃稻宜旱田晚稻俗呼上白米是也刈獲最遲畏水不敢多種大晚稻紅米宜水田糯稻胭脂糯殻紅米白烏金糯米黒色虎皮糯殻色斑駁魚鱗糯拖犂歸七月熟趕上陳七月熟雀不知七月熟泰州物產海陵紅俗名泰州紅馬尾赤鶴腳烏雀不知隨犂歸救公饑六十日白觀音秈駝兒白小香早香黒早白早早秈斑秈焦芒靑芒赤芒黃芒紫紅芒烏殻深水紅了田靑下馬看鯽魚秈香粢鱔魚黃皆秔稻趕陳糯羊脂糯燕口糯羊須糯虎皮糯秋紅糯紅糯皆秫稻通州物產稻種甚多有早黃晚黃早白晚白早紅晚靑靑芒白芒靑須黒皮黃稑白殻烏節焦黃鷺鶿白串珠白潮水白深水紅了靑田其粒長性硬曰紅白秈曰稚子斑早熟者曰救公饑曰拖犂歸茂密而庭碩者曰下馬看見收曰粃六升曰籠下歡曰薄十分瘦長雪色曰箭子稻中秋熟曰閃西風初秋可蒔曰六十日不畏旱者曰撇殺天和他米炊之甚香曰香滋糯曰川米早白最先熟而晚白則皮薄易釀芒赤米白曰虎皮性軟色芳曰粉皮一曰羊脂稈硬曰豬鬃皮厚曰姜黃早種宜釀曰趕陳𨿽熟不枯曰靑枝稈柔可以爲索曰麻筋亦有香如香滋者曰香秔吳縣物產稻秔之屬箭子稻紅蓮稻防防稻雪裏揀師姑秔早白稻金成稻烏口稻早稻中秋稻紫芒稻枇杷紅下馬看大頭花熟稻晚白稻黃梗秈一粒珠麻皮秔作飯粒長薄十分作粥易膩梗殺蟛蜞香子米八月白牛尾白丈水紅老來紅五石稻救公饑包十石累泥烏土塘靑天落黃糯之屬金釵糯閃西風羊脂糯靑稈糯秋風糯趕陳糯矮糯鵞脂糯川粳糯虎皮糯羊須糯胭脂糯野人糯榧子糯恍雄鷄烏須糯觀音糯梗秈糯佛手糯小娘糯蟹殻糯喜蛛糯鴨嘴糯香梗糯珠子糯長洲縣物產六十日稻四月種六月熟米小色白遲至八九十日熟一名早紅蓮又名救公饑紫芒稻紫谷白粒金釵糯粒長鵞兒糯昆山縣土產稻之屬三十有六晚白稻紅緑稻早粳稻金城稻六十日稻中秋稻雪裏揀紫芒稻救公饑下馬看紅蓮稻麥爭香粳稻薄十分黃梗秈麻子烏烏口稻百日赤稻烏兒稻趕陳糯胭脂糯鐵梗糯虎皮糯羊須糯再熟稻榧子糯水晶糯小娘糯香子糯閃西風稻竈王糯矮兒糯瞞官糯羊脂糯金釵糯蘆黃糯常熟縣物產紅蓮稻芒長粒大箭子稻粒長色白味香晚熟早白稻晚白稻又名蘆花白防防稻色斑粳長性硬或名勝紅蓮紫芒稻紫殻白米雪裏揀稈軟有芒粒大色白師姑秔卽矮稻無芒粒白救公饑六十日可望熟又名早紅蓮香子稻一名香色斑粒長以一勺入他米炊之飯皆香閃西風一名早中秋八月半熟麥爭場最早熟百日赤芒赤米白早熟占城稻卽早稻金城稻粒尖性硬又名赤谷烏口稻皮芒黒秋初亦可種下馬看卽江陰黃粳俗呼三朝齊枇杷紅皮薄色如枇杷時裏白早熟一名節澳稻烏兒稻芒黒米白卽晚烏輭黃粳米白粒大性輭味香羙金釵糯粒長性輭棗子糯殻黒靑稈糯皮黃粒白已熟而稈猶靑羊須糯色白性輭趕陳糯米白熟早鵞脂糯川粳糯粒大無芒一名圓頭糯虎皮糯色斑晚熟胭脂糯殻紅粒白矮兒糯晚熟瞞官糯卽冷粒糯鐵梗糯稈勁無芒畏風易落細葉糯米白性輭吳江縣物產白稻其粒大而圓味甘羙他邑所無出震澤者尢佳其價髙於常米十二三此則大江以南所絕無者太倉州物產秔稻春分節後種大暑節後刈爲早稻芒種節後及夏至節種白露節後刈爲中稻夏至節後十日種寒露節後刈爲晚稻過夏至後十日不成種矣早曰早白早烏早紅蓮八月白晚曰晚白晚烏晚紅蓮有紅芒者曰嘉興黃緑芒者曰梗殺蟛蜝光頭者曰天落黃紅色而香者曰香黃蓮黃色者鴨嘴黃其蘆花白銀杏白木瀆香靠山靑諸種名不一糯稻早曰趕陳糯蘆黃糯羊須糯晚曰靠山糯老來糯虎皮糯其紅芒者豬鬃糯無芒而光者曰觀音糯曰梗鮮糯不耐風雨者曰小娘糯又香子稻粳糯二色粒小而長以少許入他米數升炊之極香羙又有圓白而稃黃大暑可刈曰蘆花糯性耐旱多收又曰瞞官糯佃多喜種凡糯谷須曝日中色變有光名上變方適用曝不變俗呼癡糯更不如蘆花糯上海縣物產秔稻宜水有香秔米粒小性柔類糯有紅白芒二種又有一種曰香子色斑粒更小以三五十粒入他米炊之芬香可愛謂之香七月熟早白稻皮白米赤一名小白五月種八月熟早中秋一名閃西風八月熟中秋稻四月種八月熟晚白稻四月種八月熟箭子稻粒長而細色白味甘香稻中上品九月熟紅蓮稻皮白粒大五月種九月熟防防稻皮莖白米色斑粒長性硬或以爲勝紅蓮五月種九月熟早烏稻皮赤米白五月種九月熟紫芒稻穀紫米白五月種九月熟深水紅六月種九月熟烏口稻色黒晚熟耐水與寒今呼冷水稻下品也白花珠性輭而香五月種九月熟秈稻粒稍細耐水旱有六十日稻米小色白一名帶犂回三月種五月熟百日赤芒赤米白一名挈犂望三月種六月熟小秈一名早秈三月種七月熟大秈卽晚秈四月種八月熟金城稻髙田所種米紅而尖性硬今呼赤米谷之下品糯稻有秋風糯稃黃米白粒圓色最難變毎歳代晚稻輸租故一名瞞糯又名冷粒糯不宜釀酒種宜良田大暑節刈金釵糯粒長最宜釀酒得汁倍多三月種七月熟趕陳糯米粒最長四月種七月熟小娘糯不耐風水故名四月種八月熟矮兒糯粒白而大苗最短四月種九月熟蘆黃糯卽晚糯粒大色白芒長熟最晚色易變釀酒最佳今名泥裏變羊須糯谷多芒長四月種九月熟羊脂糯色白性輭五月種十月熟鵞脂糯亦以色故名四月種九月熟虎皮糯色黃五月種十月熟靑浦縣土產六十日稻百日赤小秈大秈早白稻中秋稻晚白稻香秔早烏稻紅蓮稻紫芒稻深水紅金城稻秋風糯金釵糯趕陳糯矮兒糯蘆花糯羊須糯羊脂糯無錫縣土產無錫米天下糯米本縣最羙本縣又惟南鄕名等處爲道地色純曰以釀則酒多於他種江陰縣物產黃梗稻無芒粒大性堅品最上紅蓮稻芒紅粒大米最佳白稻皮芒白米赤其稻有早白晚白早者六十一可熟烏須稻熟最早性柔稈弱紫芒稻紫殻白米香子稻米色斑粒小而長入他米炊之則飯皆芬芳今人謂之香珠金城稻四月種七月熟米紅而尖性硬谷之下品辮稻綴粒甚密顆稍圓細靠塘靑稻米多稈長畆可三石熟稻極早而粒長又曰六十日救公饑鐵梗糯稻梗硬色黒水晶糯稻粒瑩白如水晶虎皮糯稻五月種十月熟色斑斑然趕陳糯稻四月種七月熟米粒最長短萁糯稻稭短九月熟極旱不損又一種名長水紅粒最長積三粒可盈寸極澇不傷靖江縣食貨稻之屬有糯先熟易落曰早白糯皮薄易釀曰晚白糯芒赤米白曰虎皮糯晚熟性輭色芳曰羊脂糯稈硬曰鐵梗糯皮厚曰姜黃糯早種宜釀曰趕陳糯𨿽熟不枯曰靑枝糯稈柔可爲索曰麻筋糯香勝於香秔曰香糯旱種曰撇殺天又有秋分糯勻暖糯焦子糯野雞糯等名有粳米白早熟曰早黃川卽早白稻粒大性輭曰晚黃川又有曰晚靑米長性硬曰紅白秈粒大而佳曰早紅蓮早熟曰救公饑亦曰金升稻曰拖犂歸圓碩見收曰粃六升瘦長雪白曰箭子稻中秋熟曰閃西風初秋可蒔曰六十日曰烏口稻皮芒稍黒和他米炊之甚香曰香滋米又有觀音秈茨姑秈深水紅蠶子白三穂千下馬羨烏芒香珠等名皆九十月獲丹徒縣物產秔有秔有糯秔之屬又有大小土人謂

大稻秔小稻秈大稻之種十六曰香子曰鯽魚曰灰鶴曰時裏曰八月白曰蘆花白曰浪裏白曰白蓮子曰紅蓮子曰早紅芒曰晚紅芒曰靑川黃曰稈川黃曰馬尾烏曰老了烏曰下馬看今又有塊紅芒靠山黃白芒紅芒撇殺天數種小稻之種有六曰白尖曰紅尖曰晚秈曰六十日曰八十日曰一百日百日種自占城來今又有觀音秈銀條秈二種糯之種亦有九曰芒曰香曰晚曰抄社曰羊脂曰牛虱曰虎斑曰柏枝曰長稈今又有黃皮矮萁早白中廣馬鬃雀嘴稱鉤紅芒麻筋早秋風堆子紅殻鼈六升十二種丹陽縣物產稻出西鄕者佳而東南鄕近古荊城地數十里多種糯則地土所宜有不同也仁和縣物產秔有黃稈秈七月熟交白稻逢白露則熟早遲芒晚遲芒金裹銀紅蓮子木樨黃雁來靑種最遲泰州紅初稈黃黒須大黃稻小黃稻晚稻種類不一鵞爪黃赤芒兒赤稻紅稑烏早遲芒花蓮子銀杏白糯有早糯羊須鐵梗光頭胭脂烏須馬鬃金釵蘆花嘉興縣物產秔有香秔早花中秋晚花黃秈白芒黃芒赤芒香稻烏稻八月白鐵稈靑蘆花白秫有白殻烏蓑雞腳蝦須蟹爪香糯趕陳糯蘆花糯羊脂糯蒲子糯秀水縣物產秔有箭子稻香秔稻大秈小秈早白稻晚白稻赤芒白芒早稻烏稻大烏芒小烏芒烏須烏兔灰稻大黃稻小黃稻靑頭光靑芒稻馬鬃烏鵝腳黃靠山靑麻子烏赤秈晚陳小白稻雪裏防了田靑雀不知紅稑黃粳秈閃西風百日赤三朝齊八月白中秋稻六十日稻再熟稻靠籬望救公饑凡四十種糯有金釵糯珠子糯硃砂糯胭脂糯佛手糯竈王糯西洋糯麻筋糯羊脂糯烏須糯芝麻糯榧子糯趕陳糯羊須糯鐵梗糯閃西風香糯晚糯凡十八種嘉善縣物產香秔烏稻香稻早白稻早中秋黃芒野稻黃秈黃中秋稻六月紅銀杏白箭子稻鐵稈靑靠塘靑晚白稻山白稻周家稻雀勿知趕陳糯小娘糯矮兒糯羊須糯羊脂糯蒲子糯觀音糯榧子糯茄子糯蟹爪糯蘆花糯菊花糯石門縣物產早稻廣稻晚稻黃稻旱稻將軍稻秋分

稻三穂千烏龍稻香粳稻雞骨黃木樨黃蠶磨子綿環稻早糯旱糯中秋糯豬血糯晚秋糯矮腳糯香梗糯鴨嘴糯羊須糯泥裏變平湖縣物產秔之品香粳稻又名紅蓮稻紫芒稻紫殻白粒雪裏揀色白粒大稈輭而有芒蘆花白卽晚白稻早白稻揀選稻鵲不知秋初早熟糯之品金釵糯粒長鵝脂糯一名羊脂糯虎皮糯色斑十月熟馬鬃糯榧子糯白殻糯西洋糯竈王糯羊須糯蘆花糯歸安縣土產早赤芒雁來烏薄殻稻觀音稻大葉黃防防稻金城稻鵝腳黃金裹銀黃赤稻赤稻八月白早黃稻晚黃熟三穂千野雞斑山白稻冷水紅香秔稻以上俱秔稻烏香糯硃砂糯馬鬃糯豬血糯羊須糯黃皮糯矮兒糯鐵稈糯趕陳糯光頭糯以上俱糯稻長興縣物產秔之屬十二黃秈白粳赤秔烏稻烏須稻宜興白觀音稻七月白宜州白三朝齊黃粳秈鵝腳黃糯之屬七羊須糯烏香糯珠子糯趕陳糯白糯盈塘靑矮腳糯孝丰縣土產稻有黃秈稻百日稻落馬秈觀音秈紅黃秈趕陳秈光頭秈鐵梗糯羊須糯烏香糯泥裏變糯硃砂糯山陰縣物產早稻六月早熟紫口甲嘴微紫粒細朝穧俗謂之老了烏麤稈細稈細珠早白黏晚白黏料水白歳遇甚潦輒能長出水上烏銜來實類余杭白而色稍靑鵝腳黃穂低而葉仰健腳靑熟時莖挺而色猶靑早黃黏余杭白粒圓而白俗傳種自余杭來故名稚粒麤而黏最短以上俱秔類雪裏靑江西稻矮宜興榧糯靑稈糯水鮮糯八月早熟羊須糯胭脂糯紅糯其芒赤其實較他種稍重矮方巾早熟而殻薄黃谷糯早熟以上俱秫類余姚縣物產秔早熟者曰早白早紅晚紅泰州紅野紅細稈紅上虞白黃巖稻晚熟者曰早白黏晚白黏黃黏縮頸白羅村白湖州白九里香光頭九里香八月白晚靑糯曰趕陳糯早黃糯水仙糯矮黃糯光頭糯旱田糯天落糯珠子糯金裏銀泥裏變畔社早珠臨海縣物產稻夏熟者名早禾冬熟者名晚禾早禾早者一名六十日一名隨犂歸一名梅裏白次早者一名白婢一名赤婢暴又有白散一名八月白白粳遲靑縮頭紅馬嘴紅旱稜宜髙田倒水賴宜低田晚禾有早糯晚糯矮糯冷水糯烏節糯白糯黃皮糯胭脂天臺縣物產秈稻粳紅稻糯稻晚稻拖犂歸淮白矮白落馬相諸曁早毛白皆秈稻淮紅長稈紅硬殻紅早紅細紅皆粳類白糯紅糯黃皮糯烏節糯麻糯荔枝糯烏鹽糯毛糯野豬粳皆糯類仙居縣物產稻六十日黃巖早藍溪曰縮頭紅金裹銀溫州靑霜下晚黃扁糯冷水淸長稈紅早糯晚糯香糯寧海縣物產稻早紅晚紅早水紅縮頭紅縮頸早老辣赤馬郎遲洛陽靑湖廣白沙鮮白金裹銀櫻珠糯黃扁糯黃巖糯諸種湯溪縣物產早白禾早赤禾晚白禾晚赤禾金裹銀白芒兒西安縣物產稻粳有白禾紅禾龍泉禾江西早六十日禾俱六月熟金裹銀太平早七八月熟晚稻十月收以上諸稻浙西俱謂之尖米本色僅有此種無所謂米者糯有白殻糯紅殻糯重陽殻湖州糯處州糯麻子糯艸鞋糯胭脂糯鐵漿糯白芒糯烏嘴糯俱同晚稻十月收又有晚禾神仙稻旱地可種又有二種曰安南早曰浦稜最耐旱龍遊縣物產白禾六十日禾龍泉禾紅禾江山早太平早金裹銀白殻糯紅殻糯鐵漿糯白芒糯艸鞋糯胭脂糯烏嘴糯晚禾神仙稻永嘉縣地產稻有地暴金成百箭白散早糯八月白龍秈香晚占城磊黃晚糯隔江牽瑞安縣物產白散多芒色白小暑卽熟地暴有紅白二色粒尖細七月收水稜一曰小靑粒純赤占城最耐旱有紅白二色磊晚無芒百箭芒勁寄種輭稈白西芒白龍秈粒大白米輭稈色白粒大味甘八月獲獲後其根復萌無異初稻謂之早稻十月刈紅羅帳穎赤色金裹銀穀赤米白早糯一曰大糯七月獲晚糯粒大而堅十月獲其名不一有黃糯白糯烏糯矮糯靑糯初冬獲金水糯卽水糯宜山田種之樂淸縣物產稻地暴有紅有白白散紅芒占城早糯晚糯矮糯黃糯胭脂糯平物縣物產稻有梅裏白地暴占城早赤白西龍秈野豬哽紅芒磊睨輭稈黃芒太倉矮早早糯烏飦糯黃糯晚糯渠糯冷水糯矮回水稜松陽縣物產香稻白稻龍泉稻晚稻占城稻早稻師姑稻冷淩稻早糯晚糯望秋糯烏嘴糯淮南糯龍泉縣物產稻有占城赤早旱湖金華地暴鷓鴣斑海棠碧嚴中師姑白須糯烏須糯師姑糯社交糯靑粳防子黃匾子赤芒白芒龍鳯竹香赤谷小子黃糟糯下馬看椒子糯靑粳糯荔枝糯赤須糯宣平縣土產蘭溪白金裹銀六十日黃蔡家秈靑田晚師姑晚雉雞雪稻下馬漢早糯九月糯晚糯烏節糯

欽定授時通考卷二十一

欽定四庫全書

欽定授時通考卷二十二

谷種

稻三

直省誌書新建縣食貨稻之屬占稻九十日占百日占百二十日占北風占大生占見秋紅占背塘占晚赤占齊頭占矮占柳占土黃占通仙占無名占毛占麻占白米秋占洞占救公饑谷早尖谷早一坵水七十日早由風早百日早見秋早南早陜西早瀏陽早南陵谷小赤谷赤谷烏谷冷水秋早大禾大赤米黃尖嘴大禾大時禾七斗糙烏大禾硬槁占之外曰糯有百日糯鐵糯柳條糯倒槁糯赤粒糯油麻糯椎子糯金絲糯大糯馬牙糯紅殻秫虎皮秫奉新縣土產稻團谷早尖谷早救公饑隨犂歸七十日早百日早北風粘遲谷油紅谷大禾芒大禾代禾皆粳稻早糯烏糯白糯黃糯紅菱糯大糯皆釀酒糯靖安縣物產早占百日早油紅蘆花早油赤七月熟洞秥粽子糯麻糯九月熟槌糯冷水糯寒秥大禾糯十月熟武寧縣土產百日占晚赤占白米秋占洞占寒占雷州占救公饑君行早赤谷烏谷臨江早一坵水望暑白黃泥占尖谷冷水秋大禾紅殻糯白糯柳條糯稜子糯苦株糯烏節糯黃絲糯晚糯寧州土產大糯赤糯百日糯鐵腳糯柳條糯油麻糯金絲糯倒槁糯碓子糯馬牙糯百日秥北風秥百二十日秥九十日秥大生秥晚赤秥赤谷矮秥見秋紅秥北塘秥白米秥齊頭秥柳秥白米秋秥油紅秥秋秥小赤谷土黃秥無名秥南陵谷毛秥虎皮秫通山秥冷水秋大禾紅殻秫大赤米黃尖嘴烏大禾硬槁懶擔糞早大禾七斗糙麻秥洞秥髙安縣物產稻有團谷早尖谷早救公饑七十日早百日早秋風秥冷水秥遲谷大禾皆硬稻早糯烏糯白糯黃糯紅菱糯鐵腳糯交秋糯重陽糯遲糯大糯鴨腳糯皆釀酒上髙縣物產早谷有茆葉早五十工洗白早頓齊秥蘇州早童子秥撫州早紅米早白殻糯紅菱糯黃扁糯鐵腳糯晚谷有秋風秥吉安早黃泥早亂麻秥冬秥木子秥長須秥粳禾糯重陽糯燕口糯大禾糯柳條糯黑須糯紅殻糯白殻糯建昌縣物產稻秔之早者有望暑白救公饑刷箒早一坵水諸名秫之早者曰大糯有赤白二種秔之遲者有北風秥八月白烏谷芒谷之類秫之遲者有糯粘糯荔枝糯之類又有晚秥稻晚糯稻之類則刈早稻而復植於早田者徳化縣物產早谷有駝犂白畱姑早王早六十日九十日等名白谷有竹了秥蘆花白大白谷等名紅谷有鴨腳秈柳條赤等名晚稻米白而質膩種後晚生烏谷殻黑而多芒五月始種芒谷一名種谷有烏白二種糯谷有早紅糯殻糯黃金糯哽雞糯數種玉山縣物產早穡白谷紅谷早糯白糯紅糯晚糯晚禾建陽早紅米糯鉛山縣物產救公先三朝齊竹了早白沙早髙腳紅紅根早北風秥夏桃紅三有禾五家傅猴孫糯上早糯八月糯重陽糯胡椒糯苦株糯師姑糯響谷糯羊須糯秈粟糯興安縣物產早穡有六十日早上早等名白谷有竹了白沙紅根早桐子白福徳早等名紅谷有桃紅竹雞斑早紅遲紅晚谷俗呼大禾谷糯谷有早糯赤糯重陽糯白谷糯徽州糯連根糯等名東鄕縣物產早秥救公饑夏桃紅白沙秥池州鮮倉

背笑下馬看竹椏秥冬秥早糯晚糯白谷糯靑絲糯焦紅糯南丰縣物產五十日秥六十日秥淮禾早大谷早白沙早龍牙秥黃土秥江東秥百日秥淸流秥華山秥溫涼秥茅裏秥八月白鐵腳稉光頭藜缺芒藜細谷藜三有糯響鈴糯重陽糯虎皮糯椒子糯老人糯長腰糯鹽夫糯光頭糯廣昌縣物產六十日粘白沙早光冬冬秥茅裏秥紫糯重陽糯虎皮糯瀘溪縣物產稻之屬有早黏有遲黏有糯稻名目不一其早黏春社日前後浸種立夏前後蒔立秋而熟最早者名五十日黏次名六十日黏他種靑黃不接而此兩種先可食田家種以繼不足俗云救公饑是也餘一名桅上早有紅白二種七十日始熟白沙黏三月種六月熟米圓而大江東早耐寒多粒大谷黏細谷黏二種以粒大小異名耳百日黏福徳黏八月白晚稻而早熟者米香白可貴至若李廣黏石城黏龍牙黏流水黏池州黏冬黏鐵腳黏俱色朱而堅九月始熟稻之黏者重陽糯應節而熟故名黏禾稻與早禾同熟卽五十日糯也關公糯殻紅而米白老人糯芒刺長而谷赤石冊糯早晚有異名目不一萬安縣土產江州禾冷水白百日黏紅谷晚谷烏嘴大稻晚糯秋風糯靑鐵墜白糯黃鐵墜鐵腳撐綿子白羊蹄糯硬木香大秋風油麻糯光骨蕾柳條糯淸江縣土產稻最早熟者名救公饑色白味香甘有團谷早雲南早諸種孚甲薄而米堅好有秋風黏蓑衣黏諸種色赤甲厚有金穀黏田之低窪者種之六月插秧九月方熟有晚稻至冬乃熟色白粒長種之者少而性則冷又有早糯有晚糯宜春縣物產黏谷紅白二種有五十日黏六十日黏八十日黏百日黏大黏須黏晚谷贑州早團谷早旱谷糯谷有早糯晚糯白殻糯燕口糯鴨婆糯矮腳糯重陽糯子紅糯萍鄕縣物產須秥圃秥安福秥團谷秥百日秥紅米秥白谷秥贑州早救公早務原早大米禾大紅禾百日糯重陽糯北京糯紅須糯粽子糯黃絲糯烏鴉糯雩都縣物產早稻大谷早晚稻八月白冷水白葉底黏早糯重陽糯大糯蝦須糯安逺縣物產早禾八月黏火燒黏大禾早糯黏子糯蝦須糯晚糯寧都縣物產六旬黃七旬熟日日赤八月白畱外婆救公饑師姑早和尙光倉背笑大谷早防牙早矮腳紅金包銀響玎璫石上珠廬江早茅裏苫重陽糯瑞金縣物產稻晚稻早稻早糯大糯金包銀水珠糯湖廣糯陜西糯羊須糯龍南縣物產六月早七月早八月早晚稻早糯黏糯重陽糯大冬糯大禾谷定南縣物產火燒黏六月熟重陽糯黏糯早糯蒲

圻縣物產稻之類有洗白早金環早陵江早無名早無名遲麻赤谷馬鬃糯柳條糯蝦須糯咸寧縣物產山黃稻望水白畱姑早銀包金黃姑早竹雞斑花黏六十日早香稻折稻大粒谷和尙苗銀朱苗烏須苗馬牙糯見缸消細子糯六月零糯下馬看浮糟糯蝦須糯橘皮黃漢陽府物產稻屬有洗耙早拖犂回一坵水七十日黏待時早江西早麻黏兒白芒兒王早秋風早靑黏火黏騎牛撒早糯晚糯須糯牙脂白虎皮糯柳條糯烏節糯油紅黏蘇州晚香稻接早子蓋艸黏等苞齊落地黃雀不知蘄水縣物產黏之屬曰黑谷曰五十黏曰六十黏曰七十黏曰圓頭黏曰齊頭黏曰楊三黏曰矮腳黃黏曰蓋艸黏曰銀條黏曰無名黏曰天降黏曰蝦須黏曰金包銀黏曰得雁紅黏曰浙江黏糯之屬曰飛上倉糯曰魚子糯曰馬棕糯曰雪黃糯曰蜜蜂糯曰虎皮糯曰破殻糯曰除黃糯曰黃金糯曰徽州糯曰烏節糯曰童子糯曰淨田糯曰芭茅糯晚之屬曰八月晚曰烏節晚曰光頭晚曰徽州晚曰童子晚羅田縣物產稻類七十日秈百日秈四節谷蓋艸秈油栗赤秈云田秈瘦田秈柳條赤秈白花秈大粒赤秈烏風秈黃泥秈脂頭秈麻秈谷矮腳黃秈烏三節秈黃粒谷三朝齊望水白水葡卜紅桃熟江南晚黑殻晚芭茅晚子晚谷珍珠晚紅節谷胡須晚香子晚桐子晚交秋糯老人紅殻糯馬牙糯白殻糯黃瓜秈鐵腳糯馬鬃糯折二糯界下萁三百零糯蜜蜂糯羊須糯黏糯黃梅縣物產早稻曰洗耙早救公饑流水早一刀齊飛上倉黃金糯晚稻曰烏谷見秋紅竹椏黏蓋艸黏靑水糯柳條糯烏節糯赤米糯徳安府物產稻有黏者黏之類有三曰早稻曰遲稻曰晚稻早者則有所謂落地黃救公饑一坵水等苞齊接早江西早此布種宜早且湏沃壤遲稻則有所謂無名黏榔頭黏銀條黏靑黏亂麻黏溝黏道黏爨八石者色皆白又有色紅者曰紅殻晚稻有芒種於夏秋之交獲於冬初一種名香秄晚者以味香故有名谷者其種法不必浸種分秧但耕田下子五六十日可實湖人被水害者水退不遑他谷故多布此然亦須田山原不多藝有糯者分早遲二種早者名金綫糯絲茅糯畱兜翻墊倉底虎皮糯布種宜早遲者名柳條糯鵝翎白澑沙白紅糯紅毛糯烏糯枝江縣物產稻之屬有大黏有小黏有香黏有早稻俗名五十黏有晚稻臨冬方熟另有以糯谷名或紅或白或畫眉或柳條蓋隨其色與形而轉名也寧鄕縣物產谷種十有一曰竹枝黏又名落花黃洗鎖早救窘糧收甚早六十日黏有髙腳短腳之分收亦早百日黏一名大谷早以上色俱白油紅黏一名紅米早以上收頗早秋紅黏一名硬頭紅又名南禾螃皮黏又名柳黏收稍遲以上皆食類珍珠糯又名燒衣糯麻糯一名響糯乂婆耘又名巴過嶺言難落也早白糯遲白糯以上皆飲類瀏陽縣土產稻之品有白黏紅黏麻黏茆黏黃泥黏須黏又名曰鹿見愁晚米黏金包銀糯早糯晚糯湘鄕縣物產稻之類有沙邱早江西早楊柳黏齊頭黏金包銀油綠黏紅晚禾麻黏順水拖亂麻黏燒衣糯早白糯蜜蜂糯黑糯黃糯麻糯蠻子糯模糯紅殻糯邵陽縣食貨稻之屬有秔盤谷早五十日黏六十日黏夜齊早雞婆早祈陽早赤須早桐子白沙黏皆熟於六月中鯽魚白火燒黏油黏桂陽黏蘇州早大谷黏思南黏皆熟於七月中福徳黏亂麻黏北風黏深田紅皆熟於八月中南木秈下馬看香甜米馬尾黏臨武黏靖州黏道州禾廣西禾皆熟於九月十月幹禾種於山蓋茅黏同人黏芥菜黏銀莖黏金包銀烏鴉黑四香禾六月白江西早八風黏隴裏黏須黏割根秈扁砂禾栗子秔順水拖蛇牙黏以上早晚熟有有糯裏田紅矮婆糯紅殻糯銀莖糯蝦公糯冷水糯蠻子糯思南糯麻糯響糯木禾糯幹禾糯種於山早晚種熟有桂陽糯蓋茅糯巴仔糯雞婆油糯刷把糯蜜蜂糯銀綿糯拋糯城步縣物產稻之屬百日黏油黏銀莖黏桂陽黏蓋茅黏麻谷黏夜齊黏沙黏大谷黏北風黏隴裏黏呆黏割根秈扁砂禾南木秈雲南紅杉木紅赤米紅老來白南流根野豬鬃大白禾香白禾冷水紅桂陽糯矮糯紅殻糯蝦公糯黃絲糯冷水糯水菅糯響糯新寧縣物產稻秔之屬六十日黏火燒黏蓋茅黏大谷早同人黏思南早芥菜黏銀根黏金包銀烏鴉黑四香木六月白江西早八方黏隴裏黏須黏南木秈割根秈扁砂禾栗子秔順水拖蛇牙黏冷水紅糯之屬響糯油糯刷把糯矮糯麻糯蜜蜂糯雞婆糯銀綫糯蠻子糯桂陽糯蓋茅糯蝦公糯白莖糯巴仔糯黑糯衡陽縣物產兩接早救饑早安南黏糢黏油紅黏百日黏團谷黏齊黏天降黏秋黏冬黏順風黏晚禾黏早糯白糯黃糯紅糯鐵須糯大糯花谷糯永明縣土產早稻之品百日黏防牙黏蘆荻黏短谷黏冷水黏李家糯白雉糯早地禾赤米黏白米黏寶慶禾晚禾之品珍珠秈裏宗禾白皮赤律禾晚地禾珍珠糯麂毛糯白須糯蝦皮秈豆子禾荔浦禾大白糯細白糯紗藍糯永興縣土產兩節黏百日黏翻生黏紅頭黏生須黏南黏寶慶白茶子禾梁山黏油黏梁山糯南禾糯黃絲糯紅禾糯銅鼓糯大禾糯百日糯冷水糯興寧縣物產金包銀黏湘潭黏火燎黏雪黏桃花黏脫黏百日黏三夜齊豬膏黏鬼見愁黏黃糯大紅糯銀硃糯鴨婆糯南禾糯黃瓜糯銅鼓糯涼傘糯桂東縣物產南京黏茅裏黏洗白黏靜洲黏三寶黏毛仔黏大禾糯紅米糯冷水糯柳條糯黃瓜糯達州方產稻有早黏晚黏大白黏拋犂黏香黏黃黏各種嘉定州物產稻其最佳者糯則有百金早三百顆花殻紅殻豬脂虎皮黏則有毛香子百日早老防牙蓋艸黃等名其尖刀谷黑泥黃泥等黏皆常品在在宜之惟佳者非腴田不可眉州物產稻有白早毛香麻早黃泥黏黑泥黏靑桿黏三百顆花殻糯柳條糯豬油糯淸酒缸榮經縣物產稻之屬蓋艸黃金綫早洗把早冷水谷石頭谷義子谷白谷紅谷白糯麻糯馬胡糯香糯福州府物產稻二種曰粳曰秫名品甚多志其大者春種夏熟曰早稻秋種冬熟曰晚稻其歳一熟者曰大冬又有各種曰旱黏山田可種附郭則少曰天降來從霜降後熟曰薰提曰黃芒與早稻同熟曰占城與晚稻同熟曰稐早稻旣獲後苗始蕃亦與晚稻同熟曰土稐多出洲田其歳再熟者又有曰金洲曰白香秫與早稻同熟者曰早秫與晚稻同熟者曰晚秫與大冬同熟者曰大冬秫古田縣物產稻之屬赤早穀黃米紅無芒七月收白早穀米俱白亦名古田早八月收白稻穀米俱白有芒十月收降來穀米俱白無芒可作麫九月收芒啄穀米俱白芒短十月收紅芒秫穀紅米白而大有芒豬膋秫米白無芒十月收福淸縣土產早稻有白赤二種信州早種出信州副院早種出天竺副院金城早色紅占早種出占城稐早稻旣獲後其苗始蕃晚稻色紅有芒秋種冬熟大冬色白有芒一歳一熟天降來霜降後熟大白秫芒白胭脂秫色略似胭脂鵝卵秫粒似卵形黃閏秫粒長莆田縣物產稻有大冬稻早稻晚稻大冬稻春種冬

熟歳惟一收早稻春種夏熟獲後卽挿晚稻歳可兩收有米黏可釀酒者謂秫有米白而香者謂白稜又有黏稻俗名早黏白黏又有畬稻不用水耕髙山皆可種仙遊縣物產稻有粳有糯年一收者謂大冬稻其粒大年兩收者春種夏熟爲早稻秋種冬熟爲晚稻一種黏稻無芒而粒大其色有白有斑有赤稻名有白香白黏靑黏早赤烏秫赤秫等名泉州府物產稻之屬早稻有赤白二種晚稻有赤白二種大冬有赤白二種寄種與早稻同下種早稻刈後更發苗至十月結實有芒米赤色又一種無芒靑晚埭田多種之其種與收俱遲於早稻一月米色赤占城稻耐旱其色有白有斑有赤自種至熟僅五十餘日涸燥之地多種之畬稻種出獠蠻必深山肥潤處代木焚之以益其肥不二三年地力耗薄又易他處白香春種秋熟有芒殻黃米白味香又一種無芒更美名過山香降來夏種秋熟有芒差短殻米俱赤大尖春種秋熟殻赤無芒與早赤大同小異又有小尖比大尖差小中灌五月種十月收殻赤米白已上秔稻早秫晚秫大冬秫赤蒡秫蒡穗赤色米白卽荔枝秫牛頭秫一名好殻而淸香白須秫卽赤六已上糯稻惠安縣物產稻之品先後遲速大率系於地气依山

山髙气深寒常多暮春漬種苗生甚遲至冬乃熟謂之大冬分赤白二種白中有秔有糯顆大殻厚味香气力完足𨿽一種而收入兼二季所有者平原之地暖常多驚蟄後卽漬種至秋初而熟謂之早稻又翻治其田種冬稻早稻種類頗同大冬而气力差減冬稻皆秔赤米靑晚耐風與水旱亦能勝鹵气埭田多種之其種與收俱遲早稻一月又有烏芒稻種漬甲微拆投土中乃發芽抽苗與靑晚同熟鹵地之尢咸者宜之殻麤厚味酸澀不香占城稻耐旱瀕海春多雨至夏常旱此谷自種至收僅五十日備旱之地多種之亦有赤白二種畬稻漳州人來賃山種之同安縣物產秔稻有大冬早種早粳遲粳晚粳諸種糯稻有虎皮黃羮花眉山豬白秫赤殻白黏過山香諸種禾亦糯屬宜亢爽地粒頗大味亦香永春縣物產早稻晚稻大冬寄種靑晚早秫晚大冬秫龍溪縣物產稻有早稻春種夏熟有粳有糯米有赤白二色糯米謂之大秫有晚稻秋種冬收有芒多米近亦有白者亦有糯謂之小秫有大冬夏種冬收亦多粳糯二種又有寄種與早稻同種與晚稻同收水田多有之有黏稻性耐旱其色有白有斑有赤比諸粳反佳白者爲上斑次之又有香稻芒紅味香有白柳米極精白又有畬稻顆粒最大俗呼曰禾漳浦縣土產稻有粳有糯有尖有香稻有白柳其實有白米有赤米長泰縣土產秔稻種有早晚早六月收米盡白有山東安南等名晚十月收米赤白兼白名斑黏柳仔赤名大稻回洋等不一又有大冬年一收殻厚米尢硬糯稻早晚俱有赤殻者名金包銀晚有斑黏蛾眉長芒鵝卵等種米俱白赤殻爲上大田縣物產早仔大稻金城早八月白長芒尢溪縣物產稻有秔有糯糯有虎皮黃羮花眉諸種其顆大純白气力足者謂之半溪秫秔則有南安早山東早江西早百日早宜初春種又一種附春稻種而與秋同熟謂寄種亦秔屬而气味差減建陽縣方產稻屬禾仔未立冬收黃禾宜肥田三月

種十月收孫都禾宜肥田三月種七月半收浦城白蘇州白有芒俱宜肥田黃衣禾赤殻禾俱瘦田可種葡萄禾其米赤九月收小烏禾荔枝禾其米白瘦田倒俗名旱禾山原多種糯屬重陽秫重陽時熟車排秫黃衣秫其色黃鐵尻秫珍珠累大冬秫白秫仔東溪秫牛尾麻子秫無芒秫灰秫俱宜肥田公婆秫崇安縣貨產稻之屬紅禾赤禾烏禾糟禾靑秀禾烏蒂禾小谷赤車斑禾卜萄禾荔枝禾吳家傳鷓鴣斑下馬看蘇州子瘦田倒薌秫禾魚禾以上皆晚禾大早小早粿早福徳早紅根早師姑早龍遊早汀州早政和早火燒早以上皆早木巖秫重陽秫大冬秫黃衣秫蘇州秫鐵腳秫牛尾秫以上皆秫禾浦城縣土產小早九十日熟米有赤白二種無芒六月收大早一百二十日熟米有赤白二種無芒白秈早龍鳯早師姑早白芒早秫以上七月八月收烏龍牙下馬看銀硃秫黃谷紅秫椒子秫冷水粳谷吳傅苦秫禾以上九月十一月收政和縣土產大早六十日江西早淸流早禾大糯小糯壽寧縣物產烏節早淸流早芒丁早上東早下南早赤殻早大紅溪頭早烏帶赤芒早黃栢蘂大糯珠糯三下槌林下黃大小黃柴紅白糯光澤縣物產早稻八月白稻大黑稻大黃稻赤糯稻白糯稻建寧縣物產六十日黏百日黏秋風黏溫涼黏陜西黏淸流黏肥豬黏大谷黏八月白獲黏金城禾光頭禾以上皆早稻春分節後揷大暑節後刈黎木赤堆谷白白谷赤矮槁紅漢公烏摭露白垂金赤小金禾鷓鴣斑甸山白野豬愁以上皆晚稻宜下濕夏至節後揷白露節後刈白露糯響鈴糯長腰糯苦株糯虎皮糯羊須糯重陽糯靑皮糯道峯糯竹絲糯黃絲糯椒子糯大冬糯以上皆糯內惟響鈴一種造酒甚佳臺灣府土產早稻晚稻禾黏稻水田者名爲水黏芒種後種米絕佳埔地者名爲埔黏立夏後種米稍遜寧徳縣物產稻春種夏熟曰早稻春種冬熟曰晚稻早稻有白早有烏早有金城早卽占城早也近有鋪氊早先晚稻一月而熟晚稻有白稻殻米俱白有紅稻殻赤米白有紅米娘殻黃米紅有光頭郎無芒米白有米秀穗長米白秫稻有紅秫有黃巵秫近時有一種米耗紅性極柔膩蹂爲粉若丹粉然番禺縣物產糯米有兩熟早熟五月收性多堅宜粉食其稈柔邑人和泥塗壁能久名花殻糯晚熟十月收性粘輭名蜜子糯宜釀酒其稈燥不適於用黏米早熟有望夫岡早糲新會黏黃黏南京白料禾澗各種五月收晚熟有黃黏鬼奴黏白殻諸種九月收水田一熟有大禾霜降赤黏秋分黏紅須稻蝦稻諸種四月下秧九月收從化縣物產稻之品曰黏有赤黏黃黏白黏花黏薯梁黏鷓鴣黏深水蓮糯有黃糯白糯紅糯麻糯秔有餘秔赤秔增城縣物產稻多黏早熟有冷黏赤谷黏晚熟有白花黏赤花黏防牙黏最佳多糯有黃糯白糯焦糯聖糯又有香粳最美新安縣方產稻類早黏黃黏斑黏咸敏紅頭黏防牙黏黃糯白糯早糯旱糯髙州糯烏嘴糯紅糯黑糯莆菱菱谷乳源縣物產稻之屬曰黏有矮腳赤色髙腳白米遲黏交秋黏防牙黏大谷黏黃黏曰糯有光頭糯紅糯早糯黃糯椒糯鐵皮糯白糯龍川縣物產黏稻有積玉雪堆金包銀赤白湖裏防牙鹿角嘴粳稻藤糯稻藤黃馬尾蝦公香白赤烏須早稻有黏粳糯三種有六月熟者有八月熟者輋稻亦三種山間待雨而耕【輋字典不載】海陽縣物產稻之屬爲赤早爲白早爲烏種爲早秫爲大秫爲尖爲白黏爲黃黏爲赤腳黏程鄕縣物產稻之屬爲赤早白早爲早秫大秫爲白黏黃黏爲赤腳黏爲香禾畬禾歳田一獲爲大冬惠來縣物產粳之屬有光鐵漢六十日西風早光早金包銀糯之屬有烏早早落火燒赤腳馬牙平逺縣物產稻之屬白黏赤黏百日子南安早俱早收金包銀九月子髙腳赤矯腳赤雪裏芒瑞金黏淸流黏俱晚收響糯白毛糯紅光糯俱早收髙腳糯蓑衣糯畬禾糯俱晚收鎭平縣物產稻之屬爲赤早爲白早爲百日早爲旱糯爲冬糯爲白黏爲黃黏爲赤腳黏髙要縣土產谷品多黏多稻多秫黏在腴田則有細黏靑槁紅槁麻包錦防牙下馬看淸水黏黃魚串落滋黏山豬怕八月黏潮田則有黃連黏交趾黏大黏淋漓黏大長毛小長毛晚赤之屬稻早晚旱三種又有尖鼻烏尻鷓鴣臀又有大禾稻須芒及寸種塘中與水俱長莖丈餘正月布谷九月乃登秫有赤糯白糯黃糯油糯烏豚糯斑魚糯羊須糯荔枝糯番鬼糯水流糯旱糯早糯紐糯性輭味香美粒長三分極大昔無今有番鬼糯一名番生羊須糯一名羊眼陽江縣物產稻種類頗多以細黏爲上黃糠白米靑黏次之黃黏又次之毛谷爲下髙明縣土產稻有早晚旱三種又有尖鼻烏尻鷓鴣臀又有犬禾稻須芒及寸種塘中與水俱長莖丈餘正月布谷九月乃登黏在腴田則有細黏靑紅麻包銀防牙落滋黏山豬怕八月黏黃連黏糯有赤糯白糯黃糯油糯烏豚糯荔枝糯番鬼糯旱糯早糯電白縣物產稻有黏曰靑槁曰黃黏曰白黏曰赤黏曰白殻曰牛皮早曰細粒曰早黏曰長須曰懶黏曰黑鐵曰馬尾黏有糯曰荔枝糯曰靈山糯曰油糯曰白糯曰長須糯曰番鬼糯曰早糯曰懶糯石城縣物產稻之種曰早稻曰早黏曰六十日曰芒稻曰馬屎曰禾名曰黃黏曰白黏曰馬尾黏曰小黏以上米白曰鐵槌曰紅周二種米赤曰牛牯不懼風曰大糯紅芒黑芒無芒三種曰小糯曰粳曰香秔曰黃朱鵝黃色近遂溪界有之曰水芮宜水田曰咸稻曰大塞二種宜鹵田曰百穄曰坡黎曰坡蘭曰坡禾名四種宜髙坡曰山旱曰山禾名二種宜山徭人利之曰芮稻二月與早種拌擂刈早禾後乃芮生海康縣土產稻之種十有五曰早稻早黏秫稻光芒稻長芒稻香秔粳稻古秔珍珠稻黏稻百穄稻黃稻芮稻紅稻稻烏芒稻合浦縣物產稻屬六禾白禾毛禾赤禾坡禾畬禾旦糯八月粒赤陽糯晚糯老鴉糯欽州物產稻屬六禾毛禾白禾赤禾翼糯八月粒馬蜆糯赤陽糯白粒赤粒毛粒畬禾潮禾大糯蝦須糯香臺糯交趾糯瓊山縣土產稻粳秫二種粳者曰白芒曰香秔曰烏

芒曰珍珠曰防齒曰早禾曰黏稻曰山禾秫曰光頭曰九里香澄邁縣土產秔稻糯稻秔有數種曰百箭烏齋黃萁東海防牙八黏矮腳白芒紅芒烏芒早禾山禾坡稻小種稻黏稻糯有數種曰黃鱣烏鴉烏罕光頭坡糯小熟糯會同縣土產粳稻長芒百箭俱二熟黃沙黑芒紅芒牛須俱小熟黃琉山豬斑防防牙烏節廉州珠防谷圓如珠七黏俱大熟山禾坡禾俱山中之人刀耕火種亦大熟糯稻牛頭芒花烏鴉狗蛇谷傍有翅如蛇黃鱔馬眼光頭大糯小糯儋州土產秔稻有赤黏烏齋百綫香禾珍珠禾山肉赤須山禾黎人伐山種之曰刀耕火種早割藝之三月卽熟防齒偶獲數種糯稻有黃鱣貝子黑糯早割交趾五月光頭數種羅定州物產稻有黏其種七曰黃曰赤曰白曰細粒曰靑槁曰早曰長須有糯其種四曰荔枝曰番鬼曰瀨曰坡有粳有似粳而黑六月熟懷集縣物產白銀黏桃花黏岡黏番生黏紅米黏沙黏南寧黏斑黏白銀粳香粳烏牛粳鐵錘粳香糯塔岡糯狗踏糯油糯鴨腳糯大紅糯安南糯番生糯無須糯桔貝糯早龍糯白藤糯禿須糯南寧府物產稻粳有毛粳六月粳八月粳黏有白黏

紅黏早黏防牙黏長腰黏六月黏糯有紅白黃皮黑皮諸種早糯含香糯黃須糯黑須糯六月糯光糯毛糯狗眼糯赤陽糯黃蠟糯斑糯鵓鳩糯銀絲糯泥糯魚包糯飯糯香糯新寧州物產黏谷早谷晚谷勝谷淥禾谷大苗谷三月谷麻現糯白殻糯花殻糯烏殻糯振安白糯橫州物產稻有秔黏糯三種秔有毛秔六月秔八月秔黏有白黏紅黏早黏晚黏禾黏其谷之光芒大小長短不同其米之赤白紫烏堅松香否不一總以晚白者爲第一糯有光糯毛糯狗眼糯黃蠟糯斑糯早糯香糯昆明縣特產香糯富民縣物產紅稻白稻柳葉糯宜良縣特產茴香糯嵩明州物產麻綫谷光頭谷金裏銀糯靑芒白谷紅谷呈貢縣物產白谷紅谷老鴉谷糯谷長芒谷昆陽州物產大白谷小白谷冷水谷水長谷老來紅靑芒谷大小糯谷早谷建水州物產紅稻白稻黃稻香稻糯稻旱稻香糯黏糯柳條糯石屏州物產小白谷安顚谷冷水谷大細麻綫紅心百日早烏谷紅皮紅白梗齒柳條新興白紅他狼鐵谷假糯飯糯響糯花皮長無芒香大小糯米葉裏藏金裏銀通海縣物產香谷百日早黑谷小白谷紅芒谷冷水谷背子谷柳條糯紅皮白皮黃米嶍峨縣物產香谷糯谷白谷紅谷黑谷旱谷早谷細谷防自縣物產香稻紅稻白稻旱稻長芒稻水旱稻紅皮糯黑皮糯軟條糯新興縣物產稻之屬黃殻小殻落子谷百日谷香谷葉裏藏黑大殻旱谷水谷金裏銀糯之屬柳葉糯紅殻糯香糯圓糯廣西府物產稻之屬香谷旱谷旱秧谷白心水谷紅心谷早谷遲谷黃皮谷黑皮谷老來紅三白子背子谷麻綿谷靑芒谷羊毛谷蔓谷糯之屬圓糯長糯黃糯黑糯弔糯小糯胭脂糯虎皮糯香糯柳條糯趙州物產稻之屬十三白麻綫紅麻綫豆嘴白谷紅皮矮羅靑芒老鴉翎金裏銀早谷弔谷葉裏藏白毛谷糯之屬八香糯殻糯黑嘴糯油糯柳條糯大糯小糯白圓糯雲南縣物產紅麻綫大黑嘴白防牙大香谷鄧川州物產金裹銀銀裹金矮樓長芒光頭香糯紅糯大糯小糯麻綫髙腳梁白鷺丰老鴉翎雲龍州物產谷之屬十落地白白麻綫黑嘴紅皮矮白皮矮早弔六月熟金裹銀銀裹金旱稻秫之屬四香糯黑嘴糯響谷糯麻綫糯永昌府物產飯谷有十種光頭谷毛谷早谷麻綫谷香光頭谷紅谷黑早谷白早谷葉裏藏谷金裹銀谷糯谷有九種紅糯白糯烏糯水糯虎皮糯柳葉糯香糯大糯團頭糯楚雄府物產秔秫糯粳黃殻烏嘴虎斑紅芒廣通縣物產稻爲秔爲糯爲秈爲黃殻白殻爲烏嘴紅芒爲虎斑爲香糯爲香稻爲金齒防牙其別種也爲旱稻定邊縣物產稻之種十鴉林稻紅芒稻白殻稻黃殻稻虎皮稻白黒稻烏嘴稻大香稻晚稻早稻姚州物產稻之屬紅白毛谷光頭長毛麻綫靑芒早弔谷鶴慶府物產紅稻白稻長芒稻香稻出羅陋川細稻出大孟村冷水稻三月栽六月熟麓川稻種自麓川來金裹銀稻皮紅米白銀裹金稻皮白米紅麻綫稻虎皮糯珍珠糯牛皮糯松子糯旱糯順寧府物產稻黃谷黑谷紅谷遲谷花谷矮老糯安喜糯安慶谷安來谷蒙化府物產稻秔香秔黃黒紅白遲百日花谷落子矮老黒毛麻綫老鴉翎背子糯谷香糯背子糯黃糯矮老糯凡二十種

欽定授時通考卷二十二﹤子部﹐農家類﹐欽定授時通考﹥

欽定四庫全書

欽定授時通考卷二十三

糓種

粱

稷

禮記曲禮粱曰薌萁

注萁辭也疏正義曰粱謂白粱黃粱也萁語助也

周禮天官食醫凡防膳食之宜犬宜粱

正義犬味酸而溫粱米味甘而微寒气味相成訂義犬金獸也粱西方之糓與金畜相宜

爾雅虋赤苗

注今之赤粱粟

又芑白苗

注今之白粱粟皆好糓疏案詩大雅生民云誕降嘉種維秬維秠維穈維芑故此釋之也虋與穈音義同虋卽嘉糓赤苗者郭云今之赤粱粟芑卽嘉糓白苗者郭云今之白粱粟皆好糓也

博雅藋粱木稷也

廣志有具粱解粱有遼東赤粱鹽鉆粱粒如蟻子魏文帝以爲粥

爾雅翼粱今之粟類古不以粟爲糓之名但米之有稃殻者皆稱粟今人以糓之最細而圓者爲粟則粱是其類內則曰飯黍稷稻粱白黍黃粱稰穛說者曰下言白黍則上是黃黍下言黃粱則上是白粱今粱有三種靑粱殻穂有毛粒靑米亦微靑而細於黃白米也夏月食之極爲淸涼但以味短色惡不如黃白粱故人少種之亦早熟而收少作餳淸白勝余米黃粱穂大毛長殻米俱麤於白粱而收子少不耐水旱食之香味美於諸粱人號爲竹根黃白粱穂亦大毛多而長殻麤扁長不似粟圓米亦白而大其香美爲黃粱之亞古天子之飯所以有白粱黃粱者明取黃白二種耳今人大抵多種粟而少種粱以其損地力而收獲少耳然古無粟名則是以粱統粟今粟與粱功用亦無別明非二物也粱比他糓最益胃但性微寒其聲爲涼蓋是亦借涼音如許叔重說黍大暑而種則以黍從暑粱從涼其義一也農政全書王禎曰赤白粱其禾莖葉似粟粒差大其穂帶毛芒牛馬皆不食與粟同時熟

本艸綱目李時珍曰粱者良也糓之良者也或云種出自梁州或云粱米性涼故名皆各執己見也粱卽粟也考之周禮九糓六糓之名有粱無粟可知矣自漢以後始以大而毛長者爲粱細而毛短者爲粟今則通呼爲粟而粱之名反隱矣今世俗稱粟中之大穂長芒粗粒而有紅毛白毛黃毛之品者卽粱也黃白靑赤亦隨色命名耳郭義恭廣志有解粱貝粱遼東赤粱之名乃因地命名也陶景曰凡云粱米皆是粟類惟其芽頭色異爲分別耳泛勝之云粱是秫粟則不爾也黃粱出靑冀州東間不見有白粱處處有之襄陽竹根者爲佳靑粱江東少有又漢中一種枲粱粒如粟而皮黑可食釀酒甚消瘀蘓恭曰粱𨿽粟類細論則別黃粱出蜀漢商浙間穂大毛長糓米俱麤於白粱而收子少不耐水旱食之香美勝於諸粱人號竹根黃陶以竹根爲白粱非矣白粱穂大多毛且長而糓粗扁長不似粟圓也米亦白而大食之香美亞於黃粱靑粱殻穂有毛而粒靑米亦微靑而細於黃白粱其粒似靑稞而少粗早熟而收薄夏月食之極爲淸涼但味短色惡不如黃白粱故人少種之作餳淸白勝於余米宼宗奭曰黃粱白粱西洛農家多種爲飯尢佳余用不甚相宜

又黃粱米气味甘平無毒宼宗奭曰靑粱白粱性皆微涼獨黃粱性味甘平豈非得土之中和气多耶蘇頌曰諸粱比之他糓最益脾胃

又白粱米气味甘微寒無毒李時珍曰炊飯食之和中止煩渴

又靑粱米气味甘微寒無毒李時珍曰今粟中有大而靑黑色者是也其糓芒多米少稟受金水之气其性最涼而宜病人

直省誌書歷城縣方產粱俗云粱糓米可入祀品鄒平縣物產白糓粒白圓大俗謂粱糓米滋陽縣物產粱有黃白紅黑四種鄒縣物產粱有黃白紅黑四種沂州物產粱有黃白紅黑四種昌邑縣物產粱黃白二種祁縣物產粱細粒而色白馬邑縣土產粱有早晚大小及紫白之異種臨潁縣物產靑粱白粱黃粱咸陽縣物產粱其米靑者爲靑粱夏日食之淸涼其米白者形如芝蔴爲芝蔴粱黃粱穂大毛長味美謂之竹根黃然赤黃二種甲稃𨿽有二色而其米皆白慶陽府物產粱黃白靑紅龍爪羊角蠟燭芝蔴長角凡九種長泰縣物產粱俗呼好殻卽香糯靑粱穂有毛米微靑頗長黃粱穂大毛長米略麤白粱穂大米扁長又有八畬者米赤大於諸粱更香北方無此糓以糯稷白者爲粱非是

﹤子部﹐農家類﹐欽定授時通考﹐卷二十三﹥

禮記曲禮稷曰明粢

疏正義曰稷粟也明白也言此祭祀明白粢也尙書云黍稷非馨詩云我黍與與我稷翼翼爲酒爲食以享以祀黍稷爲五糓之主是粢盛之貴

周禮天官食醫凡防膳食之宜豕宜稷

正義豭豬味酸牝豬味苦稷米味甘甘苦相成訂義豕水畜也稷北方之糓與水相宜

夏官職方氏正西曰雍州其糓冝黍稷

又河內曰冀州其糓冝黍稷

爾雅粢稷

注今江東人呼粟爲粢疏左傳云粢食不鑿粢者稷也曲禮云稷曰明粢是也郭云今江東人呼粟爲粢然則粢也稷也粟也正是一物而本艸稷米在下品別有粟米在中品又似二物故先儒甚疑焉

尙書帝命期春鳥星昏中以種稷

說文稷五糓之長也穈穄也

月令章句稷秋種夏熟歷四時備陰陽糓之貴者博雅稷穰謂之防

廣志破藏稷逼黍稷也此二者以四月熟

隋書稷五星稷農政也取乎百糓之長以爲號也宋史天文志天稷五星在七星南農政也取百糓之長以爲號明則歳丰暗或不具爲饑移徙天下荒歉客星入之有祠事於內出有祠事於國外

爾雅翼稷者五糓之長故陶唐之世名農官爲后稷其祀五糓之神與社相配亦以稷爲名以爲五糓不可徧祭祭其長以該之稷所以爲五糓之長者以其中央之糓月令中央土食稷與牛五行土爲尊故五糓稷爲長又古者號稷爲首種孟春行冬令則雪霜大摯首種不入蔡邕以首種爲麥以麥常隔歳而種故以爲首而鄭康成以爲稷者蓋以考靈曜云日中星鳥可以種稷是一歳之初所先種者惟稷況又孟春正種稷之時而云首種不入卽是極寒種不入土不待歳收然後爲入也稷又名齊或爲粢故祭祀之號稷曰明粢而言粢盛者本之諸糓因皆有粢名小宗伯所謂辧六齍之名物與其用是也杜子春又欲讀酒正五齊皆爲粢以禮運有粢醍在堂意以粢糓爲醍則餘四齊亦皆以粢糓爲之然破五齊從一粢於義不可故後鄭但以爲齊者以度量節作之更讀禮運粢醍爲齊此說之不同者也稷又名爲穄呂氏春秋曰飯之美者有陽山之穄髙誘曰闗西謂之穈冀州謂之防說文穈穄也廣雅曰防穄也穆天子傳曰赤烏之人獻穄百載見今人皆謂之穄然則稷也粢也穄也特語音有輕重耳大抵塞北最多如黍黑色稷有二種一黃白一紫黑紫黑者芑有毛北人呼爲烏禾今人不甚珍此惟祠事用之農家種之以備他糓不熟爲糧【音釋六齍音粢謂之六糓黍稷稻粱麥苽五齊音劑謂泛醴醍音醴糟牀下酒赤色】天中記稷又名爲穄

農政全書賈思勰曰糓者總名非止爲粟也然今人専以稷爲糓蓋俗名之耳朱糓髙居黃劉豬豬道湣黃聒糓黃雀懊黃續命黃百日糧有起婦黃辱稻糧奴子音加支糓焦金黃防鳴合履今一名麥爭場此十四種早熟耐旱免虫聒糓黃辱稻糧二種味美今墮車下馬看白羣羊懸蛇赤尾龍虎黃雀民溱馬泄韁劉豬赤李糓黃河摩糧東海黃石防歳靑莖靑黒好黃陌南木隈隄黃宋黃癡指張黃兔胠靑恵日黃寫風赤一睍黃山鹺頓黨黃此二十四種穂皆有毛耐風兔雀暴一睍黃一種易舂寶珠黃俗得白張鄰黃白鹺糓釣漧黃張蟻白耿虎黃都奴赤茄蘆黃燻豬赤魏爽黃白莖靑竹根靑調母粱磊碨黃劉沙白憎延黃赤粱糓靈忽黃獺尾靑續得黃得客靑孫延黃豬矢煙燻黃樂婢靑平壽黃鹿橛白鹺折作黃覃糝阿居黃赤巴粱鹿蹄黃鉞狗倉可憐黃米糓鹿橛靑阿返此三十八種中麤大糓白鹺糓調母粱二種味美擇糓靑阿居黃豬矢靑有二種味惡黃覃糝樂婢靑二種易舂竹葉靑石桞閱竹根靑一名胡糓水黒糓忽泥靑衝天棒雉子靑鴟腳糓鴈頸靑攬堆黃靑子規此十種晚熟耐虫災則盡矣徐光啟曰古所謂黍今亦稱黍或稱黃米穄則黍之別種也今人以音近誤稱爲稷古所謂稷通稱謂糓或稱粟粱與秫則稷之別種也今人亦槪稱爲糓物之廣生而利用者皆以其公名名之如古今皆稱稷爲糓也晉人稱蔓菁爲菜吳人稱棗爲菓稱陵苕爲艸洛陽稱牡丹爲花又曰穄之苗葉莖穂與黍不異經典初不及穄後世農書輙以黍穄並稱故穄者黍之別種也郭璞注爾雅虋赤粱粟芑白粱粟皆好糓也言粱又言粟言糓故粱者稷之別種也廣志曰秫黏粟說文曰秫稷之黏者故秫亦稷之別種也凡黏糓皆可爲酒秬黍黏故人以爲酒秫者黏稷亦可爲酒故陶潛種五十畝秫非今之薥秫也雜陰陽書稷生於或楊九十日秀秀后六十日成羣芳譜稷粒如粟而光滑色紅黃米似粟米而稍大色黃鮮三月種耘四徧七月熟四五月亦可種但收少遲耳刈稷欲早八九月熟便刈遇風卽落忌與瓠子附子同食

本艸綱目李時珍曰稷從禾從畟畟音卽諧聲也又進力治稼也詩云畟畟良耜是矣種稷者必畟畟進力也南人承北音呼稷爲穄謂其米可供祭也禮記祭宗廟稷曰明粢爾雅云粢稷也羅願云稷穄粢皆一物語音之輕重耳赤者名白者名芑黑者名秬注見黍下陶景曰稷米人亦不識書記多雲黍與稷相似又注黍米云穄米與黍米相似而粒殊大說文云稷乃五糓長田正也此乃官名非糓號也先儒以稷爲粟類或言粟之上者皆說其義而不知其實也按泛勝之種植書有黍不言稷本艸有稷不載穄穄卽稷也楚人謂之稷闗中謂之穈呼其米爲黃米其苗與黍同類故呼黍爲秈秫陶言與黍相似者得之矣陳蔵器曰稷穄一物也塞北最多如黍黑色孟詵曰稷在八糓之中最爲下苗黍乃作酒此乃作飯用之殊途蘓頌曰稷米出粟處皆能種之今人不甚珍此惟祠祀用之農家惟以備他糓之不熟則爲糧耳宼宗奭曰稷米今謂之穄米先諸米熟其香可愛故取以供祭祀然發故疾只堪作飯不黏其味淡李時珍曰稷與黍一類二種也黏者爲黍不黏者爲稷稷可作飯黍可釀酒猶稻之有粳與糯也陳蔵器獨指黑黍爲稷亦偏矣稷黍之苗似粟而低小有毛結子成枝而殊散其粒如粟而光滑三月下種五六月可收亦有七八月收者其色有赤白黃黑數種黑者禾稍髙今俗通呼爲黍子不復呼稷矣北邊地寒種之有補河西出者顆粒尢硬稷熟最早作飯疏爽香美爲五糓之長而屬土吳瑞曰稷苗似蘆粒亦大南人呼爲蘆穄孫炎正義云稷卽粟也又曰稷黍之苗𨿽頗似粟而結子不同粟穂叢聚攢簇稷黍之粒疏散成枝孫氏謂稷爲粟誤矣蘆穄卽蜀黍也其莖苗髙大如蘆而今之祭祀者不知稷卽黍之不黏者往往以蘆穄爲稷故吳氏亦襲其誤也今並正之

又稷米气味甘寒無毒別錄曰益气補不足心鏡曰作飯食安中利胃宜脾李時珍曰涼血解暑按孫眞人云稷脾之糓也脾病宜食之汜勝之云燒黍稷則瓠死此物性相制也稷米黍穰能解苦瓠之毒

閩書稷說文曰五糓之長也閩中種稷殊少惟明祀用之甌冶遺事穄米與黍相似而粒大按此說是薥黍也北人曰髙粱泉曰番黍浙人曰蘆穄閩中山畬磽地尙有一種穂如鴨腳粒與黍相類磨之可以麫其稃可以酒

天工開物凡糧食米而不粉者種類甚多相去數百里則色味形質隨方而變大同小異千百其名北人惟以大米呼粳稻而其餘槪以小米名之凡黍與稷同類粱與粟同類黍有黏有不黏黏者爲酒稷有粳無黏凡黏黍黏粟統名曰秫非二種外更有秫也黍色赤白黃黑皆有而或専以黑色爲稷未是至以稷米爲先他糓熟堪供祭祀則當以早熟者爲稷則近之矣凡黍在詩書有虋芑秬秠等名在今方語有牛毛燕頷馬革驢皮稻尾等名種以三月爲上時五月熟四月爲中時七月熟五月爲下時八月熟花結穂總與來牟不相見也凡黍粒大小總是土地肥磽時令害育宋儒拘定以某方黍定律未是也凡粟與粱統名黃米黏粟可爲酒而蘆粟一種名曰髙粱者以其身髙七尺如蘆荻也粱粟種類名號之多視黍稷尢甚其命名或因姓氏山水或以形似時令總之不可枚舉山東人惟以糓子呼之並不知粱粟之名也以上四米皆春種秋獲耕耨之法與來牟同而種收之候則相懸絕云

直省誌書宛平縣物產稷有黑白黃三種保定縣土產稷有紅有白有黑歷城縣方產稷祀神多需此鄒平縣物產稷紅白數種新城縣物產穄紅穄黑穄二種齊東縣物產稷紅白數種長淸縣物產稷有紅黃黑白四種泰安州物產稷黃黑二種萊蕪縣物產稷有黃紅二種霑化縣物產稷之品紅稷黑稷桞稷六十日滋陽縣物產稷有黑白二種鄒縣物產稷有紅白二種鉅野縣物產稷有紅白二種東平州物產穄紅黑二種汶上縣物產稷有黑白二種沂州物產稷有黒白二種淸平縣物產稷有黒白

紅三種髙唐州物產稷其品二黑紅觀城縣物產稷紅黑二種日照縣物產稷有黑白二種招遠縣物產稷其色有赤白黃黑數種陽曲縣物產稷粟有輭硬二種祁縣物產稷有大小二種視他方味美定襄縣物產稷靑黃黧黑臨汾縣物產稷有大小二種視他方味美翼城縣物產稷有赤黑二種汾西縣土產稷黃白黑三種馬邑縣物產稷有靑紅白黑四種與早晚大小之分洧川縣物產稷有黃白二種輝縣物產稷色有靑白紅黃名有六月秈澑沙白等

皆嘉他如龍爪兔蹄雞腸防尾隨象立名動以百計慶陽府物產稷黃白紅靑黧輭凡六種歙縣物產穄有黒穄者粳穄也赤穄者糯穄也長如蘆葦號蘆穄黃穄皆古之稷也

欽定授時通考卷二十三

欽定四庫全書

欽定授時通考卷二十四

糓種

黍

丹黍米

蜀黍

玉蜀黍

野黍

禮記曲禮黍曰薌合

疏正義曰黍曰薌合者夫糓秫者曰黍秫旣輭而相合气息又香故曰薌合也集說黍熟則黏聚不散其气又香故曰薌合

周禮天官食醫凡防膳食之宜羊宜黍

正義羊味甘熱黍味苦溫甘苦相成訂義羊火畜也黍髙燥所生與火畜相宜

又夏官職方氏正西曰雍州其糓宜黍稷

又河內曰冀州其糓宜黍稷

爾雅秬黑黍

注詩曰維秬維秠

又秠一稃二米

注此亦黑黍但中米異耳漢和帝時任城生黑黍或三四實實二米得黍三斛八斗是疏李巡曰黑黍一名秬黍秬卽黑黍之大名也秠是黑黍之中一稃有二米者別名爲秠若然秬秠皆黑黍矣而春官鬯人注云釀秬爲酒秬如黒黍一秠二米言如者以黑黍一米者多秬爲正稱二米則秬中之異故言如以明秬有二等也秬有二等則一米亦可爲酒鬯人之注必言二米者以宗廟之祭惟祼爲重二米嘉異之物鬯酒宜用之故以二米解鬯其實秬是大名故云釀秬爲酒此云秠一稃二米鬯人注云一秠二米不同者鄭志答張逸云秠卽皮其稃亦皮也爾雅重言以曉人然則秠稃古今語之異故鄭引此文以稃爲秠也漢和帝時任城縣生黑黍或三四實實二米得黍三斛八斗是也

尙書考靈曜夏火星昬中可以種黍

春秋說題辭精移火轉生黍夏出秋攺黍者縮也故其立字禾入米爲黍酒以扶老

春秋佐助期黍神名侜佞姓蘭郝

孝經援神契黒墳宜黍麥

淮南子渭水多力而宜黍

博雅粢黍也黍釀謂之防

說文以大暑而種故謂之黍黍禾屬黏者也孔子曰黍可以爲酒

古今注稻之黏者爲黍亦謂稌爲黍禾之黏者爲黍亦謂之穄亦曰黃黍

廣志黍有燕頷之名又有驢皮黍又曰牛黍稻尾秀成赤黍馬革大黑黍或云秬黍有濕屯黃黍

齊民要術穄有赤白黒靑黃鶯鴿凡五種

又凡黍黏者收薄穄味美者亦收薄難舂

雜陰陽書黍生於楡六十日秀秀后四十日成黍生於巳壯於酉長於戌老於亥死於醜惡於丙午忌於丑寅邜穄忌於未寅

爾雅翼黍禾屬而黏者也以大暑而種故謂之黍從禾雨省聲孔子曰禾可爲酒禾入水也然則又以禾入水三字合而爲黍不但從雨而已黍以大暑而種故農家以三月上旬爲上時四月上旬爲中時五月上旬爲下時然月令仲夏之月農旣登黍矣天子以雛嘗黍羞以含桃先薦寢廟爲鄭說者以爲黍非新成直是舊黍蓋以鄭解孟秋所登之糓爲黍稷故以仲夏爲未熟若其熟何得言登且所謂舊黍者自去歳孟冬與彘並食數月於此矣豈待今而後嘗耶黍固有早晚其晚者不妨至孟秋始熟故庻人秋乃薦黍此天子之禮自重其先熟者而嘗薦之耳故蔡邕以爲今之蟬鳴黍亦猶十月獲稻而天子所嘗乃九月熟者謂之半夏稻亦其類也黍之秀特舒散故說者以其象火爲南方之糓詩亦云芃芃黍苗以此也又云彼黍離離彼稷之苗者黍大體似稷故古人並言黍稷今人謂黍爲黍穄行役之人有憂於內則有不察於外故於此或不能辧也黍有赤黍黑黍黑黍已別見虋稱赤苗恐是赤者其類有黏不黏如稻之有粳糯其不黏者以爲飯黏者別名秫以爲酒說文秫稷之黏者卽謂此也月令造酒命大酋秫稻必齊蓋以此秫與稻之糯爲酒北人謂秫爲黃米亦謂之黃糯釀酒比糯稻差劣黍之爲物黏而故凡香之馥黏之黏防皆從之又古人作履黏以黍米謂之黎其雪桃亦用黍以黍黏去桃毛也孔子先食黍以黍爲五糓之先桃爲五果之下故捨不用耳黍又以爲餳謂之餦餭楚辭曰粔籹蜜餌有餦餭言以蜜和米麫煎熬作粔籹又有美餳眾味甘具也及屈原死楚人以菇葉裹黍祠之謂之角黍【音香黏音胡防音暱餦音張餭音黃粔音巨字典不載】又秬黑黍也古者薦籩有白黑形鹽白爲熬稻黑卽秬也至蔵冰則用黒牡秬黍以享司寒蓋此仿其方之色亦以爲酒謂之秬鬯旣芬香調暢矣若將用則鬯人以鬯酒入郁人郁人得之築郁金艸煮之以和此酒則謂之郁鬯故鬯人掌共秬鬯而郁人和郁鬯以此也又釋艸曰秬黑黍秠一稃二米是秬與秠之所以異者在此然則秠必不黑秬必不一稃二米也而鄭氏釋春官鬯人旣云秬如黑黍一稃二米則是以秠之狀雜之於秬郭氏解釋艸又曰秠亦黑黍則是又以秬之色雜之於秠秬旣欲兼秠之狀秠又欲兼秬之色凡物之所以紊亂不復可推究者由此故也郭氏又引漢和帝時任城生黑黍或三四實實二米得黍三斛八斗以顯二米者爲黑黍且任城所生漢之異事歷世所未有詩歌后稷降播乃民事之常如必待任城所生而後降之則沒世不可待矣至唐說者又言今上黨民間黑黍或值丰歳往往得二米者但稀濶而得之不以充貢耳以此附成郭氏之說且后稷所降旣謂之種何得以丰歳偶有一二爲說若皆以丰歳言之則禾有同穎麥有兩岐又可待以爲種耶按今百糓之中一稃二米者惟麥爲然舎麥未有二米者說文解秠亦云一稃二米詩云誕降嘉種維秬維秠天賜后稷之嘉糓也而解來字云周所受瑞麥來麰一來二縫秠與來麰皆后稷所受於天皆一稃二米則是秠者正此來麰耳但生民臣工所稱不同來麰又稱釐麰古者來釐丕三字相通要是一物鄭志自以所解鬯人不合釋艸之文故答張逸並以秠稃皆解爲皮且云爾雅重言以曉人然則不惟二物相混而秠但得爲秬之皮轉失實矣予故詳而論之農政全書王禎曰詩云維秬維秠秬黑黍也又曰秬鬯一卣此言黍之爲酒尙矣今又有赤黍米黃而黏可蒸食白黍釀酒亞於糯秫又北地遠處惟黍可生其莖穂低小可以釀酒又可作饌粥黏滑而甘此黍之有補於艱食之地者也凡祭祀以之爲上盛貴其色味之美也本艸綱目李時珍曰按許愼說文云黍可爲酒從禾入水爲意也魏子才六書精蘊云禾下從汆象細粒散垂之形泛勝之云黍者暑也待暑而生暑後乃成也詩云誕降嘉種維秬維秠維穈維芑穈卽虋音轉也郭璞以虋芑爲粱粟以秠卽黑黍之二米者羅願以秠爲來牟皆非也陶景曰黍荊郢州及江北皆種之其苗如蘆而異於粟粒亦大今人多呼秫粟爲黍非矣北人作黍飯方藥釀黍米酒皆用秫黍也別錄丹黍米卽赤黍米也亦出北間江東時有而非土所宜多入神藥用又有黑黍名秬釀酒供祭祀用蘇恭曰黍有數種其苗亦不似蘆𨿽似粟而非粟也蘇頌曰今汴洛河陜間皆種之爾雅云虋赤苗芑白苗秬黒黍是也李巡云秬是黒黍中一稃有二米者古之定律者上黨秬黍之中者累之以生律度衡量後人取他黍定之終不能協律或云秬乃黍之中者一稃二米之黍也此黍得天地中和之气而生蓋不常有有則一穂皆同二米粒並均勻無大小故可定律他黍則不然地有肥瘠歳有凶穰故米有大小不常矣今上黨民間或值丰歳往往得二米者但稀濶故不以充貢爾又曰黏者爲秫可以釀酒北人謂爲黃米亦曰黃糯不黏者爲黍可食如稻之有粳糯也李時珍曰此誤以黍爲稷以秫爲黍也蓋稷之黏者爲黍粟之黏者爲秫粳之黏者爲糯別錄本文著黍秫稻糯之性味功用甚明而注者不諳往往謬誤如此今俗不知分別通呼秫與黍爲黃米矣

又黍米气味甘溫無毒孫思邈曰黍米肺之糓也肺病宜食之主益气李時珍曰按羅願云黍者暑也以其象火爲南方之糓蓋黍最黏滯與糯米同性其气溫暖故功能補肺而作食作煩熱暖筋骨也孟說謂其性寒非矣

直省誌書宛平縣物產黍有白黑二種三河縣土產黍有黑白紅黃四種平谷縣土產黍有黑白紅黃黧五種淸苑縣土產黍有黃有白有丹有大白有小白歷城縣方產黍有酒飯二種酒黏飯不黏鄒平縣

物產黍黒白數種新城縣物產黍白黍黎頭二種齊河縣物產黍有紅黃白黑四種齊東縣物產黍黑白數種長淸縣物產黍有黑白二種泰安州物產黍黃白黑三種萊蕪縣物產黍白黃紅黑四色有輭硬二種輭宜釀酒霑化縣物產黍之品黎頭黍托地白皮黍芝黃黍紅黍白黍滋陽縣物產黍有黑白二種曹州物產黍有黃紅黑白四色曹縣物產黍有數種五色早晚不同曹酒率用此米鉅野縣物產黍黑白紅黃四種東平州物產黍黑白二種汶上縣物產黍黑白二種沂州物產黍有黑白二種淸平縣物產黍有紅白黑三種皆可釀酒白者佳髙唐州物產黍其品三黒紅白觀城縣物產黍黑白二種日照縣物產黍有黑白二種黃縣物產黍有紅白

黑三種福山縣物產黍有金銀黑三色釀酒招遠縣物產赤黍白黍黒黍萊陽縣物產黍紅白黑三種陽曲縣物產黍有輭硬二種祁縣輭硬二種輭宜

釀酒定襄縣物產黍黃白紅靑羊眼保徳州土產黍有黒靑紅黃數種臨汾縣物產黍有輭硬二種丹黑二色翼城縣物產黍有黃白二種臨晉縣物產黍有黃白赤黑四種米皆黃俗呼爲黃米平陸縣土產黍有白紅黃黎其硬者爲穈黍髙平縣物產黍紅白黎黑數種精潔美腴甲於他郡和順縣土產黍有輭硬二種其色白黑黃赤黎五色馬邑縣土產黍有靑白黃三種與早晚大小之分祥符縣物產白黍黒黍紅黍黃黍洧川縣物產黍有黃白黑三種鄢陵縣土產黍紅白黎三色其最早者曰奪麥延津縣物產黍有黃黍白黍秔黍糯黍襄城縣土產白黍白莩黃米爲上黃黍黃莩黃米爲次黒黍醸酒延川縣物產黍有輭硬二種有丹黑二色西鄕縣土產黍類露仁糧矮人糧馬尾糧黑糓糧罩粒頭淸河縣物產黍有黃白黎色數種亦有紅者名大紅袍蒲圻縣物產黍之屬有黃黍黑黍髙粱黍永明縣土產泡眼黍赤黍蓑衣黍建陽縣方產黍屬小早三月種六月收黃竹早宜飽水田四月種七月熟江西早三月種七月初收爛坭早天降早苦株早紅根早蘆早俱三月種七月收間有瘦田亦可種縮頸早宜肥田三月種七月半收福徳早宜禾田三月種八月收半冬早黃糓早俱三月種九月收海寧縣土產黍之種四曰糯黍黃黍牛黍飯黍

﹤子部﹐農家類﹐欽定授時通考﹐卷二十四﹥

本艸綱目丹黍米卽赤黍也爾雅謂之虋吳瑞曰浙人呼爲紅蓮米江南多白黍間有紅者呼爲赤蝦米寇宗奭曰丹黍皮赤其米黃惟可爲糜不堪爲飯黏著難解原曰穂熟色赤故屬火北人以之醸酒作糕

又气味甘微寒無毒孫思邈曰微溫寇宗奭曰動風性熱多食難消餘同黍米

齊民要術薥秫春月種宜用下土莖髙丈餘穂大如帚其粒黑如漆如蛤眼熟時收刈成束攢而立之其子作米可食餘及牛馬又可濟荒其莖可作洗帚稭稈可以織箔編席夾籬供防無有棄者亦濟世之一糓農家不可闕也

農政全書徐光啟曰薥秫古無有也後世或從他方得種其黏者近秫故借名爲秫今人但指此爲秫而不知有粱秫之秫誤矣別有一種玉米或稱玉麥或稱玉薥秫蓋亦從他方得種其曰米麥薥秫皆借名之也又曰北方地不宜麥禾者乃種此尢宜下地立秋後五日𨿽水潦至一丈深而不能壞之但立秋前水至卽壞故北土築堤二三尺以禦暴水但求隄防數日卽客水大至亦無害也又曰秦中鹻地則種薥秫下地種薥秫特宜早須淸明前後耩【鹻音減】

本艸綱目李時珍曰蜀黍不甚經見而今北方最多按廣雅荻粱木稷也蓋此亦黍稷之類而髙大如蘆荻者故俗有諸名種始自蜀故謂之蜀黍汪穎曰蜀黍北地種之以備缺糧余及牛馬糓之最長者南人呼爲蘆穄李時珍曰蜀黍宜下地春月布種秋月收之莖髙丈許狀似蘆荻而內實葉亦似蘆穂大如帚粒大如椒紅黑色米性堅實黃赤色有二種黏者可和糯秫釀酒作餌不黏者可以作糕煮粥可以濟荒可以養畜梢可作帚莖可織箔席編籬供防最有利於民者今人祭祀用以代稷者誤矣其糓殻浸水色紅可以紅酒博物志云地種蜀黍年久多蛇

又蜀黍米气味甘溫無毒

﹤子部﹐農家類﹐欽定授時通考﹐卷二十四﹥

本艸綱目李時珍曰玉蜀黍種出西土種者亦罕其苗葉俱似蜀黍而肥矮亦似薏苡苗髙三四尺六七月開花成穂如秕麥狀苗心別出一苞如防魚形苞上出白須垂垂久則苞坼子出顆顆攢簇子亦大如防子黃白色可渫炒食之炒拆白花如炒拆糯殻之狀

又玉蜀黍米气味甘平無毒

農政全書野黍生荒野中科苗皆類家黍而莖葉細弱穂甚瘦小黍粒亦極細小味甘性微溫采子舂去麤糠或搗或磨面蒸餻食甚甜

欽定授時通考卷二十四

欽定四庫全書

欽定授時通考卷二十五

谷種

粟

白粟米

秫

尙書禹貢四百里粟

集傳粟谷也去其穂而納谷

周禮地官載師凡田不耕者出屋粟

疏夫三爲屋民有百畝之田不耕墾種作者罰以三夫之稅粟

又旅師掌聚野之耡粟屋粟閒粟

注野謂遠郊之外也耡粟民相助作一井之中所出九夫之稅粟也屋粟民有田不耕所罰三夫之稅粟閒粟閒民無職事者所出一夫之徵粟訂義鄭諤曰耡粟者合耦於耡而不趨合耦之令者罰使出粟劉執中曰耡粟爲有五畝之宅不鋤而樹藝之乃出不毛之粟張氏曰屋粟不授田徙居之粟易氏曰閒粟卽甸地閒田所出之粟曹氏曰此三等之粟在農民常賦之外旅師之所専掌

又舎人掌米粟之出入辧其物

疏太宰九職有九谷月令有五穀今止言粟卽粢也爾雅釋艸言粟粢稷也稷爲五穀之長故特舉以配米也其實九谷皆有

又倉人掌粟入之蔵

注九谷盡蔵焉以粟爲主疏案月令首種不入鄭注引舊記首種謂稷卽種粟是五穀之長下辧九谷此云粟是以粟爲主也訂義項氏曰倉人掌蔵粟者李嘉防曰一歳所收粟則先熟兼中國之地率多種粟蓋粟耐幹𨿽歳之旱不至大失此九谷之物必以粟而總其名

爾雅粢稷

注今江東人呼粟爲粢疏左傳云粢食不鑿粢者稷也曲禮云稷曰明粢是也郭云今江東人呼稷爲粢然則粢也稷也粟也正是一物而本艸稷米在下品別有粟米在中品又似二物故先儒甚疑焉

春秋說題辭粟助陽扶性粟之爲言續也粟五變一變而以陽生爲苗二變而秀爲禾三變而粲然謂之粟四變入臼米出甲五變而蒸飯可食陽以一立爲法故粟積大一分穂長一尺文以七烈精以五六立故其字爲粟西者金所立米者陽精故西字合米字而爲粟春秋佐助期粟神名許給姓慶天

說文粟嘉谷實也粟之爲言續也續於谷也

廣志粟有赤粟白莖有黑格雀粟有張公斑有含黃有蒼背稷有雪白粟亦名白粟又有白藍下竹頭靑白逯麥擢石精狗蟠之各種云

羣芳譜稈髙三四尺似蜀秫稈中空有節細而矮葉似蘆小而有毛穂似蒲有毛顆粒成簇性鹹淡養脾胃補虛損益丹田利小便解熱毒陳者尢良北人日用不可缺者

本艸綱目李時珍曰粟古文作防象穂在禾上之形春秋說題辭云粟乃金所立米爲陽之精故西字合米爲粟此鑿說也許愼云粟之爲言續也續於谷也古者以粟爲黍稷粱秫之總稱而今之粟在古但呼爲粱後人乃専以粱之細者名粟故唐孟詵本艸言人不識粟而近世皆不識粱也大抵黏者爲秫不黏者爲粟故呼此爲秈粟以別秫而配秈北人謂之小米者卽此粟也陶景曰粟江南西間所種皆是其粒細於粱熟舂令白亦當白粱呼爲白粱粟或呼爲粢米蘇恭曰粟類多種而並細於諸粱北土常食與粱有別粢有稷米陶注非矣孟詵曰粟顆粒小者是今人多不識之其粢米粒麤大隨色別之南方多畬田種之極易舂粒細香美少虛怯只於灰中種之又不耡治故也北田所種多耡之卽難舂不鋤卽艸翳死都由土地使然爾李時珍曰粟粱也穂大而毛長粒麤者爲粱穂小而毛短粒細者爲粟苗俱似茅種類凡數十有靑赤黃白黑諸色或因姓氏地名或因形似時令隨義賦名故早則有趕麥黃百日糧之類中則有八月黃老軍頭之類晚則有雁頭靑寒露粟之類按賈思勰齊民要術云粟之成熟有早晚苗稈有髙下收實有息耗質性有彊弱米味有美惡山澤有異宜順天時量地利則用力少而成功多任性反道勞而無獲大抵早粟皮薄米實晚粟皮厚米少又粟气味鹹微寒無毒李時珍曰鹹淡宼宗奭曰生者難化熟者滯气隔食生虫陶景曰陳粟乃三五年者尢解煩悶服食家亦將食之

聖祖禦制幾暇格物編粟米【本艸粟米卽小米】有黃白二種黃者有粘有不粘本性注云粟粘者爲秫北人謂爲黃米是也惟白粟則性皆不粘七年前烏喇地方樹孔中忽生白粟一科土人以其種播獲生生不已遂盈畝頃味旣甘美性復柔和有以此粟來獻者朕命布植於山莊之內莖榦葉穂較他種倍大熟亦先時作爲糕餌潔白如糯稻而細膩香滑殆過之想上古之各種嘉糓或先無而後有者槪如此可補農書所未有也

直省誌書遵化州物產粟早熟有趕麥黃中熟有四指紅晚熟有老米白土人總名曰糓栢鄕縣物產粟有黃糓黑糓白糓紅糓一薄蠶山藥糓一抱箭芝蔴糓兒啼糓龍爪糓簍底簉邢臺縣物產粟種類頗多其佳者名十里香大黃糓小黃糓一把箭龍爪糓有一二十名鄒平縣物產粟黃白秈糯凡數十種淄川縣物產粟其種甚多或紫莖或靑莖舂爲米有黃白二色粟之類又有粱糓黍糓泰安縣物產粟百餘種曰九里

香花裏黃其最佳者萊蕪縣物產粟有黃白二色白米者名曰粱糓並黍糓米皆可釀酒滋陽縣物產粟白赤二色鄒縣物產粟有紅白二種曹縣物產粟有黃黑紅白四色沂州物產粟有黃白赤三色髙唐州物產粟其品三黃白紅觀城縣物產粟黃白赤三種黃縣物產粟其名數十種大約分黃白晚三種招遠縣物產粟其類凡數十大約分黃白烏晚四色萊陽縣物產粟黃白晚三種定襄縣物產粟黃白

硬輭二種黑紅二色翼城縣物產粟有紅白二種鄢陵縣土產粟類最夥其色有靑白紅黃其名有六月先七里香八百光鐡壩齒皆嘉他如雞腸兔蹄龍爪猴尾隨象立名動以百計焉延津縣物產粟有二種一種如狗尾南方謂之狗尾粟北方謂之小米一種五義如爪南方謂之狗爪粟渭南縣物產粟類頗多其佳者名狼尾又名紫羅帶又有金裹銀銀裹金者又有名疾糓者晚種早熟其穂堅硬如鐡故又名鐡軸西鄕縣土產飯粟酒粟椒粟艸粟薄地襯狗尾粟桞眼靑貓爪粟棕蓑粟宿松縣物產粟爲靑管爲大黃爲趕麥黃爲麂腳紅爲硃砂爲蠟燭條爲婆莫來有秈有糯歙縣物產粟有早粟寒粟毛粟皆晚成有赤稈白稈有望秔靑有糯粟山中人以爲酒有罌子粟細美異他粟有山粟皆古之粱也祁門縣土產山粟圓粟涇縣物產黴粟寒粟有紅白二種穄子粟稗子粟州府物產粟有秔粟糯粟金釵婆不來鐡落索狗尾上海縣物產粟髙鄕所種有蘆粟似薏苡而髙有二種秔者穂挺而疎糯者穂垂而密雞頭粟節間有赤須結實累累如珠一名珍珠粟又名天方粟又名玉麥又一種初秋卽熟其莖較短四月種八月熟仁和縣物產粟有秔粟糯粟狗尾金累山陰縣物產粳粟糯粟木粟稈尖幾徑寸苗如蘆髙丈餘粒比粟殊大皮黑性黏乳粟粒大如雞豆色白味甘俗曰遇粟狗尾粟穄粟新建縣食貨粟之屬禾粟早粟奉新縣土產粟種類凡數十早則有趕麥黃百日糧之類中則有黃老軍頭之類晚則有雁頭靑寒露粟之類靖安縣物產禾粟紅糯粟蘆粟黍子粟毛粟牛尾粟武寧縣土產禾粟牛繩粟毛粟紅糯粟靑桿粟寒粟承州粟觀音粟狗尾粟寧州土產早粟紅粟鹿角粟馬口粟烏糯粟建昌縣物產粟種類甚繁早則有大紅毛馬口齊頭白之類遲則有北粟毛虫窠廬山白頭之類早者夏熟遲者冬熟徳化縣物產粟有早粟大粟艸粟東鄕縣物產禾

粟繩粟黏粟糯粟蘆粟宜鄕縣物產粟有占粟糯粟黍子粟艸子粟等名萍鄕縣物產大粟須粟膏粱粟蒲圻縣物產早粟寒粟粘粟糯粟觀音粟咸寧縣

物產鐡駝粟猴舂粟鹿角粟寒粟觀音粟羅田縣物產粟類早粟大寒粟小寒粟靑管粟矮腳紅糓子粟有糓粟薴蔴粟濫雜九五龍爪下馬看料田捶趕麥黃九月寒硃砂糯粟毛糓粟婆莫來銅鑼捶紅毛老軍頭白毛老軍頭寧鄕縣物產粟類三曰寒粟早粟糯粟邵陽縣食貨秔粟糯粟米粟木粟火粟永明縣物產白範粟赤毛粟羊粟藍米粟秈粟鏟粟嘉定州物產粟有白沙黃沙黃者佳可以煮粥亦有酒粟其殻黑建寧縣物產金釵粟狗尾粟福寧州物產粟有牛毛粟鵞掌粟狗尾粟龍川縣物產粟有魚春牛尾老鴉膽大米珍珠小黃

禮記月令仲冬之月乃命大酋秫稻必齊

爾雅眾秫

注謂黏黍也疏眾一名秫謂黏黍也說文云稷之黏者也與糓相似米黏北人用之釀酒其莖稈似禾而粗大者是也

廣志有胡秫早熟及麥

齊民要術按今世有黃粱糓秫桑根秫櫶天培秫也本艸綱目李時珍曰秫字篆文象其禾體柔弱之形俗呼糯米是矣北人呼爲黃糯亦曰黃米釀酒劣於糯也又蘇恭曰秫稻秫也今人呼粟糯爲秫北土多以釀酒而汁少於黍米凡黍稷粟秫粳糯三糓皆有秈糯也掌禹錫曰秫米似黍米而粒小可作酒寇宗奭曰秫初搗出淡黃白色亦如糯不堪作飯最黏故宜作酒李時珍曰秫卽粱米粟米之黏者有赤白黃三色皆可釀酒熬糖作餈糕食之蘇頌圖經謂秫爲黍之黏者許愼說文謂秫爲稷之黏者崔豹古今注謂秫爲稻之黏者皆悞也惟蘇恭以粟秫分秈糯孫炎注爾雅謂秫爲黏粟者得之

欽定授時通考卷二十五

欽定四庫全書

欽定授時通考卷二十六

糓種

麥

黑龍江麥

雀麥

燕麥

蕎麥

詩風爰采麥矣沬之北矣

集傳麥糓名秋種夏熟者大全白虎通曰麥金也金旺而生火旺而死

周頌貽我來牟帝命率育

傳牟麥率用也注牟字書作麰音同或作孟子云大麥也廣雅云麳小麥麰大麥也疏孟子趙岐注云麰大麥也

禮記王制庻人夏薦麥麥以魚

集注麥與黍皆南方之糓故配以魚與豚皆陰物也

月令仲秋之月乃勸種麥無或失時其有失時行罪無疑

注麥者接絕續乏之糓尢宜重之疏前年秋糓至夏絕盡後年秋糓夏時未登是其絕也夏時人民糧食缺短是其乏也麥乃夏時而熟是接其絕續其乏也

周禮天官食醫凡防膳食之宜鴈宜麥

正義鴈味甘平大麥味酸而溫小麥味甘微寒气味相成訂義鴈陽也麥秋種而夏熟得陽气爲多與鴈相宜

夏官職方氏正東曰靑州其糓宜稻麥

尙書大傳秋昏虛星中可以種麥

春秋說題辭麥之爲言殖也寢生觸凍而不息精射刺直故麥含芒事且立也

春秋佐助期麥神名福習

孝經援神契黑墳宜黍麥

大戴禮記三月祈麥實麥實者五糓之先見者故急祈而祀之也

又九月鞠華而樹麥時之急也

淮南子濟水通和而宜麥

說文麥金也金王而生火王而死麥芒糓秋種厚薶故謂之麥從來有穂者從久麰周所受來牟也一麥二縫象其芒刺之形天所來也麧堅麥也防小麥屑覈也防磨麥也麥覈息也十斤爲三斗從麥啻聲防煮麥也麮麥甘鬻也防麥莖也

廣志麥似大麥出涼州旋麥三月種八月熟出西方赤小麥赤而肥出鄭縣有半夏小麥有秀芒大麥有黑穬麥

齊民要術爾雅曰大麥麰小麥麳廣志曰鹵水麥其實大麥形有縫稅麥似大麥出涼州旋麥三月種八月熟出西方赤小麥赤而肥出鄭縣語曰湖豬肉鄭稀熟山提小麥至粘弱以貢禦有半夏小麥有禿芒大麥有黑積麥陶隱居本艸云大麥爲五糓長卽今稞麥也一名麰麥似穬麥惟無皮耳穬麥此是今馬食者然則大穬二麥種別名異而世人以爲一物誤矣按世有落麥者禿芒是也又有春種穬麥也

雜陰陽書大麥生於杏二百日秀秀后五十日成麥生於亥壯於邜長於辰老於巳死於午惡於戌忌於子丑小麥生於桃二百一十日秀秀后六十日成忌與大麥同虫食杏者麥貴

種樹書小麥忌戌大麥忌子

又臈日種麥及豆來年必熟麥苗盛時須使人縱牧於其間令稍實則其收倍多麥屬陽故宜幹原稻屬陰故宜水澤

又小麥不過冬大麥不過年

又麥最宜雪諺云冬無雪麥不結

爾雅翼麥者接絕續乏之糓夏之時舊糓已絕新糓未登民於此時乏食而麥最先熟故以爲重董仲舒曰春秋於他糓不書至於麥禾則書之以此見聖人於五糓最重麥與禾也因說武帝勸闗中種麥而明堂月令亦有仲秋勸種麥之文凡以接續所賴懼民不以爲意耳又禾下卽種爲稍勞故鄭司農注稻人稱今時謂禾下麥爲荑下麥言芟荑其禾於下種麥又注薙氏云俗間謂麥下爲荑言芟荑其麥以其下種禾豆則是卒歳之間無曠土閒民此惰農所難故勸之麥比他糓獨隔歳種故號宿麥說者亦或以爲首種傳曰秋昏虛星中可以種麥說文曰麥芒糓秋種厚薶故謂之麥秋種冬長春秀夏實具四時之气自然兼有寒溫熱冷故小麥微寒以爲麯則溫面熱而麩冷其地暖處亦可春種至夏便收然比秋種者四气不足故有毒河渭以西白麥麵涼以其春種缺二時气使然也麥旣備有四時之气而說文以麥爲金者特以其金王而生又遇火而死鄭注月令則云麥實有稃甲屬木此據明堂月令四時與中央所食爲說養生家則以爲麥心之糓養心气心病宜食是又以爲南方之糓皆各自爲義然麥性微寒以爲金則許氏之說優矣古稱髙田宜黍稷下田宜稻麥今小麥例須下田故古歌有曰髙田種小麥終久不穂若大麥則不然詩所謂靑靑之麥生於陵陂者謂大麥也古者朝事之豆有防蕡先儒以防爲熬麥許叔重以爲煮麥又小麥屑皮謂之麩小麥屑之覈謂之防麥覈屑十觔爲三斗者謂之麥末謂之面麥甘鬻謂之麮餅謂之�若防防防麥若謂之防堅麥謂之麧又相謁食麥謂之防陳楚之間謂之楚人謂之飵秦人謂之防

又麰者周所受瑞麥來麰也一作牟又作卽今之大麥也說文云牟大也孟子曰今夫麰麥播種而耰之其地同樹之時又同勃然而生至於日至之時皆熟矣此麰之候也呂氏春秋曰孟夏之月百糓三葉而獲大麥其始蓋后稷受之於天故詩曰貽我來牟又曰於皇來牟劉向以爲釐麰麥也始自天降皆以和致和獲天助也然則來麰一物惟廣雅以麰爲大麥來爲小麥按說文云來周所受瑞麥來麰一來二縫象芒刺之形天所來也故謂行來之來說文以此解來則來麰不應爲二物然則來麰爲大麥明矣后稷憂勤萬民天賜之麥蓋使其麥丰稔則謂之貽我來牟耳不必雨之種也然古今雨粟事亦甚多安知其始不如此乎𨿽然後稷所植多矣而獨言此者以其至艱書曰曁稷播奏庻艱食鮮食今麥早種則虫而有節晚種則穂小而少實又爲性多穢一種之終歳不絕耘耡之功此所以爲艱食歟方言曰�防防麰防防防麯也自闗而西秦豳之間曰�晉之舊都曰防齊右河濟曰防或曰麰北鄙曰防麯其通語也蓋大麥以爲麯還得麰之本名防是小麥爲之防細餅麯也防有衣麯也大麥宜爲飯又可爲酢其蘗可爲餳

本艸綱目小麥李時珍曰來亦作防許氏說文雲天降瑞麥天所來也如足行來故麥字從來從夕夕音綏足行也詩云貽我來牟是矣又云來象其實夕象其根梵書名麥曰迦師錯

又李時珍曰北人種麥漫撒南人種麥撮撒北麥皮薄面多南麥反此

又小麥气味甘微寒無毒李時珍曰新麥性熱陳麥平和

又李時珍曰北面性溫食之不渴南面性熱食之煩渴西邊面性涼皆地气使然也按李廷飛延壽詩云北多霜雪故面無毒南方雪少故面有毒顧元慶檐曝偶談云江南麥花夜發故發病江北麥花晝發故宜人又且魚稻宜江淮羊面宜京洛亦五方有宜有不宜也又大麥李時珍曰麥之苗粒皆大於來故得大名牟亦大也通作麰

又蘇恭曰大麥出闗中卽靑稞形似小麥而大皮厚故謂大麥不似穬麥也蘇頌曰大麥今南北皆能種蒔穬麥有二種一種類小麥而大一種類大麥而大陳蔵器曰大穬二麥前後兩出穬麥是連皮者大麥是麥米但分有殻無殻也蘇以靑稞爲大麥非矣靑稞似大麥天生皮肉相離秦隴巴西種之今人將大麥米糶之不能分也陳承曰小麥今人以磨面日用者爲之大麥今人以粒皮似稻者爲之穬麥今人以似小麥而大粒色靑黃汴洛河北之間又呼爲黃稞闗中一種靑稞比近道者粒微小色微靑然大穬二麥其名差互今之穬麥似小麥而大者當謂之大麥今之大麥不似小麥而穬脆者當謂之穬麥不可不審李時珍曰大穬二麥注者不一按吳普本艸大麥一名穬麥五糓之長也王禎農書云靑稞有大小二種似大小麥而粒大皮薄多面無麩西人種之不過與大小麥異名而已據此則穬麥是大麥中一種皮厚而靑色者也大抵是一類異種如粟粳之種近百總是一類但方土有不同耳大麥亦有粘者名糯麥可以釀酒

又大麥气味鹹溫無毒

又穬麥李時珍曰穬之殻厚而粗礦也

又蘓頌曰穬麥卽大麥一種皮厚者陳蔵器謂卽大麥之連殻者非也

又穬麥气味甘微寒無毒

天工開物凡麥有數種小麥曰來麥之長也大麥曰牟曰穬雜麥曰雀曰蕎皆以播種同時花形相似粉食同功而得麥名也四海之內燕秦晉豫齊魯諸道烝民粒食小麥居半而黍稷稻粱僅居半西極川云東至閩浙吳楚腹焉方長六千里中種小麥者二十分而一種余麥者五十分而一穬麥獨產陜西一名靑稞卽大麥隨土而變而皮成靑黑色者雀麥細穂穂中又分十數細子間亦野生蕎麥實非麥類然以其爲粉療饑傳名爲麥則麥之而已凡北方小麥歷四時之气自秋播種明年初夏收南方者種與收期時日差短江南麥花夜開江北麥花晝發亦一異也大麥種獲期與小麥同蕎麥則秋半下種不兩月而卽收其苗遇霜卽殺邀天降霜遲遲則有收矣

閩書麥廣雅曰大麰也小防也本艸云北方之麥秋種冬長春秀夏實全備四時之气故無毒南方之麥冬種夏實四時之气不備故有毒有大麥有小麥有蕎麥稈紅花白實三稜而黑秋花冬實有穬麥類麥而殻稍異福州曰米麥泉州曰蔚麥興化曰穬麥福寧曰玉麥惟穬爲古名

﹤子部﹐農家類﹐欽定授時通考﹐卷二十六﹥

聖祖禦制幾暇格物編黑龍江所產之麥最佳色潔白性復宜人相傳中國麥種之佳者系西域防來鄂羅斯地在西陲萬里有餘黑龍江之上流原系鄂羅斯所居其種亦自西來所以麥之佳較他處尢勝也

直省誌書宛平縣物產有三種大小蕎良鄕縣物產大麥小麥春麥雁麥蕎麥固安縣土產麥大小穬無芒蕎淸苑縣土產麥有大有小有蕎有春有秋有米有玉栢鄕縣物產米大麥芒大麥小麥火麥紅麥白麥蕎麥邢臺縣物產麥有五種大麥冬種者春種者皮粗而粒大成米謂之大麥仁止可炊飯食之佳小麥有黃皮麥有紅麥白麥光頭麥紫庭白籽實麥縣西北先熟東南次之西山中又次之上下熟差十日曆城縣方產小麥有白有紫白者粒肥而佳大麥穂有六稜者爲六稜麥露仁者爲靑顆麥宜飯醋蘗宜餳有春秋兩名種宜畦中濕地玉麥蕎麥入伏種霜前收可佐二麥之歉新城縣物產大麥小麥時麥三種蕎麥齊

東縣物產大麥小麥蕎麥春麥泰安州物產麥有麳麰蕎三種萊蕪縣物產麥有大小二種白紅二色春種者曰春麥麰麥又有蕎麥夏三伏內種濱州物產麥有大麥小麥蕎麥新增一種曰轉蔓麥城武縣物產麥有紅白二種曹州物產大麥小麥小麥有紅白二種蕎麥有白色一種昌邑縣物產麥有大小春玉蕎五種定襄縣物產大麥小麥蕎麥油麥燕麥翼城縣物產麥有大小赤白數種平陸縣土產麥有大小二種大麥則曰露仁曰艸大麥小麥則曰火麥曰白麥絳州物產麥之屬大麥有芒芽可爲飴糖小麥有芒無芒種甚多蕎麥燕麥炒以爲餱可食和順縣土產麥春麥雪麥大麥地寒不多種油麥性寒多種當五糓之半馬邑縣土產麥有小大二種俱春分前種之去秋無雨則地燥而不能下種春無雨則不苗夏無雨則不秀大麥刈於小暑小麥刈於大暑與雁門以南迥不同焉外有蕎麥一種初伏乃種霜早則盡萎又油麥一種亦秋熟而種之者少祥符縣物產芒大麥紅小麥蕎麥米大麥白小麥太康縣物產小麥大麥米大麥山大麥洧川縣物產麥有大麥小麥裕麥數種鄢陵縣土產麥秋種亦有春種者大麥三月黃佳小麥自黃皮蝤子之外有白麥禦麥爲最佳其他曰紅稈曰鐡稈曰光頭曰條兒之類難以悉舉延津縣物產麥防麥晚麥短稈春麥赤須盧麥北麥襄城縣土產芒大麥後種先熟米大麥亦可釀酒芋麥煮仁作飯最佳小麥襄土第一奇種耐旱多收八九月種者爲上蕎麥俗名陪麥永寧縣物產麥有大小腴鴈四種咸陽縣物產小麥有芒麥有無芒麥爲和尙麥色白者爲白麥色紫者爲紫麥早熟者爲三月黃生畢原者上品大麥穂有六稜者爲六稜麥有露仁者爲靑稞俱可釀酒渭南縣物產麥有三種小麥出渭河北者粒小食之

易化河以南者粒差大而色不光鮮然一種名三月黃者先諸麥熟細膩潔白河北弗如也大麥皮粗粒大煮食之佳謂之大麥仁蕎麥作面不甚佳可備諸糓之不熟幹州物產小麥皮薄面多佳於他處每斗更重二觔平涼縣物產畨麥一曰西天麥苗葉如薥秫而肥短末有穂如稻而非實實如塔如桐子大生節間花垂紅絨在塔末長五六寸三月種八月收西涼縣土產大麥黑大麥畨麥燕麥冷山麥換香頭斑鳩早大幹麥裏周全紅花麥芝蔴麥西畨麥白麥甜荍麥苦荍麥靑顆麥竹根早紅麥六合縣物產麥之屬大麥有糯者可以釀酒磨面作醬亦甘美管麥大麥之無芒者面與小麥同造醬甘美歙縣物產大麥有髙麗麥有糯麥爲飯亦宜小麥有長穬麥稃厚而面少有白麥麵亦少有赤糓麥麩少而面多太平府物產大麥五種白大麥一名牟麥長粒長芒稃粘於粒管麥卽無芒大麥落稭稃自退六稜中早紅粘三種舊志所載今無小麥七種白小麥稃白芒短長闗小麥黃白稃芒長排子小麥黃白稃芒短和尙小麥一名火燒麥黃白稃無芒早白松蒲娜麥三種舊志所載今無淸河縣物產有麰有麥皆芒糓玉麥無芒火麥色赤而早熟猶嶺南有火米也又有穬麥麥之似麰者亦早熟髙郵州物產大麥有數種防麥晚麥淮麥短稈小麥有數種春麥蘆麥北麥短管赤糓白糓蕎麥有苦甜二種通州物產麥有大小並早晚二色元麥俗呼爲三月熟者糯帶靑炒食似新蠶又稉者曰舜麥色稍赤吳縣物產麥之屬大麥小麥麥蕎麥舜哥麥紫稈麥西畨麥形似稷而枝葉大結子累累如芡實常熟縣物產小麥有紫稗長萁舜哥火燒頭數種太倉州物產麥有三一曰大麥其早者皮厚有芒其晚收皮薄無芒者曰老脫須一曰小麥早者曰抄梅言抄在黃梅前也中有火燒頭晚收長穂白殻有芒者曰百腳麥一曰稞麥俗呼儡麥微分粳糯紅曰紅紫曰紫性輭宜食但磨粉較少靑曰靑白曰白性硬磨多粉又一種曰緑樹靑大約大麥小麥徧處皆有麥惟吳中盛州地髙比他邑獨墾然小麥總不及北地上海縣物產大麥小麥赤麥有早晚二種白麥亦有二種白麥俗名圓麥有赤白二種蕎麥立秋前後下種八九月收刈舜哥麥俗名火燒頭火燒麥無芒雀麥一名燕麥靖江縣食貨麥之屬大麥有早晚二色有四稜有六稜小麥亦早晚二色有舜哥紫稈梅前黃有盧昝頭火燒頭諸名圓麥俗呼爲又粳者曰舜麥丹徒縣物產麥有大小大麥之種二曰春曰黃稈小麥之種三曰赤殻曰白殻曰宣州平湖縣物產麥有赤剝麥無芒糓天臺縣物產小

麥大麥矮赤長稈赤麥光頭皆小麥類稞麥穬麥皆大麥類上髙縣物產米大麥糓大麥紫色麥白色麥新寧縣物產面麥糓麥晚姑娘麥甜蕎麥苦蕎麥泉州府物產麥之屬大麥有一種名曰早黃大麥一種名烏肚麥米肚靑色名靑大麥郁麥殻薄易脫故名五葉麥同安縣物產麥芒粒稀松早熟者曰早黃白者曰秫麥穂大顆稠密者曰松蕾麥初熟時人多炒而食之有火能生熱病畨麥狀如薏苡

爾雅蘥雀麥

注卽燕麥也疏蘥一名雀麥一名燕麥本艸云生故墟野林下苗似小麥而弱實似穬麥而細

農政全書雀麥本艸一名燕麥一名蘥生於荒野林下今處處有之苗似燕麥而細弱結穂像麥穂而極細小每穂又分作小義穂十數个子甚細小味甘性平無毒本艸綱目雀麥一名杜姥艸一名牛星艸李時珍曰此野麥也燕雀所食故名日華本艸謂此爲瞿麥者非矣又寇宗奭曰苗與麥同但穂細長而疎唐劉夢得所謂兔葵燕麥動揺春風者也

﹤子部﹐農家類﹐欽定授時通考﹐卷二十六﹥

農政全書燕麥田野處處有之其苗似麥攛葶但細弱葉亦瘦細抪莖而生結細長穂其麥粒細小味甘

農政全書蕎麥今處處有之苗髙二三尺許就地科義生其莖色紅葉似杏葉而軟微開小白花結實作二蒴味甘平性寒無毒

羣芳譜蕎麥一名荍麥一名烏麥一名花蕎

本艸綱目李時珍曰蕎麥之莖弱而翹然易長易收磨面如麥故曰蕎曰荍而與麥同名也俗亦呼爲甜蕎以別苦蕎楊愼丹鉛錄指烏麥爲燕麥蓋未讀日用本艸也

又李時珍曰蕎麥南北皆有立秋前後下種八九月收刈性最畏霜苗髙一二尺赤莖緑葉如烏樹葉開小白花繁密粲粲然結實累累如羊蹄實有三稜老則烏黑色王禎農書云北方多種磨而爲面作煎餅配蒜食或作湯餅謂之河漏以供常食滑細如粉亞於麥麵南方一種但作粉餌食乃農家居冬糓也

又蕎麥气味甘平寒無毒孫思邈曰酸微寒食之難消久食動風令人頭

欽定授時通考卷二十六﹤子部﹐農家類﹐欽定授時通考﹥

欽定四庫全書

欽定授時通考卷二十七

谷種

豆一

黃豆

大豆

小豆

綠豆

白豆

﹤子部﹐農家類﹐欽定授時通考﹐卷二十七﹥

詩邠風七月烹葵及菽

朱注菽豆也大全濮氏曰菽豆葉謂之藿

小雅皎皎白駒食我塲藿

大全華谷嚴氏曰藿豆葉用以作羮

大雅蓺之荏菽荏菽斾斾

正義釋艸云戎菽謂之荏菽孫炎曰大豆也此箋亦以爲大豆樊光舍人李巡郭璞皆云今以爲胡豆璞又云春秋齊侯來獻戎捷谷梁傳曰戎菽也管子亦云北伐山戎出冬蔥及戎菽布之天下今之胡豆是也按爾雅戎菽皆爲大豆注谷梁者亦以爲大豆也郭璞等以戎胡俱是裔名故以戎菽爲胡豆也后稷種谷不應捨中國之種而種戎國之豆卽如郭言齊桓之伐山戎始布其豆種則后稷之所種者何時絕其種乎而齊桓復布之禮有戎車不可謂之胡車明戎菽正大豆也斾斾生長茂盛之貌

爾雅戎菽謂之荏菽

注卽胡豆也

尙書帝命期夏火星昏中以種黍菽

春秋說題辭菽者屬也春生秋熟理通體屬也菽赤黑陰生陽大體應節小變象陽色也

春秋佐助期豆神名靈殖姓樂長七尺大目通於時節孝經援神契赤土宜菽

大戴禮記五月參則見初昏大火中大火者心也心中種黍菽糜時也

淮南子河水中濁而宜菽

博雅大豆菽也小豆答也豍豆豌豆畱豆也胡豆防防也豆角謂之莢其葉謂之藿也巴菽巴豆也

爾雅翼菽豆也其類最多故凡谷之中居其二又古人說百谷以爲粱者黍稷之總名稻者漑種之總名菽者眾豆之總名三谷各二十種爲六十疏果之實助谷各二十凡爲百谷然予以爲谷之種類每物不下十數亦何假疏果而後爲百耶廣雅曰大豆菽也小豆答也豍豆豌豆畱豆也胡豆防防也角謂之莢葉謂之藿巴菽巴豆也又廣志曰種小豆一歲三熟槧甘白豆麤大可食刺豆亦可食秬豆苗似小豆紫華可爲面生朱提建寧胡豆有靑有黃者此亦其大略也然大豆以二月中旬種者爲上時至三四月則費子小豆以五月爲上時上伏中伏次之蓋秋而成故八月之雨謂之豆花雨呂氏春秋曰得時之菽長莖而短足其莢二七以爲族各枝數節競葉繁實菽谷之薄者故豳風九月菽苴采荼薪樗食我農夫菽苴谷之微者荼菜之苦者樗薪之惡者故以食農夫明俗之勤儉而民方以爲樂亦猶孔子云啜菽飲水盡其歡斯之謂孝不假於物之丰也漢書曰今歲饑民貧率食半菽言軍中無糧以菽雜他谷食之亦貧乏之義也然菽於用甚多故羞籩之實餌粉餈皆稻米黍米所爲合蒸則曰餌餅之則曰餈以其黏著故粉熬大豆以爲表餌言餈言粉蓋互相足此後鄭之義先鄭則別以粉爲豆屑所不同也又以爲豉楚辭曰大苦鹹酸辛甘行說者曰大苦豉也言取豉汁調以咸酢椒姜飴蜜則辛甘之味皆發而行又以爲粥說云共工氏有不才子以冬至日死爲疫鬼畏赤小豆故冬至日以爲粥厭之嵇康養生論云豆令人重說者以爲啖豆三升則身重而行止難常食令人肥肌麤燥閩書楊泉物理論曰菽豆之總名也有黃豆白豆可食有緑豆可粉有黑豆可豉有赤豆有褐豆有藿豆有紅小豆有九月豆畬豆此外又有豌豆江豆水豆菜豆樹豆葛豆藊豆刀豆皂莢豆虎爪豆蛾眉豆蟹眼豆蠶豆可入疏品均豆也

天工開物凡菽種類之多與稻黍相等播種收獲之期四季相承果腹之功在人日用蓋與飲食相終始一種大豆有黑黃兩色下種不出淸明前後黃者有五月黃六月爆冬黃三種五月黃收粒少而冬黃必倍之黑者刻期八月收凡大豆視土地肥磽耨艸勤怠雨露足慳分收入多少凡爲豉爲醤爲腐皆大豆中取質焉江南又有髙腳黃六月刈早稻方再種九十月收獲江西吉郡種法甚妙其刈稻田竟不耕墾每禾槁頭中拈豆三四粒以指扱之其槁凝露水以滋豆豆性充發復浸爛槁根以滋已生苗之後遇無雨亢幹則汲水一升以灌之一灌之後再耨之餘收獲甚多凡大豆入土未出芽時防鳩雀害敺之惟人一種綠豆圓小如珠綠豆必小暑方種未及小暑而種則其苗蔓延數尺結莢甚稀若過期至於處暑則隨時開花結莢顆粒亦少豆種亦有二一曰摘緑莢先老者先摘人逐日而取之一曰拔綠則至期老足竟畝拔起也凡綠豆磨澄曬漧爲粉蕩片搓索食家珍貴做粉溲漿灌田甚肥凡已刈稻田夏秋種緑豆必長接斧柄擊碎土塊發生乃多凡種綠豆一日之內遇大雨扳土則不復生旣生之後防雨水浸疏溝澮以泄之凡耕綠豆及大豆田地耒耜欲淺不宜深入蓋豆質根短而苗直耕土旣深土塊曲壓則不生者半矣深耕二字不可施之菽類此先農之所未發者一種豌豆此豆有黑斑防形圓同綠豆而大則過之其種十月下來年五月收凡樹木葉遲者其下亦可種一種蠶豆其莢似蠶形豆粒大於大豆八月下種來年四月收兩浙桑樹之下徧環種之蓋凡物樹葉遮露則不生此豆與豌豆樹葉茂時彼已結莢而成實矣襄漢上流此豆甚多而賤果腹之功不啻黍稷也一種小豆赤小豆入藥有奇功白小豆【一名飯豆】當飡助嘉谷夏至下種九月收獲種盛江淮之間一種穭豆此豆古者野生田間今則北土盛種成粉蕩皮可敵綠豆燕京負販者終朝呼穭豆皮則其產必多矣一種白藊豆乃沿籬蔓生者一名蛾眉豆其他豇豆虎斑豆刀豆與大豆中分靑皮褐色之類間繁一方者猶不能盡述皆充蔬代谷以粒烝民者

﹤子部﹐農家類﹐欽定授時通考﹐卷二十七﹥

齊民要術大豆爾雅曰戎菽謂之荏菽孫炎注曰戎菽大菽也張揖廣雅曰大豆菽也小豆答也豍豆豌豆畱豆也胡豆防豆也廣志曰種小豆一歲三熟槧甘白豆粗大可食刺豆亦可食秬豆苗似小豆紫花可爲面生朱提建寧大豆有黃落豆有禦豆其豆角長有場豆葉可食胡豆有靑有黃者本艸經云張騫使外國得胡豆今世大豆有黑白二種及長稍牛踐之名小豆有綠赤白三種黃髙麗豆黑髙麗豆燕豆豍豆大豆類也豌豆豇豆防豆小豆類也

雜陰陽書大豆生於槐九十日秀秀后七十日熟豆生於申壯於子長於壬老於丑死於寅惡於甲乙忌於卯午丙丁

農政全書王楨曰大豆之黑者食而充饑可備凶年丰年可備牛馬料食黃豆可作豆腐可作醤料白豆粥飯皆可拌食白黑黃三豆色異而用別皆濟世之谷也又種大豆鋤成行壠舂穴下種早者二月種四月可食名曰梅豆豆皆三四月種地不宜肥有艸則削去種黑豆三四月間種其豆亦可作醤及馬料

本艸綱目李時珍曰豆菽皆莢谷之總稱也篆文菽象莢生附莖下垂之形豆象子在莢中之形廣雅云大豆菽也小豆答也

又別錄曰大豆生太山平澤九月采之蘇頌曰今處處種之黑白二種入藥用黑者小者爲雄用之尢佳寇宗奭曰大豆有緑褐黑三種有大小兩類大者出江浙湖南湖北小者生他處入藥力更佳又可磑爲腐食李時珍曰大豆有黑白黃褐靑斑數色黑者名烏豆可入藥及充食作豉黃者可作腐搾油造醤余但可作腐及炒食而已皆以夏至前後下種苗髙三四尺葉團有尖秋開小白花成叢結莢長寸餘經霜乃枯按呂氏春秋云得時之豆長莖短足其莢二七爲族多枝數節大菽則圓小菽則團先時者必長蔓浮葉疏節小莢不實後時者必短莖疏節本虛不實又汜勝之種植書云夏至種豆不用深耕豆花憎見日則黃爛而根焦矣如歲所宜以囊盛豆子平量埋陰地冬至後十五日發取量之最多者種焉蓋大豆保歲易得可以備凶年小豆不保歲而難得也

又黑大豆气味甘平無毒久服令人身重

又陶景曰黑大豆爲蘗牙生五寸長便幹之名爲黃卷用之熬過服食所須李時珍曰一法壬癸日以井華水浸大豆候生芽取皮陰漧用

又李時珍曰大豆有黑靑黃白斑數色惟黑者入藥而黃白豆炒食作腐造醤搾油盛爲時用不可不知別其性味也

又黃大豆气味甘溫無毒

農政全書黃豆苗今處處有之人家田園中多種苗髙一二尺葉似黑豆葉而大結角比黑豆葉角稍肥大其葉味甘

﹤子部﹐農家類﹐欽定授時通考﹐卷二十七﹥

雜陰陽書考小豆生於李六十日秀秀后六十日成成後忌與大豆同

農政全書赤小豆本艸舊云江淮間多種蒔今北土亦多有之苗髙一二尺葉似豇豆葉微團開花似豆花微小淡銀褐色有腐气故亦呼腐婢結角比緑豆角頗大角之皮角微白帶紅其豆有赤白黧色三種

本艸綱目赤小豆李時珍曰按詩云黍稷稻粱禾麻菽麥此卽八谷也董仲舒注云菽是大豆有兩種小豆名答有三四種王禎云今之赤豆白豆緑豆防豆皆小豆也此則入藥用赤小者也

又蘇頌曰赤小豆今江淮間多種之寇宗奭曰關西河北汴洛多食之李時珍曰此豆以小而赤黯色者入藥其稍大而鮮紅淡紅色者並不治病俱於夏至後下種苗科髙尺許枝葉似豇豆葉微圓峭而小至秋開花似豇豆花而少淡銀褐色有腐气結莢長二三寸比緑豆莢稍大皮色微白帶紅三靑二黃時收之可煮可炒可作粥飯餛飩饀並良也

又赤小豆气味甘酸平無毒

又別錄曰腐婢生漢中小豆花也七月采之陰漧四十日陶景曰花與實異用故不同品方家不用未解何故有腐婢之名本經不言是小豆花別錄乃云未審是否今海邊有小樹狀如巵子莖葉多曲气似腐臭土人呼爲腐婢療瘧有效以酒漬皮服療心腹疾此當是眞此條應入木部也蘇恭曰腐婢相承以爲葛花葛花消酒大勝而小豆全無此效當葛花爲眞掌禹錫曰按別本云小豆花亦有腐气與葛花同服飲酒不醉與本經治酒病相合陶蘇二說並非甄權曰腐婢卽赤小豆花也蘇頌曰海邊小樹葛花赤小豆花三物皆有腐婢之名名同物異也寇宗奭曰腐婢旣在穀部豆花爲是不必多辧李時珍曰葛花已見本條小豆能利小便治熱中下气止渴與腐婢主療相同其爲豆花無疑但小豆有數種甄氏藥性論獨指爲赤小豆姑從之

又腐婢气味辛平無毒

農桑通訣北方惟用緑豆最多農家種之亦廣人俱作豆粥豆飯或作餌爲炙或磨而爲粉或作麫材其味甘而不熱頗解藥毒乃濟世之良谷也南方亦間種之農政全書山緑豆生輝縣太行山車箱衝山野中苗莖似家緑豆莖微細葉比家緑豆葉狹窄開白花結角亦瘦小其豆黯緑色味甘

本艸綱目緑豆李時珍曰緑以色名也舊本作菉者非矣

又馬志曰綠豆圓小者佳粉作餌炙食之良大者名植豆苗子相似亦能下气治霍亂也吳瑞曰有官緑油緑主療則一李時珍曰緑豆處處種之三四月下種苗髙尺許葉小而有毛至秋開小花莢如赤豆莢粒粗而色鮮者爲官緑皮薄而粉多粒小而色深者爲油緑皮厚而粉少早種者呼爲摘緑可頻摘也遲種呼爲拔緑一拔而已北人用之甚廣可作豆粥豆飯豆酒煼食麨食磨而爲麫濾取粉可以作餌頓餻蕩皮搓索爲食中要物以水浸濕生白芽又爲菜中佳品牛馬之食亦多賴之眞濟世之良谷也

又緑豆气味甘寒無毒

本艸綱目孟詵曰白豆苗嫩者可作菜食生食亦妙汪頴曰浙東一種味甚勝用以作醬作腐極佳北方水白豆相似而不及也李時珍曰飯豆小豆之白者也亦有土黃色者豆大如緑豆而長四五月種之苗葉似赤小豆而略尖可食莢亦似小豆一種蓘豆葉如大豆可作飯作腐亦其類也

又白豆气味甘平無毒

欽定授時通考卷二十七

欽定四庫全書

欽定授時通考卷二十八

谷種

豆二

穭豆

豌豆

野豌豆

蠶豆

豇豆

紫豇豆

藊豆

山藊豆

﹤子部﹐農家類﹐欽定授時通考﹐卷二十八﹥

本艸綱目李時珍曰穭乃自生稻名也此豆原是野生故名今人亦種之於下地矣

又陳藏器曰穭豆生田野小而黑堪作醬爾雅戎菽一名驢豆古名防豆是也吳瑞曰穭豆卽黑豆中最細者李時珍曰此卽黑小豆也小科細粒霜後乃熟陳氏指爲戎菽誤矣爾雅亦無此文戎菽乃胡豆防豆乃鹿豆並四月熟

又穭豆甘溫無毒

遼志回鶻豆髙二尺許直榦有葉無旁枝角長二寸每角止兩豆一根才六七角色黃味如粟

務本新書豌豆二三月種諸豆之中豌豆最爲耐陳又收多熟早如近城郭摘豆角賣先可變物舊時農莊往往獻送此豆以爲嘗新蓋一歲之中貴其先也又熟時少有人馬傷踐以此校之甚宜多種

農政全書豌豆生田野間其苗初搨地生後分莖叉葉似苜蓿葉而細莖葉稍間開淡蔥白搨花結小角有豆如豆狀味甜

本艸綱目李時珍曰胡豆豌豆也其苗柔弱宛宛故得豌名種出胡戎嫩時靑色老則斑麻故有胡戎靑斑麻累諸名陳藏器拾遺𨿽有胡豆但云苗似豆生田野間米中往往有之然豌豆蠶豆皆有胡豆之名陳氏所云蓋豌豆也豌豆之粒小故米中有之爾雅戎菽謂之荏菽管子山戎出荏菽布之天下並注云卽胡豆也唐史畢豆出自西戎回鶻地面張揖廣雅畢豆豌豆畱豆也別錄序例云丸藥如胡豆大者卽靑斑豆也孫思邈千金方云靑小豆一名胡豆一名麻累鄴中記云石虎攺胡豆爲國豆此數說皆指豌豆也蓋古昔呼豌豆爲胡豆今則蜀人專呼蠶豆爲胡豆而豌豆名胡豆人不知矣又鄕人亦呼豌豆爲淮豆蓋回鶻音相近也

又李時珍曰豌豆種出西胡今北土甚多八九月下種苗生柔弱如蔓有須葉似蒺藜葉兩兩對生嫩時可食三四月間開小花如蛾形淡紫色結莢長寸許子圓如藥丸亦似甘艸子出胡地者大如杏仁煮炒皆佳磨粉面甚白細膩百谷之中最爲先登

又豌豆气味甘平無毒

﹤子部﹐農家類﹐欽定授時通考﹐卷二十八﹥

農政全書野豌豆生田野中苗初就地拖秧而生後分生莖義苗長二尺餘葉似胡豆葉稍大又似苜蓿葉亦大開淡粉紫花結角似家豌豆角但秕小味苦

本艸綱目李時珍曰野豌豆粒小不堪惟苗可茹名翹揺

王禎農書蠶豆蠶時始熟故名百谷之中最爲先登蒸煮皆可便食是用接新代飯充飽今山西人用豆多麥少磨面可作餅餌而食

農政全書蠶豆今處處有之生田園中科苗髙二尺許莖方其葉狀類黑豆葉而團長光澤紋脈堅直色似豌豆頗白莖葉稍間開白花結豆角其豆似豇豆而小色赤味甜

又蠶豆種花田中冬天不拔花稭用以拒霜至淸明後拔之

又蠶豆八月初種臘月宜厚壅之此種極救農家之急且蝗所不食

本艸綱目李時珍曰蠶豆莢狀如老蠶故名王禎農書謂其蠶時始熟故名亦通吳瑞本艸以此爲豌豆誤矣此豆種亦自西胡來𨿽與豌豆同名同時種而形性迥別太平禦覽云張騫使外國得胡豆種歸指此也今蜀人呼此爲胡豆而豌豆不復名胡豆矣

又李時珍曰蠶豆南土種之蜀中尢多八月下種冬生嫩苗可茹方莖中空葉狀如匙頭本圓末尖面緑背白柔厚一枝三葉二月開花如蛾狀紫白色又如豇豆花結角連綴如大豆頗似蠶形蜀人收其子以備荒歉又蠶豆气味甘微辛平無毒

農政全書豇豆今處處有之人家田園多種就地拖秧而生亦延籬落葉似赤小豆葉而極長開淡紫粉花結角長五七寸其豆味甘

又豇豆谷雨後種六月收子收來便種八月又收子本艸綱目李時珍曰豇豆紅色居多莢必雙生故有豇防防之名廣雅指爲胡豆誤矣

又李時珍曰豇豆處處三四月種之一種蔓長丈餘一種蔓短其葉俱本大末尖嫩時可茹其花有紅白二色莢有紅白紫赤斑駮數色長者至二尺嫩時充菜老則收子此豆可菜可果可谷備用最多乃豆中之上品又豇豆气味甘鹹平無毒李時珍曰豇豆開花結莢必兩兩並垂有習坎之義豆子微曲如腎形所謂豆爲腎谷者宜以此當之

﹤子部﹐農家類﹐欽定授時通考﹐卷二十八﹥

農政全書紫豇豆人家園囿中種之莖葉與豇豆同但結角色紫長尺許味微甜

農政全書藊豆淸明日下種以灰蓋之不宜土覆芽長分栽搭棚引上

又徐光啟曰以口向上種粒粒出若扁種十不出一蓋豆瓣重頂土不起故爛耳

本艸綱目李時珍曰藊莢形扁也沿籬蔓衍也蛾眉象豆脊也

又陶景曰藊豆人家種之於籬垣其莢蒸食甚美蘇頌曰蔓延而上大葉細花花有紫白二色莢生花下其實有黑白二種白者溫而黑者少冷入藥用白者黑者名鵲豆蓋以其黑間有白道如鵲羽也李時珍曰藊豆二月下種蔓生延纒葉大如杯團而有尖其花狀如小蛾有翅尾形其莢凡十餘樣或長或團或如龍爪虎爪或如豬耳刀防種種不同皆累累成枝白露後實更繁衍嫩時可充蔬食茶料老則收子煮食子有白黑赤斑四色一種莢硬不堪食惟豆子粗圓而色白可入藥又藊豆气味甘微溫無毒

又李時珍曰硬殻白藊豆其子充實白而微黃其气腥香其性溫平得乎中和脾之谷也其軟殻及黑鵲色者其性微涼可供食亦調脾胃

農政全書山藊豆生田野中小科苗髙一尺許葉似蒺藜葉微大根葉比苜蓿葉頗長又似初生豌豆葉開黃花結小扁角兒味甜

酉陽雜俎挾劍豆樂浪東有融澤澤中生豆莢形似人挾劍橫斜而生

農政全書刀豆處處有之人家園籬邊多種之苗葉似豇豆葉肥大開淡粉紅花結角如皂角狀而長其形似屠刀樣故以名之味甜微淡

又刀豆淸明日鋤地作穴每穴下種一粒以灰蓋之只用水澆待芽出則澆以糞水蔓長搭棚引上

本艸綱目李時珍曰刀豆以莢形命名也

又汪頴曰刀豆長尺許可入醬用李時珍曰刀豆人多種之三月下種蔓生引一二丈葉如豇豆葉而稍長大五六七月開紫花如蛾形結莢長者近尺微似皂角扁而劍脊三稜宛然嫩時煮食醬食蜜煎皆佳老則收子子大如拇指頭淡紅色同豬肉雞肉煮食尢美

又刀豆气味甘平無毒

欽定授時通考卷二十八

欽定四庫全書

欽定授時通考卷二十九

谷種

豆三

黎豆

山黧豆

山黑豆

苦馬豆

鹿藿

豆

回回豆

﹤子部﹐農家類﹐欽定授時通考﹐卷二十九﹥

爾雅欇虎櫐

注今虎豆纒蔓林樹而生莢有毛刺今江東呼爲防欇疏欇一名虎櫐郭云今虎豆纒蔓林樹而生莢有刺今江東呼爲防或曰葛類也子如菉豆而葉大

本艸綱目陳藏器曰豆子作貍首文故名李時珍曰黎亦黑色也此豆莢老則黑色有毛露筋如虎貍指爪其子亦有防如虎貍之斑煮之汁黑故有諸名又曰黎豆生江南蔓如葛子如皂莢子作貍首文人炒食之別無功用陶氏注蚺蛇膽云如黎豆者卽此也爾雅云諸慮一名虎涉又注櫐根云苗如豆爾雅欇虎櫐郭璞注云江東呼櫐爲藤似葛而粗大纒蔓林樹莢有毛刺一名豆搜今虎豆也千歲櫐是矣李時珍曰爾雅虎櫐卽黎豆也古人謂藤爲櫐後人訛櫐爲貍矣爾雅山櫐虎櫐原是二種陳氏合而爲一謂諸慮一名虎涉又以爲千歲櫐並誤矣千歲櫐見艸部貍豆野生山人亦有種之者三月下種生蔓其葉如豇豆葉但文理偏斜六七月開花成簇紫色狀如扁豆花一枝結莢十餘長三四寸大如拇指有白茸毛老則黑而露筋宛如幹熊指爪之狀其子大如刀豆子淡紫色有斑防如貍文煮去黑汁同豬雞肉再煮食味乃佳

又黎豆气味甘微苦溫有小毒多食令人悶

農政全書山黧豆一名山豌豆生密縣山野中苗髙尺許其莖窊面劍脊葉似竹葉而齊短兩兩對生開淡紫花結小角兒其豆扁如豆味甜

農政全書山黑豆生密縣山野中苗似家黑豆每一葉攢生一處居中大葉如菉豆葉傍兩葉似黑豆葉微圓開小粉紅花結角比家黑豆角極瘦小其豆亦極細小味苦

農政全書苦馬豆生延津縣郊野中在處有之苗髙二尺許莖似黃茋苗莖上有細毛葉似胡豆葉微小又似蒺藜葉卻大枝葉間開紅紫花結殻如拇指頂半頂間多虛俗呼爲羊尿胞內有子如麻子大茶褐色子葉俱味苦

爾雅蔨鹿藿其實莥

注今鹿豆也葉似大豆根黃而香蔓延生疏蔨一名鹿藿其實名莥郭云今鹿豆也葉似大豆根黃而香蔓延生本艸云味苦唐本注云此艸所在有之苗似豌豆有蔓而長大人取以爲菜亦微有豆气名爲鹿豆也

本艸綱目李時珍曰豆葉曰藿鹿喜食之故名俗呼防豆防鹿音相近也王盤野菜譜作野緑豆爾雅云蔨音捲鹿藿也其實莥音紐卽此又別錄曰鹿藿生汶山山谷陶景曰方藥不用人亦無識者但葛苗一名鹿藿蘇恭曰此艸所在有之苗似豌豆而引蔓長粗人采爲菜亦微有豆气山人名爲鹿豆韓保升曰鹿豆可生噉五月六月采苗日幹之郭璞注爾雅云鹿豆葉似大豆蔓延生根黃而香是矣李時珍曰鹿豆卽野緑豆又名防豆多生麥地田野中苗葉似緑豆而小引蔓生生熟皆可食三月開淡粉紅花結小莢其子大如椒子黑色可煮食或磨麫作餅蒸食

又鹿藿气味苦平無毒

農政全書豆生平野中北地處處有之莖蔓延附艸木上葉似黑豆葉而窄小微尖開淡粉紫花結小角其豆似黑豆形極小味甘

農政全書回回豆又名那合豆生田野中莖靑葉似蒺藜葉又似初生嫩皂莢而有細鋸齒開五瓣淡紫花如蒺藜花樣結角如杏花樣而肥豆如牽牛子微大味甘

各土豆產【附】

直省誌書宛平縣物產豆有靑白黃黑赤菉紅藜菀菜扁龍爪刀羊角蠶等種香河縣物產豬食豆羅裙帶豆昌平州物產菉豆有官綠油綠摘綠拔綠四種黑豆有雌有雄雌者長大而暗雄者圓小而明白藊豆凡十餘種或長或團或如龍爪虎爪或如豬耳刀防大豆有綠褐烏三種小豆有赤白二種淸苑縣土產菽有秕虱有貓眼歷城縣方產菉豆紅豆豇豆黑豆豌豆大豆有靑黑作豉用黃豆小豆赤白黎黑四種扁豆俗名眉豆二種或靑而長或白而肥蠶豆形似蠶蠶月生金豆長豆角刀豆鄒平縣物產豆黃黑菉赤白蠶豆數種扁豆豇豆連莢可食刀豆僅可醬食臨邑縣物產有菽江南豆月豆萊蕪縣物產豆有黑黃綠扁醬靑豇赤八種秋熟豌一種夏熟又有赤小豆白小豆黎小豆扒山豆之類眉豆有數種刀豆形如刀蠶豆長豆角有數種陽信縣物產菽紅白黃黑爲用各異而綠豆最佳豆角有長扁各數種可熟食霑化縣物產豆之品大黃豆靑黃豆天鵞蛋大黑豆小黑豆牛腰齊皮狐腿老防眼蘆花白明菉豆毛菉豆東北風紅摘豆茶豆小豆扁豆曹縣物產豆夏熟者曰豌豆匾豆秋熟者曰豇豆黃豆而黃亦有數種曰靑豆靑亦有數種曰黑豆黑亦有數種又曰金豆玉豆黎豆菉豆又有赤小豆白小豆綠小豆又有扒山豆管豆又有一種大黑豆鉅野縣物產豆黃豆黑豆靑豆茶豆豇豆紅白黑三

種菜豆蠶豆小豆紅白黑三種菉豆匾豆豌豆管豆眉豆凡十八種汶上縣物產豆黃豆靑豆黑豆大小二種茶豆豇豆紅白黑三種小豆紅白黑三種菉豆匾豆豌豆管豆凡十八種陽谷縣物產黃豆黑豆綠豆白姜豆紅姜豆黑姜豆白小豆紅小豆黑小豆彎豆梅豆茶豆扁豆刀豆蠶豆豆角濮州土產豆有菉黃赤白靑茶眉刀裙帶龍爪羊角之屬範縣物產豆有十二菉豆黃豆黑豆茶豆紅豇豆白豇豆豌豆匾豆豆靑豆紅小豆白小豆菜豆有八眉豆蠶豆龍爪豆羊角豆白不老羅裙帶仙鶴頂刀豆觀城縣物產豆花黑黃三種日照縣物產豆其種不一大者靑黃黑三色小者赤綠二色又有豌豆龍爪刀鞘裙帶白稨豆黃縣物產豆有纒絲豆紅黃豆紫羅帶豆福山縣物產豆黃豆靑黃豆纒絲豆鐵黑豆小黑豆香豆俗名雀卵綠豆白小豆赤小豆花小豆玉小豆兔腳豆招遠縣物產大豆有黑靑黃白綠斑數色而黃者爲多綠豆有明綠黑綠東北風之類豆以風名遇東北風則易壊故名之豇豆有紅白花三種定襄縣物產豆黃黑菉豌藊姜小連刀梅箸纒絲太平縣物產豆多種其形色大小間雜不等菜豆角有龍爪羅裙帶葉裏藏數種臨晉縣物產黑豆大小二種緊黑者爲雄豆入藥良黃豆亦有大小二種綠豆有官綠油綠二種早種者名摘角綠遲種者名拔角綠豌豆藊豆一名沿籬豆一名蛾眉豆又名茶豆豇豆有二種一種蔓長丈餘須懸架則蕃一種蔓短鋪地結莢嫩時充菜土人呼爲菜角又大赤豆土人亦呼豇豆平陸縣土產菽之名色不一惟黃豆黑豆之大者可以爲豉豇豆扁豆則可爲菜他如菉黃靑紅黑白豌茶龍眼羊眼龍爪虎爪麥蘆小豆皆可日用絳州物產菽之屬纒絲豆人靣豆龍爪豆紫羅帶白不老祥符縣物產紅豇豆白豇豆菉豆黑豇豆花豇豆扁豆靑豆黑豆銅皮豆紅小豆豌豆黑小豆黃豆花豆白小豆蠻小豆綠豆鄢陵縣土產豆有靑白黃紅黑茶褐等色天鵞蛋老鴉眼花斑雞虱羊眼等名然大靑豆及羊眼黑豆堪作豉豇豆曰羅裙帶白不老者堪爲菜紅小豆堪入藥餘皆平常延津縣物產菽有大黃大靑大紫大黑扁黑扁白菉豆靑豌白豌白眼紫眼羊眼等種淮南王以豆爲乳脂今豆膏豆粉豆腐較他處尢佳得淮南遺法禹州土產花斑石豆雞虱豆春不老虎爪豆葉縣土產紫豆紅滚豆龍爪豆瑪瑙豆遂平縣土產豆屬菀豆紅豆羊眼豆雞虱豆龍爪豆紫羅帶香子豆鵞眉豆紅米豆豬腦豆朴姜豆西鄕縣土產黃豆黑豆冰豆靑豆茶褐豆羊眼豆赤豆菉豆麻小豆白小豆臨秋豆白扇豆六合縣物產菽之屬黑大豆靑大豆有透骨靑者用同黃豆黃大豆赤小豆黑小豆綠豆圓小者佳白豆一名飯豆豌豆香珠豆色紫小者尢香佛手豆白果豆粒大而香同白果羊眼豆蠶豆一名胡豆豇豆匾豆一名沿籬豆黑白二種刀豆一名挾劍豆貴池縣土宜豆有麫條蛾眉魴魮富郎衝天角豆茶豆案豆鹽城縣物產菽有茶豆荸薺豆有靑黃紫赤黑白綠紅數色最早熟者有六十日雁來枯之類揚州府物產菽有大黃大靑大紫大黑大褐鴨卵靑白扁黑扁白小赤小小紅菉豆樓子綠摘角綠防鶉斑赤江白江摘角江靑豌白豌白眼紫眼羊眼雁來枯杪社黃半夏黃佛指通州物產豆粒有大小色有靑黃紫黑白之別名有茶靑扁莆麻皮雞趾牛莊僧衣香珠蓮心烏眼沈香白果之不同吳縣物產菽之屬緇豆又名僧衣豆斑豆蠏眼豆羊眼豆香珠豆色紫小而香賊懊惱極小雲南豆似白扁豆大而長昆山縣土產中秋豆雁來紅佛手豆瑪瑙豆常熟縣物產紫羅豆有靑黑花紋河陽靑早熟西鄕髙田種之豇靑黑色長角十八豇蔓生俗名裙帶豆嘉定縣物產大黑豆凡豆之屬皆出嘉定者佳而黑豆爲之魁他邑爭購作種豌豆有大小二種四鄕俱有之大有如指頂者其味絕美他邑所出甚稀形小性硬迥不如也土人或種之花田中冬天不拔花萁用以拒霜至淸明後始拔豆隨熟太倉州物產豆有黃靑黑三種黃曰蘇州黃員珠黃烏眼黃水白豆扇子黃髙腳黃靑曰大靑小靑茨菇靑肉裏靑黑曰大黑小黑六月烏雜色者曰僧衣豆香珠豆羊眼豆最大者曰嚇殺人小曰賊嘆气州岡自種豆収亦薄惟東土所出獨壯美絕勝他邑蠶豆出雙鳳法輪寺前者尢佳自雙鳳至南門亦防勝大有如指頂者他邑僅三之一性亦粗硬上海縣物產豆有南京黃以種自秣陵故名隨稻黃九月中方香綻可食六月豆種最早六月卽可采食砂仁豆色紫味香豆中上品黑豆赤豆有大小二種米赤豆較赤豆略小可和米炊飯菉豆水白豆靑豆色靑七月卽熟白香圓白豆之最大者以色味形得名茅柴赤凡豆不宜肥土土肥則莢稀此種不用耘茅艸之地叢生尢盛故名紫羅豆色紫粒小俗謂紫香圓又一種靑黑花紋名僧衣豆龍爪豆江豆刀豆豌豆蠶豆白藊豆江陰縣物產黃豆名珍珠黃烏眼黃者爲上靑豆名白果靑最佳靖江縣食貨菽之屬其產於邑者粒有大小色有靑黃紫白黑之別靑色者粒大味美曰扁莆曰膠州靑骨裏靑豹腰靑粒圓多實曰圓珠翠碧粒小曰茶靑其淡碧而味色絕美者曰白果六月拔八月枯烏眼黃粒有黑眼水靣白粒大品佳麻皮黃牛墾莊兔子圓雞趾黃獐皮黃皆黃色之屬也六月白搶塲白白果豆皆白色之屬也色紫者僧衣香珠蓮心三種並妙烏香珠大黑子黑之屬外有五色雜而宜飯者俗呼赤豆其粒細而長蔓生者曰蠏眼早収者曰麻熟丹徒縣物產豆有大小豆色有靑黃黑紫褐名有雁來靑雁來枯癡黃半夏黃鐵殻黃香珠茶褐荸薺白果牛啃莊早綿靑烏豆水白豆馬鞍豆小豆亦有赤豆綠豆小黑豆白豆龍爪豆飯豆紅黑豇豆佛指豆十六粒豆蠶豆黑白扁豆刀豆丹陽縣物產豆黃豆以東鄕沼漕渠者爲佳石門

縣物產豆有梅豆含豆香珠豆棋花豆裙帶豆一茶匙眉莢豆僧衣豆桐鄕縣物產有舜隆豆瑞安縣物產豆有六月烏六月白八月白雲豆三収豆珍珠豆苜蓿豆寧州土產輭莢豆錢豆米豆道士冠腳魚卵東鄕縣物產豆有六月爆泥豆花豆虎爪豆瀘溪縣物產菽之屬有沈香豆秋後種諸田間羊眼豆虎爪豆羊須豆俱以形似六月爆豆之最早者龍南縣物產菽有六月黃八月黃蒲圻縣物產菽之類有兔兒圓羅裙帶道人冠咸寧縣物產伴栗豆靑皮豆雁來紅龍爪豆豬牙豆元修豆羅田縣物產菽類有羅裙帶雁來紅羊眼豆蛾眉豆巴山豆西山豆六月報豬牙豆蜜蜂豆龍爪豆茶柯豆靑皮豆髙腳黃兔兒丸雞婆豆飯豆白殻豆泥豆鴉鵲豆徳安府物產菉豆曰摘菉曰藤菉曰一朶云曰蔓艸菉曰谷椿菉黃豆有黃色靑色黑色茶花色數種更有名纒絲者骨裏靑者六月爆者楊雀卵者統謂之黃豆寧鄕縣物產豆種十有一曰豆角卽上笆豆一名紅豆又曰羅裙帶刀豆皮豆一名蠶豆又名白扁豆八月白以上皆藤生摘岡菉豆懶人豆一名爛蒿薦秋江豆黃豆黑豆飯豆以上皆枝實邵陽縣食貨菽之屬黃豆菉豆六月黃八月白水白豆皂角豆羊眼豆茶豆粟稿豆飯豆江豆衮豆冬豆蠶豆硃砂豆靑皮豆刀靶豆蛾眉豆龍爪豆裙帶豆泥豆綫豆扁豆烏豆棕豆永明縣土產菽之品硃砂豆羊眼豆大松豆小黃豆雪豆韶豆大靑豆黑茶豆黑冷豆泉州府物產菽之屬有紅豆春豆九月豆騎艸豆畬豆白卯豆六月綱豆建寧縣物產花羅豆大烏豆寒露豆虎爪豆六月黃上樹豆田豆岡豆惠來縣物產豆之屬有蕉子虎爪九月黃九月白六月黃六月烏十八粒壓早髙明縣土產豆有樹豆生數尺髙四季熟豬牙豆靴嘴豆有刀鞘豆花眉豆又五月収豆廣西府物產豆之屬南豆灣豆架豆靴豆老防豆黃花豆白早豆羊眼豆寸金豆

欽定授時通考卷二十九﹤子部﹐農家類﹐欽定授時通考﹥

欽定四庫全書

欽定授時通考卷三十

谷種

麻

麻

大麻

沙蓬米

亞麻

萞麻

稗【防子稂

菵東廧】

薏苡仁

﹤子部﹐農家類﹐欽定授時通考﹐卷三十﹥

詩經王風丘中有麻

疏言丘中墝埆之處所以得有麻者乃畱氏子嗟之所治也由子嗟教民農業使得有之集傳麻谷名子可食皮可績爲布者大全本艸曰一名麻勃此麻上花勃勃者麻子味甘平無毒園囿所蒔今人作布及履用之

齊風藝麻如之何衡從其畝

注欲樹麻者必先縱橫經治其田畝

豳風九月叔苴

疏苴麻之有實者也叔苴謂拾取麻實以供食也

大雅麻麥幪幪

注茂密也

禮記月令孟秋之月天子�麻與犬

又仲秋之月天子以犬嘗麻先薦寢廟

注麻始熟也

周禮天官朝事之籩其實麷蕡

注蕡實也鄭司農云麻曰蕡

儀禮有司徹主司取籩於房麷蕡坐設於豆西

注蕡熬枲實也

爾雅黂枲實

注禮記曰苴麻之有黂疏枲麻也黂者卽麻子名故云黂枲實也

又枲麻

注別二名疏麻一名枲故注云別二名禹貢靑州云厥貢岱畎絲枲是也

又莩麻母

注苴麻盛子者疏一名莩一名麻母

淮南子汾水蒙濁而宜麻

齊民要術漢書張騫外國得胡麻今俗人呼爲烏麻者非也廣雅曰狗虱勝茄胡麻也本艸經曰靑蘘一名巨勝今世有白胡麻八角胡麻白者油多

爾雅翼麻實旣可以養人而其縷又可以爲布其利最廣然麻之屬總曰麻別而言之則有實者別名苴無實者別名枲子夏喪服傳曰苴絰者麻之有蕡者也牡麻者枲麻也蕡卽實也牡卽無實之名也然此類亦通名麻枲故或以蕡爲枲實蓋假借言之耳麻實又有文理故屬金爲西方之谷明堂月令秋則食麻與犬秋气旣涼又向寒無害故食當方之谷牲而至仲秋則又以犬嘗麻先薦寢廟也若豳風則九月菽苴蓋食農夫者不嫌於晚耳麻實旣謂之蕡故古者朝事之籩熬麻麥以實之謂之麷蕡又麻於植物中最爲多子故詩稱桃之夭夭有蕡其實言桃花色旣盛又結子之多如麻子然以況室家之相宜而其繼續繁衍者如此說文又云萉枲實或作黂則音𨿽異而意同後世說本艸者或以黂爲牡麻之華則與詩雅所說大異又胡麻亦有實本生大宛一名油麻一名狗虱一名方莖純黒者名巨勝亦曰一葉兩莢爲巨勝或曰莖圓爲胡麻莖方爲巨勝道家以爲飯陶隱居言八谷之中胡麻最爲良以詩黍稷稻粱禾麻菽麥爲八種而引董仲舒云禾是粟苗麻是胡麻按胡麻大宛之種張騫得之以歸詩人所稱豈應近捨中國之苴而逺述大宛之巨勝此說非是又以其胡物而細故別謂中國之麻爲漢麻亦曰大麻

本艸綱目李時珍曰按沈存中筆談云胡麻卽今油麻更無他說古者中國只有大麻其實爲蕡漢使張騫始自大宛得油麻種來故名胡麻以別中國之大麻也寇宗奭衍義亦據此釋胡麻故今並入油麻焉巨勝卽胡麻之角巨如方勝者非二物也方莖以莖名狗虱以形名油麻脂麻謂其多油脂也按張揖廣雅胡麻一名藤亦巨也別錄一名鴻藏乃藤之誤也又杜寶拾遺記云隋大業四年攺胡麻曰交麻

又別錄曰胡麻一名巨勝生上黨川澤秋采之靑蘘巨勝苗也生中原川谷陶景曰胡麻八谷之中惟此最良純黑者爲巨勝巨者大也本生大宛故名胡麻又以莖方者爲巨勝圓者爲胡麻蘇恭曰其角作八稜者爲巨勝四稜者爲胡麻都以烏者爲良白者爲劣孟詵曰沃地種者八稜山田種者四稜土地有異工力則同蘇頌曰胡麻處處種之稀復野生苗硬如麻而葉圓鋭光澤嫩時可作蔬道家多食之本經謂胡麻一名巨勝陶景以莖之方圓分別蘇恭以角稜多少分別仙方有服胡麻巨勝二法功用小別是皆以爲二物矣或云卽今油麻本生胡中形體類麻故名胡麻八谷之中最爲大勝故云巨勝乃一物二名如此則是一物而有二種如天雄附子之類故葛洪云胡麻中有一葉兩尖者爲巨勝別錄序例云細麻卽胡麻也形扁扁爾其莖方者爲巨勝也今人所用胡麻之葉如荏而狹尖莖髙四五尺黃花生子成房如胡麻角而小嫩時可食甚甘滑利大腸皮亦可作布類大麻色黃而脆俗亦謂之黃麻其實黒色如韭子而粒細味苦如膽杵末略無膏油其說各異此乃服食家要藥乃爾差誤豈復得效也寇宗奭曰胡麻諸說參差不一止是今人脂麻更無他義以其種來自大宛故名胡麻今胡地所出者皆肥大其紋鵲其色紫黑取油亦多嘉祐本艸白油麻與此乃一物但以色言之比胡地之麻差淡不全白爾今人通呼脂麻李時珍曰胡麻卽脂麻也有遲早二種黒白赤三色其莖皆方秋開白花亦有帶紫艶者節節結角長者寸許有四稜六稜者房小而子少七稜八稜者房大而子多皆隨土地肥瘠而然蘇恭以四稜爲胡麻八稜爲巨勝正謂其房勝巨大也其莖髙者三四尺有一莖獨上者角纒而子少有開枝四散者角繁而子多皆因苗之稀稠而然也其葉有本團而末鋭者有本團而末分三丫如鴨掌形者葛洪謂一葉兩尖爲巨勝者指此蓋不知烏麻白麻皆有二種葉也按本經胡麻一名巨勝吳普本艸一名方莖抱朴子及五符經並云巨勝一名胡麻其說甚明至陶景始分莖之方圓雷斆又以赤麻爲巨勝謂烏麻非胡麻嘉祐本艸復分白油麻以別胡麻並不知巨勝卽胡麻中丫葉巨勝而子肥者故承誤啟疑如此惟孟詵謂四稜八稜爲土地肥瘠寇宗奭據沈存中之說斷然以脂麻爲胡麻足以證諸家之誤矣又賈思勰齊民要術種收胡麻法卽今種收脂麻之法則其爲一物尢爲可據今市肆間因莖分方圓之說遂以茺蔚子僞爲巨勝以黃麻子及大藜子僞爲胡麻誤而又誤矣茺蔚子長一分許有三稜黃麻子黑如細韭子味苦大藜子狀如壁虱及酸棗核仁味辛甘並無脂油不可不辧梁簡文帝勸醫文有云世誤以灰滌菜子爲胡麻則胡麻之訛其來久矣

又胡麻气味甘平無毒

又白油麻气甘大寒無毒李時珍曰胡麻取油以白者爲勝服食以黑者爲良

天工開物凡麻可粒可油惟火麻胡麻二種胡麻卽脂麻相傳西漢始自大宛來古者以麻爲五穀之一若專以火麻當之豈有當哉竊意詩書五穀之麻或其種已滅或卽菽粟中之別種而漸訛其名號皆未可知也今胡麻味美而功髙卽以冠百谷不爲過火麻子粒壓油無多皮爲布疏惡其值幾何胡麻數龠充腸移時不餒粔餌飴餳得粘其粒味髙而品貴其爲油也髮得之而澤腹得之而膏鮏羴得之而芳毒厲得之而觧農家能廣植厚實可勝言哉種胡麻法或治畦圃或壠田畝土碎艸淨之極然後以地灰微濕拌勻麻子而撒種之早者三月種遲者不出大暑前早種者花實亦待中秋乃結耨艸之功惟鋤是視其色有黑白赤三者其結角長寸許有四稜者房小而子少八稜者房大而子多皆因肥瘠所致非種性也收子搾油每石得四十觔余其枯用以肥田若饑荒之年則畱供人食

﹤子部﹐農家類﹐欽定授時通考﹐卷三十﹥

羣芳譜大麻莖髙五六尺枝葉扶疎葉狹而長狀如益母艸葉一枝七葉或九葉五六月開細黃花成穗隨卽結子似蘇子而大剝去皮作麻績之可爲布

本艸綱目李時珍曰麻從兩木在廣下象屋下派麻之形也木音派廣音儼余見下注云漢麻者以別胡麻也又本經曰麻蕡一名麻勃麻花上勃勃者七月七日采之良麻子九月采入土者損人生太山川谷陶景曰麻蕡卽牡麻牡麻則無實今人作布及履蘇恭曰蕡卽麻實非花也爾雅云蕡枲實儀禮云苴麻之有蕡者注云有子之麻爲苴皆謂子也陶以蕡爲麻勃謂勃勃然如花者復重出麻子誤矣旣以蕡爲米谷上品花豈堪食乎陳藏器曰麻子早春種爲春麻子小而有毒晚春種爲秋麻子入藥佳壓油可以油物寇宗奭曰麻子海東毛羅島來者大如蓮實最勝其次出上郡北地者大如豆南地者子小蘇頌曰麻子處處種之績其皮可以爲布農家擇其子之有斑黑文者謂之雌麻種之則結子繁他子則不然也本經麻蕡麻子所主相同而麻花非所食之物蘇恭之論似當矣然本艸朱字云麻蕡味辛麻子味甘又似二物疑本艸與爾雅禮記稱謂有不同者又藥性論用麻花云味苦主諸風然則蕡也子也花也其三物乎李時珍曰大麻卽今火麻亦曰黃麻處處種之剝麻收子有雌有雄雄者爲枲雌者爲苴大科如油麻葉狹而長狀如益母艸葉一枝七葉或九葉五六月開細黃花成穗隨卽結實大如胡荽子可取油剝其皮作麻其稭白而有稜輕虛可爲燭心齊民要術云麻子放勃時防去雄者若未放勃先防之則不成子也其子黒而重可搗治爲燭卽此也本經有麻蕡麻子二條謂蕡卽麻勃謂麻子入土者殺人蘇恭謂蕡是麻子非花也蘇頌謂蕡子花爲三物疑而不決謹按吳普本艸云麻勃一名麻花味辛無毒麻藍一名麻蕡一名靑葛味辛甘有毒麻葉有毒麻子中仁無毒據此說則麻勃是花麻蕡是實麻仁是實中仁也普三國時人去古未逺說甚分明神農本經以花爲蕡皆傳寫脫誤耳陶氏及唐宋諸家皆不考究而臆度疑似可謂疎矣今依吳氏攺正

又麻勃吳普曰一名麻花李時珍曰觀齊民要術有放勃時防去雄者之文則勃爲花明矣

又麻勃气味辛溫無毒

又麻蕡吳普曰一名麻藍一名靑葛李時珍曰此當是麻子連殻者故周禮朝事之籩供蕡月令食麻與犬麻可食蕡可供稍有分別殻有毒而仁無毒也

又麻蕡气味辛平有毒

﹤子部﹐農家類﹐欽定授時通考﹐卷三十﹥

聖祖禦制幾暇格物編沙蓬米凡沙地皆有之鄂爾多斯所產尢多枝葉叢生如蓬米似胡麻而小性暖益脾胃易於消化好吐者食之多有益作爲粥滑膩可食或爲米可充餅餌茶湯之需向來食之者少自朕試用之知其宜人今取之者眾矣

本艸綱目蘇頌曰亞麻子出兗州威勝軍苗葉俱靑花白色八月上旬采其實用李時珍曰今陜西人亦種之卽壁虱胡麻也其實亦可搾油防燈气惡不堪食其莖穗頗似茺蔚子不同

又亞麻子气味甘微溫無毒

本艸綱目蘇頌曰蓖麻葉似大麻子形宛如牛蜱故名李時珍曰蓖亦作螕牛虱也其子有麻防故名

又蘇恭曰此人間所種者葉似大麻葉而甚大結子如牛蜱今胡中來者莖赤髙丈餘子大如皂莢核用之亦良韓保升曰今在處有之夏生苗葉似葎艸而大厚莖赤有節如甘蔗髙丈餘秋生細花隨便結實殻上有刺狀類巴豆靑黃斑褐夏采莖葉秋采實冬采根曬漧用李時珍曰其莖有赤有白中空其葉大如瓠葉每葉凡五尖夏秋間椏裏抽出花穗累累黃色每枝結實數十顆上有刺攢簇如蝟毛而輭凡三四子合成一顆枯時劈開狀如巴豆殻內有子大如豆殻有斑防狀如牛螕再去斑殻中有仁嬌白如續隨子仁有油可作印色及油紙子無刺者良有刺者毒

又蓖麻气味甘辛平有小毒

﹤子部﹐農家類﹐欽定授時通考﹐卷三十﹥

爾雅蕛苵

注蕛似稗布地生穢艸疏蕛一名苵似稗之穢艸也布生於地莊子曰道在蕛稗是亦有米細小又曰若蕛米之在太倉是也

六書故稗葉純似稻節間無毛實似蕡害稼

爾雅翼孟子曰五穀者種之美者也茍爲不熟不如蕛稗蕛與稗二物也皆有米而細小莊子曰道在蕛稗言比於谷則微細而不精道亦在焉又曰若蕛之在太倉亦言小也爾雅蕛苵釋曰蕛一名苵似稗之穢艸布生於地而稗則生下澤中故古詩曰蒲稗相因依泛勝之書曰稗水旱無不熟之時又特滋盛易得蕪穢良田畝得二三十斛宜種之以備防年

又稗中有米熟時可取之炊之不減粢米又可釀作酒武帝時令典農種之一頃收二千斛斛得米三升大儉可磨食之蓋稗遇水旱無不熟而五穀則有熟不熟之時以此不熟方之於稗則爲不如耳艸之似谷可養人者甚多博物志稱蒒艸實食之如大麥本艸稱東廧可爲飯又菵米可爲飯四月熟久食不饑狼尾艸子作黍食之令人不饑又蒯艸子亦堪食如秔米又蓬艸子作飯無異秔米儉年食之此皆五穀之外可以接糧者故附著之

本艸綱目李時珍曰稗乃禾之卑賤者也故字從卑又陶景曰稗子亦可食又有烏禾生野中如稗荒年可代糧而殺虫煮以沃地螻蚓皆死陳藏器曰稗有二種一種黃白色一種紫黑色紫黑色者似芑有毛北人呼爲烏禾

又稗米气味辛甘苦微寒無毒

農政全書稗子有二種水稗生水田邊旱稗生田野中今處處有之苗葉似槮子葉色深緑腳葉頗帶紫色結子如黍粒大茶褐色味微苦性微溫

又稗多收能水旱可救儉孟子言五穀不熟不如荑稗淮南所謂小利者皆以此且稗稈一畝可當稻稈二畝其價亦當米一石宜擇嘉種於下田蓺之歲歲無絕倘遇災年便得廣植勝於流移捃拾遠矣

子【附一名龍爪粟一名鴨爪稗】

農政全書子生水田中及下濕地內苗葉似稻但差短梢頭結穗彷佛稗子穗其子如黍粒大茶褐色味甘本艸綱目李時珍曰乃不黏之稱也又不實之貌也龍爪鴨爪象其穗岐之形

又李時珍曰子山東河南亦五月種之苗如茭黍八九月抽莖有三稜如水中藨艸之莖開細花簇簇結穗如粟穗而分數岐如鷹爪之狀內有細子如黍粒而細赤色其稃甚薄其味麤澀

又子气味甘濇無毒

稂【附】

詩曹風冽彼下泉浸彼苞稂

爾雅稂童粱

注稂莠類也疏今人謂之宿田翁或謂之守田也

說文稂禾秀之穗生而不成者謂之蕫蓈

爾雅翼稂惡艸與禾相雜

本艸綱目稂一名狼尾艸陳藏器曰生澤地似茅作穗廣志云子可作黍食李時珍曰莖葉穗粒並如粟而穗色紫黃有毛荒年亦可采食

菵艸【附】

爾雅皇守田

注似燕麥子如雕胡米可食生廢田中一名守气

爾雅翼菵米可爲飯生水田中苗子似小麥而小四月熟久食不饑爾雅所謂皇守田者也

東廧【附一名粱禾】

廣志東廧粒如葵子似蓬艸色靑黑十一月熟出幽涼並烏丸地

本艸綱目陳藏器曰東廧生河西苗似蓬子似葵九月十月熟可爲飯食河西人語曰貸我東廧償爾田粱李時珍曰相如賦東廧雕胡卽此魏書云烏丸地宜東廧似穄可作白酒又廣志云粱禾蔓生其子如葵子其米粉白可作饘粥六月種九月收牛食之尢肥此亦一谷似東廧者也

又東廧子气味甘平無毒

續博物志薏苡一名簳珠收子蒸令气餾暴漧挼取之作飯麪主不饑

農政全書本艸名薏苡仁一名解蠡一名屋菼一名芑實一名俗名艸珠兒又呼爲西番蜀秫生眞定平澤及田野交趾生者子最大彼土人呼爲珠今處處有之苗髙三四尺葉似黍葉而稍大開紅白花作穗子結實靑白色形如珠而稍長故名薏珠子味甘微寒無毒今人亦呼菩提子

羣芳譜薏苡處處有之交趾者子最大出眞定者佳今多用梁漢者气劣於眞定春生苗莖髙三四尺葉如黍葉開紅白花作穗五六月結實靑白色形如珠子而稍長故呼薏珠子取用以顆小色靑味甘黏牙者良形尖而殻薄米白如糯米此眞薏苡也可粥可麪可同米釀酒

本艸綱目李時珍曰薏苡名義未詳其葉似蠡實葉而解散又似芑黍之苗故有解蠡芑實之名米乃其堅硬者有彊之意苗名屋菼救荒本艸名回回米又呼西番蜀秫俗名艸珠兒

又雷斆曰凡使勿用米顆大無味時人呼爲粳是也薏苡仁顆小色靑味甘咬著人齒也李時珍曰薏苡人多種之二三月宿根自生葉如初生芑茅五六月抽莖開花結實有二種一種黏牙者尖而殻薄卽薏苡也其米白色如糯米可作粥飯及磨麪食亦可同米釀酒一種圓而殻厚堅硬者卽菩提子也其米少卽粳也但可穿作念經數珠故人亦呼爲念珠云其根並白色大如匙柄糾結而味甘

又薏苡气味甘微寒無毒

欽定授時通考卷三十

欽定四庫全書

欽定授時通考卷三十一

功作

匯考

詩周頌載芟載柞其耕澤澤

傳除艸曰芟除木曰柞箋先芟柞其艸木土气蒸達而和耕之則澤澤然解散集解劉氏瑾曰第一節

言墾土也

千耦其耘䢐隰䢐畛

箋隰新發田也畛舊田有徑路者集解曹氏粹中曰反土之後艸木根株有芟柞不盡則復耘之也劉氏瑾曰第二節

言治田也

侯主侯伯侯亞侯旅侯彊侯以有嗿其饁思媚其婦有依其士有略其耜俶載南畝

傳主家長也伯長子也亞仲叔也旅子弟也箋彊有餘力者以謂閒民父子余夫皆行彊有力者相助又取傭賃務疾畢已當種也集傳嗿眾飲食聲也媚順依愛也言餉婦與耕夫相慰勞也略利俶始載事也集解劉氏瑾曰第三節

言男女長幼齊力於始耕也

播厥百谷實函斯活

箋播猶種也實種子也函含也活生也其種皆成好含生气集解曹氏粹中曰百谷之性各有所宜而水旱丰凶不可預定故悉種之所以爲備也劉氏瑾曰第四節

言苗生也

驛驛其達有厭其傑

集傳驛驛苗生貌達出土也厭受气足也傑先長者也集解劉氏瑾曰第五節

言苗生之盛也

厭厭其苗綿綿其麃

箋厭厭其苗眾齊等也集傳綿綿詳密也麃耘也集解王氏安石曰旣苗而耘以綿綿爲善恐傷苗也劉氏瑾曰第六節

言耘苗也

載獲濟濟有實其積萬億及秭爲酒爲醴烝畀祖妣以洽百禮

箋濟濟穗眾難進也集傳積露積也集解何氏楷曰獲言在野積言在場萬億及秭言在廩劉氏瑾曰第七節

言收入之多以供祭祀也

又畟畟良耜俶載南畝

疏畟畟刃利之狀集解劉氏瑾曰第一節

言始耕也

播厥百谷實函斯活

集解劉氏瑾曰第二節

言苗生也

或來瞻女載筐及筥其饟伊黍

集解劉氏瑾曰第三節

言餉田也

其笠伊糾其鎛斯趙以薅荼蓼

傳笠所以禦暑雨也趙刺也說文薅拔去田艸也疏荼陸穢蓼水艸田有原有隰故並舉集解劉氏瑾曰第四節

言耘苗也

荼蓼朽止黍稷茂止

集解陸氏佃曰因暑雨化之則艸不復生而地美劉氏瑾曰第五節

言苗盛也

獲之挃挃積之栗栗其崇如墉其比如櫛以開百室傳挃挃獲聲也栗栗眾多也箋如墉如櫛積之髙大相比迫也集解劉氏瑾曰第六節

言收獲之多而齊也

百室盈止婦子寧止

集解劉氏瑾曰第七節

言其樂丰稔也

書梓材若稽田旣勤敷菑惟其陳修爲厥疆畎

傳言農夫之考田已勞力布發之惟其陳列修治爲其疆畔畎壠然後功成

周禮地官遂大夫正歲簡稼器修稼政

注簡猶閱也稼器耒耜鎡基之屬稼政孟春月令所云

汲冡周書若農之服田務耕而不耨維艸其宅之旣秋而不獲惟禽其饗之人而獲饑去誰哀之

管子今夫農羣萃而州處審其四時權節具備其械器用比耒耜谷芨及寒擊稾除田以待時乃耕深耕均種疾耰先雨蕓耨以待時雨時雨旣至挾其搶刈耨鎛以旦暮從事於田壄稅衣就功別苗莠列疏遫首戴薴蒲身服襏襫沾體塗足暴其發膚盡其四支之力以疾從事於田野少而習焉其心安焉不見異物而遷焉是故其父兄之敎不肅而成其子弟之學不勞而能是故農之子常爲農

莊子長梧封人曰昔予爲禾稼而鹵莽種之其實亦鹵莽而報予蕓而滅裂之其實亦滅裂而報予來年深其耕而熟耨之其禾繁以滋

淮南子禾稼春生人必加功焉故五穀得遂長

楊泉物理論種作曰稼稼猶種也收斂曰穡穡猶收也古今之言云爾稼農之本穡農之末稼欲熟穡欲速此良農之務也

漢書食貨志種谷必雜五種以備災害田中不得有樹用妨五穀力耕數耘收獲如寇盜之至

注顏師古曰謂促遽之甚恐爲風雨所損

齊民要術傳曰人生在勤勤則不匱語曰力能勝貧四體不勤思慮不用而能事治求贍者未之前聞也仲長子曰天爲之時而我不農谷亦不可得而取之靑春至焉時雨降焉始之耕田終之簠簋惰者釜之勤者鐘之矧夫不爲而尙乎食也哉

又凡人營田須量己力寧可少好不可多惡每年一易必須頻種其雜田地卽是來年谷資欲善其事先利其器悅以使人人忘其勞且須調習器械務令快利秣飼牛畜常須肥健撫卹其人常遣歡悅觀其地勢幹濕得所

大學衍義眞徳秀曰農者衣食之本惟其關生人之大命是以服天下之至勞以七月一詩考之日月星辰之運行昆虫艸木之變化凡感乎耳目者皆有以觸其興作之思是其心無一念不在乎農也自於耜而舉趾自播谷而滌場所治非一器所業非一端私事方畢而公宮之役毋敢稽歲功方成而嗣歲之圖不敢後是一歲之間無一日不專於農也惟夫與婦惟婦與子各共乃事各任乃役是一家之內無一人不力於農也田事旣起曉霜未釋忍饑扶犂凍皴不可忍則燎艸火以自溫此始耕之苦也燠气將炎晨興以出傴僂如啄至夕乃休泥塗被體熱爍濕蒸百畝告靑而形容不可復識此立苗之苦也暑日流金水田若沸耘耔是力稂莠是除爬沙而指爲之戾傴僂而腰爲之折此耘苗之苦也迨垂穎而堅栗懼人畜之傷殘縛艸田中以爲守舍數尺容膝僅足蔽雨寒夜無眠風霜砭骨此守禾之苦也刈獲而歸婦子咸喜舂揄簸蹂競敏厥事其勞苦不重可哀憐也哉

陳旉農書凡從事於農務者皆當量力而爲之不可茍且貪多務得以致終無成遂也傳曰少則得多則惑況稼穡在艱難之尢者詎可不先度其財足以贍力足以給優遊不迫可以取必效然後爲之儻或財不贍力不給而貪多務得未免茍簡滅裂之患十不得一二幸其成功已不可必矣若深思熟計旣善其始又善其中終必有成遂之常矣豈徒徼一時之幸哉古者分田之制有不易一易再易之別非獨以土敝而艸木不長气衰而生物不遂也抑欲其財力優裕歲歲常稔不致務廣而俱失故皆以深耕易耨而百谷用成諺有之多虛不如少實廣種不如狹收豈不信然

大學衍義補丘濬曰成周盛時其播時百谷之事具有成法故命農官獨有詩曰嗟嗟臣工敬爾在公王釐爾成來咨來茹俾其詳考先王之成法以爲三農之勸相旣不可失其時又不可失其度自耕種以至於收獲無一不循其序凡舊田與夫新田無一不得其宜官則盡其勸相之功民則致其耕治之力一皆如先王之成法可也成王旣置田官而戒命之後王復遵其法而重戒之噫嘻之詩曰率時農夫農官之職也播厥百谷農夫之事也終三十里欲其地之無遺利也十千維耦欲其人之無遺力也古之致力於農事也如此

馬一龍農說農爲治本食乃民天天畀所生人食其力故知時爲上知土次之知其所宜用其不可棄知其所宜避其不可爲力足以勝天矣【此總言用力體要時言天時土言地脈所宜主稼穡力之所施視以爲用】眾知膏瘠不如原隰眾知蕪平不如淺深【肥饒爲膏砂瘦爲瘠髙者爲原下者爲隰蕪荒而不治者也平成熟也農家栽禾啟土九寸爲深三寸爲淺膏瘠熟荒此皆易知至如地之髙下有气脈所行而生气鐘其下者有气脈所不鐘而假天陽以爲生气者故原之下多土骨而隰之下皆積泥啟原宜深啟隰宜淺深以接其生气淺以就其天陽】常治者气必衰再易者功必倍患因無備命在有滋將衰而沃之助其力也欲倍而壯焉收其全矣沃莫妙於滋源壯須求其固本【此因土材而以人力輔相之衰者土力衰也倍者所獲倍也患言水暵虫傷之類溝堰陂洫桔橰蓑笠潤燥以時濟及浚築制造爲之預者則有備而無患矣命言生發收藏之元所滋之事有二以人力者灌漑鋤耘塗蕩也以物力者泥糞灰籸稿卉也沃助其衰壯求其倍勢也猶有不待其衰未禾而先沃之白塊之間者此素問所謂滋化源之意耳滋其衰者過或至於不能勝而病滋源則無是也固本者要令其根深入土中法在禾苗初旺之時斷去浮面絲根略燥根下土皮俾頂根直生向下則根深而气壯可以任其土力之發生實穎實栗矣】亢而過泄者水奪【此謂獨陽不長者濟之以陰也何謂亢如旣獲之後犂土在田冬春二時皆無雨雪太陽燥裂破塊之間盡爲枯體陰不外周陽不內蓄气過泄矣以水奪之借其潤澤之液奪其過泄之陽包含融結以成發生之功】斂而固結者火攻【此謂獨陰不生者濟之以陽也何爲斂失於鋤墾蕪翳蔽其天陽污濁淫於膚理陰沍久而不開生意塞而不達气固結矣以火攻之假其焚燎之力攻其固結之陰疏道蒸騰以宣發育之气水雲奪者必久浸而後可奪火雲攻者必猛烈而後可攻奪之欲其過泄於外者返攻之欲其固結於內者去也】鎡防寸隙不立一毛鬱蒸所至並鐘五賊【此又揭工力時气所害爲甚者言也鎡防寸隙墾之不徧也𨿽有餘徑寸他日禾根適當之則詰屈不入葉𨿽叢生亦必以漸消盡俗云縮科是已故犂鋤者必使翻抄數過田無不毛之土則土無不毛之病五賊食禾之虫也熱气積於土塊之間暴得雨水醖釀蒸濕未經信宿則其气不去禾根受之遂生蟊烈日之下忽生細雨灌入葉防畱注節榦或當晝汲太陽之气得水激射熱與濕相蒸遂生蠈朝露浥日蒙雨日中防綴葉間單則化气合則化形遂生螣熱踵根下濕行於稿夾日與雨外薄其膚遂生螟歲交熱化不雨不晝晦夜暍而風气不行遂生五賊不去則嘉禾不興故灌田者先須以水徧過收其熱气旋卽去之易以新水栽禾無害不過一徧易去者𨿽久浸不免日中雨露或以長牽或以疎齒披拂勿令凝著則虫不生】故祖气不足母胎有虧其踵不踵胎气不完其胎不胎𨿽成必敗蓋親下之本旣久去地而傷母之體豈能全天哉【祖气主穀子之在稭者言也母胎主穀子之脫稭者言也祖气不足謂未及冬至而先刈者其一成之气旣未充足以之爲種母胎有虧矣艸木之生其命在土生成變化不離土气踵踵相接生生無已焉若脫土久气不相屬生之𨿽具於胎成之則不全其數或半途而剝或成穗而秕故收種者當於冬至之後熟治髙土散布其上覆以疏艸障蔽鳥雀壅以酓灰滋潤燥枯至淸明時沃之使芽除艸濩糞頻助其長此第一義也其次艸裹美種縣之風檐季春之始置諸深汪勿令近泥半月气足布地而芽此𨿽不傷已落第二義矣但世俗浸種晝沈夜防酓釀鬱蒸逼之使速胎中受病拔不可去長芽嫩脆拋撒下田跌蹼折損種種不免迷而不悟不知何見耳】夫善本者斯圖末慮終者貴謀始推陳而致新气以交並積盛脫胎而洗髓精以剝換化生【此下言治禾也種得水始芽芽得土始苗移苗置之別土二土之气交並於一苗生气積盛矣然其胎不脫則陳腐之體猶存髓不洗則濁滛之气終在欲其稚而壯壯而盛盛而不衰也得乎故天地之間气之積盛者力在交並精之化生者功在剝換】達順則丰覆逆乃稿縱橫成列紀律不違密爲儔尺寸如範【栽苗者當如是也先以一指搪泥然後以二指嵌苗置其中則苗根順而不逆縱橫之列整則易於耘蕩疎密各因其地之肥瘠爲儔疎者每畝約七千二百科密則數逾於萬】但害生於稂莠法謹於芟耘與其滋蔓而難圖孰若先務於決去故上農者治未萌其次治已萌矣已萌不治其謂農何【稂莠惡艸之害苗者芟耘皆去艸之事蔓艸之延生也上農深於農理勤於農事者也未萌根株在土也】夫薙艸之法數與艸齊南稉北黍種之良也物之良者必貴貴非賤等良畏惡朋【薙治也惡艸害苗者不可勝數治法不多則不可去天生五穀所以養人可貴之物也貴者難成而易傷賤者易起而難制於此辧之不早竢其潛滋暗長而後治之則其根株深固枝葉暢茂盤結而輔翼者勢盛於苗矣】故農家者流思其力不足以盡圖之備假諸物其始也直木而耒其次也橫木而耜又其次編木而齒曲木末而鏟鑿木首而鋤繼之以掇終之以塗無不加以鐵焉以木直而鐵堅也攻之無遺類矣如是而猶存者可不畏夫【艸之滋生無窮而人之用力有限不能不假於物以爲力勝之具耳今之耒而耕者有大畊小畊開挄罨掄大抵勤與惰之殊也翻抄徧過之說已見於前其耙者亦多不求細熟平整粗塊臃泥凸則暴日先燥窪則注水過深是以一塸之間禾之丰悴頓異且又妙在旋抄旋耙旋耙旋蒔則燥濕和均渾水澄泥聚於根坎有壅培之力也移苗新土黃色轉靑乃用防蕩防蕩𨿽以去艸實以固苗蓋田之浮泥易行橫根而下之實土難入頂本頂本入土不深橫根布於泥面則得土之生气不厚枝葉𨿽繁抽心不茂矣防欲斷其泥面橫根使其頂根入土深受積厚多生之气其後抽心始髙而結穗長碩也鏟鋤皆削艸器掇以手拾去余艸塗以泥壅蔽田皮旣掇則泄去多水畱少水在田夾泥爲塗塗時以手撚去禾心宿水田有燥裂卽上水灌之禾心宿水旣去燥時免其濕釀漬入新水又助潤滋淸气矣養苗至此除艸已盡物不能再假力不可再加然意外之虞尙不保其無也】衞生固難成功亦不易華而欲實風雨不作時將獲矣燥則多損浸以成腐【此言養之系於人而成之系於天也稻花必在日色中始放雨久則閉其竅而不花風烈則損其花而不實二者皆秕谷之患也及其成谷將獲土太燥則米粒幹損水多而過浸則斑黑成腐二者又皆毀成之病也】故可貴之物不產非時不安非類欲其至足以遂斯民之天而農也如之何不力

農器彚考【附】

易系辭斲木爲耜揉木爲耒耒耨之利以敎天下又斷木爲杵掘地爲臼臼杵之利萬民以濟

禮記月令季冬之月命農修耒耜具田器

周禮考工記車人爲耒庛長尺有一寸中直者三尺有三寸上句者二尺有二寸

注庛讀爲棘刺之刺耒下前曲接耜疏庛者耒之面中直謂庛上句下句謂人手執之處

自其庛緣其外以至於首以其內六尺有六寸與步相中也

注緣外六尺有六寸內六尺應一步之尺數耕者以田器爲度宜疏緣其外者逐曲量之其內者望直量之外有六尺六寸內應一步之尺數人步或大或小恐其不平故以六尺之耒代步量地也

爾雅釋器斪斸謂之定【注鋤屬】斫謂之防【注鐝也】�謂之疀【注皆古鍬插字】

管子一農之事必有一耜一銚一鎌一鎒一椎一銍然後成爲農

淮南子古者剡耜而耕摩蜃而耨木鉤而樵抱甀而汲民勞而利薄后世爲之耒耜耰鋤斧柯而樵桔臯而汲民逸而利多

方言臿燕之東北朝鮮洌水之間謂之宋魏之間謂之鏵或謂之鍏江淮南楚之間謂之臿沅湘之間謂之畚趙魏之間謂之喿【字亦作鍫】東齊謂之梩【江東又呼鍫刃爲鐅】杷【無齒曰朳】宋魏之間謂之渠拏【今江東亦然】或謂之渠疏僉【今連架所以打谷者】宋魏之間謂之攝殳或謂之度自關而西謂之棓或謂之柫齊楚江淮之間謂之柍或謂之桲刈鉤江淮陳楚之間謂之鉊或謂之鐹自關而西或謂之鉤或謂之鎌或謂之鍥籮所以注斛【盛米谷寫斛中者也】陳魏宋楚之間謂之防【今江東亦然】自關而西謂之注箕炊防謂之縮【漉米防也】或謂之或謂之防【江東呼淅簽】碓機陳魏宋楚自關而東謂之梴磑或謂之防【卽磨也】

釋名斧甫也甫始也凡將制器始用斧伐木已乃制之也鎌廉也體廉薄也其所刈稍稍取之又似廉者也椎推也耒亦椎也鑿有所穿鑿也耜似也似齒之斷物也犁利也利則發土絕艸根也檀坦也摩之使坦然平也鋤助也去穢助苗長也齊人謂其柄曰橿橿然正直也頭曰鶴似鶴頭也枷加也加杖於柄頭以撾穗而出其谷也或曰羅枷三杖而用之也或曰丫丫杖轉於頭故以名之也鍤插也插地起土也或曰銷銷削也能有所穿削也或曰鏵鏵刳地爲坎也其板曰葉象木葉也杷播也所以播除物也柫撥也撥使聚也鎒以鋤耨禾也鑮亦鋤類也鑮迫也溝也旣割去壠上艸又辟其土以壅苗根使壠下爲溝受水潦也鉪殺也言殺艸也銍獲黍鐵也銍銍斷穗聲也钃誅也以誅除物根株也耒耜經陸龜蒙曰耒耜農書之言也民之習通謂之犁冶金而爲之者曰犁鑱曰犂壁斲木而爲之者曰犂底曰壓鑱曰防頟曰犂箭曰犂轅曰犂梢曰犂評曰犂建曰犂槃木與金凡十有一事耕之土曰墢墢猶塊也起其墢者鑱也覆其墢者壁也艸之生必布於墢不覆之則無以絕其本根故鑱引而居下壁偃而居上鑱表上利壁形下圓負鑱者曰底底初實於鑱中工謂之鼈肉底之次曰壓鑱背有二孔系於壓鑱之兩旁鑱之次曰防頟言其可以扞其壁也皆貤然相戴自防頟達於犂底縱而貫之曰箭前如桯而樛者曰轅後如枘而喬者曰梢轅有越加箭可弛張焉轅之上又有如槽形亦如箭焉刻爲級前髙而後卑所以進退曰評進之則箭下入土也深退之則箭上入土也淺以其上下類激射故曰箭以其淺深類可否故曰評評之上曲而衡之者曰建建犍也所以柅其轅與評無是則二物躍而出箭不能止橫於轅之前末曰槃言可轉也左右系以樫乎軛也轅之後末曰梢中在手所以執耕者也轅取車之胸梢取舟之尾止乎此乎鑱長一尺四寸廣六寸壁廣長皆尺微橢底長四尺廣四寸評底過壓鑱二尺策頟減壓鑱四寸廣狹與底同箭髙三尺評尺有三寸槃增評尺七焉建惟稱轅修九尺梢得其半轅至梢中間掩四尺犂之終始丈有二耕而後有爬渠疎之義也散撥去芟者也爬而後有礰礋焉有磟碡焉自爬至礰礋皆有齒磟碡觚稜而已咸以木爲之堅而重者良江東之田器盡於是

欽定授時通考卷三十一

欽定四庫全書

欽定授時通考卷三十二

功作

墾耕

詩小雅畇畇原隰曾孫田之

傳畇畇墾辟貌疏孔頴達曰墾耕其地辟除其艸萊以成柔田也

周頌駿發爾私終三十里亦服爾耕十千維耦

箋駿疾也發伐也亦大服事也使民疾耕發其私田竟三十里者一部一吏主之於是民大事耕其私田萬耦同時舉也

禮記月令季夏之月土潤溽暑大雨時行燒薙行水利以殺艸如以熱湯

注薙謂迫也芟艸也此謂欲稼萊地先薙其艸艸幹燒之至此大雨流水潦畜於其中則艸死不復生而地美可稼也

周禮地官稻人以涉其芟作田

注去前年所芟之艸而治田種稻訂義黃氏曰艸芟著土則復生故以涉之艸死田肥故曰作田

又凡稼澤夏以水殄艸而芟夷之

注殄絕也夏六月之時以水絕艸之後生者至秋水涸芟之明年乃稼

秋官柞氏掌攻艸木及林麓夏日至令刋陽木而火之冬日至令剝陰木而水之若欲其化也則春秋變其水火

注刋剝謂斫去次地之皮生山南爲陽木生山北爲陰木火之水之使其肄不生化猶生也謂時以種谷也所火則水之所水則火之則其土和美疏柞氏薙氏治地皆擬後年乃種田薙氏除艸柞氏攻木兼云艸者以攻木之處有艸兼攻之也陽木得陰而鼓陰木得陽而發故須其時刋剝之刋木正欲種田生谷故云欲使生谷則當變其水火也

又薙氏掌殺艸春始生而萌之夏日至而夷之秋繩而芟之冬日至而耜之若欲其化也則以水火變之注萌之以玆基斫其生者夷之以鉤鐮迫地芟之也含實曰繩芟其繩則實不成實耜之以耜側凍土剗之以火燒其所芟萌之艸已而水之則其土亦和美矣疏玆基卽今之鋤也含實曰繩秋時艸物含實也以耜側凍土剗之者冬時地凍以耜附側剗之

考工記堅地欲直庛柔地欲句庛直庛則利推句庛則利發

管子丈夫二犂童五尺一犂以爲三日之功

荀子楛耕傷稼

注耕不精曰楛

呂氏春秋凡耕之大方力者欲柔柔者欲力息者欲勞勞者欲息棘者欲肥肥者欲棘【棘羸弱也】急者欲緩緩者欲急濕者欲燥燥者欲濕上田棄畝下田棄甽五耕五耨必審以盡其深殖之度陰土必得大艸不生又無螟蜮今玆美禾來玆美麥是以六尺之耜所以成畝也其博八寸所以成甽也耨柄尺此其度也其耨六寸所以間稼也地可使肥又可使棘人肥必以澤使苗堅而地隙人耨必以旱使地肥而土緩艸諯大月冬至後五旬七日菖始生菖者百艸之先生者也於是始耕

又凡耕之道必始於壚爲其寡澤而後枯必厚其靹爲其惟厚而反【或作選】者之堅者耕之澤其靹而後之上田則被其處下田則盡其污無異三盜任地夫四序參發大甽小畝爲靑魚胠苗若直獵地竊之也旣種而無行耕而不長則苗相竊也弗除則蕪除之則虛則艸竊之也故去此三盜者而後粟可多也所謂今之耕也營而無獲者其蚤者先時晚者不及時寒暑不節稼乃多菑實其爲畮也髙而危則澤奪陂則埒見風則蹶髙培則拔寒則雕熱則修一時而五六死故不能爲來【來丕成也】不俱生而俱死虛稼先死眾盜乃竊望之則有餘就之則虛

又凡農之道厚之爲寶斬木不時不折必穂稼就而不獲必有天菑夫稼爲之者人也生之者地也養之者天也是以稼之容足耨之容耨據之容手此之謂耕道汜勝之書春地气通可耕堅硬彊地黒壚土輒平摩其塊以生艸艸生復耕之天有小雨復耕和之勿令有塊以待時所謂彊土而弱之也春地气始通防橛木長尺二寸埋尺見其二寸立春后土塊散上沒橛陳根可拔此時二十日以後和气去卽土剛以此時耕一而當四和气去耕四不當一杏始榮華輒耕輕土弱土望杏花落復耕耕輒藺之艸生有雨澤耕重藺之土甚輕者以牛羊踐之如此則土彊此謂弱土而彊之也春气未通則土歷適不保澤終歲不宜稼非糞不解愼無旱耕須艸生至可種時有雨卽種土相親苗獨生艸穢爛皆成良田此一耕而當五也不如此而旱耕塊硬苗穢同孔出不可鋤治反爲敗田秋無雨而耕絕土气土堅垎名曰脂田及盛冬耕泄陰气土枯燥名曰脯田脯田與脂田皆傷田二歳不起稼則一歳休之凡愛田常以五月耕六月再耕七月勿耕謹摩平以待種時五月耕一當三六月耕一當再若七月耕五不當一冬雨雪止輒以藺之掩地雪勿使從風飛去後雪復藺之則立春保澤凍虫死來年宜稼得時之和適地之宜田𨿽薄惡収可畝十石

四民月令正月地气工騰土長冒橛陳根可拔急菑彊土黑壚之田二月陰凍畢釋可菑美田緩土及河渚水處三月杏華勝可菑沙白輕土之田五月六月可菑麥田

齊民要術凡開荒山澤田皆七月芟艾之艸幹卽放火至春而開墾其林木大者殺之葉死不扇便任耕種三歳根枯莖朽以火燒之耕荒畢以鐵齒再徧耙之漫擲黍穄勞亦再徧明年乃中爲谷田

又凡耕髙下田不問春秋必須燥濕得所爲佳若水旱不調寧燥無濕【燥𨿽耕塊一經得雨地卽粉解濕耕堅垎湖洛數年不佳諺曰濕耕澤鋤不如歸去言無益而有損濕耕者白背速之亦無傷否則大惡也】

又凡秋耕欲深春夏欲淺犂欲亷【犂亷耕細牛復不疲】秋耕防靑者爲上【北至冬月靑艸復生者其美與小豆同也】初耕欲深轉地欲淺【耕不深地不熟轉不淺動生土也】菅茅之地宜縱牛羊踐之【踐則根浮】七月耕之則死【非七月復生矣】凡秋収之後牛力弱未及卽秋耕者穀黍穄粱秣茇之下卽移羸速鋒之也

又凡秋収了先耕蕎麥地次耕餘地務遣深細不得趁多看幹濕隨時蓋磨著切見世人耕了仰著土塊並待孟春蓋若冬乏水雪連夏亢陽徒道秋耕不堪下種無問耕得多少皆須旋蓋磨如法

陳旉農書夫耕耨之先後遲速各有宜也旱田獲刈才畢隨卽耕治防暴加糞壅培而種荳麥蔬茹因以熟土壤而肥沃之以省來歳功且其収足又以助歳計也晚田宜待春乃耕爲其槁稭柔韌必待其朽腐易爲牛力山川原隰多寒經冬深耕放水漧涸雪霜凍沍土壤蘇碎當始春又徧布朽薙腐艸敗葉以燒治之則土暖而苗易發作寒泉𨿽冽不能害也若不能然則寒泉常浸土脈冷而苗稼薄矣詩稱有冽氿泉無浸獲薪冽彼下泉浸彼苞稂蓋謂是也平陂易野平耕而深浸卽艸不生而水亦積肥矣俚語有之曰春濁不如冬淸殆謂是也

蘇氏直說爲農大綱一則牛欺地二則人欺苗牛欺地則所種不失其時人欺苗則省力易辦反是則徒勞無益矣凡地除種麥外並宜秋耕秋耕之地荒艸自少極省鋤工如牛力不及不能盡秋耕者除種粟地外其餘黍豆等地春耕亦如大抵秋耕宜早春耕宜遲秋耕宜早者乘天气未寒將陽和之气掩在地中其苗易榮遇秋天气寒冷有霜時必待日髙方可耕地恐掩寒气在內令地薄不収子粒春耕宜遲者亦待春气和暖日髙時依前耕防

農桑通訣墾耕者其農功之第一義歟墾除荒也耕犂也凡墾辟荒地春曰燎荒【如平原艸萊深者至春燒荒趁地气通潤艸芽欲髮根荄柔脆易爲開墾】夏曰防靑【夏日艸茂時開謂之防靑可當艸糞但根須壯宻須借彊牛乃可蓋莫若春爲上】秋曰芟夷【其次秋暮艸木叢宻先用防刀徧地芟倒暴漧放大至春而開墾乃省力】如泊下蘆葦地內必用刀引之犂鑱隨耕起墢特易牛乃省力沾山或老荒地內科本多者必須用鐝劚去余有不盡根科【俗謂之埋頭耕也】當使熟鐵煆成鑱尖【套於退舊生鐵鑱上】縱遇根株不至擘缺妨誤工力或地段廣濶不可徧劚則就斫枝莖覆於本根上幹焚之其根卽死而易朽又有經暑雨後用牛曵磟碡或輥子之所斫根查上和泥碾之幹卽掙死一二歳後皆可耕種

又大凡開荒必趁雨後又要調停犂道淺深麤細淺則務盡艸根深則不至塞墢麤則貪生費力細則貪熟少功惟得中則可

又今漢沔淮頴上率多創開荒地當年多種脂麻等種有痛収至盈溢倉箱速富者如舊稻塍內開耕畢便撒稻種直至成熟不須薅拔緣新開地內艸根旣死無荒可生若諸色種子年年揀淨別無稂莠數年之間可無荒歳所収常倍於熟田蓋曠閒旣久地有餘力苗稼鬯茂子粒蕃息也諺云坐賈行商不如開荒言其獲刈多也除荒墾辟之功如此

又耕地之法未耕曰生已耕曰熟初耕曰塌再耕曰轉生者欲深而猛熟者欲淺而亷此其略也北方農俗所傳春宜早晚耕夏宜兼夜耕秋宜日髙耕中原地皆平曠旱田陸地一犂必用兩牛三牛或四牛以一人執之量牛彊弱耕地多少其耕皆有定法【所耕地內先並耕兩犂墢皆內向合爲一壠謂之浮防自浮防爲始向外繳耕終此一段謂之一繳之外又間作一繳耕畢於三繳之間歇下繳卻自外繳耕至中心作一蓋三繳中成一也其餘欲耕平原率皆仿此】南方水田泥耕其田髙下濶狹不等以一犂用一牛挽之作止回旋惟人所便【髙田早熟八月燥耕而熯之以種二麥其法起墢爲疄兩疄之間自成一甽一段耕畢以鋤橫截其疄泄利其水謂之腰溝二麥旣収然後平溝甽蓄水深耕俗謂之再佃田也下田熟晚十月収刈旣畢卽乘天晴無水而耕之節其水之淺深常令塊墢半出水面日雪凍土乃蘇碎仲春土膏脈起卽再耕治又有一等水田泥淖極深能防牛畜則以禾扛橫亙田中人立其上而鋤之南方人畜耐暑其耕四時皆以中晝】此南方地勢之異宜也

農政全書徐光啟曰古治田者歳易故可夏耕今居廣虛之地者宜仍用古法若麥田種秋苗自然五六月耕不待論也

又韓氏直說言秋耕宜早气天气未寒將陽和之气掩在地中其苗易榮寒暖之气豈能掩在地中乎以月令地气沮泄之說爲近

嶺表異錄新龍等州山田揀荒平處以鋤鍬開爲町疃伺春雨邱中貯水卽先買鯇魚子散於田內一二年內魚兒長大食艸根並旣盡爲熟田又収魚利乃種稻且無稗艸齊民之上術也

﹤子部﹐農家類﹐欽定授時通考﹐卷三十二﹥

墾耕具各圖說

耒耜

犂

耕槃

牛軛

鑱鏵

鐴

剗

鋒

長鑱

鐝

臿

鐵搭

刀

防

櫌

﹤子部﹐農家類﹐欽定授時通考﹐卷三十二﹥

耒耜圖說

耒耜上句木也說文曰耒手耕曲木從木椎手鄭元云耒下前曲接耜其受鐵處歟耜臿也說文云防從本防聲徐鉉等曰今作耜考工記匠人爲溝洫耜廣五寸二耜爲耦注云古者耜一金兩人並發之今之耜岐頭兩金象古之耦也疏云耜岐頭者後漢用牛耕種故有岐頭兩腳耜也耒耜二物而一事猶杵臼也

犂圖說

犂墾田器犂以牛故從牛山海經曰后稷之孫叔平始教牛耕注曰用牛犂也王楨曰易耒耜而爲犂不問地之堅彊輕弱莫不任使欲淺欲深求之犂箭欲亷欲猛取之犂梢犂之爲器豈不簡易而利用哉其制詳陸防耒耜經

耕槃圖說

耕槃駕犂具也舊制稍短駕一牛或二牛故與犂相連今各處用犂不同或三牛四牛其槃以直木長可五尺中置鉤環耕時旋擐犂首與軛相爲本末不與犂爲一體故復表出之

牛軛圖說

牛軛字亦作軏服牛具也隨牛大小制之以曲木竅其兩旁通貫耕索仍下系鞅板用控牛項軛乃穏順了無軒側說文曰軛轅前木也

鑱鏵圖說

鑱犂之金也集韻注鋭也吳人云鐵犂長尺有四寸廣六尺剜土旣多其鋒必禿還可鑄接貧農利之

鏵集韻云耕具也說文鏵作防兩刃鍤也從木象形鏵與鑱頗異鑱狹而厚惟可正用鏵濶而薄翻覆可使老農雲開墾生地宜用鑱翻轉熟地宜用鏵蓋鑱開生地著力易鏵耕熟地見功多然北方多用鏵南方多用鑱𨿽習尙不同若取其便則鑱鏵不偏廢也

鐴圖說

鐴犂耳也其形不一耕水田曰瓦繳曰髙腳耕陸田曰鏡面曰碗口隨地所宜制也

剗圖說

剗剗土除艸故名周禮注謂以耜側凍土而剗之是也刃如鋤而濶上有深袴插於犂底所置鑱處具犂輕小用一牛或人挽行北方幽冀等處遇有下地經冬水涸至春首浮凍稍蘇乃用此器剗土而耕艸根旣斷土脈亦通俗亦名鎊

鋒圖說

鋒古農器也其金比鑱小而加鋭其柄如耒首如刃鋒故名鋒取其銛利也地若堅垎鋒而後耕牛乃省力又不乏刃古農法云鋒地宜深鋒苗宜淺齊民要術云速鋒之地恆潤澤而不硬注曰刈谷之後卽鋒茇下令禿起則潤澤易耕又云苗生壠平鋒而不耩農書云無鐴而耕曰耩旣鋒矣固不必耩蓋鋒與耩相類今耩多用岐頭若易鋒爲耩亦可代也

長鑱圖說

長鑱踏田器也鑱此犂鑱頗狹制爲長柄謂之長鑱杜工部同谷歌曰長鑱長鑱白木柄卽謂此也柄長三尺餘後偃而曲上有橫木如拐以兩手按之用足踏其鑱柄後跟其鋒入土乃捩柄以起土墢也在園圃區田皆可代耕比於鐝劚省力得土又多古謂之蹠鏵今謂之踏犂亦耒耜之遺制也

鐝圖說

鐝斸田器也爾雅謂之防斫又云魯斫蓋農家開辟地土用以斸荒凡田園山野之間用之者又有濶狹大小之分然總名曰鐝

臿圖說

臿顏師古曰鍫也所以開渠者或曰削所守也唐韻作疀作臿同作插爾雅疏方言云燕之東北朝鮮冽冰之間謂之宋魏之間謂之鏵或謂之鍏江淮南楚之間謂之臿趙魏之間謂之喿皆謂鍫也然多謂之臿蓋古謂臿今謂鍫一器二名宜通用

鐵搭圖說

鐵搭四齒或六齒其齒鋭而防鉤似耙非耙劚土如搭是名鐵搭就帶圓銎以受直柄柄長四尺南方農家或牛犂舉此劚地以代耕墾取其疏利仍就塊壤兼有耙鐝之效嘗見數家爲朋工力相摶日可斸地數畝江南地少土潤多有此等人力猶北山田鐝戶也

刀圖說

刀辟荒刃也其制如短鎌而背則加厚嘗見開墾蘆葦蒿萊荒等地根株駢宻𨿽彊牛利器鮮不困敗故於耕犂之前先用一牛引曵小犂仍置刃裂地辟及一隴然後犂鑱隨過覆墢截然省力過丰又有於本犂轅首裏邊就置此刃比之別用人畜尢省便也

防圖說

防集韻云兩刃刈也其刃長二尺餘濶三寸橫插長木柄內牢以逆楔農人兩手執之遇艸萊或麥禾等稼折腰展臂匝地芟之柄頭仍用掠艸杖以聚所芟之物使易収束太公農器篇云春防艸棘又唐有防麥殿今人亦云芟曰防蓋體用互名皆此器也

櫌圖說

櫌槌塊器說文云櫌摩田器晉灼曰櫌椎塊椎也呂氏春秋曰鋤櫌白挺櫌椎也今田家所制無齒杷首如木椎柄長四尺可以平田疇擊塊壤又謂木斫卽此櫌也

欽定授時通考卷三十二﹤子部﹐農家類﹐欽定授時通考﹥

欽定四庫全書

欽定授時通考卷三十三

功作

耙勞

大戴禮夏小正正月農率均田率者循也均田者始除田也言農夫急除田也二月往耰黍禪禪單也

呂氏春秋畝欲廣以平甽欲小以深下得陰上得陽然後咸生熟有耰也必務其培其耰也植植者其生也必先其施土也均均者其生也必堅是以畝廣以平則不防本

鹽鐵論茂木之下無丰艸大塊之間無美苗

齊民要術耕荒畢以鐡齒再徧耙之

又春耕防手勞【古曰耰今曰勞今人亦名曰摩】秋耕待白背勞【春多風若不防勞地必虛燥秋田防實防勞令地硬】勞欲再【再勞地熟旱亦保澤也】

又速鋒之地恆潤澤而不堅硬乃至冬初常得耕勞不患枯旱若牛力少者但九月十月一勞之

又自地亢後但所耕地隨向蓋之待一段總轉了卽橫蓋一徧計正月二月兩个月又轉一徧然後納種又毎耕一徧蓋兩徧最後蓋三徧還縱橫蓋之

又苗旣出壠毎一經雨白背時輙以鐡齒縱橫耙而勞之

陳旉農書種谷必先治田於秋冬卽再三深耕之於始春又再三耕耙

又五月治地惟要深熟於五更乘露鉏之五七徧卽土壤滋潤累加糞壅又復鉏轉

種蒔直說古農法犁一六今人只知犁深爲功不知細爲全功功不到土麤不實下種後𨿽見苗立根在麤土根土不相著不耐旱有懸死虫咬死幹死等諸病功到土細又實立根在細實土中又碾過根土相著自耐旱不生諸病

又凡地除種麥外並宜秋耕先以鐡齒縱橫然後插犁細耕隨耕隨勞至地大白背時更兩徧至來春地气透時待日髙復耙四五徧其地爽潤上有油土四指許春𨿽然無雨至時便可下種

農桑通訣凡治田之法犁耕旣畢則有耙勞耙有渠疏之義勞有蓋磨之功今人呼耙曰渠疏勞曰蓋磨皆因其用以名之斫以散撥去芟平土壤也勞之功不至而望禾稼之秀茂實栗難矣凡耕荒畢以鐡齒再徧耙之蓋鐡齒已爲之先再用耙而後勞之也今人但耕地畢破其塊墢而後用勞平磨乃爲得也凡已耕耙欲受種之地非勞不可諺曰耕而不勞不如作暴然耙勞之功非但施於納種之前有用之於種苗之後者耙法令人坐上數以手斷其艸艸塞齒則傷苗如此令地熟軟易鋤省力此用於種苗之後也南方水田轉畢卽耙耙畢卽耖故不用勞其耕種陸地者犁而耙之欲其土細再犁再耙後用勞乃無遺功也北方又有所謂撻者與勞相類齊民要術云春耕欲深宜曵重撻今人凡下種耬種後惟用砘車碾之然執耬種者亦須要系輕撻曵之使壠土覆種稍深也或耕過田畝土性虛浮者亦宜撻之打令土實也今當耕種用之故附於耙勞之末然南人未嘗識此蓋南北習俗不同故不知用撻之功至於北方逺近之間亦有不同有用耙而不知用勞有用勞而不知用耙亦有不知用撻者今並載之使南北通知隨宜而用無使偏廢然後治田之法可得論其全功也

各種耕耙法

稻

汜勝之書種稻春凍解耕反其土

齊民要術稻無所緣惟歳易爲良選地欲近上流【地無良薄水淸則稻美】先放水十日後曵陸軸十徧【徧數惟多爲良】北土髙原本無陂澤隨隈曲而田者二月冰解地幹燒而耕之仍卽下水十日塊旣散液持木斫平之畦防大小無定須量地宜取水均而已

乂旱稻用下田白土勝黒土凡下田停水虛燥則堅垎濕則污泥難治而易荒墝埆而殺種其春耕者殺種尢甚故宜五六月暵之水澇不得納種者九月中復一轉至春種稻萬不失一【春耕者十石收五蓋悞人耳】

又凡種下田不問秋夏水盡地白背時速耕耙勞頻煩令熟【過燥則堅過雨則泥所以宜速耕】其髙田種者不求極良惟須廢地【過良則苗折廢地則無艸】亦秋耕耙勞令熟

又旱稻種卽再徧勞其土黒堅彊之地種未生前遇旱者欲得牛羊及人履踐之濕則不用一迹入稻旣生猶欲令人踐壠背【踐者茂而多實也】每經一雨輙欲耙勞

農桑輯要治秧田須殘年開墾待冰凍過則土脈酥來春易平且不生艸

天工開物凡稻田宜本秋耕墾使宿槁化爛敵糞力一倍一耕之後勤者再耕三耕然後施耙則土質勻碎而其中膏脈釋化也凡人力窮者兩人以扛懸耜項背相望而起土兩人竟日敵一牛之力若耕後牛窮制成磨耙兩人肩手磨軋一日敵三牛之力

田家五行種稻須犁耙三四徧

粱秫

齊民要術粱秫並宜薄地【地良多雉尾】燥濕之宜耙勞之法一同谷苗

羣芳譜粱種地欲肥耕欲細欲深秋耕更佳先耙後種種後旋以碌碡碾令土堅

又蜀秫宜卑下地

農桑通訣薥秫宜下土

黍

齊民要術凡黍穄田新開荒爲上大豆底爲次谷底爲下地必欲熟【再轉乃佳若春夏耕者下種後再勞爲良】

又種黍地刈黍子卽耕兩徧

又苗生隴平卽宜耙勞

稷

齊民要術凡谷田【谷粟也粟谷五穀之總名然今人専以稷爲谷隨俗名之耳】菉豆小豆底爲上麻黍胡麻次之蕪靑大豆爲下【常見底不減菉豆本旣不論聊復寄之】谷田必須歲易【防子則秀多而收薄矣】

陳旉農書種粟必碾以轆軸則地實科本鬯茂

麥

齊民要術大小麥皆須五月六月暵地【不暵地而種者其收薄崔寔曰五月一日蕃麥舊也】穬麥非良地則不須種【薄地徒勞種而必不收凡種穬麥髙下田皆得用但必須良熟耳】小麥宜下種【歌曰髙田種小麥稴防不成穗徐光啟曰北方有水處卽髙地種之亦可灌也南方下地種之又畏濕】

又凡種小麥地以五月內耕一徧看幹濕轉之耕三徧爲度

種樹書種麥之法土欲細溝欲深耙欲輕

法天生意六月初旬五更時乘露未幹陽气在下耕地牛得其涼耕過稀種菉豆七月間豆有花犁翻豆秧入地麥苗易茂

農政全書種大麥旱稻收割畢將田鋤成行隴令四畔溝洫通水

又耕種麥地俱須晴天若雨中耕種令土堅垎麥不易長南方種大小麥最忌水濕毎人一日只令鋤六分要極細作隴如龜背冬月宜淸理麥溝令深直防水卽春雨易泄不浸麥根理溝時一人先運鋤將溝中土耙墾松細一人隨後持鍬鍬土勻布畦上溝泥旣肥麥根益深矣

豆

齊民要術大豆地不求熟【秋鋒之地卽摘種地過熟者苗茂而實少】刈訖則速耕【大豆怕雨秋不耕則無澤】種茭者用麥底用子漫散訖犁細淺防而勞之【旱則糞堅葉落稀則苗莖不髙深則土厚不生】若澤多者先深耕訖逆垈擲豆然後勞之【澤少則否爲其浥郁不生】

又小豆大率用麥底然恐小晚有地者常須兼畱去歲谷下以擬之熟耕耬下以爲良澤多者耬耩漫擲而勞之【未生白背勞之極怪】漫擲犁防次之種爲下牛力若少得待春耕亦得種凡大小豆生旣布葉皆得用鐵齒縱橫耙而勞之

脂麻

齊民要術胡麻宜白地種散子空曵勞【勞上加人則土厚不生】羣芳譜種植須肥地荒地亦可

蕎麥

農桑輯要凡蕎麥五月耕經三十五日艸爛得轉並種耕三徧假如耕地三徧卽三重著子

耙勞具各圖說

人耙方耙

耖

勞

碌碡

礰礋

拖車

田蕩

刮板

平板

梧桐角﹤子部﹐農家類﹐欽定授時通考﹐卷三十三﹥

耙圖說

耙又作爬又謂渠防桯長可五尺濶約四寸兩桯相離五寸許其桯上相間各鑿方竅以內木齒齒長六寸許其桯兩端木括長可尺三前稍微昂穿兩挶以系牛挽鉤索此方耙也又有人字耙鑄鐡爲齒齊民要術謂之鐵齒凡耙田人立其上入土則深又當於耙頭不時跂足閃去所擁艸木根荄水陸俱必用之

耖圖說

耖疏通田泥器也髙可三尺許廣可四尺上有橫柄下有列齒以兩手按之前用畜力挽行一耖用一人一牛有作連耖二人二牛特用於大田見功又速耕耙而後用此泥壤始熟矣

勞圖說

勞無齒耙也耙梃之間用條木編之以摩田也耕者隨耕隨勞又看幹濕何如務使田平而土潤與耙頗異耙有渠疏之義勞有蓋摩之功也今名勞曰摩又名蓋凡以耕耙欲受種之地非勞不可

磟碡圖說

磟碡又作防碡字皆從石恐本用石也然北方多以石南人用木蓋水陸異用亦各從其宜也其制長可三尺大小不等或木或石刋木括之中受簨軸以利旋轉又有不觚稜混而圓者謂混軸俱用畜力挽行以人牽傍打田疇土磈易爲破爛及碾捍圃間麥禾卽脫浮穂水陸通用之

礰礋圖說

礰礋又作礋與磟碡之制同但外有列齒獨用於水田破塊滓混泥塗也

拖車圖說

拖車卽拖腳車也以腳木二莖長可四尺前頭微昂上立四簨以橫木括之濶約三尺髙及二尺用載農具及芻種等物以往耕所有就上覆艸爲捨取蔽風雨耕牛挽行以代輪也

田蕩圖說

田蕩均田器也用叉木作柄長六尺前貫橫木五尺許田方耕耙尙未勻熟須用此噐平著其上蕩之使水土相和凹凸各平則易爲秧蒔農書種植篇雲凡水田渥漉精熟然後踏糞入泥蕩平田靣乃可撒種此亦蕩之用也夫田蕩與耘蕩之蕩字同音異所用亦各不類因辯及之

刮板圖說

刮板剗土具也用木板一葉濶二尺許長則倍之或煆鐵爲舌板後釘木直二莖髙出板上槪以橫柄板之兩傍系一鐵鐶以鐶拽索兩手推按或人或畜挽行以剗壅腳土凡修閘壩起堤防塡污坎積丘垤均土壤治畦埂疊場圃聚子粒擁糠籺除瓦礫俱可用然農家之事居多也

平板圖說

平板平摩種秧泥田器也用滑面水板長廣相稱上置兩耳繋索連軛駕牛或人拖之摩田須平方可受種旣得放水浸漬勻停秧出必齊田家或仰坐凳代之終非本噐

梧桐角圖說

梧桐角浙東諸鄕農家兒童以春月捲梧桐爲角吹之聲徧田野前人有村南村北梧桐角山後山前白菜花之句狀時景也則知此制已久但故俗相傳不知所自蓋音樂主和寓之於物以假聲韻所以感陽舒而蕩陰鬱道天時而達人事則人與時通物隨气化非直爲戲樂也

欽定授時通考卷三十三

欽定四庫全書

欽定授時通考卷三十四

功作

播種

詩小雅大田多稼旣種旣戒旣備乃事以我覃耜俶載南畝播厥百谷

禮記月令季冬之月告民出五種命農計耦耕

事

呂氏春秋稼欲生於塵而植於堅者愼其種勿使數亦無使疏於其施土無使不足亦無使有餘

汜勝之書種傷濕郁熱則生虫也取麥種候熟可獲擇穗大彊者斬束立塲中之髙燥處曝使極燥無令有白魚有輙治之取幹艾雜藏之麥一石艾一把藏以瓦器竹器順時種之則收常倍取禾種擇髙大者斬一節下把懸髙燥處苗則不敗

又薄田不能糞者以原蠶矢雜禾種種之則禾不虫又取馬骨剉一石以水三石煮之三沸漉去滓以汁漬附子五枚三四日去附子以汁和蠶矢羊矢各等分撓令洞洞如稠粥先種二十日時以溲種如麥飯狀當天旱燥時溲之立幹薄布數撓令易幹明日復溲天陰雨則勿溲六七溲而止輙曝謹藏勿令復濕至可種時以余汁溲而種之則禾稼不蝗虫無馬骨亦可用雪汁雪汁者五穀之精也使稼耐旱常以冬藏雪汁噐盛埋於地中治種如此則收常倍

齊民要術凡五穀種子浥郁則不生生亦防死種雜者禾則早晚不勻舂復減而難熟特宜存意不可徒然粟黍穄粱秫常嵗嵗別收選好穗純色者劁刈髙懸之【徐光啟云收種特宜密藏晉人云封函多不生謬也】至春治取別種以擬眀年種子【耬耩秫種一斗可種一畝量其家田所須種子多少種之】其別種種子嘗須加鋤【鋤多則無秕也】先治而別埋【先治塲淨不雜窖埋又勝噐盛】還以所治穰艸蔽窖【徐光啟云窖埋爲佳者土中恆受生气故】將種前二十許日開出水淘【浮秕去則無莠】卽曬令燥種之汜勝之術曰牽馬令就谷堆食數口以馬踐過爲種無虸籌蚄虫也

又看地納粟先種黒地防帯下地卽種種然後種髙壤白地其白地候寒食後楡莢盛時納種以次種大豆油麻等田昏房心中下黍種

陳旉農書篩細糞和種子打壠撮放惟疏爲妙燒土糞以糞之霜雪不能凋雜以石灰虫不能蝕更能以鰻鱺魚頭骨煮汁浸種尢善

又凡種植先看其年气早晚寒暖之宜乃下種卽萬不失一若气尙有寒當從容熟治苗田以待其暖則無窘迫滅裂之患多見今人才暖便下種忽爲寒所折失者十常三四

農桑通訣凡下種之法有漫種耬種瓠種區種之別漫種者用斗盛谷種挾左腋間右手料取而撒之隨撒隨行約行三步許卽再料取務要布種均勻則苗生稀稠得所秦晉之間皆用此法南方惟種大麥則防種其餘粟豆麻小麥之類亦用漫種北方多用耬種其法甚備齊民要術云凡種欲牛遲緩行種人令促步以足躡隴底欲土實種易生也今人制造砘車隨耬種子後循隴碾過使根土相著功力甚速而當瓠種者竅瓠貯種隨行隨種務使均勻犁隨掩過覆土旣深𨿽雨不至撻暑夏最爲耐旱且便於撮鋤今燕趙間多用之區種之法凡山陵近邑髙危傾阪及丘城上皆可爲區田糞種水澆備旱災也

農政全書凡種子皆宜淘去浮者谷浮者秕果浮者油也

各種種法

水稻

汜勝之書種稻區不欲大大則水深淺不適冬至後一百一十日可種稻稻地美用種畝四升

四民月令三月可種稉稻美田欲稀薄田欲稠五月可別種及藍盡夏至後二十日止

齊民要術稻三月種者爲上時四月上旬爲中時中旬爲下時地旣熟淨淘種子【浮者去之秋則生稗】漬經三旬漉出內艸篅裛之復經三宿芽生長二分一畝三升擲三日之內令人驅鳥

又北土田者納種如前法旣生七八寸防而栽之【旣非歳易艸稗俱生芟亦不死故須用栽而薅之】

陳旉農書才撒種子忽風卻急放漧水免風浪淘薄聚卻谷也忽大雨必稍增水爲暴雨漂颭浮起谷根也若晴卽淺水從其曬暖也然不可太淺太淺卽泥皮幹堅不可太深太深卽浸沒沁心而萎黃矣惟淺深得宜乃善

農桑輯要秧田平後必曬漧入水澄淸方可撒種則種不陷土中易出【落秧宜淸易防落散宜濁易生根】

農桑通訣作爲畦埂耕耙旣熟放水勻停擲種子於內苗生五六寸防而秧之今江南皆用此法

農書南方水稻有三曰秈曰稉曰稬三者布種同時毎歳收種取其熟好堅栗無秕不雜穀子曬漧蔀藏置髙爽處至淸明節取出以盆盎別貯浸之三日漉出納艸篅中晴則暖浥以水日三數遇陰寒則浥以溫湯候芽白齊透然後下種須先擇美田耕治令熟泥沃而水淸以旣芽之谷漫撒稀稠得所秧生旣長小滿芒種之間分而蒔之旬日髙下皆徧

農政全書今人用谷種畝一斗以上密種而少糞難耘而薄收也但插蒔早者用種須少插蒔遲者用種宜稍多過夏至者用種不得不多亦有小暑後插蒔而用種如常則先種麻燈心席艸之屬田底極肥故也

羣芳譜早稻淸明節前浸用稻艸包裹一斗或二三斗投於池塘水內缸內亦可晝浸夜收不用長流水難得生芽若未出用艸酓之浸三四日微見白芽如鍼尖大取出於陰處陰漧密撒田內候八九日秧靑放水浸之糯稻出芽較遲浸八九日如前微見白芽方可種撒時必淸明則苗易堅

又插秧芒種前後插之早稻宜上旬防秧時輕手防出就水洗根去泥約八九十根作一束卻於犁熟水田內插栽毎四五根爲一叢約離六七寸插一叢腳不宜頻那舒手插六叢那一徧逐漸插去務要正直

天工開物凡播種先以稻包浸數日俟其生芽撒於田中生出寸許其名曰秧秧生三十日卽防起分栽若田畝逢旱漧水溢不可插秧過期老而長節卽栽於畝中生谷數粒結果而已

又凡秧田一畝所生秧供移栽二十五畝

乂凡稻旬日失水卽愁旱漧夏種冬收之谷必山間源水不絕之畝其谷種亦耐久其土脈亦寒不摧苗也湖濵之田待夏潦已過六月方栽者其秧立夏播種撒藏髙畝之上以待時也南方平原田多一歳兩栽兩獲者其再栽秧俗名晚稬非粳類也六月刈初禾耕治老膏田插再生秧其秧淸明時已偕早秧撒布早秧一日無水卽死此秧歷四五六月任從烈日暵幹無憂

又凡早稻種秋初收藏當午曬時烈日火气在內入倉闗閉太急則其谷黏暑气【勤農之家偏受此患】明年田有糞肥脈發燒東南風助暖則盡發炎火大壊苗穗若種谷晚涼入廩或冬至數九天收貯雪水冰水一甕【交春卽不驗】淸明濕種時毎石以數碗激灑立解暑气

又凡稻撒種時或水浮數寸其谷未卽沈下驟發狂風堆積一隅謹視風定而後撒則沈勻成秩矣

又凡谷種生秧後防雀鳥聚食立標飄揚鷹俑則雀可敺矣

旱稻

齊民要術旱稻二月半種稻爲上時三月爲中時四月初及半爲下時漬種如法裛令開口耬耩防種之【防種者省耕而生科又勝擲者若歳寒早慮種時晚卽不漬種恐芽蕉也】其髙田種者至春黃塲時納種【不宜濕下】

又科大如穊者五六月中霖雨時防而栽之【栽法欲淺令其根須四散則滋茂深而直下者聚而不科其苗長者亦可防去葉端數寸勿傷其心也】入七月不復任栽【七月百艸成時晚故也徐光啟曰水稻秧長亦用此法南土立秋後十日尙可栽北土不然】農政全書徐獻忠曰旱稻種法大率如種麥治地畢豫浸一宿然後打潭下子

又旱稻最須水宜用區種畦種兩法

粱秫

齊民要術粱秫欲稀【苗穊穗不成】一畝用子三升半種與植谷同時【晚者全不收也】

農桑通訣蜀秫春月種

羣芳譜粱種欲成實不枇用臘雪水浸過耐旱避虫時欲仲春得雨爲妙小雨欲接濕大雨須俟少幹先耙後種春種欲深夏種欲淺早禾晚禾欲兼種防歳有所宜行欲稀諺云稀谷大穗來年好麥

黍

尙書考靈曜夏火昏中可以種黍

汜勝之書黍者暑也種者必待暑先夏至二十日此時有雨彊土可種黍一畆三升黍心未生雨灌其心心傷無實黍心初生畏天露令兩人對持長索槪去其露日出乃止凡種黍覆土鋤治皆如禾法欲疏於禾【賈思勰曰疏黍𨿽科而米黃又多減及空令穊𨿽不科而米白且均不減更勝疏者汜氏云欲疏於禾其義未聞】四民月令四月蠶入簇時雨降可種黍禾謂之上時夏至先後各二日可種黍

齊民要術凡黍穄田一畆用子四升三月上旬種者爲上時四月上旬爲中時五月上旬爲下時夏種黍穄與植谷同時非夏者大率以椹赤爲【諺云椹釐釐種黍時】燥濕候黃塲種訖不曵撻常記十月十一月十二月凍樹日種之萬不失一【凍樹者凝霜封著木條也假令月三日凍樹還以月三日種黍他皆仿此十月凍樹宜早黍十一月凍樹宜中黍十二月凍樹宜晚黍若從十月至正月皆凍樹者早晚黍悉宜也】

稷

尙書考靈曜春鳥星昏中可以種稷

汜勝之書種無期因地爲時三月楡莢時雨膏地彊可種禾

齊民要術凡谷田良田一畆用子五升薄田三升此爲植谷晚田加種也二月三月種者爲稙禾四月五月種者爲穉禾二月上旬及麻菩楊生種者爲上時三月上句及淸明節桃始華爲中時四月上旬及棗葉生桑花落爲下時歳道宜晚者五六月初亦得凡春種欲深宜曵重撻夏種欲淺宜置自生【春風冷生遲不曵撻則根虛𨿽生輙死夏气熱而生速曵撻遇必堅垎其澤澤多者或亦不須撻必須撻者宜須待白背濕撻令地堅硬故也】凡種谷雨後爲佳遇小雨宜接濕種遇大雨待薉生【小雨不接濕無以生禾苗大雨不待白背濕轆則令苗瘦薉若盛者先鋤一徧然後納種乃佳也】春若遇旱秋耕之地得仰壠待雨【春耕者不中也】夏若仰壠非直蕩汰不生兼與艸薉俱生凡田欲早晚相雜有閏之歳節气近後宜晚田然大率欲早早田倍多於晚【早田淨而易治晚田蕪薉難出其收多少從歳所宜非闗早晚然早谷皮薄米實而多晚谷皮厚米少而虛也】

陳旉農書二月種粟必疏播種子

羣芳譜稷三月種

麥

尙書大傳秋昏虛星中可以種麥

說文秋種厚埋故謂之麥

汜勝之書夏至後七十日可種宿麥早種則虫而有節晚種則穗小而少實當種麥若天旱無雨澤則薄漬麥種以酢漿並蠶矢夜半漬向晨速投之令與白露俱下酢漿令麥耐旱蠶矢令麥忍寒

四民月令凡種大小麥得白露節可種薄田秋分種中田後十日種美惟穬早晚無常正月可種春麥盡二月止

齊民要術種大小麥先防逐犁防種者佳【再倍省種子而科大逐犁墎之亦得然不如作防耐旱】其山田及剛彊之地則耬下之【其種子宜加五省於下田】凡耬種者非直土淺易生然於鋒鋤亦便穬麥八月中戊社前種者爲上時擲者畝用子二升半下戊前爲中時用子三升八月末九月初爲下時用子三升半或四升小麥八月上戊社前爲上時擲者用子一升半中戊前爲中時用子二升下戊前爲下時用子二升半又種瞿麥法以伏爲時良田一畝用子五升薄田三四升

又靑稗麥毎十畝用種八斗

種樹書種麥之法撒欲勻

陳旉農書八月社前卽可種麥麥經兩社卽倍收而子顆堅實

士農必用古農語云社後種麥爭回耬社前種麥爭回牛言奪時之急如此之甚也

務本直言麥種初收時旋打旋揚與蠶沙相和辟虫傷資地力苗又耐旱

農桑通訣種植之日有先後則所擲之子有多寡凡種須用耬犁下之又用砘車碾過日種數畝蓋成壠易於鋤治乂有漫種一法農人左手挾噐盛種右手握而勻擲於地旣徧則用耙勞覆之又頗省力此北方種麥之法南方惟用撮種故用種不多然糞而鋤之人工旣到所收亦厚

農桑輯要麥種宜與剉碎翠耳或艾暑日曝漧熱收藏以瓦噐順時種之無不生茂

農政全書種須簡成實者棉子油拌過則無虫而耐旱宜有雨諺雲麥怕胎裏旱又云無灰不種麥以灰糞拌種妙種小麥須揀去雀麥艸子簸去秕粒在九十月種種法與大麥同若太遲恐寒鴉食之則稀出少收又小麥早種毎畝種七升晚種九升大麥早種種一斗晚種一斗二升麥溝口種之蠶豆豆亦忌水畏寒臘月宜用灰糞蓋之

天工開物凡北方厥土墳壚易解釋者種麥之法耕具差異耕卽兼種其服牛起土者耒不用耕並列兩鐡於橫木之上其具方語曰鏹鏹中間盛一小斗貯麥種於內其斗底空梅花眼牛行揺動種子卽從眼中撒下欲宻而多則鞭牛疾走子撒必多欲稀而少則緩其牛撒種卽少旣撒種後用驢駕兩小石團壓土埋麥凡麥種壓方生南方不與北同者多耕多耙之後然後以灰拌種手指拈而種之種過之後隨以腳跟壓土使以代北方驢石也

豆

汜勝之書大豆保歳易爲宜古之所以備防年也謹計家口之數種大豆率人五畝此田之本也三月楡莢有雨髙田可種土和無塊畝五斗土不和則益之種大豆夏至後二十日尙可種戴甲而生不用深耕大豆須勻而稀豆花憎見日見日則黃爛而根焦也小豆不保歳難得椹黒時注雨種畝一升

四民月令二月昏參夕杏花盛桑椹赤可種大豆謂之上時四月時雨降可種大小豆美田欲稀薄田欲稠齊民要術春大豆次植谷之後二月中旬爲上時一畝用子八升三月上旬爲中時用子一斗四月上旬爲下時用子一斗二升歳宜晚者五六月亦得然稍晚稍加種子必須耬下種欲深故豆性彊苗深則及澤

又小豆夏至後十日種者爲上時一畝用子八升初伏斷手爲中時一畝用子一斗中伏斷手爲下時一畝用一斗二升中伏以後則晚矣諺曰立秋葉如荷錢猶能得豆者指謂宜晚之歳耳不可爲常矣耬下以爲良漫擲次之摘種爲下

陳旉農書四月種豆

農政全書種大豆鋤成行壠舂穴下種早者二月種四月可食名曰梅豆豆皆三四月種地不宜肥有艸則削去種黒豆三四月間種

天工開物大豆有黒黃兩色下種不出淸明前後江南又有髙腳黃刈早稻方再種江西吉郡種法甚妙其刈稻田竟不耕懇每禾槁頭中拈豆三四粒以指扱之其槁凝露水以滋豆豆充發復浸爛槁根以滋其已生之苗後遇無雨亢幹則汲水一升以灌之後再耨之收獲甚多

又菉豆必小暑方種未及小暑而種則其苗蔓延數尺結莢甚稀若過期至於處暑則隨時開花結莢顆粒亦少

乂蠶豆八月下種豌豆十月下種

脂麻

四民月令胡麻二月三月四月五月時雨降可種之齊民要術胡麻二三月爲上時四月上旬爲中時五月上旬爲下時【月半前種者實多而成月半後種者子少而多稗也】種欲截雨腳【若不緣濕不生】一畝用子二升漫種者先以耬耩然後撒子耬耩者炒沙令燥中和半之【不和沙下不均壠種若荒得用鋒耩】

蕎麥

齊民要術凡種蕎麥立秋前後皆十日內種之

農政全書蕎麥立秋前後漫撒種卽以灰糞蓋之稠宻則結實多稀則結實少若種遲恐花經霜不結子天工開物凡蕎麥南方必刈稻北方必刈菽稷而後種

﹤子部﹐農家類﹐欽定授時通考﹐卷三十四﹥

說見種具

說見種具

播種具各圖說

種簟

耬車

瓠種

砘車

撻

輥軸

秧彈

秧馬

橇

種簞圖說

種簞盛種竹器也其量可容數斗形如圓甕上有口農家用貯谷種庋之風處不致郁浥齊民要術雲藏稻必用簞蓋稻乃水谷宜風燥之種時就浸水內又其便也徐光啟云艸篅判竹圜以盛谷

耬車圖說

耬車下種器也一云耬犁其金似鑱而小魏誌略曰皇甫隆教民作耬犁省力過半得谷加五夫耬中土皆用之他方或未經見恐難成造其制兩柄上彎髙可三尺兩足中虛闊合一壠橫桄四匝中置耬斗其所盛種粒各下通足竅仍旁挾兩轅可容一牛用一人牽旁一人執耬且行且搖種乃自下此耬種之體用近有剏制下糞耬種耬斗後另置篩過細糞或拌蠶沙耩時隨種而下覆於種上尢便又名曰種蒔曰耩子曰耬犁用則一也

﹤子部﹐農家類﹐欽定授時通考﹐卷三十四﹥

瓠種圖說

瓠種竅瓠貯種量可斗許乃穿瓠兩頭以木箄貫之後用手執爲柄前用作嘴瀉種於耕壠畔隨耕隨瀉務使均勻又犁隨掩過遂成溝壠覆土旣深暑夏最爲耐旱且便於撮鋤苗亦鬯茂燕趙及遼以東多有之齊民要術曰兩耬重耩竅瓠下之以批契維腰曵之此舊制以今較之頗拙於用故從今法寡力之家比耕耙耬砘易爲功也

砘車圖說

砘車砘石碢也以木軸架碢爲輪故名砘車兩碢用一牛四碢兩牛力也鑿石爲圓徑可尺許竅其中以受機括畜力挽之隨耬種所過防壠碾之使種土相著易爲生發然亦防上脈幹濕何如用有遲速也古農法云耬種後用撻則壠滿土實又有種人足躡壠底各是一法今砘車碾溝壠特速此後人所創尢簡當也

撻圖說

撻打田篲也用科木縛如掃篲復加匾濶上以土物壓之亦要輕重隨宜以打地長三四尺廣二尺餘古農法耬種旣過後用此撻使壠滿土實苗易生也農桑通訣云又用曳打塲圃極爲平實

輥軸圖說

輥軸碾艸木軸也其軸木徑可三四寸長約四五尺兩端俱作轉簨挽索用牛拽之江淮之間漫種稻田艸禾並出用此輥軸使艸禾俱入泥內再宿之後禾乃復出艸則不起又嘗見一方稻田不見插秧惟務撒種卻於軸間交穿板木謂之鴈翅狀如礰礋而小以打水土成泥就碾艸禾江南地下易於得泥故用輥軸若夫北方塗田頗少放水之後欲得成泥故用鴈翅輥打此各隨地之所宜用也

﹤子部﹐農家類﹐欽定授時通考﹐卷三十四﹥

秧彈圖說

秧彈【平聲】秧壠以篾爲彈彈猶也世呼船牽【去聲】曰彈字義俱同蓋江鄕櫃田內平而廣農人蒔秧漫無準則故制此長篾掣於田之兩際其直如循此布秧了無欹斜猶梓匠之防墨也

秧馬圖說

秧馬蘇軾詩序云予昔遊武昌見農夫皆騎秧馬以楡棗爲腹欲其滑以楸梧爲背欲其輕腹如小舟昂其首尾背如覆瓦以便兩脾雀躍於泥中擊束藳其首以縛秧日行千畦較之傴僂而作者勞佚相絕矣史記禹乘四載泥行乘橇解者曰橇形如箕摘行泥上豈秧馬之類乎

橇圖說

橇泥行具也史記禹乘四載泥行乘橇孟康曰橇形如箕摘行泥上嘗聞向時河水退灘淤地農人欲就泥裂漫撒麥種柰泥深恐沒故制木板爲履前頭及兩邊皆起如箕中綴毛繩前後繋足底板旣濶則舉步不陷今海陵人以行及刈過葦泊中皆用之

欽定授時通考卷三十四

欽定四庫全書

欽定授時通考卷三十五

功作

淤陰

周禮地官艸人掌土化之法以物地相其宜而爲之種凡糞種騂剛用牛赤緹用羊墳壤用麋渇澤用鹿咸瀉用貆勃壤用狐埴壚用豕彊防用蕡輕爂用犬

注凡所以糞種者皆謂煮取汁也赤緹縓色也瀉鹵也貆貒也勃壤粉解也埴壚黏疏者或曰土之黏而黒者彊防彊堅者輕爂輕脆者杜子春謂騂謂地色赤而土剛彊也鄭司農云用牛以牛骨汁漬其種也疏土化之法用骨灰漬種蕡則以麻子搗之以濆種也所用之汁不同因以助其種之生气以變易地气則薄可使厚過可使和而稼之所獲必倍常詩云誕后稷之穡有相之道是也

禮記月令季夏之月燒矱行水利以殺艸如以熱湯可以糞田疇可以美土疆

疏糞壅苗之根也蔡雲谷田曰田麻田曰疇言爛艸可以糞田使肥也可以美土疆者謂彊防磊磈難耕之地此月亦可止水漬之乃壅糞使田美也

汜勝之書伊尹作爲區田敎民糞種負水澆稼區田以糞气爲美非必須良田也

乂剉馬骨牛羊豬麋鹿骨一斗以雪水三斗煮之三沸取汁以淸附子率汁一斗附子五枚漬之五日去附子搗麋鹿羊矢分等置汁中熟撓和之晏溫又溲曝如法汁幹乃止若無骨煮繰蛹汁和溲以區種之大旱澆之其收至畝百石以上

齊民要術凡田地中有良有薄者卽須加糞糞之其踏糞之法凡人家秋收後治糧塲上所有穰谷等並須收貯一處每日布牛腳下三寸厚毎平旦收聚堆積之還依前布之經宿卽堆聚計經冬一具牛踏成三十車糞至十二月正月之間卽載糞糞地計小畝畝別用五車計糞得六畆勻攤耕蓋

陳旉農書土壤气脈其類不一肥沃磽埆美惡不同治之各有宜也且黒壤之地信美矣然肥沃之過或苗茂而實不堅當取生新之土以解利之卽疏爽得宜也磽埆之土信瘠惡矣然糞壤滋培卽其苗茂盛而實堅栗也𨿽土壤異宜顧治之何如耳治之得宜皆可成就諺謂糞藥言用糞猶用藥也

又凡農居之側必置糞屋低爲檐楹以避風雨飄浸且糞露星月亦不肥矣糞屋之中鑿爲深池甃以磚甓勿使滲漏凡掃除之土燒然之灰簸之糠粃斷槁落葉積而焚之沃以糞汁積之旣久不覺其多凡欲播種篩去瓦石取其細者和勻種子疎把撮之待其苗長又撒以壅之何患収成不倍厚也哉或謂土敝則艸木不長气衰則生物不遂凡田土種三五年其力已乏斯說殆不然若能時加新沃之土壤以糞治之則精熟肥美其力常新壯矣何衰何敝之有

又治田於秋冬之間深耕俾霜雪凍沍土壤蘇碎又積腐槁敗葉剗矱枯朽根荄徧鋪燒治卽土暖且爽於始春以糞擁之若用麻枯尢善但麻枯難使須細杵碎和火糞窖罨如作麯樣其發熱生防毛卽攤開中間熱者置四旁收斂四旁冷者置中間又堆窖罨如此三四次直待不發熱乃可用不然卽燒殺物矣切勿用大糞以其甕腐芽蘗又損人手腳成瘡痍難療惟火糞與燖豬毛及窖爛粗谷殻最佳亦必渥漉田精熟了乃用糠糞踏入泥中蕩平田面乃可撒谷若不得已而用大糞必先以火糞久窖罨乃可用多見人用小便生澆灌立見損壞

農桑通訣田有厚薄土有肥磽耕農之事糞壤爲急糞壤者所以變薄田爲良田化磽土爲肥土也古者分田之制上地皆百畝歲一耕之中地家二百畝間歲耕其半下地家三百畝耕百畝三歲一周蓋以中下之地瘠薄磽確茍不息其地力則禾稼不蕃後世井田之法變彊弱多寡不均所有之田歳歳種之土敝气衰生物不遂爲農者必儲糞朽以糞之則地力常新壯而收獲不減

又艸糞者於艸木盛茂時芟倒就地就地內掩罨腐爛也農夫不知乃以其耘除之艸棄置他處殊不知和泥渥漉深埋禾苗根下漚罨旣久則艸腐而土肥美也江南三月艸長則刈以踏稻田歳歳如此地力常盛又火糞積土同艸木堆疊燒之土熟冷定用碌軸碾細用之江南水地多冷故用火糞種麥種蔬尢佳

乂泥糞於溝港內乘以竹夾取靑泥栨撥防上凝定栽成塊子擔去同大糞和用比常糞得力甚多

又凡退下一切禽獸毛羽親肌之物最爲肥澤積之爲糞勝於艸木

又下田水冷亦有用石灰爲糞治則土暖而苗易發又糞田之法得其中則可若驟用生糞及布糞用多糞力峻熱卽燒殺物反爲害矣大糞力壯南方治田之家常於田頭置磚檻窖熟而後用之其田甚美北方農家亦宜效此利可十倍

又爲圃之家於廚棧下深濶鑿一池細甃使不滲泄毎舂米則聚礱簸谷殻及腐艸敗葉漚漬其中以收滌器肥水與滲漉泔澱漚久自然腐爛一歳三四次出以糞薴因以肥桑愈久愈茂而無荒廢枯催之患矣

又凡農圃之家欲要計置糞壤須用一人一牛或驢駕雙輪小車一輛諸處搬運積糞月日旣久積少成多施之種藝稼穡倍收桑果愈茂歳有增羨此肥稼之計也夫掃除之隈腐朽之物人視之而輕忽田得之爲膏潤惟務本者知之所謂惜糞如惜金也故能變惡爲美種少收多諺云糞田勝如買田信斯言也凡區之間善於稼者相其各各地裏所宜而用之庻得乎土化之法沃壤之效俾擅上農矣

農政全書田附郭多肥饒以糞多故村落中民居稠宻處亦然凡通水處多肥饒以糞壅便故

又苗糞蠶豆大麥皆好艸糞如翹蕘陵苕江南皆特種以壅田非野艸也苜蓿亦可壅稻毛羽和燖湯積之久則潰腐如欲速潰置韮菜一握其中明日爛盡矣下田水不得冷惟山田泉水未經日色則冷閩廣用骨及蚌蛤灰糞田亦因山田水冷也

又肥積苔華是糞壤法也濵湖人漉取苔華以當糞壅亦甚肥不可不知

又胡麻油查可糞田

勸農書制糞有多術有踏糞法有窖糞法有蒸糞法有釀糞法有煨糞法有煮糞法而煮糞爲上南方農家凡養牛羊豕屬毎日出灰於欄中使之踐踏有爛艸腐柴皆拾而投之足下糞多而欄滿則出而疊成堆矣比方豬羊皆散放棄糞不收殊爲可惜然所有穰等並須收貯一處毎日布牛羊足下三寸厚經宿牛以躁踐便溺成糞平旦收聚除置院內堆積之毎日如前法得糞亦多窖糞者南方皆積糞於窖愛惜如金北方惟不收糞故街道不淨地气多穢井水多咸使人淸气日微而濁气日盛須當照江南之例各家皆置糞厠濫則出而窖之家中不能立窖者田首亦可置窖拾亂磚砌之藏糞於中窖熟而後用甚美蒸糞者農居空間之地宜誅茅爲糞屋檐務低使蔽風雨凡掃除之土或燒燃之灰簸之糠粃斷槁落葉皆積其中隨卽拴蓋使气蒸薫糜爛冬月地下气暖則爲深潭夏月不必也釀糞者於廚棧下深鑿一池細砌使不滲漏毎舂米則聚礱簸谷殻及腐艸敗葉漚漬其中以收滌器肥水漚久自然腐爛煨糞者幹糞積成堆以艸火煨之煮糞者鄭司農云用牛糞卽用牛骨浸而煮之其說具區田中糞旣經煮皆成淸汁樹𨿽將枯灌之立活此至佳之糞也用糞時亦有不同用之於未種之先謂之墊底用之於旣種之後謂之接力墊底之糞在土下根得之而愈深接力之糞在土上根見之而反上故善稼者皆於耕時下糞種後不復下也大都用糞者要使化土不徒滋苗化土則用糞於先而使瘠者以肥滋苗則用糞於後徒使苗枝暢茂而實不繁故糞田最宜斟酌得宜爲善若驟用生糞及布糞過多糞力峻熱卽殺物反爲害矣故農家有糞藥之諭謂用糞如用藥寒溫通塞不可悞也

各種淤防法

稻

農桑輯要壅稻田或河泥或麻豆餅或灰糞各隨其地土之宜【麻豆餅畝十斤和灰糞棉餅畝三百斤挿禾前一日將棉餅化開勻攤田內耖或艸】羣芳譜稻田須靑艸或糞壤灰土厚鋪於內酓爛打平方可撒種

又摥稻後將灰糞或麻豆餅屑撒田內

農桑通訣谷殻朽腐最宜秧田

農書南方稻田有種肥田麥者不冀麥實當春麥靑靑之時耕殺田中蒸罨土性秋收稻穀必加倍也

又旱稻以灰糞蓋之或稻艸灰和水澆之毎鋤艸一次澆糞水一次至於三卽秀矣

黍稷

齊民要術美田之法綠豆爲上小豆胡麻次之悉皆五六月防種七八月犁掩殺之爲春谷田其美與蠶矢熟糞同

又糞種黍地耕熟蓋下糠

農桑通訣苗糞江淮迆北用爲常法

麥

齊民要術冬雨雪止以物輒藺麥上掩其土勿令從風飛去後雪復如此則麥耐旱多實

農政全書麥宜有雨諺雲要喫麵泥裹纒春雨更宜農書凡麥田旣種以後糞無可施爲計在先也陜洛間憂虫食者或以砒霜拌種子南方所用惟炊燼也

蕎麥

汜勝之書蕎麥立秋前後漫撒種卽以灰糞蓋之

淤防具圖說

農舟

劃船

野航

大車

下澤車

推車

鍁

杷

竹杷

朳

畚

箕

帚

瓢柸

﹤子部﹐農家類﹐欽定授時通考﹐卷三十五﹥

農舟圖說

農家之舟質朴渾堅任載芻糧異於漁釣者流也當收糞時卽以此舟徧歷城市虛往實歸尢上農所亟

劃圖說

劃集韻劃謂撥進也其制短小輕便易於撥進別名秧塌嘗見淮上瀕水及灣泊田土待冬春水涸耕過至夏初遇有淺漲所漫乃劃此就載宿浥稻種徧撒田間水內水稍退種苗卽出可收早稻乂江南春夏之間用此箝貯泥糞及積載秧束以往所佃之地若際水則以鍬棹撥至或隔陸地則引防掣去泥中艸上尢爲順快水陸互用便於農事

野航圖說

野航田家小渡舟也或謂之舴艋村野之間水陸相間所在橋梁豈能畢備造此以便往來制頗朴陋廣才尋文凡所任載不煩人駕但於渡水兩旁維以竹艸之索各倍其長過者掣索那抵彼岸或略具篙楫田農便之

大車圖說

大車考工記曰大車牝服二柯鄭謂平地任載之車詩無將大車論語大車無輗皆是也凡造車之制先以腳圓徑之髙爲祖然後可視梯檻長廣得所制𨿽不等道路皆同軌也中原陸地任重適逺惟恃此車糞壤皆可載

下澤車圖說

下澤車田間任載車也古謂之箱詩曰乃求萬斯箱又皖彼牽牛不以服箱箱卽此車也周禮車人行澤者反防又行澤者欲短轂則利轉今俗謂之板轂車其輪用厚闊板木相嵌斵成圓樣就畱短轂無有輻也泥淖中易干行轉了不沾塞卽周禮行澤車也蓋如車制而略但獨轅著地如犁托之狀上有望撅以擐牛挽槃索上下坡阪絕無軒輊之患

推車圖說

推車之制獨輪居中夾以兩轅而箱無板或盛四桶以載水或盛二簍以載糞或絡以繩亦載行李一人以系絡於肩而推之鳴鑾逐曲殊有步伐

鍁圖說

鍁臿屬但其首方濶柄無短拐此與鍫臿異也煆鐵爲首謂之鐵鍁最宜土切剡木爲首謂之木鍁可防穀物取灰取泥用之尢便方言鐵者名跳鍁木者名鍁部

鐵刃鍁竹揚鍁圖說

鐵刃鍁裁割田間堘埂用之以泥糞者泥將幹劃爲方塊分布於田尢需此噐以竹爲之者謂之竹揚鍁與颺籃少異揚去糠粃仍斂而積之惟竹鍁輕且便也

杷圖說

杷鏤鏉器也方言云宋魏間謂之渠拏或謂之渠疏直柄橫首柄長四尺首闊一尺五寸列鑿方竅以齒爲節夫畦畛之間鎪剔塊壤疏去瓦礫場圃之上摟聚麥禾擁積稭穗此益農之功也

竹杷圖說

竹杷場圃樵野間用之爬以防槁葉以疏糞壤有爬羅剔抉之功或執以拾糞其制稍密

朳圖說

朳無齒杷也所以平土壤聚穀物說文云無齒爲朳禾譜字作戞周生烈曰夫忠蹇朝之杷朳正人國之埽篲秉杷執篲除凶掃穢國之福主之利也杷朳之爲器也見於書傳至今不替其用爲不負紀錄矣

畚圖說

畚土籠也左傳樂喜陳畚梮注云畚簣籠集韻作畚晉書王猛少貧賤嘗鬻畚爲事說文云畚屬又蒲器也所以盛種杜林以爲竹筥揚雄以爲蒲器然南方以蒲竹北方用荊桞或負土或盛物通用器也

箕圖說

箕有舌糞箕無舌曲禮注曰箕去棄物謂收糞也南方以竹爲之或以木或以油皮紙直可盛水不漏北方多屈荊條爲之記曰良弓之子必學爲箕有以也夫

帚圖說

帚今作箒又謂之篲集韻云少康作箕箒其用有二一則編竹爲之潔除室內制則扁短謂之條帚一則束篠爲之擁掃庭院制則叢長謂之掃帚又有種生掃帚一科可作一帚謂之獨掃農家尢宜種之以備場圃間用也

瓢杯圖說

瓢杯剖瓢爲之制爲樽語稱瓢飲是也柸以挹水農家便之其損者以傾肥水亦積糞所必需也

欽定授時通考卷三十五﹤子部﹐農家類﹐欽定授時通考﹥

欽定四庫全書

欽定授時通考卷三十六

功作

耘耔

詩小雅或耘或耔黍稷薿薿

傳耘除艸也耔附根也疏食貨志云苗葉以上稍耨壠艸因壝其土以附苗根比成壠盡而根深能風與旱故薿薿而盛也

左傳農夫之務去艸芟夷蘊崇之絕其本根勿使能殖則善者伸矣

又是穮是蓘必有丰年

管子爲國者使民寒耕而熱耘

荀子耘耨失薉

呂氏春秋莖生於地者五分之以地莖生有行故遫長弱不相害故遫大衡行必得縱行必術正其行通其風夬心中央帥爲冷風苗其弱也欲孤長也欲相與居其熟也欲相扶是故三以爲族乃多粟

又凡禾之患不俱生而俱死是故先生者美米後生者爲粃是故其耨也長其兄而去其弟樹肥無使扶疎樹墝不欲專生而族居肥而扶疎則多粃【根扇迫也】墝而專居則多死【不能自蔭潤其根故多枯死】不知稼者其耨也去其兄而養其弟不收其粟而收其粃上下不安則禾多死

漢書髙五王傳劉章曰深耕穊種立苗欲防非其種者鋤而去之

鹽鐵論農夫不畜無用之苗無用之苗苗之害也鋤一害而眾苗成

齊民要術鋤耨以時諺云鋤頭三寸澤古人云耕鋤不以水旱息功必獲丰年之收

又凡五穀惟小鋤爲良【小鋤者非直省功谷亦倍勝大鋤者艸根繁茂用功多而收益少】良田率一尺畱一科【諺云廻車倒馬擲衣不下皆十石收言大稀大穊之收皆均平也】薄地防壠囁之【不耕故】苗出隴則深鋤鋤不厭數周而復始勿以無艸而暫停【鋤者非止除艸乃地熟而谷多糠薄米息鋤得十徧便得八米也】春鋤起地夏爲鋤艸故春鋤不用觸濕六月已後𨿽濕亦無嫌【春苗旣淺陰未覆地濕鋤則地堅夏苗陰厚地不見日故𨿽濕亦無害也】

陳旉農書耘除之艸和泥渥漉深埋禾苗根下漚罨旣久則艸腐爛而泥土肥美嘉谷蕃茂矣

纂文養苗之道鋤不如耨耨不如鏟

農桑通訣稂莠不除則禾稼不茂種苗者不可無鋤蕓之功也說文云鋤助也以助苗也凡谷須鋤乃可滋茂第一次撮苗曰鏃第二次平壠曰布第三次培根曰擁第四次添功曰復一次不至則稂莠之害秕稗之雜入之矣諺雲谷鋤八徧餓殺狗爲無糠也其谷畝得十石鬥得八米此鋤多之效也其所用之器自撮苗後可用以代耰者名曰耬鋤其功過鋤功數倍所辦之田日不啻二十畝或用劐子其制頗同如耬鋤過苗間有小豁眼不到處及隴間艸薉未除者亦須用鋤理撥一徧爲佳別有一器曰鏟營州以東用之又異於此

又凡耘苗之法亦有可鋤不可鋤者旱耕塊撥苗薉同孔出不可鋤治此耕者之失難責鋤也

又大抵耘治水田須用蕓荊揚厥土塗泥農家皆用此法又有足耘爲木杖如拐子兩手倚之以用力以趾塌撥泥上艸薉擁之苗根之下則泥沃而苗興其功與蕓大類亦各從其便也【徐光啟曰不如手蕓之細】今創有一器曰蕓蕩以代手足工過數倍宜普效之【徐光啟曰蕓蕩是二事俱不可已】又鋤後復有薅拔之法稂莠荑稗雜其稼出鋤後莖葉漸長便可分別非薅不可【徐光啟曰薅卽蕓也】故有薅鼓薅馬之說北方村落之間多結爲鋤社十家爲率先鋤一家之田本家供其飲食其餘次之旬日之間各家田皆鋤治自相率領樂事趨功無有偸惰間有患病之家共力助之故田無荒穢嵗皆丰熟秋成之後豚蹄盂酒遞相犒勞名爲鋤社甚可效也今采摭南北耘耨之法備載於篇庶善稼者相其土宜擇而用之以盡鋤治之功也

各種耘耔法

稻

淮南子蘺先稻熟而農夫薅之者不以小利害大獲也注蘺水稗

齊民要術水稻苗長七八寸陳艸復起以鐮浸水芟之艸悉膿死稻苗漸長復須薅

又旱稻苗長三寸耙勞而鋤之鋤惟欲速【稻苗性弱不能扇艸故宜速鋤之】苗髙尺許則鋒大雨無所作宜冒雨薅之

陳旉農書耘田之法必先審度形勢自下及上旋幹旋耘先於最上處收滀水勿令水走然後自下旋放令幹而旋耘不問艸之有無必先以手排摝務令稻根之傍液液然而後已次第從下放上耘之卽無鹵莾滅裂之病艸死土肥水不走失今見農者不先自上滀水頓然放令漧了及工夫不逮泥幹堅難耘摝則必率略水已走失不幸無雨遂致旱枯無所措手如是失者十常八九

農桑通訣苗髙七八寸則耘之苗旣長茂復事薅拔以去稂莠

羣芳譜稻初發時用摥耙於稞行中摥去稗艸易耘搜松稻根則易旺摥後用水耘去艸盡淨

黍

齊民要術凡黍穄田鋤三徧乃止鋒而不耩【苗晚耩卽多折也】又候黍粟苗未與隴齊卽鋤一徧黍經五日更報鋤第二徧候未蠶老畢報鋤第三徧如無力則止如有餘力秀后更鋤第四徧

稷

齊民要術苗生如馬耳則鏇鋤【諺曰欲得粟馬耳鏇】稀豁之處鋤而補之苗髙一尺鋒之耩者非不壅本苗深谷艸益實然令地堅硬乏澤鋤得五徧不須耩

又谷第一徧科定毎科只畱兩莖更不得畱多毎科相去一尺兩隴頭空務欲深細第一徧鋤未可全深第二徧惟深是求第三徧較淺於第二徧第四徧較淺【谷科大則根浮故也】

農桑通訣耘苗之法第一次曰撮苗第二次曰布第三次曰擁第四次曰復【俗曰添功】一功不至則稂莠之害秕糠之雜入之矣撮苗後用一驢帶籠觜挽耬鋤初一人牽之慣熟不用止一人輕扶入土二三寸其深痛過鋤力三倍所辦之田日不啻二十畝今燕趙用之名劐子

麥

汜勝之書麥生黃色傷於太稠稠者鋤而稀之秋鋤以棘柴耬之以壅麥根故諺曰子欲富黃金覆謂秋鋤麥曵柴壅麥根也至春凍解棘柴曵之突絕其漧黃須麥生復鋤之到楡莢時注雨止候土白背復鋤如此則收必倍

齊民要術種麥正月二月勞而鋤之三月四月鋒而更鋤鋤麥倍收皮薄面多而鋒勞各得再徧爲良也農桑通訣麥苗旣秀不須再鋤

農桑撮要防霧傷麥但有沙霧將檾麻散拴長繩上侵晨令兩人對持其繩於麥上牽拽抹去沙霧則不傷麥天工開物凡麥耕種之後勤議耨鋤凡耨艸用濶面大鎛麥苗生後耨不厭勤有三徧四徧者余艸生機盡誅鋤下則竟畝菁華盡聚嘉實矣功勤易耨南與北同也

豆

汜勝之書大豆生五六葉鋤之小豆生布葉鋤之生五六葉又鋤之大豆小豆不可盡治也古所不盡治者豆生布葉豆有膏盡治之則傷膏傷則不成而民盡治故其收耗折也

齊民要術大豆鋒耩各一鋤不過再小豆鋒而不耩鋤不過再

陳旉農書種豆耘鋤如麻

農桑通訣大豆當及時鋤治上土使之葉蔽其根庶不畏艸

羣芳譜豆才出便鋤艸淨爲佳

種樹書種諸豆不及時去艸必爲艸所蠧耗結實不多諺云豆耘花豆𨿽開花亦可耘也

脂麻

汜勝之書胡麻生布葉鋤之

齊民要術油麻鋤兩徧止亦不厭旱鋤

又胡麻鋤不過三徧

陳旉農書油麻才甲拆卽耘鋤令苗稀疎一月凡三耘鋤則茂勝

天工開物種胡麻或治畦圃或壠田畝耨艸之功惟鋤是視

種樹書種麻若不及時去艸必爲艸所蠧耗𨿽結實亦不多諺云麻耘地言麻須初生時耘也

耘耔具各圖說

錢鎛

耨

櫌鉏

鏟

耬鋤

劐

鐙鋤

耘爪

耘杷

耘蕩

薅馬

蓑笠

臂篝

覆殻

屝

薅鼓

﹤子部﹐農家類﹐欽定授時通考﹐卷三十六﹥

錢鎛圖說

錢詩注銚也唐韻作器也非鍫屬也玆度其制似鍫非鍫殆與鏟同鏟柄長二尺刃廣二寸以剗地除艸體用卽與錢同

鎛耨別名也詩曰其鎛斯趙爾雅疏云鎛耨一器或云鉏或云鋤屬考工記粵獨無鎛何也粵之無鎛非無鎛也夫人而能爲鎛也

耨圖說

耨除艸器呂氏春秋曰耨柄尺其耨六寸髙誘注云耨蕓苗也六寸所以入苗間廣雅又云定謂之耨古農法云苗生葉以上稍耨壠艸因隤其土以附苗根此耨之功也

櫌鉏圖說

櫌鉏耰爲鉏柄也說文鋤立薅也其刃如半月比禾壠稍狹上有短銎以受鋤鉤鉤如鵝項下帶深袴以受木柄鉤長二尺五寸柄亦如之北方陸田舉皆用此江淮間𨿽有陸田習俗水種但用直項鋤頭刃𨿽鋤也其用如斸是名鐝鋤故陸田多不丰收今表此櫌鋤之效並其制度庶南北通用

鏟圖說

鏟廣雅曰防鏟柄長二尺刃廣二寸以剗地除艸此古之鏟也今鏟與古制不同柄長數尺首廣四寸計兩手持之但用前進攛之剗去籠艸就覆其根特號敏捷今營州之東燕冀以北農家種溝田者皆用之

耬鋤圖說

耬鋤種蒔直說云此器出自海壖號曰耬鋤耬制頗同獨無耬斗但用耬鋤鐵柄中穿耬之橫桄下仰鋤刃形如杏葉撮苗後用一驢挽之過鋤力三倍燕趙名曰劐子制又小異劐子第一徧卽成溝子谷根未成不耐旱耬鋤刃在土中故不成溝子第二徧加擗土木雁翅方成溝子其分土壅谷根擗土用木厚三寸濶三寸長八寸取成三角樣前爲尖中作一竅長一寸濶半寸穿於鐵鋤柄壓鋤刃上耬鋤有不到處用鋤理撥一徧卽爲全功也

﹤子部﹐農家類﹐欽定授時通考﹐卷三十六﹥

劐圖說

劐燕趙之間用之如鑱而小中有髙脊長四寸許濶三寸揷於耬足背上兩竅以繩控於耬之下桄其金入地三寸許

鐙鋤圖說

鐙鋤剗艸具也形如馬鐙其踏鐵兩旁作刃甚利上有圓銎以受直柄用之剗艸故名鐙鋤柄長四尺比常鉏無刃角不致動傷苗稼根莖或遇少旱或熇苗之後壠土稍幹荒薉復生非耘耙耘爪所能去者故用此剗除特爲健利此創物者隨地所宜偶假其形而取便於用也嘗見江東農家用之

耘爪圖說

耘爪耘水田器也用竹管隨手指大小截之長可逾寸削去一邊狀如爪甲或好堅利者以鐵爲之穿於指上用耘田以代指甲猶鳥之用爪也陸龜防云耘者去莠舉手務疾而畏晚鳥之啄食務疾而畏奪法其疾畏故曰鳥耘嘗觀農人在田傴僂伸縮以手爪耘其艸泥無異鳥足之爬抉豈非鳥耘者耶

耘杷圖說

耘杷以木爲柄以鐵爲齒用耘稻禾王褎詩所謂鐵作渠疏代爪耘者也

耘蕩圖說

耘蕩江浙之間新制之形如木屐而實長尺餘闊約三寸底列短釘二十餘枚簨其上以貫竹柄柄長五尺餘耘田之際農人執之推蕩禾壠間艸泥使之混溺則田可精熟旣勝耙鋤又代手足【水田有手耘足耘】所耘田數日復兼倍

薅馬圖說

薅馬薅禾所乘竹馬也似籃而長如鞍而狹兩端攀以竹系農人薅禾之際寘於跨間斂裳於內而上控於腰畔乘之兩股旣寛義行隴上不礙苗行故得專意摘剔稂莠速勝鋤耨

蓑笠圖說

蓑雨衣無羊詩云何蓑何笠毛注曰蓑所以備雨笠所以禦暑唐韻云蓑艸名可爲雨衣又名襏襫說文云秦謂之爾雅曰薃侯莎蓑衣以沙艸爲之故音同莎又名薛六韜農器篇曰蓑薛簦笠今總謂之蓑雨具中最爲輕便

笠戴具也古以臺皮爲笠詩所謂臺笠緇撮今之爲笠編竹作殻裹以籜篛或大或小皆頂隆而口圓可庇雨蔽日以爲蓑之配也

﹤子部﹐農家類﹐欽定授時通考﹐卷三十六﹥

臂篝圖說

臂篝狀如魚笱篾竹編之又呼臂籠江淮之間農夫耘苗或刈禾穿臂於內以帣衣袖猶北俗芟刈艸禾以皮爲袖套皆農家所必用者

覆殻圖說

覆殻一名鶴翅一名背篷篾竹編如龜殻加以籜篛覆於人背繩系肩下耘耨之際以禦畏日兼作雨具下有捲口可通風气又分雨澑適當盛暑田夫得此以免曝烈之苦亦一壺千金之比也

屝圖說

屝艸履也左傳曰共其資糧屝屨說文曰屝艸履也孔疏云屝屨俱是在足之物善惡異名耳喪服傳曰疏屨者粗薊之屝也是屝用艸爲之

薅鼓圖說

薅鼓曾氏農書序云薅田有鼓自入蜀見之始則集其來旣來則節其作旣作則防其所以笑語而妨務也其聲促烈淸壯有緩急抑揚而無律呂朝暮曾不絕響

欽定授時通考卷三十六

欽定四庫全書

欽定授時通考卷三十七

功作

灌漑

周禮地官遂人治野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿

注遂溝洫澮皆所以通水於川也遂廣深各二尺溝倍之洫倍溝澮廣二防深二仞以南畝圖之遂從溝橫洫從澮橫九澮而川周其外焉

又稻人以瀦畜水以防止水以溝蕩水以遂均水以列捨水以澮寫水

注瀦者畜流水之陂也防瀦旁隄也遂田首受水小溝也列田之畦防也澮田尾去水大溝疏捨爲止捨之舍寫是去水捨是止水

考工記匠人爲溝洫一耦之伐廣尺深尺謂之甽廣二尺深二尺謂之遂廣四尺深四尺謂之溝廣八尺深八尺謂之洫廣二防深二仞謂之澮專達於川

注通利田閒之水道達猶至也疏遂注溝溝注洫洫注澮澮注入川

凡溝逆地阞謂之不行水屬不理孫謂之不行梢溝三十里而廣倍

注溝謂造溝阞謂脈理屬讀爲注孫順也不行謂決溢也梢溝謂水潄齧之溝

凡行奠水磬折以參伍欲爲淵則句於矩

注謂行停水溝形當如磬直行三折行五以引水大曲流轉則其下成淵

凡溝必因水勢防必因地勢善溝者水潄之善防者水淫之

注潄齧也淫謂水淤泥土畱著助之爲厚

凡爲防廣與崇方其閷參分去一大防外閷

注方猶等也閷者薄其上外閷又薄其上厚其下疏三分去一之外又去也

凡溝防必一日先深之以爲式裏爲式然後可以傅眾力

注爲溝爲防程人功也裏讀爲已

汜勝之書稻欲濕濕者缺其塍令水道相直夏至後大熱令水道錯

齊民要術水稻薅訖決去水曝根令堅量時水旱而漑之將熟又去水

陳旉農書大抵秧田愛往來活水怕冷漿死水靑苔薄附卽不長茂又須隨撤種濶狹更重圍繞作塍貴濶則約水深淺得宜

又所蕓之田隨於中間及四旁爲深大之溝俾水竭泥坼次第灌漑已漧燥之泥驟得雨卽蘇碎不三五日稻苗蔚然殊勝用糞也

農桑通訣昔禹決九川距四海濬畎澮距川然後播奏艱食烝民乃粒此禹平水土因井田溝洫以去水也後井田之法大備於周周禮遂人匠人之治夫間有遂十夫有溝百夫有洫千夫有澮萬夫有川遂注入溝溝注入洫洫注入澮澮注入川故田畝之水有所歸焉此去水之法也若夫古之井田溝洫脈絡布於艸野旱則灌漑潦則泄去故說者曰溝洫之於田野可決而決則無水溢之害可塞而塞則無旱漧之患又荀卿曰修隄防通溝洫之水潦安水藏以時決塞則溝洫豈特通水而已哉

又周禮稻人稼下地畜水止水均水捨水寫水之制與遂人匠人異後世灌漑之利昉於此秦廢井田開阡陌於今數千年遂人匠人所營之迹無復可見惟稻人之法低濕水多之地猶祖述而用之天下農田灌漑之利大抵多古人之遺迹如闗西有鄭國白公六輔之渠闗外有嚴熊龍首渠河內有史起十二渠自淮泗及汴通河自河通渭則有漕渠郎州有右史渠南陽有召信臣鉗盧陂廬江有孫叔敖芍陂潁川有鴻隙陂廣陵有雷陂浙左有馬臻鏡湖興化有蕭何堰西蜀有李冰文翁穿江之迹皆能灌漑民田爲百世利興廢修壊存乎其人言水利者不必他求但能修復故迹足爲興利又南方熟於水利官陂官塘處處有之民間所自爲溪堨水蕩難以數計大可灌田數百頃小可漑田數十畝若溝渠陂堨上置水閘以備啟閉若塘堰之水必置竇以便通泄此水在上者若田髙而水下則設機械用之如翻車筒輪戽斗桔橰之類挈而上之如地勢曲折而水遠則爲槽架連筒陰溝浚渠陂柵之類引而達之此用水之巧者若不灌及平澆之田爲最或用車起水者次之或再車三車之田又爲次之其髙田旱稻自種至收不過五六月其間或旱不過澆灌四五次此可力致其常稔也傅子曰陸田者命懸於天人力𨿽修水旱不時則一年功棄水田制之由人人力苟修則地利可盡天時不如地利地利不如人事此水田灌漑之利也方今農政未盡興土地有遺利夫海內江淮河漢之外復有名水數萬支分派別大難悉數內而京師外而列郡至於邊境脈絡貫通俱可利澤或通爲溝渠或蓄爲陂塘以資灌漑安有旱暵之憂哉

又近年懷孟路開浚廣濟渠廣陵復引雷陂廬江重修芍陂似此等處略見舉行其餘各處陂渠川澤廢而不治不爲不多倘能循按故迹或創地利通溝瀆蓄陂澤以備水旱使斥鹵化而爲膏腴污藪變而爲沃壤國有餘糧民有餘利然考之前史後魏裴延雋爲幽州刺史範陽有舊督亢渠漁陽縣郡有故戾諸堰皆廢延雋營造而就漑田萬餘頃爲利十倍今其地京都所在尢宜疏通導達以爲億萬衣食之計夫舉事興工豈無今日之延雋倘有成效不失本末先後之序庶灌漑之事爲農務之大本國家之厚利也

大學衍義補井田之制𨿽不可行而溝洫之制則不可廢今京畿之地地勢平衍率多洿下一有數日之雨卽便淹沒不必霖潦之久輙有害稼之苦農夫終嵗勤苦盻盻然望此麥禾以爲衣食之計賦役之需垂成而不得者多矣良可憫也北方地經霜雪不甚懼旱惟水潦之是懼十嵗之間旱者十一二而潦恆至六七也爲今之計莫若少仿遂人之制毎郡以境中河水爲主又隨地勢各爲大溝廣一丈以上者以達於大河又各隨地勢各開小溝廣四五尺以上者以達於大溝又各隨地勢開細溝廣二三尺以上者委曲以達於小溝其大溝則官府爲之小溝則合有田者共爲之細溝則人各自爲於其田毎嵗二月以後官府遣人督其開挑而又時常巡視不使淤塞如此則旬日之間縱有霖雨亦不能爲害矣朝廷於此遣治水之官疏通大河使無壅滯又於夾河兩岸築爲長隄髙一二丈許則眾溝之水皆有所歸不至溢出而田禾無淹沒之苦生民享收成之利矣是亦王政之一端也

農政全書古之立國者必有山林川澤之利斯可以奠基而畜眾川主流澤主聚川則從源頭達之澤則從委處蓄之川流淤阻其害易見人皆知濬治者萬頃之湖千畝之蕩隄岸頺壊鮮知究心甚有縱豪彊阻塞規覓小利者不知澤不得川不行川不得澤不止二者相爲體用爲上流之壑爲下流之源全系乎澤澤廢是無川也況國有大澤潦可爲容不致驟當衝溢之害旱可爲蓄不致遽見枯竭之形必究晰於此而水利之說可徐圖矣

又荒政要覽論曰水利之在天下猶人之血气然一息之不通則四體非復爲有矣故大而江河川澤防而溝洫畎澮其小大𨿽不同而其疏通導利不可使一息壅閼則一也故成周溝洫之制與井田並行其捐膏腴之地以爲溝洫損賦稅之重以治溝洫者凡幾也成周之君豈不愛膏腴之地賦稅之入而棄以爲無用之溝洫哉誠以所棄者小而所利者大也然其所以得溝洫之利者治之者非一官領之者非一人營溝行水之制則職之匠人俾任濬導之功止水蓄水之令則領之稻人俾專儲蓄之利夫旣有以浚之復有以積之此所以旱潦均無患也

又取水之術有四一曰括二曰過三曰盤四曰吸括之道有二一曰獨括急流水中加逼脫可括上數丈也二曰遞括不論急緩但有流水以三輪遞括可利出入也過之道有二一曰全過今之過上龍必上水髙於下水則可爲之至則止二曰二過以人力節宣隨气呼吸茍上流髙於下流一二尺便可激至百丈以上也盤之法至多遞互輸瀉交輪疊盤可至數里上嵿但括法必須流水過法不論行止必須上流髙於下流盤法在流水用水力在止水必須風及人畜之力獨吸法不論行止緩急不拘泉池河井不須風水人力只用機法自然而上但所取不能多止可供飲倘用漑田必須多作顧亦易辦

又灌漑圖譜曰灌漑之利大矣江淮河漢及所在川澤皆可引而及田以爲沃饒之資但人情拘於常見不能通變間有知其利者又莫得其用之具今特多方搜摘旣述舊以增新復隨宜而制物或設機械而就假其力或用挑浚而永賴其功大可下潤於千頃髙可飛流於百尺架之則遠達穴之則潛通世間無不救之田地上有可興之雨其用水有法槪可見故緝諸篇庶資農事云

灌漑具各圖說

水柵

水閘

陂塘

水塘

翻車

牛轉翻車

水轉翻車

筒車

驢轉筒車

髙轉筒車

水轉筒車

連筒

架槽

戽斗

刮車

桔橰

轆轤

瓦竇

石籠

浚渠

陰溝

水井

缶

綆

水篣﹤子部﹐農家類﹐欽定授時通考﹐卷三十七﹥

水柵圖說

水柵排木障水也若溪岸稍深田在髙處水不能及則於溪上流作柵遏水使之旁出下漑以及田所其制當流列植竪樁樁上枕以伏牛擗以柆木仍用塊石髙壘眾楗斜以邀水勢此柵之小者秦雍之地所拒川水率用巨柵其防利之家嵗例量力均辦所需工物乃深植樁木列置石囤長或百步髙可防丈以橫截中流使旁入溝港凡所漑田畝計千萬號爲陸海此柵之大者其餘境域𨿽有此水而無此柵非地利素不彼若蓋工力所未及也

﹤子部﹐農家類﹐欽定授時通考﹐卷三十七﹥

水閘圖說

水閘開閉水門也間有地形髙下水路不均則必跨據津要髙築堤埧匯水前列斗門甃石爲壁疊木作障以備啟開如遇旱涸則撒水灌田民賴其利又得通濟舟楫轉激碾磑實水利之總揆也

陂塘圖說

陂塘說文曰陂野池也塘猶堰也陂必有塘故曰陂塘其漑田大則數千頃小則數百頃考之書傳廬江有芍陂潁川有鴻隙陂廣陵有雷陂愛敬陂陽平沛郡有鉗廬陂余難徧舉故迹猶存因以爲利今人有能別度地形亦效此制足漑田畝千萬比作田圍特省工費又可畜育魚鱉栽種菱藕之類其利可勝言哉

水塘圖說

水塘卽洿池因地形防下用之瀦蓄水潦或修築圳堰以備灌漑田畝兼可畜育魚鱉栽種蓮芡俱各獲利累倍大凡陸地平田別無溪澗井泉以漑田者救旱之法非塘不可江淮之間在在有之然官民異屬各爲永業

翻車圖說

翻車今龍骨車也魏略曰馬鈞居京城有田園無水以灌作翻車又漢靈帝使畢嵐作翻車設機引水灑南北郊路今農家用之其制車身用板作槽長可二丈濶不等或四寸至七寸髙約一尺槽中架行道板隨槽濶狹兩頭短尺許用置大小輪軸同行道板上下周以龍骨板上大軸兩端各帶拐木四置岸上木架間人慿架上踏動拐木則龍骨板隨轉循環刮水上岸闗楗頗多必用木匠成造若岸髙可用三車中間小池搬水上之足救三丈已上之田機巧爲最

﹤子部﹐農家類﹐欽定授時通考﹐卷三十七﹥

牛轉翻車圖說

牛轉翻車如無流水處用之其車比水轉翻車臥輪之制但去下輪置於車傍岸上用牛拽轉輪軸則翻車隨轉比人踏功將倍之

水轉翻車圖說

水轉翻車其制與踏翻車俱同但於流水岸邊掘一狹塹置車於內車之踏軸外端作一竪輪竪輪之旁架木立軸置二臥輪其上輪適與車頭竪輪輻支相間乃擗水旁激下輪旣轉則上輪隨撥車頭竪輪而翻車隨轉倒水上岸此是臥輪之制若作立軸當別置水激立輪其輪輻之末復作小輪輻頭稍寛以撥車頭竪輪此立輪之法也然亦當視其水勢隨宜用之其水日夜不止絕勝踏車【徐光啟曰此卻未便水勢太猛龍骨板一受齟齬卽決裂不堪與今風水車同病若長流水中不如筒車爲穩平流用風別有一法】

﹤子部﹐農家類﹐欽定授時通考﹐卷三十七﹥

筒車圖說

筒車流水筒輪凡制此車先視岸之髙下定輪之大小須輪髙於岸筒貯於槽方爲得法其車之所在自上流排作石倉斜擗水勢急湊筒輪其輪就軸作轂軸之兩旁閣於樁柱山口之內輪軸之間除受水板外又作木圏縛繞輪上就系竹筒或木筒於輪之一周水激轉輪眾筒兜水次第傾於岸上所橫木槽謂之天池以灌田稻日夜不息絕勝人力若水力稍緩亦有木石制爲陂柵橫約溪流旁出激輪又省工費或遇流水狹處但壘石斂水湊之亦爲便易

﹤子部﹐農家類﹐欽定授時通考﹐卷三十七﹥

驢轉筒車圖說

驢轉筒車卽前水轉筒車但於轉軸外端別造防輪防輪之側岸上復置臥輪與前牛轉翻車之制無異凡臨坎井或積水淵潭可澆灌園圃勝於人力汲引【徐光啟曰此卻太拙筒車之妙妙在用水若用人畜之力是水行迂道比於翻車枉費十分之三】

髙轉筒車圖說

髙轉筒車其髙以十丈爲凖上下架木各防一輪下輪半在水內各輪徑可四尺輪之一周兩旁髙起其中若槽以受筒索其索用竹均排三股通穿爲一隨車長短如環無端索上離五寸俱置竹筒筒長一尺筒索之底托以木牌長亦如之通以鐵綫縛定隨索列次絡於上下二輪復於二輪旁索之間架刳木平底行槽一連上與二輪相平以承筒索之重或人踏或牛拽轉上輪則筒索自下兜水循槽至上輪輪首覆水空筒復下如此循環不已日所得水不減平地車戽若積爲池沼再起一車計及二百餘尺如田髙岸深或田在山上皆可及也【所轉上輪形如軭制易繳筒索用人則如輪軸一端作掉枝用牛則制作防輪如牛轉翻車之法或於輪軸兩端造作拐木如人踏翻車之制若筒索稍慢則量移上輪其餘措置當自忖度不能悉陳】

【徐光啟曰此制卻可用之急流挈水𨿽少而行地頗髙若在平水亦須用人畜之力然猶勝挈缾也但車戽之制獨平水爲難耳若果系迅流卽數里可激而上此區區者何足以云別有水轉筒車與髙轉筒車之制同故著其說於後圖不再見】

水轉筒車遇有流水岸側欲用髙水可立此車其車亦髙轉筒車之制但於下輪軸端別作防輪旁用臥輪撥之與水轉翻車無異水輪旣轉則筒索兜水循槽而上餘如前例又須水力相稱如打碾磨之重然後可行日夜不息絕勝人牛所轉此誠祕術今表暴之以諭來者

連筒圖說

連筒竹通水也凡所居相離甚遠不便汲用乃取大竹內通其節令本末相續連延不斷閣之平地或架越澗谷引水而至又能激而髙起數丈注之池沼及庖湢之間如藥畦蔬圃亦可供用杜詩所謂連筒灌小園【徐光啟曰豈有激而髙起之理若能髙起必是上流受處髙於下流泄處故也果髙則百丈亦可不髙則分寸不能但是上流髙於下流一二尺卽能取水至百丈之上此則制作之巧耳】

架槽圖說

架槽木架水槽也間有聚落去水旣遠各家共力造木爲槽遞相嵌接不限髙下引水而至如泉源頗髙水性趨下則易引也或在窪地則當車水上槽亦可遠達若遇髙阜不免避礙或穿鑿而通若遇防險則置之叉木駕空而過若遇平地則引渠相接又左右可移鄰近之家足得借用非惟灌漑多便抑可瀦蓄爲用暫勞永逸同享其利

戽斗圖說

戽斗挹水器也唐韻云戽抒也抒水器挹也凡水岸稍下不容置車當旱之際乃用戽斗控以雙綆兩人掣之抒水上岸以漑田稼其斗或柳筲或木壘從所便也【徐光啟曰此是岸下不必置車或所用水少權作此耳若以漑田卽岸下亦是置車爲妙】

刮車圖說

刮車上水輪也其輪髙可五尺軸頭濶至六寸如水頗下田可用此其先於岸側掘成峻槽與車輻同濶然後立架安輪輪軸半在槽內其輪軸一端擐以鐵鉤木柺一人執而掉之車輪隨轉則眾輻循槽刮水上岸漑田便於車戽【徐光啟曰此必水與岸相去止一二尺方可用若嵗潦用以出水圩外尢便若並流水便可激輪出入則不煩人畜其利甚博也】

桔橰圖說

桔橰挈水械也通俗文曰桔橰機汲水也說文曰桔結也所以固屬橰臯也所以利轉又曰橰緩也一俯一仰有數存焉不可速也然則桔其植者而橰其俯仰者歟莊子曰子貢過漢陰見一丈人方將爲圃畦鑿隧而入井抱甕而出灌搰搰然用力甚多而見功寡子貢曰有械於此一日浸百畦鑿木爲機後重前輕挈水若抽數如泆湯其名曰橰又曰獨不見夫桔橰者乎引之則俯捨之則仰今瀕水灌園之家多置之實古今通用之器用力少而見功多者

﹤子部﹐農家類﹐欽定授時通考﹐卷三十七﹥

轆轤圖說

轆轤纒綆械也唐韻云圓轉木也集韻作犢轆汲水木也井上立架置軸貫以長轂其頂嵌以曲木人乃用手掉轉纒綆於轂引取汲器或用雙綆而順逆交轉所懸之器虛者下盈者上更相上下次第不輟見功甚速凡汲於井上取其俯仰則桔橰取其圓轉則轆轤皆挈水械也然桔橰綆短而汲淺獨轆轤深淺俱適其宜也【徐光啟曰此大拙不如吸法爲妙吸法有二一用人力工費力省一不用人力作之少費工科用之卻甚利益】

瓦竇圖說

瓦竇泄水器也又名函管以瓦筒兩端牙鍔相接置於塘堰之中時放田水須預於塘前堰內疊作石檻以護筒口不然則水湊其處非惟艱於窒塞抑以衝渲滲漏不能久穩必立此檻其竇乃成

石籠圖說

石籠又謂之臥牛判竹或用藤蘿或木條編作圏眼大籠長可二三丈髙約四五尺以籖摏止之就置田頭內貯塊石以擗暴水或相接連延遠至百步若水勢稍髙則壘作重籠亦可遏止如遇隈岸盤曲尢宜周折以禦奔浪並作洄流不致衝傷埂岸農家瀕溪護田多用此法比於起疊隄障甚省工力

浚渠圖說

浚渠凡川澤之水必開渠引用可入於田考之古有溝洫畎澮以治田水書云濬畎澮距川是也疏鑿已遠井田變古後世則引水爲渠以資沃灌按史記秦鑿涇爲渠又闗西有鄭國白公六輔之渠外有龍首渠河內有史起十二渠今懷孟有廣濟渠俱各漑田千百餘頃利澤一方永無旱暵

陰溝圖說

陰溝行水暗渠也凡水陸之地如遇髙阜形勢或隔田園聚落不能相通當於穿岸之旁或溪流之曲穿地成穴以磚石爲圏引水而至若別無隔礙則當踏視地形用策索度其髙下及經由處所畫爲界路先引濬犁耕過後復浚掘乃作甃穴上覆元土亦是一法如灌漑之餘常流不絕又可蓄爲魚塘蓮蕩其利亦博或貫穿城邑巷陌及注之園囿池沼悉周於用𨿽遠近大小深淺曲直不同然皆洑流內達膏澤旁通水利之中最爲永便

﹤子部﹐農家類﹐欽定授時通考﹐卷三十七﹥

井圖說

井地穴出水也說文曰淸也故易曰井洌寒泉食甃之以石則潔而不泥汲之以器則養而不窮井之功大矣按周書云黃帝穿井又世本云伯益作井堯民鑿井而飲湯旱伊尹教民田頭鑿井以漑田今之桔橰是也此皆人力之井也若夫巖穴泉竇流而不窮汲而不竭此天然之井也皆可灌漑田畝水利之中所不可闕者

缶圖說

缶汲水器左傳宋災樂喜爲政具綆缶杜注缶汲器爾雅防云比卦初爻有孚盈缶注云辰在爻木上值東井井之水人所汲用缶楊惲傳曰田家作苦嵗時伏臘烹羊炰羔鬥酒自勞酒後耳熱仰天撃缶而呼烏烏應劭曰缶瓦器也今汲器用瓦缶之遺制也

綆圖說

綆郭璞雲汲水索也易卦云汔至亦未繘井方言繘自闗而東周洛韓魏間謂之絡闗西謂之繘綆或作航俗謂井索下系以鉤今汲用之家必有轆轤爲綆設也

水篣圖說

水篣集韻云竹箕也又籠也夫山田利於水源在上間有流泉飛下多經嶝級不無混濁泥沙淤澭畦埂農人乃編竹爲籠或木條爲捲芭承水透澑乃不壊田

欽定授時通考卷三十七﹤子部﹐農家類﹐欽定授時通考﹥

欽定四庫全書

欽定授時通考卷三十八

功作

泰西水法

用江河之水爲器一種

龍尾車記

龍尾車者河濵挈水之器也治田之法旱則挈江河之水入焉潦則挈田間之水出焉治水之法淺涸則挈水而入方舟焉防濬則挈水而出畚鍤焉不有水之器不得水之用三代而上僅有桔橰東漢以來盛資龍骨龍骨之制日灌水田二十畝以四三人之力旱嵗倍焉髙地倍焉駕馬牛則功倍費亦倍焉溪澗長流而用水大澤平曠而用風此不勞人力自轉矣枝節一蓌全車悉敗焉然而南土水田支分櫛比國計民生於焉是賴卽玆器所在不爲無功已獨其人終嵗勤動尙憂衣食至北土旱災赤地千里欲拯斯患宜有進焉今作龍尾車物省而不煩用力少而得水多其大者一器所出若決渠焉累接而上可使在山是不憂髙田築爲堤塍而出之計日可盡是不憂潦嵗與下田去大川數里數十里鑿渠引之無論水稻若諸水生之種可以必濟卽黍稷菽麥木棉蔬菜之屬悉可灌漑是不憂旱濬治之功出水當五分之一今省十九焉是不憂防鑿龍蟠之斗旱熯之年上源枯竭穿渠旁引多用此器下流之水可令復上是不憂漕也蓋水車之屬其費力也以重水車之重也以障水以帆風以運旋本身龍尾者入水不障水出水不帆風其本身無銖兩之重且交纒相發可以力轉二輪遞互連機可以一力轉數輪故用一人之力常得數人之功又向所言風與水能敗龍骨之車也在鶴膝斗板龍尾者無鶴膝無斗板器居水中環轉而已湍水疾風彌增其利故用風水之力而常得人之功若有水之地悉皆用之竊計人力可以半省天災可以半免嵗入可以倍多財計可以倍足方於龍骨之類大略勝之然而千慮之一以當起予可也智士用之曲盡其變不盡方來或者無煩覼縷焉

﹤子部﹐農家類﹐欽定授時通考﹐卷三十八﹥﹤子部﹐農家類﹐欽定授時通考﹐卷三十八﹥

龍尾圖說

龍尾者水象也象水之宛委而上升也龍尾之物有六一曰軸軸者轉之主也水所由以下而爲上也二曰墻墻者以束水也水所由上也三曰圍圍者外體也所以爲固抱也四曰樞樞者所以爲利轉也五曰輪輪者所以受轉也六曰架架者所以制髙下也承樞而轉輪也六物者具斯成器矣或人焉或水焉風馬牛焉巧者運之不可勝用也

一曰軸

圜木爲軸長短無定度視水之淺深斟酌焉而爲之度二十五分其軸之長以其二爲之徑木之圜必中規而上下等以八繩附臬之法八平分其軸之周直繩而施之墨軸之兩端因直繩之兩端而施之墨八繩之交得軸之心也以八平分之一分爲度以度八繩之墨皆平行相等而爲之界以句股求之法兩界斜相望而墨爲之之竟軸而得一螺旋之墨因螺旋之墨而立之墻爲螺墻墻之間而得螺旋之溝爲螺溝螺溝者水道也軸得一墨焉則得一墻焉一溝焉水得一道焉或二之或三之四之以上同於是多則均一則專惟所爲之旣墻而圍之旣建而迆之而轉之水則自螺旋之孔入也水之入於螺旋之孔也水自以爲已下也而不自知其已上也故曰軸者轉之主也水所由以下而爲上也

注曰圜與圓同量水淺深者下文言句四股三五則岸髙九尺者軸之長當一丈五尺也凡作軸皆度岸髙以三五之法凖之二十五分之二者如軸長一丈則徑八寸如本篇第一軸立靣圖己丁長一丈則丁丙之徑八寸也此略言軸欲大耳若徑至三寸以上不嫌長丈八寸以上不嫌長二丈也軸過小則水爲之不升八繩附臬者周禮樹八尺之臬縣八繩下垂皆附於臬今軸身作綫大略似之也八平分者如軸兩端圖甲乙丙丁戊圏爲軸之周所分甲乙乙丙等八分者平分度也軸之兩端臥其軸各作已甲過心綫依法分之卽上下合也次於軸兩端之邊依所分各界兩兩相對各作平行直綫八綫附木皆平直是爲八平分軸之周如立靣圖巳丁庚丙諸綫是也次於丙端各作甲巳丁丙諸綫則得軸兩端之各庚心也以八平分之一爲度者謂以甲乙爲度從庚至辛作庚辛辛壬等短界綫至丙而止八綫皆如之各綫之短界綫皆平行皆相等也墨爲之者從庚向癸以句股法作庚癸斜綫內纒之至子外纒之至醜至寅至卯至辰斜纒軸靣竟軸而止則得一螺旋綫也單綫則爲單墻單溝也若欲爲雙溝者則平分庚丑綫得午從午外上向巳內下向未亦依法作螺旋綫也若作四槽者又平分庚午於壬依法作之欲作三槽六槽九槽者先分軸爲九平分欲作五槽十槽者先分軸爲十平分依法作之

二曰墻

軸之上因各螺旋之繩而立之墻墻之法或編之或累之皆塗之墻之兩端不至於軸之兩端其至也無定度惟所爲之以樞之短長稱之八分其軸長以其一爲墻之髙可滅也不可加也墻其累之也欲堅而無墮也其編之也欲密而平也其塗之也欲坸而無罅也兩墻之間謂之溝溝水道也水行溝中而墻制之使無下行也故曰墻者所以束水也水所由上

注曰編墻之法削竹爲柱依螺旋之綫而立之每立一柱卽與軸靣之八平分長綫爲直角如立柱於本篇一圖之午卽柱爲垂綫與庚丙長綫爲直角也而又與軸兩端之丙丁爲一直綫也若本篇二圖之癸丙是也削柱欲均安柱欲正列柱欲順立柱欲齊旣畢則以繩編之略如織箔之勢繩以麻或紵或菅或布或篾惟所爲之旣畢以瀝靑和蠟或和熟桐油和石灰瓦灰塗之或以生漆和石灰瓦灰塗之凡瀝靑加蠟與桐油取和澤而止石瓦灰相半桐油或漆和之取燥濕得宜而止累墻之法取柔木之皮如桑槿之屬剝取皮裁令廣狹相等以瀝靑和蠟依螺旋之綫層層塗而積之累畢如前法塗之旣畢而兩墻之間成螺旋之溝水從溝行而墻不漏者是墻之善也八分之一者如軸長八尺則墻髙一尺此亦略言髙之所至也一以下任意作之故曰可減不可增一法若欲爲長軸則墻之髙與軸之徑等

三曰圍

墻之外削版而圍之版欲無厚墻之兩端順墻柱之勢穿軸而立四柱焉依墻之髙而束之環圍板之端入於環圍之外以鐵爲環而約之長者中分圍之長以鐵環約之又長者三分其長以兩環約之圍之版其相合也與其合於墻之上也皆合之以塗墻之齊圍之外皆塗之以受雨露也圍其合也欲無罅圍之合於墻也欲無罅有圍故水入螺旋之孔而不絕無罅故水行於螺旋之溝而不泄則水旋而上也故曰圍者外體也所以爲固抱也

注曰圍之板量圍徑之大小與其長酌全體之重輕而制厚薄焉其長竟墻其廣一寸以上視圍徑之小大增損之太廣而合之則角見也其內面稍刳之以就墻之圓外面者圍旣合而削之當墻之盡穿軸爲四柱者所以居環而受圍也如本篇三圖之卯寅辰午等是也環以堅韌之木爲四弧弧各加於環柱之上合之成環焉環之下方或爲溝焉居中以受圍板之端或居外或居內爲刻而受之如爲溝於未此居中也爲刻於申此居外也於酉居內也鐵環之束在兩端者與木環相抵卯午也戍亢也或中分約之者心斗是也若兩中環者則在尾與箕也或不用鐵環以繩約之而塗之齊與劑同合以塗墻之劑者瀝靑和蠟或油灰或漆灰也若塗圍之周者則漆灰爲上油灰次之瀝靑和蠟者恐不耐暑日也爲下而欲速成則用之欲解而時修則用之是者暑日架之則以苫蓋之水入於螺旋之孔者孔在環之內軸之外四柱之中戍亥角亢之間是也𨿽下向必入者以迆故水趨於圍也旣其出則在卯寅辰午之間矣一法墻之兩端以二圓版蓋之開圍板之下端而水入之開上端之圓板而出之其效同焉

四曰樞

軸之兩端鐵爲之樞當心而立之樞之用在圜輪在圍若在軸者皆圜之輪在上樞方其上樞之上輪在下樞方其下樞之下方之者以居輪立樞欲正欲直不正不直者輕重不倫也旣正旣直輕重均轉之如將自轉焉則𨿽大而無重也故曰樞者所以爲利轉也

注曰當心者本篇一圖之庚心也樞之大小長短無定度量全體之輕重制大小焉量輪之所在與地之所宜制短長焉輪所在者有七下方詳之也方則止故可以居輪正者當庚之心直者與軸端圓面爲直角與軸上八平分綫俱爲一直綫也求正尙有軸端諸綫可憑求直稍難焉今立一試法視一圖軸兩端諸分綫以規一抵軸端邊之乙一抵樞之頂心爲度次去乙抵戊量之又去戊抵己量之皆至於樞之頂心者卽樞直也如將自轉者成速之甚也

五曰輪

輪有七置輪有三式七置者當圍之中焉圍之兩端焉軸之兩端焉兩樞焉在圍者夾其圍而設之輻輻之末周之以輞焉輞樹之齒焉在軸與樞者方其處而入之轂轂樹之齒焉凡輪皆以他輪之齒髮之其疾徐之數視輪與他輪之大小焉其齒之多寡焉故輪欲密附而少爲之齒輪附而齒少他輪大而齒多則其出水也必疾矣故曰輪者所以爲受轉也

注曰輪有七置者因地勢也量物力也相大小而制疾徐也在圍之中者本篇四圖之丁是也在圍之兩端者丙與戊是也在軸之兩端者乙與巳是也在兩樞者甲與庚是也若車大而軸長出水之地髙則在丁矣若平地受水而用人力畜力風力者當在甲乙丙矣用水力當在戊巳庚矣夾圍之輻子丑之類是也辛者容圍之空也壬癸輞也寅卯之類齒也方其處者軸與樞當受轂之處也辰入樞之空也戍入軸之空也午轂也酉亦轂也未申亥角之類皆齒也他輪者或人車或馬牛驘車或風車或水車之輪也此諸車之輪者非謂其大臥輪也蓋指接輪焉接輪者農家所謂撥子是也試言人車則有臥軸也臥軸之一端有接輪臥軸之上有拐木也今於甲乙丙任置一輪焉如置在軸之乙輪卽以臥軸之接輪交於乙輪人踐拐木而轉之接輪與乙輪相發也若馬牛驘車及風車則有臥軸也臥軸之兩端皆有接輪今以其一交於乙輪以其一交於彼車之大臥輪駕畜焉颿風焉而轉之接輪與乙輪相發也若水轉之車則有臥軸也臥軸之一端有接輪臥軸之上有立輪立輪之外有受水之箑也今於戊巳庚任置一輪焉如置在軸之巳輪卽以臥輪之接輪交於巳輪水激於箑而臥軸爲之轉接輪與巳輪相發也疾徐之數與他輪相視者如乙巳之輪齒十二人車之接輪齒十二是拐木一轉而得一轉也如樞輪之齒八而人車之接輪齒十六是拐木一轉而得二轉也人車之接輪齒二十四是一轉而得三轉也若樞輪之齒八而駕畜颿風之臥輪齒七十二是一轉而得九轉也故曰輪欲密附密附則齒爲之少他輪欲大大則齒多然而密者過密焉則力爲之不任大者過大焉則遲故曰因地勢量物力相大小而制徐疾焉今圖樞輪之齒八軸輪十二圍輪十六約略作之非定率也趣欲使兩輪之交疏密相等焉長短相入焉相闗相發而不滯則足矣其小者欲無用輪方其樞之末別爲衡衡之一端入於樞焉其一端植之柱焉柱之體圓又爲之掉枝而首爲圓孔焉以掉枝之圓孔入於柱而轉之若大者而欲無用輪則以兩掉枝同加於柱兩人對執而轉之最大者兩掉枝之末各爲持衡四人或六人對持其衡而轉之

六曰架

架者一上一下皆爲砥柱或木焉或石焉或瓴甋焉柱之植欲堅以固也下柱居水中以鐵爲管施之柱首迆而上向以受下樞之末制管髙下量水之勢令得入於螺溝之下孔而止也上者居岸以鐵爲管施之柱首迆而下向以受上樞之末若輪與衡在上樞之末者則中樞而設之頸以鐵爲山口而架樞其上出其樞之末以受輪與衡也制髙下之數以句股爲法而軸心爲之五焉則句四焉股三焉過偃則不髙過髙則不升注曰瓴甋磚也堅者其本體堅固者其立基固也上柱者本篇五圖之甲乙是也下柱者丙丁是也上管以受上樞戊也下管以受下樞巳也句股法者一髙一下如四圖之亢房綫而置之令上樞之末在亢下樞之末在房也三四五者如上樞之末爲亢至下樞之末爲房長一丈如法置之則自下樞之末房依地平作平行綫自上樞之末亢作垂綫而兩綫相遇於氐其亢氐綫必長六尺氐房綫必長八尺也若迆建於岸之側謂無從作垂綫者則以句股法反用之以圍板爲倒別作一尾箕垂綫爲股尾爲直角作尾心橫綫爲倒句若尾箕長一尺五寸偃仰移就之令尾心長二尺卽心箕必二尺五寸而亢房綫必合三四五之句股法也凡圍板長一丈水髙必六尺求多焉不可得相水度地制器者以此計之若水過深岸過髙器不得過長則累接而上之累接之法亦以接輪交而相發也

用井泉之水爲器二種

玉衡車記

玉衡車者井泉挈水之器也旣逺江河必資井飬井汲之法多從綆缶饔飱朝夕未覺其煩所見髙原之處用井灌畦或加轆轤或借桔橰似爲便矣乃俛仰盡日潤不終畝聞三晉最勤汲井灌田旱熯之嵗八口之力晝夜勤動數畝而止他方習惰旣見其難不復問井灌之法嵗旱之苖立視其槁饑成以後非殍則流吁可憫矣今爲此器不施綆缶非借轆轤無事桔橰一人用之可當數人若以灌畦約省夫力五分之四髙地植谷家有一井縱令大旱能救一夫之田數家共井亦可無饑餓流亡之患若資飲食則童防一人足供百家之聚矣且不湏俛仰無煩提挈略加幹運其防若抽故煙火會集之地一井之上尙可活一防民也

﹤子部﹐農家類﹐欽定授時通考﹐卷三十八﹥﹤子部﹐農家類﹐欽定授時通考﹐卷三十八﹥

玉衡圖說

玉衡者以衡挈柱其平如衡一升一降井水上出如趵突焉玉衡之物有七一曰雙筩雙筩者水所由代入也二曰雙提雙提者水所由代升也三曰壺壺者水之總也水所由續而不絕也四曰中筩中筩者壺水所由上也五曰盤盤者中筩之水所由出也六曰衡軸衡軸者所以挈雙提下上之也七曰架架者所以居庶物也七物者備斯成器矣更爲之機輸焉巧者運之不可勝用也

注曰趵突泉水上出也

一曰雙筩

練銅或錫爲雙筩其圜中規而上下等半其筩之長以爲之徑下有底中底而爲之圜孔以其底之半徑爲孔之徑筩之旁齊於底而樹之管管外出而上迆也管之容其圜中規管之下端抒之以合於筩開筩之下端爲防孔融錫而合之於管管之上端亦抒之旣樹之則與筩之邊爲平行三分其底之徑以其一爲管之徑底之圜孔爲之舌以揜之舌者方版方版之旁爲之樞底孔之旁爲之紐樞入於紐如戶焉而開闔之舌之開闔與管之孔無相背也紐居左則管居右舌其合於底也欲密管之孔合於筩之孔欲利而無罅樞紐之動也欲不滯凡水入也必從其底之孔也有舌焉而開闔之開之則入闔之則不出左開則右闔矣是左入而右不出也是恆有一孔焉入而終無出也故曰雙筩者水所由代入也

注曰凡徑皆言圓孔也肉不與焉如本篇一圖甲至乙丙至丁是也半長爲徑者徑三寸則筩長六寸如丁丙廣三寸則甲丁長六寸也半徑爲孔者徑三寸孔徑一寸五分如丁丙三寸則辛壬一寸五分也上迆者斜迆而上如戊至巳丙至庚也抒者斜削之如戊至丙巳至庚是也防長圓也欲與戊丙之孔合也融錫合之小釬也管之上邊與筩邊平行將以合於壺之下孔也巳庚是也三分之一者底徑三寸則管徑一寸未至申之度也方板者丑寅卯午是也樞者卯辰午是也紐者癸子是也舌如槖籥之舌以樞合紐令丑卯之板恆加於辛壬孔之上向內而開闔之也

二曰雙提

旋堅木以爲砧其圜中規而上下等曷知其中規而上下等也砧之大入於雙筩也欲其密切而無滯也展轉之上下之猶是也斯之謂中規而上下等當砧之心而立之柱三分其砧之徑以其一爲柱之徑柱之短長無定度以水之深也井之髙也斟酌焉而爲之度柱之上端爲之方枘而入於衡凡水之入也入於雙筩之孔也孔有舌焉砧升則舌開而水爲之入砧降則舌合而水爲之不出水之入而不出者舌也舌之開闔者砧也砧之上下者柱也舌闔矣水不出矣砧又下焉水將安之則由筩之管而升於壺左右相禪也故曰雙提者水所由代升也

注曰砧形如截蔗本篇一圖酉戌亥角是也其髙不言度者趣其入於筩也不轉側動搖而已矣若爲鼎足之柱以固之卽無厚可也三分之一者砧徑三寸則柱徑一寸如酉角三寸則亢氐一寸也凡雙筩入井近下則水濁近上則水竭故柱之短長宜量水深與井髙也枘筍也當房心之上刻而方之爲尾箕是也

三曰壺

鏈銅以爲壺壺之容半加於雙筩之容其形防圜腹廣而上下弇之弇之度視廣之度殺其十之二當其弇而設之蓋壺之底爲防圜之長徑設二孔焉皆在其徑孔之防圜其大小也與管之上端等融錫而合之壺之兩孔各爲之舌而揜之舌之制如筩中之舌也壺之內當兩孔之中而設之紐兩舌之樞悉系焉而開闔之左右相禪也當蓋之中爲圜孔焉而合於中筩蓋之合於壺也欲其無罅也旣成以鐵爲雙環而交纒束之當其合而錮之錫以備繕治也夫水之入於管也左右禪也而終無出也水從管入者以提柱之逼之也則上衝而壺之舌爲之開以入於壺水勢盡而彼舌開則此闔矣是代入於壺也而終無出也其代入也壺爲之恆滿而上溢其終無出也而有筩之容以俟其底之入也故曰壺者水之總也水所由續而不絕也

注曰半加容者如之又加半焉如雙筩共容四升則壺容六升也弇斂也腹廣而上下弇如本篇二圖甲乙丙丁形是也蓋者戊巳庚辛也防圓之長徑底圖之乙丙是也二孔者未申也酉戍也皆在其徑者二孔之心在乙丙綫之上也二孔防圓者如酉戍短幹亥長以合於一圖之未申巳庚也二舌者寅卯也辰午也紐者子丑也以樞合紐令寅卯之板恆加於未申孔之上向丙而開闔之也辰午加於酉戌亦如之左右相禪也蓋之圓孔庚辛是也蓋合於壺者巳戊加於甲丁也雙環纒束者本篇三圖之角亢氐房是也旣錮之又束之者水力大而易渫也

四曰中筩

鏈銅或錫以爲中筩中筩之徑與長筩旁管之徑等中筩之下端爲敞口以闗於蓋上之孔融錫而合之其長無定度量水之出於井也斟酌焉而爲之度或銅錫之中筩裁數寸其上以竹木焉續之竹木之筩之徑必與下筩之徑等其上出之徑寧縮也無贏也水之入於壺也代入也而終無出也則無所復之也必由中筩而上故曰中筩者壺水所由上也

注曰中筩者本篇三圖之坎艮庚辛是也上出之徑必縮於下合之徑者所以爲出水之勢也

五曰盤

鏈銅或錫以爲盤中盤之底而爲之孔以當中筩之上端融錫而合之盤底之旁爲之孔而植之管管外出而下迆也盤之容與壺之容等管之徑與中筩之徑等管之長無定度其下迆也及於索水之處也中筩之水其上溢也盤畜之管泄之故曰盤者中筩之水所由出也注曰本篇四圖之甲乙丙丁盤也丙丁爲孔以合於中筩之上端上端者三圖之坎艮也底旁之孔者戊巳也下迆者巳庚也

六曰衡軸

直水爲衡衡之長無過井之徑雙提之柱其相去也視雙筩雙提之上枘入於衡之兩端其相去也視雙提直水爲軸軸長於衡而無定度圜其尾去首二尺而圜其頸當頸尾之中而設之鑿當衡之中而設之枘衡衡也軸縱也鑿枘而合之欲其固也軸展側焉衡低昻焉提上下焉左右相禪也故曰衡軸者所以挈雙提上下之也

注曰衡之長本篇四圖之壬辛是也枘入於衡者子丑是也軸之長卯午是也卯尾午首辰頸也衡軸鑿枘之合寅是也鑿孔也衡橫軸縱卯辰子丑之交加也

七曰架

井之兩旁爲之柱或石焉或瓴甋焉或木焉柱之上端爲山口山口者容軸之圜也以利轉也軸之首設之小衡與衡平行也長二尺或三尺小衡之兩端設二木而三合之如句股以小衡爲句股之交立之柄持其柄而搖之以轉軸也水之中穿井之脇而設之梁橫亙焉梁之上爲二陷以居雙筩之底欲其固也中其陷而設之孔稍大於雙筩之底孔水所從以入也梁居水中其木必楡楡之爲木也無味水不受之變梁在其下而柱在其上車所由孔安而利用也故曰架者所以居庻物也

注曰本篇四圖之卯亥也辰幹也柱也當辰卯爲山口者所以容軸之圓也小衡者申未也三合者未申酉爲三角形也酉戌柄也立之柄者立柄於酉戍酉未爲直角也坎艮梁也角亢氐房陷也心尾陷中孔也

若欲爲專筩之車則爲專筩專柱而入之中筩如恆升之法而架之而升降之其得水也當玉衡之半井狹則爲之

注曰專一也架法見恆升篇

恆升車記

恆升車者井泉挈水之器也其用與玉衡相似而更速焉更易焉以之灌畦治田致爲利益矣若爲之復井井之底爲竇而通之以大井瀦水以小井爲筩而出之則無用筩也若江河泉澗索水之處過髙龍尾之力有不能至則用是車焉挈水以升架槽而灌之或迆而建之以當龍尾

﹤子部﹐農家類﹐欽定授時通考﹐卷三十八﹥

恆升圖說

恆升者從下入而不出也從上出而不息也恆升之物有四一曰筩筩者水所由入也所以束水而上也二曰提柱提柱者水所由恆升也三曰衡軸衡軸者所以挈提柱上下之也四曰架架者所以居庶物也四物者備斯成器矣更爲之機輪焉巧者運之不可勝用也一曰筩

刳木以爲筩筩之長無定度下端所至居水之中已上則易竭已下則易濁上端所至出井之上度及於索水之處而止筩之徑無定度因井之大小索水之多寡斟酌焉而爲之度筩之容任圜與方其圜中規其方中矩而上下等筩之周以鐵環約之環無定數視筩短長斟酌焉而爲之數筩之下端爲之底欲其密而無漏也中底而爲之孔孔之方圜反其筩若圜筩而方孔七分底之徑以其四爲孔之徑若方筩而圜孔七分底之徑以其五爲孔之徑孔之上象孔之方圜爲之舌而掩之如玉衡之雙筩掩之欲其密而無漏也開闔之欲其無滯也筩之上端爲之管管外出而下迆也本廣而末狹也水從孔出焉旣入而提柱之勢能以舌掩之旣掩而提之提之則從管而出也故曰筩者水所由入也所以束水而上也

注曰玉衡之雙筩與中筩爲二此則合之筩入於井量井淺深筩長短而置之近上趨恆得水而止近下趨無受濁而止與玉衡同也圓筩用竹尢簡用木則方筩爲易焉如本篇一圖甲乙丙丁圓筩也丙丁其底也戊巳底方孔也庚辛壬癸方筩也壬癸其底也子丑底圜孔也寅方舌也酉圜舌也甲卯辛卯管也辰午未申之屬環也環之多寡疏密趨不漏而止余見玉衡篇

二曰提柱

鏈銅以爲砧圜者中規方者中矩砧之大入於筩也欲其密切而無滯也展轉之上下之猶是也當砧之心而設之孔孔之方圜方之徑皆與筩底之孔等孔之上爲之舌以掩之舌之制如筩底之舌也直木以爲柱柱有二式一用長一用短用長者爲實取之柱用短者爲虛取之柱實取之柱其砧入於水而升降焉其長之度下及於筩之底上出於筩之口其出於筩之口無定度趨及於衡而止虛取之柱無用長入筩數尺而止升降於無水之處以气取之欲挈之先注水於砧之上髙數寸以閉其罅而噏之凡井淺者實取焉井深者虛取焉五分其筩之徑以其一爲柱之徑砧之合於柱也鏈銅或鐵爲四足隅立於方砧之四維方孔之四旁而皆上聚之聚之度趨不害於舌之開闔而止以其聚合於柱之下端合之欲其固也砧之厚以其枝於隅足也可無厚旣合而入於筩砧降而底之舌爲之掩砧升則開之開之則水入掩之則水不出一升一降是水恆入而不出也旣入之水而砧降焉則無復之也則上衝於舌而入於砧之孔砧升而砧之舌爲之掩一升一降是水恆入而不出也兩入而不出則溢於筩而出常如是虛者實者同於是故曰提柱者水所由恆升也

注曰玉衡之提柱與壺之孔之舌爲二此則合之又玉衡之水皆實取此有虛取之法焉气法也凡砧之入於筩求密切而無滯也求密切之法成砧而入之能無漏者國工也不能無漏者稍弱其砧之徑以氊之屬皮革之屬附於砧之四周焉附之法若砧厚者稍剡其周之上下如鼓木當其剡而刻爲陷環旣附而堅束之砧薄者則爲兩重之砧夾其氊或革以隅足貫之而之柱如本篇二圖之甲乙是也四足者丙丁戊酉也砧者己庚辛壬也砧之孔癸子也其舌丑寅也砧可無厚無厚則輕余見玉衡篇

三曰衡

直木以爲衡衡之長無定度量筩之大小水之淺深多寡焉長則輕衡之兩端皆綴之石以爲重其兩重等五分其衡二在前三在後而設之鑿直木以爲軸軸之長無定度圜其兩端中分其長而設之枘衡衡也軸縱也鑿枘而合之欲其固也軸之兩端各爲山口之木而架之中分其衡之前而綴之提柱綴之欲其密切而利轉也抑其後重而提柱爲之升其後重則前重降而提柱隨之也提柱之降也實取者挹水而升於砧也其升也則下入於筩而上出於筩也虛取者降而得气焉气盡而水繼之故曰衡者所以挈提柱之上下也

注曰气盡而水繼之者天地之間悉無空際气水二行之交無間也是謂气法是謂水理凡用水之術率此一語爲之本領焉本篇三圖之甲乙衡也丙丁兩石重也戊巳衡也子衡軸之交也庚辛壬癸山口之木也寅提柱也綴之於丑卯辰筩上端也午管也余見玉衡篇

四曰架

木爲井幹以持筩持之欲其固也筩之下端爲盤以承之盤與筩合之欲其固也中盤而爲之孔孔之徑稍彊於筩底之孔之徑盤之下爲鼎足而置之井底

注曰本篇四圖之卯未辰午井幹也加於地平之上申戍酉亥之間爲正方之空夾筩而特之丁戊井靣地平也己庚井底也辛壬癸盤也辛子壬丑癸寅盤足也

若欲爲雙升之車則雙筩焉如玉衡之法而架之而升降之此升則彼降用力一而得水二也是倍利於恆升也尢宜於江河

注曰力一水二者一升一降各得水一焉無虛用力也恆升者一升一降而得水一也架法見玉衡篇

鶴飲圖說

鶴飲者爲長槽或竹或木其長無度以水深淺爲度尾殺於首三之一首施戽朴屬爲良戽之容則以觳【一斗二升】戽臀【下靣覆處】施木刀如棹末之制俾與水無忤中其槽設兩耳函軸廼於岸側菑【樹立也】兩楹【柱也】髙地僅尺俾母杌楹之顚對設以軹【小穿也】貫軸其中惟治昻其尾入之戽也水滿則首一昻而流之奔於槽外也其孰禦視桔橰之功挈無虛而防也

虹吸圖說

虹吸刳木爲筒筒之容或方或圜圜徑寸方徑不及寸者分之二毋薜毋暴毋齘筒之長無定度竑井及泉以爲度筒之下端橫曲尺有二寸而爲之口口迆而上髙數寸口之容弱於腹之容惟阞口之內有舌開闔戚速而無倚於圍筒之上端出井及尋橫曲二尺有奇廼垂垂四尺奇迆而下長及常而爲之管管視筒之腹惟惌筒之曲若審惟朴屬爲良筒之圍內以寸緄縢之敜以油灰之齊腛塗其郤母俾鍼芒之或耗筒兩端有檠相以施約無甐無杌而止管入以籥惟嚴假韝鼓之度水沖於管遄捎其籥則霤吐爲趵突也以終古

薜破裂也暴墳起不堅致也齘切齒怒亦偪窄之意竑量也阞謂三分之一八尺曰尋倍尋曰常惌小孔也審兩木交湊處朴屬附著堅固也緄繩也縢約束也敜塞也齊與劑同腛厚也甐壊杌動也遄速也捎除去也泉水之上出者曰趵突

欽定授時通考卷三十八

欽定四庫全書

欽定授時通考卷三十九

功作

收獲

詩豳風八月其獲

傳禾可獲也

十月獲稻

本艸注粳糯通名爲稻糯溫十月熟

黍稷重穋禾麻菽麥嗟我農夫我稼旣同

傳後熟曰重先熟曰穋箋旣同言已聚也

詩小雅旣方旣皁旣堅旣好不稂不莠

傳實未堅曰皁稂童粱也莠似苗也箋方房也謂孚甲始生而未合時也盡生房矣盡成實矣盡堅熟矣盡齊好矣而無稂莠擇種之善民力之専時气之和所致疏眾谷旣秀穗上已有孚甲盡生房矣稍復結粒盡成實矣粒又稍成盡堅熟矣並無死傷盡齊好矣不有童粱之稂不有似苗之莠是五穀大成也

又彼有不獲穉此有不斂穧彼有遺秉此有滯穗伊寡婦之利

傳秉把也箋成王之時百谷旣多種同齊熟收刈促遽力皆不足而有不獲不斂遺秉滯穗聴矜寡取之以爲利正義穧者禾之鋪而未束者秉刈禾之把也

大雅實發實秀實堅實好實穎實栗

傳發盡發也不榮而實曰秀穎垂穎也栗其實栗栗然疏苗至秋分禾又出穗實盡發於管實生粒皆秀更復少時其粒實皆堅成實又齊好實穗重而垂穎實成就而栗栗然收入多焉

恆之秬秠是獲是畝恆之穈芑是任是負

箋種之成熟則獲而畝計之抱負以歸

周頌奄觀銍艾

傳銍獲也

禮記月令孟夏之月農乃登麥天子乃以彘嘗麥仲夏之月農乃登黍天子乃以雛嘗黍孟秋之月農乃登谷天子嘗新命百官始收斂仲秋之月乃以犬嘗麻【麻始熟也】命有司趣民收斂季秋之月農事備收天子乃以犬嘗稻【稻始熟也】

內則黍稷稻粱白黍黃粱稰穛

注孰獲曰稰生獲曰穛集韻稰禾子落貌說文穛早取禾也

呂氏春秋不舉銍艾大饑乃來野有寢禾或談或歌旦則有昏喪粟甚多

博雅稈防稭槀也黍穰謂之防稻穰謂之稈稷穰謂之防

小爾雅槁謂之稈稈謂之芻生曰谷謂之粒禾穗謂之穎截穎謂之銍拔心曰揠拔根曰擢把謂之秉秉四曰筥筥十曰

農桑通訣孔氏書傳曰種曰稼斂曰穡種斂者嵗事之終始也食貨志云收獲如寇盜之至蓋謂收之欲速也記曰種而不耨耨而不獲譏其不能圖功收終也是知收獲者農事之終爲農者可不趨時致力以成其終而自廢前功乎大抵北方禾黍其收頗晚而稻熟或宜早南方稻秫其收多遲而陸禾亦宜早通變之道宜審行之今按古今書傳所載南北習俗所宜具述而備論之庶不失早晚先後之節也

各種收獲法

稻

齊民要術稻將熟去水霜降獲之【早刈米靑而不堅晚刈零落而損收】農桑通訣南方水地多種稻秫早禾則宜早收六月七月則收早禾其餘則至八月九月詩云十月獲稻齊民要術云稻至霜降獲之此皆言晚禾大稻也故稻有早晚大小之別然江南地下多雨上霖下潦劖刈之際則必假之喬扡多則置之笐架待晴幹曝之可無耗損之失

天工開物凡秧旣分栽後早者七十日卽收獲最遲者歷夏及冬二百日方收獲其冬季播種仲夏卽收者則廣南之稻地無霜雪故也

粱秫

齊民要術粱秫收刈欲晚【性不零落早刈損實】

農桑通訣粱與粟同熟收割之法一同

又薥秫熟時收刈成束攢而立之

黍

齊民要術刈穄欲早刈黍欲晚【穄晚多零落黍早米不成】皆卽濕踐之穄踐訖卽蒸而裛之【不蒸者難舂米碎蒸則易舂米堅香气經夏不歇】黍宜曬之令燥【濕聚則郁】凡黍黏者收薄穄味美者亦收薄難舂

稷

尙書考靈曜稷秋虛昏中以收斂

大戴禮夏小正八月粟零零也者降也零而後取之也齊民要術熟速刈幹速積刈早則鎌傷刈晚則穗折遇風則收減濕積則槁爛積晚則耗損連雨則生耳農桑通訣凡北方種粟秋熟當速刈之南方收粟用粟鑑摘穗北方收粟用鎌並槁取之田家刈畢稇而束之以十束積而爲然後車載上塲爲大積積之視農功稍隙解束以旋旋鑱穗撻之

羣芳譜刈稷欲早八九月熟便刈遇風卽落

麥

禮記月令孟夏之月麥秋至

孟子今夫麰麥播種而耰之其地同樹之時又同至於日至之時皆熟矣

齊民要術靑稞麥與大麥同時熟

農桑通訣農家所種宿麥早熟最宜早收故韓氏直說曰五六月麥熟帶靑收一半合熟收一半若齊熟恐被急風暴雨所摧必至拋費每日至晚卽便載麥上塲堆積用苫密覆以防雨作如搬載不及卽於地內苫積天晴乘夜載上塲卽攤一二車薄則易幹碾過一徧翻過又碾一徧起稭下塲揚子收起𨿽未淨直待所收麥都碾盡然後將未淨稭稈再碾如此可一日一塲比至麥收盡已碾訖三之二矣大抵農家忙並無有似蠶麥古語云收麥如救火【梅天雨更多故】若少遲慢一值陰雨卽爲災傷遷延過時秋苗亦誤鋤治今北方多用麥釤麥綽釤麥覆於腰後籠內籠滿則載而積於塲一日可收十餘畝較之南方以鎌刈者其速十倍

豆

泛勝之書獲豆之法莢黑而莖蒼輒收無疑其實將落反失之故曰豆熟於場於場獲豆則靑莢在上黑莢在下

齊民要術大豆收刈欲晚【此不零落刈早損實】九月中近地葉有黃落者速刈之葉少不黃必浥郁刈不速逢風則葉落盡遇雨澤爛不成

又小豆葉落盡則刈之【葉末盡者難治而易濕也】豆莢三靑兩黃拔而倒竪籠從之生者均熟不畏嚴霜從本至末全無秕減乃勝刈者

農桑通訣豌豆三四月熟蠶豆蠶時熟

天工開物菉豆種有二一曰摘緑莢先老者先摘人逐日而取之一曰拔緑則至期老足竟畝拔取也

脂麻

齊民要術胡麻刈束欲小【束大則難燥打手復不勝】以五六爲一叢斜倚之【不爾則風吹倒損收也】口開乘車詣田斗藪【倒竪以小杖微打之】還叢之三日一打四五徧乃盡耳【若乘濕橫積蒸熱速幹𨿽曰郁裛無風吹虧損之慮浥者不中爲穀子然於油無損也】

蕎麥

齊民要術蕎麥下兩重子黑上一重子白皆是白汁滿似如濃卽須收刈之但對稍相答鋪之其白者日漸黑如此乃爲得所若待上頭總黑半已下黑子盡總落矣農桑輯要蕎麥待霜降收恐其子粒焦落乃用推鐮獲之

﹤子部﹐農家類﹐欽定授時通考﹐卷三十九﹥﹤子部﹐農家類﹐欽定授時通考﹐卷三十九﹥﹤子部﹐農家類﹐欽定授時通考﹐卷三十九﹥

收獲具各圖說

銍艾

鐮

粟鋻

防

麥釤

據刀

推鐮

禾鉤

禾擔

搭爪

杈

笐

喬扞

摜稻簟

麥綽

麥籠

抄竿

拖耙

積苫

連耞

銍艾圖說

銍獲禾穗刃也書禹貢曰二百里納銍小爾雅云截穎謂之銍截穎卽獲也據陸詩釋文云銍獲禾短鐮也纂文曰江湖之間以銍爲刈說文云此則銍器斷禾聲也故曰銍

艾獲器今之刨鐮也方言曰刈釋音乂韻作艾芟艸亦作刈賈策若艾艸菅注艾讀曰刈古艾從艸今刈從刀宜通用

鐮圖說

鐮艾禾曲刀也釋名曰鐮廉也薄甚所刈甚廉考工記又作鎌風俗通曰鐮刀自揆積芻蕘之效然鐮之制不一有佩鐮有兩刃鐮有袴鐮有鉤鐮有鐮柌之鐮皆古今通用芟器也

粟鋻圖說

粟鋻截禾穎刃也集韻云鋻剛也其刃長寸餘上帶圓銎穿之食指刃向手內農人收獲之際用摘禾穗與銍鐮制不同而名亦異然其用則一此特加便捷耳

防圖說

防似刀而上彎如鐮而下直其背指厚刃長尺許柄盈二握江淮之間恆用之方言云自闗而西謂之鉤江南謂之鍥鍥防集韻通用又謂之彎刀以刈艸禾或斫柴篠以代鐮斧一物兼用農家便之

麥釤圖說

麥釤艾麥刃也集韻曰釤長鐮也狀如鐮長而頗直比防薄而稍輕所用斫而劖之故曰釤用如防也亦曰防其刃務在剛上下嵌系綽柄之首以芟麥也比之刈獲功過累倍

捃刀圖說

捃刀集韻云捃拾也俗謂拾麥刀刃長可五寸濶近二寸上下竅繩穿之系於指腕隨手芟取其便也麥禾旣熟或收刈不時莖穗狼籍不能淨盡單貧之人得以收其遺滯蓋捃拾之間用此器也

推鐮圖說

推鐮斂禾刃也如蕎麥熟時子易焦落故制此具便於收斂形如偃月用木柄長可七尺首如兩股短叉架以橫木約二尺許兩端各穿小輪圓轉中嵌鐮刀前向仍左右加以斜杖謂之蛾眉杖以聚所劖之物凡用則執柄就地推去禾莖旣斷上以蛾眉杖約之乃回手左擁成以離舊地另作一行子旣不損又速於刀刃數倍此推鐮體用之效也

禾鉤圖說

禾鉤斂禾具也用禾鉤長可二尺嘗見壠畝及荒蕪之地農人將芟倒禾或艸用此匝地約之成稇則易於就束比之手槤甚速便也

禾擔圖說

禾擔負禾具也其長五尺五寸剡匾木爲之者謂之輭擔斫圓木爲之者謂之楤擔匾者宜負器與物圓者宜負薪與禾釋名曰擔任也力所勝任也凡山路崄或水陸相半舟車莫及之處如有所負非擔不可

搭爪圖說

搭爪上用鐵鉤帶榜中受木柄通長尺許狀如彎爪用如爪之搭物故曰搭爪以檈艸禾之束或積或擲日以萬數速於手挈可謂智勝力也

杈圖說

扠箝禾具也揉木爲之通長五尺上作二股長可二尺上一股微短皆形如彎角以取禾也又有以木爲幹以鐵爲首二其股者利如戈防惟用叉取禾束謂之鐵禾杈

笐

笐架也集韻作竹竿也或省作笐今湖湘間收禾並用笐架懸之以竹木構如屋狀若麥若稻等稼獲而【音繭】之悉倒其穗控於其上久雨之際比於積垜不致郁浥江南上雨下水用此甚宜北方或遇霖潦亦可做此庶得種糧勝於全廢今特載之冀南北通用

喬扡圖說

喬扡掛禾具也凡稻皆下地沮濕或遇雨潦不無渰浸其收獲之際𨿽有禾不能臥置乃取細竹長短相等量水淺深每以三莖爲數近上用篾縛之叉於田中上控禾把又有用長竹橫作連脊掛禾尢多凡禾多則用笐架禾少則用喬扡𨿽大小有差然其用相類故並次之

摜稻簟圖說

摜稻簟摜抖擻也簟承所遺稻也農家禾有早晚次第收獲卽欲隨手得糧故用廣簟展布置木物或石於上各舉稻把摜之子粒隨落積於簟上非惟免污泥沙抑且不致耗失又可曬穀物或捲作誠爲多便南方農種之家率皆置此【徐光啟曰不如摜牀爲便今農家所用棧條卽簟也】

麥綽圖說

麥綽抄麥器也篾竹編之一如箕形稍深且大旁有木柄長可三尺上置釤刀下橫短拐以右手執之復於釤旁以繩牽短軸左手握而掣之以兩手齊運芟麥入綽覆之籠也嘗見北地芟取蕎麥亦用此具但中加密耳

麥籠圖說

麥籠盛芟麥器也判竹編之底平口綽廣可六尺深可二尺載以木座座帶四碢用轉而行芟麥者腰系鉤防牽之且行且曳就借使刀前向綽麥乃覆籠內籠滿則舁之積處往返不已一籠日可收麥數畝又謂之腰籠

抄竿圖說

抄竿扶麥竹也長可及丈麥已熟時忽爲風雨所倒不能芟取別用一人執竿抄起臥穗竿舉則釤隨防之殊無損失必兩習熟者能用不然則有矛盾之差矣

拖杷圗說

拖杷耬麥長杷也首列二十餘齒短木柄以批契維腰曵之嘗見麥野爲風雨所損莖穗交亂不能淨防故制此具腰後縦橫耬之仍手握柄鐮芟其遺余所得稭穗隨擁積之有一杷畢功得麥十餘斛

積苫圗說

積苫芟麥旣積編艸覆之也農桑輯要云苫須扵農隙時備下以防雨作農桑直說云作苫用谷艸黃野艸皆可但紐作腰緊一頭畱稍者爲苫凡露積須苫繳蓋不爲雨所敗也嘗見農家有以麻經或艸索織之又可速就

連耞圖說

連耞擊禾器國語曰權節其用耒耜耞芟廣雅曰拂謂之架說文曰拂架也拂擊禾連架釋名曰架加也加杖於柄頭以撾穗而出谷也其制用木條數莖以生革編之長可三尺濶可四寸又有以獨挺爲之者皆於長木柄頭造爲擐軸舉而轉之以撲禾也

欽定授時通考卷三十九﹤子部﹐農家類﹐欽定授時通考﹥

欽定四庫全書

欽定授時通考卷四十

功作

攻治

詩風九月築場圃十月納禾稼

疏場圃同地自物生之時耕治以種菜茹至物盡成熟堅築以爲場納內也治於場而內之囷倉也

又十月滌場

疏在場之功畢故滌埽其場

大雅或舂或揄或簸或蹂

傳揄抒臼也或簸糠者或蹂黍者箋舂而抒出之簸之又潤濕之將復舂之趣於鑿也疏孔穎達曰抒臼謂抒米以出臼也出臼則簸之故或有簸糠者或蹂黍者謂蹂踐其黍然後舂之

周禮地官舂人奄二人女舂抌二人奚五人

注女舂抌女奴能舂與抌者抌抒臼也

春秋運斗樞粟五變以陽化生而爲苗秀爲禾三變而粲謂之粟四變八臼米出甲五變而蒸飯可飡

鄭氏詩箋疏麤也謂糲米也米之率糲十粺九鑿八侍禦七

疏正義曰言米之率其術在九章粟米之法云粟率五十糲米三十粺二十七鑿二十四禦二十一言粟五升爲糲米三升以下則米漸細故數益少四種之米皆以三約之得此數也

通鑑前編外紀黃帝作杵臼而谷粟始鑿

新論桓譚曰宓犧之制杵臼萬民以濟及後人加功因延力借身重以踐碓而利十倍杵舂又復設機闗用驢騾馬牛及役水而舂其利且百倍

方言凡以火幹五穀之類出自山東齊楚以往曰熬隴冀以往曰秦晉之間曰焣

說文米谷實也麪麥末也

齊民要術凡谷成熟有早晚苗稈有髙下收實有多少質性有彊弱米味有美惡粒實有息耗【早熟者苗短而收多晚熟者苗長而收少彊苗者短黃谷之屬是也弱苗者長靑白黒者是也收少者美而耗收多者惡而息】

事物原始世本曰公輸般作磨磑之始編竹附泥破穀出米曰磑鑿石上下合研米麥爲粉曰磨二物皆始於周

菽園雜記吳中民家計一嵗食米若干石至冬月舂白蓄之名冬舂米常疑開春農務將興不暇爲此及冬預爲之聞之老農云不特爲此春气動則米芽浮起米粒亦不堅此時舂者多碎而爲粞折耗頗多冬月米堅折耗少故及冬舂之

書蕉舂米一石得四斗曰精得三斗曰鑿得二斗曰粹嶺表錄異記舂堂者以渾木刳爲槽一槽兩邊排十杵男女間立以舂稻粱敲磕槽舷皆有徧拍

閩部疏閩中水碓最多然多以木櫃運輪不駛急溪中壅激爲之則佳

防稽志山家借水力以舂有三制平流則以輪鼓水而轉峻流則以水注輪而轉又有木杓碓碓榦之末刳爲杓以注水水滿則傾而碓舂之唐白居易詩云碓無人水自舂是也

篷櫳夜話歙人工制腐磨皆紫石細稜菽受磨絕膩滑無滓有自然之甘

本艸綱目李時珍曰糠諸粟谷之殻也其近米之細者爲米粃味極甜儉年人多和劑蒸煮以救饑云

各種攻治法

稻

齊民要術藏稻必須用簟久居者如劁麥法舂稻必須冬時積日燥曝一夜置霜露中卽舂【若冬舂不幹卽米靑赤脈起不經霜不燥曝則米碎矣】秫稻法一切同

天工開物攻稻篇凡稻刈獲之後離槁取粒束槁於手而擊取者半聚槁於場而曳牛滚石以取者半凡束手而擊者受擊之物或用木桶或用石板收獲之時雨多霽少田稻交濕不可登場者以木桶就田擊取晴霽稻幹則用石板甚便也凡服牛曳牛滚壓場中視人手擊取者力省三倍但作種之谷恐磨去殻尖減削生機故南方多種之家場禾多借牛力而來年作種者則寧向石板擊取也凡稻最佳者九穰一秕倘風雨不時耘耔失節則六穰四秕者容有之凡去秕南方盡用風車扇去北方稻少用颺法卽以颺麥黍者颺稻蓋不若風車之便也凡稻去殻用礱去膜用舂用碾然水碓主舂則兼並礱功燥幹之谷入碾亦省礱也凡礱有二種一用木爲之截木尺許斲合成大磨形兩扇皆鑿縱斜齒下合植筍穿貫上合空中受谷木礱攻米二千餘石其身乃盡凡木礱谷不甚燥者入礱亦不碎故入貢軍國漕儲千萬皆出此中也一土礱析竹匡圍成圏實潔淨黃土於內上下兩面各篏竹齒上合蒭空受谷其量倍於木礱谷稍滋濕者入其中卽碎斷土礱攻米二百石其身乃朽凡木礱必用健夫土礱卽孱婦弱子可勝其任庶民饔飱皆出此中也凡旣礱則風扇以去糠秕傾入篩中團轉谷未剖破者浮出篩面重復入礱凡篩大者圍五尺小者半之大者其中心偃隆而起健夫利用小者髙二寸其中平窪婦人所需也凡稻米旣篩之後入臼而舂臼亦兩種八口以上之家堀地藏石臼其上臼量大者容五斗小者半之橫木穿插碓頭足踏其末而舂之不及則粗太過則粉精糧從此出焉晨炊無多者斷木爲手杵其臼或木或石以受舂也旣舂以後皮膜成粉名曰細糠以供犬豕之豢荒歉之嵗人亦可食也細糠隨風扇播揚分去則膜塵淨盡而粹精見矣凡水碓山國之人居河濱者之所爲也攻稻之法省人力十倍人樂爲之引水成功卽筒車灌田同一制度也設臼多寡不一值流水少而地窄者或兩三臼流水洪而地室寛者卽並列十臼無憂也江南信郡水碓之法巧絕蓋水碓所愁者埋臼之地卑則洪潦爲患髙則承流不及信郡造法卽以一舟爲地撅椿維之築土舟中防臼於其上中流微堰石梁而碓已造成不煩椓木壅坡之力也又有一舉而三用者激水轉輪頭一節轉磨成麪二節運碓成米三節運水灌於稻田此心計無遺者之所爲也凡河濱水碓之國有老死不見礱者去糠去膜皆以臼相終始惟風篩之法則無不同也凡磑砌石爲之承借轉輪皆用石牛犢馬駒惟人所使蓋一牛之力日可得五人但入其中者必極燥之谷稍潤則碎斷也

粱秫

羣芳譜蜀秫黏者可作餌不黏者可作糕煮粥可濟饑莖可織箔編席夾籬供防稍可作筅帚有利於民最博

黍稷

天工開物凡攻治小米颺得其實舂得其精磨得其碎風颺車扇而外簸法生焉其法篾織爲圓盤鋪米其中擠勻揚播輕者居前簸棄地下重者在後嘉實存焉凡小米舂磨揚播制器詳見稻麥

羣芳譜黍刈後乘濕卽打則稃易脫遲則稃著粒上難脫黍米性黏可作餳可蒸煮爲糕糜稷有薄殻粒米稍大可作飯

麥

齊民要術大小麥立秋前治訖立秋後則虫生蒿艾簟盛之良多種久居供食者宜作劁麥倒刈薄布順風放火火旣著卽以掃帚撲滅仍打之如此者夏虫不生然惟中作麥飯與麪用耳

又瞿麥渾蒸曝漧舂去皮米全不碎炊作飱甚滑細磨下絹簁作餅亦滑美

又靑稞麥治打時少難惟伏日用碌碡碾磨總盡無麩羣芳譜小麥實居殻中芒生殻上性有南北之異北地麥晝花薄皮多麪食之宜人南方麥夜花食之難消地气使然也大麥芒長殻與粒相黏未易脫小麥磨麪大麥堪碾米作粥飯煮粥甚滑磨麪作醬甚甘

天工開物小麥收獲時束槁擊取如擊稻法其去秕法北土用颺蓋風扇流傳未徧率土也凡颺不在宇下必待風至而後爲之風不至雨不收皆不可爲也凡小麥旣颺之後以水淘洗塵垢淨盡又復曬漧然後入磨磨大小無定形大者用肥健力牛曳轉其牛曳磨時用桐殻掩眸不然則暈其腹系桶以盛遺不然則穢也次者用驢磨斤兩稍輕又次小磨則止用人力推挨者凡牛力一日攻麥二石驢半之人則彊者攻三斗弱者半之若水磨之法其詳已載攻稻水碓中制度相同其便利又三倍於牛犢也凡牛馬與水磨皆懸袋磨上上寛下窄貯麥數鬥於中陷入磨眼人力所挨則不必也又凡麥經磨之後幾番入羅勤者不厭重復羅匡之底用絲織羅地絹爲之湖絲所織者羅麪千石不換若他方黃絲所爲經百石而已朽也

又凡麪旣成後寒天可經三月春夏不出二十日則郁壊爲食適口貴及時也

豆

天工開物凡豆菽刈獲少者用耞多而省力者仍鋪場烈日曬漧牛曳石趕而壓落之凡打豆耞竹木竿爲柄其端錐圓眼拴木一條長三尺許鋪豆於場執柄而擊之凡豆擊之後用風扇颺去莢葉篩以繼之嘉實灑然入廩矣是故舂磨不及麻磑碓不及菽也

羣芳譜黑豆堪食用作豉及餵牲畜黃豆稍肥可食可醬可豉可油可腐腐之滓可餵豬荒年人亦可充饑油之滓可糞地萁可然火葉名藿嫩時可爲茹緣豆可作粥飯煼食炒食水泡磨爲粉澄濾作餌蒸糕蕩皮壓索爲食中要物

脂麻

羣芳譜取油以白者爲勝服食以黑者爲良

雞肋篇芝麻炒焦壓搾方可得油

家塾事親油生笮者良有潤燥解毒止痛消腫之功蒸炒者可食用及燃防不入藥

又麻餅笮去油麻滓也亦名麻籸可食荒嵗人以救饑入鹽作醬甚滑膩又可養魚肥田周禮疆防用蕡亦此意也

蕎麥

羣芳譜蕎麥舂取米可作飯磨爲麫滑膩亞於麥麪北人作餅餌日用以供常食南人作粉餌食

攻治具各圖說

土礱

木礱

水礱

礱磨

颺扇

風扇車

杵臼

碓

堈碓

水碓

槽碓

淸靑碾

小碾

水碾

水碾三事

磨

水磨

連二水磨

水轉連磨

油搾

面羅

水打羅

曬槃

糓杷

籭

簸箕

颺藍



防

筲

升斗

古斛今斛

撃壤圖

土礱圖說

礱礧谷器所以去谷殻也編竹作圍內貯泥土狀如小磨仍以竹木排爲密齒破谷不致損米就用拐木竅貫礱上掉軸以防懸檁上人力運肘以轉之日可破谷四十餘石

木礱圖說

木礱多用松木爲之形如大磨兩扇皆鑿齒下合植筍穿貫上合場中植架懸掉軸以眾力曳轉去穀出米殷殷如雷聲田家通力合作雜以倡和之聲慶成事也

水礱圖說

水礱水轉礱也礱制上同但下置輪軸以水激之一如水磨日夜所破谷數可倍人畜之力水利中未有此制今特造立庶臨流之家以憑仿用可爲永利

礱磨圖說

有廢磨上級已薄可代谷礱亦不損米或人或畜轉之謂之礱磨復有畜力挽行大木輪軸以皮或大繩繞輪兩周復交於礱之上級輪轉則繩轉繩轉則礱亦隨轉計輪轉一周則礱轉十五餘周比用人工旣速且省

颺扇圖說

颺扇集韻云颺風飛也揚谷器其制中置簨軸列穿四扇或六扇用薄板或糊竹爲之復有立扇臥扇之別各帶掉軸或手轉足躡扇卽隨轉凡舂碾之際以糠米貯之髙檻底通作匾縫下瀉均細如簾卽將機軸掉轉搧之糠粞旣去乃得淨米又有舁之場圃間用之者謂之扇車凡揉打麥禾等稼穰籺相雜亦須用此風搧比之鍁擲箕簸其功數倍

風扇車圖說

風扇車與颺扇功用略同而制尢備以木爲四柱周以板穴其尾以出糠髙可六尺廣五尺餘其腹左爲圜形以內簨軸及扇著其柄於外右爲方斗盛谷實底作匾縫承以小門門之樞亦見於外其下作斜木斗二正側並列形如箕皆斜下向人以一手運軸一手啟門以寫谷實谷實重者從正面木斗直下粞稍輕從旁列木斗出糠灰最輕卽從尾穴隨扇飛出農家攻治米谷最爲便利

﹤子部﹐農家類﹐欽定授時通考﹐卷四十﹥

杵臼圖說

杵臼舂也按古舂之制防百一十斤稻重一防爲米二十斗爲米十斗曰毇爲米六斗大半斗曰粲又曰糲米一石舂爲九斗曰糳鑿米之精者斯古舂之制自杵臼始也

碓圖說

碓舂器用石杵臼之一變也廣雅曰碓也方言云碓梢謂之碓機自闗而東謂之梴桓譚新論曰杵臼之利後世加巧因借身重以踐碓而利十倍

堈碓圖說

堈碓掘埋堈坑深逾二尺下木地釘三莖置石於上後將大磁堈穴其底向外側嵌坑內取碎磁灰泥和之窒底孔令圓滑幹透用半竹篘長七寸徑四寸如合脊瓦樣下稍闊以熟皮圍之倚堈下唇篘下兩邊石壓之或兩竹竿刺定隨注糙於堈用碓木杵搗於篘內堈旣圓滑米自翻倒篘內然木杵旣輕動防狂迸須踏碓時已起而落隨以左足躡其碓腰方穏順一堈可舂米三石始於浙又名浙碓今多於津要米商輳集處置設上農之家用米多亦宜置之

﹤子部﹐農家類﹐欽定授時通考﹐卷四十﹥

水碓圖說

機碓水搗器也通俗文雲水碓曰翻車碓孔融論水碓之巧勝於聖人斷木掘地則翻車之類愈出後世之機巧今人造水輪輪軸長尺列貫橫木相交如滚搶之制水激輪轉則軸間橫木打所排碓梢一起一落舂之卽連機碓也凡流水岸傍俱可設置度水勢髙下如水下岸淺用陂柵平流用板木障水俱使傍流急注貼岸置輪髙丈餘自下衝轉名撩車碓若水髙岸深則輪減小而闊以板爲級上用木槽引水直下射轉輪板名曰鬥碓又曰豉碓隨地所制也

﹤子部﹐農家類﹐欽定授時通考﹐卷四十﹥

槽碓圖說

槽碓碓梢作槽受水以爲舂也凡所居之地間有泉流稍細可選低處置碓一區一如常碓之制但前頭減細後稍深闊爲槽可貯水斗餘上庇以廈槽在廈乃自上流用筧引水下注於槽水滿則後重而前起水防則後輕而前落卽爲一舂如此晝夜不止可毇米兩斛日省二工以嵗月積之知非小利

海靑輾圖說

輥輾世呼曰海靑輾諭其速也但比常輾減去圖槽就碢幹栝以石輥【輥徑可三尺長可五尺】上置板檻隨輾幹圓轉作竅下谷不計多寡旋輾旋收易於得米較之碢輾疾過數倍故比於鷙鳥之尢者人皆便之【徐光啟曰江右木作槽輾山右石作搖輾皆取機勢倍勝常輾】

小碾圖說

小碾一制在稻麥之外北方攻小米者家置石墩中髙邊下邊沿不開槽鋪米墩上婦子兩人相向接手而碾之其碾石圓長如牛趕石而兩頭插木柄米墮邊時隨手以小篲掃上家有此具杵臼竟懸也

水碾圖說

水碾水輪轉碾也後魏書崔亮教民爲碾奏於張方橋東堰谷水造水碾數十區豈水碾之制自此始歟其碾制上同但下作臥輪或立輪如水磨之法輪軸上端穿其碢榦水激則碢隨輪轉循槽轢谷疾若風雨日所毇米比於陸碾功利過倍

水輾三事圖說

水輾三事謂水轉輪軸可兼三事磨礱輾也初則置立水磨變麥作麪一如常法復於磨之外周造輾圓槽如欲毇米惟就水輪軸首易磨置礱旣得糲米則去礱置碾碢榦循槽碾之乃成熟米夫一機三事始終俱備變而能通兼而不乏省而有要誠便民之活法造物之潛機今創此制幸識者述焉

磨圖說

防唐韻作磨磑也說文云防石磑也世本曰公輸班作磑方言或謂之防通俗文曰塡磨曰硐磨牀曰摘今又謂主磨曰臍注磨曰眼轉磨曰榦承磨曰槃載磨曰牀多用畜力挽行或借水輪或掘地架木下置鐏軸亦轉以畜力謂之旱水磨比之常磨特爲省力凡磨上皆用漏斗盛麥下之眼中則利齒旋轉破麥作麩然後收之篩羅乃得成麪世間餅餌自此始矣

水磨圖說

水磨當擇用水地先盡並岸擗水激轉或別引溝渠掘地棧木棧上置磨以軸轉磨中下徹棧底就作臥輪以水激之磨隨輪轉此臥輪磨也又有引水置甃爲峻槽槽上兩旁植木架以承水激輪軸別作竪輪用擊在上臥輪一磨軸末一輪旁撥周圍木齒一磨旣引水注槽激動水輪上旁二磨隨輪俱轉此立輪連二磨也復有兩船相傍上立四楹以茅竹爲屋各置一磨索纜急水中船頭斜插板木湊水拋鐡爪水激立輪輪軸通長旁撥二磨泛漲則遷近岸爲活法

﹤子部﹐農家類﹐欽定授時通考﹐卷四十﹥

連二水磨圖說

連磨連轉磨也其制中置巨輪輪軸上貫架木下承鐏臼復於輪之周回列繞八磨輪輻近與各磨木齒相間一牛拽轉則八磨隨輪輻俱轉用力少而見功多後魏崔亮在雍州讀杜預傳見其爲八磨嘉其有濟時用劉景宜作磨奇巧特異策一牛之任轉八磨之重竊謂此𨿽並載前史然世罕有傳者今乃防繹搜索度其可用述此制度庶來者效之以廣食利

水轉連磨圖說

水轉連磨制與陸轉連磨不同須用急流大水以湊水輪其輪髙闊軸圍至合抱長隨宜中列三輪各打大磨一槃磨髙匝列木齒磨在軸上閣以板木磨旁畱一狹孔透輪軸以打上磨木齒此磨旣轉其齒復傍打帶齒二磨三輪之功互撥九磨軸首一輪旣上打磨齒復下打碓軸可兼數碓或遇天旱旋於大輪一周列置水筒晝夜漑田數頃此一水輪可供數事其利甚博陸轉連磨下用水輪亦可

﹤子部﹐農家類﹐欽定授時通考﹐卷四十﹥

油搾圖說

油搾取油具也用堅大四木各圍可五尺長可丈餘疊作臥枋於地其上作槽其下用厚板嵌作底槃槃上圓鑿小構下通槽口以注油於器凡欲造油先用大鑊防炒芝麻旣熟卽用碓舂或輾碾令爛上甑蒸過理艸爲衣貯之圈內累積在槽橫用枋桯相拶復堅插長禊髙處舉碓或椎擊擗之極則油從槽出此橫搾謂之臥槽立木爲之者爲之立槽傍用擊禊或上用壓梁得油甚速

﹤子部﹐農家類﹐欽定授時通考﹐卷四十﹥

麪羅圖說

麪羅以木爲箱中懸羅而著撞機於外立直木以括之機之首又貫以直木下拄於軸軸有兩耳可容人足人倚於機而踏其軸軸搖則機動而麥末從羅下去麩成麫矣籭簁之屬多以竹治粉者或以絹惟麪羅之容最多而底最細其絹直以羅底名從所用也麪之上者羅至再曰重羅麪殆以精而益求其精者歟

水打羅圖說

水擊麪羅隨水磨用之其機與水排同按圖視譜當自考索羅因水力互擊樁柱篩麪甚速倍於人力又有就磨輪軸作機擊羅亦爲捷巧

曬槃圖說

曬槃曝谷竹器廣可五尺許邊緣微起深可二寸其中平闊似圓而長下用澑竹二莖兩端俱出一握許以便扛移趁日攤布谷實曝之蠶時農家兼用爲筐但底密而不通風气終非蠶具

谷杷圖說

谷杷或謂透齒杷用攤曬穀王褒詩云曬盤畱迹以杷名反覆能令五穀平

籭圖說

籭竹器用篩穀物說文云可以除麤取精集韻作簛又作簁或作篩其制有疎密大小之分疎而深者用於撲禾之後同稃穗子粒貯而篩之上余穰槁下畱穀物密者稍淺礱谷之後用之尢密者舂碓之後用之大者懸於架而運之小者全以人力

箕圖說

箕簸箕也說文云簸揚米去糠也莊子曰箕之簸物𨿽去麤畱精然要其終皆有所除是也北人用柳南人用竹其制不同用則一也詩維南有箕載翕其舌故箕皆有舌易物也諺云箕星好風謂主簸揚農家所以資其用也

颺籃圖說

颺籃形如簸箕而小前有木舌後有竹柄農夫收獲之後場圃之間所蹂禾穗糠籺相雜執此而向風擲之乃得淨谷不待車扇又勝箕簸田家便之

圖說

亦籮屬比籮稍匾而用亦不同則造酒造飯用之漉米又可盛食物蓋籮盛其粗者而盛其精者精粗各適所受不可易也

防圖說

防漉米器說文淅箕也又云漉米藪又炊防也廣雅曰淅蓑防防方言云炊防謂之縮或謂之或謂之防【江東呼爲淅籖也】蓋今炊米日所用者

筲圖說

防飯防也說文陳畱謂飯帚曰防從竹捎聲一曰飯器容五升今人亦呼飯箕爲防箕南曰防北曰防南方用竹北方用柳皆漉米器或盛飯所以供造酒食農家所先𨿽南北名制不同而其用則一

升斗圖說

升十合量也漢志云以子穀秬黍中者千二百實其龠以井水凖其槪二龠爲合十合爲升說文云升從斗象形唐韻曰升成也

斗十升量也漢志云十升爲斗斗者聚升之量也說文云斗象形有柄天文集云斗星仰則天下斗斛不平覆則嵗稔

槪平斗斛器說文云槪杚斗斛從木旣聲杚平也漢書以井水準其槪唐李畬爲禦史得米而嬴詢於吏曰禦史米不槪是也

﹤子部﹐農家類﹐欽定授時通考﹐卷四十﹥

古斛今斛圖說

斛十斗量也漢志云十斗爲斛斛者角升斗多少之量也周禮曰防氏爲量攺煎金錫則不耗漢法五量用銅方尺而圓其外旁有焉上爲斛下爲斗左耳爲升右耳爲合龠廣雅曰斛謂之鼔方斛謂之角

擊壤圖說

擊壤釋名曰擊壤野老之戲蓋擊塊壤之具因以爲戲也藝苑曰擊壤古戲也又曰壤以木爲之前廣後銳長尺四寸闊三寸其形如履將戲先側一壤於地遙於三四十步以手中壤敲之中者爲上風土記曰擊壤以木爲之其形如履臘節僮少以爲戲分部如摘博也

欽定授時通考卷四十

欽定四庫全書

欽定授時通考卷四十一

功作

牧事

詩小雅誰謂爾無牛九十其犉

又爾牛來思其耳濕濕

集注牛病則耳燥濕濕潤澤也安則潤澤

爾雅犘牛犦牛犤牛犩牛犣牛犝牛牛角一俯一仰觭皆觢黑唇犉黑眥抽黑耳犚黑腹牧黑腳犈其子犢體長牬絕有力欣犌

漢書龔遂傳遂爲渤海太守見民有帶持刀劍者使賣劍買牛賣刀買犢曰何爲帶牛佩犢

後漢書王景傳景遷廬江太守先是百姓不知牛耕致地力有餘而食常不足景乃驅率吏民敎用犁耕由是墾辟倍多境內丰給

鄭樵牛耕耦耕辧古之耕也以耦耦則二人並力以發一耜今之耕也以牛牛則用力少而耕倍求之六經古牛惟以服車不用以耕書曰肇牽車牛逺服賈又曰放牛於桃林之野易曰服牛乘馬詩曰睆彼牽牛不以服箱皆以服車爲言否則用以祭祀而已又否則如田單之縱火齊王之釁鐘而已以牛爲耕秦漢以上未之前聞也禹式耦耕月令季冬令民計耦耕事語曰長沮桀溺耦而耕皆兩人並力以發一耜此三代井田之制不用牛耕明矣史稱趙過始教民牛耕牛耕之利自趙過代田始前乎此者鼂錯募民耕實塞下廬舎蒺藜之具無不備後乎此者充國上屯田簿器用橋亭之物無不詳獨不以牛爲急者蓋牛耕之利未開也三代井田之制行而天下有惰農後世阡陌之法行而天下無惰農其教牛耕之力與不可以不辧

農政全書山海經曰后稷之孫叔均始作牛耕世以爲起於三代愚謂不然牛若常在畎畝武王平定天下胡不歸之三農而放之桃林之野乎故周禮祭牛之外以享賓駕車犒師而已未及耕也不然牽以蹊田正使借稻何足爲異乃設奪而罪之之諭卽在詩有云載芟載柞其耕澤澤又曰有略其耜俶載南畝以明竭作於春皆人力也至於獲之積之如墉如櫛然後殺時犉牡有捄其角以爲社稷之報若果使之耕曾不如迎貓迎虎列於蠟祭乎蓋牛之耕起於春秋之間故孔子有犁牛之言而弟子冉耕字伯牛禮記呂氏月令季冬出土牛示農耕早晚前漢趙過增其制度三犁一牛後世因之生民粒食皆其力也然知資其力而不知養其力力旣竭矣曾不知審寒暑之異宜疫癘之救藥有冬鬻春租冀免芻豆之費壯鞭老殺猶圖皮肉之貲今勸農有官牛爲農本而不加勸以致生不滋盛價失廉平田野小民嵗多租賃以揭目前計其所輸已過半直是以貧者愈貧由不卹農之本故也若爲民牧者當先知愛重祈報使不敢慢易絕其妄殺憫其羸瘠丰其萊牧潔其欄牢則無不字育蕃息札瘥不作耕種不失足致丰盈此誠善政務本之意也

又居近湖艸廣之處買小牛三十頭大防牛三五頭搆艸屋數十間使二人掌管牧養二人仍各授一便業以爲日用飲食之資久而羣聚增人牧守湖中自可任以休息養之得法必至繁息且得多糞可以壅田

齊民要術服牛乘馬量其力能寒溫飲飼適其天性如不肥充繁息者未之有也

又一埧牛總營得小畝三頃經冬須加料餧

陳旉農書夫善牧養者必先知愛重之心以革慢易之意然何術而能俾民如此哉必也在上之人貴之重之使民不敢輕愛之養之使民不敢殺然後慢易之意不生矣視牛之饑渴猶已之饑渴視牛之困苦羸瘠猶已之困苦羸瘠視牛之疫癘若已之有疾也視牛之字育若已之有子也茍能如此則牛必蕃盛滋多奚患田疇之荒蕪而衣食之不繼乎且四時有溫暑涼寒之異必順時調適之可也於春之初必盡去牢欄中積滯蓐糞亦不必春也但旬日一除免穢气蒸鬱以成疫癘且浸漬蹄甲易以生病又當祓除不祥以淨爽其處乃善方舊艸朽腐新艸未生之初取潔淨槁艸細剉之和以麥麩谷糠或豆使之微濕槽盛而飽飼之豆仍破之可也槁艸須以時暴漧勿使朽腐天气凝凜卽處之燠暖之地煮糜粥以啖之卽壯盛矣亦宜預收豆楮之葉與黃落之桑舂碎而貯積之天寒卽以米泔和剉艸糠麩以飼之春夏艸茂放牧必恣其飽每放必先飲水然後與艸則不腹脹又刈新芻雜舊槁剉細和勻夜餧之至五更初乘日未出天气涼而用之卽力倍於常半日可勝一日之功日髙熱喘便令休息勿竭其力以致困乏時其饑渴以適其性則血气常壯皮毛潤澤力有餘而老不衰矣其血气與人均也勿犯寒暑情性與人均也勿使太勞此要法也當盛寒之時宜待日出晏溫乃可用至晚天陰气寒卽早息之太熱之時須夙餧令飽健至臨用時不可極飽飽卽役力傷損也如此愛防調養尙何困苦羸瘠之有所以困苦羸瘠者以茍目前之急而不顧卹之也古人臥牛衣而待旦則牛之寒蓋有衣矣飯牛而牛肥則牛之瘠餒蓋啖以菽粟矣衣以褐薦飯以菽粟古人豈重畜如此哉以此爲衣食之根本故也彼槁稭不足以充其饑水漿不足以禦其渴天寒嚴凝而凍栗之天時酷暑而曬暴之困瘠羸劣疫癘結瘴以致斃踣則田畝不治無足怪者且古者分田之制必有萊牧之地稱田而爲等差故養牧得宜博碩肥腯不疾瘯蠡也觀宣王考牧之詩可知矣其詩曰誰謂爾無牛九十其犉爾牛來思其耳濕濕以見其牧養得宜故字育蕃息也或降於阿或飲於池或寢或訛以見其水艸調適而遂性也爾牛來思矜矜兢兢揮之以肱畢來旣升以見其愛之重之不驚擾之也後世無萊牧之地動失其宜又牧人類皆頑童茍貪嬉戲往往慮其奔逸系之隠蔽之地其肯求牧於丰蒭淸澗俾無饑渴之患耶饑渴莫之顧卹及其瘦瘠從而役使困苦之鞭撻趁逐以徇一時之急日云莫矣气喘汗流其力竭矣耕者急於就食往往逐之水中或放之山上牛困得水動輒移時毛竅空疎因而乏食則痩瘠而病矣放之髙山筋骨疲乏遂有顚跌僵僕之患愚民無知乃始祈禱巫祝以幸其生而不知所以然者人事不修以致此也

又周禮獸醫掌療獸病凡療獸病灌而行之以發其惡然後藥之養之其來尙矣然牛之病不一或病艸脹或食雜虫以致其毒或爲結脹以閉其便溺冷熱之異須識其端其用藥與人相似也但大爲之劑以灌之卽無不愈者其便溺有血是傷於熱也以便血溺血之藥大其劑灌之冷結卽鼻幹而不喘以發散藥投之熱結卽鼻汗而喘以解利藥投之脹卽疏通毒卽解利若每能審理以節適何病之足患哉今農家不知此說謂之疫癘方其病也薰蒸相染盡而後已俗謂之天行惟以巫祝禱祈爲先至其無驗則置之於無可柰何又已死之肉經過村裏其气尙能相染也欲病不相染勿令與不病者相近能適時養治如前所說則無病矣

云陽雜記靑齊間遇春耕則飼牛以天麻飯仍用錦縷系於角上

農桑通訣北方旱田陸地一犁必用兩牛三牛或四牛以一人執之量牛彊弱耕地多少其耕皆有定法南方水田坭耕其田髙下濶狹不等以一犁用一牛挽之作止回旋惟人所便又有一等水田坭淖極深能陷牛畜則以禾扛橫亙田中人立其上而鋤之南方人畜耐暑其耕四時皆以中晝

又餵養牛法農隙時入暖屋用塲上諸糠穰鋪牛腳下謂之牛舗牛糞其上次日又覆糠穰每日一覆十日除一次牛一具三隻每日前後餉約飼艸三束豆料八升或用蠶沙榦桑葉水三桶浸之牛下餉噍透刷飽飯畢辰已時間上槽一頓可分三和皆水拌第一和艸多料少第二比前艸減半少加料第三艸比第二又減半所有料全繳拌食盡卽往使耕噍了牛無力夜餵牛各帶一鈴艸盡牛不食則鈴無聲卽拌之飽卽使耕俗諺云三和一繳須管要飽不要噍了使去最好水牛飲飼與黃牛同夏須得水池冬須得暖廠牛衣

牧牛具各圖說

耕索

防

料桶

艸籃

牛衣

牛室

呼鞭

牧笛

﹤子部﹐農家類﹐欽定授時通考﹐卷四十一﹥

耕索圖說

耕索牛所挽繩也古名綯牛索也爾雅曰綯絞也謂糾絞繩索也詩云宵而索綯郭注云綯繩之別名農家細麻合之以挽耕犁按舊說遼東耕犂轅長可四尺回轉相妨今秦晉之地亦用長轅犂其轅端橫木如古之制以駕二牛然平田則可至於山隈水曲轉折費力如山東及淮漢等處用三牛四牛大小不等髙下不齊旣難並駕動作之間終不若用索之便也

鐁圖說

防【切艸也又作防】凡造防先鍛鐵爲背厚可指許內防防刃如半月而長下帶鐵桍以插木爲柄截木作碪長可三尺有餘廣可四五寸碪首置木簨髙可三五寸穿其中以受防首剉艸飼牛用之

料桶圖說

料桶以木爲之用盛料以飼牛也說文云桶木方器博雅方斛謂之桶今桶之制多圓亦不觚之觚也歟

艸籃圖說

艸籃以竹爲之所以盛艸也或疏或密制有不同攜之負之惟其所便

牛衣圖說

牛衣顏師古曰編亂麻爲之卽今呼爲防具者漢王章嘗臥牛衣中晉劉實好學少貧苦口誦手繩賣牛衣以自給牛之有衣舊矣以此見古人重畜不忘農之本故也今牧養中惟牛毛疎最不耐寒每近冬月皆宜以宂麻續作防編織毯段衣之如短褐然以禦寒洌農家不可不預爲儲備

牛室圖說

牛室門朝陽者宜之嵗逼冬風霜淒凜獸旣氄毛率多穴處獨牛依人宜入養密室聞之老農云牛室內外必事塗塈以備火災最爲切要

呼鞭圖說

呼鞭驅牛具也字從革從便曰策曰鞓曰鞘備則成之春秋傳云鞭長不及馬腹此禦車鞭也今牛鞭犂後用亦如之農家細麻合鞭鞭有鳴鞘人則以聲相之用警牛行不專於撻故曰呼鞭

牧笛圖說

牧笛牧牛者所吹早暮招來羣牧猶牧馬者鳴笳也嘗於村野間聞之則知時和嵗丰寓於聲也每見模爲圖畫詠爲歌詩實古今太平之風物也

欽定授時通考卷四十一﹤子部﹐農家類﹐欽定授時通考﹥

欽定四庫全書

欽定授時通考卷四十二

勸課

匯考

易井君子以勞民勸相

本義勞民者以君養民勸相者使民相養皆取井養之義

詩鄘風靈雨旣零命彼倌人星言夙駕說於桑田箋文公於雨下命主駕者雨止爲我晨早駕欲往爲辭說於桑田教民稼穡務農急也

又小雅曾孫來止以其婦子饁彼南畝田畯至喜攘其左右嘗其防否禾易長畝終善且有曾孫不怒農夫克敏

箋成王出觀農事饋食耕者以勸之也司穡至則又加之酒食以勞之爾

禮記月令孟春之月天子乃以元日祈谷於上帝乃擇元辰天子親載耒耜措之於參保介之禦間帥三公九卿諸大夫躬耕帝耤天子三推三公五推卿諸侯九推反執爵於太寢三公九卿諸侯大夫皆禦命曰勞酒疏孟獻子曰夫郊祀后稷以祈農事也是故啔蟄而郊郊而後耕郊用上辛耕用亥日

又王命布農事命田舎東郊皆修封疆審端徑術善相丘陵阪險原隰土地所宜五穀所殖以教導民必躬親之田事旣飭先定凖直農乃不惑

注田田畯也主農之官舎東郊順時气而居以命其事也步道曰徑術周禮作遂小溝也直謂封疆徑遂也

又仲秋之月乃勸種麥毋或失時

集說麥所以續舊谷之盡而及新谷之登尢利於民故特勸種而罰其惰者

又祭義天子爲借千畝冕而朱紘躬秉耒諸侯爲借百畝冕而靑紘躬秉耒

管子春出原農事之不本者謂之防

楚箴民生在勤勤則不匱

亢倉子農道篇古先聖王之所以理人者先務農業農業非徒爲地利也貴行其志也古先聖王之所以茂耕織者以爲本教也是以天子躬率諸侯耕籍田大夫士第有功級勸人尊地產也后妃率嬪禦蠶於郊桑公田勸人力婦教也男子不織而衣婦人不耕而食男女貿功資相爲業此聖王之制也故敬時愛日埓實課功非老不休非疾不息一人勸之十人食之當時之務不興土功不料師旅男不出禦女不外嫁以妨農也

漢書食貨志三考黜陟進業曰登再登曰平三登曰泰平

後漢書和帝永元五年令郡縣勸民蓄蔬食以助五穀拾遺記力勤十頃能致嘉穎

文心雕龍昔伊祈氏始蠟以祭八神其辭云土反其宅水歸其壑昆虫毋作艸木歸其澤則上皇祝文愛在玆矣舜之祠田云荷此長耜耕彼南畝四海俱有利民之志頗形於言矣

舊唐書開元二十二年上自苑中種麥率皇太子已下躬自收獲謂太子等曰此將薦宗廟是以躬親亦欲令汝等知稼穡之難也因分賜侍臣謂曰比嵗令人巡檢苖稼所對多不實故自種植以觀其成且春秋書麥禾豈非古人所重也

冊府元龜徳宗貞元五年初以二月爲中和節詔文武百辟進農書獻穜稑

五代史唐明宗長興四年三月帝幸龍門七里亭農事方春田民徧野帝見其防桑稼樹枉駕勞問親自勸課其月太原石敬塘進耒耜一具時帝嘗巡近郊見農民田具細弱而犁耒尢拙曰農器若此宜其無所獲也因詔河東河北進農具以爲式樣太原首有是進降詔褒之

宋史太祖紀開寶六年五月幸玊津園觀刈麥十月幸玊津園觀稼八年四月幸玉津園觀種稻

又太宗紀太平興國三年四月幸城南觀麥九年五月車駕出南薰門觀稼召從臣列坐田中令民刈麥咸賜以錢帛雍熙二年五月上幸城南觀麥賜田夫布帛有差謂近臣曰耕耘之夫最可矜憫

玊海宋眞宗天禧四年詔館閣校勘四時纂要齊民要術二書鏤本摹賜又出繪龍封鵞祈禳祕法令長吏遵行

宋史髙宗本紀紹興十九年七月頒諸農書於郡邑十一月立州縣墾田增虧賞罰格

朱文公文集當職久處田間習知穡事玆忝郡寄職在勸農竊見本軍已是地瘠稅重民間又不勤力耕種耘耨鹵莽滅裂較之他處大段不同所以土脈疏淺艸盛苖稀雨澤稍愆便見荒歉皆緣長吏勸課不勤使之至此深懼無以下固邦本仰寛顧憂今有合行勸諭下項一大凡秋間收成之後須趁冬月以前便將戶下所有田段一例犁翻凍令酥脆至正月以後更多著徧數節次犁耙然後布種自然田泥深熟土肉肥厚種禾易長盛水難幹

一耕田之後春間須是揀選肥好田段多用糞壤拌和種子種出秧苖其造糞壤亦須秋冬無事之時預先剗取土面艸根防曝燒灰施用大糞拌和入種子在內然後撒種

一秧苖旣長便須及時趁早栽插莫令遲緩過卻時節一禾苖旣長稈艸亦生須是放漧田水仔細辧認逐一防出踏在泥裏以培禾根其塍畔斜生茅艸之屬亦須節次芟削取令淨盡免得分耗土力侵害田苖將來谷實必須繁盛堅好

一山原陸地可種粟麥麻豆去處亦須趁時竭力耕種務盡地力庶幾靑黃未交之際有以接續飲食不致饑餓

一陂塘之利農事之本尢當協力興修如有怠惰不趁時工作之人仰眾列狀申縣乞行懲戒如有工作浩瀚去處私下難以糾集卽仰經縣自陳官爲修築如縣司不爲措置卽仰經軍投陳切待別作行遣

一桑麻之利衣服所資切須多種桑麻柘薴婦女勤力養蠶織紡造成布帛其桑木每遇秋冬卽將旁生拳曲小枝盡行斬削務令大枝气脈全盛自然生葉厚大餧蠶有力

一大凡農桑之務不過前項數條然鄕土風俗亦自有不同去處尙恐體訪有所未盡更宜廣詢博訪謹守力行只可過於勤勞不可失之怠惰傳曰民生在勤勤則不匱經曰惰農自安不昏作勞不服田畝越其防有黍稷此皆聖賢埀訓明白凡厥庶民切宜遵守

右今印榜勸諭民間各請體悉前件事理父兄教誨子弟子弟遵承教誨務惇本業耕耘收斂以養父母母或惰逰賭博喫酒妨廢農桑庻幾衣食給足禮義興行感召和平共躋仁壽

又竊惟民生之本在食足食之本在農此自然之理也若夫農之爲務用力勤趨事速者所得多不用力不及時者所得少此亦自然之理也本軍田地磽埆土肉厚處不及三五寸設使人戶及時用力以治農事猶恐所收不及他處而土風習俗大率懶惰耕犂種蒔旣不及時耕耨培糞又不盡力陂塘灌漑之利廢而不修桑柘麻薴之功忽而不務此所以營生足食之計大抵疎略是以田疇愈見痩瘠收拾轉見稀少加以官物重大別無資助之術一有水旱必至流移下失祖考傳付之業上虧國家經常之賦使民至此則長民之吏勸農之官亦安得不任其責哉當職久在田園習知農事到官日久目覩斯獘恨以符印有守不得朝夕出入阡陌與諸父兄率其子弟從事於耘耡耒耜之間使其婦子含哺鼔腹無復饑凍流移之患庻幾有以上副聖天子愛養元元夙夜焦勞惻怛之意昨去冬嘗印榜勸諭管內人戶其於農畝桑蠶之業孝弟忠信之方詳備悉至諒已聞知然近以春初出按外郊道旁之田猶有未破土者是父兄子弟猶未體當職之意而不能勤力以趨時也念以教訓未明未忍遽行笞責今以中春舉行舊典奉宣聖天子徳意仍以舊榜並星子知縣王文林種桑等法再行印給凡我父兄及汝子弟其敬聽之哉試以其說隨事推行於朝夕之間必有功效當職自今以往更當時出郊野巡行察視有不如教罰亦必行先此勸諭各宜知悉

又契勘生民之本足食爲先是以國家務農重谷使凡州縣守倅皆以勸農爲職每嵗二月載酒出郊延見父老諭以課督子弟竭力耕田之意蓋欲吾民衣食足而知榮辱倉廩實而知禮節以共趨於富庶仁壽之域徳至渥也當職幸來此承攝敢墜彛章今有勸諭事件開具如後

一今來春气已中土膏脈起正是耕農時節不可遲緩仰諸父老教訓子弟遞相勸率浸種下秧深耕淺種趨時早者所得亦早用力多者所收亦多無致因循自取饑餓

一陂塘水利農事之本今仰同用水人協力興修務令多蓄水泉凖備將來灌漑如事干眾卽時聞官糾率人功借貸錢本日下修築不管誤事

一耘犁之功全借牛力切須照管及時餧飼不得輙行宰殺致妨農務如有違戾凖敕科決脊杖二十每頭追賞五十貫文錮身監納的無輕恕今仰人戶遞相告戒毋致違犯

一種田固是本業然粟豆麻麥菜蔬茄芋之屬亦是可食之物若能種植靑黃未交得以接濟不爲無補今仰人戶更以餘力廣行栽種

一蠶桑之務亦是本業而本州從來不宜桑柘蓋緣民間種不得法今仰人戶常於冬月多往外路買置桑栽相地之宜逐根相去一二丈間深開窠窟多用糞壤試行栽種待其稍長卽與削去細碎拳曲枝條數年之後必見其利如未能然更加多種吉貝麻薴亦可供備衣著免被寒凍

一鄕村小民其間多是無田之家須就田主討田耕作每至耕種耘田時節又就田主生借穀米及至秋冬成熟方始一並塡還佃戶旣賴田主給佃生借以養活家口田主亦借佃客耕田納租以供贍家計二者相須方能存立今仰人戶遞相告戒佃戶不可侵犯田主田主不可撓虐佃戶如當耕牛車水之時仰田主依常年例應副穀米秋冬成熟之時仰佃戶各備所借本息塡還其間若有負頑不還之人仰田主經官陳論當爲監納以警頑慢

一本州管內荒田頗多蓋緣官司有俵寄之擾象獸有踏食之患是致人戶不敢開墾今來朝廷推行經界向去產錢官米各有歸著自無俵寄之擾本州又已出榜勸諭人戶陷殺象獸約束官司不得追取牙齒蹄角今更別立賞錢三十貫如有人戶殺得象者前來請賞卽時支給庻幾去除災害民樂耕耘有欲陳請荒田之人卽仰前來陳狀切待勘防給付永爲已業仍依條制與免三年租稅

一今來朝廷推行經界本爲富家多置產業不受租產貧民業去產存枉被追耰所以打量步畝從實均攤卽無增添分文升合𨿽是應役人戶日下不免小勞然實爲子孫永逺無窮之利其打量紐算之法亦甚簡易昨來已印行曉示今日又躬親按試要使民戶人人習熟秋成之後依此打量不過一兩月間卽便了畢想見貧民無不歡喜只恐豪富作獘之家見其不利於已必須撰造語言妄有扇揺今仰深思彼此一等皆是王民豈可自家買田收谷卻令他人空頭納稅非惟官法不容亦恐別招陰譴不須如此計較行事沮撓良法

一本州節次行下諸縣不得差人下鄕乞覓騷擾科敷抑配彊買物色及以補發經總制錢發納上供銀罷科茶等爲名科發人戶錢物所以上體朝廷寛卹之意欲使民得安居不廢農業今恐諸縣奉行違戾仰被擾人指定實迹前來陳訴切待追究重作行遣

一本州印給榜文勸諭人戶莫非孝弟忠信禮義廉恥之意今恐人戶未能徧知別具節略連黏在前請諸父老常爲觧說使後生子弟知所遵守去惡從善取是舎非愛惜體膚保守家業子孫或有美質卽遣上學讀書學道修身興起門戶

右今出榜散行曉諭外更請父老各以此意勸率鄕閭教戒子弟務令通曉毋致違犯

元史食貨志世祖中統元年頒農桑輯要之書於民又命各路宣撫司擇通曉農事者充隨處勸農官

又世祖至元二十八年頒桑雜令

明史吳元年上出視圜丘世子從行上因命左右導之徧歷農家觀其居處飲食器用還謂之曰汝知農之勞乎夫農惟五穀身不離畎畝手不釋耒耜終歳勤動不得休息其所居不過茅茨艸榻所服不過練裳布衣所飲食不過菜羮糲飯而國家經費皆其所出故令汝知之凡一居處服用之間必念農之勞取之有制用之有節使之不苦於饑寒方盡爲上之道若復加之橫斂則民不勝其苦矣故爲民上者不可不體下情

又明太祖嘗幸鐘山自獨龍岡步至淳化門謂侍臣曰朕不歷田畝久適見田者冒烈暑而耕心惻然憫之不覺徒步至此

欽定授時通考卷四十二

欽定四庫全書

欽定授時通考卷四十三

勸課

詔令

漢書文帝紀二年詔曰農天下之大本也民所恃以生也而民或不務本而事末故生不遂朕憂其然故今玆親率羣臣農以勸之其賜天下民今年田租之半又十二年詔曰道民之路在於務本朕親率天下農十年於今而野不加辟歳一不登民有饑色是從事焉尙寡而吏未加務也吾詔書數下歳勸民種樹而功未興是吏奉吾詔不勤而勸民不明也且吾農民甚苦而吏莫之省將何以勸焉其賜農民今年租稅之半

又景帝紀後二年詔曰雕文刻鏤傷農事者也錦繡纂組害女紅者也農事傷則饑之本也女紅害則寒之原也夫饑寒並至而能亡爲非者寡矣朕親耕後親桑以奉宗廟粢盛祭服爲天下先不受獻減大官省繇賦欲天下務農蠶素有蓄積以備災害彊毋擾弱眾毋暴寡老耆以壽終幼孤得遂長今嵗或不登民食頗寡其咎安在或詐僞爲吏吏以貨賂爲市漁奪百姓侵牟萬民縣丞長吏也姦法與盜盜甚無謂也其令二千石各修其職不事官職耗亂者丞相以聞請其罪布告天下使明知朕意

又後三年詔曰農天下之本也黃金珠玉饑不可食寒不可衣以爲幣用不識其終始間嵗或不登意爲末者眾農民寡也其令郡國務勸農桑益種樹可得衣食物吏發民若取庸采黃金珠玉者坐贓爲盜二千石聴者與同罪

又昭帝紀元平元年詔曰天下以農桑爲本日者省用罷不急官減外繇耕桑者益眾而百姓未能家給朕甚湣焉其減口賦錢

又宣帝紀本始四年詔曰蓋聞農者興徳之本也今嵗不登已遣使者賑貸困乏其令大官損膳省宰樂府減樂人使歸就農業丞相以下至都官令丞上書入谷輸長安倉助貸貧民以車船載谷入關者得毋用傳又成帝紀陽朔四年詔曰夫洪範八政以食爲首斯誠家給刑錯之本也先帝劭農薄其租稅寵其彊力令與孝弟同科間者民彌惰怠鄕本者少趨末者眾將何以矯之方東作時其令二千石勉勸農桑出入阡陌致勞來之書不云乎服田力穡乃亦有秋其朂之哉

後漢書光武帝紀建武五年詔曰久旱傷麥秋種未下朕甚憂之將殘吏未勝獄多寃結元元愁恨感動天地乎其令中都官三輔郡國出系囚辠非犯殊死一切勿案見徒免爲庻人務進柔良退貪酷各正厥事焉又六年詔曰往歳水旱蝗虫爲災谷價騰躍人用困乏朕惟百姓無以自贍惻然湣之其命郡國有谷者給稟髙年鰥寡孤獨及篤癃無家屬貧不能自存者如律二千石勉加循撫無令失職

又明帝紀永平三年詔曰夫春者歲之始也始得其正則三時有成有司其勉順時气勸課農桑去其螟蜮以及蝥賊祥刑愼罰明察單辭夙夜匪懈以稱朕意又十年詔曰昔歳五穀登衍今玆蠶麥善收其大赦天下方盛夏長養之時蕩滌宿惡以報農功百姓勉務桑稼以備災害吏敬厥職無令愆惰

又章帝紀建初元年詔曰比年牛多疾疫墾田減少谷價頗貴人以流亡方春東作宜及時務二千石勉勸農桑致勞來羣公庻尹各推精誠專急人事罪非殊死須立秋案驗有司明愼選舉進柔良退貪猾順政令理寃獄五教在寛帝典所美愷悌君子大雅所嘆布告天下使明知朕意

又七年詔曰車駕行秋稼觀收獲因涉郡界皆精騎輕行無他輜重不得輙修橋道逺離城郭遣吏逢迎刺探起居出入前後以爲煩擾動務省約但患不能脫粟瓢飲耳所過欲令貧弱有利無違詔防

又元和元年詔曰王者八政以食爲本故古者急耕稼之業致耒耜之勤節用儲蓄以備凶災是以歳𨿽不登而人無饑色自牛疫以來谷食連少良由吏教未至刺史二千石不以爲負其令郡國募人無田欲徙他界就肥饒者恣聽之到在所賜給公田爲雇耕傭賃種餉貰與田器勿收租五歳除算三年其後欲還本鄕者勿禁又二年詔曰三老尊年也孝弟淑行也力田勤勞也國家甚休之其賜帛人一匹勉率農功

又三年詔曰追惟先帝勤人之徳底績逺圖復禹業聖澤滂流至於海表不克堂構朕甚慙焉月令孟春善相丘陵土地所宜今肥田尙多未有墾辟其悉以賦貧民給與糧種務盡地利勿令防手所過縣邑聽半入今年田租以勸農夫之勞

又和帝紀永元十三年詔曰深惟四民農食之本慘然懷矜其令天下半入今年田租芻槀有宜以實除者如故事貧民假種食皆勿收責

三國誌孫權傳赤烏三年詔曰君非民不立民非谷不生頃者以來民多徵役歲又水旱年谷有損而吏不良侵奪民食以致饑困自今以來督軍郡守其勤察非法當農桑時以役事擾民者舉正以聞

又孫休傳永安二年詔曰管子有言倉廩實知禮節衣食足知榮辱自頃年以來良田漸廢見谷日少亦由租入過重農人利薄使之然乎今欲廣開田業輕其賦稅使家給戶贍足相供養則愛身重命不犯科法𨿽太古盛化未可卒致漢文升平庻幾可及諸卿尙書可共咨度務取便佳田桑已至不可後時事定施行稱朕意焉晉書食貨志武帝泰始二年詔曰百姓年丰則用奢凶荒則窮匱是相報之理也故古人權量國用取贏散滯有輕重平糴之法理財鈞施惠而不費政之善者也今者省徭務本幷力墾殖欲令農功益登耕者益勸而猶或騰踴至於農人並傷今宜通糴以充儉法主者平議具爲條制

又四年詔曰使四海之內棄末反本競農務功能奉宣朕意令百姓勸事樂業者其惟郡縣長吏乎先之勞之在於不倦每念其經營職事亦爲勤矣其以中左典牧種艸馬賜縣令長相及郡國丞各一匹

又禮志泰和四年詔曰夫國之大事在祀與農是以古之聖王躬耕帝籍以供郊廟之粢盛且以訓化天下今修千畝之制當與羣公卿士躬稼穡之難難以率先天下主者詳具其制下河南處田地於東郊之南洛水之北苦無官田隨宜更換而不得侵人也

又食貨志五年詔以司校尉石鑑所上汲郡太守王宏勤卹百姓遵化有方督勸開荒五千餘頃過年普饑而郡界獨無匱乏可謂能以勸教時同功異者矣其賜谷千斛

宋書文帝紀元嘉八年詔曰自頃農桑惰業逰食者眾荒萊不辟督課無聞一時水旱便有罄匱不深存務本丰給靡因郡守賦政方畿縣宰親民之主宜思奬訓導以良規咸使肆力地無遺利耕蠶樹藝各盡其力若有力田殊眾歲竟條名列上

又元嘉二十年詔曰國以民爲本民以食爲天故一夫輟稼饑者必及倉廩旣實禮節以興自頃所在貧罄家無宿積政役暫偏則人懷愁墊歲或不稔而病乏比室誠由徳政弗孚以臻斯抑亦耕桑未廣地利多遺宰守微化導之方萌庻忘勤分之義永言濟明發在懷𨿽制令亟下終莫懲勸而坐望滋殖庸可致乎有司其班宣舊條務盡惇課逰食之徒咸令附業考覈勤惰行其誅賞觀察能殿嚴加黜陟

又二十一年詔曰比年谷稼傷損淫亢成災亦由播殖之宜尙有未盡南徐兗豫及揚州浙江江西屬郡自今悉督種麥以助闕乏速運彭城下邳郡見種委刺史貸給徐豫土多舀田而民間專務陸作可符二鎭履行舊陂相率修立並課墾辟使及來年凡諸州郡皆令盡勤地利勸導播殖蠶桑麻枲各盡其方不得但奉行公文而已

又二十九年詔曰今農事行興務盡地利若須田種隨宜給之

又孝武帝紀大明二年詔曰去嵗東土多經水災春務已及宜加優課糧種所須以時貸給

齊書武帝紀永明三年詔曰守宰親民之要刺史案部所先宜嚴課農桑相土揆時必窮地利若耕蠶殊眾足厲浮惰者所在卽便列奏其違方驕矜佚事妨農亦以名聞將明賞罰以勸勤怠校覈殿最歳竟考課以申黜陟

又明帝紀建武二年詔曰食爲民天義髙姫載蠶實生本教重軒經前哲盛範後王茂則布令審端咸必由之朕肅扆巖廊思引風訓深務八政永鑑在勤靜言日昃無忘寢興守宰親民之主牧伯調俗之司宜嚴課農桑防令防惰揆景肆力必窮地利固修堤防考校殿最若耕蠶殊眾具以名聞遊怠害業卽便列奏主者詳爲條格

梁書武帝紀普通四年詔曰夫耕籍之義大矣哉粢盛由之而興禮節由之以著古者哲王咸用此作捲言八政致玆千畝公卿百辟恪恭其儀九推畢禮馨香靡替兼以風雲叶律气象光華屬覽休辰思加奬勸可班下逺近廣辟良疇公私畎畝務盡地利若欲附農而糧種有乏亦加貸卹毎使優徧孝弟力田賜爵一級預耕之司尅日勞酒

又元帝紀承聖二年詔曰食乃民天農爲治本垂之千載貽之百王莫不敬授民時躬耕帝籍是以稼穡爲寶周頌嘉其樂章禾黍不成魯史書其方冊秦人有農力之科漢氏開屯田之利一防曠務勞心日仄一夫廢業舄鹵無遺國富刑淸家給民足其力田之身在所蠲免外卽宣勒稱朕意焉

陳書文帝紀天嘉元年三月詔曰守宰明加勸課務急農桑庶鼔腹含哺復在玆日

又八月詔曰菽粟之貴重於珠玊朕哀矜黔庶念康獘俗思俾阻饑方存富教麥之爲用要切斯甚今九秋在節萬寶可收其班宣逺近並令播種守宰親臨勸課務使及時其有尢貧量給種子

魏書太宗紀泰常二年詔曰今東作方興或有貧窮失農務者其遣使者巡行天下省諸州觀民風俗問民疾若察守宰治行諸有不能自申皆因以聞

又世祖紀太平眞君四年詔曰朕承天子民憂理萬國欲令百姓家給人足興於禮義而牧守令宰不能助朕宣揚恩徳勤卹民隠至乃侵奪其產加以殘虐非所以爲治也今復民貲賦三年其田租歲輸如常牧守之徒各勵精爲治勸課農桑不得妄有徴發有司彈糾勿有所縱

又正平二年初恭宗監國曾令曰任農以耕事貢九谷其制有司課畿內之民使無牛家以人牛力相貿墾殖鋤耨其有牛家與無牛家一人種田二十二畝償以私鋤功七畝如是爲差至於小老無牛家種田七畝小老者償以鋤功二畝皆以五口下貧家爲率各列家別口數所勸種頃畝明立簿目所種者於地首標題姓名以辧播殖之功

又髙祖紀太和元年正月詔曰今牧民者與朕共治天下也宜簡以徭役先以勸奬相其水陸務盡地利使農夫外布桑婦內勤若輕有徵發致奪民時以侵擅論民有不從長教惰於農桑者加以罪刑

又三月詔曰去年牛疫死傷大半今東作旣興人須肄業其敇在所督課田農有牛者加勤於常嵗無牛者倍庸於余年一夫制田四十畝中男二十畝無令人有餘力地有遺利

又十六年詔曰務農重谷王政所先勸率田疇君人常事今四气休序時澤滂潤宜用天分地悉力東畝然京師之民遊食者眾不加督勸或耘耨失時可遣明使檢察勤惰以聞

又二十年詔曰農爲政首稷實民先澍雨丰洽所宜惇勵其令畿內嚴加督課墮業者申以楚撻力田者具以名聞

又世宗紀景明三年詔曰民本農桑國重蠶籍粢盛所憑冕織攸寄比京邑初基耕桑暫缺遺規往防宜必祗修今寢殿顯成移禦維始春郊無逺拂羽有辰便可表營千畝開設宮壇秉耒援筐躬勸兆億

又正始元年詔緣淮南北所在鎭戍皆令及秋播麥春種粟稻隨其土宜水陸兼用必使地無遺利民無餘力比及來稔令公私俱濟也

北齊書武成帝紀河淸三年令每歲春月各依鄕土早晚課民農桑自春及秋男子十五以上皆就田畝桑蠶之月婦女十五以上皆營蠶桑孟冬刺史聽審邦教之優劣定殿最之科品使地無遺利人無防手焉

北周書武帝紀建徳四年詔曰陽春布气品物資始敬授民時義兼惇勸詩不云乎弗躬弗親庶民弗信刺史守令宜親勸農百司分番躬自率導事非機要並停至秋

冊府元龜唐髙祖武徳五年謂羣臣曰太平之基在於家給人足今玆麥旣大熟宜停庻務毎司別畱一二人守曹局餘皆宜休暇親事務農流罪以下囚罪名定者亦放收獲

又六年詔曰今風雨順節苖稼實繁普天之下咸同茂盛五十年來未嘗有此倉箱之積指日可期時爲溽暑方資耕耨廢而不修歲功將辟宜從優縱肆力千頃州縣牧宰明加勸導咸使戮力無或失時務從簡靜以稱朕意

又太宗貞觀三年詔曰朕祗承大寶憲章典故今將履千畝於近郊復三推於舊制宜令有司式遵典禮二十一日親祭先農籍於千畝之甸

又中宗景龍二年七月敇戒諸州郡督刺史縣令務盡地利禁防食

又宗開元四年詔曰闗中田苖今正成熟若不收刈便恐飄零緣頓差科時日尙逺宜令並功收拾不得妄有科喚致妨農業仍令左右禦史撿察奏聞

又十二年詔曰有國者必以人爲本固本者必以食爲先先王於是務其三時前聖所以分其五土勸農之道實在於斯朕撫圖禦歷殆逾一紀旰食宵衣勤乎兆庶故兢兢翼翼不敢荒寧頃歳以來𨿽稍丰稔猶恐地有遺利人多廢業防食之徒未盡歸生谷之疇未均墾以是軫念遣使臣卹編戶之流亡閱大田之眾寡其先是逋逃並宜自首仍能服勤壠畝肆力耕耘所在閒田勸其開辟逐土任宜收稅勿令州縣差科徵役租庸一皆蠲放且天下風壤多有不同地旣異宜俗亦殊習固當因利制事不可違人立法賦役差科於人非便者並量事處分續狀奏聞

又十七年詔曰獻歲發生陽和在乃睠甿庻方就農桑其力役及不急之務一切並停百姓間有不穩便事須處置者宜令中書門下與所司喚取朝集使審問商量奏聞

又二十九年制曰古之爲理必順時行令獻歲發春仁气育物直葉陽和之徳以勤播種之務天下諸州委刺史縣令加意勸課仍令采訪使勾當非灼然要切事不得妄有追擾其今月諸色當審人有單貧老弱者所司卽揀擇量放營農

又天寶九載詔曰農爲政本食乃人天必禾稼之及期遂京坻之厚積是以愛人存乎重谷勤政在乎厚生俗之所資何急於此如聞逺近毎至秋中谷禾熟時卽賣充馬槁茍規求利之心殊害生成之性靜言斯獘實資懲革自今已後不得更然牓示要路咸使聞知

又肅宗上元二年正月詔王者設教務農爲首今土膏方起田事將興惇本勸民實爲政要宜令天下刺史縣令各於所部親勸農桑

又九月詔曰田功在謹農事惟勤不有司存何成種谷諸州等各置司田參軍一人主農事毎縣各置田正二人於當縣揀明嫻田種者充務令勸課

又代宗永泰元年制曰農政本也食人天也方春之首重於東作除軍興至急餘一切並停百姓專營農事其逃戶復業及浮客情願編附者仰州縣長吏親就存撫特矜賦役全不濟者量貸種子務令安集

又徳宗貞元二十年詔曰理化之本系乎京師副朕憂民屬於長吏宜勉務農桑各安生業以舒朕懷

又宣宗大中二年制云君以人爲本人以食爲天有國有家捨此無急如聞州府之內皆有閒田空長蒿萊無人墾辟與其虛棄曷若濟人宜令所在長吏設法召募貧民課勵耕種所收苖子以備水旱

又後唐明宗長興三年詔富民之道莫尙於務農力田之資必先於利器器茍不利民何以安聞諸道監冶所賣農器或大小異同或形狀輕怯才當開辟旋致損傷近百姓秋稼𨿽登時物頗賤旣艱難於置買遂抵犯於條章茍利錐刀擅興鑪冶稍聞彰露須議誅夷欲使上不奪山澤之利下皆遂畎畝之宜務在從長庶能經久自今後不計農器燒器動使諸物並許百姓逐便自鑄又後周太祖廣順元年勅農桑之務衣食所資一夫不耕有艱食之慮一夫不織有無褐之虞今气正陽春當生發宜勤用天之業將觀望歲之心諸道州府長吏宜勸課耕桑以丰儲積編民樂業仍倍撫綏

又二年敇諸道府州吏六府允修無先重谷九扈分職厥惟勤農今則東作聿興西成系望我有羣後政在養民茍不懈於行春諒倍登於多稼卿分憂事任道俗廉平樹以風聲靡如艸偃必污萊之地並作百防防惰之民咸勤四體用洽帶牛之化更彰棲畝之謠養恬之懷寤興斯切詔到卿可散下管內勸課鄕縣百姓依時耕種栽接桑棗勿縱防惰務在精勤

玊海宋太祖建隆三年詔曰生民在勤所寶惟谷先王明訓也陽和在辰播種資始宜行勸誘廣務耕耘又幹徳二年詔農爲政本食乃民天今土膏將起宜課東作之勤使地無遺利人有餘糧

又太宗雍熙四年九月出禦札曰王者上事穹蒼下臨黎獻遵執古禦今之道推子民育物之心必務穡以勸分庶家給而人足朕嗣守大寶惟懷永圖發一言必念生靈嘗一膳必思稼穡𨿽燔柴告類紫壇屢薦於至誠而執耒親耕靑輅未行於盛禮其以來年正月擇日有事於東郊行籍田之禮

文獻通考太宗至道元年詔曰近歲以來天災相繼民多轉徙田卒污萊招誘𨿽勤逋逃未復宜申勸課之防更示捐復之恩應州縣曠土並許民請佃爲永業仍蠲三歲租三歲外輸三分之一州縣官吏勸民墾田之數悉書於印紙以俟旌賞

宋史眞宗紀景徳三年詔渭州鎭戎軍收獲蕃部牛送給內地耕民

又大中祥符元年詔東封道路軍馬毋犯民稼

又五年江淮兩浙旱詔給占城稻種教民種之八月淮南旱詔減運河水灌民田仍寛租限州縣不能存卹致民流者罪之

又六年七月詔天下勿稅農器

又天禧元年八月詔京城禁圍艸地聽民耕牧又免牛稅一年十月諭諸州非時災沴不以聞者論罪

又食貨志天禧四年詔諸路提防刑獄朝臣爲勸農使使臣爲副使所至取民籍視其差等不如式者懲革之勸卹農民以時耕墾招集逃散撿括稻稅凡農田事悉領焉置局案鑄印給之凡奏舉親民之官悉令條析勸農之績以爲殿最黜陟

又仁宗天聖六年詔民流積十年者田聽人耕三年後收減舊額之半流民能自復者亦如之諸州長吏能勸民修陂墾荒增稅二十萬以上者議賞

又神宗元丰元年詔開廢田水利民力不能給役者貸以常平錢谷流民買耕牛者免徵

宋史徽宗紀政和元年詔立守令勸農黜陟法

又二年詔縣令以十二事勸農於境內躬行阡陌程督勤惰

玉海髙宗建炎二年詔給流民官田牛種

又紹興二年詔曰朕聞祖宗時禁中有打麥殿今於後圃令人引水灌畦種之亦欲知稼穡之艱難

宋史髙宗紀紹興七年詔諸路歸業民墾田及八年始輸全稅

玉海紹興十七年詔曰朕親耕籍田以先黎庶三推復進勞賜耆老嘉與世俗躋於富厚

宋史孝宗紀乾道九年飭監司守令勸農

又淳熙八年詔監司守令勸課農桑以奉行勤怠爲賞罰

又淳熙十一年詔諸州歲買稻種備農民之闕

又寧宗紀慶元元年二月詔兩淮諸州勸民墾辟荒田又嘉定二年七月命兩淮轉運司給諸州民種麥十月給諸路民稻種

又理宗紀寶慶三年詔郡縣長吏勸農桑抑末作戒苛擾

又端平三年詔勸農桑

遼史太祖紀天贊元年詔分北大濃兀爲二部程以樹藝諸郡效之

又太宗紀防同元年詔有司勸農桑

又興宗紀重熙二年八月詔曰朕於早歲習知稼穡力辦者廣務耕耘罕聞輸納家食者全虧種植多至流亡宜通撿括普爲均平禁諸職官不得擅造酒糜谷有防祭者有司給文字始聽

又道宗紀淸寧二年詔遣使分道勸農桑

金史太宗紀天防四年詔曰朕惟國家四境至逺而兵革未息田野𨿽廣而畎畝未辟百工略備而祿秩未均方貢僅修而賔館未贍是皆出乎民力茍不務本業而抑遊手欲上下皆足其可得乎其令所在長吏惇勸農功

又章宗紀明昌五年詔定長吏勸課能否賞罰格又泰和二年諭尙書省諸路禾稼及雨多寡令州郡以聞

又宣宗紀興定三年諭三司行部官勸民種麥無種粒者貸之

元史世祖紀中統二年詔十路宣撫使量免民間課程命宣撫司官勸農桑抑遊惰禮髙年問民疾苦

又三年命管民官勸誘百姓開墾田土不得擅興不急之役妨奪農時

又至元六年命中書省采農桑事列爲條目仍令按察司與州縣官相風土之所宜講究可否別頒行之又二十三年詔以大司農司所定農桑輯要書頒諸路又成宗紀元貞元年詔以農桑水利諭中外

又大徳二年詔諸郡凡民播種怠惰及有司勸課不至者各道廉訪司治之

又食貨志武宗至大三年詔大司農總挈天下農政修明勸課之令

又仁宗紀皇慶元年諭司農曰農桑衣食之本汝等舉諳知農事者用之

又延祐二年詔印農桑輯要萬部頒降有司遵守勸課又英宗紀至治二年詔畫蠶麥圖於鹿頂殿以時觀之又泰定帝致和元年頒農桑舊制十四條於天下又順帝紀至正元年詔守令選立社長專一勸課農桑明史太祖紀洪武元年諭曰欲財用之不竭國家之常裕鬼神之常享必也務農乎故后稷樹藝稼穡而生民之詩作成王播厥五穀而噫嘻之頌興古者天子籍田千畝所以供粢盛備饋膳自經喪亂其禮已廢上無以教下無以勸其命來春舉行耕籍田禮

明防典洪武四年詔府州縣用心勸諭農民趁時種植明史太祖紀洪武八年詔曰農桑衣食之本學校道理之原朕嘗設置有司頒行條章使惇篤教化務欲使民丰衣足食理道暢焉何有司不遵朕命往往給由赴京者皆無桑株數目學校緣由甚與朕意相違特敇中書令有司今後敢有無農桑學校者論擬違制民有不奉天時而負地利者如律究焉

聖學格物通洪武十二年諭曰中原民所恃者二麥九月正當播種之時而役之是奪其時也過此則天寒地凍種不得入土來年何以續食敇至其卽放還俟農隙之時赴工未爲晚也

明史太祖紀洪武十三年諭戶部令天下人民每村置一鼔凡遇農桑時月晨起擊鼔防田所怠惰者裏老督責之裏老不勸督者罰

又洪武十八年諭曰人皆言農桑衣食之本然棄本逐末鮮有救其者盛世野無不耕之民室無不蠶之女水旱無虞饑寒不至自什一之制湮奇巧之技作而後農桑之業廢一農執耒而百家待食一婦作織而百夫待衣欲民無貧人得乎朕思足食在於禁末作足衣在於禁華靡爾宜申明天下四民各守其業不許防食庶民之家不許衣錦繡庶幾可以絕其獘也

明史成祖紀永樂二年諭曰朕惟事天以誠敬爲本愛民以實惠爲先書曰惟天惠民又曰安民則惠然天之視聽皆因於民能愛民卽所以事天今春和時東作方興宜各究心務實申明教術勸課農桑問其疾苦卹其饑寒革苛刻之風崇寛厚之政以迓天休臻於治理欽哉

聖學格物通永樂二十二年諭曰農者生民衣食之源耕耘收獲不可失時自今一切不急之役有當用人力者皆俟農隙前代蓋有不卹農事而以徭役妨農作召亂亡者不可不謹

明史宣宗紀宣徳元年諭曰天气向炎正農夫耕耘之時因誦聶夷中詩曰吾每誦此未嘗不念農夫又曰朕八九歳讀書皇考親寫是詩以示問曰解否對曰稼穡艱難在此也自是常教以農事銘於心不敢忘

明防典景泰三年令丁多田少之人開墾田地

又天順三年令各處軍民有新開無額田地及願佃種荒閒地土者俱照減輕則例起科

又嘉靖六年詔通行所屬府州縣原設有治農官處不許營幹別差專一循行勸課原無官處委佐貳一員帶管

欽定授時通考卷四十三﹤子部﹐農家類﹐欽定授時通考﹥

欽定四庫全書

欽定授時通考卷四十四

勸課

章奏

國語周宣王不籍千畝虢文公諫曰夫民之大事在農上帝之粢盛於是乎出民之蕃庶於是乎生事之共給於是乎在和協輯睦於是乎興財用蕃殖於是乎始惇龎純固於是乎成是故稷爲大官古者大史順時土陽癉憤盈土气震發農祥晨正日月底於天廟土乃脈發先時九日太史告稷曰自今至於初吉陽气俱烝土膏其動勿震勿渝脈其滿眚谷乃不殖稷以告王曰史帥陽官以命我司事曰距今九日土其俱動王其祗祓監農不易王乃使司徒咸戒公卿百吏庻民司空除壇於籍命農大夫咸戒農用先時五日瞽告有協風至王卽齊宮百官禦事各卽其齊三日王乃淳濯饗醴及期郁人薦鬯犠人薦醴王祼鬯饗醴乃行百吏庶民畢從及籍后稷監之膳夫農正陳籍禮大史贊王王敬從之王耕一墢班三之庶人終於千畝其后稷省功大史監之司徒省民大師監之畢宰夫陳饗膳宰監之膳夫贊王王歆大牢班嘗之庶人終食是日也瞽率音官以省風土廩於籍東南鐘而藏之而時布之於農稷則徧戒百姓紀農協功曰陰陽分布震雷出滯土不備墾辟在司宼乃命其旅曰徇農師一之農正再之後稷三之司空四之司徒五之大保六之太師七之大史八之宗伯九之王則大徇耨獲亦如之民用莫不震動恪恭於農修其疆畔日服其鎛不解於時財用不乏民用和同是時也王事惟農是務無有求利於其官以干農功若是乃能媚於神而和於民矣

前漢書食貨志賈誼說上曰管子曰倉廩實而知禮節民不足而可治者自古及今未之嘗聞古之人曰一夫不耕或受之饑一婦不織或受之寒生之有時而用之無度則物力必屈古之治天下至孅至悉也故其蓄積足恃漢之爲漢幾四十歲矣公私之積猶可哀痛失時不雨民且狼顧歲惡不入請賣爵子旣聞耳矣安有爲天下阽危者若是而上不驚者世之有饑穰天之行也禹湯被之矣卽不幸有方二三千里之旱國胡以相卹今敺民而歸之農皆著於本使天下各食其力末技遊食之民轉而緣南畝則蓄積足而人樂其所矣可以爲富安天下而直爲此廩廩也竊爲陛下惜之

又晁錯說上曰聖王在上而民不凍饑者非能耕而食之織而衣之也爲開其資財之道也故堯禹有九年之水湯有七年之旱而國無捐瘠者以蓄積多而備先具也民貧生於不足不足生於不農不農則不地著不地著則離鄕輕家民如鳥獸𨿽有髙城深池嚴法重刑猶不能禁也夫寒之於衣不待輕暖饑之於食不待甘旨饑寒至身不顧廉恥人情一日不再食則饑終嵗不制衣則寒夫腹餒不得食膚寒不得衣𨿽慈母不能保其子君安能以有其民哉明主知其然也故務民於農桑薄賦斂廣蓄積以實倉廩備水旱故民可得而有也粟米布帛生於地長於時聚於力非可一日成也數石之重中人弗勝不爲姦邪所利一日弗得而饑寒至是故明君貴五穀而賤金玊今農夫五口之家其服役者不下二人其能耕者不過百畮百畮之收不過百石春耕夏耘秋獲冬藏伐薪樵治官府給繇役春不得避風塵夏不得避暑熱秋不得避陰雨冬不得避寒凍四時之間無日休息又私自送往迎來弔死問疾養孤長幼在其中勤苦如此尙復被水旱之災急政暴虐賦斂不時朝令而暮攺當其有者半賈而賣亡者取倍稱之息於是有賣田宅鬻子孫以償債者矣方今之務莫若使民務農欲民務農在於貴粟貴粟之道在於以粟爲賞罰粟有所渫可時赦勿收農民租如此徳澤加於萬民民愈勤農

又董仲舒說上曰春秋他谷不書至於麥禾不成則書之以此見聖人於五穀最重麥與禾也今關中俗不好種麥是歳失春秋之所重而損生民之具也願陛下幸詔大司農使關中民益種宿麥令毋後時

後漢書魯恭傳永初元年盛夏斷獄恭上疏諫曰永元十五年來刺史太守以盛夏徴召農人拘對考驗連滯無已司典司京師四方是則而近於春月分行諸部托言勞來貧人而無隠惻之實煩擾郡縣廉考非急逮捕一人罪延十數上逆時气下傷農業比年水旱傷稼人饑流冗今始夏百谷權輿陽气胎養之時自三月以來陰寒不暖物當化變而不被和气月令孟夏斷薄刑出輕系行秋令則艸木零落人傷於疫夫斷薄刑者謂其輕罪已正不欲令久系故時斷之也臣愚以爲今孟夏之制可從此令其決獄案考皆以立秋爲斷以順時節育成萬物

又東平憲王蒼傳永平四年春車駕校獵河內蒼上書曰臣聞時令盛春農事不聚眾興功臣知車駕今出事從約省所過吏人諷誦甘棠之徳惟陛下因行田野循視稼穡消揺仿佯弭節而旋

又黃瓊傳瓊上疏曰自古聖帝哲王莫不敬恭明祀增致福祥故必躬郊廟之禮親籍田之勤以先羣萌率勸農功今廟祀適闋而祈谷絜齋之事近在明日臣恐左右之心不欲屢動聖躬以爲親耕之禮可得而廢臣聞先王制典籍田有日司徒咸戒司空除壇先時五日有協風之應王卽齋宮饗禮載耒誠重之也自癸巳以來仍西北風甘澤不集寒涼尙結迎春東郊旣不躬親先農之禮所宜自勉以逆和气以致時風易曰君子自彊不息斯其道也

三國吳志華覈傳孫皓時倉廩無儲華覈上疏曰先王治國惟農是務軍興以來已向百載農人廢南畝之務女工停機杼之業推此揆之則蔬食而長饑薄衣而履冰者固不少矣且饑者不待美饌寒者不俟狐貉今事多而役繁民貧而俗奢百工作無用之器婦人爲綺靡之飾不勤麻枲並繡文黼黻轉相仿效恥獨無有兵民之家猶復逐俗內無擔石之儲而出有綾綺之服至於富賈商販之家重以金銀奢資尢甚夫天下未平百姓不贍宜一生民之原丰谷帛之業而乃棄功於浮華之巧妨日於侈靡之事上無尊卑等級之差下有耗財費力之損漢之文景承平繼統天下已定四方無虞猶以雕文之傷農事錦繡之害女工開富國之利杜饑寒之本況今六合分爭豺狼充路兵不離疆甲不解帶而可不廣生財之原充府藏之積哉

晉書食貨志宣帝督諸軍伐吳鄧艾以爲大兵徵舉運兵過半功費巨億陳蔡之間土下田良令淮北二萬人淮南三萬人分休且佃且守水丰常收三倍於西計除眾費歲完五百萬斛以爲軍資六七年間可積三千萬餘斛於淮北此則十萬之眾五年食也

又杜預上疏曰臣輙思維今者水災東南特劇非但五稼不收居業並損下田所在停污髙地皆多磽塉此卽百姓困窮方在來年𨿽詔書切告長吏二千石爲之設計而不廓開大制定其趣舎之宜恐徒文具所益蓋薄水去之後塡淤之田畝收數鐘至春大種五穀五穀必丰東南以水田爲業人無牛犢可分種牛三萬五千頭以付二州將吏士庻使及春耕谷登之後頭責三百斛是爲化無用之費得運水次成谷七百萬斛

又晉元帝大興元年後軍將軍應詹表曰夫一人不耕天下必有受其饑者而軍興以來徵戰運漕朝廷宗廟百官用度旣已殷廣下及工商流寓僮僕不親農桑而逰食者以十萬計不思開立美利而望國足人給豈不難哉間者流民奔東吳東吳今儉皆以還反江西良田曠廢來久火耕水耨爲功差易宜簡流民興復農官功勞報賞皆如魏氏故事一年中與百姓二年分稅三年計賦稅以使之公私兼濟則倉盈庾億可計日而待也又齊王攸傳臣聞先王之教莫不先正其本務農重本國之大綱當今方隅淸穆武夫釋甲廣分休假以就農業然守相不能勤心卹公以盡地利昔漢宣嘆曰與朕理天下者惟良二千石乎勤加賞罰黜陟幽明於時翕然用多名守計今地有餘羨而不農者眾加附業之人復有虛假通天下之謀則饑者必不少矣今宜嚴敇州郡撿諸虛詐害農之事督實南畝上下同奉所務則天下之谷可復古政豈患於暫一水旱便憂饑餒哉又束晳傳晳上議曰農穰可致所由者三一曰天時不諐二曰地利無失三曰人力咸用若必春無霢霂之潤秋繁滂沱之患水旱失中雩禳有請𨿽使羲和平秩后稷親農理疆甽於原隰勤藨蓘於中田猶不足以致倉庾盈億之積也然地力可以計生人力可以課致詔書之防亦將欲盡此理乎今天下千城民多遊食廢業占空無田課之實較計九州數過萬計可申嚴此防令監司精察一人失課負及郡縣此人力之可致也又州司十郡土狹人繁三魏尢甚而豬羊馬牧布其境內宜悉破廢以供無業業少之人𨿽頗割徙在者猶多或謂北土不宜蓄牧此誠不然案古今之語以爲馬之所生實在冀北大賈防羊取之淸渤放豕之歌起於鉅鹿是其效也可悉徙諸牧以充其地使馬牛豬羊齕艸於空閒之田遊食之民受業於賦給之賜此地利之可制者也又如汲郡之吳澤良田數千頃濘水停洿人不墾植聞其國人皆謂通泄之功不足爲難瀉鹵成原其利甚重而豪彊大族惜其魚捕之饒搆說官長終扵不破此亦谷口之謡載在史篇謂宜復下郡縣以詳當今之計荊揚兗豫污泥之土渠塢之宜必多此類最是不待天時而丰年可獲者也以其雲雨生於畚鍤多稌生於決泄不必望朝隮而黃潦臻禜山川而霖雨息是故兩周爭東西之流史起惜漳渠之浸明地利之重也宜詔四州刺史使謹按以聞

又溫嶠傳時國用不足嶠因奏軍國要務其二曰一夫不耕必有受其饑者今不耕之夫動有萬計春廢勸課之制冬峻出租之令下未見施惟賦是聞賦不可以己當思令百姓有以殷實司徒置田曹掾州一人勸課農桑察吏能否今宜依舊置之必得淸恪奉公足以宣示惠化者則所益實矣

宋書袁湛傳時建議大田湛弟豹上議曰國因民以爲本民資食以爲天修其業則教興崇其本則末理實爲治之要道致化之所階也夫設位以崇賢疏爵以命士上量能以審官不取人於浮譽則比道周息遊者言歸遊子旣歸則南畝辟矣分職以任務置吏以周役職不以無任立吏必以非用省冗散者廢則萊荒墾矣器以應用商以通財靡麗之巧棄難得之貨則雕僞者賤谷稼重矣耕耨勤悴力殷收寡工商逸豫用淺利深增賈販之稅薄疇畝之賦則末技抑而田畯喜矣居位無儀從之徒在野靡兼幷之黨給賜非可恩致力役不入私門則遊食者反本肆勤自勸遊食省而肆勤眾則東作繁矣密勿者甄異怠慢者顯罰明勸課之令峻糾違之官則嬾惰無所容力田有所望力者欣而惰者懼則穡人勸矣凡此數事亦務田之端趣也蒞之以淸心鎭之以無欲助之以無倦翼之以廉謹舎日計之小成期逺致於暮歳則澆薄自淳大化有漸矣

又周朗傳宋孝建中周朗疏曰農桑者實民之命爲國之本有不足則禮節不興若重之宜罷金錢以谷帛爲賞罰凡自淮以北萬匹爲市從江以南千斛爲貨亦不患其難也今且聽市至千錢以還者用錢餘皆用絹布及米其不中度者坐之如此則墾田自廣民資必繁又田非膠水皆播麥菽地堪滋養悉藝麻薴防巷緣藩必樹桑柘列庭接宇惟植竹栗若此令旣行而善其事者庶民則敍之以爵有司亦從而加賞今自江以南在所皆穰有食之處須官興役宜募逺近能食五十口一年者賞爵一級不過千家故近食十萬口矣使其受食者悉令就佃淮南多其長帥給其糧種凡公私遊手悉發佐農令堤湖盡修原陸並起仍量家立社計地設閭檢其出入督其防惰須待大熟可移之復舊

魏書髙允傳允領著作郎時多禁封良田又京師遊食者眾允因言曰古人云方一里則爲田三頃七十畝百里則三萬七千頃若勤之則畝益三升不勤則畝損三升方百里損益之率爲粟二百二十萬斛況以天下之廣乎若公私有儲𨿽遇饑年復何憂哉

又李安世傳疏曰今𨿽桑井難復宜各均量審其徑術令分藝有凖力業相稱細民獲資生之利豪右靡餘地之盈則無私之澤乃播均於兆庶如阜如山可有積於比戶矣又所爭之田宜限年斷事久難明悉屬今主然後虛妄之民絕望於覬覦守分之士永免於淩奪矣又韓麒麟傳太和十一年京都大饑麒麟表陳時務曰古先哲王經國立治積蓄九稔謂之太平故躬耤千畝以勵百姓用能衣食滋茂禮教興行逮於中代亦崇斯業入粟者與斬敵同爵力田者與孝弟均賞實百王之常軌爲治之所先今京師民庶不田者多遊食之口三分居二蓋一夫不耕或受之饑況於今者動以萬計故頃年山東遭水而民有餒終今秋京都遇旱谷價踴貴實由農人不勸素無儲積故也愚謂凡珍玩之物皆宜禁斷吉凶之禮備爲格式令貴賤有別民歸朴素制天下男女計口受田宰司四時巡行臺使歲一按檢勤相勸課嚴加賞罰數年之中必有盈贍𨿽遇災凶免於流亡矣往年校比戶貫租賦輕少臣所統齊州租粟才可給俸略無入倉𨿽於民爲利而不可長久脫有戎役或遭天災恐供給之方無所取濟可減絹布增益谷租年丰多積歲儉出賑所謂私民之谷寄積於官官有宿積則民無荒年矣

又蘇綽傳周文方欲革易時政務宏彊國富民之道其三盡地力曰人生天地之間衣食爲命食不足則饑衣不足則寒饑寒切體而欲使人興行禮讓者此猶逆阪走丸勢不可得也是以古之聖主知其若此先足其衣食然後教化隨之夫衣食所以足者由於地利盡地利所以盡者由於勸課有方主此教者在乎牧守令長而已民者防也智不自周必待勸教然後得盡其力諸州郡縣每至嵗首必戒敇部人無問少長但能操持農器者皆令就田墾發以時勿失其所及布種旣訖嘉苗須理麥秋在野蠶停於室若此之時皆宜少長悉力男女並功若揚湯救火寇盜之將至然後可使農夫不失其業蠶婦得就其功若遊手怠惰早歸晚出好逸惡勞不勤事業者則正長牒名郡縣守令隨事加罰罪一勸百此則明宰之教也夫百畝之田必春耕之夏種之秋收之然後冬食之此三時者農之要月也若失其一時則谷不可得而食故先王之戒曰一夫不耕天下必有受其饑者一婦不織天下必有受其寒者若此三時不務省事而令人廢農者是則絕人之命驅以就死然單劣之戶及無牛之家勸令有無相通使得兼濟三農之隙及陰雨之暇又當教人種桑植菓藝其蔬菜修其園圃蓄育雞豚以備生生之資以供養老之具夫爲政不欲過碎碎則人煩勸課亦不容太簡簡則人怠善爲政者必消息時宜而適煩簡之中故詩曰不剛不柔布政優優百祿是遒如不能爾則必陷於刑辟矣

唐書食貨志徳宗貞元四年宰相陸贄上疏其三條言廉使奏吏之能者一曰戶口增加二曰田野墾辟夫貴戶口加增詭情以誘奸浮苛法以析親族則有州縣破傷之病貴田野墾辟率民殖荒田限年免租新畝𨿽辟舊畬蕪矣人以免租年滿復爲污萊有稼穡不增之病此州若損客戶彼郡必減居民增處邀賞而稅數加減處懼罪而稅數不降國家設考課之法非欲崇聚斂也宜命有司詳考課績州稅有定徭役有等如此不督課而人人樂耕矣

又權徳輿傳貞元八年關東淮南浙西大水權徳輿建言江淮田一善熟則旁資數道故天下大計仰於東南今霪雨二時農田不辟宜擇羣臣明識通方者持節勞徠問人所疾苦蠲其租入與連帥守長講求所宜冊府元唐天福三年六月金部郎中張鑄奏臣聞國家以務農是本勸課爲先用廣田疇乃資倉廩竊見所在鄕村浮戶方思墾辟正切耕耘種木未滿於十年樹谷未臻於三頃似成產業防有生涯便被縣司系名定作鄕村色役懼其重斂畏以嚴刑遂舎所居卻思他適觀玆阻隔何以舒蘇旣乖撫卹之門徒有招擕之令伏乞明示州府應所在無主空閒荒地一任百姓開種及五頃以上三年外卽許縣司量戶科徭如未及五頃以上者不在騷擾之限荒榛漸少賦稅增多非惟下益蒸黎實亦上資邦國從之

玉海周世宗顯徳三年畱心農穡思廣勸課之道命國工刻木爲耕夫織婦蠶女之狀於禁中召近臣觀之學士承防陶谷爲贊以美其事其序曰耕於歷山重華之徳也蠶於岐陽太姒之美也我後在宥之四載以爲化民成俗者莫如身率乃命有司刻木爲耦人耕耘之象又爲織婦蠶女之類置於紫庭亦幾杖盤盂座右之義也志在足食豈同流馬之運人皆有褐且殊昆明之石同穎八蠶可翹足而望豈比獲玉鉤於山陽空有采桑之號陳金根於鉤盾但爲弄田之戲哉贊曰寒耕暑織上感皇情帝梧景轉遲遲欲行宮簾風度紮紮有聲疲俗是念侈心不萌

宋史食貨志至道二年太常博士陳靖上言先王之欲厚民生莫先於積谷而務農鹽鐵酤斯爲末矣按天下土田除江淮湖湘兩浙隴蜀河東諸路地裏夐逺𨿽加勸督未遽獲利今京畿周環二十三州幅員數千里地之墾者十才二三稅之入者又十無五六復有匿裏舎而稱逃亡棄耕農而事防惰賦額歲減國用不充詔書累下許民復業蠲其租調寛以歲時然鄕縣擾之每一戶歸業則刺報所由朝耕尺寸之田暮入差徭之籍追胥責問繼踵而來𨿽防蠲其常租實無補於捐瘠況民之流徙始由貧困或避私債或逃公稅亦旣亡遁則鄕裏檢其資財至於室廬什器桑棗材木咸計其直或鄕官用以輸稅或債主取以償逋生計蕩然還無所詣以玆浮蕩絕意歸耕如授以閒曠之田廣募遊惰誘之耕墾未計賦租許令別置版圖便宜從事酌民力之丰寡農畝肥磽均配督課令其不倦其逃民歸業丁口授田煩碎之事並取大司農裁決耕桑之外令益種雜木蔬菓孶畜羊犬雞豚給授桑土潛擬井田營造室居使立保伍養生送死之具慶弔問遺之資並立條制至三五年間生計成立卽計戶定徴量田輸稅若民力不足官借糴錢或以市餱糧或以營耕具凡此給授委於司農比及秋成乃令償値依時價折納以其成數關白戶部

又司馬光疏曰四民之中惟農最苦寒耕熱耘霑體塗足戴日而作戴星而息蠶婦治繭績麻紡緯縷縷而積之寸寸而成之其勤極矣而又水旱霜雹蝗間爲之災幸而收成則公私之債交爭互奪谷未離塲帛未下機已非己有所食者糠籺而不足所衣者綈褐而不完直以世服田畝不知捨此之外有何可生之路耳而況聚斂之臣於租稅之外巧取百端以邀功賞靑苗則彊散重斂給陳納新免役則刻剝窮民收養浮食保甲則勞於非業之作保馬則困於無益之費可不念哉今者濬發徳音使畎畝之民得上封事𨿽其言辭鄙雜皆身受實患直貢其誠不可忽也

又紹興二十六年通判安丰軍王時升言淮南土皆膏腴然地未盡辟民不加多者緣豪彊虛占良田而無徧耕之力流民𦇤負而至而無開耕之地望凡荒閒田許人剗佃

又乾道四年知鄂州李椿奏州𨿽在江南荒田甚多請佃者開墾未幾便起毛稅度田追呼不任其擾旋卽逃去今欲召人請佃免稅三年三年之後爲世業三分爲率輸苗一分更三年增一分又三年全輸歸業者別以荒田給之

又七年知揚州晁公武言朝廷以沿淮荒殘未行租稅民復業與創戶者𨿽阡陌相望然聞之官者十才二三咸懼後來稅重昔晚唐民務稼穡則增其租故播種少吳越民墾荒田而不加稅故無曠土望詔兩淮更不增賦庶民知勸

又淳熙六年提舉浙西顏師魯奏設勸課之法欲重農桑廣種植也今鄕民間於己田連接閒曠磽確之地墾成田園用力甚勤或以未陳起稅爲人所訟卽以盜耕罪之何以勸力田哉止宜實田起稅非特可戢告訐之風亦見盛世重農之意

又九年著作郎袁樞振兩淮還奏民占田不知其數二稅旣免止輸谷帛之課力不能墾則廢爲荒地他人請佃則以疆界爲詞官無稽考是以野不加辟戶不加多而郡縣之計益窘望詔州縣畫疆立券占田多而輸課少者隨畝增之其餘閒田給與佃人庶幾流民有可耕之地而田萊不至多荒

又朱熹知漳州會臣僚請行閩中經界乃奏言經界最爲民間莫大之利紹興已推行處公私兩利獨泉漳汀未行臣不敢先一身之勞逸而後一州之利病切獨任其必可行也然必推擇官吏委任責成度量步畝算計精確畫圖造帳費從官給隨產均稅特許過鄕過縣均紐庶幾百里之內輕重齊同今欲每畝隨九等髙下定計產錢而合一州租稅錢米之數以產錢爲母每文輸米幾何錢幾何止於一倉一庫受納旣輸之後卻視原額分爲省計爲職田爲學糧爲常平各撥入諸倉庫版圖一定則民業有經矣但此法之行貧民下戶固所深喜然不能自逹其情豪家猾吏實所不樂皆善爲說辭以惑羣聽賢士大夫之喜安靜厭紛擾者又或不深察而望風阻怯此則不能無慮

古今治平略範祖禹以經筵進疏曰天下之人至勞苦而常困窮者農民是也周公作無逸戒王以先知稼穡之艱難又言商之逸王不知稼穡之艱難不聞小人之勞苦惟耽樂之從夫稼穡之艱與小人之勞人君不可以不知天生時而地生財自一粒一縷以上皆出於民力然後人得而用人臣之祿受之於君故不可不報君人君之奉取之於民故不可不愛民天子者合天下之力而共尊之凡宮室車馬服食器用無非取於天下皆百姓之膏血也其作之甚勞其成之也甚難安而享之不可不思其所從來思其所從來則愛之而有不忍費財之心憂之而有不忍勞民之意以此之心行此之政而天下不安者未之有也先王豈能人人而食之人人而衣之哉推其仁心修其仁政以及天下則所被者廣矣臣願陛下當食則思天下有饑而不得食者當衣則思天下有寒而不得衣者凡於每事莫不皆然惟推至誠以召和气庶幾皇天報應降丰年之祥使百姓皆家給人足則太平矣昔漢昭帝耕鉤盾弄田其事至微史臣書之蓋以昭帝欲知稼穡之艱難與周公戒成王之意同也周世宗畱心農事常刻木爲耕夫蠶婦置之殿庭欲見之而不忘國朝祖宗以來尢重農穡太宗謂近臣曰耕耘之夫最可矜憫春蠶旣登並功績紡而繒帛不及其身田禾大稔充其腹者不過疏糲若風雨乖稼穡不登將如之何眞宗於內殿植稻麥臨觀刈獲欲知田畝之勞至今遵之惟陛下深畱意於農政而常以保惠小民爲先則天下幸甚

大學衍義周家以農事開國成王幼沖嗣位周公懼其未知稼穡之艱難也故作七月之詩使瞽蒙歌之宮中庶幾成王知小民之依不敢荒寧蓋與無逸之作同一意也夫農者衣食之本一日無農則天地之所以養人者幾乎熄矣惟其關生人之大命是以服天下之至勞當是時農之所耕者自有之田也而上之人又從而崇奬勸厲之故斯人亦以爲生之樂而勤敏和悅之气浹於上下不見其有勞苦愁嘆之狀朋酒羔羊升堂稱壽君民相與獻酬忘其尊卑貴賤後世之農則異乎此矣已無田可耕而所耕者他人之田爲有司者得無殃害之足矣豈復有崇奬勸厲之意故數米而炊並日而食者乃其常也田事旣起丁夫之糧餉與牛之芻槀無所從給預指收斂之入以爲稱貸之資糲飯藜羮猶不克飽敢望有鹽酪之嘉味乎夫農夫女紅之艱勤富室知之者寡矣況士大夫乎士大夫知之者寡矣況貴戚近屬乎貴戚近屬知之者寡矣況六宮嬪禦乎近世張栻入侍經筵因講葛覃之詩言於孝祖以爲周公之告成王見於詩有若七月見於書有若無逸欲其知稼穡之難小人之依帝王所傳心法之要端在於此夫治常生於敬畏而亂常起於驕肆使爲國者每念乎農畝之勞則心不存焉者寡矣是心常存則驕肆何自而生豈非治之所由興也歟栻之論最爲墾至臣愚不佞願詔儒臣以今農夫紅女耕蠶勞勩之狀作爲歌詩退朝之暇使人日誦於前且繪畫成圖揭之宮掖布之戚裏庶幾聖心惕然不忘小民之依而六宮嬪禦外家近屬亦知衣食所自來勉爲勤儉之趨而不狃汰侈之習戒諭守宰勤行勸相毋妄興徭役以奪其時毋橫加賦斂以困其力老農之不能自養者籍之有司大夏隆冬賦常平義廩之粟稍賑贍之歲凶賑卹先良農而後遊手以示聖朝重本之意則民將爭趨南畝衣食足而孝弟興矣元史食貨志至元七年司農司專掌農桑水利農桑之制縣邑所屬村疃凡五十家立一社擇髙年曉農事者爲長增至百家者別設長一員不及五十家者與近村合爲一社地逺人稀不能相合各自爲社者聽其合爲社者仍擇數村之中立社長官司長以教督農桑爲事凡種田者立牌橛於田側書某村某人於上社長以時防視勸戒不率教者籍其姓名以授提防官責之社中有喪病不能耕種者眾合力助之一社災病多者兩社助之農桑之術以備旱暵爲先髙者造水車貧不能造者官具材木給之田無水者鑿井井深不能得水者聽種區田種植之制每丁課種桑棗二十本土性不宜者種楡栁等皆以生成爲數願多種者聽各社種苜蓿以防饑近水之家許鑿池養魚幷鵞鴨蒔蓮藕菱芡蒲葦等以助衣食荒閒之地悉以付民每年十月令州縣正官巡視有蝗蝻遺子之地設法除之

又虞集傳泰定中集拜翰林直學士嘗因講罷進曰京師之東瀕海數千里北極遼海南濱靑齊萑葦之場也海潮日至淤爲沃壤用浙人之法築堤捍水爲田聽富民欲得官者合其眾分授以地官定其畔以爲限能以萬夫耕者授以萬夫之田爲萬夫之長千夫百夫亦如之察其墮者而易之三年視其成以地之髙下定額於朝廷以次漸徵五年有積蓄命以官就所儲給以祿十年佩之符印得以傳子孫如軍官之法則東面民兵數萬可以近衛京師外禦島夷逺寛東南海運以舒疲民遂富民得官之志而獲其用江海遊食盜賊之類皆有所歸

又關中大饑帝問集何以捄對曰承平日久人情晏安志士急乎近效則怨讟生不幸大災之餘正作新之機也若遣一二有仁術知民事者稍寛其禁令隨郡縣擇可用之人定城郭修閭里治溝洫限畎畝薄徵斂招其傷殘老弱漸以其力治之則逺去而來歸者漸至春耕秋斂皆有所助一二歲間勿徵勿徭封域旣正友望相濟四面而至者均齊方一截然有法則三代之民將見出於空虛之野矣

明史李信圭傳宣徳八年春言自江淮達京師沿河郡縣悉令軍民挽舟歲發二三千人晝夜以俟及致田土荒蕪民無蓄積稍遇歉歲輒老穉相持緣道乞食實可憫傷請自儀眞抵通州盡免其雜徭俾得盡力農田大學衍義補臣按成周之後最重農者莫如漢文景二帝尢惓惓焉非徒有是虛文也而減租之詔歲下𨿽以武帝之窮奢好武下至舟車皆有算而於田租則未嘗有加焉玆則所謂誠於憫農之實惠也自是而後君非不耕籍田後非不親蠶非不下憫農之詔非不敇守令以勸相然皆尙虛文而已非實惠也是故農不必勸也能無擾之足矣善乎栁宗元之言曰長人者好煩其令若甚憐焉而卒以禍旦暮吏來而呼曰官命促爾耕朂爾植督爾獲蚤繰而緒蚤織而縷字而幼孩遂而雞豚鳴鼔而聚之擊木而召之小人輟饔飱以勞吏者且不得暇又何以蕃其生而安其性耶臣願仁聖在上思王業之所本念小人之所依禁遊惰則爲之者眾省徭役則不奪其時減租賦則不罄所有是𨿽不下憫農之詔而人皆知其有憫念之心不設勸農之官人皆受其勸相之惠田裏小民不勝多幸

又臣按周禮周公致太平之書也周家自后稷以來以農爲國故周公於書旣作無逸以爲其君告使其知小民之所依而不敢逸豫又於詩作豳頌以爲其君誦使其知王業之所起而不敢荒寧及其作周官也或以巡稼穡或以簡稼器趨其耕耨辧其種類合耦以相助移用以相救無非以爲農事而已噫周公之輔成王陳言以獻忠於上者惓惓以稼穡爲言建官以分治於下者諄諄以農事爲急其知本乎

欽定授時通考卷四十四

欽定四庫全書

欽定授時通考卷四十五

勸課

官司

詩豳風田畯至喜

傳田畯田大夫也疏畯農夫也農夫田官也今之嗇夫是也此官選俊人主田謂之田畯典農之大夫謂之農夫以王者尢重農事知其爵爲大夫也

又周頌嗟嗟臣工敬爾在公王釐爾成來咨來茹嗟嗟保介維莫之春亦又何求如何新畬

集注此戒農官之詩保介農官之副也

又率時農夫播厥百谷駿發爾私終三十里亦服爾耕十千維耦

疏率是主田之吏農夫使民耕田而種百谷農夫主田之吏也集注亦戒農官之詞蓋成王始置田官而嘗戒命之也

周禮天官甸師下士二人掌帥其屬而耕耨王借以時入之以共齍盛

注郊外曰甸師長也其屬府史胥徒也

又地官大司徒卿一人大司徒之職辧十有二壤之物而知其種以教稼穡樹藝

又載師上士二人中士四人掌任土之法凡田不耕者出屋粟

注空田者罰以三家之稅粟以共吉凶二服及喪器也疏夫三爲屋罰以三夫之稅粟云吉凶二服及喪器是民自共用不可出官物故集此罰物爲之

又閭師中士二人任農以耕事凡庶民不耕者祭無盛注盛黍稷也

又遂人中大夫二人以土宜教甿稼穡以興鋤利甿以時器勸甿以彊予任甿

注時器鑄作耒耜錢鎛之屬彊予謂民有餘力復予之田

又遂師下大夫四人上士八人中士十有六人旅下士三十有二人各掌其遂之政令戒禁巡其稼穡而移用其民以救其時事

注移用其民使轉相助救時急事也四時耕耨斂艾芟地之宜早晚不同而有天期地澤風雨之急

又遂大夫每遂中大夫一人各掌其遂之政令以歲時稽其夫家之眾寡六畜田野辧其可任者與其可施捨者以教稼穡以稽功事令爲邑者歲終則防政致事正歲簡稼器修稼政三歲大比則率其吏而興甿明其有功者屬其地治者凡爲邑者以四達戒其功事而誅賞廢興之

注功事九職之事所以爲功業簡猶閱也興甿舉民賢者能者如六鄕之爲興猶舉也

又縣正每縣下大夫一人各掌其縣之政令徵比以頒田裏以分職事趨其稼事而賞罰之

又酇長每酇中士一人各掌其酇之政令以時校登其夫家比其眾寡若歲時簡器與有司數之凡歲時之戒令皆聽之趨其耕耨稽其女功

注簡器簡稼器也有司遂大夫

又裏宰毎裏下士一人掌比其邑之多寡以歲時合耦於耡以治稼穡趨其耕耨行其秩敍

疏耡助也謂合兩兩相佐助於裏宰處云以治稼穡者謂治理其民使爲春耕秋穡

又艸人下士四人掌土化之法

又稻人上士二人中士四人下士八人掌稼下地又土訓中士二人下士四人掌道地圖以詔地事道地慝

又廩人下大夫二人上士四人中士八人下士十有六人掌九谷之數

又倉人中士四人下士八人掌粟入之藏

又司稼下士八人巡野觀稼以年之上下出斂法疏觀稼謂秋熟時觀稼善惡

禮記月令命有司發倉廩賜貧窮振乏絕命司空循行國邑周視原野修利隄防道達溝瀆開通道路母有障塞

注溝瀆與道路皆不得不通所以除水潦便民事也

又命野虞出行田原爲天子勞農勸民母或失時命司徒循行縣鄙命農勉作毋休於都驅獸無害五穀毋大田獵

又令告民出五種命農計耦耕事

集說令典農之官告民出其所藏五穀之種計度耦耕之事耦二人相偶也

谷梁傳私田稼不善則非吏

注非責也吏田畯也言吏急民使不得營私田

左傳九扈爲九農正

注扈有九種春扈鳻鶞夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃以九扈爲九農之號各隨其宜以教民事疏春扈鳻鶞相五土之宜趣民耕種夏扈竊趣民耘苗秋扈竊藍趣民收斂冬扈竊黃趣民蓋藏棘扈竊丹爲果驅鳥行扈唶唶晝爲民驅鳥宵扈嘖嘖夜爲農驅獸桑扈竊脂爲蠶驅雀老扈鷃鷃趣民收麥令不得晏起謂以扈爲官還令依此諸扈而動作也

管子立政水𨿽過度無害於五穀歲𨿽凶旱有所秎獲司空之事也相髙下視肥墝觀地宜明詔期前後農夫以時均修焉使五穀桑麻皆安其處由田之事也行鄕裏視宮室觀樹藝簡六畜以時均修焉勸勉百姓使力作無偸懷樂家室重去鄕裏鄕師之事也

韓詩外傳召伯出就蒸庶於阡陌隴畝之間而聽斷焉廬於樹下百姓大悅耕桑者倍力以勸於是歲大稔民給家足

前漢書惠帝紀四年春正月舉民孝弟力田者復其身又髙後紀元年二月初置孝弟力田二千石者一人注特置孝弟力田官而尊其秩欲以勸厲天下令各惇行本務

又文帝紀十二年置三老孝弟力田常員

又武帝紀元狩三年遣謁者勸種宿麥舉吏民能假貸貧民者以名聞

又平帝紀元始四年置大司農部丞十三人人部一州勸農桑

又百官公卿表治粟內史秦官景帝後元年更名大農令武帝太初元年更名大司農騪粟都尉軍官不常置農都尉武帝初置

又食貨志春令民畢出在壄冬則畢入於邑春將出民裏胥平旦坐於右塾鄰長坐於左塾畢出然後歸夕亦如之

注裏胥如今里吏也門側之堂曰塾坐於門側者督促勸之知其早晏防怠惰也

又武帝末趙過爲騪粟都尉能爲代田一畮三甽歲代處故曰代田過使教田太常三輔大農置工巧奴與從事爲作田器二千石遣令長三老力田及裏父老善田者受田器學耕種養苗狀民或苦少牛無以趨澤故平都令光教過以人挽犁過奏光以爲丞教民相與庸挽犁率多人者田日三十畮少者十三畮以故田多墾辟過試以離宮卒田其宮壖地課得谷皆多其旁田畮一斛以上令命家田三輔公田又教邊郡及居延城是後邊城河東農三輔太常民皆便代田用力少而得谷多

又水衡少府太僕大農各置農官

又藝文志農家者流蓋出於農稷之官播百谷勸耕桑以足衣食

注汜勝之成帝時爲議郎使教田三輔有好田者師之徙爲禦史

又何武傳武爲刺史行部入傳捨出記問墾田頃畝五穀美惡已廼見二千石以爲常

又黃霸傳霸爲潁川太守務耕桑種樹畜養米鹽靡宻初若煩碎霸精力能推行之

又龔遂傳遂爲渤海太守見齊俗奢侈好末技不田作廼躬率以儉約勸民務農桑令口種一樹楡百本防五十本蔥一畦韭家二母彘五雞民有帯持刀劍者使賣劍買牛賣刀買犢春夏不得不趨田畝秋冬課收斂益畜果實蓤芡勞來循行郡中皆有畜積吏民皆富實又召信臣傳信臣爲南陽太守好爲民興利務在富之躬勸耕農出入阡陌止捨離鄕亭稀有安居時行視郡中水泉開通溝瀆起水門提閼凡數十處以廣漑灌歲歲增加多至三萬頃民得其利畜積有餘

後漢書和帝紀永元十六年遣三府掾分行四州貧民無以耕者爲雇犁牛直

又禮儀志立春之日夜漏未盡五刻郡國縣道官下至斗食令史皆服靑幘立春幡施土牛耕人於門外以示兆民正月令曰郡國守相勸民始耕

又百官志凡郡國以春行所主縣勸民農桑救乏絕又邊郡置農都尉主屯田殖谷

又卓茂傳茂遷宻令天下大蝗獨不入宻縣界督郵言之太守不信自出案行見乃服焉是時王莽秉政置大司農六部丞勸課農桑遷茂爲京部丞宻人老少皆流涕隨送

又魯恭傳恭拜中牟令郡國螟傷稼不入中牟河南尹袁安聞之使仁恕掾肥親往廉之曰虫不犯境此一異也永初元年代鮪爲司徒

又劉寛傳延熹八年徵拜尙書令遷南陽太守典歷三郡每行縣止息亭傳見父老慰以農裏之言

又杜詩傳詩拜成臯令再遷爲沛郡都尉轉汝南都尉七年遷南陽太守修治陂池廣拓土田郡內比室殷足時人方於召信臣南陽爲之語曰前有召父後有杜母又張堪傳堪拜漁陽太守開稻田八千餘頃勸民耕種以致殷富百姓歌曰桑無附枝麥穗兩岐張君爲政樂不可支

又秦彭傳建初元年遷山陽太守興起稻田數十頃每於農月親度頃畝分別肥脊差爲三品各立文簿藏之鄕縣於是姦吏局蹐無所容詐

三國魏志武帝紀建安元年募民屯田許下州郡例置田官所在積谷

又國淵傳太祖欲廣置屯田使淵典其事淵屢陳益相土處民計民置吏明勸課之法五年中倉廩丰實競勸樂業

又梁習傳建安十八年習表置屯田都尉領客六百夫於道次耕種菽粟

又任峻傳太祖以峻爲典農中郎將數年中所在積粟倉廩皆滿

又蘇則傳則爲金城太守親自教民耕種歲大丰收又杜畿傳畿拜河東太守課民畜防牛艸馬下逮雞豚犬豕皆有章程百姓勸農家家丰實

又倉慈傳太祖開募屯田於淮南以慈爲綏集都尉遷燉煌太守抑挫權右撫卹孤貧甚得其理大族田地有餘而小民無立錐之土慈皆隨口割賦稍稍使復其本又王昶傳昶爲洛陽典農時都畿樹木成林昶斫開荒萊勤勸百姓墾田特多

晉書職官志郡國及縣農月皆隨所領戶多少爲差散吏爲勸農又縣五百以上皆置鄕三千以上置二鄕五千以上置三鄕萬以上置四鄕鄕置嗇夫一人

文獻通考典農中郎將典農都尉典農校尉並曹公置晉太始一年罷農官爲郡縣後復有之

晉書食貨志武帝泰始五年敕戒郡國計吏諸郡國守相令長務盡地力禁遊食商販

又泰始八年司徒石苞奏州郡農桑宜增掾屬令吏有所循行帝從之苞旣明於勸課百姓安之

文獻通考晉元帝課督農功二千石長吏以入谷多少爲殿最其非宿衞要任皆宜赴農使軍各自佃作卽以爲廩

晉書王宏傳宏爲汲郡太守撫百姓如家耕桑樹藝屋宇阡陌莫不躬教示曲盡事宜

文獻通考梁司農卿位視散騎常侍主農功倉廩陳因之後因有司農上士一人掌三農九谷稼穡之政令屬大司徒

又勸農謁者梁武帝天監九年置屬司農

魏書文成帝紀元年遣尙書伏眞等三十人巡行州郡觀察墾殖田畝

文獻通考魏太武帝令有司課畿內之人各列家別口數所種頃畝明立簿目所種於地首標姓名以辧播殖之功

魏書食貨志天興初制定畿內田四方置八部帥以監之勸課農耕量校收入以爲殿最

隋書公孫景茂傳景茂爲道州刺史好單騎巡人家閱視百姓產業有修理者於都防時乃褒揚稱述如有過惡隨卽訓導而不彰也繇是人行義讓有無均通男子相助耕耘婦子相從紡績大村或數百戶如一家之務又食貨志河淸三年定令毎歲春月各依鄕土早晚課入農桑自春及秋男二十五以上皆布田畝蠶桑之月婦女十五以上皆營蠶桑孟冬刺史聽審邦教之優劣定殿最之科品人有人力無牛或有牛無力者須令相便皆得納種使地無遺利人無遊手焉

文獻通考唐龍朔二年攺司農爲司稼咸亨初復舊卿一人少卿一人掌東耕供進耒耜及邦國倉儲之事領上林太倉鉤盾導官四署

唐書百官志凡十道巡按以判官二人爲佐務繁則有支使其三察農桑不勤

又諸屯監一人從七品下丞一人從八品下掌營種屯田句防功課及畜產帳簿以水旱蝝蝗定課屯主勸率營農督斂地課

又節度使兼支度營田招討經略使則有副使判官各一人支度使復有遣運判官巡官各一人歲以八月考其治否觀察使以丰稔爲上考

又田曹司田參軍事掌園宅口分永業及蔭田

又上州司田參軍事一人從七品下中州司田參軍事一人正八品下下州司田參軍事一人從八品下五千人以上有副使一人萬人以上有營田副使一人又縣令掌導風化凡民田將授縣令給之

文獻通考唐開元十有二年夏四月令兵部員外郎兼侍禦史宇文融兼充勸農使巡按人邑安撫戶口所在與官僚及百姓商量處分賦役差科於人非便者並量事處分續狀奏聞務令安輯勿使繁勞

又上元二年諸州各置司田參軍一人主農事每縣各置田正二人於當縣揀明嫻田種者充務令勸課又寶應元年詔建巳月諸州刺史縣令及司田參軍令設法勸課令其耕種不得失時貧不能濟戶仍方員處置量事借貸務令存立歲終巡案量其功效

唐書食貨志唐開府軍以扞衝要因隙地置營田天下屯總九百九十二司農寺每屯三頃州鎭諸軍每屯五十頃水陸腴瘠播殖地宜與其功庸煩省收率之多少皆決於尙書省苑內屯以善農者爲屯官屯副禦史巡行蒞輪上地五十畝瘠地二十畝稻田八十畝則給牛一諸屯以地良薄與歲之丰凶爲三等與民田歲獲多少以中熟爲率有營則以兵若夫千人助收司農者歲三月卿少卿循行治不法者凡屯田收多者褒進之歲以仲春籍來歲頃畝州府軍鎭之遠近上兵部度便宜遣之開元二十五年詔屯官敍功以歲丰凶爲上下鎭戍地可耕者人給十畝以供糧方春屯官巡行謫作不時者

文獻通考唐令諸戶以百戶爲裏五里爲鄕四家爲鄰三家爲保毎裏設正一人掌按比戶口課殖農桑又唐考功之法有二十七最二十曰耕耨以時收獲成課爲屯官之最

唐書裴行儉傳子倩歷信州刺史勸民墾田二萬畝以治行賜紫金服

又田仁會傳永徽中爲平州刺史歲旱自暴以祈而雨大至谷遂登人歌曰父母育我兮田使君挺精誠兮上天聞中田致雨兮山出云倉廩實兮禮義申願君常在兮不患貧

又李惠登傳惠登拜刺史政淸靜居二十年田畝辟戶口日增人歌舞之節度使於岫狀其績詔加禦史大夫升隋爲上州

又何易於傳易於爲益昌令縣距州四十里刺史崔朴常乘春與賔屬泛舟出益昌旁民挽牽易於身引舟朴驚問狀易於曰方春百姓耕且蠶惟令不事可任其勞朴愧與賔客疾遣去

五代史雜傳張全義爲河南尹披荊棘勸耕殖躬載酒食勞民畎畝之間

文獻通考宋太祖開基分命朝臣出守列郡號權知軍州事軍謂兵州謂民政焉其後文武官參爲知州軍事二品以上及帯中書樞密院宣徽使職事稱判太守掌總理郡政宣布條教歲時勸課農桑旌別孝弟

又建隆元年應天下諸縣除赤畿外有望上中下掌總治民政勸課農桑

宋史太宗紀淳化五年九月遣使分行宋亳陳潁泗壽鄧蔡等州按行民田被水及種蒔不及者並蠲其租文獻通考至道元年六月詔州縣官吏勸民墾田之數悉書於印紙以俟旌賞二年以陳靖爲勸農使按行陳許蔡潁襄鄧唐汝等州勸民墾田以大理寺皇甫選光祿寺丞何亮副之

宋史眞宗紀天禧四年九月分遣近臣張知白晁迥樂黃目等各舉常參官諸路轉運及勸農使

文獻通考眞宗置諸路提防刑獄公事以朝臣充始命屯田李拱爲之副以武臣閤門祗候以上充天禧四年加勸農使俄攺提防刑獄勸農使又以武臣爲副使天聖嘉祐中罷熙寧十年復置勸課農桑

又熙寧二年分遣諸路常平官使專領農田水利事應吏民能知土地種植之法陂塘圩垾堤堰溝洫之利害者皆得自言行之有效隨大小酬賞

宋史徽宗紀政和元年夏四月立守令勸農黜陟法二年夏四月詔縣令以十二事勸農於境內躬行阡陌程督勤惰

注一曰惇本業二曰興地力三曰戒遊手四曰謹時候五曰戒茍簡六曰厚蓄積七曰備水旱八曰戒牽牛九曰置農器十曰廣栽植十一曰卹苖戶十二曰無妄訟

文獻通考宋南渡之後紹興十五年閏十一月司農簿宋朴請令守令以歲仲春出郊勞農遂爲故事

宋史食貨志太平興國中兩京諸路許民共推揀土地之宜明樹藝之法者一人縣補爲農師令相視田畝肥瘠及五種所宜

文獻通考宋制委戶部長貳左曹分按法曰農田掌農田及田訟務限奏丰稔驗水旱虫蝗勸課農桑請佃地土令佐任滿賞罰繳奏諸州雨雪撿按災傷逃絕人戶又初朝議置勸農之名然無職局天禧四年始詔諸路提防刑獄朝臣爲勸農使使臣爲副使所至取民籍視其差等不如式者懲革之勸卹農民以時耕墾招集逃散撿括稻稅凡農田事悉領焉

金史章宗紀泰和三年六月遣官行視中都田禾水澤分數八年夏四月詔諭有司以苗稼方興宜速遣官分道巡行農事以備虫蝻

又宣宗紀興定四年秋七月詔參知政事李復亨爲宣慰使禦史中丞完顏伯嘉副之循行郡縣勸農

元史世祖紀至元六年八月詔諸路勸課農桑命中書省采農桑事列爲條目仍令提刑按察司與州縣官相風土之所宜講究可否別頒行之

又至元七年二月立司農司以參知政事張文謙爲卿設四道巡行勸農司閏十一月申明勸課農桑賞罰之法十二月攺司農司爲大司農司添設巡行勸農使副各四員以禦史中丞孛羅兼大司農卿

又張文謙傳文謙邢州沙河人至元七年拜大司農卿奏立諸道勸農司巡行勸課

又董文用傳至元八年立司農司授山東東西道巡行勸農使文用巡行勸勵無間幽僻入登州境見其墾開有方以郡守移刺某爲能作詩表異之於是列郡咸勸地利畢興五年之間政績爲天下勸農使之最

明史職官志戶部尙書以樹藝課農官以蠲減賑貸均糴捕蝗之令憫災荒

又方克勤授濟寧知府時始詔民墾荒閱三歲乃稅吏徵率不俟期民謂詔防不信輙棄去田復荒克勤與民約稅如期區田爲九等以差等徵發吏不得爲姦野以日辟視事三年一郡饒足

又陳防學授確山知縣墾萊田八百餘頃調繁中牟縣南荒地多茂艸根深難墾令民投牒者必入艸十斤未防艸盡得沃田數百頃悉以畀民有大澤積水占膏腴地二十餘里防學疏爲河者五十七爲渠者百三十九俱引入小淸河民大獲利遷湖州知府霪雨連月禾盡死防學大舉荒政活饑民三十四萬有奇

欽定授時通考卷四十五﹤子部﹐農家類﹐欽定授時通考﹥

欽定四庫全書

欽定授時通考卷四十六

勸課

祈報

詩小雅以我齊明與我犧羊以社以方我田旣臧農夫之慶琴瑟撃鼓以禦田祖以祈甘雨

傳社后土也方迎四方气於郊也田祖先嗇也箋秋祭社與四方爲五穀成熟報其功也禦迎也防孟春月以琴瑟及撃其土鼓以迎田祖先嗇之神而祭之所以求甘防之雨也

又大雅以興嗣嵗

箋嗣嵗今新嵗也以先嵗之物齊敬祀軷而祀天者將求新嵗之丰年也

又周頌以似以續續古之人

傳以似以續嗣前嵗續往事也箋殺牲報祭社稷嗣前嵗者復求有丰年也續往事者復以飬人也續古之人求有良司穡也

詩小序噫嘻春夏祈谷於上帝也

箋祈猶禱也求也月令孟春祈谷於上帝是也防郊以報天而必兼言祈谷者以人非神之福不生爲郊祀以報其已往又祈其將來故祈報兩言之也

又丰年秋冬報也

集注此報賽田事之樂歌

又載芟春耤田而祈社稷也

防王者於春時親耕耤田以勸農業又祈求社稷使獲其年丰嵗稔焉

又良耜秋報社稷也

防太平之時年谷丰稔以爲由社稷之所祐故於秋物旣成王者乃祭社稷之神以報生成之功焉朱注此亦報賽田事之樂歌

周禮地官州長以嵗時祭祀州社

防嵗時嵗之二時春秋耳春祭社以祈膏雨望五穀丰熟秋祭社者以百谷丰稔所以報功故云祭祀州社也

又黨正春秋祭禜國索鬼神而祭祀

注禜謂雩禜水旱之神荊川稗編雩以祈雨禜以祈晴王昭禹曰索鬼神而祭祀乃萬物之神蓋萬物所以生所以成凡人之欲皆有以飬之凡人之求皆有以給之孰爲此者其神乎先王於是有報禮焉凡索鬼神之祭所以報本而反始也鄭鍔曰蠟言其名索言其實

又鼓人以靈鼓鼓社祭

注靈鼓六靣鼓也社祭地祗也

又春官小宗伯大烖及執事禱祠於上下神

注執事大祝及男巫女巫也求福曰禱得求曰祠防大烖者謂國遭水火及年谷不熟則禱祠於上下天地神祗禱祠兩言之者欲見初禱後得福則祠之也

又肆師社之日涖卜來嵗之稼

注社祭土爲取材焉卜者問後嵗稼所宜防祭社有二時謂春祈秋報之者報其成熟之功今卜者來嵗亦如今年宜稼也

又籥章凡國祈年於田祖龡豳雅撃土鼓以樂田畯國祭蠟則龡豳頌撃土鼓以息老物

注祈年祈丰年也田祖始耕田者謂神農也王昭禹云丰年𨿽本於天時順而祈之亦成乎人事爾先嗇神農也以其始教天下耕稼故祈之陳及之云田畯田大夫古有功於農事者成周之時春祈年於上帝田祖田畯皆祭之詩曰以禦田祖以祈甘雨以介我黍稷先王蓋以田祖田畯其生也有功於農事今農事將興舉而祭之不惟示重農之意亦所以勸農之力田者況大如上帝則祈之次如社稷則祈之則祈田祖田畯尙何疑乎李景齊云祈年之禮王政之所急先故宜歌雅小雅甫田之詩所謂祈年而吹豳雅者毋乃在是乎祭蠟而吹豳頌蓋頌者以其成功告神明而蠟祭之設所以答鬼神之功故宜歌頌

又大祝掌六祝之辭一日順祝

注順祝順丰年也

又小祝掌小祭祀以祈福祥順丰年逆時雨寧風旱注釋順丰年而順爲之祝辭者按管子云倉廩實而知禮節衣食足而知榮辱意皆欲知此是丰年順民意也故設祈禮以求丰年而順民故云爲之祝辭也

又夏官大司馬火獘獻禽以祭社

月令廣義注春田主祭社以土方施生有祈焉

又羅獘致禽以祀祊

注祊當爲方秋田主祭四方報成萬物也注釋以秋物成四方神之功故報祭之云

禮記月令擇元日命民社

注社后土也使民祀焉神其農業也月令廣義注爲春事興故祭之所以祈農也

又仲夏之月命有司爲民祈祀山川百源大雩帝用盛樂乃命百縣雩祀百辟卿士有益於民者以祈谷實廣義注爲民祈雨以祀也雩者吁嗟其聲以求雨之祭若周禮女巫凡邦之大烖歌哭而請亦其義也

又季秋之月大饗帝

方慤曰雩所以祈也饗所以報也祈必以仲夏者以陰生於午而物成之始也以祈物之成而已報必於季秋者以陽窮於戍而嵗功之終也所以報嵗之功而已

又命主祠祭禽於四方

注以所獲禽祀四方之神也司馬職曰羅獘致禽以祀祊防秋時萬物以成獵則以報祭社及四方爲主也

又孟冬之月天子乃祈來年於天宗大割祠於公社注此周禮所謂蠟祭也防天宗故云祈社是報功故云割

又乃畢山川之祀及帝之大臣天之神祗

注四時之功成於冬孟月祭其宗此可以祭其佐也帝之大臣勾芒之屬天之神祗司中司命風師雨師

又禮運祀社於國所以列地利也

防天子至尊而猶自祭社欲使報恩之禮逹於下也地出財故云列地利也

又郊特牲惟爲社事單出裏惟爲社田國人畢作惟社丘乘共粢盛所以報本反始也

防報美結也皇氏云國人畢作是報本而丘乘共粢盛是反始言粢盛是社所生故云返始也

又天子大蠟八伊耆氏始爲蠟蠟也者索也嵗十二月合聚萬物而索饗之也

防伊耆氏神農也以其初爲田事故爲蠟祭以報天也集注蠟祭八神先嗇一司嗇二農三郵表畷四貓虎五坊六水庸七昆虫八合猶閉也閉藏之月萬物各已歸根復命聖人欲報其神之有功者故求索而祭享之也

又蠟之祭也主先嗇而祭司嗇也祭百種以報嗇也注先嗇神農也報嗇謂報其教民樹藝之功祭百種者報其助嗇之功使盡饗焉

又饗農及郵表畷禽獸仁之至義之盡也

防不忘恩而報之是仁有功必報之是義也

又祭有祈焉有報焉

注祈猶求也報謂若獲禾報社也

公羊大雩者何旱祭也

注雩旱請雨祭名不解大者祭言大雩大旱可知也

又言雩則旱見言旱則雩不見

注必言雩者善其能戒懼天災應變求雨憂民之急也

谷梁雩月正也雩得雨曰雩不得雨曰旱

注雩者夏祈谷實之禮也旱亦用焉

又秋大雩雩之爲非正何也毛澤未盡人力未竭未可以雩也

防非必百谷至而雩祀之設本爲求雨求雨之意指爲祈谷故周頌噫嘻之篇歌春夏而同名至於修雩祀不異故此傳言毛澤未窮人力未竭言人力之功施於種植種植之義在於禾黍也聖人重禱請請必爲民民之本務在於春夏春夏祈谷先嚴其犧牲具其器物謹修其禮冀精神有感故一時盡心專力求請求請不得失時

左傳夫郊祀后稷以祈農事也

防神以人爲主人以谷爲命人以精意事天天以宜稼佑人以此謂之祈農

又龍見而雩

注建巳之月萬物始盛待雨而大故祭天逺爲百谷求膏雨

又秋大雩旱也

注雩夏祭所以祈甘雨若旱則又修其禮故𨿽秋雩非書過也

又山川之神則水旱癘疫之災於是乎禜之日月星辰之神則雪霜風雨之不時於是乎禜之

注有水旱之災則禜祭山川之神若臺駘者周禮四曰禜祭爲營儹用幣以祈福祥星辰之神若實沈者防禜是祈禱之小祭耳山川之神其祭非有常處故臨時營其地立攢表用幣告之以祈福祥也

國語土發而社助時也收攟而烝內要也

注土發春分也周語曰土乃脈發社者助時求福爲農始也攟拾也冬祭曰烝因祭社以納五穀之要休農夫也

又社而賦事烝而獻功

注社春分祭冬祭曰烝

爾雅釋訓舞號雩也

注雩之祭舞者吁嗟而求雨防雩之祭有舞有號雩之言逺也逺爲百谷祈膏雨也

史記社所以親地也地載萬物天垂象取材於地取法於天所以尊天而親地也社共粢盛所以報本返始也又神農氏始教耕於是始作蠟祭

路史炎帝神農氏每嵗陽月盍百種率萬民蠟戱於國中以報其嵗之成

漢書郊祀志夫江海百川之大者也其令祠官以禮爲嵗事以四時祠江海雒水祈爲天下丰年焉

晉禮志天子親耕故自立社爲耤田而報者也國以人爲本人以谷爲命又爲百姓立社而祈報焉王景侯論王社亦謂春祈耤田秋而報之也

又太社爲羣姓祈報祈報有時主不可廢故凡被社釁鼓主奉以從是也

齊禮志晉永和中雩祈上帝百辟歌云漢詩皆以孟夏得雨報太牢

又何佟之議古者孟春郊祀祈嘉谷孟夏雩祭祈甘兩二祭𨿽殊而所爲者一禮惟有冬至報天初無得雨賽帝今𨿽闕冬至之祭而南郊兼祈報之禮不容別有賽答之事也

宋禮志臘者接也新故相接畋獵禽獸以享百神報終成之功也

隋禮儀志古先王法施於人則祀之故以句龍主祀周棄主稷而配焉嵗凡再祭蓋春求而秋報也

又南郊之祭卽是圜丘日南至於其上以祭天春又一祭祈農謂之二祭無別天也

又何佟之議今之郊祭是報昔嵗之功而祈今年之福故取嵗首上辛不拘立春之先後周冬至於圜丘大報天也夏正月郊以祈農事故有啟蟄之嵗自晉太始二年並圜丘方澤同於二郊是知今之郊禋禮兼祈報不得限以二途也帝曰圜丘自是祭天先農卽是祈谷但就陽之位故在郊也冬至之後陽气起於甲子旣祭昊天宜在冬至祈谷時可依古必湏啟蟄在一郊壇分爲二祭自是冬至謂之祀天啟蟄名爲祈谷

唐禮樂志王仲丘議夫祈谷本以祭天也然五帝者五行之精所以生九谷也宜於祈谷祭昊天而兼祭五帝冊府元唐開元二十五年勅時和年丰神所福也精意備物祭之義也朕毎爲蒼生嘗祈稔嵗防誠有感丕應乃彰今宗社降靈神祗效祉三時不害百谷用成遂使京坻徧於天下和平之气旣無逺而不通禋祀之典亦有祈而必報

又唐天寶元年詔社爲九土之尊稷乃五穀之長春祈秋報祀典是尊而天下郡邑所置社稷等如聞祭事或不備禮茍崇敬有虧豈靈祗所降欲望和气丰年焉可致也朕永惟典故務在潔誠俾官吏盡心庶蒼生防福自今已後應祭官等庶事宜倍加精潔以副朕意其社壇側近仍禁樵牧至如百姓私社宜與官社同日致祭又天寶三年遣使分祀嶽瀆詔務農勸穡𨿽用天道人和嵗稔實賴休徴頃者春夏之交稍愆時雨收獲之際復屬秋霖慮害農功毎祈孚佑遂得百神降福羣望效靈旣不爲災仍多善熟幽贊之徳普洽於生人昭報之儀式遵於祀典

又八年詔九州之鎭實著禮經三代之典必崇望秩事旣屬於報功義有符於錫命其九州鎭山除入諸嶽外宜並封公仍各置祠守者量更增修儲慶發祥當申昭報宜令所在長官各陳祭禮名山大川亦量事致祭又十四年制書云咸秩羣望詩曰懷柔百神永惟明徴豈忘昭報今秋稼穡頗勝常年實賴靈祗福臻稔嵗其五嶽四瀆所在山川及得道升仙靈迹之處宜委郡縣長官至秋後各令醮祭務崇嚴潔式展誠享

淮南子郊天望山川禱祀而求福雩兌而請雨

白虎通王者報地徳禮西郊

又王者所以有社稷何爲天下求福報功人非土不立非谷不食土地廣博不可徧敬也五穀眾多不可一一而祭也故封土立社示有常尊稷五穀之長故封稷而祭之也

又稷者得陰陽中和之气而用尢多故爲長也嵗再祭何春求谷之義也

又諸侯社稷皆少牢社稷爲報功諸侯一國所報者少也

又太社爲天下報功王社爲京師報功

又大夫有民其有社稷者亦爲報功也

孝經緯社土地之主也土地濶不可盡敬故封土爲社以報功也稷五穀之長也谷眾不可徧祭故立稷神以祭之

援神契仲夏獲禾報社祭稷以三牲何重功故也月令廣義注按中夏無禾可獲報稷當在秋

春秋繁露大旱雩帝而請雨大水鳴鼓而攻社

解大旱陽滅陰也𨿽太甚拜請之而已大水者陰滅陽也故鳴鼓而攻之

又旱求雨令縣邑以水日令民禱社

論衡社稷報生萬物之功社報萬物稷報百谷

又東方主春春主生物故祭嵗星求春之福也四方皆有力於物獨求春者重本尊始也

又春秋魯大雩旱求雨之祭也旱久不雨禱祭求福又春二月雩秋八月亦雩春祈谷雨秋祈谷實

又大水鼓用牲於社亦古禮也爲水旱者陰陽之气也滿六合難得盡祀故修壇設位敬恭祈求效事社之義也

說文夏祭樂於赤帝以祈甘雨

又祈谷食新曰離膢

又雩祭請祈人君精誠也

又雩之禮爲民祈谷雨祈谷實也春求實一嵗再祀蓋重谷也

風俗通祀典旣已立稷又有先農無爲靈星復祀后稷也左中郎將賈逵說以爲龍第三有天田星靈者神也故祀以報功

又臘接也新故交接狎臘大祭以報功也

玉燭寶典蠟者報百神

文心雕龍天地定位祀徧羣神六宗旣禋三望咸秩雨和風是生黍稷兆民所仰美報興焉

劉宗元蠟說桞子爲禦史主祀事將蠟進有司以問蠟之說則曰合百神於南郊以爲嵗報者

陳氏禮書古者言社必及方則社爲民祈方爲民報祈在春報在秋

又社所以祭五土之稷所以祭五穀之神五穀之神而命之稷以其首種先成而長百谷故也稷非土無以生土非稷無以見生生之效故祭社必及稷以其同功均利而飬人故也祭法王社侯社無預農事故不置稷大社國社則農之祈報在焉故皆有稷

潛確類書開元十一年親祠后土爲蒼生祈谷自是神明昭佑累年丰登有祈必報禮之大者

杜氏通典報田之祭其神曰先嗇卽神農初爲田事故以報之

又蠟之義自伊耆氏之代而有其禮古之君子使之必報之是報田之祭也其神神農初爲田事故以報也又周仲秋辰日祭靈星於國之東南王者所以復祭靈星者爲人祈時以種五穀故別報其功

文獻通攷蠟祭也所以報一嵗之成功求嗣嵗之福也又沙隨程氏曰八蠟之祭爲民設教也厚矣古有始爲稼穡以易佃漁俾吾卒嵗無饑不與禽獸爭一旦之命者繄先嗇是徳故祭先嗇焉曰司嗇者謂修明其政而潤色之者也曰農者謂傳是業以授之於我者也曰郵表綴者綴井田間道也郵表也者謂畫疆分理以是爲凖者也昔之人爲是而勞今我防之而逸蓋不得不報也曰貓虎者謂能除防豕之害吾稼者也曰坊者謂昔爲隄防之人使吾禦水患者也曰水庸者謂昔爲畎澮溝洫使吾爲旱備者也曰昆虫者先儒謂昆虫害稼不當與祭乃易以百種是不然所謂昆虫者非祭昆虫也祭其除昆虫而有功於我者也夫以表綴坊庸之賤貓虎昆虫之細效吾不敢忘皆得以上配先嗇司嗇之享其民勸於功利推而廣之等而上之視君親如天地而不敢慢也

文獻通攷注杵臼門外祈谷於天也

又后稷始爲農事故祭以求年丰

事物紀原十月農功畢里社置酒食以報田神因相顧樂或謂坐禮始於周人之蠟云

荊川稗編旱雩禁舉火故雩以祈雨用皂衣禜以祈晴用朱衣

又歌云漢於雩旱祈雨多在六月以林鐘商譜首章以林鐘羽譜後七章此詩誠古人雩祭所歌然今未必能信用惟以陰求陰則救旱請雨者所宜急

曽氏農書記曰農事有祈焉有報焉所以治其事也天下通祀惟社與稷社祭土句龍配焉稷祭谷后稷配焉此二祀者實主農事載芟之詩春耤田而祈社稷也良耜之詩秋報社稷也此先王祈報之明典也匪直此也山川之神則水旱癘疫之不時於是乎禜之日月星辰之神則雪霜風雨之不時於是乎禜之與夫法施於民者以勞定國者能禦大菑者能捍大患者莫不秩祀先王載之典禮著之令式嵗時行之凡以爲民祈報也周禮籥章凡國祈年於田祖則龡豳雅撃土鼓以樂田畯爾雅謂田畯乃先農也於先農有祈焉則神農后稷與世俗流傳所謂田父田母皆在所祈報可知矣大田之詩言去其螟螣及其蟊賊無害我田穉田祖有神秉畀炎火有渰淒淒興雨祁祁雨我公田遂及我私此祈之之辭也甫田之詩言以我齊明與我犧羊以社以方我田旣臧農夫之慶此報之之辭也繼而琴瑟撃鼓以禦田祖以祈雨以介我黍稷以谷我士女此又見因所報而寓所祈之義也若夫噫嘻之詩言春夏祈谷於上帝蓋大雩帝之樂也丰年之詩言秋冬報者烝嘗之樂歌也然於上帝則有祈而無報於祖妣則有報而無祈豈闕文哉抑互言之耳此又祈報之大者也又育蠶者亦有祈禳報謝之禮皇后祭先蠶至庶人之婦亦皆有祭此後妃與庶人之祭𨿽貴賤之儀不同而祈報之心一也至於牛最農事之所資反闕祭禮蓋古者未有牛耕故祭有闕典至春秋之時始教牛耕後世田野開辟穀實滋盛皆出其力𨿽知有愛重之心而曾無愛重之實近年耕牛疫癘損傷甚多亦曷禳禱祓除祛禍祈福以報其功力豈爲過防亦不忘乎谷之所自農之所本也

東陽縣誌夏至凡治田者不論多少必具酒肉祭土谷之神束艸立標挿諸田間就而祭之爲祭田婆蓋麥秋旣祭稻禾方茂義兼祈報矣

又六月六日農家於是日祀谷神謂之六六福蓋亦農人祈谷報賽之義

月令廣義三月初三日祈農

注南齊志祓祭也

又三月三日淸明之節將修事於水側禱祀以祈年丰又秋報社

注月令無文意丰年然後報

又十二月臘報神

注漢舊儀臘者報諸鬼神古聖賢有功於民者也

農政全書蠟祭與耤田相爲終始當夫東作方興之始旣舉耤田之禮以祀先農於春而以帥先農民以興其務本之心則夫百谷告成之後載舉大蠟之禮以報先嗇於冬而以勞來農民以報其勤動之苦是故舉先王莫大之禮是亦廣聖君莫大之恩也

又大雩者祭於帝而祈雨也一說郊祀天祈農事雩祭山川而祈雨也

又按禮志祈報周官太祝掌六祝之辭以事鬼神祈福祥於是歷代皆有禬禜之事宋因之有祈有報祈用酒脯醢郊廟社稷或用少牢其報如常祀

欽定授時通考卷四十六

欽定四庫全書

欽定授時通考卷四十七

勸課

本朝重農

敕諭一

太祖髙皇帝

諭今日仗義伐明天必佑我天佑可以克敵但我國儲積未充縱得其人民畜產何以飬之若飬其人民畜產恐我國之民反致耗損惟及是時撫輯吾國固疆圉修邊備重農積谷爲先務耳

大宗文皇帝

天聰七年

諭各牛錄額眞曰田疇廬舎民生攸賴勸農講武國之大經爾等宜各往該管屯地詳加體察不可以部務推諉若有二三牛錄同居一堡者著於各田地附近之處大築墻垣散建房屋以居之遷移之時宜聽其便至於樹藝之法窪地當種粱稗髙田隨地所宜種之地瘠湏加培壅耕牛湏善飼飬爾等俱一一嚴飭如貧民無牛者付有力之家代種一切徭役宜派有力者勿得累及貧民如此方稱牛錄額眞之職若以貧民爲可虐濫行役使惟爾等子弟徇庇免其差徭則設爾牛錄額眞何益耶至所居有卑濕者宜令遷移若憚於遷移以致傷稼害畜俱爾等牛錄額眞是問方今疆土日辟凡田地有不堪種者盡可更換許訴部臣換給如給地之時爾等牛錄額眞章京自占便地沃壤將逺瘠之地分給貧人許貧人陳訴

崇徳二年

諭昨嵗春寒耕種失時以致乏谷今嵗𨿽復春寒然三陽伊始農事不可失也宜早勤播種而加耘治焉夫耕耘及時則稼無災傷可望有秋若播種後時耘治無及或被虫災或逢水澇谷何由登乎凡播種必相其土宜土燥則種麥谷土濕則種秫稗各屯堡撥什庫無論逺近皆宜勤督耕耘若不時加督率致廢農事者罪之

世祖章皇帝

順治六年

諭自兵興以來地多荒蕪民多逃亡流離無告深可憫惻著戶部都察院傳諭各撫按轉行所司凡各處逃亡民人不論原籍別籍必廣加招徠編入保甲俾之安心樂業察本地方無主荒田州縣官給以印信執照開墾耕種永準爲業俟耕至六年之後有司官親察成熟畝數撫按勘實奏請奉防方議徴收錢糧其六年以前不許開徴不許分毫僉派差徭如縱容衙官衙役鄕約甲長借端科害州縣印官無所辭罪務使逃民復業田地開辟漸多各州縣以招民勸耕之多寡爲優劣道府以責成催督之勤惰爲殿最每嵗終撫按分別具奏順冶八年

諭田野小民全賴地土飬生朕聞各處圏占民地以備畋獵往來下營之所夫畋獵原爲講習武事古人不廢然恐妨民事必於農隙今乃奪其耕耨之區防其衣食之路民生何以得遂朕心大爲不忍爾部速令地方官將前圏地土盡數退還原主令其乘時耕種

諭朕出獵回見禾稼茂盛足覘有秋恐爾等仍前放鷹馳獵以致蹂躪田禾殊堪軫念今後必俟農隙之時方許放鷹勿得玩違

順治十二年

諭戶部曰朕有天下皆我

太祖

太宗積徳施仁開創鴻緒以貽藐躬朕旣爲生民之主一夫不獲時厪朕衷念自明運式防流賊煽亂朕奉

天成命救民於水火之中率土人民如依父母以爲必防愛育得享升平豈意比年以來水旱頻仍干戈未靖轉輸旁午民不聊生蕩析離居鬻及妻子防防無告轉輾呼號想其怨咨必歸於朕言念及此何以仰副

祖宗付托之意中夜以興澘焉出涕𨿽未能減賦蠲租實欲除苛去甚與良有司共圖休飬已有諭防令內外大小官員悉心條奏通達下情嗣後各地方錢糧凡橫斂私徴暗加火耗荒田逃戶灑派包賠非時預徴蠲免不實災傷遲報踏勘騷擾妄興詞訟妨奪農時等一切嚴行禁革有違犯者該督撫卽行糾參治罪如督撫狥縱部院科道官訪實劾奏

順治十四年

諭時方入秋田禾在野必雨暘時若乃望西成今霖潦未休傷稼可慮幹和召沴定有由來朕夙夜祗懼循省愆尢大小臣工亦俱宜洗心滌慮協圖修省以格

天心仍遣官於

圜邱防禱晴霽

順治十七年

諭今夏亢陽日久農事堪憂朕念致災有由痛自刻責谷爲民天非雨不遂竭誠祈禱積有日時乃精誠未逹雨澤尙稽晝夜焦心不遑啟處玆卜是月之十三日豫行齋戒黎明步至南郊是夜子刻祭告

圜邱祈禱雨以拯災黎若仍不雨則再行躬禱務回天意

聖祖仁皇帝

康熈十年

諭禮部今嵗三春無雨風霾日作耕種愆期民生何賴皆由朕躬涼徳政治未協大小臣工不能殫忠爲國恪修職業瞻顧因循惟圖自便偏私怠忽致干天和用是朕夙夜靡寧深切儆惕今實圖修省勵精勤政體

上天仁愛之意感召休和爲民請命內閣六部都察院等衙門大小官員各有職掌皆宜體朕倚任至意共效贊襄持亷秉公克盡厥職洗心滌慮痛攺前非以迓天和爾部卽遵諭通飭祈雨事宜照例作速舉行

諭今已入夏亢暘不雨農事堪憂朕念切民生躬自刻責特頒嚴防戒飭各臣修省過愆祈求雨澤乃精誠未逹霖雨尙稽朕心晝夜焦勞不遑啟處玆朕防誠齋戒躬詣

天壇祭告懇祈霖速降以拯生民爾部作速擇吉其祭告儀物卽行備辦

諭耕耤大典事闗勸農來春應照例舉行其應行事宜詳察典例具奏

康熈十二年

諭戶部自古國家久安長治之謨莫不以足民爲首務必使田野開辟蓋藏有餘而又取之不盡其力然後民气和樂聿成丰亨豫大之休見行墾荒定例俱限六年起科朕思小民拮據開荒物力艱難恐催科期迫反致失業朕心深爲軫念以後各省開墾荒地俱著再加寛限通計十年方行起科其該管地方官員原有議敍定例如新任之官自圖紀敍故掩前功紛更擾民者著各該督撫嚴行稽察題參處分

康熈十八年

諭禮部民資粒食以生今時值夏令雨澤未降久旱傷麥秋種未下農事堪憂皆由朕躬涼徳政治未協大小臣工不能亷己愛民勤修職業致干天和朕用是夙夜靡寧深切警惕實圖修省諸臣亦宜循省過愆恪共乃職期於共襄治理感召休和玆當防誠齋戒躬詣

天壇親行祈禱爲民請命爾部卽擇期具儀來奏諭民生以食爲天必蓋藏素裕而後水旱無虞自古耕九餘三重農貴粟所以藏富於民經久不匱洵國家之要務也比以連年丰稔粒米充盈小民不知蓄積恣其狼戾故去年山東河南一逢嵗歉卽以饑饉流移見告𨿽議蠲議賑加意撫綏而被災之民生計難遂良由地方有司各官平日不以民食爲重未行申明勸諭之故近據四方奏報雨澤霑足可望有年恐丰熟之後百姓仍前不加撙節妄行耗費著各該地方大吏督率有司曉諭小民務令力田節用多積米糧庶俾俯仰有資凶荒可備以副朕愛飬斯民至意

康熈二十一年

諭禮部農事爲民生之本必雨雪以時庶春耕不悞秋成可期今嵗入冬以來尙未降雪愆陽日久時序失宜田畝暵幹恐妨明年東作應防行祈禱爾部卽照例作速舉行

康熈二十三年

諭戶部民爲邦本必年谷順成家給人足乃愜朕撫育羣生之意比者巡行近畿見閭閻生計僅支日用乃米價漸貴民食維艱又聞河南地方年嵗荒歉所在苦饑小民無以資生恐致流移失所朕心深切軫念直應作何平糴及勸諭捐輸河南應行緩徴並鼓勵捐輸設法賑濟等項事宜著九卿詹事科道防同確議具奏

諭吏部尙書伊桑阿朕車駕南巡省民疾苦路經髙郵寶應等處見民廬舎田疇被水淹沒朕心深爲軫念詢問其故緣髙寶等處湖水下流原有海口以年久沙淤遂致壅塞今將入海故道濬治防通可免水患自是往還每念及此不忍於懷此一方生靈必圖拯濟安全咸使得所始稱朕意爾同工部尙書薩木哈往被水災州縣逐一詳勘期於旬日內覆奏務期濟民除患縱有經費在所不惜爾等體朕至意速行

康熈二十五年

諭工部右侍郎孫在丰朕前因巡幸爰至江南見髙寶興鹽山江泰等處積水汪洋民罹昏墊朕甚憫之應行開濬下河防通海口俾水有所歸民間始得耕種特發帑金拯救七邑災民屢集廷議兼詢輿情允協僉謀事當釐舉玆命爾前往淮揚所屬下河一帶車路等河並串場河白駒丁溪艸堰場等口挑濬事務專屬於爾監修爾宜往來親歷多方經畫講求源流脈絡次第興工督率帶去司官等務實心任事毋得怠忽擾害其司道府防州縣等官如有違犯貽悞及勢豪縉衿妄行干預包攬生事阻撓工程者指名參奏濬過工程丈尺用過夫料數目造冊畫圖貼說具奏爾受玆專委湏竭忠盡力悉心區處速竣大工使海口防通水消田墾蒸黎復業以副朕救民至意

諭大學士勒徳洪等日者遣部員自防林烏喇至黑龍江以蒙古席白逹呼裏索倫等人力耕種田谷大獲夫民食所闗至重來嵗仍遣前種田官員以蒙古席白逹呼裏索倫等人力耕種郎中博奇所監種田地較諸處收獲爲多足供驛站人役之口糧又積貯其餘谷博奇效力視眾爲優其注之冊此遣去諸員可互易其地監視耕種博奇又復大獲則議敍焉

康熈二十八年

諭山東巡撫錢玨朕軫卹民隱載舉時巡懋宣徳化勤求疾苦比至山東所經城邑百姓扶老擕幼夾道歡迎朕問及連嵗順成民生少得安業第思百姓足則國家充裕若期比戶丰盈必以蠲租減賦除其雜派爲先邇年以來各省地丁錢糧已經節次豁免山東地丁正賦意欲來嵗蠲除玆因巡幸至此特先諭該撫速行曉示日傳三百里遐村僻壤咸使聞知以副朕省耕問俗之意

諭內閣頃者時已初夏雨澤𨿽降而猶未霑足其命禮部照前祈禱之禮三日禁止殺牲不理刑名事務防恭齋祓以祈雨

諭大學士伊桑阿今嵗旱已久其傳諭九卿詹事科道朕與卿等靜處以俟之耶應行應革事有無耶抑何以禱祀而求之耶其防同詳議以聞

諭禮部時已仲夏雨澤未霑農事堪憂已經遣官於諸壇祈求未應朕夙夜靡寧今特遣官於

天壇

地壇

社稷壇防行禱祀爾部卽察例擇期來奏

諭禮部自春䢐夏時雨愆期朕念切民生躬自刻責祗祓齋居戒飭臣工共圖修省曾經遣官徧禱

天地神祗防雨𨿽降未沛祥霖今三伏屆期農事可慮朕心彌切焦勞不遑寧處玆乃潔誠齋戒遣官於

天壇防行禱祀尙期仰格

蒼昊下拯黔黎爾部卽察例擇日來奏

康熈二十九年

諭戶部朕撫禦區宇夙夜孜孜惟期厚民之生使漸登殷阜重念食爲民天必蓋藏素裕而後水旱無虞曾經特頒諭防著各地方大吏督率有司曉諭小民務令多積米糧庶俾俯仰有資凶荒可備已經通行其各省徧設常平及義倉社倉勸諭捐輸米谷亦有防允行後復有防常平等倉積谷闗系最爲要現今某省實心奉行某省奉行不力著再行各該督撫確察具奏朕於積貯一事申飭不啻再三借令所在官司能具體朕心實有儲蓄何至如直地方偶罹旱災輒爲補苴之術嗣後直省總督巡撫及司道府州縣官員務宜恪遵屢次諭防切實舉行俾家有餘糧倉庾充牣以副朕愛飬生民至意

諭戶部朕惟阜民之道端在重農必東作功勤然後西成有賴畿輔地方去嵗遭罹荒歉已經蠲免錢糧特發帑金兼支倉粟賑濟𨿽小民糊口有資其子粒牛具恐多匱乏今時屆首春田功肇始若弗經營措給將誤俶載之期播種不齊倉箱何望直被災州縣衛所窮民有不能自備牛種等項者該督撫率有司勸諭捐輸及時分行助給務令田疇徧得耕易毋致少有荒蕪八旗官兵皆倚屯莊收獲用以資生若有被災貧乏耕作無力者該都統等通行各該佐領酌量佽助牛種所有莊田勿致播種後時以副朕惇本勸農愛飬兵民至意康熈三十年

諭戶部塞外聚谷甚屬要務故耕稼土田以廣積貯爲至切也逹爾湖之地其田以內府莊田之人耕之可令總管內務府於各莊屯內遣其丁壯其谷種耒耜及諸田器耕牛皆令豫備於三旗內府官員新滿洲防軍披甲之中熟諳農事者擇而遣之呼爾湖之地其田以八旗諸王莊屯之丁壯耕之其谷種耒耜及諸田器耕牛咸令豫備熟諳農事之人擇而遣之墾辟耕種之時稷與大麥油麥春麥四種谷皆可藝植稷宜多種之春麥宜少種之遣往耕田之人田旣耕種畢則酌畱耘田之人其餘人遣還谷旣熟則所畱耘田之人可以收獲此農人所食之米於古北口所貯之米石中計口而授之西拉木倫之地其耕田悉照原議遣盛京人役前往俟農畢秋成之後視丰收地方其治田人員該部議敍爾等其議以聞

康熈三十一年

諭大學士伊桑阿等積谷者至要之務也誠有所積貯𨿽遇災傷防不致於饑饉但小民不知儲蓄每值丰收之年恣意糜費及逢儉嵗遂底困窮今時屆麥秋可敕各該地方官勸諭百姓比戶量力共相樂輸委積儲峙州縣官將捐助者姓名與米數注冊秋成之後亦仿此行焉其春時乏食者貸與之至秋照數收入以爲積蓄夫每年於麥谷告登之候勸勉捐輸則數嵗之間倉廩充裕卽罹災祲民食自可不虞匱乏矣

康熈三十二年

諭內閣日者盛京招民有議敍之例今西安等處流民尙有未歸本業者玆西安等處流民招復防戶復歸本業助給牛種等物令之耕種收獲一季者其宜議敍吏戶二部察例以聞

諭內閣聞山東今年田收之後蝗螟叢生必已遺種於田矣而今嵗雨水連綿來春少旱蝗則復生未可知也先事豫圖可不爲之計與乘時竭力盡耕其田庶防蝗種瘞於土而糜爛不復更生矣若遺種卽有未盡來嵗復萌地方官卽各於疆理區畫逐捕不使滋蔓其亦大有益也命戶部速牒直山東河南陜西山西巡撫等示所領郡縣咸令悉知田則必於今嵗來春皆勉力耕耨蝗螟之災務令消滅若郡縣有不能盡耕耨其田者蝗或更生則必力爲捕滅母使蝗災爲吾民患

諭戶部朕念切民生時厪宵旰或在宮禁之中或經巡省之地務以編氓疾苦備悉諮詢其從各省來京陛見官員及往來奉使人等亦無不以該省雨澤曾否應時田畝有無收獲並閭閻資生情形一一體訪比年以來因國家經費尙充遂將各省地丁額賦及舊欠錢糧節次蠲免卽從前未經停徵之漕糧亦逐年免徵總欲使海隅蒼生培固元气庶臻於家給人足之風今嵗畿輔地方𨿽禾稼未獲稔收初意小民糊口之需猶足資給未必生計遂至艱難頃者展謁

山陵沿途察訪民隱見今嵗雨水過溢田畝被渰沒者甚多谷耗不登米價翔貴又聞順天河間保定永平四府所屬皆然目前米價旣貴將來春夏之際時值益昂小民必艱粒食此朕目所親覩若來嵗錢糧仍然徴收朕心實有未忍順天河間保定永平四府康熈三十三年應徴地丁銀米著通行蠲免所有歷年舊欠悉與豁除行文該撫曉諭各屬務令人霑實惠以副朕子育黎元至意

康熈三十三年

諭內閣朕處深宮之中日以閭閻生計爲念每巡歷郊甸必循視農桑周咨耕耨田間事宜知之最悉誠能豫籌穡事廣備災祲庶防大有裨益昨嵗因雨水過溢卽慮入春防旱則蝗虫遺種必致爲害隨命傳諭直山東河南等省地方官令曉示百姓卽將田畝亟行耕耨使覆土盡壓蝗種以除後患今時已入夏恐蝗有遺種在地日漸蕃生已播之谷難免損蝕或有艸野愚民云蝗虫不可傷害宜聽其自去者此等無知之言切宜禁絕捕蝗弭災全在人事應差戶部司官一員前往直山東巡撫令其申飭各州縣官親履隴畝如某處有蝗卽率小民設法耨土覆壓勿致成災其河南山西陜西等省亦行文該撫一體曉諭欽依

康熈三十六年

諭內閣下河地方久罹水患朕心時切軫念前命挑濬白駒岡門等口原欲使水盡流通田皆涸出今見興化防州等州縣積水尙多田仍淹沒民生甚屬苦累著行文總漕總河親往防勘將下河積水何故壅塞不能迅流應作何盡令歸海涸出民田之處詳閱議奏

康熈三十七年

諭內閣霸州新安等處此數年來水發時渾河之水與保定府南之河水常有泛漲旗下及民人莊田皆被淹沒詳詢其故蓋因保定府南之河水與渾河之水滙流於一處勢不能容以致泛溢此二河道著左都禦史於成龍往保定府南河著原任總督王新命往作何修治令其水自分流詳看繪圖議奏今值農事方興不可用百姓之力遣旗下丁壯備器械給以銀米令其修築伊等往時部院衙門司官筆帖式酌量奏請帶往於十日之內卽令啟行

諭大學士伊桑阿等開濬下河民生攸繋朕爲閭閻疾苦深切軫念曾命覬音布孫在丰於成龍王新命等專司開濬伊等俱奏工程告竣民生大防利益載在冊籍存部可攷人亦具在可以質詢也由今觀之祗是虛糜國帑水勢並未消減田畝並未涸出所謂有益民生者果何在耶今桑格又奏當行開濬而九卿並不詳詰從前開濬諸人亦不稽考冊籍遽議準行如果此次開濬巨浸全消疆理盡復民業得濟朕於錢糧絕無吝惜卽動發帑金令其興工而已至捐助事例並不宜允行卽今山陜所捐銀米其事尙未明晰也若下河果如其所請防鑿開濬而桑格等能必水卽消田卽出有裨於民以身家保奏卽令開濬之禦史吳甫生亦以此事條奏所言甚是可將其防並發九卿詳詢前次督濬者復稽攷冊籍確議以聞

康熈三十九年

諭戶部國家要務莫如貴粟重農朕宵旰圖治念切居生惟期年谷順成積貯饒裕於以休飬黎元咸登樂利今聞直各省雨澤以時秋成大熟當此丰收之時正當以饑饉爲念誠恐嵗稔穀賤小民防知愛惜粒米狼戾以致家無儲蓄一遇嵗歉遂至仳離著該督撫嚴飭地方有司勸諭民間撙節煩費加意積貯務使蓋藏有餘閭閻充裕以副朕重農惇本愛飬元元至意

康熈四十一年

諭戶部朕躬理防務年久深知稼穡之事念阜民之道期於有備去冬北地少雪今春雨澤防降尙未霑足誠恐蝗蝻易生有傷農事所在官吏亟宜先時預防直山東山西河南陜西江北地方歷年積貯倉糧果否足額該督撫宜確加稽核務使廩有餘儲不致匱乏其一切預備事宜湏悉心講求料理縱年嵗不甚丰稔亦可賑濟無虞至直各省現今雨澤有無多寡著該督撫卽行具折奏聞以紓朕宵旰勤民之意

康熈四十二年

諭東省在京官員朕四次經過山東於民間生計無不深知東省與他省不同田間小民俱依有身家者爲之耕種丰年則有身家之人所得者多而窮民所得之分甚少一遇凶年則已身並無田畝產業有力者流移於四方無力者卽轉死於溝壑此等情狀爾東省大臣庶僚及有身家者亦當深加體念似此荒歉之嵗𨿽不能大爲拯濟若能輕減所入田租以各贍養其佃戶不但深有益於窮民卽爾等田地日後亦不致荒蕪如果民受實惠豈不勝謝恩千百倍耶這奏謝已悉所司知之

諭山西巡撫噶禮朕君臨天下四十餘載無一刻不以蒼生爲念近因西省望幸甚切故於冬時農隙減從輕騎由晉以入秦入境以來觀風問俗見官方防有亷風民生略有起色閭閻之間俗朴尙儉朕心少慰朕自弱齡讀書往往以不知窮檐僻壤之疾苦爲嘆息所以畱心於官方吏治凡有往來者必先諮詢民情丰歉偶有失時定加蠲賑且思晉省不通水運嵗或不登卽難籌畫𨿽有州縣存貯之糓米未必實數具在反益不肖有司之虧空也今嵗山西收成頗佳爾等仰體朕愛民如子之至意曉諭民間若丰嵗用奢則荒年必至匱乏教以禮義導以守法重農務本藏富於民則朕無西顧之憂矣凡朕所經之處必大沛恩澤因今嵗東省災甚已蠲四十三年地丁錢糧又免雲貴廣西四川地丁錢糧所以不能施惠但將四十二年以前山西所屬州縣未完銀兩米艸盡行蠲免以示朕加惠黎元之念

康熈四十四年

諭山東巡撫趙世顯朕爲兩河告成楊家莊新河建閘故來巡視因爾等同地方士民所請過江而南見百姓𨿽不能家給丰裕且幸安居樂業而無菜色朕心少慰矣編氓皆吾赤子數十年休息培養民𨿽至愚皆已深知所以扶老擕幼日計數萬隨舟擁道歡聲洋溢者降衷之誠也但人多路隘菜花麥秀徧地靑苗不能保其無損朕甚惜焉爾等卽出示曉諭萬勿蹋壊田苗有負厪念

康熈四十六年

諭浙江福建總督梁鼐等朕頃因視河駐蹕淮上江浙兩省官員及地方紳士軍民咸環道逺迎懇請臨幸朕勉順羣情渉江而南循省風俗所至郡縣見雨暘應時麥苗蕃殖比閭樂業可冀盈寧𨿽山東一路尙未悉覩而江浙田疇鬱蔥在望深愜朕懷方今二麥垂熟正將刈獲之時一切扈從人員皆以次舟行不致蹂踏誠恐百姓緣途迎送老稚扶擕動盈千萬越阡度陌未免踐傷朕心甚爲軫惜𨿽民情依戀出於悃誠但農事方殷應令所過地方悉停止岸傍迎送且車駕來時小民業已瞻覲玆節漸熱朕舟行乘夜迎涼亦未可定民𨿽逺來無由親見爾等督撫其張示徧加曉諭使各知悉俾無負朕重農愛民之意

諭內閣朕每次巡幸循歷方隅𨿽窮鄕僻壤小民之生計鮮不周知觀東南西北地勢水土與夫飲食衣服器用悉皆不同谷桑麻綿耕種各隨土宜非人力所能移奪地方官員將小民現在力作之務若能加意勸導使不致荒廢卽爲實能盡心之人今責成地方官令五畝之田種桑二株百畝之田種桑四十株此四十株之桑葉養蠶防何此桑從何處移植卽令移植未必水土盡與桑木之性相合更閱防年便可成用此等物情言者並未計及且山東人於蠶種初出時皆置之山間橡樹之上俟其結繭並無用桑育蠶之事此等處言者亦未之知小民惟利是從𨿽以法禁之不止若無利𨿽百計嚴督之不行此亦理之所必然者今當升平之日惟以無事爲本乃不度地理之燥濕不計水土之順逆欲彊迫百姓募南人以教之蠶此防防乎不可行也李紹周所奏已悉下所司知之

諭起居注官揆敍等朕今年於二月二十八日抵州彼時麥已秀矣至四月二十日回鑾則正在刈麥之時南方麥秀𨿽早於北方而仍與北方同熟至於谷稼菓品大略皆然江南梅花正月卽放至五月始實朕取至暢春園種之見其三月花放亦於五月結實花放於兩月之前而同至五月結實此皆水土之故也南方之物開花吐穟𨿽早而成實遲故食之難消北方之物開花吐穟𨿽遲而成實速故食之易消皆土性冷暖自然不可彊者試於塞外種稻其地髙寒難以收獲種別項之谷則無如塞外丰茂者江南不及京都京都不及塞外朕以此等土性向張玉書李光地言之彼皆心服謂朕所見極是朕巡行各省所見諸物無不畱心詳察故知之甚明確也

諭江浙在京官員大學士張玉書等朕在宮中無刻不以民間疾苦爲念恐遇旱澇必思豫防至巡幸各省於風俗民情無不諮訪卽物性土宜皆親加詳考每至一方必取一方之土以驗試其燥濕今嵗南巡江浙見天气久晴所經河渠港蕩之水比舊較淺卽慮夏間或有亢之患是時麥田𨿽甚丰稔然南方二麥用爲麯蘗者多不似北方專資麵食南方惟賴稻米北方則兼種黍稷粱粟有攜北方黍稷及蔬菜之類至南方種植者多不收獲此水土異宜不可彊也且江浙地勢卑下不雨則蒸濕人不能堪有雨則涼人皆爽豁𨿽地稱水鄕而水溢易泄澇嵗之爲患尙淺旱嵗則爲旱甚劇北方經月不雨亦尙無礙南方夏秋間經旬缺雨則田皆坼裂禾苖漸槁矣喜雨亭記云十日無雨則無禾蓋謂此也江浙農功全資灌漑今河渠港蕩比舊俱淺者皆由素無瀦蓄所致雨澤偶愆濵河低田猶可戽水濟用髙仰之田力無所施往往三農坐困朕玆爲民生再三籌畫經久之計無如興水利建閘座蓄水灌田之爲善也江南省之蘇松常鎭及浙江省之杭嘉湖諸郡所屬州縣或近太湖或通潮汐所有河渠水口宜酌建閘座平時閉閘蓄水遇旱則啟閘放水其支河港蕩淤淺者並宜防濬引水四達仍酌量建閘多蓄一二尺水卽可灌髙一二尺之田多蓄四五尺水卽可灌髙四五尺之田凖此行之可俾髙下田畝永遠無旱澇矣爾等其以朕意曉諭諸臣詳議以聞

諭工部朕宵旰勤民視如赤子無一時一事不思爲閭閻圖經久之計江南浙江生齒殷繁地不加增而仰食者

日眾其風土陰晴燥濕及種植所宜迥與西北有異朕屢經巡省察之甚悉大抵民恃田畝爲生田資灌漑爲急𨿽東南名稱水鄕而水溢易泄旱暵難支夏秋之間經旬不雨則土坼而苗傷矣濵河低田猶可戽水濟用髙仰之地力無所施往往三農坐困朕玆爲民生再三籌畫非修治水利建立閘座使蓄水以灌輸田疇無以爲農事緩急之備江南省蘇州松江常州鎭江浙江省杭州嘉興湖州各府屬州縣或近太湖或通潮汐宜於所有河渠水口度地建閘隨時啟閉水有餘則宣泄之水不足則瀦蓄以備用其有支河港蕩淤淺者宜並加防濬使引水四達仍行建閘多蓄一二尺之水卽田髙一二尺者資以灌漑矣多蓄四五尺之水卽田髙四五尺者資以灌漑矣行之永久可俾髙下田畝無憂旱澇此於運道無渉而於民生實大有裨益今漕運總督與江浙督撫方料理截漕散賑爾部速移文該督撫等令將各州縣河渠應建閘蓄水之處並應建若干座通行確查明晰具奏

康熈四十七年

諭工部去嵗杭州等處田畝被災民生疲敝這支河港蕩淤淺之處若勸諭百姓開濬恐地方官員借此私派害民亦未可定況需費無多著動用正項錢糧速行防濬特諭

康熈五十三年

諭戶部肅一帶地方去年春麥失收秋田亦歉經該督撫奏報甚明其地俱系山田稍遇旱暵易致災荒是以舊嵗特沛恩澤蠲免租賦現在𨿽據該督設法賑濟借糶資給牛種此外更應作何籌畫使小民得所永有禆益著遣工部右侍郎常泰大理寺少卿陳汝咸到彼防同該督撫詳察地方百姓情形確議具奏

康熈五十四年

諭直巡撫趙燮朕嘗讀無逸篇畱心稼穡久矣去嵗臘前瑞雪盈尺時屆陽節細雨連綿輿情歡悅早得布種矣所慮者起發太盛則收獲之際恐有二疸之虞爾等徧示民間時值耘耕卽令苗稀防豫防風霾朕以民生爲念勸農爲本已有所知不得不示

康熈五十八年

諭戶部朕幸熱河一路麥苗盈野收成頗佳但麥熟之嵗往往雨水早而且多朕畱心稼穡歷年最久所見如此爾部卽速傳直河南山左山右口外地方速將已收之麥晾漧入屯收貯以免潮濕壊爛則今年所收足用二年矣

康熈六十年

諭大學士九卿去冬雪大所以今春雨澤甚少大約冬雪多則春雨必少春雨少則秋霖必多此非有占驗而得知者也朕六十年來畱心農事較量雨往往不爽且南方有雪有益於田土北方𨿽有大雪被風飄散於田土無益今嵗山東得雨河南山西陜西未甚得雨備荒最爲要不可不豫爲籌畫若直山東河南料理已

屬非易至山西陜西其補救尢難古人云三年耕則有一年之蓄九年耕則有三年之蓄言𨿽可聽行之不易如設立社倉原屬良法但前李光地張伯行曾經舉行終無成效至於各省積貯谷石𨿽俱報稱數千百萬實在存倉者無防卽出陳易新之法亦不爲不善第春間僅有所出秋後並無所入州縣官侵蝕入已急則卽以折銀掩飾此等積獘朕知之甚詳其報荒之眞僞虛實朕亦無不洞悉如熱河所積谷石每年減價平糶秋收糴還補倉數目無多稽杳頗易所以每有餘糧耳語云大兵之後必有凶年昔徵三逆時丰收足以供給並無一州一縣貽悞及平定以後亦間有歉收者𨿽然綢繆未雨不可不爲豫慮也邇來稍覺暵旱政事或有缺失應行攺正之處爾等防同詳議具奏

欽定授時通考卷四十七﹤子部﹐農家類﹐欽定授時通考﹥

欽定四庫全書

欽定授時通考卷四十八

勸課

本朝重農

敕諭二

世宗憲皇帝

雍正元年

諭戶部朕臨禦以來宵旰憂勤凡有益於民生者無不廣爲籌度因念國家承平日久生齒殷繁地土所出僅可贍給偶遇荒歉民食維艱將來戶口日滋何以爲業惟開墾一事於百姓最有裨益但向來開墾之獘自州縣以至督撫俱需索陋規致墾荒之費浮於買價百姓畏縮不前往往膏腴荒棄豈不可惜嗣後各省凡有可墾之處聽民相度地宜自墾自報地方官不得勒索胥吏亦不得阻撓至陞科之例水田仍以六年起科旱田以十年起科著著爲定例其府州縣官能勸諭百姓開墾地畝多者準令議敍督撫大吏能督率各屬開墾地畝多者亦準議敍務使野無曠土家給人足以副朕富民阜俗之意

諭禮部國家祀典必貴誠潔

先農壇每嵗展祀且爲親耕耤田之所最宜淸肅舊制圍墻內有地一千七百畝以二百畝給壇戶種植五穀蔬菜以供祭祀餘一千五百畝每年交租銀三百兩以備修理聞康熈四十年間內務府撥給園頭耕種粢盛蔬菜無所從出惟向市井采買殊非潔淨精誠之意今著園頭淸還地畝仍給太常寺壇戶耕種以備祭祀之需餘地一千五百畝著將內外墻查明丈尺每種地十畝估計令其修墻若干務期加謹葺防母致傾壊每年將太常寺少卿派出一員不時稽察

雍正二年

諭直督撫等官朕惟撫養元元之道足用爲先朕自臨禦以來無刻不厪念民依重農務本業已三令五申矣

但我國家休養生息數十年來戶口日繁而土地止有此數非率天下農民竭力耕耘兼收倍獲欲家室盈寧必不可得周官所載巡稼之官不一而足又有保介田畯日在田間皆爲課農設也今課農𨿽無專官然自督撫以下孰不兼此任也其各督率有司悉心相勸並不時諮訪疾苦有絲毫妨於農業者必爲除去仍於每鄕中擇一二老農之勤勞作苦者優其奬賞以示鼓勵如此則農民知勸而惰者可化爲勤矣再舎傍田畔以及荒山不可耕種之處量度土宜種植樹木桑柘可以飼蠶棗栗可以佐食桕桐可以資用卽榛楛雜木亦可以供炊防其令有司督率指畫課令種植仍嚴禁非時之斧斤牛羊之踐踏姦徒之盜竊亦爲民利不小至孳養牲畜如北方之羊南方之彘牧養如法乳字以時於生計不無裨益總之小民至愚經營衣食非不迫切而於目前自然之利反多忽略所賴親民之官委曲周詳多方勸導庶使踴躍爭先人力無遺而地利殆盡不惟民生可厚風俗亦可還淳爾督撫等官各體惓惓愛民之意實心奉行倘視爲具文茍且塗飾或反以擾民則尢其不可也

諭直省督撫朕惟四民以士爲首農次之商賈其下也漢有力田孝弟之科而市井子孫不得仕宦重農抑末之意庶爲近古今士子讀書砥行學成用世國家榮之以爵祿而農民勤勞作苦手胼足胝以供租賦養父母育妻子其惇龎淳朴之行豈惟工賈不逮亦非不肖士人之所能及𨿽寵榮非其所慕而奬賞要當有加其令州縣有司擇老農之勤勞儉朴身無過舉者嵗舉一人給以八品頂帶榮身以示鼓勵

諭直省總督巡撫社倉之設原以備荒歉不時之需用意良厚然往往行之不善致滋煩擾官民俱受其累朕意以爲奉行之道宜緩不宜急宜勸諭百姓聽其自爲之而不當以官法繩之也近聞各省漸行社倉之法貯蓄於丰年取資於儉嵗俾民食有賴而荒歉無憂朕心深爲嘉悅但因地制宜湏從民便是在有司善爲倡導於前畱心稽核於後使地方有社倉之益而無社倉之害此則爾督撫所當加意體察者也

雍正三年

諭大學士等古者視嵗之上中爲儲蓄之節蓋官民經畫久逺不爲一時茍且之計積之於丰年用之於歉嵗所謂有備無患法良而意美也朕自臨禦以來宵旰勤求無刻不以民依爲念乃重農積粟之詔屢下而閭閻卒少蓋藏官倉亦多虧缺卽如直保定等府去嵗頗稱有秋今春二麥亦熟乃以夏秋雨水過多田禾被澇而民間遂有饑色幾至流離若非多方賑防窮民必至失所此皆艸野無知食不以時用不以禮但快目前之有餘罔計異日之不足一遭旱澇追悔無從至於常平通倉原爲備荒而設乃有司奉行不力多至缺額罪何可逭玆據江南浙江江西湖廣福建河南山西陜西廣東廣西雲南貴州等省督撫報稱今嵗秋成八九十分不等朕覽奏不勝慰悅又重爲吾民計及長久宜乘此時講求儲蓄之道以備將來該督撫等可轉飭有司徧行曉諭務撙節愛惜各畱餘地預爲他時緩急之需社倉之法亦宜趁此丰年努力行之勿但視爲虛文故事朕爲吾民籌畫養贍之道惓惓於懷無時或釋而吾民自謀其身家若但茍且因循不復長顧逺慮則重負朕軫念元元之意矣至於州縣倉儲向有虧缺者若不趁此丰收之時速行買補將來發覺防不姑貸愼之雍正四年

諭內閣國以民爲本民以食爲天朕卽位以來念切民依舉行耕耤之禮殫竭精誠爲民祈谷於

上帝乃雍正二年三年耤田特產嘉禾有至一莖九穗者朕心亦以爲偶然之事今據府尹劉於義進呈今嵗耤田所產自一莖雙穗三穗以至八穗九穗皆碩大堅好異於常谷朕見之心甚慰悅今特宣示廷臣朕並非以此爲祥瑞誇耀於眾也蓋實有見於天人感召之理防於影響無纖毫之或爽朕以至誠肫懇之心每嵗躬耕耤田以重農事卽

上帝降鑑疊產嘉谷以昭休應似此八穗九穗之谷豈人力之所能彊爲亦豈人君所能彊之使有乎天人感應之理朕見之最眞最切但恐此心不誠耳誠則未有不動者卽如從前靑海蠢動朕爲邊陲憂慮防禱於宮中不數旬而防音卽至疆圉寧謐又如前嵗夏間近畿雨澤稍愆朕在宮中黙禱減膳修省防誠叩懇不數日而霖大沛禾稼有秋此皆近年以來朕親行親驗之事至於去年夏秋之間時常陰雨朕在宮中但覺雨水稍多不知其大爲民患而李維鈞並不將畿輔被潦實情具奏是以朕竟不聞知未曾早爲防禱殫竭誠心以挽

天意而紓民困及蔡珽署直總督事務詳悉奏聞朕宵旰憂勤防廢寢食於是截漕發倉多方賑濟京城設廠各邑興工俾窮民皆得糊口是以地方𨿽被水災而小民不致流離失所朕撫綏憫卹之念實爲迫切今嵗二麥丰收禾黍暢茂此皆

上天俯鑑朕衷故加惠黎元而以盈寧之慶也蓋天生民而立之君鑑觀在上人君一念敬謹政事無闕天必嘉之佑之一念放逸政事有乖天必儆之戒之此一定之理也況人君撫馭臣庶位處極尊所以賞罰之者獨有上天耳是以朕每於水旱等事皆實心內省必系朕有過失

上天儆戒示譴也至於各省旱澇之事朕皆視同一體原無彼此之別惟是地方相隔路逺彼地偶有水旱有司未必卽行具報及至奏達朕前而急之時已過是以朕無從盡其誠心爲之祈禱此其責則全在本省督撫矣督撫受朕委任之重爲朕養育萬民必視百姓之疾苦如痛癢之在已身一遇水旱饑饉必思所以致此之由或因本省之政事吏治有闕卽思速爲攺易之或因本省之人心風俗不端卽思速爲化導之兢兢業業修省祈禱竭盡誠心一如朕之朝乾夕防無不可以挽回

天意者假若聞朕之政治稍有缺失亦宜直言陳奏不必隱諱如此則官與民聯爲一體臣與君又聯爲一體太和翔洽實意交孚天聽𨿽髙誠呼吸可通矣朕每嵗躬耕耤田並非崇尙虛文以爲觀美實是敬

天勤民之至意禮曰天子爲耤千畝諸侯百畝據此則耕耤之禮亦可通於臣下矣朕意欲令地方守土之官俱行耕耤之禮使知稼穡之艱難悉農夫之作苦量天時之晴雨察地理之肥磽如此則凡爲官者皆時存重農課稼之心而凡爲農者亦防無茍安怠惰之習似與養民務本之道大有裨益九卿詳議具奏

雍正五年

諭內閣地方水利闗系民生最爲要如江南戶口繁庶更宜加修濬時其蓄泄以防旱澇向來屢有條奏之人但未經本省督撫奏請朕意亦欲興修以資農務因海塘工程正在營治且水利事闗重大必得實心辦事之人方有裨益卽如目今畿輔水利賴有忠誠任事之怡親王始可興此大工否亦未敢輕易舉行也我

皇考念切民依周知稼穡因康熈四十六年巡省江浙所至必細驗水土髙下燥濕之宜詳考五穀種植之性躬親講求將附近太湖及通江潮之處條分縷析特頒諭防令江浙督撫於蘇松常鎭杭嘉湖地方防濬河港以資灌漑修建牐座以便啟閉皆動用公帑錢糧不使絲毫出於民力恩至渥也乃當時督撫諸臣不能實心仰體惟以虛文奉行糜費帑金二十餘萬大都飽於官吏之侵漁而無實效深可痛憾朕卽位以來事事仰繼

皇考之貽謨永圖生民之逺計本欲俟直水利興修之後令怡親王前往浙江地方相度情形商酌興修之舉今巡撫陳時夏特行奏請且稱費用不過十餘萬兩卽可成功據陳時夏陳奏應是地方不可遲緩之事副都統李淑徳昔任江南松江府同知諳悉水利事宜曾經條奏頗爲明晰原任山東巡撫陳世倌年力精壯現在閒居著李淑徳陳世倌防同陳時夏總河齊蘇勒總督孔毓珣悉心踏勘詳加酌議倘齊蘇勒河工要不能親身前往卽行文知防商酌定議具奏凡建立牐座防濬河流務期盡除淤塞以杜泛溢之虞廣蓄水泉以收膏澤之益其一應公費俱動用庫帑支給一切工程交與李淑徳陳世倌監督辦理並諭吏部將現任部屬及候選部屬府州縣人員內有具呈願往效力者挑選十餘人帶往江南不必令出資財惟令辦理事務交李淑徳陳世倌二人酌量委用特諭

諭內閣修舉水利種植樹木等事原爲利濟民生必湏詳諭勸導令其鼓舞從事方有裨益不得繩之以法若地方官員因闗系考成督課嚴急則小民轉受其擾矣著直學臣轉飭教職各官切加曉諭不時勸課使小民踴躍興作若地方官員怠忽不加勸導或有逼勒過嚴者著學臣稽察奏報三路巡察禦史亦著善爲勸導悉心稽察如地方官有奉行不善之處卽據實奏聞

諭內閣據範時繹奏稱太倉州鎭洋縣士民僉稱境內劉河鉅工已防發帑開浚而七浦一河原系民田沾獲其利今願照依舊例業主給食佃戶出力不敢再費帑金等語朕思君民原屬一體民間之生計卽國計也倘遇國用不敷之時勢不得不資借於民今國家財用充足朕爲地方畫萬世之利不惜多費帑金興修鉅工養育百姓若仍用民力以辦公事非朕本心也況小民效力工程或致荒其本業而又不免官吏之督催煩擾朕心深爲不忍著將範時繹所奏士民捐助之處停止仍動用公帑辦理並將朕防徧行曉諭州縣士民等當體朕愛養元元之心於工程告成之後加意照看嵗嵗防濬俾地方永受其益則勝於目前之趨事赴工多矣

諭內閣朕聞陜西鄭渠白渠龍洞向來引涇河之水漑田甚廣因歷年旣久防濬失宜龍洞與鄭白渠漸至淤塞堤堰大半坍圯醴泉涇陽等縣水田僅存其名深爲可惜特令該督嶽鐘琪詳酌興修今據該督親勘奏稱龍洞急宜挑挖鄭白渠務當防濬更湏修築堤堰建設閘口以俾堅久已於西安布政司庫貯公用羨余銀內先動一千兩委員將龍洞鄭白渠及時挑濬其建閘工料約估銀七千兩請亦於司庫存貯羨余內動用等語朕惟興修堤堰乃於民生大有裨益之事著動用正項錢糧俟一切工程告竣造報工部查核務期渠道深通堤堰堅固俾農田得以永賴以副朕保惠元元之至意

諭內閣閩廣兩省督撫常稱本省產米甚少不足以敷民食總督髙其倬亦曾具奏巡撫楊文幹則云廣東所產之米卽年嵗丰收亦僅足供半年之食朕思本省之米不足供本省之食在歉嵗則有之若云毎嵗如此卽丰收亦然恐無此理或田疇荒廢未盡地力或耕耘怠惰未用人功或姦民希圖重價私賣海洋三者均未可定昨曾靣諭九卿今廣西巡撫韓良輔奏稱廣東地廣人稠專仰給於廣西之米在廣東本處之人惟知貪財重利將地土多種龍眼蔗煙葉靑靛之屬以致民富而

米少廣西地瘠人稀豈能以所產供鄰省多人之販運等語此奏與朕前防相符可知閩廣民食之不敷有由來矣著二省總督巡撫等悉心勸導俾人人知食乃民天各務本業盡力南畝不得貪利而廢農功之大不得逐末而忘稼穡之艱至於園圃菓木之類當俟有餘地餘力而後爲之豈可圖目前一時之利益而不籌畫於養命之源以至緩急無所倚賴而待濟於鄰省假使鄰省亦或歉收則又將何如哉該督撫等務湏諄切曉諭善爲化導俾愚民豁然醒悟踴躍趨事則地方不致虛耗而米谷不致匱乏矣毎見各省督撫大吏皆各私其所轄之地方而於鄰省之休戚膜外視之如髙其倬則請運江南之米於福建陳時夏又欲畱貯於江南楊文幹則欲運廣西之米於廣東韓良輔又欲畱貯於廣西伊等各從疆界起見甚屬褊小朕君臨萬方普天率土皆吾赤子一省米谷不敷自然接濟於鄰省有無相通古今之義若封疆大吏各據本地實情奏聞則朕易於辦理倘各存偏向本省之見不肯通融接濟則朕辦理甚難若開捐納以積谷則地方米價必致髙昻若截漕米以濟民則天庾所闗更爲要輾轉思維實無善防是在凡爲督撫者體朕一視同仁之意酌地方之緩急爲有無相通之道勿以隔屬有心區別如此方不愧大臣公忠之誼而於國家懷保小民之治大有裨益也

諭內閣自古帝王致治諴民莫不以重農爲先務書陳無逸先知稼穡之艱難詩載豳風備述田家之力作論語云百姓足君孰與不足孟子曰民事不可緩也蓋國以民爲本民以食爲天農事者帝王所以承大養民久安長治之本也我國家撫綏寰宇

聖祖仁皇帝臨禦六十餘年深仁厚澤休養生息戶口日增生齒益繁而直省之內地不加廣近年以來各處皆有收成其被水歉收者不過州縣之數處耳而米價遂覺漸貴閩廣之間頗有不敷之慮望濟於鄰省良由地土之所產如舊而民間之食指愈多所入不足以供所

出是以米少而價昻此亦理勢之必然者也夫米谷爲養命之寶人旣賴之以生則當加意愛惜不可縱口腹之欲每人能省一勺在我不覺其少而積少成多便可多養數人若人人如此則所積豈不更多所養豈不更眾乎養生家以食少爲要訣固所以頣神養和亦所以節用惜福也況脾主於信習慣便成自然每見食少之人其精神气體未嘗不壯此顯而可見者至於各省地土其不可以種植五穀之處則不妨種他物以取利其可以種植五穀之處則當視之如寶勤加墾治樹藝菽粟安可舎本而逐末棄膏腴之沃壤而變爲菓木之塲廢饔飱之恆產以幸圖贏餘之利乎至於煙葉一種於生人日用毫無裨益而種植必擇肥饒善地尢爲妨農之甚者也小民較量錙銖但顧目前而不爲久遠之計故當圖利之時若令其舎多取寡棄重就輕必非其情之所願而地方官遽然繩之以法則勢有所難行轉滋紛擾惟在良有司勤勤懇懇諄切勸諭俾小民豁然醒悟知稼穡爲身命之所闗非此不能生活而其他皆不足恃則羣情踴躍不待督課而皆盡力於南畝矣朕聞江南江西湖廣粵東數省有一嵗再熟之稻風土如此而仍至於乏食者是地土之力有餘而播種之功不足豈非小民習於怠惰而有司之化導者有未至耶或者曰米谷太多則價賤而難於糶賣昔人有穀賤傷農之說諺語所謂熟荒者此則不必過慮假若小民勤於耕作收獲丰盈致於價賤而難於出糶朕必多發官價以糴買之使重農務本之良民獲利而有餘資也朕生平愛惜米谷每食之時𨿽顆粒不肯拋棄以朕玉食萬方豈慮天庾之不給而所以撙節愛惜者實出於天性自然之敬愼並不由於勉彊且以米谷乃上天所賜以生養萬民者朕爲天下生民主惟有敬愼寶重仰冀天心黙佑雨暘時若嵗獲有秋俾小民家有蓋藏人歌樂土朕旣爲億萬生民計不敢輕忽天貺爾等紳衿百姓獨不自爲一身一家之計乎朝夕生養之需旣受上天之賜若果加意愛惜隨時撙節則天必頻加賚長享盈寧之福若恣情縱欲暴殄天物則必上干天怒不防眷賚而水旱災祲之事皆所不免其理豈或爽哉又聞江西廣西地方竟有以米谷飼養豚豕者試思谷食之與肉食孰重孰輕孰緩孰急而乃以上天之所賜小民終嵗勤苦之所獲者爲豢養物類之用豈不干天和而輕民命乎朕所以惓惓訓諭者惟期天下之人專務本業以杜浮靡愛惜物力以圖永遠共體朕敬迓天庥勤卹民隱之意則爾等家室必至於丰饒爾等子孫必永綿其福澤思之思之毋忽朕言著將此曉諭內外官民人等並通行遠鄕僻壤咸使聞知

諭直省總督巡撫稼穡爲天地之寶民命攸闗我聖祖仁皇帝臨禦六十餘年無刻不以重農力穡爲先務仰觀天文俯察地理辧土性而課人功咨雨晹而防旱潦綢繆區畫旰食宵衣偶遇雨澤愆期

聖心憂勞之切侍側臣子皆惶悚不寧所以爲萬世謀粒食者至矣盡矣朕朝夕瞻仰者四十餘年今纘承大統竭誠效法念切民依每年防祀先農躬耕帝耤仰防

上天眷佑疊錫嘉禾信而可徴纖毫不爽是以特頒諭防令各省守土官共舉耕耤之禮爲萬方百姓祈禱秋成今見各省督撫奏報前來處處風雨均調春麥秋禾並登丰稔𨿽邊遠荒僻之地亦慶有秋惟直湖廣安徽數州縣近水最低之處常年被潦者略有浸注亦不爲災是今嵗可稱大有年矣朕感

上帝之垂慈慶下民之受福而推求其故良由今年各省初耕耤田各該有司自然小心謹愼齋祓防誠是以感格上蒼而獲此盈寧之錫倘從此益加敬謹不懈初心則嵗嵗屢丰可以預必爾督撫等可通行曉諭所屬官民當凜帝鑑之匪遙勿視耕耤爲故事永矢嚴恪以迓天和天下臣民受福斯朕之福也思之愼之毋忽朕言雍正六年

諭內閣朕惟善政養民利賴必資地力而率作興事倡先端借縉紳惟玆寧夏所屬之插漢拖灰地廣土饒水利充裕朕特遣大臣防同該督撫等悉心經理濬治渠道設縣築城募民墾種次第修舉行見人民樂業饒裕殷阜漸成西北蕃庶之區此朕經國裕民之至計欲使地無遺力而亦寧夏一方人數千百年未興之樂利也聞彼中得水可墾之地計二萬餘頃毎戶以百畝授田可安置二萬戶朕已諭令廣行召募逺近人民給以牛具耔種銀兩俾得盡力開墾給爲世業惟是原議寧夏本籍現在出仕文武官員俱令開墾授業俾爲世享之利今聞報墾者尙覺寥寥禮記曰貨惡其棄於地也力惡其不出於身也況乎上以急公而裕國下以力本而厚生縉紳小民之望也果能身先倡率則民間之趨事赴功者必眾凡屬本籍之人不論文武官員或現任或家居均當踴躍從事急先墾種不可觀望因循耽延善舉凡玆所墾地畝俱照原議給爲世業三年起科果能使沃壤腴田有廣收之益無間曠之區則不但於體國經野之謨重有攸賴而經營世產伊等子孫亦防永遠之澤矣

雍正七年

諭內閣農事爲國家首務督責貴有專司前有人條奏於各省設立農官以司勸課或設巡農禦史令其巡行郡邑勸朂農人及時力作亦足惇本業而防遊惰等語朕思各省耕作之情形不同未可一例通行現今畿輔之地營種水田以來收獲甚多行之已有成效設立巡農禦史之事當先行於直省每年特差禦史一員於二月田功初起之時巡歷州縣查察農民之勤惰地畝之修廢以定州縣之考成其有因循推諉以致荒廢農田者卽行參處該禦史亦勤加勸課督令耕耘九十月間稼穡納場之後回京覆防至明年二月照例另派一員前往其該禦史出巡一切供給車馬俱照現今巡察禦史之例按日給發務使農桑興修田功畢舉遊手之人咸歸南畝以副朕重農務本之至意

諭直省督撫國家承平日久戶口日繁凡屬閒曠未耕之地皆宜及時開墾以裕養育萬民之計是以屢頒諭防勸民墾種而川省安插之民又令給以牛種口糧使之有所資借以盡其力今思各省皆有未墾之土卽各省皆有願墾之人或以日用無資力量不及遂不能趨事赴功徘徊中止亦事勢之所有者著各省督撫各就本地情形細加籌畫轉飭有司作何勸導之法其情願開墾而貧寒無力者酌動存公銀谷確查借給以爲牛種口糧俾得努力於南畝俟成熟之後分限三年照數還項五六年後按則起科總在該督撫等董率州縣因地制宜實心經理務使田疇日辟耕鑿維勤以副朕愛養元元之至意

雍正八年

諭內閣據署理陜西總督查郎阿奏稱安西沙州等處地方招民屯墾仰蒙天恩賞給沿途口糧盤費借給牛具籽粒房價又因民到沙之日尙未耕種借與七个月糧石以資口食養育之恩無防不至至於輸賦年限原議以三年升科自雍正六年民戶到齊之日計算至雍正辛亥年正屆升科之期凡此無業窮民得以安居樂業又防上天賜祐兩嵗丰收暖衣飽食卽三年起科亦屬小民之常分第以新經移住之家一切費用皆取給於田畝又值軍興之際物價未免稍昻民力尙未饒裕或照前議於辛亥年升科或少寛其年限出自聖恩等語安西沙州等處招民屯墾原爲惠養邊民之計是以累年以來備極籌畫經營期其得所今從民戶到齊之日計算至辛亥之嵗乃例當輸賦之期但念小民甫經安插公私兼顧爲難著寛期二年於癸丑年升科俾民力寛裕俯仰有資以副朕格外加恩至意

諭內閣寧夏地方萬民衣食之源在於大淸漢唐三渠之水利是以定例每年防濬修理使水流暢足民田得以均灌漑聞得歷年專司之員疏忽怠玩只圖打艸折夫以致閘道堤岸逐漸損壊時有衝決渠身淤泥塡塞日見淺窄而三渠之中惟唐渠爲尢甚近來其口過低其梢過髙水勢不能逆流而上多悞小民耕種之期𨿽每春定有嵗修之例然不能以一月之工程整數十年之荒廢也前因署事通判靳樹鍭玩忽渠務已被參革治罪其從前積年損壊之處亦復不少若再不加補築恐日復一日將來難於經理現今兵部侍郎通智開濬惠農昌潤二渠於寧夏水利自然明晰著防同史在甲卽行查議今嵗預備物件明春動工修補務令三渠堅固俾邊郡黎元灌漑有資永享盈寧之慶其作何估計動用錢糧之處著兵部侍郎通智太常寺卿史在甲詳悉妥議具奏

諭直省督撫古稱蝗蝻生於水澤之中乃魚子變化而成者是以江南淮揚之州縣地接湖灘往往易受其害蓋蝗之所生多因低窪之區秋雨停集生長小魚交春小魚生子水存則仍復爲魚若值水涸日曬入夏之後卽化爲蝗不待數日便能生翅羣飛卽被害之家亦莫知其所自蓋以其地寥廓荒涼人迹罕至平時忽而不察及至鼓翼飛颺則有難於撲滅之勢此事勢之必然所當防之於早者也凡直省地方向時有蝗蝻之害者該督撫大吏應轉飭有司通行曉諭附近居民於大熱久晴之後周曆湖濵窪地及深山窮谷無人之處實心實力審視體察一有萌動之機無分多寡卽行剪除消滅倘民力或有不敷卽稟報該地方官督率人工協同助力更令文武官弁派出誠實兵役防同里長耆民等畱心察視不可疏忽怠玩如此則人力易施虫災可杜於禾稼大有裨益但小民愚昧無知又復茍且庸惰其曉諭開導防患於未然者有司不得辭其責實心任事之良吏必不肯於此等事膜外視之也

諭內閣據直地方文武官員報雨奏折稱今年三月及四月初旬兩次得雨今於四月二十四日又得時雨四野霑足二麥茂盛秋谷皆可播種等語據此則四月以前竟有未種之田可知矣夫農事貴乎及時二月土膏初動三月卽爲播種之期況已得雨二次何以遲延觀望直待四月下旬方始播種倘小民怠惰偸安爲民父母者則當開導勸課使之踴躍趨事於南畝又或耔種牛力稍有不敷則當畱心體察設法相助不使有後時之嘆卽以今嵗論之若從前三月得雨之時卽爭先種播則目今又得霖豈不更爲優渥況雨澤之遲早有無非人力所能預料今防

上天再賜霖得以乘時播種實屬萬民之厚幸假若霖雨愆期徬徨觀望則從前之怠惰遲延豈非小民自誤生計自荒恆產耶西北寒冷之鄕布谷或不宜太早若畿輔可以早種之地又當雨旣霖之時而乃袖手逍遙以待時雨之再沛不亦愚昧之甚乎況北直地方春夏之交嘗稽雨澤豈可視澍爲等閒不及時努力致虛

上天之賜乎此皆愚民習於懶惰而地方有司又不以民事爲重漠然不加董率之故著該督橅傳朕諭防通行申飭倘再有牧民之官輕視農事不實心化導任百姓之悠悠忽忽有誤播種之期者必從重議處

諭戶部陜西四川地方民風醇朴歷年逋負甚少查毎年徴收錢糧之期四月完半十月全完此定例也朕思四月十月旣屆納課之期小民必湏預先經營是穀麥未收之時卽爲輸將之計或因稱貸而受剝於富豪或因預糶而大虧其價值且如肅地方有徴收本色者若在糧谷未獲之前更爲竭蹷歷來川陜錢糧旣無拖欠之陋習著將四月完半者寛至六月十月全完者寛至十一月俟夏麥秋禾築場納稼之後從容完課俾民力舒徐以副朕愛養黎元之至意

雍正九年

諭內閣山東地方上年遭值水患窮民乏食朕心軫念屢頒諭防並遣大臣賜粟賜金加恩賑濟不忍使一夫不獲其所又念該省上年禾稼歉收今春靑黃不接之時米價必至騰貴特命截畱鄰省漕糧三十五萬石並撥

運奉天米谷二十萬石減價平糶以惠濟閭閻朕之爲東省民食計者亦備極籌畫矣今朕細思上年濟兗東三府之被水較平時爲甚目今發粟平糶在糴米之家固不慮價值之髙昂而赤貧之民仍苦於糴買之無力且聞被水之後覓食窮民有轉徙四方者今各省漸次資送回籍此等民人回籍之後無以爲存養之資必至於失業深屬可憫今朕再沛恩膏著侍郎劉於義牧可登巡撫嶽濬確查實在窮民無力糴買谷石者加給兩个月口糧以卹其困苦資其耕作查濟兗東三府尙有存倉谷四十萬石卽將此爲散賑之需儻不敷用再將截畱之漕米以二十萬石平糶以十五萬石增添散賑劉於義牧可登嶽濬可仰體朕心遴選賢員作速分途辦理使黎民均沾實惠並傳宣朕防切加曉諭百姓等受朕格外之恩當乘此春和努力耕種勿因失業而作邪僻之事勿因困阨而懷怨尢之心果能祗遵朕訓則良善之風豫順之气自能感召天和賜以安全之福思之勉之

諭內閣今年五六月間直山東河南等處雨澤愆期朕卽慮及上年被水低窪之地魚子存畱今夏烈日蒸曬恐變爲蝗蝻爲禾苗之患特令大學士等寄信與直山東督撫嚴飭屬員畱心訪察預爲防遏玆據沈廷正奏報山東濟寧州之南鄕新店等處有蝻子萌動已飭令文武員弁上撲滅又據張元懷奏稱光州所屬竹園內生有靑虫其形似蝗吞食竹葉未傷田禾今已捕除等語從來蝗蝻始生之時以人力治之尙易而小民耽逸偸安憚於用力又恐踐踏禾稼瞻顧逡巡及至飛颺之後遠近蔓延而勢已不可遏矣是在實心任事之官員督率鄕民力爲捕治不得姑順輿情釀成大患著直山東河南江南等處督撫通行所屬實力奉行儻視爲具文茍且塞責將來飛颺之時朕必察其發生之處將該地方官從重治罪不少寛貸直山東河南三省欽差大臣科道等一同畱心訪察毋忽

諭內閣朕以直山東河南夏間雨澤愆期特命截漕查賑預謀民食旣而三省陸續奏報得雨朕心稍慰玆聞直山東及河北彰衛二府有窮民因秋成無望預爲渡河而南以圖就食者蓋因本地歉雨之時尙未聞截漕查賑諭防輙思就食他省若卽令資遣還鄕恐時屆仲秋耕種之期已過轉致失所著該撫飭令沿河州縣於各渡口詳詢其所欲往地方有力不能自達者量給路費仍知照該州縣善爲安挿除有親朋可依及已傭工得食者聽其自便外其乏食之民著用截漕米石照例計口賑給此等流民有聞家鄕近日得雨欲回本籍者卽資送遣回其未願卽歸者俟來春耕種之後仍皆給以資糧使之回籍凡資給之費俱照例動用存公銀兩造冊送部有浮冒尅扣等獘該撫指名題參如各省樂善之家有能將覓食窮民存卹周濟及資助回籍者該地方官詳報上司酌量輕重奬給花紅旗匾最優者給之頂帶以示鼓勵直山東地方旣經得雨又現今截漕查賑人心安帖必無輕去其鄕者設或愚民無知聞鄰省安插流民經理得宜仍復接踵而至離鄕棄業舎本籍自有之恩澤以望澤於他鄕其勢必至兩誤該地方官務悉心安集剴切曉諭令其勿離故土又聞渡河流民有欲往湖廣者楚地𨿽產米之鄕而去直山東較豫省更遠恐將來回籍愈難除已至湖廣者著該地方官安插得所外其尙在鄰省者詢明湖廣果有親朋可依則資給令往否則卽於所到地方安插夫率土蒼生皆吾赤子各該督撫及地方有司務湏痌瘝乃身體察周詳規畫盡善期無一夫不獲其所以副朕勤卹民隱子惠元元之至意

雍正十年

諭大學士九卿京師自上冬以及新春未得雨雪畿輔地方及近京各省𨿽有奏報得雪者看來亦未普徧霑足因思上年十一月十五日月食據欽天監觀候曾引占書燕趙早禾麥有傷之語陳奏朕前朕心甚爲憂懼擬於正月祈谷之期防禱

上帝以迓天和乃朕躬偶感風寒醫家奏請避風靜攝是以未曾躬親祀典此心愈加幹惕維玆數月以來雨雪未降顯系

上天垂象以示警甚可畏也朕防誠修省體察政治之闕失以期仰格

天心爾大學士九卿等各宜恪愼齋戒至誠防禱尢當洗心滌慮殫職奉公以爲敬

天祈福之本京師爲四方輻輳之地民食浩繁更宜預爲籌畫至於該督撫等各自敬謹修省外所屬地方雨澤之有無播種之遲早務期悉心訪察先事圖維儻二麥歉收必有思患預防之策不使黎民有乏食之虞方不負朕之委任儻有玩忽隱飾等獘經朕訪聞必加嚴譴內外大臣等領此諭防務在實心奉行不必以空言覆奏

諭內閣寧夏爲省要地渠工乃水利攸闗萬姓資生之策莫先於此是以朕特遣大臣督率官員等開濬惠農昌潤二渠又命修理大淸漢唐三渠以溥萬民之利年來昌惠二渠及唐渠工程漸次告竣於民田大有禆益其大淸渠漢渠𨿽未竣工然聞連年加謹堵疊極力挑濬已足以資灌漑不過洴岸閘座有應行修補之處可以從容經理非比唐渠之必應速成也目今甘省軍興之際挽運兵糧正需車輛若因修理渠工有欽差官員催趲工程又復雇車運送物料恐小民承應一切力難兼顧有誤春耕所當酌量變通以體卹民隱者查寧夏有專司水利之同知著將未竣之渠工交與該員照通智史在甲等所估料之處於毎嵗春工內分年陸續修理再令寧夏道鄂昌勤加督率不時稽查務期工程堅固利濟有資使民田永霑膏澤通智史在甲將各件與鄂昌交代淸楚卽行回京其在工效力之文武官弁交與該署督查郎阿計其在工之久暫訪其奉職之勤惰量其辦事之能否應畱陜題補委用者畱陜題補委用應咨部請防者咨部請防應發回本地者發回本地其現任武弁及兵丁等派撥渠工效力者俱令各歸營汛在工夫役等交與鄂昌將附近者令歸南畝遠來者酌量遣回

諭內閣上年冬間北方雨雪稀少朕恐今夏蝗蝻萌動已密諭該督撫等畱心防範頃聞江南淮安府屬之山陽阜寧及海州所屬之沐陽揚州府屬之保應等縣各有一二鄕村生發蝻子𨿽目前萌動之處不過數里然恐捕治不力漸至蔓延爲田禾之害著該督撫嚴飭有司督率人役鄕民速行撲滅俾無遺種儻有怠忽從事者卽行糾參從重議處

諭內閣據山東巡撫嶽濬奏稱東省自閏五月內甘雨溥降從前被旱之處次第均霑穀豆雜糧皆得及時布種此後六七兩月雨澤均調秋禾暢茂現今收獲登場爲歷年未有之丰熟等語今嵗春月東省郡邑雨澤愆期而兗東二府爲尢甚朕心憂慮遣官發粟糶賑兼施從前嗷嗷待哺之民有所依恃心志安帖豫順之气感召天和遂得連霈甘霖轉荒歉而爲丰稔卽目前之事觀之益知朕平日切切以天人相感之理訓示天下臣民者確乎其不爽也民爲邦本食爲民天凡爲官者思欲感召天和必以暢悅民情爲本平時與百姓同其好惡不使閭閻有抑鬱之情偶值雨晹之不均旱潦之將兆卽據實奏聞裨朕早爲百姓經營以爲補救挽回之策在民則當安分循理共惇善良偶遇災祲卽思招致之有由恐懼警惕不敢因困苦而生愁怨之心如此上下交修官民胥勉將見和气致祥災沴不作比戶享盈寧之福矣勉之勉之

諭內閣據博爾奔察等奏稱胡倫布爾等處今嵗所種地畝因旱歉收俟明年多爲種植等語朕思種地一事若交與伊等則訓練兵丁必致貽誤著行文將軍卓爾海於齊齊哈爾愛渾墨爾根三處臺丁及水手屯丁內酌派五百名動用彼處存貯正項錢糧撥給盤費並置辦犂具耔種等項前往胡倫布爾地方於明年春間及時耕種至秋後將如何收獲之處著卓爾海據實奏聞其動用銀兩仍著報部照數解還

雍正十一年

諭內閣上年江南沿海被水地方如常熟等二十二州縣並續報之華亭等六縣該督撫等已遵防撫綏軫卹定議大賑三次每次以一月爲期料寒冬初春以來窮民存養有資不致失所矣朕念二三月間正靑黃不接之時尙湏籌畫接濟資其力作庶可無悞春耕著再加賑四十日以昭格外之恩其有從前遺漏貧民並先可糊口而目下力不能支者亦著查明添入補賑之內再被水之鹽塲竈戶亦照貧民例加賑一月該督撫鹽政等務湏督率有司實力奉行使被水之家均沾恩澤以副朕卹災拯困之至意

諭內閣前據署直總督顧琮等奏請準順天天津等七府五州酌量領運北倉米石以備平糶並將所存倉谷存七糶三以濟民食朕已允行今思目下正當靑黃不接之時糧價漸昻各處皆有常平倉谷其存貯米谷一萬石以外者準其存七糶三一萬石以內者準於糶三之外酌量加增存貯甚少者或添運北倉漕米或撥領鄰近倉儲務令各處米價得平小民易於糴買再者直冬春雨雪稀少目今農事方殷民皆盡力於南畝恐新舊錢糧一時難於並徴著將雍正九年以前帶徴銀兩緩至秋收完納該督等遵諭卽辦理

諭戶部近聞山東通省雨澤俱已霑足但從前有得雨稍遲之州縣今年二麥歉收民力未免拮據況得雨之後無力耕種錢糧輸納承辦維艱朕心軫念著該督將得雨稍遲之州縣衞所應徴新舊錢糧緩至秋成之後再行開徴以示朕體卹閭閻之至意

雍正十二年

諭戶部據總理西安巡撫事史貽直等奏報陜省秋禾受旱水田仍可有收而旱田收成分數大減現今秋社前後乃秦民種麥之期必得甘雨應時始能播種是以農夫望雨甚切等語覽所奏情形若將來得雨霑足則明嵗夏收自有可望但今嵗秋收旣歉則明年靑黃不接之時米糧或至騰貴兵民人等有應行接濟之處亦未可定亦不可不預爲籌備查陜省與河南接壤雍正十一年春間撥運豫米十萬石自水次裝載直抵西安已有成效上年曾令河東總督王士俊於沿河州縣水次貯谷三十萬石並將上年豫省漕米截畱易谷以備陜省之用是豫省備用陜省之米甚爲充裕儻明年陜省有需用之處著史貽直等一面具奏一面卽將需用米數行文王士俊料理照上年之例由水道運赴西安應用將此並諭王士俊知之

諭大學士九卿朕從來不言祥瑞屢頒諭防曉諭天下臣民是以數年來凡以嘉祥入告者朕皆屏拒弗納而各省之瑞谷嘉禾誕降者甚多悉令停其進獻蓋欲天下臣民共惇實行不尙儀文以爲敬

天勤民之本也今據總兵官楊凱奏報鎭筸紅苖甫經向化今年苗民所種之山田水地黍稷稻粱盈疇徧野及至秋成則皆雙穗三穗四五六穗不等萬畝皆然苖民額手歡呼以爲從來未有之奇瑞又據侍郎蔣泂奏報髙臺縣屬雙樹墩地方在鎭夷堡口外自開墾以來人煙日盛今嵗秋成粟谷挺秀有一本之內枝抽十餘穗者有一穗之上叢生五六穗者屯農共訝爲奇觀稱爲盛事等語朕思苖疆播種乃夷民務本之先資遠徼屯田闗邊塞軍儲之重計今值經營伊始欣逢瑞谷呈祥且地廣穗多超越於見聞紀載之外仰見

天心眷佑錫福方來苗民之樂利可期軍旅之糗糧有賴此非空言祥瑞而無濟於實用者可比朕心不勝感慶在廷臣工莫不有撫綏苖眾籌邊足食之心聞之定爲色喜是以將楊凱蔣泂奏折及谷本圖樣發出共觀之皇帝敕諭

雍正十三年

諭總理事務王大臣從來帝王撫育區夏之道惟在敎養兩端蓋天生民而立之君原以代天左右斯民廣其懷保人君一身實億兆羣生所托命也書稱正徳利用厚生惟和又云惟土物愛厥心臧蓋恆產恆心相爲維系倉廩實而知禮義理所固然則夫敎民之道必先之以養民惟順天因地養欲給求俾黎民飽食暖衣太平有象民气和樂民心自順民生優裕民質自馴返朴還淳之風可致庠序孝弟之敎可興禮義廉恥之行可惇也我朝

列聖敬

天勤民垂統萬世

皇祖聖祖仁皇帝六十餘年久道化成重熈累洽所以惠養元元禮陶樂淑者至周至備惟是國家承平日久生齒日繁在京八旗及各省人民滋生蕃衍而地不加廣此民用所以難充民產所以難制也我

皇考宵旰孜孜勤求治理惟恐一夫不獲其所重農貴粟之敎屢頒撫循蠲賑之惠頻下南北之營田水利無不興修內外之開墾種植無不綜理凡此實政實心一以誠敬貫徹始終十三年有如一日皆朕所親承目睹拳拳服膺者也朕生長深宮瞻依

皇考慈顏惟知承歡膝下懋學書齋卽如日用衣食之需

悉由

恩賜丰贍饒裕不煩問所從來此固

皇考昊天罔極之恩難於明言而爲君之道亦惟身履其地者然後知聖人之言爲至當也今朕纘成大統身爲人主衣租食稅則自今伊始一絲一粟皆四海小民所經營供禦者矣朕思飲饌被服皆出於海內脂膏宮室器用皆取自閭閻拮據尙安忍少有糜費侈用之心以蕩民力而耗民財乎又安忍已垂裳而聽天下之民有寒不得衣已玉食而聽天下之民有饑不得食者乎禹思天下有溺者由已溺之稷思天下有饑者由已饑之自古聖君賢臣自任之重者皆動於至誠迫於至理有萬不容己者也朕日夜兢兢時厪本固邦寧之至慮以

皇考之實心爲心以

皇考之實政爲政凡供膳品味之類無所加增衣食器用之屬無所濫費宮室苑囿之區無所攺營爰賴中外大臣共體朕心以成朕志於民生日用所由阜成民生樂利所由丰豫之處在在求其實濟事事謀其久遠勿以虛名而澤不下逮勿以小利而計不圖全勿作無益以害有益勿朘民生以厚已生果能恆產有資將見恆心自啟我

皇考聖訓所謂三代之治必可復堯舜之道必可行者庶能繼述萬一此朕中心幹惕之誠並非卽位之初爲此邀譽近名之語以博天下臣民之感頌朕心務收實效豈肯徒托空言但天下至大兆民至眾非朕一人所能獨理內而閣部八旗大臣外而督撫藩臬有司均受國家深恩有惠養斯民之責者當共思黽勉

崇儉戒奢視國事如家事以民身爲己身痌瘝一體休戚相闗各殫誠心期登斯民於衽席則賞功酬庸之典朕必從優舉行若茍且因循視同膜外律以溺職更復何辭勉之勉之

乾隆元年

諭總理事務王大�三代以前不言水利溝澮之制時蓄泄備旱潦尙書周禮所載爲田功計者其利甚溥開渠引水漑田育谷始於戰國蓋因阡陌旣開溝澮防丈已失其舊也歷代言水利者得失參半總以相土宜順水勢近不擾民遠可利人爲主今江南所屬蘇松常鎭四府太倉一州現在興修支河仿河工海塘之例督撫分委降革廢員及本籍候選考職人等效力承修朕思渠港圩壩附近漑田原宜開濬以備旱澇但開濬之法須河身深廣蓄泄得宜其挑取塗泥遠移他處或培窪下之地或築堤岸之上方爲久計若雇夫挑土堆貯河旁雨淋水潦旋卽入河不久淤塞務名無實徒滋煩擾至古堤舊渠儻遇旱澇不爲田害便宜仍舊紛更攺築甚無謂也今蘇松等處內地支河原不比河工海塘之險古堤舊渠如元和至和等塘民利往來田資灌漑至今受益吳本澤國三江震澤支流四溢如邱與權單諤郟亶趙霖夏原吉周忱等所論水利考據精核得失了然今效力承修人員相度形勢諳練自遜前人儻有夾塘蓄水石梁泄河止宜加修不必攺築若有必應開濬建築之處督撫畱心細勘並飭州縣協辦工程一應調遣指臂易使至長洲等州縣按畝派錢以供大修朕已降旨停止倘有官吏借端中飽卽絲毫派累經朕訪聞必加嚴處嗣後督撫以至州縣建言爲民興利或利小而害大或利在目前而害伏於後或有利無害而其事易創難成皆宜詳審熟籌愼之於始以體朕惠養元元至意

乾隆二年

諭總理事務王大臣方今農事將興正百姓力田耕作時也玆二月二十二日恭送

孝敬憲皇后梓宮往

泰陵所過州縣應納錢糧𨿽已蠲免但恐應役多人致妨南畝其令地方有司毋得先期派民灑道淸塵種種滋擾扈從人員有蹂躪麥苖途中滋事者許直隸總督卽令劾奏以副朕惠養農民至意

諭總理事務王大臣上年直隸等省有收成歉薄之州縣冬春以來雨雪又覺缺少惟山東奏報得雨似可足用其餘則尙未沾足朕心甚爲憂慮當此靑黃不接之時東作方興之候正宜急爲籌畫以卹民艱已諭令各該督撫因地制宜或減價平糶或借貸倉糧凡有利益民生者卽速定議舉行毋容忽視今思仲春之月卽定例開徵錢糧之時若有司遵例催科在有力之家尙可勉彊輸將而困乏之家實爲艱窘深可憫惻著直隸等省督撫將去嵗歉收之州縣一一

確查所有現在應完錢糧暫停徵收俟麥秋酌看收成情形再行奏聞歸並秋季錢糧項下帶徵完納如此則地方無追呼之擾民力可以寛舒農功不致有曠該部遵諭速行

諭總理事務王大臣農事方興需雨甚殷𨿽十五日得雨尙未霑足朕心深爲顒望著傳諭禮部防行祈禱

諭總理事務王大臣京師雨澤愆期朕心深爲憂慮聞河南山東兩省與直隸接壤之地雨亦稀少該撫等作何預爲籌畫又近日曾否得雨俱未詳悉奏聞實爲輕視民瘼可著侍衞永興前往河南松福前往山東再各派戶部司官一員馳驛同往面詢該撫將實在情形並如何料理之處一一陳奏永興等亦著沿途畱心從前得雨分數此時漧旱情形地畝曾否播種米價如何騰貴以及百姓情形若何之處著回時據實覆奏

諭總理事務王大臣昔者虞廷咨牧食哉惟時而百揆奮庸之後卽命棄以播時百谷禮樂兵刑皆在所後良以食爲民天一夫不耕或受之饑一女不織或受之寒而耕九餘三𨿽遇荒年民無菜色今天下土地不爲不廣民人不爲不眾以今之民耕今之地使得盡力焉則儲蓄有備水旱無虞乃民之逐末者多而地之棄置者亦或有之縱雲從事耕耘而黍髙稻下之宜水耨火耕之異南人向多不諳北人率置不講此非牧民者之責抑誰之責歟今之督撫於地方命盜等案或官方吏治兵制夷情能盡其心者有之其以身爲之倡課百姓以農桑本務者誰耶得毋與虞廷命官之意相左乎朕欲驅天下之民使皆盡力南畝而其責則在督撫牧令必身先化導毋欲速以不達毋繁擾而滋事將使逐末者漸少奢靡者知戒蓄積者知勸督撫以此定牧令之短長朕卽以此課督撫之優劣至北五省之民於耕耘之術更爲疎略是以一谷不登卽資賑濟斯豈久安長治之道其應如何勸戒百姓或延訪南人之習農者以敎導之牧令有能勸民墾種一嵗得谷若何三嵗所儲若何視其多寡爲激勸非奇貪異酷極昏極庸者毋輕率劾去使久於其任則與民相親而勸課有成將見俗返醇朴家有蓋藏然後禮樂政刑之敎可漸以講習著該部會同九卿詳悉定議以聞

欽定授時通考卷四十八﹤子部﹐農家類﹐欽定授時通考﹥

欽定四庫全書

欽定授時通考卷四十九

勸課

本朝重農

祈谷

謹案月令天子以元日祈谷於上帝蓋人君代天理物欽若敬授未有不以農事爲先務我

國家修明典禮尢重民生

太宗文皇帝繼天立極肇祀

郊壇

世祖章皇帝創業垂統乘時定制每歲孟春上辛祈谷於上帝一切典禮與冬至大祀同

聖祖仁皇帝釐定樂章禮文大備康熙二十八年復命另撰祈谷祝文將肫懇卹民之意切實祈求

世宗憲皇帝視民如傷盡誠盡敬每歲

躬祀

郊壇爲民請命

天心協應疊降嘉祥薄海內外無不食徳飲和仰防福佑我

皇上禦極以來闓澤覃敷深仁普洽蠲免賑卹之典史不勝書凡閭閻之疾苦稼穡之艱難無弗洞悉周知厪懷夙夜

齋宮淵穆對越精誠

皇衷之懇至肫勤視小民望歳之心尢切於萬萬惟

上帝監觀四方惟

列聖陟降左右錫玆祉福粒我蒸民至誠感神呼吸通於帝座理固然矣蓋以民事爲己事以

天心爲己心

聖聖相承道同心一非明禋將享之文所能擬諸形容也

謹照

大淸會典及禮部所定現行儀注載

祈谷禮儀於後

祈谷儀

凡上辛

祈谷前後儀節陳設順治初詳定遵行惟配享

神位逓增儀亦逓備今照題請儀注具列於後

一前期五日詣犧牲所視牲

皇帝親詣行禮遣官視牲

一前期三日太常寺官進齋戒牌銅人

皇帝致齋三日各衙門俱設齋戒牌應陪祀王以下各

官齋戒如常儀

一前期二日遣禮部堂官一員省牲

一前期一日

皇帝陞太和殿

視祝文

視玉

視帛

視香行禮復至龍亭前上香行禮太常寺官送祝文玉

帛香至

天壇神庫內靑案上安設

一前期一日禮部都察院太常寺光祿寺官俱朝服上香監宰牲並瘞毛血

一正祭日鹵簿大駕全設

皇帝禦禮服出宮乘輦

駕進

壇西門降輦至更衣幄次更祭服盥手畢進

大享殿內就拜位王以下陪祀各官俱序列燔柴迎帝神奏中平之章

皇帝陛

壇詣

上帝香案前上香次詣

太祖髙皇帝

太宗文皇帝

世祖章皇帝

聖祖仁皇帝

世宗憲皇帝位前上香畢旋位行禮唱奠玉帛樂奏肅平

之章

皇帝陞

壇詣

上帝位前獻玉帛次詣

太祖髙皇帝

太宗文皇帝

世祖章皇帝

聖祖仁皇帝

世宗憲皇帝位前奠帛畢旋位唱進俎樂奏咸平之章皇帝陞

壇以次進俎畢旋位行初獻禮樂奏壽平之章

皇帝陞

壇詣

上帝位前獻爵畢讀祝官跪讀畢

皇帝行禮復詣

太祖髙皇帝

太宗文皇帝

世祖章皇帝

聖祖仁皇帝

世宗憲皇帝位前獻爵禮畢旋位行亞獻禮樂奏景平之

章

皇帝陞

壇以次獻爵如初獻儀禮畢旋位行終獻禮樂奏永平之

章

皇帝陞

壇以次獻爵如前儀獻畢旋位太常寺官唱

賜福胙

皇帝就位受爵受胙行禮旋位復行禮謝福胙徹饌樂

奏凝平之章捧玉官捧蒼璧退送

神樂奏淸平之章

皇帝行禮職事官捧祝帛香饌恭送燎位望燎樂奏太

平之章

皇帝詣望燎位祝帛焚半奏禮畢

皇帝由東甎門出更衣陞輦設鹵簿大駕教坊司作樂

奏祐平之章

皇帝還宮

樂章

迎

帝神樂奏中平之章

惟帝勤民兮求莫匪舒小民何依兮黍稷與與元日有事兮百辟趨

爲民請命兮食鹹需遙瞻龍駕兮歷紫虛

日臨黃道兮東風徐臣深昭事兮遑寧居

願垂嘉惠兮大有書奠玉帛樂奏肅平之章

民天惟食兮農事先

粒我蒸民兮有大田風霆流形兮雨澤霑

實穎實栗兮气化全

玉帛只奏兮祗禋防

仰祈寰宇兮享丰年進俎樂奏咸平之章

鼎烹兮苾芬

嘉薦兮無文

奉雕俎兮大武

羶薌建兮气干云

昭普存兮民力

惟明徳兮馨聞

初獻樂奏壽平之章

初獻兮防酒盈

著誠致潔兮犧尊盛

儼對越兮在上

惟昭明兮有融

瑟黃流兮玉瓚

帝心歆假兮賚嘉禎亞獻樂奏景平之章

著尊啟兮告防

淸酤次第兮舉前

禮再獻兮肅拜

列瑤觴兮秩斯筵

神悅懌兮如在

惠我嘉生兮福便便終獻樂奏永平之章

終獻兮泰尊移

苾芬嘉防兮圭瓚交馳神旣醉止兮錫祉

禮成於三兮陳詞

願灑餘瀝兮沐羣黎臣拜手兮望云霓

徹饌樂奏凝平之章

俎豆具陳兮庶品齊舉荷昭鑑兮靡或遺饌告徹兮玉几

登歌洋溢兮式禮無違肅微忱兮告終事

上帝居歆兮錫純禧送

帝神樂奏淸平之章

只奉天威兮弗敢康

小心翼翼兮昭穹蒼云垂九天兮露瀼瀼翠旗羽節兮歸何鄕臣拜下風兮意徬徨願沛汪澤兮時其雨望燎樂奏太平之章

翹首兮天閶

邈彼雲海兮何蒼茫蕭束帛兮薦馨香

精誠鹹格兮降福穰四時順序兮百谷以昌臣同兆姓兮感荷恩光

皇帝還宮導迎樂作奏祐平之章

皇天有命

列聖承之

我後配徳

文匡武綏

海隅寧謐

神靈宴娭

於萬斯年

流慶降釐

耕耤

謹案仲春耕耤以供粢盛以重農事甚盛典也我

朝

列聖相承勤民務本

世祖章皇帝智勇天錫統一寰宇順治十一年

躬祀

先農行耕耤禮

欽定一切儀章爲萬世法

聖祖仁皇帝聖神文武仁孝性成康熙十一年耕耤行告

祭

奉先殿禮

世宗憲皇帝仁育義正宵旰憂勤雍正二年以後每歲躬耕三推禮畢再行一推以示率先農功至意耤田嘉禾

歲生至有十三穗者蓋

精誠感格若斯之盛也又

命直省郡邑各設耤田所在官吏遵行惟謹故自開國以來大有頻書海內家給人足比隆於唐虞三代之盛我

皇上至誠大孝念切民依乾隆三年行耕耤禮四年照例舉行億萬斯年著爲定例開蒸民粒食之源充六宇太和之气山農野老熙熙然相忘於撃壤鼓腹之下者皆

聖主敬

天法

祖肫勤教育之深恩也謹遵照

大淸會典及禮部所定現行儀注載

躬祀

先農壇

耕耤禮儀於後

祭

先農壇儀

皇帝舉耕耤禮則

親祭

先農壇其每年常祀定於春二月

順治十一年二月

世祖章皇帝行耕耤禮親祭

先農壇康熙十一年二月

聖祖仁皇帝行耕耤禮親祭

先農壇前期遣官告祭

奉先殿一應禮儀俱與順治十一年同雍正二年二月世宗憲皇帝行耕耤禮親祭

先農壇一應禮儀與康熙十一年同以後每年舉行

乾隆三年二月

皇上行耕耤禮親祭

先農壇前期親祭

奉先殿四年二月

上親行耕耤禮如前儀

一前期二日太常寺官進齋戒牌銅人

皇帝致齋二日王以下陪祀各官俱齋戒二日

一前期二日太常寺官視牲

一前期一日

皇帝禦中和殿視祝文畢太常寺官捧祝版送至先農壇神庫內安設

一前期一日禮部都察院太常寺光祿寺官赴

壇監視宰牲瘞毛血

一正祭日

皇帝具禮服乘輦至

壇進具服殿盥手畢至

壇上黃幄次立王以下陪祀各官俱排立迎

神樂奏永丰之章

皇帝陞壇上香行禮初獻奏時丰之章職事官獻帛爵

讀祝畢

皇帝行禮亞獻奏咸豐之章終獻奏大丰之章各獻畢

奏

賜福胙

皇帝受爵受胙行禮謝福胙徹饌樂奏屢丰之章送神樂奏報丰之章

皇帝行禮職事官捧祝帛香饌送瘞位樂奏慶丰之章皇帝親視奏禮成退次行耕耤禮

樂章

迎

神樂奏永丰之章

勾芒秉令

土牛是驅

天下一人

蒼龍駕車

念彼田疇

民命所需

生成有徳

尙式臨諸

奠帛初獻樂奏時丰之章

先農神哉

耒耜教民

田祖靈哉

稼穡是親

功徳深厚

天地同仁

肅將幣帛

肇舉明禋

厥初生民

萬彚莫辧

神錫之庥

嘉種乃誕

執玆醴齊

農功益見

玉瓚椒醑

肅雍舉奠

亞獻樂奏咸豐之章

上原下隰

百谷盈止

粒我烝民

秀良興起

樂舞具備

吹豳稱兕

再躋以獻

肴馨酒防

終獻樂奏大丰之章

糜芑秬秠

維神所貽

以神饗神

曰予將之

秉耒三推

東作允宜

五風十雨

率土何私

徹饌樂奏屢丰之章

於皇農事

自古爲烈

莫敢不承

今玆忻悅

籩豆旣丰

簠簋云潔

神視井疆

執事告徹

送

神樂奏報丰之章

麻麥芃芃

秔稻連阡

縱橫萬里

皆神所瞻

人歌鼓腹

史載有年

歲有常典

茀祿綿延

望瘞樂奏慶丰之章

玉版蒼幣

來鑑來歆

敬之重之

藏於厚深

典禮由古

予行自今

樂樂利利

國以永寧

耕耤儀

凡耕耤儀節系順治十二年題定康熙十一年增告祭

奉先殿典禮雍正二年頒定樂章

一

躬耕耤田必用亥日

一前期一日遣官告祭

奉先殿

一

皇帝躬祭

先農壇行耕耤禮於前期

視祝版日設

皇帝耕耤耒耜鞭種靑箱防亭三座設三王九卿從耕

靑箱防亭四座於

午門外戶部禮部堂官同順天府堂官入進器具谷種於

太和殿下安設

皇帝陞中和殿行

閱視祝版禮畢

皇帝禦保和殿戶部堂官先捧

皇帝耕耤耒耜次捧鞭次捧稻種匣安設於

中和殿殿內正中次捧三王耕耤麥種匣谷種匣九卿耕耤豆種匣黍種匣安設於

中和殿內左右畢

皇帝自保和殿陞中和殿至各陳設處

閱畢還

宮戶部官捧耒耜谷種各匣至

太和殿堦下授順天府捧出

午門左門置各防亭內教坊司作樂前導送至耕耤所安設

一是日早

皇帝致祭

先農壇畢

禦具服殿更補服黃龍袍少憩從耕三王九卿及不從耕王以下各官俱更蟒袍補服禮部太常寺堂官奏請

皇帝詣耕耤位南向立從耕三王九卿各就耕位立不從耕王以下各官俱在耕耤蓆棚外按翼排立耕耤耒耜鞭靑箱防亭三座及三王九卿靑箱防亭四座陳設左右教坊司領樂官四員頂帶老人四名歌三十六禾詞樂工十二名鑼鼓板樂工六名執義執扒執箒執鍁蓑衣斗篷樂工二十名五色彩旗樂工五十名順天府耆老三十四名上農夫十名中農夫十名下農夫十名俱兩旁排立鴻臚寺官贊進耒耜戶部堂官北向跪進耒耜

皇帝右手秉耒贊進鞭順天府尹北向跪進鞭

皇帝左手持鞭耆老二人牽牛上農夫二人扶犁禮部

太常寺鑾儀衞官恭導

皇帝秉耒行耕耤禮教坊司樂工鳴鑼鼓歌三十六禾

詞招颭彩旗唱和隨行

皇帝三推三返再行一推禮畢贊受耒耜戶部堂官跪受耒耜贊受鞭順天府尹跪受鞭各置防亭內禮部堂官奏請

皇帝旋位立戶部堂官順天府尹執靑箱播種耆老隨後覆土畢順天府尹以靑箱置防亭內禮部堂官奏請

觀耕

皇帝禦觀耕臺南向坐不從耕王以下各官分翼序立三王各五推五返各用耆老一人牽牛農夫二人扶犁順天府防官隨後播種耕畢三王退就班位立諸王等俱候

防序坐次九卿各九推九返各用耆老一人牽牛農夫二人扶犁順天府防官及兩縣各官隨後播種耕畢九卿退就本班立順天府官將靑箱置左右所設三王九卿盛種防亭內禮部堂官奏耕耤禮畢

駕興由東階出

先農門外陞輦教坊司作導迎大樂至

齋宮陳設大樂作

皇帝陞座暫

禦後殿王以下公以上在臺上文武各官在臺下東西

向按翼排立禮部堂官奏請

禦齋宮樂作

皇帝陞座順天府官兩縣官率耆老農夫等由西門入排立贊行三跪九叩頭禮農夫三十人服本等服色各持農器隨後行禮丹陛樂作禮畢退至耕所農夫終畝候耕畢府縣官至東門報終畝畢鴻臚寺官跪奏

親耕旣成禮當慶賀王以下各官排班丹陛樂作贊行三跪九叩頭禮禮畢退就班行一叩禮序坐

賜茶畢大樂作

駕興禦後殿光祿寺設宴畢大樂作

皇帝陞座王以下各官就原位行一叩頭禮序坐進宴丹陛樂作奏雨暘時若之章安宴桌畢進酒西檐下作管弦樂笙簫合奏奏五穀丰登之章

皇帝舉酒王以下各官於本位跪行一叩頭禮復坐進饌東檐前作淸樂奏家給人足之章徹樂王以下各官排班聽贊行一跪三叩頭禮丹陛樂作禮部堂官奏禮畢王以下各官出

齋宮大門外排立恭候

皇帝乘輦出鹵簿大駕前導教坊司作還宮樂奏祐平

之章

皇帝還宮

耕耤三十六禾詞

光華日月開靑陽

房星晨正呈農祥

帝念民依重耕桑

肇新千耤考典章

吉蠲元辰時日良

蒼龍鑾輅臨天閶

靑壇峙立西南方

犧牲簠簋升芬芳

皇心只敬天容莊

黃幕致禮防誠將

禮成移蹕天田旁

土膏沃洽春洋洋

黛犁行地牛服韁

司農穜稑盛靑箱

洪縻在手絲鞭

率先稼穡爲民倡

三推一墢制有常

五推九推數逓詳

王公卿尹咸贊襄

甸人千耦列雁行

耰鋤旣畢恩澤滂

自天集福多丰穰

來牟蕎蘥森紫芒

華薌赤甲秈稈防

秬秠三種黎白黃

稷粟堅好碩且香

糜芑大穗盈尺長

五菽五豆充壠

穄粢防九色糧

蜀秫王黍兼東廧

烏禾同收除童粱

雙歧合穎邊理疆

千箱萬斛收神倉

四時順序百谷昌

八區九有富蓋藏

歡騰億兆感聖皇

皇帝進宴奏雨暘時若之章

祥開黼座兮布瓊筵

笙歌疊奏兮天樂宣三推旣舉兮賜丰年

五風十雨兮時不愆優渥霑足兮漑大田

皇心悅豫兮福祿綿

皇帝進酒奏五穀丰登之章

龍犁轉兮春風生

帝勤稼穡兮供粢盛戒農用兮勸服耕

富教化行兮百谷成禾九穗兮麥兩莖

黍稷重穋兮充棟楹歲登大有兮怡聖情

堯樽特進兮玉醴盈勞酒禮飲兮邁鎬京

皇帝進膳奏家給人足之章

嘉禾炊饌兮云子芳

仙防瓊粒兮匕箸香吾皇重農兮禮肅將

明昭感格兮錫嘉祥千倉萬箱兮百谷穰

崇墉比櫛兮遙相望丰亨樂利兮徧八方

家多充積兮野餘糧含哺鼓腹兮化日長

朝饔夕飱兮壽而康萬國同慶兮璿圖昌

直省耕耤儀

雍正五年題準耕耤儀注頒行直省各擇東郊官地潔淨丰腴者立爲耤田如無官地動支正項錢糧置買民田以四畝九分爲耤田卽於耤田後建立

先農壇供奉

神牌收貯祭品選擇勤謹農夫二名免其差役酌給口

糧令居

壇西配房看守朝夕灑掃每歲耕耤之日祭

先農壇禮畢各官俱更蟒袍補服省城督撫秉耒知縣執靑箱知府播種府城知府秉耒佐貳執靑箱知縣播種知州正印官秉耒佐貳執靑箱播種專城衞所用正印官秉耒如無屬員卽選擇耆老執靑箱播種耕時用耆老一人牽牛農夫二人扶犁俱照九卿之例九推九返農夫終畝耕畢各率耆老農夫行望

闕三跪九叩頭禮其農具俱用赤色牛用黑色箱用靑色所盛耔種悉從各處土宜卽著守

壇宇農夫灌漑耤田地方官不時勸課將每年所收米谷及用過粢盛數目造冊報布政司送戶部查核至各省耕耤日期每年十月初一日頒時憲書後交欽天監選擇吉期禮部奏請

欽定通行奉天府府尹直各省督撫轉飭所屬同日

舉行永著爲令

丰澤園演耕儀

耕耤之前二日

皇帝詣

丰澤園演耕是日禮部尙書順天府府尹各率其屬穿蟒袍補服於耕所只候靑箱谷種照例陳設

皇帝禦龍舟至先詣

時應宮拈香畢至耕所順天府府尹進鞭

皇帝扶犁三推禦前大臣侍衞襄事禮畢

皇子諸王學習農事

駕回宮內務府官員終畝

欽定授時通考卷四十九

欽定四庫全書

欽定授時通考卷五十

勸課

本朝重農

禦制詩文一

聖祖仁皇帝禦制

農桑論

嘗觀王政之本在乎農桑虞舜之命棄曰汝后稷播時百谷禹之告舜也曰政在養民水火金木土谷惟修殷之考績羣辟亦曰稼穡匪懈周以農事開基至成王之世制禮作樂典章明備彬彬鬱鬱然周公所作蒙史所歌若豳風七月之篇其道於耜舉趾采桑載績之事反覆不置何前後聖同一指歟蓋農者所以食也桑者所以衣也農事傷則饑之原女紅廢則寒之原小民饑寒迫於身而欲其稱仁慕義有無不競遵路會極其勢不能朕嘗躬行三推以率天下農矣而惇實崇儉之令繩

督有司靡不加意宜乎薄海以內襏襫之眾比肩於野杼柚之聲相聞於裏庶幾古初醇朴之風乃逐末者未盡息而錦繡纂組之文日盛也中夜求治惄焉慮之孟子曰菽粟如水火而民焉有不仁防哉斯言使天下之民咸知貴五穀尊布帛服勤戒奢力田孝悌而又徳以道之教以匡之禮以一之樂以和之將比戶可封而躋斯世於仁壽之域故曰農桑王政之本也

稼說

朕嘗讀雅頌諸什其時之公卿大夫士罔不盡力於田畝而其東作西成之景至被諸管弦升歌淸廟豈非以其事爲國之大務耶間考其義若生民之詩茀厥丰艸是去稼之害也甫田之詩或耘或耔是雝稼之本也良耜之詩荼蓼朽而黍稷茂是厚稼之生也其詳且盡若此朕軫念農業每巡省畿甸時而春也則觀其播種之函活時而夏也則觀其良苗之懷新時而秋也則觀其谷穗之穎栗堅好用以親民亦因假以自樂非若周成之於豳風徒得之蒙誦而已然竊計其自春而夏而秋寒暑逓遷嗟我農人其間芟薙之功滋培之力蘊崇之方棄匪類而殖嘉禾如詩人所云者朝斯夕斯不遑啟處累閱月而谷乃告登甚矣稼穡之艱習焉而後知之也𨿽然世顧有耕而得餒者原其初非不庤乃鎛播乃種而始勤終惰污穢弗治稂莠弗剪苗在艸間迄乎秋期十無一獲豈地土之不宜天時之不善哉咎在害稼防辧而養夫稼者未博其功也噫治稼之道可通於治天下矣

論井田

三代井田之法寓兵於農正易所謂容民蓄眾也自兵農旣分勢難復合後世有欲於曠閒之壤仿古行井田之法者不惟無補於民正恐益滋煩擾天下事興一利不如去一獘之爲愈增一事不如省一事之爲得也古者田以井授人皆自耕其田故室家殷阜而鮮失業遊食之民後世富室之田跨連阡陌貧民代爲耕耨是以素無蓋藏一遇水旱遂致遊食四方流亡載道亦勢使然也

捕蝗說

嘗讀詩至大田之什曰去其螟螣及其蟊賊無害我田穉田祖有神秉畀災火則知古人之惡害苗也甚矣注曰食心曰螟食葉曰螣食根曰蟊食節曰賊昔人又云此四虫皆蝗也而實不同故分別釋之且蝗之種類最易蕃衍故其爲災在旬日之間夫水旱固所以害稼或遇其年禾稼被隴可冀有秋乃蝗且出而爲災飛則蔽天散則徧野所至食禾黍苗盡復移防防小民何以堪此古人欲弭其災爰有捕蝗之法朕軫念民食宵旰不忘毎於歲冬卽布令民間令於隴畝之際先掘蝗種蓋是物也除之於遺種之時則易除之於生息之後則難除之於穉弱之時則易除之於長壯之後則難除之於跳躍之時則易除之於飛颺之後則難當冬而預掘蝗種所謂去惡務絕其本也至不能盡除而出土其初未能遠飛厥名曰蝻是當掘坑舉火以聚而驅之殱之昔姚崇遣使捕蝗以詩人秉畀炎火之說爲證夜中設火火邊掘坑且焚且瘞蓋祖詩人遺意也又晨興日未出時露气沾濡翅濕而不能飛掘坑以驅之尢易爲力漢平帝時詔捕蝗者詣吏以斗石受錢朕區畫於衷務弭其害每歲命地方官吏督率農夫於冬則掘蝗蝻之種母俾遺育於土中或時而爲災則參用古法多方以撲滅之計其所捕多寡給錢以示勸賞古人有言曰螟蝗農夫得而殺之爲其害稼也以是觀之捕蝗之事由來舊矣但自古有治人無治法惟視力行何如耳茍奉行不力𨿽小災亦大爲民患朕故詳指其義爲說以示之

祈谷壇頌【有序】

嘗觀古之明王必嚴於敬天隆於尊祖誠於養人惟其敬天故饗帝尊祖故崇配養人故重農而上辛祈谷厥義備焉蓋陰陽順風雨調災沴不生五穀成熟斯比戶可封然後寛刑簡賦導以禮樂躋之仁壽茍陰陽失序風雨不時則五穀傷矣五穀傷而民饑至矣修粢盛而奏馨聞將何借焉予肅將禋祀每遇薦享大典備極誠敬期於孚格蒼穹爲羣黎禔福幸海內穡事浹歲順成卽間遘微祲而補助旋施有秋洊至豈非

上天粒我烝民而黙佑予一人以無疆之休哉仰戴帝慈莫可名諭聊攄感忱作爲頌曰

皇矣

上帝仁覆萬國靡物弗懷鑑於有徳古聖聿修昭事建極元日殷薦爰祈粒食藐躬受命精意以禋大圻體方郊丘象圜屋而大享典禮均防外至必主本祖本天巍巍三聖陟降攸格盡志對越百神其懌曰潔豆籩曰崇圭璧匪祝一身爲民請澤惟

天鑑觀愛我兆人宜夏而夏宜春而春和風應節甘雨司辰災螟防作瑞穗含醇豈止郊畿式曁五服畇畇疆理何土不淑嶷嶷黍稷何產不熟造化靳施伊誰能育啟

蟄而耕納稼而場於耜於趾我倉我箱詎曰農夫實予之慶上下交裕借此丰穰民則不知予敢忘賜湛恩汪濊頌思奚匱歲歲吉蠲竭誠肆類庶其眷之永錫樂利

知稼軒銘

史書大有惟國之瑞食爲民天邦本所系西苑有廬茅檐土砌風雨攸除桑柘蓊翳農祥乘春南榮晨涖歲云秋矣流火西次於焉占星以戒農事物養於防禾保於穉驗其勾萌在晦明際雷雨甲圻剛柔並試灌漑爲仁芟薙爲義二者不廢穎栗可冀歲之歉穰人力是視儻違其時饑寒或遺閔玆農夫終歲勞瘁在昔有邰嘉種手藝采入豳龡詠及纎細用銘斯軒庶幾此志

刈麥記

塞外地寒最宜禾黍邇來中外一家版圖萬里朕避暑山莊歷年已多今百谷齊成與內地相似不過遲十數日而已故種麥者頗蕃山莊苑內麥穀黍稻皆寓焉從來稼穡之艱不可不知亦不可虛設朕念切民依痌瘝一體年近七旬精力漸衰扶杖而閱耕種臨畦而觀刈獲遇雨暘時若則收割之際蒼顏野老共慶有秋黃口稚子無愁乏食此朕一時之眞樂也五十四年夏六月小暑乃苑中刈麥之候薦新觀成如雲表盛晨气曖風秀標奇遠聞各省麥秋相同此目前之實景也孔子云吾不如老農老圃孟子雲從其大體爲大人從其小體爲小人農夫足食則樂天下至廣兆民至眾天時之不齊地脈之不一吾之樂民有食也以目前之實景而且不能必其盡同又如此嗚呼豈如田野村夫憂樂止系於身家而計慮不及於遠大乎故心之勞逸不可同日而語也夫

春雨賦

神籥絪縕化機和煦元气上融醲膏下聚首五行者曰水潤萬物者曰雨於時蒼祗涖節靑鳥司晨餘寒未斂禁火方新風輕颺以習習云宻布而鱗鱗垂九霄之嘉澍飛四野之甘津始觸石以吐液旋彌空而散澤初曵縷以吹絲繼緣霤而滴墀乍宻還疎欲斷又續拂宇披檐挹川注谷旣磅礡而淋漓亦彌漫而滲漉戛綺埒之明璣流銅池之文縠木欣欣以向榮艸萋萋而如沐若夫䢐畛䢐隰是蓘是穮塍麥漸秀田禾始苗廣地道之發育資土脈之沃饒𨿽沾體而塗足幸渥葉而濡條況乃灌漑神州濊汪赤縣無遠弗屆靡幽不徧灑郊牧而歡呼浹寰瀛而舞忭慶玉燭之長調喜丰年之屢見夫惟天地之徳廣大無私春生夏長雲行雨施寓栽培於無意普美利於不知植品物以咸若含細大而莫遺所以解澤旁皇湛恩深厚覆被民生惠鮮隴畝興有渰於三陽敷仙霖於千耦世並享夫丰亨俗咸登於仁壽洋洋乎造物之功予一人乎何有

桑賦【並序】

朕巡省浙西桑林被野天下絲縷之供皆在東南而蠶桑之盛惟此一區近在宮中刻爲耕織圖每示司牧使知其艱苦今更爲賦以托意焉

伊彼條桑其葉始荑春日載陽綠陰乃披紫陌上兮嫋嫋綺岸側兮垂垂來璧旭之晨照受光風之午吹影映帶兮靑翰色彷佛兮翠旗旣扶疎而相亞復低昻而參差念蠶事之欲動正芳候之如期聿玆女紅生計是賴采采盈筐愼加覆蓋虞日煦之少潤防雨頻之爲害儻薄蘆之不繼時憂心之斾斾防飼食之維勤勞形神於塵摘曉露之輕滋乘良月之新薈望千畝之閒閒實蠶家之賚誠黼黻之必資系衮職之用大其重等於苗稼爲王政之不外予恆恐其難知作深宮之圖繪至夫厥貢著於尙書沃若詠於篇什公室見說於禮經墻下屢申於孟集試古訓之歷稽又民務之應急若乃訝爲神木騁以靑華末照是晞甘椹如馴雉表異黃鳥稱嘉𨿽景物之堪娛咸無闗於大家夫其詫幢幢之髙蓋美亭亭之奇樹靈根依倚於十洲巨迹遂辟於周宇類齊諧之荒唐皆予今日之所不取也因淸晏簡牘是書用示遠邇是漑是鋤共知愛護種繞其廬蠶桑農穡安寶璠璵

時巡近郊憫農事有作

芳郊景物麗淑气扇暮春靈應良節光風薄嘉辰省耕已屆候夙駕方來巡前驅列式道羽衞羅勾陳時有田間子荷耒披車塵譏訶勿頻數疾苦當咨詢千耦幸終畝二鬴猶懸囷穮蓘爾勤動痌瘝予隠親賙賜出泉府拊循屬官臣行潦有挹器冽井無枯津所惠良未徧嗛嗛愧斯人

夏旱步禱

南郊喜雨

歷春憫農勞首夏望嘉谷離畢月故遲宻云去何速顥穹閟膏澤及此祈年夙齋居承穆淸中夜起自肅繁星麗赤霄雲漢光自煜雞鳴開重闉輿馬輟華轂步禱升郊壇祠官啟太祝是時甘澍零霑潤及拜伏空蒙迫閶闔噴薄驅海瀆屏翳灑道回滲漉足裳服麥隴應秀色重穎欲在目願惟歌屢丰余粟棲比屋

秋日出郊觀稼

秋色日寥迥萬象皆蒼蒼朝暾被渥露艸木含晶光西成方屆候農事將築塲於焉省斂獲令典重百王輕軒屏前置夙駕無嚴裝郊原一以眺煙樹紛成行微風散深樾淸流抱回塘土脈秀且沃篝車郁相望新防粲如月刈此溪云黃捃拾復何幸遺秉滿道旁鳥雀互翔集婦子咸悅康行將吹葦籥報爾千斯箱眷言三時勤艱難詎可忘茫茫視九壤豈盡歌丰穰二鬴茍不充予饑惄如傷幸玆樂有年時若雨與暘朂哉愼所麗田功庶無荒

喜雨詩十六韻【並序】

朕撫禦天下每以民生爲念夙興夜寐無時少懈也歲在丁卯自春渉夏蘊隆少雨日更增甚麥秋期至農事堪憂傳曰龍見而雩謂建巳之月萬物始盛待雨於天今當雨不雨或人事之未修朕躬之有過歟亟命重臣凡國計憂戚刑名錢谷但有闗於民者再三講究有言在京臣工鑴級過多皆賜復還可以致雨以及戲館秧歌之細事無不曲盡議論迄於五月憂心如焚減膳撤樂端居省過將以明詔布告天下思所以挽回天意詔下旬有餘日或膚云方集輒阻燥風或微霂才施旋升杲日昔人遇災而懼側身修行欲銷去之況玆不雨乎朕以涼徳臨億兆之上爲民之誠天日可鑑欲躬詣郊壇致祭諸臣亦以爲請因命禮官諏吉具儀齋戒肅穆步禱

上帝始齋之晚密雨濡潤祭之日雷雨交作自玆間日而雨徧四郊田野霑足朕先憂而飲食俱廢者爲民也旣雨之後喜而舉手加額者亦爲民也今天不遺斯民禱而賜之雨使得不愧三公九卿之請朕之幸矣故賦喜雨詩以抒其懷

體國爲民事憂勤固在斯驕陽春旣盛膏澤夏愆期省刑書每下請雨令頻施云未油然作風偏颯爾吹芃芃苗欲槁細細艸將萎翹首瞻靑漢焦心對赤墀圜扉重

舉滯旃廈幾疇咨齋祭祈神鑑精誠只已知誰雲天最遠於是聽能卑黙處敬居日恭防步禱時微衷慙上格大化喜潛移霶霈滋南畝飄灑徧九逵靉叇陰陽協滂沱渥澤垂田家還自樂朝野共吟詩從此煩襟滌由來百志熙願同玆砥礪參贊奉無私

蠲江南逋賦【並序】

江南屢年逋賦二百二十餘萬逐歲帶徵聞吏民頗以爲累朕志存約已澣衣菲食之風事期裕民師挹彼注玆之義特頒詔令悉與蠲除

國家財賦東南重已責蠲租志念殷膏澤何妨頻見渥普天願與樂耕耘

憂旱憶民事作

仲夏炎曛盛徳涼時未和驕陽因六事亢旱最三河【三河爲天下之中】民以食爲重天將風更多憂勤難暇顧惟誦憫農歌

菜畦

東南農事已春深菜隴花開滿地金獨愛小民勤力作馬頭堪慰省方心

桑林乍綠蠶事方興詩以嘉之

彌望桑林吐葉垂枝嫩碧初勻竹捨正殷蠶務天工雨露維均

暢春園觀稻時七月十一日也

七月紫芒五里香近園遺種祝禎祥炎方塞北皆稱瑞稼穡天工樂歲穰

靜明園喜雨

西山初夏玉泉淸暮雨隨風滿鳳城四野皆霑比屋慶八荒盡望樂丰盈

岸側桑葉初碧

夾岸靑靑繞禦舟濃桑初茁滿村謳省方便問蠶家苦春雨連綿盡日憂

麥秋盈野志喜【有序】

歲次癸未夏至有事於方澤齋戒自暢春園進宮見麥气盈秋田園茂盛雨暘得時稼穡有望從來北方雨澤艷陽淸和之際每每難得皆因去冬陰雪連綿自春至夏未欠甘霖所以艸木花果防不丰榮人心谷價防不和平故志喜而爲詠

去冬盈尺雪占年今夏翛翛麥隴全萬畝皆齊誕降谷千家秀實已登阡先憂暘雨惟民疾後樂時丰紀玉牋志喜雕虫晚學愧薰風南至影花甎

康熙四十二年夏秋間恆雨爲菑山左尢甚朕夙夜靡寧宵旰焦勞減膳撤樂坐不安席自冬至夏自夏至秋未嘗晷刻少安𨿽設法拯救幾乎難保幸四十三年二麥大熟秋成頗佳饑者未轉溝壑窮者皆得衣食實非朕之涼徳所感賴上天之所鑑祐也故喜而不寐作長歌以示

璇璣玉衡齊七政只懼敏徳天眷命百志惟熙亮天工六府三事須主敬天地無私本至公人事有違失五正水旱從來不可測全賴有司勉安定癸未夏秋恆頻二麥秋禾皆沒淪州縣無防萬姓逃父子流離呼蒼旻奏書紛紛連早夜手書的的察憂貧蠲賦蠲賑詔數下民食維艱豈不詢截漕施惠恐不及遣官分養誡沾均人力𨿽盡惟時難惟天至仁不絕食甲申春夏風雨調麥隴翛翛眾喘息夏苗徧野雙穗多輿情顏解去菜色山左編氓閒且樂畿南黎庶喜而康從此休息須謹愼防災備患豈有傷閒邪存誠勉官吏淸防奉職守封疆民脂民膏供爾祿痛癢莫知悞籌量宗子家相同胞義勿使叢脞述職方

五月上旬避暑熱河塗中喜麥秋盈野雨暘得時賦七言一律

畏暑乘輿出鳳城麥秋預卜望庚晴千村共飽連年稔萬井同歡比屋盈谷有靈泉山脈壯道無峻嶺馬蹄輕移風易俗先忠孝蕃息編氓在厚生

舟中觀耕種

四野春耕阡陌安徐牽密纜望河漧土肥原系黃沙過【永定河泛濫之際徧地黃水自治河之後得以耕種】辛苦先年挽異瀾

五十五年正月十二癸卯立春是日風從東北而至景云密布瑞雪鋪地至十三日未止書云立春與元日同占乃收成之兆故喜民有足食之慶朕慰宵旰之憂賦五言排律以紀其事

問夜何嘗歇殷勤六十年歲華催短鬢寸晷惜擔肩丰歉無推數平成在事先人安爲國瑞谷熟是民天慚撫陶甄治思將法令蠲云濃春气早風靜漏聲傳南陌銀花徧東郊繡壤連管弦喧里巷燈火接山川不爲私情擾寧耽寶饌延只期民俗厚敢詡治功全禮讓傳家教詩書戒往愆翠煙籠畎畝泛泛潤桑田

去歲三冬有雪至三月間農忙之際二十七日夜雨竟夕喜而成詠

滋麥如酥雨空蒙入土膏心同黎庶苦目盼紫壇髙任器已知重安人寧避勞春愁暫且釋防防付揮毫

賦得隴麥

節遲谷雨後田麥始分畦已送花開盡難將春事稽純陽時序近餘潤化成齊未卜陰晴適先期輯庶黎小滿後偶旱塗中祈雨四月二十三日甘霖大霈

夙夜愁懷春夏間天時難信未怡顏平原晚麥纎莖槁四野新禾旱色殷乍起雲光連嶺岫先垂雨腳徧人寰共沾甘澍敷膏澤民食方知稼穡艱

題新安道上

滿目平川映遠空身形少健一衰翁社前荷鍤爭春暖隴畔扶犂趂晚風雨澤深邀天地徳耕桑還賴穡人功京南每出同村叟總得陽和一气中

久旱無雨夙夜徬徨夏至前方得普霑

喜雨𨿽云快豈無久旱由望云待旦起問夜數更愁霹靂偏稽候【雷遲小滿後方有聲】風霾任作尢西成登谷後方慰憫農憂

丰登者朕之獲福歉收者朕之失政出此入彼不能自恕故作近體一律

喜雨人同我不然鰓鰓宵旰待丰年千村時若千村慶一日恆一日愆率土盈寧難並得普天恩澤豈兼全先憂後樂何能遂衰景殘齡秖自憐

京中報到霖雨普霑

亢陽愁久旱霖雨滿溝渠倐忽枯枝潤須臾捲葉舒千村勤襏襫萬頃促犁鋤企望收成後欣看穀賤書

世宗憲皇帝禦制

孟秋扈

蹕觀稼恭紀

殿角微涼起豳歌大火流蓮房新墜粉梧葉早驚秋玉露滋芳甸金風入畵樓

聖心勤稼穡躬自省西疇

田家卽事二首

沙磧髙低禾黍盈羣飛銅雀繞田鳴竹弓蒿矢堪驅嚇漫向黃雲試射聲

其二

戍烽罷舉息徵塵肆力耕耘屬幸民楡桞陰疏秋社近緣邊笳鼓賽田神

扈

駕觀麥

雨潤郊原奉豫遊勤民

禦輦向西疇揺空翠浪沄沄起覆隴黃雲冉冉浮三白降穰占歲稔兩岐擢秀應農謳佇看比屋連耞動擊壤聲中麥有秋

田家四時詞【六言】

春

陌頭楊桞初放溪上桃花欲燃處處靑鳩呼雨家家黃犢耕煙牧童羣嬉挑菜餉婦自解撐船借問浪遊城市何如樂業村田

夏

帶露葉盈蠶箔翻云麥熟田家白水千塍秧馬綠陰幾戶繰車日午鳴蟬遠近風薰飛燕橫斜男女適均勞逸

相逢只說桑麻

秋

風露微涼天气四鄕一派秋光蕎吐東阡雪白禾香南畝云黃靑刈園蔬足雨紅收林實經霜舉室欣逢樂歲商量築圃登塲

冬

靄靄炊煙茆捨霏霏臘雪柴門闌靜閒眠羔犢籬牢安穩雞豚夜織梭鳴啞軋朝春杵韻喧繁賽社爭撾祭鼓歌呼新釀盈盆

耕

茅屋疏籬翠蔓牽繞籬桑柘翳平田村中斑白閒無事隴上靑黃喜有年比戶機梭鳴月下一家兒女聚燈前那能更羨公侯貴蟹美魚肥稻熟天

耕織軒

軒亭開面面原隰對畇畇禾稼迎窗綠桑麻窣地新檐星窺織火渠水界田畛辛苦農蠶事歌詩可系豳

菜圃

鑿地新開圃因川曲引泉碧畦一雨過靑壤百蔬妍潔愛沾晨露鮮宜潤晚煙倚亭閒佇覽生意用忻然

耕耤

農事惟邦本先民履畆東翠華臨廣陌防軛駕春風禮備明神格年期率土丰勸耕時厪慮敢爲惜勞躬

三月三日得雨

三春淑气動萌荄膏雨知時四野皆東作共看霑漑足西成咸慶歲時諧柔桑陌上靑含秀穉麥田間綠正佳竚覽霏霏飄灑意眷予兆庶少抒懷

耕耤詩【有序】

禮天子爲耤千畝躬秉耒以耕所以敬祀典重農功示先民也稽之月令每歲孟春古帝王實從事焉我

聖祖沖齡踐祚越十一載壬子始行耕耤禮夫耤以敬天重農而

聖祖在位六十餘年宵旰憂勤靡時或釋凡立心行政蓋無刻而非寅畏昭事之誠無事而非勞民勸相之實也是以家給人足時和年丰而成長治久安之天下朕繼統之次年甲辰春旣率屬僚躬耤南郊今歲乙已復舉行焉是日也靈雨旣零春陽初霽履我阡陌秉我耒耜三推禮成兆庶歡洽傳曰先之勞之又曰無倦斯典也朕非欲爲一時之盛觀亦非欲博千載之美名況大典非耳目之具而飾名之事又朕素所弗爲惟是只承

聖祖重農家法率吾民惇崇本務而與臣工敬勤無倦以

庶幾康阜之成俗也並紀以詩

蒼馭千官引乘時事耤田從來重稼穡何敢惜勞先履畝迎膏發羣公繼耦聨所祈同億兆歲歲介丰年

耕耤

無逸農功重豳風穡事先方春勤夙駕乘令爲親田夾隴千官肅扶犁百辟聨禮成終畝後父老慶丰年

喜雪

夙夜期瓊屑三冬日見晴省修求直諫祈禱秉精誠瑞雪春時降彤庭喜气盈

蒼旻仁愛普億兆荷生成

朕因去冬未雪憂懷莫釋夙夜竭誠祈禱於驚蟄後二日荷防

上天鑑佑春雪下降朝野同歡因成一律用志欣慶霢霂愆期憂歲儉臨軒愁詠憫農歌三冬望雪心如渴此日飛霙气始和

蒼昊垂慈施愷澤黔黎有幸沐恩波遙思九土應同慶積素凝華知幾多

多稼軒勸農詩

夜來新雨過畿甸綠平鋪克盡農桑力方無饑凍虞蠶筐攜織婦麥飯飽田夫坐對春光晚催耕聽鳥呼

欽定授時通考卷五十

欽定四庫全書

欽定授時通考卷五十一

勸課

本朝重農

禦制詩文二

皇上禦制

丰澤園記

西苑宮室皆因元明舊址惟丰澤園爲康熙間新建之所自勤政殿西行過小屋數間蓋

皇祖養蠶處也復西行歷稻畦數畝折而北則爲丰澤園園內殿宇制度惟朴不尙華麗園後種桑數十株聞之老監云

皇祖萬幾餘暇則於此勸課農桑或

親禦耒耜逮我

皇父纘承丕業敬

天法

祖世徳作求數年以來屢行

親耕之禮皆預演禮於此乃知

聖聖同規惇本重農用躋天下於熙皥之盛若瀛臺之建於有明飛閣丹樓輝煌金碧較之此園固爲美觀而極土木之功無益於國計民生識者鄙之行一事而合於天心建一園而洽於民情身率先而天下丕變吾於是乎知

皇祖

皇父之爲首出之聖也

田字房記

流杯亭之西南有田字房焉丁未四月十八日

皇父萬幾之暇燕接親藩遊豫於此是地也西山遠帶碧沼前流每當盛夏開窗則四面風至不復知暑其北則稻田數畝嘉禾生香藹聞於室蓋我

皇父重農之心𨿽於燕閒遊觀之所亦未嘗頃刻忘也古昔聖王臨朝視政之暇必有怡情娛覽之地故靈臺之詩美文王也捲阿之詩頌成王也今田字房所以命意重農者豈徒怡情娛覽已哉至若黛掃山顚風來蘋末麥畦浪起桞岸煙開馴鶴從容而起舞文鴛匹偶而泳遊蝶裁五色之文蜂喧萬花之穀物華景麗則思飲和食徳熙穰於光天化日之下而怡然以樂其或涼飇四起鴻雁來賔白露如珠綠云攺赤千家之砧杵遙聞百室之倉箱盡實則思遺秉滯穗誰遺寡婦之利而悄然以憂時引儒臣坐而論道或率諸王公子弟修家人之禮講燕好之歡所觸目而會心者我

皇父之同憂同樂憩息於斯較之靈臺捲阿意更深長矣謹爲之記

時應宮記

夫天一生水坎精發祥凝靈聚液流爲江海江海乃天地間物之最鉅者也江海之有神自三代漢唐以來莫不祠祀惟謹有宋大觀四年詔天下五龍神並封王爵龍神之尊自是始厥後春秋犧牲之祀代有常典

皇淸受

天命禋祀

上帝

后土懷柔百神江淮河濟五嶽四瀆之祀載在太常犧幣之數俎豆之器旣丰旣隆神歆以格雍正二年天子以爲龍神之位旣尊宜特修宮觀以致防禱乃於西苑內丰澤園北建時應宮所以致誠明神俾雨時若稼穡以成者也夏六月霖雨彌旬幾至於澇

皇父步行往禱其日卽晴又明年黃河淸百餘里此非神人效靈河海淸宴之明驗乎夫以

天子精誠通於神明以之事

天饗

帝防不昭格而況於龍神乎信哉誠之能感物也是爲記

耕耤賦【並序】

皇上禦宇之五年靑帝司方之二月春風普扇陽徳方亨天子乃耕於千畝之田禮也【臣】聞聖王務本耕耤以勸農

功明主孝親親推以供祀事我

皇上孝以事

親勤以率民二載甲辰旣耕加一玆又

躬行耕耤之禮急粢盛重民食致誠匪懈其典則隆洪惟

我

皇上道洽天人化霑艸木誕敷文徳廣運聖謨渥澤周於羣生至治昭乎天壤乃猶頻興重農之典時勤保介之咨追厥唐虞播種之蹤爲彼率土民人之勸萬眾觀儀上農終畝迨厥秋成登於天廩薦之

皇天供於

祖考【臣】知

皇天

祖考鑑

皇上之精誠歆

皇上之大孝必錫嘏降祉永保無疆明徳惟馨聿懷多福【臣】不勝踴躍懽忭之至謹拜手稽首而獻賦曰

繄惟重華之命稷兮播谷實繼乎禹功必烝民之粒食兮始風動而時雍親耕肇於姬籍兮意往聖之皆同我

大君之首出兮屢三推以勸農豈玉食之是享兮惟簠簋之防供

秉耒耜以率先兮符澤物之元功於是春陽初布靑帝司方嘉萬物之昭蘇值千卉之勾萌農祥旣見土脈方昌協風應律陽气滋彰

皇帝乃順月令撫嘉辰念民力飭甸人當前期而致敬用有事於靑春於焉載師淸畿封人淨路常伯獻儀掌捨設枑爾乃靑壇蔚其聳立華蓽森其崔巍云移翠幕桞拂靑幃啟千畦之平壤欣四塗之腴肥逮夫元辰旣屆曉色方鮮

天子則禦藻冕佩蒼瑌被龍衮鳴和鸞載靑旗揚朱旃接遊車之轔轔施梁輈之戔戔爾乃稷宮近樂具班陳

天子乃降禦輦饗農神祈嘉谷焚燎薪禮成而退有事耤田衣被襏襫趾履陌阡王侯衞後虎賁導前太僕秉轡牽牛奉鞭乃歷廣塲撫禦耦執縻手底不辭瘁乎三推載耒禦間試躬親乎千畝王公卿貳或五或九白叟黃童歌呼奔走維誠敬之聿昭知樂愷之孔厚於是黛耜方輟紺轅遂旋雨防纎以灑潤風縹緲而淨天侍從偕來睹

天顏之有喜馨香上達卜慶兆於丰年夫元鳳下親耕之詔永平垂開耤之篇魏主望公田而發趾晉帝帥羣後以祀先尙傳爲古今之盛事並書之史冊而爛然況乎我

皇至仁大知旣事治而府修亦成天而平地修稼穡以勤民謹神倉而蕆事所無逸以知艱重明粢而祭三春暖兮播百谷四野寧兮進雙穗也哉乃爲之歌曰田之興兮稷之功澤萬物兮助鴻蒙我

皇展事兮千耦其同和協天人兮一哉

皇衷旣耕旣耨兮我稼其丰爰播爰植兮麻麥幪幪又歌曰思樂甸畿千頃其耦

鸞輅載臨

躬耕其畝登於秋廩斯箱斯倉薦之

宗廟供之明堂神之格思綏祉無疆

一人有慶永奠萬邦

喜雨賦

客有駕輶軒乘雲軺展軨於南畝縱轡於東郊遨遊容與徘徊逍遙爾乃白雲起乎空谷甘霖降於崇朝震雷防防飛電熛熛乃往田舍而息焉有二三老人逡巡而前曰斯雨之降時則時矣膏澤之濡普而施矣抑誰之功乎請吾子明言以告之客奮袂而起曰猗歟休哉盛世之民也飲其徳而不知其力坐吾明語子方今龍飛九五聖人在位徳配乾坤功參天地精誠通於神明政教化乎萬類故上天眷命俾雨暘時若而萬方以治乃致含哺鼓腹耕田鑿井者實不知帝力之賜也老人曰聖人之徳某旣知之矣請吾子賦雨之澤及蒼生者可乎客曰若夫金烏收景層陰蔽空雷殷殷以振響電灼

灼以揺紅鼓河伯之驚濤湧海若之幽宮防天池之巨浸走萬里之長虹遠迷三島近失三峯回生意於眾卉消渴望於三農此則雨之方作而其勢最雄也乃其雲開雨止霽景澄鮮山宛宛其染翠木蓊蓊其逞妍鳥嚶嚶其鳴樹艸芊芊其含煙桞暗歸鴉檐喧幹鵲槐影濃兮庭宇淸花陰轉兮簾櫳薄纎歌動兮髙樓紅防飄兮綺閣緗帙開兮蕓編博山焚兮繡幕莫不欣膏澤之滂澍喜霤聲之頻落此又雨之旣足而萬方共樂者也至若烏犍耕白水之涯黔黎藝綠野之畝白叟歡呼黃童奔走土脈旣滋兮禾黍如雲灌漑不勞兮田疇以阜爾倉爾京爾荷爾負此又二三子所終日服事而知利我之孔厚也於是老人倚杖而歌曰雨玉不可食兮曷若嘉苗滿目屯黃雲雨金不可衣兮曷若五風十雨利耕耘惟天降康兮稽首蒼旻惟皇感天兮永眷日勤千秋萬歲兮樂吾之君

條桑賦

伊春陽之晼晼兮布始和於東風百昌欣其向榮兮女夷協气乎昭融桞苒苒其含綠兮桃夭夭其暈紅防綺陌而云邁兮采條桑其始丰則有長腰健婦黃髮奚兒攜彼筠籠兮遵微行而累累持此斧斨兮步遙術其遲遲蔚蓯蘢而丰茂兮邈洪榮而葳防挺修綠其端直兮上扶疏而參差韻條風之無聲兮葉芳靑而紛披浥朝露以流潤兮枝遠揚而下垂於是旣采旣捋載筐載籃畱長條之猗猗取綠葉之纎纎午靜茅檐兮列分行之圓籧春長蔀屋兮餵八蠒之新蠶故曰農莫苦兮農功女莫勞兮女紅歷歲以月自春䢐冬彼膏粱而錦繡者宜思憂樂之異同

稼穡惟寶賦

天之鐘異物也石韞玉而山輝蚌含珠而川媚金在沙而待披綃織鮫而成瑞火齊共木難而交朗都梁與五木而爭貴繡紅赤羽文翠固海舶之誇珍亦大賈之网利者也然而饑不可食寒豈能衣惟土物之是愛乃民命之所依希代之姿莫匹連城之價在玆此聖世之至寶羌歌詠於周詩爾其旣耕旣耘旣方旣皁沃時雨而霑濡熟西風而堅好珠顆滿車兮無慙照乘之光玉粒盈倉兮絕勝瓊瑤之報故珍重上厪乎一人而滋培全仰乎大造爲植物之獨貴豈異賄之足稱勤耒耜而莫怠謹播植而乃成爰借亞旅之眾如施追琢之精力作三時兮類藍田之種玉有秋不日兮誇赤水之求珍冀千倉與萬箱兮寧必不貪爲寶慶崇墉與比櫛兮懸知有道則生信饑寒之可禦陋瓊瑰之爲輕不假居奇以市何須韞匵而藏余滯穗兮伊寡婦之利匪異物兮實餽貧之糧故曰寶金玉者心勞而鮮益寶稼穡者心逸而獲臧其爲利也最薄其爲物也孔良尙計九年之蓄以期兆姓之康

多稼如雲賦

出郊原而縱目愛金秋之气淸艸霏霏而露濕天寥寥而風生寒蟬收響陰虫載鳴繡錯溝塍乍靑連而散漫綺分隴畝正黃茂以縱橫酬勤劬於東作告丰稔乎西成遠而視之如膚寸之出石也近而睨之似朝隮之凝碧也當夫公田旣雨霑膏澤之調勻嘉種徧敷披薰風之順適厥田上上兮芒旣抽而散芳實發芊芊兮花已飛而帶白奄觀南畝之收何異西郊之積則見夫綿邈鋪川丰融亙田層阜遙分似無心而出岫千畦徧滿若奇峯之連天氤氳散潤兮旣史書以占歲曼衍流膏兮果戶慶於有年豈坻京之足諭恍薈蔚之愈綿於是庤乃錢鏄築我場圃以樂農夫以禦田祖丰滋漫若且聞束晳之詩悅茂油然欣聽籥章之鼓方苞旣實慶髙廩於茨梁堅好不秕喜盈疇之稷黍故曰谷爲君寶惟農是親遺秉盈場玉食亦登其芬潔餘糧棲畝金枝轉掩其輪囷豈非聖徳之格天而多稼乃得以如雲乎

麥秋賦

繄鶉火之司令疑商金之屆期影度朱明始散芳於橊圃律侵白帝獨抽穗於麥畦愛芃芃之連纈亦離離之下垂南畝正勤於此日西成偏紀乎玆時披梅風而含顆潤谷雨而雙岐是蓋四時之代序而萬物各遂其繁滋者也乃其堤上鶯啼隴間雉雊芳艸未歇而猶霏綠樹成陰而始就何銍艾之奄觀兮當隆防之永晝睹黃雲之滿野兮驚白藏之應候溽寒露而朝濡兮潛陰呂而夕秀雜收斂於長養兮參結實於紛茂炎炎當令碩碩成行紫莖兮韞爽靑穗兮含涼大有占而丰登肇象兮中和順而隴畝飛香對銀縚而偶穗兮散珠顆而分芒豈非化工之獨運而爲盛世之嘉祥哉

嘉禾頌

有猗者禾在彼中田爾農來思越陌度阡芟之奕奕柞之澤澤五穀旣播三時無失載甲載坼載長載褒載穟載實載碩載茂

帝實顧矣稷實助矣風披擭矣雨灌注矣綏我屢丰言呈其瑞休我

皇風言多其穗遠自滇南近兆

帝耤匪雙伊九匪寸伊尺先民有言食爲民天百谷用成自古有年

瑞繭頌

帝念民依惟農與桑孰饑莫食孰寒莫裳雕鏤必黜爰勤三農纂組是省用紓女工

旻天維顯聿降瑞繭瑞繭維何萬蠶同簇曾不經緯曾不杼柚苑窳致力西陵效勤神功黙相嘉繭乃成爾純爾素匪紅匪紫爾質爾實匪錦匪綺言徵其應言發其祥祐此蒸民成以報章太平之澤五十衣帛夏凊冬溫太和充溢

蠲租樂擬樂府

勾芒布令土脈濡荷犁早向東阡趨男耕婦織閒時無料理粟帛供正需食毛敢辭王稅乎春回蔀屋大澤敷小吏旁午捱門呼竊疑督賦驚農夫卻宣王命傳蠲租傳蠲租蠲租樂新絲繅後新谷登換取金錢娛老弱

觀獲

秋聲入園林涼風動髙閣偶出步郊坰斜陽照墟落眄彼隴畝間黃雲堆漠漠錢鎛已早庤銍艾聲參錯畦東與畦西是處竟秋獲手刈賽疾遲背負爭彊弱遺秉與滯穗寡婦亦云樂吾聞四民中惟農苦莫若有年谷價低歉年委溝壑卽今丰稔收租重主人索益信爲政者仁民最先著

郊圍見西成有象卽事志喜

去冬雪盈尺占之利東作今春雨如膏可卜丰登樂一自入夏來云漢光煜爚崇朝歇甘霖祝融扇炎灼

聖皇念民艱憂勤倍諮度對越保無斁

昊天鑑誠恪未幾三日雨霑濡徧村落庭除景色佳苔防茂參錯那知郭外田良苗助長若承

恩獵南苑平野秋風掠气爽馬蹄輕天髙鷹眼矍合圍出紅門更覺郊原廓行行歷野店去去穿林薄中林施兔罝歇驕奮噬搏田事亦云畢農夫罷秋獲眄彼塲圃間黃雲堆漠漠婦子利秉穗老幼飽藜藿從識天人理應響如鳴鶴宵旰

聖人心頓起下民瘼太平徴有象永言志其略

望雪行

今年三冬未見雪同云若被風吹撤夜觀望舒如鏡明曉看翔陽似冰潔秋麥全資冬雪培遙識農家望歲切我聞三白兆丰年望霰先集心如結上帝穹窿坐玉京靑女滕六分行列如何不一駕雲車試剪飛瓊噴玉屑飄飄灑灑頃刻間利我三農都喜悅

催耕鳥

條風天宇布百昌欣韶熙村原趣已佳綠水明千畦秉耒耕南畆提壺餉東菑郭公何丁寧催耕田畔啼髙棲嫩桞梢低喚柔桑枝分明爲一言東作當及時田老聞之喜胼胝非所辭田婦聞之喜饋饁職所司但願歲丰穰辛苦甘共之幾度聞此聲蚤起竭力爲那似香閨中驚眠翻怪伊

春蔬

春融地气如膏滑一畦煙甲隨雷發檐前小鳥喚春眠裛露攜籃勤采掇早韭初菘紛列盤淸芬細嚼冰齒寒淡泊有味取次領旦晚爲爾還加餐君不見一食千金丞相府猶說區區難下箸

有鳥

有鳥有鳥名布谷髙喚枝頭村桞綠村老聞聲急荷鋤趂時耕作還相朂東鄰西捨催耕徧喉吻苦幹飲水曲不似籠中雙畵眉巧言但博主人肉

有鳥有鳥枝上啼啼聲風送到深閨聲聲催織當春日織女聽罷顰雙眉飽蠶方作繭那易成新絲新絲還要賣匹帛安可期我願拖綾曵錦者常念茆檐忍凍時

觀刈麥

麥苗入夏結穗黃東壠西壠碩且長老農此日走田忙腰鐮徧割樂歲穰笑看黃雲各成片宻莖隨手行行亂肩挑背負曬檐頭饘粥有餘他不羨呼兒莫逐飛來雀令渠亦識收成樂

所見

東皇回星軺和气徧六宇應候百昌蘇黙黙春風鼓皇州景物饒廣麗洵天府臨風跨紫驑緩轡過郊墅壠上事春耕停馬問田父小立汗不幹向我情畢吐去年冬不雪今年春未雨野老望云心此意良辛苦淸晨負鋤出努力向日午畝耕次第完下苗何日舉我聞田父言仰望黙不語天心本仁愛自有元功補甘霖應在卽如膏潤沃土佇俟西成時萬戶倉箱貯

灌麥

大麥五寸長小麥三寸半地幹苗欲枯離披隴畝畔猶幸灌漑便近傍河之岸淸晨課僮僕轆轤轉雙腕初看土濕濕漸覺流漫漫須臾苗盡起生意良可玩爾僕聽我言莫怨體流汗不見萬頃田農夫徧澆灌

灌園

種樹圍小園種菜數畝餘綠畦足野趣且復得嘉蔬春風千頃浪秋雨一犂鋤四時供盤餐靑靑藿與茹今朝桞陰下課僮轉轆轤吸彼井華水灌我珠玉畬芳阪潤新綠勃然生意舒自饒塵外味何必山中居

春蠶食葉聲

吳天三月春光蕩吳蠶三眠蠶更長陌上新桑葉葉抽晴窗鎭日風雨響喚起深閨未畵眉攜筐急就飼朝饑流水潺潺箔間落爽籟瑟瑟簾前吹日長莫厭耳根閙蠶飽絲多足相報但願今年官絹輸卻免門前租吏到

秧馬

淸和四月新秧綠一壠分來千壠足桐馬平馳碧浪輕鬃鬛森森稻苗束北人使馬南人船兩蹄踏破橫塘煙畦東畦西來往速挿罷儂家幾頃田防防靑鍼波欲沒載驅終日何曾歇艸壁髙懸睡老農好與吳牛同喘月

五日芒種

南風薰薰麥苗綠稻鍼出水如新浴五日天中節物佳卻逢芒種農功促平湖防防欲生煙角黍蒲尊雜管老農炙背溪田裏那得閒從競渡船暮歸偶自街頭走買得靈符貼門首但願神貺沛曼陀指日西成看大有

村賽曲

老巫伐鼓聲咚咚冬醅初熟霜柑紅合家羅拜致防恭村村樂事傳豳風黍稌堆西稻堆東倉箱萬億快年丰謝神黙佑恩何窮賽罷福酒先酬翁老巫牽羊別家去來年大有神應助

挿秧吟

池田漠漠薰風起挿秧時節江村美茅屋家家晝掩門一畦新穎浮淸水兒騎秧馬學挿秧壯者手疾力獨彊老翁背直難傴僂杖藜督課溝塍旁晚來共浴前溪曲幾堆云腳出山谷但願知時甘雨霏管取今年衣食足

種豆

淸水曲彎環隙地餘數畝欲觀生意佳種豆雨晴後我適杖防來試以問園叟開田良不易治畦亦勞否老圃答我言似此亦何有不見萬頃田種自吾儕手赫日雜炎風荷鋤忙奔走歉年委溝壑丰歲才糊口我聞老圃言飲翁以醇酒願告朱門者農勞不可負

古風

暮出城東門見彼耘田者傴僂畦壠間紅日正西下揮汗立片時薰風散平野指日卜西成篝車賽秋社還憂租稅重催迫不相假終歲事辛勤農夫獲利寡

觀刈

秋露零塲圃金風气蕭索百谷已告成呼童庤錢鎛爲地只盈畝頗可驗耕鑿屆玆西成候防杖課收獲轉憶東作時雨暘卜時若入夏秀以實日中驅鳥雀念此終歲勤亦得一朝樂園林喜空明爽气侵簾箔撫景獨吟哦允矣興所托

恭和

禦制三月三日得雨原韻

知時甘雨動春荄潤物流膏澤孔皆綠野空蒙生意滿平疇霢霂兆情諧丰亨景象占多慶晼晚風光喜更佳自是

天心馨至治嘉祥允慰

一人懷

上幸丰澤園演耕耤禮擬應制十韻

大地陽和淑景韶潛蘇土脈應風條洪鈞普扇百昌序大造均舒萬物調

翠輦臨耕旗閃爍

金輿載駕玉鎪雕行行西苑停鑾輅泛泛天池蕩書橈帝耒四推膏壤沃

皇躬一墢甫田遙先期已見寅恭懋終畝還思教澤饒種布期生連理穗壠開願長九岐苗追思

聖祖觀耕地卻值吾

皇演禮朝丰稔歲功九有徧太和景象萬方昭放勲久頌堯功茂協帝重瞻

舜徳超

賦得臥聽村村打麥聲

夏雨初過已有秋黃雲片片擁來牟暖畦錢刈靑莖亂晴圃耞翻紫穗稠捨隔西東聲拍拍戶饒餅餌樂油油髙齋亦識丰年景夢蝶窗頭酒一甌

雉母呼雛隔野塘北窗初啟學義皇田間錦疊千重縐壠上濤翻四月涼塲圃地喧耞板響鄰家風送午炊香從容鼓腹堯天裏爲愧農人鎭日忙

雍正九年六月

上以近畿三省雨澤愆期豫籌賑卹之防甘霖疊沛恭紀

十二韻志喜

帝念民衣食端惟農與桑粒民符后稷熙績法陶唐幹惕通朝夕中和善弛張朱明三夏永甘雨萬民望

睿慮周三省

宸衷達九蒼普天頒惠澤特地厪諮商精禱思無逸殷憂問未央貯倉施舊積轉漕截新航更降停徵

詔仍頒捐賦章

恩綸過所望膏澤應非常對越何昭爽誠通自溥將從知天佑

聖萬國慶丰穰

秋日播麥新生

釐牟徧壠拂參差正是西風八月時翠毯乍抽新穎細綠波輕泛早苗披芊芊不畏秋陽暴靡靡長霑白露滋此日種成來歲獲化工四气爲全施

辛亥秋九月出南苑行圍以穡事未竣不果獵而還

耞翻云板敲塲圃錢利霜刀刈大田一幅豳風圖畫似肯教獵騎悞民天

霜後平原地已堅靑驄不用錦連錢相逢野老扶兒笑今歲丰收倍往年

東作

東作三春始滋生萬物稠公田平似掌新水綠如油虫捲柔桑葉鍼抽嫩穎頭乘時功力備多稼定今秋

賦得好雨知時節

漠漠春云布蒙蒙時雨飛防空方霢霂入夜轉霏微正

助資生徳從知造化機東郊明曉步阪上麥苗肥

村墟夜舂

霜落園林時屆冬稻粱全獲罷三農田家作苦無休息更聽村墟半夜舂

萬籟全收夜已分寒舂聲急隔窗聞髙齋識得丰年景篆裊鑪香獨自焚

魚米樹【一名康洋樹出宜興其結子似米則年丰似魚則多水農家以此占年云】

春入靈根枝葉抽嘉名聞道數興州求魚緣木須防澇聚米成林定有秋砌莢饒他能識朔庭萱空自解防憂那知望樹占年好歲歲農家社鼓稠

湖上田家

湖田上下水漣淪布谷催耕喚欲頻最是三春多樂事更無閒暇度三春

麥宜髙地稻宜低不是田家那得知水漲溪田千頃碧淸和天气挿秧時

春湖水暖鴨雛肥傍晚雙雙作隊歸南畝種完北畝未夕陽天末掩柴扉

湖上春歸綠桞濃湖邊新稻看重重牯牛臥日松船靜半是漁兒半是農

淸曉風和浪不生一篙煙雨小舠輕揚鞭堤上防芳處滿幅江鄕畵裏行

甲寅三月

上耕耤回鑾迎駕恭紀

昭蘇景物正勾芒千畝

躬耕典制詳禹甸三春榮艸木周官六禮煥旗常均平何用郊人耨丰稔遙占太史祥最是

聖情勤保赤歡騰父老列成行

禦苑親推步玉田靑旗揺曵引祥煙

九重云擁千官仗萬卉春和三月天樂奏回鑾鳴鳳管禮成

帝耤紀瑤編前期時雨霏微灑早卜寰瀛大有年澹蕩和風霽景開天閒十二駕龍媒香街幾里花如霧繡陌千塍車似雷華宇共霑

恩澤普

禦園羣仰

聖人來迎

鑾踴躍葵忱切獨愧淩雲獻賦才

禦園從耕恭紀六韻

上苑土泉滋

躬耕膏壤肥禮因加

帝耤心是念民依水暖流塍細光融向午暉省耕厪聖慮終畝沐

恩輝種布珠塵墜犁翻玉屑飛農勞誠可念丰稔願無違

轆轤聲

淥水漲平湖春田轉轆轤耳根鳴斷續眼界樂霑濡漫厭繁音急從觀生意蘇機心緣力稼不與漢陰殊

治圃

園林入秋後風露肇寒初治圃芟煙蔓呼僮帶雨鋤連

畦淸去穢傍砌爽含虛漫學濓溪叟窗前艸不除

日知薈說

大田之詩曰雨我公田遂及我私忠順之意形於禱祠親愛之心並非勉彊及公田旣渥私田亦霑婦子恬熙樂其樂而利其利仍歸於上之所賜耳自非上之恩徳素逮有以淪肌浹髓其孰能諴民心志至於大順如此哉夷考甫田之詩曰我田旣臧農夫之慶卽其惠下勞農之念所以感民者深則其施於政事者固不可考而必其漸仁摩義非歲月之暫可知矣周禮籥章氏凡國祈年於田祖則龡豳雅擊土鼓以樂田畯按豳雅之什曰誕后稷之穡有相之道所謂輔相天地之宜也茀厥丰艸種之黃茂卽其事也必人事盡於下然後有以輔成帝命率育之心而黍稷實穎實栗故能爲酒醴以祭先祖而洽百禮其詩曰壽考維祺以介景福樂嘉報之無已也而籥章氏龡此以樂田畯所以樂田祖也田畯者古之勞農勸相司嗇敎稼嘗有功於農事爲田祖所佑者也祈年於田祖而龡豳雅擊土鼓以樂田畯蓋云田畯是享庶乎有以佐神農氏之治而興我稼穡云耳且龡豳以祭舉國之民皆與焉於是乎得聞先王服念勤民康功田功之事先民勤勞稼穡以只率懿訓之休而東作西成競相勸勉惟土物愛防敢怠弛盡人事之勤獲天時之報此又周公制禮之本意所以爲萬世勸農之法也與

周禮禁原蠶論者謂蠶馬同以天駟房星爲祖物莫能兩大再蠶則蠶盛而馬耗禁之所以蕃馬也蠶旣與馬同气恐蠶盛傷馬獨不恐馬盛傷蠶乎意者校人祭天駟而馬質掌馬政使並掌蠶禁所以禁原蠶者恐其气竭則來年之蠶不能蕃滋所以節盈虛消長以爲阜物育材之本耳究而言之蠶之爲用在民而上供絲枲則仍入乎官馬之爲用在官而成羣阡陌則仍利乎民聖人之政亦惟斟酌損益與時偕行期於政修物阜而已又何容心於蠶馬之分哉

欽定授時通考卷五十一﹤子部﹐農家類﹐欽定授時通考﹥

欽定四庫全書

欽定授時通考卷五十二

勸課

本朝重農

耕織圖

祖仁皇帝禦制耕織圖序

朕早夜勤毖研求治理念生民之本以衣食爲天嘗讀豳風無逸諸篇其言稼穡蠶桑纖悉具備昔人以此被之管弦列於典誥有天下國家者洵不可不畱連三復於其際也西漢詔令最爲近古其言曰農事傷則饑之本也女紅害則寒之原也又曰老耆以壽終幼孤得遂長欲臻斯理者捨本務其何以哉朕每巡省風謡樂觀農事於南北土疆之性黍稌播種之宜節候早晚之殊蝗蝻捕治之法素愛諮詢知此甚晰聽政時恆與諸臣工言之於丰澤園之側治田數畦環以溪水阡陌井然在目桔橰之聲盈耳嵗収嘉禾數十鐘隴畔樹桑傍列蠶捨浴繭繅絲恍然如茆檐蔀屋因搆知稼軒秋云亭以觀之古人有言衣帛當思織女之寒食粟當念農夫之苦朕惓惓於此至深且切也爰繪耕織圖各二十三幅朕於每幅制詩一章以吟詠其勤苦而書之於圖自始事迄終事農人胼手胝足之勞蠶女繭絲機杼之瘁咸備極其情狀復命鏤板流傳用以示子孫臣庶俾知粒食維艱授衣匪易書曰惟土物愛厥心臧庶於斯圖有所感發焉且欲令寰宇之內皆惇崇本業勤以謀之儉以積之衣食丰饒以共躋於安和富壽之域斯則朕嘉惠元元之意也夫

皇帝禦制題耕織圖序

璣衡七政所以授時農桑二端斯爲本富夏后則三壤之賦粒食思艱邠風陳七月之詩授衣紀候朱紘靑縹祀分南北之郊帝耤公桑事重陰陽之帥是以七十二候之解時訓載在周書四十五日之功風俗詳於漢志禾傳嘉谷紀同頴以陳篇繭貢名都述八蠶而錬賦厥有成績備識前聞洪惟我

祖

考政先治本念切民依時逢東作

加推隆躬耤之儀典溯西陵獻種襲親蠶之禮五行順令屢丰已荷降康六徳呈祥纘績聿彰設采然猶以下民力作編戶辛勤

帝心時軫夫艱難民事不遺其纎悉爰

命圖釐耕織析其目爲廿三

弁以篇章仍其題爲六

大文炳曜合

三聖而同符巨帙裁編垂億年而無斁予小子敬承鴻業寅荷丕基綏萬國以圖寜願躋含哺之化合四秋以省歳冀敷挾纊之恩披寶繪以流觀殷懷蔀屋誦

天章而步武嗣響

薫弦惟本思艱圖易之謨廣爲趨事赴功之勸原夫蕓生類別首尊后稷之名咮美功多尢在稻人之掌先甲坼而浸種出子粒於隔年盆盎香浮顆殊紅粟池塘水暖鍼漾白芽【浸種】先事維耕【耕】勤耙耨而無虞艸宅【耙耨】覆耕曰耖【耖】轉碌碡而彌見土肥【碌碡】然後族布連畦恂恂若幼【布秧】芒初刺水簇簇生新【初秧】蔭取於塗無忘土化之法【淤防】防胥以萃適諧芧茹之占【防秧】插六莖於熟田馬馳秧隴【插秧】等一撥於始播鳥抉耘夫【一耘】除無用之苗意主乎勿參勿貳植先生之稙功習乎至再至三【二耘三耘】猶且慮龜坼於夏畦防止瀦蓄【灌漑】戒禽饗於秋阪橫防防【收刈】滯穗盈塍指屈登場之候【登場】築場九月肩

赬持穗之氓【持穗】村舂水碓之旁籭篩糠而灑灑【舂碓籭】簸日揚風之候礱礧谷以隆隆【簸揚礱】乃得百室俱盈白粲入千倉之詠【入倉】三時告稔黃冠祭八蠟之神【祭神】具悉胼胝可忘耕作若乃機中縷縷之錦何異盤中粒粒之餐令溯仲春辰躔大火龍精隠躍輕舒蠶月之風蛾子瓏玲淸浴菜花之水【浴蠶】膚滋白色二眠以七日爲期【二眠】候驗黃光半葉待三眠而飼【三眠】起尢健食連朝聽之聲【大起】捉處通明照日蘊絲絲之緒【捉績】雜槃筐於葦箔織薄深閨【分箔】錯梯幾於桑林提籠南陌【采桑】經營布簇借插茅編竹之功【上簇】燻炙成溫分候火撥灰之課【炙箔】迨夫摘來似甕稱量籠簏之重輕積得如山檢防蛹蛾之變化【下簇擇繭】下竹簣而上桐葉一窖泥封【窖繭】北熱釡而南冷盆幾車繅就【練絲】槌箱連紙防蟻粟以羃絲【蠶蛾】壇壝瓣香仰駟房而設醴【祀謝】籰莩徐引擬緯耒於小正【緯】綜躡相連昉織文於禹貢【織】豈待虫鳴驚婦絇絡秋燈【絡絲】宛如鳯下銜梭縷經宵杼【經】篚筐五色別擅移花接葉之工【染色攀花】刀剪萬家用紓短布單衣之厪【剪帛成衣】是則眷綢繆於織室無殊軫拮據於租庸民生在勤觸目皆丁男丁女君孰與足闗心惟新谷新絲所願戶積倉箱頌大田之多稼家勤機杼賦蠶織以勿休受之饑受之寒予一人職思其咎有餘粟有餘布爾萬姓遹求厥寜景仰

徽猷永矢諴民之義詠歌勤苦羣知惇俗之心

耕圖目錄

浸種

耕

耙耨

耖

碌碡

布秧

初秧

淤防

拔秧

插秧

一耘

二耘

三耘

灌漑

收刈

登塲

持穗

舂碓

篩

簸

礲

入倉

祭神

耕第一

浸種

聖祖仁皇帝禦制

暄和節肇農功自此勤勞處處同早辧東田穜稑種褰裳涉水浸筠籠

世宗憲皇帝禦制

百谷遺嘉種先農著懋功春暄二月後香浸一溪中重穋隨宜辧筠籠用力同每多賢父老占節識年丰

髙宗純皇帝禦制恭和

聖祖仁皇帝原韻

气布靑陽造化功東郊俶載萬方同溪流浸種如油緑生意含春秀色籠

皇帝禦制

靑陽序肇始兆庶力田疇藏種筠籠貯隔年堅栗收淸香滿盆盎佳實浸汀洲三日秧鍼起從玆東作修

耕第二

耕

聖祖仁皇帝禦制

土膏初動正春晴野老支笻早課耕辛苦田家惟穡事隴邊時聴叱牛聲

世宗憲皇帝禦制

原隰韶光媚茅茨暖气舒靑鳩呼雨急黃犢駕犂初畎畮人無逸耕耘事敢疎勤劬課東作扶防歷村墟

髙宗純皇帝禦制恭和

聖祖仁皇帝原韻

宿雨初過晚日晴烏犍有力足春耕田家辛苦那知倦更聴枝頭布谷聲

皇帝禦制

綠畦新水活穡務始於耕𨿽借烏犍力先勞赤足行泥翻畎畝辟波漾淺深盈舉趾土膏動化機地底萌

耕第三

耙耨

聖祖仁皇帝禦制

每當旰食念民依南畆三時願不違已見深耕還易耨緑蓑靑笠雨霏霏

世宗憲皇帝禦制

農務時方急春潮堰欲平煙籠髙栁暗風逐去鷗輕壓笠低云影鳴蓑亂雨聲耙頭船共穩斜立叱牛行

髙宗純皇帝禦制恭和

聖祖仁皇帝原韻

九重宵旰厪民依課量陰晴總不違縹緲雲山迷樹色綠陰扶耙雨霏霏

皇帝禦制

深耕繼易耨次第紀田功人踏微波面牛牽積淖中短蓑難障雨破笠不遮風水陸皆宜用胼胝南北同

耕第四

耖

聖祖仁皇帝禦制

東阡西陌水潺湲扶耖泥塗未得閒爲念饔飱由力作敢辭竭蹶向田間

世宗憲皇帝禦制

南畆耕初罷西疇耖復親四蹄聴活活十頃望畇畇蝶舞黃萱晚鶯歸綠樹新春光長不負祗有力田人

髙宗純皇帝禦制恭和

聖祖仁皇帝原韻

新田如掌水潺湲扶耖終朝那得閒手足沾塗渾不管月明共濯碧溪間

皇帝禦制

方春農事接扶耖下深渠蕩滌溪泥細疏通地气舒防牛田父急驅犢牧童徐沒膝渉淤滓庶期深淖除

耕第五

碌碡

聖祖仁皇帝禦制

老農力穡慮偏周早夜扶犁未肯休更駕烏犍施碌碡好教春水滿平疇

世宗憲皇帝禦制

如輪轉機石歷碌向東臯驅犢亦何急平田敢告勞春塍縈似帯沃壤膩於膏水族堪供餉傾樽醉蠏螯

髙宗純皇帝禦制恭和

聖祖仁皇帝原韻

帶雨扶犂一夕周作勞終畆敢辭休縱橫碌碡如梭轉膏壤勻鋪徧舊疇

皇帝禦制

耨耖序咸度方施碌碡平勻泥依軌直旋軸濺波淸器本隨宜制功由運掌成樞機轉不息磊塊漫牽縈

耕第六

布秧

聖祖仁皇帝禦制

農家布種避春寒甲坼初萌最可觀自昔虞書傳播谷民間莫作等閒看

世宗憲皇帝禦制

種包忻拆甲岸畔競攜筐活活衝泥布紛紛落隴香追隨歡幼稚祝禱願丰穰气侯今年早行看刺水秧

髙宗純皇帝禦制恭和

聖祖仁皇帝原韻

二月春風料峭寒原田彌望水雲寛最憐舊谷生新頴欲布秧時仔細看

皇帝禦制

田畦旣平治嘉種布芳津埂堰沿溪直陂塘漾水勻渉波盈百頃播谷趁三春稠密無行列移栽待循

耕第七

初秧

聖祖仁皇帝禦制

一年農事在春深無限田家望嵗心最愛淸和天气好緑疇千頃露秧鍼

世宗憲皇帝禦制

珍惜占城種攜兒上隴來一溪添雨足盈畆喜秧開宿露濃相裛韶陽暖復催忻忻頻笑指轉眼可移栽

髙宗純皇帝禦制恭和

聖祖仁皇帝原韻

栁暗花明春正深田家那得冶遊心老翁防杖扶兒笑卻喜初秧擺綠鍼

皇帝禦制

布種盈畦畛授時春已深溶溶遮谷面簇簇茁秧鍼浥雨根滋隴含風香

耕第八

淤防

聖祖仁皇帝禦制

從來土沃借農勤農歉皆由用力分薙艸灑灰滋地利心期千畆稼如雲

世宗憲皇帝禦制

鳥鳴村陌靜春漲野橋低已愛新秧好旋看復隴齊淤時爭早作課罷豈安棲沾體兼塗足忙忙日又西

髙宗純皇帝禦制恭和

聖祖仁皇帝原韻

短杓盛灰淤畆勤髙原下隰望中分鳴鳩喚雨聲聲好嶺外旋看起白雲

皇帝禦制

土化沿周禮鳩鳴序不淆農家無暇豫地脈有肥磽刈艸良苗茂灑灰短杓拋滋生先納垢至理味衡茅

耕第九

抜秧

聖祖仁皇帝禦制

靑防刺水滿平川移植西疇更勃然節序驚心芒種迫分秧須及夏初天

世宗憲皇帝禦制

吉辰逢社後比戶趁忙時盈把分靑壤和根灌綠漪兒童擔餉榼婦子制秧旗慣得爲農樂辛勞自不知

髙宗純皇帝禦制恭和

聖祖仁皇帝原韻

勻鋪綠毯滿平川萬井風和花欲然移自南疇向西陌防秧時節日長天

皇帝禦制

韶光度九十莭物近淸和柔毯鋪靑甸新秧滿綠波移根透積淖拔穎出圓渦越隴蒔南畝連塍荷擔多

耕第十

插秧

聖祖仁皇帝禦制

千畦水澤正彌彌競插新秧恐後時亞旅同心欣力作月明歸去莫嫌遲

世宗憲皇帝禦制

令序當芒種農家插時天倐分行整整佇看影芊芊力合聞歌發栽齊聴鼓前一朝千頃徧長日正如年

髙宗純皇帝禦制恭和

聖祖仁皇帝原韻

甫田萬井水彌彌防得新秧欲插時槐夏麥秋天气好及時樹藝莫教遲

皇帝禦制

好雨潤千陌蒔秧首夏時隔隄羣力作終畝共忘疲疎密排成列縱橫務合宜佇欣千頃徧嘉頴漾淸漪

耕第十一

一耘

聖祖仁皇帝禦制

丰苗翼翼出淸波荑稗叢生可若何非種自應芟薙盡莫教稂莠敗嘉禾

世宗憲皇帝禦制

飽雨纎纎長含風葉葉柔載芟除宿莠挹注引新流陰借臨溪樹聲傳隔隴謳炊煙村畔起歸路緩驅牛

髙宗純皇帝禦制恭和

聖祖仁皇帝原韻

新頴鵞黃逺似波揠苗助長槁如何惟應芟薙勤人力自鮮苞稂害穉禾

皇帝禦制

良苗初發稂莠必先除耘治勿畱稗芟夷以漸鋤分畦滌陳艸隔隴注淸渠丰茂庶符願含颸薿薿舒

耕第十二

二耘

聖祖仁皇帝禦制

曽爲耘苗結隊行更憂宿艸去還生隴間饋饁頻來往勞勩田家婦子情

世宗憲皇帝禦制

鬱鬱平疇綠勞勞一載耘理苗疎是法非種去宜勤笠重初収霧鋤輕半帶云日髙忙餉婦稚子故牽裙

髙宗純皇帝禦制恭和

聖祖仁皇帝原韻

壺漿饁婦大堤行最是畦邊莠易生勞苦再耘還再饋可憐農叟望年情

皇帝禦制

再耘近炎暑揮汗敢辭勞日炙畦波溽風來時樹髙開襟扇頻颺餽餉婦親操寄語治民吏堂餐忍濫叨

耕第十三

三耘

聖祖仁皇帝禦制

防防盈畦日正長復勤穮蓘下方塘堪憐曝背炎蒸下惟冀靑疇發紫芒

世宗憲皇帝禦制

鋤莠日當午驕陽若火燔耘耔須盡力辛苦只今番蟬噪風前急蛙聲水底喧釀花宜郁暑翠浪舞翩翩

髙宗純皇帝禦制恭和

聖祖仁皇帝原韻

朱火炎炎日午長三耘曝背向林塘那無解慍傳風信天際防薰動綠芒

皇帝禦制

去疾莫如盡三耘始絕根傴僂徧爬抉蓘望滋蕃人事戒疎懶天工協潤暄安良先斷秀治理念常存

耕第十四

灌漑

聖祖仁皇帝禦制

塍田六月水泉防引澑通渠迅若飛轉盡桔橰筋力瘁斜陽西下未言歸

世宗憲皇帝禦制

藝奪天工巧人勤地力加桔橰聲振鼓戽斗疾翻車灌注畦旋滿嘔啞日欲斜況兼風露美蒨蒨吐新華

髙宗純皇帝禦制恭和

聖祖仁皇帝原韻

抱甕終輪气力防桔橰輪轉如飛池塘水滿新禾潤樹下乘涼待月歸

皇帝禦制

水利通溝洫田功茂育加桔橰流響逸防防漾芬賖隔堰波翻影盈疇浪疊花踏歌忘力倦桞外日西斜

耕第十五

收刈

聖祖仁皇帝禦制

滿目黃雲曉露晞腰防獲稻喜晴暉兒童處處収遺穂村捨家家荷擔歸

世宗憲皇帝禦制

西成已在望早作更呼讙刈穂香生把盈筐露未幹啄遺鴉欲下拾滯稚爭歡主伯欣相慶丰年俯仰寛

髙宗純皇帝禦制恭和

聖祖仁皇帝原韻

桐風蕭灑露珠晞滿野黃雲映落暉是處腰防収獲徧擔頭挑得萬錢歸

皇帝禦制

耕春繼耘夏勤苦逮深秋農務三時接嘉禾千畝收防刈畦畔背負度隄頭遺穗兒童拾連塍晚稼稠

耕第十六

登塲

聖祖仁皇帝禦制

年谷丰穰萬寶成築納稼積如京回思望杏瞻蒲日多少辛勤感倍生

世宗憲皇帝禦制

紅秈収十月白水浸陂塍釀熟田家慶新嵗事登云堆香冉冉露積勢層層勞瘁三時過甕飱幸可憑

髙宗純皇帝禦制恭和

聖祖仁皇帝原韻

登此日望西成大有頻書慶帝京防防滿車皆玉粒比鄰亦覺笑顏生

皇帝禦制

萬寶幸成熟登塲慶老農充盈皆玊粒堆積苦崇墉勞力甫田獲慰心稔歳逢所欣免債負百室樂熙雍

耕第十七

持穂

聖祖仁皇帝禦制

南畆秋來慶阜成瞿瞿未釋老農情霜天曉起呼鄰里徧聴村村打稻聲

世宗憲皇帝禦制

力田欣有嵗曬稻喜晴冬響落連耞急塵浮夕照濃防銜猶畏懦難啄自從容幸值丰亨世堯民比屋封

髙宗純皇帝禦制恭和

聖祖仁皇帝原韻

塲圃平堅灰甃成如坻露積最闗情殷勤婦子爭持穗好聴千家拍拍聲

皇帝禦制

年康徧堆積曝曬趁秋晴鋪穗如茵厚碾若掌平連耞撃穰稭分粒擇華英恍見丰亨象沿村打稻聲

耕第十八

春碓

聖祖仁皇帝禦制

秋林茅屋晚風吹杵臼相從近短籬比捨舂聲如和答家家篝火夜深時

世宗憲皇帝禦制

野陌霜風早柴門晚日多舂聲接鄰響杵韻洽歌顆顆珠傾篚瑩瑩雪滿籮爲憐艱苦得把握屢摩挲

髙宗純皇帝禦制恭和

聖祖仁皇帝原韻

木末金風陣陣吹松明火燒隔疎籬何來舂相深宵裏可是村謳唱和時

皇帝禦制

民力眞艱苦農功無暇時曉舂依破壁夜碓隔疎籬願協田禾熟心知莭序移索綯亟乘屋已近禦寒期

耕第十九

籭

聖祖仁皇帝禦制

漫言嘉谷可登盤穅秕還憂欲去難粒粒皆從辛苦得農家眞作雨珠看

世宗憲皇帝禦制

治粒頻求潔田家亦苦心篩風當戶北避日就檐陰一飽功非易終年力不禁君看圓似玊我愛勝如金

髙宗純皇帝禦制恭和

聖祖仁皇帝原韻

秋成那得暫遊盤顆粒精粗欲別難周折不辭身手瘁猶盈一掬防回看

皇帝禦制

杵臼事差畢仍湏用竹籭精華益珍貴穅秕不畱遺敢忽田功細相忘手力疲重農爲政要稼穡必先知

耕第二十

簸

聖祖仁皇帝禦制

作苦三時用力深簸偏愛近風林須知白粲流匙滑費盡農夫百種心

世宗憲皇帝禦制

朝來風色好箕宿應維南敢借翻飛力寧教糠粃防幹圓輸縣吏狼藉戒童男得免催租負方無俛仰慙

髙宗純皇帝禦制恭和

聖祖仁皇帝原韻

郭外人家茒捨深門前簸趁風林莫令飄墮成狼戾辜負耕夫力作心

皇帝禦制

欲令精粗判臨風試簸聲輕如散雨影細乍流香箕帚收宜淨斗升謀實臧未能忘歉歳多貯爲畱防

耕第二十一

礱

聖祖仁皇帝禦制

經營阡陌苦胼胝艱食由來念阻饑且喜稼成登石磑從玆鼓腹樂雍熙

世宗憲皇帝禦制

地結霜痕白檐虛夜气靑聲殷礱早谷風勁閉寒扄玊色鮮堪比珠光瀉不停蒸炊謀室婦農祖薦朝聲

髙宗純皇帝禦制恭和

聖祖仁皇帝原韻

相將南畆苦胼胝望嵗心酬庶免饑石磑碾來珠顆潤家家鼓腹樂雍熙

皇帝禦制

礱礧及時用軸旋共挽推摩肩揮汗雨礪齒響殷雷珠顆勻圓瀉谷皮磊落堆稼成誠不易惇俗勸栽培

耕第二十二

入倉

聖祖仁皇帝禦制

倉箱頓滿各欣然補葺牛羊雨雪天盼到蓋藏休日從前拮據已經年

世宗憲皇帝禦制

勤勞臨嵗暮入囷及良朝墉櫛寧奢望儲藏幸巳饒賦完農有暇門靜吏無囂苫廩牢封固無虞雨雪飄

髙宗純皇帝禦制恭和

聖祖仁皇帝原韻

霜防楓林似火然千倉滿貯賜從天輸官不假徵催力喜值如雲大有年

皇帝禦制

西成繼栗烈分貯萬蒼箱力作無閒暇功收有蓋藏完租消宿債足食積餘糧顆粒皆辛苦臨民勿怠荒

耕第二十三

祭神

聖祖仁皇帝禦制

東疇舉趾祝年丰喜見盈寧百室同粒我烝民遺澤逺吹擊鼓報難窮

世宗憲皇帝禦制

雨徵帝徳丰稔慰氓愚賽鼓村迎社神燈夜禱巫酒漿瀉罌盎肴核獻盤盂敢乞長年恵穰穰遂所需

髙宗純皇帝禦制恭和

聖祖仁皇帝原韻

擊鼓吹報屢丰朝看索饗萬家同更期來嵗如今嵗嵗嵗年年願莫窮

皇帝禦制

田祖司多稼庶民報祀誠升香騰瑞靄擊鼓和歡聲獲稻實倉廩知時順雨晴披圖衷永慕務本厚蒼生

欽定授時通考卷五十二﹤子部﹐農家類﹐欽定授時通考﹥

欽定四庫全書

欽定授時通考卷五十三

勸課

本朝重農

織圖目錄

浴蠶

二眠

三眠大起

捉績

分箔

采桑上簇

炙箔

下簇

擇繭窖繭

練絲蠶蛾祀謝緯

織絡絲經

染色攀花剪帛成衣

織第一浴蠶

聖祖仁皇帝禦制

豳風曾著授衣篇蠶事初興谷雨天更考公桑傳禮制先宜浴種向晴川

世宗憲皇帝禦制

門多楊桞風溪漲桃花水村酒醖羊羔春閨浴蠶子纎纎弄翠盆戢戢蠕香紙雪繭與冰絲婦功從此始

髙宗純皇帝禦制恭和

聖祖仁皇帝原韻

曾讀豳風七月篇遲遲日影麗光天新蠶未起先宜浴盆滿明波人滿川

皇帝禦制

衣裳始上古教織自西陵考禮婦功重浴蠶績事興化生喜溫暖澣濯避嚴凝盆漾柴灰水勻齊時可乘

織第二

二眠

聖祖仁皇帝禦制

柔桑初剪緑參差陌上歸來日正遲村捨家家簾幕靜春蠶新長再眠時

世宗憲皇帝禦制

百舌鳥初鳴再眠蠶在箔陌桑靑已柔隄艸緑猶弱正宜旭日和惟恐春寒作媍忙兒不知棗栗頻啼索

髙宗純皇帝禦制恭和

聖祖仁皇帝原韻

女桑揺緑葉參差曉起人慵欲采遲雙燕入簾春晝靜再眠恰是仲春時

皇帝禦制

治室務精潔初生連蟻微布筐置槌架移箔捲簾幃頻以柔桑飼毋勞纎手揮二眠須靜待色變無違

織第三

三眠

聖祖仁皇帝禦制

紅女勤劬日載陽鳴鳩拂羽恰條桑只因三臥蠶將老剪燭頻看夜未央

世宗憲皇帝禦制

春風拂簾櫳春露繁桑柘繞箔理三眠燒燈繞五夜大姑席未安小姑梳未暇喔喔唱鄰雞提筐邀比捨

髙宗純皇帝禦制恭和

聖祖仁皇帝原韻

淑景頻催喜載陽微行步步采條桑三眠三起新蠶老篝火看時夜未央

皇帝禦制

已近淸和月黃花映箔初三眠宜少飼一罅不令疎晝夜功無閒平勻葉有餘挑燈頻體驗勤視寸心舒

織第四

大起

聖祖仁皇帝禦制

春深處處掩茅堂滿架吳蠶婦子忙料得今年收繭倍冰絲雪縷可盈筐

世宗憲皇帝禦制

今春寒暖勻南陌條桑好箔上葉憂稀枝頭采戒早不知春幾多但覺蠶欲老阿誰紅粉妝防芳踏堤艸

髙宗純皇帝禦制恭和

聖祖仁皇帝原韻

春光荏苒去堂堂無那黃鶯一日忙箔上吳蠶方大起冰絲色映緑筠筐

皇帝禦制

倐度三眠序脫膚大起時足腸盈眾箔健食蘊千絲心已隨春老室湏向暖移桑幹飼無歇奚用露華滋

織第五

捉績

聖祖仁皇帝禦制

連宵食葉正紛紛風雨聲喧隔戶聞喜見新蠶瑩似玉燈前檢防最辛勤

世宗憲皇帝禦制

生熟乃有時老嫩莫紛糅恐煩姑與嫜服勞夜繼晝松火發瓦盆星芒射階霤次第了架頭怱忙顧童幼

髙宗純皇帝禦制恭和

聖祖仁皇帝原韻

蠶筐髙下架頭紛食葉聲煩似雨聞捉績欣看光練練一家婦女共辛勤

皇帝禦制

欲老食偏健雨聲隔戶聞炙盆火湏熟捉績視宜勤減飼絲將足依時箔欲分練光瑩似玉珍惜勿紛紜

織第六

分箔

聖祖仁皇帝禦制

愛逢晴日映疎簾新緑如雲葉漸添天气晴和蠶事廣移筐分箔徧茅檐

世宗憲皇帝禦制

新燕掠風輕新蠶偕日長分箔天气暄食葉雨聲響少媍采林間倦歸歇陌上門前桑騷騷黃雲接靑壤

髙宗純皇帝禦制恭和

聖祖仁皇帝原韻

柳絮飛時晝下簾柔桑蘩細食徐添卻憑纎手爲分箔未暇朝餐日過檐

皇帝禦制

春深益滋長薄箔徧分藏眠起驗無舛眾多虞有妨回環結萑葦髙下置槃筐充楝皆排架頻年喜美穰

織第七

采桑

聖祖仁皇帝禦制

桑田雨足葉蕃滋恰是春蠶大起時負莒攜筐紛笑語戴鵀飛上最髙枝

世宗憲皇帝禦制

淸和天气佳比戶采桑急瀼瀼零露繁冉冉緑陰濕髙柯學猱升落葚教兒拾昨摘滿籠歸姑猶嗔不給

髙宗純皇帝禦制恭和

聖祖仁皇帝原韻

墻畔靑條著雨滋繁陰初覆葉齊時春深八繭蠶爭餧稚子攜筐上緑枝

皇帝禦制

采葉供蠶食季春碧滿林桑柔鋪有防絲老結無心筐負條防折鉤輕幹未侵芳郊甘澤洽落葚小童尋

織第八

上簇

聖祖仁皇帝禦制

頻執纎筐不厭疲久忘膏沐與調饑今朝士女歡顏色看我冰蠶作繭時

世宗憲皇帝禦制

東鄰催早耕西捨呼浸谷花殘蜀鳥啼春老吳蠶熟蚑蚑鞠雪腰盈盈皤絲腹剪艸架初齊女郎看上簇

髙宗純皇帝禦制恭和

聖祖仁皇帝原韻

覓樹防枝手足疲柔桑采采飼蠶饑今朝報道新抽繭老幼羣欣上簇時

皇帝禦制

絲腸欣旣足通體現晶瑩布箔必稠密編茅務穏平簇登艸勻揷网入繭徐成善育闗丰儉審宜貴致精

織第九

炙箔

聖祖仁皇帝禦制

蠶性由來苦畏寒深垂簾幕夜將闌鑪頭更爇松明火老媼殷勤日探看

世宗憲皇帝禦制

溫扇花信風寒醸麥秋雨葭簾張蠏捨松盆暖蠶戶香生雪繭明光吐銀絲縷門忌少人蹤語燕喧衡宇

髙宗純皇帝禦制恭和

聖祖仁皇帝原韻

重簾不捲畏風寒猶爇松明向夜闌皚雪霏霏堆滿箔殷勤弱女把燈看

皇帝禦制

陰寒釀梅雨比戶下帷簾箔上繭將作鑪頭炭漸添含生緣避冷本性豈趨炎緩炙休過燥功宜晝夜兼

織第十

下簇

聖祖仁皇帝禦制

自昔蠶繅重婦功曾聞獻繭在深宮披圖喜見累累滿茅屋淸光積雪同

世宗憲皇帝禦制

前月浴新蠶今日摘新繭浴蠶柳葉纎摘繭柳綿捲膏沐曾未施風光覺潛轉鄰曲慰勞來懽情一共展

髙宗純皇帝禦制恭和

聖祖仁皇帝原韻

獻繭由來重女功繪圖今見列璇宮

聖人不爲丹靑美玉谷珠絲此意同

皇帝禦制

鄰里欣相賀家家蠶事成勻圓雪光皎錯落玊輝瑩下簇分多寡聚籠衡重輕用功常不懈始得萬絲盈

織第十一

擇繭

聖祖仁皇帝禦制

冰繭方看作素紈重綿亦借禦深寒就中自有因材法揀取筐間次第觀

世宗憲皇帝禦制

傾筐香雪明擇繭檐日上大半作絲綸三分充綿纊囑嫗理從容擇慣知瘠壯所慮梅雨過插秧趁溪漲

髙宗純皇帝禦制恭和

聖祖仁皇帝原韻

弱繭何時成綺紈拮據冀免一身寒八蠶獨蛹還須擇幾上分明取次觀

皇帝禦制

眾繭湏精擇因材用不同化蛾作佳種排箔引涼風首選織絍美次供綿絮充由來無棄物器使在虛衷

織第十二

窖繭

聖祖仁皇帝禦制

一年蠶事已成功歷數從前屬女紅聞說及時還窖繭荷鋤又在緑陰中

世宗憲皇帝禦制

挽袖解長裙香汗濕紅頰農事委良人蠶功獨在妾層層下簇完勞勞窖繭接作苦感天公冰雪滿箱篋

髙宗純皇帝禦制防和

聖祖仁皇帝原韻

春日遲遲執婦功何心愛戀牡丹紅繭成好向村頭窖荷插攜兒緑蔭中

皇帝禦制

藏繭置深甕沿堤荷揷從布桐看曡曡鋪簣襯重重窖地鹽微摻理原泥密封出繰待七日潤澤倍鮮穠

織第十三

練絲

聖祖仁皇帝禦制

炊煙處處繞柴籬翠釡香生煮繭時無限經綸從此出盆頭喜色動雙眉

世宗憲皇帝禦制

煙流矮屋靑水汲前溪潔掉車若捲風暎釡如翻雪絲頭入手長左右旋轉忙軋軋聽交響行人聞繭香

髙宗純皇帝禦制恭和

聖祖仁皇帝原韻

煮繭吹煙颺短籬絲腸累累練成時探湯試展纎纎手那聽枝頭叫畫眉

皇帝禦制

離坎功相濟經綸展蘊藏瑩瑩翻釡燦軋軋轉車忙撥緒箸抽繭繅絲手探湯工夫漸成熟隔牖挹淸香

織第十四

蠶蛾

聖祖仁皇帝禦制

蛾兒布子如金粟水際分飛任所之莫令繭絲遺利盡來年畱作授衣資

世宗憲皇帝禦制

鄰始通往來暫時解忙促出繭影翩翩翅光膩粉沃秧苗已抽靑桑葉再見緑送蛾須水邊流傳笑農俗

髙宗純皇帝禦制恭和

聖祖仁皇帝原韻

蠶蛾絲淨方生子送向溪頭任所之更願明春歸舍早今年已是去年資

皇帝禦制

揀擇作新種槌箱紙四圍子生勤覆養蛾化任分飛蕩漾隨楊陌翩翻傍葦磯如山復如粟珍防待春歸

織第十五

祀謝

聖祖仁皇帝禦制

勞勞拜簇祭神桑喜得絲成願已償自是西陵功徳盛萬年衣被澤無疆

世宗憲皇帝禦制

丰祀報先蠶灑庭佇來格釃酒注罇罍獻絲當圭璧堂下趨妻孥堂上拜主伯神惠乞來年盈箱賜倍獲

髙宗純皇帝禦制恭和

聖祖仁皇帝原韻

年年勞苦事耕桑及早還將租稅償今日蠶成防祀謝西陵功徳戴無疆

皇帝禦制

蠶成申報祀防謝望丰穰天駟輝騰迥西陵澤衍長香升陳滿幾絲獻祝盈箱衣被免寒凍抒誠徧裏鄕

織第十六

緯

聖祖仁皇帝禦制

緑陰掩映野人家每到蠶時靜不嘩一自夏初成繭後籬邊新聽響繅車

世宗憲皇帝禦制

盈盈緯車婦荊布事素朴絲絲理到頭的的出新濯心忙不遑食腕倦何曾覺忽聽歸鴉啼斜陽掛屋角

髙宗純皇帝禦制恭和

聖祖仁皇帝原韻

蠶繅輪捲徧千家午靜人慵鳥語嘩浸緯欣看供織作阿香軋軋轉雷車

皇帝禦制

橫絲互旋轉紡績用功初錢眼貫成緒繅星引就車周回繳樞速圍繞度筒徐次第法精細從玆杼柚舒

織第十七

織

聖祖仁皇帝禦制

從來蠶績女功多當念勤劬惜綺羅織婦絲絲經手做夜寒猶自未停梭

世宗憲皇帝禦制

一梭復一梭頻擲靑燈側艷艷機上花朶朶手中織嬌女眠齁齁秋虫語喞喞檐頭月漸髙紙明曉色

髙宗純皇帝禦制恭和

聖祖仁皇帝原韻

織女工夫午夜多莫將容易著絲羅銀蘭照處方成寸已自循環擲萬梭

皇帝禦制

作帛織機始宵燈照戶阿堅持寸心靜不覺萬絲多綜躡難停杼縱橫頻擲梭七襄紀小雅光彩燭星河

織第十八

絡絲

聖祖仁皇帝禦制

無衣卒歳早關情寒气催人蟋蟀聲茅屋疎籬秋夜永短檠相對絡絲成

世宗憲皇帝禦制

紅女亦頗勞淒然當戶嘆燈昏絡素絲籰重困柔腕纎纎鬢影寒沈沈夜气半妾心不敢忙心忙絲緒亂

髙宗純皇帝禦制恭和

聖祖仁皇帝原韻

秋惹深閨無限情可堪蟋蟀送寒聲玉關萬里徵夫遠惆悵新絲絡不成

皇帝禦制

繳軖【音劻】繼張柅絲縷勿縈紆牽引絡於籰貫穿度自莩挑燈宵正永轉軸腕忘劬力作休言倦計功課小姑

織第十九

經

聖祖仁皇帝禦制

織絍精勤有季蘭牽絲分理織羅紈鳴機來往桑林裏已作吳綃匹練看

世宗憲皇帝禦制

昨爲籰上絲今作軸中經均勻細分理珍重相叮嚀君看千萬縷始成丈尺絹城市紈袴兒辛苦何嘗見

髙宗純皇帝禦制恭和

聖祖仁皇帝原韻

砌下風飄待女蘭新絲經理欲成紈安排頭緒分長短約伴同來仔細看

皇帝禦制

層層排絡籰上架往來牽眾縷有條貫一心善斡旋鳴機得頭緒運軸自綿延綸綍應加愼如絲勿妄宣

織第二十

染色

聖祖仁皇帝禦制

凝膏比潔絡新絲傳得新方色陸離一代文明資賁飾須教五采備彰施

世宗憲皇帝禦制

深淺練縓纁蒼黃運巧智把絲曬柴荊臨風含綺思煥然五色紛爛若雲霞熾好語付機工金梭織錦字

髙宗純皇禦制恭和

聖祖仁皇帝原韻

經緯功成尙染絲晴光萬縷燦離離天工奪處關人巧棚上還看五色施

皇帝禦制

絲成皆潔白染練煥縑緗璀璨萬條理陸離五采彰雲霞昭賁飾黼黻佐文章朱綠元黃備含輝咸質良

織第二十一

攀花

聖祖仁皇帝禦制

巧樣爭傳濯錦紋堪憐織女最殷勤云章霞防娛人意自著防常縞布裙

世宗憲皇帝禦制

織絹當織長挽花要挽雙緒繁勞玉腕梭冷燼銀缸新樣勝吳綾斜文賽蜀錦成匹落誰家詎忍裁衾枕

髙宗純皇帝禦制恭和

聖祖仁皇帝原韻

簇簇堆成錦繡紋攀花鬭巧最精勤堪憐織女深秋裏才著新縫素布裙

皇帝禦制

巧擅女工首云章繪素綈緯經合樞紐心手應髙低運掌絲無舛擲梭花漸提織成由意匠何處覓端倪

織第二十二

剪帛

聖祖仁皇帝禦制

手把齊紈冰雪淸秋衣欲制重含情逡巡莫漫施刀尺萬縷千絲織得成

世宗憲皇帝禦制

千絲復萬絲成帛良非偶握尺重含情欲剪頻低首紅分的的桃靑擘柔柔柳但免舅姑寒妾單亦何醜

髙宗純皇帝禦制恭和

聖祖仁皇帝原韻

溪尾如藍秋水淸裁衣寄逺重闗情金刀欲下躊躇意絲縷皆從素手成

皇帝禦制

帛成良不易欲剪復低徊珍惜勞心制奚容信手裁乍看千縷合倐見百花開尺寸休輕棄都從辛苦來

織第二十三

成衣

聖祖仁皇帝禦制

已成束帛又縫紉始得衣裳可庇身自昔宮庭多澣濯總憐蠶織重勞人

世宗憲皇帝禦制

九月屆授衣縫紉難容緩戔戔逐剪裁楚楚稱長短刀尺迎風寒黃委云滿帝力並天時農蠶慰飽暖

髙宗純皇帝禦制恭和

聖祖仁皇帝原韻

戔戔束帛費縫紉只爲祁寒事切身

聖主憂勤圖畫裏宵衣永庇萬方人

皇帝禦制

已屆授衣候成裳庶庇身剪裁度修短鍼綫細縫紉無褐憐昏墊忍饑厪苦貧農桑郅治本題繪憫黎民

欽定授時通考卷五十三

欽定四庫全書

欽定授時通考卷五十四

蓄聚

彚考

詩小雅我倉旣盈我庾維億

傳露積曰庾十萬曰億箋萬物成則倉庾充滿矣倉言盈庾言億亦互辭諭多也

又我取其陳食我農人自古有年

箋倉廩有餘民得賖貰取食之所以紓官之蓄滯亦使民愛存新谷自古者丰年之法如此防官有蓄積恐其久而腐敗所以紓出官粟之蓄積久滯者待秋収然後取民新谷以納官也地官旅師云凡用粟春頒而秋斂之注云困時施之饒時斂之此卽我取其陳也王制云三年耕必有一年之食則太平丰年當家自有積而得有貸官粟者作制者美古之辭據多以言不能使皆有蓄積猶今之丰年而民有貧而無食者稅斂有義用之以道以倉粟則陳陳相因民貧則貸取以食所以上下交濟海內乂安豈言皆無蓄積人盡取之也

又曾孫之庾如坻如京

箋庾露積谷也坻水中之髙地也

又乃求千斯倉乃求萬斯箱

箋成王見禾谷之稼委積之多於是求千倉以處之萬車以載之言年丰収入逾前也

又大雅廼積廼倉

傳言民樂時和國有積倉也防乃有委積乃有囷倉言其有谷食之資

又周頌丰年多黍多稌亦有髙廩萬億及秭

傳廩所以藏齍盛之穗也數萬至萬曰億數億至億曰秭箋萬億及秭以言谷數多防器實曰齍在器曰盛謂飯食也以米粟爲之逺本其初出於禾穗故謂廩之所藏爲齍盛之穗也禹貢百里賦納總卽禾稼也銍卽穗也禾稼當積而貯之不在倉廩其穗當在廩藏之自穗以往稭及粟米皆在倉廩矣廩之髙大於藏穗爲宜地官廩人注雲藏米曰廩者對則藏米曰廩藏粟曰倉其散卽通也廩之所容兼米兼粟也

禮記王制冡宰制國用必於嵗之杪五穀皆入然後制國用用地小大視年之丰耗以三十年之通制國用量入以爲出

注通三十年之率當有九年之蓄防通三十年之率者每年之率入均分爲四分一分擬爲儲積三分爲當年所用二年又畱一分三年又畱一分是三年總得三分爲一年之蓄王肅以爲二十七年有九年之蓄而言三十舉全數

又三年耕必有一年之食九年耕必有三年之食以三十年之通𨿽有凶旱水溢民無菜色

又月令仲秋之月穿竇窖修囷倉

注爲物當藏也穿竇窖者入地隋曰竇方曰窖

又乃命有司趣民収斂務畜菜多積聚

注始爲禦冬之備

又孟冬之月命百官謹蓋藏

注謂府庫囷倉有財物

又命司徒循行積聚無有不斂

注謂芻禾薪蒸之屬

周禮遺人掌邦之委積以待施惠鄕裏之委積以卹民之囏阨門關之委積以養老孤郊裏之委積以待賔客野鄙之委積以待羇旅縣鄙之委積以待凶荒

注委積者廩人倉人計九谷之數足國用以其餘共之所謂余法用也少曰委多曰積

又廩人掌九谷之數以待國之匪頒賙賜稍食

注匪讀爲分分頒謂委人之職諸委積也賙賜謂王所賜予給好用之式也稍食祿廩防廩灋有數名天子有禦廩單云廩則平常藏米之廩明堂位魯有米廩有虞氏之學以有虞氏尙孝合藏粢盛之委故名學爲米廩非廩稱也詩云亦有髙廩注云廩所以藏粢盛之穗以其萬億及秭數多非藏米之數故以藏穗言之與常廩禦廩又異

又以嵗之上下數邦用以知足否以詔谷用以治年之凶丰

注數猶計也防上下卽丰凶廩人之官以嵗之丰凶得稅物多少之帳計國之用以知足否若嵗凶稅物少而用多則不足廩人旣知多少足否乃詔告在上用谷之灋以治年之凶丰此卽王制云制國用必於嵗之杪者是也

又凡萬民之食食者人四鬴上也人三鬴中也人二鬴下也

注此皆謂一月食米也六斗四升曰鬴防此謂給萬民糧食之灋食者謂民食國家糧上謂大丰年中謂中丰年下謂少儉年此𨿽列三等之年以中年是其常法鬴當今六斗四升則今給請亦然

又倉人掌粟入之藏辧九谷之物以待邦用有餘則藏之以待凶而頒之

注九谷盡藏焉以粟爲主

管子凡有地牧民者務在四時守在倉廩倉廩實則知禮節衣食足則知榮辱

又積於不涸之倉者務五穀也

又凡牧民者以其所積者食之不可不審也其積多者其食多其積寡者其食寡無積者不食

又國之寡狹壤之肥墝有數終嵗食餘有數彼守國者守谷而已矣

又嵗有凶穰故谷有貴賤令有緩急故物有輕重人君不理則畜賈遊於市乘民之不給百倍其本矣凡輕重斂散之以時卽凖平守凖平使萬室之邑必有萬鐘之藏藏鏹千萬千室之邑必有千鐘之藏藏鏹百萬春以奉耕夏以奉耘耒耜器械種穰糧食必取贍焉故大賈畜家不得豪奪吾民矣

又桓公曰糶賤寡人恐五穀之歸於諸侯欲爲百姓萬民藏之爲此有道乎管子曰今者夷吾過市有新成囷京者二家君請式璧而聘之桓公曰諾行令半嵗萬民聞之舍其作業而爲囷京以藏菽粟五穀者過半又武王有巨橋之粟

注巨橋倉在今廣平郡曲周縣

越絕書吳兩倉春申君所造一名均輸

呂氏春秋南呂之月蟄虫入穴趣農収聚無敢懈怠以多爲務

淮南子夫天地之大計三年耕而餘一年之食率九年而有三年之畜十八年而有六年之積二十七年而有九年之儲𨿽涔旱災害之殃民莫困窮流亡也故國無九年之畜謂之不足無六年之積謂之憫急無三年之畜謂之窮乏

韓詩外傳王者藏於天下諸侯藏於百姓農夫藏於囷庾商賈藏於篋笥

大戴禮方冬三月艸木落庻虞藏五穀必入於倉史記天官書胃爲天倉

正義曰胃主倉廩五穀之府也占明則天下和平五穀丰稔

又其南眾星曰廥積

正義曰芻槁六星在天苑西主積槁艸者

漢書髙帝紀二年築甬道屬河以取敖倉粟

注孟康曰敖地名在滎陽西北山上臨河有大倉

又七年蕭何治未央宮立太倉

三輔黃圖太倉蕭何造在長安城外東南有百二十楹又長安西渭北石徼西有細桞倉東有嘉倉初建一百二十楹

漢書地理誌河東郡有根倉滋倉

又食貨志民三年耕則餘一年之畜三考黜陟餘三年食進業曰登再登曰平餘六年食三登曰泰平二十七嵗遺九年食然後徳化流洽禮樂成焉

又文帝卽位躬修節儉思安百姓賈誼說上曰古之人曰一夫不耕或受之饑一女不織或受之寒生之有時而用之無度則物力必屈古之治天下至纎至悉也故其畜積足恃夫積貯者天下之大命也茍粟多而財有餘何爲而不成今毆民而歸之農皆著於本使天下各食其力末技遊食之民轉而緣南畝則畜積足而人樂其所矣

又武帝之初國家無事民人給家足都鄙廩庾盡滿而府庫餘財太倉之粟陳陳相因充溢露積於外

又晁錯曰聖王在上而民不凍餒者非能耕而食之織而衣之也爲開其資財之道也故堯禹有九年之水湯有七年之旱而國亡捐瘠者以畜積多而備先具也今海內爲一土地人民之眾不辟湯武加以亡天災數年之水旱而畜積未及者何也地有遺利民有餘力生谷之土未盡墾山澤之利未盡出也遊食之民未盡歸農也夫寒之於衣不待輕暖饑之於食不待甘防饑寒至身不顧亷恥人情一日不再食則饑終嵗不制衣則寒夫腹饑不得食膚寒不得衣𨿽慈母不能保其子君安能以有其民哉明主知其然也故務民於農桑薄賦斂廣畜積以實倉廩備水旱故可得而有也

通典永平五年作常滿倉

吳書注建康宮城卽吳苑城城內有倉名曰苑倉故開北瀆通轉運於倉所時人亦呼爲倉城晉咸和中修苑城爲宮惟倉不毀故名太倉在西華門內道北

益州記成都縣東有古白帝倉

水經注汾陽故城積粟所在名之曰羊腸倉在晉門閭陽北石磴縈委若羊腸故以爲名卽今羊腸阪是也隋書食貨志江左京都有龍首倉卽石頭津倉也臺城內倉南塘倉常平倉東西太倉東宮倉所貯總不過五十餘萬在外有豫章倉釣磯倉錢塘倉並是大貯備之處自余諸州郡臺傳亦各有倉

又魏天平元年常調之外逐丰稔之處折絹糴粟以充國儲於諸州緣河津濟皆官倉貯積以擬漕運自是之後倉廩充實𨿽有水旱凶饑之處皆仰開倉以賑之元象興和之中頻嵗大穣谷斛至九錢

又齊河淸三年令諸州郡皆別置富人倉

又開皇三年詔衛州置黎陽倉洛州置河陽倉陜州置常平倉【六典以此通轉運非糶糴】華州置廣通倉轉相灌注

玉海大業二年十月置洛口倉於鞏城周二十里穿三千窖置回洛倉於洛陽北城周十里穿三百窖窖容八百石

唐六典司農寺有太倉令掌九谷廩藏之事注東都則曰含嘉倉倉部郎中掌倉庾凡都之東租納於都之含嘉倉自含嘉倉轉運以實京之太倉

唐書食貨志開元二十一年京兆尹裴耀請罷陜陸運而置倉河口使江南漕舟至河口者輸粟於倉而去縣官雇舟以分入河洛置倉三門東西漕舟輸其東倉而陸運以輸西倉復以舟漕以避三門之水險乃於河陰置河陰倉河西置柏崖倉三門東置集津倉西置鹽倉鑿山十八里以陸運自江淮漕者皆輸河陰倉自河陰西至太原倉謂之北運自太原倉浮渭以實關中又地理誌華州華陰有永丰倉臨渭倉河中府龍門有龍門倉

唐會要咸亨三年關中饑監察禦史王師順運晉絳之粟於河渭之間增置渭橋倉自師順始也

唐書李憲傳河中兵仰食於絳常數十萬石故敖保山爲固民之輸者十牛不勝一車憲於瀕汾相城治新倉當費二百萬請畱坦縣粟糶河南以錢還糴絳粟其贏以葺新倉絳人利賴

唐陸防奏議君養人以成國人戴君以成生上下相成事如一體然則古稱九年六年之蓄者蓋率土臣庻通爲之計耳固非獨丰公庾不及編氓

宗史食貨志常平義倉漢隋利民之良法常平以平谷價義倉以備凶災周顯徳中又置惠民倉以雜配錢分數折粟貯之嵗歉減價出以惠民宋兼存其法焉文獻通考宋太宗端拱二年置折中倉許商人輸粟優其價令執劵抵江淮給茶鹽每一百萬石爲一界祿仕之家及形勢戶不得輙入粟

又淳化五年令諸州置惠民倉如谷稍貴卽減價糶與貧民不得過一斛

宋史食貨志咸平中庫部員外郎成肅請福建增置惠民倉因詔諸路申淳化咸平惠民之制

又嘉祐二年詔天下置廣惠倉初天下沒入戶絕田官自鬻之樞宻使韓琦請畱勿鬻募人耕収其租別爲倉貯之以給州縣郭內之老防貧疾不能自存者領以提防刑獄嵗終具出納之數上之三司戶不滿萬畱田租千石萬戶倍之戶二萬畱三千石三萬畱四千石四萬畱五千石五萬畱六千石七萬畱八千石十萬畱萬石田有餘則鬻如舊四年詔攺司農寺州選官二人主出納嵗十月遣官驗視應受米者書名於籍自十一月始三日一給人米一升防者半之次年二月止有餘乃及諸縣量大小均給之其大略如此

宋防要京諸倉總二十三所凡受四河運至京師者謂之轉般倉永丰通濟萬盈廣延延丰順成濟逺富國受江淮所運永濟永富二倉受懷孟二州所運廣濟第一倉受頴壽二州所運廣積廣儲二倉受曹濮諸州所運其受京畿之租者曰稅倉京東界則廣濟第二倉受之京北界則廣積苐一倉騏驥院天駟監倉受之京西界則左天廏坊倉受之京南界則大盈右天廐倉受之宋史夏竦傳竦子安期知渭州籍塞下閒田募人耕種嵗得谷數萬斛以備賑發名曰貸倉

玉海紹興二十六年始置丰儲倉以百萬石爲額續文獻通考宋孝宗淳熈十五年司農等言丰儲倉初額一百五十萬石不爲不多積之旣久寧免朽腐異時緩急必致失措擬以每嵗諸州合觧納行在米數及諸處坐倉収糴若干預行防計以俟對兌不盡之數如常平法許其於陳新未接之時擇其積久者盡數出糶俟秋成補糴則足五十萬石之額永無銷耗此亦廣儲蓄之防也從之

又嘉泰時葉筠知南劍州州貧生子多不舉筠請立舉子倉賑給之

又理宗紹定六年資政殿學士知潭州曾從龍奏州縣賑民之法有三曰濟曰貸曰糶濟不可常惟貸與糶爲利可久今撥緡錢一千萬有奇分下潭州十縣委令佐糴米置惠民倉乞比附常平法從之

又紹定中曾用虎知興化軍事立平糴倉捐楮幣萬六千緡爲糴本益以廢寺之谷嵗歉價髙則發倉以糶之歳丰價平則散諸寺易新谷藏焉

又初閩人生子貧者多不舉紹興中朱文公請立舉子倉淳祐中趙汝愚帥閩推廣其意括絕沒之田產召佃輸租仍發糴本建倉収儲遇受孕五月以上者則書於籍逮免乳日人給米一石三斗至是詔賜常平錢米賑給之

宋史儒林傳眞徳秀知潭州除斛靣米申免和糴以蘇其民民艱食旣竭力賑贍之復立惠民倉五萬石使嵗出糶又立慈防倉

宋呂祖謙曰大抵荒政統而論之先王有預備之政上也修李悝平糶之政次也所在蓄積有可均處使之流通移民移粟又次也咸無焉設糜粥最下也

金史食貨志世宗大定十年上責戶部曰隨處時有賑濟往往近地無糧取於他處往返旣逺人愈難之何爲不隨處起倉年丰多糴以備賑濟設有緩急豈不亦易辦乎

農桑通訣蓄積篇蓄積者有國之先務皆爲民計非徒曰藏富於國也先王預備憂民之意大抵無事而爲有事之備丰嵗而爲歉嵗之憂是故國有國之蓄積民有民之蓄積當粒米狼戾之年計一嵗一家之用餘多者倉箱之富餘少者儋石之儲莫不各節其用以濟凶乏此固知堯湯之時國無捐瘠所謂蓄積多而備先具者豈皆藏於國哉蓋必有藏於民者矣今之爲農者見小近而不慮久逺一年丰稔沛然自足侈費妄用以快一時之適所収谷粟耗竭無餘一遇小歉則舉貸出息於兼並之家秋成倍稱而償之嵗以爲常不能振拔其間有収刈甫畢無以糊口者其能給終嵗之用乎嘗聞山西汾晉之俗居常積谷儉以足用𨿽間有饑歉之嵗庻免夫流離之患也傳曰収斂蓄藏節用禦欲則天不能使之貧信斯言也近世利民之法如漢之常平倉穀賤則增價糴之不至於傷農谷貴則減價而糶之不使之傷民唐之義倉計墾田頃畝多寡丰年納谷而藏之凶年出谷以賙貧乏官爲主之務使均之是皆斂其餘以濟不足𨿽遇儉嵗而不憂饑殍也然嘗考之漢史賈生言於文帝曰漢之爲漢幾四十年公私之積猶可哀痛彼一時也自文帝躬行節儉以化天下至景帝末年太倉之粟陳陳相因而民亦富庻人徒見古之蓄積常有餘後之蓄積常不足豈天之生物不如古之多人之謀事不如古之智蓋古之費給有限而後之費給無窮無怪乎有餘不足之不同也

明史食貨志明初京衛有軍儲倉洪武三年增置至二十所各行省有倉官吏俸取給焉邊境有倉収屯田所入以給軍二十八年增京師諸衛倉凡四十一永樂中設北京三十七衛倉益令天下府縣多設倉儲正統中增置京衛倉凡七

又凡京倉五十有六通倉十有六直省府州縣藩府邊隘堡站衛所屯戌皆有倉少者一二多者二三十云續文獻通考明正統四年大學士楊士奇言太祖篤意養民天下郡縣悉出官鈔糴谷貯倉以備水旱嵗久滋獘谷盡食毀請擇遣京官亷幹者往督有司凡丰稔州縣各出庫銀平糴以備荒郡縣官以舉廢爲殿最仁政無切於此上命戶部急行之

明楊漙奏防凡古聖賢立國必修預備之政太祖洪武年間每縣於四境設立倉塲出官鈔糴谷儲貯其中又於近倉之處僉防大戶看守以備荒年賑貸官籍其數斂散皆有定規又於縣之各鄕相地所宜開濬陂塘及修築濵江近河損壞堤岸以備水旱耕農甚便皆萬世之利自洪武以後有司亦皆視爲文具是以一遇水旱饑荒民無所賴官無所措公私交窘只如去冬今春畿內郡縣艱難可見況聞今南方官倉儲谷十處九空甚者谷旣全無倉亦無存矣大抵親民之官得人則百廢舉不得其人則百獘興此固守令之責若飬民之務風憲之臣皆所當問年來因循亦不之及此事𨿽若可緩其實關系甚切

明史周忱列傳宣徳五年忱遷工部右侍郎巡撫江南諸府七年江南大稔詔令諸府縣以官鈔平糴備賑貸蘇州遂得米二十九萬石故時公侯祿米軍官月俸皆支於南戶部蘇松民轉輸南京者石加費六斗忱奏令就各府支給與價米一斗所餘五斗通計米四十萬石有奇並官鈔所糴共得米七十萬餘石遂置倉貯之名曰濟農

又正統初淮揚鹽課虧勅忱巡視忱爲節竈戶運耗得米三萬二千餘石亦仿濟農倉法置贍鹽倉益補逃亡缺額由是鹽課大殖

大淸防典順治十三年議凖積谷賑給令修葺倉厫印烙倉斛選擇倉書糴糶平價不許別項動支

又康熈二十九年

諭朕撫育黎元勤思治理足民之道宜裕蓋藏從來水旱靡常必丰年恆有積儲庻歉嵗不憂饑饉如康熙二十七年頗稱嵗稔誠使民間經營撙節早爲儲偫何至二十八年偶遇旱祲室皆懸磬總因先時無備遂至糊口維艱比蠲除正賦特發帑金分行賑濟所在官司悉仰體朕懷竭力從事被災之眾始獲安全倘非拯救多方則焭黎必流移失所今霖雨時降黍苗被野刈獲在卽可望有秋惟恐愚民不知愛惜物力狼籍耗費祗爲目前之計防圖來嵗之需縱令年復履丰亦難漸臻殷阜應行直省各督撫嚴飭地方官吏家諭戶曉務使及時積貯度終嵗所食常有餘儲用副朕軫念民依綢繆區畫至意

又康熙三十年覆凖直屬所捐米石大縣存五千石中縣存四千石小縣存三千石倘遇荒嵗卽以此項給散其畱倉餘剩者俱於每年三四月照市價平糶五月初旬盡數觧交守道貯庫九月初司各州縣仍領出買新谷還倉

又康熙三十四年

諭積貯米谷最爲要務倘能實有蓋藏則𨿽遘凶荒必不至於饑餒但小民不知儲蓄每於丰稔之年恣意糜費一遇歉嵗卽坐困不支今正值麥石収獲之時應行各該地方官勸諭百姓令各戶量力捐輸積貯該州縣官將輸納之人姓名數目詳記冊籍其秋禾収獲以後亦依此例舉行如春月轉貸於乏谷之民俟秋月卽照此數償還備用每嵗當収獲時遵行此捐輸之法不數年間米谷充裕縱使嵗偶不登何至閭閻艱於粒食大學士等與九詹事科道防議具奏遵

防議定令直省各督撫飭各州縣衛所官員勸諭鄕紳士民人等每嵗収獲時令各戶量力所能不論幾石幾斗捐輸積貯若將米麥貸於乏谷之人俟収獲時卽照原領米麥之數交納如有不肖官員抑勒多収情獘事發卽照私派錢糧例處分每嵗収獲時俱照此遵行又康熙四十三年覆準山西之民別無他業惟資田畝恐積貯谷少一時需用購買維艱每大州縣存谷二萬石中州縣一萬六千石小州縣一萬二千石

又康熙四十四年議準河南省河南府居數省之中積谷以備賑濟山陜之需令將四十三年漕米每米一石易谷二石共谷四十六萬五千六百石零於河南府収貯谷二十三萬五千六百八十一石造倉厫二百九十三間其餘二十三萬於近汴近洛之祥符縣貯谷三萬石中牟縣貯谷二萬五千石泛水縣貯谷二萬石鞏縣貯谷二萬五千石偃師縣貯谷二萬八千石陜州貯谷二萬七千石靈寶縣貯谷二萬八千石閿鄕縣貯谷二萬七千石共造倉厫三百六十四間嚴勅加謹収貯每年於靑黃不接之時出陳易新照依三分之一借給民人秋後還倉

又雍正三年

諭古者視土之上中爲儲蓄之節蓋爲民經畫久逺不爲一時茍且之計積之於丰年用之於歉嵗所謂有備無患法良而意美也朕自臨禦以來宵旰勤求無刻不以民爲念乃重農積粟之詔屢下而閭閻率少蓋藏官倉亦多虧缺卽如直保定等府去嵗頗稱有秋今春二麥亦熟乃以夏秋雨水過多田禾被澇而民間遂有饑色幾至流離若非多方賑防窮民必致失所此皆艸野無知食不以時用不以禮但快目前之有餘防計異日之不足一遭旱澇追悔無從至於常平等倉原爲備荒而設乃有司奉行不力多至缺額罪何可逭玆據江南浙江江西湖廣福建河南山西陜西廣東廣西雲南貴州等省督撫報稱今嵗秋成八九十分不等朕覧不勝慰悅又重爲吾民計及久長宜及此時講求儲蓄之道以備將來該督撫等可轉飭有司徧行曉諭務須撙節愛惜各畱有餘預爲他時緩急之需社倉之法亦宜乘此丰年努力爲之勿但視爲虛文故事朕爲吾民籌畫養贍之道惓惓於懷無時或釋而吾民自謀其身家若但茍且因循不復長顧逺慮則重負朕軫念元元之意矣至於州縣倉儲向有虧缺者若不乘此丰収之時速行買補將來發覺斷不姑貸愼之愼之

又雍正三年

諭積貯倉糧特爲備荒賑濟之用但南省地方甚屬潮濕米在倉一二年便致黴爛實難収貯攺貯稻穀似可長久應否攺貯稻穀収貯之處著詳議具奏遵

防議定江安閩浙湖廣江西四川廣東廣西雲南貴州十省內除安徽但有稻穀原無存貯米石及浙江福建倉米有限無容攺易其湖南湖北四川江西四省存貯米石皆在五萬石內外令於一年內攺換稻穀江淮截漕米廣東存倉米皆八萬餘石廣西存倉米十萬餘石零分作二年攺換稻穀雲南米五十七萬餘石貴州米四十萬餘石一二年內不能盡行攺易每年雲南應給兵糧十四萬九千六百餘石貴州兵糧九萬五千六百餘石卽將二省存倉之米支給至秋成時於額徴內徴収稻穀補項雲南存倉米石四年內盡可攺換貴州三年內盡可攺換令各地方官添造倉厫以備収貯

欽定授時通考卷五十四﹤子部﹐農家類﹐欽定授時通考﹥

欽定四庫全書

欽定授時通考卷五十五

蓄聚

常平倉

漢書宣帝紀大司農中丞耿壽昌奏設常平倉以給北邊

又食貨志宣帝時大司農中丞耿壽昌白令邊郡皆築倉以穀賤時增其價而糴以利農谷貴時減價而糶名曰常平倉民便之

通典漢明帝永平五年作常平倉

後漢書劉般傳永平十年帝欲置常平倉公議者多以爲便般對以常平倉外有利民之名而內實侵刻百姓豪右因緣爲姦小民不能得其平置之不便帝廼止晉書武帝本紀咸寜二年九月起常平倉於東西市又食貨志防始四年七月立常平倉丰則糴儉則糶以利百姓

文獻通考齊武帝永明中天下米谷布帛賤上欲立常平倉市積爲儲六年詔出上庫錢五千萬於京師市米買絲緜綾絹布

隋書食貨志開皇三年京師置常平監

唐會要武徳元年詔置常平監官永徽六年京東西二市置常平倉開元七年關內隴右河北河南五道及荊揚襄防緜益彭蜀資漢劍茂等州並置常平倉

唐書食貨志貞觀中洛相幽徐齊並秦蒲州置常平倉粟藏九年米藏五年下濕之地粟藏五年米藏三年皆著於令

又自太宗時置義倉及常平倉以備凶荒髙宗以後稍假義倉以給他費至神龍中略盡宗卽位復置之其後第五琦請天下常平倉皆置庫畜本錢至是趙贊又言自軍興常平倉廢垂三十年凶荒潰散餒死相食不可勝紀陛下卽位京城兩市置常平官𨿽頻年少雨米不騰貴可推而廣之請兼儲布帛請於兩都江陵成都揚汴蘇洪置常平輕重本錢上至百萬緡下至十萬積米粟布帛絲麻貴則下價而出之賤則加估而収之諸道津防置吏閱商賈錢每緡稅二十竹木茶漆稅十之一以贍常平本錢徳宗納其防屬軍用迫蹙亦隨而耗竭不能備常平之積

舊唐書食貨志元和六年制諸道府州有少糧種處委所在官長用常平義倉米借貸淮南浙西宣歙等道十三年戶部侍郎孟簡奏凡州府常平義倉等斗斛請凖舊例減估出糶但以石數奏申有司更不収管內州縣得專達以利百姓從之

文獻通考開成元年戶部奏應諸州府所置常平義倉伏請今後通公私田畝別納粟一升逐年添貯義倉斂之至輕事必通濟嵗月稍久自致盈充縱逢水旱之災永絕流亡之慮從之

玉海淳化三年六月詔置常平倉命常參官領之嵗熟增價以糴嵗歉減價以糶用振貧民復舊制也

又祥符二年分遣使臣出常平倉粟麥於京城開八塲減價糶之六年又並兩赤縣入在京常平倉

宋史食貨志淳化三年京畿大穰分遣使臣於四城門置塲增價以糴虛近倉貯之命曰常平嵗饑卽下其直予民景徳三年言事者請於京東西河北河東陜西江南淮南兩浙皆立常平倉計戶口多寡量畱上供錢自二三千貫至一二萬貫令轉運使每州擇淸幹官主之領於司農寺三司無輙移用嵗夏秋視市價量增以糴糶減價亦如之所減不得過本錢而沿邊州郡不置詔三司集議於是增置司農官吏創廨捨藏籍帳度支別置常平案大率萬戶嵗糴萬石戶𨿽多止五萬石三年以上不糶卽回充糧廩易以新粟災傷州郡糶粟斗無過百錢

又景祐中淮南轉運副使吳遵路言本路丁口百五十萬而常平錢粟才四十餘萬嵗饑不足以救防願自經畫增爲二百萬他毋得移用許之後又詔天下常平錢粟三司轉運司皆毋得移用不數年間常平積有餘而兵食不足乃命司農寺出常平錢百萬緡助三司給軍費久之移用數多而蓄藏無幾矣

又自景祐初畿內饑詔出常平粟貸中下戶戶一斛慶曆中發京西常平粟振貧民而聚斂者或增舊價糴粟欲以市恩皇祐三年詔誡之淮南兩浙體量安撫陳升之等言災傷州軍乞糴常平倉粟令於原價上量添十文十五文殊非防民之意乃詔止於原價出糶

文獻通考司馬光札子言常平法公私兩利向者有因州縣缺常平糴本錢𨿽嵗丰無錢収糴又官吏厭糴糶之煩不肯収糴又有官吏不能察知在市實價憑行人與蓄積之家通同作當農人要錢急糶之時故意小估價例令官中収糴不得盡入蓄積之家直至過時蓄積之家倉廩盈滿方始頓添價中糶入官是以農夫糶谷止得賤價官中糴谷常用貴價致州縣常平倉斛斗有多年在市終不及元糴之價堆積腐爛者乃法因人壊非法之不善也

又司馬光言常平倉者乃三代聖王之遺法非獨李悝耿壽昌能爲之也穀賤不傷農谷貴不傷民民賴其食而官収其利法之善者無過於此比來所以隳廢者由官吏不得其人非法之失也今聞條例司盡以常平倉錢爲靑苗錢又以其谷換轉運司錢是欲盡壊常平專行靑苗也國家每遇凶年所賴者祗有常平倉錢谷耳今一旦盡作靑苗錢散之向去若有丰年將以何錢平糴若有凶年將以何谷賙贍乎臣竊聞先帝嘗出內藏庫錢一百萬緡助天下常平倉作糴本前日天下常平倉錢谷共約一千餘萬貫石今無故盡散之他日若思常平之法復欲収聚何時得及此數乎臣以謂散靑苗錢之害猶小而散常平倉之害更大也

名臣奏議禦史中丞杜衍乞詳定常平制度防略國家列郡置常平倉所以利農民備饑嵗也然而有名無實者制度不立耳臣以謂立制度在乎量州郡之逺邇計戶口之眾寡取賤出貴差別其饑熟信賞必罰責課於官吏出納無壅增減有制本息之數勿假以供軍斂導之時力禁其爭利至於蜀漢狹境交廣寛鄕或通川易地之殊或邊郡巖邑之異各立條教以節盈虛限回易之嵗時虞其損敗制立典之侵刻督以嚴科則瘠瘦可充饑饉有備也

文獻通考髙宗紹興九年宗丞鄭鬲乞以常平錢於民輸賦未畢之時悉數和糴卽詔行之上因諭宰執曰常平法不許他用惟待振饑取於民者還以予民也續文獻通考乾道六年胡堅常進對奏廣糴常平上曰若一州得二十萬石常平米𨿽有水旱不足憂矣又金章宗明昌元年八月禦史請復設常平倉省臣議言大定舊制丰年則增市價十之二以糴儉嵗則減市價十之一以糶增之減之以平粟價故謂常平非謂使天下之民專仰給於此也今生齒至眾如欲計口使餘一年之儲不惟數多難辦又慮出不以時而致腐敗非經久之計若令諸處自官兵三年食外可充三年之食者免糴其不及者俟丰年糴之庻可久行從之

金史食貨志明昌三年帝謂宰臣曰常平倉往往有名無實況逺縣人戶豈肯防渉直就州府糶糴可各縣置倉令州府縣官兼提控管勾遂定制縣踞州六十里內就州倉六十里外則特置舊擬備戶口三月之糧恐數多致損攺令戶二萬以上備三萬石一萬以上備二萬石一萬以下五千以上備一萬五千石五千戶以下備五千石

續文獻通考至大二年九月立常平倉

又至元元年立常平倉

元史食貨志常平倉至元六年始立八年以和糴糧及諸路倉所撥糧貯焉

明史食貨志治中江西巡撫林俊請建常平及社倉又嘉靖初帝令有司設法多積米谷仍仿古常平法春振貧民秋成還官不取其息

農政全書明張朝瑞議常平倉厫申文伏覩洪武初令天下縣分各立預備四倉官爲糴谷収貯以備賑濟蓋次災則賑糶極災則賑濟曰賑濟則賑糶在其中矣賑糶卽常平法也柰嵗久法湮各州縣僅存城內預備一倉其餘鄕社倉盡亡之矣天災流行國家代有爲生民長久之計則常平倉斷乎當復玆令各屬縣備查四鄕有倉者因之有而廢者修之無者各於東西南北適中水陸通達人煙輳集髙阜去處官爲各立寛大堅固常平倉一所倉基約四畝合用工料本道查發贓罰並該府縣查處無礙官銀輳合陸續備辦建造每嵗將守巡道及府縣所理罪犯紙贖實將一半糴谷入倉或查有廢寺田產及無礙官銀聼其隨冝糴買又或民願納谷者一如祖宗已行之法請敕奬爲義民或如近日救荒之令給與冠旌扁大約每鄕一倉上縣糴谷五千石中縣糴谷四千石下縣糴谷三千石不許逼抑科擾平民各擇近倉殷富篤實居民二名掌管免其雜差準其開耗毎収谷一百石待後發糶之時毎名準與平糶三石以酬其勞糶完卽換掌管勿使重役城中預備倉照常造送盤查四鄕常平倉免送盤查止於年終各倉經管居民將舊管新収開除實在總撒數目用竹紙小冊開報該縣縣將四倉類冊申送各院並布政司及道府查考凡収糶俱該縣掌印官或委賢能佐貳官監督不許濫委滋谷到用該縣原發較勘平凖斛斗収量明白暫貯別所積至百石以上方許稟官一収如有臨収畱難及未収虛出倉収旣収侵盜私用冒借虧欠等查追完足各縣徑自從輕發落其有侵冒至百石者通詳定奪每嵗秋冬之交本道或該府掌印管糧官單車間一巡視以防掌印官之治名而不治實者除無饑小饑之年不糶外或値中饑大饑四鄕管倉人役稟官監糶另委富民數名用官較平等収銀其出糶一節當與四鄰保甲之法並行如該鄕谷多卽糶谷一日保甲一周谷少則分爲二三日或四五日保甲一周務使該鄕積貯之谷數可待饑民冬春之糴數方善四鄕不能盡同各宜審量行之大率賑糶與賑濟不同不必毎甲尋貧民而審別之以多寡其谷數如一甲應糴五斗或一石或二石則甲甲皆同惟以谷攤人不因人增谷糴銀毎甲一封亦可庻乎易簡不擾或甲中十家輪糴則毎日毎甲糴不過二人每人糴不過二斗此荒年贍糶之大較也毎鄕除無災都保不開外先期將有災保甲派定次序分定月日某日糶某保某甲明日出令保正副公舉貧民至期令其持價糴買如富者混買連坐保甲仍行宋張詠賑蜀之法一家犯罪十家皆坐不得糴中饑糶倉谷之半大饑糶倉谷之全俱照原糴價銀出糶不可加增寧少減之大約減荒年市價三分之一方可壓下谷價不至騰踴或倉谷糶盡而民饑未已則愼選員役持所糶之谷本赴有収去處循環糴糶源源而來民自無饑救荒有功員役分別奨賞此蓋儲用社倉之法而糶用常平之意者也四鄕糶完卽將谷價送官聽掌印官於秋成之日就近各選殷實人戶領銀盡數照時價糴谷牙腳等費曬颺等耗與造冊紙張工食等項俱準開銷其谷曬颺幹潔官監上倉如法安置仍總計糴谷正銀並牙腳折耗等費毎石約共銀若干報官貯冊以爲日後出糶張本官不得將銀貯庫過冬致髙價難買如穀賤不糴責有所歸是倉不設於空僻去處者恐荒年盜起是賫之糧也谷不於臺使盤查者恐委盤問罪是遺之害也行平糶之政而不用稱貸取息之法者恐出納追呼蹈靑苗法之擾民也蓋社倉之法立則以時斂散富者不得取重息而貧民霑惠於一嵗之中常平之法立則減價糶賣富者不得騰髙價而貧民受賜於數十年後大饑之日昔蘇文忠公自謂在浙中二年親行荒政只用出糶常平米一事更不施行餘策若欲抄札饑貧不惟所費浩大有出無収而此聲一布饑民雲集盜賊疾疫客主俱敝惟有依條將常平斛斗出糶卽官私簡便不勞抄札勘防給納煩費將數萬石斛斗在市自然壓下物價境內百姓人人受賜此前賢已試之法信不我欺故曰常平法斷當復也城內之預備倉有出無収其費甚鉅四鄕之社倉易散難斂其獘頗多惟常平倉胡端敏公所謂不必更爲立倉就當藏谷於四鄕倉之側者其法專主糶糴而糴本常存蓋不費之惠其惠易徧弗損之益其益無方誠救荒之良策矣但積谷固難建倉尢難建一時羙觀之倉非難建百年永賴之倉爲難欲如法建倉非多方處費不可其倉務要宏敞堅固可垂百年蓋藏之計寧廣毋狹寧質毋文毋惜小費毋急近功如工費一時不能接濟許於四倉之中擇近便或一倉或二倉先行起建余聽漸舉至於各倉谷本以後計將守巡道並府縣所理罪犯紙贖實將一半糴谷入倉仍聽查處別項無礙官銀隨宜糴買陸續貯積不急取盈如民間有義助建倉及輸粟備賑者照依前例呈請分別奬勸但不許坐派大戶科罰擾民年久倉有損壊如無官銀準及時支谷修理但不許賤算谷價仍令該府縣掌印官將創造過倉厫積貯過谷數等項逐欵塡造一體申送稽核

大淸會典順治十七年議準常平倉谷春夏出糶秋冬糴還平價生息務期便民如遇凶荒卽按數給散災戶貧民飭有司實力奉行

又康熙十九年覆準直省常平倉畱本城備賑永停協觧外郡

又康熙四十三年覆準廣東存貯常平倉米谷照例存貯多餘米谷易銀近省者將銀兩交貯藩庫遠者將銀兩交貯府庫遇有荒年準司府將庫貯銀兩遣官赴鄰省丰熟地方采買運至被災之處照買價糶賣至存倉米谷照例出陳易新惟潮州府僻處山陬或遇荒歉米粟價值騰湧令存貯谷四萬八千七百餘石以備不虞又議準閩省現在捐輸谷二十七萬餘石常平倉谷約五十六萬餘石其內地積谷仍按原存州縣之額數存畱其常平倉谷照依時價盡數發糶至臺灣一府三縣

逺在海外現存捐輸谷八千六百餘石常平倉谷一十一萬餘石除毎縣應存谷石其餘盡行發糶貯銀遇荒歉賑濟其所存谷石仍照毎嵗出陳易新之例加謹収貯

又覆準河南現存谷石毎年將一半存倉備賑一半借給窮民

預備倉【附】

明會典洪武初令天下縣分各立預備四倉官爲糴谷収貯以備賑濟就擇本地年髙篤實民人管理

明史食貨志明初州縣設預備倉東南西北四所以振凶荒永樂中令天下府縣預備倉之在四鄕者移置城內

明史宣宗本紀宣徳五年五月修預備倉出官錢収糴備荒

續文獻通考正統五年令六部都察院推選屬官領敕分詣兩畿各省府州縣立預備倉發所在庫銀糴糧貯之軍民中有能出粟以佐官者授以散官旌其門明實錄成化十年敕藩司異時州縣設預備四倉所以廣儲蓄備旱潦爲民賴也比久廢弛宜覈實現在儲蓄有無多寡之數仍盡各處在官贓贖糴粟爲備有不敷聽於存畱項內借撥或於各裏上中戶勸助以充其看守倉者於附近裏分令殷實有行止者主之至通同官吏實収虛放爲侵盜者論如律衛所地亦如之

明史食貨志成化初廢臨徳預備倉在城外者而以城內空厫儲預備米石名臨淸者曰常盈徳州者曰常豊又治三年限州縣十里以下積萬五千石二十里積二萬石衛千戶所萬五千石百戶所三百石考滿之日稽其多寡以爲殿防

又嘉靖初諭徳顧鼎臣言成時毎年以存畱余米入預備倉緩急有備今秋糧僅足兌運預備無粒米乞急復預備倉糧以裕民帝乃令有司設法多積米谷府積萬石州四五千石縣二三千石爲率旣又定十里以下萬五千石累而上之八百里以下至十九萬石其後盡平糶以濟貧民儲積漸減隆慶時劇郡無過六千石小邑止千石久之數益減萬曆中上郡至三千石止而小邑或僅百石有司沿爲具文屢下詔申飭率以虛數欺防而已

欽定授時通考卷五十五

欽定四庫全書

欽定授時通考卷五十六

蓄聚

社倉

隋書食貨志開皇五年五月工部尙書長孫平奏令諸州百姓及軍人勸課當社共立義倉収獲之日隨其所得勸課出粟及麥於當社造倉窖助之卽委社司執帳檢校毎年収積勿使損敗若時或不熟當社有饑饉者卽以此谷賑給十六年正月又詔秦疊成康武文芳宕旭洮岷渭紀河廓豳隴涇寧原敷丹延綏銀扶等州社倉並於當縣安置二月又詔社倉準上中下三等稅上戶不過一石中戶不過七斗下戶不過四斗

唐書食貨志其防荒則有社倉賑給

名臣奏議宋張方平上倉廩論略比者敕書諭州縣使立義倉徒有空文而無畫一之制於玆三年天下皆無立者誠監前代之善防爲齊民之大計明立條式權其斂出令天下之縣各於逐鄕築爲囷廩於中戶已上爲之等級課入穀麥其輸入之數視嵗薄厚爲之三品縣掌其籍鄕吏守之遇嵗之饑發以賑給小饑則約小熟之所斂中饑則約中熟之所斂大饑則約大熟之所斂專自縣鄕檢校之無使州郡計司侵取雜用焉此則収自優戶穰嵗之有餘散於貧人防年之不足不使兼並賈人挾輕資蘊重積筦其利以豪奪於吾民此其協於大易裒多益寡稱物平施之義符於周官黨使相救州使相賙之法契詩人京坻之頌應時令振乏之理使民足而知順譲益歸於本業誠爲國之大利也

又劉行簡轉對奏狀略義倉之法論始於隋增廣於唐國朝因焉隋開皇間長孫平請令諸州百姓勸課同社共立義倉収獲之日各出粟麥藏焉社司執帳檢校多少嵗或不登則發以賑之然立法有未備也至唐貞觀間戴冑請自王公以下爰及眾庻計所墾田稼穡畝頃毎至秋熟以理勸課盡令出粟各於所在爲立義倉國朝乾徳間天子哀嵗之不登而倉吏不以時出與民於是著發粟之制使不待詔令其後病吏之煩擾而民罹轉輸之困又罷之至神宗始復舊制民到於今賴焉然而推行之意有未盡合於古者豈得不論且所謂義倉者取粟於民還以賑之固不可以不均今也置倉入粟止在州郡嵗饑散給而山澤僻逺之民往往不霑其利其力能赴州就食者蓋亦鮮少況所得不足償勞流離顚沛有不可勝言者此豈社倉之本意哉臣愚謂義倉之粟當於本縣鄕村多置倉窖自始入粟以及散給悉在其間大縣七八處小縣三四處逺近分布俾適厥中若未有倉窖則寄寺觀或大姓之家縣令總其凡以時檢校遇饑饉時丞簿尉等分行村鄕計口給歷次苐支散旬一周之庻幾僻逺之民均受其賜不復棄家流轉道路此利害之較然者也

宋朱子延和奏札臣所居建寧府崇安縣開耀鄕有社倉一所系昨乾道四年鄕民艱食本府給到常平米六百石委臣與本鄕土居朝奉郎劉如愚同其賑貸至冬収到元米次年夏間本府復令依舊貸於人戶冬間納還臣等申府措置毎石量収息米二斗自後逐年依舊斂散或遇小歉卽蠲其息之半大饑卽盡蠲之至今十有四年量支息米造成倉厫三間収貯已將元米六百石納還本府其見管三千一百石並是累年人戶納到息米已申本府照會將來依前斂散更不収息毎石只収耗米三升系臣與本鄕土居官及士人數人同共掌管遇斂散時卽申府差縣官一員監視出納以此之故一鄕四五十里之間𨿽遇防年人不缺食竊謂其法可以推廣行之他處乞特依義役體例行下諸路州軍曉諭人戶有願依此置立社倉者州縣量支常平米斛責與本鄕出等人戶主執斂散毎石収息二斗仍差本鄕土居官員士人有行義者與本縣官同其出納収到息米十倍本米之數卽送元米還官卻將息米斂散毎石只収耗米三升其有富家情願出米作本者亦從其便息米及數亦與撥還如有鄕土風俗不同者更許隨冝立約申官遵守實爲久逺之利其不願置立去處官司不得抑勒則亦不至騷擾

朱子社倉法一逐年五月下旬新陳未接之際預於四月上旬申府乞依例給貸仍乞選差本縣淸彊官一員人吏一名斗子一名前來與鄕官同其支貸

一申府差官訖一靣出榜排定日分分都支散先遠後近一日一都曉示人戶產錢六百文以上及自有營運衣食不闕不得請貸各依日限具狀【狀內開說大人小兒口數】結保毎十人結爲一保逓相保委如保內逃亡之人同保均備取保十人以下不成保不支正身赴倉請米仍仰社首保正副隊長大保長並各赴倉識認靣目照對保簿如無僞冒重疊卽與簽押保明其社首保正等人不保而掌主保明者聽其日監官同鄕官入倉據狀依次支散其保明不實別有情者許人告首隨事施行其餘卽不得妄有邀阻如人戶不願請貸亦不得妄有抑勒一収支米用淳熙七年十二月本府給到新添黑官桶及官斗仰斗子依公平量其監官鄕官人從逐防只許兩人入中門其餘並在門外不得近前挨拶奪人戶所請米斛如違許被擾人當防告覆重作施行

一丰年如遇人戶請貸官米卽開兩倉存畱一倉若遇饑歉則開第三倉專賑貸深山窮谷耕田之民庻幾丰荒賑貸有節

一人戶所貸官米至冬納還不得過十一月下旬先於十月上旬定日申府乞依例差官將帯吏斗前來公共受納兩平交量舊例毎石収耗米二斗今更不収上件耗米又慮倉厫折閱無所從出毎石量収三升準備折閱及支吏斗等人飯米其米正行附歷収支

一申府差官訖卽一面出榜排定日分分都交納先近後逺一日一都仰社首隊長告報保頭告報人戶逓相糾率造一色漧硬糙米具狀同保共爲一狀未足不得交納如保內有人逃亡卽同保均備納足赴倉交納監官鄕官吏斗等人至日赴倉受納不得妄有阻節及過數多取其餘並依給米約束施行其収米人吏斗子要知首尾次年夏支貸日不可差換

一収支米訖逐日轉上本縣所給印歷事畢日具總數申府縣照會

一毎遇支散交納日本縣差到人吏一名斗子一名社倉算交司一名倉子二名毎名日支飯米一斗約半月發遣裹足米二石共計米一十七石五斗又貼書一名貼斗一名各日支飯米一斗約半月發遣裹足米六斗共計四石二斗縣官鄕官人從十七名各日支飯米五升十日共計米八石五斗已上共計米三十石二斗一年収支兩次共用米六十石四斗逐年蓋墻並買藳薦収補倉厫約米九石通計米六十九石四斗

一排保式某里第某都社首某人今同本都大保長隊長編排到都內人口數下項

一請米狀式某都第某保隊長某人大保長某人下某處地方保頭某人等幾人今逓相保委就社倉借米毎大人若干小児減半候冬収日備漧硬糙米毎石量収耗米三升前來送納保內一名走失事故保內人情願均備取足不敢有違謹狀

一簿書鎖鑰鄕官公共分掌其大項収執須同監官簽押其餘零碎出納委鄕官公共掌管須要均平不得徇私容情別生姦

一如遇丰年人戶不願請貸至七八月而產戶願請者聽

一倉內屋宇什務仰守倉人常切照管不得毀損及借出他用如有損失鄕官防檢勒守倉人備償如些小損壊逐時修整大段攺造臨時具因依申府乞撥米斛朱子大全集建安五夫社倉記常平義倉有古法之遺意然皆藏於州縣所惠不過市井遊惰輩至於深山長谷力穡逺輸之民則𨿽饑餓致死而不能及又其爲法太宻使吏之避事畏法者視民之殍而不肻發往往全其封鏁逓相傳授或至累數十年不一省一旦甚不獲已然後發之則已化爲浮埃聚壤不可食矣夫以國家愛民之深其慮豈不及此然而未有所攺者豈不以里社不能皆可任之人欲一聽其所爲則恐其計私以害公欲謹其出入同於官府則鉤校靡宻上下相遁其害更有甚於前所云者是以難之而有弗暇耳是倉也處於諸邑之里社主於鄕曲之士君子斂散有經維持有要卽此倉之粟活此鄕之民脫遇阻饑朝取暮獲讀周禮旅師遺人之官觀其頒斂之防數委積之逺邇爲之制數甚詳且宻聖人旣竭心思繼之以不忍人之政其不可及如此

宋史食貨志淳熈八年浙東提舉朱熹請以社倉法行於倉司時陸九淵在敕令局見之曰社倉幾年矣有司不復舉行是以遠方無知者遂編入賑防

宋史儒林傳眞徳秀知潭州易谷九萬五千石分十二縣置社倉以徧及鄕落

又黃震通判廣徳軍初孝宗頒朱熹社倉法於天下而廣徳則官置此倉民困於納息至以息爲本而息皆橫取民窮至自經人以爲熹之法不敢議震曰法出於堯舜三代聖人猶有變通安有先儒爲法不思捄其獘耶況熹法社倉歸之於民而官不得與官𨿽不與而終有納息之患震爲別買田六百畝以其租代社倉息約非防年不貸而貸者不取息

續文獻通考元世祖時趙天麟上防言至元六年有旨每社立一義倉社長主之官司不得拘檢借貸勒支遇歉嵗就給社民食用社長明置収支文歷無致損耗今社倉多有空乏處伏望詔諭農民一社立社長社司各一人社下諸家共穿築倉窖子粒成熟之時計田畝之多寡而聚之凡納例常年毎畝粟率一升稻率二升大有年聽自相勸督而增數納之水旱蝗聽自相免同社丰歉不均宜免其歉者饑饉則計口數之多寡而散之凡出例毎口日一升儲多毎口日二升勒爲定體社長社司不得私用官司不得拘檢借貸如是則非惟共相賑救義風亦行矣

明史食貨志嘉靖八年令各撫按設社倉令民二三十家爲一社擇家殷實而有行義者一人爲社首處事公平者一人爲社正能書算者一人爲社副毎朔望會集別戶上中下出米四斗至一斗有差斗加耗五合上戶主其事年饑上戶不足者量貸稔嵗還倉中下戶酌量振給不還倉有司造冊送撫按嵗一察覈倉虛罰社首出一嵗之米其法頗善然其後無力行者

明實錄嘉靖中侍郎王廷相言備荒之政莫善於古之義倉若立倉於州縣則窮鄕就倉旬日待斃宜貯之里社定爲規式一村之間約二三百家爲一防毎月一舉第上中下戶捐谷多寡各貯於倉而推有徳者爲社長善處事能會計者副之若遭防嵗則計戶而散先中下者後及上戶上戶責之償中下者免之凡給貸悉聽於民第令登記冊籍以備有司稽考則旣無官府編審之煩亦無奔走道路之苦從之

廣治平略天啟四年兩浙大水杭州推官蔡懋徳建議請有司稍捐羨贖富戶隨力捐貲修建社倉仿朱子法而變通之令社倉分各裏不似昔之總於官令官府多方措置不似昔之止勸好義輸納令倉谷司之約長隨時斂散生息不入查盤不似昔之一經封貯卽入查盤惟有年年減耗令散谷只在本裏賑貸先定極貧次貧按冊可稽不似昔之遇荒議賑貧民擁擠難稽署錢塘者匝月修復社倉三十所積粟九百餘石撫按頒其法於通省民賴以濟

又崇禎十三四年間連嵗旱荒中書舍人陳龍正舉社倉法於本鄕毎區將附近各村居人挨次畫圖列名置簿挿靑之際力不足者戶貸米五斗多者一石至冬加息二分納還借貸之時須貼鄰五家共立一票稍寓保結之意倘有不守本業浪遊花費到冬無出難於淸楚者不得姑作人情至於収放總用本色不於例息二分之外稍有參差諸縣仿行之禦史李悅心上其法於朝

大淸會典康熙四十二年

諭直各省州縣𨿽設有常平倉収貯米石遇饑荒之年不敷賑濟亦未可定應於各村荘內俱設立社倉収貯米石直有滿洲荘頭可合數村共立一社倉其管理社倉事宜令荘頭內有情願經管者交與収貯百姓村荘公設社倉百姓內有情願經管者交與収貯以備饑荒傳諭直巡撫如設立社倉果有益於民生著各省亦照例於各村荘設立社倉収貯谷石大學士防同九卿詳議遵

防議定設立社倉於本鄕捐出卽貯本鄕誠實之人經管上嵗加謹収貯中嵗糶借易新下嵗量口發賑又康熙四十五年覆準直屬社倉四十一二三等年勸捐米谷共七萬四千九百七十石零出借窮民得息米一千五十一石零又四十四年永保二府陸續捐谷四百三十五石零俱貯各屬社倉系本鄕捐出者卽貯本鄕令本鄕誠實之人經管

又雍正二年

諭社倉之設原以備荒歉不時之需用意良厚然往往行之不善致滋煩擾官民俱受其累朕以爲奉行之道宜緩不宜急宜勸諭百姓聽民便自爲之而不當以官法繩之也近時各省漸行社倉之法貯蓄於丰年取之於儉嵗俾民食有賴而荒歉無憂朕心深爲嘉悅但因地制冝須從民便是在有司善爲倡導於前畱心照應於後使地方有社倉之益而無社倉之擾督撫當加意體察

又雍正二年覆準社倉之法原以勸善興仁該地方官務湏開誠勸諭不得苛以滋煩擾至収貯米石先於公所寺院収存俟息米已多成造倉厫収貯設立簿冊逐一登明其所捐之數不拘升斗積少成多若有奉公樂善捐至十石以上給以花紅三十石以上奨以匾額五十石以上逓加奨勵其有好善不倦年久數多捐至三四百石者該督撫奏

聞給以八品頂其毎社設正副社長擇端方立品家道殷實者二人果能出納有法鄕裏推服令按年給奨如果十年無過該督撫題請給以八品頂帯徇縱者卽行革懲侵蝕者按律治罪其収息之多寡毎石収息二斗小歉減息一半大歉全免其息只収本谷至十年後息已二倍於本只以加一行息其出入之斗斛照部頒斗斛公平較量社長預於四月上旬申報地方官依例給貸定日支散十月上旬申報依例受納兩平較量不得抑勒多収臨放時願借者先報社長州縣計口給發交納時社長先行示期依限完納其冊籍之登記一社設立用印官簿一樣二本一本社長収執一本繳州縣存查登記數目毋得互異其存縣一本夏則五月申繳至秋領出冬則十月申繳至來春領出不許遲延以滋竇毎次事畢後社長本縣各將總數申報上司如有地方官抑勒那借彊行糶賣侵蝕等事許社長呈告上司據實題

又雍正三年覆準河南社倉預造排門細冊將姓名年貎住址以及官紳士庻商賈逐一注明送官用印存案日後借貸悉以此爲凖其遊手好閒者不許借貸於正副社長外再公舉一身家殷實者總司其事令其不時查察如有欺隠令其賠償果能使倉儲充牣題請準給

恩典以示激勸此項積貯無論官員不得撥用卽同邑之社亦不得以此應彼如有官員抑勒那借許社長呈告上司據實題其所需一切紙張筆墨以及人工飯食或行勸諭或撥罰項以充其用不得濫行科斂致滋擾累至積米旣多於夏秋之交平糶秋成照時價采買還倉

義倉

隋書長孫平傳開皇三年徴拜度支尙書奏令民間毎秋家出粟麥一石已下貧富差等儲之閭巷以備防年名曰義倉

又食貨志是時義倉貯在人間多有費損開皇十五年二月詔曰本置義倉止防水旱百姓之徒不思久計輕爾費損於後乏絕又北境諸州異於余處云夏長靈鹽蘭丰鄯涼甘瓜等州所有義倉雜種並納本州若有旱儉少糧先給雜種及逺年粟

通典唐貞觀初天下始置義倉毎有饑饉則開倉賑給髙宗永徽二年九月頒新格義倉據地取稅實是勞煩宜令戶出粟上上戶五石餘各有差

唐書食貨志尙書左丞戴冑建議自王公以下計墾田秋熟所在爲義倉嵗防以給民太宗善之乃詔畝稅二升粟麥秔稻隨土地所冝寛鄕斂以所種狹鄕據靑苗簿而督之田耗十四者免其半耗十七者皆免之商賈無田者以其戶爲九等出粟自五石至於五斗爲差下下戶及夷獠不取焉嵗不登則以賑民或貸爲種子則至秋而償

宋史食貨志太祖幹徳初詔諸州於各縣置義倉嵗輸二稅石別収一斗民饑欲貸充種食者州長吏貸訖然後奏聞後以輸送煩勞罷之

又明道二年詔議復義倉不果景祐中集賢校理王琪請復置令五等以上戶隨夏秋二稅二斗別輸一升水旱減稅則免輸州縣擇便地置倉貯之領於轉運使計以一中郡正稅嵗八十萬石則義倉可得五千石推而廣之則利博矣且兼並之家占田常廣則義倉所入常多中下之家占田常狹則義倉所入常少及水旱振濟則兼並之家未必待此而寄中下之民實先受其賜矣事下有司會議議者異同而止慶曆初琪復上其議仁宗納之命天下立義倉詔上三等戶輸粟已而復罷其後賈黯又請仿隋制立民社義倉詔天下州軍遇年谷丰登立法勸課蓄積以備防災然當時牽於眾論終不果行

文獻通考宋髙宗紹興二十八年趙令詪言州縣義倉米積久陳腐乞出糶及水旱災荒不拘檢放及七分便許賑濟沈該奏在法義倉止許賑濟若出糶恐失初意乃令量糶三之一樁収價錢次年収糴撥還

續文獻通考遼聖宗統和十三年令郡縣置義倉嵗秋熟社民隨所獲戶出粟儲社倉司籍其目嵗歉發以賑民時沿邊諸州各有和糴倉出舊易新許民自願假貸収息二分所在二三十萬石

元史食貨志元初立義倉於鄕社世祖至元二十三年又以鐵課糴糧充貯義倉

續文獻通考延祐二年四月敕郡縣各社復置義倉至治元年五月禦史劉恆請興義倉泰定二年九月以郡縣饑敕有司治義倉

大淸防典雍正四年兩淮眾商公捐銀兩奉

防以三十萬兩爲江南買貯米谷蓋造倉厫之用賜名鹽義倉遵

防議定於揚州府治建倉積貯毎年於靑黃不接之時照存七糶三之例出陳易新或於米貴之時開倉平糶總

至秋成糴補

欽定授時通考卷五十六

欽定四庫全書

欽定授時通考卷五十七

蓄聚

圖式

王禎農書倉廩皆蓄積之所古有定制重民食也次而囷京下而窖竇世所共行俱谷藏【去聲】類也然又各有巧要以從省便凡欲儲貯務儉徳者當取爲法

又北方髙亢多粟宜用竇窖可以久藏南方墊濕多稻宜用倉廩亦可歷遠年

﹤子部﹐農家類﹐欽定授時通考﹐卷五十七﹥

倉圖說

倉谷藏也釋名曰倉藏也天文集曰廩星主倉史記天官書胃爲天倉此名著於天象者禮月令曰孟冬命有司修囷倉周禮倉人掌粟入之藏此名著於公府者詩曰乃求千斯倉管子曰倉廩實而知禮節此名著於民家者今國家備儲蓄之所上有气樓謂之厫房前有檐楹謂之明廈倉爲總名蓋其制如此夫農家貯谷之屋𨿽規模稍下其名亦同皆系累年蓄積所在內外材木露者悉宜灰泥塗飾以辟火災木又不蠧可爲永法明張朝瑞倉厫議一定倉基凡倉基俱南向以四畝爲率或地不足四畝者聽其隨地建造前後左右落務要酌量停勻毋使偏邪甚有基地不足三畝者聽其將社學及有倉耳房從便另造於別地不造入倉內亦可然地基窄狹者正防房門可小而兩倉房間架斷不可小以其毎間盛谷原約四百石有餘小則難容也各倉基址必擇髙阜之處以避水濕侵谷若地有不平者須塡補方正平坦方可興工四靣水道必開濬歸一不得聽其二三漫流各縣先將四倉四至丈尺畝數坐落地名與應建倉厫防捨間數毎倉畫圖一張貼說明白並應給買民基價數一一勘處停妥徑送二道及該府防查覈一定倉式保民實政簿開各縣立四鄕倉毎縣積谷務期萬石爲率州縣大者倍之則大縣當儲二萬石中縣一萬五千石小縣一萬石矣今議頒倉式該府防督令各倉相度地基依式建造毎縣各分四鄕毎鄕建倉一所頭門一座約髙一丈三尺八寸中濶一丈入深連檐一丈七尺六寸兩傍耳房毎間濶八尺以便住看倉人役頂上用大竹箯覆之蓋瓦大門二扇毎扇濶三尺東西厫房大縣共該貯谷五千石毎邊應造厫房七間中縣約共四千石毎邊應造厫房五間小縣約共二千五百石毎邊應造厫房三間毎厫房一間約貯谷四百石以上約髙一丈三尺六寸濶一丈一尺二寸入深一丈六尺厫內先用地工將厫深築堅實外檐用石板鑲砌內用厚磚砌底仍用條石墊擱楞木從宜鋪釘松木杉木厚板方鋪簟蓆其倉頂上方木爲椽椽上用板幔板上用大竹打笆覆之笆上用土土上蓋瓦其瓦須宻各周圍厫墻角濶二尺八寸先行築實方用條石砌腳三層上用地伏磚扁砌純灰抿縫中用稍碎磚瓦少以泥和塡實仍用鐡牽鈖釘如地勢髙燥者四面俱用磚墻厫後及兩側墻俱包檐厫前墻上檐濶二尺四寸不拘七間五間三間中俱隔爲三段七間者中三間兩傍各二間五間者中三間兩傍各一間三間者亦隔三段各開三門气樓亦如之其厫內貼墻處用木柵釘相思縫厚板使谷不著墻以防浥爛厫口亦用相思厚板橫閘如地勢卑濕者厫前一面不用磚墻厫板外用圓木柵欄一帯上面建廊濶五尺六寸防前及兩倉外明堂空地俱用石板鋪平以便曬穀本倉外周圍墻垣墻腳濶三尺五寸約髙一丈一尺上用墻梯瓦蓋先用地工深築堅實墻腳用大石塊砌髙三尺方用土築務離倉墻一二丈內可容人行其土不可貼近本墻掘取以上各項倉房防捨務期堅固經久不在華美其丈量地基起造房屋並量木植磚石俱用大官鈔尺爲凖其木匠小尺不用須使畫一勿致參差一辦倉料倉厫毎邊七間合用柱木毎根徑六寸矮柱毎根徑六寸桁條毎根徑五寸五分抽楣毎根徑四寸椽木毎根徑三寸穿柵木毎根徑四寸地板楞木毎根徑五寸地板壁板毎塊厚八分正防三間合用中柱木毎根徑一尺一寸用實木邊柱毎根徑九寸大梁毎根長二丈徑一尺四寸二梁毎根長一丈徑一尺一寸步梁每根長八尺徑一尺抽楣木毎根徑四寸五分桁條毎根徑六寸椽木毎根徑三寸門房三間合用柱木毎根徑五寸桁條毎根徑四寸抽楣木毎根徑三寸大門二扇毎扇濶三尺後社學三間合用柱木毎根徑六寸桁條毎根徑五寸五分抽楣木毎根徑三寸五分大梁毎根徑九寸長一丈八尺二梁毎根徑八寸五分長一丈椽木毎根徑二寸五分頂上用幔板鋪完蓋瓦其餘幫機連檐門窗等項開載不盡者俱要隨宜酌量采買制作務使與各項材木大小規式相稱凡磚瓦就於近倉之地立窰一二座令窰戶自燒造石灰見買地伏磚毎磈長一尺二寸濶七寸厚三寸秤重十八斤上燒常平二字開磚毎塊長一尺一寸濶五寸厚一寸上燒常平二字方磚毎塊長一尺濶一尺便磚毎塊長七寸濶六寸二分瓦毎塊長九寸濶七寸重一斤半凡采買木植俱要選擇圓長首尾相應干燥老黃色者毋將背山白色嫩木搪塞虛應石板采買上好靑白堅細者黃色疏爛者不用其磚瓦須擇靑色者如黃色者不用以上各項物料各縣掌印官親將毎倉應造厫房防捨逐一從實親自勘估酌量某項應用若干該價若干某項應用若干該價若干估定照數給銀責令原定各役采買木石等料搬運一到卽具數報掌印官並佐貳委官及總管各查驗揀選堪用者収之不堪者卽時退換不得虛冒混収燒造磚瓦不如式者不許混用仍置部送縣印鉗日逐登塡収發數目明白委官不時稽查各縣仍將查估過工料價銀總散數目逐一造冊報道查核東西兩邊倉厫與正防一應木石磚瓦皆用新料其門房社學材植等料倘有見成民房願賣可以攺用者一照時價給與見銀平買庻工省費亷建造尢速惟不虧其價而人自樂從矣呂坤積貯條件谷積在倉苐一怕地濕房漏苐二怕雀入防穿此其防禦不在人力乎大凡建倉擇於城中防髙處所院中地基務湏背院墻水道務湏多畱凡鄰倉庾居民不許挑坑聚水違者罰修倉厫一倉屋根基湏掘地實築有石者石爲根腳無石者用熟透大磚磨邊對縫務極嚴匝厚湏三尺釘橫俱用交磚做成一家以防地震房須寛寛則積不蒸須髙髙則气得泄仰覆瓦湏用白礬水浸𨿽連陰彌月亦不滲漏梁棟椽柱務極粗大應費十金者費十五二十金一時無處固利於茍完數年卽更實貽之倍費故善事者一勞永逸一費永省究竟較多寡一費之所省爲多也以室家視倉厫者當細思之一風窗本爲積熱壊谷而不知雀之爲害也旣耗我谷而又遺之糞食者甚不冝人今擬風窗之內障以竹篾編孔僅可容指則雀不能入倉墻成後洞開風窗過秋始得幹透其地先鋪煤灰五寸加鋪麥糠五寸上幔大磚一重糯米雜信浸和石灰稠黏對合磚縫如木有餘再加木板一周缺木處所釘蓆一周可也一假如倉厫五間東西梢間各用板隔防與門楣齊谷止積於四間畱板隔東一間如常閒空値六七月久陰气濕或新収谷石生性未除倘不發泄必生內熱州縣官責令管倉人役將谷自東第三間起倒入東一間閒空之處一間倒一間是滿倉翻轉一徧熱气盡泄本味自全何紅腐之有一太倉禁用燈火今各倉積柴安竈全無禁約萬一火起何以捄之以後不許仍用官吏以下飯食外靣喫來不得已者送飯冬月但用湯壺如違重治﹤子部﹐農家類﹐欽定授時通考﹐卷五十七﹥

廩圖說

廩倉之別名詩曰亦有髙廩萬億及秭注云廩所以藏粢盛之穗說文曰倉黃面而取之故謂之靣或從一從禾今農家構及無壁廈屋以儲禾穗穜稑之種卽古之也唐韻云倉有屋曰廩倉其藏谷之總名而廩庾又有屋無屋之辧也

庾圖說

庾鄭詩箋云露積谷也集韻庾或作防倉無屋者詩曰曾孫之庾如坻如京又曰我庾維億蓋謂庾積谷多也

囷圖說

囷圓倉也禮月令曰修囷倉說文廩之圓者圓謂之囷方謂之京吳志周瑜謁魯肅肅指其囷以與之西京雜記曰曹元理善算囷之谷數類而言之則囷之名舊矣今貯谷圜泥塗其內艸苫於上謂之露者卽囷也

京圖說

京倉之方者廣雅云字從廣倉也又謂四起曰京今取其方而髙大之意以名倉曰京則其象也夫囷京有方圓之別北方髙亢就地植木編條作故圓卽囷也南方墊濕離地嵌板作室故方卽京也此囷京又有南北之宜庻識者之擇而用也

窖圖說

窖藏谷穴也史記貨殖傳曰宣曲任氏獨窖食粟楚漢相拒滎陽民不得耕米石至數萬而豪傑金玉盡歸任氏任氏以是起富嘗謂谷之所在民命是寄今藏至地中必有重遇且風虫水旱十年之內儉居五六安可不預備防災夫穴地爲窖小可數斛大至數百斛先投柴棘燒令其土焦燥然後周以糠貯粟於內五穀之中惟粟耐陳可歷遠年有於窖上栽樹大至合抱內若變樹必先槁又謂葉必萎黃又搗別窖北地土厚皆宜作此江淮髙峻土厚處或宜仿之

﹤子部﹐農家類﹐欽定授時通考﹐卷五十七﹥

竇圖說

竇似窖月令曰穿竇窖令人下掘或旁穿出土轉於他處內實以粟復以艸墢封塞他人莫辧卽謂竇也蓋小口而大腹竇小孔穴也故名竇

圖說

集韻云盛谷器或作囤一也北方以荊桞或蒿卉制爲圓樣南方判竹編艸或用籧蒢空洞作圍各用貯谷南北通呼爲兼篅而言也然多露置可用貯糧篅在室可用盛種皆農家収谷所先具者故並次之篅說文云判竹圓以盛谷類也篅或作圌此與篅皆之別名但大小有差亦蓧簣之舊制不可遺也

圖說

集韻云筐盛種器蓋連底小便於移用

谷匣圖說

谷匣盛谷方木層匣也用板四葉相嵌而方大小不等髙下隨宜下底足疊累數層上作頂蓋貯谷於內置穴於下可以啟閉用之多在屋室亦可露置以瓦覆之比之囤京可以移頓較之篅可以增減旣無雀防之耗又無濕之虞實谷藏之佳者

蕢圖說

蕢艸器所以盛谷也集韻作籄

蓧圖說

蓧許愼說文曰耘器也或曰盛谷種器南方盛稻種用簞以竹爲之北方藏粟種簍多以艸木之條編之蓧蓋是此類

筐圖說

筐竹器之方者三禮圖曰大筐以竹受五斛以盛米致饋於聘賓小筐以竹受五升以盛米又曰筐以盛熬谷

筥圖說

筥亦作竹器之圓者注曰筥圓而長但可實物而已三禮圖曰筥受五升盛饔餼之米致於賔館良耜詩曰載筐及筥左傳筐筥錡釡之器字說云筐筥一器特方圓之異云耳江沔之間謂之籅趙岱之間謂之防淇衛之間謂之牛筐小者南楚謂之簍自關而西秦晉之間謂之箄筥其通語也

種簞圖說

種簞盛種竹器也其量可容數斗形如圓甕上有口農家用貯谷種庋之風處不致郁浥勝窖藏也論語一簞食之簞乃食器與此字𨿽同然制度有大小之殊作用有彼此之效

籮圖說

籮編竹爲之上圓下方挈米谷器量可一斛方言籮所以注斛陳魏宋楚之間謂之防自關而西謂之注箕皆籮之別名也

圖說

亦籮屬比籮稍匾而小用亦不同則造酒造飯用之漉米又可盛食物蓋籮盛其粗者而盛其精者精粗各適所受不可易也

儋圖說

儋貯米器也漢書揚雄無儋石之儲晉劉毅家無儋石之儲應劭曰齊人名甖爲儋受二斛顏師古曰儋者一人所負擔也方言云防陳魏宋楚之間曰防或曰防燕之東北朝鮮列水之間謂之瓺周洛韓鄭之間謂之甀儋或作甔字從瓦瓦器也今江淮間農家造泥爲甕披以麻艸用貯食米可以代儋細民甚便之

籃圖說

籃竹器無系爲筐有系爲籃大如斗量又謂之笭箵農家用采桑柘取蔬果等物易攜提者方言籠南楚江沔之間謂之篣或謂之笯郭璞云亦呼籃蓋一器而異名也

谷盅圖說

谷盅集韻云虛器也又謂之气籠編竹作圍徑可一尺髙或二丈底足稍大易於竪立內置木撐數層乃先列倉中毎間或五或六亦量積谷多少髙低大小而制之常見倉廩囷京等所貯米谷蒸濕結厚數尺謂之頭以致壓變黃漸成腐往往耗損公私坐致陷害誠可甚惜今置此器使鬱气升通米得堅燥免蹈前實濟物之良法凡儲蓄之家不可闕

欽定授時通考卷五十七﹤子部﹐農家類﹐欽定授時通考﹥

欽定四庫全書

欽定授時通考卷五十八

農余

彚考

詩風六月食郁及薁七月亨葵及菽八月剝傳郁棣屬薁蘡薁也剝擊也

又七月食八月防壺九月叔苴采荼薪樗食我農夫傳壺瓠也叔拾也苴麻子也樗惡木也箋瓠之畜麻實之糝幹荼之菜惡木之薪亦所以助男養農夫之具

又九月築場圃

傳春夏爲圃秋冬爲場箋場圃同地自物生之時耕治之以種菜茹至物盡成熟堅築以爲場疏種樹菜果則謂之圃茹者咀嚼之名以爲菜之別稱故書傳謂菜爲茹

又小雅中田有廬疆埸有是剝是菹

箋中田田中也農人作廬焉以便其田事於畔上種

周禮太宰以九職任萬民一曰三農生九谷二曰園圃毓艸木三曰虞衡作山澤之材四曰藪牧飬蕃鳥獸五曰百工飭化八材八曰臣妾聚斂疏材

注任猶倳也樹果蓏曰圃園其樊也虞衡掌山澤之官主山澤之民者澤無水曰藪牧牧田在逺郊皆畜牧之地疏材百艸根實可食者疏應劭曰木曰果艸曰蓏張晏曰有核曰果無核曰蓏臣瓚曰木上曰果地上曰蓏百艸或取根謂菱芡之屬或取實謂若榛栗之屬皆是根實可食也

又甸師共野果蓏之屬

注郊外曰野果桃李之屬蓏瓞之屬

又載師掌任土之法以場圃任園地

注圃樹果疏之屬季秋於中爲場樊圃謂之園疏田首之界家有二畝半以爲井竈蔥韭者故得種樹果蓏之屬

又閭師凡任民任圃以樹事貢艸木

注謂葵韭果蓏之屬

又委人掌斂野之賦斂薪芻凡疏材木材凡畜聚之物注野謂遠郊以外也凡疏材艸木有實者也凡畜聚之物瓠葵芋禦冬之具也疏疏是艸之實材是木之實故鄭並言之九職中聚斂疏材云百艸根實不以木解材文略也

又山虞掌山林之政令仲冬斬陽木仲夏斬陰木注鄭司農云陽木春夏生者陰木秋冬生者若松柏之屬康成謂陽木生山南者陰木生山北者冬斬陽夏斬陰堅濡調

又凡服耜斬季材以時入之

注季猶穉也服與耜宜用穉材尙柔刃也服牝服車之材

又澤虞共澤物之奠

注籩豆之實芹茆菱芡之屬

義掌染艸掌以春秋斂染艸之物

注染艸茅搜槖蘆豕首紫茢之屬疏更有藍皁象斗之等眾多故以之屬兼之也

又場人掌國之場圃而樹之果蓏珍異之物以時斂而藏之

注果李之屬蓏瓠之屬珍異葡萄枇杷之屬

又柞氏掌攻艸木及林麓夏日至令刊陽木而火之冬日至令剝陰木而水之若欲其化也則春秋變其水火注刊剝互言耳皆謂斫去次地之皮生山南爲陽木生山北爲陰木火之水之則使其肄不生化猶生也謂時以種谷也變其水火者乃所火則水之所水則火之則其土和美疏斬而復生曰肄若以水火斬而不復重生故云使其肄不生也

又薙氏掌殺艸春始生而萌之夏日至而夷之秋繩而芟之冬日至而耜之

注故書萌作甍杜子春云甍當爲萌謂耕反其萌牙書亦或爲萌康成謂萌之者以玆其斫其生者夷之以鉤鐮迫地芟之也若今取茭矣含實曰繩芟其繩則實不成孰耜之以耜側凍土剗之疏云含實曰繩者秋時艸物含實也

又若欲其化也則以水火變之

注謂以火燒其所芟萌之艸已而水之則其土亦和美矣月令季夏燒薙行水利以殺艸如以熱湯是其一時著之

史記貨殖列傳陸地牧馬二百蹄【索隠曰按馬有四足二百蹄有五十匹也】牛蹄角千【漢書音義曰百六十七頭也】千足羊澤中千足彘【韋昭曰二百五十頭】水居千石魚陂【徐廣曰魚以斤兩爲記也正義曰言陂澤養魚一歳收得千石魚賣也】山居千章之材【章大材也】安邑千樹燕秦千樹栗蜀漢江陵千樹橘淮北常山已南河濟之間千樹荻陳夏千畝漆齊魯千畝桑麻渭川千畝竹及名國萬家之城帶郭千畝畝鐘之田【徐廣曰六斛四斗也】若千畝巵茜【徐廣曰巵音支鮮支也茜音倩一名紅藍其花染繒赤黃也】千畦姜韭【徐廣曰千畦二十五畝駰案韋昭曰畦猶壠】此其人皆與千戶侯等

又通邑大都酤一歳千釀【正義曰醸千甕酟醯醋曰酒酟】醯醬千醬千甔【孟康曰儋石受一石故云儋】屠牛羊彘千皮販谷糶千鐘薪槀千車船長千丈木千章竹竿萬个【正義曰釋名云竹曰个木曰枚】其軺車百乘牛車千兩木器髤者千枚【徐廣曰髤音休漆也】銅器千鈞素木鐵器若巵茜千石馬蹄躈千牛千足羊彘千雙僮手指千【漢書音義曰僮奴婢也古者無空手遊日皆有作務須手指故曰手指以別馬牛蹄角也】筋角丹砂千斤其帛絮細布千鈞文采千匹榻布皮革千石【顏思古曰麤厚之布也】漆千斤糵麯鹽豉千答鮐鮆千斤【說文云鮐海魚也鮆刀魚也】鯫千石鮑千鈞【正義曰鯫謂雜小魚也鮑白也】棗栗千石者三之【言栗三千石乃與上物相等】狐鼦裘千皮羔羊裘千石旃席千具佗果菜千鐘【果菜雜果菜於山野采取】子貸金錢千貫節駔會貪賈三之廉賈五之此亦比千乘之家其大率也

漢書食貨志田中不得有樹用妨五穀環廬樹桑菜茹有畦瓠果蓏殖於疆場雞豚狗彘毋失其時

又循吏傳黃霸爲潁川太守使郵亭鄕官皆畜雞豚爲條敎班行民間勸以務耕桑節用殖財種樹畜養又龔遂爲渤海太守勸民務農桑令口種一樹楡百本防五十本蔥一畦韭家二母彘五雞秋冬課收斂益畜果實蔆芡勞來循行郡中皆有畜積

又貨殖傳先王之制敎民種樹畜養五穀六畜及至魚鼈鳥獸萑蒲材幹器械之資所以養生送終之具靡不皆育育之以時而用之有節山不茬蘗澤不伐夭蝝魚麛卵咸有常禁所以順時宣气蕃阜庻物稸足功用如此之備也

園籬

齊民要術凡作園籬者於墻基之所方整耕治凡耕作三壠中間相去各二尺秋上酸熟時收於壠中穊種之至明年秋生髙三尺許間防去惡者相去一尺畱一根必須稀穊均調行五條直相明當至明年春剝去橫枝剝必畱距【若不畱距侵皮痕大逢寒卽死此剝樹常法也】剝訖卽編爲巴籬隨宜夾剝務使舒緩【急則不復得長故也】又至明年春更剝其末又編之髙七尺便足【欲髙作者亦任人意】折柳樊圃斯其義也【種樹書曰棘能辟霜花果以棘園中卽茂】其種柳作之者一尺一樹初時斜挿挿時卽編其種楡莢者一同酸如其栽楡與柳斜直髙與人等然後編之數年長成共相蹙迫交柯錯葉特似房櫳旣圖龍蛇之形復寫鳥獸之狀緣勢嵚防其貌非一若值巧人其便采用則無事不成尢宜作杌其盤紆茀郁其文互起縈布錦繡萬變不窮

農政全書凡作園於西北兩邊種竹以禦風則果木畏寒者不至凍損若於園中度地開池以便養魚灌園則所起之土桃向西北二邊築成土阜種竹其上尢善西北旣有竹園禦風但竹葉生髙下半仍透風老圃家作稻艸苫縛竹上遮滿之若種慈竹則上下皆隱蔽矣又凡作園籬諸品冬靑取其幹可作骨取子作藥取其葉冬夏不凋病在二十年後卽爛壞或云以豬糞壅之則久宜試二三八九月移爵梅取其條葉作刷綠布取其幹可作骨取其遠年者根株盤結可作幾杌等器正二月移五加皮取其幹可作骨取其刺可卻姦取其芽可食取其根皮作藥作酒正月揷金櫻子取其刺可卻姦取其花香味可翫取其子可作藥正月揷梅取其花香味可翫取其幹可作骨取其幹上微有

刺移種不拘時枸取其芽可食取其子作藥取其根作藥取其幹作骨正八九月揷飛來子取其花可食種不拘時椒取其刺可卻姦取其幹可作骨取其實可食可作藥取其葉可作味核可作油四月種茱萸取其榦可作骨取其實可食可作藥梔子取其榦可作骨取其花香單臺者取其子作藥作染色取其葉不凋貓奶子取其榦可作骨取其刺可卻姦取其葉冬夏不凋取其花香取其嫩葉可食名神仙茶此移種者迎春花取其花早種於籬內酸取其榦可作骨取其枝可卻姦取其子可食取其仁藥材移種不拘時木筆取其榦可作骨取其花美分移於籬內桑取其榦可作骨取其葉可飼蠶取其椹可食可作藥壓條枳取其榦可作骨取其刺可卻姦取其枝可蓋墻可賣取其子可傅生接博移種槿取其榦可作骨取其花不拘時揷野薔薇取其刺可卻姦取其花可蒸露可揷可移谷樹取其榦可作骨取其汁可作膠書金字取其子中藥材取其皮可造紙取其木可種蕈楝取其榦可作骨且速成楡取其榦可作骨且速成莢可食白楊取其榦可作骨速成修取爲薪且不若楊柳之多蛀也宜揷刺杉取其榦可作骨刺可卻姦皁莢榦作骨且速成芽可食有刺可卻姦種山礬

不凋花香易成揷金銀花花香中藥移椿樹易成芽可食種枇杷易成冬月開花花藥材榦葉俱靑揷小葉樹易成芽可食木龍易成葉貼毒瘡不凋

栽種

淮南子夫移樹者失其陰陽之性則莫不枯槁【髙誘曰失猶易】齊民要術凡移栽一切樹木欲記其陰陽不令轉易【陰陽易位則難生小小栽者不須記也】大樹髠之【不髠風搖則死】小則不髠先爲深坑內樹訖以水沃之著土令如薄泥東西南北搖之良久【搖則泥入根間無不活者不搖虛多死其小樹則不須爾】然後下土堅築【近上二寸不築取其柔潤也】時時灌漑常令潤澤【每澆水盡卽以燥土覆之覆則保澤不覆則漧涸】埋之欲深勿令搖動凡栽樹訖皆不用手捉及六畜觸突【戰國防曰夫栁縱橫顚倒樹之皆生十人樹之一人搖之則無生矣】凡栽樹正月爲上時【諺曰正月可栽樹言得時易生也】二月爲中時三月爲下時雞口槐兔目桑蝦蟇眼楡負癅散自余雜木鼠耳防趨各其時【此等名目皆是葉生形容之所象似以此時栽種者葉皆卽生早栽者葉晚出𨿽然寧太早爲佳不可晚也】樹大率種數旣多不可一一備舉凡不見者栽時之法皆求之此條崔寔曰正月自朔曁晦可移諸樹竹漆桐梓松柏雜木惟有果實者及望而止過十五日則果少實務本新書曰一切移栽枝記南北根深土逺寛掘土以蓆包包裹不令見日大車上船載以人撁拽緩緩而行車前數百步平治路上車轍務要平坦不令車輪搖擺於處所依法栽培樹樹決活古人有云移樹無時莫令樹知區宜寛深以水攪土成泥仍糝新粟大麥百餘粒卽下樹栽樹大者須以木扶架若根不動搖𨿽丈許之木可活仍須芟去繁枝則不招風務本直言云近聞諸般材木比之往年價直重貴蓋因不種不栽一年少如一年可爲深惜古人云木奴千無防年木奴者一切樹木皆是也自生自長不費衣食不憂水旱其果木材植等物可以自用有餘又可以易換諸物若能多廣栽種不惟無防年之患抑亦有久逺之利焉種樹書曰凡移樹不要傷根須須濶不可去土恐傷根【徐光啟曰土封縱小無絕根須其法宜先寛掘土封漸用竹木剔去旁土勿傷細根約量人力可致者以繩束之新坑務搯令濶大令根須條直不可卷曲】移樹者以小牌記取南枝不若先鑿窟沃水攪泥方栽築令實不可踏仍多以木扶之恐風揺動其顚則根揺𨿽尺許之木亦不活根不揺𨿽大可活更莖上無使枝葉繁則不招風又曰移樹木用谷調泥漿水於根下沃之無不活者又曰凡栽植忌西風又曰凡植果木先於霜降後鋤掘轉成圓垜以艸索盤定泥土復以松土塡滿四遭用肥土澆實次年正二月移至今種處宜寛作區安頓端正然後下土半區將木棒斜築根垜底下須實上以松土加之髙於地面二三寸度其淺深得所不可培壅太髙但不露大根爲限若本身髙者必用椿木扶防庶免風雨搖動灌以肥水天晴每朝水澆半月根實生意動則已大樹禿稍小不必禿若路遠未能便種必須遮蔽日色垜碎日炙則難活矣凡移果樹宜寛深開掘先入糞和泥幹次日用土蓋根無宿土者深栽泥中輕輕提起樹根使與地平則其根舒暢易活必三四日後方可用水澆灌勿令揺動

柳宗元郭槖駞傳駞所種樹或移徙無不活且碩茂早實以蕃他植者𨿽窺伺效慕莫能如也有問之對曰槖駞非能使木壽且孶也以能順木之天以致其性焉爾凡植木之性其本欲舒其培欲平其土欲故其築欲宻旣然已勿動勿慮去不復顧其蒔也若子其置也若棄則其天者全而其性得矣故吾不害其長而已非有能碩而茂之也不抑耗其實而已非有能早而蕃之也他植者則不然根拳而土易其培之也若不過焉則不及茍有能反是者則又愛之太恩憂之大勤旦視而暮撫已去而復顧甚者爪其膚以驗其生枯搖其本以觀其疏宻而木之性日以離矣𨿽曰愛之其實害之𨿽曰憂之其實讎之故不我若也

農政全書凡諸木俱宜在下後上前移種地气隨月而盛觀諸潮汐此理易晰矣方气盛時生气全在枝葉故移則傷其性接則失其气伐用則潤气滿中久而生蠧也

又分栽者於樹木根傍生小株每株就本根連處截防未可便移須待次年方可移置別處或叢生亦必按時月分植則易活也

又壓條者身截半防屈倒於地熟土兜一區可深五指余臥條於內用木鉤子攀抝在地以燥土壅近身半段露稍頭半段勿壅以肥水灌區中至梅雨時枝葉仍茂根必生矣次年此日初葉將萌方防連處是年霜降後移栽尢妙

又凡扡揷花木先於肥地熟斸細土成畦用水滲定正二月間樹芽將動時揀肥旺發條防長尺餘每條上下削成馬耳狀以小杖刺土深約與樹條過半然後以條揷入土壅入每穴相去尺許常澆令潤搭棚蔽日至冬換作暖防次年去之候長髙移栽初欲扡揷天陰方可用手過雨十分無雨難有分數矣大凡艸木有餘者皆可采條種防枝條嫩直者刀削去皮二寸許以蜜固底次用生山藥搗碎塗蜜上將細軟黃泥裹外埋陰處自然生根

又春花以半開者摘下卽揷之蘿卜上實土花盆內種之灌漑以時花過則根生矣不傷生意又可得種亦奇法也立夏日取交春一个時辰內扡揷各色樹木入地四五寸無不活者當年卽便生結又云於正二月上旬取樹木嫩枝扡揷勝於種核五年方大揷扡全活則二年已生矣食經曰種名果法三月上旬斫好直枝如大母指長五尺內著芋魁種之無芋大蕪菁根亦可用便民圖凡果樹茂而不結實者於元日五更以斧斑駁雜砧則子繁而不落謂之嫁果十二月晦日夜同若嫁李樹以石頭安樹了中

又正月間根芽未生於根旁寛深掘開防攢心釘地根鑿去謂之騸樹畱四邊亂根勿動仍用土覆蓋築實則結子肥大勝揷接者

農桑輯要凡木皆有雌雄而雄者多不結實可鑿木作方寸大以雌木塡之乃實以銀杏雄樹試之便驗社日以杵舂百果樹下則結實牢不實者亦宜用此法種樹書鑿果樹納少鐘乳粉則子多且美又樹老以鐘乳末和泥於根上揭去皮抹之復茂

農政全書雄木無用而眾雌之中間有一二雄者更妙諺云羣雌間一雄結實飽蓬蓬

接果

務本新書凡桑果以接博爲妙一年後便可獲利昔人以之譬螟子者取其速肖之義也凡接枝條必擇其美【宜用宿條向陽者則气壯而茂嫩條陰弱而難成】根株各從其類【然荊桑亦可接魯桑梅可接杏桃可接李】接工用細齒截鋸一連厚脊利刃小刀一把要當心手凝穏又必趂時【以春分前後十日爲宜或取其條襯靑爲期然必待時暄可接蓋欲借陽和之气也】一經接博二气交通以惡爲美以彼易此其利有不可勝言者矣接博其法有六一曰身接【先用細鋸截去元樹枝莖作盤砧髙可及肩以利刃小刀際其盤之兩旁微起小罅深可寸半先用竹籖之測其深淺卻以所接條約五寸長一頭削作小箆子先噙口中假津液以助其气卻內之罅中皮肉相對揷之訖用皮樹封系寛得所用牛糞和泥斟酌封裹之勿令透風外仍上畱二眼以泄其气徐光啟曰開砧宜用老鴉觜爲妙髙如馬低如瓦】二曰根接【鋸截防元樹身去地五寸許以所接條削箆揷之一如身接法就以土培封之以棘圍防之】三曰皮接【用小利刃刀子於元樹身八字斜剉之以小竹籖測其深淺以所接枝條皮肉相向揷之封防如前法候接枝發茂去其元樹枝莖使之莖茂耳】四曰枝接【如皮接之法而差近之耳】五曰靨接【小樹爲宜先於元樹橫枝上截去畱一尺許於所取接條樹上眼外方半寸刀尖割防皮肉至骨並帶凝揭皮肉一方片須帶芽心口噙少時取出印濕痕於橫枝上以刀尖依痕刻防元樹靨處大小如之以接接之上下兩頭以桑皮封系慢得所仍用牛糞泥塗防之隨樹大小酌量多少接之】六曰搭接【將已種出芽條去地三寸許上削作馬耳將所接條倂削馬耳相搭接之封系如前法糞壅】

農桑輯要正月取樹本大如斧柯及臂者皆堪接謂之樹砧砧若稍大卽去地一尺截之若去地近截之則地力大狀矣若夫所接之木稍小卽去地七八寸截之若砧小而髙截則地气難應須以細齒鋸截鋸齒麤卽損其砧皮取快刀子於砧緣相對側劈開令深一寸每砧對接兩枝候俱活卽待葉生去一枝弱者所接樹選其向陽細嫩枝如筯麄者長四寸許陰枝卽少實其枝須兩節兼須是二年枝方可接接時微批一頭入砧處插入砧緣劈處令入五分其入須兩邊批所接枝皮處揷了令與砧皮齊切令寛急得所寛卽陽气不應急則力大夾煞全在細意酌度揷枝了別取本色樹皮一片長尺餘濶二三分纒所接樹枝並砧緣瘡口恐雨水入纒訖卽以黃泥泥之其砧面並枝頭並以黃泥泥之對揷一邊皆同此法泥訖仍以紙裹頭麻繩縛之恐泥落故也砧上有葉生卽旋去之乃以大糞壅其砧根外以刺棘遮防勿使有物動撥其枝春雨得所尢易活其實內子相類者林檎梨向木砧上栗子向櫟砧上皆活蓋是類也張約齋種花法注云春分和气盡接不得夏至陽气盛種不得【春接樹必待貼頭回靑無有不活大都在春分前後亦有宜待谷雨者何云春分不接也種則立夏後便不宜矣】立春正月中旬宜接櫻桃木樨徘徊黃薔薇正月下旬宜接桃梅杏李半支紅臘梅梨栗柿楊梅紫薔薇【浙人亦云然宜試之恐彼中稍暖故得早耳】二月上旬可結紫笑綿橙匾橘已上種接莖於十二月間沃以糞壤兩至春時花果自然結實立秋後可接林檎川海棠黃海棠寒球轉身紅視家棠梨葉海棠南海棠以上接法並要時將頭與木身皮對皮骨對骨用麻皮纒上用篛葉寛覆之如萌出相長卽撒去篛葉無有不盛也但取實內核相似葉相同者皆可接換下向根貼謂之樹貼如桃貼接杏接梅櫟貼接栗蓋此類也枳接柑橘亦宜本色接換本色美者最妙若貼大宜髙截貼小宜近地截截訖用利刀銛貼上齒痕防樹木佳者取到接頭須經二年肥盛嫩枝如筯大者防長三四寸以上根頭一寸半用薄刀子刻下中半刻成判官頭樣削其骨成馬耳狀又將馬耳尖頭薄骨翻轉割去半分將接頭口內噙養溫暖以借生气然後將刀於貼盤左右皮內膜外批豁兩道或三道納所噙接頭於渠子內極要快摙宻須使老樹肌肉與接頭肌肉相對著或二或三皆了用竹籜攔寸許劈開雙指齊貼面於接頭外面所批痕處包裹定麻皮復用竹籜包其貼頂縛定次用爛泥封其纒處舊麻縛著上用寛兜盛土培養接頭勿令透風見日土幹則灑之所包土上條芽長出非接頭上者悉令去之以防分力培土上露接頭一二眼通活气上用竹籜蔽之以防日雨

種樹書凡接花木𨿽已接活內有脂力未全包生接頭切要愛防如梅雨浸其皮必不活

又凡接矮果及花用好黃泥曬漧篩過以小便浸之又曬漧篩過再浸之凡十餘度以泥封樹皮用竹筒破兩半封裹之則根立生次年防其皮截根栽之

又接樹須取向南隔年者接之則著子多經數次接者核小但核不可種耳不可接者乃用過貼先移葉相似之小樹於其畔可以枝相交合處以刀各削其半對合著竹籜包裹麻皮纒固泥封之大樹所合枝傍截半段小樹所合枝去稍弱不必半段欲花果兩般合色則勿去其稍來年春始截防復待長定然後移栽

農政全書接樹有三訣第一襯靑第二就節第三對縫依此三法萬不失一

修葺澆灌

便民圖修葺法正月間削去低枝小亂者勿令分樹气力則結子自肥大又曰凡樹腳下常令耘艸淸淨艸多則引虫蠧亦能偸力乏樹勿使下有坑坎雨後水漬根朽葉黃宜令平滿髙如地面三五寸

農政全書凡果木皆須剪去繁枝使力不分試看開花結果之際凡無花無果細枝後來亦須髮葉豈不減力若預先芟去則力聚於花果矣

又凡果俱三年老枝上所生則大而甘

又凡樹欲取材如椐楡杉柏之類可令挺枝無旁枝其他取花葉芽實者皆令枝旁生剝削令至六七尺其下可通人行如此便於采掇凡本樹未發芽前半月以上俱可修理

種樹書澆灌法凡木早晚以水沃其上以喞筒喞水其上必須用停久冷糞正宜臘月亦必和水三之一艸之類宜四季用肥如正月則用五分糞五分水二月三分糞七分水三四月二分糞八分水五六七八月十一二月八分糞二分水臘月純糞不妨遇天旱只宜白水澆或加一分糞二月或用澆肥多有所忌假如二月樹上已發嫩條必生新根澆肥則根桔而死如萌未發者不妨三月亦然又有一等不怕肥者如石橊茉莉之屬𨿽多肥不妨五月夏至梅雨時澆肥根必腐爛八月亦不可澆肥白露雨至必生細根肥之則死六七月花木發生已定者皆可輕輕用肥謹依月令等級澆之及小春時便能發旺如柑橘之類則不可但用肥則皮被破脂流冬必死矣【徐光啟曰蘇人種柑橘用肥培壅】一切樹木俱宜十一二月正月餘皆不可合用灰糞和土或麻餅屑和土壅根髙三五寸澆水實定不可太過

收種下種

農政全書收種下種法凡收子核必擇其美者作種必待果實熟甚劈取於墻下向陽暖處深寛爲坑以牛馬糞和土以半於坑底鋪平取核尖頭向上排定復以糞土覆之令厚尺餘至春生芽萬不失一忌水浸風吹皆令仁腐一切艸木種子俱瓢盛懸掛爲佳凡取種子必充實老黒者曬漧以瓶收貯髙懸勿近地气恐生白膜則無用隔年亦不生及時秧子勿使遲誤亦不宜太早地不厭髙土肥爲上鋤不厭數土松彌良各要按時及節臨下子時必日中曬曝擇淨然合浸者浸之不浸便用撒入土內子細者撒在土面下子訖卽以糞沃其上成行與打潭種者亦然下子者必要晴雨則不茁三五日後又要雨旱則不生須頻澆水

種樹書凡果候肉爛和核種之否則不類其種

衛果

齊民要術衞果法正月盡二月可剝樹枝二月盡三月可揜樹枝【埋樹枝土中令生二歳以上可移種】凡五果花盛時遭霜則無子常預於園中往往貯惡艸糞天雨新晴北風寒切是夜必霜此時放火作熅少得煙气則免於霜矣

種樹書艸木羊食者不長凡花最忌麝香尢忌之賸栽蒜薤之類則不損又法於上風頭以艾和雄黃末焚卽如初

又木自南而北多遇寒而枯只於臘月去根旁土麥穰厚覆之燃火深培如故則不過一二年皆結實若歳用此法則南北不殊猶人注艾耳

又果樹生小靑虫虰蜻肹掛樹自無

便民圖治蠧虫法正月間削杉木作釘塞其穴則虫立死正月一日五更把火徧照一切果樹下則無虫災或淸明日亦可

農桑輯要木有蠧虫以芫花納孔中或納百部葉虫立死

農政全書凡治樹中蠧虫以硫黃研極細末和河沙少許令稠徧塞蠧孔中其孔多而細卽徧塗其枝榦虫卽盡死矣又法用鐵綫作鉤取之又用硫黃雄黃作煙塞之卽死或用桐油紙油燃塞之亦驗如生毛虫以魚鮏水潑根或埋蠶蛾於地下

又凡鳥來食果或張网罩樹多損樹枝或持竿鼓柝甚費力須用弩射取一二置竿首倚竿於樹其鳥悉不來

采果伐木

便民圖采果實法凡果實初熟時以兩手采摘則年年結實果子熟時須一頓摘其美者遲畱之𨿽待熟亦不美勿先摘動被人盜喫飛禽就來窺食切宜謹之遁齋閒覽用人髮掛枝上則飛鳥不敢近

種樹書凡果實未全熟時摘若熟了卽抽過筋脈來歳必不盛【徐光啟曰宜少畱以飬其力有過不采者甚壞樹】果實異常者根下必有毒蛇切不可食

齊民要術凡伐木四月七月則不虫而堅韌楡莢下桑椹落亦其時也然則凡木有子實者候其子實將熟皆其時也【非時者虫蛀且脆也】凡非時之木水漚一月或火煏取幹虫則不生【水浸之木皆亦柔韌】禮記月令孟春之月禁止伐木孟夏之月無伐大樹【逆時气也】季夏之月樹木方盛乃命虞人入山行木爲斬伐季秋之月艸木黃落乃伐薪爲炭仲冬之月日短至則伐木取竹箭淮南子曰艸木未落斧斤不入山林【九月艸木解也】崔寔曰自正月以終季夏不可伐木必生蠧虫或曰以上旬伐之𨿽春夏不蠧猶有剖析間解之害又犯時令非急勿伐十一月伐竹木十二月斬竹伐木不蛀斫松在下後上前永無白蟻他樹亦同

欽定授時通考卷五十八

欽定四庫全書

欽定授時通考卷五十九

農余

蔬一

蔓菁【菲】

同蒿【蔞蒿牡蒿藾蒿防蒿】

白菜

芥【芥藍】

菠薐

莧菜【馬齒莧】

冬葵【龍葵蔠葵蒲葵天葵】

苦菜

蕹菜

蕓薹

蔊菜

薇【巢菜】

蕨【迷蕨水蕨】

藜【�藋灰藋】

薺菜

蔓菁

蔓菁一名蕪菁【北人名蔓菁並汾河朔間燒食其根呼爲蕪根蕪菁南北之通稱】一名葑一名須一名薞蕪一名蕘一名芥【爾雅云須薞蕪疏云陳宋之間謂之葑幽州人謂之芥陳楚謂之蘴齊魯謂之蕘闗西謂之蕪菁趙魏謂之大芥七者一物也】一名九英菘【塞北河西種者名九英蔓菁亦曰九英菘】一名諸葛菜【蜀人呼爲諸葛菜】一名馬王菜【苗猺獠狫地方產菜味多刺卽諸葛菜也相傳爲馬殷所遺故名】一名雞毛菜【夏月則枯蔬圃復謂之雞毛菜】苗名蘴【孫緬云蘴蕪菁苗也】根爲沙吉木兒【蒙古人呼其根云】根長而白形如胡蘿卜霜後特軟美蒸煮煨任用梢似芋魁含有膏潤頗近穀气莖粗葉大而厚濶夏初起薹開黃花四出如芥結角亦如芥子勻圓似芥子紫赤色莖葉稍遜於根亦柔膩不類他菜人久食蔬菜無穀气卽有菜色食蔓菁者獨否蔓菁四時皆有四時皆可食春食苗初夏食心亦謂之薹秋食莖冬食根數口之家能蒔數百本亦可終嵗足蔬子可打油然燈甚明每畝根葉可得五十石每三石可當米一石是一畝可得米十五六石則三人卒嵗之需也此菜北方甚多河東太原所出其根極大又出西番吐谷渾地气味苦溫無毒常食通中下气利五臟止消渴去心腹冷痛解麫毒入丸藥服令人肥健尢宜婦人

劉賓客嘉話錄公曰諸葛所止令兵士獨種蔓菁者何絢曰取其才出甲者生啗一也葉舒可煮食二也久居隨以滋長三也棄去不惜四也回則易防而采之五也冬有根可劚食六也比諸蔬屬其利不亦溥乎曰信矣三蜀之人亦呼蔓菁爲諸葛菜江陵亦然

兼明書今人呼菘爲蔓菁云北地生者爲蔓菁江南生者爲菘此蓋習俗之非也余少時亦謂菘爲蔓菁常見醫方用蔓菁子爲辟穀藥又爲塗頭油又用之消毒腫每訝菘子有此諸功殊不知其所謂近讀齊民要術乃知蔓菁是蘿卜苗卽醫方所用蔓菁子是也漢桓帝時年饑勸人種蔓菁以充饑諸葛亮徵漢令軍人種蘿菔則蘿菔蔓菁爲一物無所疑也

雲南記嶲州界緣山野間有菜大葉而麤莖其根若大蘿卜土人蒸煮其根葉而食之可以療饑名之爲諸葛菜云武侯南徵用此菜蒔於山中以濟軍食亦猶廣都縣山櫟木謂之諸葛木也

南方艸木狀蕪菁嶺嶠以南俱無之偶有士人因官擕種就彼種之出地則變爲芥亦橘種江北爲枳之義也齊民要術種不求多惟須良地故墟新糞壞墻垣乃佳【若無故墟糞者以灰爲糞令厚一寸灰多則燥不生也】耕地欲熟七月初種之一畝用子三升從處暑至八月白露節皆得早者作菹晚者作幹漫散而勞種不用濕【濕則地堅葉焦】旣生不鋤九月末收葉仍畱根取子十月中犁粗防拾取耕出者【若不耕防則畱者英不茂實不繁也】春夏畦種供食者與畦葵法同剪訖更種從春至秋可得三輩常供好菹取根者用大小麥底六月中種十月將凍耕出之一畝得數車早出者根細羣芳譜種法先薙艸雨過卽耕不雨先一日灌地使透次日熟耕作畦或耬種或漫撒覆土厚一指五六日內有雨不須灌無雨戽水灌溝中遙潤之勿澆土令地實以沙土髙者爲上宜厚壅之擇子下種出甲後卽耘出小者爲茹若不欲移植取次耘出存其大者令相去尺許若欲移植俟苗長五七寸擇其大者移之先耕熟地作畦深七八寸起土作壠藝苗其上壠土虛浮根大倍常一法子欲陳用鰻鱺汁浸之曝漧種可無虫取子者當六七月種來年四月收若中春種亦卽生薹與秋種者同熟但根小莖矮子少耳供食者正月至八月皆可種凡遇水旱他谷已晚但有隙地卽可種此以濟口食一法地方一尺五寸植一本一步十六本一畝三千六百本每本子一合可得三石六斗比菜子可多三四倍利

菲【附】

爾雅菲芴

注卽土瓜也疏菲似葍莖麤葉厚而長有毛三月中蒸防爲茹甘美可作羮幽州人謂之芴今河內人謂之宿菜

又菲蒠菜

注菲艸生下濕地似蕪菁華赤色可食

同蒿

同蒿一名蓬蒿【形气同蓬蒿也】莖肥葉緑有刻缺微似白蒿甘脆滑膩四月起薹髙二尺餘開花深黃色狀如單瓣菊花一花結子近百成毬如地菘及苦蕒子最易繁茂以佐日用最爲佳品主安气養脾胃消水飲多食動風气燻心令气滿

王氏農書春二月種可爲常食秋社前十日種可爲秋菜如欲出種春菜食不盡者可爲子俱是畦種其葉又可湯泡以配茶茗實菜中之有異味者

羣芳譜種植肥地治畦如種他菜法

蔞蒿【附】

蔞蒿一名白蒿一名蘩【爾雅云蘩皤蒿注云白蒿也】一名蔏【爾雅云購蔏注云蔞蒿也生下田初出可啖】一名由【一作遊】胡【爾雅云繁由胡】一名旁勃【爾雅云北海人謂之旁勃】有水陸二種【爾雅通謂之蘩曰蘩皤蒿卽今陸生艾蒿也辛燻不美曰蘩由胡卽今水生蔞蒿也又曰蘩之丑秋爲蒿則通指水陸二種而言謂其春時各有種名至秋老則皆呼爲蒿矣】形狀相似但水生者辛香而美生陂澤中二月發苗葉似嫩艾而岐細面靑背白其葉或赤或白其根白脆采其根莖生熟葅曝皆可食蓋嘉蔬也

牡蒿【附】

爾雅蔚牡菣

注無子者疏一名馬新蒿

本艸一名齊頭蒿【諸蒿葉尖此獨奓而禿故有齊頭之名】三四月生苗其葉扁而本狹奓有禿岐嫩時可茹秋開細黃花結實大如車前實而內子細防不可見故人以爲無子也

藾蒿【附】

爾雅蘋藾蕭

注今藾蒿也初生亦可食疏葉靑白色莖似箸而輕肥始生香可生食又可蒸食本艸蘋卽陸生皤蒿俗呼艾蒿

防蒿【附】

爾雅莪蘿

注今莪蒿也亦曰防蒿疏一名蘿蒿生澤田漸洳之處葉似斜蒿而細科生三月中莖可生食又可蒸香美味頗似蔞蒿

本艸一名抱娘蒿似小薊宿蒿先於百艸

白菜

白菜一名菘【埤雅云菘性淩冬不雕四時長有有松之操故其字防意】諸菜中最堪常食有二種一種莖圓厚微靑一種莖扁薄而白葉皆淡靑白色子如蕓薹子而灰黑八月種二月開黃花四瓣如芥花三月結角亦如芥燕趙遼陽淮所種者最肥大而厚一本有重十餘斤者南方者畦內過冬北方多入窖內燕京圃人又以馬糞入窖壅培不見風日長出苗葉皆嫩黃色脆美無滓謂之黃芽菜乃白菜別種莖葉皆扁味甘溫無毒利腸胃除胸煩解酒渴利大小便和中止冬汁尢佳夏至前菘菜食發皮膚風癢動气發病又有春不老一名八斤菜葉似白菜而大甚脆嫩四時可種腌食甚美

菜譜有春菘有晚菘

﹤子部﹐農家類﹐欽定授時通考﹐卷五十九﹥

芥

芥一名辣菜一名臘菜【其气味辛辣有介然之義又可過冬也本艸云冬月食者俗呼臘菜春月食者俗呼春菜四月食者謂之夏菜】一名水蘇一名勞祖性辛溫無毒溫中下气豁痰利膈處處有之種類不一有靑芥【又名刺芥葉大子粗葉似菘有柔毛味極辣可生食其子可藏冬瓜】紫芥【莖葉純紫可愛作虀最美】白芥【一名胡芥一名蜀芥來自戎中而盛於蜀八九月種至春深莖髙二三尺葉如花芥葉靑白色爲茹甚美莖易起而中空性脆最畏狂風大雪須謹防之三月開黃花結角子如粱米黃白色又有一種莖大而中實者尢髙子亦大白芥子堪入藥味極辛美利九竅明耳目通中】他如南芥刺芥【按此卽靑芥】旋芥馬芥【葉如靑芥】花芥【葉多刻缺如蘿卜英】石芥【低小者】皺葉芥【大芥一名皺葉芥大葉皺紋色尢深緑味更辛辣入藥用】之類皆菜之美者三月開黃花結莢一二寸子如蘇子大色紫味辛芥心嫩者爲芥藍極脆李時珍曰芥性辛熱而散久食耗眞元昬眼目發瘡痔劉恂嶺南異物志雲南土芥髙五六尺子大如雞子此又芥之尢異者也

四民月令六月大暑中伏后可收芥子七月八月可種芥

齊民要術取葉者七月半種地欲糞熟一畝用子一升種法與蕪菁同旣生亦不鋤之十月收取子者二三月好雨澤時種【性不耐寒經冬則死故須春種】旱則畦種水澆五月熟而收子

王氏農書今江南農家所種如種葵法俟成苗必移栽之【早者七月半後種遲者八月種】厚加培壅艸卽鋤之旱卽灌之冬芥經春長心中爲鹽淡二菹亦任爲鹽菜如收子者卽不摘心蓋南北異宜故種略不同而其用則一

芥藍【附】

芥藍芥屬也葉色如藍故南人謂之芥藍仍可擘取食故北人謂之擘藍其葉大於菘根大於芥薹苗大於白芥子大於蔓菁花淡黃色其苗葉根心俱任爲蔬子可壓油亦四時可種四時可食大略如蔓菁也但食根之菜如芥蘆菔蔓菁之屬魁皆在土中此則魁在土上爲異耳收根者須四五月種少長擘食其葉漸擘魁漸大八九月並根葉取之葉作葅或作漧菜根剝去皮或煮食或糟藏醬豉畱根至明春復發苗可采食三月花四月實子每畝可收三四石

農政全書種芥藍宜耕熟地厚壅之土彊者多用艸灰和之耕熟後或漫散子取次耘之或種苗長數寸移植之或就平地種或作埒大略與種蔓菁同法但須疎行則魁大子多每本令相去一尺餘

又凡菜種多冬榮夏枯獨芥藍漧枯收子之後根復生蘗經數年不壞蓋一種之後無論子粒傳生卽原本亦供數年采拾冬月悉取葉空畱根來年亦生或並斸去大根稍存入土細根來年亦生

又芥藍莖葉用芝蔴油煮如常煮菜法食之並歃其汁能散積痰其葉及子亦能消食積解面毒

又菜名藍者不止因葉色似藍北人直用作澱可染防帛勝於福靑

﹤子部﹐農家類﹐欽定授時通考﹐卷五十九﹥

菠薐

菠薐一名波斯艸一名赤根菜【詢芻錄雲南人呼菠菜北人呼赤根菜】一名鸚鵡菜出西域頗陵國今訛爲菠薐蓋頗陵之轉聲也【見劉賓客嘉話錄】莖柔脆中空葉緑膩柔厚直出一尖傍出兩尖似鼓子花葉之狀而稍長大根長數寸大如桔梗色赤味甘美四月起薹尺許開碎白花叢簇不顯有雌雄雌者結實有刺狀如蒺藜子葉與根味甘冷滑無毒利五臟通腸胃熱開胸膈下气調中止渴潤燥解酒毒服丹石人最宜麻油炒食甚美北人以爲常食春月出薹嫩而且美春暮薹漸老沸湯晾過曬漧備用甚佳可久食誠四時可用之菜也【八九月種者可備冬食正二月種者可備春蔬】農桑輯要菠薐作畦下種如蘿卜法春正月二月皆可種逐旋食用秋社後二十日種於畦下以干馬糞培之以備霜雪十月內以水沃之以備冬食

羣芳譜種植正二月內將子水浸一二日候脹撈出控幹盆覆地上俟芽出擇肥松地作畦於每月下旬下種與十餘日前種者同出亦一異也春種多虫不如秋種者佳

莧

莧凡五種赤莧【一名蕢爾雅云蕢赤莧注云今莧菜之赤莖者本艸云一名花莧莖葉深赤】白莧人莧【俱大寒又名糠莧胡莧二莧味勝他莧但大者爲白莧小者爲人莧或謂之細莧其實一也其子霜後方熟細而黑色又細莧俗名野莧豬好食之亦名豬莧】紫莧【莖葉皆紫無毒不寒吳人用以染者】五色莧【今稀有】諸莧皆三月種葉如藍莖葉皆髙大易見故名莧【或曰莧從見諧聲也】開細花成穗穗中細子扁而光黑與靑葙子雞冠子無別老則抽莖甚髙六月以後不堪食子霜後始熟九月收五莧俱气味甘冷利無毒並利大小腸治初痢滑胎通竅明目除邪气寒熱白莧補气除熱赤莧主赤痢射工沙虱紫莧殺虫毒治气痢忌與鼈共食

農桑輯要人莧但五月種之【今人有三四月種者】如欲出種畱食不盡者八月收子

馬齒莧【附】

馬齒莧一名馬莧一名五行艸【以其葉靑梗赤花黃根白子黑也】一名五方艸【亦五行之義】一名長命菜【其性耐久難燥】一名九頭獅子艸一名馬齒龍可處處有之柔莖布地葉對生比並圓整如馬齒故名六七月開細花結小尖實實中細子如葶子狀苗煮熟曬漧可爲蔬有二種葉大者名防耳艸不堪用小葉者又名防齒莧節葉間有水銀每十觔可得八兩或十兩气味酸寒無毒散血消腫利腸滑胎解毒通淋治產後虛汗

冬葵

葵說文曰菜也農書曰陽艸也【天有十日癸與終始故葵從癸】有紫莖白莖二種葉之小者爲鴨腳葵今南北皆有之一名露葵【古人采葵必待露解】一名滑葵【言其性也】爲百菜之主備四時之饌本丰而耐旱【一作寒】味甘而無毒供食之餘可爲葅臘枯枿之遺可爲榜簇子若根則能療疾咸無棄材誠蔬茹之上品也

詩豳風七月烹葵及菽

本艸綱目李時珍曰古人種爲常食今種之者頗鮮其實大如指頂皮薄而扁實內子輕虛如楡莢仁六七月種者爲秋葵八九月種者爲冬葵正月復種者爲春葵然宿根至春亦生

四民月令正月可種葵芥又六月六日種葵中伏以後可種冬葵

齊民要術臨種時必燥曝葵子【葵子𨿽經嵗不浥然濕種者瘠而不肥】地不厭良薄卽糞之春必畦種水澆【春多風旱非畦不得且畦者省地而菜多一畦供得一口】畦長兩步廣一步【大則水難勻】深掘以熟糞對半和土覆其上令厚一寸鐵齒耙耬之令熟足蹋使堅平用水澆潤水盡下子又以熟糞和土覆其上令厚一寸餘葵生三葉然後澆之【澆用晨夕日中便止】每一搯輒耙耬地令起下水加糞三搯更種一嵗之中凡得三輩凡畦種之物悉如之早種者必秋耕十月末地將凍散子勞之人足踐踏之乃佳踐者菜肥地釋卽生鋤不厭數五月初更種之【春者旣老秋葉落未生故種此相接】六月一日種白莖秋葵【白者宜幹紫莖者幹卽黒而澀】仍畱五月種者取子【春葵子熟不均故須畱中輩】於此時附地剪卻春葵冷根上枿生者柔輭美於秋葵搯秋菜必畱五六葉【不搯則莖孤葉多則科大】八月半剪去【畱其岐岐多者則去地一二寸獨莖者亦可去地四五寸】枿生肥嫩比至收時髙與人膝等莖葉皆美科𨿽不髙菜實倍多【若不剪早生者𨿽髙數尺柯葉堅硬全不中食】收待霜降【傷早黃爛傷晚黒澀】

羣芳譜葵甚易生地不論肥瘠宜於不堪作田之地多種以防荒年采瀹曬漧收貯

龍葵【附】

本艸一名苦葵一名苦菜【益州有苦菜乃是苦蘵卽龍葵也】一名天茄子一名水茄一名天泡艸一名老鴉酸漿艸【與酸漿相類故加老鴉以別之】一名老鴉眼睛艸【五爪龍亦名老鴉眼睛艸同名異物也】李時珍曰龍葵龍珠一類二種也皆處處有之四月生苗髙二三尺莖大如筯似燈籠艸而無毛葉似茄葉而小五月以後開小白花五出黃蘂結子正圓大如五味子上有小蔕數顆同綴其味酸中有細子亦如茄子之子但生靑熟黑者爲龍葵生靑熟赤者爲龍珠

蔠葵【附】

爾雅蔠葵蘩露

注承露也大莖小葉華紫黃色

本艸一名落葵一名藤葵一名天葵一名繁葵一名禦菜一名胭脂菜【坡詩注云丰湖有胭脂藤生菜滑美勝】蔓生葉似杏葉而肥厚軟滑可茹八九月開細紫花累累結實如五味子熟則紫黑色揉取汁紅如胭脂女人飾面防唇及染布物謂之胡胭脂亦曰染絳子但色易變耳其葉最能承露其子埀埀亦如綴露故得露名

蒲葵【附】

羣芳譜蒲葵葉似葵可食

天葵【附】

羣芳譜天葵一名莃一名菟葵【爾雅云莃菟葵注云頗似葵而小葉狀如藜有毛】雷公所謂紫背天葵是也葉如錢而厚嫩背防紫生崖石凡丹石之類得此始神但世人罕識唐本艸注苗如石龍苪葉光澤花白似梅莖紫色煮汁極滑堪噉

﹤子部﹐農家類﹐欽定授時通考﹐卷五十九﹥

苦菜

苦菜一名苦苣一名苦蕒一名編苣一名遊冬【博雅雲遊冬苦菜也埤雅云此艸淩冬不凋故名】一名天香菜葉狹而緑帶碧莖空防之有白汁花黃如初綻野菊花春夏旋開一花結子一叢如同蒿子花罷則萼斂子上有白毛茸茸隨風飄揚落處卽生今處處有之但在北方者至冬而凋在南方者冬夏常靑爲少異耳味苦寒無毒夏天宜食能益心和血通气主治腸澼渴熱中疾惡瘡霍亂後胃气煩逆忌與蜜同食作肉痔脾胃虛寒人不可多食

禮記月令孟夏之月苦菜秀

又內則濡豚包苦實蓼

疏言濡豚之時包裹豚肉以苦菜殺其惡气又實之以蓼

爾雅荼苦菜

疏一名荼艸一名選

陸璣詩疏生山田及澤中得霜甜脆而美﹤子部﹐農家類﹐欽定授時通考﹐卷五十九﹥

蕹菜

蕹菜【蕹與壅同此菜惟以壅成故謂之蕹】榦柔如蔓中空葉似菠薐及鏨頭開白花堪茹南人編葦爲筏作小孔浮水上種子於水中長成莖葉皆出葦孔中隨水上下南方之奇蔬也陸種者宜濕地畏霜雪九月藏土窖中三四月取出壅以糞土節節生芽一本可成一畦生嶺南今江夏金陵多蒔之

蕓薹

蕓薹菜【塞外有雲臺戍始種此菜故名】一名寒菜一名胡菜一名薹菜一名薹芥一名油菜單莖圓肥淡靑色葉附莖上形如白菜嫩時可炒食旣老莖端開花如蘿卜花結角中有子本艸九月十月下種生葉冬春采薹心爲茹三月則老不可食開小黃花四瓣子灰赤色炒過搾油黃色燃燈甚明

蔊菜

蔊菜一名【音罩】菜一名竦米菜生南方田園小艸也冬月布地叢生長二三寸柔梗細葉三月開細花黃色結細角長一二分角內有細子味極辛辣沙地生者尢伶仃

薇

薇【字說云防賤所食因謂之防】一名野豌豆一名大巢菜【本艸項氏曰巢菜有大小二種大者卽薇乃野豌豆之不實者小者卽東坡所謂元修菜也】生麥田及原隰中本艸雲非水艸也莖葉气味皆似豌豆其藿作蔬入羮皆宜

爾雅薇垂水

注生於水邊疏艸生於水濱而枝葉垂於水者曰薇

陸璣詩疏薇山菜也今官園種之以供宗廟祭祀

巢菜【附】

四川志巢菜州縣俱出葉似槐而小其子如小豆夏時種以糞田其苗可食

蘇軾元修菜詩序菜之美者有吾鄕之巢

陸遊巢菜詩序蜀蔬有兩巢大巢豌豆之不實者小巢生稻畦中東坡所賦元修菜是也吳中絕多名漂搖艸一名野蠶豆但人不知取食耳

﹤子部﹐農家類﹐欽定授時通考﹐卷五十九﹥

蕨

蕨一名虌【爾雅云蕨虌注云廣雅云紫藄非也江西謂之虌陸璣詩疏雲山菜也周秦曰蕨齊魯曰虌埤雅云狀如大雀拳足又如其足之蹷也故謂之蕨俗云初生亦類虌故曰虌也】二三月生芽拳曲狀如小兒拳長則展寛如鳯毛髙三四尺莖嫩時無葉采取以灰湯煮去涎滑曬漧作蔬味甘滑肉煮甚美姜醋拌食亦佳荒年可救饑根紫色皮肉有白粉搗爛洗澄取粉名蕨粉可蒸食亦可蕩皮作綫色淡紫味滑美陸璣謂可供祭祀今山中處處有之

齊民要術二月中髙八九寸老有葉瀹爲茹滑美如葵三月中其端散爲三枝枝有數葉葉似靑蒿長麄堅長不可食用

爾雅翼蕨紫色而肥野人今嵗焚山則來嵗蕨菜繁生其舊生蕨之處蕨葉老硬敷披人志之謂之蕨基

迷蕨【附】

爾雅藄月爾

注卽紫藄也似蕨可食

本艸李時珍曰紫藄似蕨有花而味苦初生亦可食三蒼謂之迷蕨

水蕨【附】

本艸水蕨似蕨生水中呂氏春秋云菜之美者有云夢之防卽此菜也

藜

藜一名萊一名紅心灰藋一名胭脂菜一名鶴頂艸一名落藜生不擇地處處有之卽灰藋之紅心者莖葉稍大嫩時亦可食老則莖可爲杖气味甘平防毒殺虫煎湯洗虫瘡潄齒防搗爛塗諸虫傷

蔏藋【附】

爾雅拜蔏藋

注蔏藋亦似藜疏此亦似藜而葉大者名拜一名蔏藋

灰藋【附】

灰藋一名灰滌菜一名金鎖天今訛爲灰條菜處處原野有之四月生苗莖有紫紅綫稜葉尖有刻缺面靑背白莖心嫩葉皆有細白灰如沙爲蔬亦佳气味甘平無毒治惡瘡虫咬面防等疾忌著肉作瘡五月漸老髙者數尺七八月開細白花結實成簇如毬中有細子蒸曝取仁可炊飯及磨粉食救荒本艸云結子成穗者味甘散者味苦生墻下樹下者忌用白者謂之蛇灰有毒

薺菜

薺一名防生艸【本艸云薺生於濟故謂之薺釋家取其莖作挑燈杖可避蚊蛾謂之防生艸】野生有大小數種小薺花葉莖扁味美最細者名沙薺大薺科葉皆大而味不及小薺莖硬有毛者名菥蓂【爾雅云菥蓂大薺疏云又名菥一名大蕺一名馬辛】味欠佳冬至後生苗二三月起莖五六寸開細白花結莢如小萍有三角莢內細子名蒫【爾雅云蒫薺實疏云薺子味甘人取其葉作葅及羮】四月收師曠所謂嵗欲丰甘艸先生卽此

野菜譜江薺【生臘月生熟皆可食花時不可食但可作虀用】倒灌薺【生旱田采之熟食亦可作虀】蒿柴薺【其葉可食其稭可燃】掃帚薺【春采熟食】碎米薺【三月采皆可作虀】春秋繁露薺以美冬水气也薺甘味也乘於水气故美者甘勝寒也薺之言濟所以濟大水也

欽定授時通考卷五十九﹤子部﹐農家類﹐欽定授時通考﹥

欽定四庫全書

欽定授時通考卷六十

農余

蔬二

山藥

芋【香芋土芋甘露子】

甘藷

蘿卜【水蘿卜胡蘿卜】

萵苣【生菜】

蒓

芹【紫芹】

蘆

﹤子部﹐農家類﹐欽定授時通考﹐卷六十﹥

山藥

山藥原名薯蕷【負暄雜錄雲山藥本名薯蕷避唐代宗諱攺名薯藥宋英宗名曙攺名山藥】一名山藷一名土藷一名玉延【廣雅云玉延署預也吳普云齊楚名玉延】一名修脆一名藷藇一名山芋一名藷薯一名兒艸江閩人單呼爲藷處處有之南京者最大而美蜀道尢良入藥以懷慶者爲佳春間生苗蔓延莖紫靑有三尖似白牽牛葉更厚而光澤五六月開細花成穟淡紅色大類棗花秋生實於葉間靑黃八月熟落根下外薄皮土黃色狀似雷丸大小不一肉白色煮食甘滑與根同冬春采根皮亦土黃色薄而有毛其肉白色者爲上靑黑者不堪用南中有一種生山中者根細如指極實刮磨入湯煮之作塊味更佳食之尢益人江湖閩中一種根如姜芋而皮紫大者切數片去皮煎煮俱美但性冷於北地者彼土人呼爲藷入藥以野生者爲勝性甘溫平無毒鎭心安神魂魄止腰痛治虛羸健脾胃益腎气止泄痢化痰涎久服耳目聰眀輕身不老

羣芳譜種植春社日取宿根多毛有白癅者竹刀截作二寸長塊先將地開作二尺寛溝深三四尺長短任意先塡亂糞柴一半上實以土將截斷山藥竪埋於中上仍以糞土覆與溝平時澆灌之苗生以竹或樹枝架作楥髙三四尺當年可食三四年者根大尢美夏月宜頻澆最宜肥地每年易人而種宜牛糞麻籸忌人糞

芋

芋一名土芝一名蹲鴟【史記注云芋頭形類鴟鳥之蹲】一名莒在在有之蜀漢爲最京洛者差圓小葉如荷長而不圓莖微紫幹之亦中食根白亦有紫者南方之芋子大如斗旁生子甚多皮上有微毛如鱗次裹之拔之則連茹而起味甘蒸煮任意濕紙包火煨過熟乘熱噉之則松而膩益气充饑亦可爲羮臛廣志所載有君子芋【大如斗魁】淡【原作談誤】善芋【魁大如瓶少子葉如繖蓋紺色而紫莖其長丈餘易熟長味是芋之最善者】百果芋【魁大子繁畆收百斛】雞子芋【色黃】車轂芋鉅【一作銀】子芋旁【原作勞誤】巨芋靑浥芋四種皆多子可幹臘亦可藏至夏皆種之美者長味芋【味長莖亦可食】九面芋【大而不美】靑芋曹芋【一作素芋】象芋【一作象空芋大而弱使人易饑】皆不可食又有蔓芋【緑枝生大者如二三升】博士芋【出新鄭蔓生而根如鵞鴨蛋】百子芋【出葉兪縣有魁芋無旁子】酉陽雜俎有天芋【生終南山中葉如荷而厚】雀芋【狀如雀頭置幹地反濕置濕地反幹飛鳥觸之墮走獸遇之僵】益部方物略記有赤鸇芋【俗號赤鸇頭芋形長而圓但子不繁衍味最美】蠻芋【味亦美其形則圎子繁衍人多蒔之】搏果芋【品最下搏接也言可接果山中人多食之】爾雅翼云芋之大者前漢謂之芋魁後漢書謂之芋渠本艸芋種𨿽多有水旱二種旱芋山地可種水芋水田蒔之葉皆相似但水芋味勝莖亦可食芋不開花時或七八月間有開者抽莖生色黃花旁有一長蕚護之如半邊蓮花之狀味平除煩止渴可以療饑可以備荒小兒戒食滯胃气難尅化有風疾服風藥者最忌多致殺人備荒論曰蝗之所至凡艸木葉無有遺者獨不食芋桑與水菱芡宜廣種之

史記貨殖傳蜀卓氏之先趙人也秦破趙遷卓氏曰吾聞岷山之下沃野下有蹲鴟至死不饑乃求逺遷致之臨卭

晉書李雄載記雄尅成都軍饑甚乃率眾就谷於郪掘野芋而食之

茅堂閒詁閤皁山一寺僧専力種芋嵗收極多杵之如泥造壍爲墻後遇大饑獨此寺四十餘僧食芋壍以度凶嵗

泛勝之書種芋區方深皆三尺取豆萁內區中足踐之厚尺五寸取區上濕土與糞和之內區中萁上令厚尺二寸以水澆之足踐令保澤取五芋子置四角及中央足踐之旱數澆之萁爛芋生子皆長三尺一區收三石農桑通訣種宜軟白沙地近水爲善【芋畏旱故宜近水】區深可三尺許行欲寛寛則過風本欲深深則根大春宜種夏種不生秋宜壅失壅則瘦鋤宜頻澆宜數霜降捩其葉使收液以美其實

羣芳譜擇種十月揀根圓長尖白者就屋南檐下掘坑以礱糠鋪底將種放下稻艸蓋之勿使冷爛至三月間取出埋肥地待早苗發三四葉於五月間擇近水肥地移栽其科行與種稻同或用河泥或用灰糞爛艸壅培旱則澆之有艸則去之若種旱芋亦宜肥地

又栽種正二月將耕過地先鋤一徧以新黃土覆蓋三月中擇壬申壬午壬戌辛巳戊申庚子辛夘日將芋芽向上種候生三四葉髙四五寸五月移栽霜降後鋤開根邊土上肥泥壅根則愈大而愈肥南方多水芋北方多旱芋總之地皆宜肥水芋二尺一科畝爲科二千一百六十科收魁若子二斤畝爲斤二千三百二十以備荒救饑已數倍於作田矣種芋之地眾人來往眼目多見及聞刷鍋聲多不孶生鋤芋宜晨露未幹及雨後耘鋤令根旁虛則芋大子多若日中耕大熱則蔫以灰糞培則茂水芋不必耘但亦宜肥地七月在芋四角掘土壅根則土暖結子圓大霜後起之芋荄繁宜剝取淖曬漧煮食味極甘美

香芋【附】

香芋形如土豆而味甘美煮熟可食

羣芳譜種芋法香芋皮黃肉白莖葉如扁豆而細又有引蔓開花花落卽生名之曰落花生皆嘉定有也

土芋【附】

本艸土芋一名土豆一名土卵一名黃獨蔓生葉如豆根圓如卵肉白皮黃可灰汁煮食亦可蒸食解諸藥毒生研水服吐出惡物

甘露子【附】

本艸甘露子【以根味而名】一名地蠶【原譜誤作環】一名土蛹一名艸石蠶【皆以根形而名蘇頌云艸根之似蠶者一名蠶石】一名滴露一名地爪兒荊湘江淮以南野中有之人亦栽蒔二月生苗長者近尺方莖對節狹葉有齒並如雞蘇但葉皺有毛四月開小花成穗一如紫蘇花穗結子如荊芥子其根聨珠狀如老蠶掘根蒸煮食之味如百合

羣芳譜二三月鋤宜沃土宜沾濕凡種宜於園圃近陰處或樹蔭下疎種之至秋乃收生熟皆可食又可蜜煎可醬漬可作豉雨中以灰雜糞土覆掩根鋤艸淨則生繁至冬鋤去一云葉上露滴地卽滋生是以有露滴之名

﹤子部﹐農家類﹐欽定授時通考﹐卷六十﹥

甘藷

甘藷一名朱藷一名番藷大者名玉枕藷【稗史類編云嶺外多藷有發深山邃谷而得者重數十斤名玉枕藷】形圓而長本末皆鋭肉紫皮白質理膩潤气味甘平無毒補虛乏益气力健脾胃彊腎陰與薯蕷同功久食益人與芋及薯蕷自是各種巨者如杯如拳亦有大如甌者气香生時似桂花熟者似薔薇露撲地傳生一莖蔓延至數十百莖節節生根一畝種數十石勝種谷二十倍閩廣人以當米谷有謂性冷者非二三月及七八月俱可種但卵有大小耳卵八九月始生冬至乃止始生便可食若未須者勿頓掘令居土中日漸大到冬至須盡掘出則不敗爛

南方艸木狀甘藷蓋薯蕷之類或曰芋之類根葉不如芋皮紫而肉白蒸防食之產珠崖之地海中之人皆不業耕稼惟掘地種甘藷秋熟收之蒸防切如米粒倉圌貯之以充糧糗是名藷糧

異物志甘藷出交廣南方民家以二月種十月收之其根似芋亦有巨魁大者如鵞卵小者如雞鴨卵剝去紫皮肌肉正白如肪南人當米谷果食炙皆香美初時甚甜經久得風稍淡

甘藷疏閩廣藷有二種一名山藷彼中故有之一名番藷有人自海外得此種海外人亦禁不令出境此人取藷絞入汲水繩中因得渡海分種移植遂開閩廣之境兩種莖葉多相類但山藷植援附樹乃生番藷蔓地生山藷形壘魁番藷形圓而長其味則番藷甚甘山藷稍劣江南田圩下者不宜藷若髙仰之地平時種藍種豆者易以種藷有數倍之獲大江以北土更髙地更廣卽其利百倍不啻矣倘慮天旱則此種畝收數十石數口之家止種一畝縱災甚而汲井灌漑一至成熟終嵗足食有何不可徐光啟云昔人謂蔓菁有六利柿有七絕予謂甘藷有十二勝收入多一也色白味甘諸土種中特爲夐絕二也益人與薯蕷同功三也徧地傳生剪莖作種今嵗一莖次年便可種數十畝四也枝葉附地隨節生根風雨不能侵損五也可當米谷凶年不能災六也可充籩實七也可釀酒八也幹久收藏屑之旋作餅餌勝用餳蜜九也生熟皆可食十也用地少易於灌漑十一也春夏種初冬收入枝葉極盛艸穢不容但須壅土不用鋤耘不妨農工十二也

羣芳譜種植種藷宜髙地沙地起脊尺餘種在脊上遇旱可汲井澆灌卽遇澇年若水退在七月中气候旣不及藝五穀卽可翦藤種藷至蝗蝻爲害艸木蕩盡惟藷根在地薦食不及縱令莖葉皆盡尙能發生若蝗信到時急令人發土徧壅蝗去之後滋生更易是天災物害皆不能爲之損人家凡有隙地但只數尺仰天見日便可種得石許此救荒第一義也須嵗前深耕以大糞防之春分後下種若非沙土先用柴灰或牛馬糞和土中使土脈散緩與沙土同庶可行根重耕起要極深將藷根每段截三四寸長覆土深半寸許每株相去縱七八尺橫二三尺俟蔓生旣盛苗長一丈畱二尺作老根余翦三葉爲一段插入土中每栽苗相去一尺大約二分入土一分在外卽又生藷隨長隨翦隨種隨生蔓延與原種者不異凡栽須順栽倒栽則不生節則土上卽生枝在土下卽生卵凡各節生根卽從其連綴處防之令各成根苗每節可得卵三四枚

又藏種九月十月間掘諸卵揀近根先生者勿令損傷用軟艸包裹掛通風處陰漧一法於八月中揀近根老藤剪七八寸長每七八根作一小束耕地作畦將藤束栽畦內如栽韭法過月餘每條下生小卵如蒜頭狀冬月畏寒稍用艸蓋覆至來春分種若老條原卵在土中無不壞爛一法霜降前取近根卵稍堅實者陰漧以軟艸各襯另以軟艸裹之置無風和暖不近霜雪不受水凍處一法霜降前收取根藤曝令幹於竈下掘窖約深一尺五六寸先下稻糠三四寸次置種其上更加稻糠三四寸以土蓋之一法七八月取老藤種入木桶或磁瓦器中至霜降前置艸篅中以稻糠襯置向陽近火處至春分後依前法種收蔓枝節已徧地不能容者卽爲遊藤宜翦去之及掘根時捲去藤蔓俱可飼牛羊豬或曬漧冬月餵皆能令肥腯用地凡藷二三月種者每株用地方二步有半而卵徧焉每官畝約用藷三十六株四五月種者地方二步而卵徧焉畝約六十株六月種者方一步有半而卵徧焉畝約一百六株有奇七月種者地方一步而卵徧焉畝約二百四十株八月種者地方三尺以內得卵細小矣畝約九百六十株種之疎宻略以此準之九月畦種生卵如箸如棗擬作種此松江法也北方早寒宜早一月算又在視天气寒暖臨時斟酌耳

﹤子部﹐農家類﹐欽定授時通考﹐卷六十﹥

蘿卜

蘿卜一名萊菔【菘乃萊名萊菔乃根名後世訛爲蘿卜南人呼爲蘿瓝或云性能制麥毒故名來服言來麰之所服也】一名蘆菔一名雹葖【爾雅云葖蘆萉注云萉宜爲菔蘆菔蕪菁屬紫花大根俗呼雹葖】一名紫花菘一名溫菘【紫花菘溫菘皆南人所呼吳人呼楚菘廣南人呼秦菘廣韻云魯人呼爲菈】一名土酥【農書云北人蘿卜一種四名春曰破地錐夏曰夏生秋曰蘿卜冬曰土酥謂其潔白如酥也】一名薺根處處有之北土尢多其狀有長圓二類根有紅白二色莖髙尺餘苗稠則小隨時取食令稀則根肥大葉大者如蕪菁細者如花芥皆有細柔毛春末抽髙薹開小花紫碧色夏初結莢子大如麻子黃赤色圓而防扁生河朔者頗大而江南安州洪州信陽者尢大有重至五六斤者大抵生沙壤者脆而甘生瘠地者堅而辣根葉皆可生可熟可俎可虀可醬可豉可醋可糖可臘可飯乃蔬中之最有益者气味辛甘無毒下气消穀去痰癖止咳利膈寛中肥健人令肌膚細白同豬羊肉鯽魚煮食更補益熟者多食滯膈中成溢飲服地黃何首烏者食之髮白以蘿卜多食滲血性相反也

種樹書種蘿卜宜沙壖地五月犂五六徧六月六日種鋤不厭多稠卽少種

羣芳譜種植頭伏下種宜沙地地欲生則無虫耕地欲熟則艸少治畦長一丈濶四尺每子一升可種二十畦子陳更佳先用熟糞勻布畦內水飲透次日用大糞拌子令勻撒畦內細土覆之苗出三四指便可食擇其宻者去之疎則根大尺地只可畱三四窠厚壅頻澆其利自倍月月可種月月可食欲收種於九月十月擇其良者去須帶葉移栽之澆灌以時至春收子可備種蒔鋤不厭頻忌帶露鋤恐生虫

水蘿卜【附】

水蘿卜形白而細長根葉俱淡脆無辛辣气可生食亦有大如臂長七八寸者則土地之異也出山東壽光縣者尢松脆

胡蘿卜【附】

胡蘿卜有黃赤二種長五六寸宜伏內畦種肥地亦可漫種大者盈握冬初掘取生熟皆可啖可果可蔬莖髙二三尺有白毛气如蒿不可生食貧人曬漧冬月亦可拌腐充饑三伏內治地防種地肥則漫種頻澆則肥大欲收種者畱至次年開碎白花攢簇如傘子如蛇牀子稍長而有毛褐色又如蒔蘿子元時始自邊塞中來故名甘辛無毒下气補中利胸膈安五臟令人健食有益無損子治久痢一種野胡蘿卜根細小亦同金幼孜北徵錄云交河北有沙蘿卜根長二尺許大者徑寸下支生小者如筋色黃白气味辛而微苦气似胡蘿卜想亦胡蘿卜之類但地利人力之不同耳

﹤子部﹐農家類﹐欽定授時通考﹐卷六十﹥

萵苣

萵苣一名萵菜【墨客揮犀云萵菜自咼國來故名】一名千金菜【淸異錄云咼國使者來漢隋人求得菜種酬之甚厚因名千金菜】菜似白苣而尖嫩多皺色稍靑折之有白汁四月抽薹髙三四尺剝皮生食味淸脆糟食亦佳江東人鹽曬壓實以備方物謂之苣筍農桑通訣謂卽野苣按野苣卽苦苣又名苦蕒其根亦苦與萵苣自是兩種但萵苣葉亦微苦南人食薹不食葉其種法與白苣同正二月下種四月出園後不再種與生菜異耳

生菜【附】

生菜一名白菜一名石苣陸璣詩疏云靑州謂之芭似萵苣而葉色白防之有白汁正二月下種四月開黃花如苦蕒結子亦同八月十月可再種以糞水頻澆則肥大諺云生菜不離園宜生食又生挼鹽醋拌食故名生菜色紫者名紫苣一云紫苣和土作器火煆如銅農桑輯要萵苣作畦下種如菠薐法先用水浸種一日於濕地上襯布置子於上以盆碗合之候芽漸出則種春正二月種之可爲常食秋社前一二日種者霜降後可爲淹菜如欲出種正二月種九十日收其莖嫩如指大髙可逾尺去皮蔬食又可糟藏謂之萵筍生食又謂之生菜四時不可闕者【按據此則萵苣生菜本是一種特南北異宜耳】

蒓

蒓【一作蒓】一名茒【詩傳云鳬葵也又陸璣疏云與荇菜相似江東人謂之蒓菜】一名錦帶一名水葵【陸璣疏云江東或謂之水葵】一名露葵【詳見顏氏家訓】一名馬蹄艸一名缺盆艸生南方湖澤中最易生種以水淺深爲候水深則莖肥而葉少水淺則莖瘦而葉多其性逐水而滑惟吳越人喜食之葉如荇菜而差圓形似馬蹄莖紫色大如筋柔滑可羮夏月開黃花結實靑紫色大如棠梨中有細子三四月嫩莖未葉細如股黃赤色名穉蒓【穉小也】又名雉尾蒓體軟味甜五月葉稍舒長者名絲蒓【細莖如絲也】九月萌在泥中漸麤硬名瑰蒓或作葵蒓十月十一月名豬蒓【謂可餵豬也】又名蒓【酉陽雜俎云江東謂之蒓】味苦體澀不堪食取汁作羮猶勝他菜味甘寒無毒治消渴熱痺厚腸胃安下焦逐水解百藥毒並蠱气齊民要術近陂湖可於湖中種之近流水者可決水爲池種之性易生一種永得宜潔淨不耐污糞穢入池卽死﹤子部﹐農家類﹐欽定授時通考﹐卷六十﹥

芹

芹古作蘄【本艸作蘄從艸従斳諧聲也後省作芹楚有蘄州蘄縣俱音淇羅願云地多產芹故字從芹蘄亦音芹徐鍇注說文蘄字從艸蘄諸書無字據此則蘄字亦當從靳作字也】一名水英一名楚葵【爾雅云芹楚葵注雲今水中芹菜】有水芹旱芹水芹生江湖陂澤之涯旱芹生平地有赤白二種【爾雅翼云白芹舒蘄多有之土人呼爲白芷】二月生苗其葉對節而生似芎防其莖有節稜而中空其气芬芳五月開細白花如蛇牀花蘇恭云白芹取根赤芹莖葉並堪作葅味甘無毒止血養精益气止煩去伏熱殺藥毒令人肥健置酒醬香美和醋食滋人但損齒又有一種馬芹爾雅謂之茭又名牛蘄若野茴香葉細鋭可食亦芹類也【本艸李時珍云一名胡芹一名野茴香以其气味子形防似也金光明經謂之葉婆你與芹同類而異種】一種黃花者毛芹也有毒殺人【此旱芹之一種】

詩小雅觱沸檻泉言采其芹

箋芹菜也可以爲葅采水中者尙潔淸也

齊民要術收根畦種之常令足水尢忌潘泔及咸水澆之則死性易蕃茂甜脆勝野生者

紫芹【附】

本艸紫芹一名蜀芹一名楚葵一名苔菜一名水萄菜羣芳譜紫芹卽赤芹生陰崖陂池近水石邊狀類赤芍藥葉深緑背甚赤莖似蕎麥花紅可喜結實亦似粃蕎麥味苦澀其汁可以煮雌制汞伏砂擒黃號起貧艸他方頗少太行王屋諸山最多

蘆

蘆一名葦生下濕地處處有之葉四白而垂中心抽漧長丈許中虛皮薄色靑老則白中有白膚身有節如竹葉隨節生若篛葉下半裹其莖無旁枝花白作穗若茅花根若竹根而節疎

禮記月令季夏之月命澤人納材葦

注蒲葦之屬此時柔紉可取作器物也

爾雅葦醜防

疏葦卽蘆之成者其類皆有防秀也

又葭華蒹薕葭蘆菼薍其萌虇

疏此辧蒹葭等生成之異名也葭一名華卽今蘆也葦之未成者蒹一名蒹葭一名蘆菼一名薍李巡曰分別葦類之異名其萌名虇

本艸蘆有數種其長丈許中空皮薄色白者葭也蘆也葦也短小於葦而中空皮厚色有靑蒼者菼也薍也荻也也其最短小而中實者蒹也薕也皆以初生已成得名

丹鉛錄蘆葦通一物也所謂蒹今作薕者是也所謂菼今人以當薪爨者也北人以蘆與葦爲二物水傍下隰所生者爲葦其細不及指人家園地間可植者爲蘆其幹差大深碧色者爲碧蘆

農桑輯要葦四月苗髙尺許選好葦連根栽成土墩如椀口大於下隰地內掘區栽之縱橫相去一二尺【欲得力則宻藏】至冬放火燒過次年春芽出便成好葦十月後刈之一法二月熟耕地作壠取根臥栽以土覆之次年成葦又壓栽法其葦長時掘地成渠將莖倒以土壓之露其稍凡葉向上者亦植令出土下便生根上便成筍與壓桑無異五年之後根交當隔一尺許斸一鐝卽滋旺矣其花絮沾濕地卽生蘆然不如根栽者

欽定授時通考卷六十

欽定四庫全書

欽定授時通考卷六十一

農余

蔬三

菜瓜【稍瓜】

黃瓜

南瓜

冬瓜

絲瓜

葫蘆【瓠子】

茄

菌【木耳石耳地耳】

﹤子部﹐農家類﹐欽定授時通考﹐卷六十一﹥

菜瓜

菜瓜北方名苦瓜蔓葉俱如甜瓜生時色靑質脆可生食間有苦者亦可作豉腌葅故名菜瓜熟亦微甜生秋月大小不一止可腌以備冬月之用

學圃余疏瓜之不堪生噉而堪醬食者名曰菜瓜圓者如甜瓜長者如王瓜皆一類也

稍瓜【附】

本艸稍瓜一名越瓜一名菜瓜南北皆有二三月下種生苗就地生蔓靑葉黃花並如冬瓜花葉而小夏秋之間結瓜有靑白二色大如瓠子一種長者至二尺許俗呼羊角瓜子狀如胡瓜子大如麥粒

羣芳譜稍瓜蔓生較黃瓜頗麤色緑而黑縱有白紋界之微凹體光而滑膚實而韌味甘寒利腸去煩熱止渴利小便解酒熱宣泄熱气不益小兒不可與乳酥鮓同食宜忌大略與黃瓜同

﹤子部﹐農家類﹐欽定授時通考﹐卷六十一﹥

黃瓜

黃瓜一名胡瓜【本艸云張騫使西域得種故名拾遺錄云大業四年避諱攺爲黃瓜俗又呼爲王瓜】蔓生葉如木芙蓉葉五尖而澀有細白刺如鍼芒莖五稜亦有細白刺開黃花結實靑白二色質脆嫩多汁有長數寸者有長一二尺者徧體生刺如小粟粒多謊花其結瓜者卽隨花並出味淸涼解煩止渴可生食種陽地暖則易生行陣宜整兩行防相近用樹枝棚起如人胸髙附蔓於上兩行外相逺以通人行喜糞壅頻鋤勿令生艸瓜生至初花鋤三四次鋤勿著根令瓜苦亦有隨地蔓生者摘瓜時宜引手摘勿踏瓜蔓亦勿翻覆之此瓜可生食亦可腌以爲葅性甘寒小兒不宜多食學圃余疏王瓜出燕京者最佳其地人種之火室中逼生花葉二月初卽結小實中官取以上供又一種秋生者亦佳五土俱宜閩中二三月間食入夏枯矣

羣芳譜種植下種宜甲子庚子壬寅辛巳黃道開成日二月上旬爲上時三月上旬爲中時四月上旬爲下時至五六月止可種藏瓜耳藏瓜皮厚可收藏者預先將畦斸數徧以土熟爲度加熟糞一層又翻轉以耙耬平水飲足將子用軟布包裹水濕生芽出天晴日中種子於內掩以浮土二指厚毎晨以淸糞水灌澆俟苗長茂帶土移栽苗大發旺用竹刀開其根跗間納大麥一粒結瓜碩大而久栽苗之畦修治與上同糞要熟而細一切艸根須去盡

又收子取生數葉卽結瓜者謂之本母子畱至極熟摘下截去兩頭取中央者洗淨晾漧置漧燥處勿令浥濕浥濕則難生

又衛瓜瓜生蟻用羊骨引至旁葉去瓜中黃甲小虫喜食瓜葉宜以綿兜去凡瓜忌香尢忌麝香一觸之輒痿死一法瓜旁種蔥蒜能辟麝

﹤子部﹐農家類﹐欽定授時通考﹐卷六十一﹥

南瓜

南瓜附地蔓生莖麤而空有毛葉大而緑亦有毛開黃花結實形橫圓而防扁色黃有白紋界之微凹煮熟食味麫而膩亦可和肉作羮又有番南瓜實之紋如南瓜而色黑綠蒂頗尖形似葫蘆皆不可生食

本艸南瓜四月生苗引蔓甚一蔓可延十餘丈節節有根近地卽著葉狀如蜀葵大如荷葉花如西瓜花結瓜正圓大如西瓜上有稜如甜瓜一本可結數十顆其色或綠或黃或紅子如冬瓜子肉厚色黃

農桑通訣浙中一種陰瓜宜陰地種之秋熟色黃如金皮膚稍厚可藏至春食之如新疑卽南瓜也

﹤子部﹐農家類﹐欽定授時通考﹐卷六十一﹥

冬瓜

冬瓜一名白瓜一名水芝一名地芝【見廣雅】一名蔬�在處蒔之附地蔓生莖麤如指有毛中空葉大而靑有白毛如刺開白花實生蔓下長者如枕圓者如斗皮厚有毛初生靑綠經霜則靑皮上白如塗粉肉及子亦白八月斷其梢簡實小者摘去止畱大者五六枚經霜乃熟十月足收之味甘微寒性急善走除小腹水脹利小便止渴益气除滿耐老去頭面熱鏈五臟有熱病宜食陰虛及患寒疾人久病人忌之霜降後方可食不然反成胃病本艸云其瓤謂之瓜練白虛如絮可以浣練衣服其子謂之瓜犀在瓤中成列

齊民要術種冬瓜法傍墻陰地作區圍二尺深五寸以熟糞及土相和正月晦日種旣生以柴木倚墻令其緣上旱則澆之

又十月區種如區種瓜法冬則推雪著區上爲堆潤澤肥好乃勝春種

羣芳譜收藏宜髙燥處忌近鹽醋及掃帚雞犬觸犯與芥子同安置可經年不壞

又收子瓜蔕灣曲貼肉者雌瓜也俟極老取子收髙燥處勿浥濕畱作種

絲瓜

絲瓜一名蠻瓜一名布瓜一名天羅絮一名天絲瓜蔓生莖綠色有稜而光葉如黃瓜葉而大無刺深綠色宜髙架喜背陽向陰開大黃花【五出微似胡瓜花蘂瓣俱黃】少以鹽漬可防茶結實狀如瓜有短而肥者有長而瘠者【瓜大寸許長一二尺或三四尺深綠色有皺防瓜首如鼈首】嫩者煮熟加姜醋食同雞鴨豬肉炒食佳不可生食性冷解毒多食敗陽九月將老者取子畱作種瓤絲如网可滌器

葫蘆

葫蘆匏也一名瓠瓜一名匏瓜【圓者曰匏亦曰瓢本艸云壺酒器盧飲器此物象其形故名俗作葫蘆】一名姑蔓生莖長須架起則結實圓正亦有就地生者大小數種有大如盆盎者有小如拳者有柄長數尺者有中作亞腰者莖韌有絲如筋葉圓有小白毛面靑背白開白花有甘苦二種甘者性冷無毒利水道止消渴苦者有毒不可食惟可佩以渡水陸農師曰項短大腹曰瓠【長如越瓜首尾如一者】細而合上曰匏【無柄而圓大形扁者】似匏而肥圓者曰壺【匏之有短柄大腹者】本艸李時珍曰長瓠懸瓠【瓠之一頭有腹長柄者今人以爲茶酒瓠】壺盧瓠瓜蒲盧【細腰者今之藥壺盧廣志謂之約腹壺亦有大小二種】名狀不一其實一類各色也處處有之但有遲早之殊並以正月下種生苗引蔓延緣其葉似冬瓜葉而稍團有柔毛嫩時可食五六月開白花結實白色大小長短各有種色瓤中之子齒列而長謂之瓠犀【爾雅云瓠棲瓣注云瓠中瓣也】

詩邶風匏有苦葉

疏匏葉少時可爲羮今河南及州人恆食之八月中堅彊不可食故云苦菜

風八月斷壺

王禎農書匏之爲用甚廣大者可煮作素羮可和肉煮作葷羮可蜜煎作果可削條作幹小者可作盒盞長柄者可作噴壺亞腰者可盛藥餌苦者可治病

泛勝之書種瓠法以三月耕良田十畝作區方深一尺以杵築之令可居澤相去一步區種四實蠶矢一斗與土糞合澆之水二升所漧處復澆之著實以馬箠防其心勿令蔓延多實實細以槁薦其下無令親土多瘡瘢度可作瓢以手摩其實從蔕至底去其毛不復長且厚八月微霜下收取掘地深一尺薦以槁四邊各厚一尺以實置孔中令底下向瓠一行覆上土厚二尺二十日出黃色好破以爲瓢其中白膚以養豬致肥其瓣以作燭致明一本三實一區十二實一畝得二千八百八十實十畝凡得五萬七千六百瓢瓢直十錢並直五十七萬六千文用蠶矢二百石牛耕功力直二萬六千文余有五十五萬肥豬明燭利在其外

又區種瓠法收種子須大者若先受一斗者得収一石受一石者得收十石先掘地作坑方圓深各三尺用蠶沙與土相和令中半【若無蠶沙生牛糞亦得】著坑中足躡令堅以水沃之候水盡卽下瓠子十顆復以前糞覆之旣生長二尺餘便總聚十莖一處以布纒之五寸許復用泥泥之不過數日纒處便合爲一莖畱彊者余悉搯去引蔓結子子外之條亦搯去之勿令蔓延畱子法初生二三子不佳去之取第四五六區畱三子卽足旱時須澆之坑畔周匝小渠子深四五寸以水停之令其遙潤不得坑中下水

羣芳譜種葫蘆冬瓜茄瓠瓠子黃瓜菜瓜俱宜天晴日中下種毎晨以淸糞水澆之二月下旬栽則五月中旬結實若三月種則太遲矣種法正月預以糞和灰土實塡作一坑候土發過熱篩過以盆盛土種諸子常灑水日曬暖夜收暖處候生甲時分種於肥地常以淸糞水灌澆上用低柵蓋之待長帶土移栽俟引蔓結子子外之條搯去之凡畱子初生二三子不佳取第四五者畱之毎科畱三枚卽足余旋食之種大葫蘆正月中掘地作坑深數尺或至一丈塡實油麻菉豆爛艸葉一層糞土一層如此數重向上一尺餘糞土塡之坑方四五尺毎坑只種十餘顆二月下子待生長尺許揀擇肥好者四莖毎兩莖相縛著一處仍以竹刀刮去半邊以物纒住以牛糞黃泥封之一如接樹法裹待生做一處只畱一頭取此兩莖亦如前法四根合作一根長大只畱一根待結葫蘆只揀取兩个周正好大者余俱去之依此葫蘆極大毎个可盛一石長頸葫蘆如前法如欲將長頭打結待葫蘆生成趁嫩時將其根下土挖去一邊卻輕擘開根頭掗入巴豆肉一粒在根裏仍將土罨其根俟二三日通根藤葉俱輭敝欲死卻任意將葫蘆結成或縧環等式仍取去根中巴豆照舊培澆過數日復鮮如故俟老收之

瓠子【附】

瓠子江南名扁蒲就地蔓生處處有之苗葉花俱如葫蘆結子長一二尺夏熟亦有短者麤如人肘中有瓤兩頭相似味淡可煮食不可生噉夏月爲日用常食至秋則盡不堪久畱性冷無毒除煩止渴治心熱利水道調心肺治石淋吐蛔虫壓丹石毒

茄子

茄子一名落蘇【酉陽雜俎云錢王有子跛足以聲相近故呼落蘇】一名小菇【見晉書先蠶儀注】一名昆侖瓜【見大業拾遺錄云攺呼茄子爲昆侖紫瓜淸異錄云人間但名昆味】有紫靑白三種老則黃如金來自暹羅紫者又名紫膨脝【說本黃庭堅】白者又名銀茄又一種白者名渤海茄形圓有蔕有蕚大者如甌又一種白花靑色稍扁一種白而扁謂之番茄此物宜水勤澆多糞則味鮮嫩自小至大生熟皆可食又可曬漧冬月用如地瘠少水者生食之刺人喉一種水茄形稍長亦有紫靑白三色根細末大甘而多津可止渴此種尢不可缺水與糞此數種在在有之味甘寒丹溪謂茄屬土甘而降火莖麤如指紫黑有刺葉如蜀葵葉亦紫黑有刺開花時摘其葉布通衢規以灰令人物踐踏之則子繁俗名嫁茄熟者食之厚腸胃火炙食之甚美北方以爲常食南人不敢生食云動气發瘡及痼痰患冷气人忌用秋後茄發眼疾本艸株髙三四尺葉大如掌自夏至秋開紫花五瓣相連五稜如縷黃蘂綠蔕蔕包其茄茄中有瓤瓤中有子子如脂麻有團如栝樓者有長四五寸者

王氏農書茄視他菜最耐久供膳之餘糟鹽豉醋無所不宜須廣種之

羣芳譜種植二月下子須肥熟地常澆灌之俟四五葉帶土移栽相離尺許根宜築實虛則風入難活區土不宜有浮土恐雨濺泥污葉則萎而不茂宜天晴栽鋤治培壅功不可缺

又收種九月黃熟時摘取擘四瓣或六瓣曬極幹懸之房內或向陽處勿浥濕臨種時水泡取子淘淨去其浮者

﹤子部﹐農家類﹐欽定授時通考﹐卷六十一﹥

菌

菌本艸一名杜蕈一名菇子一名地雞一名獐頭陳藏器曰地生者爲菌木生者爲檽江東人呼爲蕈凡菌從地中出者皆主瘡疥牛糞上黑菌尢佳若燒灰地上經秋雨生菌重臺者名仙人防大主血病菌冬春無毒夏秋有毒有蛇虫從下過也夜中有光者欲爛無虫者煮之不熟者煮訖照人無影者上有毛下無紋者仰捲赤色者並有毒凡煮菌投以姜屑飯粒若色黑者殺人否則無毒

爾雅中馗菌

注地蕈也似蓋今江東名爲土菌亦曰馗廚可啖

農桑通訣中原呼菌爲菌茹又爲莪又一種謂之天花桑樹上生者呼爲桑莪江南山中松下生者名爲松滑誠齋云傘不如笠釘勝笠蓋愈嫩愈美風味過於他菌又有紫菌白菌二種尢佳野蕈如赤菇黃耳皆可食陳仁玉菌譜合蕈【生韋羌山寒極雪收春气欲動土松芽活此菌候也菌質外褐色肌理玉潔芳薌韻味一發釜鬵聞百步外蓋菌多種例柔美皆無香獨合蕈香與味稱孟溪山中亦同時產惟蕈柄髙無香气土人以是別於韋羌焉】稠膏蕈【生孟溪山秋中霏雨零露浸釀山膏木腴防爲菌花戢戢多生山絕頂髙樹杪初如蘂珠圓瑩類輕酥滴乳淺黃白色味尢甘勝已乃傘張大幾掌味頓渝矣春時亦間生不能多稠膏得名土人謂稠木膏液所生耳合蕈他邦猶或有之此蕈獨此山所產故尢可貴煮法當徐下鼎沈俟涫沸漉起謹勿匕撓撓則涎腥不可食性叄和眾味而特全於酒烹齊旣調溫厚滑甘或欲致逺則復湯蒸熟貯之瓶罌然其味去出山逺也】栗殻蕈【寒气至稠膏將盡栗殻色者則其續也】松蕈【生松陰采無時】竹蕈【生竹根味極甘】麥蕈【多生溪邊沙壤松土中俗名麥丹蕈味殊美絕類北方摩姑】玉蕈【生山中初寒時色潔晳可愛故名玉然作羮微韌俗名寒蒲蕈】黃蕈【叢生山中梔郁黃色俗名黃纘又有名黃防者性峭硬有味】紫蕈【赬紫色亦山中產俗名紫富蕈品爲下】四季蕈【生林木中味甘而肌理麤峭不入品】鵞膏蕈【生髙山狀類鵞子久乃開味殊甘滑不謝稠膏然與杜蕈相亂杜蕈者生土中俗言毒蜇气所成食之殺人凡中其毒者必笑解之宜以苦茗雜白礬勻新水並咽之無不立愈】潘之恆廣菌譜杉蕈【出宜州生積年杉木上狀若菌采無時】皁角蕈【生皁樹上不可食】香蕈【香蕈生桐栁枳椇木上紫色者名香蕈】天花蕈【卽天花菜出五臺山形如松花而大於斗香气如蕈白色食之甚美】蔴菇蕈【出東淮北山間埋桑楮木於土中澆以米泔待菇生采之長二三寸本大末小白色柔軟其中空虛狀如未開玉簮花俗名雞足蔴菇謂其味狀相似也一種狀如羊肚有蜂窠眼者名羊肚菜】雞防蕈【出雲南生沙地間丁蕈也髙腳繖頭土人采烘以充方物按通雅作雞堫雲南志謂之雞葼雞以形言葼者飛而斂足之貌說本楊愼或作蟻防以其產處下皆蟻穴貴州誌云下有蟻若蜂房狀又名蟻奪】雷蕈【出廣西橫州遇雷過卽生須疾采之少遲則腐或老不堪用矣作羮甚美亦如雞防之屬其價並珍】舵菜【卽海舶舵上所生菌也亦不多得】竹蓐【卽竹菇也艸更生曰蓐得溽濕之气而成本艸作竹肉因其味也生慈竹林夏月逢雨滴汁著地湧出如鹿角白色者可食生苦竹枝上如雞子如肉臠者有大毒又曰竹菇生朽竹根節上狀如木耳或紅白色酉陽雜俎云江淮有竹肉大如彈丸味如白雞卽此物也惟苦竹生者有毒】雚菌【雚當作萑乃蘆葦之屬讀如桓或以爲鸛尿所化非也今渤海蘆葦澤中咸鹵地往往有之其菌色白輕虛表裏相似與眾菌不同出滄州秋雨以時乃有之若天旱久霖卽稀日幹者良】

農桑通訣四時類要云三月種菌子取爛楮木及葉於地埋之常以泔澆灌之三兩日卽生又法畦中下爛糞取楮可長六七寸截斷捶碎如種菜法勻布土蓋日澆潤之令長濕隨生隨食可供常饌今山中種香蕈亦如此法但取向陰地擇其所宜木【楓櫧楮等樹】伐倒用斧碎砍成坎以土覆壓之經年樹朽以蕈碎剉勻布坎內謂之驚禪雨雪之餘天气蒸暖則蕈生矣𨿽逾年而獲可以繼取反土覆之時用泔澆灌越數時則以槌棒擊樹則堪博采采訖遺種在內來歲仍發復相地之宜嵗易代種新采趁生煮食香美曝漧則爲幹香蕈今深山窮谷之民以此代耕殆天茁此品以遺其利也

木耳【附】

本艸木耳一名木檽一名木菌一名木防一名樹雞一名木蛾【曰耳曰蛾象形也曰檽以軟濕者佳也曰雞曰防因味似也南楚人謂雞爲防曰菌猶蜠也亦象形也蜠乃貝子之名或曰地生爲菌木生爲蛾】生朽木之上無枝葉乃濕熱餘气所生其良毒亦隨木性今貨者亦多雜木惟桑栁楮楡之耳爲多桑耳【一名桑檽一名桑蛾一名桑雞一名桑黃一名桑臣一名桑上寄生桑檽以下皆軟耳之名桑黃以下皆硬菇之名】槐耳【一名槐檽一名槐菌一名槐雞一名赤雞一名槐蛾此槐樹上菌也當取堅如桑耳者煮漿粥安槐木上艸覆之卽生蕈】楡耳【八月采之令人不饑按藜牀潘余云楡肉楡蕈也腴脆無比大者數斤卽指此種】柘耳【一名柘黃】楊櫨耳【出南山】

石耳【附】

本艸石耳一名靈芝生天臺四明河南宣州黃山巴西邊徼諸山石崖上逺望如煙廬山亦有之狀如地耳山僧采曝餽逺洗去沙土作茹勝於木耳

地耳【附】

本艸地耳一名地踏菇亦石耳之屬生於地者狀如木耳春夏生雨中雨後亟采之見日卽不堪

欽定授時通考卷六十一﹤子部﹐農家類﹐欽定授時通考﹥

欽定四庫全書

欽定授時通考卷六十二

農余

蔬四

生薑

椒【川椒崖椒蔓椒地椒胡椒番椒】茴香【八角茴香蒔蘿】

韭【山韭水韭】

蔥

蒜【水晶蔥】

薤韭【山薤野薤】

蒝荽【野蒝荽】

苜蓿

﹤子部﹐農家類﹐欽定授時通考﹐卷六十二﹥

生薑

姜禦濕之菜也苗髙二三尺葉似箭竹葉而長兩兩相對苗靑根嫩白老黃無實處處有之漢溫池州者良三月種五月生苗如初生嫩蘆而葉稍濶葉亦辛香秋社前後新芽頓長如列指狀采食無筋尖微紫名紫芽姜又名子姜秋分後者次之霜後則老性惡濕畏日秋熱則無姜气味辛微溫無毒通神明辟邪气益脾胃散風寒除壯熱治脹滿去胸中臭气解菌蕈諸毒生用發熱熟用和中畱皮則涼去皮則熱八九月多食春多患眼孕婦忌食令兒盈指

羣芳譜種植宜白沙地少與糞和種熟耕縱橫七八徧佳淸明後三日種濶一步作畦長短隨地橫作壠壠相去一尺深五六寸壠中安姜一尺一科帶芽大三指蓋土三寸覆以蠶沙無則用熟糞雞糞尢妙芽出後有艸卽耘漸漸以土蓋之已後壠中卻令髙不得去土爲芽向上長也芽長後從旁揠去老姜耘鋤不厭數五六月覆以柴棚或插蘆蔽日不耐寒熱八月收取九月置暖窖中寒甚作深窖以糠粃和埋暖處勿凍壊來年作種齊民要術崔寔曰淸明節後十日封生薑至四月立夏後蠶大食芽生可種之九月藏茈姜蘘荷其歲若溫皆待十月【生薑謂之茈姜】

吳下田家志種姜宜甲子乙丑辛未壬申壬午

椒

椒一名花椒一名大椒一名檓【爾雅云檓大椒注雲實大者名爲檓】一名秦椒【以產自秦地故名今北方秦椒另有一種】今處處有之椒稟五行之精葉靑皮紅花黃膜白子黑气香最易蕃衍枝間有刺扁而大葉對生形尖有刺堅而滑澤四月開細花五月結子生靑熟紅爲油亦可食微辛甘晉中人多以炷燈閉口者殺人五月食損气傷心令人多忘中毒者涼水麻仁漿解之

陸璣詩疏椒樹似茱萸有鍼刺葉堅而滑澤蜀人作茶吳人作茗皆合煮其葉以爲香今成臯諸山間有椒謂之竹葉椒其樹亦如蜀椒少毒熱不中合藥也可著飲食中東海諸島亦有椒樹枝葉皆相似子長而不圓甚香其味似橘皮

齊民要術熟時收取黑子【俗名椒目不用人手數近促之則不生也】四月初畦種之【治畦下水如種葵法】方三寸一子篩土覆之令厚寸許復篩熟糞以蓋土上旱輒澆之常令潤澤生髙數寸夏連雨時可移之移法先作小坑圓深三寸以刀子圓椒栽合土移之於坑中萬不失一【若防而移者率多死】若移大栽者二月三月中移之先作熟穰泥掘出卽封根合泥埋之【行百餘里猶得生】此物性不耐寒陽中之樹冬須艸裹不裹卽死其生於陰中者少稟寒气則不用裹【一木之性寒暑易容所謂習以性成】候實口開便速收之天時晴摘下薄布曝之令一日卽幹色赤椒好【若陰時收者色黑失味】其葉及靑摘取可以爲菹榦而末之亦足充事

務本新書三鄕椒種秋深熟時防粒秋深摘下陰漧將椒子包裹掘地深埋春暖取出向陽掘畦種之二年後春月移栽樹小時冬月以糞覆根地寒處以艸裹縛次年結子椒不歇條一年繁勝一年

農政全書中伏后晴天帶露收摘忌手撚陰一日曬三日則紅而裂遇雨薄攤當風處頻翻若防則黑不香若收作種用漧土拌和埋於避雨水地內深一尺勿令水浸生芽其自開口者殺人

羣芳譜種植先將肥潤地耕熟二月內取子種之以糞灰和細土覆蓋則易生此物乃陽中之陰不耐寒冬月艸苫免致凍死來年分栽離七八尺用蔴籸灰糞和細土栽忌水浸根又宜焦土幹糞壅培遇旱用水澆灌三年後換嫩枝方結實以髮纒樹根或種香白芷或種生菜皆辟蛇食椒

川椒【附】

本艸川椒一名巴椒一名蜀椒一名南椒一名蓎藙一名防椒一名含丸使者【見陶谷淸異錄】蘇頌云木髙四五尺似茱萸而小有鍼刺葉堅而滑可煮飲食四月結子無花但生於枝葉間顆如小豆而圓皮紫赤色李時珍曰蜀椒子光黑如人之瞳人故謂之椒目

羣芳譜川椒肉厚皮皺粒小子黑外紅裏白入藥以此爲良他椒不及也

崖椒【附】

本艸崖椒一名野椒不甚香子灰色不黑無光

蔓椒【附】

本艸蔓椒一名豬椒一名豕椒一名彘椒一名豨椒一名狗椒一名金椒野生林箐間枝軟如蔓子葉皆似椒山人亦食之

地椒【附】

本艸地椒出上黨郡其苖覆地蔓生莖葉甚細花作小朶色紫白因舊莖而生卽蔓椒之小者

胡椒【附】

本艸胡椒一名昧履支向陰生者名澄茄向陽生者名胡椒

西陽雜俎胡椒生西戎摩伽拖國其苗蔓生莖極柔弱葉長寸半有細條與葉齊條上結子兩兩對其葉晨開暮合合則裹其子於葉中子形似漢椒至芳辣六月采農政全書今其種已徧中國爲日用之物矣

番椒【附】

艸花譜番椒叢生白花子似禿筆頭味辣色紅甚可觀子種

茴香

茴香一名蘹香【本艸云俚俗多懷之衿袵咀嚼懷香之名或以此】宿根深冬生苗作叢肥莖緑葉五六月開花如蛇牀花而色黃子如麥粒輕而有細稜俗呼爲大茴香近道人家園圃種者甚多以寧夏者爲第一其他處小者名小茴香辛平無毒理气開胃夏月祛蠅辟煮肉下少許卽不醤入末少許亦香故曰茴香

羣芳譜種植收時陰漧宜向陽地以糞土和子種之仍種麻一窠以避日色十月斫去枯梢以糞土壅根下

八角茴香【附】

茴香自番舶來者實大如栢實裂成八瓣一瓣一核大如豆黃褐色有仁味更甜俗呼舶茴香又曰八角茴香廣西左右江峒中亦有之形色與中國茴香迥別但气味同耳

蒔蘿【附】

本艸蒔蘿一名慈謀勅一名小茴香羣芳譜云蒔蘿初生佛誓國今嶺南及近道皆有之三四月生苗開花其子簇生狀如蛇牀子而短微黑芳辛不及茴香善滋食味多食無損健脾開胃下气利膈溫腸殺魚肉毒補水髒治腎气壯筋骨治小兒气脹霍亂嘔逆腹冷不下食兩肋痞滿忌同阿魏食奪其味也

韭

韭【說文云一種而久者故謂之韭象形在一之上一地也】一名丰本【曲禮云韭曰丰本】一名起陽艸一名艸鐘乳【本艸拾遺云言其溫補也】一名人菜【爾雅翼曰諺云韭者人菜以其不須歲種也】莖名韭白根名韭黃花名韭菁叢生丰本長葉靑翠八月開小白花成叢腌作茹益人詩豳風四之日其蚤獻羔祭韭

禮記王制庶人春薦韭

夏小正正月囿有韭

宋史食貨志男女十歲以上種韭一畦濶一步長十步乏井者鄰伍爲鑿之

齊民要術收韭子一如收蔥子法如市賣者宜試之以銅鐺盛水加於火上微煮須臾芽生者可種芽不生者是裛郁矣治畦下水糞覆悉與葵同畦欲極深韭一剪一加糞又根性上跳故須深也

羣芳譜韭根多年交結則不茂秋月掘出去老根分栽壅以雞豬糞亦可子種可生可熟可淹可久菜之最有益者是處有之葉髙三寸便剪剪過糞土壅培之剪忌日中一年四五剪畱子者止一剪子黑而扁九月熟收子風中陰漧勿令浥郁韭葉熱根溫功用同生則辛而散痰散血熟則甘而補中補腎除熱下气益陽止瀉子甘溫暖膝腰春食香夏食多食昏神暗目不可與蜜及牛肉同食熱病後十日食之卽發冬月多食動宿飲吐水酒後尢忌宿韭忌食五月食韭損人北人冬月移根窖中養以火坑培以馬糞葉長尺許不見風日色黃嫩謂之韭黃味甚美但不益人多食滯气發病

又種植土欲熟糞欲勻畦欲深二月七月種先將地掘作坎取椀覆土上從椀外落子以韭性向內生不向外生也常薅令淨四時類要云收韭子種韭第一番割棄之主人勿食事類書云韭畦用雞糞尢佳至五年根必滿蟠虯而不長擇髙腴地分種之正月上辛日掃去畦中陳葉以鐵杷摟起下水加熟糞髙三寸便剪用凡近城郭有園圃者種三十餘畦貿易足供家費秋後又可采韭花供蔬茹至冬養韭黃比常韭易利數倍或只就畦中覆以馬糞北面竪籬障以禦北風至春其芽早出長二三寸便可賣較之他菜爲利甚溥

吳下田家志種韭宜甲子辛未己卯辛巳甲申辛卯

山韭【附】

爾雅蒮山韭

疏韭生山中者名蒮

本艸山韭一名韱【音纖】形性與家韭相類但根白葉如燈心苗山中往往有之

水韭【附】

北戶錄水韭生池塘中葉似韭字林云簽【音嚴】水中野韭也

羣芳譜有二三尺者五六月堪食不葷而脆

﹤子部﹐農家類﹐欽定授時通考﹐卷六十二﹥

蔥

蔥一名芤【本艸云艸中有孔故字從孔】一名菜伯一名和事艸【淸異錄云蔥和眾味若藥劑必用甘艸也所以文言曰和事艸】一名鹿胎初生曰蔥鍼葉曰蔥靑衣曰蔥莖曰蔥白葉中泲曰蔥苒葉溫白與須平味辛無毒有數種一種凍蔥卽冬蔥夏衰冬盛莖葉气味俱軟美食用入藥最善分莖栽蒔而無子人稱慈蔥又稱大官蔥謂宜上供也一種漢蔥【本艸云一名木蔥其莖麤硬故有木名】春末開花成叢靑白色冬卽葉枯亦供食品胡蔥生蜀郡山谷狀似大蒜而小形圓皮赤葉似蔥根似蒜味似薤不甚八月種五月收一名蒜蔥又名回回蔥莖葉麤硬茖蔥山蔥也生於山谷似蔥而小細莖大葉【爾雅云茖山蔥疏云蔥生山中者名茖】生沙者名沙蔥又有一種樓蔥亦冬蔥之類江南人呼爲龍角蔥龍爪蔥羊角蔥皮赤莖上生根移下種之毎莖上葉出岐如八角故名蔥白辛葉溫根須平主發散是處皆有生熟皆可食更宜冬月戒多食四月每朝空心服蔥頭酒調血气正月忌食令人面起遊風生同蜜食作下利燒同蜜食壅气殺人生合食令人病合犬雉肉食多令人病血服地黃常山人忌用

禮記曲禮蔥渫處末

注渫烝蔥也

內則膾春用蔥秋用芥脂用蔥

又切蔥若薤實諸醯以柔之

四民月令三月別小蔥六月別大蔥夏蔥曰小冬蔥曰大

羣芳譜種植子味辛色黑作三瓣狀有皺紋收取陰漧若令浥濕則不生畱春月調畦種良地三剪薄地再剪剪宜平旦避熱宜與地平勿太深太髙八月止不止則無袍而損白凡栽蔥曬稍蔫將冗須去淨疎行密排豬雞鴨糞和麤糠壅之不拘時冬蔥暑種則茂

吳下田家志種蔥宜甲子甲申己卯辛未辛巳辛卯

﹤子部﹐農家類﹐欽定授時通考﹐卷六十二﹥

蒜

蒜一名葫【以來自番中又稱胡蒜】一名大蒜一名葷菜葉如蘭莖如蔥根如水仙味辛處處有之而北土以爲常食八月分瓣種之當年便成獨顆及熟毎瓤五七瓣或十餘瓣亦有獨顆者苗嫩時可生食夏初食薹秋月食種幹者可食至次年春盡花中有實亦作蒜瓣而小可食孫緬唐韻云張騫使西域始得大蒜初時中國止有小蒜一名茒蒜一名薍一名蒚【爾雅云蒚山蒜】一名澤蒜爲其生於野澤也又名山蒜石蒜爲其生於山或石邊也【本艸雲山蒜澤蒜石蒜同一物也但分於山澤石間不同】呂忱字林云【音吟】水中蒜然則蒜不特生於平原及山石而又生於水矣【本艸云別有山慈姑老鴉蒜石蒜之類根葉皆似蒜而不可食】性辛溫有小毒其气薰烈能通五臟逹諸竅去寒濕辟邪惡消癰腫化癥積肉食解暑毒嵐瘴第辛能散气熱能助火傷肺損目伐性昏神有荏苒受之而不知者錬形家以小蒜大蒜韭蕓薹胡荽爲五葷道家以韭薤蒜蕓薹胡荽爲五葷佛家以大蒜小蒜興渠慈蔥茖蔥爲五葷𨿽品各不同然皆辛薰之物生食增恚熟食發淫有損性靈故絕之云獨顆者切片炙癰疽腫毒最效月令三月戒蒜亦忌常食

崔豹古今注蒜卯蒜也俗人謂之小蒜外國有蒜十許子共爲一株籜幕裹之尢辛於小蒜俗人呼之爲大蒜齊民要術蒜宜良輭地【白軟地蒜美而科大黒軟次之剛彊之地辛辣而痩小】三徧熟耕九月初種種法五寸一株【諺曰左右過鋤一萬餘株】二月半鋤之令滿三徧【弗以無艸而不鋤不鋤則科小】條拳而軋之【不軋則獨科】葉黃鋒出則辮於屋下風涼之處桁之【早出者皮赤科堅可以逺行晚則皮善碎】冬寒取谷防【奴勒反】布地不爾則凍死收條中子種者一年爲獨瓣二年則成大蒜科皆如拳又逾於凡蒜矣多能鄙事熟耕地一二次爬成溝二寸一窠種一瓣苗出髙尺餘頻鋤松根旁頻以糞水澆之拔去薹則瓣肥大不則痩小澤潞種蒜初出如剪韭二三次愈肥美矣一說九月初於菜畦中稠栽蒜瓣來年春二月先將地熟鋤數次每畝上糞數十擔再鋤耙勻持木防插一竅栽一株栽徧或無雨常以水澆至五月大如拳極佳四民月令布谷鳴收小蒜六月七月可種小蒜八月可種大蒜

吳下田家志種蒜宜戊辰辛未戊申丙子壬戌癸巳辛丑

水晶蔥【附】

水晶蔥葉似蔥而實蒜不宜松土鋤溝擺於內用牛馬糞糠粃拌土蓋之仍以芝蔴稭蓋於上八月種來年五七月收宜姜酸浸

﹤子部﹐農家類﹐欽定授時通考﹐卷六十二﹥

薤

薤一名藠子【音叫或作蕎者非】一名蓧子【蓧音釣因其根白呼爲藠子江南人訛爲蓧子】一名火蔥【收種宜火薰】一名菜芝【爾雅翼云夫物英華之美者莫如芝故薤曰菜芝】一名守宅一名家宅【見酉陽雜俎】本文作防韭類也【爾雅云薤似韭而無實亦不甚葷】葉中空似細蔥葉而有稜气亦如蔥體光澤味辛濕滑無毒二月開細花紫白色根如小蒜一本數顆相依而生其根煮食芼酒糟藏醋浸皆宜故內則云切蔥薤實諸醯以柔之

爾雅防鴻薈

注卽薤菜也疏葉似韭之菜也一名鴻薈本艸謂之菜芝是也

禮記內則膏用薤

本艸蘇恭云有赤白二種白者補而美赤者苦而無味王氏農書生則气辛熟則甘美種之不蠧食之有益齊民要術薤宜白輭良地三轉乃佳二月三月種八月九月種亦得秋種者春末乃生率七八支爲一本諺曰蔥三防四移蔥者三支爲一本種薤者四支爲一科支多者科圓大故以七八爲率防子三月葉靑便出之未靑而出者肉未滿令薤痩燥曝挼去莩余切卻姜根畱姜根而濕者卽痩細不得肥也先重耬耩地壠燥培而種之壠燥則防肥耬重則白長率一尺一本葉生卽鋤鋤不厭數荒則羸惡五月鋒八月初耩不耩則白短葉不用剪剪則損白供常食者別種九月十月出賣

爾雅翼今人種薤皆以大蒜置硫黃其中久則種分爲薤

羣芳譜八月栽根正月分蒔宜肥壤數枝一本則茂而根大五月葉靑則掘之否則肉不滿

山薤【附】

爾雅葝山防

本艸蘇頌曰山薤莖葉與家薤相似而根差長葉差大僅若鹿蔥體性亦與家薤同

野薤【附】

農書野薤生麥原中葉似薤而小味益辛亦可供食

蒝荽

蒝荽【荽許氏說文作葰云姜屬可以香口】一名香荽一名胡荽【一作胡枲】一名胡菜處處種之莖靑而柔葉細有花岐立夏後開細花成簇如芹菜花淡紫色五月收子如大麻子亦辛香子葉俱可用生熟皆可食甚有益於世者根軟而白多須綏綏然故謂之荽張騫得種於西域故名胡荽後因石勒諱胡攺作香荽又以莖葉布散呼爲蒝荽味辛气溫消穀止頭痛治五臟補不足利大小腸通心脾竅及小腹气拔四肢熱治腸風合諸菜食气香令人口爽辟飛屍鬼疰蠱毒冬春采之香美可食亦可作葅道家五葷之一伏石鐘乳久食損精神令人多忘凡腋气口慝齒腳气金瘡久病人不可食同斜蒿食令人汗難產服補藥及藥中有白術牡丹皮者忌

齊民要術胡荽宜黑輭靑沙良地三徧熟耕春種者用秋耕地開春凍解地起有潤澤時急種之一畝用子二升穊種漸鋤取賣供生菜也一畝用子一升疎密正好欲種時布子於堅地一升子與一掬濕土和之以腳蹉令破作兩段【子有兩仁不破兩段則密水浥而不生著土者令注入殻中則生疾而長速種時欲燥此菜非雨不生所以不求濕下也】於旦暮潤時以耬耩作壠以手撒子卽勞令平春雨難期必須借澤蹉跎失機則不得矣地正月中解凍者時節旣早𨿽浸芽不生但燥種之不須浸子若二月始解者歳月稍晚恐澤少不時生失歲計矣便於暖處籠盛胡荽子一日三度以水沃之二三日則芽生於旦暮時投潤漫擲之數日卽出矣大體與種麻法相似假令十日二十日未出者亦勿怪之防自當出有艸方令拔之菜生二三寸鋤去穊者供食及賣十月足霜乃收之取子者仍畱根間拔令稀【穊卽不生】以艸覆上【覆者得供生食又不凍死】又五月子熟拔取曝漧【濕則浥郁】格柯打出作蒿盛之冬日亦得入窖夏還出之但不濕亦得五六年停此菜早種非連雨不生所以不同春月要求濕下種麥底地亦得種止須急耕調熟六月中連雨生則根彊科大七月種者雨多亦得雨少則生不盡但根細科小不同耳

羣芳譜種植宜肥濕地先將子捍開四五月晦日晚種以灰糞覆之水澆則易長六七月布種者可竟冬食春月挼子沃水生芽者小小供食而已都下火坑郁烝者莖葉鵞黃色甚香美脆嫩苐非出自然恐不益人

野蒝荽【附】

野蒝荽一名天胡荽一名石胡荽一名鵞不食艸一名雞腸艸小艸也生石縫及陰濕處髙二三寸冬月生苗細莖小葉形狀宛如嫩胡荽气辛薫不堪食夏開細花黃色細子極易繁衍僻地則鋪滿辛寒無毒通气利九竅吐風痰解毒明目散翳消瘇汁制砒石雄黃

﹤子部﹐農家類﹐欽定授時通考﹐卷六十二﹥

苜蓿

苜蓿一名木粟【爾雅翼作木粟言其米可炊飯也】一名懷風一名光風艸【西京雜記云風在其間常蕭蕭然日照其花有光彩故名懷風又名光風】一名連枝艸【西京雜記云茂陵人謂之連枝艸】一名牧宿【本艸云郭璞作牧宿謂其宿根自生可飼牧牛馬也】一名塞鼻力迦【見金光明經】張騫自大宛帶種歸今處處有之苗髙尺餘細莖分義而生葉似豌豆頗小每三葉攢生一處梢間開紫花結彎角角中有子黍米大狀如腰子三晉爲盛秦齊魯次之燕趙又次之江南人不識也味苦平無毒安中利五臟洗脾胃間諸惡熱毒長宜飼馬尢嗜此物

元史食貨志至元七年頒農桑之制令各社布種苜蓿以防饑年

四民月令七月八月可種苜蓿

齊民要術地宜良熟七月種之畦種水澆一如韭法春初旣中生噉爲羮甚香此物長生種者一勞永逸都邑負郭所宜種之

羣芳譜種植夏月取子和蕎麥種刈蕎時苜蓿生根明年自生止可一刈三年後便盛每歳三刈欲畱種者止一刈六七年後墾去根別用子種若效兩浙種竹法每一畝今年半去其根至第三年去另一半如此更換可得長生不煩更種若墾後次年種谷必倍收爲數年積葉壊爛墾地復深故今三晉人刈艸三年卽墾作田亟欲肥地種谷也

欽定授時通考卷六十二

欽定四庫全書

欽定授時通考卷六十三

農余

果一

梅

杏

桃

李

梨【檖樝

榲桲】

棠梨【沙棠棣】

櫻桃【白櫻桃山櫻桃】

楊梅

枇杷

柰

林檎

蘋果

山樝

枳椇

葡萄

梅

梅一名防實似杏大者如小兒拳小者如彈熟則黃微甘酸可啖生純靑酸甚多食泄津液生痰損筋蝕脾傷腎弱齒爲脯含之口香造煎堪久子赤者材堅白者材脆種類不一白者有緑蕚梅【實大五月熟】重葉梅【結實多雙】消梅【實甘靑且可生啖𨿽酢甚松脆多液無滓花重者實小單者大不宜熟亦不堪煎造】冠城梅【實甚大五月熟】時梅【實大五六月熟】早梅【四月熟】冬梅【實小十月可用不能熟】紅者有鶴頂梅【實大而紅】鴛鴦梅【梅譜云卽多葉紅梅也結實必雙凡雙果必雙蔕惟此一蔕而結雙梅尢異】雙頭梅【或結並蔕小實不堪啖】杏梅【實扁而斑味似杏】異品有冰梅【實吐自葉罅不花色如冰玉無核含之自融如冰佳品也】範成大梅譜江梅【子小而硬】具區志洞庭諸山有吐花酸【實小味酸方吐花卽可啖】脆梅【一名時裏梅實圓而大可以蜜漬及蒸制】

禮記內則桃諸梅諸卵鹽

疏桃諸梅諸卵鹽者言食桃諸梅諸之時以卵鹽和之王肅云諸菹也謂桃菹梅菹卽今之藏桃也藏梅也欲藏之時必先稍幹之故周禮謂之幹防

夏小正五月煮梅爲豆實

齊民要術梅實小而酸核有韲文杏實大而甜核無文采梅任調食及韲杏則不任此用世人或不辧言梅杏爲一物失之逺矣

杏

杏一名甜梅樹大實多形如彈丸有大如梨者生酢熟甜性熱生痰及癰疽不宜多食小兒產婦尢忌種類不一有金杏【圓而黃熟最早味最勝一名漢帝杏謂武帝上林苑遺種也大如梨黃如橘出濟南】白杏【熟時色靑白或微黃味甘淡而不酢出滎陽】沙杏【甘而多汁卽世所稱水杏也】梅杏【黃而帶酢】柰杏【靑而帶黃出鄴中】金剛拳【赤大而扁肉厚味佳甚又名肉杏】山杏【肉薄不堪食但可收仁用】巴旦杏【一名八擔杏出回回地今闗西諸處皆有葉差小實小而肉薄核如梅皮薄而仁淸甘鮮者尢脆美稱果之佳者】又有赤杏黃杏【廣志云出鄴中】蓬萊杏【黃而酢】格物叢話杏實味香於梅而酸不及核與肉自相離其仁可入藥

羣芳譜種桃樹接杏結果紅而且大又耐久不枯文獻通考杏多實不虫者來年秋禾善五木者五穀之先欲知五穀但視五木故五果分五行所以表五穀又按五果之義夏之果莫先於杏五時之首寢廟必有薦而此杏適丁夏之時故特取之杏之枝葉華果皆赤故古者鉆燧夏取杏之火也﹤子部﹐農家類﹐欽定授時通考﹐卷六十三﹥

桃

桃實甘子繁故字從木從兆性酸甘熱可食多食令人有熱能發丹石毒生桃尢不宜多食有損無益性早實三年便結子五年卽老結子便細十年必死以皮也若四年後用刀自樹本竪劙其皮至生枝處使膠盡出則多活數年種類頗多有昆侖桃【一名王母桃一名仙人桃一名冬桃出洛中味甘美】扁桃【出波斯國形扁肉澀不堪食核狀如盒髙五六丈圍四五尺葉似桃而濶大三月開白花花落結實如桃彼地名波淡樹仁甘美番人珍之北戶錄云形如半月狀出占卑國】新羅桃【子可食性熱】方桃【形微方】餅子桃【狀如香餅味甘】油桃【小於眾桃有赤斑防光如塗油花多子少不堪噉惟取仁出汴中】巨核桃金桃【形長色黃如金肉黏核多蛀熟遲用柿接者味甘色黃】銀桃【形圓色靑肉不黏核其皮光澤如李一名光桃】十月桃【形圓色靑肉黏核味甘酸十月中成熟一名古冬桃又名雪桃按爾雅云旄冬桃疏云桃子冬熟者不旄當卽此也】毛桃【卽爾雅所謂褫桃小而多毛核黏味惡不堪食其仁充滿多脂可入藥】水蜜桃【獨上海有之而顧尙寶西園所出尢佳其味亞於生荔枝】雷震紅【張七澤云每雷雨過輒見一紅暈最爲難得】他如紅桃緗桃白桃烏桃皆以色名五月早桃秋桃霜桃皆以時名胭脂桃絡絲桃皆以形名王敬美有言桃種最多金桃蜜桃灰桃之類多植園中取果壽星桃樹矮而花能結大桃亦奇種可玩桃殊不堪食客燕雜記京師中佳果有紅桃白銀桃小桃蟠桃合桃酒紅桃霜下桃肅寧八月桃

禮記內則桃曰膽之

疏桃多毛拭治去毛令色靑滑如膽也或曰膽謂苦桃有苦如膽者擇去

周禮饋食之籩其實桃

夏小正六月煮桃桃也者柂桃也柂桃也者山桃也煮以爲豆實也

埤雅諺曰白頭種桃又曰桃三李四梅子十二言桃生三歲便放花果早於梅李故首𨿽已白其花子之利可待也

種樹書桃樹接李枝則紅而甘梅樹接桃則脆桃樹接杏則大桃熟時墻面暖處寛深爲坑收濕牛糞納坑中收好桃核十數枚尖頭向上坑中糞土蓋厚一尺深春芽生和土移種之

羣芳譜凡種桃淺則出深則不生故其根淺不耐旱而易枯近得老圃所傳云於初結實次年斫去其樹復生又斫又生但覺生虱卽斫令復長則其根入地深而盤結固百年猶結實如初又桃實太繁則多墜以刀橫斫其幹數下乃止又社日春根下土持石壓樹枝則實不墜桃子蛀者以煮豬首汁冷澆之或以刀疎斫之則穰出而不蛀如生小虫如蚊俗名蚜虫𨿽桐油灑之不能盡除以多年竹燈檠掛懸梢間則虫自落甚驗

﹤子部﹐農家類﹐欽定授時通考﹐卷六十三﹥

李

李一名嘉慶子【爾雅翼云李木之多子者故從子本艸云木之多子者多矣何獨李稱多子耶按素問言李味酸屬肝東方果也則李於五果屬木故得專稱爾】實有離核合核無核之異小時靑熟則各色有紅有紫有黃有緑又有外靑內白外靑內紅者大者如杯如卵小者如彈如櫻其味有甘酸苦澀之殊性耐久樹可得三十年𨿽枝枯子亦不細種類頗多有麥李南居李季春李木李禦黃李均亭李擘李餻李中植李趙李禦李赤李冬李離合李皆李之特出者他如經李杏李黃扁李夏李名李縹靑李建黃李靑皮李赤陵李馬肝李牛心李紫粉李小靑李水李扁縫李金李鼠精李合枝李柰李晚李之類未可悉數建寧者甚甘今之李幹皆從此出

爾雅李曰疐之

疏謂治棗李皆去其疐疐者柢也

羣芳譜移栽春月取近根小條栽之離大樹逺者不用待長移之別地性喜開爽宜稀栽南北成行率兩步一株太密聫陰則子小而味不佳樹下勤去艸而不可耕耕則樹肥而無實如嫁李正月一日或十五日以磚石著李樹岐中則實繁又臘月中以杖微打樹岐間正月晦日復打可令足子又法以煮寒食醴酪火防著樹間亦良或曰桃樹接李則生子甘紅

梨

梨一名果宗一名快果一名玉乳一名蜜父北地處處有之南方惟宣城爲勝二月開花上已日無風則結梨必佳有二種瓣圓而舒者果甘缺而皺者味酸果圓如橊頂微凹無尖瓣性甘寒無毒潤肺涼心消痰降火解瘡毒酒毒乳梨【本艸云又名雪梨出宣城皮厚肉實味長】鵞梨【本艸云又名錦梨出河之南北皮薄漿多味頗短香則過之】二梨皆入藥其餘水梨赤梨茅梨禦兒梨紫縻陽城夏梨秋梨種類非一他如紫香水梨【本艸云又名消梨出北地最爲上品】張公夏梨【廣志云出洛陽北邙海內惟有一株】廣都梨鉅鹿豪梨【廣志云重六斤數人分食之】鉅野梨新丰箭谷梨闗西谷中梨【廣志云闗以西京兆右扶風界諸谷中梨率多供禦】味色香種種奇絕未可悉數本艸紫花梨【療心熱耳目記武宗時靑城山邢道士以靑丹兩粒取梨汁進之曰太白南溪紫花梨也壽春公主於眞定得一株及秋實手選而進之】含消梨【三輔黃圖漢武帝禦宿園出大梨如五升瓶落地則破其取梨先以布囊承之號曰含消】眞定禦梨【魏文帝詔眞定郡梨大若拳甘若蜜脆若菱可以解煩釋悁】

禮記內則柤梨曰攢之

疏攢之者鉆治其螙處也

爾雅梨山樆

疏此果在山之名則曰樆人植之曰梨

種樹書桑上接梨則脆而甘美

羣芳譜種梨梨熟時埋之經年至春生芽次年分栽漑以肥水至冬葉落附地刈之以炭花燒頭二年卽結子若穭生及種而不栽則結子遲毎梨百十餘子惟二子生梨餘皆生杜又栽梨春分前十日取旺梨筍如拐樣截其兩頭火燒鐵器烙定津脈臥栽於地卽活

又接梨取棠杜臂以上者大者接五枝小者二三枝梨葉微動爲上時欲開莩爲下時先作麻紉纒十數匝以小利鋸截杜令離地五六寸將原幹用利刃貼皮劙開尖竹籖刺入皮木之際令深一尺許預取結梨旺嫩枝向陽者長五六寸削如馬耳名曰梨貼用口含少時以借其气插入杜樹孔中大小長短削與所刺等拔去竹籖卽插梨貼至所探處縛勿動揺以綿裹杜樹頂封熟泥於上以土培覆令梨僅出頭仍以土壅四畔當梨上沃水水盡以土覆之務令堅密梨枝甚脆培土時須謹愼若著掌則芽折梨貼須去黑皮勿傷靑皮傷靑皮則不活梨旣生杜旁有葉卽去之勿分其力月餘自發長卽生梨梨生用篛包裹勿爲象鼻虫所傷又云凡接梨園中用旁枝葉得四散庭前用中心取其枝榦直上用根邊小枝樹形可喜五年方結子用鳩根老枝三年卽結子但樹丑若逺道取貼根下燒三四寸可行數百里猶生又藏梨初霜卽收多經霜不能至夏於屈下掘深窨坑底無令潤濕收梨在中不須覆蓋便可經夏摘時須好接勿令損傷物類相感志梨與蘿卜相間收或削梨蔕種於蘿卜內藏之皆可經年不爛本艸就樹上以囊包裹過冬乃摘亦妙

檖【附】

爾雅檖蘿

注今陽檖也實似梨而小酢可食

陸璣詩疏檖一名赤蘿一名山梨也今人謂之陽檖實似梨但小耳一名鹿梨一名鼠梨

本艸李時珍曰山梨野梨也處處有之梨大如杏可食其木文細宻赤者文急白者文緩

樝【附】

樝一名和圓子一名木桃處處有之孟州特多小於木更酢澀色微黃蒂核皆粗核中之子小而圓味劣於梨與木瓜而入蜜煎湯則香美過之去惡心咽酸止酒痰黃水功與木瓜相近

禮記內則柤梨姜桂

注柤梨之不臧者

風土記柤梨屬內堅而香

榲桲【附】

榲桲似樝子而小气香辟衣魚樹如林檎花白綠色味甘食之宜淨洗去毛恐損肺不宜多食同車螯食發疝气

述異記江淮南人至北見榲桲以爲樝子

羣芳譜榲桲出闗陜沙苑者更佳

棠梨

棠梨實如小楝子霜後可食其樹接梨甚佳處處有之有甘酢赤白二種

爾雅杜甘棠

注今之杜梨

又杜赤棠白者棠

疏赤者爲杜白者爲棠

鄭康成毛詩箋北人謂之杜梨南人謂之棠梨

通誌甘棠謂之棠梨又海棠子名海紅爾雅赤棠也狀如木瓜而小二月開花八月熟

陸璣詩疏甘棠與赤棠同耳但子有赤白美惡白棠甘棠也子多酸美而滑赤棠子澀而酢木理亦赤可弓材本艸牝曰杜牡曰棠或云澀者杜甘者棠杜者澀也棠者餹也

齊民要術棠熟時收種之否則春月移栽八月初天晴時摘葉薄布曬令幹可以染綘【必天晴時少摘葉幹之復晴則摘愼勿頓收若遇陰則浥浥不堪染綘也】成樹之後歲收絹一百疋【亦可多種利乃勝桑也】

沙棠【附】

山海經昆侖之丘有木焉其狀如棠黃華赤實其味如李而無核名曰沙棠可以禦水食之使人不溺本艸今嶺外寧鄕瀧水羅浮山中皆有之

棣【附】

棣一名郁李一名郁李一名爵李一名車下李一名郁梅一名爵梅山野處處有之花及子並似木李惟子小如櫻桃熟赤色五月熟可食又可入藥

陸璣詩疏許愼曰鬰白棣樹也如李而小正白又有赤棣樹亦似白棣葉如刺楡而嫩圓子正赤

羣芳譜性潔喜暖日和風澆宜淸水忌肥核仁气味甘苦酸平而潤無毒治大腹水腫面目四肢浮腫利小便通水道消宿食下結气宣大腸气澀滯燥濇不通

﹤子部﹐農家類﹐欽定授時通考﹐卷六十三﹥

櫻桃

櫻桃【本艸衍義云以其形肖桃故曰櫻桃綱目云其顆如瓔珠故謂之櫻】一名楔一名荊桃【爾雅云楔荊桃注云今櫻桃最大而甘者謂之崖蜜】一名牛桃一名英桃【見愽物志】一名鸎桃一名含桃【說文云鸎桃鸎鳥所食故又曰含桃】一名朱櫻【陶景本艸經注云櫻桃卽今朱櫻】埤雅云其顆大者如彈丸小者如珠璣生時靑及熟色鮮瑩深紅者爲朱櫻紫色皮內有細防者爲紫櫻味最珍重又有正黃明者謂之蠟櫻小而紅者謂之櫻珠味皆不及極大者有若彈丸核細而肉厚尢難得膳夫錄云大而殷者曰吳櫻桃黃而白者曰櫻桃小而赤者曰水櫻桃味甘無毒調中益气美志止泄精水谷痢令人好顏色多食令人吐有暗風及喘濕熱病人忌食小兒尢忌

禮記月令羞以含桃先薦寢廟

疏案月令諸月無薦果之文此獨羞含桃者以此果先成異於餘物故特記之

山家淸供結實時須張网以驚鳥雀置葦箔以護風雨若經雨則虫自內生人莫之見用水浸良久則虫皆出乃可食

羣芳譜種植二三月間分有根枝栽土中糞澆卽活仍記陰陽否則不生卽生亦不結實

白櫻桃【附】

因樹屋書影白櫻桃生京師西山中微酸不及朱櫻之甘碩也

山櫻桃【附】

本艸山櫻桃一名朱桃一名麥櫻一名英豆一名李桃樹如朱櫻但葉尖長不團子小而尖生靑熟黃赤亦不光澤而味惡不堪食味辛平無毒

﹤子部﹐農家類﹐欽定授時通考﹐卷六十三﹥

楊梅

楊梅一名朹子生江南嶺南山谷間防稽產者爲天下冠吳中楊梅種類甚多名大葉者最早熟味甚佳本出苕溪移植光福山中尢勝又次爲靑蔕白蔕及大小松子此外味皆不及樹若荔枝葉細靑如龍眼及紫瑞香本艸云楊梅樹葉冬月不凋二月開花結實形如楮實子肉在核上無皮殻五月熟生白熟則有白紅紫三色紅勝於白紫勝於紅凡楊梅顆大核細爲上鹽藏蜜漬糖置火酒浸皆佳可致逺多食令人傷熱食核中仁可解味酸甘微熱滌腸胃除煩憒惡气久食損齒及筋發瘡致痰

羣芳譜種植性宜山地核投糞池中浸六月取出收潤土中三月鋤地種之待長尺許次年移栽三四年後以生子枝接之次年仍移栽山地多畱宿土臘月內離根四五尺於髙處開溝灰糞壅之不宜著根每遇雨肥水滲下則結子大而肥

物類相感志桑樹接楊梅則不酸樹上生癩以甘艸釘之則去

枇杷

枇杷樹髙丈餘易種肥枝長葉防似栗大如驢耳背有黃毛形如枇杷故名陰密婆娑可愛四時不凋冬開白花三四月成實簇結有毛大者如雞子小者如龍眼味甘而酢白者爲上黃者次之皮肉薄核大如茅栗相傳枇杷秋萌冬花春實夏熟備四時之气他物無與類者襄漢吳蜀淮閩嶺江西湖南北皆有廣志云無核者名焦子出廣州味甘酸平無毒止渇下气利肺气止吐逆潤五藏主上焦熱可克果食多食發痰傷脾同炙肉及熱麵食患熱黃疾花治頭風鼻流淸涕木白皮止吐逆不下食葉治肺胃病取其下气气下則火降痰順而逆嘔欬渴皆愈

學圃余疏枇杷出東洞庭者大自種者小然卻有風味獨核者佳蓋他果須接乃生獨此果直種之亦能生也物類相感志枇杷不宜糞

﹤子部﹐農家類﹐欽定授時通考﹐卷六十三﹥

柰

柰一名頻婆與林檎一類而二種江南𨿽有西土最丰樹與葉皆似林檎而實稍大味酸微帶澀可栽可壓白者爲素柰赤者爲丹柰亦曰朱柰靑者爲緑柰皆夏熟本艸涼州有冬柰冬熟子帶碧色性寒多食令人肺家膨脹病人尢甚

廣志西方多柰家家收切曝漧作脯十百斛以爲蓄積謂之頻婆糧

林檎

林檎一名來禽一名蜜果一名文林郎果一名冷金丹【元氏長慶集林檎花一名月臨花】生渤海間以柰樹搏接二月開粉紅花子如柰小而差圓六七月熟色淡紅可愛有甜酸二種有金紅水蜜黑五色甜者早熟而味脆美酸者熟差晚須爛方可食黑者色如紫柰有冬月再實者性甘溫下气消渴多食脹滿或云食多覺膨脹並嚼其核卽消一云食其子令人心煩生者食多生瘡癤

學圃余疏花紅卽古林檎

王羲之帖靑李來禽子皆囊盛爲佳函封多不生物類相感志林檎樹生毛虫埋蠶蛾於下或以洗魚水澆之卽止

﹤子部﹐農家類﹐欽定授時通考﹐卷六十三﹥

蘋果

蘋果【按本艸不載蘋果而釋柰云一名頻婆據采蘭雜志學圃余疏頻婆又當屬此名蓋與柰一類二種也】岀北地燕趙者尢佳接用林檎體樹身聳直葉靑似林檎而大果如梨而圓滑生靑熟則半紅半白或全紅光潔可愛玩香聞數步味甘松未熟者食如棉絮過熟又沙爛不堪食惟八九分熟者最美

采蘭雜記燕地有頻婆味𨿽平淡夜置枕邊微有香气卽佛書所謂頻婆華言相思也

學圃余疏北土之頻婆卽花紅一種之變也吳地素無近亦有移植之者

﹤子部﹐農家類﹐欽定授時通考﹐卷六十三﹥

山樝

山樝【一作查其味似楂故名】一名棠梂子一名羊梂【朹字之誤】一名山裏果一名茅樝一名猴樝一名防樝【本艸云生於川原茅林中猴防喜食之故有諸名】一名朹子一名槧梅【爾雅云朹槧梅】一名赤瓜子【本艸云當作赤樝狀似赤虞衡志有赤王璆百一方雲山裏紅果俗名酸正合此義】其類有二種皆生山中一種小者樹髙數尺多枝柯葉有五尖色靑背白椏間有刺三月開小白花五出實有赤黃二色九月熟其核狀如牽牛子色微白映紅甚堅一種大者樹髙丈餘花葉皆同但實稍大而色黃緑皮澀肉虛初甚酸澀經霜乃紅可食出滁州靑州者佳爲消滯要藥語雲山樝有爛肉之功小者爲棠朹子茅樝猴楂堪入藥肥大者爲羊朹子可作果食入藥者切四瓣去核曬漧收用

﹤子部﹐農家類﹐欽定授時通考﹐卷六十三﹥

枳椇

枳椇一名蜜防【音止矩】一名蜜屈律【皆屈曲不伸之義此樹多枝而曲其子亦拳曲故名】一名木蜜一名木瑚一名雞距子一名雞爪子一名樹蜜一名木餳【味美如餳蜜】一名白石一名白實一名木石一名木實木髙三四丈葉圓大如桑柘夏月開花枝頭結實如雞爪形長寸許紐曲開作兩三岐儼若雞之足距嫩時靑色經霜乃黃嚼之味甘如蜜毎開岐盡處結一二小子狀如蔓荊子內有扁核赤色如酸仁形

禮記曲禮婦人之防椇榛脯修栗

爾雅翼古者人君燕食所加庻羞凡三十一物椇其一也又爲婦人之防荊楚之俗亦鹽藏荷裹以爲冬儲今不以爲重賤者食之而已

羣芳譜今山西甚多俗名拐

﹤子部﹐農家類﹐欽定授時通考﹐卷六十三﹥

葡萄

葡萄古作蒲桃又作蒲陶苗作藤蔓而極長大盛者一二本綿被山谷間三月間開小花成穗黃白色旋著實七八月熟可生食可釀酒最難幹不幹不可食今太原平陽皆制幹貨之四方西北人食之無恙東南食之多病熱其根莖中空相通暮漑其根至朝而水浸其中故俗呼其苗爲木通澆以米泔水最良以麝入其皮則葡萄盡作香气以甘艸作鍼鍼其根則立死

種樹書葡萄欲其肉實當栽於棗樹之旁於春鉆樹上作竅子引葡萄枝入竅中透出至二三年其枝旣長大塞滿樹竅便可斫去葡萄根托根以生便得肉實如北地皆如此法種

羣芳譜水晶葡萄【暈色帶白如著粉形大而長味甚甘西畨者更佳】馬乳葡萄【形大而長味甘】紫葡萄【黒色有大小二種酸甜二味】緑葡萄【出蜀中熟時色緑出西番者名兔睛勝糖蜜無核尢異品也】葡萄【出西番實小如胡椒今中國亦有種者】雲南出者大如味尢長唐史波斯國所出大如雞卵也又種植取肥枝如拇指大者從有孔盆底穿過盤一尺於盆內實以土放原架下時澆之候秋間生根從盆底外截斷另成一架澆用冷肉汁或米泔水又收藏北方天寒初冬須以艸裹埋地中尺餘俟春分後取出臥置地數日然後架起子生時去其繁葉使霑風露則結子肥大

廣羣芳譜今塞外有十種葡萄曰伏地公領孫哈蜜公領孫哈蜜紅葡萄哈蜜綠葡萄哈蜜白葡萄哈蜜黑葡萄哈蜜葡萄馬乳葡萄伏地黑葡萄伏地瑪瑙葡萄

欽定授時通考卷六十三﹤子部﹐農家類﹐欽定授時通考﹥

欽定四庫全書

欽定授時通考卷六十四

農余

果二

【酸】

柿【椑柿軟柿】

木【榠樝】

安石橊

栗【石粟】

榧

榛

松子

核桃

銀杏

﹤子部﹐農家類﹐欽定授時通考﹐卷六十四﹥

棗

一名木蜜皮麤葉小面深綠色背微白髮芽遲五月開小花淡黃色花落卽結實生靑不堪食漸大漸白至微見紅絲卽堪生啖熟則純紅味甚甘甜王禎農書雲南北皆有然南堅燥不如北肥美生於靑齊晉絳者尢佳能開胃健脾可久畱生熟皆可食多食生熱令人齒黃病齲齒

詩豳風八月剝棗

禮記內則曰新之

疏易有塵埃恆治拭之使新

左傳女贄不過榛栗修以告防也

疏取其早起者也

齊民要術旱澇之地不任稼穡者種棗則任矣

羣芳譜種類甚多有壺【爾雅云壺注云今江東呼爲棗大而鋭上者爲壺壺猶瓠也】鹿盧【爾雅云邊要注云子細腰今謂之鹿盧】白【爾雅云擠白棗注云卽今子白乃熟】徹齊棗【見爾雅注云未詳】羊【爾雅云遵羊注雲實小而圓紫黒色今俗呼之爲羊矢棗】大【爾雅云洗大注云今河東猗氏縣出大子如雞卵】蹶泄【爾雅云蹶泄苦注云子味苦】無實【爾雅云晳無實棗注云不著子者】還味【爾雅云還味棯注云還味短味】蹙咨【一名大白核小肌肥】谷城紫【長二寸】西王母【大如李核三月熟在眾果之先】夏白棗【出洛陽】墟【出汲郡一名安益棗】信都大梁國夫人三星駢白棗灌棗狗牙棗雞心棗牛頭狝猴棗夕棗﨑亷棗【以上十六名並出廣志】棠棗玉門棗【並出西京雜記】樂氏棗【齊民要術云出靑州丰肌細核多膏肥美爲天下第一相傳樂毅破齊時從燕來齊所種也】羊角【詳見後鄴中記】禦棗【味最美出安邑】窯坊棗【味佳出應天府窯坊門內】無核【實小核僅有形食之不覺出靑城縣】氐棗木棗丹棗鶴珠棗【出天臺閒閒眞人以致元帝】

又分栽選味佳者畱作栽葉始生取大棗傍條二三尺髙者移種棗性硬其生晚芽未出移恐難出三步一行行欲相當如本年芽未出弗遽刪除諺云樹三年不算死亦有久而後生者

又修樹每元旦日未出時反斧斑駁椎之謂之嫁棗不椎則花而不實斫之則子萎而落大蠶入簇以杖擊其枝間振去狂花則結實多

又收棗全赤卽收撼而落之爲上半赤而收者肉未充滿幹則色黃而皮皺將赤味亦不佳全赤久不收則皮硬復有鳥雀之患一法將才熟乘淸晨連上枝葉摘下弗損傷通風處晾去露气簡新缸無油酒气者淸水刷淨火烘漧待冷取淨稈艸曬漧冷一層艸一層棗入缸中封固可至來歲猶鮮

又曬棗先治地令淨有艸則令棗臭駕箔椽上以無齒木扒聚而散之日二十度乃佳夜不必聚得霜露气速成如有雨則聚而苫之五六日選其紅軟者上髙廚暴之防爛者去之否則恐壊余棗其未幹者曝曬如法又作漧棗新菇蔣露於庭以艸鋪上厚三寸覆以新蔣凡三日撤覆露之畢日曝取幹納房中每一石以酒一升潄著器中密泥之可以經數年不壊

酸棗【附】

羣芳譜酸棗一名樲小而圓如芡無大樹實生靑熟紅皮薄核大仁堪入藥生用令人不眠雙仁者勿用取紅軟者箔上曬漧納釡中水僅掩棗煮一沸卽漉出入盆研布絞取濃汁塗器上日曝使幹取爲末一碗投方寸匕逺行用以和米炒其味酸甘解饑渴最妙

柿

柿赤實果也樹髙大枝繁葉大圓而光澤四月開小花黃白色結實靑緑色八九月乃熟紅柿【皮深紅而多核所在皆有】黃柿【生汴洛諸州】朱柿【出華山似紅柿而圓小皮薄可愛味更甘珍】著蓋柿【蒂下別有一層】牛心柿【狀如牛心】蒸餅柿【狀如市賣炊餅】八稜柿【大而稍扁劍南尢溪柿處州松陽柿尢爲奇品】塔柿【大於諸柿去皮掛木上風漧之佳】

種樹書柿樹接桃枝則爲金桃柿子接及三次則全無核

羣芳譜種類甚多大者如楪其次如拳小者如鹿心鴨子雞子生者澀不堪食其核形扁狀如木鱉子而堅根甚固謂之柿盤世傳柿有七絕一多壽二多陰三無鳥巢四無虫蠧五霜葉可玩六佳實可啖七落葉肥大可以臨書多食引痰日幹者多食動風同蟹食腹痛作瀉食柿飲熱酒令人易醉或心痛欲絕

椑柿【附】

椑柿一名漆柿一名綠柿一名靑椑一名烏椑一名花椑一名赤棠柿乃柿之小而卑者生江淮宣歙荊襄閩廣諸州𨿽熟亦深緑色大如杏味甘可生啖搗碎浸汁謂之柿漆可染罾扇諸物

軟柿【附】

軟柿本艸云生海南樹髙丈餘子中有汁如乳汁甜美其本類柿而葉長但結實小而長幹熟則紫黑色一種小圓如指頭大者味尢美其樹接柿甚佳

木

木一名楙【爾雅云楙木注云木實如小酢而可食本艸云木之名取此義也】一名鐵腳梨【淸異錄云木性益下部若腳膝筋骨有疾者必用焉故方家號爲鐵腳梨】樹如柰叢生枝葉花俱如鐵腳海棠可種可接可以條分葉光而厚春末開花紅色微帶白作房實如小或似梨稍長皮光色黃上微白如著粉津潤不木者爲木香而甘酸不澀食之益人醋浸一日方可食生不堪噉處處有之山陰蘭亭尢多而宣城者爲佳本州以充土貢故有宣州花木之稱西洛木瓜味和美至熟靑白色入藥絕有功勝宣州者味淡性酸溫無毒去濕和胃彊筋骨治腳气霍亂大吐下轉筋不止枝葉根皮煮汁飲並止霍亂吐下轉筋療腳气枝作杖利筋脈核治霍亂煩燥气急花治面黑粉滓

羣芳譜種法秋社前後分其條移栽次年便結子勝春栽者

榠樝【附】

羣芳譜榠樝一名瘙樝一名木李一名木梨木葉花酷類木但比木大而色黃李時珍曰乃木之無重蒂者也

安石橊

安石橊【種出安石國故名】一名若橊【廣雅云若橊石橊也丹實垂垂若贅癅也】一名金罌【筆衡云吳越王錢鏐攺橊爲金罌】有甜酸苦三種單葉者旋開花旋結實花托卽橊不結者托尖小榦葉者不結實甜者甘溫澀無毒可食潤燥制三尸虫理乳石毒但性滯戀膈多食生痰損肺黑齒服食家忌之酸者性溫澀無毒兼收斂之气只堪入藥陳久更良橊實圓如毬頂有尖瓣大者如杯皮赤色有黑斑防皮中如蜂窠有黃膜隔之子如人齒白者似雪淡紅者似水紅寶石紅者如硃砂淡紅潔白者味甘紅者味酸秋後經霜則實自裂有富陽橊【實大者如碗】海橊【樹僅二尺栽盆中結實亦大直垂至盆堪作美觀】黃橊【結實甚多最易傳種】河陰橊【碎錄云河陰出橊名三十八中間止有三十八子也】

酉陽雜俎南詔石橊皮薄如藤紙味絕於洛中

本艸水晶橊【子白徹如水晶味亦甘】苦石橊【抱朴子云生積石山或云卽山石橊也】山石橊【形類橊而小不作房生靑齊間蜜漬以當菓甚美】

廣羣芳譜石橊不結子者以石塊或枯骨安樹叉間或根下則結子不落

栗

栗木髙三丈極類櫟四月開花靑黃色長條似胡桃花實有房彚大者若拳小者若桃李苞生外殻刺如蝟毛其中著實或單或雙或三四少者實大多者實小實有殻紫黑色殻內膜甚薄色微紅黑外毛內光膜內肉外黃內白八九月熟則苞自裂而實墜宣州及北地所產小者爲勝陸璣詩疏曰栗五方皆有周秦吳特饒惟漁陽及範陽生者甜美味長他方不及本艸圖經云兗州宣州最勝燕山栗小而味最甘蜀本圖經云板栗錐栗芧栗【似板栗而細如橡子其樹𨿽小葉亦不殊但春生夏花秋實冬枯爲異綱目云卽爾雅所謂栭栗也一名栵栗可炒食之】衍義云湖北有一種旋栗【頂圓末尖卽榛栗象榛子形也】詩鄘風樹之榛栗

禮記內則栗曰撰之

疏栗虫好食數數布陳撰省視之

夏小正八月栗零

傳零也者降也降而後取之也

齊民要術栗種而不栽栽𨿽活防死栗初熟離苞卽於屋內理濕土中埋須深勿令凍路逺者以革囊盛之停三日以上及見風日則不可作種至二月芽生出而種之芽向上乃生根旣生數年不用掌近三年內每到十月常須艸裹至二月漸解不裹則易至凍死仍用籬圍之其實方而匾者他日結子丰滿樹髙四五尺取生子樹枝接之

種樹書采栗時要得披殘明年其枝葉益茂

石栗【附】

客燕雜記京師佳果栗三霜前栗盤古栗鷹爪栗種類頗多總之味鹹气溫無毒主益气厚腸胃補腎气治腰腳無力破痃癖理血當中一子名栗楔治血更效生則動气熟則滯气惟曝漧或火煨汗出食之良百菓中最有益者小兒不宜多食難尅化患風水病者忌以味鹹也

南方艸木狀石栗樹與栗同但生於山石罅間花開三年方結實其殻厚而肉少其味似胡桃仁

榧

榧一名柀子一名赤果一名玉榧一名玉山果生永昌以信州玉山者爲佳本地人呼爲野杉木大者連抱髙數仞其木有雄雌雄者花而雌者實其木形如栢木理似松細軟堪爲器用葉似杉冬月開黃圓花結實如棗核大如橄欖無稜而殻薄黃白色其仁肉白外有一層黑麤衣小而心實者尢佳一樹可下數十斛味甘平澀無毒治五痔去三虫輕身明目煮素羮味更甜美同甘蔗食其滓自軟豬脂炒榧黑皮自脫性熱同鵞肉食令人上壅生斷節風同緑豆食殺人忌火气

爾雅翼柀實去皮殻可生食亦而收之可以經久本艸防編一種麤榧其木與榧相似但理麤色赤其子稍肥大頂圓不尖

羣芳譜收藏以盛茶舊磁甕收之經久不壊欲種以二月下子

﹤子部﹐農家類﹐欽定授時通考﹐卷六十四﹥

榛

榛【古作�本艸雲從辛從木俗作莘者誤】生遼東山谷樹髙丈餘子如小栗李時珍曰榛樹低小如荊叢生冬末開花如櫟花成條下垂長二三寸二月生葉如初生櫻桃葉多皺文而有細齒及尖其實作苞三五相黏一苞一實實如櫟實上壯下鋭生靑熟褐殻厚而堅仁白而圓大如杏仁亦有皮尖然多空者諺曰十榛九空陸璣詩疏云榛有兩種一種大小枝葉皮樹皆如栗而子小形如橡子味亦如栗枝莖可以爲燭詩所謂樹之榛栗者也一種髙丈餘枝葉如水蓼子作胡桃味遼代上黨甚多久畱亦易油壊種法與栗同味甘平無毒益气力實腸胃調中不饑健行甚驗遼東榛軍行食之當糧榛之爲利亦大矣禮記曲禮婦人之防椇榛脯修棗栗

注榛實似栗而小闗中鄜坊甚多

﹤子部﹐農家類﹐欽定授時通考﹐卷六十四﹥

松子

松子本艸雲松實狀如豬心疊成鱗砌秋老則子長鱗裂惟遼海及雲南者謂之海松子馬志曰海松子狀如小栗三角其中仁香美當果食之亦代麻腐食之與中國松子不同蘇頌曰松歲久則實繁中原𨿽有小而不及塞上者佳好也吳瑞曰松子有南松北松華陰松形小殻薄有香新羅者肉甚香美李時珍曰海松子其樹與中國松樹同惟五葉一叢者毬內結子大如巴豆而有三稜一頭尖爾馬志謂似小栗殊失本體

東坡雜記十月以後冬至以前松實結熟而未落折取並蕚收之竹器中懸之風道未熟則不生過熟則隨風飛去至春初敲取其實以大鐵錘入荒茅地中數寸置數粒其中得春雨自生自采實至種皆以不犯手气爲佳松性至堅悍然始生至脆弱多畏日與牛羊故須荒茅地以茅陰障日若白地當雜大麥數十粒種之賴麥陰乃活須護以棘日使人行視三五年乃成五年之後乃可洗其下枝使髙七年之後乃可去其細密者使大大略如此

核桃

核桃一名胡桃一名羌桃樹髙丈許春初生葉長三寸兩兩相對三月開花如栗花穗蒼黃色結實如靑桃九月熟時漚爛皮肉取核內仁爲果北方多種之以殻薄仁肥者爲佳廣志云陳倉胡桃薄皮多肌陰平胡桃大而皮脆急促則碎味甘气熱皮濇仁潤治痰气喘醋心及厲風諸病今往往以之下酒則昔人所云食多動風動痰令人惡心脫須眉及同酒多食咯血者妄也或素有痰火積熱者不宜多食耳大抵畱皮則消滯去皮則養血潤血微和鹽食更佳能通命門利三焦益气養血與破故紙爲補下焦腎命之要藥

羣芳譜種植選平日實佳者畱樹上勿摘俟其自落靑皮自裂又揀殻光紋淺體重者作種掘地二三寸入糞一碗鋪片瓦種一枚覆土踏實水澆之冬月凍裂殻來春自生下用瓦者使無入地直根異日好移栽也便民圖要以粗布袋盛掛風面處則不膩收松子亦用此法

銀杏

銀杏一名白果一名鴨腳子【本艸云葉似鴨腳故名宋初入貢攺呼銀杏因其形似杏而核色白也】處處皆有以宣城爲盛樹髙二三丈或至連抱可作棟梁葉薄縱理儼如鴨掌面綠背淡二月開花成簇靑白色二更開旋卽卸落人罕見之一枝結子百十狀如小杏經霜乃熟色黃而气臭爛去肉取核爲果其核兩頭尖中圓大而扁三稜爲雄二稜爲雌其仁嫩時緑色久則黃其樹耐久肌理白膩術家取刻符印云能召使鬼神气味甘微苦平澀無毒生食解酒降痰消毒殺虫熟食溫肺益气定喘搗汁浣衣去油膩食多壅气臚脹昏頓三元延壽書言白果食滿千顆殺人昔有歲饑以白果代飯食飽次日皆死小兒食多昏霍發驚引疳同鰻鱺食患軟風

墨客揮犀銀杏葉如鴨腳獨窠者不實偶生及叢生者乃實

羣芳譜種植須雌雄同種其樹相望乃結實或雌樹臨水照影亦可或於雌樹鑿一孔納雄樹木一塊以泥之亦結子

又移栽春分前後先掘深坑水攪成稀泥然後下栽子掘時連土繩縛牢不令散碎則易活

又熟時以竹篾篐樹本撃篾則銀杏自落

欽定授時通考卷六十四

欽定四庫全書

欽定授時通考卷六十五

農余

果三

荔支【錦荔支】

龍眼【山龍眼龍荔】

橘

柑【佛手柑】

橙

香櫞

金橘【金豆】

柚【枳枸橘】

橄欖【木威餘甘子】

椰子

無花果

文官果﹤子部﹐農家類﹐欽定授時通考﹐卷六十五﹥

荔支

荔支一名丹荔一名離支樹髙數丈自徑尺至於合抱形團圞如帷蓋葉如冬靑緑色蓬蓬四時常茂花靑白開於二三月狀如橘又若冠之防緌五六月結實喜雙狀如初生松毬核如熟蓮子殻有皺紋如羅生靑熟紅肉淡白如肪玉味甘多汁夏至將中翕然俱赤大樹每下子百斛五六月盛熟時彼地皆燕防其下𨿽多食亦不傷人覺熱以蜜漿解之或以殻浸水飲亦佳初出嶺南及巴中今閩之泉福漳興蜀之嘉蜀渝涪及二廣州郡皆有之以閩中爲第一蜀次之嶺南爲下其類有陳紫【出著作郎陳琦家品爲第一譜云其樹晚熟其實廣上而圓下大可徑寸有五分香气淸逺色澤鮮紫殻薄而平瓤厚而瑩膜如桃花紅核如丁香母剝之凝如水精食之消如絳雪其味之至不可得而名狀也荔支以甘爲味𨿽百千樹莫有同者過甘與淡失味之中惟陳紫之於色味香自拔其類此所以爲天下第一凡荔支皮膜形色一有類陳紫則已爲中品若夫皮厚尖刺肌理黃色附核而赤食之有查食已而澀𨿽無酢味自亦下等矣】大紫【種似陳紫實大過之】小陳紫【實比陳紫差小又時有核者因而得名】方紅【徑可二寸色味俱美歲生一二百顆而已出興化屯田郎中方臻家】宋公荔支【實如陳紫而小甘美亦如之】周家紅【初爲第一及陳紫方紅出而此爲次】龍牙【長可三四寸彎曲如爪牙無核然不常有】遊家紫【種出陳紫實大過之】水荔支【漿多而淡以上俱出興化軍】藍家紅【泉州第一出都官員外藍承家】法石白【出法石院色白其大次於藍紅】江綠【類陳紫差大獨香薄而味少酸以上出泉州】一品紅【於荔支爲極品生在福州堂前】大丁香【殻厚色紫味微澀出天慶觀】緑核【頗類江緑色丹而小荔支核紫而此核獨緑】將軍荔支【五代時有此官種之因以得名】朱柿【色朱如柿而大】虎皮【色紅絕大繞腹有靑紋類虎皮】牛心【以狀名之長二寸餘皮厚肉澀】玳瑁紅【色紅有黑防類玳瑁出城東】硫黃【以色類硫黃故名以上出福州】何家紅【出漳州何氏】圓丁香【丁香荔支皆旁蔕大而尖脫此獨圓而香味尢勝】十八娘【色深紅而細長閩王有女行十八好食此因得名或云物之美少者爲十八娘】蕙團【每朶數十並蔕雙埀】釵頭顆【顆紅而小可施頭髻】珍珠荔支【團白如珠無核荔支之最小者】粉紅荔支【荔支深紅此以色淺爲異】丁香荔支【核小如丁香亦謂之核】蜜荔支【以甘爲名然過於甘】火山荔支【本出南越四月熟味甘酸肉薄閩中近年僅有】秋元紅【實時最晚因以得名】蚶殻【殻爲深渠如瓦屋焉以狀得名】蒲桃荔支【一穟至二三百顆以上見蔡襄荔支譜】又有綠色蠟色皆品之奇者自蔡襄以後鄭熊徐鄧慶寀諸人各爲之譜競立新名標奇炫異或言姓氏或言州郡皆識其所出王敬美曰荔支以狀元香爲最然不如長樂勝畫肉厚而味甘當爲種中第一苐幹之不能如狀元香風味楓亭驛荔支甲天下無論丹實累累而樹亦婆娑可愛在漳泉者四五月熟然肉薄味酸能損齒又云荔支以興化之楓亭驛爲最長樂次之性甘微熱止渴益智健气病齒及火病人最忌

夢溪筆談閩中荔支核有小如丁香者多肉而甘土人亦能爲之取荔支木去其宗根仍火燔令焦復種之以大石抵其根但令旁根得生其核乃小種之不復芽徐荔支譜荔核入土種者气薄不蕃𨿽蕃不結子間有成樹者經十餘歲稍稍結果肉酸澀無味鄕人於淸明前後十日內將枝梢刮去外皮一節上加膩土用棕裹之至秋露枝上生根以細齒鋸從根處截下植之他所勿令動搖三歲結子累然矣如接枝之法取種不佳者截去元樹枝莖以利刃微啟小隙將別枝削鍼插固隙中皮肉相向用樹皮封系寛得所斟酌裹之凡接枝必待時暄蓋欲借陽和之气一經接搏二气交通則轉惡爲美矣若近海魚鹽之處斥鹵土醎其味微酸不佳縱奪接之終不能以彼易此也

又荔性宜熱最畏髙寒古樹歷數百年者枝柯詰屈根幹盤旋其陰可蔽數畝歲久根深縱霜霰侵壓不過葉悴可無損於樹當春仍發新葉開花結實至於新種不歷十數年者樹穉根淺一遇霜霰隨卽枯萎明年不復花實鄕人有愛其樹者當極寒時樹下以稻艸煨火溫之寒气不侵葉無凋損秋冬之際壅壓其根仍伐去枯根不令礙樹逢春尢易發生

鄧慶宷荔支譜荔子原無用核種者皆用好枝刮去外皮以土包裹待生白根如毛再用土覆一過以臘月鋸下至春隨生新葉他木栽時皆去枝葉獨荔樹要畱宿葉承露若葉去露槁則無生機余嘗六七月鋸荔支蘆新根方生無不存活最怕日曬必求稍陰涼處時時灌水方易生葉

羣芳譜荔支有間歲生者謂之歇枝有仍歳生者半生半歇也春花之際傍生新葉其色紅白六七月時色已變緑此明年開花者也今年實者明年歇枝也最忌麝香或遇之花實盡落其熟未更采摘虫鳥皆不敢近或已取之蝙蝠蜂蟻爭來蠧食園家破竹五七尺搖之答答然以逐蝙蝠之屬

錦荔支【附】

錦荔支一名葡萄元時名紅姑娘卽詩所云苦也出南蕃今閩廣江南皆有之蔓生葉如葡萄有微刺蔓上有須莖葉皆柔七八月開小黃花五瓣如椀形結瓜有長短二種色靑緑熟則紅黃皮上磥砢架作屏斑斑如錦紅錄陸離最爲可玩味微苦小熟之調以姜醋可爲蔬淸痰火和肉煮食亦佳其中肉赤如血味甘美春時種秋結實其子形扁如瓜子亦有痱防可入藥

﹤子部﹐農家類﹐欽定授時通考﹐卷六十五﹥

龍眼

龍眼一名益智【廣雅云益智龍眼也】一名比目一名圓眼一名蜜脾一名燕卵一名繡水團一名海珠叢一名川彈子一名亞荔支一名荔支奴閩廣蜀道出荔支處皆有之樹似荔支髙一二丈枝葉微小葉似林檎淩冬不凋春末夏初開細白花七月實熟大如彈丸肉薄於荔支白而有漿甘如蜜質味殊絕純甜無酸實極繁作穗如葡萄每穗五六十顆殻靑黃色性畏寒白露後方可采摘性甘平無毒安志健脾補虛開胃除蠧毒去三虫久服輕身不老禆益聰明故又名益智非今醫家所用之益智子食品以荔支爲貴而資益則龍眼爲良蓋荔支性熱而龍眼平和也

農政全書白露後采用海鹵浸一宿取出曬漧用火焙之以核漧硬爲度如荔支法收藏之成朶幹者名龍眼錦

山龍眼【附】

山龍眼出廣中夏月熟色靑肉如龍眼亦龍眼之野生者也

龍荔【附】

龍荔狀如小荔支而肉味似龍眼木之身葉亦似二果故名三月開小白花與荔支同熟但可蒸食不可生噉令人發癇見鬼物出嶺南

橘

橘一名木奴樹髙丈許枝多刺生莖間葉兩頭尖綠色光面濶寸餘長二寸許四月生小白花淸香可人結實如柚而小至冬黃熟大者如杯包中有瓣瓣中有核實小如柑味甘微酸種類不一有蜜橘【其味最甘】黃橘【扁小多香霧橘之上品】綠橘【紺碧可愛不待霜後色味已佳隆冬采之生意如新】朱橘【實小色赤如火】塌橘【狀大而扁外緑心紅巨瓣多液經春熟乃甘美】包橘【外薄內盈其瓣隔皮可數】綿橘【微小極輭美可愛而不多結】沙橘【細小甘美】凍橘【八月開花冬結春采】早黃橘【秋半已丹】穿心橘【實大皮光心虛可穿】荔支橘【膚理皺密儼如荔攴出衡陽】乳橘【狀似乳柑皮堅瓤多味絕酸芳】油橘【皮似油飾中堅外黑橘之下品】自然橘【他橘與柑必以枝接之惟此則以橘子下種故名自然味甚美】出蘇州臺州西出荊州南出閩廣撫州皆不如溫州者爲上也王敬美曰閩中柑橘以漳州爲最福州次之樹多接成惟種成者气味尢勝橘肉生痰聚飲不益人若煎以蜜充果食甚佳或蜜或薰作餅尢妙亦可醤淹作葅花以之蒸茶向爲龍虎山進禦絕品園中宜多種多收核葉皆苦平無毒可入藥

書禹貢厥包橘柚錫貢

傳小曰橘大曰柚疏橘柚二果其種本別以實相比則柚大橘小

文昌雜錄南方柑橘𨿽多然亦畏霜每霜時亦不甚收惟洞庭霜𨿽多仍無所損詢彼人云洞庭四面皆水也水气上騰尢能辟霜所以洞庭柑橘最佳歲收不耗正爲此爾

羣芳譜種植種子及栽皆可以枳樹截接或貼接尢易成宜肥地至冬須以大糞壅培則來年花實俱茂遇旱以米泔灌漑則實不損落根下埋死鼠則結實加倍物類相感志云橘見屍而實繁湼槃經云如橘見防其果實多

避暑錄話凡橘一畝比田一畝利數倍而培治之功亦數倍於田橘下之土幾於用篩未嘗少以瓦甓雜之田自種至刈不過一二耘而橘終歲耘無時不使見纎艸地必面南爲屬級次第使受日每歲大寒則於上風焚糞壤以溫之

多能鄙事茅灰及羊矢壅之多生實十一月內將橘樹根寛作盤澆大糞三次至春用水澆一次花實必茂便民圖纂十月後將金橘安錫器內或芝蔴雜之經久不壊若橙橘之類藏菉豆中極妙弗近米邊見米卽爛

柑

柑【古作甘開寶本艸云柑未經霜時猶酸霜後甚甜故名柑子梅溪詩注云他果非無甘者惟柑從甘言最甘也】生江南及嶺南閩廣溫臺蘓撫荊爲盛川蜀次之樹似橘少刺實亦似橘而圓大霜後始熟味甘甜皮色生靑熟黃比橘差厚理稍粗而味不苦惟乳柑山柑皮可入藥橘實可以久畱柑實易腐敗柑樹畏冰雪橘樹略可耐此柑橘之異也乳柑【出溫州泥山爲最其味似乳酪故名其木婆娑其葉纎長其花香韻其實圓正其膚理如澤蠟其大六七寸其皮薄而味珍脈不黏瓣食不畱滓一顆僅一二核亦有全無者擘之香霧噀人爲柑中絕品】海紅柑【樹小而實極大有圍及尺者皮厚色紅可久藏今獅頭柑亦其類】洞庭柑【出洞庭山皮細味美其色如丹其熟最早】甜柑【類洞庭而大毎顆八瓣未霜先黃比他柑加甜】饅頭柑【近蔕如饅頭尖味香美】生枝柑【色靑膚麤味似石橊微酸可耐久霜時畱之枝間俟味變甘帶葉而折新美可愛】平蔕柑【出成都大如升色蒼黃】朱柑【類洞庭而大色嫣紅味多酸以刀破之漬以鹽始可食】木柑【膚理堅頑瓣大而乏膏外彊中漧故名以木】又有白柑沙柑之類性大寒治腸胃熱毒解丹石止異渴多食令人脾冷生痰發痼癖皮調中下气

廣羣芳譜橘錄歲當重陽色未黃采之名曰摘靑及經霜之二三夕遇天气晴霽羣以小翦就枝間平蔕斷之輕置筐筥防之必謹懼其香霧之裂則易壊尢不便酒香凡采者竟日不敢飲柑橘宜斥鹵之地種時髙者畦壠溝以泄水每株相去七八尺歲四鋤冬月以泥壅根夏時以糞漑之

物類相感志藏柑子以盆盛用幹潮沙蓋之

佛手柑【附】

佛手柑木似朱欒而葉尖長枝間有刺植之近水乃生其實狀如人手有指有尺餘者皮如橙柚而厚皺而光澤其色如瓜生緑熟黃其核細味不甚佳而淸香襲人置衣笥中𨿽形幹而香不歇

本艸南人雕鏤花鳥作蜜煎食

﹤子部﹐農家類﹐欽定授時通考﹐卷六十五﹥

橙

橙樹似橘有刺實似柚而香晚熟耐久大者如盌經霜始熟葉大有兩刻缺如兩段皮厚蹙衂如沸香气馥鬱可薫衣可芼鮮可和葅醢可爲醤虀可蜜煎可糖制爲橙丁可蜜制爲橙膏可和湯待賔客可解宿酒速醒唐鄧間皆有江南尢多栽植與橘同多食傷肝气發虛熱同防肉食發頭旋惡心洗去瓤中酸汁和鹽蜜煎成貯食止惡心能去胃中浮气惡气皮消食下气去胃中浮气和鹽貯食止惡心

﹤子部﹐農家類﹐欽定授時通考﹐卷六十五﹥

香櫞

香櫞一名枸櫞柑橘之屬嶺南閩廣江西皆有之實大如小皮若橙而光澤可愛肉甚厚白如蘿卜而松虛𨿽味短而香芬大勝置衣笥中經旬猶香古作五和糝用之

金橘

金橘一名金柑【橘錄云金柑在他柑時小大者如錢小者如龍目色似金】一名盧橘【本艸云此橘生時靑盧色黃熟則如金故有金橘盧橘之名盧黒色也】一名夏橘【本艸云此橘冬夏相繼廣州誌謂之夏橘】一名山橘【嶺表錄雲山橘子大如土次如彈丸金色薄皮而味酸】一名給客橙【本艸云香芬如橙可供給客也魏王花木志云蜀有給客橙似橘而非若柚而香亦名盧橘】一名小木奴【見元稹詩】生吳越江浙川廣間出營道者爲冠江浙者皮甘肉酸次之樹似橘不甚髙大五月開白花結實秋冬黃熟大者徑寸小者如指頭形長而皮堅肌理細潤生則深綠熟乃黃如金味酸甘而芳香可愛糖造蜜煎皆佳廣人連枝藏之入膾醋尢香美

便民纂要金橘將枳棘接之八月移栽肥地灌以糞水

金豆【附】

金豆一名山金柑一名山金橘橘錄云生山徑間比金柑更小形色頗類結實繁多肉瓣不可分止一核羣芳譜木髙尺許實如櫻桃生靑熟黃形圓而光澑皮甜可食味淸而香美可蜜漬﹤子部﹐農家類﹐欽定授時通考﹐卷六十五﹥

柚

柚【與櫾同古作櫾博雅又謂之�七反】一名條【爾雅云條柚注云似橙實酢】一名壺甘【本艸云狀如故名壺象形也古今注云甘實形如石橊者謂之壺甘】一名臭橙【桂海虞衡志又謂之臭柑】爾雅謂之櫠又曰椵【爾雅云櫠椵注云柚屬也大如盂】廣雅謂之鐳柚【本艸云鐳亦壺也廣州記云鐳柚實大如斗】柚實大而粗三月開花奇大香甚馥鬱實亦如橘有甘有酸皮厚而臭樹葉皆類橙實有大小二種小者如柑如橙俗呼爲蜜筩大者如升如俗呼爲朱欒有圍及尺餘者俗呼爲香欒閩中嶺外江南皆有之南人種其核雲長成以接柑橘甚良又有名文蛋名仁崽者亦柚類也

橘錄朱欒作花比柑橘絕大而香就樹采之用箋香細作片以錫爲甑入花一重則實香一重使花多於香仍竅甑旁以澑汗液用器盛之炊畢去花以液浸香再蒸凡三換花始幹入甆器密盛之他時焚之如在柑林中凡柑橘並金柑皆可切瓣壓去核漬之以蜜金柑著蜜尢勝他品取朱欒核洗淨下土中一年而長名曰柑明年移而疏之又一年木大如小兒拳遇春月乃接取諸柑之佳與橘之美者經年向陽之枝以爲貼去地尺餘細鋸截之剔其皮兩枝對接掬土實其中以防水蒻防其外麻束之過時而不接則花實復爲朱欒矣

枳【附】

枳木如橘而小髙五七尺葉如橙多刺春生白花至秋成實七八月采爲實九月十月采者爲殻今醫家以皮厚而小者爲枳實完大者爲枳殻

周禮考工記橘逾淮而北爲枳

枸橘【附】

枸橘處處有之樹葉並與橘同但干多刺三月開白花靑蘂不香結實大如彈丸形如枳實而殻薄不香

﹤子部﹐農家類﹐欽定授時通考﹐卷六十五﹥

橄欖

橄欖一名靑果一名諫果一名忠果【宋王禹偁橄欖詩我今何所諭諭彼忠臣辭齊東野語黃涪翁云餘甘橄欖二物可名之爲諌果也】南人謂之格覽【見元郝經陵川詩注】生嶺南閩廣諸郡及沿海浦嶼間皆有之樹似木槵而髙大數圍端直可愛枝皆髙聳葉似櫸栁二月開花八月結子狀如長棗色靑兩頭皆尖先生者居下後生者漸髙深秋方熟核亦兩頭尖而有稜核內有三竅竅內中有仁可食其類有綠欖【色靑綠核內無仁有亦幹小】烏欖【色靑黒肉爛而甘取肉捶碎幹自有霜如白鹽謂之欖醤仁最肥大有紋層疊如海螵蛸色白外有黒皮最甘嫩】又有一種波斯橄欖【出邕州色類相似但核作兩瓣】一種方欖【出廣西兩江峒中似橄欖而有三角或四角卽波斯橄欖之類也】野生者樹峻而子繁蜜漬鹽腌皆可藏久用之致逺作佳果生嚼味苦澀微酸良久乃甘美生食煮汁飲並生津止渴開胃下气治喉痛消酒毒住泄瀉解一切魚鱉毒及骨鯁閩中尢重其味云咀之口香勝雞舌香

嶺表錄異橄欖樹有野生者樹峻不可梯緣但刻其根下方寸許內鹽於其中一夕子皆自落

種樹書橄欖將熟以竹釘釘之其實盡落

鄰幾雜誌橄欖木並花如樗將采其實剝其皮以薑汁塗之則盡落

木威【附】

本艸拾遺木威生嶺南山谷樹髙丈餘葉似棟子如橄欖而堅亦似削去皮可爲粽食

餘甘子【附】

餘甘子兩廣諸郡閩之泉州及西川戎瀘蠻界山谷皆有之

南方艸木狀花黃實似李靑黃色核圓作六七稜食之先苦後甘

異物志其樹葉如槐葉其枝如柘其子圓大如彈丸有文理如定陶

本艸木髙一二丈枝條甚軟葉靑細密朝開暮斂如夜合而微小春生冬雕三月有花著條而生如粟粒隨卽結實作莛每條三兩子至冬而熟連核作五六瓣幹卽並核皆裂俗作果子噉之泉州山中亦有狀如川楝子形圓味類橄欖亦可蜜漬鹽藏其木可制器物

椰子

椰子一名胥余嶺南州郡皆有之樹葉如栟櫚髙六七丈無枝條其實大如寒外有粗皮皮次有殻圓而且堅剖之有白膚厚半寸味似胡桃而極肥美有漿飲之得醉

寰宇記椰子樹似防榔而髙大葉長一尺無陰結實一房生三十餘子如瓜其殻中有白如熊白內有漿一升淸如水甜如蜜飲之愈渴疾殻堪爲酒壺皮堪防船土人多種之

宼宗奭曰椰子開之有汁白色如乳如酒極香別是一種气味彊名爲酒中有白瓠形圓如栝樓上起細壠亦白色而微虛其紋若婦人裙褶味亦如汁與著殻一重白肉皆可糖煎爲果其殻可爲酒器如酒中有毒則酒沸起或裂破今人漆其裏卽失用椰子意

農政全書椰用甚多南中人樹之者資生之類大率在焉

海槎余錄椰子樹初栽時用鹽一二斗先置根下則易發

無花果

無花果一名映日果一名優曇鉢一名阿駔一名蜜果最易生插條卽活在處有之三月發葉樹如胡桃葉如楮子生葉間五月內不花而實狀如木饅生靑熟紫味如柿而無核人家宅園隨地種數百本收實可備荒其利有七實甘可食多食不傷人且有益尢宜老人小兒一也幹之與幹柿無異可供籩實二也六月盡取次成熟至霜降有三月常供佳實不比他果一時采擷都盡三也種樹十年取效桑桃最速亦四五年此果截取大枝榦插本年結實次年成樹四也葉爲醫痔勝藥五也霜降後未成熟者采之可作糖蜜煎果六也得土卽活隨地可種廣植之或鮮或幹皆可濟饑以備歉歲七也倦遊錄木饅頭京師亦有之謂之無花果狀類小棃中空旣熟色微紅味頗甘酸嶺南尢多

羣芳譜榦插春分前取條長二三尺者插土中上下相半常用糞水澆葉生後純用水忌糞恐枝葉太盛易摧折結實後不宜缺水當置瓶其側出以細霤日夜不絕果大如甌

文官果

文官果樹髙丈餘皮粗多礧砢木理甚細堪作器物葉似楡而尖長周圍鉅齒紋深春開小白花成穗花五瓣每瓣當中微凹有紅筋貫之蔕下有小靑托花落結實大者如拳一實中數隔間以白膜仁如馬防榔無二裹以白軟皮大如指頂去白皮食其仁甚美多雨及勤澆則實成者多若遇旱則實粃小而不成其果一包中多藏子子多白色紋旋轉如捲蕉味甘香如嫩蓮菂

欽定授時通考卷六十五

欽定四庫全書

欽定授時通考卷六十六

農余

果四

甜

西瓜【北】

蓮子

蓮藕

甘蔗

蔆

芡

葧臍

慈姑

百合

﹤子部﹐農家類﹐欽定授時通考﹐卷六十六﹥

甜

甜瓜一名甘瓜一名果瓜北土中州種蒔甚多二三月下種蔓生葉大數寸五六月花開黃色六七月熟其類甚繁有團者長者尖者扁者大而徑尺者小而一撚者稜之或有或無色之或靑或緑或黃斑糝斑白路黃路種種不同甘肅甜瓜大如枕皮瓤皆甘勝於蜜以皮曝漧柔韌甘美而有味浙中一種陰瓜種宜陰處秋熟色黃如金皮膚稍厚藏至春食之如新凡大曰瓜小曰瓞子曰肉曰瓤跗曰環蔕曰疐其畏麝諸瓜皆同凡食瓜過多但飲酒或水服麝或食鹽花卽消化性寒滑無毒少食止渇除煩熱利小便通三焦壅塞夏月不中暑多食動宿冷病破腹手足無力

詩豳風七月食瓜

爾雅瓞瓝其紹瓞

注俗呼瓝爲瓞紹者蔓緒亦著子但小如瓝

禮記曲禮爲天子削者副之巾以絺爲國君者華之巾以綌爲大夫者累之士疐之庶人齕之

注副析也旣削又四析之乃橫斷之而巾覆焉華中裂之不四析也累倮也謂不巾覆也疐之不中裂橫斷去疐而已齕之不橫斷

玉藻祭上環

注上環橫切之圓如環也

龍魚河圖有兩蔕兩鼻者殺人

羣芳譜種植二月上旬爲上時三月上旬爲中時四月上旬爲下時五六月止可種藏耳預將生數葉便結者爲本母子候熟蔕自落取來截去兩頭其中叚子淘淨曝漧収作種臨種時用鹽水洗之取熟糞土種之仍將洗子鹽水澆之得鹽气則不籠死坑深五尺大如斗納瓜子大豆各四粒生數葉將豆搯去生至初花鋤三四次勿令生艸但鋤不可傷根傷根則瓜苦候秧拖時搯去蔓心再用熟糞培根下勤澆灌摘勿令踏蔓及翻覆之踏則瓜爛翻則死若生蟻置骨其旁引而棄之

西

西瓜一名寒蔓生花如甜瓜葉大多椏缺面深靑背防白葉與莖皆有毛如刺微細而硬其稜或有或無其色或靑或綠或白其形或長或圓或大或小其瓤或白或黃或紅紅者味尢勝其子或黃或紅或黒或白白者味更劣其味或甘或淡或酸酸者爲下而本艸綱目云味甘淡寒無毒除煩止渇消暑熱療喉痺口瘡解酒毒子取仁可薦茶皮可蜜煎糖煎醬腌食後食其子卽不噫气以劃破曝日中少頃食之頗涼収藏得法可至來年春夏近糯米及酒气則易爛

羣芳譜種植秋月擇其之嘉者畱子曬漧収作種欲種地耕熟加牛糞至淸明時先以燒酒浸子少時取出漉淨拌灰一宿相離六尺起一淺坑用糞和土瘞之於四周中畱松土種子其中不得復移易活而甘美栽宜稀澆宜頻糞宜多蔓短時作綿兜每朝取虫恐食蔓長則已頂蔓長至六七尺則搯其頂心令四旁生蔓欲瓜大者每科揀其端正旺相者止畱一瓜餘蔓花皆搯去則實大而味美性畏香尢忌麝麝觸之乃至一顆不収

北瓜【附】

形如西瓜而小皮色白甚薄瓤甚紅子亦如西瓜而微小狹長味甚甘美與西瓜同時想亦西瓜別種也

蓮子

蓮子一名藕實一名澤芝蓮房成菂菂在房如蜂子在窠六七月采嫩者生食脆美至秋房枯收之去黒殻謂之蓮肉黒而沈水者其堅如石謂之石蓮子其房大者謂之百子蓮味甘平濇無毒交心腎厚腸胃固精气彊筋骨補虛損利耳目除寒熱治諸血病熟食良切碎可作粥飯生動气易脹宜去心

爾雅荷芙蕖其實蓮其中的的中薏

疏李巡曰芙蕖其總名也的蓮實也薏中心也陸璣疏云蓮靑皮裹白子爲的的中有靑爲薏

又的薂

注卽蓮實

埤雅花時卽有實始而黃黃而靑靑而綠綠而黒中肉白內靑心二三分爲苦薏

齊民要術八九月取堅黒蓮子瓦上磨尖頭令皮薄取墐土作熟泥封三指長令蔕頭泥多而重磨頭泥少而尖種時擲至池中重頭向下自能周正薄皮在上易生數日卽出不磨者卒不可生

食療本艸服食不饑石蓮肉蒸熟去心爲末煉蜜丸桐子大日服三十丸此仙家方也

陸璣詩疏蓮菂可磨以爲飯如粟也輕身益气令人彊健又可爲糜幽州豫取備饑年

蓮藕

蓮藕湖澤陂池皆有之以蓮子種者生遲以藕芽種者最易發其芽穿泥成白蒻卽藌也長者至丈餘五六月嫩汲水取之可作蔬茹俗呼藕絲菜節生二莖一爲藕荷其葉貼水其下旁行生藕一爲芰荷其葉出水其旁莖生花冬月至春掘藕食之藕白有孔有絲大者如肱臂長六七尺凡五六節大抵野生及紅花者蓮多藕劣種植及白花者蓮少藕佳白花藕大而孔扁生食味甘煮則不美紅花及野藕生食味澀蒸煮則佳气味甘平無毒消食解渇散气生肌蒸食開味補五臟實下焦浸澄粉服食輕身益年與蜜同食令人腹髒肥不生虫亦可休糧

爾雅藕荷芙蕖其本蔤其根藕

注蔤乃莖下白蒻在泥中者

埤雅藕生生應月月生一節遇閏輒益一節收藏好肥白嫩藕埋陰濕地可經久如新欲致逺以泥裹之則不壞

甘蔗

甘蔗叢生莖似竹內實直理有節無枝長者六七尺短者三四尺根下節密以漸而疎葉如蘆而大聚頂上扶疎四垂八九月收莖可畱至來年春夏王灼糖霜譜云有數種曰杜蔗卽竹蔗緑嫩薄皮味極醇厚專用作霜曰白蔗一名荻蔗一名艻蔗一名蠟蔗可作糖曰西蔗作霜色淺曰紅蔗亦名紫蔗卽昆侖蔗也止可生啖不堪作糖江東爲勝今江浙閩廣蜀川湖南所生大者圍數寸髙丈許又扶風蔗一丈三節見日卽消遇風則折交趾蔗特醇厚本末無厚薄其味至均圍數寸長丈餘取汁曝之數日成飴入口卽消彼人謂之石蜜多食蔗衂血燒其滓煙入目則眼暗

齊民要術說文曰藷蔗也按書傳或爲芉蔗或幹蔗或邯或都蔗所在不同

又家法政曰三月可種甘蔗

羣芳譜種植谷雨內於沃土橫種之節間生苗去其繁冗至七月取土封壅其根加以糞穢長成收取𨿽常灌水但俾水勢流滿潤濕則已不宜久蓄

又蔗有四色紅蔗止堪生噉艻蔗可作砂糖西蔗可作霜色淺不甚貴杜蔗綠嫩味極厚專用作霜凡蔗最困地力今年爲蔗田者明年攺種五穀以滋息之

蔆

蔆一名芰【爾雅云蔆蕨攗注雲今水中菱禮記疏云蔆芰也屈到嗜芰卽菱角也武陵記云兩角者蔆三角四角者芰本艸綱目云其葉枝散故字從芰其角稜峭故謂之蔆而俗呼爲蔆角楊愼以芰爲雞頭者誤也】一名水栗【見風俗通】一名沙角【見本艸】一名薢茩【說文云楚謂之芰秦謂之薢茩】生水澤處處有之落泥中最易生種陂塘者爲家菱葉實俱大野生者小皆三月生蔓延浮水上葉扁而有尖光面如鏡葉下之莖有股如蝦股一莖一葉兩兩相差如蝶翅狀五六月開花黃白色實更肥美有無角者其色嫩靑老黑又有皮嫩而紫色者謂之浮菱食之尢美李時珍曰其實或三角四角兩角無角家蔆角軟而脆亦有兩角彎捲如弓形者其色有靑有紅有紫嫩時剝食皮脆肉美老則殻黒而硬墜入水中謂之烏蔆冬月取之風漧爲果生熟皆佳野蔆其角堅直刺人其色嫩靑老黒嫩時剝食甘美老則蒸熟食之野人曝漧刴米爲飰爲粥爲糕爲果皆可代糧其莖亦可暴收和米作飰以救荒歉蓋澤農有利之物也

羣芳譜種植秋間取熟黒者撒池中來春自生

芡

芡一名雞頭【古今注云芡雞頭也一名芰方言云北燕謂之防靑徐淮泗之間謂之芡南楚江湘之間謂之雞頭或謂之鳥頭埤雅云其蓬似雞首故謂雞頭】一名雁喙一名雁頭一名鴻頭【爾雅翼云葉有芒刺兼有觜若雞雁之頭故有諸名】一名雞壅【見莊子】一名卵蔆【見管子】一名蒍子【本艸經注云芡實卽今蒍子也圖經云其莖嫩者名蒍亦名防菜】一名水硫黃【孫公談圃云芡甘滑可食名爲水硫黃詳見東坡雜記】生水澤中處處有之三月生葉貼水大於荷葉皺文如縠蹙衂如沸面靑背紫俗名雞頭盤莖葉皆有刺莖長丈餘有孔有絲嫩者剝皮可作蔬茹五六月開紫花結苞外有刺如蝟花生苞頂如雞喙內有斑駁軟肉裹子累累如珠璣殻內白米狀如魚目薏苡大味甘平濇無毒補中彊志聰耳明目開胃助气止渇益腎除濕痺腰脊膝痛久服身輕不饑耐老莖止煩渇除虛熱生熟皆宜根狀如三稜煮熟如芋可食治心痛气結病

羣芳譜種植秋間熟時取實之老者以蒲包包之浸水中三月間撒淺水內待葉浮水面移栽淺水每科離二尺許先以麻餅或豆餅拌勻河泥種時以蘆記爲根十餘日後每科用河泥三四碗壅之

葧臍

葧臍一名芍一名鳬茈【爾雅云芍鳬茈爾雅翼云名爲鳬茈當是鳬好食之】一名鳬【本艸綱目云鳬音訛也】一名黒三稜一名地栗【皆形似也日用本艸云小者爲葧臍大者爲地栗】舊名烏芋【以形似芋而色烏也】今皆名葧臍【又鳬音訛也】生淺水中其苗三四月出土一莖直上無枝葉狀如龍須色正靑肥田生者麤似細蔥髙二三尺其本白蒻秋後結實大者如山查栗子臍有聚毛累累下生入泥底野生者黒而小食之多滓種出者皮薄色淡紫肉白而大軟脆可食味甘微寒滑無毒治消渇除胸實熱气作粉食厚腸胃療膈气消宿食黃疸治血痢下血血崩辟蠱毒消誤吞銅鐵

羣芳譜種宜谷雨日

﹤子部﹐農家類﹐欽定授時通考﹐卷六十六﹥

慈姑

慈姑【或作菇】嵗根生十二子如慈姑之乳眾子故名爾雅翼云嵗有閏則生十三子一名借姑一名水萍一名河鳬茈一名白地栗苗名翦刀艸一名翦撘艸一名燕尾艸一名槎丫艸莖榦似嫩蒲又似三稜苗甚軟其色深靑綠每叢十餘莖內抽出一兩莖上分枝開小白花四瓣蘂深黃色根大者如杏小者如栗色白而瑩滑五六七月采葉正二月采根煮熱味甘甜時人以作果羣芳譜種植慈姑豫於臘月間折取嫩芽種於水田來年四月盡如種秧法種之離尺許田最宜肥每顆花挺一枝上開數十朶色香俱無惟根至秋冬取食甚佳

﹤子部﹐農家類﹐欽定授時通考﹐卷六十六﹥

百合

百合一名一名張瞿一名蒜腦藷一名夜合根如葫蒜數十片相累或云是蚯蚓相纒結變作之其葉短而濶微似竹葉白花四垂者百合也葉長而狹尖如栁葉紅花不四垂者山丹也莖葉似山丹而髙紅花帶黃而四垂上有黒斑防其子先結在枝葉間者捲丹也又有一種色微綠者開花最遲俗名眞百合

四時類要二月種百合此物尢宜雞糞每坑深五寸如種蒜法又云取根曝漧搗爲麪細篩甚益人

農政全書宜肥地加雞糞熟鋤春取根大者劈雜於畦中如種蒜法五寸一科二月半鋤之滿三徧則不鋤不長三年大如盞頻澆則花開爛熳淸香滿庭秋分亦可分

欽定授時通考卷六十六﹤子部﹐農家類﹐欽定授時通考﹥

欽定四庫全書

欽定授時通考卷六十七

農余

木一

松

柏

檜

楸

杉

椿

梧桐

楮

槐

楡

柳【檉栁櫸栁箕柳】

楊﹤子部﹐農家類﹐欽定授時通考﹐卷六十七﹥

松

松竦榦虯枝磥砢多節嵗久皮皴望若龍鱗李時珍曰百木之長猶公故字従公四時常靑不攺柯葉三鍼者爲括子松七鍼者爲果松千嵗之松下有茯苓上有絲乂有赤松白松鹿尾松其產深山峭壁偃蹇離奇者其根爲巖石所礙下有磐石則上爲偃蓋非其性也事類全書栽松春社前帶土栽培百株百活舎此時決無生理也斫松木須五更初便削去皮後無白蟻山人斫老松根取松脂燃之以代油燭亦貧家之利

農桑通訣插松用驚蟄前後五日斬新枝斸阬入枝下泥杵相視天陰卽插遇雨十分生無雨卽省分數種松柏法八九月中擇成熟松子【柏子同】去臺収頓至來春春分時甜水浸子十日治畦下水土糞漫散子於畦內如種菜法或單排防種上覆土厚二指許畦上搭短棚蔽日旱則頻澆常須濕潤至秋後去棚長髙四五寸十月中夾薥稭籬以禦北風畦內亂撒麥糠覆樹令稍上厚二三寸止【南方宜微蓋】至谷雨前後手爬去麥糠澆之次冬封蓋亦如此二年之後三月中帶土移栽先橛區用糞土相合內區中水調成稀泥植栽於內擁土令區滿下水塌實【無用杵築腳踏】次日有裂縫處以腳躡合常澆令濕至十月祛倒以土覆藏毋使露樹至春去土次年不須覆栽大樹者於三月中移廣畱根土【謂如一丈樹畱土方三尺地逺移者二尺五寸一丈五尺樹畱土三尺或三尺五寸】用艸繩纒樹根上樹大者従下剸去枝三二層樹記南北運至區處栽如前法

種樹書栽松須去尖大根惟畱四邊須根則無不盛春分後勿種松秋分後方冝種法大槪與竹同只要根實不令動揺自然活

齊民要術油松法將靑松斫倒去枝於根上鑿取大孔入生桐油數斤待其滲入則堅久不蛀他木同

本艸松子出遼東雲南者尢大食之香美

又松脂一名松膏一名松香一名松膠一名松肪一名靑皆爲物用﹤子部﹐農家類﹐欽定授時通考﹐卷六十七﹥

柏

柏一名椈【爾雅云柏椈】陰木也凡木皆向陽柏獨向陰指西故字従白西方正色也樹聳直皮薄肌膩三月開細瑣花結實成毬狀如小鈴多瓣霜後瓣裂中有子大如麥芬香可愛處處有之古以生泰山者爲良今陜州冝州密州皆佳而幹陵尢異木之文理多爲雲气人物鳥獸川柏亦細膩以爲几案光滑悅目

農政全書種柏九月中柏子熟時采俟來年二三月間用水淘取沈者著濕地二三日淘一次候芽出將劚熟地調成畦水飲足以子勻撒其中覆細土半寸再以水壓下二三日澆一次勿太濕勿太幹旣生四圍竪矮籬防之恐爲蝦蟇所食常澆水糞俟長髙數尺分栽又秋時剪小枝二三尺亦可插活

﹤子部﹐農家類﹐欽定授時通考﹐卷六十七﹥

檜

檜柏葉松身葉尖硬亦謂之栝今人名圓柏以別側柏爾雅翼又有一種別名檜柏不甚長其枝葉乍檜乍柏一枝之間屢變人家庭宇植以爲玩

老學庵筆記海檜有二種海檜夭矯堅瘦皆天成又有刻削盤屈而成者名土檜海檜絕難致幾人家所有大扺土檜也

農桑通訣檜種如松法插枝者二三月檜芽蘗動時先熟斸黃土地成畦下水飲畦一徧滲定再下水候成泥漿斫下細如小指檜枝長一尺五寸許下削成馬耳狀先以杖刺泥成孔插檜枝於孔中深五六寸以上栽宜稠密常澆令潤澤上短矮棚蔽日至冬換作暖廕次年二月月去後候樹髙移栽如松柏法

便民圖松杉柏檜俱三月下種次年三月分栽無不活洞庭陸氏曰移松杉柏檜冬至及年盡𨿽不帶土根亦活正月九分活二月七分活淸明後半活﹤子部﹐農家類﹐欽定授時通考﹐卷六十七﹥

楸

楸梓榎爾雅曰槐小葉曰榎大而皵楸小而皵榎椅梓鼠梓乂曰如木楸曰喬【郭璞注曰槐當爲楸楸細葉者爲榎老乃皮粗皵者爲楸小而皮粗皵者爲榎椅梓卽楸楰楸屬今人謂之苦楸江東人謂之虎梓詩義疏曰楸梓之疏理色白而生子者爲梓說文曰檟楸也然則楸梓二木相類者也白色有角者名爲梓似楸有角者名爲角楸或名子楸黃色無子者爲栁楸世人見其色黃呼爲荊黃楸也然楸之與梓本同未異梓名木王植於林諸木皆內拱造屋有此木則羣材皆不震楸木濕時脆燥則堅良材也榎檟也亦楸屬葉大而早脫故謂之楸葉小而早秀故謂之榎】

齊民要術冝割地一方種之梓楸各別無令和雜又種梓法秋耕地令熟秋未冬初梓角熟時摘取曝漧打取子耕地作壠漫散卽再勞之明年春生有艸枝令去勿使荒沒後年正月間劚移之方步兩步一樹【此樹須大不得防栽】卽無子可於大樹四面掘坑取栽移之一方兩步一根兩畝一行一行百二十株五行合六百株十年後一樹千錢柴在外車板盤合樂器所在任用勝於松柏農政全書春月斷其根瘞於土遂能發條取以分種又花葉飼豬並能肥大且易養

杉

杉一名檆【爾雅云披檆】一名沙一名防類松而幹端直大者數圍髙十餘丈文理條直葉麤厚防扁附枝生有防至冬不凋結實如楓有赤白二種赤杉實而多油白杉虛而漧燥有斑文如雉尾者謂之野雞斑入土不腐燒灰最發火藥

種樹書插杉枝用驚蟄前後五日斬新枝鋤開根入枝下泥杵視天陰則插插了遇雨十分無雨卽省分數農政全書插杉法江南宣歙池饒等處山廣土肥先將地耕過種芝蔴一年來嵗正二月气盛之時截嫩苗頭一尺二三寸先用橛舂穴插下一半築實離四五尺成行密則長稀則大勿雜他木每年耘鋤至髙三四尺則不必鋤

﹤子部﹐農家類﹐欽定授時通考﹐卷六十七﹥

椿

椿集韻作櫄禹貢作杶左傳作橁今俗名香椿本艸陳藏器云俗呼爲豬椿易長而有壽南北皆有之木身大而實其幹端直紋理細膩肌色赤皮有縦紋易起農桑輯要木實而葉香有鳳眼者謂之椿木疎而气臭者謂之樗又曰有花而莢者謂樗無花不實謂椿廣羣芳譜椿樗二木形幹相類無花木身大幹端直者爲椿有花木身小幹多迂矮者爲樗一類二種也農政全書椿宜於春分前後栽之

又其葉自發芽及嫩時皆香甘生熟鹽腌皆可茹

﹤子部﹐農家類﹐欽定授時通考﹐卷六十七﹥

梧桐

梧桐爾雅曰榮桐木又曰櫬梧【郭璞注云卽梧桐也今人以其皮靑號曰靑桐又名櫬皮】其木無節直生理細而性四月開花五六月結子莢長三寸許五片合成老則開裂如箕名曰櫜鄂子綴其上大如黃豆雲南者更大可生噉亦可炒食遁甲書云梧桐可知月正閏嵗生十二葉一邊六葉従下數一葉爲一月有閏則十三葉視葉小處則知閏何月立秋之日如某時立秋至期一葉先墜又有白桐一名華桐一名泡桐華而不實蔡邕月令曰桐始華桐木之後華者也岡桐一名油桐一名荏桐一名罌子桐一名虎子桐實大而圓取子作桐油入漆及油器物艌爲時所須人多僞爲之惟以篾圏撣起如皷面者爲眞海桐生南海及雷州白而堅韌可作繩入水不爛

齊民要術靑桐九月収子二三月中作一步圓畦種之【方大則難裹所以須圓小】治畦下水一如葵法五寸下一子少與熟糞和土覆之生後數澆令潤澤【此木宜濕故也】當嵗卽髙一丈至冬竪艸於樹間令滿外復以艸圍之以葛十道束置【不然則湅死也】明年三月中移植於防齋之前華淨妍秀極爲可玩明年冬不須復裹成樹之後剝下子一石【子於葉上生多者五六少者三四也】炒食甚美【多噉亦無妨也】白桐無子【冬結似子者乃是明年之花房】亦繞大樹掘坑取栽移之成樹之後任爲樂器【靑桐則不中用】於山石之間生者作樂器尢佳靑白二桐並堪車板盤合屧等用作

農政全書正二月內以黃土拌鉅末少許或盆或地上俱可種上覆土末寸半許時時用水澆灌使土長濕待長尺餘移栽冬間不用苫蓋

又江東江南之地惟桐樹黃栗之利易得乃將旁近山塲盡行鋤轉種芝蔴収畢仍以火焚之使地熟而沃首種三年桐其種桐之法要在二人並耦可順而不可逆一人持桐油一瓶持種一籮一人持小鋤一把將地防起卽以油少許滴土中隨以種置之次年苖出仍要耘耔一徧此桐三年乃生首一年猶未盛第二年則盛矣生五六年亦衰卽以栗櫼剝之一二年其栗便生且最大但其味略滯耳首種三年桐爲利近速圖久逺之利仍要樹千年桐法亦如前種黃栗之法候秋季落子多収擇髙厚之處掘地爲坑下用礱糠鋪底將種放下上用稻艸蓋定以土覆之俟來年春气盛時治地成畦約一尺二寸成行分種空地之中仍要種豆使之二物爭長又可使直而不曲待長一二尺卽將山塲依前法燒鋤過約濶五尺成行移苖栽之次年耘耔

楮

楮一名谷一名谷桑有二種雄者皮斑而葉無椏叉謂之斑谷三月開花成長穗如栁花狀不結實雌者皮白無花葉有椏似葡萄葉開碎花結實如楊梅其實初夏生大如彈丸靑緑色六七月成熟漸深紅八九月采實名楮桃一名谷實

陸璣詩疏構幽州謂之谷桑或曰楮桑荊交廣謂之谷中州人謂之楮食其嫩芽可當菜茹

酉陽雜俎谷田久廢必生構葉有瓣曰楮無曰構本艸李時珍曰楮本作檸其皮可績爲紵故也

又凡谷樹雄者不結實歉嵗人采花食之雌者實如楊梅半熟時水澡去子蜜煎作果食

齊民要術宜澗谷間種之地欲極良秋上楮子熟時多収淨淘曝令燥耕地令熟二月耬耩之和麻子漫散之卽勞秋冬仍畱麻勿刈爲楮作暖【若不和麻子種卒多凍死】明年正月初附地芟殺放火燒之一嵗卽沒人【不燒者瘦而長亦遲】三年便中斫【未滿三年者皮薄不任用】斫法十二月爲上四月次之【非此兩月而斫者則多枯死也】每嵗正月常放火燒【自有榦葉在地足得火然不燒則不滋茂也】二月中間斫去惡根【斸者地楮科亦以畱濶澤也】移栽者二月蒔之亦三年一斫【三年不斫者徒失錢無益也】楮地賣者省功而利少煮剝賣皮者𨿽勞而大【其柴足以供然】自能造紙其利又多種三十畝者嵗斫十畝三年一徧嵗収絹百疋

廣州記蠻夷取谷皮熟捶爲掲裏布以擬氈甚暖也其木腐後生菌耳味甚佳

農桑通訣南方鄕人以谷皮作衾甚堅好鬻之實爲貧家之利焉

﹤子部﹐農家類﹐欽定授時通考﹐卷六十七﹥

槐

槐爾雅曰櫰有靑黃白黑數種白槐似柟而葉差小其葉細而包靑絲者直謂之槐有守宮槐一名紫槐幹弱花紫晝合夜開又色黑者爲豬屎槐材不堪用四五月開黃花未開時狀如米粒采取曝漧炒過煎水染黃甚鮮靑槐花無色不堪用七八月結實作莢如連珠中有黒子以子多者爲好淮南子曰槐之生也季春五日而目十日而防耳更旬而始規二旬而葉成諸槐功用大略相等木有極髙大者材實重可作器物

齊民要術槐子熟時多収擘取數曝勿令虫生五月夏至前十餘日以水浸之【如浸麻子去也】六七日當芽生好雨種麻時和麻子撒之當年之中卽與麻齊麻熟刈去獨畱槐槐旣細長不能自立根別樹木以繩欄之【冬天多風雨繩欄宜以茅裹不則傷皮成痕瘢也】明年劚地令熟還於下種麻【脇槐令長】三年正月移而植之亭亭條直千百若一【所謂蓬生麻中不扶自直】若隨宜取栽匪直長遲樹亦曲惡【宜於園中割地種之若園好未移之間妨廢耕墾也】農政全書初生嫩芽煠熟水泡去苦味可姜醋拌食曬漧亦可代茶飲也

楡

楡爾雅曰楡白枌又曰藲荎【注曰枌楡先生葉卻著莢皮色白藲荎今之刺楡也廣志曰有姑楡有郎楡案今世有刺楡木甚牢肕可以爲犢車材梜楡可以爲車轂及器物山楡可以爲蕪荑凡種者宜種刺挾兩種利者爲多其餘軟弱例非佳好之木也】

四民月令二月楡莢成及靑収幹以爲旨蓄【旨美也蓄積也司部収靑小蒸曝之至冬以釀酒滑香宜養老詩云我有旨蓄亦以禦冬也】色變白將落可作防隨早晏勿失其適【音牟防音頭楡醬】

齊民要術楡性扇地其陰下五穀不植【隨其髙下廣狹東西北三方所扇各與樹等】種者宜於園地北畔秋耕令熟至春楡莢落時収取漫散犁細畊勞之楡生共艸俱長明年正月初附地芟殺以艸覆上放火燒之【一根上必十數條俱生止畱一根彊者余悉搯去之】一嵗之中長八九尺矣【不燒則長遲矣】後年正月二月移栽之【初生卽移者喜曲故須叢林長至三年乃移栽】初生三年不用采葉尢忌采心【采心則科茹大長更須依法燒之則依前茂矣】不用剝沐【剝者長而細又多瘢痕不剝則短麄而無病諺曰不剝沐十年成轂言易麄也必欲剝者宜畱二寸】於壍坑中種者以陳屋艸布壍中散楡莢於艸上以土覆之燒亦如法【陳艸速朽肥良勝糞無陳艸者用糞糞之亦佳不糞𨿽生而瘦旣栽移者燒亦如法也】

又種楡法其餘地畔種者致雀損谷旣非叢林率多曲戾不如割地一方種之其田土薄地不冝五穀者惟宜楡及白楊地須近市【賣柴莢葉省功也】梜楡刺楡凡楡三種色別種之勿令和雜【梜楡莢葉味苦凡楡莢味甘甘者春時將煮賣是須別也】先耕地作壠然後散楡莢【蠪者看好料理又易三寸一莢稀穊得中】散訖勞之楡生芟殺燒斫一如前法三年春可將莢葉賣之五年之後便堪作椽不梜者卽可斫賣【一根十文】梜者鏇作獨樂及盞【一个三文】十年之後魁椀瓶榼器皿無所不任【一杭七文一魁二十瓶榼器皿一百文也】十五年後中爲車轂及蒲桃【一口值二百車糓一具值絹三疋】其嵗嵗科簡剝治之功指柴顧人十束雇一人無業之人爭來就作賣柴之利己自無貲【嵗出萬束一束三文則三十貫莢葉在外也】況諸器物其利十倍【於柴十倍嵗収三十萬】斫後復生不勞更種所謂一勞永逸能種一頃嵗収千疋惟須一人守防指揮處分旣無牛耕種子人功之費不慮水旱風虫之災比之谷田勞逸萬倍男女初生各與小樹二十株比至嫁娶悉任車轂一樹三具一具值絹三疋成絹一百八十疋聘財資遣麄得充事

農桑通訣楡醬能助肺殺諸虫下气楡葉曝漧搗羅爲未鹽水調勻日中炙曝天寒於火上熬過拌菜食之味頗辛美楡皮去上皺澁漧枯者將中間嫩處剉幹磑爲粉當歉嵗亦可代食昔沛丰嵗饑民以楡皮作屑煮食之人賴以濟焉

農政全書楡根皮作面可和香劑嫩葉煠浸淘淨可食楡錢可羮又可蒸糕餌楡皮濕搗如糊粘瓦石極有力汴洛以石爲碓嘴用此膠之

﹤子部﹐農家類﹐欽定授時通考﹐卷六十七﹥

栁

栁易生之木也性柔脆北土最多枝條長軟葉靑而狹長其長條數尺或丈餘下垂者名垂栁木理最細膩陳藏器曰江東人通名楊栁北人都不言楊楊樹枝葉短栁樹枝葉長李時珍曰楊枝硬而起故謂之楊栁枝弱而垂流故謂之栁蓋一物二種也栁至春晚葉長成花花中結細子如粟米大細扁而黑上帶白絮如絨名栁絮又名栁絨隨風飛舞著毛衣卽生虫入池沼隔宿化爲浮萍乂慿栁可以爲楯車輞雜材及椀陶朱公書凡種栁千樹則足柴十年以後髠一樹得一載嵗髠二百樹五年一周

齊民要術種栁正月二月中取弱栁枝大如臂長一尺半燒下頭二三寸埋之令沒常足水以澆之必數條俱生畱一根茂者【餘皆所法】別竪一柱以爲依生每一尺以長繩柱欄之【若不欄必爲風所摧不能自立】一年中卽髙一丈餘其旁生枝葉卽搯去令直聳上髙下任人取足便搯去正心卽四散下垂婀娜可愛【若不搯心則枝不四散或邪或曲生亦不佳也】六七月中取春生少枝種則長倍疾【少枝葉靑气壯故長疾也】下田停水之處不得五穀者可以種栁八九月中水盡燥濕得所時急耕則钃楱之至明年四月又耕熟勿令有塊卽作塲壠一畝三壠一壠之中逆順各一到塲中寛狹正似蔥壠従五月初盡七月末每天雨時卽觸雨折取春生少枝長疾三嵗成椽比於餘木𨿽防脆亦足堪事一畝二千六百六十根三十畝六萬四千八百根根直八錢合収錢五十一萬八千四百文百樹得柴一載合柴六百四十八載直錢一百文柴合収錢六萬四千八百文都合収錢五十八萬三千二百文嵗種三十畝三年種九十畝嵗賣三十畝終嵗無窮

檉栁【附】

檉栁爾雅曰檉河栁乃河旁赤莖小楊植生水旁皮正赤如絳枝葉如松一名雨師一名赤檉本艸雲天將雨檉先起气應之負霜不凋乃木之聖故字従聖一名河栁一名人栁一名三眠栁一名觀音栁一名長壽仙人栁榦小枝弱葉細如絲一年三次作花花如蓼花穗長二三寸色微紅

櫸栁【附】

櫸栁一名鬼栁本艸云其樹髙舉其木如栁故名爾雅注作櫃卽孟子所謂栁也多生溪澗側髙大者四五丈合二三人抱其葉似栁非栁似槐非槐鄭樵通誌云櫸乃楡類其實亦如楡錢鄕人采其葉爲甜茶

便民圖種栁二月間先將田用糞壅灌戽水耕平以栁須斷作三寸許每人一握隨田廣狹並力一日齊種頻以濃糞澆之有艸卽用小刀剜出田勿令幹八月斫起刮去栁皮曬漧爲器根旁敗葉掃淨則不蛀至臘月間將重長小條復斫去長者亦可爲器舊根常畱

箕栁【附】

種箕栁法山澗河旁及下田不得五穀之處水盡幹時熟耕數徧至春凍釋於山陂河坎之旁刈取其栁三寸栽之漫散卽勞勞訖引水停之至秋任爲簸箕五條一錢嵗収萬錢【山栁赤而脆河栁白而韌】

楊

楊有二種白楊靑楊白楊一名髙飛一名獨搖防帶白色髙者十餘丈性勁直堪爲屋材靑楊又有二種一種梧桐靑楊身直髙大一種身矮多岐枝不堪用楊與栁自是二物栁枝長脆葉狹長楊枝短硬葉圓濶北方材木全用楊槐楡栁四種是以人多種之

齊民要術種白楊秋耕地熟至正月二月中以犁作壠一壠之中以犂逆順各一到塲中寛狹各似作蔥壠作訖又以鍬掘底一坑作小塹斫取白楊枝大如指長三尺者屈著壠中以土壓上令兩頭出土向上直竪二尺一株明年正月中剝去惡枝一畝三壠一壠七百二十株一根兩株一畝四千三百二十株三年中爲蠶擿【都反】五年任爲屋椽十年堪爲棟梁以蠶擿爲率一根五錢一畝嵗収二萬一千六百文【柴又作梁埽住在外】嵗種三十畝三年九十畝一年賣三十畝得錢六十四萬八千文周而復始永世無窮比之農夫勞逸萬倍去山逺者實宜多種千根以上所求必備

博聞錄楊栁根下先理大蒜一枚不生虫

種樹書種水楊須先用木樁釘穴方入楊庶不損皮易長臘月二十四日種楊樹不生虫

欽定授時通考卷六十七

欽定四庫全書

欽定授時通考卷六十八

農余

木二

女貞【木槿

櫧】

烏臼【楂】

漆

防櫚

皂莢

梔子

茱萸

枸杞

五加

﹤子部﹐農家類﹐欽定授時通考﹐卷六十八﹥

女貞

女貞一名貞木一名蠟樹李時珍曰淩冬靑翠有貞守之操故以貞女狀之近時以放蠟虫故俗名蠟樹亦呼爲冬靑與冬靑同名異物蓋一類二種也皆因子自生最易長女貞葉厚而柔長面靑背淡長者四五寸甚茂盛五月開細花靑白色花甚繁九月實成似牛李子累累滿樹生靑熟紫木肌白膩冬靑又名水冬靑或稱細葉冬靑樹似枸骨子而極茂盛身大合抱髙丈許木理白細而堅重有文葉似櫨子樹葉而小又似椿葉微窄而頭頗圓光潤堪染緋其嫩芽煠熟水浸去苦味淘淨五味調之可食五月開白花結子如豆紅色放子收蠟皆同【農政全書曰唐宋以前澆燭所用白蠟皆蜜蠟也此虫白蠟自元以來人始知之今則爲日用物矣四川湖廣滇南閩嶺吳越東南諸郡有之以川滇衡永產者爲勝】

便民圖臘月下種來春發芽次年三月移栽長七月許可放蠟虫栽貞女略如栽桑法縱橫相去一丈上下則樹大力厚須糞壅極肥嵗耕地一再過有艸便鋤之令枝條壯盛卽多蠟也

宋氏雜部冬靑子可種堪入酒至長盛時五月養以蠟子七月收蠟不宜盡采畱迨來年四月又得生子取養蠟曬漧以越布防於甑口置蠟布上置器甑中釡內水沸蠟遂鎔下入器凝則堅白而爲燭材其滓盛之以絹囊復投於熱油中則蠟盡油遂可爲燭凡養蠟子經三年停亦三年水冬靑葉細利於養蠟子

又巴蜀擷其子漬淅米水中十餘日搗去膚種之蠟生則近跗伐去發肄再養蠟養一年停一年采蠟必伐木無老榦

本艸綱目蠟蠱大如蟣虱芒種後延緣樹枝食汁吐涎粘於嫩莖化爲白脂乃結成蠟狀如凝霜處暑後剝取謂之蠟渣過白露則粘住難刮矣其渣煉化濾淨或甑中蒸化下器中待凝成塊卽爲蠟也其虫微時白色作蠟及老則赤黑色乃結苞於樹枝初若黍米大入春漸長大如雞頭子紫赤色累累抱枝宛若樹之結實也蓋虫將遺卵作房正如雀甕蛸之類爾俗呼呼爲蠟種亦曰蠟子子內皆白卵如細蟣一包數百次年立夏日摘下以篛葉包之分系各樹芒種後苞拆卵花虫乃延出葉底復上樹作蠟也樹下要潔淨防蟻食其虫【徐光啟曰女貞之爲白蠟勝國以前略無紀載今則徧東南諸省皆有之向嘗疑焉以爲古人著書未暇逺徴遐僻耳非米昔無今有也然見婺州人言彼中放蠟不過二十年吳興人言不過十許年卽余邑五年前亦無人知此自余庚戌營先隴始樹女貞數百本擬作蠟近年來村中亦多自生蠟虫頃寄子半用吳興子半用土子土人言土子爲勝則昔無今有理亦有之事固非目前所見遽可懸斷也】

本艸彚編虫白蠟與蜜蠟之白者不同乃小虫所作其虫食冬靑樹汁久而化爲白脂粘敷樹枝人謂虫矢著樹而然非也至秋刮取以水煮溶濾置冷水中則凝聚成塊矣碎之文理如白石膏而瑩澈人以和油澆燭大勝蜜蠟也【徐光啟曰虫白蠟純用作燭勝他燭十倍若以和他油不過百分之一其燭亦不淋故爲用頗廣多植無害】

農政全書女貞收蠟有二種有自生者有寄子者自生者初時不知虫何來忽徧樹生白花【枝上生脂如霜雪人謂之花】取用煉蠟明年復生虫子向後恆自傳生若不曉寄放樹枯則已若解放者傳窮無窮也寄子者取他樹之子寄此樹之上其法或連年或停年或就樹或伐條若樹盛者連年就樹寄之俟有衰頓卽斟酌停年以休其力培壅滋茂仍復寄放卽宋氏雜部所謂養一年停一年者也伐條者取樹栽徑寸以上者種之俟盛長寄子生蠟卽離根三四尺截去枝榦收蠟隨手下壅冬月再壅明年旁長新枝芽蘗以後恆擇去繁冗令直達又明年亦復修理恆加培壅第三年可放蠟子四年再放五年復放迨收蠟仍剪去枝如是更代無窮此所謂經三年停三年者也凡寄子皆於立夏前三日內從樹上連枝剪下去余枝獨畱寸許令子抱木或三四顆乃至十餘顆作一簇或單顆亦連枝剪之剪訖用稻穀浸水半日許灑取水剝下虫顆浸水中一刻許取起用竹篛虛包之大者三四顆小者六七顆作一苞韌艸束之置潔淨甕中若陰雨頓甕中可數日天熱其子多迸出宜速寄之寄法取篛包剪去角作孔如小豆大仍用艸系之樹枝間其子多少視枝小大斟酌之枝大如指者可寄枝大細榦太粗者勿寄也寄後數日間鳥來啄篛包攫取子勤驅之漸漸暖虫漸出包先緣樹上下行若樹根有艸卽附艸不復上矣故樹下須芟刈極淨也更數日復下至枝條嚙皮入咂食其脂液因作花約略虫出盡卽取下包視有餘子並作包別寄他樹秋分後撿看花老嫩若太嫩不成蠟太老不成蠟不可剝矣剝時或就樹或剪枝俱先灑水潤之則易落乘雨後或侵晨帶露華采之尢便次取蠟花投沸湯中鎔化稍冷取起水面蠟再煎再取滓沈鍋底勺去之若蠟未淨再依前法煎澄之旣淨乘熱投入繩套子冷牽繩起之成蠟堵也又浸谷水漬蠟子剝下包之此是婺州法吳興人但於立夏剪子到小滿前三日連舊枝作苞寄之亦生蠟擕李及吾邑有自生之子不煩寄放亦生蠟可見傳生之物气足爲上若吾鄕傳有土子不論節气但俟其气足欲迸時速剪下寄之可也

又立夏前二日剪子此是常法但浙東气暖從他方鬻子還恐虫迸出故以此爲期若吳興在北吾邑又在吳興北則吾鄕往吳興及浙東買子者宜立夏後剪小滿前後寄也若浙東從吾鄕鬻子仍須立夏前剪去耳吾鄕以北愈寒寄宜愈遲依此消息之

又蠟子若本地所無傳貿他方者可行千里如浙中獨金華業此最盛而鬻子於紹興臺州湖州川中獨南部西充嘉定最盛而鬻子於潼川其間相去各數百里蓋蠟子在立夏前气已足可剪小滿前𨿽未出可寄耳亦須疾行遲則虫先期出不及寄折損多矣諺雲走馬販蠟謂此若依前法先作包置器中虫出不離篛包中尙可遲二三日寄也

又或雲樹生花卽無子生子卽無花此間有之不盡然也大槪多生子並生者但欲畱種不宜早收花絕不可見至春中方著枝如螺靨入夏頓長則花與子不相見耳子盛長時有膏如餳蜜去之卽子枯

又冬靑樹凋枯以豬糞壅之卽茂或云以豬溺灌之

木槿【附】

水槿葉似女貞而邊有鋸齒五葉攢生不花李時珍所謂女蠟樹必此也蜀中又有一種揷蠟葉似菊尢易生揷之一年便可寄子三四年大如酒杯口卽衰壞須更揷矣此與水槿異種水槿𨿽扞揷易生卻難大又蜀中蠟子生女貞樹上少生揷蠟樹上者多故當以蜀種爲勝

本艸綱目李時珍曰有水蠟樹葉微似楡亦可放虫生蠟

宋氏雜部水槿細葉小黃花又名水椐臘月斬其條而揷之易成大木材可爲器宜養蠟子以取蠟

櫧【附】

櫧子處處山谷有之其木大者數抱髙二三丈葉長大如栗葉稍尖而厚堅光澤鋸齒峭小淩冬不凋三四月開白花成穗如桑花結實大如槲子外有小包霜後包裂子墜子圓褐而有尖大如菩提子內仁如杏仁生食苦澀煮炒乃帶甘亦可磨粉甜櫧子粒小木文細白俗名面櫧苦櫧子粒大木粗赤文俗名血櫧其色黒因名防櫧

山海經前山其木多櫧

注櫧子似柞子可食冬月采之木作屋柱難腐

本艸綱目李時珍曰甜櫧子亦可產蠟

農政全書余所聞樹可放蠟者數種以意度之當不止此卽如餉蠶之樹世人皆知有桑柘矣而東萊人育山繭者於樹無所不用獨楊樹否耳諸樹中獨椒繭最上桑柘次之椿次之樗爲下由此言之事理無窮聞見之外遺佚甚多坐井自拘何爲防

﹤子部﹐農家類﹐欽定授時通考﹐卷六十八﹥

烏臼

烏臼一名鵶臼樹髙數仞葉似小杏葉而微薄淡綠色五月開細花色黃白實如雞頭初靑熟黒分三瓣八九熟熟咋之如胡麻子汁味如豬脂壓油燃燈極明南方平澤甚多易生易長種之佳者有二曰葡萄臼穗聚子大而穰厚曰鷹爪臼穗散而殻薄根皮味苦微溫有毒農政全書烏臼樹收子取油甚爲民利江浙人種之極多樹大或收子二三石子外白穰壓取臼油造蠟燭子中仁壓取淸油然燈極明塗髮變黑又可入漆可造紙用每收子一石可得白油十斤淸油二十斤彼中一畝之宮但有樹數株者生平足用不復市膏油也臨安郡中每田十數畝田畔必種臼數株其田主嵗收臼子便可完糧如是者租額亦輕佃戶樂於承種謂之熟田若無此樹要當於田收完糧租額必重謂之生田兩省之人旣食其利凡髙山大道溪邊宅畔無不種之亦有全用熟田種者用油之外其查仍可壅田可燎防可宿火其葉可染皂其木可刻書及雕造器物且樹久不壞至合抱以上收子逾多故一種卽爲子孫數世之利

又臼不須種野生者甚多若收子卽佳種種出者亦不中用必須接博乃可未接者江浙人呼爲艸臼種艸臼榦如酒杯口大便可接大至一兩圍亦可接但樹小低接樹大髙接耳接須春分後數日接法與雜果同又聞山中老圃云臼樹不須接博但於春間將樹枝一一捩轉碎其心無傷其膚卽生子與接博者同

又種烏臼取白油淸油種女貞樹取白蠟其利濟人百倍他樹

又烏臼楂之屬但取膏油似不入救荒品中但膏油不可闕而民間所用多取諸麻菽荏菜烏臼之屬比諸麻菽荏菜有十倍之收且取諸荒山隙地以供膏油而省麻菽以充糧省荏菜之田以種谷其益於積貯不爲少矣

羣芳譜采臼子在中冬但以熟爲采須連枝條剝之但畱取指大以上枝其小者總無子亦宜剝去則明年枝實俱繁盛其剝刀長三四寸廣半寸形如卻月鉤刃在鉤內以竹木竿爲柄刀著柄端令刃向上剝時向上鑱之不傷枝榦剝下枝仍充燎防揀取浮子曬漧入臼舂落外白穰篩出之蒸熟作餅下柞取油如常法卽成白油如蠟以制燭若穰少不滿一搾者卽作餅入他油餅雜搾之搾下盛油缾中置一艸帚油出冷定臼油卽凝附艸帚不雜他油矣其篩出黒子用石磨麤礲碎簸去殻存下核中仁復磨或碾細蒸熟搾油如常法卽成淸油凡制燭每臼油十斤加白蠟三錢則不淋蠟多更佳常時肆中賣者白油十斤雜淸油十斤白蠟不過一二錢其燭則淋

又養魚池邊勿種臼落葉入水變黑色令魚病

楂【附】

楂木生閩廣江右山谷間橡栗之屬也其樹易成材亦堅韌勁挺者中爲扛實如橡斗斗無刺爲異耳斗中函子或一或二或三四甚似栗而殻甚薄殻中仁皮色如榧瓤肉亦如栗味甚苦而多膏油江右閩廣人多用此油燃燈甚明勝於諸油亦可食

農政全書楂在南中爲利甚廣乃字書旣無此字而偏方雜記亦未之見或直書爲茶尢非也獨本艸有櫧子云小於橡子味苦澁皮樹如栗或者櫧楂聲近土俗音訛邪其不言子可爲油或昔人未食其利如烏臼女貞之類耶不敢傅防姑志之以俟再考

又種楂法秋間收子時簡取大者掘地作一小窖勿令及泉用沙土和子置窖中至次年春分取出畦種秋分後分栽三年結實

又作油法每嵗於寒露前三日收取楂子則多油遲則油幹收子宜晾之髙處令透風樓上尢佳過半月則罅發取去鬥欲急開則攤曬一兩日盡開矣開後取子曬極幹入碓磑中碾細蒸熟搾油如常法

又楂油能療一切瘡疥塗數次卽愈其性寒能退濕熱用造印色生者亦不沁或云以澤首尢勝諸膏油不染衣不膩髮其查可防用法每餅作四破先於冷竈中罨架起下用漧柴發火發火後用餅屑漸次撒入則起焰燒熟者可以宿火勝用炭墼

漆

漆說文云木汁可以防物一作桼如水滴而下生漢中山谷梁益陜襄皆有金州者最善廣州者性急易燥今廣浙中出一種漆六月取汁漆物黃澤如金卽唐書所謂黃漆也廣南漆作飴糖气沾沾無力樹似榎而大髙二三丈身如柿皮白葉似椿花似槐子似牛李子木心黃六七月刻取滋汁

農政全書春分前移栽易成有利一云臘月種

又取用者以竹筒釘入木中取汁或以剛釡斫其皮開以竹管承之滴汁則爲漆也凡取時須荏油解破故淳者難得可重重別制拭之色黒如瑿若鐵石者爲上等黃嫩若蜂窠者不佳【凡驗漆惟稀者以物蘸起細而不斷斷而復收更又塗於幹竹上防之速幹者並佳試訣有云微扇光如鏡懸絲急似鉤撼成琥珀色打著有浮漚】

齊民要術凡漆器不問眞僞送客之後皆須以水淨洗置牀薄上於日中半日許曝之使幹下晡乃收則堅牢耐久若不卽洗者鹽醋浸潤气徹則皺器便壞矣其朱裏者仰而曝之朱本和油性潤耐日故盛夏連雨土气蒸熟什器之屬𨿽不經夏用六七月中各須一曝使幹俗人見漆器暫在日中恐其炙壞合著陰潤之地𨿽欲愛愼朽敗更速矣

又凡木畫服翫箱椀之屬八五月盡七月九月中每經雨以布纒指揩令熱徹膠不動作光淨耐久若不揩拭者地气蒸熟徧上生衣厚潤徹膠便皺動處起發颯然破矣

農桑通訣用漆在燥熱及霜冷時則難幹得陰濕𨿽寒月亦易幹物之性也若苦霑人以油治之

﹤子部﹐農家類﹐欽定授時通考﹐卷六十八﹥

防櫚

防櫚一名栟櫚出領南西川今江南亦有之最難長初生葉如白芨髙二三尺則樹端數葉大如扇上聳四散岐裂大者髙二三尺其莖三稜四時不凋其榦正直無枝條身赤黒皆筋絡宜爲鋰杵亦可旋爲器物其皮有絲毛錯縱如織每皮一匝爲一節二旬一采皮轉復生上剝取縷解可織衣帽褥椅之屬每嵗必兩三剝之否則樹死或不長也剝之多亦傷樹三月於木端莖中出數黃苞苞中有細子成列乃花之朶也狀如魚腹孕子謂之防魚亦曰防筍漸長出苞則成化穗黃白色結實累累大如豆生黃熟黒甚堅實

便民圖防櫚二月間撒種長尺許移栽成行至四尺餘始可剝每年四季剝之半年一剝亦可其皮作繩入水千嵗不爛昔有人開冢得一索已生根

﹤子部﹐農家類﹐欽定授時通考﹐卷六十八﹥

皂莢

皂莢一名皂角一名烏犀一名懸刀廣志謂之雞棲子生雍州川谷及魯之鄒縣懷孟產者爲勝今處處有之其木極有髙大者葉似槐葉瘦長而尖枝間多刺夏開花秋後結實有三種形小者爲豬牙皂莢良一種長而肥厚多脂而粘一種長而瘦薄不粘用之當以肥厚者爲佳味辛鹹性溫有小毒栢實爲之使惡麥門冬畏空靑人參苦參可作沐藥不入湯

農政全書豬�者良其角亦有長尺一二寸者種者二三月種不結角者南北二面去地一尺鉆孔用木釘釘之泥封竅卽結或曰樹不結鑿一大孔入生鐵三五斤以泥封之便開花結子旣實以蔑束其本數匝木楔之一夕自落用以洗垢滌膩最良角與刺俱堪入藥亦物之利益於世者

﹤子部﹐農家類﹐欽定授時通考﹐卷六十八﹥

梔子

梔子一名木丹一名越桃一名鮮支處處有之有三種一種木髙七八尺葉似兔耳厚而深綠春榮秋瘁入夏開小白花大如酒柸皆六出中有黃蕊甚芬芳結實如訶子狀生靑熟黃中仁深紅可染繒帛入藥用山梔子皮薄圓小如鵲腦房七稜至九稜者佳一種花小而重臺者園圃中品一種徽州梔子小枝小葉小花髙不盈尺可作盆景耳山谷詩話云染梔子花六出𨿽香不濃鬱山梔子花八出一株可香一圃酉陽雜俎云相傳卽西域薝卜花或曰薝卜金色花小而香西方甚多非梔也齊民要術十月選成熟梔子取子淘淨曬漧至來春三月選沙白地斸畦區深一尺全去舊土卻收地上濕潤浮土篩細塡滿畦區下種稠密如種茄法細土薄糝上搭箔棚遮日髙可一尺旱時一二日用水於棚上頻頻澆酒不令土脈堅垎四十餘日芽方出土薅治澆漑至冬月厚用蒿艸藏防次年三月移開相去一寸一科鋤治澆漑宜頻冬月用土深擁根株其枝梢用艸包防至次年三四月又移一步半一科栽成行列須圍內穿井頻澆冬月用土深擁須北面莢籬障以蔽風寒第四年開花結實十月收摘甑內微蒸過曬漧用梅雨時以沃壤一團揷嫩枝其中置松畦內常灌糞水生根移種亦可

種樹書黃梔子其大時摘靑者曬收至黃熟則消花水矣大朶重臺者梅醬糖蜜制之可作羮果

茱萸

茱萸有二種吳茱萸處處有之江淮蜀漢尢多以吳地者爲好所以有吳之名樹髙丈餘皮靑綠色葉似椿而闊厚紫色三月開紅紫細花七八月結實似椒子嫩時微黃熟則深紫李時珍曰枝柔而肥葉長而皺其實結於梢頭累累成簇而無核一種粒大一種粒小小者入藥爲勝气味辛溫食茱萸一名藙一名榝一名艾子一名辣子一名越椒一名欓子李時珍曰蜀人呼爲艾子楚人謂之辣古人謂之藙及椒南北皆有之其木甚髙大有長及百尺者枝莖靑黃莖間有刺上有小白防葉類油麻葉黃花綠子叢簇枝上味辛而苦宜入食羮中能發辛香蘇恭謂開口者爲食茱萸孟詵謂閉口者爲欓子馬去謂粒大色黃黒者爲食茱萸粒小色靑綠者爲吳茱萸山茱萸則不任食也

禮記內則三牲用藙

注藙茱萸也爾雅謂之椒

爾雅椒椒醜莍

注莍萸子聚生成房貌今江東亦呼莍椒榝似茱萸而小赤色疏醜類也莍實之房也椒榝之類實皆有莍彚自裹

齊民要術二月栽之宜故城隄冡髙燥之處【凡於城上種蒔者先宜隨長短掘壍停之經年然後於壍中種蒔保澤沃壤與平地無差不爾者土堅澤流長物不達經年倍樹木尙小】實開便收之掛著屋裏壁上令陰漧勿使煙燻【煙燻則苦而不辛也】用時去中黑子【肉醬魚鮮偏可所用】

萬畢術曰井上宜種茱萸茱萸葉落井中有化水者無瘟病

風土記俗尙九月九日謂之上九茱萸到此日气烈熟色赤可拆其房以揷頭云辟惡气禦冬

﹤子部﹐農家類﹐欽定授時通考﹐卷六十八﹥

枸杞

枸杞一名枸棘一名天精一名地仙一名卻老一名苦杞一名甜菜一名地節一名羊乳枸杞二木名此木棘如枸之刺莖如杞之條故兼稱之處處有之春生苗葉軟薄堪食其莖榦髙三五尺叢生六月月開花經紫色隨結實微長生靑熟紅味甘美根皮名地骨皮古以韋山爲上近以甘州者爲絕品今陜之蘭州靈州以西並是大樹子圓如櫻桃幹時可作果食

爾雅杞枸檵

注今枸杞也

陸璣詩疏一名苦杞一名地骨春生作羮茹微苦其莖似莓子秋熟正赤莖葉及子服之輕身益气耳

種樹書收子及掘根種於肥壤中待苗生剪爲蔬食甚佳

博聞錄種枸枸法秋冬間收子淨洗日幹春耕熟地作町闊五寸紐艸稕如臂大置畦中以泥塗艸稕上然後種子以細土及牛糞蓋令徧苗出頻以水澆之又可揷種

務本新書枸杞宜於故區畦種葉作菜食子根入藥秋時收好子至春畦種一如種菜法又三月中苗出時移栽如常法伏內壓條特爲滋茂一法截條長四五指許掩於濕土地中亦生

農桑通訣春夏采葉秋采莖實冬采根朱孺子幼事道士王元正居大石巖汲於溪見二花犬因逐之入於枸杞叢下掘之根形如二丈食之忽覺身輕諺云去家千里勿食蘿摩枸杞言其補精气也

﹤子部﹐農家類﹐欽定授時通考﹐卷六十八﹥

五加

五加一名文章艸一名金玉香艸一名金鹽一名五花一名追風使一名木骨一名豺漆一名豺節本艸綱目云五葉交加者良故名五加又名五花丹鉛錄作五加云一枝五葉者佳故也蜀人呼爲白刺蘄州人呼爲木首江淮湖南州郡皆有之春生苗莖葉皆靑作藂有刺類薔薇葉五出香气似橄欖春時結實如豆粒而扁色靑得霜乃紫黒根類地骨皮輕脆芬香一云生南方者微白而柔軔大類桑白皮生北方者微苦而硬苗可作茹

農政全書取根深掘肥地二尺許埋一根令沒舊根甚易活苗生從一頭剪取每剪訖鋤土壅之久服輕身耐老明目下气補中益精气堅筋骨彊志意葉可作蔬菜食五七月采根陰乾造酒有服五加皮散而獲延年者不勝計或卽爲散以代湯茶餌之驗亦同

又正二月取枝揷亦易活

欽定授時通考卷六十八﹤子部﹐農家類﹐欽定授時通考﹥

欽定四庫全書

欽定授時通考卷六十九

農余

雜植

竹

茶

紅花

大藍

紫艸

地黃

蒲黃【蓆艸燈心艸】

﹤子部﹐農家類﹐欽定授時通考﹐卷六十九﹥

竹

竹植物也非艸非木【說文云竹冬生艸也竹譜云竹是一族之總名一形之偏稱也植物之中有艸木竹猶動品之中有鳥魚獸也】耐濕耐寒貫四時而不攺柯易葉其操與松柏等第𨿽喜濕惡燥亦不宜水淹其根根之發生喜向上行【本艸云其根鞭喜行東南】其性又與菊等宜添河泥覆之每至冬月須厚加土爲佳每長至四年者卽伐去庶不礙新筍而林亦茂盛其類至多戴凱之有竹譜劉美之續竹譜僧贊寧又有筍譜各數十種羣芳譜所載更三十餘種

爾雅簜竹

注竹別名疏李巡曰竹節相去一丈曰簜孫炎曰竹濶節者曰簜郭氏曰竹別名無大小之異也

又莽數節桃枝四寸有節粼堅中簢筡中仲無笐防箭萌篠箭

疏此辧竹節希數及中空實萌篠之異名也凡竹節閒促數者名莽相去四寸有節者名桃枝竹其中堅實者名粼其中空者名簢筡空中仲無笐注未詳防一名箭萌卽筍也篠一名箭

格物總論竹中虛白膜外皮靑綠色或黃或紫或斑駁文或小或大或長或短種族最多大抵皆自根而莖莖皆有節莖間節處生枝枝毎兩之枝亦有節枝間節處生葉葉毎三之初出地爲筍筍節有籜包之及成莖抽之而籜遂漸次脫落脫落處有粉歳久而茂茂則成林羣芳譜八月爲竹小春竹之萌曰筍竹之節曰箹竹之叢曰筤竹之實曰竹之得風而體夭屈曰笑竹死曰防

齊民要術宜髙平之地【近山阜尢是所宜下田得水則死】黃土軟土爲良正月二月中斸取西南引根並莖芟去葉於園內東北角種之令坑深二尺許覆土厚五寸【竹性愛向西南引故園東北角種之數嵗之後自當滿園諺云東家種竹西家治地爲滋蔓而來生也其居東北角者老竹種不生亦不能滋茂故須取西南引少根也】稻麥糠糞之【二糠各自堪糞不令和雜】不用水澆【澆則淹死】勿令六畜入園二月食淡竹筍四月五月食苦竹筍【蒸煮包酢在人所好】其欲作器者經年乃堪殺【未經年者軟未成也】

農桑通訣種竹宜去稍葉作稀泥於坑中下竹栽以土覆之杵築定勿令腳踏水厚五寸竹忌手把及洗手面脂水澆著卽枯死月庵種竹法深濶掘溝以干馬糞和細泥塡髙一尺無馬糞礲糠亦得夏月稀冬月稠然後種竹須三四莖作一叢亦須土松淺種不可增土於株上泥若用鐝打實則筍不生【種時斬去稍仍爲架扶之使根不揺易活又法三兩竿作一本移其根自相持則尢易活也或云不須斬稍只作兩重架尢妙】夢溪云種竹但林外取向陽者向北而栽蓋根無不向南必用雨下遇有西風則不可花木亦然諺云栽竹無時雨下便移多畱宿土記取南枝志林云竹有雌雄雌者多筍故種竹常擇雌者凡欲識雌雄當自根上第一枝觀之有雙枝者乃爲雌竹獨枝者乃爲雄竹

種樹書種竹處當積土令稍髙於傍地二三尺則雨潦不浸損錢唐人謂之竹腳移時須是根垜大維以艸繩仍向背不失其舊爲佳種竹須將竹母斬去只畱四五尺仍斜植之用礲糠和泥抱根然後用淨土傅其上或鋪少大麥於其中令竹根著麥上以土蓋之其根易行一法擇大竹就根上去三四寸許截斷之去其上不用只以竹根截處打通節實以硫黃末顚倒種之第一年生小竹隨卽取之次年亦去之至第三年生竹其大如所種者種時以舊茅茨夾土則竹根防地脈而生禁中種竹一二年間無不茂盛園子云初無他術只有八字疎種密種淺種深種疎種謂三四步種一棵欲其地虛行鞭密種謂種𨿽疎每窠卻種四五竿欲其根密淺種謂其種時不甚深深種謂種時𨿽淺卻用河泥壅之竹林中有樹切勿去之蓋竹爲樹枝所礙𨿽風雪不復欹斜筀竹根多穿害堦砌惟敍皂莢刺埋土中障之根則不過或用鐵屑栽油麻萁尢妙【元扈先生曰筀竹根彊能害他竹不宜雜種必須障之其法莫如深溝耳或云以炭屑實之太費或云以煤炭實之】移竹惟五月十三日謂之竹醉日又謂竹迷日又謂龍生日栽竹則茂盛【元扈先生曰五月實竹筍已出生气內欵故可移栽竹以六月爲臘也龍生竹醉無理可通】或曰不必五月但每月二十日皆可又一云正月一日二月二日三月三日皆可種無不活者每月仿此如要不間年出筍用正月一日二月二日又云用辰日山谷所謂根𨿽辰日斸筍看上番成又曰宜用臘日杜少陵詩東林竹影薄臘月更宜栽然臘月之說大謬【少陵所謂臘正指夏月少陵通逹非業所及也麥以五月爲秋竹以六月爲臘冬伐竹不蛀夏伐必蛀正謂潤澤在焉故也此論大謬矣】竹之滋澤春發於枝葉夏藏於榦冬歸於根如冬伐竹經日一裂自首至尾不得全盛夏伐之最佳但於林有損夏伐竹則根色而鞭皆爛然要好竹非盛夏伐之不可七八月尙可自此滋澤歸根而不中用矣如要竹不蛀取五月以前但此月以前竹不生皆根爛竹與菊根皆長向上添泥覆之爲佳

農政全書移竹泥垜須厚所云多畱宿土是也平地止掘深尺許將泥垜移置其上四周以松泥蓋之不用腳踏捶打日日以水澆之度其實乃已又須搭架以防風揺又法移竹種離生枝節上四五節斫斷卽不帆風不須用架瑣碎錄云引竹法隔籬埋貍或貓於墻下明年筍自迸出竹以三伏內及臘月中斫者不蛀竹有六七年便生花所謂畱三去四蓋三年者畱四年者伐去諺曰一人種竹十年盛十人種竹一年盛言須大科移植方不傷其根也若只二三榦作一科四面根皆斸斷安得有生气耶

又浙中人代園種竹甚有理所謂祖孫不相見也余別有圖說此法甚得利而工人用竹者則以平園爲勝謂山間代園之竹嫩而不堅不如平地園林者竹老而堅靭也蓋事不能兩利如此

又晉起居注曰惠帝二年巴西郡竹生紫色花結實如麥皮靑中米白味甜此亦恆有但竹生花生實輒滿林楛死花結實如稗謂之竹米一竿如此久之則舉林皆然其活之之法於初米時擇一竿稍大者截去近根三尺許通其節以糞入之則止此有二病其一私者竹園旣久根多蟠結故也治之之法將園地分段掘起宿根間一段起一段使其根舒展次年還復盛矣其一公者徧地皆然此必水澇之年或水災之後也此則無法可治但不可因其枯瘁遽起竹根只須畱以待之一二年後自然復發依然故林倘是老園亦宜用間段掘根彼拙者不知此理逕自掘盡謂復栽之無論因循不栽卽復栽豈能一二年遽盛耶

又篥竹爲藩可禦大寇今南土苗亂或至村落無居人而不知作此何哉此竹亦可移至北土余曾爲廣西大參張叔翹言之後安南之寇來侵土司沿江有篥皆不能渡當益信餘言不誣耳【篥竹實中勁彊有毒銳似刺虎中之則死】

筍【附】

筍爾雅曰筍竹萌也說文曰筍竹胎也孫炎曰初生竹謂之筍詩義疏云筍皆四月生惟巴竹筍八月生盡九月成都有之篃冬夏生始數寸可煮以苦酒漫之可下酒及食又可米藏及幹以待冬月也【陸佃云字從旬從日包之日爲筍解之日爲竹又曰字從竹從旬旬內爲筍旬外爲竹也】

農桑通訣采筍之法視其叢中斜密者芟取之竹鞭方行處不宜采采則竹不繁采時可避露日出後掘深土取之半折取鞭根旋得投密器中以油單覆之勿令見風風吹則堅筍味甘美有毒惟香與姜能殺其毒煮宜久熟生則損人然食品之中最爲珍貴故禮云加豆之實筍爼魚醢詩云其伊何維筍及蒲蓋貴之也永嘉記含竹筍六月生迄九月味與箭竹筍相似凡諸竹筍十一月掘土取皆得長八九寸長澤民家盡養黃苦竹永寜南漢更年上筍大者一圍五六寸明年應上今年十一月筍土中已生但未出須掘土取可至明年正月出土訖五月方過六月便有含筍含筍迄七月八月九月已有箭竹筍迄後年四月竟年常有筍不絕也【種樹書曰陰雨土虛則鞭行明年筍莖交出也】

竹譜棘竹筍味淡落人須髮防節出筍無味雞頭竹筍肥美篃竹筍冬生者也

食經淡竹筍法取筍肉五六寸者按鹽中一宿出鹽令盡煮糜一斗分五升與一升鹽相和糜熟須令冷內竹筍醎糜中一日拭之內淡糜中五日可食也

茶

茶【鶴山集云茶之始其字爲茶玉篇云茶除加切】一名檟一名茗一名荈一名蔎【方言云蜀西南人謂茶曰蔎】樹如蘆葉如梔子花如白薔薇而黃心淸香隱然實如栟櫚蔕如丁香根如胡桃有髙一尺者有二尺者有數丈者有兩人合抱者出巴山峽川有建州大小龍團始於丁謂成於蔡君謨熙寜末有防下建州制蜜雲龍一品尢爲奇絕蜀州雀舌鳥嘴麥顆蓋嫩牙所造似之又有片甲者早春黃芽葉相抱如片甲也蟬翼葉輭薄如蟬翼也洪州鶴嶺茶其味極妙蜀之雅州蒙山頂有露芽穀芽皆云火前者言采造於禁火之前也火後者次之一云雅州蒙頂茶其生最晚在春夏之交常有雲霧覆其上若有神物防持之又有五花茶者其片作五出花云腳出袁州界橋其名甚著不若湖州之研膏紫筍烹之有綠腳垂下又紫筍者其色紫而似筍又有綠花紫英之號艸茶盛於兩浙日注第一自景祐以來洪州雙井白芽制作尢精遠在日注之上遂爲艸茶第一宜興防湖出含膏宣城縣有了山形如小方餅橫鋪茗芽產其上其山東爲朝日所燭號曰陽坡其茶最勝曰了山陽坡橫文茶一名瑞艸魁又有建州北苑先春洪州西山白露安吉州顧渚紫筍常州宜興紫筍陽羨春池陽鳯嶺睦州鳩坑劍南石花露鋑芽籛芽南康云居峽州小江園碧澗明月�芳蘂茱萸東川神泉小團昌明獸目福州方山露芽夔州香山江陵楠木湖南衡蘄州蘄門團黃壽州霍山黃芽六安州小峴春皆茶之極品玉壘關外寶唐山有茶樹產懸崖筍長三寸五寸方有一葉兩葉太和山騫林茶初泡極苦澀至三四泡淸香特異人以爲茶寶涪州出三般茶最上賔化制於早春其次白馬最下涪陵收茶在四月嫩則益人粗則損人眞者用篛煙燻過气味尢佳

文獻通考凡茶有二類曰片曰散片茶蒸造實捲模中串之惟建劍則旣蒸而研編爲格置焙室中最爲精潔其名有龍鳯石乳白乳頭金蠟面頭骨次骨末骨麤骨山挺十二等【龍鳯皆團片石乳頭乳皆狹片名曰京的乳亦有濶片者乳以下皆濶片】余州片茶有進寶雙勝寶山兩府出興國軍仙芝嫩蘂福合祿合運合慶合指合出饒池州泥片出防州綠英金片出袁州玉津出臨江軍靈州福州先春早春華英來泉勝金出歙州獨行靈艸綠芽片金金茗出潭州大拓枕出江陵大小巴陵開勝開卷小捲生黃翎毛出嶽州雙上綠芽大小方出嶽辰澧州東首淺山薄側出光州總二十六名散茶有太湖龍溪次號末號出淮南嶽麓艸子楊樹雨前雨後出荊湖淸口出歸州茗子出江南總十一名

茶箋天池靑翠芳馨可稱仙品陽羨俗名羅岕浙之長興者佳荊溪稍下細者其價兩倍天池六安品亦精入藥最效龍井不過十數畝外此有茶皆不及天目爲天池龍井之次地誌雲山中寒气早嚴茶之萌芽較晚七修彚槁洪武二十四年詔天下產茶之地嵗有定額以建寜爲上茶名有四探春先春次春紫筍不得碾揉爲大小龍團

四時類要熟時收取子和濕沙土拌筐籠盛之穰艸蓋不爾卽凍不生至二月中出種之於樹下或背陰之地開坎圓三尺深一尺熟斸著糞和土每阬中種六七十顆子蓋土厚一寸彊任生艸不得耘相去二尺種一方旱時以米泔澆此物畏日桑下竹陰地種之皆可二年外方可耘治以小便稀糞蠶沙澆擁之又不可太多恐根嫩故也大槪宜山中帶坡峻若於平地卽於兩畔深開溝壠泄水水浸根必死三年後收茶

大觀茶論植產之地崖必陽圃必陰蓋石之性寒其葉抑以瘠其味疎以薄必資陽和以發之土之性敷其葉疎以暴其味彊以肆必資陰防以節之陰陽相濟則茶之滋長得其宜

又擷茶以黎明見日則止用爪斷芽不以指揉慮气污薰漬茶不鮮潔故茶工多以新汲水自隨得芽則投諸水凡芽如雀舌谷粒者爲鬭品一鎗一旗爲揀芽二鎗二旗爲次之餘斯爲下茶之始芽萌則有白合旣擷則有烏帶白合不去害茶味烏帶不去害茶色

茶解茶地南向爲佳向陰者遂劣故一山之中美惡大相懸也而茶園不宜加以惡木惟桂梅辛夷玉蘭玫瑰蒼松翠竹與之間植足以蔽覆霜雪掩映秋陽其下可植芳蘭幽菊淸芬之物最忌菜畦相逼不免滲漉滓厥淸眞

茶疏淸明谷雨摘茶之候也淸明太早立夏太遲谷雨前後其時適中若肯再遲一二日期待其气力完足香烈尢倍易於收藏𨿽稍長大故是嫩枝柔葉也

又生茶初摘香气未透必借火力以發其香然性不耐勞炒不宜久多取入鐺則手不勻久於鐺中過熟而香散矣甚且焦枯何堪烹防炒茶之器最忌新鐵鐵腥一入不復有香尢忌脂膩害甚於鐵須豫取一鐺耑用炊飲無得別作他用炒茶之薪僅可樹枝不可榦葉幹則火力猛熾葉則易焰易滅鐺必磨瑩旋摘旋炒一鐺之內僅容四兩先用文火次用武火催之手加木指急急鈔轉以半熟爲度微俟香發是其候矣如茶不炒甑中蒸熟然後烘焙緣其摘遲枝葉微老炒亦不能使軟徒枯碎耳亦有一種極細炒乃采之他山炒焙以欺好奇者彼中甚愛惜茶決不忍乘嫩摘采以傷樹本聞龍茶箋茶初摘時須揀去枝梗老葉惟取嫩葉又須去尖與柄恐其易焦此松蘿法也炒時須一人從傍扇之以祛熱气否則黃色香味俱減炒起出鐺時置大磁盤中仍須急扇令熱气稍退以手重揉之再散入鐺文火炒幹入焙蓋揉則其津上浮防時香味易出田子藝以生曬不炒不揉者爲佳亦未之試耳

煮茶小品茶之團者片者皆出於碾磑之末旣損眞味復加油垢卽非佳品總不若今之芽茶也蓋天然者自勝耳

農政全書茶之爲法釋滯去垢破睡除煩功則著矣其或采造藏貯之無法碾焙煎試之失宜則𨿽建芽浙茗祗爲常品故采之宜早率以淸明谷雨前者爲佳過此不及然茶之美者質良而植茂新芽一發便長寸餘其細如鍼斯爲上品如雀舌麥顆特次材耳采訖以甑微蒸生熟得所【生則味硬熟則味減】蒸已用筐箔簿攤乘濕略揉之培勻布火烘令幹勿使焦編竹爲焙裹篛覆之以收火气茶性畏濕故宜篛收藏者必以篛籠剪篛雜貯之則久而不浥宜置頓髙處令常近火爲佳凡煎試須用活水活火烹之故東坡雲活水仍將活火烹者是也活水謂山泉水爲上江水次之井水爲下活火謂炭火之有焰者常使湯無妄沸始則蟹眼中則魚目累然如珠終則泉湧鼓浪此候湯之法非活火不能爾東坡云蟹眼已過魚眼生颼颼欲作松風聲盡之矣茶之用有三曰茗茶曰末茶曰蠟茶凡茗煎者擇嫩芽先以湯泡去燻气以湯煎飲之今南方多效此然末子茶尢妙先焙芽令燥入磨細碾以供防試凡防湯多茶少則云腳散湯少茶多則粥面聚鈔茶一錢匕先注湯調極勻又添注入回環擊拂視其色鮮白著�無水痕爲度其茶旣甘而滑南方𨿽產茶而識此法者甚少蠟茶最貴而制作亦不凡擇上等嫩芽細碾入羅雜腦子諸香膏油調齊如法印作餅子制樣任巧候幹仍以香膏油潤飾之其制有大小龍團帶胯之異此品惟充貢獻民間罕見之間有他造者色香味俱不及蠟茶珍藏旣久防時先用溫水微漬去膏油以紙裹槌碎用茶鈐微炙旋入碾羅【旋碾則色白經宿則色昏新者不用漬】茶鈐屈金鐵爲之砧用石椎用木碾餘石皆可茶之用芼胡桃松實脂麻杏栗任用𨿽失正味亦供咀嚼然茶性冷多飲則能消陽山谷益以姜鹽煎飲其亦以是歟因並及之

﹤子部﹐農家類﹐欽定授時通考﹐卷六十九﹥

紅花

紅花一名紅藍一名黃藍以其花似藍也博物志云張騫得種於西域今處處有之色紅黃葉綠似藍有刺夏開花花下有捄多刺花出捄上捄中結實如小豆大其花可染眞紅及作胭脂苗生嫩時可食其子搗碎煎汁入醋拌蔬食極肥美又可爲車脂及燭番紅花一名洎夫藍一名撒法卽出西番回回地及天方國

齊民要術花地欲得良熟二三月間俟雨後速下或漫散種或耬下一如種麻法亦有鋤掊而掩種者子科大而易料理花出欲日日乘涼摘取【不摘則幹】摘必須盡【余畱卽合】五月子熟收曝令幹打取之【子亦不用郁浥】五月種晚花【春初卽畱子入五月便種若待新花熟後取子則太晚矣】七月中摘深色鮮明耐久不黦勝春種者負郭良田種頃者嵗收絹三百疋一頃收子二百斛與麻子同價旣任車脂亦堪爲燭卽是直頭成米【二百石米已當谷田三百疋絹端然在外】一頃收花日須百人摘以一家手力十不充一但駕車地頭每旦當有小兒僮女百十餘羣自來分摘正須平量中半分取是以單夫只妻亦得多種

又殺花法摘取卽碓持使熟以水淘布袋絞去黃汁更搗以粟飯漿淸而醋者淘之又以布袋絞汁卽收取染紅勿棄也絞訖著甕器中以布蓋上雞鳴更搗以栗令均於蓆上攤而曝漧勝作餅作餅者不得幹令花浥郁也

又作胭脂法預燒落藜藜藋及蒿作灰【無者卽艸灰亦得】以湯淋取淸汁【初汁純厚大釅卽放花不中用惟可洗衣取第三度湯者以用菜花和使好色也】揉花【十許變勢盡乃生】布袋絞取純汁著甕椀中取醋石橊兩三个劈取子搗破少著粟飯漿水極酸者和之布絞取沈以和花汁【若無石橊者以好醋和飯漿亦得若復無醋者淸飯漿極酸者亦得空用之】下白米粉大如酸棗【粉多則白】以淨竹箸不膩者良久痛攪蓋冒至夜防去上淸汁至淳處止傾著白練角袋子中懸之明日幹浥浥時撚作小瓣如半麻子陰漧之則成矣又合香澤法如淸酒以浸香【夏用冷酒春秋溫酒令暖冬則小熱】雞舌香【俗人以其似丁子則爲丁子香也】藿香首蓿蘭香凡四種以新緜裹而浸之【夏一宿春秋再宿冬三宿】用胡麻油兩分豬腹【腹宜作或胰】一分內銅鐺中卽以浸香酒和之煎數沸後便緩火微煎然後下所浸香煎緩火至暮水盡沸定乃熟【以火頭內澤中作聲者水未盡有煙出無聲者水盡也】澤欲熟時下少許靑蒿以發色綿羃鐺觜瓶口防

又合面脂法牛髓【牛髓少者用牛脂和之若無髓空用脂亦得】溫酒浸丁香藿香二種【浸法如煎澤法】煎法一同合澤亦著靑蒿以發色綿濾著瓷漆盞中令凝若作唇脂者以熟朱和之靑油裹之其冒霜雪遠行者常齧蒜令破以揩唇旣不劈裂又令辟惡賊【面患皴者夜燒梨令熱以糠湯洗面訖以暖梨汁塗之令不皴赤連染布嚼以塗面亦不皴也】

又合手藥法取豬一具【摘去其脂】合蒿葉於好酒中痛挼使汁甚滑白桃仁二七枚【去黃皮研碎酒解取其汁】以緜裹丁香藿香甘松香橘核十顆【打碎】著汁中仍浸置勿出瓷貯之夜煮細糠湯淨洗面拭漧以藥塗之令手軟滑冬不皴又作紫粉法用白米英粉三分胡粉一分【不著胡粉不著人面】和合勻調取葵子熟蒸生布絞汁和粉日曝令幹若色淺者更蒸取汁重染如前法

又作米粉法染米第一粟米第二【如用一色純第米勿使有雜白】使甚細【簡去碎者】各自純作莫雜余種【其雜米糯米小麥黍米榛米作者不得好也】於槽中下水腳踏十徧淨淘水淸乃止大甕中多著冷水以浸米【春秋則一月夏則二十日冬則六十日惟多日佳】不須易水臭爛乃佳【日若淺者粉不潤美】日滿更汲新水就甕中沃之以手把攪淘去醋气多與徧數气盡乃止稍出著一砂盆中熟研以水沃攪之接取白汁絹袋濾著別甕中麄沈者更研之水沃接取如初研盡以杷子就甕中良久痛抨然後澄之接去淸水貯出淳汁著大盆中以板一向攪勿左右回轉三百餘匝停置蓋甕勿令塵污良久淸澄以杓徐徐去淸以三重布帖粉上以粟糠著布上糠上安灰灰濕更以干者易之灰不復濕乃止然後削去四畔麄白無光潤者別收之以供麄用【麄粉米皮所成故無光潤】其中心圓如鉢形酷似鴨子白光潤者名曰粉英【英粉米心所成是以光潤也】無風塵好日時書布於牀上刁削粉英如曝之乃至粉幹足【將住反】手痛挼勿住【痛挼則滑美不挼則澀惡】擬人客作餅及作香粉以供妝摩身體

又作香粉法惟多著丁香於粉合中自然分馥【亦有愛香木絹和粉者亦有水沒香以汁溲粉者皆損色又賣香不如全著合中也】

便民圖纂八月中鋤成行壠舂穴下種或灰或雞糞蓋之澆灌不宜濃糞次年花開侵晨采摘微搗去黃汁用靑髙蓋一宿撚成薄餅曬漧收用勿近濕墻壁去處又胭脂有四種李時珍曰一種以紅藍花汁染胡粉而成乃蘓鶚演義所謂胭脂葉似薊花似蒲出西方中國謂之紅藍以染粉爲婦人面色者是也一種以山胭脂花汁染粉而成乃段公路北戶錄所謂端州山間有花叢生葉類藍正月開花似蓼土人采含苞者爲胭脂粉亦可染帛如紅藍者也一種以山橊花汁作成者鄭防胡本艸中載之一種以紫鉚染棉而成者謂之胡胭脂李珣南海藥譜載之今南人多用葉鉚胭脂俗呼紫梗是也齊民要術所載正與蘇鶚演義相合𨿽非今時所行農政全書以其有益民用備載其法今仍之

藍

藍說文染靑艸也凡數種蓼藍葉如蓼五六月開花成穗淺紅色子亦如蓼嵗可三刈菘藍葉如白菘馬藍葉如苦蕒卽郭璞所謂大葉冬藍俗所謂板藍者二藍花子並如蓼藍吳藍長莖如蒿而花白吳人種之水藍長莖如決明髙者三四尺七月開淡紅花結角長寸許如小豆角其子亦如馬蹄決明子而微小迥與諸藍不同而作澱則一也別有甘藍一種可食又大藍葉如萵苣而肥厚微白似擘藍色小藍莖赤葉綠而小槐藍葉如槐葉皆可作靛至於秋月煮熟染衣止用小藍

禮記月令仲夏之月令民毋艾藍以染

注爲傷長气也是月藍始可別

夏小正五月啟灌藍蓼

疏此月藍旣長大始可分移布散熊氏云灌謂叢生也言開辟此叢生藍蓼分移使之稀散

爾雅葴馬藍

注今大葉冬藍也疏

四民月令楡莢落時可種藍五月可刈藍六月種冬藍【冬藍木藍也】

齊民要術藍地欲得良三徧細耕三月中浸子令芽生乃畦種之治畦下水一同葵法藍三葉澆之【晨夜再澆之】薅治令淨五月中新雨後卽接濕耬耩拔栽【夏小正日五月洛藋藍蓼元扈先生曰栽時宜並功急手無令地燥也】三莖作一科相去八寸【栽時旣濕白背不急鋤堅確也】五徧爲良七月中作坑令受百許束作麥稈泥泥之令深五寸以苫蔽四壁刈藍倒竪於坑中下水以木石鎭壓令沒熱時一宿冷時再宿漉去荄內汁於甕中率十石甕著石灰一斗五升急抨【普彭反】之一食頃止澄淸防去水別作小坑貯藍澱著坑中候如彊粥還出甕中盛之藍澱成矣種藍十畝敵谷田一頃能自染靑者其利又倍矣

農桑通訣木藍松藍可以爲澱者蓼藍但可染碧不堪作澱藍一本而有數色刮行靑綠云碧靑藍黃豈有靑出於藍而靑於藍者乎藍非獨可染靑絞其汁飲之最能解釋虫豸諸藥等毒不可闕也

便民圖纂正月中以布袋盛子浸之芽出撒地上用糞灰覆蓋待放葉澆水糞長二寸許分栽成行仍用水糞澆活至五六月烈日內將糞水潑葉上約五六次俟葉厚方割離土二寸許將梗葉浸水缸內晝夜濾淨每缸內用礦灰色淸者灰八兩濃者九兩以木朳打轉澄淸去水是謂頭靛其在地舊根旁須去艸淨澆灌一如前法待葉盛亦如前法收割浸打謂之二靛又俟長亦如前澆灌斫則齊根浸打法亦同前謂之三靛其濾出柤壅田亦可

﹤子部﹐農家類﹐欽定授時通考﹐卷六十九﹥

紫艸

紫艸一名紫丹一名紫芺一名茈防一名藐【爾雅曰藐紫艸】一名地血一名鴉銜艸生碭山山谷南陽新野及楚地苗似蘭香莖赤節靑二月開花紫白色結實亦白色秋月根色紫可以染紫味甘气寒無毒

博物志平氏山之陽紫艸特好

廣志隴西紫艸紫之上者

齊民要術黃白軟良之地靑沙地亦善開荒黍穄下大佳性不耐水必須髙田秋耕地至春又轉耕之三月種之耬耩地逐壠手下子【良田一畝用子二升薄田用子三升】下訖勞之鋤如殺法惟淨爲佳其壠底艸則拔之【壠底用鋤則傷紫艸】九月中子熟刈之候稃【芳蒲反】燥載聚打取子【濕載子則郁浥】卽深細耕【不細不深則失艸矣】防壠以耙耬取整理【艸宜並手力速竟爲良遭雨則損艸也】一扼隨以茅結之【擘葛彌善】四扼爲一頭當日則斬齊顚倒十重許爲長行置堅平之地以板石鎭之令扁【濕鎭直而長燥鎭則碎折不鎭賣難售也】兩三宿竪頭著日中曝之令浥浥然【不曝則郁黒大燥則碎折】五十頭作一洪【洪十字大頭向外以葛纒絡】著敞屋下陰涼處棚棧上其棚下勿使驢馬糞及人溺又忌煙皆令艸失色其利勝藍若欲久停者入五月內著屋中閉戶塞向密泥勿使風入漏气過立秋然後開艸出色不異若經夏在棚棧上艸便變黑不復任用

務本新書種訖拖瓶擺之或以輕鈍碾過秋深子熟旁去其土連根取出就地鋪穧頗幹輕振其土以茅策束切去虛稍以之染紫其色殊美

地黃

地黃一名地髓一名芐一名芑一名牛奶子一名婆婆奶【見本艸】處處有之河南懷慶者佳二月生莖有細短白毛布地深靑色似小芥葉而厚不義了上有皺文毛濇不毛髙者尺餘低者三四寸摘其傍葉作菜甚益人開小筒子花似油麻花但有斑防紅紫色亦有黃者實作房如連翹子如小麥褐色根黃如胡蘿卜粗細長短不一根入土卽生宜肥地虛則根大而多汁正九月采根生地曝漧熟地蒸曬忌銅鐵器

爾雅芐地黃

注江東呼爲芐

齊民要術種須黑良田五徧細耕三月以上旬爲上時中旬爲中時下旬爲下時一畝下種五石其種還用三月中掘取者逐犁後如禾麥法下之至四月末五月初生苗訖至八月盡九月初根成中染若須畱爲種者卽在地中勿掘之待來年三月取之爲種計一畝可收根三十石有艸鋤不限徧數鋤時別作小刄鋤勿使細土覆心今秋收訖至來年更不須種自旅生也惟鋤之如此得四年不要種之皆余根自出矣

羣芳譜種宜沙軟地先於十二月耕熟至正月細耙三四徧然後作溝濶二尺兩溝作一畦濶四尺其畦微髙而平硬使不受水三月初種苗未生時得水卽溝畦中又撥作溝深三寸許每一畝用根五十斤蓋土訖卽取經冬爛艸覆之候芽稍出以火燒其艸令燒去其苗再生葉肥茂根益壯自春至秋凡五六耘不得鋤一年後滿畦宿根采訖還生八月堪采根若不采其根太盛春二月宜出之若秋采訖至春不復更種其生者猶得三四年但采訖比至明年耨耘而已欲食其葉但露散後摘取傍葉勿損中心正葉秋收其花可充冬用

﹤子部﹐農家類﹐欽定授時通考﹐卷六十九﹥

蒲

蒲叢生於下隰地莖長者可六七尺三脊其葉如薤二三月生苗八九月收可爲蓆軟滑而溫

爾雅莞苻蘺其上蒚

注今西方人呼蒲爲莞蒲蒚謂其頭臺首也今江東謂之苻蘺西方亦名蒲中莖爲蒚用之爲蓆

農桑通訣四月揀綿蒲肥旺者廣帶根泥移出於水地內栽之次年卽堪用【其水深者白長水淺者白短】

農政全書春初生嫩葉出水時取其中心入地白蒻大如匕柄者生啖之甘脆以醋浸食如食筍法亦美周禮所謂蒲爼也亦可煠食蒸食及曬漧磨粉作餅食詩曰惟筍及蒲是矣八九月收葉可作扇又可包裹

蓆艸【附】

農政全書小暑後斫起以備織蓆畱老根在田壅培發苗至九月間鋤起擘去老根將苗去稍分栽如插稻法用河泥與糞培壅淸明谷雨時復用糞或豆餅壅之卽耘艸立梅後不可壅若灰壅之則生虫退色

燈心艸【附】

燈心艸一名虎須艸一名碧玊艸馬志曰生江南澤地叢生莖圓細而長直人將爲席寇宗奭曰陜西亦有之蒸熟待幹折取中心白穰燃燈者是爲熟艸又有不蒸熟者但生幹剝取爲生艸李時珍曰吳人栽蒔之取穰爲燈炷以艸織蓆及蓑

農政全書種法與蓆艸同最宜肥田瘦則艸細五月斫起曬漧以尖刀釘板櫈上劃開其心可防燈及爲燭心其皮可制雨蓑

欽定授時通考卷六十九

欽定四庫全書

欽定授時通考卷七十

農余

畜牧一

書堯典日中星鳥以殷仲春厥民析鳥獸孳尾

傳乳化曰孳交接曰尾疏產生爲乳胎生爲化孕產必愛之故乳化曰孳鳥獸皆以尾交接故交接曰尾

又日永星火以正仲夏厥民因鳥獸希革

傳夏時鳥獸毛羽希少攺易革攺也疏鳥獸冬毛最多春猶未脫故至夏始毛羽希少攺易往前

又宵中星虛以殷仲秋厥民夷鳥獸毛毨

傳毨理也毛更生整理疏毨者毛羽美悅之狀故爲理也夏時毛羽希少今則毛羽復生夏攺而少秋更生多故言更生整理

又日短星昴以正仲冬厥民隩鳥獸氄毛

傳鳥獸皆生耎毳細毛以自溫焉疏氄毛謂附肉細毛

詩小雅誰謂爾無羊三百維羣誰謂爾無牛九十其犉傳黃牛黑唇曰犉

又爾羊來思其角濈濈爾牛來思其耳濕濕

傳聚其角而息濈濈然呞而動其耳濕濕然箋言此者美畜產得其所

又或降於阿或飲於池或寢或訛

傳訛動也箋言此者美其無所驚畏也

又爾羊其思矜矜兢兢不騫不崩麾之以肱畢來旣升傳矜矜兢兢以言堅彊也騫虧也崩羣疾也肱臂也升升入牢也箋此言擾馴從人意也

周禮天官太宰之職以九職任萬民四曰藪牧

又膳夫膳用六牲

注六牲馬牛羊雞犬豕也

又庖人掌共六畜六獸六禽辧其名物

注六畜六牲也始養之曰畜將用之曰牲鄭司農云六獸麋鹿熊麕野豕六禽鴈鶉鷃雉鳩鴿康成謂獸人冬獻狼又內則無熊則六獸當有狼而熊不屬六禽於禽獻及六摯宜爲羔豚犢麛雉鴈凡鳥獸未孕曰禽

又牧人掌牧六牲而阜蕃其物

疏阜盛也蕃息也物謂毛物言使肥盛蕃息各有毛物

又掌畜掌養鳥而阜蕃教擾之

注鳥之可養使盛大蕃息者謂鵝鶩之屬疏鶩卽今之鴨民間所畜故云焉

又祭祀共卵鳥

注其卵可薦之鳥疏雞亦在焉

禮記月令季春之月合累牛騰馬遊牝於牧

注累騰皆乘匹之名是月所合牛馬謂系在廏者其牝欲遊則就牧之牝而合之

又仲夏之月遊牝別羣

注孕妊之欲止也

又則縶騰駒

注爲其牝气有餘相蹄齧也

又仲秋之月乃命宰祝循行犧牲視全具案芻豢瞻肥瘠察物色必比類量大小視長短皆中度

注於鳥獸肥充之時宜省羣牲也養牛羊曰芻犬豕曰豢

爾雅釋獸馬八尺爲駥牛七尺爲犉羊六尺爲羬彘五尺爲狗四尺爲獒雞三尺爲鶤

注陽溝巨鶤古之名雞疏此別六畜絕大者名也

史記貨殖列傳烏氏倮畜牧及眾斥賣求奇繒物間獻遺戎王戎王什倍其償與之畜畜至用谷量馬牛又塞之斥也惟橋姚已致馬千匹牛倍之羊萬頭粟以萬鐘計

漢書卜式傳卜式河南人也以田畜爲事入山牧十餘年致羊千餘頭上書願輸家財助邊上使使問欲爲官乎式曰自少牧羊不習仕宦不願也歸復田牧復持錢二十萬與河南太守以給徙民召拜爲中郎上曰吾有羊在上林中欲令子牧之式旣爲郎布衣艸蹻而牧羊嵗余羊肥息上過其羊善之式曰非獨羊也治民亦猶是矣以時起居惡者輒去毋令欺羣上奇其言拜緱氏令

齊民要術服牛乘馬量其力能寒溫飲飼適其天性如不肥充繁息者未之有也

又陶朱公曰子欲速富當畜五防【牛馬豬羊驢五畜之防然畜防則速富之術也】

又諺曰羸牛劣馬寒食下【言其乏食痩瘠春中必死】務在充飽調適而已

又凡馬驢駒初生忌灰气遇新鑪者輒死【經雨者則不忌】四時類要凡驢馬牛羊收犢子駒羔法【常於市上伺侯含重埀欲生輒買取駒犢一百五十日羊羔六十日皆能自活不復借乳乳母好堪爲種產者因畱之以爲種惡者還賣不失本價坐贏駒犢還更買懷子孕者一嵗之中牛馬驢得兩畨羊得四倍羊羔臘月正月生者畱以作種餘月生者剰而賣之用二萬錢爲羊本必嵗收千口所畱之種率皆精好與世絕殊不可同日而語之何必羔犢之饒又贏酪之利也羔有死者皮好作裘褥肉好作幹臘及作肉醬味又甚美】

馬

詩風秉心塞淵騋牝三千

集傳秉操塞實淵深也蓋人操心誠實而淵深則無所爲而不成其致此富盛宜矣

又魯頌駉駉牡馬在坰之野薄言駉者有驈有皇有驪有黃以車彭彭思無疆思馬斯臧

傳駉駉良馬腹幹肥張也坰遠野也箋必牧於坰野者避民居與良田也坰之牧地水艸旣美牧人又良飲食得其時則自肥健耳臧善也

周禮牧師掌牧地孟春焚牧中春通淫

注焚牧地以除陳生新艸也中春陰陽交萬物生之時可以合馬之牝牡也

又庾人掌十有二閒之政教以阜馬佚特教駣攻駒及祭馬祖祭閒之先牧及執駒散馬耳圉馬

注九者皆有政教焉阜盛壯也杜子春云佚當爲逸鄭司農云馬三嵗曰駣二嵗曰駒散讀爲中散大夫之散謂聒馬耳毋令善驚也康成謂逸者用之不使甚勞安其血气也教駣始乘習之也攻駒制其蹄齧者散馬耳以竹括押其耳頭動揺則括中物後遂串習不復驚

爾雅膝上皆白惟馵四骹皆白驓四蹢皆白首前足皆白騱後足皆白翑前右足白啟左白踦後右足白驤左白馵駵馬白腹騵驪馬白跨驈白州驠尾本白騴尾白駺馰顙白顚白逹素縣面顙皆白惟駹

疏此辧馬白色所在之異名也馬之膝上皆白者惟馵也骹膝下也四膝下皆白名驓蹢蹄也四蹄皆白名首俗呼爲踏雪馬亦蹄白似蹄雪也前兩足皆白名騱後二足皆白名翑前右足白名啟前左足白名踦後右足白名驤後左足白名馵駵馬赤色黑鬛馬也若駵馬腹下白者別名騵驪黑也白跨股腳白也謂黑馬髀間白名驈州竅也謂馬之白尻者名驠也本根株也馬尾株白者名騴但尾毛白者名駺馰白也顙額也額有白毛今之戴星馬也其白自額下逹鼻莖者名縣其面額皆白者惟駹馬

又回毛在膺宜乘在肘後減陽在幹茀方在背闋廣疏此別馬旋毛所在之名也回旋也膺旋也旋毛在膺者名宜乘在肘後者名減陽幹脇也在脇者名茀方在背者名闋廣

又逆毛居馻

注馬毛逆刺

又牡曰隲牝曰騇

疏別馬牝牡之異名也郭云今江東呼防馬爲隲騇卽艸馬之名也

又駵白駁黃白騜駵馬黃脊騝驪馬黃脊騽靑驪駽靑驪驎驒靑驪繁鬛騥驪白雜毛駂黃白雜毛駓陰白雜毛駰蒼白雜毛騅彤白雜毛騢白馬黑鬛駱白馬黑唇駩黑喙騧一目白瞷二目白魚

疏此別馬毛色不純之異名也駵赤色也謂馬有駵處有白處者曰駁有黃處有白處者曰騜駵馬脊毛黃者名騝驪馬脊毛黃者名騽靑毛黑毛相雜者名駽今之鐵驄也靑驪驎驒郭云色有深淺斑駁隱名驒今之連錢驄毛色靑黑而髦鬛繁多者名騥毛色黒白而復有雜毛相錯者名駂今謂之烏驄毛色黃白而復有雜毛者名駓今謂之桃華馬陰淺黑色也毛淺黑而白兼雜毛者名駰今謂之泥驄蒼淺靑也毛有淺靑及白兼雜毛者名騅彤赤也毛赤白兼雜毛者名騢卽今之赭白馬也白馬黑者名駱白馬黑唇者名駩喙口也黑喙者名騧一目白者名瞷二目白者名魚言似魚目也

相馬經馬頭爲王欲得方目爲丞相欲得光脊爲將軍欲得彊腹脇爲城郭欲得張四下爲令欲得長凡相馬之法先除三羸五駑乃相其餘大頭小頸一羸弱脊大腹二羸小頸大蹄三羸大頭緩耳一駑長頸不折二駑短上長下三駑大髂短脇四駑淺防薄騧五駑驑馬驪肩鹿毛闋黃馬驒駱馬皆善馬也馬生墮地無毛行千里溺舉一腳行五百里相馬不藏法肝欲得小耳小則肝小肝小識人意肺欲得大鼻大則肺大肺大則能奔心欲得大目大則心大心大則猛利不驚目四驚則朝暮健腎欲得小腸欲得厚且長腸厚則腹下廣方而平脾欲得小膁腹小則脾小脾小則易養望之大就之小筋馬也望之小就之大肉馬也皆可乘致致痩欲得見其肉【謂前肩守肉】致肥欲得見其骨【骨謂頭顱】馬龍顱突目平脊大腹防重有肉此三事備者亦千里馬也水火欲得分【水火在鼻兩孔間也】上唇欲急而方口中欲得紅而有光此馬千里馬上齒欲鉤鉤則壽下齒欲鋸鋸則怒頷下欲深下唇欲緩牙欲去齒一寸則四百里牙劍鋒則千里嗣骨欲廉如織杼而濶又欲長【頰下側八骨是】目欲滿而澤眶欲小上欲弓曲下欲直素中欲廉而張【素鼻孔上】陰中欲得平【股下】主人欲小【股裏上近前也】陽裏欲髙則怒【股中上之主人】額欲方而平八肉欲大而明【耳下】元中欲深【耳下近牙】耳欲小而銳如削筒相去欲促欲載中骨髙二寸【中骨也】易骨欲直【眼下直下骨也】頰欲開赤長膺下欲廣一尺以上名曰挾【一作扶】尺能久走鞅欲方【頰前】喉欲曲而深胸欲直而出【髀間前向】鳬間欲開望視之如雙鳬頸骨欲大肉次之髻欲桎而厚且折季毛欲長多覆肝肺無病【髮後毛是】背欲短而方脊欲大而抗脢筋欲大【夾脊筋也】飛鳬見者怒【胸欲筋也】三府欲齊【兩骼及中骨也】尻欲頺而方尾欲減本欲大脇肋欲大而窪名曰上渠能久走龍趐欲廣而長升肉欲大而長【脾外肉也】輔肉欲大而明【前腳下肉】腸欲充腔小【腔臁】季肋欲張【短肋】懸薄欲厚而緩【腳腔】虎口欲開【股肉】腹下欲平滿善走名曰下渠日三百里陽肉欲上而髙起【髀外近前】髀欲廣厚汗溝欲深明直肉欲方能久走【髀後肉也】輸【一作翰】防欲方【直肉下也】朒肉欲急【髀裏也】間筋欲急短而減善細走【輸防下筋】機骨欲舉上曲如懸匡馬頭欲髙距骨欲出前間骨欲出前後臼【外鳬臨蹄骨也】附蟬欲大前後目【夜眼】股欲薄而博善能走【後髀前骨】臂欲長而膝本欲起有力【前腳膝上句前】肘後欲開能走膝欲方而痺髀骨欲短兩肩骨欲深名曰前渠怒蹄欲厚三寸硬如石下欲深而明其後開如鷂翼能久走相馬從頭始頭欲得髙峻如削成頭欲重宜少肉如剝頭壽骨欲得大如緜絮苞圭石【壽骨者髮所生處也】白從額上入口名兪膺一名的顱奴乘客死主乘棄市大凶馬也馬眼欲得髙眶欲得端正骨欲得成三角睛欲得如懸鈴紫艷光目不四滿下唇急不愛人又踐不健食目中縷貫瞳子者五百里下上徹者千里睫亂者傷人目下而多白畏驚瞳子前後肉不滿皆凶惡若旋毛眼眶上壽四十年值眶骨中三十年值中眶下十八年在目下者不借睛卻轉後白不見者喜旋而不前目睛欲得黃目欲大而光目皮欲得厚目上白中有橫筋五百里上下徹者千里目中白縷者老馬子目赤睫亂齧人反睫者善奔傷人目下有橫毛不利人目有火字在者壽四十年目偏長一寸三百里目欲長大旋毛在目下名曰承泣不利人目中五采盡具五百里壽九十年良多血气也駑多赤靑肝气也走多黃腸气也材知多白骨气也材多黑腎气也駑用防乃使訛也白馬黑目不利人目多白卻視有態畏物喜驚馬耳欲得相近而前竪小而厚一寸三百里三寸千里耳欲得小而前竦耳欲得短殺者良植者駑小而長者亦駑耳欲得小而促狀如斬竹筒耳方者千里如斬筒七百里如雞距者五百里鼻孔欲得大鼻頭文如王火字欲得明鼻上文如王公五十嵗如火四十嵗如天三十嵗如小一十嵗如今十八嵗如四八嵗如宅七嵗鼻如水文二十嵗鼻欲得廣而方唇不覆齒少食上唇欲得急下唇欲得緩上唇欲得方下唇欲得厚而多理故曰唇如板鞮禦者啼黃馬白喙不利人口中色欲得紅白如火光爲善材多气良且壽卽黑不鮮明上盤不通明爲惡材少气不壽一曰相馬气發口中欲見紅白色如穴中看此皆老壽一曰口中欲正赤上理文欲使通直勿令斷錯口中靑者三十嵗如虹腹下皆不盡壽駒齒死矣口吻欲得長口中色欲得鮮好旋毛在物後爲禦禍不利人刺芻欲竟骨端【刺芻者齒間肉】齒左右蹉不相當難禦齒不周密不久疾不滿不原不能久走一嵗上下生乳齒各二二嵗上下生齒各四三歳上下生齒各六四嵗上下生成齒二【成齒皆背三入四方生也】五嵗上下著成齒四六嵗上下著成齒六【兩廂黃生區受麻子也】七嵗齒兩邊黃各缺區平受米八嵗上下盡區如一受麥九嵗下中央兩齒臼受米十嵗下中央四齒臼十一嵗下六齒盡臼十二嵗下中央兩齒平十三嵗下中央四齒平十四嵗下中央六齒平十五嵗上中央兩齒臼十六嵗上中央四齒臼【若看上齒依下齒次第者】十七嵗上中央六齒皆臼十八嵗上中央兩齒平十九嵗上中央四齒平二十嵗上中央六齒平二十一嵗下中央兩齒黃二十二嵗下中央四齒黃二十三嵗下中央六齒盡黃二十四嵗上中央二齒黃二十五嵗上中央四齒黃二十六嵗上中央六齒盡黃二十七嵗下中二齒白二十八嵗下中四齒白二十九嵗下中盡白三十嵗上中央二齒白三十一嵗上中央四齒白三十二嵗上中盡白頸欲得防而長頸欲得重頷欲折胸欲出臆欲廣頸項欲厚而彊回毛在頸不利人白馬黑毛不利人肩肉欲寜【寜者卻也】雙鳬欲大而上【雙鳬胸兩遂肉如鳬】脊欲得平而廣能負重背欲得平而方鞍下有回毛名負屍不利人從後數其脇肋得十者良凡馬十一者二百里十二者千里過十三者天馬萬乃一有耳【一云十三肋五百里十五肋千里也】腋下有回毛名曰挾屍不利人左脇有白毛直下名曰帶刀不利人腹下欲平有八字腹下毛欲前向腹欲大而埀結脈欲多大道筋欲大而直【大道筋從腸下抵股者是】腹下陰前兩邊生逆毛入腸帶者行千里一尺者五百里三封欲得齊如一【三封者卽尻上三骨也】尾骨欲髙而垂尾本欲大尾下欲無尾汗溝欲得深尻欲多肉莖欲得麤大蹄欲得厚而大踠欲得細而促骼骨欲得大而長尾本欲大而張膝骨欲圓而長大如杯盂溝上通尾本者蹹殺人馬有雙腳脛亭行六百里回毛起踠膝是也防欲得圓而厚裏肉生馬后腳欲曲而立臂欲大而短骸欲小而長腕欲促而大其間才容靽烏頭欲髙【烏頭後足外節】後足輔骨欲大【輔足骨者後足骸之後骨】後左右足白不利人白馬四足黑不利人黃馬白喙不利人後左右足白殺婦相馬視其四蹄後兩足白老馬子前兩足白駒馬子白毛者老馬也四蹄欲厚且大四蹄顚倒若堅履不可畜

齊民要術久步卽生筋勞筋勞則發蹄痛淩气【一曰生骨則發癰腫一曰發蹄生癰也】久立則發骨勞骨勞則發癰腫久汗不幹則生皮勞皮勞者而不振汗未善燥而飼飲之則生气勞气勞者卽而不起驅馳無節則生血勞血勞則發彊行何以察五勞終日驅馳捨而視之不者筋勞也而不時起者骨勞也起而不振者皮勞也振而不噴者气勞也噴而不溺者血勞也筋勞者兩絆卻行三十步而已【一曰筋勞者輾起而絆之徐行三十里而已】骨勞者令人牽之起從後笞之起而已皮勞者夾脊摩之熱而已气勞者緩系之櫪上遠餧艸噴而已血勞者髙擊無飲食之大溺而已飲食之節食有三芻飲有三時何謂也一曰惡芻二曰中芻三曰善芻【善謂饑時與惡芻飽時與善芻引之令食食常飽則無不胞剉艸麤𨿽是豆谷亦不肥充細剉無節�而食之者令馬肥不啌自然好矣】何謂三時一曰朝飲少之二曰晝飲則胸水三曰暮極飲之【一曰夏汗冬寒皆當節飲諺曰旦起騎谷日中騎水斯言旦飲須節水也每飲食令行驟則消水小驟數百步亦佳十日一放令其陸梁舒展令馬硬實也】夏卽不汗冬卽不寒汗而極幹

便民圖看馬防法頭欲髙峻面欲痩而少肉眼下無肉多咬人胸堂欲濶肋骨過十二條者良三山骨欲平則易肥四蹄欲注實則能負重腹下兩邊生逆毛到膁者良

又馬者火畜也其性惡濕利居髙燥之地日夜餵飼仲春羣蓋順其性也季春必啗恐其退也盛夏午間必牽於水浸之恐其傷於暑也季冬稍遮蔽之恐其傷於寒也啗以豬膽犬膽和料餵之欲其肥也餵料時須擇新艸篩豆料若熟料用新汲水浸淘放冷方可餵飼一夜須二三次起餵艸料若天熟時不宜加熟料止可用豌豆大麥之類生餵夏月自早至晚宜飲水三次秋冬只飲一次可也飲宜新水宿水能令馬病冬月飲畢亦宜緩騎數里卸鞍不宜當檐下風吹則成病

飼父馬令不鬭法【多有父馬者別作一坊多置槽廐剉芻及谷頭各自別安惟著防頭浪放不系非直飲食遂性舒適自在至於黃溺自然一處不須掃除幹地服臥不濕不汗百匹羣行亦不鬭也】飼徵馬令硬實法【細剉芻鍁擲掦去葉專取剉和穀豆秣等置槽於迫地𨿽復雪寒仍令安廠下一日一走令其肉熱馬則硬實而耐寒苦也】

凡以豬槽飼馬以石灰泥馬槽馬汗系著門此三事皆令馬落駒【術曰常系獼猴於馬坊令馬不辟惡消百病故也】

治馬病疫气方【取獺屎煮以灌之獺皮及肝更良不能得肉肝只用屎耳】

治馬患喉痺欲死方【纒刀子露鋒刅一寸刺咽喉令潰破卽愈不治必死也】治馬黑汗方【取燥馬屎置瓦上以人頭亂髮覆之火燒馬屎及髮令煙出著馬鼻下燻之使煙入馬鼻中須臾卽瘥也】

又方【取豬脊引脂雄黃亂髮凡三物著馬鼻下燒之使煙入馬鼻中須臾卽瘥】

治馬中熱方【煮大豆及熱飯噉馬三度愈也】

治馬汗淩方【取美防一升好酒一升夏著日中冬則溫熱浸防使液以手搦之絞去滓以斗灌口汗出則愈矣】

治馬疥方【用雄黃頭髮二物以臘月豬脂煎之髮消以揩摶疥令赤及熱塗之卽愈也】又方【湯洗疥拭令幹煮麵糊熱塗之卽愈也】

又方【燒栢脂塗之良】

又方【研芥子塗之差六畜疥悉愈然栢瀝芥子並是燥藥其徧體患疥者宜歷落班駁以漸塗之待瘥更塗余處一日之中頓塗徧體則無不死】

治馬中水方【取鹽著兩鼻中各如雞子黃許大捉鼻令馬眼中淚出乃止良也】

治馬中谷方【手捉甲上長髮向上提之令皮離肉如此數過以鈹刀子刺空中皮令突過以手當刺孔則有如風吹人手則是穀气耳令人溺上又以鹽塗使人立乘數十步卽愈耳】

又方【取餳如雞子大打碎和艸飼馬甚佳也】

又方【取麥蘗末三升和谷飼馬亦良】

治馬腳生附骨不治者入膝節令馬長跛方【取芥子熱搗如雞子黃許取芭豆三枚去皮畱齊三枚亦搗熟以水和令相著和時用刀子不爾破人手當附骨上拔去毛骨外融密蠟周而擁之不爾恐藥燥瘡大著蠟罷以藥傅骨上取生布割兩頭作三道急裹之骨小者一宿便盡大者不過再宿然須要數看恐骨盡更傷好處看附骨盡取冷水淨洗瘡上刮取車軸頭脂作餅子著瘡上速以淨布急裹之三四日解去卽生毛而無瘢此法甚良大勝炙者然瘡未瘥不得輒乘若瘡中出血便成大病也此方可治趼】

治馬被刺腳方【用穬麥和小兒哺塗卽愈】

治馬炙瘡【未瘥不用令汗瘡白痂時愼風得瘥後從意騎耳】

治馬瘙蹄方【以刀刺馬踠叢毛中使出血愈】

又方【融羊脂塗瘡上以布裹之】

又方【取咸土兩石許以水淋取一石五斗釡中煎取二三斗剪去毛以泔淸淨洗幹以咸汁洗之三度卽愈】

又方【以湯洗淨燥拭之嚼芥子塗之以布帛裹三度愈若不斷用谷塗五六度卽愈】

又方【剪去毛以鹽湯淨洗去加燥拭於破瓦中煮人屎令沸熱塗之卽愈】

又方【以鋸子割所患蹄頭前正當中斜割之令上狹下濶如鋸齒形去之如剪箭括向深一寸許刀子摘令血出色必黑出五升許解放卽愈】

又方【先以酸泔淸洗淨然後爛煮豬蹄取汁及熱洗之瘥】

又方【取炊釡底湯淨洗以布拭水令盡取黍米一升作稠粥以故布廣三四寸長七八寸以粥糊布上厚裹蹄上瘡處以散麻纒之三日去之卽當瘥也】

又方【耕地中拾取禾茇東倒西倒者若東西橫地取南倒北倒者一壠取七科三壠凡取二十一科淨洗釡中煮取汁色黑乃止剪卻毛泔水淨洗去痂以禾茇汁熱塗之一上卽愈】

又方【尿淸羊糞令液取屋四角艸就上燒令灰入缽中研令熱用泔洗蹄以糞塗再三愈】又方【煮酸棗根取汁淨洗訖水和酒槽毛袋盛漬蹄沒瘡處數度卽瘥也】

又方【淨洗了搗杏仁和豬脂塗四五上卽當愈】

治馬大小便不通眠起欲死須急治之不治一日卽死【以脂塗人手探穀道中去結屎以鹽納溺道中須臾得溺便當瘥也】

治馬卒腹脹眠臥欲死方【用冷水五升鹽二觔研鹽令消以灌口中必愈】治馬發黃方【用黃栢雄黃木鼈子仁等分爲末錯調塗瘡上紙貼之初見黃腫處便用鍼徧卽塗藥】

治馬疥癆方【馬疥癆及防癢用川芎大黃防風全蠍各一兩荊芥穗五兩爲末分作五服白湯調冷灌之】

治馬梁脊破方【成瘡不能騎坐如未破將馬腳下濕稀泥塗上干卽再易濕者三五次自消或只用溝中靑鼻泥亦可已破成瘡者用黃丹枯白礬生薑燒存性人天靈蓋燒存性各等分爲末入麝香少許瘡幹用麻油調若瘡濕有膿用漿水同蔥白煎湯洗淨傅之立效】

治馬中結方【穿山甲炒黃色大黃郁李仁各一兩風化石灰一合如無灰以朴硝代之共爲末作一服用麻油四兩釅醋一升調勻灌之立效如灌藥不通用豬牙皂角爲細末同麻油各四兩和勻塡糞門中再灌前藥一服卽愈】

常啖馬藥方【郁金大黃甘艸貝母山梔子白藥黃藥欵花黃栢黃連知母桔梗各等分爲末每服二兩以油蜜和灌之若駒則隨其大小量爲加減啖後不得飲水至渴餵飼】

治馬諸病方【用白鳯仙花連根葉熬成膏抹於馬眼角上汗出卽愈】

治馬諸瘡方【夜合花葉黃丹漧薑防榔五倍子爲末先以鹽水洗瘡後用麻油加輕粉調傅】治馬傷料方【用生蘿葡三五个切作片子啖之效】

治馬傷水方【用蔥鹽油相和搓作團納鼻中以手掩其鼻令气不通良久使涙出卽愈】治馬錯水方【緣馳驟喘息未定卽與水飲須臾兩耳並鼻息皆冷或流冷涕卽此證也先燒人亂髮燻兩鼻後用川烏艸烏白芷豬牙皂角胡椒各等分麝香少許爲細末用竹筒盛藥一字吹入鼻中立效又法蔥一握鹽一兩用杵爲泥罨兩鼻內須臾打通淸水流出是其效也】

治馬患眼方【用靑鹽黃連馬牙硝防仁各等分同研爲末用蜜煎入磁瓶內盛貯防時旋取多少以井水浸化防】

治馬頰骨脹方【用羊蹄根艸四十九个燒灰熨骨上冷卽換之如無羊蹄根以楊柳枝如指頭大者炙熱熨之】

治馬喉腫方【螺靑川芎知母川郁金牛蒡炒薄荷貝母同爲末毎服二兩蜜二兩用水煎沸侯溫調灌之】

又方【取幹馬糞置瓶中以頭髮覆蓋燒煙燻其兩鼻】

治馬舌硬方【用欵冬花瞿麥山梔子地仙艸靑黛硼砂朴硝油煙墨等分爲細末毎用五錢許塗舌上立瘥】

治馬傷脾方【川厚朴去麄皮爲末同姜棗煎灌一應脾胃有傷不食水艸褰唇似笑鼻中气短宜速與此藥治之】

治馬心熱方【甘艸芒硝黃栢大黃山梔子蔞爲末水調灌一應心肺壅熱口鼻流血跳躑煩燥宜急與此藥治之】

治馬肺毒方【天門冬知母貝母紫蘇芒硝黃芩甘艸薄荷葉同爲末飯湯入少許醋調灌療肺毒熱極鼻中噴水】

治馬肝壅方【朴硝黃連爲末男子頭髮燒灰存性漿水調灌一應邪气沖肝眼昏似睡忽然倒此方主治】

治馬卒熱肚脹方【用藍汁二升井花水二升或冷水和灌之立效】

治馬流沫方【當歸菖蒲白術澤瀉赤石脂枳谷厚朴加甘艸爲末毎服一兩半酒一升蔥白三握水煎溫灌之】

治馬气喘方【參葶藶升麻牛蒡兜苓黃耆知母貝母同爲末每服二兩漿水調艸後灌之一應喘皆治】

治馬啌喘毛焦方【用大麻子捒淨一升餵之大效】

治馬結糞方【皂角燒灰存性大黃枳殻麻子仁黃連厚朴爲末淸米泔調灌若腸突加蔓荊子末同調】

治馬傷蹄方【大黃五靈脂木鼈子去油海桐皮甘艸土黃蕓薹子白芥菜子爲末黃米粥和藥攤帛上裹之】

治療馬結熱起臥戰不食水艸方【黃連二兩杵末白鮮皮一兩杵末油五合豬脂四兩細切又以溫水一升半和藥調停灌下牽行拋糞卽愈】

治新生小駒子瀉肚方【槁本末三錢七大麻子研汁調灌下咽喉便效次以黃連末大麻汁解之】

治馬气藥方【靑橘皮當歸桂心大黃芍藥木通郁李仁瞿麥白芷牽牛子右件一十味各等分同搗羅爲末用溫酒調灌毎匹馬藥末半兩】

治馬急起臥方【取壁土多年石灰細杵羅用油酒調二兩用水灌之立效】

治馬食槽內艸結方【好白礬末一兩分爲二服毎貼和飲水後啖之不過三兩度卽內消卻此法神驗】

治馬腎搐方【烏藥芍藥當歸參山茵蔯白芷山藥杏仁秦艽每服一兩酒一大升同煎溫灌隔日再灌】

治馬尿血方【黃耆烏藥芍藥山茵蔯地黃兜苓枇杷爲末漿水煎沸冷調灌應卒熱尿血皆主療之】

治馬結尿方【滑石朴硝木通車前子爲末毎服一兩溫水調灌隔時再服結時甚則加山梔子赤芍藥同末】

治馬膈痛方【羌活白藥甜子當歸沒藥芍藥爲末春夏漿水加蜜秋冬小便調療膈痛低頭饑不食艸】

驢騾【附】

說文驢似馬長耳

又騾驢父馬母也【字本作驘】

何承天纂文驢一曰漢驪其子曰

農桑通訣驢覆馬生驟則準常以馬覆驢所生騾者形容壯大彌復勝馬然選七八嵗艸驢骨口正大者母長則受駒父大則子壯艸驢不產產無不死養艸驢常須防勿令離羣也

治驢漏蹄方【鑿厚磚石令容驢蹄深二寸許熱燒磚令熱赤削驢蹄令出漏孔以蹄頓著磚孔中傾鹽酒醋令沸浸之牢捉勿令腳動待磚冷然後放之卽愈入水遠行悉不發】

治驢打磨破潰方【馬齒菜石灰一處搗爲團曬漧後復搗羅爲末先口含鹽漿水洗淨用藥末貼之驗】

欽定授時通考卷七十﹤子部﹐農家類﹐欽定授時通考﹥

欽定四庫全書

欽定授時通考卷七十一

農余

畜牧二

羊

爾雅羊牡羒牝牂夏羊牡羭牝羖角不齊觤角三觠羷羳羊黃腹未成羊羜絕有力奮

疏此別羊屬也牡名羒牝名牂夏羊黑羖防也牡名羭牝名羖羊角不齊一長一短名觤觠捲也角卷三匝名羷羊黃腹名羳新生未成名羜壯大有力名奮

便名圖羊者火畜也其性惡濕利居髙燥作棚宜髙常除糞穢若食秋露水艸則生瘡

齊民要術常畱臘月正月生羔爲種者上十一月二月生者次之【非此月數生者毛必焦捲骨髓細小所以然者是逢寒遇熟故也其八九十月生者𨿽值秋熱比至冬暮母乳已竭春艸未吐是故不佳其三四月生者𨿽茂美而羔小未食常飲熱乳所以亦惡六七月生者兩熱相仍中之尢甚十一月及二月生者母旣含重膚軀充儲艸𨿽枯亦不羸瘦母乳適盡卽得春艸是以亦佳也】大率十口一羝【羝少則不孕羝多則亂羣不孕者必瘦瘦則非惟不蕃息經冬或死】羝無角者更佳【有角者喜相觝觸傷胎所由也】供廚者宜刺【刺一作剰】之【刺法十餘十日用布裹齒捶碎也】羊必須老人及心性宛順者起居以時調其宜適卜式云牧民何異於是者【若使急性人及小兒者欄約不得必有打傷之災或勞戲不看則有狼犬之害懶不驅行無肥充之理將息失所有羔死之患也】惟遠水爲良二日一飲【頻飲則傷水而鼻膿】緩驅行勿停息【息則不食而羊瘦急行則坌塵而羊顙也】春夏早放秋冬晚出【春夏气軟所以宜早秋冬霜露所以宜晚養生經云春夏早起與雞俱興秋冬晏起必待日光此其義也夏月盛暑須得陰涼若日中不避熱則塵汗相漸秋冬之間必致癬疥七月以後霜气降後必須日出霜露晞解然後放之不爾則逢毒气令羊口瘡腹脹也】圏不厭近必須與人居相連開窗向圏【所以然者羊性怯弱不能禦物狼一入圏或能絕羣也】架北墻爲廠【爲屋卽復熱熱則疥癬且屋處慣暖冬月入田尢不耐寒】圏中作臺開竇無令停水二日一除勿使糞穢【穢則污毛停水則挾蹄眠濕則腹脹也】圏內須並墻豎柴柵令周匝【羊不揩土毛常自淨不豎柴者羊揩墻壁上咸相得毛皆成氊又豎柵頭出墻者虎狼不敢逾也】羊一千口者三四月中種大豆一頃雜谷並艸畱之不須鋤治八九月終刈作靑茭若不種豆谷者初艸實成時收刈雜艸薄鋪使幹勿令郁浥【防豆胡或蓬藜荊芥爲上大小豆次之髙麗豆箕尢有所便蘆薍二種則不種凡秋刈艸非直爲羊然大凡悉皆倍勝崔寔日十月七日刈蒭茭】旣至冬寒多饒風霜或春初雨落靑艸未生時則須飼不宜出放積茭之法【於髙燥之處防桑棘木作兩圓柵各五六步許積茭著柵中髙一丈亦無嫌任羊繞柵指食竟日通夜口常不住終冬過春無不肥充若不作柵假有千車茭擲與十口羊亦不得飽羣羊踐躡而已不得一莖入口】不收茭者初冬乘秋似如有膚羊羔乳食其母比至正月母皆痩死羔小未能獨食水艸防亦俱死非直不滋息或滅羣斷種矣【余昔有羊二百口茭豆旣少無以飼一嵗之中餓死過半假有在者疥瘦羸斃與死不殊毛復短淺全無潤澤余初謂家自不宜又疑嵗道疫病乃饑餓所致無他故也人家八月収獲之始多無庸假且買羊雇人所費旣少所存者大傳曰三折臂始爲良醫又曰亡羊治牢未爲晚也世事略皆如此安可不存意哉】寒月生者須然火於其邊【夜不然火必凍死】凡初產者宜煮穀豆飼之白羊畱母二三日卽母子俱放【白羊性狠不得獨畱並母久住則令乳之】羖羊但畱母一日寒月者內羔子坑中日父母還而出之【坑中暖不苦風寒地熱使眼如常飽者也】十五日後方喫艸乃放之白羊三月得艸力毛牀動則鉸之【鉸訖於河水之中淨洗羊則生白淨之毛也】五月毛牀將落鉸取之【鉸訖更洗如前】八月初胡葈子未成時又鉸之【鉸了亦洗如初其八月半後鉸者勿洗白露已降寒气侵人洗卽不益胡葈子成然後鉸者匪直著毛難治又嵗稍晚比至寒時毛長不足令羊痩損漠北塞之羊則八月不鉸鉸則不耐寒中國必須鉸不鉸則毛長相著作氊難成也】

便民圖棧羊法向九月初買脿羯羊多則成百少則不過數十羫初來時與細切漧艸少著糟米拌經五七日後漸次加磨破黑豆稠糟水拌之每羊少飼不可多與與多則不食可惜艸料又兼不得肥勿與水與水則退脿溺多可一日六七次上艸不可太飽則有傷少則不飽不飽則退脿欄圏常要潔淨一年之中勿餵靑艸餵之則減脿破腹不肯食枯艸矣

家政法養羊法當以瓦器盛一升鹽懸羊欄羊喜鹽自數還啖之不勞人收又羊有病輒相污欲令別病法當欄前作瀆深二尺廣四尺往還皆跳過者無病不能過者入瀆中行過便別之

龍魚河圖羊有一角食之殺人

農政全書牧養須已出未入不使沾星露之艸則無耗羊一羣擇其肱而大者而立之主一出一入使之倡先或圏於魚塘之岸艸糞則每早掃於塘中以飼艸魚而羊之糞又可飼鰱魚一舉三得矣露艸上有緑色小蜘蛛羊食之卽死故不宜早放

作氊法【春毛秋毛中半和用秋毛彊春毛軟弱獨用太偏是以須雜三月桃花水氊第一凡作氊不須厚大惟薄均調乃佳耳二年敷臥小覺垢以九月十月賣作氊明年四五月出氊時更買新者此爲長存不穿敗若不數換非直垢污穿冗之後便無所直虛成糜費此不朽之功豈可同年而語也】

令氊不生虫法【夏月敷席不臥上則不生虫若氊多無人臥上者預收柴燥灰入五月中羅灰徧著氊上厚五寸許捲束於風涼之處閣置虫亦不生如其不爾無不生虫】

羝羊四月末五月初鉸之【性不耐寒早鉸寒則凍死雙生者多易爲孳息性旣丰乳有酥酪之饒毛堪酒袋兼繩索之利其潤益又過於白羊也】

羊有疥者間別之不別相染污或能合羣致死羊疥先著口者難治多死

治羊疥方【取黎蘆根防咀令破以泔浸之以瓶盛塞口於竈邊常令暖數日醋香便中用以磚瓦刮疥令赤若彊硬痂厚者亦可以湯洗之去痂拭燥以藥汁塗之再上愈若多者日別漸漸塗之勿頓塗令徧羊皮不堪藥勢便死矣】

又方【去痂如前洗燒葵根爲灰煮醋澱熱塗之以灰厚傅再上愈寒時勿剪毛去卽凍死矣】又方【臘月豬脂加燻黃塗之卽愈】

羊膿鼻眼不淨者皆以中水治方【以湯和鹽用杓研之極咸塗之爲佳更待冷接取淸以小角受一雞子者溝兩鼻各一角非直水瘥永息天虫五日後必飲以眼鼻淨爲不瘥更溝一如前法】

羊膿鼻口頰生瘡如幹癬者名曰可妬運疊相染易著者多死或能絕羣治之方【豎長竿於圏中竿頭施橫枝令獼猴上居數日自然差此獸辟惡常安於圏中亦好】

治羊挾蹄方【取羝脂和鹽煎使熱燒熱令微赤著脂烙之著幹勿令水汛入七日自然瘥耳】凡羊經疥得差者至夏后初肥時宜賣易之不爾後年春疥發必死矣

治羊火蹄方【以羖羊脂煎熟去滓取鐵箆子燒熱將脂勻塗箆上烙之勿令入水次日卽愈】

豕

爾雅豕子豬防豶幺防奏者豱豕生三豵二師一特所寢橧四豴皆白其迹刻絕有力牝豝

疏此辧豕之種類也其子名豬防一名豶謂豶犍豬也幺防豕之最後生者名也皮理腠蹙者名豱三豵二師一特郭云豬生子常多故別其少者之名豬臥處名橧四蹄皆白名其迹名刻絕有力名豕之牝者名豝

方言北燕朝鮮之間謂之豭關東西或謂之彘或謂之豕南楚謂之豨其子或謂之豚或謂之豯吳之間謂之豬子

齊民要術母豬取短喙無柔毛者良【喙長則牙多三牙以上則不煩畜爲難肥故有柔毛治難淨也】牝者子母不同圏【子母一圏熹聚不食則不能充肥】牡者同圏則無嫌圏不厭小【圏小肥疾】處不厭穢【泥穢得避暑】亦須小廠以避雨雪春夏中生隨時放牧糟糠之屬當日別與八九十月放而不飼所有糟糠則畜待冬春初【豬性甚便水生之艸杷取水藻等近岸豬食之皆肥】初產者宜煮谷飼之其子三日掐尾六十日後犍【三日則不畏風凡死者皆尾風所致者犍不截尾則前大後小犍者骨細肉多不犍者骨麤肉少如犍牛法者無風死之患】十二月子生者豚一宿蒸之【蒸法索籠盛】腦凍不合出旬便死【所以然者豚性腦少塞盛則不能自暖故須暖气攻之】供食豚乳下者佳簡取別飼之愁其不肥共母圏粟豆難足宜理車輪爲食場散粟豆於內小豚足食出入自由則肥速

農桑通訣江南水地多湖泊取近水諸物可以飼豬凡占山皆用橡食藥苗謂之山豬其肉爲上江北陸地可種當約量多寡計畝數種之易活耐旱割之比終一畝其初已茂用之漸切以泔槽等水浸於大檻中令酸黃或拌麩糠雜飼之特爲省力易得肥腯前後分別嵗嵗可鬻足供家費

四時類要閹豬了待瘡口漧平復後取巴豆兩粒去殻爛搗和麻籸糟糠之類飼之半日後當大瀉其後日見肥大

農政全書豬多總設一大圏細分爲小圏每小圏止容一豬使不得閙轉則易長也肥豬法用管仲三觔蒼術四兩黃豆一斗芝麻一升各炒熟共爲末餌之十二日則肥

肥豬法【麻子二升搗十餘杵鹽一升同煮和糠三升飼之立肥】

治豬病法【割去尾尖出血卽愈若瘟疫用蘿葡或及梓樹華與食之不食難救】

犬

爾雅犬生三猣二師一玂未成毫狗長喙獫短喙猲獢絕有力狣尨狗也

疏此別狗屬也犬生三子則曰猣二曰師一曰玂毫是防毛犬子未生防毛者名狗喙口也長口者名獫短口者名猲獢壯大絕有力者名狣尨卽狗也

便民圖凡人家勿養髙腳狗彼多喜上桌櫈竈上養矮腳者便益純白者能爲怪勿畜之凡黑犬四足白者凶後二足白頭黃者吉足黃招財尾白者大吉一足白者益家白犬黃頭吉背白者害人帶虎斑者吉黃犬前二足白者吉胸白者吉口黑者招官事四足俱白者凶靑犬黃耳者吉犬生三子俱黃四子俱白八子俱黃五子六子俱靑吉

治狗病方【用水調平胃散灌之加赤殻巴豆尢妙】

治狗卒死方【用葵根塞鼻內卽活】

治狗癩方【狗徧身膿癩用百部濃煎汁塗之狗蠅多者以香油徧身擦之立去】

貓【附】

便民圖貓兒身短最爲良眼用金銀尾用長面似虎威聲要老防聞之自避藏露能翻瓦腰長會走家面長雞絕種尾大懶如蛇又法口中三坎者捉一季五坎者捉二季七坎捉三季九坎捉四季花朝口咬頭牲耳薄不畏寒毛色純白純黑純黃者不須揀若看花貓身上有花又要四足及尾花纒得過者方好

治貓病方【凡貓病用烏藥磨水灌之若煨火疲悴用硫黃少許入豬湯中炮熟餵之或入魚湯中餵之亦可小貓誤被人踏死用蘇木濃煎湯濾去柤灌之】

鵝鴨

爾雅舒雁鵝

注禮記曰出如舒雁今江東呼爲疏李巡曰野曰雁家曰鵝

又舒鳬鶩

注鴨也疏李巡曰野曰鳬家曰鴨

又鳬雁醜其足蹼

注腳指間有幕蹼屬相著

齊民要術鵝鴨並一嵗再伏者爲種【一伏者待時少三伏者冬寒雛亦多死也故取再伏】大率鵝三雌一雄鴨五雌一雄鵝初軰生子十餘鴨生數十後軰皆漸少矣【嘗足五穀飼之生子多不足者生子少】欲放廠屋之下作窠【以防豬犬狐貍驚恐之害】多著細艸於窠中令暖先刻白木爲卵形窠別著一枚以誑之【不爾不肯入窠東西浪生若獨著窠後有爭窠之患也】生時防卽收取別作一暖處以柔細艸覆之【停置窠中凍卽須死】伏時大鵝一十子大鴨二十子小者減之【多則不周】數起者不任爲種【數起則凍死也】其貪伏不起者須五六日一與食起之令洗浴【久不起者饑羸身冷𨿽伏無熱】鵝鴨皆一月雛出量雛欲出時四五日內不用聞打鼔紡車犬叫豬犬及舂聲又不用器淋灰不用輕見產婦【觸忌者雛多厭殺不能自出假令出亦防死也】雛旣出別作籠籠之先以粳米爲粥糜一頓飽食之名曰塡嗉【不爾喜軒壺羌量而死】然後以粟飯切苦菜蕪菁英爲食以淸水與之濁則易【不易歷塞鼻則死】入水中不用停久防宜驅出【此旣水禽不得水則死臍未合久在水中冷徹亦死】於籠中髙處敷細艸令寢處其上【雛小臍未合不欲冷也】十五日後乃出【早放者匪直乏力致又有寒冷兼鳥鴟災也】鵝惟食五穀稗子艸采不食生虫【葛洪方日居射工之地常養鵝見此物食之故防羣此物也】鴨靡不食矣水稗成實時尢是所便噉此足得肥充供廚者子鵝百日以外子鴨六七十日佳過此肉硬大率鵝鴨六年以上老不復生伏矣宜去之少者初生伏又未能工惟數年之中乃佳耳風土記鴨春季雛到夏五月則任啖故俗五六月則烹食之

便民圖凡相鵝鴨母其頭欲小口上齕有小珠滿五者生卵多滿三者爲次

棧鵝易肥法【稻子或小米大麥不計煮熟先用磚蓋成小屋放鵝在內勿令轉側門中木棒簽定只令出頭喫食日餵三四次夜多與食勿令住口撏去尾際毳衣如此三日加肥一觔】

養雌鴨法【毎年五月五日不得放棲只幹餵不得與水則日日生卵不然或生或不生土硫黃飼之易肥】

作杬子法純取雌鴨無令雜雄足其粟豆常令肥飽一鴨便生百卵【俗所謂谷生者此卵旣非陰陽合生𨿽伏亦不成雛宜以供贍】杬木皮【爾雅曰杬魚毒郭璞注曰杬大木子似粟生南方皮厚汁赤中藏卵黑無杬皮者虎杖根並作用爾雅曰荼虎杖郭璞注云似紅艸麤大有細刺可染赤】淨洗細莖剉煮取汁二斗及熟下鹽一升和之汁極冷內甕中【熱則卵敗不堪久停】浸鴨子一月煮食鹹徹則卵浮【吳中多作者至十數斛久停彌善亦得經夏也】

雞

爾雅雞大者蜀蜀子雓未成雞僆絕有力奮

疏此別雞屬也雞者知時畜其大者名蜀蜀之雛子名雓雛之稍長未成雞者名僆壯大絕有力者名奮

齊民要術雞種取桑落時生者良【形小淺毛腳細短是也守窠少聲則無子】春夏生者則不佳【形大毛羽悅澤腳麤長者是遊蕩饒聲產乳易厭旣不守窠則無緣蕃息也】雞春夏雛二十日內無令出窠飼以燥飯【出窠早不免鳥鴟與濕飯則令臍濃】雞棲宜防地爲籠內著棧𨿽鳴聲不朗而安穩易肥又免狐貍之患若任之樹林一遇風寒大者損瘦小者或死燃柳柴雞雛小者死大者盲家政法養雞法二月先耕一畝作田秫粥灑之刈生芽覆上自生白虫便買黃雌雞一隻雄一隻於地上作屋方廣丈五於屋下懸簀令雞宿上並作雞籠懸中夏月盛晝雞當還屋下息並於園中築作小屋覆雞得養子烏不得就龍魚河圖畜雞白頭食之病人雞有六指者亦殺人雞有五色者亦殺人

養生論雞肉不可食小兒食令生疣虫又令消體痩防肉味甘無毒令小兒消殺除寒熱炙食之良也

農政全書或設一大園四圍築墻中築垣分爲兩所凡兩園墻下東西南北各置四大雞棲以爲休息每一旬撥粥於園之左地覆以艸二日盡化爲虫園右亦然俟左盡卽驅之右如此代易則雞自肥而生卵不絕若遇瘟疫傳染卽須以藍盛雞義口懸掛或移於樓閣上卽免矣

養雞令速肥不杷屋不暴園不畏烏鴟狐貍法【別築墻匡開小門作小廠令雞閉兩目雌雄皆斬去六翮無令得飛出園多收桃稗胡之類以養之亦作小槽以貯水荊藩爲樓去地一尺數掃去屎鑿墻爲窠亦去地一尺惟冬天著艸不茹則子凍春夏秋三時則不須直置匡上任其產伏畱艸則蜫虫生雞出則著外許以罩籠之鵪鶉大還內墻匡中其供食者又別作墻匡蒸小麥飼之三七日便肥大矣】

又谷產雞子供常食法【別取雌雄勿令與雌雄相雜墻匡斬翅荊樓土窠一法惟多與谷食之令竟冬肥盛自然谷產雞子矣一雞滋生至百餘卵不雛並食之無咎餅炙所須皆宜用此也】瀹雞子法【打破著沸湯中浮出卽掠取生熟正得卽加鹽醋也】

炒雞子法【打破銅鐺中攪令黃白相雜細擘蔥白下鹽米渾豉麻油炒之甚香美】

棧雞易肥法【以油和面撚成指尖大塊日與數十枚食之又以做成硬飯同土硫黃研細每次與五分許同飯拌勻餵數日卽肥】

養雞不菢法【母雞下卵時日逐食內夾以麻子餵之則常生卵不菢】

養生雞法【雞初來時卽以淨溫水洗其足自然不走】

治雞病方【凡雞雜病以眞蔴油灌之皆立愈若中蜈蚣毒則研茱萸解之】

治鬭雞病方【以雄黃末搜飯飼之可去其胃虫此藥性熱又可使其力健】

魚

陶朱公養魚經治生之法有五水畜第一水畜魚也以六畝地爲池池中有九州求懷子鯉魚長三尺者二十頭牡鯉魚長三尺者四頭以二月上庚日內池中令水無聲魚必生至四月內一神守六月內二神守八月內三神守神守者鱉也內鱉則魚不復飛去在池中周繞九州無窮自謂遊江湖也至來年二月得魚長一尺者一萬五千三尺者五千枚二尺者萬枚直五千得錢一百二十五萬至明年一尺者十萬枚二尺者五萬枚三尺者五萬枚長四尺者四萬枚畱長二尺者二千枚作種所餘皆賣得錢五百一千萬候至明年不可勝計所以養鯉魚者不相食易長不費也

農桑通訣凡育魚之所須擇泥土肥沃蘋藻繁盛爲上然必召居人築捨守之仍多方設法以防獺害凡所居近數畝之湖如依陶朱法畜之可致速富今人但上江販魚取種塘內畜之飼以靑蔬嵗可及尺以供食用亦爲便法

農圃四書魚種古法俱求懷子鯉魚納之池中但自涵育或在取近江湖藪澤陂泖水際之土數舟布底則二年之內土中自有大魚宿子得水卽生也今之俗惟購魚防其防也漁人泛大江乘潮而布网取之者初也如鍼鋒然乃飼之以雞鴨之卵黃或大麥之麩屑或炒大豆之末稍大則鬻魚池養之家閩錄云仲春取子於江曰魚苗畜於小池稍大入塘曰可尺計徙之廣池飼以艸九月乃取有難長之防曰艋艘其首黃色曰螺師靑以其食螺師也故名爾雅翼曰鱒魚螺蚌是也其口尖期年而鼻竅始通不得通則死長至尺許乃易大惟鯶魚爲良其口濶而盆首似鯉而身圓謂之艸魚食艸而易長爾雅翼曰鯶魚食艸白鰱乃魚之貴者白露左右始可納之池中或前一月或後一月皆不育漁人攜於舟若煎炙油气觸之則目皆瞎京口錄曰巨首細鱗池塘中多畜之鯔魚松之人於潮泥地鑿仲春潮水中捕盈寸者養之秋而盈尺腹背皆腴爲池魚之最是食泥與百藥無忌京口錄雲頭匾而骨軟閩志云目赤而身圓口小而鱗黑吳王論魚以鯔爲上也其魚至冬能牽被而自藏

又凡鑿池養魚必以二有三善焉可以蓄水鬻時可去大而存小可以解泛【此池泛可入彼池】不可以漚麻一日卽泛魚遭鴿糞則泛以圊糞解之魚之自糞多而返復食之則泛亦以圊糞解之池不宜太深深則水寒而難長魚食雞鴨卵之黃則中寒而不子故魚秧皆不子魚之行遊晝夜不息有洲島環轉則易長池之傍樹以芭蕉則滴露而可以解泛樹楝木則落子池中可以飽魚樹葡萄架子於上可以免鳥糞種芙蓉岸周可以辟水獺魚食楊花則病亦以糞解之食蟋蟀嫩艸食稗子池之正北後宜特深魚必聚焉則三面有日而易長飼之艸亦宜此方一日而兩番須有定時魚小時艸必細食至冬則不食凡魚嘯子必沿水痕𨿽漧涸十年遇水卽生其長甚易其嘯子也以五月鯉魚以五月下惟銀魚鱠殘魚嘯子於冰冰解三日乃生也飼魚不可撩水艸恐有黑魚鮎魚等子在艸上是能食魚黑魚者鱧魚也夜則仰首而戴斗鮎魚者鮧魚也卽鯷魚也大首方口背靑黑而無鱗是多涎池中不可著碱水石灰能令魚泛凡池之防相傳一夜生七子太宻則魚皆郁死必去其半乃佳

便民圖凡魚遭毒翻白急疏去毒水別引新水入池多取芭蕉葉搗碎置新水來處使吸之則解或以溺澆池面亦佳

農政全書江西養魚法掘小池方一丈深八尺防又作小池方五尺深二尺用杵築實畜水至淸明前後出時買鰱魚鯶魚苗長一寸上下者毎池鰱六百鯶二百每日以水荇帶艸餵之無艸時可用咸蛋殻與食之常時積下至時用之冬月尢宜用之令魚並泥食之不散遊至五月五日後五更時用夏布袱於塘近邊釘四樁張布袱其上次以夏布兜撈魚苗傾袱內選去雜魚另置一水盆中其鰱鯶入水桶旋送入中池中池方二三丈每池可放七八百池中生栽荇艸栽法於二三月舊魚入大塘去水曬半幹栽荇艸於內栽完放水長艸以養新魚其中池移過大池之鯶魚每百日用艸二擔則中池過塘時魚重一觔者至十月可得三四觔大塘者大小爲魚多寡水宜深五尺以上每食魚只於大塘內取之中塘荇艸盡再入之或用正本艸若大池面方二三十步以上者可得三四斤以上魚卽與老艸連根食之刮薴麻取下葉以廣蓋之勿曬漧至晚入池中當夜食盡又冬月大魚無食有一法常時積舊艸薦置僻處使人溺其上久之至冬月剉細以稻泥或黃土和艸成碗大團子曬漧置池中心深處大魚則並泥食之中池中魚剉艸宜更細入水二三日和土成團冬月塘幹取起魚寄別處池內或入大桶速幹水起生泥壅池生泥只取爛泥勿取幹者池瘦傷魚令生虱取過泥速栽荇艸放水入魚魚虱如小豆大似團魚凡山中暴雨入池帶惡虫蛇气亦令魚生虱則極瘦凡取魚見魚瘦宜細檢視之有則以松毛徧池中浮之則除凡小池宜在大池之旁以便冬月寄魚小池過小魚於中中池卽栽荇又作羊棬於塘岸上安羊每早掃其糞於塘中以飼艸魚而艸魚之糞又可以飼連魚如是可以損人打艸但魚略有微滯耳水畜之利須擇背山面湖山聚水曲之處起造住宅先置田地山場凡僕從卽便播谷種蔬樹植蠶繅以爲衣食之源然後掘築方圍大塘以收水利塘內有九州八谷如同江湖納蝦鱉螺螄爲神守使魚相忘若自以爲江湖之中日夜遊戲而不息矣

蜜蜂【附】

農桑通訣人家多於山野古窯中收取蜂蜜蓋小房或編荊囤兩頭泥封開一二小竅使通出入另開一小門泥封時時開卻掃除常淨不令他物所侵及於家院掃除蛛网及關防山蜂土蜂不使相傷秋花雕盡畱冬月可食蜜脾餘者割取作蜜蠟至春三月掃除如前常於蜂窠前置水一器不致渴損春月蜂盛一窠止畱一王其餘摘之其有蜂王分窠羣蜂飛去用碎土撤而收之別置一窠其蜂卽止春夏合蜜及蠟每窠可得大絹一疋有收養生息分百窠者不必他求而可致富也經世民事十月割蜜天气漸寒百花已盡宜開蜂窶後門用艾燒煙微薰其蜂自然飛向前去若怕蜂蟄用薄荷葉嚼細塗在手面其蜂自然不蟄或用紗帛蒙頭及身上截或皮套五指尢妙約量冬至春其蜂食之餘者揀大蜜脾用利刀割下卻封其窶將蜜絞淨不見火者爲白沙蜜見火者爲紫蜜入窶盛頓將絞下蜜柤入鍋內慢火煎熬候融化抝出絞柤再熬預先安排錫鏇或瓦盆各盛冷水次傾蠟水在內凝定自成黃蠟以柤內蠟盡爲度要知其年收蜜多寡則看當年雨水何如若雨水調勻花木茂盛其蜜必多若雨水少花木稀其蜜必少或蜜不敷蜜蜂食用宜以艸雞或一隻或二隻退毛不用肚腸懸掛窶內其蜂自然食之又力倍常至春來二月門開其封止存雞骨而已

農政全書冬月割蜜過多則蜂饑饑時可將嫩雞白煮置房側令食之

欽定授時通考卷七十一

欽定四庫全書

欽定授時通考卷七十二

蠶事

彚考

書經禹貢桑土旣蠶

傳桑土冝桑之土旣蠶者可以蠶桑也

詩經豳風蠶月條桑

傳蠶月治蠶之月也

禮記月令季春之月后妃齋戒親東鄕躬桑禁婦女毋觀省婦使以勸蠶事

注后妃親采桑示帥先天下也東鄕者鄕時气也是明其不常畱養蠶也畱養者所卜夫人與世婦婦謂世婦及諸臣之妻也女外內子女也毋觀去容飾也婦使縫綫組紃之事

周禮內宰中春詔後帥外內命婦始蠶於北郊以爲祭服嵗終稽其功事佐後而受獻功者比其大小麤良注蠶於北郊婦人以純陰爲尊郊必有公桑蠶室焉

又地官凡庶民不蠶者不帛

疏不蠶者不帛蠶者則得帛孟子云五十者可以衣帛以不蠶故身不得衣帛

又夏官馬質掌質馬禁原蠶者

注原再也天文辰爲馬蠶書蠶爲龍精與馬同气物莫能兩大禁再蠶者爲傷馬與

史記天官書正月上甲風從東方宜蠶

淮南子攝提格之嵗嵗早水晚旱蠶不登寅在甲曰閼逢單閼之嵗嵗和蠶昌卯在乙曰旃防執徐之嵗嵗早旱晚水蠶閉辰在丙曰柔兆大荒落之嵗嵗蠶小登已在丁曰彊圉惇牂之嵗嵗大旱蠶登午在戊曰著雝協洽之嵗嵗蠶登未在已曰屠維涒灘之嵗嵗和蠶登申在庚曰上章作鄂之嵗嵗蠶不登酉在辛曰重光掩茂之嵗嵗蠶不登戌在壬曰黓大淵獻之嵗嵗蠶開困惇之嵗嵗蠶昌亥在癸曰昭陽赤奮若之嵗嵗早水蠶不出

又蠶食而不飲二十二日而化

又原蠶而一嵗可再登非不利也然王者法禁之爲其殘桑也

又蠶經云黃帝元妃西陵氏始蠶蓋黃帝制作衣裳因此始也

東方朔占正月旦竟日不風淸明宜蠶

物類相感志蠶過小滿則無絲

蠶書臥種之日升香以禱天駟先蠶也割雞設醴以禱婦人寓氏公主蓋蠶神也毋治堰毋誅艸毋沃灰毋室入外人四者神實惡之

烏程縣誌淸明日晚育蠶之家設祭以禳白虎門前用石灰畫灣弓之狀蓋祛蠶祟也

東陽縣誌三月廿五赤豆棗栗之類和米煮之謂之蠶花粥云食之利養蠶

茅亭客話蜀有蠶市每正月至三月州城及屬縣一十五處耆舊傳聞古蠶叢氏爲蜀主民無定居隨蠶叢所在致市居此其遺風也

宋蘇轍詩序眉之二月望日鬻蠶器於市因作樂從觀謂之蠶市

方輿勝覧成都古蠶叢之國其民重蠶事故一嵗之中二月望日鬻花木蠶器號蠶市在大慈寺前

順慶府誌蜀有樂山在渠縣北每嵗人日邑人將鼔笛酒食登此娛樂以祈蠶事

蠶經蠶有六徳衣被天下生靈仁也食其食死其死以答主恩義也身不辭湯火之厄忠也必三眠三起而熟信也象物以成繭色必黃素智也繭而蛹蛹而蛾蛾而卵卵而蠶蠶而復繭神也

齊民要術五行書曰欲知蠶善惡常以三月三日天陰如無日不見雨蠶大善

田家五行淸明午前晴早蠶熱午後晴晚蠶熟

西吳枝乘吳興以四月爲蠶月家家閉戶官府勾攝徵收及裏閈往來慶弔皆罷不行謂之蠶禁

農桑通訣繭館皇后親蠶之所古公桑蠶室也齋戒享先蠶以勸蠶事後躬桑始捋一條執筐受桑捋三條女尙書跪曰可止執筐者以桑授蠶毋以桑適金室前漢文帝紀詔皇后親桑以奉祀服景帝詔後親桑爲天下先元帝王皇后爲太后幸繭館率皇后及列夫人桑明帝時皇后諸侯夫人蠶魏文帝黃初中皇后蠶於北郊遵周典也晉武帝太康中立蠶宮皇后躬桑依漢魏故事宋孝武立蠶觀後親桑循晉禮也北齊置蠶宮皇后躬桑於所後周制皇后至蠶所桑隋制皇后親桑於位唐太宗貞觀元年皇后親蠶顯慶元年皇后武氏先天二年皇后王氏乾元二年皇后張氏並見親蠶禮宗開元中命宮中食蠶親自臨視宋開寶通禮郊祀錄並有後親蠶祝詞此歷代后妃親蠶之事采之史編昭然可見玆特冠於篇首

蠶論木各有所宜土惟桑無不宜桑無不宜故蠶無不可事豳風之詩曰女執懿筐遵彼微行爰求柔桑則豳可蠶將仲子之詩曰無折我樹桑則鄭可蠶車之詩曰阪有桑隰有楊則秦可蠶氓之詩曰桑之未落其葉沃若桑之落矣其黃而隕桑中之詩曰期我乎桑中則衛可蠶皇矣之詩曰攘之剔之其檿其柘桑柔之詩曰菀彼桑柔其下侯旬則周可蠶禹貢兗州桑土旣蠶厥篚織文則魯可蠶靑州厥篚檿絲管子亦曰五粟之土其檿其桑則齊可蠶荊州厥篚纁則楚可蠶孟子告梁惠王曰五畝之宅樹之以桑十畝之詩曰十畝之間桑者閒閒則梁可蠶蠶叢都蜀衣靑衣教民蠶桑則蜀可蠶猶農夫之於五穀非龍堆狐塞極寒之區猶可耕且獲也

制居

禮記祭義天子諸侯必有公桑蠶室近川而爲之築宮仞有三尺棘墻而外閉之

疏公桑蠶室者設官家之桑於其處築養蠶之室

又卜三宮之夫人世婦之吉者使入蠶於蠶室

雜五行書二月上壬取土泥屋四角宜蠶吉

齊民要術屋欲四面開窗紙糊厚爲籬屋內四角著火又三月淸明節令蠶妾治蠶室塗隙穴

又蠶之性喜靜而惡喧故宜靜室喜暖而惡濕故宜版室室靜可以避人聲之喧閙室密可以避南風之襲吹室版可以避地气之蒸鬰

蠶書居蠶欲溫居繭欲涼

務本新書蠶屋忌近臭穢夜間無令燈火光忽射蠶屋窗孔不得將煙火紙燃於蠶房內吹滅蠶初生忌屋內掃塵忌蠶房內哭泣叫喚忌穢語淫辭忌不潔淨人入蠶屋

又凡養秋蠶初生時去三伏猶近暑气仍存蠶室多生濕潤須四通八達風气往來

士農必用治火倉屋當中掘一阬濶挾深淺量屋大小【謂如一二間四椽屋四方一面可濶四尺隨屋大小加減】阬周圍塼坯接壘髙二尺長粘泥泥了通計深四尺細碎幹牛糞阬底上鋪攤一層厚三四指臘月所收捶碎者帶根節粗漧柴於糞上鋪一層【五寸以上徑者凡桑楡槐等堅硬者皆可】柴上又鋪糞一層於柴空隙處築得極實愼不可虛虛則火焰起傷屋又熟火不能長久糞柴相間摏阬滿上復用糞厚蓋約蠶生前七八日糞土上煨熟火黑黃煙五七日於蠶蛾生前日少開門出盡煙卽閉其柴糞陷下已成熟火【蠶小喜暖怕煙不可用生火又生火或驟而或歇不能均勻此火旣熟絕無煙气一兩月不減不動便如無火用柴枝剔撥使煙气薰騰也上必壘髙二尺者欲使火气上騰至室中散布均勻又防夤夜人行誤陷入也】其屋幹透其壁皆暖諸虫薰盡牛糞薰屋大宜蠶也【蠶喜牛糞牛喜蠶沙】糊窗時窗上故紙卻用淨白紙替換【莫捲艸薦旋拉故紙糊新紙不使熱气外出】每一窗上嵌四大捲窗【宜密】

農桑通訣民間蠶室必選置蠶宅負陰抱陽地位平爽正室爲上南西爲次東又次之若室舊則當淨掃塵埃預期泥補若逼近臨時墻壁濕潤非所利也夫締搆之制或艸或瓦須內外泥飾材木以防火患復要間架寛廠可容槌箔窗戶虛明易辧眠起仍上於行撁各置照窗每臨早暮以助髙明下就附地列置風竇令可啟閉以除濕鬰考之諸蠶書云蠶時先辟東間養蟻停眠前後撒去西窗宜遮西曬尢忌西南風起大傷蠶气可外置墻壁四五步以禦所有蠶神室蠶神像宜於髙空處安置凡一切忌惡之事邪穢之气辟除蠲潔夙夜齋敬不致防慢如能依上法自然宜蠶不必泥於陰陽家拘忌巫覡等誘惑至使回換門戶諂禱神只虛費財用實無所益故表而出之以爲業蠶者之戒

又養蠶蟻時先辟東間一間四角挫壘空龕狀如三星以均火謂屋小則易收火气也

農政全書士農必用曰蠶成螘時宜極暖是時天气尙寒大眠後宜涼是時天气已暄又風雨陰晴之不則朝暮晝夜之不同一或失宜蠶病卽生惟蠶屋得法則可以應蠶屋之制周置捲窗中伏熟火謂如蠶欲暖而天气寒閉苫窗撥火則外寒不入和气內生若遇大寒屢撥熟火不能勝其寒則外燒糞墼絕煙置屋中四隅和气自然薰蒸寒退則去餘火蠶欲涼而天气暄閉火而捲苫窗則火气內息而涼气外入若遇大熱盡捲苫窗不能解其熱則去其窗紙上卷照窗下開風眼窗外槌下灑潑新水涼气自然透達熱退則糊補其窗閉塞風眼使其蠶自初及終不知有寒熱之苦病少繭成一室之功也然寒不可驟加暖熱當漸漸益火寒而驟熱則生黃輭等疾熱不可驟加風涼當漸漸開窗熱而驟風涼則變僵此又不可不知也

﹤子部﹐農家類﹐欽定授時通考﹐卷七十二﹥

火倉圖說

火倉凡蠶生室內四壁挫壘室龕狀如三星務要玲瓏頓藏熟火以通暖气四向勻停蠶家或用旋燒柴薪煙气薰籠蠶蘊熱毒多成黑蔫今制爲擡鑪先自外燒過薪糞舁入室內各籠約量頓火隨寒熱添減若寒熱不均後必眠起不齊

擡鑪圖說

擡鑪之制一如矮牀內嵌燒鑪兩旁出柄二人舁之以送熟火

浴種

爾雅釋虫蟓桑繭雔由樗繭棘繭欒繭蚢蕭繭

疏此皆蠶類作繭者因所食葉而異名也食桑葉作繭者名蟓卽今蠶也食樗葉棘葉欒葉者名雔由食蕭葉作繭者名蚢也

尙書大傳大昕之朝夫人浴種於川

注大昕季春朔日之朝也

吳錄南陽郡一嵗蠶八績

廣志蠶有原蠶有冬蠶有野蠶

永嘉郡記永嘉有八輩蠶一曰蚢珍蠶三月績二曰柘蠶四月初績三曰蚢蠶四月績四曰愛珍蠶五月績五曰愛蠶六月末績六曰寒珍蠶七月績七曰四出蠶九月初績八曰寒蠶十月績

又凡蠶再熟者前輩皆謂之珍養蠶者少養之愛蠶者故蚢蠶種也蚢珍三月旣績出蛾取卵七八月便剖卵蠶生多養之是爲蚢蠶欲作愛者取蚢珍之卯藏內罋中隨器大小亦可拾紙蓋覆器口安硎泉冷水中使冷气折其出勢得三七日然後剖生養之謂爲愛珍亦呼愛子績成繭出蛾卵卵七日又剖成蠶多養之此則愛蠶也藏卵時勿令人見應用二七赤豆安器底臘月桑柴二七枝以麻卵紙當令水髙下與種相齊若外水髙則卵死不復出若外水下卵則冷气少不能折其出勢不能折其出勢則不得三七日不得三七日𨿽出不成也不成者謂徒績成繭出蛾生卵七日不復剖生至明年方生耳欲得陰樹下亦有泥器三七日亦有成者雜五行書今世有三臥一生蠶四臥再生蠶白頭蠶頡石蠶楚蠶黑蠶有一生再生之異灰兒蠶秋母蠶秋中蠶老秋兒蠶秋末老蠏兒蠶錦兒蠶同繭蠶或二蠶三蠶共爲一繭凡三臥四臥皆有絲綿之別

海寧縣誌淸明夜育蠶之家各裹蠶子於綿衣中臥身下謂蠶得人气始生

又臘月十二日養蠶之家各以鹽鹵茄灰薰揉蠶子藏之谷殻中至廿四日則出之浴於川以待春至

士農必用夏蠶別是一等俗謂三蠶春養出夏種夏養出秋種秋養出來春種不可間缺缺則絕其種

又秋蠶一名原蠶采葉不無傷桑春蠶不幸遇天災不得已養之以補嵗計然不宜植宜穉也

徐光啟曰今人不養秋蠶止以夏蠶作來春種亦生又云秋蠶以補嵗計此言甚妙秋時多晴更比春蠶爲穩今人先言二蠶不食頭葉致昧秋蠶補歳計之理不知二蠶何故不食頭葉夏秋蠶俱要計算除蚊蠅

又農桑要防曰淸明後種初變輕和肥滿再變尖圓其中如春初栁色再變蟻周旋其中如逺山色此必收之種也若頂平焦漧及蒼黃赤色便不可養此不收之種也

又蠶爲龍精月值大火則浴其種今人以鹽水沃其種謂之洗蠶蠶爲上不浴者名火蠶蠶次之

又桑蠶直說曰欲疾生者頻舒捲捲之須虛慢欲遲生者少舒捲捲之須實

黃省曽曰臘月十二浸之於鹽鹵中至二十四而出則利於繅絲或曰臘八日以桑柴灰或艸灰淋汁以蠶連浸焉一日而出繼以雪水浸之懸幹或懸桑木之上以冒雨雪三宿而收之則耐養二月十二浴淸明之曉則以綿紙裹之藏於防內俟桑芽如茶匙大則綿絮裹之暮也覆以所服之暖衣晨也覆以所蓋之暖被旣出也溫以火未出也禁以火焙其浸也用桑條之灰濕其連而後摻之折而浸之於鹵中卽鹽化之水有分兩恐其浮也以磁器壓之其至二十四出也用河水滌去其灰或置之扁中而沃而後涼之掛之則至春生否者陰不至於費葉至二月十二浴以菜花野菜花韭花桃花白豆花揉之其中而浴之蛾之放子也一夜而止否則生蟻不齊

又人多收蠶種於篋中經天時雨溫熱蒸寒燠不時卽罨損浙人謂之蒸布言在卵布中已成其病其苗出必黃苗黃卽不堪育矣譬之嬰兒在胎中受病出胎便病難以治也凡收蠶種之法以竹架疎疎垂之勿見風日又擘絲羃之勿使飛蝶綿虫食之待臘日或臘月大雪卽鋪蠶種於雪中令雪壓一日乃復攤之架上羃之如初至春其欲生未生之間細研朱砂調溫水浴之水不可冷亦不可熱但如人體斯可矣以解其不祥也又蠶未出時秤種寫記輕重於紙背及已出齊愼勿掃多見人才見蠶出便以帚刷或以雞鵞翎掃之夫以微渺如絲髮之弱其能禁帚刷之傷哉必細切葉別布白紙上務令勻薄卻以出苗紙和紙覆其上蠶喜葉香自然下矣卻再秤元種紙見所下多少約計自有葉看養寧葉多而蠶少卽優裕而無窘迫之患今人不先計料至缺葉則典質貿鬻無所不至苦於蠶受饑餒狼籍損壊枉損物命多矣

又農桑輯要曰蠶子變色要在遲速由己勿致損傷自變桑葉已生自辰巳間將甕內取出舒捲提掇亦無度數但要第一日變三分第二日變七分卻用紙宻糊封了還甕內收藏至第三日午時又出連舒捲須要變至十分

農桑通訣育蠶之法始於擇種收繭取簇之中向陽明淨厚實者蛾出第一日者名苗蛾末後出者名末蛾皆不可用次日以後出者取之鋪連於槌箔雄雌相配至暮拋去雄蛾將母蛾於連上勻布所生子環堆者皆不用生蠶數足更就連上令覆養三五日掛時須蠶子向外恐有風磨損其子

又冬至日及臘月八日浴時無令水極深浸浴取出比及月望數連一卷桑皮索系定庭前立竿髙掛以受臘天寒气年節後甕內竪連須令玲瓏安十數日日髙時一出每陰雨後卽便曬曝此蠶連浴養之法

務本新書淸明將甕中所頓蠶連遷於避風溫室酌中處懸掛谷雨日將連取出通見風日那表爲裏左捲者卻右捲右捲者卻左捲每日交換捲那捲罷依前收頓比及蠶生均避風日生發勻齊

又農家下蟻多用桃枝翻連敲打蟻下之後卻掃聚以紙包裹秤見分兩布在箔上已後節節病生多因此今後比及蟻生當勻鋪蓐艸煻火內燒棗一二枚先將蠶紙秤見分兩次將細細摻在蓐上蟻要勻稀連必頻移生盡之後再秤空連便知蠶蟻分兩依此生蠶百無一損今時謂如下蟻二兩往往止布一蓆重疊宻壓不無損傷今後下蟻三兩決合勻布一箔愼勿貪多如己力止合放蟻三兩因爲貪多便放四兩以致桑葉房屋椽箔人力柴薪俱各不給因而兩失

農政全書士農必用曰生蟻惟在涼暖知時開掯得法使之莫有先後其法變灰色已全以兩連相合鋪於一淨箔上捲兩頭防束卓立於無煙淨涼房內第三日晚取出展箔蟻不出爲上若有先出者掃去不用每三連虛捲爲一卷放新暖蠶室內東方白將連於院內一箔上單鋪如有露於涼房中或棚下少頃移連入蠶房就地一箔上單鋪少間黑蟻齊生並無一先一後和蟻秤連記寫分兩

又下蟻惟在詳欵稀勻使不致驚傷而稠疊蟻生旣齊取新葉用快利刀切極細用篩子篩於中薄蓐紙上務要勻薄將連合於葉上蟻自緣葉上或多時不下連及緣上連背翻過又不下者並連棄了此殘病蟻也又蠶事之本惟在謹於謀始使不爲後日之患蠶眠起不齊由於變生之不一變生之不一由於收種之不得其法故曰惟在謹於謀始

又秦觀蠶書曰臘之日聚蠶種沃以牛溲浴於川毋傷其借

蠶連圖說

蠶連蠶種紙也舊用連二大紙蛾生卵後又用綫長綴通作一連故因曰連匠者嘗別抄以鬻之務本新書云蠶連紙厚爲上薄紙不禁浸浴如用小灰紙更妙連須以時浴之浴畢掛時令蠶子向外恐有風磨損冬至日及臘月八日浴時毋令水極深浸浴取出比及月望數連一卷桑皮索系定

蠶連不得用麻防系掛如或不忌後多幹死不生本艸陳藏器云以薴麻近蠶種則不生當逺之

欽定授時通考卷七十二

欽定四庫全書

欽定授時通考卷七十三

蠶事

飼養

詩經衛風降觀於桑

傳桑木名可食蠶者

又爰求柔桑

箋柔桑稚桑也蠶始生宜稚桑

禮記祭義桑於公桑風戾以食之

疏戾幹也淩早采桑必帶露而濕蠶性惡濕故幹而食之

會稽志春蠶多四眠余蠶皆三眠越人謂蠶眠爲幼謂之幼一幼二幼三幼大

蠶經蠶有三光白光飼食靑光厚飼皮皺爲饑黃光以漸減食

齊民要術蠶小不宜見露气采桑著懷中令暖然後切之每飼蠶捲窗帷飼訖還下蠶見明則食食多則生長蠶書蠶生明日桑或柘葉風戾以食之寸二十分晝夜五食九日不食一日一夜謂之初眠又七日再眠如初旣食葉寸十分晝夜六食又七日三眠如再又七日若五日不食二日爲之大眠食半葉晝夜八食又三日健食乃食全葉畫夜十食不三日遂繭凡眠已初食布葉勿擲擲則蠶驚毋食二葉

合璧事類蠶俯曰眠眠時不食桑柘經一晝夜而脫殻蠶有三眠者有四眠者

黃省曽曰蠶之自蟻而三眠也俱用切葉其飼火蠶也必勤葉盡則飼毋使蠶吞火气而病

農桑輯要深秋桑葉未黃多廣收拾爆幹搗碎於無煙火處收頓春蠶眠後用

又臘八日新水浸菉豆薄攤曬漧又淨淘白米控幹以上二物皆陰處收頓以備大眠起用拌葉飼蠶

又初飼蠶法宜旋切細葉微篩不住頻飼一時辰約飼四頓一晝夜通飼四十八頓

又蠶必晝夜飼若頓數多者蠶必疾老少者遲老二十五日老一箔可得絲二十五兩二十八日老得絲二十兩若月餘或四十日老一箔止得絲十餘兩飼蠶者愼勿貪眠以爲累毎飼蠶後再宜繞箔看葉要均勻若值陰雨天寒比及飼蠶先用幹桑柴或去葉稈艸一把防火繞箔照過逼出寒濕之气然後飼之則蠶不生病一眠十分眠才可住食至十分起才可投食若八九分起便投葉飼之直到老不齊又多損失停眠至大眠蠶欲向眠時見黃光便住食擡食直起齊慢飼葉宜薄摻厚則多傷慢食之病蓋因生蠶得食力須勤飼最忌露水濕葉並雨濕葉飼之則多生病

又大眠起燠宜頻除蠶宜頻飼或正南風起將門窗簾薦放下此際不宜擡解箔上布蠶須相去一指布蠶一个取臘月所藏菉豆水微浸生芽曬漧磨作細面臘月所藏白米蒸熟作粉亦可第四頓收食拌葉勻飼解蠶熱毒絲多易繰堅韌有色如葉少去秋所收桑葉再搗爲末水灑新葉微濕摻末拌勻接闕飼蠶又萵苣亦可接

士農必用飼蟻之法當宿澆其桑旋摘其葉宿澆則多液旋摘則不幹利刄以細切之疎篩以薄布之非利刃則無液非細切則蓋蠶非篩則不勻非勻則偏食然葉渣之微液不能久存少頃之間卽成枯涸故須旋切而頻篩也第一日飼一復時可至四十九頓第二日飼至三十頓葉微加厚第三日飼至二十餘頓又稍加厚宜極暖極暗大凡初蟻宜暗眠起宜微明向食宜明又初飼蟻法宜旋切細葉微篩一時辰約飼四頓一晝夜通飼四十九頓或三十六頓懶者頗疑煩冗予曰新蟻止食桑葉脂脈若頓數不多譬如乳嬰兒小時失乳後必羸弱病生蟻初生須隔夜采東南枝肥葉甕中另頓旋取細切

又抽飼斷眠法蠶向眠時量黃白分數抽減所飼之葉漸次細切薄摻頻飼十分黃光不問陰晴早夜急須擡過擡時住食起齊時投食此爲抽飼斷眠之法謂抽減眠蠶之葉不致覆壓専飼未眠之蠶使之速眠不惟眠起得齊且無葉罨燠熱之病

農桑通訣蠶有十體寒熱饑飽稀宻眠起慢

慢謂飼時慢也

又蠶忌食濕葉忌食熱葉蠶初生忌煎煿魚肉忌側近舂搗忌敲擊有聲之物未滿月產婦不宜作蠶母忌帶酒人將桑飼蠶及擡解布蠶蠶生至老大忌煙薰忌放刀於竈上箔上竈前忌熱湯潑灰忌產婦孝子入家忌燒皮毛亂髮忌酒醋五辛羶魚麝香等物忌當日迎風窗忌西照日忌正熱著猛風暴寒忌正寒忽令過熱忌不潔人入蠶室蠶室忌臭穢

又擘黑法第三日帶燠揭蟻欵手擘如小碁子大布於中箔可盈滿漸漸加葉飼早晴可捲東窗苫及當日背風窗漸漸變色隨色加減食至純黃則不飼是謂頭眠擡頭一復時可六頓次日可漸漸加葉可開卷窗一半初向黃時宜極暖眠定宜暖起齊宜微暖擡停眠起齊頭食宜薄一復時可四頓次日可漸加葉或開卷窗初向黃時宜暖眠定宜微暖起齊宜溫擡大眠起齊投食一復時可三頓第一頓宜薄但可覆白第二頓比前又薄第三頓如第一頓此三頓食如不短則其蠶至老食慢次日可漸加葉可全開卷窗照窗初向黃時宜微暖眠定宜溫齊宜涼正食時每飼後可挾蠶筐繞槌巡之但見有斑黎處卽摻葉補合拌米粉至第七八頓食後於己午間將切下葉攤在箔上新水灑拌極勻待少時納羅白粉子拌令極勻每葉一筐用新水一升粉子四兩如無止用新葉一筐可飼一箔拌桑面切葉灑拌新水極勻羅桑面拌勻於大眠後間飼三五頓蠶欲老飼之宜細薄宜頻宜微暖

又蠶有不齊頻飼以督其後者使之相及而各取其齊蠶眠不齊病原於初今旣然矣當從此治之如於純黃之中雜見其退白而向黃者是與純黃不相逺頻飼以督之則猶得相及頻飼則可逺其眠如己見純黃又多靑白此與純黃旣逺𨿽飼之頻亦莫及蓋蠶之變色爲之小小其眠則絕食退膚爲變之大也爲蛹爲蛾則變之尢大而至於化也凡至純黃則結嘴不食而眠如人之大病周身之血气一爲變換一晝夜不大則眠爲得所今以靑白者尙多飼而亂之動而蹂之則眠而失其所矣比其靑白者變黃而向眠則此已通眠而動起動起之初欲得少食亦如人之病起欲得少食以接气血也以後者方眠勒其食而不投以困以餓又必待後者動起而飼之多病少絲端爲可惜故蠶經云眠起不齊絲減少良謂此也

又蠶初生色黑漸漸加食三日後漸變白則向食宜少加厚變靑則正食宜益加厚復變白則慢食宜少減變黃則短食宜愈減純黃則停食謂之正眠眠起自黃而白自白而靑自靑復白自白而黃又一眠也每眠例如此之以加減食凡葉不可帶雨露及風日所幹或浥臭者食之令生諸病常收三日葉以備霖雨則蠶常不食濕葉且不失饑采葉歸必待熱气退乃與食蠶時晝夜之間大槪亦分四時朝暮類春秋正晝如夏夜深如冬寒暄不一𨿽有熟火各合斟酌多少不宜一例自初生至兩眠正要溫暖蠶母須著單衣以體爲測身寒則蠶必寒便添熟火身則蠶亦熱約量去火一眠之後但天气晴明己午之間時暫掲窗簾以通風日南風則捲北窗北風則捲南窗放入倒瀏風气則不傷蠶大眠起後飼三頓剪開紙窗透風日必不頓驚生病大眠後卷簾薦去紙窗天气炎熱門口置甕旋添新水以生涼气如遇風雨夜涼卽下簾薦

農政全書蠶火類也宜用火以養之用火之法須別作一鑪令可擡舁出入蠶旣鋪葉餵矣待其循葉而上乃始進火火須任燒令熟以谷灰蓋之卽不烈生焰才食了卽退火鋪葉然後進火每每如此則蠶無傷火之患若蠶饑而進火卽傷火若才鋪葉蠶猶在葉下未能循援葉上而進火卽下爲糞薙所蒸上爲葉蔽遂有熟蒸之病

又士農必用曰正熱猛著寒便禁口不食卽用鏊子盛無煙熱牛糞火用乂托火鏊於槌箔下往來辟去寒气蠶自食葉

蠶槌圖說

禮季春之月具曲植植卽槌也務本直言雲谷雨日竪槌立木四莖各過梁柱之髙夫槌隨屋每間竪之其立木外傍刻如鋸齒而深各莖掛桑皮繞繩四角按二長椽椽上平鋪葦箔梢下槌之凡槌十懸中間離九寸以居擡飼之間皆可移之上下農桑直說云每槌上中下閒鋪三箔上承塵埃下隔濕潤中備分擡

蠶筐圖說

蠶筐古承幣帛竹器今用育蠶其名亦同蓋形制相類圓而稍長淺而有緣適可居蠶蟻及蠶分居時用之閣以竹架易於擡飼梅聖兪前蠶箔詩云相與爲蠶曲還殊作筠筐北簇南筐皆爲蠶具然彼此論之若南蠶大時用箔北蠶小時用筐庶得其宜兩不偏也

蠶盤圖說

蠶盤盛蠶器也秦觀蠶書云種變方尺及乎將繭乃方尺四織萑葦範以蒼筤竹長七尺廣五尺以爲筐懸筐中間九寸凡槌十懸以居食蠶今呼爲盤又有以木爲框以疏簟爲底架以木槌用與上同

蠶架圖說

蠶架擱蠶盤筐具也以細枋四莖竪之髙可八九尺上下以竹通作橫桄十層層每皆擱養蠶盤筐隨其大小蓋筐用小架盤用大架此南方盤筐有架猶北方椽箔之有槌也

蠶网圖說

蠶网擡蠶具也結防爲之如魚网之制其長短廣狹視蠶盤大小制之沃以漆油則光難壊貫以网索則維持多便至蠶可替時先布网於上然後灑桑蠶聞葉香皆穿网眼上食蠶上葉齊手共提网移置別盤遺余拾去比之手替省力過倍南蠶多用此法北方蠶小時亦用之

蠶杓圖說

蠶杓集韻杓作勺量器也周禮勺容一升所以酒說文曰杓音標今云酌物爲杓以勺從木姑與今同此作蠶杓斲木刳之首如大棒柄長三尺許如盤蠶空隙或飼葉偏疎則必持此送之以補其處至蠶老歸簇或稀宻不倫亦用均布倘有不及復以竹接其柄此南俗蠶法北方箔簇頗大臂指間有不能周徧亦冝假此以便其事幸毋忽諸

桑幾圖說

桑幾狀如髙凳平穿二桄就作登級幾柔桑不勝梯附須登幾上乃易得葉齊民要術云采桑必須髙幾士農必用云擔負髙幾繞樹上下今蠶家采彼女桑玆爲便器

桑梯圖說

梯木階也夫桑之穉者用幾采擇其桑之髙者須梯剝砍梯若不長未免攀附勞條不還則鳩腳多亂樛枝折垂則乳液旁出必欲趁手髙下隨意去畱須梯長可也齊明要術云采桑必須長梯梯不長則髙枝折正謂此也

桑斧圖說

桑斧砍斧也其斧銎匾而刃濶與樵斧不同詩謂蠶月條桑取彼斧戕以伐逺士農必用云轉身運斧條葉偃落於外卽謂以伐逺也凡斧所剝砍不煩再刃者爲上至遇枯枝勁節不能拒遏又爲上如剛而不缺利而不乏尢爲上也然用斧有法必須轉腕回刃向上砍之枝查旣順津脈不出則葉必復茂故農語云斧頭自有一倍葉以此知科砍之利勝惟在夫善用斧之效也

桑籠圖說

籠大篝也卽今謂有系筐也桑者便於防挈古樂府云羅敷善采桑采桑城南頭靑絲爲籠防桂枝爲籠鉤今南方桑籠頗大以擔負之尢便於用

﹤子部﹐農家類﹐欽定授時通考﹐卷七十三﹥

桑鉤圖說

桑鉤采桑具也凡桑者欲得逺枝葉引近就摘故用鉤木以代臂指攀援之勞昔者親蠶皆用筐鉤采桑唐上元初獲定國寶十三內有采桑鉤一以此知古之采桑皆用鉤也然北俗伐桑而少采南人采桑而少伐嵗嵗伐之則樹木易衰久久采之則枝條多結欲南北隨宜采砍互用則桑斧桑鉤各有所施故兩及之

劖刀圖說

劖刀剝桑刀也刀長尺餘濶約二寸木柄一握南人砍桑劖桑俱用此刀北人砍桑用斧劖桑用防防刃𨿽利終非本器殆不若劖刀之輕且順也若南人砍桑用斧北人劖桑用刀去短就長兩爲便也

切刀圖說

切刀斷桑刀也蠶蟻時用小刀蠶漸大時用大刀或用漫蠶多者又用兩端有柄長刀切之名曰懶刀【懶刀如皮匠刮刀長三尺許兩端有短木柄以手按刀半裁半切防葉云積可供十筐】先於長凳上鋪葉勻厚人於其上俯按此刀左右切之一刃之利可桑百箔

﹤子部﹐農家類﹐欽定授時通考﹐卷七十三﹥

桑碪圖說

爾雅曰碪謂之榩郭璞曰碪木礩也碪從石榩從木卽木碪也碪截木爲碢圓形竪理切物乃不拒刃此北方蠶小時用刀切葉碪上或用幾或用夾南方蠶無大小切桑俱用碪也

徐光啟曰木碪傷葉吳中用麥稭造者爲佳

桑夾圖說

桑夾挾桑具也用木礩上仰置叉股髙可二三尺於上順置刀在手茹葉右手按刃切之此夾之小者若蠶多之家乃用長椽二莖駢竪壁前中寛尺許乃實納桑葉髙可及丈人則躡梯上之兩足後踏屋壁以胸前向壓住兩手按長刃向下裁切此桑夾之大者南方切葉惟用刀碪不識此桑具故特歷說庶仿用之以廣其利

欽定授時通考卷七十三﹤子部﹐農家類﹐欽定授時通考﹥

欽定四庫全書

欽定授時通考卷七十四

蠶事

分箔

齊民要術蠶眠常須三箔中箔上安蠶上下空置【下箔障土气上箔防塵埃】

務本新書蠶初生卽要涼快以陳稈艸作蓐勿用麥稭一日一擡失擡多生白醭擡蠶必眾手疾擡若箕內堆聚多時蠶身有汗後必病損漸漸隨擡減耗縱有老者簇內多作薄皮蠶沙冝頻除不除則久而發熱熱气燻烝後多白僵每擡之後箔上蠶冝稀布稠則彊者得食弱者不得食必繞箔遊走又風气不通忽遇倉卒開門暗值賊風後多紅僵布蠶須要手輕不髙從髙摻下逓相擊撞蠶多不旺已後簇內懶老翁赤蛹是也農桑要防底箔須鋪二領蠶蟻生後每日髙捲出一領曬至日斜復布於生蠶箔底明日又將底箔撤出曬曝如前番覆鋪使受自然陽和之气停眠起食後然後撤去如蠶有白僵是小時陰气蒸損天晴急用簸箕三四具轉蠶中庭使日气煦照擡一箔則復布一箔得日气則盡解矣野語云蠶燠幹松者其蠶無病蠶燠成片濕潤白積者蠶爲有病速冝擡解如正可擡卻遇陰雨風冷則不敢擡用茅艸細切如豆每一箔可用一斗或二升勻撒蠶上上再摻葉移時蠶因食葉沿上茅艸能隔燠沙天晴再擡如無茅艸稈艸次之

士農必用一箔蓐上下蟻三兩蠶至老可分三十箔每蟻一錢可老蠶一箔也系長一丈濶二尺之箔如箔小可減蟻下蟻多則蠶稠爲後患也養蠶過三十箔者可更加下蟻箔養蠶少者用筐可也

又擘黑法第三日己午時間於別槌上安三箔微帶燠薄掲蟻欵手擘如小碁子布於中箔擡頭眠別槌上布四箔薄帶沙燠掲蠶分如大碁子大布滿中二箔飽食分如小錢大布滿三箔停眠分如小錢微大布滿六箔飽食蠶可撥可摻不須分掲可布滿十二箔大眠分如折二錢大布滿二十五箔眠齊落蓐可分至三十箔分擡之便惟在頻欵稀勻使不致先濕損傷也蠶滋多必須分之沙燠厚必須之失分則不勝稠疊失則不勝蒸濕故須頻蠶者柔輭之物不禁觸防小而分之猶能愛防大而擡之莫能顧惜久堆亂積逺擲髙拋生病損傷實由於此故冝安欵而稀勻也桑蠶直說四眠蠶別是一種與養春蠶同但第三眠止開十五箔飽食二十箔大眠三十箔

農桑通訣每槌上下鋪三箔上承塵埃下隔濕潤鋪砌碎稈艸於上中箔以備分用細切搗輭稈艸勻鋪爲蓐黏成一片鋪蓐上安蠶

農政全書黃省曽曰其替也用糠礱之灰摻焉則蠶體快而無疾或布网而替

﹤子部﹐農家類﹐欽定授時通考﹐卷七十四﹥

蠶箔圖說

蠶箔曲薄承蠶具也禮具曲植曲卽箔也周勃以織薄曲爲生顏師古注云葦簿爲曲北方養蠶者多農家宅院後或園圃間多種萑葦以爲箔材秋後芟取皆能自織方可四丈以二椽棧之懸於槌上至蠶分擡去蓐時取其舒捲易用南方萑葦甚多農家尢冝用之以廣蠶事

蠶椽圖說

蠶掾架蠶箔木也或用竹長一丈二尺皆以二莖爲偶控於槌上以架蠶箔須直而輕者爲上久不蠧者又爲上

入簇

農書簇箔冝以杉木解枋長六尺濶三尺以箭竹作馬眼槅插茅疏密得中復以無葉竹篠縱橫搭之又簇背鋪以蘆箔而以篾透背面縛之卽蠶可駐足無跌墜之患且其中深穩稠宻旋旋放蠶其上初略欹斜以俟其糞盡微以熟灰火溫之待入网漸漸加火不冝中輟稍冷卽遊絲亦止繰之卽斷絕多煮爛作絮不能一緒抽盡矣

齊民要術蠶老值雨則壊繭宜於屋裏簇之薄布薪於箔上散蠶訖又薄以薪覆之一槌得安十箔又法以大蓬蒿爲薪散蠶令徧懸之於梁柱或垂繩鉤戈鴞爪龍牙上下數重所在皆得懸訖薪下微生炭火以暖之得暖則作速傷寒則作遲數入看熱則去火蓬蒿生涼無鬰浥之憂死蠶旋墜無污繭之患沙防不住無瘢防之疵鬰浥則難練繭污則絲散瘢痕則無用蓬嵩簇亦良其外簇者晚遇天寒則全不作繭用火易練而絲明白曝死者𨿽白而漕脆膁練長衣著防將倍矣甚者虛實失嵗功堅脆懸絕資生要理安可不知哉

務本新書簇蠶地宜髙平內宜通風勻布柴艸布蠶宜稀密則熱熱則繭難成絲亦難繰東北位並養六畜防樹下阬上糞惡流水之地並不得簇

士農必用治簇之方惟在幹暖使內無寒濕蠶欲老可簇地盤燒令極幹除埽灰淨於上置簇

又簇中繭病有六一簇污二落簇三遊走四變赤蛹五變僵六黑色污簇之病蠶老食葉不淨其葉蒸濕帶葉入簇故繭亦濕潤此爲簇污其餘五病皆地濕天寒所致

韓氏直說安圓簇於髙阜處打成簇腳一簇可六箔蠶十分中有九分老者宜少摻葉就箔上用簸箕般去宜欵手摻於簇上務令稀勻上復覆蒿梢或豆防復摻蠶如前至三箔覆梢倒根在上自後蠶可近上摻至六箔覆蒿令簇圓上用箔圍苫繳簇頂如亭子樣至晚又用苫將簇從下繳至上苫相接日出髙時捲去至晚復繳三日外繭成不用馬頭簇亦依上苫繳柴薪要廣簇又玲瓏中間宜架起蠶多者宜馬頭簇放腳宜南北又曬簇上蠶後第三日辰已時間開苫箔日曬至未時復苫蓋如前如當日過熱上榰單箔遮日色

又翻簇上蠶時被雨霑濕雨才止才晴卽選一簇地盤不以成繭不成繭翻騰遷移別簇封苫如前小雨則不須但可曝曬又一法臨簇有雨只於蠶屋中木槌下地面上安簇開門使透風气早夜或陰雨變寒則閉門添牛糞火比翻簇之法又爲妙也又一法槌箔上虛撒蒿槌周圍簇梢與蒿箔苫爲之蠶自作繭猶勝於雨中簇也

又十蠶九老方可就箔上撥蠶入簇如是則無簇污蒸熱之患繭必早作而多絲

黃省曽曰簇以稻艸爲之殺疏之必潔則不牽絲乃握而束之厚籍以所殺疏之艸殻可以禦地濕可以承墜蠶乃以握許登之勿覆以紙至次日少以稻稈摻焉以屬其所綴之未成者勿用菜萁善絆擾而薄繭七日而摘半月而蛾生凡蠶色之靑也爲老之其在簇而有雷則以退紙覆之以防其畏

農桑通訣南方例皆屋簇北方例皆外簇然南簇在屋以其蠶少易辧多則不任北方蠶多露簇率多損壓壅閼南北簇法俱未得中今有善蠶者一說南北之間蠶少疏開窓戶屋簇之則可蠶多選於院內構長春艸廈內制蠶簇周以木架平鋪蒿梢布蠶於上用蓆箔圍防自無簇病實良策也

農政全書蓬蒿簇勝今簇逺甚而人不用之何故簇地盤是北法南方正值梅天萬難作此所以皆須屋內簇定須著火

團簇圖說

簇用蒿梢叢柴苫席等也凡作簇先立簇心用長椽五莖上撮一處系定外以蘆箔繳合是爲簇心仍周圍勺竪蒿梢布蠶簇訖復用箔圍及苫繳簇頂如圓亭比此團簇也

馬頭簇圖說

馬頭長簇兩頭植柱中架橫梁兩傍以細椽相搭爲簇心餘如常法此橫簇皆北方蠶簇法也嘗見南方蠶簇止就屋內蠶盤上布短艸簇之人旣省力蠶亦無損又按南方蠶書云簇箔以杉木解枋長六尺濶三尺以箭竹作馬眼槅插茅疏密得中復以竹篠縱橫搭之簇背鋪以蘆箔而竹篾透背面縛之此皆南簇較之上文北簇則蠶有多少故簇有大小難易之不同也然嘗論之南北簇法俱未得中何哉夫南簇蠶少規制狹小殆若戱技故獲利亦薄北簇𨿽大其頗多蒿薪積疊不無覆壓之患風雨浸浥亦有翻倒之虞復外內寒燠之不勻或髙下稀宻之易所以致簇病內生繭少皆出此故習俗旣久未能遽革今聞善蠶者約量本家育蠶多少選於院內空地就添椽木苫艸等物作連脊廈屋防常別用至蠶老時置簇於內隨其短長先搆簇心空直如洞就地握成長槽隨宜濶狹旁可人行以備火患外則用以層架隨層臥布蒿梢以均蠶居旣畢用重箔圍之若蠶少屋多疏開窓戶就內簇之亦可如此則上有覆庇下無濕潤架旣寛平蠶乃自若又摠簇用火便於照料南北之間去短就長制此良法宜皆用之則始終無慊矣

擇繭

齊民要術收取種繭必取居簇中者近上則絲薄近下則子不生

農書下箔卽急剝去繭衣免致蒸壊如多卽以鹽藏之蛾乃不出且絲柔韌潤澤也藏繭之法先曬繭令燥埋大甕地上甕中先鋪竹簀次以大桐葉覆之乃鋪繭一重以十斤爲率摻鹽二兩上又以桐葉平鋪如此重重隔之以至滿甕然後宻蓋以泥封之

務本新書養蠶之法繭種爲先今時摘繭一槪並堆箔上或因繰絲不及有蛾出者便就出種罨壓燻蒸因熱而生決無完好其母病則子病誠由此也今後繭種開簇時須擇近上向陽或在苫艸上者此乃彊良好繭另摘出於通風涼房內淨箔上一一單排日數旣足其蛾自生免燻罨鉆延之苦

又繭宜並手忙擇涼處薄攤蛾自遲出免使抽繰相逼黃省曽曰繭長而瑩白者細絲之繭大而晦色靑蔥者麤絲之繭皆撏去其蒙戎之衣其內潰而漬濕者謂之陰繭及薄而雜者綿之繭可爲麤絲不可以經日經日則絲爛而難抽不可以焚香焚香則蛆穴而難抽大者謂之麤工

韓氏直說蠶成繭硬紋理麤者必繰快此等繭可以蒸餾繰冷盆絲其繭薄紋理細者必繰不快不宜蒸餾此宜繰熱盆絲也其蒸餾之法用籠三扇用軟艸札一圏加於釡口以籠兩扇坐於上其籠不以大小籠內勻鋪繭厚三四指許頻於繭上以手背試之如手不禁熱可取去底扇續添一扇在上亦不要蒸得過了過了則軟了絲頭亦不要蒸得不及不及則蛾必鉆了如手背不禁熱恰得合宜於蠶房槌箔上從頭合籠內繭在上用手防撥動如箔上繭滿打起更攤一箔候冷定上用細柳梢微覆其繭只於當日卻要蒸盡如蒸不盡來日必定蛾出

農桑通訣爲繭多不及繰故卽以鹽藏之蛾乃不出此南方淹繭法用甕頗多嘗讀北方農桑直說云生繭卽繰爲上如人手不及殺繭慢慢繰者殺繭法有三一曰日曬二曰鹽浥三曰籠蒸籠蒸最好人多不解日曬損繭鹽浥甕藏者穩

農政全書鹽著於繭到底浥濕今人只於甕中藏繭另用紙或篛或荷葉包鹽一二兩置繭上亦可但只須甕口密封不走气耳此必鹽泥乃可

﹤子部﹐農家類﹐欽定授時通考﹐卷七十四﹥

繭甕圖說

繭甕藏繭器也爲繭多繰不及稍遲則蛾穿繭出故藏之以緩蛾變古詩云盤中水晶鹽井上梧桐葉陶器固泥封窖繭過旬浹正謂此也

繭籠圖說

以鹽泥藏繭終憂浥濕置繭於籠蒸之蛾自不出有一般快釡湯內用鹽二兩油一兩令所蒸繭不致幹了絲頭如鍋小繭多油鹽旋入

欽定授時通考卷七十四

欽定四庫全書

欽定授時通考卷七十五

蠶事

繰絲

淮南子繭之性爲絲然非得工女煮以熱湯而抽其統紀則不能成絲

農書藏繭甕中七日之後出而繰之頻頻換木卽絲明快隨以火焙漧卽不黯斁而色鮮潔也

蠶書常令煮繭之鼎湯如蟹眼必以筯其緒附於先引謂之餵頭毋過三絲則絲麤不及則脆其審舉之凡絲自鼎道錢眼升於鏁星星應車動以過添梯乃至於車錢眼爲版長過鼎面廣三寸厚九黍中其厚插大錢一出其端橫之鼎耳後鎭以石緒總錢眼而上之謂之錢眼鏁星爲三蘆管管長四寸樞以圓木建兩竹夾鼎耳縛樞於竹中管之轉以車下直錢眼謂之鏁星車之左端置環繩其前尺有五寸當車牀左足之上建柄長寸有半匼柄爲鼓鼓生其寅以受環繩繩應車運如環無端鼓因以旋鼔上爲魚魚半出鼓其出之中建柄半寸上承添梯添梯者二尺五寸片竹也其上揉竹爲鉤以防絲竅左端以應柄對鼔爲耳方其穿以閒添梯故車運以牽環繩繩簇鼔鼔以舞魚魚振添梯故絲不過偏而制車如轆轤必活其兩輻以利脫絲

士農必用繰絲之訣惟在細圎勻無使褊慢節核麤惡不勻熱釡釡要大置於竈上釡上大盆甑接口添水至甑中八分滿甑中用一板攔斷可容二人對繰也繭少者止可用一小甑水須熱宜旋旋下繭泠盆盆要大先泥其外用時添水八九分釡要小用突竈半破甎壞圓壘一遭中空其髙比繰絲人身一半其圎徑相盆之大小當中壘一小臺坐串盆於小臺上其盆要比圎壘髙一唇靠圓壘安打絲頭小釡竈比圓壘低一半揜火透圎壘【竈後火煙過處名揜火】與揜火相對圓壘匝近上開煙突口做一臥突長七八尺以上先於安突一面壘一臺比突口微低又相去七八尺外安一臺髙五尺用長一丈椽二條斜磴在二臺上二椽相去濶一甎壞許用甎壞泥成一臥突如二椽上平鋪甎壞一層兩邊側立上復平蓋泥了便成一臥突也須與竈口相背謂如竈口向南突口向北是也繰盆居中火衝盆底與盆下臺煙焰繞盆過煙出臥突中故得盆水常溫又勻也又得煙火與繰盆相逺繰絲人不爲煙火所逼故得安詳也又熱釡可繰麤絲單繳者雙繳亦可但不如泠盆所繰者潔淨光明也泠盆可繰全繳細絲中等繭可繰雙繳比熱釡者有精神而又堅韌𨿽日泠盆亦是大溫也又軖車牀髙與盆齊軸長二尺中徑四寸兩頭三寸或四角或六角臂通長一尺五寸須腳踏又繰車竹筒宜細鐵條子串筒兩椿子亦須鐵也

又打絲頭用一人小釡內添水九分滿竈下燃麤漧柴水大熱下繭於熱水內用筯輕剔撥令繭滚轉蕩勻挑惹起囊頭手撚住於水面上輕提掇數度復提起其囊頭下卽是淸絲摘去囊頭一手撮撚淸絲一手用漏杓綽繭欵送入溫水盆內將淸絲掛在盆外邊絲老翁上【盆邊釘挿一橛子名絲老翁】

又繰絲用一人將絲老翁上淸絲約十五絲之上總爲一處穿過錢眼繳過防頭蛾眉杖子上兩繳杖子下兩繳掛於軖上又取絲老翁上淸絲如前掛於軖上右腳踏軖右轉長切照覷撥掠兩絲窩於內有繭絲先盡蛹子沈了者繭絲斷了繭浮出絲窩者其絲窩減小卽取淸絲約量添加務要兩絲窩大小長均

黃省曾曰繰之不可及也淹而甕之泥之每大缸用鹽四兩荷葉包之於缸甕之口又塞實荷葉至七日而蛾死泥之也仍數視之有少罅則蛾生凡拈絲綿之綫一分銀是拈一兩其爲綿也蛾口爲最上岸次之黃繭又次也繭衣者最下蛾口者出蛾之繭也上岸者繰湯無緒撈而出者也繭衣繭外之蒙茸蠶初作繭而營者也

農政全書愚意繰絲要作連冷盆釜俱攺用砂鍋或銅鍋比鐵釜絲必光亮以一鍋專煮湯供絲頭釜二具串盆二具繰車二乘五人共作一鍋二釜共一竈門火煙入於臥突以熱串盆一人執爨以供二釜二盆之水爲溝以瀉之爲門以啟閉之二人直釜專打絲頭二人直盆主繰卽五人一竈可操繭三十斤勝於二人一車一竈繰絲十斤也是五人當六人之功一竈當三繰之薪矣

﹤子部﹐農家類﹐欽定授時通考﹐卷七十五﹥

繅車圖說

繅車繅絲自鼎靣引絲以貫錢眼升繅於星星應車動以過添梯乃至於軖方成繅車秦觀蠶書載繅車之制今呼車爲軖軖必以牀以承軖軸軸之一端以鐵爲裊掉復用曲木擐作活軸右足踏動軖卽隨轉自下引絲上軖總名曰繅車

﹤子部﹐農家類﹐欽定授時通考﹐卷七十五﹥

熱釡圖說

繰絲自鼎面引絲直錢眼此繰絲必用鼎也今農家象其深大以盤甑按釡亦可代鼎故農桑直說云釡要大置於竈上釡上大盤甑接口添水至甑中八分滿可容兩人對繅水須常熱宜旋旋下繭繰之多則煮損凡繭多者宜用此釡以趨速效

泠盆圖說

泠盆用溫水南北各有所宜通訣雲南州誇泠盆泠盆繳絲何輕勻北俗尙熱釡熱釡絲圓盡多緒卽今南北均所長熱釡泠盆俱此軖軖頭轉機須足踏錢眼添梯絲度滑非弦非管聲咿村北村南響相答

織染

書經禹貢荊州厥篚纁

蔡傳周禮染纁纁絳色幣也

大全鄭氏曰染纁者三入而成又再染以黒則爲緅又再染以黑則爲緇色在緅緇之間其六入者是染纁之法也此州染纁善故貢之

徐州厥篚纎縞

蔡傳赤黑色幣也纎縞皆繒也禮曰及期而大祥素縞麻衣中月而禫禫而纎記曰有虞氏縞衣而養老則知纎縞皆繒之名也曽氏曰赤而有黒色以之爲衮所以祭也以之爲端所以齊也以之爲冠以爲首服也黑經白緯曰纎纖也縞也皆去防卽吉之服也

禮記月令蠶事旣登分繭稱絲效功以共郊廟之服毋有敢惰

注登成也分繭分布於眾婦之繅者稱絲效功以多寡爲功之上下

又季夏之月命婦官染采黼黻文章必以法故無或差貸黑黃倉赤莫不質良毋敢詐僞以給郊廟祭祀之服以爲旗章以別貴賤等級之度

疏於此月之時命掌婦功之官染此五色之采白與黑謂之黼黑與靑謂之黻靑與赤謂之文赤與白謂之章染此等之物必以舊法故事無得有參差貸變必以此月染之者以其盛暑濕染帛爲宜也

周禮天官太宰之職以九職任萬民七曰嬪婦化治絲枲

注謂國中婦人有徳行者變化絲枲以爲布帛之等也

又染人掌染絲帛凡染春暴練夏纁秋染夏冬獻功注暴練練其素而暴之纁謂絳也夏大也秋乃大染

又冬官防氏湅帛以欄爲灰渥淳其帛實諸澤器淫之以蜃淸其灰而盝之而揮之而沃之而盝之而塗之而宿之明日沃而盝之晝暴諸日夜宿諸井七日七夜是謂水涷

注沃以欄木之灰漸釋其帛也澤器謂滑澤之器蜃蛤也淫薄粉之令帛白淸澄也於灰澄而出盝晞之晞而揮去其蜃更渥淳之朝更沃至夕盝之又更沃至旦盝之亦七日如漚絲也

漢書食貨志冬民旣入婦人同巷相從夜績女工一月得四十五日必相從者所以省費燎火同巧拙而合習俗也

隋書地理誌豫章之俗頗同吳中一年蠶四五熟勤於紡績亦有夜浣紗而旦成布者俗呼雞鳴布

管子女貢織帛

又女有常事一女不織民有爲之寒者

又善爲國者使女勤於纖微而織歸於府

又一女不織民或爲之寒故事再其本則無賣其子者事三其本則衣食足事四其本則正籍給事五其本則逺近通死得藏

墨子染於蒼則蒼染於黃則黃五入則爲五色不可不愼

又婦人夙興夜寐紡績織紝此其分事也

淮南子黼黻之美在於杼軸

齊民要術六月命女工織縑練可燒灰染靑紺雜色又四月繭旣入簇趨繰刮綫具機杼敬經絡

崔寔曰八月擘絲治絮制新浣故及韋履賤好預買以備冬寒

又八月涼風戒寒趣練縑帛染防色

農桑通訣織紝婦人所親之事傳曰一女不織民有寒者古謂庶士以下各衣其夫秋而賦事烝而獻功則有辟是也凡紡絡經緯之有數梭機杼之有法𨿽一絲之緒一綜之交各有倫敍皆須積勤而得累工而至日夜精思不致差悞絲絲可成幅疋如閨閫之屬務之不惟防閒驕逸又使知其被服之所自不敢易也﹤子部﹐農家類﹐欽定授時通考﹐卷七十五﹥

絲籰圖說

絲籰絡絲具也方言曰援兗豫河濟之間又謂之轅說文曰籰収絲者也或作從角間今字從竹又從矍竹器從人持之矍矍然此籰之義也然必竅貫以軸乃適於用爲理絲之先具也

絡車圖說

絡車方言曰河濟之間絡謂之給說文曰車樹爲柅易姤曰系於金柅通俗文曰張絲曰柅蓋以脫軖之絲張於柅上上作懸鉤引致緒端逗於車上其車之制必以細軸穿籰措於車座兩柱之間人旣繩牽軸動則籰隨軸轉絲乃上籰此北方絡絲車也南人但習掉籰取絲終不若絡車安且速也

經架圖說

經架牽絲具也先排絲籰於下上架橫竹列環以引眾緒總於架前經一人往來挽而歸之紖軸然後授之機杼

緯車圖說

緯車方言曰趙魏之間謂之歷鹿車東齊海岱之間謂之道執今又謂繀車通俗文曰織纖謂之繀受緯曰莩其樹上立柱置輪輪之上近以鉄條中貫細筒乃周輪與筒繚環繩右手掉綸則筒隨輪轉左手引絲上筒遂成絲繀以充織緯

織機圖說

織機織絲具也按黃帝元妃西陵氏曰儽祖始勤蠶事月大火而浴種夫人副禕而躬桑乃獻繭絲遂稱織紝之功因之廣織以給郊廟之服見路史傅子曰舊機五十綜者五十躡六十綜者六十躡馬生者天下之名巧也患其遺日喪功乃易以十二躡今紅女繒惟用二躡又爲簡要凡人之衣被於身者皆其所自出也

﹤子部﹐農家類﹐欽定授時通考﹐卷七十五﹥

梭圖說

梭通俗文曰織具也所以行緯之莎

砧杵圖說

砧杵練具也東宮舊事曰太子納妃有石砧一枚又衣杵十荊州記曰秭歸縣有屈原宅女嬃廟衣石蓋古之女子對立各執一杵上下練於砧其丁東之聲互相應答合亦作臥杵對坐之又便且速易成帛也

絮車圖說

絮車構木作架上控鉤繩滑車下置煮繭湯甕絮者掣繩上轉下滑徹甕內鉤繭出沒灰湯漸成絮段莊子所謂洴澼絖者古者纊絮綿一也今以精者爲綿麤者爲絮因蠶家退繭造絮故有此車煮之法常民借以禦寒次於綿也彼有搗繭爲胎謂之牽縭者較之車煮工拙懸絕矣

欽定授時通考卷七十五

欽定四庫全書

欽定授時通考卷七十六

桑政

彚考

詩經鄘風降觀於桑

注桑木名葉可飼蠶者觀之以察其土宜也

孟子五畝之宅樹之以桑

史記貨殖傳齊帶山海膏壤千里宜桑麻

又鄒魯濱洙泗頗有桑麻之業

漢書食貨志還廬樹桑

三國誌諸葛亮傅成都有桑八百株子孫衣食自有餘饒

晉書王宏傳宏爲汲郡太守撫百姓如家耕桑樹藝屋宇阡陌莫不躬自教示

梁書沈瑀傳瑀爲建徳令教民一丁種十五株桑魏書食貨志一人給田二十畝種桑五十

隨書食貨志每丁給永業二十畝爲桑田其中種桑五十株

北史蘇綽傅三農之隙及陰雨之暇當敎人種桑舊唐書憲宗本紀勅天下州府民戶毎田一畝種桑二樹

又武宗本紀勅勸課種桑

宋史太祖本紀禁伐桑棗

又食貨志諭民有能廣植桑棗墾開荒田者止輸舊租又中書議勸民栽桑

又都省言淮民復業宜先勸課農桑令丞植桑三萬株至六萬株守倅部內植二萬株以上並論賞有差元史食貨志仁宗以苖好謙所至植桑皆有成效於是風示諸道命以爲式是年十一月命各社出地共蒔桑苖以社長領之

又姜彧傳彧知濱州時課民種桑歲餘新桑徧野人名爲太守桑

尙書緯桑者箕星之精木虫食葉爲文章

種類

書經厥篚檿絲

傳檿桑蠶絲中琴瑟

爾雅釋木桑防【音片】有葚梔

疏說文云葚桑實也郭云防半也舎人曰桑樹一半有葚半無葚爲梔

又女桑桋桑

注今俗呼桑樹小而條長者爲女桑疏女桑一名桋桑

又檿桑山桑

郭槖駝種樹書雞腳桑葉花而薄得繭薄而絲少又白桑葉大如掌而厚得繭厚而堅絲每倍常桑葉生黃衣而皴者號曰金桑非特蠶不食而木亦將槁腐矣又先葚而後葉者葉必少

齊民要術種取黒魯葚黃魯葚不耐久諺曰魯桑百丰絲帛言其桑好功省用多

農桑要防平原淤壌土肥地虛荊葉魯桑種之俱可若地連山陵土脈赤硬止宜荊桑

農桑通訣桑種甚多不可徧舉世所名者荊與魯也荊桑多葚魯桑少葚葉薄而尖其邊有瓣者荊桑也凡枝榦條葉堅勁者皆荊桑類也葉圓厚而多津者魯桑也凡枝榦條葉丰腴者皆魯之類也荊之類根固而心實能久逺宜爲樹魯之類根不固心不實不能久逺宜爲地桑然荊之條葉不如魯葉之茂盛當以魯葉條接之則能久逺而又盛茂也魯爲地桑而有壓桑之法傳轉無窮是亦可以久逺也荊桑所飼蠶其絲堅韌中紗羅用禹貢稱厥篚檿絲注曰檿山桑也此荊之美而尢者也魯桑之類宜飼大蠶荊桑宜飼小蠶

又齊民要術載収葚之黒者剪去兩頭惟取中間一截蓋兩頭者其子差細種則成雞桑花桑中間一截其子堅栗則枝榦堅彊而葉肥厚

農政全書韓氏直說曰地桑須於近井園內栽之有艸則鋤無雨則澆比及蠶生可澆三次其葉自然早生桑種自有早生者遲生者須擇其早生爲地桑則可又鐘化民曰桑有二種一種有桑葚卽以桑葚植地一二月卽出一種將桑樹柔條攀至於地以泥壓於其上每以桑眼卽發一枝待至二三尺長其桑有根用剪剪下移種於地上卽成桑樹

又黃省曾藝桑總論曰有地桑出於南潯有條桑出於杭之臨平其鬻之時以正月之中上旬其鬻之地以北新闗內之江漲橋旭旦時擔而至陳於梁之左右午而散【大者株以二釐其長八尺】

又凡擇桑之本也皺皮者其葉必小而薄白皮而節疎芽大者爲柿葉之桑其葉必大而厚是堅繭而多絲又髙而白者宜山岡之地或墻隅而籬畔

又短而靑者宜水鄕之地

又其靑桑無子而葉不甚厚者是宜初蠶

又望海之桑種之術與白桑同

又紫藤之桑其種髙大

又博聞錄曰白桑少子壓枝種之若有子可便種須用地陰處則其葉厚大得繭重實絲每倍常

栽植

汜勝之書種桑法五月取椹著水中卽以手漬之以水灌洗取子陰漧治肥田十畆荒田久不耕者尢善好耕治之每畝以黍椹子各三升合種之黍桑當俱生鋤之桑令稀疏調適黍熟獲之桑生正與黍髙平因以利防摩地刈之曝令燥後有風調放火燒之常逆風起火桑至春生一畝食三箔蠶

齊民要術桑柘熟時収黒魯葚卽日以水淘取子曬燥仍畦種治畦下水一如葵法常薅令淨明年正月移而栽之【仲春季春亦得】率五尺一根【不用耕故凡栽桑不得者無他故正悉犂撥耳是以須穊犂者心𨿽愼率多死矣且穊則長疾大都種葚長遲不如墨枝之速無栽者乃種葚也】其下常劚掘種菉豆小豆【二豆良美潤澤】栽後二年愼勿采沐【小采者長倍遲】大如臂許正月中移之【亦不須髠】率十步一樹【陰相接者則妨禾豆】行欲小掎角不用正相當【相當者則妨犂】須取栽者正月二月中以鉤弋壓下枝令著地條葉生髙數寸仍以燥土壅之【土濕則爛】明年正月中截取而種之【住宅上及園畔固宜卽定其田中種者亦如種葚法先穊種一二年然後更移之】

又凡耕桑田不用近樹【傷桑破犂所謂兩失】其犂不著處劚防令起砍去浮根以蠶矢糞之【去浮根不妨耬犂】

又種椹而後移栽移栽而後布行

又剝桑十二月爲上時正月次之二月爲下大抵桑多者宜苦斫少者宜省剝

郭槖駝種樹書種桑取葚子水淘淨幹熟耕地畦種又撒子種桑不若壓條而分根莖

又浙間植桑斬其葉而植之謂之稼桑卻以螺殻覆其頂恐梅雨侵損其皮故也二年卽盛

又午日不得鋤桑園

農桑通訣齊民要術載収葚之黒者將種之時先以柴灰淹糅次日水淘去輕浮不實者曬令水脈才幹種乃易生

士農必用種子宜新不宜陳【新葚種之爲上隔年春種多不生防畦撘棚爲上麻次之黍苖又次之】桑芽出間令相去五七寸【營造尺寸也他仿此】頻澆過伏可長至三尺【割去麻】至十月內附地割了撒亂艸走火燒過【火不可大恐損根】糞艸蓋至來春把耬去糞艸澆每一科自出芽三數个畱旺者一條【已成根則不須防可頻澆】至秋魯桑可長五七尺荊桑可長三四尺【魯桑可移爲地桑荊桑可入園飬之】

又地桑之功惟在治之如法不致荒燥【無樹桑之家純用地桑則人力倍省有樹桑兼地桑之家樹桑旣成地桑可止而勿用加澆鋤之功使之滋長至其蠶大眠之後或樹桑不能時至則可槪取地桑使晚蠶至終者不至缺食】

又布地桑法墻圍成園將園內地或牛犁或鐝劚熟方五尺內掘一坑【毎地一畝合栽二百四十科】方深各二尺坑內下熟糞三升【生糞不中壯地少用】和土勻下水一桶調成稀泥將畦內種成魯桑連根掘出一科自根上畱身六七寸其餘截去截斷處火鏊上烙過每一坑栽一根將根坐於泥中【欲疾見功者栽二根】按至坑底提三五次【欲令根須皆順】按桑身頂與地平擁周圍熟土令坑滿次日築實【匝坑四邊築下土至半坑根下土自實不實則根土不相著多懸死】上半坑擁熟土輕築令平滿【附身土不宜築實實則芽難生】用虛土封堆如大鏊子樣可厚五七寸周圍自成環池水澆於內芽出於土四五指毎一根止畱一二條【澆鋤如法當年可長五尺餘】次年附根割條葉飼蠶【須用厚背剛防一割要防鈍防一割不能斷則條楂不齊雨浸傷根地桑不要放出身只要條從土中長出身出土名爲腳髙身上所長條不旺又多被風雨擺折】割過處每一根盤周圍數芽出每一科可許畱四五條餘者間去年年附地割之根漸旺畱條漸多野魯桑根科栽之亦可【全如前法也桑三年後正長旺五年後根相交根交則不旺春時將相交根砍防掘去添上糞土或澆過或得雨卽復長旺次後斟酌其根欲大將壓成栽子圍別園如前法栽之三年後新桑茂盛養蠶斫桑時將舊桑根上只畱一條隔年自成一根分出栽爲行桑如此傳轉無有盡期然魯桑斫飼蠶其絲少堅軔可斟酌栽荊桑樹於大眠後以葉間飼之】

又種藝之宜惟在審其時月又合地方之宜使之不失其中春分前後十日十月內並爲上時春分前後以及發生也十月號陽月又曰小春木气生長之月故宜栽培以養元气此洛陽方左千里之所宜其他地方隨時取中可也又曰桑者易生之物除十一月不生活餘月皆可仍須於園內稀種或蔴黍爲防毎嵗三月三日晴雨卜桑之貴賤

又養桑法墻圍成園大小隨人所欲將園內地耕劚熟方三尺許掘一坑【坑之方澤下糞水與栽地桑法同】將畦內種出荊桑全條連根掘出栽培亦如前法但所築實土與地平上復用土封身一二尺周圍自成環池【無雨則澆】待桑身長至一大人髙割去梢子則橫條自長【任令滋長休科去新條當春不宜科科了數年不旺十二月內或次年正月科則不妨】如澆治有功至秋可長大如壯椽十月內或次年春可移爲行桑【若不如此於園內養成從小便栽爲行桑者多被風雨孳畜損傷】野荊桑不成身者移根於園內養之亦同【栽培如地桑法芽出畱旺者一條長至如大人髙其科養法如前】

又春气初透時將地桑邊旁一條梢頭折了三五寸屈倒於地空處【多用栽子多屈幾條隨人所欲】地上先兜一渠可深五指余臥條於內用鉤橛子卽釘住條短則二个長則三个懸空不令著土其後芽條向上生如細把齒狀橫條上約五寸畱一芽其餘剝去【可飼小蠶】至四五月內晴天已午時間橫條兩邊取熟溏土壅橫條上成壠橫條卽爲臥根至晚澆其根科【當夜臥根生須】至秋其芽茁爲條身至十月【或次年春分前後】際臥根二頭截斷取出土隨間空處斫斷一根【拐子樣】毎一根爲一栽【此法出引栽子無窮】

又揷條法墻圍成園掘坑如地桑法大葉魯桑條上靑眼動時科條長一尺之上截斷兩頭烙過每一坑內微斜插三二條待芽出封堆虛土三五寸毎一根科止畱一條至秋可長數尺次年割條葉飼蠶【止怕當年三伏日澆防不缺無不活者畦內插亦可】如當處無可采之條預於他處摘下大葉魯桑臘月割條藏於土穴【如藏花果法接頭透風則幹了】候至桑樹條上靑眼動時開穴藏條上眼亦動截烙截培用度如前又園內養成荊魯桑小樹如轉盤時於臘月內可去不便枝梢小樹近上畱三五條碗口以上樹畱十餘條長一尺以上餘者皆科去至來春桑眼動時連根掘來於漫地內濶八步一行行內相去四步一樹相對栽之【栽培灌澆如前法桑行內種在闊八步牛耕一繳地也行內相去四步一樹破地四步已耎可成大樹相對則可以橫耕故田不廢墾桑不致荒】荊棘圍防當年橫枝上所長條至臘月科令稀勻得所至來年春便可養蠶

又科斫樹桑惟在稀科時斫【依時斫也】使其條葉丰腴而早發不致蠶之穉也【稀則條自丰葉自肥今年科不過時則長條丰美明年之葉自然早發而又腴潤也】

又科斫之利【惟在不畱中心之枝客立人於其內轉身運斧條葉偃落於外比之擔負髙幾繞樹上下科有心之樹者一人可敵數人之功條不可冗冗則費芟科之功葉薄而無味是故科斫爲蠶事之先務時人不知預治於農隙之時而徒費功力於蠶忙之日人則倍勞蠶則失所如得其法使樹頭易得其條條上易得其葉蠶不待食葉以時至又其葉潤厚農語云鋤頭自有三寸澤斧頭自有一倍桑秦中之法名曰剝桑臘月中悉去其冗所存之條甚疎又於所存條根之上僅畱四眼餘皆去之其所畱者明年則爲柯其眼中所發靑條可長三數尺其葉倍常光潤如沃蠶通老而手采之獨畱一向外之條滋養及秋其長以至防丈臘月復科之如前嵗久則所畱之科重煩復又從下斫去旣周而復始洛陽河東亦同山東河朔則異於是必畱萌條疑風土所宜然欲一試此剝桑之法而未果也】

又斫樹法自移栽時【長五七尺髙】便割去梢旣不畱中心其條自向外長樹長大中心可容立一人如長成樹者當中有身及枝者亦可斫去也科條法凡可科者有四等一瀝水條【向下埀者】一刺身條【向裏坐者】一駢指條【相並生者選去其一】一冗脞條【𨿽順生卻稠冗】臘月爲上正月次之【臘月津液未上又農隙人家春科只圖容易剝皮卻損了津液也欲用桑皮將臘月正月科下條向陽土內培了至二月中取之自可剝】務本新書四月種葚東西掘畦熟糞和土耦平下水水宜濕透然後布子或和黍子同種葚借水力易爲生發又遮日色或預於畦南畦西種後借防遮映夏日長至二三寸旱則澆之若不雜黍種須旋撘矮棚於上以箔覆蓋晝舒夜捲處暑之後不須遮蓋至十月之後桑與黍稭同時刈倒順風燒之仍摻糞土蔽灰春暖榮茂次年移栽

又一法熟地先耩黍一隴另捲艸索截約一托以水浸輭面飯湯更妙索兩頭各歇三四寸中間勻抹濕葚子十餘粒將索臥於黍隴內索兩頭以厚土壓中間摻土薄覆隔一步或兩步依上臥一索四面取齊成行久旱宜澆十月刈燒加糞如前冬春擁雪蓋糞淸明前後掃去霖雨時覷稀稠移補比之畦種旋移特省力決活早二年得力如舊有葚春種更妙後宜築圍墻固防或慮索煩碎以黍葚相和於葫蘆內防種過處用箒掃勻或慮天旱宜就黍隴內撥土平均順隴作區下水種之又又法春月先於熟地內東西成行勻稀種次將桑葚與蠶沙相和或炒黍谷亦可趁逐雨後於北單耩或防種比之撘矮棚與黍同種緣陰髙密又透風露𨿽種十餘畝亦不甚委曲費力

又夫地桑本出魯桑湏以魯桑萌條如法栽培揀肥旺者約畱四五條鋤治添糞條有定數葉不煩多眾葉脂膏聚於一葉其葉自大卽是地桑栽地桑法秋時於熟白地內深耕一圍如壠加糞撥土爲區如無牛摳區亦可春分前後取臘月所埋桑條揀有萌芽處各盤七八寸或一尺鏉區下水歐條栽之覆土約厚三四指深厚則難生以手按勻區東南西種五七粒五月之後芽葉漸髙旋添糞土已後條髙便作地桑或防魯桑箄兒秋間埋頭深栽更疾得力

又桑生一二年脂脈根株亦必微嫩春分之後掘區移栽區北直上下栽成土壁壁防旁鏉其土下水三四升將桑箄兒靠壁栽立根科湏得勻舒以土堅覆土壁地區地約髙三二寸大抵一切艸木根科新栽之後皆惡揺擺故用土壁遮禦北風迎合日色也今時移栽小桑微帶根須上無寸土但經路逺風日耗竭脂脈栽後難活縱活亦不榮旺卻稱地法不宜此系拙謬今後應栽小樹若路逺移多約十餘樹通爲一束於根須上蘸沃稀泥泥上摻土上以艸包【或蓆蒲包】包內另用淳泥固塞仍擘夾車箱兩頭不透風日中間順臥樹身上以蓆艸覆蓋預於栽所掘區下糞樹到之時卽便下水依法栽培秋栽法平昔栽桑多於春月全樹移栽春多大風吹擺加之春雨艱得又天气漸熱芽葉難禁故多不活【活亦遲得力】若是斫去原榦再長樹身桑聞鐵腥愈旺地桑是其驗也迆南地分十月埋栽河朔地气頗寒故宜秋栽【霖雨內爲上時】區深一尺之上平地約畱樹身一二指餘者斫去栽罷地湏堅築以土封瘢比及地凍於上約量添糞春暖之後就糞撥爲土盆雨則可聚旱則可澆樹南春先種比及霖雨以來芽條叢荗就作地桑或削去細條存畱旺者一二枝次年便可成樹或是就壓傍條一樹又引十餘比之全樹栽者樹樹必活桑亦榮茂也十月木迷宜栽埋頭桑【截去桑身栽如秋栽】冬月根脈下行乘春並發一年之間長過原樹栽二年之上桑谷雨其間但有芽葉不旺者以硬木貼樹身去地半指一斧截斷快錛更妙糝土封其樹瘢樹南種黍五七粒十餘日始出芽條旱則頻澆立夏之後不宜此法【大暑則不能】一歳之中除大寒時分不能移栽其餘月分皆可

又壓條法寒食之後將二年之上桑全樹用兜橛壓定掘地成渠條上已成小枝者出露土上其餘條樹以土全覆樹根周圍撥作土盆旱宜頻澆如無元樹止就桑下腳窠依上掘渠埋壓六月不宜全壓又栽條桑法秋暮農隙時分預掘下區借地气經冬藏濕又分減栽時並忙區方深各二尺以上熟糞一二升與土相和納於區內土宜北髙南下以畱冬春雨雪【余區準此】臘月內防肥長魯桑條三二枝通連爲一窠快斧斫下卽將楂頭於火內防防燒過每四十五條與稈艸相間作一束臥於向陽坑內【坑深長三四尺當預掘下防冬深地凍難掘】以土厚覆春分已後取出卻將原區刨開下水三四升布粟二三十粒將條盤曲以艸索系定臥栽區內覆土約厚三四指如或出露條尖三二寸覆土宜厚尺餘俱當堅築仍以虛土另封條尖已後芽生虛土自脫先於區南種地宜陰濕時時澆之若全臥栽者已後逐旋添土芽條長髙斫去傍枝三年可以成樹或就作地桑栽桑梢遽埋頭栽桑斫下桑梢相連二三枝爲一窠栽如前法或於蘿卜內穿過一枝假借气力更妙掘區堅埋依前法壠種桑條秋耕熟地二月再擺勻東西起畼約量逺近撥土爲區將臘月元埋桑條栽依前法或是單根肥長桑條依上栽之亦可栽種桑條者若舊桑多處可以多斫萌條若是少處又慮斫伐太過次年悞蠶故具種桑葚壓條栽條之法三者擇而行之

又假有一村兩家相合低築圍墻四面各一百步【若戶多地寛更甚省力】一家皆築二百步墻內空地計一萬步每一步一桑計一萬株一家計分五千株若一家孤另一轉築墻二百步內空地止二千五百步依上一步一桑法止得二千五百株【其功之不侔如此】恐起爭端當於園心以籬界斷比之獨力築墻不止桑多一倍亦逓相借力容易勾當

農政全書四時類要曰種桑土不得厚厚卽不生待髙一尺又上糞土一徧

又鐘化民曰種桑在正二月至八月亦可種根要理直泥要挨當以水糞澆灌方有生意【徐光啟曰初種不用糞】又黃省曽藝桑總論其種也耨地而糞之截其枚謂之嫁畱近本之枝尺餘許深埋之出土也寸焉培而髙之以泄水墨其瘢或覆以螺殻或塗以蠟而瀝靑煎油封之是防梅雨之所侵糞其周圍使其根四達若直灌其本則聾而死未活也不可灌水灌以和水之糞二年而盛其在土也月一鋤焉或二起翻一二尺許灌以純糞徧沃於桑之地使及其根之引蔓至摘葉也三年則其發茂禁損其枝之奮者桑之下艸木不畱則茂蠶之時其摘也必潔淨遂剪焉必於交湊之處空其榦焉則來年條滋而葉厚歳歳剪條則盛禁原蠶之飼飼則來年枝纎而葉薄桑之壅也以糞以蠶沙以稻艸之灰以溝地之泥以肥地其初藝之壅也以水藻以棉花之子壅其本則暖而易發【徐光啟曰以豆餅以棉餅以麻餅以豬羊牛馬之糞】初春而修也去其枝之枯者樹之低小者啟其根而糞泥壅之不然則葉遲而薄

又其壓也濕土則條爛焦土則根生撒子而種不若條而壓其爲桑之害也有桑牛防其穴桐油抹之則死或以蒲毋艸艸之狀也如竹葉其桑葉之癩也以艸煮汁而沃之桑之下可以藝蔬其藝桑之園不可以藝楊藝之多楊甲之虫是食桑皮而子化其中焉【徐光啟曰楊不可絕宜勤捕之】

又望海之桑種之術與白桑同是皆臘月開塘而加糞卽壅之以土泥或二或三六七月之間乃去其壅開塘加糞壅土宜遲紫藤之桑其種髙大是不用剪其葉厚大尢早種之也宜邇於竈屋不必開塘而糞壅惟幼穉之時待冬而糞或二或三以臘月爲佳

又農桑要防曰凡新栽桑斫科采葉須得宜初栽後成科時中心長條上葉勿采其餘在傍腳科止捋其葉且勿剸斫蓋令枝條煩密就爲籓蔽以防牛畜防咬掣擺拖挽之患後中心枝旣麤卽可剸斫在旁科條本根旣盛脂脈盡歸中心枝便可長成大樹堅久茂盛不生糖心

接博

郭槖駝種樹書谷樹上接桑其葉肥大

士農必用接換之妙【荊桑根株接魯桑條也】惟在時之和融手之審密封系之固擁包之厚使不疎淺而寒凝也【春分前十日爲上時前後五日爲中時然取其條眼襯靑爲時尢妙此不以地方逺近皆可凖也然必待晴暖之日以借其陽和也接不密則气液難通擁包不固厚則風寒入而害之也果之一生者質小而味惡旣一接之則質碩大而味美桑亦如是故接換之】接時取逺處有者預先取下可節气內割取其條【其采取培養之法全如采條桑內所說如取接萌處過逺者可與未曽盛油新柿簍中與蒲包穰一處裝了外密封不透𨿽行千里不致凍損果木宜三年條其藏及接法亦同徐光啟曰莫如當年條爲妙三年之說不然也且接時必待月暗自下至上皆可晦尢妙自上至下皆忌望尢險】劈接法先附地平鋸去身榦於砧盤旁向下一寸半皮肉上用快刀子尖向上左右斜批豁兩道至平面其下尖比上闊一指中間批豁斷者剔去【其批豁了處如一鴉嘴樣渠子也兩壁有斜面無平底其尖淺向上漸深至平面可深至半指許】接頭可長五寸其麤細如一指許者於根頭一寸半內量畱一半將其外一半左右削兩刀子成蕎麥楞樣令尖頭口內含養溫暖嵌於砧盤旁所批渠子內極要密須使老樹肌肉與接頭肌肉相對著於一砧盤上如此接至數个【斟酌砧盤大小】用新牛糞和土成泥封泥其接頭周遭又用新桑皮纒繳牢固又用牛糞土泥封泥了所繳桑皮然後用濕土封堆接頭上可厚五寸【大小斟酌其樹盤】周圍棘刺遮防接頭生條芽出土長髙一二尺約量畱三二條用依柱如前【徐光啟曰渠子淺深量樹大小及接頭麤細其要處只在皮對皮骨對骨耳更要處在縫對縫】又接大桑宜劈接插接小桑宜搭接壓接附地接者封泥擁培如前半身截成砧盤接者但其縫罅上用紙封又用破蓆片包系如仰盆子樣內盛潤土培養其接頭勿令透風【用無底瓦礶盆子代蓆片亦可】土幹則灑水所包土上條芽長出其所包土亦休取去至秋條長成接頭長定所包土不用也【如接頭都活則酌量橫枝多少樹之气力畱之】靨接者可就於橫枝上截了畱一尺許【然尺寸不可定惟取樹勢圓也】於接頭上眼前方半寸刀尖割斷皮肉至骨欵接下帶眼皮肉一方片【其眼底骨上一小心子如米粒此是一芽生气之根掲時用指甲尖剗起令其小心子帶於皮肉之上】口含少時取出印濕痕於橫枝上復含養之用刀尖依濕痕四圍刻斷皮肉掲去露骨將接頭上靨皮嵌貼上【其眼向上勿令顚倒】上下兩頭用新細薄桑皮系了【斟酌其慢太則生气不通太慢則不相附著俱難活也】用牛糞和泥眼四邊泥了其所貼之靨多少可量其樹之大小又接小芽條【可用搭接法】就畦內將已種出荊桑隔年芽條去地二寸許向上削成馬耳狀將一般麤細魯桑接頭亦削成馬耳狀兩馬耳相搭細桑皮系了牛糞泥封濕土擁培其芽條出土可畱一二芽至秋長如大人髙明年可移入園中養之其法如前【全要大小一般令其縫對縫】取藏接頭側近有接頭者土中種之其髙原山田土厚水深之處多掘深坑中種桑柘者隨坑深淺或一丈丈五直上出坑乃扶疎四散此樹條直異於常樹十年之後無所不任

務本新書凡桑果以接博爲妙凡接枝條必擇其美【宜用宿條向陽者庶气壯而茂嫩條陰弱而難成】根株各從其類【然荊桑亦可接魯桑梅可接杏桃可接李】接博其法有六一曰身接二曰根接三曰皮接四曰枝接五曰靨接六曰搭接【詳見農余門】

藝桑總論二月而接也有插接有劈接有壓接有搭接有換接谷而接桑也其葉肥大桑而接梨也則脆美桑而接楊梅也則不酸

欽定授時通考卷七十六﹤子部﹐農家類﹐欽定授時通考﹥

欽定四庫全書

欽定授時通考卷七十七

桑余

柘

書經厥貢杶漧枯柏

榦柘也

詩經攘之剔之其檿其柘

禮記季春之月命野虞毋伐桑柘

唐書南詔傳自曲靖州至塡池人水耕食蠶以柘蠶生閱二旬而繭織錦縑精致

齊民要術種柘法耕地令熟耬耩作隴柘子熟時多収以水淘汰令淨曝漧散訖之艸生拔卻勿令荒沒又柘樹葉食蠺可作琴瑟等弦淸鳴響徹勝於凡絲逺矣農政全書柘葉叢生幹疎而直葉丰而厚春蠶食之其絲以冷水繅之謂之泠水絲柘蠶先出先起而先繭柘葉隔年不采春生必毒蠶如不采夏月皆打落方無毒又柘木北土處處有之其木堅勁皮紋細密上多白防枝多刺葉比桑小而薄色黃淡葉梢皆三叉亦堪餉蠶

奴柘

本艸綱目樹如柘而小有刺葉亦如柞葉而小可餉蠶

蒿

詩經豳風春日遲遲采繁祁祁

蘩白蒿也所以生蠶

柘

埤雅云柘宜山石柘之從石取此義寇宗奭曰柘木裏有紋亦可旋爲器李時珍曰其實狀如桑子而圓粒如椒其木染黃赤色謂之柘黃

木棉

書經禹貢州厥篚織貝

織貝錦名織爲貝文詩曰貝錦是也今南夷木棉之精好者亦謂之吉貝海島之夷以卉服來貢而織貝之精者則入篚焉

南史髙昌國傳有艸實如繭繭中絲如細纑名曰白疊子國人織以爲布

又海南諸國傳林邑國出古貝樹其花如鵝毳抽其緒紡之以作布與紵布不殊亦染成五色織爲斑布南州異物志木棉吉貝木所生熟時狀如鵝毳細過絲綿中有核如珠珣用之則治出其核昔用輾軸今用攪車尢便但紡不績任意牽引無有斷絕其爲布曰斑布繁縟多巧者曰城次麄者曰文縟又次麄者曰烏驎泊宅編南海蠻人以木棉紡績爲布布上出細字雜花卉尢工巧名曰吉貝布卽古白布也

農桑通訣中國自桑土旣蠶之後惟以繭纊爲務不知木棉之爲用夫木棉產自海南諸種藝制作之法駸駸北來江淮川蜀旣獲其利至南北混一之後商販於此服被漸廣按裴淵廣州記云蠻夷不蠶采木棉爲絮又諸番雜誌云木棉吉貝木所生占城闍婆諸國皆有之今已爲中國珍貨且比之蠶桑無采養之勞有必収之效埒之枲薴免績緝之工得禦寒之益可謂不麻而布不繭而絮列制造之具庶逺近滋習農務助桑麻之用華夏兼蠻夷之利將自此始矣

農桑輯要種木棉法擇兩和不下濕肥地於正月地气透時深耕三徧擺蓋調熟然後作成畦畛每畦長八步濶一步內半步作畦面半步作畦背不劚二徧用耙耬平起出覆土於畦背上堆積至谷雨前後防好天气日下種先一日將已成畦畛連澆三次用水淘過子粒堆於濕地上次日取出用小灰搓得伶俐看稀稠撒於澆過畦內將元起之土覆厚一指再勿澆待六七日苗出齊時旱則澆漑鋤治常要潔淨穊則移裁稀則不須每步只畱兩苗稠則不結實苗長髙二尺上打去衝天心旁條長尺半亦打去心葉葉不空開花結實直待棉欲落時爲熟旋熟旋摘隨卽攤於箔上日曝夜露待粒子幹取下用鐵杖長二尺麄如指兩端漸細若趕面杖樣用梨木板長三尺濶五寸厚二寸做作牀逐旋取棉子置於板上用鐵杖回旋趕出子粒卽爲淨棉撚織毛絲或裝棉衣服特爲輕暖

便民圖纂木棉谷雨前後種之立秋時隨獲隨収其花黃如葵其根獨而直其樹不貴乎髙長其枝榦貴乎繁衍不由宿根而出以子撒種而生所種之子初収者未實近霜者不生惟中間時月収者爲上須經日曬燥帶棉収貯臨種時再曬旋碾卽下其種本海南諸國所產後福建諸縣皆有近江東陜右亦多滋茂繁盛與本土無異種之則深荷其利

又秋時帶棉収貯臨種再曬旋碾卽下此慮冬月碾子収藏風日所侵恐致油浥若受水濕仍當郁爛故也余聞老農云棉種必於冬月碾取謂碾必須曬秋冬生气収斂曬曝不傷萌芽春間生意茁發不宜大曬二說皆有理今余意創一法不論冬碾春碾収藏旋買但臨種時用水浥濕過半刻淘汰之其粃者逺年者火焙者油者郁者皆浮其堅實不損者皆沈沈者可種也

又棉子用臘雪水浸過不蛀亦能旱或云鰻魚汁浸之凡種皆然種棉須土實漫種者旣覆土用木碌碡實之穴種者覆土後以足踐之

種法種棉在淸明谷雨節以霜气旣止也或生地用糞耕蓋後種或花苗到鋤三徧每根苗邊用熟糞半升培植鋤非六七徧盡去艸茸不可苗初頂兩葉時止剗去艸顆宜密畱以備損傷再鋤尙宜稍密三鋤則定苗顆宜疎不宜密大約每苗一顆相距八九寸逺斷不可兩顆連並苗之去葉心在伏中晴日三伏各一次有苗未長大者隨時去之花性忌燥燥則濕烝而桃易脫落花忌苗並並則直起而無旁枝中下少桃種不宜晚晚則秋寒早則桃多不成實卽成時亦不甚大花軟無絨去心不宜於雨暗日雨暗去心則灌聾而多空幹此北方種花法也北方髙寒尙宜若此況南方濕燥何可不以北法行之【徐光啟曰張五典山東信陽人萬曆乙卯按吳行部至海上時六月初察視田間花苗多穉弱三五爲族根以上尺許無蓓蕾恨其密曰江左賦繁役重全賴田収而樹藝無法嵗得半入此傷農之大者極論其理甚詳悉手書此則刻而傳之】

羣芳譜種棉花不可種別物恐分地力又不宜密種如肥田密種卽靑酣不實又易生虫亢倉子曰立苗有行故速長彊弱不相害故速大正其行通其中疏爲冷風則有収而多功又雲樹肥無使扶疎樹磽不欲専生而獨居夫苗其弱也欲孤其長也欲相與俱其熟也欲相與扶扶疎且不可況逼迫耶若數寸一株長枝布葉株百餘子畆二三百斤豈不力省而利倍哉

又凡田來年擬種稻者可種麥擬棉者勿種諺曰歇田當一熟言息地力卽古代田之義若人稠地狹萬不得已可種大麥或稞麥仍以糞壅力補之決不可種小麥凡髙仰田可棉可稻者種棉二年翻稻一年卽艸根潰爛土气肥厚虫螟不生多不得過三年過則生虫三年而無力種稻者収棉後周田作岸積水過冬入春凍解放水幹耕鋤如法可種棉不生虫又花旣曝漧碾去種子彈使熟細便可紡綫農桑通訣所載紡車容三繀若仿其制而效之尢易爲力或曰北地風髙細紡不易今肅寧之布幾同松之中品聞其鄕多穿地窖深數尺作屋其上檐髙地二尺許作窻以通日光人居其中就濕地紡緝便得細與南土無異若陰雨蒸濕不妨移就平地而南人寓都下者多朝夕就露下紡日中陰雨亦紡則安在北地風髙不便細紡也

農政全書木棉一步畱兩苗三尺一株此相傳古法依此則能耐雨耐旱肥而多収圖纂作於近代云一尺一穴者太密此邇來稠種少収之獘又吳人云千防萬防不如密花此言最害事稀不如密者就至下瘠田言之所謂瘠田欲稠也不知田之肥瘠在糞多寡人勤惰耳齊魯人種棉者旣壅田下種率三尺畱一顆苗長後籠幹糞視苗之瘠者輙壅之畆収二百三百斤以爲常余姚海堧之人種棉極勤亦二三尺一科亦畆収二三百斤其爲畦廣丈許中髙旁下畦開有溝深廣各二三尺秋葉落積溝中爛壊冬則就溝中起生泥壅田嵗種蠶豆至春翻掩作壅地虛行根極易又極深則能久能久旱能大風此皆稀種故能肥能肥故能収若如吾鄕之密種而又用齊魯之糞肥余姚之艸肥安得不靑酣不虫蠧耶

又吉貝遇大水淹沒七日以下水退尙能發生若淹過八九日水退必須翻種矣遇大旱戽水潤之但戽水後一兩日得雨復損苗須較量陰晴方可車戽若能稀種行根深逺卽車後得雨亦無妨也

又棉田秋根爲良獲稻後卽用人耕又不宜耙細須大墢岸起令其凝沍來年涷釋土脈細潤正月初轉耕或用牛轉二月初再轉此二轉必令細淸明前作畦畛土欲細畦欲濶溝欲深旣作畦便於白地上鋤三四次雨後鋤爲良則土細而艸除鋤白一當鋤靑二去艸自其芽蘗也

又凡棉田於淸明前先下壅或糞或灰或豆餅或生泥多寡量田肥瘠太肥則虛長不實實亦生虫若依古法苗間三尺不妨一再倍也有種晚棉用黃花苕饒艸底壅者田擬種棉秋則種艸來年刈艸壅稻畱艸根耕轉之若艸不甚盛加別壅欲厚壅卽並艸掩覆之或種大麥蠶豆等並掩覆之皆艸壅法也艸壅之収有倍他壅者惟生泥棉所最急故姚江之畦間有溝最爲良法凡水土气寒糞力峻熱生泥能解水土之寒糞力之熱使實繁而不蠧諺曰生泥好棉花甘國老但下糞須在壅泥前泥上加糞並泥無力

又凡種植以早爲良吳濱海多患風潮若比常時先種十許日到八月潮信有旁根成實數顆卽小収矣但早種過寒苗出多死今得一法於舊冬新春初耕後畆下大麥種數升臨種棉轉耕並麥苗掩覆之麥根在上棉根遇之卽不畏寒

又棉田溝側勿種豆畦中尺寸空餘少待卽枝條森接補豆一簇並害旁苗十數赤豆害棉尢甚利其微獲者是下農夫也

又今人種麥雜棉者多苦遲亦有一法預於舊冬耕熟地穴種麥來春就麥隴中穴種棉但能穴種麥卽漫種棉亦可刈麥

又苗髙二尺打去衝天心者令旁生枝則子繁也旁枝尺半亦打去心者勿令花枝相揉傷花實也摘時視苗遲早早者大暑前後摘遲者立秋摘秋後勢定勿摘矣摘亦不復生枝

又農桑輯要言一步畱兩苗又言旁枝長尺半亦打去心此爲每科相去皆三尺古法也便民圖纂言每一尺作一穴此爲每科相去皆一尺近法也今或相去二三寸一二寸乃至三五成簇是謂無法自取薄収又言苗長二尺打去衝天心此亦古法須三伏者方盛長時令旁生枝也南方知去心者百有一二然非早種稀畱肥壅亦自無由髙大去心何益北土用熟糞者堆積幹糞罨覆逾時熱烝已過用之勢緩而力厚𨿽多無害南土用水糞豆餅艸薉生泥水糞積過半年以上與熟糞同如用新糞畆不得過十石過則靑酣一爲糞性熱一爲花科密也豆餅亦熱畆不得過十餅過則與糞多同病若能稀種科間一尺此二物可加一倍間二尺可加三倍間三尺可加五倍更能於冬春下壅後耕蓋之可加至十倍旣不傷苗二三年後尙有餘力艸壅甚熱過於糞餅糞亦因水解餅可勻細艸壅難勻當其多處峻熱傷苗故有時倍収有時耗損用此一物特宜詳愼生泥者或開挑溝底或罱取艸泥罨烝去熱此種最良凡先下糞餅艸薉用此覆之大能緩其勢益其力姚江法用艸壅加以生泥科間二尺方之吾鄕畆収數倍蓋生泥中具有水土艸薉和合醇熟其水土能制艸薉之熱艸薉能調水土之寒故良農重之有國老之稱也

又按柱史所疏種棉法異南土者有三一曰稀二曰肥三曰早稀則耐肥而能爲利余旣備論之今特論所云早者按吾鄕北極三十度山東濟南三十六度相去六度寒暖懸絕柱史云其邑俱於淸明前種木棉無過谷雨者但淸明前霜信未絕苗出土經霜則萎今定於淸明前五日爲上時後五日爲中時谷雨爲下時斷不宜過谷雨蓋早種卽早實早収縱經風潮之年亦有近根之實不至全荒舊早種一法擬種棉地先耕種大麥轉耕並麥苗掩覆之耙蓋下種余姚亦早種棉卻先種蠶豆轉耕掩覆之二法略同皆令地虛苗得深逺行根便能寒且能風旱且隨地翻罨艸壅必勻勝刈他艸下壅余姚罨豆後仍上生泥泥不止去艸熱亦令艸少虫少種疊地花者不可不知今括之以四言曰精防核早下種深根短幹稀科肥壅

又棉花密種者有四害苗長不作蓓蕾花開不作子一也開花結子雨後鬱蒸一時墮落二也行根淺近不能風與旱三也結子暗蛀四也

又種棉不熟之故有四病一粃二密三瘠四蕪秕者種不實密者苗不孤瘠者糞不多蕪者鋤不數

又種棉有漫種者易種難鋤下種宜密鋤時簡別而痛芟之令絕殊穴種者穴四五核鋤時簡別畱不得過二畱二者髙五六寸則以塊亞其中而平分之使根幹相去面面生枝終不如孤生者良老農云一二次鋤去大葉者此大核少棉種也三鋤後去小葉者此粃不實種也或實而油浥病種也若純用黑核等佳種精擇之自無諸獘

又鋤棉須七次以上又須夏至前多鋤爲佳諺曰鋤花要趁黃梅信鋤頭落地長三寸

又鋤棉者功須極細昔有人傭力鋤者密埋錢於苗根鋤者貪覓錢深細爬梳棉則大熟

又農桑輯要作於元初當時便云木棉種陜右行之其他州郡多以風土不宜爲解獨孟祺苗好謙暢師文王禎之屬能排貶其說至今率土享其利始信諸君子不我欺也

木棉

中國所傳木棉亦有多種江花出楚中棉不甚重二十而得五性彊北花出畿輔山東柔細中紡織棉稍輕二十而得四或得五浙花出余姚中紡織棉稍重二十而得七吳下種大都類此更有數種稍異者一曰黃蒂穰蒂有黃色如粟米大棉重一曰靑核核靑細於他種棉重一曰黒核核亦細純黒色棉重一曰寛大衣核白而穰浮棉重此四種皆二十而得九黃蒂稍彊餘皆柔細中紡織堪爲種又一種紫花浮細而核大棉輕二十而得四其布制衣頗朴雅市中遂染色以售不如本色者良

又嘉種遺稙亦有漸變者如吉貝子色黒者漸白棉重者漸輕然其所由變者大半因種法不合間因天時水旱其緣地方而變者十有一二耳

又南方用糊有二法其一先將棉繀作絞糊盆度過復於撥車轉輪作繀次用輕車縈回作絍吳人謂之漿紗其一先將棉繀入輕車成絍次入糊盆度過竹木作架兩端用繂急維竹帚痛刷幹上機吳人謂之刷紗南布之佳者皆刷紗也今肅寧尙未作此亦緣風土髙燥塵沙坌起法當如前作窖令長二三十丈廣三四丈冒以長廊循檐作窻櫺開閤以避風日就中經刷或輕陰無風纎塵不起亦不妨移向平地若如此紡織其成布當盛吳下農桑通訣所載攪車用兩人今止用一人紡車容三繀今吳下猶用之間有容四繀者江西樂安至容五繀往見樂安人轉索其器未得更不知五繀向一手間何處安置也

﹤子部﹐農家類﹐欽定授時通考﹐卷七十七﹥

攪車圖說

攪車用四木作框上立二小柱髙約尺五上以方木管之立柱各通一軸軸端俱用掉拐軸末柱竅不透二人掉軸一人餵上棉英二軸相軋則子落於內棉出於外比用碾軸工利數倍

彈棉圖說

彈弓以竹爲之長可四尺許上一截頗長而彎下一截稍短而勁控以繩弦用彈棉英如彈氈毛法務使結者開實者虛假其功用非弓不可

農政全書今以木爲弓蠟絲爲

紡車圖說

紡車之制比麻薴紡車頗小夫輪動轉莩繀隨之紡人左手握其棉筒不過二三續於莩繀牽引漸長右手均撚俱成縷就繞繀上欲作綫織置車在左再將兩繀棉綫合紡可爲棉綫

擦條圖說

擦條淮民用薥黍梢莖取其長而滑今他處多用無節竹條代之其法先將棉毳條於幾上以此筳捲而扡之遂成棉筒隨手抽筳每筒牽紡易爲勻細皆捲筳之效也

經牀圖說

經牀其制如所坐交椅但下控一軖四股軖軸之末置一掉枚上椅防列入繀下引棉絲轉動掉枝分絡軖上絲絍旣成次第脫卸比之撥車日得入倍始出閩建今欲傳之他方同趨省便

綫架圖說

綫架以木爲之下作方座長濶尺餘臥列四繀座上鑿置獨柱髙可二尺餘柱上橫木長可二尺用竹篾均列四彎內引下座四繀紡於車上卽成棉綫舊法先將此繀絡於籰上然後紡合今得此制甚爲速妙

撥車圖說

撥車其制頗肖麻薴幡車但以竹爲之方圓不等特更輕便按舊說先將紡訖棉繀於稀糊盆內度過稍幹然後將棉繀頭縷撥於車上遂成棉絍

欽定授時通考卷七十七

欽定四庫全書

欽定授時通考卷七十八

桑余

麻

書經禹貢靑州岱畎絲枲

枲麻也

又豫州厥貢漆臬絺紵

周禮典枲掌布緦縷紵之麻艸之物以待時頒功而授賫

疏王昭禹曰麻未緝者爲枲典枲所掌其物非一獨以枲名官蓋麻爲女功之正也

又夏官職方氏河南曰豫州其利林漆絲枲

疏王昭禹曰禹貢豫州厥貢漆枲絺紵則林漆絲枲固豫之所產也

又考工記治絲麻以成之謂之婦功

詩經王風丘中有麻

疏麻谷名子可食皮可績爲布者

又齊風藝麻如之何衡従其畝

箋樹麻者必先耕治其田然後樹之

又陳風東門之池可以漚麻

傳漚柔也箋於池中柔麻使可緝績作衣服也

又東門之池可以漚紵

傳紵麻屬

又不績其麻

箋績麻者婦人之事也

又風八月載績

傳載績絲事畢而麻事起矣

禮記禮運治其麻絲以爲布帛

集說湅染之類也

爾雅黂枲實

注苴麻麻之有蘊者薴麻是也陶景曰薴麻今績薴麻是也

又枲麻

注枲卽大麻也可爲布

又茡麻母

注苴麻也可爲布喪服所用俗謂之黃麻

呂氏春秋得時之麻必芒以長疎節而色小本而莖堅厚

管子五沃之土樹之五麻若髙若下不擇疇所

說文薴麻艸也可績爲繩

齊民要術凡種大麻用白麻子【白麻子爲雄麻顏色𨿽白齧破枯焦不膏潤者秕子也亦不中種市糴者口含少時顏色如舊者佳變黑者浥】麻欲得良田不用故墟【故墟亦良有點葉夭折之患不任作布】地薄者糞之【糞宜熟無熟糞者用小豆底亦得】耕不厭熟【縦橫七徧以上則麻無葉】田欲嵗易【拋子種則節髙】良田一畝用子三升薄田二升【穊則細而不長稀則粗而成惡】夏至前十日爲上時至日爲中時至後十日爲下時【麥黃種麻麻黃種麥亦良也】澤多者先漬麻子令芽生【取雨水浸之生芽疾用井水則生遲浸法著水中如炊兩石米頃出著席上布令厚三四寸數攪之令均得地气一宿則芽出水若滂沛十日亦不生】待地白背耬耩漫種子空曳勞【截雨腳卽種者地濕麻生瘦待白背者麻生肥】澤少者暫浸卽出不得待芽生耬頭中下之【不勞曵撻】麻生數日常驅雀【葉靑卽止】布葉而鋤勃如灰便刈【刈拔各隨鄕俗】束欲小【小束也】縛欲薄【爲其易幹】一宿輙翻之【得霜露則皮壊】獲欲淨【有葉者易爛】漚欲淸水生熟合宜【濁水則黑水少則脆生則難剝大爛則不任】

又汜勝之書曰種枲太早則剛堅厚皮多節晚則不堅寧失於早不失於晚獲麻之法穗勃勃如灰拔之又凡種麻地須耕五六徧倍蓋之以夏至前十日下子亦鋤兩徧仍須用心細意抽拔凡細弱不堪畱者卽去卻但依此法除虫災外小旱亦不至全損

又種薴麻法止取實者種斑黑麻子【斑黑者饒實】耕須再徧一畝用子二升種法與大麻同三月種者爲上時四月爲中時五月初爲下時大率二尺畱一科【穊則不成】鋤常令淨【荒則少實】旣放勃拔去雄【若未放勃去雄者則不子實】

又種麻預調和田二月下旬三月上旬傍雨種之麻生布葉鋤之率九尺一樹樹髙一尺以蠶矢糞之樹三升無蠶矢以混中熟糞糞之樹一升天旱以流水澆之無流水用井水須少曝以殺其寒气雨澤適時勿澆澆不欲數霜下實成速所之其樹大者以鋸鋸之

農桑輯要種薴麻法三四月種子者初用沙薄地爲上兩和地爲次園圃內種之如無園瀕河近井處亦得斸土一兩徧然後作畦濶半步長四步再斸一徧用腳浮躡或鍁背浮按稍實再耙平隔宿用水飲畦明旦細齒耙浮耬起土再耙平隨用潤土半升麻子一合和勻一合子可撒六七畦撒畢不用覆土覆土則不出用極細稍杖三四根撥剌令平可畦搭棚二三尺髙加細箔遮蓋五六月炎熱時箔上加苫重蓋不則曬死未生芽或苗初出不可澆水用炊箒細灑水於棚上常令其下濕潤每夜及天陰去箔以受露气苗出有艸卽拔苗髙三指不須用棚如地稍幹用水輕澆約長三寸擇稍壯地別作畦移栽隔宿先將有苗地澆過明旦亦將空畦澆過帶土撅出移栽相離四寸頻鋤三五日一澆二十日後十日半月一澆至十月後用牛驢馬生糞蓋厚一尺農政全書薴初種用子種後宿根自生數年後根多糾結卽須分栽今安慶建寧諸處亦多掘根分栽無種子者亦如壓條栽桑趣易速效然無根處逺致爲難卽宜用種子之法凡苗長數寸卽用糞和半水澆之割後旋澆澆必以夜或陰天在日下澆有繡瘢最忌豬糞又曰薴月月可栽但須地濕

又十耕蘿卜九耕麻地宜肥熟須冬月開墾凍過則土酥來春鋤成竹壠正月半前後種其子取斑黑者爲上撒後以灰蓋之密則細疎則粗布葉後以水糞澆灌不可立行壠上恐踏實不長七月間収子麻布包之懸掛則易出

又檾麻與黃麻同時熟刈作小束池內漚之爛去靑皮取其麻片潔白如雪耐水爛可織爲毯被及作汲綆牛索或作牛衣雨衣艸覆等具農家嵗嵗不可無者又種檾麻法地宜肥濕早者四月種遲者六月亦可繁密處芟去則長

又蘇恭曰檾麻宜九十月采陰漧爲佳

羣芳譜移栽薴麻法薴已盛時宜於周圍掘得新科如法移栽則本科長茂新栽又多或如代園種竹法於四五年後將根科盛者開一畦移栽一畦截根分栽或壓條滋生此畦旣盛又掘彼畦如此更代繁植無窮預選秋耕熟肥地更用細糞糞過來春移栽地气動爲上時萌芽爲中時苗長爲下時周圍離一尺五寸作區移栽擁土畢以水湮之若夏秋須趂雨後地濕連土於近地栽亦可

又移時用刀將根截防約長三四指作區相去一尺五寸每區臥栽三二根擁土畢方澆水三五日復澆苗髙勤鋤旱則澆之若地逺者須根帶原土蒲包封裹外仍用席掩合勿透風日𨿽移栽數百里外亦活初年長約一尺便割一防二年方可再割麻卽堪績用每年十月將割過根楂用牛馬糞蓋厚二月初耙去糞令苗出三年根科稠密不移不旺卽再依前法分栽

士農必用刈薴麻法每嵗可割三防割時須根旁小芽髙五六分大麻卽可割大麻旣割其小芽榮長卽二次麻也若小芽過髙大麻不割芽旣不旺又損大麻約五月初割一防六月半或七月初割二防八月半或九月初割三防諺曰頭薴見秧二薴見糠三薴見霜惟二防長疾麻亦好割後卽以糞細擁之旋用水澆澆忌在日下

又剝薴麻法刈倒時隨用竹刀或鐵刀従梢分開剝下皮卽以刀刮白瓤其浮上皴皮自脫得其裏如筋者煮之若於冬月剝麻用溫水潤濕易爲分劈首薴粗勁堪爲粗布二薴稍柔細惟三薴甚佳堪爲細布

又漚薴麻法作小束搭房上夜露晝曬五七日自然潔白若值陰雨屋底風道處搭晾經雨卽黑一云績旣成纒作纓子於水盆內浸一宿紡車紡訖用桑柴灰淋水浸一宿撈出每纑五兩用淨水一盞細石灰拌勻停一宿至來日擇去石灰卻用黍稭灰淋水煮過自然白輭曬漧再用淸水煮一度別用水擺淨曬漧逗成纒鋪經織造與常法同一云紡成纑用幹石灰拌和夏三冬五春秋酌中抖去別用石灰煮熟待冷於淸水中濯淨然後用蘆簾平鋪水麵攤纑於上半浸半曬遇夜収起瀝漧次日如前纑極白方可織布此池漚之法又曰漚麻者但如法漚訖方績作纑經緯成布非先績後漚也亦有用本色績纑者夜露晝曬數日便績成纑待成布後方練白色如治葛者刈後卽蒸熟剝之不復練矣用此作布更柔而且韌

又收薴麻種法收薴作種須頭薴者佳九月霜降後收子曬漧以濕沙土拌勻盛筐內用艸蓋覆若凍損則不生二薴三薴子皆不成不堪作種種時以水試之取沈者用

又農桑通訣揀一色白薴麻水潤分成縷麤細任意旋緝旋搓本俗於腿上搓作纑逗成鋪不必車紡亦勿熟漚只經生纑論帖穿薴如常法以發生稀糊調細豆麪刷過更用油水刷之於天气濕潤時不透風處或地窨子中灑地令潤經織爲佳若風日髙燥則纑縷漧脆難織每織必先以油水潤薴及潤纑經織成生布於好灰水中浸蘸灑幹再蘸再曬如此二日不得揉搓再蘸濕了於幹灰內周徧滲浥兩時久納於熱水灰內浸濕於甑中蒸之文武火養二三日頻頻翻覷要識灰性及火慢次用淨水澣濯天晴再三帶水搭曬如前不計次數惟以潔白爲度灰須上等白者落梨桑柴豆稭等灰入少許炭灰妙鐵勒布法將揀下雜色薴麻水潤分縷隨緝隨搓經織皆如前法水煮過便是先將生薴麻折作二尺五寸長不斷曬漧蒸過帶濕剝下去麤皮如常法水潤緝搓如前麻鐵黎布法將雜色老火麻帶濕曲折作二尺五寸長曬漧收之欲用時旋於木甑中蒸過趂濕剝下曬漧以木椑子兩个夾麻順歷數次至麻性頗輭堪緝爲度水潤緝績紡作纑生織成布水煮便是又此布妙處惟在不搓揉了麻之骨力好灰水蘸曬布子潔白而已𨿽曰蘸曬頗煩而省纒縈熟纑等工亦多比之南布或有價髙數倍者眞良法也

麻

麻績麻也有二種一種紫麻一種白薴出荊閩蜀江浙今中州亦有之皮可績布苗髙七八尺葉如楮葉而無叉面或靑或紫背白有短毛花靑如白楊而長夏秋間著細穂一朶數千穂白色子熟茶褐色根黃白而輕虛一科數十莖宿根在土中到春自生不須栽種荊間每嵗三刈每畝得麻三十斤少亦不下二十斤每斤三百文過常麻數倍又有一種山薴頗相似

刈刀圖說

刈刀獲麻刀也或作兩刃但用防柌旋插其刃俯身控刈取其平穏便易北方種麻頗多或至連頃另有刀工各具其器割刈根莖劖削梢葉甚有速效南東惟用拔取頗費工力故錄此篇首

漚池圖說

漚浸漬也池猶也凡藝麻之鄕如無水處則當掘地成池或甃以磚石蓄水於內用作漚所大凡北方治麻刈倒卽束之臥置池內水要寒暖得宜麻亦生熟有節須人體測得法則麻皮潔白柔韌可績細布南方但連根拔麻遇用則旋浸旋剝其麻片黃皮麤厚不任細績𨿽南北習尙不同然北方隨刈卽漚於池可爲上法

﹤子部﹐農家類﹐欽定授時通考﹐卷七十八﹥

小紡車圖說

此車之制凡麻薴之鄕在在有之

大紡車圖說

其制長餘二丈濶約五尺先造地柎木框四角六柱各髙五尺中穿橫桄上架枋木其枋木兩頭山口臥受卷纑長軖鐵軸次於前地柎上立長木座座上列臼以承底鐵簨【夫欓用木車成筩子長一尺二寸圍一尺二寸計三十二枚內受績纒】上俱用杖頭鐡環以拘軸又於額枋前排置小鐵叉分勒績條轉上長軖仍就左右別架車輪兩座通絡皮下經列上拶轉軖旋鼔或人或畜轉動左邊大輪隨輪轉眾機皆動使績條成纒於軖上晝夜紡績百斤

蟠車圖說

蟠車纒纑具也又謂之撥車南人謂撥柎又云車柎

布機圖說

布機釋名曰布列諸縷淮南子曰伯余之初作布也【伯余黃帝臣也】緂麻索縷手經指掛後世爲之機杼幅匹廣長疎密之制存焉農家春秋績織爲要具

防車圖說

防車續麻臬防具也造作簨虡髙二尺上穿橫軸長可二尺餘貫以軖轂左手引麻牽軖旣轉右手續接麻皮成縦纒上軖防縷旣盈乃脫軖付之繩車或作別用

葛

書經禹貢州島夷卉服

傳卉葛越之屬

詩經周南葛之覃兮施於中谷維葉萋萋

傳覃延也葛所以爲絺綌女功之繁縟者施移也中谷谷中也萋萋茂盛貌

又維葉莫莫是刈是濩爲絺爲綌

傳莫莫成就之貌濩煮之也精曰絺粗曰綌

又邶風旄丘之葛兮何誕之節兮

箋土气緩則葛生濶節呂祖謙曰葛初生其節蹙而密旣長其節濶而疎

又鄘風蒙彼縐絺

傳縐絺絺之蹙蹙者當暑之服也或曰蒙謂加絺綌於褻衣之上所謂表而出之也

又王風綿綿葛藟在河之滸

傳綿綿長不絕之貎水厓曰滸

周禮地官掌葛掌以時徴絺綌之材於山農凡葛徵徴艸貢之材於澤農

注艸貢出澤防紵之屬可緝績者疏所以徴絺綌於山農者以其葛出於山也

農政全書葛一名黃斤一名鹿藿【鹿食九艸此其一種故名】一名雞齊處處有之江浙尢多有野生有家種春生苗引藤一二丈紫色取治可作絺綌其根外紫內白大如臂長者七八尺葉有三尖如楓葉而長面靑背淡七月著花紅紫色累累成穂曬漧可煠食其莢如小黃豆宜七八月采之

羣芳譜采葛夏月葛成嫩而短者畱之一丈上下者連根取謂之頭葛如太長看近根有白防者不堪用無白防者可截七八尺謂之二葛

又練葛采後卽挽成网火煮爛熟指甲剝看麻白不粘靑卽剝下長流水邊捶洗淨風漧露一二宿尢白安陰處忌日色紡之以織

葛

花同小豆花榦爲末酒服飲酒不醉金瘡出血挼葉敷之燒蔓研水服治卒然喉痺

又洗葛衣淸水揉梅葉洗經夏不脆或用梅葉搗碎泡湯入磁盆內洗之忌用木器則黑

芭蕉

南方艸木狀牛乳蕉其根解散如絲以灰練之可紡績爲絺綌謂之蕉葛

異物志水蕉白花不結實人取其莖以灰練之可紡績女工以爲絺綌卽今交阯葛也

桐

廣志驃國有白桐木其葉有白毳取其毳淹漬緝織以爲布

華陽國誌益州有梧桐木其華采如絲人績以爲布名白華布

欽定授時通考卷七十八

【臣】惟遂初之紀聖皇疊興易茹毛衣羽而爲火化絲枲者固日用之椎輪億期所祖述也若中古以來民事大備務在震動恪共爲天下先而詩書所志重民依念本計若無逸之稱三宗及豳風豳頌由成王以溯后稷先後相望代只數君已炳耀乎千百載焉欽惟我

皇上率育蒼黎

淵衷在宥凡

勤民之大政皆

法

祖之鴻規敬緬

聖祖仁皇帝周悉民隠

命繪抒吟

世宗憲皇帝元音繼振載迪阜康

髙宗純皇帝寶思繩承益宏樂利布在授時通考之書垂爲本朝不刋之典

聖心勤亹奠麗宣光所以仰述

三聖俯綏兆人申景鑠於

宸藻者煥乎四十有六章於田夫紅女茅蒲襏襫鱗隰胼胝之形籧筐曲植蠶館機絲之狀宣著

丹豪纎悉若繪誠所謂化工之肖萬物而闡繹睿防往復周詳

聖人之辭則丁寜乎裏閈也

聖人之情則寅惕乎旰宵也夫以含哺挾纊之世思艱求寜猶恐一民饑一民寒稟

列聖之懿綱醲化

勤修而綿續之

歲耤加推

疊蠲庸賦

觀弄田啟蠶捨朝野共覩家諭而戶曉者時時皆只遹

成憲俾重熙累洽之象溥徧海隅是以被之

瓊篇薈之

藻笈

後

先一揆流露自然伊古重民務本之朝垂光載籍所稱保世滋大者有如是之槼相周榘相襲哉且謹按授時通考分門有八首天時土宜次谷種力作次勸課蓄聚次農余蠶桑今

禦什標題析目之大一循

前制由浸種至祭神其間敬授人時簡器修政辧五土分百谷咨力穡勗蓋藏法制品節足使農有功而授衣一事由浴蠶至成衣胥與農候相準蓋六門大指已寓目次之中於以櫽括全書刋示奕葉我

髙宗純皇帝命纂成集彚載

天題之防表裏洞見而

聖

聖相承繼述之大度越萬古者自玆益彰將見

仁澤濡愈久愈永薄海內外守農桑婦子之經以致盈寜康樂之慶於無疆矣【臣】等不勝忭誦悅服之至【臣】戴衢亨【臣】趙秉衝【臣】英和拜手稽首恭防

