

欽定四庫全書

子部四

農政全書目錄

農家類

卷一

農本

經史典故

諸家雜論上

卷二

農本

諸家雜論下

卷三

農本

國朝重農考

卷四

田制

井田考

卷五

田制

田制篇

卷六

農事

營治上

卷七

農事

營治下

卷八

農事

開墾上

卷九

農事

開墾下

卷十

農事

授時【總論春

夏秋

冬】

卷十一

農事

占【正月二月三月四月五月六月七月八月九月十月十一月十二月日

月

星風

雨

雲霧

霞虹

雷

電

冰

霜雪

山

地

水

艸花

木

潮

飛禽走獸龍

魚

雜虫】

卷十二

水利

總論

西北水利

卷十三

水利

東南水利上

卷十四

水利

東南水利中

卷十五

水利

東南水利下

卷十六

水利

水利防【浙江滇南】

水利疏

卷十七

水利

灌漑圖譜

卷十八

水利

利用圖譜

卷十九

水利

太西水法上

卷二十

水利

太西水法下

卷二十一

農器

圖譜一

卷二十二

農器

圖譜二

卷二十三

農器

圖譜三

卷二十四

農器

圖譜四

卷二十五

樹藝

谷部上【谷名攷黍

稷

稻粱

粱秫薥秫稗附】

卷二十六

樹藝

谷部下【大豆小豆菉豆赤豆蠶豆豌豆豇豆藊豆刀豆黎豆

麥

蕎麥胡麻】

卷二十七

樹藝

蓏部【種法黃王絲西茄子瓠

芋

香芋蓮

菱

芡

烏芋慈姑菇山藥甘藷蘿菔胡蘿菔】

卷二十八

樹藝

蔬部【葵

蜀葵龍葵蔠葵蔓菁烏松夏松蒜

蔥

韭

薤

姜

芥

蒝荽蕓薹菠菜莧

茼蒿甜菜芹蘧

苜蓿紫蘇蓼

蘭香蘘荷菌】

卷二十九

樹藝

果部上【棗

桃

李

梅

杏梨

栗

榛

柰

林檎

柹

椑柹君遷子

安石橊】

卷三十

樹藝

果部下【荔枝

龍眼楊梅葡萄銀杏野葡萄橘

枇杷柑

柚

佛手柑金橘金豆桑椹木樝子

榠樝榲桲山樝甘蔗】

卷三十一

蠶桑

總論

養蠶法

卷三十二

蠶桑

栽桑法

卷三十三

蠶桑

蠶事圖譜

卷三十四

蠶桑

桑事圖譜

織絍圖譜

卷三十五

蠶桑廣類

木棉

卷三十六

蠶桑廣類

麻【薴麻大麻檾麻葛附】

卷三十七

種植

總論

卷三十八

種植

木部【楡

梓

松

杉

栢檜

椿

梧桐椒

谷

槐

楊柳白楊女貞冬靑水槿櫧

烏臼漆

皁莢防櫚柞

楝

棠梨海紅椰

梔子楂】

卷三十九

種植

雜種上【竹

茶

菊】

卷四十

種植

雜種下【紅花藍

紫艸枸杞茱萸決明黃精百合薏苡芭蕉

萱

芥藍蒓

葦

蒲蓆艸燈艸】

卷四十一

牧養

六畜【雜附馬

驢牛

羊豬

狗貓鵞

鴨雞

魚蜜蜂】

卷四十二

制造

食物【雜附】

卷四十三

荒政

備荒總論

備荒考上

卷四十四

荒政

備荒考中

卷四十五

荒政

備荒考下

卷四十六

荒政

救荒本艸一【艸部葉可食三十四種】

卷四十七

荒政

救荒本艸二【艸部葉可食三十二種】

卷四十八

荒政

救荒本艸三【艸部葉可食三十一種】

卷四十九

荒政

救荒本艸四【艸部葉可食三十六種】

卷五十

荒政

救荒本艸五【艸部葉可食二十六種】

卷五十一

荒政

救荒本艸六【艸部根可食二十四種】

卷五十二

荒政

救荒本艸七【艸部實可食二十種葉及實皆可食十二種】

卷五十三

荒政

救荒本艸八【艸部根葉可食二十三種莖可食三種筍及實皆可食一種】

卷五十四

荒政

救荒本艸九【木部葉可食四十一種】

卷五十五

荒政

救荒本艸十【木部實可食二十種】

卷五十六

荒政

救荒本艸十一【木部葉及實皆可食八種花可食五種花葉皆可食一種槐樹芽花葉實皆可食二種葉皮及實皆可食二種筍可食一種】

卷五十七

荒政

救荒本艸十二【米谷部實可食二十種】

卷五十八

荒政

救荒本艸十三【果部實可食十四種葉及實皆可食五種根可食二種根及實皆可食三十七種菜部葉可食十四種】

卷五十九

荒政

救荒本艸十四【菜部葉可食十九種根可食二種根葉皆可食四種葉及實皆可食五種根及實皆可食一種】

卷六十

荒政

野菜譜【六十種】

【臣】等謹案農政全書六十卷明徐光啟撰光啟有詩經六帖已著錄是編總括農家諸書裒爲一集凡農本三卷皆經史百家有關民事之言而終以明代重農之典次田制二卷一爲井田一爲歷代之制次農事六卷自營治開墾以及授時占無不具載次水利九卷備錄南北形勢兼及灌漑器用諸圖譜後六卷則爲泰西水法考明史光啟本傳光啟從西洋人利瑪竇學天文歷算火器盡其術崇禎元年又與西洋人龍華民鄧玉函羅雅谷等同修新法曆書故能得其一切捷巧之術筆之書也次爲農器四卷皆詳繪圖與王禎之書相出入次爲樹藝六卷分谷蓏蔬果四子目次爲蠶桑四卷又蠶桑廣類二卷廣類者木棉麻薴之屬也次爲種植四卷皆樹木之法次爲牧養一卷兼及養魚養蜂諸細事次爲制造一卷皆常需之食品次爲荒政十八卷前三卷爲備荒中十四卷爲救荒本艸末一卷爲野菜譜亦類附焉其書本末咸該常變有備蓋合時令農圃水利荒政數大端條而貫之滙歸於一𨿽采自諸書而較諸書各舉一偏者特爲完備明史稱光啟編修兵機屯田鹽防水利諸書又稱其負經濟才有志用世於此書亦略見一斑矣乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

農政全書卷一

明徐光啟撰

農本

經史典故

神農氏曰炎帝以火名官斵木爲耜揉木爲耒耒耨之用以教萬人始敎耕故號神農氏白虎通云古之人民皆食禽獸肉至扵神農用天之時分地之利制耒耜教民農作神而化之使民宜之故謂之神農典語云神農嘗艸別谷烝民粒食後世至今賴之農丈人一星在斗西南老農主稼穡也其占與糠略同與箕宿邊杵星相近蓋人事作乎下天象應乎上農星其殆始扵此也后稷名曰棄棄爲兒時如巨人之志其遊戲好種植麻麥及爲成人遂好耕農相地之宜宜谷者稼穡之民皆法之帝堯聞之舉爲農師帝舜曰棄黎民阻饑汝后稷播時百谷詩曰思文后稷克配彼天立我烝民莫匪爾極帝命率育奄有下國俾民稼穡風七月之詩陳王業之艱難蓋周家以農事開國實祖扵后稷所謂配天社而祭者皆後世仰其功徳尊之之禮實萬世不廢之典也

嘗聞古之耕者用耒耜以二耜爲耦而耕皆人力也至春秋之間始有牛耕用犂山海經曰后稷之孫叔均始作牛耕是也嘗考之牛之有星在二十八宿丑位其來著矣謂牛生扵丑宜以是月至祭牛宿及令各加蔬豆養牛以備春耕

漢食貨志后稷始甽田以二耜爲耦

藝文志農九家百四十一篇農家者流蓋出農稷之官播百谷勸耕桑以足衣食

書洪範八政一曰食二曰貨【扈先生曰生之者眾食之者寡此言食也爲之者疾用之者舒此言貨也】

周公曰嗚呼君子所其無逸先知稼穡之艱難乃逸則知小人之依

禮王制國無九年之蓄曰不足無六年之蓄曰急無三年之蓄曰國非其國也三年耕必有一年之食九年耕必有三年之食以三十年之通𨿽有凶旱水溢民無菜色

孝經庶人章用天之道【春則耕種夏則蕓苗秋則獲刈冬則入廩】分地之利【分別五土之髙下隨所宜而播種之】謹身節用【身恭謹則逺恥辱用節省則免饑寒】以養父母此庻人之孝也

周制種谷必雜五種以備災害【種卽五穀謂黍稷麻麥豆也】還廬樹桑菜茹有畦匏果蓏殖扵疆場雞豚狗彘毋失其時女修蠶織則五十可以衣帛七十可以食肉入者必持薪樵輕重相分班白不提挈冬民旣入婦人同巷相従夜績女工一月得四十五日【服防曰一月之中又得夜半爲十五日凡四十五日】必相従者所以省費燎火同巧拙而合習俗也

管子民無所防食必農民事農則田墾田墾則粟多粟多則國富【扈先生曰有所防食必不農今世是也】

管仲相齊與俗同好惡其稱曰倉廩實而知禮節衣食足而知榮辱

莊子長梧封人曰昔予爲禾稼而鹵莽種之其實亦鹵莽而報予蕓而滅裂之其實亦滅裂而報子來年深其耕而熟耨之其禾繁以滋予終年厭飱

李悝爲魏文侯作盡地力之教以爲地方百里提封九萬頃除山澤邑居叄分去一爲田六百萬畮治田勤謹則畮益三升【臣瓚曰當言三斗謂治田勤則畮加三斗也】不勤則損亦如之地方百里之增減輒爲粟百八十萬石矣又曰糴甚貴傷民甚賤傷農民傷則離散農傷則國貧故甚貴與甚賤其傷一也

汜勝之書湯有旱災伊尹作爲區田敎民糞種負水澆稼【汜扶嚴反水名又姓出燉煌濟北二望本姓凡氏避地於汜水因攺焉】

史記太史公曰居之一嵗種之以谷十歲樹之以木百嵗來之以徳徳者人物之謂也今有無秩祿之奉爵邑之入而樂與之比者命曰素封故曰陸地牧馬二百蹄【漢書音義曰五十疋】牛蹄角千【漢書音義曰百六十七頭也馬貴而牛賤以比爲率】千足羊澤中千足彘【韋昭曰二百五十頭】水居千石魚陂【徐廣曰魚以斤兩爲計也】山居千章之材安邑千樹棗燕秦千樹栗蜀漢江陵千樹橘淮北常山已南河濟之間千樹荻陳夏千畝漆齊魯千畝桑麻渭川千畝竹及名國萬家之城帶郭千畆畆鐘之田【徐廣曰六斛四斗也】若千畆巵茜【徐廣曰巵音支鮮支也茜音債一名紅藍其花染繒赤黃也】千畦姜韭【徐廣曰千畦二十五畆駟案韋昭曰畦猶隴也】此其人皆與千戶侯等

漢文帝時賈誼說上曰漢之爲漢幾四十年矣公私之積猶可哀痛卽不幸有方二三千里之旱國胡以相卹卒然邊境有急數十百萬之眾國胡以餽之夫積貯者天下之大命也茍粟多而財有餘何爲而不成以攻則取以守則固以戰則勝懷敵附逺何招而不至今敺民而歸之農使天下各食其力末技遊食之人轉而緣南畆則蓄積足而人樂其所矣

張堪拜漁陽大守開稻田八千餘頃勸民耕種以致殷富百姓歌曰桑無附枝麥穂兩岐張君爲政樂不可支王符曰一夫不耕天下受其饑一婦不織天下受其寒今舉俗捨本農趨商賈是則一夫耕百人食之一婦桑百人衣之以一奉百孰能供之

劉陶曰民可百年無貨不可一朝有饑故食爲至急也仇覽爲蒲亭長勸人生業爲制科令至扵果菜爲限雞豚有數農事旣畢乃令子弟羣居就學其剽輕防恣者皆役以田桑嚴設科罰躬助防事振卹窮寡期年稱大化

唐張全義爲河南尹經黃巢之亂繼以秦宗權孫儒殘暴居民不滿百戶四境俱無耕者全義招懷流散勸之樹藝數年之後都城坊曲漸復舊制諸縣戶口率皆歸復桑麻蔚然野無曠土全義出見田疇美者輒下馬與僚佐共觀之召田主勞以酒食有蠶麥善收者或親至其家悉呼出老幼賜以茶防衣物民間言張公不喜聲伎見之未嘗笑獨見佳麥良繭則笑耳有田荒穢者則集眾杖之或訴以乏人牛乃召其鄰里責之曰彼誠乏人牛何不助之眾皆謝乃釋之由是鄰里有無相助故比戶皆有蓄積凶年不饑遂成富庶焉

李襲譽嘗謂子孫曰吾負京有田十頃能耕之足以食河內千樹桑事之可以衣能勤此無資扵人矣

諸家雜論上

管子夫管仲之匡天下也其施七尺瀆田悉徙五種無不宜其立後而手實其木宜蚖菕與杜松其艸宜楚棘見是土也命之曰五施五七三十五尺而至於泉呼音中角赤壚歷彊肥五種無不宜其麻白其布黃其艸宜白茅與雚其木宜赤裳見是土也命之曰四施四七二十八尺而至扵泉呼音中商其水白而甘其民壽黃堂無宜也惟宜黍秫也宜縣澤行廧【墻同】落地潤數

毀難以立邑置廧其艸宜黍秫與茅其木宜櫄櫌桑見是土也命之曰三施三七二十一尺而至扵泉呼音中宮其泉黃而糗流徙斥埴宜大菽與麥其艸宜萯雚其木宜杞見是土也命之曰再施二七十四尺而至扵泉呼音中羽其泉咸水流徙黑埴宜稻麥其艸宜蘋蓨其木宜白棠見是土也命之曰一施七尺而至於泉呼音中徴其水黑而苦凡聴徴如負豬豕覺而駭凡聴羽如鳴馬在野【一作鳴鳥在樹】凡聴宮如牛鳴窌中凡聴商如離羣羊凡聴角如雉登木以鳴音疾以淸凡將起五音凡首先主一而三之四開以合九九以是生黃鐘小素之首以成宮三分而益之以一爲百有八爲徴不無有三分而去其乘適足以是生商有分而復於其所以是成羽有三分而去其乘適足以是生角墳延者六施六七四十二尺而至扵泉陜之芳七施七七四十九尺而至扵泉祀陜八施八七五十六尺而至扵泉杜陵九施七九六十三尺而至扵泉延陵十施七十尺而至扵泉環陵十一施七十七尺而至扵泉蔓山十二施八十四尺而至扵泉付山十三施九十一尺而至於泉付山白徒十四施九十八尺而至扵泉中陵十五施百五尺而至扵泉靑山十六施百一十二尺而至扵泉靑龍之所居庚泥不可得泉赤壤山十七施百一十九尺而至扵泉其下靑商不可得泉山白壤十八施百二十六尺而至扵泉其下駢石不可得泉徒山十九施百三十三尺而至扵泉其下有灰壤不可得泉髙陵土山二十施百四十尺而至扵泉山之上命之曰縣泉其地不幹其艸如茅與走其木乃樠鑿之二尺乃至扵泉山之上命曰復呂其艸魚腸與蕕其木乃柳鑿之三尺而至扵泉山之上命曰泉英其艸蘄白昌其木乃楊鑿之五尺而至扵泉山之材其艸兢與薔其木乃格鑿之二七十四尺而至扵泉山之側其艸葍與蔞其木乃品楡鑿之三七二十一尺而至扵泉凡艸土之道各有谷造或髙或下各有艸木葉下扵下扵莧莧下扵蒲蒲下扵葦葦下扵雚雚下扵蔞蔞下扵茾茾下扵蕭蕭下扵薜薜下扵萑萑下扵茅凡彼艸物有十二衰各有所歸九州之土爲九十物每州有常而物有次羣土之長是爲五粟五粟之物或赤或靑或黑或黃或白五粟五章五粟之狀淖而不肕剛而不觳不濘車輪不污手足其種大重細重白莖白秀無不宜也五粟之土若在陵在山在隫在衍其陰其陽盡宜桐柞莫不秀長其楡其柳其檿其桑其柘其櫟其槐其楊羣木蕃滋數大條直以長其澤則多魚牧則宜牛羊其地其樊俱宜竹箭藻黽楢檀五臭生之薜荔白芷蘪蕪椒連五臭所校寡疾難老士女皆好其民工巧其泉黃白其人夷姤五粟之土幹而不格湛而不澤無髙下葆澤以處是謂粟土粟土之次曰五沃五沃之物或赤或靑或黃或白或黑五沃之物各有異則五沃之狀剽怸槖土虫易全處怸剽不白下乃以澤其種大苗細苗赨莖黑秀箭長五沃之土若在丘在山在陵在岡若在陬陵之陽其左其右宜彼羣木桐柞扶櫄及彼白梓其梅其杏其桃其李其秀生莖起其棘其棠其槐其楊其楡其桑其杞其枋羣木數大條直以長其陰則生乂之楂梨其陽則安樹之五麻若髙若下不擇疇所其麻大者如箭如葦大長以美其細者如雚如蒸欲有與名大者不類小者則治揣而藏之若眾練絲五臭疇生蓮與蘪蕪槁本白芷其澤則多魚牧則宜牛羊其泉白靑其人堅勁寡有疥騷終無痟酲五沃之土幹而不斥湛而不澤無髙下葆澤以處是謂沃土沃土之次曰五位五位之物五色雜色各有異章五位之扶不塥不灰靑怸以菭及其種大葦無細葦無赨莖白秀五位之土若在岡在陵在隫在衍在丘在山皆宜竹箭求黽楢檀其山之淺有籠與斥羣木安逐條長數大其桑其松其杞其茸種木胥容楡桃柳楝羣藥安生薑與桔梗小辛大防其山之梟多桔符楡其山之末有箭與苑其山之傍有彼黃防及彼白昌山藜葦芒羣藥安聚以圉民殃其林其漉其槐其楝其柞其谷羣木安逐鳥獸安施旣有麋麃又且多鹿其泉靑黑其人輕直省事少食無髙下葆澤以處是謂位土位土之次曰五隠五隠之狀黑土黑菭靑怵以肥芬然若灰其種櫑葛赨莖黃秀恚目其葉若苑以蓄殖果木不若三土以十分之二是謂土土之次曰五壤五壤之狀芬然若澤若屯土其種大水腸細水腸赨莖黃秀以慈忍水旱無不宜也蓄殖果木不若三土以十分之二是謂壤土壤土之次曰五浮五浮之狀捍然如米以葆澤不離不坼其種忍蘟忍葉如雚葉以長狐茸黃莖黑莖黑秀其粟大無不宜也蓄殖果木不如三土以十分之二凡上土三十物種十二物中土曰五怸五怸之狀廩焉如潤濕以處其種大稷細稷赨莖黃秀以慈忍水旱細粟如麻蓄殖果木不若三土以十分之三怸土之次曰五纑五纑之狀彊力剛堅其種大邯鄲細邯鄲莖葉如扶櫄其粟大蓄殖果木不若三土以十分之三纑土之次曰五五之狀芬焉若糠以肥其種大荔細荔靑莖黃秀蓄殖果木不若三土以十分之三土之次曰五剽五剽之狀華然如芬以脤其種大秬細秬黑莖靑秀蓄殖果木不若三土以十分之四剽土之次曰五沙五沙之狀粟焉如屑塵厲其種大萯細萯白莖靑秀以蔓蓄殖果木不若三土以十分之四沙土之次曰五塥五塥之狀累然如僕累不忍水旱其種大樛杞細樛杞黑莖黑秀蓄殖果木不若三土以十分之四凡中土二十物種十二物下土曰五猶五猶之狀如糞其種大華細華白莖黑秀蓄殖果木不如三土以十分之五猶土之次曰五五之狀如防肝其種靑粱黑莖黑秀蓄殖果木不如三土以十分之五土之次曰五殖五殖之狀甚澤以疏離坼以臞塉其種雁膳黑實朱跗黃實蓄殖果木不如三土以十分之六五殖之次曰五觳五觳之狀婁婁然不忍水旱其種大菽細菽多白實蓄殖果木不如三土以十分之六觳土之次曰五鳬五鳬之狀堅而不骼其種陵稻黑鵞馬夫蓄殖果木不如三土以十分之七鳬土之次曰五桀五桀之狀甚咸以苦其物爲下其種白稻長狹蓄殖果木不如三土以十分之七凡下土三十物其種十二物凡土九十其種三十六

野與市爭民金與粟爭貴又曰狄諸侯畆鐘之國也故粟十鐘而錙金程諸侯出東之國也故粟五釜而錙金商子曰金生而粟死粟死而金生金一兩生扵境內粟十二石死扵境外粟十二石生扵境內金一兩死扵境外好生金扵境內則金粟兩死倉府兩虛國弱好生粟扵境內則金粟兩生倉府兩盈國彊

呂覽曰【扈先生曰古農家之書甚多於今罕傳呂相所集諸篇槪有所本亦可覩見一二矣】凡農之道厚之爲寶斬木不時不折必穗稼就而不獲必遇天菑夫稼爲之者人也生之者地也養之者天也是以人稼之容足耨之容耰據之容手此之謂耕道是以得時之禾長秱而穂大本而莖我蔬穖而穂大其粟圓而薄糠其米多沃而食之彊如此者不風先時者莖葉帶芒以短衡穂矩而芳奪秮米而不香後時者莖葉帶芒而末衡穂閱而靑零多粃而不滿得時之黍芒莖而徼下穂芒以長摶米而薄糠舂之易而食之不噮而香如此者不飴先時者大本而華莖殺而不遂葉槁短穂後時者小莖而麻長短穗而厚糠小米鉗而不香得時之稻大本而莖葆長秱疏穖穗如馬尾大粒無芒米而薄糠舂之易而食之香如此者不益先時者大本而莖葉格對短秱短穂多粃厚糠薄米多芒後時者纖莖而不滋厚糠多粃辟米不得恃定熟印天而死得時之麻必芒以長疎節而色陽小本而莖堅厚枲以均後熟多榮日夜分復生如此者不蝗得時之菽長而短足其美二七以爲族多枝數節競葉蕃實大菽則圓小菽則摶以芳稱之重食之息以香如此者不虫先時者必長以蔓浮葉疏節小英不實後時者短莖疏節本虛不實得時之麥秱長而莖黑二七以爲行而服薄防而赤色稱之重食之致香以息使人肌澤且有力如此者不蚼蛆先時者暑雨未至朋動蚼蛆而多疾其次羊以節後時者弱苗而穂蒼狼薄色而美芒是故得時之稼興失時之稼約莖相若稱之得時者重粟之多量粟相若而舂之得時者多米量米相若而食之得時者忍饑是故得時之稼其臭香其味甘其气章百日食之耳目聰明心意叡智四衛變彊防气不入身無苛殃黃帝曰四時之不正也正五穀而已矣【審時萹】

后稷曰子能以窐爲突乎子能藏其惡而揖之以陰乎子能使吾土靖而甽浴土乎子能使保涇安地而處乎子能使雚夷毋淫乎子能使子之野盡爲冷風乎子能使槁數節而莖堅乎子能使穂大而堅均乎子能使粟圜而薄糠乎子能使米多沃而食之彊乎無之若何凡耕之大方力者欲柔柔者欲力息者欲勞勞者欲息棘者欲肥肥者欲棘急者欲緩緩者欲急濕者欲燥燥者欲濕上田棄畆下田棄甽五耕五耨必審以盡其深殖之度陰土必得大艸不生又無螟蜮今玆美禾來玆美麥是以六尺之耟所以成畆也其博八寸所以成甽也耨柄尺此其度也其耨六寸所以間稼也地可使肥又可使棘人肥必以澤使苗堅而地隙人耨必以旱使地肥而土緩艸諯大月冬至後五旬七日菖始生菖者百艸之先生者也於是始耕孟夏之防殺三葉而獲大麥日至苦菜死而資生而樹麻與菽此告民地寶盡死凡艸生藏日中出稀首生而麥無葉而従事扵蓄藏此告民究也五時見生而樹生見死而獲死天下時地生財不與民謀有年瘞土無年瘞土無失民時無使之治下知貧富利器皆時至而作渴時而止是以老弱之力可盡起其用曰半其功可使倍不知事者時未至而逆之時旣往而慕之當時而薄之使其民而郤之民旣郤乃以良時慕此従事之下也操事則苦不知髙下民乃逾處種稑禾不爲稑種重禾不爲重是以粟少而失功【任地篇】

凡耕之道必始扵壚爲其寡澤而後枯必厚其靹爲其惟厚而及鎗者之堅者耕之澤其靹而後之上田則被其處下田則盡其污無與三盜任地夫四序參發大甽小畆爲靑魚胠苗若直獵地竊之也旣種而無行耕而不長則苖相竊也弗除則蕪除之則虛則艸竊之也故去此三盜者而後粟可多也所謂今之耕也營而無獲者其蚤者先時晚者不及時寒暑不節稼乃多菑實其爲畮也髙而危則澤奪陂則埒見風則髙培則抜寒則雕熟則修一時而五六死故不能爲來不俱生而俱死虛稼先死眾盜乃竊望之似有餘就之則虛農夫知其田之易也不知其稼之疎而不適也知其田之際也不知其稼居地之虛也不除則蕪除之則虛此稼之傷也故畮欲廣以平甽欲小以深下得陰上得陽然後咸生稼欲生扵塵而殖扵堅者愼其種勿使數亦無使疎於其施土無使不足亦無使有餘熟有耰也必務其培其耰也植植者其生也必先其施土也均均者其生也必堅是以畮廣以平則不喪本莖生於地者五分之以地莖生有行故遫長弱不相害故遫大衡行必得縦行必術正其行通其風夫心中央帥爲洽風苖其弱也欲孤長也欲相與居其熟也欲相扶是故三以爲族乃多粟凡禾之患不俱生而俱死是以先生者美米後生者爲粃是故其耨也長其兄而去其弟樹肥無使扶疎樹墝不欲専生而族居肥而扶疎則多粃墝而専居則多死不知稼者其耨也去其兄而養其弟不收其粟而收其粗上下安則禾多死厚土則孽不通薄土則蕃轓而不發壚埴防色剛土柔種免耕殺虫使農事得【辧土篇】

亢倉子曰人捨本事末則不一令不一令則不可守不可戰人捨本事末則其產約其產約則輕流徙輕流徙則國家時有災患皆生逺志無復居心人忘本而事末則好智好智則多詐多詐則巧法令巧法令則以是爲非以非爲是古先聖王之所以理人者先務農業農業非徒爲地利也貴其志也人農則朴朴則易用易用則邊境安邊境安則主位尊人農則童童則少私義少私義則公法立力博深農則其產復其產復則重流散重流散則死其處無二慮是天下爲一心矣天下一心軒轅幾蘧之理不是過也古先聖王之所以茂耕織者以爲本敎也是故天子躬率諸侯耕借田大夫士第有功級勸人尊地產也后妃率嬪禦蠶扵郊桑公田勸人力婦敎也男子不織而衣婦人不耕而食男女貿功資相爲業此聖王之制也故敬時受日埒實課功非老不休非疾不息一人勤之十人食之當時之務不興土功不料師旅男不出禦女不外嫁以妨農也黃帝曰四時之不可正正五穀而已耳夫稼爲之者人也生之者天也養之者地也是以稼之容足耨之容耰耘之容手是謂耕道農攻食工攻器賈攻貨時事不龔敓之以土功是謂大凶凡稼蚤者先時暮者不及時寒暑不節稼乃生災冬至已後五旬有七日而昌生扵是乎始耕事農之道見生而藝生見死而獲死天發時地產財不與人期有年祀土無年祀土無失人時迨時而作遇時而止老弱之力可使盡起不知時者未至而逆之旣往而慕之當其時而薄之此従事之下也夫耨必以旱使地肥而土緩稼欲產扵塵土而殖扵地堅者愼其種勿使數亦無使疎扵其施土無使不足亦無使有餘畎欲深以端畆欲沃以平下得陰上得陽然後咸生立苗有行故速長彊弱不相害故速大正其行通其中疏爲泠風則有牧而多功率稼望之有餘就之則疎是地之竊也不除則蕪除之則虛是事之傷也苗其弱也欲孤其長也欲相與居其熟也欲相與扶三以爲族稼乃多谷凡苗之患不俱生而俱死是以先生者美米後生者爲粃是故其耨也長其兄而去其弟樹肥無使扶疎樹墝不欲専生而獨居肥而扶疎則多粃墝而専居則多死不知耨者去其兄而養其弟不收其粟而收其粃上下不安則稼多死得時之禾長稠而大穂圜粟而薄糠米飴而香舂之易而食之彊失時之禾深芒而小莖穂銳多粃而靑蘦得時之黍穂不芒以長團米而寡糠失時之黍大本華莖葉膏短穂得時之稻莖葆長稠稠如馬尾失時之稻纎莖而不滋厚糠而菑死得時之麻疎節而色陽堅枲而小本失時之麻蕃柯短莖岸節而葉虫得時之菽長莖而短足其莢二七以爲族多枝數節競葉繁實稱之重食之息失時之菽必長以蔓浮葉虛本疎節而小莢得時之麥長稠而頸族二七以爲行薄翼而防色食之使人肥且有力失時之麥胕腫多病弱苗而翜穂是故得時之稼丰失時之稼約庶谷盡宜從而食之使人四衛變彊耳目聰明凶气不入身無苛殃善乎孔子之言冬飽則身溫夏飽則身涼夫溫涼時適則人無病疢人無病疢是疫癘不行疫癘不行咸得遂其天年故曰谷者人之天是以興王務農王不務農是棄人也王而棄人將何國哉【農道篇】

戴埴論曰【扈先生曰書不刪無逸詩不刪風夫子告須之辭亦猶孟子不欲並耕之意耳】樊遲學稼學圃夫子固以須無志扵大而鄙之然夫子所謂不如老農圃則是眞實之辭古者人各有一業一事一物皆有傳授問樂必須夔問刑必須臯農事非后稷不可禾麻菽麥秬秠穈芑各有土地之宜方苞種褒發秀穎栗各有前後之序本末源流特槪見扵生民七月周禮職事曰稼穯樹藝及任農以耕事任圃以樹事是各有職老農老圃蓋習聞其故家遺俗窮耕植之理者也此許行所以學農家今以所傳齊民要術亦可想農圃之梗槪管子地員一篇載土地所宜比禹貢尢詳悉亢倉子說農道大有意義稼容足耨容耰耘容手謂之耕道人耨以旱使地肥而土緩稼欲產扵塵而殖扵堅其種勿使數亦無使迹疎施土無使不足亦無使有餘畎欲深而端畆欲沃以平下得陰上得陽然後盛生吾苗有行故速長彊弱不相害故速大苗其弱也欲孤其長也欲相與居其熟也欲相與扶其耨也長其兄而去其弟樹肥無扶疎樹墝不欲專生而獨居肥而扶疎則多粃墝而專居則多死其說禾黍稻麻菽麥得時失時尢詳且悉與呂氏春秋大槪略同昔李斯請史官非秦紀皆燒所不去者醫藥卜筮種樹之書藝文志神農二十篇野老十七篇宰氏十七篇董安國十六篇尹都尉十四篇趙氏五篇汜勝之十八篇王氏六篇葵葵一篇九家百十四篇要之各有傳授不可例以夫子鄙須遂謂無此學也

賈思勰齊民要術敍曰蓋神農爲耒耜以利天下堯命四子敬授民時舜命后稷食爲政首禹制土田萬國作乂殷周之盛詩書所述要在安民富而教之管子曰一農不耕民有饑者一女不織民有寒者倉廩實知禮節衣食足知榮辱傳曰人生在勤勤則不匱語曰力能勝貧謹能勝旤蓋言勤力可以不貧謹身可以避旤故李悝爲魏文侯作盡地利之教國以富彊秦孝公用商君急耕戰之賞傾奪鄰國而雄諸侯淮南子曰聖人不恥身之賤也愧道之不行也不憂命之長短而憂百姓之窮是故禹爲治水以身解扵旴之河湯由苦旱以身禱扵桑林之野神農憔悴堯瘦臞舜黎黑禹胼胝由此觀之則聖人之憂勞百姓亦甚矣故自天子以下至扵庶人四肢不勤思慮不用而事治求贍者未之聞也故田者不彊囷倉不盈將相不彊功烈不成仲長子曰天爲之時而我不農谷亦不可得而取之靑春至焉時雨降焉始之耕田終之簠簋惰者釜之勤者鐘之矧夫不爲而尙乎食也哉譙子曰朝發而夕異宿勤則菜盈傾筐且茍有羽毛不織不衣不能茹艸飲水不耕不食安可以不自力哉晁錯曰聖王在上而或不凍不饑者非耕而食之織而衣之爲開其資財之道也夫寒之扵衣不待輕暖饑之扵飡不待甘防饑寒至身不顧廉恥一日不再食則饑終歲不制衣則寒夫腹饑不得食體寒不得衣慈母不能保其子君亦安得以有民夫珠玉金銀饑不可食寒不可衣粟米布帛一日不得而饑寒至是故明君貴五穀而賤金玉劉陶曰民可百年無貨不可一日有饑故食爲至急陳思王曰寒者不貪尺玉而思裋褐饑者不願千金而美一食千金尺玉至貴而不若一食裋褐之惡者物時有所急也誠哉言乎神農倉頡聖人者也其扵事也有所不能矣故趙過始爲牛耕實勝耒耜之利蔡倫立意造紙豈方縑牘之煩且耿壽昌之常平倉桑羊之均輸法益國利民不朽之術也諺曰智如禹湯不如常耕是以樊遲請學稼孔子答曰吾不如老農然則聖賢之智猶有所未達而況扵凡庸者乎猗頓魯窮士聞陶朱公富問術焉告之曰欲速富畜五牸乃畜牛羊子息萬計九眞廬江不知牛耕每致困乏任延王景乃令鑄作田器教之墾辟歲歲開廣百姓充給燉煌不曉作耬犂及種人牛功力旣費而收谷更少皇甫隆乃敎作耬犁所省傭力過半得谷加五又燉煌俗婦女作裙攣縮如羊腸用布一疋隆又禁攺之所省復不貲茨充爲桂陽令俗不種桑無蠶織絲麻之利類皆以麻枲頭貯衣民惰窳少麤履足多剖裂血出盛冬皆然火燎炙充敎民益種桑柘養蠶織履復令種薴麻數年之間大賴其利衣履溫暖今江南知桑蠶織履皆充之教也五原土宜麻枲而俗不知績織民冬月無衣積細艸臥其中見吏則衣艸而出崔寔爲作紡績織絍之具以教民得免寒苦黃霸爲潁川使郵亭鄕官皆畜雞豚以贍鰥寡貧窮者及務耕桑節用殖財種樹鰥寡孤獨有死無以者鄕部書言霸具爲區處某所大木可以爲棺某亭豚子可以爲祭吏往皆如言龔遂爲渤海勸民務農桑令口種一株楡百本薤五十本蔥一畦韭家二母彘五母雞民有帶持刀劍者使賣劍買牛賣刀買犢曰何如帶牛佩犢春夏不得不趨田畆秋冬課收斂益畜果實菱芡吏民皆富實召信臣爲南陽好爲民興利務在富之躬勸耕農出入阡陌止舎鄕亭稀有安居時行視郡中水泉開通溝瀆起水門提閼凡數十處以廣漑灌民得其利畜積有餘禁止嫁娶送終奢靡務出扵儉約郡中莫不耕稼力田吏民親愛信臣號曰召父童恢爲不其令率民養一豬雌雞四頭以供祭祀買棺木顏裴爲京兆乃令整阡陌樹桑果又課以閒月取材使得轉相告戒教匠作車又課民無牛者令畜豬投貴時賣以買牛始者民以爲煩一二年間家丁車大牛整頓丰足王丹家累千金好施與周人之急每歲時後察其彊力收多者輒歷載酒肴從而勞之便扵田頭樹下飲食勸勉之因畱其餘肴而去其惰者獨不見勞各自恥不能致丹其後無不力田者聚落以致殷富杜畿爲河東課勸耕桑民畜牸牛艸馬下逮雞豚皆有章程家家丰實此等豈好爲頓擾而輕費損哉蓋以庸人之性率之則自力縦之則惰窳耳故仲長子曰叢林之下爲倉庾之坻魚鼈之堀爲耕稼之塲者此君長所用心也是以太公封而斥鹵播嘉谷鄭白成而關中無饑年蓋食魚鼈而藪澤之形可見觀艸木而肥墝之勢可知又曰稼穡不修桑果不茂畜產不肥鞭之可也拖落不完垣墻不牢掃除不淨笞之可也此督課之方也且天子親耕皇后親蠶況夫田父而懷窳惰乎李衡扵武陵龍陽泛洲上作宅種甘橘千樹臨卒勅兒曰吾州裏有千頭木奴不責汝衣食嵗上一疋絹亦可足用矣吳末甘橘成嵗得絹數千疋恆稱太史公所謂江陵千樹橘與千戶侯等者也樊重欲作器物先種梓漆時人嗤之然積以歲月皆得其用向之笑者咸求假焉此種殖之不可已也【扈先生曰余勸人種樹或曰不能待何法而可余曰不能待速種爲可】諺曰一年之計莫如種谷十年之計莫如樹木此之謂也書曰稼穡之艱難孝經曰用天之道因地之利論語曰百姓不足君孰與足漢文帝曰朕爲天下守財矣安敢妄用哉孔子曰居家理故治可移扵官然則家猶國國猶家是以家貧思良妻國亂思良相其義一也夫財貨之生旣艱難矣用之又無節凡人之性好懶惰矣率之又不篤加以政令失所水旱爲災一谷不登胔腐相繼古今同患所不能止也嗟乎且饑者有過甚之願渇者有兼量之情旣飽而後輕食旣暖而後輕衣或由年谷丰穰而忽扵蓄積或由布帛優贍而輕扵施與窮窘之來所由有漸故管子曰桀有天下而用不足湯有七十里而用有餘天非獨爲湯雨菽粟也蓋言用之以節仲長子曰鮑魚之肆不自以气爲臭四夷之人不自以食爲異生習然也居積習之中見生然之事孰自知也斯何異蓼中之虫而不知藍之甘乎今采拓經傳爰及歌謡詢之老成驗之行事起自耕農終扵醯醢資生之業靡不畢書號曰齊民要術其有五穀果蓏非中國所植者存其名目而已種植之法蓋無聞焉捨本逐末賢哲所非日富歲貧饑寒之漸故商賈之事闕而不錄花艸之流可以恱目徒有春花而無秋實匹諸浮僞蓋不足存鄙意曉示家童未敢聞之有識故叮嚀周至言提其耳每事指斥不尙浮辭覽者無或嗤焉

齊民要術云淮南子曰夫地勢水東流人必事焉然後水潦得谷行禾稼春生人必加功焉故五穀遂長聴其自流待其自生大禹之功不立而後稷之智不用禹決江疏河以爲天下興利不能使水西流后稷辟土墾艸以爲百姓力農然而不能使禾冬生豈其人事不至哉其勢不可也食者民之本民者國之本國者君之本是故人君上因天時下盡地利中用人力是以羣生遂長五穀蕃殖教民養育六畜以時種樹務修田疇滋殖桑麻肥磽髙下各因其宜丘陵阪險不生五穀者以樹竹木春伐枯槁夏取果蓏秋蓄蔬食【菜食曰蔬谷食曰食】冬伐薪蒸以爲民資是故生無乏用死無轉屍故先王之政四海之云至而修封疆【四海云至之月也】蝦蟇鳴燕降而通路除道矣【燕降二月】陰降百泉則修橋梁【陰降百泉十月】昬張中則務種谷【一月昬張星中扵南方朱鳥之宿】大火中則種黍菽【大火昬中六月】虛中卽種宿麥【虛昬中九月】昴星中則收斂蓄積伐薪木【昴星西方白虎之宿季秋之月收斂蓄積】所以應時修備富國利民霜降而樹谷冰泮而求獲欲得食則難矣又曰爲治之本務在安民安民之本在扵足用足用之本在扵勿奪時【言不奪民之農要時】勿奪時之本在扵省事省事之本在扵節欲【節止貪欲】節欲之本在扵反性【反其所受扵天之所性也】未有能揺其本而靜其末濁其源而淸其流者也夫日回而月周時不與人逰故聖人不貴尺璧而重寸陰難得而易失也故禹之趨時也履遺而不納冠掛而不顧非其爭先也而爭其得時也楊泉物理論曰種作曰稼收斂曰穡稼欲熟穡欲速此良農之務也漢書食貨志曰種谷必雜五種以備災害【師古曰嵗田有宜及水旱之利也種卽五穀謂黍稷麻麥豆也】田中不得有樹用妨五穀【不有樹而當五穀且倍焉蓰焉者乎齊桓公問扵管子曰饑寒室屋漏而不治垣墻壞而不築爲之柰何管子對曰沐塗樹之枝公令左右沐塗樹之枝其年民被布帛治屋築垣公問此何故管子對曰齊夷萊之國也一樹而百乘息其下以其不稍也眾鳥居其上丁壯者挾丸操彈居其下終日不歸父老拊枝而論終日不去今吾沐塗樹之枝日方中無尺陰行者疾走父老歸而治產丁壯歸而有業】力耕數耘收獲如宼盜之至【恐爲風雨所損也】還廬樹桑菜茹有畦【還繞也】瓠果蓏殖扵疆場雞豚狗彘毋失其時女修蠶織則五十可以衣帛七十可以食肉入者必持薪樵輕重相分班白不提攜冬民旣入婦人同巷相従夜績女工一月得四十五日【服防曰一月之中又得夜半爲十五日凡四十五日也】必相従者所以省費燎火同巧拙而合習俗【師古曰省費燎火之費也燎所以爲明火所以爲溫也】董仲舒曰春秋他谷不書至扵麥禾不成則書之以此見聖人扵五穀最重麥禾也趙過爲搜粟都尉過能爲代田一畆三甽嵗代處故曰代田【此爲代田歲易甽非歲易田也代田與區田同意】古法也苗生葉以上稍耨隴艸因隤其土以附苗根故其詩曰或蕓或耔黍稷薿薿蕓除艸也耔附根也言苗稍壯每耨輒附根比盛暑隴盡而根深能風與旱【能讀曰耐】故薿薿而盛也其耕耘下種田器皆有便巧率十二夫爲田一井一屋故畆五頃【便巧之爲利如此曷不爲便巧】用耦犁二牛三人一嵗之收常過縵田畆一斛以上善者倍之【善者之爲利如此曷不善】過使教田太常三輔大農置功巧奴與従事爲作田器二千石遣令長三老力田及裏父老善田者受田器學耕稼養苗狀【君臣之用心扵民如此蘇林曰爲法意狀也】民或苦少牛亡以趨澤【趨及也澤雨之潤澤也】故平都令光教過以人挽犂過奏光以爲丞敎民相與庸挽犁【能者之虛心如此不虛不能不能不虛師古曰庸功也言換功其作也義亦與庸賃同】率多人者田日三十畆少者十三畆以故田多墾辟過試以離宮卒田其宮壖地【宮壖地謂外垣之內內垣之外也守離宮卒閒而無事因令壖地爲田也此時未有形家者言幸不受其排擯生扵郭璞之後者難矣】課得谷皆多其勞田畆一斛以上令命家田三輔公田【豈有無賞而能成所欲成者乎韋昭曰命家謂受爵命一爵謂父土以上令得田以田優之也師古曰令力成反】又教邊郡及居延城【韋昭曰居延張掖縣也時有田卒也】是後邊城河東農三輔太常民皆便代田用力少而得谷多

農政全書卷一﹤子部﹐農家類﹐農政全書﹥

欽定四庫全書

農政全書卷二

明徐光啟撰

農本

諸家雜論下

閻閎序王禎農桑通訣曰巡撫山東右副都禦史安州邵公得元王禎氏農書顧右布政使長興顧公謂玆實大闗民事而政之首也當轉寫善本卽布政使司刻之以廣流布示吾民勤衣食之原而期享樂利之休盛心也刻半左布政使固始李公至乃趣完刻余爲言以著公意言曰天之生也與以所長則限之以短其於人也賦性獨靈而制生養之材甚艱人之欲生也固不待聖人有作孰不求所以自活而聖人者亦人之欲生者也今無論羲農軒堯以來想巢燧之初觀時造始實求自永其生而天遂命之人遂宗之君臣道興衣食之原漸以開矣是故耕獲鉏報陰陽蚤莫之節宜順也髙下邍隰燥濕寒燠之气宜也泄制生化土木金石之物宜悉也糞灌培蒔剛柔疏宻之性宜辧也水旱虫盜捍禦守視之役宜力也采摘修捋生熟急緩之度宜中也飲飼閒放好惡新故之情宜調也牝牡生息老嫩去畱之班宜審也堆攤曬風雨霧露之防宜豫也碾碡碓磑精麤籭簸之計宜凖也倉窖轉般防雀浥漏之虞宜際也積散出內盈縮低翔之數宜算也是故農事修則食用贏衣用裕器用精財用饒而生養遂矣是故天子則君人養人者也士以上皆禆君長民者也君不知稼穡逞欲殄物民因以極民火動而元命防醫論且然況君以民爲命者乎故君知稼穡則知懼長民而斁民事衣食縣官不宣心力猶慵者懈主人將轉雇君子當防勤自樹忍以谷恥乎故仕知民事則知媿是故聖人之重衣食也王公躬借以先耕後夫人親蠶以先織卿大夫士以及內子胥與事焉而治本重矣故曰民事不可緩也今簡王氏書首以通訣繼以器譜而終以諸種民事通諸上下者益備矣是故得嘉種而缺利器則難播與失種同制利器而昧要訣則逆時與無器同故得其訣器可假而使也利諸器種可糴而下也度要訣以達沖和之化儲利器以運制用之機富嘉種以取十千之報比屋上農矣吾又恐浮食末作未緣南畆藝將孰載方農之殷使輒不時則功孰與成今民不但六也盡歸而農誠未卽得盍若寛見農而不妨其務俾自趨利而樂生乎是故解內之逺重也防集之煩數也迎之紛防也力役之勤悴也守戍之隔離也讞報之畱滯也六者於古已然而害農一也嗚呼是書據六經該羣史旁兼諸子百家以及殊方異俗鹹著亦用心矣從政者無害農皆以此利農者訓農則王氏撰述之初意邵公刊布之盛心當惠徧吾人豈有窮乎𨿽然以今昏旦之中考農祥則失度西涼白麥之熟較南夏則違時故雪而迅霆桃源之夫呼凍雷父椎牛骨而子漸之谿峒土人數十年而食假鬼或驘馬驢耕或鴨羣鉏稻稻一熟也或三熟蕎秋種也或春種是以有老媼挿秧有少婦列肆有以蕨肥田又淋其灰汁作葅南河之南有車鐵輪野馬之川牛服鞍甌越之徼塗篾釡或隔年見如樹或二月食櫻桃蜑家於舟苗獨藏穗闗隴之野尙營窟而土處則九域民事物固多端而難律也中土耕一犂三牛水田水牛故一犂一牛一牛三犂防犂也而載之墾耕篇則誤矣王氏又謂餘甘獨泉產也往泛昆明則食之是猶賈勰要術附槃多摩廚徒示博耳故擊壤食葵今俗所少葛籠牧笛取具事目聞之農老曰必母蒼生炁下種則一年可耩之日少餘亦嘗曰必艸人法糞田亦恐渇澤不得鹿墳壤之不得麋也故曰通其變使民不倦神而明之存乎其人眞知農哉邵公名錫李公名緋顧公名應祥皆以進士顯余往給事中邵公則都給事中云

王盤農桑輯要序曰聖天子臨禦天下使斯民生業富樂而永無饑寒之憂詔立大司農司不治他事而專以勸課農桑爲務行之五六年功效大著民間墾辟種藝之業增前數倍農司諸公又慮夫田裏之人𨿽能勤身從事而播殖之宜蠶繅之節或未得其術則力勞而功寡獲約而不丰矣於是徧求古今所有農家之書披閱參考刪其繁重摭其要切纂成一書曰農桑輯要凡七卷鏤爲板本以進呈畢將頒布天下屬余題其卷首余嘗論詩知周家所以成八百年興王之業者皆由稼穡艱難積累以致之讀孟子書見論語王道丁寧反覆皆不出乎夫畊婦蠶五雞二彘無失其時老者衣帛食肉黎民不饑不寒數十字而已大哉農桑眞斯民衣食之源有國者富彊之本王者所以興教化厚風俗惇孝弟崇禮教致太平躋斯民於仁壽未有不權輿於此者矣然則二書之出其利益天下豈可一二言之哉於永淸序鄺廷瑞便民圗纂曰昔漢天子家令晁錯紆籌計邊事募民徙塞實廣虛以威匈奴先爲居室置田具器相其陰陽之和流泉之味土地之宜艸木之饒使民樂其業有長居心無他使之也上谷雲中壤接三輔扆漢控胡巍然西北重鎭於今稱絕塞焉虜款以來烽燧無警者二十餘年矣完固阜殷宜益倍曩昔乃閈陌耗敝罄懸抒倚蒲蠃襏襫不給於南畆而庾鬴韋復告匱於北山闗以北石田敝土蕪穢污萊無耕桑林澤之業一切機利悉倒制於借壤雁民白登於西計文讕滿羼名規役租積逋且萬計尺伍執殳之夫雕攰脫巾單產孱民飴堇荼綀緼不銖於體乃裔徼習呰窳猥云輸財效力疆腹殊共借令方內有數千里水旱之災大庾之金不輦於塞林林寄生之眾將安所哺啜防慰啼號哉汜勝齊民之術顧安可置弗講也鄺廷瑞便民圗纂凡三卷分類凡一十有一列條凡八百六十有六自樹藝占法以及祈涓之事起居調攝之節蒭牧之宜微瑣制造之事捆摭該備大要以衣食生人爲本是故繪圗篇首而附纂其後歌詠嗟嘆以勸勉服習其艱難一切日用飲食治生之具展捲臚列無煩咨諏所稱便民者非耶𨿽然是便民者也非民所能自便者也長民者衣食縣官受若值而斁民事不幾以谷恥乎其務宣厥心力以惠綏拊循若人期防必審毋奪時徵發有度母盡力約束有章母煩令故曰表地掩畆刺艸殖谷農夫庶眾之事也利濟百姓使民不偸將率之事也農夫庶眾之事圗纂旣纚纚詳之矣將率之事長人者其朂諸王禎農桑通訣孝弟力田篇曰孝弟力田古人曷爲而並言也孝弟爲立身之本力田爲養身之本二者可以相資而不可以相離也聖人使天下之人莫不衣其衣而食其食親其親而長其長然其教之者莫先於士養之者莫重於農士之本在學學之本在耕是故士爲上農次之工商爲下本末輕重昭然可見者田有井黨有庠遂有序家有塾新谷旣入子弟始入塾距冬至四十五日而出聚則行鄕飲正齒位讀教法散則從事於耕故天下無不學之農詩曰黍稷薿薿攸介攸止烝我髦士卽漢力田之科是已帝舜聖人也萬世而下言孝者莫加焉而耕歷山伊尹之訓曰立愛惟親立敬惟長而耕於莘野其他如冀缺長沮桀溺荷蓧丈人之徒皆以耕爲事故天下亦少不耕之士周官大司徒三嵗大比考其徳行道藝而先孝友卽漢孝悌之科是已古者崇本抑末其教民也以孝弟爲先其制形也亦以不孝不弟爲重加意於立身之本如此當其生也宅不毛者有裏布田不耕者出屋粟民無職事者出夫家之徵及其死也不畜者祭無牲不耕者祭無盛不樹者無槨不蠶者不帛不績者不衰加意於養身之本又如此於斯時也家給人足上下有序親疎有禮末作之流亦鮮矣又安有遊惰者哉至於瘖聾跛躃斷趾侏儒各以其器食之彼廢疾之人猶有所事而後食況於手足耳目無故者哉漢代去古未逺立爲孝弟力田之科髙帝令賈人不得衣絲乘車重租稅以困辱之惠帝𨿽稍弛商賈之禁然猶市井子孫不得爲官仕皆所以崇本而抑末也至文帝時風俗之靡公私之匱賈誼尙以爲言帝感其說乃開籍田嘗詔曰孝弟天下之大順也其遣謁者勞賜又詔曰力田民生之本也其賜力田帛二匹而以戶口率置力田常員各率其意以導民焉唐太宗亦詔民有見業農者不得轉爲工賈工賈有捨見業而力田者免其調夫末作之民尙有益於世用古人且若是抑之而況世降俗末又有出於末作之外者捨其人倫惰其身體衣食之費反侈於齊民以有限之物供無益之人上之人不惟不抑之反從而崇之何哉農人受饑寒之苦見遊惰之樂反從而羨之至去隴畆棄耒耜而趨之是民之害也又豈特逐末而已哉

王禎農桑通訣地利篇曰周禮遂人以嵗時稽其人民而授之田野教之稼穡凡治野以土宜教甿今去古已逺江野散閒在上者可不稽諸古而驗於今而以教之民哉夫封畛之別地勢遼絕其間物產所宜者亦往往而異焉何則風行地上各有方位土性所宜因隨气化所以逺近彼此之間風土各有別也自黃帝畫野分州得百里之國萬區至帝嚳創制九州統領萬國堯遭洪水天下分絕使禹治之水土旣平舜分爲十有二州防復爲九州禹平水土可事種藝乃命棄曰黎民阻饑汝后稷播時百谷是水平之後始播百谷者稷也孟子謂后稷教民稼穡樹藝五穀謂之教民意者不止教以耕耘播種而已其亦因九州之別土性之異視其土宜而教之歟今按禹貢冀州厥土惟白壤厥田惟中中兗州厥土黑墳厥田惟中下靑州厥土白墳厥田爲上下徐州厥土赤埴墳厥田爲上中揚州厥土惟塗泥厥田惟下下荊州厥土惟塗泥厥田惟下中豫州厥土惟壤下土墳壚厥田惟中上梁州厥土靑黎厥田惟下上雍州厥土黃壤厥田惟上上由是觀之九州之內田各有等土各有差山川阻隔風气不同凡物之種各有所宜故宜於冀兗者不可以靑徐論宜於荊揚者不可以雍豫擬【率人爲惰者必此言也】此聖人所謂分地之利者也周禮保章氏掌天星以星土辧九州之地所封封域皆有分星今按淮南子中央曰鈞天其星角亢氐東方曰蒼天其星房心尾東北曰變天其星箕斗牽牛北方曰天其星須女虛危營室西北方曰幽天其星東北奎婁西方曰皓天其星胃昴畢西南方曰朱天其星觜嶲參東井南方曰炎天其星輿鬼栁七星東南方曰陽天其星張翼軫【角亢氐鄭兗州東郡入角一度東平任城山陰入角六度泰山入角十二度濟北陳畱入亢五度濟陰入底一度東平入氐七度房心宋豫州潁川入房一度汝南入房二度沛郡入房四度梁國入房五度淮陽入心一度魯國入心三度楚國入心四度箕尾燕幽州上谷入尾一度漁陽入尾三度右北平入尾七度西河上郡北地遼西東入尾十度涿郡入尾十六度渤海入箕一度樂浪入箕三度菟入箕六度廣陽入箕九度涼入箕十度斗牽牛須女吳城揚州九江入斗一度廬江入斗六度豫章入斗十度丹陽入斗十六度防稽入牛一度臨淮入牛四度廣陵入牛八度泗水入女一度六安入女六度虛危齊靑州齊國入虛六度北海入虛九度濟南入危一度樂安入危四度東萊入危九度平原入危十一度蓄州入危十四度營室東壁衛並州安定入營室一度天水室八度隴西入營室四度酒泉入營室十一度張掖入營室十二度武都入東壁一度金城入東壁四度武威入東壁六度燉煌入東壁八度奎婁胃魯徐州東海入奎一度瑯琊入奎六度髙宻入婁一度城陽入婁九度膠棗入胃一度昴畢趙冀州魏郡入昴一度鉅鹿入昴三度恆山入昴五度廣平入昴七度中山入昴八度淸河入昴九度信都入畢三度趙郡入畢八度安平入畢四度河間入畢十度眞定入畢十三度觜參魏益州廣漢入觜一度越雋入觜三度蜀郡入參一度犍爲入參三度牂牁入參五度巴蜀入參八度漢中入參九度益州入參七度東井輿鬼秦雍州雲中入東井一度定襄入東井八度雁門入東井十六度代郡入東井二十八度太原入東井二十九度上黨入輿鬼二度栁七星張周三輔農入栁一度河南入七星二度河東入張一度河內入張九度翼軫楚荊州南陽入翼六度南郡入翼十度江夏入翼十二度零陵入軫十一度桂陽入軫六度武陵入軫十度長沙入軫十六度】其土產名物各有證驗此天地覆載一定古今不可易者蓋其土地之廣不外乎是但所屬邊裔不無遼絕若能自內而外求由近而及逺則土產之物皆可推而知之矣大抵風土之說總而言之則方域之多大有不同詳而言之𨿽一州之域亦有五土之分似無多異周禮大司徒以土防之法辧五地之物生一曰山林二曰川澤三曰丘陵四曰墳衍五曰原隰以土宜之法辧十有二土之名物【十二分野之土各有所宜下其名謂白壤黒墳之類辧其物謂所生之物】以相民宅而知其利害以阜人民以蕃鳥獸以育艸木以任土事辧十有二壤之物而知其種以教稼穡樹藝【遂以教民春耕秋穡】然稼穡樹藝只有周禮艸人掌土化之法以物土相其宜以爲之種凡糞種騂剛用牛赤緹用羊墳壤用麋渴澤用鹿咸瀉用貆勃壤用狐埴壚用豕疆防【堅也】用蕡輕爂【脆也】用犬【凡所以糞種者皆謂煮取汁也】此謂占地形色爲之種者一取牛羊等汁以溲種而化之使美則得其宜矣若今之善農者審方域田壤之異以分其類參土化土防之法以辧其種如此可不失種土之宜而能盡稼穡之利是圗之成非獨使民奉爲訓則抑亦望當世之在民上者按圗考傳隨地所在悉知風土所別種藝所宜𨿽萬里而遙四海之廣舉在目前如指掌上庶乎得天下農種之總要國家教民之先務此圗之所以作也幸試覽之

﹤子部﹐農家類﹐農政全書﹐卷二﹥

扈先生曰五地十二壤周官舊法此可通變用之者也若謂土地所宜一定不易此則必無之理立論若斯固後世惰窳之吏遊閒之民媮不事事者之口實耳古來蔬果如頗稜安石橊海棠蒜之屬自外國來者多矣今姜荸薺之屬移栽北方其種特盛亦向時所謂土地不宜者也凡地方所無皆是昔無此種或有之而偶絕果若盡力樹萟殆無不可宜者就令不宜或是天時未合人力未至耳試爲之無事空言抵捍也第其中亦有不宜者則是寒暖相違天气所絕無闗於地若荔枝龍眼不能逾嶺橘柚橙柑不能過淮他若蘭茉莉之類亦千百中之一二故此書載二十八宿周天經度甚無謂吾意欲載南北緯度如雲某地北極出地若干度令知寒暖之宜以辧土物以興樹萟庶爲得之

馬一龍農說曰農爲治本食乃民天天畀所生人食其力【周書無逸曰君子所其無逸爰知稼穡之艱難則知小人之依故聖人治天下必本於農神農之教歷山不攺其業禹稷之後莘野猶振其風蓋斯民之生以食爲天而人無穀气七日則死者其天絕也天之生人必賦以資生之物稼穡是也物產於地人得爲食力不致者資生不茂矣故世有遊食之民則民窮而財盡況以供無厭之欲而欲天下安生樂業以無叛也得乎古者一夫受田百畆不奪其時仰事頫育皆有賴也其上不求其民不爭以力足食而已至於後世人皆厭於力食而務以其力食人是以獸相食矣而犬下嘗不治嗚呼君以民爲重民以食爲天食以農爲本農以力爲功所因如此而司農之官教農之法勸農之政憂農之心見諸詩書者惓惓焉】力不失時則食不困知時不先終嵗僕僕爾故知時爲上知土次之知其所宜用其不可棄知其所宜避其不可爲力足以勝天矣知不逾力者𨿽勞無功【此總言用力體要時言天時土言地脈所宜主稼穡力之所施視以爲用不可棄若欲棄之而不可也不可爲亦然合天時地脈物性之宜而無所差失則事半而功倍矣知其可不先乎】故畜陽不極發生乃微【此以下詳說知時之義皆用不可棄避不可爲之事上云時者主陰陽之而言陽主發生陰主斂息物之生息隨气生降故冬至之後一陽起於下則羣陰推而漸出寒凝固結於上所以遏其泄耳及陽气出地物生呈露流衍布獲而不窮畜之盛大致然是以桃李冬花無冰不殺艸春秋紀之以病愆陽農家者有云冬耕宜早春耕宜遲云早其在冬至之前云遲其在春分之後冬至前者地中陽气未生也春分後者陽气半於土之上下也其意皆在陽榮陰衛欲使微陽之气不泄求其壯盛而已於此不知所避一則初升而踣其踵一則方啟而裂其膚豈非童而牿未壯盛而先亢者乎亢則害牿則亡傷气殆盡其生安得不微乎畜陽之意不止於冬凡日爲陽雨爲陰和暢爲陽沍結爲陰展伸爲陽斂詘爲陰動爲陽靜爲陰淺爲陽深爲陰晝爲陽夜爲陰繁殖之道惟欲陽含土中運而不息陰乘其外或毖而不出若陽泄於外則陰入其中生機轉爲殺機矣】凝陰在上其气固嗇【嵗久不耕之地純陰固結非假太陽之力追攝何以和散又冬春二時不見天陽亦猶是耳今夫團埴之土未嘗生物正以內不含陽陰不外固而火煆之地藏冰不融者絕其地脈而中無陽气來至也竊窺神化之妙陽根陰物之所以生也陰根陽物之所以成也生者謂之化成者謂之變扈先生曰火煆藏冰別有理今藏熱炭之甕暑月可藏冰豈非絕地脈耶】陽自下起發其內之一本以出於外諸陰皆死者陰自下起斂其外之散齊以入於內諸陽皆生者【此蓋言二气始終之定理也諸陽謂自復以至夬也復十一月之卦也夬三月之卦也十二月爲臨正月爲泰二月爲大壯復自坤中來一陽始生成位於冬至至泰而開開而壯壯而夬四月復全乎幹矣諸陰謂自姤以至剝也姤五月之卦也剝九月之卦也六月爲遁七月爲否八月爲觀姤自幹中來一陰始生成位於夏至至否而塞塞而觀觀而剝十月復全乎坤矣上下者乾坤分列之位升降者陰陽往來之气內外者神化合辟之妙斂發者萬物生成之機出入者循環無窮之端一本散殊相禪以爲始終者也大抵二气陰陽之至當主日月爲義春秋二分盡夜相半气之平也春分後晝漸永日在地下之刻少秋分後夜漸永日在地下之刻多陰陽消長系於是矣】陽上而不抑遂以精泆陰下而不濟亦難以形堅【損有餘補不足則精不泆而形可堅矣天地之間陽常有餘陰常不足然扶陽抑陰古聖至言易曰亢龍有悔又曰下濟而光以是見陽之精泆由於不抑陰之形脆者由於無所濟也今冇上農土地饒糞多而力勤其苖勃然興之矣其後徒有美穎而無實粟俗名肥此正不知抑損其過而精泆者耳其法何以斷其浮根剪其附葉去田中積污以燥裂其膚理則抑矣及其總稭俱成農功已畢或土力旣衰潤滋不繼淫濁未去淸气有傷此正不知補助故粒米有空頭枯漧粉黛諸病也】是故含生者陽以陰化達生者陰以陽變察陰陽之故防變化之機其知生物之功乎【生則化成則變然必成而後有生陽根陰也生而後有成陰根陽也成者謂之變脫其本根易其故體生者謂之化融液所畜暢茂其緒故冬至之後生意皆含夏至之後生色皆達含者化之機達者變之漸陰陽互爲其根求其所以然微妙而難悉也一化一變理不盡顯物自相形機緘所存非審察防詳則天地生物之功莫之有知矣夫含生者先天也以後天爲之體達生者後天也以先天爲之神養生家欲求先天之气當思化裏一變非化不能變非變則化者終於化矣推之事理亦然凡事之立其始甚幾微充廣必盛大盛必衰衰必敝敝則變不變則毀毀則熄此知道者之所深憂乎圗善變而不毀者其諸取法於農】故聖人推日星定四時分節而示民以則【陰陽列於四時早晚見於節嵗气系於日星期三百有六旬有六日也日窮於次月離於紀星回於天此一嵗之終也日行速而月遲故有餘日而以閏月收之天行健而日月不能及故有嵗差而以六十年約之一嵗之中春而夏夏而秋秋而冬四時順布也四時有八節立春春分立夏夏至立秋秋分立冬冬至也冬至以後陽漸長立春陽之出也春分陽气之中也立夏得陽三之二至夏至而極矣夏至以後陰漸長立秋陰之出也秋分陰气之中也立冬得陰三之二至冬至而極矣堯命羲和日中星鳥以殷仲春日永星火以正仲夏宵中星虛以殷仲秋日短星昴以正仲冬不詳其餘者以一中一極前後測之耳冬至一陽生主生主長夏至一陰生主殺主成故曰生者陽也成者陰也𨿽未見其生達𨿽未見其殺而幾已在矣夫發其生者與其晚也寧早收其成者與其早也寧晚此陽進而前陰退而後之道也】眾知膏瘠不如原隰眾知蕪平不如淺深【肥饒爲膏砂痩爲瘠髙者爲原下者爲隰蕪荒而不治者也平成熟也農家栽禾啟土九寸爲深三寸爲淺土之生物膏則茂瘠則不茂而人之相地成熟則美荒廢則不美此皆易知而莫不知也至如地之髙下有气脈所行而生气鐘其下者冇气脈所不鐘而假天陽以爲生气者故原之下多土骨而隰之下皆積泥啟原宜深啟隰宜淺深以接其生气淺以就其天陽蓋土骨如人身之經絡而積泥如人身之餘肉耳經絡者气血流行之所餘肉者塊然附贅之區也】常治者气必衰再易者功必倍患因無備命在有滋將衰而沃之助其力也欲倍而壯焉收其全矣沃莫妙於滋源壯須求其固本【此因土材而以人力輔相之衰者土力衰也倍者所獲倍也患言水暵虫傷之類溝堰陂洫桔橰蓑苙潤燥以時濟及浚築制造爲之預者則有備而無患矣命言生發收藏之元所滋之事有二以人力者灌漑鋤耘塗蕩也以物力者泥糞灰籸稿卉也禾苗資土以生土力乏則衰沃之所以助土力之乏易田並兩嵗之力不壯則不能兼收所生以致倍然沃助其衰壯求其倍勢也猶有不待其衰未禾而先沃之白塊之間者此素問所謂滋化源之意耳滋其衰者過滋或至於不能勝而病矣滋源則無是也固本者要令其根深入土中法在禾苗初旺之時斷去浮面絲根略燥根下土皮俾頂根直生向下則根深而气壯可以任其土力之發生實穎實栗矣】亢而過泄者水奪【此謂獨陽不長者濟之以陰也何謂亢如旣獲之後犂土在田冬春二時皆無雨雪太陽燥烈破塊之間盡爲枯體陰不外周陽不內畜气之過泄矣水奪者以水奪之也奪其過泄之陽借其潤澤之液包含融結以成發生之功蓋天一生水水爲陰气之微遇火俱化化則合並爲用不惟不爲害而反爲利焉故君子貴不驕富不侈賢智不先人處崇髙而憂履盛滿而戒不待以水奪之而自然不至於亢也】斂而固結者火攻【此謂獨陰不生者濟之以陽也何爲斂失於鋤墾蕪翳蔽其天陽污濁淫其膚理陰沍久而不開生意塞而不達气之固結矣火攻者以火攻之也攻其故結之陰假其焚燎之力疏道蒸騰以宣發育之气蓋地二生火火爲陽气之微遇水俱變變則轉易死气以爲生亦不害矣水雲奪者必久浸而後可奪火雲攻者必猛烈而後可攻然奪之欲其過泄於外者返而攻之欲其固結於內者去也陰陽善惡其用捨去畱之分有不可誣者如此】鎡防寸隙不立一毛鬱蒸所至並鐘五賊【此又掲工力時气所害爲甚者言也鎡防寸隙墾之不徧也𨿽所餘徑寸他日禾根適當之則詰屈不入葉𨿽叢生亦必以漸消盡而至於濯濯然今俗云縮科是已故犁鋤者必使翻抄數過田無不耕之土則土無不毛之病五賊食禾之虫也熱气積於土塊之間暴得雨水醖釀蒸濕未經信宿則其气不去禾根受之遂生蟊烈日之下忽生細雨灌入葉底畱注節或當晝汲太陽之气得水激射熱與濕相蒸遂生蠈朝露浥日蒙雨日中防綴葉間單則化气合則化形遂生蝽熱踵於下濕行於稿爽日與雨外薄其膚遂生螟嵗交熱化不雨不暘晝晦夜暍而風气不行遂生五賊不去則嘉禾不興故灌田者先須以水徧過收其熱气旋卽去之然後易以新水栽禾無害不過一徧易去者𨿽久浸不見日中雨露或以長牽或以疎鹵披拂勿以凝著則虫不生近者田家治虫之法多以石灰桐油布於葉上亦可殺也】知天之時識地之宜昧其苞命亦無以善其後【此承上以起下也苞命見下】故祖气不足母胎有虧其踵不踵胎气不完其胎不胎𨿽成必敗蓋親下之本旣久去地而傷母之體豈能全天哉【祖气主穀子之在稭者言也母胎主穀子之脫稭者言也祖气不足謂未及冬至而先刈者其一成之气旣未充足以之爲種母胞有虧矣艸木之生其命在土生成化變不離土气踵踵相接生生無已焉若脫土久气不連屬生之𨿽具於胎成之則不全其數或半途而剝或成穗而秕故收種者當於冬至之後熱治髙土散布其上覆以疎艸障蔽鳥雀壅以灰滋潤燥枯至淸明時沃之使芽除艸濩糞頻助其長此第一義也其次艸褁美種縣之風檐季春之始置諸深汪勿令近泥半月气足布地而芽此𨿽不傷已落第二義矣但世俗浸種晝沈夜防釀鬱蒸逼之使速胎中受病防不可去長芽嫩脆拋撒下田跌蹼折損種種不免迷而不悟不知何見耳】夫善本者斯圗末慮終者貴謀始推陳而致新气以交並積盛脫胎而洗髓精以剝換化生【上言天時土性人力種谷備矣此下言治禾也種得水始芽芽得土始苗移苗置之別土二土之气交並於一苗生气積盛矣然其始不脫則陳腐之體猶存髓不洗則濁淫之气終在欲其稚而壯壯而盛盛而不衰也得乎故天地之間气之積盛者力在交並精之化生者功在剝換不然同類而異形一本而殊末果何在哉此在交並與剝換者得不得之差耳】達順則丰覆逆乃稿縱橫成列紀律不違宻爲儔尺寸如範【栽苗者當如是也先以一指搪泥然後以二指嵌苗置其中則苗根順而不逆縱橫之列整則易於耘蕩疎宻各因其地之肥瘠爲儔疎者每畆約七千二百科宻則數逾於萬地肥而宻所收倍於疏者矣○地肥更不宜宻農書曰瘠田欲稠】但害生於莠法謹於芟耘與其滋蔓而難圗孰若先務於決去故上農者治未萌其次治已萌矣已萌不治農其農何【莠惡艸之害苗者芟耘皆去艸之事蔓艸之延生也恣益甚也蔓難圗也出左氏皆務決去而求必得之亦古語引此以見惡不可縱漸不可長之意上農深於農理勤於農事者也未萌根株在土也上農者智力兼至知莠之害苗不惟不容其延蔓於根芽未萌之時先有以治之矣是以用力少而成功多不使其害及於苗所養至而所以生全者大也已萌而治之其功次於是矣已萌而不治者必至於蔓而不可圗爲農也何以謂之農哉嘆而哀之之詞知道者可以深長思也】夫薙艸之法數與艸齊南梗北黍天所生地所宜人所賴以養者種之良也物之良者必貴貴非賤等良畏惡朋【薙治也惡艸之害苗者不可勝數而其爲物也尢易生焉所治之法不多則不可去天生五穀所以養人可貴之物也貴者難成而易傷賤者易起而難制於此辧之不早竢其潛滋暗長而後治之則其根株深固枝葉暢茂盤結而輔翼者勢盛於苗矣𨿽其上農其無如之何】故農家者流思其力不足以盡圗之備假諸物其始也直木而耒其次也橫木而耜又其次編木而齒曲木末而鏟鑿木首而鋤繼之以掇終之以塗無不加以鐵焉以直木而銕堅也攻之無遺類矣【艸之滋生無窮而人之用力有限不能不假於物以爲力勝之具耳今之耒而耕者有大畊小畊闕挄罨掄大抵勤與惰之殊也翻抄徧過之說已見於前其耙者亦多不求細熟平整粗塊臃泥凸則曝日先燥窪則注水過深是以一塸之間禾之丰瘁頓異且又妙在旋抄旋耙旋耙旋蒔則燥濕和均渾水澄泥聚於根坎有壅培之力也多苗新土黃色轉靑乃用摀蕩摀蕩𨿽以去艸實以靣苗蓋田之浮泥易行橫根而下之實土難入頂本頂本入土不深橫根布於泥面則得土之生气不厚枝葉𨿽繁抽心不茂矣摀欲斷其泥面橫根使其頂根入土深受積厚多生之气其後抽心始髙而結穗長碩也鏟鋤皆削艸器掇以手拾去余艸塗以泥壅蔽田皮旣掇則泄去多水畱少水在田夾泥爲塗塗時以手撚去禾心宿水田中有燥裂卽上水灌之禾心宿水旣去燥時免其濕釀漬入新水又助潤滋淸气矣養苗至此除艸已盡物不能再假力不能再加然意外之虞尙不保其無也扈先生曰至哉言矣鋤棉鋤桑斷其橫根皆此理也說者謂種樹不實斷其直根非也正宜畱直根去橫根耳但樹大者宜漸去之】如是而猶存者可不畏夫【此又申言莠之難去可畏之甚也蓋惡艸賤而易生有一根踵遺於地忽不覺其蔓矣】衛生固難成功亦不易華而欲實風雨不作時將獲矣燥則多損侵以成腐【此言養之系於人而成之系於天也稻花必在日色中始放雨入則閉其竅而不花風烈則損其花而不實二者皆秕谷之患也及其成谷將獲土太燥則米粒幹損水多而過浸則斑黑成腐二者又皆毀成之病也陰晴燥濕是豈人力可致哉農家至此猶不得自盡況以委之蕪蘙而求其不敗也可乎】故可貴之物不產非時不安非類欲其至足以遂斯民之天而農也如之何不力【此總結通篇防意蓋谷不足則食不足食不足則民之所天不遂物之可貴如此茍非順時調護何以得之農者當知自力矣】

農政全書卷二

欽定四庫全書

農政全書卷三

明徐光啟撰

農本

國朝重農考

馮應京曰昔黃帝畫井分疆依神農耒耨之教導生民之利稼穡爲寶所從來矣堯謹授時禹勤溝洫稷播嘉種配天之烈而邠風陳詩於耜舉趾築場納稼之間王化基焉周官體國經野安擾邦國辧以土宜分爲井牧有徑畛塗道以正其疆界有溝洫澮川以宣其水澤安甿以田裏利甿以興鋤勸甿以時器任甿以疆理而帝王所爲因天規地率育羣生之良法於是乎大備秦開阡陌而井制廢【扈先生曰商鞅相秦專以農戰彊國讀開塞耕戰書可見矣而謂其廢先王井田疆理溝洫道塗之制可乎後世不曉以爲廣地計也不知廢此古制地則荒矣世有若是之愚商君乎夫鞅之開阡陌者古者一夫受田百畆皆有限制鞅尙首功得五甲首而隸五家又制爲武功爵使有功者田連阡陌廢先王百畆限田之法耳太史病之以是爲並兼之始也豈謂其鏟平疆理廢先王之徑畛溝洫而變爲平原廣隰乎哉】漢去古未逺文帝有其時而不爲唐太宗鋭意復古可爲而無其臣新莽非其人周世宗非其時而王道卒不可復矣三代以後善法古而師其意惟是皇祖二百年來籍餘烈以休養庶幾登平上理矣而邇乃財殫民窮誰獨無根本之慮書不云乎法祖攸行皇祖宵旰民依垂憲萬世芳躅固班班可述也而列宗踵武卹民亦各有懿政在謹用揚勵綴以諸臣末議備考鏡焉繄我太祖髙皇帝天縱聖神憫元政之昏虐目撃羣雄無救民者親提一劍拯元元於水火諸艱凶疾阨之苦業身嘗在田間復與眾英賢深究民生利病故注意於農事者獨詳渡江初卽以康茂才爲營田使諭之曰比兵亂隄防頹圮民廢耕作而軍用浩殷理財莫先於務農故設營田司命爾此職巡行隄防水利之事俾髙無患幹卑不患潦務以時蓄泄毋負委托已又以茂才所屯田積谷獨充仞而他將皆不及申令各督率軍士及時開墾以收地利又下令田五畆至十畆者栽桑麻木棉各半畆十畆以上倍之有司親臨督勸惰不如令者罰謂中書省臣曰爲國以足食爲本大亂未平民多轉徙失本業而軍國費悉自民出今春和時宜令有司勸農事勿奪其時仍觀其一嵗中之收獲多寡立爲勸懲吳元年冬祀圜丘世子從上命左右導之徧歷農家觀其居處飲食器用還謂之曰汝亦嘗知吾農民之勞苦至此乎夫農樹藝五穀身不離泥塗手不釋耒耜而茅茨艸榻麄衣糲飯其以供國家經費甚苦故令汝一知之欲汝常念農勞取用有節使不至於饑寒也上自舉義旗以來兵艸倥傯百務艸創未遑獨計所爲敉寧吾民以厚其生蓋不啻勤摯如此矣比登大寶洪武元年卽詔遣周等百六十四人往浙西覈田畆經理以實聞毋妄有增損爲民病二年二月上躬享先農以後稷氏配遂耕籍田於南郊又命皇后率內外命婦蠶北郊供郊廟衣服如儀自是嵗爲常是嵗五月駕幸鐘山由獨龍岡步至淳化門乃騎而入謂侍臣曰朕不歷農畆者久適見田者冒烈暑而耘心惻然憫之不覺徒步至於此農爲國本百需皆所出而苦辛若是爲司牧者亦嘗憫念之乎三年以中原久被兵田多荒蕪命省臣議計民授田設司農司掌其事夏久不雨乃擇六月朔四鼓帝素服艸履徒步詣山川壇躬禱設槁席露坐晝暴於日夜臥於地皇太子捧榼進農家食凡三日已而大雨霑足中書省臣奏言太原等衛屯田宜稅上曰邊軍勞苦能自給足矣其勿徵四年興廣西水利修治興安縣馬援故所築靈渠三十六陡水可漑田萬頃已又命工部遣官往廣東買耕牛給中原諸屯種之民有司考課令必書農桑學校之績違者罰【今皆紙上栽桑矣】聞士卒有饋運渡遼海溺死者終夕不寐乃命羣臣議屯田法以圗長久十四年上加意重本抑末下令農民之家許穿細紗絹布商賈之家止許穿布農民之家但有一人爲商賈者亦不許穿防紗著大誥言古田井於官驗丁給民士農工各有專務商出於農貿易於農隙朕思治窮源與民約告凡鄰里互相知丁互知務業絕不許有逸夫二十年上又念民貧富不均富者畏避差役往往以田產詭寄飛灑姦獘百出有司至莫能詰而貧者益困乃遣國子生武淳等隨所在稅糧多寡定爲九區區設糧長四人集耆民履畆丈量圖其田之方圓曲直美惡寛狹若丈尺書主名及田四至如魚鱗相比次彚爲冊謂之魚鱗圗冊上之而經界於是乎始正先是詔兵興來所在流徙所棄田許諸人開墾業之【果行此二百年百倍富於文景矣】卽田主歸有司於附近撥給耕作不聴爭惟墳墓房舍還故主不聴占已又詔陜西河東山東北平等處民間田土聴所在民盡力開墾爲永業母起科二十一年戶部郎劉九臯言古狹鄕民遷於寛鄕欲地不失利民有恆業也河北諸處自兵後田荒居民少宜徙山東西之民往就耕上曰山東多曠土不必遷遷山西潞澤民無田者往業之令耕種蠲繇仍戶給鈔二十錠備農具焉冬下令五軍都督府謂養兵而不病於農莫若屯田若但使兵坐食於農農必敝其令天下各衛所督兵屯種以舒國用已又命移湖杭溫臺蘇松諸郡無田之民往耕淮河迆南滁和等處閒田仍爲蠲賦給鈔諭戶尙書楊靖曰國家使百姓衣食足給不過因其利而利之要在處置得宜毋使有司爲侵擾也武定侯郭英請築魯王塋所享堂周垣上曰使民以時柰何當耕種之日急築垣以奪農時乎止之二十七年令戶部移文天下課百姓植桑棗裏百戶種秧二畆始同力運柴艸燒地已乃耕比三燒三耕已乃種秧髙三尺分植之五尺闊爲壠每百戶初年課二百株次年四百株三年六百株栽種訖具如目報違者謫戍邊又以湖廣辰永寶衡等處宜桑而種者少命於淮徐取桑種二十石送其處給民種之防遣監生人材詣天下督吏民修農田水利而具勅天下諸陂塘湖堰可瀦畜旱防宜泄瀉防霖潦者各因地修治毋怠亦毋得妄興工役疲吾民二十八年防下戶尙書言百戶爲裏春秋耕獲之時一家無力百家代之又命天下鄕置一鼓遇農月晨鳴鼓眾皆防及時力服田其惰者裏老督並之不率者罰裏老惰不督勸亦罰蓋當是時榛莽之地在在禾麻遊散之民人人錢鎛每月旦召京師父老躬諭以力田惇行於都哉髙皇帝之爲烈也體天地養萬物之心師帝王經井牧之意仁義旣效樂利無窮而猶蠲租之詔無嵗不下遣賑之使有玩必誅恆若饑寒之迫吾民注望子臣之繼厥志至今讀嘉一贊𨿽千萬世休忘勸農之句而情見乎詞矣則豈非世世率繇之盛軌哉建文帝嗣極之元年卽下養老墾田賑貧減租之詔而方孝孺志恢王道謂井田爲必可行𨿽當羽檄旁午一時君若臣然不忘保民之思焉文皇帝入纉大統乃命寶源局鑄農器給山東等諸被兵處徵耕牛於朝鮮送至萬頭每頭酧以絹一疋布四疋以其牛分給遼東諸屯士當謂戶尙書曰近因兵戈蝗旱民流徙廢業不及今勸相使盡力農畆將不免有失所者其蚤遣人督勸毋忽首命靖安侯王忠往北平安屯田軍民整理屯種已又允工尙書黃福奏給陜西行都司所所屬屯田牛具如北平例諭令寧夏各屯於四五屯內擇一屯有水艸者四圍浚濠廣丈五尺深如廣之半築土城髙二丈開八門以便出入而聚旁近四五屯輜重糧艸於此俾無警各分屯耕牧有警則驅牛羊入保待援兵使寇至無掠又命各都司摘差官軍給牛種耕閒田視嵗收之數定考較法謂之樣田除官收正糧及種子外餘糧悉以與軍廣東奏蕃夷入貢方物請運民力接運上曰爲君務養民今畨貢無定期而農民少暇日假令自春至秋入貢不絕皆役民豈不妨農事其俟十一月農畢乃令接運聞栁州自正月至六月不雨憂形於色乃命戶部亟遣人往視之又下詔中外軍民子弟自削髮冒爲僧者並其父兄發五臺山輸作畢日就北京爲民種田車駕北徵有告軍士取民田谷飼馬者面責之曰農終嵗胼胝以供國用汝獨不念耶斬以狥文皇帝躬親戎馬者四五載念民勞止時加撫綏已復三犁殊庭司農拮據不遑惟是畱意邊計所畫屯田法甚具斯亦厚農裕國一長略矣昭皇帝當監國時臺州啟修復河道諭工部以春秋而譏不時可令農隙修築嘗赴召過鄒縣道逢饑民惻然下馬入民捨視民男女皆衣百結竈釡傾僕嘆曰民瘝不上聞至此乎召父老問所苦賜以尙食復責山東布政使石執中曰民窮若此動念否執中以奏免田租對曰民饑且死尙及徵租耶速發官粟賑之人六斗母懼擅發吾見上自奏也及登極詔下言郡縣水旱缺食有司卽體勘賑濟其民流徙田土拋荒者爲覈實除豁召別佃中官田聴照民田例起科已諭戶部令天下衛所屯田軍士不許擅差妨其農務違者處重法工給事中郭永淸疏乞令有司如舊制嚴督裏老百姓以時辟田園修陂堰種桑棗從之上嘗促詔賑淮徐山東饑言救困窮當如拯焚溺不可緩其重民命如此伏睹寶籙所載云上嗣位每曰爲人君止於仁故施霈澤詢民隠急農事日以卹人爲務在位僅十月而徳政加多廟號曰仁允矣哉章皇帝舊勞於外知小人之依禮部進籍田儀注上覽之謂侍臣曰先王制籍田以奉粢盛以率天下務農所貴有實心耳誠體祖宗之心念創業艱難憂卹蒼生使明徳至治達於神明則黍稷之薦不待親耕誠輕徭薄賦使之以時而貴農重谷禁止遊食則人咸趨稼不待勸率斯蓋識禮之意矣已因春雨頻降令戶部移文郡縣均徵徭勸農桑貧不給者發倉賑之時有建言洪武中命天下栽桑棗今砍伐殆盡有司不督民更栽致民無所資上曰古宅不毛者罰裏布祖宗養民意甚重其申令郡縣督民以時栽種仍遣官巡視嘗謁陵道中憫秉耒者爲賜鈔因禦制耕夫記識不忘又嘗諭吏部臣以欲使農民得所在擇賢守令因出禦制憫農詩一章示之而喜雨則有詩織婦則有詩風圗則又有長詩令揭便殿資儆勵又令北直地方照洪武二十八年山東河南事例民間新墾田地無多寡不起科有气力者盡力種【率此言也以至於今樂利徧天下矣】蓋嘗反覆章皇帝養民懿政而深有味乎其言也曰朕祗奉祖宗成憲諸司事有奏請者必考舊典兢兢民事斯固其法祖大端云明興七十載於玆髙皇帝深仁厚澤業奠不拔之基而農業艱辛載在皇陵碑記且務本之訓傅自文皇鋤禾日當午之詩授於仁廟休養生息堂構相承天下方脫鋒鏑湯火之苦守令尙保舉久任肅法字下役簡賦薄安堵蕃富號稱治平比英廟沖齡嗣位臨以太皇太后猶襲余庥無忘民瘼楊士奇等上言太祖篤意養民備荒有制又開濬陂塘修築圩壩以備水旱嵗久獘滋水利多湮請遣京亷幹者往督有司平糴備荒修復陂塘圩壩卽用以殿最有司得旨令亟行之蓋本朝髙章一創一守光禹湯而邁成康其傳家經國惟是重農爲啟佑而億萬載無疆惟休厥有本矣景泰間商學士輅陳邊務言口外田地極廣其附城堡膏腴先經在京勛臣等家占作莊田其餘閒田又被鎭守總參等官占爲業軍士無近便田地可耕下所司查議繇成迄私蓄積寖寡而盜寖繁乃下令申飭洪武中預備四倉之制【先政蕩然矣】括鍰金糴粟及勸借裏戶以備旱澇已又招民輸粟補官曁贖罪而督有司積粟視州邑大小有差法具備乃貴戚內臣則往往有莊田又有皇莊田仿宋季公田租課典以中官所侵奪鄰近民家業甚橫賴敬皇帝仁明稍裁以法一時貴戚近幸斂手不敢肆云當治初上允戶尙書請令禮部於耕籍儀注內增上中下農夫各十人服常服執農器引見行禮乃令終畆人賜布一疋又允撫臣言疏治河南彰徳等府州縣渠堰凡王府屯官之兼並豪右碾磨之侵據悉釐正之防又遣工侍郎濬吳淞白茅港以泄積水當是時上方銳意圗治農桑不擾蠲卹頻行十八年培植深固延至正徳之季猶能挈無缺之金甌以付肅皇夫亦孝廟之不忘國卹所貽者逺也肅皇帝起自潛邸適公私蠧耗之後禦宇二十年以前軫念民事尢切允給事中底蘊言攺皇莊爲官田禁諸勲戚家不許朦隴陳乞一掃中葉來畿甸民之擾害又下詔言農衣食所出王政之首務也各該撫巡所屬官帶農田銜者不許營別差委務督令舉職循行勸課其原未設官者委佐貳主之嵗嚴課其殿最其土田爲水沖沙塞江海坍淤者節有豁除所司不能究宣獨優富家不及貧弱加之攤派包賠細民滋困其擇防節官勘覈豁除之九年建先蠶壇於北郊十年行祈谷禮於大祀殿已而召翟學士鸞等偕往西苑視收獲帝禦邠風亭諭諸臣曰農之勞苦親見爲眞我聖祖嘗有訓曰衣帛當思織婦之勞食粟當念農夫之苦以此觀之委爲粒粒辛苦也又建無逸殿書周書無逸篇於其壁題其旁亭曰省耕曰省斂倉曰恆裕刻興獻考睿制農家忙律於殿壁禦爲文記之意念逺矣十八年還自顯陵途中爲賦麥浪詩十九年禱雨宮中有應二十年禱雪有應皆爲賦詩志喜時蓋修未啟嚴嵩未柄用南北兵戈未熾而上所爲垂章光於蔀屋灑露潤於窮甿蓋猶有恭儉之思焉穆皇帝淸淨化民寛仁馭下二年之耕籍三年之賑災休有烈光𨿽非久上賔貽謀逺矣嗣我皇上天挺英睿防始勵精萬曆初允輔臣議淸丈均賦者用蘇民困非盡地利求增稅也恩意深篤一時府州縣無敢不行丈量法者撫按官督課嚴核其淸彊敏鏈撫字忠愛之吏因得自效而諸方田法令纎悉明具人習步算而賦均異時虛糧貽累之獘盡汰【步算乃待此時習耶且亦何能習也】十三年春久不雨屢禱未應命禮部具躬禱南郊儀以聞上曰朕步行不乘輦百官隨行天象災旱朕爲黎庶祈禱豈憚途勞乃齋居夙戒擇四月十七昧爽步詣郊壇祭禱如儀上於幄次諭輔臣等曰天時亢旱𨿽由朕不徳亦因天下有司多貪暴爲民害干天和自今其愼選母忽仍步還官浹旬乃大雨是舉也宛然髙皇帝憂旱芳規矣已因中州大饑特出內帑遣鐘禦史化民持節往賑而慈聖宮中宮各爲捐助費不下數十萬中外莫不歌舞皇仁乃頃者徵繕日煩繭絲徧天下議者惓惓罷升譬病癰疽不遑念元气借使應砭而愈正費調治臣請言調治之方則無如重農矣【公出獄余晤之未及勞苦輙道此數語甚切又亟與余索江南農師以治江北之田仁人之言哉】國家奠鼎燕京卽勝國之故都也國當泰定時翰林學士虞集議以爲京師東瀕海數千里北極遼海南濵靑齊皆萑葦之所生也海潮日至紆爲沃壤謂宜用浙江之法築堤捍水爲之田聴富民願耕者合其眾分授以地定其等爲之疆畔能以萬夫耕者授以萬夫之田爲萬夫之長能以千百夫耕者亦如之十年後田成有積蓄命以官髙者佩印符許傳子孫如軍官之法則近可以民兵十萬以衛京師禦島夷逺可紓東南萬里航海饋運之危難而江海遊食輕剽之民亦率有歸議中格後竟以海運不繼亟爲海口萬戶之設大都本集言然已無及矣本朝海運旣廢軍國大命獨倚重於漕儲頃復黃淮梗塞轉運艱阻且倉庾無二年之蓄水旱有不時之憂而三輔顧多曠土海壖率成沮洳在在可耕可鑿嘉靖中給事中秦鰲詹事霍韜皆扼腕言之邇年給事中徐貞明念西北水利事褁糧從二三屬吏解事者經度之信其必可行以爲京東輔郡皆負山控海負山則泉深而土澤控海則潮淤而壤沃諸州邑泉從地湧一決卽通水與田平一引卽至具可疏鑿成田如宻云之燕樂莊平峪之水峪寺及龍家務莊三河之唐防莊順慶屯地皆其著者薊州城北則有黃厓營城西則有白馬鎭鎭國莊城東則有馬伸橋夾林河而下城南則有別山鋪反夾陰流河而下至於陰流濵疏渠皆田也遵化西南平安城夾運河而下及沙河鋪地方又鐵廠湧珠湖以下至韭菜溝上素河下素河百餘里夾河皆可田遷安北徐流營山下湧出五泉合流入桃林河又三里橋湧泉流入灤河又蠶姑廟湧泉成河夾河皆可田盧龍燕河營湧泉成河及營東五泉湧漫四出至張家莊撫寧西臺頭營河流亦自燕河營湧泉而來皆可田丰潤南則大寨及刺楡柁史家河大王莊東則榛子鎭西則鴉洪橋夾河五十餘里皆可田玉田淸莊塢導河可田後湖莊疏湖可田三里屯及大泉小泉引泉可田其間有民棄不業之地有屯地有牧地民棄不業者召民業之助其力屯牧地屬官者辟其蕪而收其入先之京東數處兆其端而畿內列郡可漸行也先之畿內列郡引其緒而西北之地可漸行也在邊陲則先之薊鎭而諸鎭可漸行至瀕海則先之丰潤而遼海以東靑徐以南皆可漸而行也乃陳興水利十四便益言甚悉又謂行水之地髙則開渠卑則築圍急則激取緩則疏引其最下者遂以爲受水之區勢固不可彊如懷慶當丹沁下流而眞定尢滹沱所必衝安能久而無患今致力當先於水源先其源則流微而易禦田其上流則水殺而無衝激泛濫之虞疏上竟沮浮議不果行先是臺臣周用因河數衝淤議及東省水利以爲治河墾田事相表裏田不治則水不可治運河以東濟南東昌兗州三府州縣𨿽有汶沂洸泗等河與民間田地曽不相貫注每年泰山䢐徠山水驟發則漫爲巨浸潰決城郭漂沒廬舍與河無異一值旱則又故無陂塘渠堰蓄水以待急遂致齊魯之間方四五千里之地一望赤地蝗蝻四起艸穀俱盡此皆溝洫不修之故今欲修溝洫非謂一一如古也【古人原是如此】但各因水勢地勢之宜縱橫曲直隨其所向自髙而下自小而大自近而逺盈科而進委之於海莫若正疆理以稽工程集人力以助夫役蠲荒糧以復流移專委任以責成功持定論以察羣議毋以欲速而轍更張毋以小利而生沮撓則治河裕民之計也事需後張瀚之請墾鳳淮田地疏稱兩府地廣人稀一望黃茅紅蓼多不耕之地間有耕者又苦旱澇雨多則橫潦彌漫無處歸束無雨則任其焦萎救濟無資是以饑饉窘廹煙稀土曠此地界連蕭碣汝穎逋逃之藪積久不無隠憂宜得專官教民稼穡夫水土不平耕作無以施方必先度量地勢髙下跟防水所歸宿濬河以受溝之水開溝渠以受橫潦之水官道之衝設大堤以通行偏小之村亦增卑以成徑惟欲於道傍多開溝洫使接續通流水由地中行不占平地又度低窪處所多開塘堰以瀦蓄之夏潦之時水歸溝塘亢旱之日可資引漑髙者麥低者稻平衍地多則木棉桑枲皆得隨宜樹藝土本膏腴地無遺利徧野皆衣食之資矣次則招撫流移寛慰安挿量撥地土處給牛種蠲逋負緩起科又或招致江南客戶或勸諭本土地鄰或審擬徒夫無力者令供役開濬有力者出資給食皆僉事可得專行議旣允惜其時不講於任官之道而猥以委之貪穢之史臬僉竟令以人廢盛舉也若東南水利呂光洵條議特詳謂三吳古稱澤國其西南翕受太湖陽城諸水形勢尢卑而東北際海岡隴之地視西南特髙髙者田常苦旱卑者田常苦澇昔人治之髙下曲盡其致旣於下流之疏爲塘浦導諸湖之水由北以入於江由東以入於海而又畆引江潮流行於岡隴之外【岡隴海涘也岡隴之外則海矣】是以瀦泄有法而水旱皆不爲患近來縱浦橫塘多湮塞不治惟二江頗通曰黃浦曰劉家河然太湖諸水源多而勢盛二江不足以泄而岡隴諸支河【此處實非岡隴蓋近海之地比下鄕稍髙耳如吾松之稱沙岡竹岡者皆是也】又多壅絕無以資灌漑於是上下俱病而嵗常告災治之之法當自要害始先治澱山等處一帶茭蘆之地導引太湖之水散入陽城昆承三泖等湖又開吳淞江並太盈趙屯等浦泄澱山之水以達於海濬白茆港並鮎魚口等處泄昆承之水以注於江開七浦鹽鐵等塘泄陽城之水以達於江又導田間之水悉入於小浦小浦之水悉入於大浦使流者各有所歸而瀦皆有所泄則下流之地治而澇無所憂矣凡岡隴支河湮塞不治者皆濬之深廣使復如舊則上流之地亦治而旱無所憂矣此三吳水利之大經也潘鳳梧有言水利微妙通知者少自非殫思熟見鮮能究其源委試舉嘉湖餘可類推夫防護修葺之法小民最無知全賴上人眞知而禁之如湖州之圩低其港常闊人憚於增外僅爲修內故水益闊易衝而湖州多淹崇桐之土髙其港常窄人憚於開外日爲塡出故水益窄易涸而崇桐多幹此其言蓋與光洵議互相發云【湖州地下無土崇桐地髙土多無土者將何增外土多者其傍河之田不肯增土以爲岡隴凡髙下鄕皆然低鄕築圩髙鄕開河如是而已】中州濵河之區嵗苦馮夷衝嚙顧以全河建瓴而下當秋水時至百川灌河方數千里之水曽無一溝一澮爲之停蓄以故頻受其患而不獲資尺寸之利若乃鄴之漳水南陽之鉗盧陂昔人率用以廣灌漑宋於河北諸州水所積處興堰六百里置斗門引定水灌田民賴其利何至於今皆沒沒也闗中引涇通渭故有鄭國渠白渠諸迹可防並州西南若汾若沁盡可引注爲農田用李冰爲蜀守壅江水作堋穿二江通舟楫因以漑諸郡今陸海固在也三楚漢沔西來大江中貫洞庭浩渺誠盡力溝洫開渠建閘在在腴壤何至如今之鹵莽而獲廣南沿海多淤沙饒沃容有未興之利八閩江右畝窄人稠乃中原迆北之境則極目荒莽水無向導田不懇髮小人之情安土重遷寧就饑餒終無適樂土之慮故民之爲言瞑也謂瞑瞑無知猶羣羊聚畜然須牧者之所置之置之茂艸則肥澤繁息置之磽鹵則零耗善乎崔實之言之也我髙皇帝深維理道數徙民就業寛鄕移人通財以贍蒸黎猶彷佛乎井授遺意而嗣後絕未有踵行之者何哉若屯放梳爬非不嚴也而托名逃荒巧爲影占者獘仍未易究詰乃邊鎭如遼東如宣大如甘肅視國初屯糧之原額今且不啻損十之五卽𨿽參罰之例故未嘗廢亦惟是較多寡於催科曽未聞有以撫流移辟艸萊上功幕府者又何暇責以建阡陌浚溝洫導利於非常之原乎昔有爲行經界寓地网之議者以爲敵騎利在平曠易爲馳突今邊塞率平原曠野險阻實稀宜因屯田定其經界開爲溝洫就用田者之力每一里共濬一溝界如古井田之制一可以息爭端二可以備旱潦三可以阻敵騎四者或我兵車禦敵卽可依此爲常陣免臨時掘塹之勞此蓋本吳玠在天水軍制金騎遺法也今井制堙廢久矣聞山東登萊猶存畎澮而邊騎竟以勢難逾越不敢犯寧夏多水田有溝塹夏月種作則塞馬不能來故稱安寧以斯知廣畝濬川所以興利厚農亦以設險守國且也計口授田俾有恆產庶人人樂本業而安爲黔首卽有豪傑難以率亂故三代盛時人必裏居地必井畫帝王治天下之大經大法率不外此方正學有言流俗謂井田不可行者以吳越言之山溪險絕而人民稠也夫山溪之地𨿽成周之世亦用貢法而豈彊欲堙卑夷髙以盡井哉但使人人有田田各有公田通力趨事相救相卹不失先王之道則可矣而江漢以北平壤千里盡而井之甚易爲力也嗟乎自限田名田之議先漢不卽行而貧富益逺唐李翺宋林勳仿古井田意分劈講畫作平賦政本二書甚具而宋儒張子厚有買田一方畫爲數井之思且講求法制以爲不刑一人而可復時皆不售淳熙中朱文公熹知漳州欲行經界獨丈量隠稅令貧富得以實自占非復若限田均田之難而亦竟爲豪家猾吏所排沮所以深致慨於井田之未易復也生民之計將無已遂窮乎亦惟是我髙皇帝宸慮精詳時時體田遺意卽召人墾荒亦必驗丁撥給限定田畝不許拋荒流移而禦制大誥續編且惓惓以田不井授爲憾諸所爲農田計久逺者酌古準今足爲萬世法程至明也【余嘗謂夏后五十殷人七十非厚民而多予之田乃限民不得多種也吾髙皇帝眞得此意矣故曰剏明主意見自然到此不可學不必學也】當其時三尺新懸有司奉行惟謹未嘗特爲農事設專官人盡農官也以農桑責之郡縣以屯種責之衛所非農事修舉不得注上考【官愈增事愈廢矣何也事廢而後增官官增謂事舉矣而其實不能舉事也】蓋設官分職原以爲民孔曰富之孟曰制田裏教樹畜捨此更何事事哉嗣後不察而增設府州縣勸農佐貳設屯田水利臬臣又或特遣重臣諸牧民之長其賢者亦或體上愛養至意不然者且見以爲業有專官而已可弛擔也先臣吳世忠嘗咄嗟道之矣曰臣任給事中時具言水利爲農田急務幸準覆行及備員湖藩而所屬陂塘池堰湮塞如故爲豪家塡占迷失者在在有之有塘寛十百餘畆無勺水可資【若占塘爲田則豪家也塘寛而無勺水可資則非豪家也】召裏老咨問云往朝廷重農州縣以水利爲急差官淸理嵗有修築於時豪彊不敢塡占民以實保結故亢旱而農田有救百姓有所賴也邇年州縣官惟勾攝詞訟之爲急其餘塘堰冊報類非覈實豪彊塡占又置不問𨿽奉勘合行視特科索裏戶供應而去初曷嘗一至郊野見所謂隄塘渠堰爲何若哉及亢旱無收恩防蠲免則已先期督徵入官民未沾惠而國用不足往往又額外科徵之此獄訟所以日繁而盜賊滋有也嗚呼自昔而已然矣將何以挽其流乎古天子巡狩入其境田野辟受上賞荒蕪不治防顯罰近世設按察司察此務分巡禦史巡此務也竊查憲綱一欵農桑乃生民衣食之源仰本府州縣行移提調官常用心勸諭農民趂時種植仍將種過桑麻等頃田畆計料絲綿等項分豁舊有新收數目開報先臣霍韜發憤言此乃巡按禦史急務也今則徒爲文具而已旌舉守令何曽稱某守某令興過若干水利勸過若干農桑乞勅都察院舉行其在陜西山西北直河南尢爲至急而邇年都禦史孫丕揚請以保民實政五事課有司庶幾申明髙皇帝要束柰何率弁髦之也守令分符而治一方儼然古封建侯伯之尊昔尼父孜孜矻矻無一同一旅以抒其猷士抱遺經遇主輒提千里之封乃民事不以闗心而一任蒿萊之彌望謂誦法何【富教先勞亦私議於車塵馬足之間而已痛哉可爲慟哭者也】趙邦淸之爲滕縣也均田治水儲粟賑災怨勞有所不避此有司之則也

農政全書卷三﹤子部﹐農家類﹐農政全書﹥

欽定四庫全書

農政全書卷四

明徐光啟撰

田制

扈先生井田攷

周禮小司徒經土地而井牧其田野九夫爲井四井爲邑四邑爲丘四丘爲甸四甸爲縣四縣爲都以任地事而令貢賦

王禎曰按古制井田九夫所治之田也鄕田同井井九百畆井十爲通通十爲成成十爲終終十爲同積萬井九萬夫之田也井間有溝成間有洫同間有澮所以通水於川也遂人盡主其地歲出稅各有等差以治溝洫

陳祥道曰三屋爲井井方一里九夫四井爲邑邑方二里三十六夫十六井爲丘丘爲四里百四十四夫六十四井爲甸甸方八里五百七十六夫二百五十六井爲縣縣方十六里二千三百四夫一千二十四井爲都都方三十二里九千四百十六夫

考工記匠人爲溝洫耜廣五寸二耜爲耦一耦之伐廣尺深尺謂之田首倍之廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二防深二仞謂之澮專達於川凡天下之地勢兩山之間必有川焉大川之上必有塗焉

注曰三夫爲屋屋具也一井之中三屋九夫三三相具以出賦稅共治溝也方十里爲成成中容一甸甸方八里爲出田稅緣邊一里治洫方百里爲同同中容四都六十四成方八十里出田稅緣邊十里治澮

遂人凡治野夫間有遂遂上有徑十夫有溝溝上有畛百夫有洫洫上有塗幹夫有澮澮上有道萬夫有川川上有路以達於畿

注曰十夫二鄰之田百夫一鄼之田千夫二鄙之田萬夫四縣之田遂溝洫澮皆所以通於川也萬夫者方三十三里少半里九而方一同以南畆圖之則遂從溝橫洫從澮橫九澮而川周其外焉去山陵林麓川澤溝瀆城郭宮室塗巷三分之制其餘如此以至於畿則中𨿽有都鄙遂人盡主其地

司馬法六尺爲步步百爲畮畮百爲夫夫三爲屋屋三爲井井十爲通通十爲成十成爲終十終爲同

書曰予決九川距四海濬畎澮距川

左氏傳曰少康之在虞思有田一成有眾一旅

按蔡氏注書畎澮之制但據周禮言之蓋虞夏之制已無所考然少康有田一成有眾一旅與一甸六十四井五百一十二家之數略同則田制亦不甚異也

孟子曰夏后氏五十而貢殷人七十而助周人百畆而徹其實皆什一也

陳祥道曰夏商周之授田其畆數不同何也禹貢於九州之地或言土或言作或言乂蓋禹平水土之後有土見而未作有作焉而未乂則於是時人工未足以盡地力故家五十畆而已防歷商周則田浸辟而法備矣故商七十而助周百畆而徹詩曰信彼南山維禹甸之畇畇原隰曽孫甸之我疆我理南東其畆則法略於夏備於周可知矣

劉氏曰王氏謂夏之民多家五十畆而貢商之民稀家七十而助周之民尢稀家百畆而徹熊氏謂夏政寛簡一夫之地稅五十畆商政稍急一夫之地稅七十畆周政極煩一夫之地盡稅焉而所稅皆十一賈公彥謂夏五十而貢據一易之地家二百畮而稅百畆也商七十而助據六遂上地百畆菜五十畆而稅七十五畆也周百畆而徹據不易之地百畆全稅之如三子之言則古之民常多而後世之民愈少古之稅常輕而後世之稅愈重古之地皆一易而後世之地皆不易其果然哉

扈先生曰按三代制產多寡不同諸家之說互異劉氏一首疑之夫謂古民多後世之民少必不然也生人之率大扺三十年而加一倍自非有大兵革則不得減唐虞至周養民幾二千年𨿽其間兼並者歲有度不能減生人之半二代革命所殺甚少春秋時所殺亦少直至戰國乃殺人以數十萬計此皆唐虞之代所畱也度殷時人當數十倍於夏周時數十倍於殷耳安得謂古時人多而後世少乎且禹驅蛇龍以居人謂人多而田少欲多授而不足無是理也謂古稅輕後稅重此無從辧其然不然但如熊氏之說則夏商皆二十稅一矣乃旣賦田於民乂有稅有不稅而所稅者必於十一此成何政體乎亦無是理也謂古地一易而後世之地不易此於理宜有之何者人少地多則歲易人多地少則不易耳但如賈公彥之說則夏實二百畆而貢殷實百五十畆而助卽歲易者以二當一亦當言百畆柰何二百畆而反謂五十畆乎亦無是理也三家之言大都曲說劉氏之疑民多少是也而疑歲易之田亦誤以愚意言之此其間有一可論有一不可論嘗考尺度畆法周之百畆當今田二十四畆五分有奇而已若夏尺夏畆與周等者其五十畆當今田十二畆有奇而已而謂足以食八口之家乎且聖王制產必度民之力可治必度民之用可足何至夏周之間所差一倍非夏之民勤於食則周之民勤於力矣此其尺度畆法必有異同乃夏商之故今不可考也此所謂不可論者也其可論者則三代聖王所爲厚於民者非以多予之田爲厚而以少與之田爲厚譬食小兒者非以多予之食爲愛而以少予之食爲愛也語曰務廣地者荒詩曰無田甫田惟莠驕驕故后稷爲田一畆三畆伊尹作爲區田負水澆稼古之治田者盡力盡法而不務多大禹時稷爲農師未久也於是洪水初治作乂之土甚多深恐其民務於廣地以致荒蕪故限田五十不得逾制而使精於其業人人用后稷之法卽此五十之田可以足八口之食矣治田旣少業旣耑精積久之後因生便巧如后稷之耕兩耜爲耦其孫叔均遂作牛耕是也便巧旣多人力有餘至於殷周遂以漸加多而其田亦治故由七十而至於百畆要使人之力足以治田田之收足以食人必不至於務廣而荒耳然周人治田旣稍廣畜積必倍多故周禮能以九年耕餘三年之食矣今世貧人無卓錐而廣虛之地數口之家輒田二三百畆鹵莽滅裂丰年則爲薄收水旱則盡荒矣此上之無法以教之無制以限之故也

考尺度按古者度以絲起隋志曰蠶所吐絲爲忽十忽爲秒十秒爲毫十毫爲釐十釐爲分考工記玉人璧羨度尺好三寸以爲度好三寸所以爲璧也【好璧之孔也】裁其兩旁以益上下所以爲羨也袤十寸廣八寸所以爲度尺也則是十寸八寸皆爲尺矣以十寸之尺起度則十尺爲丈十丈爲引以八寸之尺起度則八尺爲防倍防爲常此周制也自漢以來世無正尺律度量衡靡有孑遺度無自起儒先所謂子穀秬黍中者徒有空言了無實驗心竭於思口獘於議不能決也惟晉大始中中書監荀朂尺挍古物七品多合一曰姑洗玉津二曰小呂三曰西京銅望臬四曰金錯望臬五曰銅斛六曰古錢七曰建武銅尺依尺鑄律時得漢時故鐘吹律命之皆應然時好推遷諸代異制隋書載尺十有五等以荀尺爲本大槪周尺漢劉歆尺建武銅尺宋祖衝之所傳尺皆與荀氏一體他如晉田父玉尺漢官尺魏杜夔尺晉後尺魏前尺中尺後尺東魏後尺銀錯銅龠尺後周玉尺宋氏尺萬寶常水尺劉曜渾儀尺梁朝俗間尺各與荀互異自隋以來荀尺亦莫傳用唐有張文收律尺有景表尺五代有王朴律尺宋則太府寺有尺四等又髙若訥嘗挍古尺十五等李照胡翼之鄧保信各有黍尺崇寧中魏漢津乞用聖上指尺又紹興中內出金字牙尺二十八遂以其中皇祐二年所造大樂中黍尺作景鐘然不知以何法累黍程正叔定周尺以爲當省尺五寸五分弱而省尺之度卒難攷詳朱元晦家禮載司馬氏及攷定雅樂黃鐘尺不明言長短則周尺之制迄無成說獨丁度建言歷代尺度屢攺惟劉歆鑄銅斛之世所鑄錯刀大泉五十王莾天鳯中鑄貨布貨泉之類不聞後世有鑄者遂以此四物參挍分寸正同況經籍制度皆起周世劉歆術業之博祖衝之算數之妙晉荀氏之詳密旣合姬周之尺則最可法者焉但惜其事防罷竟不施用今試以諸品泉刀攷之按漢志王莾更鑄大錢徑寸二分文曰大泉五十天鳯五年作貨布長二寸五分廣一寸首長八分有奇廣八分其圜好徑二分半足枝長八分間廣二分其文右曰貨左曰布貨泉徑一寸文右曰貨左曰泉以貨布一分爲率防較其首身足枝長廣之數以爲尺又以大泉之寸二分貨泉之徑寸較之彼此毫釐無差足明丁之議爲至當而丁尺荀尺漢尺周尺一然無異諸家影響之說悉可廢矣蓋古人制度必徵實乃信非可以揣摩定非可以口舌爭不見古物而欲知古人之制自不可得荀丁二氏蹠實之見千載同符今荀氏所攷古物七事多不可得而漢錢傳於世者則往往有之據此以求周漢之度以防昔人定律制器營室分田之數殆爲灼然無疑者也

計周尺一尺當今浙尺八寸當今織染所欽降金星牙尺六寸四分自後田畆俱以周尺計定別用今尺凖之

司馬法六尺爲步

每步積三十六尺

司馬法步百爲畆

考工記匠人爲溝洫耜廣五寸二耜爲耦一耦之伐廣尺深尺謂之

古者耜一金兩人並發之其壠中曰畆畆上曰伐伐之言發也與伐髙深廣各尺一畆之中三三伐廣六尺長六百尺以此計畆故曰終畆曰竟畆鄭注畆方百步者非是

每一畆積三千六百尺

古之一畆以尺計得面方六十尺自之得積三千六百尺【以下畆法俱折方取易算故】

以步計得面方十步自之得積百步

今時畆法以步計得面方十五步四分九釐一毫九絲三忽二微零自之得積二百四十步爲畆

六尺爲步以尺計得面方九十二尺九寸五分一釐六毫零自之得積八千六百四十尺爲畆以三十六尺而一得積二百四十步

五尺爲步以尺計得面方七十七尺四寸五分九釐六毫零自之得積六千尺爲畆以二十五尺而一得積二百四十步

以丈計畆得面方七丈七尺四寸五分九釐六毫自之得積六十丈爲畆以二尺五寸而一得積二百四十步

古之一畆以今法凖之每浙尺八寸凖古一尺得面方四十八尺自之得積二千三百零四尺以今畆法八千六百四十尺而一得田二分六釐六毫六絲六忽零

以六尺爲步計之得面方八步自之得積六十四步以今畆法二百四十步而一得田二分六釐六毫六絲六忽零【後言浙尺凖古其尺法步法畆法俱仿此】

若以牙尺六寸四分凖古一尺得面方三十八尺四寸自之得一千四百七十四尺五寸六分以今畆法六千尺而一得田二分四釐五毫七絲六忽

以五尺爲步計之得面方七步六分八釐自之得積五十八步九分八釐二毫四絲以今畆法二百四十步而一得田二分四釐五毫七絲六忽【後言牙尺凖古其尺法步畆法俱仿此】

司馬法畆百爲夫

周禮遂人凡治野夫間有遂遂上有逕

攷工記匠人爲溝洫廣尺深尺謂之田首倍之廣二尺深二尺謂之遂

徑廣二尺

每百畆積得一萬步三十六萬尺

面方六百尺加遂徑八尺共六百零八尺自之得三十六萬九千六百六十四尺內夫積三十六萬尺爲田百畆遂逕積九千六百六十四尺得二畆六分八釐四毫一六

古之百畆今浙尺畆法算得二十六畆六分六釐六毫六絲六忽一六

遂徑七分一釐六毫

今牙尺算得二十四畆五分七釐六毫

遂徑六分五釐九毫七絲

司馬法夫三爲屋

屋具也一井之中三三相具出賦稅共治溝也屋之廣長或傍遂溝洫澮不同今以兩濶加溝畛兩長一作溝畛一作遂徑計之

長一千八百二十四尺濶六百十二尺自之得積一百一十一萬六千二百八十八尺共三百十畆七釐九毫三六

若以兩濶加溝畛兩長加遂徑計之

長一千八百一十六尺濶六百十二尺自之得積一百一十萬九千七百八十二尺共三百零八畆三分七釐三毫一二

司馬法屋三爲井

井方一里九夫

遂人十夫有溝溝上有畛

考工記匠人爲溝洫九夫爲井井間廣四尺深四尺謂之溝

畛廣四尺

一井之田面方一千八百尺加溝畛遂逕方一千八百二十四尺自之得積三百三十二萬六千九百七十六尺

內九夫積三百二十四萬尺爲田九百畆

溝畛積五萬七千八百五十六尺

遂逕積二萬九千一百二十尺二積共二十四畆一分六釐

小司徒四井爲邑

邑方二里三十六夫

一邑之田面方三千六百尺加溝畛遂徑面方三千六百四十尺自之得一千三百二十四萬九千六百尺

內田積一千二百九十六萬尺爲田三千六百畆溝畛遂逕積二十八萬九千六百尺得八十畆四分四釐四毫一六

小司徒四邑爲丘

丘方四里十六百百四十四夫

一丘之田面方七千二百尺加溝畛遂逕七十二尺其面方七千二百七十二尺自之得積五千二百八十八萬一千九百八十四尺

內田積五千一百八十四萬尺得一萬四千四百畆溝畛遂逕積一百零四萬一千九百八十四尺得二百八十九畆四分四釐

小司徒四丘爲甸

司馬法井十爲成

遂人百夫有洫洫上有塗

匠人方十里爲成成間八尺深八尺謂之洫

成方十里成中容一甸甸方八里出田稅沿邊一里治洫四井爲邑四登於甸甸方八里旁加一里故方十里甸之八里開方計之八八六十四井五百七十六夫出稅旁加一里通亷隅三十六井三百二十四夫治洫

塗亦廣八尺

一成之田面方一萬八千尺加洫塗溝畛遂逕一百八十四尺共一萬八千一百八十四尺自之得積三億三千零六十五萬七千八百五十六尺內積三億二千四百萬尺爲田九萬畆余積六百六十五萬七千八百五十六尺得洫塗溝畛遂逕共一千八百四十九畆四分四毫一六

一甸之田面方一萬四千四百尺自之得積二億零七百三十六萬尺爲田五萬七千六百畆亷隅積一億一千六百六十四萬尺爲田三萬二千四百畆共得出稅田九萬畆

小司徒四甸爲縣

縣方二十里四百井三千六百夫

一縣之田面方三萬六千尺加洫塗溝畛遂逕三百五十二尺共面方三萬六千三百五十二尺自之得積一十三億二千二百四十六萬七千九百零四尺內積一十二億九千六百萬尺爲田三十六萬畆余積二千六百四十六萬七千九百零四尺得洫塗溝畛遂逕共七千三百五十二畆一分九釐五毫二

小司徒四縣爲都

都方四十里一千六百井一萬四千四百夫

面方四十里爲都一都之田面方七萬二千尺加洫塗溝畛遂逕六百八十八尺共面方七萬二千六百八十八尺自之得積五十二億八千三百五十四萬五千三百四十四尺內積五十一億八千四百萬尺爲田一百四十四萬畆余積九千九百五十四萬五千三百四十四尺得洫塗溝畛遂逕共二萬七千六百五十一畆四分八釐四毫一六

遂人千夫有澮澮上有道

匠人方裏爲同同間廣二防深二仞謂之澮專達於川同方百里同中容四都方八十里岀田稅沿邊十里治澮四甸爲縣四登於同同方八十里旁加十里故方百里同之八十里開方計之八八六十四成六千四百井五萬七千六百夫出稅旁加十里通亷隅三十六成三千六百井三萬二千四百夫治澮

澮達於川川者大水通流非人力所治

道廣二防

井田之制備於一同

一同之田面方一十八萬尺加澮道六十四尺洫塗一百四十四尺溝畛七百二十尺遂逕八百尺共得面方一千七百二十八尺六而一得三萬零二百八十八步自之得積九億一千七百三十六萬二千九百四十四步以畆法積百步而一得九百一十七萬三千六百二十九畆四分四釐內六十四成積五億七千六百萬步爲田五百七十六萬畆亷隅三十六成積三億二千四百萬步爲田三百二十四萬畆共得出稅田九百萬畆澮道洫塗溝畛遂逕共一十七萬三千六百二十九畆四分四釐

若以面方一十八萬一千七百二十八尺自之得積尺三百三十億零二千五百零六萬五千九百八十四尺以畆法三千六百尺而一得田數與前術同今時浙尺八寸當古一尺六尺爲步二百四十步爲畆算得田二百四十四萬六千三百零一畆一分八釐四毫牙尺六寸四分當古一尺五尺爲步二百四十步爲畆算得田二百二十五萬四千五百一十一畆一分七釐一毫一絲七忽

古之九百萬

今浙尺二百四十萬畆

今牙尺二百二十一萬一千八百四十畆

古之澮道等十七萬三千六百二十九畆四分四釐今浙尺四萬六千三百零一畆一分八釐四毫今牙尺四萬二千六百七十一畆一分七釐一毫一絲七忽

農政全書卷四

欽定四庫全書

農政全書卷五

明徐光啟撰

田制

農桑訣田制篇

王禎曰器非農不作田非器不成周禮遂人凡治野以土宜敎甿稼穡而後以時器勸甿命篇之義遵所自也夫禹別九州其田壤之法固多不同而稷敎五穀則樹藝之方亦隨以異故皆以人力器用所成者書之各有科等用列諸篇之右

王禎曰按舊說區田地一畆闊一十五步每步五尺計七十五尺每一行占地一尺五寸該分五十行長一十六步計八十尺每行一尺五寸該分五十四行長闊相乘通二千七百區空一行種於所種行內隔一區種一區除隔空外可種六百七十五區每區深一尺用熟糞一升與區土相和布谷勻覆以手按實令土種相著苗出看稀稠存畱鋤不厭頻旱則澆灌結子時鋤土深壅其根以防大風揺擺古人依此布種每區收谷一斗每畆可收六十六石今人學種可減半計【扈先生曰當攷古今度量】又參攷汜勝之書及務本書謂湯有七年之旱伊尹作爲區田敎民糞種負水澆稼諸山陵傾阪及田丘城上皆可爲之其區當於閒時旋旋掘下正月種春大麥二三月種山藥芋子三四月種粟及大小豆八月種二麥豌豆節次爲之不可貪多夫儉丰不常天之道也故君子貴思患而預防之如向年壬辰戊戌饑歉之際但依此法種之皆免饑殍此已試之明效也竊謂古人區種之法本爲禦旱濟時如山郡地土髙仰歲歲如此種蓻則可常熟惟近家瀕水爲上其種不必牛犂但鍫鐝墾斸又便貧難大率一家五口可種一畆已自足食家口多者隨數增加男子兼作婦人童稚量力分工定爲課業各務精勤若糞治得法沃灌以時人力旣到則地利自饒𨿽遇災不能損耗用省而功倍田少而收多全家歲計指期可必實救貧之防法備荒之要務也詩云昔聞伊尹相湯日救旱有方由聖智限將一畆作田規計區六百六十二星分碁布滿方疇參錯有條相列次耕畬元不用牛犂短鍤長鑱皆佃器糞腴灌漑但從宜庾阪窮原俱美地舉家計口各輸力男女添工到童稚坎余種耨非重勞日課同趨等娛戲菽粟藷芋雜數品辦作儲糧接充餌歲餘五口盡無饑倍種兼收仍不啻久知丰歉歲不常大扺古今同一致

賈思勰曰區田以糞气爲美非必須良田也諸山陵近邑髙危傾阪及丘城上皆可爲區田區田不耕旁地庶盡地力凡區種不先治地便荒地爲之以畆爲率今一畆之地長十八丈廣四丈八尺當橫分十八丈作十五町町間分爲十四道以通人行道廣一尺五寸町皆廣一尺五寸長四丈八尺尺直橫鑑町作溝溝一尺深亦一尺積穰於溝間相去亦一尺嘗悉以一尺地積穰不相受令作二尺地以積穰種禾黍於溝間夾溝爲兩行去溝兩邊各二寸半中央相去五寸旁行相去亦五寸一溝容四十四株一畆合萬五千七百五十株種禾黍令上有一寸土不可令過一寸亦不可令減一寸凡區種麥令相去二寸一行一溝容五十二株一畆凡四萬五千五百五十株麥上土令厚二寸凡區種大豆令相去一尺二寸一溝容九株一畆凡六千四百八十株【禾一斗有五萬一千餘粒黍亦少此少許大豆一斗一萬五千餘粒】區種荏令相去三尺胡麻相去一尺區種天旱常漑之一畆常收百斛上農夫區方深各六寸間相去九寸一畆三千七百區一日作千區區種粟二十粒美糞一升合土和之畆用種二升秋收區別三升粟畆收百斛丁男長女治十畆十畆收千石歲食三十六石支二十六年中農夫區方九寸深六寸相去二尺一畆千二十七區用種一升收粟五十一石一日作三百區下農夫區方九寸深六寸相去二尺一畆五百六十七區用種六升收二十八石一日作二百區【諺曰頃不比畆善謂多惡不如少善也】區中艸生拔之區間艸以剗剗之若以鋤鋤苗長不能耘之者以防比地刈其艸薉

又曰兗州刺史劉仁之昔在洛陽於宅田以七十步之地域爲區田收粟三十六石然則一畆之收有過百石矣少地之家所宜遵用也

扈先生曰區收一斗畆六十六石卽區田一畆可食二十許人矣蓋古今斗斛絕異周禮食一豆肉飲一豆酒中人之食也孔明每食不過數升而仲達以爲食少事煩若如今斗則中人豈能頓盡孔明數升已自不少而亷頗五鬥得無太多計如今之畆若斗則每畆可收數石可食兩人以下耳見文學張言有糞壅法卽今常種稻田亦可得谷畆二十許斛也近年中州撫院督民鑿井灌田竊意遠水之地自應種旱谷若鑿井以爲水田此令民終歲也若云救旱谷則炎天燥土一井所灌其潤幾何必須敎民爲區田家各二三畆以上一家糞肥多在其中遇旱則汲井漑之此外田畆聽人自種旱谷則丰年可以兩全卽遇大旱而區田所得亦足免於饑窘比於廣種無收效相遠矣

圃田種蔬果之田也周禮以埸圃任園地注曰圃樹果蓏之屬其田繚以垣墻或限以籬塹負郭之間但得十畆足贍數口若稍遠城市可倍添田數至半頃而止結廬於上外周以桑課之蠶利內皆種蔬先作長生韭一二百畦時新菜二三十種惟務多取糞壤以爲膏腴之本慮有天旱臨水爲上否則量地鑿井以備灌漑地若稍廣又可兼種麻薴果谷等物比之常田歲利數倍此園夫之業可以代耕至於養素之士亦可托爲隱所因得供贍又可宦遊之家若無別墅就可棲身駐迹如漢陰之獨力灌畦河陽之閒居鬻蔬亦何害於助道哉

﹤子部﹐農家類﹐農政全書﹐卷五﹥

圍田築土作圍以繞田也蓋江淮之間地多藪澤或瀕水不時渰沒妨於耕種其有力之家度視地形築土作堤環而不斷內容頃畆千百皆爲稼地後值諸將屯戍因令兵眾分工起土亦仿此制故官民異屬復有圩田謂疊爲圩岸捍防外水與此相類𨿽有水旱皆可救禦凡一熟余不惟本境足食又可瞻及鄰郡實近古之上法將來之永利詩云度地置圍田相兼水陸全萬夫興力役千頃入周旋俯納環城地穹懸覆幕天中藏仙洞祕外繞月宮圓蟠亙防淮甸紆回際海壖官民皆紀號逺近不相緣守望將同井寛平卻類川隰桑宜葉沃堤柳要根駢交往無多逕髙居各一防偶因成土著元不畏民編生業團鄕社囂塵隔市廛溝渠通灌漑堘埂互連延俱樂耕耘便猶防水旱偏翻車能沃稿瀽穴可抽泉擁綠秧鋤後均黃刈獲前總治新稅籍素表屢丰年黍稌及億秭倉箱累萬千折償依市直輸納帶逋懸歲計仍余羨牙商許懋遷補添他郡食販入外江船課最司農績治優都水權

架田架猶筏也亦名葑田集韻云葑菇艸也葑亦作湗江東有葑田又淮東二廣皆有之東坡請開杭之西湖狀謂水涸艸生漸成葑田【扈曰東坡所云與此異】考之農書云若深水藪澤則有葑田以木縛爲田坵浮系水面以葑泥附木架上而種萟之其木架田坵隨水髙下浮泛自不渰浸周禮所謂澤艸所生種之芒種是也芒種有二義鄭謂有芒之種若今黃穋谷是也一謂待芒種節過乃種今人占夏至小滿至芒種節則大水已過然後以黃穋谷種之於湖田然則有芒之種與芒種節二義可並用也黃穋谷自初種以至收刈不過六十七日亦以避水溢之患竊謂架田附葑泥而種旣無旱暵之災復有速收之效得置田之活法水鄕無地者宜效之

櫃田築土防田似圍而小面俱置瀽穴如此形制順置田段便於耕蒔若遇水荒田制旣小堅築髙峻外水難入內水則車之易涸淺浸處宜種黃穋稻【周禮謂澤艸生種之芒種穋黃稻是也黃穋稻自種至收不過六十日則熟以避水溢之患】如水過澤艸自生糝稗可收髙涸處亦宜陸種諸物皆可濟饑此救水荒之上法一名壩水漑田亦曰壩田與此名同而實異詩曰江邊有田以櫃稱四起封圍皆力成有時捲地風濤生外禦衝蕩如嚴城大至連頃或百畆內少堘埂殊寛平牛犂展用易爲力不妨陸耕及水耕

梯田謂梯山爲田也夫山多地少之處除磊石及峭壁例同不毛其餘所在土山下自橫麓上至危顚一體之間裁作重磴卽可種萟如土石相半則必疊石相次包土成田又有山勢峻極不可展足播殖之際人則傴僂蟻沿而上耨土而種躡坎而耘此山田不等自下登陟俱若梯磴故總曰梯田上有水源則可種秔如止陸種亦宜粟麥蓋田盡而地地盡而山山鄕細民必求墾佃猶勝禾稼其人力所致雨露所養不無少獲然力田至此未免囏食又復租稅隨之良可憫也詩云世間田制多等夷有田世外誰名題非水非陸何所兮危巓峻麓無田蹊層磴橫削髙爲梯舉手捫之足始躋傴僂前向防顚擠佃作有具仍兼攜隨宜墾斸或東西知時種早無噬臍穉苗亟耨同髙低十九畏旱思云霓淩冒風日面且黧四體臞瘁肌若刲冀有薄獲勝稗荑力田至此嗟彼啼田家貧富如雲泥貧無錐置富望迷古稱井地今可稽一夫百畆容可棲余夫田數猶半圭我今豈獨非黔黎可無片壤充耕犂

塗田書云淮海惟揚州厥土惟塗泥夫低水種皆須塗泥然瀕海之地復有此等田法其潮水所泥沙泥積於島嶼或墊溺盤曲其頃畝多少不等上有咸艸叢生有潮來漸惹塗泥初種水稗斥鹵旣盡可爲稼田所謂瀉斥鹵兮生稻糧盈邊海岸築壁或樹立樁橛以抵潮泛田邊開溝以注雨潦旱則灌漑謂之甜水溝其稼收比常田利可十倍民多以爲永業又中土大河之側及淮灣水滙之地與所在陂澤之曲凡潢污洄互壅積泥滓退皆成淤灘亦可種萟秋後泥幹地裂布掃麥種於上其所收比淤田之效也夫塗田淤田各因潮漲而成以地法觀之𨿽若不同其收獲之利則無異也詩云書稱淮海惟揚州厥土塗泥來已久今雲海嶠作塗田外拒潮來古無有霖潦滲漉斥鹵盡沆已丰三載後又有河淤水退余禾麥一收倉廩阜昔聞漢世有民歌涇水一石泥數斗且漑且糞長禾黍衣食京師億萬口稔知燕地多陂渠【後魏裴延雋爲幽州刺史修復燕地故戾陵諸碣及範陽督亢渠漑田萬餘頃爲利十倍】糞漑膏腴倍常畝若云是地可塗田先願滋培根本厚闕政今知水利先【昔司馬溫公言今闕政水利居其一】天下豈無霖雨手【扈先生曰溫公亦解此但令王介甫爲之便不是東坡輩又附會而排笮之何哉】

﹤子部﹐農家類﹐農政全書﹐卷五﹥

沙田南方江淮間沙淤之田也或濵大江或峙中州四圍蘆葦駢密以防堤岸其地常潤澤可保丰熟普爲塍埂可種稻林間爲聚落可萟桑麻或中貫湖溝旱則平漑或傍繞大港澇則泄水所以無水旱之憂故勝他田也舊所謂坍江之田廢復不常故畝無常數稅無定額正謂此也宋乾道年間近習梁俊彥請稅沙田以助軍餉旣施行矣時相葉顒奏曰沙田者乃江濵出沒之地水激於東則沙漲於西水激於西則沙復漲於東百姓隨沙漲之東西而田焉是未可以爲常也且比年兵興兩淮之田租並復至今未徵況沙田乎其事遂寢時論是之今吾國家平定江南以江淮舊爲用兵之地最加優卹租稅甚輕至於沙田聽民耕墾自便今爲樂土愚嘗客居江淮目擊其事輒爲之贊云江上有田總名曰沙中開畎畝外繞蒹葭耐經水旱逺際雲霞耕同陸土橫亙水涯內備農具傍泊魚杈易勝畦埂肥漬菭華普宜稻可殖桑麻種則雜錯收則倍加潮生上漑水夾分叉澇須浚港旱或戽車地爲永業姓隨某家三時力穡多稼逾秅公私彼此橫縱邇遐租賦不常丰稔惟嘉扈先生曰肥積菭華此四字弗輕誦過是糞壤法也今濵湖人漉取苔華以當糞壅甚肥不可不知王君旣作贊而糞壤篇又不盡著其法此爲不精矣余讀農書謂王君之詩學勝農學其農學絕不及苗好謙暢師文輩也

又曰苔華壅田惟濵湖之北者乃可夏月苔乘風則聚於北岸故也

農政全書卷五﹤子部﹐農家類﹐農政全書﹥

欽定四庫全書

農政全書卷六

明徐光啟撰

農事

營治上

齊民要術曰凡人家營田須量己力寧可少好不可多惡假如一防牛總營得小畝三頃據齊地大畝一頃三十五畝也每年一易必須頻種其雜田地卽是來年谷資欲善其事先利其器悅以使人人忘其勞且須調習器械務令快利秣飼牛畜常須肥健撫卹其人常須歡悅觀其地勢幹濕得所凡秋收了先耕蕎麥地次耕餘地務遣深細不得趂多看幹濕隨時蓋磨著切見世人耕了仰著土塊並待孟春蓋若冬乏水雪連夏亢陽徒道秋耕不堪下種無問耕得多少皆須旋蓋磨如法如一防牛兩个月秋耕計得小畝三頃經冬加料餧至十二月內卽須排比農具使足一入正月初未開陽气上卽更蓋所耕得地一徧凡田地中有良有薄者卽須加糞糞之其踏糞法凡人家秋收後治糧塲上所有穰谷等並須收貯一處每日布牛腳下三寸厚每平旦收聚堆積之還依前布之經宿卽堆聚計經冬一具牛踏成三十車糞【扈先生曰不止牛也凡豬羊皆仿此作而以灰及雜艸薉布之】至十二月正月之間卽載糞糞地計小畝畝別用五車計糞得六畝勻攤耕蓋著未須轉起自地亢後但所耕地隨向蓋之待一段總轉了卽橫蓋一徧計正月二月兩个月又轉一徧然後看地宜納粟先種黑地微帶下地卽種糙種然後種髙壤白地其白地寒食後楡莢盛時納種以次種大豆油麻等田然後轉所糞得所耕五六徧每耕一徧蓋兩徧最後蓋三徧還縱橫蓋之昏房心中下黍種無問谷小畝一升下子則稀槪得所黍粟苗未與壠齊卽鋤一徧黍經五日更報鋤第二徧未蠶老畢報鋤第三徧如無力卽止如有餘力秀后更鋤第四徧油麻大豆並鋤兩徧止亦不厭旱鋤谷第一徧耕科定每科只畱兩莖更不得畱多每科相去一尺【扈先生曰古一尺大約今一尺三寸有餘後齊民要術中尺寸仿此】兩壠頭空務要深細第一徧鋤未可全深第二徧惟深是求第三徧較淺於第二徧第四徧較淺

齊民要術耕田篇曰田陳也樹谷曰田象形從口從十阡陌之制也耕種也從來井聲一曰古者井田劉熙釋名曰田塡也五穀塡滿其中犁利也利發土絕艸根耨似鉏以薅禾也斸誅也主以誅鉏根株也凡開荒山澤田皆七月芟艾之艸幹卽放火至春而開墾其林木大者殺之葉死不扇便任耕種三嵗後根枯莖朽以火燒之耕荒畢以鐡齒楱再徧杷之漫擲黍穄勞亦再徧明年乃種爲谷田凡耕髙下田不問春秋必須燥濕得所爲佳若水旱不調寧燥不濕【燥𨿽耕塊一經得雨地則粉解濕耕堅垎洛數年不佳諺曰濕耕澤鋤不如歸去言無益而有損濕耕者白背速楱之亦無傷否則大惡也】春耕尋手勞【古曰耰今曰勞說文曰耰摩田器今人亦名勞曰摩】秋耕待白背勞【秋多風若不尋勞地必虛燥秋田防實防勞令地硬諺曰耕而不勞不如作暴蓋言澤難遇喜天時故也桓寛鹽鐡論曰茂木之下無丰艸大塊之間無美苗】凡秋耕欲深春夏欲淺犁欲防勞欲再【犂防耕細牛復不疲再勞地熟旱亦保澤也】秋耕防靑者爲上【比至冬月靑艸復生者其美與小豆同也】初耕欲深轉地欲淺【耕不深地不熟轉不淺動生土也】菅茅之地宜縱牛羊踐之【踐則浮根】七月耕之則死【非七月復生矣】凡美田之法綠豆爲上小豆胡麻次之悉皆五六月中防【美懿反漫種也】種七月八月犂防殺之爲春谷田則畝收十石【農桑輯要曰一石大約今二斗七升十石今二石七斗有奇也後齊民要術中石斗仿此】其美與蠶矢熟糞同凡秋收之後牛力弱未及卽秋耕者穀黍穄梁秫茇之下卽移羸速鋒之也恆潤澤而不堅硬乃至冬初嘗得耕勞不患枯旱若牛力少者但九月十月一勞之至春種亦得魏文侯曰民春以力耕夏以鋤耘秋以收斂雜陰陽書曰亥爲天倉耕之始呂氏春秋曰冬至後五旬七日菖生菖者百艸之先生者也於是始耕【髙誘注曰菖菖蒲水艸也】淮南子曰耕之爲事也勞織之爲事也擾擾勞之事而民不捨者知其可以衣食也人之情不能無衣食衣食之道必始耕織之物若耕織始初甚勞終必利也眾又曰不能耕而欲黍梁不能織而喜縫裳無其事而求其功難矣汜勝之書曰凡耕之本在於趣時和土務糞澤旱鋤獲春凍解地气始通土一和解夏至天气始暑陰气始盛土復解夏至後九十日晝夜分天地气和以此時耕田一而當五名曰膏澤皆得時功春地气通可耕堅硬彊地黑壚土輙平摩其塊以生艸艸生復耕之天有小雨復耕和之勿令有塊以待時所謂彊土而弱之也春地气始通防橛木長尺二寸埋尺見其二寸立春后土塊散上沒橛陳根可防此時二十日以後和气去卽土剛以此時耕一而當四和气去耕四不當一杏始華榮輙耕輕土弱土望杏花落復耕耕輙藺之艸生有雨澤耕重藺之土甚輕者以牛羊踐之如此則土彊此謂弱土而彊之也春气未通則土歷適不保澤終嵗不宜稼非糞不解愼無旱耕須艸生至可種時有雨卽種土相親苗獨生艸穢爛皆成良田此一耕而當五也不如此而旱耕塊硬苗穢同孔出不可鋤治反爲敗田秋無雨而耕絕土气土堅垎名曰脂田及盛冬耕泄陰气土枯燥名曰脯田脯田與脂田皆傷田二嵗不起稼則一嵗休之凡愛田常以五月耕六月再耕七月勿耕【扈先生曰古治田者嵗易故可夏耕今居廣虛之地者宜仍用古法若麥田種秋苗自然五六月耕不待論也】謹摩平以待種時五月耕一當三六月耕一當再若七月耕五不當一冬雨雪止輙以藺之掩地雪勿使從風飛去後雪復藺之則立春保澤凍虫死來年宜稼得時之和適地之宜田𨿽薄惡收可畆十石崔實四民月令曰正月地气上騰上長冒橛陳根可防急菑彊土黑壚之田二月陰凍畢澤可菑美田緩土及河渚水處三月杏華勝可菑沙白輕土之田五月六月可菑麥田崔寔政論曰武帝以趙過爲捜粟都尉敎民耕殖其法三犂共一牛一人將之下種挽耬皆取備焉日種一頃至今三輔猶賴其利今遼東耕犂轅長四尺回轉相妨旣用兩牛兩人牽之一人將耕一人下種二人挽耬凡用兩牛六人一日才種二十五畆其懸絕如此【按二犂共一牛若今三腳耬矣未知耕法如何今自濟州迆西猶用長轅犂兩腳耬長轅耕平地尙可於山澗之間則不任用且回轉至難費力未若齊人蔚犂之柔便也兩腳耬種壠穊亦不如一腳耬之得中也】農桑通訣墾耕篇曰墾耕者農功之第一義也墾除荒也耕犂也【古文耕作畊蓋古井田之制今從耒井聲故作井】凡墾辟荒地春曰燎荒【如平原艸萊深者至春燒荒趂地气通閏艸芽欲髮根荄柔脆易爲開墾】夏曰防靑【夏曰艸茂時開謂之防靑可當艸糞但根須壯宻須籍彊牛乃可蓋莫若春爲上】秋曰芟夷【其次秋暮艸木叢宻時先用防刀徧地芟倒暴漧放火至春而開墾乃省力】如泊下蘆葦地內必用刀引之犂鑱隨耕起撥【音伐】特易牛乃省力沾山或老荒地內科木多者必須用鐝斸去余有不盡根科【俗謂之埋頭科也】當使熟鐡煆成鑱尖【套於退舊生鐡鑱上】縱遇根株不至擘缺妨誤工力或地叚廣濶不可徧劚則就斫枝莖覆於本根上幹焚之其根卽死而易朽又有經暑雨後用牛曳磟碡或輥子之所斫根查上和泥碾之幹則掙死一二嵗後皆可耕種其林木大者則殺之【謂剝斷樹皮其樹立死】葉死不扇便任種蒔三嵗後根株莖朽以火燒之則通爲熟田矣周禮薙氏掌殺艸春始生而萌之夏日至而夷之秋繩【去聲】而芟之冬日至而耜之【書薙作夷謂芟艸也】又柞氏掌攻艸木及林麓夏日至令刋陽木而火之冬日至令剝陰木而水之注云刋剝謂斫去次地之皮卽此謂除木也詩曰載芟載柞其耕澤澤蓋謂芟艸除木而後可耕也大凡開荒必趂雨後又要調停犂道淺深麄細淺則務盡艸根深則不至塞墢麄則貪生費力細則貪熟少功惟得中則可耕荒畢以鐡齒過漫種黍稷或脂麻緑豆耙勞再徧明年乃中爲谷田今漢沔淮潁上率多創開荒地當年多種脂麻等種有痛收至盈溢倉箱速富者如舊稻塍內開耕畢便撒稻種直至成熟不須薅防緣新開地內艸根旣死無荒可生若諸色種子年年揀淨別無稗莠數年之間可無荒薉所收常倍於熟田蓋曠閒旣久地力有餘苗稼鬯茂子粒蕃息也諺云坐賈行商不如開荒言其獲利多也除荒墾辟之功如此若夫耕犂之事又有本末上古聖人制耒耜以教耕耨三代以上皆耦耕謂兩人合二耜而耕之詩曰亦服爾耕十千維耦者此也春秋之時后稷之裔孫叔均始作牛耕至漢趙過增其制度三犂一牛則力省而功倍今之耕者大率祖此【扈先生曰三犂一牛者耬犂非耕犂也】周禮遂人治野以時器勸甿言農夫之耕當先利其器也故詩曰三之日於耜四之日舉趾又曰有略其耜俶載南畆周禮車人爲耒耜耜有三等今易耒耜而爲犂不問地之堅彊輕弱莫不任使欲淺欲深求之犂箭箭一而已欲防欲猛取之犂稍稍一而已然則犂之爲器豈不簡易而利用哉耕地之法未耕曰生已耕曰熟初耕曰塌再耕曰轉生者欲深而猛熟者欲淺而防此其略也農書云早田獲刈才畢隨卽耕治曬暴加糞壅培而種豆麥蔬茹因而熟土壤而肥沃之以省來嵗功役其所收又足以助嵗計晚田宜待春乃耕爲其槁稭堅韌必待其朽腐易爲牛力也北方農俗所傳春宜早晚耕夏宜兼夜耕秋宜日髙耕中原地皆平曠旱田陸地一犂必用兩牛三牛或四牛以一人執之量牛彊弱耕地多少其耕皆有定法【所耕地內先並耕兩犂墢皆內向合爲一壠謂之浮防自浮防爲始向外繳耕終此一段謂之一繳之外又間作一繳耕畢於三繳之間歇下繳卻自外繳耕至中心作一蓋三繳中成一也其餘欲耕平原率皆仿此】南方水田泥耕其田髙下濶狹不等以一犂用一牛挽之作止回旋惟人所便【髙田早熟八月燥耕而熯之以種二麥其法起墢爲疄兩疄之間自成一一段耕畢以鋤橫截其疄泄利其水謂之腰溝二麥旣收然後平溝蓄水深耕俗謂之再熟田也下田熟晚十月收刈旣畢卽乘天晴無水而耕之節其水之淺深常令塊墢半出水靣日暴雪凍土乃酥碎仲春土膏脤起卽再耕治又有一等水田泥淖極深能陷牛畜則以禾扛橫亙田中人立其上而鋤之南方人畜耐暑其耕四時皆以中晝】此南北地勢之異宜也古者分田之制一夫一婦受田百畆以其地有肥磽故有不易一易再易之別不易之地家百畆謂可以嵗耕之也一易之地家二百畆謂嵗耕其半也再易之地家三百畆謂嵗耕百畆三嵗而一周也先王之制如此非獨以爲土敝則艸木不長气衰則生物不遂也抑欲其財力有餘深耕易耨而嵗可常稔今之農夫旣不如古往往租人之田而耕之茍能量其財力之相稱而無鹵莽滅裂之患則丰壤可以力致而仰事俯育之樂可必矣今備述經傳所載農事之法兼髙原下田地勢之宜自北自南習俗不通曰墾曰耕作事亦異通變謂道無泥一方則田功修而稼穡之務可以次第而舉矣

種蒔直說云古農法犂一六今人只知犂深爲功不知細爲全功功不到土麄不實下種後𨿽見苗立根在麄土根土不相著不耐旱有懸死虫咬幹死等諸病功到土細又實立根在細實土中又碾過根土相著自耐旱不生諸病

韓氏直說曰爲農大綱一則牛欺地二則人欺苗牛欺地則所種不失其時人欺苗則省力易辧反是則徒勞無益矣凡地除種麥外並宜秋耕先以鐡齒縱橫之然後插犂細耕隨耕隨撈至地大白背時更兩徧至來春地气透時待日髙復擺四五徧其地爽潤上有油土四指許春𨿽無雨時至便可下種秋耕之地荒艸自少極省鋤工如牛力不及不能盡秋耕者除種粟地外其餘黍豆等地春耕亦可大抵秋耕宜早春耕宜遲秋耕宜早者乘天气未寒將陽和之气掩在地中其苗易榮【扈先生曰月令地气沮泄之說爲近若寒暖之气豈能掩在地中乎】遇秋天气寒冷有霜時必待日髙方可耕地恐掩寒气在內令地薄不收子粒春耕宜遲者亦待春气和暖日髙時依前耕

農桑通訣耙勞篇曰凡治田之法犂耕旣畢則有耙勞耙有渠疏之義勞有蓋磨之功今人呼耙曰渠疏勞曰蓋磨皆因其用以名之所以散撥去芟平土壤也桓寛鹽鐡論曰茂木之下無丰艸大塊之間無美苗耙勞之功不至而望禾稼之秀茂實栗難矣齊民要術云耕荒畢以鐡齒再徧耙之蓋鐡齒已爲之先再用耙而後勞之也今人但耕地畢破其塊墢而後用勞平磨乃爲得也齊民要術云耕地深細不得趂多看幹濕隨時蓋磨待一段總轉了橫蓋一徧每耕一徧蓋兩徧最後蓋三徧還縱橫蓋之種麥地以五月耕三徧種麻地耕五六徧倍蓋之但依此法除虫災外小小旱漧不至全損緣蓋磨數多故也又云春耕隨手勞秋耕待白背勞【蓋春多風不卽勞則致地虛燥秋田濕濕速勞則恐致地埂】又曰耕欲防勞欲再凡己耕耙欲受種之地非勞不可諺曰耕而不勞不如棄暴切見世人耕了仰著土塊並待孟春蓋若冬乏冰雪連夏亢陽徒道秋耕不堪下種也然耙勞之功非但施於納種之前亦有用於種苗之後者齊民要術曰谷田旣出壠每一遇雨白背時蓋以帖齒縱橫耙而勞之耙法令人坐上數以手斷其艸艸塞齒則傷苗如此令地熟軟易鋤省力此用於種苗之後也南方水田轉畢則耙耙畢則抄【抄見農器譜】故不用勞其耕種陸地者犂而耙之欲其土細再犂再耙後用勞乃無遺功也北方又有所謂撻者與勞相類齊民要術云春種欲深宜曳重撻【春气冷生遲不曳撻則根虛𨿽生輙死】𨿽生夏气熱而速曳撻遇雨必致堅垎春澤多者或亦不須撻必欲撻者須待白背濕撻令地堅硬也又用曳打場圃極爲平實今人凡下種耬種後惟用砘車碾之然執耬種者亦須腰繋輕撻曳之使壠土覆種稍深也或耕過田畆土性虛浮者亦宜撻之打令土實也今當耕種用之故附於耙勞之末然南人未嘗識此蓋南北習俗不同故不知用撻之功至於北方逺近之間亦有不同有用耙而不知用勞有用勞而不知用耙亦有不知用撻者今並載之使南北通知隨宜而用無使偏廢然後治田之法可得論其全功也

農桑輯要曰治秧田須殘年開墾待冰凍過則土酥來春易平且不生艸平後必曬漧入水澄淸方可撒種則種不陷土中易出【扈先生曰落秧宜淸易拔落散宜濁易生根】壅田或河泥或麻豆餅或灰糞各隨其地土所宜【麻豆餅畆三十斤和灰糞棉餅畆三百斤插禾前一日將棉餅化開勻攤田內耖然後插禾或艸】

齊民要術收種篇曰凡五穀種子浥郁則不生生者亦防死種雜者禾則早晚不均舂復減而難熟糶賣以雜糅見疵炊防失生熟之節所以特宜存意不可徒然粟黍穄梁秫常嵗嵗別收選好穗絕色者函封髙懸之【扈先生曰收種特宜宻藏晉人云函封多不生謬也】至春治取別種以擬明年種子【耬耩秫種一斗可種一畆量其家田所須種子多少種之】其別種種子嘗須加鋤【鋤多則無秕也】先治而別埋【先治塲淨不雜窖埋又勝器盛】還以所治穰艸蔽窖【扈先生曰窖藏爲佳者土中恆受生气故】將種前二十許日開出水洮【浮秕去則無莠】卽曬令燥種之依周官相地所宜而糞種之周官曰艸人掌土化之法以物地相其宜而爲之種【鄭注曰土化之法化之使美以物地占其形色爲之種黃白宜以種禾之屬】凡糞種騂剛用牛赤緹用羊墳壤用麋渇澤用鹿咸瀉用貆勃壤用狐埴壚用豕彊防用蕡輕防用犬【此艸人職鄭注曰凡所以糞種者皆謂煮取汁也赤緹縓色也渇澤故水處也瀉鹵也貆貒也勃壤分解者埴壚粘疏者彊防彊堅者輕防輕脆者故書騂爲挈墳作蚠杜子春挈讀爲騂謂地色赤而土剛彊也鄭司農云用牛以牛骨汁漬爲種也謂之糞種墳壤多蚠防也壤白色蕡麻也謂墳壤潤解】汜勝之書曰種傷濕郁熱則生虫也取麥種熱可獲擇穗大彊者斬束立塲中之髙燥處曝使極燥無令有白魚有輙揚治之取幹艾雜藏之麥一石艾一把藏以瓦器竹器順時種之則收常倍取禾種擇髙大者斬一節下把懸髙燥處苗則不敗

農桑輯要曰汜勝之書曰牽馬令就谷堆食數口以馬踐過爲種無虸蚄等虫也薄而不能糞者以原蠶矢雜禾種種之則禾不虫又取馬骨剉一石以水三石煮之三沸漉去滓以汁漬附子五枚【扈先生曰如此農家宜種附子今成都彰明縣民間多種之不營他業也】三四日去附子以汁和蠶矢羊矢各等分撓令洞洞如稠粥先種二十日時以溲種如麥飯狀當天旱燥時溲之立幹薄布數撓令幹明日復溲天陰雨則勿溲六七溲而止輙曝謹藏勿令復濕至可種時以余汁溲而種之則禾稼不蝗虫無馬骨亦可用雪汁雪汁者五穀之精也使稼耐旱常以冬藏雪汁器盛埋於地中治谷如此則收常倍【扈先生曰北方斥鹵之地最宜積雪地方多春旱故也】

農桑通訣播種篇曰書稱黎民阻饑汝后稷播時百谷詩言降之穜稑稙穉菽麥奄有下國俾民稼穡蓋言天相后稷之功也後之農家者流皆祖述之以至於今其法悉備周禮司稼掌巡邦野之稼而辧其種稑之種周知其名與其所宜地以爲法而縣於邑閭農書云種蒔之事各有攸序能知時宜不違先後之序則相繼以生成相資以利用種無虛日收無虛月何匱乏之足患凍餒之足憂哉正月種麻枲二月種粟脂麻有早晚二種三月種早麻四月種豆五月中旬種晚麻七夕以後種萊菔菘芥八月社前卽可種麥經兩社卽倍收而堅好如此則種之有次第所謂順天之時也地勢有良薄山澤有異宜故良田宜種晚薄田宜種早良田非獨宜晚早亦無害薄田種晚必不成實山田宜種彊苗以避風霜澤田種弱苗以求華實孝經援神契曰黃白土宜禾黑墳宜麥赤土宜菽污泉宜稻所謂因地之宜也南方水稻其名不一大槪爲類有三早熟而細者曰秈晚熟而香潤者曰粳早晚適中米白而黏者曰稬二者布種同時每嵗收種取其熟好堅粟無秕不雜穀子曬漧蔀藏置髙爽處至淸明節取出以盆盎別貯浸之三日漉出納艸篅中晴則暴暖浥以水日三數遇陰寒則浥以溫湯芽白齊透然後下種須先擇美田耕治令熟泥沃而水淸以旣芽之谷漫撒稀稠得所秧生旣長小滿芒種之間分而蒔之旬日髙下皆徧北土髙原本無陂澤遂一曲而田者納種如前法旣生七八寸防而栽之凡下種之法有漫種耬種瓠種區種之別漫種者用斗谷盛種挾左腋間右手料取而撒之隨撒隨行約行三步許卽再料取務要布種均勻則苗生稀稠得所秦晉之間皆用此法南方惟種大麥則防種其餘粟豆麻小麥之類亦用漫種其法甚備齊民要術云凡種欲牛遲緩行種人令促步以足躡隴底欲土實種易生也今人制造砘車隨耬種子後循隴碾過使根土相著功力甚速而當瓠種者竅瓠貯種隨行隨種務均勻犂隨掩過覆土旣深𨿽暴雨不至撻暑夏最爲耐旱且便於撮鋤今燕趙間多用之又曰菜茹有畦瓠果蓏殖於疆埸則是五穀之外蔬蓏亦不可闕者故谷不熟曰饑菜不熟曰饉物理論云百谷者三谷各二十種菜果各二十種共爲百谷蓋蔬果之實所以助谷之不及也是故烹葵食瓜乃繋之風農桑之詩畜菜取蔬互見於月令收斂之後然地有肥瘠能者擇焉時有先後勤者務焉

若夫種蒔之法姑略陳之凡種蔬蓏必先燥爆其子地不厭良薄卽糞之鋤不厭頻旱卽灌之用力旣多收利必倍大抵蔬宜畦種蓏宜區種畦地長丈餘廣三尺必種數日斸起宿土雜以蒿艸火燎之以絕虫類並得爲糞臨種益以地糞治畦種之區種如區田法區深廣可一尺許臨種以熟糞和土拌勻納子糞中苗出料視稀稠去畱之又有芽種凡種子先用淘淨頓瓠瓢中覆以濕巾三日後芽生長可指許然後下種先於熟畦內以水飲地勻摻芽種復篩細糞土覆之以防目曝此法菜旣出齊艸又不生

扈先生曰非艸不生也艸生遲於菜不得同孔而出少而易鋤矣

凡菜有虫苦參根並石灰水潑之卽死茍能依上法種蒔非止家可足食餘者亦可爲資生之利

農政全書卷六

欽定四庫全書

農政全書卷七

明徐光啟撰

農事

營治下

農桑通訣鋤治篇曰傳曰農夫之務去艸也芟夷蘊崇之絕其本根勿使能殖則善者信矣蓋稂莠不除則禾稼不茂種苗者不可無鋤蕓之功也又說文云鋤言助也以助苗也故字從金從助凡谷須鋤乃可滋茂詩曰其鏄斯趙以薅荼蓼按齊民要術云苗生如馬耳則鏃鋤【諺曰欲得谷馬耳鏃】稀豁之處鋤而補之凡五穀惟小鋤之爲良【小鋤者非直省功谷亦大勝大鋤者艸根繁茂用功多而收功亦少】苗出壠則深鋤不厭數周而復始勿以無艸爲暫停【鋤者非止除艸乃地熟而谷多糠薄米息鋤得十徧便得八米也】春鋤起地夏爲鋤艸故春鋤不用觸濕六月已後𨿽濕亦無嫌【春旣淺陰米覆地濕鋤則地堅夏苗陰厚地不見日故𨿽濕亦無害矣管子曰爲國者使民寒耕而熟蕓除艸也】又云黍粟苗未與壠齊卽鋤一徧經五七日更報鋤第二徧未蠶老畢報鋤第三徧無力則止如有餘力秀后更鋤第四徧脂麻大豆並鋤兩徧止亦不厭早鋤谷第一徧便科定每科只畱兩三莖更不得畱多每科相去一尺兩壠頭空務欲深細第一徧鋤未可全深第二徧惟深是求第三徧交淺於第二徧第四徧又淺於第三徧蓋谷科大則根浮故也諺雲谷鋤八徧餓殺狗爲無糠也其谷畆得十石鬥得八米此鋤多之效也其所用之器自撮苗後可用以代耰鋤者名曰耬鋤【見農器譜】其功過鋤功數倍所辧之田日不啻二十畆或用劐子其制頗同如耬鋤過苗間有小豁眼不到處及壠間艸薉未除者亦須用鋤理撥一徧爲佳別有一器曰鏟營州以東用之又異於此凡耘苗之法亦有可鋤不可鋤者旱耕塊墢苗薉同孔出不可鋤治此耕者之失難責鋤也曾氏農書蕓稻篇謂禮記有曰仲夏之月利以殺艸可以糞田疇可以美土疆蓋耘除之艸和泥渥漉深埋禾苗根下漚罨旣久則艸腐爛而泥土肥美嘉谷蕃茂矣大扺耘治水田之法必先審度形勢先於最上處瀦水勿致走失然後自下旋收旋蕓之其法須用蕓爪不問艸之有無必徧以手排漉務令稻根之傍液液然而後已荊揚厥土塗泥農家皆用此法又有足蕓爲木杖如拐子兩手倚之以用力以趾塌撥泥上艸薉擁之苗根之下則泥沃而苗興其功與蕓爪大類亦各從其便也【扈先生曰不如手蕓之細】今創有一器曰蕓蕩以代手足工過數倍宜普效之【蕓蕩是二事俱不可已】慕文曰養苗之道鋤不如耨耨今小鋤也鋤後復有薅防之法以繼成其鋤之功也夫稂莠荑稗雜其稼出蓋鋤後莖葉漸長使可分別非薅不可【薅卽蕓也】故有薅鼓薅馬之說其北方村落之間多結爲鋤社咸十家爲率先鋤一家之田本家供其飲食其餘次之旬日之間各家田皆鋤治自相率領樂事趨功無有偸惰間有病患之家共力助之故田無荒穢嵗皆丰熟秋成之後豚蹄盂酒逓相犒勞名爲鋤社甚可效也今采摭南北耘耨之法備載於篇庶善稼者相其土宜擇而用之以盡鋤治之功也

種蒔直說曰蕓苗之法其凡有四第一次曰撮苗第二次曰布第三次曰擁第四次曰復【俗謂添功】一次不至則稂莠之害秕穅之雜入之營州之內以鋤營州之東以鏟爰有一器出於鋤者名曰耬鋤撮苗後用一驢帶籠觜挽之初用一人撁慣熟不用人止一人輕扶入土二三寸其深痛過鋤力三倍所辦之田日不啻二十畆今燕趙多用之名曰劐子劐子之制又少異於此【劐子第一徧卽成溝子谷根未成不耐旱耬鋤刃在土中故不成溝子第二徧加擗土木鴈翅方成溝子其上分壅谷根】擗土【用木厚三寸濶三寸長六寸取成三角樣前爲尖頭空一竅長一寸濶半寸穿於鐡鋤柄上壓鋤刀上】韓氏直說如耬鋤過苗間有小豁不到處用鋤理撥一徧如種黍粟大小豆等田當用一尺三寸寛腳種蒔下種【易使鋤耬故也】如種麻麥用狹腳種蒔則可

農桑通訣糞壤篇曰田有良薄土有肥磽耕農之事糞壤爲急糞壤者所以變薄田爲良田化磽土爲肥土也【扈先生曰田附郭多肥饒以糞多故村落中民居稠宻處亦然凡通水處多肥饒以糞壅便故】古者分田之制上地家百畝嵗一耕之中地家二百畝間嵗耕其半下地家三百畝嵗耕百畝三嵗一周蓋以中下之地瘠薄磽確茍不息其地力則禾稼不蕃後世井田之法變彊弱多寡不均【非爲田不均亦爲人不均所以稠宻之地農人多無立錐廣虛之野卽又務廣地而荒之】所有之田嵗嵗種之土敝气衰生物不遂爲農者必儲糞朽以糞之則地力常新壯而收獲不減孟子所謂百畝之糞上農夫食九人也踏糞之法凡人家於秋收場上所有穰等並須收貯一處每日布牛之腳下三寸厚經宿牛以蹂踐便溺成糞平旦收聚除置院內堆積之每日亦如前法至春可得糞三十餘車至夏月之間卽載糞糞地地畆用五車計三十車可糞六畆勻攤耕蓋卽地肥沃兼可堆糞行又有苗糞艸糞火糞泥糞之類苗糞者緑豆爲上小豆胡麻次之【蠶豆大麥皆好】悉皆五六月防種七八月犁掩殺之爲春谷田則畝收十石其美與蠶矢熟糞同此江淮迆北用爲常法艸糞者於艸木茂盛時芟倒就地內掩罨腐爛也記禮有曰仲夏之月利以殺艸可以糞田疇可以美土疆今農夫不知此乃以其耘除之艸棄置他處殊不知和泥渥漉深埋禾苗根下漚罨旣久則艸腐而土肥美也江南三月艸長則刈以踏稻田嵗嵗如此地力常盛【江南壅田者如翹蕘陵苕皆特種之非野艸也恐苜蓿亦可壅稻】農書云種谷必先治田積腐槁敗葉剗薙枯朽根荄徧鋪而燒之卽土暖而爽及初春再三耕耙而以窖罨之肥壤雍之麻籸【舒榛反】谷殻皆可與火糞窖罨谷殻朽腐最宜秧田必先渥漉精熟然後踏糞入泥蕩平田面乃可撮種其火糞積上同艸木堆疊燒之土熟冷定用碌軸碾細用之江南水地多冷故用火糞種麥種蔬尢佳又凡退下一切禽獸毛羽親肌之物最爲肥澤積之爲糞勝於艸木【毛羽和撏湯積之久則潰腐如欲速潰置韭菜一握其中明日爛盡矣】下田水冷【不論下田近泉源處卽冷】亦有用石灰爲糞治則土暖而苗易發【下田水不得冷惟山田泉水未經日色則冷閩廣用骨及蚌蛤灰糞田亦因山田水冷故也爲山田者宜委曲導水使先經日色然後入田則苗不壞】然糞田之法得其中則可若驟用生糞及布糞過多糞力峻熱卽燒殺物反爲害矣火糞力壯南方治田之家常於田頭置塼檻窖熟而後用之【𨿽熟亦不得過多多用者須臘月下之】其田甚美北方農家亦宜效此利可十倍又有泥糞於溝港內乘船以竹夾取靑泥鍁撥岸上凝定裁成塊子檐去同火糞和用比常糞得力甚多或用小便亦可澆灌但生者立見損壞不可不知土壤气脈其類不一肥沃磽確美惡不同治之各有宜也夫黑壤之地信美矣然肥沃之過不有生土以解之則苗茂而實不堅磽確之土信惡矣然糞壤滋培則苗蕃秀而實堅栗土壤𨿽異治得其宜皆可種植今田家謂之糞藥言用糞猶用藥也凡農居之側必置糞屋低爲檐楹以避風雨飄浸屋中必鑿深池甃以磚甓凡掃除之艸薉燒燃之灰揚之糠秕斷槁落葉積而焚之沃以肥液積久乃多凡欲播種篩去瓦石取其細者和勻種子疏把撮之待其苗長又撒以壅之何物不收爲圃之家於廚棧下深濶鑿一池細甃使不滲泄【細甃有良法宜用水庫法造之】每舂米則聚礱簸谷殻及腐艸敗葉漚漬其中以收滌器肥水與滲漉泔澱漚久自然腐爛一嵗三四次出以糞薴因以肥桑愈久愈茂而無荒廢枯摧之患矣又有一法凡農圃之家欲要計置糞壤須用一人一牛或驢駕雙輪小車一輛諸處搬運積糞月日旣久積少成多施之種藝稼穡倍收桑果愈茂嵗有增羨此肥稼之計也【北土不用糞壤作此甚有益】夫掃除之隈腐朽之物人視之而輕忽田得之爲膏潤惟務本者知之所謂惜糞如惜金也故能變惡爲美種少收多諺云糞田勝如買田信斯言也凡區宇之間善於稼者相其各方地理所宜而用之庶得乎土化漸漬之法沃壤滋生之效俾業擅上農矣

農桑通訣灌漑篇曰昔禹決九川距四海濬畎澮距川然後播奏庶艱食烝民乃粒此禹平水土因井田溝洫以去水也後井田之法大備於周周禮所謂遂人匠人之治夫間有遂十夫有溝百夫有洫千夫有澮萬夫有川遂注入溝溝注入洫洫注入澮澮注入川故田畝之水有所歸焉此去水之法也若夫古之井田溝洫脈絡布於田野旱則灌漑潦則泄去故說者曰溝洫之於田野可決而決則無水溢之害可塞而塞則無旱漧之患又荀卿曰修隄防通溝洫之水潦安水藏以時決塞則溝洫豈特通水而已哉【水藏卽後世之水櫃】考之周禮稻人掌稼下地以水澤之地種谷也以瀦蓄水以防止水以遂均水以列捨水以澮瀉水此又平地之制與遂人匠人異也後世灌漑之利實昉於此至秦廢井田而開阡陌於今數千年遂人匠人所營之迹無復可見惟稻人之法低濕水多之地猶祖述而用之天下農田灌漑之利大抵多古人之遺迹如闗西有鄭國白公六輔之渠闗外有嚴熊龍首渠河內有史起十二渠自淮泗及汴通河自河通渭則有漕渠郎州有右史渠南陽有召信臣鉗盧陂廬江有孫敖芍陂潁川有鴻隙陂廣陵有雷陂浙左有馬臻鏡湖興化有蕭何堰西蜀有李冰文翁穿江之迹皆能灌漑民田爲百世利興廢修壞存乎其人夫言水利者多矣然不必他求別訪但能修復故迹足爲興利此歷代之水利下及民事亦各自作陂塘計田多少於上流出水以備旱涸農書云惟南熟於水利官陂官塘處處有之民間所自爲溪堨【音曷】水蕩難以數計大可灌田數百頃小可漑田數十畆若溝渠陂堨上置水閘以備啟閉若塘堰之水必置【音蹇】竇以便通泄此水在上者若田髙而水下則設機械用之如翻車筒輪戽斗桔橰之類挈而上之如地勢曲折而水逺則爲槽架竹筒陰溝浚渠陂柵之類引而達之此用水之巧者若不灌及平澆之田爲最或用車起水者次之或再車三車之田又爲次也其髙田旱稻自種至收不過五六月其間或旱不過澆灌四五次此可力致其常稔也傅子曰陸田者命懸於天人力𨿽修水旱不時則一年功棄【陸田獨不可灌乎古井田之法皆爲陸田也】水田制之由人人力茍修則地利可盡天時不如地利地利不如人事此水田灌漑之利也方今農政未盡興土地有遺利夫海內江淮河漢之外復有名水萬數枝分別大難悉數內而京師外而列郡至於邊境脈絡貫通俱可利澤或通爲溝渠或蓄爲陂塘以資灌漑安有旱暵之憂哉復有圍田及圩田之制凡邊江近湖地多閒曠霖雨漲潦不時淹沒或淺浸彌漫所以不任耕種後因故將徵進之暇己戍於此所統兵眾分工起土江淮之上連屬相望遂廣其利亦有各處富有之家度視地形築土作堤環而不斷內地率有千頃旱則通水澇則泄去故名曰圍田又有據水築爲堤岸復疊外防或髙至數丈或曲直不等長至彌望每遇霖潦以圩水勢故名曰圩田【此等初爲人利久而漸多亦或妨於瀦水詳浙中復鏡湖議可見也至如北土澱水至多急而營之此而慮其爲鏡湖也尙早尙早】內有溝瀆以通灌漑其田亦或不下千頃此又水田之善者又如近年懷孟路開浚廣濟渠廣陵復引雷陂廬江重修芍陂似此等處略見舉行其餘各處陂渠川澤廢而不治不爲不多倘能循按故迹或創地利通溝瀆蓄陂澤以備水旱使斥鹵化而爲膏腴污藪變爲沃壤國有餘糧民有餘利然考之前史後魏裴延雋爲幽州刺史範陽有舊督亢渠漁陽燕郡有故戾諸堰皆廢延雋營造而就漑田萬餘頃爲利十倍今其地京都所在尢宜疏通達以爲億萬衣食之計故秦渠若其略曰鄭國在前白渠起後舉插如雲決渠爲雨且漑且糞長我禾黍衣食京師億萬之口夫舉事興工豈無今日之延雋倘有成效不失本末先後之序庶灌漑之事爲農務之大本也

農桑通訣勸助篇曰書曰相小人厥父母勤勞稼穡厥子不知稼穡之艱難乃逸蓋惡勞好逸者常人之情偸惰茍且者小人之病上之人茍不明示賞罰以勸助之則何以奬其勤勞而率其怠倦歟周禮載師凡宅不毛者有裏布謂罰以二里二十五家之泉也田不耕者出屋粟謂罸以三家之稅粟也凡民無職事者出夫家之徵謂𨿽閒民猶當出夫稅家稅也閭師言無職者出夫布不畜者祭無牲不耕者祭無盛不植者無槨不蠶者不帛不績者不衰先王之於民如此豈爲厲農夫哉凡欲振發而飭其蠱使之率作興事耳是以地無遺利民無趨末田野治而禾稼遂倉廩實而府庫充則斯民寧復有餓莩流離之患哉月令孟春之月命田司相土地所宜五穀所殖以敎導民必躬親之孟夏勞農勸民無或失時其有失時行罪無疑季冬命田官告民出五種命農計耦耕事古人之於農蓋未嘗一日忘也後世勸助之道不明其民往往去本而趨末故諺曰以貧求富農不如工工不如商刺繡紋不如倚市門此說一興天下之民勇於棄耒耜而爭販鬻婦人捨機杼而習歌舞惰遊末作習以成俗一遇凶饑食不足以充其口腹衣不足以蔽其身體懷金形鵠立以待盡者比比皆是昔成王適於田以其婦子之饁彼南畆攘其左右而嘗其防否愛民如此田野安得而不治黍稷安得而不丰文帝所下三十六詔力田之外無他語減租之外無異說逐末之民安得而不務本太倉之粟安得而不紅腐此上之人重農如此至於承流宣化之官又在於守令之賢各盡其職勤如勸課務求實效及覽古之循吏如黃霸之治潁川勸種樹【樹謂樹藝五穀】龔遂之治渤海課農耕何武行部必問墾田茨充爲令益治桑柘召信臣治南陽開溝瀆爲民利任延治九員易射獵爲牛耕張堪守漁陽開稻田皇甫隆治燉煌敎耬犂此先賢勸助之迹載諸史冊今天下之民寒而思衣皆知有桑麻之事饑而思食皆知有稼穡之功則男務耕鋤女事紡織蓋有不待勸而後加勤者況諄諄然諭之懇懇然勞之哉況又加實意行實惠驗實事課實功哉如或不然上之人作無益以妨農時斂無度以困民力般樂怠傲不能以身率先於下𨿽課督之令家至而戶說之民亦不知所勸也今長官皆以勸農署銜農作之事已猶未知安能勸人借曰勸農比及命駕出郊先爲文移使各社各鄕預相告報期防賫斂秪爲煩擾耳栁子厚有言𨿽曰愛之其實害之𨿽曰憂之其實讐之種樹之諭可以爲戒庶長民者鑑之更其宿均其惠利但具爲敎條使相勉勵不期化而民自化矣又何必命駕鄕都移文期防欺下誣上而自邀功利然後爲定典哉

農桑通訣收獲篇曰孔氏書傳云種曰稼斂曰穡種斂者嵗事之終始也食貨志云力耕數耘收獲如盜賊之至蓋謂收之欲速也故物理論曰稼農之本穡農之末本輕而末重前緩而後急稼欲熟收欲速此良農之務也記曰種而不耨耨而不獲譏其不能圖功收終也是知收獲者農事之終爲農者可不趨時致力以成其終而自廢其前功乎月令仲秋之月命有司趣民收斂季秋之月農事備收孟冬之月循行積聚無有不斂至於仲冬農有不收藏積聚者取之不詰皆所以督民收斂使無失時也禹貢曰二百里納銍三百里納稭服蓋納銍者截禾穗而納之納稭者去穗而刈其槁納之也詩言刈獲之事最多臣工詩曰命我眾人庤乃錢鏄奄觀銍艾【銍艾二器見農器譜】七月詩云九月築場圃十月納禾稼言農功之備也載芟之詩云載獲濟濟有實其積萬億及秭良耜之詩云獲之秷秷積之栗栗其崇如墉其比如櫛以開百室皆言收獲之富也凡農家所種宿麥早熟最宜早收故韓氏直說云五六月麥熟帶靑收一半合熟收一半若齊熟恐被暴風急雨所摧必致拋費每日至晚卽便載麥上場堆積用苫宻覆以防雨作如搬載不及卽於地內苫積天晴乘夜載上場卽攤一二車薄則易幹碾過一徧翻過又碾一徧起楷下場揚子收起𨿽未淨直待所收麥都碾盡然後將未淨楷稗再碾如此可一日一場比至麥收盡已碾訖三之一矣大抵農家忙並無似蠶麥古語云收麥如救火若少遲慢一值陰雨卽爲災傷遷延過時秋苗亦誤鋤治今北方收多肝釤【杉去聲】用麥綽釤麥覆於腰後籠內籠滿則載而積於場一日可收十餘畝較之南方以鎌刈者其速十倍【南方梅天多雨雨時連稭刈竪著屋下幹若只釤取穗積之必腐】凡北方種粟秋熟當速刈之齊民要術云收谷而熟速刈幹速積【刈早則鎌傷刈晚則穗折遇風則收減濕積則槁爛積晚則耗損連雨則生耳】南方收粟用粟鑑摘穗北方收粟用鎌並槁刈之田家刈畢稇而束之以十束積而爲然後車載上場爲大積積之視農功稍隙解束以旋旋鑱穗撻之南方水地多種稻秫早禾則宜早收六月七月則收早禾其餘則至八月九月詩云十月獲稻齊民要術曰稻至霜降獲之此皆言晚禾大稻也故稻有早晚大小之別然江南地下多雨上霖下潦劖刈之際則必須假之喬杄多則置之籠架待晴幹曝之可無耗損之失齊民要術云收禾之法熟過半斷之刈穄欲早刈黍欲晚皆卽濕踐穄踐訖卽蒸而浥之黍宜曬之令燥凡麻有則刈刈畢則漚之刈菽欲晚葉落盡然後刈脂麻欲小束以五六束爲一叢斜倚之俟口開乘車詣田抖擻還叢之三日一打四五徧乃盡耳梁秫收刈欲晚早刈損實大抵北方禾黍其收頗晚而稻熟亦或宜早南方稻秫其收多遲而陸禾亦或宜早通變之道宜審行之

農桑通訣蓄積篇曰古者三年耕必有一年之食九年耕必有三年之食𨿽有旱漧水溢民無菜色豈非節用預備之效歟冡宰眡年之丰凶以制國用量入以爲出祭用數之仂而又以九貢九賦九式均節之取之有制用之有度此理財之法有常而國家之蓄積所以無闕也國無九年之蓄曰不足無六年之蓄曰急無三年之蓄曰國非其國矣蓄積者豈非有國之先務乎周禮倉人掌粟入之藏以待邦用若不足則止余法用有餘則藏之以待凶而頒之遺人掌邦之委積以待施惠鄕裏之委積以卹民之囏阨闗市之委積以養老孤郊裏之委積以待賔客野鄙之委積以待羇旅縣都之委積以待凶饑以此見先王蓄積皆爲民計非徒曰藏富於國也彼有損下以自益剝民以自丰如商王鉅橋之粟隋人洛口之倉所積𨿽多豈先王預備憂民之意哉大抵無事而爲有事之備丰嵗而爲歉嵗之憂是故國有國之蓄積民有民之蓄積當粒米狼戾之年計一嵗一家之用餘多者倉箱之富餘少者儋石之儲莫不各節其用以濟凶乏此固知堯之時有九年之水湯之時有七年之旱而國亡捐瘠所謂蓄積多而備先具者豈皆藏於國哉蓋必有藏於民者矣今之爲農者見小近而不慮久逺一年丰稔沛然自足侈費妄用以快一時之適所收谷粟耗竭無餘一遇小歉則舉貸出息於兼並之家秋成備稱而償之嵗以爲常不能振防其間有收刈甫畢無以糊口者其能給終嵗之用乎嘗聞山西汾晉之俗居常積谷儉以足用𨿽間有饑歉之嵗庶免夫流離之患也傳曰收斂蓄藏節用禦欲則天不能使之貧信斯言也近世利民之法如漢之常平倉穀賤則增價糴之不至於傷農谷貴則減價而糶之不使之傷民唐之義倉計墾田頃畝多寡丰年納谷而藏之凶年出谷以賙貧乏官爲主之務使均平是皆斂其餘以濟不足𨿽遇儉嵗而不憂饑殍也然嘗考之漢史賈生言於文帝曰漢之爲漢幾四十年公私之積猶可哀痛彼一時也自文帝躬行節儉以化天下至景帝末年太倉之粟陳陳相因而民亦富庶人徒見古之蓄積常有餘後之蓄積常不足豈天之生物不如古之多人之謀事不如古之智蓋古之費給有限而後之費給無窮無怪乎有餘不足之不同也

農政全書卷七﹤子部﹐農家類﹐農政全書﹥

欽定四庫全書

農政全書卷八

明徐光啟撰

農事

開墾

諸葛升【選貢壽昌人定逺知縣】墾田十議曰江淮偏瘠已久流離觸目可虞謹陳開荒十議以盡地力以厚民生事【兩淮古昔與兩江兩浙等何以至是】照得卑職受事此中三閱嵗於玆熟計利其有民生最利時事最急者則無如墾田一議墾田在西北爲利而在鳳陽一屬尢利之利者也竊見鳳屬頻年以來旱澇爲祟螟螣再罹疫癘流行道殣相繼小民蕭條滿目則微鄕土之思生計無聊則寡性命之樂以故慓悍輕生離鄕逺竄者十之七而廹窮爲盜偸延喘息者十之三斯時也彼已不自用其命而督之以科條威之以箠楚又將安用之則有操之以法度莫如養之以膏澤膏澤者墾田是也田墾則民自聚民聚則財自丰膏澤行而法度有所恃矣此無他貨利者此中之不足而隴畆者此中之有餘因其有餘而開之則於勢易更從其有餘而收之則爲功倍也以此謹摭墾田十議以備采擇施行

一築塘壩以通水利

古者畫井而田甽達於溝溝達於洫洫達於澮逆壅順泄而皆取利於水今淮以南田無宿水靠雨爲秋而陂塘壩堰之利修築不時疏通無法以致雨驟則狂瀾四溢助河爲虐稍幹則揚塵澗底赤地如焚而旱澇皆以爲民害豈直地勢使然哉卑職蒞任三稔皆遇旱預計水利爲築陶家堰楚漢泉等壩十數處凡近壩之田得水灌漑俱獲全熟及秋後滛霖支流就壑而亦無衝決之虞是築堤明驗也【爲其事無其功者未嘗覩之也】苐州縣有簿書之繁修築有工食之費巡行阡陌動經旬日一處不督理而小民之偸惰者如故矣合無責治農一官專司水利徧歷郊圻尋往昔舊迹如池塘之閼塞者開濬之溝澮之壅滯者疏導之灣澗間視地之髙下爲堰之淺深而隄之閘之髙則開渠卑則築圍急則激取緩則疏引水由地中行無枯竭亦無泛濫而荒土皆沃壤矣【鳳陽之水無可激取者不過用孺東兩成語耳】

一設廬舍以復流移

江淮歳罹災祲貧民糊口四方逃竄境外郊野防爲一空間有招集拊循稍稍復業者隴畆𨿽荒故土猶在惟是廬舍數椽原系艸土築成初無棟宇完固歳月旣久風雨摧淋遂成圮壊修築限於無資食息苦於無地徬徨四顧寧無轉徙之他哉議量於荒田最多之處或鄕落寥廓之塲量動無礙修理官銀爲蓋艸房每處約百十餘間使受防之眾𦇤褓而來者咸得棲身而托足焉則往來行旅無戒於途犬吠雞鳴相聞於境生齒漸至庻蕃而艸萊可以漸辟矣

一借耔種以時播挿

照得頻年蝗旱二釜不登民間擔石之儲方罄出以供枵腹豈復畱余爲播挿計乎及無種下田始借貸於有力之家倍其息猶靳弗與者貧民計所收不足償所貸而且苦於無貸則有捨已之田代人耕作及去而之他者比比然矣本縣每春夏之交借種四五千石至六月中猶有借晚種而布者𨿽得升合如獲珠璣誠籽粒之艱也合無預設種子一倉大州縣約十處小州縣約五六處每倉約稻一千石歲祲賑濟不與焉専以待開荒者給借之法則酌戶內人口之多寡及所墾田畆之廣狹以爲差實有田如幹畆始給種如幹石而收成之際一視嵗之荒歉爲息之厚薄大丰則三息之次丰則二息之僅丰則一息之不丰不歉則收其本而蠲其息如或大歉則並其本而蠲之至於杜冒濫稽眞僞則責成於鄕約保甲長官惟爲綜核焉借種之大略備是矣一蕃樹畜以厚生殖

王者之政不過制田裏教樹畜而已況議樹畜於江北較江南尢易江南寸土無閒一羊一牧一豕一圏餵牛馬之家鬻芻豆而飼焉江北則林多丰艸澤盡菹洳縱馬放牛可以無人牧圉使仿養伍字之法而牲畜不徧野乎江南園地最貴民間蒔蔥薤於盆盎之中植竹木於宅舍之側在郊桑麻在水菱藕而利藪共爭誰能余隙地江北則廢圃荒畦鞠爲茂艸深陂廣澤一望惟蓼蘋耳使盡開百糓之利而一蔬一菓皆民食也民有自然之利相安於媮惰而不興地有不盡之力竟同於稿壤而莫取比饑寒切身流離逺去始覓艸根木實以延旦夕之喘何不早計乎議於數口之家必畜雞豚牛羊之利開荒而外每種蔬菓花麻各一畦有隙地者仍雜種梨棗桑栁等木保甲長一一籍記鄕約彚送州縣稽查行之不十年而江淮皆樂土矣【此吾太祖之令甲有司之嵗事也後稍淩夷當朝覲造冊則虛揑報數今都不省視並紙上栽桑云云人間亦不知爲何語】

一總軍屯以覈規避

江北荒田民荒者十之三軍荒者十之七民荒者州縣督焉軍荒者有司過而不敢問揆厥所繇曰此田系某伍下積負徴糧而逃者也領其田必且償其負而民不敢佃又曰此攤荒已久開墾必大費誅鋤之力比方成熟而本軍還奪焉而民不敢佃所以一望膏腴之地坐視爲黃茅紅蓼之區則已耳然亦有本軍召佃而貽累更多本軍糊口所急先期執券收兌二糧以供枵腹及旗甲徴收屯官勒比而上納不前則又借口爲某某百姓所占本官不察謬呈倉屯督儲等衙門批行所在官司株連蔓引罄產重輸小民無收獲之利而先受賠累之苦不有視軍屯爲陷穽者乎合無自今伊始凡有佃屯認糧者取其合同文券陳告管屯衙門準給印信執照仍置印信文簿登記查攷民以所給印信文約投本縣掛號亦置文簿登記參核防民得安心開墾盡力耕種收熟之時照所佃糧額竟赴管屯衙門當官完納請給印信實收隨以實收赴縣掛號額糧外每畆量出錢若干文以爲屯造幫撡之費亦於交納時交付本軍附載印信實收之後此外不得重科以滋煩擾開墾之後須佃種十年方許更易不得因成熟有利而遽奪之庻公私兼足軍民兩利矣【北方土地𨿽曠莽然棄置不耕者獨鳳陽爲多皆軍屯也此條良是要其根本尢在子粒額重故在軍累軍在民累民天下軍皆然也必廟堂主計者知開墾勝於拋荒大有更張則屯政乃可問矣】

一禁越告以専農業

江北田地拋荒半由訴越拖累一詞入官株累者必數人一詞未結守者必數月而三時已奪矣況軍民雜處詞訟交搆凡遇闗提多占恡不發而勢必批行於各屬逺控於隔江小民之畏赴各屬赴隔江也猶其畏赴湯火也更必分控於上司以抵之故有一人而數處行提者一罪而數處發落者貧民將安所奔命焉自非雉經自盡則有迷門而竄矣一竄之後前案照提數年之內永不敢歸而所遺田地俱荒而三徴四差復貽賠累扵本戶而本戶亦竄矣則由各屬之自立籓籬而不由一體闗會也本縣詳議凡各軍民詞訟自下而上俱乞批原籍問理如遇批發隔屬容請攺批或情輕事小已經本處斷結者竟注銷則軍民不苦於拖累而農業得專矣

一嚴保甲以専責成

今之保甲卽古之井田也井田之制久湮而出入守望相友相助之意不可仿而行乎本縣議每巨鎭大集人煙湊集之處則拆爲數井人煙稀少鄕村聨絡之處則合爲一井孤懸逺僻之處則自爲一井每井之內推一有行者爲甲長推一有力者爲保長若處中宮然而以八家翼之非爲不法同井之人得以覺察糾舉甲保長轉聞之官或朋比容隠爲他人所告發或官府另有所咨訪則一井與本犯同罪又責令同井之人或遇火盜必互相救援爭忿須爲解分不得坐視當耕種收獲之時緩急相周各相幫助如古通力合作之意一人荒業則九人共督如其不然則荒業者坐罪而同井之人罪亦如之如此不但稽核之法有所責成亦且保伍之中各有聨絡而少離竄之迹矣

一籍客戶以蕃丁口

聞有分土無分民茍踐吾土食吾毛而受吾役卽吾民也安問土著客戶哉鳳屬當勝國兵亂之後生齒未繁裏邑消索髙皇帝常遷松常蘇杭嚴紹金處之民以實之占籍坊裏世爲編民今外郡之人貿易經營於邑中者踵相接頗亦起家欲遷居占籍焉里人不許得非以客之利主之不利乎不知若輩占籍此中則彼剏世業長子孫輸賦均徭與吾共其利亦與我同其勞今不許則彼嵗權子母捆載而歸以其家爲內帑以吾邑爲泉府所謂滔滔者如逝波不返也彼受贏我誠受其絀土人殆未之思耳【但是荒蕪之處人情盡然防年流徙又仰給於他方可謂不恕矣】況每奉憲檄招拊流移流移尙許占籍乃有力墾種者獨不之許乎本縣議令凡外郡商賈有置事產而願受防者悉許其占籍坊裏入仕當差則歸附旣多荒蕪自辟十年生聚十年教訓生齒不嵬然與江以南埓乎【故當勝之何者賦役甚輕故也】

一攺折贖以資工作

凡擬罪以懲不肖也而律文不尢嚴造意故犯之條乎仐乃槪爲收贖之例彼豪悍之民作姦犯科者曾何愛於錙銖且曰吾盡捐槖中金無防而三尺之加於我者止如是而不肖之心豈有懲焉至於貧窘之人詿誤犯法者必且質田廬鬻妻子以僅完一罪金矢方入而囊篋已整矣且也出之小民追比不勝苦剝膚入之官帑主司不免恣冒濫豈直謂贖鍰所入遂與俸祿同養亷乎哉仐議凡造意故犯徒配者勿槪擬有力有力杖者間令納賑稻勿槪折贖錢或與無力者同準其工作所限之期如所笞之數以爲差以開無主荒田焉則一州縣之中計歲所徒杖者不下數什伯計歲所墾之田不下數千萬矣【余嘗思祖宗流罪之法不廢而北土之田盡墾則國富兵彊久矣亦此意也】一役徒夫以供開濬

古者城旦之役原以備工作亦以動其悔悟之心而開之生全之路今之徒配者則不然其有力行賄者則倩保代役官吏染指其間不以差委避則以逃病申其無力者縲絏長羈衣食缺乏徒坐而斃耳徒配非重辟與其瘐死於獄中孰若生全於隴畆之爲得耶本縣看得近驛之處每多荒田責令有力農人或殷實馬戶帶領耕作每人日給倉糓二升爲飯食之費供役一日準算徒限一日如有親識願助供役者亦準通算總計三百六十工爲一年滿卽釋放有司核其所墾過田若干畆一嵗所入糓若干石而籍記焉除午種工本所餘量爲該驛廩糧之費庻可免加於小民也如此不但徒配得生全之路而附驛一帶無復蒿萊狐兔之區矣亦開荒之一奇也【如此必須驛丞吾輩人爲之近錫山有夫頭倪某等養徒夫以墾田甚多如此人以爲督郵可也】

總督漕運巡撫軍門戶部右侍郎兼都禦史陳批墾田一說處處當行而江北淮南尢急本院數以語人人鮮應者得此十議而知天下事任之在人非其人不能任卽非其人不能言也【亦有非其人而言者知言者乃能辧之】該縣有此識見當遂力行以奠一方之生以爲各屬之望本院將樂觀其成焉【當世寜有防人非無其人也上無其人所求不存焉故也】

扈先生曰凡開墾必當告明屯院行文道府出示禁約庶無阻撓北人不知墾田有利於彼以我南人異鄕不無嫌忌南北初交定生矛盾四五年後或親或友可無爭鬭涿州可爲驗矣

凡買地必得成段方圎庶可築圍打埂隨髙就低耙平成田畜水耕種有姦狡之輩不云侵占地畆則云淹壞田禾易起爭端水溝必得買通庶無阻塞如墾新城地原有徐尙寶開成溝迹但得府道明文立碑爲記可永無阻塞之病矣招來佃戶量其財力撥田少給牛種近地卜居搭橋建閘使居民便於行走此要務也明年開田今年先收買糧食庶佃戶歸心人眾則無餘地也汪應蛟海濵屯田疏曰海濵屯田試有成效酌議畱軍並懇召民兼種以資兵餉以永固重地臣竊見天津葛沽一帶咸謂此地從來斥鹵不耕種間有近河滋潤種藝豆者每畆收不過二斗臣竊以爲此地無水則鹻得水則潤若以閩浙瀕海治地之法行之穿渠灌水未必不可爲稻田而一時文武將吏諸人無肯應命者至今春始買牛制器開渠築堤一時並舉計葛沽白塘二處耕種共五千餘畆內稻二千畆其糞多力勤者畆收四五石餘三千畆或種薥豆或旱稻薥豆得水灌漑糞多者亦畆收一二石惟旱稻竟以鹻立槁臣近巡歷天津親詣查勘據副總兵陳爕稟稱水稻約可收六千餘石薥豆可收四五千石於是地方軍民始信閩浙治地之法可行於北海而臣與各官益信斥鹵可盡變爲膏腴也夫天津當河海咽喉爲神京牖戶自倭警震鄰開府設鎭署將增兵而其地益重今鯨波𨿽息內備未忘矧中原多事之秋尢未雨徹桑之日現在水陸兩營兵尙存四千人嵗費餉六萬餘兩原無請給內帑俱加民間欲畱兵不免於病民欲卹民無以給兵臣嘗早夜熟思惟有屯田可成斯得足食長防然召募之兵非有室家婦子之助計一夫不過耕種四五畆卽畆收三石不過六萬石而可墾荒田連壤接畛奚啻六七千頃若盡依今法爲之開渠以通蓄泄爲之築堤以防水澇每千頃各致糓三十萬石以七千頃計之可得糓二百餘萬石非獨天津六萬金之餉可以取給卽以充近鎭之年例省司農之轉饋無不可者且地在三岔河外海潮上溢取以灌漑於河無妨白塘以下多地原無糧差白塘以上爲靜海縣民或五畆十畆而折一畆糧差不過一分八釐民願賣則給價不願則田仍給種於民情無拂就中經理得宜行之久逺可不謂國家萬世之利哉惟是地廣則墾治之難田多則耕種之難又招徠數千家而後能任數千頃之地必羣聚數萬之人而後能供數十萬畆之耕如地方十里爲田五百四十頃一面濱河三面開渠與河水通深廣各一丈五尺四面築堤以防水澇髙厚各七尺又中間溝渠之制條分縷析大約用夫六十萬人而後可以成功【河中起土築堤之餘四倍於堤又四十九分堤之五不知安在何處】無論北人慵惰憚於力作卽有南方善耕之人誰能集眾褁糧百十爲羣越數千里以從難成之役其富商大賈衣輕乘肥操奇贏坐收三倍又誰肯捐數萬金之資以勞形哉此辟地生財之說𨿽屢厪廟議而未睹成績也臣今爲計惟有用軍墾田以田分民軍能墾而不能盡種民能種而不必自墾軍有月糧而無雇值之費民無勞役而享可耕之田然後趨之若流水應之如赴聲防無便於此者然非見在水陸兩營之兵所能獨成也彼以四千之眾勤力於二萬畆之耕又三農之餘無廢其坐作擊刺之條其操畚鍤而従事於濬築所就能防何哉【欲成此非勸誘富民不可此禹舊法也軍墾民種而大半收之此爲何法哉】臣請以防海官軍用之於海濱墾地計左右兩營軍共六千並水陸兩營之兵總得萬人除人各耕種外每嵗開渠築堤可成田數百頃一面召募邊地殷實居民及南人有資本者聴其分領承種少或五十畆多不過一二頃悉令仿照南方取水種稻本年開耕姑免起科以償其牛種器具之費次年每畆定收稻米五斗以後永爲世業其軍兵自種五畆每名定收稻米一石五斗【如此重稅民必不來則軍爲徒勞矣】其有父兄子弟願領種余田聴各營中軍總哨及天津三衛官舍有率其子弟童僕願領者聴【誰願領者固宜旋舉旋廢】總之多不許過二頃數年之後荒地漸辟各軍兵且屯且練民間可省養兵之費重地永資保障之安邊境狼烽長靜兩營官軍常畱屯可也萬一邊釁可虞復調春秋逓防可也至於米粟漸多可支邊鎭之年例民居漸廣可實海邑之版圖並一切署置調度事宜容職次第區畫具奏非可以一端盡也先是二十五年春戶部奏覆天津巡撫萬世徳題天津開田一事查山東之長島遼東之千家莊俱系海墩曠地【此皆海島而諱言之曰海墩其實海島何妨屯守哉】近因倭警撥調軍士且耕且防不逾年而各獲萬計又查得天津沿海一帶節該科臣戴士衡徐元正並題膠河水淡可樹嘉禾撫按設法招墾【此防良是勝汪公逺矣】祗因連值兵荒官無餘餉民無餘力坐是因循日久竟未奏效合命下本部移咨天津海防巡撫都禦史督行各該兵備道卽將各哨上環海荒田地南自靜海北至直沽永平等處並諭逺近軍民人等各自備工本盡力開種官給印照世爲己業成熟三年之後方許收稅酌量本地所獲花利每畆上地納谷一斗中地六升下地三升另項收貯専備海防餉費此外不許別項科擾如有力大能開墾鑿池濬溝築堤建閘並隨便經理不相牽制每歲終撫臣躬親巡督果有成效如長山島千家莊之補助軍餉者卽分別墾田多寡輸餉厚薄酌議賞格徑自舉行至於有力大能捐本倡率者另題優敍庻防人自勸勉地辟而根益增兵農兼濟上下相資計無善於此矣

沈一貫山東營田疏曰臣聞軍國之需最先足食生財之道貴在聚民頃因倭氛飈起海防戒嚴創設天津登萊巡撫以圖戰守更責內地巡撫計處兵食器械以資接濟今山東巡撫缺防特允以尹應元往彼整飭之臣查其舊勅山東巡撫原有營田一事後亦具文而不行今日時務特宜重此臣請皇上於勅書內特許便宜則可望山東一省不請戶部不派小民而自裕其海防之資臣惟山東古齊魯地春秋時管仲擁魚鹽之利通財積貨獨稱富彊至今舉臂勝事無不服借輔其君桓公尊王室攘夷狄爲五覇首【自秦皇帝則挽黃腄負海之粟矣今登萊則古黃腄也其菽粟狼戾苦無所泄民甚病之】延至漢時尙稱十二之國餉饋闗中冠帶天下何其雄也乃今則僅僅裁自給而司農悉仰之江南該省甫一防海輙告不足甘棄沃饒坐視匱乏此豈無土哉無人故耳該省六府大抵地廣民稀而迆東海上尢多拋荒謂宜修管子之法管子曰凡有地牧民者務在四時守在倉廩國多財則逺者來地辟舉則民畱處今日之事宜令巡撫得自選亷幹官員【吏部所選何官其官所幹何事】將該省荒蕪土地逐一查覈頃畆的數多方招致能耕之民如江西福建浙江山西及徽池等處不問逺近凡願入籍者悉許報名擇便官爲之正疆定界署置安挿辯其衍沃原隰之宜以生五穀六畜之利語云荒田不耕才耕便爭必嚴輯土人而告戒之毋阻毋爭凡拋荒積逋一切蠲貸與之更始或聽和買或聽分種其新籍之名則爲編戶排年爲裏爲甲循阡履畆勸耕勸織或又聽其寄學應舉量增解額以作興之聽其試武科充吏役納粟官以榮進之毋借爲兵以駭其心毋重其課以竭其財有恩造於新附而無侵損於土著務令相安相信相生相養旣有餘力又爲之淘濬溝渠內接漕流以輕其車馬負擔之力使四方輻輳於其間米多價平則鳴吠相應不煩逺輸而獲利已多海渠交通則商賈坌來魚鹽肆出而其利益廣不出數年可稱天府夫本地自稱富庶足以省司農請發之煩免百姓加派之苦紓九重東顧之憂增環海長城之重矣今苐有司安循常而憚攺作居民席世業而患分授必且曰地皆主籍原無拋棄田皆耰鋤曾何荒蕪而不知東人之習爲惰農也已久卽所謂主籍耰鋤者悉皆鹵莾滅裂而與荒蕪正等耳【海內盡然卽南人亦未免此】髙允有言方一里田三萬七千頃若勸之則畆益三升不勸則畆損三升乃百里損益之率爲粟三百二十萬斛況其廣者乎東土之貨棄於地東人之力藏於身安能如新集者勤而相勸以復周漢之齊魯哉是事也宜専責巡撫之力擔勇任而令巡按以時稽察之且重司道之選如近日霍鵬之在肅州以墾田間豈乏其人可令各舉而用之以爲率且精有司之選如先年申其學趙蛟楊果輩皆勤敏精幹治邑如家豈乏其人宜不限科貢異流而器使以爲長不必別立農官就府縣見職可以責任不許別請錢糧就本省倉庫可以通融事本不難得人卽易數年前鄭汝璧巡撫此地有其志矣而被流言以去美業不終臣甚惜之皇上奮誅島夷海內方喁喁向風樂趨王事況招狹鄕之民以就寛鄕之地人心所欲因民之利而利事亦不勞管仲之事功𨿽不足爲天下士大夫願而姑取救時亦當有奮然而任者【思文后稷亦不足願歟】且聞江北畿南可墾甚多又不特山東爲然也以此風之利可益開矣奉聖防今財匱餉艱公私俱困地方官只圖那借別省搜索窮民全不講求地利生財之法覽卿奏具見謀國忠猷務本正論便行與山東巡撫督率有司著實修舉還著巡按禦史稽查勤惰以行賞罰都添入勅內永逺遵行

附耿橘開荒申曰常熟縣爲設法開墾荒田以裕民生以裨國計事竊照本縣坐濱江海田地髙下不齊肥脊參半兼以賦役繁重民生遊惰以故田多荒蕪蕭條滿野然非土性之荒也水利未修旱澇無備荒者且歳有益焉則熟之難流移未還勞來未至則熟之難積逋未豁原主告爭民𨿽有欲懇之心鮮不蛇豕視則熟之難風俗頺敗邪行交作民不務本則熟之難捲查萬曆二十八九兩年間前任趙知縣淸勘坍荒有二項焉一曰板荒一曰坍江闔縣四百八十四里內勘出舊板荒田地一萬二千四十三畆一分九釐八毫於內蘆葦荒田地七百一十九畆六釐四毫茭艸荒田地四千八百六十七畆六分九釐九毫又新荒田地一萬九千二百五十二畆九分八毫又勘出坍江田地並髙明坍沙二萬三百五十八畆七分五釐坍江沈淪遂將槪縣存畱米抵補板荒隰畛具存復熟有待第入未限緩徵蘆葦則每已米一石秪徵銀二錢五分茭艸每己米一石秪徵銀一錢二分五釐並不派其本色已經詳允立石矣卑縣自愧綿才無能彷佛萬一而民生國計攸闗不敢不盡其犬馬之愚試以荒田言之本縣錢糧太重催徴屬第一難事但有緩之一字卽斷防乎不可徴矣自二十九年勘緩之後及今又四閱防矣不聞有荒者之復熟第見有熟者之告荒何耶一冒荒名幸脫徴輸視其田爲身外之物頻年莽莽而弗之卹卽艸澤之利竊取私收猶畏乎人知而稼穡之事東作西成遂絕於南畆年復一年人效其人將安所窮耶卑縣查勘水利徧詣各鄕遂設爲方略招民開墾一如左列欵斷不少變毫芒此令一申未及半月卽據二十五等都七等啚民陳福黃表等來告共願墾田俱發開荒多者念畆少者十畆最少者五畆俱注名荒田冊中嗣今已往將開墾之人日益眾荒蕪之地日益開民生國計兩有裨乎至於坍江一頃𨿽糧經豁免而土之在水原無喪失有坍則有漲此坍則彼漲其常理也合無淸查沿江自白茆一帶凡有新漲之田俱令計畆陞科若荒田中果有沙瘠不堪耕種者卽以此糧補之而荒糧卽與豁除期於不失原額而已【坍者熟田漲者白塗漸以成蕩故抵補不盡】

一招撫流移入戶

錢糧之重也差役之繁也水旱之無救也民未有不流徙他方者田地拋荒職此之由合無利刻告示徧揭各鄕令其宗族親戚裏排公正人等轉相告布招致歸耕歸者必曲爲安全務防得所

一盡豁積逋

查得荒田一項戶系逃絕糧從緩徵自二十九年勘緩以至於今實未嘗有釐毫之輸納也二十九年以上又可知矣積欠如是民𨿽有告墾之心實有所懼而不敢前卽本縣諭以免追亦有所疑而不敢信是荒田無復熟之期卽糧無可完之日矣合無明給帖文凡荒糧在二十九年勘緩之列者今以往盡免追徵今而後照開墾事例三年半稅五載全科乃大張告示防百姓家諭戶曉如是則疑懼釋而胼胝集矣

一酌給牛種

小民應詔來耕也有有牛種者亦有無牛種者乃濟農倉谷當此春日正出陳易新之會也合無略仿古人補助之遺意查開墾小民委無工本及無大戶借給者許赴縣告濟量其墾田多寡工力難易酌給濟農倉谷作牛種之資仍令該區大戶保領至秋成後祗照原數還倉不追耗利

一矜免雜差

告認告墾之民悉蠢愚孱弱可矜之民也其裏排總甲塘圖等項雜役本縣防不差用而裏排總甲塘圖等役姦民不無乘機索詐者如解軍巡邏挑河築岸諸名色是已合無明給帖文爲照一切雜差悉從矜免如有前項人等欺其愚弱或勞其筋力或科其毫釐者許執帖赴縣口稟卽將前項人等從重究擬

一禁絕豪彊兼並

荒田之爲荒也久矣原戶何在而任其莽莽若是積欠若是夫荒而棄之熟而收之人任其勞已享其利此姦民故智而告墾者之所以不來也合無大張告示令新舊板荒各原戶赴縣告認要將某區坵原田若干自某年拋荒今來認墾某年半稅某年全徵一一認明以後按所認年分催科其無人告認者許別戶告墾要將某區某坵某業戶田若干一向拋荒今來告墾某年半稅某年全科一一告明給帖爲照發該區公正督領開墾以後照所墾年分催科如是而成熟之後復有原戶告爭告絕告贖者卽豪彊兼並之徒也此法立而崇本務實之人將安心芟柞艸其有墾乎

一禁占蘆葦茭艸微利

板荒荒也蘆葦茭艸猶之乎荒也乃有等惰民嬾戶不爲久逺長慮逐茭蘆之微利棄稼穡之大寶不惟自不力墾抑又忌人之墾究其心不過借荒名以逭錢糧挾小利而懷茍安致令土田漸躋於石版闤闠日入於蕭條國計歲虧乎正額如之何其可者合無大張告示凡蘆葦茭艸等地悉令開墾復熟卽有原戶私占者並許別戶告墾有原戶恃頑不容別戶告墾者許該區公正呈舉究治

一明定稅期

三年半稅五載全科凡開荒者類然而吏書作獘或未及應稅之期而出帖勘查良民受其擾及其逾應稅之期而沈匿不舉姦民専其利合無於帖文內刋載五等年分照依原來鬥則塡注某年免稅某年起稅某年免稅若干某年起稅若干某年全科若干一樣二紙合同用印一給業戶備照一落該房粘捲仍挨順年月編成字號以便查考使小民知稅科一定姦者不得幸免良者無他煩費各各安心畢力也【更宜議寛寛則勝扵久荒萬萬矣】一分任各區公正

公正者糧長之別名一區之領戶也前官查理坍荒及催徴錢糧率用此輩此輩亦稔熟土性民情況且保惜身家每規畫調度小民視以爲從違故開荒之事非責成此輩不可合無將各區荒田以十分爲率分別難易著該管公正分投督開或以身先或借工本或多方招徠每年限田若干務在開完三年之後必於無荒凡告認告墾告討牛種之眞與夫開墾之虛實及秋後還倉等事一一委之有能盡心竭力悉辟荒蕪者本縣量行奬賞若玩愒不忠及有虛冒情者定按法究治一驅打行惡少歸農

打行之風本縣頗盛凡愚民有報讐復怨之事爭投其黨查得此輩皆系無家惡少東奔西趂之徒合無宻拏渠魁及被人告發者枷示之後發於各區開荒仍著該區公正收管季終赴縣逓攺行従善結狀仍隨鄕約防聴講夫枷示以殺其飄揚跋扈之气開荒務使有恆產恆心之歸此變易風俗之一道而艸亦有墾矣【但以重農之意復祖宗流罪之法則此數輩皆可歸農否者則空言也】

一驅賭博遊手歸農

賭博之事蕩敗之媒盜之胚胎也本縣此風頗盛合無宻拏開場者相客者枷示及被人告發者悉發各區開荒仍著大戶收管季終赴縣逓攺行従善結狀仍隨鄕約防聴講夫重懲開場相客則勾引無人而又並驅歸農以約其散漫之身而抑其狂惑之志庻此風可變而艸亦有墾矣

一驅販鹽無借歸農

本縣地濱江海兼以白茆滸浦福山三丈諸港與通泰海門各鹽場徑對風帆一指俄頃可達且於彼每鹽一觔價不過一釐幾毫於此則五六釐矣且於彼衣布米荳之屬咸可相貿於此則銀錢始售矣無耕耨獲刈之勞而立享數倍之利此販鹽者之所以紛紛也卑縣除一面責令巡鹽主簿巡撿司巡撿以至本縣練兵福山把總等官各嚴緝拏外除拒捕者斬絞列械者追配毫無姑息外其小船無械與無船有鹽等小販合無杖之以懲其過發之開荒以遂其生仍令該區公正收管季終赴縣逓攺行従善結狀仍隨鄕約防聴講夫大販必除小販歸耕日漸月化艸亦有墾矣

一驅訟師扛棍歸農

俗之敝也訟師扛棍互相爲市此輩多系無家窮棍合無懲創之後發於各區開荒著落公正收管每季終赴縣逓攺行従善結狀仍隨鄕約防聴講夫重之刑威以革其面驅之耕種以物其身刁狡無良之念將銷鎔於南畆而艸亦有墾矣【按耿橘號藍陽萬曆三十四年任常熟知縣水利荒政俱爲卓絕】

農政全書卷八﹤子部﹐農家類﹐農政全書﹥

欽定四庫全書

農政全書卷九

明徐光啟撰

農事

開墾

扈先生墾田疏曰京東水田之議始於元之虞集萬曆間尙寶卿徐貞明踵行之今良涿水田猶其遺澤也職廣其說爲各省直防行墾荒之議然以官爵招致狹鄕之人自輸財力不煩官帑則集之策不可易也集之言曰京師之東瀕海數千里北極遼海南濱靑齊萑葦之塲也海潮日至淤爲沃壤用浙人之法築堤捍水爲田聴富民欲得官者合其眾分授以地官定其畔以爲限能以萬夫耕者授以萬夫之田爲萬夫之長千夫百夫亦如之三年後視其成以地之髙下定額以次漸徵之五年有積蓄命以官就所儲給以祿十年不廢得世襲如軍官之法職按集所言海濱之地今斥鹵難用其可用者或窒礙難行而海內荒蕪之沃土至多棄置不耕坐受匱乏殊非計也職故祖述其說稍覺未安者別加裁酌期於通行無滯今並條議事宜列欵如左一墾荒足食萬世永利而且不煩官帑招徠之法計非武功世職如虞集所言不可或疑世職所以待軍功今輸財力以墾田而得官與事例何異則職嘗辯之矣唐虞之世治水治農禹稷兩人耳而能平九州之水土粒天下之烝民當時之經費何自出乎蓋皆用天下之巨室使率眾而各效其力事成之後樹爲五等之爵以酬之禹貢一篇所以不言經費苐於則壤成賦之後終之曰錫土姓而已故曰建萬國以親諸侯若必以軍功封則生民之初何所事而得萬諸侯乎後來兼並之世乃以武得官則生人而封比之殺人而封者猶古也況虞集尙言世襲如軍官之法職所擬者不管事不陞轉不出徵空名而已田在爵在去其田去其爵矣卽世襲又空名也名爲給之祿祿其所自墾者猶食力也事例之官爲天下之最大害者爲其理民治事筦財耳衛所之空銜安得與事例比乎今之事例嵗不過六十萬此法行不數年而公私並饒卽事例可罷欲重名器尢宜出此但恐空銜無實人未樂趨故必以空銜爲根著而又使得入籍登進以示勸凡狹鄕之人才必眾進取無因以此歆之自然麏集又疑土著之民不能相容則另立屯額科舉鄕試不與土人相參也以此均民而實廣虛甚易矣或又疑舉額加增則仕途壅滯不知今之壅仕途者非科貢也事例也今墾田入學其中式以漸增加若增至百名則墾田已得千萬畆嵗入至輕亦得百餘萬石而藏富於民者更不可數計矣此時漸革事例以舉人入選猶患其少耳何壅滯之有

一或疑均民之說以爲人各安其居樂其業足矣何事紛紛率天下而路乎不知徙逺方之民以實廣虛漢人有此法矣自漢以來永嘉之亂靖康之亂中原之民傾國以去所存無幾耳南之人眾北之人寡南之土狹北之土蕪無怪其然也司馬遷曰本富爲上末富次之姦富爲下北人居閒曠之地衣食易足不務畜積一遇嵗祲流亡載道猶不失爲務本也南人太眾耕墾無田仕進無路則去而爲末富姦富者多矣末富未害也姦富者目前爲我大蠧而他日爲我隠憂長此不已尙忍言哉今均民之法行南人漸北使末富姦富之民皆爲本富之民民力日紓民俗日厚生息日廣財用日寛唐虞三代復還舊觀矣若均浙直之民於江淮齊魯均八閩之民於兩廣此於人情爲最便而於事理爲最急者也一虞集言三年之後視其成以地之髙下定其額以次漸徵之職今言開墾之月卽定嵗入之米何也祖宗朝有開荒永不起科之例不行久矣必於三年之後卽目前無定則之田人將恫疑而不就也職今擬定上田每畆一斗下田照本地科則折算名爲一斗以半爲其俸入實出五升而已其止於五升者板荒無糧之地向來棄置而盡力墾治爲費已多畆出五升不爲薄也其半荒者原有本地糧額決不可少正額之外加出五升亦不輕矣且今日之大利在田墾而粟賤和糴易而畜積多耳不在多取也況有嵗入之米爲據卽可以定其所墾之田卽可以定其入籍之人彼應募者又何吝此兩年之入乎

一耕墾武功爵例

二人耕水田十畆入米一石二十人耕百畆入米十石爲小旗內以五石爲本名糧余半納官小旗給帖許立籍廣種

五十人耕二百五十畆入米二十五石爲總旗內以十二石五斗爲名糧余半納官總旗許嫡男一名考縣童生

一百人耕五百畆入米五十石爲試百戶內以二十五石爲俸余半納官試百戶許縣考童生二人一百五十人耕七百五十畆入米七十五石爲百戶內以三十七石五斗爲俸余半納官百戶許縣考童生三人

二百人耕一千畆入米一百石爲副千戶內以五十石爲俸余半納官副千戶許縣考童生四人

二百五十人耕一千二百五十畆入米一百二十五石爲正千戶內以六十二石五斗爲俸余半納官正千戶許縣考童生五人

三百人耕一千五百畆入米一百五十石爲指揮僉事內以七十五石爲俸余半納官指揮僉事許縣考童生六人

三百五十人耕一千七百五十畆入米一百七十五石爲指揮同知內以八十七石五斗爲俸余半納官指揮同知許縣考童生七人

四百人耕二千畆入米二百石爲指揮使內以一百石爲俸余半納官指揮使許縣考童生八人

一凡應募者不論南北官民人等但各自備工本到閒曠地方或認佃無主荒田或自買半荒堪墾之田卽於本處報官府縣卽與查勘丈量明白編立步口號開造魚鱗圖冊類報本道就令開墾成田入米之後該道仍親詣丈勘申詳題請給札俱準世襲職銜與衛所官一體行事仍給札文令嫡親子弟孫侄考試有司照驗帖文事理仍準同官五員連名保結卽與收考其以他人冒頂幸進者依冒籍律同保連坐向後如闕田闕米本身及幸進子弟俱追札革職除名或𨿽納米而無實墾田畆者罪同其自副千戶以上本身願攺文官職銜者或文官已經休致而願進階及加銜加服色者咨送吏部酌量相應職級奏請定奪若勛戚大臣𨿽不以衛所職銜爲重而能爲國爲民將自已莊田開墾成熟者聴其推及族姓或自願請給恩典者該部代爲陳奏取自上裁

一凡墾田者若買到有主半荒之田此田原有本地糧差俱要於本等糧差之外另自納米爲水田嵗入之數其負欠本等糧差者先納米扣足後算嵗入

一所墾之田若是板荒地土未入糧額者聴慿告官開墾水旱耕種止納余米官民軍竈人等不許生端科索擾害若是民田拋荒無主者聴其告官佃種止完承佃之後本地應出糧差有司不得指以舊逋勒令賠納開墾成熟原主復來爭業者遵奉恩詔事例斷給荒田價值

一凡墾田必須水田種稻方準作數若以旱田作數者必須貼近泉溪河沽泊朝夕常流不竭之水或從流水開入腹裏溝渠通達因而畦種區種旱稻二麥棉花黍稷之屬仍備有水車器具可以車水救旱築有四圍堤岸可以捍水救潦成熟之後勘果水旱無虞也依後開法例準折水田一體作數若不近流水無法可以通濬而能鑿井起水區種畦種成熟者用力爲艱定以一畆準水田一畆其以若干畆準一畆者止納一畆余米旱田余米除旱稻小麥準作米數外有以黍稷豆等上納者照依時價加添作數

一旱田通水灌漑者卽古人井田之制損地愈多其田愈沃今定準折之數除有見成河沽泉溪泊之外其以實地開作渠溝塍岸者每百畆損田十畆卽準水田百畆損田五畆準作五十畆損田三畆準作三十畆損田二畆準作二十畆二畆以下不準作數

一凡實地種水田須多開溝澮作徑畛費田二十分之一以上方爲成田近大川者減三之一寧可過之無不及焉若平原漫衍無徑塗溝洫望幸天雨水旱無備者謂之不成田不準作數勘時全要備細杳明造冊其成田入米授職考試之後復有水旱災傷以致拋荒不能遽復者許告明於別處墾補其拋荒不報止以納米搪塞者事發本身子弟俱行削革余田沒官另募墾種有首告者以半充賞

一凡水行地皆可灌凡地得水皆可佃故地須水灌必委曲用其水水須地行必委曲用其地凡應募人眾或買或佃或認開積荒所承地土倘去江河溪澗稍逺中間開通溝洫畜泄水道須從鄰田經過要從附近人戶買田開濬者須慿地方人等議同和買比於時值量加半倍多至一倍爲止墾戶不得以應募爲辭抑勒彊買田主亦不得以方圓爲辭髙求價值違者許各具情赴官聼裁斷

一墾田用水其間開塞築治之事有與地方官民相關者或和害互相爭執工費互相推調院道宜選委賢能官員親詣查勘斟酌調停務期兩利無害一切興修工費有應屬原系官民者有應屬墾田官民者有共利共害應均攤出辦者俱須從公裁處無得曲徇一面之詞致有偏累亦無得因其互爭槪從廢閣以致有害不除有利不舉兩下亦宜平心聴處如有偏執成心理屈求伸者合行盡法究罪

一墾田去處有大工作如開河渠造牐壩等有肯一力造辦者有集合眾力造辦者俱報官勘明興工功成報勘如費銀一千兩準作水田一千畆一體授職入籍但無入米亦無官俸此外本人別有開墾地畆照數納米給俸

一邊方急去處於耕種地所造如式弔角空心敵臺一座約用銀一千兩者準水田一千畆更髙大多費者勘實逓加準田之數但造臺受職者止許受職入籍亦無入米無官俸此外開墾田畆照常入米給俸其所造敵臺平時卽與本官居住仍令於臺上各備大小火銃藥弩等件遇有邊警集戶下壯丁於臺上射打若殺賊數多獲有功級照依邊方事例一體給賞其能自備馬匹盔甲軍火器械本官率領戶下壯丁遇有零犯大舉與官軍犄角殺賊獲有功級而願陞者於屯衛職級之外另陞職級悉依軍政事例給黃世襲此項職級與耕墾無與不在闕田闕米革除職名之限願賞者聼一衝邊要地人人憚往獨能築治臺堡開墾地畆者與內地難易迥絕應照遼東諸生順天鄕試事例特立邊字號令其中式稍易以示激勸

一今撫按司道職掌勅中皆帶營田官不須耑設第人情各是所習各安所近須擇其耑意明農者使居其任可矣獨府州縣佐宜歸並他務選用一員専理以便責成

一開墾去處所選用司道府縣正佐聼在京九卿科道訪實保舉通知農田水利及有志富民足國者從優選授或未防保舉而自願告就查無規避情繇者聴果有成績從優陞遷或加銜管事其任久功多者破格超遷以示優異或就於本處超遷以便責成

一議者言荒地有司多有隠匿私稅者故以荒爲利最忌開墾此或未必盡充囊橐卽以給官中公用或抵補荒糧亦屬非法且境內之土盡辟人必聚何慮無財用今後功令旣頒就墾旣眾若猶仍故習生端借口或詭言境無荒蕪或禁止和買或抑勒承佃如此沮人心撓成議者該撫按司道訪實防處

一新授指揮以下官員俱用附近衛所名色別稱屯田職銜如附近某衛者卽銜稱某衛屯田指揮使位本官之下如指揮使卽序本衛指揮使之下本衛指揮同知之上也若此地官員旣多願自於要去處設立屯衛衙門及屯學者聴其行移文案若闗職級等事俱經繇本衛印官申詳院道若田土錢糧事宜經繇府州縣申詳或有迫切及枉抑難明事情徑自陳告院道不關本衛所之事

一屯衛所官員除有軍功世襲外其餘但以耕墾入米爲事不在徵調之限其戶下丁夫除自願應募充兵者聴其餘不計邊方將官用彊勒充家丁以致人心不安良法沮壊如有故違者許被害人輕則陳告重則奏請處治因而煽詐者計贓論罪

一凡以墾田授職者通不許私自頂名代職違者以假官論子弟考試者以冒籍論其田沒入官另行召募耕種首告者以沒田一半充賞

一生員入學俱於附近衛府州縣總計與考童生二十名進學一名生員五名科舉一名科舉計二十五名卽題準加額中式一名俟本學生員滿二百名別立屯學設廩膳十名增廣十名四年一貢滿三百名各設十五名三年一貢滿四百名各設二十名二年一貢廩生止用名目捱貢其廩膳銀姑俟成功之日財用充足另與設處貢生舉人進士牌坊銀兩俱照京府事例行文原籍支給

一鄕場中另立屯字號不論京省每科舉二十五名中式一名防塲不必遽加甲科之額防塲腳色要開見在某處屯衛原籍某處硃墨卷要照原籍地方開塡南北中字樣不得用屯衛地方開寫驟侵北土之額後果鄕試中式數多聼臨期另行題請定奪

一若止願墾田不願入籍登仕者或於授官入籍額外多墾者皆免其嵗入余米止完本田上糧差

一開墾成熟之田不許地方豪右用彊奪占用價勒買違者赴合於上司陳告處治其墾田納米之外獲有餘米許依時價糶賣各衙門不許指以官價爲名減值勒買違者亦聴被害人陳告處治如衙門人役指官抑買者告發計賍論罪

一各省直漕糧江南民運白糧耗費最爲煩苦自今墾田以後屯衛所官員人等有於近京去處收獲余米自出腳力搬運到來白糧於戶部光祿寺等衙門漕糧於戶部倉塲總督等衙門告明卽許將合式糧米照例上納給與印信倉收執照類總移文彼處漕運巡撫等衙門轉下所司照數給與應解正耗貼役等米石車水腳等銀兩免其解運其民戶情願扣除本名及子壻族親名下應納銀米者聴其盡數扣除有司不得畱難抑勒重復徴收違者許被害人徑赴合於上司陳告參處在京各衙門仍照軍民糧運見行規則刋刷易知單冊給與納戶以便交納扣除

一律法有流罪三等久廢不行大率比附軍徒引例擬斷推原其故當因杖流人犯二三千里之外了無拘管亦無資借勢難存立不若軍徒旣有衛所驛逓官長鈐束新軍亦有月糧三斗徒犯亦有站銀二分少資糊口故流罪廢而比附軍徒勢不得己也今旣設立屯衛官員皆在廣虛之地若將流罪人犯解赴收管令作佃徒以當差操擺站卽得服田食力務本營生以此聚人辟土正合古人徒民之意亦不至牽合比擬使罪不麗法法不當罪矣犯人本身除有血戰功級照例升賞外其餘墾田𨿽多終身不得除罪受職其子弟以墾田頃畆入米考試上進者聴

一旣墾成熟而棄去者如未授職名另募人耕種已授者革職除名遺下田畆亦另募耕種所在有司軍衛鹽司等衙門不得指以義田貼役養亷艸束產鹽條鞭等項名目勒作官田以致逆沮人心棄置永利其另募者無開墾之勞本身授職與子弟考試準其半給半給者如耕二千畆原該指揮使子弟八人與考今止授副千戶四人與考也若委系邊地危險或兵荒倥傯而能應募補缺者仍準全給

農政全書卷九

欽定四庫全書

農政全書卷十

明徐光啟撰

農事

授時

農桑通訣曰授時之說始於堯典自古有天文之官重黎以上其詳不可得聞堯命羲和歷象日月星辰考四方之中星定四時之仲月南方朱鳥七星之中殷仲春則厥民析而東作之事起矣以東方大火房星之中正仲夏則厥民因而南訛之事興矣以西房虛星之中殷仲秋則厥民夷而西成之事舉矣以北方昴星之中正仲冬則厥民隩而朔易之事定矣然所謂歷象之法猶未詳也舜在璿璣玉衡以齊七政說者以爲天文器後世言天之家如洛下閎鮮於妄人輩述其遺制營之度之而作渾天儀歷家推步無越此器然而未有圖也蓋二十八宿周天之度十二辰日月之防二十四气之推移七十二之遷變如環之循如輪之轉農桑之節以此占之四時各有其務十二月各有其宜先時而種則失之太早而不生後時而蓺則失之太晚而不成故曰𨿽有智者不能冬種而春收農書天時之宜篇云萬物因時受气因气發生時至气至生理因之今人雷同以正月爲始春四月爲始夏不知陰陽有消長气有盈縮冒昧以作事其克有成者幸而已矣此圖之作以交立春節爲正月交立夏節爲四月交立秋節爲七月交立冬節爲十月農事早晚各疏於每月之下星辰干支別爲圓圖使可運轉北斗旋於中以爲準則每嵗立春斗杓建於寅方日月防於營室東井昏見於牛建星辰正於南由此以往積十日而爲旬積三旬而爲月積三月而爲時積四時而成嵗一嵗之中月建相次周而復始气推遷與日曆相爲體用所以授民時而節農事卽謂用天之道也夫授時歷每嵗一新時圖常行不易非歷無以起圖非圖無以行歷表裏相參轉運而無停渾天之儀粲然具在是矣然按月農時特取天地南北之中气立作標準以示中道非膠柱鼓瑟之謂若夫逺近寒暖之漸殊正開常變之或異又當推測晷度斟酌先後庶幾人與天合物乘气至則養之節不至差謬此又圖之體用余致也不可不知務農之家當家置一本考歷推圖以定種蓺如指諸掌故亦名曰授時指掌活法之圖

馮應京曰按天地气南北不同也廣東福建則冬木不凋而其气常暖如北之宣大則九月服纊而天雪矣乃艸木蔬谷自閩而浙自浙而淮則二每差一旬至於徐魯之間則五月萌芽方茁是則此圖當以活法參之蓋不可膠議以求效也

﹤子部﹐農家類﹐農政全書﹐卷十﹥

孟春立春節气首五日東風解凍次五日蟄虫始振後五日魚上冰次雨水中气初五日獺祭魚次五日雁北後五日艸木萌動次仲春驚蟄節气初五日桃始華次五日倉庚鳴後五日鷹化爲鳩次春分中气初五日鳥至次五日雷乃發聲後五日始電次季春淸明節气初五日桐始華次五日田防化爲鴽後五日虹始見次谷雨中气初五日萍始生次五日鳴鳩拂其羽後五日戴勝降於桑凡此六气一十八皆春气正發生之令

月令曰孟春之月日在營室昏參中旦尾中其日甲乙其帝太皥其神勾芒其虫鱗其音角律中太簇其數八其味酸其臭羶其祀戶祭先脾東風解凍蟄虫始振魚上冰獺祭魚鴻雁來是月也天子乃以元日祈谷於上帝乃擇元辰天子親載耒耜措之於參保介之禦間帥三公九卿諸侯大夫躬耕帝籍天子三推三公五推卿諸侯九推反執爵於太寢三公九卿諸侯大夫皆禦命曰勞酒是月也天气下降地气上騰天地和同艸木萌動王命布農事命田舍東郊皆修封疆審端徑術善相丘陵阪險原隰土地所宜五穀所殖以教道民必躬親之田事旣飭先定凖直農乃不惑是月也乃修祭典命祀山林川澤犧牲毋用牝禁止伐木毋覆巢毋殺孩虫胎天飛鳥毋麛毋卵毋聚大眾毋置城郭掩骼埋胔若孟春行夏令則雨水不時艸木蚤落國時有恐行秋令則其民大疫飈風暴雨總至藜莠蓬蒿並興行冬令則水潦爲敗霜雪大摯首種不入

元日五更雞鳴時防火把照桑棗果木等樹則無虫以刀斧班駁敲打樹身則結實此謂之嫁樹是日用尖刀刮破桃樹皮是月命女工趨織布典饋釀春酒是月十五日賤廩炒令焦和谷種子是月教牛修農具築墻園開溝渠修蠶室整屋漏織蠶箔此月栽樹爲上時上半月栽者多結子南風不可栽

下子茄

瓜薏苡諸般花子葫蘆匏

扡挿楊柳石橊梔子

栽種松

桑楡

柳棗

防葵

韭麻胡桃榛子松子杏子椒

牛蒡子

菠菜竹【宜初二日】雜樹木【宜上日】木綿花苦蕒

山藥冬瓜【宜初十日】黃瓜萵苣生菜四月芥

種蕈種芋

接換梨子林檎棗

柿栗

桃梅李李【以上並雨後】

澆培石橊梨子海棠栗

棗柿

梅桃

杏林檎胡桃【以上並下旬】

收藏無灰臘糟蒸臈酒合小豆醬

雜事接諸般花木果樹移諸般花木果樹壠瓜地修諸色果木修接桑樹騸諸色樹木【騸與嫁同】

月令曰仲春之月日在奎昏弧中旦建星中其日甲乙其帝太皥其神勾芒其虫鱗其音角律中夾鐘其數八其味酸其臭羶其祀戶祭先脾始雨水桃始華倉庚鳴鷹化爲鳩是月也日夜分雷乃發聲始電蟄虫咸動啟戶始出先雷三日奮木鐸以令兆民曰雷將發聲有不戒其容止者生子不備必有防災日夜分則同度量鈞衡石角鬥甬正權槪是月也耕者少舎乃修闔扇寢廟畢備毋作大事以妨農之事是月也毋竭川澤毋漉陂池毋焚山林天子乃鮮羔開冰仲春行秋令則其國大水寒气總至宼戎來徵行冬令則陽气不勝麥乃不熟民多相掠行夏令則國乃大旱暖气早來虫螟爲害齊民要術曰二月順陽習射以備不虞春分中雷乃發聲先後各五日寢別內外蠶事未起命縫人浣冬衣徹復爲袷其有嬴帛遂供秋服【凡浣故帛用灰汁則色黃而且肥小豆細末下絹蓰投湯中以洗之潔白而柔韌勝皁莢矣】可糶粟黍大小豆麻麥子等收薪炭【炭聚之下碎末勿令棄之篵煮淅米泔搜之更令熟丸如雞子曝漧以供籠鑪種火之用輒得逹曙堅實耐久愈炭十倍】

初二日東作興俗謂上工日田家雇傭工之人俱此日執役之始故名上工

泥蠶室舂百果木根則子牢此月雨水中埋諸花樹條則活中旬種稻爲上時

下子麻子紅花山藥白扁豆桑椹

扡挿蒲桃石橊

栽種槐

谷楮粟

松銀杏棗

皂莢菊茶薤

木瓜桐樹決明百合胡麻

黃精木槿茨菇甘蔗雜菜藕

芋【宜雨多】竹茄

莧

枸杞萱艸蒼術芭蕉萵苣紫蘇烏豆豌豆茱萸韭

夏蘿

卜苕帚大葫蘆菘菜大豍豆

壓條桑條

接換柑

橘柿

棗橙

柚杏

栗桃梅梨

李胡桃銀杏楊梅枇杷沙柑石橊紫丁香【以上春分前後皆可】

澆培柑

橘橙

柚蒲萄

收藏百合曲槐牙皂角新茶

雜事移諸般花果【並忌南風火日】理蠶事春耕宜遲恐陽气未透挿諸色樹木解樹上褁縛二月二日取枸杞菜煮湯沐浴令人光澤不老不病

月令曰季春之月日在胃昏七星中旦牽牛中其日甲乙其帝太皥其神勾芒其虫鱗其音角律中姑洗其數八其味酸其臭羶其祀戶祭先脾桐始華田防化爲鴽虹始見萍始生天子薦鮪於寢廟乃爲麥祈實是月也生气方盛陽气發泄勾者畢出萌者盡達不可以內是月也命司空曰時雨將降下水上騰循行國邑周視原野修利隄防道逹溝凟開通道路毋有障塞田獵罝罘羅网畢翳餧獸之藥毋出九門是月也命野虞毋伐桑柘鳴鳩拂其羽戴勝降於桑具曲植籧筐后妃齋戒親東鄕躬桑禁婦女毋觀省婦使以勸蠶事旣登分繭稱絲效功毋有敢惰是月也命工師令百工審五庫之量金鐵皮革筋角齒羽箭幹脂膠丹漆毋或不良百工咸理監工日號毋悖於時毋或作爲淫巧以蕩上心是月也乃合累牛騰馬遊牝於牧犧牲駒犢舉書其數命國儺九門磔攘以畢春气行冬令則寒气時發艸木皆肅國有大恐行夏令則民多疾疫時雨不降山林不收行秋令則天多沈陰淫雨早降兵革並起

齊民要術曰是月也蠶農尙閒可利溝瀆葺治墻屋修門戶警設守備以禦春饑艸竊之寇是月盡夏至暖气將盛日烈暎燥利用漆油作諸日煎藥可糶黍買布四月繭旣入簇趨繰剖綫具機杼敬經絡艸茂可燒灰是月也可作棄蛹以禦賓客可糴面及大麥獘絮

下子茨菇【宜谷雨日】麻子

栽種菉豆茶【宜陰地】粟

穀大豆【宜上旬】秝黍石橊松

百合山藥黃瓜紫艸紅花甘蔗菱

早芝蔴雞頭絲瓜兒【宜社日】葵菜姜

香菜早稻【宜上旬】地黃梔子藍紫蘇茭白芋

綿花杏

瓠子菠菜【宜月】

【末】葫蘆桑葚

紵蔴

收藏芥菜桐花毛羽衣物淸明醋次茶書畫入焙中又可栽茶【宜陰地】諸般【宜初三日或辰戊日】葫蘆【宜淸明日】

移植椒

茄秧枸杞苗蒲百合柚

橘橙

柑

接換楊梅橙

柑棗

栗柿

枇杷

雜事犂秧田梅上接杏杏上接梅埋楮樹收菌開溝修墻防雨浸谷種修蜜

孟夏立夏節气初五日螻蟈鳴次五日蚯蚓出後五日王生次小滿中气初五日苦菜秀次五日靡艸死後五日麥秋至次仲夏芒種節气初五日螳螂生次五日鵙始鳴後五日反舌無聲次夏至中气初五日鹿角解次五日蜩始鳴後五日半夏生次季夏小暑節气初五日溫風至次五日蟋蟀居壁後五日鷹始鷙次大暑中气初五日腐艸爲螢次五日土潤溽暑後五日大雨時行凡此六气一十八皆夏气正長養之令

月令曰孟夏之月日在畢昏翼中旦婺女中其日丙丁其帝炎帝其神祝融其虫羽其音徵律中仲呂其數七其味苦其臭焦其祀竈祭先肺螻蟈鳴蚯蚓出王瓜生苦菜秀是月也繼長增髙毋有壞墮毋起土工毋發大眾毋伐大樹是月也天子始絺命野虞出行田原爲天子勞農勸民毋或失時命司徒循行縣鄙命農勉作毋休於都是月也驅獸毋害五穀毋大田獵農乃登麥是月也聚畜百藥靡艸死麥秋至孟夏行秋令則苦雨數來五穀不滋四鄙入保行冬令則艸木蚤枯後乃大水敗其城郭行春令則蝗虫爲災暴風來格秀艸不實防有露傷麥但有沙霧用麻散絟長繩上侵晨令兩人對持其繩於麥上牽拽抹去沙霧則不生防

是月收諸色菜子斫倒就地曬打收之用瓶罐盛貯標記名號是月收蜜蜂此月伐木不蛀

下子芝麻

扡挿梔子

栽種椒

松

大豆紫蘇麻【宜夏至前十日】晚黃瓜葵蓮

菉豆

白莧荷根【宜立夏前三日】梔子

枇杷

收藏絲綿

大麥幹葚蒿芥鹽春菜蘿卜子筍幹

芋魁蠶豆蚶菜幹晚菜幹

雜事曬白菜

移茄包梨鋤防芋斫竹月令曰仲夏之月日在東井昏亢中旦危中其日丙丁其帝炎帝其神祝融其虫羽其音徵律中防賓其數七其味苦其臭焦其祀竈祭先肺小暑至螳螂生鵙始鳴反舌無聲天子命有司爲民祈祀山川百源祀百辟卿士有益於民者以祈谷實是月也農乃登黍天子乃以雛嘗黍羞以含桃令民毋艾藍以染毋燒灰毋暴布門閭毋閉闗市毋塞挺重囚遊牝別羣則縶騰駒班馬政是月也日長至陰陽爭死生分君子齋戒處必掩身毋躁止聲色毋或進薄滋味毋致和節嗜欲定心气鹿角解蟬始鳴半夏生木槿榮是月也毋用火南方可以居髙明可以逺眺望可以升山陵可以處臺榭仲夏行冬令則雹凍傷穀道路不通暴兵來至行春令則五穀晚熟百螣時起其國乃饑行秋令則艸木零落果實早成民殃於疫

齊民要術曰五月芒種節後陽气始虧陰慝將萌暖气始盛蠱蠧並興乃弛角弓弩解其徽張竹木弓弩弛其以灰藏旃裘毛毳之物及箭羽以竿掛油衣勿辟藏霖雨將降儲米谷薪炭以備道路陷滯不通是月也陰陽爭血气散夏至先後各十五日薄滋味勿多食肥醲距立秋無食煮餅及水引餅【夏月食水時此二餅得水卽堅彊難消不幸便爲宿食傷寒病矣試以此二餅置水中卽可驗惟酒引餅入水卽爛矣】可糶大小豆胡麻糴穬大小麥收絮及布帛至後糶防曝漧置甖中宻封【使不生虫】至冬可養馬十三是竹醉日可移竹下子夏菘菜夏蘿葡

栽種挿稻秧晚大豆晚紅花香菜

收藏豆醬烏梅豆木綿菜子蠶種豌豆紅花白酒芝蔴槐花小麥大蒜藍靑椹子蘿葡子

雜事斫薴埋桃杏李梅核在牛糞內尖向上易出浸蠶種斫桑芒種後壬日入梅梅日種艸無

不活者五月五日萵苣成片放廚櫃內辟虫蛀衣帛等物收萵苣葉亦得

月令曰季夏之月日在柳昏火中旦奎中其日丙丁其帝炎帝其神祝融其虫羽其音徵律中林鐘其數七其味苦其臭焦其祀竈祭先肺溫風始至蟋蟀居壁鷹乃學習腐艸爲螢天子命漁師伐蛟取鼉登取黿命澤人納材葦是月也命四監大合百縣之秩芻以養犧牲令民無不咸出其力以共皇天上帝名山大川四方之神以祠宗廟社稷之靈以爲民祈福是月也命婦官染采黼黻文章必以法故無或差貸黒黃蒼赤莫不質良母敢詐僞以給郊廟祭祀之服以爲旗章以別貴賤等級之度是月也樹木方盛命虞人入山行木無有斬伐不可以興土功不可以合諸侯不可以起兵動眾毋舉大事以搖養气毋發令而待以妨神農之事也水潦盛昌神農將持功舉大事則有天殃是月也土潤溽暑大雨時行燒薙行水利以殺艸如以熱湯可以糞田疇可以美土疆季夏行春令則谷實鮮落國多風欬民乃遷徙行秋令則丘隰水潦禾稼不熟乃多女災行冬令則風寒不時鷹隼蚤鷙四鄙入保

齊民要術曰六月命女工織縑練【絹及紗縠之屬】可燒灰染靑紺雜色七此月斫竹不蛀

扡挿楊柳

栽種小蒜冬蔥油麻【宜上旬日】白莖秋葵葵菜林檎蘿卜菉豆葫蘿卜晚蔓菁

收藏米麥醋三黃醋豆豉醤幹割蔴紫艸綿絲蘿卜楮實白術雨衣麻皮麯【宜伏中】七寶瓜酒藥鮝魚槐花二麥椒

雜事洗甘蔗鋤竹園地染水藍培灌橙橘斫柴做冰梅打炭墼打糞墼耕麥地耘稻鋤芋是月飯不餿法用生莧菜薄鋪在上蓋之過夜則不至餿壊

立秋之節首五日涼風至次五日白露降後五日寒蟬鳴次處暑气首五日鷹乃祭鳥次五日天地始肅後五日禾乃登次仲秋白露之節首五日鴻雁來次五日鳥歸後五日羣鳥養羞次秋分气初五日雷乃收聲次五日蟄虫壞戶後五日水始涸次季秋寒露之節初五日鴻雁來賓次五日雀入大水爲蛤後五日菊有黃花次霜降气初五日豺乃祭獸次五日艸木黃落後五日蟄虫咸俯凡此六气一十八皆秋气正收斂之令月令曰孟秋之月日在翼昏建星中旦畢中其日庚辛其帝少皥其神蓐收其虫毛其音商律中夷則其數九其味辛其臭腥其祀門祭先肝涼風至白露降寒蟬鳴鷹乃祭鳥是月也農乃登谷天子嘗新命百官始收斂完隄防謹壅塞以備水潦修宮室壞墻垣補城郭孟秋行冬令則陰气大勝介虫敗谷戎兵乃來行春令則其國乃旱陽气復還五穀無實行夏令其國多火災寒熱不節民多瘧疾

齊民要術曰七月四日命置麯室具箔槌取淨艾六日饌治五穀磨具七日遂作麯及曝經書與衣作幹糗葸耳處暑中向秋節浣故制新作捨薄以備始涼糶大小麥豆收縑練

栽種蕎麥蒿菜蔥

苷蓿蘿卜菠菜【宜月末日】赤豆姜

菜蔓菁早菜冬葵芥菜【立秋前】

收藏采松子割藍米醋咸豉茄幹幹種蒂紫蘇地黃角蒿【可辟蛀】花椒荊芥松栢子糟茄糟醬荷葉

楮子芙蓉葉【治腫】

雜事斫伐竹木分薤剝棗刈艸作澱耕菜地秋耕宜早恐霜後掩入陰气收黃葵花【治湯火傷】七月七日曬曝革裘無虫

月令曰仲秋之月日在角昏牽牛中旦觜觹中其日庚辛其帝少皥其神蓐收其虫毛其音商律中南呂其數九其味辛其臭腥其祀門祭先肝盲風至鴻雁來鳥歸羣鳥養羞是月也養衰老授幾杖行糜粥飲食乃命司服具飭衣服文繡有恆制有小大度有長短衣服有量必循其故冠帶有常是月也可以築城郭建都邑穿竇窖修囷倉乃命有司趨民收斂務畜菜多積聚乃勸種麥毋或失時其有失時行罪無疑是月也日夜分雷始收聲蟄虫壞戶殺气浸盛陽气日衰水始涸日夜分則同度量平權衡正鈞石角鬥甬是月也易關市來商旅納貨賄以便民事四方來集逺鄕皆至則財不匱上無乏用百事乃遂仲秋行春令則秋雨不降艸木生榮國乃有恐行夏令則其國乃旱蟄虫不藏五穀復生行冬令則風災數起收雷先行艸木蚤死

齊民要術曰八月暑退涼風戒寒趣練縑帛染防色擘絲治絮制新浣故及韋履賤好預買以備冬寒刈萑葦蒭茭涼燥可上弓弩繕理檠鋤正縛鎧遂以習射弛竹木弓弧糶種麥糴黍

栽種大蒜罌粟寒豆苦蕒薴麻蔓菁諸般菜蔥子大麥牡丹芍藥分韭根芥子麗春小麥菱

於芋根木花椒

收藏醋姜茄醬茄幹糟茄棗子淹韭晚黃地黃酒芝蔴栗子柿子韭花柿漆斫竹

移植早梅橙橘枇杷牡丹

雜事踏麫鋤竹園地是月防霧傷棗棗熟著霧則多損檾麻散絟於樹枝上則可辟霧气或用稭稈於樹上四散絟縛亦得

月令曰季秋之月日在房昏虛中旦柳中其日庚辛其帝少皡其神蓐收其虫毛其音商律中無射其數九其味辛其臭腥其祀門祭先肝鴻雁來賓雀入大水爲蛤菊有黃華豺乃祭獸戮禽是月也申嚴號令命百官貴賤無不務內以防天地之藏無有宣出乃命冢宰農事備收舉五穀之要藏帝籍之收於神倉祗敬必飭是月也霜始降則百工休乃命有司曰寒气總至民力不堪其皆入室是月也大饗帝嘗犧牲告備於天子合諸侯制百縣爲來嵗受朔日與諸侯所稅於民輕重之法貢職之數以逺近地土所宜爲度是月也艸木黃落乃伐薪爲炭蟄虫咸俯在內皆墐其戶乃趨獄刑毋畱有罪收祿秩之不當供養之不宜者是月也天子乃以犬嘗稻先薦寢廟季秋行夏令則其國大水冬藏殃敗民多嚏行冬令則國多盜賊邊境不寧土地分裂行春令則暖風來至民气解惰師興不居

齊民要術曰九月治圃塗囷倉修竇窖繕五兵習戰射以備寒凍窮厄之防存問九族孤寡老病不能自存者分厚徹重以救其寒

栽種椒

菊茱萸地黃蠶豆牡丹水仙【宜月初】柿

蒜萱艸芥菜苡麥芍藥罌粟【九日】諸般冬菜

分栽櫻桃桃

楊

移植枇杷橙

雜果木

收藏栗

諸色豆稈五穀種油麻甘蔗梔子紫蘇木韭子牛蒡子冬子菉豆茄種栗子枸杞榧子皂角黃菊槐子蟹殻【治產後兒枕疼】茶子紫艸子

雜事掘姜出土艸包石橊橘栗蒲萄采菊築墻圃斫竹木斫薴收雞種

立冬之節首五日水始冰次五日地始凍後五日雉入大水爲蜃次小雪中气初五日虹藏不見次五日天气騰地气降後五日閉塞而成冬次仲冬大雪節气初五日鶡鴠不鳴次五日虎始交後五日荔挺出次冬至中气初五日蚯蚓結次五日麋角解後五日水泉動次季冬小寒節气初五日雁北鄕次五日鵲始巢後五日雉始雊次大寒中气初五日雞始乳欵冬華次五日徵鳥厲疾後五日水澤腹堅凡此六气一十八皆冬气正養藏之令

月令曰孟冬之月日在尾昏危中旦七星中其日壬癸其帝顓頊其神防其虫介其音羽律中應鐘其數六其味鹹其臭朽其祀行祭先腎水始冰地始凍雉入大水爲蜃虹藏不見是月也天子始裘命有司曰天气上騰地气下降天地不通閉塞而成冬命百官謹蓋藏命有司循行積聚無有不斂壞城郭戒門閭修鍵閉愼管籥固封疆備邊境完要塞謹闗梁塞徯徑飭防紀辧衣裳審棺槨之厚薄塋丘壠之大小髙卑厚薄之度貴賤之等級是月也天子乃祈年於天宗大割祠於公社及門閭臘先祖五祀勞農以休息之是月也乃命水虞漁師收水泉池澤之賦毋或敢侵削眾庶兆民以爲天子取怨於下其有若此者行罪無赦孟冬行春令則凍閉不宻地气上泄民多流亡行夏令則國多暴風方冬不寒蟄虫復出行秋令則雪霜不時小兵時起土地侵削齊民要術曰十月培築垣墻塞向墐戶上辛命典饋漬麯醸冬酒作脯臘先冰凍作涼餳煮曝飼可折麻緝績布縷作白履不借【艸履之賤者曰不借】賣縑帛絮糴粟豆麻子移植橙

柑橘

栽種大小豆春菜生薑蘿卜

收藏地黃莙薘菜天蘿子茶子橘皮天豆栗子薏苡椒

冬子芙蓉條石橘蘿卜山藥枸杞皂角薴

雜事移葵接花果澆灌花木獲稻納禾稼開磚煮膠收炭造牛衣修牛馬塞北

戶用蓋鑪石堦砌收二桑葉壅薴蔴耘麥地收豬種泥飾牛馬屋壓桑

月令曰仲冬之月日在斗昏東辟中旦軫中其日壬癸其帝顓頊其神防其虫介其音羽律中黃鐘其數六其味鹹其臭朽其祀行祭先腎冰益壯地始坼鶡鴠不鳴虎始交天子命有司曰土事毋作愼毋發蓋毋發室屋及起大眾以固而閉地气沮泄是謂發天地之房諸蟄則死民必疾疫又隨以防命之曰暢月是月也命奄尹申宮令審門閭謹房室必重閉省婦事毋得滛𨿽有貴戚近習毋有不禁乃命大酋秫稻必齊麯蘗必時湛熾必潔水泉必香陶器必良火齊必得兼用六物大酋監之毋有差貸天子命有司祈祀四海大川名源淵澤井泉是月也農有不收藏積聚者馬牛畜獸有放佚者取之不詰山林藪澤有能取蔬食田獵禽獸者野虞教道之其有相侵奪者罪之不赦是月也日短至陰陽爭諸生蕩君子齋戒處必掩身身欲寧去聲色禁嗜欲安形性事欲靜以待陰陽之所定蕓始生荔挺出蚯蚓結麋角解水泉動日短至則伐木取竹箭是月也可以罷官之無事去器之無用者塗闕廷門閭築囹圄此以助天之閉藏也仲冬行夏令則其國乃旱氛霧防雷乃發聲行秋令則天時雨汁瓜瓠不成國有大兵行春令則蝗虫爲敗水泉咸竭民多疥癘

齊民要術曰冬十一月陰陽爭血气散冬至日先後各五日寢別內外可醸醢糴秔稻粟豆麻子此月如有雪則收貯雪水埋地中混谷種倍收不怕

栽種小麥油菜萵苣桑

移植松栢檜

收藏鹽水蘿卜牛蒡子豆餅水果子鹽菜【宜冬至前】

澆培石橊柑

橘橙

柚梨

栗棗

柿雜事做酒藥接雜木造農具夾笆籬澆菜伐木斫竹打豆油置碎艸牛腳下春糞田盫芙蓉條試谷種鋤油菜

月令曰季冬之月日在婺女昏婁中旦氐中其日壬癸其帝顓頊其神防其虫介其音羽律中大呂其數六其味鹹其臭朽其祀行祭先腎雁北鄕鵲始巢雉雊雞乳是月也命漁師始漁天子親往乃嘗魚冰方盛水澤腹堅命取冰冰以入令告民出五種命農計耦耕事修耒耜具田器乃命四監收秩薪柴以共郊廟及百祀之薪燎是月也日窮於次月窮於紀星回於天數將幾終嵗且更始專而農民毋有所使天子乃與公卿大夫共飭國典論時令以待來嵗之宜凡在天下九州之民者無不咸獻其力以共皇天上帝社稷寢廟山林名川之祀季冬行秋令則白露早降介虫爲妖四鄙入保行春令則胎夭多傷國多固疾命之曰逆行夏令則水潦敗國時雪不降冰凍消釋

齊民要術曰十二月休農息役惠必下浹遂合耦田器養耕牛選任田者以俟農事之起去豬盍車骨【後三嵗可合瘡膏藥】及臘日祀炙【一作菮燒飲治刺入肉中及樹田中四角去防虫】

栽種橘

松花樹麥【宜臈日】桑

檾蔴

收藏臘米臘水臈酒臘肉臘蔥風魚脯臘臘糟豬脂冰

雜事造農具舂米舂粉浸米【可止防痢】浸燈心剝桑壓果木添桑泥墩牡丹土合臘藥掃以豬脂防馬臘水作麫糊褾背【不蛀】伐竹

木

農政全書卷十﹤子部﹐農家類﹐農政全書﹥

欽定四庫全書

農政全書卷十一

明徐光啟撰

農事

占候

正月凡春雷和而反寒必多雨諺雲春寒多雨水元宵前後必有料峭之風謂之元宵風凡春有二十四番花信風梅花風打頭楝花風打末上八日宜晴此夜若雨元宵如之諺云上八夜弗見參星月半夜弗見紅燈上元日晴春水少括云上元無雨多春旱淸明無雨少黃梅夏至無雲三伏熱重陽無雨一冬晴雨水後陰多主少水髙下大熱諺云正月罌坑好種田二月十二日夜宜晴可折十二夜夜雨二月最怕夜雨若此夜晴𨿽雨多亦無所妨【越人陳元義云二月內得十二个夜晴則一年雨晴調勻更十二夜中又雨爲水潦年歲矣】十夜以上雨水鄕人盡叫苦初四有水謂之春水初八日前後必有風雨諺雲淸明斷雪谷雨斷霜言天气之常東作旣興早起夜眠春間最爲要古語云一年之計在春一日之計在寅三月淸明曬得楊柳枯十隻糞缸九隻浮淸明無雨少黃梅雨打紙錢頭麻麥不見收雨打墓頭錢今年好種田淸明午前晴早蠶熟午後晴晚蠶熟淸明日喜晴諺云檐頭挿柳靑農人休望晴檐頭挿栁焦農人好作嬌若淸明寒食前後有水而渾主髙低田禾大熟四時雨水調谷雨日雨主魚生諺云一防雨一个魚谷雨前一兩朝霜主大旱是日雨則魚生必主多雨二麥紅腐不可食用月內有暴水謂之桃花水則多梅雨無澇亦無干雪不消則九月霜不降雷多嵗稔虹見九月米貴

四月以淸和天气爲正必作寒數日謂之麥秀寒卽月令麥秋至之後夏至日風色看交時最要屢驗月中防魚散子占水黃梅時水邊艸上看散子髙低

以卜水增止立夏日看日暈有則主水諺云一番暈添一番湖塘是夜雨損麥諺云二麥不怕神共鬼只怕四月八夜雨大扺立夏後夜雨多便損麥蓋麥花夜吐雨多花損故麥粒浮秕也月內日暖夜涼主少水諺云日暖夜寒東海也幹虹見米貴

五月諺云初一雨落井泉浮初二雨落井泉枯初三雨落連太湖又云一日值雨人食百艸又云一日晴一年豊一日雨一年歉立梅芒種日是也宜晴陰陽家云芒後逢壬立梅至後逢壬梅斷或云芒種逢壬是立黴按風土記云夏至前芒種後雨爲黃梅雨田家初挿秧謂之發黃梅逢壬爲是芒後半月內西南風諺云梅裏西南時裏潭潭但此風連吹兩日雨立至畏雷諺云梅裏雷低田折舍回言低田巨浸屋無用也甚驗或云聲多及震響反早往往經試才有雷便有雨徧挿秧之患大抵芒後半月謂之禁雷天又云梅裏一聲雷時中三日兩立梅日早雨謂之迎梅雨一雲主旱諺雲雨打梅頭無水飲牛雨打梅額河底開坼一雲主水諺云迎梅一寸送梅一尺雜占云此日雨卒未晴試以二日比較近年才是無雨𨿽有黃梅亦不多不可不知也重五日只宜薄陰但欲曬得蓬【步結切枯病也】便好大晴

主水雨主絲綿貴大風雨主田內無邊帶風水多也至後半月爲三時頭時三日中時五日末時七日時雨中時主大水若末時縱雨一善括云夏至未過水袋未破諺云時裏一日西南風準過黃梅兩日雨又雲時雨西南老龍奔潭皆主旱全不應晚轉東南必晴諺云朝西暮東風正是旱天公末時得雷謂之送時主久晴諺云迎梅雨送時雷送去了便弗回諺云黃梅天日幾番顚冬靑花占水旱諺云黃梅雨未過冬靑花未破冬靑花已開黃梅雨不來夏至端午前義手種年田夏至日雨落謂淋時雨【主久雨】其年必豊夏至有云三伏熱如吹西南風急吹急沒慢吹慢沒黃梅寒井底幹端午日雨來年大熟分龍之日農家於是日早以米飾盛灰籍之紙至晚視之若有雨防迹則秋不熟谷價髙人多閉糶五月二十日大分龍無雨而有雷謂之鎖雷門田家五行曰至正壬辰春末夏初水至旣非桃花亦非黃梅去而復來進退不已余家所種低田數多正苦於挿種過時田中積水車浚未有幹期此日尙且勉彊督工喜晴固好然八風周旋正不知吉凶如何至申時忽東南陣起見掛帆雨隨有雷三四聲方且驚愕忽見一老農拱手仰天且連稱慚愧不已因問其故答云今日無雨而有雷謂之鎖龍門復拱手相賀喜躍或問此處無雨他處卻雨如何老農雲晴雨各以本境所致爲占候也幼聞父老言前宋時平江府昆山縣作水災鄰縣常熟卻稱旱上司謂接境一般髙下之地豈有水旱如此相背之理不準後申其里人直赴於朝防諸史丞相丞相怪問亦然眾人因泣下而告曰昆山日日雨常熟只聞雷丞相謂有此理悉聼所陳至今吳中相傳以爲古諺又諺雲夏雨隔田晴又雲夏雨分牛脊又雲龍行熟路正此謂也其年果熟晴多雨少自此日至立秋止雨兩番月內虹見麥貴有三卯宜種稻有應時雨諺雲二十分龍廿一雨破車閣在弄堂裏二十分龍廿一鱟抜起黃秧便種豆

六月初頭一劑雨夜夜風潮到立秋六月蓋夾被田裏不生米六月西風吹徧艸八月無風秕子稻處暑雨不通白露枉相逢三伏中大熱冬必多雨雪螂蟟蟬叫稻生芒六月有水謂之賊水言不當有也小暑日晴雨亦要看交時最六月初三日略得

雨主秋旱收幹稻蘇秀人云此日略得雨則西山及南海不斫簥竿初三日雨難稿稻諺云六月初三晴山篠盡枯零六月初三一陣雨夜夜風潮到立秋小暑日雨名黃梅顚倒轉主水東南風及成塊白雲起至半月舶棹風主水退兼旱無南風則無舶棹風水卒不能退諺云舶棹風雲起旱魃精空歡喜仰面看靑天頭巾落在麻坼裏東坡詩云三時已斷黃梅雨萬里初來舶棹風正此日也諺云六月不熱五穀不結老農云三伏中稿稻天气又當下壅時最要晴晴則熟故也又云六月蓋夾被田裏無張屁言涼冷則雨多雨多則水大沒田無疑矣月令云季夏行秋令則丘�水潦禾稼不熟又云伏裏西北風臘裏船不通主冬冰堅秋稻秕又云六月無蠅新舊相登米價平夏秋之交稿稻還水後喜雨諺雲夏末秋初一劑雨賽過唐朝一囤珠言及時雨絕勝無價寶也諺云秋前生虫損一莖發一莖秋後生虫損了一莖無了一莖螟蟊螣賊是也

七月秋蒔到秋六月秋便罷休朝立秋涼颼颼夜立秋熱到頭立秋日天晴萬物少得成熟小雨吉大雨主傷禾齊民要術云晴主嵗稔未詳孰是有雷損晚稻諺云秋霹靂損晚谷大抵秋後雷多晚稻少收非但忌此日喜西南風主田禾倍收諺云三日三石四日四石七月有雨名洗車雨主八月有蓼花諺云七月七無洗車八月八無蓼花

八月早禾怕北風晚禾怕南風朔日晴主冬旱宜姜略得雨宜麥一雲風雨宜麥主布貴麻子貴十倍又云凡朔要晴惟此月要雨好種麥白露雨爲苦雨稻禾霑之則白颯蔬菜霑之則味苦諺云白露日个雨來一路苦一路又云白露前是雨白露後是鬼其時之雨片雲來便雨稻花見日吐出陰雨則收正吐之時暴雨忽來卒不能收遂致白颯之患若連朝雨反不爲災不免擔閣吐秀有皮殻厚之病秋分要防雨或陰天最妙主來年髙低田大熟喜雨諺雲麥秀風揺稻秀雨澆此言將秀得雨則堂肚大谷穗長秀實之後雨則米粒圓見收數畏旱諺云田怕秋幹人怕老窮秋熱損稻旱則必熱怕秋水撩稻諺雲雨水渰沒產全收不見半八月又作新涼諺云處暑後十八盆湯又云立秋後四十五日浴堂幹中旬作熱謂之潮熱又名八月小春十八日潮生日前後有水謂之橫港水九月初有雨多謂之秋水早稻嵐晚稻嵐落縵天蓼花水浴車嵐路雨中气前後起西北風謂之霜降信有雨謂之濕信未風先雨謂之料信雨霜降前來信易過善後來信了信必嚴毒此信幹濕後信必如之諺云霜降了布衲著得言已有暴寒之色重九日晴則冬至元日上元淸明四日皆晴雨則皆雨又主竈荒括云重陽無雨一冬晴詳上元下諺云九日雨米成脯又云重陽濕漉漉穣艸千錢束

十月立冬晴則一冬多晴雨則一冬多雨亦多陰寒諺云賣絮婆子防冬朝無風無雨哭號咷立冬日西北風主來年旱天熱晴過寒諺云立冬晴過寒弗要�柴積又主有魚雨主無魚諺云一防雨一个模魚防冬前霜多主來年旱冬後多晚禾好十六日爲寒

婆生日晴主冬暖此說得之崇徳舉人徐伯和自江東石洞秩滿而歸云彼中客旅遠出専看此日若晴暖則但隨身衣服而已不必他備言極有準也月內有雷主災疫諺云十月雷人死用耙推有霧俗呼曰沫露主來年水大仍相去二百單五日水至老農咸謂極驗或云要看霧著水面則輕離水面則重諺云十月沫露塘瀊十一月沫露塘幹冬初和暖謂之十月小春又謂之曬糯谷天漸見天寒日短必湏夜作諺云十月無工只有梳頭喫飯工又云河東西好使犁河射角好夜作立冬前後起南北風謂之立冬信月內風頻作謂之

十月五風信諺云冬至前後鴻水不走

十一月冬至古語云明正暗至又諺云晴幹冬至濕年二說相反諺曰幹冬濕年坐了種田又云閙熱冬至冷淡年蓋無人尙冬欲晴故也或云冬至雨年必晴冬至晴年必雨此說頗準至後九九气諺云一九二九相喚弗出手三九廿七離頭吹觱篥四九三十六夜眠如露宿五九四十五太陽開門戶六九五十四貧兒爭意气七九六十三布衲擔頭擔八九七十二貓狗尋陰地九九八十一犁耙一齊出沈存中筆談云是月中遇東南風謂之歳露有大毒若饑感其气開年著瘟病又云風色多與下年夏至相對農桑輯要云欲知來年五穀所宜是日取諸種各平量一升布囊盛之埋窖陰地後五日發取量之息多者歲所宜也月內雨雪多主冬春米賤有雷主春米貴冬至前米價長後必賤落則反貴諺云冬至前米價長貧兒受長飬冬至前米價落貧兒轉蕭索有霧主來年旱諺云一日折過十月內三日【闕】風雨來春少水

十二月立春在殘年主冬暖諺云兩春夾一冬無被暖烘烘至後第三戍爲臘臘前三兩番雪謂之臘前三白大宜菜麥諺云若要麥見三白又云臘雪是被春雪是鬼又主來年豊稔諺云一月見三白田翁笑嚇嚇又主殺蝗子占風諺云今夜東北明年大熟月內有霧主來年有水風雨主來年六月七月內橫水十二月裏霧無水做酒庫霧主半月旱準十月內五日霧冰結後水落主來年旱冰結後水漲名上水冰主水若厚來年大水十二月謂之大禁月忽有一日稍暖卽是大寒之候諺云一日赤膊三日齷齪諺云大寒湏守火無事不出門又云大寒無過丑寅大熱無過未申

論日日暈則雨諺雲月暈主風日暈主雨日腳占晴雨諺雲朝又天暮又地主晴反此則雨日沒後起淸白光數道下狹上闊直起亙天此特夏秋間有之俗呼靑白路主來日酷熱日生耳主晴雨諺雲南耳晴北耳雨日生雙耳斷風截雨若是長而下垂通地則又名白日幢主久晴日出早主雨出晏主晴老農云此特言久陰之餘夜雨連旦正當天明之際云忽一掃而捲卽光日出所以言早少刻必雨立驗言晏者日出之後云晏開也必晴亦甚準蓋日之出入自有定刻實無早晏也愚謂但當云晴得早主雨晏開主晴不當言日出早晏也日外自云障中起主晴諺云日頭云障曬殺老和尙日沒返照主晴俗名爲日返塢一云日沒胭脂紅無雨也有風【扈先生曰日返塢明朝水沒路日打洞明朝曬背痛】或問二候相似而所主不同何也老農云返照在日沒之前胭脂紅在日沒之後諺云烏雲接日明朝不如今日又云日落云沒不雨定寒又云日落雲裏走雨在半夜後已上皆主雨此言一朶烏雲漸起而日正落其中者諺云日落烏雲半夜枵明朝曬得背皮焦此言半天元有黑雲日落云外其云夜必開散明必甚晴也又云今夜日沒烏雲洞明朝曬得背皮痛此言半天上𨿽有云及日沒下去都無雲而見日狀如巖洞者也已上皆主晴甚驗

論月月暈主風何方有闕卽此方風來

論旬中尅應新月下有黑雲橫截主來日雨諺雲初三月下有橫云初四日裏雨傾盆月盡無雨則來月初必有風雨諺雲廿五廿六若無雨初三初四莫行船廿五日謂之月交日有雨主久陰廿七日最宜晴諺

云交月無過廿七晴廿七廿八交月雨初二初三勿肯晴

論星諺云一个星保夜晴此言雨後天陰但見一兩星此夜必晴星光閃爍不定主有風夏夜見星密主熱諺云明星照爛地來朝依舊雨言久雨正當黃昏卒然雨住雲開便見滿天星斗豈但明日有雨當夜亦未必晴黃昏上云半夜消黃昏消云半夜澆若半夜後雨止雲開星月朗然則必晴無疑

論風夏秋之交大風及有海沙雲起俗呼謂之風潮古人名之曰風言其具四方之風故名風有此風必有霖淫大雨同作甚則抜木偃禾壞房室決堤堰其先必有如防虹之狀者見名曰母航海之人見此則又名破帆風凡風單日起單日止雙日起雙日止諺云西南轉西北搓繩來絆屋又云半夜五更西天明防樹枝又云日晚風和明朝再多又云惡風盡日沒又云日出三竿不急便寛大凡風日出之時必略靜謂之風譲日大抵風自日內起者必善夜起者必毒日內息者亦和夜半息者必大凍已上並言隆冬之風諺云風急雨落人急客作又云東風急被簔笠風急雲起愈急必雨諺雲東北風雨大公言艮方風雨卒難得晴俗名曰牛筋風雨指丑位故也諺云行得春風有夏雨言有夏雨應時可種田也非謂水必大也經驗諺云春風踏腳報言易轉方如人轉報不停腳也一云旣吹一日南風必還一日北風答報也二說俱應諺云西南早到晏弗動艸言早有此風向晚必靜諺雲南風尾北風頭言南風愈吹愈急北風初起便大春南夏北有風必雨冬天南風三兩日必有雪大凡喜忌風雨在得中爲準假如此一時卽占候喜何方風得此風色爲正防和極應若是顚狂大作則反爲凶又云好此一時卽忌何方風遇此風防最矣若得大作反不爲災占雨亦然也往往歷試甚驗蓋亦過猶不及之理也琴瑟索調得極和則天道必是一望略無纎毫方能如是若是調卒不齊則必陰雨之變蓋亦气候所到而然也若髙潔之忽自寛則因琴牀潤濕故也主陰雨之象春初夏末天气暴暄凡庭柱與板壁之類溫潤如流汗主有陣頭雨至田蠶火占水旱之事燒生炭盆中法並同俱載十二月之內母船上人名曰破蓬掛蓋言見此物蓬必爲風所破矣天气濕熱鬰蒸主有風古語云熱極則生風語云東南風跳擲三日退一尺

論雨諺雲雨打五更日曬水坑言五更忽然雨日中必晴甚驗晏雨不晴雨著水面上有浮泡主卒未晴諺云一防雨似一个釘落到明朝也不晴一防雨似一个泡落到明朝未得了諺雲天下太平夜雨日晴言不妨農也諺云上牽晝下牽齋下晝雨嚌嚌諺云病人怕肚脹雨落怕天亮亦言久雨正當昏黑忽自明亮則是雨候也雨夾雪難得晴諺雲夾雨夾雪無休無歇諺雲快雨快晴道徳經雲飄風不終朝驟雨不終日凡雨喜少惡多凡久雨至午少止謂之遣晝在正午遣或可晴午前遣則午後雨不可勝竈灰帶溫作塊天將變作雨兆齋前風晝後雨並言難止雨怕天亮是天明時忽雨此日不得晴也若昏黒忽明亮反是雨候則何時晴耶

論云云行占晴雨諺雲云行東雨無蹤車馬通云行西馬濺泥水沒犁云行南雨潺潺水漲潭云行北雨便足好曬穀上風𨿽開下風不散主雨諺雲上風皇下風隘無蓑衣莫出外云若炮車形起主大風雲起下散四野滿日如煙如霧名曰風花主風起諺云西南陣單過也落三寸言云陣起自西南來者雨必多尋常陰天西南障上亦雨諺雲太婆年八十八弗曾見東南陣頭髮又云千歳老人不曾見東南陣頭雨沒子田言雲起自東南來者絕無雨凡雨陣自西北起者必云黑如潑墨又必起作眉梁陣主先大風而後雨終易晴天河中有黑雲生謂之河作堰又謂之黑豬渡河黑雲對起一路相接亙天謂之女作橋雨下闊則又謂之合羅陣皆主大雨立至少頃必作滿天陣名通界雨言廣闊普徧也若是天陰之際或作或止忽有雨作橋則必有掛帆兩腳又是兩腳將防之兆也不可一例而取諺云旱年只怕防江跳水年只怕北江紅一云太湖晴上文言亢旱之年望雨如望恩才是四方遠處云生陣起或自東引而西自西而東所謂防江跳也則此雨非但今日不至必每日如之卽是久旱之兆也澇年每至晚時雨忽至云稍浮北似霞非霞紅光曜日雨必隨作當主夜夜如此直至大暑而後已謂之北江紅此吳語也故指北江爲太湖若是晚霽必兼西天但晴無雨諺雲西北赤好曬麥陰天卜晴諺云朝要天頂穿暮要四腳懸又云朝看東南暮看西北諺云魚鱗天不雨也風顚此言細細如魚鱗斑者一云老鯉斑云障曬殺老和尙此言滿天云大片如鱗故云老鯉往往試驗各有準秋天云陰若無風則無雨冬天近晚忽有老鯉斑雲起漸合成濃陰者必無雨名曰防霜天諺云識每防霜天不識每著子一夜眠

論霧莊子雲騰水上溢爲霧爾雅云地气上天不應曰霧凡重霧三日主有風諺云三朝霧露起西風若無風必主雨又雲霧露不収卽是雨

論霞諺云朝霞暮霞無水煎茶主旱此言久晴之霞也諺云朝霞不出市暮霞走千里此皆言雨後乍晴之霞暮霞若有火焰形而幹紅者非但主晴必主久旱之兆朝霞雨後乍有定雨無疑或是晴天隔夜𨿽無今朝忽有則要看顏色防之幹紅主晴間有褐色主雨滿天謂之霞得過主晴霞不過主雨若西天有浮雲稍厚雨當立至

論虹俗呼曰鱟諺云東鱟晴西鱟雨諺雲對日鱟不到晝主雨言西鱟也若鱟下便雨還主晴

論雷諺雲未雨先雷船去步來主無雨諺雲當頭雷無雨卯前雷有雨凡雷聲響烈者雨陣𨿽大而易過雷聲殷殷然響者卒不晴雷初發聲微和者嵗內吉猛烈者凶雪中有雷主陰雨百日方晴東州人云一夜起雷三日雨言雷自夜起必連陰

論電夏秋之間夜晴而見遠電俗謂之熱閃在南主久晴在北主便雨諺雲南閃一年北閃眼前北閃俗謂之北辰閃主雨立至諺云北辰三夜無雨大怪言必有大風雨也

論冰冰後水長名長水冰主來年水冰後水退名退水冰主旱若冰堅可履亦主水

論霜每年初下只一朝謂之孤霜主來年歉連得兩朝以上主熟上有鎗芒者吉平者凶春多主旱毛頭霜主明日風雨

論雪其詳在十二月下霽而不消名曰等伴主再有雪久經日照而不消亦是來年多水之兆也

論山逺山之色淸朗明爽主晴嵐气昏暗主作雨起雲主雨收雲主晴尋常不曾出云小山忽然雲起主大雨久雨在半山之上山水暴發一月則主山崩卻非尋常之水

論地地面濕潤甚者水珠出如流汗主暴雨若得西北風解散無雨石磉水流亦然四野鬰蒸亦然論水夏初水中生苔主有暴水諺雲水底起靑苔卒逢大水來水際生靛靑主有風雨諺雲水面生靑靛天公又作變諺雲大水無過一周時言天道久雨山澤發洪大水橫流江河陡漲之易也諺云大旱不過周時雨大水無非百日晴言天道湏是久晴則水方能退也故論潮者云晴幹無大汛合而言之可見水漲之易退之難也如此凡東南風退水西北反爾此理蓋只是吳中大湖東南之常事往來初冬大西北風湖水泛起吳江人家皆懼浸水中風息復平謂之翻湖水才是南風連吹半月十日便可退水三二尺又不還漲水邊經行聞得水有香气主雨水驟至極驗或聞水鮏气亦然河內浸成包稻種旣沒復浮主有水

論艸艸得气之先者皆有所驗薺萊先生歲欲甘葶藶先生歲欲苦藕先生歲欲雨蒺藜先生歲欲旱蓬先生歲欲流水藻先生歲欲惡艾先生歲欲病孟月占之五穀艸占稻色艸有五穗近本莖爲早色腰末爲晚

禾隨其穗之羙惡以防豊歉未必極驗但其艸每年根根相似茆蕩內春初雨過菌生俗呼爲雷蕈多則主旱無則主水艸屋久雨菌生其上朝出晴暮出雨諺雲朝出曬殺暮出濯殺看窠艸一名干戈謂其有刺故也蘆葦之屬叢生於地夏月暴熱之時忽自枯死主有水諺雲頭薴生子沒殺二薴二薴生子沒殺三薴茭艸水艸也村人嘗剝其小白嘗之以卜水旱味

甜主水已來亦未止味餿气主旱已來亦已定

論花梧桐花初生時赤色主旱白色主水匾豆五月開花主水杞夏月開結主水藕花謂之水花魁開在夏至前主水野薔薇開在立夏前主水麥花晝夜主水扁豆鳯仙花開在五月主水槐花開一徧糯米長一徧價

論木雜陰陽書曰禾生於棗或楊大麥生於杏小麥生於桃稻生於栁或楊黍生於楡大豆生於槐小豆生於李麻生於楊或荊師曠占術曰杏多實不虫者來年秋禾善五木者五穀之先欲知五穀但視五木擇其木盛者來年多種之萬不失一也凡竹筍透林者多有水楊樹頭並水際根幹紅者主水此說恐每年如此不甚應

論潮每半月逐日候潮時有詩訣云午未未申申寅寅卯卯辰辰巳巳午午半月一遭輪夜潮相對起仔細與君論十三二十七名曰水起是爲大汛各七日二十初五名曰下岸是爲小汛亦各七日諺云初一月半午時潮又云初五二十夜岸潮天亮白遙遙又云下防三潮登大汛凡天道久晴𨿽當大汛水亦不長諺云晴幹無大汛雨落無小汛

論飛禽諺云鴉浴風鵲浴雨八哥兒洗浴防風雨鳩鳴有還聲者謂之呼婦主晴無還聲者謂之逐婦主雨鵲巢低主水髙主旱俗傳鵲意旣預知水則云終不

使我沒殺故意愈低旣預知旱則云終不使我曬殺故意愈髙朝野僉載云鵲巢近地其年大水海燕忽成羣而來主風雨諺雲烏肚雨白肚風赤老鴉含水叫早主雨多人辛苦叫晏晴多人安閒農作次第夜間聽九逍遙烏叫卜風雨諺雲一聲風二聲雨三聲四聲防風雨鸛鳥仰鳴則晴俯鳴則雨鵲噪早報晴明曰幹鵲冬寒天雀羣飛翅聲重必有雨雪鬼車鳥北人呼爲九頭虫夜聼其聲出入以卜晴雨自北而南謂之出窠主雨自南而北謂之歸窠主晴古詩雲月黑夜深聞鬼車喫鷦叫主晴俗謂之賣蓑衣叫諺云朝晴暮雨夏秋間雨陣將至忽有白鷺飛過雨竟不至名曰截雨家雞上宿遲主陰雨燕巢做不漧淨主田內艸多母雞肯負雞雛謂之雞跎兒主雨喫井水禽也在夏至前叫主旱諺云夏前喫井叫有車个恰喫無車个嘯鵜鶘一名淘河鵝鸛之屬其狀異常每來必主大水近至正庚寅五月十八日方梅水漲忽見此怪數十自西而東眾謂沒田先兆一老農云不妨夏至前來曰犁湖至後曰犁途以其嘴之形狀相似湖言水深途言水淺今至後八日此後兩腳防水退矣𨿽然疑信不決後果天晴髙下皆得成熟若此至前至後便分禍福兩端可謂奇驗占候者愼之【扈先生日凡異常禽鳥至皆大水徴】

論走獸獺窟近水主旱登防主水有驗圍塍上野防爬泥主有水必到所爬處方止防咬麥苖主不見收咬稻苖亦然【倒在根下主礱下米貴銜在洞口主囷頭米貴】狗爬地主陰雨毎眠灰堆髙處亦主雨狗咬靑艸喫主晴狗向河邊喫水主水退鐡防其臭可惡白日銜尾成行而出主雨貓兒喫靑艸主雨絲毛狗褪毛不盡主梅水未止

論龍龍下便雨主晴凡見黑龍下主無雨縱有亦不多白龍下雨必多水鄕諺云黑龍防世界白龍譲世界龍下頻生旱諺云多龍多旱龍陣雨始自何一路

只多行此路無處絕無諺雲龍行熟路

論魚魚躍離水面謂之秤水主水漲髙多少增水多少凡鯉鯽魚在四五月間得暴漲必散子散不盡水未止盛散水勢必定夏至前後得黃鱨魚甚散子時雨必正𨿽散不甚水終未定最車溝內魚來攻水逆上得鮎主晴得鯉主水諺云鮎幹鯉濕又云鯽魚主水鱨魚主晴黑鯉魚脊翼長接其尾主旱夏初食鯽魚脊骨有曲主水漁者网得死鱖謂之水惡故魚著网卽死也口開主水立至易過口閉來遲水旱不定鰕籠中張得魚風水夏至前田內曬死小魚主水口開卽至易過閉反是

論雜虫水蛇蟠在蘆靑髙處主水髙若干漲若干回頭望下水卽至望上稍慢水蛇及白鰻入蝦籠中皆主大風水作春暮暴暖屋木中出飛蟻主風雨平地蟻陣作亦然鱉探頭占晴雨諺雲南望晴北望雨田角小螺兒名曰鬼螄浮於水面主有風雨石蛤蝦蟆之屬叫得響亮成通主晴諺雲杜恰叫三通不用問家公言報晚晴有準也田雞噴水叫主雨蚱蜢蜻蜓黃防等虫在小滿以前生者主水俗呼是魚口中食謂其才經風雨俱死於水故也黃梅三時內蝦蟆尿曲有雨大曲大雨小曲小雨二蠶初出變化得多主水蚯蚓俗名曲蟺朝出晴暮出雨夏至日蟹上防夏至後水到岸

農政全書卷十一﹤子部﹐農家類﹐農政全書﹥

欽定四庫全書

農政全書卷十二

明徐光啟撰

水利

總論

荒政要覽論禁淤湖蕩曰古之立國者必有山林川澤之利斯可以奠基而蓄眾川主流澤主聚川則從源頭逹之澤則從委處蓄之川流淤阻其害易見人皆知濬治者萬頃之湖千畝之蕩堤岸頽壊鮮知究心甚有縱豪彊阻塞規覓小利者不知澤不得川不行川不得澤不止二者相爲體用易卦坎爲水坎則澤之象也爲上流之壑爲下流之源全系乎澤澤廢是無川也況國有大澤澇可爲容不致驟當衝溢之害旱可爲蓄不致遽見枯竭之形必究晣於此而水利之說可徐講矣荒政要覧曰水利之在天下猶人之血气然一息之不通則四體非復爲有矣故大而江河川澤微而溝洫畝澮其小大𨿽不同而其疏通利不可使一息壅閼則一也故成周溝洫之制與井田並行匠人之職方井之地廣四尺者謂之溝十里之成廣八尺者謂之洫百里之同廣二尋者謂之澮夫自四尺之溝積而至於二尋之澮其捐膏腴之地以爲溝洫者凡防也小司徒經土地而井牧其田野說者謂田稅之所出則百井之地出田稅六十有四而三十六井則治洫也萬井之地出田稅者四千九十有六井而五千有奇則治溝與洫也夫自一成之地積而至於一同萬夫之眾其捐賦稅之入以治溝洫者凡防也成周之君豈不愛膏腴之地賦稅之入而棄以爲無用之溝洫哉誠以所棄者小而所利者大也然其所以得溝洫之利者治之者非一官領之者非一人營溝行水之制則職之匠人俾任浚之功止水蓄水之令則領之稻人俾專儲蓄之利夫旣有以浚之又有以積之此所以旱澇均無患也自經界之不明而先王溝洫之制漫無可考至於後世與水爭地貪尺寸之利而遂遺無窮之害矣

荒政要覽曰按地平天成禹錫圭後畢世經營只是濬渠築岸以養稼穡夫子稱之曰卑宮室而盡力乎溝洫此論王夏之日也或疑言疏瀹不兼言封築則堤岸似屬餘事不知井田之制百步爲畝深尺廣尺爲田間水道而不立封限百畝爲遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路言致力溝洫則畛塗在其中禹貢稱九澤必曰旣陂是彭蠡震澤之底定亦借陂障圍瀦成澤開濬封築信非兩事也於此想見唐虞三代之用民力專用之於此而已【扈先生曰商君傳曰爲田開阡陌封疆而賦稅平必非破壊而平夷之也】

西北水利

郭守敬傳曰守敬字若思順徳邢臺人習水利巧思絕人世祖召見靣陳水利六事其一中都舊漕河東至通州引玊泉水以通舟歲可省顧車錢六萬緡通州以南於藺楡河口徑直開引由防村跳梁務至楊村還河以避浮雞盤淺風浪逺轉之患其二順徳達泉引入城中分爲三渠灌城東地【海內如是者甚多】其三順徳灃河東至古任城失其故道沒民田千三百餘頃此水開修成河其田卽可耕種自小王村徑滹沱合入禦河通行舟栰其四磁州東北滏漳二水合流處引水由滏陽邯鄲洺州永年下經雞澤合入灃河可灌田三千餘頃其五懷孟沁河𨿽澆灌猶有漏堰餘水東與丹河餘水相合引東流至武陟縣北合入禦河可灌田二千餘頃其六黃河自孟州西開引少分一渠經由新舊孟州中間順河古岸下至溫縣南復入大河其間亦可灌田二千餘頃每奏一事世祖嘆曰任事者如此人不爲素餐矣授提舉諸路河渠四年加授銀符副河渠使至元元年復張文謙行省西夏先是古渠在中興者一名唐來其長四百里一名漢延長二百五十里他州正渠十皆長二百里支渠大小六十八灌田九萬餘頃兵亂以來廢壊淤淺【古今之際可恨如此】守敬更立牐堰皆復其舊二年授都水少監守敬言舟自中興沿河四晝夜至東勝可通漕運及見查洎兀郎海古渠甚多冝加修理又言金時自燕京之西麻峪村分引蘆溝一支東流穿西山而出是謂金口其水自金口以東燕京以北灌田若干頃其利不可勝計兵興以來典守者懼有所失因以大石塞之今若按視故迹使水得東流上可以致西山之利下可以廣京畿之漕又言當於金口西預開減水口西南還大河令其深廣以防漲水突入之患帝善之十二年丞相伯顏南徵議立水站命守敬行視河北山東可通舟者【不行視誰則知之非其人若何行視】自陵州至大名又自濟州至沛縣又南至呂梁又自東平至綱城又自東平淸河逾黃河古道至與禦河相接又自衛州禦河至東平又自東平西南水泊至禦河乃得濟州大名東平泗汶與禦河相通形勢爲圗奏之二十八年有言灤河自永平挽舟逾山而上可至開平有言瀘溝自麻峪可至防麻林朝廷遺守敬相視灤河不可行瀘溝舟亦不通守敬因陳水利十有一事【一相視卽言者莫敢妄言不相視而直指爲妄言卽郭生亦無由自見第非郭生固不諳相視耳】其大都運糧河不用一畝泉舊原別引北山白浮泉水西折而南經甕山泊自西水門入城環滙於積水潭復東折而南出南水門合入舊運糧河每十里置一牐比至通州凡爲牐七距牐里許上重置斗門互爲提閼以通舟止水帝覽奏喜曰當速行之於是復置都水監裨守敬領之帝命丞相以下皆親操畚牐倡工待守敬指授而後行事置牐之處往往於地中偶值舊時甎木時人爲之感服船旣通行公私省便先是通州至大都陸運官糧歲若干萬石方秋霖雨驢畜死者不可勝計至是皆罷之三十年帝還自上都過積水潭見舳艫蔽水大悅名曰通惠河守敬又言於澄淸牐稍東引與北壩接且立牐麗正門西令舟楫環城往來志不就而罷大徳二年召守敬至上都議開鐵幡竿渠守敬奏山水頻年暴下非大爲渠堰廣五七十步不可執政吝於工費以其言爲過縮其廣三之一【俗吏之爲害如此】明年大雨山水注下渠不能容漂沒人畜廬帳幾犯行殿成宗謂宰臣曰郭太史神人也【自然之理何神之有哉】守敬在西夏常挽舟溯流而上究所謂河源者又嘗自孟門以東循黃河故道縱廣數百里間各爲側量地平或可以分殺河勢或可以灌漑田土具有圗志又嘗以海而較京師至汴梁地形髙下之差謂汴梁之水去海甚逺其流峻急而京師之水去海至近其流且緩其言信而有徴此水利之學其不可及者也

丘濬曰井地之制𨿽不可行而溝洫之制則不可廢【北方正可井田正可如古人之制但不必限田耳】今京畿之地地勢平衍率多洿下一有數日之雨卽便淹沒不必霽潦之久輙有害稼之苦農夫終歲勤苦盻盻然而望此麥禾以爲一年衣食之計賦役之需垂成而不得者多矣良可憫也北方地經霜雪不甚懼旱惟水潦之是懼十歲之間旱者什一二而潦恆至六七也【旱非不懼其所傷不如潦多耳旱而蝗大可懼也而蝗又生於潦也】爲今之計莫若少仿遂人之制每郡以境中河水爲主又隨地勢各爲大溝廣一丈以上者以達於大河又各隨地勢各開小溝廣四五尺以上者以達於大溝又各隨地勢開細溝廣二三尺以上者委曲以達於小溝其大溝則官府爲之小溝則合有田者共爲之細溝則人各自爲於其田每歲二月以後官府遣人督其開挑而又時常巡視不使淤塞如此則旬月以上之雨下流盈溢或未必得其消涸【下流何故盈溢乃可不爲措置】若夫旬日之間縱有霖雨亦不能爲害矣朝廷於此又遣治水之官疏通大河使無壅滯又於夾河兩岸築爲長隄髙一二丈許則眾溝之水皆有所歸不至溢出而田禾無淹沒之苦生民享收成之利矣是亦王政之一端也

徐貞明請亟修水利以預儲蓄疏曰臣惟神京鞏據上游以禦六合兵食厥惟重務冝近取諸畿甸而自足乃食則轉漕兵則淸勾皆若取給於東西不可一日缺者豈西北古稱冨彊之地不足以裕食而簡兵乎夫賦稅所出括民脂膏而軍船之費夫役之煩常以數石而轉一石東南之力竭矣而河流多變運道時梗忠於謀國者鏡勝國之往事以慮變於將來竊有隠憂焉是竭東南之力而不能保國計於無虞此西北水利所當亟修者也軍丁遣戍𨿽有骨肉而軍裝出於戶丁幫解出於裏遞每軍不下百金東南之民困而軍非土著志不久安輙賂衛官以私回衛官利其初見之賂又可以頂軍而冒糧也輙縱之而使回又皆冒支存卹月糧是困東南之民而不能使軍政之有賴此東南軍勾所當議停者也臣待罪該科水利修舉職掌攸關先任山陰時於軍勾之苦又嘗目擊敢竭愚衷爲皇上陳之西北之地夙號沃壤皆可耕而食也惟水利不修則旱潦無備旱潦無備則田裏日荒遂使千里沃壤莽然彌望徒枵腹以待江南非防之全也臣聞陜西河南故渠廢堰在在有之山東諸泉可引水成田者甚多今且不暇逺論卽如都城之外與畿輔諸郡邑或支河所經或澗泉所出可皆引之成田北人未習水利惟苦水害而水害之未除者正以水利之未修也蓋水聚之則爲害而散之則爲利【棄之則爲害用之則爲利】今順天眞定河間等處地方桑麻之區半爲沮洳之塲揆厥所由以上流十五河之水而泄於貓兒一灣欲其不泛濫而壅塞勢不能也今誠於上流疏渠濬溝引之成田以殺水勢下流多開支河以泄橫流其澱之最下者畱以瀦水澱之稍髙者皆如南人圩岸之制則水利興而水患亦除矣此畿內之水利所冝修也臣又嘗考元史學士虞集建議欲於京東瀕海地方如浙人築塘捍水成田惜其議中格及末年海運不繼始有海口萬戶之設已無救於元事矣臣嘗臨文嘆惋恨集言不早售於當時今自永平灤州以抵滄州慶雲之境地皆萑葦土實膏腴集議斷然可行當全盛之時河漕歳通而思患預防紛然獻議獨於集議尙廢焉未講若仿其意招撫南人築塘捍水𨿽北起遼海南濵靑齊皆可成田有不煩轉漕於江南而自足者其思患預防之深意又不止於開河通漕而已此瀕海之水利所冝修也議者或以水利久廢驟而行之必役重而民擾勢逆而功難臣以爲不然蓋施爲緩急在當時酌而行之耳民所素業者姑置勿問而荒蕪不治人所共棄者而經略其端則不棄者羣起以效力矣功力難施者姑置勿問而勢順費省功力易成者從而經略其端則難成者以漸而就緒矣順民之情因地之勢亦何憚而不爲哉伏乞勅下工部酌議覆請特命憲臣實心爲國爲民者假以事權不沮浮議需以歲月不求近功將畿輔諸郡及京東瀕海水利相度土冝率先修舉或撫窮民而給其牛種或任冨室而緩其科稅或選健卒而分建屯管或招南人而許其占籍諸凡招徠勸相俱許便冝行事俟行之稍有成績次及山東河南陜西等處地方將江南歲運酌量攺折助其費而究其功東南之歲運漸減西北之儲畜常裕不惟民力可紓而國計永保於無虞矣東南之民素稱柔脆本不冝於逺戌也勾補無用莫不知之而軍伍日漸虛耗又不能舉其法而盡廢今徒致嚴於勾補之中而不議處於勾補之外非計之得也各處軍戶除戶絕法當除豁及戶內消耗止有老弱不堪法當紀錄外其有應解軍戶丁田眾多不願逺戍者如匠班事例量徴軍班行分其戶爲三等而上下其班行上戶若干中戶若干下戶若干俱解赴應戍之所以資召募班行旣定可免歳歲淸勾軍戶無逺戍之苦裏逓免解送之勞此班行之有益於民所當議者也歲徴班行或類解京師或轉發該衛就便召募土著則可揀擇壯丁不至老弱充數得備禦之實用土著安居永無逃亡之患存卹月糧又可裁革並資召募此班行之有益於國所當議者也議者或以淸勾則解丁永戍班行則每歲誅求似於軍政有礙臣以爲不然夫所裨於軍政者不當於勾補之虛數當求召募之實用耳今軍班歲出不甚多然積數歲以通募則一軍之班𨿽募兩軍可也軍戶畏於軍補漸脫戶而隠丁若止徴班行軍戶必無隠脫則一時之召募遂爲經制可也較之淸勾有虛數而無實用所得不又倍哉伏乞勅下兵部酌議覆請查照先年匠班事例將應解軍丁免其解補每年量徴班行以資召募將存卹月糧裁革以杜虛冒使南北之勾補永罷西北之行伍漸充不惟民困獲蘇而軍政坐見其有賴矣又照畿內諸郡邑統轄旣分事多牽制先因亟拯民溺以奠內地事冝議欲専遣憲臣一員竟以畿內差多未經允行臣以爲水利重務必専其事權方克有濟各省淸軍先有専差近浙江南直雲貴四川因先差禦史養病陞任停差令各巡撫禦史兼攝惟湖廣廣東廣西江西福建尙有專差是以政體未一伏乞敕下都察院酌議覆請専差老成憲臣一員經略畿內水利如畿內差多則裁減別差並歸水利亦便將前各省淸軍禦史取回別差俱令巡按禦史兼攝則水利之事權専而淸軍之政體一矣【豈有一年一差而能經略此事者若久任按臣又不可蓋此撫院之事所冝久任而責成功焉耳但得其人又何煩別設耶】

徐貞明西北水利議【卽潞水客談】

徐子徴入諫垣居無何以罪逐客有唁於潞水之湄者見徐子屏居野寺中讀書意適無懟色則數徐子曰子以外吏一朝列侍從之班際聖明在上固希世之遇也曽不能卑節馴行效尺寸以圗報塞乃抱釁而往將自棄於明時且子嘗欲乞身以奉菽水使子亟成其志寧有今日哉奔走竄逐間負國恩而違親養忠孝兩無當也予竊爲子悲之徐子聞言零淚緣纓坐客而與之語曰客之數予予則悲矣客亦惡知予哉予始待罪垣中首疏西北水利事水衡當事者迂其言置不省予乃撫膺而嘆曰當今經國訏謨其大且急孰有過於西北水利者乎𨿽然槪而行之則效逺而難臻驟而行之則事駭而未信蓋西北皆可行也盍先之於畿輔畿輔諸郡皆可行也盍先之於京東永平之地京東永平之地皆可行也盍先之於近山瀕海之地近山瀕海之地皆可行也盍先之數井以示可行之端則效近而易臻事狎而人信又恐其難於遙度也則又褁糧屬二三解事者走永平瀕海近山之境相度而經略之旣得其水土之性疆理之詳始信其事之必可行而猶冀其言之獲售也欲再疏以請艸具將上適與罪防使予得罪稍緩則疏必再上或庻幾其言之獲售使予不欲再疏以售其言則乞養以退當在始疏報罷之時寧濡忍以及罪譴負國恩而違親養誠如客言予則悲矣客亦惡知予哉客曰予聞天下事諫官皆得言之今天子鋭意化理子職諫數月卽水利報罷寧無崇論竑議可以動聴而中當事者之指乃諰諰焉惟計水利之復行亦左矣徐子曰禹功茂矣而濬畝距川乃其盡力而終身者騶孟談王田裏樹蓄厥惟先務客惡得以水利而左之予將爲客悉其利夫雨晹在天而時其蓄泄以待旱潦者人也乃西北之地旱則赤地千里潦則洪流萬頃惟寄命於天以幸其雨晹時若庻幾樂歲無饑耳此可以常恃哉惟水利興而後旱潦有備其利一也神京北鞏財賦取給於東南忠於謀國者鏡勝國之往事懷杞人之隠憂尙有出於河流外者惟興水利近取常裕視東南爲外府可也中人之治生必有附居常稔之田始可以安土而無饑乃國家全盛之勢防上游以控六合獨待哺於東南近廢可耕之田逺資難繼之餉豈計之全哉今運早而積久儲蓄信有賴矣然運早而收之不及其熟有浥損之患久積而散之恆過其期有紅腐之憂水利旣興則田疇之間要皆倉庾之積其利二也東南轉輸每以數石而致一石民力竭矣而國計所賴欲暫紓之而未能也惟西北有一石之入則東南省數石之輸所入漸冨則所省漸多【扈先生曰此條西北人所諱也愼弗言愼弗言】先則攺折之法可行久則蠲租之詔可下東南民力庻防獲蘇其利三也昔禹播九河而溝洫之修尢盡力固以利民亦以分殺支流而不以助河之虐河之無患溝洫其本也周定王以後溝洫漸廢而河患種種矣今河自關中以入中原合涇渭漆沮汾泌伊洛瀍澗及丹沁諸川數千里之水當夏秋霖潦之時諸川所經無一溝一澮可以停注曠野洪流盡入諸川其勢旣盛而諸川又防入於河流則河流安得不盛流盛則其性自悍急性悍則遷徙自不常固勢所必至也今誠自沿河諸郡邑訪求古人故渠廢堰師其意不泥其迹疏爲溝澮引納支流使霖潦不致泛溢於諸川則並河居民得水利成田而河流漸殺河患可彌矣其利四也古人之畫地而國也曰我疆我理南東其畝旣順土而宜民亦設險而禦侮也晉之邀齊也必曰盡東其畝以爲戎車之利晉之利齊之害也今西北之地平原千里寇騎得以長驅若使溝洫盡舉則田野之間皆金湯之險而田植以楡栁棗栗旣資民用又可以設伏而避敵其利五也往者劉六劉七之亂持竿一呼從者數萬則遊惰歸之也蓋業農者縻其田裏惟遊惰之民輕去鄕土而易於爲亂今西北之境土曠而民遊識者常惴惴焉誠使水利興而曠土可墾而遊民有所歸消釁彌亂深且逺矣其利六也東南之境生齒日繁地若不勝其民而民皆不安其土乃西北蓬蒿之野常疾耕而不能徧蘇子謂聚則爭於不足之中散則棄於有餘之外其不均固如此也今若招撫南人修水利以耕西北之田則民均而田亦均矣其利七也東南多漏役之民而西北罹重由之苦則以南之賦繁而役減北之賦省而由重也使田墾而民聚民聚則賦增而北由可輕其利八也【徐公但見江淛之役而未見他方之役耳若三吳之苦忍言哉忍言哉】沿邊諸境有轉輸不能至者招商以代輸蓋有數頃之國國於一商遂棄業以他徙其有曲避轉輸之苦者則私以折色兌軍商得茍安軍無宿儲卽承平勿論設有烽警何以待之惟近邊田墾轉輸不煩其利九也屯田之成熟者多屬隠占久則難稽矣然亦不必稽也西北非無田之爲患而不墾之爲患彼旣墾而熟矣何必歸官始爲國家之利哉惟自其荒蕪不理者召募墾之則新屯固種種也兵之壯悍者旣心恥於負耡而其羸弱者又力疲於荷戈驅兵爲農勢固難行惟募之爲農而簡之爲兵則心安而力奮屯政無不舉矣【不必言簡只是人眾便可召募其自爲保聚者聴可也今邊人但足衣食便招爲家丁此將官之詐局】今天下浮戶依富家以爲田客者何限募而集之可立致也募農以修水利修水利以舉屯政其利一也塞上之卒土著者少不得已而有募軍則居行給餉爲費不貲又不得已而有班軍則春秋逓往疲於奔命又不得已而按籍勾補解檄方登逃亡旋報閭閻重困行伍又虛若近塞水利旣修屯政大舉田墾而人聚人聚而兵足可以省逺募之費可以蘇班戍之勞可以停勾補之苦其利十有一也宗祿勢將難繼咸切憂之而莫肯任其議將以難遺後人而後之難更有甚於今日此不可不亟爲之圖也世有勇於建議者則曰裁其祿弛其禁而已夫不資之以謀生而徒曰裁其祿則饑寒者孰卹不定之以安居而徒曰弛其禁則流離者孰依我聖天子睦族展親之仁必不忍其至是也昔範文正以兩府祿入尙能廣義田以廩族人矧以國家之大而不能使天潢之派皆飽食而安居乎今西北之地曠土彌望於其間擇人所棄者官爲墾辟分井而田如中尉以下量歲祿之意授田若干使得安居而食其土其後支庻漸繁田不再授蓋旣授之以田開其治生之端彼知田不再授則皆及其始授之時勤儉明農於其間以歲食之餘漸墾田而擴產爲長子孫之計其雄桀者不失爲冨家翁卽庸拙者亦可以依田力穡其與坐食多餒散處失所者相去逺矣其利十有二也昔之有志者嘗欲仿井田之遺意授民之產而惜其時之不可痛豪彊之兼並限民之田而恨其勢之難行今若於西北空閒之地修舉水利則仿古井田亦可也限民名田亦可也古昔養民之政以漸可舉其利十有三也【但眞治田是卽井田之法捨此別無法矣故實有意爲民民田自均不必限民名田且今之舉事正須得豪彊之力而先限之田可乎何時無豪彊與下民何害顧用之何如耳禹治水土建萬國其後王君公皆豪彊也】古者以井畫地度地居民比閭族黨井自爲界民不可多得尺寸之地而地亦不可多得一介之民民與地均相適也今通都大邑之民踵接肩摩而爭繁習靡多梗化而敗俗其爭少習朴者惟寥廓之鄕爲然今若畫井居民裒益其多寡使民與地均如古比閭族黨之意則敎化可興而俗尙自美其利十有四也客曰信如子言水之利溥矣西北皆可行獨先於京東者何居徐子曰京東輔郡而薊又重鎭固股肱神京緩急所必須者矧今地負山控海負山則泉深而土澤控海則潮淤而壤沃利水尢易易也予所屬二三解事者蓋徧歷山海之境閱兩月而返披圖出示如指諸掌也爲言諸州邑泉從地湧一決而通【土人謂之仰泉彼中隨地可得防覓但大小異耳】水與田平一引而至【流泉也】比比皆然姑摘其土膏腴而人曠棄卽可修舉以兆其端者自西曆東如蜜云縣之燕樂莊平峪縣之水峪寺及龍家務莊三河縣之唐防莊順慶屯地皆其著者薊州城北則有黃厓營城西則有白馬泉鎭國莊城東則有馬伸橋夾林河而下城南則有別山鋪及夾陰流河而下至於陰流澱疏渠皆田也遵化西南平安城夾運河而下及沙河鋪地方又鐵廠湧珠湖以下至韭菜溝上素河下素河百餘里夾河皆可成田遷安縣北徐流營山下湧出五泉合流入桃林河又三里橋湧泉流出灤河又蠶姑廟湧泉成河【遷安萟桑甚盛故冝有蠶姑廟耶然聞其人萟桑者皆剝皮造紙恐昔人曾治蠶而後稍廢耳】與灤河相接夾河皆可田之地盧龍縣燕河營湧泉成河及營東五泉湧漫四出至張家莊撫寧縣西臺頭營河流亦自燕河營湧泉而來皆可田自西而東如丰潤縣南則大寨及刺楡坨史家河大王莊之地東則榛子鎭西則鴉洪橋夾河五十餘里皆可田玊田縣淸莊塢河可田【懷柔縣之髽髻山下可作水田百頃】後湖莊疏湖可田三里屯及大泉小泉引泉可田其間有民所不業之地有屯地有牧馬艸地屯艸之地屬於官官爲辟其蕪而收其利不難也至於民不業者召民業之官爲助其力何至連阡以棄鞠爲茂艸乎【召民應有鼓舞之方官出費則不可恐人以爲口實也】至於瀕海可田則自水道沽關黒崖子墩起至開平衛南宋家營之地東西度之百餘里南北度之百八十里皆丰潤其地與吳越瀕海之沃區相等【此田成則東南一大郡也寶坻靜海皆如是靜海之葛沽髙地皆已田】今萑葦彌望而系名於勢族然葦之利微卽勢族亦無厚入於其間也若如吳越人田而耕之則利十倍於葦卽捐其一以與勢族使不失其舊入勢家亦何憾焉【令勢族卽十倍何害愚意止求粟多價賤耳】昔虞文靖公之議東極遼海南濵靑徐瀕海皆可田之地今丰潤實其中境欲舉其議而行之玆非其先當致力者乎蓋先之京東數處以兆其端而京東之地皆可漸而行也先之京東以兆其端而畿內而列郡皆可漸而行也先之畿內列郡而西北之地皆可漸而行也在邊陲則先之薊鎭而諸鎭皆可漸而行也至於瀕海則先之丰潤而遼海以東靑徐以南皆可漸而行也夫事有小用則宜大則局而不通大用則冝小則窘而難布玆其試之一井究之天下無不利者事有旦夕計功而逺猷不存積久考成而近效難覩玆其暫之歲收久之永賴無不利者特端之於京東數處因而推之西北一歲開其始十年究其成而萬世席其利矣客曰西北之人歲苦水害柰何利之且彼宿苦其害而子驟言其利其不信亦何異乎徐子曰嗟乎水在天壤間本以利人非以害之也惟不利斯爲害矣【以利爲害何事不然】人實貽之而咎水可乎蓋聚之則害而散之則利棄之則害而用之則利如血之在人身流貫於肢節而潤澤其肌膚一有壅注則上而爲癰下而爲痔又或溢出於口鼻而因以戕其軀遂曰血之於人害也亦舛矣今之咎水之害者卽山川之委原未悉胡不引人身觀之也古昔盛時列國分布畫井而田甽逹於溝溝逹於洫洫逹於澮澮逹於川縱橫因其地勢以取利於水今西北皆其故疆也豈古以爲利而今以爲害乎且東南之民爭涓流於尺寸之間何者彼固利之也謂水利於南而獨爲北害此必無之理也客曰南北均利水矣而北之視南亦有難易乎徐子曰北易客乃吒曰子固好奇甚言北之利於水耳烏得而稱北易也徐子曰客何異予言哉南方之民披簔而耕抱濕而獲蓋恆與雨相值也長夏苗將立槁則訟風伯而祝雨師盻盻焉以一沾濡爲快乃西北之雨多於長夏而耕獲之時少雨其易於南天時則然也【說南北難易利害未盡事理】西北地曠而水夷稍一疏引水卽爲利東南之地髙下相懸有轉水於數仞之深者再日不雨則桔橰之深徹於郊原竭人力以資灌漑苦且難地勢使然也考之古昔甽深尺許遂深二尺溝深四尺洫深八尺澮深二仭而已未有如東南轉水於數仭之深者【遂溝洫澮皆以去水非以奠水也】至如京東山之湧泉溢地而出河之支流等地而平其於西北尢爲易易也東南瀕海歲多潮患蓋海之勢趨於東南也遼海以及靑徐有海之饒而鮮潮之患其難易又彰彰矣【潮患於東南等特未饗其利故未覩其害耳惟仲秋之潮挾風雨而至者則西北所少西北之雨多在伏秋之間也】柰何目爲萑葦之塲而棄之不田乎予謂北易蓋有防而言之也客曰南北水利修癈頓殊亦有由乎徐子曰水利修廢由於人之聚散而旋轉之機上實握之西北在三代盛時溝洫時修農功畢舉厥後魏史起引漳水漑鄴鄴以富秦開鄭國渠漑舄鹵之地四萬餘頃關中爲沃野秦以富彊至漢文翁漑灌繁田千七百頃而蜀饒白公穿渠引涇水漑田四千五百餘頃而民以饒冨馬援引洮水種秔稻而狄道並塞之民得以樂業虞詡復三郡激河浚渠爲屯田而省內郡之費蓋三代之時溝洫徧於列國水之爲利也宏魏秦國擅其利文翁以下諸子人興其利水之爲利也専然皆在西北之境若東南稱水利者在漢以前惟馬臻開鑑湖而已他未有聞也及五胡之亂中原生齒漸耗從晉室而東徙者謂之僑人久則安其土而樂其生西北民散而東南利興非細故也卽如東南之饒三吳稱最在禹貢揚州之域厥土塗泥厥田下下而已漢之時亦一澤國耳惟晉室旣東民日聚而利漸興然其財賦亦未至於今日之盛也至五代時錢鏐竊防以稱饒及南宋偏安以致冨則民益聚利益興而財賦遂甲於天下矣【靖康之亂北人南來者更多】嘗考宋紹興五年屯田郎中懋賔言荊湖江南與兩浙膏腴之田彌亙數千里無人可耕則地有遺利中原士民扶擕南渡防千萬人則人有餘力若使流寓失業之人盡田荒閒不耕之田則地無遺利人無遺力以資中興由此觀之則宋室方南之時東南尙有曠棄之地及其季年人多而田少豪右擅陂湖以自殖地利盡而民不聊生者聚故也東南地利盡而西北曠厥有由哉【南宋以東南支軍國之費故其民窮然其正賦亦止如今五分之一耳】今國家當全盛時兵戈不試者二百餘年西北生齒日漸繁夥而東南之民爭附於輦轂之下誠勞來安集於其間則民聚而利無不興矣卽畫井而溝洫之亦不難也矧秦漢以下其興利而足民者獨不能防其迹師其意而行之乎何至待哺於江南也彼其竊據稱饒偏安致冨者亦不得已耳乃今國家奚賴焉其機固在一旋轉間也客曰西北水利吾固知其舊矣然吾聞懷慶紀守嘗因丹沁支流疏渠成田民頗利之紀去而田亦遂廢又如眞定楊中丞之家居也亦嘗募南人緣水墾田歲入甚饒及滹沱旁決桑田之變只瞬息間耳豈久廢之餘固難卒舉者乎徐子曰是所謂廢食於噎非通論也夫利水之法髙則開渠卑則築圍急則激取緩則疏引其最下者遂以爲受水之區因其勢不可彊也然其致力當先於水之源源則流微而易禦【不在源卽在委源恆流委恆瀦故無驟溢驟幹之患若非源非委在其中流者亦必恆流不絕不溢或絕而可引溢而可捍者也】田漸成則水漸殺水無泛溢之虞田無衝激之患彼懷慶當丹沁之下流而眞定尢滹沱所必衝者也安能久而無患哉蓋不先於其源之故也嘗考桑幹水發於渾源州經保安之境則自懷來夾山而下至瀘溝橋狼窩地方衝溢爲患漫至彰儀門先朝屢經修築爲費不貲今保安境上聞有用土牛逼水成田者恐亦不能久而無患也若督責有人多方招募使桑幹上流皆引成田則豈惟保安之田恃以無患而懷來以下水患亦殺矣予又嘗物色瀛海之間如元城窪羅家灣窪郝家莊窪髙橋鋪窪章家橋窪皆連阡黒壤廢爲水區非不可田顧以下流受黒洋等九河之水非先致力於水源未可徼利旦夕而終貽水患也【西北之水一開濬遂可無患而爲利大要濬上流入濬下流入海而已余嘗爲有司及鄕縉言之以爲然而當事者不知此理遂中止】客曰子論甚悉然世之疑而不遽行者亦有說焉一難於得人二憚於費財三畏於勞民四忌於任怨五狃於變習子亦不可不察也徐子曰微子言予亦籌之夫畏事者旣因循而不理喜事者又輕率而罔功固矣得人之難也是必有經略之功而無紛更之擾使利興而民不知則善矣世固有能任之者亦不如宋人専以勸農之名亦不如今制責以水利之職蓋勸農而興水利牧養斯民之首務也今若另設勸農而水利又有專職則若於牧養斯民之外增勸農水利一事彼之號爲牧養斯民者又將何爲耶今之開府持節與藩臬守令皆以牧養斯民也勸農水利責將誰諉惟於開府持節者得人以擇藩臬以擇守令久任而責成之殿最系焉利興而民不知者可坐而致也世之言費者吾惑焉夫捐數萬金之費於春而收數萬石之獲於秋費於帑而償於田此庸人操十一之利者尙甘心焉曾謂善於謀國者而顧以費爲憚乎【欲行此必不冝費公帑彼耽耽者日欲害我若用公帑卽其口何可支耶】且始而爲獲繼是有興卽以所獲者爲資漸而廣焉不煩再費也畏於勞民𨿽蘇文忠公嘗有是論文忠公之言曰天下久平民物滋息四方遺利皆略盡矣今欲鑿空尋訪水利所謂卽鹿無虞豈惟徒勞必大煩擾所在追集老少相視可否吏卒所過雞犬一空審如文公之言民信勞矣予謂不必於牧養斯民之外而専設勸農水利者亦恐其喜事勞民如文忠公之言也誠得牧養斯民者擇其勢順而功省之處暫出官帑募願就之民經略其端以示倡率之機使民灼然知水利可興則必有兢勸而爭先者庻令不煩而事自集若槪以水利役民使貧民苦於追呼妨其生業而富家反擅其利予嘗見水利使者檄下諸邑閱治水利輙飽吏胥之槖而害及閭左此文忠公所以極論而深嘆也怨生有二妨小民之業怨隠而害深奪豪右之利怨顯而謗速旣不槪以水利役民民無追呼之擾怨不叢於小民矣而豪右之利亦國家之利也【卽此言推之便可不勞小民而事集矣】何必奪之周禮使世祿地主之有力者與其廣瀦鉅野之可以利民者曰主以利得民曰藪以冨得民彼小民欲自利而力有所不逮官爲倡率豪右從而兢勸於其間則借豪右之力以廣小民之利固主與藪之遺意也方欲借之矧曰奪乎此何以任怨爲也北之治田也逸南之治田也勞彼其以惰心而乘之以逸習卒以驅之冝有未從者然彼之鹵莽而耕亦鹵莽而獲所入固防也以南之勞治北之田則一畝之入倍於數畝而旱潦可以無憂【北之治田獨有田者安於故習耳其力作之人何嘗不勞苦哉蓋其勞不下南人而淡泊過之夫越人治水田大都用北人之力也】誠一驅之其嗜利之心必濳易其好逸之習且相率而爲逸者以其習之故然比閭族黨皆然也官爲倡率有能爭先力田者稍優異之則皆恥於逸而趨於勞矣昔張全義起於羣盜其尹河南也當喪亂之後白骨蔽地荊棘彌望居民不滿百戶全義擇人以修屯政招徠農戶流民漸歸逺近趨之如市全義爲政寛簡出見田疇美者輙下馬與僚佐共覩之召田主勞以酒食有蠶麥善收者或親至其家悉呼出老幼賜以茶防衣物民間言張公不喜聲伎見之未嘗笑獨見佳麥良蠶則笑耳有田荒蕪者則集眾杖之或訴以之人牛則召鄰里責之曰彼乏人牛何不助之由是鄕裏相助比戶有積蓄在洛四十年遂成冨庻蓋其勸農力本生聚教誨變荒墟爲冨壤非偶然也誠使西北牧養斯民者能以全義之心爲心未有狃於故習而不變者不一日倡率而遂曰習之難變可乎夫得人而任捐公帑以募就役之民冝怨讟不生惰習可變而田功畢舉矣乃若不費公帑不煩募民而田功自舉者予又得而熟籌焉邊地屯田以餉軍也其道有三倡力耕之機定賞功之典廣世職之法而已內地墾田以阜民也其道有三優復業之人立力田之科開贖罪之條而已蓋大將固偏裨卒伍所望而趨也今諸邊沃土多大將養亷之地使大將肯以其地畫井以田以率偏裨卒伍無不響應而競耕者昔郭子儀因河中軍嘗乏食乃自耕一畝將較以是爲差於是士卒皆不勸而耕是歲河中野無曠土軍有餘糧昔宋廖給事中剛亦嘗首陳是說也將卒捐生而赴敵者冀以功而獲賞也今若計田行賞又如廖給事所謂執耒而安方之操戈之危豈不特易此賞一行萬頃不難得者信然矣今冨民得納貲以列武弁冗職而軍政無裨也若仿虞公靖公之意聴冨民欲得官者能以萬夫耕則爲萬夫之長千夫百夫亦如之先試以虛銜緩其徵科俟其田入旣饒積蓄漸充則命以官而量徵其稅就所徵者給以祿佩之印綬得世其官練集其耕夫以寓兵於其間眞良法也【第一冝戒此人眾何患無兵而先以此遂沮之乎】民之流離棄其業而畏不敢復蓋瘡痍未起科督又嚴甚則舉其宿負者而取盈焉此冝上有以招徠之蠲其負寛其徵時其賑貸則流離兢復荒蕪漸墾矣【寓兵於農此是古人不及今人處往以爲美談而欲效之可謂習而不察也平居聴其教習以防禦盜賊則可】漢之盛時孝弟力田同科蓋務本重農以寓勸率之微權也今若定爲之制有能於荒蕪之鄕墾田而井者田得自業而輸其稅於官官因稅而稽田因田而定等上者如納粟待銓次者遙授散職【納粟官得理民治事此方今最也】又其次者補胥吏而役於官則力田者兢起矣贖罪有條借貪墨以行私者何限也使令罪而有力者捐貲墾田官課其墾田之費與贖罪相當則歸其田而收其稅卽無力冝逺配者亦得近屬於田畝之間以力墾田而贖其罪此固法行而人亦樂從也【言墾田而借資於鬻爵贖罪猶病弱者以參苓爲劑而以鴆毒爲引也愚意欲以世爵誘人則文靖之意而稍斟酌之非鬻爵而使之治事也此兩策相去逺矣若今之軍徒有名無實則以田作當擺站差操甚善乂律文流罪正欲徙民以實空虛也營田之防行可以復行流罪之法尢大善也】倘舉數者而行之屯田可興墾田可多又何必費出公帑而役煩募民哉客曰就子數說尙有可疑者捐生而獲邊賞積汗馬之勲而獲世職欲以田畝之勞並之可乎【扈先生曰爲此論者蕭何不得與韓彭論功乎】力田贖罪田固彼之田也稅入防何恐無以足經費而佐司農之急談何容易子更籌之徐子曰審時度勢各有攸當也敵刄旣接軍功爲先邊烽稍寧屯政急矣倘屯政舉而邊地墾食足兵彊虜來而應之有勝算虜去而守之有長策又何軍功之足羨乎若徒尙軍功則忽內修而啟外釁非國家之福也且邊人之剽悍者勇於赴其椎魯者樂於力田各以其長邀上之賞又何妨焉今邊地久蕪師不宿飽非懸殊格亦何望屯政之修乎卽兵興之時轉餉勤勞亦得與對疊者論功客何疑之至於世職之法所系於今日之邊務者尢非小也今之武弁能因世閥以樹功名者固亦有之然其間困乏孱弱僅存者種種矣惟其先世汗馬之勞不忍遽廢則可耳欲借以練卒而應敵必不能也彼冨民欲得官者能以萬夫耕則其財力智識已出於萬人之上能以千百人耕者亦出於千百人之上其財力智識旣足以爲主帥之倚用使之部耕夫以爲勝卒又皆其衣食安養者心附而力倍其與今之武弁困乏孱弱剝羸卒以自肥固天壤懸也子孫席其世業亦不至於遽替卽有替者又必有財力智識之人代其業而繼其官邊圉之間轉弱爲彊玆其大端矣瀕海之地國初皆設墩臺分戍了守以備南倭今艸頭沽關之水道沽關以至於新橋海口赤洋海口等處遺址尙存日漸圮廢遐想國初設墩分戍固將備倭亦以其地勢懸使瀕海墩戍連絡於其間則內地有梗此路可通行又防微慮逺之深意也惟其初設墩戍稀少冀後日漸增然無田可耕則墩戍漸廢勢必至也今若於瀕海辟田以世職之法屯駐於其間【其中更多委曲須議】久之田益辟而人益眾則海上爲樂土瀕海有通道卽內地有梗南北不至懸隔於國初設墩分戍之意固相成也國家分兵而屯授之以田統於衛所之官法非不詳然久則田隠占而屯亦漸廢蓋田授於官兵非已業也惟冨民得官屯駐則其田固已業子孫相承稽覈自詳無隠占之患蓋井田而寓封建之意也【如此勝於封建封建者生殺爵祿自制也今予之空名如封君而不得治事理民欲其治事理民或將兵也我又得選而用之也謂封建爲美而慕之亦猶向者寓兵勸農之說乎】夫冨民捐己之貲辟荒區以輸稅養耕夫以寓兵其利於國者多矣就其所入給以祿朝廷禦之以虛名使之世其職而守其業有增課之饒無養兵之費又何靳而不與乎彼卽汗馬之勛者祿入兵費皆仰給於縣官歲縻而無補安可以此例論也今民間子弟入冑監者例得輸三百五十金若使力田者扵荒蕪之野墾田三百五十畝得比輸三百五十金者而同科則國家一時𨿽未得三百五十金之入而歳收三百五十畝之稅歲歳積之其得更倍諺謂千鏹而家蔵不若銖兩而時入此尢易也田少而殺與贖罪而入者卽是可推也若恐力田可同於輸金則必有僞增田畝以欺上或始而墾旋而廢難以一一稽之則又不然夫民間始繋名於冑監距其入銓得官之時多者三十年少亦不下二十年所墾之田歲入官稅總而計之當不止於三百五十金彼旣墾田歳以其田之入而輸官不難也亦何樂於僞田增稅歲以厲己乎卽有田僞而稅負者有司將時稽而除其名彼亦何利焉若謂國用方詘經費之內歲少三之一必賴開納以紓其急不能徐徐以待歲稅之入則亦思之未詳也蓋經費之廣由於各邊主客兵餉所費爲多若各邊屯政漸舉則經費自省況力田者得以田自利而歲稅又取足於田之所入其從之固易則以力田而應者比今輸金之人必且數倍【果數倍則選法如何】其願輸金者仍輸金不因此而廢彼二者並行國用又何患焉【事例非所以足也乃所以不足也】行之積久田辟而稅廣費省而用足則力田之科與輸金者皆可漸罷【此漸可行鄕舉裏選之法何時可罷】又不必商盈詘於財賄酌多寡於開納也客曰勝國都燕且百年虞文靖公之議格焉未行我國家定鼎於玆又二百年矣通漕理財紛然建議而西南水利未聞舉其議而行者子何惓惓於今日也徐子曰勝國往事已無足論虞文靖公之言旣不獲售於泰定可爲之時及季年東南有梗思其言仿其意設海口萬戶已無救於元事矣可勝慨哉今國家承平旣久竭東海之力尙不足以裕西北之儲幸外夷之欵貢修內地之水利千載一時不可失也若駭然而圗之其將及乎此予之所以惓惓也客曰時信可行矣然子方以罪逐冝引咎緘晦庻防補過乃又鼓舌談國家之大計非所謂位卑而言髙者乎是益其罪也徐子愀然曰子何言葵藿在崖谷之陰見日則傾者植性之定也人臣居江湖之逺憂時益切者秉義之常也茍補國計卽閭閻尙得言之矧予固聖天子所嘗置諸左右而責以獻納者安敢以一出遂自逺哉且與客談而私識焉又何罪也客於是起而嘆曰嗟乎子去矣其有味於子之言而冀其復行者予日望之徐子曰是非予所敢知也然予曩上疏報罷大司馬譚公惜予言未行公又自言久歷塞上深知其必可行也王開府寓書於予肯身任其事戚元戎欲減南兵之願農者惟開府是用【吾輩不足信譚王戚諸公亦不足信耶有何長慮直是短見耳】蓋往時塞上少南人今南人應募至者成市其方待募而未收與募退而不願還者皆可驅之爲農卽數千人呼吸而集也夫開府抱濟時之略而元戎有銷兵之心乃大司馬公又握石畫於其間卽予去二三同志多是予言倘有再疏以請者西北水利庻其興乎惟國是裨奚必言之自予也予曩冀言行遲回未去適罹玆罪客謂負國恩而違親養予亦何以自解倘人有舉其言而行者予因得以效其區區又或予之罪狀久而稍紓將陳情以遂其私力耕以奉老親歌詠太平竊比於擊壤之遺民豈不幸與客意良厚予將黽勉於君親間以無忘客之大賜談已客散徐子拏舟南去【扈先生曰北方之可爲水田者少可爲旱田者多公只言水田耳而不言旱田不知北人之未解種旱田也】

農政全書卷十二﹤子部﹐農家類﹐農政全書﹥

欽定四庫全書

農政全書卷十三

明徐光啟撰

水利

東南水利【上】

宋範仲淹上呂相公並呈中丞咨目曰去年姑蘇之水逾秋不退某爲民之長豈敢曲阻焉然初未甚曉惑於羣說及按而視之則了然可照今得一二而陳焉願垂鈞造審而勿倦則浮議自破斯民之福也姑蘇四郊略平窊而爲湖者十之二三西南之澤尢大謂之太湖納數郡之水湖東一派濬入於海謂之松江積雨之時湖溢而江壅橫沒諸邑𨿽北壓楊子江而東抵巨浸河渠至多堙塞已久莫能分其勢矣惟松江退落漫流始下或一歲之水久而未耗來年暑雨復爲沴焉人必薦饑可不經畫今疏者不惟使東南入於松江又使西北入於楊子之於海也其利在此或曰江水已髙不納此流其謂不然江河所以爲百谷王者以其下之豈獨不下於此耶江流或髙則必滔滔旁來豈復姑蘇之有乎矧今開畝之處下流不息亦明驗矣或曰日有潮來水安得下某謂不然大江長淮無不潮也來之時刻少退之時刻多故大江長淮防天下之水畢能歸於海也或曰沙因潮至數年復塞豈人力之可支某謂不然新之河必設諸閘常時扄之禦其潮來沙不能塞也每春理其閘外工減數倍矣旱歲亦扄之駐水灌田可救熯涸之災潦水則啟之疏積水之患或謂開畝之力重勞民力某謂不然東南之田所植惟稻大水一至秋無他望災沴之後必有疾疫乘其羸敗十不救一謂之天災實由饑耳或謂力役之際大廢軍食某謂不然姑蘇歲納苗米三十四萬斛官司之糴又不下數十百萬斛去秋蠲放者三十萬官司之糴無復有焉【扈先生曰宋時歲納之少如此蠲放之多如此】如丰穰之歲春役萬人人食三升一月而罷用米九千石耳荒歉之歲日食五升召民爲役而賑濟一月而罷用米萬五千石耳量此之出較彼之入孰爲費軍食哉【何消如此計算力役者皆人也不力役其人遂不食耶】或謂陂澤之田動成渺彌川而無益也某謂不然吳中之田非水不植減之使淺則可播種非決而涸之然後爲功也昨開五河泄去積水今歲和平秋望七八積而未去猶有二三未能播種復請增理數道以分其流使不停壅縱遇大水其去必速而無來歲之患矣【此理通於天下之水何必東南】又松江一曲號曰盤龍父老傳雲出水猶利如總數道而開之災必大減蘇秀間有秋之半利已大矣畝澮之事職在郡縣不時開刺史縣令之職也然今之所興作橫議先至非朝廷主之則無功有毀也守土之人恐非建事之意矣蘇常湖秀膏腴千里國之倉庾也浙漕之任及數郡之守冝擇精心盡力之吏不可以尋常資格而授之恐功利不至重爲朝廷之憂且失東南之利也元任仁發水利集曰議者曰古者吳淞江狹處尙二里餘尢不能吞受太湖之水於是添浚三十六浦以佐之且後時有渰沒田疇之患今所開江二十五丈置閘十座其能去水防何其利則未知也答曰所開江身二十五丈置閘十座每閘濶二丈五尺可以泄水二十五丈吳淞江緣潮水往來之故也【此必然之畫】古人論泄水之法極詳範文正公曰三分其時損居二焉謂如一日十二時晝夜兩潮四時辰潮漲八時辰潮落所設之閘晝夜皆去水之時也所以終江靣二里之寛不如十閘之功也【吳淞二里上海浦未大也黃浦旣濶二里餘已代吳淞泄水矣豈開江二十五丈遂足當二里之舊吳淞哉任亦不達扵水理亦不考扵古今之故矣且閘止能閉潮無入豈能晝夜皆去水而當二里餘之舊江也】況今東南有上海浦泄放澱山湖三泖之水東則劉家港耿涇疏通昆承等湖之水吳淞江置閘十座以居其中潮平則閉閘而拒之潮退則開閘以放之滔滔不絕勢若建瓴直趨於海實疏通瀦水之上防也與古三江其勢相劣若夫時水𨿽太湖汪洋彌漫其涸亦可待矣旱則閉閘瀦水以灌漑乃一舉兩得其利也議者曰吳淞江自古無閘今置之非也何不開濶疏通使江復故道一任潮水往來豈不便易答曰治水之法先度地形之髙下次審水勢之往來並追源溯流各順其性古人謂水歸深源又曰沙泥隨潮而來淸水蕩滌而去今所往上海劉家港等處水深數丈今所開之河止二丈五尺若不置閘以限潮沙則渾潮捲沙而來淸水歸深源而去新開江道水性不順兼以河沙約住河泥不數月間必復淺塞前工俱廢故閘不可不置也範文正公曰新之河必設諸閘正此謂也若欲再復吳淞江之故道須諸閘啟閉流深眾水歸源其洶湧之勢孰得而制禁當於此諸閘都閉挑開一處堰壩任潮水往來借淸水力東衝而洪自復成江矣【大謬無此理】考工記曰善溝水者水齧之之謂也議者曰吳淞江前時流通今日何爲而塞豈非海變桑田之說黃河日走千里非人力所可爲者歟答曰東坡有言若要吳淞江不塞吳江一縣人民可盡徙於他處庻使上流寛防淸水力盛沙泥自不能積何致有堙塞之患哉【疏通淸水以滌渾潮自是正論後來東南治水冝仿此意然瀦水之處日淤日淺亦大地自然之勢不然寶帶垂虹何自而立哉】歸附之後將太湖東岸水出去處或釘木爲柵或用土艸爲堰或築狹河身爲橋置爲驛路及有湖泖港漢又慮私鹽船往來多行塞斷所有水脈不通淸水日弱渾潮日盛沙泥日積而吳淞江日就淤塞今日江勢正與東坡所見合如曰海變桑田黃河奔突一時之謂【謂黃河非人力可爲亦謬】則聖人手足胼胝盡力溝洫皆虛言也聖人豈欺我哉所當盡人力而爲可見也議者曰錢氏有國一百有餘年止長盈年間一次水災亡宋南渡一百五十餘年止景定間一二次水災今則一二年或三四年水災頻仍其故何也答曰錢氏有國亡宋南渡全借蘇湖常秀數郡所產之米以爲軍國之計當時盡心經理使髙田低田各有制水之法其間水利當興水害當除合役居民不以繁難合用錢糧不吝浩大又使名卿重臣専董其事冨豪上戶美言不能亂其法財貨不能動其心凡利害之端可以興除者莫不備舉又復七里爲一縱浦十里爲一橫塘【或作五里一縱浦】田連阡陌位位相承悉爲膏腴之產設有水患人力未嘗不盡遂使二三百之間水患罕見欽惟國朝四海一統人才畢集擢居重任者或未知風土之所冝也以爲浙西地土水利興諸處同一例任地之髙下任天之水旱所以一二年間水災頻仍皆不諳風土之同異故也【諸處何獨不然蓋天地之間無一處不冝興修水利者】議者曰蘇州地勢低與江水平故曰平江故稱澤國其地不可作田必然之理也今欲圍築硬岸亦逆土之性耳答曰晉宋以降倉廩所積悉仰給於浙西水田之利故曰蘇湖熟天下足若謂地勢髙下不可作田以爲必然之理此誠無用之論也浙西之地低於天下而蘇湖又低於浙西澱山湖又低於蘇州此低之又低者也彼中冨戶數千家於中每歲種植茭蘆埋釘樁笆委埋封土圍築硬岸豈非逆土之性何爲今日盡成膏腴之田此明效之驗不可掩也旣是澱山最低之湖經理尙可以爲田卻說已成之田不可作田天下寧有是理也議者曰水旱天時非人力所可勝自來討究浙西治水之法終無寸成答曰浙西水利明白易曉特行之不得其要何謂無成大抵治水之法其事有三浚河港必深防築圍岸必髙厚置閘竇必多廣設遇水旱有河港深防隄防而乘除之自然不能爲害【河港泄防圍岸隄防閘竇乘除】倘有人力不至而一切委數於天天下寧有丰年也東坡有言浙西水旱此謂人事不修之積非時之數今之謂也昔範文正公親開海浦時議者阻之公鋭意完具排浮議疏浚橫潦數年大稔乃謂終無寸利爲是說者皆聴受冨家驅使而妄爲無稽之言也【何處水旱非緣人事不修人不講不做耳東南久做久講所以有人如此說】議者曰吳淞江開之後自合浙西永無水害何爲大徳十年自濟以南直至浙西有水害甚深答曰且體比年浙西所收子粒分數比之淮北數防十倍皆吳淞江三閘並諸壩口出放澇水之力以未開吳淞江之前大徳七年亦遭水害所收子粒分數比大徳十年不及三分之一以此論之則水監豈爲無功天災流行水淹爲害人力之所致可不備禦隄防之若除一分之害則享一分之利謂當永無水害乃不近人情之論爲執政者不當便聴其言不察是否乃直謂無功而輙罷之正如咽喉噎而廢食也況自歸附以來二三十年所積之病豈半年工役之所能盡哉議者曰行都水監旣是有益衙門何謂眾口一詞皆謂無益而明議罷之答曰民可使由之不可使知之事之利害久而復明非髙識逺見熟於世務通於水利者安知有久逺無窮之利彼愚民無知但見一時工夫之繁豪民肆姦有吝供輸募夫之費所以百般阻撓但爲無益以敗事殊不知浙西有數等之水拯治方略皆不相同非專司不能盡力責其成功使水監衙門眞如無事古之有國者亦廢而不舉久矣何謂周漢唐宋之世未嘗不一日用心盡力經營水利之事列之史傳代不乏人故諺曰水利通民力松斯言信矣並浙西水利低下之地不須水監拯治卽今中原髙阜之鄕安用水監河道司爲哉然則髙阜之處水監旣不可缺而低下之處乃謂不必置立何不思之甚也議者曰水利不可不修今隴西唐宋二渠正是責於有司疏浚田禾有收民便不擾浙西水利與隴西一體責之有司兼管豈不便哉答曰隴西唐宋二渠長湖水也浚成深渠水自下流何難拯治浙西地面有江海河浦湖泖蕩漾溪澗溝渠汊涇浜漕溇等名水有長流活水瀦定死水往來潮水泉石迸水霖淫雨水風決漲水潮泥渾水南來交水風潮賊水海嘯淫水等名水名旣異則拯治方略亦殊豈可以唐宋二渠長流水例之哉略舉浙西治水防堰壩水函石倉石囤蘧蒢土帚刺子水管銅輪鐵�木鍁木井木木匝水車風車手戽桔橰等器【牐竇碶斗門】隴西未必有也今設爲此防乃不知地理之人如醯雞井蛙豈足與議逺大之事宋賢如範文正公蘇文忠公朱文公王荊公皆命世大儒經綸天下之大材尙各各建防設官置兵盡力經營水利之事不令有司兼管必有所見而爲之當時有司兼管何往而不敗事爲是說者未必長於蘇範諸公之議也況浙西地形髙下水旱不均古人有言東州之官莫問西州之利或利於此必害於彼【此事今於畿輔最急】便有彼疆我界之分若無水監通行管領一體整治何能用心協力於均水利也哉

劉鳳續吳錄曰蘇之三江曰吳淞江曰婁河卽婁江曰黃浦卽東江昔嘉定尹龍晉以禦史左官濬治吳淞百年以來淤滯民大被其利名之禦史河方鑿地時獲一石上云得一龍江水通蓋豫記之矣近巡撫海公復疏之後乃專官以憲令督視者累手蓋吳利水稻其丰穰惟在水之節宣得其所昔單諤有書繼則沈憲副圖志尢詳實不越禹貢所云三江旣入震澤底定二言也扈先生曰淞江之側有小聚落名三江口酈善長云淞江自湖東北逕七十里至江水分流謂之三江口吳越春秋載範蠡去越乘舟出三江口入五湖皆謂此也三江卽禹貢所指者冝興士人單鍔著吳中水利書其說謂蘇松常三州之水瀦爲太湖湖之水溢於松江以入海故少水患今吳江岸界於松江太湖之間岸東則江岸西則湖江東則大海也自慶曆二年欲便糧道遂築此隄橫截江流五十里遂致太湖之水常溢而不泄浸灌三州之田又覩岸東江尾與海相接之處茭蘆叢生沙沱漲塞而又江岸之東自築岸以來沙漲今爲民居民田𨿽增吳江一邑之賦而三州之賦不知反損防百倍矣今欲泄太湖之水莫若先開江尾茭蘆之地遷沙村之民運其所漲之泥然後以吳江岸鑿其土爲木橋千所以通糧運隨橋谹開茭蘆爲港走水仍於下流開白蜆安亭二江使太湖之水由華亭靑龍入海則三州水患必減元祐中東坡在翰苑奏其書請行之吳防吳中水利曰蘇州之地北枕長江東表溟海而水泉之勢則與江平故曰平江郡然江水復髙於海而平江之水決之赴海則順之出江則平是以禹開三江於內地決震澤之瀦由三江以入海而底定之功垂之百代逮至有宋則因吳越錢氏舊議決湖水以入楊子江而其地之髙下不甚相懸所以易爲通塞也唐人竊見一時利害輕視禹迹不尋三江之舊而遂築長隄橫截江湖之上凡四十五里以通漕舟今寶帯橋一路是也所賴以泄湖波之怒下通吳淞者則有松陵治東之出耳而元人又有垂虹石梁之築𨿽足以爲公私病涉之利而於東南經久之規殆未嘗有深思逺慮以及之者矣故其橋洞𨿽設而梗寒日滋沙淤寖髙而咽喉益隘終不若宋時木橋之爲得也今二橋不可去而三江之上流實在於此今欲順其歸海之勢而議者欲去二橋兩旁之塞大濬而擴淸之使其深廣峻發【湖不自淺而淸水果盛則二橋之兩旁何由而塞】此一說也惟不得禹之故道而範文正公乃欲之以出楊子江於是有開濬白茆之議蓋因唐郡守李人原開常熟塘借湖水以救旱而後人因之以分太湖之水耳議者又欲分太湖之上流於是單諤欲開濬百瀆橫塘以分荊谿之流又欲濬石隄江尾茭蘆之地攺木橋以通壅蘇文忠公獨取其說上之於朝乃謂𨿽增吳江一縣之稅顧二州之逋失者蓋不貲也獨以開江又不能經久通利於是郟亶論其不便蓋自沿江東自江陰逶常熟太倉一路髙阜之地謂之堈身凡三百餘里濶厚亦不下數十里其土麄而髙燥脈理椎結此天所以限長江而奠生民者也其中則爲低下之田爲圍百萬畝其南則有太湖之壅凴陵於上一遇水澇則泛溢旁出以蕩沒低田無所於救民天所寄國需所出遂爲魚龍之宮識治者蓋所不忍而必欲爲之所者矣且水澇之年江水必漲今鑿堈身以出湖波【堈身豈所以限長江乃海之涯也】是引湖水以浸低田而出江之流又未免爲江潮之壅遏則倒流入田其勢亦易見矣又江潮之入也常速出也常緩不防歲月淤積泥沙其塞可期而待也而其子郟僑復申其說識者又多采之今欲不廢已陳之隄橋而又欲疏通久長之利則必悉舉眾議而於奮入蕪湖之水限之不使東注復修常州十四瀆北出之防而下之江陰則於太湖之上流可以分殺矣又於吳江江尾之壅決去不疑而下開澱山湖以便吳淞江之入如是而始通白茆入江之路則可久得其益也永樂中夏忠靖公開濬白茆通八十九年而今開鑿不過二十年而塞者得非人力有缺也如錢氏之撩淺軍歟得非隄防未至也如宋人之設閘畱淸駛以導之歟得非濬法未詳也如古之曲則深直則塞歟凡此皆可細究而通謀盡利之方厚民益國之務莫有急於此時者矣然置閘之法則不可比京口江陰之例蓋京口借江水以通漕不得不閘以禦其去江陰地居常熟之上江水尢髙其外潮之入也有時而內水之出也有限故亦可閘非比白茆之口卽今已一百餘丈矣若欲置閘則必厚築兩旁厚築兩旁則內水之出也益隘將欲疏之適以阻之矣【江濶而以閘束之可乎必如任仁發之說江二十五丈則十閘乃可今言兩旁支港置閘亦妙但河身必與江等深而閘口必與江容等例爲是】然欲畱淸水以滌淤沙則如之何謂冝大疏兩旁支港使節節深濬橫置木閘大則石閘俟潮來卽閉潮退則開庻可少得沙之益矣然撩淺之夫則終不能廢也其撩淺之法募人爲卒官爲雇值設四指揮以督事今若用之則指揮不必設而以各縣治水縣丞主之官爲雇卒而又有本府水利通判督之於上使憂勤相須以期事功事不有益矣乎夫東南諸郡國家之外府也而蘇之貢賦又半於東南一遇旱澇至於逋亡者不知有若干人於玆矣隄防之修旱暵之備實有不可緩焉者若救旱之法則必先於近山髙阜之地多爲積水池如前人開鑿穹窿支溝瀦蓄雨泉以待用而於堈身之地則使多穿陂塘而又必官爲之處上下提督則百錢石米之冨可復見於今日也不然則東南民事將不知其所終矣然此其大略也來源去委並列於後

一太湖所受之水吳爲澤國其藪具區其浸五湖又曰震澤曰笠澤卽今太湖也酈道元曰萬水所聚觸地成川一自建康常潤冝興由荊溪以入一自天目宣歙臨安苕霅諸溪以入周圍五百里浸泆三州而瀦聚汪洋盈溢東注則皆東南出吳江奔流分三道以入海謂之三江禹治之舊迹也

一三江遺迹史記正義吳地記所載三江並難防究唐宋土人所稱獨指吳淞一江爲存耳今考自吳縣齾塘卽俗人所謂鮎魚口北折經郡城之婁門者爲婁江從吳江縣長橋東北合龎山湖者爲淞其自大姚分支入長洲縣界滙澱山湖東出嘉定縣界合於黃浦經嘉定之江灣靑浦東北行名吳淞江者爲東江【此曲說也震澤出海實無三江禹貢所謂自指大江爲三江耳】

一太湖小肢其東出胥口與別流滙於石湖復東行抵郡城折北至閶門婁東入常熟塘下入白茆浦其分水墩北走觀溝橋散出楊涇者皆入常熟塘其合沙湖者入昆山至和塘直入太倉者歸於海及分合於吳淞江向東而行

一吳江右隄隔塞江路自唐元和中刺史王仲舒築石隄以逹松江糧運長亙數十里橫截江路隄外爲江隄內爲湖𨿽橋洞僅通五十三處名曰寶帯橋而宣泄細澀終不輕快回流積淤漸盤蘆葦而向所謂可敵千浦之江遂爲淺渚平沙之境矣當時經制權冝實爲有益不虞水道漸塞竟爲諸郡良田之梗也

一垂虹橋復阻東流之勢自石隄橫截江路所恃以東注者淞陵治東之泄也但湖水爲石隄所拘湍怒流急遂拆縣治之旁爲二於是風濤盛而公私隔矣慶曆中縣尉王庭堅作木橋以利來往而吳淞江獨眇然通利至元防定中州判張顯祖遂構石梁而虛洞列至六十之外僅如管窺蓋不知前人立木之意也遂使流沙日壅裹湖水而不得出而山源溪洞之來又成日至其泛溢自恣彌漫浸淫無怪乎其然矣

一澱山湖狹隘不能展舒吐納吳中諸湖惟澱山爲最下而界昆山吳江長洲之間南屬華亭而太湖之水入淞江借此以爲傳送者也元時尙有僧寺特立湖中今則寺在良田之中則水路之隘可知議者欲復辟其故道暢而通之則未易爲力然此湖獨爲低下而吐納之機實在於此則其說或可采也【自古無濬湖受水者不知濬法如何】一白茆河形夫水性帯東南則稍下北則稍髙而今之白茆則直向東北合亦從其下趨之勢因其勢而利之古之善經也而近年開鑿已非夏忠靖舊開之路是以通塞久近爲驗較然矣其必於近江二三十里處相其形便開向東南以從其性或可久得其利也一夾浦橋不可立湖自大姚分肢一從栁胥港涇而北又一從吳江縣北門委直北至夾浦橋而入以下吳淞此僅一脈之存耳國初尙有石梁爲水齧廢而周文襄公乃使造舟爲梁鎖兩端而中貫之以通行者至今爲便而近者鄕人又謀疊石此政不可許也

一疏通次第夫旱暵之年來源必少霜降水涸可以賦功若使先疏上源則下流必壅合無先啟白茆之路乎其次則七丫浦又其次則吳江隄長橋之而又次則理百瀆以北以下江陰之江分荊溪之注又次則理宣歙九陽江之水以入蕪湖而中間各縣隄渠水竇之設則分投就近得利之家隨冝開浚則施工之日遂爲三州有秋之望矣

一開江始末夫田租始加於漢唐而徴輸遂極於後代徴法愈倍則耕法愈詳何者民之苦於不得已也故沿江之民鑿堈身以救旱而於其中低窪之處了不相涉而水澇之年則太湖被隄橋之壅泛溢彌漫而各縣之低田遂成巨浸於是內水髙而江水下而見者遂欲決之以入於江此開江之說所由起也暫時處置實爲有益及至江水復漲則內水髙而不得出亦有時而然者此皆一時所見而欲節宣不費永益良田以無失東南之利者則人事之修不可以不詳定也然禹治震澤則分疏東南之流以歸於海無紛紛多事而後人開江得一益或生一事至紛紜補葺煩切而不可救而又不能己者何也蓋自井邑丘甸之設則必有卒兩軍師之制水利之興則江防不可不畱意也一自江陰之江開始以通魚防之利耳而竟開北兵窺南之路僞吳守之以捍吳而國家得之以入金陵一自福山之江開爲張士誠襲蘇之逕而國家亦因之以取吳一自許浦白茆之江開而金人每於此窺宋其後李寶破敵兵於此遂設許浦軍而白茆乃有制置節度之設宿重兵而恆恐其不足一自劉家港之江開而元人以之通海運交六國市舶而朱淸張瑄之徒爲患不絕其後二人招懷而海邊之軍鎭遂相望而列矣然永樂中尙有倭賊之寇又設守禦千戶所於崇明沙今縱不能如禹之行水而上下煩勞則皆開江之利啟之也然地維開張本爲國家之用而竊發時見未淸消弭之源則其惇本厚民之實力田務農之政誠不可漫爲之說者矣但積沙旣爲漲灘而冨家因爲已有是以客土恃勢力以負國暴水縱積怒以困民其害相因而不解也

農政全書卷十三

欽定四庫全書

農政全書卷十四

明徐光啟撰

水利

東南水利【中】

荒政要覧曰戊戌正月太祖髙皇帝令康茂才爲營田使上諭之曰比因兵亂隄防頽圯民廢耕耨故設營田司以修築隄防専掌水利今軍務實殷用度爲急理財之道莫先於農事故命爾此職分巡各處俾髙無患幹卑不病潦務在蓄泄得宜大抵設官爲民非以病民若但使有司增飭館捨迎送奔走所至紛擾無益於民而反害之則非付任之意

正綂五年庚申令天下有司秋成時修築圩防濬陂塘以便農作仍具數繳報候考滿以憑黜陟

夏原吉奏治蘇松水利疏曰【成化五年】上以蘇松水旱爲憂命臣特往疏治八月遣都禦史兪吉賫水利集以賜臣原吉講究拯治之法臣與共事官屬及諳曉水利者參考輿論頗得梗槪蓋浙西諸郡蘇松最居下流太湖綿亙數百里受納杭湖宣歙諸州溪澗之水散注澱山等湖以入三江頃爲浦港湮塞滙流漲溢傷害苖稼拯治之法要在浚滌吳淞江諸浦導其壅塞以入於海但吳淞江延袤二百五十餘里廣一百五十餘丈西接太湖東通大海前代屢浚屢塞不能經久自下江長橋至夏駕浦約一百二十餘里𨿽云通流多有狹淺之處自夏駕浦抵上海縣南蹌浦口一百三十餘里湖沙漸漲已成平陸欲卽開浚工費浩大且灔沙遊泥浮泛動蕩難以施工臣等相視得劉家港卽古婁江徑通大海常熟之白茆港徑入大江皆繋大川水流迅急宜浚吳淞江南北兩岸安亭等浦港以引太湖諸水入劉家白茆二港使直注江海又松江大黃浦乃通吳淞江要道今下流壅遏難流傍有範家浜至南蹌浦口可徑通海宜浚令深闊上接大黃浦以逹泖湖之水此卽禹貢三江入海之迹每年水涸之時修築圩岸以禦暴流如此則事功可成於民爲便也

徐貫治東南水患疏曰【治八年】臣等竊見嘉湖常鎭水之上流蘇松水之下流上流不浚無以開其源下流不浚無以導其歸於是督同委官人等將蘇州府吳江長橋一帶茭蘆之地疏濬深闊導引太湖之水散入澱山陽城昆承等湖又開吳淞江並大石趙屯等浦泄澱山湖水由吳淞江以逹於海開白茆港並白魚洪鮎魚口等處泄昆承湖水以注於江又開七浦塩鐡等塘泄陽城湖水以逹於海下流疏通不復壅塞開湖水之溇涇泄天目諸山之水自西南入於太湖開常州之百瀆泄荊溪之水自西北入於太湖又開各斗門以泄運河之水由江陰以入江上流疏通不復湮滯自治七年十一月十七日興工至八年二月十五日畢幸而一向天气晴和人無疫癘凡百眾庻爭先效勞卽今水患稍弭人無墊溺之憂田有豊稔之望是非臣等之能皆皇上盛徳大福廣被東南之所致也

吳巖興水利以充國賦疏曰【治十四年】竊惟國家財賦多出於東南而東南財賦皆資於水利是故禹之治水也以四海爲壑而盡力乎溝洫宋元以來諸儒以開江置閘治田爲東南第一義有由然矣夫何近年以來東南地方下流淤塞圍岸傾頽疏導不得其法董治不得其人臣等備員該科於地方水利嘗悉心推究謹將東南水利之切要者二事曰疏濬下流曰修築圍岸一疏濬下流臣嘗考之浙西諸郡蘇松最居下流太湖綿亙數百餘里受納天目諸山溪澗之水由三江以入於海是太湖者諸郡之水所瀦而三江又太湖之所泄也禹貢所謂三江旣入震澤底定是已若下流淤湮眾水泛溢渰沒禾稼爲害匪輕爲今之計要在隨其源委相其利害酌量便宜爲之區處如白茅港七浦塘劉家河此蘇州東北泄水之大川如吳淞江大黃浦此蘇松南北交境與松江南境泄水之大川而吳淞之南北與白茒諸港又各有支渠引上流諸水以歸於其中而並入於海此所謂源委者也就其中論之蘇州之七浦塘劉家河松江之大黃浦並皆深闊通利無阻惟白茅一港自治七年疏濬之後今二十五六年吳淞一江自天順間疏濬之後今六十有餘年聞之白茒入海之處潮沙壅積勢若丘阜吳淞𨿽名一江僅如溝洫潮回水落𨿽舟楫亦艱於行其旁渠港亦多湮塞下流旣壅上流曷歸加以霪霖能不泛溢此其利害之可見者也今能濬白茒一港使之通利如七浦劉家河則蘇州東北之水有所歸而不積矣濬吳淞一江使之通利如大黃浦則吳淞南北兩界之水有所歸而不積矣一修築圍岸臣嘗考之浙西之田髙下不等隨其多寡各自成圍逺近相望吳越以來素稱膏腴宋儒範仲淹嘗論於朝曰江南圍田中有渠外有門閘旱則開閘引江水之利澇則閉閘拒江水之害旱澇不及爲農羙利𨿽然圍田全仗乎岸塍岸塍常利於修築修築堅完旱澇有備否則反是臣願自今以後每嵗於農隙之時治農府州縣官督令田主佃戶各將圍田取土修築水漲則専增其裏水涸則仍築其外務令髙闊堅固可通往來隨其旱澇而車戽出入如此先事有備而田皆成熟矣

葉紳請治水以防災荒疏曰【治十六年】竊惟直之蘇松常浙江之杭嘉湖約其土地𨿽無一省之多計其賦稅實當天下之半況他郡所輸猶多雜賦六郡所出純爲粳稻【扈先生曰公知六郡之水利修可以當天下之半不知天下之水利修皆可爲六郡也】誠國國家之基本生民之命脈不可一日而不經理也若水道不通爲六郡農田之害所系亦重矣夫天目諸山之水瀦爲太湖而六郡環乎其外太湖之水又由江河以入於海聞昔人於溧陽則爲堰壩以遏其衝於常州則穿港瀆以分其勢於蘇松則開江河以導其流惟是入海之處潮汐往來易爲湮塞故前代或置開江之卒或置撩淺之夫以時浚治僅免水患歷歳旣久其法廢弛遂致諸湖巨浸壅遏其中江河故道淤漲於外土民利其膏腴或堰而爲田築而爲圃是以渰沒田疇漂淪廬舍固其所也方治四年一澇迨五年復澇今歲大水視昔尢甚伏乞聖明思念東南大害於廷臣中選差有才力通曉水利者一二員授以節鉞重以委任前會同撫按講求民瘼設法賑卹俟民困稍蘇然後指定地方分投相視何地爲山水入湖之衝何港爲太湖入海之道自源䢐流一一講究相與度其經費量其事期然後大加浚治使下流得以宣泄然當此饑饉之際欲興大役若非任事者處之得其道則民力不堪不能不重困也

胡體幹修舉水利六欵疏曰【嘉靖十年】禹之治水有三導川入海泄之以去害也瀦水爲澤蓄之以興利也濬畝及川乂之以播種也蓋髙山大原眾水雜流必有一低下處爲之壑如人之有腹髒焉彭蠡震澤是也旁溪別緒萬派朝宗必有一合流入海之川爲之泄如人之有腸胃焉江淮河漢是也今以三吳水利觀之有宣歙杭湖數郡之山原而導之得所入然後有太湖之汪洋有太湖環五百里之容受而泄之得所歸然後有蘇松常嘉湖五郡之財賦漫衍浸注爲蕩爲漾縱橫分合爲浜爲塘於是江浦領之經帶迂廻而放之海此吳中形勢之大都亦諸方言水利之凖則矣禹貢載治水成功則曰九川滌源九澤旣陂四海會同而盡力溝洫乃則壌隩宅中事也故總敍其事不過始之以決九川距四海終之以濬畎澮距川今列水利事宜一曰禁淤湖蕩廣水利之翕聚也二曰疏經河通其幹也三曰開溝渠濬其支也四曰築堤防防川澤之泛濫固田間之圍欄也並山鄕積水沿海防塘共爲六條所采昔人之議俱江南治水方略引以爲例他可類推云

呂光洵修水利以保財賦重地疏曰【嘉靖二十年】臣聞善治病者必攻其本善救患者必探其源水利之興廢乃吳民利病之源也臣嘗巡歷各該地方相視髙下詢問父老頗得其說輙敢條爲五事仰俟聖明裁擇一曰廣疏濬以備瀦泄二曰修圩岸以固橫流三曰復板閘以防淤澱四曰量緩急以處工費五曰専委任以責成功何謂廣疏濬以備瀦泄蓋三吳之地古稱澤國其西南翕受太湖陽城諸水形勢尢卑而東北際海岡隴之地視西南特髙大抵髙者其田常苦旱卑者其田常苦澇昔人治之髙下曲盡其制旣於下流之地疏爲塘浦導諸河之水由北以入於江由東以入於海而又畝引江潮流行於岡隴之外是以瀦泄有法而水旱皆不爲患近年以來縱浦橫塘多湮塞不治惟二江頗通一曰黃浦二曰劉家河然太湖諸水源多而勢盛二江不足以泄之而岡隴支河又多壅絕無以資灌漑於是上下俱病而歲常告災臣據各府所報河浦湮塞之處在下流者以百計而其大者六七所在上流者亦以百計而其大者十餘所治之之法當自要害者始宜先治澱山等處一帶茭蘆之地導引太湖之水散入陽城昆承三泖等湖又開吳淞江並大石趙屯等浦泄澱山之水以逹於海濬白茒港並鮎魚口等處泄昆承之水以注於江開七浦塩鐵等塘泄陽城之水以逹於江又導田間之水悉入於小浦小浦之水悉入於大浦使流者皆有所歸而瀦皆有所泄則下流之地治而澇無所憂矣乃濬臧村等港以漑金壇濬澡港等河以漑武進濬艾祁通波以漑靑浦濬顧浦吳塘以漑嘉定濬大瓦等浦以漑昆山之東濬許浦等塘以漑常熟之北凡岡隴支河湮塞不治者皆濬之深廣使復其舊則上流之地亦治而旱無所憂矣此三吳水利之大經也何謂修圩防以固橫流蓋四府最居東南下流而蘇松又居常鎭下流其水易瀦而難泄𨿽導河濬浦引注於江海而每遇秋霖泛漲風濤相薄則河浦之水逆行田間衝齧爲患宋轉運使王純臣常令蘇湖作田塍禦水民甚便之而司農丞郟亶亦云治河以治田爲本其說多可采行臣嘗詢問故老以爲二三十年以前民間足食無事歲時得因其餘力營治圩防而田益完美近年空乏勤苦救死不贍不暇修繕故田圩漸壞而歲多水災是吳下之田以圩防爲存亡也失今不治則坍沒日甚而農桑日蹙矣宜令民間如往年故事每歲農隙各出其力以治圩岸圩岸髙則田自固𨿽有霖澇不能爲害且足以制諸湖之水不得漫行而咸歸於河浦則河浦之水自髙於江江之水自髙於海不待決泄自然湍流而岡隴之地亦因江水稍髙又得畝引以資灌漑蓋不但利於低田而已何謂復板閘以防淤澱河浦之水皆自平原流入江海水漫而潮急沙隨浪湧其勢易淤不數年卽沮洳成陸歲修之則不勝其費昔人權其便宜去江海十餘里或七八里夾流而爲閘一時隨宜啟閉以禦淤沙歲旱則閉而不啟以蓄其流歲澇則啟而不閉以蓄其流閘有三利蓋謂此也而宋臣郟僑亦云錢氏循漢唐遺事自松江而東至於海又導海而北至於楊子江又沿江而西至於江陰界一河一浦大者皆有閘小者皆有堰臣按郡誌蓋與僑之言頗合然多湮廢惟常熟縣福山閘尙存正徳間巡按禦史謝琛議復吳塘等閘而不果卽今金壇縣議復荘家閘江陰縣議復桃花閘嘉定縣議於橫瀝練塘等處各置閘如舊臣訪諸故老皆以爲便以是推之凡河浦入海之地皆宜置閘然後可以久而不壅蓋不獨數處爲然也何謂量緩急以處工費夫經略得宜則事易集施爲有漸則民不煩往歳凡有興作皆並役於一時是以功未成而財食告匱爲今之計宜令所在有司檢勘某水利害大某水利害小某水最急某水差緩其最大而急者則今嵗修之次者明年修之次者又明年修之則興作有序民不知勞而其工費之資亦可以先時而集矣但方今嵗時荒歉公私俱絀旣不可加斂於民而內帑又不敢望乞將見年未完錢糧系糧解大戶侵欺者督令有司設法淸追數十餘萬兩存畱在官略仿宋臣範仲淹以官糧募饑民修水利之法行令有司查審應賑人數籍其老病無力者爲一等壯健有力者爲一等無力者日給米一升聼其自便有力者日給米三升就令開濬通將前項官銀及賑濟錢糧一體通融給散各另造冊查考則官不徒費民不徒勞所謂一舉而兩利者也

林應訓修築河圩以備旱潦以重農務事文移曰【萬曆五年任直巡按】爲照溝洫圩岸皆以備旱潦而爲三農之急務人人所當自盡者縱使官府開深江浦而各區各圖之溝洫圩岸不修則終無以獲灌漑之利杜浸淫之患也除榦河支港工力浩大者官爲估計處置興工外至於田間水道應該民力自盡爲此酌定式則出給簡明告示緣圩張掛仍刻成書冊給散糧裏令民一體遵守施行

一定式樣以便稽查吳中之田𨿽有荒熟貴賤之不同大都低鄕病澇髙鄕病旱不出二病而已病澇者則以修築圩岸爲急圩岸旣各髙厚𨿽有水溢自難潰入而淹沒之矣病旱者則以開濬溝洫爲急溝洫旣各深通𨿽遇旱漧自可引流而灌注之矣況開渠者勢必置土於圩旁築圩者理當取土於溝內二者又自有相成之機乎今後不必差官泛然丈量該府縣止分別孰爲低鄕當急修圩孰爲髙鄕當急開渠每年府縣水利官先時議定開築之法如開溝洫不論舊時疏通與否其闊卽以兩傍老防爲主其深務以一丈二尺爲率若相地宜應加深闊者聽決不許減少前數挑起之土務要置在舊隄之內就便防隄庻使雨水不能淋漓復流於河如附近有低田堪以培髙者卽以其土培之亦可至於極髙地方不用隄岸而土無堆放者亦卽就靠內一邊攤放蓋髙鄕多種荳棉一時不妨陸種挑得河深則灌漑自利內中田畝仍自不妨於水種也若惜此尺寸之地弗令攤土沿河堆積復入河中無水灌漑則內中田畝悉成枯稿矣至於築圍岸不論舊時完固與否其底闊務要一丈其面闊務要六尺其髙如底之數【底闊一丈而髙五尺者是塹堵也南方土性浮虛圩髙一丈面闊六尺其防必二丈六尺然猶過峻稍令人畜登降一兩年後必無面矣要必三丈以外方可若如下方所言則墻也非岸也】若應加髙厚者聼決不不許減少前數如田過五百畝以上者便要從中增築一界岸一千畝以上者便要從中增築二界岸每界岸底闊四尺面闊二尺髙與外圩平岸之兩傍仍可栽種荳麥如極低鄕或近湖蕩深處難於取土者就便分別令民於圩內傍圩之田起土增築防外再築圩岸一層髙止一半如階級之狀岸上徧挿水楊圩外雜植茭蘆以防風浪衝激取土之田計其所損量派各田出銀津貼俟後陸續防取河泥塡平照舊耕種永無後憂是所損者小而所益者大也若互相吝惜不分界岸卽如今年霪雨連旬洪水一發車救不前全圩無望矣又有一等低窪田畝嵌坐中心無從蓄泄有願開鑿通河運泥增髙者聽廢田之價眾戶均認廢田之稅牽攤本圩照此式樣給示徧諭委官分投區畫每一圩爲一圖明白貼說前件每一圖作二本一送縣備照一付圩甲諭眾俟至冬十月刻日出示興工

一定夫役以杜騷擾各鄕溝洫圩岸𨿽有長短廣狹不齊然不過爲一圩之田而設也故田少則圩必小田多則圩必大而環圩之溝洫因之此水利此圩之田則當役此圩有田之戶矣各縣卽令塘長備開某圩周圍若干丈外環溝洫若干丈圩內之田若干畝某人得業若干畝共該圍防若干丈不論官民士庻隨田起役各自施工如田橫闊一丈者築防一丈【此法誤矣要湏計算夲圩之田與本圩之岸平分丈尺不宜偏累近岸之田開河亦然多有一家數畝狹長之田全並河岸者旣盡壞其田復盡用其力非偏累乎】橫闊十丈者築防十丈開河亦然對河兩家各開其半溝頭防側非一家所能辦者計畝出夫眾共協力挨序編號置簿稽查仍備載前圖之後興工之日塘長亦不必沿門催夫徒取需求科派之議先期五日挿標分叚責令圩甲播告各戶某日興工聽其至期各行照叚用力如式挑築一設圩甲以齊作止塘長之設舉一區而言之也一區之中各有數圩若不立甲何以統眾而集事也計當僉舉殷實之家充之但一時僉報諸獘俱生或圖展脫或營冒充無不至矣各縣不必僉報卽以本圩田多者爲之𨿽其殷實與否不可知然其田旣甲於一圩之中則其人自足以當一圩之長矣興工之日塘長責令圩甲躬行倡率某日起工某日完工庻幾有所統領而無泛散不齊之中有業戶不聼倡率聽其開名呈治如圩甲不行正身充當或至別行代頂查出枷號示眾是圩之有甲也専爲本圩修濬而立工完卽罷非如里長有勾攝之苦亦非如塘長有奔走之煩𨿽一時倡率不無勞費然利歸其田又非若驅之赴公家之役者等也

一嚴省視以責成功訪得常年非不議行修濬而水利之官多不下鄕乃使各區塘長至縣報數或朔望逓結而已如此虛文何益實事今後興工之日各塘長圩甲務要在圩時時催督開濬工完未可便行開壩放水俱聼各府縣掌印官幷水利官分投親勘如一圩不完責在圩甲一區不完責在塘長輕則懲戒重則罰治本院與該道又不時間出以察之如一縣中有十處不完責在縣官一府有二十處不完則官又有不得不任其咎矣

一禁侵截以通便利訪得各鄕水利原自疏通近多豪家適已自便於上流要害廣種茭菱稍有淤墊卽謀佃爲田所司不察輕付執照亦有居民貪圖小利竭澤而漁沿流置籪及有挑出田內泥土增廣田圩堆放竹排木排橫截河港甚有上鄕全賴潮水灌漑姦猾人戶乃於浦口下流設堰橫截百般刁難然後放水入內又其甚者假以報稅起科遂侵爲己物瀦水専利以致內地灌漑無資若不通行嚴禁終爲水道之梗今後各府縣水利官責令各塘長圩甲凡有侵截之家卽便報出姑令攺正免罪至於灘田先年曾經丈量收入防計冊內無礙水道者姑聽如舊其未經徴糧者盡數報官開除荒政要覧曰萬曆戊子年水大蘇川自沈湖澱湖三泖抵松江一望滔天河水髙出田間數尺其一二堤岸髙厚處仍有不妨挿蒔者乃知大澇時吳田盡可作湖百姓生命寄於堤岸蓋沿河堤圍阻截水勢成田田間各自成圩又借圩防隔防若堤岸不堅致卒然崩潰諸農盡作魚鼈矣蘇松地形卑下當震澤委流數郡山原之水從此入海若非年年濬渠築圍田卒污萊在所不免扈先生量算河工及測驗地勢法【萬曆癸卯送上海劉邑侯】一量某河自某處起至某處止共實該應開河幾何丈尺每步五尺每二十步立一木界樁編定號數自某處起天字一號盡十號又起地字一號盡十號直編至某處止要見若干號數若干丈尺【凡丈尺俱用官尺算每二步折一丈】一量每號木界樁下兩岸凖平相去今闊幾何丈尺木樁下老岸至河中心水底今深幾何丈尺算該兩岸斜平至防見在河身空處每丈已得幾何方數中有防突又用法加減實該河身空處每丈已得幾何方數今照原議或新議所酌定河面應闊幾何丈河底應闊幾何丈應加深幾何尺算該木樁下兩老岸各去土幾何尺河底中心去土幾何尺河岸兩傍各去土幾何尺此號內十丈河身中共該起土幾何方數兩岸各用步弓量至二十步足此岸下定木樁人足抵樁立對岸人亦於步盡處站定樁上人將矩度對防凖平對岸人竪起套竿權繩取直將套夾靠定套竿漸移向下兩岸取平對岸人卽於平處站定或用土石記定樁上人用矩度對凖人足或記處看在直景何度何分用地平測逺法算得河面闊處河狹者只用竹篾活步弓對防量之亦得次將丈竿竪起河中心權繩取直將矩極對凖水面丈竿盡處用勾股量深法算卽得木樁至水面股數再加水深數卽得河底深數或用重矩勾股量深法亦得或於水際兩傍取平對凖樁頂用重矩重表勾股量髙法算亦得或不用算法逕將套竿套定橫尺用竪尺那移逐步量下至水際總算竪尺多少數亦得或只於水次竪起一丈竿權繩取直依前兩岸取平法樁上人用矩極照看亦得後二法於淺狹河道用之尢便次將兩岸闊數河底深數用積方法算卽得河身見在每丈已得幾何方數中有防突亦用套竿量取髙下小步弓量取圍徑用堆積法扣算加減卽得見在實該河身方數次將議定河面應闊之數比照原闊應加幾何用木石記定卽於兩岸記處用套竿量至折半處卽今應開河底中處比原樁深幾何比照今議應深幾何卽得今應加深幾何或用二繩各長如今議闊數之半中用轆轤交接復用一繩記取尺寸繋權墜下亦得或中繋方空木用丈竿澑下亦得次於新河底中處用套竿量開如新議河底闊數盡處記定視其髙下卽知今應加深左傍幾何右傍幾何次將兩老岸加闊河底加深河底兩傍加深五法用積方法總算卽得此號內十丈河身中共該起土幾何方數注入號簿

一量見在河身面闊底深酌量定之數折中議定今應開面底二闊丈尺數及加深尺數河身底面腰深廣必湏三法相稱方得上下相承不致坍壞若河底深闊岸勢髙峻不免隨時崩坍開闊河底虛費工力似應用前量深法量今木樁下至河底算定勾幾何股幾何幾何量取數處便見何等勾股方得免坍今新開勾股欲依舊數量行加勾減股不致大叚懸絕大率要令勾數少於股數則上陂陀不致坍損兩股之間卽河底闊數就令稍狹政自無妨

一用眾測水驗今河底深淺酌量加深之數今見在河底深淺不同若酌定加深尺數一槪開濬卽深者愈深淺者仍淺水走不順極易滇淤且前量下樁編號止據見在老岸未免髙下不齊所云量深諸法亦止據號樁下至本號河底未得通河凖平就用矩極以漸量算亦止能測驗地勢若水走之勢西髙東下仍與地勢稍異必湏水凖方平但長流之水消長不易隨流測量一人可就此方潮汐每日再消再長時刻不同測驗未易必湏用眾同時量度相應照前編定號樁若干卽每樁用兵夫一名各帶短槍或木棍一條不拘大小刀一把每隊長另帶銃一門並火藥火繩藥綫諸物照號樁編給號票令各守號樁約潮退將涸未漲時西境火炮應聲俱發炮響後各兵夫悉於各號河底中心將木棍量定水防用刀刻記回繳號票隨驗所刻水防尺寸注定票上編成號簿逐一扣算酌量加深之數卽河身砥平不致停積渾水以成淺淤若行此法與矩極參驗用前量深加闊之法便可絲毫不爽

一河工完後考驗課程果否如法河面河底闊數量法具前兩岸上用繩取直考驗俱易惟獨深數易殽如畱取樣墩卽可培髙如釘下樣樁便易防起別有用活絡樣樁者亦可挖井取出有打水綫者亦恐中途節水作獘有用輪車推驗者河闊便難造施用有用木鵞推移者難施於未放水之河今只用前量深諸法如極深極闊者宜用勾股度髙度深法如河身稍狹欲求便易卽用套竿漸量法或慮遣委工役宛轉欹斜那移作獘卽欲轆轤下繩方空下竿二法其轆轤方空或加三或加五以驗底闊直尢便此二法湏極力挺直才得取平無法可令加髙毫末卽令開河工役自用量度亦難作獘

一量所開河某境起至某處如前法已得曲折若干丈尺今欲知直幾何丈尺東西直股幾何丈尺南北直勾幾何丈尺東邊地形下於西邊幾何丈尺要見本處地形沿河而來幾何丈而下一尺東西直股幾何丈而下一尺南北直勾幾何丈而下一尺其大勾股之於二十四向中當作何向先於某境第一號量至第二號用繩取直下定指南鍼審定繩直於三百六十分度內定是何向注於號簿如河岸廻曲一號中可分作二或作三四格定注實格完又用矩極於第一號上立一人持丈竿取直於第二號上立對凖取平又互換覆看對凖取平卽知第二號下於第一號幾何尺寸注於號簿每號俱用此二法至號盡而止事畢布算先將逐號小依本號坐向與子午鍼對算卽知小勾幾何與夘酉鍼對算卽知小股幾何逐號算成小勾股注於號簿次將小勾積算卽知大勾小股積算卽知大股以大勾股求卽知大直丈尺以大勾股依子午夘酉鍼上取卽知大直於二十四向中定作何向又用矩極所測髙下分寸積算便知二境相去髙下之數亦便知沿河而來每幾何丈尺而下一尺次用大勾股歸除之卽知直股上每幾何丈尺而下一尺直勾上每幾何丈尺而下一尺

扈先生看泉法曰取過泉過泉者乃山泉逺來大旱不絕其流橫來將下流作壩水隨壩長乃無限之水又看流之緩急緩者源小急者源大又看嚴冬不凍其气如霧卽春夏用水之時又無竭涸之患此過泉之當取也棄仰泉仰泉者乃地泉也其泉卽從本地而起水來有限不能隨壩長有限之水卽有鉅河其流必緩嚴冬必凍用水之時必有漧涸之患矣此仰泉之當棄也又曰源大亦可用也過泉孰非仰泉乎

又有大河如涿州拒馬河固安渾河其水皆可用【此亦可激取用之是在人耳】顧非動支朝廷錢糧築堤建閘鉅費望固此水不敢用也

又曰王鍔用拒馬河水以鑄泉餘數舉以問人無應者亦激取之法也

凡看地勢墾水田可蓄可泄卽可田矣入水之處地勢宜髙泄水之處地勢宜低水能行動看其下稍愈低愈妙可無淹沒之患矣北邊於夏至後時發波地勢宜平坦廣闊則無衝激之患矣土色不拘黃黑堅則爲佳土松總是漏水地取土作圍注水於內水不漏去此土卽可田矣【土松別有用處何必水田】地內稍有石子不妨農事如是純沙則不可用也

農政全書卷十四﹤子部﹐農家類﹐農政全書﹥

欽定四庫全書

農政全書卷十五

明徐光啟撰

水利

東南水利下

耿橘大興水利申曰竊照東南之難全在賦稅而賦稅之所出與民生之所養全在水利蓋瀦泄有法則旱澇無患而年谷每登國賦不虧也計常熟縣民間田租之入最上每畆不過一石二斗而實入之數不過一石乃糧之重者每畆至三斗二升而實費之數殆逾四斗是什四之賦矣【扈先生曰蘇松大率如此常鎭嘉湖次之】以故爲吾民者一遇小小水旱輒流散四方逋負動以數萬計焉嗟嗟賦不可減嵗不可必元元其何以爲命則惟有水利大興俾嵗時無害爲今日救時之急務矧本縣坐落江海之交潮汐三靣而至且居蘇常諸府下流諸湖水由此入海其水之利害視他處爲尢鉅而其經理爲尢急也卑職以其暇日單騎輕舠徧歷川原進諸父老講求水利之故凡地形髙下之宜水勢通塞之便防防障排之方大小緩急之序夫田力役之規官帑補助之則經營量度之法催督考驗之術一一條畫著爲圖說以至區裏利害之殊土性肥瘠之異錢糧輕重之等田野荒熟之故風俗淳澆之由形勢險夷之辧無不偹具務紓百世之訏謨期垂一方之永利爲此將查歷過通縣河圩形勢繪圖貼說造冊具申

開河法【凡九條】

一照田起夫量工給食

宋臣範仲淹曰荒歉之嵗召民爲役日以五升因而賑濟【此宋時斗斛也幸勿慮多】蓋老成長慮之見如此常熟民素驕侈傭趂之人頗少況挑河非重其直不應故莫善於照田起夫量工給銀之法然照田起夫亦難言矣說者謂有近水利者逺水利者不得水利者及田止十畆以下者分爲四等除十畆以下者免役外余以三等爲伸縮蓋往年之役如此職深以爲不然本縣之田未有不借水而成者但河有枝榦之殊水有大小之異耳水大者則當施瀦蓄之法水小者則當施防鑿之方彼幹河引江湖之水而枝河非引幹河之水者乎田近幹河者稱利矣田近枝河者非干河之利乎若必爲四等之說則姦戶積書朦朧作上戶那而爲中戶中戶那而爲下戶近利那而爲逺利逺利那而爲不得利而田少愚弱之氓反差重役如小民之偏苦何故開河必觀水勢所向【無一寸不受水利之田亦無一寸不應開河之田】應用某區某圖之民必無論大戶小戶通融驗然後於法均於事便於民無擾耳夫之法先弔黃冊查明該區該啚坐圩田地總數【分區分啚未必與河道相應要當以河道爲主】隨令區書將業戶一一注明然後通融算某河應役田若干畝每田若干畝坐夫一名田多者領夫田少者湊補足數名曰協夫其勘明坍江板荒田地俱豁免如此貧富適均眾檠易舉矣

一水利不論優免

濬河以偹旱澇便轉輸也論田而士夫之田多於小民河成而灌運之利當亦多於小民故同心協力舉地方之大利在士夫原有此意矣職客嵗開濬福山河以此意白之本縣士夫士夫咸各樂從興工之日倡率鼓舞工反先於百姓而百姓蒸蒸無不子來趨事爭先恐後已有成績矣今後幾濬河築岸之事必如往規庶勞逸均而上下悅服也

一準水靣算土方多寡分工次難易

開河之法其說甚難均是河也中間不無淤塞深淺之殊地形亦有髙下凹凸之異而土方之多寡工次之難易必有判焉不相同者宋臣郟僑云以地靣爲丈尺不以水靣爲丈尺不問髙下勻其淺深欲水之東注必不可得須於勘河之時先行分叚編號算土之法若本河有水卽沿河防水有深淺不同之處差一尺者卽另爲一段假如通河水深一尺而有深二尺者卽易段也深三尺者又易段也深四尺者極易段也深與議開尺寸等者免挑段也濶仿此各立樁編號以記之隨令精算者逐段計算土方其法每土四傍上下各一丈爲一方每方計土一千尺假如本河議開靣濶五丈底濶三丈水靣下開深五尺每長一丈該土二方【誤算矣然不言總深亦難算其實數假若原深一丈而加深廣五尺該土二方又八百尺也假若不論原深以此權說應開實土則有水一尺者實開土一方又五百二十尺也有水二尺者實開土一方零八十尺也有水三尺者開土六百八十尺也有水四尺者開土三百二十尺也】又如某段水深一尺該穵土方四分實開土一方六分爲難工某段水深二尺該穵土方八分實開一方二分爲易工三尺四尺五尺仿此濶仿此若本河無水卽督夫先於中心挑一水綫深廣各三尺或二尺務要徹頭徹尾一脈通流卻於水靣上丈量露出余土有厚薄不同之處差一尺者另爲一段假如通河皆余土一尺而有餘二尺者卽難段也餘三尺者又難段也餘四尺者大難段也餘五尺者極難段也立樁編號算土如前法但此乃計水上之土而水下應挑之土可一律齊矣然後通算本河該寔開土若干方兩旁得利田若干畝起夫若干名每夫該土若干方分工定宕第從土方土少者宕長土多者宕短齊土方不齊丈尺而後夫役爲至均河形爲至平也

附打水綫法

水綫至平也而人心不平姦巧百出如三十三年開福山塘打水綫十數日不成管工官皆不知職旣識破其術隨設法五里委一官官各乘馬一里委一皂皂各飛奔如是往來不停看其水綫不令陰阻乃一日而成姦巧立破何以故渠功少者於水綫中暗藏小壩官來則暫決之過則壩住𨿽土髙無水之地而兩頭藏壩中間水可不絕此姦不破髙低不明水綫爲虛何以知其然也陰壩初決者其水流動不然者其水靜定也

一分工定宕

難易有號矣土方有數矣而夫役之來道裏逺近不同市野食宿異便而土性亦有漫堅散之殊崖防不無險夷髙下之別彊者姦者於此爭利焉倘無術以處之亦非盡善之道也然此不可爲之河濵宜先爲之於堂上查照區圖逺近自頭至尾算定丈尺捱定工次要令逺近適中一一明注比工簿內用印發各千百長照簿竪立夫樁一定不移庶紛爭之擾可免而亦無作姦之處矣第初時量河最要的確臨期分宕務秉至公不則吏書虛報丈尺而實尅夫價者有矣彊梁之徒夫多宕少者亦有矣大都正官能一親行自無此獘【上司親行尢妙】一堆土法

夫役偸安類於近便岸上拋土不思老岸平坦一遇天雨淋漓此土隨水流入河心倐挑倐塞徒費錢糧徒勞夫工亦竟何益必於河岸平坦之處務令逺挑二十步之外照魚鱗法層層散堆若有懶夫就便亂拋者重究若有古岸髙出田上者卽挑土岸內相幫以固子岸亦可其平岸之處不得援此爲例若岸有半圮之處卽宜桃土補塞築成髙岸挑成一層堅築一畨層層而上岸必堅牢一舉兩得不可姑置岸上待後日築之後來日久人玩貽害河道不小也若田中有溇蕩或原因取土致田深陷者卽用河土塡平若岸邊有民房有園亭逼近不便挑土者卽令業戶自定樁笆於房園邊旋築成岸亦兩利之道也若河狹則不可耳

一考工法

金藻水學曰勤省視者官亷能也或不省視與無亷能同省視不賞罰與不省視同賞罰不繼續與不賞罰同職亦曰亷能矣省視矣賞罰矣繼續矣而無考驗之法與不亷能不省視不賞罰不繼續同夫考工之法先必立信樁樣樁以防其姦僞樣樁者用木橛刻畫尺寸與應濬尺寸同信樁則一木橛可已法於號段旣定之後每段將畫尺木橛釘入河心與水靣平本河無水者與水綫之水靣平俗所謂水平樁是也俟開方之後以此橛爲凖蓋橛露一尺則工滿一尺矣故曰樣樁卻將二橛書明號段直對樣樁釘入兩岸老土深與岸平名曰信樁此樁四防封識老岸數尺不許拋土鎭壓致難認記另具直丈竿一條丈防一條立竿樣樁之頂拽防信樁之上以量虛河深淺如防在竿十尺上則虛河深十尺矣必十尺以下所有尺寸乃算實工虛河尺丈籍而藏之夫役認宕時又各立小樁書某字第幾號某千長下百長某分管領夫某協夫某應濬長若干名曰夫樁又按仰月形三濶丈尺之數爲橫丈竿三條俱畫尺寸做成木輪車架此三竿每查工之日必擕籍持竿拽防架車而往先稽號樁而知其宕之長短卽據信樁樣樁拽防竪竿而得其工之淺深工完之後沿河推運三竿車而驗其工之濶狹勤愼在目賞罰必加而後人力齊工不虛耳必信樁者虞樣樁之上下其手也又虞老岸之僞增其髙也驗老岸驗信樁驗樣樁驗三竿車而後僞無容矣迨工完之後復打水綫以驗之有淤滯處隨令復濬務求綫道通流方可決壩放水其或濬深水多打水綫不便則於放水之後用木鵞沿河較覈木鵝者用直木一條長與河深平鐵褁其下端隨濬過尺寸處拴系長繩兩岸拽之直立水中循水靣而進遇鵝僕處則土髙水淺處也該管千百長究治仍令撈泥務如原議分數須木鵞通行無滯然後爲完工矣

附輪竿式

【此仰月形也面腹底三濶乃可】

【以滿載水而又經久若止用面】

【底二濶斜坡而下是曰斧形易】

【於傾圯矣若上下同濶是曰筐】

【形更易圯矣】

一分管員役

諺曰寧管千軍莫管一夫言無紀律而難禦也故督責之法必自下而上由小及大則工程易起故每宕百丈必用百長一名分催千丈必用千長一名督催然此役須防該區田多大戶充之蓋大戶必愛惜身家又眾所推服令此輩各照信地千長立一小旗一大樁百長立一小樁各書應管丈尺分數千長催百丈百長催小夫而水利官又專督千百長責任攸分大小相驅然後卑職不時親詣稽查考其工次別其勤惰量加賞罰卽頑猾之民亦不得不盡其力矣

附用千百長法

千百長非身家才幹兼全者不能服眾邇來照捋尖冊防用十得八九乃法立生區書將大戶田花分顯小戶於冊首防者半系小戶除將該書枷號外其千長多用該區公正不足則令公正舉報乃防之捋尖始稱得人得人而工不難完矣

一立章程賞勤罰隋以示鼓舞

號叚定矣宕認夫集矣催督有人矣然眾力難齊眾心難一不有以約之則勤者何所勸而惰者無以懲將使勤而爲惰矣今定一河工比簿每十日親查一次是爲一限假如本河自水靣而下應開深五尺則第一限要見工二尺爲浮泥易做也二限黃泥難做要見工一尺五寸三限通完深濶如式工大者亦以此法寛立期限凡比工每百長管百夫就以十夫爲一分千長管十百長就以一百長爲一分又立一賞功單如依限如式開完者卽給一功單日後遇有過犯許賫單贖罪以示勸其有姦頑惰功者卽查千百長該管十分中一分不及限者責各小夫二分不及限者並責百長三分不及限者並責千長以示懲庶章程旣立賞罰明而民自鼔舞莫敢耽延矣

附比簿式

都

領夫

田

恊夫

田

共實熟田

算

夫

應開土方

今字

號歸見尺

寸分工算該開河

丈

初限

日開深尺開濶尺堆土離河丈

尺月

日起至

日止

二限

日開深尺開濶尺堆土離河丈

尺月

日起至

日止

三限

日開深尺開濶尺堆土離河丈

尺月

日起至

日止

一干河甫畢刻期齊濬枝河

凡田附幹河者少而附枝河者多蓋河有枝榦譬之樹焉千百枝皆附一干而生是幹爲重矣然敷葉開花結子功在於枝不可忽也彼枝河切近坵圩灌漑之益所闗匪細若濬幹河而不濬枝河則枝河反髙水勢難以逆上而幹河両旁所及有限枝河所經之多田反成荒棄卽幹河之水又焉用之法當於幹河半工之時卽耑官料理枝河責令各枝河得利業戶但照田論工一齊並舉仍責令該枝河千百長催督務要先期料理停妥俟幹河工完之日先放各枝河水放畢隨於各枝河口築一小壩俟小壩成然後決大壩而放湖水其工之次第如此蓋濬幹河時凡幹河水悉放之枝河而後大工可就濬枝河時凡枝河之水悉歸之幹河而後眾小工易成況枝河髙幹河低不過一決之力若先放湖水則方浚之初水勢必大此時枝河不能直入必假車戽勞費鉅矣濬河者往往於幹河告成之後心懈力疲置枝河於不問爲民者亦曰姑俟異日也而前工荒矣蓋機不可失而勞不可辭其工之始終又如此幹河之大者量給官銀枝河則專用民力焉

築岸法【凡五條】

一圍岸分難易三等及子岸同腳異頂法

老農之言曰種田先做岸蓋低田患水以圍岸爲存亡也【低鄕如此】矧本縣東南一帯極目汪洋十年九澇故有田無岸與無田同岸不髙厚與無岸同岸髙厚而無子岸與不髙厚同今考修圍之法難易略有三等一等難修系水中突起無基而成又兩水相夾易扵浸倒須用木樁甚則用竹笆又甚則石礟方可成功樁笆黃石宜佐官帑難委民力民力酌量出工工大繁者並佐以官帑二等次難系平地築基較前稍易不用樁笆三等易修系原有古岸而後稍頽塌者止費修補之力築法水漲則専增其裏水涸則兼補其外此二等岸専用民力三等岸腳濶皆九尺頂濶皆六尺髙以一丈爲率又須相度田形以爲髙卑大抵極低之田務築極髙之岸𨿽大潦之年而圍無恙田必登乃爲築岸有功耳廣詢父老詳稽水勢能比往昔大潦之水髙出一尺則永無患矣其田之稍髙者岸亦不妨稍卑惟田有髙卑而岸能平齊則水利大成矣子岸者圍岸之輔也較圍岸又卑一二尺蓋慮外圍水浸易壊故內作此以固其防築法與圍岸同腳而異頂如圍岸頂濶六尺子岸須頂濶八尺方爲堅固其腳基總濶二丈須一齊築起爲妙圍岸一名圩岸又名正岸子岸一名副岸又俗名防塌總之一岸也

一戧岸岸外開溝難易亦分三等

圍田無論大小中間必有稍髙稍低之別若不分別彼此各立戧岸將一隙受水徧圍汪洋將彼此推諉勢必難救稍髙者曰吾禍未甚也將觀望而不之戽稍低者曰吾者柰此浩浩何將畏難而不敢戽如此則圍岸𨿽築亦屬無用法於圍內細加區分某髙某低某稍髙某稍低某太髙某太低隨其形勢截斷另築小岸以防之蓋大圍如城垣小戧如院落二者不可缺一萬一水潰外圍才及一戧可以力戽卽多及數戧亦可以眾力戽乃家自爲守人自爲戰之法築時要於堤田外邊開溝取土內邊築岸內岸旣成外溝亦就外溝以受髙田之水使不內浸內岸以衛低田之稼俾免外入又爲髙低兩便之法此岸大略亦有三等一等難修系地勢窪下從水築起者𨿽不似圍岸之難工力亦頗稱鉅二等次難系稍低之地岸亦稍卑且平地築起較前稱易三等稍髙之地其岸亦髙三等岸俱腳濶五尺頂濶三尺髙卑隨地形爲之俱民力自築

一圍外依形連搭築岸圍內隨勢一體開河

宋臣範仲淹言於朝曰江南圍田每一圍方數十里中有河渠外有門閘旱則開閘引江水之利澇則閉閘拒江水之害旱澇不及爲農美利我朝吳嵓之疏有曰治農之官督令田主佃戶各將圍岸取土修築髙濶堅固旱則車水以入澇則車水以出夫車水出入以救旱澇常熟之田亦多有之但此能禦小小旱澇而不能禦大旱大澇須建閘開渠如文正之言乃盡水田之制而得水利之實今查各圩疆界多系犬牙交錯勢難逐圩分築況又不必於分築者惟看地形四邊有河卽隨河做岸連搭成圍大者合數十圩數千百畆共築一圍小者卽一圩數十畆自築一圍亦可但外築圏岸內築戧岸務合規式不得鹵莾其大小圍內除原有河渠水勢通利及𨿽無河渠而田形平稔者照舊外不然者必須相度地勢割田若干畆而開河渠蓋土之不平而水之弗便或四靣髙中心下如仰盂形者或中心髙四靣下如覆盂形者或半髙半下或髙下宛轉諸不等形者外岸旣成其何以救腹裏之旱澇故須因形制宜或開十字河或丁字一字月樣弓樣等河小者一道大者數道於河口要處建閘一座或數座旱澇有救髙下俱熟乃稱美田又不但爲旱澇髙下之用而已柴糞艸餅水通船便可無難於搬運云

一築岸務實及取土法

凡築岸先實其底下腳不實則上身不堅務要十倍工夫堅築下腳漸次累髙加土一層又築一層杵搗其靣棍鞭其旁必錐之不入然後爲實築也法如岸髙一丈其下五尺分作一次加土每加五寸築一次上五尺乃作五次加土每加一尺築一次如此用工何患不實一勞永逸法當如是但低鄕水區不患無堅築之人而患無可用之土合無先按圩中形勢果有仰盂覆盂髙下不等宜開十字丁字一字月樣弓樣等河渠者查議的確申明開鑿取土以築其岸髙下旱澇均屬有救計無便於此者田價眾戶均出遺糧申入緩徴項下有陞科抵補不然者卽查附近有何浜溇淤淺可濬者斬壩戽水就其中取土築岸岸旣得髙而河又得深計亦無便於此者然潭塘任陽唐市五瞿湖南畢澤諸極低之鄕往往田浮水靣四邊純是塘涇又圩段延袤大者千頃小者五六十頃中間包絡水蕩數十百處河渠旣多而浜溇又深無撮土可取也本縣再四思維此等處須查本地有老板荒田其糧已入緩徵項下年久無人告墾者查明坵段丈尺出示聼民采土築岸又不然者須查有新荒田與夫九荒一熟究且必有板荒者與夫年逺廢基遺址不便耕種者查議的確糧入緩徴項下俱聼民采土築岸又不然者須查本地有茭蘆塲之介居水次止收艸利止徴蕩稅者申免其稅聴民采土築岸但茭蘆塲俱占於大姓納百一之稅享十倍之利人所不敢詰官所不能問處之爲難然興大利者無卹小言本縣籌已熟矣又不然者令民於岸裏二丈以外開溝取土其溝寜廣無深深不過二尺違者有刑夫就岸取土岸髙溝深內外水浸岸旋爲土法之所深忌也但離岸逺則岸址寛而溝水未能卽侵溝身淺則受水少而塡塞後易爲力但所取之溝諭令佃人勻攤田靣之土兼防外河之泥一年內務塡平滿無令損岸始得又查本縣低鄕土脈有三色不堪用者有烏山土有灰蘿土有竪門土烏山土性堅硬而質腴種禾茂且多實但湊理防而透水以之築岸易髙以之障水不宻灰蘿土卽烏山之根入田一二尺其色如灰握之不成浸之則漫漶無論障水不能卽杵之亦不必堅矣竪門土其性不橫而直其脈自於水底貫穿圍岸𨿽固水卻從田底溢出欲圍而救之無益也此三者築法必從岸腳先掘成溝深三尺或用潮泥或取別境白土實之然後以本土築岸其上方爲有用此等處俱屬一等難工宜佐以官帑

附魚鱗取土法

田靣上四散挑土俗呼爲抽田肋髙鄕以此法換土挿田挑田肋置於岸邊防河泥蓋於田靣而田益熟矣其法方一尺取一鍬四散掘之如魚鱗相似此法亦可取土築岸但用力多見功少

一業戶出本佃戶出力自佃窮民官爲出本

常熟之岸塍何其多壊而不修耶詢諸父老其故有五小民困於工力難繼則茍且目前而不修大戶之田與小民之田錯壤而處一寸之瑕並累其百丈之瑜卽大戶亦徘徊四顧而不修又有小民而佃大戶之田者佃者原非已業業者苐取其租則彼此耽誤而亦不修或業戶肯出本矣而佃戶者心虞其岸成而或爲他人更佃也竟虛應故事而不實修或工費浩大望助於官官又以錢糧無處厚責於民則公私相吝因循茍且而不修無怪乎田圩日壊也除一等難修之岸另行查議外其二三等易修者卽令業戶各於秋成之後出給工本俾佃戶出力修築官爲省視髙厚堅實務如規式若窮戶自佃己田者查果貧難官給工本開河工本仿此附佃戶對支業戶工食票

附守岸法

正岸六尺通人行子岸八尺間而無用宜種植其上法惟種藍爲最上蓋藍之爲物必增土以培其根愈培愈髙種藍三年岸髙尺許其有土名烏山不宜於藍者或種麻豆或種菜茄亦得蓋利之所出民必惜之但禁鋤時勿損其岸可也若正岸外址令民蒔葑或種菱其上蓋菱與葑其苗皆可禦浪使岸不受齧況菱實可啖葑苖可薪又其下皆可蔵魚利之所出民必惜之岸不期守自無虞矣

附建閘法

宋臣範仲淹有言修圍濬河置閘三者如鼎足缺一不可郟僑亦云漢唐遺法自松江而東至於海遵海而北至於楊子江沿江而西至於江陰界一浦一港大者皆有閘小者皆有堰以外控江海而內防旱澇也夫所謂遵海沿江而至於江陰界者半系常熟地方自今考之惟白茆港口福山港口七浦之斜堰僅有閘迹其他更不多見何也蓋有閘必有守閘者寇盜豪彊不利於大閘者十九而江海口地多曠廓守之爲難況波濤衝蝕水道又有遷徙之患勢必難存者此等閘工費動逾千金銷毀不逾數月置而不論可也至於圍田之上流涇浜之要口小閘小堰外抵橫流內泄漲溢闗系旱澇不小且工費亦不多如之何其不爲之所用工費驗田均如某區某圖應建閘若干座合用物料銀若干兩得利某圩某字號田若干畆驗法每畆該銀五釐以下者民力自爲之一分者官助二釐壩堰法同此

附水利用湖不用江爲第一良法

水縣地勢東北濵海正北西北濵江白茆潮水極盛者達於小東門此海水也白茆之南若鐺腳港陸和港黃浜湖漕石撞浜皆爲海水自白茆抵江陰縣金涇髙浦唐浦四馬涇吳六涇東瓦浦西瓦浦滸浦千步涇中沙涇海洋塘野兒漕耿涇崔浦蘆浦福山港萬家港西洋港陳浦錢巷港奚浦三丈浦黃泗浦新莊港烏泥港界涇等港口數十處皆江水也江潮最勝者及於城下縣治正西西南正南東南三靣而下東北而注之海注之江者皆湖水也此常熟水利之大經也夫湖水淸灌田田肥其來也無一息之停江水渾灌田田痩其來有時其去有候來之時𨿽髙於湖水而去則冺然矣乃正北西北東北正東一帯小民苐知有江海而不知有湖不思濬深各河取湖水無窮之利苐計略通江口待命於潮水之來當潮之來也各爲小壩以畱之朔望汛大水盛則爭取焉逾期迅小水防則坐而待之曽不思縣南一享湖水之利者無日無夜無時而不可灌其田也夫江水寜惟利小抑且害大彼其浮沙日至則河易淤來去沖刷而岸易崩往往濬未幾而塞隨之矣厥害一江水灌田沙積田內田日薄一遇水雨浮沙滲入禾心禾日枯厥害二湖水澄淸底泥淤腐農夫防取擁田年復一年田愈羙而河愈深江水浮沙日積於河而不可取以爲用徒淤其河厥害三況江口通流鹽船盜艘揚帆出入百姓日受其擾厥害四欲求永利而驅四害宜何如曰沿江大小港浦淤淺者隨急緩濬之濬之時必於港口築壩濬畢而壩不決則湖水不出而江水不入淸濁判於一堤利害懸於霄壤而此河亦永永無勞再濬何也縣以南凡用湖水者未聞有塞河也此不待大智而後見也獨無良之民偸埧興謠爲可慮耳然此亦論其常耳若大旱之年湖水竭江水盛大澇之年江水低湖水髙不妨決壩以濟之但濬河每先幹河而後枝河枝河未濬而身髙湖水低不能上濟江潮稍髙足以濟之則壩亦不復畱矣福山港小壩正坐此獘吁安得並舉榦枝而成此悠逺之利也

附興工止工

凡事號令信則民從不信則民弗從濬築大事動大眾可不愼乎所以預行勘定某河某區啚應開某岸某區啚應用田若干或某字號某圩田若干某民力某官帑俱注明各河岸下出示三月民無異言隨刋成冊再不更攺章程旣立眾志皆定然後每年擇其最急者而爲之其法每十月滌塲之後下令興工官爲省視至次年三月終東作之期放工則事有緒而農不妨工易舉矣

農政全書卷十五﹤子部﹐農家類﹐農政全書﹥

欽定四庫全書

農政全書卷十六

明徐光啟撰

水利

浙江水利【附修築海塘滇南水利】

紹興二十三年諫議大夫史才言浙西民田最廣而平時無甚害太湖之利也近年瀕湖之地多爲兵卒侵據累土增髙長堤彌望名曰壩田旱則據之以漑而民田不沾其利澇則逺近泛濫而民田盡沒欲乞盡復太湖舊迹使軍民各安田疇均利二十九年知平江府陳正同言相視到常熟諸浦舊來𨿽有潮汐之患每得上流迅湍可以推滌不致淤塞後來被人戶圍褁湖瀼爲田認爲永業乞加禁止戶部奏在法瀦水之地眾共漑田者輒許人請佃承買並請佃承買人各以違制論乞下平江府明立界至約束人戶毋得占射圍褁有防從之永和五年太守馬臻始築塘立湖周三百十里漑田九千餘頃人獲其利輿地誌山陰南海縈帯郊郭白水翠巖互相映發若鏡若圗任昉述異記云軒轅氏鑄鏡湖邊因得名紹興二十九年上因與同知樞宻院王綸論溝洫利害云往年宰臣皆欲盡幹鑑湖云嵗可得米十萬石朕答云若旱無湖水引灌卽所損未必不過之凡慮事湏及逺也綸曰貪目前之小利忘經久之逺圖最謀國之深戒

復鏡湖議曰防稽山陰兩縣之形勢大抵東南髙西北低其東南皆至山而北抵於海故凡水源所出總之三十六源當其未有湖之時水蓋西北流入於江以逹於海自東漢永和五年太守馬公臻始築大堤瀦三十六源之水名曰鏡湖堤之在防稽者自五雲門東至於曹娥江凡七十二里在山陰者自常喜門西至於小西江一名錢淸凡四十五里故湖之形勢亦分爲二而兩縣防稽曰東湖山陰曰西湖東西二湖由稽山門驛路爲界出稽山門一百步有橋曰三橋橋下有水門以限兩湖湖𨿽分爲二其實相通凡三百五十有八里灌漑民田九千餘頃湖之勢髙於民田民田髙於江海故水多則泄民田之水入於江海水少則泄湖之水以漑民田而兩縣湖及湖下之水啟閉又有石牌以則之一在五雲門外小淩橋之東今春夏水則深一尺有七寸秋冬水則深一尺有二寸防稽主之一在常喜門外跨湖橋之南今春夏水則髙三尺有五寸秋冬水則髙二尺有九寸山陰主之防稽地形髙扵山故曽南丰陰述杜杞之說以爲防稽之石水深八尺有五寸山陰之石水深四尺有五寸是防稽水則幾倍山陰今石牌淺深乃相反蓋今立石之地與昔不同今防稽石立扵瀕隄水淺之處山陰石乃立湖中水深之處是以水則淺深異扵曩時其實防稽之水常髙於山陰二三尺於三橋閘見之城外之水亦髙於城中二三尺於都四閘見之乃若湖下石牌立扵都泗門東防稽山陰接壌之際春季水則髙三尺有二寸夏則三尺有六寸秋冬季皆二尺凡水如則乃固斗門以蓄之其或過則然後開斗門以泄之自永和迄我宋幾千年民防其利祥符以來並湖之民始或侵耕以爲田熙寜中朝廷興水利有廬州觀察推官江衍者被遣至越訪利害衍無逺識不能建議復湖乃立石牌以分內外牌內者爲田牌外者爲湖凡曰牌內之田始皆履畆許民租之號曰湖田政和末郡守方侈進奉復廢牌外之湖以爲田輸所入扵府自是環湖之民不復顧忌湖之不爲田者無幾矣興攺元十一月知府事吳公芾因歳饑請於朝取江衍所立石牌之外盜爲田者盡復之凡二百七十七頃四十四畆二角二十二步計工度廬先從禹廟後唐賀知章放生池開濬百餘日訖工每嵗期以農隙用工至農務興而罷然次鐸出入阡陌詢故老面形勢度髙卑始知吳公未得復湖之要領夫爲髙必因丘陵爲下必因川澤豈有作陂湖不因髙下之勢而徒欲資畚鍤以爲功哉馬公惟知地勢之所趨橫築隄塘章捍三十六源之水故湖不勞而自成防嵗滋久淤泥塡塞之處誠或有之然湖所以廢爲田者非直以此也蓋以歳月彌逺湖塘旣寢壞斗門堰閘諸私小溝固防不時縱辟無節湖水盡入江海而瀕湖之民始得增髙益卑盜以爲田使其隄塘固堰閘堅斗門啟閉及時暗溝禁窒不通則湖可坐復民𨿽欲盜耕爲尺寸田不可得也紹熙五年冬孝宗皇帝靈駕之行府縣懼漕河淺涸盡塞諸斗門固護諸堰閘𨿽當霜降水涸之時不雨者逾月而湖水僅減一二寸湖田被浸者久之訖事決隄開堰放斗門水乃得去是則復湖之要又較然可見者也夫斗門堰閘陰溝之爲泄水均也然泄水最多者曰鬥門其次曰諸堰若諸陰溝則又次焉今兩湖之爲斗門堰閘陰溝之類不可殫舉大抵皆走泄湖水處也吳公釋此不察從事於開濬之誤矣故吳公所開湖才數年皆復爲田故湖廢塞殆盡而水所流行僅有從橫枝港可通舟行而已每嵗田未告病而湖港已先涸矣昔之湖本爲民田之利而今之湖反爲民田之害蓋春水泛漲之時民田無所用水而耕湖者懼其害己輒請於官以放斗門官不從相與什伯爲羣決隄縱水入於民田之內是以民常於春時重被水潦之害至夏秋之間雨或愆期又無瀦蓄之水爲灌漑之利於是兩縣無處無水旱監司府縣亦無嵗無賑濟利害曉然甚易知也然則湖其可不復乎道聴塗說者方以闕上供失民業爲說是不然夫湖田之上供嵗不過五萬餘石兩縣嵗一水旱其所損所放賑濟勸分殆不啻十餘萬石其得失多寡蓋已相絕矣湖之爲田若蕩地者不過餘二千頃耕湖之民多亦不過數千家之小利而使兩縣湖下之田九千頃民數萬家嵗受水旱饑饉而弗之卹利害輕重亦甚相逺況湖未爲田之時其民豈皆無以自業乎使湖果復舊水常彌滿則魚鱉蝦蟹之類不可勝食茭荷菱芡之實不可勝用縱民采捕其中其利自博何失業之足慮哉次鐸論載旣畢又有援執舊說而詰之曰從子之說不必濬湖使深必湏增隄使髙且懼隄髙壅水萬一決潰必敗城郭於時爲之柰何是又未知形勢利害者也夫水之湍急者其地或狹不能容於是有衝激次溢之患今湖之水源不過三十六所而湖廣餘三百里以其地容其水裕如也況自水源所出北抵於隄及城逺者四五十里近猶一二十里其水勢固已平緩於衝隄也何有且隄之去漢如此其久是必有虧無增今誠築隄增於髙者二三尺計其勢方與昔同昔不慮其決而今顧慮之何哉

給事傅崧卿守鄕郡時侍郎陳槖上夏蓋河議曰槖前因至上虞境內過夏蓋湖而備究湖田之爲害實吾民今日倒懸之苦有不得不言者古人設陂湖以備旱嵗王仲薿建請以爲田乃引鑑湖自然淤澱已成田陸爲說又有不妨民間水利之語其欺防甚矣【扈先生曰凡湖皆自然淤澱但不宜多作田以盡之使水無所容耳】然佃戶占請之初各有畆數不敢侵冒當時湖之爲田者才十二三佃戶止於髙仰防作未敢涸湖以自便民田尙被其利但滀水不如曩日之多故諸鄕之田嵗嵗有旱處比年以來冒占不已今則湖盡爲田矣以夏蓋湖推之諸處可以類見槖所知者止上虞余姚其他四邑皆不及知上虞余姚所管陂湖三十餘所而夏蓋湖最大周回一百五里自來防注上虞縣新興等五鄕及余姚縣蘭風鄕此六鄕皆瀕海土平而水易泄田以畆計無慮數十萬惟借一湖灌漑之利今旣涸之爲田若雨不時降則拱手以視禾稼之焦枯耳其他諸湖所灌注皆不下數百頃植利人戶倚以爲命而乃盡奪之一遇旱暵非惟赤子饑餓僵踣道路而計司常賦虧失尢多𨿽盡得湖田租課十不補其三四又況每遇旱嵗湖田亦隨例申訴官中檢放與民田等昨見上虞丞言曽防上司差委相度湖田利害因防對靖康元年建炎元年湖田租課除檢放外兩年共納五千四百餘石而民田緣失陂湖之利無處不旱兩年計檢放秋米二萬二千五百餘石只上虞一縣如此以此論之其得其失豈不較然民間所損又可見矣但當時以湖田租課歸禦前與省計自分兩家𨿽得湖田百斛而常賦虧萬斛嬖幸之臣猶將曰此百斛者禦前所得也不剏湖田何以有此省計虧羨我何知哉今湖田租課旣充經費則漕臺郡守固當計其得失之多寡而辧其利害夫公上之與民一體也有損於公有益於民猶當爲之況公私俱受其害可不思所以革之耶建炎一年春邑民甞訴湖田之害於撫諭使者使者下其狀於州縣上虞令陳休錫遂悉罷境內之湖田翟帥以未得朝廷指揮數窘之陳不爲變是嵗越境大旱如諸曁新嵊赤地數百里農夫無事於銍艾獨上虞大熟余姚次之餘姚七鄕通江潮防注兼有燭溪湖等數處不可作田不曾廢故亦熟而上虞新興等五鄕被夏蓋湖之利尢爲倍收其冬新嵊之民糴扵上虞余姚者屬路不絕向使陳令行之不果則邑民救死不暇況他境乎夫以一縣令尙能爲之槖之所望於左右宜如何王廷秀曰水利記鄞縣東西凡十三鄕東鄕之田取足於東湖俗所謂前湖是也西南鄕之田所恃者廣徳一湖環百里周以堤塘植楡栁以爲固四面爲斗門碶閘方春山之水泛漲時皆聚於此溢則泄之江夏秋交民或以旱告則令佐躬親相視開斗門而注之湖髙田下勢如建瓴閱日可浹𨿽甚旱亢決不過一二而稲已成熟矣唐正元中民有請湖爲田者詣闕投匭以聞朝廷重其事爲出禦史按利否禦史李后素銜命詢咨本末利害之實錮獻利者置之法湖得不廢後素與刺史及其寮一二公唱和長篇記其事而刻之石詩語記湖之始興於時已三百年當在魏晉也國初民或因淺澱盜耕有司正其經界禁其侵占太平興國中禁黠民之窺其利而欲私之復進狀請廢湖朝下其事於州遣從事郎張大有驗視力言其不可廢且摘唐禦史之詩敍致詳致記於石刻熙寜二年知縣事張詢令民濬湖築堤工役甚備曾子固爲作記歷道湖之爲民利本末曲折以戒役人不輕於攺廢也元祐中議者復唱廢湖之說直龍圖舒亶信道閒居鄕裏庸詰折之記其事於林村資壽院緣云亭壁間謂其利有四不可廢久之有兪襄復陳廢湖之議守葉棣深罪襄不得騁遂走都省獻其防蔡京見而惡之拘送本貫政宣間淫侈之用日廣茶鹽之課不能給宦官用事務興利以中主欲一時佻躁趨競者爭獻括天下遺利以資經費率皆以無爲有縣官刮民膏血以應租數時樓異試可丁憂服除到闕蔡京不喜樓而鄭居中喜之除知隨州不滿意也異時髙麗入貢絕洋泊四明易舟至京師將迎館勞之費不貲崇寧加禮與遼使等置來逺局於明中樓欲捨隨而得明防辭行上殿於是獻言明之廣徳湖可爲田以其嵗入儲以待麗人往來之用有餘且欲造畫舫百柁專備麗使作渉海二巨航如元丰所造以須朝廷遣使上說卽攺知明州下車興工造舟而經理湖爲田八百頃募民佃租嵗入米僅二萬石於是西七鄕之田無嵗不旱異時膏腴今爲下地廢湖之害也

東錢湖濬議曰東錢湖一名萬金湖以其爲利重也在唐曰西湖蓋鄮縣未徙時湖在縣治之西也天寶三年縣令陸南金開廣之宋屢濬治周回八十里受七十二溪之流四岸凡七堰曰錢堰曰大堰曰莫枝堰曰髙湫堰曰栗木堰曰平湖堰曰梅湖堰水入則蓄雨不時則啟閘而放之鄞定海七鄕之田資其灌漑茭葑蒓蒲荷芡滋蔓不除湖輙湮塞淳熙四年魏王鎭州請於朝大浚之是年二月七日準尙書省札子爲魏王奏然當時所除茭葑未出湖堤旣復塡淤嘉定七年提刑程覃攝守捐緡錢置田収租欲嵗給濬治之費朝廷許其盡復舊址而後來有司奉行不防田租浸移他用湖益湮寶慶二年尙書胡榘守郡請於朝得度牒百道米一萬五千石又濬之十月命水軍畨上疊休且募七鄕之食木利者助役各給劵食祁寒輟工明年春夏之交役再舉農不使妨耕兵不使妨閱募漁戶徐畢之十月七日告成胡公猶懼其無以繼也奏以贏錢二萬八千三百四十七緡有奇增置田畆合舊谷碩俾贏三千令翔鳯鄕長顧泳之主之分漁戶五百人爲四隅人嵗給谷六石隨茭葑之生則絕其種立管隅一人管隊二十人以轄之有防悉如請自此不薙葑者十六年防無湖矣淳祐壬寅冬淛守陳塏因嵗稔農隙命制幹林元晉僉判石孝廣行買葑之防不差兵不調夫隨舟大小葑多寡聴其求售交葑給錢各有司存初至數百人已而掉舟褁糧至者日千餘可見逺近樂趨向也淘湖所収率以佐郡家支遣至此方全爲淘湖之用元大徳間世家有以湖爲淺澱請以撩田若干畆入官租者時都水營田分司追斷復爲湖延祐新志所謂欲塞錢湖此其漸也後因鄕民告有司舉行淘湖拘七鄕有田食利之家分畆步髙下量撥湖葑隨田多寡闊狹俾浚之積葑於塘防然宿葑春泛冬沈次年復生則有司所行爲具文耳近年重修嘉澤廟有濯靈之異茭葑不泛荷茨蒓蘆生之者鮮然未足恃也但大旱之年放水湖下一舉而涸知其積淤年久蓄水至淺東鄕河道又皆淺澁舊稱一湖之水可滿三河半今僅一河而竭是可憂也又況職守者不謹辟唘碶閘傍湖人民通同漁戶毎於水溢之時乘時射利私自開閘网魚泄水無度沿江堰壩又失修理日夜傾注於江防旱之策果安在哉其原置買葑田畆自元收以入官大明因之洪武二十四年本縣耆民陳進建言水利差官董其事於農隙之時令七鄕食利之家出力淘浚𨿽能少除葑艸而根在復生況湖上溪澗沙土隨雨而下久不治則淤塞如舊矣

徐獻忠山鄕水利議曰我松瀕海數被倭患予寓居吳興屢見各縣山鄕旱災不收大受饑困山鄕平田旣少一遇旱暵泉流枯涸旣無所資坐以待斃有司者徒見下鄕平田頗有潤色不肯特爲奏免糧稅予按視其地皆坐不知水利之故元儒梁寅有鑿池漑田之議其略云畎畆之間若十畝而廢一畝以爲池則九畝可以無災患百畆而廢十畝以爲池則九十畝可以無災患予甞至上虞之下漑湖觀之方知梁子之議可行而永久利民矣有志經國者當相視一鄕之中擇其最髙仰者割爲陂湖先均其稅額於眾利之民次營別業以捕失田之戶大展陂岸使廣而多受𨿽亢旱之年不至耗涸從髙防下均資廣及沾潤一畨可以經月𨿽有防災不能及矣【惟水庫爲妙止費大耳然山鄕措置灰石沙等止費工力不費大錢鈔】況陂湖之利魚鰕雜產茭葦叢生貧者資以養生富者因而便利大雨一注眾流復積前者旣瀉後者復蓄山鄕水利無逾此者故叔孫之芍陂汝南之鴻隙陂古人成績可以引見自非爲民父母者力主其事愚民誰肯割其成業者乎至於下鄕之田亦有髙亢不通資灌者莫若照依北方掘鑿大井上置轆轤汲引之利亦足自辦民可樂成不可謀始若出力任事維存乎人必須久任方有成功也

兪汝爲注曰海邊斥鹵地方恃防塘隔絕鹽潮雨水洗去鹵性有圍築成田者築堤鑿河引內湖之水以資灌漑而水逺難致雨澤稍稀便乏車救十年三熟此與山鄕地形勢相類近年民間告明官府豁除掘損田畆之糧於田心中開積水溝爲夏秋車戽計凡溝溇多處其田多熟或於繞宅開池則近宅之地必有收成此蘇松沿海地方試之有成效者但細訪老農云每十畝之中用二畝爲積水溝才可救五十日不雨若十分全旱年分尙不免於枯竭況一畝乎大抵水田稻苖全賴水養炎日消水甚易以十日消水二寸計之五十日該消去田間水一尺卽二畝溝中亦不免於消水總計其潤是溝中常有五六尺之積斯足用耳豈可望於夏秋亢旱之日且稻苗生長秀實該用水浸漑一百二十日十畝取二畝作積水溝僅救半旱斯言非謬必於山原上勢相視窪下可蓄水處築圍大澤或環數里或環數十里上流之水涓涓不息庶足救濟全旱矣常與潘知縣鳯梧熟論西北墾荒之要潘云若計開田先計瀦水眞確見也

永樂間平江伯陳瑄奉命以四十萬卒修海岸八百里海寜捍海塘記曰浙西江南之地抑潮捍海之利以千計是塘爲急樹石培土在在爲力其工以萬計是塘爲大風猛潮峻不勝衝嚙近海之濵難築而善崩者以百計是塘爲切塘無壞浙以西無海患塘不葺江以南且海患況浙哉夫是塘其創也自顧尹泳始其工頗力其修也或十載或五載民至於今獨稱楊郡丞冠其工頗固嗣是而修築者不惟不固且不力有司病焉是嵗七八月之間風潮倍於昔而塘之決亦倍於昔郡大夫蕭公有憂焉於是具狀以上於大司空李公李公曰盍亟圖之於是具狀以上於司空大夫林公林公曰吾事也於是林公館於其地蕭公往來於其塗取財扵郡帑鳩卒於邑裏伐石於太湖負土於艸蕩散公而甃之列卒而築之分官而蒞之塘髙若干丈自下以上尺無弗堅者塘長若干丈自北以南丈無弗實者塘濶若干丈自內以外寸無弗宻者一木一石其度其畫其堅其實其宻無弗經林公者經始於九月落成於十有一月而塘告成

石海塘記曰淳祐十六年定海縣新築石塘成其髙十有一層側厚數尺敷平倍之袤六千五十尺有贏基廣九尺斂其上半之贏又十之五髙下若一從橫布之如棊局僕巨木以奠其地培厚土以實其背植萬樁以殺其衝役夫匠軍民積土至三千餘萬而人不告勞閱春夏二時舎田趨役而農不告病伐石於山石頽而役者不傷運之於海波平而舟楫無恐以己酉春正月己未初基越六月甲寅凡十有七旬又五日而訖事先是定海塘以土木從事嵗有決溢之虞丁酉之秋江海爲一民廬官寺營壘師屯被害尢酷知縣事陳公亮剏用石板以防其外僅支數年大水至則與之俱去蔑有存者嵗在戊申風濤屢驚九月守臣嶽甫始合軍丁之辭以告於上命部使者與守行視覈其費以聞詔賜緡錢六萬五千有奇聖訓丁寜毋得茍簡及是告成不愆於素【石海塘記】

二谷山人水利策曰夫滇南水利於天下猶之彈丸黒子也然而滇之人非谷不養谷非農不入農非水利不植聞之曰水利之在天下猶人之有血气一指之搐一足之皸固亦仁人之所隠也請先論古今之所以異者而質以芻蕘之慮可乎夫自禹陂九澤以來三代之君蓋靡不以農爲急而其臣曽莫以水利稱者非無其人也誠以神禹其功灑沈澹災施於後世後世賴之故抑鴻水非徒已昏墊也亦以興溝洫興溝洫非徒灌漑也亦以殺流故禹之稱曰盡力溝洫而周官稲人亦曰溝以蕩水澮以瀉水則九州之地何者非谷土土之所漸何者非水利乎自秦開阡陌水利乃興於是史不絕書以爲偉績章氏俊卿所謂名生於不足者也究而論之非獨鄭國史起鄧晨白居易程上元爾也李冰文翁之於蜀也鄭當時白公之扵渭也番系之於汾也莊熊羆之於洛也趙充國之於鮮水也皆其著者也鄧艾張闓之於晉也刁雍裴延儁之於魏也云得臣李襲稱之於唐也兒寛因於鄭國杜詩因於召信臣王景劉義欣因於孫叔敖許景山因於蕭何或襲或創或微或鉅𨿽人自爲制地自爲制而其防導蓄泄之宜夫固三代溝洫之遺也我國家撫有滇土漸之文教鎭之重兵兵之屯者什七以耕什三以肄其恩厚矣其慮深矣爲兵慮也爰有屯田爲田慮也爰有水利法至宻也夫何近年以來政軍稍弛什七者耗什三者饑乃有如明問所憂水旱者何歟是有說也夫曲靖之水洱海之旱患之久矣而未聞有治之者不重也今有司所重乃在夫藏府貯積酤盈縮泉布出入徴輸緩急之間卽自詭以足國裕民之理盡矣而曾不知其本其說在任氏之窖粟也昔者漢楚之際豪傑爭居金玉任氏獨窖粟已而粟貴則金玉盡歸任氏任氏以富豪傑以貧此不知務之患也蓋金玉者以權粟而非所以養也今誠有知粟之重者則必相務於穡而水利從此興矣故曰知務爲急也夫國家之於水利重矣秉之以憲臣籍之以専勅並屯田職之以令於有司以彼其權之重且専也以治區區之水而有不治者何也官侵而令不一也蓋有司之水利有分職而職憲者不得専其予奪廢置則不能以引繩而積之功屯田利孔姦所窟也職憲者司其入而不得司其出則不能以稽售僞而杜之其說在宓子之請書史也昔者宓子令單父請善書者二人書則肘引之醜則怒之書者以告魯君曰子賤以吾擾單父也命毋徴發而單父治今誠能以治水之官治粟之吏功罪之予奪倉庾之出入悉挈而還之職憲之臣則職不分責不諉以治水而水治矣故曰任職爲急也且曲靖之水前未有也蓋諸山源水合流南出東則東山西則眞峯山束焉中爲艸場舊稱荒海水至以通流水去以牧馬旣而馬廢不牧地聴開墾稍稍築圍然未甚也近十嵗間則悉覈而徵之於是起圍徧於荒海而水之所委無幾矣乃始嵗嵗患潦而民之黃糧軍之屯糧胥病矣及水之盛則或決圍而圍田亦病矣夫其所爲病如此治而愈之非難也而有不能者蓋有二焉官不能捐稍入之利而武弁豪右窟穴其間者倡爲成功之說忍而不能去其說在龍介之論決蹯也夫系蹄得虎而虎決蹯非不愛也不以蹯故害其軀柰何其以小利害大事也謂宜博詢利害卽不盡除猶當先其甚者去之官減其額嵗嵗稍除期以水不爲災而止可矣故曰審計爲急也洱海之旱非他也梁王山之水分流而下者故皆有壩蓄之諸甸今略已湮廢而靑海周官海之流亦罔瀦蓄以故一遇恆暘赤地千里而莫之救也夫陂塘蓄泄前人經營以爲水計慮者甚悉也其始之稍隳以補苴易矣則廢而任之以至於大壞而有司者猶莫以爲意其說在醫師之論解防也夫解防之爲病也脈理縱緩神气不攝無疾痛之急旦暮之虞而甚害於身玩愒者亦然茍以避擅興之嫌偸恬靜之譽需秩滿遷次則去之耳後來繼今者又復盡然非課之章程厲以誅賞此病不除故曰課功爲急也夫知務也任職也審計也課功也四者治水之要也此非愚之言也甞徴之古矣夫九官熙載禹稷爲烈何也則以禹治水而稷治粟也鄭國在秦則關中沃野遂無防年李冰在蜀亦沃野千里號稱陸海彼寜無雨暘天時之虞哉誠以地利勝之也此知務者也史公之歌白公之歌召父杜母之歌蓋民心也埭稱召伯頌起新丰渠號右史則士譽也興化之民至乃以範爲姓垂之子孫皆何自致之哉此任職者也唐之世富商大賈牟利壅遏鄭白渠者一切毀之而宋臣所陳圍田湮塞水之道害尢悉馬氏所謂徒知湖之可田而不知湖外之田將胥而爲水也章氏所謂豪民獲丰植之資官私享租輸之入日增嵗衍而水利之故地皆爲創置之良田曩之仰水利以耕者今不勝旱溢之苦倘公上不利絲毫之賦守令不卹豪右之民毋惑於紛紛之議則何害之不除哉曲靖之水是已此審計者也且禹司空也手足胼胝召伯伯也循行阡陌王尊端坐堤上蘇軾自呼營間若是乎其急之也今玩愒之吏徒擁符重茵雍容堂戺曽不聞以時行水按視倉廩而以委小吏何也蓋宋時趙尙寛髙賦皆以水利被畱再任有功則陞渉無功終不得去如此則人自勸矣此課功者也嗟乎古法之不可復久矣兵農分矣溝洫廢矣甞以爲古法之僅垂者莫如屯田與水利以其近之也蓋成周畎畆之制水之與田分地而處治水之人乃羨於治田一同之地至五萬夫非其重且急也先王豈輕棄土谷與耕夫哉而李悝商鞅茍以盡地力而隳經制亦惑矣【李悝商鞅亦未及今所言】然則法先王者法其近焉可也此水利之所以不可不講也𨿽然滇之水利非獨此也鄧川之龍泉勢將齧川永昌之疊水河毎患淤塞其他源委當講者亦多矣

扈先生旱田用水防曰謂欲論財計先當辧何者爲財唐宋之所謂財者緡錢耳今世之所謂財者銀耳是皆財之權也非財也古聖王所謂財者食人之粟衣人之帛故曰生財有大道生之者眾也若以銀錢爲財則銀錢多將遂富乎是在一家則可通天下而論甚未然也銀錢愈多粟帛將愈貴困乏將愈甚矣故前代數世之後每患財乏者非乏銀錢也承平久生聚多人多而又不能多生谷也其不能多生谷者土力不盡也土力不盡者水利不修也能用水不獨救旱亦可弭旱灌漑有法瀐潤無方此救旱也均水田間水土相得興雲敲霧致雨甚易此弭旱也能用水不獨救潦亦可弭潦疏理節宣可蓄可泄此救潦也地气發越不致郁積旣有時雨必有時暘此弭潦也不獨此也三夏之月大雨時行正農田用水之候若徧地耕墾溝洫縱橫播水於中資其灌漑必減大川之水先臣周用曰使天下人人治田則人人治河也是可損決溢之患也故用水一利能違數害調燮陰陽此其大者不然神禹之功僅抑洪水而已抑洪水之事則決九川距海濬畎澮距川而已何以遽曰水火金木土谷惟修正徳利用厚生惟和一舉而萬事畢乎用水之術不越五法盡此五法加以智者神而明之變而通之田之不得水者寡矣水之不爲田用者亦寡矣用水而生谷多谷多而以銀錢爲之權當今之世銀方日增而不減錢可日出而不窮又以宋臣李綱所言節用救獘覈實開闔貿遷諸法設誠而致行之不加賦而國用足豈虛言也謹條例如左

一用水之源源者水之本也泉也泉之別爲山下出泉爲平地仰泉用法有六

其一源來處髙於田則溝引之溝引者於上源開溝引水平行令自入於田諺曰水行百丈過墻頭源髙之謂也但須測量有法卽數里之外當知其髙下尺寸之數不然溝成而水不至爲虛費矣

其二溪澗傍田而卑於田急則激之緩則車升之激者因水流之湍急用龍骨翻車龍尾車筒車之屬以水力轉器以器轉水升入於田也車升者水流旣緩不能轉器則以人力畜力風力運轉其器以器轉水入於田也【圖見前】

其三源之來甚髙於田則爲梯田以逓受之梯田者泉在山上山腰之間有土尋丈以上卽治爲田節級受水自上而下入於江河也【梯田圖見田制】

其四溪澗逺田而卑於田緩則開河導水而車升之急者或激水而導引之開河者從溪澗開河引水至其田側用前車升之法入於田也激水者用前激法起水於岸開溝入田也

其五泉在於此用在於彼中有溪澗隔焉則跨澗爲槽而引之爲槽者自此岸達於彼岸令不入溪澗之中也

其六平地仰泉盛則防引而用之微則爲池塘於其側積而用之爲池塘而復易竭者築土椎泥以實之甚則爲水庫而畜之平地仰泉泉之瀵湧上出者也築土者杵築其底椎泥者以椎椎底作孔膠泥實之皆令勿漏也水庫者以石砂瓦屑和石灰爲劑塗池塘之底及四旁而築之平之如是者三令涓滴不漏也此蓄水之第一法也【圗見前】

一用水之流流者水之枝也川也川之別大者爲江爲河小者爲塘浦涇浜港汊沽之屬也用法有七

其一江河傍田則車升之逺則疏導而車升之防導者江南之法十里一縱浦五里一橫塘縱橫脈散勤勤防濬無地無水此井田之遺意宋人有言塘浦欲深濶謂此也

其二江河之流自非盈涸無常者爲之牐與壩釃而分之爲渠防而引之以入於田田髙則車升之其下流復爲之牐壩以合於江河欲盈則上開下閉而受之欲減則上閉下開而泄之職所見寜夏之南靈州之北因黃河之水鑿爲唐來漠延諸渠依此法用之數百里間灌漑之利瀸潤無方寜城絕塞城中之人家臨流水前賢之遺可驗矣因此推之海內大川仿此爲之當享其利濟亦孔多也

其三塘浦涇浜之屬近則車升之逺則防導而車升之

其四江河塘浦之水溢入於田則堤岸以衛之提岸之田而積水其中則車升出之隄岸者以禦水使不入也大則爲黃河之帚小則爲江南之圩宋人有言隄岸欲髙厚謂此也車升出之者去水而蓺稲或已萟而去其水使不沒也

其五江河塘浦源髙而流卑易涸也則於下流之處多爲牐以節宣之旱則盡閉以畱之潦則盡開以泄之小旱潦則斟酌開闔之爲水則以準之水則者爲水平之碑置之水中刻識其上知田間深淺之數因知牐門啟閉之宜也浙之寕波紹興此法爲詳他山鄕所宜則效也

其六江河之中洲渚而可田者堤以固之渠以引之牐壩以節宣之

其七流水之入於海而迎得潮汐者得淡水迎而用之得咸水牐壩遏之以畱上源之淡水職所見迎淡水而用之者江南盡然遏鹹而畱淡者獨寕紹有之也

一用水之瀦瀦者水之積也其名爲湖爲蕩爲澤爲爲海爲波爲泊也用瀦之法有六

其一湖蕩之傍田者田髙則車升之田低則隄岸以固之有水車升而出之欲得水決堤引之湖蕩而逺於田者防導而車升之此數者與用流之法略相似也

其二湖蕩有源而易盈易涸可爲害可爲利者防導以泄之牐壩以節宣之疏導者懼盈而溢也節宣者損益隨時資灌漑也宋人有言牐竇欲多廣謂此也其三湖蕩之上不能來者防而來之下不能去者疏而去之來之者免上流之害去之者免下流之害且資其利也吳之震澤受宣歙之水又從三江百瀆注之於海故曰三江旣入震澤厎定是也

其四湖蕩之洲渚可田者隄以固之

其五湖蕩之瀦太廣而害於下流者從其上源分之江南五壩分震澤以入江是也

其六湖蕩之易盈易涸者當其涸時際水而萟之麥萟麥以秋秋必涸也不涸於秋必涸於冬則萟春麥春旱則引水灌之所以然者麥秋以前無大水無大蝗但苦旱耳故用水者必稔也

一用水之委委者水之末也海也海之用爲潮汐爲島嶼爲沙洲也用法有四

其一海潮之淡可灌者迎而車升之易涸則池塘以畜之閘壩隄堰以畱之海潮不淡也入海之水迎而返之則淡禹貢所謂逆河也

其二海潮入而泥沙淤墊屢煩濬治者則爲牐爲壩爲竇以遏渾潮而節宣之此江南舊法宋元人治水所用百年來盡廢矣近並濬治亦廢矣乃田賦則十倍宋元民貧財盡以此故也其濬治之法則宋人之言曰急流搔乘緩流撈剪淤泥盤弔平陸開挑今之治水者宜兼用之也

其三島嶼而可田有泉者疏引之無泉者爲池塘井庫之屬以灌之

其四海中之洲渚多可田又多近於江河而迎得淡水也則爲渠以引之爲池塘以畜之

一作原作瀦以用水作原者井也作瀦者池塘水庫也髙山平原與水違行澤所不至開濬無施其力故以人力作之鑿井及泉猶夫泉也爲池塘水庫受雨雪之水而瀦焉猶夫瀦也髙山平原水利之所窮也惟井可以救之池塘水庫皆井之屬故易井之彖稱井養而不窮也作之之法有五

其一實地髙無水掘深數尺而得水者爲池塘以畜雨雪之水而車升之此山原所通用江南海壖數十畆一環池深丈以上圩小而水多者良田也

其二池塘無水脈而易幹者築底椎泥以實之其三掘土深丈以上而得水者爲井以汲之此法北土甚多特以灌畦種菜近河南及眞定諸府大作井以灌田旱年甚獲其利宜廣推行之也井有石井磚井木井栁井葦井竹井土井則視土脈之虛實縦橫及地產所有也其起法有桔橰有轆轤有龍骨木斗有恆升筒用人用畜髙山曠野或用風輪也【圗見前】其四井深數丈以上難汲而易竭者爲水庫以畜雨雪之水他方之井深不過一二丈秦晉厥田上上則有深數十丈者亦有掘深而得咸水者其爲池塘爲淺井亦築土椎泥而水畱不久不若水庫之涓滴不漏千百年不漏也

其五實地之曠者與其力不能多爲井爲水庫者望幸於雨則歉多而稔少宜令其人多種木種木者用水不多灌漑爲易水旱蝗不能全傷之旣成之後或取果或取葉或取材或取藥不得已而擇取其落葉根皮聊可延旦夕之命𨿽復荒嵗民猶戀此不忍遽去也語曰木奴千無防年

農政全書卷十六﹤子部﹐農家類﹐農政全書﹥

欽定四庫全書

農政全書卷十七

明徐光啟撰

水利

灌漑圖譜

王禎曰灌漑之利大矣江淮河漢及所在川澤皆可引而及田以爲沃饒之資但人情拘於常見不能通變間有知其利者又莫得其用之具今特多方捜摘旣述舊以增新復隨宜而制物或設機械而就假其力或用挑浚而永賴其功大可下潤於千頃髙可飛流於百尺架之則逺達穴之則潛通世間無不救之田地上有可興之雨其用水有法槪可見故輯諸篇庶資農事云

﹤子部﹐農家類﹐農政全書﹐卷十七﹥

水柵棑木障水也若溪岸稍深田在髙處水不能及則於溪上流作柵遏水使之旁出下漑以及田所其制當流列植竪樁樁上枕以伏牛擗以柆木仍用塊石髙壘眾楗斜以邀水勢此柵之小者如秦雍之地所拒川水率用巨柵其防利之家嵗例量力均辦所需工物乃深植樁木列置石囤長或百步髙可防丈以橫截中流使傍入溝港凡所漑田畆計千萬號爲陸海今特列於圖譜以示大小規制庶彼方效之防水爲有用之水田爲不旱之田由此柵也

水閘開閉水門也間有地形髙下水路不均則必跨據津要髙築堤壩匯水前立斗門甃石爲壁疊水作障以備啟閉如遇旱涸則撒水灌田民賴其利又得通濟舟楫轉激輾磑實水利之總揆也

陂塘說文曰陂野池也塘猶堰也陂必有塘故曰陂塘周禮以瀦蓄水以防止水說者謂瀦者蓄流水之陂也防者瀦旁之隄也今之陂塘旣與上同考之書傳廬江有芍陂頴川有鴻隙陂黃陵有雷陂愛敬陂陽平沛郡有鉗廬陂其各漑田大則數千頃後世故迹猶存因以爲利今人有能別度地形亦效此制足漑田畆千萬此作田圍特省工費又可畜育魚鼈栽種菱藕之類其利可勝言哉

水塘卽洿池因地形防下用之瀦蓄水潦或修築圳堰以備灌漑田畆兼可畜育魚鼈栽種蓮芡俱各獲利累倍大凡陸地平田別無溪澗井泉以漑田者救旱之法非塘不可夫江淮之間在在有之然官民異屬各爲永業嵗收產利或用水之多便者

【翻車今人謂龍骨車也魏略曰馬鈞居京都城內有田地可爲園無水以灌之乃作翻車令兒童轉之而灌水自覆漢靈帝使畢嵐作翻車設機引水灑南北郊路則翻車之制又起於畢嵐矣今農家用之漑田翻車之制除壓欄木及列檻樁外車身用板作槽長可二丈闊則不等或四寸至七寸髙約一尺槽中架行道板一條隨槽闊狹比槽板兩頭俱短一尺用直大小輪軸同行道板上下通周以龍骨板系其在上大軸兩端各帶柺木四莖置於岸上木架之間人慿架上踏動柺木則龍骨板隨轉循環行道板刮水上岸此翻車之制關楗頗多必用木匠可易成造其起水之法若岸髙三丈有餘可用三車中間小池倒水上之足救三丈已上髙旱之田凡臨水地叚皆可置用但田髙則多費人力如數家相博計日趨工俱可濟旱水具中機械功防惟此爲量】

筒車流水筒輪凡制此車先視岸之髙下可用輪之大小須要輪髙於岸筒貯於槽方爲得法其車之所在自上流排作石倉斜擗水勢急湊筒輪其輪就軸作轂軸之兩防閣於樁柱山口之內輪軸之間除受水板外又作木圏縛繞輪上就系竹筒或木筒【謂小輪則用竹筒大輪則用木筒】於輪之一周水激轉輪眾筒兜水次第傾於岸上所橫木槽謂之天池以灌田稻日夜不息絕勝人力若水力稍緩亦有木石制爲陂柵橫約溪流防出激輪又省工費或遇流水狹處但壘石斂水湊之亦爲便易此筒車大小之體用也有流水處俱可置此但恐他境之民未始經見不知制度今列爲圖譜使仿效通用則人無灌漑之勞田有常熟之利輪之功也

扈先生曰凡取水之術有四一曰括二曰過三曰盤四曰吸括之道有二一曰獨刮急流水中加逼脫可括上數丈也二曰逓括不論急緩但有流水以三輪逓括可利出入也過之道有二一曰全過今之過山龍必上水髙於下水則可爲之至平則止二曰二過以人力節宣隨气呼吸茍上流髙於下流一二尺便可激至百丈以上也盤之法至多此書所載凡有輪軸者皆是其妙絕者逓互輪防交輪疊盤可至數里山嵿但括法必須流水過法不論行止必須上流髙於下流盤法在流水用水力在止水必須風及人畜之力獨吸法不論行止緩急不拘泉池河井不須風水人畜只用機法自然而上但所取不能多止可供飲倘用漑田必須多作顧亦易辦

﹤子部﹐農家類﹐農政全書﹐卷十七﹥

水轉翻車其制與人踏翻車俱同但於流水岸邊掘一狹塹置車於內車之踏軸外端作一竪輪竪輪之傍架木立軸置二臥輪其上軸適與車頭竪輪輻支相間乃擗水傍激下輪旣轉則上輪隨撥車頭竪輪而翻車隨轉倒水上岸此是臥輪之制若作立軸當別置水激立輪其輪輻之末復作小輪輻頭稍闊以撥車頭竪輪此立輪之法也然亦當視其水勢隨冝用之其日夜不止絕勝踏車

扈先生曰此卻未便水勢太猛龍骨板一受齟齬卽決裂不堪與今風水車同病若長流水中不如筒車爲穏平流用風不佞別有一法

﹤子部﹐農家類﹐農政全書﹐卷十七﹥

牛轉翻車如無流水處車之其車比水轉翻車臥輪之制但去下輪置於車傍岸上用牛拽輪轉軸則翻車隨轉比人踏功將倍之與前水轉翻車皆出新制故逺近效之俱省工力

﹤子部﹐農家類﹐農政全書﹐卷十七﹥

驢轉筒車卽前水轉筒車但於轉軸外端別造竪輪竪輪之側岸上復置臥輪與前牛轉翻車之制無異凡臨坎井或積水淵潭可澆灌園圃勝於人力汲引

扈先生曰此卻太拙筒車之妙妙在用水若用人畜之力是水行迂道比於翻車枉費十分之三

髙轉筒車其髙以十丈爲凖上下架木各竪一輪下輪半在水內各輪徑可四尺輪之一周兩傍髙起其中若槽以受筒索其索用竹均排三股通穿爲一隨車長短如環無端索上相離五寸俱置竹筒筒長一尺筒索之底托以木牌長亦如之通綫鐵綫縛定隨索列次絡於上下二輪復於二輪筒索之間架刳木平底行槽一連上與二輪相平以承筒索之重或人踏或牛拽轉上輪則筒索自下兜水循槽至上輪輪首覆水空筒復下如此循環不已日所得水不減乎地車戽若積爲池沼再起一車計及二百餘尺如田髙岸深或田在山上皆可及也【所轉上輪形如軭制易繳筒索用人則如輪軸一端作掉技用牛則制作竪輪如牛轉翻車之法或於輪轉兩端造作拐木如人踏翻車之制若筒索悄慢則量移上輪其餘措置當自忖度不能悉成】扈先生曰此制卻可用之急流挈水𨿽小而行地頗髙若在平水亦須用人畜之力然猶勝挈瓶也但凡車戽之制獨平水爲難耳若果系迅流卽數里可激而上此區區者何足以云別有水轉筒車與髙轉筒車之制頗同故著其說於後圖不載

水轉筒車遇有流水岸側欲用髙水可立此車其車亦髙轉筒輪之制但於下輪軸端別作竪輪傍用臥輪撥之與水轉翻車無異水輪旣轉則筒索兜水循槽而上餘如前例又須水力相稱如打輾磨之重然後可行日夜不息絕勝人牛所轉此誠袐術今表暴之以諭來者

﹤子部﹐農家類﹐農政全書﹐卷十七﹥

連筒以竹通水也凡所居相離水泉頗逺不便汲用乃取大竹內通其節令本末相續連延不斷閣之平地或架越澗谷引水而至又能激而髙起數尺注之池沼及庖湢之間如藥畦蔬圃亦可供用杜詩所謂連筒灌小園

扈先生曰豈有激而髙起之理若能髙起必是上流受處髙於下流泄處故也果髙則百丈亦可不髙則分寸不能但是上流髙於下流一二尺卽能取水至百丈之上此則制作之巧耳

架槽木架水槽也間有聚落去水旣逺各家共力造木爲槽逓相嵌接不限髙下引水而至如泉源頗髙水性趨下則易引也或在窪下則當車水上槽亦可逺達倘若遇髙阜不免避礙或穿鑿而通若遇防險則置之乂木駕空而過若遇平地則引渠相接又左右可移鄰近之家亦得借用非惟灌漑多便抑可瀦蓄爲用暫勞永逸同享其利

戽斗挹水器也唐韻云戽抒【上與切】也抒水器挹也凡水岸稍下不容置車當旱之際乃用戽斗控以雙綆兩人掣之抒水上岸以漑田稼其斗或柳筲或木罌從所便也

扈先生曰此是岸下不必置車或所用水少權作此耳若以漑田卽岸下亦是置車爲妙

﹤子部﹐農家類﹐農政全書﹐卷十七﹥

刮車上水輪也其輪髙可五尺輻頭濶至六寸如水頗下田可用此其先於岸側掘成峻槽與車輻同濶然後立架安輪輪軸半在槽內其輪軸一端擐以鐵鉤木拐一人執而掉之車輪隨轉則眾輻循槽刮水上岸漑田便於車戽

扈先生曰此必水與岸相去止一二尺方可用若嵗潦用以出水圩外尢便若並流水便可激輪出入則不煩人畜其利甚博也

﹤子部﹐農家類﹐農政全書﹐卷十七﹥

桔橰挈水械也通俗文曰桔橰機汲水也說文曰桔結也所以固屬橰臯也所以利轉又曰臯綬也一俯一仰有數在焉不可速也然則桔其植者而橰其俯仰者與荘子曰子貢過漢陰見一丈人方將爲圃畦鑿隧而入井抱甕而出灌搰搰然用力甚多而見功寡子貢曰有械於此一日浸百畦鑿木爲機重前輕挈水若抽數如沃湯其名爲橰又曰獨不見夫桔橰者乎引之則俯捨之則仰彼人之所引非引人者也故俯仰不得罪於人今瀕水灌園之家多置之實古今通用之器用力少而見功多者

﹤子部﹐農家類﹐農政全書﹐卷十七﹥

轆轤纒綆械也唐韻云圓轉木也集韻作犢轆汲水木也井上立架置軸貫以長轂其頂嵌以曲水人乃用手掉轉纒綆於轂引取汲器或用雙綆而逆順交轉所懸之器虛者下盈者上更相上下次第不輟見功甚速凡汲於井上取其俯仰則桔橰取其圓轉則轆轤皆挈水械也然桔橰綆短而汲淺獨轆轤深淺俱適其冝也扈先生曰此大拙不如吸法爲妙吸法有二一用人力工費力省一不用人力作之少費工料用之卻甚利益

瓦竇泄水器也又名函管以瓦筒兩端牙鍔相接置於塘堰之中時於田水須預於塘前堰內疊作石檻以防筒口令於啟閉不然則水湊其處非惟難於窒塞抑亦衝渲滲漏不能久穏必立此檻其竇乃成唐韋丹爲江南西道觀察使築堤扞江竇以防漲此𨿽竇之大者亦其類也

石籠又謂之臥牛判竹或用藤蘿或木條編作圏眼大籠長可二三丈髙約四五尺以籖樁止之就置田頭內貯磈石以擗暴水或相接連延逺至百步若水勢稍髙則壘作重籠亦可遏止如遇隈岸盤曲尢宜周折以禦奔浪並作洄流不致衝蕩埂岸農家瀕溪防田多習此法比於起疊堤障甚省工力又有石擗水與此相類

浚渠凡川澤之水必開渠引用可及於田考之古有溝洫畎澮以治田水書云濬畎澮距川是也逮夫防鑿已逺井田變古後世則引川水爲渠以資沃灌按史記秦鑿涇爲渠又關西有鄭國白公六輔之渠外有龍首渠河內有史起十二渠範陽有督亢渠河北有廣戾渠朗州有右史渠今懷孟有廣濟渠俱各漑田千百餘頃利澤一方永無旱暵所謂人能勝天豈不信哉後之人有能因其地利水勢繼此而作益國富民可見速效凡長民者宜審行之

陰溝行水暗渠也凡水陸之地如遇髙阜形勢或隔田園聚落不能相通當於穿岸之傍或溪流之曲穿地成穴以磚石爲圏引水而至若別無隔礙則當踏視地形用策索度其髙下及經由處所畫爲界路先引濬犂耕過後復浚掘乃作甃穴上覆元土亦是一法如灌漑之餘常流不絕又可蓄爲魚塘蓮蕩其利亦博或貫穿城邑巷陌及注之園囿池沼悉周於用𨿽逺近大小深淺曲直不同然皆洑流內達膏澤傍通水利之中最爲永便此皆泉源在上或在平地易以通流如水在溝中當車水上之漑田則便也或遇田澇則反能撒水下之此又陰溝用水之變法

井地穴出水也說文曰淸也故易曰井冽寒泉食甃之以石則潔而不泥汲之以器則養而不窮井之功大矣按周書云黃帝穿井又世本云伯益作井堯民鑿井而飲湯旱伊尹敎民田頭鑿井以漑田今之桔橰是也此皆人力之井也若夫巖穴泉竇流而不窮汲而不竭此天然之井也皆可灌漑田畆水利之中所不可闕者扈先生曰井以深大爲佳如南方小井則用未博大而敞口則汲者懼險須如北方三四眼者以容轆轤卽大善矣其蓋則須極厚上施石欄焉旣言井曷不具汲法也汲有三法汲爲上轆轤次之挈綆缶爲下轆轤又有一種上文所具在中下之間

水篣【薄庚切】集韻云竹箕也又籠也夫山田利於水源在上間有流泉飛下多經嶝級不無混雜泥沙淤壅畦埂農人乃編竹爲籠或木條爲棬芭承水透澑乃不壊田

農政全書卷十七

欽定四庫全書

農政全書卷十八

明徐光啟撰

水利

利用圖譜

王禎曰水利之用眾矣惟關於農事系於食物者錄之然必假他物乃可成功所以訪諸彼而得於此稽諸古而行於今啟祕於初傳斡連機而同運或造谷食代人畜之勞或導溝渠集雲雨之效或資米引於庖湢或供刻漏於田疇其餘舟楫灌漑等事已具前篇覽者當互相參攷以盡水利之用云

濬鏵書云濬畎澮距川今濬鏵卽此濬也周禮匠人爲溝洫耜廣五寸二耜爲耦一耦之岱廣尺深尺以此考之則知濬鏵卽耦耜之法其制大倍常鏵鐴亦稱是凡開田間溝渠及作陸塹乃別制箭犂可用此鏵斵犂底爲胎煆鐵爲刃犂轅貫以橫木二人扶之可使數牛挽行挿犂旣深一去復回卽成大溝挑浚之力日省萬數唐書天寶初開砥柱之險以通流石中得古鐵犂鏵上有平陸二字因攺河北縣爲平陸縣此蓋先開險時所遺器也又泰山下舊有曠野其地污下不任種蒔土人呼曰淳於泊近於耕劚之際得舊鏵大可尺餘故老云聞昔有大鏵用開田間去水溝塹當是此器因並記之以爲興利者之助

﹤子部﹐農家類﹐農政全書﹐卷十八﹥

水排集韻作�與同韋囊吹火也後漢杜詩爲南陽太守造作水排鑄爲農器用力少而見功多百姓便之注云冶鑄者爲排吹炭今激水以鼓之也魏志曰胡曁字公至爲樂陵太守徙監冶謁者舊持冶作馬排毎一熟石用馬百匹更作人排又費工力曁乃因長流水爲排計其利益三倍於前由是器用充實以今稽之此排古用韋囊今用木扇其制當選湍流之側架木立軸作二臥輪用水激轉下輪則上輪所周弦索通激輪前旋鼓掉枝一例隨轉其掉枝所貫行桄因而推挽臥軸左右攀耳以及排前直木則排隨來去搧冶甚速過於人力又有一法先於排前直出木簨約長三尺簨頭豎置偃木形如初月上用秋千索懸之復於排前植一勁竹上帶撁索以控排扇然後卻假水輪臥軸所列拐木自上打動排前偃木排卽隨入其拐旣落撁竹引排復回如此間打一軸可供數排宛若水碓之制亦甚便捷故並錄此﹤子部﹐農家類﹐農政全書﹐卷十八﹥

水磨凡欲置此磨必當選擇用水地所先盡並岸擗水激轉或別引溝渠掘地棧木棧上置磨以軸轉磨中下徹棧底就作臥輪以水激之磨隨輪轉比之陸磨功力數倍此臥輪磨也又有引水置閘甃爲峻槽槽上兩傍植木架以承水激輪軸軸要別作豎輪用擊在上臥輪一磨其軸末一輪傍撥周圍木齒一磨旣引水注槽激動水輪則上傍二磨隨輪俱轉此水機巧異又勝獨磨此立輪連二磨也復有兩船相傍上立四楹以茅竹爲屋各置一磨用索纜於水急中流船頭仍斜挿板木湊水拋以鐵使不橫斜水激立輪其輪軸通長旁撥二磨或遇泛漲則遷之近岸可許移借比他所又爲活法磨庶興利者度而用之

水礱水轉礱也礱制上同但下置輪軸以水激之一如水磨日夜所破谷數可倍人畜之力水利中未有此制今特造立庶臨流之家以慿仿用可爲永利

水碾水輪轉碾也後魏書崔亮教民爲輾奏於方張橋東堰谷水造水輾數十區豈水輾之制自此始歟其輾制上同但下作臥輪或立輪如水磨之法輪軸上端穿其碢榦水激則碢隨輪轉循槽轢谷疾若風雨日所毇米比於陸輾功利過倍

水輾三事謂水轉輪軸可兼三事磨礱輾也初則置立水磨變麥作麺一如常法復於磨之外周造輾圓槽如欲毇米惟就水輪軸首易磨置礱旣得糲米則去礱置輾碢榦循槽碾之乃成熟米夫一機三事始終俱備變而能通兼而不乏省而有要誠便民之活法造物之潛機今創此制幸識者述焉

﹤子部﹐農家類﹐農政全書﹐卷十八﹥﹤子部﹐農家類﹐農政全書﹐卷十八﹥

水轉連磨其制與陸轉連磨不同此磨須用急流大水以湊水轉其轉髙濶輪軸圍至合抱長則隨宜中列三輪各打大磨一槃磨之周匝俱列木齒磨在軸上閣以板木磨傍畱一狹空透出輪輻以打上磨木齒此磨旣轉其齒復傍打帶齒二磨則三輪之功互撥九磨其軸首一輪旣上打磨齒復下打碓軸可兼數碓或遇天旱旋於大輪一周列置水筒晝夜漑田數頃此一水輪可供數事其利甚博嘗至江西等處見此制度俱系茶磨所兼碓具用搗茶葉然後上磨若他處地分間有溪港大水仿此輪磨或作碓輾日得谷食可給千家誠濟世之奇術也陸轉連磨下用水輪亦可

水擊面羅隨水磨用之其機與水排俱同按圖視譜當自考索羅因水力互擊椿柱篩面甚速倍於人力又有就磨輪軸作機擊羅亦爲捷巧

﹤子部﹐農家類﹐農政全書﹐卷十八﹥

機碓水搗器也通俗文雲水碓曰翻車碓杜頴作連機碓孔融論水碓之巧勝於聖人斵木掘地則翻車之類愈出於後世之機巧王隠晉書曰石崇有水碓三十區今人造作水輪輪軸長可數尺列貫橫木相交如滚搶之制水激輪轉則軸間橫木間打所排碓稍一起一落防之卽連機碓也凡在流水岸傍俱可設置須度水勢髙下爲之如水下岸淺當用陂柵或平流當用板木障水俱使傍流急注貼岸置輪髙可丈餘自下衝轉名曰撩車碓水若髙岸深則爲輪減小而濶以板爲級上用木槽引水直下射轉輪板名曰鬥碓又曰鼓碓此隨地所制各趨其巧便也

槽碓碓稍作槽受水以爲舂也凡所居之地間有泉流稍細可選低處置碓一區一如常碓之制但前頭減細後稍深濶爲槽可貯水斗餘上庇以廈槽在廈乃自上流用筧引水下注於槽水滿則後重而前起水防則後輕而前落卽爲一舂如此晝夜不止可毇米兩斛日省二工以嵗月積之知非小利

扈先生曰不言轉輸機括使後來者何述焉

﹤子部﹐農家類﹐農政全書﹐卷十八﹥

水轉大紡車比車之制但加所轉水輪與水轉翻車之法俱同中原麻薴之鄕凡臨流處所多置之今按圖寫庶他方績紡之家仿此機械比用陸車愈便且省庶同獲其利

缶汲水器左傳宋災樂喜爲政具綆缶爾雅防云比卦初爻有孚盈缶注云辰在爻木上植東井井之水人所汲用缶楊惲曰田家作苦嵗時伏臘烹羊炰羔鬥酒自勞酒後耳熱仰天拊缶而呼烏烏應劭曰缶瓦器也今汲器用瓦亦缶之遺制也

綆郭璞雲汲水索也易卦云汔至亦未繘井方言繘自關而東周洛韓魏間謂之絡關西謂之繘綆或作防俗謂井索下系以鉤今汲用之家必有轆轤爲綆設也

農政全書卷十八﹤子部﹐農家類﹐農政全書﹥

欽定四庫全書

農政全書卷十九

明徐光啟撰

水利

泰西水法上

用江河之水爲器一種

龍尾車記曰龍尾車者河濵挈水之器也治田之法旱則挈江河之水入焉潦則挈田間之水出焉治水之法淺涸則挈水而入方舟焉疏濬則挈水而出畚鍤焉不有水之器不有水之用三代而上僅有桔橰東漢以來盛資龍骨龍骨之制日灌水田二十畆以四三人之力旱歲倍焉髙地倍焉駕馬牛則功倍費亦倍焉溪澗長流而用水大澤平曠而用風此不勞人力自轉矣枝節一蓌全車悉敗焉然而南土水田支分櫛比國計民生於焉是賴卽玆器所在不爲無功已獨其人終歲勤動尙憂衣食至北土旱災赤地千里欲拯斯患宜有進焉今作龍尾車物省而不煩用力少而得水多其大者一器所出若決渠焉累接而上可使在山是不憂髙田築爲堤塍而出之計日可盡是不憂潦歲與下田去大川數里數十里鑿渠引之無論水稻若諸水生之種可以必濟卽黍稷菽麥木棉蔬菜之屬悉可灌漑是不憂旱濬治之功出水當五分之一今省十九焉是不憂疏鑿龍蟠之斗旱熯之年上源枯竭穿渠旁引多用此器下流之水可令復上是不憂漕也蓋水車之屬其費力也以重水車之重也以障水以帆風以運旋本身龍尾者入水不障水出水不帆風其本身無銖兩之重且交纒相發可以一力轉二輪逓互連機可以一力轉數輪故用一人之力常得數人之功又向所言風與水能敗龍尾之車也在鶴膝斗板龍尾者無鶴膝無斗板器居水中環轉而已湍水疾風彌增其利故用風水之力而常得人之功若有水之地悉皆用之竊計人力可以半省天災可以半免歲入可以倍多財計可以倍足方於龍骨之類大略勝之然而千慮之一以當起予可也智士用之曲盡其變不盡方來或者無煩覼縷焉

龍尾者水象也象水之宛委而上升也龍尾之物有六一曰軸軸者轉之主也水所由以下而爲上也二曰墻墻者以束水也水所由上也三曰圍圍者外體也所以爲固抱也四曰樞樞者所以爲利轉也五曰輪輪者所以受轉也六曰架架者所以制髙下也承樞而轉輪也六物者具斯成器矣或人焉或水焉風馬牛焉巧者運之不可勝用也

一曰軸

圜木爲軸長短無定度視水之淺深斟酌焉而爲之度二十五分其軸之長以其二爲之徑木之圜必中防而上下等以八繩附臬之法八平分其軸之周直繩而施之墨軸之兩端因直繩之兩端而施之墨八繩之交得軸之心也以八平分之一分爲度以度八繩之墨皆平行相等而爲之界以句股求之法兩界斜相望而墨爲之之竟軸而得一螺旋之墨因螺旋之墨而立之墻爲螺墻墻之間而得螺旋之溝爲螺溝螺溝者水道也軸得一墨焉則得一墻焉一溝焉水得一道焉或二之或三之四之以上同於是多則均一則專惟所爲之旣墻而圍之旣建而迆之而轉之水則自螺旋之孔入也水之入於螺旋之孔也水自以爲已下也而不自知其已上也故曰軸者轉之主也水所由以下而爲上也

注曰圜與圓同量水淺深者下文言句四股三五則岸髙九尺者軸之長當一丈五尺也凡作軸皆度岸髙以三五之法凖之二十五分之二者如軸長一丈則徑八寸如本篇第一軸立面圖巳丁長一丈則丁丙之徑八寸也此略言軸欲大耳若徑至三寸以上不嫌長丈八寸以上不嫌長二丈也軸過小則水爲之不升八繩附臬者周禮樹八尺之臬縣八繩下垂皆附於臬今軸身作綫大略似之也八平分者如軸兩端圖甲乙丙丁戊圏爲軸之周所分甲乙乙丙等八分者平分度也軸之兩端臥其軸各作巳甲過心綫依法分之卽上下合也次於軸兩端之邊依所分各界兩兩相對各作平行直綫八綫附木皆平直是爲八平分軸之周如立面圖巳丁庚丙諸綫是也次於兩端各作甲巳丁丙諸綫則得軸兩端之各庚心也以八平分之一爲度者謂以甲巳爲度從庚至辛作庚辛辛壬等短界綫至丙而止八綫皆如之各綫之短界綫皆平行皆相等也墨爲之者從庚向癸依句股法作庚癸斜綫內纒之至子外纒之至醜至寅至卯至辰斜纒軸面竟軸而止則得一螺旋綫也單綫則爲單墻單溝也若欲爲雙溝者則平分庚丑綫得午從午外上向已內下向未亦依法作螺旋綫也若作四槽者又平分庚午於壬依法作之欲作三槽六槽九槽者先分軸爲九平分欲作五槽十槽者先分軸爲十平分依法作之

二曰墻

軸之上因各螺旋之繩而立之墻墻之法或編之或累之皆塗之墻之兩端不至於軸之兩端其至也無定度惟所爲之以樞之短長稱之八分其軸長以其一爲墻之髙可減也不可加也墻其累之也欲堅而無隨也其編之也欲密而平也其塗之也欲坸而無罅也兩墻之間謂之溝溝水道也水行溝中而墻制之使無下行也故曰墻者所以束水也水所由上

注曰編墻之法削竹爲柱依螺旋之綫而立之每立一柱卽與軸面之八平分長綫爲直角如立柱於本篇一圖之午卽柱爲垂綫與庚丙長綫爲直角也而又與軸兩端之丙丁爲一直綫也若本篇二圖之癸丙是也削柱欲均安柱欲正列柱欲順立柱欲齊旣畢則以繩編之略如織箔之勢繩以麻或紵或菅或布或惟所爲之旣畢以瀝靑和蠟或和熟桐油和石灰瓦灰塗之或以生漆和石灰瓦灰塗之凡瀝靑加蠟與桐油取和澤而止石瓦灰相半桐油或漆和之取燥濕得宜而止累墻之法取柔木之皮如桑槿之屬剝取皮裁令廣狹相等以瀝靑和蠟依螺旋之綫層層塗而積之累畢如前法塗之旣畢而兩墻之間成螺旋之溝水從溝行而墻不漏者是墻之善也八分之一者如軸長八尺則墻髙一尺此亦略言髙之所至也一以下任意作之故曰可減不可增一法若欲爲長軸則墻之髙與軸之徑等

三曰圍

墻之外削版而圍之版欲無厚墻之兩端順墻柱之勢穿軸而立四柱焉依墻之髙而束之環圍版之端入於環圍之外以鐡爲環而約之長者中分圍之長以鐡環約之又長者三分其長以兩環約之圍之版其相合也與其合於墻之上也皆合之以塗墻之齊圍之外皆塗之以受雨露也圍其合也欲無罅圍之合於墻也欲無罅有圍故水入螺旋之孔而不絕無罅故水行於螺旋之溝而不泄則水旋而上也故曰圍者外體也所以爲固抱也

注曰圍之板量圍徑之大小與其長酌全體之重輕而制厚薄焉其長竟墻其廣一寸以上視圍徑之小大增損之太廣而合之則角見也其內面稍刳之以就墻之圓外面者圍旣合而削之當墻之盡穿軸爲四柱者所以居環而受圍也如本篇三圖之卯寅辰午等是也環以堅靱之木爲四弧弧各加於環柱之上合之成環焉環之下方或爲溝焉居中以受圍板之端或居外或居內爲刻而受之如爲溝於未此居中也爲刻於申此居外也於酉居內也鐡環之束在兩端者與木環相抵卯午也戌亢也或中分約之者心斗是也若兩中環者則在尾與箕也或不用鐡環以繩約之而塗之齊與劑同合以塗墻之劑者瀝靑和蠟或油灰或漆灰也若塗圍之周者則漆灰爲上油灰次之瀝靑和蠟者恐不耐暑日也爲下而欲速成則用之欲解而時修則用之是者暑日架之則以苫蓋之水入於螺旋之孔者孔在環之內軸之外四柱之中戌亥角亢之間是也𨿽下向必入者以迆故水趨於圍也旣其出則在卯寅辰午之間矣一法墻之兩端以二圓板蓋之開圍板之下端而水入之開上端之圓板而出之其效同焉

四曰樞

軸之兩端鐡爲之樞當心而立之樞之用在圜輪在圍若在軸者皆圜之輪在上樞方其上樞之上輪在下樞方其下樞之下方之者以居輪立樞欲正欲直不正不直者輕重不倫也旣正旣直輕重均轉之如將自轉焉則𨿽大而無重也故曰樞者所以爲利轉也

注曰當心者本篇一圖之庚心也樞之大小長短無定度量全體之輕重制大小焉量輪之所在與地之所宜制短長焉輪所在者有七下方詳之也方則止故可以居輪正者當庚之心直者與軸端圓面爲直角與軸上八平分綫俱爲一直綫也求正尙有軸端諸綫可慿求直稍難焉今立一試法視一圖軸兩端諸分綫以防一扺軸端邊之乙一扺樞之頂心爲度次去乙扺戊量之又去戊扺巳量之皆至於樞之頂心者卽樞直也如將自轉者成速之甚也

五曰輪

輪有七置輪有三式七置者當圍之中焉圍之兩端焉軸之兩端焉兩樞焉在圍者夾其圍而設之輻輻之末周之以輞焉輞樹之齒焉在軸與樞者方其處而入之轂轂樹之齒焉凡輪皆以他輪之齒髮之其疾徐之數視輪與他輪之大小焉其齒之多寡焉故輪欲密附而少爲之齒輪附而齒少他輪大而齒多則其出水也必疾矣故曰輪者所以受轉也

注曰輪有七置者因地勢也量物力也相大小而制疾徐也在圍之中者本篇四圖之丁是也在圍之兩端者丙與戊是也在軸之兩端者乙與巳是也在兩樞者甲與庚是也若車大而軸長出水之地髙則在丁矣若平地受水而用人力畜力風力者當在甲乙丙矣用水力當在戊巳庚矣夾圍之輻子丑之類是也辛者容圍之空也壬癸輞也寅卯之類齒也方其處者軸與樞當受轂之處也辰入樞之空也戌入軸之空也午轂也酉亦轂也未申亥角之類皆齒也他輪者或人車或馬牛驘車或風車或水車之輪也此諸車之輪者非謂其大臥輪也蓋指接輪焉接輪者農家所謂撥子是也試言人車則有臥軸也臥軸之一端有接輪臥軸之上有拐木也今於甲乙丙任置一輪焉如置在軸之乙輪卽以臥軸之接輪交於乙輪人踐拐木而轉之接輪與乙輪相發也若馬牛驘車及風車則有臥軸也臥軸之兩端皆有接輪今以其一交於乙輪以其一交於彼車之大臥輪駕畜焉颿風焉而轉之接輪與乙輪相發也若水轉之車則有臥軸也臥軸之一端有接輪臥軸之上有立輪立輪之外有受水之箑也今於戊巳庚任置一輪焉如置在軸之巳輪卽以臥輪之接輪交於巳輪水激於箑而臥軸爲之轉接輪與巳輪相發也疾徐之數與他輪相視者如乙巳之輪齒十二人車之接輪齒十二是拐木一轉而得一轉也如樞輪之齒八而人車之接輪齒十六是拐木一轉而得二轉也人車之接輪齒二十四是一轉而得三轉也若樞輪之齒八而駕畜颿風之臥輪齒七十二是一轉而得九轉也故曰輪欲密附密附則齒爲之少他輪欲大大則齒多然而密者過密焉則力爲之不任大者過大焉則遲故曰因地勢量物力相大小而制徐疾焉今圖樞輪之齒八軸輪十二圍輪十六約略作之非定率也趣欲使兩輪之交疎密相等焉長短相入焉相關相發而不滯則足矣其小者欲無用輪方其樞之末別爲衡衡之一端入於樞焉其一端植之柱焉柱之體圓又爲之掉枝而首爲圓孔焉以掉枝之圓孔入於柱而轉之若大者而欲無用輪則以兩掉枝同加於柱兩人對執而轉之最大者兩掉枝之末各爲持衡四人或六人對持其衡而轉之

六曰架

架者一上一下皆爲砥柱或木焉或石焉或瓴甋焉柱之植欲堅以固也下柱居水中以鐡爲管施之柱首迆而上向以受下樞之末制管髙下量水之勢令得入於螺溝之下孔而止也上者居岸以鐡爲管施之柱首迆而下向以受上樞之末若輪與衡在上樞之末者則中樞而設之頸以鐡爲山口而架樞其上出其樞之末以受輪與衡也制髙下之數以句股爲法而軸心爲之五焉則句四焉股三焉過偃則不髙過髙則不升注曰瓴甋磚也堅者其本體堅固者其立基固也上柱者本篇五圖之甲乙是也下柱者丙丁是也上管以受上樞戊也下管以受下樞巳也句股法者一髙一下如四圖之亢房綫而置之令上樞之末在亢下樞之末在房也三四五者如上樞之末爲亢至下樞之末爲房長一丈如法置之則自下樞之末房依地平作平行綫自上樞之末亢作垂綫而兩綫相遇於氐其亢氐綫必長六尺氐房綫必長八尺也若迆建於岸之側謂無從作垂綫者則以句股法反用之以圍板爲倒別作一尾箕垂綫爲股尾爲直角作尾心橫綫爲倒句若尾箕長一尺五寸偃仰移就之令尾心長二尺卽心箕必二尺五寸而亢房綫必合三四五之句股法也凡圍板長一丈水髙必六尺求多焉不可得相水度地制器者以此計之若水過深岸過髙器不得過長則累接而上之累接之法亦以接輪交而相發也

﹤子部﹐農家類﹐農政全書﹐卷十九﹥﹤子部﹐農家類﹐農政全書﹐卷十九﹥

用井泉之水爲器二種

玉衡車記曰玉衡車者井泉挈水之器也旣遠江河必資井養井汲之法多從綆缶饔飱朝夕未覺其煩所見髙原之處用井灌畦或加轆轤或借桔橰似爲便矣乃俛仰盡日潤不終畆聞三晉最勤汲井灌田旱熯之歲八口之力晝夜勤動數畆而止他方習惰旣見其難不復問井灌之法歲旱之苗立視其槁饑成已後非殍則流吁可憫矣今爲此器不施綆缶非借轆轤無事桔橰一人用之可當數人若以灌畦約省夫力五分之四髙地植谷家有一井縱令大旱能救一夫之田數家共井亦可無饑餓流亡之患若資飲食則童防一人足供百家之聚矣且不湏俛仰無煩提挈略加斡運其防若抽故煙火防集之地一井之上尙可活一煢民也

玉衡者以衡挈柱其平如衡一升一降井水上出如趵突焉玉衡之物有七一曰雙筩雙筩者水所由代入也二曰雙提雙提者水所由代升也三曰壺壺者水之總也水所由續而不絕也四曰中筩中筩者壺水所由上也五曰盤盤者中筩之水所由出也六曰衡軸衡軸者所以挈雙提下上之也七曰架架者所以居庶物也七物者備斯成器矣更爲之機輪焉巧者運之不可勝用也

注曰趵突泉水上出也

一曰雙筩

鏈銅或錫爲雙筩其圜中規而上下等半其筩之長以爲之徑下有防中防而爲之圜孔以其防之半徑爲孔之徑筩之旁齊於防而樹之管管外出而上迆也管之容其圜中規管之下端抒之以合於筩開筩之下端爲防孔融錫而合之於管管之上端亦抒之旣樹之則與筩之邊爲平行三分其防之徑以其一爲管之徑防之圜孔爲之舌以掩之舌者方版方版之旁爲之樞防孔之旁爲之紐樞入於紐如戶焉而開闔之舌之開闔與管之孔無相背也紐居左則管居右舌其合於防也欲密管之孔合於筩之孔欲利而無罅樞紐之動也欲不滯凡水入也必從其防之孔也有舌焉而開闔之開之則入闔之則不出左開則右闔矣是左入而右不出也是恆有一孔焉入而終無出也故曰雙筩者水所由代入也

注曰凡徑皆言圓孔也肉不與焉如本篇一圖甲至乙丙至丁是也半長爲徑者徑三寸則筩長六寸如丁丙廣三寸則甲丁長六寸也半徑爲孔者徑三寸孔徑一寸五分如丁丙三寸則辛壬一寸五分也上迆者斜迆而上如戊至己丙至庚也抒者斜削之如戊至丙己至庚是也防長圓也欲與戊丙之孔合也融錫合之小釪也管之上邊與筩邊平行將以合於壺之下孔也己庚是也三分之一者防徑三寸則管徑一寸未至申之度也方板者丑寅卯午是也樞者卯辰午是也紐者癸子是也舌如槖籥之舌以樞合紐令丑卯之板恆加於辛壬孔之上向丙而開闔之也

二曰雙提

旋堅木以爲砧其圜中規而上下等曷知其中規而上下等也砧之大入於雙筩也欲其密切而無滯也展轉之上下之猶是也斯之謂中規而上下等當砧之心而立之柱三分其砧之徑以其一爲柱之徑柱之短長無定度以水之深也井之髙也斟酌焉而爲之度柱之上端爲之方枘而入於衡凡水之入也入於雙筩之孔也孔有舌焉砧升則舌開而水爲之入砧降則舌合而水爲之不出水之入而不出者舌也舌之開闔者砧也砧之上下者柱也舌闔矣水不出矣砧又下焉水將安之則由筩之管而升於壺左右相襌也故曰雙提者水所由代升也

注曰砧形如截蔗本篇一圖酉戌亥角是也其髙不言度者趣其入於筩也不轉側動揺而已矣若爲鼎足之柱以固之卽無厚可也三分之一者砧徑三寸則柱徑一寸如酉角三寸則亢氐一寸也凡雙筩入井近下則水濁近上則水竭故柱之短長宜量水深與井髙也枘筍也當房心之上刻而方之爲尾箕是也

三曰壺

鏈銅以爲壺壺之容半加於雙筩之容其形防圜腹廣而上下弇之弇之度視廣之度殺其十之二當其弇而設之蓋壺之防爲防圜之長徑設二孔焉皆在其徑孔之防圜其大小也與管之上端等融錫而合之壺之兩孔各爲之舌而揜之舌之制如筩中之舌也壺之內當兩孔之中而設之紐兩舌之樞悉系焉而開闔之左右相禪也當蓋之中爲圜孔焉而合於中筩蓋之合於壺也欲其無罅也旣成以鐡爲雙環而交纒束之當其合而錮之錫以備繕治也夫水之入於管也左右襌也而終無出也水從管入者以提柱之逼之也則上衝而壺之舌爲之開以入於壺水勢盡而彼舌開則此闔矣是代入於壺也而終無出也其代入也壺爲之恆滿而上溢其終無出也而有筩之容以俟其防之入也故曰壺者水之總也水所由續而不絕也

注曰半加容者如之又加半焉如雙筩共容四升則壺容六升也弇斂也腹廣而上下弇如本篇二圖甲乙丙丁形是也蓋者戊己庚辛也防圓之長徑防圖之乙丙是也二孔者未申也酉戌也皆在其徑者二孔之心在乙丙綫之上也二孔防圓者如酉戌短幹亥長以合於一圖之未申己庚也二舌者寅卯也辰午也紐者子丑也以樞合紐令寅卯之板恆加於未申孔之上向丙而開闔之也辰午加於酉戌亦如之左右相襌也蓋之圓孔庚辛是也蓋合於壺者己戊加於甲丁也雙環纒束者本篇三圖之角亢氐房是也旣錮之又束之者水力大而易渫也

四曰中筩

鏈銅或錫以爲中筩中筩之徑與長筩旁管之徑等中筩之下端爲敞口以關於蓋上之孔融錫而合之其長無定度量水之出於井也斟酌焉而爲之度或銅錫之中筩裁數寸其上以竹木焉續之竹木之筩之徑必與下筩之徑等其上出之徑寧縮也無贏也水之入於壺也代入也而終無出也則無所復之也必由中筩而上故曰中筩者壺水所由上也

注曰中筩者本篇三圖之坎艮庚辛是也上出之徑必縮於下合之徑者所以爲出水之勢也

五曰盤

鏈銅或錫以爲盤中盤之防而爲之孔以當中筩之上端融錫而合之盤防之旁爲之孔而植之管管外出而下迆也盤之容與壺之容等管之徑與中筩之徑等管之長無定度其下迆也及於索水之處也中筩之水其上溢也盤畜之管泄之故曰盤者中筩之水所由出也注曰本篇四圖之甲乙丙丁盤也丙丁爲孔以合於中篇之上端上端者三圖之坎艮也防旁之孔者戊巳也下迆者己庚也

六曰衡軸

直木爲衡衡之長無過井之徑雙提之柱其相去也視雙筩雙提之上枘入於衡之兩端其相去也視雙提直木爲軸軸長於衡而無定度圜其尾去首二尺而圜其頸當頸尾之中而設之鑿當衡之中而設之枘衡衡也軸縱也鑿枘而合之欲其固也軸展側焉衡低昂焉提上下焉左右相襌也故曰衡軸者所以挈雙提下上之也

注曰衡之長本篇四圖之壬辛是也枘入於衡者子丑是也軸之長卯午是也卯尾午首辰頸也衡軸鑿枘之合寅是也鑿孔也衡橫軸縱卯辰子丑之交加也

七曰架

井之兩旁爲之柱或石焉或瓴甋焉或木焉柱之上端爲山口山口者容軸之圜也以利轉也軸之首設之小衡與衡平行也長二尺或三尺小衡之兩端設二木而三合之如句股以小衡爲句股之交立之柄持其柄而揺之以轉軸也水之中穿井之脇而設之梁橫亙焉梁之上爲二陷以居雙筩之防欲其固也中其陷而設之孔稍大於雙筩之防孔水所從入也梁居水中其木必楡楡爲木也無味水不受之變梁在其下柱在其上車所由孔安而利用也故曰架者所以居庶物也注曰本篇四圖之卯亥也辰幹也柱也當辰卯爲山口者以容軸之圓也小衡者申未也三合者未申酉爲三角形也酉戌柄也立之柄者立柄於酉戌酉未爲直角也坎艮梁也角亢氐房陷也心尾陷中孔也

若欲爲專筩之車則爲專筩專柱而入之中筩如恆升之法而架之而升降之其得水也當玉衡之半井狹則爲之

注曰專一也架法見恆升篇

恆升車記曰恆升車者井泉挈水之器也其用與玉衡相似而更速焉更易焉以之灌畦治田致爲利益矣若爲之復井井之防爲竇而通之以大井瀦水以小井爲筩而出之則無用筩也若江河泉澗索水之處過髙龍尾之力有不能至則用是車焉挈水以升架槽而灌之或迆而建之以當龍尾

恆升者從下入而不出也從上出而不息也恆升之物有四一曰筩筩者水所由入也所以束水而上也二曰提柱提柱者水所由恆升也三曰衡軸衡軸者所以挈提柱上下之也四曰架架者所以居庶物也四物者備斯成器矣更爲之機軸焉巧者運之不可勝用也一曰筩

刳木以爲筩筩之長無定度下端所至居水之中已上則易竭已下則易濁上端所至出井之上度及於索水之處而止筩之徑無定度因井之大小索水之多寡斟酌焉而爲之度筩之容任圜與方其圜中規其方中矩而上下等筩之周以鐡環約之環無定數視筩短長斟酌焉而爲之數筩之下端爲之防欲其密而無漏也中防而爲之孔孔之方圜反其筩若圜筩而方孔七分防之徑以其四爲孔之徑若方筩而圜孔七分防之徑以其五爲孔之徑孔之上象孔之方圜爲之舌而掩之如玉衡之雙筩掩之欲其密而無漏也開闔之欲其無滯也筩之上端爲之管管外出而下迆也本廣而末狹也水從孔出焉旣入而提柱之勢能以舌掩之旣掩而提之提之則從管而出也故曰筩者水所由入也所以束水而上也

注曰玉衡之雙筩與中筩爲二此則合之筩入於井量井淺深筩長短而置之近上趨恆得水而止近下趣無受濁而止與玉衡同也圓筩用竹尢簡用木則方筩爲易焉如本篇一圖甲乙丙丁圓筩也丙丁其防也戊巳防方孔也庚辛壬癸方筩也壬癸其防也子丑防圜孔也寅方舌也酉圜舌也甲卯辛卯管也辰午未申之屬環也環之多寡疎密趣不漏而止余見玉衡篇

二曰提柱

鏈銅以爲砧圜者中規方者中矩砧之大入於筩也欲其密切而無滯也展轉之上下之猶是也當砧之心而設之孔孔之方圜孔之徑皆與筩防之孔等孔之上爲之舌以掩之舌之制如筩防之舌也直木以爲柱柱有二式一用長一用短用長者爲實取之柱用短者爲虛取之柱實取之柱其砧入於水而升降焉其長之度下及於筩之防上出於筩之口其出於筩之口無定度趣及於衡而止虛取之柱無用長入筩數尺而止升降於無水之處以气取之欲挈之先注水於砧之上髙數寸以閉其罅而噏之凡井淺者實取焉井深者虛取焉五分其筩之徑以其一爲柱之徑砧之合於柱也鏈銅或鐡爲四足隅立於方砧之四維方孔之四旁而皆上聚之聚之度趣不害於舌之開闔而止以其聚合於柱之下端合之欲其固也砧之厚以其枝於隅足也可無厚旣合而入於筩砧降而防之舌爲之掩砧升則開之開之則水入掩之則水不出一升一降是水恆入而不出也旣入之水而砧降焉則無復之也則上衝於舌而入於砧之孔砧升而砧之舌爲之掩一升一降是水恆入而不出也兩入而不出則溢於筩而出常如是虛者實者同於是故曰提柱者水所由恆升也

注曰玉衡之提柱與壺之孔之舌爲二此則合之又玉衡之水皆實取此有虛取之法焉气法也凡砧之入於筩求密切而無滯也求密切之法成砧而入之能無漏者國工也不能無漏者稍弱其砧之徑以氊之屬皮革之屬附於砧之四周焉附之法若砧厚者稍剡其周之上下如鼓木當其剡而刻爲陷環旣附而堅束之砧薄者則爲兩重之砧夾其氊或革以隅足貫之而之柱如本篇二圖之甲乙是也四足者丙丁戊酉也砧者己庚辛壬也砧之孔癸子也其舌丑寅也砧可無厚無厚則輕余見玉衡篇

三曰衡

直木以爲衡衡之長無定度量筩之大小水之淺深多寡焉長則輕衡之兩端皆綴之石以爲重其兩重等五分其衡二在前三在後而設之鑿直木以爲軸軸之長無定度圜其兩端中分其長而設之枘衡衡也軸縱也鑿枘而合之欲其固也軸之兩端各爲山口之木而架之中分其衡之前而綴之提柱綴之欲其密切而利轉也抑其後重而提柱爲之升揚其後重則前重降而提柱隨之也提柱之降也實取者挹水而升於砧也其升也則下入於筩而上出於筩也虛取者降而得气焉气盡而水繼之故曰衡者所以挈提柱上下之也

注曰气盡而水繼之者天地之間悉無空際气水二行之交無間也是謂气法是謂水理凡用水之術率此一語爲之本領焉本篇三圖之甲乙衡也丙丁兩石重也戊巳衡也子衡軸之交也庚辛壬癸山口之木也寅提柱也綴之於丑卯辰筩上端也午管也余見玉衡篇

四曰架

木爲井幹以持筩持之欲其固也筩之下端爲盤以承之盤與筩合之欲其固也中盤而爲之孔孔之徑稍彊於筩防之孔之徑盤之下爲鼎足而置之井防

注曰本篇四圖之卯未辰午井幹也加於地平之上申戌酉亥之間爲正方之空夾筩而持之丁戊井面地平也己庚井防也辛壬癸盤也辛子壬丑癸寅盤足也

若欲爲雙升之車則雙筩焉如玉衡之法而架之而升降之此升則彼降用力一而得水二也是倍利於恆升也尢宜於江河

注曰力一水二者一升一降各得水一焉無虛用力也恆升者一升一降而得水一也架法見玉衡篇

﹤子部﹐農家類﹐農政全書﹐卷十九﹥﹤子部﹐農家類﹐農政全書﹐卷十九﹥﹤子部﹐農家類﹐農政全書﹐卷十九﹥

農政全書卷十九

欽定四庫全書

農政全書卷二十

明徐光啟撰

水利

泰西水法下

用雨雪之水爲法一種

水庫記曰水庫者積水之處也澤國下地水之所都平原易野厥田中中引河鑿井斯足用焉若乃重山復嶺陡澗迅流乘水之急激而自上廢人用器厥利尢大矣別有天府金城居髙乘險江河溪澗境絕路殊鑿井百尋盈車載綆時逢亢旱涓滴如珠或乃絕徼孤懸恆須逺汲長圍久困人馬乏絕若斯之類世多有之臨渴爲謀豈有及哉計莫如恆儲雨雪之水可以禦窮而人情狃近未或先慮及其已至坐槁而已亦有依山掘地造作唐池以爲旱備而彌旬不雨已成龜坼徒傷挹注之易窮不悟滲漏之實多矣西方諸國因山爲城者其人積水有如積谷谷防紅腐水防漏渫其爲計慮亦略同之以故作爲水庫率令家有三年之蓄𨿽遭大旱遇彊敵莫我難焉又上方之水比於地中陳久之水方於新汲其蠲煩去疾益人利物往往勝之彼山城之人遇江河井泉之水猶鄙不肯嘗也今以所聞造作法著於篇

水庫者水池也曰庫者固之其下使無受渫也羃之其上使無受損也四行之性土爲至幹甚於火矣水居地中風過損焉日過損焉夏之日大旱金石流土山焦而水獨存乎故固之故羃之水庫之事有九一曰具具者庀其物也二曰齊齊所以爲之和也三曰鑿鑿所以爲之容也四曰築築所以爲之地也五曰塗塗所以爲之固守也六曰蓋蓋所以爲之羃覆也七曰注注所以爲之積也八曰挹挹所以受其用也九曰修修所以爲之彌縫其闕也

注曰羃防耗損亦防不潔古人井固有羃易曰井收勿幕齊與劑同

一曰具

水庫之物有六以備築也蓋也塗也築與蓋之物有三曰方石曰瓴甋曰石卵塗之物有三曰石灰曰砂曰瓦屑塗之物三合謂之三和之灰或砂或瓦去一焉謂之二和之灰煉灰之石或靑或白欲密理而色潤否者疏而不暱煉之以薪或石炭焉火不絕二日有半而後足試之法先取一石權之雜眾石而煉之旣成而出之權之損其初三分之一此石質美而火齊得也砂有三種或取之湖或取之地或取之海海爲上地次之湖又次之砂有三色赤爲上黒次之白又次之辧砂之法有三揉之其聲楚楚焉純砂也諦視之各有廉隅圭角純砂也散之布帛之上抖擻之悉去之不畱塵坌者純砂也否則有土雜焉以爲齊則不固瓦之屑以出陶之毀瓦瓴甋鐡石之杵臼舂之而簁之無新焉而用其舊者水濯之日暴之極幹而後舂之而簁之簁之爲三等細與石灰同體爲細屑稍大焉與砂同體爲中屑再簁之餘其大者如菽爲查

注曰方石瓴甋者以豫爲墻爲蓋二物皆無定度也爲墻之石取正方焉廣狹短長厚薄無定度墻厚則堅堅則久爲蓋者或穹之穹之石合之其圓半規穹之法有三詳見下方也石卵者鵞卵之石也以豫爲底也無之以小石代之大者無過一斥小者任雜焉凡石卵或小石欲堅潤而密理否者不固暱黏也二日有半三十時足也陶窯竈也瓴甋磚也凡瓦之土勝磚之土用磚則謹擇之簁俗作篩羅也查滓也查無用簁擇其過大者去之三和之灰今匠者多用之其一則土也用土不堅以瓦屑故勝之以後法爲之劑又勝之西國別有一物似土非土似石非石生於地中掘取之大者如彈丸小者如菽色黃黒孔竅周通狀如蛀窠儼然石也而體質甚輕揉之成粉舂以代砂或代瓦屑灰汁在其空中委宛相入堅凝之後逾於鋼鐵近數十年前有發故水道者啟土之後鍬鐝不入百計無所施旣而穴其下方乃壊墮焉視其甃塗之灰用是物也厚半寸許耳此道由來甚久以歷年計之在漢武之世矣後此凡用和灰甚貴是物焉或作室模和灰塗之崇閎窈窕惟意所爲旣成之後絕勝冶銅鑄鐡矣然所在不乏計秦晉隴蜀諸髙陽之地必多有之其形大段如浮石而顆細色赤黃質脆爲異耳以本艸質之殆土殷孽之類也其生在漧燥之處土作硫黃气者或產硫黃者或近溫泉者火石者火井者或地中時出燐火者卽有之求之法視其處艸不蕃盛茸茸短瘠又淺艸之中忽有少分如斗許如席許大不生寸艸者依此掘地數尺當可得也西國名爲巴初剌那求得之大利於土石之工或並無瓦屑及砂以靑白石末代之其細大之等與瓦屑同

二曰齊

凡齊以斗斛槪其物水和之三分其凡而灰居一砂居二湅之如糜謂之甃齊三分其甃齊加水一焉而調之謂之築齊塗之齊有三湅之皆如糜四分其凡而瓦查居二砂居一灰居一謂之初齊三分其凡而中屑居二灰居一謂之中齊五分其凡而細屑居三灰居二謂之末齊凡湅齊熟之又熟無亟於用無惜於力日再湅五日而成爲新齊新齊積之恆以水潤之下濕之處窖藏而土封之久而益良

注曰凡量灰必出窯之灰凡量瓦屑必出臼之屑凡量砂必日暴之砂皆言幹也如糜者今匠人所用甃墻塗墻挑而槪之之劑也太燥則不附太濕則不居加水爲築劑則如稀糜沃而灌之之劑也凡治宮室築城垣造壙域皆以諸劑斟酌用之和之水以泉水江水雨水雜鹵與鹻勿用也雪水之新者勿用也凡總數也

三曰鑿

池有二曰家池曰野池家以共家野以共野共家者飲饌焉澡滌焉共野者畜牧焉漑灌焉爲家池計眾霤而曲聚之承而鐘之爲野池計岡阜原田水道之委而聚之而鐘之爲家池必二年以上代積焉代用焉爲野池專可也隨積而用之皆計嵗用之數而爲之容積二年以上者逓倍之或倍之容或倍其處爲家池平其底中底而爲之坎坎深二尺以渟其垢三分其底之徑以其一爲坎之徑墻方則稱圜則固大者圜之小者方之大者圜而方者小則不畏深也墻之周或壁立或下侈而上弇之侈弇之數無定度𨿽爲之土囊之口可也若上侈而下弇則寡容也中侈而上下弇則難爲墻也無所取之或爲之復池限之以墻中墻而爲之竇以通之小者之大者牐之互輸寫之可抒淸而去濁也代積而代用也若山麓原田陂陁之地則爲壺漏之池髙下相承互輸寫之爲野池利淺以羣飲六畜以漑田方其墻迆其一面以爲塗欲爲深者迆其底漸深之無坎爲野池擇磽確之地不宜稼而水輳焉者可也是化無用爲有用也

注曰共與供同霤檐溝也容者通髙下廣狹所容受多寡之數也度池尺寸計容多寡用盤量倉窖術在九章算之粟米篇専獨也逓倍者二年則二倍三年則三倍也倍容者倍其大倍處者倍其多也倍大法亦用立方立圓術酌量作之在九章算之少廣篇方則稱者或稱其室或稱其庭兩方相稱也方墻而大懼或墮焉圓如井周相恃爲固上弇不墮亦此理也侈廣弇斂也如本篇一圖之甲乙丙丁方池也辛壬癸子圓池也二形之外或有爲長方者方之屬也有六角八角以上諸角形者圓之屬也惟所爲之未暇詳也戊己丑寅底坎也乙庚辛壬壁立之墻也卯辰午未戌房氐亢上弇之池也卯未戌角土囊之口也復池兩池並也墻之實多寡大小髙下任意作之槷木杙也凡牐與或旁渫者附之以煗木之皮而塞之壺漏之池者從上而下位置如刻漏之壺其開竇輸寫亦若漏水相承也如本篇二圖之甲乙復池也丙丁限墻也午壬申竇也戊己庚辛壺漏之復池也壬其竇也癸子丑寅卯辰壺漏之三復池也酉與戌皆其竇也三以上任意作之其連接之處如庚至己丑至子淺深髙下亦任意作之迆之以爲塗令人畜皆邐迆而下恆及水際也凡岡阜之下山陵之麓其地瀝脂故不宜稼其勢建瓴水則輳之牲降於阿取飲旣便掣以灌田趨下易達也

四曰築

築有二下築底旁築墻築底者旣作池平其底則以木杵杵之或以石碪碪之杵之碪之欲其堅也依池之周而爲之墻或方石焉或瓴甋焉甃之以甃齊之灰甃必乘其界墻量池之小大淺深而爲之厚不厭厚若復池則爲共池而中甃其限墻仍甃爲行水之竇壺漏之復池則各爲池而穿行水之竇也墻畢以鵞卵之石或小石墊之其底厚五寸以上不厭厚旣墊之復杵之或碪之不厭堅無惜其力亦欲其平也旣堅旣平以築齊之灰灌之又灌之滿焉實焉平焉浮於石而止復杵之或碪之有隙焉復灌之滿實平而止中底之坎亦杵之亦墻之亦墊之而灌之如法作之凡底與墻之交碪杵或不及焉則以邊杵築之其墊與灌必謹察之而加功焉壺漏之竇居水之衝必謹察之而加功焉凡墻皆以方長之石爲之緣若遇大石焉而鑿之池以石爲之底與墻與緣徑塗之有闕焉而爲之縫亦杵之而墻之而緣之而墊之而灌之如法作之野池或土或石皆如之注曰乘界俗言騎縫也緣池面壓口也縫補也本篇三圖之甲乙丙木杵也丁邊杵也戊石碪也己辛己庚甃墻也庚辛石墊也本篇二圖之甲乙卽共池也以意度之江海之濱平原易野土疏善壊必以甃墻處於山者如秦如晉厥土騂剛陶復陶穴壁立不墮若斯之處掘地爲池𨿽無甃墻而徑塗之不亦可乎同志者請嘗試之

五曰塗

築畢池之底旣幹其十之八掃除之過幹則水沃之而後塗之塗之先以初齊厚五分池大者加二分之一池之底及周連塗之連塗之則周與底之交無罅也塗畢以木擊擊之欲其平以實也次日又擊之有罅焉以鐡槪槪之幹則以水沃而槪之無罅而止三日以後皆如之俟其幹十分之六而塗之中齊中齊之厚減其初二分之一亦擊之槪之次日以後皆如之其幹十分之六而塗之末齊末齊之厚減其次二分之一亦擊之槪之次日以後皆如之其幹十分之五以鐡槪摩之有罅焉以水沃而摩之周與底中坎之周與底復池之水竇皆同之凡周與底之交若竇必謹察之而加功焉凡塗瓴甋之墻或燥而不暱以石灰之水徧灑之作堊色幹而後塗之則暱凡塗石池與土池野池與家池皆同法凡擊欲其堅如石也摩欲其密如脂也欲其瑩如鏡也堅密以瑩更千萬年不渫也

注曰本篇四圖之甲木擊也乙鐡槪也凡三和之灰無所不可用欲厚則四塗之五塗之任意加之四塗者初一中二末一五塗者初一中三末一末塗以飾宮室之墻欲令光潤者以雞子淸或桐油和之如法擊摩之欲設色以所用色代瓦屑而和之石色爲上艸木爲下

六曰蓋

家池之蓋有二曰平之曰穹之平有二曰石版曰木版皆平而羃之爲之孔以出入水穹有三曰劵穹曰鬥穹曰蓋穹方池皆券穹正方者或爲斗穹圜池之屬皆蓋穹劵穹者形覆劵也又如截竹析其半而覆之兩和爲之立墻斗穹者形覆斗也方其隅而四墻之趨其頂也皆以圜蓋穹者其形蓋也中髙而旁周皆下垂凡穹之空皆半規皆去緣尺而甃之甃之法皆架木以爲模緣而成之甃以石則治之以趨規若瓴甋亦以趨規之模造之無之則以甃齊加損而合之穹之下爲之竇以出入水在野者或穹之不則苫之或露之

注曰平蓋出入之孔有二一居中當底坎之上以挹其渟污也一近池之緣注水入之挈水出之大小皆無定度也本篇四圖之丙丁戊己庚券穹也丁戌戊巳方池兩緣也丁丙戊和墻也丙庚穹背也辛壬癸子丑斗穹也辛壬癸丑方池緣也子穹頂也依醜辛直綫爲墻漸狹而上以趨子其丑子辛子皆圓綫餘三同之而結於子也寅卯辰午未蓋穹也寅卯未辰圓池緣也午穹頂也旁周趨上皆爲圓綫其全空皆半規圓之半也空皆半規者謂丁丙戊丑子壬未午寅皆半圜形也如是則固去緣尺者池口爲道將跨池以居梁也趨規之勢今工人謂之橘房形也

七曰注

凡家池以竹木爲承霤展轉達之其入於池也爲之露池迎輻輳之水蹔積焉以渟其滓旣澱而後輸之露池之緣爲竇焉以入於池露池之底爲竇焉而他渫之皆以牐或以而節宣之凡雨之初零也必有滓也長夏之雨也必有酷熱之气也則啟其下竇而池渫焉度可入也者塞之啟其上竇而輸之若水之來與地平不能爲下竇者則澱其滓以時出之爲新池幹極而注之新注之水不食也旣浹月更注之而後食之爲二池者嵗食經年之水爲三池者嵗食三年之水是恆得陳水焉水陳者良若爲復池者旣注之澄而後啟中墻之竇而輸之空池復注之如是更積之是恆得澄水焉凡池旣盈而閉之則畜之金魚數頭是食水虫或鯽魚是食水垢野池注之山原之水遂以畜諸魚可也魚之性有與牛羊相長者也

注曰澱下凝也露池不羃也如本篇五圖之甲乙丙露池也丁上竇也戊下竇也新注不食灰气入焉味惡也魚與牛羊相長者如鯶食羊豕之惡而肥鰱食鯶之惡而肥也

八曰挹

家池之水深其挈之則以龍尾之車更深者爲之玉衡之車恆升之車無立其足則以大石爲墜闗巨木而置之無夾其筩則跨池爲梁而置之旣出而爲槽以達之若挈瓶施繘焉亦從其梁中底之坎旣澱焉爲噏筩以去其澱噏筩者截竹而通其節或捲銅錫焉兩端塞之中底而爲之孔孔之徑當底三分之一上端之旁爲之孔無過三分一指可揜也揜其上孔而入之水至於底而啟之則自下孔入者皆澱也旣盈揜而出之而傾之如是數入焉澱盡而止凡施筩亦從其梁野池之灌畦若田也亦以三車挈之置車亦如之池大者無跨其梁則跨之隅

注曰足謂龍尾之下樞也玉衡之雙筩恆升之筩底也筩者玉衡之中筩恆升之筩上端也繘汲井繩也本篇五圖之己庚辛石闗巨木也壬癸梁也子丑噏筩也寅噏筩之底孔也卯旁孔也未申梁跨其隅也

九曰修

池無新故或渫焉修之則用細潤之石舂之簁之與灰同體亦與同量煮水百沸而投之和之日幹之復舂之簁之煮水投之如是四焉舂而簁之牛乳汁和之以塗其隙或以生漆和而塗之

注曰同體等細也同量等分也

﹤子部﹐農家類﹐農政全書﹐卷二十﹥﹤子部﹐農家類﹐農政全書﹐卷二十﹥

水法附余

髙地作井未審泉源所在其求之法有四

第一气試

當夜水气恆上騰日出卽止今欲知此地水脈安在宜掘一地窖於天明辧色時人入窖以目切地望地面有气如煙騰騰上出者水气也气所出處水脈在其下

第二盤試

望气之法曠野則可城邑之中室居之側气不可見宜掘地深三尺廣長任意用銅錫盤一具淸油防微徧擦之窖底用木髙一二寸以搘盤偃置之盤上干艸蓋之艸上土蓋之越一日開視盤底有水欲滴者其下則泉也

第三缶試

又法近陶家之處取瓶缶坯子一具如前銅盤法用之有水气沁入瓶缶者其下泉也無陶之處以土甓代之或用羊羢代之羊羢者不受濕得水气必足見也

第四火試

又法掘地如前篝火其底煙气上升蜿蜒曲折者是水气所滯其下則泉也直上則否

鑿井之法有五

第一擇地

鑿井之處山麓爲上蒙泉所出陰陽適宜園林室屋所在向陽之地次之曠野又次之山腰者居陽則太熱居陰則太寒爲下鑿井者察泉水之有無斟酌避就之

第二量淺深

井與江河地脈通貫其水淺深尺度必等今問鑿井應深防何宜度天時旱澇河水所至酌量加深幾何而爲之度去江河逺者不論

第三避震气

地中之脈條理相通有气伏行焉彊而密理中人者九竅俱塞迷悶而死凡山鄕髙亢之地多有之澤國鮮焉此地震之所由也故曰震气凡鑿井遇此覺有气防防侵人急起避之俟泄盡更下鑿之欲知气盡者縋燈火下視之火不滅是气盡也

第四察泉脈

凡掘井及泉視水所從來而辧其土色若赤埴土其水味惡赤埴黏土也中爲甓爲瓦者是若散沙土水味稍淡若黒墳土其水良黒墳者色黒稍黏也若沙中帯細石子者其水最良

第五澄水

作井底用木爲下磚次之石次之鉛爲上旣作底更加細石子厚一二尺能令水淸而味美若井大者於中置金魚或鯽魚數頭能令水味美魚食水虫及土垢故試水美惡辧水髙下其法有五

第一煮試

取淸水置淨器煮熟傾入白磁器中澄淸下有沙土者此水質惡也水之良者無滓又水之良者以煮物則易熟

第二日試

淸水置白磁器中向日下令日光正射水視日光中若有塵埃絪緼如防气者此水質惡也水之良者其澄澈底

第三味試

水元行也元行無味無味者眞水凡味皆從外合之故試水以淡爲主味佳者次之味惡爲下

第四稱試

有各種水欲辧美惡以一器更酌而稱之輕者爲上

第五紙帛試

又法用紙或絹帛之類色瑩白者以水蘸而幹之無迹者爲上也

農政全書卷二十﹤子部﹐農家類﹐農政全書﹥

欽定四庫全書

農政全書卷二十一

明徐光啟撰

農器

圖譜一

王禎曰昔神農作耒耜以教天下後世因之佃作之具𨿽多皆以耒耜爲始然耕種有水陸之分而器用無古今之間所以較彼此之殊效參新舊以兼行使粒食之民生生永賴焉

耒耜上句木也易系曰神農氏作斵木爲耜揉木爲耒說文曰耒手耕曲木從木推手周官車人爲耒庛長尺有一寸鄭注云庛讀如棘刺之刺刺耒下前曲接耜則耒長六尺有六寸其受鐵處歟自其庛緣其外遂曲量之以至於首得三尺三寸自首遂曲量之以至於庛亦三尺三寸合爲之六尺六寸若從上下兩曲之內相望如量之只得六尺與步相應堅地欲直庛柔地欲句庛直庛則利推句庛則利發倨句磬折謂之中地耜臿也釋名曰耜齒也如齒之斷物也說文云耜從木防聲徐鉉等曰今作耜周官考工記匠人爲溝洫耜廣五寸二耜爲耦一耦之伐廣尺深尺謂之鄭云古者耜一金兩人並發之其壠中曰上曰伐伐之言發也今之耜岐頭兩金象古之耦也賈公彥疏云古者耜一金者對後代耜岐頭二金者云也今之耜岐頭者後用牛耕種故有岐頭兩腳耜也耒耜二物而一事猶杵臼也

﹤子部﹐農家類﹐農政全書﹐卷二十一﹥

犂墾田器釋名曰犂利也利則發土絕艸根也治金而爲之曰犂鑱曰犂壁斵木而爲之曰犂底曰壓鑱曰防頟犂箭犂轅犂梢犂評犂建犂槃木金凡十有一事耕之土曰墢墢猶塊也起其墢者鑱也覆其墢者壁也故鑱引而居下壁偃而居上鑱之次曰防頟皆貤然相戴自策頟達於犂底縱而貫之曰箭前如程而樛者曰轅後如柄而喬者曰梢轅有越加箭可弛張焉轅之上又有如槽形亦如箭焉刻爲綴前髙而後庳所以進退曰評進之則箭下入土也深退之則箭上入土也淺評之上曲而衡之者曰建建楗也所以抳其轅與評無是則二物躍而出箭不能止橫於轅之前末曰槃言可轉也左右系以樫乎軛轅之後末曰梢中在手所以執耕者也鑱長一尺四寸廣六寸壁廣長皆尺微橢【狹長也】底長四尺廣四寸評底過壓鑱二尺策頟減壓鑱四寸廣狹與底同箭髙三尺評尺有三寸槃增評尺七焉建惟稱轅修九尺稍得其半轅至梢中間掩四尺犂之終始丈有二【陸龜蒙耒耜經曰耒耜民之習通謂之犂】

牛【圖不載】耕牛也易曰黃帝堯舜服牛乘馬引重致逺以利天下蓋取諸隨未有用之耕者山海經曰后稷之孫叔均始作牛耕世以爲起於三代愚謂不然牛若常在畎畝武王平定天下胡不歸之三農而放之桃林之野乎故周禮祭牛之外以享賔駕車犒師而已未及耕也卽在詩有云載芟載柞其耕澤澤千耦其耘䢐隰䢐畛又曰有略其耜俶載南畆以明竭作於春皆人力也至於獲之積之如墉如櫛然後殺時犉牡有捄其角以爲社稷之報若使果用之耕曾不如迎貓迎虎列於蠟祭乎蓋牛之耕起於春秋之間故孔子有犂牛之言而弟子冉耕字伯牛禮記呂氏月令季冬出土牛示農耕早晚前漢趙過又增其制度三犂一牛後世因之生民粒食皆其力也然知資其力而不知養其力力旣竭矣曾不審寒暑之異宜疫癘之救藥有冬鬻春租冀免芻豆之費壯鞭老殺猶圖皮肉之貲今勸農有官牛爲農本而不加勸以致生不滋盛價失防平田野小民嵗多租賃以掲目前計其所輸已過半直是以貧者愈貧由不卹農之本故也若爲民牧者當先知愛重祈報使不敢慢易絕其妄殺憫其羸瘠丰其萊牧潔其欄牢則無不字育蕃息紮瘥不作耕種不失足致丰盈此誠善政務本之意也其可忽諸

櫌槌塊器說文云櫌摩田器晉灼曰櫌椎塊椎也呂氏春秋曰鋤櫌白梃櫌椎也管子云一農之事必有一銍一椎然後成爲農今田家所制無齒杷首如木椎柄長四尺可以平田疇擊塊壤又謂木斫卽此櫌也

耙作爬今作宋魏之間呼爲渠拏又謂渠疏陸龜蒙曰凡耕而後有耙今日只知犂深爲功不知耙細爲全功蓋耙徧數惟多爲熟熟則上有油土四指可沒雞卵爲得耙桯長可五尺濶約四寸兩桯相離五寸許其桯上相間各鑿方竅以納木齒齒長六寸許其桯兩端木栝長可尺三前梢微昂穿兩木梮以系牛挽鉤索此方耙也又有人字耙鑄鐵爲齒齊民要術謂之鐵齒凡耙田者人立其上入土則深又當於地頭不時跂足閃去所擁艸木根茇水陸俱必用之

耖疏通田泥器也髙可三尺許廣可四尺上有橫柄下有列以兩手按之前用畜力挽行一耖用一人一牛有作連耖二人二牛特用於大田見功又速耕耙而後用此泥壤始熟矣

勞無齒耙也但耙梃之間用條木編之以摩田也耕者隨耕隨勞又看幹濕何如但務使田平而土潤與耙頗異耙有渠疏之義勞有蓋摩之功也齊民要術曰疏春耕尋手勞秋耕待白背勞注云春多風不卽勞則致地虛燥秋田防濕速勞則恐致地硬又曰耕欲廉勞欲再今亦名勞曰摩又名蓋凡已耕耙欲受種之地非勞不可

撻打田篲也用科木縛如埽篲復加匾濶上以土物厭之亦要輕重隨宜用以打地長可三四尺廣可二尺餘古農法云耬種旣過後用此撻使壠滿土實苗易生也齊民要術曰凡春種欲深宜曳重撻夏種欲淺直置自生注云春气冷生遲不曳撻則根虛𨿽生轉死夏气熱而生速曳撻遇雨必致堅垎其春澤多者或亦不須撻必欲撻者須待白背濕撻則令地堅硬故也又用曳打塲面極爲平實今人耬種後惟用砘車碾之然執耬種者亦須腰系輕撻曳之使壠土覆種稍深也或耕過田畆土性虛浮亦宜撻之

磟碡又作防碡陸龜蒙耒耜經云耙而後有磟碡焉有礰礋焉自爬至礰礋皆有齒磟碡觚稜而咸以木爲之堅而重者良余謂磟碡字皆從石恐本用石也然北方多以石南人用木蓋水陸異用亦各從其宜也其制長可三尺大小不等或木或石刊木栝之中受簨軸以利旋轉又有不觚稜混而圓者謂混軸俱用畜力挽行以人牽傍打田疇上塊岱易爲破爛及碾捍塲圃間麥禾卽脫稃穂水陸通用之﹤子部﹐農家類﹐農政全書﹐卷二十一﹥

礰礋又作礋與磟碡之制同但外有列齒獨用於水田破塊滓混泥塗也

瓠種竅瓠貯種量可斗許乃穿瓠兩頭以木箄貫之後用手執爲柄前用作觜【瓠觜中艸莛通之以下其種】瀉種於耕壠畔【恐太深則致種於壠畔】隨耕隨瀉務使均勻又犂隨掩過遂成溝壠覆土旣深𨿽暴雨不致撻暑夏最爲能【與耐同】旱且便於撮鋤苗亦鬯茂燕趙及遼以東多有之齊民要術曰兩耬重構竅瓠下之以批契維腰曳之此舊制以今較之頗拙於用故從今法寡力之家比耕耙耬砘易爲功也﹤子部﹐農家類﹐農政全書﹐卷二十一﹥

耬車下種器也通俗文曰覆種曰耬一云耬犂其金似鑱而小魏誌略曰皇甫隆爲燉煌太守民不知耕隆乃教民作耬犂省力過半得谷加五崔寔論曰漢武帝以趙過爲捜粟都尉教民耕殖其法三犂共一牛一人將之下種挽耬皆取備焉日種一頃今三輔猶賴其利自注云按三犂共一牛若今三腳耬矣然則耬之制不一有獨腳兩腳三腳之異若今燕趙齊魯之間多有兩腳耬闗以西有四腳耬但添一牛功又連地夫耬中土皆用之他方或未經見恐難成造其制兩柄上彎髙可三尺兩足中虛濶合一壠橫桄四匝中置耬斗其所盛種粒各下通足竅仍旁挾兩轅可容一牛用一人牽傍一人執耬且行且搖種乃自下此耬種之體用今特圖錄近有剏制下糞耬種於耬斗後另置篩過細糞或拌蠶沙耩時隨種而下覆於種上尢巧便也今又名曰種蒔曰耩子曰耬犂習俗所呼不同用則一也

砘【音屯】車砘石碢也以木軸架碢爲輪故名砘車兩碢用一牛四碢兩牛力也鑿石爲圓徑可尺許竅其中以受機栝畜力挽之隨耬種所過防壠碾之使種土相著易爲生發然亦看土脈幹濕何如用有遲速也古農法云耬種後用撻則壠滿土實又有種人足躡壠底各是一法今砘車轉碾溝壠特速此後人所剏尢簡當也

耕槃駕犂具也耒耜經雲橫於犂轅之前末曰槃言可轉也左右系以樫乎軛也耕槃舊制稍短駕一牛或二牛故與犂相連今各處用犂不同或三牛四牛其槃以直木長可五尺中置鉤環耕時旋擐犂首與軛相爲本末不與犂爲一體故復表出之

牛軛字亦作軏服牛具也隨牛大小制之以曲木竅其兩旁通貫耕索仍下繋鞅板用控牛項軛乃穏順了無軒側說文曰軛轅前木也

秧馬蘇文忠公序云余過廬陵見宣徳郎致仕曾君安止出所作禾譜文旣溫雅事亦詳實惜其有所缺不譜農器也予昔遊武昌見農夫皆騎秧馬以楡棘爲腹欲其滑以楸梧爲背欲其輕腹如小舟昻其首尾背如覆瓦以便兩髀雀躍於泥中系束槁其首以縛秧日行千畦較之傴僂而作者勞逸相絕矣史記禹乘四載泥行乘橇解者曰橇形如箕摘行泥土豈秧馬之類乎

鐝斸田器也爾雅謂之防斫也又云魯斫說文云欘主以株除物根株也蓋農家開辟地土用以斸荒凡田園山野之間用之者又有濶狹大小之分然總名曰鐝

臿顏師古曰鍬也所以開渠者或曰削有所守也唐韻作疀俗作�同作插爾雅曰謂之疀方言云燕之東北朝鮮冽水之間謂之宋魏之間謂之鏵或謂之鍏江淮南楚之間謂之臿趙魏之間謂之喿皆謂鍬也然多謂之臿蓋古謂臿今謂鍬一器二名宜通用淮南子曰禹之時天下大水禹執畚臿以爲民先前漢溝洫志白渠歌曰舉臿爲云決渠爲雨

鋒古農器也其金比犂鑱小而加銳其柄如耒首如刅鋒故名鋒取其銛利也地若堅垎鋒而後耕牛乃省力又不乏刅古農法云鋒地宜深鋒苗宜淺齊民要術云速鋒之地恆潤澤而不硬注曰刈谷之後卽鋒茇下令突起則潤澤易耕又云苗髙一尺則鋒之苗生壠平鋒而不耩農書云無鐴而耕曰耩旣鋒矣固不必耩蓋鋒與耩相類今耩多用岐頭若易鋒爲耩亦可代也近世農家不識此器亦不知名玆特錄其功用知爲不可廢也

長鑱踏田器也鑱比犂鑱頗狹制爲長柄謂之長鑱杜工部同谷歌曰長鑱長鑱白木柄卽謂此也柄長三尺餘後偃而曲上有橫木如拐以兩手按之用足踏其鑱柄後跟其鋒入土乃捩柄以起墢也在園圃區田皆可代耕此於鐝斸省力得土又多古謂之蹠鏵今謂之踏犂亦耒耜之遺制也淮南子曰伊尹之興土工也修腳者使之蹠【音只】鏵注長腳者蹠鏵得土多也

鐵搭四齒或六齒其齒銳而微鉤似杷非杷斸土如搭是名鐵搭就帯囿銎以受直柄柄長四尺南方農家或乏牛犂舉此斸地以代耕墾取其疏利仍就塊壤兼有杷鐝之效嘗見數家爲朋工力相傳日可斸地數畆江南地少土潤多有此等人力猶北方山田鐝戶也

﹤子部﹐農家類﹐農政全書﹐卷二十一﹥

鍁臿屬但其首方濶柄無短拐此與鍬臿異也煆鐵爲首謂之鐵鍁惟宜土工剡木爲首謂之木鍁可防穀物又有鐵刄木鍁裁割田間堘埂以竹爲之者淮人謂之竹揚鍁與江浙颺【去聲】籃少異今皆用之

鑱犂之金也集韻注銳也吳人云鐵犂長尺有四寸廣六寸陸龜蒙耒耜經曰冶金而爲之者曰犂鑱起其墢者也負鑱者底底實於鑱中工謂之鼈肉底之次曰壓鑱皆貤然相戴若剜土旣多其鋒必禿還可鑄接貧農利之

鏵集韻云耕具也釋名鏵鍤類起土也說文鏵作防兩刅鍤也從木象形宋魏作防集韻防作鏵或曰削能有所穿也又鏵刳地爲坎也鏵與鑱頗異鑱狹而厚惟可正用鏵闊而薄翻覆可使老農雲開墾生地宜用鑱翻轉熟地宜用鏵蓋鑱開生地著力易鏵耕熟地見功多然北方多用鏵南方皆用鑱𨿽各習尙不同若取其便則生熟異气當以老農之言爲法庶南北互用鑱鏵不偏廢也

鐴犂耳也其形不一耕水田曰瓦繳曰髙腳耕陸田曰鏡面曰碗口隨地所宜制也

剗俗又名鎊周禮薙氏掌殺艸冬日至而耜之鄭謂以耜側凍土而剗之其刄如鋤而闊上有深袴插於犂底所置鑱處具犂輕小用一牛或人挽行北方幽冀等處遇有下地經冬水涸至春首浮凍稍蘇乃用此器剗土而耕艸根旣斷土脈亦通宜春種麰麥凡艸莽污澤之地皆可用之蓋地旣淤壤肥沃不待深耕仍火其積艸而種乃倍收斯因地制器剗土除艸故名剗兼體用而言也

劐農桑輯要云燕趙之間用之如鑱而小中有髙脊長四寸許闊三寸插於耬足背上兩竅以繩控於耬之下桄其金入地三寸許耬足隨瀉種粒其種入土旣深田亦加熟劐所過猶小犂一徧如古耦耕之法卽一事而兩得也

農政全書卷二十一﹤子部﹐農家類﹐農政全書﹥

欽定四庫全書

農政全書卷二十二

明徐光啟撰

農器

圖譜二

王禎曰錢鎛古耘器見於聲詩者尙矣然制分大小而用有等差揆而求之其鋤耨鏟蕩等皆其屬也如耬鋤鐙鋤耘爪之類是其變也至於薅馬薅鼓又其輔也倘度而用之則知水陸之耘事有大功利在矣

錢臣工詩曰庤乃錢鎛注錢銚也唐韻作器也非鍬屬也玆度其制似鍬非鍬殆與鏟同纂文曰養苗之道鋤不如耨耨不如鏟鏟柄長二尺刄廣二寸以剗地除艸此鏟之體用卽與錢同

鎛耨別名也詩曰其鎛斯趙以薅荼蓼釋名曰鎛廹也廹地去艸也爾雅疏云鎛耨一器或云鉏或云鋤屬嘗質諸考工記粵獨無鎛何也粵之無鎛非無鎛也夫人而能爲鎛也

耨除艸器易曰耒耨之利以教天下呂氏春秋曰耨柄尺此其度也其長六寸所以間稼也髙誘注云耨蕓苗也六寸所以入苗間廣雅又云定謂之耨爾雅曰斪斸謂之定郭曰鋤屬淮南子曰摩蜃而耨【蜃大蚌也摩令利用耨此古農器也】纂文曰養苗之道鋤不如耨古農法云苗生葉以上稍耨壠艸因隤其土以附苗根此耨功也

耰鉏耰爲鉏柄也釋名鋤助也去穢助苗也說文鋤立薅也夫法有四一次曰鏃二次曰布三次曰擁四次曰復鋤則苗隨玆茂其刀如半月比禾壠稍狹上有短銎以受鋤鉤鉤如鵝項下帶深袴【皆以鐵爲之】以受木柄鉤長二尺五寸柄亦如之北方陸田舉皆用此江淮間𨿽有陸田習俗水種但用直項鋤頭刄𨿽鋤也其用如斸是名鐝鋤故陸田多不丰收今表此耰鋤之效並其制度庶南北通用

耬鋤種蒔直說云此器出自海壖號曰耬鋤耬制頗同獨無耬斗但用耰鋤鐵柄中穿耬之橫桄下仰鋤刄形如杏葉撮苗後用一驢帶籠觜挽之初用一人牽慣熟不用人止一人輕扶如土二三寸其深痛過鋤力三倍所辦之田日不啻二十畝今燕趙間用之名曰劐子劐子之制又小異於此劐子第一徧卽成溝子谷根未成不耐旱耬鋤刄在土中故不成溝子第二徧加擗土木鴈翅方成溝子其土分壅谷根擗土【用木厚三寸闊三寸長八寸取成三角樣前爲尖中作一竅長一寸闊半寸穿於鐵鋤柄上壓鋤刄上】韓氏直說云如耬鋤過苗閭有小豁不到處用鋤理撥一徧卽爲全功也

鐙鋤剗艸具也形如馬鐙其踏鐵兩旁作刄甚利上有圓銎以受直柄用之剗艸故名鐙鋤柄長四尺比常鉏無兩刄角不致動傷苗稼根莖或遇少旱或熇苗之後壠土稍幹荒薉復生非耘耙耘爪所能去者故用此剗除特爲健利此創物者隨地所宜偶假其形而取便於用也嘗見江東農家用之

截釋名曰鏟平削也廣雅曰防纂文曰養苗之道鋤不如耨耨不如鏟鏟柄長二尺刄廣二寸以剗地除艸此古之鏟也今鏟與古制不同柄長數尺首廣五寸許兩手持之但用前進攛之剗去壠艸就覆其根特號敏防今營州之東燕薊以北農家種溝田者皆用之

耘蕩江浙之間新制之形如木屐而實長尺餘闊約三寸底列短釘二十餘枚簨其上以貫竹柄柄長五尺餘耘田之際農人執之推蕩禾壠間艸泥使之混溺則田可精熟旣勝杷鋤又代手足【水田有手耘足耘】況所耘田數日復兼倍嘗見江東等處農家皆以兩手耘田匍匐水間膝而行前日曝於上泥潮於下豳詩農事之敍至耘苗則曰暑日流金田水若沸耘耔是事稂莠是除爬沙而指爲之戾傴僂而腰爲之折此耘苗之苦也今覩此器惜不預傳以濟民用玆特列敍庶愛民者精爲取法扈先生曰旣蕩仍須耘蕩一【闕】

耘爪耘水田器也卽古所謂鳥耘者【闕】

隨手指大小截之長可逾寸削去一【闕】狀如【闕】

堅利以鐵爲之穿於指上【闕】

爪也今江南攺爲此具更爲省便

薅馬薅禾所乘竹馬也佀籃而長如鞍而狹兩端攀以竹桑農人薅艸之際乃寘於跨間余裳斂之於內而上控於腰畔乘之兩股旣寛行壠上不礙苗行又且不爲禾葉所故得專意摘剔稂莠速勝鋤耨殆若秧馬之類因命曰薅馬

銍獲禾穗刄也臣工詩曰奄觀銍艾書禹貢曰二百里納銍小爾雅云截頴謂之銍截頴卽獲也據陸詩釋文云銍獲禾短防也纂文曰江湖之間以銍爲刈說文云此則銍器斷禾聲也故曰銍

艾獲器今之防也方言曰刈江淮陳楚之間謂之銘【音昭】或謂之鍋【音渠】自關而西或謂之鉤或謂之鎌或謂之鍥【音結】詩奄觀銍艾釋音乂韻作艾芟艸亦作刈賈策若艾艸菅注艾讀曰刈古艾從艸今刈從刀宜通用

防刈禾曲刀也釋名曰防亷也薄甚所刈似亷考工又作鎌風俗通曰防刀自揆積芻蕘之效然防之制不一有佩防有兩刄防有袴防有鉤防有防柌之防皆古今通用芟器也

推防斂禾刄也如蕎麥熟時子易焦落故制此具便於收斂形如偃月用木柄長可七尺首作兩股短叉架以橫木約二尺許兩端各穿小輪圓轉中嵌防刄前回仍左右加以斜杖謂之蛾眉杖以聚所劖之物凡用則執柄就地推去禾莖旣斷上以蛾眉權約之乃回手左擁成以離舊地另作一行子旣不損又速於刀刈數倍此推防體用之效也

粟鋻截禾頴刄也集韻云鋻剛也其刄長寸餘上帶圓銎穿之食指刄向手內農人收獲之際用摘禾穗與銍防制不同而名亦異然其用則一此特加便防耳

防似刀而上彎如防而下直其背指厚刄長尺許柄盈二握江淮之間恆用之方言云自關而西謂之鉤江南謂之鍥鍥防集韻通用又謂之彎刀以刈艸木或斫柴篠或代防斧一物兼用農家便之

防集韻云防兩刄刈也其刄長餘二尺闊可三寸橫揷長木柄內牢以逆楔農人兩手執之遇艸萊或麥禾等稼折要展臂匝地芟之柄頭仍用掠艸杖以聚所芟之物使易收束太公農器篇云春防艸棘又唐有防麥殿今人亦云芟曰防蓋體用互名皆此器也

刀集韻與劙同辟荒刅也其制如短防而背則加厚嘗見開墾蘆葦蒿萊等荒地根株駢密𨿽彊牛利器鮮不困敗故於耕犁之前先用一牛引曳小犁仍置刄裂地辟及一隴然後犁鑱隨過覆撥截然省力過半又有於本犁轅首裏邊就置此刄比之別用人畜就省便也

防【切艸也】凡造防先鍜鐵爲防背厚可指許內嵌防刄如半月而長下帶鐵桍以揷木柄截木作碪長可三尺有餘廣可四五寸碪首置木簨髙可三五寸穿其中以受防

斧【圖不載】釋名曰斧甫始也凡將制器始以斧伐木已乃制之也周書曰神農作陶冶斧破木爲耒耜鋤耨以墾艸莽然後五穀興其柄爲柯然樵斧桑斧制頗不同樵斧狹而厚桑斧闊而薄蓋隨所宜而制也今農耕作之際修理佃具隨身尢不可闕者

鋸【圖不載】解截木也古史考曰孟莊子作鋸說文曰鋸槍唐也莊子曰禮若亢鋸之柄又曰天下好智而百姓求竭矣於是乎釿【音斤】鋸顓焉太公農器篇云鐝鍤斧鋸此鋸爲農器尙矣今接博桑果不可闕者

礪磨刄石也書曰揚州厥貢礪砥廣志曰礪石出首陽山有紫白粉色出南昌者最善山海經曰髙梁之山多砥礪尸子曰鐵使幹越之工鑄之以爲劍而勿加砥礪則以刺不如擊不斷磨之以礱加之以黃砥則刺也無前擊也無下自是觀之礪與弗礪其相去遠矣今農器防斧防防之類非礪不可大小之家所必用也蔡邕銘曰木以繩直金以沛剛必須砥礪就其鋒鋩

﹤子部﹐農家類﹐農政全書﹐卷二十二﹥

杷鏤鏉器也方言云宋魏間謂之渠拏或謂之渠疏直柄橫首柄長四尺首闊一尺五寸列鑿方竅以齒爲節夫畦畛之間鎪剔塊壌疏去瓦礫場圃之上摟聚麥禾擁積稭穗此益農之功也後有谷杷或謂透齒杷用攤曬穀又耘杷以木爲柄以鐵爲齒用耘稻禾竹杷埸圃樵野間用之

朳無齒杷也所以平土壌聚谷實說文云無齒爲朳禾譜字作戛周生烈曰夫忠蹇朝之杷朳正人國之埽篲秉杷執篲除防掃穢國之福主之利也杷朳之爲器也見於書傳至今不替其用爲不負紀錄矣

平板平摩種秧泥田器也用滑面水板長廣相稱上置兩耳系索連軛駕牛或人拖之摩田須平方可受種卽得放水浸漬勻停秧出必齊田家或仰坐櫈代之終非本器

田蕩均泥田器也用叉木作柄長六尺前貫橫木五尺許田方耕耙尙未勻熟須用此器平著其上蕩之使水土相和凹凸各平則易爲秧蒔農書種植篇雲凡水田渥漉精熟然後踏糞入泥蕩平田面乃可撒種此亦蕩之用也夫田蕩與上篇耘蕩之蕩字同音異所用亦各不類因辯及之

軸軸輥碾艸木軸也其軸木徑可三四寸長約四五尺兩端俱作轉簨挽索用牛拽之夫江淮之間凡漫種稻田其艸禾齊生並出則用此輥碾使艸禾俱入泥內再宿之後禾乃復出艸則不起又嘗見一方稻田不解揷秧惟務撒種卻於軸間交穿板木謂之鴈翅狀如礰礋而小以轅打水土成泥就碾艸禾如前江南地下易於得泥故用輥軸北方塗田頗少放水之後欲得成泥故用鴈翅打此各隨地之所宜用也

秧彈【平聲】秧壠以篾爲彈彈猶也世呼船牽【去聲】曰彈字義俱同蓋江鄕櫃田內平而廣農人秧蒔漫無凖則故制此長篾掣於田之兩際其直如循此布秧了無欹斜猶梓匠之繩墨也

杈【如加切】箝禾具也揉木爲之通長五尺上作二股長可二尺上一股微短皆形如彎角以取禾也又有以木爲榦以鐵爲首二其股者利如戈防惟用叉収禾束謂之鐵禾杈

﹤子部﹐農家類﹐農政全書﹐卷二十二﹥

笐架也集韻作竹竿也或省作笐今湖湘間收禾並用笐架懸之以竹木搆如屋狀若麥若稻等稼獲而栞【音繭】之悉倒其穗控於其上久雨之際比於積垜不致郁江南上雨下水用此甚宜北方或遇霖潦亦可仿此庶得種糧勝於全廢今特載之冀南北通用

喬扡【音千】掛禾具也凡稻皆下地沮濕或遇雨潦不無渰浸其收獲之際𨿽有禾不能臥置乃取細竹長短相等量水淺深每以三莖爲數近上用篾防之叉於田中上控禾把又有用長竹橫作連脊掛禾尢多凡禾多則用笐架禾少則用喬扡𨿽大小有差然其用相類故並次之

禾鉤【圖不載】斂禾具也用禾鉤長可二尺嘗見壠畝及荒蕪之地農人將芟倒禾或艸用此匝地約之成梱則易於就束比之手槤【力展切】甚速便也

撘爪上用鐵鉤帶榜中受木柄通長尺許狀如彎爪用如爪之撘物故曰撘爪以擐艸禾之束或積或擲日以萬數速於手挈可謂智勝力也

禾檐負禾具也其長直尺五寸剡匾木爲之者謂之輭檐斫圓木爲之謂之楤擔【集韻云楤音聰尖頭擔也】匾者宜負器與物圓者宜負薪與禾釋名曰擔任也力所勝任也凡山路巇崄或水陸相半舟車莫及之處如有所負非擔不可【圖不載】

連枷【古牙切】擊禾器國語曰權節其用耒耜耞支【耞拂也以擊艸】廣雅曰柫謂之架說文曰柫架也柫擊禾連架釋名曰架加也加杖於柄頭以楇【陟爪切】穗而出谷也其制用木條四莖以生革編之長可三尺闊可四寸又有以獨挺爲之者皆於長木柄頭造爲擐軸舉而轉之以朴禾也方言云僉宋魏之間謂之攝殳【音殊】自關而西謂之柫【薄宓切】齊楚江淮之間謂之柍【音怏】或謂之悖【音敕】今呼爲連耞南方農家皆用之北方獲禾少者亦易辦也

刮板剗土具也用木板一葉闊二尺許長則倍之或煆鐵爲舌板後釘木直二莖髙出板上槪以橫柄板之兩傍系一鐵鐶以擐拽索兩手推按或人或畜挽行以剗壅腳土凡修閘壩起堤防塡污坎積丘垤均土壤治畦埂疊埸圃聚子粒擁糠籺【胡骨切】除瓦礫【卽擊切】𨿽若乏用然農家之事居多也

農政全書卷二十二﹤子部﹐農家類﹐農政全書﹥

欽定四庫全書

農政全書卷二十三

明徐光啟撰

農器

圖譜三

王禎曰昔聖人敎民杵臼而粒食資焉後乃增廣制度而爲碓爲磑爲礱爲輾等具皆本於此至於蓄積之所古有定制而出納之用與烹餁之器尢不可闕故以嘉量繼之鼎釡終之若夫舟車之事任載所先蓋南北道路之不同故水陸乘行之亦異然淮漢之間俱可兼用凡務農之家隨其所便所居廬室尢不可無其動止之用理存覆載故共錄於此

杵臼舂也易系辭曰黃帝堯舜氏作斷木爲杵掘地爲臼杵臼之利萬民以濟按古舂之制防百一十斤稻重一防爲米二十斗爲米十斗曰爲米六斗大半斗曰粲又曰糲米一石舂爲九斗曰糳糳米之精者斯古舂之制自杵臼始也【有圖不載】

碓舂器用石杵臼之一變也廣雅曰碓也方言云碓稍謂之碓幾自關而東謂之梴桓譚新論曰杵臼之利後世加巧因借身重以踐碓而利十倍

堈碓以堈作碓臼也集韻云堈甕也又作防其制先掘埋堈坑深逾二尺次下木地釘三莖置石於上後將大磁堈穴透其防向外側嵌坑內埋之復取碎磁與灰泥和之以窒防孔令圓滑如一幹透乃用半竹篘長七寸許徑四寸如合脊瓦樣但其下稍濶以熟皮周圍防之【取其滑也】倚於堈之下唇篘下兩邊以石壓之或兩竹竿刺定然後注糙於堈內用碓木杵【杵頭鐵團束之囤內置四大牙釘稍臥之】搗於篘內堈旣圓滑米自翻倒簌於篘內一搗一簌旣省人攪米自勻細然木杵旣輕動防狂迸須於踏碓時已起而落隨以左足躡其碓腰方得穩順一堈可舂米三石功折常碓累倍始於浙人故又名浙碓今多於津要商旅輳集處所可作連屋置百餘具者以供往來稻船貨糶粳糯及所在上農之家用米旣多尢宜置之

﹤子部﹐農家類﹐農政全書﹐卷二十三﹥﹤子部﹐農家類﹐農政全書﹐卷二十三﹥

礱礧谷器所以去谷殻也淮人謂之礱江浙之間謂之礱編竹作圍內貯泥土狀如小磨仍以竹木排爲密齒破谷不致損米就用拐木竅貫礱上掉軸以繩懸檁上眾力運肘以轉之日可破谷四十餘斛方謂之木礧石鑿者謂之石木礧礱礧字從石初本用石今竹木代者亦便又有廢磨上級已薄可代谷礱亦不損米或人或畜轉之謂之礱磨復有畜力挽行大木輪軸以皮或大繩繞輪兩周復交於礱之上級輪轉則繩轉繩轉則礱亦隨轉計輪轉一周則礱轉凡五餘周比用人工旣速且省

輾通俗文曰石碢轢糓曰輾後魏書曰崔亮在雍州讀杜預傳見其爲八磨嘉其有濟時用因教民爲輾【扈先生曰後魏臣工最多畱心民事者將上意所先耶抑兩漢之遺人也】今以糲石甃爲圓槽周或數丈髙逾二尺中央作臺植以簨軸上穿榦木貫以石碢有用前後二碢相逐前備撞木不致相擊仍隨帶攪杷畜力挽行循槽轉碾日得米三十斛近有法制輾槽【法制川沙石芹泥與糯粥同膠和之以爲圓槽下以木箠緩築實直至幹透可用】轢米特易可加前數此又輾之巧便者

【扈先生曰亮爲僕射奏於張方橋東堰谷水造磑磨三十區其利十倍國用便之】

﹤子部﹐農家類﹐農政全書﹐卷二十三﹥

輥輾世呼曰海靑輾諭其速也但比常輾減去圖槽就碢榦栝以石輥【輥徑可三尺長可五尺】上置板檻隨輾榦圓轉作竅下谷不計多寡旋碾旋收易於得米較之碢輾疾過數倍故比於鷙鳥之尢者人皆便之

扈先生曰江右木作槽輾山右石作揺輾皆取機勢倍勝常輾

連磨連轉磨也其制中置巨輪輪軸上貫架木下承鐏臼復於輪之周回列繞八磨輪輻近與各磨木齒相間一牛拽轉則八磨隨輪輻俱轉用力少而見功多後魏崔亮在雍州讀杜頴傳見其爲八磨嘉其有濟時用劉景宣作磨奇巧特異策一牛之任轉八磨之重竊謂此𨿽並載前史然世罕有傳者今乃防繹搜索度其可用述此制度旣圖於前復敍於後庶來者效之以廣食利【圗見水利部】

颺扇集韻云颺風飛也揚谷器其制中置簨軸列穿四扇或六扇用薄板或糊竹爲之復有立扇臥扇之別各帶掉軸或手轉足躡扇卽隨轉凡舂輾之際以糠米貯之髙檻底通作匾縫下瀉均細如簾卽將機軸掉轉搧之糠粞旣去乃得淨米又有舁之埸圃間用之者謂之扇車凡揉打麥禾等稼穰籺相雜亦須用此風防比之鍁擲防簸其功數倍

防唐韻作磨磑也說文云防石磑也世本曰公輸班作磑方言或謂之防通俗文曰塡礳曰硐磨牀曰摘今又謂主磨曰臍注磨曰眼轉磨曰榦承磨曰槃載磨曰牀多用畜力挽行或借水輪或掘地架木下置鐏軸亦轉以畜力謂之旱水磨比之常磨特爲省力凡磨上皆用漏斗盛麥下之眼中則利齒旋轉破麥作麩然後收之篩羅乃得成麫世間餅餌自此始矣

﹤子部﹐農家類﹐農政全書﹐卷二十三﹥

油搾取油具也用堅大四木各圍可五尺長可丈餘疊作臥枋於地其上作槽其下用厚板嵌作底槃槃上圓鑿小溝下通槽口以備注油於器凡欲造油先用大鑊防炒芝麻旣熟卽用碓舂或輾碾令爛上甑蒸過理艸爲衣貯之圏內累積在槽橫用枋桯相桚復豎揷長楔髙處舉碓或推擊檘之極則油從槽出此橫搾謂之臥槽立木爲之者謂之立槽傍用擊揳或上用壓梁得油甚速今燕趙間創有以鐵爲炕面就接蒸斧防項乃傾芝麻於上執鍁勻攪待熟入磨下之卽爛比鑊炒及舂碾省力數倍南北農家歲用旣多尢宜則效

谷盅集韻云虛器也又謂之气籠編竹作圍徑可一尺髙或二丈防足稍大易於堅立內置木數層乃先列倉中每間或五或六亦量積谷多少髙低大小而制之嘗見倉廩囷京等所貯米谷蒸濕結厚數尺謂之頭以致壓盫變黃漸成腐往往耗損公私坐致陷害誠可甚惜今置此器使欝气升通米得堅燥免蹈前實濟物之良法也凡儲蓄之家不可闕

﹤子部﹐農家類﹐農政全書﹐卷二十三﹥

窖藏谷穴也史記貨殖傳曰宣曲任氏獨窖食粟楚漢相拒滎陽民不得耕米石至數萬而豪傑金玉盡歸任氏任氏以是起富嘗謂谷之所在民命是寄今藏至地中必有重遇且風虫水旱十年之內儉居五六安可不預備凶災夫穴地爲窖小可數斛大至數百斛先投柴棘燒令其土焦燥然後周以糠穩貯粟於內五穀之中惟粟耐陳可歷遠年有於窖上栽樹大至合抱內若變樹必先槁又謂葉必萎黃又搗別窖北地土厚皆宜作此江淮髙峻土厚處或宜仿之

竇似窖月令曰穿竇窖鄭注云穿竇窖者入地隋曰竇方曰窖疏云隋者似方非方似圓非圓釋文云隋謂狹而長令人下掘或旁穿出土轉於它處內實以粟復以艸墢封塞他人莫辧卽謂竇也蓋小口而大腹竇小孔穴也故名竇

倉谷藏也釋名曰倉藏也天文集曰廩星主倉史記天官書胃爲天倉此名著於天象者禮月令曰孟冬命有司修囷倉周禮倉人掌粟入之藏此名著於公府者詩曰乃求千斯倉管子曰倉廩實而知禮節此名著於民家者今國家備儲蓄之所上有气樓謂之厫房前有檐楹謂之明廈倉爲總名蓋其制如此夫農家貯谷之屋𨿽規模稍下其名亦同皆系累年蓄積所在內外材木露者悉宜灰泥塗飾以辟火災木又不蠧可爲永法【圗不載】

廩倉之別名詩曰亦有髙廩萬億及秭注云廩所以藏粢盛之穗說文曰倉黃防而取之故謂之防或從廣從禾今農家構及無壁廈屋以儲禾穗穜稑之種卽古之廧也唐韻云倉有屋曰廩倉其藏谷之總名而廩庾又有屋無屋之辧也【圖不載】

庾鄭詩箋云露積谷也集韻庾或作防倉無屋者詩曰曽孫之庾如坻如京又曰我庾維億蓋謂庾積谷多也【圖不載】

囷圓倉也禮月令曰修囷倉說文廩之圓者圓謂之囷方謂之京吳志周瑜謁魯肅肅指其囷以與之西京雜記曰曹元理善算囷之谷數類而言之則囷之名舊矣今貯谷圜泥塗其內艸苫於上謂之露者卽囷也【圖不載】

升十合量也前漢志云以子穀秬黍中者千二百實其龠以井水凖其槪二龠爲合十合爲升說文云升從斗象形唐韻云升成也【自此至末圖不載】

斗十升量也前漢志云十升爲斗斗者聚升之量也說文云斗象形有柄天文集曰鬥星仰則天下斗斛不平覆則歲稔

斛十斗量也前漢志云十斗爲斛斛者角鬥平多少之量也廣雅曰斛謂之鼓方解謂之角周禮曰防氏爲量攺煎金錫則不耗不耗然後權之權之然後凖之凖之然後量之其銘曰時文思索允臻其極嘉量旣成以觀四國永啟厥後玆器維則【時文思索言是徳之君思求索爲民立法而作量】漢書五量之法用銅方尺而圓其外旁有庣焉【師古曰庣不滿之處也】上爲斛下爲斗【上謂仰斛下爲覆斛之底受一斗也】左耳爲升右耳爲合龠夫量者躍於龠合於合登於升聚於鬥角於斛職在大倉大司農掌之今農夫家所得谷數凡輸納於官販鬻於市積貯於家多則斛少則斗零則升又必槪以平之貧富皆不可闕者

槪平斛斗器說文云槪杚斗斛從木旣聲杚平也漢書云以井水凖其槪也古有豆區釜鐘庾秉之量左傳曰四升爲豆四豆爲區四區爲釜十釡爲鐘又二釜半爲庾十六斛爲秉皆古量之名也今惟以升斗斛爲凖最號簡要蓋出納之司易會計也

鼎說文云鼎三足兩耳烹飪器也周禮烹人掌共鼎鑊以給水火之齊今農家乃用煮繭繰絲嘗讀秦觀蠶書云凡繰絲常令煮繭之鼎湯如蟹眼夫鼎之爲器大則烹牲而供上祀小則和而備五味今用之以取繭絲而衣被斯民嘉其兼用遂寘名田譜之內釜煮器也古史考黃帝始造釡甑火食之道成矣易說卦曰坤爲釜廣雅曰鉼鬲鑊鏕鏝鍪錡釜也說文釡作鬴鍑屬魏略曰鐘繇爲相國以五熟鼎範因太子鑄之釜成太子與繇書曰昔周之九鼎咸以一體調一味豈若斯釜五味時方蓋鼎之烹飪以享上帝今之嘉釜有逾玆義異錄曰南方有以沙土燒之者燒熟以土油之淨逾鐵器尢宜煮藥一斗者才直十錢斯濟貧之具不可無者甑炊器也集韻云甑甗也籕文作鬻或作防周禮陶人爲甑實二鬴厚半寸唇寸說文曰窐甑空也爾雅曰防謂之鬵方言或謂之酢餾漢書項羽渡河破釜甑又任文公知有王莾之變悉賣奇物惟存銅甑以此知古人用甑𨿽軍旅及反側之際不可廢者或謂釜甑舉世皆用今作農器何也蓋民之力田必資火食非釜甑不成以此起農事之始及穀物旣登防以釜甑又爲農事之終所需莫急於此故附農器之內

箄甑箄也說文云箄蔽也所以蔽甑防也淮南子曰明鏡可以鑑形蒸食不如竹箄孔融同歲論曰獘箄徑尺不能捄鹽池之咸矣箄獘可以止咸故也又曰獘箄甑瓾在旃茵之上𨿽貧者不此言易得之物也字從竹或無竹處以荊柳代之用不殊也

土鼓古樂器也杜子春云以瓦爲匡以革爲兩面可擊也禮運曰蕢桴而土鼓又明堂位曰土鼓蕢桴伊耆氏之樂也周禮春官籥章掌土鼓豳籥仲春晝擊土鼓龡豳詩以逆暑仲秋夜迎寒亦如之凡國祈年於田祖龡豳雅擊土鼓以樂田畯今農家揫斂之後擊鼓以祀田祖卽其遺意也

農舟農家所用舟也夫水鄕種蓻之地溝港交通農人往來利用舟楫故異夫漁釣之名也

野航田家小渡舟也或謂之舴艋謂形如蚱蜢因以名之如村野之間水陸相間豈所在橋梁皆能畢備故造此以便往來制頗朴陋廣才防丈可載人畜一二不煩人駕但於渡水兩傍維以竹艸之索各倍其長過者掣索卽扺彼岸或略具篙楫田農便之

下澤車田間任載車也古謂箱者詩曰乃求萬斯箱又皖彼牽牛不以服箱箱卽此車也周禮車人行澤者反輮又行澤者欲短轂短轂則利今俗謂之板轂車其輪用厚濶板木相嵌斵成圓樣就畱短轂無有輻也泥淖中易於行轉了不沾塞蓋如車制而略但獨轅著地如犂托之狀上有望橛以擐牛挽槃索上下坡阪絕無軒輊之患漢馬援弟少遊嘗謂乘下澤車是也

大車考工記曰大車牝服二柯鄭謂平地任載之車世本云奚仲造車凡造車之制先以腳圓徑之髙爲祖然後可視梯檻長廣得所制𨿽不等道路皆同軌也中原農家例用之

拖車卽拖腳車也以腳木二莖長可四尺前頭微昂上立四簨以橫木栝之濶約三尺髙及二尺用載農具及芻種等物以往耕所有就上覆艸爲捨取蔽風雨耕牛挽行以代輪也

守舍看禾廬也木苫艸略成結構兩人可舁木稼將熟寢處其中備防人畜或就塍坎縛艸爲之若於山鄕及曠野之地宜髙架牀木免有虎狼之患

牛室門朝陽者宜之夫歲事逼冬風霜淒凜獸旣氄毛率多穴處獨牛依人耳故宜入養密室聞之老農云牛室內外必事塗塈以備不測火災最爲切要

農政全書卷二十三

欽定四庫全書

農政全書卷二十四

明徐光啟撰

農器

圖譜四

王楨曰芟麥等器中土人皆習用蓋地廣種多必制此法乃爲收斂比之鎌鑊手栞其功殆若神速今特各各圖錄庶他方業農者效之同省工力而蓑笠簣蓧之器附焉

扈先生曰古云收獲如寇盜之至百谷皆宜速收夏麥尢甚故曰收麥如救火此譜芟麥之器獨詳以此類而推之麥塲宜髙廣荘屋宜寛大他如笐架火炕如豫宜設處以備不時之霖潦可也

﹤子部﹐農家類﹐農政全書﹐卷二十四﹥

麥籠盛芟麥器也判竹編之底平口綽廣可六尺深可二尺載以木座座帶四碢用轉而行芟麥者腰系鉤繩牽之且行且曳就借使刀前向綽麥乃覆籠內籠滿則舁之積處往返不已一籠日可收麥數畆又謂之腰籠

麥釤芟麥刅也集韻曰釤長鐮也狀如鐮長而頗直比防薄而稍輕所用斫而劖之故曰釤用如防也亦曰防其刅務在剛利上下嵌系綽柄之首以芟麥也此之刈獲功過累倍

麥綽抄麥器也篾竹編之一如箕形稍深且大旁有木柄長可三尺上置釤刅下橫短拐以右手執之復於釤旁以繩牽短軸【近刅處以細竹代繩防爲刅所割也】左手握而掣之以兩手齊運芟麥入綽覆之籠也嘗見北地芟取蕎麥亦用此具但中加密耳夫籠釤綽三物而一事系於人之一身而各周於用信乎人爲物本物因人而用也

捃刀集韻云捃拾也俗謂拾麥刀刅長可五寸濶近二寸上下竅繩穿之系於指腕隨手芟獲取其便也麥禾旣熟或收刈不時莖穗狼籍不能淨盡單貧之人得以取其遺滯蓋捃拾之間用此器也

拖杷耬麥長杷也首列二十餘齒短木柄以批契繼腰曳之嘗見麥野爲風雨所損而莖穗交亂不能淨防故制此具腰後縱橫耬之仍手握柄鐮芟其遺余所得稭穗隨擁積之有一杷畢功得麥十餘斛

抄竿扶麥竹也長可及丈麥已熟時忽爲風雨所倒不能芟取乃別用一人執竿抄起臥穗竿舉則釤隨防之殊無損失必兩習熟者能用不然則有矛盾之差矣或曰捃刀拖杷抄竿冗細似不足紀錄而皆取之何也曰物有濟於人而遺之不可故綴於麥事之末

蓑雨衣無羊詩云何蓑何笠毛注曰蓑所以備雨笠所以禦暑唐韻云蓑艸名可爲雨衣又名襏襫說文云秦謂之萆爾雅曰薃侯莎蓑衣以莎艸爲之故音同莎又名薛六韜農器篇曰蓑薛簦笠今總謂之蓑雨具中最爲輕便【圖不載】

笠戴具也古以臺皮爲笠詩所謂臺笠緇撮今之爲笠編竹作殻裏以籜篛或大或小皆頂隆而口圓可芘雨蔽日以爲蓑之配也【圖不載】

屝艸履也左傳曰共其資糧屝屨說文曰屝艸屨也孔疏云屝屨俱是在足之物善惡異名耳

屨麻履也傳云屨滿戶外蓋古人上堂則遺屨於外此常履也今農人春夏則屝秋冬則屨從省便也方言屝麄屨也徐兗之郊謂之屝自闗而西謂之屨中有木者謂之復舄自闗而東謂之復履其卑者謂之防【音婉】下禪謂之鞮絲作者謂之履麻作者謂之不借麄者謂之防東北朝鮮列水之間謂之防或謂之徐土邳沂之間大麄謂之防角皆屨之別名也

橇泥行具也史記禹乘四載泥行乘橇孟康曰橇形如箕摘行泥土嘗聞向時河水退灘淤地農人欲就泥裂漫撒麥種柰泥深恐沒故制木板爲履前頭及兩邊昆起如箕中綴毛繩前後系足底板旣濶則舉步不陷今海陵人一行及刈過葦泊中皆用之

覆殻【一名鶴翅一名背蓬】篾竹編如龜殻衷以籜篛覆於人背繩系肩下耘薅之際以禦畏日兼作雨具下有捲口可通風气又分雨澑適當盛暑田夫得此以免曝烈之苦亦一壺千金之比也

蓧許愼說文曰耘器也或曰盛谷種器南方盛稻種用簟以竹爲之北方藏粟種簍多以艸木之條編之篠蓋是此類

臂篝狀如魚笱篾竹編之又呼爲臂籠江淮之間農夫耘苗或刈禾穿臂於內以帣衣袖猶北俗芟刈艸禾以皮爲袖套皆農家所必用者

蕢艸器所以盛谷也集韻作籄

筐竹器之方者三禮圖曰大筐以竹受五斛以盛米致饋於聘賓小筐以竹受五升以盛米又曰筐以盛熬谷

筥亦作竹器之圓者注曰筥圓而長但可實物而已三禮圖曰筥受五升盛饔餼之米致於賓館良耜詩曰載筐及筥左傳筐筥錡釜之器字說云筐筥一器特方圓之異云耳江沔之間謂之籅趙岱之間謂之防淇衛之間謂之牛筐小者南楚謂之簍自闗而西秦晉之間謂之箄筥其通語也

畚土籠也左傳樂喜陳畚梮注云畚簣籠集韻作畚晉書王猛少貧賤嘗鬻畚爲事說文云畚屬又蒲器也所以盛種杜林以爲竹筥揚雄以爲蒲器然南方以蒲竹北方用荊栁或負土或盛物通用器也

集韻云盛谷器或作囤一作北方以荊栁或蒿卉制爲圓樣南方判竹編艸或用籧篨空洞作圍各用貯谷南北通呼曰兼篅而言也然多露置可用貯糧篅在室可用盛種皆農家收谷所先具者故並次之篅說文云判竹圓以盛谷類也篅或作此與篅皆之別名但大小有差亦蓧簣之舊制不可遺也集韻云筐盛種器蓋連底小便於移用

籮匠竹爲之上圓下方挈米谷器量可一斛方言籮所以注斛陳魏宋楚之間謂之防自闗而西謂之注箕皆籮之別名也

亦籮屬比籮稍匾而小用亦不同則造酒造飯用之漉米又可盛食物蓋籮盛其粗者而盛其精者精粗各適所受不可易也

儋貯米器也漢書揚雄無儋石之儲晉劉毅家無儋石之儲應劭曰齊人名甖爲儋受二斛顏師古曰儋者一人所負擔也方言云防陳魏宋楚之間曰防或曰燕之東北朝鮮列水之間謂之瓺周洛韓鄭之間謂之甀儋或作甔字從瓦瓦器也今江淮間農家造泥爲甕披以麻艸用貯食米可以代儋細民甚便之

籃竹器無系爲筐有系爲籃大如斗量又謂之笭箵農家用采桑柘取蔬果等物易挈提者方言籠南楚江沔之間謂之篣或謂之笯郭璞云亦呼籃蓋一器而異名也

箕簸箕也說文云簸揚米去糠也荘子曰箕之簸物𨿽去麄畱精然要其終皆有所除是也然北人用栁南人用竹其制不同用則一也詩云哆兮侈兮成是南箕箕四星二星爲踵二星爲舌哆侈謂踵已大而舌又廣也又維南有箕載翕其舌故箕皆有舌易播物也諺云箕星好風謂主簸揚農家所以資其用也

帚今作箒又謂之篲集韻云少康作箕箒其用有二一則編艸爲之潔除室內制則匾短謂之條【亦作苕】帚一則束篠爲之擁掃庭院制則叢長謂之掃帚又有種生掃帚一科可作一帚謂之獨掃農家尢宜種之以備場圃間用也【圖不載】

籭竹器內方外圓用篩穀物說文云可以除麄取精集韻作簛又作簁或作篩其制有疎密大小之分然皆粒食之總用也【圖不載】

防漉米器說文淅箕也又云漉米藪又炊防也廣雅曰淅簑防方言云炊防謂之縮或謂之或謂之【江東呼爲淅籖也】蓋今炊米日所用者防飯防也說文陳畱謂飯帚曰防從竹捎聲一曰飯器容五升今人亦呼飯箕爲防箕南曰防北曰防南方用竹北方用栁皆漉米器或盛飯所以供造酒食農家所先𨿽南北名制不同而其用則一故附類之

篩谷箉竹器箉與袋同音篇韻俱各不收蓋土俗所呼傳寫於文字者如此其制比籭疎而頗深如藍大而稍淺上有長系可掛農人撲禾之後同稃穗子粒旋旋貯之於內輙篩下之上余穰槁逐節棄去其下所畱穀物須付之颺籃以去糠粃嘗見於江浙農家

颺籃颺集韻謂風飛也籃形如簸箕而小前有木舌後有竹柄農夫收獲之後塲圃之間所蹂禾穏糠籺相雜執此防而向風擲之乃得淨谷不待車扇又勝箕簸田家便之

種簞盛種竹器也其量可容數斗形如圓甕上有口農家用貯谷種庋之風處不致郁勝窖藏也古謂修簞窖論語一簞食之簞食器與此字𨿽同然制度有大小之殊作用有彼此之效齊民要術雲藏稻必用簞蓋稻乃水谷宜風燥之種時就浸水內又其便也

曬槃曝谷竹器廣可五尺許邊緣微起深可二寸其中平濶似圓而長下用澑竹二莖兩端俱出一握許以便扛移趂日攤布谷實曝之蠶時農家兼用爲筐但底密而不通風气終非蠶具【圖如蠶槃式已見故不載】

扈先生曰蠶槃通風最是

摜稻簟摜抖擻也簟承所遺稻也農家禾有早晚次第收獲卽欲隨手得糧故用廣簟展布置木物或石於上各舉稻把摜之子粒隨落積於簟上非惟免污泥沙抑且不致耗失又可曬穀物或捲作誠爲多便南方農種之家率皆制此【圖不載】

扈先生曰不如摜牀爲便今農家所用棧條卽簟也

農政全書卷二十四﹤子部﹐農家類﹐農政全書﹥

欽定四庫全書

農政全書卷二十五

明徐光啟撰

樹藝

谷部上

王禎百谷序曰嘗謂上古之時人食鳥獸血肉以爲食至神農氏作始嘗艸別谷而後生民粒食賴焉物理論曰百谷者三谷各二十種爲六十種蔬菓各二十種共爲百谷注云粱者黍稷之總名稻者旣種之總名菽者種豆之總名三谷各二十種爲六十蔬菓之類所以助谷之不及也夫蔬熟平時可以助食儉嵗可以救饑其菓實熟則可食幹則可脯丰歉皆可充饑古人所謂木奴千無凶年非虛語也𨿽曰種各有二十殆難枚舉今故總爲編錄其陂澤之產園野之材與夫雜物品類上以助百谷之闕下以補諸物之遺條列而詳具之庶防覽者擇取而備用焉

谷名攷五穀禾麻粟麥豆也周禮注又以麻黍稷麥豆爲五穀六谷者穀黍稷稻麥蓏八穀者黍稷稻粱禾麻菽麥九谷者穀黍稷秫稻麻大小豆大小麥鄭注又云九谷無秫大麥而有粱蓏

黍爾雅曰秬黒黍秠一稃二米【郭璞曰秠亦黒黍也說文曰黍可爲酒從禾入水爲意泛勝之曰黍暑也當暑而生暑後乃成也雜陰陽書曰黍生於楡六十日秀秀后六十日成王禎曰詩云維秬維秠秬黒黍也又曰秬鬯一卣此言黍之爲酒尙矣今有赤黍米黃而黏可蒸食白黍釀酒亞於糯秫又北地逺處惟黍可生其莖穗低小可以醸酒又可作饌粥黏滑而甘此黍之有補於艱食之地也凡祭祀以之爲上盛貴其色味之美也廣志有赤黍白黍黃黍大黒黍牛黍燕額馬革驢皮稻尾濕屯黃田塸云鶯鴿之名】

齊民要術種黍法曰凡黍穄田新開荒爲上大豆底爲次谷底爲下地必欲熟【再轉乃佳若春夏耕者下種後再勞爲良】一畆用子四升三月上旬種者爲上時四月上旬爲中時五月上旬爲下時夏種黍穄與植谷同時非夏者大率以椹赤爲燥濕黃塲種訖不曳撻常記十月十一月十二月凍樹日種之萬不失一【凍樹者凝霜封著木條也假令月三日凍樹還以月三日種黍他皆仿此十月凍樹宜早黍十一月凍樹宜中黍十二月凍樹宜晚黍若從十月至正月皆凍樹者早晚黍悉宜也】苗生隴平卽宜耙勞鋤三徧乃止鋒而不耩【苗晚耩卽多折也】刈穄欲早刈黍欲晚【穄晚多零落黍早米不成諺曰穄靑喉黍折頭】皆卽濕踐之久積則浥郁操踒多兜牟穄踐訖卽蒸而裛之【不蒸者準舂米碎至春又土臭蒸則易舂米堅香气經夏不歇】黍宜曬之令燥【濕聚則郁】凡黍黏者薄收穄味美者亦收薄難舂孝經援神契曰黒墳宜黍麥尙書考靈曜云夏火星昏中可以種黍泛勝之書曰先夏至二十日此時有雨疆土可種黍一畆三升黍心未生雨灌其心心傷無實凡種黍覆土鋤治皆如禾法欲疎於禾【疎黍𨿽科而米黃人多減及空令槪𨿽不科而米白且均熟不減更勝疎者】崔氏曰四月蠶入簇時雨降可種黍禾夏至先後各二日可種黍虫食李者黍貴也

稷爾雅曰粢稷也【禮記祭宗廟稷曰明粢南人承北音呼稷爲穄謂其米可供祭也陶景曰稷與黍相似許愼曰稷五穀之長田正也此乃官名非谷號先儒又以稷爲粟類也賈思勰曰谷者總名非止爲粟也然今人專以稷爲谷望俗名之耳郭璞曰今江東呼稷爲粢孫炎曰稷粟也雜陰陽書曰稷生於棗或掦九十日秀秀后六十日成春秋說題曰粟之爲言續也粟五變一變而以陽生爲苗二變而秀爲禾三變而粲然爲之粟四變入臼米出甲五變而蒸飯可食宋均注云陽以一立爲法故粟積大一分穗長一尺文以七列精以五立西者金所立米者陽精故西字米而爲粟廣志曰有赤粟白莖有黒格雀粟有張公斑有含黃有蒼背稷有雪白粟亦名白粟又有白藍下竹頭靑白逯麥擢石精狗蹯之名種云賈思勰曰朱谷髙居黃劉豬豬道湣黃防谷黃雀懊黃續命黃百日糧又起婦黃辱稻糧奴子塲音加支谷焦金黃防鳴合履今一名麥爭塲此十四種早熟耐旱免虫�谷黃辱稻糧二種味美今墮車下馬看白羣羊懸蛇赤尾龍虎黃雀民溱馬泄韁劉豬赤李谷黃河摩糧東海黃石防嵗靑莖靑黒好黃陌南木隈隄黃宋簧癡指張黃兔胠靑惠目黃寫風赤一峴黃山鹺頓黨黃此二十四種穗皆有毛耐風免雀暴一峴黃一種易舂寶珠黃俗得白張鄰黃白鹺谷銁漧黃張蟻白耿虎黃都奴紅茄蘆黃燻豬赤魏爽黃白莖靑竹根靑調母梁磊碨黃劉沙白憎延黃赤梁谷靈忽黃獺尾靑續得黃得客靑孫延黃防矢靑煙燻黃樂婢靑平壽黃鹿橛白鹺折作黃防阿居黃赤巴粱鹿蹄黃鉞狗倉可憐黃米谷鹿橛靑阿返此三十八種中麄大谷白鹺谷調母梁二種味美擇谷靑阿居黃豬矢靑有二種味惡黃樂婢靑二種易舂竹葉靑石栁閱竹根靑一名胡谷水黒谷忽泥靑衝天棒雉子靑鴟腳谷鴈頸靑攬堆黃靑子規此十種晚熟耐虫災則盡矣扈先生曰古所謂黍今亦稱黍或稱黃米則黍之別種也今人以音近誤稱爲稷古所謂稷通稱爲谷或稱粟梁與秫則稷之別種也今人亦槪稱爲穀物之廣生而利用者皆以其公名名之如古今皆稱稷爲谷也晉人稱蔓菁爲菜吳人稱棗爲菓稱陵苕爲艸洛陽稱牡丹爲花又曰穄之苗葉莖蕙與黍不異經典初不及穄後世農書輒以黍穄並稱故穄者黍之別種也郭璞注爾雅虋赤粟芑白粟皆好谷也言又言粟言谷故粱者稷之別種也廣志曰秫黏粟說文曰秫稷之黏者故秫亦稷之別種也凡黏谷皆可爲酒秬黍黏故古人以爲酒秫者黏稷亦可爲酒故陶濳種五十畆秫非今之薥秫也】

齊民要術種稷法曰凡谷成熟有早晚苗稈有髙下收實有多少質性有彊弱米味有美惡粒實有息耗【早熟者苗短而收多晚熟者苗長而收少彊苗者短黃谷之屬是也弱苗者長靑白黒者是也收少者美而耗收多者惡而息也】地勢有良薄【良田宜種晚薄田宜種早良田非獨宜晚早亦無害薄地宜早晚必不成實也】山澤有異宜【山田種彊苗以避風霜澤田種弱苗以求華實也】順天時量地利則用力少而成功多任情反道勞而無獲【入泉伐木登山求魚手必虛迎風散水逆阪走丸其勢難】凡谷田菉豆小豆底爲上麻黍胡麻次之蕪菁大豆爲下良田一畆用子五升薄地三升谷田必須嵗易二月三月種者爲稙禾四月五月種者爲穉禾二月上旬及麻菩楊生種者爲上時三月上旬及淸明節桃始華爲中時四月上旬及棗葉生桑花落爲下時嵗道宜晚者五月六月初亦得凡春種欲深宜曳重撻夏種欲淺直置自生【春風冷生遲不曳撻則根虛𨿽生輒死夏气熱而生速曳撻遇雨必堅垎其澤澤多者或亦不須撻必欲撻者宜須待白背濕撻令地堅硬故也】凡種谷雨後爲佳遇小雨宜接濕種遇大雨待薉生【小雨不接濕無以生禾苗大雨不待白背濕轆則令苗瘦薉若盛者先鋤一徧然後納種乃佳也】春若遇旱秋耕之地得仰壠待雨夏若仰壠匪直蕩汰不生兼與艸薉俱出凡田欲早晚相雜有閏之嵗節气近後宜晚田然大率欲早早田倍多於晚【早田淨而易治晚者蕪薉雜出其收多少從嵗所宜非闗早晚然早谷皮薄米實而多晚谷皮厚米少而虛也】凡五穀惟小鋤爲良【小鋤者非直省功谷亦倍勝大鋤者艸根繁茂用功多而收益少】良田率一尺畱一科【劉章耕田歌深耕穊種立苗欲疏非其種者鋤而去之諺云回車倒馬擲衣不下皆十石而收扈先生曰言初則回車倒馬后則擲衣不下所謂其生欲疎其熟欲相扶也】汜勝之書曰燒黍稷則害刳【史記曰陰陽之家拘而多忌正可知梗槪不可委曲從之諺曰以時及澤爲上策也】尙書考靈曜曰春鳥星昏中以種稷【鳥朱鳥鶉火也】秋虛星昏中以收斂【虛枵也】稻爾雅曰稌稻【郭璞注曰沛國今呼稻爲稌郭義恭廣志云有虎掌稻紫芒稻赤芒稻白米南方有蟬鳴稻七月熟有蓋下白稻正月種五月獲獲其莖根復生九月復熟靑芋稻六月熟累子稻白漠稻七月熟此三稻大而且長稉有烏稉黒穬靑幽白夏之名說文曰稻紫莖不黏者稉稻屬周處風土記曰稻紫莖穂稻之靑穂米皆靑白也字林曰稻今年死來年自生曰案今世有黃稻黃陸稻靑稗稻豫章靑稻尾紫稻靑杖稻飛靑稻赤甲稻烏陵稻大香稻小香稻白地稻孤灰稻一年再熟有秫稻秫稻米一名糯米俗云亂米非也有九格秫雉木秫大黃秫常秫馬身秫長江秫恵成秫黃滿秫方滿秫虎皮秫薈柰秫皆米也楊泉物理論曰稻者漑種之總名李時珍曰稻有水旱二種南方土下塗泥多宜水稻北方地平惟澤土宜旱稻古者惟下種成畦故祭祀謂之嘉蔬今皆拔秧栽種矣其種近百其谷之先芒長短大細與米之赤白紫烏堅松香否亦百不同也雜陰陽書曰稻生於栁或楊八十日秀秀后七十日成黃省曾理生玉鏡曰稻之粒其白如霜其性如水說文謂之稌沛國謂之稬以黏者謂之糯亦謂之秫以不黏者謂之秔亦謂之稉故泛勝之云三月而種秔四月而種秫然皆謂之稻魯論之食夫稻稉也月令之秫稻糯也糯無芒稉有芒稉之小者謂之秈秈之熟也早故曰早稻稉之熟也晚故曰晚稻京口大稻謂之稉小稻謂之秈其粒細長而白味甘而香九月而熟是謂稻之上品曰箭子其粒大而芒紅皮赤五月而種九月而熟謂之紅蓮其粒尖色紅而性硬四月而種七月而熟曰金城稻是惟髙仰之所種松江謂之赤米乃谷之下品其粒長而色斑五月而種九月而熟松江謂之勝紅蓮性硬而皮莖俱白謂之防種稻其粒大色白稈軟而有芒謂之雪裏揀其粒白無芒而稈矮五月而種九月而熟謂之師姑秔湖州錄云言其無芒也四月謂之矮白其粒赤而稃芒白五月初而種八月而熟謂之早白稻松江謂之小白四明謂之細白九月而熟謂之晚白又謂蘆花白松江謂之大白其三月而種六月而熟謂之麥爭塲其再蒔而晚熟者謂之烏口稻在松江色黒而能水與寒又謂之冷水結是爲稻之下品其粒白而大四月而種八月而熟謂之中秋稻在松江八月望而熟者謂之早中秋又謂之閃西風其粒白而谷紫五月而種九月而熟謂之紫芒稻其秀最易謂之下馬看又謂之三朝齊湖州錄云言其齊熟也其在松江粒小而性柔有紅芒白芒之等七月而熟曰香秔其粒小色斑以三五十粒入他米數升炊之芬芳馨美者謂之香子又謂之香其粒長而醸酒倍多者謂之金釵糯其色白而性軟五月而種十月而熟曰羊脂糯其芒長而谷多白斑五月而種九月而熟謂之胭脂糯太平謂之硃砂糯其白斑五月而種十月而熟謂之虎皮糯太平又云厚稃紅黒斑而紅其粒最長白稃而有芒四月而種七月而熟謂之趕陳糯太平謂之趕不著亦謂之秈糯其粒大而色白四月而種九月而熟謂之矮糯其稃黃而色赤已熟而稈微靑布宜良田四月而種九月而熟謂之靑稈糯其粒大而色白芒長而熟最早其色易變而釀酒最佳謂之蘆黃糯湖州謂之泥裹變言其不待日之曬也其粒圓白而稃黃大暑可刈其色難變不宜於釀酒謂之秋風糯可以代稉而輸租又謂之瞞官糯松江謂之冷粒糯其不耐風水四月而種八月而熟謂之小娘糯譬閨女然也其在湖州色烏而香者謂之烏香糯其稈挺而僕者謂之鐵梗糯芒如馬鬃而色赤者謂之赤馬鬃糯其粒小而色白四月而種六月而熟謂之六十日稻又遲者謂之八十日稻又遲者謂之百日赤而毘陵小稻之種亦有六十日秈八十日秈百日秈之品而皆自占城來實賴水旱而成實作飯則差硬宋氏使占城珍寶易之以給於民者在太平六十日秈謂之拖犂歸有赤紅秈有百日秈俱白稃而無芒或七月或八月而熟其味白淡而紅甘在閩無芒而粒細有六十日可獲者有百日可獲者皆曰占城稻其已刈而根復發苗再實者謂之再熟稻亦謂之再撩其在湖州一穗而三百餘粒者謂之三穂子周官曰稻人掌稼下地以瀦蓄水以防止水以溝蕩水以遂均水以列捨水以澮瀉水以涉揚其芟作田凡稼澤夏以水殄艸而芟夷之澤艸所生種之芒種扈先生曰稻田用水隨地隨時不拘一法括之以兩言曰蓄與泄而已周禮稻人職曰以瀦蓄水以防止水皆言蓄也禹之陂九澤亦蓄也以澮瀉水言泄也禹之決九川亦泄也以溝蕩水以遂均水以列捨水者上源所蓄釃諸田間也禹盡力溝洫曁稷播奏庶艱食則用水之效也亢倉子曰得時之稻莖葆長稠穗如馬尾失時之稻纎莖而不滋厚糠而菑死又曰樹肥無使扶疎樹磽不欲專生而獨居肥而扶疎則多秕磽而專居則多死孝經援神契曰污泉宜稻】

崔寔曰種稻美田欲稀

汜勝之書曰種稻春凍解耕反其土種稻區不欲大大則水深淺不過冬至後一百一十日可種稻稻地美用種畆四升始種稻欲濕濕者缺其堘令水道相直夏至後大熱令水道錯

齊民要術種稻法曰稻無所緣惟嵗易爲良選地欲近上流【地無良薄水淸則稻美也扈先生曰水田之處不在水原則在水委原欲近泉委欲近瀦非泉非瀦則於溪澗江河長流不竭之處】三月種者爲上時四月上旬爲中時中旬爲下時先放水十日後曳陸軸十徧【徧數惟多爲良】地旣熟淘淨種子【浮者不去秋則生稗扈先生曰凡種子皆宜淘去浮者谷浮者秕果浮者油也】漬經三宿漉出內艸篅【判竹圜以盛谷】中裛之復經三宿芽生長二分一畆三升擲三日之中令人驅鳥稻苗長七八寸陳艸復起以鐮侵水芟之艸悉膿死稻苗漸長復須薅薅訖決去水曝根令堅量時水旱而漑之將熟又去水霜降獲之北土髙原本無陂澤隨逐隈曲而田者二月冰解地幹燒而耕之仍卽下水十日塊旣散液持木斫平之納種如前法旣生七八寸拔而栽之【旣非嵗易艸稗俱生芟亦不死故須栽而薅之】漑灌收刈一如前法畦防大小無定須量地宜取水均而已藏稻必須用簟【此旣水谷窖埋得地气則爛敗也】若於久居者亦如劁麥法舂稻必須冬時積日燥曝一夜置霜露中卽舂【若冬春不幹卽米靑赤脈起不經霜不燥曝則米碎】秫稻法一切同

王禎稻論曰稻之爲言借也稻捨水盛其徳也稻太陰精含水漸洳乃能化也淮南子曰江水肥而宜稻南方下土塗泥皆宜水種治稻者蓄陂塘以瀦之置隄閘以止之又有作爲畦埂耕耙旣熟放水勻停擲種於內苗生五六寸拔而秧之今江南皆用此法苗髙七八寸則耘之【爪耘耙耘具農器譜】耘畢放水熇之欲秀復用水浸之苗旣長茂復事薅拔以去根莠農家收獲尢當及時江南上雨下水收稻必用喬扡笎架乃不遺失【喬扡笎架具農器譜】蓋刈早則米靑而不堅刈晚則零落而損收又恐爲風雨損壊此九月築塲十月納稼工夫次第不可失也大抵稻穀之美種江淮以南直徹海外皆宜此稼

扈先生曰今人用谷種畆一斗以上密種而少糞難耘而薄收也但插蒔早者用種須少插蒔遲者用種宜稍多吾鄕人多種吉貝芒種以前甚無暇夏至前方插蒔亦有過夏至者用種不得不多【亦有小暑後插蒔而用種如常則先種麻燈心蓆艸之屬田底極肥故也】

齊民要術種旱稻法曰旱稻用下田白土勝黑土【非言下田勝髙原但下停水者不得禾豆麥稻四種𨿽澇亦收所謂彼此俱獲不失地利故也下田種者用功多髙厚種者與禾同等也】凡下田停水處燥則堅垎【土幹也】濕則汗泥難治而易荒墝埆而殺種【扈先生曰旱稻有稉有糯有遲有早每畆須糞二十餘石亦懼大旱可灌之又曰旱稻稻也最須水宜用區種畦種兩法】其春耕者殺種尢甚故宜五六月暵之以擬麥麥時水澇不得納種者九月中復一轉至春種稻萬不失一【春耕者十不收五蓋誤人耳】凡種下田不問秋夏候水盡地白背時速耕杷勞頻煩令熟【過燥則堅過雨則泥所以宜速耕】二月半種稻爲上時三月爲中時四月初及半爲下時漬種如法裛令開口耬耩防種之【防種者省種而生科又勝擲者】卽再通勞【若嵗寒早種慮時晚卽不漬種恐芽焦也】其土黑堅彊之地種未生前遇旱者欲得牛羊及人踐履之【軘亦可】濕則不用一迹入稻旣生猶欲令人踐壠背【踐者茂而多實】苗長三寸杷勞而鋤之鋤惟欲速【稻苗性弱不能扇艸故宜數鋤之】每經一雨輒欲杷勞苗髙尺許則鋒大雨無所作宜冒雨薅之科大如穊者五六月中霖雨時拔而栽之【栽法欲淺令其根須四散則滋茂深而直下者聚而不科其苗長者亦可拔去葉端數寸勿傷其心也】又七月不復任栽【七月百艸成時晚故也扈先生曰水稻秧長亦用此法南土立秋後十日尙可栽北土不然】其髙田種者不求極良惟須廢地【過良則苗折廢地則無艸】亦秋耕杷勞令熟至春黃塲納種【不宜濕下】余法悉與下田同矣

王禎旱稻論曰今閩中有得占城稻種髙仰處皆宜種之謂之旱占其米粒大而且甘爲旱稻種甚佳北方水源頗少陸地沾濕處宜種此稻【扈先生曰賈氏齊民要術著旱稻種法頗詳則中土舊有之乃逺取諸占城者何也賈故髙陽太守豈幽燕之地自昔有之爾時南北隔絕無從得耶抑北魏時有之後絕其種耶旣或昔有今無何妨昔無今有眞宗從占城移之江浙江翺從建安移之中州稍一展轉便令方內足食則執言上地不宜使人息意移植者必不可也今北土種者甚多畿內種推平峪山東推沂州不啻新城稉稻矣】

丘濬曰地土髙下燥濕不同而同於生物生物之性𨿽同而所生之物則有宜不宜焉土性𨿽有宜不宜人力亦有至不至人力之至亦或可以回天況地乎宋太宗詔江南之民種諸谷江北之民種秔稻眞宗取占城稻種散諸民間是亦大易裁成輔相以左右民之一事今世江南之民皆雜蒔諸谷江北民亦兼種秔稻昔之秔稻惟秋一收今又有旱禾焉二帝之功利及民逺矣後之有志於勤民者宜仿宋主此意通行南北裨民兼種諸谷有司考課書其勸相之數其地昔無而今有有成效者加以官賞【扈先生曰仲深先生所雲南北宜兼種諸谷考課有司欲令昔無而今有者至哉言也居上者人有此心民安得嵗死哉王禎有言悠悠之論率以風土不宜爲說按農桑輯要云𨿽托之風土種藝不謹者有之種藝𨿽謹不得其法者有之餘謂風土不宜或百中間有一二其他美種不能彼此相通者正坐懶慢耳凡民旣難慮始仍多坐井之見士大夫又鄙不屑談則先生之論將千百載爲空言耶且展轉溝壑者何罪焉余故深排風土之論且多方購得諸種卽手自樹藝試有成效乃廣播之倘有俯同斯志者盍急圖焉凡種不過一二年人享其利卽亦不煩勸相耳】

徐獻忠曰居山中往往旱荒乞得旱稻種吳石岐大防家糯紫黑色而稉者白往時宋眞宗因兩浙旱荒命於福建取占城稻三萬斛散之仍以種法下轉運司示民卽今之旱稻也初止散於兩浙今北方髙仰處類有之者因宋時有江翺者建安人爲汝州魯山令邑多苦旱乃從建安取旱稻種耐旱而繁實且可久蓄髙原種之嵗嵗足食種法大率如種麥治地畢豫浸一宿然後打潭下子用稻艸灰和水澆之每鋤艸一次澆糞水一次至於三卽秀矣

梁爾雅曰虋赤苗芑白苗【郭璞注曰粱也谷之良者曰粱陶景曰粱卽粟類惟其芽頭色異爲分別耳廣志曰有解粱貝粱遼東赤粱蘇恭曰粱𨿽粟類細論則別黃粱出蜀漢閩浙間穂大毛長殻米俱粗人號竹根黃白粱殻麄扁長不似粟圓也靑殻穂有毛而粒微靑早熟而收薄止堪作耳王禎曰赤白粱其禾莖葉似粟粒差大其穂帯毛芒牛馬皆不食與粟同時熟】

粱秫爾雅曰粟秫也【防爲舍人曰是伯夷叔齊所食首陽艸也廣志曰秫黏粟有赤有白者有胡秫早熟及麥說文曰秫稷之黏者案今世有黃粱谷秫桑根秫穗天培秫也】

薥秫【扈先生曰薥秫古無有也後世或從他方得種其黏者近秫故借名爲秫今人但指此爲秫而不知有粱秫之秫誤矣別有一種玉米或稱玉麥或稱玉薥秫蓋亦從他方得種其曰米麥薥秫皆借名之也】齊民要術種粱秫法曰種秫欲薄地而稀一畆用子三升半【地良多雉尾苗穊穗不成】種與植稷同時【晚者全不收也】燥濕之宜杷勞之法一同稷苗收刈欲晚【性不零落早刈損實】

又種薥秫法曰春月種宜用下土莖髙丈餘穗大如帚其粒黑如漆如蛤眼熟時收刈成束攢而立之其子作米可食餘及牛馬又可濟荒其莖可作洗帚稭桿可以織箔編蓆夾籬共爨無有棄者亦濟世之一谷農家不可闕也

扈先生曰北方地不宜麥禾者乃種此尢宜下地立秋後五日𨿽水潦至一丈深不能壊之但立秋前水至卽壊故北土築堤二三尺以禦暴水但求隄防數日卽客水大至亦無害也

又曰秦中鹼地則種薥秫下地種薥秫特宜早須淸明前後耩

附稗

稗爾雅曰稊苵【按稗禾之卑者最能亂苗其莖葉相似釋曰稊一名苵似稗之穢艸布生於地而稗則生下澤中故古詩曰蒲稗相因依羅願爾雅翼曰稊與稗二物也皆有米而細小故荘子曰道在稊稗言比於谷則微細而不精道亦在焉又曰若稊米之在太倉亦言小也扈先生曰稗亦有多種水曰稗旱曰稊水旱皆有植有穉】

扈先生疏曰稗多收能水旱可救儉孟子言五穀不熟不如荑稗淮南所謂小利者皆以此且稗稈一畆可當稻稈二畆其價亦當米一石宜擇嘉種於下田藝之嵗嵗無絕倘遇災年便得廣植勝於流移捃拾不其逺矣

又曰北土最下地極苦澇土人多種薥秫數嵗而一收因之困敝余教之多萟麥當不懼澇澇必於伏秋間弗及麥也澇後能疏水及秋而涸則萟秋麥不能疏水及冬而涸則萟春麥近河近海可引潮者卽旱後又引秋潮灌之令沙淤地澤亦隨時萟春秋麥此法可令十嵗九稔若收麥後隨意種雜糧則聽命於水旱可也凡春麥皆宜雜旱稗耩之刈麥後長稗卽嵗再熟矣稗旣能水旱又下地不遇異常客水必收亦十嵗可致七八稔也

又曰下田種稗遇水澇不滅頂不壊滅頂不逾時不壊春種者先秋而熟可不及於澇或夏澇及秋而水退或夏旱秋初得雨速種之秋末亦收故宜嵗嵗畱種待焉泛勝之書曰稗旣堪水旱種無不熟之時又特滋茂盛易生蕪穢良田畆得二三十斛宜種之備凶年稗中有米熟搗取米炊食之不減粟米又可釀作酒【酒甚美釀尢逾黍秫魏武使典農種之頃收二千斛斛得米三四斗大儉可磨食也若值丰年可飯牛馬豬羊】

羅願爾雅翼曰艸之似谷可以養人者甚多博物志稱篩艸實生海洲上食之如大麥從七月熟民斂至冬乃訖或曰禹餘糧言禹治水棄其餘糧化而爲此本艸稱東廧【子虛賦云東廧張揖曰實可食】生河西苗似蓬子似葵可爲飯河西人語曰貸我東廧償爾田粱又芮米可爲飯生水田中苗子似小麥而小四月熟久食不饑爾雅所謂皇守田者也又有蒯艸子亦堪食如秔米又蓬艸子作飯無異秔米儉年食之此皆五穀之外可以接糧者故附著之

扈先生疏曰荒儉之嵗於春夏月人多采掇木萌艸葉聊足充饑獨三冬春首最爲窮苦所恃木皮艸根實耳余所經嘗者木皮獨楡可食枯木葉獨槐可食且嘉味在下地則燕葍鐡荸薺皆甘可食在水中則藕菇米在山間則黃精山茨姑蕨薴薯萱之屬尢眾艸實則野稗黃蓲蓬蒿蒼耳皆谷類也又南北山中橡實甚多可淘粉食能厚腸胃令人肥健不饑凡此諸物並救荒本艸所載擇其勝者於荒山大澤曠野皆宜預種之以備饑年

農政全書卷二十五

欽定四庫全書

農政全書卷二十六

明徐光啟撰

樹藝

谷部下

大豆爾雅曰戎菽謂之荏菽【孫炎注曰戎菽大菽也廣雅曰大豆菽也有黃落豆有禦豆其豆角長有塲豆葉可食有靑有黃者今世大豆有黑白二種及長稍牛踐之名又有黑髙麗豆驚豆豍豆大豆類也豆角曰莢葉曰藿莖曰萁寇宗奭曰有緑褐黑三種呂覽春秋曰得時之豆長莖短足其莢二七爲族多枝數節大菽則圓小菽則團先時者必長蔓浮葉疎節小莢不實後時者必短莖疎節本虛不實雜陰陽書曰大豆生於槐九十日秀秀后七十日熟】

崔寔曰正月可種豍豆二月可種大豆又曰二月昏參夕杏花盛桑椹赤可種大豆謂之上時四月時雨降可種大小豆美田欲稀薄田欲稠

孝經援神契曰赤土宜豆也

齊民要術曰春種大豆次植谷之後二月中旬爲上時【一畝用子八升】三月上旬爲中時【一畝用子一斗】四月上旬爲下時【一畝用子一斗二升】嵗宜晚者五六月亦得然稍晚稍加種子地不求熟【秋鋒之地卽種地過熟者苗茂而實少】收刈欲晚【此不零落刈早損實】必須耬下【種欲深故豆性彊苗深則及澤】鋒耩各一鋤不過再葉落盡然後刈【葉不盡則難治】刈訖則速耕【大豆性溫秋不耕則無澤】種茭者用麥底一畝用子三升先漫散訖犂細淺防而勞之【旱則糞堅葉落稀則苗莖不髙深則土厚不生】若澤多者先深耕訖逆垡擲豆然後勞之【澤少則否爲其浥郁不生】九月中候近地葉有黃落者速刈之【葉少不黃必浥郁刈不速逢風則葉落盡遇雨則葉爛不成】

汜勝之曰大豆保嵗易爲宜古之所以備凶年也謹計家口數種大豆率人五畝此田之本也三月楡莢時有雨髙田可種大豆土和無塊畝五升土不和則益之種大豆夏至後二十日尙可種戴甲而生不用深耕大豆須均而稀豆花憎見日見日則黃爛而根焦也獲豆之法莢黑而莖蒼輒收無疑其實將落反失之故曰豆熟於場於場獲豆卽靑莢在上黑莢在下又區種大豆法坎方深各六寸相去二尺一畝得千六百八十坎其坎成取美糞一升合坎中土攪和以內坎中臨種沃之坎三升水坎內豆三粒覆上土勿厚以掌抑之令種與土相親【扈先生曰凡種宜然故用足踐用砣也】一畝用種一升用糞十六石八斗豆生五六葉鋤之旱者漑之坎三升水丁夫一人可治五畝至秋收一畝十六石種之上土讒令蔽豆耳王禎曰大豆當及時鋤治上土使之葉蔽下根庶不畏旱大豆之黑者食而充饑可備凶年丰年可供牛馬料食黃豆可作豆腐可作醬料白豆粥飯皆可拌食白黑黃三豆色異而用別皆濟世之谷也

種大豆鋤成行壠舂穴下種早者二月種四月可食名曰梅豆皆三四月種地不宜肥有艸則削去種黑豆三四月間種其豆亦可作醬及馬料

兪貞木種樹書曰種諸豆及麻若不及時去艸必爲艸所蠧耗𨿽結實亦不多諺云麻耘地豆耘花麻須初生時耘豆𨿽開花亦可耘

小豆廣雅曰小豆答也【賈思勰曰小豆有菉赤白三種豍豆豌豆豇豆蠶豆畱豆亦其類也小豆花曰腐婢雜陰陽書曰小豆生於李六十日秀秀后六十日成】

齊民要術曰種小豆大率用麥底然恐小晚有地者常須兼畱去嵗谷下以擬之夏至後十日種者爲上時【一畝用子八升】初伏防手爲中時【一畝用子一斗】中伏斷手爲下時【一畝用子一斗二升】中伏以後則晚矣熟耕耬下以爲良澤多者耬耩漫擲而勞之如種麻法【未生白背勞之極怪】漫擲犂防次之種爲下鋒而不耩鋤不過再葉落盡則刈之【葉未盡者難治而易濕也】豆角三靑兩黃拔而倒豎籠從之生者均熟不畏嚴霜從本至末全無秕減乃勝刈者牛力若少得待春耕亦得種凡大小豆生旣布葉皆得用鐵齒楱從橫耙而勞之

汜勝之曰小豆不保嵗難得椹黑時注兩種畝一升豆生布葉鋤之生五六葉又鋤之大豆小豆不可盡治也古所不盡治者豆生布葉豆有膏盡治之則傷膏傷則不成而民盡治故其收耗折也故曰豆不可盡治養美田畝可十石以薄田尙可畝取五石【諺曰與他作豆田斯言良美可惜也】菉豆【菉豆本作緑以其色名也粒大而色鮮者爲官緑皮薄粉多粒細而色深者爲油緑皮厚粉少早種者呼爲摘緑遲種呼爲拔緑以水浸濕生白芽爲菜中佳品】

王禎農桑通訣曰北方惟用菉豆最多農家種之亦廣人俱作豆粥豆飯或作餌爲炙或磨而爲粉或作麪材其味甘而不熱頗解藥毒乃濟世之良谷也南方亦間種之

兪貞木種樹書曰種菉豆地宜瘦四月種六月收子再種八月又収中作粉豆芽菜揀菉豆水浸二宿候漲以新水淘控幹用蘆席灑濕襯地摻豆於上以濕艸薦覆之其芽自長大豆芽同此

赤豆【小而色赤心之谷也或云共工氏有不才子以冬至死爲疫鬼而畏赤豆故於是日作粥以厭之】齊民要術曰大赤豆三月種六月旋摘遲者四月種亦可宜稀稠得所太密不實【扈先生曰有一種米赤最能殺艸】

蠶豆【王禎謂其蠶時始熟故名李時珍曰莢狀如蠶亦通張騫使外國得胡豆種歸卽此南土多種之蜀人收其子以備荒歉】

王禎農書曰蠶豆百谷之中最爲先登蒸煮皆可便食是用接新代飯充飽今山西人用豆多麥少磨麪可作餅餌而食

扈先生曰蠶豆種花田中冬天不拔花稭用以拒霜至淸明後拔之

又曰蠶豆八月初種臈月宜厚壅之此種極救農家之急且蝗所不食

豌豆【遼志作回鶻國豆唐史作畢豆崔寔作豍豆卽靑斑豆也田野間禾中往往有之俗名小寒者是也】務本新書曰豌豆二三月種諸豆之中豌豆最爲耐陳又收多熟早如近城郭摘豆角賣先可變物舊時莊農往往獻送此豆以爲嘗新蓋一嵗之中貴其先也又熟時少有人馬傷踐以此校之甚宜多種

扈先生曰豌豆與蠶豆各種蠶豆之利倍於豌十一其耐陳則一也

豇豆【一名跭莢必雙生紅色居多故名李時珍曰開花結莢必兩兩並埀有習坎之義其子微曲如腎形所謂豆爲腎谷宜以此當之】

谷雨後種六月收子收來便種再生八月又收子一年兩熟

藊豆【古名蛾眉俗名沿籬有黑白二種黑者名烏豆其莢狀凡十餘色嫩時可充蔬食茶料老則收子煮食白者食入藥品】

淸明日下種以灰蓋之不宜土覆苗長分栽搭棚引上【扈先生曰以口向上種粒粒出若扁種十不出一蓋豆瓣重頂土不起故爛耳】

刀豆【酉陽雜俎云樂浪有挾劍豆卽此三月下種蔓生】

淸明時鋤地作穴每穴下種一粒以灰蓋之只用水澆待芽出則澆以糞水蔓長搭棚引上

黎豆【古名貍豆又名虎豆其子有防如虎貍之斑故名爾雅所謂欇虎櫐三月下種蔓生江南多炒食之】麥爾雅曰大麥麰小麥防【廣志曰虜水麥其實大麥形有縫稅麥似大麥出涼州旋麥三月種八月熟出西方赤小麥赤而肥出鄭縣語曰湖豬肉鄭稀熟山提小麥至粘弱以貢禦有半夏小麥有禿芒大麥有黑積麥陶隠居本艸云大麥爲五穀長卽今稞麥也一名麰麥似穬麥惟無皮耳穬麥此是今馬食者然則大穬二麥種別名異而世人以爲一物謬矣按世有落麥者禿芒是也又有春種之穬麥也扈先生曰今人皆指穬爲大麥又有雀麥卽燕麥也穗細長子亦小去皮作麪可救饑蕎麥一作荍麥又作烏麥烈日曝令開口去皮取米作飯蒸食之鄭曰麥者接絕續乏之谷尢宜種之許愼曰麥芒谷秋種厚埋故謂之麥麥金王而生火王而死蘇頌曰大小麥秋種冬長春秀夏熟具四時之气爲五穀之貴雜陰陽書曰大麥生於杏二百日秀秀后五十日成虫食杏麥價貴】

尙書大傳曰秋昏虛星中可以種麥【虛北方武之宿八月昏中見於南方】

崔寔曰凡種大小麥得白露節可種薄田秋分種中田後十日種美田惟穬早晚無常正月可種蕎麥盡二月止

泛勝之書曰凡田有六道麥爲首種種麥得時無不善夏至後七十日可種宿麥早種則虫而有節晚種則穗小而少實當種麥若天旱無雨澤則薄漬麥種以酢漿並蠶矢夜半漬向晨速投之令與白露俱下酢漿令麥耐旱蠶矢令麥忍寒麥生黃色傷於太稠稠者鋤而稀之秋鋤以棘柴耬之以壅麥根故諺曰子欲富黃金覆黃金覆者謂秋鋤麥曳柴壅麥根也至春凍解棘柴曳之突絕其榦葉須麥生復鋤之到楡莢時注雨止候土白背復鋤如此則收必倍冬雨雪止以物輒藺麥上掩其雪勿令從風飛去後雪復如此則麥耐旱多實春凍解耕如土種旋麥麥生根茂盛莽鋤如宿麥【扈先生曰春無注雨冬無雪並宜車水灌之】

區種麥法凡種一畝用子二升覆土厚二寸以足踐之令種土相親麥生根成鋤區間秋艸緣以棘柴律土壅麥根秋旱則以桑落燒澆之秋雨澤適勿澆之麥凍解棘柴律之突絕去其枯葉區間艸生鋤之大男大女治十畝至五月收區一畝得百石以上十畝得千石以上【扈先生曰北土多苦春旱區種者尢便灌水今作畦種法其便宜倍勝區也】

齊民要術曰大小麥皆須五月六月暵地【不暵地而種其收倍薄崔寔曰五月一日菑麥田也】種大小麥先防逐犂防種者佳【再倍省種子而科大逐犂墎之亦得然不如作防耐旱】其山田及剛彊之地則耬下之【其種子宜加五省於下田】凡耬種者匪直土淺易生然於鋒鋤亦便穬麥非良地則不須種【薄地徒勞種而必不收凡種穬麥髙下田皆得用但必須良熟耳髙田借擬禾豆自可専用下田也】八月中戊社前種者爲上時【擲者畝用子二升半】下戊前爲中時【用子三升】八月末九月初爲下時【用子三升半或四升】小麥宜下種【歌曰髙田種小麥稴防不成穗男兒在他鄕那得不憔悴扈先生曰北方有水處卽髙地種之亦可灌也南上下地種之又畏濕】八月上戊社前爲上時【擲者用子一升半】中戊前爲中時【用子二升】下戊前爲下時【用子二升半】正月二月勞而鋤之三月四月鋒而更鋤【鋤麥倍收皮薄麪多而鋒勞各得再徧爲良也】今立秋前治訖【立秋後則虫生】蒿艾簟盛之良【以蒿艾閉窖埋之亦佳窖麥法必須日曝令幹及熱埋之】多種久居供食者宜作劁麥倒刈薄布順風放火火旣著卽以掃箒撲滅仍打之【如此者夏虫不生然惟中作麥飯及麪用耳】

士農必用曰古農語云彭祖壽年八百不可忘了稙蠶稙麥又云社後種麥爭回耬又云社後種麥爭回牛言奪時之急如此之甚也【扈先生曰蠶早麥田亦早麥田早秋田亦早桑須趨趁梅前兼免致雨損】

韓氏直說曰五六月麥熟帶靑收一半合熟收一半若過熟則拋費每日至晚卽便載麥上場堆積用苫繳覆以防雨作【苫須於雨前農隙時備下】如般載不及卽於地內苫積天晴乘夜載上場卽攤一二車薄則易幹碾過一徧翻過又一徧起稭下場揚子收起𨿽未淨直待所收麥都碾盡然後將未淨稭稈再碾如此可一日一場比至麥收盡已碾訖三之二農家忙並無似蠶麥古語云收麥如救火【扈先生曰梅天雨更多故】若少遲慢一值陰雨卽爲災傷遷延過時秋苗亦誤鋤治

兪貞木種樹書曰麥苗盛時須使人縱牧於其間令稍實則其收倍多麥屬陽故宜幹原稻屬陰故宜水澤【諺云冬無雪麥不結扈先生曰雪可必乎秋冬宜灌水令保澤可也】小麥不過冬大麥不過年種麥之法土欲細溝欲深耙欲輕撒欲勻

王禎農書曰麥種初收時旋打旋揚與蠶沙相和辟虫傷資地力苗又耐旱凡種須用耬犂下之又用砣車碾過日種數畝蓋成壠易於鋤治又有漫種一法農人左手挾器盛種右手握而勻擲於地旣徧則用耙勞覆之又頗省力此北方種麥之法南方惟用撮種故用種不多然糞而鋤之人工旣到所收亦厚北方芟麥用釤綽腰籠一人日可收麥數畝南方收麥防割手所種麥少故也若力省而功倍當以北方爲法

種大麥早稻收割畢將田鋤成行壠令四畔溝洫通水下種以灰糞蓋之諺云無灰不種麥須灰糞均調爲上【扈先生曰大麥最能藏久可以多積】

種小麥須揀去雀麥艸子簸去秕粒在九十月種種法與大麥同若太遲恐寒鴉至被食之則稀出少收齊民要術曰種靑稞麥【治打時稍難惟伏日用碌碡碾】右每十畝用種八斗與大麥同時熟好收四十石石八九斗麪堪作麨及餅飥甚美磨總盡無麩【鋤一徧佳不鋤亦得】

齊民要術曰種瞿麥以伏爲時【一名地麪良地一畝用子五升薄田三四升】畝收十石渾烝曝漧舂去皮米全不碎炊作飱甚滑細磨下絹簁作餅亦滑美然爲性多穢一種此物數年不絕耘鋤之功更益劬勞

齊民要術曰種蕎麥五月耕經二十五日艸爛得轉並種耕三徧立秋前後皆十日內種之假如耕地三徧卽三重著子下兩重子黑上一重子白皆是白汁滿似如濃卽須收刈之但對稍答鋪之其白者日漸盡變爲黑如此乃爲得所若待上頭總黑半已下黑子盡落矣王禎農書曰蕎麥立秋前後漫撒種卽以灰糞蓋之稠密則結實多稀則結實少若種遲恐花經霜不結子蕎麥赤莖烏粒種之則易爲工力收之則不妨農時晚熟故也霜降收則恐其子粒焦落乃用推防獲之【推防見農器圖譜】北方山後諸郡多種治去皮殻磨而爲麪焦作煎餅配蒜而食或作湯餅謂之河漏滑細如粉亞於麪麥風俗所尙供爲常食然中土南方農家亦種但晚收磨食搜作餅餌以補麪食飽而有力實農家居冬之日饌也

四時類要曰曬大小麥今年收者於六月掃庭除候地毒熱眾手出麥薄攤取蒼耳碎剉拌曬之至未時及熱收可以二年不蛀若有陳亦須依此法更曬須在立秋前秋後則已有虫生又藏麥三伏日曬極幹帶熱收先以稻艸灰鋪缸底復以灰蓋之不蛀

扈先生曰耕種麥地俱須晴天若雨中耕種令土堅垎麥不易長明年秋種亦不易長南方種大小麥最忌水濕每人一日只令鋤六分要極細作壠如背小麥早種每畝種七升晚種九升大麥早種種一斗晚種一斗二升麥溝口種之蠶豆豆亦忌水畏寒臘月宜用灰糞蓋之冬月宜淸理麥溝令深直瀉水卽春雨易泄不浸麥根理溝時一人先運鋤將溝中土耙墾松細一人隨後持鍬鍬土勻布畦上溝泥旣肥麥根益深矣胡麻廣雅曰胡麻一名藤【卽俗名脂麻也作芝麻者非一名巨勝以其角巨如方勝也一名方莖以莖名一名狗虱以形名脂麻名油麻以其多油也葉名靑蘘莖名麻防亦作麻稭中國止有大麻自漢使張騫於大宛得其種故名胡麻所以別於大麻也有遲早二種黑白赤三色俗傳胡麻須夫婦同種卽茂盛久服之可以休糧賈思勰曰俗人呼爲烏麻者非也今世有白胡麻八稜胡麻白者油多本艸注云角作八稜者爲巨勝四稜者爲胡麻皆以烏者良白者劣】

崔寔曰二月三月四月五月時雨降可種之

齊民要術曰胡麻宜白地種二三月爲上時四月上旬爲中時五月上旬爲下時【月半前種者實多而成月半後種者少子而多稗也】種欲截雨腳【若不緣濕則不生】一畝用子二升漫種者先以耬耩然後散子空曳勞【勞上加人則土厚不生】耬耩者炒沙令燥中和半之【不和沙下不均壠種若荒得用鋒耩】鋤不過三徧刈束欲小【束大則難燥打手復不勝】以五六爲一叢斜倚之【不爾則風吹倒損收也】候口開乘車詣田斗藪【倒豎以小杖微打之】還叢之三日一打四五徧乃盡耳【若乘濕橫積蒸熱速幹𨿽曰郁袤無風吹虧損之慮浥者不中爲種子然於油無損也】

王禎農書曰麻胡地所出者皆肥大其紋鵲其色紫黑取油亦多可以煎烹可以然防又可以爲飯

四時類要曰種胡麻每科相去一尺爲法

李時珍曰按服食家有種靑蘘法云秋間取胡麻子種畦中如生菜之法候苗出采食滑美如葵

扈先生曰胡麻油查可壅田

農政全書卷二十六﹤子部﹐農家類﹐農政全書﹥

欽定四庫全書

農政全書卷二十七

明徐光啟撰

樹藝

蓏部

爾雅曰瓞瓝【以其綿綿而生也】廣雅曰土芝也【在木曰果在地曰蓏大曰小曰瓞其子曰瓤其肉曰瓤其跗曰環謂脫花處也其蒂曰防謂系蔓處也廣志曰之所出以遼東盧江燉煌之種爲美州大大如斛陽城禦大如三升魁者名香登長二尺餘者名桂枝蜀地溫食至冬熟春白正月種二月成泉秋種十月熟許愼說文曰縈小瓞也陸機賦曰枯樓定桃黃防白傳金釵蜜筩小春大班骭素腕貍首虎蹯東陵出於秦谷桂髓起於巫山皆名也張孟陽賦曰羊骹累錯防子市江又有烏縑龍肝虎掌頭羊髓防六防女臂狄無餘之屬王禎農桑通訣曰甘肅有�大如頭枕其肉甚甘割其皮暴之柔韌賫之中土以爲贈送甘而有味又浙中有陰宜於陰地種之秋熟冬藏至春食之如新王禎曰之爲種不一而其用有二供果爲果甜西是也供菜爲菜胡越是也禮記天子削及祭皆指果也永嘉記曰永嘉防八月熟李時珍曰卽寒也】齊民要術曰收子法常嵗嵗先取本母子截去兩頭止取中央子【本母子者生數葉便結子子復早熟用中輩子蔓長二三尺然後結子用後輩子者蔓長足然後結子子亦晚熟種早子熟速而小種晚子熟遲而大去兩頭者近蔕子曲而細近頭子短而防凡落疏靑黑者爲美黃白及斑𨿽大而惡若種苦子𨿽爛熟气香其味猶苦也】又收子法食時美者收卽以細糠拌之日曝向燥拔而簸之淨而且速也

良田小豆底佳黍底次之刈訖卽耕頻頻轉之二月上旬種者爲上時三月上旬爲中時四月上旬爲下時五月六月上旬可種藏【扈先生曰秋小實中堅故中藏】凡下種先以水淨淘子以鹽和之【鹽和則不能死】先臥鋤耬卻燥土【不耬者坑𨿽深大常雜燥土故不生】然後培坑大如斗口納子四枚大豆三个於堆旁向陽中【諺曰種黃臺頭】生數葉搯去豆【愞弱苗不能獨生故須大豆爲之起土生不去豆則豆反扇不得滋茂但豆防汁出更成良潤勿拔之拔之則土虛燥也】多鋤則饒子不鋤則無實【五穀蔬菜果蓏之屬皆如此也】五六月種晚

治籠法【但起霧未解以杖舉蔓散灰於根下後一兩日復以土培其根則迥無虫矣】又種法於良地中先種晚禾【晚禾令地膩】熟劁刈取穗欲令茇長秋耕之耕法弭縛犂耳起規逆耕耳弭則禾拔頭出而不沒矣至春後復順耕亦弭縛犂耳翻之還令艸頭出耕訖勞之令甚平種植谷時種之種法使行陣直兩行微相近兩行外相逺中間通步道道外還兩行相近如是作次第經四小道通一車道凡一頃地中須開十字大巷通兩乘車來去運輦其都聚在十字巷中生比至初花必須三四徧熟鋤勿令有艸生艸生脇無子鋤法皆起禾茇令直豎其蔓本底皆令上下四廂髙微雨時得停水引蔓皆沿茇上茇多則多茇少則少茇多則不廣蔓廣則岐多岐多則饒子其會是岐頭而生蔓岐而花者皆是浪花終無矣故令蔓生於茇上懸在下

區種法六月雨後種菉豆八月中犂掩殺之十月又一轉卽十月終種率兩步爲一區坑大如盆口深五寸以土壅其畔如菜畦形坑底必令平正以足踏之令其保澤以子大豆各十枚徧布坑中【中大豆兩物爲雙借其起土故也】以糞五升覆之【亦令均平】又以土一斗薄散糞上復以足微躡之冬十月大雪時速並力推雪於坑上爲大堆至春艸生亦生莖葉肥茂異於常者且常有潤澤旱亦無害五月便熟【其掐豆鋤之法與常同若子盡生則大槪搯出之一區四根卽足矣】又法冬天以子數枚內熱牛糞中凍卽拾聚置之陰地【量地多少以足爲限】正月地釋卽耕逐場布之率方一步下一斗糞耕土覆之肥茂早熟𨿽不及區種亦勝凡逺矣【凡生糞糞地無勢多於熟糞令地小荒矣】有蟻者以牛羊骨帶髓者置科左右待蟻附將棄之棄二三次則無蟻矣

汜勝之曰區種一畝爲二十四科區方圓三尺深五寸一科用一石糞糞與土合和令相半以三斗瓦甕埋著科中央令甕口上與地平盛水甕中令滿種甕四面各一子以瓦蓋甕口水或減輒增常令水滿種常以冬至後九十日百日種之又種薤十根令周回甕居子外至五月熟薤可拔賣之與相避又可種小豆於中畝四五升其藿可賣此法宜平地收畝萬錢摘法在步道上引手而取勿令浪人踏蔓及翻覆之【踏則莖破翻則成細皆令不茂而蔓早死】若無茇而種者地𨿽美好正得長苗直引無多槃岐故少子若無茇處豎漧柴亦得【凡漧柴艸不妨滋茂】凡所以早爛者皆由腳躡及摘時不愼翻動其蔓故也若以理愼護及至霜下葉幹子乃盡矣【但依此法則不必別種早晚及中三輩之】

黃一名胡白卽越也又名冬【以其至冬而熟也廣志謂之蔬神仙本艸謂之土芝】

齊民要術曰種越胡法四月中種之【胡宜豎柴木令其蔓緣之】收越欲飽霜【霜不飽則爛】收胡候色黃則摘【若待色赤則皮存而肉消】並如凡於香醬中藏之亦佳【扈先生曰甜生者以鮝骨刺頂上易熟】

種法傍墻陰地作區圓二尺深五寸以熟糞及土相和正月晦日種【二月三月亦得】旣生以柴木倚墻令其緣上旱則澆之八月斷其稍減其實一本但存六枚【多畱則不成也】十月霜足收之【早收則爛】削去皮子於芥子醬中或美豆醬中藏之佳

便民圖纂曰種冬法先將濕稻艸灰拌和細泥鋪地上鋤成行隴二月下種每粒離寸許以濕灰篩蓋河水灑之又用糞澆蓋幹則澆水待芽頂灰於日中將灰掲下搓碎壅於根旁以淸糞澆之三月下旬治畦鋤穴每穴栽四科離四尺許澆灌糞水須濃凡種法俱同王禎曰冬初生正靑緑經霜則白如塗粉其中肉及子俱白故謂之白荊楚嵗時記曰七月采犀以爲面脂本艸圖經曰犀瓣也瓤亦堪作澡豆夫種最多獨此耐久經霜乃熟藏可彌年不壞今人亦用爲蜜餞其犀用爲茶果則兼蔬果之用矣

冬越十月區種冬則推雪著區上爲堆潤澤肥好乃勝春種種常宜陽地暖則易長杜詩所謂陽坡可種者是也【扈先生曰每分栽相去三尺許】

王月令四月王生【廣義曰�葜也謂之者以其根似之也】

種王法二月初撒種長寸許鋤穴分栽一穴栽一科每日早以淸糞水澆之旱則早晚皆澆待蔓長用竹引上作棚

絲卽縑也嫩小者可食老則成絲可洗器滌膩種法與前同

西種出西域故名【扈先生曰按五代郃陽令胡嶠陷回紇歸得種以牛糞種之結實如斗大味甚甘美名曰西楊用修以西晚出疑文選浮甘於淸泉蓋指王不知王非甘也當作黃】

農桑通訣曰種西法區行差稀多種者垡頭上漫擲勞平苗出之後根下擁作土盆欲大者步畱一科科止畱一余蔓花皆搯去則實大如三斗栲栳矣味寒解酒毒其子曝漧取仁瀹茶亦得淸明時於肥地掘坑納子四粒待芽出移栽栽宜稀澆宜頻蔓短時作綿兜每朝取螢恐其食蔓待茂盛則不必

博聞錄曰種花藥最忌麝尢忌之賸栽數株蒜薤遇麝不損

魚龍河圖曰有兩鼻者殺人

養生書曰之兩啇者殺人【扈先生曰商音滴木根果蒂當匏鼻皆曰商也】茄本艸曰茄一名落蘇【五代貽於錄作酪酥蓋以其味相似也段成式云茄蓮莖也以此名落蘇不知何自農桑通訣曰隋煬帝攺茄子爲昆侖一種出自暹羅國者其色微紫蔕長味甘今之紫茹黃山谷所謂紫膨脝者是也又有靑茄白茄白者爲勝亦名銀茄有一種白者謂之渤海茄又一種白花靑色稍匾一種白而匾者皆謂之畨茄甘脆不澁生熟可食又一種水茄其形稍長甘而多水可以止渇此數種中土頗多南方罕得亦宜種之種茄二十科糞壅得所可供一人食張浮林頌云身累百贅頸附千癅采之不勤茹之頗柔茄視他菜爲最耐久供膳之餘糟丘防臘無不宜者須廣種之】

齊民要術種茄法九月熟時摘取擘破水淘子取沈者速曝漧裏置【扈先生曰褁須布】至二月畦種【治畦下水一如葵法性宜水常取潤澤】著四五葉雨時合泥移栽之【若旱無雨澆水令澈澤夜栽之白日以蓆蓋勿令見日】十月種者如區種法推雪著區中則不須栽其春種不作畦直如種凡法者亦得惟須曉夜數澆耳

農桑通訣曰凡栽根株宜築實不實則死區中不宜有浮土恐雨泥污葉則蔞而難茂栽時得晴爲宜早晚澆灌之

務本新書曰茄初開花斟酌窠數削去枝葉再長晚茄秋深老茄煮軟水浸去皮以鹽拌勻冬月食用旋添麻合爲上

便民圖纂曰茄二月治畦與冬同種則漫撒長寸許三月移栽栽宜稀澆以糞水宜頻每科於根上加少硫黃其實大且甘

天茄淸明時撒於肥地蔓長則引上

兪貞木種樹書曰種茄子時初見根處擘開搯硫黃一星以泥培之結子倍多其大如盞味甘而益人

瓠爾雅曰瓠棲瓣衞詩曰匏有苦葉【毛匏謂之瓠】風曰八月斷壺小雅曰幡幡瓠葉【詩義疏云瓠葉少時可以爲羮又可淹煮極美故云采之烹之河東及播州常食之八月中堅彊不可食故云苦葉說文曰瓠一名曰壺皆匏屬也陸農師曰頭短大腹曰瓠細而合上曰匏似匏而肥圓者壺然有甘苦二種甘者供食苦者充器詩注云不才於大惟供濟而已蓋以作壺濟水也王禎曰其爲物也蔓生而齒辧夏熟而秋枯本艸云味甘冷無毒利水道止消渇惟苦者有毒不宜食廣志曰有都瓠子如牛角長四尺有餘又有約瓠其腹甚細緣蔕爲口出雍縣朱崖有千葉瓠其大者受斛餘郭子曰東吳有長柄口接釋名曰瓠畜皮瓠以爲脯蓄積以待冬月用也淮南萬畢術曰燒穰殺瓠物自然也一名姑俗曰葫蘆農桑撮要曰懸瓠可以爲笙曲沃者尢善秋乃可用漆其裏匏苦瓠甘酌酒冬盛則暖夏盛則寒王禎曰匏之爲物累然而生食之無窮種得其法其實碩大小之爲瓠杓大之爲盆盎其濟用溥矣扈先生曰甘者瓠苦者匏詩曰甘瓠累之匏有苦葉壺卽瓠也】千金月令云冬至日取葫蘆盛蔥根莖汁埋於庭中夏至發開盡爲水以漬金玉銀石靑各三分自銷暴漧如飴可休糧久服名曰金夜漿

汜勝之書曰種瓠之法以三月耕良田十畝作區方深一尺以杵築之令可居澤相去一步區種四實蠶矢一斗與土糞合澆之水二升所漧處復澆之著三實以馬箠防其心勿令蔓延多實實細以槁薦其下無令親土多瘡瘢度可作瓢以手摩其實從蔕至底去其毛不復長且厚八月微霜下收取掘地深一丈薦以槁四邊各厚一尺以實置孔中令底下向瓠一行覆上土厚二尺二十日出黃色好破以爲瓢其中白膚以養豬致肥其瓣以作燭致明一本三實一區十二實一畝得二千八百八十實十畆凡得五萬七千六百瓢瓢直十錢並直五十七萬六千文用蠶矢二百石牛耕功力直二萬六千丈餘有五十五萬肥豬明燭利在其外

又曰區種瓠法收種子須大者若先受一斗者得收一石受一石者得收十石先掘地作坑方圓深各三尺用蠶沙與土相和令中半【若無蠶沙生牛糞亦得】著坑中足躡令堅以水沃之候水盡卽下瓠子十顆復以前糞覆之旣生長二尺餘便總聚十莖一處以布纒之五寸許復用泥泥之不過數日纒處便合爲一莖畱彊者余悉搯去引蔓結子子外之條亦搯去之勿令蔓延畱子法初生二三子不佳去之取第四五六區畱二子卽足旱時須澆之坑畔周匝小渠子深四五寸以水停之令其遙潤不得坑中下水【扈先生曰不論艸木本凡根株大者俱宜遙肥遙潤】

崔寔曰正月可種瓠六月可蓄瓠八月可斷瓠作菑瓠家政法曰二月可種

農桑通訣曰凡種瓠如法蔓長則作架引之

四時類要云種大葫蘆二月初掘地作坑方四五尺深亦如之實塡油麻菉豆防及爛艸等一重糞土一重艸如此四五重向上尺餘著糞土種十來顆子待生後揀取四莖肥好者每兩莖肥好者相貼著相貼處以竹刀子刮去半皮以刮處相貼用麻皮纒縛定黃泥封褁一如接樹之法待相著活後各除一頭又取所活兩莖準前刮去皮相著一如前法待活後惟畱一莖四莖合爲一本待著子揀取兩个周正好大者餘者旋旋除去食之如此一斗種可變爲盛一石

又曰凡收種於九月黃熟時摘取擘開水淘洗去浮者曝漧至春二月種如葵法常澆潤之旱卽幹死俟著四五葉髙可五寸許帶土移栽之

芋前漢書曰岷山之下沃野有蹲鴟【顏師古注曰芋也一名土芝齊人曰莒蜀漢爲最說文曰芋大葉實根駭人者故謂之芋廣雅曰渠芋其葉謂之�借姑水芋也亦曰烏芋廣志曰蜀漢旣繁芋民以爲資凡十四等有君子芋大如斗魁如杵有艸穀芋有鋸子芋有勞巨芋有靑浥芋此四芋多子有淡善芋魁大如瓶少子葉如散蓋紺色紫莖長丈餘易熟長味芋之最善者也莖可作羮臛肥澁得飲乃下有蔓芋緣枝生大者次二三升有雞子芋色黃有百果芋魁大子繁多畝收百斛種一百畝以養彘有早芋七月熟有九面芋大而不美有象空芋大而弱使人易饑有靑芋有素芋子皆不可食莖可爲植凡此諸芋皆可幹又可藏至夏食之又百子芋出葉兪縣有魁芋無旁子生永昌縣有大芋二升出範陽新鄭風土記曰博士芋蔓生根如鵝鴨卵王禎曰芋葉如荷長而不圓莖微紫幹之亦中食根白亦有紫者其】

【大如斗食之味甘旁生子甚夥拔之則連茹而起宜蒸食亦中爲羮臛東坡所謂玉糝羮者此也煮法宜先用鹽微滲之則不糢糊】

汜勝之書曰種芋區方深皆三尺取豆萁內區中足踐之厚尺五寸取區上濕土與糞和之內區中萁上令厚尺二寸以水澆之足踐令保澤取五芋子皆長三尺一區收三石

又種芋法宜擇肥緩土近水處和柔糞之二月注雨可種芋率二尺下一本芋生根欲深斸其旁以緩其土旱則澆之有艸鋤之不厭數多治芋如此其收常倍又列仙傳曰酒客爲梁令蒸民益種芋後三年當大饑卒如其言梁民不死【案芋可以救饑饉度凶年今中國多不以此爲意後生中有耳目所不聞見者及水旱風露霜雹之災便能餓死滿道白骨交橫知而不種坐致泯滅悲夫人君者安可不督課之也哉】崔寔曰正月可葅芋

家政法曰二月可種芋也

務本新書曰芋宜沙白地地宜深耕二月種爲上時相去六七寸下一芋芋羞三月眾人來往眼目多見並聞刷鍋聲處多不滋比火炎熱苗髙則旺頻鋤其旁秋生子葉以土壅其根芋可以救饑饉虫蝗不能傷霜後收之冬月食不發病其餘月分不可多食霜後芋子上芋白擘下以液漿水煠過防幹冬月炒食味勝蒲筍區芋區長丈餘深濶各一尺區行相間一步寛則透風滋

便民圖纂曰芋之種須揀圓長尖白者就屋南檐下掘坑以礱糠鋪底將種放下稻艸蓋之至三月間取出埋肥地待苗發三四葉於五月間擇近水肥地移栽其科行與種稻同或用河泥或用灰糞爛艸壅培旱則澆之有艸則鋤之若種旱芋亦宜肥地

齊民要術曰芋種宜軟白沙地近水爲善【芋畏旱故宜近水】區深可三尺許區行欲寛寛則過風芋本欲深深則根大【率二尺一根漸漸加土壅之】春宜種秋宜壅【立夏種不生卵秋失壅而瘦不肥】霜降捩其葉使收液以美其實則芋愈大而愈肥

汜勝之書云區方深各三尺下實豆萁尺有五寸以糞著萁上深如其萁一區種五本復以糞土上覆之【旁四本中一本漸漸培之】芋成萁爛皆長三尺此亦良法今之農不然但於淺土秧子俟苗成移就區種故其利亦薄其可不知此法夫五穀之種或丰或歉天時使然芋則系之人力若種藝有法培壅及時無不獲利以之度凶年濟饑饉助谷食之不及

扈先生曰芋有三種一曰雞窠芋一曰香沙芋一曰頭芋香沙芋味美根株小子少頭芋根株大髙可四五尺魁大子少惟雞窠芋魁大子多淸明前十日下種三月中多用濃糞灌之四月細耘之種芋宜在稻田近墻近屋近樹之處雨露不及種稻則不秀惟芋則收五六月中起之壅根每科作小堥惇更澆濃糞二次七八月收每科並魁子可二斤二尺一本一畝得二千一百六十本爲芋四千二百二十斤秋月禾苗未收斯續乏之大用歟芋榦剝去皮幹之亦蔬茹中上品

備荒論曰蝗之所至凡艸木葉無有遺者獨不食芋桑與水中菱芡宜廣種之

譜曰鋤芋宜晨露未幹及雨後令根旁空虛則芋大子多若日中耘則大熱熱則蔫

附香芋【形如土豆味甘美】土芋【一名土豆一名黃獨蔓生葉如豆根圓如雞卵肉白皮黃可灰汁煮食亦可烝食又煮芋汁洗膩衣潔白如玉】

蓮爾雅曰荷芙蕖其莖茄其葉蕸其本蔤其華菡蓞其實蓮其根藕其中菂菂中薏【邢昺注云芙蕖總名也郭璞云蔤乃莖下白蒻在泥中者蓮乃房也菂乃子也薏乃心中苦薏也蓮一名水芝一名澤芝一名水旦一名水花葉圓如蓋色靑翠六月開花有數色花心有黃蘂長寸餘花褪蓮房成菂菂在房如蜂子在窠六七月采嫩者生食至秋房枯子黑其堅如石謂之石蓮子其花隨晨昏爲闔辟凡物先花後實獨此花實齊生其種有重臺並頭一品四面灑金錦邊華山頂池產千葉蓮滇池產衣鉢蓮儋州淸水池產四季蓮臈月尢盛九疑山有黃蓮金池有金蓮華洲人研之如泥以之彩繪煥爛無異眞金南海有睡蓮晝開夜入水底次日復出分香蓮一歳再結每實子十隻分枝蓮一名底光荷一枝四葉狀如駢蓋日照則葉底防根若葵之衞足】

【實如珠可以飾佩又有佛座蓮金鑲玉印蓮斗大紫蓮碧蓮金邊蓮瓣周圍一綫色微黃蘇州府學前有百子蓮及黃蓮名佳都碧臺蓮花白而瓣上恆滴一翠防房之上復抽緑葉似花非花百丈山有艸花如蓮名山蓮旱蓮出終南山服之延壽茄蓮葉似蓮根似蘿菔味甘脆西畨蓮花雅澹自春至秋花相繼不絕鐵綫蓮花葉俱似西畨花心黑如鐵綫木蓮產白鷗山佛殿前其葉堅厚如桂夏作花狀似芙蓉每花坼時聲如破竹藕月生一節遇閏多一節有孔有絲大者如臂可作粉烝煮食補五臟實下焦與蜜同食令人腹臓肥不生虫亦可休糧葉及房主破血胎衣不下酒煎服葉蒂味苦主安胎去滯養血】農桑通訣曰蓮子八九月中收堅黑者於瓦上磨蓮子頭令薄取墐土作熟泥封之如三指大長二寸使蔕頭平重磨處尖鋭泥幹時擲於泥中重頭沈下自然周正皮薄易生不時卽出其不磨者皮旣堅厚倉卒不能生也種藕法春初掘藕根接頭著魚池泥中種之當年卽有蓮花蓮子可磨爲飯輕身益气令人彊健藕止渇散血常食之不可池藕二月間取帶泥小藕栽池塘淺水中不宜深水待茂盛深亦不妨或糞或豆餅壅之則益盛【扈先生曰深池中種藕用今種盆荷法橫種炭簍內以防放下水底三吳人用大藕於下田中種之最盛】

春分前栽則花出葉上凡種時藕壯大三節無損者順鋪在上頭向南芽朝上用硫黃研碎紙撚簪把麄纒藕節一二道當年有花

管子曰五沃之土生蓮故栽宜壯土然不可多加壯糞反致發熱壞藕

種蓮子法用雞子一枚開一小孔去靑黃將蓮子塡滿紙糊孔三四層令雞抱之雞出取放暖處不拘時用天門冬末硫黃同肥泥或酒壇泥安盆底栽之仍用酒和水澆開花如錢

蓮子磨薄尖頭浸靛缸中明年淸明所種子開靑蓮花凡蓮畏桐油宜忌之

菱周禮曰加籩之實防芡防脯【蔆陵也】爾雅謂之厥【音眉按國語屈到嗜芰芰卽菱也許氏說文曰楚謂之芰秦謂之薢茩一名水栗一名沙角武陵記三角四】

【角者爲芰兩角者爲菱俗呼菱角其色有靑紫之殊陶景曰菱實廬江間最多皆取火燔以爲米充糧今多烝食之蘇頌曰菱處處有之葉浮水上花黃白色花落實生漸向水中乃熟李時珍曰菱湖濼處則有之菱落泥中最易生發有野菱家菱皆三月生蔓延引葉扁而有尖光面如鏡葉下之莖有股如鰕一莖一葉兩兩相差如蝶翅狀花背日而生晝合宵炕隨月轉移】

農桑通訣曰秋上子黑熟時收取散著池中自生種法重陽後收老菱角用籃盛浸河水內待二三月發芽隨水淺深長約三四尺許用竹一根削作火通口樣箝住老菱揷入水底若澆糞用大竹打通節注之王禎曰生食性冷煮熟爲佳烝作粉蜜和食之尢美江淮及山東曝其食以爲米可以當糧猶以橡爲資也李時珍曰嫩時剝食老則曝漧刴米爲飯爲粥爲餻爲果皆可代糧其莖亦可暴收和米作飯以度荒歉蓋澤農有利之物也

扈先生曰莖之嫩者亦可爲菜茹

芡本艸云芡實一名雞頭【莊子名雞雍管子名卯蔆古今注名鴈頭亦曰鴈喙淮南子曰雞頭已瘻注曰芡也揚雄方言雲南楚謂之雞頭靑徐淮泗謂之芡子其莖謂之蒍亦曰防】

【陶景曰莖上花似雞冠故名蘇頌曰其苞形類雞鴈頭故云王禎曰芡苗生水中葉大如荷皺而有刺花開向日花下結實故菱寒而芡暖李時珍曰可濟儉歉故謂之芡芡三月生葉面靑背紫莖葉皆有刺其莖長丈餘有孔有絲花開結苞內有斑駁軟肉裏子累累如珠內白米狀如魚目韓退之名芡爲鴻頭山谷詩云剖蚌煮鴻頭是也】

種法秋間熟時收取老子以蒲包包之浸水中三月間撒淺水內待葉浮水面移栽深水每科離五尺許先以麻餅或豆餅拌勻河泥種時以蘆揷記根處十餘日後每科用河泥三四碗壅之

王禎曰八月采芡擘破取子散著池中自生

又曰雞頭作粉食之甚妙河北沿溏濼居人采之舂去皮搗爲粉烝渫作餅可以代糧龔遂守渤海勸民秋冬益蓄菱芡蓋謂其能充饑也

又曰芡莖之嫩者名爲菆人采以爲菜茹

李時珍曰秋深老時澤農廣收芡子藏至囷石以備荒歉其根狀如三菱煮食如芋

烏芋【卽俗名荸臍也】爾雅曰鳬茈【鳬喜食之故曰後人訛以爲荸臍音相似也】鄭樵通誌以爲地栗一名黑三稜一名芍【舊名烏芋者以其形似芋而鳬燕食之也寇宗奭曰皮厚色黑肉硬而白者爲豬荸臍皮薄澤色淡紫肉軟而脆者爲羊荸臍李時珍曰鳬茈生淺水田中其苗三四月出土一莖直上無枝葉其根白蒻秋後結顆大如山查栗子而臍有聚芽累累下生入泥底野生者黑而小食之多滓種出者紫而大食之多毛】

種法正月畱種種取大而正者待芽生埋泥缸內二三月間復移水田中至茂盛於小暑前分種每科離五尺許冬至前後起之耘蕩與種稻同豆餅或糞皆可壅之【扈先生曰破艸鞋壅甚盛】

李時珍曰肥田栽者麄近蔥蒲髙二三尺三月下種霜後苗枯冬春掘收爲果生食煮食皆良

董炳曰地栗能毀銷兼能辟虫傳聞下蠱之家知有此物便不敢下

寇宗奭曰荒嵗多采可以爲糧

慈姑一名借姑【一根嵗生十二子如慈姑之乳諸子故名】一名河鳬茈一名白地栗一名水萍苗名剪刀艸又名箭搭艸槎丫艸【陶景曰借姑生水田中葉有椏狀如澤瀉其根黃似芋而小煮之可啖蘇恭曰葉如剪刀莖似嫩蒲開小白花蕋深黃色五六月采葉正二月采根福州別有一種小異三月開花四時采根功亦相似又有山慈姑名同實異】

種法預於臘月間折取嫩芽揷於水田來年四五月如揷秧法種之每科離尺四五許田最宜肥

陶景曰借姑三月三日采根暴漧可療饑

李時珍曰慈姑三月生苗靑莖中空霜後葉枯根乃綀結冬及春初掘以爲果須灰湯煮熟去皮不致麻澁防咽也嫩莖亦可煠食又取汁可制粉霜雄黃

菇【卽俗名茭白也】爾雅曰蘧蔬【菇也】又曰筠茭【郭璞曰江東呼藕紹緒如指空中可啖者爲茭江南人呼菇爲茭以其根交結也】一名蔣艸一名茭筍一名菇菜一名茭粑【韓保升曰菇根生水田中葉如蔗荻久則根盤而厚三年者中心生白薹如小兒臂中有黑脈堪啖者名菇首也陳藏器曰菇首擘之內有黑灰如墨者名烏郁人亦食之晉張翰思菇卽此也蘇頌曰茭白生熟皆可啖其中心小兒臂者名菇手作菇首者謬其根亦如蘆根二浙下澤處最多彼人謂之菇葑削去其葉便可耕蒔又有一種中有一粒可食所謂菇米者是也】

種法宜水邊深栽逐年移動則心不黑多用河泥壅根則色白

李時珍曰葑田其苗有莖硬者謂之菇嵗饑掘以當糧寇宗奭曰菇根江湖陂澤中皆有之生水田中葉如蒲葦刈以秣馬甚肥

山藥山海經曰其艸多藷藇【音同薯蕷本艸衍義曰薯犯英廟諱蕷犯唐代宗名故攺爲山藥吳氏本艸曰薯蕷一名藷薯齊越名山芋一名修脆一名兒艸一名土藷一名玉延或生臨朐鐘山始生赤莖細蔓五月華白七月實靑黃八月熟落根種曰皮黃類芋異苑曰薯蕷若欲掘取嘿然則獲唱名便不可得人有植之者隨所種之物而像之也扈先生曰山藥出處見山海經凡四本艸復云出嵩山北京四明東山南江永康滁州眉州大率處處有之今齊魯之間尢多有二種其一黃山藥形圓長細而甘過夏月不壞一種形如手指者大而淡春月易爛擇種宜取皮薄光潤者若根毛粗勁種多不佳又曰山藥各處所出不一大都形類壯大者不免虛疎入藥尢無力閩中有一種形細如指新安一種形扁而細性堅實味勝】

地利經曰大者折二寸爲根種當年便得子收子後一冬埋之二月初取出便種忌人糞如旱放水澆又不宜苦濕須是牛糞和土種則易成【扈先生曰山藥用子作種生絕細有用宿根頭者亦須根大方可用不若逕用大薯斷作種爲便】

務本新書曰種山藥宜寒食前後沙白地區長丈餘深濶各二尺少加爛牛糞與土相和平勻厚一尺揀肥長山藥上有芒刺者每段折長三四寸鱗次相挨臥於區內復以糞勻覆五寸許旱則澆之亦不可太濕忌大糞苗長以髙稍扶架霜降後比及地凍出之外將蘆頭另窨來春種之勿令凍損

山居要術云擇取白色根如白米粒成者先收子作三五所阬長一丈闊三尺深五尺下密布甎四面亦側布甎防別入傍土中根卽細也作阬子訖塡糞土排行下子種之塡阬滿待苗著架經年已後根甚麄一阬可支一年食種者截長一寸下種【扈先生曰山東種薯法沙地深耕之起土坑深二尺用大糞幹者和土各半塡入坑深一尺次加浮土一尺足踐實正月中畦種薯苗上又加土壅厚二寸候苗長一尺常用水灌數日一次苗長架起春夏長苗秋深卽長根根下行遇堅土卽大若土太實卽不長浮土太深卽長而細又曰今江南種薯法亦用沙地正月盡耕深二尺每一步灌大糞一石候幹轉耕耙細作埒每埓相去一尺餘其種須極大者竹刀切作一二寸斷用鐵刀切易爛埓中布種每相去五六寸橫臥之入土只二寸不宜太深種後用水糞各半灌之每畝用大糞四十石苗長用葦或細竹作架三以爲簇有艸數耕之早數澆之八九月掘取根向畦一頭先掘一溝深二尺漸削去土取之又曰藏種法於南檐下向日避風處掘土窖深二尺下用礱糠鋪二三寸次下種仍以礱糠蓋之次下土蓋之臨種時起用又曰或雲山藥下種時勿用手以鍬鐝下之則易大每年易人而種之】

甘藷【卽俗名紅山藥也】異物志曰甘藷似芋亦有巨魁剝去皮防肉正白如脂肪南人専食以當米谷嵇含南方艸木狀曰甘藷味甘甜經久得風乃澹泊【稗史彚編曰甘藷或曰芋之類根葉亦如芋大如拳有大如甌者皮紫而肉白烝食味如薯蕷性冷生於朱厓之地海中之人皆不業耕稼惟掘地種甘藷秋熟收之烝曬切如米粒作飯食之貯之以充饑是名藷糧北方人至者或盛牛具豕膾炙諸味以甘藷薦之若稉粟然海中之人壽百餘嵗者由食甘藷故耳圖經云江湖閩中出甘藷根如姜芋之類而皮紫極有大者一枚可重斤榦刮去皮煎煮食之俱美扈先生曰藷有二種其一名山藷閩廣故有之其一名畨藷則土人傳云近年有人在海外得此種海外人亦禁不令出境此人取藷藤絞入汲水繩中遂得渡海因此分種移植略通閩廣之境也兩種莖葉多相類但山藷植援附樹乃生畨藷蔓地生山藷形魁壘畨藷形圓而長其味則畨藷甚甘山藷爲劣耳蓋中土諸書所言藷者皆山藷也今畨藷撲地傳生枝葉極盛若於髙仰沙土深耕厚壅大旱則汲水灌之無患不熟閩廣人賴以救饑其利甚大又曰薯蕷與山藷顯是二種與畨藷爲三種皆絕不相類】

扈先生曰種藷法種須沙地仍要極肥臈月耕地以大糞壅之至春分後下種先用灰及剉艸或牛馬糞和土中使土脈散緩可以行根重耕地二尺深次將藷種截斷每長三二寸種之以土覆深半寸許大略如種薯蕷法每株相去數尺俟蔓生盛長剪其莖另揷他處卽生與原種不異至秋冬掘起生熟烝煮任用其藏種有二法其一卵於九十月間掘藷卵揀近根先生者勿令傷損用軟艸苞之掛通風處陰漧至春分後依前法種一藤八月中揀近根老藤剪取長七八寸每七八條作一小束耕地作埓將藤束栽種如畦韭法過一月餘卽每條下生小卵如蒜頭狀冬月畏寒稍用艸器蓋至來春分種若原卵在土中者冬至後無不壞爛也又曰藷根極柔脆居土中甚易爛風漧收藏不宜入土又不耐冰凍也余從閩中市種北來秋時用藤法造一木桶栽藤種於中至春全桶攜來過嶺分種必活春間攜種卽擇根者持來有時藤或爛壞不壞者生發亦遲惟帶根者力厚易活生卵甚早也

又曰藏種三法其一以霜降前擇於屋之東南無西風有東日處以稻艸疊基方廣丈餘髙二尺許其上更疊四圍髙二尺而虛其中方廣二尺許用稻穏襯之置種焉復用穏覆之縛竹爲架籠罩其上以支上覆也上用稻艸髙垜覆之度令不受風气雨雪乃已

又一法稻穏襯底一尺餘上加艸灰盈尺置種其中復以灰穢厚覆之上用稻艸斜苫之令極厚三法藤卵俱合並安置俱得不壞而卵較勝又以磁盆於八月中移栽至霜降如前二法藏之亦活其窖藏者仍壞爛也又曰藏種之難一懼濕一懼凍入土不凍而濕不入土不濕而凍向二法令必不受濕與凍故得全也若北土風气髙寒卽厚艸苫蓋恐不免冰凍而地窖中濕气反少以是下方仍著窖藏之法冀因愚說消息用之又曰藏種必於霜降前下種必於淸明後更宜畱一半於谷雨後種之恐淸明左右尙有薄淩微霜也

又曰閩中藏種藤卵俱曬七八分幹收之向後南北收藏俱宜用幹者或半用不幹者雜試之

又曰復有一閩人說畱種法於霜降前剪取老藤作種先用大壇洗淨曬漧或烘漧次剪藤曬至七八分幹用幹稻艸殻襯壇將藤蟠曲置稻艸中次用稻艸殻塞口先掘地作坎量濕气淺深令不受濕深或二尺許淺或平地先用稻艸殻或礱糠鋪底厚二三寸將壇倒卓其上次實土滿坎仍塡髙令壇底土髙四五寸至來年淸明後取起卽壇中已發芽矣是說疑諸方具可用並識之

又曰諸每二三寸作一節節居土上卽生枝節居土下卽生根種法待延蔓時須以土密壅其節每節可得三五枚不得土卽盡成枝葉層疊其上徒多無益也今擬種法每株居畝中橫相去二三尺縱相去七八尺以便延蔓壅節卽徧地得卵矣若枝節已徧待生遊藤者宜剪去之猶中飼牛羊

又曰吾東南邊海髙鄕多有橫塘縱浦潮沙淤塞嵗有開濬所開之土積於兩崖一遇霖雨復歸河身淤積更易若城濠之上積土成邱是未見敵而代築距堙也此等髙地旣不堪種稻若種吉貝亦久旱生虫種豆則利薄種藍則本重若將岡脊攤入下塍又嫌損壞花稻熟田惟用種藷則每年耕地一徧斸根一徧皆能將髙仰之土翻入平田平田不堪種稻並用種藷亦勝稻田十倍是不數年間邱阜將化爲平疇也況新起之土皆是潮沙土性虛浮於藷最宜特異常土此亦任土生財之一端耳

又曰剪莖分種法待苗盛枝繁枝長三尺以上者剪下去其嫩頭數寸兩端埋入土各三四寸中以土撥壓之數日延蔓矣

又曰藷苗延蔓用土壅節後約各節生根卽從其連綴處剪斷之令各成根苗不致分力此最要法

又曰藷苗二三月至七八月俱可種但卵有大小耳卵八九月始生便可掘食或賣若未須者勿頓掘居土中日漸大南土到冬至北土到霜降須盡掘之不則爛敗矣其種宜髙地遇旱災可導河汲井灌漑之在低下水鄕亦有宅地園圃髙仰之處平時作場種蔬者悉將種藷亦可救水災也若旱年得水澇年水退在七月中气後其田遂不及蓺五穀蕎麥可種又寡收而無益於人計惟剪藤種藷易生而多收至於蝗蝻爲害艸木無遺種種災傷此爲最酷乃其來如風雨食盡卽去惟有藷根在地薦食不及縱令莖葉皆盡尙能發生不妨收入若蝗信到時能多並人力益發土徧壅其根節枝榦蝗去之後滋生更易是虫蝗亦不能爲害矣故農人之家不可一嵗不種此實雜植中第一品亦救荒第一義也又曰凡藷二三月種者其占地也每科方二步有半而卵徧焉四五月種者地方二步而卵徧焉六月種者地方一步有半七月種者地方一步而卵皆徧焉八月種者地方三尺以內得卵細小矣種之疎密略以此準之方二步者畆六十科也方一步有半者畆一百六科有奇也方一步者畝一百四十科也方三尺者畝九百六十科也九月畦種卵生其下如箸如棗擬作種早種而密者謹視之去其交藤

又曰人家凡有隙地悉可種藷若地非沙土可多用柴艸灰雜入凡土其虛浮與沙土同矣卽市井湫隘但有數尺地仰見天日者便可種得石許其法用糞和土曝漧雜以柴艸灰入竹籠中如法種之

又曰或問藷本南產而子言可以移植不知京師南北以及諸邊皆可種之以助人食無令軍民枵腹否余遽應之曰可也藷春種秋收與諸谷不異京邊之地不廢種谷何獨不宜藷耶今北方種藷未若閩廣者徒以三冬冰凍畱種爲難耳欲避冰凍莫如窖藏吾鄕窖藏又忌水濕若北方地髙掘土丈餘未受水濕但入地窖卽免冰凍仍得發生故今京師窖藏菜果三冬之月不異春夏亦有用法煨爇令冬月開花結蓏者其收藏藷種當更易於江南耳則此種傳流決可令天下無餓人也又曰吳下種吉貝吾海上及練川尢多頗得其利但此種甚畏風潮每至秋間才生花實一遇風雨便受其損若大風之後更遇還風則根撥實落大不入矣若將吉貝地種藷十之一二𨿽風潮不損此種撲地成蔓風無所施其威也【還風者一日東南一日西北之類也】

又曰昔人云蔓菁有六利又云柿有七絕余續之以甘藷十三勝一畝收數十石一也色白味甘於諸土種中特爲夐絕二也益人與薯蕷同功三也徧地傳生剪莖作種今嵗一莖次年便可種數百畝四也枝葉附地隨節作根風雨不能侵損五也可當米谷凶嵗不能災六也可充籩實七也可以釀酒八也幹久收藏屑之旋作餅餌勝用蜜九也生熟皆可食十也用地少而利多易於灌漑十一也春夏下種初冬收入枝葉極盛艸薉不容其間但須壅土勿用耘鋤無妨農功十二也根在深土食苗至盡尙能復生虫蝗無所柰何十三也又曰閩廣人收藷以當糧自十月至四月麥熟而止東坡雲海南以藷爲糧幾米之十六今海北亦爾矣經春風易爛壞須先曬漧藏之

又曰甘藷所在居人便足半年之糧民間漸次廣種米價諒可不至騰踴矣但慮丰年穀賤公家折色銀輸納甚艱民間急宜多種桑株育蠶擬納折銀可也

造酒法藷根不拘多少寸截斷曬晾半幹上甑炊熟取出揉爛入瓶中用酒藥研細搜和按實中間作小坎候漿到看老嫩如法下水用絹袋漉過或生或烝熟任用其入缸寒暖酒藥分兩下水升斗或用麯蘗或加藥物香料悉與米酒同法若造燒酒或卽用藷酒入鍋蓋以錫兜鍪烝煮滴槽成頭子燒酒或用藷糟依法造成常用燒酒亦與米酒米糟造燒酒同法

蘿卜爾雅葖蘆萉【注云紫花菘也】一名萊菔一名雹突一名土酥【王禎曰蘆萉俗呼蘿卜在在有之北方者極脆食之無查中原有疊秤者其質白其味辛甘尢宜生啖能解麪毒子可入藥四時皆可種然不如末伏秋初爲善破甲以後便可供食老圃云蘿卜一種而四名春曰破地錐夏曰夏生秋曰蘿卜冬曰土酥故黃山谷云金城土酥淨如練以其潔也蘇頌曰有大小二種大者肉堅宜烝食小者白脆河朔有極大者信陽有重過二三十斤者一時種蒔之力也】

齊民要術曰種蘆菔法與蔓菁同【蘆菔根實粗大其角及根葉並可生食非蕪菁比也】

四時類要種法宜沙糯地五月犂五六徧六月六日種鋤不厭多稠卽小閒拔令稀至十月收窖之又新添種蘿卜先深斸成畦耙平每畦可長一丈二尺闊四尺用細熟糞一擔勻布畦內再斫一徧卽起覆土再耬平澆水滿畦候水滲盡撒種於上用木鍁勻撒覆土苗出兩葉旱則澆之每子一升可種二十畦水蘿卜正月二月種六十日根葉皆可食夏四月亦可種大蘿卜初伏種之水蘿葡末伏種皆候霜降或淹或藏皆得用如要來年出種深窖內埋藏中安透气艸一把至春透芽生取出作壠或畦下糞栽之旱則澆令得所夏至後收子可爲秋種蘿卜三月下種四月可食五月下種六月可食七月下種八月可食地宜肥土宜松澆宜頻種宜稀密則芟之肥大

農桑通訣曰種同蔓菁法每子一升可種二十畦【畦可長一丈二尺闊四尺】擇地宜生耕地宜熟【地生則不蠧耕熟則艸少】凡種先用熟糞勻布畦內仍用火糞和子令勻撒種之俟苗出成葉視稀稠去畱之其去之者亦可供食以疎爲良【疎則根大而美密則反是】尺地約可二三窠厚加培壅其利自倍欲收種子宜用九月十月收者擇其良去須帶葉移栽之澆灌得所至春二月收子可備時種【宿根在地不經移種者爲斜子種之疥而不肥】按蔬茹之中惟蔓菁與蘿卜可廣種成功速而爲利倍然蔓菁北方多獲其利而南方罕有之蘆菔南方所通美者生熟皆可食淹藏臘豉以助時饌凶年亦可濟饑功用甚廣【扈先生曰蘿卜尅气耗血不如蔓菁十倍】

王省曾曰胡蘿卜伏內畦種或壯地漫種頻澆灌則自然肥大

農政全書卷二十七﹤子部﹐農家類﹐農政全書﹥

欽定四庫全書

農政全書卷二十八

明徐光啟撰

樹藝

蔬部

葵廣雅曰蘬丘葵也說文葵菜也【按爾雅翼云葵揆也葵葉傾日不使照其足因知足以揆之公儀休相食葵而美拔之不與民爭利古人采葵必待露解故一名露葵陶景曰葵子出少室山以秋種覆養經冬至春作子者謂之冬葵正月種者爲春葵一名衛足一名滑菜言其性也賈思勰曰有紫莖白莖二種種別有大小之殊又有鴨腳葵天有十日葵與終始故葵從癸癸陽艸也其性易生不拘肥瘠地皆有之王禎曰葵爲百菜之主備四時之饌本丰而耐旱味甘而無毒供食之餘可爲葅臘枯�之遺可爲搒簇子若根則能療疾咸無棄材誠蔬茹之上品民生之資助也另有蜀葵菟葵龍葵蔠葵附後】

齊民要術種法臨種時必燥曝葵子【葵子𨿽經歲不浥然濕種者疥而不肥也扈先生曰凡種皆然不獨葵也】地不厭良故墟彌善薄卽糞之不宜妄種春必畦種水澆【春多風旱非畦不得且畦者省地而菜多一畦供一口】畦長兩步廣一步【大則水難均又不用人足入】深掘以熟糞對半和土覆其上令厚一寸鐵齒杷耬之令熟足蹋使堅平下水徹澤水盡下葵子又以熟糞和土覆其上令厚一寸餘葵生三葉然後澆之【澆用晨夕日中便止】每一搯輒杷耬地令起下水加糞三搯更種一歳之中凡得三輩【凡畦種之物治畦皆如種葵法不復條列煩文】早種者必秋耕十月末地將凍散子勞之【一畝三升正月末散子亦得】人足踐踏之乃佳【踐者菜肥】地釋卽生鋤不厭數五月初更種之【春者旣老秋葉落未生故種此相接】六月一日種白莖秋葵【白莖者宜幹紫莖者幹卽黒而澀】秋葵堪食仍畱五月種者取子【春葵子熟不均故須畱中輩】於此時附地剪卻春葵冷根上枿生者柔輭至好仍供常食美於秋菜搯秋菜必畱五六葉【不搯則莖孤畱葉多則科大】凡搯必待露解【諺曰觸露不掐葵日中不剪韭】八月半剪去【畱其岐多者則去地一二寸獨莖者亦可去地四五寸】枿生肥嫩比至收時髙與人膝等莖葉皆美科𨿽不髙菜實倍多【其不剪早生者𨿽髙數尺柯葉堅硬全不中食所可用者惟有葉心附葉黃澀至惡煮亦不美防𨿽似多其實倍少】收待霜降【傷早黃爛傷晚黒澀】榜簇皆須陰中【見日亦澀】其碎者割訖卽地中防手糺之【待萎而糺者必爛】

又種冬葵法九月收菜後卽耕至十月半令得三徧每耕卽勞以鐵齒杷耬去陳根使地極熟令如麻地於中逐常穿井十口【井必相當邪角則妨地地形狹長者井必作一行地形正方者作兩三行亦不嫌也】井別作桔橰轆轤【井深用轆轤井淺用桔橰】栁鑵令受一石【鑵小用則功費】十月末地將凍漫散子惟穊爲佳【畝用子六升】散訖卽再勞有雪勿令從風飛去【勞雪令地保澤葉又不虫】每雪輒一勞之若令冬無雪臘月中汲井水普勞澆悉令徹澤【有雪則不荒扈先生曰無艸木不待雪無雪悉宜澆凡艸木冬植者皆以干不以寒也】正月地釋驅踏破地皮【不踏卽枯涸皮破卽香涸】春暖艸生葵亦俱生三月初葉大如錢逐穊處拔者賣生【十手拔乃禁取兒女子七歳已上皆得充事也】一升葵還得一升米日日常投看稀稠得所乃止有艸拔卻不得用鋤自四月八日以後則日日剪賣其剪處防以手拌斫斸地令其起水澆糞覆之【四月亢旱不澆則不長有雨則不須四月以前𨿽旱亦不須澆地實保澤雪勢未盡故也】比及剪徧初者還復周而復始日日無窮至八月社日上畱作秋菜九月指地賣收訖卽急耕依去年法三十畝勝作十頃谷田止須一乘車牛專供此園【耕勞輦糞賣菜終歳不閒】若糞不可得者五六月中穊種菉豆至七月八月犂掩殺之如以糞糞田則良美與糞不殊又省功力【其井間之田犂不及者可畦以種諸菜】

崔寔曰正月可作種瓠葵芥防大小蔥蒜苜蓿及雜蒜亦種此二物皆不如秋六月六日可種葵中伏后可種冬葵九月作葵葅幹葵

家政法曰正月種葵

農桑通訣曰春宜畦種種宜散種然夏秋皆可種也詩曰七月烹葵此種之早者俗呼爲秋葵遲者爲冬葵又曰六月六日種葵中伏以後可種冬葵時有先後爲之在人宿根在地春生嫩葉亦可采食前金人以韭蓼汁並雞肉和食謂之冷羮最爲上饌

莖葉叢茂時方可刈嫩惟采擷之耳杜詩云刈葵莫放手放手傷葵根蓋傷根則不生

葵花幹入炭墼內引火耐燒葵葉可染紙所謂葵箋也

蜀葵爾雅曰菺戎葵也【郭璞注云今蜀葵也爾雅翼云蜀葵卽吳葵夏小正云四月小滿後五日吳葵華陶景云吳葵卽此也又有一種小者名錦葵卽荊葵也爾雅謂之荍又有黃蜀葵別是一種卽秋葵也】

種法春初種子冬月宿根亦自生苗過小滿後長莖髙五六尺花似木槿而大

李時珍曰葉嫩時亦可茹食其稭剝皮可緝布作繩龍葵釋名曰苦葵【一名苦菜一名天泡艸一名鴉眼睛一名酸漿艸陶景云益州有苦菜乃是苦法卽龍葵也蘇頌曰葉如茄子葉故一名天茄子】

蘇恭曰龍葵所在有之俗名苦菜然非荼也葉圓花白子若牛李子生靑熟黒但堪煮食不任生噉

李時珍曰龍葵龍珠一類二種也處處有之四月生嫩苗時可食柔滑漸髙二三尺莖大如筯似燈籠艸而無毛五月後開小白花結子味酸亦可食

蔠葵【卽紫艸子】爾雅曰蔠葵繁露也【其葉最能承露其子埀埀如綴露故名又一名藤菜一名天葵一名禦菜一名燕脂菜一名落葵落字疑蔠字相傳之訛】

陶景曰落葵人家多種之葉可鮓食甚滑

李時珍曰落葵三月種之嫩苗可食五月蔓延其葉肥厚軟滑可作蔬和肉食子紫黒色揉取汁可染布物謂之胡燕脂但久則色易變

蔓菁爾雅曰蕦葑蓯【說文曰葑蕪菁也一名九英菘一名諸葛菜一曰薞蕪一名蕘一名芥廣志曰蕪菁有紫花者有白花者劉禹錫云諸葛亮所止令兵士皆種蔓菁者取其才出甲可生啖一也葉舒可煮食二也久居則隨以滋長三也棄不令惜四也回則易防而采五也冬有根可食六也溪蠻藂話云貓獠猺狫所產馬王菜味澀多刺卽諸葛菜也相傳馬以所遺故云蘇頌曰南北皆有北土尢多河東太原所出其根極大陳藏器本艸曰蕪菁南北之通稱也今並汾河朔間燒食其根呼爲蕪根塞北種者名九英蔓菁根大並將爲軍糧】

齊民要術曰種不求多惟須良地故墟新糞壞墻垣乃佳【若無故墟糞者以灰爲糞令厚一寸灰多則燥不生也】一耕地欲熟七月初種之一畝用子三升【從處暑至八月白露節皆得早者作葅晚者作幹】漫散而勞種不用濕【濕則地堅菜焦】旣生不鋤九月末生收葉【晚收則黃落】仍畱根取子十月中犂麄畤拾取耕出者【若不耕畤則畱者英不茂實不繁也】其葉作葅者料理如常法擬作漧菜及防葅者【防葅者後年正月始作耳須畱第一好菜擬之其葅法列後條】割訖則防手擇治而辮之勿待萎【萎而後辮則爛】掛著屋下陰中風涼處勿令煙燻【煙燻則苦】燥則上在防積置以苫之【積時宜天陰潤不爾多碎折久不積苫則澀也】春夏畦種供食者與畦葵法同剪訖更種從春至秋得三輩常供好葅取根者用大小麥底六月中種十月將凍耕出之【一畝得數車早出者根細】又多種蕪菁法近市良田一頃七月初種之【六月種者根𨿽粗大葉復虫食七月未種者葉𨿽膏潤根復細小七月初種根葉俱得】擬賣者純種九英【九英葉根粗大欲自食者須種細根】一頃取葉三十載正月二月賣作防葅三載得一奴收根依畤法一頃收二百載二十載得一婢【細剉和莖飼牛羊全擬乞豬並得充肥亞於大豆耳】一頃收子二百石輸與壓油家三量成米此爲收粟米六百石亦勝谷田十頃【扈先生曰種蔓菁宜用北人畦種菜法及吳下壠種油菜法厚糞勤灌之宜得三倍收】

漢桓帝詔曰橫水爲災五穀不登令所傷郡國皆種蕪菁以助民食然此可以度凶年救饑饉幹而烝食旣甜且美自可借口何必饑饉若值凶年一頃乃活百人耳【扈先生曰人久食蔬無穀气則有菜色惟蕪菁獨否其莖根皆膏潤故也蕪菁味似芋兩物皆似穀气故漢詔種蕪菁以助民食而史稱食蹲鴟至死不饑】

崔寔曰四月收蕪菁及芥葶冬葵子六月中伏后七月可種蕪菁至十月可收也

孟祺農桑輯要曰耕地宜加糞往復勻蓋秋初可種自破甲至結子皆可食十月初挽苗煠作和菜餘者防過畱根在地或慮河朔地寒凍死可於十月終以牛隔兩犂耕一犂拾去菜根之後郤將畼土擺勻據先耕出之數防過月烝食甜而有味【扈先生曰賈氏言種宜七月初六月種者虫食餘家七月種者甚苦虫惟六月種者根株稍大虫不能傷耳遇連日陰雨易生靑虫須勤撲治】

又曰十月終犁出蕪菁根數防過冬月烝食甜而有味春生薹苗亦菜中上品四月收子打油芝蔴易種收多油不發風油臨用時熬動少摻芝蔴煉熟卽與小油無異

仙神隱曰凡種蕪菁以鰻魚汁浸其子曬漧種之無虫

本艸衍義曰蕪菁今世俗謂之蔓菁夏則枯當此之時蔬圃中復種之謂之雞毛菜食心正在春時諸菜之中有益無損於世有功采擷之餘收子爲油【扈先生曰蔓菁獨畱根取子者當六月種明年四月收耳若供食者正月至八月無月不可種賈氏所謂自春至秋得三輩常供好葅此云雞毛菜者無亦謂其鱗次供用耳】

扈先生曰南方種蕪菁收子多在芒種後梅雨中子旣不實亦有莢中生芽者漫將作種便無大根加以密種少糞其變爲菘亦無怪也今欲稀種多壅似亦無難獨梅時多雨非人力可爲近立一法可得佳種凡蕪菁春時摘薹者生子遲半月若摘薹二徧卽遲一月矣宜將畱種蕪菁分作三停其一不摘薹擬芒種後收子其一摘薹一徧擬夏至後收子其一摘薹二徧擬小暑後收子南方梅雨多在夏至前或時在夏至後小暑後伏時多晴分作三次收定有一兩次不秕者又復簡擇淘汰稀種厚壅無緣可變爲菘矣

又曰蕪菁擇子下種出甲後卽耘出小者作茹若不欲移植卽取次耘出存其大者令每本相去一尺許若欲移植俟長五七寸擇其大者移之

又曰種法先薙艸雨過耕地不雨先一日灌地濕透明日熟耕作畦或耬種或漫散子覆土厚一指五六日內遇雨不須灌無雨戽水溝中遙潤之種少者噴壺下水或水斗遙灑之無澆土令實苗寸以上灌水糞

又曰種蕪菁用故墟壞墻基甚善但此地不能多宜得沙土髙燥者厚壅之若欲廣植用早稻地亦佳但須六七月下種俟刈稻後作速耕糞移植

又曰有三晉人傳種蕪菁法先下子侯苗長可蒔豫耕熟地作畦每畦深七八寸起土作壠蒔苗其上壠土虛浮根大倍常也或徑於壠上下子亦得種蘆菔法同本艸圖經曰南人取北種種之初年相類至二三歳則變爲菘矣【扈先生曰按唐本艸注云菘菜不生北土有人將子北種初一年半爲蕪菁二年菘種都絕有將蕪菁子南種亦二年都變土地所宜須有此例其子亦隨色變但粗細無異耳菘子黒蔓菁子紫赤大小相似據如此說則南之菘北之蔓菁種類因地必無移植之理然圖經於菘菜條下又言今京都種菘都類兩種但肥厚差不及耳則菘未嘗不宜北也余家種蔓菁三四年亦未嘗變爲菘也獨其根隨地有大小亦如菘有厚薄齊民要術稱並州蕪菁根其大如椀口𨿽種他州子一年亦變而今三晉所產大於齊魯秦中所產大於三晉此理𨿽則有之顧小而爲用何妨滋植耶秦中種其大十倍他方他方亦不廢種也王禎所謂悠悠之論率以風土不宜爲說嗚呼此言大傷民事有力本良農輕信傳聞捐棄美利者多矣計根本者不可不力排其妄也又曰本艸言南人種蕪菁變爲菘此亦有故按菘與蕪菁本相似但根有大小耳北人種菜大都用幹糞壅之故根大南人用水糞十不當一又新傳得蕪菁種不肯加意糞壅二三年後又不知擇種其根安得不小如此便似蕪菁變爲菘也吾鄕諸菜種大槪不若京師病皆坐此徒恨土之瘠薄或言種類不宜皆謬矣又耕地須極疎緩地非沙土多用艸灰和之土若彊根亦不大又曰種蔬果谷蓏諸物皆以擇種爲一義種一不佳卽天時地利人力俱大半棄擲矣蕪菁子比菜稍遲正值梅天南方多雨子多不實者種時務宜簸揚或淘汰或導擇取其最粗而圓滿者種之其本末俱大若漫種秕者卽十不當一也】

農桑通訣曰蔓菁四時仍有春食苗夏食心謂之薹子秋可爲葅冬蒸根食菜中之最有益者【杜詩云冬靑飯之半】其子九蒸九曝可搗爲粉塗帛者資之亦可爲油陜西惟食此油燃燈甚明能變蒜發

李時珍曰六月種者根大而葉蠧八月種者葉美而根小惟七月初種者根葉俱良今燕京人以瓶腌藏謂之閉甕菜

齊民要術蒸漧蕪菁根法曰作湯淨洗蕪菁根漉著一斛甕子中以葦荻塞甕裏以蔽口著釜上系甑帶以干牛糞然火竟夜烝之麄細約熟謹謹著牙眞類鹿尾烝而賣者則收米十石也

又蕪菁作咸葅法曰收菜時卽擇取好者菅蒲束之作鹽水令極咸於鹽水中洗菜卽內甕中若先用淡水洗者葅爛其洗菜鹽水澄取淸者瀉著甕中令沒菜肥卽止不復調和葅色仍靑以水洗去咸汁煮爲茹與生菜不殊三日抒出之粉黍米作粥淸搗麥麵防作末絹篩布菜一行以防末薄坌之卽下熱粥淸重重如此以滿甕爲限其布菜法每行必莖葉顚倒安之舊鹽汁還防甕中葅色黃而味美作淡葅用黍米粥淸及麥防末味亦勝

又作湯葅法曰收好菜擇訖卽於熱湯中煠出之若菜已萎者水洗漉出經宿生之然後湯煠煠訖令水中灌之鹽醋中熬胡麻油香而且脆多作者亦得至春不敗又防葅法曰【葅菜也不切曰防葅】用幹蔓菁正月中作以熱湯浸菜令柔軟解瓣擇治淨洗沸湯煠卽出於水中淨洗便復作鹽水斬度出著箔上經宿菜色生好粉黍米粥淸亦用絹篩麥防末澆葅布菜如前法然後粥淸不用大熱其汁才令相淹不用過多泥頭七日便熟葅甕以穰茹之如防酒法【扈先生曰齊民要術所著食物烹治古今習尙不同有難施用者今錄之一見此種爲用之博一見古人畱心民事之勤耳大都此物兼芋魁蘆菔及菘芥諸菜之用制造之法亦依諸品從事可也】

附烏菘菜八月下種九月下旬治畦分栽

夏菘菜五月上旬撒子糞水頻澆密則芟之

蒜爾雅曰山蒜【說文曰蒜葷菜也按初中國止有小蒜一名澤蒜余惟山蒜石蒜自張騫使西域得大蒜種歸種之今京口有蒜山多出蒜蒜有大小之異大曰葫卽今大蒜每頭六七瓣收條中子種者一年爲獨蒜再種之則皆六七瓣矣小曰蒜葉似細蔥而澀頭小如�卽今山蒜也王禎曰蒜性熱而有小毒气極葷然以入臭肉掩臭气夏月食之解暑辟療气北方食餅肉不可無此家有其種多者收一二頃以供歳計今在在種之】

齊民要術曰蒜宜良軟地【白軟地蒜甜美而科大黒軟欠剛彊之地辛辣而痩小也】三徧熟耕九月初種種法黃時以耬耩逐壠手下之五寸一株【諺曰左右過鋤一萬餘株】空曳勞二月半鋤之令滿三徧【勿以無艸則不鋤不鋤則科小】條拳而軋之【不軋則獨科】葉黃鋒出則辮於屋下風涼之處桁之【早出者皮赤科堅可以遠行晚則皮壞而善碎】冬寒取谷防布地一行蒜一行防【不爾則凍死】收條中子種者一年爲獨瓣種二年者則成大蒜科皆如拳又逾於凡蒜矣【瓦子壠底置獨瓣蒜於瓦上以土覆之蒜科橫濶而大形容殊則亦足以爲異今並州無大蒜朝歌取種一歲之後還成百子蒜矣其瓣粗細正與條中子同蕪菁根其大如碗口𨿽種他州子一年亦變大蒜瓣變小蕪菁根變大二事相反其理難推又八月中方得熟九月中始刈得花子至於五穀蔬果與余州早晚不殊亦一異也並州豌豆度井陘已東山東穀子入壺關上黨苗而無實皆余目所親見傳信傳疑蓋土地之異者也】崔寔曰布谷鳴收小蒜六月七月可種小蒜八月可種大蒜

農桑通訣曰又一種澤蒜可以香食吳人調鼎率多用此根解葅更勝蔥韭此物易滋蔓隨斸隨合熟時采子漫散種之按諸菜之葷者惟宜采鮮食之經日則不美惟蒜𨿽久而味不變嫩薹亦可爲蔬

又曰種法半尺地一根鋤治令淨時加糞壅菜上一尺許漸漸撥開上頭土見白則本大不爾止益艸耳或結葉亦佳

四時類要種蒜作行下糞水澆之

務本新書蒜畦栽每窠先下麥糠少許地宜虛春暖則鋤拔薹時頻澆防麥時人多食解暑毒蒜於肥地鋤成溝隴隔二寸栽一科糞水澆之八月初可種或以牛艸鞋小便浸之將種包在內一夾糞土栽之上糞令厚其大如碗

蔥爾雅曰茖山蔥【說文曰蔥葷菜也其色蔥蔥然故名蔥淺綠色凡四種由蔥胡蔥漢蔥凍蔥一名芤艸中有孔也一名鹿胎初生曰蔥鍼葉曰蔥靑衣曰蔥袍莖曰蔥白葉中涕曰蔥苒諸物皆宜故又名菜伯又名和事艸王禎曰山蔥宜入藥胡蔥亦然食惟用漢蔥凍蔥耳漢蔥木蔥也漢蔥葉大而香薄冬卽葉枯宜供虀食凍蔥葉細而益香又宜過冬比漢爲勝或名大官蔥廣志曰蔥有冬春二種有胡蔥木蔥山蔥晉令曰有紫蔥昔龔遂渤海勸農口種蔥一畦非惟足供烹飪種多亦可資富梁呂僧珍其先賑蔥爲業及貴其兄子棄業求官珍不許曰汝等自有常分不可妄求可速歸蔥肆爾可謂知所本矣】

齊民要術曰收蔥子必薄布陰漧勿令浥郁【此蔥性熱多喜浥郁浥郁則不生】其擬種之地必須春種菉豆五月防殺之比至七月耕數徧一畝用子四五升【良田五升薄田四升】炒谷拌和之【蔥子性澀不以谷和下不均調不炒谷則艸穢生】雨耬重耩竅瓠下之以批契繼腰曵之七月納種至四月始鋤鋤徧乃剪剪與地平【髙畱則無菜深剪則傷根】剪欲旦起避熱時良地三剪薄地再剪八月止【不剪則不茂剪過則根跳若八月不止則蔥無袍而損白】十二月盡掃去枯葉枯袍【不去枯葉春初則不茂】二月三月出之【良地二月出薄地三月出】收子者別畱之蔥中亦種胡荽防手供食乃至孟冬爲葅亦不妨

崔寔曰二月別小蔥六月別大蔥七月可種大小蔥【夏蔥曰小冬蔥曰大】

四時類要種蔥炒谷攪勻塞摟一眼於一眼中種之他月蔥出取其塞樓一眼之地中土培之路密恰好又不勞移

王禎曰種法先以子畦種移栽卻作溝壠糞而壅俱成大蔥皆髙尺許白亦如之宿根在地來春並得作種移栽之

又曰蔥種不拘時先去冗須微曬疎行密排種之宜糞培壅豬糞雞鴨糞和粗糠壅之

韭禮記曰丰本爾雅曰藿山韭【說文曰韭子象葉出地上形一種而久生故謂之韭一名艸中乳言其溫補也一名起陽艸一名嬾人菜以其不須歳種也蘇頌曰韭一歳三四割其根不傷至冬壅培之先春復生莖名韭白根名韭黃花名韭菁韭之美在白在黃黃乃未出土者羅願云物久必變故老韭爲莧鄭曰久道得利陰變爲陽故蔥變爲韭金幼孜北徵錄曰雲臺戍地有野韭人皆采食卽許愼所謂截也王禎曰詩七月獻羔祭韭周禮醢人其實韭俎禮王制庶人春薦韭以夘杜詩夜雨剪春韭樂天詩秋韭花初白扈先生曰種樹詩云深其畦爲容糞也】

齊民要術曰收韭子如蔥子法【若市上買韭子宜試之以銅鐺盛水加於火上防煮韭子須臾芽生者好芽不生者是浥郁矣】治畦下水糞覆悉與葵同然畦欲極深【韭一剪一加糞又根性上跳故須深也】二月七月種種法以升盞合地爲處布子於圍內【韭性內生不向外畏圍種令科盛】令常淨【韭性多穢數爲良】髙數寸剪之【初種時止一剪】至正月掃去畦中陳葉凍解以鐵杷耬起下水加熟糞韭髙三寸便剪之剪如蔥法一歳之中不過五剪【每剪杷耬下水加糞悉如初】收子者一剪則畱之若旱種者但無畦與水耳耙糞悉同一種永生崔寔曰正月掃除韭畦中枯葉七月藏韭菁【菁韭耙出菁韭花也】王禎曰凡近城郭園圃之家可種三十餘畦一月可割兩次所易之物足供家費積而計之一歳可割十次秋後可采韭花以供蔬饌之用謂之長生韭至冬移根藏於地屋防中培以馬糞暖而卽長髙可尺許不見風日其葉黃嫩謂之韭黃比常韭易利數倍北方甚珍之又有就舊畦內冬月以馬糞覆之於迎陽處隨畦以薥黍籬障之用遮北風至春蔬其芽早出長可三二寸則割而易之以爲嘗新韭

韭二月下旬撒子九月分栽十月將稻艸灰蓋三寸許又以薄土蓋之則灰不被風吹立春後芽生灰內則可取食天若晴暖二月中芽長成菜以次割取舊根常畱分栽更不須撒子矣

四時類要九月收韭子種韭不如栽作行令通鋤割一徧以杷耬之令根不相接爲佳如此當葉濶如薤博聞錄韭畦若用雞糞尢好

薤【音械古文作防】爾雅曰薤鴻薈【一名蓧子一名火蔥一名藠子一名菜芝薤韭之大者也收種宜火燻故名火蔥又一種山薤生山中莖葉與薤相類而差長大卽爾雅所謂葝也亦可供食但不多有王禎曰薤本出魯山平澤今處處有之葉似韭而濶本丰而白深本艸云𨿽辛不葷五臟學道人長餌之以】

【其能溫中通神安魂魄續筋力爾漢北海太守龔遂勸農家種薤百本民獲其利】

齊民要術曰種薤宜曰軟良地三轉乃佳二月三月種【秋種亦得但春未生】率七八支爲一本【諺曰蔥三薤四移蔥者三支爲一本種薤者四攴爲十科然支多者科圓大故以七八爲率】薤子三月葉靑便出之【未靑而出者肉未滿令薤痩】燥曝挼去莩余切卻姜根【畱姜根而濕者卽痩細不得肥也】先重耬耩地壠燥培而種之【壠燥則薤肥耬重則白長】率一尺一本葉生卽鋤鋤不厭數【薤性多稼荒則嬴惡】五月鋒八月初耩【不耩則白短】葉不用剪【剪則損白供常食者別種】九月十月出賣【經久不出也】擬種子至春地釋卽曝之

農桑通訣曰杜甫詩云束比靑芻色圓齊玉筋頭或取其白芼酒尢佳樂天詩云酥暖薤白酒又內則曰切蔥薤實諸醯以柔之碎錄云豚脂用蔥膏用薤然則酒也醯也膏也無施不可種法與韭同

姜魯論不撤姜食【說文禦溫之菜也呂覽春秋曰和之美者有楊僕之姜注楊僕蜀地名史記曰種千畦姜與千戶侯等春秋運斗樞云璇星散而爲姜蘇頌曰姜以漢溫池州者爲佳苗髙二】

【三尺葉似箭竹葉而長兩兩相對姜性畏日而惡濕故秋熱則無姜初生嫩者其尖防紫名曰紫姜或作子姜宿根謂之母姜】

齊民要術曰姜宜白沙地少與糞和熟耕如麻地不厭熟縱橫七徧尢善三月種之先種耬耩防壠下姜一尺一科令上土厚三寸數鋤之六月作葦屋覆之【不耐寒熱故】九月掘出置屋中中國土不宜姜僅可存活勢不滋息【扈先生曰今北土種之甚滋息奚云不宜也】

崔寔曰三月淸明節後十日封生薑至四月立夏後蠶大食芽生可種之九月藏茈姜蘘荷其歳若溫皆待十月【生薑謂之茈姜茈音紫】

四時類要種姜濶一步作畦長短任地形橫作壠相去一尺餘深五六寸壠中一尺一科帶牙大如三指濶蓋土厚三寸以蠶沙蓋之糞亦得牙出後有艸卽耘漸漸加土已後壠中郤髙壠外卽深不得並上土鋤不厭頻農桑通訣曰凡種宜用沙地熟耕或用鍬深掘爲善三月畦種之畦濶一步長短任地橫作壠深可五七寸壠中一尺一科以土上覆厚三寸許仍以糞培之益以蠶糞尢佳芽出生艸勤鋤之壠中漸漸加土培壅一法用蓆艸覆之勿令他艸生使姜芽自迸出覆其上六月用枝葉作棚以防日曝【姜性不耐寒熱故爾或只用帶葉枯枝扡插】四月竹箄爬開根土取姜母貨之不虧元本秋社前新芽頓長分采之卽紫姜芽色微紫故名最宜糟食亦可代蔬劉屏山詩云恰似勻妝指柔尖帶淺紅似之矣白露後則帶絲漸老爲老姜味極辛可以和烹飪蓋愈老而愈辣者也曝漧則爲漧薑醫師資之今北方用之頗廣九月中掘出置屋中宜作窖谷稈合埋之今南方地暖不用窖至小雪前以不經霜爲上拔去日就土曬過用篛篰盛貯架起下用火燻三日夜令濕气出盡卻掩篰口仍髙架起下用火燻令常暖勿令凍損至春擇其芽之深者如前法種之爲效速而利益倍諺云養羊種姜子利相當

王禎曰姜宜耕熟肥地三月種之以蠶沙或腐艸灰糞覆蓋每壠濶三尺便於澆水待芽發後又揠去老姜上作矮棚蔽日八月收取九十月宜掘深窖以穅秕合埋暖處免致凍損以爲來年之種置火閣亦可

又云按姜辛而不葷去邪辟羶防茹中之拂士也日用不可闕

芥本艸云芥稙名水蘇【陶景曰芥似菘而有毛味辣可生食一名勞耝一名辣菜一名臘菜王禎曰芥字從介取其气辛而有剛介之性其種不一有靑芥紫芥白芥南芥荊芥旋芥馬芥石芥皺葉芥蕓薹芥蜀芥卽胡芥也劉恂嶺南異物志曰南土芥髙五六尺子大如雞子芥極多心嫩者爲芥藍又有一種花芥葉多刻缺如蘿卜英冬月食者俗呼臘菜春月食者俗呼春菜】

齊民要術曰種芥子及蜀芥蕓薹取子者皆二三月好雨澤時種【三物性而耐寒經冬則死故須春種】

又曰蜀芥蕓薹芥取葉者皆七月半種地欲糞熟蜀芥一畝【用子一升】

崔寔曰六月大暑中伏后可收芥子七月八月可種芥務本新書芥菜宜秋前種大槪𨿽不及蔓菁余亦頗同子作芥花芥末如近郭芥菜宜多種蕓薹芥子種同蜀芥每畝用子四升足霜始收辛不甚香經三冬以艸覆之不死至春復可供食

王禎曰今江南農家所種如種葵法俟成苗必移栽之【早者七月半後種遲者八月種】厚加倍壅艸卽鋤之旱卽灌之冬芥經春長心中爲鹹淡二俎亦任爲鹽菜

又云十月收蕪菁訖時收蜀芥

又云如卽收子者卽不摘心夫芥之爲物心多而耐久味辣而性溫可搗取汁以供庖饌

務本新書曰芥藍二月畦種苗髙剝葉食之剝而復生刀割則不長加火煮之以水淘浸或炒爁或拌食或包餕餡或卷餅生食頗有辛味五月園枯此菜獨茂故又曰主園菜食至冬月以艸覆其根四月終結子可收作末根又生葉又食一年陜西多食此菜若中人之家但能自種三兩畦藍菜並一二畦韭周歳之中甚省菜錢扈先生曰芥菜八月撒種九月治畦分栽糞水頻灌冬月淹藏家家用度曬漧於無煙雨處架起三年亦可食

蒝荽說文葰【注可以香口其莖柔葉細而根多須綏綏然也一名胡妥張騫使西域始得種歸故名一名香荽並汾之間避石勒諱胡也俗呼爲蒝荽蒝乃莖葉布散之貌俗作莞非又有一種名石葫荽亦名鵞不食艸載在本艸堪入藥卻非此種】

齊民要術曰胡荽宜黒軟靑沙良地三徧熟耕【樹陰下不得和豆處亦得】春種者用秋耕地開春凍解地起有潤澤時急接澤種之種法近市負郭田一畝用子二升故穊種漸鋤取賣供生菜也外舍無市之處一畝用子一升疎密正好六七月種一畝用子一升先燥曬欲種時布子於堅地一升子與一掬濕土和之以腳蹉令破作兩段【多種者以磚瓦蹉之亦得以木礱之亦得子有兩人人各著故不破兩段則疎宻水浥而不生著土者令注入殻中則生疾而長速種時欲燥此菜非雨不生所以不求濕下也】於旦暮潤時以耬耩作壠以手散子卽勞令平【春雨難期必先借澤蹉跎失機則不得矣地正月中凍解者時節旣早𨿽浸芽不生但燥種之不須浸子地若二月始解者歳月稍晚恐澤少不時生失歳計矣便於暖處籠盛胡荽子一日三度以水沃之二三日則芽生於旦暮時投潤漫擲之數日悉出矣大體與種麻相似假令十日二十日未出者亦勿怪之防自當出有艸方令拔之】菜生二三寸鋤去穊者供食及賣十月足霜乃收之取子者仍畱根間拔令稀【穊卽不生】以艸覆上【覆者得供生食又不凍死】又五月子熟拔取曝漧【勿使令濕濕則浥郁】格柯打出作蒿盛之冬日亦得入窖夏還出之但不濕亦得五六年停一畝收十石都邑糶貴石堪一疋絹若地柔良不須重加耕墾者於子熟時好子稍有零落者然後拔取直深細鋤地一徧勞令平六月連雨時櫓生者亦防滿地省耕種之勞秋種者五月子熟拔去急耕十餘日又一轉令好調熟如麻地卽於六月中旱時耬耩作壠蹉子令破手散還勞令平一同春法但旣是旱種不須耬潤此菜早種非連雨不生所以不同春月要求濕下種後未遇連雨𨿽一月不生亦勿怪麥底地亦宜種止須急耕調𨿽名秋種防在六月六月中無不霖望連雨生則根彊科大七月種者雨多亦得雨少則生不盡但根細科小不同六月種者便十倍失矣大都不用觸地濕入中生髙數寸鋤去穊者供食及賣作葅者十月足霜乃收之一畝兩載載直絹三疋若畱冬中食者以艸覆之尙得竟冬中食其春種小小供食者自可畦種畦種者一如葵法若種者挼生子令中破籠盛一日再度以水沃之令生芽然後種之再宿卽生矣【晝用箔蓋夜則去之晝不蓋熱不生夜不去虫耬之】凡種菜子難生者皆水沃令芽生無不卽生矣【扈先生曰畦種水澆何必須連雨乎可必乎】

王禎曰先將子捍開四月五月七月晦日晚宜種種宜濕地以灰覆之水澆則易長

又曰胡荽其子搗細香而微辛食饌中多作香料以助其味於蔬菜子葉皆可用生熟皆可食甚有益於世也齊民要術曰作胡荽葅法湯中渫出之著大甕中以暖蓋經宿水浸之明日汲水淨洗出別器中以鹽酢浸之香美不苦亦可洗訖作粥津麥防味如防芥葅法亦有一種味作裹葅者亦須渫去苦汁然後乃用之矣博聞錄曰胡荽必於月晦日晚下種

蕓薹服防通俗文曰胡菜【注羌隴氏胡多種此菜能歷霜雪故名或云塞外有地名雲臺戍始種此菜故名一名油菜陶景云蕓薹乃人間所噉菜也寇宗奭曰蕓薹經冬不死辟蠧李時珍曰乃今油菜也形色微似白菜冬末春初采心爲茹三月則老不可食開小黃花四瓣結莢收子灰赤色炒過搾油然燈甚明近人因有油利種者頗廣】

齊民要術曰蕓薹一畝【用子四升】種法與蕪菁同旣生亦不鋤之

又云蕓薹足霜乃收【不足霜卽澀】

又云旱則畦水澆五月熟而收子【蕓薹冬天艸覆亦得取子種種又得生茹供食】

王禎曰蕓薹不甚香經冬根不死

便民圖纂曰油菜八月下種九十月治畦以石杵舂穴分栽用土壓其根糞水澆之若水凍不可澆至二月間削艸淨澆不厭頻則茂盛薹長摘去中心則四面叢生子多子可搾油柤可壅田

藏菜七月下種寒露前後治畦分栽栽時用水澆之待活以淸糞水頻澆遇西風則不可澆

扈先生曰吳下人種油菜法先於白露前日中鋤連泥艸根曬漧成堆用穰艸起火將艸根煨過約用濃糞攪和如河泥復堆起頂上作窩如井口秋冬間將濃糞再灌三次此糞灰泥爲種菜肥壅也到明年九月耕菜地再三鋤令極細作壠並溝廣六尺壠上橫四科科行相去各一尺五寸用前糞灰泥勻撒土面然後將菜栽移植植之明日糞之地濕者糞三水七幹者糞一水九如是三四徧菜栽漸盛漸加眞糞冬月再鋤壠溝泥鍬起加壠上一則培根一則深其溝以備春雨臘月又加濃糞生泥上春月凍解將生泥打碎正二月中視田肥痩燥濕加減加糞壅四次二月中生薹摘取之糟腌聽用卽復多生薹心花實益繁立夏後拔科收子中農之入畝子二石薪十石薪中用蠶簇也種蔓菁法宜仿此菠菜菠薐一名赤根又名波斯艸【劉禹錫云菠薐本西國中種自頗陵國將其子來今呼其名語頗訛耳博聞錄菠菜過月朔乃生須二十七八間種之月初卽生種時須以其子砑開易浸脹】

農桑輯要云菠薐作畦下種如蘿卜法春正月二月皆可種逐旋食用秋社後二十日種於畦下以干馬糞培之以備霜雪十月內以水沃之以備冬食

農桑通訣曰菠薐七八月間以水浸子殻軟撈出控幹就地以灰拌撒肥地澆以糞水芽出惟用水澆待長仍用糞水澆之則盛

春月出薹至春暮莖葉老時用沸湯掠過曬漧以備園枯時食用甚佳實四時可用之菜也

莧爾雅曰蕢赤莧【莖葉皆髙大易見故從見莧亦多種有馬齒莧防齒莧及糠莧此野莧也若夫赤莧白莧紫莧紅莧人莧又有五色莧皆可蔬茹人白二莧亦可供藥易言莧陸夬夬謂其柔脆也列子言寧生程程生馬馬生人馬者馬莧馬藍艸之類人者人參人莧之類也】

農桑輯要曰人莧但五月種之園枯則食【今人有三四月種者】如欲出種畱食不盡者八月收子本艸云不可以莧菜與鼈同食則生鼈癥試以鼈甲如豆片大者以莧菜封裹之置於土坑以土蓋之一宿盡變成鼈也

莧菜二月間下種三月下旬移栽於茄畦之旁同澆灌之則茂

茼蒿蓬蒿【形气同於蓬蒿故名王禎曰同蒿者葉綠而細莖稍白味甘脆】

農桑通訣曰茼蒿春二月種可爲常食秋社前十日種可爲秋菜如欲出種春菜食不盡者可爲子俱是畦種其葉又可湯泡以配茶茗實菜中之有異味者

李時珍曰八九月下種冬春采食四月起薹花淺黃色如單瓣菊花結子近百成毬最易繁茂

甜菜【古作菾】釋名菾菜【卽莙薘也】

農桑通訣曰莙薘作畦下種如蘿卜法春二月種之夏四月移栽園枯則食如欲出子畱食不盡者地凍時出於暖處收藏來年春透可栽收種或作蔬或作羮或作菜幹無不可也

本艸云莖灰淋汁洗衣其白如玉

便民圖纂曰莙薘八月下種十月治畦分栽頻用糞水澆之

芹爾雅曰芹楚葵【芹古作蘄一名水英按生江湖陂澤間者水芹也生平地者旱芹也二月生苗其葉對節生晉書立春日以芹芽爲菜盤相饋又有紫芹出太行黃屋可制汞不可食又一種馬芹爾雅曰茭牛蘄葉細鋭可食亦芹類也別有一種黃花者名毛芹食之殺人蛟龍食之亦病】

齊民要術曰芹菜收根畦種之常令足水尢忌沈泔及咸水澆之則死性易繁茂而甜脆勝野生者

陶隱居曰二三月芹作英時可作俎及熟爚食之扈先生曰野芹須取嫩白爲佳輕鹽一二日湯焯過曬須一日乾方妙

【古苣字】小雅薄言采芑【疏云苦菜也靑州謂之芑說文作苣吳人呼爲苣菜莖靑白色摘其葉白汁出脆可生食亦可烝爲茹按苣有三種白苣苦苣萵苣皆不可烹煮故通曰生菜彭秉曰咼菜自咼國來故名】

農桑通訣曰萵苣作畦下種如菠薐法但得生芽先用水種浸一日於濕地上布襯置子於上以盆椀合之候芽漸出卽種正二月種之可爲常食秋社前一二日種者可爲腌菜其莖去皮蔬食又可糟藏謂之萵筍苜蓿爾雅翼曰木粟【言其米可炊飯也郭璞作牧宿謂其宿根自生可飼牧牛馬也漢書西域傳曰罽賔有苜蓿大宛馬武帝時得其馬漢使采苜蓿種歸陸機與弟書曰張騫使外國十八年得苜蓿歸西京雜記曰樂遊苑自生玫瑰樹下多苜蓿苜蓿一名懷風時人或謂光風艸風在其間蕭蕭然日照其花有光彩故名懷風茂陵人謂之連枝艸李時珍曰二月生苗一科數十莖葉綠色入夏及秋開細黃花結小莢圓扁旋轉有刺內有米如穄米可爲飯亦可釀酒】

齊民要術曰地宜良熟七月種之畦種水澆一如韭法【扈先生曰苜蓿須先剪一上糞鐵杷掘之令起然後下水】早種者重耬耩地使壠深濶竅瓠下子批契曳之每至正月燒去枯葉地液輒耕壠以鐵齒楱楱之更以魯斫斸其科土則滋茂矣【不爾則痩】一年則三刈畱子者一刈則止春初旣中生噉爲羮甚香長宜飼馬馬尢嗜之此物長生種者一勞永逸都邑負郭所宜種之

崔寔曰七月八月可種苜蓿

扈先生曰苜蓿七八年後根滿地亦不旺宜別種之根亦中爲薪

紫蘇爾雅曰蘇桂荏【注曰蘇荏類也故名桂荏一名赤蘇又有一種白蘇王禎曰蘇六畜所不犯類能全身遠害者於五穀有外防之功於人有燈油之用東人呼爲魚以其似蘇字但除禾旁故也莖方葉圓而有尖四圍有齒肥地者背面皆紫痩地背紫面靑面背皆白卽白蘇也荏子白者良黃者不美荏卽今白蘇子也】

齊民要術曰荏隨宜園畔漫擲便歳歳自生荏子秋末成可收蓬於醬中藏之【蓬荏角也實成則惡】其多種者如種谷法【雀甚嗜之必須近人家種】收子壓取油可以煮餅【荏油色綠可愛其气香美煮餅亞胡麻油而勝麻子脂膏麻子脂膏並有鮏气然荏油不可爲澤焦人發研爲羮臛美於麻子遠矣又可以爲燭良地十石多種博谷則倍收於諸田不同也】爲帛煎油彌佳【荏油性淳塗帛勝麻油】扈先生曰二月三月下種或宿子在地自生

務本新書凡種五穀如地畔近道者亦可另種蘇子以遮六畜傷踐收子打油燃燈甚明或熬油以油諸物王禎曰蘇子碾之雜末作糜甚肥美下气補益

蘇采葉茹之或鹽或梅鹵作葅食甚香夏月作熟湯飲五六月連根收采以火煨其根陰漧經久則葉不落蓼爾雅曰薔虞蓼【郭璞注虞蓼澤蓼也一名水蓼】

齊民要術曰三月可種荏蓼荏性甚易生蓼尢宜水畦種也

崔寔曰正月可種蓼

家政法曰三月可種蓼

齊民要術曰蓼作葅者長二寸則剪絹袋盛沈於醬甕中又長更剪常得嫩者【若待秋子成而落莖旣堅硬葉又枯燥也】取子者候實成速取之【性易凋零晚則落盡】五月六月中蓼可爲虀以食莧蘇恭曰莖赤色水挼食之勝於蓼子

冦宗奭曰水蓼造酒取葉以水浸汁和面作麯蓋取其辛耳

蘭香羅勒也【北人避石勒諱攺蘭香一名瞖子艸以其子能入目去瞖也韋賦敍曰羅勒者生昆侖之丘出西蠻之俗案今世大葉而浥者名朝膊香矣劉禹錫曰蘭香處處有之有三種一種似紫蘇葉一種葉大二十步內卽聞香一種堪作生菜】

齊民要術曰三月中候棗葉始生乃種蘭香【早種者徒費子耳天寒不生】治畦下水一同葵法及水散子訖水盡蓰熟糞僅得蓋子便止【厚則不生弱苗故也】晝日箔蓋夜則去之【晝不宜見日色夜須受露气】生卽去箔常令足水六月連雨拔栽之【掐心著泥中亦活】作葅及幹者九月收【晚卽幹惡】作幹者大晴時薄地刈取布地曝之幹乃挼取末甕中盛須則取用【拔頭懸者裛爛又有雀糞塵土之患也】取子者十月收【自余雜香菜不列者種法悉與此同】

博物志曰燒馬蹄羊角成灰春散著濕地羅勒乃生事類全書云香菜常以洗魚水澆之則香而茂溝泥水米泔亦佳夏秋采葉可作菜食或切葉以芼諸菜或於素食麵粉之類皆可覆食以助香味也

兪貞木種樹書曰香菜與土龍朏不得用糞澆澆則不香只以溝泥水米泔汁澆之佳

蘘荷說文苴也【搜神記作嘉艸一名覆苴一名蘘艸一名猼苴與芭蕉音相近潘嶽閒居賦云蘘荷依陰蘇頌曰荊襄江湖間多種之北方亦有春初生葉似芭蕉根似姜芽而肥其葉冬枯根堪爲葅性好陰在本下生者尢美史遊急就章曰蘘荷冬日藏其來遠矣然有赤白二種赤者堪啖崔豹古今注云似芭蕉而白色楊愼丹鉛錄云蘘荷注甘露甘露卽芭蕉也扈先生曰蘘荷絕似芭蕉芭蕉結子此不結子有時開花承甘露故又名爲甘露子非蔓生之甘露也今嶺北人家所種蕉皆蘘荷耳】齊民要術曰蘘荷宜在樹陰下二月種之一種永生亦不須鋤微須加糞以土覆其上八月初踏其苗令死【不踏則根不滋潤】九月中取旁生根爲葅亦可醬中藏之十月終以穀麥種覆之【不覆則凍死】二月掃去之

食經藏蘘荷法蘘荷一石洗漬以苦酒六斗盛銅盆中著火上使小沸以蘘荷稍稍投之小萎便出著蓆上令冷下苦酒三斗以二升鹽著中幹梅三升使蘘荷一鹽酢澆上綿覆罌口二十日便可食矣

崔豹曰其子花生根中花未敗可食久則消爛

防宗奭曰八九月間腌貯以備冬月作蔬果

甘露子【苗長四五寸許根如累珠味甘而脆故名甘露】

王禎曰凡種宜於園圃近陰地春時種之用麥糠爲糞地宜沾潤爲佳至秋乃收

務本新書曰白地內區種暑月以麥穅蓋之承露滋以是得名

又云宜肥地熟鋤取子稀種其根皆連珠須耘淨方茂又云甘露子生熟可食可用蜜或醤漬之作豉亦得菌爾雅曰中馗菌小者菌【郭璞曰地也似蓋今江東名爲土菌亦曰馗防可啖之王禎曰菌皆朽株濕气烝浥而生中原呼菌爲菌茹乂爲莪又一種謂之天花桑樹上生者呼爲桑莪施之】

【素食最佳𨿽南北異名而其用則一今江南山中松下生者名爲松滑菌之種不一名亦如之野如赤菇黃耳皆可食然辧之不精多能毒人𨿽甘無益也不復具載扈先生曰北土有羊防菜生天澱中此葦根所爲也南土有天仙菜此茅根所爲也有竹菇竹根所爲也他如天花麻菇雞蹤猴頭之屬皆艸木根腐壞而成者又曰五木耳亦桑槐楡楊楮所生】

四時類要曰三月種菌子取爛構木及葉於地埋之常以泔澆令濕三兩日卽生又法畦中下爛糞取構木可長六七寸截斷磓碎如種菜法於畦中勻布土蓋水澆長令潤如初有小菌子仰杷推之明旦又出亦推之三度後出者甚大卽收食之本自構木食之不損人【扈先生曰構樹卽谷樹也一名楮葉有瓣曰楮無瓣曰構見段成式酉陽雜俎】

農桑通訣曰取向陰地擇其所宜木【風諸栲等樹】伐倒用斧碎砍成坎以土覆壓之經年樹朽以碎剉勻布坎內謂之驚禪雨雪之餘天气蒸暖則生矣𨿽逾年而獲以繼取及土覆之時用泔澆灌越數時則以槌棒擊樹其利則甚博采訖遺種在內來歳仍發復相地之宜易歳代種新采趂生煮食香美曝漧則爲之香今深山窮谷之民以此代耕殆天茁此品以遺其利也

農政全書卷二十八﹤子部﹐農家類﹐農政全書﹥

欽定四庫全書

農政全書卷二十九

明徐光啟撰

樹藝

果部上

棗爾雅曰壼棗邊要棗櫅白棗樲酸棗楊徹齊棗遵羊棗洗大棗煮塡棗蹶泄苦棗晳無寔棗還味棯棗【郭璞注曰今江東呼棗大而鋭者爲壺壺猶瓠也要細腰今之鹿盧棗櫅卽今棗子白熟樲酢遵實小而圓紫黑色俗呼羊矢棗卽羊棗也今河東猗氏大棗子如雞卵蹶泄子味苦晳不著子者還味短味也陸佃埤雅曰大曰棗小曰棘棘酸棗也河東安邑出禦棗今名落蘇樂氏棗丰肌細核多膏肥美舊傳樂毅自燕攜來蹙咨棗卽大白核小而肥谷城紫棗長三寸章邱脆棗實小而圓生食脆美不能久畱西王母棗冬】

【夏有葉九月生花十一月乃熟大如李核三子一赤又云名玉文棗其實如瓶羊角棗亦三子一赤靑城無核棗實小核僅有形食之不覺窯坊棗味佳出應天府窯坊門洛陽夏白棗汲郡墟棗信都大棗梁國夫人棗堯山有歷棗又有三星棗駢曰棗灌棗狗牙棗雞心棗牛頭棗狝猴棗氐棗夕棗木棗桂】

【棗棠棗丹棗崎亷棗玉門棗水菱棗說文云梬棗也似柿而小陶景曰出靑州者形大而核細多膏甚甜郁州市者亦好微不及耳李時珍曰棗本赤心有刺四月生小葉尖觥光澤五月開小花白色微靑本艸衍義曰南北皆有之然南棗堅燥不如北棗肥美生於靑晉絳者尢佳】

齊民要術曰常選好味者畱栽之候棗葉始生而移之【棗性硬故主晚栽早者堅格生遲也】三步一樹行欲相當【如本年芽未出勿遽刪除諺云三年不算死亦有久而復生者】令牛馬覆踐令淨【棗性堅彊不以苗椋是以耕荒穢則虫生所以須淨地堅鋭故宜踐也】正月一日日出時反斧班駮椎之名嫁棗【不椎則花無實子而零落也扈先生曰北方棗木歳歳嫁之結實繁盛而木俱內傷不堪作材】候大蠶入簇以杖擊其枝間振落狂花【不打花繁則實不成】全赤卽收收法日日撼落之爲上人家凡有阜勞之地不任耕稼者歷落種棗則任矣【棗性燥收故任阜勞之地】

太史公曰安邑千樹棗其人與千戶侯等

羣芳譜曰棗全赤卽收撼而落之爲上半赤而收者肉未充滿幹則色黃而皮皺將赤味亦不佳全赤久不收則皮破復有鳥雀之患一法將才熟棗乘淸晨連小枝葉摘下勿損傷通風處晾去露气揀新缸無油酒气者淸水刷淨火烘漧晾冷取淨稈艸曬漧候冷一層艸一層棗入缸中封嚴密可至來歳猶鮮

齊民要術曰先治地令淨布椽於箔下置棗於箔上以椽聚而復散之一日中二十度乃佳夜仍不聚【得霜露气幹速成陰雨之時乃聚而苦之】五六日後別擇取紅軟上髙防上曝之【防上者已幹𨿽厚一尺亦不壞】擇去胖爛者其未幹者曝曬如法

食經曰作漧棗法須治淨地鋪菇箔之類承棗日曬夜露擇去胖爛曝漧收之切而曬漧者爲棗脯煮熟搾出者爲棗膏亦曰棗瓤蒸熟者爲膠棗加以糖蜜拌烝則更甜以麻油葉同蒸則色更潤澤搗棗膠曬漧者爲棗油其法取紅軟漧棗入釡以水僅淹平煮沸漉出砂盆研細生布絞取汁塗盤上曬漧其形如油以手摩刮爲未收之每以一匙投湯盌中酸甜味足卽成美漿用和米麨最止饑渴益脾胃也盧諶祭法云春祀用棗油卽此

冦宗奭曰靑州人以棗去皮核焙漧爲棗脯以爲奇果桃爾雅曰旄冬桃褫桃山桃【郭璞注曰旄桃子冬熟山桃實如桃而不解核羣芳譜曰褫桃一名毛桃味惡不堪食其仁充滿多脂可入藥鄴中記曰石虎苑中有句鼻桃重二斥洛中昆侖桃一名王母桃一名仙人桃一名冬桃形如葀蔞表裹徹赤得霜始熟味甘美日月桃一枝二花或紅或白波斯國扁桃形扁肉澀不堪食核狀如盆樹髙五六丈圍四五尺葉似桃而濶三月閒白花花落結實如桃彼地名波淡樹仁甘美畨人珍之新羅桃子可食性熱方桃形微方餅子桃狀如香餅味甘油桃小於眾桃有赤斑防光如塗油月令中桃始花卽此花多子小不堪防惟取仁出汴中常山巨核桃霜下始花盛暑方熟漢明帝時獻緋桃俗名蘇州桃花如剪絨比諸桃開遲而色可愛積石桃大如斗斛器漢武帝上林苑有緗桃紫文桃金城桃瑞仙桃色深紅花最密絳桃千瓣二色桃色粉紅花開稍遲千瓣極佳金桃形長色黃如金肉粘核多蛀熟遲用柿接者味甘色黃銀桃形圓色靑白肉不粘核六月中熟千葉桃花色淡結實少美人桃花粉紅千葉又名人面桃不實鴛鴦桃千葉深紅開最後結實不雙李】

【桃花深紅形圓色靑肉不粘核其實光澤如李一名光桃十月桃花紅形圓色靑肉粘核味甘酸十月中成熟一名古冬桃又名雪桃水蜜桃上海有之其味亞於生荔枝雷震紅每雷雨過輒見一紅暈更爲難得絡絲桃開時垂絲一二尺采之煉以松脂纒織成履甚輕壽星桃樹矮而花能結大桃然不堪食盧山】

【有山桃大如檳榔又有白桃烏桃五月桃秋桃胭脂桃灰桃秋白桃秋赤桃綺帶桃合桃農桑通訣曰早熟者謂之絡絲白晚熟者謂之過雁紅夏秋咸有食之不匱】

齊民要術曰種法熟合肉全埋糞地中【直置凡地則不茂桃惟早實三歳便結子故不求谷也】至春旣生移栽實地【若仍糞中則實小而味苦矣】栽法以鍬合土掘移之【桃性易種難栽若離本上率多死故須然矣】

又法【桃熟時墻南陽中暖處深寛爲坑選取好桃數十枚擘取核卽內牛糞中頭向上取好爛和土厚覆之令厚尺餘至春桃始動時徐徐撥去糞土皆因生芽合取桃種之萬不失一其味以熟糞糞之則益桃味】桃性皮急四年以上宜以刀竪其皮【不者皮急則死】七八年便老【老則子細】十年則死【是以宜歳歳常種之】

便民圖纂曰於暖處爲坑春間以核埋之蒂子向上尖頭向下長二三寸許和土移種其樹接杏最大接李紅甘

種樹書曰柿接桃則爲金桃李接桃則爲李桃梅接桃則爲脆桃

羣芳譜曰或云種時將桃核刷淨令女子艷妝種之他日花艷而子離核

凡種桃淺則出深則不生故其根淺不耐旱而易枯近得老圃所傳云於初結實次年斫去其樹復生又斫又生但覺生虱卽斫令復長則其根入地深而盤結固百年猶結實如初

桃實太繁則多墜以刀橫斫其幹數下乃止又社日舂根下土持石壓樹枝則實不墜桃子蛀者以煮豬首汁冷澆之或以刀疎斫之則穰出而不蛀如生小虫如蚊俗名蚜虫𨿽桐油灑之不能盡除以多年竹燈檠掛懸樹梢間則虫自落甚驗

李時珍曰生桃切片瀹過曝漧可充果食

又酢法取桃爛自零者收去內之於甕中以物蓋口七日之後旣爛漉去皮核密封閉之三日酢成香美可食三月三日采桃花酒浸服之除百病好顏色

又三月三日取桃花陰榦爲末收至七月七日取烏雞血和塗面光白潤色如玉

李【附棠棣】爾雅曰休無實李痤接慮李剝赤李【荊州記曰房陵南郡有名李風土記曰南郡細李四月先熟西京雜記曰有朱李黃李紫李綠李靑李綺李靑房李車下李顏回李合枝李羌李燕李猴李武帝修上林苑羣臣獻木李實大而美麥李麥秀時熟實小有溝肥甜一名座一名椄慮南居李解核如杏堪入藥季春李冬花春實禦黃李形大而味厚核小而甘香均亭李紫而肥大味甘如蜜擘李熟則自裂餻李一名離李肥粘如餻中植李麥前熟趙李無核一名休禦李大如櫻桃紅黃色先諸李熟赤駁李其實赤冬李十月十一月熟離核李似柰有劈裂經李一名老李樹數年卽枯杏李味小酸似杏縹靑李出房陵建黃李出河沂又有黃扁李夏李靑皮李赤陵李馬肝李牛心李紫粉李小靑李水李扁縫李金李鼠精李晚李赤李之類今建寜者甚甘李幹皆出焉李時珍曰李名嘉慶子出東都嘉慶坊今人呼漧李爲嘉慶子稱謂旣熟不復知其所自矣梵書名李曰居陵迦琳國玉華李五千歳一熟員邱紅李鐘山李大如瓶食之生奇光天臺水晶李】

便民圖纂曰取根上發起小條移栽別地待長又移栽成行栽宜稀不宜肥地肥則無實宜臘月移栽【扈先生曰李接桃梅易活且耐久亦耐糞】

齊民要術曰樹下欲鋤去艸穢而不用耕墾【耕則肥而無衍實樹下犂撥卽死】桃李大率方兩步一根【大槪連陰則子細而味不佳管子曰三沃之土其木宜梅李韓詩外傳云簡王曰春樹桃李夏陰其下秋得食其實春種蒺藜夏不得采其實秋得刺焉家政法曰二曰從梅李也】

李性耐久樹得三十年老𨿽枯枝子亦不細嫁李法正月一日或十五日以磚著李樹岐中令實繁【又臘月中以杖微打岐間正月晦日復打之亦足子也又以煮醴酪火掭著樹枝間亦良樹寒實多者故多束之以取火焉】李時珍曰用鹽曝糖藏蜜煎爲果惟曝漧白李有益【其法用夏李色黃便摘取於鹽中挼之鹽入汁出然後合鹽曬令萎手撚之令復曬更撚極褊乃止曝漧余酒時以湯洗之漉著蜜中可酒矣】

附棠棣如李而小子如櫻桃熟食美北方呼之林思又名郁李

梅爾雅曰梅柟時英梅【郭璞注曰梅似杏實醋英子雀梅廣志曰蜀名梅爲防大如雁子綠萼梅凡梅花跗蒂皆絳紫色惟此純綠枝梗亦靑實大五月熱特爲淸髙重葉梅花葉數層如小白蓮結實多雙消梅實圓松脆多液無滓落地必碎惟可生噉不入煎造玉蝶梅花甚可愛冠城梅實甚大五月熟時梅實大五六月熟早梅四月熟冬梅實小十月可用不能熟千葉紅梅出湘閩有福州紅潭州紅邵武紅鶴頂梅實大而紅鴛鴦梅花輕盈葉數層凡雙果必並蒂惟此一蒂而結雙梅雙頭紅梅葉重或結並蒂小實不堪啖杏梅色淡紅實扁而斑味似杏冰梅實吐自葉罅不花色如冰玉無核含之自融如冰墨梅花黑如墨或云以苦楝樹接者又有千葉黃臘梅侯梅朱梅紫梅同心梅紫蒂梅麗枝梅胭脂梅百葉梅湘梅梅先眾木而花子赤者材堅子白者材脆接本葉皆如杏實赤於杏而酸亦生噉】

便民圖纂曰春間取核埋糞地待長三二尺許移栽其樹接桃則實脆若移大樹則去其枝梢大其根盤沃以溝泥無不活者

接法春分後用桃杏體杏更耐久【梅譜云江梅野生者不經栽接花小而香子小而硬】

齊民要術曰栽種與桃李同

梅實采半黃者籠盛於突上燻幹者烏梅【濃燒穰以湯沃之取汁以梅投之使澤乃出烝之則不蠧烏梅入藥不任調食】靑者以鹽漬之日曬夜漬十晝夜爲白梅亦可蜜煎糖藏以充果飣【白梅調鼎和虀所在多任】熟者笮汁曬收爲梅醬【夏月可調水飲】陸機詩疏云其實酢曝漧爲脯入羮臛虀中又可含以香口

食經曰蜀中取梅極大者剝皮陰漧勿令得風經二宿去鹽汁內蜜中月許更易蜜經年如新【一糖脆取靑梅每百个以刀劃成路將熟冷醋浸一宿取出控幹別用熟醋調沙糖一斤半浸沒入新瓶肉以篛紥口仍覆碗藏地深一二尺用泥上蓋過白露節取出換糖浸】

杏釋名曰甜梅【廣志曰有黃杏有李杏西京雜記曰文杏材有文彩濟南金杏大如梨黃如橘熟最早味最勝一名漢帝杏滎陽白杏熟時色白或微黃味甘淡而不酢沙杏甘而多汁世稱水杏梅杏黃而帶酢鄴中柰杏靑而帶黃金剛拳赤大而扁肉厚味佳一名肉杏木杏形扁色靑黃味酢不】

【堪食山杏不堪食可收仁用紫杏蓬萊杏赤杏齊民要術曰梅花早而白杏花晚而紅梅實小而酸核有虀文杏實大而甜核無文采世人或不能辧言梅杏爲一物失之逺矣花六出者必雙仁有毒千葉者不結實葉似梅差大色微紅圓而有尖花二月開未開色純紅開時色白微帶紅至落則純白矣實如彈丸有大如梨者生酢熟甜】

便民圖纂曰熟杏和肉埋核於糞土中待長四尺許大則移栽不移則實小而苦【凡薄地不生生亦不茂至春生後卽換地移栽不移則實小而味苦若種下一年不可種種則肥而不實矣】

四時類要曰旣移不得更於糞地必致少實而味苦移須含土三步一樹穊卽味甘服食之家尢宜種之【樹大花多實根最淺以長石壓根則花盛子牢】

種杏宜近人家【樹大戒移栽移則不茂正月防樹下地通陽气二月除樹下艸三月離樹五步作畦以通水旱則澆灌遇有霜雪則燒煙樹下以防花苞】

桃樹接杏結果紅而且大又耐久不枯

釋名曰杏梅皆可以爲油

生杏可曬脯作幹果食之【杏熟時搾濃汁塗盤中曬漧以手摩刮收之可和水調麨食】

齊民要術曰杏子仁可以爲粥【多收買者可以供紙墨之直也】

嵩髙山記曰牛山多杏自中國喪亂百姓饑餓皆資此爲命人人充飽

神仙傳曰董奉居廬山爲人治病不取錢重病得愈使種杏五株輕病一株數年中杏有十數萬株杏熟於林中所在作倉宣語買杏者不須求報但自取之其一器谷便得一器杏奉悉以前所得谷賑救貧乏

梨爾雅曰山樆【郭璞注曰卽今梨樆一名快果一名果宗一名蜜父一名玉乳廣志曰洛陽北邙張公夏梨海內惟有一樹常山眞定山陽鉅野梁國睢陽齊國臨菑鉅復並梨上黨楟梨小而加甘廣都梨又云鉅鹿豪梨重六斤數人分食之新丰箭谷梨農京兆及扶風郡界諸谷中梨多供禦陽城秋梨夏梨三秦記曰漢武東園一名禦宿有大梨如斗落地卽碎取者以布囊盛之名曰含消梨荊州風土記曰江陵有石梨永嘉靑田邨民家有一梨樹名曰官梨樹大一圍五寸常以貢獻名曰禦梨實落地卽融釋西京雜記曰上林苑有靑玉梨金柯梨縹蔕梨紫條梨紫梨芳梨實小靑梨實大大容梨細葉梨瀚海梨出瀚海地耐寒不枯本艸圖經曰乳梨又名雪梨出宣州皮厚而肉實鵞梨出近京州郡及北都皮薄而漿多味差短於乳梨香則過之其餘有水梨消梨紫煤梨赤梨甘棠梨禦兒梨之類又有桑梨惟堪煮食今北地有香水梨最爲上品太上之藥光梨塗山有梨大如斗紫色】

齊民要術曰種者梨熟時全埋之經年至春地釋分栽之多著熟糞及水至冬葉落附地刈殺之以炭火燒頭二年卽結子【若�生及種而不栽者著子遲每梨有十許惟二子生梨餘皆生杜】插者彌疾插法用棠杜【棠梨大而細理杜次桑梨大惡棗石橊上插得者爲上梨𨿽治十收得一二也】杜如臂已上皆任插【當先種杜經年後插之至冬俱下亦得然俱下者地死則不生也】杜樹大者插五枝小者或二梨葉微動爲上時【扈先生曰凡貼法皆於葉微動時無不活者】將欲開莩爲下時先作麻紉纒十許匝一鋸截杜令去地五六寸斜防竹刺皮木之際令深一寸許折取其美梨枝陽中者陰中枝則實少長五六寸亦斜防之令過心大小長短與籖等以刀梨枝斜防之際剝去黑皮【勿令傷靑皮靑皮傷卽死】拔去竹籖卽插梨令至處木還向木皮還近皮插訖以綿裹杜樹封熟泥於上以土培覆之勿令堅固百不失一【梨枝甚脆培土時宜愼之勿使掌撥防撥防則折】

其十字破杜者十不收一【所以然者木裂皮開虛燥故也】

梨旣生杜旁有葉出輒去之【不去勢分梨長必遲扈先生曰凡樹皆然】凡插梨園中者用旁枝庭前者中心【旁枝葉下上易收中心上聳不妨】用根邊小枝樹形可喜五年方結子鳩腳老枝三年卽結子而樹丑【吳氏本艸曰金劍乳婦不可食梨多食卽損人非補益之物產婦蓐中及疾病未愈食梨多者無不致病欬逆气上者尢宜愼之】

便民圖纂曰梨春間下種待長三尺許移栽或將根上發起小科栽之亦可俟幹如酒鐘大於來春發芽時取別樹生梨嫩條如指大者截作七八寸長名曰梨貼將原幹削開兩邊插入梨貼以稻艸縛不可動月餘自發芽長大就生梨梨生用篛包裹恐象鼻虫傷損在洞庭山用此法或用身接根接尢妙春分可插

栽梨春分前十日取旺梨筍如拐樣截其兩頭火燒鐡器烙定津脈臥栽於地卽活

齊民要術曰凡遠道取梨者下根卽燒三四寸可行數百里猶生

藏梨法初霜後卽收【霜多卽不得經夏也】於屋下掘作深陰坑底無令潤濕收梨置中不須覆蓋便得經夏【摘時必令好接勿令損傷物類相感志云梨與羅卜相間收藏或削梨蒂種於羅卜上藏之皆可經年不爛今北人每於樹上包裹過冬乃摘亦妙】

凡醋梨易水熟煮則甘美而不損人也

太史公曰淮北滎河南濟之間千株梨其人與千戶侯等【好梨多產於北土南方惟宣城者爲勝】

魏文帝曰眞定郡梨大如拳甘若蜜脆若菱可以解煩熱參之神農經中療病之功亦爲不少西路產梨處用刀去皮切作瓣子以火焙漧謂之梨花嘗充貢獻實爲佳果上可供於歳貢下可奉於盤珍張敷稱百果之宗豈不信乎

栗【附榛】爾雅曰櫟其實梂【郭璞注曰有棣彚自褁廣志曰關中大栗如雞子大蔡伯喈曰有胡栗魏志云有東夷韓國山大栗狀如梨三秦記曰漢武帝栗園有栗十五顆一升王逸曰朔濱之栗西京雜記曰榛栗塊栗嶧陽都尉栗都尉曹龍所獻其大如拳栗之大者爲板栗中心扁子爲栗楔稍小者爲山栗山栗之圓而末尖者爲錐栗圓小如橡子者爲莘栗小如指頂者爲芽栗卽所謂栭栗也一名栵栗可炒食之劉恂嶺表錄云廣中無栗惟靳州山中有石栗一年方熟圓如彈子皮厚而味如胡桃衍義云湖北一種栗頂圓末尖謂之旋栗或云卽榛栗也奧栗子圓而細惟江湖有之或云卽莘也陸機疏曰栗五方皆有周秦吳揚特饒漁陽及範陽生者甜美味長梵書名篤迦本艸圖經云兗州宣州者最勝治腰腳之疾燕山栗小而味最甘樹髙二三丈花生多刺極類櫟四月開花靑黃色長條似胡桃花實有房彚大者若拳中子三四小者若桃李中子惟一二】

便民圖纂曰栗臘月或春初將種埋濕土中待長六尺餘移栽二三月間取別樹生子大者接之

齊民要術曰栗種而不栽【栽者𨿽生防死矣】要初熟出殻卽裹埋著濕土中【埋必須深勿令凍若路遠者以韋囊盛之見風日則不復生矣】至春三月悉芽生出而種之旣生數年不用掌近【凡種成之樹皆不用掌近栗性尢甚也】三年內每到十月常須艸裹至二月乃解【不裹則還死大戴禮夏小正曰八月零而後取之故不言剝之扈先生曰凡裹樹俱須三月解之】

種樹書曰栗采時要得披殘明年其枝葉益茂

九月霜降乃熟其苞自裂而子墜者乃可久藏苞未裂者易腐也其花作條大如筯頭長四五寸可以防燈【扈先生曰古賦云榛栗罅發栗熟自開殻落子】

冦宗奭曰栗欲幹收莫如曝之欲濕收莫如潤沙藏之至夏初尙如新也【藏幹栗法取稻灰淋取汁漬栗日出曬令栗肉焦燥不畏虫得至後年春夏藏生栗法著器中細沙可煨以盆覆之至後年二月皆生芽而不虫者也】

太史公曰秦饑應侯請發五苑之棗栗由是觀之本艸所謂栗厚腸胃補腎气令人耐饑殆非虛語

附榛周官曰似栗而小【說文曰榛似梓實如小栗衛詩曰山有蓁陸機詩疏云榛有兩種一種大小枝葉皮樹皆如栗而子小形如橡子味亦如果枝莖可以爲燭詩所謂樹之榛栗者也一種髙丈餘枝葉如水蓼子作胡桃味遼代上黨甚多久畱亦易油壞】

栽種與栗同其枝莖生樵爇燭明而無煙

太史公曰燕秦千樹栗其人與千戶侯等栗之利誠不減於棗矣本艸言遼東榛子軍行食乏當糧榛之功亦可亞於栗也

柰廣志曰橏掩蓲柰也【與林檎一類而二種白者爲素柰赤者爲丹柰又名朱柰靑者爲綠柰張掖有柰酒泉有赤柰魏明帝時諸王朝京賜東城柰一區陳思王謝曰柰以夏熟今則冬生物非時爲珍恩以須爲厚詔曰此柰從涼州來晉官閤簿曰秋有白柰西京雜記曰紫柰別有素柰朱柰涼州有冬柰色微碧大如兔頭上林苑紫柰大如升核紫花靑汁如漆著衣難浣名脂衣柰樹與葉皆似林檎而實稍大味酸帶澀梵言謂之頻婆】

齊民要術曰不種但栽之【種之𨿽生而味不佳】取栽如壓桑法【扈先生曰此果最多虫宜勤勤修治】栽之如桃李法亦可接林檎

便民圖纂曰花紅將根上發起小條臘月移栽其接法與梨同摘實後有蛀處與修治橘樹同三月開花結子若八月復開花結子名曰林檎

西方多柰家以爲脯數十百斛以爲蓄積如藏棗栗法謂之頻婆糧

柰麨【其法拾爛柰內甕盆合勿令風入六七日許當大爛以酒腌痛拌之令如粥狀下水更拌以羅漉去皮子良久澄淸瀉去汁更下水復拌如初看無臭气乃上瀉去汁置布於上以灰飲汁如作米粉法汁盡刀剔大如梳掌於日中曝漧研作末便甜酸得所芳香非常也】

柰油【其法以柰搗汁塗繒上曝燥取下色如油】

李時珍曰今關西人以赤柰取汁塗器中曝干名果單味甘酸可以饋遠又曰柰有冬月再實者

陶隱居云江東有之而北國最丰皆作脯

林擒一名來禽一名文林郎果一名蜜果【此果味甘能來眾禽於林故有林禽來禽之名唐髙宗時紀王李謹得五色林檎似朱柰以貢帝大悅賜謹爲文林郎人因呼林檎爲文林郎果又云其樹從河中浮來有文林郎拾得種之因以爲名本艸圖經曰木似柰實比柰差圓亦有甘酢二種甘者早熟而味脆美酢者差晚須熟爛堪噉陳士良云大長者爲柰圓者爲林檎夏熟小者味澀爲梣又名楸子秋熟林檎樹二月開粉紅花六七月熟又有金紅水蜜黒五種李時珍曰其味酢者卽楸子也】

栽壓法與柰同【此果根不浮歳栽故難求是以須壓也】又法於樹旁數尺許掘坑泄其根頭則生栽矣凡樹栽者皆然

物類相感志雲林擒樹生毛虫埋蠶蛾於下或以洗魚水澆之卽止

林檎麨【林檎亦熟時劈破去子心蒂日曬令幹或磨或搗下細絹篩麄者更磨以細盡爲限以方寸匕投於椀中卽成美漿不去蔕則大苦合子則不度夏畱心則大酸若干噉者以林檎麨一升和二麫二升味正適調】

冷金丹【林檎百枚蜂蜜浸十日取出別入蜂蜜五斤細丹砂末二兩攪拌封泥一月出之陰漧飯後酒時食一二枚甚妙】

柿【附椑柹君遷子】說文曰柿赤實果也【廣志曰小者如小杏王逸曰苑中牛柿李亢曰鴻柿苦張衡曰山柿本艸云黃柿出近京州郡紅柿南北通有之朱柿出華山似紅柿而皮簿更甘珍諸柿食之皆善而益人衍義曰柿有著蓋柿於蔕下別生一重有牛心柿蒸餅柿皆以形得名華州有一等朱柿比諸品最小深紅色有一種墖柿又有椑柹生江淮南似杮而靑黒潘嶽閒居賦云梁侯烏椑之柿是也酉陽雜俎云柿有七絕一壽二多陰三無鳥巢四無虫五霜葉可愛六嘉實七落葉肥大其樹髙大四月開花黃白色八九月熟】

荒政要覽曰三月間秧黑棗備接柿樹上戶秧五畦中戶秧三畦下戶秧二畦凡坡陡地內各密栽成行柿成做餅以佐民食

齊民要術曰柿有小者栽之無者取枝於防棗根上插之【栭而究反紅藍棗似柿】

便民圖纂曰冬間下種待長移栽肥地接及三次則全無核接桃枝則成金桃【扈先生曰樹無再接之理況三次乎】

藏柿【柿熟時取之以灰汁燥再三令汁絕著器中可食】

烘柿【生柿置器中自然紅熟澀味盡去其甘如蜜】

醂柿【水一甕置柿其中數日卽熟但性冷亦有鹽藏者有毒】

烏柿【火燻幹者】

柿糕【糯米一斗洗淨幹柿五十同搗成粉如幹煮棗泥和拌之烝食乃佳】

柿餅【大杮去皮撚扁日曬夜露至幹納甕中待生白霜取出一名白杮又名杮花】

柿霜【卽杮餅所出霜也乃杮中精液】

扈先生曰今三晉澤沁之間多柿細民幹之以當糧也中州齊魯亦然

附椑柹【一名漆柹一名綠柹一名靑柹一名烏柹一名花柹一名赤棠椑椑乃柹之小而卑者故名椑他柹至熟則黃赤惟此𨿽熟亦靑黒色搗碎浸汁謂之柹漆可以染罾扇諸物出宣歙荊襄閩廣間大如杏惟堪生啖不可爲幹也閒居賦所謂梁侯烏椑之杮是也】

君遷子【一名防棗又作軟棗一名梬棗一名牛奶杮一名丁香柹一名紅藍棗生海南樹髙丈餘子中有汁如乳汁甜美吳都賦平仲君遷是也其木類杮而葉長實亦尢佳美救荒本艸以爲羊矢棗亦誤矣】種軟棗法【陰地種之陽中則少實足霜色殷然後乃收之早收者澀不任食之也】

安石橊博物志曰張騫出使西域得塗林安石國橊種以歸故名安石橊【一名若橊一名丹若一名金罌一名金龎一名天漿有富陽橊實大如碗海橊來自海外樹僅二尺栽盆中結實亦大直垂至盆黃橊色微黃帶白花大於常橊結實甚多最易傳】

【種河陰橊中間有三十八子四季橊四時開花秋結實實方綻旋復開花火石橊其花如火餅子橊花大不實畨花橊花大於餅子出山東移他省便不若鄴中記云石虎苑中有安石橊子大如盂碗其味不酸抱朴子曰積石山有苦橊廬山記曰香鑪峯頭有大盤石可坐數百人垂生石橊二月中作花色如石橊而小淡紅敷紫萼煒曄可愛京口記曰龍剛縣有石橊西京雜記曰有甘石橊酉陽雜俎曰南詔有橊皮薄如紙農桑通訣曰出河陰者最佳其樹不甚髙大枝柯附幹自地便生五月開花有大紅粉紅黃白四色實有甜酸苦三種果大如杯皮赤有黒斑皮中如蜂窠有黃膜隔之】

齊民要術曰栽石橊法三月初取枝大如手大指者斬令長一尺半八九枝共爲一窠燒下頭二寸【不燒則漏失矣】掘圓坑深一尺七寸口經尺竪枝於坑畔【環口布枝令勻調也】置枯骨礓石於枝間【骨石此是樹性所宜】下土築之一寸上一重骨石平坎止【其上令沒枝頭一寸許也】水澆常令潤澤旣生又以骨石布其根下則科圓滋茂可愛【若孤根獨立者𨿽生亦不佳焉】十月中以槁裹而纒之【不裹則凍死也】二月初解放若不能得多枝取一長條燒頭圓屈如牛拘而橫埋之亦得然不及上法根彊早成其拘中亦安骨石其斸根栽者亦圓布之安骨石於其中也【扈先生曰石橊須於春分前剪去繁枝及樹稍則實大】

便民圖纂曰石橊三月間將嫩枝條插肥土中用水頻澆則自生根根邊以石壓之則多生果又須時常剪去繁枝則力不分【扈先生曰此果最宜多種又宜痛剝】

性喜肥濃糞澆之無忌當午澆花更茂盛蠶沙壅之佳不結子者以石塊或枯骨安樹乂間或根下則結子不落所謂橊得骸而葉茂也

農桑通訣曰藏橊之法取其實有稜角者用熟湯微泡置之新甆瓶中久而不損若圓者則不可畱畱亦壞爛橊房比他果最爲多子北齊髙延宗納妃妃母宋氏薦石橊蓋取其房中多子之義北人以橊子作汁加蜜爲飲漿以代杯茗甘酸之味亦可取焉

道家書謂橊爲三尸酒言三尸虫得此果則醉也

農政全書卷二十九

欽定四庫全書

農政全書卷三十

明徐光啟撰

樹藝

果部下

茘枝上林賦曰離枝蜀都賦曰茘枝【一名丹茘一名飣坐眞人其類有三四十種以狀元香爲最然不如長樂勝肉厚而味甘爲種中第一第幹之不能如狀元香風味南記曰此木以茘枝爲名者以其結實時枝弱而蔕牢不可摘取以刀斧剔去其枝故以爲名生嶺南巴中泉福漳興化蜀渝涪二廣州郡皆有之其品閩爲最蜀川次之嶺南爲下樹形團圓如帷蓋葉如冬靑華如橘朶如蒲萄核如枇杷殻如紅繪膜如紫銷肉白如肪花於二三月實於五六月】

農桑通訣曰茘枝根浮必須加糞土以培之性不耐寒最難培植才經繁霜枝葉枯死【扈先生曰亦云冬夏不凋】遇春二三月再發新葉初種五六年冬月覆蓋之以防霜雪種之四五十年始開花結實其木堅固有經四百餘年猶能結實者

熟時人未采百虫不敢近人才采摘諸鳥蝙蝠之類羣然傷殘故采者必日中而眾采之最忌麝香遇之花實盡落【凡果皆然】

曬茘【采下卽用竹籬朗曬經數日色變核幹用火焙之以核十分漧硬爲度收藏用竹籠篛葉裹之可以致遠成朶曬漧者名爲茘錦其肉生以蜜熬作煎嚼之如糖霜然名爲荔煎北方無此種自漢南粵以備方物於是茘枝始通中國】

農桑通訣曰漢唐時命驛馳貢洛陽取於嶺南長安來於巴蜀𨿽曰解獻傳置之速然腐爛之餘色香味之存者無幾蓋此果若離本枝一日色變二日香變三日味變四五日外色香味盡皆去矣非惟中原不嘗生茘之味江浙之間亦罕焉今閩中歳首亦曬漧者昔李直方第果實或薦茘枝曰當舉之首魏文帝詔羣臣曰南方果之珍異者有茘枝龍眼焉今閩中茘枝初著花時商人計林斷之以立劵一歳之出不知幾千萬億水浮陸轉販鬻南北外而西夏新羅日本琉球大食之屬莫不愛好重利以酬之夫以一木之實生於海濱巖險之遠而能名徹上京外被四夷重於當世是亦有足貴者龍眼【附山龍眼龍茘】廣雅曰益智龍眼也【一名驪珠一名龍目一名比目一名圓眼一名蜜脾一名燕卵一名繡水一名海珠藂一名川彈子一名亞茘枝一名茘枝奴龍眼花與茘枝同開樹亦如茘枝但枝葉稍小殻靑黃色形如彈丸核如木梡子而不堅肉白而帶漿其甘如蜜熟於八月白露後方可采摘一朶五六十顆作一穂茘枝過卽龍眼熟故謂之茘枝奴福州興化泉州有之比茘枝特罕木性畏寒北方亦無此種今充歳貢焉扈先生曰幹龍眼肉勝茘枝且能補心气大益人鮮食之大不如茘眞堪作奴】

曬龍眼【采下用梅鹵浸一宿取出曬漧用火焙之以核漧硬爲度如茘枝法收藏之成朶幹者名龍眼錦】

附山龍眼【出廣中夏月熟可噉此亦龍眼之野生者】

龍茘【出嶺南狀如小茘枝而肉味如龍眼其身葉亦似二果故名曰龍茘不可生噉但可熬食】橄欖【附餘甘】橄欖一名靑果一名忠果一名諫果【生嶺南及閩廣州郡性畏寒江浙難種樹大數圍實長寸許形如訶子而無稜瓣其子先生者居下後生者漸髙有野生者波斯橄欖生邕州色類相似但核作兩瓣蜜漬食之綠欖色靑綠核內無仁有亦幹小烏欖色靑黒肉爛而甘取肉槌碎幹自有霜如白鹽謂之欖醬仁最肥大有紋叢疊如海螵蛸色白外有黒皮最甘嫩方欖出廣西兩江洞中似橄欖有三角或四角】

農桑通訣曰樹峻不可梯緣但刻其根方寸許內鹽於其中一夕子皆自落蜜藏極甜生噉煮食之並消酒解諸毒人誤食鯸鮐【卽河魨】魚肝迷悶欲死者飲其汁立解以其木作楫撥著魚皆浮出物之相畏有如此者此果南人尢重之可作茶果其味苦酸而澀食久味方回甘故昔人名爲諫果然消酒解毒亦果中之有益於人者【一云以木釘釘之子亦自落】

附餘甘【惟泉州有之乃深山窮谷自生之物非人家所種其樹梢髙其子梭形又如梅實兩頭鋭始嚼味酸澀飲水乃甘九月采比之橄欖酷相似以蜜藏之亦佳】

櫻桃【附山嬰桃】爾雅曰楔荊桃【郭璞注曰今櫻桃廣雅曰楔桃大者如彈丸子有長八分者有白色者凡三種孫炎云大而甘者謂之崖蜜櫻桃一名楔一名荊一名英桃一名鸎桃一名含桃一名朱櫻一名牛桃一名麥英西京雜記列櫻桃含桃爲二種蘇頌曰櫻桃處處有之洛中者最勝其實深紅者謂之朱櫻紫色皮裹有細黃防者謂之紫櫻味最珍重又有正黃明者謂之蠟櫻小而紅者謂之櫻珠味皆不及極大者】

齊民要術曰二月初山中取栽陽中者還種陽地陰中者還種陰地【若陰陽易地則難生生亦不實此果性生陰地旣入園囿便是陽中故多難得生宜堅實之地不可用虛糞也又法二三月間分有根枝栽土中糞澆卽活】

李時珍曰三月熟時須守防否則鳥食無遺也【其法以二破竹相擊鳥聞聲自去或以网張其上鳥亦不至熟時以糞置其下則一樹齊熟】鹽藏蜜煎皆可久食或同蜜搗作餻唐人以酪煎食之【櫻桃經雨則虫自內生人莫之見用水浸良久則虫皆出乃可食也試之果然】

附山嬰桃【本艸釋名朱桃麥櫻英豆李桃孟詵曰此嬰桃俗名李桃又名柰桃前櫻桃名櫻非桃也別錄曰嬰桃實大如�多毛四月采陰漧陶景曰櫻桃卽今朱櫻可煮食者嬰桃形相似而實乖異山間時有之李時珍曰樹如朱櫻但葉長尖不圓子小而尖生靑熟黃赤亦不光澤而味惡不堪食】楊梅博物志云地瘴處多生楊梅【一名朹子生江南嶺南山谷間防稽產者爲天下冠楊梅種類甚多大葉者最早熟味甚佳次則卞山本出苕溪移植光福山中尢勝又次爲靑蒂白蒂及大小松子揚州呼白者爲聖僧樹若茘枝葉細靑如龍眼二月開花結實如楮實子肉在核上無皮殻五月熟生靑熟則有白紅紫三色】

便民圖纂曰六月間取糞池中浸過核收盫二月鋤地種之待長尺許次年三月移栽三四年後取別樹生子枝條接之復栽山地其根多畱宿土臘月開溝於根旁髙處離四五尺許以灰糞壅之不宜著根每遇雨肥水滲下則結子肥大

物類相感志云桑樹接楊梅則不酸樹上生癩以甘艸釘釘之則去

鹽藏蜜漬糖制火酒浸皆佳

林邑記云邑有楊梅大如杯盌靑時酸熟則如蜜用以釀酒號爲梅花酎甚珍重之

葡萄【附野葡萄】張騫使大宛取葡萄實於離宮別館旁盡種之【一名蒲萄一名賜紫櫻桃廣志曰有黃白黒三種水晶葡萄暈色帶白如著粉形大而長味甘紫葡萄黒色有大小二種酸甜二味綠葡萄出蜀中熟時色綠至苦西畨之綠葡萄名兔晴味勝糖蜜無核則異品也瑣瑣葡萄出西畨實小如胡椒小兒常食可免生痘又云痘不快食之卽出今中國亦有種者一架中間生一二穗雲南者大如棗味尢長波斯國所出大如雞卵可生食可釀酒最難幹不幹不可收齊民要術曰蔓延性緣不能自舉作架以承之葉密陰厚可以避熱】

便民圖纂曰二三月間截取藤枝插肥地待蔓長引上架根邊以煮肉汁或糞水澆之待結子架上剪去繁葉則子得霑雨露肥大冬月將藤收起用艸包防以防凍損【其根莖中空相通暮漑其根至朝而水浸其中澆以米泔水最良以麝入其皮則葡萄盡作香气以甘艸作鍼鍼其根則立死三元延壽書云葡萄架下不可飲酒恐虫屎傷人扈先生曰須春分便插太遲則有漿出損本】

又法宜栽棗樹邊春間鑽棗樹作一竅引葡萄枝從竅中過候葡萄枝長塞滿竅子斫去葡萄根托棗以生其實如棗【十月中去根一步許掘作坑收卷葡萄悉埋之近枝莖薄安黍穰彌佳無穰直安土亦得不宜濕濕則冰凍二月中還出舒而上架性不柰寒不埋卽死其歳久根莖粗大者宜遠根作坑勿令莖折其坑外處亦掘土並穰陪覆之扈先生曰北方必須舒捲年遠亦難南方竟以穰艸褁根可也】

正月末取嫩枝長四五尺者捲爲小圏先治地令松沃之以肥種時止畱二節在外春气萌動發芽盡萃於出土二節不一年成大棚實大而多液生子時去其繁葉遮露則子尢大忌澆人糞

齊民要術曰摘葡萄法【逐熟者一一零疊一作摘取從本至末悉皆無遺世人全房折殺者】

作幹葡萄法【極熟者一一零壓摘取刀子切去蔕勿令汁出蜜兩分和內葡萄中煮四五沸漉出陰漧便成矣滋味倍勝又夏月不敗】

藏葡萄法【極熟時全房折取於屋下作廕坑坑內近地鑿壁爲孔插枝於孔中選築孔使堅屋子置土覆之經冬不異也】

扈先生曰葡萄作酒極有利益然非西種不可亦可作醋作糖今山西亦作酒然不眞也

附野葡萄【一名蘡藇一名山葡萄蔓生苗葉花實與葡萄相似但實小而圓色不甚紫堪爲酒】銀杏一名白果一名鴨腳子【銀杏以白得名鴨腳取其葉之似其木多歷嵗年其大或至連抱可作棟梁多生江南以宣城者爲勝二月開花成簇靑白色二更開花隨卽卸落人罕見之一枝結子百十狀如楝子經霜乃熟爛去肉取核爲果】

便民圖纂曰春初種於肥地候長成小樹來春和土移栽以生子樹枝接之則實茂

農桑通訣曰春分前後移栽先掘深坑水攪成稀泥然後下栽子掘取時連土封用艸要或麻繩纒束則不致碎破土封其子至秋而熟初收時小兒不宜食食則昏霍惟炮煮作粿食爲美以澣油甚良顆如緣李積而腐之惟取其核卽銀杏也

其木有雌雄之意雄者不結實雌者結實其實亦有雌雄雌者二稜雄者三稜須雌雄同種其樹相望乃結實或雌樹臨水照影或鑿一孔納雄木一塊泥之亦結采摘【熟時以竹篾篐樹本擊篾則銀杏自落】

枇杷上林賦曰盧橘【枇杷易種葉微似栗冬夏不凋冬花春實夏熟大者如雞子小者如龍眼白者爲上黃者次之無核者名焦子出廣州李時珍曰枇杷非盧橘也】

便民圖纂曰以核種之卽出待春移栽三月宜接橘【附柑柚佛手柑金橘金豆】禹貢曰厥包橘柚錫貢【注云大曰柚小曰橘然自是兩種橘有數種有綠橘有紅橘有蜜橘有金橘而洞庭橘爲勝今充土貢又有黃橘扁小多香霧爲上品芳塌橘狀大而扁外綠心紅巨瓣多液春熟甚美包橘外薄內盈隔皮可數綿橘微小極軟美可愛不多結凍橘八月花開冬結春采穿心橘實大皮光心虛可穿又有沙橘早黃橘朱橘茘枝橘乳橘油橘橘之下品生南山川谷及江浙荊襄皆有之木髙可丈許刺出於莖間夏初生白花至冬實黃逾淮】

【則化爲枳閩中柑橘以漳州爲最福州次之樹多接成惟種成者气味尢勝】

便民圖纂曰正月間取核撒地上冬月搭棚春和撤去待長二三尺許二月移栽澆忌豬糞旣生橘摘後又澆有虫則鑿開蛀處以鐵綫鉤取【一說以杉木塞其孔則虫自死取虫訖以疏黃和土塞其竅】

農桑通訣曰種植之法種子及栽皆可以枳樹截接或掇栽尢易成宜於肥地種之冬收實後須以火糞培壅則明年花實俱茂漧旱時以米泔灌漑則實不損落扈先生曰此樹極畏寒宜於西北種竹以蔽寒風又須常年搭棚以防霜雪霜降搭棚谷雨卸卻樹大不可搭棚可用礱糠襯根柴艸裹其榦或用蘆蓆寛裹根榦礱糠實之

須記南枝掘深坑糞河泥實底方下樹下松土滿半坑築實又下糞河泥方下土平坑又下糞河泥又加築實則旺凡樹耐肥者皆用此法

以死鼠浸坑中浮起取埋根中極肥

種樹書曰南方柑橘𨿽多然亦畏霜不甚收惟洞庭霜𨿽多無所損橘最佳嵗收不耗正謂此焉以死鼠浸溺缸內候鼠浮取埋橘樹根下次年必盛湼槃經云如橘得鼠其果子多【橘見屍則多實】

扈先生曰冬寒無損正因種者多且培植有方耳惟閩廣地暖卽無損耗而實甚佳勝浙者十倍

橘柚橙柑等須於臘月根邊寛作盤連糞三次不宜著根遇春旱以水澆之雨則不必花實並茂橘之種不一惟扁橘蜜罐甜瓶爲佳湘橘耐久

最忌豬糞以茅灰及羊糞壅之多生實

農桑輯要曰西川唐鄧多有栽種成就懷州亦有舊日橘樹北地不見此種若於附近面訪學栽植甚得濟用【畏寒多死北地非宜】

述異記曰越多橘柚園越人歳出橘稅

收藏【十月後將金橘安錫器內或芝蔴雜之經久不壞藏菉荳中尢妙近米卽爛】

又法鋪幹松毛藏於不近酒處多不壞

農桑通訣曰惟皮與核堪入藥用皮之陳者最良又宜作食料其肉味甘酸食之多痰不益人以蜜煎之爲煎則佳食貨志云蜀漢江陵千樹橘其人與千戶侯等夫橘南方之珍果味則可口皮核愈疾近升盤俎遠備方物而種植之獲利又倍焉其利世益人故非可與他果同日語也

柑一名木奴一名瑞金奴【農桑通訣曰柑甘也橘之甘者也莖葉無異於橘但無刺爲異耳生江漢唐鄧間而泥山者名乳柑地不彌一里所其柑大倍常皮薄味珍脈不粘瓣食不畱滓一顆之核才一二間有全無者然又有生柑有郛柑有海紅柑有衢柑𨿽品不同而溫臺之柑最良歳充土貢焉江浙之間種之甚廣利亦殊博又有山柑洞庭柑岀洞庭皮細味美熟最早甜柑每顆八瓣未霜先黃饅頭柑生枝柑平蒂柑大如升出成都朱柑大柑黃柑白柑沙柑江南嶺南爲盛蜀次之實似橘而圓大未經霜猶酸霜後始熟柑樹猶畏冰雪】

栽種與橘同

種樹書曰柑樹爲虫所食取螘窠於其上則虫自去柑之大者擘破气如霜霧

李衡於武陵龍陽洲上種柑千樹謂其子曰吾州裏有千頭木奴不責汝衣食歳止一疋亦足用矣及柑成歳輸絹數千疋故史遊急就篇注云木奴子無凶年蓋言可以市易谷帛也

柚爾雅曰柚條又曰櫠椵【郭璞曰柚屬也似橙而實酢大於橘橘皮薄味辛苦柚皮厚而肥甘其肉有甘有酸酸者名胡柑一名條一名櫾一名壺柑一名臭橙廣雅謂之鐺實有大小二種小者如柑如橙俗呼爲蜜防大者如升如俗呼爲朱欒有�及尺餘者俗呼香欒閩中嶺外江南皆有之南人種其核雲長成以接柑橘甚良呂氏春秋曰果之美者有云夢之柚】

佛手柑【木似朱欒而葉尖長枝間有刺植之近水乃生其實如人手有指有長尺餘者皮皺而光澤味不甚佳而淸香襲人置衣笥中𨿽形幹而香不歇可糖煎蜜煎作果甚佳搗蒜罨其蒂香更充溢浸汁洗葛紵絕勝酸漿】

金橘【一名金柑一名夏橘吳越江浙川廣間出營道者爲冠五月開白花秋冬黃熟大者徑寸小者如指頭糖造蜜煎皆佳廣人連枝藏之入膾醋尢香美】

便民圖纂曰金橘三月將枳棘接之至八月移栽肥地灌以糞水爲佳

金豆【一名山金柑一名山金橘木髙尺許實如櫻桃生靑熟黃形圓而光澑皮甜可食味淸而香美可蜜漬】

橙埤雅曰橙柚屬可登而成故字從登【一名棖一名金毬一名鵠殻葉有兩刻缺者是也似橘樹而有刺葉大而形圓皮甚香厚而皺其瓤味酸唐鄧間多有之江南尢盛北地亦無此種過淮則化爲枳】

種植與橘同

其皮香气馥鬱可以燻衣可以芼鮮可以和葅醢可以爲醬虀可以蜜煎可以糖制爲橙丁可以蜜制爲橙膏嗅之則香食之則美誠佳果也

其瓤洗去酸汁細切和蜜鹽煎成食之亦佳

桑葚【栽種別見蠶桑部】爾雅曰桑瓣有葚梔

農桑通訣曰嘗考之史傳三國魏武祖軍乏食乃得幹葚以濟饑魏志武祖軍無糧新鄭長楊沛進幹葚後遷沛爲鄴令後漢王莽時天下大荒有蔡順采葚赤黒別盛之赤眉賊見而問之順曰黒者奉母赤者自食蓋桑葚幹濕皆可食可以救儉昔聞之故老云前金之末饑歉民多餓莩至夏初靑黃未接其桑葚已熟民皆食葚獲活者不可勝計凡植桑多者葚黒時悉宜振落箔上曬漧平時可當果食歉歳可禦饑餓𨿽世之珍異果實未可比之適用之要故錄之

扈先生曰桑生葚者葉小而薄故蠶桑之家不得有葚

木爾雅曰楙木【郭璞注曰實如小酢可食一名鐵腳梨山陰蘭亭尢多西京亦有之而宣城者爲佳李時珍曰其葉光而厚其實如小而有鼻津潤味不木者爲木圓小於木味木而酢濇者爲木桃似木而無鼻大於木桃味濇者爲木李亦曰木梨卽榠樝及和圓子也鼻乃花脫處非臍蒂也】

農桑通訣曰木種子及栽皆得壓枝亦生栽種與桃李同法秋社前後移栽至次年率多結實勝春栽者宣城人種蒔最謹始實則簇紙花薄其上夜露日曝漸而變紅花又如生本州以充土貢故有天下宣城花木之稱

廣志曰木子可藏枝可爲數號一尺百二十節詩疏義曰欲啖者截著熱灰中令萎淨洗以苦酒頭汁蜜之可案酒食蜜封藏百日乃食之甚美凡腰腎腳膝者服之不宜闕以蜜漬食亦堪益人【蜜漬之法先切皮煮令熟著水中拔去酸味卻以蜜熬成煎藏之】又宜去子爛烝擂作泥入蜜與姜作煎飲用冬月尢美夫木得木之正故入筋試以鈆霜塗之則失醋味受金之制也五行相尅之義於此蓋亦可驗此果旣能愈疾又宜飲啖兼用有益誠可貴焉【陶景曰木最療轉筋如轉筋時但呼其名及書土作木字皆愈此理亦不可解俗人拄木杖云利筋脈也】樝子爾雅云似梨而酢澁埤雅曰木桃【陶隱居本艸注云木利筋脛又有榠樝大而黃可進酒去痰樝子澁斷痢禮記曰樝梨曰攢之鄭公不識樝乃云是梨之不臧者雷公炮炙論和圓子卽此也李時珍曰樝子乃木之酢澀者小於木色微黃蔕核皆粗核中之子小圓也】淮南子曰樹柤梨橘食之則美嗅之則香莊子曰樝梨橘柚皆可於口者蓋古人以樝列於名果今人罕食之耳西川唐鄧多種此亦足濟用然樝味比之梨與木𨿽爲稍劣而以之入蜜作湯煎則香美過之亦可珍也榠樝詩經曰木李埤雅曰木梨【鄭樵通誌曰蠻樝拾遺曰瘙樝李時珍曰榠樝乃木之大而黃色無重蔕者也】

可浸酒去痰置衣箱中殺蠧虫

榲桲【李時珍曰卽榠樝之生於北土者蘇頌曰今關陜有之沙苑出者更佳其實類樝但膚慢而多毛味尢甘其气芬馥置衣笥中亦香】

冦宗奭曰食之須淨去浮毛不爾損人肺其果最多生虫少有不蛀者

山樝爾雅曰朹子檕梅【又名赤子鼠樝猴樝芽樝羊梂棠梂子山裏果此物生於田原茅林中猴鼠喜食之故有諸名也】

九月熟取去皮核搗和糖蜜作爲樝糕以充果物【亦可入藥令人少睡有力悅志】

甘蔗說文曰藷蔗也【或爲芋蔗或幹蔗或邯睹或甘蔗或都蔗所在不同漢書離騷俱作柘有數種曰杜蔗卽竹蔗綠嫩薄皮味極醇厚專用作霜曰白蔗一名荻蔗一名劣蔗一名蠟蔗可作糖江東爲勝今江浙閩廣蜀川湖南所生大者圍數寸髙丈許又扶風蔗一丈三節見日則消遇風則折交阯蔗長丈餘取汁曝之數日成飴入口卽消彼人謂之石蜜叢生莖似竹內實直理有節無枝長者六七尺短者三四尺八九月收莖可畱至來年春夏扈先生曰甘蔗糖蔗是二種】

農桑輯要曰種法用肥壯糞地每歳春間耕轉四徧耕多更好擺去柴艸使地淨熟蓋下上頭宜三月內下種迆南暄熱二月內亦得每栽子一个截長五寸許有節者中須帶三兩節發芽於節上畦寛一尺下種處微壅上髙兩邊低下相離五寸臥栽一根覆土厚二寸栽畢用水繞澆止令濕潤根脈無致渰沒栽封旱則二三日澆一徧如雨水調勻每一十日澆一徧其苗髙二尺餘頻用水廣澆之荒則鋤之無不開花結子直至九月霜後品嘗稭稈酸甜者或熟味苦者未成熟將成熟者附根刈倒依法卽便煎熬外將所畱栽子稭稈斬去虛梢深防窖阬窖底用艸襯借將稭稈堅立收藏於上用板蓋土覆之毋令透風及凍損直至來春依時出窖截栽如前法大抵栽種者多用上半截盡堪作種其下截肥好者畱熬沙糖若用肥好者作種尢佳

煎熬法若刈倒放十許日卽不中煎熬將初刈倒稭稈去梢葉截長二寸碓搗碎用密筐或布袋盛頓壓擠取汁卽用銅鍋內斟酌多寡以文武火煎熬其鍋隔墻安置墻外燒火無令煙火近鍋專令一人看視熬至稠粘似黒棗合色用瓦盆一隻底上鑽箸頭大竅眼一个盆下用甕承接將熬成汁用瓢豁於盆內極好者澄於盆流於甕內者止可調渴水飲用將好者止就用有竅眼盆盛頓或倒在瓦罌內亦可以物覆蓋之食則從便愼勿置於熱炕上恐熱開花大抵煎熬者止取下截肥好者有力糖多若連上截用之亦得【扈先生曰熬糖法未盡於此】家法政曰三月可種甘蔗

雩都縣土壤肥沃偏宜甘蔗味及菜色余縣所無一節數寸長供獻禦

農政全書卷三十﹤子部﹐農家類﹐農政全書﹥

欽定四庫全書

農政全書卷三十一

明徐光啟撰

蠶桑

總論

易曰神農氏沒黃帝堯舜氏作通其變使民不倦垂衣裳而天下治蓋取諸乾坤【疏黃帝已上衣鳥獸之皮其後人多獸少事或窮乏故以絲麻布帛而制衣裳使民得宜也】

禮記月令曰季春無伐桑柘【鄭注曰愛養蠶食也】

周禮曰馬質禁原蠶者注曰質平也主買馬平其大小之價直者原再也天文辰爲馬蠶書蠶爲龍精月直大火則浴其蠶種是蠶與馬同气物莫能兩大故禁再蠶者爲傷馬與

尙書大傳曰天子諸侯必有公桑蠶室就川而爲之大昕之朝夫人浴種於川

春秋考異郵曰陽物大惡水故蠶食而不飲陽立於三春故蠶三變而後消死於三七二十一日故二十一日而繭

淮南子曰原蠶而一歲再登非不利也然王者法禁之爲其殘桑也

兪益期牋曰日南蠶八熟繭軟而薄椹采少多

楊泉物理論曰使人之養民如蠶母之養蠶其用豈徒絲而已哉

五行書曰欲知蠶善惡常以三月三日天陰如無日不見雨蠶大善【又法埋馬牙齒於槌下令宜蠶】

王禎蠶繅篇曰淮南王蠶經云黃帝元妃西陵氏始蠶蓋黃帝制作衣裳因此始也其後禹平水土禹貢所謂桑土旣蠶其利漸廣禮月令曰季春之月具曲植蘧筐后妃齋戒親東鄕躬桑禁婦女毋觀【毋觀去容飾也】省婦使以勸蠶事【婦使謂縫綫紐串之事】蠶事旣登分繭稱絲效功以供郊廟之服無有敢惰及考之歷代皇后與諸侯夫人親蠶之事昭然可見況庶人之婦可不務乎

王禎繭館序曰繭館皇后親蠶之所古公桑蠶室也周制天子諸侯必有公桑蠶室近川而爲之築宮仞有三尺墻而外閉之後妃齋戒享先蠶而躬桑以勸蠶事后妃親蠶儀曰皇后躬桑始捋一條執筐受桑捋三條女尙書跪曰可止執筐者以桑授蠶母以桑適金室前漢文帝紀詔皇后親桑以奉祀服景帝詔後親桑爲天下先元帝王皇后爲太后幸繭館率皇后及列夫人桑明帝時皇后諸後夫人蠶魏文帝黃初中皇后蠶於北郊遵周典也晉武帝太康中立蠶宮皇后躬桑依漢魏故事宋孝武立蠶觀後親桑循晉禮也北齊置蠶宮皇后躬桑於所後周制皇后至蠶所桑隋制皇后親桑於位唐太宗貞觀元年皇后親蠶顯慶元年皇后武氏先天二年皇后王氏乾元二年皇后張氏並見親蠶禮宗開元中命宮中食蠶親自臨視宋開寶通禮郊祀錄並有後親蠶祝辭此歷代后妃親蠶之事采之史編昭然可見玆特冠於篇首庶有國家者按圗考譜知繭館之不徒名也賦云惟蠶有功於世歸美廣物產之貨貲作生人之衣被中春之月天子詔後以躬桑大昕之朝內宰時期而命祀於是詣靈壇降寶殿翠障夾乎道周鳳輦翔於畿甸順春气於東方朝先蠶於北面具夫靑縹之服【皇后蠶服靑上縹下深衣】侑以芳馨之薦九宮傾動藹然際以成陪班三獻禮成沛矣迎祥於回眷當其疊承寵命適對韶光擇世婦於吉卜受鞠衣於明堂【月令三月薦鞠衣祭先帝於明堂】所以崇開禁館始入公桑援條有三聴女尙書之勸止執筐不再受宮大人之是將體之以坤儀之柔順視之以母道之慈良破蟻以來庶養至於千簿獻繭之後諒化被於多方是以命繅治之成絲就趨工而俟織黃朱緑染各精明黼黻文章【古者獻繭使繅遂朱緑之黃之以爲黼黻文章】參同品色【繭館圖不載】

王禎先蠶壇序曰先蠶猶先酒先飯祀其始造者壇築土爲祭所也黃帝元妃西陵氏始蠶卽先蠶也【按黃帝元妃西陵氏曰儽祖始勸蠶稼月大火而浴種夫人副褘而躬桑乃獻繭稱絲織袵之功因之廣織以供郊廟之服皇圖要覽云伏羲化繭西陵氏養蠶淮南王蠶經云西陵氏勸蠶稼親蠶始此】禮月令季春是月也后妃齋戒享先蠶而躬桑以勸蠶事周禮天官內宰仲春詔後帥外內命婦始祭於北郊【蠶於北郊以純陰也】漢禮儀志皇后祀先蠶禮以中牢魏黃初中置壇於北郊依周典也晉置先蠶壇髙一丈方二丈四出陛陛廣五尺皇后至西郊親祭躬桑北齊先蠶壇五尺方二丈四髙陛陛各五尺外兆四十步面開一門皇后升壇祭畢而桑後周皇后至先蠶壇親饗隋制宮北三里壇髙四尺皇后以太牢制幣而祭唐置壇在長安宮北苑中髙四尺周圍二十步皇后並有事於先蠶其儀備開元禮宋用北齊之制築壇如中祠禮通禮義纂後親享先蠶貴妃亞獻昭儀終獻夫蠶祭有壇稽之歷代𨿽儀制少異然皆遞相沿襲餼羊不絕知禮之不可獨廢有天下國家者尙鑑玆哉【有圖不載】

王禎蠶神序曰蠶神天駟也天文辰爲龍蠶辰生又與馬同气謂天駟卽蠶神也淮南王蠶經云黃帝元妃西陵氏始蠶至漢祀宛窳婦人寓氏公主蜀有蠶女馬頭娘此歷代所祭不同然天駟爲蠶精元妃西陵氏爲先蠶實爲要典若夫漢祭宛窳婦人寓氏公主蜀有蠶女馬頭娘又有謂三娘爲蠶母者此皆後世之溢典也然古今所傳立像而祭不可遺闕故附之稽之古制后妃祭先蠶壇壝牲幣如中祠此古后妃親蠶祭神禮也蠶書云臥種之日詰旦升香割雞設醴以禱先蠶此庶人之祭也自天子后妃至於庶人之婦事神之禮𨿽有不同而敬奉之心一是諒爲知所本矣乃作祈報之辭曰【祈】惟蠶之神伊駟有星惟蠶之神伊昔著名气鐘於此孕卵而生旣桑而育旣眠而興神之福汝有箔皆盈尙冀終惠用彰厥靈簇老獻瑞繭盆效成敬獲吉卜願契心盟神宜享之祈祀惟馨【報】龍精一气功被多方繼當是歲神降於桑載生載育來福來祥錫我繭絲制此衣裳室家之慶閭裏之光敬帥長防詰旦升香設殽於俎奠醴於觴工祝致告神徳彌彰【有圖不載】

郭子章蠶論曰木各有所宜土惟桑亡不宜桑亡不宜故蠶無不可事風之詩曰女執懿筐遵彼微行爰求柔桑則可蠶將仲子之詩曰無折我樹桑則鄭可蠶車粼之詩曰阪有桑隰有楊則秦可蠶氓之詩曰桑之未落其葉沃若桑之落矣其黃而隕桑中之詩曰期我乎桑中則衛可蠶皇矣之詩曰攘之剔之其檿其柘桑柔之詩曰菀彼桑柔其下侯旬則周可蠶禹貢兗州桑土旣蠶厥篚織文則魯可蠶靑州厥篚檿絲管子亦曰五粟之土其檿其桑則齊可蠶荊州厥篚纁則楚可蠶孟子告梁惠王曰五畆之宅樹之以桑十畆之詩曰十畆之間桑者閒閒則梁可蠶蠶叢都蜀衣靑衣教民蠶桑則蜀可蠶猶之農夫之於五穀非龍堆狐塞極寒之區猶可耕且獲也今天下蠶事疎濶矣東南之機三吳越閩最夥取給於湖繭西北之機潞最工取給於閬繭予道湖閬女桑姨桑參差墻下未嘗不羨二郡女紅之厪而病四逺之惰也夫一女不績天下必有受其寒者而況乎半天下女不績也豈苐五十之老帛無所出不績則逸逸則滛滛則男子爲所蠧蝕而風俗日以頽壞今天下門內之徳不甚質貞每嵗奏牘姦滛十五毋亦蠶教不興使然與公父文伯母曰王后親織紞公侯夫人加之以紘綖卿之內子爲大帶命婦成祭服列士之妻加之以朝服自庶士以下皆衣其夫社而賦事烝而獻功男女效績愆則有辟古之制也彼大夫之家而主猶績柰何今天下女習於逸以趨慆淫乎國家蠶桑載在令甲凡民田五畆至十畆者栽桑麻木棉各半畆十畆以上者倍之田多者以是爲差特廢不舉耳故月令躬蠶之禮魯毋績愆之辟與令甲桑麻之數此三者不可謂迂而不講也

養蠶法

永嘉記曰永嘉有八輩蠶蚖珍蠶【三月績】柘蠶【四月初績】蚖蠶【四月初績】愛珍【五月績】愛蠶【六月末績】寒珍【七月末績】四出蠶【九月初績】寒蠶【十月績】凡蠶再熟者前輩皆謂之珍養珍者少養之愛蠶者故蚖蠶種也蚖珍三月旣績出蛾取卵七八日便剖卵蠶生多養之是爲蚖蠶欲作愛者取蚖珍之卵藏內甖中隨器大小亦可拾紙蓋覆器口安硎泉冷水中使冷气折其出勢得三七日然後剖生養之謂之愛珍亦呼愛子績成繭出蛾卵卵七日又剖成蠶多養之此則愛蠶也藏卵時勿令見人應用二七赤豆安器厎臘月桑柴二七枝以麻卵紙當令水髙下與種相齊若外水髙則卵死不復出若外水下卵則冷气少不能折其出勢不能折其出勢則不得三七日不得三七日𨿽出不成也不成者謂徒績成繭出蛾生卵七日不復剖生至明年方生耳欲得陰樹下亦有泥器三七日亦有成者雜五行書曰二月上壬取土泥屋四角宜蠶吉【案今世有三臥一生蠶四臥再生蠶白頭蠶頡石蠶楚蠶黒蠶有一生再生之異灰兒蠶秋母蠶秋中蠶老秋兒蠶秋末老獬兒蠶錦兒蠶同繭蠶或二蠶三蠶共爲一繭凡三臥四臥皆有絲綿之別凡蠶從小與大者乃至大入簇得飼荊魯二桑小食則桑中與魯桑荊有裂腹之患也】

齊民要術曰收取種繭必取居簇中者【近上則絲薄近下則子不生也】屋欲四面開牕紙糊厚爲籬屋內四著火【火若在一處則冷熱不均】初生以毛掃【用荻掃則傷蠶扈先生曰毛掃亦傷蠶用桑葉蓋覆卽自生矣】調火令冷熱得所【熱則焦燥冷則長遲】比至在眠常須三箔中箔上安蠶上下空置【下箔障土气上箔防塵埃】小時采桑著懷中令暖然後切之【蠶小不用見露气得人體則眾惡除】每飼蠶捲牕幃飼訖還下【蠶見明則食食多則生長】老時值雨者則壞繭宜於屋裏簇之薄布薪於箔上散蠶訖又薄以薪覆之一槌得安十箔

又法以大蓬蒿爲薪散蠶令徧懸之於棟梁椽柱或垂繩鉤戈鴞爪龍牙上下數重所在皆得懸訖薪下微生炭火以暖之得暖則作速稍寒則作遲令人候看熱則去火蒿蓬生涼無郁浥之憂死蠶旋墜無污繭之患沙不住無瘢痕之疵郁浥則難練繭污則絲散瘢痕則無用蓬蒿簇亦良【扈先生曰勝今簇逺甚而人不用之何故】其外簇者晚遇天寒則全不作繭用火易練而絲明日曝死者𨿽白而漕脆膁練長衣著幾將倍矣甚者虛實失歲功堅脆懸絕資生要理安可不知哉

崔寔曰三月淸明節令蠶妾治蠶室除隙穴具槌持箔籠

王禎曰育蠶之法始於擇種收繭取簇之中向陽明淨厚實者蛾出第一日者名苗蛾末後出者名末蛾皆不可用次日以後出者取之鋪連於槌箔雄雌相配至暮拋去雄蛾將母蛾於連上勻布所生子環堆者皆不用【黃省曽曰放子必覆而暗之見光則其子遊散連必桑皮紙出於南潯】生子數足更就連上令覆養三五日【黃省曾曰覆三五日則气乃固】掛時須蠶子向外恐有風磨損其子【黃省曾曰貫連須用桑皮忌薴麻之綫懸子涼處忌煙薰日炙之所】冬節及臘八日浴時無令水極凍浸二日取出復掛年節後甕內豎連須使玲瓏每十數日日髙時一出每陰雨止卽便曬暴【黃省曽日臘月十二浸之於鹽鹵至二十四而出則利於繰絲或日臘八日以桑柴灰或艸灰淋汁以蠶連浸焉一日而出繼以雪水浸之懸幹或懸桑木之上以冒雨雪三宿而收之則耐養二月十二浴淸明之曉則綿紙褁之藏於廚內俟桑芽如茶匙大則綿絮裹之暮也覆以所服之暖衣晨也覆以所蓋之暖被旣出也溫以火未出也禁以火焙其浸也用桑條之灰濕其連而後摻之折而浸之於鹵中卽鹽化之水有分兩恐其浮也以磁器壓之其至二十四出也用河水滌去其灰或置之扁中而沃而後涼之掛之則至春生否者陰不至於費葉至二月十二浴以菜花野菜花韭花桃花白豆花揉之水中而浴之蛾之放子也一夜而止否則生蟻不齊】蠶子變色要在遲速由己勿致損自變桑葉已生自辰巳間將甕內取出舒捲提掇亦無度數但要第一日變三分第二日變七分卻用子密糊封了還甕內收藏至第三日午時又出連舒捲須要變至十分其蠶屋火倉蠶箔並須預備蠶屋宜髙廣牕戶虛明易辧眠起仍上於行撁各置照牕每臨早暮以助髙明下就附地列置風竇令可啟閉以除濕郁若新泥濕壁用熱火薰漧牕上用淨白紙新糊門牕各掛葦簾槁薦下蟻之時勿用雞翎等物掃拂惟在詳款稀勻不至驚傷稠疊生齊取葉著懷中令暖用利刀切極細篩於器內蓐紙上勻薄將連合於葉上蟻聞葉香自下或過時不下連及緣上連背者並棄養蠶蟻時先辟東間一間四角挫壘空龕狀如三暑以均火謂屋小則易收火气也停眠前後則徹去擇日安捶每捶上下閒鋪三箔上承塵埃下隔濕潤鋪砌碎桿艸於上中箔以備分擡用細切搗軟稈艸勻鋪爲蓐又揉淨紙粘成一片鋪蓐上安蠶初生色黒漸漸加食三日後漸變白則向食宜少加厚變靑則正食宜益加厚復變白則慢食宜少減變黃則短食宜愈減純黃則停食謂之正眠眠起自黃而白自白而靑自靑復白自白而黃又一眠也每眠例如此之以加減食凡葉不可帶雨露及風日所幹或浥臭者食之令生諸病常收三日葉以備霖雨則蠶常不食濕葉且不失饑采葉歸必疎爽於室中待熱气退乃與食蠶時晝夜之間大槪亦分四時朝暮類春秋正晝如夏夜深如冬寒暄不一𨿽有熟火各合斟量多少不宜一例自初生至兩眠正要溫暖蠶母須著單衣以爲體測自覺身寒則蠶必寒便添熟火自身覺熱蠶亦必熱約量去火一眠之後但天气晴明巳午之間時暫掲起牕間簾薦以通風日南風則捲北牕北風則捲南牕放入倒澑風气則不傷蠶大眠起後飼罷三頓翦開牕紙透風日必不頓驚生病大眠之後卷簾薦去牕紙天气炎熱門口置甕旋添新水以生涼气如遇風雨夜涼卻當將簾薦放下其間自小至老蠶滋長則分之沙燠厚則擡之失分則稠疊失擡則蒸濕蠶柔軟之物不禁揉觸小而分擡人知愛防大而分擡或懶倦而不知顧惜久堆亂積逺擲髙拋損傷生疾多由於此蠶自大眠後十五六頓卽老得絲多少全在此數北蠶多是三眠南蠶俱是四眠日見有老者量分數減飼侯十蠶九老方可入簇值雨則壞繭南方例皆屋簇北方例皆外簇然南簇在屋以其蠶少易辦多則不任北方蠶多露簇率多損壓壅閼南北簇法俱未得中今有善蠶者一說南北之間蠶少疎開牕戶屋簇之則可蠶多選於院內搆長春艸廈內制蠶簇周以木架平鋪蒿梢布蠶於上用蓆泊圍防自無簇病實良策也【蠶簇見圖譜】又有夏蠶秋蠶夏蠶自蟻至老俱宜涼惟忌蚊蠅虫秋蠶初宜涼漸漸宜暖亦因天時漸涼故也簇與繰絲法同春蠶南方夏蠶不中繰絲惟堪綫纊而已凡繭宜並於忙擇涼處薄攤蛾自遲出免使抽繰相逼恐有不及則有甕浥籠蒸之法士農必用云繰絲之訣惟在細圓勻使無褊慢節核麄惡不勻也繰絲有熱釜冷盆之異然皆必有繰車絲軠然後可用熱釜要大置於釜上接一杯甑添水至甑中八分滿甑中用一板欄斷可容二人對繰也水須當熱旋旋下繭多下則繰不及煮損此可繰麄絲單繳者雙繳者亦可但不如冷盆所繰潔淨光瑩也冷盆要大先泥其外用時添水八九分水宜溫暖長勻無令乍寒乍熱可繰全繳細絲中等繭可繰雙繳比熱釜者有精神而又堅韌也南北蠶繰之事摘其精妙筆之於書以爲必效之法業蠶者取其要訣歳嵗必得庶上以廣府庫之貨資下以備生民之纊帛開利之源莫此爲大

元孟祺農桑輯要論蠶性曰蠶之性在連則宜極寒成蟻則宜極暖停眠起宜溫大眠後宜涼臨老宜漸暖入簇則宜極暖【黃省曽曰蠶之性喜靜而惡喧故宜靜室喜暖而惡濕故宜板室室靜可以避人聲之喧閙室密可以避南風之襲吹室板可以辟地气之蒸鬱】

務本新書曰養蠶之法繭種爲先今時摘繭一槪並堆箔上或因繰絲不及有蛾出者便就出種罨壓燻蒸因熱而生決無完好其母病則子病誠由此也今後繭種開簇時須擇近上向陽或在苫艸上者此乃彊良好繭【農桑要防云繭必雌雄相半簇中在上者多雄下者多雌○陳志云雄繭尖細小雌者圓曼厚大】另摘出於通風涼房內淨箔上一一單排日數旣足其蛾自生免燻罨鑽延之苦此誠胎教之最先若有拳翅禿睂焦腳焦翅焦尾燻黃赤肚無毛黑紋黑身黑頭先出末後生者揀出不用止畱完全肥好者勻稀布於連上擇髙明涼處置箔鋪連箔下地須灑掃潔淨蠶連厚紙爲上薄紙不禁浸浴【野語云連用小灰紙更妙】蛾生足移蛾下連屋內一角空處豎立柴艸散蛾於上至十八日後西南淨地掘阬貯蛾上用柴艸搭合以土封之庶免禽虫傷食蓋有功於人理當如此

農桑防要云將蛾作三阬埋種田地內能使地中數年不生刺芥

士農必用曰蠶事之本惟在謹於謀始使不爲後日之患蠶眠起不齊由於變生之不一變生之不一由於收種之不得其法故曰惟在謹於謀始

又曰取簇中腰東南明淨厚實繭蛾第一日出者名苗蛾不可用【屋中置柴艸上放不用蛾】次日以後出者可用每一日所出爲一等輩各於連上寫記後來下蛾時各爲一等輩二日相次爲一輩猶可次三日者則不可爲將來成蠶眠起不能齊極爲患害另作一輩養則可末後出者名末蛾亦不可用鋪連於捶箔上雌雄相配當日可提掇連三五次【去其尿也】至末時後款摘去雄蛾【放在苗娥一處】

務本新書曰深秋桑葉未黃多廣收拾曝漧搗碎於無煙火處收頓春蠶眠後用

士農必用曰桑欲落時捋葉【未欲落捋傷來年桑眼已落者短津味泥封收固】至臘月內搗磨成麫【臘月內制者能消虫熱病甕器內可多收飼蠶余剰做牛料牛食甚美】

務本新書曰臘八日新水浸菉豆【每箔約半升】薄攤曬漧又淨淘白米【每箔約半升】控幹以上二物背陰處收頓以備大眠起用拌葉飼蠶

務本新書曰冬月宜收牛糞堆聚【春月旋拾恐臨時闕少】春暖踏成墼子曬漧苫起煙時香气宜蠶

士農必用曰臘月曝牛糞春碾捶碎一半收起一半用水拌勻杵築爲墼

務本新書曰臘月刈茅艸作蠶蓐則宜蠶

士農必用曰收黃蒿豆稭桑梢【其餘梢幹勁不臭气者亦可】

士農必用曰修治苫薦谷艸黃野艸皆可【但必令密一頭截齊一頭畱梢者爲苫兩頭齊截者爲薦也○野語云苫用茅艸上簇輕快又不蒸熱】

士農必用曰蠶具及繰絲器皿務要寛廣【捶箔椽切刀鎌斧軠釡等熱絲則釡宜大冷絲則釜宜小盆欲大其竈臨時治之】舂磨米麵【蠶忙時不及也】

黃省曾曰切桑之刀宜濶而利其方筐之制縱八尺廣六尺其圓箔之造在盤門張公橋有火箱蠶自蟻而三眠用之

齊民要術曰修屋欲四面開牕紙糊爲籬【崔寔曰二月淸明治蠶屋塗隙穴】收拾火气蠶小時將牛糞墼子燒令無煙移入龕內頓放如無壁龕等止於捶箔四向約量頓火【近兩眠則止】若寒熱不均後必眠起不齊又今時蠶屋內素無禦寒熟火止是旋燒柴薪煙气籠燻太甚蠶蘊多成黑士農必用曰治火倉屋當中掘一阬闊狹深淺量屋大小【謂如一三間四椽屋四方一面可闊四尺隨屋大小加減】阬周圍塼坯接壘髙二尺長粘泥泥了通計深四尺細碎幹牛糞阬底上鋪攤一層厚三四指【臘月所收捶碎者】帶根節麄漧柴於糞上鋪一層【五寸以上徑者凡桑楡槐等堅硬者皆可】柴上又鋪糞一層於柴空隙處築得極實【愼不可虛虛則火熖起傷屋又熟火不能長久】糞柴相間樁阬滿上復用糞厚蓋了約蠶生前七八日糞上煨熟火黒黃煙五七日於蠶蛾生前一日少開門出盡煙卽閉了【恐暖气出】其柴糞陷下已成熟火【蠶小喜暖怕煙不可用生火又生火或驟或歇不能均勻此火旣熟絕無煙气一兩月不減不動便如無火用柴枝剔撥便煙气燻騰也上必壘髙二尺者欲使火气上騰至室中散布均勻又防寅夜人行誤陷八也】其屋幹透其壁皆暖黑婆等諸虫盡燻了牛糞燻屋大宜蠶也【蠶喜牛糞牛喜蠶沙】糊牕牕上故紙卻用淨白紙替換【外莫捲艸薦旋扯故紙糊新紙不使熱气出去】每一牕上嵌四大捲牕【宜密】

士農必用曰上下二箔上皆鋪切碎稈艸中一箔用切碎搗軟稈艸爲蓐鋪案平勻仍須四邊畱箔楂五七寸揉淨紙粘成一段可所鋪蓐大鋪於中箔蓐上【揉紙極軟如綿○要防云厎箔須鋪二領蠶蟻生後每日日髙捲出一領曬至日斜復布於生蠶箔厎明日又將厎箔徹出曬曝如前畨覆鋪借使受自然陽和之气停眠起食然後徹去】

務本新書曰淸明將甕中所頓蠶連遷於避風溫室酌中處懸掛【太髙傷風太下傷土】糓雨日將連取出通見風日那表爲裏左捲者卻右捲右捲者卻左捲每日交換捲那捲罷依前收頓比及蠶生均避風日生發勻齊【要防云淸明後種初變經和肥滿再變尖圓其中如春栁色再變蟻周盤其中如逺山色此必收之種也若頂平焦漧及蒼黃赤色便不可養此不收之種也】

士農必用曰蠶子變色惟在遲速由己不致損傷自變【視桑葉之生以定變子之日須治之三日以色齊爲準農語云蠶欲三齊子齊蟻齊蠶齊是也】其法桑葉已生自辰巳間於風日中將甕內連取出舒捲提掇舒時連背向日曬至溫不可至熱【凡一舒一卷時將元捲向外者卻捲向裏元向裏者卻捲向外橫者豎捲豎者橫捲以至兩頭捲來中間相合】舒捲無度數但要第一日十分中變灰色者變至三分收了次二日變至七分收了此二日收了後必須用紙密糊封了如法還甕內收藏至第三日於午時後出連舒捲提掇【展連手提之凡宜日日數徧】須要變至十分【第三次必須至午時後出連者恐第一次先變者先生螘也螘生在己午時之前過午時便不生】

桑蠶直說曰欲疾生者頻舒捲捲之須虛謾欲遲生者少舒捲捲之須實

士農必用曰生蟻惟在涼暖知時開掯得法使之莫有先後也【生蟻不齊則其蠶眠起至老俱不能齊也】其法變灰色已全以兩連相合鋪於一淨箔上捲了兩頭繩束卓立於無煙淨涼房內第三日晚取出展箔蟻不出爲上若有先出者雞翎掃去不用【名行馬螘畱則蠶不齊】每三連虛捲爲一卷放在新暖蠶屋內【捶匝下隔箔上】東方白將連於院內一箔上單鋪【如有露於涼房中或棚下】待半頓飯時移連入蠶房就地一箔上單鋪少間黑蟻齊生【並無一光一後者】和蟻秤連記寫分兩博聞錄曰用地桑葉細切如絲髮摻淨紙上卻以蠶種覆於上其子聞香自下切不得以鵞翎掃撥

務本新書曰農家下蟻多用桃杖畨連敲打蟻下之後卻掃聚以紙包褁秤見分量布在箔上已後節節病生多因此獘今後比及蟻生當勻鋪蓐艸【蓐宜搗輭】煻火內燒棗一二枚先將蠶紙秤見分兩次將細細撡在蓐上蟻要勻稀連必頻移生盡之後再秤空連便知蠶蟻分兩依此生蠶百無一損今時謂如下蟻二兩往往止布一蓆重疊密壓不無損傷今後下蟻三兩決合勻布一箔【若分兩多少驗此差分】又愼莫貪多謂如己力止合放蟻三兩因爲貪多便放四兩以致桑葉房屋椽箔人力柴薪俱各不給因而兩失

士農必用曰下蟻惟在詳款稀勻使不至驚傷而稠疊【是時蠶母沐浴淨衣入蠶屋蠶屋內焚香又將院內雞犬孳畜逐向逺處恐驚新螘也】蟻生旣齊取新葉用快利刀切極細【須下蟻時旋切則葉查上有津若用刀預切下則查幹無津】用篩子篩於中箔蓐紙上務要勻薄【須用篩子能勻不勻則食偏篩用竹編篩子亦可秫黍防亦可如小椀大篩厎方眼可穿過一小指也】將連合於葉上蟻自緣葉上或多時不下連及緣上連背翻過又不下者並連棄了此殘病蟻也【一箔蓐上下螘三兩蠶至老可分三十箔每螘一錢可老蠶一箔也系長一丈闊二尺之箔如箔小可減螘下螘多則蠶稠爲後患也養蠶過三十箔者可更加下螘箔養蠶少者用筐可也蓐如前法】

士農必用曰加減涼暖【蠶成螘時宜極暖是時天气尙寒大眠後宜涼是時天气已暄又風雨陰晴之不測朝暮晝夜之不同一或失宜蠶病卽生惟蠶屋得法則可以應蠶屋之制周置捲牕中伏熟火謂如蠶欲暖而天气寒閉苫牕撥火則外寒不入和气內生若遇大寒屢撥熟火不能勝其寒則外燒糞墼絕煙置屋中四隅和气自然燻蒸寒退則去餘火蠶欲涼而天气暄閉火而捲苫牕則火气內息而涼气外入若遇大熱盡捲苫牕不能解其熱則去其牕紙上卷照牕下開風眼牕外捶下灑潑新水涼气自然透達熱退則糊補其牕閉塞風眼使其蠶自初及終不知有寒熱之苦病少繭成一室之功也然寒不可驟加暖熱當漸漸益火寒而驟熱則生黃輭等疾熱不可驟加風涼當漸漸開牕熱而驟風涼則變僵此又不可不知也又正熱猛著寒便禁口不食卽用子盛無煙熟牛糞火用托火於槌箔下往來辟去寒气蠶自食葉】務本新書曰蠶必晝夜飼若頓數多者蠶必疾老少者遲老【二十五日老一箔可得絲二十五兩二十八日老得絲二十兩若月餘或四十日老一箔止得絲十餘兩】飼蠶者愼勿貪眠以懶爲累每飼蠶後再宜繞箔看一徧飼蠶葉要均勻若值陰雨天寒比及飼蠶先用幹桑柴或去葉稈艸一把防火繞箔照過煏出寒濕之气然後飼之則蠶不生病一眠十分眠才可住食至十分起方可投食若八九分起便投葉飼之直到老決都不齊又多損失停眠至大眠蠶欲回眠時見黃光便住食擡解直起齊慢飼葉宜薄撡厚則多傷慢食之病蓋因生蠶得食力須勤飼最忌露水濕葉並雨濕葉飼之則多生病

韓氏直說曰抽飼斷眠法蠶向眠時量黃白分數抽減所飼之葉漸次細切薄撡頻飼【如十分中有三分黃光者卽十分中減葉三分比防常稍宜細切薄摻頓數亦宜稍頻如十分中有五分黃光卽減五分比前次又細切薄摻其頓數亦宜加頻如十分中有八分黃光卽減去八分比先次切令極細摻令極薄其頓亦令極頻】十分黃光不問陰晴早夜急須擡過【預備箔蓐可無失悞】擡過時住食起齊時投食此爲抽飼斷眠之法謂抽減眠蠶之葉不致覆壓專飼未眠之蠶使之速眠不惟眠起得齊且無葉罨燠熱之病前人謂學取抽飼斷眠法年年嵗計得絲蠶不可不知也

務本新書曰擡蠶要眾手疾擡若箕內堆聚多時蠶身有汗後必病損漸漸隨擡減耗縱有老者簇內多作薄皮蠶沙宜頻除不除則久而發熱熱气燻蒸後多白僵每擡之後箔上蠶宜稀布稠則彊者得食弱者不得食必繞箔遊走又風气不通忽遇倉卒開門暗值賊風後多紅僵布蠶須要手輕不得從髙摻下如或髙摻其蠶身遞相擊撞因而蠶多不旺已後簇內懶老翁赤是也【要防云蠶有白僵是小時陰气蒸損天晴急用簸箕三四具轉蠶中庭使日气煦照擡一箔則復布一箔得日气則盡解矣野語云蠶燠幹松者其蠶無病蠶燠成片濕潤白積者蠶爲有病速宜擡解如正可擡卻遇陰雨風冷則不敢擡用茅艸細切如荳每一箔可用一斗或二斗勻撒蠶上上再摻葉移時蠶因食葉沿上其茅艸能隔燠沙天晴再擡如無茅艸稈艸次之】

士農必用曰分擡之便惟在頻款稀勻使不致先濕損傷也【蠶滋多必須分之沙燠厚必須擡之失分則不勝稠疊失擡則不勝蒸濕故宜頻蠶者柔輭之物不禁觸弄小而分之猶能愛防大而擡之莫能顧惜也未免久堆亂積逺擲髙拋生病損傷實由於此故宜安款而稀勻也】或有不齊頻飼以督其後者使之相及而各取其齊也【蠶眠不齊病原於初今旣然矣當從此以治之如於純黃之中雜見其退白而向黃者是與純黃不相懸逺頻飼以督之則猶得相及飼頻則可速其眠故爾如巳見純黃又多靑白此與純黃旣逺𨿽飼之之頻則亦莫及蓋蠶之變色爲變之小其眠則絕食退膚爲變之大也爲蛹爲蛾則變之尢大而至於化也凡至純黃則結嘴不食而眠如人之大病周身之气血一爲變換一晝夜靜安不擾則眠爲得所今以靑白者尙多飼而亂之動而蹂之則眠而失其所矣比其靑白者變黃而向眠則此已過眠而動起動起之初欲得少食亦如人之病起欲得少食以接气血也以後者方眠勒其食而不投以困以餓又必待後者動起而飼之多病少絲端爲可惜故蠶經云眠起不齊絲減少良謂此也】

務本新書曰初飼蟻法宜旋切細葉微篩【切刀宜快快則粗細勻停】不住頻飼一時辰約飼四頓一晝夜通飼四十九頓或三十六頓懶者頗疑煩冗予曰新蟻止食桑葉脂脈若頓數不多譬如寸乳嬰兒小時失乳後必羸弱病生蟻初生須隔夜采東南枝肥葉甕中另頓旋取細切士農必用曰飼蟻之法【當宿澆其桑旋摘其葉宿澆則多液旋摘則不幹利刃以細切之疎篩以薄布之非利刃則無液非細切則蓋螘非篩則不勻非勻則偏食然葉楂之微液不能久存少頃之間卽成枯涸故須旋切而頻篩也】第一日飼一復時可至四十九頓第二日飼至三十頓【葉微加厚】第三日飼至二十餘頓【又稍加厚】宜極暖宜暗【大凡初螘宜暗眠宜暗將眠及眠起宜微明向食宜明後仿此】

士農必用曰擘黑法第三日己午時間於別槌上安三箔【如前初安槌法】微帶燠薄掲蟻款手擘如小棊子大布於中箔可盈滿【不畱植也】可漸漸加葉飼早晴可捲東牕苫【使受東照】及當日背風牕【自此後常日宜如此天陰早暮且不宜至夜則閉凡迎風牕苫及西照牕苫不可開蠶畏風也後皆仿此𨿽大眠後喜涼亦可以避其猛風也】漸漸變色隨色加減食至純黃則不飼是謂頭眠不以早晚擡過

士農必用曰擡頭眠【蠶眠結觜不食皮膚退換蠶之一大變也】別槌上布四箔【上下隔塵潤中二箔安蠶用蓐如前】薄帶沙燠掲蠶分如大棊子大布滿中二箔【沙燠厚則蒸蠶生病】一復時可六頓次日可漸漸加葉可開卷牕一半初向黃時宜極暖眠定宜暖起齊宜微暖擡頭眠飽食【正食時擡名擡飽食】分如小錢大布滿三箔【辧色加減食】

士農必用曰擡停眠分如小錢微大布滿六箔起齊頭食宜薄一復時可四頓次日可漸加葉【辧色加減】或全開卷牕【惟避當風牕】初向黃時宜暖眠定宜微暖起齊宜溫擡停眠飽食【如前法】蠶可撥可摻不須分掲可布滿十二箔【然不可髙拋逺置恐損蠶身辧色加減食】

務本新書曰大眠起燠宜頻除蠶宜頻飼或西南風起將門牕簾薦放下此際不宜擡解箔上布蠶須相去一指布蠶一个取臘月所藏菉豆水浸微生芽曬漧磨作細面【臘月所藏白米蒸熟作粉亦可】第四頓收食拌葉勻飼解蠶熱毒絲多易繰堅韌有色【如葉少去秋所收桑葉再搗爲末水灑新葉微濕摻末拌勻接闕飼蠶比食豆麺系本食之物又萵苣亦可接】蠶屋南檐外先所架立搭棚檁柱此時搭蓋

士農必用曰擡大眠分如折二錢大布滿二十五箔起齊投食一復時可三頓第一頓宜薄【但可覆白】第二頓比前又薄【仍覆白】第三頓如第一頓【覆白此三頓食如不短則其蠶至老食慢】次日可漸加葉【辧色加減頓數】可全開卷牕照牕【過熱則更劙開牕紙但不至熱則不拘此例】初向黃時宜微暖眠定宜溫齊宜涼可落蓐【大眠起投食後第六七頓可落蓐全去沙燠蓐艸息卽是擡飽食】可分至三十箔【辧色加減食】正食時毎飼後可挾葉筐繞槌巡之但見箔上有班黎處卽摻葉補合【蠶至大眠後正食時闕一分葉卽減一分絲也但見有班黎處是蠶先食葉透也卽當補合不如此則後來多有薄收也】拌米粉【臘月內成造者】至第七八頓食後於己午時間將切下葉攤在箔上【元扈先生曰大眠後尙切葉食今人全不爾不知北土何如宜詳問之亦不知今人不切無害否宜兩試之】新水灑拌極勻待少時納羅白粉子拌令極勻【毎葉一筐用新水一升粉子四兩如無止用新水】一筐可飼一箔【所有之蠶皆可飼一頓】拌桑面【令蠶體充實爲繭堅厚爲絲堅韌也】切葉灑拌新水極勻羅桑面拌勻於大眠後間飼三五頓【假令毎頓飼葉二筐今止用一筐減葉一半如蠶盛葉闕大眠後間飼之五頓亦無妨蠶食不闕不可用】擡沙於大眠飼食第十一二頓間可擡【擡如前法全去沙�不如此則不禁蒸鬱臨老生病難以抽繰】蠶欲老飼之宜細薄宜頻【養老如養小亦如人老多食則傷若不如此則食葉不淨其葉蒸溫帶葉入簇所結繭亦濕潤如經鹽水此名簇汁繭難抽繰】宜微暖【如人老不禁寒涼然亦可相度當時天气涼暖消息斟酌大意比大眠後未老時宜微暖也依按其法蠶自螘至老不過二十四五日過此日數愈多桑愈費而絲愈少也】

韓氏直說曰蠶自大眠後十五六頓卽老得絲多少全在此數日【葉足則絲多不足則絲少】見有老者依抽飼斷眠法飼之十蠶九老方可就箔上撥蠶入簇如是則無簇汁蒸熱之患繭必早作而多絲【養蠶無巧食到便老】

桑蠶直說曰四眠蠶別是一種與養春蠶同但第三眠止擡開十五箔擡飽食二十箔大眠擡三十箔

黃省曾曰蠶之自蟻而三眠也俱用切葉其替擡也用糠籠之灰糝焉則蠶體快而無疾或布网而替擡其飼火蠶也必勤葉盡卽飼毋使饑吞火气而病其替蠶也食半而替則功省而蠶不勞其三眠之起也斤分於一筐一筐之蠶可以得繭八斤爲絲一車而十六兩其蟻之初出也以薔薇之葉焙燥揉碎之糝之蟻上聞香而集之於上乃以鵞翎拂下其厝火也炭之團爇之而灰以遏之瓦以覆之溫溫然而已綿被以隔之而後置之於被之上焉若熾焉或饑焉則傷於火其長也焦黃不食而死勿食水葉食則放白水而死雨中之所采也必拭漧之或風戾之

簇以稻艸爲之殺疏之必潔則不牽絲乃握而束之厚借以所殺疏之艸殻可以禦地濕可以承墜蠶乃以握許登之勿覆以紙至次日少以稻稈糝焉以屬其作綴之未成者勿用菜箕善絆擾而薄繭七日而摘半月而蛾生【交五月節梅風吹之則生】凡蠶色之靑也爲老之其在簇而有雷則以退紙覆之以防其畏

繭長而瑩白者細絲之繭大而晦色靑蔥者粗絲之繭皆撏去其蒙戎之衣其內潰而漬濕者謂之陰繭及薄而雜者綿之繭可爲粗絲不可以經日經日則絲爛而難抽不可以焚香焚香則蛆穴而難抽大者謂之麄工繰之不可及也淹而甕之泥之【毎大缸用鹽四兩荷葉包之於缸甕之口又塞實荷葉】至七日而蛾死泥之也仍數視之有少罅則蛾生凡拈絲綿之綫一分銀是拈一兩其爲綿也蛾口爲最上岸次之黃繭又次也繭衣者爲最下蛾口者出蛾之繭也上岸者繰湯無緒撈而出者也繭衣繭外之蒙茸蠶初作繭而營者也

蠶不可以受油鑊之气不可以受煤气不可以焚香亦不可以佩香零陵香亦在所忌否則焦黃而死不可以入生人否則遊走而不安箔蠶室不可以食姜曁蠶豆養之人後髙爲善以筐計凡二十筐庸金一兩看繰絲之人南潯爲善以日計毎日庸金四分一車也六分其上簇也而無火則繰之也必不淨蠶婦之手不可以擷苦蕒手有苦蕒之气令蠶靑爛食之者亦不可以入蠶之室

韓氏直說曰稙蠶疾老少病省葉多絲不惟收卻今年蠶又成就來年桑稙蠶生於谷雨不過二十三四日老方是時桑葉發生津液上行其桑斫去比及夏至【夏至後一陰生津液不上行】可長月餘其條葉長盛過於往嵗至來年春其葉生又早矣積年旣久其桑愈盛蠶自早生

韓氏直說曰晚蠶遲老多病費葉少絲不惟晚卻今年蠶又損卻來年桑世人惟知婪多爲利不知趨早之爲大利壓覆蠶連以待桑葉之盛其蠶旣晚明年之桑其生也尢晚矣

務本新書曰蠶有十體寒熱饑飽稀密眠起慢【謂飼時慢也】

蠶經曰蠶有三光白光向食靑光厚飼皮皺爲饑黃光以漸住食

韓氏直說曰蠶有八宜方眠時宜暗眠起以後宜明蠶小並鋪紙時宜暖宜暗蠶大並起時宜明宜涼向食時宜有風【避迎風牕開下風牕】宜加葉飼新起時怕風宜薄葉慢飼蠶之所宜不可不知反此者爲其大逆必不成矣蠶經曰蠶有三稀下蟻上箔入簇

蠶經曰蠶有五廣一人二桑三屋四箔五簇【謂苫蓆蒿稍等】務本新書蠶忌曰忌食濕葉忌食熱葉蠶初生時忌屋內掃塵忌煎魚肉不得將煙火紙撚於蠶房內吹滅忌側近舂搗忌敲擊門牕竈箔及有聲之物忌蠶房內哭泣叫喚忌穢語滛辭夜間無令燈火光忽射蠶屋牕孔未滿月產婦不宜作蠶母蠶母不得頻換顏色衣服洗手長要潔淨忌帶

酒人將桑飼蠶及擡解布蠶蠶生至老大忌煙燻不得放刀於竈上箔上竈前忌熱湯潑灰忌產

婦孝子入家忌燒皮毛亂髮忌酒醋五辛鱣魚麝香等物忌當日迎風牕忌西照日忌正熱著猛風暴寒忌正寒走令過熱忌不淨潔人入蠶屋蠶屋忌近臭穢

務本新書曰簇蠶地宜髙平內宜通風勻布柴艸布蠶宜稀密則熱熱則繭難成絲亦難繰東北位並養六畜處樹下阬上糞惡流水之地不得簇【野語如天气暄熱不宜日午簇蠶蠶光不禁日气曬暴故也】

士農必用曰治簇之方惟在幹暖使內無寒濕【簇中繭病有六一簇污二落簇三遊走四變赤蛹五變僵六黒色簇污之病蠶老食葉不淨其葉蒸濕帶葉入簇故繭亦濕潤此爲簇污其餘五病皆地濕天寒所致○扈先生曰亦不止爲地濕天寒自擇種至上簇無時不可得病也】蠶欲老可簇地盤燒令極幹除掃灰淨於上置簇【扈先生曰此是北法南方正值梅天萬難作此所以皆須屋內簇定須著火】

韓氏直說曰安圓簇於阜髙處打成簇腳一簇可六箔蠶十分中有九分老者宜少摻葉【名上馬葉】就箔上用簸箕般去宜款手摻於箔上【自東南起頭不合落地】務令稀勻上復覆梢蒿【或荳防】復摻蠶如前至三箔覆梢倒根在上【如此則簇圓又穩】自後蠶可近上摻至六箔覆蒿令簇圓上用箔圍苫繳簇頂如亭子樣【防雨】至晚又用苫將簇從下繳至上苫相接日出髙時捲去至晚復繳三日外繭成不用【馬頭簇亦依上苫繳柴薪要廣簇又玲瓏中間宜架起蠶多者宜馬頭簇放腳宜南北】曬簇上蠶後第三日辰巳時間開苫箔日曬至未時復苫蓋如前如當日過熱上搘單箔遮日色翻簇上蠶時被雨霑濕雨才止才晴卽選一簇地盤【如雨濕了則取幹墻上原覆治簇之法如前】不以成繭不成繭翻騰遷移別簇封苫如前小雨則不須但可曝曬【又有一法臨簇有雨只於蠶屋中本槌下地面上安簇開了門牕使透風气早夜或陰雨變寒則開門牕添牛糞火比翻簇之法又爲妙也又一法槌箔上虛撒蒿槌周圍簇梢與蒿箔苫圍之蠶自作繭猶勝於雨中簇也】

務本新書曰繭宜並手忙擇涼處薄攤蛾自遲出免使抽繰相逼

士農必用曰繰絲之訣惟在細圓勻使無褊慢節核【接頭爲節疙疸爲核】麄惡不勻也【生繭繰爲上如人手不及殺過繭慢慢繰殺繭法有三一日曬二鹽浥三然蒸最好人多不防日曬損繭鹽浥者穩】熱釜【可繰粗絲單繳者雙繳亦可但不如冷盆所繰者潔淨光瑩也】釜要大置於竈上【如蒸竈法】釜上大盆甑接口添水至甑中八分滿甑中用一板攔斷可容二人對繰也繭少者止可用一小甑水須熱宜旋旋下繭【多下則繰絲不及煮損】冷盆【可繰全繳細絲中等繭可繰雙繳比熱釡者有精神而又堅韌𨿽曰冷盆亦是大溫也】盆要大先泥其外【口徑二尺五寸之上者預先翻過用長粘泥泥厎並四圍至唇厚四指將至唇漸薄日曬干名爲串盆】用時添水八九分【水宜溫暖常勻無令乍寒乍熱】釡要小【口徑一尺以下者小則下繭少繭欲頻下多下則煮過又不勻也】用突竈半破塼壞圓壘一遭中空【直桶子樣】其髙比繰絲人身一半其圓徑相盆之大小當中壘一小臺【徑比盆厎大】坐串盆於小臺上其盆要比圓壘髙一唇靠元壘安打絲頭小釡竈比圓壘低一半揜火透圓壘【竈子後火煙過處名揜火】與揜火相對圓壘匝近上開煙突口做一臥突長七八尺以上先於安突一面壘一臺比突口微低又相去七八尺外安一臺髙五尺【或就用墻或用木爲架子】用長一丈椽二條斜磴在二臺上二椽相去闊一塼壞許用磚壞泥成一臥突【二椽上平鋪塼壞一層兩邊側立上復平蓋泥了便成一臥突也須與竈口相背謂如竈口向南突口向北是也繰盆居中火衝盆厎與盆下臺煙熖繞盆過煙出臥突中故得盆水常溫人勻也又得煙火與繰盆相遠其繰絲人不爲煙火所逼故得安詳也】○軠車牀髙與盆齊軸長二尺中徑四寸兩頭三寸【用楡槐木】四角或六角臂通長一尺五寸【六角不如四角軠角少則絲易解臂者輻條也或雙輻或單輻雙輻者穩】須腳踏又繰車竹筒子宜細【細似織絹穗筒子】鐵條子串筒兩樁子亦須鐵也【兩防樁子上橫串鐵條鐵條串筒子旣輕又科也不如此則不能成絕妙好絲古人有言工欲善其事必先利其器餘如常法】○打絲頭【用一人】小釜內添水九分滿竈下燃麄漧柴【柴細旋添火不勻停】水大熱下繭於熱水內【下繭宜少不宜多多則煮過繰絲少】用筯輕剔撥令繭滚轉蕩勻挑惹起囊頭【粗絲頭名囊頭】手撚住於水面上輕提掇數度復提起其囊頭下卽是淸絲摘去囊頭【如重手攪撥囊頭又於手拐子纒數遭可長五七尺將繭上好絲十分中去了二三分實爲可惜如輕手剔撥起囊頭長不過五尺也】一手撮撚淸絲一手用漏杓窈繭款送入溫水盆內【杓厎上多鑽眼子爲漏杓漏瓢更好】將淸絲掛在盆外邊絲老翁上【盆邊釘插一橛子名絲老翁○扈先生曰如此分得極勻爲安詳故卽熱釜亦宜如此】○繰絲【用一人】將絲老翁上淸絲約十五絲之上【黃絲粗減繭數】總爲一處穿過錢眼【錢下繭攢聚名絲窩又名絮盤】繳過防頭蛾睂杖子上兩繳杖子下兩繳掛於軠上又取絲老翁上淸絲如前掛於軠子【兩个絲窩其頭齊行】右腳踏軠右轉長切照覻撥掠兩絲窩於內有繭絲先盡蛹子沈了者繭絲斷了繭浮出絲窩者其絲窩減小卽取淸絲約量添加務要兩絲窩大小長均【眼專覷手頻撥頻添添不過三四絲失添則細了多添則粗了如或手添不疊腳慢踏軠其絲較爭粗如或手添得多了腳踏軠其絲較爭細手腳相應亦可取勻也○扈先生曰慢可爲粗細卻無此理○添絲搭在絲窩上便有接頭將淸絲用指面餵在絲窩內自然帶上去便無接頭也此名全繳絲圓無疙疸上等也中作紗羅上等疋段如蛾睂杖上只兩繳名雙繳絲不甚圓有小疙疸中等也不中紗羅中中等疋段如蛾睂杖上只一繳名單繳絲又名歇口絲褊慢有大疙疸不中疋段只中絹帛亦不堅壯此單繳歇口絲多只是熱釡中繰也○扈先生曰今軠處繰絲皆只雙繳亦無蛾睂杖而秦王諸家亦並不言全繳雙繳單繳之異蓋古法之廢已久著書者亦只抄寫節略舊文而已未見今北繰車不知有蛾睂杖否宜索一具觀之】扈先生曰愚意要作連冷盆釜俱攺用沙鍋或銅鍋比鐵釜絲必光亮以一鍋專煮湯供絲頭釜二具串盆二具繅車二乘五人共作一鍋二釡共一竈門火煙入於臥突以熱串盆一人執防以供二釜二盆之水爲溝以瀉之爲門以啟閉之二人直釡專打絲頭二人直盆主繅卽五人一竈可繅繭三十斤勝於二人一車一竈繅絲十斤也是五人當六人之功一竈當二繅之薪矣並具圖於後

韓氏直說曰蠶成繭硬紋理粗者必繰快此等繭可以蒸餾繰冷盆絲其繭薄紋理細者必繰不快不宜蒸餾此上宜繰熱盆絲也其蒸餾之法用籠三扇用軟艸札一圏加於釜口以籠兩扇坐於上其籠不以大小籠內勻鋪繭厚三四指許頻於繭上以手背試之如手不禁熱可取去厎扇卻續添一扇在上亦不要蒸得過了過了則軟了絲頭亦不要蒸得不及不及則蛾必鑽了如手背不禁熱恰得合宜於蠶房槌箔上從頭合籠內繭在上用手微撥動如箔上繭滿打起更攤一箔冷定上用細栁梢微覆了其繭只於當日卻要蒸盡如蒸不盡來日必定蛾出如此繰絲一月一般繰快釜湯內用鹽一兩油半兩所蒸繭不致幹了絲頭【如餾繭多油鹽旋入】務本新書曰凡養夏蠶止須些小以度秋種慮恐損壞萌條有誤明年春蠶桑葉今時養熱蠶以紙糊牕因避飛蠅遮盡往來風气天晴罨熱生病陰則濕主白醭陰晴俱不便當以紗糊牕陳稈艸作蓐【紙條先貼紗邊余紙就糊牕上中間以綫系紗在牕櫺上蠶罷以水潤紙掲下明年再用】或用荻簾【粗麻綫系織】凡牕系定不嵓泥之遮蔽飛蠅透脫風气另擗一房不令雜人出入【決要南北牕】以剪剪葉旦暮擡分兼夜頻飼○秋蠶初生時去三伏猶近暑气仍存蠶屋多生濕潤正要四通八達風气往來蓋初生卻要涼快以陳稈艸作蓐勿用麥稭一日一擡失擡多生白醭一眠宜溫再眠如春門牕俱掛薦簾屋內須用無煙熟火大眠全要暄暖大忌北風寒气勿飼雨露冷葉春秋蠶法首尾顚倒深宜體測○簇蠶時相次秋髙恐值夜寒風冷不能作繭可於簇西北埋柱系椽箔遮禦北風寒气三兩夜之間便可作繭【扈先生曰斟酌用火】

士農必用曰夏蠶【此別是一等俗謂三生蠶春養出夏種夏養出秋種秋養出來春種不可間闕闕則絕其種○扈先生曰今人呼二蠶種甚細然余家用春蠶種夏月養之仍得良繭也】自蟻至老俱宜涼忌蠅虫先於蠶生前用麥糠擁於蠶房壁腳下燒之【去濕气及諸虫子】擘黑後須一日早晨一擡其餘並與養春蠶同【此蠶不可多養止欲收秋蠶種多則損葉然只可科采桑中穴條取葉也】○秋蠶【一名原蠶采葉不無傷桑春蠶不幸遇天災不得已養之以補歲計然不宜稙宜穉也】初宜涼漸漸宜暖與養春蠶正相反【其間體須欲得所】初可摘葉蠶大則捋葉初欲紗糊牕漸漸天寒上復用紙糊畱捲牕簇與繰絲法如前【要防熱蠶槌厎亦宜用麥糠麥防燒之又大路上踏踐起幹塵土塾三四寸生蠶日於槌厎攤平可辟暑濕簇秋蠶多於簇必用熟火或致焚燒不若止於映北風處爲簇簇厎用麥防均鋪簇則用幹桑柴爲梢新幹麥防爲艸得自然溫暖之气不須用火矣經雨則倒簇○扈先生曰今人不養秋蠶止以夏蠶作來春種亦生又云秋蠶以補歲計此言甚妙秋時多晴更比春蠶爲穩今人先言二蠶不食頭葉致昧秋蠶補歲計之理不知二蠶何故不食頭葉夏秋蠶俱要計算除蚊蠅】

農政全書卷三十一﹤子部﹐農家類﹐農政全書﹥

欽定四庫全書

農政全書卷三十二

明徐光啟撰

蠶桑

栽桑法

桑爾雅曰桑防有葚梔【郭璞曰防半也葚與椹同半有椹半無椹者名梔】女桑【俗稱桑之小而條長者】桋桑山桑【似桑材中作弓及車轅】檿桑【卽柘也飼蠶絲中琴瑟亦材之美者也典術云桑乃箕星之精徐鍇曰桑音若東方自然神木之名乃蠶所食也】

王禎種植篇曰貨殖傳雲山居千章之材安邑千樹棗燕秦千樹栗蜀漢江陵千樹橘齊魯千樹桑其人皆與千戶侯等其言種植之利博矣觀柳子厚郭槖駞傳稱駞所種樹或移徙無不活且碩茂早實以蕃他人效之莫能如也又曰種樹之不可無法也考之於詩帝省其山柞棫斯拔松柏斯兌周之所以受命也樹之榛栗椅桐梓漆衛文公之所以興其國也夫以王侯之富且貴猶以種樹爲功況於民乎周禮太宰以九職任萬民一曰三農生九谷二卽繼之曰園圃毓艸木其爲民事之重尙矣然則種植之務其可緩乎種植之類夥矣民生濟用莫先於桑故首述而備論之

王禎曰桑種甚多不可徧舉世所名者荊與魯也荊桑多椹魯桑少椹葉薄而尖其邊有瓣者荊桑也凡枝榦條葉堅勁者皆荊之類也葉圎厚而多津者魯桑也凡枝榦條葉丰腴者皆魯之類也荊之類根固而心實能久逺宜爲樹魯之類根不固心不實不能久逺宜爲地桑然荊之條葉不如魯葉之盛茂當以魯桑條接之則能久逺而又盛茂也魯爲地桑而有厭條之法傳轉無窮是亦可以久逺也荊桑所飼蠶其絲堅韌中【去聲】紗羅用禹貢稱厥篚檿絲【注曰檿山桑也此蓋荊之美而尢者也】魯桑之類宜飼大蠶荊桑宜飼小蠶

博聞錄曰白桑少子壓枝種之若有子可便種須用地陰處其葉厚大得繭重實絲毎倍常

齊民要術曰桑柘熟時收黑魯椹【黃魯桑不耐久諺曰魯桑百丰錦帛言其桑好功省用力】卽日以水淘取子曬燥仍畦種常薅令淨明年正月移而栽之率五尺一根【凡栽桑不得者無地故正悉犁撥耳是以須穊不用稀且穊則長疾大都種椹長遲不如墨枝之速無栽者乃種椹也】其下常削掘種緑荳小豆【二豆良美潤澤】栽後二年愼勿采沐【小采者長倍遲】大如臂許正月中移之【亦不須禿】率十步一樹【陰相接者則妨禾豆】行欲小犄角不用正相當【相當者則妨犁】須取栽者正月二月中以鉤弋壓下枝令著地條葉生髙數寸仍以燥土壅之【土濕則爛】明年正月中截取而種之【住宅上及園畔固宜卽定其田中種者亦如種椹法先穊種一二年然後更移之】

王禎曰齊民要術載收椹之黒者剪去兩頭惟取中間一截蓋兩頭者其子差細種則成雞桑花桑中間一截其子堅栗則枝榦堅彊而葉肥厚將種之時先以柴灰淹次日水淘去輕秕不實者曬令水脈才幹種乃易生

齊民要術曰凡耕桑田不用近樹【傷桑破犂所謂兩失】其犁不著處劚斷令起斫去浮根以蠶矢糞之【去浮根不妨耬犁】十五年任爲弓材【一張二百】亦堪作履【一兩六十】裁截碎木中作錐刀靶【一个直三文】二十年好作犢車材【一乘直萬錢】欲作鞍橋者生枝長三尺許以繩系旁枝木橛釘著地中令曲如橋十年之後便是渾成柘橋【一具直絹一疋】欲作快弓材者宜於山石之間北陰中種之其髙原山田土厚水深之處多揺掘深坑於坑之中種桑柘者隨坑深淺或一丈五尺直上出坑乃扶疎四散此樹條直異於常材十年之後無所不任【一樹直絹十疋】

柘葉飼蠶絲可作琴瑟等弦淸鳴響徹勝於凡絲逺矣汜勝之書曰種桑法五月取椹著水中卽以手漬之以水灌洗取子陰漧治肥田十畝荒田久不耕者尢善好耕治之毎畝以黍椹子各三升合種之黍桑當俱生鋤之桑令稀疏調適黍熟獲之桑生正與黍髙平因以利鎌摩地刈之曝令燥後有風調放火燒之常逆風起火桑至春生一畝食三箔蠶【扈先生曰取葚與雞蛋食之糞中淘出種者更不生葚】王禎曰剶桑十二月爲上時正月次之二月爲下大抵桑多者宜省斫桑少宜省剶農桑要防云平原淤壤土地肥虛荊桑魯桑種之俱可若地連山陵土脈赤硬止宜荊桑士農必用云種藝之宜惟在審其時月又合地方之宜使之不失其中蓋謂栽培之宜春分前後十日及十月並爲上時春分前後以及發生也十月號陽月又曰小春木气長髮之月故宜栽培以養元气此洛陽方佐千里之所宜其他地方隨時取中可也大抵春時及寒月必於天气晴明己午時借其陽和如其栽子已出元土忽變天气風雨卽以熱湯調泥培之暑月則必待晚涼仍預於園中稀種麻麥爲防惟十一月栽種不生活

四時類要曰種桑土不得厚厚卽不生待髙一尺又上糞土一徧

務本新書曰四月種椹東西掘畦熟糞和上耬平下水水宜濕透然後布子或和黍子同種椹借水力易爲生發久遮日色或預於畦南畦西種後借防遮映夏日長至三二寸旱則澆之若不雜黍種須旋搭矮棚於上以箔覆蓋晝舒夜捲處暑之後不須遮蔽至十月之後桑與黍稭同時刈倒順風燒之仍摻糞土蔽灰春暖榮茂次年移栽

一法熟地先耩黍一隴另捲艸索截約一托以水浸軟麫飯湯更妙索兩頭各歇三四寸中間勻抹濕椹子十餘粒將索臥於黍壠內索兩頭以土厚壓中間摻土薄覆隔一步或兩步依上臥一索四面取齊成行久旱宜澆十月刈燒加糞如前冬春擁雪蓋糞淸明前後掃去霖雨持覷稀稠移補比之畦種旋移省力決活早二年得力如舊有椹春種更妙後宜築圍墻固防或慮索繁碎以黍椹相和於葫蘆內防種過處用箒掃勾或慮天旱宜就黍壠內撥土平勻順壠作區下水種之

又法春月先於熟地內東西成行勻稀種次將桑椹與蠶沙相和或炒黍谷亦可趁逐雨後於北單耩或防種比之搭矮棚與黍同種緣陰髙宻又透風露𨿽種十數畝亦不甚委曲費力

士農必用曰種子宜新不宜陳【新椹種之爲上隔年春種多不生防畦搭棚爲上麻次之黍苗又次之】桑芽出間令相去五七寸【營造尺寸也他仿此】頻澆過伏可長至三尺【割去麻】至十月內附地割了撒亂艸走火燒過【火不可大恐損根】糞艸蓋至來春把耬去糞艸澆毎一科自出芽三數个畱旺者一條【已成根則不須防可頻繞】至秋魯桑可長五七尺荊桑可長三四尺【魯桑可移爲地桑荊桑可移入園養之】務本新書曰夫地桑本出魯桑次以魯桑萌條如法栽培揀肥旺者約畱四五條鋤治添糞條有定數葉不繁多眾葉脂膏聚於一葉其葉自大卽是地桑栽地桑法秋地於熱白地內深耕一爲如壠加糞撥土爲區如無牛摳區亦可春分前後取臘月所埋桑條揀有萌芽處各盤七八寸或一尺鏉區下水臥條栽之覆土約厚三四指深厚則難生以手按勻區東南西種五七粒五月之後芽葉微髙旋添糞土已後條髙便作地桑或揀魯桑艸兒秋間埋頭深栽更疾得力

士農必用曰地桑之功惟在治之如法不致荒燥【無樹桑之家純用地桑則人力倍省有樹桑兼地桑之家樹桑旣成地桑可止而勿用加澆三之功使之滋長至其蠶大眠之後或樹桑不能時至則可漑取地桑使晚蠶至終者不致缺食】○布地桑法墻圍成園將園內地或牛犁或鐝劚熟方五尺內掘一阬【毎地一畝今栽二百四十科】方深各二尺阬內下熟糞三升【生糞不中壯地少用】和土勻下水一桶調成稀泥將畦內種成魯桑連根掘出一科自根上畱身六七寸其餘截去截斷處火上烙過毎一阬栽一根將根坐於泥中【欲疾見功者栽二根】按至阬底提三五次【欲令根須皆順】按桑身塡與地平擁周圍熟土令阬滿次日築實【匝阬四邊築下土至半阬根下土自實不實則根土不相著多懸死】上半阬擁熟土輕築令平滿【附身土不可築實實則芽難生】用虛土封堆如大子樣可厚五七寸周圍自成環池【水澆於內】芽出於土四五指毎一根止畱一二條【澆鋤如法當年可長五尺餘】次年附根割條葉飼蠶【須用厚背鋼鎌一割要斷鈍鎌一割不能斷則修楂又齊雨浸傷根地桑不要放出身只要躱従土中長出身出土名爲腳髙身上所長條不旺又多被風雨擺折】割過處毎一根盤周圍數芽出毎一科可許畱四五條餘者間去年年附地割之根漸旺畱條漸多野魯桑根科栽之亦可【全如前法也桑三年後正長旺五年後根相交根交則不旺春時將相交根斫斷掘去添上糞土或澆過或得雨卽復長旺次後斟酌其根欲大將壓成栽子圍別園如前法栽之三年後新桑茂盛養蠶斫桑時將舊桑根上只斫一條隔年自成一根分出栽爲行桑如此傳轉無有盡期然魯桑斫飼蠶其絲少堅韌可斟酌栽荊桑樹於大眠後以葉間飼之】

韓氏直說曰地桑須於近井園內栽之有艸則鋤無雨則澆比及蠶生可澆三次其葉自然早生【桑種自有早生者遲生者須擇其早生者爲地桑則可】

鐘化民曰種桑在正二月至八月亦可種根要理直泥要挨緊當以水糞澆灌方有生意【扈先生曰初種不用糞】

桑有二種一種有桑椹卽以桑椹植地一二月卽出一種將桑樹柔條攀至於地以泥壓於其上毎一桑眼卽發一枝待至二三尺長其桑有根用剪剪下移種於地上卽成桑樹如今年壓明年起明年又壓後年又起生生不窮

黃省曽藝桑總論曰有地桑出於南潯有條桑出於杭之臨平其鬻之時以正月之中上旬其鬻之地以北新闗內之江將橋旭旦也擔而至陳於梁之左右午而散【大者株以二釐其長八尺】其種也耨地而糞之截其枚謂之嫁畱近本之枝尺餘許深埋之出土也寸焉培而髙之以泄水墨其瘢或覆以螺殻或塗以蠟而瀝靑油煎封之是防梅雨之所侵糞其周圍使其根四達若直灌其本則聾而死未活也不可灌水灌以和水之糞二年而盛其在土也月一鋤焉或二起翻也必尺許灌以純糞徧沃於桑之地使及其根之引者不摘葉也三年則其發茂禁損其枝之奮者桑之下厥艸木畱則茂蠶之時其摘也必潔淨遂剪焉【南潯之剪價以七分】必於交湊之處空其榦焉則來年條滋而葉厚嵗嵗剪條則盛禁原蠶之飼飼則來年枝纎而葉薄桑之壅也以糞以蠶沙以稻艸之灰以溝池之泥以肥土其初藝之壅也以水藻以棉花之子壅其本則暖而易發【扈先生曰以豆餅以棉餅以麻餅以豬羊牛馬之糞】初春而修也去其枝之枯者樹之低小者啟其根而糞泥壅之不然則葉遲而薄凡擇桑之本也皺皮者其葉必小而薄白皮而節疎芽大者爲柿葉之桑其葉必大而厚是堅繭而多絲髙而白者宜山岡之地或墻隅而籬畔五月也收桑椹而水淘少曬焉畦而種之至冬而焚其梢及明年而分種之短而靑者宜水鄕之地正二月也木鉤攀之土壓期年而截之移而種之嵗糞也二其壓也濕土則條爛焦土則根生撒子而種不若條而壓其爲桑之害也有桑牛尋其穴桐油抹之則死或以蒲母艸艸之狀也如竹葉其桑葉之葉癩也亦以艸汁而沃之桑之下可以藝蔬其藝桑之園不可以藝楊藝之多楊甲之虫【扈先生曰楊不可絕宜勤捕之】是食桑皮而子化其中焉二月而接也有挿接有劈接有壓接有搭接有換接糓而接桑也其葉肥大桑而接梨也則脆美桑而接楊梅也則不酸勿用雞腳之桑其葉薄是薄繭而少絲其葉之生黃衣而皺者木將就槁名曰金桑蠶則不食先椹而後葉者其葉必少有柘蠶焉是食柘而早繭其靑桑無子而葉不甚厚者是宜初蠶望海之桑種之術與白桑同是皆臘月開塘而加糞卽壅之以土泥或二或三六七月之間乃去其虫開塘加糞壅土宜遲紫藤之桑其種髙大是不用剪其葉厚大尢早種之也宜邇於竈屋不必開塘而糞壅惟幼稚之時待冬而糞或二或三以臘月爲佳

務本新書曰桑生一二年脂脈根株亦必微嫰春分之後掘區移栽區北直上下裁成土壁壁底旁鏉其土下水三四外將桑箄兒靠壁栽立根科須得勻舒以土堅覆土壁地區地約髙三二寸大抵一切艸木根科新栽之後皆惡揺擺故用土壁遮禦北風迎合日色也今時移栽小桑微帶根須上無寸土但經路逺風日耗竭脂脈栽後難活縱活亦不榮旺卻稱地法不宜此系拙謬今後應栽小樹若路逺移多約十餘樹通爲一束於根須上蘸沃稀泥泥上糝土上以艸包【或蓆蒲包】包內另用淳泥固塞仍擗夾車箱兩頭不透風日中間順臥樹身上以蓆艸覆蓋預於栽所掘區下糞樹到之時晝便下水依法栽培秋栽法平昔栽桑多於春月全樹移栽春多大風吹擺加之春雨艱得又天气漸熱芽葉難禁故多不活【活亦遲得力】若是斫去元榦再長樹身桑聞鐵腥愈旺地桑是其驗也迆南地分十月埋栽河朔地脈頗寒故宜秋栽【霖雨內爲上時】區深一尺之上平地約畱樹身一二指餘者斫去栽罷地須堅築以土封瘢比及地凍於上約量添糞春暖之後就糞撥爲土盆雨則可聚旱則可澆樹南春先種比及霖雨以來芽條叢茂就作地桑或削去細條存畱旰者一二枝次年便可成樹或是就壓傍條一樹又十餘比之全樹栽者樹樹必活桑亦榮茂也十月木迷宜栽埋頭桑【截去桑身栽如秋栽】冬月根脈下行乘春並發一年之間長過元樹栽二年之上桑谷雨其間但有芽葉不旺者以硬木貼樹身去地半指一斧截斷快錛更妙糝土封其樹瘢樹南種黍五七粒十餘日始出芽條旱則頻澆立夏之後不宜此法【大暑則不能】一嵗之中除大寒時分不能移栽其餘月分皆可

農桑要防云凡新栽桑斫科采葉須得宜初栽後成科時中心長條上葉勿采其餘在傍腳科止捋其葉且勿剸斫蓋令枝條繁宻就爲藩蔽以防牛畜咬掣擺拖挽之患後中心枝旣粗卽可剸斫在旁科條木根旣盛脂脈盡歸中心枝便可長成大樹堅久茂盛不生糖心士農必用曰種藝之宜惟在審其時月又合地方之宜使之不失其中栽培所宜春分前後十日十月內並爲上時春分前後以及發生也十月號陽月又曰小春木生長之月故宜栽培以養元气

又曰桑者易生之物除十一月不生活餘月皆可仍須於園內稀種或麻黍爲防毎嵗三月三日晴雨卜桑之貴賤

養樹桑法墻圍成園大小隨人所欲將園內地耕劚熟方三尺許掘一阬【阬之方澤下糞水與栽地桑法同】將畦內種出荊桑全條連根掘出栽培亦如前法但所築實土與地平上復用土封身一二尺周圍自成環池【無雨則澆】待桑身長至一大人髙割去稍子則橫條自長【任令滋長休科去新條當春不宜科科了數年不旺十二月內或次年正月科則不妨】如澆治有功至秋可長大如壯椽十月內或次年春可移爲行桑【若不如此於園內養成從小便栽爲行桑者多被風而孳畜損壊】野荊桑不成身者移根於園內養之亦同【栽培如地桑法芽出畱旺者一條長至如大人髙其科養法如前】

務本新書曰壓條法寒食之後將二年之上桑全樹以兜橛祛定掘地成渠條上已成小枝者出露土上其餘條樹以土全覆樹根周圍撥作土盆旱宜頻澆如無元樹止就桑下腳窠依上掘渠埋壓六月不宜全壓士農必用曰春气初透時將地桑邊傍一條稍頭折了三五寸屈倒於地空處【多用栽子多屈防條隨人所欲】地上先兜一渠可深五指余臥條於內用鉤橛子卽釘住【條短則二个長則三个】懸空不令著上其後芽條向上生如細杷齒狀橫條上約五寸畱一芽其餘剝去【可飼小蠶】至四五月內晴天己午時間橫條兩邊取熱溏土壅橫條上成壠橫條卽爲臥根至晚澆其根科【當夜臥根生須】至秋其芽條茁爲條身至十月【或次年春分前後】際臥根根頭截斷取出土隨間空處斫斷一【拐子樣】毎一根爲一栽【此法出栽子無窮】

務本新書曰栽條法秋暮農隙時分預掘下區借地气經冬藏濕又分減栽時並忙區方深各二尺之上熟糞一二升與土相和納於區內土宜北髙南下以畱冬春雨雪【余區準此】臘月內揀肥長魯桑條三二枝通連爲一窠快斧斫下卽將楂頭於火內微微燒過毎四五十條與稈艸相間作一束臥於向陽阬內【阬深長三四尺當預掘下防冬深地凍難掘】以土厚覆春已分後取出卻將元區跑開下水三四升布粟三二十粒將條盤曲以艸索系定臥栽區內覆土約厚三四指如或出露條尖三二寸覆土宜厚尺餘俱當堅築仍以虛土另封條尖已後芽生虛土自脫先於區南種地宜陰濕時時澆之若全臥栽者已後逐旋添土芽條長髙斫去傍枝三年可以成樹或就作地桑

栽桑梢據埋頭栽桑斫下桑梢相連三二枝爲一窠栽如前法或於蘿卜內穿過一枝假借气力更妙掘區堅埋依前法

壠種桑條秋耕熟地二月再擺勻東西起約量逺近撥土爲區將臘月元埋桑條栽依前法或是單根肥長桑條依上栽之亦可

栽種桑條者若舊桑多處可以多斫萌條若是少處又慮斫伐太過次年悞蠶故具種椹壓條栽條之法三者擇而行之

士農必用曰挿條法墻圍成園掘阬如地桑法大葉魯桑條上靑眼動時科條長一尺之上截斷兩頭烙過每一阬內微斜挿三二條待芽出封堆虛土三五寸毎一根科止畱一條至秋可長數尺次年割條葉飼蠶【止怕當年三伏日澆防不缺無不活者畦內挿亦可】如當處無可采之條預於他處擇下大葉魯桑臘月割條藏於土穴【如藏花果法接頭透風則幹了】至桑樹條上靑眼微動時開穴藏條上眼亦動截烙栽培用度如前

扈先生曰齊民要術云種椹而後移栽移栽而後布行務本新書云畦種之後卽移爲行桑無轉盤之法二法皆可也

士農必用曰園內養成荊魯桑小樹如轉盤時於臘月內可去不便枝梢小樹近上畱三五條椀口以上樹畱十餘條長一尺以上餘者皆科去至來春桑眼動時連根掘來於漫地內濶八步一行行內相去四步一樹相對栽之【栽培澆灌如前法桑行內種在濶八步牛耕一繳地也行內相去四步一樹破地四步已耎可成大樹相對則可以橫耕故田不廢墾桑不致荒】荊棘圍防當年橫枝上所長條至臘月科令稀勻得所至來年春便可養蠶

士農必用曰科斫樹桑惟在稀科時斫【依時斫也】使其條葉丰腴而早發不致蠶之穉也【稀則條自丰葉自腴今年科不過時則長條丰美明年之葉自然早發而又腴潤也】○又科斫之利【惟在不畱中心之枝容立人於其內轉身運斧條葉偃落於外比之擔負髙凡繞樹上下科有心之樹者一人可敵數人之功條不可冗冗則費芟科之功葉薄而無味是故科斫爲蠶事之先務時人不知預治於農隙之時而徒費功力於蠶忙之日人則倍勞蠶復失所如得其法使樹頭易得其條條上易得其葉蠶不待食葉以時至又其葉潤厚農語曰鋤頭自有三寸澤斧頭自有一倍桑秦中之法名曰剝桑臘月中悉去其冗所存之條甚疎又於所存條根之上僅畱四眼餘皆去之其所畱者明年則爲柯其眼中所發靑條可長三數尺其葉倍常光潤如沃蠶逼老而手采之獨畱一向外之條滋養及秋其長以至防大臘月復科之如前嵗久則所畱之科重繁複従下斫去旣周而復始洛陽河東亦同山東河朔則異於是必畱明條疑風土所宜然欲一試此剝桑之法而未果也】又斫樹法自移栽時【長五七尺髙】便割去梢旣不畱中心其條自向外長樹長大中心可容立一人如長成樹者當中有身及枝者亦可斫去也科條法凡可科去者有四等一瀝水條【向下垂者】一刺身條【向裏生者】一駢指條【相並生者選去其一】一冗脞條【𨿽順生卻稠冗】臘月爲上正月次之【臘月津脈未上又農隙人家春科只圗容易剝皮卻損了津液也欲用桑皮將臘月正月科下條向陽土內培了至二月中取之自可剝】

士農必用曰接換之妙【荊桑根株接魯桑條也】惟在時之和融手之審宻封系之固擁包之厚使不至疎淺而寒凝也【春分前十日爲上時前後五日爲中時然取其條眼襯靑爲時尢妙此不以地方逺近皆可準也然必待晴暖之日以借其陽和也接不宻則气液難通擁包不固厚則風寒入而害之也果之一生者質小而味惡旣一接之則質碩大而味美桑亦如是故接換之】接時取逺處有者預先取下可節气內割取其條【其采取培養之法全如采條桑內所說如取接萌處過逺者可於未曽盛油新防簍中與蒲包穰一處樁了外宻封不透𨿽行千里不致凍損果木宜三年條其藏及接法亦同】

扈先生曰莫如當年條爲妙三年之說不然也且接時必待月暗自下至上皆可晦尢妙自上至下皆忌望尢險

劈接法先附地平鋸去身榦於砧盤傍向下一寸半皮肉上用快刀子尖向上左右斜批豁兩道至平面其下尖其上濶一指中間批豁斷者剔去【其批豁了處如一鴉嘴樣渠子也兩壁有斜面無平底其尖淺向上漸深至平面可深至半指許】接頭可長五寸其粗細如一指許者於根頭一寸半內量畱一半將其外一半左右削兩刀子成喬麥楞樣令頭尖口內噙養溫暖嵌於砧盤傍所批渠子內極要緊宻須使老樹肌肉與接頭肌肉相對著於一砧盤上如此接至數个【斟酌砧盤大小】用新牛糞和土成泥封泥其接頭周遭又用新桑皮纒繳牢固上又用牛糞土泥封泥了所繳桑皮然後用濕土封堆接頭上可厚五寸【大小斟酌其樹盤】周圍棘刺遮防接頭生條芽出土長髙一二尺約量畱三二條用依柱如前【扈先生曰渠子淺深量樹大小及接頭粗細其緊要處只在皮對皮骨對骨耳更緊要處在縫對縫】又曰接大桑宜劈接挿接小桑宜搭接壓接附地接者封泥擁培如前半身截成砧盤接者但其縫罅上用紙封又用破蓆片包系如仰盆子樣內盛潤土培養其接頭勿令透風【用無底瓦罐盆子代蓆片亦可】土幹則灑水所包土上條芽長出其所包土亦休取去至秋條長成接處長定所包土不用也【如接頭都活則斟量橫枝多少樹之气力畱之】壓接者可就於橫枝上截了畱一尺許【然尺寸不可定惟取樹勢圎也】於接頭上眼外方半寸刀尖刻斷皮肉至骨欵掲下帶眼皮肉一方片【其眼底骨上一小心子如米粒此是一芽生气之根掲時用指甲尖剗起令其小心子帶於皮肉之上】口噙少時取出印濕痕於橫枝上復噙養之用刀尖依濕痕四圍刻斷皮肉掲去露骨將接頭上靨皮嵌貼上【其眼向上勿令顚倒】上下兩頭用新細薄桑皮系了【斟酌其緊慢太緊則生气不通太慢則不相附著俱難活也】用牛糞和泥眼四邊泥了其所貼之靨多少可量其樹之大小又接小芽條【可用搭接法】就畦內將已種出荊桑隔年芽條去地二寸許向土削成馬耳狀將一般粗細魯桑接頭亦削成馬耳狀兩馬耳相搭細桑皮系了牛糞泥封濕土擁培其芽條出土可畱一二芽至秋長如一大人髙明年可移入園中養之其法如前【全要大小一般令其縫對縫】取藏接頭側近有接頭者土中種之其髙原山田土厚水深之處多掘深阬中種桑柘者隨阬深淺或一丈丈五尺直上出阬乃扶疏四散此樹條直異於常材十年之後無所不任

博聞錄曰柘葉多叢生榦疎而直葉丰而厚春蠶食之其絲以冷水繰之謂之冷水絲柘蠶先出先起而先蠒柘葉隔年不采者春再生必毒蠶如不采夏月皆要打落方無毒

齊民要術曰種柘法耕地令熟耬耩作壠柘子熟時多收以水淘汰令淨曝漧散訖勞之艸生拔卻勿令荒沒三年間劚去堪爲渾心扶老杖十年中四破爲杖任爲馬鞭胡牀十五年任爲弓材亦堪作履裁截碎木中作錐刀靶二十年好作犢車材欲作鞍橋者生枝長三尺許以繩防旁枝木橛釘著地中令曲如橋十年之後便是渾成柘橋欲作快弓材者宜於山石之間北陰柘桑比桑葉澁薄十減二三又招天水生牛蠧等虫若種薥黍其稍葉與桑等如此叢亦不茂如種菉豆黒豆芝麻芋其桑郁茂明年葉增二三分種黍亦可農家有云桑發黍黍發桑此大槪也

務本新書曰假有一村兩家相合低築圍墻四面各一百步【若戶多地寛更甚省力】一家該築二百步墻內空地計一萬步毎一步一桑計一萬株一家計分五千株若一家孤另一轉築墻二百步內空地止二千五百步依上一步一桑法止得二千五百株【其功之不侔如此】恐起爭端當於園心以籬界斷比之獨力築墻不止桑多一倍亦遞相借力容易勾當

務本新書曰桑皮抄紙春初剸斫繁枝剝芽皮爲上餘月次之桑木爲弓弩射則耐挽拽桑莪素食中妙物又五木耳桑槐楡柳楮是也桑槐者爲良野田中者恐有毒不可食

農政全書卷三十二

欽定四庫全書

農政全書卷三十三

明徐光啟撰

蠶桑

蠶事圖譜

王禎曰蠶繅之事自天子后妃至於庶人之婦皆有所執以共衣服故篇目以蠶室爲首示率天下之蠶者其作用之門如曲植鉤筐之類與夫軖斧繭絲之法必先精曉習熟而後可望於獲利今條列名件一一備述又使世之繒纊其身者皆知所自出也

蠶室記曰古者天子諸侯皆有公桑蠶室近川而爲之築宮仞有三尺棘墻而外閉之三宮之夫人世婦之吉者使入蠶室奉種浴於川桑於公桑此公桑蠶室也其民間蠶室必選置蠶宅負陰抱陽地位平爽正室爲上南西爲次東又次之若室舊則當淨掃塵埃預期泥補若逼近臨時墻壁濕潤非所利也夫締構之制或艸或瓦須內外泥飾材木以防火患復要間架寛敞可容槌箔牕戶虛明易辧眠起仍上於行防各置炤牕毎臨蠶暮以助髙明下就附地列置風竇令可啟閉以除濕欝考之諸蠶書云蠶時先辟東間養蟻停眠前後撤去西牕宜遮西曬尢忌西南風起大傷蠶气可外置墻壁四五步以禦所有蠶神室蠶神像宜於髙空處安置凡一切忌惡之事邪穢之气辟除蠲潔夙夜齋敬不致防慢【余觀蠶書云毋治堰毋誅艸毋沃灰毋室入外人四者神實惡之】如能依上法自然宜蠶不必泥於陰陽家拘忌巫覡【女巫也】等誘惑至使回換門戶謟禱神只虛費財用實無所益故表而出之以爲業蠶者之戒銘曰世業農桑旣興我室比臨蠶月復事塗飾桃茢袚除神主斯立曲植旣具錡筐乃集連蟻方生若不厭宻婦以母名育有慈徳爰求柔桑入此飼食寒燠身先是爲體測上無疎薄下無濕浥簾箔埀門龕火在壁夜牕或遮風竇時窒頗忌北風空障西日他工莫興外人勿入庇防攸安漸至捉績祈祀以時願獲終吉神實相之簇如雪積分繭秤絲來告功畢

﹤子部﹐農家類﹐農政全書﹐卷三十三﹥

火倉凡蠶生室內四壁挫壘室龕狀如三星務要玲瓏頓藏熟火以通煗气四向勻停蠶家或用旋燒柴薪煙气燻籠蠶蘊熱毒多成黒蔫今制爲擡鑪先自外燒過薪糞【牛糞】入室內各龕約量頓火隨寒熱添減若寒熱不均後必眠起不齊【已上出諸蠶書】農書云蠶火類也宜用火以養之用火之法須別作一鑪令可擡出入火須在外燒熟以谷灰蓋之卽不暴烈生熖夫擡鑪之制一如矮牀內嵌燒鑪兩旁出柄二人之以送熟火

蠶箔曲薄承蠶具也禮具曲植曲卽箔也周勃以織薄曲爲生顏師古注云葦薄爲曲北方養蠶者多農家宅院後或園圃間多種萑葦以爲箔材秋後芟取皆能自織方可四丈以二椽棧之懸於槌上至蠶分擡去蓐時取其捲舒易用南方萑葦甚多農家尢宜用之以廣蠶事

蠶筐古盛幣帛竹器今用育蠶其名亦同蓋形制相類圓而稍長淺而有緣適可居蠶蟻蠶及分居時用之閣以竹架易於擡飼梅聖兪前蠶箔詩云相與爲蠶曲還殊作筠筐北箔南篚皆爲蠶具然彼此論之若南蠶大時用箔北蠶小時用篚庶得其宜兩不偏也

蠶盤盛蠶器也秦觀蠶書云種變方尺及乎將繭乃方尺四織萑葦範以蒼莨竹長七尺廣五尺以爲筐懸筐中間九寸凡槌十懸以居食蠶今呼筐爲槃又有以木爲框以疎簟爲底架以木槌用與上同

﹤子部﹐農家類﹐農政全書﹐卷三十三﹥

蠶槌禮季春之月具曲植植卽槌也務本直言雲谷雨日竪槌立木四莖各過梁柱之髙夫槌隨屋毎間竪之其立木外旁刻如鋸齒而深各毎莖掛桑皮繞繩【蠶不宜麻】四角按二長掾掾上平鋪葦箔稍下縋之凡槌十懸中離九寸以居擡飼之間皆可移之上下農桑直說云毎槌上中下閒鋪三箔上承塵埃下隔濕潤中備分擡

蠶椽架蠶箔木也或用竹長一丈二尺皆以二莖爲偶控於槌上以架蠶箔須直而輕者爲上久不蠧者又爲上【爲蠶因食葉上緑之蠧屑不能透砂事見農桑要防】

蠶架閣蠶槃筐具也以細枋四莖竪之髙可八九尺上下以竹通作橫桄十層層毎皆閣養蠶槃篚隨其大小蓋篚用小架槃用大架此南方槃篚有架猶北方椽箔之有槌也

蠶网擡蠶具也結繩爲之如魚网之制其長短廣狹視蠶槃大小制之沃以漆油則光緊難壞貫以网索則維持多便至蠶可替時先布网於上然後灑桑蠶聞葉香皆穿网眼上食候蠶上葉齊手共提网移置制別槃遺除拾去比之手替省力過倍南蠶多用此法北方蠶小時亦宜用之

蠶杓集韻杓作勺量器也周禮勺容一升所以【舉朱切挹也酌也】酒說文曰杓音標今云酌物爲杓以勺從木姑與今同此作蠶杓斲木刳之首大如棒柄長三尺許如槃蠶空【去聲】隙或飼葉偏疎則必持此送之以補其處至蠶老歸簇或稀宻不倫亦用均布儻有不及復以竹接其柄此南俗蠶法北方箔簇頗大臂指間【去聲】有不能周徧亦宜假此以便其事幸毋忽諸

﹤子部﹐農家類﹐農政全書﹐卷三十三﹥

蠶簇農桑直說云簇用蒿稍叢柴苫席等也凡作簇先立簇心用長椽五莖上撮一處系定外以蘆箔繳合是爲簇心仍周圍勻竪蒿梢布蠶簇訖復用箔圍及苫繳簇頂如圓亭者此團簇也又有馬頭長簇兩頭植柱中架橫梁兩傍以細椽相搭爲簇心餘如常法此橫簇皆北方蠶簇法也嘗見南方蠶簇止就屋內蠶槃上布短艸簇之人旣省力蠶亦無損又按南方蠶書云簇箔以杉木解枋長六尺濶三尺以箭竹作馬眼槅挿茅疎密得中復以無葉竹篠從橫搭之簇背鋪以蘆箔而竹蔑透背靣縛之卽蠶可駐足無跌墜之患此皆南簇較之上文北簇則蠶有多少故簇有大小難易之不同也然嘗論之南北簇法俱未得中何哉夫南簇蠶少規制狹小殆若戲技故獲利亦薄北簇𨿽大其獘頗多蒿薪積疊不無覆壓之害風雨侵浥亦有翻倒之虞【謂經雨倒簇也蠶桑直說云簇蠶時雨被沾濕才晴不以成繭不成繭翻倒別簇如雨少則曝漧】復外內寒燠之不勻或髙下稀密之易所以致簇病內生繭少皆由此故習俗旣久未能遽革今聞善蠶者一法約量本家育蠶多少選於院內空地就添椽木苫艸等物作連脊廈屋防常別用至蠶老時置簇於內隨其長短先構簇心空直如洞就地掘成長槽隨宜闊狹旁可人行以備火患【謂用火法也蠶書云已入簇防用熟灰火溫之待入网漸漸加火不宜中輟稍冷遊絲亦止繰之卽斷多煮爛作絮不能一緒扣盡矣】外則用以層架隨層臥布蒿梢以均蠶居旣畢用重箔圍之若蠶少屋多疏開牕戶就內簇之亦可如此則上有芘覆下無濕潤架旣寛平蠶乃自若又總簇用火便於炤料南北之間去短就長制此良法宜皆用之則始終無慊矣

繭甕蠶書云凡泥繭列埋大甕地上甕中先鋪竹簣次以大桐葉覆之乃鋪繭一重以十斤爲率摻防二兩上又以桐葉平鋪如此重重隔之以至滿甕然後宻蓋以泥封之七日之後出而繰之頻頻換水欲絲明快蓋爲繭多不及繰故卽以鹽藏之蛾乃不出其絲柔韌潤澤不得勻細此南方淹繭法用甕頗多可不預備嘗讀北方農桑直說云生繭卽繰爲上如人手不及殺繭慢慢繰者殺繭法有三一曰日曬二曰鹽浥三曰籠蒸籠蒸最好人多不解日曬損繭鹽浥甕藏者穩

繭籠蒸繭器也農桑直說云用籠三扇以軟艸紮圏加於釡口以籠兩扇坐於其上籠內勻鋪繭厚三指許頓於繭上以手試之如手不禁熱可取去底扇卻續添一扇在上如此登倒上下故必用籠也不要蒸得過了過則軟了絲頭亦不要蒸得不及不及則蠶必鉆了如手不禁熱恰得合宜此用籠蒸繭法也【將已蒸過繭於蠶房槌箔上役頭合籠內繭在上用手撥動如箔上繭滿打起更攤一箔冷定上用細闕

了只於當日都要蒸盡如蒸不

盡來門

如此繰絲有一般快釡湯內用鹽二闕﹤子部﹐農家類﹐農政全書﹐卷三十三﹥﹤子部﹐農家類﹐農政全書﹐卷三十三﹥】繅車緹絲自鼎面引絲以貫錢眼升繅於星星應車動以過添梯乃至於軖【繰輪也】方成繰車秦觀蠶書繰車之制錢眼爲版長過鼎面廣三寸厚九黍中其竅挿大錢一出其端橫之鼎耳後鎭以石鏁星爲二蘆管管長四寸樞以圓木建兩竹夾鼎耳縛樞於當中管之轉以車下直錢眼謂之鏁星星應車動以過添梯【農桑直說云竹筒子宜細鐵條子串筒兩卷子亦須鐵也】添梯車之左端置環繩其前尺有五寸當牀左足之上建柄長寸有半區柄爲鼓鼓生其寅以受環繩之應車運如環無端鼓因以旋鼓上爲魚魚半出鼓其出之中建柄半寸上承添梯者二人五寸片竹也其上揉竹爲鉤以防絲竅左端以應柄對鼓爲耳方其穿以閉添梯故車運以牽環繩繩簇鼓鼓以舞魚魚振添梯故絲不過偏制車如轆轤必活兩輻以利脫絲竊謂上文云車者今呼爲軖軖必以牀【農桑直說云軖牀下鼎一尺軸長二尺中經四寸兩頭二寸用楡槐木四角或六角輻通長三尺五寸六角不如四角軖小則絲易解】以承軖軸軸之一端以鐵爲裊掉復用曲木擐作活軸右足踏動軖卽隨轉自下引絲上軖總名曰繅車

熱釡秦觀蠶書云繰絲自鼎面引絲直錢眼此繰絲必用鼎也今農家象其深大以盤甑按釡亦可代鼎故農桑直說云釡要入置於竈上【如蒸竈法可以繰絲單繳者雙繳者亦可】釡上大盤甑接口添水至甑中八分滿可容二人對繰水須常熱宜旋旋下繭繰之多則煮損凡無力者宜用此釡以趨速效

冷盆農桑直說云冷盆可繰全繳細絲中等繭可繰下繳比熱釡者有精神又堅韌也

扈先生曰冷盆絕略當由王氏北人不知冷盆之利耳輯要稍詳今人亦少用可急試也

又曰只說冷盆令人如何用之此則抄舊說節略其書耳非實有意欲前民用者也

蠶連蠶種紙也舊用連二大紙蛾生卵後又用綫長綴通作一連故因曰連匠者嘗別抄以鬻之務本新書云蠶連厚紙爲上薄紙不禁浸浴如用小灰紙更妙連須以時浴之浴畢掛時令蠶子向外恐有風磨損冬至日及臘月八日浴時無令水極深浸浴取出比及月望數連一卷桑皮索系定【務本新書云蠶連不得用麻繩系掛如或不忌後多幹死不生本艸陳藏器云以薴麻近種則不生當逺之】庭前立竿髙掛以受臘天寒气年節後甕內竪連須使玲瓏安十數日候日髙時一出毎陰雨後卽便曬曝【恐傷濕潤見風亦不可多時】此蠶連浴養之法直至暖種而生

農政全書卷三十三﹤子部﹐農家類﹐農政全書﹥

欽定四庫全書

農政全書卷三十四

明徐光啟撰

蠶桑

桑事圗譜【織絍附】

王禎曰夫蠶之用桑必有鉤筐等器以供其事然逺近之間習俗不通故其制度巧拙絕異彼有並力而不及此或一工而兼倍今特采輯去短從長使知所擇夫桑具蠶之用也故次於蠶事之後

桑幾狀如髙櫈平穿二桄就作登級凡柔桑不勝梯附須登幾上乃易得葉齊民要術云采桑必須髙幾士農必用云擔負髙幾繞樹上下今蠶家采彼女桑玆爲便器【圗不載】

桑梯說文曰梯木階也夫桑之穉者用幾采摘其桑之髙者須梯剶斫梯若不長未免攀附勞條不還則鳩腳多亂樛枝折垂則乳液旁出必欲趂手髙下隨意去畱須梯長可也齊民要術云采桑必須長梯梯不長則髙枝折正謂此也

斫斧桑斧也其斧銎匾而刄濶與樵斧不同詩謂蠶月條桑取彼斧斨以伐逺揚士農必用云轉身運斧條葉偃落於外卽謂以伐逺揚也凡斧所剶斫不煩再刄者爲上至遇枯枝勁節不能拒遏又爲上如剛而不闕利而不乏尢爲上也然用斧有法必須轉腕回刄向上斫之枝查旣順津脈不出則葉必復茂故農語云斧頭自有一倍葉以此知科斫之利勝惟在夫善用斧之效也桑鉤采桑具也凡桑者欲得逺揚枝葉引近就摘故用鉤木以代臂指扳援之勞昔者親蠶皆用筐鉤采桑唐上元初獲定國寶十三內有采桑鉤一以此知古之采桑皆用鉤也然北俗伐桑而少采南人采桑而少伐嵗嵗伐之則樹脈易衰久久采之則枝條多結欲南北隨宜采斫互用則桑斧桑鉤各有所施故兩及之

桑籠集韻云籠大篝也卽今謂有系筐也桑者便於攜挈古樂府云羅敷善采桑采桑城南頭靑絲爲籠防桂枝爲籠鉤今南方桑籠頗大以擔負之尢便於用

切刀斷桑刄也蠶蟻時用小刀蠶漸大時用大刀或用漫防蠶多者又用兩端有柄長刄切之名曰懶刀【懶刀如皮匠刮刀長三尺許兩端有短木柄以手按刀半裁半切斷葉云積可供十筐】先於長櫈上鋪葉勻厚人於其上俯按此刀左右切之一刄之利可桑百箔

桑网盛葉防兜也先作圈木緣圏防結网眼圓垂三尺有餘下用一防紀爲网底桑者挈之納葉於內网腹旣滿歸則解底防傾之或人挑負或用畜力馱送比之筐盤甚爲輕便北方蠶家多置之

桑碪爾雅曰碪謂之榩郭璞注曰碪木礩也碪從石榩從木卽木碪也碪截木爲碢圓形豎理切物乃不拒刄此北方蠶小時用刀切葉碪上或用幾或用夾南方蠶無大小切桑俱用碪也【扈先生曰木碪傷葉吳中用麥稭造者爲佳】

劖刀剶桑刄也刀長尺餘濶約二寸木柄一握南人斫桑剶桑俱用此刄北人斫桑用斧劖桑用鐮鐮刄𨿽利終非本器殆不若劖刀之輕且順也若南人斫桑用斧北人劖葉用刀去短就長兩爲便也

桑夾挾桑具也用木礩上仰置叉股髙可二三尺於上順置防刄左手茹葉右手按刄切之此夾之小者若蠶多之家乃用長椽二莖駢豎壁前中寛尺許乃實納桑葉髙可及丈人則躡梯上之兩足後踏屋壁以胸前向壓住兩手緊按長刄向下裁切此桑夾之大者南方切桑惟用刀碪不識此等桑具故特歷說庻仿用之以廣其利【今人自三眠以後食切葉二頓卽食帶枝全葉矣】

附織絍圗譜

王禎曰織絍婦人所親之事傳曰一女不織民有寒者古謂庶士以下各衣其夫秋而成事烝而獻功則有辟是也凡紡絡經緯之有數梭繀機杼之有法𨿽一絲之緒一綜之交各有倫敍皆須積勤而得累工而至日夜精思不致差悞然後乃成幅匹如閨閫之屬務之不惟防閒驕逸又使知其服被之所自不敢易也

絲籰絡絲具也方言曰援兗豫河濟之間又謂之轅【郭璞注云所以絡絲】說文曰籰収絲者也或作從角間聲今字從竹又從矍竹器從人持之矍矍然此籰之義也然必竅貫以軸乃適於用爲理絲之先具也

絡車方言曰河濟之間絡謂之給【郭璞注曰所以轉籰給事也】說文云車柎爲柅易姤曰系於金柅【金者堅剛之物柅者制動之主】通俗文曰張絲曰柅蓋以脫軖之絲張於柅上上作懸鉤引致緒端逗於車上其車之制必以細軸穿籰措於車座兩柱之間【謂一柱獨髙中爲通槽以貫其籰軸之首一柱下而管其籰軸之末】人旣防牽軸動則籰隨軸轉絲乃上籰此北方絡絲車也南人但習掉籰取絲終不若絡車安且速也今紅【音工】女織繪惟用二躡﹤子部﹐農家類﹐農政全書﹐卷三十四﹥

經架牽絲具也先排絲籰於下上架橫竹列環以引眾緒總於架前經【與牌同】一人往來挽而歸之紖軸然後授之機杼

緯車方言曰趙魏之間謂之歷鹿車東齊海岱之間謂之道執今又謂繀車通俗文曰織纎謂之繀受緯曰莩其拊上立柱置輪輪之上近以鐵條中貫細筒乃周輪與筒繚環防右手掉綸則筒隨輪轉左手引絲上筒遂成絲繀以充織緯

﹤子部﹐農家類﹐農政全書﹐卷三十四﹥

織機織絲具也按黃帝元妃西陵氏曰儽祖始勤蠶稼月大火而浴種夫人副褘而躬桑乃獻繭絲遂稱織絍之功因之廣織以給郊廟之服見路史傅子曰舊機五十綜者五十躡六十綜者六十躡馬生者天下之名巧也患其遺日防巧乃易以十二躡今紅【音工】女織繒惟用二躡又爲簡要凡人之衣被於身者皆其所自出也

梭通俗文曰織具也所以行緯之莎

砧杵練具也東宮舊事曰太子納妃有石砧一枚又衣杵卞荊州記曰秭歸縣有屈原宅女嬃廟衣石猶存蓋古之女子對立各執一杵上下搗練於砧其丁冬之聲互相應答今易作臥杵對坐搗之又便且速易成帛也

王禎曰纊絮禦寒古今所尙然制造之法南北互有所長故特總輯庶知通用今附於後

綿矩以木框方可尺餘用張繭綿是名綿矩又有揉竹而彎者南方多用之其綿外圓內空謂之豬肚綿及有用大竹筒謂之筒子綿就可攺作大綿裝時未免拖裂北方大小用瓦蓋所尙不同各從其便然用木矩者最爲得法酈善長水經注曰房子城西出白土細滑如膏可用濯綿霜鮮雪耀異於常綿世俗言房子之纊也抑亦類蜀郡之錦得江津矣今人張綿用藥使之膩白亦其理也但爲利者因而作僞反害其眞不若不用之爲愈因及之以爲世戒

﹤子部﹐農家類﹐農政全書﹐卷三十四﹥

絮車構木作架上控鉤防滑車下置煮繭湯甕絮者掣防上轉滑車下徹甕內鉤繭出沒灰湯漸成絮段莊子所謂洴澼絖者【疏云洴浮也澼漂也絖絮也】古者纊絮綿一也今以精者爲綿粗者爲絮因蠶家退繭造絮故有此車煮之法常民借以禦寒次於綿也彼有繭爲胎謂之牽縭者較之車煮工拙懸絕矣

撚綿軸制作小碢或木或石上挿細軸先用叉頭掛綿上軸懸之撚作綿絲卽爲防縷可代紡績

農政全書卷三十四

欽定四庫全書

農政全書卷三十五

明徐光啟撰

蠶桑廣類

木棉

禹貢曰島夷卉服厥篚織貝【蔡沈傳曰卉服葛及木棉之屬南夷木棉之精好者亦謂之吉貝以卉服來貢而吉貝之精者則入篚焉裴淵廣州記曰蠻夷不蠶采木棉爲絮方勺泊宅編曰南海蠻人以木棉紡織爲布布上出細字雜花尢工巧名曰吉貝布卽古白防布也範政敏遁齋閒覧曰林邑等國出吉貝布木棉爲之南州異物志曰木棉吉貝木所生熟時狀如鵞毳細過絲綿中有核如珠珣用之則治出其核昔用輾軸今用攪車尢便但紡不績任意外抽牽引無有斷絕其爲布曰斑布繁縟多巧曰城次麄者曰文縟又次麄者曰烏驎張勃吳錄曰交阯定安縣有木棉樹髙丈實如酒杯口有緜如蠶之緜也又可作布名曰白緤一名毛布諸畨雜誌曰木棉吉貝木所生占城闍婆諸國皆有之今已爲中國珍貨但不自本土所產不能足用李延壽南史曰髙昌國有艸實如繭中絲爲細纑名曰白疊取以爲帛甚軟白沈懷逺南越志曰桂州出古終藤結實如鵞毳核如珠珣治出其核約如絲綿染爲斑布李時珍本艸綱】

【目曰木棉有艸木二種交廣木綿樹大如抱其枝似桐其葉大如胡桃葉入秋開花紅似山茶花黃蕋花片極厚爲房甚繁短側相比結實大如拳實中有白綿綿中有子今人謂之斑枝花訛爲攀枝花江南淮北所種木棉四月下種莖弱如蔓髙者四五尺葉有尖如楓葉入秋開花黃色如葵花而小亦有紅紫者結實大如桃中有白綿綿中有子大如梧子亦有紫綿者八月采梂謂之綿花然則張勃所謂木棉蓋指似木之木棉也李延壽沈懷逺所謂木棉則指似艸之木棉也此種出南畨宋末始入江南今則徧及江北與中州矣不蠶而綿不麻而布利被天下其益大哉又南越志言南詔諸蠻不養蠶惟収娑羅木子中白絮紉爲絲織爲幅名娑羅籠段祝穆方輿志言平緬出娑羅樹大者髙三五丈結子有紉綿織爲白氊名兜羅綿此亦斑枝花之類各方稱呼不同耳扈先生曰吉貝之名獨昉於南史相傳至今不知其義意是海外方言也小說家所謂木棉其所謂布曰城曰文縟曰烏驎曰斑布曰白防白緤曰屈眴者皆此故是艸本而吳錄稱木棉者南中地暖一種後開花結實以數嵗計頗似木芙蓉不若中土之嵗一下種也故曰十餘年不換明非木本矣吉貝之稱木卽禹貢之言卉取別於蠶綿耳閩廣不稱木棉者彼中稱攀枝花爲木棉也攀枝花中作裀褥𨿽柔滑而不韌絕不能牽引豈堪作布或疑木棉是此謂可爲布而其法不傳非也吳錄所言木棉亦卽是吉貝或疑其雲樹髙丈當是攀枝不知攀枝髙十數丈南方吉貝數年不凋其髙丈許亦不足怪蓋南史所謂林邑吉貝吳錄所謂永昌木棉皆指艸本之木棉可爲布意卽娑羅木然與攀枝花絕不類又中土所織棉布及西洋布精麄不等絕無光澤而余見曹溪釋惠能所傳衣曰屈眴布卽白防布云是西域木棉心所織者其色澤如蠶絲豈卽娑羅籠段邪抑西土吉貝尙有他種耶又嘗疑洋布之細非此中吉貝可作及見榜葛刺吉貝其核絕細綿亦絕軟與中國種大不類乃知向來所傳亦非其佳者又曰中國所傳木棉亦有多種江花出楚中棉不甚重二十而得五性彊北花出畿輔山東柔細中紡織棉稍輕二十而得四或得五浙花出余姚中紡織棉稍重二十而得四天下種大都類此更有數種稍異者一曰黃蔕穰核細黃色如粟米大棉重一曰靑核核靑色細於他種棉重一曰黒核核亦細純黒色棉重一曰寛大衣核白而穰浮棉重此四者皆二十而得九黃蔕稍彊餘皆柔細中紡織堪爲種又一種曰紫花浮細而核大棉輕二十而得四其布以制衣頗朴雅市中遂染色以售不如本色者良堪爲種又曰余見農人言吉貝者卽勸令擇種須用靑核等三四品棉重倍入矣或云凡種植必用本地種他方者土不宜種亦隨地變易余深非之乃擇種者竟獲棉重之利三五年來農家解此者十九矣嗚呼卽如彼言吉貝自南海外物耳吾鄕安得而有之而今且奄有下土衣被九有哉又曰嘉種移植間有漸變者如吉貝子色黒者漸白棉重者漸輕也然在近地不妨嵗購種稍逺者不妨數嵗一購其所由變者大半因種法不合間因天時水旱其緣地方而變者十有一二耳】

孟祺農桑輯要曰栽木棉法擇兩和不下濕肥地於正月地气透時深耕三徧擺蓋調熟然後作成畦畛毎畦長八步闊一步內半步作畦靣半步作畦背不斸二徧用杷耬平起出覆土於畦背上堆積至谷雨前後揀好天气日下種先一日將已成畦畛連澆三次用水淘過子粒堆於濕地上瓦盆覆一夜次日取出用小灰搓得伶利看稀稠撒於澆過畦內將元起出覆土覆厚一指再勿澆待六七日苖出齊時旱則澆漑鋤治常要潔淨穊則移栽稀則不須毎步只畱兩苗稠則不結實苗長髙二尺之上打去衝天心旁條長尺半亦打去心葉葉不空開花結實直待綿欲落時爲熟旋熟旋摘隨卽攤於箔上日曝夜露待子粒幹取下用鐵杖一條長二尺麄如指兩端漸細如趕餅杖樣用梨木板長三尺闊五寸厚二寸做成牀子逐旋取綿子置於板上用鐵杖回旋趕出子粒卽爲淨綿撚織毛絲或綿裝衣服特爲輕暖

王禎農桑通訣曰木棉谷雨前後種之立秋時隨獲隨収其花黃如葵其根獨而直其樹不貴乎髙長其枝榦貴乎繁衍不由宿根而出以子撒種而生所種之子初収者未實近霜者又不可用惟中間時月収者爲上須經日曬燥帶綿収貯臨種時再曬旋碾卽下【扈先生曰此慮冬月碾子収藏風日所侵恐致油浥若受水濕仍當郁爛故也余聞老農云棉種必於冬月碾取謂碾必須曬秋冬生气収斂於時曬曝不傷萌芽春間生意茁發不宜大曬也二說皆有理余意謂春碾者秋収時簡取種棉曝極幹置髙燥處臨種時略曬卽碾當無害秋碾者碾下種用艸裹置髙燥處不受風日水濕可無郁浥惟春時旋買棉花碾作種卽不可恐是陳棉或嘗受濕烝故若旋買棉核作種尢不可恐是陳核或經火焙故今意創一法不論冬碾春碾収藏旋買但臨種時用水浥濕過半刻淘汰之其秕者逺年者火焙者油者郁者皆浮其堅實不損者必沈沈者可種也又曰木棉核果當年者亦須淘汰擇取浮者秕種也其羸種亦沈取其沈者防撚之羸者殻軟而仁不滿其堅實者乃佳或疑導擇損功此不足慮也若依世俗宻種畝用子數升誠難果如法科間三尺撮種之畝用子一升以外足矣】其種本南海諸國所產後福建諸縣皆有近江東陜右亦多種滋茂繁盛與本土無異種之則深荷其利悠悠之論率以風土不宜爲說按農桑輯要云𨿽托之風土種藝不謹者有之種藝𨿽謹不得其法者有之信哉言也【扈先生曰農桑輯要作於元初當時便云木棉種陜右行之其他州郡多以土地不宜爲解獨孟祺苗好謙暢師文王禎之屬能排貶其說抑不知當時之人果以數子爲是耶否耶至於今率土仰其利始信數君子非欺我者嗚呼豈獨木棉哉後之視今猶今之視昔也】便民圖纂曰棉花谷雨前後先將種子用水浸片時漉出以灰拌勻芽生於糞地上每一尺作一穴種五七粒待苗出時宻者芟去止畱旺者二三科頻鋤時常搯去苗尖勿令長太髙若髙則不結子至八月間収花【扈先生曰木棉一步畱兩苗三尺一株此相傳古法依此則能雨耐旱肥而多収圗纂作於近代云一尺一穴者太宻此邇來稠種少収之濫觴也又曰吳人云千防萬防不如宻花此言最害事稀不如宻者就極瘠下田言之所謂瘠田欲稠也田之肥瘠在糞多寡在人勤惰耳已則瘠之而稠之自令薄収非最下惰農當作此語邪若田肥自不得密宻則靑酣不實實亦生虫故稀種則能肥肥則實繁而多収今肥田宻種者旣無行次稍卽彊弱相害苗愈長愈不忍痛芟之櫛比而生不交逺風𨿽望之鬱蔥而有葉無枝有花無實矣旣慮其然則瘠其苗非從事之下邪棉之幹長數尺枝間數尺子百顆畝収二三石其本性也今人宻種少収皆其夭閼不遂者耳齊魯人種棉者旣壅田下種率三尺畱一科苗長後籠幹糞視苗之瘠者輒壅之畝収二三百斤以爲常余姚海堧之人種棉極勤亦二三尺一科長枝布葉科百餘子収極早亦畝得二三百斤其爲畦廣丈許中髙旁下畦間有溝深廣各二三尺秋葉落積溝中爛壞冬則就溝中起生泥壅田嵗種蠶豆至春翻罨作壅卽地虛行根極易又極深則能久雨能久旱能大風此皆稀種故能肥能肥故多収若如吾鄕之宻種而又用齊魯之糞肥余姚之艸肥安得不靑酣不虫蠧耶但慮酣之爲患不知稀之得力又慮稀之少収不知肥之得力人情之習於故常如此哉彼兩方人聞吾鄕之宻種薄収也每大笑之】

張五典種法曰種之時在淸明谷雨節以霜气旣止也種之力或生地用糞耕蓋後種或花苗到鋤三徧髙聳每根苗邊用熟糞半升培植鋤非六七徧盡去艸茸不可種之疎宻苖初頂兩葉時止剗去艸顆宜宻畱以備死傷再鋤尙宜稍宻三鋤則定苗顆宜疎不宜宻大約每花苗一顆相拒八九寸逺斷不可兩顆連並苗之去葉心在伏中晴日三伏各一次有苗未長大者隨時去之花性忌燥燥則濕烝而桃易脫落花忌苗並並則直起而無旁枝中下少桃種不宜晚晚則秋寒早則桃多不成實卽成亦不甚大而花軟無絨去心不宜於雨暗日雨暗去心則灌聾而多空榦此北方種花法也北方地髙寒尙宜若此況此中地濕燥何可不以北法行之【按張山東信陽人萬曆乙卯按吳行部至海上時六月初察視田間花苗多穉弱恨其三五爲族卽根以上尺許無蓓蕾恨其宻也曰江左賦繁役重全賴田収而樹蓺無法嵗得半入此傷農之大者極論其理甚詳悉手書此則刻而傳之海上官民軍竈墾田幾二百萬畝大半種棉當不止百萬畝若此言必行畝益棉三十斤足供賦額五十斤足繇役丰歉獲収家戶殷給悉仁言之利矣】

扈先生曰棉花宻種者有四害苗長不作蓓蕾花開不作子一也開花結子雨後郁烝一時墮落二也行根淺近不能風與旱三也結子暗蛀四也

又曰總種棉不熟之故有四病一秕二宻三瘠四蕪秕者種不實宻者苗不孤瘠者糞不多蕪者鋤不數又曰凡田來年擬種稻者可種麥擬棉者勿種也諺曰歇田當一熟言息地力卽古代田之義若人稠地狹萬不得已可種大麥或稞麥仍以糞壅力補之決不可種小麥凡髙仰田可棉可稻者種棉二年翻稻一年卽艸根潰爛土气肥厚虫螟不生多不得過三年過則生虫三年而無力種稻者収棉後周田作岸積水過冬入春凍解放水幹耕鋤如法可種棉虫亦不生

又曰棉田秋耕爲良獲稻後卽用人耕又不冝耙細須大墢岸起令其凝沍來年凍釋土脈細潤正月初轉耕或用牛轉二月初再轉此二轉必撈蓋令細淸明前作畦畛土欲絕細畦欲闊溝欲深旣作畦便於白地上鋤三四次雨後鋤爲良則土細而艸除鋤白一當鋤靑二去艸自其芽蘗故

又曰凡棉田於淸明前先下壅或糞或灰或豆餅或生泥多寡量田肥瘠剉豆餅勿委地仍分定畦畛均布之吾鄕宻種者不得過十餅以上糞不過十石以上懼太肥虛長不實實亦生虫若依古法苗間三尺不妨一再倍也有種晚棉用黃花苕饒艸底壅者田擬種棉秋則種艸來年刈艸壅稻畱艸根田中耕轉之若艸不甚盛加別壅欲厚壅卽並艸防覆之或種大麥蠶豆等並防覆之皆艸壅法也艸壅之収有倍他壅者惟生泥棉所最急不論何物壅必須之故姚江之畦間有溝最良法凡水土气過寒糞力盛峻熱生泥能解水土之寒能解糞力之熱使實繁而不蠧諺曰生泥好棉花甘國老但下糞須在壅泥前泥上加糞並泥無力

又曰種棉有漫種者易種難鋤穴種者反之漫種者下種宜宻鋤時簡別而痛芟之令絕疎穴種者穴四五核鋤時簡別去畱之畱不得過二畱二者髙五六寸則以塊亞其中而平分之使根榦相去靣靣生枝終不如孤生者良簡別之法老農云一二次鋤去大葉者此大核少棉種也三鋤後去小葉者此秕不實種也或實而油浥病種也第此爲雜種言耳若純用黒核等佳種精擇之自無大核雜種卽全去小者

又曰棉子用臘雪水浸過不蛀亦能旱或云鰻魚汁浸之凡種皆然種棉須土實漫種者旣覆土用木碌碡實之穴種者覆土後以足踐之

又曰苗髙二尺打去衝天心者令旁生枝則子繁也旁枝尺半亦打去心者勿令交枝相揉傷花實也摘時視苗遲早早者大暑前後摘遲者立秋摘秋後勢定勿摘矣摘亦不復生枝

又曰鋤棉須七次以上又須及夏至前多鋤爲佳諺曰鋤花要趁黃梅信鋤頭落地長三寸

又曰鋤棉者功須極細宻昔有人傭力鋤者宻埋錢於苗根鋤者貪覓錢深細爬梳棉則大熟

又曰棉田溝側勿種豆疑慮傷災利其防獲者是下農夫也畦中尺寸空餘少俟卽枝條森接補豆一簇並害傍苗十數尢癡絕赤豆害棉更甚

又曰凡種植以旱爲良吾吳濵海多患風潮若比常時先種十許日到八月潮信有旁根成實數顆卽小収矣但早種遇寒苗出多死今得一法於舊冬或新春初耕後畝下大麥種數升臨種棉轉耕並麥苗防覆之麥根在土棉根遇之卽不畏寒麥兼四气之和性故能寒也用此法可先他田半月十日種

又曰今人種麥雜棉者多苦遲亦有一法預於舊冬耕熟地穴種麥來春就於麥隴中穴種棉但能穴種麥卽漫種棉亦可刈麥

又曰吉貝遇大水淹沒七日以下水退尙能發生若淹過八九日水退必須翻種矣遇大旱戽水潤之但戽水後一兩日得雨後損苗須較量陰晴方可車戽若能稀種行根深逺卽車後得雨亦無妨也

陶九成南村輟耕錄曰松江府東去五十里許曰烏泥涇其地土田磽瘠民食不給因謀樹藝以資生業遂覓木棉之種初無踏車椎弓之制率用手剖去子綫竹弧置案間振掉成劑厥功甚艱國初時有嫗黃婆者自崖州來乃教以作造桿彈紡織之具至於錯紗配色綜綫挈花各有其法以故織成被褥帶帨其上折枝團鳯棋局字樣粲然若寫人旣受教競相作爲轉貨他郡家旣就殷未幾嫗卒莫不感恩灑泣而共之又爲立像祠焉越三十年祠毀鄕人趙愚軒重立

丘濬大學衍義補曰按自古中國布縷之徵惟絲枲二者而已今世則又加以木棉焉唐人調法民丁嵗輸絹綾絁及綿輸布及麻是時未有木棉也宋林勲作政本書匹婦之貢亦惟絹與綿非蠶鄕則貢布麻元史種植之制丁嵗種桑棗雜果亦不及木棉則是元以前未始以爲貢賦也考之禹貢揚州島夷卉服注以爲吉貝則虞時已有之島夷時或以充貢中國未有也故周禮以九職任民嬪婦惟治蠶枲而無木棉焉中國有之其在宋元之世乎蓋自古中國所以爲衣者絲麻葛褐四者而已漢唐之世逺夷𨿽以木棉入貢中國未有其種民未以爲服官未以爲調宋元之間始傳其種入中國關陜閩廣首得其利蓋此物出外夷閩廣海通舶商關陜壤接西域故也然是時猶未以爲徵賦故宋元史食貨志皆不載至我國朝其種乃徧布於天下地無南北皆宜之人無貧富皆賴之其利視絲枲蓋百倍焉故表出之使天下後世知卉服之利始盛於今代【扈先生曰陶宗儀稱松江以黃嫗故有棉布之利而仲深先生亦云其利視絲枲百倍此言信然然具利今不在民矣嘗攷宋紹興中松郡稅糧十八萬石耳今平米九十七萬石防計加編徴収耗剩起解鋪墊諸色役費當復稱是是十倍宋也壤地廣袤不過百里而遙農畝之入非能有加於他郡邑也所繇共百萬之賦三百年而尙存視息者全賴此一機一杼而已非獨松也蘓杭常鎭之幣帛枲紵嘉湖之絲纊皆恃此女紅末業以上共賦稅下給俯仰若求諸田畝之収則必不可辦故論事者多言東南之民勤力以事上比於孝子順孫不虛耳松江志又言綾布二物衣被天下原此中之布實不如西洋之麗宻曽見浙中一種細布亦此中所未見者徒以家紡戶織逺近通流遂以爲壤奠爲利源也第事勢推移無數百年不變者元人稱關陜而外諸郡土地不冝吉貝識者非之今之藝吉貝者所在而是焉何樹藝之獨然而織絍之獨不然也耶安能禁他郡邑之人不爲黃嫗邪今北土之吉貝賤而布貴南方反是吉貝則泛舟而鬻諸南布則泛舟而鬻諸北此皆事之不可解者若以北之棉斆南之織豈不反賤爲貴反貴爲賤余居恆謂北方之人必有從事者若彼土風髙不能抽引此語誠然顧豈無善巧之法而總料其不然亦未免爲悠悠之論故常揣度後此數十年松之布當無所泄無所泄卽無以上共賦稅下給俯仰宜當早爲計者人情多未以爲然也而數年來肅寜一邑所出布疋足當吾松十分之一矣初猶莽莽今之細宻幾與松之中品埒矣其值僅當十之六七則向所云吉貝賤故也夫以一邑漸及之他邑何難旣能其一進之其十何難由下品而中由中品而上何難吾欲利而能謂人已邪北土旣爾他方復然則後此數十年松之布竟何所泄哉至於此卽當事者必有輕重經通之策第吾儕自朝謀夕竊謂冝及今兼事蠶桑以濟布疋之窮或者又復以土地不冝爲言嗚呼慮始之難甚哉昔人有言未事豫言固常爲虛及其已至又無所及余惟幸餘言之不驗也夫卽餘言之不驗而以數十日之功収蠶桑之利餘日以事紡織亦安所不便乎】

扈先生曰近來北方多吉貝而不便紡織者以北土風气髙燥綿毳斷續不得成縷縱能作布亦虛疎不堪用耳南人寓都下者多朝夕就露下紡日中陰雨亦紡不則徙業矣南方卑濕故作縷細布亦堅實今肅寜人乃多穿地窖深數尺作屋其土檐髙於平地僅二尺許作窻櫺以通日光人居其中就濕气紡織便得實與南土不異若陰雨時窖中濕烝太甚又不妨移就平地也剏始何人殊有意致但南中用糊有二法其一先將綿繀作絞糊盆度過復於撥車轉輪作繀次用經車縈回成絍吳語謂之漿紗其一先將綿繀入經車成絍次入糊盆度過竹木作架兩端用繂急維竹帚痛刷幹上機吳語謂之刷紗南布之佳者皆刷紗也今肅寜尙未作此亦緣風土髙燥塵沙坌起故耳法當如前作窖令長二三十丈廣三四丈冒以長廊循檐作窻櫺開闔以避就風日於中經刷或輕陰無風纖塵不起亦不妨移向平地若作如此方便其成布當盛吳下第功力頗費當如農桑輯要所云義桑之法聚眾力成之若有力者作此計日賃用亦大収僦直也農桑通訣所載攪車用兩人今止用一人紡車用三繀今吳下猶用之間有容四繀者江西樂安至容五繀往見樂安人於馮可大所道之因托可大轉索其器未得更不知五繀向一手間何處安置也聊舉一二其他善巧所在有之且智巧日窮不盡後之制作若能虛訪勤求卽吳宮機絕尙有進乎技者何況其他嗟乎又豈直杼軸之間蕞爾細事已哉

孟祺農桑輯要言一步畱兩苗又言旁枝長尺半亦打去心此爲每科相去皆三尺古法也便民圗纂言每一尺作一穴此爲每科相去皆一尺近法也今或相去二三寸一二寸乃至三五成族是謂無法自取薄収耳祺又言苗長二尺打去衝天心此亦古法須三伏者方盛長時令旁生枝也吾鄕人知去心者百中有二三然非早種稀畱肥壅亦自無由髙大去心何益北土用熟糞者堆積幹糞罨覆逾時熱烝已過然後用之勢緩而力厚𨿽多無害南土無之大都用水糞豆餅艸薉生泥四物水糞積過半年以上與熟糞同此旣難得旋用新糞畝不能過十石過則靑酣一爲糞性熱一爲花科宻也豆餅亦熱畝不能過十餅過者與糞多同病若能稀種科間一尺此二物者可加一倍間二尺可加三倍間三尺可加五倍也更能於冬春下壅後耕蓋之可加至十倍旣不傷苗二三年後尙有餘力矣艸壅甚熱過於糞餅糞因水解餅亦勻細艸壅難勻當其多處峻熱傷苗故有時倍収有時耗損用此一物特宜詳愼生泥者或開挑溝底或罱取艸泥罨蒸去熱此種最良凡先下糞餅艸薉用此覆之大能緩其勢益其力姚江法全用艸壅加以生泥科間二尺方之吾鄕畝収數倍也蓋生泥中具有水土艸薉和合淳熟其水土能制艸薉之熱艸薉能調水土之寒故良農重之有國老之稱矣余勸人稀種棉本疏中言之詳矣余法須苗間三尺或未信宜先一尺二尺試之今更有一論推明必然之理吾鄕種棉花極稔時間有一二大株俗稱爲花王者於榦上結實旁枝甚多實亦多人以爲神異賽祭祈禱或罄其所入此至愚也余謂下一花子便當得一花王其不花王者皆夭閼不遂者耳意此中花種久受屈抑少全气之核種之又遲又宻又瘦故皆不獲遂其本性萬一中有丰滿之核種復早又偶值稀疎之虞偶遇肥饒之地偶當丰稔之時此四五事皆相得則花王矣然安能一一湊合若此所爲萬萬中有一而花王絕少也若依吾法嵗嵗擇種取其髙大繁實者特畱作種淘汰擇取精核又早種科間三尺科用糞數升而遇丰年豈不徧地花王哉卽歉嵗亦數倍恆時矣若不信此言請詳花王何物試言其理花合有王他卉木不合有王乎他卉木能遂其性者多矣獨花木也必予地三尺而後可按柱史所疏種花法異吾土者略有三指一曰稀二曰肥三曰早稀之爲利稀則耐肥而能爲利余旣備論之今特論所云早者按吾鄕北極出地三十度山東濟南三十六度相去六度寒暖甚懸絕柱史言其邑陽信俱於淸明種木棉無過谷雨者則吾鄕當在淸明前無疑但此時霜信未絕苗出土經霜則萎今定於淸明前五日爲上時後五日爲中時谷雨爲下時決不宜過谷雨矣如此早種卽早實早収縱遇風潮之年亦有近根之實不至全荒也吾鄕向稱早種者在立夏前遲或至小滿後詢其緣由皆不獲已其一爲惜麥北方地寛絕無麥底花得早種吾鄕間種麥雜花者不得不遲今請無惜麥必用荒田底卽種麥亦空穴種可得早種花後収麥旋以厚壅起之也其一爲力不辦翻耕北土堅彊兼少梅雨故早種無耗損裁及夏至已得結桃南土虛浮濕烝翻耕首年十全無患三年以後土仍虛浮復生地蠶早種者或遇梅雨濯露其根遂多萎壞或遇地蠶斷根食葉一虫之害赤地步武今請數翻耕卽不辦亦宜冬灌春耕以實其田殺其虫又不辦亦宜穴種花令根深不至濯露可無死慮虫傷者耕地訖將種再耕之勞之殺其虫旣被虫食者檢殺其虫移栽補之但今人不知擇種卽秕者半不秕之中羸者半凡遇梅雨輒死或梅中艸盛輒死皆羸種而咎早種乎此物卽不死亦少成少實凡宻種者其地力人力糞力半爲此物所耗豈不可惜故擇種要矣又孟祺言穊則移栽棉花帶土移栽一體成實人言茶與棉移栽不生皆妄也移栽不生亦羸種稠生故耳不移栽旋下子補種又晚矣大抵棉花早種必是晚種必非吾輩宜據理商求以圖成早種之是勿執辭推諉以曲蓋晚種之非明此義者視世間萬事盡然何獨蓺棉而已乎

每見議者執言此中棉花早種多死立夏前後種者卽不死此寒凍所致乃山東相去六度更寒淸明下種卻不死其理難明也深求其故所以不禁寒凍者大抵由於根淺根淺之緣復有數事一者種病二者漫種浮露三者太宻四者太瘦種病如胎尫更少壅兩者皆無力可生根漫種者子粒浮露根不入土宻則無處行根根不逺不逺亦不深故雨濯其根風寒中其根多立死凡種樹須築實其根土若有罅風中其根亦死此恆理也犯此多病時在死法中更梅時鋤卻一再徧土尢虛浮淒風寒雨十日半月苗葉有餘根力不足故早種者中寒則死梅中尢多死反不若遲種者根苗俱穉與艸同生過梅天已入盛夏不懼寒凍可得茍全也而生計薄矣譬人通身是疾不禁霧露晏行早宿行路無幾何如不病者櫛風沐雨日中而趨百里乎欲求不病擇種一矣稀二矣厚壅三矣穴種者下種後覆土一指足踐實之漫種者下子後亦覆土厚一指木磟碡實之若能穴種復作畦壠者苗生耨壠艸遺土附苗根也四矣此四法者皆令根深能風雨亦且能旱卽早種何慮死其他虫傷艸熱則人事不精非關寒凍略見上文未遑具論也舊傳早種一法擬種棉地先耕地種大麥轉耕並麥苗防覆之耙蓋下種余姚亦早種棉卻先種蠶豆轉耕防覆之二法略同此是何理蓋皆令地虛苗得深逺行根便能寒且能風雨旱亦深根之義耳且隨地翻罨艸壅必勻勝刈他艸下壅余姚法罨豆後仍上生泥泥不止去艸熱亦令艸少虫少種疊地花者不可不知余爲吉貝疏說棉頗詳恐不能徧農家玆刻宜可徧或不逮不知書者今括之以四言儻知書者口授之婦女嬰兒必可通也曰精揀核早下種深根短榦稀科肥壅王禎木棉圖譜敍曰中國自桑土旣蠶之後惟以繭纊爲務殊不知木棉之爲用夫木棉產自海南諸種藝制作之法駸駸北來江淮川蜀旣獲其利至南北混一之後商販於此服被漸廣名曰吉布又曰棉布【考之異物志云木棉之爲布曰斑布繁縟多巧者曰城次麄者曰文縟又次麄者名曰烏驎】其幅疋之制特爲長濶茸宻輕暖可抵繒帛又爲毳服毯段足代本物按裴淵廣州記云蠻夷不蠶采木棉爲絮又諸番雜誌云木棉吉貝木所生占城闍婆諸國皆有之今已爲中國珍貨但不自本土所產不能足用比之蠶桑無采養之勞有必収之效埒之枲薴免績緝之工得禦寒之益可謂不麻而布不繭而絮𨿽曰南產言其通用則北方多寒或繭纊不足而裘褐之費此最省便列制造之具於此庶逺近滋習農務助桑麻之用華夏兼蠻夷之利將自此始矣

木棉攪車木棉初采曝之陰或焙漧用此以治出其核昔用輾軸今用攪車尢便夫攪車用四木作框上立二小柱髙約尺五上以方木管之立柱各通一軸軸端俱作掉拐軸末柱竅不透二人掉軸一人餵上棉英二軸相軋則子落於內綿出於外比用輾軸工利數倍【凡木棉多用此法卽去子得棉不致積滯】

扈先生曰今之攪車以一人當三人矣所見句容式一人可當四人太倉式兩人可當八人

木棉彈弓以竹爲之長可四尺許上一截頗長而彎下一截稍短而勁控以繩用彈棉英如彈氊毛法務使結者開實者虛假其功用非弓不可

扈先生曰今以木爲弓蠟絲爲

木棉捲筳淮民用薥黍梢莖取其長而滑今他處多用無節竹條代之其法先將綿毳條於幾上以此筳倦而扞之遂成綿筒隨手抽筳每筒牽紡易爲勻細皆捲筳之效也

木棉紡車其制比麻薴紡車頗小夫輪動轉莩繀隨之紡人左手握其綿筒不過二三續於莩�牽引漸長右手均撚俱成縷就繞繀上欲作綫織置車在左再將兩繀綫絲合紡可爲綿綫南州異物志曰吉貝木熟時狀如鵞毳但紡不績任意外抽牽引無有斷絕此卽紡車之用也

扈先生曰置車在左不便若轉輪右旋可作亦不便今人以綫爲繞莩一周下成單繳卽輪右左轉而能括莩右旋矣

木綿撥車其制頗肖麻薴幡車但以竹爲之方圓不等特更輕便按舊說先將紡訖綿繀於稀糊盆內度過稍幹然後將綿繀頭縷撥於車上遂成綿絍

木棉軖牀其制如所坐交椅但下控一軖四股軖軸之末置一掉枝上椅豎列八繀下引綿絲轉動掉枝分絡軖上絲紝旣成次第脫卸比之撥車日得八倍始出閩建今欲傳之他方同趨省便詩云八繀綿絲絡一軖巧憑坐椅作軖牀試將觸類深思索麻薴鄕中用亦良

木綿綫架以木爲之下作方座長濶尺餘臥列四繀座上鑿置獨柱髙可二尺餘柱上橫木長可二尺用竹篾均列四彎內引下座四繀紡於車上卽成綿綫舊法先將此繀絡於籰上然後紡合今得此制甚爲速妙

農政全書卷三十五﹤子部﹐農家類﹐農政全書﹥

欽定四庫全書

農政全書卷三十六

明徐光啟撰

蠶桑廣類

麻【薴麻大麻滎麻葛附】

薴麻爾雅曰黂枲實又曰枲麻又曰莩麻母禮記曰苴麻之有黂【崔實注苴麻麻之有蘊者薴麻是也陶景曰薴麻今績薴麻是也陸璣艸木疏云薴一科數十莖宿根在地至春自生不須別種荊揚間歳三刈官令諸園種之剝取其皮以竹刮其表厚處自脫得裏如筋者煮之用緝蘇頌曰薴根舊不載所出州土今閩蜀江淛有之其中可以績布苗髙八九尺葉如楮葉面靑背白有短毛其根黃白而輕虛二月八月采王禎曰薴有二種一曰紫麻一曰白薴本南方之物近河南亦多藝之宼宗奭曰薴如蕁麻花如白楊而長成穗每一朶凡數十穗靑白色李時珍曰薴家薴也又有山薴野薴凡麻絲之細者爲絟粗者爲紵扈先生曰詩言漚紵傳稱紵衣中土之有紵舊矣而賈思勰不言種薴之法崔實始言薴麻繇是推之五代以前所謂紵所謂枲者殆皆苴麻之屬而今所謂薴者特南方有之陸璣始著其名唐甄權乃以入藥方至宋掌禹錫雲南方績以爲布顯是北方所無而釋詩者尙未知陸所謂薴非詩所謂紵也】

大麻卽火麻黃麻爾雅翼所謂漢麻也雄者名枲麻牡麻雌者名苴麻【吳普云麻蕡是實麻勃是花實中之仁先藏地中者及麻葉皆有毒食之殺人寇宗奭曰麻子海東毛羅島來者大如蓮實其次出上郡北地者大如豆南地子小蘇頌曰麻子處處種之績其皮可以爲布農家擇其子之有班黒文者謂之雌麻種之則結子繁他子則不結也李時珍曰大麻卽今黃麻大科如油麻葉狹而長狀如益母艸葉一枝七葉或九葉五六月開細黃花隨結實大如胡荽子可取油剝其皮作麻其稭白而有稜輕虛可爲燭心】

檾麻【許氏說文曰滎枲屬爾雅翼云檾髙四五尺或五六尺葉似薴而薄實如大麻子或作或作防種必連頃故謂之防也周禮典枲麻艸注艸葛防也王禎曰檾其長如竹葉大如扇上團如葵花黃結子蓬如橡斗然李時珍曰檾卽今白麻多生卑濕處六七月開黃花結實如半磨形有齒嫩靑老黒中子扁黒狀如黃葵其莖輕虛北人取皮作麻以莖蘸硫黃作焠燈引火甚速其嫩子小兒亦食之】

齊民要術曰凡種麻地須耕五六徧倍蓋之以夏至前十日下子亦鋤兩徧仍須用心細意抽防全稠閙細弱不堪畱者卽去卻一切但依此法除虫災外小小旱不至全損何者緣蓋磨數多故也

農桑緝要種薴麻法三四月種子者初用沙薄地爲上兩和地爲次園圃內種之如無園瀕河近井處亦得先倒斸土一二徧然後作畦闊半步長四步再斸一徧用腳浮躡或鍁背浮按稍實不然著水虛懸再把平隔宿用水飲畦明旦細齒把浮耬起土再把平隨時用濕潤畦土半升子粒一合相和勻撒子一合可種六七畦撒畢不用覆土覆土則不出只須揀用極細梢杖三四根撥剌令平可畦搭二三尺髙棚上用細箔遮蓋五六月內炎熱時箔上加苫重蓋惟使陰宻不致曬死但地皮稍幹用炊箒細灑水於棚蓋常令其下濕潤【或子未生芽或苗出力弱不禁注水陡澆故也】如遇天陰及早夜撒去覆箔至十日後苗出有艸卽防苖髙三指不須用棚如地稍幹用微水輕澆約長三寸卻擇比前稍壯地別作畦移栽臨移時隔宿先將有苗畦澆過明旦亦將做下空畦澆過將薴麻苖用刀器帶土撅出轉移在內相離四寸一栽務要頻鋤三五日一澆如此將防二十日之後十日半月一澆至十月後用牛驢馬生糞蓋厚一尺預選秋耕擺熟肥地更用細糞糞過來年春首移栽地气已動爲上時芽動爲中時苖長爲下時栽法掘區成行方圍相去一尺五寸將畦中科苗移出栽於區內擁土區中以水湮之若夏秋移栽須趂雨水地濕分根連土於側近地內分栽亦可移栽年深宿根者移時用刀斧將根截斷長可三四指栽時成行作區方圍各離一尺五寸毎區臥栽三二根棋盤相對擁土畢然後下水候三五日復澆苗髙勤鋤旱則澆之若地逺移栽者須根科少帶原土滿包封裏外復用席包掩合勿透風日𨿽數百里外栽之亦活栽培法如前初年長約一尺便割一鎌麻未堪用再候長成所割卽堪績用至十月卽將割過根摣用牛馬糞蓋厚一尺不至凍死【扈先生曰如此蓋厚則栽得過冬所以中土得種若北方未知可否吾鄕三十度上下地方蓋厚一二寸卽得矣】至二月初把去糞令苗出以後歳歳如此【壓條滋如桑法移栽亦可】第三年根科交稠宻不移必漸不旺卽將本科周圍稠宻新科再依前法分栽毎歳可割三鎌毎割時須根傍小芽出土約髙五分其大麻卽爲可割大麻旣割其小芽榮長便是下次再割麻也若小芽過髙大麻不割不惟小芽不旺又損已成之麻大約五月初一鎌六月半一鎌八月半一鎌惟中間一鎌長疾麻亦最好刈倒時隨卽用竹刀或鐵刀從梢分批開用手剝下皮卽以刀刮其白瓤其浮上皴皮自去防作小栞搭於房上夜露晝曝如此五七日晝夜自然潔白然後收之若值陰雨卽於屋底風前令透涼【去聲】恐經雨黒漬故也所剝之麻春夏秋溫暖時分績與常法同若於冬月用溫水潤濕易爲分擘也如漧硬難分其績旣成纒作纓子於水甕內浸一宿紡車紡訖用桑柴灰淋下水內浸一宿撈出毎纑五兩可用淨水一盞細石灰拌勻置於器物內停放一宿至來日澤去石灰卻用黍楷灰淋水煮過自然白輭曬漧再用淸水煮一度別用水擺防極淨曬漧逗成纑鋪經織造與常法同此麻一歳三割毎畆得麻三十斤少不下二十斤目今陳蔡間毎斤價錢三百文已過常麻數倍善績者麻皮一斤得績一斤細者有一斤織布一疋次斤半一疋又次二斤三斤一疋其布柔韌潔白比之常布又價髙一二倍然則此麻但栽植有成便自宿根可謂暫勞永利矣

齊民要術曰種薴麻法止取實者種班黒麻子【班黒者饒實崔實曰苴麻子黒又實而重治作燭不作麻】耕須再徧一畆用子二升種法與大麻同三月種者爲上時四月爲中時五月初爲下時大率二尺畱一科【穊則不成】鋤常令淨【荒則少實】旣放勃防去雄【若未放勃去雄者則不成子實】凡五穀地畔近道旁者爲六畜所犯宜種胡麻麻子【胡麻六畜不犯麻子粗頭則科大收此二種以供美燭之費也】愼勿於大豆地中雜種麻子【扇地兩損而收並薄】六月中可於麻子地間散蕪菁子而鋤之擬收其根

汜勝之書曰種麻預調和田二月下旬三月上旬傍雨種之麻生布葉鋤之率九尺一樹樹髙一尺以蠶矢糞之樹三升無蠶矢以混中熟糞糞之亦善樹一升天旱以流水澆之樹五升無流水曝井水殺其寒气以澆之雨澤適時勿澆澆不欲數養麻如此美田則畆五十石及百石薄田尙三十石獲麻之法霜下實成速斫之其樹大者以鋸鋸之崔實曰二三月可種苴麻【麻之有實者爲苴】扈先生曰薴初種用子一種之後宿根自生數年之後根多紏結卽須分栽耳今安慶建寧諸處亦多掘根分栽無種子者亦如壓條栽桑趣易成速效而已然無根處取逺致爲難卽宜用種子之法凡苖長數寸卽用糞和半水澆之割後旋澆澆必以夜或陰天日下澆薴有銹瘢又最忌豬糞

又曰今年壓條來年成薴或雲月月可栽

又凡種大麻用白麻子【白麻子爲雄麻顏色𨿽白齧破枯焦無膏潤者秕子也亦不中種市糴者口含令少時顏色如舊者佳如變黒者裛崔實曰牡麻靑白無實兩頭鋭而輕浮】麻欲得良田不用故墟【故墟亦良有防葉夭折之患不任作布也】地薄者糞之【糞宜熟無熟糞者用小豆底亦得崔實曰正月糞疇疇麻田也】耕不厭熟【縱橫七徧以上則麻無葉也】田欲歳易【拋子種則節髙】良田一畆用子三升薄田二升【穊則細而不長稀則粗而皮惡】夏至前十日爲上時至日爲中時至後十日爲下時【麥黃種麻麻黃種麥亦良候也諺曰夏至後不沒狗或答曰但雨多濕櫜駝又諺曰五月及澤父子不相借言及澤也夏至後者匪惟淺短皮亦輕薄此亦趨時不可失也】澤多者先漬麻子令芽生【取雨水浸之生芽疾用井水則生遲浸法著水中如炊兩石米頃出著席上布令厚三四寸數攪之令均得地气一宿則芽出水若滂沛十日亦不生】待地白背耬耩漫擲子空泄勞【截雨腳卽種者地濕麻生痩待白背者麻生肥】澤少者暫浸卽出不得待芽生耬頭中下之【不勞曳撻】麻生數日中常驅雀布葉而鋤勃如灰便刈【刈防各隨鄕法禾勃者生收皮不成放勃不收卽驪】栞欲小欲薄【栞吉典反小束也普胡反爲其易】一宿輒翻之【得霜露則皮壊也】獲欲淨【有葉者易爛】漚欲淸水生熟合宜【濁水則麻黒水少則麻脆生則難剝大爛則不任暖泉不冰凍冬日漚者卽爲柔明也】衛詩曰蓺麻如之何衡從其畆汜勝之書曰種枲太早則剛堅厚皮多節晚則不堅寜失於早不失於遲收麻之法穗勃勃如灰防之夏至後二十日漚枲枲和如絲崔實曰夏至先後五日可種牡麻種大麻法曰十耕蘿卜九耕麻地宜肥熟須殘年開墾俟凍過則土酥來春鋤成行壠正月半前後下種種子取班黒者爲上撒後以灰蓋之宻則細疎則粗布葉後以水糞澆灌恐葉焦死亦不可立行壠上恐踏實不長七月間收子麻布包之懸掛則易出

種茼麻法地宜肥濕早者四月種遲者六月亦可繁宻處芟去則長

蘇恭曰滎麻宜九十月采陰漧爲佳

農桑通訣曰與黃麻同時熟刈作小束池內漚之爛去靑皮取其麻片潔白如雪耐水爛可織爲毯被及作汲綆牛索或作牛衣雨衣艸覆等具農家歳歳不可無者

附葛

葛詩葛之覃兮【按葛一名黃斤一名鹿藿一名雞齊有野生有家種春長苖引藤蔓延治之可作布根外紫內白大如臂長者五六尺葉有三尖如楓葉七月著花累累成穗莢如小黃豆宜七八月采之】

采葛法夏月葛成嫩而短者畱之一丈上下者連根取謂之頭葛如太長看近根有白防者不堪用無白防者可截七八尺謂之二葛

練葛法采後卽挽成网火煮爛熟指甲剝看麻白不粘靑卽剝下長流水邊捶洗淨風漧露一宿尢白安陰處忌日色紡之以織

葛根端陽日采破之曬漧敷虫蛇傷平時采之亦可蒸及作粉食

葛花采之曬漧煠食

洗葛衣法淸水揉梅葉洗前夏不脆或用梅樹葉搗碎泡湯入磁盆內洗之忌用木器則黒

王禎麻薴圖譜敍曰麻薴之有用具南北不無異同民俗豈能通變如南人不解刈麻北人不解治薴及有漚浸審生熟之節車紡分大小之工凡絺綌繩綆皆其所出今並所附類一一條列庶使南北互相爲法云扈先生曰薴性畏寒不宜北土北方地气所絕無如之何然紵衣漚紵卽又北方自古有之宜試種爲得

刈刀獲麻刃也或作兩刃但用鎌柌旋挿其刃俯身控刈取其平穩便易北方種麻頗多或至連頃另有刀工各具其器割刈根莖劖削稍葉甚有速效南東惟用防取頗費工力故錄此篇首著其便也

漚池漚浸漬也池猶也凡藝麻之鄕如無水處則當掘地成池或甃以磚石蓄水於內用作漚所大凡北方治麻刈倒卽栞之臥置池內水要寒暖得宜麻亦生熟有節須人體測得法則麻皮潔白柔韌可績細布南方但連根防麻遇用則旋浸旋剝其麻片黃皮粗厚不任細績𨿽南北習尙不同然北方隨刈卽漚於池可爲上法又問之南方造薴者謂薴性本難輭與漚麻不同必先績薴已紡成纑乃用幹石灰拌和累日【夏天三日冬天五日春秋約中】旣必抖去別用石灰煮熟待冷於淸水中濯淨然後用蘆簾平鋪水面【如水逺則用大盆盛水鋪簾或卓攤纑浸曝毎日換水亦可】攤纑於上半浸半曬遇夜收起瀝漧次日如前候纑極白方可起布此治薴池漚之法須假水浴日曝而成北人未之省也今書之冀南北通用【至有理可推廣其意別用之也】

薴刮刀刮薴皮刃也煆鐵爲之長三寸許捲成小槽內挿短柄兩刃向上以爲用仰置乎中將所剝薴皮橫覆刃上以大指就按刮之薴膚卽脫農桑輯要云薴刈倒時用手剝下皮以刀刮之其浮皴自去宜制爲兩刃鐵刃尢便於用

績盛麻績器也績集韻云輯也說文曰籠也又姑簍也字從竹或以條莖編之用則一也大小深淺隨其所宜制之麻薴蕉葛等爲之絺綌皆本於此有日用生財之道也

﹤子部﹐農家類﹐農政全書﹐卷三十六﹥﹤子部﹐農家類﹐農政全書﹐卷三十六﹥

小紡車此車之制凡麻薴之鄕在在有之前圖具陳玆不復述隋書鄭善果母淸河崔氏恆自紡績善果曰母何自勤如是耶答曰紡績婦人之務上自王后下至大夫妻各有所制若惰業者是爲驕逸吾𨿽不知禮其可自敗名乎今士大夫妻妾衣被美曽不知紡績之事聞此鄭母之言當自悟也

大紡車其制長餘二丈闊約五尺先造地拊木相四角立柱各髙五尺中穿橫桄上架枋木其枋木兩頭山口臥受卷纑長軖鐵軸次於前地拊上立長木座座上列臼以承底鐵簨【夫用木車成筩子長一尺二寸圍一尺二寸計三十二枚內受績纒】上俱用杖頭鐵環以拘軸又於額枋前排置小鐵叉分勒績條轉上長軖仍就左右別架車輪兩座通絡皮下經列上拶轉軖旋鼓或人或畜轉動左邊大輪隨輪轉眾機皆動上下相應緩急相宜遂使績條成纒於軖上晝夜紡績百斤或眾家績多乃集於車下秤績分纑不勞可畢中原麻布之鄕皆用之又新置絲綫紡車一如上法但差小耳比之露地術架合綫特爲省易因附於此

蟠車纒纑具也又謂之撥車南人謂撥拊又云車柎南北人皆慣用習見已圖於前玆不必述

纑刷疏布縷器也束艸根爲之通柄長可尺許圍可尺餘其纑縷杼軸旣畢架以叉木下用重物掣之纑縷已均布者以手執此就加漿糊順下刷之卽增光澤可授機織此造布之內𨿽曰細具然不可闕

﹤子部﹐農家類﹐農政全書﹐卷三十六﹥

布機釋名曰布列諸縷淮南子曰伯余之初作布也【伯余黃帝臣也】緂麻索縷手經指掛後世爲之機杼幅疋廣長疎宻之制存焉農家春秋績織是爲要具

行臺監察禦史詹云卿造布之法曰揀一色白薴麻水潤分成縷粗細任意旋緝旋搓本俗於腿上搓作纑逗成鋪不必車紡亦勿熟漚只經生纑論帖穿薴如常法以發過稀糊調細豆麫刷過更用油水刷之於天气濕潤時不透風處或地窨子中灑地令潤經織爲佳若風日髙燥則纑縷漧脆難織毎織必先以油水潤薴及潤纑經織成生布於好灰水中浸蘸曬漧再蘸再曬如此二日不得揉搓再蘸濕了於幹灰內周徧滲浥兩時久納於熱灰水內浸濕於甑中蒸之文武火養二三日頻頻翻覷要識灰性及火候慢次用淨水澣濯天晴再三帶水搭曬如前不計次數惟以潔白爲度灰須上等白者落梨桑柴豆稭等灰入少許炭灰妙【北方古有此法今獨肅寜用之】

鐵勒布法將揀下雜色薴麻水潤分縷隨緝隨搓織皆如前法水煮過便是先將生薴麻折作二尺五寸長不斷曬漧蒸過帶濕剝下去粗皮如常法水潤緝搓如前

麻鐵黎布法將雜色老火麻帶濕曲折作二尺五寸長曬漧收之欲用時旋於木甑中蒸過趂濕剝下曬漧以木椑子兩个夾麻順歷數次至麻性頗軟堪緝爲度水潤緝績紡作纑生織成布水煮便是

王禎曰此布妙處惟在不搓揉了麻之骨力好灰水蘸曬布子潔白而已𨿽曰蘸曬頗煩而省纒縈熟纑等工亦多比之南布或有價髙數倍者眞良法也鏤板印布與世之治生君子共之

﹤子部﹐農家類﹐農政全書﹐卷三十六﹥

繩車絞合防作繩也其車之制先立簨虡一座植木止之簨上加置橫板一片長可五尺闊可四寸橫板中間排鑿八竅或六竅各竅內置掉枝或鐵或木皆彎如牛角又作橫木一莖列竅穿其掉枝復別作一車亦如上法兩車相對約量逺近將所成防各結於兩車掉枝之足車首各一人將掉枝所穿橫木俱各攪轉候防股勻卻將三股或四股撮而爲一各結於掉枝一足計成二繩然後將另制木置於所合防之首復攪其掉枝使防成繩木自行繩盡乃止凡農事中用繩頗多故田家習制此具遂列於農譜之內

防車續豚臬防具也造作簨虡髙二尺上穿橫軸長可二尺餘貫以軖轂左手引麻牽軖旣轉右手續接麻皮成縱纒上軖防縷旣盈乃脫軖付之繩車或作別用

紉車繟繩器也通俗文曰單繟曰細揉木作卷中貫軸柄長可尺餘以卷之上角用繟麻皮右手執柄轉之左手續麻股旣成則纒於卷上或隨繩車用之以助糺絞防又農家用作經織麻履牛衣簾箔等物此紉車復有大小之分也

旋椎掉麻紴具也截木長可六寸頭徑三寸許兩間斫細樣如腰鼓中作小竅挿一鈞簨長可四寸用繋麻皮於下以左手懸之右手撥旋麻旣成就纒椎上余麻挽於鉤內復續之如前所成經緯可作粗布亦可織履農隙時老稚皆能作此𨿽繋瑣細之具然於貧民不爲無補故繋於此

農政全書卷三十六

欽定四庫全書

農政全書卷三十七

明徐光啟撰

種植

種法

齊民要術曰凡作園籬法於墻基之所方整耕深凡耕作三壠中間相去各二尺秋上酸棗熟時收於壠中穊種之至明年秋生髙三尺許間斷去惡者相去一尺畱一根必須稀穊均調行五條直相明當至明年春剝去橫枝剝必畱距【若不畱距侵皮防大逢寒卽死此剝樹常法也】剝訖卽編爲巴籬隨宜夾剝務使舒緩【急則不復得長故也】又至明年春更剝其末又編之髙七尺便足【欲髙作者亦任人意】匪直姦人慙笑而返狐狼亦息望而回行人見者莫不嗟嘆不覺白日西移遂忘前途尙逺盤桓瞻矚久而不能去枳棘之籬折柳樊圃斯其義也【種樹書曰棘能辟霜花果以棘園中卽茂】其種柳作之者一尺一樹初時斜挿挿時卽編其種楡莢者一同酸棗如其栽楡與柳斜直髙與人等然後編之數年長成共相蹙迫交柯錯葉特似房櫳旣圖龍蛇之形復寫鳥獸之狀緣勢嵚防其貌非一若值巧人甚便采用則無事不成尢宜作杌其盤紆茀郁其文互起縈布綿綉萬變不窮扈先生曰凡作園於西北兩邊種竹以禦風則果木畏寒者不至凍損若於園中度地開池以便養魚灌園則所起之土挑向西北二邊築成土阜種竹其上尢善西北旣有竹園禦風但竹葉生髙下半仍透風老圃家作稻艸苫防竹上遮滿之若種慈竹則上下皆隱蔽矣凡作園籬諸品冬靑取其榦可作骨取子作藥取其葉冬夏不凋病在二十年後卽爛壊或云以豬糞壅之則久宜試二三八九月移爵梅取其條葉作刷緑布取其幹可作骨取其逺年者根株盤結可作幾杌等器正二月移五加皮取其榦可作骨取其刺可卻姦取其芽可食取其根皮作藥作酒正月挿金櫻子取其刺可卻姦取其花香味可翫取其子可作藥正月挿梅取其花香味可翫取其榦可作骨取其榦上防有刺移種不拘時枸杞取其芽可食取其子作藥取其根作藥取其幹作骨正八九月挿飛來子取其花可食種不拘時椒取其刺可卻姦取其榦可作骨取其實可食可作藥取其葉可作味核可作油四月種茱茰取其榦可作骨取其實可食可作藥梔子取其幹可作骨取其花香單臺者取其子作藥作染色取其葉不凋貓奶子取其榦可作骨取其刺可卻姦取其葉冬夏

不凋取其花香取其嫩葉可食名神仙茶此移種者迎春花取其花早種於籬內酸棗取其榦可作骨取其枝可卻姦取其子可食取其仁藥材移種不拘時木筆取其榦可作骨取其花美分移於籬內桑取其榦可作骨取其葉可飼蠶取其椹可食可作藥壓條枳取其榦可作骨取其刺可卻姦取其枝可蓋墻可賣取其子可傅生接博移種槿取其榦可作骨取其花不拘時挿野薔薇取其刺可卻姦取其花可蒸露可挿可移谷樹取其榦可作骨取其汁可作膠書金字取其子中藥材取其皮可造紙取其木可種揀取其榦可作骨且速成楡取其榦可作骨且速成莢可食白楊取其榦可作骨速成修取爲薪且不若楊柳之多蛀也宜挿刺杉取其榦可作骨刺可卻姦皁莢榦作骨且速成芽可食有刺可卻姦種山礬不凋花香易成挿金銀花花香中藥移椿樹易成芽可食種枇杷易成冬月開花花藥材榦葉俱靑挿小葉樹易成芽可食木龍易成葉貼毒瘡不凋

齊民要術曰凡移栽一切樹木欲記其陰陽不令轉易【陰陽易位則難生小小栽者不須記也】大樹髠之【不髠風揺則死】小則不髠先爲深坑內樹訖以水沃之著土令如薄泥東西南北揺之良久【揺則泥入根間無不活者不揺虛多死其小樹則不須爾】然後下土堅築【近上二寸不築取其柔潤也】時時灌漑常令潤澤【毎澆水盡卽以燥土覆之覆則保澤不覆則漧涸】埋之欲深勿令撓動凡栽樹訖皆不用手捉及六畜觸突【戰國防曰夫柳縱橫顚倒樹之皆生十人樹之一人揺之則無生矣】凡栽樹正月爲上時【諺曰正月可栽樹言得時易生也】二月爲中時三月爲下時棗雞口槐兔目桑蝦蟇眼楡負癅散自余雜木防耳防趨各其時【此等名目皆是葉生形容之所象似以此時栽種者葉皆卽生早栽者葉晚出𨿽然寜大早爲佳不可晚也】樹大率種數旣多不可一一備舉凡不見者栽時之法皆求之此條崔實曰正月自朔曁晦可移諸樹竹漆桐梓松栢雜木惟有果實者及望而止過十五日則果少實務本新書曰一切移栽枝記南北根深土逺寛掘土以蓆包包裹不令見日大車上般載以人撁拽緩緩而行車前數百步平治路上車轍務要平坦不令車輪揺擺於處所依法栽培樹樹決活古人有云移樹無時莫令樹知區宜寛深以水攪土成泥仍糝新粟大麥百餘粒卽下樹栽樹大者須以木扶架若根不動揺𨿽丈許之木可活仍須芟去繁枝則不招風務本直言云近聞諸般材木比之往年價直重貴蓋因不種不栽一年少如一年可爲深惜古人云木奴千無凶年木奴者一切樹木皆是也自生自長不費衣食不憂水旱其果木材植等物可以自用有餘又可以易換諸物若能多廣栽種不惟無凶年之患抑亦有久逺之利焉種樹書曰凡移樹不要傷根須須濶不可去土恐傷根【扈先生曰土封縱小無絕根須其法宜先寛掘土封漸用竹木剔去旁土勿傷細根約量人力可致者以繩束之新坑務搯令濶大令根須條直不可卷曲】移樹者以小牌記取南枝不若先鑿窟沃水攪泥方栽築令實不可踏仍多以木扶之恐風揺動其顚則根揺𨿽尺許之木亦不活根不揺𨿽大可活更莖上無使枝葉繁則不招風又曰移樹木用谷調泥漿水於根下沃之無不活者又曰凡栽植忌西風又曰凡植果木先於霜降後鋤掘轉成圓垜以艸索盤定泥土復以松土塡滿四遭用肥土澆實次年正二月移至今種處宜寛作區安頓端正然後下土半區將木棒斜築根垜底下須實上以松土加之髙於地面二三寸度其淺深得所不可培壅太髙但不露大根爲限若本身髙者必用椿木扶縛庶免風雨揺動灌以肥水天晴毎朝水澆半月根實生意動則已大樹禿稍小不必禿若路逺未能便種必須遮蔽日色垜碎日炙則難活矣凡移果樹宜寛深開掘先入糞和泥幹次日用土蓋根無宿土者深栽泥中輕輕提起樹根使與地平則其根舒暢易活必三四日後方可用水澆灌勿令揺動柳宗元作郭橐駞傳曰駞所種樹或移徙無不活且碩茂蚤實以蕃他植者𨿽窺伺效慕莫能如也有問之對曰槖駞非能使木壽且孳也以能順木之天以致其性焉爾凡植木之性其本欲舒其培欲平其土欲故其築欲宻旣然已勿動勿慮去不復顧其蒔也若子其置也若棄則其天者全而其性得矣故吾不害其長而已非有能碩而茂之也不抑耗其實而已非有能蚤而蕃之也他植者則不然根拳而土易其培之也若不過焉則不及茍有能反是者則又愛之太恩憂之太勤旦視而暮撫已去而復顧甚者爪其膚以驗其生枯揺其本以觀其疎宻而木之性日以離矣𨿽曰愛之其實害之𨿽曰憂之其實讎之故不我若也

扈先生曰凡諸木俱宜在下後上前移種地气隨月而盛觀諸潮汐此理易晰矣方气盛時生气全在枝葉故移則傷其性接則失其气伐用則潤气滿中久而生蠧也

分栽者於樹木根傍生小株毎株就本根連處截防未可便移須待次年方可移植別處或叢生亦必按時月分植則易活也

壓條者身截半斷屈倒於地熟土兜一區可深五指余臥條於內用木鉤子攀拗在地以燥土壅近身半段露稍頭半段勿壅以肥水灌區中至梅雨時枝葉仍茂根必生矣次年此日初葉將萌方斷連處是年霜降後移栽尢妙

凡扡挿花木先於肥地熟斸細土成畦用水滲定正二月間樹芽將動時揀肥旺發條斷長尺餘毎條上下削成馬耳狀以小杖刺土深約與樹條過半然後以條挿入土壅入毎穴相去尺許常澆令潤搭棚蔽日至冬換作暖防次年去之候長髙移栽初欲扡挿天陰方可用手過雨十分無雨難有分數矣大凡艸木有餘者皆可采條種防枝條嫩直者刀削去皮二寸許以蜜固底次用生山藥搗碎塗蜜上將細軟黃泥裹外埋陰處自然生根

春花以半開者摘下卽挿之蘿卜上實土花盆內種之灌漑以時花過則根生矣不傷生意又可得種亦奇法也立夏日取交春一个時辰內扡挿各色樹木入地四五寸無不活者當年卽便生結又云於正二月上旬取樹木嫩枝扡挿勝於種核五年方大挿扡全活則二年已生矣食經曰種名果法三月上旬斫好直枝如大母指長五尺內著芋魁種之無芋大蕪菁根亦可用務本新書曰凡桑果以接博爲妙一年後便可獲利昔人以之譬螟子者取其速肖之義也凡接枝條必擇其美【宜用宿條向陽者庶气壯而茂嫩條陰弱而難成】根株各從其類【然荊桑亦可接魯桑梅可接杏桃可接李】接工必有用其細齒截鋸一連厚脊利刃小刀一把要當心手凝穩又必趂時【以春分前後十日爲宜或取其條襯靑爲期然必待時暄可接蓋欲借陽和之气也】一經接博二气交通以惡爲美以彼易此其利有不可勝言者矣接博其法有六一曰身接【先用細鋸截去元樹枝莖作盤砧髙可及肩以利刃小刀際其盤之兩旁微啟小罅深可寸半先用竹籖之測其深淺卻以所接條約五寸長一頭削作小箆子先噙口中假津液以助其气卻內之罅中皮肉相對挿之訖用皮樹封繋寛得所用牛糞和泥斟酌封裹之勿令透風外仍上畱二眼以泄其气扈先生曰開砧宜用老鴉嘴爲妙髙如馬低如瓦】二曰根接【先截斷元樹身去地五寸許以所接條削箆挿之一如身接法就以土培封之以棘之圍防之】三曰叉接【用小利刃刀子於元樹身八字斜剉之以小竹籖測其淺深以所接枝條皮肉相向挿之封固如前法候接枝發茂以斬去其元樹枝莖使之莖茂耳】四曰枝接【如皮接之法而差近之耳】五曰靨接【小樹爲宜先於元樹橫枝上截了畱一尺許於所取接條樹上眼外方半寸刀尖刻斷皮肉至骨並帶凝掲皮肉一方片須帶芽心納於口噙少時取出印濕防於橫枝上以刀尖依防刻斷元樹靨處大小如之以接按之上下兩頭以桑皮封繋慢得所仍用牛糞泥塗防之隨樹大小酌量多少接之】六曰搭接【將已種出芽條去地三寸許上削作馬耳將所接條並削馬耳相搭接之封系如前法糞壅】農桑輯要曰正月取樹本大如斧柯及臂者皆堪接謂之樹砧砧若稍大卽去地一尺截之若去地近截之則地力大壯矣若夫所接之木稍小卽去地七八寸截之若砧小而髙截則地气難應須以細齒鋸截鋸齒麄卽損其砧皮取快刀子於砧緣相對側劈開令深一寸毎砧對接兩枝候俱活卽待葉生去一枝弱者所接樹選其向陽細嫩枝如筯麄者長四寸許陰枝卽少實其枝須兩節兼須是二年枝方可接接時防批一頭入砧處挿入砧緣劈處令入五分其入須兩邊批所接枝皮處挿了令與砧皮齊切令寛急得所寛卽陽气不應急則力大夾煞全在細意酌度挿枝了別取本色樹皮一片長尺餘濶二三分纒所接樹枝並砧緣瘡口恐雨水入纒訖卽以黃泥泥之其砧面並枝頭並以黃泥泥之對挿一邊皆同此法泥訖仍以紙裹頭麻繩防之恐泥落故也砧上有葉生卽旋去之乃以大糞擁其砧根外以刺棘遮防勿使有物動撥其枝春雨得所尢易活其實內子相類者林檎梨向木砧上栗子向櫟砧上皆活蓋是類也張約齋種花法注云春分和气盡接不得夏至陽气盛種不得【扈先生曰春接樹必待貼頭回靑無有不活大都在春分前後亦有宜待谷雨者何云春分不接也種則立夏後便不宜矣】立春正月中旬宜接櫻桃木樨徘徊黃薔薇正月下旬宜接桃梅杏李半支紅臘梅梨棗栗柿楊梅紫薔薇【浙人亦云然宜試之恐彼中稍暖故得早耳】二月上旬可接紫笑綿橙匾橘已上種接莖於十二月間沃以糞壤兩至春時花果自然結實立秋後可接林檎川海棠黃海棠寒球轉身紅視家棠梨葉海棠南海棠以上接法並要時將頭與木身皮對皮骨對骨用麻皮纒上用篛葉寛覆之如萌出相長卽撒去篛葉無有不盛也但取實內核相似葉相同者皆可接換下向根貼謂之樹貼如桃貼接杏接梅櫟貼接栗蓋此類也枳接柑橘亦宜本色接換本色美者最妙若貼大宜髙截貼小宜近地截截訖用利刀銛貼上齒防防樹本佳者取到接頭須經二年肥盛嫩枝如筯大者斷長三四寸以上根頭一寸半用薄刀子刻下中半刻成判官頭樣削其骨成馬耳狀又將馬耳尖頭薄骨翻轉割去半分將接頭口內噙養溫暖以借生气然後將刀於貼盤左右皮內膜外批豁兩道或三道納所噙接頭於渠子內極要快摙宻須使老樹肌肉與接頭肌肉相對著或二或三皆了用竹籜攔寸許劈開雙指齊貼面於接頭外面所批防處包裹定麻皮復用竹籜包其貼頂防定次用爛泥封其纒處舊麻防著上用寛兜盛土培養接頭勿令透風見日土幹則灑之所包土上條芽長出非接頭上者悉令去之以防分力培土上露接頭一二眼通活气上用竹籜蔽之以防日雨種樹書曰凡接花木𨿽已接活內有脂力未全包生接頭處切要愛防如梅雨浸其皮必不活又曰凡接矮果及花用好黃泥曬漧篩過以小便浸之又曬漧篩過再浸之凡十餘度以泥封樹皮用竹筒破兩半封裹之則根立生次年斷其皮截根栽之又曰接樹須取向南隔年者接之則著子多經數次接者核小但核不可種耳不可接者乃用過貼先移葉相似之小樹於其畔可以枝相交合處以刀各削其半對合著竹籜包裹麻皮纒固泥封之大樹所合枝傍截半段小樹所合枝去稍弱不必半段欲花果兩般合色則勿去其稍來年春始截斷復待長定然後移栽貼綉毬花先取八仙花栽培於瓦盆中次年春連盆移就綉毬花畔將八仙花梗離根七八寸許刮去半邊皮約二三寸又將綉毬花嫩枝亦刮去皮半邊彼此挨合一處用麻繩防頻用水澆至十月候皮生合爲一處截斷綉毬本身入土栽培自然暢茂周歳斷者尢妙貼玉蘭花先以木筆同上法爲之扈先生曰接樹有三訣第一襯靑第二就節第三對縫依此三法萬不失一

便民圖曰修葺法正月間削去低枝小亂者勿令分樹气力則結子自肥大又曰凡樹腳下常令耘艸淸淨艸多則引虫蠧亦能偸力乏樹弗使下有坑坎雨後水淸根朽葉黃宜令平滿髙如地面三五寸

扈先生曰凡果木皆須剪去繁枝使力不分不信時試看開花結果之際凡無花無果細枝後來亦須髮葉豈不減力若預先芟去則力聚於花果矣又凡果俱三年老枝上所生則大而甘又曰凡樹欲取材如椐楡杉栢之類可令挺枝無旁枝其他取花葉芽實者皆令枝旁生剝削令至六七尺其下可通人行可也如此便於采掇凡本樹未發芽前半月以上俱可修理

種樹書曰澆灌法凡木早晚以水沃其上以喞筒喞水其上必須用停久冷糞正宜臘月亦必和水三之一艸之類宜四季用肥如正月則用五分糞五分水二月三分糞七分水三四月二分糞八分水五六七八月十一二月八分糞二分水臘月純糞不妨遇天旱只宜白水澆或加一分糞二月或用澆肥多有所忌假如二月樹上已發嫩條必生新根澆肥則根桔而死如萌未發者不妨三月亦然又有一等不怕肥者如石橊茉莉之屬𨿽多肥不妨五月夏至梅雨時澆肥根必腐爛八月亦不可澆肥白露雨至必生細根肥之則死六七月花木發生已定者皆可輕輕用肥謹依月令等級澆之及小春時便能發旺如柑橘之類則不可但用肥則皮被破脂流冬必死矣【扈先生曰蘇人種柑橘用肥培壅】一切樹木俱宜十一二月正月餘皆不可合用灰糞和土或麻餅屑和土壅根髙三五寸澆水實定不可太過

收種下種法凡收子核必擇其美者作種必待果實熟甚擘取於墻下向陽暖處深寛爲坑以牛馬糞和土以半於坑底鋪平取核尖頭向上排定復以糞土覆之令厚尺餘至春生芽萬不失一忌水浸風吹皆令仁腐一切艸木種子俱瓢盛懸掛爲佳凡取種子必充實老黒者曬漧以瓶收貯髙懸弗近地气恐生白摸則無用隔年亦不生及時秧子勿使遲誤亦不宜太早地不厭髙土肥爲上鋤不厭數土松彌良各要按時及節臨下子時必日中曬曝擇淨然合浸者浸之不浸便用撒入土內子細者撒在土面下子訖卽以糞沃其上成行與打潭種者亦然下子者必要晴雨則不茁三五日後又嬰雨旱則不生須頻澆水

種樹書曰凡果須肉爛和核種之否則不類其種便民圖曰采果實法凡果實初熟時以兩手采摘則年年結實果子熟時須一頓摘其美者遲防之𨿽待熟亦不美勿先摘動被人盜喫飛禽就來窺食切宜謹之遁齋閒覽曰用人發掛枝上則飛鳥不敢近

種樹書曰凡果實未全熟時摘若熟了卽抽過筋脈來歳必不盛【扈先生曰宜少畱以養其力有過不采者甚壊樹】果實異常者根下必有毒蛇切不可食

文子曰冬冰可折夏木可結時難得而易失木方盛𨿽日采之而復生秋風下霜一夕而零故采摘不可不愼也

扈先生曰凡鳥來食果或張网罩樹多損樹枝或持竿鼓柝甚費力須用弩射取一二置竿首倚竿於樹其鳥悉不來

便民圖曰治蠧虫法正月間削杉木作釘塞其穴則虫立死正月一日五更把火徧照一切果樹下則無虫災或淸明日亦可農桑輯要曰木有蠧虫以花納孔中或納百部葉虫立死種樹書曰果樹生小靑虫虰蜻肹掛樹自無

扈先生曰凡治樹中蠧虫以硫黃研極細末和河泥少許令稠徧塞蠧孔中其孔多而細卽徧塗其枝榦虫卽盡死矣又法用鐡綫作鉤取之又用硫黃雄黃作煙塞之卽死或用桐油紙油燃塞之亦驗如生毛虫以魚鮏水潑根或埋蠶蛾於地下

便民圖曰凡果樹茂而不結實者於元日五更以斧斑駁雜砧則子繁而不落謂之嫁果十二月晦日夜同若嫁李樹以石頭安樹了中又曰正月間根芽未生於根旁寛深掘開防攢心釘地根鑿去謂之騸樹畱四邊亂根勿動仍用土覆蓋築實則結子肥大勝挿接者農桑輯要曰凡木皆有雌雄而雄者多不結實可鑿木作方寸大以雌木塡之乃實以銀杏雄樹試之便驗社日以杵舂百果樹下則結實牢不實者亦宜用此法種樹書曰鑿果樹納少鐘乳粉則子多且美又樹老以鐘乳末和泥於根上掲去皮抹之復茂

扈先生曰雄木無用而眾雌之中間有一二雄者更妙諺云羣雌間一雄結實飽蓬蓬

崔氏曰衛果法正月盡二月可剝樹枝二月盡三月可掩樹枝【埋樹枝土中令生二歳以上可移種矣】凡五果花盛時遭霜則無子常預於園中往往貯惡艸糞天雨新晴北風寒切是夜必霜此時放火作熅少得煙气則免於霜矣種樹書曰艸木羊食者不長凡花最忌麝香尢忌之賸栽蒜薤之類則不損又法於上風頭以艾和雄黃末焚卽如初種樹書曰木自南而北多枯寒而不枯只於臘月去根旁土麥穰厚覆之燃火深培如故則不過一二年皆結實若歳用此法則南北不殊猶人炷艾耳

齊民要術曰凡伐木四月七月則不虫而堅韌楡莢下桑椹落亦其時也然則凡木有子實者候其子實將熟皆其時也【非時者虫蛀且脆也】凡非時之木水漚一月或火煏取幹虫則不生【水浸之木皆亦柔韌】周官曰仲冬斬陽木仲夏斬陰木【鄭司農云陽木春夏生者陰木秋冬生者松柘之屬鄭曰陽木生山南者陰木生山北者冬則斬陽夏則斬陰調堅也今案北之性不生虫蠧四時皆得無所選焉山中雜木自非七月四月兩時殺者率多生虫無山南山北之異鄭君之說又無取則周官伐木蓋以順天道調陰陽未必爲堅韌之異虫虫者也】禮記月令孟春之月禁止伐木孟夏之月無伐大樹【逆時气也】季夏之月樹木方盛乃命虞人入山行木爲斬伐季秋之月艸木黃落乃伐薪爲炭仲冬之月日短至則伐木取竹箭淮南子曰艸木未落斧斤不入山林【九月艸木解也】崔實曰自正月以終季夏不可伐木必生蠧虫或曰以上旬伐之𨿽春夏不蠧猶有剖析間解之言又犯時令非急不伐十一月伐竹木十二月斬竹伐木不蛀斫松在下後上前永無白蟻他樹亦同

農政全書卷三十七﹤子部﹐農家類﹐農政全書﹥

欽定四庫全書

農政全書卷三十八

明徐光啟撰

種植

木部

楡爾雅曰楡白枌又曰藲荎【注曰枌楡先生葉卻著莢皮色白藲荎今之刺楡廣志曰有姑楡有郎楡案今世有刺楡木甚牢韌可以爲犢車材梜楡可以爲車轂及器物山楡可以爲蕪荑凡種者宜種刺梜兩種利者爲多其飲軟弱例非佳好之木也】

齊民要術曰楡性扇地其陰下五穀不植【隨其髙下廣狹東西北三方所扇各與樹等】種者宜於園地北畔秋耕令熟至春楡莢落時收取漫散犁細畊勞之楡生共艸俱長明年正月初附地芟殺以艸覆上放火燒之【一根上必十數條俱生止畱一根彊者余悉搯去之】一歲之中長八九尺矣【不燒則長遲也】後年正月二月移栽之【初生卽移者喜曲故須叢林長之三年乃移栽】初生三年不用采葉尢忌采心【采心則科茹太長更須依法燒之則依前茂矣】不用剝沐【剝者長而細又多瘢痕不剝則短麄而無病諺曰不剝沐十年成轂言易麄也必欲剝者宜畱二寸】於壍坑中種者以陳屋艸布壍中散楡莢於艸上以土覆之燒亦如法【陳艸還似肥良勝糞無陳艸者用糞糞之亦佳不糞𨿽生而瘦旣栽移者燒亦如法也】

又種楡法其餘地畔種者致雀損谷旣非叢林率多曲戾不如割地一方種之其田土薄地不宜五穀者惟宜楡及白楊地須近市【賣柴夾葉省功也】梜楡刺楡凡楡三種色別種之勿令和雜【梜楡莢葉味苦凡楡莢味甘甘者春時將煮賣是須別也】先耕地作壠然後散楡莢【壠者看好料理又易三寸一莢稀穊得中】散訖勞之楡生芟殺燒斫一如前法三年春可將莢葉賣之五年之後便堪作椽不梜者卽可砍賣【一根十文】梜者鏇作獨樂及盞【一个三文】十年之後魁椀瓶榼器皿無所不任【一椀七文一魁二十瓶榼器皿一百文也】十五年後中爲車轂及蒲桃【二口值二百車轂一具值絹三疋】其歲歲科簡剝治之功指柴顧人十束雇一人無業之人爭來就作賣柴之利己自無貲【歲出萬束一束三文則三十貫莢葉在外也】況諸器物其利十倍【於柴十倍歲收三十萬】斫後復生不勞更種所謂一勞永逸能種一頃歲收千疋惟須一人守護指揮處分旣無牛耕種子人功之費不慮水旱風虫之災比之谷田勞逸萬倍男女初生各與小樹二十株比至嫁娶悉任車轂一樹三具一具值絹三疋成絹一百八十疋聘財資遣麄得充事

崔寔曰二月楡莢成及靑收幹以爲防蓄【旨美也蓄積也司部收靑小蒸曝之至冬以釀酒滑香宜養老詩云我有防蓄亦以禦冬也】色變白將落可作防隨節早晏勿失其適【音牟防音頭楡醬】

農桑通訣曰楡醬能助肺殺諸虫下气楡葉曝漧搗羅爲末鹽水調勻日中炙曝天寒於火上熬過拌菜食之味頗辛美楡皮去上皺澁漧枯者將中間嫩處剉幹磑爲粉當歉歲亦可代食昔沛丰歲饑民以楡皮作屑煮食之人賴以濟焉

扈先生曰楡根皮作面可和香劑嫩葉煠浸淘淨可食楡錢可羮又可蒸糕餌楡皮濕搗如糊粘瓦石極有力汴洛以石爲碓嘴用此膠之

楸梓榎爾雅曰槐小葉曰榎大而皵楸小而皵榎椅梓鼠梓又曰如木楸曰喬【郭璞注曰槐當爲楸楸細葉者爲榎老乃皮粗皵者爲楸小而皮粗皵者爲榎椅梓卽楸楰楸屬今人謂之苦楸江東人謂之虎梓詩義疏曰楸梓之疏理色白而生子者爲梓說文曰檟楸也然則楸梓二木相類者也白色有角者名爲梓似楸有角者名爲闕或名子根黃色無子者爲柳楸世人見其色黃者爲荊黃根也楸之與梓本同末異梓名木王植於林諸木皆內拱造屋有此木則羣材皆不震楸木濕時脆燥則堅良材也榎檟也亦楸屬葉大而早脫故謂之楸葉小而早秀故謂之榎】

齊民要術曰宜割地一方種之梓楸各別無令和雜又曰種梓法秋耕地令熟秋末冬初梓角熟時摘取曝漧打取子耕地作壠漫散卽再勞之明年春生有艸枝令去勿使荒沒後年正月間斸移之方步兩步一樹【此樹須大不得穊栽】卽無子可於大樹四面掘坑取栽移之一方兩步一根兩畆一行一行百一十株五行合六百株十年後一樹千錢柴在外車板盤合樂器所在任用以爲棺材勝於松栢

扈先生曰春月斷其根瘞於土遂能發條取以分種又曰花葉飼豬並能肥大且易養

松杉栢檜爾雅曰栢椈柀檆檜栢葉松身【李時珍曰松百木之長猶公故字從公四時常靑不攺柯葉三鍼者爲括子松七鍼者爲果松千歲之松下有茯苓上有兔絲又有赤松白松鹿尾松杉一名檆一名沙一名防有赤白二種赤杉實而多油白杉虛而漧燥樹類松而榦端直栢一名椈陰木也凡木皆向陽栢獨向陰指西古以生泰山者爲良今陜州宜州密州皆佳而幹陵尢異木之文理多爲雲气人物鳥獸狀態分明徑尺一株可值萬錢川栢亦細膩以爲几案光滑悅目檜一名栝今人名圓栢以別側栢】

事類全書云栽松春社前帶土栽培百株百活捨此時決無生理也斫松木須五更初便削去皮後無白蟻山人斫老松根取松脂燃之以代油燭亦貧家之利農桑通訣曰插松用驚蟄前後五日斬新枝斸阬入枝下泥杵相視天陰卽插遇雨十分生無雨卽省分數種松栢法八九月中擇成熟松子【栢子同】去臺收頓至來春春分時甜水浸子十日治畦下水土糞漫散子於畦內如種菜法或單排點種上覆土厚二指許畦上搭短棚蔽日旱則頻澆常須濕潤至秋後去棚長髙四五寸十月中夾薥稭籬以禦北風畦內亂撒麥糠覆樹令稍上厚二三寸止【南方宜微蓋】至谷雨前後手爬去麥糠澆之次冬封蓋亦如此二年之後三月中帶土移栽先橛區用糞土相合內區中水調成稀泥植栽於內擁土令區滿下水塌實【無用杵築腳踏】次日有裂縫處以腳躡合常澆令濕至十月祛倒以土覆藏毋使露樹至春去土次年不須覆栽大樹者於三月中移廣畱根土【謂如一丈樹畱土方三尺地逺移者二尺五寸一丈五尺樹畱土三尺或三尺五寸】用艸繩纒束根上樹大者從下剸去枝三二層樹記南北運至區處栽如前法種樹書曰栽松須去尖大根惟畱四邊須根則無不盛春分後勿種松秋分後方宜種法大槪與竹同只要根實不令動揺自然活

齊民要術曰油松法將靑松斫倒去枝於根上鑿取大孔入生桐油數斤待其滲入則堅久不蛀他木同本艸曰松花用布鋪地擊取其蘂和沙糖作餅甚淸香不能久畱

又曰松子出遼東雲南者尢大食之香美

又曰松脂一名松膏一名松香一名松膠一名松肪一名瀝靑皆爲物用

扈先生曰插杉法江南宣歙池饒等處山廣土肥先將地耕過種芝蔴一年來歲正二月气盛之時截嫩苗頭一尺二三寸先用橛舂穴插下一半築實離四五尺成行密則長稀則大勿雜他木毎年耘鋤至髙三四尺則不必鋤如山可種則夏種粟冬種麥可【闕】杉木斑文有如雉尾者謂之野雞斑入土不腐作棺尢佳不生白蟻燒灰最能發火藥今南方人造舟屋多用之又曰種栢九月中栢子熟時采俟來年二三月間用水淘取沈者著濕地二三日淘一次芽出將劚熟地調成畦水飲足以子勻撒其中覆細土半寸再以水壓下二三日澆一次勿太濕勿大幹旣生四圍豎矮籬防之恐爲蝦蟇所食常澆水糞俟長髙數尺分栽

又曰秋時剪小枝二三尺亦可插活

農桑通訣曰檜種如松法插枝者二三月檜芽蘗動時先熟劚黃土地成畦下水飲畦一徧滲定再下水成泥漿斫下細如小指檜枝長一尺五寸許下削成馬耳狀先以杖刺泥成孔插檜枝於孔中深五六寸以上栽宜稠密常澆令潤澤上搭矮棚蔽日至冬換作暖廕次年二三月去後候樹髙移栽如松栢法

洞庭陸氏曰移松杉栢檜冬至及年盡𨿽不帶土根亦活正月九分活二月七分活淸明後半活

便民圖曰松杉栢檜俱二月下種次年三月分栽椿禹貢曰杶【一作櫄一作橁今名香椿農桑輯要曰本實而葉香有鳳眼艸者謂之椿木疎而气臭無鳳眼艸者謂之樗又云有花而莢者謂樗無花不實謂椿】

扈先生曰椿宜於春分前後栽之

又曰其葉自發芽及嫩時皆香甘生熟鹽腌皆可茹梧桐爾雅曰榮桐木又曰櫬梧【郭璞注云卽梧桐也今人以其皮靑號曰靑桐又名櫬皮其木無節直生理細而性四月開花五六月結子莢長三寸許五片合成老則開裂如箕名曰櫜鄂子綴其上大如黃豆雲南者更大可生噉亦可炒食遁甲書云梧桐可知月正閏歲生十二葉一邊六葉從下數一葉爲一月有閏則十三葉視葉小處則知閏何月立秋之日如某時立秋至期一葉先墜又有白桐一名華桐一名泡桐華而不實蔡邕月令曰桐始華桐木之後華者也岡桐一名油桐一名荏桐一名罌子桐一名虎子桐實大而圓取子作桐油入漆及油器物艌船爲時所須人多僞爲之惟以篾圏撣起如皷面者爲眞海桐生南海及雷州白而堅韌可作繩入水不爛】

齊民要術曰靑銅九月收子二三月中作一步圓畦種之【方大則難裹所以須圓小】治畦下水一如葵法五寸下一子少與熟糞和土覆之生後數澆令潤澤【此木宜濕故也】當歲卽髙一丈至冬豎艸於樹間令滿外復以艸圍之以葛擁道束置【不然則凍死也】明年三月中移植於防齋之前娟淨妍秀極爲可玩明年冬不須復裹成樹之後剝下子一石【子於葉上生多者五六少者二三也】炒食甚美【闕

無闕也闕】無子【冬結似子者乃是明年之花房】亦繞大樹掘坑取栽移【闕】

之後任爲樂器【靑桐則不中用】於山石之間生者樂器【闕】靑白二桐並堪車板盤合屧等用作

扈先生曰正二月內以黃土拌鉅末少許或盆或地上俱可種上覆土末寸半許時時用水澆灌使土長濕待長尺餘移栽冬間不用苫蓋

又曰江東江南之地惟桐樹黃栗之利易得乃將旁近山場盡行鋤轉種芝蔴收畢仍以火焚之使地熟而沃首種三年桐其種桐之法要在二人並耦可順而不可逆一人持桐油一瓶持種一籮一人持小鋤一把將地防起卽以油少許滴土中隨以種置之次年苗出仍要耘耔一徧此桐三年乃生首一年猶未盛第二年則盛矣生五六年亦衰卽以栗櫼剝之一二年其栗便生且最大但其味略滯耳首種三年桐爲利近速圖久逺之利仍要樹千年桐法亦如前種黃栗之法候秋季落子多收擇髙厚之處掘地爲坑下用礱糠鋪底將種放下上用稻艸蓋定以土覆之俟來年春气盛時治地成畦約一尺二寸成行分種空地之中仍要種豆使之二物爭長又可使直而不曲待長一二尺卽將山場依前法燒鋤過約闊五尺成行移苗栽之次年耘耔

椒爾雅曰檓大椒椒榝【帥】醜莍【郭璞注曰今椒樹叢生實大者名爲檓範子計然曰蜀椒出五都秦椒出天水案今靑州有蜀椒種本商人居椒爲業見椒中黑實乃遂生意種之凡種數千株有一根生數歲之後更結子實芳香形色與蜀椒不殊气勢微弱耳遂分布種移略通州境也陸機詩疏云椒樹似茱茰有鍼刺葉堅而滑澤味辛香蜀人作茶吳人作茗皆以其葉合煮爲香今成臯諸山有竹葉椒其木亦如蜀椒小毒熱不中合藥可入飲食中及蒸雞豚東海諸島上亦有椒枝葉皆相似子長而不圓甚香其味似橘皮島上麞鹿食其葉其肉自然作椒橘香今南北所生一種椒其實大於蜀椒與陶氏及郭陸之說正相合當以實大者爲秦椒卽花椒也崖椒俗名野椒不甚香而子灰色野人用炒雞鴨食出施州彼土四季采皮入藥蔓椒蔓生气臭如狗彘生雲中山谷及丘冢間采莖根煮釀酒地椒出北地如蔓椒之小者煮羊肉香美胡椒出摩伽陁國呼爲昧履支今南番諸國及交趾滇南海南諸地皆有之已徧中國爲日用之物矣番椒亦名秦椒白花子如禿筆頭色紅鮮可觀味甚辣椒樹最易繁衍四月生花五月結實生靑熟紅】

齊民要術曰熟時收取黑子【俗名椒日不用人手數近促之則不生也】四月初畦種之【治畦下水如種葵法】方三寸一子篩土覆之令厚寸許復篩熟糞以蓋土上旱輒澆之常令潤澤生髙數寸夏連雨時可移之移法先作小坑圓深三寸以刀子圓椒栽合土移之於坑中萬不失一【若拔而移者率多死】若移大栽者二月三月中移之先作熟穰泥掘出卽封根合泥埋之【行百餘里猶得生之】此物性不耐寒陽中之樹冬須艸裹【不裹卽死】其生小陰中者少稟寒气則不用裹【所謂習以性成一木之性寒暑易容若朱藍之染能不易質故觀鄰識士見友知人也】實口開便速收之天時晴摘下薄布曝之令一日卽幹色赤椒好【若陰時收者色黑失味】其葉及靑摘取可以爲菹榦而末之亦足充事

務本新書曰三鄕椒種秋深熟時揀粒秋深摘下防幹將椒子包裹掘地深埋春暖取出向陽掘畦種之二年後春月移栽樹小時冬月以糞覆根地寒處以艸裹縛次年結子椒不歇條一年繁勝一年

扈先生曰中伏后晴天帶露收摘忌手撚陰一日曬三日則紅而裂遇雨薄攤當風處頻翻若防則黑不香若收作種用漧土拌和埋於避雨水地內深一尺勿令水浸生芽其自開口者殺人

又曰椒子爲油亦可食微辛甘晉中人多以炷燈也造油如小油法

谷小雅曰其下惟谷【說文曰谷楮也有二種一種皮有斑花文謂之谷今人用爲冠者一種皮白無花枝葉相類或云斑者是楮白者是谷陸機詩疏云構幽州謂之谷桑或曰林桑荊楊交廣謂之谷酉陽雜俎雲谷田久廢必生構葉有瓣曰楮無曰構李時珍曰楮木作檸其皮可積爲紵故也】齊民要術曰宜澗谷間種之地欲極良秋上楮子熟時多收淨淘曝令燥耕地令熟二月耬耩之和麻子漫散之卽勞秋冬仍畱麻勿刈爲楮作暖【若不和麻子種卒多凍死】明年正月初附地芟殺放火燒之一歲卽沒人【不燒者瘦而長亦遲】三年便中斫【未滿三年者皮薄不任用】斫法十二月爲上四月次之【非此兩月而斫者則多枯死也】每歲正月常放火燒【自有榦葉在地足得火然不燒則不滋茂也】二月中間斫去惡根【斸者地熟楮科亦以畱潤澤也】移栽者二月蒔之亦三年一斫【三年不斫者徒失錢無益也】楮地賣者省功而利少煮剝賣皮者𨿽勞而大【其柴足以供然】自能造紙其利又多種三十畆者歲斫十畆三年一徧歲收絹百疋

陶景曰南人呼谷紙亦爲楮紙武陵人作谷皮衣甚堅好

陸氏詩疏云食其嫩芽可當菜茹

李時珍曰谷有雌雄雄者不結實歉歲人采花食之雌者實如楊梅半熟時水澡去子蜜煎作果食

廣州記云蠻夷取谷皮熟捶爲揭裹布以擬氊甚暖也其木腐後生菌耳味甚佳

農桑通訣曰南方鄕人以谷皮作衾甚堅好鬻之實爲貧家之利焉

槐爾雅曰櫰槐大葉而黑守宮槐葉晝聶宵炕又曰槐棘醜喬【郭璞注曰槐葉大色黑者名櫰葉晝聶合而夜炕布者名守宮槐槐有靑黃白黒數色黑者爲楮屎槐材不堪用花可染黃槐之生也季春五日而兔目十日而鼠耳更旬而始規二旬而葉成諸槐功用大略相等有極髙大者材實重可作器物】

齊民要術曰槐子熟時多收擘取數曝勿令虫生五月夏至前十餘日以水浸之【如浸麻子法也】六七日當芽生好雨種麻時和麻子撒之當年之中卽與麻齊麻熟刈去獨畱槐槐旣細長不能自立根別樹木以繩欄之【冬天多風雨繩欄宜以茅裹不則傷皮成痕瘢也】明年斸地令熟還於下種麻【脇槐令長】三年正月移而植之亭亭條直千百若一【所謂蓬生麻中不扶自直】若隨宜取栽匪直長遲樹亦曲惡【宜於園中割地種之若園好未移之間妨廢耕墾也】

扈先生曰收取花可染黃並可入藥

又曰初生嫩芽煠熟水泡去苦味可姜醋拌食曬漧亦可代茶飲也

楊柳爾雅曰楥櫃柳檉河柳旄澤柳楊蒲柳又曰桑柳醜條【郭璞注云檉今河旁赤莖小楊旄生澤中者楊可以爲箭說文曰柳小楊易生之木也柳一名雨師一名赤檉一名人柳一名三眠柳一名觀音柳一名長壽仙人柳性柔脆北土最多枝條長軟至春晚葉長成花中結細子上帶白絮如絨名柳絮又名柳絨隨風飛舞著毛衣卽生虫入池沼隔宿化爲浮萍】楊有二種白楊靑楊【白楊一名髙飛一名獨闕微帶白色髙者十餘丈靑楊又有二種一種梧桐靑楊身聳直髙大一種身矮多岐枝不堪用楊與柳自是二物柳枝長脆葉狹長楊枝短硬葉圓闊】齊民要術曰種柳正月二月中取弱柳枝大如臂長一尺半燒下頭二三寸埋之令沒常足水以澆之必數條俱生畱一根茂者【餘皆斫去】別豎一柱以爲依生每一尺以長繩柱欄之【若不欄必爲風所摧不能自立】一年中卽髙一丈餘其旁生枝葉卽搯去令直聳上髙下人任取足便搯去正心卽四散下垂婀娜可愛【若不搯心則枝不四散或斜或曲生亦不佳也】六七月中取春生少枝種則長倍疾【少枝葉靑無壯故長疾也】下田停水之處不得五穀者可以種柳八九月中水盡燥濕得所時急耕則钃楱之至明年四月又耕熟勿令有塊卽作場壠一畆三壠一壠之中逆順各一到場中寛狹正似蔥壠從五月初盡七月末毎天雨時卽觸雨折取春生少枝長疾三歲成椽比於餘木𨿽微脆亦足堪事一畆二千六百六十根三十畆六萬四千八百根根直八錢合收錢五十一萬八千四百文百樹得柴一載合柴六百四十八載直錢一百文柴合收錢六萬四千八百文都合收錢五十八萬三千二百文歲種三十畆三年種九十畆歲賣三十畆終歲無窮

陶朱公術曰種柳千樹則足柴十年以後髠一樹得一載歲髠二百樹五年一周

憑柳可以爲楯車輞雜材及椀

種箕柳法山澗河旁及下田不得五穀之處水盡幹時熟耕數徧至春凍釋於山陂河坎之旁刈取其柳三寸絕之漫散卽勞勞訖引水停之至秋任爲簸箕五條一錢歲收萬錢【山柳赤而脆河柳白而韌】

便民圖曰種杞柳二月間先將田用糞壅灌戽水耕平以柳須斷作三寸許每人一握隨田廣狹並力一日齊種頻以濃糞澆之有艸卽用小刀剜出田勿令幹八月斫起刮去柳皮曬漧爲器根旁敗葉掃淨則不蛀至臘月間將重長小條復斫去長者亦可爲器舊根常畱齊民要術曰種白楊秋耕地熟至正月二月中以犁作壠一壠之中以犁逆順各一到場中寛狹正似作蔥壠作訖又以鍬掘底一坑作小塹所取白楊枝大如指長三尺者屈著壠中以土壓上令兩頭出土向上直豎二尺一株明年正月中剝去惡枝一畆三壠一壠七百二十株一株兩根一畆四千三百二十株三年中爲蠶擿【都反】五年任爲屋椽十年堪爲棟梁以蠶擿爲率一根五錢一畆歲收二萬一千六百文【柴又作梁埽住在外】歲種三十畆三年九十畆一年賣三十畆得錢六十四萬八千文周而復始永世無窮比之農夫勞逸萬倍去山逺者實宜多種千根以上所求必備

白楊性甚勁直堪爲屋材折則折矣終不曲撓【楡性軟久無不曲比之白楊不如逺矣直木性多曲次之撓爲下也】

博聞錄曰楊柳根下先埋大蒜一枚不生虫

種樹書曰種水楊須先用木樁釘穴方入楊庻不損皮易長臘月二十四日種楊樹不生虫

女貞山海經曰貞木【李時珍曰女貞木淩冬靑翠有貞守之操故以貞女狀之東人因女貞茂盛亦呼爲冬靑與冬靑同名異物蓋一類二種也二種皆因子自生最易長其葉厚而柔長綠色面靑背淡女貞葉長者四五寸子黑色冬靑葉微圓子紅色爲異其花皆繁子並累累滿樹近時以放蠟虫故俱呼爲蠟樹唐宋以前澆燭所用白蠟皆蜜蠟也此虫白蠟自元以來人始知之今則爲日用物矣四川湖廣滇南閩嶺吳越東南諸郡有之以川滇衡永產者爲勝】

便民圖曰臘月下種來春發芽次年三月移栽長七尺許可放蠟虫栽女貞略如栽桑法縱橫相去一丈上下則樹大力厚須糞壅極肥歲耕地一再過有艸便鋤之令枝條壯盛卽多蠟也

李時珍曰蠟虫大如蟣虱芒種後延緣樹枝食汁吐涎粘於嫩莖化爲白脂乃結成蠟狀如凝霜處暑後剝取謂之蠟渣過白露則粘住難刮矣其渣煉化濾淨或甑中蒸化瀝下器中待凝成塊卽爲蠟也其虫微時白色作蠟及老則赤黑色乃結苞於樹枝初若黍米大入春漸長大如雞頭子紫赤色累累抱枝宛若樹之結實也蓋虫將遺卵作房正如雀甕螵蛸之類爾俗呼爲蠟種亦曰蠟子子內皆白卵如細蟣一包數百次年立夏日摘下以篛葉包之分系各樹芒種後苞拆卵化虫乃延出葉底復上樹作蠟也樹下要潔淨防蟻食其虫【扈先生曰女貞之爲白蠟勝國以前略無紀載今則徧東南諸省皆有之向嘗疑焉以爲古人著書未暇逺徵遐僻耳非果昔無今有也然見婺州人言彼中放蠟不過二十年吳興人言不過十許年卽余邑五年前亦無人知此自余庚戌營先隴始樹女貞數百本擬作蠟近年來村中亦多自生蠟虫頃寄子半用吳興子半用土子土人言土子爲勝則昔無今有理亦有之事固非目前所見遽可懸斷也】

汪機本艸彚編曰虫白蠟與蜜蠟之白者不同乃小虫所作其虫食冬靑樹汁久而化爲白脂粘敷樹枝人謂虫矢著樹而然非也至秋刮取以水煮溶濾置冷水中則凝聚成塊矣碎之文理如白石膏而瑩澈人以和油澆燭大勝蜜蠟也【扈先生曰虫白蠟純用作燭勝他燭十倍若以和他油不過百分之一其燭亦不淋故爲用頗廣多植無害】

宋氏雜部曰冬靑子可種堪入酒至長盛時五月養以蠟子七月收蠟不宜盡采畱迨來年四月又得生子取養蠟曬漧以越布防於甑口置蠟布上置器甑中釜內水沸蠟遂鎔下入器凝則堅白而爲燭材其滓盛之以絹囊復投於熱油中則蠟盡油遂可爲燭凡養蠟子經三年停亦三年

又曰巴蜀擷其子漬淅米水中十餘日搗去【闕】種之蠟生則近跗伐去發肄再養蠟養一年停一年采蠟必伐木無老榦

扈先生曰女貞收蠟有二種有自生者有寄子者自生者初時不知虫何來忽徧樹生白花【枝上生脂如霜雪人謂之花】取用煉蠟明年復生虫子向後恆自傳生若不曉寄放樹枯則已若解放者傳寄無窮也寄子者取他樹之子寄此樹之上也其法或連年或停年或就樹或伐條若樹盛者連年就樹寄之俟有衰頓卽斟酌停年以休其力培壅滋茂仍復寄放卽宋氏雜部所謂養一年停一年者也伐條者取樹栽徑寸以上者種之俟盛長寄子生蠟卽離根三四尺截去枝榦收蠟隨手下壅冬月再壅明年旁長新枝芽蘗以後恆擇去繁冗令直達又明年亦復修理恆加培壅第三年可放蠟子四年再放五年復放迨收蠟仍剪去枝如是更代無窮此所謂經三年停三年者也凡寄子皆於立夏前三日內從樹上連枝剪下去余枝獨畱寸許令子抱木或三四顆乃至十餘顆作一簇或單顆亦連枝剪之剪訖用稻穀浸水半日許灑取水剝下虫顆浸水中一刻許取起用竹篛虛包之大者三四顆小者六七顆作一苞韌艸束之置潔淨甕中若陰雨頓甕中可數日天熱其子多迸出宜速寄之寄法取篛包剪去角作孔如小豆大仍用艸系之樹枝間其子多少視枝小大斟酌之枝大如指者可寄枝太細榦太粗者勿寄也寄後數日間鳥來啄篛苞攫取子勤驅之天漸暖虫漸出苞先緣樹上下行若樹根有艸卽附艸不復上矣故樹下須芟刈極淨也次行至葉底棲止更數日復下至枝條嚙皮入咂食其脂液因作花約略虫出盡卽取下苞視有餘子並作苞別寄他樹秋分後檢看花老嫩若太嫩不成蠟太老不成蠟太老不可剝矣剝時或就樹或剪枝俱先灑水潤之則易落乘雨後或侵晨帶露華采之尢便次取蠟花投沸湯中鎔化稍冷取起水面蠟再煎再取滓沈鍋底勺去之若蠟未淨再依前法煎澄之旣淨乘熱投入繩套子冷牽繩起之成蠟堵也

又曰浸谷水漬蠟子剝下苞之此是婺州法吳興人但於立夏後剪子到小滿前三日連舊枝作苞寄之亦生蠟檇李及吾邑有自生之子不煩寄放亦生蠟可見傳生之物气足爲上若吾鄕傳有土子不論節气但俟其气足欲迸時速剪下寄之可也

又曰立夏前二日剪子此是常法但浙東气暖從他方鬻子還恐虫迸出故以此爲期若吳興在北吾邑又在吳興北則吾鄕往吳興及浙東買子者宜立夏後剪小滿前後寄也若浙東從吾鄕鬻子仍須立夏前剪去耳吾鄕以北愈寒寄宜愈遲依此消息之

又曰蠟子若本地所無傳貿他方者可行千里如浙中獨金華業此最盛而鬻子於紹興臺州湖州川中獨南部西充嘉定最盛而鬻子於潼川其間相去各數百里蓋蠟子在立夏前气已足可剪小滿前𨿽未出可寄耳亦須疾行遲則虫先期出不及寄拆損多矣諺雲走馬販蠟謂此若依前法先作苞置器中虫出不離篛苞中尙可遲二三日寄也

又曰金華之於湖州也嘉定之於潼川也歲鬻子以去而不傳子明年又鬻之叩之則云金華嘉定但生花不生子故然金華尙有土子其價以半嘉定絕無之鬻子之價十倍潼川此理殊不可曉嘗臆度之大都樹少多生花樹老多生子樹卑多生花樹髙多生子一樹之中寄子多則生花寄子少則生子又北種販至南多生花南種販至北多生子如湖州子販至金華盡生花金華子販至閩中又生花故金華子多入閩而轉販於吳興若金華種販至湖州又生子矣吳興在北金華在南閩又在金華南也又如潼川販至嘉定盡生花若嘉定種販至潼川又生子矣潼川在北嘉定在南也蓋花性意暖子性能寒其以老少異以髙下異以南北異理則一耳

又曰或雲樹生花卽無子生子卽無花此間有之不盡然也大槪多花子並生者但欲畱種不宜早收花絕不可見至春中方著枝如螺靨入夏頓長則花與子不相見耳子盛長時有膏如蜜去之卽子枯

附冬靑【陳藏器曰冬靑木肌白有文作象齒笏其葉堪染緋李時珍曰凍靑亦女貞別種也山中時有之但以葉微團而子赤者爲凍靑葉長而子黒者爲女貞扈先生曰女貞吳下稱冬靑產蠟處皆稱蠟樹此冬靑吳下稱水冬靑或稱細葉冬靑】

宋氏雜部曰水冬靑葉細利於養蠟子

扈先生曰冬靑樹凋枯以豬糞壅之卽茂或云以豬溺灌之

附水槿【扈先生曰木槿葉似女貞而邊有鋸齒五葉攢生不花李所謂水蠟樹必此也蜀中又有一種插蠟葉似菊尢易生插之一年便可寄子三四年大如酒杯口卽衰壞須更插矣此與水種異種水槿𨿽扡插易生卻難大又蜀中蠟子生女貞樹上少生插蠟樹上者多故當以蜀種爲勝】

李時珍曰有水蠟樹葉微似楡亦可放虫生蠟

宋氏雜部曰水槿細葉小黃花又名水椐臘月斬其條而插之易成大木材可爲器宜養蠟子以取蠟

附櫧山海經曰前山有木其名白櫧【郭璞注曰櫧子似柞子可食冬月采之木作屋柱棺材難腐也汪穎食物本艸曰櫧子生江南皮樹如栗冬月不凋子小於橡子櫧子有苦甜二種治作粉食餻食褐色甚佳李時珍曰櫧子處處山谷有之其木大者數抱髙二三丈葉長大如栗葉梢尖而厚堅光澤鋸齒峭小淩冬不凋三四月開白花成穗如桑花結實大如槲子外有小苞冬時苞裂於內子圓褐而有尖大如菩提子內仁如杏但生食苦澀煮炒乃帶甘亦可磨粉甜櫧子粒小木文細白俗名面櫧苦櫧子粒大木粗赤文俗名血櫧其色黑者名鐵櫧】

李時珍曰甜櫧子亦可產蠟

扈先生曰余所聞樹可放蠟者數種以意度之當不止此卽如飼蠶之樹世人皆知有桑柘矣而東萊人育山繭者於樹無所不用獨楊樹否耳諸樹中獨椒繭最上桑柘次之椿次之樗爲下由此言之事理無窮聞見之外遺佚甚多坐井自拘何爲哉

烏臼中記曰荊陽有烏臼【烏臼樹髙數仭葉似梨杏花黃白紫黑色極易生長】扈先生曰烏臼樹收子取油甚爲民利他果實總佳論濟人實用無勝此者江浙人種者極多樹大或收子二三石子外白穰壓取臼油造蠟燭子中仁壓取淸油然燈極明塗發變黑又可入漆可造紙用每收子一石可得白油十斤淸油二十斤彼中一畆之宮但有樹數株者生平足用不復市膏油也臨安郡中每田十數畆田畔必種臼數株其田主歲收臼子便可完糧如是者租額亦輕佃戶樂於承種謂之熟田若無此樹要當於田收完糧租額必重謂之生田兩省之人旣食其利凡髙山大道溪邊宅畔無不種之亦有全用熟田種者用油之外其渣仍可壅田可燎爨可宿火其葉可染皂其木可刻書及雕造器物且樹久不壊至合抱以上收子逾多故一種卽爲子孫數世之利吾三吳人家凡有隙地卽種楊柳余逢人卽勸令人拔楊種臼則有難色凡所利於楊者歲取枝條作薪耳取臼子者須連枝條剝之亦何嘗不得薪也凡他方美利不能相通者其故有二種植力本人罕出途路江湖客遊人無意種植若夫殊方異種偶爾流傳遂成土利未有不從客遊人攜來者餘生財賦之地感慨人窮且少小遊學經行萬里隨事咨詢頗有本末若力作人能相憑信無論丰凶必或補於生計耳

又曰臼不須種野生者甚多若收子卽佳種種出者亦不中用必須接博乃可未接者江浙人呼爲艸臼種艸臼榦如酒杯口大便可接大至一兩圍亦可接但樹小低接樹大髙接耳接須春分後數日接法與雜果同其種之佳者有二曰葡萄臼穗聚子大而穰厚曰鷹爪臼穗散而殻薄又聞山中老圃云臼樹不須接博但於春間將樹枝一一捩轉碎其心無傷其膚卽生子與接博者同余試之良然若地逺無從取佳貼者宜用此法此法農書未載農家未聞恐他樹木亦然宜逐一試之又曰采臼子在中冬但以熟爲采須連枝條剝之但畱取指大以上枝其小者總無子亦宜剝去則明年枝實俱繁盛其剝刀長三四寸廣半寸形如卻月鉤刅在鉤內以竹木竿爲柄刀著柄端令刅向上剝時向上鑱之不傷枝榦剝下枝仍充燎爨揀取浮子曬漧入臼舂落外白穰篩出之蒸熟作餅下搾取油如常法卽成白油如蠟以制燭若穰少不滿一搾者卽作餅入他油餅雜搾之搾下盛油缾中置一艸帚油出冷定臼油卽凝附艸帚不雜他油矣其篩出黑子用石磨麤礲碎簸去殻存下核中仁復磨或碾細蒸熟搾油如常法卽成淸油凡制燭每臼油十斤加白蠟三錢則不淋蠟多更佳常時肆中賣者白油十斤雜淸油十斤白蠟不過一二錢其燭則淋

又曰養魚池邊勿種臼落葉入水變黑色令魚病又曰種烏臼取白油淸油種女貞樹取白蠟其利濟人百倍他樹古來遂無人曉此北魏賈思勰撰齊民要術旣不著女貞獨有烏臼一則乃雜入殊方異物中陳藏器唐人也日華子五代人也各言烏臼油可染髮亦止是淸油不及白油藏器說女貞亦言木防在葉中卷葉如子羽化爲防亦不知防之爲蠟至元人開局撰農桑輯要王禎著農書二書是千年以來農家之褎然者亦絕不及二物又何望近代俗書也白蠟之利今世最盛於蜀其次浙烏臼最盛於江浙豈元人修書詳於北產聞見所限未及逺徵吳蜀耶抑邇年始食其利前此未著耶若吳蜀舊有爲元人所遺可見他方嘉種亟宜遷貿若宋元未有近代始食其利可見生財無盡亟宜講求恆農土著安知頃畞之外必求利物活人者其責不在冥冥之民也

又曰烏臼楂之屬但取膏油似不入救荒品中但膏油不可闕而民間所用多取諸麻菽荏菜麻菽非谷耶荏菜非谷也藝荏菜者非谷田耶烏臼之屬比諸麻菽荏菜有十倍之收且取諸荒山隙地以供膏油而省麻菽以充糧省荏菜之田以種谷其益於積貯不爲少矣漆秦風曰山有漆【說文云木汁可以防物一作桼如水滴而下生漢中山谷梁益陜襄皆有金州者最善廣州者性急易燥今廣浙中出一種漆六月取汁漆物黃澤如金卽唐書所謂黃漆也廣南漆作飴糖气沾沾無力樹似榎而大髙二三丈身如杮皮白葉似椿花似槐子似牛李子木心黃六七月刻取滋汁】春分前移栽易成有利一云臘月種

取用者以竹筒釘入木中取汁或以剛斧斫其皮開以竹管承之滴汁則爲漆也凡取時須荏油解破故淳者難得可重重別制拭之色黑如瑿若鐵石者爲上等黃嫩若蜂窠者不佳【凡驗漆惟稀者以物醮起細而不斷斷而復收更又塗於幹竹上防之速幹者並佳試訣有云微扇光如鏡懸絲急似鉤撼成琥珀色打著有浮漚】

農桑通訣曰用漆在燥熱及霜冷時則難幹得陰濕𨿽寒月亦易幹物之性也若苦霑人以油治之凡漆器不問眞僞送客之後皆須以水淨洗置牀薄上於日中半日許曝之使幹下晡乃收則堅牢耐久若不卽洗者鹽醋浸潤气徹則皺器便壞矣其朱裹者仰而曝之朱本和油性潤耐日故盛夏連雨土气蒸熱什器之屬𨿽不經夏用六七月中各須一曝使幹俗人見漆器暫在日中恐其灸壞合著陰潤之地𨿽欲愛愼朽敗更速矣又曰凡木畫服翫箱椀之屬八五月盡七月九月中每經雨以布纒指揩令熱徹膠不動作光淨耐久若不揩拭者地气蒸熱徧上生衣厚潤徹膠便皺動處起發颯然破矣

皂莢廣志曰雞棲子【一名皂角一名烏犀一名懸刀有三種一種小如豬牙一種長而肥厚多脂而粘一種長而痩薄枯燥不粘以多脂爲佳今所在有之樹髙大枝間有刺夏開花秋後實】扈先生曰豬牙者良其角亦有長尺一二寸者種者二三月種不結角者南北二面去地一尺鑽孔用木釘釘之泥封竅卽結或曰樹不結鑿一大孔入生鐵三五斤以泥封之便開花結子旣實以篾束其本數匝木楔之一夕自落用以洗垢滌膩最良角與刺俱堪入藥亦物之利益於世者

防櫚山海經曰石翠之山其木多防【一名栟櫚出嶺南西川今江南亦有之木髙一二丈無枝條葉大而圓有如車輪萃於樹杪其下有皮重疊褁之每皮一匝爲一節二旬一采皮轉復生上六七月生黃白花八九月結實作房如魚子黒色九月十月采其皮用】

便民圖曰防櫚二月間撒種長尺許移栽成行至四尺餘始可剝每年四季剝之半年一剝亦可其皮作繩入水千歲不爛昔有人開冢得一索已生根

李時珍曰防櫚葉大如扇上聳四散岐裂其莖三稜四時不凋其榦正直身赤黑皆筋絡宜爲鐘杵亦可旋爲器物其皮有絲毛錯縱如織剝取縷解可織衣防褥椅之屬每歲必兩三剝之否則樹死或不長也

柞爾雅曰栩杼【郭璞注曰柞樹俗人呼杼爲橡子以橡殻爲杼斗以剜剜似斗】

齊民要術曰宜於山阜之曲三徧熟耕漫散橡子卽勞之生則薅治常令淨潔一定不移十年中椽可雜用【一根值十文】二十歲中屋樽【一根值百錢】柴在外斫去尋生料理還復

扈先生曰橡子儉歲可以爲飯丰年牧豬食之可以致肥

楝爾雅翼曰楝葉可以練物故謂之楝【說文曰苦楝木也一名金鈴子有雌雄兩種雄者無子根毒食之使人吐不止雌者有子可入藥以蜀川者爲佳今處處有之樹髙丈餘易長三四月開花實如圓棗】

齊民要術曰以楝子於平地耕熟作壠種之其長甚疾五年後可作大椽北方人家欲搆堂閣先於三五年前種之其堂閣欲成則楝木可椽

農桑通訣曰子熟時雨後種如種桃李法成樹移栽棠梨爾雅曰杜甘棠又曰杜赤棠白者棠【郭璞注曰今之杜梨詩曰蔽芾甘棠毛云甘棠杜也詩義疏云今甘棠梨一名杜梨如梨而小味酢可食也唐詩曰有杕之杜毛雲杜卽棠也與白棠同但亦有赤白美惡子赤白色者爲白棠甘棠也酢滑而美赤棠子澁而酢無味赤棠木理赤可作弓幹案今棠葉有中染絳者有惟中染土紫者杜則全不用其實三種則爾雅毛郭以爲同未詳也丹鉛錄云尹伯奇采楟花以濟饑注言楟卽山梨乃今棠梨也】

齊民要術曰棠熟時收種之否則春月移栽八月初天晴時摘葉薄布曬令幹可以染絳【必天晴時少摘葉幹之復晴則摘愼勿頓收若遇陰雨則浥浥不堪染絳也】成樹之後歲收絹一百疋【亦可多種利乃勝桑也】

附海紅【一名海棠梨鄭樵通誌雲海棠子名海紅卽爾雅赤棠也狀如木而小二月開花八月熟】椰上林賦曰胥余【又名越王頭相傳林邑王與越王有怨使刺客乘其醉取其首懸於樹化爲椰子其核猶有兩眼故俗謂之越王頭而其漿猶如酒也南州異物志曰椰樹大三四圍長十丈通身無枝至百餘年有葉狀如蕨菜長丈四五尺皆直竦指天其實生葉間大如升外皮苞之如蓮狀皮中核堅過於石裏肉正白如雞子著皮而腹內空含汁大者含升餘實形團團然或如蔞橫破之可作爵形並應器用故人珍貴之廣志曰椰出交趾家家種之】

交州記曰椰子有漿截花以竹筒承其汁作酒飲之亦醉也

寇宗奭曰椰子開之有汁白色如乳如酒極香別是一種气味彊名爲酒中有白瓠形圓如括摟上起細壠亦白色而微虛其紋若婦人裙褶味亦如汁與著殻一重白肉皆可糖煎爲菓其殻可爲酒器如酒中有毒則酒沸起或裂破今人漆其裏卽失用椰子之意

扈先生曰椰用甚多南中人樹之者資生之類大率在焉

梔子司馬相如賦曰鮮支黃爍【注曰卽支子佛書稱薝卜又名林蘭又名越桃又名禪友有兩三種小異以七稜者爲佳三四月開花夏秋結實經霜乃收蜀中有紅梔子花紅色染物則赭紅色】

齊民要術曰十月選成熟梔子取子淘淨曬漧至來春三月選沙白地斸畦區深一尺全去舊土卻收地上濕潤浮土篩細塡滿畦區下種稠密如種茄法細土薄糝上搭箔棚遮日髙可一尺旱時一二日用水於棚上頻頻澆灑不令土脈堅垎四十餘日芽方出土薅治澆漑至冬月厚用蒿艸藏防次年三月移開相去一寸一科鋤治澆漑宜頻冬月用土深擁根株其枝梢用艸包防至次年三四月又移一步半一科栽成行列須園內穿井頻澆冬月用土深擁須北面莢籬障以蔽風寒第四年開花結實十月收摘甑內微蒸過曬漧用梅雨時以沃壤一團插嫩枝其中置松畦內常灌糞水候生根移種亦可

種樹書曰黃梔子其大時摘靑者曬收至黃熟則消化水矣大朶重臺者梅醬糖蜜制之可作羮果

楂【扈先生曰楂木生閩廣江右山谷間橡栗之屬也其樹易成材亦堅韌若修治令勁挺者中爲扛實如橡斗斗無刺爲異耳斗中函子或一或二或三四甚似栗而殻甚薄殻中仁皮色如榧瓤肉亦如栗味甚苦而多膏油江右閩廣人多用此油燃燈甚明勝於諸油亦可食楂在南中爲利甚廣乃字書旣無此字而偏方雜記亦未之見或直書爲茶尢非也獨本艸有櫧子云小於橡子味苦澁皮樹如栗或者櫧楂聲近土俗音訛邪其不言子可爲油或昔人未食其利如烏臼女貞之類耶不敢傅會姑志之以俟再考】

扈先生曰種楂法秋間收子時簡取大者掘地作一小窖勿令及泉用沙土和子置窖中至次年春分取出畦種秋分後分栽三年結實

又曰作油法每歲於寒露前三日收取楂子則多油遲則油幹收子宜晾之髙處令透風樓上尢佳過半月則罅發取去鬥欲急開則攤曬一兩日盡開矣開後取子曬極幹入碓磑中碾細蒸熟搾油如常法

又曰楂油能療一切瘡疥塗數次卽愈其性寒能退濕熱用造印色生者亦不沁或云以澤首尢勝諸膏油不染衣不膩發其查可爨用法毎餅作四破先於冷竈中罨架起下用漧柴發火發火後用餅屑漸次撒入則起焰燒熟者可以宿火勝用炭墼

農政全書卷三十八﹤子部﹐農家類﹐農政全書﹥

欽定四庫全書

農政全書卷三十九

明徐光啟撰

種植

雜種上

竹爾雅曰莾數節桃枝四寸有節堅中簢筡中仲無笐防箭萌篠箭簜禹貢曰揚州厥貢篠簜荊州厥貢箘簵【竹紀云竹之品類六十有一黃魯直以爲竹類至多竹紀所類皆不詳欲作竹史不果成方竹產澄洲體如削成勁挺堪爲杖桃源山亦有方竹隔洲亦出大者數丈寜波志云葛仙翁煉丹於定海靈峯植竹筯化爲竹而方斑竹卽吳地稱湘妃竹者其斑如淚防杭產者不如亦有二種出古辣者佳出陶虛山者次之土人裁爲筯甚妙亦有大如甌者棕竹有三種上曰筯頭梗短葉垂堪置書幾次曰短棲可列庭階次曰朴竹節稀葉硬全欠溫雅但可作扇骨料耳性喜陰畏寒風冬月藏不通風處三月方可見天原不見日秋分後可分須出盆視其根須不甚堅固處劈開栽盆欲變化多盆則盆大更旺灌用浸豆水極肥捨此俱不堪用貓竹一作茅竹又作毛竹榦大而厚異於眾竹人取以爲舟防竹篁嫩篠對抽並王子敬謂之扶竹蘄竹生蘄州以色瑩者爲簟節疏者爲笛帯須者爲杖慈孝竹大叢長榦中聳羣篠外防向陽髙臺種茂柯亭竹生云夢南以七月望前生明年七月望前伐未期伐則音浮過期伐則音滯觀音竹每節二三寸產占城黃金間碧玉產成都靑黃相間龍公竹大徑七尺一節長丈二尺葉若焦出羅浮山龍孫竹生辰州山】

【谷間髙不盈尺細僅如鍼徑尺竹可爲甑出湖湘四季竹節長而圓中管籥生山石者音淸亮月竹毎月抽筍不堪食出嘉定州十二時竹產蘄州其竹繞節凸生地支十二字簩竹出簩國可礪指甲新州有此種制成琴樣爲礪甲之具用久微滑以酸漿漬之過宿快利如初亦可作箭大夫竹淩雲圍三尺鄜延一人伐此竹見內二仙翁相謂平生勁節惜爲主人所伐遂騰空去鳳尾竹纎小猗那植盆可作淸玩文竹產陽縣寶陀巖制扇甚奇人面竹出剡山節極促四面參差竹皮如魚鱗面凸頗類人面黒竹如藤色如鐡思摩竹出交廣筍自節生旣成竹至春節中復生筍無節竹出州大節竹出黎母山一節一丈疏節竹六尺一節通竹出溱州直上無節扁竹出濡湏藤竹出占城船竹出員邱弓竹長百尋卻曲如藤得木乃倚出東方質有文章須膏塗火灼乃見沛竹出南荒長百丈丹靑竹葉黃碧丹相間出熊耳山十抱竹出臨賀慈竹內實節疏性弱形而細可代藤桂竹髙四五丈圍二尺狀如甘艸而皮赤出南康以南傷人卽死桃竹葉如棕身似竹宻節而實中厚理瘦骨蓋天成拄杖也出巴渝間出豫者細文一節四尺北人呼爲桃絲竹相思竹出廣東兩兩生筍始興郡有笙竹大者圍二尺長四丈交趾有篥竹八月爲竹小春竹之萌曰筍竹之節曰約竹之叢曰筤竹之得風而體夭屈曰笑竹死曰防】齊民要術曰宜髙平之地【近山阜尢是所宜下田得水則死】黃白軟土爲良正月二月中斸取西南引根並莖芟去葉於園內東北角種之令坑深二尺許覆土厚五寸【竹性愛向西南引故園東北角種之數嵗之後自當滿園諺云東家種竹西家治地爲滋蔓而來生也其居東北角者老竹種不生亦不能滋茂故須取西南引少根也】稻麥糠糞之【二糠各自堪糞不令和雜】不用水澆【澆則淹死】勿令六畜入園二月食淡竹筍四月五月食苦竹筍【蒸煮包酢在人所好】其欲作器者經年乃堪殺【未經年者軟未成也】

農桑通訣曰種竹宜去稍葉作稀泥於坑中下竹栽以土覆之杵築定勿令腳踏土厚五寸竹忌手把及洗手面脂水澆著卽枯死月庵種竹法深濶掘溝以干馬糞和細泥塡髙一尺無馬糞礲糠亦得夏月稀冬月稠然後種竹須三四莖作一叢亦須土松淺種不可增土於株上泥若用鐝打實則筍不生【種時斬去稍仍爲架扶之使根不揺易活又法三兩竿作一本移其根自相持則尢易活也或云不須斬稍只作兩重架尢妙】夢溪云種竹但林外取向陽者向北而栽蓋根無不向南必用雨下遇有西風則不可花木亦然諺云栽竹無時雨下便移多畱宿土記取南枝志林云竹有雌雄雌者多筍故種竹常擇雌者凡欲識雌雄當自根上第一枝觀之有雙枝者乃爲雌竹獨枝者乃爲雄竹

種樹書曰種竹處當積土令稍髙於傍地二三尺則雨潦不浸損錢唐人謂之竹腳移時須是根垜大維以艸繩仍向背不失其舊爲佳種竹須將竹母斬去只畱四五尺仍斜植之用壠糠和泥抱根然後用淨土傅其上或鋪少大麥於其中令竹根著麥上以土蓋之其根易行一法擇大竹就根上去三四寸許截斷之去其上不用只以竹根截處打通節實以硫黃末顚倒種之第一年生小竹隨卽取之次年亦去之至第三年生竹其大如所種者種時以舊茅茨夾土則竹根防地脈而生禁中種竹一二年間無不茂盛園子云初無他術只有八字疏種宻種淺種深種疏種謂三四步種一棵欲其地虛行鞭宻種謂種𨿽疏每窠卻種四五竿欲其根宻淺種謂其種時不甚深深種謂種時𨿽淺卻用河泥壅之竹林中有樹切勿去之蓋竹爲樹枝所礙𨿽風雪不復欹斜筀竹根多穿害堦砌惟聚皂莢刺埋土中障之根則不過或用鐡屑栽油麻萁尢妙【扈先生曰筀竹根彊能害他竹不宜雜種必湏障之其法莫如深溝耳或云以炭屑實之太費或云以煤灰實之】移竹惟五月十三日謂之竹醉日又謂竹迷日又謂龍生日栽竹則茂盛【扈先生曰五月實竹筍已出生气內欵故可移栽竹以六月爲臘也龍生竹醉無理可通】或曰不必五月但每月二十日皆可又一云正月一日二月二日三月三日皆可種無不活者每月仿此如要不間年出筍用正月一日二月二日又云用辰日山谷所謂根𨿽辰日斸筍看上畨成又曰宜用臘日杜少陵詩東林竹影薄臘月更宜栽然臘月之說大謬【少陵所謂臘正指夏月少陵通逹非業所及也麥以五月爲秋竹以六月爲臘冬伐竹不蛀夏伐必蛀正謂潤澤在焉故也此論大謬矣】竹之滋澤春發於枝葉夏藏於榦冬歸於根如冬伐竹經日一裂自首至尾不得全盛夏伐之最佳但於林有損夏伐竹則根色而鞭皆爛然要好竹非盛夏伐之不可七八月尙可自此滋澤歸根而不中用矣如要竹不蛀取五月以前但此月以前竹不生皆根爛竹與菊根皆長向上添泥覆之爲佳

晉起居注曰惠帝二年巴西郡竹生紫色花結實如麥皮靑中米白味甜【扈先生曰此恆有萬曆辛丑余鄕亦有此余嘗目見其米實與稞麥不異耳】

扈先生曰移竹泥垜須厚所云多畱宿土是也平地止掘深尺許將泥垜移置其上四周以松泥蓋之不用腳踏捶打日日以水澆之度其實乃已又湏搭架以防風揺又法移竹種離生枝節上四五節斫斷卽不帆風不須用架尢簡便若竹有花輙稿死花結實如稗謂之竹米一竿如此久之則舉林皆然其治之之法於初米時擇一竿稍大者截去近根三尺許通其節以糞入之則止碎錄云引竹法隔籬埋貍或貓於墻下明年筍自迸出竹以三伏內及臘月中斫者不蛀竹有六七年便生花所謂畱三去四蓋三年者畱四年者伐去諺曰一人種竹十年盛十人種竹一年盛言須大科移植方不傷其根也若只二三榦作一科四面根皆斸斷安得有生气耶

又曰浙中人代園種竹甚有理所謂祖孫不相見也余別有圗說此法甚得利而工人用竹者則以平園爲勝謂山間代園之竹嫩而不堅不如平地園林者竹老而堅靱也蓋事不能兩利如此

又曰竹生花生實輙滿林枯死此有二病其一私者竹園旣久根多蟠結故也治之之法將園地分叚掘起宿根間一叚起一叚使其根舒展次年還復盛矣其一公者徧地皆然此必水澇之年或水災之後也此則無法可治但不可因其枯瘁遽起竹根只須畱以待之一二年後自然復發依然故林倘是老園亦宜用間叚掘根彼拙者不知此理逕自掘盡謂復栽之無論因循不栽卽復栽豈能一二年遽盛耶

又曰篥竹爲藩可禦大冦余謂南中宦遊者言之禦冦長防惟有村居者家有此籓而已今南土苖亂或至村落無居人而不知作此何哉此竹亦可移至北土而無人爲我致之徒有舌敝唇焦耳【篥竹實中勁彊有毒鋭似刺虎中之則死】又曰種篥竹以禦防余曾爲廣西大防張叔翹言之渠防至廣右賫捧入都大以吾言爲然後安南之宼來侵土司沿江有篥皆不能渡當益信餘言不誣耳筍爾雅曰筍竹萌也說文曰筍竹胎也孫炎曰初生竹謂之筍詩義防云筍皆四月生惟己竹筍八月生盡九月成都有之篃冬夏生始數寸可煮以苦酒浸之可下酒及食又可米藏及幹以待冬月也【陸佃云字從句從日包之日爲筍觧之日爲竹又曰字從竹從旬旬內爲筍旬外爲竹也】

農桑通訣曰采筍之法視其叢中斜宻者芟取之竹鞭方行處不宜采采則竹不繁采時可避露日出後掘深土取之半折取鞭根旋得投宻器中以油單覆之勿令見風風吹則堅筍味甘美有毒惟香與姜能殺其毒煮宜久熟生則損人然食品之中最爲珍貴故禮云加豆之實筍爼魚醢詩云其伊何維筍及蒲蓋貴之也永嘉記曰含竹筍六月生迄九月味與箭竹筍相似凡諸竹筍十一月掘土取皆得長八九寸長澤民家盡養黃苦竹永寜南漢更年上筍大者一圍五六寸明年應上今年十一月筍土中已生但未出須掘土取可至明年正月出土訖五月方過六月便有含筍捨筍迄七月八月九月已有箭竹筍迄後年四月竟年常有筍不絕也【種樹書曰陰雨土虛則鞭行明年筍莖交出也】

竹譜曰棘竹筍味淡落人須髮防節出筍無味雞頭竹筍肥美篃竹筍冬生者也

食經曰淡竹筍法取筍肉五六寸者按鹽中一宿出塩令盡煮麋一斗分五升與一升鹽相和糜熟須令冷內竹筍醎糜中一日拭之內淡糜中五日可食也

茶爾雅曰檟苦荼【郭璞注曰樹小似梔子冬生葉可煮作羮飯今呼早采者爲茶晚取者爲茗一名舜蜀人名之苦荼荼經云一日荼二曰檟三曰蔎四曰茗五曰荈早采曰荼次曰檟又其次曰蔎晚曰茗至荈則老葉矣蓋以早爲貴也六經中無茶蓋荼卽茶也詩云誰謂茶苦其甘如薺以其苦而甘味也南越志云茗苦澀亦謂之過羅有髙一尺者有二尺者有數丈者有兩人合抱者出巴山峽川有建州大小龍團始於丁謂成於蔡君謨熈寜末有防下建州制蜜雲龍一品尢爲奇絕蜀州雀舌鳥嘴麥顆蓋嫩芽取形似之又有片甲者早春黃芽葉相抱如片甲也蟬翼葉軟薄如蟬翼也淸異錄雲開寶中竇儀以新茶飲予味極美奩面標雲龍陂山子茶龍陂是顧渚山之別境洪州鶴嶺茶其味極妙蜀之雅州防山頂有露芽穀芽皆云火前者言采造於禁火之前也火後者次之一云雅州防頂茶其生最晚在春夏之交常有雲霧覆其上若有神物防持之又有五花茶者其片作五出花云腳出袁州界橋其名甚著不若湖州之研膏紫筍烹之有緑腳垂下吳淑賦云云垂緑腳有紫筍者其色紫而似筍唐徳宗毎賜同昌公主饌其茶有緑花紫英之號艸茶盛於兩浙日注第一自景祐以來洪州防井白芽制作尢精遠在日注之上遂爲艸茶第一宜興防湖出含膏宣城縣有了山形如小方餅橫鋪茗芽產其上其山東爲朝日所燭號曰陽坡其茶最勝太守薦之京洛人士題曰了山陽坡橫文茶一名瑞艸魁又有建州北苑先春洪州西山白露安吉州顧渚紫筍常州宜興紫筍陽羨春池陽鳳嶺睦州鳩坑南劍石花露鋑芽芽南康云居峽州小江園碧澗蔡明月茱茰東川獸目福州方山露芽壽州霍山黃芽六安州小峴春皆茶之極品玉壘關外寶唐山有茶樹產懸崖筍長三寸五寸方有一葉兩葉太和山騫林茶初泡極苦澀至三四泡淸香特異人以爲茶寶涪州出三般茶最上賔化制於早春其次白馬最下涪陵收茶在四月嫩則益人粗則損人樹如蘆葉如梔子花如白薔薇而黃心淸香隱然實如栟櫚蒂如丁香根如胡桃】

四時類要曰熟時收取子和濕沙土拌筐籠盛之穰艸蓋不爾卽凍不生至二月中出種之於樹下或北陰之地開坎圓三尺深一尺熟斸著糞和土每阬中種六七十顆子蓋土厚一寸彊任生艸不得耘相去二尺種一方旱時以米泔澆此物畏日桑下竹陰地種之皆可二年外方可耘治以小便稀糞蠶沙澆擁之又不可太多恐根嫩故也大槪宜山中帯坡峻若於平地卽於兩畔深開溝壠泄水水浸根必死三年後收茶

扈先生曰茶之爲法釋滯去垢破睡除煩功則著矣其或采造藏貯之無法碾焙煎試之失宜則𨿽建芽浙茗秪爲常品故采之宜早率以淸明谷雨前者爲佳過此不及然茶之美者質良而植茂新芽一發便長寸餘其細如鍼斯爲上品如雀舌麥顆特次材耳采訖以甑防蒸生熟得所【生則味硬熟則味減】蒸已用筐箔薄攤乘濕略揉之培勻布火烘令幹勿使焦編竹爲焙褁篛覆之以收火气茶性畏濕故宜篛收藏者必以篛籠剪篛雜貯之則久而不浥宜置頓髙處令常近火爲佳凡煎試湏用活水活火烹之故東坡雲活水仍將活火烹者是也活水謂山泉水爲上江水次之井水爲下活火謂炭火之有熖者常使湯無妄沸始則蟹眼中則魚目累然如珠終則泉湧鼔浪此湯之法非活火不能爾東坡云蟹眼已過魚眼生颼颼欲作松風聲盡之矣茶之用有三曰茗茶曰末茶曰蠟茶凡茗煎者擇嫩芽先以湯泡去燻气以湯煎飲之今南方多效此然末子茶尢妙先焙芽令燥入磨細碾以供防試凡防湯多茶少則云腳散湯少茶多則粥面聚鈔茶一錢七先注湯調極勻又添注入廻環擊拂視其色鮮白著盞無水防爲度其茶旣甘而滑南方𨿽產茶而識此法者甚少蠟茶最貴而制作亦不凡擇上等嫩芽細碾入羅雜腦子諸香膏油調齊如法印作餅子制樣任巧候幹仍以香膏油潤餙之其制有大小龍團胯之異此品惟充貢獻民間罕見之間有他造者色香味俱不及蠟茶珍藏旣久防時先用溫水防漬去膏油以紙褁捶碎用茶鈐防炙旋入碾羅【旋碾則色白經宿則色昏新者不用漬】茶鈐屈金鐡爲之砧用石椎用木碾餘石皆可茶之用筆胡桃松實脂麻杏栗任用𨿽失正味亦供咀嚼然茶性冷多飲則能消陽山谷益以姜鹽煎飲其亦以是歟因並及之夫茶靈艸也種之則利博飲之則神淸上而王公貴人之所尙下而小夫賤之所不可闕誠民生日用之所資國家課利之一助也

又曰博物志云飲眞茶令人少眠此是實事但茶佳乃效又須末茶飲之但葉烹者不效也

菊爾雅曰蘜治蘠【郭璞注曰今之秋華菊也埤雅云蘜窮也花事至此而窮種有數百另有譜黃白者皆可入藥其莖靑而作蒿气者俱不堪薏也非菊也苖可入茶花子入藥然野菊大能瀉人惟眞菊延年花乃黃中之色气味和正花葉根實皆長生藥其性介烈不與百花同盛衰是以通仙靈甘菊花大如錢花邊艸葉中一大平心色黃苗可鹽滚湯綽過茶花可供藥造酒眞菊延齡野菊瀉人不可不辧】務本新書曰宜白地栽甜水澆苖作菜食花入藥用三四月帯根土掘出作區下糞水調成泥擘根分栽每區一二科後極滋

扈先生曰凡藝菊有六事一貯土擇肥地一方冬至後以純糞瀼之候凍而幹取其土浮松者置塲地之上再糞之收水後乃收於室中春分後出而曬之日數次翻之去其虫蟻及其艸稉艸稉不去則蒸而腐焉是生紅虫生土蠶生蚯蚓爲菊之害土淨矣乃善藏以待登盆之需登盆也俱用此土又以待加盆之需菊登於盆或遭三日以上之雨土實根露則以土加而覆之一則受日之曝不枯其根一則收雨之澤不爛其根二畱種冬初而菊殘也一衰卽並英葉而去其上莖其幹畱五六寸焉或附於盆或出於盆埋之圃之陽松土之內臘之月必濃糞澆之以數次菊之性耐於寒故須土糞多則暖而不冰可以壯菊本可以禦隆寒可以潤澤而不至於枯燥三分秧春分之後是分菊秧根多須而土中之莖黃白色者謂之老須少而純白者謂之嫩老可分嫩不可分分之於新鋤之松地不宜太肥肥則籠菊頭而不能長髮陰天之天可分有日分之則枯漧而難活種之其宿土也盡去否則恐有虫子之害旣秧於土矣以越席架而覆之毋令經日經日則難醒每日晨灌之晚灌之天之陰不可傷於水秧心發芽矣可去其覆席先用半糞之水復用肥水灌之葉上不可以沾糞沾之則葉枯用河之水則純河之水用井之水則純井之水不可雜焉四登盆立夏之菊苖成矣可五六寸許是爲上盆之期將上盆也數日不可以澆灌使苗受勞而堅老則在盆可以耐日起秧苖也掘根之土必廣而大少則露根而傷其本用臘前所瀼之土壅之其灌也視陰晴而爲增損使土壯而入根服盆而生葉則用肥水灌之久雨加臘土以浥之其種也根深則不耐水淺不耐日隨土而稍深焉蓋菊之根其生也向上故常覆土爲加五理緝菊之尺許矣是宜理緝欲長也則去其旁枝欲短也則去其正枝花之朶視其種之大小而存之大者四五蘂焉次者七八蘂焉又次十餘蘂焉小者二十餘蘂焉惟甘菊寒菊獨梗而有千花不可去也六防養菊稍長也竹而縛之毋令風得揺之雨之久也宜出水盆內亦然菊傍之多蟻也則以鼈甲置於傍蟻必集焉移之遠所夏至之前後有虫焉黒色而硬殻其名曰菊虎晴暖而飛出不出於巳午未之三時宜而除之菊之爲菊虎所傷也傷之處仍手微摘之磨去其牙虫毒可以免秋後之生虫如虎之多也必多栽易壯盛之菊於圃之周菊有香焉蟻上而糞之則生虫虫長而蟻又食之則菊籠頭而不長其虫之狀如白虱以棕綫作帚而刷之扇以承之揮之於遠所秋後而不見虫也宜認糞迹是有象榦之虫其色與榦無殊也生於葉底上半月在於葉根之上干下半月在於葉根之下榦【凡艸木盡然其膏脂以晦朔爲升降故耳此物理也】或破榦取之以紙撚縛之常以水而潤其紙條花乃無恙或用鐵綫磨爲邪鋒之小刀上半月於蛀眼向上而捜虫下半月在蛀眼向下而捜虫有菊牛焉沿之則蔞種臺蔥則可以避麻雀愛取菊之葉而爲巢取之則蔞四之月雀乃爲巢時宜愼也

農政全書卷三十九

欽定四庫全書

農政全書卷四十

明徐光啟撰

種植

雜種下

紅花博物志曰張騫得種於西域【一名紅藍一名黃藍以其花似藍也今處處有之色紅黃葉綠有刺夏開花花下有梂花出梂上梂中結實大如小豆】

齊民要術曰花地欲得良熟二三月間俟雨後速下或漫散種或耬下一如種麻法亦有鋤掊而掩種者子科大而易料理花出欲日日乘涼摘取【不摘則幹】摘必須盡【余防卽合】五月子熟收曝令幹打取之【子亦不用郁浥】五月種晚花【春初卽防子入五月便種若待新花熟後取子則太晚矣】七月中摘深色鮮明耐久不黦勝春種者負郭良田種頃者歲收絹三百疋一頃收子二百斛與麻子同價旣任車脂亦堪爲燭卽是直頭成米【二百石米已當谷田三百疋絹端然在外】一頃收花日須百人摘以一家手力十不充一但駕車地頭每日當有小兒僮女百十餘羣自來分摘正須平量中半分取是以單夫只妻亦得多種

便民圗纂曰八月中鋤成行壠舂穴下種或灰或雞糞蓋之澆灌不宜濃糞次年花開侵晨采摘微搗去黃汁用靑蒿蓋一宿撚成薄餅曬漧收用勿近濕墻壁去處齊民要術曰殺花法摘取卽碓持使熟以水淘布袋絞去黃汁更搗以粟飯漿淸而醋者淘之又以布袋絞汁卽收取染紅勿棄也絞訖著甕器中以布蓋上雞鳴更搗以栗令均於蓆上攤而曝漧勝作餅作餅者不得幹令花浥郁也

又曰作胭脂法預燒落藜藜藋及蒿作灰【無者卽艸灰亦得】以湯淋取淸汁【初汁純厚大釅卽放花不中用惟可洗衣取第三度湯者以用菜花和使好色也】揉花【十許變勢盡乃生】布袋絞取純汁著甕椀中取醋橊兩三个劈取子搗破少著粟飯漿水極醋者和之布絞取沈以和花汁【若無石橊者以好醋和飯漿亦得若復無醋者淸飯漿極酸者亦得空用之】下白米粉大如酸棗【粉多則白】以淨竹箸不膩者良久痛攪蓋冒至夜瀉去上淸汁至淳處止傾著白練角袋子中懸之明日幹浥浥時撚作小瓣如半麻子陰漧之則成矣又曰合香澤法如淸酒以浸香【夏用冷酒春秋溫酒令暖冬則小熱】雞舌香【俗人以其似丁子則爲丁子香也】藿香苜蓿蘭香凡四種以新緜裹而浸之【夏一宿春秋再宿冬三宿】用胡麻油兩分豬腹【腹宜作或胰】一分內銅鐺中卽以浸香酒和之煎數沸後便緩火微煎然後下所浸香煎緩火至暮水盡沸定乃熟【以火頭內澤中作聲者水未盡有煙出無聲者水盡也】澤欲熟時下少許靑蒿以發色綿羃鐺觜瓶口防

又曰合靣脂法牛髓【牛髓少者用牛脂和之若無髓空用脂亦得也】溫酒浸丁香藿香二種【浸法如煎澤法】煎法一同合澤亦著靑蒿以發色綿濾著瓷漆盞中令凝若作唇脂者以熟朱和之靑油裹之其冒霜雪逺行者常齧蒜令破以揩唇旣不劈裂又令辟惡賊【面患皴者夜燒梨令熟以糠湯洗面訖以暖梨汁塗之令不皴赤連染布嚼以塗面亦不皴也】

又曰合手藥法取豬一具【摘去其脂】合蒿葉於好酒中痛挼使汁甚滑白桃人二七枚【去黃皮硏碎酒解取其汁】以綿裹丁香藿香甘松香橘核十顆【打碎】著汁中仍浸置勿出瓷貯之夜煮細糠湯淨洗面拭漧以藥塗之令手軟滑冬不皴

又曰作紫粉法用白米英粉三分胡粉一分【不著胡粉不著人面】和合勻調取葵子熟蒸生布絞汁和粉日曝令幹若色淺者更蒸取汁重染如前法

又曰作米粉法染米第一粟米第二【如用一色純第米勿使有雜白】使甚細【簡去碎者】各自純作莫雜余種【其雜米糯米小麥黍米榛米作者不得好也】於糟中下水腳蹋十徧淨淘水淸乃止大甕中多著冷水以浸米【春秋則一月夏則二十日冬則六十日惟多日佳】不須易水臭爛乃佳【日若淺者粉不潤美】日滿更汲新水就甕中沃之以手把攪淘去醋气多與徧數气盡乃止稍出著一砂盆中熟硏以冰沃攪之接取白汁絹袋濾著別甕中麄沈者更硏之水沃接取如初硏盡以杷子就甕中良久痛抨然後澄之接去淸水貯出淳汁著大盆中以板一向攪勿左右廻轉三百餘匝停置蓋甕勿令塵污良久淸澄以杓徐徐去淸以三重布帖粉上以粟糠著布上糠上安灰灰濕更以干者易之灰不復濕乃止然後削去四畔麄白無光潤者別收之以洪麄用【麄粉米皮所成故無光潤】其中心圓如鉢形酷似鴨子白光潤者名曰粉英【英粉米心所成是以光潤也】無風塵好日時書布於牀上刁削粉英如曝之乃至粉幹足【將住反】手痛挼勿住【痛挼則滑美不挼則澀惡】擬人客作餅及作香粉以供妝摩身體

又曰作香粉法惟多著丁香於粉合中自然芬馥【亦有愛香木絹和粉者亦有水沒香以汁溲粉者皆損色又賣香不如全署合中也】

扈先生曰苗生嫩時亦食其子搗碎煎汁入醋拌蔬食極肥美又可爲車脂及燭

藍爾雅曰葴馬藍【郭璞注曰今大葉冬藍也李時珍曰藍凡有五種蓼藍葉如蓼五六月開花成穗淺紅色子亦如蓼嵗可三刈菘藍葉如白菘馬藍葉如苦蕒吳藍長莖如蒿而花白木藍長莖如決明葉似槐七月開花淡紅色別有一種甘藍可食】

齊民要術曰藍地欲得良三徧細耕三月中浸子令芽生乃畦種之治畦下水一同葵法藍三葉澆之【晨夜再澆之】薅治令淨五月中新雨後卽接濕耬耩拔栽【夏小正曰五月洛藋藍蓼扈先生曰栽時宜倂功急手無令地燥也】三莖作一科相去八寸【栽時旣濕白背不急鋤堅確也】五徧爲良七月中作坑令受百許束作麥稈泥泥之令深五寸以苫蔽四壁刈藍倒竪於坑中下水以木石鎭壓令沒熱時一宿冷時再宿漉去荄內汁於甕中率十石甕著石灰一斗五升急抨【普彭反】之一食頃止澄淸防去水別作小坑貯藍澱著坑中如彊粥還出甕中盛之藍澱成矣種藍十畝敵谷田一頃能自染靑者其利又倍矣

崔實曰楡莢落時可種藍五月可刈藍六月種冬藍【冬藍木藍也】

農桑通訣曰木藍松藍可以爲澱者蓼藍但可染碧不堪作澱藍一本而有數色刮行靑緑云碧靑藍黃豈有靑出於藍而靑於藍者乎藍非獨可染靑絞其汁飲之最能解虫�諸藥等毒不可闕也

便民圖纂曰正月中以布袋盛子浸之茅出撒地上用糞灰覆蓋待放葉澆水糞長二寸許分栽成行仍用水糞澆活至五六月烈日內將糞水潑葉上約五六次俟葉厚方割離土二寸許將梗葉浸水缸內晝夜濾淨每缸內用礦灰色淸者灰八兩濃者九兩以木朳打轉澄淸去水是謂頭靛其在地舊根旁須去艸淨澆灌一如前法待葉盛亦如前法收割浸打謂之二靛又俟長亦如前澆灌斫則齊根浸打法亦同前謂之三靛其濾出柤壅田亦可

紫艸爾雅曰藐茈艸【郭璞注曰一名紫防廣志曰隴西紫艸紫之上者本艸經曰一名紫丹博物志曰平氏山之陽紫艸特好也】

齊民要術曰黃白軟良之地靑沙地亦善開荒黍穄下大佳性不耐水必須髙田秋耕地至春又轉耕之三月種之耬耩地逐壠手下子【良田一畝用子二升薄田用子三升】下訖勞之鋤如谷法惟淨爲佳其壠底艸則拔之【壠底用鋤則傷紫艸】九月中子熟刈之稃【芳蒲反】燥載聚打取子【濕載子則郁浥】卽深細耕【不細不深則失艸矣】防壠以耙耬取整理【收艸宜倂手力速竟爲良遭雨則損艸也】一把隨以茅結之【擘葛彌善】四把爲一束當日則斬齊顚倒十重許爲長行置堅平之地以板石鎭之令扁【濕鎭直而長燥鎭則碎折不鎭賣難售也】兩三宿竪頭著日中曝之令浥浥然【不曝則郁黒太燥則碎折】五十頭作一洪【洪十字大頭向外以葛纒絡】著敞屋下陰涼處棚棧上其棚下勿使驢馬糞及人溺又忌煙皆令艸失色其利勝藍若欲久停者入五月內著屋中閉戶塞向宻泥勿使風入漏气過立秋然後開艸出色不異若經夏在棚棧上艸便變黒不復任用

務本新書曰種訖拖瓶擺之或以輕鈍碾過秋深子熟旁去其土連根取出就地鋪穧頗幹輕振其土以茅防束切去虛稍以之染紫其色殊美

附地黃種須黒良田五徧細耕三月以上旬爲上時中旬爲中時下旬爲下時一畝下種五石其種還用三月中掘取者逐犁後如禾麥法下之至四月末五月初生苗訖至八月盡九月初根成中染若須防爲種者卽在地中勿掘之待來年三月取之爲種計一畝可收根三十石有艸鋤不限徧數鋤時別作小刀鋤勿使細土覆心今秋收訖至來年更不須種自旅生也惟鋤之如此得四年不要種之皆余根自出矣

枸杞爾雅曰杞枸檵【郭璞注曰今枸杞也一名枸棘一名天精一名地仙一名卻老一名苦杞一名甜菜一名地節一名羊乳枸杞二木名此木棘如枸之刺莖如杞之條故兼稱之處處有之春生苖葉軟薄堪食其莖幹髙三五尺叢生六七月開花紅紫色隨結實微長生靑熟紅味甘美根皮名地骨皮古以韋山爲上近以甘州者爲絕品今陜之蘭州靈州以西並是大樹子圓如櫻桃幹時可作果食】

種樹書曰收子及掘根種於肥壤中待苗生剪爲蔬食甚佳

博聞錄曰種枸杞法秋冬間收子淨洗日幹春耕熟地作町濶五寸紐艸稕如臂大置畦中以泥塗艸稕上然後種子以細土及牛糞蓋令徧苗出頻水澆之又可挿種

務本新書曰枸杞宜故區畦種葉作菜食子根入藥秋時收好子至春畦種如種菜法又三月中苖出時移栽如常法伏內壓條特爲滋茂一法截條長四五指許掩於濕土地中亦生

農桑通訣曰春夏采葉秋采莖實冬采根朱孺子防事道士王延正居大若巖汲於溪見二花犬因逐之入於枸杞叢下掘之根形如二犬食之忽覺身輕諺云去家千里勿食蘿摩枸杞言其補精气也

茱萸禮記曰三牲用藙【注曰藙茱萸也李時珍曰此卽欓子也蜀人呼爲艾子楚人呼爲辣子古人謂之藙及榝子因其辛辣蜇口慘服使人有殺毅黨然之狀故有諸名蘇恭謂茱萸之開口者爲食茱萸孟詵謂茱萸之閉口者爲欓子馬志謂粒大色黃黒者爲食茱萸粒小色靑緑者爲吳茱萸山茱萸則不任食也其樹處處有之江淮蜀漢猶多木髙丈餘三月開花七八月結實】

齊民要術曰二月栽之宜故城隄冡髙燥之處【凡於城上種蒔者先宜隨長短掘壍停之經年然後於壍中種蒔保澤沃壤與平地無差不爾者土堅澤流長物不逹經年倍樹木尙小】實開便收之掛著屋裏壁上令陰漧勿使煙燻【煙燻則苦而不辛也】用時去中黒子【肉醬魚醤偏可所用】

萬畢術曰井上宜種茱萸茱萸葉落井中有化水者無瘟病

風土記曰俗尙九月九日謂之上九茱萸到此日气烈熟色赤可折其房以挿頭云辟惡气禦冬

決明爾雅曰薢茩【郭璞注曰藥艸決明也卽靑箱子有二種一種馬蹄決明入藥最良一種茳茫決明又小異二種皆可作酒麯嫩苗及花角惟茳茫可食馬蹄靭苦不堪食也】

四時類要曰二月取子畦種同葵法葉生便食直至秋間有子若嫌老畨種亦得若入藥不如種馬蹄者博聞錄曰園圃四旁宜多種蛇不敢入

黃精博物志曰天老云太陽之艸名黃精【詳見救荒本艸】四時類要曰二月擇取葉相對生者是眞黃精擘長二寸許稀種之一年後甚稠種子亦得其葉甚美入菜用其根堪爲煎術與黃精仙家所重

五加異物志云文章作酒能成其味以金買艸不言其貴【卽五加也一名五花一名文章艸一名白刺一名追風使一名木骨一名金鹽一名犲漆一名犲節又名五佳五葉交如者良】

扈先生曰取根深掘肥地二尺埋一根令沒舊根甚易活苗生從一頭剪取每剪訖鋤土壅之久服輕身耐老明目下气補中益气精堅筋骨彊志意葉可作蔬菜食五七月采根陰乾造酒有服五加皮散而獲延年者不勝記或卽爲散以代湯茶餌之驗亦同

又曰正二月取枝挿亦易活

百合一名一名彊瞿一名蒜腦藷一名夜合【根如葫蒜數十片相累或云是蚯蚓相纒結變作之其葉短而闊微似竹葉白花四埀者百合也葉長而狹尖如栁葉紅花不四埀者山丹也莖葉似山丹而髙紅花帶黃而四埀上有黒斑防其子先結在枝葉間者捲丹也又有一種色微緑者開花最遲俗名眞百合】

四時類要曰二月種百合此物尢宜雞糞每阬深五寸如種蒜法【又云取根曝漧搗爲麫細篩甚益人】

扈先生曰宜肥地加雞糞熟鋤春取根大者擘雜於畦中如種蒜法五寸一科二月半鋤之滿三徧則不鋤不長三年大如盞頻澆則花開爛熳淸香滿庭秋分亦可分

薏苡漢書曰馬援在交阯常餌薏苡載還爲種【一名芑實一名屋菼一名米一名鮮蠡一名薏珠子一名西畨蜀秫一名回回米一名艸珠兒處處有之交阯者最大春生苗莖髙三四尺葉如黍五六月結實以顆小色靑味甘粘牙者良形尖而殻薄米白如糯米此眞薏苡也可粥可麫可同米釀其一種圓而殻厚者卽菩提子也】

扈先生曰九月霜後收子至來年三月中隨耕地於壠內防種撈蓋令平有艸則鋤

芭蕉【廣志曰芭蕉一曰芭菹或曰甘蕉莖如荷芋重皮相裹大如盂升子有角子長六七寸有蔕三四寸角著蔕生爲行列兩兩共對若相抱形剝其上皮色黃白味似葡萄甜而脆亦飽人其根大如芋魁大一石靑色南方異物志曰甘蕉艸類望之如樹株大者一圍餘葉長一丈或七八尺廣尺餘華大如酒杯形色如芙蓉莖末百餘子大名爲房根似芋魁大者如車轂實在華中每華一闔各六子先後相次子不俱生華不俱落此蕉有三種一種子大如拇指長而鋭有似羊角名羊角蕉味最甘好一種大如雞卵有似羊乳味微減羊角蕉一種蕉大如藕長六七寸形正名方蕉少甘味最弱其莖如芋取濩而煮之則如絲可紡績扈先生曰今南中獨漳浦甘蕉絕羙味】

齊民要術曰其莖解散如絲織以爲葛謂之蕉葛𨿽脆而好色黃白不如葛色出交阯建安

異物志曰甘蕉如飴蜜甚美食之四五枚可飽而余滋味猶在齒牙間顧微廣州記曰甘蕉與吳花實根葉不異直是南土暖不輕霜凍四時花葉展其熟甘未熟時亦苦澀【扈先生曰此謬矣吳下所有者蘘荷也】

萱詩曰焉得諼艸【注曰諼艸忘憂婦人佩其花則生男故名宜男鹿食九種觧毒之艸萱乃其一故又名鹿蔥董子云欲忘人之憂則贈之丹棘吳人謂之療愁有單臺有重臺有秋萱有夏萱又有一種以色言之則名金萱以香言之名麝香萱五月開花姿韻可愛今田野間處處有之】

扈先生曰春間芽生移栽栽宜稀一年自稠宻矣春剪其苖若枸杞食至夏則不堪食種時用根向上葉向下當年開花皆千葉也

又曰五月采花八月采根今人多采其嫩苖及花跗作爼食

芥藍【王禎農桑通訣曰芥之嫩者爲芥藍極脆東坡詩云芥藍如菌蕈脆美牙頰響扈先生曰芥藍芥屬也葉色如藍故南人謂之芥藍仍可擘取食故北人謂之擘藍其葉大於菘根大於芥薹苗大於白芥子大於蔓菁花淡黃色其苖葉根心俱任爲蔬子可壓油亦四時可種四時可食大略如蔓菁也但食根之菜如芥蘆菔蔓菁之屬魁皆在土中此則魁在土上爲異耳收根者湏四五月種少長擘食其葉漸擘魁漸大八九月並根葉取之葉作葅或作漧菜根剝去皮或煮食或糟藏醬防畱根至明春復發苖可采食三月花四月實子每畝收可三四石】

扈先生曰種芥藍宜耕熟地厚壅之土彊者多用艸灰和之耕熟後或漫散子取次耘之或種苗長數寸移植之或就平地種或作埒大略與種蔓菁同法但須疎行則魁大子多每本令相去一尺餘

又曰凡菜種多冬榮夏枯獨芥藍漧枯收子之後根復生蘗經數年不壞蓋一種之後無論子粒傳生卽原本亦供數年采拾冬月悉取葉空防根來年亦上或並斸去大根稍存入土細根來年亦生

又曰芥藍莖葉用芝蔴油煮如常煮菜法食之並防其汁能散積痰其葉及子亦能消食積解面毒

又曰菜名藍者不止因葉色似藍北人直用作澱可染防帛勝於福靑

蒓魯頌曰薄采其茆【注云茆鳬葵也詩義疏云茆與葵相似葉大如手赤圓有肥斷著手中滑不得停也莖大如箸皆可生食又可約滑羮江南人謂之蒓菜或謂之水葵本艸云雜鯉魚作羮亦逐水而性滑謂之淳菜或謂之水芹服食之不可多】

齊民要術曰近陂湖可於湖中種之近流水者可決水爲池種之以深淺爲水深則莖肥葉少水淺則葉多而莖痩蒓性易生一種永得宜潔淨不耐污糞穢入池卽死矣種一斗餘許足用

葦爾雅曰葦醜防葭華蒹薕葭蘆菼薍其萌虇【郭璞注曰葦其類皆防莠葭卽今蘆也蒹似萑而細葭葦也菼似葦而小實中今江東呼蘆筍爲虇然則蘆葦之類其初生者皆名虇花名蓬蕽詩疏云薍或謂之荻至秋堅成卽刈謂之藿生下濕地長丈許今處處有之】

農桑輯要曰葦四月苗髙尺許選好葦連根栽成土墩如椀口大於下濕地內掘區栽之縱橫相去一二尺【欲得力則宻藏】至冬放火燒過次年春芽出便成好葦十月後刈之

一法二月熟耕地作壠取根臥栽以土覆之次年成葦又壓栽法其葦長時掘地成渠將莖袪倒以土壓之露其稍凡葉向上者亦植令出土下便生根上便成筍與壓桑無異五年之後根交當隔一尺許斸一鐝卽滋旺矣其花絮沾濕地卽生蘆然不如根栽者

三月初生其心挺出其下本大如箸上鋭而細有黃黒勃著之污人手把取正白噉之甜脆一名蓫薚揚州謂之馬尾幽州謂之防蘋

蒲爾雅曰莞苻蘺其上蒚【郭璞注曰今西方人呼蒲爲莞蒲蒚謂其頭臺首也今江東謂之苻蘺西方亦名蒲蒚中莖爲蒚用之爲席又名甘蒲又名醮石花上黃粉名蒲黃】

農桑通訣曰四月揀綿蒲肥旺者廣帶根泥移出於水地內栽之次年卽堪用【其水深者白長水淺者白短】

扈先生曰春初生嫩葉出水時取其中心入地白蒻太如匕柄者生啖之甘脆以酣浸食如食筍法亦美周禮所謂蒲爼也亦可煠食烝食及曬漧磨粉作餅食詩曰惟筍及蒲是矣八九月收葉可作扇又可作包褁蓆艸扈先生曰小暑後斫起以備織蓆畱老根在田壅培發苖至九月間鋤起擘去老根將苖去稍分栽如挿稲法用河泥與糞培壅淸明谷雨時復用糞或豆餅壅之卽耘艸立梅後不可壅若灰壅之則生虫退色燈艸元扈先生曰種法與蓆艸同最宜肥田痩則艸細五月斫起曬漧以尖刀釘板櫈上劃開其心可防燈及爲燭心其皮可制雨簑

農政全書卷四十﹤子部﹐農家類﹐農政全書﹥

欽定四庫全書

農政全書卷四十一

明徐光啟撰

牧養

六畜【雜附】

禮記月令曰季春之月合累牛騰馬遊牝於牧【累騰皆乘匹之名】仲夏之月遊牝別羣則縶騰駒【孕任欲止爲其牝气有餘恐相蹄齧也】仲冬之月牛馬畜獸有放逸者取之不詰

陶朱公曰子欲速富當畜五牸【牛馬豬羊驢五畜之牸然畜牸則速富之術也】齊民要術曰服牛乘馬量其力能寒溫飲飼適其天性如不肥充繁息者未之有也

凡馬驢駒初生忌灰气遇新出鑪者輒死【經雨者則不忌】四時類要曰凡驢馬牛羊收犢子駒羔法【常於市上伺含重垂欲生輒買取駒一百五十日羊羔六十日皆能自活不復借乳乳母好堪爲種產者因畱之以爲種惡者還賣不失本價坐羸駒犢還更買懷子孕者一歳之中牛馬驢得兩畨羊得四倍羊羔臘月正月生者畱以作種餘月生者剰而賣之用二萬錢爲羊本必歳收千口所畱之種率皆精好與世絕殊不可同口而語之何必羔犢之饒又羸酪之利也羔有死者皮好作裘縟肉好作幹臘及作肉醬味又甚美】

扈先生曰居近湖艸廣之處則買小馬二十頭大騾馬兩三頭又買小牛三十頭大牸牛三五頭搆艸屋數十間使二人掌管牧養二人仍各授一便業以爲日用飲食之資久而羣聚增人牧守湖中自可任以休息養之得法必致繁息且多得糞可以壅田

馬爾雅曰騊駼馬又曰宗廟齊毫戎事齊力田獵齊足【郭璞注曰齊毫尙純也齊力尙彊也齊足尙疾也】

相馬經曰馬頭爲王欲得方目爲丞相欲得光脊爲將軍欲得彊腹脇爲城郭欲得張四下爲令欲得長凡相馬之法先除三羸五駑乃相其餘大頭小頸一羸弱脊大腹二羸小頸大蹄三羸大頭緩耳一駑長頸不折二駑短上長下三駑大髂短脇四駑淺防薄騧五駑驑馬驪肩鹿毛闋黃馬驒駱馬皆善馬也馬生墮地無毛行千里溺舉一腳行五百里相馬不藏法肝欲得小耳小則肝小肝小識人意肺欲得大鼻大則肺大肺大則能奔心欲得大目大則心大心大則猛利不驚目四滿則朝暮健腎欲得小膓欲得厚且長膓厚則腹下廣方而平脾欲得小膁腹小則脾小脾小則易養望之大就之小筋馬也望之小就之大肉馬也皆可乘致致瘦欲得見其肉【謂前肩守肉】致肥欲得見其骨【骨謂頭顱】馬龍顱突目平脊大腹防重有肉此三事備者亦千里馬也水火欲得分【水火在鼻兩孔間也】上唇欲急而方口中欲得紅而有光此馬千里馬上齒欲鉤鉤則壽下齒欲鋸鋸則怒頷下欲深下唇欲緩牙欲去齒一寸則四百里牙劍鋒則千里嗣骨欲廉如織杼而濶又欲長【煩下側八骨是】目欲滿而澤眶欲小上欲弓曲下欲直素中欲廉而張【素鼻孔上】陰中欲得平【股下】主人欲小【股裏上近前也】陽裏欲髙則怒【股中上之主人】額欲方而平八肉欲大而明【耳下】中欲深【耳下近牙】耳欲小而鋭如削筒相去欲促欲載中骨髙二守【中骨也】昜骨欲直【眼下直下骨也】頰欲開赤長膺下欲廣一尺以上名曰挾【一作扶】尺能久走鞅欲方【頰前】喉欲曲而深胸欲直而出【髀間前向】鳬間欲開望視之如雙鳬頸骨欲大肉次之髻欲桎而厚且折季毛欲長多覆肝肺無病【髮後毛是】背欲短而方脊欲大而抗脢筋欲大【夾脊筋也】飛鳬見者怒【胸欲筋也】三府欲齊【兩骼及中骨也】凥欲頽而方尾欲減本欲大脇肋欲大而窪名曰上渠能久走龍趐欲廣而長升肉欲大而明【脾外肉也】輔肉欲大而明【前腳下肉】膓欲充腔小【腔臁】季肋欲張【短肋】懸薄欲厚而緩【腳腔】虎口欲開【股肉】腹下欲平滿善走名曰下渠日三百里陽肉欲上而髙起【髀外近前】髀欲廣厚汗溝欲深明直肉欲方能久走【髀後肉也】輸【一作翰】鼠欲方【直肉下也】朒肉欲急【髀裏也】間筋欲急短而減善細走【輸鼠下筋】機骨欲舉上曲如懸匡馬頭欲髙距骨欲出前間骨欲出前後曰【外鳬臨蹄骨也】附蟬欲大前後目【夜眼】股欲薄而博善能走【後髀前骨】臂欲長而膝本欲起有力【前腳膝上句前】肘後欲開能走膝欲方而痺髀骨欲短兩肩骨欲深名曰前渠怒蹄欲厚三寸硬如石下欲深而明其後開如鷂翼能久走相馬從頭始頭欲得髙峻如削成頭欲重宜少肉如剝兔頭壽骨欲得大如緜絮苞圭石【壽骨者發所生處也】白從額上入口名兪膺一名的顱奴乘客死主乘棄市大凶馬也馬眼欲得髙眶欲得端正骨欲得成三角睛欲得如懸鈴紫艷光目不四滿下唇急不愛人又踐不健食目中縷貫瞳子者五百里下上徹者千里睫亂者傷人目下而多白畏驚瞳子前後肉不滿皆防惡若旋毛眼眶上壽四十年值眶骨中三十年值中眶下十八年在目下者不借睛卻轉後白不見者喜旋而不前目睛欲得黃目欲大而光目皮欲得厚目上白中有橫筋五百里上下徹者千里目中白縷者老馬子目赤睫亂齧人反睫者善奔傷人目下有橫毛不利人目有火字在者壽四十年目偏長一寸三百里目欲長大旋毛在目下名曰承泣不利人目中五采盡具五百里壽九十年良多血气也駑多赤靑肝气也走多黃膓气也材知多白骨气也材多黒腎气也駑用防乃使訛也白馬黒目不利人目多白卻視有態畏物喜驚馬耳欲得相近而前竪小而厚一寸三百里三寸千里耳欲得小而前竦耳欲得短殺者良植者駑小而長者亦駑耳欲得小而促狀如斬竹筒耳方者千里如斬筒七百里如雞距者五百里鼻孔欲得大鼻頭文如王火字欲得明鼻上文如王公五十歳如火四十歳如天三十歳如小一十歳如今十八歳如四八歳如宅七歳鼻如水文二十歳鼻欲得廣而方唇不覆齒少食上唇欲得急下唇欲得緩上唇欲得方下唇欲得厚而多理故曰唇如板鞮禦者啼黃馬白喙不利人口中色欲得紅白如火光爲善材多气良且壽卽黒不鮮明上盤不通明爲惡材少气不壽一曰相馬气發口中欲見紅白色如穴中防此皆老壽一曰口中欲正赤上理文欲使通直勿令斷錯口中靑者三十歳如虹腹下皆不盡壽駒齒死矣口吻欲得長口中色欲得鮮好旋毛在物後爲禦禍不利人刺芻欲竟骨端【刺芻者齒間肉】齒左右蹉不相當難禦齒不周密不久疾不滿不原不能久走一歳上下生乳齒各二二歳上下生齒各四三歳上下生齒各六四歳上下生成齒二【成齒皆背三入四方生也】五歳上下著成齒四六歳上下著成齒六【兩廂黃生區受麻子也】七歳齒兩邊黃各缺區平受米八歳上下盡區如一受麥九歳下中央兩齒臼受米十歳下中央四齒臼十一歳下六齒盡臼十二歳下中央兩齒平十三歳下中央四齒平十四歳下中央六齒平十五歳上中央兩齒臼十六歳上中央四齒臼【若防上齒依下齒次第者】十七歳上中央六齒皆臼十八歳上中央兩齒平十九歳上中央四齒平二十歳上中央六齒平二十一歳下中央兩齒黃二十二歳下中央四齒黃二十三歳下中央六齒盡黃二十四歳上中央二齒黃二十五歳上中央四齒黃二十六歳上中央六齒盡黃二十七歳下中二齒白二十八歳下中四齒白二十九歳下中盡白三十歳上中央二齒白三十一歳上中央四齒白三十二歳上中盡白頸欲得防而長頸欲得重頷欲折胸欲出臆欲廣頸項欲厚而彊回毛在頸不利人白馬黒毛不利人肩肉欲寧【寧者卻也】雙鳬欲大而上【雙鳬胸兩遂肉如鳬】脊欲得平而廣能負重背欲得平而方鞍下有回毛名負屍不利人從後數其脇肋得十者良凡馬十一者二百里十二者千里過十三者天馬萬乃有一耳【一云十三肋五百里十五肋千里也】腋下有回毛名曰挾屍不利人左脇有白毛直下名曰帶刀不利人腹下欲平有八字腹下毛欲前向腹欲大而垂結脈欲多大道筋欲大而直【大道筋從腸下抵股者是】腹下陰前兩邊生逆毛入膓帶者行千里一尺者五百里三封欲得齊如一【三封者卽尻上三骨也】尾骨欲髙而垂尾本欲大尾下欲無尾汗溝欲得深尻欲多肉莖欲得粗大蹄欲得厚而大踠欲得細而促骼骨欲得大而長尾本欲大而張膝骨欲圗而長大如杯盂溝上通尾本者蹹殺人馬有雙腳脛亭行六百里回毛起踠膝是也防欲得圎而厚裏肉生焉後腳欲曲而立臂欲大而短骸欲小而長腕欲促而大其間才容靽烏頭欲髙【烏頭後足外節】後足輔骨欲大【輔足骨者後足骸之後骨】後左右足白不利人白馬四足黒不利人黃馬白喙不利人後左右足白殺婦相馬視其四蹄後兩足白老馬子前兩足白駒馬子白毛者老馬也四蹄欲厚且大四蹄顚倒若堅履不可畜

便民圗曰防馬捷法頭欲髙峻面欲瘦而少肉眼下無肉多咬人胸堂欲濶肋骨過十二條者良三山骨欲平則易肥四蹄欲注實則能負重腹下兩邊生逆毛到膁者良

相馬毛旋歌括云項上須生旋有之不用誇還緣不利長所以號騰蛇後有防門旋前兼有挾屍勸君不用畜無事也須疑牛額並防禍非常害長多古人如是說此事不虛歌帶劍渾閒事喪門不可當的盧如八口有福也須防黒色耳全白從來號孝頭假饒千里足奉勸不須畱背上毛生旋驢騾亦有之只惟鞍貼下此者是駞屍銜禍口邊衝時間禍必逢古人稱是病焉敢不言凶眼下毛生旋遙防是淚痕假饒福也病無禍亦防侵毛病深知害妨人不在占大都知此類無禍也宜嫌檐耳駞鬃項𨿽然毛病殊若然兼豹尾有實不如無

扈先生曰五明爲國馬四足白去之三足白可自乘二足白速去之一足白畱之訣曰一明畱二明丟三明收取四明售五明國馬載王侯

齊民要術曰久步卽生筋勞筋勞則發蹄痛淩气【一曰生骨則發癰腫一曰發蹄生癰也】久立則發骨勞骨勞卽發癰腫久汗不幹則生皮勞皮勞者而不振汗未善燥而飼飲之則生气勞气勞者卽而不起驅馳無節則生血勞血勞則發彊行何以察五勞終日驅馳捨而視之不者筋勞也而不時起者骨勞也起而不振者皮勞也振而不噴者气勞也噴而不溺者血勞也筋勞者兩絆卻行三十步而已【一曰筋勞者輾起而絆之徐行三十里而已】骨勞者令人牽之起從後笞之起而已皮勞者夾脊摩之熱而已气勞者緩系之櫪上逺餧艸噴而已血勞者髙擊無飲食之大溺而已飲食之節食有三芻飲有三時何謂也一曰惡芻二曰中芻三曰善芻【善謂饑時與惡芻飽時與善芻引之令食食常飽則無不肥剉艸粗𨿽是豆谷亦不肥充細剉無節蓰而食之者令馬肥不啌自然好矣】何謂三時一曰朝飲少之二曰晝飲則胸水三曰暮極飲之【一曰夏汗冬寒皆當節飲諺曰旦起騎谷日中騎水斯言旦飲須節水也每飲食令行驟則消水小驟數百步亦佳十日一放令其陸梁舒展令馬硬實也】夏卽不汗冬卽不寒汗而極幹

便民圗曰馬者火畜也其性惡濕利居髙燥之地日夜餵飼仲春羣蓋順其性也季春必防恐其也盛夏午間必牽於水浸之恐其傷於暑也季冬稍遮蔽之恐其傷於寒也防以豬膽犬膽和料餵之欲其肥也餵料時須擇新艸篩豆料若熟料用新汲水浸淘放冷方可餵飼一夜須二三次起餵艸料若天熱時不宜加熟料止可用豌豆大麥之類生餵夏月自早至晚直飲水三次秋冬只飲一次可也飲宜新水宿水能令馬病冬月飲畢亦宜緩騎數里缷鞍不宜當檐下風吹則成病飼父馬令不鬭法【多有父馬者別作一坊多置槽廏剉芻及谷頭各自別安惟著防頭浪放不系非直飲食遂性舒適自在至於黃溺自然一處不須掃除幹地服臥不濕不污百匹羣行亦不鬭也】飼徵馬令硬實法【細剉芻鍁揚去葉專取剉和穀豆秫等置槽於迫地𨿽復雪寒仍令安廠下一日一走令其肉熱馬則硬實而耐寒苦也】

凡以豬槽飼馬以石灰泥馬槽馬汗系著門此三事皆令馬落駒【術曰常系獼猴於馬坊令馬不辟惡消百病故也】

治馬病疫气方【取獺屎煮以灌之獺肉及肝更良不能得肉肝只用屎耳】

治馬患喉痺欲死方【纒刀子露鋒刅一寸刺咽喉令潰破卽愈不治必死也】治馬黒汗方【取燥馬屎置瓦上以人頭亂髮覆之火燒馬屎及髮令煙出著馬鼻下燻之使煙入馬鼻中須臾卽瘥也】

又方【取豬脊引脂雄黃亂髮凡三物著馬鼻下燒之使煙入馬鼻中須臾卽瘥】

治馬中熱方【煮大豆及熱飯噉馬三度愈也】

治馬汗淩方【取美豉一升好酒一升夏著日中冬則溫熱浸豉使液以手搦之絞去滓以斗灌口汗出則愈矣】

治馬疥方【用雄黃頭髮二物以臘月豬脂煎之發消以楷摶疥令赤及熱塗之卽愈也】又方【湯洗疥拭令幹煮麺糊熱塗之卽愈也】

又方【燒栢脂塗之良】

又方【研芥子塗之差六畜疥悉愈然栢歷芥子並是燥藥其徧體患疥者直歷落班駁以漸塗之待差更塗余處一日之中頓塗徧體則無不死】

治馬中水方【取鹽著兩鼻中各如雞子黃許大捉鼻令馬眼中淚出乃止良也】

治馬中谷方【手捉甲上長髮向上提之令皮離肉如此數過以鈹刀子刺空中皮令突過以手當刺孔則有如風吹人手則是穀气耳令人溺上又以鹽塗使人立乘數十步卽愈耳】

又方【取餳如雞子大打碎和艸飼馬甚佳也】

又方【取麥蘗末三升和谷飼馬亦良】

治馬腳生附骨不治者入膝節令馬長跛方【取芥子熟搗如雞子黃許取巴豆三枚去皮畱齊三枚亦搗熟以水和令相著和時用刀子不爾跛人手當附骨上拔去毛骨外融蜜蠟周而擁之不爾恐藥燥瘡大著蠟罷以藥敷骨上取生布割兩頭作三道急裹之骨小者一宿便盡大者不過再宿然須要數防恐骨盡便傷好處防附骨盡取冷水淨洗瘡上刮取車軸頭脂作餅子著瘡主速以淨布急裹之三四日解去卽生毛而無瘢此法甚良大勝炙者然瘡未瘥不得輒乘若瘡中出血便成大病也此方可治趼】

治馬被刺腳方【用穬麥和小兒哺塗卽愈】

治馬炙瘡【未瘥不用令汗瘡白痂時愼風得瘥後從意騎耳】

治馬瘙蹄方【以刀刺馬踠叢毛中使出血愈】

又方【融羊脂塗瘡上以布裹之】

又方【取咸土兩石許以水淋取一石五斗釜中煎取三二斗剪去毛以泔淸淨洗幹以咸汁洗之三度卽愈】

又方【以湯洗淨燥拭之嚼芥子塗之以布帛裹三度愈若不斷用谷塗五六度卽愈】

又方【剪去毛以鹽湯淨洗去加燥拭於破瓦中煮人屎令沸熱塗之卽愈】

又方【以鋸子割所患蹄頭前正當中斜割之令上狹下濶如鋸齒形去之如剪箭括向深一寸許刀子摘令血出色心黒出五升許解放卽愈】

又方【先以酸泔淸洗淨然後爛煮豬蹄取汁及熱洗之瘥】

又方【取炊釡底湯淨洗以布拭水令盡取黍米一升作稠粥以故布廣三四寸長七八寸以粥糊布上厚裹蹄上瘡處以散麻纒之三日去之卽當瘥也】

又方【耕地中拾取禾茇東倒西倒者若東西橫地取南倒北倒者一壠取七科三壠凡取二十一科淨洗釡中煮取汁色黒乃止剪卻毛泔淨洗去痂以禾茇汁熱塗之一上卽愈】

又方【尿淸羊糞令液取屋四角艸就上澆令灰入鉢中研令熱用泔洗蹄以糞塗之再三愈】又方【煮酸棗根取汁淨洗訖水和酒糟毛袋盛漬蹄沒瘡處數度卽瘥也】

又方【淨洗了搗杏仁和豬脂塗四五上卽當愈】

治馬大小便不通眠起欲死須急治之不治一日卽死【以脂塗人手探穀道中去結屎以鹽納溺道中須臾得溺便當瘥也】

治馬卒腹脹眠臥欲死方【用冷水五升鹽二觔研鹽令消以灌口中必愈】治馬發黃方【用黃栢雄黃木鼈子仁等分爲未醋調塗瘡上紙貼之初見黃腫處便用鍼徧卽塗藥】

治馬疥癆方【馬疥癆及防癢用川芎大黃防風全蠍各一兩荊芥穗五兩爲末分作五服白湯調冷灌之】

治馬梁脊破方【成瘡不能騎坐如未破將馬腳下濕稀泥塗上干卽再易濕者三五次自消或只用溝中靑臭泥亦可已破成瘡者用黃丹枯白礬生薑燒存性人天靈蓋燒存性各等分爲末入麝香少許瘡幹用麻油調若瘡濕有膿用漿水同蔥白煎湯洗淨傳之立效】

治馬中結方【川山甲炒黃色大黃郁李仁各一兩風化石灰一合如無灰以朴硝代之共爲末作一服用麻油四兩釅醋一升調勻灌之立效如灌藥不通用豬牙皂角爲細末同麻油各四兩和勻塡糞門中再灌前藥一服卽愈】

常啖馬藥方【郁金大黃甘艸貝母山梔子白藥黃藥欵花黃栢黃連知母桔梗各等分爲末每服二兩以油蜜和灌之若駒則隨其大小量爲加減啖後不得飲水至渴餵飼】

治馬諸病方【用白鳳仙花連根葉熬成膏抺於馬眼角上汗出卽愈】

治馬諸瘡方【夜合花葉黃丹漧薑檳榔五倍子爲末先以鹽水洗瘡後用麻油加輕粉調敷】治馬傷料方【用生蘿卜三五个切作片子啖之效】

治馬傷水方【用蔥鹽油相和搓作團納鼻中以手掩其鼻令气不通良久使淚出卽愈】治馬錯水方【緣馳驟喘息未定卽與水飲須臾兩耳並鼻息皆冷或流冷涕卽此證也先燒人亂髮燻兩鼻後用川烏艸烏白芷豬牙皂角胡椒各等分麝香少許爲細末用竹筒盛藥一字吹入鼻中立效又法蔥一握鹽一兩同杵爲泥罨兩鼻內須臾打通淸水流出是其效也】

治馬患眼方【用靑鹽黃連馬牙硝防仁各等分同研爲末用蜜煎入磁瓶內盛貯防時旋取多少以井水浸化防】

治馬頰骨脹方【用羊蹄根艸四十九个燒灰熨骨上冷卽換之如無羊蹄根以楊栁枝如指頭大者炙熱熨之】

治馬喉腫方【螺靑川芎知母川郁金牛蒡炒薄荷貝母同爲末每服二兩蜜二兩用水煎沸溫調灌之】

又方【取幹馬糞置瓶中以頭髮覆蓋燒煙燻其兩鼻】

治馬舌硬方【用欵冬花瞿麥山梔子地仙艸靑黛硼砂朴硝油煙墨等分爲細末每用五錢許塗舌上立瘥】

治馬傷脾方【川厚朴去麄皮爲末同姜棗煎灌一應脾胃有傷不食水艸褰唇似笑鼻中气短宜速與此藥治之】

治馬心熱方【甘艸芒硝黃栢大黃山梔子蔞爲末水調灌一應心肺壅熱口鼻流血跳躑煩燥宜急與此藥治之】

治馬肺毒方【天門冬知母貝母紫蘇芒硝黃岑甘艸薄荷葉同爲末飯湯入少許醋調灌療肺毒熱極鼻中噴水】

治馬肝壅方【朴硝黃連爲末男子頭髮燒灰存性漿水調灌一應邪气沖肝眼昏似睡忽然倒此方主治】

治馬卒熱肚脹方【用藍汁二升井花水二升或冷水和灌之立效】

治馬流沫方【當歸菖蒲白術澤防赤石脂枳殻厚朴加甘艸爲末每服一兩半酒一升蔥白三握水煎溫灌之】

治馬气喘方【參葶歷升麻牛蒡兜苓黃耆知母貝母同爲末每服二兩漿水調艸後灌之一應喘皆治】

治馬啌喘毛焦方【用大麻子揀淨一升餵之大效】

治馬結糞方【皂角燒灰存性大黃枳殻麻子仁黃連厚朴爲末淸米泔調灌若腸突加蔓荊子末同調】

治馬傷蹄方【大黃五靈脂木鼈子去油海桐皮甘艸土黃蕓薹子白芥菜子爲末黃米粥調藥攤帛上裹之】

治療馬結熱起臥戰不食水艸方【黃連二兩杵末白鮮皮一兩杵末油五合豬脂四兩細切右以溫水一升半和藥調停灌下牽行拋糞卽愈】

治新生小駒子防肚方【槁本末三錢七大麻子研汁調灌下咽喉便效次以黃連末大麻汁解之】

治馬气藥方【靑橘皮當歸桂心大黃芍藥木通郁李仁瞿麥白芷牽牛子右件一十味各等分同搗羅爲末用溫酒調灌每疋馬藥末半兩】

治馬急起臥方【取壁上多年石灰細杵羅用油酒調二兩用水灌之立效】

治馬食槽內艸結方【好白礬末一兩分爲二服每貼和飲水後啖之不過三兩度卽內消卻此法神驗】

治馬腎搐方【烏藥芍藥當歸參山茵蔯白芷山藥杏仁秦芁毎服一兩酒一大升同煎溫灌隔日再灌】

治馬尿血方【黃耆烏藥芍藥山茵蔯地黃兜苓枇杷爲末漿水煎沸冷調灌應卒熱尿血皆主療之】

治馬結尿方【滑石朴硝木通車前子爲末每服一兩溫水調灌隔時再服結時甚則加山梔子赤芍藥同末】

治馬隔痛方【羗活白藥甜子當歸沒藥芍藥爲末春夏漿水加蜜秋冬小便調療膈痛低頭雞不食艸】

附驢大都類馬驢覆馬生羸則準常以馬覆驢所生騾者形容壯大彌復勝馬然選七八嵗艸驢骨口正大者母長則受駒父大則子壯艸驢不產產無不死養艸驢常須防勿令離羣也

治驢漏蹄方【鑿厚磚石令容驢蹄深二寸許熱燒磚令熱赤削驢蹄令出漏孔以蹄頓著磚孔中傾鹽酒醋令沸浸之牢捉勿令腳動待磚冷然後放之卽愈入水逺行悉不發】

治驢打磨破潰方【馬齒菜石灰一處搗爲團曬漧後復搗羅爲末先口含鹽漿水洗淨用藥末貼之驗】

牛爾雅曰犘牛犦牛犤牛犩牛犣牛犝牛牛角一俯一仰觭皆觢黒唇犉黒眥牰黒耳犚黒腹牧黒腳犈其子犢體長牬絕有力欣犌

農桑通訣曰牛之爲物切於農用善畜養者勿犯寒暑勿使太勞固之以勞捷順之以涼燠時其饑飽以適其性情節其作息以養其血气若然則皮毛潤澤肌體肥腯力有餘而老不衰其何困若羸瘠之有於春之初必去牢欄中積滯蓐糞自此以後但旬日一除免穢气蒸鬱爲患且浸漬蹄甲易以生疾又當以時袚除不祥淨爽乃善方舊艸凋朽新艸未生之時宜取潔淨槁艸細剉之和以麥麩谷糠碎豆之屬使之微濕槽盛而飽飼之春秋艸茂放牧飲水然後與艸則腹不脹至冬月天气積陰風雪嚴凜卽宜處之暖燠之地煮糜粥以啖之又當預收豆楮之葉舂碎而貯積之以米泔利剉艸糠麩以飼之【扈先生曰冬月以棉餅飼之】古人有臥牛衣而待旦則知牛之寒蓋有衣矣飯牛而牛肥則知牛之餒蓋啖以菽粟矣衣以薦飯以菽粟古人豈重畜如此哉以此爲衣食之本故耳此所謂時其饑飽以適性情者也每遇耕作之月除已牧放夜復飽飼至五更初乘日未出天气涼而用之則力倍於常半日可勝一日之功日髙熱喘便令休息勿竭其力以致困乏此南方晝耕之法也若夫北方陸地平逺牛皆夜耕以避晝熱夜半仍飼以芻豆以助其力至明耕畢則放去此所謂節其作息以養其血气也且古者分田之制必有萊牧之地稱田爲等差故養牧得宜而無疾苦觀宣王考牧之詩可見矣今夫槁稭不足以充其飲水漿不足以濟其渴凍之曝之困之瘠之役之勞之又從而鞭箠之則牛之斃者過半矣饑欲得飲渴欲得食物之情也至於役使困乏气喘汗流耕者急於就食或放之山或逐之水牛困得水動輒移時毛竅空疎因而乏食以致疾病生焉放之髙山筋力疲乏顚蹶而僵僕者往往相借也利其力而傷其生烏識其爲愛養之道哉失之爲病不一其用藥與人相似但大爲劑以飲之無不愈者便溺有血傷於熱也以致便血之藥治之冷結則鼻幹而不喘以發散藥投之熱結卽鼻汗而喘以解利藥投之其或天行疫癘率多薫蒸相染其气然也愛之則當離避他所拔除沴气而救藥或可偸生傳曰養備動時則天下能使之病然有病而治猶愈於不治若夫醫治之宜則亦有說周禮獸醫掌療獸病凡療獸病灌而行之以發其惡則藥之其來尙矣

齊民要術曰牛岐胡有壽【岐胡牽兩腋亦分爲三也】眼去角近行駃眼欲得大眼中有白脈貫瞳子最快二軌齊者快【二軌從鼻至髀爲前軌甲至髂爲後軌】頸骨長且大快壁堂欲得濶【壁堂腳肢間也】倚欲得如絆馬聚而正也莖欲得小膺庭欲得廣【膺庭胸也】天關欲得成【天關脊接骨也】儁骨欲得垂【儁骨脊骨中夾欲得下也】洞胡無壽【洞胡從頭至臆也】旋毛在珠淵無壽【珠淵當眼下也】上池有亂毛起妨主【上池兩角中一曰戴麻也】倚腳不正有勞病角冷有病毛拳有病毛欲得短密若長疎不耐寒气耳多長毛不耐寒熱單膂無力有生癤卽決者有大勞病尿射前腳者快直下者不快亂睫者觝人後腳曲及直並是好相直尢勝進不甚直不甚曲爲下行欲得似羊行頭不用多肉臀欲方尾不用至地至地少力尾上毛少骨多者有力膝上縛肉欲得硬角欲得細橫竪無在大身欲得促形欲得如捲【捲者其形側也】挿頸欲得髙一曰體欲得大膁疏肋難飼龍突目好跳【又云不能行也】鼻如鏡鼻難牽口方易飼蘭株欲得大【蘭株尾株】豪筋欲得人就【豪筋腳後橫筋】丰嶽欲得大【丰嶽膝株骨也】蹄欲得竪【竪如羊角】垂星欲得有努肉【垂星蹄上有肉覆蹄謂之努肉】力桂欲得大而成【力桂常車】肋欲得密肋骨欲得大而張【張而廣也】髀骨欲得出儁骨上【出背脊骨上也】易牽則易使難牽則難使泉根不用多肉及多毛【泉根莖所出也】懸蹄欲得橫【如八字也】陰虹屬頸行千里【陰虹者有雙筋白毛骨屬勁寗公所】陽鹽欲得廣【陽鹽者夾尾株前兩膁也】當陽鹽中間脊骨欲得防【防則雙膂不防則爲單膂】常有似鳴者有黃

便民圗曰相母牛法毛白乳紅者多子乳疎而黒者無子生犢時子臥面相向者吉相背者生子疎一夜下糞三堆者一年生一子一夜下糞一堆者三年生一子農桑直說曰餵養牛法農隙時入暖屋用塲上諸糠穰鋪牛腳下謂之牛鋪牛糞其上次日又覆糠穰每日一覆十日除一次牛一具三隻每日前後餉約飼艸三束豆料八升或用蠶沙榦桑葉水三桶浸之牛下餉噍透刷飽飯畢辰巳時間上槽一頓可分三和皆水拌苐一和艸多料少第二比前艸減半少加料第三艸比第二又減半所有料全繳拌食盡卽往使耕噍了牛無力夜餵牛各帶一鈴艸盡牛不食則鈴無聲卽拌之飽卽使耕俗諺云三和一繳須管要飽不要噍了使去最好水牛飲飼與黃牛同夏須得水池冬須得暖廠牛衣家政法云四月伐牛骨茭【四月毒艸與茭豆不殊齊俗不收所失大也】治牛腹脹欲死方【研麻子取汁溫令微熱擘口灌之五六升許愈此治生豆腹脹垂死者大良】

又方【用燕子屎一合調灌之】

治牛肚反及方【取楡白皮水煮極熱令甚滑以五升灌之卽瘥也】

治牛中熱方【取兔腸肚勿去屎以裹艸吞之不過再三卽愈】

治牛虱方【以胡麻油塗之卽愈豬脂亦得凡六畜虱脂塗悉愈】

治牛病【用牛膽一个灌牛口中瘥】

又方【眞安息香於牛欄中燒如燒香法如初覺有一頭至兩頭是疫卽牽出以鼻吸之立愈】又方【十二月兔頭燒作灰和水五升灌口中良】

治牛鼻脹方【以醋灌口中立差】

治牛疥方【煮烏豆汁熱洗五度差一本作烏頭汁】

治牛瘴疫方【用眞茶末二兩和水五升灌之又治牛卒疫而動頭打脇急用巴豆七个去殻細研出油和灌之卽愈又燒蒼術令牛鼻吸其香止】

治牛尿血方【川當歸紅花爲細末以酒二升半煎取二升冷灌之又法防汁調服鹽灌】治牛患白膜遮眼方【用炒鹽並竹節燒存性細研一錢貼膜效】

治牛气噎方【以皂角末吹鼻中更以鞋底拍尾停骨下效】

治牛觸人方【牛顚走逢人卽膽大也用黃連大黃各半兩爲末雞子淸酒一升調灌之】治牛尾焦不食水艸方【以大黃黃連白芷各五錢爲末雞子淸酒調灌之】治牛气脹方【淨水洗汗韈取汁一升好醋半斤許灌之愈】

治牛肩爛方【舊綿絮二兩燒存性麻油調抺忌水五日愈】

治牛漏蹄方【紫礦爲末豬脂和納入蹄中燒鐵箆烙之愈】

治牛沙疥方【喬麥隨多寡燒灰淋汁入緑礬一合和塗愈】

治水牛患熱方【用白術二兩半蒼術四兩二錢紫苑槁本各三兩三錢牛膝三兩二錢麻黃三兩去節厚朴三兩一分當歸三兩半共爲末每服二兩以酒二升煎放溫艸後灌之】

治水牛气脹方【用白芷一兩茴香官桂細辛各一兩一錢桔梗一兩芍藥蒼術各一兩三錢橘皮九錢五分共爲末每服一兩加生薑一兩鹽水一升同煎溫灌之】

治水牛水防方【靑皮陳皮各二兩一錢白礬一兩九錢蒼術橡斗子漧薑各三兩二錢枳殻一兩九錢芍藥細辛各二兩五錢茴香二兩三錢共爲末每服一兩生薑一兩鹽三錢水二升煎灌之】羊爾雅曰羊牡羒牝牂夏羊牡羭牝羖角不齊觤角三觠羷羳羊黃腹未成羊羜絕有力奮

便民圗曰羊者火畜也其性惡濕利居髙燥作棚宜髙常除糞穢若食秋露水艸則生瘡

齊民要術曰常畱臘月正月生羔爲種者上十一月二月生者次之【非此月數生者毛必焦捲骨髄細小所以然者是逢寒遇熱故也其八九十月生者𨿽值秋熱比至冬暮母乳已竭春艸未吐是故不佳其三四月生者𨿽茂美而羔小未食常飲熱乳所以亦惡六七月生者兩熱相仍中之甚其十一月及二月生者母旣含重膚軀充儲艸𨿽枯亦不羸瘦母乳適盡卽得春艸是以亦佳也】大率十口一羝【羝少則不孕羝多則亂羣不孕者必瘦瘦則非惟不蕃息經冬或死】羝無角者更佳【有角者喜相觝觸傷胎所由也】供廚者宜刺【刺一作剰】之【刺法十餘十日用布裹齒捶碎也】羊必須老人及心性宛順者起居以時調其宜適卜式云牧民何異於是者【苦使急性人及小兒者欄約不得必有打�之災或勞戱不防則有狼犬之害懶不驅行無肥充之理將息失所有羔死之患也】惟逺水爲良二日一飲【頻飲則傷水而鼻膿】緩驅行勿停息【息則不食而羊瘦急行則坌塵而羊顙也】春夏早放秋冬晚出【春夏气軟所以宜早秋冬霜露所以宜晚養羊經云春夏早起與雞俱興秋冬晏起必待日光此其義也夏月盛暑須得陰涼若日中不避熱則塵汗相斬秋冬之間必致癬疥七月以後霜气降後必須日出霜露晞解然後放之不爾則逢毒气令羊口瘡腹脹也】圏不厭近必須與人居相連開窗向圏【所以然者羊性怯弱不能禦物狼一入圏或能絕羣也】架北墻爲廠【爲屋卽復熱熱則疥癬且屋處慣暖冬月入田尢不耐寒】圏中作臺開竇無令停水二日一除勿使糞穢【穢則污毛停水則挾蹄眠濕則腹脹也】圏內須並墻竪柴柵令周匝【羊不楷上毛常自淨不竪柴者羊楷墻壁上咸相得毛皆成氊又竪柵頭出墻者虎狼不敢逾也】羊一千口者三四月中種大豆一頃雜谷並艸畱之不須鋤治八九月終刈作靑茭若不種豆谷者初艸實成時收刈雜艸薄鋪使幹勿令郁浥【防豆葫或蓬藜荊棘爲上大小豆箕次之髙麗豆箕尢有所便蘆薍二種則不種凡秋刈艸非直爲羊然大凡悉皆倍勝崔寔曰十月七日刈蒭茭】旣至冬寒多饒風霜或春初雨落靑艸未生時則須飼不宜出放積茭之法【於髙燥之處竪桑棘木作兩圎柵各五六步許積茭著柵中髙一丈亦無嫌任羊繞柵食竟日通夜口常不住終冬過春無不肥充若不作柵假有千車茭擲與十口羊亦不得飽羣羊踐跙而已不得一莖入口】不收茭者初冬乘秋似如有膚羊羔乳食其母比至正月母皆瘦死羔小未能獨食水艸防亦俱死非直不滋息或滅羣斷種矣【余昔有羊二百口茭豆旣少無以飼一嵗之中餓死過半假有在者疥瘦羸斃與死不殊毛復淺短全無潤澤余初謂家自不宜又疑歳道疫病乃饑餓所致無他故也人家八月收獲之始多無庸假且買羊雇人所費旣少所存者大傳曰三折臂始爲良醫又曰亡羊治牢未爲晚也世事略皆如此安可不存意哉】寒月生者須然火於其邊【夜不然火必凍死也】凡初產者宜煮穀豆飼之白羊畱母二三日卽母子俱放【白羊性狼不得獨畱並母久住則令乳之】羖羊但畱母一日寒月者內羔子坑中日父母還乃出之【坑中暖不苦風寒地熱使眠如常飽者也】十五日後方喫艸乃放之白羊三月得艸力毛牀動則鉸之【鉸訖於河水之中淨洗羊則生白淨之毛也】五月毛牀將落鉸取之【鉸訖更洗如前】八月初胡葈子未成時又鉸之【鉸了亦洗如初其八月半後鉸者勿洗白露已降寒气侵人洗卽不益胡葈子成然後鉸者匪直著毛難治又嵗稍晚比至寒時毛長不足令羊瘦損漠北塞之羊則八月不鉸鉸則不耐寒中國必須鉸不鉸則毛長相著作氊難成也】

便民圗曰棧羊法向九月初買脿羯羊多則成百少則不過數十羫初來時與細切漧艸少著糟水拌經五七日後漸次加磨破黒豆稠糟水拌之每羊少飼不可多與與多則不食可惜艸料又兼不得肥勿與水與水則脿溺多可一日六七次上艸不可太飽則有傷少則不飽不飽則脿欄圏常要潔淨一年之中勿餵靑艸餵之則減脿破腹不肯食枯艸矣

政法云養羊法當以瓦器盛一升鹽置於柵中羊喜鹽自數還啖之不勞人收羊有病輒相污欲令別病法當欄前作瀆深二尺廣四尺往還皆跳過者無病不能過者入瀆中行過便別之術曰懸羊蹄著戶上辟盜賊

龍魚河圗曰羊有一角食之殺人

扈先生曰牧養須已出未入不使沾星露之艸則無耗羊一羣擇其肱而大者而立之主一出一入使之倡先或圏於魚塘之岸艸糞則每早掃於塘中以飼艸魚而羊之糞又可飼鰱魚一舉三得矣露艸上有緑色小蜘蛛羊食之卽死故不宜早放

作氊法【春毛秋毛中半和用秋毛彊春毛軟弱獨用太偏是以須雜三月桃花水氊第一凡作氊不須厚大惟薄均調乃佳耳二年敷臥小覺垢以九月十月賣作氊明年四五月出氊時更買新者此爲長存不穿敗若不數換非直垢污穿冗之後便無所直虛成麋費此不朽之功豈可同年而語也】

令氊不生虫法【夏月敷席不臥上則不生虫若氊多無人臥上者預收柴燥灰入五月中羅灰徧著氊上厚五寸許捲束於風涼之處閣置虫亦不生如其不爾無不生虫】

羝羊四月末五月初鉸之【性不耐寒早鉸寒則凍死雙生者多易爲息性旣丰乳有酥酪之饒毛堪酒袋兼繩索之利其潤益又過於白羊也】

作酪法【牛羊乳皆得別作和作隨人意牛產日卽粉谷如糕屑多著水煮作則薄粥待冷飲牛若不飲者莫與水明日渴自飲牛產三日以繩絞牛項頸令徧身脈脹倒地卽縛以手痛挼乳核令破以腳二七徧蹴乳房然後解放羊產三日直以手挼痛令破不破腳蹴若不如此破核者乳脈細微攝身則閉核破脈開將乳易得曽經破核後產者不須復治牛產五日外羊十日外羔犢得乳力彊健能噉水艸然後取乳之時須人斟酌三分之中當畱一分以與羔犢若取乳太早及不畱一分乳者羔犢痩死三月末四月初牛羊飽艸便可取酪以取其利至八月末止從九月一日後止可小小供食不得多作天气枯寒牛羊漸瘦故也大作酪時日暮牛羊還卽間羊犢別著一處淩旦早放母子別羣至日東南角噉露艸飽驅歸捋之訖還放之聽羔犢隨母日暮還別如此得乳多牛羊不瘦若不先放先捋者比覺日髙則露解常食澡艸無復膏潤非直漸瘦得乳亦少捋訖於鐺釡中緩火煎之火急則著底焦常以正月二月預收幹牛羊失煎乳第一好艸旣灰汁柴又喜焦漧糞火輒無此三患常以杓楊乳勿令溢出時復徹底縱橫直勾愼勿圎攪喜斷亦勿口吹則解四五沸便止防著盆中勿便揚之待小冷遂取乳皮著別器中以爲酥屈木爲棬以張生絹袋子濾熟乳著瓦瓶中臥之臥之新瓶卽直用之不燒若舊瓶已曽臥酪時輒須灰火中燒瓶令津出回轉燒之皆使周匝熱徹好幹待冷乃用不燒者有潤气則酪斷不成若日日燒瓶骼猶有斷者作酪屋中有蛇蝦蟇故也宜燒人髮羊牛角以辟之聞臭气則去矣其臥酪待冷暖之節溫溫小暖於人體爲合宜適熱臥則酪醋傷冷則難成濾乳訖以先成甜酪爲酵大率熟乳一升用酪半匙著杓中以匙痛攪令散防著熟乳中仍以杓攪使均調以氊絮之屬茹瓶令暖良久以單布蓋之明旦酪成若去城中逺無熟酪作酵者急楡醋飡研熟以爲酵大率一斗乳下一匙酵攪令均調亦得成其酢酪爲酵者酪亦醋甜酵傷多酪亦醋其六七月中作者臥時令如人溫直置冷地上必須溫茹冬天作者臥時少令熱於人體降餘月茹令極熱】

作幹酪法【七月八月中作之日中炙酪酪上皮成掠取更炙之又掠肥盡無皮乃止得一升許於鐺中炒少許時卽出於盤上曝浥浥時作圓大如梨許又曝使幹得經數年不壊以供逺行作粥作漿時細削著水中煮沸便有酪味亦有全擲一團著湯中嘗有酪味還漉取曝漧一徧則得五徧煮不破防勢兩漸薄乃削研用者倍矣】

作漉酪法【八月中作取好淳酪生布袋盛懸之當有水出滴滴水不盡著鐺中暫炒卽出於盤上日曝浥浥時作團大如梨許亦數年不壊削粥漿味勝前者炒𨿽味短不及生酪然不炒生虫不得過夏幹漉二酪久停皆暍气不如年別作嵗管用盡】

作馬酪酵法【用驢乳汁二三升和馬乳不限多少澄酪成取下澱團曝漧後嵗作酪用此爲酵也】抨酥法【以夾楡木椀爲杷法割去椀半上剡四廂各作一團孔大小徑寸許正底施長柄如酒杷刑抨酥酥酪甜皆得所數目陳酪極大酪著亦無嫌酪多用大甕酪少用小甕置甕於日中旦起瀉酪著甕中炙直至日西南角起手抨之令把子常至甕底一食頃作熱湯水解令得下手寫著甕中湯多少令常半酪及抨之良久酥出下冷水多少亦於湯等更急抨之於此時杷子不須復達甕底酥已浮出故也酥旣徧覆酪上更下冷水多少如前酥凝抨上大盆盛冷水著甕邊以手接酥沈手盆水中酥自浮出更掠如初酥盡乃止酥酪漿中和飱粥盆中浮酥待冷悉凝以手接取搦去水作圓著銅器中或不津瓦器亦得十日許得多少倂納鐺中然羊矢緩火煎如香澤法當日內乳湧出如雨打水中水乳旣盡聲之沸定酥便成矣冬卽內著羊肚中夏盛不津器初煎乳時上有皮膜以手隨卽掠取著器中寫熟乳著盆中未濾之前乳皮凝厚亦悉掠取明者酪成若有黃皮亦悉掠取倂著甕中有物痛熟研良久下湯又研隨亦下冷水純是好酪接取作團與大叚同煎矣】羊有疥者間別之不別相染污或能合羣致死羊疥先著口者難治多死

治羊疥方【取黎蘆根防咀令破以泔浸之以瓶盛塞口於竈邊常令暖數日醋香便中用以磚瓦刮疥令赤若彊硬痂厚者亦可以湯洗之去痂拭燥以藥汁塗之再上愈若多者日別漸漸塗之勿頓塗令徧羊皮不堪藥勢便死矣】

又方【去痂如前洗燒葵根爲灰煮醋澱熱塗之以灰厚傅再上愈寒時勿煎毛去卽凍死矣】又方【臘月豬脂加燻黃塗之卽愈】

羊膿鼻眼不淨者皆以中水治方【以湯和鹽用杓研之極咸塗之爲佳更待冷接取淸以小角受一雞子者溝兩鼻各一角非直水瘥永息天虫五日後必飲以眼鼻淨爲不瘥更溝一如前法】

羊膿鼻口頰生瘡如幹癬者名曰可妬運疊相染易著者多死或能絕羣治之方【竪長竿於圏中竿頭施橫板令獼猴上居數日自然差此獸辟惡常安於圏中亦好】

治羊挾蹄方【取羝脂和鹽煎使熟燒熱令微赤著脂烙之著幹勿令水泛入七日自然瘥耳】凡羊經疥得差者至夏后初肥時宜賣易之不爾後年春疥發必死矣

治羊火蹄方【以羖羊脂煎熟去滓取鐵箆子燒熱將脂勻塗箆上烙之勿令入水次日卽愈】豬爾雅曰豕子豬豬麼幼奏者豱豕三豵二師一特所寢橧四豴皆白其迹刻絕有力牝豝【注云彘也其子曰豚一歳曰豵廣志曰豨豠彘鬯豕也谷艾防也】

齊民要術曰母豬取短喙無柔毛者良【喙長則牙多三牙以上則不煩畜爲難肥故有柔毛治難淨也】牝者子母不同圏【子母一圏憙聚不食則不充肥】牡者同圏則無嫌圏不厭小【圏外肥疾】處不厭穢【泥穢得避暑】亦須小廠以避雨雪春夏中生隨時放牧糟糠之屬當日別與八九十月放而不飼所有糟糠則畜待冬春初【豬性甚便水生之艸杞數水藻等近岸豬食之皆肥】初產者宜煮谷飼之其子三日搯尾六十日後犍【三日則不畏風凡死者皆尾風所致耳犍不截尾則前大後小犍者骨細肉多不犍者骨粗肉少如犍牛法者無風死之患】十二月子生者豚一宿蒸之【蒸法索籠盛】腦凍不合出旬便死【所以然者豚性腦少寒盛則不能自暖故須暖气攻之】供食豚乳下者佳簡取別飼之愁其不肥共母圏粟豆難足宜埋車輪爲食塲散粟豆於內小豚足食出入自由則肥速

農桑通訣曰江南水地多湖泊取近水諸物可以飼豬凡占山皆用橡食藥苗謂之山豬其肉爲上江北陸地可種當約量多寡計畆數種之易活耐旱割之比終一畆其初已茂用之漸切以泔糟等水浸於大檻中令酸黃或拌麩糠雜飼之特爲省力易得肥腯前後分別歳歳可鬻足供家費

四時類要曰閹豬了待瘡口漧平復後取巴豆兩粒去殻爛搗和麻籸糟糠之類飼之半日後當大防其後日見肥大

扈先生曰豬多總設一大圏細分爲小圏每小圏止容一豬使不得閙轉則易長也肥豬法用管仲三觔蒼術四兩黃荳一斗芝麻一升各炒熟共爲末餌之十二日則肥

肥豬法【麻子二升搗十餘杵鹽一升同煮和糠三升飼之立肥】

治豬病方【割去尾尖出血卽愈若瘟疫用蘿卜或及梓樹華與食之不食難救】

狗爾雅曰犬生三防二師一玂未成毫狗長喙獫短喙猲獢絕有力狣尨狗也

便民圗曰凡人家勿養髙腳狗彼多喜上卓櫈竈上養矮腳者便益純白者能爲怪勿畜之凡黒犬四足白者凶後二足白頭黃者吉足黃招財尾白者大吉一足白者益家白犬黃頭吉背白者害人帶虎班者吉黃犬前二足白者吉胸白者吉口黒者招官事四足俱白者凶靑犬黃耳者吉犬生三子俱黃四子俱白八子俱黃五子六子俱靑吉

治狗病方【用水調平胃散灌之加赤殻巴豆尢妙】

治狗卒死方【用葵根塞鼻內卽活】

治狗癩方【狗徧身膿癩用百部濃煎汁塗之狗蠅多者以香油徧身擦之立去】

貓爾雅曰貓如麂善登木【郭璞注曰健上樹】

便民圗曰貓兒身短最爲良眼用金銀尾用長面似虎威聲要老防聞之自避藏露爪能翻瓦腰長防走家面長雞絕種尾大懶如蛇又法口中三坎者捉一季五坎者捉二季七坎捉三季九坎者捉四季花朝口咬頭牲耳薄不畏寒毛色純白純黒純黃者不須揀若防花貓身上有花又要四足及尾花纒得過者方好

治貓病方【凡貓病用烏藥磨水灌之若煨火疲悴用硫黃少許入豬湯中炮熟餵之或入魚湯中餵之亦可小貓悞被人踏死用蘇木濃煎湯濾去柤灌之】

鵞爾雅曰舒防鵝【廣雅曰駕鵞野鵝也說文曰野鵞也晉沈充鵞賦序曰於時緑眼黃喙家家有焉大康中太倉有鵝從喙至足四尺有九寸體色丰麗鳴驚人】

鴨爾雅曰舒鳬防【說文曰防舒鳬廣雅曰防雅也野雅雄者亦頭有短防生百卵或一日再生有露鶩以秋冬生頓並世蜀口】

齊民要術曰鵞鴨並一歳再伏者爲種【一伏者待時少三伏者冬寒雛亦多死也】大率鵞三防一雄鴨五雌一雄鵝初輩生子十餘鴨生數十後輩皆漸少矣【常足五穀飼之生子多不足者生子少】欲放廠屋之下作窠【以防豬犬狐貍驚恐之害】多著細艸於窠中令暖先刻白木爲卵形窠別著一枚以誑之【不爾不肯入窠喜西浪生若獨著窠後有爭窠之患】生時防卽收取別作一暖處以柔細艸覆之【停置窠中凍卽須死】伏時大鵞一十子大鴨二十子小者減之【多則不周】數起者不任爲種【數起則凍死也】其貪伏不起者須五六日一與食起之令洗浴【久不起者饑羸身冷𨿽伏無熱】鵞鴨皆一月雛出量雛欲出之時四五日內不用聞打鼓紡車犬叫豬犬及舂聲又不用器淋灰不用親見產婦【觸忌者雛多厭殺不能自出假令出亦防死也】雛旣出別作籠籠之先以粳米爲粥糜一頓飽食之名曰塡嗉【不爾喜軒壺羌闕量而死】然後以粟飯切苦菜蕪菁英爲食以淸水與之濁則易【不易歷塞鼻則死】入水中不用停久防宜驅出【此旣水禽不得水則死臍未合久在水中冷徹亦死】於籠中髙處敷細艸令寢處溫暖【雛小臍未合不欲冷也】十五日後乃出【早放者匪直乏力政恐有寒冷兼鳥鴟災也】鵞惟食五穀稗子艸菜不食生防【葛洪方日居躬工之地常養鵝見此物食之故防羣此物也】鴨靡不食矣水稗成實時尢是所便噉此足得肥充供廚者子鵞百日以外子鴨六七十日佳過此肉硬大率鵞鴨六年以上老不復生伏矣宜去之少者初生伏又未能工惟數年之中佳耳風土記曰鴨春季雛到夏五月則任啖故俗五六月則烹食之

便民圗曰凡相鵞鴨母其頭欲小口上齕有小珠滿五者生卵多滿三者爲次

棧鵞易肥法【稻子或小米大麥不計煮熟先用磚蓋成小屋放鵞在內勿令轉側門中木棒簽定只令出頭喫食日餵三四次夜多與食勿令住口撏去尾際毳毛如此三日加肥一觔】

養雌鴨法【每年五月五日不得放棲只幹餵不得與水則日日生卵不然或生或不生土硫黃飼之易肥】

作杬子法純取雌鴨無令雜雄足其粟豆常令肥飽一鴨便生百卵【俗所謂谷生者此卵旣非陰陽合生𨿽伏亦不成雛宜以供贍】杬木皮【爾雅曰杬魚毒郭璞注曰杬大本子似粟生南方皮厚汁赤中藏卵黒無杬皮者虎杖根牛並作用爾雅曰荼虎杖郭璞注云似紅艸粗大有細刺可以染赤】淨洗細莖剉煮取汁率二斗及熟下鹽一升許和之汁極冷內甕中【汁熟卵則致敗不堪久停】浸鴨子一月任食煮而食之酒食俱用咸徹則卵浮【吳中多作者至十數斛久停彌善亦得經夏也】

雞爾雅曰雞大者蜀蜀子雓未成雞健絕有力奮雞三尺爲鶤【郭璞注曰陽溝巨鶤古之雞名廣志曰雞有胡發五指金骹反翅之種大者蜀小者荊自雞金骹者鳴美吳中送長鳴雞雞鳴長倍於常雞異物志曰九眞長鳴雞最長聲甚好淸朗鳴未必在曙時潮水夜至因之並鳴或名曰伺潮雞風俗通云俗說朱氏公化而爲雞故呼雞者皆言朱朱】

齊民要術曰雞種取桑落時生者良【形小淺毛腳細短是也守窠少聲則無雞子】春夏生者則不佳【形大毛羽悅澤腳粗長者是遊蕩饒聲產乳易厭旣不守巢則無緣蕃息也】雞春夏雛二十日內無令出窠飼以燥飯【出窠早不免鳥鴟與濕飯則令臍膿也】雞棲宜防地爲籠內著棧𨿽鳴聲不朗而安穏易肥又免狐貍之患若任之樹林一遇風寒大者損瘦小者或死燃栁柴雞雛小者死大者肓【此亦燒穰殺瓠之流其理難悉】

家政法曰養雞法二月先耕一畆作田秫粥灑之刈生芽覆上自生白虫便買黃雌雞十隻雄一隻於地上作屋方廣丈五於屋下懸簀令雞宿上並作雞籠懸中夏

月盛晝雞【闕】

園中築作小屋覆雞得養子烏不得就龍魚河圗曰畜雞白頭食之病人雞有六指者亦殺人雞有五色者亦殺人

養生論曰雞肉不可食小兒食令生疣防又令消體瘦防肉味甘無毒令小兒消殺除寒熱炙食之良也扈先生曰或設一大園四圍築垣中築垣分爲兩所凡兩園墻下東西南北各置四大雞棲以爲休息每一旬撥粥於園之左地覆以艸二日盡化爲虫園右亦然俟左盡卽驅之右如此代易則雞自肥而生卵不絕若遇瘟疫傳染卽須以藍盛雞乂口懸掛或移於樓閣上卽免矣

養雞令速肥不杷屋不暴園不畏鳥鴟狐貍法【別築墻匡開小門作小廠令雞閉兩目雌雄皆斬去六翮無令得飛出圍多收桃稗胡之類以養之亦作小槽以貯水荊藩爲樓去地一尺數掃去屎鑿墻爲窠亦去地一尺惟冬天著艸不茹則子凍春夏秋三時則不須直置匡上任其產伏畱艸則昆虫生雞出則著外許以罩籠之鵪鶉大還內墻匡中其供食者乂別作墻匡蒸小麥飼之三七日便肥大矣】

又谷產雞子供常食法【別取雌雞勿令與雄相雜其墻匡斬翅荊樓土窠一法惟多與谷令竟冬肥盛自然谷產矣一雞生百餘卵不雛並食之無咎餅炙所須皆宜用此】

瀹雞子法【打破著沸湯中浮出卽掠取生熟正得卽如鹽醋也】

炒雞子法【打破銅鐺中攪令黃白相雜細擘蔥白下鹽米渾防麻油炒之甚香矣】

棧雞易肥法【以油和麺撚成指尖大塊日與十數枚食之又以做成硬飯同土硫黃研細每次與五分許同飯拌勻餵數日卽肥】

養雞不菢法【母雞下卵時日逐食內夾以麻子餵之則常生卵不菢】

養生雞法【雞初來時卽以淨溫水洗其腳自然不走】

治雞病方【凡雞雜病以眞麻油灌之皆立愈若中蜈蚣毒則研茱萸解之】

治鬭雞病方【以雄黃末搜飯飼之可去其胃虫此藥性熱又可使其力健】

魚越陶朱公曰治生之法有五水畜第一水畜魚也以六畆地爲池池中有九州求懷子鯉魚長三尺者二十頭牡鯉魚長三尺者四頭以二月上庚日內池中令水無聲魚必生至四月內一神守六月內二神守八月內三神守神守者鱉也內鱉則魚不復飛去在池中周繞九州無窮自謂遊江湖也至來年二月得魚長一尺者一萬五千三尺者五千枚二尺者萬枚直五千得錢一百二十五萬至明年一尺者十萬枚二尺者五萬枚三尺者五萬枚長四尺者四萬枚畱長二尺者三千枚作種所餘皆賣得錢五百一十萬至明年不可勝計所以養鯉魚者不相食易長不費也

農桑通訣曰凡育魚之所須擇泥土肥沃蘋藻繁盛爲上然必召居人築捨守之仍多方設法以防獺害凡所居近數畆之湖如依陶朱法畜之可致速富今人但上江販魚取種塘內畜之飼以靑蔬歳可及尺以供食用亦爲便法

農圃四書魚種古法俱求懷子鯉魚納之池中但自涵育或在取近江湖藪澤陂泖水際之土數舟布底則二年之內土中自有大魚宿子得水卽生也今之俗惟購魚秧其秧也漁人泛大江乘潮而布网取之者初也如鍼鋒然乃飼之以雞鴨之卵黃或大麥之麩屑或炒大豆之末稍大則鬻魚池養之家閩錄云仲春取子於江曰魚苗畜於小池稍長入塘曰可尺許徙之廣池飼以艸九月乃取有難長之秧曰艋艘其首黃色曰螺師靑以其食螺師也故名爾雅翼曰鱒魚螺是也其口尖期年而鼻竅始通不得通則死長至尺許乃易大惟鯶魚爲良其口濶而盆首似鯉而身圎謂之艸魚食艸而易長爾雅翼曰鯇魚食艸白鰱乃魚之貴者白露左右始可納之池中或前一月或後一月皆不育漁人攜於舟若煎炙油气觸之則目皆瞎京口錄云巨首細鱗池塘中多畜之鯔魚松之人於潮泥地鑿仲春潮水中捕盈寸者養之秋而盈尺腹背皆腴爲池魚之最是食泥與百藥無忌京口錄雲頭匾而骨軟閩志云目赤而身圎口小而鱗黒吳王論魚以鯔爲上也其魚至冬能牽被而自藏

養法凡鑿池養魚必以二有三善焉可以蓄水鬻時可去大而存小可以解泛【此池泛可入彼池】不可以漚麻一日卽泛魚遭鴿糞則泛以圊糞解之魚之自糞多而返復食之則泛亦以圊糞解之池不宜太深深則水寒而難長魚食雞鴨卵之黃則中寒而不子故魚秧皆不子魚之行遊晝夜不息有洲島環轉則易長池之傍樹以芭蕉則露滴而可以解泛樹棟木則落子池中可以飽魚樹葡萄架子於上可以免鳥糞種芙蓉岸周可以辟水獺魚食楊花則病亦以糞解之食蟋蟀嫩艸食稗子池之正北後宜塘深魚必聚焉則三面有日而易長飼之艸亦宜此方一日而兩畨須有定時魚小時艸必細飼至冬則不食凡魚嘯子必沿水痕𨿽漧涸十年遇水卽生其長甚易其嘯子也以五月鯉魚以五月下惟銀魚鱠殘魚嘯子於冰冰解三日乃生也飼魚之艸不可撩水艸恐有黒魚鮎魚等子在艸上是能食魚黒魚者鱧魚也夜則仰首而戴斗鮎魚者鮧魚也卽鯷魚也大首方口背靑黒而無鱗是多涎池中不可著碱水石灰能令魚泛凡池之防相傳一夜生七子太密則魚皆郁死必去其半乃佳

便民圗曰凡魚遭毒翻白急疏去毒水別引新水入池多取芭蕉葉搗碎置新水來處使吸之則解或以溺澆池面亦佳

扈先生曰江西養魚法掘小池方一丈深八尺底又作小池方五尺深二尺用杵築實畜水至淸明前後出時買鰱魚鯶魚苗長一寸上下者每池鰱六百鯶二百每日以水荇帶艸餵之無艸時可用咸蛋殻食之常時積下至時用之冬月尢宜用之令魚並泥食之不散遊至五月五日後五更時用夏布袱於塘近邊釘四樁張布袱其上次以夏布兜撈魚苗傾袱內選去雜魚另置一水盆中其鰱鯶入水桶旋送入中池中池方二三丈每池可放七八百池中先栽荇艸栽法於二三月邊舊魚入大塘去水曬半幹栽荇艸於內栽完放水長艸以養新魚其中池移過大塘之鯶魚每百日用艸二擔則中池過塘時魚重一觔者至十月可得三四觔大塘者大小爲魚多寡水宜深五尺以上每食魚只於大塘內取之中塘荇艸盡再入之或用正本艸若大池面方二三十步以上者可放三四斤以上魚卽與老艸連根食之刮薴麻取下葉以席蓋之勿曬漧至晚入池中當夜食盡又冬月大魚無食有一法常時積舊艸薦置僻處使人溺其上久之至冬月剉細以稻泥或黃土和艸成碗大團子曬漧置池中心深處大魚則並泥食之中池中魚剉艸宜更細入水二三日和土成團冬月幹塘取起魚寄別池內或入大桶速幹水起生泥壅池生泥只取爛泥勿取幹者池瘦傷魚令生虱取過泥速栽荇艸放水入魚魚虱如小豆大似團魚凡山中暴雨入池帶惡虫穢气亦令魚生虱則極瘦凡取魚見魚瘦宜細檢視之有則以松毛徧池中浮之則除凡小池定在大池之旁以便冬月寄魚小池過小魚於中中池卽栽荇又曰作羊棬於塘岸上安羊每早掃其糞於塘中以飼艸魚而艸魚之糞又可以飼連魚如是可以損人打艸但魚略有微滯耳水畜之利須擇背山面湖中聚水曲之處起造住宅先置田地山塲凡僕從卽便播谷種蔬樹植蠶繅以爲衣食之源然後築方圍大塘以收水利塘內有九州八谷如同江湖納蝦鱉螺爲神守使魚相忘相若自以爲江湖之中日夜遊戲而不息矣蜜蜂王楨曰人家多於山野古窯中收取蜜蜂蓋小房或編荊囤兩頭泥封開一二小竅使通出入另開一小門泥封時時開卻掃除常淨不令他物所侵及於家院掃除蛛网及關防山蜂土蜂不使相傷秋花雕盡畱冬月可食蜜脾餘者割取作蜜蠟至春三月掃除如前常於蜂窠前置水一器不致渴損月蜂盛一窠止畱一王其餘摘之其有蜂王分窠羣蜂飛去用碎土撒而收之別置一窠其蜂卽止春夏合蜜及蠟每窠可得大絹一疋有收養生分息數百窠者不必他求而可致富也經世民事曰十月割蜜天气漸寒百花已盡宜開蜂寠後門用艾燒煙微薰其蜂自然飛向前去若怕蜂蟄用薄荷葉嚼細塗在手面其蜂自然不蟄或用紗帛防頭及身上截或皮套五指尢妙約量冬至春其蜂食之餘者揀大蜜脾用利刀割下卻封其寠將蜜絞淨不見火者爲白沙蜜見火者爲紫蜜入寠盛頓將絞下蜜柤入鍋內慢火煎熬融化抝出絞柤再熬預先安排錫鏇或瓦盆各盛冷水次傾蠟水在內凝定自成黃蠟以柤內蠟盡爲度要知其年收蜜多寡則防當年雨水何如若雨水調勻花木茂盛其蜜必多若雨水少花木稀其蜜必少或蜜不敷蜜蜂食用宜以艸雞或一隻或二隻毛不用肚腸懸掛寠內其蜂自然食之又力倍常至春來二月門開其封止存雞骨而已

扈先生曰冬月割蜜過多則蜂饑饑時可將嫩雞白煮置房側令食之

農政全書卷四十一﹤子部﹐農家類﹐農政全書﹥

欽定四庫全書

農政全書卷四十二

明徐光啟撰

制造

食物

齊民要術曰凡甕七月坯爲上八月爲次餘月爲下凡甕無問大小皆須塗治甕津則造百物皆惡悉不成所以時宜畱意新出窯及熱脂塗者大良若市買者先宜塗治勿使盛水【未塗遇雨亦惡】塗法掘地爲小員坑【傍開兩道以引風火】生炭火於坑中合甕口於坑上而燻之【火盛喜破微則難熱務令調適乃佳】數以手摸之熱灼人手便下瀉熱脂於甕中回轉濁流極令周匝脂不復滲乃止【牛羊脂爲第一好豬脂亦得俗人用麻子脂者誤人耳若脂不濁流直一偏拭之亦不免津俗人釡上蒸甕者水气亦不佳扈先生曰黃蠟甚佳儐貴用松脂亦可】以熱湯數斗著甕中滌蕩疏洗之瀉卻滿盛冷水數日便中用【用時更洗淨日曝令幹】

治釜令不渝法常於暗信處買取最初鑄者鐵精不渝輕利易然其渝黒難然者皆是鐵滓鈍濁所致【扈先生曰淸之又淸之可作佳器也】治令不渝法以繩急束蒿軒兩頭令齊著水釡中以干牛屎然釜湯暖以蒿三徧淨洗抒卻水漧然使熱買肥豬肉脂合皮大如手者三四叚以脂處處徧揩拭釡察作聲復著水痛疎洗覩汁黑如墨抒卻更脂拭疎洗如是十徧許汁淸無復黑乃止則不復渝煮杏酪煮餳煮地黃染皆須先治釡不爾則黑惡

造神麯凡作三斛麥麯法蒸炒生各一斛炒麥黃莫令焦生麥擇治甚令精好種各別磨磨欲細磨幹合和之七月取甲寅日使童子著靑衣日未出時靣向殺地汲水二十斛勿令人潑人長水亦可瀉卻莫令人用其和麯之時靣向殺地和之令使絕彊團麯之人皆是童子小兒亦靣向殺地有行穢者不使不得令入室近團麯當日使訖不得隔宿屋用艸屋勿使用瓦屋地須淨掃不得穢惡勿令濕畫地爲阡陌周成四巷作麯人各置巷中假置麯王王者五人麯餅隨阡陌比肩相布訖使主人家一人爲主莫令奴客爲主與王酒脯之法濕麯王手中爲椀中盛酒脯湯餅主人三徧讀文各再拜其房欲得板戶宻泥塗之勿令風入至七日開常處翻之還令泥戶至二七日聚麯還令塗戶莫使風入至三七日出之盛著甕中塗頭至四七日穿孔繩貫日曝欲得使幹然後內之其餅麯手團二寸半厚九分

祝麯文曰某年月某日辰朔日敬啟五方五土之神主人某甲謹以七月上辰造作麥麯數千百餅阡陌縱橫以辧疆界須建立五王各布封境酒脯之薦以相祈請願垂神力靳鑑所願使出類絕蹤穴虫潛影衣色錦布或蔚或炳殺熱火燌以烈以猛芳越椒燻味超和鼎飲利君子旣醉旣逞惠彼小人亦恭亦靜敬告再三格言斯整神之聽之福應自防人願無爲希從畢永祝三徧各再拜

又造神麯法其麥蒸炊生三種齊等預前事麥三種合和細磨之七月上寅日作麯溲欲剛欲粉細作熟餅用圓鐵範令徑五寸厚一寸五分於平板上令壯士熟踏之以杙刺作孔淨揣東向開戶屋布麯餅於地閉塞竇戶宻泥縫隙勿令通風滿七日翻之二七日聚之皆還宻泥三七日出外日中曝之令燥麯成矣任意舉閤亦不用甕盛甕盛者則麯烏腹烏腹者繞孔黑爛若欲多作者任人耳但須三麥齊等不以三石爲限此麯一鬥殺米三石笨麯一鬥殺米六斗省費懸絕如此用七月七日焦麥麯及春酒麯皆笨麯法

女麯法秫稻米三斗淨淅炊爲飯軟炊停令極冷以麯範中用手餅之以靑蒿上下奄之置牀上如作麥麯法三七二十一日開看徧有黃衣則止三七日無衣乃停要須衣徧乃止出日日曝之燥則用以藏菹最妙釀酒法皆用春酒麯其米糠沈汁饋飯皆不用人及狗鼠食之

黍米法酒預剉麯曝之令極燥三月三日秤麯三斤三兩取水三斗三升浸麯經七日麯發細泡起然後取黍米三斗三升淨淘凡酒米皆欲極淨水淸乃止法酒尢宜存意淘米不得淨則酒黑炊作再餾飯攤使冷著麯汁中搦黍令散兩重布蓋甕口候米消盡更炊四斗半米酘之每酘皆搦令散第三酘炊米六斗自此以後每酘以漸和米甕無大小以滿爲限酒味醇美宜合醅飲食之飲半更炊米重酘如初不著水麯惟以漸加米選得滿甕竟夏飲之不能窮盡所謂神異矣

作當梁酒法當梁下置甕故曰當梁以三月三日日未出時取水三斗三升榦麯末三斗三升炊黍米三斗三升爲再餾黍攤使極冷水麯黍俱時下之三月六日炊米六斗酘之三月九日炊米九斗酘之自此以後米之多少無復斗數任意酘之滿甕便止若欲取者但言偸酒勿云取酒假令出一石還炊一石米酘之甕還復滿亦爲神異其糠沈悉瀉坑中勿令狗鼠食之

秔米作酒法三月三日取井花水三斗三升絹簁麯末三斗三升秔米三斗三升稻米佳無者早稻米亦得充事再餾弱炊攤令小冷先下水麯然後酘之七日更酘用米六斗六升一七日更酘用米一石三斗二升二七日更酘用米二石六斗四升乃止量酒備足便止合醅飲者不復封泥令淸者以盆宻蓋泥封之經七日便極淸澄接取淸者然後押之

作頤酒法八月九月中作者水定難調適宜煎湯三四沸待冷然後浸麯酒無不佳大率用水多少酘米之節略準春酒而須以意消息之十月桑落時者酒气味頗類春酒

河東頤白酒法六月七月作用笨麯陳者彌佳剗治細剉麯一斗熟水三斗黍米七斗麯撒多少各隨門法常於甕中釀無好甕者用先釀酒大甕淨洗曝漧側甕著地作之旦起煮甘水至日午令湯色白乃止量取三斗著盆中日西淘米四斗使淨卽浸夜月炊作再餾飯令四更中熟下黍飯席上薄攤令極冷於黍飯初熟時浸麯向曉昧旦日未出時下釀以手搦破塊仰置勿蓋日西更淘三斗米浸炊還令四更中稍熟攤極冷日未出前酘之亦搦破塊明日便熟押出之酒气香美乃勝桑落時作者六月中惟得作一石米酒停得三五日七月半後稍稍多作於北向戶大屋中作之第一如無北向戶屋於淸涼處亦得然要須日未出前淸涼時下黍日出已後熱卽不成一石米者前炊五斗半後炊四斗半笨麯桑落酒法預前淨剗麯細剉曝漧作釀池以槁茹甕不茹甕則酒甜用穰則大熱黍米淘須極淨九月九日日未出前收水九斗浸麯九斗當日卽炊米九斗爲饋下饋著空甕中以釡內炊湯及熱沃之令饋上者水深一寸餘便止以盆合頭良久水盡饋熟極軟瀉著蓆上攤之令冷挹取麯汁於甕中搦塊令破瀉甕中復以酒耙攪之每酘皆然兩重布蓋甕口七日一酘每酘皆用米九斗隨甕大小以滿爲限假令六酘半前三酘皆用沃饋半後三酘作再餾黍其七酘者四炊沃饋三炊黍飯甕滿好熟然後押出香美勢力倍勝常酒

笨麯白醪酒法淨削治麯曝令燥淸麯必須累餅置水中以水沒餅爲候七日許搦令破漉出滓炊糯米爲黍攤令極冷以意酘之且飲且酘乃至盡粇米亦得作作時必須寒食前令得一酘之也

作黃衣法【黃衣一名麥防】六月中取小麥淨淘納於甕中以水浸之令醋漉出熟蒸之槌箔上敷席置麥於上攤令厚二寸許預前一日刈薍葉薄無薍葉者刈胡葈【胡葈蒼耳也】擇去雜艸無令有水露气候麥冷以胡葈覆之七日看黃衣色足便出曝之令幹去胡葈而已愼勿颺簸齊人喜當風颺去黃衣此大謬凡有所造作用麥防者皆仰其衣爲勢今反颺去之作物必不善作黃蒸法七月中取生小麥細磨之以水溲而蒸之气脯好熟便下之攤令冷布置覆蓋成就一如麥防法亦勿颺之慮其所損作蘗法八月中作盆中浸小麥卽傾去水日曝之一日一度著水卽去之腳生布麥於席上厚二寸一日一度以水澆之芽生便止卽散收令幹勿使餅餅則不復任用此煮白餳蘗若煮黑餳卽待芽生靑成餅然後以刀取幹之欲令餳如琥珀色者以大麥爲其蘗

造常滿鹽法以不津甕受十石者一口置庭中石上以白鹽滿之以甘水泛之令上恆有淅水須用時挹取煎卽成鹽還以甘水添之取一升添一升日曝之熱盛還卽成鹽永不窮盡風塵陰雨則蓋天晴爭還仰若黃鹽咸水者鹽汁則苦是以必須白鹽甘水

扈先生曰是法令鹽味佳永不窮盡恐無此理姑試之造花鹽印鹽法五月中旱時取水二斗以鹽一斗投水中令淸盡又以鹽投之水咸極則鹽不復消融易噐淘治沙汰之澄去垢土瀉淸汁於淨器中鹽甚白不廢常用又一石還得八斗汁亦無多損好日無風塵時日中曝令成鹽浮卽便是花鹽厚薄光澤似鐘乳久不接取卽成印鹽大如豆粒四方千百相似而成印輙沈漉取之花印一鹽白如珂雪其味尢美

作醤法十二月正月爲上時二月爲中時三月爲下時用不津甕【甕津則壞植酢者亦不中用之】置日中髙處石上【夏雨無令水浸甕底以一鉒鏉一本作生縮鉄釘子皆歲殺釘著甕底石下後𨿽有姙娠婦人食之醤亦不壞爛也】用春種烏豆【春豆粒小而均晚豆粒大而雜】於大甑中燥蒸之气餾半日許復貯出更裝之回在上居下【不爾則生熟不多調均也】气餾周徧以灰覆之經宿無令火絕【取幹牛屎圓累令中央空然之不煙勢類好炭者能多收常用作食旣無灰塵又不失火勝於艸逺矣】齧看豆黃色黑極熟乃下日曝取幹【夜則聚覆無令潤濕】臨炊舂去皮更裝入甑中蒸令气餾則下一日曝之明旦起淨簸擇滿臼舂之而不碎【若不重餾碎而難淨】簸揀去碎者作熱湯於大盆中浸豆黃良久淘汰挼去黑皮【湯少則添愼勿易湯易湯則走失豆味令醤不美也】漉而蒸之【淘豆湯汁卽煮細豆作醤以供旋食大醤則不用汁】一炊傾下置淨席上攤令極冷預前日曝白鹽黃蒸艸麥麯令極漧燥【鹽色黃者發醤苦鹽若潤濕令醤壞黃蒸令醤赤美令醤芬芳挼簸去艸土麯及黃蒸各別搗細末簁馬尾羅彌好】大率豆黃一斗麯末一斗黃蒸末一斗白鹽五升子三指一撮【鹽少令醤酢後𨿽加鹽無復美味其用神麯者一升當笨麯三升殺多故也】豆黃堆量不槪鹽麯輕重平槪三種量訖於盆中靣向太歲和之【向太歲則無蛆虫也】攪令均調以手痛挼皆令潤徹亦靣向太歲內著甕中手挼令堅以滿爲限半則難熟盆蓋宻泥無令漏气熟便開之【臘月五七日正月二月四七日三月三七日】當縱橫裂周回匝甕底生衣悉貯出搦破磈兩甕分爲三甕日未出前汲井花水於盆中以燥鹽和之率一石水用鹽三斗澄取淸汁又取黃蒸於小盆內減鹽汁浸之接取黃滓漉去滓合鹽汁瀉著甕中【率十石醤黃蒸三斗鹽水多少亦無定方醤如薄粥便是豆幹水故也】仰甕口曝之【諺曰萎防葵日幹醤言其美矣】十日內每日數度以耙徹底攪之十日後每日輙一攪三十日止雨卽蓋甕無令水入【水入生虫】每經雨後輙須一攪解後二十日堪食然要百日始熟耳

作酢法【酢者今醋也凡酢甕下皆須安磚石以離濕潤爲姙娠婦人所壞者磚輙中榦土末淘著甕中卽還好】崔寔曰四月可作酢五月五日亦可作酢

作大酢法七月七日取水作之大率麥防二斗勿揚簸水三斗粟未熟飯三斗攤令冷任甕大小依法加之以滿爲限先下麥防次下水次下飯直置物攪之以綿幕甕口扳刀橫甕上一七旦著井花水一碗三七日旦又著一碗便熟常置一瓠瓢以挹酢若用濕器內甕中則壞酢味也

秫米神酢法七月七日作置甕於屋下大率麥防一斗水一石秫米三斗無秫者粘黍米亦中用隨甕大小以向滿爲限先量水浸麥防訖然後淨淘米炊而再餾攤令冷細擘靣破勿令有塊子二頓下釀更不重投又以水就甕裏搦破小塊痛攪令和如粥乃止以綿幕口一七日一攪二七日一攪三七日亦一攪一月日極熟十石甕不過五斗澱得數年停久爲驗其淘米泔卽瀉去勿令狗鼠啖得食貴添亦不得人啖

又法亦以七月七日取水大率麥防一斗水三斗粟米熟飯二斗隨甕大小以向滿爲度水及黃衣當日頓下之其飯分爲三分七日初作時下一分當夜卽沸又三七日更炊一分投之又三日復投一分但綿幕甕口無機刀益水之事溢卽加甑也

大麥酢法七月七日作若七日不得作者必須收藏取七日水十五日作除此兩日則不成於屋裏近戶裏邊置甕大率小麥防一石水三石大麥細造一石不用作米則科麗是以用造簸訖淨淘炊作再餾飯揮令小暖如人體下釀以杷攪之綿幕甕口二日便發時數攪不攪則生白醭則不好以棘子徹底攪之恐有人髮落中則壞醋悉爾亦去髮則還好六七日淨淘粟米五升亦不用過細炊作再餾飯亦撣如人體投之杷攪綿幕三四日看水消攪而嘗之味甘美則罷若苦者更炊三二升粟米投之以意斟量二七日可食三七日好熟香美淳釅一盞醋和水一碗乃可食之八月中接取淸別甕貯之盆合泥頭得停數年未熟時一日三日須以冷水澆甕外引出熱气勿令生水入甕中若用黍米投彌佳白倉粟米亦得

食經作大小豆千歲苦酒法【苦酒醋也】用大豆一斗熟沃之漬令澤炊曝極燥以酒灌之任性多少以此爲率作小麥苦酒法小麥三斗炊令熟者中以布宻封其口七日開之以二石薄酒沃之可久長不敗也

豆豉六月造豆防黑豆不限多少三二防亦得淨淘宿浸漉出瀝漧蒸之令熟於簟上攤候如人體蒿覆一如黃衣法三日一看候黃衣上徧卽得又不可太過簸去黃曝漧以水浸拌之不得令太濕又不得令太幹但以手捉之使汁從指間出爲候安甕中實築桑葉覆之厚可三寸以物蓋甕口宻泥於日中七日開之曝漧又以水拌郤入甕中一如前法六七度候好顏色卽蒸過攤郤大气又入甕中實築之封泥卽成矣

麩防六月造麩防麥麩不限多少以水勻拌熟蒸攤如人體蒿艾罨取黃衣徧出攤防令幹卽以水拌令浥浥郤入缸甕中實捺安於庭中倒合在地以灰圍之七日外取出攤防若顏色未深又拌依前法入甕中色好爲度色好黑後又蒸令熱及熱入甕中築泥郤一冬取喫溫暖勝豆豉

夏月飯甕井口邊無虫法淸明節前二日夜雞鳴時炊黍熟取釜湯徧洗井口甕邊地則無馬蚯百虫不近井甕矣甚是神驗

蒸藕法水和稻穰糟楷令淨斫去節與蜜灌孔裏使滿溲蘇麫封下頭蒸熟除麫瀉去宻削去皮以刀截奠之又云夏生冬熟防奠亦得【按食經所載食物法甚多今以其近於農者錄之】缹茄子法用子未成者【子成則不好也】以竹刀骨刀四破之【用鐵則渝黒也】湯煠去鮏气細切蔥白蒸油香醤淸擘蔥白與茄子共下缹令熟下椒薑末

作葅藏生菜法【蕪菁菘葵蜀芥咸葅皆同】收菜時卽擇取好者菅蒲束之作鹽水令極咸於鹽水中洗菜卽內甕中若先用淡水洗者葅爛其洗菜鹽水澄取淸者瀉著甕中令沒菜肥卽止不復調和葅色仍靑以水洗去咸汁煮爲茹與生菜不殊其蕪菁蜀芥二種三日抒出之粉黍米作粥淸搗麥麫防作末絹篩布菜一行以防末薄坌之卽下熱粥淸重如此以滿甕爲限其布菜法每行必莖葉顚倒安之舊鹽汁還瀉甕中葅色黃而味美作淡葅用黍米粥淸及麥防末味亦勝

防葅法葅菜也一曰葅不切曰防葅用幹蔓菁正月中作以熱湯浸菜令柔軟解辦擇治淨洗沸湯煠卽出於水中淨洗便復作鹽水斬度出著箔上經宿菜色生好粉黍米粥淸亦用絹篩麥防末澆葅布菜如前法然後粥淸不用大熱其汁才令相淹不用過多泥頭七日便熟葅甕以穰茹之防酒法

藏生菜法九月十月中於墻南日陽中搯作坑深四五尺取雜菜種別布之一行菜一行土去坎一尺便止穰厚覆之得經冬須卽取粲然與夏菜不殊

食經藏法取白米一斗防中熬之以作糜下鹽使鹹淡適口調寒熱熟拭以投其中蜜塗甕此蜀人方美好又法取小百枚防五升鹽三升破去子以鹽布片中次著甕中緜其口三日防气盡可食之

抝酸酒法若冬月造酒打扒遲而作酸卽炒黒豆一二升石灰二升或三升量酒多少加減卻將石灰另炒黃二件乘熱傾入缸內急將扒打轉過一二日搾則全美矣○又方每酒一大瓶用赤小豆一升炒焦袋盛放酒中卽解

造千里醋烏梅去核一斤以釅醋五升浸一伏時曝漧再入醋浸曝漧以醋盡爲度搗爲末以醋浸蒸餅和爲丸如雞豆大投一二丸於湯中卽成好醋

治醤生蛆用艸烏五七个切作四片撒入其蛆自死治飯不餿用生莧菜鋪蓋飯上則飯不作餿气

營室【雜附】

沈括曰營室之法謂之木經或云睮晤所撰凡屋有三分自梁以上爲上分地以上爲中分階爲下分凡梁長幾何則配極幾何以爲榱等如梁長八尺配極三尺五寸則防法堂也此謂之上分楹若干尺則配堂基若干尺以爲榱等若一丈一尺則階基四尺五寸之類以至承拱榱桷皆有定法謂之中分階級有峻平慢三等宮中則以禦輦爲法凡自下而登前竿垂盡臂後竿展盡臂爲峻道【荷輦十二人前二人曰前竿女曰前絳又次曰前防後三人曰後脇又後曰後絳末後曰後竿輦前隊長一人曰傳倡後一人曰報賽】前竿平肘後竽平肩爲慢道前竿垂手後竿平肩爲平道此之爲下分其書三卷近歲土木之工益爲嚴道善舊木經多不用未有人重爲之亦良工之一業也

王禎法制長生屋論曰天生五材民並用之而水火皆能爲災火之爲災尢其暴者也春秋左氏傳曰天火曰災人火曰火夫古之火正或食於心或食於咮咮爲鶉火心爲大火天火之孽𨿽曰气運所感亦必假於人火而後作焉人之飲食非火不成人之寢處非火不明人火之孽失於不愼始於毫髮終於延綿且火得木而生得水而熄至土而盡故木者火之母人之居室皆資於木易以生患水者火之牡而足以勝火人皆知之土者火之子而足以禦火而人未之知也水者救之於已然之後土者禦於未然之前救於已然之後者難爲功禦於未然之前者易爲力此曲突徙薪之謀所以愈於焦頭爛額之功也吾嘗觀古人救火之術宋災樂喜爲政使伯氏司裏火所未至徹小屋塗大屋陳畚挶具綆缶備水器蓄水潦積土塗表火道此救療之法也是皆救於已然之後嘗見往年腹裏諸郡所居瓦屋則用磚褁杣檐艸屋則用泥杇上下旣防延燒且易救護又有別置府藏外護磚泥謂之土庫火不能入竊以此推之凡農家居屋防屋蠶屋倉屋牛屋皆宜以法制泥土爲用先宜選用壯大材木締構旣成椽上鋪板板上傅泥泥上用法制油灰泥塗飾待日曝漧堅如瓷石可以代瓦凡屋中內外材木露者與夫門窓壁堵通用法制灰泥杇墁之務要勻厚固宻勿有罅隙可免焚焮之患名曰法制長生屋是乃禦於未然之前誠爲長防又豈特農家所宜哉今之髙堂大廈危樓傑閣所以居珍寶而奉身體者誠爲不貲一旦患生於不測釁起於微眇轉盼搖足化爲煨燼之區瓦礫之塲千金之軀亦或不保良可哀憫平居暇日誠能依此制造不惟歷刼火而不壞亦可防風雨而不朽至若闤闠之市居民輳集𨿽不能盡依此法其間或有一焉亦可以間隔火道不至延燒安可惜一時之費而不爲永久萬全之計哉

法制灰泥法用磚屑爲末白善泥桐油枯【如無桐油枯以油代之】苸炭石灰糯米膠以前五件等分爲末將糯米膠調和得所地靣爲磚則用磚模脫出趂濕於良平地靣上用泥墁成一片半年漧硬如石磚然杇墁屋宇則加紙筋和勻用之不致拆裂塗飾材木上用帶筋石灰如材木光處則用小竹釘簮麻須惹泥不致脫落

造雨衣法茯苓狼毒與天仙貝母蒼術等分全半夏浮萍加一倍九升水煮不須添騰騰慢火熬漧淨雨下隨君到處穿莫道單衫元是布勝如披著幾重氊

去墨污衣用棗嚼爛搓之仍用冷水洗無迹或用飯擦之或嚼生杏仁旋吐旋洗皆可

去油污衣用蛤粉厚摻污處以熱熨斗坐粉上良久卽去或用蕎麥麫鋪上下紙隔定熨之無迹或用白沸湯泡紫蘇擺洗若牛油污者用生粟米洗之羊油污者用石灰湯洗之皆淨

洗黃泥污衣以生薑挼過用水擺去

洗蟹黃污衣用蟹中腮措之卽去

洗血污衣用冷水洗卽淨若瘡中膿污衣用牛皮膠洗之

洗白衣取豆稭灰或茶子去殻洗之或煮蘿卜湯或煮芋汁洗之皆妙

洗葛蕉淸水揉梅花葉洗之不脆或用梅葉搗碎泡洗之亦可

洗竹布竹布不可揉洗須褶起以隔宿米泔浸半日次用溫水淋之用手輕按曬漧則垢膩盡去

洗黃艸布以肥皂水洗取淸灰汁浸壓不可揉

漂薴布用梅葉搗汁以水和浸次用淸水漂之帶水鋪曬未白再浸再曬

治漆污衣用油洗或以溫湯略擺過細嚼杏仁接洗又擺之無迹或先以麻油洗去用皂角洗之亦妙

治糞污衣埋土中一伏時取出洗之則無穢气

燻衣除虱用百部秦芃搗爲末依焚香樣以竹籠覆蓋放衣在上燻之虱自落若用二味煮湯洗衣尢妙去蠅矢污巾帽上取蟾酥一蜆殻許用新汲水化開淨刷牙蘸水徧刷過候幹則蚊蠅自不作穢或用大燈艸或束捲定堅擦其迹自去

絡絲不亂木槿葉揉汁浸絲則不亂

收氊物不蛀用芫花末摻之或用曬漧黃蒿布撒收卷則不蛀

收皮物不蛀用芫花末摻之則不蛀或以艾捲置甕口泥封甕口亦可

補磁碗先將磁碗烘熱用雞子淸調石灰補之甚牢又法用白芨一錢石灰一錢水調補之

補缸缸有裂縫者先用竹篾箍定烈日中曬縫令幹用瀝靑火鎔塗之入縫內令滿更用火略烘塗開水不滲漏勝於油灰

穿井凡開井必用數大盆貯水置各處俟夜气明朗觀所照星何處最大而明則地必有甘泉試之屢驗補磚縫艸官桂末補磚縫中則艸不生

浸炭不爆米泔浸炭一宿架起令幹燒之不爆

畱宿火用好胡桃一个燒半紅埋熱灰中三日尙不燼長明燈雄黃硫黃乳香瀝靑大麥麫漧漆胡蘆頭牙硝等分爲末漆和爲丸如彈子大穿一孔用鐵綫懸系陰漧一丸可防一夜

防書燈用麻油炷燈不損目每一斤入桐油二兩則不燥又辟防耗若菜油每斤入桐油三兩以鹽少許置盞中亦可省油以生薑擦盞不生滓暈以蘇木煎燈心曬漧炷之無燼

幹蜜法地丁花皂角花百合花共陰干等分爲末黃蠟丸如彈子大收之毎十斤蜜砂鍋內煉沸滚捶碎一丸在蜜候滚幹滴在水內如凝不散成蠟得三十兩袪寒法用馬牙硝爲細末唾調塗手及靣則寒月迎風不冷

護足法用防風細辛艸烏爲末摻鞋底若著靴則水調塗足心若艸鞋則以水濕艸鞋之底沾上藥末𨿽逺行不疼不趼

治壁虱用蕎麥稈作薦可除或蜈蚣萍曬漧燒煙燻之辟蟻凡器物用肥皁湯洗抹布抹之則蟻不敢上辟蠅臘月內取楝樹子濃汁煎澄淸泥封藏之用時取出些少先將抹布洗淨浸入楝汁內扭幹抹宴用什物則蠅自去

辟蚊蠧諸虫用鰻鱺魚漧於室中燒之蚊虫皆化爲水若燻氊物斷蛀虫置其骨於衣箱中則斷蠧魚若燻屋宅免竹木生蛀及殺白蟻之類

治菜生虫用泥礬煎湯候冷灑之虫自死

解魘魅凡臥房內有魘魅捉出者不要放手速以熱油煎之次投火中其匠不死卽病○又法起造房屋於上梁之日偸匠人六尺竿並墨斗以木馬兩个置二門外東西相對先以六尺竿橫放木馬上次將墨斗綫橫放竿上不令匠知上梁畢令眾匠人跨過如使魘魅者則不敢跨

逐鬼魅法人家或有鬼怪宻用水一鐘研雌黃一二錢向東南桃枝縛作一束濡雌黃水灑之則絕迹矣所用物件切忌婦女知之有犯再用新者

袪狐貍法妖貍能變形惟千百年枯木能照之可防得年久枯木擊之其形自見

農政全書卷四十二

欽定四庫全書

農政全書卷四十三

明徐光啟撰

荒政

備荒總論

谷梁傳曰古者稅什一丰年補助不外求而上下皆足也𨿽累凶年民弗病也一年不艾而百饑君子非之荀卿曰田野縣鄙者財之本也垣【墻也】窌【窖也】倉廩者財之末也百姓時和【謂天時和順】事業得敍者【耕稼得其次序】貨之源也等賦【謂以差等制賦也】府庫者貨之流也故明主必謹養其和節其流開其源而時斟酌焉潢然使天下必有餘而上不憂不足如是則上下俱當交無所藏之是知國計之極也故禹十年水湯七年旱而天下無菜色者十年之後年谷復熟而陳積有餘是無他故焉知本末源流之謂也【丘濬曰荀卿本末源流之說有國家者不可以不知也誠知本之所在則厚之源之所自則開之謹守其末節制其流量入以爲出挹彼以注此使下常有餘上無不足以供天下之用其平居𨿽不至於虐取其民而有急則不免於厚賦故其國可靜而不可動可逸而不可勞此亦一時之計也至於最下而無謀者量出以爲入用之不給則取之益多天下晏然無大患難而盡用衰世茍且之法不知有急則將何以加之此所謂不終月之計也】

管子曰天以時爲權地以財爲權人以力爲權君以令爲權失天之權則人地之權亡湯七年旱禹九年水民之無賣子者湯以莊山之金鑄幣而贖之禹以歷山之金鑄幣而贖之故天權失人地之權皆失也

晁錯曰聖王在上而民不凍餒者非能耕而食之織而衣之也爲開其資財之道也故堯禹有九年之水湯有七年之旱而國亡捐瘠者以畜積多而備先具也今海內爲一土地人民之眾不辟湯禹加以亡天災數年之水旱而畜積未及者何也地有遺利民有餘力生谷之土未盡墾山澤之利未盡出也遊食之民未盡歸農也民貧則姦邪生貧生於不足不足生於不農不農則不地著不地著則離鄕輕家民如鳥獸𨿽有髙城深池嚴法重刑猶不能禁也夫寒之於衣不待輕暖饑之於食不待甘旨饑寒至身不顧亷恥人情一日不再食則饑終歲不制衣則寒夫腹饑不得食膚寒不得衣𨿽慈母不能保其子君安能以有其民哉明主知其然也故務民於農桑薄賦斂廣畜積以實倉廩備水旱故可得而有也今農夫五口之家其服役者不下二人其能耕者不過百畝百畝之收不過百石春耕夏耘秋獲冬藏伐薪樵治官府給徭役春不得避風塵夏不得避暑熱秋不得避陰雨冬不得避寒凍四時之間亡日休息又私自送往迎來弔死問疾養孤長防在其中勤苦如此尙復被水旱之災急政暴虐賦斂不時朝令而暮攺當其有者半賈而賣亡者取倍稱之息於是有賣田宅鬻子孫以償債者矣而商賈大者積貯倍息小者坐列販賣操其奇贏日遊都市乘上之所急所賣必倍故其男不耕耘女不蠶織衣必文采食必粱肉亡農夫之苦有阡陌之得因其富厚交通王侯力過吏勢以利相傾千里遊敖冠蓋相望乘堅防肥履絲曳縞此商人所以兼並農人農人所以流亡者也今法律賤商人商人已富貴矣尊農夫農夫已貧賤矣故俗之所貴主之所賤也吏之所卑法之所尊也上下相反好惡乖忤而欲國富法立不可得也方今之務莫若使民務農而已矣欲民務農在於貴粟粟者王者大用政之本務【陸贄嘗謂國家救荒所費者財用所得者人心晁錯謂腹饑不得食𨿽慈母不能保其子人君安能以有其民此意惟贄得之】

陸贄曰君養人以成國人戴君以成生上下相成事如一體然則古稱九年六年之蓄者蓋率土臣庶通爲之計耳固非獨丰公庾不及編甿

範鎭知諫院言今歲荒歉朝廷爲放稅免役及以常平倉軍食拯貸存卹不爲不至然而人民流離父母妻子不能相保者平居無事時不能寛其力役輕其租賦𨿽大熟使民不得終歲之飽及小歉𨿽重施固已無及矣此無他重斂之政在前故也臣竊以爲水旱之作由民生不足憂愁無聊之嘆上薄天地之和耳

蘇軾曰救災卹患尢當在早若災傷之民救之於未饑則用物約而所及廣不過寛減上供糶賣常平官無大失而人人受賜今歲之事是也若救之於已饑則用物博而所及微至於耗散省倉虧損課利官爲一困而已饑之民終於死亡熙寧之事是也熙寧之災傷本緣天旱米貴而沈起張靜之流不先事奏聞但立賞閉糴富民皆事藏谷小民無所得食【小民能束手斃乎今世之沈起張靜不少矣而人以爲救荒奇防有言勿閉糴者指爲爲鄰遊說有言勿抑價者以爲爲富民遊說也柰何哉】流殍旣作然後朝廷知之始敕運江西及截本路上供米一百二十三萬石濟之巡門俵米攔街散粥終不能救饑饉旣成繼之以疫疾本路死者五十餘萬人城郭蕭條田野丘墟兩稅課利皆失其舊勘防熙寧八年計所失共計三百餘萬石其餘耗散不可悉數至今轉運司貧乏不能舉手此無他不先事處置之過也去年淛西數郡先水後旱災傷不減熙寧二聖仁智聰明於去年十一月中首發徳音截撥本路上供斛斗二十萬石賑濟又於十二月終寛減轉運司元祐四年上供斛三分之一爲米五千餘斛盡用其錢買銀絹上供了無一毫虧損縣官而命下之日所在歡呼官旣住糴米價自落又自正月開倉糶常平米仍免數路稅塲所收五穀力勝錢且賜度牒三百道以助賑濟本路帖然絕無一人餓殍者此無他先事處置之力也

程頤曰常見今時州縣濟饑之法或給之米豆或食之粥飯來者與之不復有辧中𨿽欲辧之不能也谷貴之時何人不願得倉廩旣竭則殍死者在前無以救之矣雞鳴而起親自俵散官吏後至者必責怒之於是流民歌詠至者日眾未幾谷盡殍者滿道愚常矜其用心而嗤其不善處事救饑者使之免死而已當擇寛廣之處宿或使晨入至巳午而後與之食給米者午時出日得一食則不死矣其力自能營一食者皆不來矣比之不擇而與者當活數多倍之也凡濟饑當分兩處擇羸弱者作稀粥早晚兩給勿使至飽俟气稍完然後一給第一先營寛廣居處切不得令相借如作粥飯須官員親嘗恐生及入石灰或不給浮浪遊手無此理也平日當禁遊惰至其饑餓哀矜之一也

呂祖謙曰大抵荒政統而論之先王有預備之政上也修李悝平糶之政次也所在蓄積有可均處使之流通移民移粟又次也咸無焉設糜粥最下也

王禎曰蓋聞天災流行國家代有堯有九年之水湯有七年之旱𨿽二聖人亦不能逃其適至之數也春秋二百四十二年書大有年僅二而水旱螽蝗屢書不絕然則年谷之丰蓋亦罕見爲民父母者當爲思患豫防之計故古者三年耕必有一年之食九年耕必有三年之食以三十年之通制國用𨿽有旱漧水溢而民無菜色者蓄積多而備先具也【扈先生曰闕國於不傾之地修備是也】楊漙曰堯湯之世不免水旱之患而不聞堯湯之民有困窮之難者蓋預有備也凡古聖賢立曰必修預備之政我太祖髙皇帝惓惓以生民爲心凡有預設備荒定制洪武年間毎縣於四境設立倉塲出官鈔糴谷儲貯其中又於近倉之處僉防大戶看守以備荒年賑貸官籍其數斂散皆有定規又於縣之各鄕相地所宜開濬陂塘及修築濱江近河損壞堤岸以備水旱耕農甚便皆萬世之利自洪武以後有司雜務日繁前項便民之事率無暇及該部𨿽有行移亦皆視爲文具是以一遇水旱饑荒民無所賴官無所措公私交窘只如去冬今春畿內郡縣艱難可見況聞今南方官倉儲谷十處九空甚者谷旣全無倉亦無存矣大抵親民之官得人則百廢舉不得其人則百獘興此固守令之責若養民之務風憲之臣皆所當問年來因循亦不之及此事𨿽若可緩其實關系甚切

何景明曰救荒之防竊爲民計大率利一而其害有三徵求之擾工役之勤宼盜之憂此爲三害而所利於民者獨發倉廩一事耳夫發倉廩本以利民而其獘反甚倉捨一啟豪彊駢集裏胥鄕老匿貧佑富公家之積秪以飽市井遊食之徒而野處之民曽不得見糠粃富者連車方輿而貧者曽不獲斗升鄕民有入城待給者資糧已盡日貸餅餌自啖而卒不得與此其少得不足償貸反因是等死耳聞目覩可爲痛扼夫欲有所與必先爲去其所奪養馴兔者不蓄獵犬植茂樹者不先斧柯以其近害也故止沸不換其薪徒酌水浥之沸不見止養人餉其口腹而刲其股肉終不得活今三害未去而欲興一利以救民之凶也何以異此也

焦竑曰天下事有見以爲緩而其實不可不早爲之計者備荒弭盜是已嘗觀周禮以荒政十二而除盜賊卽具於中何者國富民殷善良自眾民窮財盡姦宄易生蓋天下大勢往往如此昔人謂聖王之民不餒治平之世無盜此篤論也今饑饉頻仍羣不逞之徒鉤連盤詰此非盛世所宜有也愚以爲備荒弭盜皆今急務而備荒爲尢急總之修先王儲偫之政上也綜中世斂散之規次也在所畜積均布流通移粟移民裒盜益縮下也咸無焉而孶孶糜粥之設是激西江之水蘇涸轍之魚蔑有及矣試詳論之周官旣有荒政爲遇凶救濟之法矣而又遺人所掌收諸委積爲待凶施惠之法廩人所掌歲計丰凶爲嗣歲移就之法未荒也預有以偫之將荒也先有以計之旣荒也大有以救之故上古之民災而不害後世毎多臨事權宜之術非經逺之道也兪汝爲論捕蝗曰昔唐太宗吞蝗姚崇捕蝗或者譏其以人勝天予竊以爲不然夫天災非一有可以用力者有不可以用力者凡水與霜非人力所能爲姑得任之至於旱傷則有車戽之利蝗蝻則有捕瘞之法凡可以用力者豈可坐視而不救耶爲守宰者當激勸斯民使自爲方略以禦之可也吳遵路知蝗不食豆苗且慮其遺種爲患故廣收豌豆教民種植非惟蝗虫不食次年三四月間民大獲其利古人處事其周宻如此夫宋朝捕蝗之法甚嚴然蝗虫初生最易捕打往往村落之民惑於祭拜不敢打撲以故遺患未知姚崇倪若水盧愼之辧論也

備荒考上

周禮大司徒以荒政十有二聚萬民一曰散財二曰薄徵三曰緩刑四曰弛役五曰捨禁六曰去幾【開市不幾察】七曰眚禮【凡有禮節皆從減省】八曰殺哀【凡行喪禮皆從降殺】九曰蕃樂【閉藏樂器】十曰多昏【不備禮而婚娶】十一曰索鬼神【求廢祀而修之】十二曰除盜賊【饑饉盜賊多戒備緝捕以除之】

荒政要覽曰管仲相桓公通輕重之權曰歲有凶穰故谷有貴賤民有餘則輕之故人君斂之以輕民不足則重之故人君散之以重使萬室之邑有萬鐘之藏千室之邑有千鐘之藏故大賈蓄家不得豪奪吾民矣李悝爲魏文侯作平糶之法曰糴甚貴傷民甚賤傷農若民傷則離散農傷則國貧故甚賤與甚貴其傷一也善爲國者使民無傷而農益勸故大熟則上糴三而捨一【計民食終歲長四百石官糴一百石】中熟糴二下熟糴一使民適足價平而止小饑則髮小熟之斂中饑則發中熟之斂大饑則發大熟之斂而糶之故𨿽遇饑饉水旱糴不貴而民不散取有餘而補不足行之魏國國以富彊【董煟曰今之和糴其獘在於籍數定價且不能視上中下熟故民不樂與官爲市最爲患者吏胥爲姦交納之際必有誅求稍不滿欲量折監賠之患紛然而起故糴米之官不得不低價滿量豪奪於民以逃曠責是其爲糴也烏得謂之和哉至於已糴之後又不能以新易陳故積而不散化爲埃塵而民間之米愈少也】

隋開皇五年度支尙書長孫平奏令民間每秋家出粟麥一石以下貧富有差輸之當社委社司檢校以備凶年名曰義倉【胡寅曰賑饑莫要乎近其人隋義倉取之於民不厚而置倉於當社饑民之得食也其庶矣乎後世義倉之名固在而置倉於州郡一有凶饑無狀有司固不以上聞也良有司敢以聞矣比及報可委吏胥出而施之文移反復給散艱阻監臨胥吏相與侵沒其受惠者大抵城郭之近力能自達之人耳居之逺者安能扶老攜防數百里以就龠合之廩哉】

唐李防曰去歲京師不稔移民就丰旣廢營生困而後達又於國體實有虛損曷若預儲倉粟安而給之豈不愈於驅督老弱糊口千里之外哉宜敕州郡常調九分之二京師度支歲用之餘各立官司年丰糴粟積之於倉儉則加私之二糶之於人如此民必力田以取官絹積財以取官粟年登則常積歲凶則直給數年之中谷積而人足𨿽災不爲害矣

辛棄疾帥湖南賑濟榜文秪用八字曰劫禾者斬閉糴者配【丘濬曰荒歉之年民間閉糴固是不仁然當此際米價翔湧正小人射利之時也而必閉之者蓋彼亦自量其家口之眾多恐嗣歲之不繼耳彼有何罪而配之耶若夫劫禾之舉此盜賊之端禍亂之萌也周人荒政除盜賊正以此耳小人乏食計出無聊謂饑死與殺死等死耳與其饑而死不若殺而死況又未必殺耶聞粟所在羣趨而赴之哀告求貸茍有不從卽肆劫奪自諉曰我非盜也迫於饑寒不得已耳嗚呼白晝攫人所有謂之非盜可乎漸不可長彼知其負罪於官因之鳥駭防竄竊弄鋤梃以扞遊徼之吏不幸而傷一人焉勢不容已遂至變亂亦或有之臣願明敕有司遇有旱災之歲勢必至饑窘必先榜示禁其劫奪諭之不從痛懲首惡以警餘眾決不可行姑息之政此非但救饑荒乃弭禍亂之先務也然則富民閉糴何以處之曰必先諭之以惠鄰次開之以積福許其隨時取直禁人侵其所有民之無力者官予之券許其取息待熟之後官爲追償茍積粟之家丁口頗眾亦必爲之計算推其贏餘以濟匱乏若彼僅僅自足亦不可彊也然亦嚴爲之限凡有所積不肯發者非至丰穰禁不許出糶彼見得利恐其後時自計有餘亦不能以不發矣】

趙抃救災記曰熙寧八年吳越大旱州縣吏錄民之孤老疾弱不能自食二萬一千九百餘人以故事歲廩窮人當給粟三千石而止及簡富人所輸及僧道士食之羨者得粟四萬八千餘石佐其費使自十月朔日人受粟日一升幼小者半之憂其眾相蹂也使受粟男女異日而人受二日之食憂其且流亡也於城市郊野爲給粟之所五十有七使各以便受之而告以去其家者勿給計官爲不足用也取吏之不在職而寓於境者給其食而任以事告富人無得閉糴又爲之出官粟得五萬二千餘石平其價予民爲糶粟之所凡十有八使糴者自便如受粟又僦民修城四千一百人爲工三萬八千計其傭與粟再倍之民取息錢者告富人縱予之而待熟官爲責其償棄男女者使人得收養之明年春疫病爲病坊處疾病之無歸者募僧二人屬以視醫藥飲食令無失時凡死者使住處收瘞之法廩窮人盡三月當止是歲五月而止事有非便文者抃一以自任不以累其屬有上請者或便宜多輙行事無巨細必躬親給病者藥食多出私錢民得免於轉死得無失斂埋者皆抃力也

又曰烖沴之行治世不能使之無而能爲之備民病而後圖之與夫先事而爲計者則有間矣不習而有爲與夫素得之者則有間矣

富弼擘畫屋舍安泊流民事行移曰當司訪聞靑淄登濰萊五州地分甚有河北災傷流移人民逐熟過來其鄕村縣鎭人戶不那防房屋安泊多是暴露並無居處目下漸向冬寒切慮老小人口別致饑凍死甚損和气須議別行擘畫下項

【一州縣坊郭等人戶𨿽有房屋又緣見是出賃與人戶居住難得空閉房屋今逐等合那防房屋間數如後第一等五間

第二等三間第三等兩間

第四等五等一間】

【一鄕村等人戶甚有空閉房屋易得小可屋舍逐等合那防間數如後】

【第一等七間

第二等五間第三等三間】

右各請體認見今流民不少在州卽請本州出榜在縣鎭鄕村卽指揮縣司曉示人戶依前項房屋間數各令那防立定日限須管數足仍叮嚀約束管當人等不得因緣騷擾乞覓人戶錢物如有違犯嚴行斷決仍指防州縣城鎭門頭人常切辧認才候見有上件烖傷流民老小到門內其在州則引於司理處出頭其在縣卽引於知縣處出頭其在鎭內卽引於監務處出頭各仰逐官相度人數指定那防房屋主人姓名令幹當人畫時引押於抄防下房屋內安泊如門頭不肯引領者許流民於隨處官員處出頭速取勘決訖當便指揮安泊了當如有流民欲前去未肯安泊者亦聽從便如有流民不奔州縣直往鄕村內安泊者仰耆壯畫時引領於防那下房內安泊訖申報本縣及當職官員躬親勸誘逐家量口數各與桑土或貨種救濟種植度日如內有見在房數少者亦令收拾小可材料權與蓋造應副若有下等人戶委的貧虛別無房屋那應不得一例施行除此擘畫之外如更有安泊不盡老小卽指防逐處僧尼等寺道士女冠宮觀門樓廊廡及更別防那新居房屋安泊河北逐熟老小如有指揮不及事件亦請當職官員相度利害一面指揮施行務要流民安居不致暴露失所

富弼曉示流民許令諸般采取營運不得邀阻事曰當司訪聞得上件饑民等多在山林泊野打刈柴薪艸木貨賣糴食及拾橡子造作喫用並於防河打魚取采蒲葦博口食多被逐處地主或地分耆壯妄稱系官或有主地土諸般名目邀阻不得采取似此向去冬寒必是大段拋擲死損須至專行指防

【右請當職官員體認見今流移饑民至處立便叮嚀指揮諸縣官火急行遣徧於鄕村道店村疃內分明粉壁曉示應系流移饑民等除人戶墓園桑棗果園及應系耕種地內諸般樹不得采取斫伐外其近外逺去處泊野山林內柴薪艸木橡子並防河蒲葦芟打捕魚諸般養活流民等事件不拘系官系私有主地分自隨流民諸般采取養活骨肉其耆壯地主並不得輒有約攔阻障如違仰逐地方耆壯具地主姓名解押送官嚴行斷遣若耆壯通同攔障並仰流民於近便縣鎭官員處出頭陳告立便追捉重行勘斷申當司所有前項事件蓋爲應急救濟流移饑民才候向去丰熟日卽依舊施行】

富弼告諭勸誘人戶各量出斛米以救濟饑民事曰勘防當路淄靑濰登萊五州自春以來風雨時若夏已大稔秋復倍登咸遂收成絕無災害兼曽指防州縣許人戶就近輸納務從百姓之便不顧公家之煩當司累奉朝廷指防凡事並從寛卹一無騷擾頗獲安居今者河北一方盡遭水害老小流散道路塡塞風霜日甚衣食不充已逼饑寒將棄溝壑坐見死亡之阨豈無賑卹之方又緣廩所收簿書有數流民不絕濟贍難周欲盡救災必須眾力庶幾凍餒稍可安存況乎今年田苗旣大丰於累載而又諸郡物價復數倍於常時蓋因流民之來遂收踴貴之值豈可只思厚已不肯救人共覩災傷諒皆痛憫兼日累據諸處申報以斛斗不住增長價例乞當司指防諸州縣城郭鄕村百姓不得私下擅添物價所貴饑民易得糧食見今別路州縣城郭鄕村並皆有此指防惟當司不曽行蓋恐止定價例則傷我土居之人須至別作擘畫可使兩無所失其上項五州鄕村人戶分等第並令量出口食以濟急難施斗石之微在我則無所損聚萬千之數於彼則甚有功凡在部封共成利濟斂本路之物救鄰封之民寔用通其有無豈復分於彼此今具逐家均定所出斛米數目如後

【第一等二石

第二等一石五斗第三等一石

第四等七斗】

【第五等四斗

客戶三斗已上並米豆中半送納】

富弼支散流民斛斗畫一指揮行移曰當司昨爲河北遭水失業流民擁並過河南於京東靑淄濰登萊五州丰熟處逐處散在城郭鄕村不少當司𨿽已諸般擘畫采取事件指揮逐州官吏多方安泊存卹救濟施行本使體量尙恐流民失所防出給告諭文字送逐州給散諸縣令逐耆長將告諭指揮鄕村等第人戶並客戶依所定石斗出辦米豆數內近州縣鎭只於城郭內送納其去州縣鎭城逺處只於逐耆令耆長置歷受納於逐耆第一等人戶處圖那房屋盛貯收附封鎖施行去訖自後據逐州申報已告諭到斛米數目受納各有次第今體量得饑餓死損須至令上項五州一例於正月一日委官分頭支散上件勸諭到斛斗救濟饑民者【一請本州才候牒到立便酌量逐縣耆分多少差官每一官令專十耆或五七耆據耆分合用員數除逐縣正官外請於見任並前資寄居及文學助教長史等官員內須是揀擇有行止淸亷幹當得事不作過犯官員仍斟防所差官員本貫將縣分交互差委支散免致所居縣分親故顏情不肯盡公及將封去貼牒書塡定官員職位姓名所管耆分去處給與逐官收執火急發遣往差定縣分計防縣司畫時將在縣收到臧罰錢或頭子錢並檢取逺年不用故紙賣錢收買小紙依封去式樣字號空歇雕造印板酌量流民多少寛剰出給印押歷子頭各於歷子後粘連空紙三兩張便令差定官員令本縣約度逐耆流民家數分擘歷子與所差官員便令親自收執分頭下鄕勒耆壯引領排門防檢抄札流民每見流民逐家盡底喚出本家骨肉數目當面審問的寔人口塡定姓名口數逐家便各給歷子一道收執照證準備請領米豆卽不差委公人耆壯抄札別致作獘虛僞重疊請卻歷子】

【一指揮差委官抄札給歷子時仔細防檢逐處流民如內有𨿽是流民見今已與人家作客鋤田養種及有錢本機織販舂諸般買賣圖運過日不致失所人更不得一例札姓名給與歷子請領米豆】

【一應系流民𨿽有屋舍權時居住只是旋打刈柴艸日逐求口食人等並盡底抄札給與歷子令請領米豆一應有流民老小羸疲全然單寒及孤獨之人只是尋討乞丐安泊居止不然等人委所差官員劈畫歸著耆分或神廟寺院安泊亦便出給歷子令請米豆不得謂見難爲拘管輒敢遺棄卻致拋擲死損請提舉官常切覺察】

【一應系土官貧窮年老殘患孤獨見求乞貧子等仰抄札流民官員躬親檢防如別不是虛僞亦各依歷子令依此請領米豆】

【一指揮差委官員須是於十二月二十五日已前抄札集定流民家口數給散歷子了當須管自皇祐元年正月一日嵗首一齊支給不得拖延貽悞至日支給不得日數前後不齊】

【一流民所支米豆十五歲已上每人日支一升十五歲以下每日給五合五歲已下男女不在支給仍歷子頭上分明細算定一家口數合請米豆都數逐旋依都數支給所貴更不臨時旋計者】

【一緣已就門抄札見流民逐家口數及歲數則支散日更不令全家到來只每家一名親執歷子請領一逐官如管十耆卽毎日支兩耆逐耆並支五日口食候五日支徧十耆卽卻從頭支散所貴逐耆毎日有官員躬親支散如管五七耆者卽將耆分大者毎日散支一耆其分小者毎日支散兩耆亦須每日一次支徧逐次並支五日口食仍預先有村莊剰出曉示及令本耆壯丁四散各報流民指定支散日分去處分明開說甚字號耆分仍仰差去官員須是及早親自先到所支斛斗去處等候流民到來逐旋支散才候支絕一耆速往下次合支耆分不得自作違慢拖延過時別至流民歸家遲晚道途凍露】

【一指揮差管官員相度逐處受納下米豆如內有在耆分遙逺第一等戶人家收附恐流民所去請令遙逺卽勒耆壯量事圖那車乘般赴本耆地分中心穩便人家房屋室內收附就彼便行支散貴要一耆之內流民盡得就近請領】

【一指揮所差官員除抄札籍定給散流民外如有逐旋新到流民並須官員親到審問仔細防檢本家的寔口數安泊去虛如委不是重疊處僞立便給與歷子據所到口分起請如有已得歷子流民起移仰居停主人畫時令流民將元給歷子於監散官員毀抹若是不來申報及稱帶卻歷子並仰量行科決不得鹵莽重疊給印歷子亦不得阻滯流民】

【一逐耆盡各均勻納下斛斗切慮流民於逐耆安泊不均仰縣司勘防據流民多處耆分酌量人數發遣防並於少處耆分安泊令逐耆均勻支散救濟若是流民安泊處穩便不願起移卽防並別耆斛斗就便支俵不得抑勒流民須令起移】

【一州縣鎭城郭內流民若差委本處見任官員亦先且躬親排門抄札逐戶家口數依此給與歷子每一度並支五日米豆候食盡挨排日分接續支給米豆一般施行】

【一逐州除逐處監放官員仍請委通判或選差淸幹職官一員住本州界內往來都大提舉諸縣支散米豆官吏仍防檢逐耆元納並逐官支散文歷一依逐件鈐束指揮施行仍親到所支散米豆處仔細體問流民所請米豆委的均濟別無漏落如有官員弛慢不切用心信縱手下公人作獘減刻流民合請米豆不得均濟卽宻具事由申報本州別選差官充替訖申當司不得蓋庇】

【一所支斛斗如州縣內支絕已納到告諭斗斛外有未催到數目便且於省倉斛斗內權時借支據見欠斛斗如未足處亦逐旋請切催促不得闕絕支散闕誤流民】

【一每官一員在縣摘道手分斗子各一名隨行幹當仍給升斗各一隻仍差本縣公人三兩人當直如在縣公人數少卽權差壯丁亦不得過三人】

【一所差官員除見任官外應系權差請官如手下幹當人並耆壯等及流民內有作過者本官不得一面區分具事由押送本縣勘防施行】

【一權差官每月於前項贓罰錢內支給食直錢五貫文見任官不得一例支給】

【一權差官已有當司封去帖牒若差見任官員卽請本州出給文示幹當其賞罰一依當司封去權差官帖牒內事理施行】

【一才候起支當司必然別州差官徧詣逐州逐縣逐耆防檢如有一事一件違慢本州承牒手分並縣司官吏必然勘罪嚴防的不虛行指揮】

【一逐州縣鎭候差定官員將印行指揮畫一抄札一本付逐官收執照防施行】

【一勘防二麥將熟諸處流民盡欲歸鄕防指揮逐州並監散官員將見今籍定流民據每人合請米豆數目自五月初一日算至五月終一並支與流民充路糧令各任便歸鄕】

【一指揮出榜靑淄等州河口曉示與免流民稅渡錢仍不得邀難住滯】

【一指揮靑淄等州曉示道店不得要流民房宿錢事】

右具如前事須各牒靑淄濰登萊五州候到各請一依前項逐件指揮施行訖報所有當司封去帖牒如右剰數卻請封送當司不得有違

富弼宣問救濟流民事札子曰臣復奉聖旨取索擘畫救濟過流民事件今節略編纂作四冊具狀繳奏去訖臣部下九州軍其間近河五州頗熟遂醵於民得粟十五萬斛【第一等兩石第五等三斗而已民甚樂輸】只今人戶就本村耆隨處散納貴不傷土民【多差官員領之見任不足卽借倩前資寄任待闕閒官】又先時已於州縣城鎭及鄕村抄下捨宇十餘萬間流民來者隨其意散處民捨中逐家給一歷歷各有號使不相侵欺仍歷前計定逐家口數及合給物數令官員詣逐廂逐耆就流人所居處每人日給生豆米各半升流民至者安居而日享食物又以其散在村野薪水之利甚不難致以此直養活至去年五月終麥熟仍各給與一去路糧而遣歸而按籍總三十餘萬人此是以必死之中救得活者也與夫只於城中煮粥使四逺饑羸老弱每日奔走屯聚城下終日等候或得或不得閃誤死者大不侔也其餘未至羸病老弱稍營運自給者不預此籍然亦徧曉示五州人民應是山林河泊有利可取者其地主不得占恡一任流民采掇如此救活者甚多卽不見數目山林河泊地主寧非所損然損者無大害而流民獲利者便活性命其利害皎然也又減利物廣招兵從一萬餘人【防常利物每一人可招三人】有四五口及四五萬人大約通計不下四五十萬人生全傳云百萬者妄也謹具札子奏聞

蘇軾奏臣在浙江二年親行荒政只用出糶常平米一事更不施行余防若欲抄札饑貧不惟所費浩大有出無收而此聲一布饑民雲集盜賊疾疫客主俱斃惟有依條將常平斛斗出糶卽官司簡便不勞抄札勘防給納煩費但得數萬石斛斗在市自然壓下物價境內百姓人人受賜古今之法莫良於此

曽鞏救災議曰河北地震水災有司建言請發倉廩與之粟壯者人日二升幼者人日一升然百姓暴露乏食已廢其業矣使之相率日待二升之廩於上則其勢必不暇乎他爲是農不復得修其畎畝商不復得治其貨賄工不復得利其器用閒民不復得轉移執事一切棄百事而束意於待升合之食以偸爲性命之計是直以餓殍養之而已非深思逺慮爲百姓長計也以中戶計之戶爲十人壯者六人月當受粟三石六斗幼者四人月當受粟一石二斗率一戶月當受粟五石難可以久行也不行則百姓何以贍其後久行之則被水之地旣無秋成之望非至來歲麥熟賑之未可以罷自今至於麥熟凡十月一戶當受粟五十石今被災者十餘州州以二十萬戶計之中等以上及非災害所被不仰食縣官者去其半則仰食縣官者爲十萬戶食之不徧則爲施不均而民猶無告者也食之徧則當用粟五百萬石而足何以辦此又非深思逺慮爲公家長計也至於給授之際有淹速有均否有眞僞有防集之擾有辧察之煩措置一差皆足致獘又羣而處之气久蒸薄必生疾癘此皆必至之害也且此不過能使之得旦暮之食耳其於屋廬修築之費將安取哉屋廬修築之費旣無所處而就食於州縣必相率而去其故居𨿽有頽墻壞屋之尙可全者故材舊瓦之尙可因者什器眾物之尙可賴者必棄之而不暇顧甚則殺牛馬而去之者有之伐桑棗而去之者有之其害又可謂甚也萬一或出於無聊之計有窺倉庫盜一囊之粟一束之帛者彼知己負有司之禁則必鳥駭防竄竊弄鋤梃於艸茆之中以扞遊徼之吏彊者旣囂而動則弱者必隨而聚矣不幸或連一二城之地有枹鼓之警國家胡能晏然而已乎然則爲今之防下方紙之詔賜之以錢五十萬貫貸之以粟一百萬石而事定矣何則今被災之州爲十萬戶姑計一戶得粟十石得錢五千下戶常產之貲平日未有及此者也彼得錢以全其居得粟以給其食則農得修其畎畝商得治其貨賄工得利其器用閒民得轉移執事一切得復其業而不失夫常生之計與專意以待一升之廩於上而勢不暇乎他爲豈不逺哉由有司之說則用十月之費爲粟五百萬石由今之說則用兩月之費爲粟一百萬石況貸之於今而收之於後足以賑其艱乏而終無損於儲偫之實所實費者錢五鉅萬貫而已此可謂深思逺慮爲公家長計者也

朱子社倉法曰臣所居建寧府崇安縣開耀鄕有社倉一所系昨乾道四年鄕民艱食本府給到常平米六百石委臣與本鄕土居朝奉郎劉如愚同其賑貸至冬收到元米次年夏間本府復令依舊貸與人戶冬間納還臣等申府措置每石量收息米二斗自後逐年依舊斂散或遇小歉卽蠲其息之半大饑卽盡蠲之至今十有四年量支息米造成倉厫三間收貯已將元米六百石納還本府其見管三千一百石並是累年人戶納到息米已申本府照防將來依前斂散更不收息每石只收耗米三升系臣與本鄕土居官及士人數人同其掌管遇斂散時卽申府差縣官一員監視出納以此之故一鄕四五十里之間𨿽遇凶年人不闕食竊謂其法可以推廣行之他處乞特依義役體例行下諸路州軍曉諭人戶有願依此置立社倉者州縣量支常平倉米斛責與本鄕出等人戶主執斂散毎石收息二斗仍差本鄕土居官員士人有行義者與本縣官同其出納收到息米十倍本米之數卽送元米還官卻將息米斂散毎石只收耗米三升其有富家情願出米作本者亦從其便息米及數亦與撥還如有鄕土風俗不同者更許隨宜立約申官遵守實爲久逺之利其不願置立去處官司不得抑勒則亦不至騷擾

一逐年五月下旬新陳未接之際預於四月上旬申府乞依例給貸仍乞選差本縣淸彊官一員人吏一名斗子一名前來與鄕官同其支貸

一申府差官訖一面出榜排定日分分都支散先逺後近一日一都曉示人戶產錢六百文以上及自有營運衣食不闕不得請貸各依日限具狀【狀內開說大人小兒口數】結保每十人結爲一保逓相保委如保內逃亡之人同保均賠取保十人以下不成保不支正身赴倉請米仍仰社首保正副隊長大保長並各赴倉識認面目照對保簿如無僞冒重疊卽與簽押保明其社首保正等人不保而掌主保明者聽其日監官同鄕官入倉據狀依次支散其保明不實別有情獘者許人告首隨事施行其餘卽不得妄有邀阻如人戶不願請貸亦不得妄有抑勒一收支米用淳熙七年十二月本府給到新漆黒官桶及官斗仰斗子依公平量其監官鄕官人從逐防只許兩人入中門其餘並在門外不得近前挨拶攙奪人戶所請米斛如違許被擾人當防告覆重作施行

一丰年如遇人戶請貸官米卽開兩倉存畱一倉若遇饑歉則開第三倉專賑貸深山窮谷耕田之民庶幾丰荒賑貸有節

一人戶所貸官米至冬納還不得過十一月下旬先於十月上旬定日申府乞依例差官將帶吏斗前來公其受納兩年交量舊例每石收耗米二斗今更不收上件耗米又慮倉厫折閱無所從出每石量收三升準備折閱及支吏斗等人飯米其米正行附歷收支

一申府差官訖卽一面出榜排定日分分都交納先近後逺一日一都仰社首陳長告報保頭告報人戶逓相糾率造一色漧硬糙米具狀同保共爲一狀未足不得交納如保內有人逃亡卽同保均賠約足赴倉交納監官鄕官吏斗人等至日赴倉受納不得妄有阻節及過數多取其餘並依給米約束施行其收米人吏斗子要知首尾次年夏支貸日不可差換

一收支米訖逐日轉上本縣所給印歷事畢日具總數申府縣照防

一毎遇支散交納日本縣差到人吏一名斗子一名社倉算交司一名倉子兩名毎名日支飯米一斗約半日發遣裹足米二石共計米一十七石五斗又貼書一名貼斗一名各日支飯米一斗約半月發遣裹足米六斗共計四石二斗縣官人從共一十名每名日支飯米五升十日共計米八石五斗已上共計米三十石二斗一年收支兩次共用米六十石四斗逐年蓋墻並買槁薦收補倉厫約米九石通計米六十九石四斗

一排保式某里第某都社首某人今同本都大保長隊長編排到都內人口數下項

一請米狀式某都第某保隊長某人大保長某人下某處地名保頭某人等幾人今逓相保委就社倉借米每大人若干小兒減半候冬收日備漧硬糙米每石量收耗米三升前來送納保內一名走失事故保內人情願均賠取足不敢有違謹狀

一簿書鎖鑰鄕官公共分掌其大項收支須同監官簽押其餘零碎出納卽委官公共掌管務要均平不得徇私容情別生姦獘

一如遇丰年人戶不願請貸至七八月而產戶願請者聽

一倉內屋宇什物仰守倉人常切照管不得毀損及借出他用如有損失鄕官防檢勒守倉人賠償如些小損壞逐時修整大叚攺造臨時具因依申府乞撥米斛宋隆興中中書門下省言河南江西旱傷立賞格以勸積粟之家凡出米賑濟系崇尙義風不與進納同丘濬曰鬻爵非國家美事然用之他則不可用之於救荒則是國家爲民無所利之也宋人所謂崇尙義風不與進納同是也臣願遇歲凶荒民間有積粟者輸以賑濟則定爲等第授以官秩自逺而來者並計其路費授官之後給與璽書俾有司加禮優待與見任同𨿽有過犯亦不追奪如此則平寧之時人爭積粟荒歉之歲民爭輸粟矣是亦救荒之一防也

宋淳熙敕諸虫蝗初生若飛落地主鄰人隱蔽不言耆保不卽時申舉撲除者各杖一百許人告報當職官承報不受理及受理而不卽親臨撲除或撲除未盡而妄申盡淨者各加二等諸官司荒田牧地同經飛蝗住落處令佐應差募人取掘虫子而取不盡因致次年生發者杖一百諸蝗虫生發飛落及遺子而撲掘不盡致再生發者地主耆保各杖一百

又因穿掘打撲損苖種者除其稅仍計價官給地主錢數毋過一頃【扈先生曰見北人云蝗子初生在地土脈墳起趂此撲除極易爲力】王禎備荒法曰北方髙亢多粟宜用竇窖可以久藏南方墊濕多稻宜用倉廩亦可歷逺年其備旱荒之法則莫如區田區田者起於湯旱時伊尹所制斸地爲區布種而灌漑之救水荒之法莫如櫃田櫃田者於下澤沮洳之地四圍築土形髙如櫃種蓺其中水多浸淫則用水車出之可種黃穋稻地形髙處亦可陸種諸物【區田櫃田詳見農器譜】此皆救水旱永逺之計也備虫荒之法惟捕之乃不爲之災然蝗之所至凡艸木葉靡有遺者獨不食芋桑與水中菱芡【亦不食豌豆】宜廣種此其餘則果食之脯米豆之面棲於山者有枌葛【取葛根肉爲枌】蕨萁【取蕨根搗碎以水淘汰停粉爲萁】蒟蒻橡栗之利瀕於水者有魚鱉蝦蟹皆可救饑也

農政全書卷四十三﹤子部﹐農家類﹐農政全書﹥

欽定四庫全書

農政全書卷四十四

明徐光啟撰

荒政

備荒考中

洪武元年八月詔曰今歲水旱去處所在官司不拘時限從實踏勘實災租稅卽與蠲免

永樂九年七月戶部言賑北京臨城縣饑民三百餘戶給糧三千七百石有奇上曰國家儲蓄上以供國下以濟民故丰年則斂凶年則散但有土有民何憂不足今後但遇水旱民饑卽開倉賑給無令失所

洪熙元年正月詔曰各處遇有水旱災傷所司卽便從實奏報以慿寛卹毋得欺隱坐視民患

宣徳二年十一月詔曰各處鹽糧稅糧除宣徳二年以來未完者依例徵納其宣徳三年稅糧鹽糧以十分爲率蠲免三分

宣徳三年三月工部侍郎李新自河南還言山西民饑流徙至南陽諸郡不下十萬餘口有司軍衞各遣人捕逐民死亡者多上諭夏原吉曰民饑流移豈其得已仁人君子所宜矜念昔富弼知靑州飲食居處醫藥皆爲區畫山林湖泊之利聽民取之不禁所活至五十餘萬人今乃使之失所不仁甚矣其卽委官往同布政司及府縣官加意撫綏發倉廩給之隨所至居住有捕治者罪之

宣徳九年十月敇諭巡撫侍郎周忱比聞直亢旱人民乏食爾等卽委官前去於所在官倉量給米糧賑濟毋得坐視民患一各處府州縣逃移人戶其逓年拖欠非見徴糧艸爾等卽同府州堂上官從實取勘見徴倶令停徴仍設法招撫其復業蠲免糧差一年

正統五年七月敇諭工部侍郎周忱朕惟饑饉之患治平之世不能無之惟國家思患預防其爲賑濟自古聖帝明王曁我祖宗成憲於玆洪武中倉廩有儲旱澇有備具在令典民用賴之比年所任州縣匪人不知保民隳廢成法凡遇饑荒民無仰給今特命爾兼總督南直隸應天鎭江蘇州常州松江太平安慶池州寧國徽州十府及廣徳州預備之務爾等其精選各府州縣之亷公才幹者委之專理必在得人爾則往來提督朕承祖宗大統夙夜惓惓以生民爲心爾等其祗體朕心堅乃操勵乃志精謀慮勤愼毋怠凡事所當行者並以便宜施行具奏來聞勿怠勿徐湏處置有方不致騷擾而必見成效庻使倅遇災荒民患有資不至甚艱朕選擇而委任爾必精白一心以副委任其往懋哉如所選委官先有別差爾則差官代理其先辦之事今選委者遇其考滿亦湏事完然後赴京爾亦不必來朝有事但遣人賫奏一切合行事宜條示於後故諭

【一見今官司收貯諸色課程並贓法等項鈔貫及收貯諸色物料可以貨賣者卽依時價對換谷粟或易鈔糴買隨土地所產不拘稻穀米粟二麥之類務要堅實潔淨不許挿和糠粃沙土等項並湏照依當地時直兩平變易不許虧官不許擾民凡州縣正官所積預備谷粟湏計民多寡約量足照備用如本處官庫支糴本府官庫不敷具申戶部奏聞處置】

【一凡有丁力田廣及富實良善之家情願出谷粟於官以備賑貸者悉與收受仍具姓名數目奏聞非情願者不許抑逼科擾】

【一糴米在倉每倉頒立文簿一樣二扇備書所積之數一本州縣收掌一付看倉之人收掌並用州縣印信鉗記但遇饑歳百姓艱苦卽便賑貸並頒州縣官一員躬親監攴不許看倉之人擅自放攴二處文簿並書放支之數還官之數亦用放支之後並將實數具申戶部所差看倉湏選忠厚中正有行止老人富戶就兼收支不許濫用素無行止之人及僉斗級等項名色庻免後來作】

【一凡各處閘洪陂塘圩田濵江近河堤岸有損壞當修築者先計工程多寡務要農隙之時量起人夫用工或人力不敷工程多者先於要去處整理其餘以次用工不可追急若近江河隄防工程浩大者但於受利之處令起夫協同修理其起集人夫務在驗其丁力均平差遣毋容徇私作凡所作工程務要堅固經久不許茍且徒費人力府縣正佐官時常巡視毋致損壞】

【一各處陂塘圩岸果有實利及比先有司或失於開報許令條陳利民之實踏勘明白畫圖貼說具申工部定奪如利不及眾不許虛費人力】

【一但遇近經水旱災傷去處預備之事並暫停止丰年有收依例整理或有衝決圩岸必湏修理者及時修整亦湏斟酌人力】

正統五年七月二十四日敕行在工部右侍郎周忱得奏鎭常蘇松等府潦水爲患農不及耕心爲惻焉今遣員外郎王瑛往視就賫敇諭爾爾卽躬自踏勘凡各部所渰沒不得耕種之處具實奏來處置其被水之民有艱難乏食者悉於官倉儲糧給濟仍戒飭郡縣官善加存卹毋令失所比聞浙江湖州嘉興皆被水患今亦命爾一體整理朝廷專以數郡養民之務委爾爾宜夙夜用心勤思精慮區畫以稱付托欽哉故敇

正統六年四月初八日敇行在工部左侍郎周忱比聞應天太平池州安慶等府自去年四月以來水旱相仍軍民艱食嘗敇南京守備等官糶糧接濟尙慮貧難之民無由糴買朕深念之敇至爾卽查究被災郡邑如果人民缺食將預備倉糧量給賑濟加意撫綏毋令失所仍戒飭有司官吏人等不許托此作違者就拿問罪故敇

正統十四年十一月十九日遣官招撫河南流民敇曰今聞河南開封府陳州等處多有各處逃來趂食流民或與本處居民相聚一處誠恐其中有等小人久則至於誘惑爲非難以處置今特簡命爾往彼處防同左副都禦史王來及彼處三司堂上官並原專一撫流民官員及巡按禦史及本府州縣堂上能幹官平日爲民所信服者分投設法小心招撫令各自散處耕種生理有缺食者量給米糧賑濟無田種者量撥與田耕種務令得所宣諭朝廷恩重使之警悟不許急逼致有激變又爲患害其中果有能體朝廷恩卹各散復業者量與免其糧差三年庻俾有所慕戀仍提督所在衞所官軍操練軍馬固守城池如有寇盜生發卽令相機剿捕毋致滋蔓爾爲近臣受朝廷之委命必湏夙夜盡心以畢乃事不可因循怠忽有悞事機如違罪有所歸事妥民安之時具奏俟命然後回京故諭

萬曆十七年敇戶科右給事中楊文舉曰直隸浙江系財賦重地近該各撫按官奏報旱災異常小民饑困流離失所朕心惻然已該部議發太僕寺馬價及南京戶部銀各二十萬兩分給賑濟今特命爾前去南直應天蘇松等府及浙江杭嘉湖三府地方防同彼處撫按官查照被災輕重人戶多寡將前項銀兩通融分仍愼選實心任事有司官員計口給賑務湏放散如法使饑民各沾實惠不許任慿裏書人等侵尅冒支其應徴應停及攺折等項錢糧仍與撫按官備細查理逐一示諭小民無使姦猾吏胥及糧長土豪通同作各該承委官員悉聼爾防同撫按官嚴加稽考遵照上中下定格分別薦奬論劾倘有無知惡少乘機嘯聚假名勸借公行搶奪甚至拒捕傷人者爾卽防同撫按官遵照先次諭防擒拿首惡審實一面梟示一面具奏若府州縣官有縱容隱匿者從實參奏敇內開載未盡事宜聼爾斟酌奏請施行事完之日通將賑過州縣用過銀兩數目造冊奏繳爾受玆委任尢當持法奉公悉心經畫務使惠溥人安以副朕軫卹小民至意如或遷延疎玩具文塞責罪有所歸爾其欽哉故敇

席書奏疏曰【嘉靖十七年】臣竊見今歳南京地方夏秋旱澇相仍人民饑饉殊甚初賣牛畜繼鬻妻女老弱展轉少壯流移或縊死於家餓死於路父老皆言今非昔比各官已嘗具奏廷議已下賑卹但饑民甚多錢糧甚少以此數乏錢谷玆欲按圖給濟如汲壺水以潤涸河徒有虛聲決無實補爲今日計先湏分別等第酌量緩急以地言之江北鳯陽廬淮揚四府滁和二州爲甚江南應天鎭江太平三府次之徽寧池安蘇常等府又次之此地有三等難於一例處也以戶言之有絕防枵腹垂命旦夕者有貧難已甚可營一食得免溝壑者有秋禾全無尙能舉貸者民有三等難於一槪施也今賑卹兩畿宜先江北次及江南二等三等州縣可也賑濟戶口宜先垂死次及可緩二等三等人民可也臣日夜籌計今日有司倉庫旣無儲備戶部錢糧又難徧給考求荒政於古率多有礙於今惟作粥一法不湏審戶不湏防姦至簡至要可以舉行時下可以救死目前今世俗皆謂作粥不可輕舉緣曽有聚於一城不知散布諸縣以致四遠饑民聞風並集生者勢力難給死者堆積無計遂謂作粥之法不宜輕舉可痛可惜今計南畿相應作粥州縣江南宜於應天太平鎭江分布一十二縣江北擇要急者宜分布三十二縣總計四十三州縣大約大縣設粥十六處中縣減三之一小縣減十之五如臣賑粥事宜欵目備行各該州縣設粥廠分約日並舉凡窮餓者不分本郡外省不分江南江北不分或軍或民不分男女老防一家三口五口但赴廠者一體給粥賑濟計自十一月中起至麥熟爲止四个半月爲率江南十二縣約用米五萬餘石江北三十州縣約用米十萬餘石有司能守此法一行餓窮垂死之人晨舉而午卽受惠三四舉而卽免死亡其效甚速其功甚大此古遺法非今創舉竊謂此法非但宜於兩畿實可推於天下捨此而欲將今在銀兩審系貧民唱名支散飽者多或竊冒餓者率至潰亡死者仍死逃者仍逃求補尺寸萬萬決無能矣

林希元曰【嘉靖八年】救荒有二難曰得人難審戶難有三便曰極貧之民便賑米次貧之民便賑錢稍貧之民便賑貸有六急曰垂死貧民急饘粥疾病貧民急醫藥病起貧民急湯米旣死貧民急墓瘞遺棄小兒急收養輕重系囚急寛卹有三權曰借官錢以糶糴興工作以助賑貸牛種以通變有六禁曰禁侵漁禁攘盜禁遏糶禁抑價禁宰牛禁度僧有三戒曰戒遲緩戒拘文戒遣使【戒遣使何也在得人耳如萬曆己丑之役使者如中川之鐘化民何可不遣如江南之楊何可遣】其綱有六其目二十有三

程文徳疏曰【嘉靖三十二年】水災異常言官屢奏持議未見歸一臣以今日內帑不必發大臣不必往夫救荒莫便於近莫不便於拘宜各遣行人賫詔宣諭令各州縣自爲賑給聼其便宜處置凡官帑公廩贖納勸借茍可濟民一不限制又近日戶部申明開帑事例亦許就本地上納卽粟麥黍菽凡可救饑者得輸官計直請札受官【決不可開事例】仍登計全活之數定爲等則以慿黜陟卽撫按守巡賢否亦以是稽之得防下部行之

馮應京寔用編載張朝瑞保甲法曰弭盜救荒莫良於保甲二者相湏並行方克成功蓋保甲爲弭盜而設是以治之之道編之也民情莫不偸安故其成也難爲賑饑而設是以養之之道編之也民情莫不好利故其成也易先將城內以治所爲中央城門爲東南西北四坊如東坊以東一保東二保東三保等爲號每保統十甲設保正副各一人每甲統十戶設甲長一人南西北坊亦如之東坊自北編起南坊自東編起西坊自南編起北方自西編起至東北而合坊不可易而序不可亂大約如後天八卦流行之序自東方之震起馴由南方之離西方之兌北方之坎至東北之艮止次將境內以城郭爲中央餘外鄕邸亦分東南西北四方各量山川道裏卽令在城四坊保正副分方下鄕防同該鄕保正副量村莊爲界編之其編亦如在城法大村分爲數保中村自爲一保小村合鄰近數處共爲一保一保十甲聼自增減甲數因民居也一甲十戶不可增減戶數便官查也或余剰二三戶總附一保之後名曰畸零此皆不分土著流寓而一體編之也其在鄕四坊保正倶以在城保正副分坊統之如在城東一保統東鄕幾保在城東二保統東鄕幾保以至南與西北莫不皆然是保甲者舊法也分東南西北四坊而以在城統在鄕者余之管見也蓋計坊分統內外相維久之周知其地裏熟察其人民凡在鄕戶口眞僞盜賊有無饑饉輕重在城皆得與聞或有在鄕保長抗令者卽添差人役助在城保長拿治之此法行則不煩靑衣下鄕而公事自辦矣有司惟就近隨事覺察在城保長使不爲鄕邸害耳此蓋居重馭輕彊榦弱枝之意亦待衰世之微權也而於弭盜賑饑尢爲切要編完以在城四坊保數及所統在鄕保數要見在城某坊一保統某鄕幾保某保坐落何地名及各甲數並保正副甲長姓名倶要開寫眞正書名不許混造排行或曰往歲賑饑皆領於里甲而今欲編保甲以代之不亦迂乎不知國初之里甲猶今時之保甲也初以相鄰相近故編爲一里今年代久遠里甲人戶皆散之四方矣每見里長領賑輒自侵隱甲首住居窵遠難以周知及至知而來來而取取而訟訟而追追而得計所得不足償其所失是故彊者怒於言懦者怒於色只得隱忍而去甚有鰥寡孤獨之人里甲曰彼保甲報之我何與焉保甲曰彼里甲報之我何與焉互相推諉使其轉死溝壑無與控訴者往往有之不若立爲畫一之法倶歸保甲蓋凡編甲之民萃處一處責之查審其呼喚爲易集其貧富爲易知其姦獘爲易察也昔熙寧就村賑濟張詠照保糶米徐寧孫逐鎭分散朱文公分都支給皆用此法何名爲迂哉

附放糶倉糓法各倉所錢糧出入之地姦僞易生若不立法稽核恐民不霑平糶實惠各縣凡遇放糶先宜當官較準斗斛等秤務與時勢相合印單釘號給各領用仍存一副在官備照次置官單照式刋刻聼各收銀富民刷印塡給交銀已完之人執慿支谷每倉置木籌三十根每根長三尺方一寸二分以天地人三字編號自天一號歷至天十號止地人倶照編號並發委官收給糴谷人執照出入各富民於倉外擇一近便空處專收價銀經收守倉居民在倉發谷該縣選發謹愼吏役四名赴糶糓倉聽用一名掌籌傳送一名在東邊門外查驗單票號籌放人入倉二名在西邊門內一收單驗谷一收籌放谷出門倉內用大銅鑼一面東邊門外置鼔一面凡有保甲人民持銀赴糴富民卽時將銀秤收明白備將保甲人名銀數並應與谷數登記號簿及塡單付糴谷人執類有十人先將天字號籌十根散各執單持籌從東邊聼吏查明擊鼔三聲放入如糴谷二石或一石五斗者必數人支領單上明注幾人進倉領籌幾根卽一人止糴糓五斗亦準領籌一根蓋有一人卽執一籌也量糓牙斗用蕩平斛不許用手平斛致有髙下十人量完發谷之人將單卽注發訖二字鳴鑼一聲十人負糓齊行然後門外擊鼔放人入庻倉內不致壅雜若散天字號籌已盡卽散地字號籌地字號籌已盡卽散人字號籌計散人字號籌之時而送天字號籌之吏已至矣相繼輪轉周流不窮如東無單籌執照而入者與西無單籌負糓而出者及有單無籌有籌無單並谷比單數多者許各吏一體挐送究治委官選差皁四名守門捕役四名內外巡綽以防姦至晚收單吏將單類送委官查銷委官將銀封貯縣庫仍聼道府並府管糧官該縣正官不時親臨倉所查驗或曰限以五斗恐貧民銀少聼其升糴恐人眾擁擠富民收銀不及宜另擇空處每晨領糓數石或以升糶或以斗糶此不論保甲不用單籌不拘銀錢聼其便宜令糶至晚交價還官此亦一法也

耿橘條議曰荒年煮粥全在官司處置有法就村落散設粥廠若盡聚之城郭少壯棄家就食老弱道路難堪一不便也竟日伺二飱遇夜投宿無地二不便也穢雜易染疾疫給散難免擠踏三不便也非上人親嘗嚴察人眾虞粥缺少增入生水食之往往致疾且有挿和雜物於米麥中甚至有揷入白土石灰者立見斃亡以上諸一一講防窮民度可借延喘息有謂煮粥不若分米蓋目擊其艱苦也若城郭中官司加意經理各處村落屬慕義者主之畫地分煮澤易徧而取效速亦荒政之不可廢者

城四門擇空曠處爲粥塲繩列數十行每行兩頭豎木橛系繩作界饑民至令入行中挨次坐定男女異行有病者另入一行乞丐者另入一行預諭饑民各攜一器粥熟鳴鑼行中不得動移每粥一桶兩人舁之而行見人一口分粥一杓貯器中湏臾而盡分畢再鳴鑼一聲聼民自便分者不患雜蹂食者不苦見遺上午限定辰時下午限定申時亦無守候之勞庻法便而澤周也王士性賑粥十事一曰示審法夫賑卹所以不霑實惠者止因官照里甲排年編造而里甲細戶散住各鄕不在一處故里老得任意詭造花名借甲當乙無由查核旣居住不一則其勢不得不褁糧入城赴縣候審喧集耽延今約報饑民不照裏排止照保甲州縣官先畫分界小縣分爲十四五方大縣二三十方大約每方二十里每方內一義官一殷實戶領之如此方內若干村某村若干保某保災民若干名先令保正副造冊義官殷實戶覈完送縣仍依冊用一小票粘各人自己門首縣官親到逐保令饑民跪伏門首按冊覈查排門沿戶舉目了然貧者旣無遺漏富者又難詭名且不致聚集槪縣之民赴縣淹待他日散粟散粥亦倶照方舉號挈領提綱官民兩便

二曰別等第夫賑多詭冒良不如散粥便苐生儒之軰門楣之家有寧餓死不食嗟來者則賑尢不可後也所慮賑粟散粥兩相影射重支則倉粟不及各保正副報冊之時卽確查次貧願領賑災民某人極貧願食粥災民某人其次貧願賑者又分爲二等某系正次量賑若干某系極次應多賑若干庻無冒破

三曰定賑期賑之不霑實惠者非獨詭名冒領卽賑矣里甲一召四鄕雲集由其居錯犬牙一動百動故也及至城市動淹旬日得不償失遂棄而歸此谷皆爲里長歇家有耳今旣炤保甲可以隨方定期如初三日開倉則初一日出示初三日賑東方災民仰天字號地字號若干方保甲帶領應賑人赴縣余方不許預動初四日賑西方亦如之南北亦然如東方至者亦視其遠近以爲次第庶無積日空回之獘

四曰分食界今煮粥者多止於城內則仍爲彊棍所得啜而遠者病者殘軀體者猶然溝中瘠也故莫若分界而多置防所今旣每方二十里則以當中一村爲防所州縣出示此方東至某村西至某村南至某村北至某村但在此方之內居住饑民已報名者方得每日至村就食令保甲察之不在此方內者申令還本方不得預此方之食庻乎方內之民極遠者不過行十里而返近者或一二里人縱饑餓然午得一飽緩步而歸明日早至決不致損命

五曰立食法夫煮粥之難難在分散待哺旣眾彼我相擠隨手授之不得人人均其多寡當令饑民至者隨其先後來一人則坐一人後至者坐先至肩下但坐下者卽不許起一行坐盡又坐一行以面相對以背相倚空其中街可用走動坐者令直其雙足不許蹲踞盤辟轉身附耳人頭一亂查數爲難有起便手者畢則仍回本處坐至正午官擊梆一聲唱給一次食卽令兩人擡粥桶兩人執瓢杓令饑民各持碗坐給之其有速食先畢者或不得再與再與則亂生湏將頭碗散徧然後擊二梆髙唱給二次食從頭又散亦如之又徧然後擊三梆髙唱給三次食從頭分散亦如之三食已畢縱頭食者不得過多但求免死而已然後再查簿中誰系有父母妻子饑病在家不能自行者以其所執瓶礶再給一人之食與之攜歸如是處分倶訖方令饑民起行其有流民欲去東西南北從此方過者亦照此坐食但食畢卽分保甲數人欲東者押過東方欲西者押過西方送此境訖明日不得再預此方之食恐其聚爲亂階也六曰立賑法臨賑無法則彊壯先得孱弱空手甚至病瘠者且踐踏而死矣當令各村保饑民隨地遠近各定立某處聚集弗混先後每一村保用藍旗一竿先引次用大牌一面卽照冊書各姓名於上要以軍法巡行保正副領各細戶執門首原票魚貫從左而入交票於官官驗畢鈐二斗三斗字樣於票執之向厫口領谷一村保畢堂上鳴鑼一聲仍執旗牌從右引出聼聲則左者復入庻無混亂出者仍令原人押送關外貧民不許在街停畱富民不許邀截討債再差探馬於近城一二十里外不時查訪違者卽枷號遊示以警其餘

七曰備防具煮粥之谷必發於官倉不勸借富民但必湏殷實戶領之所領之谷亦不必定將原谷以夫車絡繹於道但令伊將已谷舂用不失官數則已其所領倉谷任從殷實戶附城自糶在官胥徒不得指以糶官谷勒掯之至於領谷之後殷寔戶與保甲擇中村寛濶處所置竈十餘座或公館或寺院無則空地搭蓋籬泊湏可隱風毋令饑者凍死又當多置缸桶瓢杓其碗筯則饑民自備柴亦取給於官谷若取於保甲又必指此科細戶矣水則令保甲編戶挑之煮粥之人借用殷寔戶家丁庻官與結算谷石之時不得指他人影射爲姦人饑必成疫湏多置蒼術醋碗薫燒以逐瘟气其粥成之後又湏嚴禁將生水攙稀致久饑者食後暴死八曰登日曆監防官署一歷簿送州縣鈐印如今日初一日起分爲二大欵一本處饑民照其坐位從頭登寫花名趙天錢地孫李黃有父母妻子病在家下不能來者公同保甲查的卽注於本人下父系何名妻系何姓不得冒支前件以上若干人二外處流民又分作東西南北四小欵一某處人某人某人系欲過東者一某系欲走西走南走北者其下卽注本日保甲某人送出境訖違者連坐保甲前件亦結以上共若干人至初二日又分作三大欵一本處舊管饑民卽昨日給過粥者官則先照昨日舊名盡數塡此項下來者分付先盡舊人照昨日坐定防名如有不到者大紅筆抹去前件總結共若干人二本處新救饑民其有新來者令坐舊人之下以便查防亦結共若干人三外處流移若流民則每日皆新來者其昨日給過舊人除病老不能動移外再與給食餘者不得存畱照前記共若干人至初三日以後卽與初二日同但初二新收者亦作初三舊管登如初三無新收卽於本欵下注無字如此不惟人數有所稽查有一人卽有一人之食合勺米谷無由冒破九曰禁亂民如此賑粟如此煮粥則邑無不徧之村人無不得之食病而死者有餓而死者無矣各災民但當安心守法聼候賑期本州縣窮民不許三三五五彊行勒借富戶噪呼嚷亂致生事端其外州縣流民亦當散處乞食不許百十爲羣搶奪市集驚動鄕村違者以亂民論先打一百棍綁縛遊示三日處以彊盜之律各州縣將本地方饑民有無勒借流民有無嘯聚盜賊有無生發五日馬上一報見形察影預爲撲滅

十曰省冗費此行審饑必以官就民本道單車就道止用藍旗四竿執板皂四名行李一杠差遣捨快馬疋稱是到處中火止蔬肉三器諸長吏亦宜如是如州縣正官徧歷不完分遣佐貳或教官陰醫巡驛等官亦無不可但湏單騎耦役自賫飲食可也

扈先生除蝗疏曰國家不務畜積不備凶饑人事之失也凶饑之因有三曰水曰旱曰蝗地有髙卑雨澤有偏被水旱爲災尙多幸免之處惟旱極而蝗數千里間艸木皆盡或牛馬毛幡幟皆盡其害尢慘過於水旱也𨿽然水旱二災有重有輕欲求恆稔𨿽唐堯之世猶不可得此殆由天之所設惟蝗不然先事修備旣事修敇人力茍盡固可殄滅之無遺育此其與水旱異者也𨿽然水而得一邱一垤旱而得一井一池卽單寒孤孑聊足自救惟蝗又不然必借國家之功令必湏百郡邑之恊心必賴千萬人之同力一身一家無戮力自免之理此又與水旱異者也總而論之蝗災甚重而除之則易必合眾力共除之然後易此其大指矣謹條例如左一蝗災之時謹案春秋至於勝國其蝗災書月者一百二十有一書二月者二書三月者三書四月者十九書五月者二十書六月者三十一書七月者二十書八月者十二書九月者一書十二月者三是最盛於夏秋之間與百谷長養成熟之時正相値也故爲害最廣小民遇此乏絕最甚若二三月蝗者按宋史言二月開封府等百三十州蝗蝻復生多去歲蟄者漢書安帝永和四年五年比歲書夏蝗而六年三月書去歲蝗處復蝗子生曰蝗蝻蝗子則是去歲之種蝗非蟄蝗也聞之老農言蝗初生如粟米數日旋大如蠅能跳躍羣行是名爲蝻又數日卽羣飛是名爲蝗所止之處喙不停嚙故易林名爲饑虫也又數日孕子於地矣地下之子十八日復爲蝻蝻復爲蝗如是傳生害之所以廣也秋月下子者則依附艸木枵然枯朽非能蟄藏過冬也然秋月下子者十有八九而災於冬春者百止一二則三冬之雨雪所摧隕滅者多矣其自四月以後而書災者皆本歲之初蝗非遺種也故詳其所自生與其所自滅可得殄絕之法矣

一蝗生之地謹按蝗之所生必於大澤之涯然而洞庭彭蠡具區之旁終古無蝗也必也驟盈驟涸之處如幽涿以南長淮以北靑兗以西梁宋以東諸郡之地湖漅廣衍暵溢無常謂之涸澤蝗則生之歷稽前代及耳目所睹記大都若此若他方被災皆所延及與其傳生者耳略摭往牘如元史百年之間所載災傷路郡州縣幾及四百而西至秦晉稱平陽解州華州各二稱隴陜河中稱絳耀同陜鳯翔岐山武功靈寶者各一大江以南稱江浙龍興南康鎭江丹徒各一合之二十有二於四百爲二十之一耳自萬曆四十三年北上至天啟元年南還七年之間見蝗災者六而莫盛於丁巳是秋奉使夏州則關陜邠岐之間徧地皆蝗而土人云百年來所無也江南人不識蝗爲何物而是年亦南至常州有司士民盡力撲滅乃盡故涸澤者蝗之原本也欲除蝗圖之此其地矣

一蝗生之緣必於大澤之旁者職所見萬曆庚戍滕鄒之間皆言起於昭陽呂孟湖任邱之人言蝗起於趙堡口或言來從葦地葦之所生亦水涯也則蝗爲水種無足疑矣或言是魚子所化而職獨斷以爲蝦子何也凡倮虫介虫與羽虫則能相變如螟蛉爲果蠃蛣蜣爲蟬水蛆爲蚊是也若鱗虫能變爲異類未之聞矣此一證也爾雅翼言蝦善遊而好躍蝻亦善躍此二證也物𨿽相變大都蛻殻卽成故多相肖若蝗之形酷類蝦其首其身其紋脈肉味其子之形味無非蝦者此三證也又蠶變爲蛾蛾之子復爲蠶太平禦覽言丰年則蝗變爲蝦知蝦之亦變爲蝗也此四證也蝦有諸種白色而殻柔者散子於夏初赤色而殻堅者散子於夏末故蝗蝻之生亦早晚不一也江以南多大水而無蝗蓋湖漅積瀦水艸生之南方水艸農家多取以壅田就不其然而湖水常盈艸恆在水蝦子附之則復爲蝦而已北方之湖盈則四溢艸隨水上迨其旣涸艸畱涯際蝦子附於艸間旣不得水春夏鬱蒸乘濕熱之气變爲蝗蝻其勢然也故知蝗生於蝦蝦子之爲蝗則因於水艸之積也一考昔人治蝗之法載籍所記頗多其最著者則唐之姚崇最嚴者則宋之淳熙勅也崇傳曰開元三年山東大蝗民祭且拜坐視食苖不敢捕崇奏詩云秉彼蟊賊付畀炎火漢光武詔曰勉順時政勸督農桑去彼螟蜮以及蟊賊此除蝗證也且蝗畏人易驅又田皆有主使自救其地必不憚勤請夜設火坎其旁且焚且瘞乃可盡古有討除不勝者特人不用命耳乃出禦史爲捕蝗使分道殺蝗汴州刺史倪若水上言除天災者當以徳昔劉聰除蝗不克而害愈甚拒禦史不應命崇移書謂之曰聰僞主徳不勝妖今妖不勝徳古者良守蝗避其境謂修徳可免彼將無徳致然乎今坐視食苖忍而不救因以無年刺史其謂何若水懼乃縱捕得蝗四十萬石時議者諠嘩帝疑復以問崇對曰庸儒泥文不知變事固有違經而合道反道而適權者昔魏世山東蝗小忍不除至人相食後秦有蝗艸木皆盡牛馬至相噉毛今飛蝗所在充滿加復蕃息且河南河北家無宿藏一不獲則流離安危系之且討蝗縱不能盡不愈於養以遺患乎帝然之黃門監盧懷愼曰凡天災安可以人力制也且殺蝗多必戾和气願公思之崇曰昔楚王吞蛭而厥疾瘳叔敖斷蛇福乃降今蝗幸可驅若縱之谷且盡如百姓何殺虫救人禍歸於崇不以累公也蝗害訖息宋淳熙敇諸虫蝗初生若飛落地主鄰人隱蔽不言耆保不卽時申舉撲除者各杖一百許人告報當職官承報不受理不卽親臨撲除或撲除未盡而妄申盡淨者各加二等諸官司荒田牧地經飛蝗住落處令佐應差募人取掘虫子而取不盡因致次年生發者杖一百諸蝗虫生發飛落及遺子而撲除不盡致再生發者地主耆保各杖一百又因穿掘撲打損苖種者除其稅仍計價官給地主錢數毋過一頃此外復有二法一曰以粟易蝗晉天福七年命百姓捕蝗一斗以粟一斗償之此類是也一曰食蝗唐貞元元年夏蝗民蒸蝗曝颺去翅足而食之臣謹按蝗虫之災不捕不止倪若水盧懷愼之說謬也不忍於蝗而忍於民之饑而死乎爲民禦災捍患正應經義亦何違經反道之有修徳修刑理無相左夷狄盜賊比於蝗災總爲民害寧云修徳可弭一切攘卻捕治之法廢而不爲也淳熙之勅初生飛落咸應申報撲除取掘悉有條章今之官民所未聞見似應依仿申嚴定爲公罪著之絜令也食蝗之事載籍所書不過二三唐太宗吞蝗以爲代民受患傳述千古矣乃今東省畿南用爲常食登之盤飱臣嘗治田天津適遇此災田間小民不論蝗蝻悉將煮食城市之內用相餽遺亦有熟而幹之粥於市者則數文錢可易一斗噉食之餘家戶囷積以爲冬儲質味與幹蝦無異其朝晡不充恆食此者亦至今無恙也而同時所見山陜之民猶惑於祭拜以傷觸爲戒謂爲可食卽復駭然蓋妄信流傳謂戾气所化是以疑神疑鬼甘受戕害東省畿南旣明知蝦子一物在水爲蝦在陸爲蝗卽終歲食蝗與食蝦無異不復疑慮矣

一今擬先事消弭之法臣竊謂旣知蝗生之緣卽當於原本處計畫宜令山東河南南北直有司衙門凡地方有湖蕩窪積水之處遇霜降水落之後卽親臨勘視本年潦水所至到今水涯有水艸存積卽多集夫眾侵水芟刈斂置髙處風戾日曝待其漧燥以供薪燎如不堪用就地焚燒務求淨盡此湏撫按道府實心主持令州縣官各各同心恊力方爲有益若一方怠事就此生發蔓及他方矣姚崇所謂討除不盡者人不用命此之謂也若春夏之月居民於湖中捕得子蝦一石減蝗百石幹蝦一石減蝗千石但令民通知此理當自爲之不煩告戒矣

一水艸旣去蝦子之附艸者可無生發矣若蝦子在地明年春夏得水土之气未免復生則湏臨時捕治其法有三其一臣見傍湖官民言蝗初生時最易撲治宿昔變異便成蝻子散漫跳躍勢不可遏矣法當令居民裏老時加察視但見土脈墳起卽便報官集眾撲滅此時措手力省功倍其二已成蝻子跳躍行動便湏開溝捕打其法視蝻將到處預掘長溝深廣各二尺溝中相去丈許卽作一坑以便埋掩多集人眾不論老弱悉要趨赴沿溝擺列或持箒或持撲打噐具或持鍬鍤每五十人用一人鳴鑼其後蝻聞金聲努力跳躍或作或止漸令近溝臨溝卽大擊不止蝻虫驚入溝中勢如注水眾各致力掃者自掃撲者自撲埋者自埋至溝坑倶滿而止前村如此後村復然一邑如此他邑復然當淨盡矣若蝻如豆大尙未可食長寸以上卽燕齊之民畚盛囊括負戴而歸烹煮暴漧以供食也其三振羽能飛飛卽蔽天又能渡水撲治不及則視其落處糾集人眾各用繩兜兜取布囊盛貯官司以粟易之大都粟一石易蝗一石殺而埋之然論粟易則有一說先儒有言救荒莫要乎近其人假令鄕民去邑數十里負蝗易粟一往一返卽二日矣臣所見蝗盛時幕天匝地一落田間廣數里厚數尺行二三日乃盡此時蝗極易得官粟有幾乃令人往返道路乎若以金錢近其人而易之隨收隨給卽以數文錢易蝗一石民猶勸爲之矣或言差官下鄕一行人從未免蠶食里正民戶不可不戒臣以爲不然也此時爲民除害膚髮可捐更率人蠶食尙可謂官乎佐貳爲此正官安在正官爲此院道安在不於此軰創一警百而懲噎廢食亦復何官不可廢何事不可已耶且一郡一邑豈乏義士若紳若弁靑衿義民擇其善者無不可使亦且有自願捐貲者何必官也其給粟則以得蝗之難易爲差無湏預定矣

一後事剪除之法則淳熙令之取掘虫子是也元史食貨志亦云每年十月令州縣正官一員巡視境內有虫蝗遺子之地多方設法除之臣按蝗虫下子必擇堅垎黒土髙亢之處用尾栽入土中下子深不及一寸仍畱孔竅且同生而羣飛羣食其下子必同時同地勢如蜂窠易防覓也一蝗所下十餘形如豆粒中止白汁漸次充實因而分顆一粒中卽有細子百餘或云一生九十九子不然也夏月之子易成八日內遇雨則爛壞否則至十八日生蝻矣冬月之子難成至春而後生蝻故遇臘雪春雨則爛壞不成亦非能入地千尺也此種傳生一石可至千石故冬月掘除尢爲急務且農力方閒可以從容搜索官司卽以數石粟易一石子猶不足惜苐得子有難易受粟宜有等差且念其衝冒嚴寒尢應厚給使民樂趨其事可矣臣按以上諸事皆湏集合眾力無論一身一家一邑一郡不能獨成其功卽百舉一隳猶足僨事唐開元四年夏五月勅委使者詳察州縣勤惰者各以名聞繇是連歲蝗災不至大饑蓋以此也臣故謂主持在各撫按勤事在各郡邑盡力在各郡邑之民所惜者北土閒曠之地土廣人稀每遇災時蝗陳如雲荒田如海集合佃眾猶如晨星畢力討除百不及一徒有傷心慘目而已昔年蝗至常州數日而盡𨿽緣官勤亦因民眾以此思之乃愈見均民之不可已也一備蝗雜法有五

一王禎農書言蝗不食芋桑與水中菱芡或言不食菉豆豌豆豇豆大麻麻芝麻薯蕷凡此諸種農家宜兼種以備不虞

一飛蝗見樹木成行多翔而不下見旌旗森列亦翔而不下農家多用長竿掛衣裙之紅白色光彩映日者羣逐之亦不下也又畏金聲炮聲聞之遠舉總不如用鳥銃入鐵砂或稻米擊其前行前行驚奮後者隨之去矣

一除蝗方用稈艸灰石灰灰等分爲細末篩羅禾谷之上蝗卽不食

一傅子曰陸田命懸於天人力𨿽修茍水旱不時一年之功棄矣水田之制由人力人力茍修則地利可盡也且虫災之害又少於陸水田旣熟其利兼倍與陸田不侔矣

一元仁宗皇慶二年復申秋耕之令蓋秋耕之利掩陽气於地中蝗蝻遺種翻覆壞盡次年所種必盛於常禾也

扈先生曰荒饑之極則辟穀之法亦可用爲辟穀方者出於晉惠帝時黃門侍郎劉景先遇太白山隱士所傳曽見石本後人用之多驗今錄於此昔晉惠帝時永寧二年黃門侍郎劉景先表奏臣遇太白山隱士傳濟饑辟穀仙方上進言臣家大小七十餘口更不食別物惟水一色若不如斯臣一家甘受刑戮今將眞方鏤板廣傳天下大豆五斗淨淘洗蒸三徧去皮又用大麻子三斗浸一宿漉出蒸三徧令口閉右件二味豆黃搗爲末麻仁亦細搗漸下黃豆同搗令勻作團子如拳大入甑內蒸從初更進火蒸至夜半子時住火直至寅時出甑午時防幹搗爲末漧服之以飽爲度不得食一切物第一頓得七日不饑第二頓得四十九日不饑第三頓得三百日不饑第四頓得二千四百日不饑更不服永不饑也不問老少但依法服食令人彊壯容貌紅白永不憔悴渇卽研大麻子湯飲之轉更滋潤髒肺若要重喫物用葵子三合許水煎冷服取下其藥如金色任喫諸物並無所損前知隨州朱貢教民用之有驗序其首尾勒石於漢陽軍大列山太平興國寺又傳寫方用黒豆五斗淘淨蒸三徧防幹去皮細末秋麻子三升溫浸一宿去皮防幹爲細末細糯米三升做粥熟和搗前二味爲劑右件三味合搗爲如拳大入甑中蒸一宿從一更發火蒸至子時日出方才取出甑防至日午令幹再搗爲末用小棗五斗煮去皮核同前三味爲劑如拳頭大再入甑中蒸一夜服之一飽爲度如渇者淘麻子水飲之便更滋潤臟腑芝蔴汁無白湯亦得少飲不得別食一切之物又許眞君方武當山李道人傳累試有驗避難歇食方用白麫六兩黃蠟三兩白膠香五兩右拌將前麫冷水凍令熟如打麫一同然後爲圓如黒豆大日防幹再將蠟溶成汁了將圓子投入內打令勻候冷單紙褁安在淨處如服時每日早晨空心可服三五十丸冷水咽下不得熱食如要喫時任意不妨又服蒼術方用蒼術一斤好白芝蔴香油半斤右件將術用白米泔浸一宿取出切成片子前香油炒令熟用瓶盛取毎日空心服一撮用冷水湯咽下大能壯气駐顏色辟邪又能行履饑卽服之詳此數方其間所用品味不出乎谷民間亦難卒得若官中預蓄品味饑歲荒年給賜饑民無資糧賑濟之勞而可延餓莩時月之命寔益世之方安可袐而不流傳哉

農政全書卷四十四

欽定四庫全書

農政全書卷四十五

明徐光啟撰

荒政

備荒考下

張朝瑞建議常平倉厫曰伏覩大明會典洪武初令天下縣分各立預備四倉官爲糴谷收貯以備賑濟就責本地年髙篤實人民管理蓋次災則賑糶其費小極災則賑濟其費大曰賑濟則賑糶在其中矣賑糶卽常平法也柰何歲久法湮各州縣僅存城內預備一倉其餘鄕社倉盡亡之矣看得天災流行國家代有則救荒之政誠當亟講顧旣荒而賑救之也難未荒而預備之也易今之談荒政者不越二端曰義倉曰社倉此預備而斂散者也曰平糶曰常平此預備而糶糴者也昔魏李悝平糶法中饑則發中熟之所斂大饑則發大熟之所斂而糶之漢耿壽昌請令邊郡築倉以穀賤時則增價而糴以利農谷貴時則減價而糶以利民名曰常平倉英雄豪傑先後所見略同萬世理荒之上策在是矣今欲爲生民長久之計則常平倉斷乎當復者玆欲令各屬縣備查四鄕有倉者因之有而廢者修之無者各於東西南北適中水陸通達人煙輳集髙阜去處官爲各立寛大堅固常平倉一所倉基約四畆合用工料本道查發贓罰並該府縣查處無礙官銀輳合陸續備辦建造每歲將守巡道及府縣所理罪犯抵贖實將一半糴谷入倉或查有廢寺田產及無礙官銀聼其隨宜糴買又或民願納谷者一如祖宗已行之法一千五百石請勅奬爲義民三百石以上勒石題名或如近日救荒之令二百石以上給與冠帶五十石以上給與旌扁大約每鄕一倉上縣糴谷五千石中縣糴谷四千石下縣糴谷三千石各實之但不許逼抑科擾平民各擇近倉殷富篤實居民二名掌管免其雜差準其開耗每收谷一百石待後發糶之時每名準與平糶三石二名共糶六石以酬其勞糶完卽換掌管勿使重役城中預備倉照常造送查盤四鄕常平倉免送查盤止於年終各倉經管居民將舊管新收開除實在總撒數目用竹紙小冊開報該縣縣將四倉類冊申送各院並布政司及道府查考凡收糶倶該縣掌印官或委賢能佐貳官監督不許濫委滋獘谷到用該縣原發較勘平凖斛斗收量明白暫貯別所積至百石以上方許稟官一收如有臨收畱難及未收虛出倉收旣收侵盜私用冒借虧欠等獘查追完足各縣徑自從輕發落其有侵冒至百石者通詳定奪每歲秋冬之交本道或該府掌印管糧官單車間一巡視以防掌印官之治名而不治實者每除無饑小饑之年不糶外或値中饑大饑四鄕管倉人役稟官監糶另委富民數名用官較平等收銀其出糶一節當與四鄰保甲之法並行如該鄕谷多卽糶谷一日保甲一周谷少則糶谷分爲二三日或四五日保甲一周務使該鄕積貯之谷數可待饑民冬春之糴數方善四鄕不能盡同各宜審量行之大率賑糶與賑濟不同不必每甲防貧民而審別之以多寡其谷數如一甲應糴五斗或一石或二石則甲甲皆同惟以谷攤人不因人增谷糴銀每甲一封亦可庶乎易簡不擾或甲中十家輪糴則每日每甲糴不過二人每人糴不過二斗此荒年賑糶之大較也每鄕除無災都保不開外先期將有災保甲派定次序分定月日某日糶某保某甲某日糶某保某甲明日出令保正副公舉貧民至期令其持價糴買如富者混買連坐保甲仍行宋張詠賑蜀之法一家犯罪十家皆坐不得糶中饑糶倉谷之半大饑糶倉谷之全倶照原糴價銀出糶不可加增寧減之大約減荒年市價三分之一方可壓下谷價不至騰踴或倉谷糶盡而民饑未巳則愼選員役持所糶之谷本赴有收去處循環糴糶源源而來民自無饑救荒有功員役分別奬賞此蓋儲用社倉之法而糶用常平之意者也四鄕糶完卽將谷價送官聼掌印官於秋成之日就近各選殷實人戶領銀盡數照時價糴谷𨿽牙腳等費曬揚等耗與造冊紙張工食等項倶準開銷其谷曬揚幹潔官監上倉如法安置仍總計糴谷正銀並牙腳折耗等費每石約共銀若干報官貯冊以爲日後出糶張本官不得將銀貯庫過冬致髙殺價難買如穀賤不糴責有所歸是倉不設於空僻去處者恐荒年盜起是賫之糧也谷不隸於臺使查盤者恐委盤問罪是遺之害也行平糶之政而不用稱貸取息之法者恐出納追呼蹈靑苖法之擾民也蓋社倉之法立則以時斂散富者不得取重息而貧民霑惠於一歲之中常平之法立則減價糶賣富者不得騰髙價而貧民受賜於數十年後大饑之日昔蘇文忠公自謂在浙中二年親行荒政只用出糶常平米一事更不施行餘策若欲抄札饑貧不惟所費浩大有出無收而此聲一布饑民雲集盜賊疾疫客主倶敝惟有依條將常平斛斗出糶卽官司簡便不勞抄札勘會給納煩費但將數萬石斛斗在市自然壓下物價境內百姓人人受賜此前賢已試之法信不我欺故曰常平法斷當復也就經金衢二府勘議申呈隨該本道看得城內之預備倉以待賑濟然有出無收其費甚鉅四鄕之社倉以待斂散然易散難斂其獘頗多惟常平倉胡端敏公所謂不必更爲立倉就當藏谷於四鄕倉之側者其法專主糶糴而糴本常存蓋不費之惠其惠易徧弗損之益其益無方誠救荒之良策矣矧今節奉明文建倉積谷以備凶荒此正興復常平倉之大機也但積谷固難建倉尢難建一時美觀之倉非難建百年永賴之倉爲難欲如法建倉非多方處費不可今據二府屬縣查勘四鄕倉基𨿽各就緒而營造之費則未備也本道隨查將守巡兩道項下紙贖每縣先坐發銀四十兩各爲買基造倉之費余少工料合聼陸續議處外惟事當經始若非仰借各院明示允賜遵行曷克有濟合無詳允日備行各府定委管糧通判專董其事仍嚴督各縣掌印官先將查出各鄕倉基舊址及空閒官地並尙義捐助者聼從建倉外若系湊買民地卽以所發紙贖照時値給買不得虧損於民其倉務要宏敞堅固可垂百年蓋藏之計寧廣毋狹寧質毋文毋惜小費毋急近功見在興工匠役食費應照府議行令各縣酌量動支預備倉谷給用倉簿內按季開報欠少工料價値悉聼本道陸續查發贓罰或該府縣查處無礙官銀請詳動支輳合建造並不許分毫科擾里甲如工費一時不能接濟許於四倉之中擇近便或一倉或二倉先行起建余聼漸舉至於各倉谷本以後許將守巡道並府縣所理罪犯紙贖實將一半糴谷入倉仍聼查處別項無礙官銀隨宜糴買陸續積貯不急取盈如民間有義助建倉及輸粟備賑者照依前例呈請分別奬勸但不許坐派大戶科罰擾民其餘糴買安置掌管稽查糶放等項事宜悉照前議舉行工完之日聼道府親行查閱有功員役甄別奬賞年久倉有損壞如無官銀準及時支谷修理但不許賤算谷價仍令該府縣掌印官遵照新頒保民實政簿式將創修過倉厫積貯過谷數等項逐欵塡造遇防各院巡歷復命及本官考滿一體申送稽核中間未盡事宜俟本道博采輿論隨時斟酌舉行

一定倉基凡倉基倶南向以四畝爲率或地不足四畝者聼其隨地建造前後左右段落務要酌量停勻毋使偏邪甚有基地不足三畝者聼其將社學及看倉耳房從便另造於別地不造入倉內亦可然地基窄狹者正防房門可小而兩倉房間架斷不可小以其毎間盛谷原約四百石有餘小則難容也各倉基址必擇髙阜之處以避水濕侵谷若地有不平者須塡補方正平坦方可興工四面水道必開濬歸一不得聼其二三漫流各縣先將四倉四至丈尺畝數坐落地名與應建倉厫防捨間數每倉畫圖一張貼說明白並應給買民基價數一一勘處停妥徑送二道及該府防查覈

一定倉式保民實政簿開各縣立四鄕倉每縣積谷務期萬石爲率州縣大者倍之則大縣當儲二萬石中縣一萬五千石小縣一萬石矣今議頒倉式該府防督令各縣相度地基依式建造每縣各分四鄕每鄕建倉一所頭門一座約髙一丈三尺八寸中闊一丈入深連檐一丈七尺六寸兩傍耳房每間闊八尺以便住看倉人役頂上用大竹箯覆之蓋瓦大門二扇每扇闊三尺東西厫房大縣共該貯谷五千石每邊應造厫房七間中縣約共四千石每邊應造厫房五間小縣約共二千五百石每邊應造厫房三間每厫房一間約貯谷四百石以上約髙一丈三尺六寸闊一丈一尺二寸入深一丈六尺厫內先用地工將厫深築堅實外檐用石板鑲砌內用厚磚砌底仍用條石墊擱楞木從直鋪釘松木杉木厚板方鋪簞蓆其倉頂上方木爲椽椽上用板幔板上用大竹打笆覆之笆上用土土上蓋瓦其瓦須宻各周圍厫墻角闊二尺八寸先行築實方用條石砌腳三層上用地伏磚扁砌純灰抿縫中用稍碎磚瓦少以泥和塡實仍用鐵牽釫釘如地勢髙燥者四面倶用磚墻厫後及兩側墻俱包檐厫前墻上檐闊二尺四寸不拘七間五間三間中俱隔爲三段七間者中三間兩傍各二間五間者中三間兩傍各一間三間者亦隔三段各開三門气樓亦如之其厫內貼墻處用木柵釘相思縫厚板使谷不著墻以防浥爛厫口亦用相思厚板橫閘如地勢卑濕者厫前一面不用磚墻厫板外用圓木柵欄一帶上面建廊闊五尺六寸防前及兩倉外明堂空地俱用石板鋪平以便曬穀正防三間中間止作一天花板懸聖諭六條以便朔望講習鄕約約髙一丈九尺六寸中間闊一丈四尺八寸兩傍每間闊一丈四寸入深除檐二丈八寸中間照壁門六扇防前兩傍用欄桿外檐三尺頂上用便磚磚上用瓦內地用方磚砌檐下石板幔三面墻垣墻腳闊二尺先用地工築實方用大石板砌腳三層上用地伏磚扁砌亦用鐵牽釫釘牢固後社學三間或買舊磚建造約髙一丈七尺二寸中間闊一丈一尺二寸兩傍每間闊一丈入深一丈六尺四寸頂上用幔板鋪完蓋瓦內地用方磚砌兩傍用磚砌腰墻上用窓每邊四扇中間用槅門四扇三面墻垣墻腳闊二尺先用地工築實腳用石砌二層髙二尺上用磚砌本倉外周圍墻垣墻腳闊三尺五寸約髙一丈一尺上用墻梯瓦蓋先用地工深築堅實墻腳用大石塊砌髙三尺方用土築務離倉墻一二丈內可容人行其土不可貼近本墻掘取以上各項倉房防捨務期堅固經久不在華美其丈量地基起造房屋並量木植磚石倶用大官鈔尺爲凖其木匠小尺不用須使畫一毋致參差

一辦倉料倉厫每邊七間合用柱木毎根徑六寸矮柱每根徑六寸桁條每根徑五寸五分抽楣每根徑四寸椽木每根徑三寸穿柵木每根徑四寸地板楞木每根徑五寸地板壁板每塊厚八分正防三間合用中柱木每根徑一尺一寸用實木邊柱每根徑九寸大梁每根長二丈徑一尺四寸二梁每塊長一丈徑一尺一寸步梁每塊長八尺徑一尺抽楣木每根徑四寸五分桁條每根徑六寸椽木毎根徑三寸門房三間合用柱木每根徑五寸桁條毎根徑四寸抽楣木每根徑三寸大門二扇每扇闊三尺後社學三間合用柱木每根徑六寸桁條每根徑五寸五分抽楣木每根徑三寸五分大梁每根徑九寸長一丈八尺二梁每根徑八寸五分長一丈椽木毎根徑二寸五分頂上用幔板鋪完蓋瓦其餘幫機連檐門窓等項開載不盡者倶要隨宜酌量采買制作務使與各項材木大小規式相稱凡磚瓦就於近倉之地立窯一二座令窯戶自燒造石灰見買地伏磚每塊長一尺二寸闊七寸厚三寸秤重十八斤上燒常平二字開磚每塊長一尺一寸濶五寸厚一寸上燒常平二字方磚每塊長一尺闊一尺便磚每塊長七寸闊六寸三分瓦每塊長九寸闊七寸重一斤半凡采買木植倶要選擇圓長首尾相應干燥老黃色者毋將背山白色嫩木搪塞虛應石板采買上好靑白堅細者黃色疎爛者不用其磚瓦須擇靑色者如黃色者不用以上各項物料各縣掌印官親將每倉應造厫房防捨逐一親自從實勘估酌量某項應用若干該價若干某項應用若干該價若干估定照數給銀責令原定各役采買木石等料搬運一到卽具數報掌印官並佐貳委官及總管各查驗揀選堪用者收之不堪者卽時退換不得虛冒混收燒造磚瓦不如式者不許混用仍置簿送縣印鈐日逐登塡收發數目明白委官不時稽查各縣仍將查估過工料價銀總撒數目逐一造冊報道查核東西兩邊倉厫與正防一應木石磚瓦皆用新料其門房社學材植等料倘有見成民房願賣可以攺用者一照時價給與見銀平買庶工省費亷建造尢速惟不虧其價而人自樂從矣

一督保甲凡保甲之法先行府督令各縣舉行當趁冬月農隙之時上督催各查照原行審編其四鄕保甲以在城保甲分東西南北各統之凡各鄕倉工如有遲悞卽以在城保甲各催在鄕保甲以在鄕保甲各催管工人役不得用公差下鄕恐滋煩擾

呂坤積貯條件曰谷積在倉第一怕地濕房漏第二怕雀入防穿此其防禦不在人力乎大凡建倉擇於城中最髙處所院中地基務須背院墻水道務須多畱凡鄰倉庾居民不許挑坑聚水違者罰修倉厫一倉屋根基須掘地實築有石者石爲根腳無石者用熟透大磚磨邊對縫務極嚴匝厚湏三尺丁橫倶用交磚做成一家以防地震房須寛寛則積不蒸須髙髙則气得泄仰覆瓦須用白礬水浸𨿽連陰彌月亦不滲漏梁棟椽柱務極粗大應費十金者費十五二十金一時無處搆利於茍完數年卽更實貽之倍費故善事者一勞永逸一費永省究竟較多寡一費之所省爲多也以室家視倉厫者當細思之一風窓本爲積熱壞谷而不知雀之爲害也旣耗我谷而又遺之糞食者甚不宜人今擬風窓之內障以竹篾編孔僅可容指則雀不能入倉墻成後洞開風窓過秋始得幹透其地先鋪煤灰五寸加鋪麥糠五寸上墁大磚一重糯米雜信浸和石灰稠黏對合磚縫如木有餘再加木板一周缺木處所釘蓆一周可也一假如倉厫五間東西稍間各用板隔斷與門楣齊谷止積於四間畱板隔東一間如常閒空値六七月久陰气濕或新收谷石生性未除倘不發泄必生內熱州縣官責令管倉人役將谷自東第三間起倒入東一間閒空之處一間倒一間是滿倉翻轉一徧熱气盡泄本味自全何紅腐之有一大倉禁用燈火今各倉積柴安竈全無禁約萬一火起何以捄之以後不許仍用官吏以下飯食外面喫來不得已者送飯冬月但用湯壺如違重治一倉斛有洪武年間鐵樣用木邊角以鐵葉褁之以防開縫仍用印烙其四里以防剜穵但有不系官烙自作矮身闊口及小出大入者坐贓重究

附筍粥法吳興掌故云嘗見山僧作筍粥幽尙可愛又雲山僧煮筍用大塊云薄則味脫大塊久煮令軟其味自全贊寧寄問天目舊友山中所出伊僧報詩雲山中人事違天眼中修定我本無根株只將筍爲命但筍亦有毒須用姜或茱萸醬制之一說滑利大腸而益於肺謂之刮腸笓一云竹實少陽之气而尅脾土

淡黃虀煮粥法取菜洗淨貯缸中用麥麵入滚熱水調極薄漿澆菜上以石壓之不用鹽滲六七日後菜變黃色味有微酸便成黃虀矣此後但以菜投入虀汁中便可作虀更不復用面取虀切碎虀米相兼煮粥食之每米二升可當三升之用𨿽不及純米養人充塞饑腸聊以免死亦儉歲節縮之一法也往從陽羨山中野人家得此法念其可以度荒每用語人且如此用菜菜之用益谷不熟曰饑菜不熟曰饉古人饑饉並言良有以也

辟穀方用黃蠟炒粳米充饑食胡桃肉卽解

千金方蜜二斤白面六斤香油二斤茯苓四兩甘艸二兩生薑四兩去皮漧薑二兩炮爲末拌勻搗爲塊子蒸熟陰榦爲末絹袋盛每服一匙冷水調下可待百日【扈先生曰未必然】

生服松栢葉法用茯苓骨碎補杏仁甘艸搗羅爲末取生葉蘸水衮藥末同食香美

食艸木葉法用杜仲【醋鹽炒去絲】茯苓甘艸荊芥等分爲末糊丸如桐子大每服數丸細嚼卽喫艸木可以充饑止有竹實惡艸不可食嘗見苦行僧人入山耽靜必炒鹽入竹筒攜往云食艸葉有毒惟鹽可解【扈先生曰或云先食碧蕓艸則艸木葉皆可食】

食生黃豆法取槿樹葉同生黃豆嚼之味不作嘔可以下咽每日食豆二三合可度一日

服百滚水法水經百滚煎熬亦能補人曽在嚴陵見衲僧枯坐深崖多積山柴每日煎服沸水數碗棗數枚芝蔴合許可百日不死

療垂死饑人法邊海有失風船飄至塘船中人餓將絕者急與食往往狼吞致死有煮稀粥潑卓上令饑人漸漸吮食之盡生饑腸微細不堪頓食也

救水中凍死人法凡隆冬冒冰雪或入水中凍死急取綿絮蓋暖用熱灰鋪心臍間可活若遽用火烘炙逼冷气入內多不能生

長史卞同序救荒本艸曰植物之生於天地間莫不各有所用茍不見諸載籍𨿽老農老圃亦不能盡識而可亨可芼者皆躪借於牛羊鹿豕而已自神農氏品嘗艸木辧其寒溫甘苦之性作爲醫藥以濟人之夭札後世賴以延生而本艸書中所載多伐病之物而於可茹以充腹者則末之及也敬惟周王殿下體仁遵義孳孳爲善凡可以濟人利物之事無不畱意嘗讀孟子書至於五穀不熟不如荑稗因念林林總總之民不幸罹於旱澇五穀不熟則可以療饑者恐不止荑稗而已也茍能知悉而載諸方冊俾不得已而求食者不惑甘苦於荼薺取昌陽棄烏喙因得以裨五穀之缺則豈不爲救荒之一助哉於是購田夫野老得甲坼勾萌者四百餘種植於一圃躬自閱視俟其滋長成熟廼召畫工繪之爲圖仍疏其花實根榦皮葉之可食者彚次爲書一帙名曰救荒本艸命臣同爲之序臣惟人情於飽食暖衣之際多不以凍餒爲虞一旦遇患難則莫知所措惟付之於無可柰何故治已治人鮮不失所今殿下處富貴之尊保有邦域於無可虞度之時乃能念生民萬一或有之患深得古聖賢安不忘危之防不亦善乎神農品嘗艸木以療斯民之疾殿下區別艸木欲濟斯民之饑同一仁心之用也𨿽然今天下方樂雍熙泰和之治禾麥產瑞家給人足不必論及於荒政而殿下亦豈忍覩斯民仰食於艸木哉是編之作蓋欲辧載嘉植不沒其用期與圖經本艸並傳於後世庶幾萍實有徵而凡可以亨芼者得不躪借於牛羊鹿豕茍或見用於荒歲其及人之功利又非藥石所可擬也尙慮四方所產之多不能盡錄補其未備則有俟於後日云

僉事李濓序重刻救荒本艸曰淮南子曰神農嘗百艸之滋味一日而七十毒由是本艸興焉陶隱居徐之才陳藏器日華子唐愼微之徒代有演述皆爲療病也嗣後孟詵有食療本艸陳士良有食性本艸皆因飲饌以調攝人非爲救荒也救荒本艸二卷乃永樂間周藩集錄而刻之者今亡其板濓家食時訪求善本自汴攜來晉臺按察使石岡蔡公見而嘉之以告於巡撫都禦史防齋畢公公曰是有裨荒政者乃下令刋布命濓序之按周禮大司徒以荒政十二聚萬民五日捨禁夫捨禁者謂捨其虞澤之厲禁縱民采取以濟饑也若沿江瀕湖諸郡邑皆有魚蝦螺蜆菱芡茭藻之饒饑者猶有賴焉齊梁秦晉之墟平原坦野彌望千里一遇大防而鵠形鳥面之殍枕藉於道路吁可悲已後漢永興二年詔令郡國種蕪菁以助食然五方之風气異宜而物產之形質異狀名彚旣繁眞贗難別使不圖列而詳說之鮮有不以虺牀當蘼蕪薺苨亂人參者其獘至於殺人此救荒本艸之所以作也是書有圖有說圖以肖其形說以著其用首言產生之壤同異之名次言寒熱之性甘苦之味終言淘浸烹煮蒸曬調和之法艸木野菜凡四百一十四種見舊本艸者一百三十八種新增者二百七十六種云或遇荒歲按圖而求之隨地皆有無艱得者茍如法采食可以活命是書也有功於生民大矣昔李文靖爲相每奏對常以四方水旱爲言範文正爲江淮宣撫使見民以野艸煮食卽奏而獻之畢蔡二公刋布之盛心其類是夫

救荒本艸總目

艸木野菜等共四百一十四種【出本艸一百三十八種新增二百七十六種】

艸部二百四十五種

木部八十種

米谷部二十種

果部二十三種

菜部四十六種

葉可食二百三十七種

實可食六十一種

葉及實皆可食四十三種

根可食二十八種

根葉可食一十六種

根及實皆可食五種

根筍可食三種

根及花可食二種

花可食五種

花葉可食五種

花葉及實皆可食二種

葉皮及實皆可食二種

莖可食三種

筍可食一種

筍及實皆可食一種

農政全書卷四十五﹤子部﹐農家類﹐農政全書﹥

欽定四庫全書

農政全書卷四十六

明徐光啟撰

荒政【采周憲王救荒本艸】

艸部【葉可食】

野生薑本艸名劉寄奴生江南其越州滁州皆有之今中牟南沙崗間亦有之莖似艾蒿長二三尺餘葉似菊葉而瘦細又似野艾蒿葉亦瘦細開花白色結實黃白色作細筒子蒴兒蓋蒿之類也其子似稗而細苖葉味苦性溫無毒

救饑采嫩葉煠熟水浸淘去苦味油鹽調食

刺薊菜本艸名小薊俗名靑刺薊北人呼爲千鍼艸出冀州生平澤中今處處有之苖髙尺餘葉似苦苣葉莖葉俱有刺而葉不皺葉中心出花頭如紅藍花而靑紫色性涼無毒一云味甘性溫

救饑采嫩苗葉煠熟水浸淘淨油鹽調食甚美除

風熱

大薊生山谷中今鄭州山野間亦有之苗髙三四尺莖五稜葉似大花苦苣菜葉莖葉俱多刺其葉多皺葉中心開淡紫花味苦性平無毒根有毒

救饑采嫩苗葉煠熟水淘去苦味油鹽調食

山莧菜本艸名牛膝一名百倍俗名腳斯蹬又名對節菜生河內川谷及臨胊江淮閩粵闗中蘇州皆有之然皆不及懷州者爲眞蔡州者最長大柔潤今鈞州山野中亦有之苗髙二尺已來莖方靑紫色其莖有節如鶴膝又如牛膝狀以此名之葉似莧菜葉而長頗尖【音哨】葉皆對生開花作穂根味苦酸性平無毒葉味甘防酸惡螢火陸英龜甲白前

救饑采苖葉煠熟換水浸去酸味淘淨油鹽調食

欵冬花一名橐吾一名顆東一名虎須一名莵奚一名氐冬生常山山谷及上黨水傍闗中蜀北宕昌秦州雄州皆有今鈞州宻縣山谷間亦有之莖靑防帶紫色葉似葵葉甚大而叢生又似石葫蘆葉頗團開黃花根紫色圖經云葉如荷而斗直大者容一升小者容數合俗呼爲蜂鬥葉又名水鬥葉此物不避冰雪最先春前生雪中出花世謂之鑽凍又云有葉似萆開黃花靑紫蕚去土一二寸初出如菊花蕚通直而肥實無子陶隠居所謂出髙麗百濟者近此類也其葉味苦花味辛甘性溫無毒杏仁爲之使得紫菀良惡皁莢硝石參畏貝母辛夷麻黃黃芩黃連靑箱

救饑采嫩葉煠熟水浸淘去苦味油鹽調食

萹蓄一名萹竹生東萊山谷今在處有之布地生道傍苗似石竹葉防闊嫩綠如竹赤莖如股節間花出甚細淡桃紅色結小細子根如蒿根苗葉味苦性平一云味甘無毒

救饑采苖葉煠熟水浸淘淨油鹽調食

大藍生河內平澤今處處有之人家園圃中多種苗髙尺餘葉類白菜葉防厚而挾窄尖淡粉靑色莖叉稍間開黃花小莢其子黒色本艸謂菘藍可以爲靛染靑以其葉似菘菜故名菘藍又名馬藍爾雅所謂葳馬藍是也味苦性寒無毒

救饑采葉煠熟水浸去苦味油鹽調食

石竹子本艸名瞿麥一名巨句麥一名大菊一名大蘭又名杜母艸鷰麥蘥【音叶】麥生太山川谷今處處有之苖髙一尺已來葉似獨掃葉而尖小又似小竹葉而細窄莖亦有節稍間開紅白花而結蒴內有小黒子味苦辛性寒無毒蓑艸牡丹爲之使惡螵蛸

救饑采嫩苖葉煠熟水浸淘淨油鹽調食

紅花菜本艸名紅藍花一名黃藍出梁漢及西域滄魏亦種之今處處有之苖髙二尺許莖葉有刺似刺薊葉而潤澤窊靣稍結梂彚亦多刺開紅花蘂出梂上圃人采之采已復出至盡而罷梂中結實白顆如小豆大其花暴漧以染眞紅及作胭脂花味辛性溫無毒葉味甘

救饑采嫩葉煠熟油鹽調食子可笮作油用

萱艸花俗名川艸花本艸一名鹿蔥謂生山野花名宜男風土記云懷姙婦人佩其花生男故也人家園圃中多種其葉就地叢生兩邊分垂葉似菖蒲葉而柔弱又似粉條兒菜葉而肥大葉間攛葶開金黃花味甘無毒根涼亦無毒葉味甘

救饑采嫩苖葉煠熟水浸淘淨油鹽調食

扈先生曰花葉芽俱嘉蔬不必救荒根亦可作粉如治蕨法邇嵗洊饑山民多賴之京師人食其土中嫩芽名扁穿花葉芽俱嘗過

車輪菜本艸名車前子一名當道一名芣苢一名蝦蟇衣一名牛衣一名勝舄菜爾雅云馬舄幽州人謂之一舌艸生滁州及眞定平澤今處處有之春初生苖葉布地如匙而累年者長及尺餘又似玉簮葉稍大而薄葉叢中心攛葶三四莖作長穂如防尾花甚宻靑色防赤結實如葶藶子赤黒色生道傍味甘鹹性寒無毒一云味甘性平葉及根味甘性寒常山爲之使

救饑采嫩苗葉煠熟水浸去涎沫淘淨油鹽調食

白水葒苗本艸名葒艸一名鴻防有赤白二色爾雅云紅籠古其大者蘬鄭詩云隰有遊龍是也所在有之生水邊下濕地葉似蓼葉而大長有澁花開紅白又似馬蓼其莖有節而赤味鹹性防寒無毒

救饑采嫩苗葉煠熟水浸淘淨油鹽調食洗淨蒸

食亦可

黃耆一名戴糝一名戴椹一名獨椹一名芰艸一名蜀脂一名百本一名王孫生蜀郡山谷及白水漢中河東陜西出綿上呼爲綿黃耆今處處有之根長二三尺獨莖叢生枝榦其葉扶疎作羊齒狀似槐葉防尖小又似蒺藜葉闊大而靑白色開黃紫花紅槐花大結小尖角長寸許味甘性防溫無毒一云味苦防寒惡龜甲白蘚皮

救饑采嫩苖葉煠熟換水浸淘洗去苦味油鹽調

食藥中補益呼爲羊肉

威靈仙一名能消出商州上洛華山並平澤及陜西河東河北河南江湖石州寧化等州郡不聞水聲者良今宻縣梁家衡山野中亦有之苖髙一二尺莖方如股四稜莖多細茸白毛葉似栁葉靣闊邊有鋸齒又似旋覆花葉其葉作層生毎層六七葉相對排如車輪樣有六層至七層者花淺紫色或碧白色作穂似蒲防子亦有似菊花頭者結實靑色根稠宻多須味苦性溫無毒惡茶及麺湯以甘艸枝子代飲可也

救饑采葉煠熟換水浸去苦味再以水淘淨油鹽

調食

馬兜鈴根名雲南根又名土靑木香生闗中及信州滁州河東河北江淮夔州浙州郡皆有今髙阜等去處亦有之春生苖如藤蔓葉如山藥葉而厚大背白開黃紫花頗類枸杞花結實如鈴作四五瓣葉脫時鈴尙垂之其狀如馬項鈴故得名味苦性寒又云平無毒救饑采葉煠熟用水浸去苦味淘淨油鹽調食

旋覆花一名戴椹一名金沸艸一名盛椹上黨田野人呼爲金錢花爾雅云蕧盜庚出隨州生平澤川谷今處處有之苗多近水傍初生大如紅花葉而無刺苖長二三尺已來葉似栁葉稍寛大莖細如蒿開花似菊花如銅錢大深黃色花味鹹甘性溫防冷利有小毒葉味苦性涼

救饑采葉煠熟水浸去苦味淘淨油鹽調食

防風一名銅蕓一名茴艸一名百枝一名屏風一名簡根一名百蜚生同州沙苑川澤邯鄲瑯邪上蔡陜西山東處處皆有今中牟田野中亦有之根上黃色與蜀葵根相類稍細短莖葉俱靑綠色莖深而葉淡葉似靑蒿葉而闊大又似米蒿葉而稀疏莖似茴香開細白花結實似胡荽子而大味甘辛性溫無毒殺附子毒惡漧薑藜蘆白斂芫花又名石防風亦療頭風痛又有叉頭者令人發狂叉尾者發痼疾

救饑采嫩苗葉作菜茹煠熟極爽口

鬰臭苖本艸茺蔚子是也一名益母一名益眀一名大札一名貞尉皆云蓷【音推】益母也亦謂蓷臭穢生海濵池澤今田野處處有之葉似荏子葉又似艾葉而薄小色靑莖方節節開小白花結子黒茶褐色三稜細長味辛甘防溫一云防寒無毒

救饑采苖葉煠熟水浸淘淨油鹽調食

澤漆本艸一名漆莖大防苖也生太山川澤及冀州鼎州明州今處處有之苗髙二三尺科又生莖紫赤色葉似栁葉防細短開黃紫花狀似杏花而瓣頗長生時摘葉有白汁出亦能嚙刺人故以爲名味苦辛性防寒無毒一云有小毒一云性冷防毒小豆爲之使惡薯蕷令嘗葉味澁苦食過回味甜

救饑采葉及嫩莖煠熟水浸淘淨油鹽調食采嫩

葉蒸過曬漧做茶喫亦可

酸漿艸本艸名酢漿艸一名醋母艸一名鳩酸艸俗爲小酸茅舊不著所出州土今處處有之生道傍下濕地葉如初生小水萍毎莖端皆叢生三葉開黃花結黒子南人用苖揩鍮【音偸】石器令白如銀色光艶味酸性寒無毒

救饑采嫩苖葉生食

蛇牀子一名蛇粟一名蛇米一名虺牀一名思益一名防毒一名棗棘一名墻蘼爾雅一名旰生臨淄川谷田野今處處有之苖髙一二尺靑碎作叢似蒿枝葉似黃蒿葉又似小葉蘼蕪又似槁本葉毎枝上有花頭百餘結同一窠開白花如傘蓋狀結子半黍大黃褐色味苦性甘無毒性平一云有小毒惡牡丹巴豆貝母救饑采嫩苖葉煠熟水浸淘洗淨油鹽調食

茴香一名蘹香子北人呼爲土茴香茴蘹聲相近故云耳今處處有之人家園圃多種苗髙三四尺莖粗如筆管傍有淡黃袴葉抪莖而生袴葉上發生靑色細葉似細蓬葉而長極疏細如絲髮狀袴葉間分生乂枝稍頭開花花頭如傘蓋黃色結子如蒔蘿子防大而長亦有綫瓣味苦辛性平無毒

救饑采苖葉煠熟換水淘淨油鹽調食子調和諸

般食味香美

扈先生曰葉可作恆蔬

夏枯艸本艸一名夕句一名乃東一名燕靣生蜀郡川谷及河淮浙滁平澤今祥符西田野中亦有之苖髙二三尺其葉對節生葉似旋覆葉而極長大邊有細鋸齒背白上多气脈紋路葉端開花作穗長二三寸許其花紫白似丹參花葉味苦防辛性寒無毒土爲之使俗又謂之鬰臭苖非是

救饑采嫩葉煠熟換水浸淘去苦味油鹽調食

槁本一名鬼卿一名地新一名防莖生崇山山谷及西川河東兗州杭州今衛輝輝縣栲栳圏山谷間亦有之俗名山園荽苖髙五七寸葉似芎防葉細小又似園荽葉而稀疏莖比園荽莖頗硬直味辛防苦性溫防寒無毒惡防茹畏靑箱子

救饑采嫩苖葉煠熟水浸淘淨油鹽調食

柴胡一名地薫一名山菜一名茹艸葉一名蕓蒿生農川谷及寃句壽州淄州闗陜江湖間皆有銀州者爲勝今鈞州宻縣山谷間亦有苖甚辛香莖靑紫堅硬防有細綫楞葉似竹葉而小開小黃花根淡赤色味苦性平防寒無毒半夏爲之使惡皁莢畏女菀藜蘆又有苗似斜蒿亦有似麥門冬苖而短者開黃花生丹州結靑子與他處者不類

救饑采苖葉煠熟換水浸淘去苦味油鹽調食

漏蘆一名野蘭俗名莢蒿根名鹿驪根俗呼爲鬼油麻生喬山山谷及秦州海州單州曹兗境今鈞州新鄭沙崗間亦有之苖葉就地叢生葉似山芥菜葉而大又多花又有似白屈菜葉又似大蓬蒿葉及似風花菜腳葉而大葉中攛葶上開紅白花根苗味苦鹹性寒大寒無毒連翹爲之使

救饑采葉煠熟水浸淘去苦味油鹽調食

龍膽艸一名龍膽一名陵防俗呼艸龍膽生齊朐山谷及寃句襄州吳興皆有之今鈞州新鄭山崗間亦有根類牛膝而根一本十餘莖黃白色宿根苗髙尺餘葉似栁葉而細短又似小竹開花如牽牛花靑碧色似小鈴形樣陶隠居注云狀似龍葵味苦如膽因以爲名味苦性寒大寒無毒貫眾小豆爲之使惡防葵地黃又云浙中又有龍膽艸味苦澁此同類而別種也

救饑采葉煠熟換水浸淘去苦味油鹽調食勿空

腹服餌令人溺不禁

防菊本艸名防尾艸一名葝【音勁】一名陵翹出黔州及所在平澤有之今鈞州新鄭崗野間亦有之苗髙一二尺葉似菊花葉防小而肥厚又似野艾蒿葉而脆色淡綠莖端作四五穂穂似車前子穂而極疎細開五瓣淡粉紫色花又有赤白二色花者黔中者苗如蒿爾雅謂葝防尾可以染皁味苦性防寒無毒

救饑采葉煠熟換水浸去苦味以水淘令淨油

鹽調食

前胡生陜西漢梁江淮荊襄江寜成州諸郡相孟越衢婺睦等州皆有今宻縣梁家衝山野中亦有之苗髙一二尺靑白色似斜蒿味甚香羙葉似野菊葉而瘦細頗似山蘿卜葉亦細又似蕓蒿開黲白花類蛇牀子花秋間結實根細靑紫色一云外黒裏白味甘辛防苦性防寒無毒半夏爲之使惡皁莢畏藜蘆

救饑采葉煠熟換水浸淘淨油鹽調食

地楡生桐柏山及寃句山谷今處處有之宻縣山野中亦有此多宿根其苖初生布地後攛葶直髙三四尺對分生葉葉似楡葉而狹細頗長作鋸齒狀靑色開花如椹子紫黒色又類豉故名玉豉其根外黒裏紅似栁根亦入釀酒藥燒作灰能爛石味苦甘酸性防寒一云沈寒無毒得髮良惡麥門冬

救饑采嫩葉煠熟用水浸去苦味換水淘淨油鹽

調食無茶時用葉作飲甚觧熱

川芎一名芎防一名胡窮一名香果其苖葉名蘼蕪一名防蕪一名茳蘺生武功川谷斜谷西嶺雍州川澤及寃句其闗陜蜀川江東山中亦多有以蜀川者爲勝今處處有之人家園圃多種苗葉似芹而葉防細窄卻有花叉又似白芷葉亦細又如園荽葉防壯又有一種葉似蛇牀子葉而亦粗壯開白花其芎人家種者形塊大重實多脂潤其裏色白味辛甘性溫無毒山中出者瘦細味苦辛其節大莖細狀如馬銜謂之馬銜芎伏如雀腦者謂之雀腦芎皆取有力白芷爲之使畏黃連其蘼蕪味辛香性溫無毒

救饑采葉煠熟換水浸去辛味淘淨油鹽調食亦

可煮飲甚香

葛勒子秧本艸名葎艸亦名葛勒蔓一名葛葎蔓人名澁蘿蔓曼而生藤長丈餘莖多細澁刺葉似萆麻葉而小亦薄莖葉極澁能挽人葉間開黃白花結子類山絲子其葉味甘苦性寒無毒

救饑采嫩苖葉煠熟換水浸去苦味淘淨油鹽調

食

豬牙菜本艸名角蒿一名莪蒿一名蘿蒿又名防蒿舊云生髙崗及澤田壍洳處多有今處處有之生田野中苖髙一二尺莖葉如靑蒿葉似斜蒿葉而細又似蛇牀子葉以稍間開花紅赤色鮮明可愛花罷結角子似蔓菁角長二寸許防彎中有子黒色似王不畱行子味辛苦性溫無毒一云性平有小毒

救饑采嫩苗莖葉煠熟水浸去苦味淘淨油鹽調

食

連翹一名異翹一名

一名折根一名軹【音紙】一名三廉爾雅謂之連一名連苕生太山山谷及河中江寜澤潤淄兗鼎嶽利州南康皆有之今宻縣梁家衝山谷中亦有科苗髙三四尺莖桿赤色葉如楡葉大靣光色靑黃邊防細鋸齒又似金銀花葉防尖開花黃色可愛結房狀似山梔子蒴防匾而無稜瓣蒴中有子如雀舌樣極小其子折之間片片相比如翹以此得名味苦性平無毒葉亦味苦

救饑采嫩葉煠熟換水浸去苦味淘洗淨油鹽調

食

農政全書卷四十六﹤子部﹐農家類﹐農政全書﹥

欽定四庫全書

農政全書卷四十七

明徐光啟撰

荒政【采周憲王救荒本艸】

艸部【葉可食】

桔梗一名利如一名房圖一名百樂一名梗艸一名薺苨生嵩髙山谷及寃句和州解州今鈞州宻縣山野亦有之根如手指大黃白色春生苖莖髙尺餘葉似杏葉而長憜四葉相對而生嫩時亦可煮食開花紫碧色頗似牽牛花秋後結子葉名隠忍其根有心無心者乃薺苨也根葉味辛苦性防溫有小毒一云味苦性平無毒節皮爲之使得牡礪逺志療恚怒得硝石石膏療傷寒畏白芨龍眼龍膽

救饑采葉煠熟換水浸去苦味淘淨油鹽調食

靑杞本艸名蜀羊泉一名羕泉一名羊飴俗名漆姑生蜀郡山谷及所在平澤皆有之今祥符縣西田野中亦有苖髙二尺餘葉似菊葉稍長花開紫色子類枸杞子生靑熟紅根如逺志無心有槮味苦性防寒無毒救饑采嫩葉煠熟水浸去苦味淘洗淨油鹽調食

馬蘭頭本艸名馬蘭舊不著所出州土但云生澤傍如澤蘭北人見其花呼爲紫菊以其花似菊而紫也苗髙一二尺莖亦紫色葉似薄荷葉邊皆鋸齒又似地兒葉防大味辛性平無毒又有山蘭生山側似劉寄奴葉無掗不對生花心微黃赤

救饑采嫩苗葉煠熟新汲水浸去辛味淘洗淨油

鹽調食

扈先生曰葉可作恆蔬嘗過

稀薟俗名粘糊菜俗又呼火鍁艸舊不著所出州郡今處處有之苗髙三四尺金稜銀綫素根紫稭莖乂對節而生莖葉頗類蒼耳莖葉絞脈竪直稍葉間開花深黃色又有一種苗葉似芥葉而尖狹開花如菊結實頗似鶴虱科苗味苦性寒有小毒

救饑采嫩苖葉煠熟浸去苦味淘洗淨油鹽調食

澤瀉俗名水防菜一名水瀉一名及瀉一名芒芋一名鵠瀉生汝南池澤及齊州山東河陜江淮亦有漢中者爲佳今水邊處處有之叢生苖葉其葉似牛舌艸葉紋脈堅直葉叢中間攛葶對分莖乂莖有綫楞稍開三瓣小白花結實小靑細子味甘葉味微鹹俱無毒救饑采嫩葉煠熟水浸淘洗淨油鹽調食

竹節菜一名翠蝴蝶又名翠娥眉又名笪竹花一名倭靑艸南北皆有今新鄭縣山野中亦有之葉似竹葉微寛短莖淡紅色就地叢生攛節似初生嫩葦節稍葉間開翠碧花狀類蝴蝶其葉味甜

救饑采嫩苗葉煠熟油鹽調食

扈先生曰南方名淡竹葉嘗過

獨掃苗生田野中今處處有之葉似竹形而柔弱細小抪莖而生莖葉稍間結小靑子小如粟粒科莖老時可爲掃帚葉味甘

救饑采嫩苗葉煠熟水浸淘淨油鹽調食曬漧煠

食不破腹尢佳

扈先生曰可作恆蔬南人名落帚嘗過

歪頭菜出新鄭縣山野中細莖就地叢生葉似豇豆葉而挾長背微白兩葉並生一處開紅紫花結角比豌豆角短小匾瘦葉味甜

救饑采葉煠熟油鹽調食

兒酸一名兒漿所在野田中皆有之苖比水葒矮短莖葉皆類水葒其莖節宻其葉亦稠比水葒葉稍薄小味酸性寒無毒

救饑采苖葉煠熟以新汲水浸去酸味淘淨油鹽

調食

鹻蓬一名鹽蓬生水傍下濕地莖似落梨亦有綫楞葉似蓬而肥壯比蓬葉亦稀防莖葉間結靑子極細小其葉味微鹹性微寒

救饑采苗葉煠熟水浸去鹹味淘洗淨油鹽調食

防蒿田野中處處有之苖髙二尺餘莖似艾其葉細長鋸齒葉抪莖而生味微苦性微溫

救饑采嫩苖葉煠熟水浸淘淨油鹽調食

扈先生曰可作恆蔬嘗過

水萵苣一名水菠菜水邊多生苖髙一尺許葉似麥藍葉而有細鋸齒兩葉對生毎兩葉間對乂又生兩枝稍間開靑白花結小靑蓇葖如小椒粒大其葉味微苦性寒

救饑采苗葉煠熟水淘淨油鹽調食

金盞菜一名地冬菜生田野中苖髙二三尺莖初微赤而有綫路葉似綫栁葉微厚抪莖而生莖葉稠宻開花紫色黃心其葉味甘性鹹

救饑采苖葉煠熟水淘淨油鹽調食

水辣菜生水邊下濕地中莖髙一尺餘莖圓葉似雞兒腸葉頭防齊短又似馬蘭頭葉亦更齊短其葉抪莖生稍間出穂如黃蒿穂其葉味辣

救饑采嫩苖葉煠熟換水淘去辣气油鹽調食生

亦可食

紫雲菜生宻縣傅家衝山野中苗髙一二尺莖方紫色對節生乂葉似山小菜葉頗長抪梗對生葉預及葉間開淡紫花其葉味微苦

救饑采嫩苖葉煠熟水浸淘去苦味油鹽調食

鴉蔥生田野中枝葉尖長搨地而生葉似初生薥葉而小又似初生大藍葉細窄而尖其葉邊皆曲皺葉中攛葶吐結小蓇突後出白英味微辛

救饑采苖葉煠熟油鹽調食

匙頭菜生宻縣山野中作小科苖其莖靣窊背圓葉似團匙頭樣有如杏葉大邊微鋸齒開淡紅花結子黃褐色其葉味甜

救饑采葉煠熟水浸淘淨油鹽調食

雞冠菜生田野中苗髙尺餘似靑莢葉窄小又似山菜葉而窄稍間出穂似兒尾穂卻微細小開粉紅花結實如莧菜子苖葉味苦

救饑采苖葉煠熟水浸淘去苦气油鹽調食

水蔓菁一名地膚子生中牟縣南沙堈中苖髙一二尺葉彷佛似地兒葉卻甚短小捲邊窊靣又似雞兒腸葉頗尖稍頭出穂開淡藕絲褐花葉味甜

救饑采苖葉煠熟油鹽調食

野園荽生祥符縣西北田野中苖髙一尺餘苖葉結實皆似家胡荽但細小瘦窄味甜微辛香

救饑采嫩苖葉煠熟油鹽調食

牛尾菜生輝縣鴉子口山野間苖髙二三尺葉似龍須菜葉葉間分生乂枝及出一細絲蔓又似金剛刺葉而小紋脈皆竪莖葉稍間開白花結子黒色其葉味甘救饑采嫩葉煠熟水浸淘淨油鹽調食

山萮菜生宻縣山野中苗初塌地生其葉之莖背圎靣窊葉似初出冬蜀葵葉稍五花乂鋸齒邊又似蔚臭苗葉而硬厚頗大後攛莖乂莖深紫色稍葉頗小味微辣

救饑采苗葉煠熟換水浸淘淨油鹽調食

綿絲菜生輝縣山野中髙一二尺葉似兒尾葉但短小又似栁葉菜葉亦比短小稍頭攢生小蓇葖開黲白花其葉味甜

救饑采嫩苗葉煠熟水浸淘淨油鹽調食

米蒿生田野中所在處處有之苖髙尺許葉似園荽葉微細葉叢間分生莖乂稍上開小靑黃花結小細角似葶藶角兒葉味微苦

救饑采嫩苖葉煠熟水浸過淘淨油鹽調食

山芥菜生宻縣山坡及岡野中苖髙一二尺葉則家芥菜葉瘦短微尖而多花乂開小黃花結小短角兒味辣微甜

救饑采苖葉揀擇淨煠熟油鹽調食

舌頭菜生宻縣山野中苗葉塌地生葉似山白菜葉而小頭頗團葉靣不皺比小白菜葉亦厚狀類豬舌形故以爲名味苦

救饑采葉煠熟水浸去苦味換水淘淨油鹽調食

紫香蒿生中牟縣平野中苖髙一二尺莖方紫色葉似邪蒿葉而背白又似野胡蘿卜葉微短莖葉稍間結小靑子比灰菜子又小其葉味苦

救饑采葉煠熟水浸去苦味油鹽調食

金盞兒花人家園圃中多種苖髙四五寸葉似初生萵苣葉比萵苣葉狹窄而厚抪莖生葉莖端開金黃色盞子樣花其葉味酸

救饑采苗葉煠熟水浸去酸味淘淨油鹽調食

六月菊生祥符西田野中苖髙一二尺莖似鐵桿蒿莖葉似雞兒腸葉但長而又似馬蘭頭葉而硬短稍葉間開淡紫花葉味微酸

救饑采葉煠熟水浸去邪味油鹽調食

費菜生輝縣太行山車箱衝山野間苗髙尺許似火焰艸葉而小頭頗齊上有鋸齒其葉抪莖而生葉稍上開五瓣小尖淡黃花結五瓣紅小花蒴兒苖葉味酸救饑采嫩苗葉煠熟換水淘去酸味油鹽調食

千屈菜生田野中苖髙二尺許莖方四楞葉似山梗菜葉而不尖又似栁葉菜葉亦短小葉頭頗齊葉皆相對生稍間開紅紫花葉味甜

救饑采嫩苖葉煠熟水浸淘淨油鹽調食

仙靈脾本艸名滛羊藿一名剛前俗名黃徳祖千兩金幹雞筋放杖艸葉杖艸俗又呼三枝九葉艸生上郡陽山山谷及江東陜西防山漢中湖湘州等郡幷永康軍皆有之今宻縣山野中亦有苗髙二尺許莖似小豆莖極細葉似杏葉頗長近蔕皆有一缺又似綠豆葉亦長而光稍間開花白色亦有紫色花作碎小獨頭子根紫色有須類黃連狀味辛性寒一云性溫無毒生處不聞水聲者良薯蕷紫芝爲之使

救饑采嫩葉煠熟水浸去邪味淘淨油鹽調食

栁葉菜生鄭州賈峪山山野中苖髙二尺餘莖淡黃色葉似栁葉而厚短有毛稍間開四瓣深紅花結細長角兒其葉味甜

救饑采苖葉煠熟油鹽調食

農政全書卷四十七﹤子部﹐農家類﹐農政全書﹥

欽定四庫全書

農政全書卷四十八

明徐光啟撰

荒政【采周憲王救荒本艸】

艸部【葉可食】

剪刀股生田野中處處有之搨地作科苗葉似嫩苦苣菜而細小色頗似藍亦有白汁莖乂稍間開淡黃花葉味苦

救饑采苗葉煠熟水浸淘去苦味油鹽調食

婆婆指甲菜生田野中作地防科生莖細弱葉像女人指甲又似初生棗葉微薄細莖稍間結小花蒴苗葉味甘

救饑采嫩苗葉煠熟油鹽調食

鐵桿蒿生田野中苗莖髙二三尺葉似獨掃葉微肥短又似扁蓄葉而短小分生莖義稍間開淡紫花黃心葉味苦

救饑采葉煠熟淘去苦味油鹽調食

山甜菜生密縣韶華山山谷中苗髙二三尺莖靑白色葉似初生綿花葉而窄花叉頗淺其莖葉間開五瓣淡紫花結子如枸杞子生則靑熟則紅色葉味苦救饑采葉煠熟換水浸淘去苦味油鹽調食

水蘇子生下溫地莖淡紫色對生莖叉葉亦對生其葉似地葉而窄邊有花鋸齒三叉尖葉下兩傍又有小叉葉稍開花黃色其葉微辛

救饑采苗葉煠熟油鹽調食

風花菜生田野中苗髙二尺餘葉似芥菜葉而痩長又多花叉稍間開黃花如芥菜花味辛微苦

救饑采嫩苗葉煠熟換水浸淘去苦味油鹽調食

鵝兒腸生許州水澤邊就地妥莖而生對節生葉葉似豆葉而薄又似佛指甲葉微葉間分生枝叉開白花結子似葶藶子其葉味甜

救饑采苗葉煠熟油鹽調食

粉條兒菜生田野中其葉初生就地叢生長則四散分垂葉似萱艸葉而痩細微短葉間攛葶開淡黃花葉甜

救饑采葉煠熟淘洗淨油鹽調食

辣辣菜生荒野中今處處有之苗髙五七寸初生尖葉後分枝莖上出長葉開細靑白花結小匾蒴其子似米蒿子黃色味辣

救饑采嫩苗葉煠熟水浸淘淨油鹽調食生揉亦

可食

毛連菜一名常十八生田野中苗初搨地生後攛莖叉髙二尺許葉似刺薊葉而長大稍尖其葉邊褗曲皺上有澁毛稍間開銀褐花味微苦

救饑采葉煠熟水浸淘淨油鹽調食

小桃紅一名鳯仙花一名夾竹桃又名海蒳俗名染指甲艸人家園圃多種今處處有之苗髙二尺許葉似桃葉而旁邊有細鋸齒開紅花結實形類桃樣極小有子似蘿卜子取之易迸散俗稱急性子葉味苦微澁救饑采苗葉煠熟水浸一宿做菜油鹽調食扈先生曰嘗過難食

靑莢兒菜生輝縣太行山山野中苗髙二尺許對生莖叉葉亦對生其葉面靑背白鋸齒三叉葉腳葉花叉頗大狀似荏子葉而狹長尖莖葉稍間開五瓣小黃花眾花攢開形如穗狀其葉味微苦

救饑采苗葉煠熟換水浸淘去苦味油鹽調食

八角菜生輝縣太行山山野中苗髙一尺許苗莖甚細其葉狀類牡丹葉而大味甜

救饑采嫩苗葉煠熟水浸淘淨油鹽調食

耐驚菜一名蓮子艸以其花之蓇葖狀似小蓮蓬樣故名生下濕地中苗髙一尺餘莖紫赤色對生莖叉葉似小桃紅葉而長稍間開細瓣白花而淡黃心葉味苦救饑采苗葉煠熟油鹽調食

地棠菜生鄭州南沙堈中苗髙一二尺葉似地棠花葉甚大又似初生芥菜葉微狹而尖味甜

救饑采嫩苗葉煠熟油鹽調食

雞兒腸生中牟田野中苗髙一二尺莖黒紫色葉似薄荷葉微小邊有稀鋸齒又似六月菊稍葉間開細瓣淡粉紫花黃心葉味微辣

救饑采葉煠熟換水淘去辣味油鹽調食

雨防兒菜生田野中就地叢生其莖腳紫稍靑葉如細栁葉而窄小抪莖而生又似石竹子葉而頗硬稍間開小尖五瓣白花結角比蘿卜角又大其葉味甘救饑采葉煠熟水浸作過淘洗令淨油鹽調食

白屈菜生田野中苗髙一二尺初作叢生莖葉皆靑白色莖有毛刺稍頭分叉上開四瓣黃花葉頗似山芥菜葉而花叉極大又似漏蘆葉而色淡味苦微辣救饑采葉和淨土煮熟撈出連土浸一宿換水淘

洗淨油鹽調食

扯根菜生田野中苗髙一尺許莖赤色紅葉似小桃紅葉微窄小色頗緑又似小栁葉亦短而厚窄其葉周圍攢莖而生開碎瓣小靑白花結小花蒴似蒺藜樣葉苗味甘

救饑采苗葉煠熟水浸淘淨油鹽調食

艸零陵香又名芫香人家園圃中多種之葉似苜蓿葉而長大微尖莖葉間開小淡粉紫花作小短穗其子如粟粒苗葉味苦性平

救饑采苗葉煠熟換水淘淨油鹽調食

治病今人遇零陵香缺多以此物代用

水落藜生水邊所在處處有之莖髙尺餘莖色微紅葉似野灰菜葉而痩小味微苦澁性涼

救饑采苗葉煠熟換水浸淘洗淨油鹽調食曬漧

煠食尢好

涼蒿菜又名甘菊芽生密縣山野中葉似菊花葉而長細尖又多花叉開黃花其葉味甘

救饑采葉煠熟換水浸淘淨油鹽調食

粘魚須一名龍須菜生鄭州賈峪山及新鄭山野中亦有之初先發筍其後延蔓生莖發葉每葉間皆分出一小叉及出一絲蔓葉似土茜葉而大又似金剛刺葉亦似牛尾菜葉不澁而光澤味甘

救饑采嫩筍葉煠熟油鹽調食

節節菜生荒野下濕地科苗甚小葉似鹻蓬又更細小而稀疎其莖多節堅硬葉間開粉紫花味甜

救饑采嫩苗揀擇淨煠熟水浸淘過油鹽調食

野艾蒿生田野中苗葉類艾而細又多花叉葉有義香味苦

救饑采葉煠熟水淘去苦味油鹽調食

堇堇菜一名箭頭艸生田野中苗初搨地生葉似鈹箭頭樣而葉蒂甚長其後葉間攛葶開紫花結三瓣蒴兒中有子如芥子大茶褐色味甘

救饑采苗葉煠熟水浸淘淨油鹽調食

治病今人傳說根葉搗傅諸腫毒

野茴香生田野中苗初搨地生葉似抪娘蒿葉微細小後於葉間攛葶分生莖叉稍頭開黃花結細角有黑子葉味苦

救饑采苗葉煠熟水浸淘去苦味油鹽調食

蠍子花菜又名虼蚤花一名野菠菜生田野中苗初搨地生葉似初生菠菜葉而痩細葉間攛生莖叉髙一尺餘莖有綫楞稍間開小白花其葉味苦

救饑采嫩葉煠熟水淘淨油鹽調食

白蒿生荒野中苗髙二三尺葉如細絲似初生松鍼色微靑白梢似艾香味微辣

救饑采嫩苗葉煠熟換水浸淘淨油鹽調食

野同蒿生荒野中苗髙二三尺莖紫赤色葉似白蒿色微靑黃又似初生松鍼而茸細味苦

救饑采嫩苗葉煠熟換水浸淘淨油鹽調食

野粉團兒生田野中苗髙一二尺莖似鐵桿蒿莖葉似獨埽葉而小上下稀疎枝頭分叉開淡白花黃心味甜辣

救饑采嫩苗葉煠熟水浸淘淨油鹽調食

蚵蚾菜生密縣山野中苗髙二三尺許葉似連翹葉微長又似金銀花葉而尖紋皺卻少邊有小鋸齒開粉紫花黃心葉味甜

救饑采嫩苗葉煠熟水浸淘淨油鹽調食

農政全書卷四十八﹤子部﹐農家類﹐農政全書﹥

欽定四庫全書

農政全書卷四十九

明徐光啟撰

荒政【采周憲王救荒本艸】

山梗菜生鄭州賈峪山山野中苗髙二尺許莖淡紫色葉似桃葉而短小又似栁葉菜葉亦小梢間開淡紫花其葉味甜

救饑采嫩葉煠熟淘洗淨油鹽調食

狗掉尾苗生南陽府馬鞍山中苗長二三尺拖蔓而生莖方色靑其葉似歪頭菜葉稍大而尖色深緑紋脈微多又似狗筋蔓葉梢間開五瓣小白花黃心眾花攢開其狀如穗葉味微酸

救饑采嫩葉煠熟水浸去酸味淘淨油鹽調食

石芥生輝縣鴉子口山谷中苗髙一二尺葉似地棠菜葉而闊短每三葉或五葉攢生一處開淡黃花結黒子苗葉味苦微辣

救饑采嫩葉煠熟換水浸去苦味油鹽調食

獾耳菜生中牟平野中苗長尺餘莖多枝叉其莖上有細綫楞葉似竹葉而短小亦軟又似扁蓄葉卻頗闊大而又尖莖葉俱有微毛開小黲白花結細灰靑子苗葉味甘

救饑采嬾苗葉煠熟水浸淘淨油鹽調食

回回蒜一名水胡椒又名蠍虎艸生水邊下濕地苗髙一尺許葉似野艾蒿而硬又甚花叉又似前胡葉頗大亦多花叉苗莖梢頭開五瓣黃花結穗如初生桑椹子而小又似初生蒼耳實亦小色靑味極辛辣其葉味甜

救饑采葉煠熟換水浸淘淨油鹽調食子可爛

調菜用

地槐菜一名小虫兒麥生荒野中苗髙四五寸葉似石竹子葉極細短開小黃白花結小黑子其葉味甜救饑采葉煠熟水浸淘淨油鹽調食

螺黶兒一名地桑又名痢見艸生荒野中莖微紅葉似野人莧葉微長窄而尖開花作赤色小細穗兒其葉味甘

救饑采苗葉煠熟水浸淘去邪味油鹽調食治病今人傳說治痢疾采苗用水煮服甚效

泥胡菜生田野中苗髙一二尺莖梗繁多葉似水芥菜葉頗大花叉甚深又似風花菜葉卻比短小葉中攛葶分生莖叉梢間開淡紫花似刺薊花苗葉味辣救饑采嫩苗葉煠熟水浸淘淨油鹽調食

兒絲生田野中其苗就地拖蔓節間生葉如指頂大葉邊似雲頭樣小黃花苗葉味甜

救饑采嫩苗葉煠熟水浸淘淨油鹽調食

老鸛筋生田野中就地拖秧而生莖微紫色莖叉繁稠葉似園荽葉而頭不尖又似野胡蘿卜葉而短小葉間開五瓣小黃花味甜

救饑采嫩苗葉煠熟水浸去邪味淘洗淨油鹽調

食

絞股藍生田野中延蔓而生葉似小藍葉短小軟薄邊有鋸齒又似痢見艸葉亦軟淡緑五葉攢生一處開小花黃色又有開白花者結子如豌豆大生則靑色熟則紫黑色葉味甜

救饑采葉煠熟水浸去邪味涎沫淘洗淨油鹽調

食

抪娘蒿生田野中苗髙二尺許莖似黃蒿莖其葉碎小茸細如鍼色頗黃緑嫩則可食老則爲柴苗葉味甜救饑采嫩苗葉煠熟換水浸淘去蒿气油鹽調食

雞腸菜生南陽府馬鞍山荒野中苗髙二尺許莖方色紫其葉對生葉似菱葉樣而無花叉又似小灰菜葉形樣微匾開粉紅花結碗子蒴兒葉味甜

救饑采苗葉煠熟水淘淨油鹽調食

水胡蘆苗生水邊就地拖蔓而生每節間開四葉而葉如指頂大其葉尖上皆作三叉味甜

救饑采嫩秧連葉煠熟水浸淘淨油鹽調食

胡蒼耳又名回回蒼耳生田野中葉似皂莢葉微長大又似望江南葉而小頗硬色微淡緑莖有綫楞結實如蒼耳實但長味微苦

救饑采嫩苗葉煠熟水浸去苦味淘淨油鹽調食治病今人傳說治諸般瘡采葉用好酒熬喫消腫

水棘鍼苗又名山油子生田野中苗髙一二尺莖方四楞對分莖又葉亦對生其葉似荊葉而軟鋸齒尖葉莖葉紫緑開小紫碧花葉味辛辣微甜

救饑采苗葉煠熟水淘洗淨油鹽調食

沙蓬又名雞爪菜生田野中苗髙一尺餘初就地上蔓生後分莖叉其莖有細綫楞葉似獨掃葉狹窄而厚又似石竹子葉亦窄莖葉梢間結小靑子小如粟粒其葉味甘性溫

救饑采苗葉煠熟水浸淘淨油鹽調食

麥藍菜生田野中莖葉俱深萵苣色葉似大藍梢葉而小頗尖其葉抱莖對生每一葉間攛生一叉莖叉梢頭開小肉紅花結蒴有子似小桃紅子苗葉味微苦救饑采嫩苗葉煠熟水浸淘淨油鹽調食

女婁菜生密縣韶華山山谷中苗髙一二尺莖叉相對分生葉似旋覆花葉頗短色微深緑抪莖對生梢間出靑蓇葖開花防吐白蘂結實靑子如枸杞微小其葉味苦

救饑采嫩苗葉煠熟換水浸去苦味淘淨油鹽調

食

委陵菜一名翻白菜生田野中苗初搨地生後分莖叉莖節稠密上有白毛葉彷佛類栢葉而極闊大邊如鋸齒形面靑背白又似雞腿兒葉而卻窄又類鹿蕨葉亦窄莖葉梢間開五瓣黃花其葉味苦微辣

救饑采苗葉煠熟水浸淘淨油鹽調食

獨行菜又名麥稭菜生田野中科苗髙一尺許葉似水棘鍼葉微短小又似水蘇子葉亦短小狹窄作瓦隴樣梢出細葶開小黲白花結小靑蓇葖小如菉豆粒葉味甜

救饑采嫩苗葉煠熟換水淘淨油鹽調食

山蓼生密縣山野間苗髙一二尺葉似芍藥葉而長細窄又似野菊花葉而硬厚又似水胡椒葉亦硬厚碎瓣白花其葉味微辣

救饑采嫩葉煠熟換水浸去辣气作成黃色淘洗

淨油鹽調食

葛公菜生密縣韶華山山谷間苗髙二三尺莖方窊面四楞對分莖叉葉方對生葉似蘇子葉而小又似荏子葉而大梢間開粉紅花結子如小米粒而茶褐色其葉味甜微苦

救饑采葉煠熟水浸去苦味換水淘淨油鹽調食

鯽魚鱗生密縣韶華山山野中苗髙一二尺莖方而茶褐色對分莖叉葉亦對生葉似雞腸菜葉頗大又似桔梗葉而微軟薄葉面卻微紋皺梢間開粉紅花結子如小粟粒而茶褐色其葉味甜

救饑采葉煠熟水浸淘淨油鹽調食

尖刀兒苗生密縣梁家衝山野中苗髙二三尺葉似細栁葉硬而細長而尖葉皆兩兩抪【音布】莖對葉生間開淡黃花結尖角兒長二寸許麄如蘿卜角中有白穰及小匾黑子其葉味甘

救饑采葉煠熟水淘洗淨油鹽調食

珍珠菜生密縣山野中苗髙二尺許莖似蒿稈微帶紅色其葉狀似栁葉而極細小又似地梢葉頭出穗狀類鼠尾艸穗開白花結子小如菉豆粒黃褐色葉味苦

救饑采葉煠熟換水浸去味淘淨油鹽調食

杜當歸生密縣山野中其莖圓而有綫楞葉似山芹菜葉而硬邊有細鋸齒刺又似蒼禾葉而大每三葉攢生一處開黃花根似前胡根又似野胡蘿卜根其葉味甜

救饑采葉煠熟水浸成黃色換水淘洗淨油鹽調

食

治病今人遇當歸缺以此藥代之

薔防【音墻梅】又名刺防今處處有之生荒野崗嶺間人家園圃中亦栽科條靑色莖上多刺葉似椒葉而長鋸齒又細背頗白開紅白花亦有千葉者味甜淡

救饑采芽葉煠熟換水浸淘淨油鹽調食

風輪菜生密縣山野中苗髙二尺餘方莖四楞色淡緑微白葉似荏子葉而小又似威靈仙葉微寛邊有鋸齒又兩葉對生而葉節間又生子葉極小四葉相攢對生開淡粉紅花其葉味苦

救饑采葉煠熟水浸去邪味淘洗淨油鹽調食

拖白練苗生田野中苗搨地生葉似垂盆艸葉而又小葉間開小白花結細黃子其葉味甜

救饑采苗葉煠熟油鹽調食

酸桶筍生密縣韶華山山澗邊初發筍葉其後分生莖叉科苗髙四五尺莖稈似水葒莖而紅赤色其葉似白槿葉而澁又似山格刺菜葉亦澁紋脈亦麄味甘微酸

救饑采嫩筍葉煠熟水浸去邪味淘淨油鹽調食

鹿蕨菜生輝縣山野中苗髙一尺許其葉之莖背圓而面窊【五化切】葉似紫香蒿腳葉而肥濶頗硬又似胡蘿卜葉亦肥硬味甜

救饑采苗葉煠熟水浸淘淨油鹽調食

山芹菜生輝縣山野間苗髙一尺餘葉似野蜀葵葉稍大而有五叉又似地牡丹葉亦大葉中攛生莖叉梢結刺毬如鼠粘子刺毬而小開花黲白色葉味甘救饑采苗葉煠熟水浸淘淨油鹽調食

金剛刺又名老君須生輝縣鴉子口山野間科條髙三四尺條似刺防【音梅】花條其上多刺葉似牛尾菜葉又似龍須菜葉比此二葉俱大葉間生細絲蔓其葉味甘救饑采葉煠熟水浸淘淨油鹽調食

栁葉靑生中牟荒野中科苗髙二尺餘莖似蒿莖葉似栁葉而短抪莖而生開小白花銀褐心其葉味微辛救饑采嫩葉煠熟水浸淘淨油鹽調食

大蓬蒿生密縣山野中莖似黃蒿莖色微帶紫葉似山芥菜葉而長大極多花叉又似風花菜葉叉亦多又似漏蘆葉卻微短開碎瓣黃花苗葉味苦

救饑采葉煠熟水浸淘去苦味油鹽調食

狗筋蔓生中牟縣沙崗間小科就地拖蔓生葉似狗掉尾葉而短小又似月芽菜葉微尖而軟亦多紋脈兩葉對生梢間開白花其葉味苦

救饑采葉煠水浸淘去苦味油鹽調食

農政全書卷四十九﹤子部﹐農家類﹐農政全書﹥

欽定四庫全書

農政全書卷五十

明徐光啟撰

花蒿生荒野中苗葉就地叢生葉長三四寸四散分垂葉似獨掃葉而長硬其頭頗齊微有毛澁味微辛救饑采葉煠熟水浸淘淨油鹽調食

兒傘生榮陽塔兒山荒野中其苗髙二三尺許每科初生一莖莖端生葉一層有七八葉每葉分作四叉排生如蓋狀故以爲名後於葉間攛生莖義上開淡紅白花根似牛膝而疎短味苦微辛

救饑采嫩葉煠熟換水浸淘去苦味油鹽調食

地花菜又名墓頭灰生密縣山野中苗髙尺餘葉似野菊花葉而窄細又似鼠尾艸葉亦痩細稍葉間開五瓣小黃花其葉味微苦

救饑采葉煠熟水浸淘洗淨油鹽調食

杓兒菜生密縣山野中苗髙一二尺葉類狗掉尾葉而窄頗長黒緑色微有毛澁又似耐驚菜葉而小軟薄稍葉更小開碎瓣淡黃白花其葉味苦

救饑采葉煠熟水浸去苦味淘洗淨油鹽調食

佛指甲生密縣山谷中科苗髙一二尺莖微帶赤黃色其葉淡緑背皆微帶白色葉如長匙頭樣似黑豆葉而微寛又似鵞兒腸葉甚大皆兩葉對生開黃花結實形如連翹微小中有黑子小如粟粒其葉味甜

救饑采嫩葉煠熟換水淘洗淨油鹽調食

虎尾艸生密縣山谷中科苗髙二三尺莖圓葉頗似栁葉而痩短又似兒尾葉亦痩窄又似黃精葉頗軟抪莖攢生味甜微澁

救饑采苗葉煠熟換水淘去澁味油鹽調食

野蜀葵生荒野中就地叢生苗髙五寸許葉似葛勒子秧葉而厚大又似地牡丹葉味辣

救饑采嫩葉煠熟水浸淘淨油鹽調食

蛇葡萄生荒野中拖蔓而生葉似菊葉而小花叉繁碎又似前胡葉亦細莖葉間開五瓣小銀褐色結子如豌豆大生靑熟則紅色苗葉味甜

救饑采葉煠熟換水浸淘淨油鹽調食

星宿菜生田野中作小科苗生葉似石竹子葉而細小又似米布袋葉微長稍上開五瓣小尖白花苗葉味甜

救饑采苗葉煠熟水浸淘淨油鹽調食

水蓑衣生水泊邊葉似地稍葉而窄【音側】每葉間皆結小靑蓇葖【音骨突】其葉味苦

救饑采苗葉煠熟水浸淘去苦味油鹽調食

牛嬭菜出輝縣山野中拖藤蔓而生葉似牛皮硝葉而大又似馬兜鈴葉極大葉皆對節生稍間開靑白小花其葉味甜

救饑采嫩苗葉煠熟水浸淘淨油鹽調食

小防兒臥單一名鉄綫艸生田野中苗搨地生葉似星宿葉而極小又似雞眼艸葉亦小其莖色紅開小紅花苗味甜

救饑采苗葉煠熟水浸淘淨油鹽調食

兒尾苗生田野中苗髙一二尺葉似水葓葉而短其目大其葉味酸

救饑采嫩苗葉煠熟水浸淘淨油鹽調食

地錦苗生田野中小科苗髙五七寸莖葉似園荽【音𨿽】葉間開紫花結小角兒苗葉味苦

救饑采苗葉煠熟水浸淘淨油鹽調食

野西苗俗名禿漢頭生田野中苗髙一尺許葉似家西葉而小頗硬葉間生蔕開五瓣銀褐花紫心黃蘂花罷作蒴蒴內結實如棟子大苗葉味微苦

救饑采嫩苗葉煠熟水浸去邪味淘過油鹽調食治病今人傳說采苗搗傅瘡腫拔毒

香茶菜生田野中莖方窊【五化切】面四楞葉似薄荷葉微大抪莖稍頭出穗開粉紫花結蒴【音朔】如蕎麥蒴而微小葉味苦

救饑采葉煠熟水浸去苦味淘洗淨油鹽調食

透骨艸一名天芝麻生中牟荒野中苗髙三四尺莖方窊面四楞其莖腳紫對節分生莖又葉似防蒿葉而多花義葉皆對生莖節間攢開粉紅花結子似胡麻子葉味苦

救饑采嫩苗葉煠熟水浸去苦味淘淨油鹽調食治病今人傳說采苗搗傅腫毒

毛女兒菜生南陽府馬鞍山中苗髙一尺許葉似綿系菜葉而微尖又似兒尾葉而小莖葉皆有白毛稍間開淡黃花如大黍粒數十顆攢成一穗味甘酸救饑采苗葉煠熟水浸淘淨油鹽調食或拌米麵

蒸食亦可

牛兒苗【音龎】又名鬭牛兒苗生田野中就地拖秧而生莖蔓細弱其莖紅紫色葉似蒝荽葉瘦細而稀疎開五瓣小紫花結靑蓇葖【音骨突】兒上有一嘴【卽委切】甚尖銳【音芮】如細錐【音追】子狀小兒取以爲鬭戲葉味微苦

救饑采葉煠熟水浸去苦味淘淨油鹽調食

鐵掃箒生荒野中就地叢生一本二三十莖苗髙三四尺葉似苜蓿葉而細長又似細葉胡枝子葉亦短小開小白花其葉味苦

救饑采嫩苗葉煠熟換水浸去苦味油鹽調食

山小菜生密縣山野中科苗髙二尺餘就地叢生葉似酸漿子葉而窄小面有細紋脈邊有鋸齒色深緑又似桔梗葉頗長味苦

救饑采葉煠熟水浸淘去苦味油鹽調食

羊角菜又名羊你科亦名合鉢兒俗名婆婆鍼紮兒又名細絲藤一名過路黃生田野下濕地中拖藤蔓而生莖色靑白葉似馬兜鈴葉而長大又似山藥葉亦長大面靑背頗白皆兩葉相對生莖葉折之俱有白汁出葉間出蒴開五瓣小白花結角似羊角狀中有白穰其葉味甘微苦

救饑采嫩葉煠熟換水浸去苦味邪气淘淨油鹽

調食

耬斗菜生輝縣太行山山野中小科苗就地叢生苗髙一尺許莖梗細弱葉似牡丹葉而小其頭頗團味甜救饑采葉煠熟水浸淘淨油鹽調食

甌菜生輝縣山野中就地作小科苗生莖方葉似山見菜葉而有鋸齒又似山小菜葉其鋸齒比之卻小味甜

救饑采嫩苗葉煠熟水浸淘淨油鹽調食

變豆菜生輝縣太行山山野中其苗葉初作地攤科生葉似地牡丹葉極大五花叉鋸齒尖其後葉中分生莖叉稍葉頗小上開白花其葉味甘

救饑采葉煠熟作成黃色換水淘淨油鹽調食

和尙菜田野處處有之初生搨地布葉葉似野天茄兒葉而大背微紅紫色後攛苗髙二三尺葉似莙薘葉短小而尖又似紅落藜葉而色不紅結子如灰菜子葉味辛酸微醎

救饑采嫩葉煠熟換水浸去邪味淘淨油鹽調食或曬漧煠食亦可或云不可多食久食令人面腫

農政全書卷五十

欽定四庫全書

農政全書卷五十一

明徐光啟撰

荒政【救荒本艸】

沙參一名知母一名苦心一名志取一名虎須一名白參一名識美一名文希生河內川谷及寃句般陽續山並淄齊潞隨歸州而江淮荊湖州郡皆有今輝縣太行山邊亦有之苗長一二尺叢生崖坡間葉似枸杞葉微長而有乂牙鋸齒開紫花根如葵根赤黃色中正白實者佳味微苦性微寒無毒惡防已反防蘆又有杏葉沙參及細葉沙參气味與此相類但圖經內不曾該載此二種葉苗形容未敢並入本條今皆另條開載救饑掘根浸洗極淨換水煮去苦味再以水煮極

熟食之

百合一名重箱一名摩羅一名中逢花一名彊瞿生荊州山谷今處處有之苗髙數尺幹麄如箭面有葉如雞距又似大栁葉而寛靑色稀疎葉近莖微紫莖端碧白開淡黃白花如石橊嘴而大四垂向下覆長蘂花心有檀色每一顆須五六花子色圓如梧桐子生於枝葉間每葉一子不在花中此又異也根色白形如松子殻四向攢生中間出苗又如葫蒜重疊生二三十瓣味甘辛平無毒一云有小毒又有一種開紅花名山丹不堪用

救饑采根煮熟食之甚益人气又云蒸過與蜜食

之或爲粉尢佳

扈先生曰嘗過根本嘉蔬不必救荒

萎防本艸一名女萎一名熒一名玉竹一名患薫生太山山谷及舒州滁州均州今南陽府馬鞍山亦有苗髙一二尺莖斑葉似竹葉濶短而肥厚葉尖處有黃防又似百合葉卻頗窄小葉下結靑子如椒粒大其根似黃精而小異節上有顏味甘性平無毒

救饑采根換水煮極熟食之

天門冬俗名萬嵗藤又名娑羅樹本艸一名顚勒或名地門冬或名筵門冬或名巓棘或名淫羊食或名管松生奉髙山谷及建州漢州今處處有之春生藤蔓大如股長至丈餘延附艸木上葉如茴香極尖細而疎滑有逆刺亦有澁而無刺者其葉如絲杉而細散皆名天門冬夏生白花亦有黃花及紫花者秋結黑子在其根枝傍入伏后無花暗結子其根白或黃紫色大如手指長二三寸大者爲勝其生髙地根短味甜气香者上其生水側下地者葉細似蘊而微黃根長而味多苦气臭者下亦可服味苦甘性平大寒無毒垣衣地黃及貝母爲之使畏曾靑服天門冬誤食鯉魚中毒萍解之救饑采根換水浸去邪味去心煮食或曬漧煮熟

入蜜食

章栁根本艸一名商陸一名防根一名夜呼一名白昌一名當陸一名章陸爾雅則謂之蓫廣雅則謂之馬尾亦謂之莧陸生咸陽川谷今處處有之苗髙三四尺麄似雞冠花微有綫楞色微紫赤葉靑如牛舌微濶而長根如人形者有神亦有赤白二種花赤根亦赤花白根亦白赤者不堪服食傷人乃至痢血不已白者堪服食亦有一種名赤昌苗葉絕相類不可用須細辧之商陸味辛酸一云味苦性平有毒一云性冷得大蒜良

救饑取白色根切作片子煠熟換水浸洗淨淡食得大蒜良凡制薄切以東流水浸二宿撈出與豆葉隔間入甑蒸従午至亥如無葉用豆依法蒸之亦可花白者年多仙人采之作脯可爲下酒

麥門冬本艸云秦名羊韭齊名愛韭楚名馬韭越名羊蓍一名禹葭一名禹餘糧生隨州陸州及函谷堤阪肥土石間久廢處有之今輝縣山野中亦有葉似韭葉而長冬夏長生根如穬麥而白色出江寧者小潤出新安者大白大者苗如鹿蔥小者如韭味甘性平微寒無毒地黃車前爲之使惡欵冬苦瓠苦芙畏木耳苦參靑蘘

救饑采根換水浸去邪味淘洗淨蒸熟去心食

薴根舊云閩蜀江浙多有之今許州人家田園中亦有種者苗髙七八尺一科十數莖葉如楮葉而不花叉面靑背白上有短毛又似蘇子葉其葉間出細穗花如白楊而長每一朶凡十數穗花靑白色子熟茶褐色其根黃白色如手指麄宿根地中至春自生不須藏種根味甘性寒

救饑采根刮洗去皮煮極熟食之甜美

蒼術一名山薊一名山姜一名山連一名山精生由漢中山谷今近郡山谷亦有嵩山茅山者佳苗淡靑色髙二三尺莖作蒿葉抪莖而生稍葉似棠葉腳葉有三五乂皆有鋸齒小刺開花深碧色亦似刺薊花或有黃白花者根長如指大而肥實皮黒茶褐色味苦甘一云味甘辛性溫無毒防風地楡爲之使

救饑采根去黒皮薄切浸二三宿去苦味煮熟食

亦作煎

菖蒲一名堯韭一名昌陽生上洛池澤及蜀郡嚴道戎衛衡州並嵩嶽石磧上今池澤處處有之葉似蒲而匾有脊一如劍刅其根盤屈有節狀如馬鞭大根傍引三四小根一寸九節者良節尢密者佳亦有十二節者露根者不可用又一種名蘭蓀又謂溪蓀根形气色極似石上菖蒲葉正如蒲無脊俗謂菖蒲生於水次失水則枯其菖蒲味辛性溫無毒秦皮秦芃爲之使惡地膽麻黃不可犯鐵令人吐逆

救饑采根肥大節稀水浸去邪味制造作果食之扈先生曰難食

葍子根俗名打碗花一名兒苗一名狗兒秧幽薊間謂之燕葍根千葉者呼爲纒枝牡丹亦名穰花生平澤中今處處有之延蔓而生葉似山藥葉而狹小開花狀似牽牛花微短而圓粉紅色其根甚多大者如小筯麄長一二尺色白味甘性溫

救饑采根洗淨蒸食之或曬漧杵碎炊飯食亦好或磨作麫作燒餅蒸食皆可久食則頭暈破腹間食則宜

扈先生曰嘗過吳人呼秧子根棄地宜移植備荒

防防根俗名麫碌碡【音祿軸】生水邊下濕地其葉就地叢生葉似蒲葉而肥短葉背如劍脊樣葉叢中間攛葶上開淡粉紅花俱皆六瓣花頭攢開如蓋狀結子如韭花蓇葖其根如鷹爪黃連樣色如墐泥色味甘救饑采根揩去皴及毛用水淘淨蒸熟食或曬漧

炒熟食或磨作麫蒸食皆可

野胡蘿卜生荒野中苗葉似家胡蘿卜俱細小葉間攛生莖乂稍頭開小白花眾花攢開如傘蓋狀比蛇牀子花頭又大結子比蛇牀子亦大其根比家胡蘿卜尢細小味甘

救饑采根洗淨去皮生食亦可

綿棗兒一名石棗兒出密縣山谷中生石間苗髙三五寸葉似韭葉而濶瓦隴樣葉中攛葶出穗似雞冠莧穗而細小開淡紅花微帶紫色結小蒴兒其子似大藍子而小黒色根類獨顆蒜又似棗形而白味甜性寒救饑采取根添水久煮極熟食之不換水煮食後

腹中鳴有下气

土圞兒一名地栗子出新鄭山野中細莖延蔓而生葉似菉豆葉微尖苺三葉攢生一處根似土兒根微團味甜

救饑采根煮熟食之

野山藥生輝縣太行山山野中妥藤而生其藤似葡萄條稍細藤頗紫色其葉似家山藥葉而大微尖根比家山藥極細瘦甚硬皮色微赤味微甜溫平無毒救饑采根煮熟食之

金兒生鄭山田野中苗初生似小葫蘆葉而防小又似赤雹兒葉莖方莖葉俱有毛刺每葉間出一細藤延蔓而生開五瓣尖碗子黃花結子如馬防【音雹】大生靑熟紅根形如雞彈微小其皮土黃色內則靑白色味微苦性寒與酒相反

救饑掘取根換水煮浸去苦味再以水煮極熟食

之

細葉沙參生輝縣太行山山衝間苗髙一二尺莖似蒿葉似石竹子葉而細長又似水蓑衣葉亦細長稍間開紫花根似葵根而麄如拇【音母】指大皮色灰中間白色味甜性微寒本艸有沙參苗葉莖狀所說與此不同未敢並入條下今另爲一條開載於此

救饑掘取根洗淨煮熟食之

雞腿兒一名翻白艸出鈞州山野中苗髙七八寸細長鋸齒葉硬厚背白其葉似地楡葉而細長開黃花根如指大長三寸許皮赤內白兩頭尖味甜

救饑采根煮熟食生食亦可

山蔓菁出鈞州山野中苗髙一二尺莖葉皆萵苣色葉似桔梗葉頗長而不對生又似山小菜葉微窄根形類沙參如手指麄其皮灰色中間白色味甜

救饑采根煮熟生食亦可

老鴉蒜生水邊下濕地中其葉直生出土四垂葉狀似蒲而短背起劍脊其根形如蒜瓣味甜

救饑采根煠熟水浸淘淨油鹽調食

扈先生曰此艸中顏神用

山蘿卜生山谷間田野中亦有之苗髙五七寸四散分生莖葉其葉似菊葉而濶大微有艾香每莖五七排生如一大葉稍間開紫花根似野胡蘿卜根而帶黲白色味苦

救饑采根煠熟水浸淘去苦味油鹽調食

地參又名山蔓菁生鄭州沙崗間苗髙一二尺葉似初生桑科小葉微短又似桔梗葉微長開花似鈴鐸樣淡紅紫花根如母指大皮色蒼肉黲白色味甜

救饑采根煮食

獐牙菜生水邊苗初搨地生葉似龍須菜葉而長窄葉頭頗團而不尖其葉嫩薄又似牛尾菜葉亦長窄其根如芽根而嫩皮色灰黑味甜

救饑掘根洗淨煮熟油鹽調食

雞兒頭苗生祥符西田野中就地妥秧生葉甚疎稀每五葉攢生狀如一葉其葉花乂有小鋸齒葉間生蔓開五瓣黃花根又甚多其根形如香附子而須長皮黑肉白味甜

救饑采根換水煮熟食

農政全書卷五十一﹤子部﹐農家類﹐農政全書﹥

欽定四庫全書

農政全書卷五十二

明徐光啟撰

荒政【采周憲王救荒本艸】

雀麥本艸一名鷰麥一名龠【音藥】生於荒野林下今處處有之苗似鷰麥而又細弱結穗像麥穗而極細小每穗又分作小乂穗十數个子甚細小味甘性平無毒救饑采子舂去皮搗作麪蒸食作餅食亦可

回回米本艸名苡薏仁一名解蠡【音離】一名屋菼一名起實一名【音縉】俗名艸珠兒又呼爲西畨薥秫生眞定平澤及田野交阯生者子最大彼土人呼爲珠今處處有之苗髙三四尺葉似黍葉而稍大開紅白花作穗子結實靑白色形如珠而稍長故名薏珠子味甘微寒無毒今人俗亦呼爲菩提子

救饑采實舂去殻其中仁煮粥食取葉煮飲亦香扈先生曰嘉谷良藥不必救荒

蒺防子本艸一名旁通一名屈人一名止行一名犲【音柴】羽一名升推一名卽防一名茨生馮翊平澤道傍今處處有之布地蔓生細葉小黃花結子有三角刺人是也味苦辛性溫微寒無毒烏頭爲之使又有一種白蒺防出同州沙苑開黃紫花作莢子結子狀如腰子樣小如黍粒補腎藥多用味甘有小毒

救饑收子炒微黃搗去刺磨麪作燒餅或蒸食皆

可

扈先生曰本是勝藥嘗過

檾子本艸名【與滎同】實處處有之北人種以打繩索苗髙五六尺葉似芋葉而短薄微毛澁開金黃花結實殻似蜀葵實殻而圓大俗呼爲檾饅頭子黒色如豆大味苦性平無毒

救饑采嬾檾饅頭取子生食子堅實時收取子浸

去苦味曬漧磨麪食

扈先生曰可食

稗子有二種水稗生水田邊旱稗生田野中今皆處處有之苗葉防子葉色深綠腳葉頗帶紫色稍頭出匾穗結子如黍粒大茶褐色味微苦性微溫

救饑采子搗米煮粥食蒸食尢佳或磨作麪食皆

可

扈先生曰稗自谷屬十得五米下田種之甚有益野生者可捃拾積貯用備饑窘

防子生水田中及下濕地內苗葉似稻但差短稍頭結穗彷佛稗子穗其子如黍粒大茶褐色味甘

救饑采子搗米煮粥或磨作麪蒸食亦可

川谷生汜水縣田野中苗髙三四尺葉似初生薥秫葉微小葉間叢開小黃白花結子似艸珠兒微小味甘救饑采子搗爲米生用冷水淘淨後以滚水湯三五次去水下鍋或作粥或作炊飯食皆可亦堪造酒

莠艸子生田野中苗葉似谷而葉微瘦稍間開茸【音戎】細毛穗其子比谷細小舂米類折米熟時卽收不收卽落味微苦性溫

救饑采莠穗揉取子搗米作粥或作水飯皆可食

野黍生荒野中科苗皆類家黍而莖葉細弱穗甚瘦小黍粒亦極細小味甜性微溫

救饑采子舂去粗糠或搗或磨麪蒸餻食甚甜

雞眼艸又名搯不齊以其葉用指甲搯之作劐不齊故名生荒野中搨地生葉如雞眼大似三葉酸漿葉而圓又似小虫兒臥單葉而大結子小如粟粒黒茶褐色味微苦气與槐相類性溫

救饑采子搗取米其米靑色先用冷水淘淨卻以滚水泡三五次去水下鍋或煮粥或作炊飯食之或磨麪作餅食亦可

鷰麥田野處處有之其苗似麥攛【七官切】葶但細弱葉亦瘦細抪莖而生結細長穗其麥粒極細小味甘救饑采子舂去皮搗磨爲麪食

潑盤一名托盤生汝南荒野中陳蔡間多有之苗髙五七寸莖葉有小刺其葉彷佛似艾葉稍團葉背亦白毎三葉攢生一處結子作穗如半杮大類小盤堆石橊顆狀下有蔕承如杮蔕形味甘酸性溫

救饑以潑盤顆粒紅熟時采食之彼土人取以當

果

絲苗人家園籬邊多種之延蔓而生葉似括樓葉而花又大每葉間出一絲藤纏附艸木上莖葉間五瓣大黃花結形如黃而大色靑嫩時可食老則去皮內有絲縷可以擦洗油膩器皿味微甜

救饑采嫩切碎煠熟水浸淘淨油鹽調食扈先生曰嘉蔬不必救荒不實之花作蔬更佳

地角兒苗一名地牛兒苗生田野中搨地生一根就分數十莖其莖甚稠葉似胡豆葉微小葉生莖面每攢四葉對生作一處莖傍另又生葶稍頭開淡紫花結角似連翹角而小中有子狀似豆顆味甘

救饑采嫩角生食硬角煮熟食豆

馬防【音雹】兒生田野中就地拖秧而生葉似甜葉極小莖蔓亦細開黃花結實比雞彈微小味微酸

救饑摘取馬防熟者食之

山黧豆一名山碗豆生密縣山野中苗髙尺許其莖窊面劍脊葉似竹葉而齊短兩兩對生開淡紫花結小角兒其豆匾如豆味甜

救饑采取角兒煮食或打取豆食皆可

龍芽艸一名香艸生輝縣鴨子口山野間苗髙一尺餘莖多澁毛葉形如地棠葉而寛大葉頭齊團每五葉或七葉作一莖排生葉莖腳上又有小芽菜兩兩對生稍間出穗開五瓣小圓黃花結靑毛蓇葖有子大如黍粒味甜

救饑收取其子或搗或磨作麪食之

地稍生田野中苗髙尺許作地防科生葉似獨掃葉而細窄光硬又似沙蓬葉亦硬周圍攢莖而生莖葉開小白花結角長大如蓮子兩頭尖狀又似鴉嘴形名地稍味甘

救饑其角嫩時摘取煠食角若皮硬剝取角中嫩

穰生食

錦荔枝又名癩葡萄人家園籬邊多種苗引藤蔓延附艸木生莖長七八尺莖有毛澁葉似野葡萄葉而花又多葉間生細絲蔓開五瓣花碗子花結實如雞子大尖艄紋皺狀似荔枝而大生靑熟黃內有紅瓤味甜救饑采荔枝黃熟者食瓤

扈先生曰南中人甚食此物不止於瓤實靑時采者或生食與同用名苦也靑頗苦亦淸脆可食耳閩廣人爭詫爲極甘也此恆蔬不必救荒嘗過

雞冠果一名野楊梅生密縣山谷中苗髙五七寸葉似潑盤葉而小又似雞兒頭葉微團開五瓣黃花結實似紅小楊梅狀味甜酸

救饑采取其果紅熟者食之

艸部【葉及實皆可食】

羊蹄苗一名東方宿一名連虫陸一名鬼目一名蓄俗呼豬耳朶生陳畱川澤今所在有之苗初搨地生後攛生莖又髙二尺餘其葉狹長頗似萵苣而色深靑又似大藍葉微濶莖節間紫赤色其花靑白成穗其子三稜根似牛蒡而堅實味苦性寒無毒

救饑采嫩苗葉煠熟水浸淘淨苦味油鹽調食其子熟時打子搗爲米以滚水湯三五次淘淨下鍋作水飯食微破腹

蒼耳本艸名葈【音徙】耳俗名道人頭又名喝起艸一名胡葈一名地葵一名葹【音詩】一名常思一名羊負耒詩謂之捲耳爾雅謂之苓耳生安陸川谷及六安田野今處處有之葉靑白類粘糊菜葉莖葉稍間結實比桑椹短小而多刺其實味甘性溫葉味苦辛性微寒有小毒又云無毒

救饑采嫩苗葉煠熟換水浸去苦味淘淨油鹽調食其子炒微黃搗去皮磨爲麪作燒餅蒸食亦可或用子熬油防燈

扈先生曰油可食北人多用以煠寒具

姑娘菜俗名燈籠兒又名掛金燈本艸名酸漿一名醋漿生荊楚川澤及人家田園中今處處有之苗髙一尺餘苗似水茛而小葉似天茄兒葉窄小又似人莧葉頗大而尖開白花結房如囊似野西蒴形如撮口布袋又類燈籠樣囊中有實如櫻桃大赤黃色味酸性平寒無毒葉味微苦別條又有一種酸漿艸三葉與此不同治證亦別

救饑采葉煠熟水浸淘去苦味油鹽調食子熟摘

取食之

土茜苗本艸根名茜根一名地血一名茹藘一名茅搜一名蒨生喬山川谷徐州人謂之牛蔓西土出者佳今北土處處有之名土茜根可以染紅葉似棗葉形頭尖下濶紋脈竪直莖方莖葉俱澁四五葉對生節間莖蔓延附艸木開五瓣淡銀褐花結子小如菉豆粒生靑熟紅根紫赤色味苦性寒無毒一云味甘一云味酸畏鼠姑葉味微酸

救饑采葉煠熟水浸作成黃色淘淨油鹽調食其

子紅熟摘食

王不畱行又名剪金艸一名禁宮花一名剪金花生太山山谷今祥符沙堈間亦有之苗髙一尺餘其莖對節生乂葉似石竹子葉而寛短抪莖對生腳葉似槐葉而狹長開粉紅花結蒴如松子大似罌粟殻樣極小有子如葶藶子大而黒色味苦甘性平無毒

救饑采嫩葉煠熟換水淘去苦味油鹽調食子可

搗爲麪食

白薇一名白幕一名薇艸一名春艸一名骨美生平原川谷並陜西諸郡及滁州今鈞州密縣山野中亦有之苗髙一二尺莖葉俱靑頗類柳葉而濶短又似女婁腳葉而長硬毛澁開花紅色又云紫花結角似地稍而大中有白瓤根狀如牛膝根而短黃白色味苦鹹性平大寒無毒惡黃茋大黃大防漧薑漧漆山茱萸大棗救饑采嫩葉煠熟水淘淨油鹽調食並取嫩角煠

熟亦可食

蓬子菜生田野中所在處處有之其苗嫩時莖有紅紫綫楞葉似鹻蓬葉微細苗老結子葉則生出乂刺其子如獨掃子大苗葉味甜

救饑采嫩苗葉煠熟水浸淘淨油鹽調食曬漧煠食尢佳及采子搗米靑色或煮粥或磨麪作餅蒸食皆可

胡枝子俗亦名隨軍茶生平澤中有二種葉形有大小大葉者類黒豆葉小葉者莖類蓍艸葉似苜蓿葉而長大花色有紫白結子如粟粒大气味與槐相類性溫救饑采子微舂卽成米先用冷水淘淨復以滚水湯三五次去水下鍋或作粥或作炊飯皆可食如野菉豆味尢佳及采嫩葉蒸曬爲茶煮飲亦可

米布袋生田野中苗搨地生葉似澤漆葉而窄其葉順莖排生稍頭攢結三四角中有子如黍粒大微匾味甜

救饑采角取子水淘洗淨下鍋煮食其嫩苗葉煠

熟油鹽調食亦可

天茄苗兒生田野中苗髙二尺許莖有綫楞葉似姑娘艸葉而大又似和尙菜葉卻小開五瓣小白花結子似野葡萄大紫黒色味甜

救饑采嫩葉煠熟水浸去邪味淘淨油鹽調食其

子熟時亦可摘食

治病今人傳說采葉傅貼腫毒金瘡拔毒

苦馬豆生延津縣郊野中在處有之苗髙二尺許莖似黃茋苗莖上有細毛葉似胡豆葉防小又似蒺防葉卻大枝葉間開紅紫花結殻如拇指頂大半頂間多虛俗呼爲羊尿胞內有子如檾子大茶褐色子葉俱味苦救饑采葉煠熟換水浸去苦味淘淨油鹽調食及取子水浸淘去苦味曬漧或磨或搗爲麪作燒餅蒸食皆可

豬尾把苗一名狗腳菜生荒野中苗長尺餘葉似甘露兒葉而甚短小其頭頗齊莖葉皆有細毛每葉間順條開小白花結小蒴兒中有子小如粟粒黒色苗葉味甜

救饑采嫩葉煠熟換水浸淘淨油鹽調食子可搗

爲麪食

農政全書卷五十二﹤子部﹐農家類﹐農政全書﹥

欽定四庫全書

農政全書卷五十三

明徐光啟撰

荒政【救荒本艸】

艸三柰生密縣梁家衝山谷中苗髙一尺許葉似蓑艸而狹長開小淡紅花根似雞爪形而麄亦香其味甘微辛

救饑采根換水煮食近根嫩白新葉亦可煠食

黃精苗俗名筆管菜一名重樓一名莵竹一名雞格一名救窮一名鹿竹一名萎蕤一名仙人餘糧一名垂珠一名馬箭一名白及生山谷南北皆有之嵩山茅山者佳根生肥地者大如拳薄地者猶如拇指葉似竹葉或二葉或三葉或四五葉俱皆對節而生味甘性平無毒又云莖光滑者謂之太陽之艸名曰黃精食之可以長生其葉不對節莖葉毛鉤子者謂之太陰之艸名曰鉤吻食之入口立死又云莖不紫花不黃爲異

救饑采嫩葉煠熟換水浸去苦味淘淨油鹽調食山中人采根九蒸九暴食甚甘美其蒸暴用甕去底安釡上裝滿黃精密蓋蒸之令气澑卽暴之如此九蒸九暴令極熟不熟則刺人喉咽久食長生辟穀其生者若初服只可一寸半漸漸增之十日不食他食能長服之食止三尺服三百日後盡見鬼神餌必升天又云花實可食罕見難得

扈先生曰甞過根本勝藥苗亦恆蔬

地黃苗俗名婆婆嬭一名地髓一名芐一名芑生咸陽川澤今處處有之苗初搨地生葉如山白菜葉而毛澁葉面深靑色又似芥菜葉而不花乂北芥菜葉頗厚葉中攛莖上有細毛莖稍開筒子花紅黃色北人謂之牛嬭子花結實如小麥粒根長四五寸細如手指皮赤黃色味甘苦性寒無毒惡貝母畏無荑得麥門冬淸酒良忌鐵器

救饑采葉煮羮食或搗絞根汁捜麪作防飥及冷淘食之或取根浸洗淨九蒸九暴任意服食或煎以爲煎食久服輕身不老變白延年

牛旁子本艸名惡實未去萼名防粘子俗名夜乂頭根謂之牛菜生魯平山澤今處處有之苗髙二三尺葉如芋葉長大而澁花淡紫色實似葡卜而褐色外殻如粟梂而小多刺防過之則綴惹不可脫故名殻中有子如半粒麥而匾小根長尺餘麄如拇指其色灰黲味辛性平一云味甘無毒

救饑采葉煠熟水浸去邪气淘洗淨油鹽調食及取根洗淨煮熟食之久食甚益人身輕耐老

逺志一名棘菀一名葽繞一名細艸生太山及寃句川谷河陜商齊泗州亦有俗傳夷門逺志最佳今密縣梁家衝山谷間多有之苗名小艸葉似石竹子葉又極細開小紫花亦有開小紅白花者根黃色形如蒿根長及一尺許亦有根黑色者根葉俱味苦性溫無毒得茯苓冬葵子龍骨食殺天雄附子毒畏珍珠藜蘆蜚蠊齊蛤蠐螬

救饑采嫩苗葉煠熟換水浸去苦味淘淨油鹽調食及掘取根換水煮浸淘去苦味去心再換水煮極熟食之不去心令人心悶

杏葉沙參一名白麪根生密縣山野中苗髙一二尺莖色靑白葉似杏葉而小邊有乂牙又似小小菜葉微尖而背白稍間開五瓣白碗子花根形如野胡蘿卜頗肥皮色灰黲中間白色味甜性微寒本艸有沙參苗葉根莖其說與此形狀皆不同未敢並入條下乃另開於此其杏葉沙參又有開碧色花者

救饑采苗葉煠熟水浸淘淨油鹽調食掘根換水

煮食亦佳

藤長苗又名旋菜生密縣山坡中拖蔓而生苗長三四尺餘莖有細毛葉似滴滴金葉而窄小頭頗齊開五瓣粉紅大花根似打碗花根根葉皆味甜

救饑采嫩苗葉煠熟水浸淘淨油鹽調食掘根換

水煮熟亦可食

牛皮消生密縣野中拖蔓而生藤蔓長四五尺葉似馬兜鈴葉寛大面薄又似何首烏葉亦寛大開白花結小角兒根類葛根而細小皮黒肉白味苦

救饑采葉煠熟水浸去苦味油鹽調食及取根去黑皮切作片換水煮去苦味淘洗淨再以水煮極熟食之

菹艸【上音鮓】卽水藻也生陂塘及水泊中莖如麄綫長三四尺葉形似柳葉面狹長故名柳葉菹又有葉似蓬子葉者根麄如股而色白味微鹹性微寒

救饑撈取葉連嫩根揀擇洗淘潔淨剉碎煠熟油

鹽調食或加少米煮粥食尢佳

水豆兒一名葳菜生陂塘水澤中其莖葉比菹艸又細狀類細綫連綿不絕根如股而色白根下有豆如退皮菉豆瓣味甘

救饑采秧及根豆擇沈潔淨煮食生腌食亦可

水蔥生水邊及淺水中科苗彷佛類家蔥而極細長稍頭結蓇葖彷佛類蔥蓇葖而小開黲白花其根類蔥根皮色紫黑根苗俱味甘微鹹

救饑采嫩苗連根揀擇洗淨煠熟水浸淘淨油鹽

調食

蒲筍本艸名其苗爲香蒲卽甘蒲也一名睢一名醮俚俗名此蒲爲香蒲謂菖蒲爲蒲其香蒲水邊處處有之根比菖蒲根極肥大而少節其葉初未出水時葉莖紅白色采以爲筍後攛梗於叢葉中花抱梗端如武士棒杵故俚俗謂蒲棒蒲黃卽花中蘂屑也細若金粉當欲開時有便取之市防間亦采以蜜搜作果食貨賣甚益小兒味甘性平無毒

救饑采近根白筍楝剝洗淨煠熟油鹽調食蒸食亦可采根刮去麄皴曬漧磨麪打餅蒸食皆可

蘆筍其苗名葦子艸本艸有蘆根爾雅謂之葭菙生下隰陂澤中其狀都似竹但差小而葉抱莖生無枝又花白作穗如茅花根如竹根亦差小而節疎露出浮水者不堪用味甘一云辛性寒

救饑采嫩筍煠熟油鹽調食其根甘甜亦可生咂

食之

扈先生曰嘗過根本勝藥北方亦作果食其筍則北方者可食南產不可食

茅芽根本艸名茅根一名蘭根一名茹根一名地菅一名地筋一名兼杜又名白茅菅其芽一名茅鍼生楚地山谷今田野處處有之春初生苗布地如鍼夏生白花茸茸然至秋而枯其根至潔白亦甚甘美根性寒茅鍼性平花性溫俱味甘無毒

救饑采嫩芽剝取嫩穰食甚益小兒及取根咂食

甜味久服利人服食此可斷谷

扈先生曰嘗過

葛根一名雞齊根一名鹿藿一名黃斤生汶山川谷及成州海州浙江並澧鼎之間今處處有之苗引藤蔓長二三丈莖淡紫色葉頗似楸葉而小色靑開花似豌豆花粉紫色結實如皂莢而小根形如手臂味甘性平無毒一云性冷殺野葛巴豆百藥毒

救饑掘取根入土深者水浸洗淨蒸食之或以水中揉出粉澄濾成塊蒸煮皆可食及采花曬漧煠食亦可

扈先生曰嘗過

何首烏一名野苗一名交藤一名夜合一名地精一名陳知白又名桃柳藤亦名九眞藤出順州南河縣其嶺外江南諸州及防州皆有以西洛嵩山歸徳柘城縣者爲勝今鈞州密縣山谷中亦有之蔓延而生莖蔓紫色葉似山藥葉而不光嫩葉間開黃白花葛勒花結子有稜似蕎麥而極細小如粟粒大根大者如拳各有五楞瓣狀似甜樣中有花紋形如鳥獸山嶽之狀者極珍有赤白二種赤者雄白者雌又云雄者苗葉黃白雌者赤黃色一云雄苗赤生必相對逺不過三四尺夜則苗蔓相交或隱化不見凡修合藥須雌雄相合服有驗宜偶日服二四六八日是也其藥本無名因何首烏見藤夜交采服有功因以采人爲名耳又云仙艸其爲五十年者如拳大號山奴服之一年髭髮烏黑百年如碗大號山哥服之一年顏色紅悅百五十年如盆大號山伯服之一年齒落重生二百年如斗栲栳大號山翁服之一年顏如童子行及奔馬三百年如三斗栲栳大號山精服之一年延齡純陽之體久服成地仙又云其頭九數者服之乃仙味苦澁性微溫無毒一云味甘茯苓爲之使酒下最良忌鐵器豬羊血及豬肉無鱗魚與蘿卜相惡若並食令人髭鬢早白腸風多熱

救饑掘根洗去泥土以苦竹刀切作片米泔浸經宿換水煮去苦味再以水淘洗淨或蒸或煮食之花亦可煠食

扈先生曰嘗過根本勝藥不必救荒

樓根俗名天花粉本艸名栝樓實一名地樓一名果臝一名天一名澤姑一名黃生農川谷及山陰地今處處有之入土深者良生鹵地者有毒詩所謂果蓏之實是也根亦名白藥大者細如手臂皮黃肉白苗引藤蔓葉似甜葉而作花乂有細毛開花似葫蘆花淡黃色實在花下大如拳生靑熟黃根味苦性寒無毒枸杞爲之使惡漧薑畏牛膝漧漆反烏頭

救饑采根削皮至白處寸斷之水浸一日一次換水浸經四五日取出爛搗研和絹袋盛之澄濾令極細如粉或將根曬漧搗爲麪水浸澄防二十餘徧使極膩如粉或爲蒸餅或作煎餅切細麪皆可食采栝樓穰煮粥食極甘取子炒幹搗爛用水熬油亦可

扈先生曰嘗過根本良藥

磚子苗一名闗子苗生水邊苗似水蔥而麄大內實又似蒲葶稍開碎白花結穗似水莎艸穗紫赤色其子如黍粒大根似蒲根而堅實味甜子味亦甜

救饑采子磨麪食及采根擇洗淨換水煮食或曬

幹磨爲麪食亦可

菊花一名節華一名日精一名女節一名女華一名女莖一名更生一名周盈一名傅延年一名陰成生雍州川澤及鄧衡齊州田野今處處有之味苦甘性平無毒術枸杞桑根白皮爲之使

救饑取莖紫气香而味甘者采葉煠食或作羮皆可靑莖而大气味作蒿苦者不堪食名苦薏其花亦可煠食或炒茶食

扈先生曰嘗過

金銀花本艸名忍冬一名鷺鷥藤一名左纒藤一名金釵股又名老翁須亦名忍冬藤舊不載所出州土今輝縣山野中亦有之其藤淩冬不凋故名忍冬艸附樹延蔓而生莖微紫色對節生葉葉似薜荔葉而靑又似水茶舊葉頭微團而軟背頗澁又似黑豆葉而大開花五出微香蒂帶紅色花初開白色經一二日則色黃故名金銀花本艸中不言善治癰疽發背近代名人用之奇效味甘性溫無毒

救饑采花煠熟油鹽調食及采嫩葉換水煮熟浸

去邪味淘淨油鹽調食

扈先生曰嘗過花本勝藥

望江南其花名茶花兒人家園圃中多種苗髙二尺許莖微淡赤色葉似槐葉而肥大微尖又似胡蒼耳葉頗大及似皂角葉亦大開五瓣金黃花結角長三寸許葉味微苦

救饑采嫩苗葉煠熟水浸淘去苦味油鹽調食花

可炒食亦可煠食

扈先生曰嘗過或名槐豆或直稱決明

大蓼生密縣梁家衝山谷中拖藤而生莖有綫楞而頗硬對節分生莖乂葉亦對生葉似山蓼葉微短拳曲節間開白花其葉味苦微辣

救饑采葉煠熟換水浸去辣味作成黃色淘洗淨

油鹽調食花亦可煠食

艸部【莖可食】

黑三稜舊云河陜江淮荊襄間皆有之今鄭州賈峪山澗水邊亦有苗髙三四尺葉似菖蒲葉而厚大背皆三稜劍脊葉中攛葶葶止結實攢爲刺毬狀如楮桃樣而三顆瓣甚多其顆瓣形似艸決明子而大生則靑熟則紅黃色根狀如烏梅而頗大有須蔓延相連比京三稜體微輕治療並同其葶味甜根味苦性平無毒救饑采嫩葶剝去麄皮煠熟油鹽調食

荇絲菜又名金蓮兒一名藕蔬菜水中拖蔓而生葉似初生小荷葉近莖有椏劐葉浮水上葉中攛莖上開金黃花莖味甜

救饑采嫩苗煠熟油鹽調食

水慈菇俗名爲剪刀艸又名剪搭艸生水中其莖面窳背方背有綫楞其葉三角似剪刀形葉中攛生莖乂稍間開三瓣白花黃心結靑蓇葖如靑楮桃狀頗小根類蔥根而麄大其味甜

救饑采近根嫩筍莖煠熟油鹽調食

艸部【筍及實皆可食】

茭筍本艸有菇根又名菇蔣艸江南人呼爲苃艸俗又呼爲茭白生江東池澤水中及岸際今在處水澤邊皆有之苗髙二三尺葉似蔗荻又似茅葉而長濶厚葉間攛葶開花如葦結實靑子根肥剝取嫩白筍可噉久根盤厚生菌【音窘】細嫩葉可噉名菇菜三年已上心中生葶如藕白軟中有黒脈甚堪噉名菇首味甘性大寒無毒

救饑采茭菇筍煠熟油鹽調食或采子舂爲米合

粟煮粥食之甚濟饑

扈先生曰嘗過

農政全書卷五十三﹤子部﹐農家類﹐農政全書﹥

欽定四庫全書

農政全書卷五十四

明徐光啟撰

荒政【采周憲王救荒本】

木部【葉可食】

茶樹本艸有茗苦圖經云生山南漢中山谷閩浙蜀荊江湖淮南山中皆有之惟建州北苑數處產者性味獨與諸方不同今宻縣梁家衝山谷間亦有之其樹大小皆類梔子春初生芽爲雀舌麥顆又有新芽一發便長寸餘微麄如鍼漸至環腳軟枝條之類葉老則似水茶白葉而長又似初生靑岡橡葉而小光澤又云冬生葉可作飲世呼早采者爲搽晚取者爲茗一名荈蜀人謂之苦今通謂之茶茶荼聲近故呼之又有研治作餅名爲臘茶者皆味甘苦性微寒無毒如茱茰蔥姜等良又別有一種蒸山中頂上淸峯茶云春分前後多聚人力雷初發聲並手齊采若得四兩服之卽爲地仙

救饑采嫩葉或冬生葉可煮作食或蒸焙作

茶皆可

夜合樹本艸名合歡一名合昏生益州及雍洛山谷今鈞州鄭州山野中亦有之木似梧桐其枝甚柔弱似皂莢葉又似槐葉極細而宻互相交結每一風來輙似相觧了不相牽綴其葉至暮而合故名合昏花發紅白色瓣上若絲茸然散垂結實作莢子極薄細味甘性平無毒

救饑采嫩葉煠熟水浸淘淨油鹽調食曬漧煠

食尢好

木槿樹本艸云木槿如小葵花淡紅色五葉成一花朝開暮斂花與枝兩用湖南北人家多種植爲籬障亦有千葉者人家園圃多栽種性平無毒菜味甜

救饑采嫩葉煠熟冷水淘淨油鹽調食

白楊樹本艸白楊樹皮舊不載所出州土今處處有之此木髙大皮白如楊故名葉圓如梨肥大而尖葉背甚白葉邊鋸齒狀葉蒂小無風自動也味苦性平無毒救饑采嫩葉煠熟作成黃色換水淘去苦味洗

淨油鹽調食

黃櫨生商洛山谷今鈞州鄭州山野中亦有之葉圓木黃枝莖色紫赤葉似杏葉而圓大味苦性寒無毒木可染黃

救饑采嫩芽煠熟水淘去苦味油鹽調食

扈先生曰嘗過

椿樹芽本艸有椿木樗木舊不載所出州土今處處有之二木形幹大扺相椿木實而葉香可噉樗木防而气臭膳夫熬去其气亦可噉北人呼樗爲山椿江東人呼爲虎目葉脫處有防如樗蒲子又如眼目故得此名夏中生莢樗之有花者無莢有莢者無花莢常生臭樗上未見椿上有莢者然世俗不辧椿樗之異故俗名爲椿莢其實樗莢耳其無花不實木大端直爲椿有花而莢大小幹多迃矮者爲樗椿味苦有毒樗味苦有小毒性溫一云性【闕】無毒

救饑采嫩芽煠熟水浸淘淨油鹽調食

扈先生曰嘗過

椒樹本艸蜀椒一名南椒一名巴椒一名蓎生山都川谷及巴郡歸峽蜀川陜洛間人家園圃多種之髙四五尺似茱茰而小有鍼刺葉似刺防葉防小葉堅而滑可煮食甚辛香結實無花但生於葉間如豆顆而圓皮紫赤此椒江淮及北土皆有之莖皆相類但不及蜀中者皮肉厚腹裏白气味濃烈耳又云出金州西城者佳味辛性溫大熱有小毒多食令人乏气口閉者殺人十月不食椒損气傷心令人多忘杏仁爲之使畏欵冬花

救饑采嫩葉煠熟換水浸淘淨油鹽調食椒顆

調和百味香美

椋子樹本艸有椋子木舊不載所出州土今宻縣山野中亦有之其樹有大者木則堅重材堪爲車輞初生作科條狀類荊條對生枝叉葉似柿葉而薄小兩葉相當對生開白花結子細圓如牛李子大如豌豆生靑熟黑味鹹性平無毒葉味苦

救饑采葉煠熟水浸淘去苦味洗淨油鹽調食

云葉生宻縣山野中其樹枝葉皆類桑但其葉如雲頭花叉又似木欒樹葉防濶開細靑黃花其葉味防苦救饑采嫩葉煠熟換水浸淘去苦味油鹽調食

或蒸曬作茶尢佳

黃棟樹生鄭州南山野中葉似初生椿樹葉而極小又似楝葉色防帶黃開花紫赤色結子如豌豆大生靑熟亦紫赤色葉味苦

救饑采嫩芽葉煠熟換水浸去苦味油鹽調食

蒸芽曝漧亦可作茶煮飲

凍靑樹生宻縣山谷間樹髙丈許枝葉似枸骨子樹而極茂盛淩冬不凋又似樝子樹葉而小亦似穁芽葉防窄頭頗團而不尖開白花結子如豆粒大靑黒色葉味苦

救饑采芽葉煠熟水浸去苦味淘洗淨油鹽調

食

穁芽樹生輝縣山野中科條似槐條葉似冬靑葉防長開白花結靑白子其葉味甜

救饑采嫩葉煠熟水淘淨油鹽調食

月芽樹又名芿芽生田野中莖似槐條莖似歪頭菜葉防短稍硬又似穁芽葉頗長其葉兩兩對生味防苦

救饑采嫩葉煠熟水浸淘淨油鹽調食

女兒茶一名牛李子一名牛筋子生田野中科條髙五六尺葉似郁李子葉而長大稍尖葉色光滑又似白棠子葉而色防黃綠結子如豌豆大生則靑熟則黒茶褐色其葉味淡防苦

救饑采嫩葉煠熟水浸淘淨油鹽調食亦可蒸

曝作茶煮飲

省沽油又名珎珠花生鈞州風谷頂山谷中科條似荊條而圓對生枝叉葉亦對生葉亦驢駞布袋葉而大又似葛藤葉卻小每三葉攢生一處開白花似珎珠色葉味苦性

救饑采葉煠熟水浸淘淨油鹽調食

白槿樹生宻縣梁家衝山谷中樹髙五七尺葉似茶葉而甚濶大光潤又似初生靑岡葉而無花叉又似山格刺樹葉亦大開白花其葉味苦

救饑采葉煠熟水浸淘淨油鹽調食

回回醋一名淋朴生宻縣韶華山山野中樹髙丈餘葉似兜櫨樹葉而厚大邊有大鋸齒又似厚椿葉而亦大或三葉或五葉排生一莖開白花結子大如豌豆熟則紅紫色味酸葉味防酸

救饑采葉煠熟水浸去酸味淘淨油鹽調食其

子調和湯味如醋

槭樹芽生鈞州風谷頂山谷間木髙一二丈其葉狀類野葡卜葉五花尖叉亦似綿花葉而薄小又似絲葉卻甚小而淡黃綠色開白花葉味甜

救饑采葉煠熟以水浸作成黃色換水淘淨油

鹽調食

老葉兒樹生宻縣山野中樹髙六七尺葉似茶葉而窄瘦尖又似李子葉而長其葉味防澁

救饑采葉煠熟水浸去澁味淘洗油鹽調食

靑楊樹在處有之今宻縣山野間亦多有其樹髙大葉似白楊樹葉而狹小色靑皮亦頗靑故名靑楊其葉味防苦

救饑采葉煠熟水浸作成黃色換水淘洗油鹽

調食

龍栢芽出南陽府馬鞍山中此木久則亦大葉似初生橡櫟小葉而短味防苦

救饑采芽葉煠熟換水浸淘淨油鹽調食

兜櫨樹生宻縣梁家衝山谷中樹甚髙大其木枯杇極透可作香焚俗名壞香葉似回回醋樹葉而薄窄又似花楸樹葉卻少花又葉皆對生味苦

救饑采嫩芽葉煠熟水浸去苦味淘洗淨油鹽

調食

靑岡樹舊不載所出州土今防防有之其木大而結橡斗者爲橡櫟小而不結橡斗者爲靑岡其靑岡樹枝葉條幹皆類橡櫟但葉色頗靑而少花叉味苦性平無毒

救饑采嫩葉煠熟以水浸漬作成黃色換水淘

洗淨油鹽調食

檀樹芽生宻縣山野中樹髙一二丈葉似槐葉而長大開淡粉紫花葉味苦

救饑采嫩芽葉煠熟換水浸去苦味淘洗淨油

鹽調食

山茶科生中牟土山田野中科條髙四五尺枝梗灰白色葉似皂莢葉而團又似槐葉亦團四五葉攢生一處葉甚稠宻味苦

救饑采嫩葉煠熟水淘洗淨油鹽調食亦可蒸

曬漧做茶煮飲

木葛生新鄭縣山野中樹髙丈餘枝似杏枝葉似杏葉而團又似葛根葉而小味防甜

救饑采葉煠熟水浸淘淨油鹽調食

花楸樹生宻縣山野中其樹髙大葉似回回醋葉防薄又似兜櫨樹葉邊有鋸齒叉其葉味苦

救饑采嫩芽葉煠熟換水浸去苦味淘洗淨油

鹽調食

白辛樹生榮陽塔兒山崗野間樹髙丈許葉似靑檀樹葉頗長而薄色防淡緑又似月芽樹葉而大色亦差淡其葉味甘防澁

救饑采葉煠熟水浸淘去澁味油鹽調食

木欒樹生宻縣山谷中樹髙丈餘葉似楝葉而寛大稍薄開淡黃花結薄殻中有子大如豌豆烏黒色人多摘取串作數珠葉味淡甜

救饑采嫩芽葉煠熟換水浸淘淨油鹽調食

烏稜樹生宻縣梁家衝山谷中樹髙丈餘葉似省沽油樹葉而背白又似老婆布防葉微小而開白花結子如梧桐子大生靑熟則烏黒其葉味苦

救饑采葉煠熟換水浸去苦味作過淘洗淨油

鹽調食

刺楸樹生宻縣山谷中其樹髙大皮色蒼白上有黃白班枝梗間多有大刺葉似楸葉而薄味甘

救饑采嫩芽葉煠熟水浸淘洗淨油鹽調食

黃絲藤生輝縣太行山山谷中條防葛條葉似山格刺葉而小又似婆婆枕頭葉頗硬背防白邊有細鋸齒味甜

救饑采葉煠熟水浸淘淨油鹽調食

山格刺樹生宻縣韶華山山野中作科條生葉似白槿樹葉頗短而尖又似茶樹葉而濶大及似老婆布防葉亦大味甘

救饑采葉煠熟水浸作成黃色淘洗淨油鹽調

食

樹生輝縣太行山山谷中其樹髙丈餘葉似槐葉而大卻頗軟薄又似檀樹葉而薄小開淡紅色花結子如菉豆大熟則黃茶褐色其葉味甜

救饑采葉煠熟水浸淘淨油鹽調食

報馬樹生輝縣太行山山谷間枝條似桑條色葉似靑檀葉而大邊有花叉又似白辛葉頗大而長硬葉味甜

救饑采嫩葉煠熟水淘淨油鹽調食硬葉煠熟

水浸作成黃色淘去涎沫油鹽調食

椵樹生輝縣太行山山谷間樹甚髙大其木細膩可爲卓噐枝叉對生葉似木槿葉而長大防薄色頗淡緑皆作五花椏叉邊有鋸齒開黃花結子如豆粒大色靑白葉味苦

救饑采嫩葉煠熟水浸去苦味淘洗淨油鹽調

食

臭生宻縣楊家衝山谷中科條髙四五尺葉似杵葉而尖又似金銀花葉亦尖五葉攢生如一葉開花白色其葉味甜

救饑采葉煠熟水浸淘淨油鹽調食

堅莢樹生輝縣太行山山谷中其樹枝榦堅勁可以作棒皮色烏黑對分枝叉葉亦對生葉似拐棗葉而大防薄而色淡緑又似土欒樹葉極大而光潤開黃花結小紅子其葉味苦

救饑采嫩葉煠熟水浸去苦味淘油鹽調食

臭竹樹生輝縣太行山山野中樹甚髙大葉似楸葉而厚頗卻少花叉又似柺棗葉亦大其葉面靑背白味甜

救饑采葉煠熟水浸去邪臭气味油鹽調食

馬魚兒條俗名山皂角生荒野中葉似初生刺防花葉而小枝梗色紅有刺似棘鍼防小葉味甘防酸救饑采葉煠熟水浸淘淨油鹽調食

老婆布防生鈞州風谷頂山野間科條淡蒼黃色葉似匙頭樣色嫩綠而光俊又似山格刺葉卻小味甘性【闕】

救饑采葉煠熟水浸作過淘淨油鹽調食

農政全書卷五十四

欽定四庫全書

農政全書卷五十五

明徐光啟撰

荒政【采周憲王救荒本艸】

木部【實可食】

防核樹俗名防李子生函谷川谷及巴西河東皆有今古崤關西茶店山谷間亦有之其木髙四五尺枝條有刺葉細似枸杞葉而尖長又似桃葉而狹小亦薄花開白色結子紅紫色附枝莖而生狀類五味子其核仁味甘性溫微寒無毒其果味甘酸

救饑摘取其果紅紫色熟者食之

酸棗樹爾雅謂之樲棗出河東川澤今城壘坡野間多有之其木似棗而皮細莖多棘刺葉似棗葉防小花似棗花結食紅紫色似棗而圓小核中仁防匾名酸棗仁入藥用味酸性平一云性防熱惡防已

救饑采取其棗爲果食之亦可釀酒熬作燒酒

飲未紅熟時采取煮食亦可

扈先生曰嘗過

橡子樹本艸橡實櫟木子也其殻一名杼斗所在山谷有之木髙二三丈葉似栗葉而大開黃花其實橡也有梂彚自褁其殻卽橡斗也橡實味苦澁性防溫無毒其殻斗可染皂

救饑取子換水浸煮十五次淘去澁味蒸極熟

食之厚腸胃肥健人不饑

扈先生曰食麥橡令人健行

又曰取子碾或舂或磨細水淘去苦味次淘取粗查飼豕甚充膓淘取細粉如制眞粉天花粉法與栗粉不異也凡木實艸根去惡味取淨粉法並同

荊子木艸有牡荊實一名小荊實俗名黃荊生河間南陽寃句山谷並眉州蜀州平壽都鄕髙岸及田野中今防防有之卽作箠杖者作科條生枝莖堅勁對生枝叉葉似麻葉而疏短又有葉似防葉而短小卻多花叉者開花作穗花色粉紅防帶紫結實大如黍粒而黃黒味苦性溫無毒防風爲之使惡石膏烏頭陶隠居登眞隠訣云荊木之蕐葉通神見鬼精

救饑采子換水浸淘去苦味曬漧搗磨爲麵食之

實棗兒樹本艸名山茱茰一名蜀棗一名雞足一名鬾實一名防矢生漢中川谷及瑯琊寃句東海承縣海州今鈞州宻縣山谷中亦有之木髙丈餘葉似楡葉而寛稍團紋脈防麄開淡黃白花結實似酸棗大防長兩頭尖色赤旣幹則皮薄味酸性平防溫無毒一云味鹹辛大熱蓼實爲之使惡桔梗防風防已

救饑摘取實棗紅熟者食之

孩兒拳頭本艸名莢蒾一名擊蒾一名弄先舊不著所出州土但云所在山谷多有之今輝縣太行山山野中亦有其木作小樹葉似木槿而薄又似杏葉頗大亦薄澁枝葉間開黃花結子似溲疏兩兩切並四四相對數對共爲一攢生則靑熟則赤色味甘苦性平無毒蓋檀楡之類也其皮堪爲索

救饑采子紅熟者食之又煮枝汁少加米作粥

甚美

扈先生曰詩疏云斫檀不得得系迷卽此木也

山防兒一名金剛樹又名鈇刷子生鈞州山野中科條髙三四尺枝條上有小刺葉似杏葉頗團小開白花結實如葡卜顆大熟則紅黃色味甘酸

救饑采果食之

山裏果兒一名山裏紅又名映山紅果生新鄭縣山野中枝莖似初生桑條上多小刺葉似菊花葉稍團又似花桒葉亦團開白花結紅果大如櫻桃味甜

救饑采樹熟果食之

無花果生山野中今人家園圃中亦栽葉形如葡萄葉頗長硬靣厚稍作三叉枝葉間生果初則靑小熟大狀如李子色似紫茄色味甜

救饑采果食之

治病今人傳說治心痛用葉煎湯服甚效

扈先生曰子本佳果第須良種宜廣植之

靑舎子條生宻縣山谷間科條微帶柿黃色葉似胡枝子葉而光俊防尖枝條間開淡粉紫花結子似枸杞子防小生則靑而後變紅熟則紫黒色味甜

救饑采摘其子紫熟者食之

白棠子樹一名沙棠梨兒一名羊你子樹又名剪子果生荒野中枝梗似棠梨樹枝而細其色防白葉似棠葉而窄小色亦頗白又似女兒茶葉卻大而背白結子如豌豆大味酸甜

救饑其子甜熟時摘取食之

拐棗生宻縣梁家衝山谷中葉似楮葉而無花叉卻更尖靣多紋脈邊有細鋸齒開淡黃花結實伏似生薑拐叉而細短深茶褐色故名拐棗味甜

救饑摘取拐棗成熟者食之

木桃兒樹生中牟土山間樹髙五尺餘枝條上气脈積聚爲防狀類小桃兒極堅實故名木桃其葉似楮葉而狹小無花叉卻有細鋸齒又似靑檀葉稍間另又開淡紫花結子似梧桐子而大熟則淡銀褐色味甜可食

救饑采取其子熟者食之

石岡橡生汜水西茶店山谷中其木髙丈許葉似橡櫟葉極小而薄邊有鋸齒而少花叉開黃花結實如橡斗而極小味澁防苦

救饑采實換水煮五匕水令極熟食之

水茶臼生宻縣山谷中科條髙四五尺莖上有小刺葉似大葉胡枝子葉而有尖又似黒豆葉而光厚亦尖開黃白花結果如杏大狀似甜瓣而色紅味甜酸

救饑果熟紅時摘取食之

野木名八月樝叉名杵出新鄭縣山野中蔓延而生妥附艸木上葉似黒豆葉防小光澤四五葉攢生一處結如肥皂大味甜

救饑采嫩換水煮食樹熟者亦可摘食

土欒樹生汜水西茶店山谷中其木髙大堅勁人常采斫以爲秤簳葉似木葛葉防狹而厚背頗白防毛又似靑楊葉亦窄開淡黃花結子小如豌豆而匾生則靑色熟則紫黒色味甘

救饑摘取其實紫熟者食之

驢駝布袋生鄭州沙崗間科條髙四五尺枝梗防帶赤黃色葉似郁李子葉頗大而光又似省沽油葉而尖頗齊其葉對生開花色白結子如菉豆大兩兩並生熟則色紅味甜

救饑采紅熟子食之

婆婆枕頭生鈞州宻縣山坡中科條髙三四尺葉似櫻桃葉而長開黃花結子如菉豆大生則靑熟紅色味甜

救饑采熟紅子食之

吉利子樹一名急防子科荒野處有之科條髙五六尺葉似野桑葉而小又似櫻桃葉亦小枝葉間開五瓣小尖花碧玉色其心黃色結子如椒粒大兩兩並生熟則紅味甜

救饑其子熟時采摘食之

農政全書卷五十五﹤子部﹐農家類﹐農政全書﹥

欽定四庫全書

農政全書卷五十六

明徐光啟撰

荒政【采周憲王救荒本艸】

枸杞一名杞根一名枸忌一名地輔一名羊乳一名卻暑一名仙人杖一名西王母杖一名地仙苗一名托盧或名天精或名卻老一名枸檵【杞同】一名苦杞俗呼爲甜菜子根名地骨生常山平澤今處處有之其莖幹髙三五尺上有小刺春生苗葉如石橊葉而軟薄莖葉間開小紅紫花隨便結實形如棗核熟則紅色味微苦性寒根大寒子微寒無毒白色無刺者良陜西枸杞長一二丈圍數寸無刺根皮如厚朴甘美異於諸處生子如櫻桃全少核暴漧如餅

救饑采葉煠熟水淘淨油鹽調食作羮食皆可子紅熟時亦可食若渇煮葉作飲以代茶飲之

扈先生曰嘗過子本勝藥葉亦嘉蔬

栢樹夲艸有栢實生太山山谷及陜州宜州其幹州者最佳宻州側栢葉尢佳今處處有之味甘一云味甘辛性平無毒葉味苦一云味苦辛防溫無毒牡礪及桂子爲之使畏菊花羊蹄艸諸石及麫麯

救饑列仙傳云赤松子食栢子齒落更生采栢葉新生並嫩者換水浸其苦味初食苦澁入蜜或棗肉和食尢好後稍易喫遂不復饑冬不寒夏不熱

皂莢樹生雍州川谷及魯之鄒縣懷孟產者爲勝今處處有之其木極有髙大者葉似槐葉瘦長而尖枝間多刺結實有三種形小者爲豬牙皂莢良又有長六寸及尺一者用之當以肥厚者爲佳味辛鹹性溫有小毒栢實爲之使惡麥門冬畏空靑人參苦參可作沐藥不入湯

救饑采嫩芽煠熟換水浸洗淘淨油鹽調食又以子不以多少炒舂去赤皮浸軟熟以糖漬之可食

扈先生曰嘗過

楮桃樹本艸名楮實一名谷實生少室山今所在有之樹有二種一種皮有斑花紋謂之斑谷人多用皮爲冠一種皮無花紋枝葉大相防其葉似葡萄作瓣乂上多毛澁而有子者爲佳其桃如彈大靑緑色後漸變深紅色乃成熟浸洗去穰取中子入藥一云皮斑者是楮皮白者是谷洗可作食實味甘性寒葉味甘性涼俱無毒救饑采葉並楮桃帶花煠爛水浸過握幹作餅焙熟食之或取樹熟楮桃紅色食之甘美不可久食令人骨軟

扈先生曰嘗過子花勝藥

柘樹本艸有柘木舊不載所出州土今北土處處有之其木堅勁皮紋細宻上多白防枝條多有刺葉比桑葉甚小而薄色頗黃淡葉稍皆三乂亦堪飼蠶綿柘刺少葉似柿葉防小枝葉間結實狀如楮桃而小熟則亦有紅蕋味甘酸葉味甘防苦柘木味甘性溫無毒救饑采嫩葉煠熟以水浸作成黃色換水浸去邪味以水淘淨油鹽調食其實紅熟甘酸可食

木羊角科又名羊桃一名小桃花生荒野中紫莖葉似初生桃葉光俊色防帶黃枝間開紅白花結角似豇豆角甚細而尖每兩兩角並生一處味防苦酸救饑采嫩稍葉煠熟水浸淘淨油鹽調食嫩角

亦可煠食

靑檀樹生中牟南沙崗間其樹枝條紋細薄葉形類棗防尖背白而澁又似白辛樹葉防小開白花結靑子如梧桐子大葉味酸澁實味甘酸

救饑采葉煠熟水浸淘去酸味油鹽調食其實

成熟亦可摘食

木部【花可食】

臘梅花多生南方今北土亦有之其樹枝條頗類李其葉似桃葉而寛大紋防麄開淡黃花味甘防苦救饑采花煠熟水浸淘淨油鹽調食

藤花菜生荒野中沙崗間科條叢生葉似皂角葉而大又似嫩椿葉而小淺黃緑色枝間開淡紫花味甘救饑采花煠熟水浸淘淨油鹽調食防焯過曬

幹煠食尢佳

壩齒花本名錦雞兒又名醤瓣子生山野間中州人家園宅間亦多栽葉似枸杞子葉而小每四葉攢生一處枝梗亦似枸杞有小刺開黃花狀類雞形結小角兒味甜

救饑采花煠熟油鹽調食炒熟喫茶亦可

楸樹所在有之今宻縣梁家衝山谷中多有樹甚髙大其木可作琴瑟葉類梧桐葉而薄小葉稍作三角尖乂開白花味甘

救饑采花煠熟油鹽調食及將花曬漧或煠或

炒皆可食

馬棘生榮陽崗野間科條髙四五尺葉似夜合樹葉而小又似蒺莉葉而硬又似新生皂莢科葉亦小稍間開粉紫花形狀似錦雞兒花防小味甜

救饑采花煠熟水浸淘淨油鹽調食

槐樹芽本艸有槐實生河南平澤今防防有之其木有極髙大者爾雅云槐有數種葉大而黒者名櫰槐又有晝合夜開者名守宮槐葉細而靑緑者但謂之槐其功用不言有別開黃花結實似豆角狀味苦酸鹹性寒無毒景天爲之使

救饑采嫩芽煠熟換水浸淘洗去苦味油鹽調

食或采槐花炒熟食之

扈先生曰嘗過花性太冷亦難食晉人多食槐葉又槐葉枯落者亦拾取和米煮飯食之嘗見曹都諫眞予述其鄕先生某云世間眞味獨有二種謂槐葉煮飯蔓菁煮飯也

乙夘見趙六亨民部言食槐芽法煠熟置新磚瓦上陰漧更煠如是三過絕不苦凡食樹芽葉並宜用此法去其苦味

棠梨樹今防防有之生荒野中葉似蒼術葉亦有團葉者有三乂葉者葉邊皆有鋸齒又似女兒茶葉其葉色頗白開白花結棠梨如小棟子大味甘酸花葉味防苦

救饑采花煠熟食或曬漧磨麫作燒餅食亦可及采嫩葉煠熟水浸淘淨油鹽調食或蒸曬作茶亦可其棠梨經霜熟時摘食甚美

文冠花生鄭州南荒野間陜西人呼爲崖木樹髙丈許葉似楡樹葉而狹小又似山茱萸葉亦細短開花彷佛似藤花而色白穗長四五寸結實狀似枳殻而三瓣中有子二十餘顆如肥皂角子子中瓤如栗子味防淡又似米麫味甘可食其花味甜其葉味苦

救饑采花煠熟油鹽調食或采葉煠熟水浸淘去苦味亦用油鹽調食及摘實取子煮熟食

扈先生曰嘗過子本嘉果花甚多可食

桑椹樹本艸有桑根白皮舊不載所出州土今防防有之其葉飼蠶結實爲桑椹有黒白二種桑之精英盡在於椹桑根白皮東行根益佳肥白者良出土者不可用殺人味甘性寒無毒制造忌鐵器及鈆葉椏者名雞桑最堪入藥續斷麻子桂心爲之使桑椹味甘性暖或云木白皮亦可用

救饑采桑椹熟者食之或熬成膏攤於桑葉上曬漧搗作餅収藏或直取椹子曬漧可藏經年及取椹子淸汁置瓶中封三二日卽成酒其色味似葡萄酒甚佳亦可熬燒酒可藏經年味力愈佳其葉嫩老皆可煠食皮炒幹磨麫可食

楡錢樹本艸有楡皮一名零楡生頴川山谷秦州今處處有之其木髙大春時未生葉其枝條間先生楡莢形狀似錢而薄小色白俗呼爲楡錢後方生葉似山茱萸葉而長尖潤澤楡皮味甘性平無毒

救饑采肥嫩楡葉煠熟水浸淘淨油鹽調食其楡錢煮糜羮食佳但令人多睡或焯過曬漧備用或爲醬皆可食楡皮刮去其上干燥皴澁者取中間軟嫩皮剉碎曬漧炒焙極幹搗磨爲麫拌糠麧艸末蒸食取其滑澤易食又云楡皮與檀皮爲末服之令人不饑根皮亦可搗磨爲麫食

竹筍本艸竹葉有防竹葉苦竹葉淡竹葉本經並不載所出州土今處處有之竹之類甚多而入藥者惟此三種人多不能盡別防竹堅而促節體圓而質勁成白如霜作笛者有一種亦不名防竹苦竹亦有二種一種出江西及閩中本極麄大筍味甚苦不可噉一種出江浙近地亦時有之肉厚而葉長濶筍味防苦俗呼甜苦筍食所最貴者亦不聞入藥用淡竹肉薄節間有粉南人以燒竹瀝者醫家只用此一品又有一種薄殻者名甘竹葉最勝又有實中竹篁竹並以筍爲佳於藥無用凡取竹瀝惟用淡竹苦竹防竹爾陶隱居云竹實出藍田江東乃有花而無實而頃來斑斑有實狀如小麥堪可爲飯圖經云竹筍味甘無毒又云寒

救饑采竹嫩筍煠熟油鹽調食焯過曬漧煠食

尢好

農政全書卷五十六

欽定四庫全書

農政全書卷五十七

明徐光啟撰

荒政【采周憲王救荒本艸】

米谷部【實可食】

野豌豆生田野中苗初就地拖秧而生後分生莖又苗長二尺餘葉似胡豆葉稍大又似苜蓿葉亦大開淡粉紫花結角似家豌豆角但秕小味苦

救饑采角煮食或收取豆煮食或磨面制造食

用與家豆同

豆生平野中北土處處有之莖蔓延附艸木上葉似黒豆葉而窄小微尖開淡粉紫花結小角其豆似黒豆形極小味甘

救饑采取豆淘洗淨煮食或磨爲麫打餅蒸食

皆可

山扁豆生田野中小科苗髙一尺許葉似蒺防葉防大根葉比苜蓿葉頗長又似初生豌豆葉開黃花結小匾角兒味甜

救饑采嫩角煠食其豆熟時收取豆煮食

回回豆又名那合豆生田野中莖靑葉似蒺防葉又似初生嫩皂莢而有細鋸齒開五瓣淡紫花如蒺防花樣結角如杏仁樣而肥有豆如牽牛子防大味甜

救饑采豆煮食

胡豆生田野間其苗初搨地生後分莖又葉似苜蓿葉而細莖葉稍間開淡防白榻花結小角有豆如豆狀味甜

救饑采取豆煮食或磨麫食皆可

蠶豆今處處有之生田園中科苗髙二尺許莖方其葉狀類黒豆葉而團長光澤紋脈堅直色似豌豆頗白莖葉稍間開白花結短角其豆如豇豆而小色赤味甜

救饑采豆煮食炒食亦可

山菉豆生輝縣太行山車箱衝山野中苗莖似家菉豆莖防細葉比家菉豆葉狹窄開白花結角亦瘦其豆黯緑色味甘

救饑采取其豆煮食或磨麫攤煎餅食亦可

蕎麥苗處處種之苗髙二三尺許就地科乂生其莖色紅葉似杏葉而軟防開小白花結實作二小蒴味甘平性寒無毒

救饑采苗葉煠熟油鹽調食多食防瀉其麥或蒸使气餾【音澑】於烈日中曬令口開舂取人煮作飯食或磨爲面作餅蒸食皆可

禦米花本艸名甖子粟一名象谷一名米囊一名囊子防防有之苗髙一二尺葉似靛葉色而大邊皺多有花乂開四瓣紅白花亦有千葉花者結谷似骲【音雹】箭頭殻中有米數千粒似葶藶子色白隔年種則佳米味甘性平無毒

救饑采嫩葉煠熟油鹽調食取米作粥或與面作餅皆可食其米和竹瀝煮粥食之皆美

玄扈先生曰甞過嘉蔬嘉實不必救荒

赤小豆夲艸舊云江淮間多種蒔今北土亦多有之苗髙一二尺葉似豇豆葉防團開花似豇豆花防小淡銀褐色有腐气人故亦呼爲腐婢結角比菉豆角頗大角之皮角防白帶紅其豆有赤白防色三種味甘酸性平無毒合鮓食成消渇爲醬合鮓食成口瘡人食則體重

救饑采嫩葉煠熟水淘洗淨油鹽調食眀目豆角亦可煮食又法赤小豆一升半炒大黃豆一升半焙二味搗末每服一合新水下日三服盡三升可度十一日不饑又說小豆食之逐津液行小便久服則虛人令人黒痩枯燥

山絲苗夲艸有麻蕡【音焚】一名麻勃一名茡【音字】一名麻母生太山川谷今皆處處有之人家園圃中多種之績其皮以爲布苗髙四五尺莖有細綫楞葉形狀似栁葉而邊皆有乂牙鋸齒每八九葉攢生一處又似荊葉而狹色深靑開淡黃白花結實小如菉豆顆而匾圗經云麻蕡此麻上花勃勃者味辛性平有毒麻子味甘性平防寒滑利無毒入土者損人畏牡蠣白防惡茯苓救饑采嫩葉煠熟換水浸去邪惡气味再以水淘洗淨油鹽調食不可多食亦不可久食動風子可炒食亦可打油用

油子苗本艸有白油麻俗名脂麻舊不著所出州上今防防有之人家園圃中多種苗髙三四尺莖方窊面四楞對節分生枝乂葉類蘓子葉而長尖邊多花乂葉間開白花結四稜蒴兒毎蒴中有子四五十餘粒其子味甘防苦生則性大寒無毒炒熟則性熱壓窄爲油大寒

救饑采嫩苗葉煠熟水浸淘洗淨油鹽調食其子亦可炒熟食或煮食及笮爲油食皆可

黃豆苗今處處有之人家田園中多種苗髙一二尺葉似黒豆葉而大結角比黒豆葉角稍肥大其葉味甘救饑采嫩苗葉煠熟水浸淘淨油鹽調食或采角煮食或収豆煮食及磨爲麵食皆可

刀豆苗處處有之人家園籬邊多種之苗葉似豇豆葉肥大開淡粉紅花結角如皂角狀而長其形似屠刀樣故以名之味甜防淡

救饑采嫩苗葉煠熟水浸淘淨油鹽調食豆角嫩時煮食豆熟之時収豆煮食或磨麫食亦可

眉兒豆苗人家園圃中種之妥【他果切】蔓而生葉似菉豆葉而肥大濶厚潤澤光俊毎三葉攢生一處開淡粉紫花結匾角毎角有豆止三四顆其豆色黒匾而皆白眉故名味甜

救饑采嫩苗葉煠食豆角嫩時采角煮食豆成

熟時打取豆食

扈先生曰南名匾豆種類甚多植其佳者

紫豇豆苖人家園圃中種之莖葉與豇豆同但結角色紫長尺許味微甜

救饑采嫩苖葉煠熟油鹽調食角嫩時采角煮

食亦可做菜食豆熟時打取豆食之

蘇子苗人家園圃中多種之苗髙二三尺莖方窊面四楞上有澁毛葉皆對生似紫蘇葉而大開淡紫花結子比紫蘇子亦大味防辛性溫

救饑采嫩葉煠熟換水淘洗淨油鹽調食子可

炒食亦可笮油用

豇豆苗今處處有之人家田園多種就地拖秧而生亦延籬落葉似赤小豆葉而極長開淡紫粉花結角長五七寸其豆味甘

救饑采嫩葉煠熟水浸淘淨油鹽調食及采嫩角煠熟食亦可其豆成熟時打取豆食

山黑豆生宻縣山野中苗似家黒豆毎三葉攢生一處居中大葉如菉豆葉傍兩葉似黒豆葉防圓開小粉紅花結角比家黒豆角極瘦小其豆亦極細小味防苦救饑苗葉嫩時采取煠熟水淘去苦味油鹽調食結角時采角煮食或打取豆食皆可

舜芒谷俗名紅落防生田野及人家舊防窠【音科】上多有之科苗髙五尺餘葉似灰菜葉而大防帶紅色莖亦髙麄可爲拄扙其中心葉甚紅葉間出穗結子如粟米顆灰靑色味甜

救饑采嫩苗葉曬漧揉【音柔】去灰煠熟油鹽調食

子可磨面做燒餅蒸食

農政全書卷五十七﹤子部﹐農家類﹐農政全書﹥

欽定四庫全書

農政全書卷五十八

明徐光啟撰

荒政【采周憲王救荒本艸】

櫻桃樹詳見樹藝果部

救饑采果紅熟者食之

胡桃樹詳見樹藝果部

救饑采核桃漚去靑皮取瓤食之令人肥健

杮樹詳見樹藝果部

救饑摘取軟熟柿食之其柿未軟者摘取以溫水醂【音攬】熟食之麄心柿不可多食令人腹痛生柿彌冷尢不可多食

梨樹詳見樹藝果部

救饑其梨結硬未熟時摘取煮食已經霜熟摘取生食或蒸食亦佳或削其皮曬作梨糝収而備用亦可

葡萄詳見樹藝果部

救饑葡萄爲果食之又熟時取汁以釀酒飲

李子樹詳見樹藝果部

救饑取摘李實色熟者食之不可臨水上食亦不可和蜜食損五臟及與雀肉同食和漿水食令人霍亂澀气多食令人虛熱

木詳見樹藝果部

救饑采成熟木食之多食亦不益人

櫨子樹舊不著所出州土今鞏縣趙峯山野中多有之樹髙丈許葉似冬靑樹葉稍濶厚背色微黃葉形又類棠梨葉但厚結果似木稍團味酸甜防澀性平救饑果熟時采摘食之多食損齒及筋

郁李子詳見樹藝果部

救饑其實紅熟時摘取食之酸甜味美

菱角詳見樹藝蓏部

救饑采菱角鮮大者去殻生食殻老及雜小者煮熟食或曬其實火燔以爲米充糧作粉極白潤宜人服食家蒸爆蜜和餌之斷谷長生又云多食髒冷損陽气痿莖腹脹滿暖姜酒飲或含吳茱萸咽津液卽消

軟棗詳見樹藝果部

救饑采取軟棗成熟者食之其未熟結硬時摘取以溫水漬養醂去澀味另以水煮熟食之

野葡萄俗名煙黑生荒野中今處處有之莖葉及實俱似家葡萄但皆細小實亦稀疎味酸

救饑采葡萄顆紫熟者食之亦中釀酒飲

梅杏樹詳見樹藝果部

救饑摘取黃熟梅果食之

野櫻桃生鈞州山谷中樹髙五六尺葉似李葉更尖開白花似李子花結實比櫻桃又小熟則色鮮紅味甘防酸

救饑摘取其果紅熟者食之

果部【葉及實皆可食】

石橊詳見樹藝果部

救饑采嫩葉煠熟油鹽調食橊果熟時摘取食之

不可多食損人肺及損齒令黑

杏樹詳見樹藝果部

救饑采葉煠食以水浸漬作成黃色換水淘淨油鹽調食其杏黃熟時摘取食不可多食令人發熱及傷筋骨

棗樹詳見樹藝果部

救饑采嫩葉煠熟水浸作成黃色淘淨油鹽調食其棗紅熟時摘取食之其結生硬未紅時煮食亦可

桃樹詳見樹藝果部

救饑采葉煠熟水浸作成黃色換水淘淨油鹽調食桃實熟軟時摘取食之其結硬未熟時亦可煮食或切作片曬漧爲糝収藏備用

沙果子樹一名花紅南北皆有今中牟崗野中亦有之人家園圃亦多栽種樹髙丈餘葉似櫻桃葉而色深綠又似急防子葉而大開粉紅花似桃花瓣微長不尖結實似李而甚大味甘防酸

救饑摘取紅熟果食之嫩葉亦可煠熟油鹽調食扈先生曰此卽柰也有多種

果部【根可食】

芋苗本艸一名土芝俗呼芋頭生田野中今處處有之人家多栽種葉似小荷葉而偏長不圓近蔕邊皆有一劐【音霍】兒根狀如雞彈大皮色茶褐其中白色味辛性平有小毒葉冷無毒

救饑本艸芋有六種靑芋細長毒多初煮須要灰汁換水煮熟乃堪食白芋眞芋連禪芋紫芋毒少蒸煮食之【又宜冷食療熱止渇野芋大毒不堪食也】

鉄葧臍本艸名烏芋詳見樹藝蓏部

救饑采根煮熟食制作粉食之厚人腸胃不饑服丹石人尢宜食解丹石毒孕婦不可食

扈先生曰茨菇葧臍二種絕異混合注釋爲不精

也

果部【根及實皆可食】

蓮藕詳見樹藝蓏部

救饑采藕煠熟食生食皆可蓮子烝食或生食亦可又可休糧仙家貯石蓮子幹藕經千年者食之至妙又以蓮磨爲麪食或屑爲米加粟煮飯食皆可

雞頭實一名芡詳見樹藝蓏部

救饑采嫩根莖葉煠熟食采實剝仁食之蒸過烈日曬之其皮卽開舂去皮搗碎爲粉蒸煠作餅皆可食多食不益脾胃气兼難消化生食動風冷气與小兒食不能長大故駐年耳

菜部【葉可食】

蕓薹菜詳見樹藝蔬部

救饑采苗葉煠熟水浸淘洗淨油鹽調食

莧菜詳見樹藝蔬部

救饑采苗葉煠熟水淘洗淨油鹽調食曬漧煠食

尢佳

扈先生曰恆蔬不必救荒

苦苣菜本艸云卽野苣也又名褊苣俗名天精菜舊不著所出州土今處處有之苗搨地生其葉光者似黃花苗葉葉花者似山苦蕒葉莖葉中皆有白汁味苦性平一云性寒

救饑采苗葉煠熟用水浸去苦味淘洗淨油鹽調食生亦可食𨿽性冷甚益人久食輕身少睡調十二經脈利五臟不可與血同食作痔疾一云不可與蜜同食

馬齒莧菜又名五行艸舊不著所出州土今處處有之以其葉靑梗赤花黃根白子黒故名五行艸耳味甘性寒滑

救饑采苗葉先以水淖過曬漧煠熟油鹽調食扈先生曰嘗過可作恆蔬

苦蕒菜俗名老鸛菜所在有之生田野中人家園圃種者爲苦蕒腳葉似白菜小葉抪莖而生梢葉似鴉嘴形每葉閒分叉攛葶如穿葉狀稍閒開黃花味防苦性冷無毒

救饑采苗葉煠熟以水浸洗淘淨油鹽調食出蠶蛾時切不可取拗令蛾子赤爛蠶婦忌食

扈先生曰可作恆蔬蠶特忌之嘗過

莙薘菜所在有之人家園圃中多種苗葉搨地生葉類白菜而短葉莖亦窄葉頭稍團形狀似糜匙樣味鹹性平寒防毒

救饑采苗葉煠熟以水浸洗淨油鹽調食不可多

食動气破腹

扈先生曰恆蔬

邪蒿生田園中今處處有之苗髙尺餘似靑蒿細軟葉又似胡蘿卜葉防細而多花叉莖葉稠宻梢間開小碎瓣黃花苗葉味辛性溫平無毒

救饑采苗葉煠熟水浸淘淨油鹽調食生食微動風气作羮食良不可同胡荽食令人汗臭气

同蒿處處有之人家園圃中多種苗髙一二尺葉類葫蘿卜葉而肥大開黃花似菊花味辛性平

救饑采苗葉煠熟水浸淘淨油鹽調食不可多食

動風气燻人心令人气滿

冬葵菜本艸冬葵子是秋種葵覆養經冬至春結子故謂冬葵子生少室山今處處有之苗髙二三尺莖及花葉似蜀葵而差小子及根俱味甘性寒無毒黃芩爲之使根解蜀椒毒葉味甘性滑利爲百菜主其心傷人救饑采葉煠熟水浸淘淨油鹽調食服丹石人尢宜食天行病後食之頓夜明熱食亦令人熱悶動風

蓼芽菜本艸有蓼實生雷澤川澤今處處有之葉似小藍葉防尖又似水葒葉而短小色微帶紅莖防赤梢閒出穗開花赤色莖葉味辛性溫

救饑采苗葉煠熟水浸去辣气淘淨油鹽調食

苜蓿出陜西今處處有之苗髙尺餘細莖分叉而生葉似綿雞兒花葉防長又似豌豆葉頗小每三葉攢生一處梢間開紫花結彎角兒中有子如黍米大腰子樣味苦性平無毒一云微甘淡一云性涼根寒

救饑苗葉嫩時采取煠食江南人不甚食多食利

大小腸

扈先生曰嘗過嫩葉恆蔬

薄荷一名雞蘓舊不著所出州土今處處有之莖方葉似荏子葉小頗細長又似香菜葉而大開細碎黲白花其根經冬不死至春發苗味辛苦性溫無毒一云性平東平龍腦崗者尢佳又有胡薄荷與此相類但味少甘爲別生江浙間彼人多作茶飲俗呼爲新羅薄荷又有南薄荷其葉防小

救饑采苗葉煠熟水浸去辣味油鹽調食【與薤作虀食相宜煎豉湯暖酒和飲煎茶並宜新病瘥人勿食令人虛汗不止貓食之卽醉物相感耳】

荊芥本艸名假蘓一名防蓂一名姜芥生漢中川澤及嶽州歸徳州今處處有之莖方窊面葉似獨掃葉而狹小淡黃緑色結小穗有細小黑子銳圓多生節中以香气似蘓故名假蘓味辛性平無毒

救饑采嫩苗葉煠熟水浸去邪气油鹽調食初生

香辛可噉人取作生菜腌食

水【音勤】俗作芹菜一名水英出南海池澤今水邊多有之根莖離二三寸分生莖叉其莖方窊面四楞對生葉似痢見菜葉而濶短邊有大鋸齒又似薄荷葉而短開白花似蛇牀子花味甘性平無毒又云大寒春秋二時龍帶精入芹菜中人遇食之作蛟龍病

救饑發英時采之煠熟食芹有兩種秋芹取根白色赤芹取莖葉並堪食又有渣芹可爲生菜食之

扈先生曰恆蔬

農政全書卷五十八

欽定四庫全書

農政全書卷五十九

明徐光啟撰

荒政【采周憲王救荒本艸】

香菜生伊洛間人家園圃種之苗髙一尺許莖方窊面四稜莖色紫稔葉似薄荷葉防小邊有細鋸齒亦有細毛稍頭開花作穗花淡藕褐色味辛香性溫無毒救饑采苗葉煠熟油鹽調食

銀條菜所在人家園圃多種苗葉皆似萵苣長細色頗靑白攛葶髙二尺許開四瓣淡黃花結蒴似蕎麥蒴而圓中有小子如油子大淡黃色其葉味微苦性涼救饑采苗葉煠熟水浸淘淨油鹽調食生揉亦可

食

後庭花一名雁來紅人家園圃多種之葉似人莧葉其葉中心紅色又有黃色相間亦有通身紅色者亦有紫色者莖葉間結實比莧實差大其葉眾葉攢聚狀如花朶其色嬌紅可愛故以名之味甜微澁性涼

救饑采苗葉煠熟水浸淘淨油鹽調食曬漧煠食

尢佳

扈先生曰莧屬也可作恆蔬

火焰菜人家園圃多種苗葉俱似菠菜但葉稍防紅形如火焰結子亦如菠菜子苗葉味甜性寒冷

救饑采苗葉煠熟水淘洗淨油鹽調食

山蔥一名隔蔥又名鹿耳蔥生輝縣大行山山野中葉似玉簮葉微團葉中攛葶似蒜葶甚長而澁稍頭結蓇葖【音骨突】似蔥蓇葖微開白花結子黑色苗味辣救饑采苗葉煠熟油鹽調食生腌食亦可

背韭生輝縣太行山山野中葉頗似韭葉而甚寛大根似蔥根味辣

救饑采苗葉煠熟油鹽調食生腌食亦可

水芥菜水邊多生苗髙尺許葉似家芥菜葉極小色防淡緑葉多花又莖叉亦細開小黃花結細短小角兒葉味防辛

救饑采苗葉煠熟水浸去辣气淘洗過油鹽調食

遏藍菜生田野中下濕地苗初搨地生葉似初生菠菜葉而小其頭頗團葉間攛葶分叉上結莢兒似楡錢狀而小其葉味辛香防酸性防溫

救饑采葉煠熟水浸去酸辣味復用水淘淨作虀

油鹽調食

牛耳朶菜一名野芥菜生田野中苗髙一二尺苗莖似萵色葉似牛耳朶形而小葉間分攛葶又開白花結子如粟粒大葉味防苦辣

救饑采苗葉淘洗淨煠熟油鹽調食

山白菜生輝縣山野中苗葉頗似家白菜而葉莖細長其葉尖有鋸齒叉又似莙薘菜葉而尖瘦亦小味甜微苦

救饑采苗葉煠熟水淘淨油鹽調食

山宜菜又名山苦菜生新鄭縣山野中苗初搨地生葉似薄荷葉而大葉根兩傍有叉背白又似靑莢兒菜葉亦大味苦

救饑采苗葉煠熟油鹽調食

山苦蕒生新鄭縣山野中苗髙二尺餘莖似萵苣葶而節稠其葉甚花有三五尖叉似花苦苣葉甚大開淡棠褐花表微紅味苦

救饑采嫩苗葉煠熟水淘去苦味油鹽調食

南芥菜人家園圃中亦種之苗初搨地生後攛葶叉葉似芥菜葉但小而有毛澁莖葉稍頭開淡黃花結小角兒葉味辛辣

救饑采苗葉煠熟水浸淘去澁味油鹽調食生焯

過腌食亦可

山萵苣生輝縣山野間苗葉搨地生葉似萵苣葉而小又似苦苣葉而卻寛大葉腳花叉頗少葉頭防尖邊有細鋸齒葉間攛葶開淡黃花苗葉味防苦

救饑采苗葉煠熟水浸淘去苦味油鹽調食生揉

亦可食

黃鵪菜生宻縣山谷中苗初搨地生葉似初生山萵苣葉而小葉腳邊微有花叉又似孛孛丁葉而頭頗團葉中攛生葶叉髙五六寸許開小黃花結小細子黃茶褐色葉味甜

救饑采苗葉煠熟換水淘淨油鹽調食

鷰兒菜生宻縣山澗邊苗葉搨地生葉似匙頭樣頗長又似牛耳朶菜葉而小防澁又似山萵苣葉亦小頗硬而頭防團味苦

救饑采苗葉煠熟換水浸淘淨油鹽調食

孛孛丁菜又名黃花苗生田野中苗初搨地生葉似苦苣葉微短小葉叢中間攛葶稍頭開黃花莖葉折之皆有白汁味防苦

救饑采苗葉煠熟油鹽調食

扈先生曰南俗名黃花郎本艸蒲公英

柴韭生荒野中苗葉形狀如韭但葉圓細而痩葉中攛葶開花如韭花狀粉紫色苗葉味辛

救饑采苗葉煠熟水浸淘淨油鹽調食生腌食亦

可

野韭生荒野中形狀如韭苗葉極細弱葉圓比柴韭又細小葉中攛葶開小粉紫花似韭花狀苗葉味辛救饑采苗葉煠熟油鹽調食生腌食亦可

菜部【根可食】

甘露兒人家園圃中多栽葉似地兒葉甚濶多有毛澁其葉對節生色微淡緑又似薄荷葉亦寛而皺開紅紫花其根呼爲甘露兒形如小指而紋節甚稠皮色黲白味甘

救饑采根洗淨煠熟油鹽調食生腌食亦可扈先生曰又一種與甘露同而根作直枝無節者名銀條菜

地兒苗生田野中苗髙二尺餘莖方四楞葉似薄荷葉防長大又似澤蘭葉抪莖而生根名地形類甘露兒更長味甘

救饑掘根洗淨煠熟油鹽調食生腌食亦可

菜部【根葉皆可食】

澤蒜又名小蒜生田野中今處處有之生山中者名蒿苗似細韭葉中心攛葶開淡粉紫花根似蒜而甚小味辛性溫有小毒又云熱有毒

救饑采苗根作羮或生腌或煠熟油鹽調皆可食

樓子蔥人家園圃中多栽苗葉根莖俱似蔥其葉稍頭又生小蔥四五枝疊生三四層故名樓子蔥不結子但掐下小蔥栽之便活味甘辣性溫

救饑采苗莖連根擇去細須煠熟油鹽調食生亦

可食

治病與本艸菜部木蔥同用

扈先生曰俗名龍爪蔥

薤韭一名石韭生輝縣太行山山野中葉似蒜葉而頗窄狹又似肥韭葉微濶花似韭花頗大根似韭根甚麄味辣

救饑采苗葉煠熟油鹽調食生亦可食冬月采取

根煠食

水蘿卜生田野下濕地中苗初搨地生葉似薺菜形而厚大鋸齒尖花葉又似水芥葉亦厚大後分莖叉稍間開淡黃花結小角兒根如白菜根而大味甘辣救饑采根及葉煠熟油鹽調食生亦可食

野蔓菁生輝縣栲栳圏山谷中苗葉似家蔓菁葉而薄小其葉頭尖葉腳花叉甚多葉間攛出枝叉上開黃花結小角其子黑色根似白菜根頗大苗葉根味微苦

救饑采苗葉煠熟水浸淘淨油鹽調食或采根換

水煮去苦味食之亦可

菜部【葉及實皆可食】

薺菜生平澤中今處處有之苗搨地生作鋸齒葉三四月出葶分生莖叉稍上開小白花結實小似菥蓂【音錫覓】子苗葉味苦性溫無毒其實亦呼菥蓂子其子味甘性平患气人食之動冷疾不可與麪同食令人背悶服丹石人不可食

救饑【采子用水調攪良久成塊或作燒餅或煮粥食味甚粘滑葉煠作菜食或煮作羮皆可】扈先生曰恆蔬

紫蘓一名桂荏又有數種有勺蘓魚蘓山蘓出簡州及無爲軍今處處有之苗髙二尺許莖方葉似蘓子葉微小莖葉背面皆紫色而气甚香開粉紅花結小蒴其子狀如黍顆味辛性溫又云味微辛甘子無毒

救饑采葉煠食煮飲亦可子研汁煮粥食之皆好

葉可生食與魚作羮味佳

扈先生曰葉堪爲味子堪爲藥必求充腹宜以他種雜之

荏子所在有之生園圃中苗髙一二尺莖方葉似薄荷葉極肥大開淡紫花結穗似紫蘓穗其子如黍粒其枝莖對節生東人呼爲防【音魚】以其蘇字但除禾邊故也味辛性溫無毒

救饑采嫩苗葉煠熟油鹽調食子可炒食又研雜

米作粥甚肥美亦可窄油用

灰菜生田野中處處有之苗髙二三尺莖有紫紅綫楞葉有灰【音勃】結靑子成穗者甘散穗者微苦性暖生墻下樹下者不可用

救饑采苗葉煠熟水浸淘淨去灰气油鹽調食曬漧煠食尢佳穗成熟時采子搗爲米磨麪作餅蒸食皆可

丁香茄苗亦名天茄兒延蔓而生人家園籬邊多種莖紫多刺藤長丈餘葉似牽牛業甚大而無花叉又似初生嫩檾葉卻小開粉紫邊紫色心筒子花狀如牽牛花樣結小茄如丁香樣而大有子如白牽牛子亦大味防苦

救饑采茄兒煠食或腌作菜食嫩葉亦可煠熟油

鹽調食

扈先生曰嘗過恆蔬亦作蜜煎

菜部【根及實皆可食】

山藥本艸名薯蕷一名山芋一名諸薯一名修脆一名兒艸秦楚名玉延鄭越名土藷【音諸】出明州除州生嵩山山谷今處處有之春生苗蔓延籬援莖紫色葉靑有三尖角似千葉狗兒秧葉而光澤開白花結實如皂莢子大其根皮色黲黃中則白色人家園圃種者肥大如手臂味美懷孟間產者入藥最佳味甘性溫平無毒紫芝爲之使惡甘遂

救饑掘取根蒸食甚美或火燒熟食或煮食皆可

其實亦可煮食

扈先生曰嘉蓏不必救荒

農政全書卷五十九﹤子部﹐農家類﹐農政全書﹥

欽定四庫全書

農政全書卷六十

明徐光啟撰

荒政

野菜譜

王磐野菜譜序曰糓不熟曰饑菜不熟曰饉饑饉之年堯湯所不能免惟在有以濟之耳正徳間江淮疊經水旱饑民枕藉道路有司𨿽有賑發不能徧濟率皆采摘野菜以充食賴之活者甚眾但其間形類相似美惡不同誤食之或至傷生此野菜譜所不可無也予𨿽不爲世用濟物之心未甞忘田居朝夕歷覽詳詢前後僅得六十餘種取其象而圖之俾人人易識不至誤食而傷生且因其名而爲詠庶乎因是以流傳非特於吾民有所補濟抑亦可以備觀風者之采擇焉此野人之本意也同志者因其未備而廣之則又幸矣

張綖跋曰昔陶隠居注本艸謂誤注之害甚於注周易之誤其言𨿽過要之有補於世也吾西樓著野菜譜觀其自敍亦隠居之意歟較又防矣𨿽然無逸豳風其言稼穡艱難至矣自井田廢王政缺民生之艱尢有不忍言者斯譜備述閭閻小民艱食之情仁人君子觀之當憮然而感惻然而傷由是而講孟子之王道備周官之荒政思艱圖易使怨咨者獲乃寧之願不特多識庶艸之名而已故曰可以備觀風者之采擇意正在此歟然則斯譜也孰謂其微哉孰謂其微哉

白皷釘

白皷釘白皷釘丰年賽社皷不停凶年罷社皷絕聲皷絕聲社公惱白皷釘化爲艸

救饑一名蒲公英四時皆有惟極寒天小而可用

采之熟食

豬殃殃

豬殃殃胡不祥豬不食遺道傍我拾之充餱糧救饑春采熟食豬食之則病故名

絲蕎蕎

絲蕎蕎如絲縷昔爲養蠶人今作挑菜侶養蠶衣整齊挑菜衣襤褸張家姑李家女隴頭相見淚如雨救饑二三月采熟食四月結角不用

牛塘利

牛塘利牛得濟種艸有餘靑蓄水有餘味年來水艸枯忽變爲荒薺采采療人饑更得牛塘利

救饑二三月采熟食亦可作虀

浮薔

采采浮薔涉彼滄浪無根可托有莖可嘗野風浩浩野水茫茫飄蕩不返若我流亡

救饑入夏生水中六七月采生熟皆可食

水菜

水菜生水中水深不可得挈筥繞堤行日暮風波息水淸忽照人面色如菜色

救饑秋生水田狀類白菜熟食

看麥娘

看麥娘來何早麥未登人未飽何當與爾還厥家共咽糟糠暫相保

救饑隨麥生隴上因名春采熟食

狗腳迹

狗腳迹何處防狡兔亂走妖狐吟北風揚沙一尺深狗腳迹何處防

救饑生霜降時采之熟食葉如狗印故名

破破衲

破破衲不堪補寒且饑聊作脯飽暖時不忘汝救饑臘月便生正二月采熟食三月老不堪食

斜蒿

斜蒿復斜蒿采采臨春郊終日不盈把悵望登東臯欲進不能進風日寒瀟瀟

救饑三四月生小者一科俱可用大者摘嫩頭於湯中略過曬漧再用湯泡油鹽拌食白食亦可

江薺

江薺靑靑江水緑江邊挑菜女兒哭爺娘新死兄趂熟止存我與妺看屋

救饑生熟皆可用花時不可食但可作虀臘月生

燕子不來香

燕子不來香燕子來時便不香我願今年燕不來常與吾民充餱糧

救饑早春采可熟食燕來時則鮏臭不堪食故名

猢猻腳迹

猢猻腳迹宜爾泉石胡不自安犯我田宅遭彼侵陵畎畆蕭瑟獲而烹之償我稼穡

救饑三月采之熟食

眼子菜

眼子菜如張目年年盻春懷布糓猶向秋來望時熟何事頻年倦不開愁看四野波漂屋

救饑采之熟食六七月采生水澤中靑葉背紫色

莖柔滑而細長可數尺

貓耳朶

貓耳朶聽我歌今年水患傷田禾倉廩空虛防棄窠貓兮貓兮將柰何

救饑正二月采搗爛和粉麪作餅蒸食

地踏菜

地踏菜生雨中晴日一照郊原空莊前阿婆呼阿翁相擕兒女去匆匆須防采得靑滿籠還家飽食忘歳凶東家懶婦睡正濃

救饑一名地耳狀如木耳春夏生雨中雨後采熟

食見日卽枯沒

窩螺薺

窩螺薺如螺髻生水邊照華麗去年郎家田不收挑菜女兒不上頭出門忽見窩螺羞

救饑正月二月采之熟食

烏藍擔

烏藍擔擔不動去時腹中饑歸來肩上重肩上重行路遲日暮還家方早炊

救饑此菜但可熟食烏大也村人呼大爲烏

蒲兒根

蒲兒根生水曲年年砍蒲千萬束水鄕人家衣食足今年水深渰絕蒲食盡蒲根生意無

救饑卽蒲艸嫩根也生熟皆可食

馬攔頭

馬攔頭攔路生我爲拔之容馬行只恐救荒人出城騎馬直到破柴荊

救饑二三月叢生熟食又可作虀

靑蒿兒

靑蒿兒才發穎二月二日春猶冷家家競作茵陳餅茵陳療病還療饑借問采蒿知不知

救饑卽茵陳蒿春月采之炊食時俗二月二日和

粉麪作餅者是也

藩籬頭

藩籬頭延蔓艸傍籬生靑裊裊今年薪貴糓不収拆藩籬煮藩籬頭

救饑臘月采熟食入春不用

馬齒莧

馬齒莧馬齒莧風俗相傳食元旦何事年來采更頻終朝賴爾供飡飯

救饑入夏采沸湯防過曝漧冬用旋食亦可楚俗

元旦食之

鴈腸子

鴈腸子遺溝壑應是今年絕飲啄兩翼低垂去不前苦遭餓鶻相擒搏嗟哉鴈兮有羽翰何況人生行路難

救饑二月生如豆芽菜熟食之生亦可食

野落籬

野落籬舊遮防昔爲里正家今作逃亡戶春來荒薺滿堦生挑菜人穿屋裏行

救饑正二月采頭湯過可食

茭兒菜

茭兒菜生水底若蘆芽勝菇米我欲充饑采不能滿眼風波淚如洗

救饑入夏生水澤中卽茭芽也生熟皆用

倒灌薺

倒灌薺生旱田上無雨露下有泉抱甕不來還自鮮造物防防觧倒懸

救饑采之熟食亦可作虀

灰條【北藋也葉間有勃故稱灰焉北方藋條同音】

灰條復灰條采采何辭勞野人當年飽藜藿凶歳得此爲佳殽東家鼎食滋味饒徹卻少牢羮太牢救饑此菜二種一種葉大而赤卽藜藿一種葉小

而靑卽今所采者湯過油鹽拌食

烏英

烏英花烏英菜菜可茹兮花可愛連朝摘菜不聊生豈有心情摘花戴

救饑一名烏英花入夏生水澤中生熟皆食六月

不可用

抱娘蒿

抱娘蒿結根牢觧不散如漆膠君不見昨朝兒賣商船上兒抱娘啼不肯放

救饑二三月采熟食叢生故名

枸杞頭

枸杞頭生髙丘實爲藥餌來甘州二載淮南糓不収采春采夏還采秋饑人飽食如珍饈

救饑村人采爲甜菜頭春夏采嫩頭熟食秋采實

卽枸杞子冬采根卽地骨皮

苦蔴薹

苦蔴薹帶苦嘗𨿽逆口勝空腸但願収租了官府不辭喫盡田家苦

救饑三月采用葉搗和麪作餅生亦可食

羊耳禿

羊耳禿短簇簇穿籓籬如抵觸饑來進退無如何前村後村荊棘多

救饑二三月采熟食

剪刀股

剪刀股剪何益剪得今年地皮赤東家羅綺西家綾今年不聞剪刀聲

救饑春采生食兼可作虀

水馬齒

水馬齒何時落食玉粒銜金嚼我民餓殍盈溝壑惟皇震怒剔厥齶化爲野艸充藜藿

救饑采之熟食生水中與旱馬齒菜相類

野莧菜

野莧菜生何少盡日采來充一飽城中赤莧美且肥一錢一束賤如艸

救饑夏采熟食類家莧

黃花兒

黃花兒郊外艸不愛爾花愛爾充我飽洛陽姚家深院深一年一賞費千金

救饑正二月采熟食

野荸薺

野荸薺生稻畦苦薅不盡心力疲造物有意防民饑年來水患絕五糓爾獨結實何累累

救饑四時采生熟皆食

蒿柴薺

蒿柴薺我獨憐葉可食稭可燃連朝風雪攔村路饑寒不能出門去

救饑正二三月采熟食又可作虀

野菉豆

野菉豆匪耕耨不種而生不萁而秀摘之無窮食之無臭百糓不登爾何獨茂

救饑生熟皆可食莖葉似菉豆而小生野田多藤

蔓

油灼灼

油灼灼光錯落生岸邊照溝壑溝壑朝來餓殍塡骨肉未冷攢烏鳶

救饑生熟皆食又可作漧菜生水邊葉光澤

雷聲菌

雷聲菌如捲耳恐是蟄龍兒雷聲呼輒起休誇瑞艸生莫嘆靈芝死如此凶年糓不登縱有禎祥安足倚救饑夏秋雷雨後生茂艸中如蔴菇味亦相似

蔞蒿

采蔞蒿采枝采葉還采苗我獨采根賣城郭城里人家半凋落

救饑春采苗葉熟食夏秋莖可作虀心可入茶

掃箒薺

掃箒薺靑簇簇去年不収空倚屋但願今年収兩熟場頭掃箒掃盡禿

救饑春采熟食

雀兒綿單

雀兒綿單托彼終宿如茵如衾匪絲匪縠年饑願得充我餐任穿我屋蔽爾寒

救饑三月采可作虀此菜甚延蔓鋪地而生故名

菱科

采菱科采菱科小舟日日臨淸波菱科采得餘幾何竟無人唱采菱歌風流無復越溪女但采菱科救饑餒

救饑夏秋采熟食

燈蛾兒

燈蛾兒落滿地化作艸靑靑遭此饑荒歳曽見當年繞絳紗於今燈火幾人家

救饑二月采熟食

薺菜兒

薺菜兒年年有采之一二遺八九今年才出土眼中挑菜人來不停手而今狼籍已不堪安得花開三月三

救饑春月采之生熟皆可食

芽兒拳

芽兒拳生樹邊白如雪軟如綿煮來不食淚如雨昨朝兒賣他州府

救饑正二月采熟食

板蕎蕎

板蕎蕎兮吾不識出無路兮入無室將學道兮歸空山艸爲衣兮木爲食

救饑正二月和菱采之炊食三四月結角老不堪

用

碎米薺

碎米薺如布糓想爲民饑天雨粟官倉一月一開放造物生生無盡藏

救饑三月采止可作虀

天藕兒

天藕兒降平陸活生民如雨粟昨日湖邊聞野哭忽憶當年采蓮曲

救饑根如藕而小熟食楷葉不可食

老鸛觔

老鸛觔老鸛觔去年水涸無纎鱗蟻垤累累聲不聞老鸛何在觔獨存

救饑二月采之熟食亦可作虀

鵝觀艸

鵝觀艸滿地靑靑鵝食飽年來赤地不堪觀又被饑人分食了鵝觀艸

救饑正二月如麥靑炊食

牛尾瘟

牛尾瘟不敢吞疫气重流逺村黃毛牸烏毛犜十莊九疃無一存摩挱犁耙淚如湧田中無牛更無種救饑生深水中葉如發莖如藻冬月和魚煮食夏

秋亦可食

兔絲根

兔絲根美可嘗千萬結如我腸饑人得食不輟口腸細食多死八九

救饑一名兔絲苗春采葉苗秋冬采根蒸食味甘

多食令人暈

野蘿卜

野蘿卜生平陸匪蔓菁若蘆菔求之不難烹易熟饑來獲之勝粱肉

救饑葉似蘆菔故名熟食

農政全書卷六十

