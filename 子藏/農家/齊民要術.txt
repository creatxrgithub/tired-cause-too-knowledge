

齊民要術後魏賈思勰●序《史記》曰「齊民無蓋藏。」如淳注曰「齊﹐無貴賤﹐故謂之齊民者。若今言平民也。」蓋神農爲耒耜﹐以利天下﹔堯命四子敬授民時﹔舜命后稷﹐食爲政首﹔禹制土田﹐萬國作乂﹔殷周之盛﹐詩書所述。要在安民。富而教之。《管子》曰「一農不耕﹐民有饑者﹔一女不織﹐民有寒者。」「倉廩實﹐知禮節﹔衣食足﹖」傳曰「人生在勤﹐勤則不匱。」西語曰「力能勝貧。謹能勝禍。」蓋言勤力可以不貧﹐謹身可以避禍。故李悝爲魏文侯作盡地力之教﹐國以富彊﹔秦孝公用商君。急耕戰之賞。傾奪鄰國而雄諸候。《淮南子》曰「聖人不恥身之賤也﹐愧道之不行也﹔不憂命之長短﹐而憂百姓之窮。是故禹爲治水﹐以身解於陽盱之河﹔湯由苦旱﹐以身禱於桑林之祭。……神農憔悴﹐堯瘦臒﹐舜黎黑﹐禹胼胝。由此觀之﹐則聖人之憂勞百姓亦甚矣。故自天子以下﹐至於庶人﹐四肢不勤﹐思慮不用﹐而事治求贍者﹐未之聞也。」「故田者不彊﹐囷倉不盈﹔將相不彊﹐功烈不成。」《仲長子》曰「天爲之時﹐而我不農﹐谷亦不可得而取之。靑春至焉﹐時雨降焉﹐始之耕田﹐終之簠﹑簋﹐惰者釜之﹐勤者鍾之。矧夫不爲﹐而尙乎食也哉﹖」《譙子》曰「朝發而夕異宿﹐勤則菜盈傾筐。且苟無羽毛﹐不織不衣﹔不能茹艸飲水﹐不耕不食。安可以不自力哉﹖」晁錯曰「聖王在上﹐而民不凍不饑者﹐非能耕而食之﹐織而衣之﹐爲開其資財之道也。……夫寒之於衣﹐不待輕暖﹔饑之依食﹐不待甘旨。饑寒至身﹐不顧廉恥。一日不再食則饑﹐終歲不制衣則寒。夫腹饑不得食﹐體寒不得衣﹐慈母不能保其子﹐君亦安能以有民﹖……夫珠﹑玉﹑金﹑銀﹐饑不可食﹐寒不可衣。……粟﹑米﹑布﹑帛﹐……一日不得而饑寒至。是故明君貴五穀而賤金玉。」劉陶曰「民可百年無貨﹐不可一朝有饑﹐故食爲至急。」陳思王曰「寒者不貪尺玉而思短褐﹐饑者不願千金而美一食。千金﹑尺玉至貴﹐而不若一食﹑短褐之惡者﹐物時有所急也。」誠哉言乎﹗神農﹑倉頡﹐聖人者也﹔其於事也﹐有所不能矣。故趙過始爲牛耕﹐實勝耒耜之利﹔蔡倫立意造紙﹐豈方縑﹑牘之煩﹖且耿壽昌之常平倉﹐桑弘羊之均輸法﹐癧國利民﹐不朽之術也。諺曰「智如禹﹑湯﹐不如嘗更。」是以爽遲請學稼﹐孔子答曰「吾不如老農。」然則聖賢之智﹐猶有所未達﹐而況於凡庸者乎﹖猗頓﹐魯窮士﹐聞陶朱公富﹐問術焉。告之曰「欲速富﹐畜五牸。」乃畜牛羊﹐子息萬計。九眞﹑廬江﹐不知牛耕﹐每致困乏。任延﹑王影﹐乃令鑄作田器﹐教之墾辟﹐歲歲開廣﹐百姓充給。惇粕不虹作耬梨﹔冢種﹐人牛功力旣費﹐而收谷更少。皇甫隆乃教作耬犁﹐所省庸力過半﹐得谷加五。又惇煌俗﹐婦女作裙。攣縮如羊腸﹐用布一匹。隆又禁攺之﹐所省復不貲。茨充爲桂陽令﹐俗不種桑﹐無蠶織絲麻之利﹐類皆以麻枲頭貯衣。民惰窳﹝羊主切﹞﹐少粗履﹐足多剖裂血出﹐盛冬皆然火燎炙。充教民益種桑﹑枯養蠶﹐織履﹐復令種紵麻。數年之間﹐大賴其利﹐衣履溫暖。今江南知桑蠶織履﹐皆充之教也。五原土宜麻枲﹐而俗不知織績﹔民冬月無衣﹐積細艸﹐臥其中﹐見吏則衣艸而出。崔寔爲作紡績﹑織紝之具以教﹐民得以免寒苦。安在不教乎﹖黃霸爲潁川﹐使郵亭﹑鄕官﹐皆畜雞﹑豚﹐以贍鰥﹑寡﹑貧窮者﹔及務耕桑﹐節用﹐殖財﹐種樹。鰥﹑寡﹑孤﹑獨﹐有死無以葬者﹐鄕部書言﹐霸具爲區處﹕某所大木﹐可以爲棺。某亭豚子﹐可以祭。吏往皆如言。襲遂爲渤海﹐勸民務農桑﹐令口種一樹楡﹐百本薤﹐五十本蔥﹐一畦韭﹐家二母彘﹐五雞。民有帶持刀劍者﹐使賣劍買牛﹐賣刀買犢﹐曰「何爲帶牛佩犢﹖」春夏不得不趣田畝﹐秋冬課收斂﹐益蓄果實﹑菱﹑芡。吏民皆富實。召信臣爲南陽﹐好爲民興利﹐務在富之。躬勸農耕﹐出入阡陌﹐止捨離鄕亭﹐鋒有安居。時行視郡中水泉﹐開通溝瀆﹐起水門﹑提閼﹐凡數十處﹐以廣漑灌﹐民得其利﹐蓄積有餘。禁止嫁娶送終奢靡﹐務出於儉約。郡中莫不耕稼力田。吏民親愛信臣﹐號曰「召父」。僮種爲不其令﹐率民養一豬。雌雞四頭﹐以供祭祀﹐死買棺木。顏斐爲京兆﹐乃令整阡陌﹐樹桑果﹔又課以閒月取材﹐使得轉相教匠作車﹔又課民無牛者﹐令畜豬﹐投貴時賣﹐以買牛。始者民以爲煩﹐一二年間﹐家有丁車﹑大牛﹐整頓丰足。王丹家累千金﹐好施與﹐周人之急。每歲時農收後﹐察其彊力收多者﹐輒歷載酒肴﹐從而勞之﹐便於田頭樹下飲食勸勉之﹐因畱其餘肴而去﹔其惰孄者﹐獨不見勞﹐各自恥不能致丹﹐其後無不力田者﹐聚落以至殷富。杜畿爲河東﹐課民畜牸牛﹑艸馬﹐下逮雞﹑豚﹐皆有章程﹐家家丰實。此等豈好爲煩擾而輕費損哉﹖蓋以庸人之性﹐率之則自力﹐縱之則惰窳耳。故《仲長子》曰「叢林之下﹐爲倉庾之坻﹔魚鱉之堀﹐爲耕稼之場者﹐此君長所用心也。是以太公封而斥鹵播嘉谷﹐鄭﹑白成而關中無饑年。蓋食魚鱉而藪澤之形可見﹐觀艸木而肥墝之勢可知。」又曰「稼穡不修﹐桑果不茂﹐畜產不肥﹐鞭之可也﹔杝落不完﹐垣墻不牢﹐掃除不淨﹐笞之可也。」此督課之方也。且天子親耕﹐皇后親蠶﹐況夫田父而懷窳惰乎﹖李衡於武陵龍陽泛州上作宅﹐種甘橘千樹。臨死敕兒曰「吾州裏有千頭木奴﹐不責汝衣食﹐歲上一匹絹﹐亦可足用矣。」吳末﹐甘橘成﹐歲得絹數千匹。恆稱太史公所謂「江陵千樹橘﹐與千戶侯等」者也。樊重欲作器械物﹐先種梓﹑漆﹐時人嗤之。然積以歲月﹐皆得其用﹐向之笑者﹐咸求假焉。此種殖之不可已已也。諺曰「一年之計﹐莫如樹谷﹔十年之計﹐莫如樹木。」此之謂也。《書》曰「稼穡之艱難。」《孝經》曰「用天之道﹐因地之利﹐謹身節用﹐以養父母。」《論語》曰「百姓不足﹐君孰與足﹖」漢文帝曰「朕爲天下守財矣﹐安敢妄用哉﹗」孔子曰「居家理﹐治可移於官。」然則家猶國﹐國猶家﹐是以家貧則思良妻﹐國亂則思良相﹐其義一也。夫財貨之生﹐旣艱難矣﹐用之又無節﹔凡人之性﹐好懶惰矣。率之又不篤﹔如以政令失所﹐水旱爲災。一谷不登﹐胔腐相繼﹕古今同患﹐所不能止也﹐嗟乎﹗且饑者有過甚之原﹐渴者有兼量之情。旣飽而後輕食﹐旣暖而後輕衣。或由年谷丰穰﹐而忽於蓄積﹔或由布帛優贍﹐而輕於施與﹕窮窘之來﹐所由有漸。故《管子》曰「桀有天下﹐而用不足﹔湯有七十二里。而用有餘。天非獨爲湯雨菽﹑粟也。」蓋言用之以節。《仲長子》曰「鮑魚之肆﹐不自以气爲臭﹔四夷之人﹐不自以食爲異﹕生心使之然也。居積心之中﹐見生然之事﹐夫孰自知非者也﹖斯何異蓼中之虫﹐而不知藍之甘乎﹖」今采捃經傳﹐爰及歌謠﹐詢之老成﹐驗之行事﹐起自耕農﹐終於醯﹑醢﹐資生之業﹐靡不畢書﹐號曰《齊民要術》。凡九十二篇﹐束爲十卷。卷首皆有目錄﹐於文𨿽煩﹐尋覽差易。其有五穀﹑果﹑蓏非中國所殖者﹐存其名目而已﹕種蒔之法﹐蓋無聞焉。捨本逐末﹐賢哲所非﹐日富歲貧﹐饑寒之漸﹐故商賈之事﹐闕而不錄。花艸之流﹐可以悅目﹐徒有春花﹐而無秋實﹐匹諸浮僞﹐蓋不足存。鄙意曉示家童﹐未敢聞之有識﹐故丁寧周至﹐言提其耳﹐每事指斥﹐不尙浮辭。覽者無或嗤焉。

後魏髙陽太守賈思勰撰●雜說夫治生之道﹐不仁則農﹔若昧於田疇﹐則多匱乏。只知稼穡之力﹐輥未逮於老農﹔規畫之間﹐竊自同於「后稷」。所爲之術﹐條列後行。凡人家營田﹐須量己力﹐寧可少好﹐不可多惡。假如一具牛﹐總營得小畝三頃——據齊地大畝﹐一頃三十五畝也。每年一易﹐必莫頻種。其雜田地﹐卽是來年谷資。欲善其事﹐先利其器。悅以使人﹐人忘其勞。且須調習器機﹐務令快利﹔秣飼牛畜﹐事須肥健﹔撫卹其人﹐常遣歡悅。觀其地勢。乾濕得所﹐禾秋收了﹐先耕蕎麥地﹐次耕餘地。務遣深細﹐不得趁多。看乾濕﹐隨時蓋磨著切。見世人耕了﹐仰著土愉﹐並待孟春蓋﹐若冬乏水雪﹐連夏亢陽﹐徒道秋耕不堪下種。無問耕得多少﹐皆須旋蓋磨如法。如一具牛﹐兩个月秋耕﹐計得小畝三頃。終冬加料餵。至十二月內﹐卽須排比農具使足。一入正月初﹐未開陽气上﹐卽更蓋所耕得地徧。凡田地中有良有薄者﹐卽須加糞糞之。其踏糞法﹕凡人家秋收治田後﹐場上所有穰﹑谷﹝禾戠﹞等﹐並須收貯一處。每日布牛腳下﹐三寸厚﹔每平旦收聚堆積之﹔還依前布之﹐經宿卽堆聚。計經冬一具牛﹐踏成三十車糞。至十二月﹑正月之間﹐旣載糞糞地。計小畝畝別用五車﹐計糞得六畝。勻攤﹐耕﹐蓋著﹐未須轉起。自地亢後﹐但所耕地﹐隨餉蓋之﹔待一段總轉了﹐卽橫蓋一徧。計正月﹑二月兩个月﹐又車一徧。然後看地宜納粟﹕先種黑地﹑微帶下地﹐卽種糙種﹔然後種髙壤白地。其白地﹐候寒食後檢莢盛時納種。以次種大豆﹑油麻等田。然後轉所糞得地﹐耕五﹑六徧。每耕一徧﹐蓋兩徧﹐最後蓋三徧。還縱橫蓋之。候昏房﹑心中﹐下黍種無問。谷﹐小畝一升下子﹐則稀穊得所。候黍﹑粟苗未與壠齊﹐卽鋤一徧。黍經五日﹐更報鋤第二徧。候未蠶老畢﹐報鋤第三徧。如無力﹐卽止﹔如有餘力﹐秀后更鋤第四徧。油麻﹑大豆﹐並鋤兩徧止﹐亦不厭早鋤。谷﹐第一徧便科定﹐每科只畱兩莖﹐更不得畱多。每科相去一尺。兩壠頭空﹐務欲深細。第一徧鋤。未可全深﹔第二徧。惟深是求﹔第三徧﹐較淺於第二徧﹔第四徧較淺。凡蕎麥﹐五月耕﹔經二十五日﹐艸爛得轉﹔並種﹐耕三徧。立秋前後﹐皆十日內種之。假如耕地三徧﹐卽三重著子。下兩重子黑﹐上頭一重子折﹐皆是白汁﹐滿似如濃﹐卽須收刈之。但對梢相答鋪之﹐其白者日漸盡變爲黑﹐如此乃爲得所。若待上頭總黑﹐半已下黑子﹐盡總落矣。其所糞種黍地﹐亦刈黍了﹐卽耕兩徧﹐熟蓋﹐下糠麥。至春﹐鋤三徧止。凡種小麥地﹐以五月內耕一徧﹐看乾濕轉之﹐耕三徧爲度。亦秋社後卽種。至春﹐能鋤得兩徧最好。凡種麻地﹐須耕五﹑六徧﹐倍蓋之。以夏至前十日下子。亦鋤兩徧。仍須用心細意抽拔全稠鬧細弱不堪畱者﹐卽去卻。一切但依此法﹐除虫災外﹐小小旱﹐不至全損。何者﹖緣蓋磨數多故也。又鋤耨以時。諺曰「鋤頭三寸澤」﹐此之謂也。堯湯旱澇之年﹐則不敢保。𨿽然﹐此乃常式。古人云「耕鋤不以水旱息功﹐必獲丰年之收。」如去城郭近﹐務須多種瓜﹑菜﹑茄子等﹐且得供家﹐有餘出賣。只如十畝之地﹐灼然良沃者﹐選得五畝﹐二畝半種蔥﹐二畝半種諸雜菜﹔似校平者種瓜﹑蘿卜。其菜每至春二月內﹐選良沃地二畝熟﹐種葵﹑萵苣。作畦﹐栽蔓菁﹐收子。至五月﹑六月﹐拔諸菜先熟者﹐並須盛裹﹐亦收子訖。應空閒地種蔓菁﹑萵苣﹑蘿卜等﹐看稀稠鋤其科。至七月六日﹑十四日﹐如有車牛﹐盡割賣之﹔如自無車牛﹐輸與人。卽取地種秋菜。蔥﹐四月種。蘿卜及葵﹐六月種。蔓菁﹐七月種。芥﹐八月種。瓜﹐一二月種﹔如擬種瓜四畝﹐畱四月種﹐並鋤十徧。蔓菁﹑芥子﹐並鋤兩徧。葵﹑蘿卜﹐鋤三徧。蔥﹐但培鋤四徧。白豆﹑小豆﹐一時種﹐齊熟﹐且免摘角。但能依此方法﹐卽萬不失一。●卷一●耕田第一《周書》曰「神農之時﹐天雨粟﹐神農遂耕而種之。作陶﹐冶斤斧﹐爲耒耜﹑鋤﹑耨﹐以墾艸莽﹐然後五穀興助﹐百果藏實。」《世本》曰「倕曰作耒耜。」「倕﹐神農之臣也。」《呂氏春秋》曰「耜博六寸。」《爾雅》曰「斪忴斸謂之定。」犍爲舍人曰「斸謂﹐鋤也﹐名定。」《纂文》曰「養苗之道﹐鋤不如耨﹐耨不如鏟。鏟柄長二尺﹐刃廣二寸﹐以劃地除艸。」許愼《說文》曰「耒﹐手耕曲木也。」「耜﹐耒端木也。」「斸﹐斫也﹐齊謂之鎡錤。一曰﹐斤柄性自曲者也。」「田﹐陳也﹐樹谷曰田﹐象四口﹐十﹐阡陌之制也。」「耕﹐犁也﹐從耒井聲。一曰﹐古者井田。。」劉熙《釋名》曰「田﹐塡也﹐五穀塡滿其中。」「犁﹐利也利則發土絕艸根。」「耨﹐似鋤﹐嫗耨禾也。」「斸﹐誅也﹐主以誅鋤物根株也。」凡開荒山澤田﹐皆七月芟艾之﹐艸幹卽放火﹐至春而開。﹝根朽省功。﹞其林木大者﹝罃刂﹞﹝鳥更反﹞殺之﹐葉死不扇﹐便任耕種。三歲後﹐根枯莖朽﹐以火燒之。﹝入地盡矣。﹞耕荒畢﹐以鐵齒﹝金屚﹞楱﹝俎侯反﹞再徧杷之﹐漫擲黍穄﹐勞﹝郎到反﹞亦再徧。明年﹐乃中爲谷田。凡耕髙下田﹐不問饜秋﹐必須燥濕得所爲佳。若水旱不調﹐寧燥不濕。﹝燥耕𨿽塊﹐一經得雨﹐地則粉解。濕耕堅垎﹝胡格反﹞﹐數年不佳。諺曰「濕耕澤鋤﹐不如歸去。」言無益而有損。濕耕者﹐白背速﹝金屚﹞楱之﹐亦無傷﹔否則大惡也。﹞春耕尋勞﹐﹝古曰「耰」﹐今日「勞」。《說文》曰「耰﹐摩田器。」今人亦名勞曰「摩」﹐鄙語曰「耕田摩勞」也。﹞秋耕待白背勞。﹝春旣多風﹐若不尋勞﹐地必虛燥。秋田﹝濕水換土﹞實﹐濕勞令地硬。諺曰「耕而不勞﹐不如作暴。」蓋言澤難遇。喜天時故也。桓寬《鹽鐵論》曰「茂木之下無丰艸﹐大塊之間無美苗。」﹞凡秋耕欲深﹐春夏欲淺。犁欲廉﹐勞欲再。﹝犁廉耕細﹐牛復不疲﹔再勞地熟。旱亦保澤也。﹞秋耕﹝禾奄﹞﹝一感反﹞靑者爲上。﹝比至冬月﹐靑艸復生者﹐其美與小豆同也。﹞初耕欲深﹐轉地欲淺。﹝耕不深﹐地不熟﹔轉不淺﹐動生土也。﹞菅茅之地﹐宜縱牛羊踐之﹐﹝踐則根浮﹞。七月耕之則死。﹝非七月﹐復生矣。﹞凡美田之法﹐綠豆爲上﹐小豆﹑胡麻次之。悉皆五﹑六月中﹝禾糞﹞﹝羹懿反﹞種﹐七月﹑八月犁掩殺之﹐爲春谷田﹐則畝收十石﹐其美與蠶矢﹑熟糞同。凡秋收之後﹐牛力弱﹐未及卽秋耕者﹐穀﹑黍﹑穄﹑粱﹑秫茇﹝方末反﹞之下﹐卽移羸速鋒之﹐地恆潤澤而不堅硬。乃至冬初﹐常得耕營﹐不患枯旱。若牛力少者﹐但九月﹑十月一勞之﹐至春樀種亦得。《禮記﹖月令》曰「孟春之月﹐……天子乃以元日﹐祈谷於上帝。﹝鄭玄注曰「謂上辛曰郊祭天。《春秋傳》曰﹕『春郊祀后稷﹐以祈農事。是故啟蟄而郊﹐郊而後耕。』上帝﹐太微之帝。」﹞乃擇元辰﹐天子親載耒耜﹐……帥三公﹑九卿﹑諸侯﹑大夫﹐躬耕帝籍。﹝「元辰﹐蓋瘡後吉辰也。……帝籍﹐爲天神借民力所治之田也。」﹞……是月也﹐天气下降﹐地气上騰﹐天地同和﹐艸木萌動。﹝「此陽气蒸達﹐可耕之候也。農書曰﹕『土長冒橛﹐陳根可拔﹐耕者急發』也。」﹞……命田司﹝「司謂『田畯』﹐主農之官。」﹞……善相丘陵﹑阪險﹑原隰﹐土地所宜﹐五穀所殖﹐以教導民。……田事旣飭﹐先定準直﹐農乃不惑。……「仲春之月﹐……耕者少捨﹐乃修闔扇。﹝「捨﹐猶止也。蟄虫啟戶﹐耕事少閒﹐而治門戶。用木曰闔﹐用竹葦曰扇。」﹞……無作大事﹐以妨農事。……「孟夏之月﹐……勞農勸民﹐無或失時。﹝「重力勞來之。」﹞……命農勉作﹐無休於都。﹝「急趣農也。……《王居明堂禮》曰﹕『無宿於國』也。」﹞……「季秋之月﹐……蟄虫咸俯在內﹐皆墐其戶。「墐﹐謂塗閉之﹐此避殺气也。」「孟冬之月﹐……天气上騰﹐地气下降﹐天地不通﹐閉藏而成冬。……勞農以休息之。﹝「『黨正』﹕『屬民飲酒﹐正齒位』是也。」﹞……「仲冬之月﹐……土事無作﹐愼無發蓋﹐無發屋室﹐……地气且泄﹐是謂發天地之房﹐諸蟄則死﹐民必疾疫。﹝「大陰用事﹐尢重閉藏。」按今世有十月﹑十一月耕者﹐非直逆天道﹐害蟄虫﹐地亦無膏潤﹐收必薄少也。﹞……「季冬之月﹐……命田官告人出五種﹔﹝「命田官告民出五種﹐大寒過﹐農事將起也。」﹞命農計耦耕事﹐修耒耜﹐具田器。﹝「耜者﹐耒之金﹐耜廣五寸。田器﹐鎡錤之屬。」﹞是月也﹐日窮於次﹐月窮於紀﹐星回於天﹐數將幾終﹐﹝「言日月星辰運行至此月﹐皆幣於故基。次﹐捨也﹔紀﹐猶合也。」﹞歲且更始﹐專而農民﹐毋有所使。﹝「而﹐猶汝也﹔言專一汝農民之心﹐令人預有志於耕稼之事﹔不可徭役﹐徭役之則志散﹐失其業也。」﹞……」《孟子》曰「土之仕也﹐猶農夫之耕也。」﹝趙岐注曰「言仕之爲急﹐若農夫不耕不可。」﹞魏文候曰「民春以力耕﹐夏以彊耘﹐秋以收斂。」《雜陰陽書》曰「亥爲天倉﹐耕之始。」《呂氏春秋》曰「冬至後五旬七日昌生。昌者﹐百艸之先生也﹐於是始耕。」﹝髙誘注曰「昌﹐昌蒲﹐水艸也。」﹞《淮南子》曰「耕之爲事也勞﹐織之爲事也擾。擾勞之事﹐而民不捨者﹐知其可以衣食也。人之情﹐不能無衣食。衣食之道﹐必始於耕織﹐……。物之若耕織﹐始初甚勞。終必利也眾。」又曰「不能耕而欲黍粱﹐不能織而喜縫裳﹐無其事而求其功﹐難矣。」《氾勝之書》曰「凡耕之本﹐在於趣時﹐和土﹐務糞澤﹐早鋤早獲。「春凍解。地气始通﹐土一和解。夏至﹐天气始暑﹐陰气始盛﹐土復解。夏至後九十日﹐晝夜分﹐天地气和。以此時耕田﹐一而當五﹐名曰膏澤﹐皆得時功。「春地气通﹐可耕堅硬彊地黑壚土﹐輒平摩其塊以生艸﹐艸生復耕之﹐天有小雨復耕和之﹐勿令有塊以待時。所謂彊土而弱之也。「春候地气始通﹕椓橛木長尺二寸﹐埋尺﹐見其二寸﹔立春後﹐土塊散﹐上沒橛﹐陳根可拔。此時二十日以後﹐和气去﹐卽土剛。以時耕﹐一而當四﹔和气去耕﹐四不當一。「杏始華榮﹐輒耕輕土弱土。望杏花落﹐復耕。耕輒藺之。艸生﹐有雨澤﹐耕重藺之。土甚輕者﹐以牛羊踐之。如此則土彊。此謂弱土而彊之也。「春气未通﹐則土歷適不保澤﹐終歲不宜稼﹐非糞不解。愼無旱耕。須艸生﹐至可耕時﹐有雨卽耕﹐土相親﹐苗獨生。艸穢爛﹐皆成良田。引一耕而當五也。不如此而旱耕﹐塊硬﹐苗﹑穢同孔出﹐不可鋤治﹐反爲敗田。秋無雨而耕﹐絕土气﹐土堅垎﹐各曰『臘田』。及盛冬耕。泄陰气﹐土枯燥﹐名曰『脯田』。脯田與臘田﹐皆傷田﹐二歲不起稼﹐則一歲休之。「凡麥田﹐常以五月耕﹐六月再耕﹐七月勿耕﹐謹摩平以待種時。五月耕﹐一當三。六月耕﹐一當再。若七月耕﹐五不當一。「冬雨雪止﹐輒以藺之﹐掩地雪﹐勿使從風飛去﹔後雪復藺之﹔則立春保澤﹐凍虫死﹐來年宜稼。「得時之和﹐適地之宜﹐田𨿽薄惡﹐收可畝十石。」崔寔《四民月令》曰「正月﹐地气上騰﹐土長冒橛﹐陳根可拔﹐急菑彊土黑壚之田。二月﹐陰凍畢澤﹐可菑美田緩土及河渚小處。三月﹐杏華盛﹐可菑沙白輕土之田。五月﹑六月﹐可菑麥田。」崔寔《政論》曰「武帝以趙過爲搜粟都尉﹐教民耕殖。其法三犁共一牛﹐一人將之﹐下種﹐挽耬﹐皆取備焉。日種一頃。至今三輔猶賴其利。今遼東耕犁﹐轅長四尺﹐回車相妨﹐旣用兩牛﹐兩人牽之﹐一人將耕﹐一人下種﹐二人挽耬﹕凡用兩牛六人﹐一日才種二十五畝。其懸絕如此。」﹝按三犁共一牛﹐若今三腳耬矣﹐未知耕法如何﹖今自濟州以西﹐猶用長轅犁﹑兩腳耬。長轅耕平地尙可﹐於山澗之間則不任用﹐且回轉至難﹐費力﹐未若齊人蔚犁之柔便也。兩腳耬﹐種壠穊﹐亦不如一腳耬之得中也。﹞●收種第二楊泉《物理論》曰「梁者﹐黍﹑稷之總名﹔稻者﹐漑種之總名﹔菽者﹐眾豆之總名。三谷各二十種﹐爲六十﹔蔬﹑果之實﹐助谷各二十﹐凡爲百種。故《詩》曰﹕『揪厥百谷』也。」凡五穀種子﹐浥郁則不生﹐生者亦尋死。種雜者﹐禾則早晚不均﹐舂復減而難熟﹐糶賣以雜糅見疵﹐炊爨失生熟之節。所以特宜存意﹐不可徒然。粟﹑黍﹑穄﹑粱﹑秫﹐常歲歲別收﹐選好穗純色者﹐劁﹝才彫反﹞刈髙懸之。至春治取﹐別種﹐以明年種子。﹝耬耩掩種﹐一斗可種一畝。量家田所須種子多少而種之。﹞其別種種子﹐常須加鋤。﹝鋤多則無秕也。﹞先治而別埋﹐﹝先治﹐場淨不雜﹔窖埋﹐又勝器盛。﹞還以所治蓑艸蔽窖。﹝不爾必有爲雜之患。﹞將種前二十許日﹐開出水洮﹐﹝浮秕去則無莠﹞。卽曬令燥﹐種之。依《周官》相地所宜而糞種之。《氾勝之術》曰「牽馬令就谷堆食數口﹐以馬踐過爲種﹐無虸蚄﹐厭虸蚄虫也。」《周官》曰「艸人﹐掌土化之法﹐以物地相其宜而爲之種。﹝鄭玄注曰「土化之法﹐化之使美﹐若氾勝之術也。以物地﹐占其形色。爲之種﹐黃白宜以種禾之屬。」﹞凡糞種﹕騂剛用牛﹐赤緹用羊﹐墳壤用麋﹐渴澤用鹿﹐咸瀉用貆﹐勃壤用狐﹐埴壚用豕﹐彊﹝上臨下木﹞用蕡﹐輕爂用犬。﹝此「艸人」職。鄭玄注曰「凡所以糞種者﹐皆謂煮取汁也。赤緹﹐縓色也。渴澤﹐故水處也﹔瀉﹐鹵也﹔貆﹐貒也﹔勃壤﹐粉解者﹔埴壚﹐黏疏者﹔彊﹝上臨下木﹞﹐彊堅者﹔輕爂﹐淸脆者。故書『騂』爲『挈』﹐『墳』作『蚠』。杜子春『挈』讀爲『騂』﹐謂地色赤而土剛彊也。鄭司農云﹕『用牛﹐以牛骨汁漬其種也。謂之糞種。墳壤﹐多蚠鼠也。壤﹐白色。蔶﹐麻也。』玄謂墳壤﹐潤解。」﹞《淮南術》曰「從冬至日數至來年正月朔日﹐五十日者﹐民食足﹔不滿五十日者﹐日減一斗﹔有餘日﹐日益一斗。」《氾勝之書》曰「種傷濕郁熱則生虫也。「取麥種﹐候熟可獲﹐擇穗大彊者斬﹐束立場中之髙燥處﹐曝使極燥。無令有白魚﹐有輒揚治之。取乾艾雜藏之﹐麥一石﹐艾一把。藏以瓦器﹑竹器。順時種之﹐則收常倍。「取禾種﹐擇髙大者﹐斬一節下﹐把懸髙燥處﹐苗則不敗。「欲知歲所宜﹐以布囊盛粟等諸物種﹐平量之﹐埋陰地。冬至後五十日﹐發取量之﹐息最多者。歲所宜也。」崔寔曰「平量五穀各一升﹐小罌盛﹐埋垣北墻陰下﹐……。」余法同上。《師曠占術》曰「杏多實不虫者﹐來年秋禾善。五木者﹐五穀之先﹔欲知五穀﹐但視五木。擇其木盛者﹐來年多種之﹐萬不失一也。」●種谷第三稗附出﹐稗爲粟類故。種谷﹕谷﹐稷也﹐名粟。谷者﹐五穀之總名﹐非指謂粟也。然今人專以稷爲谷﹐望俗名之耳。《爾雅》曰「粢﹐稷也。」《說文》曰「粟﹐嘉谷實也。」郭義恭《廣志》曰「有赤粟﹑白莖﹐有黑格雀粟﹐有張公斑﹐有含黃倉﹐有靑稷﹐有雪白粟﹐亦名白莖。又有白藍下﹑竹頭莖靑﹑白逮麥﹑擢石精﹑盧狗蹯之名種云。」郭璞注《爾雅》曰「今江東呼稷爲粢。」孫炎曰「稷﹐粟也。」按今世粟名﹐多以人姓字爲名目﹐亦有觀形立名﹐亦有會義爲稱﹐聊復載之云耳﹕朱谷﹑髙居黃﹑劉豬獬﹑道湣黃﹑聒谷黃﹑雀懊黃﹑百日糧﹐有起婦黃﹑辱稻糧﹑奴子典﹑﹝黍棗﹞﹝上音下加﹞支谷﹑焦金黃﹑﹝酓鳥﹞﹝鳥含反﹞履蒼——一名麥爭場﹕此十四種﹐早熟﹐耐旱﹐熟早免虫。聒谷黃﹑辱稻糧二種﹐味美。今墮車﹑下馬看﹑百羣羊﹑懸蛇赤尾﹑罷虎黃﹑雀民泰﹑馬曳韁﹑劉豬赤﹑李浴黃﹑阿摩糧﹑東海黃﹑石﹝馬寽﹞﹝良臥反﹞歲﹝蘇臥反﹞﹑靑莖靑﹑黑好黃﹑陌南禾﹑隈堤黃﹑宋冀癡﹑指張黃﹑兔腳靑﹑惠日黃﹑寫風赤﹑一晛黃﹑山鹺﹑頓﹝禾黨﹞黃﹕此二十四種﹐穗皆有毛﹐耐風﹐免雀暴。一晛黃一種﹐易舂。寶珠黃﹑俗得白﹑張鄰黃﹑白鹺谷﹑鉤千黃﹑張蟻白﹑耿虎黃﹑都奴赤﹑茄蘆黃﹑薰豬赤﹑魏爽黃﹑白莖靑﹑竹根黃﹑調母粱﹑磊碨黃﹑劉沙白﹑僧延黃﹑赤粱谷﹑靈忽黃﹑獺尾靑﹑續徳黃﹑稈容靑﹑豬矢靑﹑煙燻黃﹑樂婢靑﹑平壽黃﹑鹿橛白﹑鹺折筐﹑黃﹝禾覃﹞穇﹑阿居黃﹑赤巴粱﹑鹿蹄黃﹑餓狗蒼﹑可憐黃﹑米谷﹑鹿橛靑﹑阿邏羅﹕此三十八種﹐中﹝禾旦﹞大谷。白鹺谷﹑調母粱二種﹐味美。稈容靑﹑阿居黃﹑豬矢靑三種﹐味惡。黃﹝禾覃﹞穇﹑樂婢靑二處﹐易舂。竹葉靑﹑石抑閦——竹葉靑﹐一名胡谷——﹑水黑谷﹑忽泥靑﹑衝天棒﹑雉子靑﹑鴟腳谷﹑雁頭靑﹑攬堆黃﹑靑子規﹕此十種晚熟﹐耐水﹔有虫災則盡矣。凡谷成熟有早晚﹐苗稈有髙下﹐收實有多少﹐質性有彊弱﹐米味有美惡﹐粒實有息耗。﹝早熟者苗短而收多﹐晚熟者苗長而收少。彊苗者短﹐黃谷之屬是也﹔弱苗者長﹑靑﹑白﹑黑是也。收少者美而耗﹐收多者惡而息也。﹞地勢有良薄﹐﹝良田宜種晚﹐薄田宜種早。良地非獨宜晚﹐早亦無害﹔薄地宜早﹐晚必不成實也。﹞山﹑澤有異宜。﹝山田種彊苗﹐以避風霜﹔澤田種弱苗﹐以求華實也。﹞順天時。量地利﹐則用力少而成功多。任情返道﹐勞而無獲。﹝入泉伐木﹐登山求魚﹐手必虛﹔迎風散水﹐逆阪走丸﹐其勢難。﹞凡谷田﹐綠豆﹑小豆底爲上﹐麻﹑黍﹑胡麻次之﹐蕪菁﹑大豆爲下。﹝常見瓜底﹐不減綠豆﹐本旣不論﹐聊復記之。﹞良地一畝﹐用子五升﹐薄地三升。﹝此爲稙谷﹐晚田加種也。﹞谷田必須歲易。﹝兌風﹞子則莠多而收薄矣。﹝兌風﹞﹐尹絹反﹞。二月﹑三月種者爲稙禾﹐四月﹑五月種者爲穉禾。二月上旬及麻﹑菩﹝音倍﹑音勃﹞楊生種者爲上時﹐三月上旬及淸明節﹑桃始花爲中時﹐四月上旬及棗葉生﹑桑花落爲下時。歲道宜晚者﹐五月﹑六月初亦得。凡春種欲深﹐宜曳重撻。夏種欲淺﹐直置自生。﹝春气冷﹐生遲﹐不曳撻則根虛﹐𨿽生輒死。夏气熱而生速﹐曳撻遇雨必堅垎。其春澤多者﹐或亦不須撻﹔必欲撻者﹐宜須待白背﹐溫撻令地堅硬故也。﹞凡種谷﹐雨後爲佳。叔叔雨﹐宜濕種﹔遇大雨﹐待穢生。﹝小雨不接濕﹐無以生禾苗﹔在雨不待白背﹐濕輾則令苗瘦。穢若盛者﹐先鋤一徧﹐然後納種乃佳也。﹞春若遇旱﹐秋耕之地﹐得仰壠待雨。﹝春耕者﹐不中也。﹞夏若仰壠﹐非直蕩汰不生﹐兼與艸穢俱出。凡田谷早晚相雜。防歲道有所宜。有閏之負﹐節气近後﹐宜晚田。然大率欲早﹐早田倍多於晚。早田淨而易治﹐晚者蕪穢難治。其收任多少﹐從歲所宜﹐非關早晚。然早谷皮薄﹐米實而多﹔晚谷皮厚﹐米少而虛也。苗生如馬耳則鏃鋤。﹝諺曰「欲得谷﹐馬耳鏃。」初角切。﹞衡稀豁之處﹐鋤而補之。﹝用功蓋不足言﹐利益動能百倍。﹞凡五穀﹐惟小鋤爲良。﹝小鋤者﹐非直省功﹐谷亦倍勝。大鋤者﹐艸根繁茂﹐用功多而收益少。﹞良田率一尺畱一科。﹝劉章《耕田歌》曰「深耕穊種﹐立苗欲疏﹔非其類者。鋤而去之。」諺云「回車倒馬﹐擲衣不下﹐皆十石而收。」言大稀大穊之收﹐皆均平也。﹞薄地尋壠躡之。﹝不耕故。﹞苗出壠則深鋤。鋤不厭數﹐周而復始﹐勿以無艸而暫停。﹝鋤者非止除艸﹐乃地熟而實多﹐糠薄﹐米息。鋤得十徧﹐便得「八米」也春鋤起地﹐夏爲除艸﹐故春鋤不用觸濕。六月以後﹐𨿽濕亦無嫌。﹝春苗旣淺﹐陰未覆地﹐濕鋤則地堅。夏苗陰厚﹐地不見日﹐故𨿽濕亦無害矣。《管子》曰「國爲者﹐使農寒耕而熱蕓。」蕓﹐除艸也。﹞苗旣出壠﹐每一經雨﹐白背時﹐輒以鐵齒﹝金屚﹞楱縱橫杷而勞之。﹝杷法﹕令人坐上﹐數以手斷去艸﹔艸塞齒﹐則傷苗。如此令地熟軟﹐易鋤省力。中鋒止。﹞苗髙一尺﹐鋒之。﹝三徧者皆佳。﹞耩﹝故項反﹞者﹐非不壅本苗深﹐殺艸﹐益實﹐然令地堅硬﹐乏澤難耕。鋤得五徧以上﹐不煩耩。﹝必欲耩者﹐刈谷之後﹐卽鋒茇﹝方末反﹞下令突起﹐則潤澤易耕。﹞凡種﹐欲牛遲緩行﹐種人令促步以足躡壠底。﹝牛遲則子勻﹐足躡則苗茂。足迹相接者﹐亦可不煩撻也。﹞熟﹐速刈。乾﹐速積。﹝刈早則鐮傷﹐刈晚則穗折﹐遇風則收減。濕積則槁爛﹐積晚則損耗﹐連雨則生耳。﹞凡五穀﹐大判上旬種者全收﹐中旬中收﹐下旬下收。《雜陰陽書》曰「禾『生』於棗或楊。九十日秀﹐秀后六十日成。禾『生』於寅﹐『壯』於丁﹑午﹐『長』於丙﹐『老』於戊﹐『死』於申﹐惡於壬﹑癸﹐忌於乙﹑丑。「凡種五穀﹐以『生』﹑『長』﹑『壯』日種者多實﹐『老』﹑『惡』﹑『死』日種者收薄﹐以忌日種者敗傷。又用『成』﹑『收』﹑『滿』﹑『平』﹑『定』日爲佳。」《氾勝之書》曰「小豆忌卯﹐稻﹑麻忌辰﹐禾忌丙﹐黍忌丑﹐秫忌寅﹑未﹐小麥忌戌﹐大麥忌子﹐大豆忌申﹑卯。凡九谷有忌日﹐種之不避其忌﹐則多傷敗。此非虛語也。其自然者。燒黍穰則害瓠。」﹝《史記》曰「陰陽之家﹐拘而多忌。」止可知其梗槪﹐不可委曲從之。諺曰「以時及澤﹐爲上策」也。﹞《禮記﹖月令》曰「孟秋之月﹐……修宮室﹐壞垣墻。……「仲秋之月﹐……可以築城郭﹐……穿竇窖﹐修囷倉。﹝鄭玄曰「爲民當入﹐物當藏也。……墮曰竇﹐方曰窖。」按諺曰「家貧無所有﹐秋墻三五堵。」蓋言秋墻堅實﹐土功之時﹐一勞永逸﹐亦貧家之寶也。﹞乃命有司﹐趣民收斂﹐務畜菜﹐多積聚。﹝「始爲禦冬之備。」……﹞「季秋之月﹐……農事備收。﹝「備﹐猶盡也。」……﹞「孟冬之月﹐……謹蓋藏﹐……循行積聚﹐無有不斂。「﹝謂芻﹑禾﹑薪﹑蒸之屬也。」﹞……「仲冬之月﹐……農有不收藏積聚者﹐……取之不詰。﹝「此收斂尢急之時﹐有人取者不罪﹐所以警其主也。」……」﹞《尙書考靈曜》曰「春﹐鳥星昏中﹐以種稷。﹝「鳥﹐朱鳥鶉火也」﹞秋﹐虛星昏中﹐以收斂。﹝「虛﹐玄枵也。﹞」」《莊子》長梧封人曰「昔予爲禾﹐耕而鹵莽﹝忙補反﹞之﹐則其實亦鹵莽而報予﹔蕓而滅裂之﹐其實亦滅裂而報予。﹝郭象曰﹕」鹵莽﹑滅裂﹐輕脫末略﹐不盡其分。﹞「予來年變齊﹝在細反﹞﹐深其耕而熟耰之﹐其禾繁以滋。予終年厭餮。」《孟子》曰「不違農時﹐谷不可勝食。﹝趙岐注曰「使民得務農﹐不違奪其農時﹐則五穀饒穰﹐不可勝食也。」﹞」「諺曰﹕『𨿽有智惠﹐不如乘勢﹔𨿽有鎡錤﹐不如待時。』﹝趙岐曰「乘勢﹐居富貴之勢。鎡錤﹐田器﹐耒耜之屬。待時﹐謂農之三時。」﹞」又曰「五穀﹐種之美者也﹔苟爲不熟﹐不如稊稗。夫仁﹐亦在熟而已矣。﹝趙岐曰﹕『熟﹐成也。五穀𨿽美﹐種之不成﹐不如稊稗之艸﹐其實可食。爲仁不成﹐亦猶是。」﹞」《淮南子》曰「夫地勢﹐水東流﹐人必事焉﹐然後不潦得谷行。﹝「水勢𨿽東流﹐人必事而通之﹐使得循谷而行也。」﹞禾稼春生﹐人必加功焉﹐故五穀遂長。﹝髙誘曰「加功﹐謂『是藨是蓘』蕓耕之也。遂﹐成也。」﹞聽其自流﹐待其自生﹐大禹之功不立﹐而後稷之智不用。」「禹決江疏河﹐以爲天下興利﹐不能使水西流﹔后稷辟土墾艸﹐以爲百姓力農﹐然而不能使禾冬生﹕豈其人事不至哉﹖其勢不可也。」﹝春生﹑夏長﹑秋收﹑冬藏﹐四時不可易也。﹞……「食者民之本﹐民者國之本﹐國者君之本。是故人君上因天時﹐下盡地利﹐中用人力﹐是以羣生遂長﹐五穀蕃殖。教民養育六畜﹐以時種樹﹐務修田疇﹐滋殖桑﹑麻。肥﹑墝﹑髙﹑下﹐各因其宜。丘陵﹑孤險不生五穀者﹐樹以竹木。春伐枯槁﹐夏取果﹑蓏﹐秋畜蔬﹑食﹐﹝「菜食曰蔬﹐谷食曰食。」﹞冬伐薪﹑蒸﹐﹝「火曰薪﹐水曰蒸。」﹞以爲民資。是故生無乏用﹐死無轉屍。﹝「轉﹐棄也。」﹞……「故先王之制﹐四海云至﹐而修封疆﹔﹝「四海云至﹐二月也。」﹞蝦蟆鳴﹐弱降﹐而通路除道矣﹔﹝「燕降﹐三月。」﹞陰降百泉﹐則修橋梁。﹝「陰降百泉﹐十月。」﹞昏﹐張中﹐則務樹谷﹔﹝「三月昏﹐張星中於南方。張﹐南方朱鳥之宿。」﹞大火中﹐卽種黍﹑菽﹔﹝「大火昏中﹐六月。」﹞虛中﹐卽種宿麥﹔﹝「虛昏中﹐九月。」﹞昴星中﹐則收斂蓄積﹐伐薪木。﹝「昴星﹐西方白虎之宿。季秋之月﹐收斂蓄積。」﹞……所以應時修備﹐富國利民。」「霜降而樹谷﹐冰泮而求獲﹐欲得食則難矣。」又曰「爲治之本﹐務在安民﹔安民之本﹐在於足用﹔足用之本﹐在於勿奪時﹔」﹝言不奪民之農要時。﹞「勿奪時之本﹐在於省事﹔省事之本﹐在於節谷﹔﹝「節﹐止﹔欲﹐貪。」﹞節谷之本﹐在於反性。﹝「反其所受於天之正性也。」﹞未有能搖其本而靖其末﹐濁其源而淸其流者也。」「夫日回而月周﹐時不與人遊。故聖人不貴尺璧而重寸陰﹐時難得而易失也。故禹之趨時也﹐履遺而不納﹐冠掛而不顧﹐非爭其先也﹐而爭其得時也。」《呂氏春秋》曰「苗﹐其弱也欲孤﹐﹝「弱﹐小也。苗始生小時﹐欲得孤特﹐疏數適﹐則茂好也。」﹞其長也欲相與俱﹐﹝「言相依植﹐不偃僕。」﹞其熟也欲相扶。﹝「相扶持﹐不傷折。」﹞是故三以爲族﹐乃多粟。﹝「族﹐聚也。」﹞「吾苗有行﹐故速長﹔弱不相害﹐故速大。橫行必得﹐從行必術﹐正其行﹐通其風。」﹝行﹐行列也。﹞」《鹽鐵論》曰「惜艸茅者耗禾稼﹐惠盜賊者傷良人。」《氾勝之書》曰「種禾無期﹐因地爲時。三月楡莢時雨﹐髙地彊土可種禾。「薄田不能糞者﹐以原蠶矢雜禾種種之﹐則禾不虫。「又取馬骨銼一石﹐以水三石﹐煮之三沸﹔漉去滓﹐以汁漬附子五枚。三四日﹐去附子﹐以汁和蠶矢﹑羊矢各等分﹐撓﹝呼毛反﹐攪也﹞。令洞洞如稠粥。先種二十日時﹐以溲種如麥飯狀。常天旱燥時溲之﹐立乾﹔薄布數撓﹐令易乾。明日復溲。天陰雨則勿溲。六七溲而止。輒曝﹐謹藏﹐勿令復濕。至可種時﹐以余汁溲而種之﹐則禾稼不蝗虫。無馬骨﹐亦可用雪汁。雪汁者﹐五穀之精也﹐使稼耐旱。常以冬藏雪汁﹐器盛﹐埋於地中。治種如此﹐則收常倍。」《氾勝之書》「區種法」曰「湯有旱災﹐伊尹作爲區田﹐教民糞種﹐負水澆稼。「區田以糞气爲美﹐非必須良田也。諸山﹑陵﹑近邑髙危傾孤及丘城上﹐皆可爲區田。「區田不耕旁地﹐庶盡地力。「凡區種﹐不先治地﹐便荒地爲之。「以畝爲率﹐令一畝之地﹐長十八丈﹐廣四丈八尺﹔當橫分十八丈作十五町﹔町間分爲十四道﹐以通人行﹐道廣一尺五寸﹔町皆廣一丈五寸﹐長四丈八尺。尺直橫鑿町作溝﹐溝廣一尺﹐深亦一尺。積壤於溝間﹐相去亦一尺。嘗悉以一尺地積壤﹐不相受﹐令弘作二尺地以積壤。「囊禾﹑黍於溝間﹐夾溝爲兩行﹐去溝兩邊各二寸半﹐中央相去五寸﹐旁行相去變五寸。一溝容四十四株。一畝合萬五千七百五十株。種禾﹑黍﹐令上有一寸土﹐不可令過一寸﹐亦不可令減一寸。「凡區種麥﹐令相去二寸一行。一行容五十二株。一畝凡九萬三千五百五十株。麥上土﹐令厚二寸。「凡區種大豆﹐令相去一尺二寸。一行容九株。一畝凡六千四百八十株。﹝禾一斗﹐有五萬一千餘粒。黍亦少此少許。大豆一斗﹐一萬五千餘粒也。﹞「區種荏﹐令相去三尺。「胡麻﹐相去一尺。「區種﹐天旱常漑之﹐一畝常收百斛。「上農夫區﹐方深各六寸﹐間相去九寸。一畝三千七百區。一日作千區。區種粟二十粒﹔美糞一升﹐合土和之。畝用種二升。秋收﹐區別三升粟﹐畝收百斛。丁男長女治十畝。十畝收千石。歲食三十六石﹐支二十六年。「中農夫區﹐方九寸﹐深六寸﹐相去二尺。一畝千二十七區。用種一升。收粟五十一石。一日作三百區。「下農夫區﹐方九寸﹐深六寸﹐相去三尺。一畝五百六十七區。用種半升。收二十八石。一曰作二百區。﹝諺曰「頃不比畝善。」謂多惡不如少善也。西兗州刺史劉仁之﹐老成懿徳﹐謂餘言曰「昔在洛陽﹐於宅田以七十步之地﹐試爲區田﹐收粟三十六石。」然則一畝之收﹐有過百石矣。少地之家﹐所宜遵用之。﹞「區中艸生﹐茇之。區間艸﹐以劃劃之﹐若以鋤鋤。苗長不能耘之者﹐以﹝句刂﹞鎌比地刈其艸矣。」氾勝之曰「驗美田至十九石﹐中田十三石﹐薄田一十石。『尹擇』取減法﹐『神農』復加之。「骨汁﹑糞汁溲種﹕銼馬骨﹑牛﹑羊﹑豬﹑麋﹑鹿骨一斗﹐以雪汁三斗﹐煮之三沸。取汁以漬附子﹐率汗一斗﹐附子五枚。漬之五日﹐去附子。搗麋﹑鹿﹑羊矢等分﹐置汗中熟撓和之。候晏溫﹐又溲曝﹐狀如『后稷法』﹐皆溲汁乾乃止。若無骨﹐煮繰蛹汁和溲。如此則以區種之﹐大旱澆之﹐其收至畝百石以上﹐十倍於『后稷』。此言馬﹑蠶﹐皆虫之先也﹐及附子﹐令稼不蝗虫﹐骨汁及繰蛹汁皆肥﹐使稼耐旱﹐終歲不失於獲。「獲不可不速﹐常以急疾爲務。芒張葉黃﹐捷獲之無張。「獲禾之法﹐熟過半斷之。」《孝經援神契》曰「黃白土宜禾。」《說文》曰「禾﹐嘉谷也。以二月始生﹐八月而熟﹐得之中和﹐故謂之禾。禾﹐木也﹐木王而生﹐金王而死。」崔寔曰「二月﹑三月﹐可種稙禾。美田欲稠﹐薄田欲稀。」《氾勝之書》曰「稙禾﹐夏至後八十﹑九十日﹐常夜半候之﹐天有霜若白露下﹐以平時時﹐令兩人持長索相對﹐各持一端﹐以槪禾中﹐去霜露﹐日出乃止。如此﹐禾稼五穀不傷矣。」《氾勝之書》曰「稗﹐旣堪水旱﹐種無不熟之時﹐又特滋茂盛﹐易生蕪穢。良田畝得二﹑三十斛。宜種之﹐備凶年。「稗中有米﹐熟時搗取米﹐炊食之﹐不減粱米。又可釀作酒。﹝酒勢美釅﹐尢逾黍﹑秫。魏武使典農種之﹐頃收二千斛﹐斛得米三四斗。大儉可磨食之。若值丰年﹐可以飯牛﹑馬﹑豬﹑羊。﹞「虫食桃者粟貴。」楊泉《物理論》曰「種作曰稼﹐稼猶種也﹔收斂曰穡﹐穡猶收也﹕古今之言云爾。稼﹐農之本﹔穡﹐農之末。本輕而末重﹐前緩而後急。稼欲熟﹐收欲速。此良農之務也。」《漢書﹖食貨志》曰「種谷必雜五種﹐以備災害。「﹝師古曰﹕『歲月有宜﹐及水旱之利也。五種卽五穀﹐謂黍﹑稷﹑麻﹑麥﹑豆也。』」﹞「田中不得有樹﹐用妨五穀。﹝五穀之田﹐不宜樹果。諺曰「桃李不言﹐下自成蹊。」非直妨耕種﹐損禾苗﹐抑亦墮夫之所休息﹐豎子之所嬉遊。故齊桓公問於管子曰「饑寒﹐室屋漏而不治﹐垣墻壤而不築﹐爲之柰何﹖」管子對曰﹕『沐塗樹之枝。』公令謂左右伯﹕「沐塗樹之枝。」期年﹐民被布帛﹐治屋﹐築垣墻。公問﹕「此何故﹖」管子對曰「齊﹐夷萊之國也。一樹而百乘息其下﹐以其不捎也。眾鳥居其上。丁壯者胡丸操彈居其下﹐終日不歸。父老柎枝而論﹐終日不去。今吾沐塗樹之枝﹐日方中﹐無尺蔭﹐行者疾走﹐父老歸而治產﹐丁壯歸而有業。」﹞「力耕數耘﹐收獲如寇盜之至。「﹝師古曰﹕『力謂勤作之也。如寇盜之至﹐謂促遽之甚﹐恐爲風雨所損。』」﹞「還廬樹桑﹐「﹝師古曰﹕『還﹐繞也。』」﹞菜茹有畦。﹝《爾雅》曰「菜謂之蔌。」「不熟曰饉。」「蔬﹐菜總名也。」「凡艸﹑菜可食﹐通名曰蔬。」案生曰菜﹐熟曰茹﹐猶生曰艸﹐死曰蘆。﹞瓜﹑瓠﹑果﹑蓏﹐﹝「郎果反。應劭曰﹕『木實曰果﹐艸實曰蓏。』張晏曰﹕『有核曰果﹐無核曰蓏。』臣瓚案﹕『木上曰果﹐地上曰蓏。』」《說文》曰「在木曰果﹐在艸曰蓏。」許愼注《淮南子》曰「在樹曰果﹐在地曰蓏。」鄭玄注《周官》曰「果﹐桃﹑李屬﹔蓏﹐瓠屬。」郭璞注《樂雅》曰「果﹐木子也。」髙誘注《呂氏春秋》曰「有實曰果﹐無實曰蓏。」宋沈約注《春秋元命苞》曰「木實曰果﹔蓏﹐瓜瓠之屬。」五廣注《易傳》曰「果﹑蓏者﹐物之實。」﹞殖於疆易。﹝「張晏曰﹕『至此易主﹐故曰易。』師古曰﹕『《詩﹖小雅﹖信南山》云﹕中田有廬﹐疆易有瓜。卽謂此也。』」﹞「雞﹑豚﹑狗﹑彘﹐毋失其時﹐女修蠶織﹐則五十可以衣帛﹐七十可以食肉。……「入者必持薪樵。輕重相分﹐班白不提挈。「﹝師古曰﹕『班白者﹐謂發雜色也。不提挈者﹐所以偉老人也。』」﹞「冬﹐民旣入﹐婦人同巷﹐相從夜績﹐女工一月得四十五日。」﹝服虔曰﹕『一月之中﹐又得夜半﹐爲十五日﹐凡四十五日也。』」﹞必相從者﹐所以省費燎火﹐同巧拙而合習俗。「師古曰﹕『省費燎火﹐省燎﹑火之費也。燎﹐所以爲明﹔火﹐所以爲溫也。燎﹐音力召反。』」……「董仲舒曰﹕『《春秋》他谷不書﹐至於麥﹑禾不成則書之﹐以此見聖人於五穀﹐最重麥﹑禾也。』……「趙過爲搜粟都尉。過能爲代田﹐一畮三甽﹐﹝「師古曰﹕『甽﹐壠也﹐音工犬反﹐字或作畎。』」﹞歲代處。故曰代田。﹝「師古曰﹕『代﹐易也。』」﹞古法也。「后稷始甽田﹕以二耜爲耦﹐﹝「師古曰﹕『並兩耜而耕。』」﹞廣尺深尺四甽﹐長終畮﹐一畮三甽﹐一夫三百甽﹐而播種於甽中。﹝「師古曰﹕『播﹐布也。種﹐謂穀子也。』」﹞苗生葉以上﹐稍耩隴艸﹐﹝「師古曰﹕『耨﹐鋤也。』」﹞因聵其土﹐以附苗根。「師古曰﹕『聵﹐謂下之也。音頹。』」故其《詩》曰﹕『或蕓或芓﹐黍稷儗儗。』﹝「師古曰﹕『《小雅﹖甫田》之詩。儗儗﹐盛貌。蕓﹐音云。芓﹐音子。儗﹐音擬。』」﹞蕓﹐除艸也。耔﹐附根也。言苗稍壯﹐每耨輒附根。比盛暑﹐隴盡而根深﹐﹝「師古曰﹕『比﹐音必寐反。』」能風與旱﹐「師古曰﹕『能﹐讀曰耐也。』」故儗儗而盛也。「其耕﹑耘﹑下種田器﹐皆有便巧。率十二夫爲田一井一屋﹐故畮五傾。﹝「鄧展曰﹕『九夫爲井﹐三夫爲屋﹐夫百畮﹐於古爲十二頃。古百步爲畮﹐漢時二百四十步爲畮﹐古千二百畮﹐則得今五頃。』」﹞用耦犁﹕二牛三人。一歲之收﹐常過縵田畮一斛以上﹐﹝「師古曰﹕『縵田﹐謂不爲甽者也。縵﹐音莫幹反。』」﹞善者倍之。﹝「師古曰﹕『善甽者﹐又過縵田二斛已上也。』」﹞「過使教田太常﹑三輔。﹝「蘇林曰﹕『太常﹐主諸陵﹐有民﹐故亦課田種。』」﹞大農置工巧奴與從事﹐爲作田器。二千石遣令﹑長﹑三老﹑力田﹐及裏父老善田者﹐受田器﹐學耕種養苗狀。﹝「蘇林曰﹕『爲法意狀也。』」﹞「民或苦少牛﹐亡以趨澤。﹝「師古曰﹕『趨﹐讀曰趣。趣﹐及也。澤﹐雨之潤澤也。』」﹞故平都令光﹐教過以人輓犁。﹝「師古曰﹕『輓﹐引也。音晚。』」﹞過奏光以爲丞﹐教民相與庸輓犁。「師古曰﹕『庸﹐功也﹐言換功共作也。義亦與庸憑同。』」率多人者﹐田日三十畮﹐少者十三畮。以故田多墾辟。「過試以離宮卒﹐田其宮壖地﹐﹝「師古曰﹕『離宮﹐別處之宮﹐非天子所常居也。壖﹐余也。宮壖地﹐謂外垣之內﹐內垣之外也。諸緣河壖地﹐廟垣壖地﹐其義皆同。守離宮卒﹐閒而無事﹐因令於壖地爲田也。壖﹐音而緣反。』」﹞課得谷﹐皆多其旁田畮一斛以上。令命家田三輔公田。﹝「李奇曰﹕『令﹐使也。命者﹐教也。令離宮卒﹐教其家﹐田公田也。』韋昭曰﹕『命﹐謂爵命者。命家﹐謂受爵命一爵爲公士以上﹐令得田公田﹐優之也。』師古曰﹕『令﹐音力成反。』」﹞又教邊郡及居延城。﹝「韋昭曰﹕『居延﹐張掖縣也﹐時有田卒也。』」﹞是後邊城﹑河東﹑弘農﹑三輔﹑太常民﹐皆便代田﹐用力少而得谷多。」●卷二●黍穄第四《爾雅》曰「秬﹐黑黍。秠﹐一稃二米。」郭璞注曰「秛亦黑黍﹐但中米異耳。」孔子曰「黍可以爲酒。」《廣志》云「有牛黍﹐有稻尾黍﹑秀成赤黍﹐有馬革大黑黍﹐有秬黍﹐有溫屯黃黍﹐有白黍﹐有塸芒﹑燕鴿之名。穄﹐有赤﹑白﹑黑﹑靑﹑黃燕鴿﹐凡五種。」按今俗有鴛鴦黍﹑白蠻黍﹑半夏黍﹔有驢皮穄。崔寔曰「糜﹐黍之秫熟者﹐一名穄也。」凡黍﹑穄田﹐新開荒爲上﹐大豆底爲次﹐谷底爲下。地必欲熟。﹝再轉乃佳。若春夏耕者﹐下種後﹐再勞爲良。﹞一畝﹐用子四升。三月上旬種者爲上時﹐四月上旬爲中時﹐五月上旬爲下時。夏種黍﹑穄﹐與稙谷同時﹔非夏者﹐大率以椹赤爲候。﹝諺曰「椹釐釐﹐種黍時。」﹞燥濕候黃墑。﹝始章切﹞種訖不曳撻。常記十月﹑十一月﹑十二月凍樹日種之﹐萬不失一。﹝凍樹者﹐凝霜封著木條也。假令月三日凍樹﹐還以月三日種黍﹔他皆仿此。十月凍樹宜早黍﹐十一月凍樹宜中黍﹐十二月凍樹宜晚黍。若從十月至正月皆凍樹者﹐早晚黍悉宜也。﹞苗生壠平﹐卽宜杷勞。鋤三徧乃止。鋒而不耩。﹝苗晚耩﹐卽多折也。﹞刈穄欲早﹐刈黍欲晚。﹝穄晚多零落﹐黍早米不成。諺曰「穄靑喉﹐黍折頭。」皆卽濕踐。久積則浥郁﹐燥踐多兜牟。﹞穄﹐踐訖卽蒸而裛﹝於劫反﹞之。﹝不蒸者難舂﹐米碎﹐至春又土臭﹔蒸則易舂﹐米堅﹐香气經夏不歇也。﹞黍﹐宜曬之令燥。﹝濕聚則郁。﹞凡黍﹐黏者收薄。穄﹐味美者﹐亦收薄﹐難舂。《雜陰陽書》曰「黍『生』於楡。六十日秀﹐秀后四十日成。黍『生』於巳﹐『壯』於酉﹐『長』於戌﹐『老』於亥﹐『死』於醜﹐惡於丙﹑午﹐忌於丑﹑寅﹑卯。穄﹐忌於未﹑寅。」《孝經援神契》云「黑墳宜黍﹑麥。」《尙書考靈曜》云「夏﹐火星昏中﹐可以種黍﹑菽。﹝「火﹐東方蒼龍之宿﹐四月昏﹐中在南方。菽﹐大豆也。」﹞《氾勝之書》曰「黍者暑也﹐種者必待暑。先夏至二十日﹐此時有雨﹐彊土可種黍。﹝諺曰「前十鴟張﹐後十羌襄﹐欲得黍﹐近我傍。」「我傍」﹐謂近夏至也﹐蓋可以種晚黍也。一畝﹐三升。﹞「黍心未生﹐雨灌其心﹐心傷無實。「黍心初生﹐畏天露。令兩人對持長索﹐搜去其露﹐日出乃止。「凡種黍﹐覆土鋤治﹐皆如禾法﹐欲疏於禾。」﹝按疏黍𨿽科﹐而米黃﹐又多減及空﹔今穊﹐𨿽不科而米白﹐且均熟不減﹐更勝疏者。氾氏云「欲疏於禾」﹐其義未聞。崔氏曰「四月蠶入簇﹐時雨降﹐可種黍﹑禾﹐謂之上時。﹞「夏至先後各二日﹐可種黍。「虫食李者黍貴也。」●粱秫第五《爾雅》曰「虋﹐赤苗也﹔芑﹐白苗也。」郭璞注曰「虋﹐今之赤粱粟﹔芑﹐今之白粱粟﹕皆好谷也。」犍爲舍人曰「是伯夷﹑叔齊所食首陽艸也。」《廣志》曰「有具粱﹐解粱﹔有遼東赤粱﹐魏武帝嘗以作粥。」《爾雅》曰「粟﹐秫也。」孫炎曰「秫﹐黏粟也。」《廣志》曰「秫﹐黏粟﹐有赤﹑有白者﹔有胡秫﹐早熟及麥。」《說文》曰「秫﹐稷之黏者。」按今世有黃粱﹔谷秫﹐桑根秫﹐槵天棓秫也。粱﹑秫並欲薄地而稀﹐一計較用子三升半。﹝地良多雉尾﹐苗穊穗不成。﹞種與稙谷同時。﹝晚者全不收也。﹞燥濕之宜﹐杷勞之法﹐一同谷苗。收刈欲晚。﹝性不零落﹐早刈損實。﹞●大豆第六爾雅曰「戎叔謂之荏菽。」孫炎注曰「戎叔﹐大菽也。」張輯《廣雅》曰「大豆﹐菽也。小豆﹐答也。豍豆﹑豌豆﹐畱豆也。胡豆﹐﹝豆夅﹞﹝豆雙﹞也。」《廣志》曰「重小豆﹐一歲三熟﹐槧甘。白豆﹐粗大可食。剌豆﹐亦可食。剌豆﹐苗似小豆﹐紫花﹐可爲面﹐生朱提﹑建寧。大豆﹕有黃落豆﹔有禦豆﹐其豆角長﹔有楊豆﹐葉可食。胡豆﹐有靑﹑有黃者。」《本艸經》云「張騫使外國﹐得胡豆。」今世大豆﹐有白﹑黑二種﹐及長梢﹑牛踐之名。小豆有菉﹑赤﹑白三種。黃髙麗豆﹑黑髙麗豆﹑燕豆﹑豍豆﹐大豆類也。豌豆﹑江豆﹑﹝塋力攺豆﹞豆﹐小豆類也。春大豆﹐次稙谷之後。二月中旬爲上時﹐﹝一畝用子八升。﹞三月上旬爲中時﹐﹝用子一斗。﹞四月上旬爲下時。﹝用子一斗二升。﹞歲宜晚者﹐五﹑六月亦得﹔然稍晚稍加種子。地不求熟。﹝秋鋒之地﹐卽﹝禾啇﹞種。地過熟者﹐苗茂而實少。﹞收刈欲晚。﹝此不零落﹐刈早損實。﹞必須耬下。﹝種欲深故。豆性彊﹐苗深則及澤。﹞鋒﹑耩各一。鋤不過再。葉落盡﹐然後刈。﹝葉不盡﹐則難治。﹞刈訖則速耕。﹝大豆性炒﹐秋不耕則無澤也。﹞種茭者﹐用麥底。一畝用子三升。先漫散訖。犁細淺﹝田寽﹞﹝良輟反﹞而勞之。﹝旱則萁堅葉落﹐稀則苗莖不髙﹐深則土厚不生。﹞若澤多者﹐先深耕訖﹐逆垡擲豆﹐然後勞之。﹝澤少則否﹐爲其浥郁不生。九月中﹐候近地葉有黃落者﹐速刈之。﹝葉少不黃必浥郁。刈不速﹐逢風則葉落盡﹐遇雨則爛不成。﹞《雜陰陽書》曰「大豆『生』於槐。九十日秀﹐秀后七十日熟。豆『生』於申﹐『壯』於子﹐『長』於壬﹐『老』於醜﹐『死』於寅﹐惡於甲﹑乙﹐忌於卯﹑午﹑丙﹑丁。」《孝經援神契》曰「赤土宜菽也。」《氾勝之書》曰「大豆保歲易爲﹐宜古之所以備凶年也。謹計家口數﹐種大豆﹐率人五畝﹐此田之本也。」三月楡莢時﹐有雨﹐髙田可種大豆。土和無塊﹐畝五升﹔土不和﹐則益之。種大豆﹐夏至後二十日﹐尙可種。戴甲而生﹐不用深耕。「大豆須均而稀。「豆花憎見日﹐見日則黃爛而根焦也。「獲豆之法﹐莢黑而莖蒼﹐輒收無疑﹔其實將落﹐反失之。故曰﹕『豆熟於場。』於場獲豆﹐卽靑莢在上﹐黑莢在下。」氾勝之區種大豆法﹕「坎方深各六寸﹐相去二尺﹐一畝得千二百八十坎。其坎成﹐取美糞一升﹐合坎中土攪和﹐以內坎中。臨種沃之﹐坎三升水。坎內豆三粒﹔覆上土﹐勿厚﹐以掌抑之﹐令種與土相親。一畝用種二升﹐用糞十二石八斗。「豆生五六葉﹐鋤之。旱者漑之﹐坎三升水。「丁夫一人﹐可治五畝。至秋收﹐一畝中十六石。「種之上﹐土才令蔽豆耳。」崔寔曰「正月可種豍豆。二月可種大豆。」又曰「三月﹐昏﹐參夕﹐杏花盛﹐桑椹赤﹐可種大豆﹐謂之上時。四月﹐時雨降﹐可種大﹑小豆。美田欲稀﹐薄田欲稠。」●小豆第七小豆﹐大率用麥底。然恐小晚﹐有地者﹐常須兼畱去歲谷下以擬之。夏至後十日種者爲上時﹐﹝一畝用子八升。﹞初伏斷手爲中時﹐﹝一畝用子一斗﹞﹐中伏斷手爲下時﹐﹝一畝用子一斗二升。﹞中伏以後則晚矣。﹝諺曰「立秋葉如荷錢﹐猶得豆」者﹐指謂宜晚之歲耳﹐不可爲常矣。﹞熟耕﹑耬下以爲良。澤多者﹐耬耩﹐漫擲而勞之﹐如種麻法。﹝未生白背﹐勞之極佳。﹞漫擲﹑犁﹝田寽﹞﹐次之。﹝禾啇﹞﹝土歷反﹞種爲下。鋒而不耩﹐鋤不過再。葉落盡﹐則刈之。﹝葉未盡者﹐難治而易濕也。﹞豆角三靑兩黃﹐拔而倒豎籠叢之﹐生者均熟﹐不畏嚴霜﹐從本至末﹐全無秕減﹐乃勝刈者。牛力若少﹐得待春耕﹔亦得﹝禾啇﹞種。凡大﹑小豆﹐生旣布葉﹐皆得用錢齒﹝金屚﹞楱﹝俎遘反﹞縱橫杷而勞之。《雜陰陽書》曰「小豆『生』於李。六十日秀﹐秀后六十日成。成後﹐忌與大豆用。」《氾勝之書》曰「小豆不保歲﹐難得。「椹黑時﹐注雨種﹐畝五升。「豆生布葉﹐鋤之。生五六葉﹐又鋤之。「大豆﹑小豆﹐不可盡治也。古所以不盡治者﹐豆生布葉﹐豆有膏﹐盡治之則傷膏﹐傷則不成。而民盡治﹐故其收耗折也。故曰﹐豆不可盡治。「養美田﹐畝可十石﹔以薄田﹐尙可畝收五石。」﹝諺曰「與他作豆田。」斯言良美可惜也。﹞《龍魚河圖》曰「歲暮夕﹐四更中﹐取二七豆子﹐二七麻子﹐家人頭髮少許﹐合麻﹑豆著井中﹐咒敕井﹐使其家竟年不遭傷寒﹐辟五方疫鬼。」《雜五行書》曰「常以正月旦——亦用月半——以麻子二七顆﹐赤小豆七枚﹐置井中﹐辟疫病﹐甚神驗。」又曰「正月七日﹐七月七日﹐男吞赤小豆七顆﹐女吞十四枚﹐竟年無病﹔令疫病不相染。」●種麻第八《爾雅》曰「黂﹐枲實。枲﹐麻。別二名」「茡﹐麻母﹐」孫炎注曰「黂﹐麻子。」「茡﹐苴麻盛子者。」崔寔曰「牡麻﹐無實﹐好肌理﹐一名爲枲也。」凡種麻﹐用白麻子。﹝白麻子爲雄麻。顏色𨿽白﹐嚙破枯燥無膏潤者﹐秕子也﹐亦不中種。市糴者﹐口含少時﹐顏色如舊者佳﹔如變黑者﹐裛。崔寔曰「牡麻子﹐靑白﹐無實﹐兩頭銳而輕浮。」﹞麻欲得良田﹐不用故墟。﹝故墟亦良﹐有點丁破反葉夭折之患﹐不任作布也。地薄者糞之。糞宜熱。無熟糞者﹐用小豆底亦得。崔寔曰「正月糞疇。疇﹐麻田也。」﹞耕不厭熟。﹝縱橫七徧以上﹐則麻無葉也。﹞田俗歲易。﹝拋子種則節髙。﹞良田一畝﹐用子三升﹔薄田二升。﹝穊則細而不長﹐稀則粗而皮惡。﹞夏至前十日爲上時﹐至日爲中時﹐至後十日爲下時。﹝「麥黃種訂﹐麻黃種麥」﹐亦良候也。諺曰「夏至後﹐不沒狗。」或答曰「但雨多﹐沒橐駝。」又諺曰「五月及澤﹐父子不相借。」言及澤急﹐說非亂也。夏至後者﹐非惟淺短﹐皮亦輕薄。此變趨時不可失也。父子之間﹐尙不相假借﹐而況他人者也﹖﹞澤多者﹐先漬麻子令芽生﹐﹝取雨水浸之﹐生芽疾﹔用井水則生遲。浸法﹕著水中﹐如炊兩石米頃﹐漉出。著席上﹐布令厚三四寸﹐數攪之﹐令均得地气。一宿則芽出。水若滂沛﹐十日亦不生。﹞待地白背﹐耬耩﹐漫擲子﹐空曳勞。﹝截雨腳卽種者﹐地濕﹐麻生瘦﹔待白背者﹐麻生肥。﹞澤少者﹐暫浸卽出﹐不得待芽生﹐耬頭中下之。﹝不勞曳撻。﹞麻生數日中﹐常驅雀。﹝葉靑乃止。﹞布葉而鋤。﹝頻煩再徧止。髙而鋤者﹐便傷麻。﹞勃如灰便收。﹝刈﹐拔﹐各隨鄕法。未勃者收﹐皮不成﹔放勃不收而卽驪。﹞﹝上幵下束﹞欲小﹐縛欲薄﹐﹝爲其易乾。﹞一宿輒翻之。﹝得霜露則皮黃也。﹞獲欲淨。﹝有葉者喜爛。﹞漚欲淸水﹐生熟合宜。﹝濁水則麻黑﹐水少則麻脆。生則難剝﹐大爛則不任。暖泉不冰凍﹐冬日漚者﹐最爲柔肕也。﹞《衛詩》曰「蓺麻如之何﹖衡從其畝。」﹝《毛詩》注曰「蓺﹐樹也。衡獵之﹐從獵之﹐種之然後得麻。」﹞《氾勝之書》曰「種枲太早﹐則剛堅﹑厚皮﹑多節﹔晚則皮不堅。寧失於早﹐不失於晚。獲麻之法﹐穗勃勃如灰﹐拔之。夏至後二十日漚枲﹐枲和如絲。」崔寔曰「夏至先後各五日﹐可種牡麻。」﹝「牡麻﹐有花無實。」﹞●種麻子第九崔寔曰「苴麻﹐麻之有蘊者﹐茡麻是也。一名黂。」止取實者﹐種斑黑麻子。﹝斑黑者饒實。崔寔曰「苴麻子黑﹐又實而重﹐搗治作燭﹐不作麻。」﹞耕須再徧。一畝用子三升。種法與麻同。三月種者爲上時﹐四月爲中時﹐五月初爲下時。大率二尺畱一根。﹝穊則不科。﹞鋤常令淨。﹝荒則少實。﹞旣放勃﹐拔去雄。﹝若未放勃去雄者﹐則不成子實。﹞凡五穀地畔近道者﹐多爲六畜所犯﹐宜種在麻﹑麻子以遮之。﹝胡麻﹐產畜不食﹔麻子嚙頭﹐則科大。收此二實﹐足供養燭之費也。﹞愼勿於大豆地中雜種麻子。﹝扇地兩損﹐而收並薄。﹞六月間﹐可於麻子地間散蕪菁子而鋤之﹐擬收其根。《雜陰陽書》曰「麻『生』認楊或荊。七十日花﹐後六十日熟。種忌四季——辰﹑示﹑戌﹑丑——戊﹑己。」《氾勝之書》曰「種麻﹐豫調和田。二月下旬﹐三月上旬﹐傍雨種之。麻生布葉﹐鋤之。率九尺一樹。樹髙一尺。以蠶矢糞之﹐樹三升。無蠶矢﹐以混中熟糞糞之亦善﹐樹一升。天旱﹐以流水澆之﹐樹五升。無流水﹐曝井水﹐殺其寒气以澆之。雨澤時適﹐忽澆。澆不欲數。養麻如此﹐美田則畝五十石﹐及百石﹐薄田尙三十石。獲麻之法﹐霜下實成﹐速斫之﹔其樹大者﹐以鋸鋸之。」崔寔曰「二﹑三月﹐可種苴麻。」﹝麻之有實者爲苴。﹞●大小麥第十瞿麥附《廣雅》曰「大麥﹐麰也﹔小麥﹐﹝禾來﹞也。」《廣志》曰「虜水麥﹐其實大麥形﹐有縫。﹝禾宛﹞麥﹐似大麥﹐出涼州。旋麥﹐三月種﹐八月熟﹐出西方。赤小麥﹐赤而肥﹐出鄭縣。語曰﹕『湖豬肉﹐鄭稀熟。』山提小麥﹐至黏弱﹔以貢禦。有半夏小麥﹐有禿芒大麥﹐有黑穬麥」《陶隱居本艸》云「大麥爲五穀長﹐卽今倮麥也。一名麰麥﹐似穬麥﹐惟無皮耳。穬麥﹐上是今馬食者。然則在﹑穬二麥﹐種別名異﹐而世人以爲一物﹐謬矣。」﹝按世有落麥者﹐禿芒是也。又有春種穬麥也。﹞大﹑小麥﹐皆須五月﹑六月暵地。﹝不暵需種者﹐其收倍薄。崔寔曰「五月﹑六月菑麥田也。」﹞種大﹑小麥﹐先﹝田寽﹞﹐逐犁﹝禾奄﹞種者佳。﹝再倍省種子而科大。逐犁擲之亦得﹐然不如作﹝禾奄﹞耐旱。﹞其山田及剛彊之地﹐則耬下之。﹝其種子宜加五省於下田。﹞凡耬種者﹐非直土淺易生﹐然於鋒﹑鋤亦便。穬麥﹐非良地則不須種。﹝薄地徒勞﹐種而必不收。凡種穬麥﹐髙﹑下田皆得用﹐但必須良熟耳。髙田借擬禾﹑豆﹐自可專用下田也。﹞八月中戊社前種者爲上時﹐﹝擲者﹐畝用子二升半。﹞下戊前爲中時﹐﹝用子三升。﹞八月末九月初爲下時。﹝有子三升半或四升。﹞小麥宜下田。﹝歌曰「髙田種小平等﹐稴穇不成穗。男兒在他鄕﹐那得不憔悴。」﹞八月上戊社前爲上時﹐﹝擲者﹐有子一升半也。﹞中戊前爲中時﹐﹝用子二升﹞。下戊前爲下時。﹝有子二升半﹞。正月﹑二月﹐勞而鋤之。三月﹑四月﹐鋒而更鋤。﹝鋤麥倍收﹐皮薄面多﹔而鋒﹑勞﹑鋤各得再徧爲良也。﹞令立秋前治訖。﹝立秋後則虫生。﹞蒿﹑艾簞盛之﹐良。﹝以蒿﹑艾蔽窖埋之﹐亦佳。窖麥法﹕必須日曝令乾﹐及熱埋之﹞。多種久居供食者﹐宜作劁﹝才彫切﹞麥﹕倒刈﹐薄布﹐順風放火﹔火旣著﹐卽以掃帚撲滅﹐仍打之。﹝如此者﹐經夏虫不生﹔然惟中作麥飯及面用耳。﹞《禮記﹖月令》曰「仲秋之月﹐……乃勸人種麥﹐無或失時﹔其有失時﹐行罪無疑。」﹝鄭玄注曰「麥者﹐接絕續乏之谷﹐尢宜重之。」﹞《孟子》曰「今夫麰麥﹐播種而耰之﹐其地同﹐樹之時又同﹔浡然而生﹐至於日至之時﹐皆熟矣。𨿽有不同﹐則地有肥﹑磽﹐雨露之所養﹐人事之不齊。」《雜陰陽書》曰「大麥『生』於杏。二百日秀﹐秀后五十日成。麥『生』於亥﹐『壯』於卯﹐『長』於辰﹐『老』於巳。『死』於午﹐惡於戊﹐忌於子﹑丑。小麥『生』於桃。二百一十日秀﹐秀后六十日成。忌與大麥同。虫食杏者麥貴。」種瞿麥法﹕以伏爲時。﹝一名「地面」。良地一畝﹐用子五升﹐薄田三四升﹞。畝收十石。渾蒸﹐曝漧﹐舂去皮﹐米全不碎。炊作飧﹐甚滑。細磨﹐下絹簁﹐作餅﹐亦滑美。然爲性多穢﹐一種此物﹐數年不絕﹔耘鋤之功﹐更益劬勞。《尙書大傳》曰「秋﹐昏﹐虛星中﹐可以種麥。」﹝「虛﹐北方玄武之宿﹔八月昏中﹐見於南方。」﹞《說文》曰「麥﹐芒谷。秋種厚埋﹐故謂之『麥』。麥﹐金王而生﹐火王而死。」《氾勝之書》曰「凡田有六道﹐麥爲首種。種麥得時﹐無不善。幫至後七十日﹐可種宿麥。早種則虫而有節﹐晚種則穗小而少實。「當種麥﹐若天旱無雨澤﹐同薄漬麥種以酢﹝且故反﹞漿並蠶矢﹔夜半漬﹐向晨速投之﹐令與白露俱下。酢漿令麥耐旱﹐蠶矢令麥忍寒。「麥生黃色﹐傷於太稠。稠者鋤而稀之。「秋鋤以棘柴耬之﹐以壅麥根。故諺曰﹕『子欲富﹐黃金覆。』『黃金覆』者﹐謂秋鋤麥﹑曳柴壅麥根也。至春凍解﹐棘柴曳之﹐害絕其榦葉。須麥生﹐復鋤之。到楡莢時﹐注雨止﹐候土白背復鋤。如此則收必倍。「冬雨雪止﹐以物輒藺麥上﹐掩其雪﹐勿令從風飛去。後雪﹐復如此。則麥耐旱﹑多實。「春凍解﹐耕和土﹐種旋麥。平生根茂盛﹐莽鋤如宿麥。」氾勝之區種麥﹕「區大小如上農夫區。禾收﹐區種。凡種一畝﹐有子二升。覆土厚二寸﹐以足踐之﹐令種土相親。麥生根成。鋤區間秋艸。緣以棘柴律土壅麥根。秋旱﹐則以桑落時澆之。秋雨澤適﹐勿澆之。春凍解﹐棘柴律之﹐突絕去其枯葉。區間艸生﹐鋤之。大男﹑大女治十畝。至五月收﹐區一畝﹐得百石以上﹐十畝得千石以上。「小麥忌戌﹐大麥忌子﹐『除』日不中種。」崔寔曰「凡種大﹑小麥﹐得白露節﹐可種薄田﹔秋分﹐種中田﹔後十日﹐種美田。惟穬﹐早晚無常。正月﹐可種春麥﹑豍豆﹐盡二月止。」靑稞麥。﹝特打時稍難﹐惟映日用碌碡碾。﹞右每十畝﹐用種八斗。與大麥同時熟。好收四十石﹔石八九斗面。堪作飯及餅飥﹐甚美。磨﹐總盡無麩。﹝鋤一徧佳﹐不鋤亦得。﹞●水稻第十一《爾雅》曰「稌﹐稻也。」《郭璞》注曰「沛國今呼稻爲稌。」《廣志》云「有虎掌稻﹑紫芒稻﹑赤芒稻﹑白米稻。南方有蟬鳴稻﹐七月熟。有蓋下白稻﹐正月種﹐五月獲﹔獲訖﹐其莖根復生﹐九月熟。靑芋稻﹐六月熟﹔累子稻﹐白漢稻﹐七月熟﹕此三稻﹐大而且長﹐米半寸﹐出益州。粳有烏粳﹑黑穬﹑靑函﹑白夏之名。」《說文》曰「﹝禾糞﹞﹐稻紫莖不黏者。」「粳﹐稻屬。」《風土記》曰「稻之紫莖﹐稴稻之靑穗﹐米皆靑白也。」《字林》曰「穠﹝力脂反﹞﹐稻今年死﹐來年自生曰『秜』。」按今世有黃甕稻﹑黃陸稻﹑靑稗稻﹑豫章靑稻﹑尾紫稻﹑靑杖稻﹑飛蜻稻﹑赤甲稻﹑烏陵稻﹑大香稻﹑小香稻﹑白地稻﹔菇灰稻﹐一年再熟。有秫稻。秫稻米﹐一名糯﹝奴亂反﹞米﹐俗云「亂米」﹐非也。有九﹝禾各﹞秫﹑雉目秫﹑大黃秫﹑棠秫﹑馬牙秫﹑長江秫﹑惠成秫﹑黃般秫﹑方滿秫﹑虎皮秫﹑薈柰秫﹐皆米也。稻﹐無所緣﹐惟歲易爲良。選地欲近上流。﹝地無良薄﹐水淸則稻美也。﹞三月種者爲上時﹐四月上旬爲中時﹐中旬爲下時。先放水﹐十日後﹐曳陸軸十徧。﹝徧數惟多爲良。﹞地旣熟﹐淨淘種子﹔﹝浮者不去﹐秋則生稗。﹞漬經三宿﹐漉出﹔內艸篅﹝市規反﹞中裛之。復經三宿﹐芽生﹐長二分。一畝三升擲。三日之中﹐令人驅鳥。稻苗長七八寸﹐陳艸復起﹐以鐮侵水芟之﹐艸悉膿死。稻苗漸長﹐復須薅。﹝拔艸曰薅。虎髙切。﹞薅訖﹐決去水﹐曝根令堅。量時水旱而漑之。將熟﹐又去水。霜降獲之。﹝早釗米靑而不堅﹐晚刈零落而損收。﹞北土髙原﹐本無陂澤。隨逐隈曲而田者﹐二月﹐冰解地乾﹐燒而耕之﹐仍卽下水﹔十日﹐塊旣散液﹐持木斫平之。納種如前法。旣生七八寸﹐拔而栽之。﹝旣非歲易﹐艸﹑稗俱生﹐芟亦不死﹐故須栽而薅之。﹞漑灌﹐收刈﹐一如前法。畦﹝田寽﹞大小無定﹐須量地宜﹐取水均而已。藏稻必須用簞。﹝此旣水谷﹐窖埋得地气則爛敗也。﹞若欲久居者﹐亦如「劁麥法」。舂稻必須冬時積日燥曝﹐一夜置霜露中﹐卽舂。﹝若冬舂不乾﹐卽米靑赤脈起。不經霜﹐不燥曝﹐則米碎矣。﹞秫稻法﹐一切同。《雜陰陽書》曰「稻『生』於柳或楊。八十日秀﹐秀后七十日成。戊﹑己﹑四季日爲良。忌寅﹑卯﹑辰。惡甲﹑乙。」《周官》曰「稻人﹐掌稼下地。﹝「以水澤之地種谷也。謂之稼者﹐有似嫁女相生。」﹞以瀦畜水﹐以防止水﹐以溝蕩水﹐以遂均水﹐以列捨水﹐以澮寫水﹐以涉揚其芟﹐作田。」﹝「鄭司農說『瀦』﹑『防』﹕以《春秋傳》曰﹕『町原防﹐規偃瀦』。『以列捨水』﹕『列者﹐非一道以去水也。』『以涉揚其芟』﹕『以其水寫﹐故得行其田中﹐舉其芟鉤也。』杜子春讀『蕩』爲『和蕩』﹐謂『以溝行水也。』玄謂偃瀦者﹐畜流水之陂也。防﹐瀦旁隄也。遂﹐田首受水小溝也。列﹐田之畦﹝田寽﹞也。澮﹐田尾去水大溝。作﹐猶治也。開遂捨水於列中﹐因涉之﹐揚去前年所芟之艸﹐而治田種稻。」﹞「凡稼澤﹐夏以水殄艸而芟夷之。﹝「殄﹐病也﹐絕也。鄭司農說『芟夷』﹕以《春秋傳》曰﹕『芟夷﹑薀崇之。今時謂禾下麥爲』夷下麥『﹐言芟刈其禾﹐於下種麥也。』玄謂將以澤地爲稼者﹐必於夏六月之時﹐大雨時行﹐以水病絕艸之後生者﹐至秋水涸﹐芟之﹐明年乃稼。」﹞澤艸所生﹐謂之芒種。」﹝「鄭司農云﹕『澤艸之所生﹐其地可種芒種。』芒種﹐稻﹑麥也。」﹞《禮記﹖月令》云「季夏……大雨時行﹐乃燒﹑﹝上艸下雉﹞﹑行水﹐利以殺艸﹐如以熱湯。﹝鄭玄注曰「﹝上艸下雉﹞﹐謂迫地殺艸。此爲欲稼萊地﹐先﹝上艸下雉﹞其艸﹐艸乾﹐燒之﹐至此月﹐大雨流潦﹐畜於其中﹐則艸不復生﹐地美可稼也。『﹝上艸下雉﹞氏﹐掌殺艸﹕春始生而萌之﹐夏日至而夷之﹐秋繩而芟之﹐冬日至而耜之。若欲其化也﹐則以水火變之。』﹞」可以糞田疇﹐可以美土彊。」﹝注曰「土潤﹐溽暑﹐膏澤易行也。糞﹑美﹐互文。土彊﹐彊﹝上臨下木﹞之地。」﹞《孝經﹖援神契》曰「污﹐泉宜稻。」《淮南子》曰「蘺﹐先稻熟﹐而農夫薅之者﹐不以小利害大獲。」﹝髙誘曰「蘺﹐水稗。」﹞《氾勝之書》曰「種稻﹐春凍解﹐耕反其土。種稻﹐區不欲大﹐大則水深淺不行之有效。冬至後一百一十日可種稻。稻地美﹐用種畝四升。始種稻欲溫﹐溫者缺其塍﹐令水道相直﹔夏至後大熱﹐令水道錯。」崔寔曰「三月﹐可種筻稻。稻﹐美田俗稀﹐薄田欲稠。五月﹐可別稻及藍﹐盡夏至後二十日止。」●旱稻第十二早稻用下田﹐白土勝黑土。﹝非言下田勝髙原﹐但夏停水者﹐不得禾﹑豆﹑麥﹐稻田種﹐𨿽澇亦收﹐所謂彼此俱獲﹐不失地利故也。下田種者﹐用功多﹔髙原種者﹐與禾同等也。﹞凡下田停水處﹐燥則堅垎﹐濕則污泥﹐難治而易荒﹐墝埆而殺種——其春耕者﹐殺種尢甚——故宜五六月暵之﹐以擬以麥。麥時水澇﹐不得納種者﹐九月中復一轉﹐至春種稻﹐萬不失一。﹝春耕者十不收五﹐蓋誤人耳。﹞凡種下田﹐不問秋夏﹐候水盡﹐地白背時﹐速耕﹐杷﹑勞頻煩令熟。﹝過燥則堅﹐過雨則泥﹐所以宜速耕也。﹞二月半種稻爲上時﹐三月爲中時﹐四月初及半爲下時。漬種如法﹐裛令開口。耬耩﹝禾奄﹞種之﹐﹝禾奄﹞種者省種而生科﹐又勝擲者﹞。卽再徧勞。﹝若歲寒﹐早種慮時晚﹐卽不漬種﹐恐芽焦也。﹞其土黑堅彊之地﹐種未生前遇旱者﹐欲得令牛羊及人履踐之﹔濕則不用一迹入地。稻旣生﹐猶欲令人踐壠背。﹝踐者茂而多實也。﹞苗長三寸﹐杷﹑勞而鋤之。鋤惟欲速。﹝稻苗性弱﹐不能扇艸﹐故宜數鋤之﹞。每經一雨﹐輒欲杷勞。苗髙尺許則鋒。天雨無所作﹐宜冒雨薅之。科大﹐如穊者﹐五六月中霖雨時﹐拔而栽之。﹝栽法欲淺﹐令其根須四散﹐則滋茂﹔深而直下者﹐聚而不科。其苗長者﹐亦可捩去葉端數寸﹐忽傷其心也﹞。入七月﹐不復任栽。﹝七月百艸成﹐時晚故也。﹞其髙田種者﹐不求極良﹐惟須費地。﹝過良則苗折﹐廢地則無艸﹞。亦秋耕﹑杷﹑勞令熟﹐至春﹐黃塲納種。﹝不宜濕下﹞。余法悉與下田同。●胡麻第十三《漢書》﹐張騫外國得胡麻。今俗人咱爲「烏麻」者﹐非也。《廣雅》曰「狗虱﹑勝茄﹐胡麻也。」《本艸經》曰「胡麻﹐一名巨勝﹐一名鴻藏。」﹝按今世有白胡麻﹑八稜胡麻。白者油多﹐人可以爲飯﹐惟治脫之煩也。﹞胡麻宜白地種。二﹑三月爲上時﹐四月上旬爲中時﹐五月上旬爲下時。﹝月半前種者﹐實多而成﹔月半後種者﹐少子而多秕也。﹞種欲截雨腳。﹝若不緣濕﹐融則不生﹞。一畝用子二升。漫種者﹐和以耬耩﹐然後散子空曳勞。﹝勞上加人﹐則土厚不生﹞。耬耩者﹐炒沙令燥﹐中半和之。﹝不和沙﹐下不均。壠種若荒﹐得用鋒﹑耩。﹞鋤不過三徧。刈束欲小。﹝束大則難燥﹔打﹐手復不勝。﹞以五六束爲一叢﹐斜倚之。﹝不爾﹐則風吹倒﹐損收也。﹞候口開﹐乘車詣田斗藪﹔﹝倒豎﹐以小杖微打之。﹞還叢之。三日一打。四五徧乃盡耳。﹝若乘濕橫積﹐蒸熱速乾﹐𨿽曰郁浥﹐無風吹虧損之慮。浥者﹐不中爲種子﹐然於油無損也。﹞崔寔曰「二月﹑三月﹑四月﹑五月﹐時雨降﹐可種之。」●種瓜第十四茄子附《廣雅》曰「土芝﹐瓜也﹔其子謂之﹝兼瓜﹞﹝力點反﹞。瓜有龍肝﹑虎掌﹑羊骹﹑兔頭﹑﹝昷瓜﹞﹝音溫﹞﹝屯瓜﹞﹝大眞反﹞﹑貍頭﹑白﹝扁瓜﹞﹑秋無餘﹑縑瓜﹐瓜屬也。」張孟陽《瓜賦》曰「羊骹﹑累錯﹐﹝扁瓜﹞子﹑廬江。」《廣志》曰「瓜之所出﹐以遼東﹑廬江﹑惇煌之種爲美。有鳥瓜﹑縑瓜﹑貍頭瓜﹑蜜筩瓜﹑女臂瓜﹑羊髓瓜。瓜州大瓜﹐大如斛﹐出涼州。猒須﹑舊陽城禦瓜。有靑登瓜﹐大如三升魁。有桂枝瓜﹐長二尺餘。蜀地溫良﹐瓜至冬熟。有春白瓜﹐細小小瓣﹐宜藏﹐正月種﹐三月﹔有秋泉瓜﹐秋種﹐直月熟﹐形如羊角﹐色黃黑。」《史記》曰「召平者﹐故秦東陵侯。秦破﹐爲布衣﹐家貧﹐種瓜於長安城東。瓜美﹐故世謂之『東陵瓜』﹐從召平始。」《漢書﹖進志》曰「惇煌﹐古瓜州﹐地有美瓜。」王逸《瓜賦》曰「落疏之文。」《永嘉記》曰﹔「永嘉美瓜﹐八月熟。至十一月﹐肉靑瓤赤﹐香甜淸快﹐眾瓜之勝。」《廣州記》曰「瓜﹐冬熟﹐號爲『金釵瓜』。」《說文》曰「﹝塋土換瓜﹞﹐小瓜﹐瓞也。」陸機《瓜賦》曰「栝樓﹑定桃﹐黃﹝扁瓜﹞﹑白摶﹐金駐﹐蜜筩﹐小靑﹑大斑﹐玄骭﹑素腕﹐貍首﹑虎蹯。東陵出於秦谷﹐桂髓起於巫山」也。收瓜子法﹕常歲歲先取「本母子」瓜﹐截去兩頭﹐止取中央子。﹝「本母子」者﹐瓜生數葉﹐便結子﹔子復早熟。用中輩瓜子者﹐蔓長二三尺﹐然後結子。用後輩子者﹐蔓長足﹐然後結子﹔子亦晚熟。種早子﹐熟速而瓜小﹔種晚子﹐熟遲而瓜大。去兩頭者﹕近蒂子﹐瓜曲而細﹔近頭子﹐瓜短而喎。凡瓜﹐落疏靑黑者爲美﹔黃﹑白及斑﹐𨿽大而惡。若種苦瓜子﹐𨿽爛熟气香﹐其味猶苦也。﹞又收瓜子法﹕食瓜時﹐美者收取﹐卽以細糠拌之﹐日曝向燥﹐挼則簸之﹐淨而且速也。良田﹐小豆底佳﹔黍底次之。刈訖卽耕。頻煩轉之。二月上旬種者爲上時﹐三月上旬爲中時﹐四月上旬爲下時。五月﹑六月上旬﹐可種藏瓜。凡種法﹕先以水淨淘瓜子﹐以鹽和之。﹝鹽和則不籠死。﹞先臥鋤耬卻燥土﹐﹝不耬者﹐坑𨿽深大﹐常雜燥土﹐故瓜不生﹞。然後掊坑﹐大如斗口。納瓜子四枚﹑大豆三个於堆旁向陽中。﹝諺曰「種瓜黃臺頭。」瓜生數葉﹐掐去豆。瓜性弱﹐苗不獨生﹐故須大豆爲之起土。瓜生不去豆﹐則豆反扇瓜﹐不得滋茂。但豆斷汁出﹐更成良潤﹔勿拔之﹐拔之則土虛燥也﹞。多鋤則饒子﹐不鋤則無實。﹝五穀﹑蔬菜﹑果蓏之屬﹐皆如此也﹞。五六月種晚瓜。治瓜籠法﹕旦起﹐露未解﹐以杖舉瓜蔓﹐散灰於根下。後一兩日﹐復以土培其根﹐則迥無虫矣。又種瓜法﹕﹝依法種之﹐十畝勝一頃﹞。於良美地中﹐先種晚禾。﹝晚禾令地膩﹞。熟﹐劁刈取穗﹐欲充茇方﹝末反長﹞。秋耕之。耕法﹕弭縛犁耳﹐起規逆耕。耳弭則禾茇頭出而不沒矣。至春﹐起復順耕﹐亦弭縛犁耳翻之﹐還令艸頭出。耕訖﹐勞之﹐令甚平。種稙谷時種之。種法﹕使行陣整直﹐兩行微相近﹐兩行外相遠﹐中間通步道﹐道外還兩行相近。如是作次第﹐經四小道﹐通一車道。凡一頃地中﹐須開十字大巷﹐通兩乘車﹐來去運輦。其瓜﹐都聚在十字巷中。瓜生﹐比至初花﹐必須三四徧熟鋤﹐勿令有艸生。艸生﹐脇瓜無子。鋤法﹕皆起禾茇﹐令直豎。其瓜蔓本底﹐皆令土下四廂髙微雨時﹐得停水。瓜引蔓﹐皆沿茇上。茇多則瓜多﹐茇少則瓜少。茇多則蔓廣﹐蔓廣則歧多﹐歧多則饒子。其瓜會是歧頭而生﹔無歧而花者﹐皆是浪花﹐終無瓜矣。故令蔓生在茇上﹐瓜懸在下。摘瓜法﹕在步道上引手而取﹐勿聽浪人踏瓜蔓﹐及翻覆之。﹝踏則莖破﹐翻則成細﹐皆令瓜不茂而蔓早死﹞。若無茇而種瓜者﹐地𨿽美好﹐正得長苗直引﹐無多盤歧﹐故瓜少子。若無茇處﹐豎漧柴亦得。﹝凡漧柴艸﹐不妨滋茂﹞。凡瓜所以早爛者﹐皆由腳躡及摘時不愼﹐翻動其蔓故也。若以理愼護﹐及至霜下葉乾﹐子乃盡矣。﹝但依此法﹐則不必別種早﹑晚及中三輩之瓜。﹞區種瓜法﹕六月雨後種菉豆﹐八月中犁﹝禾奄﹞殺之﹔十月又一轉﹐卽十月中種瓜。率兩步爲一區﹐坑大如盆口﹐深五寸。以土壅其畔﹐如菜畦形。坑底必令平正﹐以足踏之﹐令其保澤。以瓜子﹑大豆各十枚﹐徧布坑中。﹝瓜子﹑大豆﹐兩物爲雙﹐藉其起土故也﹞。以糞五升覆之。﹝亦令均平﹞。又以土一斗﹐薄散糞上﹐復以足微躡之。冬月大雪時﹐速並力推雪於坑上爲大堆。至春艸生﹐瓜亦生﹐莖葉肥茂﹐異於常者。且常有潤澤﹐旱亦無害。五月瓜便熟。﹝其掐豆﹑鋤瓜之法與常同。若瓜子盡生則太穊﹐宜掐去之﹐一區四根卽足矣。﹞又法﹕冬天以瓜子數枚﹐內熱牛糞中﹐凍卽拾聚﹐置之陰地。﹝量地多少﹐以足爲限。﹞正月地釋卽耕﹐逐墑布之。率方一步﹐下一斗糞﹐耕土覆之。肥茂早熟﹐𨿽不及區種﹐亦勝凡瓜遠矣。﹝凡生糞糞地無勢﹔多於熟糞﹐令地小荒矣。﹞有蟻者﹐以牛羊骨帶髓者﹐置瓜科左右﹐待蟻附﹐將棄之。棄二三﹐則無蟻矣。氾勝之區種瓜﹕「一畝爲二十四科。區方圓三尺﹐深五寸。一科用一石糞。糞與土合和﹐令相半。以三斗瓦甕埋著科中央﹐令甕口上與地平。盛水甕中﹐令滿。種瓜﹐甕四面各一子。以瓦蓋甕口。水或減﹐輒增﹐常令水滿。種常以冬至後九十日﹑百日﹐得戊辰日種之。又種薤十根﹐令周回甕﹐居瓜子外。至五月瓜熟﹐薤可拔賣之﹐與瓜相避。又可種小豆於瓜中﹐畝四五升﹐其藿可賣。此法宜平地。瓜收畝萬錢。」崔寔曰﹔「種瓜宜用戊辰日。三月三日可種瓜。十二月臘時祀炙萐﹐樹瓜田四角﹐去﹝上甘下二虫﹞。」﹝胡濫反。瓜虫謂之﹝上甘下二虫﹞。﹞《龍魚河圖》曰「瓜有兩鼻者殺人。」種越瓜﹑胡瓜法﹕四月中種之。﹝胡瓜宜豎柴木﹐令引蔓緣之﹞。收越瓜﹐欲飽霜。霜不飽則爛。收胡瓜﹐候色黃則摘。﹝若待色赤﹐則皮存而肉消也﹞。並如凡瓜﹐於香醬中藏之變佳。種冬瓜法﹕﹝《廣志》曰「冬瓜﹐蔬﹝立巨﹞。」《神仙本艸》謂之「地芝」也﹞。傍墻陰地作區﹐圓二尺﹐深五寸。以熟糞及土相和。正月晦日種。﹝二月﹑三月亦得﹞。旣生﹐以柴木倚墻﹐令其緣上。旱則澆之。八月﹐斷其梢﹐減其實﹐一本但畱五六枚。﹝多畱則不成也﹞。十月﹐霜足收之。﹝早收則爛﹞。削去皮子﹐於芥子醬中﹐或美豆醬中藏之﹐佳。冬瓜﹑越瓜﹑瓠子﹐十月區種﹐如區種瓜法。冬則推雪著區上爲堆。潤澤肥好﹐乃勝春種。種茄子法﹕茄子﹐九月熟時摘取﹐擘破﹐水淘子﹐取沈者﹐速曝漧裹置。至二月畦種。﹝治畦下水﹐一如葵法。性宜水﹐常須潤澤。﹞著四五葉﹐雨時﹐合泥移栽之。﹝若旱無雨﹐澆水令徹澤﹐夜栽之。白日以席蓋﹐勿令見日。﹞十月種者﹐如區種瓜法﹐推雪著區中﹐則不須栽。其春種﹐不作畦﹐直如種凡瓜法者﹐亦得﹐惟須曉夜數澆耳。大小如彈丸﹐中生食﹐味如小豆角。●種瓠第十五《衛詩》曰「匏有苦葉。」毛云「匏﹐謂之瓠。」《詩義疏》云「匏葉﹐少時可以爲羹﹐又可淹煮﹐極美﹐故云﹕『瓠葉幡幡﹐采之亨之。』河東及揚州常食之。八月中﹐堅彊不可食﹐故云﹕『苦吉』。」《廣志》曰「有都瓠子﹐如牛角﹐長四尺。有約腹瓠﹐其大數斗﹐其腹窈挈﹐緣帶爲口﹐出雍縣﹔移種於他則否。朱崖有苦葉瓠﹐其大者受斛餘。」《郭子》曰「東吳有長柄壺樓。」《釋名》曰「瓠畜﹐皮瓠以爲脯﹐蓄積以待冬月用也。」《淮南萬畢術》曰「燒穰殺瓠﹐物自然也。」《氾勝之書》種瓠法﹕「以三月耕良田十畝。作區﹐方深一尺。以杵築之﹐令可居澤。相去一步。區種四實。蠶矢一斗﹐與土糞合。澆之﹐水二升﹔所漧處﹐復澆之。「著三實﹐以馬菙殼其心﹐勿令蔓延﹔多實﹐實細。以槁薦其下﹐無令親土多瘡瘢。度可作瓢﹐以手摩其實﹐從蒂至底﹐去其毛﹔不復長﹐且厚。八月微霜下﹐收取。」掘地深一丈﹐薦以槁﹐四邊各厚一尺。以實置孔中﹐令底下向。瓠一行﹐覆上土﹐厚三尺。二十日出﹐黃色好﹐破以爲瓢。其中白膚﹐以養豬致肥﹔其瓣﹐以作燭致明。「一本三實﹐一區十二實﹐一畝得二千八百八十實。十畝凡得五萬七千六百瓢。瓢直十錢﹐並直五十七萬六升文。用蠶矢二百石﹐牛耕﹑功力﹐直二萬六千文。余有五十五萬肥豬﹑明燭﹐利在其外。」《氾勝之書》區種瓠法﹕「收種子須大者。若先受一斗者﹐得收一石﹔受一石者﹐得收十石。先掘地作坑﹐方圓﹑深各三尺。用蠶沙與土相和﹐令中半﹐﹝若無蠶沙﹐生牛糞亦得。﹞著坑中﹐足躡令堅。以水沃之。候水盡﹐卽下瓠子十顆﹐復以前糞覆之。旣生﹐長二尺獨創性﹐便總聚十莖一處﹐以布纏之五寸許﹐復用泥泥之。不過數日﹐纏處便合爲一莖。畱彊者﹐余悉掐去﹐引蔓結子。子外之條﹐亦掐去之﹐勿令蔓延。畱子法﹕初生二﹑三子不佳﹐去之﹔取第四﹑五﹑六子﹐畱三子卽足。旱時須澆之﹕坑畔周匝小渠子﹐深四五寸﹐以水停之﹐令其遙潤﹐不得坑中下水。」《崔寔》曰「正月﹐可種瓠。六月﹐可畜瓠。八月﹐可斷瓠﹐作蓄瓠。磚中白膚實﹐以養豬致肥﹔其瓣則作燭致明。」《家政法》曰「二月可種瓜﹑瓠。」●種芋第十六《說文》曰「芋﹐大葉實根駭人者﹐故謂之『芋』。」「齊人呼芋爲『莒』。」《廣雅》曰「渠芋﹔其莖謂之﹝上艸下耿﹞。」公杏反「藉姑﹐水芋也﹐說曰烏芋。」《廣志》曰「蜀漢旣繁芋﹐民以爲資。凡十四等﹕有君子芋﹐大如斗﹐魁如杵﹝上竹下旅﹞﹐有車轂芋﹐有鋸子芋﹐有旁巨芋﹐有靑邊芋﹕此四芋多子。有談善芋﹐魁大如瓶﹐少子﹔葉如散蓋﹐紺色﹔紫莖﹐和丈餘﹔易熟﹐味長﹐芋之最善者也﹔莖可作羹臛﹐肥澀﹐得飲乃下。有蔓芋﹐緣枝生﹐故里次二三升。有雞子芋﹐色黃。有百果芋﹐魁大﹐子繁多﹐畝收百斛﹔種以百畝﹐以養彘。有早芋﹐七月熟。有九百芋﹐大而不美。有象空芋﹐大而弱﹐使人易饑。有靑芋﹐有素芋﹐子皆不可食﹐莖可爲菹。凡此諸芋﹐皆可乾臘﹐又可藏至夏食之。又百子芋﹐出葉兪縣。有魁芋﹐無旁子﹐生永昌縣。有大芋﹐二升﹐出範陽﹑新鄭。」《風土記》曰「博士芋﹐蔓生﹐根如鵝﹑鴨卵。」《氾勝之書》曰「種芋﹐區方深皆三尺。取豆萁內區中﹐足踐之﹐厚尺五寸。取區上濕土與糞和之﹐內區中萁上﹐令厚尺二寸﹐以水澆之﹐足踐令保澤。取五芋子置四角及中央﹐足踐之。旱﹐數澆之。萁爛。芋生子﹐皆長三尺。一區收三石。「又種芋法﹕宜擇肥緩土近水處﹐和柔﹐糞之。二月注雨﹐可種芋。率二尺下一本。芋生根欲深﹐劚其旁以緩其土。旱則澆之。有艸鋤之﹐不厭數多。治芋如此﹐其收常倍。」《列仙傳》曰「酒客爲梁﹐使烝民益種芋﹕『三年當大饑。』卒如其言﹐梁民不死。」﹝按芋可以救饑饉﹐度凶年。今中國多不以此爲意﹐後至有耳目所不聞見者。及水﹑旱﹑風﹑虫﹑霜﹑雹之災﹐便能餓死滿道﹐白骨交橫。知而不種﹐坐致泯滅﹐悲夫﹗人君者﹐安可不督課之哉﹖﹞崔寔曰「正月﹐可菹芋。」《家政法》曰「二月可種芋也。」●卷三●種葵第十七《廣雅》曰「蘬﹐丘葵也。」《廣志》曰「胡葵﹐其花紫赤。」《博物志》曰「人食落葵﹐爲狗所嚙﹐作瘡則不差﹐或至死。」按今世葵有紫莖﹑白莖二種﹐種別復有大小之殊。又有鴨腳葵也。臨種時﹐必燥曝葵子。﹝葵子𨿽經歲不浥﹐然濕種者﹐疥而不肥也。﹞地不厭良﹐故墟彌善﹐薄卽糞之﹐不宜妄種。春必畦種﹑澆。﹝春多風﹑旱﹐非畦不得。且畦者地省而菜多﹐一畦供一口﹞。畦長兩步﹐廣一步。﹝大則水難均﹐又不用人足入﹞。深掘﹐以熟糞對半和土覆其上﹐令厚一寸﹐鐵齒杷耬之﹐令熟﹐足踏使堅平﹔下水﹐令徹澤。水盡﹐下葵子﹐又以熟糞和土覆其上﹐令厚一寸餘。葵生三葉﹐然後澆之。﹝澆用晨夕﹐日中便止﹞。每一掐﹐輒杷耬地令起﹐下水加糞。三掐更種﹐一歲之中﹐凡得三輩。﹝凡畦種之物﹐治畦皆如種葵法﹐不復條列煩文。﹞早種者﹐必秋耕。十月末﹐地將凍﹐散子勞之﹐﹝一畝三升。正月末散子亦得﹞。人足踐踏之乃佳。﹝踐者菜肥﹞。地釋卽生。鋤不厭數。五月初﹐更種之。﹝春者旣老﹐秋葉未生﹐故種此相接。﹞六月一日種白莖秋葵。﹝白莖者宜乾﹔紫莖者﹐乾卽黑而澀﹞。秋葵堪食﹐仍畱五月種者取子。﹝春葵子熟不均﹐故須畱中輩﹞。於此時﹐附地剪卻春葵﹐令根上﹝木卉﹞生者﹐柔軟至好﹐仍供常食﹐美於秋菜。﹝畱之﹐亦中爲榜簇。﹞掐秋菜﹐必畱五六葉。﹝不掐則莖孤﹔畱葉多則科大。﹞凡掐﹐必待露解。﹝諺曰「觸露不掐葵﹐日中不剪韭。」﹞八月半剪去﹐﹝畱其歧。歧多者則去地一二寸﹐獨莖者亦可去地四五寸﹞。﹝木卉﹞生肥嫩﹐比至收時﹐髙與人膝等﹐莖葉皆美﹐科𨿽不髙﹐菜實倍多。﹝其不剪早生者﹐𨿽髙數尺﹐柯葉堅硬﹐全不中食﹔所可用者﹐惟有菜心。附葉黃澀﹐至惡﹐煮亦不美。看𨿽似多﹐其實倍少。﹞收待霜降。﹝傷早黃爛﹐傷晚黑澀。﹞榜簇皆須陰中。﹝見日亦澀﹞。其碎者﹐割訖﹐卽地中尋手糺之。﹝待萎而糺者必爛。﹞又冬種葵法﹕近州郡都邑有市之處﹐負郭良田三十畝﹐九月收菜後卽耕﹐至十月半﹐令得三徧。每耕卽勞﹐以鐵齒杷耬去陳根﹐使地極熟﹐令如麻地。於中逐長穿井十口。﹝井必相當﹐斜角則妨地。地形狹長者﹐井必作一行﹔地形正方者﹐作兩三行亦不嫌也﹞。井別作桔橰﹑轆轤。﹝井深用轆轤﹐井淺用桔橰﹞。柳鑵﹐令受一石。﹝鑵小﹐用則功費。﹞十月末﹐地將凍﹐漫散子﹐惟穊爲佳。﹝畝用子六升﹞。散訖﹐卽再勞。有雪﹐勿令從風飛去﹐﹝勞雪令地保澤﹐葉又不虫﹞。每雪﹐輒一勞之。若竟冬無雪﹐臘月中汲井水普澆﹐悉令徹澤。﹝有雪則不荒﹞。正月地釋﹐驅羊踏契地皮。﹝不踏卽枯涸﹐皮破卽膏潤﹞。春暖艸生﹐葵亦俱生。三月初﹐葉大如錢﹐逐穊處拔大者賣之。﹝十手拔﹐乃禁取。兒女子七歲以上﹐皆得充事也。﹞一升葵﹐還得一升米。日日常拔﹐看稀稠得所乃止。有艸拔卻﹐不得用鋤。一畝得葵三載﹐合收米九十車。車準二十斛﹐爲米一千八百石。自四月八日以後﹐日日剪賣。其剪處﹐尋以手攔斫斸地令起﹐水澆﹐糞覆之。﹝四月亢旱﹐不澆則不長﹔有雨卽不須。四月以前﹐𨿽旱亦不須澆﹐地實保澤﹐雪勢示盡故也﹞。比及剪徧﹐初者還復﹐周而復始﹐日日無窮。至八月社日止﹐畱作秋菜。九月﹐指地賣﹐兩畝得絹一匹。收訖﹐卽急耕﹐依去年法﹐勝作十頃谷田。止須一乘車牛專供此園。﹝耕﹑勞﹑輦糞﹑賣菜﹐終歲不閒。﹞若糞不可得者﹐五﹑六月中穊種菉豆﹐至七月﹑八月犁掩殺之﹐如以糞糞田﹐則良美與糞不殊﹐又省功力。﹝其井間之田﹐犁不及者﹐可作畦﹐以種諸菜。﹞崔寔曰「正月﹐可種瓜﹑瓠﹑葵﹑芥﹑薤﹑大小蔥﹑蘇。苜蓿及雜蒜﹐亦可種。——此二物皆不如秋。六月﹐六日可種葵﹐中伏后可種冬葵。九月﹐作葵菹﹐乾葵。」《家政法》曰「正月種葵。」●蔓菁第十八菘﹑蘆菔附出《爾雅》曰「蕦﹐葑蓯。」注﹕「江東呼爲蕪菁﹐或爲菘﹐菘﹑蕦音相近﹐蕦則蕪菁。」《字林》曰「蘴﹐蕪菁苗也﹐乃齊魯云。」《廣志》云「蕪菁﹐有紫花者﹐白花者。」種不求多﹐惟須良地﹐故墟新糞壞墻垣乃佳。﹝若無故墟糞者﹐以灰爲糞﹐令厚一寸﹔灰多則燥不生也。﹞耕地欲熟。七月初種之。一畝用子三升。﹝從處暑至八月白露節皆得。早者作菹﹐晚者作乾。漫散而勞。種不用濕。濕則地堅葉焦﹞。旣生不鋤。九月末收葉﹐﹝晚收則黃落﹞。仍畱根取子。十月中﹐犁粗﹝田寽﹞﹐拾取耕出者。﹝若不耕﹝田寽﹞﹐則畱者英不茂﹐宰不繁也。﹞其葉作菹者﹐料理如常法。擬作漧菜及﹝上艸下釀﹞﹝人丈反﹞菹者﹐﹝上艸下釀﹞菹者﹐後年正月始作耳﹐須畱第一好菜擬之。其菹法列後條﹞。割訖則尋手擇治而辮之﹐勿待萎﹐﹝萎而後辮則爛﹞。掛著屋下陰中風涼處﹐勿令煙燻。煙燻則苦。燥則上有廚積置以苫之。﹝積時宜候天陰潤﹐不爾多碎折。久不積苫則澀也。﹞春夏畦種供食者﹐與畦葵法同。剪訖更種﹐從春至秋得三輩﹐常供好菹。取根者﹐用大小麥底。六月中種。十月將凍﹐耕出之。﹝一畝得數車。早出者根細。﹞又多種蕪菁法﹕近市良田一頃﹐七月初種之。﹝六月種者﹐根𨿽粗大﹐葉復虫食﹔七月末種者﹐葉𨿽膏潤﹐根復細小﹔七月初種﹐根葉俱得﹞。擬賣者﹐純種「九英」。﹝「九英」葉根粗大﹐𨿽堪舉賣﹐气味不美。欲自食者﹐須種細根﹞。一頃取葉三十載。正月﹑二月﹐賣作﹝上艸下釀﹞菹﹐三載得一奴。收根依﹝田寽﹞法﹐一頃收二百載。二十載得一婢。﹝細剉和莖飼牛羊﹐全擲乞豬﹐並得棄肥﹐亞於大豆耳﹞。一頃收子二百石﹐輸與壓油家﹐三量成米﹐此爲收粟米六百石﹐亦勝谷田十頃。是故漢桓帝詔曰「橫水爲災﹐五穀不登﹐令所傷郡國﹐皆種蕪菁﹐以助民食。」然此可以度凶年﹐救饑饉。乾而蒸食﹐旣甜且美﹐自可藉口﹐何必饑饉﹖﹝若值凶年﹐一頃乃活百人耳。﹞蒸漧蕪菁根法﹕作湯淨洗蕪菁根﹐漉著一斛甕子中﹐以葦荻塞甕裏以蔽口﹐合著釜上﹐系甑帶﹐以干牛糞燃火﹐竟夜蒸之﹐粗細均熟。謹謹著牙﹐眞類鹿尾。蒸而賣者﹐則收米十石也。種菘﹑蘆菔﹝蒲北反﹞法﹐與蕪菁同。﹝菘菜似蕪菁﹐無毛而大。《方言》曰「蕪菁﹐紫花者謂之蘆菔。」按蘆菔﹐根實粗大﹐其角及根葉﹐並可生食﹐非蕪菁也。諺曰「生啖蕪菁無人情。」﹞取子者﹐以艸覆之﹐不覆則凍死。秋中賣銀﹐十畝得錢一萬。《廣志》曰「蘆菔﹐一名雹突。」崔寔曰「四月﹐收蕪菁及芥﹑葶藶﹑冬葵子。六月中伏后﹐七月可種蕪菁﹐至十月可收也。」●種蒜第十九澤蒜附出《說文》曰「蒜﹐勞菜也。」《廣志》曰「蒜有胡蒜﹑小蒜。黃蒜﹐長苗無科﹐出哀牢。」王逸曰「張騫周流絕域﹐始得大蒜﹑葡萄﹑苜蓿。」《博物志》曰「張騫使西域﹐得大蒜﹑胡荽。」延篤曰「張騫大宛之蒜。」潘尼曰「西域之蒜。」朝歌大蒜甚辛。一名葫﹐南人尙有「齊葫」之言。又有胡蒜﹑澤蒜也。蒜宜良軟地。﹝白軟地﹐蒜甜美而科大﹔黑軟次之﹔剛彊之地﹐辛辣而瘦小也﹞。三徧熟耕。九月初種。種法﹕黃塲時﹐以耬耩﹐逐壠手下之。五寸一株。﹝諺曰「左右通鋤﹐一萬餘株。」﹞空曳勞。二月半鋤之﹐令滿三徧。﹝勿以無艸則不鋤﹐不鋤則科小。﹞條拳而軋之。﹝不軋則獨科。﹞葉黃﹐鋒出﹐則辮﹐於屋下風涼之處桁之。﹝早出者﹐皮赤科堅﹐可以遠行﹔晚則皮皴而喜碎。﹞冬寒﹐取谷﹝棏木換禾﹞﹝奴勒反﹞布地﹐一行蒜﹐一行﹝棏木換禾﹞。﹝不爾則凍死。﹞收條中子種者﹐一年爲獨瓣﹔種二年者﹐則成大蒜﹐科皆如拳﹐又逾於凡蒜矣。﹝瓦子壠底﹐置獨瓣蒜於瓦上﹐以土覆之﹐蒜科橫闊而大﹐形容殊別﹐亦足以爲異。今並州無大蒜﹐朝歌取種﹐一歲之後﹐還成百子蒜矣﹐其瓣粗細﹐正與條中子同。蕪菁根﹐其大如椀口﹐𨿽種地州子﹐一年亦變大。蒜瓣變小﹐蕪菁根變大﹐二事相反﹐其理難推。又八月中方得熟﹐九月中始刈得花子。至於五穀蔬果﹐與余州早晚不殊﹐亦一異也。並州豌豆﹐度井陘以東﹐山東穀子﹐入壺關﹑上黨﹐苗而無實。皆余目所親見﹐非信傳疑﹕蓋土地之異者也。﹞種澤蒜法﹕預耕地﹐熟時采取子﹐漫散勞之。澤蒜可以香食﹐吳人調鼎﹐率多用此﹐根葉解菹﹐更勝蔥﹑韭。此物繁息﹐一種永生。蔓延滋漫﹐年年稍廣。間區斸取﹐隨手還合。但種數畝﹐用之無窮。種者地熟﹐美於野生。崔寔曰「布谷嗚﹐收小蒜。六月﹑七月﹐可種小蒜。八月﹐可種大蒜。」●種薤第二十《爾雅》曰「薤﹐鴻薈。」注曰「薤菜也。」薤宜白軟良地﹐三轉乃佳。二月﹑三月種。﹝八月﹑九月種亦得﹞。秋種者﹐春末生。率七八支爲一本。﹝諺曰「蔥三薤四。」移蔥者﹐三支爲一本﹔種薤者﹐四支爲一科。然支多者﹐科圓大﹐故以七八爲率。﹞薤子﹐三月葉靑便出之﹐﹝未靑而出者﹐肉未滿﹐令薤瘦﹞。燥曝﹐挼去莩余﹐切卻彊根。﹝畱彊根而濕者﹐卽瘦細不得肥也﹞。先重耬耩地﹐壠燥﹐掊而種之。﹝壠燥則薤肥﹐耬重則白長﹞。率一尺一本。葉生卽鋤﹐鋤不厭數。﹝薤性多穢﹐荒則羸惡﹞。五月鋒﹐八月初耩。﹝不耩則白短﹞。葉不用剪。﹝剪則損白。供常食者﹐別種﹞。九月﹑十月出賣。﹝經久不任也﹞。擲種子﹐至春地釋﹐出卽曝之。崔寔曰「正月﹐可種薤﹑韭﹑芥。七月﹐別種薤矣。」●種蔥第二十一《爾雅》曰「茖﹐山蔥。」注曰「茖蔥﹐細莖大葉。」《廣雅》曰「藿﹑薵﹑﹝上艸下禾者﹞﹐蔥也﹔其蓊謂之苔。」《廣志》曰「蔥有冬春二蔥。有胡蔥﹑木蔥﹑山蔥。」《晉令》曰「有紫蔥。」收蔥子﹐必薄布陰漧﹐勿令浥郁。﹝此蔥性熱﹐此蔥性熱﹐多喜浥郁﹔浥郁則不生﹞。其擬種之地﹐必須春種綠豆﹐五月掩殺之。比至七月﹐耕數徧。一畝用子四五升。﹝良田五升﹐薄地四升﹞。炒谷拌和之﹐﹝蔥子性澀﹐不以谷和﹐下不均調﹔不炒谷﹐則艸穢生﹞。兩耬重耩﹐竅瓠下之﹐以批﹝蒲結反﹞契﹝蘇結反﹞繼腰曳之。七月納種﹐至四月始鋤。鋤徧乃剪。剪與地平。﹝髙畱則無葉﹐深剪則傷根﹞。剪欲旦起﹐避熱時。良地三剪﹐薄地再剪﹐八月止。﹝不剪則不茂﹐剪過則根跳。若八月不止﹐則蔥無袍而損白﹞。十二月盡﹐掃去枯葉枯袍。﹝不去枯葉﹐春葉則不茂﹞。二月﹑三月出之。﹝良地二月出﹐薄地三月出﹞。收子者﹐別畱之。蔥中亦種胡荽﹐尋手供食﹐乃至孟冬爲菹﹐亦無妨。崔寔曰「三月﹐別小蔥。六月﹐別大蔥。七月﹐可種大﹑小蔥。﹝「夏蔥曰小﹐冬蔥曰大。」﹞●種韭第二十二《廣志》曰「白弱韭﹐長一尺﹐出蜀漢。」王彪之《關中賦》曰「蒲﹑韭冬藏」也。收韭子﹐如蔥子法。﹝若市上買韭子﹐宜試之﹕以銅鐺盛水﹐於火上微煮韭子﹐須臾芽生者好﹔芽不生者﹐是浥郁矣。﹞治畦﹐下水﹐糞覆﹐悉與葵同。然畦欲極深。﹝韭﹐一剪一加糞﹐又根性上跳﹐故須深也。﹞二月﹑七月種。種法﹕以升盞合地爲處﹐布子於圍內。﹝韭性內生﹐不向外長﹐圍種令科成。﹞薅令常淨。﹝韭性多穢﹐數拔爲良。﹞髙數寸剪之。﹝初種﹐歲止一剪﹞。至正月﹐掃去畦中陳葉。凍解﹐以鐵杷耬起﹐下水﹐加熟糞。韭髙三寸便剪之。剪如蔥法。一歲之中﹐不過五剪。﹝每剪﹐杷耬﹑下水﹑加糞﹐悉如初﹞。收子者﹐一剪卽畱之。若旱種者﹐但無畦與水耳﹐杷﹑糞悉同。一種永生。﹝諺曰「韭者懶人菜。」以散會不須歲種也。《聲類》曰「韭者﹐久長也﹐一種永生。」﹞崔寔曰「正月上辛日﹐掃除韭畦中枯葉。七月﹐藏韭菁。﹝「菁﹐韭花也。」﹞●種蜀芥﹑蕓苔﹑芥子第二十三《吳氏本艸》云「芥蒩﹐一名水蘇﹐一名勞抯。」蜀芥﹑蕓苔取葉者﹐皆七月半種。地欲糞熟。蜀芥一畝﹐用子一升﹔蕓苔一畝﹐有子四升。各法與蕪菁同。旣生﹐亦不鋤之。十月收蕪菁訖時﹐收蜀芥。﹝中爲鹹淡二菹﹐亦任爲漧菜﹞。蕓苔﹐足霜乃收。﹝不足霜卽澀﹞。種共進子及蜀芥﹑蕓苔收子者﹐皆二三月好雨澤時種。﹝三物性不耐寒﹐經冬則死﹐故須春種﹞。昌則畦種水澆。五月熟而收子。﹝蕓苔冬天艸覆﹐主得取子﹐又得生茹食。﹞崔寔曰「六月﹐大暑中伏和﹐可收芥子。七月﹑八月﹐可種芥。」●種胡荽第二十四胡荽宜黑軟靑沙良地﹐三徧熟耕。﹝樹陰下﹐得﹔禾豆處﹐亦得﹞。春種者用秋耕地。開春凍解地起有潤澤時﹐急接澤種之。種法﹕近市負郭田﹐一畝用子二升﹐故穊種﹐漸鋤取﹐賣供生菜也。外舍無市之處﹐一畝用子一升﹐疏密正好。六﹑七月種﹐一畝用子一升。先燥曬﹐欲種時﹐布子於堅地﹐一升子與一掬濕土和之﹐以腳蹉令破作兩段。﹝多種者﹐以﹝土尃﹞瓦蹉之亦得﹐以木礱礱之亦得。子有兩人﹐人各著﹐故不破兩段﹐則疏密水裛而不生。著土者﹐令土入殼中﹐則生疾而長速。種時欲燥﹐此菜非雨不生﹐所以不求濕下也。﹞於旦暮潤時﹐以耬耩作壠﹐以手散子﹐卽勞令平。﹝春雨難期﹐必須藉澤﹐蹉跎失機﹐則不得矣。地正月中凍解者﹐時節旣早﹐𨿽浸﹐芽不生﹐但燥種之﹐不須浸子。地若二月始解者﹐歲月稍晚﹐恐澤少﹐不時生﹐失歲計矣﹔便於暖處籠盛胡荽子﹐一日三度以水沃之﹐二三日則芽生﹐於旦暮時接潤漫擲之﹐數日悉出矣。大體與種麻法相似。假定十日﹑二十日未出者﹐變勿怪之﹐尋自當出。有艸﹐乃令拔之。﹞菜生三二寸﹐鋤去穊者﹐供食及賣。十月足霜﹐乃收之。取子者﹐仍畱根﹐間﹝古莧反﹞拔令稀﹐穊卽不生。以艸覆上。﹝覆者得供生食﹐又不凍死﹞。又五月子熟﹐拔取曝漧﹐﹝勿使令濕﹐濕則裛郁。﹞格柯打出﹐作蒿篅盛之。冬日亦得入窖﹐夏還出之。但不濕﹐亦得五六年停。一畝收十石﹐都邑糶賣﹐石堪一匹絹。若地柔良﹐不須重加耕墾者﹐於子熟時﹐好子稍有零落者﹐然後拔取﹐直深細鋤地一徧﹐勞令平﹐六月連雨時﹐穭﹝音呂﹞生者亦尋滿地﹐省耕種之勞。秋種者﹐五月子熟﹐拔去﹐急耕﹐十餘日又一轉﹐入六月又一轉﹐令好調熟﹐調熟如麻地。卽於六月中旱時﹐耬耩作壠﹐蹉子令破﹐手散﹐還勞令平﹐一同春法。但旣是旱種﹐不須耬潤。此菜旱種﹐非連雨不生﹐所以不同春月要求濕下。種後﹐未遇連雨﹐𨿽一月不生﹐亦勿怪。麥底地亦得種﹐止須急耕調熟。𨿽名秋種﹐會在六月。六月中無不霖﹐遇連雨生﹐則根彊科大。七月種者﹐雨多亦得﹐雨少則生不盡﹐但根細科小﹐不同六月種者﹐便十倍失矣。大都不用觸地濕入中。生髙數寸﹐鋤去穊者﹐供食及賣。作菹者﹐十月足霜乃收之。一畝兩載﹐載直絹三匹。若畱冬中食者﹐以艸覆之﹐尙得竟冬中食。其春種小小供食者﹐自可畦種。畦種者一如葵法。若種者﹐挼生子﹐令中破﹐籠盛﹐一日再度以水沃之﹐令生芽﹐然後種之。再宿卽生矣。﹝晝用箔蓋﹐夜則去之。晝不蓋﹐熱不生﹔夜不去﹐虫棲之。﹞凡種菜﹐子難生者﹐皆水沃令芽生﹐無不卽生矣。作胡荽菹法﹕湯中渫出之﹐著大甕中﹐以暖鹽水經宿浸之。明日﹐汲水淨洗﹐出別器中﹐以鹽﹑酢浸之﹐香美不苦。亦可洗訖﹐作粥淸﹑麥﹝麥完﹞末﹐如﹝上艸下釀﹞芥菹法﹐亦有一種味。作裹菹者﹐亦須渫去苦汁﹐然後乃用之矣。●種蘭香第二十五蘭香者﹐羅勒也﹔中國爲石勒諱﹐故攺﹐今人因以名焉。且蘭香之目﹐美於羅勒之名﹐故卽而用之。韋弘《賦﹖敍》曰「羅勒者﹐生昆侖之丘﹐出西蠻之俗。」按今世大葉而以者﹐名朝蘭香也。三月﹐候棗葉始生﹐乃種蘭香。﹝早種者﹐徒費子耳﹐天寒不生。﹞治畦下水﹐一同葵法。及水散子訖。水盡﹐簁熟糞﹐僅得蓋子便止。﹝厚則不生﹐弱苗故也﹞。晝日箔蓋﹐夜卽去之。﹝晝日不用見日﹐夜須受露气﹞。生卽去箔。常令足水。六月連雨﹐拔栽之。﹝掐心著泥中﹐亦活﹞。作菹及乾者﹐九月收。﹝晚卽乾惡﹞。作乾者﹐大晴時﹐薄地刈取﹐布地曝之。乾乃挼取末﹐甕中盛。須則取用。﹝拔根懸者﹐裛爛﹐又有雀糞﹑塵土之患也。﹞取子者﹐十月收。﹝自余雜香菜不列者﹐種法悉與此同﹞。《博物志》曰「燒馬蹄﹑羊角成灰﹐春散著濕地﹐羅勒乃生。」●荏﹑蓼第二十六紫蘇﹑姜芥﹑薰葇﹐與荏同時﹐宜畦種。《爾雅》曰「薔﹐虞蓼。」注云「虞蓼﹐澤蓼也。」「蘇﹐桂荏。」「蘇﹐荏類﹐故名桂荏也。」《本艸》曰「芥蒩﹝音祖﹞﹐一名水蘇。」《吳氏》曰「假蘇﹐一名鼠蓂﹐一名姜芥。」《方言》曰「蘇之小者謂之穰葇。」注曰「薰葇也。」三月可種荏﹑蓼。﹝荏﹐子白者良﹐黃者不美。﹞荏性甚易生。蓼尢宜水畦種也。荏則隨宜﹐園畔漫擲﹐便歲歲自生矣。荏子秋未成﹐可收蓬於醬中藏之。﹝蓬﹐荏角也﹐實成則惡。﹞其多種者﹐如種谷法。﹝雀甚嗜之﹐必須近人家種矣。﹞收子壓取油﹐可以煮餅。﹝荏油色綠可愛﹐其气香美﹐煮餅亞胡麻油﹐而勝麻子脂膏。麻子脂膏﹐並有鮏气。然荏油不可爲澤﹐焦人發。研爲羹臛﹐美於麻子遠矣。又可以爲燭。良地十石﹐多種博谷則倍則﹐與諸田不同﹞。爲帛煎油彌佳。﹝荏油性淳﹐塗帛勝麻油。﹞蓼作菹者﹐長二寸則剪﹐絹袋盛﹐沈於醬甕中。又長﹐更剪﹐常得嫩者。﹝若待秋﹐子成而落﹐莖旣堅硬﹐葉又枯燥也﹞。取子者﹐候實成﹐速收之。﹝性易凋零﹐晚則落盡﹞。五月﹑六月中﹐蓼可爲虀以食莧。崔寔曰「正月﹐可種蓼。」《家政法》曰﹔「三月可種蓼。」●種姜第二十七《字林》曰「姜﹐禦濕之菜。」「茈﹝音紫﹞﹐生薑也。」潘尼曰「南夷之姜。」姜宜白沙地﹐少與糞和。熟耕如麻地﹐不厭熟﹐縱橫七徧尢善。三月種之。先重耬耩﹐尋壠下姜﹐一尺一科﹐令上土厚三寸。數鋤之。六月作葦屋覆之。﹝不耐寒熱故也。﹞九月掘出﹐置屋中。﹝中國多寒﹐宜作窖﹐以谷﹝棏木換禾﹞合埋之﹞。中國土不宜姜﹐僅可存活﹐熱不滋息。種者﹐聊擬藥物小小耳。崔寔曰「三月﹐淸明節後十日﹐封生薑。至四月立夏後﹐蠶大食﹐牙生﹐可種之。九月﹐藏茈姜﹑蘘荷。其歲若溫﹐皆待十月。﹝「生薑﹐謂之茈姜。」﹞」《博物志》曰「妊娠不可食姜﹐令子盈指。」●種蘘荷﹑芹﹑﹝上艸下豦﹞和二十八堇﹑胡葸附出《說文》曰「蘘荷﹐一名葍蒩。」《搜神記》曰「蘘荷﹐或謂嘉艸。」《爾雅》曰「芹﹐楚葵也。」《本艸》曰「水斳﹐……一名水英。」「﹝上艸下豦﹞﹐菜﹐似蒯。」《詩義疏》曰「﹝上艸下豦﹞﹐苦菜﹐靑州謂之『芑』。」蘘荷宜在樹陰下。二月種之。一種永生﹐亦不須鋤。微須加糞﹐以土覆其上。八月初﹐踏其苗令死。﹝不踏則根不滋潤﹞。九月中﹐取旁生根爲菹﹔亦可醬中藏之。十月中﹐以穀麥糠覆之。﹝不覆則凍死﹞。二月﹐掃去之。《食經》藏蘘荷法﹕「蘘荷一石﹐洗﹐漬。以苦酒六斗﹐盛銅盆中﹐著火上﹐使小沸。以蘘荷稍稍投之﹐小萎便出﹐著席上令冷。下苦酒三斗﹐以三升鹽著中。乾梅三升。使蘘荷一行。以鹽酢澆上綿覆罌口。二十日便可食矣。」《葛洪方》曰「人得蠱﹐欲知姓名者﹐取蘘荷葉著病人臥席下﹐立呼蠱主名也。」芹﹑﹝上艸下豦﹞﹐並收根畦種之。常令足水。尢忌潘泔及咸水。﹝澆之則死﹞。性並易繁茂﹐而甜脆勝野生者。白﹝上艸下豦﹞﹐尢宜糞﹐歲常可收。馬芹子﹐可以調蒜韲。菫及胡葸﹐子熟時收子﹐冬初畦種之。開春早得﹐美於野生。惟穊爲良﹐尢宜熟糞。●種苜蓿第二十九《漢書﹖西域傳》曰「罽賓有苜蓿。」「大宛馬﹐武帝時得其馬。漢使采芷蓿種歸﹐天子益種離宮別館旁。」陸機《與弟書》曰「張騫使外國十八年﹐得苜蓿歸。」《西京雜記》曰「樂遊苑自生玫瑰樹﹐下多苜蓿。苜蓿﹐一名『懷風』﹐時人或謂『光風』﹔光風在其間﹐常肅然自照其花﹐有光彩﹐故名苜蓿爲『懷風』。茂陵人謂之『連枝艸』。」地宜良熟。七月種之。畦種水澆﹐一如韭法。亦一剪一上糞﹐鐵杷耬土令起﹐然後下水。旱種者﹐重耬耩地﹐使壠深闊﹐竅瓠下子﹐批契曳之。每至正月﹐燒去枯葉。地液輒耕壠﹐以鐵齒﹝金屚﹞楱﹝金屚﹞楱之﹐更以魯斫斫斸其科土﹐則滋茂矣。﹝不爾瘦矣﹞。一年三刈。畱子者﹐一刈則止。春初旣中生啖﹐爲羹甚香。長宜飼馬﹐馬尢嗜。此物長生﹐種者一勞永逸。都邑負郭﹐所宜種之。崔寔曰「七月﹐八月﹐可種苜蓿。」●雜說第三十崔寔《四民月令》曰「正旦﹐各上椒酒於其家長﹐和觴舉壽﹐欣欣如也。上除若十五日﹐合諸膏﹑小艸續命丸﹑散﹑注藥。農事未起﹐命成童以上﹐入太學﹐學五經。﹝「謂十五以上至二十也。」﹞硯冰釋﹐命幼童入小學﹐學篇章。﹝「謂九歲以上﹐十四以下。篇章謂六甲﹑九九﹑《急就》《三倉》之屬。」﹞命女工趨織布﹐黃饋釀春酒。」染潢主治書法﹕凡打紙欲生﹐生則堅厚﹐特宜入潢。同潢紙滅白便是﹐不宜太深﹐深則年久色闇也。人浸蘗熟﹐卽棄滓﹐直用純汁﹐費用無益。蘗熟後﹐漉滓搗而煮之﹐布囊壓訖﹐復搗煮之﹐凡三搗三煮﹐淺純汁者﹐其省四倍又彌明淨。寫書﹐經夏然後入潢﹐縫不綻解。其新寫者﹐須以熨斗縫縫熨而潢之﹐不爾﹐入則零落矣。豆黃特不宜裛﹐裛則全不入黃矣。凡開卷讀書﹐捲頭首紙﹐不宜急捲﹔爭則破折﹐的則裂。以書帶上下絡首紙者﹐地不裂壞﹔卷一兩張后﹐乃以書帶上下絡之者﹐穩而不壞。卷書勿用鬲帶而引之﹐非直帶濕損捲﹐又損首紙令穴﹔當銜竹引之。書帶勿太急﹐急則令書腰折。騎驀書上過者﹐亦令書腰折。書有毀裂﹐﹝麗刀﹞方紙而補者﹐率皆攣擊﹐瘢瘡硬厚。瘢痕於書有損。裂薄紙如薤葉以補織﹐微相入﹐殆無際會﹐自非向明舉而看之﹐略不覺補。裂若屈曲者﹐還須於正紙上﹐逐屈曲形勢裂取而補之。若不先正元理﹐隨宜裂斜紙者﹐則令書拳縮。凡點書﹑記事﹐多用緋縫﹐繒體硬彊﹐費人齒力﹐兪污染書﹐又多零落。若用紅紙者﹐非直明淨無染﹐又紙性相親﹐久而不落。雌黃治書法﹕先於靑硬石上﹐水磨雌黃令熟﹔曝漧﹐更於瓷椀中研令極熟。乃融好膠淸﹐和於鐵杵臼中﹐熟搗。丸如墨丸﹐陰漧。以水研而治書﹐永不剝落。若於椀中和用之者﹐膠淸𨿽多﹐久亦剝落。主雌黃治書﹐待潢訖治者佳﹔先治入潢則動。書廚中欲得安麝香﹑木瓜﹐令蠹虫不生。五月濕熱﹐蠹虫將生﹐書經夏不舒展者﹐必生虫也。五月十五日以後﹐七月二十日以前﹐必須三度舒而展之。須要晴時﹐於大屋下風涼處﹐不見日處。日曝書﹐令書色暍。熱捲﹐生虫彌速。陰雨潤气﹐尢須避之。愼書如此﹐則數百年矣。「二月。順陽習射﹐以備不虞。春分中﹐雷且發聲﹐先後各五日﹐寢別內外。﹝有不戒者﹐生子不備。﹞蠶事未起﹐命縫人浣冬衣﹐徹復爲袷。其有嬴帛﹐遂供秋服。﹝凡浣故帛﹐用灰汁則色黃而且脆。搗小豆爲末﹐下絹簁﹐投湯中以洗之﹐潔白而柔肕﹐勝皂莢矣。﹞可糶粟﹑黍﹑大﹑小豆﹑麻﹑麥子等。收薪炭。﹝炭聚之下碎末﹐勿令棄之。搗﹑簁﹐煮淅米泔溲之﹐更搗令熟。丸如雞子﹐曝漧。以供籠鑪種火之用﹐輒得通宵達曙﹐堅實耐久﹐逾炭十倍。﹞漱﹝素鉤反﹞生衣絹法﹕以水浸絹令沒﹐一日數度回轉之。六七日﹐水微臭﹐後拍出﹐柔肕潔白﹐大勝用灰。上犢車篷軬及糊屏風﹑書袠令不生虫法﹕水浸石灰﹐經一宿﹐挹取汁以和豆黏及作麵糊則無虫。若黏紙寫書﹐入潢則黑矣。作假蠟燭法﹕蒲熟時﹐多收蒲臺。削肥松﹐大如指﹐以爲心。爛布纏之。融羊﹑牛脂﹐灌於蒲臺中﹐宛轉於板上﹐挼令圓平。更灌﹐更展﹐粗細足﹐便止。融蠟灌之。足得供事。其省功十倍也。「三月。三日及上除﹐采艾及柳絮。﹝絮﹐止瘡痛。﹞是月也﹐冬谷或盡﹐椹麥未熟﹐乃順陽布徳﹐振贍窮乏﹐務施九族﹐自親者始。無或蘊財﹐忍人之窮﹔無或利名﹐罄家繼富﹕度入爲出﹐處厥中焉。蠶農尙閒﹐可利溝瀆﹐葺治墻屋﹔修門戶﹐警設守備﹐以禦春饑艸竊之寇。是月盡夏至﹐暖气將盛﹐日烈暵燥﹐利用漆油﹐作諸日煎藥。可糶黍。買布。「四月。繭旣入族﹐趨繰﹐剖綿﹔具機杼﹐敬經絡。艸茂﹐可燒灰。是月也﹐可作棗糒﹐以禦賓客。可糴穬及大麥。收獘絮。「五月。芒種節後﹐陽气始虧﹐陰慝將萌﹔暖气始盛﹐蠱蠹並興。乃弛角弓弩﹐解其徽弦﹔弢竹木弓弩﹐弛其弦。以灰藏旃﹑裘﹑毛毳之物及箭羽。以竿掛油衣﹐勿辟藏。﹝暑濕相著也。﹞是月五日﹐合止痢黃連亂丸﹑霍亂丸。采葸耳。取蟾蜍﹝以合血疽瘡藥。﹞及東行螻蛄。﹝螻蛄﹐有刺﹔治去刺﹐療產婦難生﹐衣不出。﹞霖雨將降﹐儲米谷﹑薪炭﹐以備道路陷滯不通。是月也﹐陰陽爭﹐血气散。夏至先後各十五日﹐薄滋味﹐勿多食肥醲﹔距立秋﹐無食煮餅及水引餅。﹝夏月食水時﹐此二餅得水﹐卽堅彊難消﹐不幸便爲宿食傷寒病矣。試以此二餅置水中卽見驗﹔惟酒引餅﹐入水卽爛矣。﹞可糶大﹑小豆﹑胡麻。糶﹑大﹑小麥。收獘絮及布帛。至後糴﹝麥孚﹞﹝瑣王換麥﹞﹐曝漧﹐置甖中﹐密封﹐﹝使不虫生。﹞至冬可養馬。「六月。命女工織縑縛。﹝絹及紗縠之屬。﹞可燒灰﹐染靑﹑紺雜色。「七月。四日﹐命治麯室﹐具箔槌﹐取淨艾。六日﹐饌治五穀﹑磨具。七日﹐遂作麯﹐及曝經書與衣裳。作乾糗。采葸耳。處暑中﹐向秋節﹐浣故制新﹐作袷薄﹐以備始涼。糴大﹑小豆。糴麥。收縑練。「八月。暑退﹐命幼童入小學﹐如正月焉。涼風戒寒﹐趣練縑帛﹐染彩色。」河東染禦黃法﹕「碓搗地黃根令熟﹐灰汁和之﹐攪令勻﹐搦取汁﹐別器盛。更搗滓﹐使極熟﹐又以灰汁和之﹐如薄粥﹐瀉入不渝釜中﹐煮生絹。數回轉使勻﹐舉看有盛水袋子﹐便是絹熟。抒出﹐著盆中﹐尋繹舒張。少時﹐捩出﹐淨搌去滓。曬極乾。以別絹濾白淳﹐和熱抒出﹐更就盆染之﹐急舒展令勻。汗冷﹐捩出﹐曝漧﹐則成矣。治釜不渝法﹐在」醴酷條中。大率三升地黃﹐梁得一匹禦黃。地黃多則好。柞柴﹑桑薪﹑蒿灰等物﹐皆得用之。「擘綿治絮﹐製新浣故﹐及韋履賤好﹐預買以備冬寒。刈萑﹑葦﹑芻茭。涼燥﹐可上角弓弩﹐繕理﹐檠正﹐縛徽弦﹐遂以習射。弛竹木弓﹑弧。糶種麥。糴黍。「九月。治場圃﹐塗囷倉﹐修簞﹑窖。繕五丘﹐習戰射﹐以備寒凍窮厄之寇。存問九族孤﹑寡﹑老病不能自存者﹐分厚徹重﹐以求其寒。「十月。培築垣墻﹐塞向﹑墐戶。﹝北出牖﹐謂之『向』。﹞上辛﹐命典饋漬麯﹐釀冬酒。作脯臘。農事畢﹐命成童入太學﹐如正月正。五穀旣登﹐家儲蓄積﹐乃順時令﹐勑喪紀﹐同宗有貧窶久喪不堪葬者﹐則糾合宗人﹐共興舉之﹐以親疏貧富爲差﹐正心平斂﹐無相逾越﹐先自竭以率不隨。先冰凍﹐作涼餳﹐煮暴飴。可析麻﹐緝績布縷。作白履﹑不借。﹝艸履之賤者曰『不借』。﹞賣縑帛﹑獘絮。糴粟﹑豆﹑麻子。「十一月。陰陽爭﹐血气散。冬至日先後各五日﹐寢別內外。硯冰凍﹐命幼童讀《孝經》《論語》﹑篇章﹑小學。可釀醢。糴岻稻﹑粟﹑豆﹑麻子。「十二月。請召宗族﹑婚姻﹑賔﹑旅﹐講好和禮﹐以篤恩紀。休農息役﹐惠必下浹。遂合耦田器﹐養耕牛﹐選任田者﹐以俟農事之起。去豬盍車骨﹝後三歲可合瘡膏藥。﹞及臘日祀炙箑﹐﹝箑﹐一作簴。燒飲﹐治刺入肉中﹐及樹瓜田中四角﹐去﹝上甘下二虫﹞虫。﹞東門磔白雞頭。﹝可以合注藥。﹞」《範子計然》曰「五穀者﹐萬民之命﹐國之重寶。故無道之君及無道之民﹐不能積其盛有餘之時﹐以待其衰不足也。」《孟子》曰「狗彘食人之食而不知檢﹐塗有餓殍而不知發﹐﹝言丰年人君養犬豕﹐使食人食﹐不知法度檢斂﹔凶年﹐道路之旁﹐人有餓死者﹐不知發倉廩以賑之。」原孟子之意﹐蓋「常平倉」之濫觴也。﹞人死﹐則曰﹕『非我也﹐歲也。』是何異於刺人而殺之﹐曰﹕『非我也﹐兵也。』」﹝人死﹐謂餓﹑役死者﹐王政使然﹐而曰﹕『非我殺之﹐歲不熟殺人。』何異於用兵殺人﹐而曰﹕『非我殺也﹐兵自殺之。﹞」凡糴五穀﹑菜子﹐皆須初熟日糴﹐將種時糶﹐收利必倍。凡冬糴豆﹑谷﹐至夏秋初雨潦之時糶之﹐價亦倍矣。蓋自然之數。魯秋胡曰「力田不如逢年﹐丰者尢宜多糴。」《史記﹖貨殖傳》曰「宣曲任氏爲督道倉吏。秦之敗﹐豪傑皆爭取金玉﹐任氏獨窖倉粟。楚漢相拒滎陽﹐民不得耕﹐米石至數萬﹐而豪傑金玉﹐盡歸任氏。任氏以此起富。」其效也。且風﹑虫﹑水﹑旱﹐饑饉薦臻﹐十年之內﹐儉居四五﹐安可不預備凶災也﹖《歸曠占》五穀曰「正月甲戌日﹐大風東來折樹者﹐稻熟。甲寅日﹐大風西北來者貴。庚寅日﹐風從西﹑北來者﹐皆貴。二月甲戌日﹐風從南來者﹐稻熟。乙卯日﹐稻上場﹐不雨晴明﹐不熟。四月四日雨﹐稻熟﹔日月珥﹐天下喜。十五日﹑十六日雨﹐晚稻善﹔日月蝕。」《師曠占》五穀早晚曰「粟米常以九月爲本﹔若貴賤不時﹐以最賤所之月爲本。粟以秋得本﹐貴在來夏﹔以冬得本﹐貴在來秋。此收谷遠近之期也﹐早晚以其時差之。粟米春夏貴去年秋冬什七﹐到夏復貴秋冬什九者﹐是陽道之極也﹐急糶之勿畱﹐畱則太賤也」「黃帝問師曠曰﹕『欲知牛馬貴賤﹖』『秋葵下有小葵生﹐牛貴﹔大葵不虫﹐牛馬賤。』」《越絕書》曰「越王問範子曰﹕『今寡人谷保谷﹐爲之柰何﹖』範子曰﹕『欲保谷﹐必觀於野﹐視諸侯所多少爲備。』越王曰﹕『所少可得爲困﹐其貴賤亦有應乎﹖』範子曰﹕『夫知谷貴賤之法﹐必察天之三表﹐卽決矣。』越王曰﹕『請問三表。』範子曰﹕『水之勢勝金﹐陰气蓄積大盛﹐水據金而死﹐故金中有水﹐如此者﹐歲大敗﹐八谷皆貴。金之勢勝木﹐陽气蓄積大盛﹐金據木而死﹐故木中有火。如此者﹐歲大美﹐八谷皆賤。金木水火更相勝﹐此天之三表也﹐不可不察。能知三表﹐可以爲邦寶。』……越王又問曰﹕『寡人憶已聞陰陽之事﹐谷之貴賤﹐可得聞乎﹖』答曰﹕『陽主貴﹐陰主賤。故當寒不寒﹐谷暴貴﹔當溫不溫﹐谷暴賤。……』王曰﹕『善﹗』收帛致於枕中﹐以爲國寶。」「範子曰﹕『……堯﹑舜﹑湯﹐皆在顧見之明﹐𨿽有凶年﹐而民不窮。』王曰﹕『善﹗』以丹書帛﹐致之枕中﹐以爲國寶。」《鹽鐵論》曰「桃李實多者﹐來年爲之穰。」《物理論》曰「正月望夜占陰陽﹐陽長卽旱﹐陰長卽水。立表以測其長短﹐審其水旱﹐表長丈二尺﹕月影長二尺者以下﹐大旱﹔二尺五寸至三尺﹐小旱﹔三尺五雨至四尺﹐調適﹐髙下皆熟﹔四尺五寸至五尺﹐小水﹔五尺五寸至六尺﹐大水。月影所極﹐則正面也﹔立表中正﹐乃得其定。」又曰「正月朔旦﹐四面有黃气﹐其歲大丰。此黃帝用事﹐土气黃均﹐四方並熟。有靑气雜黃﹐有螟虫。赤气﹐大旱。黑气﹐大水。正朝占歲星﹐上有靑气﹐宜桑﹔赤气﹐宜豆﹔黃气﹐宜稻。」《史記天官書》曰「正月旦﹐決八風﹕風從南方來﹐大旱﹔西南﹐小旱﹔西方﹐有兵﹔西北﹐戎菽爲﹐﹝戎菽﹐胡豆也。爲﹐成也。﹞趣兵﹔北方﹐爲中歲﹔東北﹐爲上歲﹔東方﹐大水﹔東南﹐民有疾疫﹐歲惡。……正月上甲﹐風從東方來﹐宜蠶﹔從西方﹐若旦黃雲﹐惡。」《師曠占》曰「黃帝問曰﹕『吾欲占歲苦樂善惡﹐可知否﹖』對曰﹕『歲欲甘﹐甘艸先生﹔﹝薺。﹞歲欲苦﹐苦艸先生﹔﹝葶藶。﹞歲欲雨﹐雨艸先生﹔﹝藕。﹞歲欲旱﹐旱艸先生﹔﹝蒺藜。﹞歲欲流﹐流艸先生﹔﹝蓬。﹞歲欲病﹐病艸先生。﹝艾。﹞』」●卷四●園籬第三十一凡作園籬法﹐於墻基之所﹐方整深耕。凡耕﹐作三壠﹐中間相去各二尺。秋上酸棗熟時﹐收﹐於壠中穊種之。至明年秋﹐生髙三尺許﹐間斸去惡者﹐相去一尺畱一根﹐必須稀穊均調﹐行伍條直相當。至明年春﹐劙﹝敕傳切﹞去橫枝﹐劙必畱距。﹝若不畱噓﹐侵皮痕大﹐逢寒卽死。﹞劙訖﹐卽編爲巴籬﹐隨宜夾縛﹐務使舒緩。﹝急則不復得長故也。﹞又至明年春﹐更劙其末﹐又復編之﹐髙七尺便足。﹝欲髙作者﹐亦任人意。﹞非直姦人慚笑而返﹐狐狼亦自息望而回。行人見者﹐莫不嗟嘆﹐不覺白日西移﹐遂忘前途尙遠﹐盤桓瞻矚﹐久而不能去。枳棘之籬﹐「折柳樊圃」﹐斯其義也。其種柳作之者﹐一尺一樹﹐初卽斜插﹐插時卽編。其種楡莢者﹐一同酸刺。如其栽楡﹐與柳斜植﹐髙共人等﹐然後編之。數年成長﹐共相蹙迫﹐交柯錯葉﹐特似房籠。旣圖龍蛇之形﹐復寫鳥獸之關﹐緣勢嵚崎﹐其貌非一。若值巧人﹐隨便采用﹐則無事不成﹐尢宜作機。其盤紓茀郁﹐奇文互起﹐縈布錦繡﹐萬變不窮。●栽樹第三十二凡栽一切樹木﹐欲記其陰陽﹐不令轉易。﹝陰陽易位則難生。小小栽者﹐不煩記也。﹞大樹髡之﹐﹝不髡﹐風搖則死。﹞小則不髡。先爲深坑﹐內樹訖﹐以水沃之﹐著土令如薄泥﹐東西南北搖之良久﹐﹝搖則泥入根間﹐無不活者﹔不搖根虛多死。其小樹﹐則不煩爾。﹞然後下土堅築。﹝近上三寸不築﹐取其柔潤也。﹞時時漑灌﹐常令潤澤。﹝每澆水盡﹐卽以燥土覆之﹐覆則保澤﹐不然則漧涸。﹞埋之欲深﹐勿令撓動。凡栽樹訖﹐皆不用手捉﹐及六畜觝突。﹝《戰國策》曰「夫柳﹐縱橫顚倒樹之皆生。使千人樹之﹐一人搖之﹐則無生柳矣。」﹞凡栽樹﹐正月爲上時﹐﹝諺曰「正月可栽大樹。」言得時則易生也。﹞二月爲中時﹐三月爲下時。然棗——雞口﹐槐——兔目﹐桑——蝦蟆眼﹐楡——負癅散﹐自余雜木——鼠耳﹑虻翅﹐各其時。﹝此等名目﹐皆是葉生形容之所象似﹐以此時栽種者﹐葉皆卽生。早栽者﹐葉晚出。𨿽然﹐大率寧早爲佳﹐不可晚也。﹞樹﹐大率種數旣多﹐不可一一備舉﹐凡不見者﹐栽蒔之法﹐皆求之此條。《淮南子》曰「夫移樹者﹐失其陰陽之性﹐則莫不枯槁。」﹝髙誘曰「失﹐猶易。」﹞《文子》曰「冬冰可折﹐夏木可結﹐時難得而易失。木方盛﹐終日采之而復生﹔秋風下霜﹐一夕而零。」﹝非時者﹐功難立。﹞崔寔曰「正月﹐自朔曁晦﹐可移諸樹﹕竹﹑漆﹑桐﹑梓﹑松﹑柏﹑雜木。惟有果實者﹐及望而止﹔「望謂十五日。」過十五日﹐則果少實。「《食經》曰「種名果法﹕三月上旬﹐斫取好直植﹐如大母指﹐長五尺﹐內著芋魁中種之。無芋﹐大蕪菁根亦可用。勝種核﹐核三四年乃如此大耳。可得行種。」凡五果﹐花盛時遭霜﹐則無子。常預於園中﹐往往貯惡艸生糞。天雨新晴﹐北風寒切﹐是夜必霜﹐此時放火作熅﹐少昨煙气﹐則免於霜矣。崔寔曰「正月盡二月﹐可剝樹枝。二月盡三月﹐可掩樹枝。」﹝埋樹枝土中﹐令生﹐二歲已上﹐可移種矣。﹞●種棗第三十三諸法附出《爾雅》曰「壺棗﹔邊﹐要棗﹔櫅﹐白棗﹔樲﹐酸棗﹕楊徹﹐齊棗﹔遵﹐羊棗﹔洗﹐大棗﹔煮﹐塡棗﹔蹶泄﹐苦棗﹔皙﹐無實棗﹔還味﹐棯棗。」郭璞注曰「今江東呼棗大而銳上者爲『壺』﹔壺﹐猶瓠也。要﹐細腰﹐今謂之『鹿盧棗』。櫅﹐卽今棗子白熟。樲﹐樹小實酢。《孟子》曰﹕『養其樲棗。』遵﹐實小而員﹐紫黑色﹐俗呼『羊矢棗』。《孟子》曰﹕『曾皙嗜羊棗。』洗﹐今河東猗氏縣出大棗﹐子如雞卵。蹶泄﹐子味苦。皙﹐不著子者。還味﹐短味也。楊徹﹑煮塡﹐未詳。」《廣志》曰「河東安邑棗﹔東郡谷城紫棗﹐長二寸﹔西王母棗﹐大如李核﹐三月熟﹔河內汲郡棗﹐一名墟棗﹔東海蒸棗﹔洛陽夏白棗﹔安平信都大棗﹔梁國夫人棗。大白棗﹐名曰『蹙咨』﹐小核多肌﹔三星棗﹔駢白棗﹔灌棗。又有狗牙﹑雞心﹑牛頭﹑羊矢﹑獼猴﹑細腰之名。又有氐棗﹑木棗﹑崎謙棗﹐桂棗﹐夕棗也。」《鄴中記》﹕「石虎苑中有西王母棗﹐冬夏有葉﹐九月生花﹐十二月乃熟﹐三子一尺。又有羊角棗﹐亦三子一尺。」《抱朴子》曰「堯山有歷棗。」《吳氏本艸》曰「大棗﹐一名良棗。」《西京雜記》曰「弱枝棗﹑玉門棗﹑西王母棗﹑棠棗﹑靑花棗﹑赤心棗。」潘嶽《閒居賦》有「周文弱枝之棗。丹棗。」按靑州有樂氏棗﹐丰肌細核﹐多膏肥美﹐爲天下第一。父老相傳云「樂毅破齊時﹐從燕齊來所種也。」劉郡西安﹑廣饒二縣所有名棗卽是也。今世有陵棗﹑幪弄棗也。常選好味者﹐畱栽之。候棗葉始生而移之。﹝棗性硬﹐故生晚﹔栽早者﹐堅垎生遲也。﹞三步一樹﹐行欲相當。﹝地不耕也。﹞欲令牛馬履踐令淨。﹝棗性堅彊﹐不宜苗稼﹐是以不耕﹔荒穢則虫生﹐所以須淨﹐地堅饒實﹐故宜踐也。﹞正月一日日出時﹐反斧斑駮椎之﹐名曰「嫁棗」。﹝不椎則花而無實﹔斫則子萎而落也。﹞候大蠶入簇﹐以杖擊其枝間﹐振去狂花。﹝不打﹐花繁﹐不實不成。﹞全赤卽收。收法﹕日日撼﹝胡感切﹞而落之爲上。﹝半赤而收者﹐肉未充滿﹐乾則色黃而皮皺將赤味亦不佳﹔全赤久不收﹐則皮硬﹐復有烏鳥之患。﹞曬棗法﹕先治地令淨。﹝有艸萊﹐令棗臭。﹞布椽於箔下﹐置棗於箔上﹐以朳聚而復散之﹐一日中二十度乃佳。夜仍不聚。﹝得霜露气﹐乾速﹐成。陰雨之時﹐乃聚而苫蓋之。﹞五六日後﹐別擇取紅軟者﹐上髙廚而曝之。﹝廚上者已乾﹐𨿽厚一尺亦不壞。﹞擇去胮爛者。﹝胮者永不乾﹐畱之徒令污棗。﹞其未乾者﹐曬曝如法。其阜勞之地﹐不任耕稼者﹐歷落種棗則任矣。﹝棗性炒故。﹞凡五果及桑﹐正月一日雞鳴時﹐把火徧照其下﹐則無虫災。食經曰「作漧棗法﹕新菇蔣﹐露於庭﹐以棗著上﹐厚三寸﹐復以新蔣覆之。凡三日三夜﹐撤覆露之﹐畢日曝﹐取乾﹐內屋中。率一石﹐以酒一升﹐漱著器中﹐密泥之。經數年不敗也。」棗油法﹕鄭玄曰「棗油﹐搗棗實﹐和﹐以塗繒上﹐燥而形似油也。」乃成之。棗脯法﹕切棗曝之﹐乾如脯也。《雜五行書》曰「捨南種棗九株﹐辟縣官﹐宜蠶桑。服棗核中人二七枚﹐辟疾病。能常服棗核中人及其刺﹐百邪不復幹矣。」種椯棗法﹕陰地種之﹐陽中則少實。足霜﹐色殷﹐然後乃收之。早收者澀﹐不任食之也。《說文》云「梬﹐棗也﹐似柿而小。」作酸棗麨法﹕多收紅軟者﹐箔上日曝令乾。大釜中煮之﹐水僅自淹。一沸卽漉出﹐盆研之。生布絞取濃汁﹐塗盤上或盆中。盛暑﹐日曝使乾﹐漸以手摩挲﹐散爲末。以方寸七﹐投一椀水中﹐酸甜味足﹐卽成好漿。遠行用和米麨﹐饑渴俱當也。●種桃柰第三十四爾雅曰「旄﹐冬桃。榹桃﹐山桃。」郭璞注曰「旄桃﹐子冬熟。山桃﹐實如桃而不解核。」廣志曰「桃有冬桃﹐夏白桃﹐秋白桃﹐襄桃﹐其桃美也﹐有秋赤桃。」《廣雅》曰「抵子者﹐桃也。」《本艸經》曰「桃梟﹐在樹不落﹐殺百鬼。」《鄴中記》曰「石虎苑中有句鼻桃﹐重二斤。」《西京雜記》曰「榹桃﹐櫻桃﹐緗核桃﹐霜桃﹐言霜下可食﹐金城桃﹐胡桃﹐出西域﹐甘美可食﹐綺蒂桃﹐含桃﹐紫文桃。」桃﹐柰桃﹐欲種﹐法﹕熟時合肉全埋糞地中。﹝直置凡地則不生﹐生亦不茂。桃性早實﹐三歲便結子﹐故不求栽也。﹞至春旣生﹐移栽實地。﹝若仍處糞地中﹐則實小而味苦矣。﹞栽法﹐以鍬合土掘移之。﹝桃性易種難栽﹐若離本土﹐率多死矣﹐故須然矣。﹞又法﹕桃熟時﹐於墻南陽中暖處﹐深寬爲坑。選取好桃數十枚﹐擘取核﹐卽內牛糞中﹐頭向上﹐取好爛糞和土厚覆之﹐令厚尺餘。至春桃始動時﹐徐徐撥去糞土﹐皆應生芽﹐合取核種之﹐萬不失一。其餘以熟糞糞之﹐則益桃味。桃性皮急﹐四年以上﹐宜以刀豎劙其皮。﹝不劙者﹐皮急則死。﹞七八年便老﹐﹝老則子細。﹞十年則死。﹝是以宜歲歲常種之。﹞又法﹕候其子細﹐便附土斫去﹐漉上生者﹐復爲少桃﹐如此亦無窮也。桃酢法﹕桃爛自零者﹐收取﹐內之於甕中﹐以物蓋口。七日之後﹐旣爛﹐漉去皮核﹐密封閉之。三七日酢成﹐香美可食。《術》曰「東方種桃九根﹐宜子孫﹐除凶禍。胡桃﹑柰桃種﹐亦同。」櫻桃﹕《爾雅》曰「楔﹐荊桃。」郭璞曰「今櫻桃。」《廣志》曰「楔桃﹐大者如彈丸﹐子有長八分者﹐有白色肥者﹕凡三種。」《禮記》曰「仲夏之月﹐……天子……羞以含桃。」鄭玄注曰「今謂之櫻桃。」博物志曰「櫻桃者﹐或如彈丸﹐或如手指。春秋冬夏﹐花實竟歲。」《吳氏本艸》所說云「櫻桃﹐一名牛桃﹐一名英桃。」二月初﹐山中取栽﹐陽中者還種陽地﹐陰中者還種陰地。若陰陽易地則難生﹐生變不實﹕此果性。生陰地﹐旣入園囿﹐便是陽中﹐故多難得生。宜堅實之地﹐不可用虛糞也。蒲萄﹕漢武帝使張騫至大宛﹐取蒲萄實﹐於離宮別館旁盡種之。西域有蒲萄﹐蔓延﹑實並似蘡。《廣志》曰「蒲萄有黃﹑白﹑黑三種」者也。蔓延﹐性緣不能自舉﹐作架以承之。葉密陰厚﹐可以避熱。十月中﹐去根一步許﹐掘作坑﹐收卷蒲萄悉埋之。近枝莖薄安黍穰彌佳。無穰﹐直安土亦得。不宜濕﹐濕則冰凍。二月中還出﹐舒而上架。性不耐寒﹐不埋卽死。其歲久根莖粗大者﹐宜遠根作坑﹐勿令莖折。其坑外處﹐亦掘土並穰培覆之。摘蒲萄法﹕逐熟者一一零疊﹝一作「條」﹞摘取﹐從本至末﹐悉皆無遺。世人全房折殺者﹐十不收一。作乾蒲萄法﹕極熟者一一零疊摘取﹐刀子切蒂﹐切勿令汁出。蜜兩分﹐脂一分﹐和內蒲萄中﹐煮四五沸﹐漉出﹐陰漧便成矣。非直滋味倍勝﹐又得夏暑不敗壞也。藏蒲萄法﹕極熟時﹐全房折取。於屋下作廕坑﹐坑內近地鑿壁爲孔﹐插枝於孔中﹐還築孔使堅﹐屋子置土覆之﹐經冬不異也。●種李第三十五《爾雅》曰「休﹐無實李。痤﹐接慮李。駁﹐赤李。」《廣志》曰「赤李。麥李﹐細小有溝道。有黃建李﹐靑皮李﹐馬肝李﹐赤陵李。有糕李﹐肥黏似糕。有柰李﹐離核﹐李似柰。有劈李﹐熟必劈裂。有經李﹐一名老李﹐其樹數年卽枯有杏李﹐味小醋﹐似杏。有黃扁李。有夏李﹔冬李﹐十一月熟。有春季李﹐冬花春熟。」《荊州土地記》曰「房陵﹑南郡有名李。」《風土記》曰「南郡細李﹐四月先熟。」西晉傅玄《賦》曰「河﹑沂黃建﹐房陵縹靑。」《西京雜記》曰「有朱李﹐黃李﹐紫李﹐綠李﹐靑李﹐綺李﹐靑房李﹐車下李﹐顏回李﹐出魯﹐合枝李﹐羌李﹐燕李。」今世有木李﹐實絕大而美。又有中植李﹐在麥後谷前而熟者。李欲栽。﹝李性堅﹐實晚﹐五歲始子﹐是以藉栽。栽者三歲便結子也。﹞李性耐久﹐樹得三十年﹔老𨿽枝枯子亦不細。嫁李法﹕正月一日﹐或十五日﹐以塼石著李樹歧中﹐令實繁。又法﹕臘月中﹐以杖微打歧間﹐正月晦日復打之﹐亦足子也。又法﹕以煮寒食醴酪火掭著樹枝間﹐亦良。樹多者﹐故多束枝﹐以取火焉。李樹桃樹下﹐並欲鋤去艸穢﹐而不用耕墾。耕則肥而無實。樹下犁撥亦死之。桃﹑李﹐大率方兩步一根。﹝大穊連陰﹐則子細而味亦不佳。﹞《管子》曰「五沃之土﹐其木宜梅李。」《韓詩外傳》云「簡王曰﹕『春樹桃李﹐夏得陰其下﹐秋得食其實。春種蒺藜﹐夏不得采其實﹐秋得刺焉。』」《家政法》曰「二月徙梅李也。」作白李法﹕用夏李。色黃便摘取﹐於鹽中挼之。鹽入汁出﹐然後合鹽曬令萎﹐手撚之令褊。復曬﹐更撚﹐極褊乃止。曝使乾。飲酒時﹐以湯洗之﹐漉著蜜中﹐可下酒矣。●種梅杏第三十六杏李麨附出《爾雅》曰「梅﹐柟也。」「時﹐英梅也。」郭璞注曰「梅﹐似杏﹐實醋。」「英梅﹐未聞。」《廣志》曰「蜀名梅爲『﹝上艸下橑﹞』﹐大如雁子。梅杏皆可以爲油﹑脯。黃校以熟﹝上艸下橑﹞作之。」《詩義疏》云「梅﹐杏類也﹔樹及葉皆如杏而黑耳。實赤於杏而醋﹐亦可生啖也。煮而曝漧爲蘇﹛疑﹝上艸下橑﹞誤﹐《說文》﹕乾梅之屬﹜﹐置羹臛﹑齏中。又可含以香口。亦蜜藏而食。」《西京雜記》曰「侯梅﹐朱梅﹐同心梅﹐紫蒂梅﹐燕脂梅﹐麗枝梅。」按梅花艸而白﹐杏花晚而紅﹔梅實小而酸﹐核有細文﹐杏實細文﹐杏實大而甜﹐核無文采。白梅任調食及齏﹐杏則不任此用。世人或不能辧﹐言梅﹑杏爲一物﹐失之遠矣。《廣志》曰「榮陽有白杏﹐鄴中有赤杏﹐有黃杏﹐有柰杏。」《西京雜記》曰「文杏﹐核有文彩。蓬萊杏﹐東海都尉於臺獻﹐一株花雜五色﹐云是仙人所食杏也。」栽種與桃李同。作白梅法﹕梅子酸﹑核初成時摘取﹐夜以鹽汁漬之﹐晝則日曝。凡作十宿﹑十浸﹑十曝﹐便成矣。調鼎和齏﹐所在多入也。作烏梅法﹕亦以梅子核初成時摘取﹐籠盛﹐於突上燻之﹐令乾﹐卽成矣﹐烏梅入藥﹐不任調食也。《食經》曰「蜀中藏梅法﹕取梅極大者﹐剝皮陰漧﹐勿令得風。經二宿﹐去鹽汁﹐內蜜中。月許更易蜜。經年如新也。」作杏李麨法﹕杏李熟時﹐多收爛者﹐盆中研之﹐生布絞取濃汁﹐塗盤中﹐日曝漧﹐以手摩刮取之。可和水爲漿﹐及和米麨﹐所在入意也。作烏梅欲令不蠹法﹕濃燒穰﹐以湯沃之﹐取汁﹐以梅投中﹐使澤。乃出蒸之。《釋名》曰「杏可爲油。」《神仙傳》曰「董奉居廬山﹐不交人。爲人治病﹐不取錢。重病得愈者﹐使種杏五株﹔輕病愈﹐爲栽一株。數年之中。杏有十數萬株﹐鬱鬱然成林。其杏子熟﹐於林中所在作倉。宣語買杏者﹕『不須來報﹐但自取之﹐具一器谷﹐便得一器杏。』有人少谷往﹐而取杏多﹐卽有五虎逐之。此人怖遽﹐檐傾覆﹐所餘在器中﹐如向所持谷多少。虎乃還去。自是以後﹐買杏者皆於林中自平量﹐恐有多出。奉悉以前所得谷﹐賑救貧乏。」《尋陽記》曰「杏在北嶺上﹐數百株﹐今猶稱董先生杏。」《嵩髙山記》曰「東北有牛山﹐其山多杏。至五月﹐爛然黃茂。自中國喪亂﹐百姓饑餓﹐皆資此爲命﹐人人充飽。」史遊《急就篇》曰「園菜果蓏助米糧。」按杏一種﹐尙可賑貧窮﹐救饑饉﹐而況五果﹑蓏﹑菜之饒﹐豈直助糧而已矣﹖諺曰「木奴千﹐無凶年。」蓋言果實可以市易五穀也。杏子人﹐可以爲粥。﹝多收賣者﹐可以供紙墨之直也。﹞●插梨第三十七《廣志》曰「洛陽北邙張公夏梨﹐海內惟有一樹。常山眞定﹐山陽鉅野﹐梁國睢陽﹐齊國臨淄﹐鉅鹿﹐並出梨。上黨楟梨﹐小而加甘。廣都梨——又云鉅鹿豪梨——重六斤﹐數人分食之。新丰箭谷梨。弘農﹑京兆﹑右扶風郡界諸谷中梨﹐多供禦。陽城秋梨﹑夏梨。」《三秦記》曰「漢武果園﹐一名『禦宿』﹐有大梨如五升﹐落地卽破。取者以布囊盛之﹐名曰『含消梨』。」《荊州土地記》曰「江陵有名梨。」《永嘉記》曰「靑田村民家有一梨樹﹐名曰『官梨』﹐子大一圍五寸﹐常以供獻﹐名曰『禦梨』。梨實落地卽融釋。」《西京雜記》曰「紫梨﹔芳梨﹐實小﹔靑梨﹐實大﹔大谷梨﹔細葉梨﹔紫條梨﹔瀚海梨﹐出瀚海地﹐耐寒不枯﹔東王梨﹐出海中。」別有朐出梨﹐張公大谷梨﹐或作「糜雀梨」也。種者﹐梨熟時﹐全埋之。經年﹐至春地釋﹐分栽之﹐多著熟糞及水。至冬葉落﹐附地刈殺之﹐以炭火燒頭。二年卽結子。﹝若穭生及種而不栽者﹐則著子遲。每梨有十許子﹐惟二子生梨﹐餘皆生杜。﹞插者彌疾。插法﹕用棠﹑杜。﹝棠﹐梨大而細理﹔杜次之﹔桑梨大惡﹔棗﹑石橊上插得者﹐爲上梨﹐𨿽治十﹐收得一二也。﹞杜如臂以上﹐皆任插。﹝當先種杜﹐經年後插之。主客俱下亦得﹔然俱下者﹐杜死則不生也。﹞杜樹大者﹐插五枝﹔小者﹐或三或二。梨葉微動爲上時﹐將欲開莩爲下時。先作麻紉﹝汝珍反﹞﹐纏十許匝﹔以鋸截杜﹐令去地五六寸。﹝不纏﹐恐插時皮披。畱杜髙者﹐梨枝繁茂遇大風則披。其髙畱杜者﹐梨樹早成﹐然宜髙作蒿簞盛杜﹐以土築之令沒﹐風時﹐以籠盛梨﹐則免披耳。﹞斜攕竹爲籤﹐刺皮木之際﹐令深一寸許。折取其美梨枝陽中者﹐﹝陰中枝則實少。﹞長五六寸﹐亦斜攕之﹐令過心﹐大小長短與大小長短等﹔以刀﹝罃刂﹞梨枝斜扡之際﹐剝去黑皮。﹝勿令傷靑皮﹐靑皮傷卽死。﹞拔去竹籤﹐卽插梨﹐令至﹝罃刂﹞處﹐木邊向木﹐皮還近皮。插訖﹐以綿幕杜頭﹐封熟泥於上﹐以土培覆﹐令梨枝僅得出頭﹐以土壅四畔。當梨上沃水﹐水盡以土覆之﹐勿令堅涸。百不失一。﹝梨枝甚脆。培土時宜愼之﹐勿使掌撥﹐掌撥則折。﹞其十字破杜者﹐十不收一。﹝所以然者﹐木裂皮開﹐虛燥故也。﹞梨旣生﹐杜旁有葉出﹐輒去之。﹝不去勢分﹐梨長必遲。﹝凡插梨﹐園中者﹐用旁枝﹔庭前者﹐中心。﹝旁枝﹐樹下易收﹔中心﹐上聳不妨。﹞用根蒂小枝﹐樹形可喜。五年方結子﹔鳩腳老枝﹐三年卽結子﹐而樹丑。﹝《吳氏本艸》曰「金創﹐乳婦﹐不可食梨。梨多食則損人﹐非補益之物。產婦蓐中﹐及疾病未愈﹐食梨多者﹐無不致病。欬逆气上者﹐尢宜愼之。」﹞凡遠道取梨枝者﹐下根卽燒三四寸﹐亦可行數百里猶生。藏梨法﹕初霜後卽收。﹝霜多卽不得經夏也。﹞於屋下掘作深廕坑﹐底無令潤濕。收梨置中﹐不須覆蓋﹐便得經夏。﹝摘時必令好接﹐勿令損傷。﹞凡醋梨﹐易水熟煮﹐則甜美而不損人也。●種栗第三十八《廣志》曰「栗﹐關中大栗﹐如雞子大。」蔡伯喈曰「有胡栗。」《魏志》云「有東夷韓國出大栗﹐狀如梨。」《三秦記》曰「漢武帝果園有大栗﹐十五顆一升。」王逸曰「朔濱之栗。」《西京雜記》曰「榛栗﹐瑰栗﹐嶧陽栗﹐嶧陽都尉曹龍所獻﹐其大如拳。」栗﹐種而不栽。﹝栽者𨿽生﹐尋死矣。﹞栗初熟出殼﹐卽於屋裏埋著濕土中。﹝埋必須深﹐勿令凍徹。若路遠者﹐以韋囊盛之。停二日以上﹐及見風日者﹐則不復生矣。﹞至春二月﹐悉芽生﹐出而種之。旣生﹐數年不用掌近。﹝凡新栽之樹﹐皆不用掌近﹐栗性尢甚也。﹞三年內﹐每到十月﹐常須艸裹﹐至二月乃解。﹝不裹則凍死。﹞《大戴禮﹖夏小正》曰「八月﹐栗零崦後取之﹐故不言剝之。」《食經》藏乾栗法﹕「取穰灰﹐淋取汁漬栗。出﹐日中曬﹐令粟肉焦燥﹐可不畏虫﹐得至後年春夏。」藏生栗法﹕著器中﹔曬細沙可燥﹐以盆覆之。至後年二月﹐皆生芽而不虫者也。榛﹕《周官》注曰「榛﹐似栗而小。」《說文》曰「榛﹐似梓﹐實如小栗。」《衛詩》曰「山有蓁。」《詩義疏》云「蓁﹐栗屬。或從木。有兩種﹕其一種﹐大小枝葉皆如栗﹐其子形似杼子﹐味變如栗﹐所謂『樹之榛栗』者。其一種﹐枝莖如木蓼﹐葉如牛李色﹐生髙丈餘﹔其核中悉如李﹐生作胡桃味﹐膏燭又美﹐亦可食啖。漁陽﹑遼﹑代﹑上黨皆饒。其枝莖生樵﹐爇燭﹐明而無煙。」栽種與栗同。●柰﹑林檎第三十九《廣雅》曰「橏﹑掩﹑蓲﹐柰也。」《廣志》曰「柰有白﹑靑﹑赤三種。張掖有白柰﹐酒泉有赤柰。西方例多柰﹐家以爲脯﹐數十百斛以爲蓄積﹐如收藏棗栗。」魏明帝時﹐諸王朝﹐夜賜冬成柰一蓲。陳思王《謝》曰「柰以夏熟﹐今則冬生﹔物以非時爲珍﹐恩以絕口爲厚。」詔曰「此柰從涼州來。」《晉宮閣簿》曰「秋有白柰。」《西京雜記》曰「紫柰﹐綠柰。」別有素柰﹐朱柰。《廣志》曰「裏琴﹐似赤柰。」柰﹑林檎不種﹐但栽之。﹝種之𨿽生﹐而味不佳。﹞取栽如壓桑法。﹝此果根不浮薉﹐栽故難求﹐是以須壓也。﹞又法﹕於樹旁數尺許掘坑﹐泄其根頭﹐則生栽矣。凡樹栽者﹐皆然矣。栽如桃李法。林檎樹以正月﹑二月中﹐翻斧斑駁椎之﹐則饒子。作柰麨法﹕拾爛柰﹐內甕中﹐盆合口﹐勿令蠅入。六七日許﹐當大爛﹐以酒淹﹐痛抨之﹐令如粥狀。下水﹐更抨﹐以羅漉去皮子。良久﹐淸澄﹐瀉去汁﹐更下水﹐復抨如初﹐嗅看無臭气乃止。瀉去汁﹐置布於上﹐以灰飲汁﹐如作米粉法。汁盡﹐刀﹝麗刂﹞﹐大如梳掌﹐於日中曝漧﹐研作末﹐便成。甜酸得所﹐芳香非常也。作林檎麨法﹕林檎赤熟時﹐擘破﹐去子﹑心﹑蒂﹐日曬令乾。或磨或搗﹐下細絹篩﹔粗者更磨搗﹐以細盡爲限。以方寸匕投於椀水中﹐卽成美漿。不去蒂不則大苦﹐合子則不度夏﹐畱心則大酸。若干啖者﹐以林檎麨一升﹐和米麨二升﹐味正調適。作柰脯法﹕柰熟時﹐中破﹐曝漧﹐卽成矣。●種柿第四十《說文》曰「柿﹐赤實果也。」《廣志》曰「小者如小杏。」又曰「﹝木耎﹞棗﹐味如柿。晉陽﹝木耎﹞﹐肌細而厚﹐以供禦。」王逸曰「苑中牛柿。」李尢曰「鴻柿若瓜。」張衡曰「山柿。」左思曰「胡畔之柿。」潘嶽曰「梁侯烏椑之柿。」柿﹐有小者﹐栽之﹔無者﹐取枝於﹝木耎﹞棗根上插之﹐如插梨法。柿有樹榦者﹐亦有火焙令乾者。《食經》藏柿法﹕「柿熟時取之﹐以灰汁澡再三度﹐乾令汁絕﹐著器中﹐經十日可食。」●安石橊第四十一陸機曰「張騫爲漢使外國十八年﹐得塗林。塗林﹐安石橊也。」《評選民》曰「安石橊有甜﹑酸二種。」《鄴中記》云「石虎苑中有安石橊﹐子大如盂椀﹐其味不酸。」《抱朴子》曰「積石山有苦橊。」周景式《廬山記》曰「香鑪峯頭有大磐石﹐可坐數百人﹐垂生山石橊。三月中作花﹐色如石橊而小淡﹐紅敷紫萼﹐燁燁可愛。」《京口記》曰「在剛縣有石橊。」《西京雜記》曰「有甘石橊」也。栽石橊法﹕三月初﹐取枝大如手大指者﹐斬令長一尺半﹐八九枝共爲一窠﹐燒下頭二寸。﹝不燒則漏汁矣。﹞掘圓坑深一尺七寸﹐口徑尺。豎枝於坑畔﹐﹝環圓布枝﹐令勻調也﹞。置枯骨﹑礓石於枝間﹐﹝骨﹑石﹐此是樹性所宜﹞。下土築之。一重土﹐一重骨﹑石﹐平坎止。﹝其土令沒枝頭一寸許也﹞。水澆常令潤澤。旣生﹐又以骨﹑石布其根下﹐同科圓滋茂可愛。﹝若孤根獨立者﹐唾亦不佳焉。﹞十月中﹐以蒲槁裹而纏之。﹝不裹則凍死也。﹞二月初乃解放。若不能得多枝者﹐取一長條﹐燒頭﹐圓屈如牛拘百橫埋之變得。然不及上法根彊早成。其拘中亦安骨﹑石。其斸根栽者﹐亦圓布之﹐安骨﹑石於其中也。●種木瓜第四十二《爾雅》曰「楙﹐木瓜。」郭璞注曰「實如小瓜﹐酢可食。」《廣志》曰「木瓜子可藏。枝可爲數號﹐一尺百二十節。」《衛詩》曰「投我以木瓜。」毛公曰「楙也。」《詩義疏》曰「楙﹐葉似柰葉﹐實如小﹝﹖﹞瓜﹐上黃﹐似著粉﹐香。欲啖者﹐截著熱灰中﹐令萎蔫﹐淨洗﹐以苦酒﹑豉汁﹑蜜度之﹐可案酒食。蜜封藏百日﹐乃食之﹐甚益人。」木瓜﹐種子及栽皆得﹐壓枝亦生。栽種與桃李同。《食經》藏木瓜法﹕「先切去皮﹐煮令熟﹐著水中﹐車輪切﹐百瓜用三升鹽﹐蜜一斗漬之。晝曝﹐夜內汁中。取令乾﹐以余汁密藏之。亦用濃杬汁也。」●種椒第四十三《爾雅》曰「檓﹐大椒。」《廣志》曰「胡椒出西域。」《範子計然》曰「蜀椒出武都﹐秦椒出天水。」按今靑州有蜀椒種﹐本商人居椒爲業﹐見椒中黑實﹐乃遂生意種之。凡種數千枚﹐止有一根生。數歲之後﹐便結子﹐實芬芳﹐香﹑形﹑色與蜀椒不殊﹐气勢微弱耳。遂分布栽移﹐略徧州境也。熟時收取黑子。俗名「椒目」。不用人手數近捉之﹐則不生也。四月初﹐畦種之。﹝治畦下水﹐如種葵法。﹞方三寸一子﹐篩土覆之﹐令厚寸許﹔復篩熟糞﹐以蓋土上。旱輒澆之﹐常令潤澤。生髙數寸﹐夏連雨時﹐可移之。移法﹕先作小坑﹐圓深三寸﹔以刀子圓﹝麗刂﹞椒栽﹐合土移之於坑中﹐萬不失一。﹝若拔而移者﹐率多死。﹞若移大栽者﹐二月﹑三月中移之。先作熟蘘泥﹐掘出卽封根合泥埋之。﹝行百餘里﹐猶得生之。﹞此物性不耐寒﹐陽中之樹﹐冬須艸裹。﹝不裹卽死。﹞其生小陰中者﹐少稟寒气﹐則不用裹。﹝所謂「習以性成」。一木之性﹐寒暑異容﹔若朱﹑藍之染﹐能不易質﹖故觀鄰識士﹐見友知人也。﹞候實口開﹐便速收之﹐天晴時摘下﹐薄布曝之﹐令一日卽乾﹐色赤椒好。若陰時收者﹐色黑失味。其葉及靑摘取﹐可以爲菹﹔榦而末之﹐亦足充事。《養生要論》曰「臘夜令持椒臥房牀旁﹐無與人言﹐內井中﹐除溫病。」●種茱萸第四十四食茱萸也﹐山茱萸則不任食。二月﹑三月栽之。宜故城﹑堤﹑冢髙燥之處。﹝凡於城上種蒔者﹐先宜隨長短掘壍﹐停之經年﹐然後於壍中種蒔﹐保澤沃壤﹐與平地無差。不爾者﹐土堅澤流﹐長物至遲﹐歷年倍多﹐樹木尙小。﹞候實開﹐便收之﹐掛著屋裏壁上﹐令廕乾﹐勿使煙燻。﹝煙燻則苦而不香也。﹞用時﹐去中黑子。﹝肉醬﹑魚鮓﹐偏宜所用。﹞《術》曰「井上宜種茱萸﹐茱萸葉落井中﹐飲此水者﹐無溫病。」《發五行書》曰「捨東種白楊﹑茱萸三根﹐增年益壽﹐除患害也。」又《術》曰「懸茱萸子於屋內﹐鬼畏不入也。」●卷五●種桑﹑柘第四十五養蠶附《爾雅》曰「桑﹐辧有葚﹐梔。」注云「辧﹐半也。」「女桑﹐桋桑。」注曰「今俗呼桑樹小而條長者爲女桑樹也。」「檿桑﹐山桑。」注云「似桑﹐材中爲弓及車轅。」《搜神記》曰「太古時﹐有人遠徵。家有一女﹐並馬一匹。女思父﹐乃戲馬云﹕『能爲我迎父﹐吾將嫁於汝。』馬絕韁而去﹐至父所。父疑家中有故﹐乘之而還。馬后見女﹐輒怒而奮擊。父怪之﹐密問女。女具以告父。父射馬﹐殺﹐曬皮於庭。女至皮所﹐以足蹙之曰﹕『爾馬﹐而欲人爲婦﹐自取屠剝﹐如何﹖』言未竟﹐皮蹶然起﹐捲女而行。後於大樹枝間﹐得女及皮﹐盡化爲蠶﹐續於樹上。世謂蠶爲『女兒』﹐古之遺言也。因名其樹爲桑﹐桑言喪也。」今世有荊桑﹑地桑之名。桑椹熟時﹐收黑魯椹。﹝黃魯桑﹐不耐久。諺曰「魯桑百﹐丰綿帛。」言其桑好﹐功省用多。﹞卽日以水淘取子﹐曬燥﹐仍畦種。﹝治畦下水﹐一如葵法。﹞常薅令淨。明年正月﹐移而栽之。﹝仲春﹑季春亦得。﹞率五尺一根。﹝未用耕故。凡栽桑不得者﹐無他故﹐正爲犁撥耳。是以須穊﹐不用稀﹔稀通耕犁者﹐必難愼﹐率多死矣﹔且穊則長疾。大都種椹﹐長遲﹐不如壓枝之速。無栽者﹐乃種椹也。﹞其下常斸掘種菉豆﹑小豆。﹝二豆良美﹐潤澤益桑。﹞栽後二年﹐愼勿采﹑沐。﹝小采者﹐長倍遲。﹞大如臂許﹐正月中移之﹐﹝亦不須髡。﹞率十步一樹﹐﹝陰相接者﹐則妨禾豆﹞。行欲小掎角﹐不用正相當。﹝相當者則妨犁。﹞須取栽者﹐正月二月中﹐以鉤弋壓下枝﹐令著地﹐條葉生髙數寸﹐仍以燥土壅之。土濕則爛。明年正月中﹐截取而種之。﹝住宅上及園畔者﹐固宜卽定﹔其田中種者﹐亦如種模塊法﹐先穊種二三年﹐然後更移之。﹞凡耕桑田﹐不用近樹。﹝傷桑﹑破犁﹐所謂兩失。﹞其犁不著處﹐斸地令起﹐斫去浮根﹐以蠶矢糞之。﹝去浮根﹐不妨耬犁﹐令樹肥茂也。﹞又法﹕歲常繞樹一步散蕪菁子﹐收獲之後﹐放豬啖之﹐其地柔軟﹐有勝耕者。種禾豆﹐俗得逼樹。﹝不失地利﹐田又調熟。繞樹散蕪菁者﹐不勞逼也。﹞剶桑﹐十二月爲上時﹐正月次之﹐二月爲下。﹝白汁出則損葉。﹞大率桑多者宜苦斫﹐桑少者宜省剶。秋斫欲苦﹐而避日中﹔﹝觸熱樹焦枯﹐苦斫春條茂﹞。冬春省剶﹐竟日得作。春采者﹐必須長梯髙機﹐數人一樹﹐還條復枝﹐務令淨盡﹔要欲旦﹑暮﹐而避熱時。﹝梯不長﹐髙枝折﹔人不多﹐上下勞﹔條不還﹐枝仍曲﹔采不淨﹐鳩腳多﹔旦暮采﹐令潤澤﹔不避熱﹐條葉乾。﹞秋采欲省﹐裁去妨者。秋多采則損條。椹熟時﹐多收﹐曝漧之﹐凶年粟少﹐可以當食。﹝《魏略》曰「楊沛爲新鄭長。興平末﹐人多饑窮﹐沛課民益畜乾椹﹐收﹝塋土攺豆﹞豆﹐閱其有餘﹐以補不足﹐積聚得千餘斛。會太祖西迎天子﹐所將千人﹐皆無糧。沛謁見﹐乃進乾椹。太祖甚喜。及太祖輔政﹐超爲鄴令﹐賜其生口十人﹐絹百匹﹐旣欲厲之﹐且以報乾椹也。」今自河以北﹐大家收百石﹐少者尙數十斛。故杜葛亂後﹐饑饉薦臻﹐惟仰以全軀命﹐數州之內﹐民死而生者﹐乾椹之力也。﹞種柘法﹕耕地令熟﹐耬耩作壠。柘子熟時﹐多收﹐以水淘汰令淨﹐曝漧。散訖﹐勞之。艸生拔卻﹐勿令荒沒。三年﹐間斸去﹐堪爲渾心扶老杖。﹝一根三文。十年﹐中四破爲杖﹐一根直二十文。﹞任爲馬鞭﹑胡牀。﹝馬鞭一枚直十文﹐胡牀一具直百文。﹞十五年﹐任爲弓材﹐﹝一張三百。﹞亦堪作履。﹝一兩六十。﹞裁截碎木﹐中作錐﹑刀靶。﹝音霸。一个直三文。﹞二十年﹐好作犢車材。﹝一乘直萬錢。﹞欲作鞍橋者﹐生枝長三尺許﹐以繩系旁枝﹐木橛釘著地中﹐令曲如橋。十年之後﹐便是渾成柘橋。﹝一具直絹一匹。﹞欲作快弓材者﹐宜於山石之間北陰中種之。其髙原山田﹐土厚水深之處﹐多掘深坑﹐於坑中種桑柘者﹐隨坑深淺﹐或一丈﹑丈五﹐直上出坑﹐乃扶疏四散。此樹條直﹐異於常材。十年之後﹐無所不任。﹝一樹直絹十匹。﹞柘葉飼蠶﹐絲好。作琴瑟等弦﹐淸鳴響徹﹐勝於凡絲遠矣。《禮記﹖月令》曰「季春……無伐桑柘。﹝鄭玄注曰「愛養蠶食也。」﹞……具曲﹑植﹑筥﹑筐。﹝注曰「皆養蠶之器。曲﹐箔也﹐植﹐槌也。」﹞后妃齋戒﹐親帥躬桑﹐……以勸蠶事﹐……無爲散惰。」《周禮》曰「馬質﹐……禁原蠶者。」﹝注曰「質﹐平也﹐主買馬平其大小之價直者。」「原﹐再也。天文﹐辰爲馬﹔蠶書﹐蠶爲龍精﹐月直『大火』則浴其蠶種﹕是蠶與馬同气。物莫能兩大﹐故禁再蠶者﹐爲傷馬與﹖」﹞《孟子》曰「五畝之宅﹐樹之以桑﹐五十者可以衣帛矣。」《尙書大傳》曰「天子諸候﹐必有公桑﹑蠶室﹐就川而爲之。大昕之朝气﹐夫人浴種於川。」《春秋考異郵》曰「蠶﹐陽物﹐大惡水﹐故蠶食而不飲。陽立於三春﹐故蠶三變而後消﹔死於七﹐三七二十一﹐故二十一日而繭。」《淮南子》曰「原蠶一歲再登﹐非不利也﹐然王者法禁之﹐爲其殘桑也。」《氾勝之書》曰「種桑法﹕五月取椹著水中﹐卽以手潰之﹐以水灌洗﹐取子陰漧。治肥田十畝﹐荒田久不耕者尢善﹐好耕治之。每畝以黍﹑椹子各三升合種之。黍﹑桑當俱生﹐鋤之﹐桑令稀疏調適。黍熟﹐獲之。桑生正與黍髙平﹐因以利鎌摩地刈之﹐曝令燥﹔後有風調﹐放火燒之﹐常逆風起火。桑至春生。一畝食三箔蠶。」兪益期《牋》曰「日南蠶八熟﹐繭軟而薄。椹采少多。」《永嘉記》曰「永嘉有八輩蠶﹕蚖珍蠶﹝「三月績」﹞﹑柘蠶﹝「四月初績」﹞﹑蚖蠶﹝「四月初績」﹞﹑愛珍﹝「五月績」﹞﹑愛更新﹝「六月末績」﹞﹑寒珍﹝「七月末績。」﹞﹑四出蠶﹝「九月初績」﹞﹑寒蠶﹝「十月績」﹞。凡蠶再熟者﹐前輩皆謂之『珍』。養珍者﹐少養之。「愛蠶者﹐故蚖蠶種也。蚖珍三月旣績﹐出蛾取卵﹐七八日便剖卵蠶生﹐多養之﹐是爲蚖蠶。欲作『愛』者﹐取蚖珍之卵﹐藏內甖中﹐隨器大小﹐變可十紙﹐蓋覆器口﹐安硎﹝苦耕反﹞泉﹑冷水中﹐使冷气折其出勢。得三七日﹐然後剖生﹐養之﹐謂爲『愛珍』﹐亦呼『愛子』。績成繭﹐出蛾生卵﹐卵七日﹐又剖成蠶﹐多養之﹐此則『愛蠶』也。「藏卵時﹐勿令見人。應該用二七赤豆﹐安器底﹐臘月桑柴二七枚﹐以麻卵紙﹐當令水髙下﹐與重卵相齊。若外水髙﹐則卵死不復出﹔若外水下﹐卵則冷气少﹐不能折其出勢。不能折其出勢﹐則不得三七日﹔不得三七日﹐𨿽出不成也。不成者﹐謂徒績成繭﹑出蛾﹑生卵﹐七日不復剖生﹐到有年方生耳。欲得蔭樹下。亦有泥器口﹐三七日亦有成者。」《雜五行書》曰「二月上壬﹐取土泥屋四角﹐宜蠶﹐吉。」﹝按今世有三臥一生蠶﹐四臥再生蠶。白頭蠶﹐頡石蠶﹐楚蠶﹐黑蠶﹐兒蠶﹐有一生﹑再生之異﹐灰兒蠶﹐秋母蠶﹐秋中蠶﹐老秋兒蠶﹐秋末老﹐獬兒蠶﹐綿兒蠶﹐同功蠶﹐或二蠶二蠶﹐共爲一繭。凡三臥﹑四臥﹐皆有絲﹑綿之別。凡蠶從小與魯桑者﹐乃至大入簇﹐得飼荊﹑魯二桑﹔若濉發荊桑﹐中與魯桑﹐則有裂腹之患也。﹞楊泉《物理論》曰「使人主之養民﹐如蠶母之養蠶﹐其用豈徒絲繭而已哉﹖」《五行書》曰「欲知蠶善惡﹐常以三月三日﹐天陰如無日﹐不見雨﹐蠶大善。」﹝「又法﹕埋馬牙齒於槌下﹐令宜蠶。」﹞《龍魚河圖》曰「埋蠶沙於宅亥地﹐大富﹐得蠶絲﹐吉利。以一斛二斗甲子日鎭宅﹐大吉﹐致財千萬。」養蠶法﹕收取種繭﹐必取居簇中者。﹝近上則絲薄﹐近地則子不生也。﹞泥屋用「福徳利」上土。屋俗四面開窗﹐紙糊﹐厚爲籬。屋內四角著火。﹝火若在一處﹐則冷熱不均。﹞初生以毛掃。﹝用荻掃則傷蠶。﹞調火令冷熱得所。﹝熱則焦燥﹐冷則長遲。﹞比至再眠﹐常須三箔﹕中箔上安蠶﹐上下空置。﹝下箔障土气﹐上箔防塵埃。﹞小時采「福徳」上桑﹐著懷中令暖﹐然後切之。﹝蠶小﹐不用見露气﹔得人體﹐則眾惡除。﹞每飼蠶﹐捲窗幃﹐飼訖還下。﹝蠶見明則食﹐食多則生長。﹞老時值雨者﹐則壞繭﹐宜於屋裏簇之﹕薄布薪於箔上﹐散蠶訖﹐又薄以薪覆之。一槌得安十箔。又法﹕以大科蓬蒿爲薪﹐散蠶令徧﹐懸之於棟梁﹑椽柱﹐或垂繩鉤弋﹑鶚瓜﹑龍牙﹐上下數重﹐所在皆得。懸訖﹐薪下微生炭以暖之。得暖則作速﹐傷寒則作遲。數入候看﹐熱則去火。蓬蒿疏涼﹐無郁浥之憂﹔死蠶旋墜﹐無污繭之患﹔沙﹑葉不作﹐無瘢痕之疵。郁浥則難繰﹐繭污則絲散﹐瘢痕則緒斷。設令無雨﹐蓬蒿簇亦良。其在外簇者﹐脫遇天寒﹐則全不作繭。用鹽殺繭﹐易繰而絲肕。日曝死者﹐𨿽白而薄脆﹐縑練衣著﹐和﹑幾將倍矣﹐甚者﹐虛失歲功﹕堅﹑脆懸絕﹐盜生要理﹐安可不知之哉﹖崔寔曰「三月﹐淸明節﹐令蠶妾治蠶室﹐塗隙穴﹐具槌﹑持﹑箔﹑籠。」《龍魚河圖》曰「冬以臘月鼠斷尾。正月旦﹐日未出時﹐家長斬鼠﹐著屋中。祝云﹕『付敕屋吏﹐制斷鼠虫﹔三時言功﹐鼠不敢行。』」《雜五行書》曰「取亭部地中土塗竈﹐水﹑火﹑盜賊不經﹔塗屋四角﹐鼠不食蠶﹔塗倉﹑簞﹐鼠不食稻﹔以塞坎﹐百日鼠種絕。」《淮南萬畢術》曰「狐目貍腦﹐鼠去其穴。」注曰「取狐兩目﹐貍腦大如狐目三枚﹐搗之三千杵﹐塗鼠穴﹐則鼠去矣。」●種楡﹑白楊第四十六《爾雅》曰「楡﹐白枌。」注曰「枌楡﹐先生葉﹐卻著莢﹔皮色白。」《廣志》曰「有姑楡﹐有朗楡。」﹝按今世有刺楡﹐木甚牢肕﹐可以爲犢車材。梜楡﹐可以爲車轂及器物。山楡﹐人可以爲蕪荑。凡種楡者﹐宜種刺﹑梜兩種﹐利益爲多﹔其餘軟弱﹐例非佳木也。﹞楡性扇地﹐其陰下五穀不植。﹝隨其髙下廣狹﹐東西北三方﹐所扇各與樹等。﹞種者﹐宜於園地北畔﹐秋耕令熟﹐至春楡莢落時﹐收取﹐漫散﹐犁細﹝田寽﹞﹐勞之。明年正月初﹐附地芟殺﹐以艸覆上﹐放火燒之。﹝一根上必十數條俱生﹐只畱一根彊者﹐余悉掐去之。﹞一歲之中﹐長八九尺矣。不燒則長遲也。後年正月﹑二月﹐移栽之。初生卽移者﹐喜曲﹐故須叢林長之三年﹐乃移植。﹞初生三年﹐不用采葉﹐尢忌捋心﹔﹝捋心則科茹不長﹐更須依法燒之﹐則依前茂矣。﹞不用剶沐。﹝剶者長而細﹐又多瘢痕﹔不剶𨿽短﹐粗而無病。諺曰「不剶不沐﹐十年成轂。」言易粗也。必欲剶者﹐宜畱二寸。﹞於塹坑中種者﹐以陳屋艸布塹中﹐散楡莢於艸上﹐以土覆之。燒亦如法。﹝陳艸速配﹐肥良勝糞。無陳艸者﹐用糞糞之亦佳。不糞﹐𨿽生而瘦。旣栽移者﹐燒亦如法也。﹞又種楡法﹕其於地畔種者﹐致雀損谷﹔旣非叢林﹐率多曲戾。不如割地一方種之。其白土薄地不宜五穀者﹐惟宜楡及白楡。地須近市。﹝賣柴﹑莢﹑葉﹐省功也。﹞梜楡﹑刺楡﹑凡楡﹕三種色﹐別種之﹐勿令和雜。﹝梜楡﹐莢﹑葉味苦﹔凡楡﹐莢味甘﹐甘者春時將煮賣﹐是以須別也。﹞耕地收莢﹐一如前法。先耕地作壠﹐然後散楡莢。﹝壠者看好﹐料理又易。五寸一莢﹐稀穊得中。﹞散訖﹐勞之。楡生﹐共艸俱長﹐勿使棠﹝杜康反﹞近。又至明年正月﹐斸去惡者﹐其一株上有七八根生者﹐悉皆斫去﹐惟畱一根粗直好者。三年春﹐可將莢﹑葉賣之。五年之後﹐便堪作椽。不梜者﹐卽可斫賣。﹝一根十文﹞。梜者鏇作獨樂及盞。﹝一个三文﹞。十年之後﹐魁﹑椀﹑瓶﹑榼﹐器皿﹐無所不任。﹝一椀七文﹐一魁二十﹐瓶﹑榼各直一百文也﹞。十五年後﹐中爲車轂及蒲桃﹝上江下瓦﹐卽作「缸」﹞。﹝上江下瓦﹞一口﹐直三百。車轂一具﹐直絹三匹。﹞其歲歲料簡剶治之功﹐指柴雇人——十束雇一人——無業之人﹐爭來就作。賣柴之利﹐已自無貲﹔歲出萬束﹐一束三文﹐則三十貫﹔莢葉在外也。況諸器物﹐其利十倍。﹝於柴十倍﹐歲收三十萬。﹞斫後復生﹐不勞更種﹐所謂一勞永逸。能種一頃﹐歲收千匹。惟須一人守護﹑指揮﹑處分﹐旣無牛﹑犁﹑種子﹑人功之費﹐不慮水﹑旱﹑風﹑虫之災﹐比之谷田﹐勞逸萬倍。男生初生﹐各與小樹二十株﹐比至嫁娶﹐悉任車谷。一樹三具﹐一具直絹三匹﹐成絹一百八十匹﹕娉財資遣﹐粗得充事。《術》曰「北方種楡九根﹐宜蠶桑﹐田谷好。」崔寔曰「二月﹐楡莢成﹐及靑收﹐乾以爲旨蓄。﹝「旨﹐美也﹔蓄﹐積也。司部收靑莢﹐小蒸曝之﹐至冬以釀酒﹐滑香﹐宜養老。《詩》云﹕『我有旨蓄﹐亦以禦冬』也。」﹞色變白﹐將落﹐可作﹝上敄下酉﹞﹝酉兪﹞。隨節早晏﹐勿失其適。﹝「﹝上敄下酉﹞﹐音牟﹔﹝酉兪﹞﹐音頭﹕楡醬。」﹞白楊﹐﹝一名「髙飛」﹐一名「獨搖」﹞﹐性甚勁直﹐堪爲屋材﹔折則折矣﹐終不曲撓。﹝奴孝切。楡性軟﹐久無不曲﹐比之白楊﹐不如遠矣。且天性多曲﹐條直者少﹔長又遲緩﹐積年方得。凡屋材﹐松柏爲上﹐白楊次之﹐楡爲下也。﹞種白楊法﹕秋耕令熟。至正月﹑二月中﹐以犁作壠﹐一壠之中﹐以犁逆順各一到﹐墑中寬狹﹐正似蔥壠。作訖﹐又以鍬掘底﹐一坑作小塹。斫取白楊枝﹐大如指﹑長三尺者﹐屈著壠中﹐以土壓上﹐令兩頭出土﹐向上直豎。二尺一株。明年正月中﹐剶去惡枝﹐一畝三壠﹐一壠七百二十株﹐一株兩根﹐一畝四千三百三十株。三年﹐中爲蠶樀﹝都格反﹞。五年﹐任爲屋椽。十年﹐堪爲棟梁。以蠶樀爲率﹐一根五錢﹐一畝歲收二萬一千六百文。﹝柴及棟梁﹑椽柱在外。﹞歲種三十畝﹐三年九十畝。一年賣三十畝﹐得錢六十四萬八千文。周而復始﹐永世無窮。比之農夫﹐勞逸萬倍。去山遠者﹐實宜多種。千根以上﹐所求必備。●種棠第四十七《爾雅》曰「杜﹐甘棠也。」《郭璞》注曰「今之杜梨。」《詩》曰「蔽芾甘棠。」毛云「甘棠﹐杜也。」《詩義》疏云「今棠梨﹐一名杜梨﹐如梨而小﹐甜酢可食也。」《唐詩》曰「有杕之杜。」毛云「杜﹐赤棠也。」「與白棠同﹐但有赤﹑白﹑美﹑惡。子白色者爲白棠﹐甘棠也﹐酢滑而美。赤棠﹐子澀而酢﹐無味﹐俗語云﹕『澀如杜』。赤棠﹐木理赤﹐可作弓幹。」﹝按今棠葉有中染絳者﹐有惟中染土紫者﹔杜則全不用。其實三種別異﹐《爾雅》﹑毛﹑郭以爲同﹐未詳也。﹞棠熟時﹐收種之。否則春月移栽。八月初﹐天晴時﹐摘葉薄布﹐曬令乾﹐可以染絳。﹝必候天晴時﹐少摘葉﹐乾之﹔復更摘。愼勿頓收﹕若遇陰雨則浥﹐浥不堪染絳也。﹞成樹之後﹐歲收絹一匹。﹝亦可多種﹐利乃勝桑也。﹞●種谷楮第四十八《說文》曰「谷者﹐楮也。」﹝按今世人乃有名之曰「角楮」﹐非也。蓋「角」﹑「谷」聲相近﹐因訛耳。其皮可以爲紙者也。﹞楮宜澗谷間種之。地欲極良。秋上楮子熟時﹐多收﹐淨淘﹐曝令燥。耕地令熟﹐二月耬耩之﹐和麻子漫散之﹐卽勞。秋冬仍畱麻勿刈﹐爲楮作暖。﹝若不和麻子種﹐率多凍死﹞。明年正月初﹐附地芟殺﹐放火燒之。一歲卽沒人。﹝不燒者瘦﹐而長亦遲﹞。三年便中斫。﹝未滿三年地﹐皮薄不任用﹞。斫法﹕十二月爲上﹐四月次之。﹝非此兩月而斫者﹐楮多枯死也﹞。每歲正月﹐常放火燒之。﹝自有榦葉在地﹐足得火燃。不燒則不滋茂也﹞。二月中﹐間斫去惡根。﹝斸者地熟楮科﹐亦所以畱潤澤也﹞。移栽者﹐二月蒔之。亦三年一斫。﹝三年不斫者﹐徒失錢無益也。﹞指地賣者﹐省功而利少。煮剝賣皮者﹐𨿽勞而利大。其柴足以供燃。自能造紙﹐其利又多。種三十畝者﹐歲斫十畝﹐三年一徧﹐歲收絹百匹。●漆第四十九凡漆器﹐不問眞僞﹐過客之後﹐皆須以水淨洗﹐置牀箔上﹐於日中半日許曝之使乾﹐下晡乃收﹐則堅牢耐久。若不卽洗者﹐鹽醋浸潤﹐气徹則皺﹐器便壞矣。其朱裏者﹐仰而曝之——朱本和油﹐性潤耐日故。盛夏連雨﹐土气蒸熱﹐什器之屬﹐𨿽不經夏用﹐六七月中﹐各須一曝使乾。世人見漆器暫在日中﹐恐其炙壞﹐合者陰潤之地﹐𨿽欲愛愼﹐朽敗更速矣。凡木畫﹑服玩﹑箱﹑構之屬﹐入五月﹐盡七月﹑九月中﹐每經雨﹐以布纏指﹐揩令熱徹﹐膠不動作﹐光淨耐久。若不揩拭者﹐地气蒸熱﹐徧上生衣﹐厚潤徹膠便皺﹐動處起發﹐颯然破矣。●種槐﹑要﹑要﹑梓﹑梧﹑柞第五十《爾雅》曰「守宮槐﹐葉晝聶宵炕。」注曰「槐葉晝日聶合而夜炕布者名『守宮』。」《孫炎》曰「炕﹐張也。」槐子熟時﹐多收﹐擘取數曝﹐勿令虫生。五月夏至前十餘日﹐以水浸之﹐﹝如浸麻子法也。﹞六七日﹐當芽生。好雨種麻時﹐和麻子撒之。當年之中﹐卽與麻齊。麻熟刈去﹐獨畱槐。槐旣細長﹐不能自立﹐根別豎木﹐以繩攔之。﹝冬天多風雨﹐繩攔宜以茅裹﹔不則傷皮﹐在痕瘢也。﹞明年斸地令熟﹐還於槐下種麻。﹝脇槐令長﹞。三年正月﹐稱而植之﹐亭亭條直﹐千百若一。所謂「蓬生麻中﹐蓬生自直。」若隨宜取栽﹐非直長遲﹐樹亦曲惡。﹝宜於園中割地種之。若園好﹐未移之間﹐妨廢耕墾也。﹞種柳﹕正月﹑二月中﹐取弱柳枝﹐大如臂﹐長一尺半﹐燒下頭二三寸﹐埋之令沒﹐常足水以澆之。必數條俱生﹐畱一根茂者﹐余悉掐去。別豎一柱以爲依主﹐每一尺以長繩柱攔之。﹝若不攔﹐必爲風所摧﹐不能自立﹞。一年中﹐卽髙一丈餘。其旁生枝葉﹐卽掐去﹐令直聳上。髙下任人﹐取足﹐便掐去正心﹐卽四散下垂﹐婀娜可愛。﹝若不掐心﹐則枝不四散﹐工斜或曲﹐生亦不佳也﹞。六七月中﹐隨便生少枝種﹐星期倍疾。﹝少枝葉靑气壯﹐故長疾也﹞。楊柳﹕下田停水之處﹐不得五穀者﹐要以種柳。八九月中水盡﹐燥濕得所時﹐急耕則﹝金屚﹞楱之。至明年四月﹐又耕熟﹐勿令有塊﹐卽作塲壠﹕一畝三壠﹐一壠之中﹐逆順各一到﹐塲中寬狹﹐正似蔥壠。從五月初﹐盡七月末﹐每天雨時﹐卽觸雨折取春生少枝﹑長一尺以上者﹐持著壠中﹐二尺一根。數日卽生。少枝長疾﹐三歲成椽。比如餘木﹐是微脆﹐亦足堪事。一畝二千一百六十根﹐三十畝六萬四千八百根。根直八錢﹐合收錢五十一萬八千四百文。百樹得柴一載﹐合柴六百四十八載。載直錢一百文﹐柴合收錢六萬四千八百文。都合收錢五十八萬三千二百文。歲種三十畝﹐三年種九地畝﹔歲賣三十畝﹐終歲無窮。憑柳﹐可以爲楯﹑車輞﹑雜材及枕。《術》曰「正月旦取楊柳枝著戶上﹐百鬼不入家。」種箕柳法﹕山潤河旁及下田不得五穀之處﹐水盡乾時﹐熟耕數徧。至春凍釋﹐於山陂河坎之旁﹐刈取箕柳﹐三寸截之﹐漫散卽勞。勞訖﹐引水停之。至秋﹐任爲簸箕。五條一錢﹐一畝歲收萬錢。﹝山柳赤而脆﹐河柳白而肕。﹞《陶朱公術》曰「種柳千樹則足柴。十年之後﹐髡一樹﹐得一載﹐歲髡二百樹﹐五年一周。」楸﹑梓﹕《詩義疏》曰「梓﹐揪之疏理色白而生子者爲梓。」《說文》曰「檟﹐楸也。」然則楸﹑梓二木﹐相類得也。白色有角者史爲梓。以楸有角者名爲「角楸」﹐或名「子楸」﹔黃色無子者爲「柳楸」﹐世人見其木黃﹐呼爲「荊黃楸」也。亦宜割地一方種之。梓﹑楸各別﹐無令和雜。種梓法﹕秋﹐耕地令熟。秋天初冬﹐梓角熟時﹐摘取曝漧﹐打取子。耕地作壠﹐漫散卽再勞之。明年春﹐生。有艸拔令去﹐勿使荒沒。後年正月間﹐斸移之﹐方兩步一樹。﹝此樹須大﹐不得穊栽﹞。楸旣無子﹐可於大樹四面掘坑取栽移之。亦方兩步一根﹐兩畝一行。一行百二十樹﹐五行合六百樹。十年後﹐一樹千錢﹐柴在外。車板﹑盤合﹑樂器﹐所在任用。以爲棺材﹐勝於柏松。《術》曰「西方種楸九根﹐延年﹐百病除。」《雜五行書》曰「捨西種梓楸各五根﹐令子孫孝順﹐口舌消滅也。」梧桐﹕《爾雅》曰「榮﹐桐木。」注云「卽梧桐也。」又曰「櫬﹐梧。」注云「今梧桐。」是知榮﹑桐﹑櫬﹑梧﹐皆梧桐也。桐葉花而不實者曰白桐。實而皮靑者曰梧桐﹐按今人以其皮靑﹐號曰「靑桐」也。靑桐﹐九月收子。二三月中﹐作一步圓畦種之。﹝方﹑大則難裹﹐所以須圓﹑小﹞。治畦下水﹐一如葵法。五寸下一子﹐少與熟糞和土覆之。生後數澆令潤澤。﹝此木宜濕故也﹞。當歲卽髙一丈。至冬﹐豎艸於樹間令滿﹐外復以艸圍之﹐以葛十道束置。﹝不然則凍死也﹞。明年三月中﹐移植於廳齋之前﹐華淨妍雅﹐極爲可愛。後年冬﹐不復須裹。成樹之後﹐樹別下子一石。子﹝於葉上生﹐多者五六﹑少者二三也﹞。炒食甚美。﹝味似菱芡﹐多啖亦無妨也﹞。白桐無子﹐﹝冬結似子者﹐乃是明年之花房﹞。亦繞大樹掘坑﹐取栽移之。成樹之後﹐任爲樂器。靑桐則不中用。於山石之間生者﹐樂器則鳴。靑﹑白二材﹐並堪車板﹑盤合﹑木屧等用。柞﹕《爾雅》曰「栩﹐杼也。」注云「柞樹。」按俗人呼杼爲橡子﹐以橡殼爲「杼斗」﹐以剜剜似斗故也。橡子儉歲可食﹐以爲飯﹔丰年放豬食之﹐可以致肥也。宜於山阜之曲﹐三徧熟耕﹐漫散橡子﹐卽再勞之。生則薅治﹐常令淨潔。一定不移。十年﹐中椽﹐可雜用。﹝一根直十文﹞。二十歲﹐中屋槫﹐﹝一根直百錢﹞。柴在外。斫去尋生﹐料理還復。凡爲家具者﹐前件木﹐皆所宜種。﹝十歲之後﹐無求不給﹞。●種竹第五十一中國所生﹐不過淡苦二種。其名目奇異者﹐列之於後條也。宜髙平之地。﹝近山阜﹐尢是宜。下田得水卽死。﹞黃白軟土爲良。正月﹑二月中﹐斸取西南引根並莖﹐芟去葉﹐於園內東北角種之﹐令坑深二尺許﹐覆土厚五寸。﹝竹性愛向西南引﹐故於園東北角種之。數歲之後﹐自當滿園。諺云「東家種竹﹐西家治地。」爲玆蔓而來生也。其居東北角者﹐老竹﹐種不生﹐生亦不能滋茂﹐故須取其西南引少根也。﹞稻﹑麥糠糞之。﹝二糠各自堪糞﹐不令和雜﹞。不用水澆。﹝澆則淹死﹞。勿令六畜入園。二月﹐食淡竹筍﹐四月﹑五月﹐食苦竹筍。﹝蒸﹑煮﹑筍﹑酢﹐任人所好﹞。其欲作器者﹐經年乃堪殺。﹝未經年者﹐軟未成也﹞。筍﹕《爾雅》曰「筍﹐竹萌也。」《說文》曰「筍﹐竹胎也。」孫炎曰「初生竹謂之筍。」《詩義疏》云「筍皆四月生。惟巴竹筍﹐八月生﹐盡九月﹐成都有之。篃﹐冬夏生﹐始數寸﹐可煮﹐以苦酒浸之﹐可就酒及食。又可米藏及乾﹐以待冬月也。」《永嘉記》曰「含﹝上竹下隋﹞竹筍﹐六月生﹐迄九月﹐味與箭竹筍相似。凡諸竹筍﹐十一月掘土取皆得﹐長八九寸。長澤民家﹐盡養黃苦竹。永寧南漢﹐更年上筍﹐大者一圍五六寸。明年應上今年十一月筍﹐土中已生﹐但未出﹐須掘土取﹔可至明年正月出土訖。五月方過﹐六月便有含﹝上竹下隋﹞筍。含﹝上竹下隋﹞筍迄七月﹑八月。九月已有箭竹筍﹐迄後年四月。竟年常有筍不絕也。」《竹譜》曰「棘竹筍﹐味淡﹐落人鬢。﹝塋土攺豆﹞﹑﹝上竹下邪﹞二筍﹐無味。雞頸竹筍﹐肥美。篃竹筍﹐冬生者也。」《食經》曰「淡竹筍法﹕取筍肉五六寸者﹐按鹽中一宿﹐出﹐拭鹽令盡。煮糜一斗﹐分五升與一升鹽相和。糜熱﹐須令冷﹐內竹筍醎糜中一日。拭之﹐內淡糜中﹐五日﹐可食也。」●種紅藍花﹑梔子第五十二燕支﹑香澤﹑面脂﹑手藥﹑紫粉﹑白粉附花地欲得良熟。二月末三月初種也。種法﹕欲雨後速下﹐或漫散種﹐或耬下﹐一如種麻法。亦有鋤培而掩種者﹐子科大而易料理。花出﹐欲日日乘涼摘取。﹝不摘則乾。﹞摘必須盡。﹝畱余卽合。﹞五月子熟﹐拔﹐曝令乾﹐打取之。﹝子亦不用郁浥﹞。五月種晚花。﹝春初卽畱子﹐入五月便種﹐若待新花熟後取子﹐則太晚也。﹞七月中摘﹐深色鮮明﹐耐久不黦﹐勝春種者。負郭良田種一頃者﹐歲收絹三百匹。一頃收子二百斛﹐與麻子同價﹐旣任車脂﹐亦堪爲燭﹐鄧是直頭成米。﹝二百石米﹐已當谷田﹔三百匹絹﹐超然在外。﹞一頃花﹐日須百人摘﹐以一家手力﹐十不充一。但駕車地頭﹐每旦當有小兒僮女十百爲羣﹐自來分摘﹐正須平量﹐中半分取。是以單夫只婦﹐亦得多種。殺花法﹕摘取卽碓搗使熟﹐以水淘﹐布袋絞去黃汁﹔更搗﹐以粟飯漿淸而醋者淘之﹐又以布袋絞去汁﹐卽收取染紅勿棄也。絞訖﹐著甕器中﹐以布蓋上﹐雞鳴更搗令均﹐於席上攤而曝漧﹐勝作餅。作餅者﹐不得乾﹐令花浥郁也。作燕脂法﹕預燒落藜﹑藜﹑藋及蒿作傑﹐﹝無者﹐卽艸灰亦得﹞。以湯淋取淸汁﹝初汗純厚太釅﹐卽殺花﹐不中用﹐惟可洗衣﹔取第三度淋者﹐以用揉花﹐和﹐使好色也﹞。揉花。﹝十許徧。勢盡乃止﹞。布袋絞取淳汁﹐著瓷椀中。取醋石橊兩三个﹐擘取子﹐搗破﹐少著粟飯漿水酸者和之﹐布絞取瀋﹐以和花汁。﹝若無石橊者﹐以好醋和飯漿亦得用。若復無醋者﹐淸飯漿極酸者﹐變得空用之﹞。下白米粉﹐大如酸棗﹐粉多則白。以淨竹箸不膩者﹐良久痛攪。蓋冒至夜﹐瀉去上淸汁﹐至淳處止﹐傾著帛練角袋子中懸之。明日乾浥浥時﹐撚作小瓣﹐如半麻子﹐陰漧之則成矣。合香澤法﹕好淸酒以浸香﹕﹝夏用冷酒﹐春秋溫酒令暖﹐冬則小熱﹞。雞舌香﹝俗人以其似丁子﹐故爲「丁子香」也﹞﹑藿香﹑苜蓿﹑澤蘭香﹐凡四種﹐以新綿裹而浸之。﹝夏一宿﹐春秋再宿﹐冬三宿﹞。用胡麻油兩分﹐豬脂一分﹐內銅鐺中﹐卽以浸香酒和之﹐煎數沸後﹐便緩火微煎﹐然後下所浸香煎。緩火至暮﹐水盡沸定﹐乃熟。﹝以火頭內澤中作聲者﹐水未盡﹔有煙出﹐無聲者﹐水盡也﹞。澤欲熟進﹐下少許靑蒿以發色。以綿幕鐺觜﹑瓶口﹐瀉著瓶中。合面脂法﹕用牛髓。﹝牛髓少者﹐用牛脂和之。若無髓﹐空用脂變得也﹞。溫酒浸丁香﹑藿香二種。﹝浸法如煎澤方﹞。煎法一同合澤﹐亦著靑蒿以發色。綿濾著瓷﹑漆盞中令凝。若作唇脂者﹐以熟朱和之﹐靑油裹之。其冒霜雪遠行者﹐常嚙蒜令破﹐以揩唇﹐旣不劈裂﹐又令辟惡。﹝小兒面患皴者﹐夜燒梨令熟﹐以糠湯洗面訖﹐以暖梨汁塗之﹐令不皴。赤蓬染布﹐嚼以塗面﹐亦不皴也﹞。合手藥法﹕取豬﹝月匡﹞一具﹐摘去其脂。合蒿葉於好酒中痛挼﹐使汁甚滑。白桃人二七枚﹐﹝去黃皮﹐研碎﹐酒解﹐取其汁﹞。以綿裹丁香﹑藿香﹑甘松香﹑橘核十顆﹐﹝打碎﹞。著﹝月匡﹞汁中﹐仍浸置勿出﹐瓷瓶貯之。夜煮細糠湯淨洗面﹐拭漧﹐以藥塗之﹐令手軟滑﹐冬不皴。作紫粉法﹕用白米英粉三分﹐胡粉一分﹐﹝不著胡粉﹐不著人面﹞。和合均調。取落葵子熟蒸﹐生布絞汁﹐和粉﹐日曝令乾。若色淺者﹐更蒸取汁﹐重染如前法。作米粉法﹕粱米第一﹐粟米第二。﹝必用一色純米﹐勿使有雜﹞。臼使甚細﹐﹝簡去碎者﹞。各自純作﹐莫雜余種。﹝其雜米﹑糯米﹑小麥﹑黍米﹑穄米作者﹐不得好也﹞。於木槽中下水﹐腳踏十徧﹐淨淘﹐水淸乃止。大甕中多著冷水以浸米﹐﹝春秋則一月﹐夏則二十日﹐冬則六十日﹐惟多日佳﹞。不須易水﹐臭爛乃佳。﹝日若淺者﹐粉不滑美﹞。日滿﹐更汲新水﹐就甕中沃之﹐以酒杷攪﹐淘去醋气﹐多與徧數﹐气盡乃止。稍稍出著一砂盆中熟研﹐以水沃﹐攪之。接取白汁﹐絹袋濾﹐著別甕中。粗沈者更研﹐水沃﹐接取如初。研盡﹐以杷子就甕中良久痛抨﹐然後澄之。接去淸水﹐貯出淳汗著大盆中﹐以杖一向攪——勿左右回轉——三百餘匝﹐停置﹐蓋甕﹐勿令鹿污。良久﹐淸澄﹐以杓徐徐接去淸﹐以三重布帖粉上﹐以粟糠著布上﹐糠上安灰﹔灰濕﹐更以干者易之﹐灰不復濕乃止。然後削去四畔粗白無光潤者﹐別收之﹐以供粗用。﹝粗粉﹐米皮所成﹐故無光潤﹞。其中心圓如缽形﹐酷似鴨子白光潤者﹐名曰「粉英」。﹝英粉﹐米心所成﹐是以光潤也﹞。無風塵好日時﹐舒布於牀上﹐刀削粉英如梳﹐曝之﹐乃至粉乾。足﹝將住反﹞手痛挼勿住。﹝痛挼則滑美﹐不挼則澀惡﹞。擬人客作餅﹐乃作香粉以供壯摩身體。作香粉法﹕惟多著丁香於粉合中﹐自然芬馥。﹝亦有搗香末絹篩和粉者﹐亦有水浸溲粉者﹐皆損色﹐又費香﹐不如全著合中也﹞。●種藍第五十三《爾雅》曰「葴﹐馬藍。」注曰「今大葉冬藍也。」《廣志》曰「有木藍。」今世有茇赭藍也。藍地欲得良。一徧細耕。三月中浸子﹐令芽生﹐乃畦種之。治畦下水﹐一同葵法。藍三葉澆之。﹝晨夜再澆之﹞。薅治令淨。五月中新雨後﹐卽接濕耬耩﹐拔栽之。﹝《夏小正》曰「五月啟灌藍蓼。」﹞三莖作一科﹐相去八寸。﹝栽時宜並功急手﹐無令地燥也﹞。白背卽急鋤。﹝栽時旣濕﹐白背不急鋤則堅確也﹞。五徧爲良。七月中作坑﹐令受百許束﹐作麥稈泥泥之﹐令深五寸﹐以苫蔽四壁。刈藍倒豎於坑中﹐下水﹐以木石鎭壓令沒。熱時一宿﹐冷時再宿﹐漉去荄﹐內汁於甕中。率十石甕﹐著石灰一斗五千﹐急手抨﹝普彭反﹞之﹐一食頃止。澄淸﹐瀉去水﹐別作小坑﹐貯藍澱著坑中。候如彊粥﹐還出甕中﹐藍澱成矣。種藍十畝﹐敵谷田一頃。能自染靑者﹐其利又倍矣。崔寔曰「楡莢落時﹐可種藍。五月﹐可別藍。六月﹐可種冬藍。﹝冬藍﹐木藍也﹐八月用染也。﹞」●種紫艸第五十四《爾雅》曰「藐﹐茈艸也。」「一名紫﹝上竹下戾﹞艸。」《廣志》曰「隴西紫艸﹐染紫之上者。」《本艸經》曰「一名紫丹。」《博物志》曰「平氏山之陽﹐紫艸特好也。」宜黃白軟良之地﹐靑沙地亦善﹔開荒黍穄下大佳。懷不耐水﹐必須髙田。秋耕地﹐至春又轉耕之。三月種之﹕耬耩地﹐膛壠手下子﹐﹝良田一畝用子二升半﹐薄田用子三升﹞。下訖勞之。鋤如谷法﹐惟淨爲佳﹐其壠底艸則拔之。﹝壠底用鋤﹐則傷紫艸﹞。九月中子熟﹐刈之。候稃﹝芳蒲反﹞燥載聚﹐打取子。﹝濕載﹐子則郁浥。﹞卽深細耕。﹝不細不深﹐則失艸矣﹞。尋壠以杷耬取﹐整理。﹝收艸宜並手力﹐速竟爲良﹐遭雨則損艸也﹞。一扼隨以茅結之﹐﹝擘葛彌善﹞。四扼爲一頭﹐當日卽斬齊﹐顚倒十重許爲長行﹐置堅平之地﹐以板石鎭之令扁。﹝濕鎭直而長﹐燥鎭則碎折﹐不鎭賣難售也。﹞兩三宿﹐豎頭著日中﹐曝之浥浥然。﹝不曬則郁黑﹐太燥則碎折。五十頭作一「洪」﹐「洪」﹐十字﹐大頭向外﹐以葛纏絡﹞。著敞屋下陰涼處棚棧上。其棚下勿使驢馬糞及人溺﹐又忌煙﹐皆令艸失色。其利勝藍。若欲久停者﹐入五月﹐內著屋中﹐閉戶塞向﹐密泥﹐勿使風入漏气。過立秋﹐然後開出﹐艸色不異。若經夏在棚棧上﹐艸便變黑﹐不復任用。●伐木第五十五種地黃法附出凡伐木﹐四月﹑七月則不虫而堅肕。楡莢下﹐桑椹落﹐亦其時也。然則凡木有子實者﹐候其子實將熟﹐皆其時也。﹝非時者﹐虫而且脆也﹞。凡非時之木。水漚一月﹐或火煏取乾﹐虫皆不生。﹝水浸之木﹐更益柔肕﹞。《周官》曰「仲冬斬陽木﹐仲夏斬陰木。」﹝鄭司農云「陽木﹐春夏生者﹔陰木﹐秋冬生者﹐松柏之屬。」鄭玄曰「陽木生山南者﹐陰木生山北者。冬則斬陽﹐夏則斬陰﹐調堅耎也。」按柏之性﹐不生虫蠹﹐四時皆得﹐無所選焉。山中雜木﹐自非七月﹑四月兩時殺者﹐率多生虫﹐無山南山北之異。鄭君之說﹐又無取。則《周官》伐木﹐蓋以順天道﹐調陰陽﹐未必爲堅肕之與虫蠹也﹞。《禮記﹖月令》﹕「孟春之月﹐……禁止伐木。﹝鄭玄注云「爲盛徳所在也。」﹞……孟夏之月﹐……無伐大樹。﹝「逆時气也。」﹞……季夏之月﹐……樹木方盛﹐乃命虞人﹐入山行木﹐無爲斬伐。﹝「爲其未堅肕也。」﹞……季秋之月﹐……艸木黃落﹐乃伐薪爲炭。……仲冬之月﹐……日短至﹐則伐木取竹箭。﹝「此其堅成之極時也。」﹞」《孟子》曰「斧斤以時入山林﹐材木不可勝用。」﹝趙岐注曰「時謂艸木零落之時﹔使材木得茂暢﹐故有餘。」﹞《淮南子》曰「艸木未落﹐斤斧不入山林。」﹝髙誘曰「九月艸木解也。」﹞崔寔曰「自正月以終季夏﹐不可伐木﹐必生蠹虫。或曰﹕『其月無壬子日﹐以上旬伐之﹐𨿽春夏不蠹。』猶有剖析間解之害﹐又犯時令﹐非急無伐。十一月﹐伐竹木。」種地黃法﹕須黑良田﹐五徧細耕。三月上旬爲上時﹐中旬爲中時﹐下旬爲下時。一畝下種五石。其種還用三月中掘取者。逐犁後如禾麥法下之。至四月未﹑五月初生苗。訖至八月盡九月初﹐根成﹐中染。若須畱爲種者﹐卽在地中勿掘之。待來年三月﹐取之爲種。計一畝可收根三十石。有艸﹐鋤不限徧數。鋤時別作小刃鋤﹐勿使細土覆心。今秋取訖﹐至來年更不須種﹐自旅生也。惟須鋤之。如此﹐得四年不要種之﹐皆余根自出矣。●卷六●養牛﹑馬驢﹑騾第五十六相牛﹑馬及諸病方法服牛乘馬﹐量其力能﹔寒溫飲飼﹐適其天性﹕如不肥充繁息者﹐未之有也。﹝金日磾﹐降虜之煨燼﹐卜式編戶齊民﹐以羊﹑馬之肥﹐位登宰相。公孫弘﹑梁伯鸞﹐牧豕者﹐或位極人臣﹐身名俱泰﹔或聲髙天下﹐萬載不窮。寧戚以飯牛見知﹐馬援以牧養發迹。莫不自近及遠﹐從微至著。嗚咱小子﹐何可已乎﹗故小童曰「羊去亂羣﹐馬去害者。」卜式曰「非獨羊也﹐治民亦如是。以時起居﹐惡者輒去﹐無令敗羣也。」﹞諺曰「羸牛劣馬寒食下」﹐﹝言其乏食瘦瘠﹐春中必死﹞。務在充飽調適而已。陶朱公曰「子欲速富﹐當畜五牸。」﹝牛﹑馬﹑豬﹑羊﹑驢五畜之牸。然畜牸則速富之術也﹞。《禮記﹖月令》曰「季春之月﹐……合累牛﹑騰馬﹐遊牝於牧。﹝「累﹑騰﹐皆乘匹之名﹐是月所以合牛馬。」﹞……仲夏之月﹐……遊牝別羣﹐則縶勝駒。﹝「孕任欲止﹐爲其牡气有餘﹐恐相蹄嚙也。」﹞……仲冬之月﹐……馬牛畜獸﹐有放逸者﹐取之不詰。」﹝「《王居明堂禮》曰﹕『孟冬命農畢積聚﹐繼收牛馬。』」﹞凡驢﹑馬駒初生﹐忌灰气﹐遇新出鑪者﹐﹝輒死。經雨者則不忌。﹞馬﹕頭爲王﹐欲得方﹔目爲丞相﹐欲得光﹔脊爲將軍﹐欲得彊﹔腹脇爲城郭﹐欲得張﹔四下爲令﹐欲得長。凡相馬之法﹐先除「三羸」﹑「五駑」﹐乃相其餘。大頭小頸﹐一羸﹔弱脊大腹﹐二羸﹔小脛大蹄﹐三羸。大頭緩耳﹐大駑﹔長頸不折﹐二駑﹔短上長下﹐三駑﹔大髂﹝枯價切﹞短脇﹐四駑﹔淺髖薄髀﹐五駑。驑馬﹑驪肩﹑鹿毛﹑﹝﹖﹞﹝﹖﹞馬﹑驒﹑駱馬﹐皆善馬也。馬生墮地無毛﹐行千里。溺舉一腳﹐行五百里。相馬五藏法﹕肝欲得小﹔耳小則肝小﹐肝小則識人意。肺欲得大﹔鼻大則肺大﹐肺大則能奔。心欲得大﹔目大則心大﹐心大則猛利不驚﹐目四則朝暮健。腎欲得小。腸欲得厚且長﹐腸厚則腹下廣方而平。脾欲得小﹔膁腹小則脾小﹐脾小則易養。望之大﹐就之小﹐筋馬也﹔望之小﹐就之大﹐肉馬也﹕皆可乘致。致瘦欲得見其肉﹐﹝謂前肩守肉﹞。致肥欲得見其骨。﹝骨謂頭顱﹞。馬﹐龍顱突目﹐平脊大腹﹐尻重有肉﹕此三事備者﹐亦千里馬也。「水火」欲得分﹐﹝「水火」﹐在鼻兩孔間也﹞。上唇欲急而方﹐口中欲得紅而有光﹕此馬千里。馬﹐上齒欲鉤﹐鉤則壽﹔下齒欲鋸﹐鋸則怒。頷下欲深。下唇欲緩。牙欲去齒一寸﹐則四百里﹔牙劍鋒﹐則千里。「嗣骨」欲廉如織杼而闊﹐又欲長。﹝頰下側小骨是﹞。目欲滿而澤﹔眶欲小﹐上欲弓曲﹐下欲直。「素中」欲廉而張。﹝「素」﹐鼻孔上﹞。「陰中」欲得平。﹝股下﹞。「主人」欲小。﹝股裏上近前也﹞。「陽裏」欲髙﹐則怒。﹝股中上近「主人」﹞。額欲方而平。「八肉」欲大而明。﹝耳下﹞。「玄中」欲深。﹝耳下近牙﹞。耳欲小而銳如削筒。相去欲促。﹝上髟下忽﹞欲戴﹔中骨髙三寸。﹝上髟下忽﹞中骨也﹞。「易骨」欲直。﹝眼下直下骨也﹞。頰欲開﹐尺長。膺下欲廣一尺以上﹐名曰「挾﹝一作扶﹞尺」﹐能久走。「鞅」欲方。﹝頰前﹞。喉欲曲而深。胸欲直而出。﹝髀間前向﹞。「鳧」間欲開﹐望視之如雙鳧。頸骨欲大﹐肉次之。髻欲桎而厚且折﹔「季毛」欲長多覆﹐肝肺無病。﹝發後毛是也﹞。背欲短而方﹐脊欲大而抗。脢筋欲大﹐﹝夾脊筋也﹞。「飛鳧」見者怒。﹝膂後筋也﹞。「三府」欲齊。﹝兩髂及中骨也﹞。尻欲頹而方。尾欲減﹐本欲大。脇肋欲大而窪﹐名曰「上渠」﹐能久走。「龍翅」欲廣而長。「升肉」欲大而明。﹝髀外肉也﹞。「輔肉」欲大而明。﹝前腳下肉。腹欲充﹐腔欲小。﹝腔﹐膁﹞。「季肋」欲張。﹝短肋﹞。懸薄」欲厚而緩。﹝腳脛﹞。「虎口」欲開。﹝股內﹞。腹下欲平滿﹐善走﹐名曰「下渠」﹐日三百里。「陽肉」欲上而髙起。﹝髀外近前﹞。髀欲廣厚。「汗溝」欲深明。「直肉」欲方﹐能久走。﹝髀後肉也﹞。「輸﹝一作翰﹞鼠」欲方。﹝「直肉」下也﹞。「肭肉」欲急。﹝髀裏也﹞。「間筋」欲急短而減﹐善細走。﹝「輸鼠」下筋。﹞「機骨」欲舉﹐上曲如懸匡。馬頭欲髙。「距骨」欲出前。「間骨」欲出。前後目。﹝外鳧﹐臨蹄骨也。﹞「附蟬」欲大。前後目。﹝「夜眼」﹞。股欲薄而博﹐善能走。﹝後髀前骨﹞。臂欲長﹐而膝本欲起﹐有力。﹝前腳膝上向﹞。肘腋欲開﹐能走。膝欲方而庳。髀骨欲短。兩肩骨欲深﹐名曰「前渠」﹐怒。蹄欲厚三寸﹐硬如石﹐下欲深而明﹐其後開如鷂翼﹐能久走。相馬從頭始﹕頭欲得髙峻﹐如削成。頭欲重﹐宜少肉﹐如剝兔頭。「壽骨」欲得大﹐如綿絮苞圭石。﹝「壽骨」者﹐發所生處也﹞。白從額上入口﹐名「兪膺」﹐一名「的顱」﹐奴乘客死﹐主乘棄市﹐大凶馬也。馬眼欲得髙﹐眶欲得端正﹐骨欲得成三角﹐睛欲得如懸鈴﹑紫艷光。目不四滿﹐下唇急﹐不愛人﹔又淺﹐不健食。目中縷貫瞳子者﹐五百里﹔下上徹者﹐千里。睫亂者傷人。目小而多白﹐畏驚。瞳子前後肉不滿﹐皆凶惡。若旋毛眼眶上﹐壽四十年﹔值眶骨中﹐三十年﹔值中眶下﹐十八年﹔在目下者﹐不借。晴卻轉後白不見者﹐喜旋而不前。目晴欲得黃﹐目欲大而光﹐目皮欲得厚。目上白中有橫筋﹐五百里﹔上下徹者升裏。目中白縷者﹐老馬子。目赤﹐睫亂﹐嚙人。反睫者﹐善奔﹐傷人。目下有橫毛﹐不利人。目中有「火」字者﹐壽四十年。目偏長一寸﹐三百里。目欲長大。旋毛在目下﹐名曰「承泣」﹐不利人。目中五采盡具﹐五百里﹐壽九十年。良﹐多赤﹐血气也﹔駑﹐多靑﹐肝气也﹔走﹐多黃﹐腸气也﹔材知﹐多白﹐骨气也﹔材�﹐多黑﹐腎气也。駑﹐用策乃使也。白馬黑目﹐不利人。目多白﹐卻視有態﹐畏物喜驚。馬耳欲得相近而前豎﹐小而厚。﹝﹖﹞一寸﹐三百里﹔三寸﹐千里。耳欲得小而前竦。耳欲得短﹐殺者良﹐植者駑﹐小而長者亦駑。耳欲得小而促﹐狀如斬竹筒。耳方者千里﹔如斬筒﹐七百里﹔如雞距者﹐五百里。鼻孔欲得大。鼻頭文如「王」「火」字﹐欲得明。鼻上文如「王」﹑「公」﹐五十歲﹔如「火」﹐四十歲﹔如「天」﹐三十歲﹔如「小」﹐二十歲﹔如「今」﹐十八歲﹔如「四」﹐八歲﹔如「宅」﹐七歲。鼻如「水」文﹐二十歲。鼻欲得廣而方。唇不覆齒﹐少食。上唇欲得急﹐下唇欲得緩﹔上唇欲得方﹐下唇欲得厚而多理﹐故曰「唇如板鞮﹐禦者啼。」黃馬白喙﹐不利人。口中色欲得紅白如火光﹐爲善材﹐多气﹐良且壽。卽黑不鮮明﹐上盤不通明﹐爲惡材﹐少气﹐不壽。一曰﹕相馬气﹕發口中﹐欲見紅白色﹐如穴中看火﹐此皆老壽。一曰﹕口欲正赤﹐上理文欲使通直﹐勿令斷錯﹔口中靑者﹐三十歲﹔如虹腹下﹐皆不盡壽﹐駒齒死矣。口吻欲得長。口中色欲得鮮好。旋毛在吻後爲「銜禍」﹐不利人。「刺芻」欲竟骨端。﹝「刺芻」者﹐齒間肉。﹞齒﹐左右蹉不相當﹐難禦。齒不周密﹐不久疾﹔不滿不厚﹐不能久走。一歲﹐上下生乳齒各二﹔二歲﹐上下生齒各四﹔三歲﹐上下生齒各六。四歲﹐上下生成齒二﹔﹝成齒﹐皆背三入四方生也﹞。五歲﹐上下著成齒四﹔六歲﹐上下著成齒六。﹝兩廂黃﹐生區﹐受麻子也﹞。七歲﹐上下齒兩邊黃﹐各缺區﹐平受米﹔八歲﹐上下盡區如一﹐受麥。九歲﹐下中央兩齒臼﹐受米﹔十歲﹐下中央四齒臼﹔十一歲﹐下六齒盡臼。十二歲﹐下中央兩齒平﹔十三歲﹐下中央四齒平﹔十四歲﹐下中央六齒平。十五歲﹐上中央兩齒臼﹔十六歲﹐上中央四齒臼﹔﹝若看上齒﹐依下齒次第看﹞。十七歲﹐上中央六齒皆臼。十八歲﹐上中央兩齒平﹔十九歲﹐上中央四齒平﹔二十歲﹐上下中央六齒平。二十一歲﹐下中央兩齒黃﹔二十二歲﹐下中央四齒黃﹔二十歲﹐下中央六齒盡黃。二十四歲﹐上中央二齒黃﹔二十五歲﹐上中央四齒黃﹔二十六歲﹐上中齒盡黃。二十七歲﹐下中二齒白﹔二十八歲﹐下中四齒白﹔二十九歲﹐下中盡白。三十歲﹐上中央二齒白﹔三十一歲﹐上中央四齒白﹔三十二歲﹐上中盡白。頸欲得﹝月昆﹞而長﹐頸欲得重。頷欲折。胸欲出﹐臆欲廣。頸項欲厚而彊。回毛在頸﹐不利人。白馬黑髦﹐不利人。肩肉欲寧。﹝寧者﹐卻也﹞。「雙鳧」欲大而上。﹝「雙鳧」﹐胸兩邊肉如鳧﹞。脊背欲得平而廣﹐能負重﹔背欲得平而方。鞍下有回毛﹐名「負屍」﹐不利人。從後數其脇肋﹐得十者良。凡馬﹕十一者﹐二百里﹔十二者﹐千里﹔過十三者﹐天馬﹐萬能乃有一耳。﹝一云﹕十三肋五百里﹐十五肋千里也﹞。腋下有回毛﹐名曰「挾屍」﹐不利人。左脇有白毛直﹐名曰「帶刀」﹐不利人。腹下欲平﹐有「八」字﹔腹下毛﹐欲前向。腹欲大而垂結﹐脈欲多﹔「大道筋」欲大而直。﹝「大道筋」﹐從腋下抵股者是。腹下陰前﹐兩邊生逆毛入腹帶者﹐行千里﹔一尺者﹐五百里。﹞「三封」欲得齊如一。﹝「三封」者﹐卽尻上三骨也﹞。尾骨欲髙而垂﹔尾本欲大﹐欲髙﹔尾下欲無毛。「汗溝」欲得深。尻欲多肉。莖欲得粗大。蹄欲得厚而大。踠欲得細而促。髂骨欲得大而長。尾三欲大而彊。膝骨欲圓而張﹐大如杯盂。「溝」﹐上通尾本者﹐﹝足翕﹞殺人。馬有「雙腳脛亭」﹐行六百里。回毛起踠膝是也。﹝月陛﹞欲得圓而厚﹐裏肉生焉。後腳欲曲而立。臂欲大而短。骸欲小而長。踠欲促而大﹐其間才容靽。「烏頭」欲髙。﹝「烏頭」﹐後足外節。﹞後足「輔骨」欲大。﹝「輔足骨」者﹐後足骸之後骨。﹞後左右足白﹐不利人。白馬四足黑﹐不利人。黃馬白喙﹐不利人。後左右足白﹐殺婦。相馬視其四蹄﹕後兩足白﹐老馬子﹔前兩足白﹐駒馬子。白毛者﹐老馬也。四蹄欲厚且大。四蹄顚倒若豎履﹐奴乘客死。主乘棄市﹐不可畜。久步卽生筋勞。筋勞則「發蹄」﹐痛淩气。﹝一曰﹕生骨則發癰腫。一曰「發蹄」﹐生癰也﹞。久立則發骨勞﹔骨勞卽發癰腫。久汗不乾則生皮勞﹔皮勞者﹐﹝馬展﹞而不振。汗未善燥而飼飲之﹐則生气勞。气勞者﹐卽﹝馬展﹞而不起。驅馳無節﹐則生血勞﹔血勞則發彊行。何以察「五勞」﹖終日驅馳﹐捨而視之﹕不﹝馬展﹞者﹐筋勞也﹔﹝馬展﹞而不時起者﹐骨勞也﹔起而不振者﹐皮勞也﹔振而不噴者﹐气勞也﹔噴而不溺者﹐血勞也。筋勞者﹐兩絆卻行三十步而已。﹝一曰﹕筋勞者﹐﹝馬展﹞起而絆之﹐徐行三十里而已﹞。骨勞者﹐令人牽之起﹐從後笞之起而已。皮勞者﹐俠脊摩之勢而已。气勞者﹐緩擊之櫪上﹐遠餧艸﹐噴而已。血勞者﹐髙系﹐無飲食之﹐大溺而已。飲食之節﹕食有「三芻」﹐飲有「三時」。何謂也﹖一曰惡芻﹐二曰中芻﹐三曰善芻。﹝善謂饑時與惡芻﹐飽時與善芻﹐引之令食﹐食常飽﹐則無不肥。剉艸粗﹐𨿽足豆谷﹐亦不肥充﹔細剉無節﹐簁去土而食之者﹐令馬肥﹐不啌﹝苦江反﹞﹐自然好矣。﹞何謂「三時」﹖一曰朝飲﹐少之﹔二曰晝飲﹐則胸饜水﹔三曰暮﹐極飲之。﹝一曰﹕夏汗﹑冬寒﹐皆當節飲。諺曰「旦起騎谷﹐日中騎水。」斯言旦飲須節水也。每飲食﹐令行驟則消水﹐小驟數百步亦佳。十日一放﹐令其陸梁舒展﹐令馬硬實也﹞。夏卽不汗﹐冬卽不寒﹔汗而極乾。飼父馬令不鬥法﹕多有父馬者﹐別作一坊﹐多置槽廏﹔剉芻及穀豆﹐各自別安。惟著﹝革龍﹞頭﹐浪放不系。非直飲食遂性﹐舒適自在﹐至於糞溺﹐自然一處﹐不須掃除。乾地眠臥﹐不濕不污。百匹羣行﹐亦不鬥也。飼徵馬令硬實法﹕細剉芻﹐杴擲揚去葉﹐專取莖﹐和穀豆秣之。置槽於迥地﹐𨿽復雪寒﹐勿令安廠下。一日一走﹐令其肉熱﹐馬則硬實﹐而耐寒苦也。驘﹕也驢覆馬生驘﹐則準常。以馬覆驢﹐所生騾者﹐形容壯大﹐彌復勝馬。然必選七八歲艸驢﹐骨目正大者﹕母長則受駒﹐父大則子壯。艸騾不產﹐產無不死。養艸騾﹐常須防勿令雜羣也。驢﹐大都類馬﹐不復別起條端。凡以豬槽飼馬﹐以石灰泥馬槽﹐馬汗系著門﹕此三事﹐皆令馬落駒。﹝《術》曰「常系獼猴於馬坊﹐令馬不畏﹑辟惡﹑消百病也。」﹞治牛馬病疫气方﹕取獺屎﹐煮以灌之。獺肉及肝彌良﹐不能得肉﹑肝﹐乃用屎耳。治馬患喉痺欲死方﹕纏刀子露鋒刃一寸﹐刺咽喉﹐令潰破卽愈。不治﹐必死也。治馬黑汗方﹕取燥馬屎置瓦上﹐以人頭亂髮覆之﹐火燒馬屎及發﹐令煙出﹐著馬鼻上燻之﹐使煙入馬鼻中﹐須臾卽差也。又方﹕取豬脊引脂﹑雄黃﹑亂髮﹐凡三物﹐著馬鼻下燒之﹐使煙入馬鼻中﹐須臾卽差。馬中熱方﹕煮大豆及勢飯啖馬﹐三度愈也。治馬汗淩方﹕取美豉一升﹐好酒一升——夏著日中﹐冬則溫熱——浸豉使液﹐以手搦之﹐絞去滓﹐以汁灌口。汗出﹐則愈矣。治馬疥方﹕用雄黃﹑頭髮二物﹐以臘月豬脂煎之﹐令發消﹔以塼揩疥令赤﹐及熱塗之﹐卽愈也。又方﹕湯洗疥﹐拭令乾。煮麵糊﹐熱塗之﹐卽愈也。又方﹕燒柏脂塗之﹐良。又方﹕研芥子塗之﹐差。六畜疥﹐悉兪。然柏瀝﹑芥子﹐並是躁藥﹐其徧體患疥者﹐宜歷落斑駮﹐以漸塗之﹐待差﹐更塗余處。一日之中﹐頓塗徧體﹐則無不死。治馬中水方﹕取鹽著兩鼻中﹐各如雞子黃許大﹐捉鼻﹐令馬眼中淚出﹐乃止﹐良矣。治馬中谷方﹕手捉甲上長髮﹐向上提之﹐令皮離肉﹐如此數過。以鈹刀子刺空中皮﹐令突過。以手當刺空﹐則有如風吹人手﹐則是穀气耳。令人溺上﹐又以鹽塗﹐使人立乘數十步﹐卽愈耳。又方﹕取餳如雞子大﹐打碎﹐和艸飼馬﹐甚佳也。又方﹕取麥蘗末三升﹐和谷飼馬﹐亦良。治馬腳生附骨——不治者﹐入膝節﹐令馬長跛——方﹕取芥子熟搗﹐如雞子黃許﹐取巴豆三枚﹐去皮畱臍﹐三枚亦熟搗﹐以水和﹐令相著和時用刀子﹐不爾破人手。當附骨上﹐拔去毛。骨外﹐融蜜蠟周匝擁之﹐不爾﹐恐藥躁瘡大。著蠟罷﹐以藥傅骨上﹐取生布割兩頭﹐各作三道急裹之。骨小者一宿便盡﹐大者不過再宿。然要須數看﹐恐骨盡便傷好處。看附骨盡﹐取冷水淨洗瘡上﹐刮取車軸頭脂作餅子﹐著瘡上﹐還以淨布急裹之。三四日﹐解去﹐卽生毛而無瘢。此法其良﹐大勝炙者。然瘡未差﹐不得輒乘﹐若瘡中出血﹐便成大病也。治馬被刺腳方﹕用穬麥和小兒哺塗﹐卽愈。馬炙瘡﹕未差﹐不用令汗。瘡白痂時﹐愼風。得差後﹐從意騎耳。治馬瘙蹄方﹕以刀刺馬踠叢毛中﹐使血出﹐愈。又方﹕融羊脂塗瘡上﹐以布裹之。又方﹕取咸土兩石許﹐以水淋取一石五斗﹐釜中煎取三二斗。剪去毛﹐以泔淸淨洗。乾﹐以咸汁洗之。三度卽愈。又方﹕以湯淨洗﹐燥拭之。嚼麻子塗之﹐以布帛裹。三度愈。若不斷﹐用谷塗。五六度卽愈。又方﹕剪去毛﹐以鹽湯淨洗去痂﹐燥拭。於破瓦中煮人尿令沸﹐熱塗之﹐卽愈。又方﹕以鋸子割所患蹄頭前正當中﹐斜割之﹐令上狹下闊﹐如鋸齒形﹔去之﹐如剪箭括。向深一寸許﹐刀子摘令血出﹐色必黑﹐出五升許﹐解放﹐卽差。又方﹕先以酸泔淸洗淨﹐然後爛煮豬蹄取汁﹐及熱洗之﹐差。又方﹕取炊底釜湯淨洗﹐以布拭令水盡。取黍米一升作稠粥﹐以故布廣三四寸﹐長七八寸﹐以粥糊布上﹐厚裹蹄上瘡處﹐以散麻纏之。三日﹐去之﹐卽當差也。又方﹕耕地中拾取禾茇東倒西倒者——若東西橫地﹐取南倒北倒者﹐一壠取七科﹐三壠凡取二十一科﹐淨洗﹐釜中煮取汁﹐色黑乃止。剪卻毛﹐泔淨洗去痂﹐以禾茇汁熱塗之﹐一上卽愈。又方﹕尿漬頭號糞令液﹐取屋四角劃﹐就上燒﹐令灰入缽中﹐研令熟。用泔洗蹄﹐以糞塗之。再三﹐愈。又方﹕煮酸棗根﹐取汁淨洗﹐訖。水和酒糟﹐毛袋盛﹐漬蹄沒瘡處。數度卽愈也。又方﹕淨洗了﹐搗杏人和豬脂塗。四五上﹐卽當愈。治馬大小便不通﹐眠起欲死﹐須急治之﹐不治﹐一日卽死﹕以脂塗人手﹐探穀道中﹐去結屎。以鹽內溺道中﹐須臾得溺﹐便當差也。治馬卒腹脹﹐眠臥欲死方﹕用冷水五升﹐鹽二升﹐研鹽令消﹐以灌口中﹐必愈。治驢漏蹄方﹕鑿厚塼石﹐令容驢蹄﹐深二寸許。熱燒塼﹐令熱赤。削驢蹄﹐令出漏孔﹐以蹄頓著塼孔中﹐傾鹽﹑酒﹑醋﹐令沸浸之。牢捉勿令腳卻。待塼冷﹐然後放之﹐卽愈。入水﹑遠行﹐悉不發。牛﹐歧胡有壽。﹝歧胡﹕牽兩腋﹔亦分爲三也﹞。眼去角近﹐行駚。眼欲得大。眼中有白脈貫瞳子﹐最快。「二軌」齊者快。﹝「二軌」﹐從鼻至髀爲「前軌」﹐從甲至髂爲「後軌」﹞。頸骨長且大﹐快。「壁堂」欲得闊。﹝「壁堂」﹐腳股間也﹞。倚欲得如絆馬聚而正也。莖欲得小。「膺庭」欲得廣。﹝「膺庭」﹐胸也﹞。「天關」欲得在。﹝「天關」﹐脊接骨也﹞。「後骨」欲得垂。﹝「後骨」﹐脊骨中央﹐欲得下也﹞。洞胡無壽。﹝洞胡﹕從頸至臆也。﹞旋毛在「珠淵」﹐無壽。﹝「珠淵」﹐當眼下也﹞。「上池」有亂毛起﹐妨主。﹝「上池」﹐兩角中﹐一曰「戴麻」也﹞。倚腳不正﹐有勞病。角冷﹐有病。毛拳﹐有病。毛欲得短密﹐若長﹑疏﹐不耐寒气。耳多長毛﹐不耐寒熱。單膂﹐無力。有生癤卽決者﹐有大勞病。尿射前腳者快﹐直下者不快。亂睫者觝人。後腳曲及直﹐並是好相﹐直尢勝。進不甚直﹐退不甚內﹐爲下。行欲得似羊行。頭不用多內。臀欲方。尾不用至地﹔至地﹐劣力。尾上毛少骨多者﹐有力。膝上縛肉欲得硬。角欲得細﹐橫﹑豎無在大。身欲得促﹐形欲得如捲。﹝捲者﹐其形圓也﹞。「插頸」欲得髙。一曰﹐體欲得緊。大膁疏肋﹐難飼。龍頸突目﹐好跳。﹝又云﹕不能行也﹞。鼻如鏡鼻﹐難牽。口方易飼。「蘭株」欲得大。﹝「蘭株」﹐尾株﹞。「豪筋」欲得成就。﹝「豪筋」﹐腳後橫筋﹞。「丰嶽」欲得大。﹝「丰嶽」﹐膝株骨也﹞。蹄欲得豎。﹝豎如羊腳﹞。「垂星」俗得有「怒肉」。﹝「垂星」﹐蹄上﹔有肉覆蹄﹐謂之「怒肉」﹞。「力柱」欲得大而成。﹝「力柱」﹐當車﹞。肋欲得密﹐肋骨欲得大而張。﹝張而廣也﹞。髀骨欲得出後骨上。﹝出背脊骨上也﹞。易牽則易使﹐難牽則難使。「泉根」不用多肉及多毛。﹝「泉根」﹐莖所出也﹞。懸蹄欲得橫。﹝如「八」字也﹞。「陰虹」屬頸﹐行千里。﹝「陰虹」者﹐有雙筋自尾骨屬頸﹐寧公所飯也﹞。「陽鹽」欲得廣。﹝「陽鹽」者﹐夾尾株前兩膁上也﹞。當「陽鹽」中間脊骨欲得﹝上穴下甲﹞。﹞﹝上穴下甲﹞則雙膂﹐不﹝上穴下甲﹞則爲單膂。﹞常有似嗚者有黃。治牛疫气方﹕取人參一兩﹐細切﹐水煮﹐取汁五六升﹐灌口中﹐驗。又方﹕臘月兔頭燒作灰﹐和水五六升灌之﹐亦良。又方﹕朱砂三指撮﹐油脂二合﹐淸酒六合﹐暖﹐灌﹐卽差。治牛腹脹欲死方﹕取婦人陰毛﹐艸裹與食之﹐卽愈。此治气脹也。又方﹕研麻子取汁﹐溫令微熱﹐擘口灌之五六升許﹐愈。此治食生豆腹脹欲垂死者﹐大良。治牛疥方﹕煮烏豆汁﹐熱洗五度﹐卽差耳。治牛肚反及嗽方﹕取楡白皮﹐水煮極熟﹐令甚滑﹐以二升灌之﹐卽差也。治牛中熱方﹕取兔腸肚﹐勿去屎﹐以艸裹﹐吞之﹐不過再三﹐卽愈。治牛虱方﹕以胡麻油塗之﹐卽愈。豬脂亦得。凡六畜虱﹐脂塗悉愈。治牛病﹕用牛膽一个﹐灌牛口中﹐差。《家政法》曰「四月伐牛茭。」﹝四月靑艸﹐與茭豆不殊﹐齊俗不收﹐所失大也﹞。《術》曰「埋牛蹄著宅四角﹐令人大富。」●養羊第五十七氈及酥酪﹑乾酪法﹐收驢馬駒﹑羔﹑犢法﹐羊病諸方並附常畱臘月﹑正月生羔爲種者上﹐十一月﹑二月生者次之。﹝非此月數生者﹐毛必焦捲﹐骨骼細小。所以然者﹐是逢寒遇熱故也。其八﹑九﹑十月生者﹐𨿽值秋肥﹐然比至冬暮﹐母乳已竭﹐春艸未生﹐是故不佳。其三﹑四月生者﹐艸𨿽茂美﹐而羔小未食﹐常飲熱亂﹐所以亦惡。五﹑六﹑七月生者﹐兩熱相仍﹐惡中之甚。其十一月及二月生者﹐母旣含重﹐膚軀充滿﹐艸𨿽枯亦不羸瘦﹔母乳適盡﹐卽得春艸﹐是以極佳也。﹞大率十口二羝。﹝羝少則不孕﹐羝多則亂羣。不孕者必瘦﹐瘦則非惟不蕃息﹐經冬或死﹞。羝無角者更佳。﹝有角者﹐喜相觝觸﹐傷胎所由也﹞。擬供廚者﹐宜乘之。﹝乘法﹕生十餘日﹐布裹齒脈碎之。﹞牧羊必須老人及心性宛順者﹐起居以時﹐調其宜適。卜式云「牧民何異於是者。」﹝若使急性人及小兒者﹐攔約不得﹐必有打傷之災﹔或勞戲不看﹐則狼犬之害﹔懶不驅行﹐無肥充之理﹔將息失所﹐有羔死之患也﹞。惟遠水爲良﹐二日一飲。﹝頻飲則傷水而鼻膿﹞。緩驅行﹐勿停息。﹝息則不依而羊瘦﹐急行則坌塵而蚛顙也﹞。春夏早放﹐秋冬晚出。﹝春夏气軟﹐所以宜早﹔秋冬霜露﹐所以宜晚。《養生經》云「春夏早起﹐與雞俱興﹔科冬晏起﹐必待日光。」此其義也。夏日盛暑﹐須得陰涼﹔若日中不避熱﹐則塵汗相漸﹐秋冬之間﹐必致癬疥。七月以後﹐霜露气降﹐必須日出霜露晞解﹐然後放之﹔不爾則逢毒气﹐令羊口瘡﹑腹脹也。﹞圈不厭近﹐必須與人居相連﹐開窗向圈。﹝所以然者﹐羊性怯弱﹐不能禦物﹐狼一入圈﹐或能絕羣﹞。架北墻爲廠。﹝爲屋卽傷熱﹐勢則生總人口癬。且屋處慣暖﹐冬月入田﹐尢不耐寒﹞。圈中作臺﹐開竇﹐無令停水。二日一除﹐勿使糞穢。﹝穢則污毛﹐停水則「挾蹄」眠濕則腹脹也﹞。圈內須並墻豎柴柵﹐令周匝。﹝羊不揩土﹐毛常自淨﹔不豎柴者﹐羊揩墻壁﹐土﹑咸相得﹐毛皆成氈。又豎柵頭出墻者﹐虎狼不敢逾也﹞。羊一千口者﹐三四月中﹐種大豆一頃雜谷﹐並艸畱之﹐不須鋤治﹐八九月中﹐刈和靑茭。若不種豆﹑谷者﹐初艸實成時﹐收刈雜艸﹐薄鋪使乾﹐勿令郁浥。﹝塋土換豆﹞豆﹑胡豆﹑蓬﹑藜﹑荊﹑棘爲上﹔大小豆萁次之﹔髙麗豆萁﹐尢是所便﹔蘆﹑薍二種則不中。凡乘秋刈艸﹐非直爲羊﹐然大凡悉皆倍勝。崔寔曰「七月七日刈芻茭」也﹞。旣至冬寒﹐多饒風霜﹐或春初雨落﹐靑艸未生時﹐則須飼不宜出放。積茭之法﹕於髙燥之處﹐豎桑﹑棘木作兩圓柵﹐各五六步許。積茭著柵中﹐髙一丈亦無嫌。任羊繞柵抽食﹐竟日通夜﹐口常不住。終冬過春﹐無不肥充。若不作柵﹐假有千車茭﹐擲與十口羊﹐亦不得飽﹕羣羊踐躡而已﹐不得一莖入口。不收茭者﹕初冬乘秋﹐似如有膚﹐羊羔乳食其母﹐比至正月﹐母皆瘦死﹔羔小未能獨食水艸﹐尋變俱死。非直不滋息﹐或能滅羣斷種矣。﹝余昔有羊二百口﹐茭豆旣少﹐無以飼﹐一歲之中﹐餓死過半。假有在者﹐疥瘦羸獘﹐與死不殊﹐毛復淺短﹐全無潤澤。余初謂家自不宜﹐又疑歲道疫病﹐乃饑餓所致﹐故他故也。人家八月收獲之始﹐多無庸暇﹐宜賣羊雇人﹐所費旣少﹐怕存者大。傳曰「三折臂﹐知爲良醫。」又曰「亡羊治牢﹐未爲晚也。」世事略皆如此﹐安可不存意哉﹖﹞寒月生者﹐須燃火於其邊。﹝夜不燃火﹐必致凍死﹞。凡初產者﹐宜煮穀豆飼之。白羊畱母二三日﹐卽母子俱放。﹝白羊性很﹐不得獨畱﹔並母久住﹐則令乳之﹞。羖羊但畱母一日﹐寒月者﹐內羔子坑中﹐日夕母還﹐乃出之﹔﹝坑中暖﹐不苦風寒﹐地熱使眠﹐如常飽者也﹞。十五日後﹐方喫艸﹐乃放之。白羊﹐三月得艸力﹐毛牀動﹐則鉸之。﹝鉸訖於河水之中淨洗羊﹐則生白淨毛也﹞。五月﹐毛牀將落﹐又鉸取之。﹝鉸訖﹐更洗如前﹞。八月初﹐胡葈子未成時﹐又鉸之。﹝鉸了亦洗如初。其八月半後鉸者﹐勿洗﹕白露已降﹐寒气侵人﹐洗卽不益。胡葈子成﹐然後鉸者﹐非直著毛難治﹐又歲稍晚﹐比至寒時﹐毛長不足﹐令羊瘦損。漠北寒鄕之羊﹐則八月不鉸﹐鉸則不耐寒。中國必須鉸﹐不鉸則毛長相著﹐作氈難成也。﹞作氈法﹕春毛秋毛﹐中半和用。秋毛緊彊﹐春毛軟弱﹐獨用太偏﹐是以須雜。三月桃花水時﹐氈第一。凡作氈﹐不須厚大﹐惟緊薄均調乃佳耳。二年敷臥﹐小覺垢黑﹐以九月﹑十月﹐賣作﹝革單﹞氈﹐明年四五月出氈時﹐更買新者﹔此爲長存﹐永不穿敗。若不數換者﹐非直垢污﹐穿穴之後﹐便無所直﹐虛成糜費。此不朽之功﹐豈可同年而語也﹖令氈不生虫法﹕夏月敷席下臥上﹐則不生虫。若氈多無人臥上者﹐預收柞柴﹑桑薪灰﹐入五月中﹐羅灰徧著氈上﹐厚五寸許﹐捲束﹐於風涼之處閣置﹐虫亦不生。如其不爾﹐無不虫出。羝羊﹐四月末﹐五月初鉸之。﹝性不耐寒﹐早鉸值寒則凍死。雙生者多﹐易爲繁息﹔性旣丰乳﹐有酥酪之饒﹔毛堪酒袋﹐兼繩索之利﹕其潤益又過白羊﹞。作酪法﹕牛羊乳皆得。別作﹑和作隨人意。牛產日﹐卽粉穀如米屑﹐多著水煮﹐昌作薄粥﹐待冷飲牛。牛若不飲者﹐艸與水﹐明日渴自飲。牛產三日﹐以繩絞牛項﹑脛﹐令徧身脈脹﹐倒地卽縛﹐以手痛挼乳核令破﹐以腳二七徧蹴乳房﹐然後解放。羊產在日﹐直以手蹴核令破﹐不以腳蹴。若不如此破核者﹐乳脈細微﹐攝身則閉﹔核破脈開﹐捋乳易得。曾經破核後產者﹐不須復治。牛產五日外﹐羊十日外﹐羔﹑犢得乳力彊健﹐能啖水艸﹐然後取乳。捋乳之時﹐須人斟酌﹕三分之中﹐當畱一分﹐以與羔﹑犢。若取乳太早﹐及不畱一分乳者﹐羔﹑犢瘦死。三月末﹐四月初﹐牛羊飽艸﹐便可作酪﹐以收其利﹐至八月末止。從九月一日後﹐止可小小供食﹐不得多作﹕天寒艸枯﹐牛羊漸瘦故也。大作酪時﹐日暮﹐牛羊還﹐卽間羔犢別著一處﹐淩旦早放﹐母子別羣﹐至日東南角﹐啖露艸飽﹐驅歸捋之。訖﹐還放之﹐聽羔犢隨母。日暮還別。如此得乳多﹐牛羊不瘦。若不早放先捋者﹐比竟﹐日髙則露解﹐常食燥艸﹐無復膏潤﹐非直漸瘦﹐得乳亦少。捋訖﹐於鐺釜中緩火煎之——火急則著底焦。常以正月﹑二月預收乾牛羊矢煎乳﹐第一好﹕艸旣灰汁﹐柴又喜焦﹔乾糞火軟﹐無此二患。常以杓揚乳﹐勿令溢出﹔時復徹底縱橫直勾﹐愼勿圓攪﹐圓攪喜斷。亦勿口吹﹐吹則解。四五沸便止。瀉著盆中﹐忽便揚之。待小冷﹐掠取乳皮﹐著別器中﹐以爲酥。屈木爲棬﹐以張生絹袋子﹐濾熟乳﹐著瓦瓶子中臥之。新瓶卽直用之﹐不燒。若舊瓶已曾臥酪者﹐每臥酪時﹐輒須灰火中燒瓶﹐令津出﹐回轉燒之﹐皆使周匝熱徹﹐好乾﹐待冷乃用。不燒者﹐有潤气﹐則酪斷不成。若日日燒瓶﹐酪猶有斷者﹐作酪屋中有蛇﹑蝦蟆故也。宜燒人發﹐羊牛角以辟之﹐聞臭气則去矣。其臥酪待冷暖之節﹐溫溫小暖於人體爲合宜適。熱臥則酪醋﹐仡冷則難成。濾乳訖﹐以先成甜酪爲酵——大率熟乳一升﹐用酪半匙——著杓中﹐以匙痛攪令散﹐瀉著熟乳呂﹐仍以杓攪使均調。以氈﹑絮之屬﹐茹瓶令暖。良久﹐以單布蓋之。明旦酪成。若去城中遠﹐無熟酪作酵者﹐急揄醋飧﹐研熟以爲酵——大率一斗乳﹐下一匙飧——攪令均調﹐亦得成。其酢酪爲酵者﹐酪亦醋﹔甜酵傷多﹐酪亦醋。其六七月中作者﹐臥時令如人體﹐直置冷地﹐不須溫茹。冬天作者﹐臥時少令熱於人體﹐降於餘月﹐茹令極熱。作乾酪法﹕七月﹑八月中作之。日中炙酪﹐酷上皮成﹐掠取。更炙之﹐又掠。肥三三盡無皮﹐乃止。得一斗許﹐於鐺中炒少許時﹐卽出於盤上﹐日曝﹐浥浥時作團﹐大如梨許。又曝使乾。得經數年不壞﹐以供遠行。作粥作漿時﹐細削﹐著水中煮沸﹐便有酪味。亦有全擲一團著湯中﹐嘗有酪味﹐還漉取曝漧。一團則得五徧煮﹐不破。看熱兩漸薄﹐乃削研﹐用倍省矣。作漉酪法﹕八月中作。取好淳酪﹐生布袋盛﹐懸之﹐當有水出滴滴然下。水盡﹐著鐺中暫炒﹐卽出於盤上﹐日曝。浥浥時作團﹐大如梨許。亦數年不壞。削作粥﹑漿﹐味勝前者﹐炒𨿽味短﹐不及生酪﹐然不炒生虫﹐不得過夏。乾﹑漉二酪﹐久停皆有暍气﹐不如年別新作﹐歲管用盡。作馬酪酵法﹕用驢乳汁二三升﹐和馬乳﹐不限多少。澄酪成﹐取下澱﹐團﹐曝漧。後歲作酪﹐用此爲酵也。抨酥法﹕以夾楡木椀爲杷子——作杷子法﹕割卻椀半上﹐剜四廂各作一圓孔﹐大小徑寸許﹐正底施長柄﹐如酒杷形——抨酥﹐酥酪甜醋皆得所﹐數日陳酷極大醋者﹐亦無嫌。酷多用大甕﹐酪少用小甕﹐置甕於日中。旦起﹐瀉酷著甕中炙﹐直至日西南角﹐起手抨之﹐令杷子常至甕底。一食頃﹐作熱湯﹐水解﹐令得下手﹐瀉著甕中。湯多少﹐令常半酪。乃抨之。良久﹐酥出﹐復下冷水。冷水多少﹐亦與湯等。更急抨之。於此時﹐杷子不須復達甕底﹐酥已浮出故也。酥卽徧覆酷上﹐更下冷水﹐多少如前。酥凝﹐抨止。大盆盛冷水著甕邊﹐以手接酥﹐沈手盆水中﹐酥自浮出。更掠如初﹐酥盡乃止。抨酥酪漿﹐中和飧粥。盆中浮酥﹐得冷悉凝﹐以手接取﹐搦去水﹐作團﹐著銅器中﹐或不津瓦器亦得。十日許﹐得多少﹐並內鐺中﹐燃牛羊矢緩火煎﹐如香澤法。當日內乳湧出﹐如雨打水聲﹐水乳旣盡﹐聲止沸定﹐酥便成矣。冬卽內著羊肚中﹐夏盛不津器。初煎乳時﹐上有皮膜﹐以手隨卽掠取﹐著別器中﹔瀉熟乳著盆中﹐未濾之前﹐乳皮凝厚﹐亦悉掠取﹔明日酷成﹐若有黃皮﹐亦悉掠取﹕並著甕中﹐以物痛熟研良久﹐下湯又研﹐亦下冷水﹐純是好酥。接取﹐作團﹐與大段同煎矣。羊有疥者﹐間別之﹔不別﹐相染污﹐或能合羣致死。羊疥先著口者﹐難治多死。治羊疥方﹕取藜蘆根﹐﹝口父﹞咀令破﹐以泔浸之﹐以瓶盛﹐塞口﹐於竈邊常令暖﹐數日醋香﹐便中用。以塼瓦刮疥令赤﹐若彊硬痂厚者﹐亦可以湯洗之﹐去痂﹐拭燥﹐以藥汁塗之。再上﹐愈。若多者﹐日別漸漸塗之﹐勿頓塗令徧——羊瘦﹐不堪藥熱﹐便死矣。又方﹕去痂如前法。燒葵根爲灰。煮醋澱﹐熱塗之﹐以灰厚傅。再上﹐愈。寒時勿剪毛﹐去卽凍死矣。又方﹕臘月豬脂﹐加燻黃塗之﹐卽愈。羊膿鼻眼不淨者﹐皆以中水治方﹕以湯和鹽﹐用杓研之極咸﹐塗之爲佳。更待冷﹐接取淸﹐以小角受一雞子者﹐灌兩鼻各一角﹐非直水差﹐永自去虫。五日後﹐必飲。以眼鼻淨爲候﹐不差﹐更灌﹐一如前法。羊膿鼻﹐口頰生瘡如乾癬者﹐名曰「可妒渾」﹐疊相染易﹐著者多死﹐或能絕羣﹐治之方﹕豎長午於圈中﹐午頭施橫板﹐令獼猴上居數日﹐自然差。此獸辟惡﹐常安於圈中亦好。治羊「挾蹄」方﹕取羝羊脂﹐和鹽煎使熟﹐燒鐵令微赤﹐著脂烙之。著乾地﹐勿令水泥入。七日自然差耳。凡羊經總人口得差者﹐至夏后初肥時﹐宜賣易之。不爾﹐後年春﹐疥發必死矣。凡驢馬牛羊收犢子﹑駒﹑羔法﹕常於市上伺候﹐見含重垂欲生者﹐輒買取。駒﹑犢一百五十日﹐羊羔六十日﹐皆能自活﹐不復藉乳。乳母好﹐堪爲種產者﹐因畱之以爲種﹐惡者還賣﹕不失本價﹐坐嬴駒犢。還更買懷孕者。一歲之中﹐牛馬驢得兩番﹐羊得四倍。羊羔臘月﹑正月生者﹐畱以作種﹔餘月生者﹐剩而賣之。用二萬錢爲羊本﹐必歲收千口。所畱之種﹐率皆精好﹐與世間絕殊﹐不可同日而語之。何必羔犢之饒﹐又嬴氈酪之利矣。羔有死者﹐皮好作裘褥﹐肉好作乾臘﹐及作肉醬﹐味又甚美。《家政法》曰「養羊法﹐當以瓦器盛一升鹽﹐懸羊欄中﹐羊喜鹽﹐自數還啖之﹐不勞人收。「羊有病﹐輒相污﹐欲令別病法﹕當欄前作瀆﹐深二尺﹐廣四尺﹐往還皆跳過者無病﹔不能過者﹐入瀆中行過﹐便別之。」《術》曰「懸羊蹄著戶﹐辟盜賊。澤中放六畜﹐不用令他人無事橫截羣中過。道上行﹐卽不諱。」《龍魚河圖》曰「羊有一角﹐食之殺人。」●養豬第五十八《爾雅》曰「﹝犭隋﹞﹐豶。幺﹐幼。奏者﹐豱。」「四﹝犭啇﹞皆白曰駭。」「絕有力﹐﹝犭厄﹞。牝﹐豝。」《小雅》云「彘﹐豬也。其子曰豚。一歲曰豵。」《廣雅》曰「豨﹑豠﹑彘﹑鬯﹐皆豕也。豯﹑闕﹐豚也。」「谷﹐艾﹝犭叕﹞也。」母豬取短喙無柔毛者良。﹝喙長則牙多﹔一廂三牙以上則不煩畜﹐爲難肥故。有柔毛者﹐爓治難淨也。﹞牝者﹐子母不同圈。﹝子母同圈﹐喜相聚不食﹐則死傷﹞。牡者同圈則無嫌。﹝牡性遊蕩﹐若非家生﹐則喜浪失﹞。圈不厭小。﹝圈小則肥疾﹞。處不厭穢。﹝泥污得避暑﹞。亦須小廠﹐以避雨雪。春夏劃生﹐隨時放牧。糟糠之屬﹐當日別與。﹝糟糠經夏輒敗﹐不中停故﹞。八﹑九﹑十月﹐放而不飼。所在糟糠﹐則蓄待窮冬春初。﹝豬性甚便水生之艸﹐杷耬水藻等令近岸﹐豬則食之﹐皆肥﹞。初產者﹐宜煮谷飼之。其子三日便掐尾﹐六十日後犍。﹝三日掐尾﹐則不畏風。凡犍豬死者﹐皆尾風所致耳。犍不截尾﹐則前大後小。犍者﹐骨細肉多﹔不犍者﹐骨粗肉少。如犍牛法者﹐無風死之患﹞。十一﹑十二月生子豚﹐一宿﹐蒸之。﹝蒸法﹕索籠盛豚﹐著甑中﹐微火蒸之﹐汗出便罷﹞。不蒸則腦凍不合﹐不出旬便死。﹝所以然者﹐豚性腦少﹐寒盛則不能自暖﹐故須暖气助之﹞。供食豚﹐乳下者佳﹐簡取別飼之。愁其不肥——共母同圈﹐粟豆難足——宜埋車輪爲食場﹐散粟豆於內﹐小豚足食﹐出入自由﹐則肥速。《雜五行書》曰「懸臘月豬羊耳著堂樑上﹐大富。」《準南萬畢術》曰「麻鹽肥豚豕。」﹝「取麻子三升﹐搗千餘杵﹐煮爲羹﹐以鹽一升著中﹐和以糠三斛﹐飼豕卽肥也。」﹞●養雞第五十九《爾雅》曰「雞﹐大者蜀。蜀子﹐雓。未成雞﹐僆。絕有力﹐奮。」「雞三尺曰鶤。」郭璞注曰「陽溝巨鶤﹐古之名雞。」《廣志》曰「雞有胡髯﹑五指﹑金骹﹑反翅之種。大者蜀﹐小者荊。白雞金骹者﹐鳴美。吳中送長鳴雞﹐雞鳴長﹐倍於常雞。」《異物志》曰「九直長鳴雞最長﹐聲甚好﹐淸朗。嗚未必在曙時﹐潮水夜至﹐因之並鳴﹐或名曰『伺潮雞』。」《風俗通》云「俗說朱氏公化而爲雞﹐故呼雞者﹐皆言『朱朱』。」《玄中記》云「東南有桃都山﹐上有大桃樹﹐名曰『桃都』﹐枝相去三千里。上有一天雞﹐日初出﹐光照此木﹐天雞則鳴﹐羣雞皆隨而鳴也。」雞種﹐取桑落時生者良﹐﹝形小﹐淺毛﹐腳細短者是也﹐守窠﹐少聲﹐善育雛子﹞。春夏生者則不佳。﹝形大﹐毛羽悅澤﹐腳粗長者是﹐遊蕩饒聲﹐產﹑乳易厭﹐旣不守窠﹐則無緣蕃息也﹞。雞﹐春夏雛﹐二十日內﹐無令出窠﹐飼以燥飯。﹝出窠早﹐不免烏﹑鴟﹔與濕飯﹐則令臍膿也﹞。雞棲﹐宜據地爲籠﹐籠內著棧。𨿽鳴聲不朗﹐而安穩易肥﹐又免狐貍之患。若任之樹林﹐一遇風寒﹐大者損瘦﹐小者或死。燃柳柴﹐殺雞雛﹕小者死﹐大者盲。﹝此亦燒穰殺瓠之流﹐其理難悉﹞。養雞令速肥﹐不杷屋﹐不暴園﹐不畏烏﹑鴟﹑狐猩法﹕別築墻匡﹐開小門﹔作小廠﹐令雞避雨日。雌雄皆斬去六翮﹐無令得飛出。常多收秕﹑稗﹑胡豆之類以養之﹐亦作小槽以貯水。荊藩爲棲﹐去地一尺。數掃去尿。鑿墻爲窠﹐亦去地一尺。惟冬天著艸——不茹則子凍。春夏秋三時則不須﹐直置土上﹐任其產﹑伏﹔畱艸則昆虫生。雛出則著外許﹐以罩籠之。如鵪鶉大﹐還內墻匡中。其供食者﹐又別作墻匡﹐蒸小麥飼之﹐三七日便肥大矣。取谷產雞子供常食法﹕別取雌雞﹐勿令與雄相雜﹐其墻匡﹑斬翅﹑荊棲﹑土窠﹐一如前法。惟多與谷﹐令竟冬肥盛﹐自然谷產矣。一雞生百餘卵﹐不雛﹐並食之無咎。餅﹑炙所須﹐皆宜用此。瀹﹝音爚﹞雞子法﹕打破﹐瀉沸湯中﹐浮出﹐卽掠取﹐生熟正得﹐卽加鹽醋也。炒雞子法﹕打破﹐著銅鐺中﹐攪令黃白相雜。細擘蔥白﹐下鹽米﹑渾豉﹐麻油炒之﹐甚香美。《孟子》曰「雞﹑豚﹑狗﹑斃之畜﹐無失其時﹐七十者可以食肉矣。」《家政法》曰「養雞法﹕二月先耕一畝作田﹐秫粥灑之﹐刈生茅覆上﹐自生白虫。便買黃雌雞十隻﹐雄一隻。於地上作屋﹐方廣丈五﹐於屋下懸簀﹐令雞宿上。並作雞籠﹐懸中。夏月盛晝﹐雞當還屋下息。並於雷鋒中築作小屋﹐覆雞得養子﹐烏不得就。」《龍魚河圖》曰「玄雞白頭﹐食之病人。雞有六指者亦殺人。雞有五色者亦殺人。」《養生論》曰「雞肉不可食小兒﹐食令生蚘虫﹐又令體消瘦。鼠肉味甘﹐無毒﹐令小兒消穀﹐除寒熱﹐炙食之﹐良也。」●養鵝﹑鴨第六十《爾雅》曰「舒雁﹐鵝。」《廣雅》曰「鴐鵝﹐野鵝也。」《說文》曰「鵱鷜﹐野鵝也。」晉沈充《鵝賦﹖序》曰「於時綠眼黃喙﹐家家有焉。太康中得大蒼鵝﹐從喙至足﹐四尺有九寸﹐體色丰麗﹐鳴聲驚人。」《爾雅》曰「舒鳧﹐鳧鶩。」《說文》云「鶩﹐舒鳧。」《廣雅》曰「鸗﹑鳧﹑鶩﹐鴨也。」《廣志》曰「野鴨﹐雄者赤頭﹐有距。鶩生百卵﹐或一日再生﹔有露華鶩﹐以秋冬生卵﹕並出蜀中。」鵝﹑鴨﹐並一歲再伏者爲種。﹝一伏者得子少﹔三伏者﹐冬寒﹐雛亦多死也﹞。大率鵝三雌一雄﹐鴨五雌一雄。鵝初輩生子十餘﹐鴨生數十﹔後輩皆漸少矣。﹝常足五穀飼之﹐生子多﹔不足者﹐生子少。﹞欲於廠屋之下作窠﹐﹝以防豬犬狐貍驚恐之害﹞。多著細艸於窠中﹐令暖。先刻白木爲卵形﹐窠別著一枚以誑之。﹝不爾﹐不肯入窠﹐喜東西浪生﹔若獨著一窠﹐後有爭窠之患。﹞生時尋卽收取﹐別著一暖處﹐以柔細艸覆藉之。﹝停置窠中﹐凍卽雛死。﹞伏時﹐大鵝一十子﹐大鴨二十子﹔小者減之。多則不周。數起者﹐不任爲種。數起則凍冷也。其貪伏不起者﹐須五六日一與食﹐起之令洗浴。﹝久不起者﹐饑羸身冷﹐𨿽伏無熱﹞。鵝鴨皆一月雛出。量雛欲出之時﹐四五日內﹐不用聞打鼓﹑紡車﹑大叫﹑豬﹑犬及舂聲﹔又不用器淋灰﹐不用見新產婦。﹝觸忌者﹐雛多厭殺﹐不能自出﹔假令出﹐變尋死也。﹞雛旣出﹐另作籠籠之。先以粳米爲粥糜﹐一頓飽食之﹐名曰「塡嗉」。﹝不爾喜軒虛羌﹝丘尙切﹞量而死﹞。然後以粟飯﹐切苦菜﹑蕪菁英爲食。以淸水與之﹐濁則易。﹝不易﹐泥塞鼻則死﹞。入水中﹐不用停久﹐尋宜驅出。﹝此旣水禽﹐不得水則死﹔臍未合﹐久在水中﹐冷徹亦死﹞。於籠中髙處﹐敷細艸﹐令寢處其上。﹝雛小﹐臍未合﹐不欲冷也﹞。十五日後﹐乃出籠。﹝早放者﹐非直乏力致困﹐又有寒冷﹐兼烏鴟災也﹞。鵝惟食五穀﹑稗子及艸﹑菜﹐不食生虫。﹝《葛洪方》曰「居『射工』之地﹐當養鵝﹐鵝見此物能食之﹐故鵝辟此物也。」﹞鴨﹐靡不食矣。水稗實成時﹐尢是所便﹐啖此足得肥充。供廚者﹐子鵝百日以外﹐子鴨六七十日﹐佳。過此肉硬。大率鵝鴨六年以上﹐老﹐不復生伏矣﹐宜去之。少者﹐初生﹐伏又未能工。惟數年之中佳耳。《風土記》曰「鴨﹐春季雛﹐到夏五月則任啖﹐故俗五六月則烹食之。」作杬子法﹕「純取雌鴨﹐無令雜雄﹐足其粟豆﹐常令肥飽﹐一鴨便生百卵。﹝俗所謂「谷生」者」。此卵旣非陰陽合生﹐𨿽伏亦不成雛﹐宜以供膳﹐幸無麛卵之咎也。取杬木皮﹐《爾雅》曰「杬﹐魚毒。」郭璞注曰「杬﹐大木﹐子似栗﹐生南方﹐皮厚汁赤﹐中藏卵﹑果。」無杬皮者﹐虎杖根﹑牛李根﹐並任用。《爾雅》云用。《爾雅》云「蒤﹐虎杖。」郭璞注云「似紅艸﹐粗大﹐有細節﹐可以染赤。」﹞淨洗細莖﹐剉﹐煮取汁。率二斗﹐及熱下鹽一升和之。汁極冷﹐內甕中﹐﹝汁熱﹐卵則致敗﹐不堪久停﹞。浸鴨子。一月任食。煮而食之﹐酒食俱用。咸徹則卵浮。﹝吳中多作者﹐至數十斛。久停彌善﹐亦得輕夏也。﹞●養魚第六十一種蒓﹑藕﹑蓮﹑芡﹑芰附《陶朱公養魚經》曰「威王聘朱公﹐問之曰﹕『聞公在湖爲漁父﹐在齊爲鴟夷子皮﹐在西戎爲赤精子﹐在越爲範蠡﹐有之乎﹖』曰﹕『有之。』曰﹕『公任足千萬﹐家累億金﹐何術乎﹖』「朱公曰﹕『夫治生之法有五﹐水畜第一。水畜﹐所謂魚池也。以六畝地爲池﹐池中有九洲。求懷子鯉魚長三尺者二十頭﹐牡鯉魚長三尺者四頭﹐以二月上庚日內池中﹐令水無聲﹐魚必生。至四月﹐內一神守﹔六月﹐內二神守﹔八月﹐內三神守。『神守』者﹐鱉也。所以內鱉者﹐魚滿三百六十﹐則蛟龍爲之長﹐而將魚飛去﹔內鱉﹐則魚不復去﹐在池中﹐周繞九洲無窮﹐自謂江湖也。至來年二月﹐得鯉魚長一尺者一萬五千枚﹐三尺者四萬五千枚﹐二尺者萬枚。枚直五十﹐得錢一百二十五萬。至明年﹐得長一尺者十萬枚﹐長二尺者五萬枚﹐長三尺者五萬枚﹐長四尺者四萬枚。畱長二尺者二升枚作種。所餘皆貨﹐得錢五百一十五萬錢。候至明年﹐不可勝計也。』「王乃於後苑治池。一年﹐得錢三十餘萬。池中九洲﹑八谷﹐谷上立水二尺﹐又谷中立水六尺。「所以養鯉者﹐鯉不相食﹐易長又貴也。」﹝如朱公收利﹐未可頓求。然依法爲池﹐養魚必大丰足﹐終天靡窮﹐斯亦無貲之利也。﹞又作魚池法﹕三尺大鯉﹐非近江湖﹐倉座難求﹔若養小魚﹐積年不大。欲令生大魚法﹕要須載取藪澤陂湖饒大魚之處﹑近水際土十數載﹐以布池底﹐二年之內﹐卽生大魚。蓋由土中先有大魚子﹐得水卽生也。蒓﹕《南越志》云「石蒓﹐似紫菜﹐色靑。」《詩》云「思樂泮水﹐言采其茆。」毛云「茆﹐鳧葵也。」《詩義疏》云「茆﹐與葵相似。葉大如手﹐赤圓﹐有肥﹐斷著手中﹐滑不得停也。莖大如箸。皆可生食﹐又可汋﹐滑美。江南人謂之蒓菜﹐或謂之水葵。」《本艸》云「治痟渴﹑熱痺。」又云「冷﹐補下气。雜鱧魚作羹﹐亦逐水而性滑。謂之淳菜﹐或謂之水芹。服食之家﹐不可多啖。」種蒓法﹕近陂湖者﹐可於湖中種之﹔近流水者﹐可決水爲池種之。以深淺爲候﹐水深則莖肥而葉少﹐水淺則葉多而莖瘦。蒓性易生﹐一種永得。宜淨潔﹐不耐污﹐糞穢入池卽死矣。種一斗餘許﹐足以供用也。種藕法﹕春初掘藕根節頭﹐著魚池泥中種之﹐當年卽有蓮花。種蓮子法﹕八月﹑九月中﹐收蓮子堅黑者﹐於瓦上磨蓮子頭﹐令皮薄。取墐土作熟泥﹐封之﹐如三指大﹐長二寸﹐使蒂頭平重﹐磨處尖銳。泥乾時﹐擲於池中﹐重頭沈下﹐自然周正。皮薄易生﹐少時卽出。其不磨者﹐皮旣堅厚﹐倉卒不能生也。種芡法﹕一名「雞頭」﹐一名「雁喙」﹐卽今「芡子」是也。由子形上花似雞冠﹐故名曰「雞頭」。八月中收取﹐擘破﹐取子﹐散著池中﹐自生也。種芰法﹕一名菱。秋上子黑熟時﹐收取﹐散著池中﹐自生矣。《本艸》云「蓮﹑菱﹑芡中米﹐上品藥。食之﹐安中補藏﹐養神彊志﹐除百病﹐益精气﹐耳目聰明﹐輕身耐老。多蒸曝﹐蜜和餌之﹐長生神仙。」多種﹐儉歲資此﹐足度荒年。●卷七●貨殖第六十二範蠡曰「計然云﹕『旱則資車﹐水則資舟﹐物之理也。』」白圭曰「趣時若猛獸鷙鳥之發。故曰﹕吾治生猶伊尹﹑呂尙之謀﹐孫吳用兵﹐商鞅行法是也。」《漢書》曰「秦漢之制﹐列侯﹑封君食租﹐歲率戶二百﹐千戶之君則二十萬﹐朝覲﹑聘享出其中。庶民﹑農﹑工﹑商賈﹐率亦歲萬息二千﹐五萬之家則二十萬﹔而更徭﹑租賦出其中﹐……」胡曰﹕陸地﹐牧馬二百蹏﹐﹝「孟康曰﹕五十匹也。蹏﹐古蹄字。」﹞牛蹏﹑角千﹐﹝「孟康曰﹕一百六十七頭。牛馬貴賤﹐以此爲率。」﹞千足羊﹝「師古曰﹕凡言千足者﹐二百五十頭也。」﹞﹔澤中﹐千足彘﹔水居﹐千石魚陂﹝「師古曰﹕言有大陂養魚﹐一歲收千石。魚以斤兩爲計。」﹞﹔山居﹐千章之楸﹝「楸任方章者千枚也。師古曰﹕大材曰章﹐解在《百官公卿表》。」﹞安邑千樹棗﹐燕﹑秦千樹栗﹐蜀﹑漢﹑江陵千樹橘﹐淮北滎南濟﹑河之間千樹楸﹐陳夏千畝漆﹐齊魯千畝桑麻﹐渭川千畝竹﹔及名國萬家之城﹐帶郭千畝畝鐘之田﹐﹝「孟康曰﹕一鐘受六斛四斗。師古曰﹕一畝收鐘者﹐凡千畝。」﹞若千畝梔﹑茜﹐﹝「孟康曰﹕茜艸﹑梔子﹐可用染也。」﹞千畦姜﹑韭﹕此其人﹐皆與千戶侯等。「諺曰﹕『以貧求富﹐農不如工﹐工不如商﹐刺繡文不如倚市門。』此言末業﹐貧者之資也。﹝「師古曰﹕言其易以得利也。」﹞「通邑大都﹕酤﹐一歲千釀﹐﹝「師古曰﹕千甕以釀酒。」﹞﹝酉右部上兮下皿﹞﹑醬千瓨﹐﹝「胡雙反。師古曰﹕瓨﹐長頸甖也﹐受十升。」﹞漿千儋﹐﹝「孟康曰﹕儋﹐甖也。師古曰﹕儋﹐人儋之也﹐一儋兩甖。儋﹐音丁濫反。」﹞屠牛﹑羊﹑彘千皮﹐谷糴千鐘﹐﹝「師古曰﹕謂常糴取而居之。」﹝薪槁千車﹐船長千丈﹐木千章﹐﹝「洪洞方章材也。舊將作大匠掌材者曰章曹掾。」﹞竹竿萬个﹐軺車百乘﹐﹝「師古曰﹕軺車﹐輕小車也。」﹞牛車千兩﹐木器漆者千枚﹐銅器千鈞﹐﹝「鈞﹐三十斤也。」﹞素木﹑鐵器若梔﹑茜千石﹐﹝「孟康曰﹕百二十斤爲石。素木﹐素器也。」﹞馬蹏﹑噭千﹐﹝「師古曰﹕噭﹐口也﹐蹄與口共千﹐則爲馬二百也。噭﹐音江釣反。」﹞牛千足﹐羊﹑彘千雙﹐僮手指千﹐﹝「孟康曰﹕僮﹐奴婢也。古者無空手遊口﹐皆有作務﹐作務須手指﹐故曰『手指』﹐以別馬牛蹄角也。師古曰﹕手指﹐謂有巧伎者。指千則人百。」﹞筋﹑角﹑丹砂千斤﹐其帛﹑絮﹑細布千鈞﹐文﹑采千匹﹐﹝「師古曰﹕文﹐文繒也。帛之有色者曰采。」﹞答布﹑皮革千石﹐﹝「孟康曰﹕答布﹐白疊也。師古曰﹕粗厚之布也。其價賤﹐故與皮革同其量耳﹐非白又屯。答者﹐重厚之貌。」﹞漆千大斗﹐﹝「師古曰﹕大斗者﹐異於量米粟之斗也。今俗猶有大量。」﹞蘗麹﹑鹽豉千合﹐﹝「師古曰﹕蘗麹以斤石稱之﹐輕重齊則爲合﹔鹽豉則斗斛量之﹐多少等亦爲合。合者﹐相配耦之言耳。今西楚荊﹑沔之俗﹐賣鹽豉者﹐鹽﹑豉各一斗﹐則各爲裹而相隨焉﹐此則合也。說者不曉﹐迺讀爲升合之『合』﹐又攺作『臺』﹐競爲解說﹐失之遠矣。」﹞鮐﹑鮆千斤﹐﹝「師古曰﹕鮐﹐海魚也。鮆﹐刀魚也﹐飲而不食者。鮐音胎﹐又音菭。鮆音薺﹐又音﹛才爾反﹜。而說者妄讀鮐爲『夷』﹐非惟失於訓物﹐亦不知音矣。」﹞鮿﹑鮑千鈞﹐﹝「師古曰﹕鮿﹐膊魚也﹐卽今不著鹽而乾者也。鮑﹐今之鮿魚也。鮿音輒。膊﹐音普各反。﹝魚邑﹞﹐音於業反。而說者乃讀鮑爲鮠魚之鮠﹐音﹛五回反﹜﹐失義遠矣。鄭康成以爲﹕﹝魚邑﹞﹐於煏室乾之。亦非也。煏室乾之﹐卽鮿耳﹐蓋今巴﹑荊人所呼『鰎魚』者是也﹐音﹛居偃反﹜。秦始皇載鮑亂臭﹐則是﹝魚邑﹞魚耳﹔而煏室乾者﹐本不臭也。煏﹐音蒲北反。」棗﹑栗千石者三之﹐「師古曰﹕三千石。」﹞狐﹑貂裘千皮﹐羔羊裘千石﹐﹝「師古曰﹕狐﹑貂貴﹐故計其數﹔羔羊賤﹐故稱其量也。」﹞旃席千具﹐它果采千種﹐﹝「師古曰﹕果采﹐謂於山野采取果實也。」﹞子貸金錢千貫﹐節駔儈﹐﹝「孟康曰﹕節﹐節物貴賤也﹐謂除估儈﹐其餘利比於千乘之家也。師古曰﹕儈者﹐合會二家交易者也﹔駔者﹐其首率也。駔﹐音﹛子朗反﹜。儈﹐音﹛工外反﹜。」﹞貪賈三之﹐廉賈五之﹕﹝「孟康曰﹕貪賈﹐未當賣而賣﹐未當買而買﹐故得利少﹐而十得其三﹔廉賈﹐貴乃賣﹐賤乃買﹐故十得五也。」﹞亦比千乘之家。此其大率也。……「卓氏曰﹕……吾聞岷山之下沃壄﹐下有鴟﹐至死不饑。﹝「孟康曰﹕踆者蹲﹐水鄕多鴟﹔其山下有沃野灌漑。師古曰﹕孟說非也。踆鴟﹐謂芋也。其根可食以充糧﹐故無饑年。《華陽國誌》曰﹕汶山郡都安縣有大芋如蹲鴟也。」﹞諺曰﹕富何卒﹖耕水窟﹔貧何卒﹖亦耕水窟。言下田能貧能富。……「丙氏……家﹐自父足﹑子弟約﹕俯有拾﹐仰有取。」《淮南子》曰「賈多端則貧﹐工多伎則窮﹐心不一也。」﹝髙誘曰「賈多端﹐非一術﹔工多伎﹐非一能﹕故心不一也。」﹞●塗甕第六十三凡甕﹐七月坯爲上﹐八月爲次﹐餘月爲下。凡甕﹐無問大小﹐皆須塗治﹔甕津則造百物皆惡﹐悉不成﹐所以特宜畱意。新出窯及熱脂塗者﹐大良。若市買者﹐先宜塗治﹐勿便盛水。﹝未塗遇雨﹐亦惡。﹞塗法﹕掘地爲小圓坑﹐﹝旁開兩道﹐以引風火﹞。生炭火於坑中﹐合甕口於坑上而燻之。﹝火盛喜破﹐微則難熱﹐務令調適乃佳﹞。數數以手摸之﹐熱灼人手﹐便下。瀉熱指於甕中﹐回轉濁流﹐極令周匝﹔指不復滲﹝所蔭切﹞﹐乃止。﹝牛羊脂爲第一好﹐瀉脂亦得。俗人用麻子脂者﹐誤人耳。若脂不濁流﹐直一徧拭之﹐亦不免津。俗人釜上蒸甕者﹐水气﹐亦不佳﹞。以熱湯數斗著甕中﹐滌蕩疏洗之﹐瀉卻﹔滿盛冷水。數日﹐便中用。﹝用時更洗淨﹐日曝令乾﹞。●造神麯並酒第六十四女麯在卷九藏瓜中作三斛麥麹法﹕蒸﹑炒﹑生﹐各一斛。炒麥﹕黃﹐莫令焦。生麥﹕擇治甚令精好。種各別磨。磨欲細。磨訖合和之。七月取中寅日﹐使童子著靑衣﹐日未出時﹐面向殺地﹐汲水二十斛勿令人潑水﹐水長亦可瀉卻﹐莫令人用。其和麹之時﹐面向殺地和之﹐令使絕彊。團麯之人﹐皆是童子小兒﹐亦面向殺地﹐有污穢者不使。不得令人室近。團麯﹐當日使訖﹐不得隔宿。屋用艸屋﹐勿使瓦屋。地須淨掃﹐不得穢惡﹔勿令濕。畫地爲阡陌﹐周成四巷。作「麯人」﹐各置巷中﹐假置「麯王」﹐王者五人。麯餅隨阡陌比肩相布。布訖。使主人家一人爲主﹐莫令奴客爲主。與「王」酒脯之法﹕濕「麯王」手中爲椀﹐椀中盛酒﹑脯﹑湯餅。主人三徧讀文﹐各再拜。其房欲得板戶﹐密泥塗之﹐勿令風入。至七日開﹐當處翻之﹐還令泥戶。至二七日﹐聚麯﹐還令塗戶﹐莫使風入。至三七日﹐出之﹐盛著甕中﹐塗頭。至四七日﹐穿孔﹐繩貫﹐日中曝﹐欲得使乾﹐然後內之。其麯餅﹐手團二寸半﹐厚九分。|祝麯文﹕東方靑帝土公﹑靑帝威神﹐南方赤帝土公﹑赤帝威神﹐西方白帝土公﹑白帝威神﹐北方黑帝土公﹑黑帝威神﹐中央黃帝土公﹑黃帝威神﹐某年﹑月﹐某日﹑辰﹐朝日﹐敬啟五方五土之神﹕主人某甲﹐謹以七月上辰﹐造作麥麯數各百餅﹐阡陌縱橫﹐以辧疆界﹐須建立五王﹐各布封境。酒﹑脯之薦﹐以相祈請﹐願垂神力﹐勤鑑所領﹕使虫類絕蹤﹐穴虫潛影﹔衣色錦布﹐或蔚或炳。殺熱火燌﹐以烈以猛﹔芳越薰椒﹐味超和鼎。飲利君子﹐旣醉旣逞﹔惠彼小人﹐亦恭亦靜。敬告再三﹐格言斯整。神之聽之﹐福應自冥。人願無違﹐希從畢永。急急如律令。祝三徧﹐各再拜。造酒法﹕全餅麯﹐曬經五日許﹐日三過以炊帚刷治之﹐絕令使淨。若遇好日﹐可三日曬。然後細剉﹐布帊盛﹐髙屋廚上曬經一日﹐莫使風土穢污。乃平量麯一斗﹐臼中搗令碎。若浸麯一斗﹐與五升水。浸麯三日﹐如魚眼湯沸﹐酘米。其米絕令精細。淘米可二十徧。酒飯﹐人狗不令啖。淘米及炊釜中水﹑爲酒之具有所洗浣者﹐悉用河水佳也。若作秫﹑黍米酒﹐一斗麯﹐殺米二石一斗﹕第一酘﹐米三斗﹔停一宿﹐酘米五斗﹔又停再宿﹐酘米一石﹔又停三宿﹐酘米三斗。其酒飯﹐欲得弱炊﹐炊如食飯法﹐舒使極冷﹐然後納之。若作糯米酒﹐一斗麯﹐殺米一石八斗。惟三過酘米畢。其炊飯法﹐直下饙﹐不須報蒸。其下饙法﹕出饙甕中﹐取釜下沸湯澆之﹐僅沒飯便止。﹝此元僕射家法。﹞又造神饙法﹕其麥蒸﹑炒﹑生三種齊等﹐與前同﹔但無復阡陌﹑酒脯﹑湯餅﹑祭饙王及童子手團之事矣。預前事麥三種﹐合和細磨之。七月上寅日作饙。溲欲剛﹐搗欲精細﹐作熟。餅用圓鐵範﹐令徑五寸﹐厚淨掃﹐於平板上﹐令壯士熟踏之。以杙刺作孔。淨掃東向開戶屋﹐布麯餅於地﹐閉塞窗戶﹐密泥縫隙﹐勿令通風。滿七日翻之﹐二七日聚之﹐皆還密泥。三七日出外﹐日中曝令燥﹐麯成矣。任意舉﹑閣﹐亦不用甕盛。甕盛者則麯烏腸﹐烏腸者﹐繞孔黑爛。若欲多作者任人耳﹐但須三麥齊等﹐不以三石爲限。此麯一斗﹐殺米三石﹔笨麯一斗﹐殺米六斗﹕省費懸絕如此。用七月七日焦麥麯及春酒麯﹐皆笨麯法。造神麯黍米酒方﹕細剉麯﹐燥曝之。麯一斗﹐水九斗﹐米三石。須多作者﹐率以此加之。其甕大小任人耳。桑欲落時作﹐可得周年停。初下用米一石﹐次酘五斗﹐又四斗﹐又三斗﹐以漸待米消卽酘﹐無令熱不相及。味足沸定爲熟。气味𨿽正﹐沸未息者﹐麯勢未盡﹐宜更酘之﹔不酘則酒味苦﹑薄矣。得所者﹐酒味輕香﹐實勝凡麯。初釀此酒者﹐率多傷薄﹐何者﹖猶以凡麯之意忖度之﹐蓋用米旣少﹐麯勢未盡故也﹐所以傷薄耳。不得令雞狗見。所以專取桑落時作者﹐黍必令極冷也。又神麯法﹕以七月上寅日造。不得令雞狗見及食。看麥多少﹐分爲三分﹕蒸﹑炒二分正等﹔其生者一分﹐一石上加一斗半。各細磨﹐和之﹐溲時微令剛﹐足手熟揉爲佳。使童男小兒餅之﹐廣三寸﹐厚二寸。須西廂東向開戶屋中﹐淨掃地﹐地上布麯﹕十字立巷﹐令通人行﹔四角各造「麯奴」一枚。訖﹐泥戶勿令泄气。七日開戶翻麯﹐還塞戶。二七日聚﹐又塞之。三七日出之。作酒時﹐治麯如常法﹐細剉爲佳。造酒法﹕用黍米二斛﹐神麯一斗﹐水八斗。初下米五斗﹐米必令五六十徧淘之。第二酘七斗米。三酘八斗米。滿二石米以外﹐任意斟裁。然要須米微多﹐米少酒則不佳。冷暖之法﹐悉如常釀﹐要在精細也。神麯粳米醪法﹕春月釀之。燥麯一斗﹐用水七斗﹐粳米兩石四斗。浸麯發如魚眼湯。淨淘米八斗﹐炊作飯﹐舒令極冷。以毛袋漉去漉滓﹐又以絹濾麯汁於甕中﹐卽酘飯。候米消﹐又酘八斗﹔消盡﹐又酘八斗。凡三酘﹐畢。若猶苦者﹐更以二斗酘之。此酒合醅飲之可也。又作神麯方﹕以七月中旬以前作麯爲上時﹐亦不必在須寅日﹔二十日以後作者﹐麯漸弱。凡屋皆得作﹐亦不必在須東向開戶艸屋也。大率小麥生﹑炒﹑蒸三種等分﹐曝蒸者令乾﹐三種合和﹐碓﹝臼巿﹞。淨簸擇﹐細磨。羅取麩﹐更重磨﹐惟細爲良﹐粗則不好。剉胡葉﹐煮三沸湯。待冷﹐接取淸者﹐溲麯。以相著爲限﹐大都欲小剛﹐勿令太澤。搗令可團便止﹐亦不必滿千杵。以手團之﹐大小厚薄如蒸餅劑﹐令下微浥浥。刺作孔。丈夫婦人皆團之﹐不必須童男。其屋﹐預前數日著貓﹐塞鼠窟﹐泥壁﹐令淨掃地。布麯餅於地上﹐作行伍﹐勿令相逼﹐當中十字通阡陌﹐使容人行。作「麯王」五人﹐置之於四方及中央﹕中央者面南﹐四方者面皆向內。酒脯祭與不祭﹐亦相似﹐今從省。布麯訖﹐閉戶密泥之﹐勿使漏气。一七日﹐開戶翻麯﹐還著本處﹐泥閉如初。二七日聚之﹕若止三石麥麯者﹐但作一聚﹐多則分爲兩三聚﹔泥閉哪初。三七日﹐以麻繩穿之﹐五十餅爲一貫﹐懸著戶內﹐開戶﹐勿令見日。五日後﹐出著外許懸之。晝日曬﹐夜受露霜﹐不須覆蓋。久停亦爾﹐但不用被雨。此麯得三年停﹐陳者彌好。神麯酒方﹕淨掃刷麯令淨﹐有土處﹐刀削去﹐必使極淨。反斧背椎破﹐令大小如棗﹑栗﹔斧刃則殺小。用故紙糊席﹐曝之。夜乃勿收﹐令受霜露。風﹑陰則收之﹐恐土污及雨潤故也。若急須者﹐麯乾則得﹔從容者﹐經二十日許受霜露﹐彌令酒香。麯必須乾﹐潤濕則酒惡。春秋二時釀者﹐皆得過夏﹔然桑落時作者﹐乃勝於春。桑落時稍冷﹐初浸麯﹐與春同﹔及下釀﹐則茹甕——止取微暖﹐勿太厚﹐太厚則傷熱。春則不須﹐置甕於塼上。秋以九月九日或十九日收水﹐春以正月十五日﹐或以晦日﹐及二月二日收水﹐當日卽浸麯。此四日爲上時﹐餘日非不得作﹐恐不耐久。收水法﹐河水第一好﹔遠河者取極甘井水﹐小咸則不佳。漬麯法﹕「春十日或十五日﹐秋十五或二十日。所以爾者﹐寒暖有早晚故也。但候麯香沫起﹐便下釀。過久麯生衣﹐則爲失候﹔失候則酒重鈍﹐不復輕香。米必細﹝臼巿﹞﹐淨淘三十許徧﹔若淘米不淨﹐則酒色重濁。大率麯一斗﹐春用水八斗﹐秋用水七斗﹔秋殺米三石﹐春殺米四石。初下釀﹐用黍米四斗﹐再餾弱炊﹐必令均熟﹐勿使堅剛﹑生滅也。於席上攤黍飯令極冷﹐貯出麯汁﹐於盆中調和﹐以手搦破之﹐無塊﹐然後內甕中。春以兩重布覆﹐秋於布上加氈﹐若值天寒﹐亦可加艸。一宿﹑再宿﹐候米消﹐更酘六斗。第三酘用米或七八斗第四﹑第五﹑第六酘﹐用米多少﹐皆候麯勢彊弱加減之﹐亦無定法。或再宿一酘﹐三宿一酘﹐無定準﹐惟須消化乃酘之。每酘皆挹取甕中汁調和之﹐僅得和黍破塊而已﹐不盡貯出。每酘卽以酒杷徧攪令均調﹐然後蓋甕。𨿽言春秋二時殺米三石﹑四石﹐然要須善候麯勢﹕麯勢未窮﹐米猶消化者﹐便加米﹐惟多爲良。世人云「米過酒甜。」此乃不解法候。酒冷沸止﹐米有不消者﹐便是麯勢盡。酒若熟矣﹐押出﹐淸澄。竟夏直以單布覆甕口﹐斬席獸布上﹐愼勿甕泥﹔甕泥封交卽酢壞。冬亦得釀﹐但不及春秋耳。冬釀者﹐必須厚茹甕﹑覆蓋。初下釀﹐則黍小暖下之。一發之後﹐重酘時﹐還攤黍使冷——酒發極暖﹐重釀暖黍﹐亦酢矣。其大甕多釀者﹐依法倍加之。其糠﹑瀋雜用﹐一切無忌。河東神麹方﹕七月初治麥﹐七日作麹。七日未得作者﹐七月二十日前亦得。麥一石者﹐六斗炒﹐三斗蒸﹐一斗生﹐細磨之。桑葉五分﹐蒼耳一分﹐艾一分﹐茱萸一分——若無茱萸﹐野蓼亦得用——合煮取汁﹐令如酒色。漉去滓﹐待冷﹐以和麯﹐勿令太澤。搗千杵。餅如凡餅﹐方範作之。臥麹法﹕」先以麥﹝麥肙﹞布地﹐然後著後訖﹐又以麥﹝麥肙﹞覆之。多作者﹐可以用箔﹑槌﹐如養蠶法。覆訖﹐閉戶。七日﹐翻麹﹐還以麥﹝麥肙﹞覆之。二七日﹐聚麹﹐亦還覆之。三七日﹐甕盛。後經七日﹐然後出曝之。造酒法﹕用黍米。麹一斗﹐殺米一石。秫米令酒薄﹐不任事。治麹必使表裏﹑四畔﹑孔內﹐悉皆淨削﹐然後細剉﹐令如棗﹑栗。曝使極乾。一斗麹﹐用水二斗五升。十月桑落初凍則收水釀者爲上時。春酒正月晦日收水爲中時。春酒﹐河南地暖﹐二月作﹔河北地寒﹐三月作﹔大率用淸明節前後耳。初凍後﹐盡年暮﹐水脈旣定﹐則取則用﹔其春酒及餘月﹐皆須煮水爲五沸湯﹐待冷浸麹﹐不然則動。十月初凍尙暖﹐未須茹甕﹔十一月﹑十二月﹐須黍穰茹之。浸麹﹐冬十日﹐春七日﹐候麹發﹐气香沫起﹐便釀。隆冬寒厲﹐𨿽日茹甕﹐麹汁猶凍﹐臨下釀時﹐宜漉出凍淩﹐於釜中融之——取液而已﹐不得令熱。淩液盡﹐還瀉著甕中﹐然後下黍﹐不爾則傷冷。假令甕受五石米者﹐初下釀﹐止用米一石。淘米須極淨﹐水淸乃止。炊爲饙﹐下著空甕中﹐以釜中炊湯﹐及勢沃之﹐令饙上水深一寸餘便止。以盆合頭。良久水盡﹐饙極熟軟﹐便於席上﹐攤之使冷﹐貯汁於盆中﹐搦黍令破﹐瀉著甕中﹐復以酒杷攪之。每酘皆然。惟十一月﹑十二月天寒水凍﹐黍須人體暖下之﹔桑落﹑春酒﹐悉皆冷下。初冷下者﹐酘亦冷﹔初暖下者﹐酘亦暖﹔不得回易冷熱相雜。次酘八斗﹐次酘七斗﹐皆須候麯蘗彊弱增減耳﹐亦無定數。大率中分米﹕半前作沃饙﹐半後作再餾黍。純作沃饙﹐酒便鈍﹔再餾黍﹐酒便輕香﹕是以須中半耳。冬釀六七酘﹐春作八九酘。冬欲溫暖﹐春欲淸涼。酘米太多則傷熱﹐不能久。春以單布覆甕﹐冬用薦蓋之。冬﹐初下釀時﹐以炭火擲著甕中﹐拔刀橫於甕上。酒熟乃去之。冬釀十五日熟﹐春釀十日熟。至五月中﹐甕別椀盛﹐於日中炙之﹐好者不動﹐惡者色變。色變者宜先飲﹐好者畱過夏。但合醅停須臾便押出﹐還得與桑落時相接。地窖著酒﹐令酒土气﹐惟連簷艸屋中居之爲佳。瓦屋亦熱。作麯﹑浸麯﹑炊﹑釀﹐一切悉用河水。無手力之家﹐乃用甘井水耳。《淮南萬畢術》曰「酒薄復厚﹐漬以莞蒲。」﹝「數蒲漬酒中﹐有頃出之﹐酒則厚矣。」﹞凡冬月釀酒﹐中冷不發者﹐以瓦瓶盛熱湯﹐堅塞口﹐又於釜湯中煮瓶﹐令極熱﹐引出﹐著酒甕中﹐須臾卽發。●白醪麯第六十五皇甫吏部家法作白醪麯法﹕取小麥三石﹐一石熬之﹐一石蒸之﹐一石生。三等合和﹐細磨作屑。煮胡葉湯﹐經宿使冷﹐和麥屑﹐搗令熟。踏作餅﹕圓鐵作範﹐徑五寸﹐厚一寸餘。牀上置箔﹐箔上安蘧蒢﹐蘧蒢上置薪灰﹐厚二寸。作胡葉湯令沸﹐籠子中盛蒢五六餅許﹐著湯中﹐少時出﹐臥置灰中﹐用生胡葉覆上——以經宿﹐勿令露濕——特覆麯薄徧而已。七日翻﹐二七日聚﹐三七日收﹐曝令乾。作麯屋﹐密泥戶﹐勿令風入。若以牀小﹐不得多麯多者﹐可四角頭豎槌﹐重置椽箔如養蠶法。七月作之。釀白醪法﹕取糯米一石﹐冷水淨淘﹐漉出著甕中﹐作魚眼沸湯浸之。經一宿﹐米欲絕酢﹐炊作一餾飯﹐攤令絕冷。取魚眼湯沃浸米泔二斗﹐煎取六升﹐著甕中﹐以竹掃衝之﹐如茗渤。復取水六斗﹐細羅麯末一斗﹐合飯一時內甕中﹐和攪令飯散。以氈物裹甕﹐並口覆之。經宿米消﹐取生疏布漉出糟。別炊好糯米一斗作飯﹐熱著酒中爲汛﹐以單布覆甕。經一宿﹐汛米消散﹐酒味備矣。若天冷﹐停三五日彌善。一釀一斛米﹐一斗麯末﹐六斗水﹐六升浸米漿。若欲多釀﹐依法別甕中作﹐不得並在一甕中。四月﹑五月﹑六月﹑七月皆得作之。其麯預三日以水洗令淨﹐曝漧用之。●笨麯並酒第六十六﹝笨﹐符本切﹞作秦州春酒麯法﹕七月作之﹐節气早者﹐望前作﹔節气晚者﹐望後作。用小麥不虫者﹐於大鑊釜中炒之。炒法﹕釘大橛﹐以繩緩縛長柄匕匙著橛上﹐緩火微炒。其匕匙如挽棹法﹐連疾攪之﹐不得暫停﹐停則生熟不均。候麥香黃便出不用過焦。然後簸擇﹐治令淨。磨不求細﹔彊者酒不斷粗﹐剛彊難押。預前數日釗艾﹐擇去雜艸﹐曝之令萎﹐勿使有水露气。溲訖欲剛﹐灑水欲均。初溲時﹐手搦不相著者佳。溲訖﹐聚置經宿﹐來晨熟搗。作木範之﹕令餅方一尺﹐厚二寸。使壯士熟踏之。餅成﹐刺作孔。豎槌﹐布艾椽上﹐臥麯餅艾上﹐以艾覆之。大率下艾欲厚﹐上艾稍薄。密閉窗﹑戶。三七日麯成。打破﹐看餅內漧燥﹐五色衣成。便出曝之﹔如餅中未燥﹐五色衣未成﹐更停三五日﹐然後出。反覆日曬﹐令極乾﹐然後髙廚上積之。此麯一斗﹐殺米七斗。作春酒法﹕治麯欲淨﹐剉麯欲細﹐曝麯欲乾。以正月晦日﹐多收河水﹔井水若咸﹐不堪淘米﹐下饙亦不得。大率一斗麯﹐殺米七斗﹐用水四斗﹐率以此加減之。十七石甕﹐惟得釀十石米﹐多則溢出。作甕隨大小﹐依法加減。浸麯七八日﹐始發﹐便下釀。假令甕受十石米者﹐初下以炊米兩石爲再餾黍﹐黍熟﹐以淨席薄攤令冷﹐塊大者擘破﹐然後下之。沒水而已﹐勿更找勞。待至明旦﹐以酒杷攪之﹐自然解散也。初下卽搦者﹐酒喜厚濁。下黍訖﹐以席蓋之。以後﹐間一日輒更酘﹐皆如初下法。第二酘用米一石七斗﹐第三酘用米一石四斗﹐第四酘用米一石一斗﹐第五酘用米一石﹐第六酘﹑第七酘各用米九斗﹕計滿九石﹐作三五日停。嘗看之﹐气味足者乃罷。若猶少味者﹐更酘三四斗。數日復嘗﹐仍未足者﹐更酘三二斗。數日復嘗﹐麯勢壯﹐酒乃苦者﹐亦可過十石米﹐但取味足而已﹐不必要止十石。然必須看候﹐勿使米過﹐過則酒甜。其七酘以前﹐每欲酘時﹐酒薄霍霍者﹐是鞠勢盛也﹐酘時宜加米﹐與次前酘等——𨿽勢極盛﹐亦不得過次前一酘斛斗也。勢弱酒厚者﹐須減米三斗。勢盛不加﹐便爲失候﹔勢弱不減﹐剛彊不消。加減之間﹐必須存意。若多作五甕以上者﹐每炊熟﹐卽須均分熟黍﹐令諸甕徧得﹔若偏酘一甕令足﹐則余甕比候黍熟﹐已失酘矣。酘﹐常令寒食前得再酘乃佳﹐過此便稍晚。若邂逅不得早釀者﹐春水𨿽臭﹐仍自中用。淘米必須極淨。常洗手剔甲﹐勿令手有咸气﹔則令酒動﹐不得過夏。作頤麹法﹕斷理麥艾布置法﹐悉與春酒麹同﹔然以九月中作之。大凡作麯﹐七月最良﹔然七月多忙﹐無暇及此﹐且頤麯﹐然此麯九月作﹐亦自無嫌。若不營春酒麯者﹐自可七月中作之。俗人多以七月七日作之。崔寔亦曰「六月六日﹐七月七日﹐可作麯。」其殺米多少﹐與春酒麯同。但不中爲春酒﹕喜動。以春酒麯作賾酒﹐彌佳也。作頤酒法﹕八月﹑九月中作者﹐水未定﹐難調適﹐宜煎湯三四沸﹐待冷然後浸麯﹐酒無不佳。大率用水多少﹐酘米之節﹐略準春酒﹐而須以意消息之。十月桑落時者﹐酒气味頗類春酒。河東頤白酒法﹕六月﹑七月作。用笨麯﹐陳者彌佳﹐劃治﹐細剉。麯一斗﹐熟水三斗﹐黍米七斗。麯殺多少﹐各隨門法。常於甕中釀。無好甕者﹐用先釀酒大甕﹐淨洗曝漧﹐側甕著地作之。旦起﹐煮甘水﹐至日午﹐令湯色白乃止。量取三斗﹐著盆中。日西﹐淘米四斗﹐使淨﹐卽浸。夜半炊作再餾飯﹐令四更中熟﹐下黍飯席上﹐薄攤﹐令極冷。於黍飯初熟時浸麯﹐向曉昧旦日未出時﹐下釀﹐以手搦破塊﹐仰置勿蓋。日西更淘三斗米浸﹐炊還令四更中稍熟﹐攤極冷﹐日未出前酘之﹐亦搦塊破。明日便熟。押出之。酒气香美﹐乃勝桑落時作者。六月中﹐惟得作一石米。酒停三五日。七月半後﹐稍稍多作。於北向戶大屋中作之第一。如無北向戶屋﹐於淸涼處亦得。然要須日未出前淸涼時下黍﹔日出以後熱﹐卽不成。一石米者﹐前炊五斗半﹐後炊四斗半。笨麯桑落酒法﹕預前淨劃麯﹐細剉﹐曝漧。作釀池﹐以槁茹甕﹐不茹甕則酒甜﹐用穰則太熱。黍米淘須極淨。以九月九日日未出前﹐收水九斗﹐浸麯九斗。當日卽炊米九斗爲饙。下饙著空甕中﹐以釜內炊湯及熱沃之﹐令饙上游水深一寸餘便止。以盆合頭。良久水盡﹐饙熟極軟﹐瀉著席上﹐攤之令冷。挹取麯汁﹐於甕中搦黍令破﹐瀉甕中﹐復以酒杷攪之。每酘皆然。兩重布蓋甕口。七日一酘﹐每酘皆用米九斗。隨甕大小﹐以滿爲限。假令六酘﹐半前三酘﹐皆用沃饙﹔半後三酘﹐作再餾黍。其七酘者﹐四炊沃饙﹐三炊黍飯。甕滿好熟﹐然後押出。香美勢力﹐倍勝常酒。笨麯白醪酒法﹕淨削治麯﹐曝令燥。漬麯必須累餅置水中﹐以水沒餅爲候。七日許。搦令破﹐漉去滓。炊糯米爲黍﹐攤令極冷﹐以意酘之。且飲且酘﹐乃至盡。粇米亦得作。作時必須寒食前令得一酘之也。蜀人作酴酒法酴音塗﹕十二月朝﹐取流水五斗﹐漬水麥麯二斤﹐密泥封。至正月﹑二月凍釋﹐發﹐漉去滓﹐但取汁三斗﹐殺米三斗。炊作飯﹐調彊軟。合和﹐復蜜封。數十日便熟。合滓餐之﹐甘﹑辛﹑滑如甜酒味﹐不能醉人。多啖﹐溫溫小暖而面熱也。粱米酒法﹕凡粱米皆得用﹔赤粱﹑白粱者佳。春秋冬夏﹐四時皆得作。淨治麯如上法。笨麯一斗﹐殺米六斗﹔神麯彌勝。用神麯﹐量殺多少﹐以意消息。春﹑秋﹑桑葉落時﹐麯皆細剉﹔冬則搗末﹐下絹簁。大率一石米﹐用水三斗。春﹑秋﹑桑落三時﹐冷水浸麯﹑麯發﹐漉去滓。冬卽蒸甕使熱﹐穰茹之﹔以所量水﹐煮少許粱米薄粥﹐攤待溫溫以浸麯﹔一宿麯發﹐便炊﹐下釀﹐不去滓。看釀多少﹐皆平分米作三分﹐一分一炊。淨淘﹐弱炊爲再餾﹐攤令溫溫暖於人體﹐便下﹐以杷攪之。盆合﹐泥封。夏一宿﹐春秋再宿﹐冬三宿﹐看米好消﹐更炊酘之﹐還泥封。第三酘﹐亦如之。三酘畢﹐後十日﹐便好熟。押出。酒色漂漂與銀光一體﹐姜辛﹑桂辣﹑蜜甜﹑膽苦﹐悉在其中﹐芬芳酷烈﹐輕俊遒異﹐非黍﹑秫之儔也。穄米酎法酎音宙﹕淨治麯如上法。笨麯一斗﹐殺米六斗﹔神麯彌勝。用神麯者﹐隨麯殺多少﹐以意消息。麯﹐搗作末﹐下絹簁。計六斗米﹐用水一斗。從釀多少﹐率以此加之。米必須﹝臼巿﹞﹐淨淘﹐水淸乃止﹐卽經宿浸置。明旦﹐確搗作粉﹐稍稍箕簸﹐取細者如糕粉法。訖﹐以所量水煮少許穄粉作薄粥。自餘粉悉於甑中乾蒸﹐令气好餾﹐下之﹐攤令冷﹐以麯末和之﹐極令調均。粥溫溫如人體時﹐於甕中和粉﹐痛抨使均柔﹐令相著﹔亦可椎打﹐如椎麯法。擘破塊﹐內著甕中。盆合﹐泥封。裂則更泥﹐勿令漏气。正月作﹐至五月大雨後﹐夜暫開看﹐有淸中飲﹐還泥封。至七月﹐好熟。接飲﹐不押。三年停之﹐亦不動。一石米﹐不過一斗糟﹐悉著甕底。酒盡出時﹐冰硬糟脆﹐欲似石灰。酒色似麻油﹐甚釅。先能飲好酒一斗者﹐惟禁得升半。飲三升﹐大醉。三升不澆﹐必死。凡人大醉﹐酩酊無知﹐身體壯熱如火者﹐作熱湯﹐以冷水解——名曰「生熟湯」﹐湯令均均小熱﹐得通人手——以澆醉人。湯淋處卽冷﹐不過數斛湯﹐回轉翻覆﹐通頭面痛淋﹐須臾起坐。與人此酒﹐先問飲多少﹐裁量與之。若不語其法﹐口美不能自節﹐無不死矣。一斗酒﹐醉二十人。得者無不傳餉親知以爲樂。黍米酎法﹕亦以正月作﹐七月熟。淨治麯﹐搗末﹐絹簁﹐如上法。笨麯一斗﹐殺米六斗﹔用神麯彌佳﹐亦隨麯殺多少﹐以意消息。米細﹝臼巿﹞﹐淨淘﹐弱炊再餾黍﹐攤冷。以麯末於甕中和之﹐挼令調均﹐擘破塊﹐著甕中。盆合﹐泥封。五月暫開﹐悉同穄酎法。芬香美釅﹐皆亦相似。釀此二醖﹐常宜謹愼﹕多﹐喜殺人﹔以飲少﹐不言醉死﹐正疑藥殺﹐尢須節量﹐勿輕飲之。粟米酒法﹕惟正月得作﹐餘月悉不成。用笨麹﹐不用神麹。粟米皆得作酒﹐然靑穀米最佳。治麹﹑淘米﹐必須細﹑淨。以正月一日日未出前取水。日出卽曬麹。至正月十五日﹐搗麹作末﹐卽浸之。大率麹末一斗——堆量之——水八斗﹐殺米一石。米﹐平量之﹐隨甕大小﹐率以此加﹐以向滿爲度。隨米多少﹐皆平分爲四分﹐從初至熟﹐四炊而已。預前經宿浸米令液﹐以正月晦日向暮炊釀﹐正作饙耳﹐不爲再餾。飯欲熟時﹐預前作泥置甕邊﹐饙熟卽舉甑﹐就甕下之﹐速以酒杷就甕中攪作三兩徧﹐卽以盆合甕口﹐泥密封﹐勿令漏气。看有裂處﹐更泥封。七日一酘﹐皆如初法。四酘畢﹐四七二十八日﹐酒熟。此酒要須用夜﹐不得白日。四度酘者﹐乃初押酒時﹐皆回身映火﹐勿使燭明及甕。酒熟﹐便堪飲。未急待﹐且封置﹐至四五月押之彌佳。押訖﹐還泥封﹐須便擇取蔭屋貯置﹐亦得度夏。气味香美﹐不減黍米酒。貧薄之家﹐所宜用之﹐黍米貴而難得故也。又造粟米酒法﹕預前細剉麹﹐曝令榦﹐末之。正月晦日日未出時﹐收水浸麹。一斗麹﹐用水七斗。麹發便下釀﹐不限日數﹐米足便休爲異耳。自余法用﹐一與前同。作粟米鑪酒法﹕五月﹑六月﹑七月中作之倍美。受二石以下甕子﹐以石子二三升蔽甕底。夜炊粟米飯﹐卽攤之令冷﹐夜得露气﹐雞鳴乃和之。大率米一石﹐殺﹐麹末一斗﹐春酒糟末一斗﹐粟米飯五斗。麹殺若少﹐計須減飯。和法﹕痛挼令相雜﹐塡滿甕爲限。以紙蓋口﹐塼押上﹐勿泥之﹐泥則傷熱。五六日後﹐以手內甕中﹐看冷無勢气﹐便熟矣。酒停亦得二十許日。以冷水澆。筒飲之。﹝酉肙﹞出者﹐歇而不美。魏武帝上九醖法﹐奏曰「臣縣故令九醖春酒法﹕用麹三十斤﹐流水五石﹐臘月二日漬麹。正月凍解﹐用好稻米﹐漉去麹滓便釀。法引曰﹕『擘諸虫﹐𨿽久多完。』三日一釀﹐滿九石米止。臣得法﹐釀之常善。其上淸﹐滓亦可飲。若以九醖苦﹐難飲﹐增爲十釀﹐易飲不病。」九醖用米九斛﹐十醖用米十斛﹐俱用麹三十斤﹐但米有多少耳。治麹淘米﹐一如春酒法。浸藥酒法﹕——以此酒浸五茄木皮﹐及一切藥。皆有益﹐神效。——用春酒麹及笨麹﹐不用神麹。糠﹑瀋埋藏之﹐勿使六畜食。治麹法﹕須斫去四緣﹑四角﹑上下兩面﹐皆三分去一﹐孔中亦剜去。然後細剉﹐燥曝﹐末之。大率麹末一斗﹐用水一斗半。多作依此加之。釀用黍﹐必須細﹝臼巿﹞﹐淘欲極淨﹐水淸乃止。用米亦無定方﹐準量麹勢彊弱。然其米要須均分爲七分﹐一日一酘﹐莫令空闕﹐闕卽折麹勢力。七酘畢﹐便止。熟卽押出之。春秋冬夏皆得作。茹甕厚薄之宜﹐一與春酒同﹐但黍飯攤使極冷﹐冬卽須物覆甕。其斫去之酘﹐猶有力﹐不廢余用耳。《博物志》胡椒酒法﹕「以好春酒五升﹔漧薑一兩﹐胡椒七十枚﹐皆搗末﹔好美安石橊五枚﹐押取汁。皆以姜﹑椒末﹐及安石橊汁﹐悉內著酒中﹐火暖取溫。變可冷飲﹐亦可熱飲之。溫中下气。若病酒﹐苦覺體中不調﹐飲之﹐能者四五升﹐不能者可二三升從意。若欲增姜﹑椒亦可﹔若嫌多﹐欲減亦可。欲多作者﹐當以此爲率。若飲不盡﹐可停數日。此胡人所謂蓽撥酒也。」《食經》作白醪酒法﹕「生秫米一石。方麹二斤﹐細剉﹐以泉水漬麹﹐密蓋。再宿﹐麹浮﹐起。炊米三斗酘之﹐便和調﹐蓋。滿五日﹐乃好。酒甘如乳。九月半後不作也。」作白醪酒法﹕用方麹五斤﹐細剉﹐以流水三斗五升﹐漬之再宿。炊米四斗﹐冷﹐酘之。令得七斗汁。凡三酘。濟令淸。又炊一斗米酘酒中﹐攪令和解﹐封。四五日﹐黍浮﹐縹色上﹐便可飲矣。冬米明酒法﹕九月﹐漬精稻米一斗﹐搗令碎末﹐沸湯一石澆之。麹一斤﹐末﹐攪和。三日極酢﹐合三斗釀米炊之﹐气刺人鼻﹐便爲大發﹐攪成。用方麹十五斤酘之。米三斗﹐水四斗﹐合和釀之也。夏米明酒法﹕秫米一石。麹三斤﹐水三斗漬之。炊三斗米酘之﹐凡三。濟出﹐炊一斗﹐酘酒中。再宿﹐黍浮﹐便可飲之。朗陵何公夏封淸酒法﹕細剉麹如雀頭﹐先布甕底。以黍一斗﹐次第間水五升澆之。泥著日中﹐七日熟。愈瘧酒法﹕四月八日作。用米一石﹐麹一斤﹐搗作末﹐俱酘水中。須酢﹐煎一石﹐取七斗。以麹四斤﹐須漿冷﹐酘麹。一宿﹐上生白沫﹐起。炊秫一石﹐冷﹐酘中。三日酒成。作酃﹝盧丁反﹞酒法﹕以九月中﹐取秫米一石六斗﹐炊作飯。以水一石﹐宿漬麹七斤。炊飯令冷﹐酘麹汁中。覆甕多用荷﹑篛﹐令酒香。燥復易之。作和酒法﹕酒一斗﹔胡椒六十枚﹐漧薑一分﹐雞舌香一分﹐蓽撥六枚﹐下簁﹐絹囊盛﹐內酒中。一宿﹐蜜一升和之。作夏雞鳴酒法﹕秫米二斗﹐煮作糜﹔麹二斤﹐搗﹐合米和﹐令調。以水五斗漬之﹐封頭。今日作﹐明旦雞鳴便熟。作﹝橎番上有宀﹞酒法﹕四月取﹝橎番上有宀﹞葉﹐合花采之﹐還﹐卽急抑著甕中。六七日﹐悉使烏熟﹐曝之﹐煮三四沸﹐去滓﹐內甕中﹐下麹。炊五斗米﹐日中可燥﹐手一兩抑之。一宿﹐復炊五斗米酘之﹐便熟。柯柂﹝良知反﹞酒法﹕二月二日取水﹐三月三日煎之﹐先攪麹中水。一宿﹐乃炊秫米飯。日中曝之﹐酒成也。●法酒第六十七釀法酒﹐皆用春酒麯。其米﹑糠﹑瀋汗﹑饙﹑飯﹐皆不用人及狗鼠食之。黍米酒酒﹕預剉麯﹐曝之令極燥。三月三日﹐秤麯三斤三兩﹐取水三斗三升浸麯。經七日﹐麯發﹐細泡起﹐然後取黍米三斗三升﹐淨淘——凡酒米﹐皆欲極淨﹐水淸乃止﹐法酒尢宜存意﹐淘米不得淨﹐則酒黑——炊作再餾飯。攤使冷﹐著麯汁中﹐搦黍令散。兩重布蓋甕口。候米消盡﹐更炊四斗半米酘之。每酘皆搦令散。第三酘﹐炊米六斗。自此以後﹐每酘以漸加米。甕無大小﹐以滿爲限。酒味醇美﹐宜合醅飲之。飲半﹐更炊米重酘如初﹐不著水﹑麹﹐惟以漸加米﹐還得滿甕。竟夏飲之﹐不能窮盡﹐所謂神異矣。作當梁法酒﹕當梁下置甕﹐故曰「當梁」。以三月三日日未出時﹐取水三斗三升﹐榦麹末三斗三升﹐炊黍米三斗三升爲再餾黍﹐攤命名極冷﹕水﹑麹﹑黍俱時下之。三月六日﹐炊米六酘之。三月九日﹐炊米九斗酘之。自此以後﹐米之多少﹐無復斗數﹐任意酘之﹐滿甕便止。若欲取者﹐但言「偸酒」﹐勿去取酒。假令出一石﹐還炊一石米酘之﹐甕還復滿﹐亦爲神異。其糠﹑瀋悉瀉坑中﹐勿令狗鼠食之。秔米法酒﹕糯米大佳。三月三日﹐取井花水三斗三升﹐絹簁麹末三斗三升﹐秔米三斗三升——稻米佳﹐無者﹐旱稻米亦得棄事——再餾弱炊﹐攤令小冷﹐先下水﹑麹﹐然後酘飯。七日更酘﹐用米六斗六升。二七日更酘﹐用米一石三斗二升。三七日更酘﹐用米二石六斗四升﹐乃止——量酒備足﹐便止。合醅飲者﹐不復封泥。令淸者﹐以盆蓋﹐密泥封之。經七日﹐便極淸澄。接取淸者﹐然後押之。《食經》七月七日作法酒方﹕「一石麹作『燠餅』﹕編竹甕下﹐羅餅竹上﹐密泥甕頭。二七日出餅﹐曝令燥﹐還內甕中。一石米﹐合得三石酒也。」又法酒方﹕焦麥麹末一石﹐曝令乾﹐煎湯一石﹐黍一石﹐合糅﹐令甚熟。以二月二日收水﹐卽預煎湯﹐停之令冷。初酘之時﹐十日一酘﹐不得使狗鼠近之。於後無若或八日﹑六日一酘﹐會以偶日酘之﹐不得只日。二月中卽酘令足。常預煎湯停之﹐酘畢﹐以五升洗手﹐蕩甕。其米多少﹐依焦麹殺之。三九酒法﹕以三月三日﹐收水九斗﹐米九斗﹐焦麹末九斗——先曝漧之﹕一時和之﹐揉和令極熟。九日一酘﹐後五日一酘﹐後三日一酘。勿令狗鼠近之。會以只日酘﹐不得以偶日也。使三月中﹐卽令酘足。常預作湯﹐甕中停之﹐酘畢﹐輒取五升洗手﹐蕩甕﹐傾於酒甕中也。治酒酢法﹕若十石米酒﹐炒三升小麥﹐令甚黑﹐以張帛再重爲袋﹐用盛之﹐周築令硬如石﹐安在甕底。經二七日後﹐飲之﹐卽回。大州白墮麹方餅法﹕谷三石﹔蒸兩石﹐生一石﹐別磑之令細﹐然後合和之也。桑葉﹑胡﹝上苔下木﹞葉﹑艾﹐各二尺圍﹐長二尺許﹐合煮之使爛。去滓取汁﹐以冷水和之﹐如酒色﹐和麹。燥濕以意酌之。日中搗三千六百杵﹐訖﹐餅之。安置暖屋牀上﹕先布麥稭厚二寸﹐然後置麹﹐上亦與稭二寸覆之。閉戶勿使露見風日。一七日﹐冷水濕手拭之令徧﹐卽翻之。至二七日﹐一例側之。三七日﹐籠之。四七日﹐出置日中﹐曝令乾。作酒之法﹐淨削刮去垢﹐打碎﹐末﹐令漧燥。十斤麹﹐殺米一石五斗。作桑落酒法﹕麹末一斗﹐熟米二斗。其米令精細﹐淨淘﹐水淸爲度。用熟不一斗。限三酘便止。漬麹﹐候麹向發便酘﹐不得失時。勿食小兒人狗食黍。作春酒﹐以冷水漬麹﹐餘各同冬酒。●卷八●黃衣﹑黃蒸及蘗子第六十八黃衣一名麥﹝麥完﹞作黃衣法﹕六月中﹐取小麥﹐淨淘訖﹐於甕中以水浸之﹐令醋。漉出﹐熟蒸之。槌箔上敷席﹐置麥於上﹐攤令厚二寸許﹐預前一日刈薍葉薄覆。無薍葉者﹐刈胡枲﹐擇去雜艸﹐無令有水露气﹔候麥冷﹐以胡枲覆之。七日﹐看黃衣色足﹐便出曝之﹐令乾。去胡枲而已﹐愼勿颺簸。齊大喜當風颺去黃衣﹐此大謬﹕凡有所造作用麥﹝麥完﹞者﹐皆仰其衣爲勢﹐今反颺去之﹐作物必不善矣。作黃蒸法﹕六﹑七月中﹐取生小麥﹐細磨之。以水溲而蒸之﹐气餾好熟﹐便下之﹐攤令冷。布置﹐覆蓋﹐成就﹐一如麥﹝麥完﹞法。亦勿颺之﹐慮其所損。作蘗法﹕八月中作。盆中浸小麥﹐卽傾去水﹐日曝之。一日一度著水﹐卽去之。腳生﹐布麥於席上﹐厚二寸許。一日一度﹐以水澆之﹐牙生便止。卽散收﹐令乾﹐勿使餅﹔餅成則不復任用。此煮白餳蘗。若煮黑餳﹐卽待芽生靑﹐成餅﹐然後以刀﹝麗刂﹞取﹐乾之。欲令餳如琥珀色靑﹐以大麥爲其蘗。《孟子》曰「𨿽有天下易生之物﹐一日曝之﹐十日寒之﹐未有能生者也。」●常滿鹽﹑花鹽第六十九造常滿鹽法﹕以不津甕受十石者一口﹐置庭中石上﹐以白鹽滿之﹐以甘水沃之﹐令上恆有游水。須用時﹐挹取﹐煎﹐卽成鹽。還以甘水添之﹐取一升﹐添一升。日曝之﹐勢盛﹐還卽成鹽﹐永不窮盡。風塵陰雨則蓋﹐天晴淨﹐還仰。若用黃鹽﹐咸水者﹐鹽汁則苦﹐是以必須白鹽﹑甘水。造花鹽﹑印鹽法﹕五﹑六月中旱時﹐取水二斗﹐以鹽一斗投水中﹐令消盡﹔又以鹽投之﹐水咸極﹐則鹽不復消融。易器淘治沙汰之﹐澄去垢土﹐瀉淸汁於淨器中。鹽滓甚白﹐不廢常用。又一石還得八半汁﹐亦無多損。好日無風塵時﹐日中曝令成鹽﹐浮卽接取﹐便是花鹽﹐厚薄光澤以鍾乳。久不接取﹐卽成印鹽﹐大如豆﹐正四方﹐千百相似。成印輒沈﹐漉取之。花﹑印二鹽﹐白如珂雪﹐其味又美。●作醬等法第七十十二月﹑正月爲上時﹐二月爲中時﹐三月爲下時。用不津甕﹐﹝甕津則壞醬。渤爲菹﹑酢者﹐亦不中用之﹞。置日中髙處石上。﹝夏雨﹐無令水浸甕底。以一鉒鏉一本作「生縮」鐵釘子﹐背「歲殺」釘著甕底石下﹐後𨿽有妊娠婦人食之﹐醬亦不壞爛也。﹞用春種烏豆﹐﹝春豆粒小而均﹐晚豆粒大而雜﹞。於大甑中燥蒸之。气餾半日許﹐復貯出更裝之﹐回在上者居下﹐﹝不爾﹐則生熟不多調均也﹞。气餾周徧﹐以灰覆之﹐經宿無令火絕。﹝取乾牛屎﹐圓累﹐令中央空﹐燃之不煙﹐勢類好炭。若能多收﹐常用作食﹐旣無灰塵﹐又不失火﹐勝於艸遠矣﹞。齧看﹕豆黃色黑極熟﹐乃下﹐日曝取乾。﹝夜則聚﹑覆﹐無令潤濕﹞。臨欲舂去皮﹐更裝入甑中蒸﹐令气餾則下﹐一日曝之。明旦起﹐淨簸擇﹐滿臼舂之而不碎。﹝若不重餾﹐碎而難淨﹞。簸揀去碎者。作熱湯﹐於大盆中浸豆黃。良久﹐淘汰﹐挼去黑皮﹐﹝湯少則添﹐愼勿易湯﹔易湯則走失豆味﹐令醬不美也﹞。漉而蒸之。﹝淘豆湯汁﹐卽煮碎豆作醬﹐以供旋食。大醬則不用汁﹞。一炊頃﹐下置淨席上﹐攤令極冷。預前﹐日曝白鹽﹑黃蒸﹑艸﹝上艸下矞﹞﹝居卹反﹞﹑麥麹﹐令極漧燥。﹝鹽色黃者發醬苦﹐鹽若潤濕令醬壞。黃蒸令醬赤美。艸﹝上艸下矞﹞令醬芬芳﹔﹝上艸下矞﹞﹐挼﹐簸去艸土。麹及黃蒸﹐各別搗末細簁——馬尾羅彌好﹞。大率豆黃三斗﹐麹末一斗﹐黃蒸末一斗﹐白鹽五升﹐﹝上艸下矞﹞子三指一撮。﹝鹽少令醬酢﹔後𨿽加鹽﹐無復美味。其用神麹者﹐一升當笨麹四升﹐殺多故也﹞。豆黃堆量不槪﹐鹽﹑麹輕量平槪。三種量訖﹐於盆中面向「太歲」和之﹐﹝向「太歲」﹐則無蛆虫也﹞。攪令均調﹐以手痛挼﹐皆令潤徹。亦面向「太歲」﹐內著甕中﹐手挼令堅﹐以滿爲限﹔半則難熟。盆蓋﹐密泥﹐無令漏气。熟便開之﹐﹝臘月五七日﹐正月﹑二月四七日﹐三月三七日﹞。當縱橫裂﹐周回離甕﹐徹底生衣。悉貯出﹐搦破塊﹐兩甕分爲三甕。日未出前汲井花水﹐於盆中以燥鹽和之﹐率一石水﹐用鹽三斗﹐澄取淸汁。又取黃蒸於小盆內減鹽汁浸之﹐挼取黃瀋﹐漉去滓。合鹽汁瀉著甕中。﹝率十石醬﹐用黃蒸三斗。鹽水多少﹐亦無定方﹐醬如薄粥便上﹕豆乾飲水故也﹞。仰甕口曝之。﹝諺曰「萎蕤葵﹐日乾醬。」﹞言其美矣。十日內﹐每日數度以杷徹底攪之。十日後﹐每日輒一攪﹐三十日止。雨卽蓋甕﹐無令水入。﹝水入則生虫﹞。每經雨後﹐輒須一攪。解後二十日堪食﹔然要百日始熟耳。《術》曰「若爲妊娠婦人壞醬者﹐取白葉棘子著甕中﹐則還好。﹝俗人用孝杖攪醬﹐及炙甕﹐醬𨿽回而胎損﹞。乞人醬時﹐以新汲水一盞﹐和而與之﹐令鷴不壞。」肉醬法﹕牛﹑羊﹑麞﹑鹿﹑兔肉皆得作。取良殺新肉﹐去脂﹐細剉。﹝陳肉漧者不任用。合脂令醬膩﹞。曬麹令燥﹐熟搗﹐絹簁。大率肉一斗﹐麹末五升﹐白鹽兩升半﹐黃蒸一升﹐曝漧﹐熟搗﹐絹簁。盤上和令均調﹐內甕子中。﹝有骨者﹐和訖先搗﹐然後盛之。骨多髓﹐旣肥膩﹐醬亦然也﹞。泥封﹐日曝。寒月作之。宜埋之於黍穰積中。二七日開看﹐醬出無麹气﹐便熟矣。買新殺雉煮之﹐令極爛﹐肉銷盡﹐去骨取汁﹐待冷解醬。雞汁亦得。勿用陳肉﹐令醬苦膩。無雞﹑雉﹐好酒解之。還著日中。作卒成肉醬法﹕牛﹑羊﹑麞﹑鹿﹑兔﹑生魚﹐皆得作。細剉肉一斗﹐好酒一斗﹐麹末五升﹐黃蒸末一升﹐白鹽一升﹐﹝麹及黃蒸﹐並曝漧絹簁。惟一月三十日停﹐是以不須咸﹐咸則不美﹞。盤上調和令均﹐搗使熟﹐還擘破如棗大。作浪中坑﹐火燒令赤﹐去灰﹐水澆﹐以艸厚蔽之﹐令坩中才容醬瓶。大釜中湯煮空瓶﹐令極熱﹐出﹐乾。掬肉內瓶中﹐令去瓶口三寸許﹐﹝滿則近口者焦﹞。椀蓋瓶口﹐熟泥密封。內艸中﹐下土厚七八寸。﹝土薄火熾﹐則令醬焦﹔熟遲气味美好。是以寧冷不焦﹔焦﹐食𨿽便﹐不復中食也﹞。於上燃乾牛糞火﹐通夜勿絕。明日周時﹐醬出﹐便熟。﹝若醬未熟者﹐還覆置﹐更燃如初﹞。臨食﹐細切蔥白﹐著麻油炒蔥令熟﹐以和肉醬﹐甜美異常也。作魚醬法﹕鯉魚﹑鯖魚第一好﹔鱧魚亦中。鱭魚﹑鮐魚卽全作﹐不用切。去鱗﹐淨洗﹐拭令乾﹐如膾法披破縷切之﹐去骨。大率成魚一斗﹐用黃衣三升﹐﹝一升全用﹐二升作末﹞。白鹽二升﹐﹝黃鹽則苦﹞。漧薑一升﹐末之。橘皮一合﹐﹝縷切之﹞。和令調均﹐內甕子中﹐泥密封﹐日曝。﹝勿令漏气﹞﹐熟以好酒解之。凡作魚醬﹑肉醬﹐皆以十二月作之﹐則經夏無虫。﹝餘月亦得作﹐但喜生虫﹐不得度夏耳﹞。乾鱭魚醬法﹕一名刀魚。六月﹑七月﹐取乾鱭魚﹐盆中水浸﹐置屋裏﹐一日三度易水。三日好淨﹐漉﹐洗去鱗﹐全作勿切。率魚一斗﹐麹末四升﹐黃蒸末一升——無蒸﹐用麥糵干杯亦得——白鹽二升半﹐於備用中和令均調﹐布置甕子﹐泥封﹐勿令漏气。二七日便熟。味香美﹐與生者無殊異。《食經》作麥醬法﹕「小麥一石﹐漬一宿﹐炊﹐臥之﹐令生黃衣。以水一石六斗﹐鹽三升﹐煮作鹵﹐澄取八斗。著甕中。炊小麥投之﹐攪令調均。覆著日中﹐十日可食。」作楡子醬法﹑﹕治楡子人一升﹐搗末﹐篩之。淸酒一升﹐醬五升﹐合和。一月可食之。又魚醬法﹕成膾魚一斗﹐以麹五升﹐淸酒二升﹐鹽三升﹐橘皮二葉﹐合和﹐於瓶內封。一日可食。甚美。作蝦醬法﹕蝦一斗。飯三升爲糝﹐鹽二升﹐水五升﹐和調。日中曝之。經春夏不敗。作燥脠﹝醜延反﹞法﹕羊肉二斤。豬肉一斤﹐合煮令熟﹐細切之。生薑五合﹐橘皮兩葉﹐雞子十五枚﹐生羊肉一斤﹐豆醬淸五合。先取熟肉著甑上蒸令熱﹐和生肉﹔醬淸﹑姜﹑橘和之。生脠法﹕羊肉一斤﹐豬肉白四兩﹐豆醬淸漬之﹐縷切。生薑﹑雞子﹐春﹑秋用蘇﹑蓼﹐著之。崔寔曰「正月﹐可作諸醬﹐肉醬﹑淸醬。四月﹐立夏後﹐銅魚作醬。五月﹐可爲醬。上旬﹝鬲芻﹞﹝楚狡切﹞豆﹐中庚煮之。以碎豆作『末都』。至六月﹑七月之交﹐分以藏瓜。可作魚醬。」作鱁鮧法﹕﹝昔漢武帝逐夷至於海濱﹐聞有香气而不見物。令人推求﹐乃是漁父造魚腸於坑中﹐以至土覆之﹐香气上達。取而食之﹐以爲滋味。逐夷得此物﹐因名之﹐蓋魚腸醬也﹞。取石首魚﹑魦魚﹑鯔魚三種腸﹑肚﹑胞﹐齊淨洗﹐空白鹽﹐令小倚咸﹐內器中﹐密封﹐置日中。夏二十日﹐春秋五十日﹐冬百日﹐乃好熟。食時下姜﹑酢等。藏蟹法﹕九月內﹐取母蟹﹐﹝母蟹臍大圓﹐竟腹下﹔公蟹狹而長﹞。得則著水中﹐勿令傷損及死者。一宿則腹中淨。﹝久則吐黃﹐吐黃則不好﹞。先煮薄糖﹐﹝糖﹐薄餳﹞。著活蟹於冷餹甕中一宿。煮蓼湯﹐和白鹽﹐特須極咸。待冷﹐甕盛半汁﹐取餹中蟹內著鹽蓼汁中﹐便死﹐﹝蓼宜少著﹐蓼多則爛﹞。泥封。二十日。出之﹐舉蟹臍﹐著薑末﹐還復臍如初。內著坩甕中﹐百个各一器﹐以前鹽蓼汁澆之﹐令沒。密封﹐勿令漏气﹐便成矣。特忌風裏﹐風則壞而不美也。又法﹕直煮鹽蓼湯﹐甕盛﹐詣河所﹐得蟹則內鹽汁裏﹐滿便泥封。𨿽不及前味﹐亦好。愼風如前法。食時下薑末調黃﹐盞盛姜酢。●作酢法第七十一酢者﹐今醋也。凡醋甕下﹐皆須安塼石﹐以離濕潤。爲妊娠婦人所壞者﹐車轍中榦土末一掬著甕中﹐卽還好。作大酢法﹕七月七日取水作之。大率麥﹝麥完﹞一斗﹐勿揚簸﹔水三斗﹔粟米熟飯三斗﹐攤令冷。任甕大小﹐依法加之﹐以滿爲限。先下麥﹝麥完﹞﹐次下水﹐次下飯﹐直置勿攪之。以綿幕甕口﹐拔刀橫甕上。一七日﹐旦﹐著井花水一椀。三七日﹐旦﹐又著一椀﹐便熟。常置一瓠瓢於甕﹐以挹酢﹔若用濕器﹑咸器內甕中﹐則壞酢味也。又法﹕亦以七月七日取水。大率麥﹝麥完﹞一斗﹐水三斗﹐粟米熟飯三斗。隨甕大小﹐以向滿爲度。水及黃衣﹐當日頓下之。其飯分爲三分﹕七日初作時下一分﹐當夜卽沸﹔又本工七日﹐更炊一分投之﹔又三日﹐復投一分。但綿幕甕口﹐無橫刀﹑益水之事。溢卽加甑。又法﹕亦七月七日作。大率麥﹝麥完﹞一升﹐水九升﹐粟飯九升﹐一時頓下﹐亦向滿爲限。綿幕甕口。三七日熟。前件三種酢﹐例淸少澱多。至十月中﹐如壓酒法﹐毛袋壓出﹐則貯之。其糟﹐別甕水澄﹐壓取先食也。秫米神酢法﹕七月七日作。置甕於屋下。大率麥﹝麥完﹞一斗﹐水一石﹐秫米三斗﹐——無秫者﹐黏黍米亦中用。隨甕大小﹐以向滿爲限。先量水﹐浸麥浸麥訖﹔然後淨淘米﹐炊爲再餾﹐攤令冷﹐細擘麯破﹐勿令有塊子﹐一頓下釀﹐更不重投。又以手就甕裏搦破小塊﹐痛攪令和﹐如粥乃止﹐以綿幕口。一七日﹐一攪﹔二七日﹐的攪﹔三七日﹐亦一攪。一月日﹐極熟。十石甕﹐不過五斗澱。得數年停﹐久爲驗。其淘米泔卽瀉去﹐勿令狗鼠得食。饙黍亦不得人啖之。粟米﹑麹作酢法﹕七月﹑三月向末爲上時﹐八月﹑四月亦得作。大率笨麹末一斗﹐井花水一石﹐粟米飯一石。明旦作酢﹐今夜炊飯﹐薄攤使冷。日未出前﹐汲井花水﹐斗量著甕中。量飯著盆中﹐或栲栳中﹐然後瀉飯著甕中。瀉時直傾下﹐勿以手撥飯。尖量麹末﹐瀉著飯上﹐愼勿撓攪﹐亦勿移動。綿幕甕口。三七日熟。美釅少澱﹐久停彌好。凡酢未熟﹑已熟而移甕者﹐率多壞矣﹔熟則無忌。接取淸﹐別甕著之。秫米酢法﹕五月五日作﹐七月七日熟。入五月則多收粟米飯醋漿﹐以擬和釀﹐不用水也。漿以極醋爲佳。末乾麹﹐下絹篩。經用粳﹑秫米爲第一﹐黍米亦佳。米一石﹐用麹末一斗﹐麹多則醋不美。米惟再餾。淘不用多徧。初淘瀋汁瀉卻。其第二淘泔﹐卽畱以浸饙﹐令飲泔汁盡﹐重裝作再餾飯。下﹐撣去熱气﹐令如人體﹐於盆中和之﹐擘破飯塊﹐以麹拌之﹐必令均調。下醋漿﹐更搦破﹐令如薄粥。粥稠卽酢克﹐稀則味薄。內著甕中﹐隨甕大小﹐以滿爲限。七日間﹐一日一度攪之﹔七日以外﹐十日一攪﹐三十日止。初置甕於北蔭中風涼之處﹐勿令見日。時時汲冷水徧澆甕外﹐引去熱气﹐但勿令生水入甕中。取十石甕﹐不過五六斗糟耳。接取淸﹐別甕貯之﹐得停數年也。大麥酢法﹕七月七日作。若七日不得作者﹐必須收藏取七日水﹐十五日作。除此兩日則不成。於屋裏近戶裏邊置甕。大率小麥﹝麥完﹞一石﹐水三石﹐大麥細造一石——不用作米則利嚴﹐是以用造。簸訖﹐淨淘﹐炊作再餾飯。撣令小暖如人體﹐下釀﹐以杷攪之﹐綿幕甕口。三日便發。發時數攪﹐不攪則生白醭﹐生白醭則不好。以棘子徹底攪之﹕恐有人發落中﹐則壞醋。凡醋悉爾﹐亦去發則還好。六七日﹐淨淘粟米五升﹐米亦不用過細﹐炊作再餾飯﹐亦撣如人體投之﹐杷攪﹐綿幕。三四日﹐看米消﹐攪而嘗之﹐哧甜美則罷﹔若苦者﹐更炊二三升粟米投之﹐以意斟量。二七日可食﹐三七日好熟。香美淳嚴﹐一畫盞醋﹐和水一椀﹐乃可食之。八月中﹐接取淸﹐別甕貯之﹐盆合﹐泥頭﹐得停數年。未熟時﹐二日三日﹐須以冷水澆甕外﹐引去熱气﹐勿食生水入甕中。若用黍﹑秫米投彌佳﹐白﹑蒼粟米亦得。燒餅作酢法﹕亦七月七日作。大率麥﹝麥完﹞一斗﹐水三斗﹐亦隨甕大小﹐任人增加。水﹑﹝麥完﹞亦當日頓下。初作日﹐軟溲數升面﹐作燒餅﹐待冷下之。經宿﹐看餅漸消盡﹐更作燒餅投。凡四五投﹐當味美沸定便止。有薄餅緣諸麵餅﹐但是燒煿者﹐皆得投之。回酒酢法﹕凡釀酒失所味醋者﹐或初好後動未壓者﹐皆宜回作醋。大率五石米酒醅﹐更著麹末一斗﹐麥﹝麥完﹞一斗﹐井花水一石﹔粟米飯兩石﹐撣令冷如人體﹐投之﹐杷攪﹐綿幕甕口。每日再度攪之。春夏七日熟﹐秋冬稍遲。皆美香。淸澄後一月﹐接取﹐別器貯之。動酒酢法﹕春酒壓訖而動不中飲者﹐皆可作醋。大率酒一斗﹐合甕盛﹐置日中曝之。雨則盆蓋之﹐勿令水入﹔晴還去盆。七日後當臭﹐衣生﹐勿得怪也﹐但停置﹐勿移動﹑撓攪之。數十日﹐醋成﹐衣沈﹐反更香美。日久彌佳。又方﹕大率酒兩石﹐麥﹝麥完﹞一斗﹐粟米飯六斗﹐小暖投之﹐杷攪﹐綿幕甕口。二七日熟﹐美釅殊常矣。神酢法﹕要用七月七日合和。甕須好。蒸漧黃蒸一斛﹐熟蒸﹝麥孚﹞三斛﹕凡二物﹐溫溫暖﹐便和之。水多和﹐要使相淹漬﹐水多則酢薄不好。甕中臥經再宿﹐三日便壓之﹐如壓酒法。壓訖﹐澄淸﹐內大甕中。經二三日﹐甕熱﹐必須以冷水澆﹔不爾﹐酢壞。其上有白醭浮﹐接去之。滿一月﹐酢成可食。初熟﹐忌澆熱食﹐犯之必壞酢。若無黃蒸及﹝麥孚﹞者﹐用麥﹝麥完﹞一石﹐粟米飯三斛合和之。方與黃蒸同。盛置如前法。甕常以綿幕之﹐不得蓋。作糟糠酢法﹕置甕於屋內。春秋冬夏﹐皆以穰茹甕下﹐不茹則臭。大率酒糟﹑粟糠中半。粗糠不任用﹐細則泥﹐惟中間收者佳。和糟﹑糠﹐必令均調﹐勿令有塊。先內荊﹑竹蓃於甕中﹐然後下糠﹑糟於蓃外﹐均平以手按之﹐去甕口一尺許便止。汲冷水﹐繞蓃外均澆之﹐候遶中水深淺半糟便止。以蓋覆甕口。每日四五度﹐以椀挹取遶中汁﹐澆四畔糠糟上。三日後﹐糟熟﹐發香气。夏七日﹐冬二七日﹐嘗酢極甜美﹐無糟糠气﹐便熟矣。猶小苦者﹐是未熟﹐更澆如初。候好熟﹐乃挹取蓃遶淳濃者﹐別器盛。更汲冷水澆淋﹐味薄乃止。淋法﹐令當日卽了。糟任飼豬。任其初挹淳逍者﹐夏得二十日﹐冬得六十日﹔後淋澆者﹐止得三五日供食也。酒糟酢法﹕春酒糟則釅﹐頤酒糟亦中用。然欲作酢者﹐糟常濕下﹔壓糟極燥者﹐酢味薄。作法﹕用石磑子辣谷令破﹐以水拌而蒸之。熟便下﹐撣去熱气﹐與糟相攔﹐必令其均調﹐大率糟常居多。和訖﹐臥於﹝酉肙﹞甕中﹐以向滿爲限﹐以綿幕甕口。七日後﹐酢香熟﹐便下水﹐令相淹漬。經宿﹐﹝酉肙﹞孔子下之。夏日作者﹐宜冷水淋﹔春秋作者﹐宜溫臥﹐以穰茹甕﹐湯淋之。以意消息之。作糟酢法﹕用春糟﹐以水和﹐搦破塊﹐使厚薄如未壓酒。經三日﹐壓取淸汁兩石許﹐著熱粟米飯四斗投之﹐盆覆﹐密泥。三七日酢熟﹐美釅﹐得經夏停之。甕置屋下陰地。《食經》作大豆升歲苦酒法﹕「用大豆一斗﹐熟汰之﹐漬令澤。炊﹐曝極燥。以酒醅灌之。任性多少﹐以此爲率。」作小豆千歲苦酒法﹕用生小豆五斗﹐水汰﹐著甕中。黍米作饙﹐覆豆上。酒三石灌之﹐綿幕甕口。二十日﹐苦酢成。作小麥苦酒法﹕小麥三斗﹐炊令熟﹐著堈中﹐以布密封其口。七日開之﹐以二石薄酒沃之﹐可久長不敗也。水苦酒法﹕女麯﹑粗米各二斗﹐淸水一石﹐漬之一宿﹐泲取汁。炊米麯飯令熟﹐及熱酘甕中。以漬米汁隨甕邊稍稍沃之﹐勿使麯發飯起。土泥邊﹐開中央﹐板蓋其上。夏月﹐十三日便醋。卒成苦酒法﹕取黍米一斗﹐水五斗﹐煮作粥。麯一斤﹐燒令黃﹐搥破﹐著甕底。以熟好泥。二日便醋。已嘗經試﹐直醋亦不美。以粟米飯一斗投之﹐二七日後﹐淸澄美釅﹐與大醋不殊也。烏梅苦酒法﹕烏梅去核一升許肉﹐以五升苦酒漬數日﹐曝漧﹐搗作屑。欲食﹐輒投水中﹐卽成醋爾。密苦酒法﹕水一石﹐蜜一斗﹐攪使調和﹐密蓋甕口。著日中﹐二十日可熟也。外國苦酒法﹕蜜一升﹐水三合﹐封著器中﹔與少胡荾子著中﹐以辟﹐得不生虫。正月旦作﹐九月九日熟。以一銅匕水添之﹐可三十人食。崔寔曰「四月四日可作酢。五月五日亦可作酢。」●作豉法第七十二作豉法﹕先作暖蔭屋﹐坎地深三二尺。屋必以艸蓋﹐瓦則不佳。密泥塞屋牖﹐無令風及虫鼠入也。開小戶﹐僅得容人出入。厚作槁籬以閉戶。四月﹑五月爲上時﹐七月二十日後八月爲中時﹔餘月亦皆得作﹐然冬夏大寒大熱﹐極難調行之有效。大都每四時交會之際﹐節气未定﹐亦難得所。常以四孟月十日後作者﹐易成而好。大率常欲令溫如人腋下爲佳。若等不調。寧傷冷﹐不傷熱﹕冷則穰覆還暖﹐勢則臭敗矣。三間屋﹐得作百石豆。二十石爲一聚。常作者﹐番次相續﹐恆有熱气﹐春秋冬夏﹐皆不須穰覆。作少者﹐惟須冬月乃穰覆豆耳。極少者﹐猶須十石爲一聚﹔若三五石﹐不自暖﹐難得所﹐故須以十石爲率。用陳豆彌好﹔新豆尙濕﹐生熟難均故也。淨揚簸﹐大釜煮之﹐申舒如飼牛豆﹐掐軟便止﹐傷熟則豉爛。漉著淨地撣之﹐冬宜小暖﹐夏須極冷﹐乃內蔭屋中聚置。一日再入﹐以手刺豆堆中候看﹕如人腋下暖﹐便須翻之。翻法﹕以杷杴略取堆裏冷豆爲新堆之心﹐以次更略﹐乃至於盡。冷者自然在內﹐暖者自然居外。還作尖堆﹐勿臨婆陀。一日再候﹐中暖更翻﹐還如前法作尖堆。若熱湯人手者﹐卽爲失節傷熱矣。凡四五度翻﹐內外均暖﹐微著白衣﹐於新翻訖時﹐便小撥峯頭令平﹐團團如車輪﹐豆輪厚二尺許乃止。復以手候﹐暖則還翻。翻訖﹐以杷平豆﹐令漸薄﹐厚一尺五寸許。第三翻﹐一尺﹔第四翻﹐厚六寸。豆便內外均暖﹐悉著白衣﹐豉爲粗定。從此以後﹐乃生黃衣。復撣豆令厚三寸﹐便閉戶三日。自此以前﹐一日再入。三日開戶﹐復以杴東西作壠耩豆﹐如谷壠形﹐令稀穊均調。杴劃法﹐必令至地——豆若著地﹐卽便爛矣。耩徧﹐以杷耩豆﹐常令厚三寸。間日耩之。後豆著黃衣﹐色均足﹐出豆於屋外﹐淨揚簸去衣。布豆尺寸之數﹐蓋是大率中平之言矣。冷卽須微厚﹐熱則須微薄﹐尢須以意斟量之。揚簸訖﹐以大甕盛半甕呂﹐內豆著甕中﹐以杷急抨之使淨。若初煮豆傷熟者﹐急手抨淨卽漉出﹔若初煮豆微生﹐則抨淨宜小停之。使豆小軟則難熟﹐太軟則豉爛。水多則難淨﹐是以正須半甕爾。漉出﹐著筐中﹐令半筐許﹐一人捉筐﹐一人更汲水於甕上就筐中淋之﹐急斗擻筐﹐令極淨﹐水淸乃止。淘不淨﹐令豉苦。漉水盡﹐委著席上。先多收谷蘵﹐於此時內谷蘵於蔭屋窖中﹐掊谷蘵作窖底﹐厚二三尺許﹐以蘧蒢蔽窖。內豆於窖中﹐使一人在窖中以腳躡豆﹐令堅實。內豆盡﹐掩席覆之﹐以谷蘵埋席上﹐厚二三尺許﹐復躡令堅實。夏停十日﹐春秋十二三日﹐冬十五日﹐便熟。過此以往則傷苦﹔日數少者﹐豉白而用費﹔惟合熟﹐自然香美矣。若自食欲久畱不能數作者﹐豉熟則出曝之﹐令乾﹐亦得周年。豉法難好易壞﹐必須細意人﹐常一日再看之。失節傷熱﹐臭爛如泥﹐豬狗亦不食﹔其傷冷者﹐𨿽還復暖﹐豉味亦惡﹕是以又須畱意﹐冷暖宜適﹐難於調酒。如冬月初作者﹐須先以谷蘵燒地令暖﹐勿焦﹐乃淨掃。內豆於蔭屋中﹐則用湯澆黍穄穰令暖潤﹐以覆豆堆。每翻竟﹐還以初用黍穰周萜覆蓋。若冬作﹐豉少屋冷﹐穰覆亦不得暖者﹐乃須於蔭屋之中﹐內微燃煙火﹐令早暖﹐不爾則傷寒矣。春秋量其寒暖﹐冷亦宜覆之。每人出﹐皆還謹蜜閉戶﹐勿令泄其暖熱之气也。《食經》作豉法﹕「常夏五月至八月﹐是時月也。率一石豆﹐熟澡之﹐漬一宿。明日﹐出﹐蒸之﹐手撚其皮破則可﹐便敷於地——地惡者﹐亦可席上敷之——令厚二寸許。豆須通冷﹐以靑茅覆之﹐亦厚二寸許。三日視之﹐要須通得黃爲可。去茅﹐又薄撣之﹐以手指畫之﹐作耕壠。一日再三如此。凡三日作此﹐可止。更煮豆﹐取濃汁﹐並秫米女麹五升﹐鹽五升﹐合此豉中。以豆汁灑溲之﹐令調﹐以手摶﹐令汁出指間﹐以此爲度。畢﹐納瓶中﹐若不滿瓶﹐以矯桑葉滿之﹐勿抑。乃密泥之中庭。二十七日﹐出﹐排曝令燥。更蒸之時﹐煮矯桑葉汁灑溲之﹐乃蒸如炊熟久﹐可復排之。此三蒸曝則成。」作家理食豉法﹕隨作多少﹐精擇豆﹐浸一宿﹐旦炊之﹐與炊米同。若作一石豉﹐炊一石豆。熟﹐取生茅臥之﹐如作女麹形。二七日﹐豆生黃衣﹐簸去之﹐更曝令燥。後以水浸令濕﹐手摶之﹐使汁出——從指歧間出——爲佳﹐以著甕器中。掘地作埳﹐令足容甕器。燒埳中令熱。內甕著埳中。以桑葉蓋豉上﹐厚三寸許﹐以物蓋甕頭﹐令密塗之。十許日成﹐出﹐曝之﹐令浥浥然。又蒸熟。又曝。如此三徧﹐成矣。作麥豉法﹕七月﹑八月中作之﹐餘月則不佳。闕治小麥﹐細磨爲面﹐以水拌而蒸之。气餾好熟﹐乃下﹐撣之令冷﹐手挼令碎。布置覆蓋﹐一如麥麹﹑黃蒸法。七日衣足。亦勿簸揚﹐以鹽湯周徧灑潤之。更蒸﹑气餾極熟﹐乃下﹐撣去勢气﹐及暖內甕中﹐盆蓋﹐於蓑糞中燠之。二七日﹐色黑﹐气香﹐味美﹐便熟。摶作小餅﹐如神麯形﹐繩穿爲貫﹐屋裏懸之。紙袋盛籠﹐以防靑蠅﹑塵垢之污。用時﹐全餅著湯中煮之﹐色足漉出。削去皮粕﹐還舉。一餅得數徧煮用。熱﹑香﹑美﹐乃勝豆豉。打破﹐湯浸研用變得﹔然汁濁﹐不如全煮汁淸也。●八和齏﹝初稽反﹞第七十三蒜一﹐姜二﹐橘三﹐白梅四﹐熟栗黃五﹐粳米飯六﹐鹽七﹐酢八。齏臼欲重﹐﹝不則傾動起塵﹐蒜復跳出也﹞。底欲平寬而圓。﹝底尖搗不著則蒜有粗成﹞。﹝以檀木爲齏杵臼﹐﹝檀木硬而不梁汗﹞。杵頭大小﹐令與臼底相安可﹐杵頭著處廣者﹐省手力﹐而齏易熟﹐蒜復不跳也﹞。杵長四尺。﹝入臼七八雨圓之﹔以上﹐八稜作﹞。平立﹐急舂之。﹝舂緩則勞臭。久則易人。舂齏宜久熟﹐不可倉卒。久坐疲倦﹐動則塵起﹔又辛气勞葷灼﹐揮汗或能灑污﹐是以須立舂之﹞。蒜﹕淨剝﹐掐去彊根﹐不去則苦。嘗經渡水者﹐蒜味甜美﹐剝卽用﹔未嘗渡水者﹐宜以魚眼湯煠﹝銀洽反﹞半許半生用。朝歌大蒜﹐辛辣異常﹐宜分破去心——全心——用之﹐不然辣則失其食味也。生薑﹕削去皮﹐細切﹐以冷水和之﹐生布絞去苦汁。苦汁可以香魚羹。無生薑﹐用漧薑。五升齏﹐用生薑一兩﹐漧薑則減半兩耳。橘皮﹕新者直用﹐陳者以湯洗去陳垢。無橘皮﹐可用艸橘子﹔馬芹子亦得用。五升齏﹐用一兩。劃橘﹑馬芹﹐準此爲度。姜﹑橘取其香气﹐不須多﹐多則味苦。白梅﹕作白梅法﹐在《梅杏篇》。用時合核用。五升齏﹐用八枚足矣。熟栗黃﹕諺曰「金齏玉膾」﹐橘皮多則不美﹐故加栗黃﹐取其金色﹐又益味甜。五升齏﹐用十枚栗。用黃軟者﹔硬黑者﹐卽不中使用也。秔米飯﹕膾齏必須逍﹐故諺曰「倍著齏」。蒜多則辣故加飯﹐取其甜美耳。五升齏﹐用飯如雞子許大。先搗白梅﹑姜﹑橘皮爲末﹐貯出之。次搗栗﹑飯使熟﹔以漸下生蒜﹐﹝蒜頓難熟﹐故宜以漸。生蒜難搗﹐故須先下﹞。舂令熟﹔次下﹝氵臿﹞蒜﹐蒜頓難熟﹐故宜以漸。生蒜難搗﹐故須先下。舂令熟﹔次下﹝氵臿﹞蒜。齏熟﹐下鹽復舂﹐令沫起。然後下白梅﹑姜﹑橘末復舂﹐令相得。下醋解之。﹝白梅﹑姜橘﹐不先搗則不熟﹔不﹐貯出﹐則爲蒜所殺﹐無復香气﹐是以臨熟乃下之。醋必須好﹐惡則齏苦。大醋經年釅者﹐先以水調和﹐令得所﹐然後下之。愼鐵著生水於中﹐令齏辣而苦。純著大醋﹐不與水調醋﹐復不得美也。﹞右件法﹐止爲膾齏耳。余卽薄作﹐不求濃。膾魚﹐肉里長一尺者第一好﹔大則皮厚肉硬﹐不任食﹐止可作鮓魚耳。切膾人﹐𨿽訖亦不得洗手﹐洗手則膾濕﹔要待食罷﹐然後洗也。﹝洗手則膾濕﹐物有自然相大慶﹐蓋亦「燒穰殺瓠」之流﹐其理難彰矣。﹞《食經》曰「冬日橘蒜齏﹐夏日白梅蒜齏。肉膾不用梅。」作芥子醬法﹕先曝芥子令乾﹔濕則用不密也。淨淘沙﹐研令極熟。多作者﹐可確搗﹐下絹簁﹐然後水和﹐更研之也。令悉著盆﹐合著掃帚上少時﹐殺其苦气——多停則令無復辛味矣﹐不停則太辛苦。摶作丸﹐大如李﹐或餅子﹐任在人意也。復曝漧。然後盛以絹囊﹐沈之於美醬中﹐須則取食。其爲齏者﹐初殺訖﹐卽下美酢解之。《食經》作芥醬法﹕「熟搗芥子﹐細篩取屑﹐著甌裏﹐蟹眼湯洗之。澄去上淸﹐後洗之。如此三過﹐而支其苦。微火上攪之﹐少熇﹐覆甌瓦上﹐以灰圍甌邊。一宿卽成。以薄酢解﹐厚薄任意。」崔寔曰「八月﹐收韭菁﹐作搗齏。」●作鮓第七十四凡作鮓﹐春秋爲時﹐冬夏不佳。﹝寒時難熟。熱則非咸不成﹐咸復無味﹐兼生明﹔宜作裛鮓也。﹞取新鯉魚﹐魚惟大爲佳。﹝瘦魚彌勝﹐肥者𨿽美而不耐久。肉長尺半以上﹐皮骨堅硬﹐不任爲膾者﹐皆堪爲鮓也﹞。去鱗訖﹐則臠。臠形長二寸﹐廣一寸﹐厚五分﹐皆使臠別有皮。﹝臠大者﹐外以過熟傷醋﹐不成任食﹔中始可啖﹔近骨上﹐生腥不堪食﹕常三分收一耳。臠小則均熟。寸數者﹐大率言耳﹐亦不可要。然脊骨宜方斬﹐其肉厚處薄收皮﹐肉薄處﹐小復厚取皮﹐臠別斬過﹐皆使有皮﹐不宜令有無皮臠也﹞。手擲著盆不中﹐浸洗去血。臠訖﹐漉出﹐更於淸水中淨洗。漉著盤中﹐以白鹽散之。盛著籠中﹐平板石上迮去水。世名「逐水」。鹽水不盡﹐令鮓臠爛。經宿迮之﹐亦無嫌也。水盡﹐炙一片﹐嘗鹹淡。淡則更以鹽和糝﹔咸則空下糝﹐不復以鹽按之。炊粇米飯爲糝﹐﹝飯欲剛﹐不宜弱﹐弱則爛鮓﹞。並茱萸﹑橘皮﹑好酒﹐於盆中合和之。﹝攪令糝著魚乃佳。茱萸全用﹐橘皮細切﹕並取香气﹐不求多也。無橘皮﹐艸橘子亦得用。酒﹐辟諸邪惡﹐令鮓美而速熟。率一斗鮓﹐用酒半升﹐惡酒不用。﹞布魚於甕子中﹐一行魚﹐一行糝﹐以滿爲限。腹腴居上。﹝肥則不能久﹐熟須先食故也。魚上多與糝。以竹篛交橫帖上﹐﹝八重乃止。無篛﹐菇﹑蘆葉並可用。春冬無葉時﹐可破葦代之﹞。削竹插甕子口內﹐交橫絡之。﹝無竹者﹐用荊也﹞。著屋中。﹝著日中﹑火邊者﹐患臭而不美。寒月穰厚茹﹐勿令凍也﹞。赤漿出﹐傾卻。白漿出﹐味酸﹐便熟。食時手擘﹐刀切則腥。作裹鮓法﹕臠魚﹐洗訖﹐則鹽和糝。十臠爲裹﹐以荷葉裹之﹐惟厚爲佳﹐穿破則虫入。不復須水浸﹑鎭迮之事。只三二日便熟﹐名曰「暴鮓」。荷葉別有一種香﹐奇相發起香气﹐又勝凡鮓。有茱萸﹑橘皮則用﹐無亦無嫌也。《食經》作蒲鮓法﹕「取鯉魚二尺以上﹐削﹐淨治之。用米三合﹐鹽二合﹐醃一宿。厚與糝。」作魚鮓法﹕剉魚畢﹐便鹽醃。一食頃﹐漉汁令盡﹐更淨洗魚﹐與飯裹﹐不用鹽也。作長沙蒲鮓法﹕治大魚﹐洗令淨﹐厚鹽﹐令魚不見。四五宿﹐洗五鹽﹐炊白飯﹐漬淸水中。鹽飯釀。多飯無苦。作夏月魚鮓法﹕臠一斗﹐鹽一升八合﹐精米三升﹐炊作飯﹐酒二合﹐橘皮﹑姜半合﹐茱萸二十顆﹐抑著器中。多少以此爲率。作乾魚鮓法﹕尢宜春夏。取好乾魚——若爛者不中﹐截卻頭尾﹐暖湯淨疏洗﹐去鱗﹐訖﹐復以冷水浸。一宿一易水。數日肉起﹐漉出﹐方四寸斬。炊粳米飯爲滲﹐嘗鹹淡得所﹔取生茱萸葉布甕子底﹔少取生茱萸子和飯——取香而已﹐不必多﹐多則苦。一重魚﹐一重飯﹐﹝飯倍多早熟﹞。手按令堅實。荷葉閉口﹐﹝無荷葉﹐取蘆葉﹐無蘆葉﹐榦葦葉亦得﹞。泥封﹐勿令漏气﹐置日中。春秋一月﹐夏二十日便熟﹐久而彌好。酒﹑食俱入。酥塗火炙特精﹐﹝月正﹞之尢美也。作鮓肉鮓法﹕用豬肥豵肉。淨爓治訖﹐剔去骨﹐作條﹐廣五寸。三易水煮之﹐令熟爲佳﹐勿令太爛。熟﹐出﹐待乾﹐切如鮓臠﹕片之皆令帶皮。炊粳米飯爲糝﹐以茱萸子﹑白鹽調和。布置一如魚鮓法。﹝糝欲倍多﹐令早熟﹞。泥封﹐置日中﹐一月熟。蒜﹑齏﹑姜﹑鮓﹐任意所便。﹝月正﹞之尢美﹐炙之珍好。●作脯臘第七十五作五味脯法﹕正月﹑二月﹑九月﹑十月爲佳。用牛﹑羊﹑麞﹑鹿﹑野豬﹑家豬肉。或作條﹐或作片﹐罷﹐﹝凡破肉﹐皆須順理﹐不用斜斷﹞。各自別搥牛羊骨令碎﹐熟煮取汁﹐掠去浮沫﹐停之使淸。取香美豉﹐﹝別以冷水淘去塵穢﹞。用骨汁煮豉﹐色足味調﹐漉去滓。待冷﹐下﹕鹽﹔﹝適口而已﹐勿使過咸﹞。細切蔥白﹐搗令熟﹔椒﹑姜﹑橘皮﹐皆末之﹐﹝量多少﹞。以浸脯﹐手揉令徹。片脯三宿則出﹐條脯須嘗看味徹乃出。皆細繩穿﹐於屋北簷下陰漧。條脯浥浥時﹐數以手搦令堅實。脯成﹐置虛靜庫中﹐﹝著煙气則味苦﹞。紙袋籠而懸之。﹝置於甕則郁浥﹔若不籠﹐則靑蠅﹑塵污﹞。臘月中作條者﹐名曰「瘃脯」﹐堪度夏。每取時﹐先取其肥者。﹝肥者膩﹐不耐久﹞。作度夏白脯法﹕﹝臘月作最佳。正月﹑二月﹑三月﹐亦得作之﹞。用牛﹑羊﹑麞﹑鹿肉之精者。﹝雜膩則不耐久﹞。破作片﹐罷﹐冷水浸﹐搦去備﹐水淸乃止。以冷水淘白鹽﹐停取淸﹐下椒末﹐浸。再宿出﹐陰漧。浥浥時﹐以木棒輕打﹐令堅實。僅使堅實而已﹐愼勿令碎肉出。瘦死牛羊及羔犢彌精。小羔子﹐全浸之。先用暖湯淨洗﹐無復鮏气﹐乃浸之。作甜脆脯法﹕臘月取獐﹑鹿肉﹐片﹐厚薄如手掌。直陰漧﹐不著鹽。脆如淩雪也。作鱧魚脯法﹕﹝一名鮦魚也﹞。十一月初﹐至十二月末作之。不鱗不破﹐直以杖刺口中﹐令到尾。﹝杖尖頭作樗蒱之形﹞。作咸湯﹐令極咸﹐多下姜﹑椒末﹐灌魚口﹐以滿爲度。竹杖穿眼﹐十个十貫﹐口向上﹐於屋北簷下懸之﹐經冬令瘃。至二月三月﹐魚成。生刳取五臟﹐酸醋浸食之﹐後美乃勝「逐夷」。其魚﹐艸裹泥封﹐煻灰中爊﹝烏刀切﹞之。去泥艸﹐以皮﹑布裹而搥之。白如珂雪﹐味又絕倫﹐過飯下酒﹐極是珍美也。五味臘法﹕臘月初作。用鵝﹑雁﹑雞﹑鴨﹑鶬﹑﹝卂鳥﹞﹑鳧﹑雉﹑兔﹑鵪鶉﹑生魚﹐皆得作。乃淨治﹐去腥竅及翠上「脂瓶」。畱「脂瓶」則臊也。全浸﹐勿四破。別煮牛羊骨肉取汁﹐牛羊則得一種﹐不須並用。浸豉﹐調和﹐一同五味脯法。浸四五日﹐嘗味徹﹐便出﹐置箔上陰漧。火炙﹐熟槌。亦名「瘃臘」﹐亦名「瘃魚」﹐亦名「魚臘」。雞﹑雉﹑鶉三物﹐直去腥藏﹐勿開臆。作脆臘法﹕﹝臘月初作。任爲五味臘者﹐皆中作﹐惟魚不中耳﹞。白湯熟煮﹐接去浮沫﹔欲出釜時﹐尢須急火焰刀火則易燥。置箔上陰漧之。甜脆殊常。作浥魚法﹕四時皆得作之。凡生魚悉中用﹐惟除鮎﹑鱯﹝上﹐奴嫌反﹔下﹐胡化反﹞耳。去直鰓﹐破腹作鮍﹐淨疏洗﹐不須鱗。夏月特須多著鹽﹔春秋及冬﹐調適而已﹐亦須倚咸﹔兩兩相合。冬直積置﹐以席覆之﹔夏須甕盛泥封﹐勿令蠅蛆。﹝甕須鉆底數孔﹐拔引去腥汁﹐汗盡還塞﹞。肉紅赤色便熟。食時洗切鹽﹐煮﹑蒸﹑炮任意﹐美於常魚。﹝作鮓﹑醬﹑爊﹑煎悉得﹞。●作羹臛法第七十六《食經》作芋子酸臛法﹕「豬羊肉各一斤﹐水一斗﹐煮令熟。成治芋子一升——別蒸之——蔥白一升﹐著肉中合煮﹐使熟。粳米三合﹐鹽一合﹐豉汁一升﹐苦酒五合﹐口調其味﹐生薑十兩。得臛一斗。」作鴨臛法﹕用小鴨六頭﹐羊肉二斤﹐大鴨五頭。蔥三升﹐芋二十株﹐橘皮三葉﹐木蘭五寸﹐生薑十兩﹐豉汁五合﹐米一升﹐口調其味。得臛一斗。先以八升酒煮鴨也。作鱉臛法﹕鱉且完全煮﹐去甲藏。羊肉一斤﹐蔥三升﹐豉五合﹐粳米半合﹐姜五兩﹐木蘭一寸﹐酒二升﹐煮鱉。鹽﹑苦酒﹐口調其味也。作豬蹄酸羹一斛法﹕豬蹄三具﹐煮令爛﹐擘去大骨。乃下蔥﹑豉汁﹑苦酒﹑鹽﹐口調其味。舊法用餳六斤﹐今除也。作羊蹄臛法﹕羊蹄七具﹐羊肉十五斤。蔥三升﹐豉汁五升﹐米一升﹐口調其味﹐生薑十兩﹐橘皮三葉也。作兔臛法﹕兔一頭﹐斷﹐大如棗。水三升﹐酒一升﹐木蘭五分﹐蔥三升﹐米一合﹐鹽﹑豉﹑苦酒﹐口調其味也。作酸羹法﹕用羊腸二具﹐餳六斤﹐瓠葉六手。蔥頭二升﹐小蒜三升﹐面三升﹐豉汁﹑生薑﹑橘皮﹐口調之。作胡羹法﹕用羊脇六斤﹐又肉四斤﹐水四升﹐煮﹔出脇﹐切之。蔥豉一斤﹐胡荽一兩﹐安石橊汁數合﹐口調其味。作胡麻羹法﹕用胡麻一斗﹐搗﹐煮令熟﹐研取汁三升。蔥頭二升﹐米二合﹐著火上。蔥頭﹑米熟﹐得二升半在。作瓠葉羹法﹕用磚葉五斤﹐羊肉三斤。蔥二升﹐鹽蟻五合﹐口調其味。作雞羹法﹕雞一頭﹐解骨肉相離﹐切肉﹐琢骨﹐煮使熟。漉去骨﹐以蔥頭二升﹐棗三十枚合煮。羹一斗五升。作筍﹝上笳下可﹞鴨羹法﹕肥鴨一隻﹐淨治如糝羹法﹐臠亦軺此。﹝上笳下可﹞四升﹐洗令極淨﹔鹽淨﹐別水煮數沸﹐出之﹐更洗。小蒜白及蔥白﹑豉汁等下之﹐令沸便熟也。肺﹝月巽﹞﹝蘇本切﹞法﹕羊肺一具。煮令熟﹐細切。別作羊肉臛﹐以粳米二合﹐生薑煮之。作羊盤腸雌解法﹕取羊血五升﹐去中脈麻迹﹐裂之。細切羊胳肪二升﹐切生薑一斤﹐橘皮三葉﹐椒末一合﹐豆醬淸一升﹐豉汁五合﹐面一升五合和米一升作糝﹐都合和﹐更以水三升澆之。解大腸﹐淘汰﹐復以白酒一過洗腸中﹐屈申以和灌腸。屈長五寸﹐煮之﹐視血不出﹐便熟。寸切﹐以苦酒﹑醬食之也。羊節解法﹕羊肶一枚﹐以水雜生米三升﹐蔥一虎口﹐煮之﹐令半熟。取肥鴨肉一斤﹐羊肉一斤﹐豬肉半斤﹐合剉﹐作臛﹐下蜜令甜。以向熟羊肶投臛裏﹐更煮﹐得兩沸便熟。治羊﹐合皮如豬豚法善矣。羌煮法﹕好鹿頭﹐純煮令熟。著水中洗﹐治作臠﹐如兩指大。豬肉﹐琢﹐作臛。下蔥白﹐長二寸一虎口﹐細琢姜及橘皮各半合﹐椒少許﹔下苦酒﹑鹽﹑豉適口。一鹿頭﹐用二斤豬肉作臛。食膾魚蒓羹﹕芼羹之菜﹐蒓爲第一。四月蒓生﹐莖而未也葉﹐名作「雉尾蒓」﹐第一肥美。葉舒長足﹐名曰「絲蒓」。五六月用絲蒓。人七月﹐盡九月十月內﹐不中食﹐蒓有蝸虫著故也。虫甚微細﹐與蒓一體﹐不可識別﹐食之損人。十月﹐水凍虫死﹐蒓還可食。從十月盡至三月﹐皆食「瑰蒓」。瑰蒓者﹐根上頭﹑絲蒓下茇也。絲蒓旣死﹐上有根茇﹐形似珊瑚﹐一寸許肥滑處任用﹔深取卽苦澀。凡絲蒓﹐陂池種者﹐色黃肥好﹐直淨洗則用﹔野取﹐色靑﹐須另鐺中熱湯暫煠之﹐然後用﹐不﹝炲口攺木﹞則苦澀。絲蒓﹑瑰蒓﹐悉長用不切。魚﹑蒓等並冷水下。若無蒓者﹐春中可用蕪菁英﹐秋夏可畦種芮菘﹑蕪菁葉﹐冬用薺葉以芼之。蕪菁等宜待沸﹐接去上沫﹐然後下之。皆少著﹐不用多﹐多則失羹味。乾蕪菁無味﹐不中用。豉汁於別鐺中湯煮一沸﹐漉出滓﹐澄而用之。勿以杓抳抳則羹濁——過不淸。煮豉但作新琥珀色而已﹐勿令過黑﹐黑則﹝鹵監﹞苦。惟蒓芼而不得著蔥﹑薤及米糝﹑菹﹑醋等。蒓尢不宜咸。羹熟卽下淸冷水﹐大率羹一斗﹐用水一升﹐多則加之﹐益羹淸俊甜美。下菜﹑豉﹑鹽﹐悉不得攪﹐攪則魚蒓碎﹐令羹濁而不能好。《食經》曰「蒓羹﹕魚長二寸﹐惟蒓不切。鱧魚﹐冷水入蒓﹔白魚﹐冷水入蒓﹐沸入魚。與咸豉。」又云「魚長三寸﹐廣二雨半。」又云「蒓細擇﹐以湯沙之。中破鱧魚﹐邪截令薄﹐準廣二寸﹐橫盡也﹐魚半體。煮三沸﹐渾下蒓。與豉汁﹑漬鹽。」醋菹鵝鴨羹﹕方寸準﹐熬之。與豉汁﹑米汁。細切醋菹與之﹐下鹽。半奠。不醋﹐與菹汁。菇菌魚羹﹕「魚﹐方寸準。菌﹐湯沙中出﹐擘。先煮菌令沸﹐下魚。」又云「先下﹐與魚﹑菌﹑莫﹑糝﹑蔥﹑豉。」又云「洗﹐不少。肥肉亦可用。半奠之。」筍﹝思尹反﹞﹝上竹下哥﹞﹝古可反﹞魚羹﹕﹝上竹下哥﹞﹐湯漬令釋﹐細擘。先煮﹝上竹下哥﹞﹐令煮沸。下魚﹑鹽﹑豉。半奠之。鱧魚臛﹕用極大者﹐一尺已下不合用。湯鱗治﹐邪截﹐臛葉方寸半準。豉汁與魚﹐俱下水中。與研米汁。煮熟﹐與鹽﹑姜﹑橘皮﹑椒末﹑酒。鱧澀﹐故須米汁也。鯉魚臛﹕用大者。鱗治﹐方寸﹐厚五分。煮。和﹐如鱧臛。與全米糝。奠時﹐去米粒﹐半奠。若過米奠﹐不合法也。臉﹝月韱﹞﹕上﹐力減切﹔下﹐初減切。用豬腸。經湯出﹐三寸斷之﹐決破﹐細切﹐熬。與水﹐沸﹐下豉淸﹑破米汁﹐蔥﹑姜﹑椒﹑胡芹﹑小蒜﹑芥——並細切鍛。下鹽﹑醋。蒜子細切血﹐將奠與之——早與血則變。大可增米奠。鱧魚湯﹕﹝炙火攺肉﹞﹐用大鱧﹐一尺已下不合用。淨鱗治﹐及霍葉斜截爲方寸半﹐厚三寸。豉汁與魚﹐俱下水中。與白米糝。糝煮熟﹐與鹽﹑姜﹑椒﹑橘皮屑末。半奠時﹐勿令有糊。鮀臛﹕湯燖﹝徐廉切﹞﹐去腹中﹐淨洗﹐中解﹐五寸斷之﹐煮沸﹐令變色。出﹐方寸分準﹐熬之。與豉淸﹑研汁﹐煮令極熟。蔥﹑姜﹑橘皮﹑胡芹﹑小蒜﹐並細切鍛與之。下鹽﹑醋。半奠。槧﹝七艷切﹞淡﹕用肥鵝鴨肉﹐渾煮。研爲候﹐長二寸﹐廣一寸﹐厚四分許。去大骨。白湯別煮槧﹐經半日久﹐漉出﹐淅箕中杓迮去令盡。羊肉﹐下汁中煮﹐與鹽﹑豉。將熟﹐細切鍛胡芹﹑小蒜與之。生熟如爛﹐不與醋。若無槧﹐用菇菌——用地菌﹐黑裏不中。槧﹐大者中破﹐小者渾用。槧者﹐樹根下生木耳﹐要復接地生﹐不黑者乃中用。米奠也。損腎﹕用牛羊百葉﹐淨治令白﹐薤葉切﹐長四寸﹐下鹽﹑豉中﹐不令大沸——大熟則肕﹐但令小捲止。與二寸蘇﹐薑末﹐和肉。漉取汁﹐盤滿奠。又用腎﹐切長二寸﹐廣寸﹐厚五分﹐作如上。奠亦用八。姜﹑薤﹐別奠隨之也。爛熟﹕爛熟肉﹐諧令勝刀﹐切長三寸﹐廣半寸﹐厚三寸半。將用﹐肉汁中蔥﹑姜﹑椒﹑橘皮﹑胡芹﹑小蒜並細切鍛﹐並鹽﹑醋與之﹐別作臛。臨用﹐寫臛中和奠。有沈﹐將用乃下﹐肉候汁中小久則變﹐大可增之。治羹臛傷咸法﹕取車轍中榦土末﹐綿篩﹐以兩重帛作袋子盛之﹐繩系令堅堅﹐沈著鐺中。須臾則淡﹐便引出。●蒸缹法﹝方九切﹞第七十七《食經》曰「蒸熊法﹕取三升肉﹐熊一頭﹐淨治﹐煮令不能半熟﹐以豉淸漬之一宿。生秫米二升﹐勿近水﹐淨拭﹐以豉汁濃者二升漬米﹐令色黃赤﹐炊作飯。以蔥白長三寸一升﹐細切姜﹑橘皮各二升﹐鹽三合﹐合和之﹐著甑中蒸之﹐取熟。」「蒸羊﹑肫﹑鵝﹑鴨﹐悉如此。」一本﹕「用豬膏三升﹐豉汁一升﹐合灑之。用橘皮一升。」蒸肫法﹕好肥肫一頭﹐淨洗垢﹐煮令半熟﹐以豉汁漬之。生秫米一升﹐勿令近水﹐濃豉汁漬米﹐令黃色﹐炊作饙﹐復以豉汁灑之。細切姜﹑橘皮各一升﹐蔥白三寸四升﹐橘葉一升﹐合著甑中﹐密覆﹐蒸兩三炊久。復以豬膏三升﹐合豉汁一升灑﹐便熟也。蒸熊﹑羊如肫法﹐鵝亦如此。蒸雞法﹕肥雞一頭﹐淨治﹔豬肉一斤﹐香豉一升﹐鹽五合﹐蔥白半虎口﹐蘇葉一寸圍﹐豉汁三升﹐著鹽。安甑中﹐蒸令極熟。缹豬肉法﹕淨燖豬訖﹐更以熱湯徧洗之﹐毛孔中卽有垢出﹐以艸痛揩﹐如此三徧﹐梳洗令淨。四破﹐於大釜煮之。以杓接取浮脂﹐另著甕中﹔稍稍添水﹐數數接脂。脂盡﹐漉出﹐破爲四方寸臠﹐易水更煮。下酒二升﹐以殺腥臊——靑﹑白皆得。若無酒﹐以酢漿代之。添水接脂﹐一如上法。脂盡﹐無復鮏气﹐漉出﹐棉綫切﹐於銅鐺中缹之。一行肉﹐一行擘蔥﹑渾豉﹑白鹽﹑姜﹑椒。如是次第布訖﹐下水缹之﹐肉作琥珀色乃止。恣意飽食﹐亦不﹝食肙﹞﹝烏縣切﹞﹐乃勝燠肉。欲得著冬瓜﹑甘瓠者﹐於銅器中布肉時下之。其盆中脂﹐練白如珂雪﹐可以供余用者焉。缹豚法﹕肥豚一頭十五斤﹐水三斗﹐甘酒三升﹐合煮令熟。漉出﹐擘之。用稻米四升﹐炊一裝﹔姜一升﹐橘皮二葉﹐蔥白三升﹐豉汁涑饙﹐作糝﹐令用醬淸調味。蒸之﹐炊一石米頃﹐下之也。缹鵝法﹕肥鵝﹐治﹐解﹐臠切之﹐長二寸。率十五斤肉﹐秫米四升爲糝——先裝如缹豚法﹐訖﹐和以豉汁﹑橘皮﹑蔥白﹑醬淸﹑生薑。蒸之﹐如炊一石米頃﹐下之。胡炮﹝普教切﹞肉法﹕肥白羊肉——生始周年者﹐殺﹐則生樓切如細葉﹐脂亦切。著渾豉﹑鹽﹑擘蔥白﹑姜﹑椒﹑蓽撥﹑胡椒﹐禽調適。淨洗羊肚﹐翻之。以切肉脂內於肚中﹐以向滿爲限﹐縫合。作浪中坑﹐火燒使赤﹐卻灰火。內肚著坑中﹐還以灰火覆之﹐於上更燃火﹐炊一石米頃﹐便熟。香美異常﹐非煮﹑炙之例。蒸羊法﹕縷切羊肉一斤﹐豉汁和之﹐蔥白一升著上﹐合蒸。熟﹐出﹐可食之。蒸豬頭法﹕取生豬頭﹐去其骨﹐煮一沸﹐刀細切﹐水中治之。以淸酒﹑鹽﹑肉﹐蒸﹐皆口調和。熟﹐以漧薑﹑椒著上食之。作懸熟法﹕豬肉十斤﹐去皮﹐切臠。蔥白一升﹐生薑五合﹐橘皮二葉﹐秫米三升﹐豉汁五合﹐調味。若蒸七斗米頃下。《食次》曰「熊蒸﹕大﹐剝﹐大爛。小者去頭腳。開腹﹐渾覆蒸。熟﹐擘之﹐片大如手。——又云﹕方二寸許。——豉汁煮秫米﹔薤白寸斷﹐橘皮﹑胡芹﹑小蒜並細切﹐鹽﹐和糝。更蒸﹕肉一重﹐間米﹐盡令爛熟。方六寸﹐厚一寸。奠﹐合糝。」又云「秫米﹑鹽﹑豉﹑蔥﹑薤﹑姜﹐切鍛爲屑﹐內熊腹中﹐蒸。熟﹐擘奠﹐糝在下﹐肉在上。」又云「四破﹐蒸令小熟。糝用饙﹐蔥﹑鹽﹑豉和之。宜肉下﹐更蒸。蒸熟﹐擘﹐糝在下﹔漧薑﹑椒﹑橘皮﹑糝﹐在上。」﹝「豚蒸﹐如蒸熊。」﹞﹝「鵝蒸﹐去頭﹐如豚。」﹞「裹蒸生魚﹕方七寸準。——又云﹕五寸準。——豉汁煮秫米如蒸熊。生薑﹑橘皮﹑胡芹﹑小蒜﹑鹽﹐細切﹐熬糝。膏油塗篛﹐十字裹之﹐糝在上﹐復以糝屈牖篸﹝祖咸反﹞之。——又云﹕鹽和糝﹐上下與。細切生薑﹑橘皮﹑蔥白﹑胡芹﹑小蒜置上。篸篛蒸之。——旣奠﹐開篛﹐楮邊奠上。」「毛蒸魚菜﹕白魚﹑﹝魚賓﹞﹝音賓﹞魚最上。淨治﹐不去鱗。一尺已還﹐軍。鹽﹑豉﹑胡芹﹑小蒜﹐細切﹐著魚中﹐與菜﹐並蒸。」又﹕「魚方寸準——亦云『五六寸』——下鹽﹑豉汁中﹐卽出﹐菜上蒸之。奠﹐亦菜上。」又云「竹籃盛魚﹐菜上﹐蒸。」又云「竹蒸並奠。」「蒸藕法﹕水和稻穰﹑糠﹐揩令淨﹐斫去節﹐與蜜灌孔裏﹐使滿﹐溲蘇面﹐封下頭﹐蒸。熟﹐除面﹐寫去蜜﹐削去皮﹐以刀截﹐奠之。」又云「夏生冬熟。雙奠亦得。」●﹝月正﹞﹑腤﹑煎﹑消法第七十八﹝月正﹞魚鮓法﹕先下水﹑鹽﹑渾豉﹑擘蔥﹐次下豬﹑羊﹑牛三種肉﹐腤兩沸﹐下鮓。打破雞子四枚﹐瀉中﹐如瀹雞子法。雞子浮﹐便熟﹐食之。《食經》﹝月正﹞鮓法﹕「破生雞子﹐豉汁﹐鮓﹐俱煮沸﹐卽奠。」又云「渾用豉。奠訖﹐以雞子﹑豉怗。」又云「鮓沸﹐湯中與豉汁﹑渾蔥白﹐破雞子寫中。奠二升。用雞子﹐眾物是停也。」五侯﹝月正﹞法﹕用食板零揲﹐雜鮓﹑肉﹐合水煮﹐如作羹法。純蒸魚法﹕「一名缹魚。用﹝魚賓﹞魚。治腹裏﹐去腮不去鱗。以咸豉﹑蔥﹑姜﹑橘皮﹑酢﹐細切﹐合煮。沸﹐乃渾下魚。蔥白渾用。——又云﹕下魚中煮。沸﹐與豉汁﹑渾蔥白。將熟﹐下酢。又云﹕切生薑令長。——奠時﹐蔥在上。大﹐奠一﹔小﹐奠二。若大魚﹐成治準此。」腤雞﹕「一名『缹雞』﹐一名『雞﹝月韱﹞』。以渾。鹽﹐豉﹐蔥白中截﹐漧蘇微火炙——生蘇不炙——與成治渾雞﹐俱下水中﹐熟煮。出雞及蔥﹐漉出汁中蘇﹑豉﹐澄令淸。擘肉﹐廣寸餘﹐奠之﹐以暖汁沃之。肉若冷﹐將奠﹐蒸令暖。滿奠。」又云「蔥﹑蘇﹑鹽﹑豉汁﹐與雞俱煮。旣熟﹐擘奠﹐與汁﹐蔥﹑蘇在上﹐莫安下。可增蔥白﹐擘令細也。」腤白肉﹕「一名『白缹肉』。鹽﹑豉煮﹐令向熟﹐薄切﹕長二寸半﹐廣一寸準﹐甚薄。下新水中﹐與渾蔥白﹑小蒜﹑鹽﹑豉淸。」又﹕「薤葉切﹐長三寸。與蔥﹑姜﹐不與小蒜﹐薤亦可。」腤豬法﹕﹝一名「缹豬肉」﹐一名「豬肉鹽豉」﹞。一如缹白肉之法。腤魚法﹕用鯽魚﹐渾用。軟體魚不用。鱗治。刀細切蔥﹐與豉﹑蔥俱下﹐蔥長四寸。將熟﹐細切姜﹑胡芹﹑小蒜與之。汁色欲黑。無酢者﹐不用椒。若大魚﹐方寸準得用。軟體之魚﹐大魚不好也。密純煎魚法﹕用鯽魚﹐治復中﹐不鱗。苦酒﹑蜜中半﹐和鹽漬魚﹐一炊久﹐漉出。膏油熬之﹐令赤。渾奠焉。勒鴨消﹕細研熬如餅臛﹐熬之令小熟。姜﹑橘﹑椒﹑胡芹﹑小蒜﹐並細切﹐熬黍米糝。鹽﹑豉汗下肉中復熬﹐令似熟﹐色黑。平淡滿奠。兔﹑雉肉﹐次好。凡肉﹐赤理皆可用。勒鴨之小者﹐大如鳩﹑鴿﹐色白也。鴨煎法﹕用新成子鴨極肥者﹐其大如雉。去頭﹐爓治﹐卻腥翠﹑五藏﹐又淨洗﹐細剉如籠肉。細切蔥白﹐下鹽﹑豉汁﹐炒令極熟。下椒﹑薑末食之。●菹綠第七十九《食經》曰「白菹﹕鵝﹑鴨﹑雞白煮者﹐鹿骨﹐斫爲準﹕長三寸﹑廣一寸。下杯中﹐以成淸紫菜三四片加上﹐鹽﹑醋和肉汁沃之。」又云「亦細切﹐蘇加上。」又云「準訖﹐肉汁中更煮﹐亦啖。少與米糝。凡不醋﹐不紫菜。滿奠焉。」菹肖法﹕用豬肉﹑羊﹑鹿肥者﹐薤葉細切﹐熬之﹐與鹽﹑豉汁。細切菜菹葉﹐細如小虫絲﹐長至五寸﹐下肉裏。多與菹汁令酢。蟬脯菹法﹕「搥之﹐火炙令熟。細擘﹐下酢。」又云「蒸之。細切香菜置上。」又云「下沸湯中﹐卽出﹐擘﹐如上香菜蓼法。」綠肉法﹕用豬﹑雞﹑鴨肉﹐方寸準﹐熬之。與鹽﹑豉汁煮之。蔥﹑姜﹑橘﹑胡芹﹑小蒜﹐細切與之﹐下醋。切肉名曰「綠肉」﹐豬﹑雞﹑名曰「酸」。白瀹﹝瀹﹐煮也﹐音藥﹞豚法﹕用乳下肥豚。作魚眼湯﹐下冷水和之﹐燖豚令淨﹐罷。若有粗毛﹐鑷子拔卻﹐柔毛則剔之。茅槁葉揩洗﹐刀刮削令極淨。淨揩釜﹐勿令渝﹐釜﹐渝則豚黑。絹袋盛豚﹐酢漿水煮之。系小石﹐勿使浮出。上有浮沫﹐數接去。兩沸﹐急出之﹐及熱以冷水沃豚。又以茅蒿葉揩令極白淨。以少許面﹐和水爲面漿﹔復絹袋盛豚﹐系石﹐於面漿中煮之。接去浮沫﹐一如上法。好熟﹐出﹐著盆中﹐以冷水和煮豚面漿使暖暖﹐於盆中浸之。然後擘食。皮如玉色﹐滑而且美。酸豚法﹕用乳下豚。燖治訖﹐並骨斬臠之﹐令片別帶皮。細切蔥白﹐豉汁炒之﹐香﹐微下水﹐爛煮爲佳。下粳米爲糝。細擘蔥白﹐並豉汁下之。熟﹐下椒﹑醋﹐大美。●卷九●炙法第八十炙豚法﹕用乳下豚極肥者﹐豶﹑牸俱得。燖治一如煮法﹐揩洗﹑刮削﹐令極淨。小開腹﹐去五藏﹐又淨洗。以茅茹腹令滿﹐柞木穿﹐緩火遙炙﹐急轉勿住。﹝轉常使周匝﹐不匝則偏焦也﹞。淸酒數塗以發色。﹝色足便止﹞。取新豬膏極白淨者﹐塗拭勿住。若無新豬膏﹐淨麻油亦得。色同琥珀﹐又類眞金。入口則消﹐狀若淩雪﹐含漿膏潤﹐特異凡常也。捧﹝或作棒﹞炙﹕大牛用膂﹐小犢用腳肉亦得。逼火偏炙一面﹐色白便割﹔割徧又炙一面。含漿滑美。若四面俱熟然後割﹐則澀惡不中食也。腩﹝奴感切﹞炙﹕羊﹑牛﹑麞﹑鹿肉皆得。方寸臠切。蔥白研令碎﹐和鹽﹑豉汁﹐僅令相淹。少時便炙﹐若汁多久漬﹐則肕。撥火開﹐痛逼火﹐回轉急炙。色白熱食﹐含漿滑美。若舉而復下﹐下而復上﹐膏盡肉漧﹐不復中食。肝炙﹕牛﹑羊﹑豬肝皆得。臠長寸半﹐廣五分﹐亦以蔥﹑鹽﹑豉汁腩之。以羊絡肚﹝月散﹞﹝素幹反﹞脂裹﹐橫穿炙之。牛胘炙﹕老牛胘﹐厚而脆。劃穿﹐痛蹙令聚﹐逼火急炙﹐令上劈裂﹐然後割之﹐則脆而甚美。若挽令舒申﹐微火遙炙﹐則薄而且肕。灌腸法﹕取羊盤腸﹐淨洗治。細剉羊肉﹐令如籠肉﹐細切蔥白﹐鹽﹑豉汁﹑姜﹑椒末調和﹐令鹹淡適口﹐以灌腸。兩條夾而炙之。割食甚香美。《食經》曰「作跳丸炙法﹕羊肉十斤﹐豬肉十斤﹐縷切之﹐生薑三升﹐橘皮五葉﹐藏瓜二升﹐蔥白五升﹐合搗﹐令如彈丸。別以五斤羊肉作臛﹐乃下丸炙煮之﹐作丸也。」﹝月薄﹞炙豘法﹕小形豘一頭﹐﹝月薄﹞開﹐去骨﹐去厚處﹐安就薄處﹐令調。取肥豘肉三斤﹐肥鴨二斤﹐合細琢。魚醬汁三合﹐琢蔥白二升﹐姜一合﹐橘皮半合﹐和二種肉﹐豘肉上﹐令調平。以竹丳丳之﹐相去二寸下丳。以竹篛著上﹐以板覆上﹐重物迮之。得一宿。明旦﹐微火炙。以蜜一程式合和﹐時時刷之。黃赤色便熟。先以雞子黃塗之﹐今世不復用也。搗炙法﹕取肥子鵝肉二斤﹐剉之﹐不須細剉。好醋三合﹐瓜菹一合﹐蔥白一合﹐姜﹑橘皮各半合﹐椒二十枚作屑﹐合和之﹐更剉令調。裹著充竹丳上。破雞子十枚﹐別取白﹐先摩之令調﹐復以雞子黃塗之。惟急火急炙之﹐便焦﹐汁出便熟。作一挺﹐用物如上﹔若多作﹐倍之。若無鵝﹐用肥豘亦得也銜炙法﹕取極肥子鵝一頭﹐淨治﹐煮令半熟﹐去骨﹐剉之。和大豆酢五合﹐瓜菹三合﹐姜﹑橘皮各半合﹐切小蒜一合﹐魚醬汗二合﹐椒數十粒作屑。合和﹐更剉令調。取好白魚肉細琢﹐裹作丳﹐炙之。作餅炙法﹕取好白魚﹐淨治﹐除骨取肉﹐琢得三升。熟豬肉肥者一升﹐細琢。酢五合﹐蔥﹑瓜菹各二合﹐姜﹑橘皮各半合﹐魚醬汁三合﹐看鹹淡﹑多少﹐鹽之適口。取足作餅﹐如升盞大﹐厚五分。熟油微火煎之﹐色赤便熟﹐可食。﹝一本﹕「用椒十枚﹐作屑和之。」﹞釀炙白魚法﹕白魚長二尺﹐淨治﹐勿破腹。洗之竟﹐破背﹐以鹽之。取肥子鴨一頭﹐洗治﹐去骨﹐細剉﹔酢一升﹐瓜菹五合﹐魚醬汁三合﹐姜﹑橘各一合﹐蔥二合﹐豉汁一合﹐和﹐炙之令熟。合取從背﹑入著腹中﹐丳之如常炙魚法﹐微火炙半熟﹐復以少苦酒雜魚醬﹑豉汁﹐更刷魚上﹐便成。腩炙法﹕肥鴨﹐淨治洗﹐去骨﹐作臠。酒五合﹐魚醬汁五合。姜﹑蔥﹑橘皮半合﹐豉汁五合﹐合和﹐漬一炊久﹐便中炙。子鵝作亦然。豬肉鮓法﹕好肥豬肉作臠﹐鹽令鹹淡適口。以飯作糝﹐如作鮓法。看有酸气﹐便可食。《食次》曰「﹝月臽﹞炙﹕用鵝﹑鴨﹑羊﹑犢﹑麞﹑鹿﹑豬肉肥者﹐赤白半﹐細研熬之。以酸瓜菹﹑筍菹﹑姜﹑椒﹑橘皮﹑蔥﹑胡芹細切﹑鹽﹑豉汁﹐合和肉﹐丸之。手搦﹝汝角切﹞爲寸半方﹐以羊﹑豬胳肚﹝月散﹞裹之。兩歧簇兩條簇炙之——簇兩臠——令極熟。奠﹐四臠。牛﹑雞肉不中用。」搗炙﹕﹝一名「筒炙」﹐一名「黃炙」。﹞用鵝﹑鴨﹑麞﹑鹿﹑豬﹑羊肉。細研熬和調如「﹝月臽﹞炙」。若解離不成﹐與少面。竹筒六寸圍﹐長三尺﹐削去靑皮﹐節悉淨去﹐以肉薄之﹐空下頭﹐令手捉﹐炙之。欲熟﹐——小乾﹐不著手——豎﹝土區﹞中﹐以雞鴨子白手灌之。若不均﹐可再上白。猶不平者﹐刀削之。更炙﹐白燥﹐與鴨子黃﹔若無﹐用雞子黃﹐加少朱﹐助赤色。上黃用雞鴨翅毛刷之。急手數轉﹐緩則壞。旣熟﹐渾脫﹐去兩頭﹐六雨斷之。促奠二。若不卽用﹐以蘆荻苞之﹐束兩頭——布蘆間可五分——可經三五日﹐不爾則壞。與面則味少﹐酢多則難著矣。餅炙﹕「用生魚﹐白魚最好﹐鮎﹑鱧不中用。下魚片﹕離脊肋﹐仰﹝木刑﹞幾上﹐手按大頭﹐以鈍刀向尾割取肉﹐至皮卽止。淨洗﹐臼中熟舂之﹐勿食蒜气。與姜﹑椒﹑橘皮﹑鹽﹑豉和。以竹木作圓範﹐格四寸面﹐油塗絹藉之。絹從格上下以裝之﹐按令均平﹐手捉絹﹐倒餅膏油中煎之。出鐺﹐及熱置柈上﹐杯子底按之令拗。將奠﹐翻仰之。若杯子奠﹐仰與杯子相應。」又云「用白肉﹑生魚等分﹐細研熬和如上﹐手團作餅﹐膏油煎﹐如作雞子餅。十字解奠之﹐還令相就如全奠。小者二寸半﹐奠二。蔥﹑胡芹生物不得用﹐用則斑﹐可增。眾物若是﹐先停止﹔若無﹐亦可用此物助諸物。」範炙﹕用鵝﹑鴨臆肉。如渾﹐椎令骨碎。與姜﹑椒﹑橘皮﹑蔥﹑胡芹﹑小蒜﹑鹽﹐豉﹐切﹐和﹐塗肉﹐渾炙之。斫取臆肉﹐去骨﹐奠如白煮之者。炙蚶﹕鐵﹝金揭﹞上炙之。汁出﹐去半殼﹐以小銅柈奠之。大﹐奠六﹔小﹐奠八。仰奠。別奠酢隨之。炙蠣﹕似炙蚶。汁出﹐去半殼﹐三肉共奠。如蚶﹐別奠酢隨之。炙車熬﹕炙如蠣。汁出﹐去半殼﹐去屎﹐三肉一殼。與姜﹑橘屑﹐重炙令暖。仰奠四﹐酢隨之。勿太熟——則肕。炙魚﹕用小﹝魚賓﹞﹑白魚最勝。渾用。鱗治﹐刀細謹無小用大﹐爲方寸準﹐不謹。姜﹑橘﹑椒﹑蔥﹑胡芹﹑小蒜﹑蘇﹑欓﹐細切鍛﹐鹽﹑豉﹑酢和﹐以漬魚。可經宿。炙時以雜香菜汗灌之。燥復與之﹐熟而止。色赤則好。雙奠﹐不惟用一。●作﹝月宰﹞﹑奧﹑糟﹑苞第八十一作﹝月宰﹞肉法﹕驢﹑馬﹑豬肉皆得。臘月中作者良﹐經夏無虫﹔餘月作者﹐必須覆護﹐不密則虫生。粗臠肉﹐有骨者﹐合骨粗剉。鹽﹑麹﹑麥﹝麥完﹞合和﹐多少量意斟裁﹐然須鹽﹑麹二物等分﹐麥﹝麥完﹞倍少於﹝麥完﹞。和訖﹐內甕中﹐密泥封頭﹐日曝之。二七日便熟。煮供朝夕食﹐可以當醬。作奧肉法﹕先養宿豬令肥﹐臘月中殺之。燖訖﹐以火燒之令黃﹐用暖水梳洗之﹐削刮令淨﹐刳去五藏。豬肪﹝火芻﹞取脂。肉臠方五六寸作﹐令皮肉相兼﹐著水令相淹漬﹐於釜中﹝火芻﹞之。肉熟﹐水气盡﹐更以向所﹝火芻﹞肪膏煮肉。大率脂一升﹐酒二升﹐鹽三升﹐令脂沒肉﹐緩火煮半日許乃佳。漉出甕中﹐余膏仍瀉肉甕中﹐令相淹漬。食時﹐水煮令熟﹐而調和之如常肉法。尢宜新韭「爛拌」。亦中炙啖﹐其二歲豬﹐肉未堅﹐爛壞不任作也。作糟肉法﹕春夏秋冬皆得作。以水和酒糟﹐搦之如粥﹐著鹽令咸。內捧炙肉於糟中。著屋下陰地﹐飲酒食飯﹐皆炙啖之。暑月得十日不臭。苞肉法﹕十二月中殺豬﹐經宿﹐汁盡浥浥時﹐割作捧炙形﹐茅﹑菅中苞之。無菅﹑茅﹐稻稈亦得。用厚泥封﹐勿令裂﹔裂復上泥。懸著屋外北陰中﹐得至七八月﹐如新殺肉。《食經》曰「作犬﹝月枼﹞﹝從攝反﹞法﹕犬肉三十斤﹐小麥六升﹐白酒六升﹐煮之令三沸。易湯﹐更以小麥﹑白酒各三升﹐煮令肉離骨﹐乃擘。雞子三十枚著肉中。便裹肉﹐甑中蒸﹐令雞子得乾﹐以石迮之。一宿出﹐可食。名曰『犬﹝月枼﹞』。」《食次》曰「苞﹝月枼﹞法﹕用牛﹑鹿頭﹐肫蹄﹐折煮。柳葉細切﹐擇去耳﹑口﹑鼻﹑舌﹐又去惡者﹐蒸之。別切豬蹄——蒸熟﹐方寸切——熟雞鴨卵﹑姜﹑椒﹑橘皮﹑鹽﹐就甑中和之。仍復蒸之﹐令極爛熟。一升肉﹐可與三鴨子﹐別復蒸令軟。以苞之﹕用散茅爲束附之﹐相連必致令裹。大如靴雍﹐小如人腳﹝足專﹞腸。大﹐長二尺﹔小﹐長尺半。大木迮之﹐令平正﹐惟重爲佳。冬則不入水。夏作﹐小者不迮﹐用小板挾之﹕一處與板兩重﹐都有四板﹐以繩通體纏之﹐兩頭與楔楔蘇結反之兩板之間﹐楔宜長薄﹐令中交度﹐如楔車軸法﹐彊打不容則止。懸井中﹐去水一尺許。若急待﹐內水中。用時去上白皮。名曰『水﹝月枼﹞』。」又云「用牛﹑豬肉﹐煮切之如上。蒸熟﹐出置白茅上﹐以熟煮雞子白三重間之﹐卽以茅苞﹐細繩穊束﹐以兩小板挾之﹐急束兩頭﹐懸井水中。經一日許﹐方得。」又云「藿葉薄切﹐蒸。將熟﹐破生雞子﹐並細切姜﹑橘﹐就甑中和之。蒸﹑苞如初。奠如『白﹝月枼﹞』——一名『迮﹝月枼﹞』是也。」●餅法第八十二《食經》曰「作餅酵法﹕酸漿一斗﹐煎取七升﹔用粳米一升著漿﹐遲下火﹐如作粥。「六月時﹐溲一石面﹐著二升﹔冬時﹐著四升作。」作白餅法﹕面一石。白米七八升﹐作粥﹐以白酒六七升酵中﹐著火上。酒魚眼沸﹐絞去滓﹐以和面。面起可作。作燒餅法﹕面一斗。羊肉二斤﹐蔥白一合﹐帶頭汁及鹽﹐熬令熟﹐炙之。面當令起。髓餅法﹕以髓脂﹑蜜﹐合和面。厚四一分﹐廣六七寸。便著胡餅﹝金盧﹞中﹐令熟。勿令反覆。餅肥美﹐可經久。《食次》曰「粲﹕一名『亂積』。用秫稻米﹐絹羅之。蜜和水﹐水蜜中半﹐以和米屑。厚薄令竹杓中下——先試﹐不下﹐更與水蜜。作竹杓﹕容一升許﹐其下節﹐穊作孔。竹杓中﹐下瀝五升鐺裏﹐膏脂煮之。熟﹐三分之一鐺中也。」膏環﹕一名「粔籹」。用秫稻米屑﹐水﹑蜜溲之﹐彊澤如湯餅面。手搦團﹐可長八寸許﹐屈令兩頭相就﹐膏油煮之。雞鴨子餅﹕破寫甌中﹐不與鹽。鍋鐺中膏油煎之﹐令成團餅﹐厚二分。全奠一。細環餅﹑截餅﹕環餅一名「寒具」。截餅一名「蠍子」。皆須以蜜調水溲面。若無蜜﹐煮棗取汁﹐牛羊脂膏亦得﹔用牛羊乳亦好﹐令餅美脆。截餅純用乳溲者﹐入口卽碎﹐脆如淩雪。餢﹝食兪﹞﹕起面如上法。盤水中浸劑﹐於漆盤背上水作者﹐省脂﹐亦得十日軟﹐然久停則堅。乾劑於腕上手挽作﹐勿著勃。入脂浮出﹐卽急翻﹐以杖周正之﹐但任其起﹐勿刺令穿。熟乃出之﹐一面白﹐一面赤﹐輪緣亦赤﹐軟而可愛。久停亦不堅。若待熟始翻﹐杖刺作孔者﹐泄其潤气﹐堅硬不好。法須甕盛﹐濕布蓋口﹐則常有潤澤﹐甚佳。任意所便﹐滑而且美。水引﹑餺飩法﹕細絹篩面﹐以成調肉臛汁﹐待冷溲之。水引﹕挼如箸大﹐一尺一斷﹐盤中盛水浸﹐宜以手監鐺上﹐挼令薄如韭葉﹐逐沸煮。餺飩﹕挼如大指許﹐二寸一斷﹐著水盆中浸﹐宜以手向盆旁挼使極薄﹐皆急火逐沸熟煮。非直光白可愛﹐亦自滑美殊常。切面粥﹝一名「綦子面」﹞﹑﹝麥孚﹞﹝盧貨反﹞﹝麥咼﹞﹝蘇貨反﹞粥法﹕剛溲面﹐揉令熟﹐大作劑﹐挼餅粗細如小指大。重縈於乾面中﹐更挼如粗箸大。截斷﹐切作方碁。簸去勃﹐甑裏蒸之。气餾﹐勃盡﹐下著陰地淨席上﹐薄攤令冷﹐挼散﹐勿令相黏。袋盛﹐舉置。須卽湯煮﹐別作臛澆﹐堅而不泥。冬天一作得十日。﹝麥孚﹞﹝麥咼﹞﹕以粟飯饙﹐水浸﹐卽漉著面中﹐以手向簸箕痛挼﹐令均如胡豆。揀取均者﹐熟蒸﹐曝漧。須卽湯煮﹐笊籬漉出﹐別作臛澆﹐甚滑美。得一月日停。粉餅法﹕以成調肉臛汁﹐接沸溲英粉﹐若用粗粉﹐脆而不美﹔不以湯溲﹐則生不中食。如環餅面﹐先剛溲﹐以手痛揉﹐令極軟熟﹔更以臛汁溲﹐令極澤鑠鑠然。割取牛角﹐似匙面大﹐鉆作六七小孔﹐僅容粗麻綫。若作「水引」形者﹐更割牛角﹐開四五孔﹐僅容韭葉。取新帛細紬兩段﹐各方尺半﹐依角大小﹐鑿去中央﹐綴角著紬。以鉆鉆之﹐密綴勿令漏粉。用訖﹐洗﹐舉﹐得二十年用。裹盛溲粉﹐斂四角﹐臨沸湯上搦出﹐熟煮。臛澆。若著酪中及胡麻飲中者﹐直類玉色﹐積稹著牙﹐與好面不殊。一名「搦餅」。著酪中者﹐直用白湯溲之﹐不須肉汁。豚皮餅法﹕一名「撥餅」。湯溲粉﹐令如薄粥。大鐺中煮湯﹔以小杓子挹粉著銅缽內﹐頓缽著沸湯中﹐以指急旋缽﹐令粉悉著缽中四畔。餅旣成﹐仍挹缽傾餅著湯中﹐煮熟。令漉出﹐著冷水中。酷似豚皮。臛澆﹑麻﹑酪任意﹐滑而且美。治面砂墋初飲反法﹕簸小麥﹐使無頭角﹐水浸令液。漉出﹐去水﹐瀉著面中﹐拌使均調。於布巾中良久挻動之﹐土末悉著麥﹐於面無損。一石面﹐用麥三升。《雜五行書》曰「十月亥日食餅﹐令人無病。」●粽﹝米壹﹞法第八十三《風土記》注云「俗先以二節一日﹐用菇葉裹黍米﹐以淳濃灰汁煮之﹐令爛熟﹐於五月五日﹑夏至啖之。黏黍一名『粽』﹐一曰『角黍』﹐蓋取陰陽尙相裹未分散之時象也。」《食經》云「粟黍法﹕先取稻﹐漬之使釋。計二升米﹐以成粟一斗﹐著竹﹝上竹下昜﹞內﹐米一行﹐粟一行﹐裹﹐以繩縛。其繩相去寸所一行。須釜中煮﹐可炊十石米間﹐黍熟。」《食次》曰「﹝米壹﹞﹕用秫稻米末﹐絹羅﹐水﹑蜜溲之﹐如彊湯餅面。手搦之﹐令長尺餘﹐廣二寸餘。四破﹐以棗﹑栗肉上下著之徧﹐與油塗竹篛裹之﹐爛蒸。奠二﹐篛不開﹐破去兩頭﹐解去束附。」●煮﹝米宜﹞﹝艸片反﹐米屑也。或作根﹞第八十四煮﹝米宜﹞﹕《食次》曰「宿客足﹐作﹝米宜﹞﹝籷﹞﹝蘇革反﹞。﹝米宜﹞末一升﹐以沸湯一升沃之﹔不用膩器。斷箕漉出滓﹐以﹝米宜﹞箒舂取勃。勃﹐別出一器中。折米白煮﹐取汗爲白飲﹐以飲二升投﹝米宜﹞汁中。——又云﹕合勃下飲訖﹐出勃。﹝米宜﹞汁復悉寫釜中﹐與白飲合煮﹐令一沸﹐與鹽。白飲不可過一�。——折米弱炊﹐令相著﹐盛飯甌中﹐半奠﹐杓抑令偏著一邊﹐以﹝米宜﹞汁沃之﹐與勃。」又云「﹝米宜﹞末以二升﹐小器中沸湯漬之。折米煮爲飯﹐沸﹐取飯中汁升半。折箕漉﹝米宜﹞出﹐以飲汗當向﹝米宜﹞汁上淋之﹐以﹝米宜﹞箒舂取勃﹐出別勃置。復著折米瀋汁爲白飲﹐以﹝米宜﹞汁投中。鮭奠如常﹐食之。」又云「若作倉卒難造者﹐得停西﹝米宜﹞最勝。」又云「以勃少許投白飲中﹔勃若散壞﹐不得和白飲﹐但單用﹝米宜﹞汁焉。」●醴酪第八十五煮醴酪﹕昔介子推怨晉文公賞從亡之勞不及己﹐乃隱於介休縣綿上山中。其門人憐之﹐懸書於公門。文公寤而求之﹐不獲﹐乃以火焚山。推遂抱樹而死。文公以綿上之地封之﹐以旌善人。於今介山林木﹐遙望盡黑﹐如火燒狀﹐又有抱樹之形。世世祠祀﹐頗有神驗。百姓哀之﹐忌日爲之斷火﹐煮醴要不得而食之﹐名曰「寒食」﹐蓋淸明節前一日是也。中國流行﹐遂爲常俗。然麥粥自可禦暑﹐不必在寒食。世有能此粥者﹐聊復錄耳。治釜令不渝法﹕常於諳信處買取最初鑄者﹐鐵精不渝﹐輕利易燃。其渝黑難燃者﹐皆是鐵滓鈍濁所致。治令不渝法﹕以繩急束蒿﹐斬兩頭令齊。著水釜中﹐以干牛屎燃釜﹐湯暖﹐以蒿三徧淨洗。抒卻水﹐乾燃使熱。買肥買肥肉脂合皮大如手者三四段﹐以脂處處徧揩拭釜﹐察作聲。復著水痛疏洗﹐視汁黑如墨﹐抒卻。更脂拭﹐疏洗。如是十徧許﹐汁淸無復黑﹐乃止﹔則不復渝。煮杏酪﹐煮餳﹐煮地黃染﹐皆須先治釜﹐不爾則黑惡。煮醴法﹕與煮黑餳同。然須調其色澤﹐令汁味淳濃﹐赤色足者良。尢宜緩火﹐急則焦臭。傳曰「小人之交甘若醴」﹐疑謂此﹐非醴酒也。煮杏酪粥法﹕用宿穬麥﹐其春種者則不中。預前一月﹐事麥折令精﹐細簸揀。作五六等﹐必使別均調﹐勿令粗細相雜﹐其大如胡豆者﹐粗細正得所。曝令極乾。如上治釜訖﹐先煮一釜粗粥﹐然後淨洗用之。打取杏人﹐以湯脫去黃皮﹐熟研﹐以水和之﹐絹濾取汁。汁惟淳濃便美﹐水多則味薄。用乾牛糞燃火﹐先煮杏人汁﹐數沸﹐上作豚腦皺然後下穬麥米。惟須緩火﹐以匕徐徐攪之﹐勿令住。煮令極熟﹐剛淖得所﹐然後出之。預前多買機關報瓦盆子容受二斗者﹐抒粥著盆子中﹐仰頭勿蓋。粥色白如凝脂﹐米粒有類靑玉。停至四月八日亦不動。渝釜令粥黑﹐火急則焦期刊﹐舊盆則不滲水﹐覆蓋則解離。其大盆盛者﹐數卷居萬反亦生水也。●飧飯第八十六作粟飧法﹕﹝臼巿﹞米欲細而不碎。碎則濁而不美。﹝臼巿﹞訖卽炊。經宿則澀。淘必宜淨。十徧以上彌佳。香漿和暖水浸饙﹐少時﹐以手挼﹐無令有塊。復小停﹐然後壯。凡停饙﹐冬宜久﹐夏少時﹐蓋以人意消息之。若不停饙﹐則飯堅也。投飧時﹐先調漿令甜酢適口﹐下熱飯於漿中﹐尖出便止。宜少時住﹐勿使撓攪﹐待其自解散﹐然後撈盛﹐飧便滑美。若下飯卽攪﹐令飯澀。折粟米法﹕取香美好谷脫粟米一石﹐勿令有碎雜。於木槽內﹐以湯淘﹐腳踏﹔瀉去瀋﹐更踏﹔如此十徧﹐隱約有七斗米在﹐便止。漉出﹐曝漧。炊時﹐又淨淘。下饙時﹐於大盆中多著冷水﹐必令冷徹米心﹐以手挼饙﹐良久停之。折米堅實﹐必須弱炊故也﹐不停則硬。投飯調漿﹐一如上法。粒似靑玉﹐滑而且美。又甚堅實﹐竟日不饑。弱炊作酪粥者﹐美於粳米。作寒食漿法﹕以三月中淸明前﹐夜炊飯﹐雞向鳴﹐下熟熱飯於甕中﹐以向滿爲限。數日後便酢﹐中飲。因家常炊次﹐三四日輒以新炊飯一椀酘之。第取漿﹐隨多少卽新汲冷水添之。訖夏﹐飧漿並不敗而常滿﹐所以爲異。以二程式﹐得解水一升﹐水冷淸俊﹐有殊於凡。令夏月飯甕﹑井口邊無虫法﹕淸明節前二日夜﹐雞鳴時﹐炊黍熟﹐取釜湯徧洗井口﹑甕邊地﹐則無馬蚿﹐百虫不近井﹑甕矣。甚是神驗。治旱稻赤米令飯白法﹕莫問冬夏﹐常以熱湯浸米﹐一食久﹐然後以手挼之。湯冷﹐瀉去﹐卽以冷水淘汰﹐挼取白乃止。飯色潔白﹐無異淸流之米。又﹐﹝臼巿﹞赤稻一臼﹐米裏著蒿葉一把﹐白鹽一把﹐合﹝臼巿﹞之﹐卽絕白。《食經》曰「作面飯法﹕用面五升﹐先乾蒸﹐攪使冷。用水一升。畱一升面﹐減水三合﹔以七合水﹐溲四升面﹐以手擘解。以飯﹐一升麵粉粉乾下。稍切取﹐大如栗顆。訖﹐蒸熟。下著節中﹐更蒸之。」作粳米糗糒法﹕取粳米﹐汰灑﹐作飯﹐曝令燥。搗細﹐磨﹐粗細作兩種折。粳米棗糒法﹕炊飯熟爛﹐曝令乾﹐細篩。用棗蒸熟﹐迮取膏﹐溲糒。率一升糒﹐用棗崔寔曰「五月多作糒﹐以供出入之糧。」菇米飯法﹕菇谷盛韋囊中﹔搗瓷器爲屑﹐勿令作末﹐內韋囊中令滿﹐板上揉之取米。一作可用升半。炊如稻米。胡飯法﹕以酢瓜菹長切﹐脟炙肥肉﹐生雜菜﹐內餅中急捲﹐捲用兩卷﹐三截﹐還令相就﹐並六斷﹐長不過二寸。別奠「飄薤」隨之。細切胡芹﹑蓼下酢中爲「飄薤」。《食次》曰「折米飯﹕生折﹐用冷水﹐用𨿽好﹐作甚難。蒯苦怪反米飯。蒯者﹐背洗米令淨也。」●素食第八十七《食次》曰「蔥韭羹法﹕下油水中煮蔥﹑韭——五分切﹐沸俱下。與胡芹﹑鹽﹑豉﹑研米糝——粒大如粟米。」瓠羹﹕下油水中煮極熟——瓠體橫切﹐厚三分﹐沸而下。與鹽﹑豉﹑胡芹。累奠之。油豉﹕豉三合﹐油一升﹐酢五升﹐姜﹑橘皮﹑蔥﹑胡芹﹑鹽﹐全和﹐蒸。蒸熟。更以油五升﹐就气上灑之。訖﹐卽合甑覆瀉甕中。膏煎昆菜﹕以燥菜下油中煎之﹐可食則止。擘奠如脯。薤白蒸﹕秫米一石﹐熟舂﹝臼巿﹞令米毛﹐不淅。以豉三升煮之﹐淅箕漉取汁﹐用沃米﹐令上諧可走蝦。米釋﹐漉出——停米豉中﹐夏可半日﹐冬可一日﹐出米。蔥﹑薤等寸切﹐令得一石許﹐胡芹寸切﹐令得一升許﹐油五升﹐合和蒸之﹐可分爲兩甑蒸之。气餾﹐以豉汁五升灑之。凡三過三灑﹐可經一炊久。三灑豉汁﹐半熟﹐更以油五升灑之﹐卽下。用熱食。若不卽食﹐重蒸﹐取气出。灑油之後﹐不得停竈上﹔則漏去油。重蒸不宜久﹐久亦漏油。尊訖﹐以姜﹑椒末粉之。溲甑亦然。﹝月穌﹞﹝音蘇﹞托飯﹕托二斗﹐水一石。熬白米三升﹐令黃黑﹐合托﹐三沸。絹漉取汁﹐澄淸﹐以﹝月穌﹞一升投中。無﹝月穌﹞﹐與油二升﹐﹝月穌﹞托好。一升﹐次「檀托」﹐一名「托中價」。蜜姜﹕生薑一斤﹐淨洗﹐刮去皮﹐算子切﹐不患長﹐大如細漆箸。以水二升﹐煮令沸﹐去沫。與蜜二升煮﹐復令沸﹐更去沫。椀子盛﹐合汁減半奠﹔用箸﹐二人共。無生薑﹐用漧薑﹐法如前﹐惟切欲極細。缹瓜瓠法﹕冬瓜﹑越冬﹑瓠﹐用毛未脫者﹐毛脫卽堅。漢瓜用極大饒肉者﹐皆削去皮﹐作方臠﹐廣一寸﹐長三寸。偏宜豬肉﹐肥羊肉亦佳﹔肉須別煮令熟﹐薄切。蘇油亦好。特宜菘菜。蕪菁﹑肥葵﹑韭等皆得。蘇油﹐宜大用莧菜。細擘蔥白﹐蔥白欲得多於菜。無蔥﹐薤白代之。渾豉﹑白鹽﹑椒末。先布菜於銅鐺底﹐次肉﹐無肉以蘇油代之。次瓜﹐次瓠﹐次蔥白﹑鹽﹑豉﹑椒末﹐如是次第重布﹐向滿爲限。少下水﹐僅令相淹漬。缹令熟。又缹漢瓜法﹕直以香醬﹑蔥白﹑麻油缹之。勿下水亦好。缹菌其殞反法﹕菌﹐一名「地雞」﹐口未開﹐內外全白者佳﹔其口開裏黑者﹐臭不堪食。其多取欲經冬者﹐收取﹐鹽汁洗去土﹐蒸令气餾﹐下著屋北陰漧之。當時隨食者﹐取卽湯煠去鮏气﹐擘破。先細切蔥白﹐和麻油﹐蘇亦好。熬令香﹔復多擘蔥白﹐渾豉﹑鹽﹑椒末﹐與菌俱下﹐擘之。宜肥羊肉﹔雞﹑豬肉亦得。肉缹者﹐不須蘇油。肉亦先熟煮﹐薄切﹐重重布之如「缹瓜瓠法」﹐惟不著菜也。缹瓜瓠﹑菌﹐𨿽有肉﹑素兩法﹐然此物多充素食﹐故附素條中。缹茄子法﹕用子未成者﹐子成則不好也。以竹刀骨刀四破之﹐用錢則渝黑。湯煠去鮏气。細切蔥白﹐熬油令香﹔蘇彌好。香醬淸﹑擘蔥白與茄子俱下﹐缹令熟。下椒﹑薑末。●作菹﹑藏生菜法第八十八葵﹑菘﹑蕪菁﹑蜀芥咸菹法﹕收菜時﹐卽擇取好者﹐菅﹑蒲束之。作鹽水﹐令極咸﹐於鹽水中洗菜﹐卽內甕中。若先用淡水洗者﹐菹爛。其洗菜鹽水﹐澄取淸者﹐瀉著甕中﹐令沒菜把卽止﹐不復調和。菹色仍靑﹐以水洗去咸汁﹐煮爲茹﹐與生菜不殊。其蕪菁﹑蜀芥二種﹐三日抒出之。粉黍米﹐作粥淸﹔搗麥﹝麥完﹞作末﹐絹篩。布菜一行﹐以﹝麥完﹞末薄坌之﹐卽下熱粥淸。重重如此﹐以滿甕爲限。其布菜法﹕每行必莖葉顚倒安之。舊鹽汁還瀉甕中。菹色黃而味美。作淡菹﹐用黍米粥淸﹐及麥﹝麥完﹞末﹐味亦勝。作湯菹法﹕菘菜佳﹐蕪菁亦得。收好菜﹐擇訖﹐卽於熱湯中煠出之。若菜已萎者﹐水洗﹐漉出﹐經宿生之﹐然後湯煠。煠訖﹐冷水中濯之﹐鹽﹑醋中。熬胡麻油著﹐香而且脆。多作者﹐亦得至春不敗。﹝上艸下釀﹞菹法﹕菹﹐菜也。一曰﹕菹不切曰「﹝上艸下釀﹞菹」。用乾蔓菁﹐正月中作。以熱湯浸菜冷柔軟﹐解辮﹐擇治﹐淨洗。沸湯煠﹐卽出﹐於水中淨洗﹐復作鹽水暫度﹐出著箔上。經宿﹐菜色生好。粉黍米粥淸﹐亦用絹篩麥﹝麥完﹞末﹐澆菹布菜﹐如前法﹔然後粥淸不用大熱。其汁才令相淹﹐不用過多。泥頭七日﹐便熟。菹甕以穰茹之﹐如釀酒法。作卒菹法﹕以酢漿煮葵菜﹐擘之﹐下酢﹐卽成菹矣。藏生菜法﹕九月﹑十月中﹐於墻南日陽中掘作坑﹐深四五尺。取雜菜﹐種別布之﹐一行菜﹐一行土﹐去坎一尺許﹐便止。以穰厚覆之﹐得經冬。須卽取﹐粲然與夏菜不殊。《食經》作葵菹法﹕「擇燥葵五斛﹐鹽二斗﹐水五斗﹐大麥漧飯四斗﹐合瀨﹕案葵一行﹐鹽﹑飯一行﹐淸水澆滿。七日黃﹐便成矣。」作菘咸菹法﹕水四斗﹐鹽三升﹐攪之﹐令殺菜。又法﹕菘一行﹐女麹間之。作酢菹法﹕三石甕。用米一斗﹐搗﹐攪取汁三升﹔煮滓作三升粥。令內菜甕中﹐輒以生漬汁及粥灌之。一宿﹐以靑蒿﹑薤白各一行﹐作麻沸湯﹐澆之﹐便成。作菹消去﹕用羊肉二十斤﹐肥豬肉十斤﹐縷切之。菹二升﹐菹根五升﹐豉汁七升半﹐切蔥頭五升。蒲菹﹕《詩義疏》曰「蒲﹐深蒲也。《周禮》以爲菹。謂蒲始生﹐取其中心入地者﹐蒻﹐大如匕柄﹐正白﹐生啖之﹐甘脆﹔又煮﹐以苦酒浸之﹐如食筍法﹐大美。今吳人以爲菹﹐又以爲鮓。」世人作葵菹不好﹐皆由葵大脆通行證也。菹菘﹐以社前二十日種之﹔葵﹐社前三十日種之。使葵至藏﹐皆欲生花乃佳耳。葵經十朝苦霜﹐乃采之。秫米爲飯﹐令冷。取葵著甕中﹐以向飯沃之。欲令色黃﹐煮小麥時時粣桑葛反之。崔寔曰「九月﹐作葵菹。其歲溫﹐卽待十月。」《食經》曰「藏瓜法﹕取白米一斗﹐鬲中熬之﹐以作糜。下鹽﹐使鹹淡適口﹐調寒熱。熟拭瓜﹐以投其中﹐密塗甕。此蜀人方﹐美好。又法﹕取小瓜百枚﹐豉五升﹐鹽三程式。破﹐去瓜子﹐以鹽布瓜片中﹐次著甕中﹐綿其口。三日豉气盡﹐可食之。」《食經》藏越瓜法﹕「糟一斗﹐鹽三升﹐淹瓜三宿。出﹐以布拭之﹐復淹如此。凡瓜欲得完﹐愼勿傷﹐傷便爛﹐以布囊就取之﹐佳。豫章郡人晚種越瓜﹐所以味亦異。」《食經》藏梅瓜法﹕「先取霜下老白冬瓜﹐削去皮﹐取肉方正薄切如手板。細施灰﹐羅瓜著上﹐復以灰覆之。煮杬皮﹑烏梅汁著器中。細切瓜﹐令方三分﹐長二寸﹐熟煠之﹐以投梅汁。數日可食。以醋石橊子著中﹐並佳也。」《食經》曰「樂安令徐肅藏瓜法﹕取越瓜細者﹐不操拭﹐勿使近水﹐鹽之令咸。十日許﹐出﹐拭之﹐小陰漧熇之﹐仍內著盆中。作和法﹕以三升赤小豆﹐三升秫米﹐並炒之﹐令黃﹐合舂﹐以三斗好酒解之。以瓜投中﹐密塗。乃經年不敗。」崔寔曰「大暑後六日﹐可藏瓜。」《食次》曰「女麹﹕秫稻米三斗﹐淨淅﹐炊爲飯——軟炊。停令極冷﹐以麹範中用手餅之。以靑蒿上下奄之﹐置牀上﹐如作麥麹法。三七二十一日﹐開看﹐徧有黃衣則止。三七日無衣﹐乃停﹐要須衣徧乃止。出﹐日中曝之。燥則用。」釀瓜菹酒法﹕秫稻炷石﹐麥麹成剉隆隆二斗﹐女麯成剉平一斗。釀法﹕須消化﹐復以五升米酘之﹔消化﹐復以五升米酘之。再酘酒熟﹐則用﹐不迮出。瓜﹐鹽揩﹐日中曝令皺鹽和暴糟中停三宿﹐度內女麯酒中爲佳。「瓜菹法﹕采越瓜﹐刀子割﹔摘取﹐勿令傷皮。鹽揩數徧﹐日曝令皺。先取四月白酒糟鹽和﹐藏之。數日﹐又過著大酒糟中﹐鹽﹑蜜﹑女麯和糟﹐又藏泥﹝岡瓦﹞中﹐惟久佳。」又云「不入白酒糟亦得。」又云「大酒接出淸﹐用醅﹐若一石﹐與鹽三升﹐女麯三升﹐蜜三升。女麯曝令燥﹐手搾令解﹐渾用。女麯者﹐麥黃衣也。」又云「瓜淨洗﹐令燥﹐鹽揩之。以鹽和酒糟﹐令有鹽味﹐不須多﹐合藏之﹐密泥﹝岡瓦﹞口。軟而黃﹐便可食。大者六破﹐小者四破﹐五寸斷之﹐廣狹盡瓜之形。」又云「長四寸﹐廣一寸。仰奠四片。瓜用小而直者﹐不可用喎。」瓜芥菹﹕用冬瓜﹐切長三寸﹐廣一寸﹐厚二分。芥子﹐少與胡芹子﹐合熟研﹐去滓﹐與好酢﹐鹽之﹐下瓜。惟久益佳也。湯菹法﹕用少菘﹑蕪菁﹐去根﹐暫經沸湯﹐及熱與鹽﹑酢。渾長者﹐依杯截。與酢﹐並和菜汁﹔不爾﹐太酢。滿奠之。苦筍紫菜菹法﹕筍去皮﹐三寸斷之﹐細縷切之﹔小者手捉小頭﹐刀削大頭﹐惟細薄﹐隨置水中。削訖﹐漉出﹐細切紫菜和之。與鹽﹑酢﹑乳。用半奠。紫菜﹐冷水漬﹐少久自解。但洗時勿用湯﹐湯洗則失味矣。竹菜菹法﹕菜生竹林下﹐似芹﹐科大而莖葉細﹐生極穊。淨洗﹐暫經沸湯﹐速出﹐下冷水中﹐卽搦去水﹐細切。又胡芹﹑小蒜﹐亦暫經沸湯﹐細切﹐和之。與鹽﹑醋。半奠春用至四月。蕺菹法﹕蕺去土﹑毛﹑黑惡者﹐不洗﹐暫經沸湯卽出。多少與鹽。一升﹐以暖米淸瀋汁淨洗之﹐及暖卽出﹐漉下鹽﹑酢中。若不及熱﹐則赤壞之。又﹐湯撩蔥白﹐卽入冷水﹐漉出﹐置蕺中﹐並寸切﹐用米。若椀子奠﹐去蕺節﹐料理接奠﹐各在一邊﹐令滿。菘根榼菹法﹕菘﹐淨洗徧體﹐須長切﹐方如算子﹐長三寸許。束根﹐入沸湯﹐小停出﹐及熱與鹽﹑酢。細縷切橘皮和之。料理﹐半奠之。熯﹝呼幹反﹞菹法﹕淨洗﹐縷切三寸長許﹐束爲小把﹐大如篳篥。暫經沸湯﹐速出之﹐及熱與鹽﹑酢﹐上加胡芹子與之。料理令直﹐滿奠之。胡芹小蒜菹法﹕並暫經小沸湯出﹐下冷水中﹐出之。胡芹細切﹐小蒜寸切﹐與鹽﹑酢。分半奠﹐靑白各在一邊。若不各在一邊﹐不卽入於水中﹐則黃壞﹐滿奠。菘根蘿卜菹法﹕淨洗通體﹐細切長縷﹐束爲把﹐大如十張紙捲。暫經沸湯卽出﹐多與鹽﹐二升暖湯合把手按之。又﹐細縷切﹐暫經沸湯﹐與橘皮和﹐乃暖與則黃壞。料理滿奠。熅菘﹑蔥﹑蕪菁根悉可用。紫菜菹法﹕取紫菜﹐冷水漬令釋﹐與蔥菹合盛﹐各在一邊﹐與鹽﹑酢。滿奠。「蜜姜法﹕用生薑﹐淨洗﹐削治﹐十月酒糟中藏之。泥頭十日﹐熟。出﹐水洗。內蜜中。大者中解﹐小者渾用。豎奠四。」又云「卒作﹕削治﹐蜜中煮之﹐亦可用。」「梅瓜法﹕用大冬瓜﹐去皮﹑穰﹐算子細切﹐長三寸﹐粗細如研餅。生布薄絞去汁﹐卽下杬汁﹐令小暖。經宿﹐漉出。煮一升烏梅﹐與水二升﹐取一升餘﹐出梅﹐令汁淸澄。與蜜三升﹐杬汁三升﹐生橘二十枚——去皮核取汁——復和之﹐合煮兩沸﹐去上沫﹐淸澄令冷。內瓜訖﹐與石橊酸者﹑懸鉤子﹑廉姜屑。石橊﹑懸鉤﹐一杯可下十度。皮嘗看﹐若不大澀﹐杬子汁至一升。」又云「烏梅漬汁淘。石橊﹑懸鉤﹐一奠不過五六。煮熟﹐去粗皮。杬一升﹐與水三升﹐煮取升半﹐澄淸。」「梨菹法﹕先作濫﹝盧感反﹞﹕用小梨﹐瓶中水漬﹐泥頭﹐自秋至春。至冬中﹐須亦可用。——又云﹕一月日可用。——將用﹐去皮﹐通體薄切﹐奠之﹐以梨濫汁﹐投少蜜﹐令甜酢。以泥封之。若卒作﹐切梨如上﹐五梨半用苦酒二升﹐湯二升﹐合和之﹐溫令不熱﹐下﹐盛。一奠五六片﹐汁沃上﹐至半。以篸置杯旁。夏停不過五日。又云﹕卒作﹐煮棗亦可用之。」木耳菹﹕取棗﹑桑﹑楡﹑柳樹邊生猶軟濕者﹐﹝乾卽不中用。柞木耳亦得﹞。煮五沸﹐去腥汁﹐出置冷水中﹐淨洮。又著酢漿水中﹐洗出﹐細縷切。訖﹐胡荽﹑蔥白﹐﹝少著﹐取香而已﹞。下豉汁﹑醬淸及酢﹐調和適口﹐下姜﹑椒末。甚滑美。﹝上艸下豦﹞菹法﹕《毛詩》曰「薄言采芑。」毛云「菜也。」《詩義疏》曰「﹝上艸下豦﹞﹐似苦菜﹐莖靑﹔摘去葉﹐白汁出。甘脆可食﹐亦可爲茹。靑州謂之『芑』。西河﹑雁門﹝上艸下豦﹞尢美﹐時人戀戀﹐不能出塞。」蕨﹕《爾雅》云「蕨﹐鱉。」郭璞注云「初生無葉﹐可食。《廣雅》曰『紫藄』﹐非也。」《詩義疏》曰「蕨﹐山菜也﹔初生似蒜莖﹐紫黑色。二月中﹐髙八九寸﹐老有葉﹐瀹爲茹﹐滑美如葵。今隴西﹑天水人﹐及此時而乾收﹐秋冬嘗之﹔又云以進禦。三月中﹐其端散爲三枝﹐枝有數葉﹐葉似靑蒿﹐長粗堅彊﹐不可食。擊﹑秦曰『蕨』﹔齊﹑魯曰『鱉』﹐亦謂『蕨』。」又澆之。《食經》曰「藏蕨法﹕先洗蕨﹐把著器中﹐蕨一行﹐鹽一行﹐薄粥沃之。一法﹕以薄灰淹之﹐一宿﹐出﹐蟹眼湯瀹之。出熇﹐內糟中。可至蕨時。」「蕨菹﹕取蕨﹐暫經湯出﹔小蒜亦然。令細切﹐與鹽﹑酢。」又云「蒜﹐蕨俱寸切之。」荇﹕﹝字或作莕﹞。《爾雅》曰「莕﹐接余。其葉﹐苻。」郭璞注曰「叢生水中﹐葉圓﹐在莖端﹐長短隨水深淺。江東菹食之。」《毛詩﹖周南﹖國風》曰「參差荇菜﹐左右流之。」毛注云「接余也。」《詩義疏》曰「接余﹐其莖白﹔葉紫赤﹐正圓﹐徑寸餘﹐浮在水上﹔根在水底。莖與水深淺等﹐大如釵股﹐上靑下白﹐以苦酒浸之爲菹﹐脆美﹐可案酒。其華爲蒲黃色。」●餳餺第八十九史遊《急就篇》云「饊生但反﹑飴﹑餳。」《楚辭》曰「粔籹﹑蜜餌﹐有餦餭。」餦餭亦餳也。柳下惠見飴曰「可以養老。」然則飴餺可以養老自幼﹐故錄之也。煮白餳法﹕用白芽散蘗佳﹔其成餅者﹐則不中用。用不渝釜﹐渝則餳黑。釜必磨治令白淨﹐勿使有膩气。釜上加甑﹐以防沸溢。榦蘗末五升﹐殺米一石。米必細﹝臼巿﹞﹐數十徧淨淘﹐炊爲飯。攤去熱气﹐及暖於盆中以蘗末和之﹐使均調。臥於酳甕中﹐鐵以手按﹐撥平而已。以被覆盆甕﹐令暖﹐冬則穰茹。冬須竟日﹐夏卽半日許﹐看米消減離甕﹐作魚眼沸湯以淋之﹐令糟上水深一尺許﹐乃上下水洽訖﹐向一食頃﹐使拔酳取汁煮之。每沸﹐輒益兩杓。尢宜緩火﹐火急則焦气。盆中汁盡﹐量不復溢﹐便下甑。一人專以杓揚之﹐勿令住手﹐手住則餳黑。量熟﹐止火。良久﹐向冷﹐然後出之。用粱米﹑稷米者﹐餳如水精色。黑餳法﹕用靑芽成餅糵。糵末一斗﹐殺米一石。余法同前。琥珀餳法﹕小餅如碁石﹐內外明徹﹐色如琥珀。用大麥糵末一斗﹐殺米一石。余並同前法。煮餺法﹕用黑餳糵末一斗六升﹐殺米一石。臥﹑煮如法。但以蓬子押取汁﹐以匕匙紇紇攪之﹐不須揚。《食經》作飴法﹕「取黍米一石﹐炊作黍﹐著盆中。糵末一斗攪和。一宿﹐則得一斛五斗。煎成飴。」崔寔曰「十月﹐先冰凍﹐作京餳﹐煮暴飴。」《食次》曰「白繭糖法﹕熟炊秫稻米飯﹐及熱於杵臼淨者舂之爲粢﹐須令極熟﹐勿令有米粒。幹爲餅﹕法﹐厚二分許。日曝小燥﹐刀直﹝麗刂﹞爲長條﹐廣二分﹔乃斜裁之﹐大如棗核﹐兩頭尖。更曝令極燥﹐膏油煮之。熟﹐出﹐糖聚丸之﹔一丸不過五六枚。」又云「手索粢﹐粗細如箭簳。日曝小燥﹐刀斜截﹐大如棗核。煮﹐丸﹐如上法。丸大如校核。半奠﹐不滿之。」黃繭糖﹐白秫米﹐精舂﹐不簸淅﹐以梔子漬米取色。炊﹑舂爲粢﹔粢加蜜。餘一如白粢。作繭﹐煮﹐及奠﹐如前。●煮膠第九十煮膠法﹕煮膠要用二月﹑三月﹑九月﹑十月﹐餘月則不成。﹝熱則不凝﹐無作餅。寒則凍瘃﹐令膠不黏。﹞沙牛皮﹑水牛皮﹑豬皮爲上﹐驢﹑馬﹑駝﹑騾皮爲次。﹝其膠勢力﹐𨿽復相似﹐但驢﹑馬皮薄毛多﹐膠少﹐倍費樵薪﹞。破皮履﹑鞋底﹑格椎皮﹑靴底﹑破鞍﹑靫﹐但是生皮﹐無問年歲久遠﹐不腐爛者﹐悉皆中煮。﹝然新皮膠色明淨而勝﹐其陳久者固宜﹐不如新者﹞。其脂肕﹑鹽熟之皮﹐則不中用。﹝譬如生鐵﹐一經柔熟﹐永無鎔鑄之理﹐無爛汁故也﹞。惟欲舊釜大而不渝者。﹝釜新則燒令皮著底﹐釜小費薪火﹐釜渝令膠色黑﹞。法﹕於井邊坑中﹐浸皮四五日﹐令極液。以水淨洗濯﹐無令有泥。片割﹐著釜中﹐不須削毛。﹝削毛費功﹐於膠無益﹞。凡水皆得煮﹔然鹹苦之水﹐膠乃更勝。長作木匕﹐匕頭施鐵刃﹐時時徹底攪之﹐勿令著底。﹝匕頭不施鐵刃﹐𨿽攪不徹底﹐不徹底則焦﹐焦則膠惡﹐是以尢須數數攪之﹞。水少更添﹐常使滂沛。經宿晬時﹐勿令絕火。候皮爛熟﹐以匕瀝汁﹐看末後一珠﹐微有黏勢﹐膠便熟矣。﹝爲過傷火﹐令膠焦﹞。取淨乾盆﹐置竈埵﹝丁果反﹞上﹐以漉米牀加盆﹐布蓬艸於牀上﹐以大杓挹取膠汁﹐瀉著蓬艸上﹐濾去滓穢。挹時勿停火。﹝火停沸定﹐則皮膏汁下﹐挹不得也﹞。淳熟汁盡﹐更添水煮之﹔攪如初法。熟復挹取。看皮垂盡﹐著釜焦黑﹐無復黏勢﹐乃棄去之。膠盆向滿﹐舁著空靜處屋中﹐仰頭令凝。﹝蓋則气變成水﹐令膠解離﹞。淩旦﹐合盆於席上﹐脫取凝膠。口濕細緊綫以割之。其近盆底土惡之處﹐不中用者﹐割卻少許。然後十字坼破之﹐又中斷爲段﹐較薄割爲餅。﹝惟極薄爲佳﹐非直易乾﹐又色似琥珀者好。堅厚者旣難燥﹐又見黯黑﹐皆爲膠惡也﹞。近盆末下﹐名爲「笨膠」﹐可以建車。近盆末上﹐卽是「膠淸」﹐可以雜用。最上膠皮如粥膜者﹐膠中之上﹐第一黏好。先於庭中豎槌﹐施三重箔樀﹐令免狗鼠﹐於最下箔上﹐布置膠餅﹐其上兩重﹐爲作蔭涼﹐並扞霜露。﹝膠餅𨿽凝﹐水汁未盡﹐見日卽消﹔霜露霑濡﹐復難漧燥﹞。旦起至食時﹐捲去上箔﹐令膠見日﹔﹝淩旦气寒﹐不畏消釋﹔霜露之潤﹐見日卽乾﹞。食後還復舒箔爲蔭。雨則內敞屋之下﹐則不須重箔。四五日浥浥時﹐繩穿膠餅﹐懸而日曝。極乾﹐乃內屋內﹐懸紙籠之。﹝以防靑蠅塵土之污﹞。夏中𨿽軟相著﹐至八月秋涼時﹐日中曝之﹐還復堅好。●筆墨第九十一筆法﹕韋仲將《筆方》曰「先次以鐵梳梳兔毫有羊靑毛﹐去其穢毛﹐蓋使不髯。茹訖﹐各別之。綿用梳掌痛拍整齊毫鋒端﹐本各作扁﹐極令均調平好﹐用衣羊靑毛——縮羊靑毛去兔毫頭下二分許。然後合扁﹐捲令極圓。訖﹐痛頡之。」「以所整羊毛中截﹐有衣中心——名曰『筆柱』﹐或曰『墨池』﹑『承墨』。復用毫靑衣羊靑毛外﹐發作柱法﹐使中心齊﹐亦使平均。痛頡﹐內管中﹐寧隨毛長者使深。寧小不大。筆之大要也。」合墨法﹕好醇煙﹐搗訖﹐以細絹篩——於堈內篩去艸莽若細沙﹑塵埃。此物至輕微﹐不宜露篩﹐喜失飛去﹐不可不愼。墨麹一斤﹐以好膠五兩﹐浸梣﹝才心反﹞皮汁中。梣﹐江南樊雞木皮也﹔其皮入水綠色﹐解膠﹐又益墨色。可下雞子白——去黃——五顆。亦以眞珠砂一兩﹐麝香一兩﹐𨿽治﹐細篩﹐都合調。下鐵臼中﹐寧剛不宜澤﹐搗三萬杵﹐杵多益善。合墨不得過二月﹑九月﹐溫時敗臭﹐寒則難乾潼溶﹐見風自解碎。重不得過三二兩。墨之大訣如此。寧小不大。●卷十●五穀果蓏菜茹非中國物產者﹝聊以存其名目﹐記其怪異耳。爰及山澤艸木任食﹐非人力所種者﹐悉附於此。﹞▲五穀一《山海經》曰「廣都之野﹐百谷自生﹐冬夏播琴。」郭璞注曰「播琴﹐猶言播種﹐方俗言也。」「爰有膏稷﹑膏黍﹑膏菽。」郭璞注曰「言好味﹐滑如膏。」《博物志》曰「扶海洲上有艸﹐名曰『蒒』。其實如大麥﹐從七月熟﹐人斂獲﹐至冬乃訖。名曰『自然谷』﹐或曰『禹餘糧』。」又曰「地三年種蜀黍﹐其後七年多蛇。」▲稻二異物志曰「稻﹐一歲夏冬再種﹐出交趾。」兪益期《牋》曰「交趾稻再熟也。」▲禾三《廣志》曰「梁禾﹐蔓生﹐實如葵子。米粉白如面﹐可爲饘粥。牛食以肥。六月種﹐九月熟。」「感禾﹐扶疏生﹐實似大麥。」「揚禾﹐似藋﹐粒細。左折右炊﹐停則牙生。此中國巴禾——木稷也。」「大禾﹐髙丈餘﹐子如小豆﹐出粟特國。」《山海經》曰「昆侖墟﹐……上有木禾﹐長五尋﹐大五圍。」郭璞曰「木禾﹐谷類也。」《呂氏春秋》曰「飯之美者﹐玄山之禾﹐不周之粟﹐陽山之穄。」《魏書》曰「烏丸地宜靑穄。」▲麥四《博物志》曰「人啖麥橡﹐令人多力健行。」《西域諸國志》曰「天竺十一月六日爲冬至﹐則麥秀。十二月十六日爲臘﹐臘麥熟。」《說文》曰「麰﹐周所受來麰也。」▲豆五《博物志》曰「人食豆三年﹐則笛重﹐行動難。恆食小豆﹐令人肌燥粗理。」▲東墻六《廣志》曰「東墻﹐色靑黑﹐粒如葵子﹔似蓬艸。十一月熟。出幽﹑涼﹑並﹑烏丸地。」河西語曰「貸我東墻﹐償我田粱。」《魏書》曰「烏丸地宜東墻﹐能作白酒。」▲果蓏七《山海經》曰「平丘﹐……百果所在。」「不周之山﹐……爰有嘉果﹕子如棗﹐葉如桃﹐黃花赤樹﹐食之不饑。」《呂氏春秋》曰「常山之北﹐投淵之上﹐有百果焉﹐羣帝所食。」﹝「羣旁﹐眾帝先升遐者。」﹞《臨海異物志》曰「楊桃﹐似橄欖﹐其味甜﹐五月﹑十月熟。諺曰﹕『楊桃無蹙﹐一歲三熟。』其色靑黃﹐核如棗核。」《臨海異物志》曰「梅桃子﹐生晉安侯官縣﹐一小樹﹐得數十石。實大三寸﹐可蜜藏之。」《臨海異物志》曰「楊搖﹐有七脊﹐子生樹皮中。其體𨿽異﹐味則無奇。長四五寸﹐色表黃﹐味甘。」《臨海異物志》曰「冬熟﹐如指大﹐正赤﹐其味甘﹐勝梅。」「猴闥子﹐如指頭大﹐其味小苦﹐可食。」「關桃子﹐其味酸。」「土翁子﹐如漆子大﹐熟時甜酸﹐其色靑黑。」「枸槽子﹐如指頭大﹐正赤﹐其味甘。」「雞橘子﹐大如指﹐味甘。永寧界中有之。」「猴總子﹐如小指頭大﹐與柿相似﹐其味不減於柿。」「多南子﹐如指大﹐其色紫﹐味甘﹐與梅子相似。出晉安。」「王壇子﹐如棗大﹐其味甘。出侯官越王祭太一壇邊有此果。無知其名﹐因見生處﹐遂名『王壇』。其形小於龍眼﹐有似木瓜。」《博物志》曰「張騫使西域還﹐得安石橊﹑胡桃﹑蒲桃。」劉欣期《交州記》曰「多感子﹐黃色﹐圍一寸。」「蔗子﹐如瓜大﹐亦似柚。」「彌子﹐圓而細﹐其味初苦後甘﹐食皆甘果也。」《杜蘭香傳》曰「神女降張碩。常食粟飯﹐並有非時果。味亦不甘﹐但一食﹐可七八日不饑。」▲棗八《史記﹖封禪書》曰「李少君嘗遊海上﹐見安期生食棗﹐大如瓜。」《東方朔傳》曰「武帝時﹐上林獻棗。上以杖擊未央殿檻﹐呼朔曰﹕『叱叱﹐先生來來﹐先生知此篋裏何物﹖』朔曰﹕『上林獻棗四十九枚。』上曰﹕『何以知之﹖』朔曰﹕『呼朔者﹐上也﹔以杖擊檻﹐兩木﹐林也﹔朔來來者﹐棗也﹔叱叱者﹐四十九也。』上大笑。帝賜帛十匹。」《神異經》曰「北方荒內﹐有棗林焉。其髙五丈﹐敷張枝條一里餘。子長六七寸﹐圍過其長。熟﹐赤如朱。乾之不縮。气味甘潤﹐殊於常棗。食之可以安軀﹐益气力。」《神仙傳》曰「吳郡沈羲﹐爲仙人所迎上天。云﹕『天上見老君﹐賜羲棗二覆蓋﹐大如雞子。』」傅庇《賦》曰「有棗苦瓜﹐出自海濱﹔全生益气﹐服之如神。」▲桃九《漢舊儀》曰「東海之內度朔山上﹐有桃﹐屈蟠三各裏。其卑枝間﹐曰東北鬼門﹐萬鬼所出入也。上有二神人﹕一曰『荼』﹐二曰『郁﹝木壘﹞』﹐主領恨鬼﹕鬼之惡害人者﹐執以葦索﹐以食虎。黃帝法而象之﹐因立桃梗於門戶﹐上畫荼﹑郁﹝木壘﹞﹐持葦索以禦凶鬼﹔畫虎於門﹐當食鬼也。」﹝木壘﹞音壘。《史記》注作「度索山」。﹞《風俗通》曰「今縣官以臘除夕﹐飾桃人﹐垂葦索﹐畫虎於門﹐效前事也。」《神農經》曰「玉桃﹐服之長生不死。若不得早服之﹐臨死日服之﹐其屍畢天地不朽。」《神異經》曰「東北有樹﹐髙五十壓丈﹐葉長八尺﹐名曰『桃』。其子徑三尺二寸﹐小核﹐味和﹐食之令人短壽。」《漢武內傳》曰「西王母以七月七日降﹐……令侍女更索桃。須臾以玉盤盛仙桃七顆﹐大如鴨子﹐形圓色靑﹐以呈王母。王母以四顆與帝﹐三枚自食。」《漢武故事》曰「東郡獻短人﹐帝呼東方朔。朔至﹐短人因指朔謂上曰﹕『西王母種桃﹐三千年一著子。此兒不良﹐以三過偸之矣。』」《廣州記》曰「廬山有山桃﹐大如檳榔形﹐色黑而味甘酢。人時登采拾﹐只得於上飽啖﹐不得持下﹐——迷不得返。」《玄中記》曰「木子大者﹐積石山之桃實焉﹐大如十斛籠。」甄異傳曰「譙郡夏侯規亡後﹐見形還家。經庭前桃樹邊過﹐曰﹕『此桃我所種﹐子乃美好。』其婦曰﹕『人言亡者畏桃﹐君不畏邪﹖』答曰﹕『桃東南枝長二尺八寸向日者﹐憎之﹔或亦不畏也。』」《神仙傳》曰「樊夫人與夫劉綱﹐俱學道術﹐各自言勝。中庭有兩大桃樹﹐夫妻各咒其一﹕夫人咒者﹐兩枝相鬥擊﹔良久﹐綱所咒者﹐桃走出籬。」▲李一○《列異傳》曰「袁本初時﹐有神出河東﹐號『度索君』。人共立廟。兗州蘇氏母病﹐禱。見一人著白單衣﹐髙冠﹐冠似魚頭﹐謂度索君曰﹕『昔臨廬山下﹐共食白李﹔未久﹐已三千年。日月易得﹐使人悵然﹗』去後﹐度索君曰﹕『此南海君也。』」▲梨一一《漢武內傳》曰「太上之藥﹐有玄光梨。」《神異經》曰「東方有樹﹐髙百丈﹐葉長一丈﹐廣六七尺﹐名曰『梨』。其子徑三尺﹐割之﹐瓤白如素。食之爲地仙﹐辟穀﹐可入水火也。」《神仙傳》曰「介象﹐吳王所徵﹐在武昌。速求去﹐不許。象言病﹐帝以美梨一奩賜象。須臾﹐象死。帝殯而埋之。以日中時死﹐其日晡時﹐到建業﹐以所賜梨付守苑吏種之。後吏以狀聞﹐卽發象棺﹐棺中有一奏符。」▲柰一二《漢武內傳》曰「仙藥之次者﹐有圓丘紫柰﹐出永昌。」▲橙一三《異苑》曰「南康有奚石山﹐有甘﹑橘﹑橙﹑柚。就食其實﹐任意取足﹔持歸家人啖﹐輒病﹐或顚僕失徑。」郭璞曰「蜀中有『給客橙』﹐似橘而非﹐若柚而芳香。夏秋華實相繼﹐或如彈丸﹐或如手指。通歲食之。亦名『盧橘』。」▲橘一四《周官﹖考工記》曰「橘踰淮而北爲枳﹐……此地气然也。」《呂氏春秋》曰「果之美者﹐……江浦之橘。」《吳錄﹖地理誌》曰「朱光祿爲建安郡﹐中庭有橘﹐冬月於樹上覆裹之﹐至明年春夏﹐色變靑黑﹐味尢絕美。《上林賦》曰﹕『盧橘夏熟』﹐蓋近於是也。」裴淵《廣州記》曰「羅浮山有橘﹐夏熟﹐實大如李﹔剝皮啖則酢﹐合食極甘。又有『壺橘』﹐形色都是甘﹐但皮厚气臭﹐味亦不劣。」《異物志》曰「橘樹﹐白花而赤實﹐皮馨香﹐又有善味。江南有之﹐不生他所。」《南中八郡誌》曰「交趾特出好橘﹐大且甘﹔而不可多啖﹐令人下痢。」《廣州記》曰「盧橘﹐皮厚﹐气﹑色﹑大如甘﹐酢多。九月正月�色﹐至二月﹐漸變爲靑﹐至夏熟。味亦不異冬時。土人呼爲『壺橘』。其類有七八種﹐不如吳﹑會橘。」▲甘一五《廣志》曰「甘有二十一核。有成都平蒂甘﹐大如升﹐色蒼黃。犍爲南安縣﹐出好黃甘。」《荊州記》曰「枝江有名甘。宜都郡舊江北有甘園﹐名『宜都甘』。」《湘州記》曰「州故大城內有陶侃廟﹐地是賈誼故宅。誼時種甘﹐猶有存者。」《風土記》曰「甘﹐橘之屬﹐滋味甜美特異者也。有黃者﹐有赬者﹐謂之『壺甘』。」▲柚一六《說文》曰「柚﹐條也﹐似橙﹐實酢。」《呂氏春秋》曰「果之美者﹐……云夢之柚。」《列子》曰「吳楚之國﹐有大木焉﹐其名爲『櫾』﹝音柚﹞﹐碧樹而冬靑﹐生實丹而味酸。食皮汁﹐已慣厥之疾。齊州珍之。渡淮而北﹐化爲枳焉。」裴淵《記》曰「廣州別有柚﹐號曰『雷柚』﹐實如升大。」《風土記》曰「柚﹐大橘也﹐色黃而味酢。」▲椵一七《爾雅》曰「櫠﹐椵也。」郭璞注曰「柚屬也。子大如盂﹐皮厚二三寸﹐中似枳﹐供食之﹐少味。」▲栗一八《神異經》曰「東北荒中﹐有木髙四十丈﹐葉長五尺﹐廣三寸﹐名『栗』。其實徑三尺﹐其殼赤﹐而肉黃白﹐味甜。食之多﹐令人短气而渴。」▲枇杷一九《廣志》曰「枇杷﹐冬花。實黃﹐大如雞子﹐小者如杏﹐味甜酢。四月熟。出南安﹑犍爲﹑宜都。」《風土記》曰「枇杷﹐葉似栗﹐子似蒳﹐十十而叢生。」《荊州土地記》曰「宜都出大枇杷。」▲椑二○《西京雜記》曰「烏椑﹐靑椑﹐赤棠椑。」「宜都出大椑。」▲甘蔗二一《說文》曰「藷蔗也。」按書傳曰﹐或爲「芋蔗」﹐或「幹蔗」﹐或「邯﹝甘者﹞」﹐或「甘蔗」﹐或「都蔗」﹐所在不同。雩都縣土壤肥沃﹐偏宜甘蔗﹐味及采色﹐余縣所無﹐一節數寸長。郡以獻禦。《異物志》曰「甘蔗﹐遠近皆有。交趾所產甘蔗特醇好﹐本末無薄厚﹐其味至均。圍數寸﹐長丈餘﹐頗似竹。斬而食之﹐旣甘﹔迮取汁爲飴餳﹐名之曰『糖』﹐益復珍也。又煎而曝之﹐旣凝﹐如冰﹐破如博棋﹐食之﹐入口消釋﹐時人謂之『石蜜』者也。」《家政法》曰「三月可和中甘蔗。」▲蔆二二《說文》曰「蔆﹐芰也。」《廣志》曰「鉅野大蔆﹐大於常蔆。淮漢之南﹐凶年以芰爲蔬﹐猶以預爲資也。鉅野﹐魯藪也。」▲棪二三《爾雅》曰「棪﹐﹝木連﹞其也。」郭璞注曰「棪﹐實似柰﹐赤可食。」▲劉二四《爾雅》曰「劉﹐劉杙也。」郭璞曰「劉子﹐生山中。實如梨﹐甜酢﹐核堅。出交趾。」《南方艸物狀》曰「劉樹﹐子大如李實。三月花色。仍連著實。七八月熟﹐其色黃﹐其味酢。煮蜜藏之﹐仍甘好。」▲郁二五《豳﹖詩義疏》曰「其樹髙五六尺。實大如李﹐正赤色﹐食之甜。」「《廣雅》曰﹕『一名雀李﹐又名車下李﹐又名郁李﹐亦名棣﹐亦名薁李。』《毛詩﹖七月》﹕『食郁及薁。』」▲芡二六《說文》曰「芡﹐雞頭也。」《方言》曰「北燕謂之﹝艸下役﹞﹝音役﹞﹐靑﹑徐﹑淮﹑泗謂之芡﹐南楚江﹑淅之間謂之雞頭﹑雁頭。」《本艸經》曰「雞頭﹐一名雁喙。」▲藷二七《南方艸物狀》曰「甘藷﹐二月種﹐至十月乃成卵。大如鵝卵﹐不者如鴨卵。掘食﹐蒸食﹐其味甘甜。經久得風﹐乃淡泊。﹝出交趾﹑武平﹑九眞﹑興古也。」﹞《民物志》曰「甘藷似芋﹐亦有巨魁。剝去皮﹐肌肉正如脂肪。南人專食﹐以當米谷。﹝蒸﹑炙皆香美。賓客酒食亦施設﹐有如果實也。」﹞▲薁二八《說文》曰「薁﹐櫻也。」《廣雅》曰「燕薁﹐櫻薁也。」《詩義疏》曰「櫻薁﹐實大如龍眼﹐黑色﹐今『車鞅藤實』是。《豳詩》曰﹕『六月食薁。』」▲楊梅二九《臨海異物志》曰「其子大如彈子﹐正赤﹐五月熟﹐似梅﹐吵甜酸。」《食經》藏楊梅法﹕「擇佳完者一石﹐以鹽一升淹之。鹽入肉中﹐仍出﹐曝令熇。取杬皮二斤﹐煮取汁漬之﹐不加蜜漬。梅色如初﹐美好﹐可堪數歲。」▲沙棠三○《山海經》曰「昆侖之山﹐……有木焉﹐狀如棠﹐黃華赤實﹐味如李而無核﹐名曰『沙棠』。可以禦水﹐時使不溺。」《呂氏春秋》曰「果之美者﹐沙棠之實。」▲柤三一《山海經》曰「蓋猶之山﹐上有甘柤﹐枝榦皆赤黃﹐白花黑實也。」《禮﹖內則》曰「柤﹑梨﹑姜﹑桂。」鄭注曰「柤﹐梨之不臧者﹐……皆人君羞。」《神異經》曰「南方大荒中有樹﹐名曰『柤』。二千歲作花﹐九千歲作實。其花色紫。主百丈﹐敷張自輔。葉長七尺﹐廣四五尺﹐色如綠靑。皮如桂﹐味如蜜﹔一如甘艸﹐味飴。實長九圍﹐地瓤﹑核﹐割之如凝酥。食者﹐奪以萬二千歲。」《風土記》曰「柤﹐梨屬﹐同堅而香。」《西京雜記》曰「蠻柤。」▲椰三二《異物志》曰「椰樹﹐髙六七丈﹐無枝條。葉如束蒲﹐在其上。實如瓠﹐系在於巓﹐若掛物焉。實外有皮如胡盧。核裏有膚﹐白如雪﹐厚半寸﹐如豬膚﹐食之美於胡桃味也。膚裏有汁升餘﹐其淸如水﹐其味美於蜜。食其膚﹐可以不饑﹔食其汁﹐則愈渴。又有如兩眼處﹐俗人謂之『越王頭』。」《南方艸物狀》曰「椰﹐二月花色﹐仍連著實﹐房相連累﹐房三十或二十七﹑八子。十一月﹑十二月熟﹐其樹黃實﹐俗名之爲『丹』也。橫破之﹐可作椀﹔或微長如栝蔞子﹐從破之﹐要爲爵。」《南州異物志》曰「椰樹﹐在三四圍﹐長十丈﹐通身無枝。至百餘年。有葉﹐狀如蕨菜﹐長丈四五尺﹐皆直竦指天。其實生葉間﹐大如升﹐外皮苞之如蓮狀。皮中核堅。過於核﹐裏肉正白如雞子﹐著皮﹐而腹內空﹕含汁﹐大者含各余。實形團團然﹐或如瓜蔞﹐橫破之﹐可作爵形﹐並應器用﹐太人珍貴之。」《廣場》曰「椰出交趾﹐家家種之。」《交州記》曰「椰子有漿。截花﹐以竹筒承其汁﹐作酒飲之﹐亦醉也。」《神異經》曰「東方荒中﹐有『椰木』﹐髙三二砂﹐圍丈餘﹐共枝不橋。二百歲﹐葉盡落而生華﹐分別甘瓜。華盡落而生萼﹐萼下生子三歲而熟。熟後不長不減﹐形如寒瓜﹐長七八寸﹐經四五寸﹐萼覆其頂。此實不取﹐萬世如故。取者掐取﹐其畱一如初。其子形如甘瓜。瓤﹐基美如蜜﹐食之令人有澤﹔不可過三升﹐令人醉﹐半日乃醒。木髙﹐凡人不能得﹔惟木下有多羅樹﹐人能緣得之。一名曰『無葉』﹐一名『倚驕』。」張茂先注曰「驕﹐直上不可那也。」▲檳榔三三兪益期《與韓康伯箋》曰「檳榔﹐信南遊之可觀﹕子旣非常﹐木亦特奇﹐大者三圍﹐髙者九丈。葉聚樹端﹐房構葉下﹐華秀房中﹐子結房外。其擢穗似黍﹐其綴實似谷。其皮似桐面最﹐其節似竹而穊。其內空﹐其外勁﹐其屈如覆虹﹐其申如縋繩。本不大﹐末不小﹔上不傾﹐下不斜﹕調直亭亭﹐千百若一。步其林則寥朗﹐庇其蔭則蕭條﹐信可以長吟﹐可以遠想矣。性不耐霜﹐不得北植﹐必當遐樹海南﹔遼然萬里﹐弗遇長者之目﹐自令人恨深。」《南方艸物狀》曰「檳榔﹐三月花色﹐仍連著實﹐實大如卵。十二月熟﹐其色黃﹔剝其子﹐肥彊可不食﹐惟種作子。靑其子﹐並殼取實曝漧之﹐以扶畱藤﹑古賁灰合食之﹐食之卽滑美。亦可生食﹐最快好。交阯﹑武平﹑興古﹑九眞有之也。」《異物志》曰「檳榔﹐若筍竹生竿﹐種之精硬﹐引莖直上﹐不生枝葉﹐其狀若柱。其顚近上未五六尺間﹐洪洪腫起﹐若瘣﹝黃圭切。又音回﹞。木焉﹔因坼裂﹐出若黍穗﹐無花而爲實﹐大如桃李。又生棘逃走﹐重累其下﹐所以衛基實也。剖其上皮﹐煮其膚﹐熟而貫之﹐硬如漧棗。以扶畱﹑古賁灰並食﹐下气及宿食﹑白虫﹐消穀。飲啖設爲口實。」《林邑國記》曰「檳榔樹﹐髙丈餘﹐皮似靑桐﹐節如桂竹﹐下森秀無柯﹐頂端有葉。葉下系數房﹐房綴數十子。家有數百樹。」《南州八郡誌》曰「檳榔﹐大如棗﹐色靑﹐似蓮子。彼人以爲貴異﹐婚族好客﹐輒先逞此物﹔若邂逅不設﹐用相嫌恨。」《廣州記》曰「嶺外檳榔﹐小於交阯者﹐而大於蒳子﹐土人變呼爲『檳榔』。」▲廉姜三四《廣雅》曰「蔟葰﹝相維切﹞﹐廉姜也。」《吳錄》曰「始安多廉姜。」《食經》曰「藏姜法﹕蜜煮烏梅﹐去滓﹐以漬廉姜﹐再三宿﹐色黃赤如琥珀。多年不壞。」▲枸櫞三五裴淵《廣州記》曰「枸櫞﹐樹似橘﹐實如柚大而倍長﹐味奇酢。皮以蜜煮爲糝。」《異物志》曰「枸櫞﹐似橘﹐大如飯筥。皮有香。味不美。可以浣治葛﹑薴﹐若酸漿。」▲鬼目三六《廣志》曰「鬼目似梅﹐南人以飲酒。」《南方艸物狀》曰「鬼目樹﹐大者如李﹐小者如鴨子。二月花色﹐乃連著實。七八月熟。其色黃﹐味酸﹔以蜜煮之﹐滋味柔嘉。交阯﹑武平﹑興古﹑九眞有之也。」裴淵《廣州記》曰「鬼目﹑益知﹐直爾不可啖﹔可爲漿也。」《吳志》曰「孫皓時有鬼目菜﹐生工人黃耇家。依緣棗樹﹐長丈餘﹐葉廣四寸﹐厚三分。」顧微《廣州記》曰「鬼目﹐樹似棠梨﹐葉如楮﹐皮白﹐樹髙。大如木瓜﹐而小邪傾﹐不周正﹐味酢。九月熟。」「又有『艸昧子』﹐亦如之。亦可爲糝用。其艸似鬼目。」▲橄欖三七《廣志》曰「橄欖﹐大如雞子﹐交州以飲酒。」《南方艸物狀》曰「橄欖子﹐大如棗﹐大如雞屯。二月華色﹐仍連著實。八月﹑九月熟。生食味酢。蜜藏仍。」《臨海異物志》曰「餘甘子﹐如梭﹝且全反﹞形。初入口﹐舌澀﹔後飲水﹐更甘。大於梅實核﹐兩頭銳。東嶽呼『餘甘』﹑『柯檻』﹐同一果耳。」《南越志》曰「博羅縣膈成樹﹐十圍﹐去地二丈﹐人爲三衢﹕東向一衢﹐木威﹐葉似楝﹐子如橄檻而硬﹐削去皮﹐南人以爲糝。南向一衢﹐橄欖。西向一衢﹐『三丈』。三丈樹﹐嶺北之猴�也。」▲龍眼三八《廣雅》曰「益智﹐龍眼也。」《廣志》曰「龍眼樹﹐葉似荔支﹐蔓延﹐緣木生。子如酸棗﹐色黑﹐純甜無酸。七月熟。」《吳氏本艸》曰「龍眼﹐一名『益智』﹐一名『比目』。」﹛《太平禦覽》卷九七三引《吳氏本艸經》有﹕「龍眼﹐一名比目」﹐無「一名益智」句﹐但《神農本艸經》有「一名益智」。﹜▲椹三九《漢武內傳》﹕「西王母曰﹕『上仙之藥﹐有扶桑丹椹。』」▲荔支四○《廣志》曰「荔支﹐樹髙五六丈﹐如桂樹﹐綠葉蓬蓬﹐冬夏郁茂。靑華朱實﹐實大如雞子﹐核黃黑﹐似熟蓮子﹐實白如肪﹐甘而多汁﹐似安石橊﹐有甜酢者。夏至日將已時﹐翕然俱赤﹐則可食也。一樹下子百斛。」「犍爲僰道﹑南廣荔支熟時﹐百鳥肥。其名之曰『焦核』﹐小次曰『春花』﹐次曰『胡偈』﹕此三種爲美。似『鱉卵』﹐大而酸﹐以爲醢和。率生稻田間。」《異物志》曰「荔支爲異﹕多汁﹐味甘絕口﹐又小酸的以成其味。可飽食﹐不可使厭。生時﹐大如雞子﹐其膚光澤。皮中食﹐乾則焦小﹐則肌核不如生時奇。四月始熟也。」▲曾智四一《廣志》曰「益智﹐葉似蘘荷﹐長丈餘。其根上有小枝﹐髙八九寸﹐地華萼﹐其子叢生著之﹐大如棗﹐肉瓣黑﹐皮白。核小者﹐曰『益智』﹐含之隔涎濊。出萬壽﹐亦生交阯。」《南方艸物狀》曰「產智﹐子如筆毫﹐長七八分。二月花色﹐仍連著實。五六月熟。味辛﹐發五味中﹐芬芳。亦可鹽曝。」《異物志》曰「益智﹐類薏苡。實長寸許﹐發枳椇子。味辛辣﹐飲酒食之佳。」《廣州記》曰「益智﹐葉如蘘荷﹐莖如竹箭。子從心中出﹐一枚有十子。子內白滑﹐四破去之﹐取外皮﹐蜜煮爲糝﹐味辛。」▲桶四二《廣志》曰「桶子﹐似木瓜﹐生樹木。」《南方艸物狀》曰「桶子﹐大如雞卵。三月花色﹐仍連著實。八九月熟。采取﹐鹽酸漚之﹐其味酸酢﹔以蜜藏﹐滋味甜美。出交阯。」劉欣期《交州記》曰「桶子如桃。」▲蒳子四三竺法眞《登羅浮山疏》曰「山檳榔﹐一名『蒳子』。幹似蔗﹐葉類柞。一叢十餘幹﹐幹生十房﹐房底數百子。四月采。」▲豆蔻四四《南方艸物狀》曰「豆蔻樹﹐大如李。二月花色﹐仍連著實﹐子相連累。其核根芬芳﹐成殼。七月八月熟。曝漧﹐剝食﹐核味辛﹐行一味。出興古。」劉欣期《交州記》曰「豆蔻似杬樹。」環氏《吳記》曰「黃初二年﹐魏來求豆蔻。」▲榠四五《廣志》曰「榠查﹐子甚酢。出西方。」▲餘甘四六《異物志》曰「餘甘﹐大小如彈丸﹐視之理如定陶瓜。初入口﹐苦澀﹔咽之﹐口中乃更甜美足味。鹽蒸之﹐尢美﹐可多食。」▲蒟子四七《廣志》曰「蒟子﹐蔓生﹐依樹。子似桑椹﹐長數寸﹐色黑﹐辛如姜。以鹽淹之﹐下气﹑消穀。生南安。」▲芭蕉四八《廣志》曰「芭蕉﹐一曰『芭菹』﹐或曰『甘蕉』。莖如荷﹑芋﹐重皮相裹﹐大如盂升。葉廣二尺﹐長一丈。子有角﹐子長六七寸﹐有蒂在四寸﹐角著蒂生﹐爲行列﹐兩兩共對﹐若相抱形。剝其上皮﹐色黃白﹐味似蒲萄﹐甜而脆﹐亦飽人。其根大如芋魁﹐大一石﹐於色。其莖解散如絲﹐織以爲葛﹐衣之『蕉葛』。𨿽榠而發﹐色黃白﹐不如葛色。出交阯﹑建安。」《南方異物志》曰「甘蕉﹐艸類﹐望之如樹。株大者﹐一圍余。或長一丈﹐或七八尺﹐廣尺餘。華大如酒盃﹐形色如芙蓉。莖末百餘子﹐大名爲房。根似芋魁﹐大者如車谷。實隨華﹐每華一闔﹐各有六子﹐先後相次﹐子不俱生﹐華不俱落。「此蕉有三種﹕一種﹐子大如拇指﹐長而銳﹐有似羊角﹐名『羊角蕉』﹐味最甘好。一種﹐子大如雞卵﹐有似牛乳﹐味微減羊角蕉。一種﹐蕉大如藕﹐長六七寸﹐形正方﹐名『方蕉』﹐少甘﹐味最弱。「其莖如芋﹐取﹐濩而煮之﹐則如絲﹐可紡績也。」《異物志》曰「芭蕉﹐葉大如筵席。其莖如芋﹐取濩而煮之﹐則如絲﹐要紡績﹐女工以爲絺綌﹐則今『交阯葛』。其內心如蒜鵠頭生﹐大如合柈。因爲實房﹐著其心齊﹔一房有數十枚。其實皮赤如火﹐剖之中黑。剝其皮﹐食其肉﹐如飴蜜﹐甚美。食之四五枚﹐可飽﹐而余滋味﹐猶在齒牙間。一名『甘蕉』。」顧微《廣州記》曰「甘蕉﹐與吳花﹑實﹑根﹑葉不異﹐直是南土暖﹐不經霜凍﹐四時花葉展。其熟﹐甘﹔未熟時﹐亦苦澀。」▲扶畱四九《吳錄﹖地理誌》曰「始與有扶畱藤﹐緣木而生。味辛﹐可以食檳榔。」《蜀記》曰「扶畱木﹐根大如箸﹐視之似柳根。又有蛤﹐名『古賁』﹐生水中﹐下﹐燒以爲灰﹐曰『牡礪粉』。先以檳榔著口中﹐又取扶畱藤長一寸﹐古賁灰少許﹐同嚼之﹐除胸中惡气。」《異物志》曰「古賁灰﹐特礪灰也。與扶畱﹑檳榔三物合食﹐然後善也。扶畱藤﹐似木防己。扶畱﹑檳榔﹐所生相去遠﹐爲物甚異而相成。俗曰﹕『檳榔扶畱﹐可以忘憂。』」《交州記》曰「扶畱有三種﹕一名『獲扶畱』﹐其根香美﹔一名『南扶畱』﹐葉靑﹐味辛﹔一名『扶畱藤』﹐味亦辛。」顧微《廣州記》曰「扶畱藤﹐緣樹生。其花實﹐卽蒟也﹐可以爲醬。」▲菜茹五○《呂氏春秋》曰「菜之美者﹕……壽木之華﹔括姑之東﹐中容之國﹐有赤木﹑玄木之葉焉﹔﹝「括姑﹐山名。赤木﹑玄木﹐其葉皆可食。」﹞余瞀之南﹐南極之崖﹐有菜名曰『嘉樹』﹐其色若碧。」﹝「余瞀﹐南方山名。有嘉美之菜﹐故曰『嘉』﹐食之而靈。若碧﹐靑色。」﹞《漢武內傳》﹕「西王母曰﹕『上仙之藥﹐有碧海瑯菜。』」韭﹕「西王母曰﹕『仙次藥﹐有八紘赤韭。』」蔥﹕「西王母曰﹕『上藥﹐玄都綺蔥。』」薤﹕《列仙傳》曰「務光服蒲薤根。」蒜﹕《說文》曰「菜之美者﹐云夢之蔒菜。」姜﹕《呂氏春秋》曰「和之美者﹐蜀郡楊朴之姜。」「楊朴﹐地名。」葵﹕《管子》曰「桓公……北伐山戎﹐出冬葵……﹐布之天下。」《列仙傳》曰「丁次卿爲遼東丁家作人。丁氏嘗使買葵﹐冬得生葵。問﹕『冬何得此葵﹖』云﹕『從日南買來。』」《呂氏春秋》﹕「菜之美者﹐具區之菁」者也。鹿角﹕《南越志》曰「猴葵﹐色赤﹐生石上。南越謂之『鹿角』。」羅勒﹕《遊名山誌》曰「步廊山有一樹﹐如椒﹐而气是羅勒﹐土人謂爲『山羅勒』也。」葙﹕《廣志》曰「葙﹐根以爲菹﹐香辛。」紫菜﹕「吳都海邊諸山﹐悉生此菜。」又《吳都賦》云「綸組紫菜」也。《爾雅》注云「綸﹐今有秩嗇夫所帶糾靑絲綸。組﹐綬也。海中艸﹐生彩理有象之者﹐因以名焉。」芹﹕《呂氏春秋》曰「菜之美者﹐云夢之芹。」優殿﹕《南方艸物狀》曰「合浦有菜名『優殿』﹐以豆醬汁茹食之﹐甚香美可食。」雍﹕《廣州記》云「雍菜﹐生水中﹐可以爲菹也。」冬風﹕《廣州記》云「冬風菜﹐陸生﹐宜配肉作羹也。」﹝艸下穀﹞﹕《字林》曰「﹝艸下穀﹞菜﹐生水中。」蔊菜﹕「音﹝上罒下幹﹞﹐味辛。」﹝艸下豈﹞﹕「胡對反。《呂氏春秋》曰﹕『菜之美者﹐有云夢之﹝艸下豈﹞。』」荶﹕「似蒜﹐生不中。」菦菜﹕「音謹﹐似蒿也。」蕺菜﹕「紫色﹐有藤。」﹝艸下羸﹞菜﹕「葉似竹﹐生水旁。」藄菜﹕「似蕨。」﹝艸下揭﹞菜﹕「似蕨﹐生水中。」蕨菜﹕「虌也。《詩疏》曰﹕『秦國謂之蕨﹐齊魯謂之虌。』」葟菜﹕「似蒜﹐生水邊。」﹝艸下燅﹞菜﹕「徐鹽反。似『﹝艸下沓﹞荃菜』也。一曰﹕『染艸。』」蓶菜﹕「音惟。似烏韭而黃。」﹝艸下沓﹞菜﹕「他合反。生水中﹐大葉。」藷菜﹕「根似芋﹐可食。」又云「『署預』別名。」荷﹕《爾雅》云「荷﹐芙渠也。……其實﹐蓮。其根﹐藕。」▲竹五一《山海經》曰「嶓冢之山﹐……多桃枝﹑鉤端竹。」「雲山……有桂竹﹐甚毒﹐傷人必死。」﹝「今始興郡出筀竹﹐大者圍二尺﹐長四丈。交阯有篥竹﹐寔中﹐勁彊﹐有毒﹐銳似刺﹐虎中之則死﹐亦此類。」﹞「龜山……多扶竹。」﹝「扶竹﹐筇竹也。」﹞《漢書》﹕「竹大者﹐一節受一斛﹐小者數數斗﹐以爲柙﹝音匣榼﹞。」「邛都髙節竹﹐可爲杖﹐所謂『邛竹』。」《尙書》曰「楊州﹐……厥貢……篠﹑簜。……荊州﹐……厥貢……箘﹑簵。」﹝注云「篠﹐竹前箭﹔簜﹐大竹。」「箘﹑簵﹐皆美竹﹐出云夢之澤。」﹞《禮斗威儀》曰「君乘土而王﹐其政太平﹐蔓竹﹑紫脫常生。」﹝其注曰「紫脫﹐北方物。」﹞《南方劃物狀》曰「由梧竹﹐吏民家種之﹐長三四丈﹐圍一尺八九寸﹐作屋柱。出交阯。」《魏志》云「倭國﹐竹有條﹑幹。」《神異經》曰「南山荒中有沛竹﹐長百丈﹐圍三丈五六尺﹐厚八九寸﹐可爲大船。其子美﹐食之可以已瘡癘。」﹝張茂先注曰「子﹐筍也。」﹞《外國圖》曰「髙陽氏有同產而爲夫婦者﹐帝怒放之﹐於是相抱而死。有神鳥以不死竹覆之。七年﹐男女皆活。同頸異頭﹐其身四足。是爲蒙雙民。」《廣州記》曰「石麻之竹﹐勁而利﹐削以爲刀﹐切象皮如切芋。」《博物志》云「洞庭之山﹐堯帝之二女常泣﹐以其涕揮竹﹐竹盡成斑。」﹝「下雋縣有竹﹐皮不斑﹐鄧刮去皮﹐乃見。」﹞《華陽國誌》云「有竹王者﹐興於豚水。有一女浣於水濱﹐有三節大竹﹐流入女足間﹐推之不去聞有兒聲﹐持歸﹐破竹﹐得男。長養﹐有武才﹐遂雄夷狄﹐氏竹爲姓。所破竹﹐於野成林﹐今王祠竹林是也。」《風土記》曰「陽羨縣有袁君冢壇喧﹐有數林大竹﹐並髙二三丈。枝皆兩披﹐下掃壇上﹐常潔淨也。「盛弘之《荊州記》曰「臨賀謝休縣東山有大竹數十圍﹐長數丈。有小竹生旁﹐皆四五尺圍。下有盤石﹐徑四五丈﹐極髙﹐方正靑滑﹐如彈棋局。兩竹屈垂﹐拂掃其上﹐初無塵穢。未至數十里﹐聞風吹此竹﹐如簫管之音。」《異物志》曰「有竹曰『﹝竹下畐﹞』﹐其大數圍﹐節間相去局促﹐中實滿堅彊﹐以爲柱榱。」《南方異物志》曰「棘竹﹐有刺﹐長七八丈﹐大如甕。」曹毗《湘中賦》曰「竹則篔簹﹑白﹑烏﹐實中﹑紺族。濱榮幽渚﹐繁宗隈曲﹔萋蒨陵丘﹐薆逮重谷。」王彪之《閩中賦》曰「竹則苞甜﹑赤苦﹐縹箭﹑斑弓。度世推節﹐徵合實中。篔簹函人﹐桃枝育虫。緗篛﹑素筍﹐彤竿﹑綠筒。」﹝「篔簹竹﹐節中有物﹐長數寸﹐正似世人形﹐俗說相傳云『竹人』﹐時有得者。育虫﹐謂竹﹝鼠畱﹞﹐竹中皆有耳。因說桃枝﹐可得寄言。」﹞《神仙傳》曰「壺公欲與費長房俱去﹐長房畏家人覺。公乃書一靑竹﹐戒曰﹕『卿可歸家稱病﹐以此竹置卿臣處﹐默然便來還。』房如言。家人見此竹﹐是房屍﹐哭泣行喪。」《南越志》云「羅浮山生竹﹐皆七八雨圍﹐節長一二丈﹐謂之『龍鍾竹』。」《孝經河圖》曰「少室之山﹐有爨器竹﹐堪爲釜甑。」「安思縣多苦竹﹐竹之醜有四﹕有靑苦者﹐白苦者﹐紫苦者﹐黃苦者。」竺法眞《登羅浮山疏》曰「又有筋竹﹐色如黃金。」《晉起居注》曰「惠帝二年﹐巴西郡竹生紫色花﹐結實如麥﹐皮靑﹐中米白﹐味甘。」《吳錄》曰「日南有篥竹﹐勁利﹐削爲矛。」《臨海異物志》曰「狗竹﹐毛在節間。」《字林》曰「茸竹﹐頭有父文。」「﹝竹下無﹞音模﹐竹﹐黑皮﹐竹浮有文。」「﹝竹下贛﹞音感﹐竹﹐有毛。」「﹝竹下粦﹞力印切﹐竹﹐實中。」▲筍五二《呂氏春秋》曰「和之美者﹐越簵之箘。」髙誘注曰「箘﹐竹筍也。」《吳錄》曰「鄱陽有筍竹﹐冬月生。」《筍譜》曰「雞脛竹﹐筍肥美。」《東觀漢記》曰「馬援至荔浦﹐見冬筍名『苞』。上言﹕『《禹貢》厥苞橘柚﹐疑謂是也。其味美於春夏。』」▲荼五三《爾雅》曰「荼﹐苦菜。」「可食。」《詩義疏》曰「山田苦菜甜﹐所謂『菫﹑荼如飴』。」▲蒿五四《爾雅》曰「蒿﹐菣也。」「蘩﹐皤蒿也。」注云「今人呼靑蒿香﹑中炙啖者爲菣。」「蘩﹐白蒿。」《禮外篇》曰「周時徳澤洽和﹐蒿茂大﹐以爲宮柱﹐名曰『蒿宮』。」《神仙服食經》曰「『七禽方』﹐十一月采旁﹝音彭﹞勃。旁勃﹐白蒿也。白免食之﹐壽八百年。」▲菖蒲五五《春秋傳》曰「僖公……三十年﹐……使周閱來聘﹐饗有昌歜。」杜預曰「昌蒲菹也。」《神仙傳》云「王興者﹐陽城越人也。漢武帝上嵩髙﹐忽見仙人長二丈﹐耳出頭下垂肩。帝禮而問之。仙人曰﹕『吾九疑人也。聞嵩嶽有石上菖蒲﹐一寸九節﹐可以長生﹐故來采之。』忽然不見。帝謂侍臣曰﹕『彼非欲服食者﹐以此諭朕耳。』乃采艸蒲服之。帝服之煩悶﹐乃止。興服不止﹐遂以長生。」▲薇五六《召南﹖詩》曰「陟陂南山﹐言采其薇。」《詩義疏》云「薇﹐山菜也﹐莖葉皆如小豆。藿﹐可羹﹐亦可生食之。今官園種之﹐以供宗廟祭祀也。」▲萍五七《爾雅》曰「蓱﹐蘋。其大者蘋。」《呂氏春秋》曰「菜之美者﹐昆侖之蘋。」▲石藫﹝丈之切﹞五八《爾雅》曰「藫﹐石衣。」郭璞曰「水菭也﹐一名『石發』。江東食之。或曰﹕『藫葉似薤而大﹐生水底﹐亦可食。』」▲胡荾五九《爾雅》云「菤耳﹐苓耳。」《廣雅》云「枲耳也﹐亦云胡枲。」郭璞曰「胡荾也﹐江東呼爲『棠枲。」《周南》曰「采采捲耳。」祕云「苓耳也。」不云「胡荾也。」《詩義疏》曰「苓﹐似胡荽白花﹐細莖﹐蔓而生。可鬻爲茹﹐滑而少味。四月中生子﹐如婦人耳璫云『耳璫艸』。幽州人謂之『爵耳』。」《博物志》﹕「洛中有驅羊入蜀﹐胡葸子著羊毛﹐蜀人取種﹐因名『羊負來』。」▲承露六○《爾雅》曰「蔠葵﹐蘩露。」注曰「承露也﹐大莖小葉﹐花紫黃色。實可食。」▲鳧茈六一樊光曰「澤艸﹐可食也。」▲堇六二《爾雅》曰「齧﹐苦菫也。」注曰「今菫葵也﹐葉似柳﹐子如米﹐汋食之﹐滑。」《廣志》曰「淪爲羹。語曰﹕『夏荁秋菫滑如粉。』」▲蕓六三《禮記》云「仲冬之月﹐……蕓始生。」鄭玄注云「香艸。」《呂氏春秋》曰「菜之美者﹐陽華之蕓。」《倉頡解詁》曰「蕓蒿﹐葉似斜蒿﹐可食。春秋有白蒻﹐可食之。」▲莪蒿六四《詩》曰「菁菁者莪。」「莪﹐蘿蒿也。」《義疏》云「莪蒿﹐生澤田漸洳處﹐葉似斜蒿﹐細科。二月中生。莖葉可食﹐又可蒸﹐香美﹐味頗似蔞蒿。」▲葍六五《爾雅》云「葍﹐藑茅也。」郭璞曰「藑﹐大葉白華﹐根如指﹐正白﹐可啖。」「葍﹐華有赤者爲藑﹔藑﹑葍一種耳。亦如陵茹﹐華黃﹑白異名。」《詩》曰「言采其葍。」毛云「惡菜也。」《義疏》曰「河東﹑關內謂之『葍』﹐幽﹑兗謂之『燕葍』﹐一名『爵弁』﹐一名『藑』。根正白﹐著熱灰中﹐溫啖之。饑荒可蒸以禦饑。漢祭甘泉或用之。其華有兩種﹕一種莖葉細而香﹐一種莖赤有臭气。」《風土記》曰「葍﹐蔓生﹐被樹而升﹐紫黃色。子大如牛角﹐形如蟦﹐二三同蒂﹐長七八寸﹐味甜如蜜。其大者名『枺』。」《夏統別傳》注﹕「獲﹐葍也﹐一名『甘獲』。正圓﹐赤﹐粗似橘。」▲蘋六六《爾雅》云「蘋﹐藾蕭。」注曰「藾蒿也﹐初生亦可食。」《詩》曰「食野之蘋。」《詩疏》云「藾蕭﹐靑白色﹐莖似蓍而輕脆。始生可食﹐又可蒸也。」▲土瓜六七《爾雅》云「菲﹐芴。」注曰「卽土瓜也。」《本艸》云「王瓜﹐……一名土瓜。」《衛詩》曰「采葑采菲﹐無以下體」毛云「菲﹐芴也。」《義疏》云「菲﹐似葍﹐莖粗﹐葉厚而長﹐有毛。三月中﹐蒸爲茹﹐滑美﹐亦可作羹。《爾雅》謂之『蒠菜』。郭璞注云﹕『菲昌﹐生下濕地﹐似蕪菁﹐華紫赤色﹐可食。』今河南謂之『宿菜』。」▲苕六八《爾雅》云「苕﹐陵苕。黃華﹐蔈﹔白華﹐茇。」孫炎云「苕華色異名者。」《廣志》云「苕艸﹐色靑黃﹐紫華。十二月稻下種之﹐蔓延殷盛﹐可以美田。葉可食。」《陳詩》曰「邛有旨苕。」《詩義疏》云「苕饒也﹐幽州謂之『翹饒』。蔓生﹐莖如﹝塋土攺豆﹞﹝力刀切﹞豆而細﹐葉似蒺蔾而靑。其莖葉綠色﹐可生啖﹐味如小豆藿。」▲薺六九《爾雅》曰「菥蓂﹐大薺也。」犍爲舍人注曰「薺有小﹐故言大薺。」郭璞注云「似薺﹐葉細﹐俗呼『老薺』。」▲藻七○《詩》曰「於以采藻。」注曰「聚藻也。」《詩義疏》曰「藻﹐水艸也﹐生水底。有二種﹕其一種﹐葉如雞蘇﹐莖大似箸﹐可長四五尺﹔一種莖大如釵股﹐葉如蓬﹐衣之『聚藻』。此二藻皆可食。煮熟﹐挼去鮏气﹐米麵糝蒸爲茹﹐佳美。荊揚人饑荒以當谷食。」▲蔣七一《廣雅》云「蔣﹐菇也。其米謂之『雕胡』。」《廣志》曰「菇可食。以作席﹐溫於蒲。生南方。」《食經》云「藏菇法﹕好擇之﹐以蟹眼湯煮之﹐鹽薄灑﹐抑著燥器中﹐密塗稍用。」▲羊蹄七二《詩》云「言采其蓫。」毛云「惡菜也。」《詩義疏》曰「今羊蹄。似蘆菔﹐莖赤。煮爲茹﹐滑而不美。多啖令人下痢。幽﹑揚謂之『蓫』﹐一名『蓨』﹐亦食之。」▲菟葵七三《爾雅》曰「莃﹐菟葵也。」郭璞注云「頗似葵而葉小﹐狀如藜﹐有毛。汋啖之﹐滑。」▲鹿豆七四《爾雅》曰「蔨﹐鹿捏。其實﹐莥。」郭璞云「今鹿豆也﹐葉似大豆﹐根黃而香﹐蔓延生。」▲藤七五《爾雅》曰「諸慮﹐山櫐。」郭璞云「今江東呼櫐爲藤﹐似葛而粗大。」「欇﹐虎櫐。」「今虎豆也。纏蔓林樹而生﹐莢有毛刺。江東呼爲『欇』﹝音涉﹞。」《詩義疏》曰「櫐﹐苣荒也﹐似燕薁﹐連蔓生﹐葉白色﹐子赤可食﹐酢而不美。幽州謂之『椎櫐』。」《山海經》曰「畢山﹐其上……多櫐。」郭璞注曰「今虎豆﹐貍豆之屬。」《南方艸物狀》曰「沈藤﹐生子大如齊甌。正月華色﹐仍連著實。十月﹑臘月熟﹐色赤。生食之﹐甜酢。生交阯。」「毦藤﹐生山中﹐大小如蘋蒿﹐蔓衍生。人采取﹐剝之以作毦﹔然不多。出合浦﹑興古。」「蕑子藤﹐生緣樹木。正月﹑二月華色﹐四月﹑五月熟。實如梨﹐赤如雄鷄冠﹐核如魚鱗。取﹐生食之﹐淡泊無甘苦。出交阯﹑合浦。」「野聚藤﹐緣樹木。二月華色﹐仍連著實。五六月熟。子大如羹甌。裏民煮食。其味甜酢。出蒼梧。」「椒藤﹐生金封山。烏滸人往往賣之。其色赤。——又云﹐以艸染之。——出興古。」《異物志》曰「葭蒲﹐藤類﹐蔓延他樹﹐以自長養。子如蓮菆﹝側九切﹞﹐著枝格間﹐一日作扶相連。實外有殼﹐裏又無核。剝而食之﹐煮而曝之﹐甜美。食之不饑。」《交州記》曰「含水藤﹐破之得水。行者資以止渴。」《臨海異物志》曰「鍾藤﹐附樹作根﹐軟弱﹐須緣樹而作上下條。此藤纏裹樹﹐樹死﹐且有惡汁﹐尢令速朽也。藤咸以縛船﹐及以爲席﹐勝竹也。」顧微《廣州記》曰「萪﹐如栟櫚﹐葉疏﹔外皮靑﹐多棘棗。髙五六丈者﹐如五六寸竹﹔小者如筆管竹。破其外靑皮﹐得白心﹐卽萪藤。「藤類有十許種﹕續斷艸﹐藤也﹐一曰『諾藤』﹐一曰『水藤』。山行渴﹐則斷取汁飲之。治人體有損絕。沐則長髮。去地一丈斷之﹐輒更生根至地﹐永不死。「刀陳嶺有膏藤﹐津汁軟滑﹐無物能比。「柔萪藤﹐有子。子極酢。爲菜滑﹐無物能比。」▲藜七六《詩》云「北山有萊。」《義疏》云「萊﹐藜也﹐莖葉皆似『菉﹐王芻』。今兗州人蒸以爲茹﹐謂之『萊蒸』。譙﹑沛人謂雞蘇爲萊﹐故《三倉》云﹕『萊﹑茱萸』﹐此二艸異而名同。」▲﹝艸下矞﹞七七《廣志》云「﹝艸下矞﹞子﹐生可食。」▲薕七八《廣志》云「三薕﹐似翦羽﹐長三四寸﹔皮肥細﹐緗色。以蜜藏之﹐味甜酸﹐要以爲酒啖出交州。正月中熟。」《異物志》曰「薕實𨿽名『三薕』﹐或有五六﹐長短四五寸﹐薕頭之間正巖。以正月中熟﹐正黃﹐多汁。其味少酢﹐藏之益美。」《廣州記》曰「在薕愉酢﹐新說蜜爲糝﹐乃美。」▲蘧蔬七九《爾雅》曰「出隧﹐蘧蔬。」郭璞注云「蘧蔬﹐似土菌﹐生『菇艸』中。今江東啖之﹐甜滑。音氍毹。」▲芺八○《爾雅》曰「鉤﹐芺。」郭璞云「大如拇指﹐嚓﹐莖頭有臺﹐似薊。初生可食。」▲茿八一《爾雅》曰「茿﹐萹蓄。」郭璞云「似小藜﹐赤莖節﹐好生道旁。可食。又殺虫。」▲蕵蕪八二《爾雅》曰「須﹐蕵蕪。」郭璞注云「蕵蕪﹐似羊蹄﹐葉細﹐味酢﹐可食。」▲隱荵八三《爾雅》云「蒡﹐隱荵。」郭璞云「似蘇﹐有毛﹐今江東呼爲隱荵。藏以爲菹﹐主可瀹食。」▲守气八四《爾雅》曰「皇﹐守田。」郭璞注曰「似燕麥。子如雕胡米﹐可食。生廢田中。一名『守气』。」▲地楡八五《神仙服食經》云「地楡﹐一名『玉札』。北方難得﹐故尹公度曰﹕『寧得一斤地楡﹐不用明月珠。』其實黑如豉﹐北方呼『豉』爲『札』﹐當言『玉豉』。與五茄煮﹐服之可神仙。是以西域眞人曰﹕『何以支長久﹖食石畜金鹽﹔何以得長壽﹖食石用玉豉。』此艸霧而不濡﹐太陽气盛也﹐鑠玉爛石。炙其根作飲﹐如茗气。其汁釀酒﹐治風痺﹐補腦。」《廣志》曰「地楡可生食。」▲人莧八六《爾雅》曰「蕢﹐赤莧。」郭璞云「今人莧赤莖者。」▲莓八七《爾雅》曰「葥﹐山莓。」郭璞云「今之木莓也﹐實似藨莓而大﹐可食。」▲鹿蔥八八《風土記》曰「宜男﹐艸也﹐髙六尺﹐花如蓮。懷妊人帶佩﹐必生男。」陳思王《宜男花頌》云「世人有女求男﹐取此艸食之﹐尢良。」嵇含《宜男花賦序》云「宜男花者﹐荊楚之俗﹐號曰『鹿蔥』。可以薦宗廟。稱名則義過『馬舄』焉。」▲蔞蒿八九《爾雅》曰「購﹐蔏蔞。」郭璞注曰「蔏蔞﹐蔞蒿也。生下田。初出可啖。江東用羹魚。」▲藨九○《爾雅》曰「藨﹐麃。」郭璞注曰「藨卽莓也﹐江東呼『藨莓』。子似覆葐而大﹐赤﹐酢甜可啖。」▲藄九一《爾雅》曰「藄﹐月爾。」郭璞注云「卽紫藄也﹐似蕨﹐可食。」《詩疏》曰「藄菜也。葉狹﹐長二尺﹐食之微苦﹐卽今莫菜也。《詩》曰﹕『彼汾沮洳﹐言采其英。』﹝「一本作「莫」。﹞▲覆葐九二《爾雅》曰「茥﹐蒛葐。」郭璞云「覆葐﹐實似莓而小﹐亦可食。」▲翹搖九三《爾雅》曰「柱夫﹐搖車。」郭璞注曰「蔓生﹐細葉﹐紫華。可食。俗呼『翹搖車』。」▲烏蓲﹝音丘﹞九四《爾雅》曰「菼﹐薍也。」郭璞云「似葦而小﹐實中。江東呼爲『烏蓲』。」《詩》曰「葭﹑菼揭揭。」毛云「葭﹐蘆﹔菼﹐薍。」《義疏》云「薍﹐或謂之荻﹔至秋堅成卽刈﹐謂之『萑』。三月中生。安生其心挺出﹐其下本大如箸﹐上銳而細﹐有黃黑勃﹐著之污人手。把取正白﹐啖之甜脆。一名『蓫薚』。揚州謂之『馬尾』。故《爾雅》云﹕『蓫薚﹐馬尾也。』幽州謂之『旨蘋』。」▲荼九五《爾雅》曰「檟﹐苦荼。」郭璞曰「樹小似梔子。科生葉﹐可煮作羹飲。今呼早采者爲『茶』﹐晚取者爲『茗』。一名『荈』。蜀人名之『苦荼』。」《荊州地記》曰「浮陵荼最好。」《博物志》曰「飲眞荼﹐令人少眠。」▲荊葵九六《爾雅》曰「荍﹐蚍衃。」郭璞曰「似葵﹐紫色。」《詩義疏》曰「一名『芘苤』。華紫綠色﹐可食﹐似蕪菁﹐微苦。《陳詩》曰﹕『視爾如荍。』」▲竊衣九七《爾雅》曰「蘮蒘﹐竊衣。」孫炎云「似芹﹐江河間食之。實如麥﹐兩兩相合﹐有毛﹐著人衣。其華著人衣﹐故曰『竊衣』。」▲東風九八《廣州記》云「東風﹐華葉似『落娠婦』﹐莖紫。宜肥肉作羹﹐味如酪﹐香气似馬蘭。」▲荲﹝醜六反﹞九九《字林》云「艸似冬藍。蒸食之﹐酢。」▲﹝艸下耎﹞﹝而兗反﹞一○○「木耳也。」按木耳﹐煮而細切之﹐和以姜﹑橘﹐可爲菹﹐滑美。▲莓﹝亡代反﹞一○一「莓﹐劃實﹐亦可食。」▲荁﹝音丸﹞一○二「荁﹐乾菫也。」▲﹝艸下斯﹞一○三﹝艸下斯﹞﹐《字林》曰「艸﹐生水中﹐其花可食。」▲木一○四《莊子》曰「楚之南﹐有冥泠﹝一本作「靈」﹞者﹐以五百歲爲春﹐五百歲爲秋。」司馬彪曰「木﹐生江南﹐千歲爲一年。」《皇覽﹖冢記》曰「孔子冢塋中樹百﹐皆異種﹐魯人世世無能名者。人傳言﹕孔子弟子﹐異國人﹐持其國樹來種之。故有柞﹑枌﹑雒離﹑女貞﹑五味﹑毚檀之樹。」《齊地記》曰「東方有『不灰木』。」▲桑一○五《山海經》曰「宣山﹐……有桑﹐大五十尺﹐其枝四衢。﹝「言枝交互四出。」﹞其葉大尺﹐赤理﹐黃花﹐靑葉。名曰『帝女之桑』。﹝「婦人主蠶﹐太以名桑。」﹞《十洲記》曰「扶桑﹐在碧海中。上有大帝宮﹐東王所治。有椹桑樹﹐長數千丈﹐三千餘圍。兩樹同根﹐更相依倚﹐故曰『扶桑』。仙人食其椹﹐體作金色。其樹𨿽大﹐椹如中夏桑椹也﹐但稀而赤色。九千歲一生實﹐味甘香。」《括地圖》曰「昔烏先生避世於《芒尙山》﹐其子居焉。化民食桑﹐三十七年﹐以絲自裹﹔九年生翼﹐九年而死﹐其桑長千仞﹐蓋蠶類也。瑯邪二萬六千里。」《玄中記》云「天下之髙者﹐『扶桑』無枝木焉﹕上至天﹐盤蜿而下屈﹐以三泉也。」▲棠棣一○六《詩》曰「棠棣之華﹐萼不韡韡。」《詩義疏》云「承花者曰萼。其實似櫻桃﹑薁﹔麥時熟﹐食美。北方呼之『相思』也。」《說文》曰「棠棣﹐如李而小﹐子如櫻桃。」▲棫一○七《爾雅》云「棫﹐白桵。」注曰「桵﹐小木﹐叢生﹐有刺。實如耳璫﹐紫赤﹐可食。」▲櫟一○八《爾雅》曰「櫟﹐其實梂。」郭璞注云「有梂彙自裹。」孫炎云「櫟實﹐橡也。」周處《風土記》云「《史記》曰﹕『舜耕於歷山。』而始寧﹑邳﹑郯二縣界上﹐舜所耕田﹐在於山下﹐多柞樹。吳越之間﹐名柞爲櫟幫曰『歷山』。」▲桂一○九《廣志》曰「桂出合浦。其生必髙山之嶺﹐冬夏常靑。其類自爲林﹐要間無雜樹。」《吳氏本艸》曰「桂﹐一名『止唾』。」《淮南萬畢術》曰「結桂用蔥」▲木綿一一○《吳錄﹖地理誌》曰「交阯安定縣有木綿﹐樹髙丈。實如酒杯﹐口有綿﹐如蠶之綿也。又可作布﹐名曰『白緤』﹐一名『毛布』。」▲欀木一一一《吳錄﹖地理誌》曰「交阯有欀木。其皮中有如白米屑者﹐乾搗之﹐以水淋之﹐似面﹐可作餅。」▲仙樹一一二《西河舊事》曰「祁連山有仙樹。人行山中﹐以療饑渴者﹐輒得之。飽不得持去。平居時﹐亦不得見。」▲莎木一一三《廣志》曰「莎樹多枝葉﹐葉兩邊行列﹐若飛鳥之翼。其面色白。樹收面不過一斛。」《蜀志記》曰「莎樹出面﹐一樹出一石。正白而味似桄榔。出興古。」▲槃多一一四裴洲《廣州記》曰「槃多樹﹐不花而結實。實從皮中出。自根著子至杪﹐如橘大。食之。過熟﹐內許生蜜。一樹者﹐皆有數十。」《嵩山記》曰「嵩寺中忽有思惟樹﹐卽貝多也。有人坐貝多樹下思惟﹐因以名焉。漢道士從外國來﹐將子於山西腳下種﹐極髙大。今有四樹﹐一年三花。」▲緗一一五顧微《廣州記》曰「緗﹐葉﹑子並似椒﹔味如羅勒。嶺北呼爲『木羅勒』。」▲娑羅一一六盛弘之《荊州記》曰「巴陵縣南有寺﹐僧房牀下﹐忽生一木﹐隨生旬日﹐勢淩軒棟。道人移房避之﹐木長便遲﹐但極晚秀。有外國沙門見之﹕『名爲娑羅也。彼僧所憩之蔭﹐常著花﹐細白如雪。』元嘉十一年﹐忽生一花﹐狀如芙蓉。」▲榕一一七《南州異物志》曰「榕木﹐初生少時﹐緣榑他樹﹐如外方扶芳藤有﹐不能自立根本﹐緣繞他木﹐傍作連結﹐如羅网相絡﹐然後皮理連合﹐郁茂扶蘇﹐髙六七丈。」▲杜芳一一八《南州異物志》曰「杜芳﹐藤形﹐不能自立根本﹐緣繞他木作房﹐藤連結如羅网相罥﹐然後皮理連合﹐郁茂成樹。所托樹旣死﹐然後扶疏六七丈也。」▲摩廚一一九《南州異物志》曰「木有摩廚﹐和於斯調國。其汁肥潤﹐其澤如脂膏﹐馨香馥鬱﹐中以煎熬食物﹐香美如中國用油。」▲都句一二○劉欣期《交州記》曰「都句樹﹐似栟櫚。木中出屑如面﹐可啖。」▲木豆一二一《交州記》曰「木豆﹐出徐聞。子美﹐似烏豆。枝葉類柳。一年種﹐數年采。」▲木堇一二二《莊子》曰「上古有椿者﹐以八千歲爲春﹐八千歲爲秋。」司馬彪曰「木堇也﹐以萬六千歲爲一年﹐一名『蕣椿』。」傅玄《朝華賦序》曰「朝華﹐麗木也﹐或謂之『洽容』﹐或曰『愛老』。」《東方朔傳》曰「朔書與公孫弘借車馬曰﹕『木堇夕死朝榮﹐士亦不長貧。』」《外國圖》曰「君子之國﹐多木堇之花﹐人民食之。」潘尼《朝菌賦》云「朝菌者﹐世謂之『木堇』﹐或謂之『日及』﹐詩人以爲『蕣華』。」又一本云「《莊子》以爲『圾菌』。」顧微《廣州記》曰「平興縣有花樹﹐似堇﹐又似桑。四時常有花﹐要食﹐甜滑﹐無子。此蕣木也。」《詩》曰「顏如蕣華。」《義疏》曰「一名『木堇』﹐一名『王蒸』。」▲木密一二三《廣志》曰「木蜜﹐樹號千歲﹐根甚大。人之四五歲﹐乃斷取不腐地爲香。和南方。」「枳﹐木蜜﹐枝可食。」《本艸》曰「木蜜﹐一名木香。」▲枳櫃一二四《廣志》曰「枳櫃﹐葉似蒲柳﹔子似珊瑚﹐其味如蜜。十月熟﹐樹榦者美。出南方。邳﹑郯枳櫃大如指。」《詩》曰「南山有枸。」毛云「櫃也。」《義疏》曰「樹髙大似白楊﹐在山中。有子著枝端﹐大如指﹐長數寸﹐啖之甘美如飴。八九月熟。江南者特美。今官園種之﹐謂之『木蜜』。本從江南來。其木令酒薄﹔若以爲屋柱﹐則一屋酒皆薄。」▲朹一二五《爾雅》曰「朹﹐檕梅。」郭璞云「朹樹﹐狀似梅。子如指頭﹐赤色﹐似小柰﹐可食。」《山海經》曰「單狐之山﹐其木多朹。」郭璞曰「似楡﹐可燒糞田。出蜀地。」《廣志》曰「機木生易長。居﹐種之爲薪﹐又以肥田。」▲夫栘一二六《爾雅》曰「唐棣﹐栘。」注云「白栘。似白楊。江東呼『夫栘』。」《詩》云「何彼穠矣﹐唐棣之華。」毛云「唐棣﹐栘也。」《疏》云「實大如小李﹐子正赤﹐有甜有酢﹔率多澀﹐少有美者。」▲櫧﹝音諸﹞一二七《山海經》曰「前山﹐有木多櫧。」郭璞曰「似柞﹐子可食。冬夏靑。作屋柱難腐。」▲木威一二八《廣州記》曰「木威﹐樹髙大。子如橄欖而堅﹐濁去皮﹐以爲粽。」▲榞木一二九《吳錄﹖地理誌》曰「廬陵南縣有榞樹﹐其實如甘焦﹐而核味亦如之。」▲韶一三○《廣州記》曰「韶﹐似栗。赤色﹐子大如栗﹐散有棘刺。破其外皮﹐內白如脂肪﹐著核不離﹐味甜酢。核似荔支。」▲君遷一三一《魏王花木志》曰「君遷樹細似甘焦﹐子如馬乳。」▲古度一三二《交州記》曰「古度樹﹐不花而實。實從皮中出﹐大如安石橊﹐正赤﹐可食。其實中如有『蒲梨』者﹐取之數日﹐不煮﹐皆化成虫﹐如蟻﹐有翼﹐穿皮飛出。﹝著屋正黑﹞。」顧微《廣州記》曰「古度樹﹐葉如栗而大於枇杷。無花﹐枝柯皮中生子。子似杏而味酢。取煮以爲粽。取之數日﹐不煮﹐化爲飛蟻。」「熙安縣有孤古度樹生﹐其號曰『古度』。俗人無子﹐於祠炙其乳﹐則生男。以金帛報之。」▲系彌一三三《廣志》曰「系彌樹﹐子赤﹐如﹝木耎﹞棗﹐可食。」▲都咸一三四《地方艸物狀》曰「都咸樹﹐野生。如手指大﹐和三寸﹐其色正黑。三月生花色﹐仍連著實。七八月熟。裏民啖子﹐及柯皮乾作飲﹐芳香。出日南。」▲都桷一三五《南方艸物狀》曰「都桷樹﹐野生。二月花色﹐仍連著實。八九月熟。一如雞卵。裏民取食。」▲夫編一本作「徧」一三六《財方艸物狀》云「夫編樹﹐野生。三月花色﹐仍連著實。五六月成子﹐及握。煮投下魚﹑雞﹑鴨羹中﹐好。亦中鹽藏。出交阯﹑武平。」▲乙樹一三七《南方記》曰「乙樹﹐生山中。取葉﹐搗之訖﹐和繻葉汁煮之﹐再沸﹐止。味辛。曝漧﹐投魚肉羹中。出武平﹑興古。」▲州樹一三八《南方記》曰「州樹﹐野生。三月花色﹐仍連著實﹐五六及握﹐煮如李子。五月熟。剝核﹐滋味甜。出武平。」▲前樹一三九《南方記》曰「前樹﹐野生。二月花色﹐連蓍實﹐如手指﹐長三寸。五六月熟。以湯滴之﹐削去核食。以糟﹑鹽藏之﹐味辛可食。出交阯。」▲石南一四○《南方記》曰「石南樹﹐野生。二月花色﹐仍連著實。實如燕卵﹐七八月熟。人采之﹐取核﹐乾其皮﹐中作肥魚羹﹐和之尢美。出九眞。」▲國樹一四一《南方記》曰「國樹﹐子如雁卵﹐野生。三月花色﹐連著實。九月熟。曝漧訖﹐剝殼取食之﹐味似栗。出交阯。」▲楮一四二《南方記》曰「楮樹﹐子似桃實。二月花色﹐連著實。七八月熟。鹽藏之﹐味辛。出交阯。」▲﹝木產﹞一四三《南方記》曰「﹝木產﹞樹﹐子如桃實﹐長寸餘。二月花色﹐連著實。五月熟﹐色黃。鹽藏﹐味酸似白梅。出九眞。」▲梓棪一四四《異物志》曰「梓棪﹐大十圍﹐材貞勁﹐非利剛截﹐不能克。堪作船。其實類棗﹐著枝葉重曝撓垂。刻鏤其皮﹐藏﹐味美於諸樹。」▲﹝艸下哥﹞母一四五《異物志》云「﹝艸下哥﹞母樹﹐皮有蓋﹐狀似栟櫚﹔但脆不中用。南人名其實爲『﹝艸下哥﹞』。用之﹐當裂作三四片。」▲五子一四六裴淵《廣州記》曰「五子樹﹐實如梨﹐裏有五核﹐因名『五子』。治霍亂﹑金瘡。」▲白緣一四七《交州記》曰「白緣樹﹐髙丈。實味甘﹐美於胡桃。」▲烏臼一四八《玄中記》云「荊﹑揚有烏臼﹐其實如雞頭。迮之如胡麻子﹐其汁﹐味如豬脂。」▲都昆一四九《南方艸物狀》曰「都昆樹﹐野生。二月花色﹐仍連著實。八九月熟﹐如雞卵。裏民取食之﹐皮核滋味醋。出九眞﹑交阯。」

