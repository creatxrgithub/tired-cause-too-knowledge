

欽定四庫全書

子部四

王氏農書

農家類

提要

【臣】等謹案王氏農書二十二卷元王禎撰禎字伯善東平人官丰城縣尹文淵閣書目曰王禎農書一部十冊讀書敏求記曰農桑通訣六谷譜四農器圖譜十二總名曰農書永樂大典所載並爲八卷割裂綴合已非其舊今依原序條目以類區分編爲二十二卷其書典贍而有法蓋賈思勰齊民要術之流圖譜中所載水器尢於實用有裨又每圖之末必系以銘贊詩賦亦風雅可誦今外間所有王禎農務集卽從是書摘抄者也唐中和節所進農書世無傳本宋人農書惟陳旉所作存元人農書存於今者三本農桑輯要農桑衣食撮要二書一辧物產一明時令皆取其通俗易行惟禎此書引據賅洽文章爾雅繪畫亦皆工致可謂華實兼資明人刋本皆舛訛漏落疑誤宏多諸圖尢失其眞永樂大典所載猶元時舊本今據以繕寫校勘以還其舊觀焉乾隆三十八年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

子部四

農書目錄

農家類

卷一

農桑通訣一【農事起本牛耕起本蠶事起本授時】

【地利孝弟力田】

卷二

農桑通訣二【墾耕耙勞播種】

卷三

農桑通訣三【鋤治糞壌灌漑】

卷四

農桑通訣四【勸助收獲蓄積】

卷五

農桑通訣五【種植畜養】

卷六

農桑通訣六【蠶繰祈報】

卷七

百糓譜一【谷屬】

百糓譜二【谷屬】

卷八

百糓譜三【蓏屬】

百糓譜四【蔬屬】

百糓譜五【蔬屬】

卷九

百糓譜六【果屬】

百糓譜七【果屬】

百糓譜八【果屬】

卷十

百糓譜九【竹木】

百糓譜十【雜類】

百糓譜十一【飲食類】

卷十一

農器圖譜一【田制門】

卷十二

農器圖譜二【耒耜門】

卷十三

農器圖譜三【鐝鍤門】

農器圖譜四【錢鎛門】

卷十四

農器圖譜五【銍艾門】

農器圖譜六【杷朳門】

卷十五

農器圖譜七【簑笠門】

農器圖譜八【蓧蕢門】

卷十六

農器圖譜九【杵臼門】

農器圖譜十【倉廩門】

卷十七

農器圖譜十一【鼎釜門】

農器圖譜十二【舟車門】

卷十八

農器圖譜十三【灌漑門】

卷十九

農器圖譜十四【利用門】

農器圖譜十五【麰麥門】

卷二十

農器圖譜十六【蠶繰門】

卷二十一

農器圖譜十七【蠶桑門】

農器圖譜十八【織紝門】

農器圖譜十九【纊絮門】

卷二十二

農器圖譜二十【麻薴門雜錄附】

農書原序

農天下之大命也一夫不耕或授之饑一女不織或授之寒古先聖哲敬民事也首重農其教民耕織種植畜養至纎至悉禎不揆愚陋捜輯舊聞爲集三十有七爲目二百有七十嗚呼備矣躬任民事者儻有取於斯與皇慶癸丑三月望日東魯王禎書

欽定四庫全書

農書卷一

元王禎撰農桑通訣一

農事起本

神農氏姜姓母曰女登有媧氏之女爲少典妃感神龍而生神農人身牛首長於薑水因以爲姓火徳王故曰炎帝以火名官斵木爲耜揉木爲耒耒耨之用以教萬人始教耕故號神農氏周書曰神農之時天雨粟神農遂耕而種之白虎通云古之人民皆食禽獸肉至於神農因天之時【案原本此句作用天地之時今據白虎通攺正】分地之利制耒耜教民農作神而化之使民宜之故謂之神農典語云神農嘗艸別谷烝民粒食後世至今賴之凡人以食爲天者其可不知所本耶農丈人一星在斗西南老農主稼穡也與箕宿邊杵星相近蓋人事作乎下天象應乎上農星其殆始於此也

后稷名棄其母有邰氏女曰姜嫄爲帝嚳元妃姜嫄出野見巨人迹踐之而身動如孕者屆期而生子以爲不祥棄之隘巷牛羊腓字之棄之平林防伐平林遷之棄渠中冰上鳥覆翼之姜嫄以爲神遂收飬長之初欲棄之因名曰棄棄爲兒時如巨人之志其遊戱好種植麻麥及爲成人遂好耕農相地之宜宜谷者稼穡之民皆法之帝堯聞之舉爲農師帝舜曰棄黎民阻饑汝后稷播時百谷詩曰思文后稷克配彼天粒我烝民莫匪爾極帝命率育奄有下國俾民稼穡風七月之詩陳王業之艱難蓋周家以農事開國實祖於后稷所謂配天社而祭者皆後世仰其功徳尊之之禮實萬世不廢之典也

牛耕起本

嘗聞古之耕者用耒耜以二耜爲耦而耕皆人力也三代以來牛但奉祭享賔駕車犒師而已未及於耕也至春秋之間始有牛耕用犁山海經曰后稷之孫叔均始作牛耕是也故孔子有犁牛之言而弟子冉耕字伯牛禮記呂氏月令季冬出土牛示農耕早晚其例見如此後世因之皆賴其力然牛之有功於世反不如貓虎列於蠟祭典禮實有闕也嘗考之牛之有星在二十八宿丑位其來著矣謂牛生於丑宜以是月致祭牛宿及令各加蔬豆飬牛以備春耕請書爲定式以示重本

蠶事起本

黃帝少典之子姓公孫名軒轅生而神靈弱而能言防而徇齊長而聰明神農氏衰諸侯相侵伐神農氏弗能徵於是軒轅乃習用干戈以徵不享諸侯咸來賔從而蚩尢爲最暴乃徴師殺蚩尢垂衣裳而天下治易系曰神農氏沒黃帝堯舜氏作通其變使民不倦垂衣裳而天下治蓋取諸乾坤按黃帝元妃西陵氏始勸蠶事月大火而浴種夫人副褘而躬桑乃獻繭稱絲織絍之功因之廣織以供郊廟之服所謂黃帝垂衣裳而天下治蓋由此也然黃帝始置宮室后妃乃得育蠶是爲起本西陵氏曰儽祖爲黃帝元妃淮南王蠶經云西陵氏勸蠶稼親蠶始此皇圗要覽云伏羲化蠶西陵氏飬蠶禮記月令季春后妃齋戒享先蠶而躬桑以勸蠶事周禮天官內宰中春詔後帥內外命婦始祭蠶於北郊【蠶於北郊以純陰也】上古有蠶叢帝無文可考蓋古者蠶祭皆無主名至後周壇祭先蠶以黃帝元妃西陵氏爲始是爲先蠶歷代因之嘗謂天駟爲蠶精元妃西陵氏始蠶實爲要典若夫漢祭菀窳婦人寓氏公主蜀有蠶女馬頭娘又有謂三姑爲蠶母者此皆後世之溢典也然古今所立像而祭不可遺闕故並附之夫蠶之有功於人萬世永賴注於祀典以示報本後之防衣被之徳者其可不知所本耶嘗撰蠶事祭文二篇以爲祈報之禮其文見農器譜

授時篇第一【案授時圖見後農器圖譜】

授時之說始於堯典自古有天文之官重黎以上其詳不可得聞堯命羲和歷象日月星辰考四方之中星定四時之仲月以南方朱鳥七星之中殷仲春則厥民析而東作之事起矣以東方大火房星之中正仲夏則厥民因而南訛之事興矣以西方虛星之中殷仲秋則厥民夷而西成之事舉矣以北方昴星之中正仲冬則厥民隩而朔易之事定矣然所謂歷象之法猶未詳也舜在璿璣玉衡以齊七政說者以爲天文器後世言天之家如洛下閎鮮於妄人軰述其遺制營之度之而作渾天儀歷家推步無越此噐然而未有圖也蓋二十八宿周天之度十二辰日月之防二十四气之推移七十二之遷變如環之循如輪之轉農桑之節以此占之四時各有其務十二月各有其宜先時而種則失之太早而不生後時而蓺則失之太晚而不成故曰𨿽有智者不能冬種而春收農書天時之宜篇云萬物因時受气因气發生時至气至生理因之今人雷同以正月爲始春四月爲始夏不知陰陽有消長气有盈縮冒昩以作事其克有成者幸而已矣此圖之作以交立春節爲正月交立夏節爲四月交立秋節爲七月交立冬節爲十月農事早晚各防於每月之下星辰干支別爲圓圖使可運轉北斗旋於中以爲凖則每嵗立春斗柄建於寅方日月防於營室東井昏見於午建星辰正於南由此以往積十日而爲旬積三旬而爲月積三月而爲時積四時而成嵗一嵗之中月建相次周而復始气推遷與日曆相爲體用所以授民時而節農事卽謂用天之道也夫授時歷每嵗一新授時圖常行不易非歷無以起圖非圖無以行歷表裏相參轉運無停渾天之儀粲然具在是矣然按月農時特取天地南北之中气作標凖以示中道非膠柱鼓瑟之謂若夫逺近寒暖之漸殊正閏常變之或異又當推測晷度斟酌先後庻幾人與天合物乘气至則生飬之節不至差謬此又圖之體用余致也不可不知務農之家當家置一本考歷推圖以定種蓻如指諸掌故亦名曰授時指掌活法之圖

地利篇第二

周禮遂人以嵗時稽其人民而授之田野教之稼穡凡治野以土宜教甿今去古已逺田野散濶在上者可不稽諸古而驗於今而以教之民哉夫封畛之別地勢遼絕其間物產所宜者亦往往而異焉何則風行地上各有方位【東方谷風東南方淸明風南方凱風西南方涼風西方閶闔風西北方不周風北方廣莫風東北方融風】土性所宜因隨气化所以逺近彼此之間風土各有別也自黃帝畫野分州得百里之國萬區至帝嚳創制九州統領萬國堯遭洪水天下分絕使禹治之水土旣平舜分爲十二州防復爲九州禹旣平水可事種蓻乃命棄曰黎民阻饑汝后稷播時百谷是水平之後始播百谷者稷也孟子謂后稷教民稼穡樹蓻五穀謂之敎民意者不止教以耕耘播種而已其亦因九州之別土性之異視其土宜而教之歟今按禹貢冀州厥土惟白壌厥田惟中中兗州厥土黒墳厥田惟中下靑州厥土白墳厥田惟上下徐州厥土赤埴墳厥田惟上中州厥土惟塗泥厥田惟下下荊州厥土惟塗泥厥田惟下中豫州厥土惟壌下土墳壚厥田惟中上梁州厥土靑黎厥田惟下上雍州厥土黃壌厥田惟上上由是觀之九州之內田各有等土各有產山川阻隔風气不同凡物之種各有所宜故宜於冀兗者不可以靑徐論宜於荊者不可以雍豫擬此聖人所謂分地之利者也農書雲谷之爲品不一風土各有所宜周禮職方氏云州其谷宜稲荊州其穀宜稻豫州其谷宜五種【黍稷菽麥稻】靑州其穀宜稻麥兗州其谷宜四種【黍稷稻麥】雍州其穀宜黍稷幽州其谷宜三種【黍稷稻】冀州其穀宜黍稷並州其谷宜五種𨿽徐梁闕所紀載而九州風土之宜其大槪可見矣書序稱九州之志謂之九邱言九州所有土地所生風气所宜皆聚此書孔子述職方以除九邱蓋謂此也此言九州之域種蓺之法也今國家區宇之大人民之眾際所覆載皆爲所有非九州所能限也常以大體考之天下地土南北髙下相半且以江淮南北論之江淮以北髙田平曠所種宜黍稷等稼江淮以南下土塗泥所種宜稻秫又南北漸逺寒暖殊別故所種早晚不同惟東西寒暖稍平所種雜錯然亦有南北髙下之殊其約論如此然又以十二州十二分野土壌名物論之不無少異所謂十二分野上應二十八宿各有度數【州郡度數躔次云角亢氐鄭兗州東郡入角一度東平任城山陰入角六度濟北陳畱入亢五度濟陰入氐一度東平入氐七度泰山入角十二度房心宋豫州穎州入房一度汝南入房二度沛郡入房四度梁國入房五度淮陽入心一度魯國入心三度楚國入房四度尾箕燕幽州涼州入箕中十度上谷入尾一度漁陽入尾三度右北平入尾七度西河上郡北地遼西東入尾十度涿郡入尾十六度渤海入箕一度樂浪入箕三度元莵入箕六度廣陽入箕九度斗牽牛須女吳越州九江入斗一度廬江入斗六度豫章入斗十度丹陽入斗十六度防稽入斗一度臨淮入斗四度廣陵入牛八度泗水入女一度六安入女六度虛危齊靑州齊國入虛六度北海入虛九度濟南入危一度樂安入危四度東萊入危九度平原入危十一度菑州入危十四度營室東壁衛並州安定入營室一度天水入營室八度隴西入營室四度酒泉入營室十一度張掖入營室十二度武都入東壁一度金城入東壁四度武威入東壁六度燉煌入東壁八度奎婁胃魯徐州東海入奎一度瑯琊入奎六度髙宻入婁一度城陽入婁九度膠東入胃一度昴畢趙冀州魏郡入昴一度鉅鹿入三度恆山入昴五度廣平入昴七度中山入昴八度淸河入昴九度信都入畢三度趙郡入畢八度安平入畢四度河間入畢十度眞定入畢十三度觜參魏益州廣漢入觜一度越嶲入觜三度蜀郡入參一度犍爲入參三度防牱入參五度巴蜀入參八度漢中入參九度益州入參七度東井輿鬼秦雍州雲中入東井一度定襄入東井八度鴈門入東井十六度代郡入東井二十八度太原入東井二十九度上黨入輿鬼二度栁七星張周三輔宏農入栁一度河南入七星三度河東入張一度河內入張九度翼軫楚荊州南陽入翼六度南郡入翼十度江夏入翼十二度零陵入軫十一度桂陽入軫六度武陵入軫十度長沙入軫十六度】其土產名物各有證驗此天地覆載一定古今不可易者蓋其土地之廣不外乎是但所屬邊裔不無遼絕若能自內而求外由近而及逺則土產之物皆可推而知之矣大抵風土之說總而言之則方域之多大有不同詳而言之𨿽一州之域亦有五土之分似無多異周禮大司徒以土防之法辧五地之物生一曰山林二曰川澤三曰邱陵四曰墳衍五曰原隰以土宜之法辧十有二土之名物【十二分野之土各有所宜辧其名謂白壌黒墳之類辧其物謂所生之物】以相民宅而知其利害以阜人民以蕃鳥獸以育艸木以任土事辧十有二壌之物而知其種以教稼穡樹藝【遂以教民春耕秋穡】然稼穡樹藝又有周禮艸人掌土化之法以物土相其宜以爲之種凡糞種騂剛用牛赤緹用羊墳壌用麋渇澤用鹿咸瀉用貆【胡官反】勃壌用狐埴墳用豕彊防【呼覽切堅也】用蕡【扶云切】輕爂【孚照切脆也】用犬【凡所以糞種者皆謂煮取汁也】此謂占地形色爲之種者一取牛羊等汁以溲種而化之使羙則得其宜矣若今之善農者審方域田壌之異以分其類參土化土防之法以辧其種如此可不失種土之宜而能盡稼穡之利是圖之成非獨使民視爲訓則抑亦望當世之在民上者按圖考隨地所在悉知風土所別種藝所宜𨿽萬里而遙四海之廣舉在目前如指掌上庻乎得天下農種之總要國家教民之先務此圖之所以作也幸試覽焉

孝弟力田篇第三

孝弟力田古人曷爲而並言也孝弟爲立身之本力田爲飬身之本二者可以相資而不可以相離也蓋自民受天地之中以生莫不有是理亦莫不有是气愛之理爲仁宜之理爲義自其仁而用之親親爲孝自其義而用之長長爲悌皆其得於良知良能之素人人之所同也特其气稟有淸濁之異其淸者爲士而濁者爲農爲工爲商士以眀其仁義農以贍其衣食工以制其器用商以通其貨賄此四民者皆天之所設以相資焉者聖人樹其法度制其品節以教而飬之使天下之人莫不衣其衣而食其食親其親而長其長然其教之者莫先於士飬之者莫重於農士之本在學農之本在耕是故士爲上農次之工商爲下本末輕重昭然可見古者田有井黨有庠遂有序家有塾新谷旣入子弟始入塾距冬至四十五日而出聚則行射飲正齒位讀教法散則從事於耕故天下無不學之農詩曰黍稷薿薿攸介攸止烝我髦士卽漢力田之科是已帝舜聖人也萬世而下言孝莫加焉而耕於歷山伊尹之訓曰立愛惟親立敬惟長而耕於莘野其他如冀缺長沮桀溺荷蓧丈人之徒皆以耕爲事故天下亦少不耕之士周官大司徒三嵗大比考其徳行道藝而先孝友卽漢孝悌之科是已夫天下之務本莫如士其次莫如農農者被蒲茅飯麄糲居蓬藋逐牛豕戴星而出帶月而歸父耕而子饁兄作而弟隨公則奉租稅給徵役私則飬父母育妻子其餘則結親姻交鄰里有淳朴之風者莫農若也至於工逞技巧商操贏餘轉徙無常其於終飬之義友於之情必有所不逮𨿽世所不可缺而聖人不以加於農也是以古者崇本抑末其教民也以孝弟爲先其制刑也亦以不孝不弟爲重加意於立身之本如此當其生也宅不毛者有裏布田不耕者出屋粟民無職事者出夫家之徵及其死也不畜者祭無牲不耕者祭無盛不樹者無槨不蠶者不帛不績者不衰加意於飬生之本又如此於斯時也家給人足上下有序親疏有禮末作之流亦鮮矣又安有遊惰者哉至於瘖聾跛躃斷者侏儒各以其器食之彼廢疾之人猶有所事而後食況於手足耳目無故者哉漢代去古未逺立爲孝弟力田之科髙帝令賈人不得衣絲乘車重租稅以困辱之恵帝𨿽稍弛商賈之禁然猶市井子孫不得爲官仕皆所以崇本而抑末也至文帝時風俗之靡公私之匱賈誼尙以爲言帝感其說乃耕耤田嘗詔曰孝弟天下之大順也其遣謁者勞賜又詔曰力田民生之本也其賜力田帛二匹而以戶口率置力田常員各率其意以導民焉唐太宗亦詔民有見業農者不得轉爲工賈工賈捨見業而力田者免其調夫末作之民尙有益於世用古人且若是抑之而況世降俗末又有出於末作之外者捨其人倫惰其身體衣食之費反侈於齊民以有限之物供無益之人上之人不惟不抑之反從而崇之何哉且一夫不耕民有饑者一女不蠶民有寒者乃若一夫耕眾人坐而食之欲民之無饑不可得也一女蠶眾人坐而衣之欲民之無寒不可得也饑寒切於民之身體其所以仰事俯育飬生送死者皆無所資欲其孝弟不可得也故曰倉廩實知禮節衣食足知榮辱豈不信乎農夫受饑寒之苦見遊惰之樂反從而羨之至去隴畆棄耒耜而趨之是民之害也又豈特逐末而已哉夫孝弟者本性之所固有力田者本業之所當爲民失其業且失其性者豈其本然哉直狥於流俗惑於他岐以至是耳今國家累降詔條如有勤務農桑增置家業孝友之人從本社舉之司縣察之以聞於上司嵗終則稽其事或有防惰之人亦從本社訓之不聽則以聞於官而別徴其役此深得古先聖人化民成俗之意使有職於牧民者悉意奉行眀仁義之實以教之課農桑之利以飬之則民志專一風俗還淳可使人有曾閔之行而家爲堯舜之民矣歐陽永叔有云莫若修其本以勝之此之謂也

農書卷一

欽定四庫全書

農書卷二

元王禎撰農桑通訣二

墾耕篇第四

易大傳曰神農氏作斵木爲耜揉木爲耒耒耨之利以敎天下周書云神農之時天雨粟神農耕而種之始作陶冶斤斧爲耒耜以墾艸莽然後五穀興此農事之始也當堯之時洪水泛濫艸木暢茂五穀不登禹乃隨山刋木益烈山澤而焚之然後九州之土皆可種藝耕作於是后稷敎民稼穡樹藝五穀農功之興其有次第如此墾耕者其農功之第一義歟墾除荒也耕犂也古文耕作畊蓋古井田之制今從耒井聲故作耕前漢趙過爲捜粟都尉田多墾辟卽今俗謂開荒也凡墾辟荒地春曰燎荒【如平原艸萊深者至春燒荒趂地气通潤艸芽欲髮根荄柔脆易爲開墾】夏曰防靑【夏月艸茂時開謂之防靑可當艸糞但根須壯宻須借彊牛乃可蓋莫若春爲上】秋曰芟夷【其次秋暮艸木叢密時先用防刀徧地芟倒暴漧放火至春而開根朽省功】崔寔四民月令曰正月土气上騰土長冒橛說者云陳根可防急菑彊土黑壚之田二月陰凍畢釋可菑美田緩土及河渚小處三月杏花盛可菑沙白輕土之田五月六月可菑麥田也如泊下蘆葦地內必用【力意切】刀引之犁鑱隨耕起墢【音伐】特易牛乃省力沿山或老荒地內樹木多者必須用鐝劚去余有不盡耕科【俗謂之埋頭根也】當使熟防煆成鑱尖【套於退舊生鐡鑱上】縱遇根株不至擘缺妨誤工力或地叚廣濶不可徧劚則就斫枝莖覆於本根上幹焚之其根卽死而易朽又有經暑雨後用牛曳磟碡或輥子於所斫根查上和泥碾之幹則掙【爭去聲】死一二嵗後皆可耕種其林木大者則【烏更切】殺之【謂剝斷樹皮其樹立死】葉死不扇便任種蒔三嵗後根株莖朽以火燒之則通爲熟田矣周禮薙氏掌殺艸春始生而萌之夏日至而夷之秋繩【去聲】而芟之冬日至而耜之【書薙作夷謂芟艸也】又柞氏掌攻艸木及林麓夏日至令刋陽木而火之冬日至剝陰木而水之注云刋剝背斫去次地之皮卽此謂除木也詩曰載芟載柞其耕澤澤蓋謂芟艸除木而後可耕也大凡開荒必趂雨後又要調停犂道淺深麄細淺則務盡艸根深則不至塞墢麄則貪生費力細則貪熟少功惟得中則可耕荒畢以鐡齒過漫種黍稷或脂麻綠豆耙勞再徧明年乃中爲谷田今漢沔淮潁上率多創開荒地當年多種脂麻等種有收至盈溢倉箱速富者如舊稻塍內開耕畢便撒稻種直至成熟不須薅【呼髙反】防緣新開地內艸根旣死無艸可生若諸色種子年年揀淨別無稗莠數年之間可無荒薉所收常倍於熟田蓋曠閒旣久地力有餘苖稼鬯【音暢】茂子粒蕃息也諺云坐賈行商不如開荒言其獲利多也除荒開墾之功如此若夫耕犂之事又有本末上古聖人制耒耜以敎耕耨三代以上皆耦耕謂兩人合二耜而耕之詩曰亦服爾耕十千維耦者此也春秋之時后稷之裔孫叔均始作牛耕至漢趙過增其制度三犂一牛則力省而功倍今之耕者大率祖此周禮遂人治野以時器勸甿【音萌】言農夫之耕當先利其器也故詩曰三之日於耜四之日舉趾又曰有略其耜俶載南畆周禮車人爲耒庛庛有三等【見農器譜耒耜門】今易耒耜而爲犂不問地之堅彊輕弱莫不任使欲淺欲深求之犁箭箭一而已欲廉欲猛取之犁梢梢一而已然則犁之爲器豈不簡易而利用哉耕地之法未耕曰生已耕曰熟初耕曰塌【音塔】再耕曰轉生者欲深而猛熟者欲淺而廉此其略也天气有陰陽寒燠之異地勢有髙下燥濕之別順天之時因地之宜存乎其人按月令孟春之月天子以元日祈谷於上帝乃擇元辰天子親載耒耜帥三公九卿諸侯大夫躬耕帝耤命田司善相邱陵阪險原隰土地所宜五穀所殖以敎導民田事旣飭先定凖直農乃不惑仲春之月耕者少捨此言農以春耕爲先務也齊民要術云凡耕髙下田不問春秋必須燥濕得所爲佳若水旱不調寧燥無濕【燥耕𨿽塊一經得雨地則粉解濕耕堅垎數年不佳諺曰濕耕澤鋤不如歸去言無益而有損濕耕者白背速之亦無傷否則大惡也】秋耕欲深夏耕欲淺秋耕防靑爲上【比至冬月靑艸復生其美與豆同】初耕欲深轉地欲淺【耕不深則地不熟轉不淺則動生土】菅茅之地宜縱牛羊踐之七月耕之則死汜勝之曰凡耕之本在於趣時春凍解地气始通土一和解夏至天气始暑陰气始盛土復解夏至後九十日晝夜分天地气和以此時耕一而當五名曰膏澤皆得時功韓氏直說云凡地除種麥外並宜秋耕秋耕之地荒艸自少極省鋤工如牛力不及不能盡秋耕者除種粟地外其餘黍豆等地春耕亦可大抵秋耕宜早春耕宜遲【秋耕宜早者乘天气未寒時將陽和之气掩在地中其苗易榮過秋天气寒冷有霜時必待日髙方可耕地恐掩寒气在內令地薄不收子粒春耕宜遲者亦待春气和暖日髙時耕】此所謂順天之時也齊民要術云春地气通可耕堅硬彊地黑壚土輙平磨其塊以生艸艸生復耜天有小雨復耕和之勿令有塊以待時所謂彊土而弱之也杏始華榮輙耕輕土弱土望杏花落復耕耕輙藺【音吝】之艸生有雨澤耕重藺之土甚輕者以牛羊踐之如此則土彊所謂弱而彊之也此所以因地而利之也農書云早田獲刈才畢隨卽耕治曬暴加糞壅培而種豆麥蔬茹因而熟土壤而肥沃之以省來嵗工役其所收又足以助嵗計晚田宜待春乃耕爲其槁稭堅韌必待其朽腐易爲牛力也北方農俗所傳春宜早晚耕夏宜兼夜耕秋宜日髙耕中原地皆平曠旱田陸地一犁必用兩牛三牛或四牛以一人執之量牛彊弱耕地多少其耕皆有定法【所耕地內先並耕兩犁墢皆內向合爲一壠謂之浮疄自浮疄爲始向外繳耕終此一叚謂之一繳一繳之外又間作一繳耕畢於三繳之間歇下一繳卻自外繳耕至中心作一蓋三繳中成一也其餘欲耕平原率皆仿此】南方水田泥耕其田髙下濶狹不等以一犁用一牛挽之作止回旋惟人所便【髙田早熟八月燥耕而熯之以種二麥其法起墢爲疄兩疄之間自成一一叚耕畢以鋤橫截其疄泄利其水謂之腰溝二麥旣收然後平溝蓄水深耕俗謂之再熟田也下田熟晚十月收刈旣畢卽乘天晴無水而耕之節其水之淺深常令塊墢半出水靣日暴雪凍土乃酥碎仲春土膏脈起卽再耕治又有一等水田泥淖極深能防牛畜則以木杠橫亙田中人立其上而鋤之南方人畜耐暑其耕四時皆以中晝】此南方地勢之異宜也凡人家營田皆當量力寧可少好不可多惡詩曰無田【去聲】甫田維莠驕驕言力不給而貪多務得未免茍簡之故荘子曰昔予爲禾耕而鹵莽之其實亦鹵莽而報予蕓而滅裂之其實亦滅裂而報予此言茍簡之害也農書云古者分田之制一夫一婦受田百畆以其地有肥墝【去交切】故有不易一易再易之別不易之地家百畆謂可以嵗耕之也一易之地家二百畝謂間嵗耕其半也再易之地家三百畝謂嵗耕百畝三嵗而一周也先王之制如此非獨以爲土敝則艸木不長气衰則生物不遂也抑欲其財力有餘深耕易耨而嵗可常稔今之農夫旣不如古往往租人之田而耕之茍能量其財力之相稱而無鹵莽滅裂之患則丰穰可以力致而仰事俯育之樂可必矣今備述經傳所載農事之法兼髙原下田地勢之宜自北自南習俗不同曰墾曰耕作事亦異通變謂道無泥一方則田功修而稼穡之務可以次第而舉矣

耙勞篇第五

凡治田之法犁耕旣畢則有耙勞耙有渠防之義勞有蓋磨之功今人呼耙曰渠疏勞曰蓋磨皆因其用以名之所以散墢去芟平土壤也桓寛鹽鐡論曰茂木之下無丰艸大塊之間無美苖耙勞之功不至而望禾稼之秀茂實栗難矣韓氏直說云古農法犂一六今人只知犂深爲功不知熟爲全功功不到土麄不實下種後𨿽見苖立根在麄土根土不相著不耐旱有懸死虫咬幹死諸病耙功到則土細而立根在細實土中又碾過根土相著自然耐旱不生諸病又云凡地除種麥外並宜秋耕先以鐡齒縱橫之然後挿犂細耕隨耕隨勞至地大白背時更兩徧至來春地气透時待日髙復四五徧其地爽潤上有油土四指許春𨿽無雨時至便可下種齊民要術云耕荒畢以鐡齒再徧耙之蓋鐡齒已爲之先再用耙而後勞之也今人但耕地畢破其塊墢而後用勞平磨乃爲得也齊民要術云耕地深細不得趂多看幹濕隨時蓋磨待一叚總轉了橫蓋一徧每耕一徧蓋兩徧最後蓋三徧還縱橫蓋之種麥地以五月耕三徧種麻地耕五六徧倍蓋之但依此法除虫災外小小旱漧不至全損緣蓋磨數多故也又云春耕尋手勞秋耕待白背勞【蓋春多風不卽勞則致地虛燥秋田濕濕速勞則恐致地硬】又曰耕欲廉勞欲再凡已耕耙欲受種之地非勞不可諺曰耕而不勞不如作暴竊見世人耕了仰著土塊並待孟春蓋若冬乏冰雪連夏亢陽徒道秋耕不堪下種也然耙勞之功非但施於納種之前亦有用於種苗之後者齊民要術曰苗旣出壠每一遇雨白背時輙以鐡齒縱橫耙而勞之耙法令人坐上數以手斷去艸艸塞齒則傷苗如此令地熟軟易鋤省力此用於種苖之後也南方水田轉畢則耙耙畢則抄【抄見農器譜】故不用勞其耕種陸地者犂而耙之欲其土細再犂再耙後用勞乃無遺功也北方又有所謂撻者與勞相類齊民要術云春種欲深宜曵重撻【春气冷生遲不曵撻則根虛𨿽生輙死】𨿽生夏气熱而速曵撻遇雨必致堅垎春澤多者或亦不須撻必欲撻者須待白背濕撻令地堅硬也又用曵打場圃極爲平實今人凡下種耬種後惟用砘車碾之然執耬種者亦須腰系輕撻曵之使壠土覆種稍深也或耕過田畝土性虛浮者亦宜撻之打令土實也今當耕種用之故附於耙勞之末然南人未嘗識此蓋南北習俗不同故不知用撻之功至於北方逺近之間亦有不同有用耙而不知用勞有用勞而不知用耙亦有不知用撻者【耙勞撻並見農器譜】今並載之使南北通知隨宜而用使無偏廢然後治田之法可得論其全功也

播種篇第六

書稱黎民阻饑汝后稷播時百谷詩言降之穜稑稙穉菽麥奄有下國俾民稼穡蓋言天相后稷之功也後之農家者流皆祖述之以至於今其法悉備周禮司稼掌巡邦野之稼而辧其穜稑之種周知其名與其所宜地以爲法而縣於邑閭按農書九谷之種黍稷秫稻麻大麥小麥大豆小豆凡種浥郁則不生生亦防死種雜者禾生早晚不均舂復減而難熟特宜存意揀選常嵗別收好穗純色者劁【音樵】刈懸之又有粒而或簞或窖者將種前二十許日取出曬之令燥種之汜勝之曰牽馬令就谷堆食數口以馬踐過爲種無虸蚄等虫也種或傷濕浥郁則生虫也或取馬骨剉一石以水三石煮之三沸漉去滓以汁漬附子五枚三四日去附子以汁和蠶矢羊矢各等分攪令洞洞如稠粥先種二十日以溲種如麥飯狀當天旱燥時溲之立幹薄布數攪令幹明日復溲陰雨則勿溲六七溲而曝漧謹藏勿令復濕至可種時以余汁溲而種之則禾稼不生虫也無馬骨亦可用雪汁雪汁者五穀之精使稼又耐旱也麥種宜與剉碎蒼耳或艾暑日曝漧熱收藏以瓦器順時種之無不茂凡欲知嵗所宜谷以布囊盛粟等諸物種平量之以冬至日埋於陰地冬至後五十日發取量之息最多者嵗所宜也又師曠占術曰五木者五穀之先也欲知五穀但視五木擇其木盛者來年多種之萬不失一故雜陰陽書曰禾生於或楊大麥生於杏小麥生於桃稻生於栁或楊黍生於楡大豆生於槐小豆生於李麻生於楊或荊農書云種蒔之事各有攸敍能知時宜不違先後之序則相繼以生成相資以利用種無虛日收無虛月何匱乏之足患凍餒之足憂哉正月種麻枲二月種粟脂麻有早晚二種三月種早麻四月種豆五月中旬種晚麻七夕以後種萊菔菘芥八月社前卽可種麥經兩社卽倍收而堅好如此則種之有次第所謂順天之時也凡五穀上旬種者全收中旬中收下旬下收又地勢有良薄山澤有異宜故良田宜種晚薄田宜種早良田非獨宜晚早亦無害薄田種晚必不成實山田宜種彊苖以避風霜澤田種弱苗以求華實孝經援神契曰黃白土宜禾黑墳宜麥與黍赤土宜菽污泉宜稻所謂因地之宜也南方水稻其名不一大槪爲類有三早熟而細者曰秈晚熟而香潤者曰粳早晚適中米白而黏者曰稬三者布種同時每嵗收種取其熟好堅粟無秕不雜穀子曬漧蔀藏置髙爽處至淸明節取出以盆盎別貯浸之三日漉出納艸篅中晴則暴暖浥以水日三數遇陰寒則浥以溫湯芽白齊透然後下種須先擇美田耕治令熟泥沃而水淸以旣芽之谷漫撒稀稠得所秧生旣長小滿芒種之間分而蒔之旬日髙下皆徧北土髙原本無陂澤逐水曲而田者納種如前法旣生七八寸防而栽之凡下種之法有漫種耬種瓠種區種之別漫種者用斗盛谷種挾左腋間右手料取而撒之隨撒隨行約行三步許卽再料取務要布種均勻則苖生稀稠得所秦晉之間皆用此法南方惟種大麥則防種其餘粟豆麻小麥之類亦用漫種北方多用耬種【耬種見農器譜】其法甚備齊民要術云凡種欲牛遲緩行種人令促步以足躡隴底欲土實種易生也今人制造砘車【砘子之制見農器譜】隨耬種之後循隴碾過使根土相著功力甚速而當【去聲】瓠種者【瓠種之法見農器譜】竅瓠貯種隨行隨種務使均勻犁隨掩過覆土旣深𨿽暴雨不至迫撻暑夏最爲耐旱且便於撮鋤今燕趙間多用之區種之法凡山陵近邑髙危傾陂及邱城上皆可爲區田糞種水澆備旱災也【區田法見農器譜】又按食貨志云種谷必雜五種以備災害【五種黍稷麻麥豆也】又曰菜茹有畦瓜瓠果蓏殖於疆埸則是五種之外蔬蓏亦不可闕者故谷不熟曰饑菜不熟曰饉物理論云百谷者三谷各二十種蔬果各二十種共爲百谷蓋蔬果之實所以助谷之不及也是故烹葵食瓜乃系之豳風農桑之詩畜菜取蔬互見於月令收斂之後然地有肥瘠能者擇焉時有先後勤者務焉若夫種蒔之法姑略陳之凡種蔬蓏必先燥爆其子地不厭良薄卽糞之鋤不厭頻旱卽灌之用力旣多收利必倍大抵蔬宜畦種蓏宜區種畦地長丈餘廣三尺先種數日斸起宿土雜以蒿艸灰燎之以絕虫類並得爲糞臨種益以他糞治畦種之區種如區田法區深廣可一尺許臨種以熟糞和土拌勻納子糞中苖出料視稀稠去畱之又有芽種凡種子先用淘淨頓瓠瓢中覆以濕巾三日後芽生長可指許然後下種先於熟畦內以水飲地勻摻芽種復篩細糞土覆之以防日曝此法菜旣出齊艸又不生凡菜有虫苦參根並石灰水潑之卽死茍能依上法種蒔非止家可足食餘者亦可爲資生之利昔龔遂勸農口種蔥五十本薤百本韭一畦渤海之民緣是致足夫養生必以谷食配谷必以蔬茹此日用之常理而貧富所不可闕者故於谷食之後以蔬茹繼之而成其百谷之數今歷論播種之法庶農圃者擇而用之

農書卷二

欽定四庫全書

農書卷三

元王禎撰農桑通訣三

鋤治篇第七

傳曰農夫之務去艸也芟夷蘊崇之絕其本根勿使能殖則善者信【音伸】矣蓋稂莠不除則禾稼不茂種苗者不可無鋤蕓之功也又說文云鋤言助也以助苗也故字從金從助凡谷須鋤乃可滋茂諺云鋤頭自有三寸澤也詩曰其鎛【音博】斯趙以薅荼蓼鎛蕓田器古之鎛其今之鋤歟【鎛與鋤見農器譜】按齊民要術云苗生如馬耳則鏃鋤【諺曰欲得谷馬耳鏃】稀豁之處鋤而補之凡五穀惟小鋤之爲良【小鋤者非直省功谷亦大勝大鋤者艸根繁茂用功多而收功益少】苗出壠則深鋤鋤不厭數周而復始勿以無艸而暫停【鋤者非止除艸乃地熟而谷多糠薄米息鋤得十徧更得八米也】春鋤起地夏而鋤艸故春鋤不用觸濕六月已後𨿽濕亦無嫌【春苗旣淺陰未覆地濕鋤則地堅夏苗陰厚地不見日故𨿽濕亦無害矣管子曰爲國者使民寒耕而熱蕓蕓除艸也】又云黍粟苗未與壠齊卽鋤一徧經五七日更報鋤第二徧未蠶老更報鋤第三徧無力則止如有餘力秀后更鋤第四徧脂麻大豆並鋤兩徧止亦不厭早鋤谷第一徧便科定每科只畱兩三莖更不得畱多每科相去一尺兩壠頭空務欲深細第一徧鋤未可全深第二徧惟深是求第三徧較淺於第二徧第四徧又淺於第三徧蓋谷科大則根浮故也第一次撮苗曰鏃第二次平壠曰布第三次培根曰防第四次添功曰復一次不至則稂莠之害秕稗之雜入之矣諺雲谷鋤八徧餓殺狗爲無糠也其谷畝得十石鬥得八米此鋤多之效也其所用之器自撮苗後可用以代耰鋤者名曰耬鋤【見農器譜】其功過鋤功數倍所辦之田日不啻二十畝或用劐子其制頗同【劐見農器譜】如耬鋤過苗間有小豁眼不到處及壠間艸薉未除者亦須用鋤理撥一徧爲佳別有一器曰鏟【見農器譜】營州以東用之又異於此凡耘苗之法亦有可鋤不可鋤者旱耕塊墢苗薉同孔出不可鋤治此耕者之失難責鋤也曾氏農書蕓稻篇謂記禮者曰仲夏之月利以殺艸可以糞田疇可以美土疆蓋耘除之艸和泥渥漉深埋禾苗根下漚罨旣久則艸腐爛而泥土肥美嘉谷蕃茂矣大抵耘治水田之法必先審度形勢先於最上處瀦水勿致走失然後自下旋放旋蕓之其法須用蕓爪【見農器譜】不問艸之有無必徧以手排漉務令稻根之傍液液然而後已荊厥土塗泥農家皆用此法又有足蕓爲木杖如拐子兩手倚之以用力以趾塌墢泥上艸薉防之苗根之下則泥沃而苗興其功與蕓爪大類亦各從其便也今創有一器曰耘蕩【見農器譜】以代手足功過數倍宜普效之慕文曰養苗之道鋤不如耨耨今小鋤也【呂氏春秋曰先生者爲米後生者爲粃是故其耨也長其兄而去其弟不知稼者其耨也去其兄而養其弟不收其粟而收其粃此失耨之道也】鋤後復有薅拔之法以繼成其鋤之功也夫稂莠秕稗雜其稼出蓋鋤後莖葉漸長使可分別非薅不可故有薅鼓薅馬之說【事見農器譜】其北方村落之間多結爲鋤社以十家爲率先鋤一家之田本家供其飲食其餘次之旬日之間各家田皆鋤治自相率領樂事趨功無有偸惰間有病患之家共力助之故田無荒穢嵗皆丰熟秋成之後豚蹄盂酒遞相犒勞名爲鋤社甚可效也今采摭南北耘薅之法備載於篇庶善稼者相其土宜擇而用之以盡鋤治之功也

糞壤篇第八

田有良薄土有肥磽耕農之事糞壤爲急糞壤者所以變薄田爲良田化磽土爲肥土也古者分田之制上地家百畝嵗一耕之中地家二百畝間嵗耕其半下地家三百畝嵗耕百畝三嵗一周蓋以中下之地瘠薄磽確茍不息其地力則禾稼不蕃後世井田之法變彊弱多寡不均所有之田嵗嵗種之土敝气衰生物不遂爲農者必儲糞朽以糞之則地力常新壯而收獲不減孟子所謂百畝之糞上農夫食九人也踏冀之法凡人家秋收後場上所有穰等並須收貯一處每日布牛之腳下三寸厚經宿牛以蹂踐便溺成糞平旦收聚除置院內堆積之每日亦如前法至春可得糞三十餘車至五月之間卽載糞糞地畝用五車計三十車可糞六畝勻攤耕蓋卽地肥沃兼可堆糞桑行又有苗糞艸糞火糞泥糞之類苗糞者按齊民要術云美田之法緑豆爲上小豆胡麻次之悉皆五六月防種七八月犂掩殺之爲春谷田則畝收十石其美與蠶矢熟糞同此江淮迆北用爲常法艸糞者於艸木茂盛時芟倒就地內掩罨腐爛也記禮者曰仲夏之月利以殺艸可以糞田疇可以美土疆今農夫不知此乃以其耘除之艸棄置他處殊不知和泥渥漉深埋禾苗根下漚罨旣久則艸腐而土肥美也江南三月艸長則刈以踏稻田嵗嵗如此地力常盛農書云種谷必先治田積腐槁敗葉剗薙枯朽根荄徧鋪而燒之卽土暖而爽及初春再三耕耙而以窖罨之肥壤壅之麻籸【舒榛反】谷殻皆可與火糞窖罨谷殻朽腐最宜秧田必先渥漉精熟然後踏糞入泥蕩平田面乃可撒種其火糞種土同艸木堆疊燒之土熱冷定用碌碡碾細用之江南水多地冷故用火糞種麥種蔬尢佳又凡退下一切禽獸毛羽親肌之物最爲肥澤積之爲糞勝於艸木下田水冷亦有石灰爲糞則土暖而苗易發然糞田之法得其中則可若驟用生糞又布糞過多糞力峻熱卽燒殺物反爲害矣大糞力壯南方治田之家常於田頭置塼檻窖熟而後用之其田甚美北方農家亦宜效此利可十倍又有泥糞於溝港內乘船以竹夾取靑泥鍁潑岸上凝定裁成塊子擔去同大糞和用比常糞得力甚多或用小便亦可澆灌但生者立見損壊不可不知農書糞壤篇云土壤气脈其類不一肥沃磽確美惡不同治之各有宜也夫黑壤之地信美矣然肥沃之過不有生土以解之則苗茂而實不堅磽確之土信惡矣然糞壤滋培則苗蕃秀而實堅栗土壤𨿽異治得其宜皆可種植今田家謂之糞藥言用糞猶用藥也凡農居之側必置糞屋低爲檐楹以避風雨飄浸屋中必鑿深池甃以磚甓凡埽除之土燒燃之灰簸之糠粃斷槁落葉積而焚之沃以肥液積久乃多凡欲播種篩去瓦石取其細者和勻種子疎杷撮之待其苗長又撒以壅之何物不收爲圃之家於廚棧之下深濶鑿一池細甃使不滲泄每舂米則聚礱簸谷殻及腐艸敗葉漚漬其中以收滌器肥水與滲漉泔澱漚久自然腐爛一嵗三四次出以糞薴因以肥桑愈久愈茂而無荒廢枯摧之患矣又有一法凡農圃之家欲要計置糞壤須用一人一牛或驢駕雙輪小車一輛諸處搬運積糞月日旣久積少成多施之種藝稼穡倍收桑果愈茂嵗有增羨此肥稼之計也夫掃除之猥腐朽之物人視之而輕忽田得之爲膏潤惟務本者知之所謂惜糞如惜金也故能變惡爲美種少收多諺云糞田勝如買田信斯言也凡區宇之間善於稼者相其各處地理所宜而用之庶得乎土化漸漬之法沃壤滋生之效俾業擅上農矣

灌漑篇第九

昔禹決九川距四海濬畎澮距川然後播奏艱食烝民乃粒此禹平水土因井田溝洫以去水也後井田之法大備於周周禮所謂遂人匠人之治夫間有遂十夫有溝百夫有洫千夫有澮萬夫有川遂注入溝溝注入洫洫注入澮澮注入川故田畝之水有所歸焉此去水之法也若夫古之井田溝洫脈絡布於田野旱則灌漑澇則泄去故說者曰溝洫之於田野可決而決則無水溢之害可塞而塞則無旱漧之患又荀卿曰修隄防通溝洫之水潦安水藏以時決塞則溝洫豈特通水而已哉考之周禮稻人掌稼下地以水澤之地種谷也以瀦蓄水以防止水以遂均水以列捨水以澮寫水此又下地之制與遂人匠人異也後世灌漑之利實昉於此至秦廢井田而開阡陌於今數千年遂人匠人所營之迹無復可見惟稻人之法低濕水多之地猶祖述而用之天下農田灌漑之利大抵多古人之遺迹如關西有鄭國白公六輔之渠關外有嚴熊龍首渠河內有史起十二渠自淮泗及汴通河自河通渭則有漕渠郎州有古史渠南陽有召信臣鉗盧陂盧江有孫叔敖芍陂潁川有鴻隙陂廣陵有雷陂浙左有馬臻鏡湖興化有蕭何堰西蜀有李冰文翁穿江之迹皆能灌漑民田爲百世利興廢修壊存乎其人夫言水利者多矣然不必他求別訪但能修復故迹足爲興利此歷代之水利下及民事亦各自作陂塘計田多少於上流出水以備旱涸農書云惟南方熟於水利官陂官塘處處有之民間所自爲溪堨【音曷】水蕩難以數計大可灌田數百頃小可漑田數十畝若溝渠陂堨上置水閘以備啟閉若塘堰之水必置【音蹇】竇以便通泄此水在上者若田髙而水下則設機械用之如翻車筒輪戽斗桔橰之類挈而上之如地勢曲折而水逺則爲槽架連筒陰溝浚渠陂柵之類引而達之此用水之巧者若下灌及平澆之田爲最或用車起水者次之或再車三車之田又爲次也其髙田旱稻自種至收不過五六月其間或旱不過澆灌四五次此可力致其常稔也傅子曰陸田者命懸於天人力難修水旱不時則一年功棄矣田制之由人人力茍修則地利可盡天時不如地利地利不如人事此水田灌漑之利也方今農政未盡興土地有遺利夫海內江淮河漢之外復有名水萬數枝分別大難悉數內而京師外而列郡至於邊境脈絡貫通俱可利澤或通爲溝渠或蓄爲陂塘以資灌漑安有旱暵之憂哉復有圍田及圩田之制凡邊江近湖地多閒曠霖雨漲潦不時掩沒或淺浸彌漫所以不任耕種後因故將徵進之暇屯戍於此所統兵眾分工起土江淮之上連屬相望遂廣其利亦有各處富有之家度視地形築土作隄環而不斷內地率有千頃旱則通水澇則泄去故名曰圍田又有據水築爲堤岸復疊外防或髙至數丈或曲直不等長至彌望每遇霖潦以扞水勢故名曰圩田內有溝瀆以通灌漑其田亦或不下千頃此又水田之善者又如近年懷孟路開浚廣濟渠廣陵復引雷陂廬江重修芍陂似此等處略見舉行其餘各處陂渠川澤廢而不治不爲不多倘能循按故迹或創地利通溝瀆蓄陂澤以備水旱使斥鹵化而爲膏腴污藪變而爲沃壤國有餘糧民有餘利然考之前史後魏裴延雋爲幽州刺史範陽有舊督亢渠漁陽燕郡有故戾諸堰皆廢延雋營造而就漑田萬餘頃爲利十倍今其地京都所在尢宜疏通導達以爲億萬衣食之計故秦渠序其略曰鄭國在前白渠起後舉臿如雲決渠爲雨且漑且糞長我禾黍衣食京師億萬之口夫舉事興工豈無今日之延雋倘有成效不失本末先後之敍庶灌漑之事爲農務之大本國家之厚利也已上水具並見農器譜請考之

農書卷三﹤子部﹐農家類﹐王氏農書﹥

欽定四庫全書

農書卷四

元王禎撰農桑通訣四

勸助篇第十

書曰相小人厥父母勤勞稼穡厥子不知稼穡之艱難乃逸蓋惡勞好逸者常人之情偸惰茍且者小人之病上之人茍不眀示賞罰以勸助之則何以奬其勤勞而率其怠勌【音倦】歟周禮載師凡宅不毛者有裏布謂罰以一里二十五家之泉也田不耕者出屋粟謂罰以三家之稅粟也凡民無職事者出夫家之徵謂𨿽閒民猶當出夫稅家稅也閭師言無職者出夫布不畜者祭無牲不耕者祭無盛不樹者無槨不蠶者不帛不績者不衰先王之於民如此豈爲厲農夫哉凡欲振發而飭其蠱使之率作興事耳是以地無遺利民無趨末田野治而禾稼遂倉廩實而府庫充則斯民寧復有餓莩流離之患哉月令孟春之月命田司相【去聲】土地所宜五穀所植以教導民必躬親之孟夏勞【去聲】農勸民無或失時命農勉作無休於都仲秋乃勸種麥無或失時其有失時行罪無疑季冬命田官告民出五種命農計耦耕事古人之於農蓋未嘗一日忘也後世勸助之道不眀其民往往去本而趨末故諺曰以貧求富農不如工工不如商刺繡紋不如倚市門此說一興天下之民男子棄耒耜而爭販鬻婦人捨機杼而習歌舞惰防末作習以成俗一遇凶饑食不足以充其口腹衣不足以蔽其身體懷金形鵠立以待盡者比比皆是善乎王符之言曰一夫耕百人食之一婦桑百人衣之以一奉百誰能供之時君世主亦有加意於農桑者大則營田有使次則勸農有官似知所以勸助矣然而田野未盡辟倉廩未盡實遊惰之民未盡歸農何哉意者徒示之以虛文而未施之以實政歟古者春而省耕非但行阡陌而已資力不足者誠有以補之也秋而省斂非但觀刈獲而已食用不給者誠有以助之也成王適於田以其婦子之饁彼南畆攘其左右而嘗其防否愛民如此田野安得而不治黍稷安得而不丰文帝所下三十六詔力田之外無他語減租之外無異說逐末之民安得而不務本太倉之粟安得而不紅腐此上之人重農如此至於承流宣化之官又在於守令之賢各盡其職勤加勸課務求實效及覽古之循吏如黃覇之治潁川勸種樹【樹謂樹藝五穀】龔遂之治渤海課農耕何武行部必問墾田茨充爲令益治桑柘召信臣治南陽開溝瀆爲民利任延治九眞易射獵爲牛耕張堪守漁陽開稻田皇甫隆治燉煌教耬犂此先賢勸助之迹載諸史冊今略舉其著者皆可爲後世治民之良規誠使人君能法周成漢文之治以表倡於上公卿守令能法龔黃諸賢之事以奉承於下省徭役以寛民力驅遊惰以趨農業又何患民之不勸【案此篇一遇凶饑至又何患民之不勸共四百六十四字原本誤入収獲篇蓋謂収之欲速也之下謹攺正】田之不治乎今天下之民寒而思衣皆知有桑麻之事饑而思食皆知有稼穡之功則男務耕鋤女事紡織蓋有不待勸而後加勤者況乎諄諄然諭之懇懇然勞之哉又況加實意行實恵驗實事課實功哉如或不然上之人作無益以妨農時斂無度以困民力般樂怠傲不能以身率先於下𨿽課督之令家至而戶說之民亦不知所勸也故古者天子親耕皇后親蠶下逮公卿侯伯之國與夫守令之家俱當親執耒耜躬務農桑以率其民如此野夫田婦庸有不勤者乎今夫在上者不知衣食之所自惟以驕奢爲事不思已之日用寸絲口飯皆出於野夫田婦之手甚者苛斂不已朘削脂膏以肥己寧肯勉力以勸之哉今長官皆以勸農署銜農作之事巳猶未知安能勸人借曰勸農比及命駕出郊先爲文移使各社各鄕預相告報期會賫斂只爲煩擾耳桞子厚有言𨿽曰愛之其實害之𨿽曰憂之其實讎之種樹之諭可以爲戒庶長民者鑑之更其宿均其恵利但具爲教條使相勉勵不期化而民自化矣又何必命駕鄕都移文期會欺下誣上而自徼功利然後爲定典哉敢告於有司請著爲常法以免親詣煩擾之害斯民幸甚

収獲篇第十一

孔氏書傳曰種曰稼斂曰穡種斂者嵗之終始也食貨志云力耕數耘収獲如盜賊之至蓋謂収之欲速也故物理論曰稼農之本穡農之末本輕而末重前緩而後急稼欲熟収欲速此良農之務也記曰種而不耨耨而不獲譏其不能圖功攸終也是知収獲者農事之終爲農者可不趨時致力以成其終而自廢其前功乎月令仲秋之月命有司趨民収斂季秋之月農事備収孟冬之月循行積聚無有不斂至於仲冬農有不収藏積聚者取之不詰皆所以督民収斂使無失時也禹貢曰二百里納銍三百里納稭服蓋納銍者截禾穗而納之納稭者去穗而刈其藳納之也詩言刈獲之事最多臣工詩曰命我眾人庤乃錢鎛奄觀銍艾【銍艾二器見農器譜】七月詩云九月築場圃十月納禾稼言農工之備也載芟之詩云載獲濟濟有實其積萬億及秭良耜之詩云獲之挃挃積之栗栗其崇如墉其比如櫛以開百室皆言収獲之富也凡農家所種宿麥早熟最宜早収故韓氏直說云五六月麥熟帶靑収一半合熟収一半若齊熟恐被暴風急雨所催必致拋費每日至晚卽便載麥上堆積用苫宻覆以防雨作如搬載不及卽於地內苫積天晴乘夜載上場卽攤一二車薄則易幹碾過一徧翻過又碾一徧起稭下塲子収起𨿽未淨直待所収麥都碾盡然後將未淨稭再碾如此可一日一場比至麥収盡已碾訖三之一矣大抵農家忙並無似蠶麥古語云収麥如救火若少遲慢一值陰雨卽爲災傷遷延過時秋苗亦悞鋤治今北方収麥多用釤【杉去聲】刄麥綽釤麥覆於腰後籠內籠滿則載而積於場一日可収十餘畆較之南方以鎌刈者其速十倍【麥籠麥綽釤刄並見農具譜】凡北方種粟秋熟當速刈之齊民要術云収谷而熟速刈幹速積【刈早則鎌傷刈晚則穗折遇風則収減濕積則槁爛積晚則耗損連雨則生耳】南方収粟用粟鋻【古甸反】摘穗北方収粟用鎌並槁刈之【粟鋻與鎌並見農器譜】田家刈畢稇【苦本切】而束之以十束積而爲【力科切】然後車載上爲大積積之視農功稍隙解束以旋旋鑱【士咸切】穗撻之南方水地多種稻秫早禾則宜早収六月七月則収早禾其餘則至八月九月詩云十月獲稻齊民要術曰稻至霜降獲之此皆言晚禾大稻也故稻有早晚大小之別然江南地下多雨上霖下潦劖刈之際則必湏假之喬扡多則置之笐架待晴幹曝之可無耗損之失【喬扡笐架見農器譜】齊民要術云収禾之法熟過半斷之刈穄欲早刈黍欲晚皆卽濕踐穄踐訖卽蒸而浥之黍宜曬之令燥凡麻有黃則刈刈畢則漚之【漚麻法見谷譜】刈菽欲晚葉落盡然後刈脂麻欲小束以五六束爲一叢斜倚之口開乘車詣田抖擻還叢之三日一打四五徧乃盡耳粱秫収刈欲晚早刈損實大抵北方禾黍其収頗晚而稻熟亦或宜早南方稻秫其収多遲而陸禾亦或宜早通變之道宜審行之今按古今書傳所載南北習俗所宜具述而偹論之庶不失早禾先後之節也夫田家作苦令収獲以時了無遺滯黍稷富倉箱之望足慰勤勞鄕社結閭裏之歡逓相慶勞有以見國家龍恩之所被而民俗樂業之無窮也

蓄積篇第十二

古者三年耕必有一年之食九年耕必有三年之食𨿽有旱漧水溢民無菜色豈非節用預偹之效歟冡宰眂【音視】年之丰凶以制國用量入以爲出祭用數之仂而又以九貢九賦九式均節之取之有制用之有度此理財之法有常而國家之蓄積所以無闕也國無九年之蓄曰不足無六年之蓄曰急無三年之蓄曰國非其國矣蓄積者豈非有國之先務也周禮倉人掌粟入之藏辧九谷之物以待邦用若谷不足則止余灋用有餘則藏之以待凶而頒之遺人掌邦之委積以待施惠鄕裏之委積【委積並去聲】以卹民之囏阨門闗之委積以養老孤郊裏之委積以待賔客野鄙之委積以待羇旅縣都之委積以待凶荒以此見先王蓄積皆爲民計非徒曰藏富於國也彼有損下以自益剝民以自丰如商王鉅橋之粟隋人洛口之倉所積𨿽多豈先王預備憂民之意哉大抵無事而爲有事之備丰嵗而爲歉嵗之憂是故國有國之蓄積民有民之蓄積當粒米狼戾之年計一嵗一家之用餘多者倉箱之富餘少者儋【音檐】石之儲莫不各節其用以濟凶乏此固知堯之時有九年之水湯之時有七年之旱而國亡捐瘠所爲蓄積多而備先具者豈皆藏於國哉蓋必有藏於民者矣今之爲農者見小近而不慮久逺一年丰稔沛然自足侈費妄用以快一時之適所収谷粟耗竭無餘一遇小歉則舉貸出息於兼並之家秋成倍稱而償之嵗以爲常不能振防其間有収刈甫畢無以糊口者其能給終嵗之用乎嘗聞山西汾晉之俗居常積谷儉以足用𨿽間有饑歉之嵗庶免夫流離之患也傳曰収斂蓄藏節用禦欲則天不能使之貧信斯言也近世利民之法如漢之常平倉穀賤則增價糴之不至於傷農谷貴則減價而糶之不使之傷民唐之義倉計墾田頃畆多寡丰年納谷而藏之凶年出谷以賙貧乏官爲主之務使均平是皆斂其餘以濟不足𨿽遇儉嵗而不憂饑殍也然嘗考之漢史賈生言於文帝曰漢之爲漢防四十年公私之積猶可哀痛彼一時也自文帝躬行節儉以化天下至景帝末年太倉之粟陳陳相因而民亦富庶人徒見古之蓄積常有餘後之蓄積常不足豈天之生物不如古之多人之謀事不如古之智蓋古之費給有限而後之費給無窮無怪乎有餘不足之不同也誠使天下之耕者因人力之所至盡地力之所出食之以時用之以禮則男有餘粟女有餘布上之人復眀大學生財之道以禦之公私兩裕君民俱足又何患蓄積之不如古哉故歷論之敢以此言佐時政云

農書卷四

欽定四庫全書

農書卷五

元王禎撰農桑通訣五

種植萹第十二

司馬遷貨殖傳曰山居千章之楸安邑千樹燕秦千樹栗蜀漢江陵千樹橘齊魯千樹桑其人皆與千戶侯等其言種植之利博矣觀桞子厚郭槖駞稱駞所種樹或移徙無不活且碩茂早實以蕃他人效之莫能如也又知種樹之不可無法也考之於詩帝省其山柞棫斯防松栢斯兌周之所以受命也樹之榛栗椅桐梓漆衛文公之所以興其國也夫以王侯之富且貴猶以種樹爲功況於民乎周禮太宰以九職任萬民一曰三農生九糓二曰園圃之職次於三農其爲民事之重尙矣然則種植之務其可緩乎種植之類夥矣民生濟用莫先於桑故首述而備論之桑種甚多不可徧舉世所名者荊與魯也荊桑多椹魯桑少椹葉薄而尖其邊有瓣者荊桑也凡枝榦條葉堅勁者皆荊之類也葉圓厚而多津者魯桑也凡枝榦條葉丰腴者皆魯之類也荊之類根固而心實能久逺宜爲樹魯之類根不固心不實不能久逺宜爲地桑然荊之條葉不如魯葉之盛茂當以魯桑條接之則能久逺而又盛茂也魯爲地桑而有壓條之法傳轉無窮是亦可以久逺也荊桑所飼蠶其絲堅韌中【去聲】紗羅用禹貢稱厥篚檿絲注曰檿山桑【此荊之產而尢佳者也】魯桑之類宜飼小蠶齊民要術曰收椹之黒者剪去兩頭惟取中間一截蓋兩頭者其子差細種則成雞桑花桑中間一截其子堅栗則枝榦堅彊而葉肥厚將種之時先以柴灰淹揉次日水淘去輕秕不實者曬令水脈才幹種乃易生【按收椹一條乃節取陳旉農書非齊民要術也下愼勿采沐五十二字方是引齊民要術耳】仍當畦種常薅令淨愼勿采沐大如臂許正月中移之十步一樹行欲少掎角不用正相當凡耕桑田不用近樹犂不著處斸土令起斫去浮根以蠶矢糞之剶桑十二月爲上時正月次之二月爲下大抵桑多者宜苦斫桑少宜省剶農桑要防云平原淤壤土地肥虛荊桑魯桑種之俱可若地連山陵土脈赤硬正宜荊桑士民必用云種藝之宜惟在審其時月又合地方之宜使之不失其中蓋謂栽培之宜春分前後十日及十月並爲上時春分前後以其發生也十月號陽月又曰小春木气長生之月故宜栽培以養元气此洛陽方左千里之所宜其他地方隨宜取中可也大抵春時及寒月必於天气晴明巳午時借其陽和如其栽子已出元土忽變天寒風雨卽以熱湯調泥培之暑月則必待晚涼仍預於園中稀種麻麥爲防惟十一月種栽不生活種桑之次則種材木果核按龔遂爲渤海太守令民口種一樹楡秋冬課収斂益蓄果實菱芡民皆富實黃覇治潁川使民務耕桑種樹治爲天下第一後漢樊重欲作器物先種梓漆時人嗤之然積以嵗月皆得其用向之笑者咸求假焉李衡於武陵龍陽洲上種柑橘千樹勅兒曰吾洲上有千頭木奴不責汝衣食嵗得絹一疋亦可足用矣橘成嵗得絹數千疋此栽植之明效也使今之時上之勸課皆如龔黃下之力本皆如樊李材木不可勝用果實不可勝食矣齊民要術言種楡者三年之後便可將莢葉賣之五年之後便堪作椽卽可斫賣十年後魁椀瓶榼器皿無所不任十五年後可爲車轂其嵗嵗科簡剶治之功指柴雇人賣柴之利己自不貲況諸般器物其利十倍斫後復生不勞更種所爲一勞永逸務本直言云近聞諸般材木比之往年價直重貴蓋因不種不栽一年少於一年可爲深惜古人云木奴千無凶年木奴者一切樹木皆是也自生自長不費衣食不憂水旱其果木材植等物可以自用有餘又可以易換諸物若能多廣栽種不惟無凶年之患抑亦有久逺之利焉齊民要術云凡栽一切樹木欲記其陰陽不令轉易大樹髠之小樹則不髠先爲深坑納樹訖以水沃之著土令如薄泥東西南北揺之良久然後下土堅築埋之欲深勿令撓動栽訖皆不用手捉及六畜觝突凡栽樹正月爲上時二月爲中時三月爲下時然棗雞口槐兔目桑蝦蟆眼楡負癅自余雜木防耳防翅各以其時種樹旣多不可一一備舉凡桑果以接博爲妙一年後便可獲利昔八以之譬螟子者取其速肖之義也凡接枝條必擇其美【宜用宿條向陽者气壯而易茂嫩條向陰者气弱而難成】根株各從其類【然荊桑亦可接魯桑梅可接杏桃可接李】接工必有用具細齒截鋸一連厚利刄小刀一枚要當心手欵穏又必趂時【以春分前後十日爲宜或取其條襯靑爲期然必待時暄可接蓋欲借陽和之气也】一經接博二气交通以惡爲美以彼易此其利有不可勝言者夫接博其法有六一曰身接【先用細鋸截去元樹枝莖作盤砧髙可及肩以利刄小刀際其盤之兩旁微啟小罅深可寸半先用竹防之測其深淺卻以所接條約五寸長一頭削作小篦子先噙口中假津溢以助其气卻內之罅中皮肉相對挿之訖用樹皮封系寛得所用牛糞和泥斟酌封裹之勿令透風外仍用畱二眼以泄其气】二曰根接【鋸截斷元樹身去地五寸許以所接條削篦挿之一如身接法就以土培封之以棘枝圍防之】三曰皮接【用小刃刀子於元樹身八字斜之以小竹防測其淺深以所接枝條皮肉相向挿之封防如前法俟接枝發茂以漸去其元樹枝莖使之莖茂耳】四曰枝接【如皮接之法而差近枝耳】五曰靨【於協切】接【小樹爲宜先於元樹橫枝上截了畱一尺許於所取接條樹上眼外方半寸刀尖刻斷皮肉至骨並欵揭皮肉一方片須芽心揭下口噙少時取出印濕痕於橫枝上以刀尖依痕刻斷元樹靨處大小如之以按接之上下兩頭以桑皮封系慢得所仍用牛糞泥塗防之隨樹大小酌量多少接之】六曰搭接【將已種出芽條去地三寸許向上削作馬耳將所接條並削馬耳相搭接之封系糞壅如前法】今夫種植之功其利旣溥又加之以接博猶變稂莠而爲嘉禾易碔而爲美玉世之欲業其生者其可不務之哉又有去蠧之法【幾桑果不無虫蠧宜務去之其法用鐵綫作鉤取之一法用硫黃及雄黃作煙薰之卽死或用桐油紙燃塞之亦驗】夫旣已種植復接博之旣接博矣復剔其虫蠧桞子所謂吾問養樹得養人術此長民爲國者所當視效也夫民爲國本本斯立矣旣興其利而復除其害爲治之道無以外是茍審行之不惟得勸民之法抑亦知政敎之本歟

畜養篇第十四

養馬類

陶朱公曰子欲速富當畜五牸【疾利切】五牸之中惟馬爲貴其飲食之節有六食有三芻飲有三時何謂也一曰惡芻二曰中芻三曰善芻何爲三時一曰朝飲少之二曰晝飲則胸饜水三曰暮極飲之驢騾大槪類馬不復別起條端今農家以牛爲本𨿽以馬爲首略敍於此

養牛類

牛之爲物切於農用善畜養者必有愛重之心有愛重之心必無慢易之意然何術能使民如此哉必也在上之人愛重嚴禁使民不敢輕視妄殺若夫農之於牛也視牛之饑渴猶己之饑渴視牛之困苦羸瘠猶己之困苦羸瘠視牛之疫癘若己之有疾視牛之字育若己之有子也若能如此則牛必蕃盛矣奚患田疇之荒蕪衣食之不繼哉今夫牛之爲畜其气血與人均也勿犯寒暑其性情與人均也勿使太勞固之以牢揵順之以涼燠時其饑飽以適其性情節其作息以養其血气若然則皮毛潤澤肌體肥腯力有餘而老不衰其何困苦羸瘠之有於春之初必去牢欄中積滯蓐糞自此以後但旬日一除免穢气蒸鬰爲患且浸漬蹄甲易以生疾又當以時祓除不祥淨爽乃善方舊艸凋朽新艸未生之時宜取防淨槁艸細剉之和以麥麩糓糠碎豆之屬使之微濕槽盛而飽飼之春秋艸茂放牧飲水然後與艸則腹不脹至冬月天气積陰風雪嚴凜卽宜處之暖燠之地煮糜粥以啖之又當預收豆楮之葉舂碎而貯積之以米泔和剉艸糠麩以飼之古人有臥牛衣而待旦則知牛之寒蓋有衣矣飯牛而牛肥則知牛之餒蓋啖以菽粟矣衣以褐薦飯以菽粟古人豈重畜如此哉以此爲衣食之本故耳此所謂時其饑飽以適性情者也每遇耕作之月除已牧放夜復飽飼至五更初乘日未出天气涼而用之則力倍於常半日可勝一日之功日髙熱喘便令休息勿竭其力以致困乏此南方晝耕之法也若夫北方陸地平逺牛皆夜耕以避晝熱夜半仍飼以芻豆以助其力至明耕畢則放去此所謂節其作息以養其血气也且古者分田之制必有萊牧之地稱田爲等差故養牧得宜而無疾苦觀宣王考牧之詩可見矣其詩曰誰謂爾無牛九十其犉【而純切】爾牛來斯其耳濕濕或降於阿或飲於池或寢或訛以見字育蕃滋而寢食適宜也今夫槁稭不足以充其饑水漿不足以濟其渴凍之曝之困之瘠之役之勞之又從而鞭箠之則牛斃者過半矣饑欲得食渴欲得飲物之情也至於役使困乏气喘汗流耕者急於就食或放之山或逐之水牛困得水動輙移時毛竅空疏困而乏食以致疾病生焉放之髙山筋力疲乏顚蹶而僵僕者往往相借也利其力而傷其生烏識其爲愛養之道哉牛之爲病不一其用藥與人相似但大爲劑以飲之無不愈者便溺有血傷於熱也以治便血之藥治之冷結則鼻幹而不喘以發散藥投之熱結卽鼻汗而喘以解利藥投之其或天行疫癘率多薫蒸相染其气然也愛之則當離避他所祓除沴【音戾】气而救藥或可偸生傳曰養備動時則天不能使之病畜牛之家誠能節適養防如前所云則自無病然有病而治猶愈於不治若夫醫治之宜則亦有說周禮獸醫掌療獸病凡療獸病灌而行之以發其惡然後藥之其來尙矣今諸處自有獸工相病用藥不必預陳方藥恐多差誤也

養羊類

羊當畱臘月正月生羊羔爲種者第一十一月二月生者次之大率十口一羝羝無角者更佳擬供廚者宜剰之牧羊者必須老人其心性宛順起居以時調其宜適卜式云牧民何異於是惟逺水爲良二日一飲緩緩驅行勿使停息春夏早放秋冬晚出圏【渠院切】不厭近必須與人居相連開防向圏架北墻爲廠圏中作臺開竇勿令停水二日一除勿使糞穢圏內須貼墻竪柴柵令周匝羊一千口者三四月中種大豆一頃雜谷並艸畱之不須鋤治八九月中刈作靑茭若不種豆谷者初艸實成時收刈秋靑雜艸薄鋪使幹勿令郁浥旣至冬寒多饒風霜或春初雨落春艸未生時則須飼不宜出放此牧羊之大要其羊每嵗得羔可居大羣多則販鬻及所剪毫毛作氊並得酥乳皆可供用博易其利甚多諺云養羊不覺富正謂此也

養豬類

母豬取短喙無柔毛者良牝者子母不同圈牡者同圈則無嫌圈不厭穢亦須小廠以避雨雪春夏艸生隨時放牧糟糠之屬當日別與八九十月放而不飼所有糟糠則蓄待窮冬春初初產者宜煮谷飼之其子三日便搯尾六十日後犍供食豚乳下者佳簡取別飼之嘗謂江南水地多湖泊取萍藻及近水諸物可以飼之養豬凡占山皆用橡食或食藥苗謂之山豬其肉爲上江北陸地可種馬齒約量多寡計其畝數種之易活耐旱割之比終一畝其初已茂用之防【查鎋切】切以泔糟等水浸於大檻中令酸黃或拌麩糠雜飼之特爲省力易得肥腯前後分別嵗嵗可鬻足供家費

養雞類

雞種取桑落時生者良春夏生者則不佳春夏雛二十日內無令出窠飼以燥飯雞棲宜據地爲籠籠內著棧𨿽鳴聲不朗而安穏易肥又免狐貍之患若任之樹木一遇風寒大者損痩小者或死燃桞柴小者死大者盲園中築小屋下懸一簀令雞宿上或於墻內作龕又以艸縛窠令雞伏抱其園傍可種蜀黍畝許以取蔽陰至秋收子又可飼雞易以肥長其母春秋可得兩窠雞雛若養二十餘雞得雛與卵足供食用又可博換諸物養生之道亦其一也

養鵝鴨類

鵝鴨取一嵗再伏【扶又切菢子也】者爲種大率鵝三防一雄鴨五雌一雄鵝初軰生子十餘鴨生數十後軰皆漸少矣欲於廠【音敞】屋之下作窠多著細艸於窠中令暖先刻白木爲卵形窠別著一枚以誑之生時防卽收取別著一暖處以柔細艸覆借之伏時大鵝一十子大鴨二十子小者減之數起者不任爲種其貪伏不起者須五六日一與食起之令洗浴鵝鴨皆一月雛出量雛欲出之時四五日內不用聞打鼔紡車大叫豬犬及舂聲又不用器淋灰又不用見新產婦雛旣出作籠籠之先以粳米爲粥糜一頓飽食之名曰塡嗉然後以粟飯切苦菜蔓菁英爲食以淸水與之濁則有泥恐塞鼻孔小鵝泥塞鼻則死入水中不用停久防宜驅出於籠中髙處敷細艸令寢處其上十五日後乃出籠鵝惟食五穀稗子及艸萊不食生虫鴨靡不食矣水稗實成時尢是所便防此足得肥充供廚者子鵝百日以外子鴨六七十日佳過此肉硬大率鵝鴨六年以上老不復生伏矣宜去之少者恐不慣習宿者乃善伏也純取雌鴨無令雜雄足其粟豆常令肥飽一鴨可生百卵夫鵝鴨之利又倍於雞居家養生之道不可闕也

養魚類

陶朱公養魚經曰夫治生之法有五水畜第一水畜所謂魚池也以六畝地爲池池中作九洲求懷子鯉魚長三尺者二十頭牡鯉魚長三尺者四頭以二月上庚日內池中令水無聲魚必生至四月內一神守六月內二神守八月內三神守守者鼈也所以內鼈者魚滿三百六十則蛟龍爲之長而將魚飛去內鼈則魚不復去在池中周繞九洲無窮自謂江湖也至來年二月得鯉魚長一尺者一萬五千枚三尺者四萬五千枚二尺者萬枚至明年得長一尺者十萬枚長二尺者五萬枚長三尺者五萬枚長四尺者四萬枚畱長二尺者二千枚作種所餘皆貨至明年不可勝計也池中有九洲八谷谷上立水二尺又谷中立水六尺所以養鯉者鯉不相食易長又貴也凡育魚之所須擇泥土肥沃蘋藻繁盛爲上然必召居人築捨守之仍多方設法以防獺害凡所居近數畝之湖如依上法畜之可致速富此必然之效也今人但上江販魚種塘內畜之飼以靑蔬嵗可及尺以供食用亦爲便法

養蜜蜂類

人家多於山野古窯中收取蓋小房或編荊囤兩頭泥封開一二小竅使通出入另開一小門泥封時時開卻掃除常淨不令他物所侵及於家院掃除蛛网及闗防山蜂土蜂不使相傷秋花雕盡畱冬月可食蜜脾餘者割取作蜜蠟至春三月掃除如前常於蜂窠前置水一器不致渴損春月蜂盛一窠止畱一王其餘摘之其有蜂王分窠羣蜂飛去用碎土撒而收之別置一窠其蜂卽止春夏合蜜及蠟每窠可得大絹一疋有收養分息數百窠者不必他求而可富也

農書卷五

欽定四庫全書

農書卷六

元王禎撰農桑通訣六

蠶繅篇第十五

淮南王蠶經云黃帝元妃西陵氏始蠶蓋黃帝制作衣裳因此始也其後禹平水土禹貢所謂桑土旣蠶其利漸廣禮月令曰古者天子諸侯必有公桑蠶室季春之月具曲植【音值】籧筐后妃齋戒親東鄕【音向】躬桑禁婦女毋觀【去聲】省婦使以勸蠶事蠶事旣登分繭稱絲效功以共郊廟之服無有敢惰及考之歷代皇后與諸侯夫人親蠶之事昭然可見況庶人之婦可不務乎夫育蠶之法始於擇種收種繭種取簇之中向陽眀淨厚實者蛾出第一日者名苖蛾末後出者名末蛾皆不可用次日以後出者取之鋪連於槌箔【蠶連蠶槌見農器譜】雄雌相配至暮拋去雄蛾將母蛾於連上勻布所生子環堆者皆不用生子數足更就連上令覆養三五日掛時須蠶子向外恐有風磨損其子冬節及臘八日浴時無令水極凍浸二日取出復掛年節後甕內豎連湏使玲瓏每十數日日髙時一出毎陰雨上節便曬暴蠶子變色要在遲速由巳勿致損傷自變桑葉已生自辰巳間將甕取出舒捲提掇亦無度數但要第一日變三分第二日變七分卻用紙密糊封了還甕內收藏至第三日午時又出連舒捲須要變至十分其蠶屋火倉蠶箔【見農器譜】並須預備蠶生宜髙廣牕戶虛明易辧眠起仍上於行撁各置照牕每臨早暮以助髙眀下就附地列置風竇令可啟閉以除濕欝若新泥濕壁用熱火薫幹窗上用淨白紙新糊門窗各掛葦簾槁薦下蟻之時勿用雞翎等物掃拂惟在詳欵稀勻不至驚傷稠疊生齊取葉著懷中令暖用利刀切極細簁於器內蓐紙上勻薄將連合於葉上蟻聞葉香自下或過時不下連及緣上連背者並葉棄之飬蠶蟻時先辟東間一間四角挫壘空龕狀如三星以均火謂屋小則易收火气也停眠前後則撤去擇日安槌上下各鋪三箔上承塵埃下隔濕潤鋪砌碎稈艸於上中箔以備分擡用細切搗軟稈艸勻鋪爲蓐又揉淨紙黏成一片鋪蓐上安蠶初生色黒漸漸加食三日後漸變白則向食宜少加厚變靑則正食宜益加厚復變白則慢食宜少減變黃則短食宜愈減純黃則停食謂之正眠眠起自黃而白自白而靑自靑復白自白而黃又一眠也每眠例如此之以加減食凡葉不可帶雨露及風日所幹或浥臭者食之令生諸病常收三日葉以備霖雨則蠶常不食濕葉且不失饑采葉歸必疏爽於室中待熱气退乃與食蠶時晝夜之間大槪亦分四時朝暮類春秋正晝如夏夜深如冬寒暄不一𨿽有熟火各合斟量多少不宜一例自初生至兩眠正要溫暖蠶母須著單衣以爲體測自覺身寒則蠶必寒便添熟火自身覺熱蠶亦必熱約量去火一眠之後但天气晴明巳午之間暫掲起窗間簾薦以通風日南風則捲北窗北風則捲南窗放入倒澑風气則不傷蠶大眠起後飼罷三頓剪開窗紙透風日必不頓驚生病大眠之後卷簾薦去窗紙天气炎熱門口置甕旋添新水以生涼气如遇風雨夜涼卻當將簾薦放下其間自小至老蠶滋長則分之沙燠厚則擡之失分則稠疊失擡則蒸濕蠶柔輭【而兗切】之物不禁揉觸小而分擡人知愛防大而分擡或懶倦而不知顧惜久堆亂積逺擲髙拋損傷生疾多由於此蠶自大眠後十五六頓卽老得絲多少全在此數北蠶多是三眠南蠶俱是四眠日見有老者量分數減飼十蠶九老方可入簇值雨則壞繭南方例皆屋簇北方例皆外簇然南簇在屋以其蠶少易辦多則不任北方蠶多露簇率多損壓壅閼【音遏】南北簇法俱未得中今有善蠶者一說南北之間蠶少疏開窗戶屋簇之則可蠶多選於院內搆長脊艸廈內制蠶簇周以木架平鋪蒿梢布蠶於上用蓆箔圍防自無蠶病實良防也【蠶簇見農器譜】又有夏蠶秋蠶夏蠶自蟻至老俱宜涼惟忌蠅虫秋蠶初宜涼漸漸宜暖亦因天時漸涼故也簇與繰絲法同春蠶南方夏蠶不中繰絲惟堪綫纊而已周禮忌原蠶嵗再登非不利也然王者法禁之謂其殘桑也然則夏蠶最不宜多育務本新書云凡繭宜並手忙擇涼處薄攤蛾自遲出免使抽繰相逼恐有不及則有甕浥籠蒸之法【甕浥籠蒸並見農器譜】士農必用云繰絲之訣惟在細圓勻緊使無褊慢節核麤惡不勻也繰絲有熱釜冷盆之異然皆必有繰車絲軖然後可用熱釡要大置於釡上接一盆甑添水至甑中八分滿甑中用一板欄斷可容二人對繰也水湏常熱旋旋下繭多下則繰不及煮損此可繰麤絲單繳者防繳者亦可但不如冷盆所繰潔淨光瑩也冷盆要大先泥其外用時添水八九分水宜溫暖長勻無令乍寒乍熱可繰全繳細絲中等繭可繰防繳比熱釡者有精神而又堅韌也南北蠶繅之事摘其精妙筆之於書以爲必效之法業蠶者取其要訣嵗嵗必得庶上以廣府庫之貨資下以備生民之纊帛開利之源莫此爲大

祈報篇第十六

曾氏農書云記曰有其事必有其治故農事有祈焉有報焉所以治其事也天下通祀惟社與稷社祭土勾龍配焉稷祭谷后稷配焉此二祀者實主農事載芟之詩春耤田而祈社稷也良耜之詩秋報社稷也此先王祈報之眀典也匪直此也山川之神則水旱癘疫之不時於是乎禜【爲命切】之日月星辰之神則雪霜風雨之不時於是乎禜之與夫法施於民者以勞定國者能禦大菑【音災】者能捍大患者莫不秩祀先王載之典禮著之令式嵗時行之凡以爲民祈報也周禮籥章凡國祈年於田祖則龡豳雅擊土鼓以樂田畯爾雅謂曰畯【音俊】乃先農也於先農有祈焉則神農后稷與世俗流傳所爲田父田母皆在所祈報可知矣大田之詩言去其螟螣【音特】及其蟊賊無害我田穉田祖有神秉畀炎火有渰淒淒興雨祁祁雨我公田遂及我私此祈之之辭也甫田之詩言以我齊明與我犧羊以社以方我田旣臧農夫之慶此報之之辭也繼而琴瑟擊鼓以禦【音迓】田祖以祈甘雨以介我稷黍以谷我士女此又見因所報而寓所祈之義也若夫噫嘻之詩言春夏祈谷於上帝蓋大雩帝之樂歌也丰年之詩言秋冬報者烝嘗之樂歌也其詩曰爲酒爲醴烝畀祖妣以洽百禮然於上帝則有祈而無報於祖妣有報而無祈豈闕文哉抑互言之耳此又祈報之大者也周禮大祝掌六祈以同鬼神【與只同六祈謂類造禬禜攻說皆祭名】小祝掌小祭祀將事侯禳禱祠之祝號以祈福祥順丰年逆時雨寧風旱弭災兵逺罪疾舉是而言則祈報禬禳之事先王所以媚於神而和於人皆所以與民同吉凶之患者也凡在祀典烏可已耶記禮者曰伊耆氏之始爲蠟也嵗十二月合聚萬物而索饗之也主先嗇而祭司嗇饗農及郵表畷【張劣切】禽獸迎貓迎虎而祭之祭坊與水庸其辭曰土反其宅水歸其壑昆虫無作艸木歸其澤由此觀之饗先嗇【案此篇嵗時行之至饗先嗇共四百六十三字誤冩在蓋古者未有耕牛之後蓋由當時所據之本倒釘一頁而然謹攺正】先農而及於貓虎祭坊與水庸而及於昆虫所以示報功之禮大小不遺也考之月令有所謂祈來年於天宗者有所謂祈谷實者有所謂爲麥祈實者而春秋有一虫獸之爲災害一雨晹之致愆忒則必雩聖人特書之以見先王勤卹民隱無所不用其至也夫惟如此是以物由其道而無夭閼疵癘民遂其性而無札瘥災害神之聼之有相之道固如此也後世從事於農者類不能然借或有一焉亦彊勉苟且而已豈能悉循用先王之典故哉田祖之祭民間或多行之不過豚蹄盂酒春秋社祭有司僅能舉之牲酒等物取之臨時其爲禮蓋蔑如也水旱相仍虫螟爲敗饑饉薦臻民卒流亡未必不由祈報之禮廢匱神乏祀以致然也今取其尢關於農事者言之社稷之神自天子至郡縣下及庶人莫不得祭在國曰大社國社王社侯社在官曰官社官稷在民曰民社自漢以來歷代之祭𨿽粗有不同而春秋二仲之祈報皆不廢也又育蠶者亦有祈禳報謝之禮皇后祭先蠶【淮南子云黃帝元妃西陵氏始蠶卽爲先蠶考之後漢禮儀志祭菀窳婦人與寓氏公主】至庶人之婦亦皆有祭【秦觀書云庶人冡婦以下再拜詰旦升香各賫設醴而祭】此後妃與庶人之祭𨿽貴賤之儀不同而祈報之心則一古者養馬一節春祭馬祖夏祭先牧秋祭馬社冬祭馬步此馬之祈謝嵗時惟謹至於牛最農事之所資反闕祭禮至於蠟祭迎貓迎虎豈牛之功不如貓虎哉蓋古者未有耕牛故祭有闕典至春秋之間始教牛耕後世田野開辟穀實滋盛皆出其力𨿽知有愛重之心而曽無愛重之實近年耕牛疫癘損傷甚多亦盍禳禱祓除祛禍祈福以報其功力豈爲過哉故於此篇祭馬之後以牛之說繼之庶不忘乎谷之所自農之所本也

農書卷六﹤子部﹐農家類﹐王氏農書﹥

欽定四庫全書

農書卷七

元王禎撰百谷譜一

百谷序引

嘗聞上古之世人食鳥獸血肉以爲食至神農氏作始嘗艸別谷而後生民粒食賴焉物理論曰百谷者三谷各二十種爲六十種蔬菓各二十種共爲百谷注云粱者黍稷之總名稻者漑種之總名菽者眾豆之總名三谷各二十種爲六十蔬菓之類所以助谷之不及也夫蔬蓏平時可以助食儉嵗可以救饑其菓實熟則可食幹則可脯丰歉皆可充饑古人所謂木奴千無凶年非虛語也𨿽曰種各有二十殆難枚舉今故總爲編錄其陂澤之產園野之材與夫雜物品類上以助百谷之闕下以補諸物之遺條列而詳具之庶幾覧者擇取而備用焉

谷屬

粟

春秋說題辭曰粟之爲言續也粟五變一變而以陽生爲苖二變而秀爲禾三變而粲然謂之粟四變入臼米出甲五變而蒸飯可食【宋均注云粟受五行气而五變乃成故可食】陽以一立爲法故粟積大一分穗長一尺文以七列精以五立西者金所立米者陽精故西字合米而爲粟愚按粟之名不一或因姓氏或因形似隨義賦名故早則有髙居黃百日糧之類晚則有鴟腳谷鴈頭靑之類其餘名字不可徧數今略載於此齊民要術云夫粟成熟有早晚苖稈有髙下收實有多少質性有彊弱米味有美惡粒實有息耗地勢有良薄【案齊民要術有地勢有良薄一句此脫去謹增入】山澤有異冝順天時量地利則用力少而成功多任情返道勞而無獲凡粟田菉豆小豆底爲上麻黍胡麻次之蕪菁大豆爲下故種粟春種欲深夏種欲淺其種時雨後爲佳遇小雨宜接濕種遇大雨待薉生小雨不接濕無以生禾苗大雨不待白背濕輾則令苖瘦薉若盛者先鋤一徧然後納種佳也春若遇旱秋耕之地得仰壠待雨春耕者不中也夏若仰壠匪直蕩汰不生兼與艸薉俱出凡田欲早晚相雜防嵗道有所宜有閏之嵗節气近後冝晚田然大率欲早早田倍多於晚早田淨而易治晚者蕪薉難治其收之多少從嵗所冝非闗早晚然早穀米實而多晚谷皮厚米少而虛也汜勝之書曰種無期因地爲時三月楡莢時雨膏地彊可種禾植禾夏至後八九十日常夜半之天有霜若白露下以平明時令兩人持長索相對各持一端以槪禾中去霜露日出乃止如此禾稼五穀不傷矣又必待苖生如馬耳則鏃鋤稀豁之處鋤而補之五穀惟小鋤之爲良苗出壠則深鋤鋤不厭數周而復始勿以無艸而暫停鋤者非止鋤艸蓋地熟而實多糠薄而米息鋤得十徧便得八米也春鋤起地夏而除艸春鋤不用觸濕六月以後𨿽濕亦無嫌呂氏春秋曰苖其弱也欲孤其長也欲相與俱其熟也欲相扶是故三以爲族乃多粟【族聚也】吾苖有行故速長弱不相害故速大橫行必得從行必術正其行通其風也耘苖之法其凡有四第一次曰撮苗第二次曰布第三次曰壅第四次曰復【俗曰添米】一功不至則稂莠之害秕穅之雜入之矣撮苖後用一驢帯籠觜挽之初用一人牽之慣熟不用止一人輕扶入之二三寸其深痛過鋤力三倍所辦之田日不啻二十畆今燕趙多用之名曰劐子食貨志云力耕數耘收獲如盜賊之至故熟速刈幹速積刈早則鎌傷刈晚則穂折遇風則收減濕積則槁爛積晚則損耗連雨則生耳所以收獲不可緩也記曰種而不耨耨而不獲譏其不能圖功攸終也是知收獲者農事之終爲農者可不趨時致力以成其終而自廢其前功乎七月詩云九月築塲圃十月納禾稼言農功之備也載芟之詩云載獲濟濟有實其積萬億及秭夫粟者五穀之長中原土地平曠惟冝種粟古今谷祿皆以是爲差等出納之司皆以是爲凖則周禮地官曰倉人掌粟入之藏鄭注云九谷盡藏以粟爲主故漢太倉之粟陳陳相因充溢露積於外神農之教曰有石城十仞湯池百步帶甲百萬而亡粟弗能守史記云宣曲任氏之先爲督道倉吏秦之敗豪傑皆爭金玉而任氏獨窖倉粟楚漢相拒滎陽民不得耕種米石至百金而豪傑金玉盡歸任氏任氏以此起富所以凶年饑嵗𨿽隋侯之珠不易一鐘之粟也由此言之粟之於世豈非爲國爲家之寶乎

水稻

稻之名不一隨人所呼不必縷數稻有粳秫之別粳性疏而可炊飯秫性粘而可醸酒然非水則無以生故種藝之法冝選上流出水便其性也春秋說題辭稻之爲言借也稻捨水盛其徳也稻太陰精含水漸洳乃能化也淮南子亦曰江水肥而宜稻南方下土塗泥皆冝水種治稻者蓄陂塘以瀦之置隄閘以止之故周官制典稻人掌稼下地以瀦蓄水以防止水齊民要術云三月種者爲上時四月上旬種者爲中時中旬爲下時先放水十日後曳碌碡十徧地旣熟淨淘種子漬經三宿漉出內艸篅中裛芽長二分一畆三升種之苖長陳艸復起以鎌侵水芟之稻苗漸長復須薅之薅訖去水曝根令堅彊時水旱而漑之又有作爲畦埂耕杷旣熟放水勻停擲種於內候苖生五六寸防而秧之今江南皆用此法苖髙七八寸則耘之【爪耘爬耘見農器譜】耘畢放水熇之欲秀復用水浸之苖旣長茂復事薅防以去稂莠【薅馬見農器譜】農家收獲尢當及時江南上雨下水收稻必用喬桿笐架乃不遺失【喬桿笐架見農器譜】蓋刈早則米靑而不堅刈晚則零落而損收又恐爲風雨損壊此九月築場十月納稼工夫次第不可失也大抵稻穀之美種江淮以南直徹海外皆宜此稼舂而爲米潔白可愛炊爲飯食尢爲香美孔子云食夫稻衣夫錦蓋食之於稻衣之於錦無以加也故生民蓄積而禦饑國家饋運而濟乏誠谷中之上品世間之珍藏也

旱稻

稻之名一而水旱之名異蓋水稻宜近上流旱稻宜用下田齊民要術云凡下田停水處燥則堅垎濕則污泥難治而易荒墝埆而殺種其春耕者殺種尢甚故宜五六月時暵之以擬大麥麥時水澇不得納種者九月復一轉至春種稻萬不失一凡種下田不問春夏候水盡地白背時速耕耙勞頻翻令熟二月半種稻爲上時三月爲中時四月初及半爲下時漬種如法裛令開口耬耩掩種之卽再徧勞苖長三寸耙勞而鋤之鋤惟欲速每經一雨輙欲耙勞苖髙尺許則鋒天雨無所作宜冒雨薅之科大如穊者五六月中霖雨時防而栽之其髙田種者不求極良惟須廢地亦秋耕耙勞令熟至春黃塲納種不冝濕下余法悉與下田同【案此書節取諸書𨿽不全錄原文然余法悉與下田同一語乃指髙田而言今刪去其髙田種者三十字文義不明謹案齊民要術原文增入】今閩中有得占城稻種髙仰處皆冝種之謂之旱占其米粒大而且甘爲旱稻種甚佳北方水源頗少惟陸池沾濕處種稻其耕鋤薅防一如前法一種有小香稻者赤芒白粒其米如玉飯之香美凡祭祀延賔以爲上饌蓋貴其罕也

大小麥【靑稞附】

麥芒谷也詩謂貽我來牟卽大小麥也雜陰陽書曰大麥生於杏二百日秀秀后五十日成生於亥壯於卯長於辰老於巳死於午惡於戌忌於子丑小麥生扵桃二百一十日秀秀后六十日成忌與大麥同月令以仲秋勸人種麥無或失時尙書大以秋昏虛星中可以種麥【虛北方元武之宿八月昏中見於南方】務本直言云麥種初收時旋打旋與蠶沙相和辟虫傷資地力苖又耐旱齊民要術謂八月中戊社前種者爲上時下戊前爲中時八月末九月初爲下時此種麥之法也大麥非良地則不須種小麥非下田則不冝說文曰麥金旺而生火旺而死夫八月乃金旺之月麥於是月而生五月乃火旺之月麥於是月而死是知物之生成各有其時種植之日有先後則所擲之子有多寡種植之地有肥磽則所收之利有厚薄大抵未種之先當於五六月暵地若不暵地而種其收倍薄凡種須用耬犂下之又用砘車碾過日種數畝蓋成壠易扵鋤治又有漫種一法農人左手挾器盛種右手握而勻擲於地旣徧則用耙勞覆之又頗省力【耬犂砘車見農器譜】此北方種麥之法南方惟用撮種故所種不多然糞而鋤之人功旣到所收亦厚正月二月勞而鋤之三月四月鋒而更鋤苖乃茂盛旣秀不須再鋤直至收獲韓氏直說云四五月麥熟帶靑收一半候熟收一半若過熟則拋費每日至晚卽便載麥上堆積用苫繳覆以防雨作如天晴乘夜載上塲薄攤使之易幹碾過一徧翻過又碾一徧起稭下子收起直待所收麥子都碾盡將以前未淨稭稈再碾如此可一日一塲比及收盡時分三分中已碾其二分古語云收麥如救火若少遲慢一值陰雨卽爲災傷況遷延過時秋苗亦妨鋤治北方芟麥用釤綽腰籠一人日可收麥數畆南方收麥鎌割手�所種麥少故也若力省而工倍當以北方爲法【釤綽腰籠見農器譜】然貯藏之法尢不可不明大凡曬大小麥須六月掃塲地候地毒熱眾手薄攤取蒼耳碎剉拌曬至未時趂熱收可二年不蛀更欲曬亦止在立秋前若立秋後則已有虫生恐無益矣夫大小麥北方所種極廣大麥可作粥飯甚爲出息小麥磨麫可作餅餌飽而有力若用廚工造之尢爲珍味充食所用甚多故春秋惟麥禾不收則書之蓋重其闕也世又有所謂靑棵麥不過名與大小麥頗異爾種畆用子八升與大麥同時熟好收畆得三四石每石得面八九斗堪作餅餌磨盡無麩但打時稍難惟伏日用碌碡碾過亦助二麥不足之用也

百谷譜二

谷屬

黍

說文云禾入水爲黍又黍暑也當暑而生暑盡而收齊民要術云凡黍田新開荒爲上大豆底爲次谷底爲下地必欲熟一畆用子四升三月上旬種者爲上時四月上旬爲中時五月上旬爲下時夏種黍與殖谷同時非夏者大率以椹赤爲苖生隴平卽冝耙勞鋤三徧乃止鋒而不耩詩云維秬維秠秬黒黍也書曰秬鬯一卣秬黍之別名此言黍之爲酒尙矣今有赤黍米黃而黏可蒸食白黍釀酒亞於糯秫廣志云黍有牛黍有稻尾黍馬革大黒黍此黍之異名也又北地逺處惟黍可生所謂當暑而種當署而收其莖穂低小【土人謂之林子】可以釀酒又可作餟粥黏滑而甘此黍之有補於艱食之地也大抵割黍欲晚早則米不成冝卽濕踐之凡祭祀以黍爲上盛古人多以雞黍爲饌貴其色味之美也

穄

穄禾從祭謂可以供祭也其苖莖穗葉與黍難別故言黍必及於穄其米用有異也種治之法與黍俱同凡穄味羙者亦收薄難舂割穄欲早蓋晚多零落收訖宜蒸而裛之曝漧舂而爲米其米疏爽可炊煮作飯時諸谷未熟可以接饑其色鮮黃其味香羙然所種特少爲農家之稀饌也

粱秫

粱有赤粱有白粱廣雅曰有具粱觧粱有遼東黃粱其禾莖葉似粟其粒比粟差大其穗帯毛芒牛馬皆不食與粟同時熟收割之法亦同舂而爲米圓滑如珠炊之香美勝於粟米世謂之膏粱號食飯之上品也【案此條之目粱秫並列乃言粱而不言秫疑文有脫誤謹案廣志曰秫粘粟有赤有白有胡秫早熟及麥說文亦曰秫稷之黏者今世有黃粱谷秫桑根秫櫶天棓秫可以補其闕】

大豆【豍豆附】

大豆有白黒黃三種廣雅曰大豆菽也爾雅曰戎菽謂之荏菽春大豆次植谷之後二月中旬爲上時一畝用子八升三月上旬爲中時畆用子一斗四月上旬爲下時畆用子一斗二升嵗冝晚者五六月亦得然時晚則種子當稍加地不求熟故也尢當及時鋤治使之葉蔽其根庶不畏旱崔寔曰正月可種豍豆二月可種大豆又曰三月桑椹赤可種大豆又曰四月時雨降可種大小豆大槪美田欲稀薄田欲稠也獲豆之法貴晚蓋早則零落而損實也其大豆之黒者食而充饑可備凶年丰年可供牛馬料食黃豆可作豆腐可作醤料白豆粥飯皆可拌食三豆色異而用別皆濟世之谷也

小豆

廣雅曰小豆答也本艸經云張騫往外國得胡豆今世小豆有菉豆赤豆白豆豇豆防豆皆小豆類也種豆於夏至後十日者爲上時畝用子八升初伏斷手爲中時畆用子一斗中伏斷手爲下時畝用子一斗二升中伏以後則晚矣熟耕耬下以爲良澤多者耬耩漫擲而勞之如種麻法汜勝之書云豆生布葉鋤之生五六葉又鋤之然亦不可甚治古所以不盡治者豆有膏盡治之則傷膏傷則不成而其收耗折也夫收割之法待其可收則刈豆角三靑兩黃防而倒豎籠叢之則生熟皆均不畏嚴霜從本至末全無秕減北方惟用菉豆最多農家種之亦廣人俱作豆粥豆飯或作餌爲炙或磨而爲粉或作麯材其味甘而不熱頗觧藥毒乃濟世之良谷也南方亦間種之

豌豆

豌豆種與大小麥同時來嵗三四月則熟又謂之蠶豆以其蠶時熟也百谷之中實爲先登蒸煮皆可便食是用接新代飯充飽務本直言云如近城郭種之可摘豆角賣而變物荘農獻送以爲嘗新貴其早也今山西人用豆多麥少磨面可作餅餌而食此豆五穀中最冝耐陳不問凶丰皆可食用實濟饑之寶也

蕎麥

蕎麥赤莖烏粒種之則易爲工力收之則不妨農時晚熟故也農桑輯要云凡蕎麥五月耕地經二十五日艸爛得轉並種耕三徧立秋前後皆十日內種之待霜降收刈恐其子粒焦落乃用推鎌獲之【推鎌見農器圖譜】北方山後諸郡多種治去皮殻磨而爲麵攤作煎餅配蒜而食或作湯餅謂之河漏滑細如粉亞於麥麵風俗所尙供爲常食然中土南方農家亦種但晚收磨食溲作餅餌以補麵食飽而有力實農家居冬之日饌也

薥黍【案蜀黍一名髙粱一名蜀秫以種來自蜀形類黍故有諸名薥應從蜀】

薥黍春月種不冝用下地莖髙丈餘穂大如帚其粒黒如漆如蛤眼【案齊民要術黍有鶯鴿之名據此則蛤當作鴿】熟時收刈成束攢而立之其子作米可食餘及牛馬又可濟荒其梢可作洗帚稭稈可以織箔夾籬供爨無可棄者亦濟世之一谷農家不可闕也

胡麻

胡麻卽今之脂麻是也漢時張騫得其種於胡地故目之曰胡麻本艸注云麻八稜者爲巨勝四稜者爲胡麻皆以烏者良白者劣衍義云今胡地所出者多肥大其紋鵲其色紫黒取油亦多齊民要術曰胡麻於白地種二三月爲上時四月上旬爲中時五月上旬爲下時【月半前種者實多而成月半後種者少子而多枇也】種欲截雨腳【若不緣濕融而不生】一畝用子二升漫種者先以耬耩然後撒子空曳勞【勞上加人則土厚不生】耬耩者炒沙令燥中半和之【不和沙下不均壠種若荒得用鋒耬】鋤不過三徧刈束欲小【束大則難燥打手復不勝】以五六束爲一叢斜倚之【不爾則風吹倒損收也】口開乘車詣田抖擻【側防以小杖防打之】還叢之三日一打四五徧乃盡耳【若乘濕橫積蒸熟速幹𨿽欝裛無風吹虧損又慮裛者不中爲種子然油無損也】按古詩言麻麥言禾麻則麻尙矣乃今之白脂麻也胡麻出於胡地大而少異取其油可以煎烹可以燃防其麻又可以爲飯續齊諧志所謂天臺胡麻飯是也

麻子【蘇子附】

麻子爾雅所謂黂枲實儀禮注所謂苴麻之有黂者皆謂黂爲子也本艸圖經曰麻黂麻子生大山川谷今防處有之皆園圃所蒔績其皮以爲布者麻黂一名麻勃麻上花勃勃者審如是言則子與黂爲二物矣齊民要術曰止取實者種班黒麻子【班黒者饒實崔寔曰苴麻子黒又實而重治作燭不作麻】耕須再徧一畝用子三升二月種者爲上時四月初爲中時五月初爲下時大率二尺畱一根【穊則不成】鋤常令淨【荒則少實】旣放勃防去雄【若未放勃去雄者則不成子實】凡五穀地畔近道者多爲六畜所犯宜種胡麻麻子以遮之【胡麻六畜不食麻子齧頭則科大收此二實足供美燭之費也】愼勿於大豆地中雜種麻子【麻地両損而收並薄】六月中可於麻子地間散蕪菁子而鋤之擬收其根雜陰陽書曰麻生於或荊七十日後花六十日後熟種忌四季辰未戍丑戊己汜勝之書曰樹髙一尺以蠶矢糞之無蠶矢以混中熟糞亦善樹一升天旱以流水澆之無流水曝井水殺其寒气以澆之雨澤時適勿澆澆不欲數霜下實成速斫之其樹大者以鋸鋸之務本新書曰凡種五穀如地畔近道者亦可另種蘇子以遮六畜傷踐收子打油燃燈甚明或熬油以油諸物爾雅曰蘇桂荏釋曰蘇荏類艸按麻子蘇子六畜所不犯類能全身逺害者於五穀有外防之功於人有燈油之用皆不可闕也

農書卷七

欽定四庫全書

農書卷八

元王禎撰百谷譜三

蓏屬

甜【黃附】

廣雅曰土芝也其子瓤【力防切】爾雅曰瓞瓝以其綿綿而生也爲種不一而其用有二供果爲果供菜爲菜菜則胡越是也【附見於後】果品類甚多不可枚舉以狀得名者則有龍肝虎掌兔頭貍首蜜筩之稱以色得名者則有烏黃防白防小靑大斑之別然其味不出乎甘香故不復具錄廣志以之所出惟遼東廬江燉煌者爲勝然州之大陽城之禦蜀之溫食永嘉之襄第未可以優劣論是又不必拘以土地所宜顧種藝之法何如耳愚嘗聞甘肅等處其甜大如枕割去其皮其肉與瓤甘勝糖蜜所割膚皮暴之稍幹柔韌賫之中土以爲贈送甘而有味蓋風土所宜其實大而味甘非他種可比又嘗見浙間一種謂之陰宜於陰地種之秋熟色黃如金膚皮稍厚蔵之可歷冬春食之如新凡種常以二月上旬爲上時三月上旬爲中時四月上旬爲下時至五六月止可種蔵耳【秋小實中醤蔵食】種宜陽地暖則易長杜詩所謂陽坡可種者是也法先以水淨淘子以鹽拌之【鹽和則不能死】坑深可五寸口大如斗納子四个大豆三个以熟糞土覆之生數葉搯去豆【性弱以豆爲之起土生搯豆汁出更成良潤】行陣宜整兩行防相近兩行外相逺中通步道【近以就糞逺以通行】生比至初花三四次鋤之勿令生艸艸生脇無子蔓長宜用榦柴枝就地引之則子多摘時引手摘取之勿令踏蔓及翻覆之【踏則爛翻則死宜愼之】又區種法兩步爲一區口大如盆以土壅其畔區中躡令平內子大豆各十枚如前法糞覆之十月種者大雪時防雪坑上春艸生亦生矣又法加甕蓄水埋於科中央口與地平常令水滿四畔種則不畏旱亦良法也凡收子宜用本母子截去兩頭者取中央子【本母子生數葉便結子子亦早熟中軰蔓長二三尺方生子後者蔓足方生子用兩頭子者曲而細短而防】生蟻用羊骨置其旁引棄之此種藝之法也一枚可以濟人之饑渇五畝可以足家之衣食一種胡色黃卽黃也亦有靑白者又越色白卽白皆菜也種同前法黃則以樹枝引蔓延緣而生白則就地延蔓生子而已畏旱宜常灌漑之生熟皆可食烹飪隨宜實夏秋之嘉蔬也或以醬蔵爲防鹽漬爲霜則又兼蔬蓏之用矣

西

種出西域故名西一說契丹破回紇得此種歸【按五代史作蕭翰破回紇得種歸蓋翰爲遼將與此說合】以牛糞覆棚而種味甘北方種者甚多以供嵗計今南方江淮閩浙間亦效種比北方者差小味頗減爾種同前法區行差稀多種者垡頭上漫擲勞平苖出之後根下壅作土盆欲大者步防一科科止防一余蔓花皆掐去則實大如三斗栲栳矣味寒解酒毒其子曝漧取仁薦茶亦得有雲頭者最佳故古人有一片冷沈潭底月六彎斜捲隴頭云之句其宿酲未解病暍未蘓得此而食世俗所謂醍醐灌頂甘露灑心正謂此也

冬

冬以其冬熟也廣志謂之蔬【按亦作�音及】神仙本艸曰一名水芝一名白生嵩髙平澤今在處園圃皆蒔之其實生苖蔓下大者如斗而更長皮厚而有毛初生正靑緑經霜則白如塗粉其中肉及子亦白故謂之白齊民要術曰種冬法傍墻陰地作區圓二尺深五寸以熟糞及土相和正月晦日種【二月三月亦可】旣生以柴木倚墻令其緣上旱則澆之八月斷其稍減其實一本但防五六枚【多畱則不成也】十月霜足收之【早收則爛】冬越十月區種如種法冬則推雪著區上爲堆潤澤肥好乃勝春種又曰削去皮子於芥子醬中或美豆醤中藏之佳荊楚嵗時記曰七月采犀以爲面脂本艸圖經曰犀瓣也瓤亦堪作澡豆按蔬菓中之爲種至夥也獨此耐久經霜乃熟又可蔵之彌年不壊今人亦用爲蜜煎其犀用爲茶果則兼蔬果之用矣

瓠

說文曰瓠一曰壺皆瓠屬也陸農師曰項短大腹曰瓠細而合上曰匏似匏而肥圓者曰壺然有甘苦二種甘者供食苦惟充器耳按毛詩云匏有苦葉者苦匏也【注云不可食特可佩以渡水而已蓋以作壺濟水也】又曰幡幡匏葉采之烹之此甘匏也故曰甘瓠累之其爲物也蔓生而齒瓣夏熟而秋枯爾雅曰瓠犀瓣豳風曰九月斷壺亦其義也本艸云味甘冷無毒利水道止消渴惟苦者有毒不宜食凡種如法蔓長則作架引之汜勝之書云先掘地作坑方圓深各三尺圍蠶沙和土令勻【無蠶沙牛糞亦可】著坑中作踐令堅平以水沃之水盡下子十顆復以前糞覆之旣生長二尺餘便總聚十莖一處以布纒之五寸許以泥封防俟纒處合爲一莖擇彊者防之餘悉掐去引蔓結子子外之條亦掐去之凡畱子初生二三子不佳取第四五者區防三子卽足用余旋食之又四時類要云坑深四五尺坑底塡油麻菉豆防及爛艸糞各一重上著糞土以子十顆種之待成揀彊者四莖每兩莖相貼纒之待其相著各除一頭又取所防兩莖如前法相貼活後惟防一頭著子則揀防兩子如此則一斗變爲盛一石矣莊子魏惠王大瓠之種種之實五石其亦以此法歟夫瓠之爲物也累然而生食之無窮最爲佳蔬烹飪無不宜者種如其法則其實斗石大之爲甕盎小之爲瓢杓膚瓤可以餵豬犀瓣可以灌燭咸無棄材濟世之功大矣可不知所種哉

芋

芋一名土芝齊人曰莒蜀呼爲蹲鴟在在有之蜀漢爲最【顏師古注蹲鴟芋也】葉如荷長而不圓莖防紫幹之亦中食根白亦有紫者其大如斗食之味甘旁生子甚夥防之則連茹而起宜蒸食亦中爲羮臛東坡所謂玉糝羮者此也煮法宜先用鹽防糝之則不糢糊廣志所載凡十四種其大如斗魁如杵者名君子芋子少而魁大者爲談善芋子多而魁亦大者爲百果芋畆收百斛又有車轂鋸子靑邊旁巨四種惟多子耳他如緣枝生而色黃者則有雞子芋蔓生而根如鵝鴨卵者則有博士芋余悉下品不復具錄凡此諸芋皆可幹臘亦可蔵至夏食之種宜軟白沙地近水爲善【芋畏旱故宜近水】區深可三尺許區行欲寛寛則過風芋本欲深深則根大【率二尺一根漸漸加土壅之】春宜種秋宜壅【立夏種不生卵秋失壅而瘦不肥】霜降捩其葉使收液以美其實則芋愈大而愈肥汜勝之書云區方深各三尺下實豆萁尺有五寸以糞著萁上深如其萁一區種五本復以糞土上覆之【旁四本中一本漸漸培之】芋成萁爛皆長三尺此亦良法今之農不然但於淺土秧子俟苖成移就區種故其利亦薄其可不知此法按列仙傳云酒客爲梁使烝民益種芋三年當大饑卒如其言而梁民得不死卓氏曰岷山之下沃野有蹲鴟至死不饑且夫五穀之種或丰或歉天時使然芋則系之人力若種藝有法培壅及時無不獲利以之度凶年濟饑饉助谷食之不及故次於稼穡之後

蔓菁

蔓菁一名蕪菁爾雅曰葑說文蕪菁也卽詩采葑采菲之葑也河東太原所出者根極大他皆不及又出吐谷中故北地多種此葉似菘而根不同四時仍有春食苗夏食心謂之薹子秋可爲葅冬根宜蒸食菜中之最有益者常食通中益气令人肥健諸葛亮所止必令兵士種蔓菁取其才出甲可生啖一也葉舒可煮食二也久居隨以滋長三也棄去不惜四也回則易防而采之五也冬有根可斸食六也故川蜀人呼爲諸葛菜其子九蒸九曝可爲粉塗帛者資之亦可爲油陜西惟食此油燃燈甚眀能變蒜髮齊民要術云種不求多惟湏良地新糞壊垣墻乃佳【糞若以灰令厚一寸灰多則燥不生也】耕地欲熟宜加糞往覆勻蓋七月初種之畆子三升漫撒而勞種不用濕【濕則葉焦】旣生不鋤九月末收葉六月種者根大而葉蠧七月末種者葉美而根小惟七月初者根葉俱得仍畱根取子十月中犂麄畤拾取耕出者不則畱多而英不茂實不繁也擬賣者純種九英【九英根大而味不美】春夏用畦種如葵法剪訖復種取根者用大小麥底六月中種十月將凍取出之【一畆可得數車早出者根細】漢桓帝詔曰橫水爲災五穀不登令所傷郡國皆種蔓菁以助民食然此可以度凶年救饑饉以一種而兼數美爲利甚博杜工部有云冬菁飯之半豈虛語哉

蘿卜

爾雅曰葖蘆萉【音菔】一名萊菔又名雹突今俗呼蘿卜在在有之北方者極脆食之無柤中原有疊秤者其質白其味辛甘尢宜生啖能觧麫毒子可入藥下气消穀四時皆可種然不如末伏秋初爲善破甲以後便可供食老圃云蘿卜一種而四名春曰破地錐夏曰夏生秋曰蘿卜冬曰土酥故黃山谷云金城土酥淨如練以其潔也種同蔓菁法每子一升可種二十畦【畦可長一丈二尺濶四尺】擇地宜生耕地宜熟【地生則不蠧耕熟則艸少】凡種先用熟糞勻布畦內仍用火糞和之令勻撒種之俟苖出成葉視稀稠去畱之其去之者亦可供食以疏爲良【疏則根大而美宻則反是】尺地約可二三窠厚加培壅其利自倍然收種子宜用九月十月收者擇其良去須葉移栽之澆灌得所至春二月收子可偹時種【宿根在地不經移種者爲斜子種之疥而不肥】按蔬茹之中惟蔓菁與蘿葡可廣種成功速而爲利倍然蔓菁北方多獲其利而南方罕有之蘆菔南北所通美者生熟皆可食腌藏臘豉以助時饌凶年亦可濟饑功用甚廣不可具述其可不知所種哉

茄子

茄子一名落蘇隋煬帝攺茄子爲昆侖一種出自新羅國者其色防紫蔕長味甘今之紫茄黃山谷所謂紫膨脝者是也今在在有之又有靑茄白茄白者爲勝亦名銀茄有一種白者謂之渤海茄又一種白花靑色稍匾一種白而匾者皆謂之畨茄甘脆不澁生熟可食又一種水茄其形稍長甘而多水可以止渇此數種中土頗多南方罕得亦宜種之凡收種於九月黃熟時摘取擘開水淘洗去浮者曝漧至春二月種如葵法常澆潤之旱卽幹死俟著四五葉髙可五寸許帯土移栽之凡栽根株宜築實不實則死區中不宜有浮土恐雨泥濺葉則萎而難茂栽時得晴爲宜早晚澆灌之鋤治培壅勤者務焉務本新書云茄開花斟酌窠數削去枝葉再長晚茄老圃云種茄二十科糞壅得所可供一人食昔張浮休頌之云身累百贅頸附千疣采之不勤茹之頗柔善於形容者也茄視他菜爲最耐久供膳之餘糟腌防臘無不宜者須廣種之

姜

姜說文曰禦濕之菜史記云種千畦姜與千戶侯等言其利博也凡種宜用沙地熟耕或用鍬深掘爲善三月畦種之畦闊一步長短任地橫作壠深可五七寸壠中一尺一科以土上覆厚三寸許仍以糞培之益以蠶糞尢佳芽出生艸勤鋤之壠中漸漸加土培壅一法用蓆艸覆之勿令他艸生使姜芽自迸出六月用枝葉作棚以防日曝【姜性不耐寒熱故爾或只用帶葉樹枝扡挿】四月竹箄爬開根土取姜母貨之不虧元本秋社前新芽頓長分采之卽紫姜芽色防紫故名最宜糟食亦可代蔬劉屏山詩云恰似勻妝指柔尖帯淺紅似之矣白露後則絲漸老爲老姜味極辛可以和烹飪蓋愈老而愈辣者也曬漧則爲漧薑醫師資之今北方用之頗廣齊民要術曰中國多寒土不宜姜所種僅可擬藥物耳九月中掘出置屋中宜作窖谷稈合埋之今南方地暖不用窖至小雪前以不經霜爲上防去土就日曬過用篛篰盛貯架起下用火薫三日夜令濕气出盡卻掩篰口仍髙架起下用火薫令常暖勿令凍損至春擇其芽之大者如前法種之爲效速而利益倍【飬羊種姜子利相當】按姜辛而不葷去邪辟羶蔬茹中之拂士也日用不可闕然本艸云能觧穢溫中多食則少志傷心气其亦夫子不撤食不多食之義云爾

蓮藕

蓮荷實也藕荷根也爾雅云其實蓮其根藕蓮子八月九月中收蓮子堅黒者於瓦上磨蓮子頭令薄取墐土作熟泥封之如三指大長二寸使蔕頭平重磨處尖鋭泥幹時擲於池中重頭沈下自然周正皮薄易生不時卽出其不磨者皮旣堅厚倉卒不能生也種藕法春初掘藕根莭頭著魚池泥中種之當年卽有蓮花蓮子可磨爲飯輕身益气令人彊健藕止渴散血服食之不可闕者

芡

芡一名雞頭一名雁頭山谷詩云剖蚌煮鴻頭是也葉大如荷皺而有刺花開向日花下結實故菱寒而芡暖其莖之嫩者名爲人采以爲菜茹八月采擘破取子散著池中自生雞頭作粉食之甚妙河北沿溏濼居人采之舂去皮搗爲粉蒸煠作餅可以代糧龔遂守渤海勸民秋冬益蓄菱芡蓋謂其能充饑也

芰

芰一名菱菱防也世俗謂之菱角葉浮水上花開背日實有二種一種四角一種兩角又有靑紫之殊秋則子黒熟時收取散在池中自生生食性冷煮熟爲佳蒸作粉蜜和食之尢美江淮及山東曝其實以爲米可以當糧猶以橡爲資也

百谷譜四

蔬屬

葵

葵說文曰菜也有紫莖白莖二種葉之小者爲鴨腳葵種出少室山中今南北皆有之又一種花有五色者名曰蜀葵不可食爾雅所謂菺茙葵是也【菺音肩】按葵爲百菜之主備四時之饌本丰而耐旱味甘而無毒供食之餘可爲葅臘枯枿之遺可爲榜簇子若根則能療疾咸無棄材誠蔬茹之上品民生之資助也春宜畦種冬宜撒種然夏秋皆可種也詩曰七月烹葵此種之早者俗呼爲秋葵遲者爲冬葵崔寔曰正月可種葵芥又曰六月六日種葵中伏以後可種冬葵時有先後爲之在人齊民要術云凡種時必燥曝葵子【子𨿽經嵗不浥然濕種則瘠而不肥】地不厭良薄卽糞之鋤不厭數旱則灌之【春多風旱畦種爲上】畦長兩步廣半之【大則水難均】深掘以熟糞對土勻覆其上厚一寸許耙耬之令熟足蹋使堅平用水澆潤水盡下子又以糞土上覆深如其下葵出三葉然後澆之【澆用晨夕日中則止】凡畦種之物悉如之不復條列旱種者必秋耕十月末地將凍散子勞之【一畆可子三升】須人足蹋之乃佳【踏則菜肥】正月末種者亦如之五月初更種【春者旣老種以續之兼畱取子春者熟不均】於此時附地剪去春葵冷根上枿生者柔軟亦可食幹之卽中爲榜簇掐秋葉必畱五六葉【不掐則莖孤畱葉則科大】凡掐葵必露解【諺云觸露不掐葵】八月半剪去【畱其歧歧多者則去地一二寸獨莖者半之】枿生肥嫩至收時髙可過膝莖葉皆美窠𨿽不髙菜實倍多不剪反是此種藝之法也宿根在地春生嫩葉亦可采食前金人以韮蓼汁並雞肉和食謂之冷羮最爲上饌古詩腰鎌刈葵藿葵之用鎌其來尙矣然莖葉叢茂時方可刈嫩惟采擷之耳杜詩云刈葵莫放手放手傷葵根蓋傷根則不生矣格物之精尢不可不審昔魯相公儀休食葵而美防而棄之蓋不與民爭利𨿽然仁矣而未博也茍上之人教之以種藝之法勿奪其時使之家種百畦其利自倍是與民共之尙何利之爭哉

芥

芥字從卝從介取其气之辛辣而有剛介之性故曰芥古人所謂菜重芥姜者其以是與爲種不一葉似菘而有毛味極辣者靑芥也莖葉俱紫爲紫芥作虀食之美又有白芥子粗大於他芥色白如粱米味極辛美宜入藥利九竅眀耳目通中芥極多心芥之嫩者爲芥藍極脆東坡云芥藍如菌蕈脆美牙頬響蕓薹芥不甚香經冬根不死患腰腳疾者不宜食比他芥不爲甚佳齊民要術云七月半種之地欲糞熟與蕪菁同畆用子一升旣生亦不鋤之十月收蕪菁訖收蜀芥又云種芥子及蜀芥取子者皆二月好雨澤時種二物性不耐寒經冬則死故須春種之五月熟而收子今江南農家所種如種葵法俟成苖必移栽之【早者七月半後種遲者八月半種】厚加培壅艸卽鋤之旱卽灌之冬芥經春長心【中爲醎淡二爼亦任爲鹽菜】楊誠齋詩云蟹眼嫩湯防熟了鵝兒新酒未醒初此言芥虀之美也如欲收子者卽不摘心蓋南北寒暖異宜故種略不同而其用則一夫芥之爲物心多而耐久味辣而性溫可搗取汁以供庖饌尢烈烈可愛足以觧沈酣消煩滯亦蔬茹中之介然者是宜受辛於虀臼而見媚於盤飱也可不種哉

蕓薹芥子

種同蜀芥每畆用子四升足霜始收味辛不甚香經冬以艸覆之不死至春復可供食性涼破血先患腰腳者不宜多食然其子入藥功用頗多亦不可闕也

菌子

菌子說文曰蕈也爾雅曰中馗菌率皆朽株濕气蒸浥而生中原呼菌爲磨菇又爲莪又一種謂之天花桑樹上生者呼爲桑莪施之素食最佳𨿽南北異名而其用則一今江南山中松下生者名爲松滑誠齋云傘不如笠釘勝笠蓋愈嫩愈美風味過於他蕈又有紫蕈白蕈二種尢佳朱文公詩云誰將紫芝苗種此槎上土便學商山翁風餐謝肥羜言紫蕈之美也又詩云聞說閬風苑瓊田產玉芝不收云露表烹防詎相宜此言白蕈之美也深山中多有之菌之種不一名亦如之野蕈如赤菇黃耳皆可食然辧之不精多能毒人𨿽甘無益也不復具載種菌法四時類要云三月種菌子取爛楮木及葉於地埋之常以泔澆灌之三兩日卽生又法畦中下爛糞取楮可長六七寸截斷槌碎如種菜法勻布土蓋日澆潤之令長濕隨生隨食可供常饌今山中種香蕈亦如此法但取向陰地擇其所宜木【楓楮栲等樹】伐倒用斧碎斫成坎以土覆壓之經年樹朽以蕈碎剉勻布坎內以蒿葉及土覆之時用泔澆灌越數時則以槌棒擊樹謂之驚蕈雨雪之餘天气蒸暖則蕈生矣𨿽逾年而獲利利則甚博采訖遺種在內來嵗仍發復相地之宜易嵗代種新采趁生煮食香美曝漧則爲幹香蕈今深山窮谷之民以此代耕殆天茁此品以遺其利也

蒜

蒜說文曰葷菜也又曰菜之美者張騫使西域得大蒜種歸種之今京口有蒜山多出蒜蒜有大小之異大者曰葫卽今大蒜每頭六七瓣收條中子種者一年爲獨蒜再種之則皆六七瓣矣小曰蒜葉似細蔥而澁頭小如蕎卽今山蒜爾雅曰蒿山蒜也二物气味相似能興陽伐性故道家者流多忌食之性熱而有小毒气極葷然以入臭肉掩臭气夏月食之觧暑辟瘴气北方食餅肉不可無此家有其種多者收一二頃以供嵗計今在在種之齊民要術云宜熟軟地耕三徧八月種至來年四五月收凡種每半尺地一根鋤治令淨時加糞壅菜長一尺許漸漸撥開土要見白則本大不爾止益葉耳或結葉亦佳嫩薹可爲蔬又一種澤蒜可以香食吳人調鼎率多用此根觧葅更勝蔥韮此物易滋蔓隨斸隨合熟時采之漫散種之按諸菜之葷者惟宜采鮮食之經日則不美惟蒜𨿽久而味不變可以資生可以致逺施之臭腐則化爲神奇用之鼎爼則可代醯醬旅途尢爲有功炎風瘴雨之所不能加食餲臘毒之所不能害此亦食經之上品日用之多助者也其可不廣種之哉

薤

薤爾雅曰鴻薈本出魯山平澤今處處有之葉似韭而闊本丰而白深本艸云𨿽辛不葷五蔵學道人長餌之以其能溫中通神安魂魄續筋力爾故杜甫詩曰束比靑芻色圓齊玉筋頭衰年闗膈冷味暖並無憂或取其白芼酒尢佳樂天詩云酥暖薤白酒又內則云切蔥薤實諸醯以柔之碎錄云豚脂用蔥膏用薤然則酒也醯也膏也無施不可種法與韭同二三月種凡三四支一本或七八支【諺云蔥三薤四蓋支多則本茂】率一尺一本葉生則鋤【薤性多穢荒卽瘦瘠】薤子三月葉靑便出之【未靑而出者肉未滿令薤瘦】漢渤海太守龔遂勸農家種薤百本民獲其利到於今稱之又一種麥原中自生者俗呼爲天薤卽野薤也葉比家薤而小味亦辛卽爾雅所載葝山薤也亦可供食但不多有耳夫薤韭屬也支本益茂而功用過之生則气辛熟則甘美種之不蠧食之有益故學道者之所資而老人之所宜食也醫家目之以爲菜之珍不亦宜乎

蔥

蔥說文曰葷菜也其色蔥【蔥淺緑色也】故名凡四種山蔥胡蔥漢蔥凍蔥爾雅曰茖卽山蔥宜入藥胡蔥亦然食惟用漢蔥凍蔥耳【漢蔥木蔥也】漢蔥葉大而香薄冬卽葉枯宜供虀食凍蔥葉細而益香又宜過冬比漢爲勝或名大官蔥陸放翁詩芼僣用大官蔥凡種法收蔥子必薄布陰漧勿令浥欝【蔥性熱浥則不出矣】擬種之地必須春種菉豆五月掩殺之比至七月耕數徧一畆用子四升炒谷拌和種之【蔥子性澁不以谷和下不均不炒谷則艸穢生】兩耬重耩竅瓠下之以批契【上撇下屑】系腰曵之七月納種至四月始鋤鋤徧仍剪剪與平地【髙畱則無葉深剪則傷根】剪欲旦起避熱時良地三剪薄地再剪八月止【不剪則不茂剪過則根跳】八月不止則蔥無袍而損白十二月盡掃去枯葉枯【不去枯春葉不茂】二月三月出移種之收子者別畱之又法先以子畦種移栽卻作溝壠糞而壅俱成大蔥皆髙尺許白亦如之宿根在地來春並得作種移栽之昔龔遂治渤海勸農口種蔥一畦非惟足供烹飪種多亦可資富梁呂僧珍其先販蔥爲業及貴其兄子棄業求官珍不許曰汝等自有常分不可妄求可速歸蔥肆爾可謂知所本矣按蔥之爲物中通外直本茂而葉香𨿽八珍之奇五味之異非此莫能達其美是猶商梅之調鼎吳橙之芼鮮也其可以他菜而例視之哉

百谷譜五

蔬屬

韭

韭叢生丰本葉靑細而長近根處白韭久也圖經云一種而久故謂之韭圃人種蒔一嵗而三四割之其根不傷至冬培壅之先春而復生信乎一種而久者也【諺云韭者懶人菜以其不須嵗種也】詩七月獻羔祭韭周禮醢人其實韭葅記王制庶人春薦韭以卵庾郎一食二十七種杜詩夜雨剪春韭樂天詩秋韭花初白皆是物也齊民要術教人收韭子如蔥子法【若市上買韭子宜試之以銅鐺盛水於火上防煮韭子須臾芽生者好芽不生者是裛欝矣】治畦下水糞覆悉與葵同然畦欲極深【以韭根性上跳故須深也】二月七月種種法以升盞合地爲處布子於圍內【以韭性內生不向外長圍種令科成也】薅令常淨至正月上辛日掃去畦中陳葉以鐡耙耬起下水加熟糞韭髙三寸便剪之一嵗之中不過五剪【毎一剪一加糞】收子者一剪卽畱之若旱種者但無畦與水耳杷糞則同四時類要云九月收韭子種韭第一番割棄之主人勿食事類全書韭畦用雞糞尢佳故本艸以韭爲艸鐘乳凡近城郭園圃之家可種三十餘畦一月可割兩次所易之物足供家費積而計之一嵗可割十次秋後又可采韭花以供蔬饌之用謂之長生韭至冬移根蔵於地屋防中培以馬糞暖而卽長髙可尺許不見風日其葉黃嫩謂之韭黃比常韭易利數倍北方甚珍之又有就舊畦內冬月以馬糞覆之於迎陽處隨畦以薥黍籬障之用遮北風至春其芽早出長可三二寸則割而易之以爲嘗新韭城府士庶之家造爲饌食互相邀請以爲嘉味剪而復生久而不乏故謂之長生實蔬菜中易而多利食而溫補貴賤之家不可闕也

葫荽【按齊民要術及本艸俱作胡荽】

葫荽漢張騫自西域得其種莖葉皆細可同邪蒿食及作羮良幷人呼爲香荽卽此也本艸云味辛溫殺虫去毒事類全書云葫荽必用月晦日晚下種齊民要術云葫荽宜黒輭靑沙良地三徧熟耕春種者用秋耕地開春凍觧地起有潤澤時急接澤種之疏宻正好六七月種先曬燥欲種時布子於堅地一升子與一掬濕土和之以腳搓子破作兩段【以磚瓦搓之亦得以木礱礱之亦得】於旦暮潤時以耬耩作壠以手撒子卽勞令平菜生二三寸鋤去穊者供食十月足霜乃收之取子者仍畱根間防令稀【穊卽不生】以艸覆上【覆者得供生食又不凍】此菜旱種非連雨不生所以不同春月要求濕麥底地亦得種止須急耕調熟𨿽名秋種防在六月連雨生則根彊科大七月種者雨多亦得雨少則生不盡但根細科小不同耳六月種者若畱冬食則以艸覆之得竟冬食其春種小小供食者自可畦種一如葵法挼子沃水生芽種之【晝用箔蓋夜則去之晝不蓋熱不生夜不去虫耬之】凡種菜子難生者皆水沃令芽生無不卽生矣又有一種名石葫荽亦名鵝不食艸載在本艸止堪入藥卻非此種葫荽其子搗細香而防辛食饌中多作香料以助其味於蔬菜子葉皆可用生熟皆可食甚有益於世也

菠薐

菠薐莖防紫葉圓而長下多花闕劉禹錫嘉話錄云菠薐本西國中種自頗陵國將其子來今呼其名語頗訛耳農桑輯要云菠薐作畦下種如蘿卜法春正月二月皆可種逐旋食用秋社後二十日種於畦內以干馬糞培之以避霜雪十月內以水沃之以備冬食又宜以香油炒食尢美春月出薹嫩而又佳至春暮莖葉老時用沸湯掠過曬漧以備園枯時食用甚佳實四時可用之菜也

萵苣

苣數種有苦苣有白苣有紫苣皆可食葉有白毛爲白苣紫色爲紫苣苦味爲苦苣卽野苣也又名褊苣今人家常食者白苣江外嶺南吳人無白苣但種野苣以供廚饌生食之所謂萵苣也農桑輯要云萵苣作畦下種如菠薐法但得生芽先用水浸種一日於濕地上布襯置子於上以盆碗合之芽漸出則種春正月二月種之可爲常食秋社前一二日種者霜降後可爲腌菜如欲出種正月二月種之九十日收其莖嫩如指大髙可逾尺去皮蔬食又可糟藏謂之萵筍生食又謂之生菜四時不可闕者

同蒿

同蒿者葉緑而細莖稍白味甘脆春二月種可爲常食秋社前十日種可爲秋菜如欲出種春菜食不盡者可爲子俱是畦種其葉又可湯泡以配茶茗實菜中之有異味者

人莧

莧亦多種有馬齒莧防齒莧及糠莧此野莧也若夫赤莧白莧紫莧紅莧人莧又有五色莧皆可蔬茹人白二莧亦可入藥易言莧陸夬夬謂其柔脆也列子言寜生程程生馬馬生人馬者馬莧馬藍艸之類人者人參人莧之類也農桑輯要云人莧但五月種之園枯則食【今人有三四月種者】如欲出種畱食不盡者八月收子本艸云不可以莧菜與鱉同食則生鱉癥試以鱉甲如豆片大者以莧菜封裹之置於土坑以土蓋之一宿盡變成鱉也然病者頗忌常人食之作蔬作羮皆可用也

藍菜

務本新書云二月畦種苖髙剝葉食之剝而復生刀割則不長加火煮之以水淘浸或炒爁或伴食或包餕饀或卷餅生食頗有辛味五月園枯此菜獨茂故又曰主園菜至冬月以艸覆其根四月中結子可收作末【比芥末】根又生葉可食一年陜西多食此菜

莙薘

莙薘作畦下種如蘿卜法春二月種之夏四月移栽園枯則食如欲出子畱食不盡者地凍時出於暖處收藏來年春透可栽收種或作蔬或作羮或作菜幹無不可也

蘭香【香菜附】

齊民要術云蘭香羅勒也【或謂避石勒名故攺今名】三月中葉生乃種蘭香【早種者天寒不生徙費子耳】治畦下水一同葵法及水散子訖水盡簁熟糞僅得蓋子便止【厚則不生弱苖故也】晝日箔蓋夜卽去之【晝日不用見日夜須受露气】生卽去箔常令足水六月連雨防栽之【搯心栽泥中亦活】作葅及幹者九月收作幹者天晴時薄地刈取布地曝之幹乃挼取末甕中盛【枝根懸者裛爛又有雀糞及塵土之患】取子者十月收【自余雜香菜不列者種法悉與此同】博物志燒馬蹄羊角成灰春散著濕地羅勒乃生事類全書云香菜常以洗魚水澆之則香而茂溝泥水米泔亦佳夏秋采葉可作菜食或切葉以芼諸菜或於素食麫粉之類皆可覆食以助香味也

荏蓼

爾雅云蘇桂荏【蘇荏類故名桂荏】薔虞蓼【虞蓼澤蓼】本艸云荏狀如蘇白色其子碾之雜米作糜甚肥美下气補益東人呼爲防以其似蘇字但除禾旁故也齊民要術云三月可種荏蓼崔寔又云正月可種【荏子白者良黃者不美】蓼宜水畦種荏則隨宜園畔漫擲嵗嵗自生矣荏子壓取油可以煮餅【荏油色緑可愛其气香美煮餅亞於麻油而勝麻子脂膏荏油不可以爲澤焦人髮碾爲臛美於麻子逺矣又可以爲燭】爲帛煎油彌佳【荏油性淳塗帛勝香油】蓼作葅者長二寸則剪絹袋盛沈於醤甕中又長更翦常得嫩者【若待秋子成而落莖死堅硬葉又枯焦】取子者實成速收之【性易凋零晚則落盡】五月六月中蓼可以爲虀食二菜實菜中之用廣而多益者

芹

芹爾雅曰楚葵也本艸曰水斳【音芹】一名水英又曰芹有兩種秋芹取根色白赤芹取莖葉並堪作葅及生菜味甘杜子美詩所謂香芹碧澗羮是也又有一種馬芹爾雅曰茭牛蘄注曰似芹可食菜也而葉細鋭一名馬芹與水芹蓋同類而異出耳【其禹反一音渠】詩義疏曰苦菜也靑州謂之芑農桑輯要曰江東呼爲苦蕒愚按陸士衡釋芑菜曰莖靑白色摘其葉白汁出脆可生食亦可蒸爲茹則是今人所謂石者似苦蕒耳味不苦亦有野生者謂之苦菜者非齊民要術云芹並收根畦種之常令足水尢忌潘【孚袁反米汁】泔及咸水澆之卽死性並易繁茂而甜脆勝野生者白尢宜糞嵗可常收陶隠居曰二三月芹作英時可作葅及熟爚【式灼弋灼二反】食之爾雅馬芹子入藥用齊民要術云馬芹子可以調蒜薤按古詩中泮水采芹新田采芑卽今之芹是矣昔有野人食芹而美欲獻之君今以配之其味俱甜脆生熟可食此二蔬之美誠不可乏者其野生者無種蒔之勞而供噉食之用尢爲可嘉不然何以見詠於詩人哉

甘露子

甘露子蔬屬也苖長四五寸許根如累珠味甘而脆故名甘露也亦有野甘露凡種宜於園圃近陰地春時種之用麥糠爲糞地宜沾潤爲佳至秋乃收生熟皆可食可用蜜或醬漬之作防亦得今詳其功用固蔬中之不可遺者務本新書曰白地內區種暑月以麥糠蓋之承露滋茂甘露之名豈非由是而得歟然其味之美亦誠足稱其名矣

農書卷八﹤子部﹐農家類﹐王氏農書﹥

欽定四庫全書

農書卷九

元王禎撰百谷譜六

果屬

梨

梨謂之快果本艸圖經曰乳梨【又名雪梨】出宣城皮厚而肉實鵝梨出近京州郡及北都皮薄而漿多味差短於乳梨香則過之其餘有水梨消梨紫煤梨赤梨甘棠梨禦兒梨之類又注云消梨可療病靑梨茅梨並不任用桑梨惟堪煮食廣志曰洛陽北邙張公夏梨海內惟有一樹恆山眞定山陽鉅野梁國睢陽齊國臨菑鉅鹿並出梨上黨楟【徒丁切】梨小而味甘廣都梨鉅野豪梨重六斤新丰箭谷梨宏農京兆右扶風郡界諸谷中梨率多供禦陽城秋梨夏梨愚按今魏府多產鵝梨北地有香水梨最爲上品梨樹亦可種亦可挿齊民要術云種法梨熟時全埋之經年至春地釋分栽之多著熟糞及水至冬葉落附地刈殺之以炭火燒頭二年卽結子【若穭生及種而不栽者則著子遲每梨有十許子惟二子生梨餘皆生杜】挿者彌疾挿法用棠杜【棠梨大而細理杜次之桑梨大惡石橊上挿得者爲上梨𨿽活十収得一二也】杜如臂以上者任挿【當先種杜經年後挿之主客俱下亦得然俱下者杜死則不生】杜樹大者挿五枝小者或三或二梨葉微動爲上時將欲開莩爲下時先作麻紉【尼眞切】纒十數匝以鋸截杜令去地五六寸【不纒恐插時皮披畱杜髙者梨枝繁茂遇大風則披其髙畱杜者梨樹早成然宜作蒿蕈盛杜以土築之令沒風時以籠盛梨則免披耳】斜防【音尖】竹爲籖刺皮木之際令深一寸許折取其美梨枝陽中者【陰中枝則實少】長五六寸亦斜防之令過心大小長短與籖等以刀微【烏更切】梨枝斜防之際剝去黒皮【勿令傷靑皮靑皮傷卽死】防去竹籖卽挿梨至處木邊向木皮還近皮插訖以綿幕杜頭封熟泥於上以土培覆令梨枝僅得出頭以土壅四畔當梨上沃水水盡以土覆之務令堅固百不失一【梨枝甚脆培土時宜愼之勿令掌撥掌撥則折】其十字破杜者十不収一【所以然者木裂皮開虛燥故也】梨旣生杜旁有葉輙去之又曰凡插梨園中者用旁枝庭前者中心【旁枝樹下易収中心上聳不妨】用根蔕小枝樹形可喜五年方結子鳩腳老枝三年卽結子而樹丑又曰凡逺道取梨枝者下根卽燒三四寸亦可行數百里猶生蔵梨法初霜後卽収【霜多卽不得經夏】於屋下掘作深廕坑底無令潤濕収梨置中不須覆蓋便得經夏【摘時必令好接勿令損傷】又曰凡醋梨易水熟煮則甜美而不損人也按魏文帝詔曰眞定郡梨大如拳甘若蜜脆若菱可以觧煩熱參之神農經中療病之功亦爲不少西路產梨用刀去皮切作瓣子以火焙漧謂之梨花甞充貢獻實爲佳果上可供於嵗貢下可奉於盤珍張敷稱爲百果之宗豈不信乎

桃

桃典術曰五木之精也厭伏邪气制百鬼爾雅曰旄冬桃榹【息移切】桃山桃【郭璞注曰旄桃子冬熟山桃實如桃而不觧核】廣志曰桃有冬桃夏白桃秋白桃襄桃其桃之美也有秋赤桃本艸曰桃梟在樹不落殺百鬼鄴中記曰石虎苑中有句鼻桃重二斤西京雜記曰榹桃緗核桃霜桃言霜下可食金城桃胡桃出西域甘美可食綺蔕桃含桃紫文桃本艸衍義曰桃品亦多京畿有油桃小於眾桃有赤斑防而光如塗油山中一種正是月令中桃始華者但花多子少不堪防惟堪取仁文選謂山桃發紅蕚者是也太原有金桃色深黃西京有昆侖桃肉深紫紅色此二種尢甘又餅子桃如今之香餅子齊民要術曰種桃法桃熟時合肉全埋糞地中【直置凡地則不生生亦不茂桃性早實三嵗便結子故不求栽也】至春旣生移栽實地【若仍處糞中則實小而苦】栽法以鍬合土掘移之【桃性易種難栽若離本土率多死矣】又法桃熟時於墻南陽中暖處深寛爲坑選取好桃數十枚擘破核卽內牛糞中頭向上取好爛糞和土厚覆之令厚尺餘至春桃始動時徐徐撥去糞土皆應生芽合取核種之萬不失一其餘以熟糞糞之則益桃味桃性皮急四年以上冝以刀竪其皮【不皮急卽死】七八年便老【老則子細】十年卽死【是以宜嵗嵗常種之】又法其子細便附土斫去枿上生者復爲少桃酢【且故切】法桃爛自零者収取內之甕中以物蓋口七日後旣爛漉去皮核宻封閉之三七日酢成香美可食夫蟠桃仙果固世所罕見而天臺之山武陵之洞往往有窺其境者所種皆曼衍況於凡世安可少此果哉其花可觀其實可食而其樹且易成也且其爲種早熟者謂之絡絲白晚熟者謂之過鴈紅夏秋咸有食之不匱誠仙凡之佳果也

李

李有數種爾雅曰休無實李痤【䢐和切】椄【子防切】慮李駁赤李注曰休無實李一名趙李痤椄慮李卽今之麥李細實有溝道與麥同熟故名駁赤李其實赤者是也廣志曰有黃建李靑皮李馬肝李赤陵李有餻李肥黏似糕有柰李離核李似柰有劈李熟必劈破有經李一名老李數年卽枯有杏李味小酢似杏有黃扁李有夏李冬李冬十一月熟有春季李冬花春實愚嘗見北方一種謂之禦黃其重逾兩肉厚核小食之甘香而美李中之嘉種也江南建寧有一種名均亭李紫色極肥大味甘如蜜南方之李此實爲最齊民要術曰李性耐久樹得三十年老𨿽枝枯子亦不細嫁李法正月一日或十五日以磚石著李樹歧中令實繁又臘月中以杖微打歧間正月晦日復打亦足子又法以煮寒食醴酪火掭著樹間亦良桃李樹下並欲鋤去艸穢而不用耕墾【耕則肥而無實樹下犁撥亦死】桃李率方兩步一根【太槪連陰則子細而味亦不佳】作白李法用夏李色黃便摘取於鹽中挼之鹽入汁出然後合鹽曬令萎手撚之令扁復曬極扁乃止曝使幹飲酒時以湯澆之漉著蜜中可以薦酒夫李之與桃同气類也韓詩外傳有云春則擷其花夏則取其陰秋則噉其實以桃李並言其有益於人多矣昔王安丰家有好李鑽核而賣貴其種也和嶠家有好李計核而責錢獲其利也當其避暑山亭納涼池閣沈之淸泉飣之冰俎其風味又豈減於桃杏哉

梅杏

梅與杏二果也爾雅曰梅柟也【柟奴含反俗作楠】西京雜記曰侯梅朱梅同心梅紫蔕梅燕脂梅麗枝梅本艸圖經曰梅實生漢川山谷今襄漢川蜀江湖淮嶺皆有之杏類梅者味酢【且故反】類桃者味甘廣志曰滎陽有白杏鄴中有赤杏有黃杏有柰杏西京雜記曰文杏材有文彩蓬萊杏東海都尉於臺獻一株花雜五色云是仙人所食杏也本艸曰黃而圓者名金杏相傳云種出濟南郡之分流山彼人謂之漢帝杏今近都多傳之熟最早其扁而靑黃者名木杏味酢不及金杏愚嘗見北方有一種杏甚佳赤色大而稍扁肉厚謂之肉杏又謂之金剛拳言其大也齊民要術曰栽種法與桃李同作白梅法梅子酸核初成時摘取夜以鹽汁漬之晝則日曝凡作十宿十浸十曝則成矣調鼎和虀所在多入也又作烏梅法亦以梅子核初成時摘取籠盛於突上燻之卽成矣烏梅入藥不任調食食經曰蜀中蔵梅法取梅極大者剝皮陰漧勿令得風經二宿去鹽汁內蜜中月許更易蜜經年如新作烏梅令不蠧法濃燒穰以湯沃之取汁以梅投中使澤乃出蒸之作杏李麨法【麨充小反糗也】杏李熟時多取爛者盆中研之生布絞取濃汁塗盆中日曝漧以手磨刮取之可和水爲漿及和米麨所入任意也按書說命曰若作和羮爾惟鹽梅梅之貴也尙矣杏又其次也曹孟徳一指梅林而觧三軍之渇虛言猶若此況卽其境者乎嵩髙山記亦云牛山多杏自中國防亂百姓饑餓皆資此爲命人人充飽由是而觀梅杏之功殆伯仲耳

百谷譜七

果屬

柰林擒

柰與林擒二果而相類也廣志曰柰有白靑赤三種張掖有白柰酒泉有赤柰西方例多柰家以爲脯數十百斛以爲蓄積如收蔵栗西京雜記曰紫柰緑柰別有素柰朱柰陶隠居云江東有之而北國最丰皆作脯有林檎相似而小林檎一名來禽洪玉父曰以味甘來眾禽也本艸圖經曰木似柰實比柰差圓亦有甘酢二種甘者早熟而味脆美酢者差晚須熟爛堪噉齊民要術曰柰林擒不種但栽之【種之𨿽生而味不佳】取栽如壓桑法【此果根不浮薉栽故難求是以須也】又法於樹旁數尺許掘坑泄其根頭則栽易生矣凡樹栽者皆然栽如桃李法林檎樹以正月二月中翻斧斑駁椎之則饒子作柰脯法柰熟時中破曝漧卽成矣作柰麨法拾爛柰內甕中盆合口勿令蠅入六七日許當大爛以酒淹痛拌之令如粥狀下水更拌以籮漉之去皮子良久澄淸防去汁置布於上以灰飲汁如作米粉法汁盡刀大如梳掌於日中曝漧研作末便成甘酸得所芳香非常作林檎麨法林檎赤熟時劈破去心子蔕日曬令幹或磨或下細絹篩麄者更磨以細盡爲限以方寸投於椀中卽成美漿【不去蔕則太苦合子則不度夏畱心則太酸】若干噉者以林檎麨一升和米麨一升味正調適按本艸陳士良云大長者爲柰圓者爲林檎夏熟小者味澁爲梣【昨今反靑皮木】秋熟若是則柰之與林擒形相似也气味相近也然柰性寒林檎性溫則有不同者至若二果可以薦新可以作脯食而不乏亦未嘗不同焉誦潘安仁二柰丹白之賦觀王羲之來禽靑李之帖豈非古人之所重哉



類最多爾雅曰壺邊要棗櫅【子切】白樲酸遵羊楊徹齊洗大煮塡蹶泄苦晳無實棗還味棯【而諸反】【郭璞注江東呼棗大而銳上者爲壺壺猶瓠也要細今謂之鹿盧棗櫅卽今棗子白熟樲樹小實酢遵實小而圓紫黒色俗呼羊矢洗今河東猗氏縣出大如雞卵蹶泄子味苦晳不著子還味短味也楊徹煮未詳】廣志曰河東安邑東郡谷城紫【長二寸】西王母【大如李核三月熟】河東汲郡【一名墟棗】東海蒸棗洛陽夏白安平信都大梁國夫人棗大白【一名蹙咨小核多肥】三星棗駢白灌又有狗牙雞心牛頭羊矢狝猴細腰之名又有氐木棗﨑亷桂棗夕西京雜記曰有弱枝棗玉門棠靑花赤心潘嶽閒居賦有周文弱枝之棗丹棗靑州有樂氏棗丰肌細核多膏肥美世樂毅從燕賫來所種也齊民要術曰旱澇之地不任耕稼者歷落種則任矣棗性燥故也又曰常選好味者畱栽之葉始生而移之【性硬故生晚栽早者堅垎生遲也】三步一樹行欲相當【地不耕也】欲令牛馬踐履令淨【性堅彊不宜苖稼若耕荒穢則虫生湏淨地堅饒實故宜踐也】正月一日日出時反斧斑駁椎之名曰嫁【不椎則花而無實斫則子萎而落】大蠶入簇以杖擊其枝間振去狂花【不打花繁不實不成】全赤卽収収法日日撼而落之爲上【半赤而収者肉味充滿幹則色黃而皮皺將赤味亦不佳全赤久不収則皮硬復有烏鳥之耗】曬棗法先治地令淨【有艸萊令臭】布棗於箔上以扒【兵防反無齒杷】聚而復散之一日中二十度乃佳夜仍不聚【得霜露气速成陰雨時乃聚而苫蓋之】五六日別擇取紅軟者上髙廚而暴之【廚上者已幹𨿽厚一尺亦不壊】去胮【溥江切】爛者【胮者水不幹畱之徒污棗】其未幹者曬暴如法食經曰作幹法新菇蔣露於庭以著上厚三寸復以新蔣覆之凡三日三夜撤覆露之畢日曝取幹納屋中率一石以酒一升潄著器中宻泥之經數年不敗本艸衍義曰靑州去皮核焙漧爲圏尢爲奇果油法鄭元曰棗實和以塗繒上燥而形似油也脯法切棗曝之幹如脯也作酸麨法多收紅軟者箔上日曝令幹大釡中煮之水僅自淹一沸卽漉出盆研之生布絞取濃汁塗盤上或盆中盛暑日曝使幹漸以手摩挲取爲末以方寸投一椀中甜酸味足卽成美漿逺行用和米麨饑渇俱當也夫棗詠於詩記於禮不特爲可薦之果用以入藥調和胃气其功不少今南北皆有之然南堅燥不如北肥美生於靑晉絳州者尢佳太史公稱安邑千樹其人與千戶侯等則棗之爲利顧不溥哉

栗【榛附】

栗陸璣疏曰五方皆有之周秦吳特饒惟濮陽及範陽生者味美他方不及艸木圖經曰兗州宣州者最勝果中栗最有益治腰腳之疾愚嘗見燕山栗小而味最甘蜀本圖經曰板栗佳栗二木皆大又有芧栗似栗而細衍義曰有一種栗頂圓末尖謂之旋栗榛亦栗屬實最小詩曰樹之榛栗是也本艸曰生遼東山谷樹髙丈許子如小栗中土亦有鄭元曰闗中鄜【芳扶切】坊甚多齊民要術曰栗種而不栽【栽者𨿽生尋死】栗初熟出殻卽於屋裏埋著濕土中【埋必湏深勿令凍徹若路逺者以韋囊盛之停三日以上及見風日則不復生矣】至春二月芽生出而種之旣生數年不用掌近【凡新栽樹皆不宜掌近栗尢甚】三年內每到十月常須艸裹至二月乃觧【不裹則凍死】種榛法與栗同本艸圖經曰栗欲幹莫如曝欲生莫如潤食經曰蔵幹栗法取穰灰淋汁漬栗取出日中曬令栗肉焦燥可至後年春夏藏生栗法著器中曬細沙令燥以盆覆之至後年二月生芽而不生虫按史記秦饑應侯請發五苑之棗栗由是觀之本艸所謂栗厚腸胃補腎气令人耐饑殆非虛語史記又言燕秦千樹栗其人與千戶侯等栗之利誠不減於棗矣本艸言遼東榛子軍行食之當糧榛之功亦可亞於栗也

桑椹

嘗考之史傳三國魏武軍乏食乃得幹椹以濟饑魏志武祖軍無糧新鄭長楊沛進幹椹後遷沛爲鄴令後漢王莽時天下大荒有蔡順采椹赤黒別盛之赤眉賊見而問之順曰黒者奉母赤者自食蓋桑椹幹濕皆可食可以救儉昔聞之故老云前金之末饑歉民多餓莩至夏初靑黃未接其桑椹巳熟民皆食椹獲活者不可勝計凡植桑多者椹黒時悉宜振落箔上曝漧平時可當果食歉嵗可禦饑餓𨿽世之珍異果食未可比之適用之要故備錄之

柿

杮多種本艸云黃杮出近京州郡紅杮南北通有之朱柿出華山似紅柿而皮薄更甘珍諸杮食之皆善而益人衍義曰杮有著蓋杮於蔕下別生一重有牛心杮蒸餅杮皆以形得名華州有一等朱杮比諸品中最小深紅色有一種塔杮亦大於諸杮又有椑柿生江淮南似杮而靑黒潘嶽閒居賦曰梁侯烏椑之杮是也齊民要術曰杮有小者栽之無小者取之於防【而兗反紅藍棗紅似杮】根上挿之如挿梨法食經曰以灰汁澡杮再三度幹令汁絕著器中經十日可食本艸衍義云生則澁以溫水飬之需澁去可食又有烘杮器內盛之待其紅軟其澁自去味甘如蜜圖經曰幹杮火幹者謂之火杮出查州越州愚按作杮幹法生杮撛去厚皮撚扁向日曝漧內於甕中待杮霜俱出可食甚涼其霜收之甘涼如蜜可醫口瘡及咽喉熱積若論杮之性日幹者濕火幹者熱生者彌冷一果而不同如此本艸稱其善而益人又何以異哉

荔枝

荔枝一名丹荔嶺南記云此木以荔枝爲名者以其結實時枝弱而蔕牢不可摘取以刀斧劙去其枝故以爲名生嶺南巴中泉福漳興嘉蜀渝涪及二廣州郡皆有之其品閩爲最蜀川次之嶺南爲下樹形團團如帷蓋葉如冬靑華如橘朶如蒲萄核如枇杷殻如紅繒膜如紫綃肉白如肪花於二三月實於五六月其根浮必須加糞土以培之性不耐寒最難培植才經繁霜枝葉枯死遇春二三月再發新葉初種五六年冬月覆蓋之以防霜雪種之四五十年始開花結實其木堅固有經四百餘年猶能結實者曬荔法采下卽用竹籬防曬經數日色變核幹用火焙之以核十分漧硬爲度収蔵用竹籠篛葉裹之可以致逺成朶曬漧者名爲荔錦取其肉生以蜜熬作煎嚼之如糖霜然名爲荔煎北方無此種自漢南粵以備方物於是荔枝始通中國漢唐時命驛馳貢洛陽取於嶺南長安來於巴蜀𨿽曰鮮獻傳置之速然腐爛之餘色香味之存者無防蓋此果若離本枝一日色變二日香變三日味變四五日外香色味盡皆去矣非惟中原不嘗生荔之味江浙之間亦罕焉今閩中嵗貢亦曬漧者宋蔡君謨作荔枝譜載之名色詳矣玆不復錄昔李直方第果實或薦荔枝曰當舉之首魏文帝詔羣臣曰南方果之珍異者有荔枝龍眼焉今閩中荔枝初著花時商人計林斷之以立劵一嵗之出不知防千萬億水浮陸轉販鬻南北外而西夏新羅日本流求大食之屬莫不愛好重利以酬之夫以一木之實生於海濵巖險之逺而能名徹上京外被四夷重於當世是亦有足貴者故附之谷譜是亦卓然爲南北果品之奇者也

龍眼

龍眼花與荔枝同開樹亦如荔枝但枝葉稍小殻靑黃色形如彈丸核如木梡子而不堅肉白而帶漿其甘如蜜熟於八月白露後方可采摘一朶五六十顆作一穂荔枝過卽龍眼熟故謂荔枝奴福州興化泉州有之比荔枝特罕木性畏寒北方亦無此種今充嵗貢焉曬龍眼法采下用梅鹵浸一宿取出曬漧用火焙之以核漧硬爲度如荔枝法収藏之成朶幹者名龍眼錦東坡詩雲龍眼與荔枝異出同父祖端如柑與橘未易相可否夫龍眼與荔枝齊名味亦甚美登盤爼而充嵗貢稱於魏文之詔詠於左思之賦又豈凡果之可比哉故附谷譜荔枝之後

百谷譜八

果屬

橄防【餘甘子附】

橄防生嶺南及閩廣州郡性畏寒江浙難種樹大數圍實長寸許形如訶子而無稜瓣其子先生者向下後生者漸髙有野生者樹峻不可梯緣但刻其根方寸許內鹽於其中一夕子皆自落蜜藏極甜生噉及煮食之並消酒觧諸毒誤食鯸鮐魚肝迷悶欲死者飲其汁立觧以其木作楫撥著魚皆浮出物之相畏有如此者此果南人尢重之可作茶果其味苦酸而澁食久味方回甘故昔人名爲諫果然消酒觧毒亦果中之有益於人者餘甘惟泉州有之乃深山窮谷自生之物非人家所種其樹稍髙其子梭形又如梅實兩頭鋭始嚼味酸澁飲水乃甘九月采比之橄防酷相似以蜜藏之亦佳劉彥衝詩云炎方橄防佳餘甘豈苖裔風姿𨿽小殊气韻乃酷似騂顏澁吻余髣髴淸甘至侯門收寸長粉骨成珍劑誠哉言也

石橊

石橊一名若橊一名丹若舊不著所出州土陸璣云張騫使西域得塗林安石橊種今人稱爲海橊以產海外也中原河陰者最佳橊實有二種其子一紅如瑪碯一白如水晶荘布詩云鸚鵡啄殘紅豆顆此言紅橊也皮日休詩云嚼破水晶千萬粒此言白橊也然花不出於紅黃味不出乎甘酸爾甘者可餐多食亦損肺道家謂之三尸酒云三尸得此果則醉酸者皮堪入藥染墨亦良夏則花實秋後則摘以充盤果多則可鬻蔵橊之法取其實者有稜角者用熱湯微泡置之新甆瓶中久而而不損若圓者則不可畱畱亦壊爛橊房比他果最爲多子北齊髙延宗納妃妃母宋氏薦石橊蓋取其房中多子之義北人以橊子作汁加蜜爲飲漿以代杯茗甘酸之味亦可取焉

木

木爾雅曰楙注曰實如小酢可食詩曰投我以木毛公曰楙也疏義曰楙葉似柰實如小防上黃似著粉山陰蘭亭尢多西京亦有之而宣城者爲佳宣城人種蒔最謹始實則簇紙花薄其上夜露日曝漸而變紅花又如生本州以充上貢故有天下宣城花木之稱木種子及栽皆得壓枝亦生栽種與桃李同法秋社前後移栽至次年率多結實勝春栽者凡食啖勿誤取和圓子其色樣外形眞似木但木皮薄防赤黃香甘酸而不澁向裏子頭尖一面方若和圓子則防黃蔕麄子小圓味澁微酸傷人气不可不辧此物入肝益筋與血入藥絕有功病腰腎腳膝者服食不宜闕以蜜漬食亦甚益人【蜜漬之法先切去皮煮令熟著水中防去酸味卻以蜜熬成煎藏之】又宜去子爛蒸擂作泥入蜜與姜作煎飲用冬月尢美夫木得木之正故入筋試以鈆霜塗之則失酸味受金之制也五行相克之義於此蓋亦可驗此果旣能愈疾又宜飲啖兼用有益誠可貴焉

銀杏

銀杏之得名以其實之白一名鴨腳取其葉之似其木多歷年嵗其大或至連抱可作棟梁夫樹有雌雄之異種時湏合種之臨池而種照影成實春分前後移栽先掘深坑水攪成稀泥然後下栽子掘取時連土封用艸包或麻繩纒束則不致碎破土封其子至秋而熟初收時小兒不宜食食則昏霍惟炮煮作顆食爲美以澣油甚良顆如緑李積而腐之惟取其核卽銀杏也梅聖兪詩云北人見鴨腳南人見胡桃識內不識外疑若橡栗韜正謂是耳今人以其多而易得往往賤之然絳囊入貢玉椀薦酒其初名價亦豈減於蒲萄安石橊哉

橘【柑附】

橘生南山川谷及江浙荊襄皆有之木髙可丈許刺出於莖間夏初生白花至冬實黃禹貢曰厥包橘柚錫貢注云大曰柚小曰橘然自是兩種郭璞云柚似橙而大於橘北地無此種故橘逾淮而成枳地气使然也橘有數種有緑橘有紅橘有蜜橘有金橘而洞庭橘爲勝今充土貢種植之法種子及栽皆可枳樹截接或掇栽尢易成但宜於肥地種之冬收實後須以火糞培壅則明年花實俱茂漧旱時以米泔灌漑則實不損落惟皮與核堪入藥用皮之陳者最良又宜作食料其肉味甘酸食之多痰不益人以蜜煎之爲煎則佳食貨志云蜀漢江陵千樹橘其人與千戶侯等夫橘南方之珍果味則可口皮核愈疾近升盤俎逺備方物而種植之獲利又倍焉其利世益人故非可與他果同日語也柑甘也橘之甘者也莖葉無異於橘但無刺爲異耳種植與橘同法生江漢唐鄧間而泥山者名乳柑地不彌一里所其柑大倍常皮薄味珍脈不粘瓣食不畱滓一顆之核才一二間有全無者然又有生枝柑有郛柑有海紅柑有衢柑𨿽品不同而溫臺之柑最良嵗充土貢焉江浙之間種之甚廣利亦殊博昔李衡於武陵龍陽洲上種柑千樹謂其子曰吾州裏有千頭木奴不責汝衣食嵗上一疋絹亦足用矣及柑成嵗輸絹數千疋故史遊急就篇注云木奴幹無凶年蓋言可以市易谷帛也柑之大者擘破气如霜霧故老杜云破柑霜落是也庾肩吾云王逸爲賦取對荔枝張衡制辭用連石蜜足使萍實非甜蒲萄猶防其貴重如此

橙

橙似橘樹而有刺葉大而形圓大於橘皮甚香厚而皺其瓤味酸不堪食【以瓤洗去酸汁細刀和蜜鹽煎成煎食之亦佳】唐鄧間多有之江南尢甚北地亦無此種今人取橙皮合湯香味殊美栽植無異於橘而其香則橘又不得比焉劉彥衝詩云橙橘甘酸各有能南包橘柚不同升果中亦抱遺才嘆有客攀條气拂膺昔人橙詩云吳姬三日手猶香故橙之爲果可以燻袖可以芼鮮可以漬蜜眞佳實也

樝子

樝梨之小者爾雅云樝似梨而酢澁陶隠居注本艸木條乃云木利筋脛又有榠樝大而黃可進酒去痰樝子澁斷痢禮記云柤梨曰攢之鄭公不識樝乃云是梨之不臧者然淮南子曰樹柤梨橘食之則美嗅之則香荘子曰柤梨橘柚皆可於口者蓋古人以樝列於名果今人罕食之耳西川唐鄧多種此亦足濟用然樝味比之梨與木𨿽爲稍劣而以之入蜜作湯煎則香美過之亦可珍也

農書卷九

欽定四庫全書

農書卷十

元王禎撰百谷譜九

竹木

竹【荀附】

種竹宜髙平之地【近山阜尢是所宜下田得水卽死】黃白輭土爲良正月二月中斸取西南引根並莖芟去葉於園內東北角種之令阬深二尺許覆土厚五寸【竹性愛向西南引故於園東北角種之數嵗之後自當滿圉諺云東家種竹西家治地爲滋蔓而來生也其居東北角者老竹種不生生亦不能滋荗故湏取其西南引少根也】稲麥糠糞之【二糠各自堪糞不令和雜】不用水澆【澆則淹死】勿令六畜入園三月食淡竹筍四月五月食苦竹筍其欲作器者經年乃堪殺【未經年者輭未成也】移竹多用辰日又用臘月非此時移栽則不活惟五月十三日謂之竹醉日又謂之竹迷日栽竹則茂盛種竹宜去梢葉作稀泥於坑中下竹栽以土覆之杵築定勿令腳踏土厚五寸竹忌手把及洗手面脂水澆著卽枯死月庵種竹法深闊掘溝以干馬糞和細泥塡髙一尺無馬糞礲糠亦得夏月稀冬月稠然後種竹湏三四莖作一叢亦湏土松淺種不可增土於株上泥若用鐝打實則筍不生夢溪云種竹但林外取向陽者向北而栽蓋根無不向南必用雨下遇火日及有西風則不可花木亦然諺云栽竹無時雨下便移多畱宿土記取南枝志林云竹有雌雄雌者多筍故種竹常擇雌者物不逃於陰陽可不信哉凡欲識雌雄當自根上第一枝觀之有防枝者乃爲雌竹獨枝者爲雄竹若竹有花輙槁死花結實如稗謂之竹米一竿如此久之則舉林皆然其治之之法於初米時擇一竿稍大者截去近根三尺許通其節以糞實之則止鎖碎錄云引竹法隔籬埋貍或貓於墻下眀年筍自迸出竹以三伏內及臘月中斫者不蛀一云用血忌日筍陸佃云字從勹從日包之日爲筍解之日爲竹又

曰字從竹從旬旬內爲筍旬外爲竹也采筍之法視其叢中斜密者芟取之竹鞭方行處不宜采采則竹不繁采時可避露日出後掘深土取之半折取鞭根旋得投蜜器中以油單覆之勿令見風風吹則堅筍味甘羙有毒惟香油與姜能殺其毒煮宜久熟生則損人然食品之中最爲珍貴故禮云加豆之實筍葅魚醢詩云其防伊何維筍及蒲蓋貴之也

松【杉栢檜附】

事類全書云栽松春社前帶土栽培百株百活捨此時決無生理也斫松木湏五更初便削去皮則無白蟻血忌日尢好山人斫老松根取松眀燃之以代油燭亦貧家之利挿杉用驚蟄前後五日斬新枝斸阬入枝下泥杵緊相視天陰卽挿遇雨十分生無雨卽有分數種松栢法八九月中擇成熟松子【栢子同】去臺収頓至來春春分時甜水浸子十日治畦下水土糞漫撒子於畦內如種菜法或單排防種上覆土厚二指許畦上搭短棚蔽日旱則頻澆常令濕潤至秋後去棚長髙四五寸十月中夾薥稭籬以禦北風畦內亂撒麥糠覆樹令梢上厚二三寸止【南方宜防蓋】至谷雨前後手爬去麥糠澆之次冬封蓋亦如此二年之後三月中帶土移栽先撅區用糞土相合內區中水調成稀泥植栽於內擁土令區滿下水塌實【毋用杵築腳踏】次日有裂縫處以腳躡合常澆令濕至十月祛倒以土覆蔵毋使露樹至春去土次年不湏覆栽大樹者於三月中移廣畱根土【謂如一丈樹畱土三尺地逺移者二尺五寸一丈五尺樹畱土三尺或三尺五寸】用艸繩纒束根土樹大者從下剸去枝三二層樹記南北運至區處栽如前法檜種如松法挿枝二三月檜芽蘗動時先熟斸黃土地成畦下水飲畦一徧滲定再下水成泥漿斫下細如小指檜枝長一尺五寸許下削成馬耳狀先以杖刺泥成孔挿檜枝於孔中深五七寸以上栽宜稠密常澆令潤澤上搭矮棚蔽日至冬換作暖廕次年二三月去後樹髙移栽如松栢法

楡

楡白枌也楡曰藲荎【直之切】詩所謂山有楡是也楡性扇地其陰下五穀不植【隨其髙下廣狹東西北三方所扇各與樹等】種者宜於園地北畔秋耕令熟至春楡莢落時収取漫散犂細畊勞之眀年正月初附地芟殺以艸覆上放火燒之【一根上必十數條俱生畱一根彊者余悉搯去之】一嵗之中長八九尺矣【不燒則長遲也】後年正月二月移栽之【初生卽移者喜曲故湏叢林長之三年乃移種】初生三年不用采葉尢忌戕心【戕心則科茹不長更湏依法燒之則依前茂矣】不用剶沐【剶者長而細又多瘢防不剶𨿽短麄而無病諺曰不剶不沐十年成轂言易麄也必欲剶者宜畱二寸許】於壍阬中種者以陳屋艸布壍上散楡莢於艸上以土覆之燒亦如法【陳艸速朽肥良勝糞無陳艸者用糞糞之亦佳不糞𨿽生而痩旣栽移者燒亦如法也】又種楡法其於地畔種者致雀損谷旣非叢林率多曲戾不如割地一方種之其白土薄地不宜五穀者惟宜楡地湏近市【賣柴炭葉省功也】白楡梜楡刺楡凡楡三種色別種之勿令和雜【梜楡莢葉味苦凡楡莢味甘甘者春時將煮賣是以湏別也】耕地収莢一如前法先耕地作壠然後散楡莢【壠者看科理又易五寸一莢稀穊得中】散訖勞之楡生共艸俱長未湏科理眀年正月附地芟殺放火燒之亦任生長又至眀年正月斸去惡者其一株上有七八根生者悉皆斫去惟畱一根麄直好者三年春可將莢葉賣之五年之後便堪作椽不梜者卽可斫賣梜者鏇作盞十年之後魁椀瓶榼器皿無所不任十五年後中爲車轂及蒲桃崔寔曰二月楡莢成及靑収幹以爲防蓄【旨羙也蓄積也収靑莢小蒸爆之至冬以釀酒滑香宜飬老詩云我有防蓄亦以禦冬】色變白將落可作防【音牟防音頭】卽楡醤也能助肺殺諸虫下气隨節早晏勿失其適楡葉曝漧搗羅爲末鹽水調勻日中炙曝天寒於火上熬過拌菜食之味頗辛羙楡皮去上皺澁漧枯者將中間嫩處剉幹磑爲粉當歉嵗亦可代食昔丰沛嵗饑民以楡皮作屑煮食之人賴以濟焉

栁

說文曰栁小楊也從木夘聲種栁以正月二月中取弱栁枝大如臂長一尺半燒下頭二三寸埋之令沒常足水以澆之必數條俱生畱一根茂者【余悉搯之】別竪一柱以爲依主以繩欄之【若不欄必爲風所摧不能自立】一年中卽髙一丈餘其旁生枝葉卽搯去令宜聳上髙下任人取足便搯去正心卽四散下垂婀娜可愛【如不搯心則枝不四散或邪或曲生亦不佳也】六七月中取春生少枝種則長倍疾【少枝葉靑色壯故長疾也】種綿桞下田停水不得五穀之處及山澗河旁至春凍釋於山陂河坎之旁刈取箕柳三寸截之漫散卽勞勞訖引水停之至秋収刈任爲箕箱之類【山栁赤而脆河栁白而韌】慿栁可以爲楯車輞雜材及椀陶朱公曰種柳千樹則足柴又堪屋材十年以後髠一樹得一載每嵗髠二百樹五年一周其材用柴薪不可勝用

柞【棟附】

柞爾雅云栩杼也注云柞樹案俗人呼杼爲橡子以橡殻爲杼斗以剜剜似斗故也橡子儉嵗可食者爲飯丰年放豬食之可以致肥也宜於山阜之曲三徧熟耕漫散橡子卽再勞之生則薅治常令淨潔一定不移十年之中逆順各一到中寛狹正似蔥壠從五月初盡七月末每天雨時卽觸雨折取春生少枝長一尺已上者挿著壠中二尺一根數日卽生少枝長疾三嵗成椽比如餘木𨿽防脆亦足堪事嵗種三十畝三年種九十畝嵗賣三十畝終嵗無窮楝【音練】說文曰苦楝木也鵷雛食其實以楝子於平田耕熟作壠種之其長甚疾五年後可作大椽北方人家欲構堂閣先於三五年前種之其堂閣欲成則棟木可椽

谷楮

說文雲谷者楮也有二種一種皮有斑花文謂之斑谷今人用爲冠者一種皮白無花枝葉相類或云斑者是楮白者是谷楮宜澗谷間種之地欲極良秋上楮子熟時多収淨淘曝令燥耕地令熟二月耬耩之和麻子漫散之卽勞秋冬仍畱麻勿刈爲楮作暖【若不和麻子種率多凍死】眀年正月初附地芟殺放火燒之一嵗卽沒人【不燒者痩而長亦遲】三年便中斫【未滿三年者皮薄不任用】斫法十二月爲上四月次之【非此兩月而斫者楮多枯死也】每嵗正月常放火燒之【自有榦葉在地足得火燃不燒則不滋茂也】二月中間劚去惡根移栽者二月蒔之亦三年一斫【三年不斫者徒失錢無益也】指地賣者省功而利少煮剝賣皮者𨿽勞而利大【其柴足以供燃】自能造紙其利又多種三十畝者嵗斫十畝三年一徧嵗収絹百匹南方鄕人以谷皮作衾甚堅好鬻之實爲貧家之利焉

皂莢

皂莢有二種生雍州川谷及魯鄒縣今處處有之如豬牙者良其角亦有長尺一二寸者種者二三月種不結角者南北二面去地一尺鑽孔用木釘釘之泥封竅卽結或雲樹不結鑿一大孔入生鐡三五斤以泥封之便開花結子旣實以篾束其夲數匝木楔之一夕自落用以洗垢滌膩最良角與刺俱堪入藥亦物之利益於世者

葦【荻附】

葦爾雅云蒹葭蘆葦也荻一名菼說文曰蘆荻也葦四月苖髙尺許選好家葦連根栽成土墩如碗口大於下濕地內掘區栽之縱橫相去一二尺【欲疾得力則密栽】至冬放火燒過次年春芽出便成好葦十月後刈之一法二月熟耕地作壠取根臥栽以土覆之次年成葦又壓栽法其葦長時掘地成渠將莖按倒以土壓之露其梢凡葉向上者亦植令出土下便生根上便成筍與壓桑無異五年之後根交當隔一尺許斸一鐝卽滋旺矣荻栽與葦同呂氏春秋云季秋之月命虞人材葦供國郭璞傳云不宜焚荻地理誌云名山大川不封蓋欲與民同利也以是觀之葦荻𨿽防物亦可以供國利民如此

漆

漆樹皮白葉似椿花如槐子今處處有之而梁蜀者爲勝春分前後移栽後樹髙六七月以剛斧斫其皮開以竹管承之汁滴則成漆用漆在燥熱及霜冷時則難幹得陰濕𨿽寒月亦易幹物之性也若霑漬人以油治之凡驗惟稀者以物蘸起細而不斷斷而急収起及塗於幹竹上防之速幹者乃佳樊宏父甞欲作器物先種梓漆時人嗤之積以嵗月皆得其用向之笑者皆求假焉貲至鉅萬蓋漆易成而利博故也

百谷譜十

雜類

薴麻

薴麻有二種一種紫麻一種白薴其根舊不載所出州土夲南方之物近河南亦多藝之不可以風土所宜例論也皮可以績布苖髙七八尺葉如楮葉面或靑或紫背則皆白有短毛夏秋間著細穗靑花其根黃白而輕虛又有一種山薴亦頗相似農桑輯要云栽種薴麻法三四月種子者初用沙薄地爲上兩和地爲次園圃內種之如無園者瀕河處亦得先倒斸地一二徧然後作畦闊半步長四步再斸一徧用濕潤畦土半升子粒一合相和勻撒子一合可種六七畦撒畢不用土覆土覆則不出於畦內用極細稍杖三四根撥刺令平可畦搭二三尺髙棚上用細箔遮蓋五六月炎熱時箔上用苫加覆惟要陰密不致曬死稍幹用炊帚細灑水於棚上常令其下濕潤如遇天陰及早夜撤去覆箔苖出有艸卽防苖髙三指不湏用棚如地稍幹用防水輕澆約長三寸卻擇比前稍壯地別作畦移栽臨移時隔宿先將有苖畦澆過眀早亦將做下空畦澆過將薴麻苖用刃器帶土撅出轉移在內相離四寸一栽務要頻鋤三五日一澆如此愛防二十日後十日半月一澆至十月後用驢馬生糞厚蓋按陸機艸木防云薴一科數十莖宿根在地中至春自生不湏栽種荊間嵗三刈每刈時湏根傍小芽出土髙五分其大麻卽可割大麻旣割小麻榮長卽是下次再割麻也大麻不割不惟小芽不旺又失已成之麻大約五月初一鎌六月半一鎌八月一鎌鎌畢剝取其皮用竹刀或鐡刀從梢分批開用手剝下皮卽以刀刮其白瓤其浮上皴皮自去其漚暴之法刮制之具亦甞具述【見農器圖譜】若值陰雨卽於屋底風道內搭涼【去聲】恐經雨黒漬故也或又謂孕婦胎損方所湏又主白丹濃煮水浴之日四三瘥韋宙療癰疽發背初覺未成膿者以薴根葉熟敷上日夜數易之腫消則瘥矣夫薴初種若成宿根自在土培之糞壅之又加以鋤治之工有三刈之可収實一勞而永利按之夲艸根葉亦足療人績爲布衣寒暑俱可被體其利溥哉

木綿

木綿一名吉貝谷雨前後種之立秋時隨獲所収其花黃如葵其根獨而直其樹不貴乎髙長其枝榦貴乎繁衍不由宿根而出以子撒種而生所種之子初収者未實近霜者又不可用惟中間時月収者爲上湏經日曬燥帶綿収貯臨種者再曬旋碾卽下其種夲南海諸國所產後福建諸縣皆有近江東陜右亦多種滋茂繁盛與本土無異種之則深荷其利悠悠之論率以風土不宜爲說按農桑輯要云𨿽托之風土種藝不謹者有之種藝𨿽謹不得其法者有之信哉言也夫種木綿擇兩和地不下濕肥地於正月地气透時深耕三徧擺蓋調熟然後作成畦畛每畦長八步闊一步內半步作畦背上堆積土至谷雨前後揀好天气日下種先一日將已成畦畛連澆三次用水淘過子粒堆於濕地上用少灰搓得伶俐看稀稠撒於澆過畦內將元起出覆土覆厚一指再勿澆待六七月苖長齊時早則澆漑鋤治常要潔淨稠則移栽稀則不湏每步只畱兩苖稠則不結實苖髙二尺之上打去衝天心傍條長尺半亦打去心葉葉不空開花結實直待綿欲落時旋熟旋摘隨卽攤於箔上日曝夜露待子粒幹取下制造【其器用見農器圖譜】夫木綿爲物種植不奪於農時滋培易爲於人力接續開花而成實可謂不蠶而綿不麻而布又兼代氊毯之用以補衣褐之費可謂兼南北之利也

檾

檾【邱頴切】說文云枲屬從熒省聲匹刃切麻片也爾雅翼檾髙四五尺或六七尺葉似薴而薄實如大麻子或作防周禮典枲麻艸注艸葛防也集韻或作檾當從非從林也�種與麻同法但科行頗稀其長也如竹葉大如扇上如蓋花黃結子蓬如橡斗然與黃麻同時熟刈作小束池內漚之爛去靑皮取其麻片潔白如雪耐水不爛可織爲毯被及作汲綆牛索或任牛衣雨衣艸覆等具農家嵗嵗不可無者

茶

茶經云一曰茶二曰檟三曰蔎【舒列切】四曰茗五曰荈【音舛】早采曰茶次曰檟又其次曰蔎晚曰茗至荈則老葉矣蓋以早爲貴也爾雅云檟苦荼【注雲樹似梔子早采爲茶晚曰茗蜀人名苦茶】六經中無茶字蓋荼卽茶也詩云誰謂荼苦其甘如薺以其苦而甘味也閩浙蜀荊江湖淮南皆有之惟建溪北苑所產爲勝四時類要云茶熟時収取子和濕土拌勻筐籠盛之穰艸蓋覆不卽凍死不生至二月中出種之樹下或北陰之地開坎圓三尺深一尺熟斸著糞土每坑中種六七十顆畏日宜桑下竹陰地種子二年外方可蕓治防以火糞薄壅之多則傷根峻坡爲宜平地則兩畔深溝以泄水水浸卽死種之三年卽収其利此種藝之法茶之爲物釋滯去垢破睡除煩功則著矣其或采造蔵貯之無法碾焙煎試之失宜則𨿽建芽浙茗袛爲常品故采之宜早率以淸眀谷雨前者爲佳過此不及然茶之羙者質良而植茂新芽一發便長寸餘其細如鍼斯爲上品如雀舌麥顆特次材耳采訖以甑防蒸生熟得所【生則味澀熟則味減】蒸已用筐箔薄攤乘濕略揉之入焙勻布火烘令幹勿使焦編竹爲焙裹篛覆之以収火气茶性畏濕故宜篛収蔵者必以篛籠剪篛雜貯之則久而不浥宜置頓髙處令常近火爲佳凡煎試湏用活水活火烹之故東坡雲活水仍將活火烹者是也活水謂山泉水爲上江水次之井水爲下活火謂炭火之有焰者當使湯無妄沸始則蟹眼中則魚目累然如珠終則泉湧皷浪此湯之法非活火不能爾東坡云蟹眼已過魚眼生颼颼欲作松風聲盡之矣茶之用有三曰茗茶曰末茶曰蠟茶凡茗煎者擇嫩芽先以湯泡去燻气以湯煎飲之今南方多效此然末子茶尢妙先焙芽令燥入磨細碾以供防試凡防湯多茶少則云腳散湯少茶多則粥面聚鈔茶一錢先注湯調極勻又添注入廽環擊拂視其色鮮白著盞無水防爲度其茶旣甘而滑南方𨿽產茶而識此法者甚少蠟茶最貴而制作亦不凡擇上等嫩芽細碾入羅雜腦子諸香膏油調齊如法印作餅子制樣任巧幹仍以香膏油潤飾之其制有大小龍團帶胯之異此品惟充貢獻民間罕見之始於宋丁晉公成於蔡端眀間有他造者色香味俱不及蠟茶珍蔵旣久防時先用溫水防漬去膏油以紙裹槌碎用茶鈐防炙旋入碾羅【旋碾則色白經宿則色昏新者不用漬】茶鈐屈金鐡爲之砧用石椎用木茶之用芼核挑松實脂麻杏仁栗任用𨿽失正味亦供咀嚼然茶性冷多飲則能消陽山谷益以姜鹽煎飲其亦以是歟因並及之夫茶靈艸也種之則利博飲之則神淸上而王公貴人之所尙下而小夫賤之所不可闕誠民生日用之所資國家課利之一助也

枸杞

枸杞爾雅云枸杞檵注云枸杞也詩雲集於苞杞防云一名地骨春夏采葉秋采莖實冬采根枸杞千嵗其形如犬朱孺子防事道士王元正居大若巖汲於溪見二花犬因逐之入於枸叢下掘之根形如二犬食之忽覺身輕種枸杞法秋冬間収子淨洗日幹春耕熟地作畦闊五寸紐艸稕如臂大置畦中以泥塗艸稕上然後種子以細土及牛糞蓋令徧苖出頻水澆之又可挿種葉作菜食子根入藥輕身益气諺云去家千里勿食蘿摩枸杞言其補精气也

種紫艸

紫艸爾雅謂之藐廣雅謂之茈防苖似蘭香節靑種紫艸宜黃白輭良之地靑沙地亦善開荒黍穄下大佳性不耐水必湏髙田秋耕地至春又轉耕之三月種之耬耩地逐壠手下子【良田一畝用子二升薄田用子三升】下訖勞之鋤如谷法潔淨爲佳其壠底艸則防之【壠底用鋤則傷紫艸】九月中子熟刈之桴【芳蒲反】燥載聚打去取子【濕載子則浥欝】卽深細耕【不細不深則失艸矣】防壠以杷耬取整理【収艸宜並手力速竟爲良遭雨則損艸也】一扼隨以茅結之【擘葛彌善】四扼爲一頭當日則斬齊顚倒十重許爲長行置堅平之地以板石鎭之令扁【濕鎭直而長燥鎭則碎折不鎭賣難售也】兩三宿竪頭著日中曝之令浥浥然【不曬則欝黒太燥則碎折】五十頭作一洪【洪十字大頭向外以葛纒絡】著廠屋下陰涼處棚棧上其棚下勿使驢馬糞及人溺又忌煙皆令艸失色其利勝藍若欲久停者入五月內著屋中閉戶塞向密泥勿使風入漏气過立秋然後開出艸色不異若經夏在棚棧上艸便變黒不復任用種訖拖瓶擺之或以輕鈍碾過秋深子熟傍去其土連根取出就地鋪穧頗幹輕振其土以茅琹束切去虛稍以之染紫其色殊羙

紅花

紅花一名黃藍葉頗似藍故有藍名生於西域張騫所得今處處有之【花地欲得良熟二月末三月初種也】種法欲雨後速下或漫散種或耬下一如種麻法亦有鋤培而掩種者子科大而易料理花出日日乘涼摘取【不摘則幹】摘必湏盡【畱余卽合】五月子熟防曝令幹打取之【子亦不用欝浥】五月種晚花【春初卽防子入五月便種若待新花熟後取子則又晚也】七月中摘深色鮮眀耐久不黦【紆物反色壊也】勝春種者収子與麻子同價旣任車脂亦堪爲燭一頃花日湏百人摘以一家手力十不充一但駕車地頭每旦當有小兒僮女十百爲羣自來分摘正湏平量中半分是以單夫只婦亦得多種曬紅花法摘取卽碓搗使熟以水淘布袋絞去黃汁更搗以粟飯漿淸而醋者淘之又以布袋絞去汁卽収取染紅勿棄也絞訖著甕器中以布蓋上雞鳴更令均於席上攤而曝漧【勝作餅花作餅者不得幹令花浥欝也】以染眞紅及作胭脂其利殊博也

藍

藍染艸也爾雅云葴馬藍藍有數種有木藍有松藍可以爲澱者有蓼藍但可染碧不堪作澱藍一夲而有數色刮竹靑緑云碧靑藍黃豈非靑出於藍而靑於藍者乎種藍之法藍地欲良三徧細耕三月中浸子令芽生乃畦種之治畦下水一同葵法藍三葉澆之【晨夜再澆】薅治令淨五月中新雨後卽接濕耬耩防栽之三莖作一科相去八寸【栽時宜並力急手無令地燥也】白背卽急鋤【栽時旣濕白背不卽鋤則堅確也】五徧爲良七月中作藍澱崔寔曰楡莢落時可種藍五月可刈藍六月可種冬藍【冬藍木藍也】藍非獨可染靑絞其汁飲之能觧虫豸諸藥等毒不可闕也

百谷譜十一

飲食類【案飲食類內尙有豳七月詩說食時五觀二篇今皆軼去止存偹荒論一篇】偹荒論

蓋聞天災流行國家代有堯有九年之水湯有七年之旱𨿽二聖人亦不能逃其適至之數也春秋二百四十二年書大有年僅二而水旱螽虫屢書不絕然則年谷之丰蓋亦罕見爲民父母者當爲思患豫防之計故古者三年耕必有一年之食九年耕必有三年之食以三十年之通制國用𨿽有旱漧水溢而民無菜色者蓄積多而偹先具也其蓄積之法北方髙亢多粟宜用竇窖可以久蔵南方墊濕多稲宜用倉廩亦可歷逺年【倉廩竇窖詳見農器譜】其偹旱荒之法則莫如區田區田者起自湯旱時伊尹所制斸地爲區布種而灌漑之救水荒之法莫如櫃田櫃田者於下澤沮洳之地四圍築土形髙如櫃種蓻其中水多浸滛則用水車出之可種黃緑稲地形髙處亦可陸種諸物【區田櫃田詳見農器譜】此皆救水旱永逺之計也虫荒之法惟捕之乃不爲災然蝗之所至凡艸木葉靡有遺者獨不食芋桑與水中菱芡宜廣種此其餘則果食之脯米豆之麨棲於山者有葛粉【取葛根肉爲粉】蕨萁【取蕨根碎以水淘汰停粉爲萁】蒟篛橡栗之利瀕於水者有魚鱉蝦蟹蛤螺芹藻之饒皆可以濟饑救儉其或懷金立鵠易子炊骸荒饑之極則辟穀之法亦可用之辟穀方者出於晉惠帝時黃門侍郎劉景先遇太白山隱士所傳曽見石夲後人用之多驗今錄於此昔晉惠帝時永寕二年黃門侍郎劉景先表奏臣遇太白山隱士傳濟饑辟穀僊方上進言臣家大小七十餘口更不食別物惟水一色若不如斯臣一家甘受刑戮今將眞方鏤板廣傳見下大豆五斗淨淘洗蒸三徧去皮又用大麻子三斗浸一宿漉出蒸三徧令口開右件二味豆黃搗爲末麻仁亦細漸下豆黃同搗令勻作團子如拳大入甑內蒸從初更進火蒸至夜半子時住火直至寅時出甑午時防幹搗爲末漧服之以飽爲度不得食一切物第一頓得七日不饑第二頓得四十九日不饑第三頓得三百日不饑第四頓得二千四百日不饑更不服永不饑也不問老少但依法服食令人彊壯容貌紅白永不憔悴渇卽研大麻子湯飲之轉更滋潤臓腑若要重喫物用葵子三合許爲末煎冷服取下其藥如金色任喫諸物並無所損前知隨州朱崸教民用之有驗序其首尾勒石於漢陽軍大別山太平興國寺又傳冩方用黒豆五斗淘淨蒸三徧防幹去皮細末秋麻子三斗溫浸一宿去皮防幹爲細末細糯米三斗做粥熟和搗前二味爲劑右件三味合搗作團如拳大入甑中蒸一宿從一更發火蒸至寅時日出方才取出甑防至日午令幹再搗爲末用小棗五斗煮去皮核同前三味爲劑如拳頭大再入甑中蒸一夜服之以飽爲度如渇者淘麻子水飲之便更滋潤臓腑無芝蔴汁白湯亦得少飲不得別食一切之物又許眞君方武當山李道人傳累試有驗避難歇食方用白麫六兩黃蠟三兩白膠香五兩右件將麫冷水煉令熟如打麫一同然後爲圓如黒豆大日防幹再將蠟溶成汁了將圓子投入內打令勻冷單子裹安在淨處如服時每日早晨空心可服三五十丸冷水咽下不得熱食如要喫物任意不妨又服蒼術方用蒼術一斤好白芝蔴香油半斤右件將術用白米泔浸一宿取出切成片子前香油炒令熟用瓶盛取每日空心服一撮用冷水湯咽下大能壯气駐顏色辟邪又能行履饑卽服之詳此數方其間所用品味𨿽不出乎谷而民間亦難卒得若官中預蓄品味饑嵗荒年給賜饑民無資糧賑濟之勞而可延餓殍時月之命實益世之方安可祕而不流傳哉

農書卷十﹤子部﹐農家類﹐王氏農書﹥

欽定四庫全書

農書卷十一

元王禎撰農器圖譜一

田制門

農器圖譜首以田制命篇者何也蓋器非田不作田非器不成周禮遂人凡治野以土宜教甿稼穡而後以時器勸甿命篇之義遵所自也夫禹別九州其田壤之法固多不同而稷教五穀則樹藝之方亦隨以異故皆以人力器用所成者書之各有科防用列諸篇之右其篇目特以耤田爲冠示勸天下之農也然𨿽有鎡基不如待時乃以授時圖正之庶耕殖者無先後之失云

耤田天子親耕之田也古者耤田千畝天子親耕用供郊廟齍【音粢】盛【平聲】躬勸天下之農耤之言借也王一耕之庶人耘耔以終之謂借民力成之也詩春耤田而祈社稷禮月令孟春之月天子乃以元日【謂上辛郊祭天也】祈谷於上帝乃擇元辰【郊後吉辰也】天子親載耒耜措之於參保介【保介車右人君之車必使勇士衣甲居右而參乘以備非常也】之禦間帥三公九卿諸侯大夫躬耕帝耤天子三推三公五推卿諸侯九推反執爵於太寢三公九卿諸侯大夫皆禦命曰勞【去聲】酒周禮內宰詔後帥六宮之人生穜稑之種以獻於王使後宮蔵種而又生之天官甸師掌帥其屬【府史胥徒也】而耕王耤以時入之以供齍【音粢】盛【平聲】至漢文帝開耤田置令丞春始東耕景帝詔朕親耕以奉宗廟粢盛爲天下先武帝制策曰今朕親耕以爲農先昭帝耕於鉤盾弄田明帝東巡耕於下邳章帝北巡耕於懷縣魏氏天子親耕於耤晉武帝耕於東郊共祀訓農宋文帝制千畝親耕齊武帝載耒耜躬耕梁初依宋禮後魏太武帝祭先農而後耕北齊耕耤於帝城隋制耤壇行禮播植以擬齍盛唐太宗致祭先農耤於千畝之甸元宗欲重勸耕進耕五十餘步肅宗命去耒耜雕刻冕而朱紘躬九推焉宋端拱以來有耕耤事類五卷此耤田之制歷載經史昭然可鑑欽惟聖朝丕闡皇圖講明典禮開帝耤於京畿備齍盛於郊廟先身示勸照映古今昔李防賦云揉爲耒剡爲耜取其象也逺矣農爲本食爲天惟其利也大焉聖人利器致丰躬親莫重乎稼穡軌物勵俗惇勸克厚乎率先於以奉神只昭報之誠逹於以祈社稷孝享之徳宣則躬耕之義也從古以然皇帝勤惟國本欽若人天所務惟農順動而取諸豫所寶惟谷時行而應乎幹洎正月之吉日將有事乎昊天列千官於近甸屯萬騎於遐阡當是時也其祭不戒而宿設其工職競以先後大禮備兮和樂陳嗇夫馳兮庶人走帝乃服蔥犗秉禦耦我疆我理禮正於三推必躬必親義存乎千畝四輔冡宰六卿近臣大夫師長之族都鄙華裔之人聖有作兮萬物咸覩人胥效兮天下歸淳且圖匱者於其丰防儉者於其逸有備所以無患克勤是用終吉三推之禮廢則倉廩以之虛肆之防廢則簡書以之佚欽哉欽哉能事斯畢夫然則農功可大農扈允臧以農爲本兮國有常令以農率下兮人知向方亦旣奉宗廟亦旣備烝嘗一人垂訓兮萬國昌固有述於日用於胥頌羙兮聲洋洋【案此條所引唐肅宗命去耒耜雕刻云云考唐書系髙宗幹封二年事蓋徴引之誤又案此賊欽若人天將有事乎昊天天字韻兩押】

太社祭法曰王爲羣姓立社曰太社自立曰王社又按唐郊祀錄云社壇居東面北廣五丈髙五尺以五色土爲之四面宮坎餙以方色稷壇在西如社之制每於春秋二仲元辰及臘各以太牢祭焉皇帝親祀則司農省牲進熟司空亞獻司農終獻【案太社及下條國社皆不別系歌詩總以後條民社下祝辭括之】

國社祭法曰諸侯爲百姓立社曰國社自立社曰侯社其制度考之朱文公社稷壇記云壇方二丈五尺崇三尺其再成方面皆殺尺崇四分而去一三成方殺如之而崇不復殺用三獻禮祭以少牢今郡國祭社皆有定式此不復具載

民社古有里社樹以土地所宜之木如夏后氏以松殷人以栢周人以栗荘子見櫟社樹漢髙祖禱丰枌楡社唐有楓林社皆以樹爲主也自朝廷至於郡縣壇壝制度皆有定例惟民有社以立神樹春秋所報莫不羣祭於此考近代祭儀前一日社正及諸社人各齋戒祭日未明三刻烹牲於廚掌饌者實祭器掌事者以席入設社神之席於神樹之下設稷神之席於神樹之西俱北面質明社正以下皆再拜讀祝禮成而退案社壇祭社稷神之所也社五土之祗稷五穀之神稷非土無以生土非谷無以成故祭社必及稷觀先王之制其於社稷春有祈歌載芟之詩秋有報歌良耜之詩然自漢以來歷代之祭𨿽有不同而春秋二仲祈報皆不廢也嘗考近代祭儀社以後土勾龍氏稷以後稷氏配按社稷壇記所謂社壇必受霜露風雨以達天地之气其表則木松栢栗是也韓詩外傳云社主以石爲之準五數長五尺凖陰之二數方二尺剡其上以象物方其下以象地體理其半以根在土中而本末均也禮考索云自天子至郡縣下逮庶人莫不通祭祝辭云社五土只稷五穀祖土谷生成利用以敍世感載育禮從今古辟壝制壇剡石爲主封以五方所尙之土表以三代所宜之樹北面而居不屋其所用逹兩間陰陽寒暑仍受四時霜露風雨以相田農以谷士女去彼螟蝗介我稷黍時惟二仲祀事斯舉詩歌幽雅樂奏土鼓有酒盈觴有肴在爼神其享之願降多祜【案剡其上以象物攷韓詩外傳作以象物生蓋誤脫一字】

井田按古制井田九夫所治之田也鄕田同井井九百畝井十爲通通十爲成成十爲終終十爲同積爲萬井九萬夫之田也井間有溝成間有洫同間有澮所以通水於川也遂人盡主其地嵗出田稅各有等差以治溝洫也竊謂井田溝洫去古已逺不可復覩今按圖考譜猶得想象髣髴但後世沿革不能復古故因爲賦之云井九百畝在方裏中八家百畝其中爲公公田共畢私事方從積而言之井十爲通通十爲成成十爲終終十井萬總名曰同遂人掌役田水何容溝洫畎澮距川而東盡力於此嘗稱禹功經界旣正遂底時雍秦人一變阡陌橫縱兼並以力侵奪相雄先王舊制一掃無蹤斯民失所仁政曷逢迨漢而降王伯兼崇曩固今壤今非古農戶有增耗世有污隆治因是異法不再窮各授永業彼疆此封穿引萬水足救災凶使民奠居賦簡時丰田𨿽不井綽有遺風

區田按舊說區田地一畝闊一十五步每步五尺計七十五尺每一行占地一尺五寸該分五十行長一十六步計八十尺每行一尺五寸該分五十三行長闊相折通二千六百五十區空一行種一行於所種行內隔一區種一區除隔空外可種六百六十二區每區深一尺用熟糞一升與區土相和布谷勻覆土以手按實令土種相著苖出看稀稠存畱鋤不厭頻旱則澆灌結子時鋤土深壅其根以防大風揺擺古人依此布種每區収谷一斗每畝可収六十六石今人學種可減半計之又參攷汜勝之書及務本新書謂湯有七年之旱伊尹作爲區田教民糞種負水澆稼諸山陵傾阪及邱城上皆可爲之其區當於閒時旋旋掘下正月種春大麥二三月種山藥芋子三四月種粟及大小豆八月種二麥豌豆節次爲之不可貪多夫丰儉不常天之道也故君子貴思患而預防之如向年壬辰戊戌饑歉之際但依此法種之皆免餓殍此已試之明效也竊謂古人區種之法本爲禦旱濟時如山郡地土髙仰嵗嵗如此種藝則可常熟惟近家瀕水爲上其種不必牛犂但鍫鐝墾斸又便貧難大率一家五口可種一畝已自足食家口多者隨數增加男子兼作婦人童稚量力分工定爲課業各務精勤若糞治得法沃灌以時人力旣到則地利自饒𨿽遇天災不能損耗用省而功倍田少而収多全家嵗計指期可必實救貧之防法備荒之要務也詩云昔聞伊尹相湯日救旱有方由聖智限將一畝作田規計區六百六十二星分棊布滿方疇參錯有條相列次耕畬元不用牛犂短臿長鑱皆佃器糞腴灌漑但從冝瘦阪穹原俱羙地舉家計口各輸力男女添工到童稚坎余種耨非重勞日課同趍等娛戱菽粟藷芋雜數品辦作儲糧接充餌終年五口盡無饑倍種兼収仍不啻久知丰歉嵗不常大抵古今同一致天災莫禦自流行魃虐此時憂悉被吏民百禱竟無功稼野一枯乏秉穗令人空仰昔阿衡徒法不行誠自棄朅來學制古侯邦承防例署兼農事帶山田少闕食多教不及民深可愧故將制度冩爲圖庶使貧農窮地利防湏嵗嵗保丰穰共享太平歌旣醉

圃田種蔬果之田也周禮以場圃任園地注曰圃樹果蓏之屬其田繚以垣墻或限以籬塹負郭之間但得十畝足贍數口若稍逺城市可倍添田數至半頃而止結廬於上外周以桑課之蠶利內皆種蔬先作長生韭一二百畦時新菜二三十種惟務多取糞壌以爲膏腴之本慮有天旱臨水爲上否則量地鑿井以備灌漑地若稍廣又可兼種麻薴果糓等物比之常田嵗利數倍此園夫之業可以代耕至於養素之士亦可托爲隱所日得供贍又有宦遊之家若無別墅就可棲身駐迹如漢陰之獨力灌畦河陽之閒居鬻蔬亦何害於助道哉詩云二頃負郭田尺土寕易取數口仰成家片產足爲圃逺卽加倍蓰多仍防莽鹵𨿽云絕裏閭終得並【蒲浪切】城府幽可處山隈潤宜臨水滸未始外犂鋤或亦事斤斧中可居一防外或興百堵請學擬樊湏不如聞孔父業作灌園翁籍占輸稅戶作計務勤劬傭工贍貧窶水種要漸【平聲】濡糞滋饒朽腐蔬茹間【去聲】甘辛瓠無苦窳芁芁黍稷苖蔚蔚桑果樹鬻利逹市防植本入村塢界展陣圖橫區分僧衲補隨分了朝昏無心富囷庾髙臥盡元龍信誣從市虎閒看穴蟻爭靜聽井蛙怒偶爾閱物情居然爲地主進退綽有餘奔競恥爲伍寸壌總康荘眾流獨砥柱自我結蓬茅從渠愛簮組畎畝著吾身乾坤畱此土陵谷幾變遷耕鑿一今古四序轉軒楹八表際庭宇造境到羲炎逢時知舜禹柴荊敞昏夜桔橰憇煙雨俱同動植蘇忝與【音預】膏澤溥斗酒一醉歡槃餐眾羙聚口腹粗能甘身形不知苦飬生誠足嘉報本非敢侮五土旣有神百谷豈無祖齋祭奏豳詩嵗時鳴土鼔不離農務中是用紀圖譜

圍田築土作圍以繞田也蓋江淮之間地多藪澤或瀕水不時渰沒妨於耕種其有力之家度視地形築土作堤環而不斷內容頃畝千百皆爲稼地後值諸將屯戍因令兵眾分工土亦效此制故官民異屬復有圩田謂疊爲圩岸扞防外水與此相類𨿽有水旱皆可救禦凡一熟之餘不惟本境足食又可贍及鄰郡實近古之上法將來之永利富國富民無越於此詩云度地置圍田相兼水陸全萬夫興力役千頃入周旋俯納環城地穹懸覆幕天中藏仙洞祕外繞月宮圓蟠亙參淮甸紆回際海壖官民皆紀號逺近不相緣守望將同井寛平卻類川隰桑宜葉沃堤柳要根駢交往無多逕髙居各一防偶因成土著元不異民編生業團鄕社囂塵隔市防溝渠通灌漑塍埂互連延俱樂耕耘便猶防水旱偏翻車能沃槁瀽穴可抽泉擁緑秧鋤後均黃刈獲前總沾新稅籍素表屢丰年黍稌及億秭倉箱累萬千折償依市直輸納帶逋懸嵗計仍余羨牙商許懋遷補添他郡食販入外江船課防勸農職治優都水權富民玆有要陸海豈無邊祈奏載芟詠報歌良耜篇降穣今若此防利敢安然壤土常增築風濤每慮穿積儲趍日用防備廢宵眠擊鼓供惟急苫廬守獨專本爲慿禦護或未免災愆誰念農工苦徒知粒食鮮並將圖譜事編記作詩傳【案此詩髙居各一防囂塵隔市防防字韻兩押】

櫃田築土護田似圍而小四面俱置瀽穴如此形制順置田叚便於耕蒔若遇水荒田制旣小堅築髙峻外水難入內水則車之易涸淺浸處宜種黃穋稻【周禮謂澤革所生種之芒種黃穋稻是也黃穋稻自種至収不過六十日則熟以避水溢之患】如水過澤艸自生糝稗可収髙涸處亦冝陸種諸物皆可濟饑此救水荒之上法一名埧【音匱】水漑田亦曰埧田與此同名而實異詩云江邊有田以櫃稱四封圍皆力成有時捲地風濤生外禦衝蕩如嚴城大至連頃或百畝內少塍埂殊寛平牛犂展用易爲力不妨陸耕及水耕長彈一引徹兩際秧壠依約無斜橫旁置瀽穴供吐納水旱不得爲盈素號常熟有定數寄収粒食猶囷京庸田有例召民佃三年稅額方全徴便當從此事修築永護稼地非徒名吾生口腹有成計終焉願依江鄕氓

架田架猶筏也亦名葑田集韻云葑【方用切】菇根也葑亦作湗江東有葑田又淮東二廣皆有之東坡請開杭之西湖狀謂水涸艸生漸成葑田考之農書云若深水藪澤則有葑田以木縛爲田坵浮繋水面以葑泥附木架上而種藝之其木架田坵隨水髙下浮泛自不渰浸周禮所謂澤艸所生種之芒種是也芒種有二義鄭元謂有芒之種若今黃穋谷是也一謂待芒種節過乃種今人占夏至小滿至芒種節則大水已過然後以黃穋谷種之於湖田然則有芒之種與芒種二義可並用也黃穋谷自初種以至収刈不過六七十日亦可以避水溢之患竊謂架田附葑泥而種旣無旱暵之災復有速収之效得置田之活法水鄕無地者宜效之詩云稻人種藝巧憑藉旣辧土宜知土化只知地盡更無禾不料葑田還可架從人牽引或去畱任水淺深隨上下悠悠生業天地中一片靈槎偶相假古今誰識有活田浮種浮耘成此稼但使防民聊駐腳有產諒非爲土著縣官稅畝倘相容願此年年務農作【案原本架田詩重繋於圍田詩之後又將櫃田詩誤繋於此條架田之下今謹攺正】

梯田謂梯山爲田也夫山多地少之處除磊石及峭壁例同不毛其餘所在土山下自橫麓上至危巓一體之間裁作重磴卽可種藝如土石相半則必疊石相次包土成田又有山勢峻極不可展足播殖之際人則傴僂蟻沿而上耨土而種躡坎而耘此山田不等自下登陟俱若梯磴故總曰梯田上有水源則可種秔秫如止陸種亦宜粟麥蓋田盡而地地盡而山山鄕細民必求墾佃猶勝不稼其人力所致雨露所養不無稍獲然力田至此未免囏食又復租稅隨之良可憫也詩云世間田制多等夷有田世外誰名題非水非陸何所兮危巓峻麓無田蹊層磴橫削髙爲梯舉手捫之足始躋傴僂前向防顚擠佃作有具仍兼擕隨冝墾斸或東西知時種早無噬臍穉苖亟耨同髙低十九畏旱思云霓淩冒風日面且黧四體臞瘁肌若刲冀有薄獲勝稗稊力田至此嗟欲啼田家貧富如雲泥貧無錐置富望迷古稱井地今可稽一夫百畝容安棲余夫田數猶半圭我今豈獨非黔黎可無片壌充耕犂佃業今欲靑雲齊一飽才足及孥妻輸租有例將何賫慚愧平地田千畦

塗田書云淮海維州厥土惟塗泥大抵水種皆湏塗泥然瀕海之地復有此等田法其潮水所泛沙泥積於島嶼或墊溺盤曲其頃畝多少不等上有咸艸業生有潮來漸惹塗泥初種水稗斥鹵旣盡可爲稼田所謂瀉斥鹵兮生稻糧沿邊海岸築壁或樹立樁橛以抵潮泛田邊開溝以注雨潦旱則灌漑謂之甜水溝其稼収比常田利可十倍民多以爲永業又中土大河之側及淮灣水匯之地與所在陂澤之曲凡潢污洄互壅積泥滓退皆成淤灘亦可種藝秋後泥幹地裂布掃麥種於上此所謂淤田之效也夫塗田淤田各因潮漲而成以地法觀之𨿽若不同其収獲之利則無異也詩云書稱淮海惟州厥土塗泥來已久今雲海嶠作塗田外拒潮來古無有霖潦滲漉斥鹵盡秔秫已丰三載後又有河淤水退余禾麥一收倉廩阜昔聞漢世有民歌涇水一石泥數斗且漑且糞長禾黍衣食京師億萬口稔知燕地多陂渠【後魏裴延雋爲幽州刺史修復燕地故戾陵諸堨及範陽督亢渠漑田萬餘頃爲利十倍】糞漑膏腴倍常畝若云是地可塗田先願滋培根本厚闕政今知水利先【昔司馬溫公言今闕政水利居其一】天下豈無霖雨手

沙田南方江淮間沙淤之田也或濵大江或峙中洲四圍蘆葦駢宻以護堤岸其地常潤澤可保丰熟普爲塍埂可種稻秫間爲聚落可藝桑麻或中貫潮溝旱則頻漑或傍繞大港澇則泄水所以無水旱之憂故勝他田也舊所謂坍江之田廢復不常故畝無常數稅無定額正謂此也宋乾道年間梁俊彥請稅沙田以助軍餉旣施行矣時相葉顒奏曰沙田者乃江濵出沒之地水激於東則沙漲於西水激於西則沙復漲於東百姓隨沙漲之東西而田焉是未可以爲常也且比年兵興兩淮之田租並復至今未徵況沙田乎其事遂寢時論韙之今國家平定江南以江淮舊爲用兵之地最加優卹租稅甚輕至於沙田聽民耕墾自便今爲樂土愚嘗客居江淮目擊其事輙爲之贊云江上有田總名曰沙中開畝外繞蒹葭耐經水旱逺際雲霞耕同陸土橫亙水涯內備農具傍泊魚易勝畦埂肥漬茫華普宜稻秫可植桑麻種則雜錯收則倍加潮生上漑水夾分叉澇湏浚港旱或戽車地爲永業姓隨某家三時力穡多稼逾秅公私彼此橫縱邇遐租賦不常丰稔惟嘉常思飽徳贊詠非誇

﹤子部﹐農家類﹐王氏農書﹐卷十一﹥

授時圖示民耕桑時之圖諺云𨿽有鎡基不如待時故系此圖於田制門之末【案此下原本重載農桑通訣中授時一篇系重出今謹刪去】詩雲天地始一气施生本相資用道以分利所貴在適時時旣有贏縮气因爲盛衰盛气忽已及頃刻不可遺柰何幽且逺彼庶難具知圖成僅盈尺備悉逾渾儀經星若循環四仲猶旋規人事自外明斗杓由中持昏旦無爽度早晚有常期天人交際間表裏洞不疑作事誠有的厚生此其基活法非自古造妙誰管窺字民當有要欲救寒與饑勿奪足規訓敬授無疑遲參贊得實用化育不吾欺千嵗日可致灼灼如蓍龜領略歸一圖總揆爲農師悠悠衣食原歉足皆由玆願言常諦審千里始毫釐毋爲自安者惰棄徒傷悲【案原本授時圖旣列於田制門之後又重見於農桑通訣授時篇之前疊出無所取義今謹刪去農桑通訣中一圖而此條又刪去重見之授時一篇以符體例】

農書卷十一﹤子部﹐農家類﹐王氏農書﹥

欽定四庫全書

農書卷十二

元王禎撰農器圖譜二

耒耜門

昔神農作耒耜以教天下後世因之佃作之具𨿽多皆以耒耜爲始然耕種有水陸之分而器用無古今之間所以較彼此之殊效參新舊以兼行使粒食之民生生永賴仍以蘓文忠公所賦秧馬系之又爲農器譜之始所有篇中名數先後秩序一一用陳於左

耒耜上句木也易系曰神農氏作斵木爲耜揉木爲耒說文曰耒手耕曲木從木推手周官車人爲耒庛長尺有一寸鄭注云庛讀如棘刺之刺刺耒下前曲接耜則耒長六尺有六寸其受鐡處歟自其庛緣其外遂曲量之以至扵首得三尺三寸自首遂曲量之以至於庛亦三尺三寸合爲之六尺六寸若従上下兩曲之內相望如量之只得六尺與步相應堅地欲直庛柔地欲句庛直庛則利推句庛則利發倨句磬折謂之中地耜臿也釋名曰耜齒也如齒之斷物也說文云防従木防聲徐等曰今作耜周官考工記匠人爲溝洫耜廣五寸二耜爲耦一耦之伐廣尺深尺謂之鄭云古者耜一金兩人並發之其壠中曰上曰伐伐之言發也今之耜歧頭兩金象古之耦也賈公彥防云古者耜一金者對後代耜歧頭二金者也云今之耜歧頭者後用牛耕種故有歧頭兩腳耜也耒耜二物而一事猶杵臼也陸防曰耒耜者古聖人作也自乃粒以來至扵生民賴之有天下國家者此其本也飽食安坐曽不求名稱之義豈非揚子所謂如禽者也余在田野間一日呼耕甿就數其目恍若登農皇之廬受播種之法淳風泠泠聳竪毛髮然後知聖人之防趣朴乎其深哉孔子謂吾不如老農信也因書作耒耜經王荊公詩云耒耜見於易聖人取風雷不有仁智兼利端誰能開神農后稷死般爾相尋來山林盡百巧揉斵無良材

犁墾田器釋名曰犁利也利則發土絕艸根也利従牛故曰犂山海經曰后稷之孫叔均始教牛耕注云用牛犂也後攺名耒耜曰犂陸防耒耜經曰農之言曰耒耜民之習通謂之犂冶金而爲之曰犂鑱曰犂壁斵木而爲之曰犂底曰壓鑱曰防頟曰犂箭曰犂轅曰犂梢曰犂評【去聲】曰犂建曰犂槃木金凡十有一事耕之土曰墢【音垡】墢猶塊也起其墢者鑱也覆其墢者壁也故鑱引而居下壁偃而居上鑱之次曰策頟【雅格切】言其可以扞其壁也皆貤然相戴【貤余豉切物之相連次也】自策頟達於犁底縦而貫之曰箭前如桯而樛者曰轅【桯杠也按周禮輪人爲蓋桯圍倍之鄭司農云桯蓋杠也讀如丹楹之楹】後如柄而喬者曰梢轅有越加箭可弛張焉轅之上又有如槽形亦加柄焉刻爲級前髙而後庳所以進退曰秤進之則箭下入土也深退之則箭上入土也淺以其上下類激射故曰箭以其淺深類可否故曰秤秤之上曲而衡之者曰建建楗也【楗渠堰切門楗也與鍵同】所以抳其轅與秤【抳女氏切倚也】無是則二物躍而出箭不能止橫於轅之前末曰槃言可轉也左右系以樫乎軛也【樫苦耕切撞也】轅之後末曰梢中在手所以執耕者也轅取車之胸梢取舟之尾止乎此乎鑱長一尺四寸廣六寸壁廣長皆尺微橢【徒果切狹長也】底長四尺廣四寸秤底過壓鑱二尺策頟減壓鑱四寸廣狹與底同箭髙三尺秤尺有三寸槃增秤尺七焉建惟稱轅修九尺梢得其半轅至梢中間掩四尺犂之終始丈有二詩云犂以利爲用用在耕夫手九木𨿽備制二金乃居首弛張測淺深髙庳定前後朝畦余宿艸暮墢起新畆懷哉服牛功還勝並耕耦【古耒耜並耕曰耦】

牛耕牛也易繋黃帝堯舜服牛乘馬引重致逺以利天下蓋取諸隨未有用之耕者山海經曰后稷之孫叔均始教牛耕世以爲起於三代愚謂不然牛若常在畎畆武王平定天下胡不歸之三農而放之桃林之野乎故周禮祭牛之外以享賔駕車犒師而己未及耕不然牽以蹊田正使借稻何足爲異乃設奪而罪之之諭耶在詩有云載芟載柞其耕澤澤千耦其耘䢐隰䢐畛又曰有略其耜俶載南畆以眀竭作於春皆人力也至於獲之積之如墉如櫛然後殺時犉牡有捄其角以爲社稷之報若果使之耕曽不如迎貓迎虎列於蠟祭乎蓋牛之耕起於春秋之間故孔子有犂牛之言而弟子冉耕字伯牛禮記呂氏月令季冬出土牛示農耕早晚前漢趙過又增其制度三犂一牛後世因之生民粒食皆其力也然知資其力而不知養其力力旣竭矣曽不審寒暑之異宜疫癘之救藥有冬鬻春租冀免芻豆之費壯鞭老殺猶圖皮肉之貲今勸農有官牛爲農本而不加勸以致生不滋盛價失防平田野小民嵗多租賃以救目前計其所輸已過半直是以貧者愈貧由不卹農之本故也若爲民牧者當先知愛重祈報便不敢慢易絕其妄殺憫其羸瘠丰其來牧潔其欄牢則無不字育蕃息紮瘥不作耕種不失足致丰盈此誠善政務本之意也其可忽諸栁宗元賦云若知牛乎牛之爲物魁形巨首垂耳抱角毛革疎厚牟然而鳴黃鐘滿脰抵觸隆曦日耕百畆往來修直植及禾黍自種自斂服箱以走輸入官倉已不適口富窮飽饑功用不有防泥蹷塊常在艸野人不慙愧利滿天下皮角見用肩尻莫保或穿緘縢防實爼豆由是觀之物無逾者不如羸驢服逐駑馬曲意隨勢不擇防所不耕不駕藿菽自與騰踏康荘出入輕舉喜則齊鼻怒則奮擲當道長鳴聞者驚辟善識門戶終身不惕牛𨿽有功於已何益命有好醜非若能力愼勿怨尢受以多福【嶺南舊俗皆好殺牛東坡嘗書此以諭其知者】

耙又作爬今作通用宋魏之間呼爲渠挐【諾諸切】又謂渠防陸防曰凡耕而後有耙所以散墢去芟渠疏之義也種蒔直說古農法云犂一耙六今日只知犂深爲功不知耙細爲全功耙功不到則土麤不實後𨿽見苖立根【案種蒔直說作立根在土上】根土不相著不耐旱有懸死虫咬幹死防病耙功到則土細又實立根在細實土中又碾過根土相著自然耐旱不生諸病蓋耙徧數惟多爲熟熟則上有油土四指可沒雞爲得耙桯長可五尺闊約四寸兩桯相離五寸許其桯上相間【去聲】各鑿方竅以納木齒齒長六寸許其桯兩端木栝長可三尺前梢防昻穿兩木梮以系牛挽鉤索此方耙也又人字耙者鑄鐡爲齒齊民要術謂之鐡齒【爼切】凡耙田者人立其上入土則深又當於地頭不時跂足閃去所擁艸木根苃水陸俱必用之詩云古人制農器因物利其利犂耕啟厥初耙入抑爲次迹居功齒有渠防義徧不妨多稼事匪求易

耖【初教切】防通田泥器也髙可三尺許廣可四尺上有橫柄下有列齒其齒比耙齒倍長且宻人以兩手按之前用畜力挽行一耖用一人一牛有作連耖二人二牛特用於大田見功又速耕耙而後用此泥壤始熟矣前人耕織圖詩云脫袴下田中盎漿著塍尾巡行徧畦畛扶耖均泥滓遲遲春日斜稍稍樵歌起薄暮佩牛歸共浴前溪水

勞【郎到切】無齒耙也但耙梃之間用條木編之以摩田也耕者隨耕隨勞又防幹濕何如但務使田平而土潤與耙頗異耙有渠防之義勞有蓋摩之功也齊民要術曰春耕尋手勞秋耕待白背勞注云春多風不及勞則致地虛燥秋田防【直輙切】濕速勞則恐致地硬又曰耕欲防勞欲再今亦名勞曰摩又名蓋凡已耕耙欲受種之地非勞不可諺曰耕而不勞不如作暴謂仰墢則田無力也詩云始教耒耜耕後有耙勞利耙與勞制同勞比耙功異平摩期保澤蓋埽非擁篲時哉不可失已有受種地

撻打田篲也用科木縛如埽篲復加匾闊上以土物壓之亦要輕重隨宜曵以打地長可三四尺廣可二尺餘古農法云耬種旣過後曵此撻使壠滿土實苖易生也齊民要術曰凡春種欲深宜曵重撻夏種欲淺直置自生注云春气冷生遲不曵撻則根虛𨿽生輙死夏气熱而生速曵撻遇雨必致堅垎其春澤多者或亦不湏撻必欲撻者湏待白背濕撻則令地堅硬故也又用曵打面極爲平實今人耬種後惟用砘車碾之然執耬種者亦湏腰系輕撻曵之使壠土覆種稍深也或耕過田畆土性虛浮亦宜撻之詩云有物同帚篲謂能資種藝負載體加重利榦材乃備方深覆防功已寄發生意回防畎畆間所歷盡實地

耰【於求切】槌塊器說文云耰摩田器従木憂聲晉灼曰耰椎塊椎也呂氏春秋曰鋤耰白梃耰椎也管子曰一農之事必有一銍一椎然後成爲農今田家所制無齒耙首如木椎柄長四尺可以平田疇擊塊壌又謂木斫卽此耰也詩云聲憂字従木農器書所載古今用不殊摩田復椎塊坐見鋒鏑銷太平風物在堯年擊壤民今聞歌聖代

磟【石竹切】碡【徒篤切】又作防碡陸防耒耜經曰耙而後有磟碡焉有礰礋焉自耙至礰礋皆有齒磟碡觚稜而已咸以木爲之堅而重者良余謂磟碡字皆従石恐本用石也然北方多以石南人用木蓋水陸異用亦各従其宜也其制可長三尺大小不等防木或石刋木括之中受簨軸以利旋轉又有不觚稜混而圓者謂混軸俱用畜力挽行以人牽之碾打田疇上塊垡易爲破爛及碾捍埸圃間麥禾卽脫稃穂水陸通用之詩云木石非異名大小惟一致機栝內圓轉觚稜外排峙登場脫稃穗入埂均塊滓物用隨所宜人兮胡不爾

﹤子部﹐農家類﹐王氏農書﹐卷十二﹥

礰【呼格切】礋【音澤】又作礋與磟碡之制同但外有列齒獨用於水田破塊滓混泥塗也耒耜經云自耙至礰礋皆有齒者詩云他山有奇石鐫鑿煩良工制成三尺餘簨軸旋其中齒齒鋩鍔堅就彼破塊功一轉土膏潤再轉春泥融礰轆復礰轆妙用終無窮遄觀萬頃緑漾春風不辭防泥滓但願歌年丰

耬【落切】車下種器也通俗文曰覆種曰耬一云耬犂其金佀鑱而小魏誌略曰皇甫隆爲燉煌太守民不知耕隆乃教民作耬犂省力過半得糓加五崔寔論曰漢武帝以趙過爲捜粟都尉教民耕殖其法三犂共一牛一人將之下種挽耬皆取備焉日種一頃【據齊地大畆一頃爲三十五畆也】今三輔猶賴其利自注云按三犂共一牛若今三腳耬矣然而耬種之制不一有獨腳兩腳三腳之異今燕趙齊魯之間多有兩腳耬關以西有四腳耬但添一牛功又速也夫耬中土皆用之他方或未經見恐難成造其制兩柄上彎髙可三尺兩足中虛闊合一壠橫桄四匝中置耬斗其所盛種粒各下通足竅仍旁挾兩轅可容一牛用一人牽傍一人執耬且行且揺種乃自下此耬種之體用今特圖錄不無有見鐻削鐻之意【鐻渠防切】近有創制下糞耬種於耬斗後別置篩過細糞或拌蠶沙耩時隨種而下覆於種上尢巧便也今又名曰種蒔曰耩子曰耬犂習俗所呼不同用則一也王荊公詩云富家種論石貧家種論斗貧富同一時傾防應心手行防萬壠間坐使千箱有利物博如此何慙在牛後

砘【音鈍】車石碢也以木軸架碢爲輪故名砘車兩碢用一牛四碢兩牛力也鑿石爲圓徑可尺許竅其中以受機栝畜力挽之隨耬種所過溝壠碾之使種土相著易爲生發然亦防土脈幹濕何如用有遲速也古農法云耬種後用撻則壠滿土實又有種人足躡壠底各是一法今砘車轉碾溝壠特速此後人所創尢簡當也詩云以砘爲車古未聞字因義取石従屯斵成璧月云根老動殷春雷陸地喧勢借機衡圓轉力轍循種土發生原田頭已碾農夫說溝壠苗深糓易蕃

瓠種竅瓠貯種量可斗許乃穿瓠兩頭以木箄貫之後用手執爲柄前用作觜【瓠觜中艸莛通之以播其種】瀉種於耕過壠畔【畔田半也恐太深故種於壠畔也】隨耕隨防務使均勻又犂隨掩過遂成溝壠覆土旣深𨿽暴雨不至【普格切】撻【他達切】暑夏最爲能【與耐同】旱且便於撮鋤苖亦鬯茂燕趙及遼以東多用之齊民要術曰兩耬重溝竅瓠下之以批【莫結切】契【蘓結切】系腰曵之此舊制以今較之頗拙於用故従今法寡力之家比耕耙耬砘易爲功也詩云休言瓠落隻輪囷一竅中藏萬粒春喙舌不辭輸防力腹心元寓發生仁農工未害兼匏器【案農務集作農家自喜爲匏器】柄用將同秉化鈞更防溝田遺迹在緑云禾麥一番新

耕槃駕犂具也耒耜經雲橫於犂轅之前末曰槃言可轉也左右繋以樫【苦耕切】乎軛也耕槃舊制稍短駕一牛或二牛故與犂相連今各防用犂不同或三牛四牛其槃以直木長可五尺中置鉤環耕時旋擐犂首與軛相爲本末不與犂爲一體故復表出之詩云木金十一事耕槃踞犂首左右連雙藤圓轉栝樞紐軛也導吾前轅兮従【去聲】吾後旣同濟世功寜辭力田畆

牛軛【於革切】字亦作軶服牛具也隨牛大小制之以曲木竅其兩旁通貫耕索仍下系鞅板用控牛項軛乃穏順了無軒側說文曰軛轅前木也潘安仁耤田賦云蔥犗服於縹軛詩云軛也如折磬居然在牛領止轉槃乃安引耕索還整屈形深擁【去聲】肩借力控垂頸歸掛屋廈時嘉苖滿田頃

秧馬蘓文忠公序云余過廬陵見宣徳郎致仕曽君安止出所作禾譜文旣溫雅事亦詳實惜其有所缺不譜農器也予昔逰武昌見農夫皆騎秧馬以楡棗爲腹欲其以楸梧爲背欲其輕腹如小舟昻其首尾背如覆瓦以便兩髀雀躍於泥中系束藳其首以縛秧日行千畦較之傴僂而作者勞佚相絕矣史記禹乘四載泥行乘橇解者曰橇形如箕摘行泥上豈秧馬之類乎作秧馬歌一首附於禾譜之末云春云蒙蒙雨淒淒春秧欲老翠剡齊嗟我父子行水泥朝分一壠暮千畦腰如箜篌首啄雞筋煩骨殆聲酸嘶我有桐馬手自提頭尻軒昻腹脇低背如覆瓦去角圭以我兩足爲四蹄聳踴汰如鳬鷖纎纎束槁亦可賫何用繁纓與月題朅従畦東或畦西山城欲閉聞鼓鼙忽作的顱躍檀溪歸來掛壁従髙棲了無芻秣饑不啼少壯騎汝逮老黧何曽蹶軼防顚擠錦韉公子朝金閨笑我一生蹋牛犂不知自有木駃騠

農書卷十二﹤子部﹐農家類﹐王氏農書﹥

欽定四庫全書

農書卷十三

元王禎撰農噐圖譜三

鐝鍤門

鐝鍤起土具也太公六韜農器篇云鐝鍤斧鋸蓋鐝鍤農所必用墾斸荒梗防決溝渠不可闕者因以名篇冠其類也又有鑱鐴等器𨿽略見犂譜終未詳備乃復表出之次於耒耜之後就附鐝鍤之內庶無遺逸仍系之梧桐角以起東作云

鐝【居縛切】斸田器也爾雅謂之防斫也又云魯斫說文云欘【陟玉切】也玉篇云欘亦作斸又作钃誅也主以誅除物根株也蓋鐝斸噐也農家開辟地土用以斸荒凡田園山野之間用之者又有闊狹大小之分然總名曰鐝詩云銎柄爲身首半圭非鋒非刄截然齊淩晨幾用和煙斸逼暮同歸帯月攜已斫靈苖挑藥籠每通流水入蔬畦更防功在盤根地辦與春農趂雨犂

鍤【楚洽切】顏師古曰鍬也所以開渠也或曰削有所穿也唐韻作疀俗作�同作臿爾雅曰謂之疀方言云燕之東北朝鮮冽水之間謂之宋魏之間謂之鏵或謂之鍏【音韋】江淮南楚之間謂之鍤趙魏之間謂之喿【七俏切】皆謂鍬也鍬銚音同銚唐韻又吐雕反亦謂鋘鍬然多謂之鍤蓋古謂鍤今謂鍬一噐二名宜通用淮南子曰禹之時天下大水禹執畚鍤以爲民先前漢溝洫志白渠歌曰舉鍤爲云決渠爲雨以此見水利之事皆本於鍤也詩云有鍤公耶私與畚日爲伍何去應官徭歸來事田圃起土作隄防決渠沛霖雨但恐農隙時又趂挑河鼓

鋒【孚逢切】古農噐也其金比犂鑱小而加銳其柄如耒首如刄鋒故名鋒取其銛利也地若堅垎【胡格切】鋒而後耕牛乃省力又不乏刄古農法云鋒地宜深鋒苖宜淺齊民要術耕田篇云速鋒之地恆潤澤而不硬注曰刈谷之後卽鋒苃【蒲逹切】下令突起則潤澤易耕【案此注在種谷篇鋤得五徧以上不須耩之下此誤作耕田篇】種谷篇云苖髙一尺則鋒之黍穄篇云苖生壠平鋒而不耩【公項切】農書云無鐴而耕曰耩旣鋒矣固不必耩蓋鋒與耩相類今耩多用歧頭若易鋒爲耩亦可代也近世農家不識此噐亦不知名玆特錄其功用知爲不可廢也詩云鋒也古農器於今用不同初緣耒耜制遂助犂鋤功利取根苃斷堅攻土脈通兼材宜不廢圖像付良工

長鑱【士杉切】踏田器也鑱此犂鑱頗狹制爲長柄杜工部同谷【峪同】歌曰長鑱長鑱白木柄卽謂此也柄長三尺餘後偃而曲上有橫木如柺以兩手按之用足踏其鑱柄後跟其鋒入土乃捩柄以起墢也在園圃區田皆可代耕比於鐝斸【竹足切】省力得土又多古謂之蹠鏵今謂之踏犂亦耒耜之遺制也淮南子曰伊尹之興土也修腳者使之蹠【音只】鏵注長腳者蹠鏵得土多也夫鏵與鑱同用卽長鑱也詩云柺橫柄屈踵微伸替腳犂耕壠上春足一踏來同耜舉手雙按處與鍬均杜陵托命歌同谷伊尹興工自有莘我亦從今事玆噐東臯甘作力田人

鐵搭四齒或六齒其齒鋭而防鉤似耙非耙斸土如搭是名鐵搭就帶圓銎以受直柄柄長四尺南方農家或乏牛犂舉此斸地以代耕墾取其防利仍就塊壤兼有耙鐝之效嘗見數家爲朋工力相助日可斸地數畝江南地少土潤多有此等人力猶北方山田鐝戶也賦云有噐與耙鐝而各殊轍用與耙鐝而無別自夫煆煉而鋒乃有銎柄之掲獨擅力乎田園嘗始見於江浙鋭比昆吾之鉤利卽鏌鎁之鐵舉巨爪兮爬抉具疎齒兮噬齧憑爪牙兮汝藝是施假肘臂兮我力欲竭不耕而種且寛牛畜之租旣斸而鎪似覺耙功之拙每破陌上之晨煙幾荷江邊之明月彼杜甫長鑱而豈托我生又堯民擊壤而焉知帝力必能審察其異同方逹彼此之緩急願編圖譜附搭也於農書使貧窶者得之用普及於稼穡

﹤子部﹐農家類﹐王氏農書﹐卷十三﹥

鍁【虛嚴切】鍤屬但其首方闊柄無短柺此與鍬鍤異也煆鐡爲首謂之鐡鍁惟宜土工剡木爲首謂之木鍁可防【初責切】糓物又有鐡刄木鍁裁割田間塍埂以竹爲之者淮人謂之竹鍁與江浙颺【去聲】籃少異今皆用之因附於後鐡鍁詩云非鍫非鍤別名鍁柄直銎圓首利銛毋謂土工能事畢剗除荒穢要渠兼木鍁詩云柄頭掌木盡寛平糓實抄來忌滿盈苗夏耰鋤方用事幾回髙閣待秋成鐡刄木鍁詩云鍁頭利刄擬風斤裁割畦田爾策勲莫謂等閒農事了人間經界要平分竹鍁詩云竿頭擲糓一箕輕忽作晴空驟雨聲已向風前糠粃盡不勞車扇太生

鑱【仕杉切】犂之金也集韻注鋭也吳人云鐡犂長尺有四寸廣六寸陸防耒耜經曰冶金而爲之者曰犂鑱起其墢者也負鑱者底底實於鑱中謂之鼈肉底之次曰壓鑱皆貤然相戴【貤以豉切物之相連次也】若剜土旣多其鋒必禿還可鑄接貧農利之體用又見鏵序【案鑱爲犂之金其詳見耒耜門犂一條故不別系以詩】

鏵【胡切】集韻云耕具也釋名鏵鍤類起土也說文鏵作防兩刄鍤也從木象形宋魏作防【互切】集韻防作鏵或曰削能有所穿也又鏵刳地爲坎也淮南子曰故伊尹之興土功修腳者使之蹠【音只】鏵【長腳者蹠鏵得土多也今謂之踏犂者舊用鏵亦用鑱】鏵與鑱頗異鑱狹而厚惟可正用鏵闊而薄翻覆可使老農雲開墾生地宜用鑱翻轉熟地宜用鏵蓋鑱開生地著力易鏵耕熟地見功多然北方多用鏵南方皆用鑱𨿽各習尙不同若取其便則生熟異器當以老農之言爲法庶南北互用鑱鏵不偏廢也詩云惟犂之有金猶弧之有矢弧以矢爲機犂以金爲齒起土鍤刄同截荒劍鋒比緬懷神農學利端從此始

鐴【蒲狄切】犂耳也陸防耒耜經其略曰冶金而爲之曰犂鐴【案耒耜經鐴作壁】起其墢者鑱也覆其墢者鐴也鑱引而居下鐴倚而居上鐴形其圓廣長皆尺防橢【徒果切狹長也】背有二乳系於壓鑱之兩旁鑱之次曰策言其可以扞其鐴也皆相連屬不可離者夫鐴形不一耕水田曰瓦繳曰髙腳耕陸田曰鏡靣曰碗口隨地所宜制也詩云犂以耜爲齒耜以鐴爲耳背盎作防樞靣深停偃水覆墢翻若雲起直如矢裁成輔相間厥功深可倚

剗【初簡切平土器也】俗又名鎊【上聲】周禮薙氏掌殺艸冬日至而耜之鄭元謂以耜測凍土而剗之其刄如鋤而闊上有深袴揷於犂底所置鑱處其犂輕小用一牛或人挽行北方幽冀等處遇有下地經冬水涸至春首浮凍稍蘇乃用此器剗土而耕艸根旣斷土脈亦通宜春種麰麥凡艸莽污澤之地皆可用之蓋地旣淤壌肥沃不待深耕仍火其積艸而種【去聲】乃倍收斯因地制噐剗土除艸故名剗兼體用而言也詩云制器相地宜剗名良有義起土與耜同除荒過鉏利旣能耕墾兼仍取播殖易靣防功施【去聲】何【案此句疑有訛字】春麥已交翠

劐【呼鑊切】農桑輯要云燕趙之間用之今燕趙迆南又謂之種金耬足所耩金也如鑱而小中有髙脊長四寸許闊三寸揷於耬足背上兩竅以防控於耬之下桄其金入地三寸許耬足隨瀉種粒其種入土旣深田亦加熟劐所過猶小犂一徧如古耦耕之法卽一事而兩得也詩云種耬如耦耜足木履防金制比耕鑱小功惟入土深發生資爾後利用見於今苗壠云平日嗟無迹可尋

梧桐角淛東諸鄕農家兒童以春月捲梧桐爲角吹之聲徧田野前人有村南村北梧桐角山後山前白萊花之句狀時景也則知此制已久但故俗相傳不知所自蓋音樂主和寓之於物以假聲韻所以感陽舒而蕩陰欝天事而逹人事則人與時通物隨气化非直爲戱樂也天臺戴式之賦之云鳯簫鼉鼓龍須笛夜宴華堂醉春色繁聲緩響蕩人心但有歡娛別無益何如村落卷桐吹能使時人知稼穡村南村北聲相續靑郊雨後耕黃犢一聲催得大麥黃一聲喚得新秧緑人言此角只兒戱孰識古人吹角意田家作勞多怨咨故假聲音召和气吹此角起東作吹此角田家樂此角上與鄒子之律同宮商合鐘呂形甚朴聲甚古一吹寒谷生禾黍

農器圖譜四

錢鎛門

錢鎛古耘器見於聲詩者尙矣然制分大小而用有等差揆而求之其鋤耨鏟蕩等器皆其屬也如耬鋤鐙耘爪之類是其變也至於薅鼓又其輔也儻度而用之則知水陸之耘事有大功利在矣

錢【子踐切】臣工詩曰庤乃錢鎛注錢銚也【銚七遙切】世本垂作銚唐韻作今鍬與鍤同此錢與鎛爲類薅【呼豪切】器也非鍬屬也玆度其制似鍬非鍬殆與鏟同纂文曰養苗之道鋤不如耨【力豆切】耨不如鏟【楚簡切】鏟柄長二尺刄廣二寸以剗地除艸此鏟之體用卽與錢同錢特鏟之別名耳【案錢鎛一類故此不別系詩而於鎛一條以王安石詩總括之】

鎛【布各切】耨別名也良耜詩曰其鎛斯趙以薅荼蓼釋名曰鎛廹也廹地去艸也爾雅防云鎛耨一噐或云鉏或云鋤屬嘗質諸考工記凡器皆有國工粵獨無鎛何也粵之無鎛非無鎛也夫人而能爲鎛也荊州之田第八而賦第三揚州之田第九而賦雜出第六者人功修也以人皆趨農故耕耨之器手熟目稔不湏國工而自能也竊謂鎛鋤屬農所通用故人多匠之不必國工今舉世皆然非獨粵也王荊公詩云於易見耒耜於詩見錢鎛百工聖人爲此防功不薄欲收禾黍善先去蒿菜惡願因觀器悟更使臣工作

耨【力豆切】除艸器易系曰耒耨之利以教天下蓋取諸益呂氏春秋曰耨柄尺此其度也其耨六寸所以間稼也髙誘注云耨蕓苗也六寸所以入苗間廣雅又云定謂之耨爾雅云斪【巨復古二切】斸【丁錄切】謂之定郭曰鋤屬淮南子曰摩蜃而耨【蜃大蚌也摩令利用耨此古農器也】呂氏春秋曰先生者美米後生者粃是故其耨也長其兄而去其弟不知稼者其耨也去其兄而養其弟不收其粟而其粃此失耨之道也纂文曰養苗之道鋤不如耨古農法云苗生葉以上稍耨壠艸因隤其土以附苗根此耨之功也詩云創物各有名薅器卽云耨壅厚破蟻封啄深過鳥咮【竹救切】防苗如飬賢去艸同擊防曽聞傴僂翁功毋求速就

耰鉏古云斪斸一名定耰爲鉏柄也賈誼云秦人借父耰鉏卽此也釋名鋤助也去穢助苗也說文鋤立薅也齊民要術曰苗生馬耳則鏃【初角切諺曰欲得谷馬耳鏃】鋤稀豁之處鋤而補之凡五穀惟小鋤爲良勿以無艸而暫停春鋤起地夏鋤除艸故春鋤不用觸濕六月以後𨿽濕亦無嫌夫鋤法有四一次曰鏃二次曰布三次曰擁四次曰復諺云鋤頭自有三寸澤言鋤則苗隨滋茂其刄如半月比禾壠稍狹上有短銎以受鋤鉤鉤如鵝項下帯深袴【皆以鐡爲之】以受木柄鉤長二尺五寸柄亦如之北方陸田舉皆用此江淮間𨿽有陸田習俗水種殊不知菽粟黍穄等稼耰鋤鏃布之法但用直項鋤頭刄𨿽鋤也其用如斸是名鐝鋤故陸田多不丰收今表此耰鋤之效並其制度庶南北通用王荊公詩云鍜金以爲曲揉木以爲直直曲相後先心手始兩得秦人望屋食以此當金革君勿易耰鋤耰鋤勝鋒鏑

耬鋤種蒔直說云此器出自海壖號曰耬鋤耬車制頗同獨無耬斗但用耰鋤鐡柄中穿耬之橫桄下仰鋤刄形如杏葉撮苗後用一驢籠觜挽之初用一人牽慣熟不用人止一人輕扶入土二三寸其深痛過鋤力三倍所辦之田日不啻二十畆今燕趙間用之名曰劐【呼鑊切】子劐子之制又少異於此劐子第一徧卽成溝子谷根未成不耐旱耬鋤刄在土中故不成溝子第二徧加擗土木鴈翅方成溝子其土分壅谷根【擗土用木厚三寸濶三寸前爲尖中作一竅長一寸闊半寸穿於鐡鋤柄上壓鋤刄上】韓氏直說云如耬鋤過苗間有小豁不到處用鋤理墢一徧卽爲全功也詩云器惟名劐【呼鑊切】柄如耰一樣田家獨腳耬擁土欲深添鴈翅爲苗除薉當鋤頭朝來暮去供千壠力少功多限一牛無佃甫田休盡信驕驕惟莠並無憂

鐙【多鄧切】鋤剗艸具也形如馬鐙其踏鐡兩旁作刄甚利上有圓銎以受直柄用之剗艸故名鐙鋤柄長四尺比常鋤無兩刄角不致動傷苗稼根莖或遇少旱或熇苗之後壠土稍幹荒薉復生非耘耙耘爪所能去者故用此剗除特爲防利此創物者隨地所宜偶假其形而取便於用也與前代儀仗鐙棒無異嘗見江東農家用之詩云玆鋤以鐙稱惟鐙與鉏異鉏乃擬鐙形鐙也取鉏利借用有實材互名非本器物兮多變通執一豈云智

鏟【楚簡切】釋名曰鏟平削也廣雅云籖纂文曰飬苗之道鋤不如薅薅不如鏟柄長二尺刄廣二寸以剗地除艸此古之鏟也今鏟與古制不同柄長數尺首廣四寸許兩手持之但用前進攛之剗去壠艸就覆其根特號敏防今營州之東燕薊以北農家種溝田者皆用之詩云古鏟惟制小頗逾鋤耨功今與古制異用亦差不同溝田壠欹反他刄誠難攻制器度地宜創物湏良工長柄加濶首圓枘投直銎畎畝耀吐月肘腋淩輕風務進同撞戈再前遂換蹤覆苃易反掌剸地深潛鋒已令土膏潤旋【平聲】看蔓艸空要處薅薙外不蕓芓中飬苗成此稼去穢利吾農無田非力辟有具致時丰嘗見燕趙北亦遼池東逺近或未識圖譜容相通

耘蕩【徒浪切】江浙之間新制之形如木屐而實長尺餘闊約三寸底列短釘二十餘枚簨其上以貫竹柄柄長五尺餘耘田之際農人執之推蕩禾壠間艸泥使之混溺則田可精熟旣勝耙鋤又代手足【水田有手耘足耘】況所耘田數日復兼倍嘗見江東等處農家皆以兩手耘田匍匐禾間膝行而前日曝於上泥浸於下誠可嗟憫眞西山言豳詩農事之敍至耘苗則曰暑日流金田水若沸耘耔是力稂莠是除爬沙而指爲之戾傴僂而腰爲之折此耘苗之苦也今覩此器惜不預傳以濟彼用玆特圖錄庶愛民者播爲普法詩云稻人掌稼湏下地秧壠年年勤揷蒔適當盛暑見薅人手足爬沙泥浸潰伊誰制器代爪耘長竹柄頭加木屣【所綺切】底列短釘爲鐡齒蕩艸入泥俱膿死速比耰鉏用處功【謂殺艸與耰鋤等速也】粒食由來同所致舉世誰非谷腹人智力取之寜有異至若執筆公署間但仰廩支供口費又若持戈徵戍徒尢借貲糧逺輸饋世間亦復多挾藝作計無非謀此食試將玆器示於人由此致食應不識便當獻送政事堂谷祿使知從我得願將制度付國工徧賜吾農資稼穡

耘爪耘水田器也卽古所謂鳥耘者其器用竹管隨手指大小截之長可逾寸削去一邊狀如爪甲或好堅利者以鐡爲之穿於指上乃用耘田以代指甲猶鳥之用爪也陸防鳥耘辯謂耘者去莠舉手務疾而畏晚鳥之啄食務疾而畏奪法其疾畏故曰鳥耘然嘗觀農人在田傴僂伸縮以手耘其艸泥無異鳥足之爬抉豈非鳥耘者耶今述耘爪故因辯之庶識者有所取也詩云惟農有鳥耘爪田仍去莠劖竹貫十指耨禾牽兩肘假借以爲功防剔乃能久羨彼城府人安居長防手

薅馬薅禾所乘竹馬也佀籃而長如鞍而狹兩端攀以竹系農人薅禾之際乃寘於跨間余裳斂之於內而上控於腰畔乘之兩股旣寛又行壠上不礙苗行【胡郎切】又且不爲禾葉所故得専意摘剔稂莠速勝鋤薅此所乘順快之一助也余甞盛夏過吳中見之土人呼爲竹馬與兒童戱乘者名同而實異殆若秧馬之類因命曰薅馬乃作詩道其梗槪云甞見兒童喜相迓抖摟繁纓騎竹馬今落田家薅具中髣髴形模懸跨下頭尻防昂如據鞍腹脇中虛深仰瓦乘來壠上斂褰裳借足於人寛兩髁初無鞕轡手不施只有叢荒常滿把昔聞坡老歌秧田以木爲軀名我假𨿽云制度各殊工不出同途趍稼野豈無燕市騏驥材千里馳驅汗如瀉亦有尙廐麒麟姿路乘一鳴何佀啞爭如寓器午同宮芻秣不煩殃咎寡又如畫幅出龍媒過目徒教費摹寫尢疑鐡騎響風檐聒耳胡爲勞鑄冶豈知創物利於民獨有老農眞智者朝騎暮去有常程暑月奔忙非夏庌荼蓼朽止方告勞杳不聞嘶馴裏廈回防所歷稼如雲擬賀丰穰奏豳雅功成翻爲一長嗟控禦由人多用捨

薅鼓曽氏薅鼓序云薅田有鼓自入蜀見之始則集其來旣來則節其作旣作則防其笑語而妨務也其聲促烈淸壯有緩急抑而無律呂朝暮曽不絕響悲夫田家作苦綺襦紈袴不知稼穡之艱難因作薅鼓歌以告之云炎風灼肌汗成雨赤日流空水如煮穉苗森森茁方乳田家長飬過兒女稊根稗實藏深土得水滋萌疾機弩老農憂煎走旁午子汲婦炊具雞黍百端勸相防莽鹵尙恐偸忙貪笑語長椌刳桐三尺許促烈軒轟無律呂防手俱胼折腰膂朝走東臯夕南畆錦堂公子調樂府終日靈鼉緩歌舞庖人擇精揮鳥羽小槽眞珠色勝琥歸來醉飽月停午囊甕猶嫌不勝貯萬錢棄擲在盤爼厭飫臺輿腯鼯防老農此時獨淒楚長鑱爲命鉏爲伍歸見桐椌音不吐只有伸吟滿環堵但得一甌置腑敢較人間異甘苦吁嗟公子還知否請聼薅田一聲鼓

農書卷十三﹤子部﹐農家類﹐王氏農書﹥

欽定四庫全書

農書卷十四

元王禎撰農器圖譜五

銍艾門

傳曰種曰稼斂曰穯稼爲農之本穡爲農之末本輕而末重先緩而後急故農法曰熟欲速獲此銍艾等器所以爲田農收斂之要務也仍以斧鋸等附亦農事之不可緩者

銍【知栗切】獲禾穂刃也臣工詩曰奄觀銍艾書禹貢曰二百里納銍【注刈禾半槁也】小爾雅云截穎謂之銍截穎卽獲也據陸氏釋文云銍獲禾短鎌也纂文云江湖之間以銍爲刈說文云此則銍器斷禾聲也故曰銍管子曰一農之事必有一椎一銍然後成爲農此銍之歷見於經傳者如此誠古今必用之器也詩云制形類短防名義因聲聞總稭旣異賦禾槁惟中分𨿽云一鉤鐡解空千畆云小材有大用乘時策奇勲茍無遽棄捐磨厲以湏君

艾【魚肺切】獲器今之防也方言刈鉤江淮陳楚之間謂之銘【音昭】或謂之鐹【音果】自關而西或謂之鉤或謂之防或謂之鍥【音結】詩奄觀銍艾陸氏釋文音乂芟艸亦作刈賈策若艾艸菅注艾讀曰刈古艾從艸今刈從刀字宜通用詩云艾也著周詩一物兩用備始資芟蔓艸終賴斂秉穟磨淬擬工利收獲疾防至毋謂雪翻匙腰月棄塵翳

防【力詹切】刈禾曲刀也釋名曰防亷也薄其所刈似亷者也又作鎌禮薙氏掌殺艸春始生而萌之夏日至而夷之鄭康成謂夷之鉤防迫地芟之也若今取茭矣風俗通曰防刀自揆積芻蕘之效然防之制不一有佩防有兩刃防有袴防有鉤防有防柌【防柄楔其刃也】之防皆古今通用芟器也詩云利器從來不獨工防爲農具古今同芟余禾稼連云逺除去荒蕪捲地空控一鉤長似月輕揮尺刄防如風因時殺物皆天道不爾何收嵗杪功

推防斂禾刄也如蕎麥熟時子易焦落故制此具便於收斂形如偃月用木柄長可七尺首作兩股短叉架以橫木約二尺許兩端各穿小輪圓轉中嵌防刀前向仍左右加以斜杖謂之蛾眉杖以聚所劖之物凡用則執柄就地推去禾莖旣斷上以蛾眉杖約之乃回手左擁成以離舊地另作一行子旣不損又速於刀刈數倍此推防體用之效也詩云北方寒早多晚木赤莖烏粒連山阿霜餘日薄熟且過脆落不耐揮刈何因物制器用靡他田夫已見伐長柯一鉤偃月防新磨置之叉頭行兩碢仍加修杖防眉蛾推擁防勝輪走坡左捩忽若持橫戈原頭積雲長拖秋成助斂知時和欲充糲食無饑魔北風捲地翻長河此時防也收功多試向田翁唱此歌

粟鋻【古賢切】截禾頴刃也集韻云鋻剛也其刃長寸許上帶圓銎穿之食指刃向手內農人收獲之際用摘禾穂與銍形制不同而名亦異然其用則一此特加便防耳詩曰截然小刄帶圓銎禾頴還分掌握中總道詩人能博物好將題詠繼臣工

防【古節切】似刀而上彎似防而下直其背如指厚刃長尺許柄盈二握江淮之間恆用之方言云自關而西謂之鉤江南謂之鍥【音結】鍥防集韻通用又謂之彎刀以刈艸禾或斫柴篠可代防斧一物兼用農家便之詩云弟鎌兄防不湏猜呼防爲名有自來賦物詩人還可取器兮不器擅兼材

防【蒲末切】集韻云防兩刃刈也其刃長餘二尺闊可三寸橫挿長木柄內牢以逆楔【先結切】農人兩手執之遇艸萊或麥禾等稼折腰展臂匝地芟之柄頭仍用掠艸杖以聚所芟之物使易收束太公農器篇云春防艸棘又唐有防麥殿今人亦云芟曰防蓋體用互名皆此器也詩云摩地寜論艸與禾云隨風卷一劖過田頭曾聴農夫說功比防十倍多

【郎計切】刀集韻與劙同辟荒刃也其制如短鎌而背則加厚甞見開墾蘆葦蒿萊等荒地根株駢宻𨿽彊牛利器鮮不困敗故於耕犂之前先用一牛引曵小犂仍置刃裂地辟及一隴然後犂鑱隨過覆墢截然省力過半又有於本犂轅首裏邊就置此刃比之別用人畜尢省便也詩云萑葦根駢宻若封耕犂借爾作前鋒欲知牛力寛多少萬垡翻云防不供【案防不供三字難解疑有誤】

斧釋名曰斧甫始也凡將制器始以斧伐木已乃制之也周書曰神農作陶冶斧破木爲耒耜鋤耨以墾艸莽然後五穀興其柄爲柯然樵斧桑斧制頗不同樵斧狹而厚桑斧闊而薄蓋隨所宜而制也今農夫耕作之際修整佃具隨身尢不可闕者王荊公詩云百金聚一冶所賦以所遭此豈異鏌鎁柰何獨當樵朝出在人手暮歸在人腰用捨各有時此心兩無邀

鋸解截木也古史考曰孟荘子作鋸說文曰鋸槍唐也荘子曰禮若亢鋸之柄【亢舉也禮有所斷猶舉鋸之柄以斷物也】又曰天下好智而百姓求竭矣於是乎釿【音斤】鋸制焉太公農器篇云鐝鍤斧鋸此鋸爲農器尙矣今接博桑果不可闕者詩云百鏈出煆工修薄見良鐡架木作梁橫錯刄成齒列直斜隨墨弦來去霏輕屑儻遇盤錯間利器乃能別

防【查鎋切秦云切艸也又作俗作防非也】凡造防先鍜鐡爲�背厚可指許內嵌防刃如半月而長下帯鐡袴以挿木柄截木作碪長可三尺有餘廣可四五寸碪首置木簨髙可三五寸穿其中以受�首【案此條闕詩疑軼去】

礪磨刃石也書曰揚州厥貢礪砥【砥細於礪皆磨石也】廣志曰礪石出首陽山有紫白粉色出南昌者最善山海經曰髙梁之山多砥礪今隨處間【去聲】亦有之但上數處爲佳耳尸子曰鐡使於越之工鑄之以爲劍而勿加砥礪則以刺不入擊不斷磨之以礱加之以黃砥則刺也無前擊也無下自是觀之礪與弗礪其相去逺矣今農器防斧防防之類非礪不可大小之家所必用也蔡邕銘曰木以防直金以淬剛必湏砥礪就其鋒鋩

農器圖譜六

杷朳門

農譜以杷朳命篇取世所通用內多收斂等具故敍於銍艾之後自田家築場納禾之間所用非一器今特列次𨿽有巨細之分然其趨功便事各有所效無得而間焉及乎歳事旣終田夫野老不無樂戱乃以擊壤繼之

杷【蒲巴切】鏤鏉器也方言云宋魏間謂之渠挐【女余切】或謂之渠防直柄橫首柄長四尺首闊一尺五寸列鑿方竅以齒爲節夫畦畛之間鎪剔塊壤防去瓦礫圃之上耬聚麥禾擁積稭穂此亦農之功也復有谷杷或謂透齒杷用攤曬穀又耘杷以木爲柄以鐡爲齒用耘稻禾竹杷場圃樵野間用之王褒僮約曰揉竹爲杷大杷詩云直躬橫首制爲杷入土初疑巨爪爬解與當途除瓦礫且將疏迹混塵沙操持有要從耰柄惟勤利齒牙去惡從來類忠讜惜哉獨用野夫家谷杷詩云曬槃畱迹以杷名翻覆能令五穀平毋訝晴陰不恆徳捨之藏則用之行竹杷詩云揉竹爲杷指爪如彊於穰槁易渠防僕僮有約供薪防一務誰知用有餘耘杷詩云鐡作渠防代爪耘幾將疏質效微勲纒綿蔓艸知多少輙爲良苗一解紛【案圖有小杷而此條未詳言之蓋杷𨿽有大小之別而其用則一故條中不復縷分而詩亦祗以大杷槪之非闕文也】

朳【博防切】無齒杷也所以平土壤聚谷實說文云無齒爲朳禾譜字作戞【訖黠切】周生烈曰夫忠謇朝之杷朳正人國之埽篲秉杷執篲除凶掃穢國之福主之利也杷朳之爲器也見於書傳至今不替其用爲不負紀錄矣朳詩雲長柄爲身首闊橫似杷無齒朳爲名補塡罅漏坤無缺推擁泥污坎易盈每與渠防供壠畆解收狼戾作囷京從今柄用多餘力未許人間有不平

平板平摩種秧泥田器也用滑靣木板長廣相稱上置兩耳系索連軛駕牛或人拖之摩田湏平方可受種卽得放水漬勻停秧出必齊田家或仰坐櫈代之終非本器詩云小於食案大於砧畦靣勻拖恐不任材厚似難浮水動體寛原不墊泥深一行已見光如拭再過都無迹可尋世道迓衡方汝用一區毋爲滯蹄涔

田蕩【他浪切】均泥田器也用叉木作柄長六尺前貫橫木五尺許田方耕耙尙未勻熟湏用此器平著其上蕩之使水土相和凹凸各平則易爲秧蒔農書種植篇雲凡水田渥漉精熟然後踏糞入泥蕩平田靣乃可撒種此亦蕩之用也夫田蕩與上篇耘蕩【徒浪切】之蕩字同音異所用亦各不類因辯及之【耘蕩見錢鎛門】詩云農事方殷春已歸綠云滿握春秧齊秧馬旣具田成畦尙欠有物平水泥橫木叉頭手自擕蕩磨泥靣如排擠人畜一過饒足蹄卻行一抺前蹤迷瑩滑如展黃玻瓈挿蒔足使無髙低處污不染濯淸溪歸來自潔從髙棲一遇詩人經品題附名農譜名始躋願言永用同鋤犁

輥【古本切】軸輥碾艸禾軸也其軸木徑可三四寸長約四五尺兩端俱作轉簨挽索用牛拽之夫江淮之間凡漫種稻田其艸禾齊生並出則用此輥碾使艸禾俱入泥內再宿之後禾乃復出艸則不起又甞見北方稻田不解挿秧惟務撒種卻於軸間交穿板木謂之雁翅狀如礰礋而小以打水土成泥就碾艸禾如前江南地下易於得泥故用輥軸北方塗田頗少放水之後欲得成泥故用雁翅打此各隨地之所宜用也詩云稻田荒薉與苖同都入機衡輥碾中本擬助禾輕著力卻慿偃艸重於風一畨泥滓重加熟幾倍薅耘可並功思巧何人添雁翅聨翩更覺用尢工

秧彈【平聲】秧壠以篾爲彈彈猶也世呼船牽【去聲】曰彈字義俱同蓋江鄕櫃田內平而廣農人秧蒔漫無凖則故制此長篾掣於田之兩際其直如循此布秧了無欹斜猶梓匠之防墨也詩云堘埂寛長有櫃田秧彈依約不容偏物情自是宜標凖苗壠回防直似

杈【初加切】箝禾具也揉木爲之通長五尺上作三股長可二尺上一股微短皆形如彎角以箝取禾也又有以木爲榦以鐡爲首二其股者利如戈防惟用叉取禾束謂之鐡禾杈集韻云權杷農器也詩云竪若戈防森用與戈防異彼能禦外侮此則供稼事願言等鋤耰非因爲戰備今遇太平時叉也卽農器

笐【下浪切】架也集韻作竹竿也或省作笐今湖湘間收禾並用笐架懸之以竹木構如屋狀若麥若稻等稼獲而栞【音繭】之悉倒其穂控於其上久雨之際比於積垜不致郁浥江南上雨下水用此甚宜北方或遇霖潦亦可仿此庻得種糧勝於全廢今特載之冀南北通用詩云江鄕臨老稻收天笐架棲禾豈棄捐多稼一川歸偉構祥雲萬疊表丰年有同巨廩成髙積要與饑民解倒懸稼畢莫辭零落去從來萬事等蹄筌

喬扡【音千】掛禾具也凡稻皆下地沮濕或遇雨潦不無渰其收獲之際𨿽有禾不能臥置乃取細竹長短相等量水淺深每以三莖爲數近上用篾之叉於田中上控禾把又有用長竹橫作連脊掛禾尢多凡禾多則用笐架禾少則用喬扡𨿽大小有差然其用相類故並次之詩云江鄕新霽稻初收縛竹爲扡可寄畱白水有時深鼎足黃雲隨意掛叉頭丰年有象居人喜滯穂無遺寡婦愁稼事畢時仍有用不妨圃作量籌

禾鉤斂禾具也用木鉤長可二尺甞見壠畆及荒蕪之地農人將芟倒禾或艸用此匝地約之成稇則易於就束比之手摙【力展切】甚速便也詩云物性縱橫本自由不經約束浩難收荒原艸木知多少防見芟夷入此鉤

撘爪上用鐡鉤帯袴中受木柄通長尺許狀似彎爪用如爪之撘物故曰撘爪以擐艸禾之束或積或擲日以萬數速於手挈可謂智勝力也詩云非鉤非刃亦非鉗挈物風生利爪尖艸束禾頭千萬計不煩手指一親拈

禾擔【都濫切】負禾具也其長五尺五寸剡匾木爲之者謂之輭擔斫圓木爲之者謂之楤擔【集韻云楤音聰尖頭擔也】匾者宜負器與物圓者宜負薪與禾釋名曰擔任也力所勝任也凡山路﨑嶇或水陸相半舟車莫及之處如有所負非擔不可又田家收獲之後塍埂之上禾積星散必欲登之場圃荷此尢便詩云累累禾積大田秋都入農夫荷擔頭才使頳肩到場圃主家倉廩又催收

連耞【古牙切】擊禾器國語曰權節其用耒耜耞殳【耞拂也以擊艸】廣雅曰拂謂之架說文曰拂架也拂擊禾連架釋名曰架加也加杖於柄頭以撾【陟爪切】穂而出谷也其制用木條四莖以生革編之長可三尺闊可四寸又有以獨梃爲之者皆於長木柄頭造爲擐軸舉而轉之以撲禾也方言云僉宋魏之間謂之攝殳【音殊】自關而西謂之棓【蒲項切】齊楚江淮之間謂之柍【音怏】或謂之桲【音勃】今呼爲連耞南方農家皆用之北方獲禾少者亦易取辦也耕織圖詩云霜時天气佳風勁木葉脫持穂及此時連耞聲亂髮黃雞啄遺粒烏鳥喜聒聒歸家抖塵埃夜屋燒榾柮

刮板剗土具也用木板一葉濶二尺許長則倍之或煆鐡爲舌板後釘直木二莖髙出板上槪以橫柄板之兩傍系二鐡鐶以鐶拽索兩手推按或人或畜挽行以剗壅腳土凡修閘埧起堤防塡污坎積邱垤均土壤治畦埂疊圃聚子粒擁糠籺【胡骨切】除瓦礫【郎擊切】𨿽若泛用然農家之事居多也詩云廣舌橫短柄防環系長紖卻行乍斂蹤前排如擁盾【食尹切】起堰作陂塘分田立畦畛【章忍切】人間不平地所到略能盡

擊壤釋名曰擊壤野老之戱蓋擊塊壤之具因以爲戱也藝苑曰撃壤古戱也又曰壤以木爲之前廣後銳長尺四寸濶三寸其形如履將戱先側一壤於地遙於三四十步以手中壤敲之中【去聲】者爲上風土記曰擊壤以木爲之其形如履臘節僮少以爲戱分部如摘博也元晏先生【皇甫謐號元晏先生】曰十七年與姑從子果栁等擊壤於路此非直野老僮少之戱至於逸人隱士亦有時而爲此戱也逸士傳曰堯時有壤父五十人擊壤於康衢觀者曰大哉堯之爲君壤父作色曰吾日出而作日入而息鑿井而飲耕田而食帝何力於我哉此有以見其時平歳熟不知樂之所自信哉堯之徳蕩蕩乎民無能名焉宜壤父有此答也吳盛彥擊壤賦云論眾戱之爲樂獨擊壤之可娛因風托勢罪一殺兩藝文曰以塼二枚長七寸相去三十步立爲標【或以塊壤爲標蓋田夫擊壤之意也】各以塼一枚方圓一尺擲之主人擲籌隨多少甲先擲破則得一籌後破則奪先破者又今村陌中張梃爲戱者皆其遺制歟詩云防和民如何戱適因塊壤相從雜稚耋峙立越防丈乘平初側一得雋終殺兩徒歌足懽愉至意自融盎帝力旣不知大徳日蕩蕩爾來幾千年古俗遂長往𨿽云遺制在淳風邈難想誰能陶眞樂返古如指掌懷哉壤父歌三復有遺響

農書卷十四﹤子部﹐農家類﹐王氏農書﹥

欽定四庫全書

農書卷十五

元王禎撰農器圖譜七

蓑笠門

傳曰首戴薴蒲身服襏襫此謂之農今田家蓑笠以莎以篛爲之者是也後之禦雨蔽日等具由此增其巧便爲田農必用之物是可尙也復以牧笛葛燈籠等附之愈賁飾於圖譜矣

蓑雨衣無羊詩曰何蓑何笠毛注曰蓑所以備雨笠所以禦暑唐韻云蓑艸名可爲雨衣又名襏【北末切】襫【施只切】說文云秦謂之艸【方歷切又婢赤切】爾雅曰薃侯莎蓑衣以莎艸爲之故音同莎又名薛六韜農器篇曰蓑薛簦笠今總謂之蓑雨具中最爲輕便王荊公詩云采采霜露下披披煙雨中蒲茅以爲衣防褐相與同勿妬市門人綺紈被奴僮當慙邊城戍擐甲䢐春冬

笠戴具也古以臺皮爲笠詩所謂臺笠緇撮今之爲笠編竹作殻以籜篛或大或小皆頂隆而口圓可芘雨蔽日以爲蓑之配也王荊公詩云耕有春雨濡耘有秋陽二物應時需九州同我欲孰能生少慕得此云自足君思周伯陽所願豈華轂

屝艸屨也左傳曰共其資糧屝屨說文曰屝艸屨也孔疏云屝屨俱是在足之物善惡異名耳喪服傳曰疏屨者粗薊之屝也是屝用艸爲之注云艸履者履屨通言耳今云屝屨相形以曉人也詩云蒯菅柔韌自編成不換仍呼不借名長向緑蓑衣底著雨行偏稱【去聲】野夫情

屨麻履也傳云屨滿戶外蓋古人上堂則遺屨於外此常屨也今農人春夏則屝秋冬則屨從省便也方言屝粗屨也徐兗之郊謂之屝自闗而西謂之屨中有木者謂之復舄自闗而東謂之復履其卑者謂之防【音婉按揚子今本作其庳者謂之靴】下禪謂之鞮【今韋鞮也】絲作者謂之履麻作者謂之不借粗者謂之【按揚子南楚江沔之間總謂之麄西南梁益之國或謂之】東北朝鮮冽水之間謂之防【音卬】或謂之防【下瓦切一音畫】徐土邳沂之間大粗謂之防角【今漆履有齒者】皆屨之別名也詩云織麻成屨足相容嗜好殊非蠟屐同未擬平生著防緉且憑踐履有深功

橇【輸芮切】泥行具也史記禹乘四載泥行乘橇孟康曰橇形如箕摘行泥上東坡秧馬歌敍云橇豈秧馬之類歟以康言考之非秧馬類也嘗聞向時河水退灘淤地農人欲就泥裂漫撒麥種柰泥深恐沒故制木板爲履前頭及兩邊髙起如箕中綴毛繩前後系足底板旣濶則舉步不防今海陵人泥行及刈過葦泊中皆用之切詳本字從木從毛卽其義也詩云大禹平水土泥行卽乘橇後人相地宜彷像資種藝材寛一屐余迹認防鳬蛻豈知千載後翻免足胝獘

覆殻【一名鶴翅一名背蓬】篾竹編如龜殻以籜篛覆於人背繩系肩下耘薅之際以禦畏日兼作雨具下有捲口可通風气又分雨澑適當盛暑田夫得此以免曝烈之苦亦一壺千金之比也詩云田頭赫日曝膚赬微智能令庇廕淸竹股合編深可覆篛胎層布薄還輕制成背兼龜兆俯作鶴軀如鶴行南北薅鋤人得此隨身長若片雲生

通簪貫髮虛簪也一名气筒以鹿角稍尖作之【如無鹿角以竹木代之或大翎筒亦可】長可三寸餘筒之周圍橫穿小竅數處使俱相通故曰通簪田夫田婦暑日之下折腰俛首气騰汗出其髮髻蒸鬰得貫此簪一二以通風气自然爽快夫物𨿽微末而有利人之效甚可愛也詩云汗隨低首沛如淋散髻斜橫得此簪【散字上聲晉書王儉作散髮髻斜橫簪】冰筋玲瓏淸吹【去聲】入月痕依約墨云深孤標不作附炎態虛腹寜無利物心微眇棄余能適用何殊獘帚直千金

臂篝【篝古侯切籠笿也】狀如魚笱篾竹編之又呼爲臂籠江淮之間農夫耘苖或刈禾穿臂於內以帣【居願切】衣袖猶北俗芟刈艸木以皮爲袖套皆農家所必用者詩云筠篝編織作中虛穿臂農夫防若膚不似舞姬華宴上巧籠衣袖絡珍珠

牧笛牧牛者所吹早暮招來羣牧猶牧馬者鳴笳也嘗於村野間聞之則知時和嵗丰寓於聲也每見模爲圖畫詠爲歌詩實古今太平之風物也王荊公詩云緑艸無端倪牛羊在平地芊綿杳靄間落日一橫吹迢遙送晚響誕謾寫眞意豈比賣餳夫吹簫販童稚

葛燈籠南史宋武祖微時躬耕於丹徒及受命耨耜之具頗有存者皆命藏之以示子孫及孝武帝大明中壞所居陰室起玉燭殿與羣臣觀之牀頭有障壁掛葛燈籠侍臣盛稱武帝素儉之徳帝曰田舎翁得此足矣今農家襲用以憑暮夜提攜往來照視有古之遺風焉詩云田家破厚夜膏火固常然匪加覆防功莫禦長風前瞻彼蘝蔓葛體質相纒綿物兮用有宜所貴求天全采采施【以豉切】谷姿篝燈手親編順彼自然性非栁桮棬貪我防擢思結爾繼晷緣持之或逺適處也或中懸所要效實用照暗憑周旋緬懷宋武事儉徳垂千年施之田舎翁朴俗非求妍火城爛紅紗賦分何獨偏

農器圖譜八

蓧蕢門

蓧蕢皆古盛谷器也論語謂荷蕢荷蓧今以名篇遵古制也由是類而書之然穀物別【入聲】精粗之異等故器用隨細大之有差方俗稱呼分彼此之名室家用舎備盈虛之數旣貯儲之多便復簸蹂之同資今總收錄庻不乏用云

蓧【徒弔切】字從艸從條取其象也卽今之盛谷種器語曰遇丈人以杖荷蓧蓋蓧器之小者可杖荷之旣農隱所用必爲盛谷器也包氏曰蓧竹器考其字體非從竹若謂竹器非也說文曰耘器稽之書傳錢鎛鋤耨皆刄爲之謂蓧爲耘器亦非也當與蕢同類皆盛谷器但有大小之差故因辯之以袪世惑【南方盛稻種用簞以竹爲之北方藏粟種用簍多以艸木之條編之蓧蓋是此類案蓧蕢皆盛谷器故並作一詩系在蕢一條之下】

蕢艸器從艸貴聲論語有荷蕢而過孔氏之門者古文作臾象形盛谷器集韻作籄字從竹舉土籠也語云譬如爲山未成一簣書云功虧一簣俱從竹注云土籠今上文從艸以艸爲之卽盛谷器也詩云伊昔丈人軰荷蓧與荷蕢蓧蕢𨿽若殊知皆古農器視彼隱者流避世復避地爲玆身口謀寜同聖人意寥寥千載後猶能覩余制因物想遺風憮然發三喟【案此蓧蕢二條原本誤列於蓧蕢門小引之前謹攺正】

筐竹器之方者詩注云筐篚屬可以行幣帛及盛物三禮圖曰大筐以竹受五斛以盛米致饋於聘賔小筐以竹受五升以盛米又曰筐以盛熬谷詩曰采采捲耳不盈頃【音傾】筐又曰女執懿筐爰求柔桑筐之制其來已久今用於農家者多矣【案筐筥亦一類故亦並作一詩系於筥一條之下】

筥亦作竹器之圓者注曰筥圓而長但可實物而已三禮圖曰筥受五升盛饔餼之米致於賔館良耜詩曰載筐及筥左傳筐筥錡釜之器字說云筐筥一器也特方圎之異云耳江沔之間謂之籅【音余】趙岱之間謂之防【兮攷切】淇衛之間謂之牛筐小者南楚謂之簍【音縷】自闗而西秦晉之間謂之箄【方氏切】筥其通語也詩云古今制器同方圓曰筐筥是用采蘋蘩於以盛稷黍修誠薦王公居貧侑尊俎物兮茍適用雅素吾所與

畚【音本】土籠【力董切】也左傳樂喜陳畚梮注云畚簣籠集韻作�晉書王猛少貧賤嘗鬻畚爲事說文畚【音瓶】屬又蒲器也所以盛種杜林以爲竹筥揚雄以爲蒲器然南方以蒲竹北方用荊栁或負土或盛物通用器也詩云江南貴蒲竹漢北取荊栁致用與蕢均聯名惟臿偶不辭編織勞常爲貧賤有他日興土工嗟哉須汝負

【徒本切】集韻云盛谷器或作囤又蘧也北方以荊栁或蒿卉制成圓樣南方判竹編艸或用籧篨空洞作圍各用貯谷南北通呼曰兼篅而言也然多露置可用貯糧篅在室可用盛種皆農家收谷所先具者故並次之篅【市專切】說文云判竹圓以盛谷類也篅或作圌此與篅皆之別名但大小有差亦蓧蕢之舊制不可遺也【章恕切】集韻云筐盛種器蓋連底小便於移用作又作詩云農家屯糧元有具以爲名湏用竹體圓制宻塗塈茨正則能容傾則覆南北由來無異名露置當陽安用屋樂嵗先爲歉嵗防一年耕有三年蓄但令積粟比任生未必指囷無魯肅先民作器兼細巨下逮人間篅與篅與小毋慮酌量出納宜朝暮日計不足月有餘徙頓東西無定處家存戶置多貯儲貴可無憂賤無蠧便當封作富民侯彼腹才饑吾腹飫國不空虛倉廩助嵗嵗丰年歌黍稌

谷匣盛谷方木層匣也用板四葉相嵌而方大小不等髙下隨宜下作底足疊累數層上作頂蓋貯谷於內置穴於下可以啟閉用之多在屋室亦可露置以瓦覆之比之囤京可以移頓較之篅可以增減旣無雀防之耗又無濕浥之虞實谷藏之佳者詩云取制異囷京初憑梓匠成虛中元有受正立乃無傾封鐍開還瀉方層貯毎盈家家能置此亦號小常平

籮匠竹爲之上圎下方挈米谷器量可一斛方言籮所以注斛陳魏宋楚之間謂之防自闗而西謂之注箕皆籮之別名也【案籮與亦並作一詩系一條之下】

【才何切】亦籮屬比籮稍匾而小用亦不同則造酒造飯用之漉米又可盛食物蓋籮盛其粗者而盛其精者精粗各適所受不可易也詩云匾小卽云圎大則爲籮從竹皆盛器協音豈異科販夫挑自便田舎用還多今嵗租糧畢空虛柰爾何

儋【都監切】貯米器也漢書揚雄無儋石之儲晉劉毅家無儋石之儲應劭曰齊人名甖爲儋受二斛顏師古曰儋者一人所負擔也方言云防陳魏宋楚之間曰防【音臾】或曰防【音殊】燕之東北朝鮮冽水之間謂之瓺【音暢】周洛韓鄭之間謂之甀儋或作甔字從瓦瓦器也今江淮間農家造泥爲甕披以麻艸用貯食米可以代儋細民甚便之詩云腹寛口綽豈瓶罌力負從知一擔平外備五名因俗異中容兩斛賴陶成揚雄嗜酒嗟常乏劉毅呼盧愧豈盈我願貯儲能稍給不須攀慕二公名

籃竹器無系爲筐有系爲籃大如斗量又謂之笭【郎鼎切】箵【桑鼎切】農家用采桑柘取蔬菓等物易挈提者方言籠南楚江沔之間謂之篣或謂之笯郭璞云亦呼籃蓋一器而異名也詩云賣花擔上兩相宜劚藥山前屢挈歸何似采桑盛葉好是中還有綺羅衣

箕簸箕也說文云簸揚米去糠也莊子曰箕之簸物𨿽去粗畱精然要其終皆有所除是也然北人用栁南人用竹其制不同用則一也詩云哆兮侈兮成是南箕箕四星二星爲踵二星爲舌哆侈謂踵已大而舌又廣也又維南有箕載翕其舌故箕皆有舌易播物也諺云箕星好風謂主簸揚農家所以資其用也王荊公詩云精良止如畱防惡棄如擯如擯非爾憎如畱豈吾吝無心以擇物誰喜亦誰慍翁乎勤簸揚可使糠粃盡

帚今作箒又謂之篲集韻云少康作箕帚其用有二一則編艸爲之防除室內制則匾短謂之條【亦作苕】帚一則束篠爲之擁掃庭院制則叢長謂之埽帚又有種生埽帚一科可作一帚謂之獨埽農家尢宜種之以備圃間用也詩云有星常在天埽除卽名彗觀象者何人爲帚以防地身居百谷後名擅千金義能淸四海塵此事乃極致

籭【所宜切】竹器內方外圎用篩穀物說文云可以除粗取精集韻作簛又作簁或作篩其制有疏宻大小之分然皆粒食之總用也耕織圖詩云茆檐間杵臼竹屋細籭簸照人珠琲光奮臂風雨過計功初不淺坐食良自賀西鄰華屋兒醉飽正髙臥

防【於六切】漉米器說文淅箕也又云漉米防【蘇後切】又炊防也廣雅曰淅防【音箱】防【音旋】防【一曰防】方言云炊防謂之縮【漉米防也】或謂之【音防】或謂之防【江東呼爲淅籖也】蓋今炊米日所用者防【所交切】飯防也說文陳畱謂飯帚曰防從竹捎聲一曰飯器容五升今人亦呼飯箕爲防箕南曰防北曰防南方用竹北方用栁皆漉米器或盛飯所以供造酒食農家所先𨿽南北名制不同而其用則一故附類之防詩云筠用亦已多防也惟一器口圎得防名腹深有防義漉米本所施防炊仍可備日用有餘功毋爲飽時棄防詩云防器亦名箕筠人織竹爲朶頤深且哆便腹大而垂適應今時用良由古制遺令人常飽徳淅玉趂晨炊

篩谷箉竹器箉與袋同音篇韻俱各不收蓋土俗所呼傳寫於文字者如此其制比籭疏而頗深如籃大而稍淺上有長系可掛農人撲禾之後同稃穂子粒旋旋貯之於內輙篩下之上余穰槁逐節棄去其下所畱穀物須付之颺籃以去糠粃嘗見於江浙農家詩云誰編疏器破霜筠穀物相和聼爾分待得細捐穰槁盡颺籃還得效微勤

颺籃颺【余亮切】集韻謂風飛也籃形如北箕而小前有木舌後有竹柄農夫收獲之後場圃之間所蹂禾穂糠籺相雜執此防而向風擲之乃得淨谷不待車扇又勝箕簸田家便之詩云稃穂離披與谷同要憑分別混淆中柄頭能防精糧在糠粃從渠走下風

種【上聲】簞盛種竹器也其量可容數斗形如圎甕上有口農家用貯谷種之風處不至鬰浥勝窖藏也古謂修簞窖論語一簞食之簞食器與此字𨿽同然制度有大小之殊作用有彼此之效齊民要術雲藏稻必用簞蓋稻乃水谷宜風燥之種時就浸水內又其便也詩云食器嘗聞陋巷間田家貯谷亦名簞指期播種云彌望好作資生寶藏看

曬槃曝谷竹器廣可五尺許邊緣微起深可二寸其中平濶似圎而長下用澑竹二莖兩端俱出一握許以便扛移趂日攤布谷實曝之蠶時農家兼用爲篚但底宻而不通風气終非蠶具詩云平如鋪簟淺於舟谷實攤來亦易收嘗笑昔年髙鳯麥漫教平地雨漂流

摜【古患切】稻簟摜抖擻也簟承所遺稻也農家禾有早晚次第收獲卽欲隨手得糧故用廣簟展布置木物或石於上各舉稻把摜之子粒隨落積於簟上非惟免污泥沙抑且不致耗失又可曬穀物或捲作誠爲多便南方農種之家率皆制此詩云摜稻當憑廣簟中聲如風雨露寒蓬誰知舒捲皆能用就貯精糧保嵗丰

農書卷十五﹤子部﹐農家類﹐王氏農書﹥

欽定四庫全書

農書卷十六

元王禎撰農器圖譜九

杵臼門

昔聖人教民杵臼而粒食資焉後乃增廣制度而爲碓爲磑爲礱爲輾等具皆本於此蓋聖人開端後爲蹈襲得其變也孔融謂後世機巧勝於聖人過矣今特辯之使知本末云

杵臼舂也易系辭曰黃帝堯舜氏作斷木爲杵掘地爲臼杵臼之利萬民以濟按古舂之制防【常只切】百二十斤稻重一防爲粟二十斗爲米十斗曰毇【許委切】爲米六斗大半斗曰粲又曰糲【洛蔕切】米一石舂爲九斗曰糳【則各切】糳米之精者斯古舂之制自杵臼始也詩云易繋十三卦皆爲萬民利聖人創杵臼尙象以制噐於義取雷山上動而下止人知舂法脫粟從此始後世相沿襲更變各任智制度𨿽不同由來資古意

碓舂器用石杵臼之一變也廣雅曰【丁力切】碓也方言云碓梢謂之碓機自関而東謂之梴【音延】桓譚新論曰杵臼之利後世加巧因借身重以踐碓而利十倍耕織圖詩云姢姢月過墻防防風吹葉田家當此時村舂響相答竹間炊玉香防見流匙滑更須水輪轉地碓勞蹴蹋

堈碓以堈作碓臼也集韻云堈【居郎切】甕也又作防其制先掘埋堈坑深逾二尺次下木地釘三莖置石於上後將大磁堈穴透其底向外側嵌坑內埋之復取碎磁與灰泥和之以窒底孔令圓滑如一幹透乃用半竹篘長七寸許徑四寸如合脊瓦樣但其下稍闊以熟皮周圍護之【取其滑也】倚於堈之下唇篘下兩邊以石壓之或兩竹竿刺定然後注糙於堈內用碓木杵【杵頭鐡圍束之圍內置四犬牙釘稍臥之】搗於篘內堈旣圓滑米自翻倒簌於篘內一搗一簌旣省人攪米自勻細然木杵旣輕動防狂迸須於踏碓時已起而落隨以左足躡其碓腰方得穏順一堈可舂米三石功校常碓累倍始於浙人故又名浙碓今多於津要商旅輳集處所可作連屋置百餘具者以供往來稲船貨糶粳糯及所在上農之家用米旣多尢宜置之詩云杵臼搜奇作碓堈米翻堈滑恣舂撞鐡籠木末裝全杵皮護篘材倚半腔頻作低昂身與共慣成踏躡足須防近隨文軌通南北不獨鏗鍧在楚邦﹤子部﹐農家類﹐王氏農書﹐卷十六﹥

礱【力董切】礧谷器所以去谷殻也淮人謂之礱【力董切】江浙之間謂之礱【盧東切】編竹作圍內貯泥土狀如小磨仍以竹木排爲密齒破谷不致損米就用拐木竅貫礱上掉軸以防懸檁上眾力運肘轉【上聲】之日可破谷四十餘斛北方謂之木礧石鑿者謂之石木礧礱礧字從石初本用石今竹木代者亦便又有礱磨上級甚薄可代谷礱亦不損米或人或畜轉之謂之礱磨復有畜力挽行大木輪軸以皮或大防繞輪兩周復交於礱之上級輪轉【上聲】則防轉防轉則輪亦隨轉計輪轉一周則礱轉十五餘周比用人功旣速且省【案此條闕詩疑軼去】

輾【女箭切】通俗文曰石碢轢谷曰輾後魏書曰崔亮在雍州讀杜頴傳見其爲八磨嘉其有濟時用因教民爲輾今以礪石甃爲圓槽周或數丈髙逾二尺中央作防植以簨軸上穿榦木貫以石碢有用前後二碢相逐前偹撞木不致相擊仍隨攪杷畜力挽行循槽轉碾日可毇米三十餘斛近有法制輾槽【法制用沙石芹泥與糯粥同膠和之以爲圓槽浥下以木箠緩築令實直至幹透可用】轢米特易可加前數此又輾之巧便者詩云欲兼杵臼功制輾中【去聲】規式勞勩畜代人圓轉知勝力朝夕課量數公私饒粒食更令水輪轉【上聲】後世功巧極

輥【古本切】輾世呼曰海靑輾諭其速也但比常輾減去圓槽就碢榦栝以石輥【輥徑可三尺長可五尺】上置板檻隨輾榦圓轉作竅下糓不計多寡旋碾旋收易於得米較之碢輾疾過數倍故比於鷙鳥之尢者人皆便之詩云制輾應嫌杵臼遲豈知輾制有遺機頓教粒食從今易別轉【上聲】礧車疾似飛

颺【與章切】扇集韻云颺風飛也揚糓噐其制中置簨軸列穿四扇或六扇用薄板或糊竹爲之復有立扇臥扇之別各帯掉軸或手轉足躡扇卽隨轉凢舂輾之際以糠米貯之髙檻檻底通作匾縫下防均細如簾卽將機軸掉轉搧之糠粞旣去乃得淨米又有舁之圃間用之者謂之扇車凡蹂打麥禾等稼穰籺相雜亦須用此風防比之鍁擲箕簸其功多倍梅聖兪詩云颺扇非扇每來圃見因風吹糠籺編竹破筠箭任從髙下手不爲寒暄變去粗而得精持之莫言倦

防【莫臥切】唐韻作磨磑【五對切】也防同說文云防石磑也世本曰公輸班作磑方言或謂之防【錯碓切】字說云防從石從靡防之而靡焉今皆作磨字旣從石又從磨【平聲】之義特易曉也通俗文曰塡【音鎭】防曰硐【大公切】磨牀曰摘【眞易切】今又謂主磨曰臍注磨曰眼轉磨曰榦承磨曰槃載磨曰牀多用畜力挽行或借水輪或掘地架木下置鐏軸亦轉以畜力謂之旱水磨比之常磨特爲省力凡磨上皆用漏斗盛麥下之眼中則利齒旋轉【上聲】破麥作麩然後收之篩羅乃得成麫世間餅餌自此始矣詩云斵圓山骨舊胚胎動靜乾坤有自來利齒細噴常日雪旋【平聲】機深殷【音隠】不云雷臨流湏借水輪轉【上聲】役畜豈勞人力推一自世間多餅食便知元是濟民材

連磨連轉【上聲】磨也其制中置巨輪輪軸上貫架木下承鐏臼復於輪之周圍列繞八磨輪輻適與各磨木齒相間【去聲】一牛拽轉則八磨隨輪輻俱轉用力少而見功多後魏書崔亮在雍州讀杜穎見其爲八磨嘉其有濟時用劉景宣作磨奇巧特異防一牛之任轉八磨之重竊謂此𨿽並載前史然世罕有者今乃尋繹搜索度其可用述此制度旣圖於前復敍於後庻來者效之以廣食利嵇含八磨賦云外兄劉景宣作磨奇巧因賦之云方木矩峙圓質規旋下靜似坤上轉似幹巨輪內建八部外連

油搾取油具也用堅大四木各圍可五尺長可丈餘疊作臥枋於地其上作槽其下用厚板嵌作底槃槃上圓鑿小溝下通槽口以偹注油於器凢欲造油先用大鑊防炒芝麻旣熟卽用碓舂或輾碾令爛上甑蒸過理艸爲衣貯之圈內累積在槽橫用枋桯相拶復竪挿長楔髙處舉碓或椎擊擗之極則油從槽出此橫搾謂之臥槽立木爲之者謂之立槽傍用擊楔或上用壓梁得油甚速今燕趙間創法有以鉄爲炕面就接蒸釜防項乃傾芝麻於上執鍁勻攪待熟入磨下之卽爛比鑊炒及舂碾省力數倍南北農家嵗用旣多尢宜則效詩云巨材成搾牀細澑刻槃口麻爛入重圈機械應心手取之亦多方脂膏竟誰有回顧室中婦何嘗潤首

農器圖譜十

倉廩門

倉廩皆蓄積之所古有定制重民食也次而囷京下而窖竇世所共作俱糓藏【去聲】類也然又各有巧要以從省便凡欲儲貯務儉徳者當取爲法至於始終出納之用尢不可闕故以嘉量繼之云

倉谷藏【去聲】也釋名曰倉藏也藏穀物也天文集曰廩星主倉史記天官書胃爲天倉此名著於天象者禮月令曰孟冬令有司修囷倉周禮倉人掌粟入之藏此名著於公府者甫田詩曰乃求千斯倉管子曰倉廩實而知禮節此名著於民家者推而言之則知倉之類尙矣今國家偹儲蓄之所上有气樓謂之敖房前有檐楹謂之明廈倉爲總名蓋其制如此夫農家貯谷之屋𨿽規模稍下其名亦同皆系累年蓄積所在內外材木露者悉宜灰泥塗飾以偹火災木又不蠧可爲永法詩雲實谷藏【去聲】曰倉制度一遵古積不厭鬥升耗或容雀防常平名固佳相因義仍取揆諸創始心荒歉豈無補

廩倉別名丰年詩曰丰年多黍多稌亦有髙廩萬億及秭注云廩所以藏粢盛之穗說文曰倉黃防而取之故謂之防或從廣從禾今農家構爲無壁廈屋以儲禾穗及穜稑之種卽古之也唐韻云倉有屋曰廩倉其藏糓之總名而廩庾又有屋無屋之辧也詩云廩名天上星有象常昭垂在地爲定制廣廈庇於斯上乃奉粢盛下以偹防饑黍稌及億秭重見丰年詩

庾鄭詩箋云露積谷也集韻庾或作防倉無屋者詩曰曽孫之庾如坻如京又曰我庾維億蓋謂庾積谷多也詩云露積以庾稱有象因自成初無經構功何同倉廩名詩人嘗比賦如坻復如京公私固儲蓄視此知丰盈

囷【邱倫切】圓倉也禮月令曰修囷倉說文廩之圓者圓謂之囷方謂之京管子曰夷吾過市有新成囷京者吳志周瑜謁魯肅肅指其囷以與之西京雜記曰曹元理善算囷之糓數類而言之則囷之名舊矣今貯谷圜泥塗其內艸苫於上謂之露者卽囷也詩云富國何如富在民鄕閭是處有髙囷只知不負英雄謁遇歉能傾一濟貧

京倉之方者廣雅云字從廣倉也又謂四起曰京今取其方而髙大之義以名倉曰京則其象也夫囷京有方圓之別北方髙亢就地植木編條作故圓卽囷也南方墊濕離地嵌板作室故方卽京也此囷京又有南北之宜庻識者辧之擇而用也詩云大云倉廩次囷京各貯粢糧取象成可是今人迷古制方圓未識有他名

谷盅【敕中切】集韻云虛器也又謂之气籠編竹作圍徑可一尺髙或二丈底足稍大易於竪立內置木撐【醜孟切】數層乃先列倉中毎間或五或六亦量積糓多少髙低大小而制之嘗見倉廩囷京等所貯米谷蒸濕結厚數尺謂之頭以致壓盫變黃漸成浥腐往往耗損元數公私坐致防害誠甚可惜今置此器使鬱气升通米得堅燥免蹈前獘實濟物之良法凡儲蓄之家不可闕也詩云虛中潔外丈餘身厠迹囷倉气可伸要識有功能積久陳陳從此更相因

窖【古孝切】藏谷穴也史記貨殖曰宣曲任氏秦之敗也豪傑皆爭取金玉任氏獨窖倉粟楚漢相拒滎陽民不得耕米石至數萬而豪傑金玉盡歸任氏任氏以是起富嘗謂谷之所在民命是寄今藏置地中緩急可恃且風虫水旱十年之內儉居五六安可不預偹防災夫穴地爲窖小可數斛大至數百斛先投柴棘燒令其土焦燥然後周以糠穏貯粟於內五穀之中惟粟耐陳可歷逺年有於窖上栽樹大至合抱內若變浥樹必先驗驗謂葉必萎黃又別窖北地土厚皆宜作此江淮髙峻土厚處或宜仿之旣無風雨雀防之耗又無水火盜賊之虞𨿽篋笥之珍府藏之富未可埒也詩云作窖良有法貯谷期不腐焦磪擬陶鑪穣籺親壌土厚瘞防水潦深藏勝倉庾卻嗟金玉家無能偹饑苦

竇似窖月令曰穿竇窖鄭注云穿竇窖者入地橢曰竇方曰窖防云橢者似方非方似圓非圓釋文云橢【他果切】謂狹而長今人下掘或旁穿出土轉【上聲】於他處內實以粟復以艸墢封塞他人莫辧卽謂竇也蓋小口而大腹竇小孔穴也故名竇詩云穿竇以貯谷逺謀輸老農小口傍能通虛腹寛有容深儲慮竊發迷藏加宻封一朝催租急肯許防饑防

升十合量也前漢志云以子穀秬黍中者千二百實其龠以井水凖其槪二龠爲合十合爲升說文云升從斗象形唐韻云升成也斗十升量也前漢志云十升爲斗斗者聚升之量也說文云斗象形有柄唐韻云俗作斗天文集曰鬥星仰則天下斗斛不平覆則嵗稔【案此條不別系以詩者總在槪斛一條以唐敬括嘉量賦括之】

槪【功代切】平斛斗噐說文云槪杚斗斛從木旣聲杚【古沒切】平也漢書云以井水凖其槪也唐書列女李畬母畬爲監察禦史得米量之三斛而贏問於吏曰禦史本不槪是也集韻杚亦音槪亦書作槪古有豆區【烏侯切】釜鐘庾秉之量左傳曰四升爲豆四豆爲區四區爲釜十釜爲鐘又二釜半爲庾十六斛爲秉皆古量之名也今惟以升斗斛爲凖最號簡要蓋出納之司易防計也斛十斗量也前漢志云十斗爲斛斛者角鬥平多少之量也廣雅云斛謂之鼓方斛謂之角周禮曰防氏爲量攺煎金錫則不耗不耗然後權之權之然後凖之凖之然後量之其銘曰時文思索允臻其極嘉量旣成以觀四國永啟厥後玆物維則【時文思索言是文徳之君思求索爲民立法而作量】漢書五量之法用銅方尺而圓其外旁有庣【止雕切】焉【師古曰庣不滿之處也】上爲斛下爲斗【上謂仰斛下爲覆斛之底受一斗也】左耳爲升右耳爲合龠夫量者躍於龠合於合登於升聚於鬥角於斛職在太倉大司農掌之今夫農家所得谷數凡輸納於官販鬻於市積貯於家多則斛少則斗零則升又必槪以平之貧富皆不可闕者敬括嘉量賦云作之嘉量其義惟深嘉者以善爲節量者用平其心窮防於子谷之數酌憲於黃鐘之音蓋取諸象爰範於金亦旣成止其儀可覿堅外可程虛中受益功格於衡鏡實同乎珪錫以分多少寕患乎不均以立信仁抑行之無斁然羙其方能立矩卑莫可逾出入防恡包含式孚狥公滅私乃爲而勿有納新吐故亦用當其無理將神而共契迹與道而相符且噐守乎謙人惟厥操人非噐防主噐非人奚不謹則詐僞生端無方則羨溢爲耗職是司者胡顏相冒由此言旃不其至然外乎則槪【前漢律曆志作庣】乃旁穿旣因物以進退亦與時而懋遷施於政而四方仰則毗乎理而百代猶誠可美而可尙願斯焉而取焉異乎大小區分髙卑奇偶始增撮而就合卒聚升而成斗斛又斗之所積谷皆槪其所受隨求而或進或退順動而何先何後洎乎職興都尉計起羊洽平糴而作典布均輸而有方常平由是以實大國因之用彊豈比天有斗而酒漿不挹山有谷而牛馬空量然而當春秋分之期爲晝夜至之時於以較矣於以用之實萬人之所欲敢望聞於有司

農書卷十六﹤子部﹐農家類﹐王氏農書﹥

欽定四庫全書

農書卷十七

元王禎撰農器圖譜十一

鼎釜門

鼎釜皆烹飪器今鼎以取繅釜以供饁爲農家必用之事復以老瓦盆匏樽土鼓之類疊相敍次愈見朴俗天眞不事華玩如造羲皇氏之庭眷而懷之泊乎其樂之不自知也玆特圖其舊制贊以新詠庻形往古之風以革澆俗之獘其於政化不爲無補云

鼎說文云鼎三足兩耳烹飪器也周禮烹人掌共鼎鑊以給水火之齊今農家乃用煮繭繅絲嘗讀秦觀蠶書云凡繰絲嘗令煮繭之鼎湯如蟹眼又云絲自鼎道升於鎖星蓋繰絲用鼎就其深大煮繭旣多則繅取欲速不致蛾出或用甑接釡口象其深綽但權務省節終不若鼎之火爲便然原夫鼎之爲器大則烹牲而供上祀小則和羮而備五味今用之以取繭絲而衣被斯民則其功利所及又豈止爲向之食饗而已哉故嘉其兼用遂寘名田譜之內贊云維鼎在昔祀享多儀三代以來鑄象剖疑以定九州以正四夷國所系望農何與知降及後世物變風移取其深綽蠶繰是宜湯生蟹眼緒引繭絲婦工對向手筯駢持餵端自內輕紕由玆冷盆莫並熱釡何禆古今異用彼此一時旣國而家旣食而衣器兮不器備用無遺著爲永法載播聲詩

釜煮器也古史考黃帝始造釜甑火食之道成矣易說卦曰坤爲釜廣雅曰錪【他典切】鉼【音餅】鬲【音歷】鑊【音富】鏕【音鹿】鏝鍪【漫牟二音】【音規】錡釜也說文釜作鬴鍑屬魏略曰鐘繇爲相國以五熟鼎範因太子鑄之釜成太子與繇書曰昔周之九鼎咸以一體調一味豈若斯釜五味時芳蓋鼎之烹飪以享上帝今之嘉釜有逾玆義異錄曰南方有以沙土燒之者燒熟油之淨逾鐡器尢宜煮藥一斗者才直十錢斯濟貧之具不可無者贊云黃帝始造火食是須金獻歐冶制厥範模綽口銳下古今不逾中潔其腹外黔其膚薪而沸井汲而濡水火旣濟饔飱乃餔掩彼鼎鼐五味能俱舉世通用田譜何書匪農獻糓徒生爾魚旣曰跨竈寧不媚乎

甑炊器也集韻云甑甗也籒文作防或作甑周禮陶人爲甑實二鬴厚半寸唇寸說文曰窐【戶圭切】甑空也爾雅曰防謂之鬵【徐林切】方言或謂之酢餾漢書項羽渡河破釜甑又任文公知有王莽之變悉賣奇物惟存銅甑以此知古人用甑𨿽軍旅及反側之際不可廢者或謂釜甑舉世皆用今作農器何也蓋民之力田必資火食非釜甑不成以此起農事之始及穀物旣登爨以釜甑又爲農事之終所需莫急於此故附農器之內讚云日用炊爨甑也爲先窐作一空底或七穿編箄爲隔瓾帶周纒覆盆莫照跨釜能専中成至味外示陶埏餅餌作蒸饙餾非饘匪此爲飫民食曷天箄甑箄也說文云箄蔽也所以蔽甑底也淮南子曰眀鏡可以鑑形蒸食不如竹箄孔融同嵗論曰獘箄徑尺不能捄鹽池之咸矣箄獘可以止咸故也又曰獘箄甑瓾在旃茵之上𨿽貧者不摶此言易得之物也字從竹或無竹處以荊栁代之用不殊也詩云甑或乏七穿編竹以爲箄有緣【去聲】取象圓無底此能蔽巧偸蛛网功深爲餅餌計孰謂材有餘止咸猶用

老瓦盆田家盛酒器也周禮曰盆實二鬴厚半寸唇一寸甄土爲之所以盛物晉書阮咸曰咸至宗人間共集以大盆盛酒【案此載晉書阮咸傳此本誤作劉義慶世說謹攺正】潘嶽賦云傾縹盆以酌酒蓋盆古亦盛酒器也老子曰埏埴以爲器當其無有器之用竊謂季世習俗奢僣以金玉爲飲器鮮不敗徳今瓦盆盛酒有復古淳儉之風其可尙也杜工部詩云莫笑田家老瓦盆自從盛酒長兒孫傾銀注玉驚人眼一醉終同臥竹根

匏樽匏瓠也開以盛酒故曰匏樽周禮注云取甘匏割去柢爲樽而酌之王昭禹謂門出入所在瓠中虛像門祭之去其害門者又鬯人禜門用瓢賫注云春秋魯荘公二十五年秋大水鼔用牲於門故書作剽鄭司農讀剽爲瓢杜子春讀賫爲粢瓢爲瓠蠡也粢粢盛也鄭元謂賫讀爲齊取甘匏割去柢以齊爲尊也東坡云舉匏尊以相屬今田家用此皆其遺制賦云咨大塊兮孕質引蔓葉兮髙懸惟中虛兮表圓實取離兮象乾繄生成兮永固匪雕琢兮自然惟系之兮不食爰剖之兮用全繼窪尊兮作古與防夷兮比肩至若畎畝登秋粒米呈瑞民無菜色家稱樂嵗走赤腳兮提擕酤村醪兮逺致瀉瓦盆之眞率競捧承乎若器旣爾汝兮相屬遂長幼兮同醉復乃俯扣仰答途歌裏謡忘一已之所之邁千載之寂寥初若笠澤引田舍之觴又似柴桑倒茅檐之瓢無思慮兮適劉伶之動止浮江湖兮遊荘周之逍遙浩浩乎無懷大庭兮去此逾幾又奚啻等山罍於敝屣兮儕犧象於蘇樵

瓢柸判瓠爲飲器與匏尊相配許由一瓢自隨顏子一瓢自樂今舉匏尊傾瓢柸何田家之有眞趣也韋肇賦其略曰當其判飲器配圓壺𨿽人斯造制而天與規模柄非假操而直腹非待剖而刳黃其色以居貞圓其首以持重匪憎乎林下逸人何事而喧可惜乎樽中夫子能拙於用笙匏同出詎爲樂音以見奇牢巹合行未諭婚姻之所共於是薦芳席娛宻座動而委命𨿽提挈之由君用或當仁信斟酌而在我挹酒漿則仰惟北而有別充玩好則校司南以爲可有以小爲貴有以約爲珍瓠之生莫先於晉壌杓之類奚取於梓人昔者滄流曽變蠡名而願測今玆廟禮請代龍號而惟新勿請輕之掌握無使辱在埃塵爲君酌人心而不倦庻返朴以還淳

土鼓古樂器也杜子春云以瓦爲匡以革爲靣兩可擊也禮運曰蕢桴而土鼓【案蕢桴而土鼔出禮運此本訛作易系辭謹攺正】眀堂位曰土鼓蒯桴伊耆氏之樂也周禮春官籥章掌土鼔籥中春晝擊土鼔龡詩以迎暑气中秋迎寒亦如之凡國之祈年於田祖龡雅擊土鼔以息老物【杜子春云息老物謂息田夫飬老勞農】今農家秋斂之後擊鼓以祀田祖卽其遺意也詩云粵昔伊耆氏樂制惟土苴繼自神農氏作鼓正從瓦蒯桴一引擊眞性足陶寫當時風俗成往往朴而野大音能希聲調髙誠和寡迨周因用之龡合頌雅祈年及祭蠟齊敬格上下是𨿽噐質略名亦不徒假花腰鳴且急可以愧來者

農器圖譜十二

舟車門

舟車之事任載所先蓋南北道路之不同故水陸乘行之亦異然淮漢之間俱可兼用凡務農之家隨其所便至於所居廬室尢不可無其動止之用理存覆載故共錄於此

農舟農家所用舟也夫水鄕種蓻之地溝港交通農人往來利用舟楫故異夫漁釣之名也賦曰夫聖人之制舟楫兮取刳剡之旣臧用濟川而利渉亦輦重而惟彊必先具乎梢柁乃復揭乎篷檣恆獨乘而多便或並泛而能方繄大小制度之不一故彼此體用之難常若夫非艇非航非漁非商凡農居江海或野處湖湘猶陸路之資車辦一櫂於耕桑擬傍通於原隰可倒載乎倉箱播種則間【去聲】寘乎穜稑收獲則積疊乎稲粱其或出由港口歸下橫塘𨿽慣作村溪之逆上須防風雨以遮蔵沙際輕帆掛新晴於逺浦籬根短纜泊落日之孤荘彼有駕乎蘭舫衒以華妝廣陳罇爼暖沸絲篁方轉乎楊栁之防復度乎荷芰之香徒能窮豪貴一時之侈樂焉知助民生終嵗之丰穣何張翰思歸獨取乎蒓羮鱸鱠又龜防投隠止載乎茶竈筆牀吾將挈家於此而就食聽其所止於魚稻之鄕

劃【戶花切】船集韻劃謂撥進也其船制短小輕便易於撥進故曰劃船別名秧塌嘗見淮上瀕水及灣泊田土待冬春水涸耕過至夏初遇有淺漲所漫乃劃此船就載宿浥稻種徧撒田間水內候水脈稍退種苗卽出可收早稻又見江南春夏之間用此箝貯泥糞及積載秧以往所佃之地若際水則以鍬棹撥至或隔陸地則引纜掣去如泥中艸上尢爲順快水陸互用便於農事故備錄於此詩雲水鄕逺近多岐路誰作劃船新制度不煩梢柂與帆檣一櫂翩翩恣來去農事方殷負載多水路無拘隨所遇歸來閒艤古方塘不知江海風濤怒有時撐出栁邊來還勝斷橋人不渡

野航【胡郎切】田家小渡舟也或謂之舴艋謂形如蚱蜢因以名之【舴直格切艋莫梗切小舟也】如村野之間水陸相間【去聲】豈所在橋梁皆能畢備故造此以便往來制頗朴陋廣才防文可載人畜一二不煩人駕但於渡水兩傍維以竹艸之索各倍其長過者掣索卽抵彼岸或略具篙楫田農便之杜詩野航恰受兩三人卽謂此也詩曰東臯茫春雨晴前溪溶溶春水生小橋欹仄已中斷野航一葉通人行長日一鞭春事畢來去溪邊少人迹雨打風牽盡日橫白鷺有時來上立

下澤車田間任載車也古所謂箱者詩曰乃求萬斯箱又彼牽牛不以服箱箱卽此車也周禮車人行澤者反輮【女久切】又行澤者欲短轂短轂則利轉今俗謂之板轂車其輪用厚濶板木相嵌斵成圓樣就畱短轂無有輻也泥淖【奴教切】中易於行轉了不沾塞卽周禮行澤車也蓋如車制而略但獨轅著地如犁托之狀上有橛以擐牛挽槃索上下坡阪絕無軒輊【陟利切】之患漢馬援弟少遊嘗謂乘下澤車是也詩云下澤名車異爾輶服箱元自有耕牛雙輪不輻還成轂獨木非轅類作輈免向通逵爭軌轍要登多稼出田疇有時命駕或他適常慕平生馬少遊

大車考工記曰大車牝服二柯鄭元謂平地任載之車詩無將大車論語大車無輗皆此名也世本云奚仲造車凡造車之制先以腳圓徑之髙爲祖然後可視梯檻長廣得所制𨿽不等道路同軌也中原農家例用之後梁甄元成車賦云鑄金磨玉之利凝土剡木之奇體眾術而特妙未若作車而載馳爾其車也名稱合於星辰圓方象乎天地夏言以庸之服周曰聚馬之器制度不以陋移規矩不以飾異古今貴其同軌華夷獲其兼利

拖【吐羅切】車卽拖腳車也以腳木二莖長可四尺前頭微昻上立四簨以橫木栝之闊約三尺髙及二尺用載農具及芻種等物以往耕所有就上覆艸爲舎取蔽風雨耕牛挽行以代輪也故曰拖車中土多用之庻四方陸種者效之以便農事詩云早同農具破煙來暮帶樵薪載月回不比防花南陌上雕輪繡轂殷【音隠】春雷

﹤子部﹐農家類﹐王氏農書﹐卷十七﹥

田廬農書云古者制五畝之宅以二畝半在詩云入此室處是也以二畝半在田詩雲中田有廬是也此蓋古制自井田之變農人散居隨業所在其屋廬園圃遂成久處四時之內農事俱便管子所謂居四民各有攸處不使龎雜欲其業専不爲異端紛更其志今農家多居田野卽其理也嘗讀陸龜防田廬賦狀其窄陋非久經其處不能曲盡若此使世之崇居華構猶未滿志者觀之可悟奢防之失賦略曰江上有田田中有廬屋以蒲蔣扉以籧篨笆籬楗微方竇櫺疏檐卑欹而立傴僂戶偪側而行趦趄蝸涎隆頂龜拆旁塗夕吹入靣朝陽曝膚左有牛棲右有雞居將行瞪遮未起啼驅宜從野逸反若囚拘

守舎防【平聲】禾廬也架木苫艸略成構結兩人可舁禾稼將熟寢處其中備防人畜或就塍坎縛艸爲之若於山鄕及曠野之地宜髙架牀木免有虎狼之患眞西山言農事之敍云至其禾迨垂穎而堅栗懼人畜之傷殘縛艸田中以爲守舍數尺容膝僅足蔽雨寒夜無眠風霜砭骨此守禾之苦也詩云禾穂累累靑半黃邊山際野多熟鄕一粒未得人初嘗不應辦作鹿豕糧老農作計須夜防結艸構木安匡牀髙低量置田中央容身僅足庇雨霜比於露宿知猶彊所圖嵗晏實饑腸世族多少居華堂安然熟寢無更長便腹何嘗乏稲粱敢較甘苦均閒忙不遑寧處禾無傷

牛室門朝陽者宜之夫嵗事逼冬風霜淒凜獸旣氄毛率多穴處獨牛依人而生故宜入飬宻室聞之老農云牛室內外必事塗塈以備不測火災最爲切要陸龜防序云冬十月耕牛爲寒築室納而皁之建之前日老農請乞靈於土官以從鄕教予勉而爲之辭云四牸三牯中一去乳天霜降嚴入此室處老農拘拘度地不畝東西幾何七舉其武南北幾何丈二加五偶楹當間載尺入土太嵗在亥余不足數上締蓬茅下逺城府耕耨以時餘食得所或寢或訛免風免雨宜爾子孫實我倉庾

農書卷十七﹤子部﹐農家類﹐王氏農書﹥

欽定四庫全書

農書卷十八

元王禎撰農器圖譜十三

灌漑門

灌漑之利大矣江淮河漢及所在川澤皆可引而及田以爲沃饒之資但人情拘於常見不能通變間【去聲】有知其利者又莫得其用之具今特多方捜摘旣述舊以增新復隨宜而制物或設機械而就假其力或用挑浚而永賴其功大可下潤於千頃髙可飛流於百尺架之則逺逹穴之則潛通世間無不救之田地上有可興之雨其用水有法槪可見矣故輯諸篇庻資農事云

﹤子部﹐農家類﹐王氏農書﹐卷十八﹥

水柵排木障水也【集韻云柵倉格切說文云竪木立柵也】若溪岸稍深田在髙處水不能及則於溪之上流作柵遏水使之旁出下漑以及田所其制當流列植樹樁樁上枕以伏牛擗【脾役切】以拉【盧合切】木仍用塊石髙壘眾楗斜撐【平聲】以邀水勢此柵之小者如秦雍之地所拒川水率用巨柵其防利之家嵗例量力均辦所需工物乃深植樁木列置石囤長或百步髙可防丈以橫截中流使傍入溝港凡所漑田畆計千萬號爲陸海此柵之大者其餘各處境域𨿽有此水而無此柵非地利素不彼若蓋工所未及也今特列於圖譜以示大小規制庶彼方效之俾水爲有用之水田爲不旱之田由此柵也詩雲山源洄洑溪澗空兩岸對峙【直裏切】如崇墉傍田救旱無由供上流作障憑地崇支分下灌畦磴重臥邀沛澤眞伏龍復有川水波濤洪枚樁列植當要衝仍制石廩如合縦【卽容切】要約中流無必東穿渠逺漑波溶溶至今陸海稱秦中畎澮距川惟禹功岡閒濬治方成農後世拒水能傍通卻資沃灌開田封向來陂堨皆余蹤海內萬水空朝宗餘波倘使膏潤同縱有湯旱無饑凶坐令嵗嵗歌時丰富民有具今始逄此柵功利將無窮

水閘【乙甲切】開閉水門也間【去聲】有地形髙下水陸不均則必跨據津要髙築堤埧匯水前立斗門甃石爲壁疊木作障以備啟閉如遇旱涸則撤水灌田民賴其利又得通濟舟楫轉【上聲】激碾磑【五對切】實水利之總揆也詩云陂岸人呼古閘頭萬夫工役見重修禹門似是崇三級巫峽還同束眾流少擘溝渠供碾磑每通膏澤到田疇休將層閾輕抽去恐有他時旱暵憂

陂塘說文曰陂野池也塘猶堰也陂必有塘故曰陂塘周禮以瀦蓄水以防止水說者謂瀦者蓄流水之陂也防者瀦旁之隄也今之陂塘卽與上同考之書傳廬江有芍【七略切】陂潁川有鴻隙陂廣陵有雷陂愛敬陂陽平沛郡有鉗廬陂余難徧舉其各漑田大則數千頃小則數百頃後世故迹猶存因以爲利今人有能別度地形亦效此制足漑田畆千萬比作田圍特省工費又可畜育魚鼈栽種菱藕之類其利可勝言哉詩雲陂水塘髙復袤延拒流寧使迅如川斗門解泄三時旱尺澤能添十倍田【裴延雋復修燕地故戾陵諸堨漑田爲利十倍】沃野號稱今陸海煙波分得小江天便當卜此成歸計魚稻鄕中好度年

水塘卽洿池也因地形坳下用之瀦蓄水潦或修築甽堰以備灌漑田畆兼可畜育魚鱉栽種蓮芡俱各獲利累倍大凡陸地平田別無溪澗井泉以漑田者救旱之法非塘不可夫江淮之間在在有之然官民異屬各爲永業嵗收產利誠用水之多便者詩云自是江淮地利同預瀦塘水助吾農一積潦能施潤數頃良疇盡可供頓使稻禾無旱涸更教魚鱉足涵容年來無闕重修築都水田官不爾慵﹤子部﹐農家類﹐王氏農書﹐卷十八﹥

翻車【甫煩切】今人謂龍骨車也魏略曰馬鈞居京都城內有地可爲園無水以灌之乃作翻車令兒童轉【上聲】之而灌水自覆漢靈帝使畢嵐作翻車設機引水灑南北郊路則翻車之制又起於畢嵐矣今農家用之漑田其車之制除壓欄木及列檻樁外車身用板作槽長可二丈闊則不等或四寸至七寸【案四寸七寸制太狹疑有誤】髙約一尺槽中架行道板一條隨槽闊狹比槽板兩頭俱短一尺用置大小輪軸同行道板上下通周以龍骨板葉其在上大軸兩端各帶拐木四莖置於岸上木架之閒人憑架上踏動拐木則龍骨板隨轉【去聲】循環行道板刮水上岸此翻車之制關楗頗多必用木匠可易成造其起水之法若岸髙三丈有餘可用三車中間【去聲】小池倒【都皓切】水上之足救三丈已上髙旱之田凡臨水地段皆可置用但田髙則多費人力如數家相助計日趨工俱可濟旱水具中機械巧防惟此爲最東坡詩云翻翻聨聨銜尾鴉犖【呂角切】犖確【胡角切】確蛻骨蛇分畦翠浪走云陣刺水緑秧抽稻芽洞庭五月欲飛沙鼉鳴窟中如打衙天公不念老農泣喚取阿香推雷車

筒車流水筒輪凡制此車先視岸之髙下可用輪之大小須要輪髙於岸筒貯於槽乃爲得法其車之所在自上流排作石倉斜擗水勢急湊筒輪其輪就軸作轂軸之兩傍閣於樁柱山口之內輪輻之間除受水板外又作木圏縛繞輪上就系竹筒或木筒【謂小輪則用竹筒大輪則用木筒】於輪之一周水激輪轉眾筒兜水次第下傾於岸上所橫木槽謂之天池以灌田稻日夜不息絕勝人力智之事也若水力稍緩亦有木石制爲陂柵橫約溪流旁出激輪又省工費或遇流水狹處但壘石斂水湊之亦爲便易此筒車大小之體用也有流水處俱可置此但恐他境之民未始經見不知制度今列爲圖譜使仿效通用則人無灌漑之勞田有常熟之利輪之功也張安國詩云象龍喚不應竹龍起行雨聨綿十車輻咿軋百舟櫓轉此大法輪救汝旱嵗苦橫江鎖巨石濺瀑疊城鼓神機日夜運甘澤髙下普老農用不知瞬息了千畆抱孫帶黃犢但看翠浪舞餘波及井臼舂玉飲酥乳江吳誇蹋車足繭要背僂此樂殊不知吾歸當教汝

﹤子部﹐農家類﹐王氏農書﹐卷十八﹥

牛轉翻車如無流水處用之其車比水轉翻車臥輪之制但去下輪置於車傍岸上用牛拽轉輪軸則翻車隨轉比人踏功將倍之與後水轉翻車皆出新制欲逺近效之俱省工力詩云日日車頭踏萬回重勞人力亦堪哀從今壠首澆田浪都自烏犍領上來

水轉【張兗切後同】翻車其制與人踏翻車俱同但於流水岸邊掘一狹塹置車於內車之踏軸外端作一竪輪竪輪之傍架木立軸置二臥輪其上輪適與車頭竪輪輻支相間【去聲】乃擗水傍激下輪旣轉則上輪隨撥車頭竪輪而翻車隨轉倒水上岸此是臥輪之制若作立輪當別置水激立輪其輪輻之末復作小輪輻頭稍闊以撥車頭竪輪此立輪之法也然亦當視其水勢隨宜用之其日夜不止絕勝踏車東坡踏車詩略雲天公不念老農泣喚取阿香推雷車範至能詩云地勢不齊人力盡丁男多在踏車頭此皆憫人事之勞也今以水力代之工役旣省所利又溥其殆仁智事歟詩雲從來激浪轉筒輪卻恨翻車智未仁誰識人機盜天巧因憑水力貸疲民

衛【案驢一名衛】轉筒車卽前水轉筒車但於轉軸外端別造竪輪竪輪之側岸上復置臥輪與前牛轉翻車之制無異凡臨坎井或積水淵潭可用澆灌園圃勝於人力汲引詩云世間機械巧相因水利居多用在人可是要津難必遇卻將畜力轉筒輪

髙轉筒車其髙以十丈爲凖上下架木各竪一輪下輪半在水內各輪徑可四尺輪之一周兩傍髙起其中若槽以受筒索其索用竹均排三股通穿爲一隨車長短如環無端索上相離五寸俱置竹筒筒長一尺筒索之底托以木牌長亦如之通用鉄綫縛定隨索列次絡於上下二輪復於二輪筒索之間架刳【口孤切】木平底行槽一連上與二輪相平以承筒索之重或人踏或牛拽轉上輪則筒索自下兜水循槽至上輪輪首覆水空筒復下如此循環不已日所得水不減平地車戽若積爲池沼再起一車計及二百餘尺如田髙岸深或田在山上皆可及之今平江虎邱寺劍池亦類此制但小小汲飲不足漑田故不錄此近創此法已經較試庻用者述之【所轉上輪形如軭制易繳筒索用人則於輪軸一端作掉枝用牛則制作竪輪如牛轉翻車之法或於輪軸兩端造作拐木如人踏翻車之制若筒索稍慢則運移上輪其餘措置當自忖度不能悉陳】詩云戽車防丈舊知名誰料飛空效建【上聲】瓴【力丁切】一索繳輪升碧澗眾筒兜水上靑防漑田農父無虞旱負汲山人賴久寧顚倒救時霖雨手卻從平地起淸泠

水轉髙車遇有流水岸側欲用髙水可用此車其車亦髙轉筒輪之制但於下輪軸端別作竪輪傍用臥輪撥之與水轉翻車無異水輪旣轉則筒索兜水循槽而上餘如前例又須水力相稱如打輾磨之重然後可行日夜不息絕勝人牛所轉【上聲】此誠祕術今表暴之以諭來者詩云通渠激浪走轟雷激轉筒車幾萬回水械就攜多水上天池還防半天來竹龍解吐無雲雨【前人有象龍喚不應竹龍起行雨之句】旱魃潛消此地災安得臨流施此技樓居滌去暑天埃【今都城已有髙車用水飛上樓閣散若霧雨頗聞費力故有上句】

連筒以竹通水也凡所居相離水泉頗逺不便汲用乃取大竹內通其節令本末相續連延不斷閣之平地或架越澗谷引水而至又能激而髙起數尺注之池沼及庖湢之間如藥畦蔬圃亦可供用杜詩所謂連筒灌小園詩云刳竹作連筒流泉一脈通勢𨿽由上下用不限西東逺借居人便常資沛澤功伊誰憑好手扶赴臥龍公

架槽木架水槽也間有聚落去水旣逺各家共力造木爲槽遞相嵌接不限髙下引水而至如泉源頗髙水性趨下則易引也或在窪下則當車水上槽亦可逺逹若遇髙阜不免避礙或穿鑿而通若遇坳險則置之叉木駕空而過若遇平地則引渠相接又左右可移鄰近之家足得借用非惟灌漑多便抑可瀦蓄爲用詩云刳木作槽身架水自泉口逺引無崇卑量移能左右梯空越澗壑穴髙穿培塿人能禦天災豈非霖雨手

戽斗【戽侯古切】挹水器也唐韻云戽抒【上與切】也抒水器挹也凡水岸稍下不容置車當旱之際乃用戽斗控以雙綆兩人掣之抒水上岸以漑田稼其斗或柳筲或木罌從所便也詩云虐魃久爲妖田夫心獨苦引水瀦陂塘爾器數吞吐繘【居律切】綆【古杏切】屢挈提項背頻傴僂搰搰【古忽切】弗暫停俄作甘澤溥焦槁意悉蘇物用豈無補毋嫌量云小於中有倉庾

刮車上【時掌切】水輪也其輪髙可五尺輻頭闊止六寸如水陂下田可用此具先於岸側掘成峻槽與車輻同闊然後立架安輪輪輻半在槽內其輪軸一端擐以鉄鉤木拐一夫執而掉之車輪隨轉則眾輻循槽刮水上岸漑田便於車戽詩云創物須憑智巧先溯流能使迅如川一輪隨手供翻轉眾輻循槽入斡旋已借機衡欹矮岸頓教膏澤上枯田桔橰戽斗𨿽云舊試向車頭較湧泉

桔橰【桔古屑切橰古刀切】挈水械也通俗文曰桔橰機汲水也說文曰桔結也所以固屬橰臯也所以利轉又曰臯緩也一俯一仰有數存焉不可速也然則桔其植者而橰其俯仰者與荘子曰子貢過漢陰見一丈人方將爲圃畦鑿隧而入井抱甕而出灌搰搰然用力甚多而見功寡子貢曰有械於此一日浸百畦鑿木爲機後重前輕挈水若抽數如沃湯【案荘子作數如泆湯】其名爲橰又曰獨不見夫桔橰者乎引之則俯捨之則仰彼人之所引非引人者也故俯仰不得罪於人今瀕水灌園之家多置之實古今通用之器用力少而見功多者王契賦云智者濟時以設功彊名之曰桔橰何朴斵之太簡俾役力兮不勞作固兮爲我之身臨深兮是我之理若虞機張如鳥斯企山有木用工見汲引之能巽乎水自我成潤物之美不羸瓶而上出何抱甕之勤止執虛趨下𨿽自屈於勞形持滿因髙終見伸於知己鄭圃之側潘園之旁溝塍綺錯畎畝相望帶嘉蔬兮映芳艸背古岸而靣垂楊欲建標以取別能舉直而自彊若垂竿兮匪釣象爟火兮無光不忘機以棄俗乃習坎而爲常隨用捨而俯仰應淺深而短長重泉之水兮不滯九畹之蘭兮益芳𨿽欲絕學以棄智其若得存而失亡歌曰大道隠兮世人薄無爲守拙空寂寞老圃之道可行何恥見幾而作

轆轤【轆力木切轤力胡切】纒綆械也唐韻云圓轉木也集韻作櫝轤汲水木也井上立架置軸貫以長轂其頂嵌以曲木人乃用手掉轉【上聲】纒綆於轂引取汲器或用雙綆而逆順交轉所懸之器虛者下盈者上更相上下次第不輟見功甚速凡汲於井上取其俯仰則桔橰取其圎轉則轆轤皆挈水械也然桔橰綆短而汲淺獨轆轤深淺俱其宜也仲子陵賦云木徳標象金行效事與桔橰之用則同比簨虡之形不異井之弗幕瓶亦汔至當於要路之津存乎兼濟之地忠也陳力而就列孝也致飬而不匱圓轉則智士之心通流乃仁者之志故轆轤之體一有君子之道四觀其得位攸處居中特立從繩以寸工假器以尺汲自上至下者念玆以有成虛往實來者釋此而何執利物不言利急人之所急捨之則其道可捲而懷用之則其功可俯而給【案唐仲子陵賦作用之則其功可俯而拾】及夫挈瓶所施懸綆所統崇朝以聞乎三防永日何啻乎七縱爲萬人仰與天下共其靜也則無機之機其動也則有用之用徳必不孤賢亦有凖泉防者道爲之慶【案唐仲子陵賦慶作發】井深者心爲之軫【案易井渫不食爲我心惻深字當是渫字之誤】無忘乎牽攣蓋存乎汲引斯亦惠而不費乎賢人之業於是乎盡也

瓦竇泄水器也又名函管以瓦筒兩端牙鍔【五各切】相接置於塘堰之中時放田水須預於塘前堰內疊作石檻以防筒口令可啟閉不然則水湊其防非惟難於窒塞抑亦衝激滲漏不能久穏必立此檻其竇乃成唐韋丹爲江南西道觀察使築堤扞江竇以疏漲此𨿽竇之大者亦其類也詩云坡塘泄水瓦爲筒好在田夫啟閉中守口如瓶常處靜剸犀脫鞘忽爲通髙低獨限淵源地早晚能施沛澤功若道此中能救旱只疑窟宅接龍宮

石籠【力董切】又謂之臥牛判竹或用藤蘿或木條編作圈眼大籠長可三二丈髙約四五尺以籖樁止之就置田頭內貯塊石用擗水或相接連延逺至百步若水勢稍髙則壘作重籠亦可遏止如遇隈岸盤曲尢宜周折以禦犇浪並作洄流不致衝蕩埂岸農家瀕溪防田多習此法比於起疊堤障甚省工力又有石擗水與此相類詩云誰編藤竹作長籠【盧紅切】塊石塡來勢自雄防【丁計切】蝀【丁孔切】有形橫巨鯤鯨無力戰秋風波濤已捲犇騰勢壠畆都歸扞禦功擬喚六丁鞭爾去若爲能障百川東

浚渠【浚與濬同開治也深也】凡川澤之水必開渠引用可及於田考之古有溝洫畎澮以治田水書云濬畎澮距川是也逮夫疏鑿已逺井田變古後世則引川水爲渠以資沃灌按史記秦鑿涇爲渠又關西有鄭國白公六輔之渠外有龍首渠河內有史起十二渠範陽有督亢渠河北有廣戾渠朗州有古史渠今懷孟有廣濟渠俱各漑田千百餘頃利澤一方永無旱暵所謂人能勝天豈不信哉後之人有能因其地利水勢繼此而作益國富民可見速效凡長民者宜審行之詩云疏鑿爲渠趁地形昔時遺迹見經營井田旣廢阡陌作水利還從畚臿成防要濟時通漕運防常決雨致丰盈卽導逹爲長防願漑膏腴富上京【漢武帝時白公復穿渠漑田民得饒足其歌略曰鄭國在前白渠起後舉臿如雲決渠爲雨且漑且糞長我禾黍衣食京師億萬之口今燕地有後魏裴延儁所修舊督亢渠及故戾陵諸堨漑田百萬餘畆遺迹猶在故有上句】

陰溝行水暗渠也凡水陸之地如遇髙阜形勢或隔田園聚落不能相通當於川岸之傍或溪流之曲穿地成穴以磚石爲圏【去聲】引水而至若別無隔礙則當視地形用防索度其髙下及經由防所畫爲界路先引濬犁耕過後復浚掘及作甃穴上覆元土亦是一法如灌漑之餘常流不絕又可蓄爲魚塘蓮蕩其利亦博或貫穿域邑巷陌及注之園囿池沼悉周於用𨿽逺近大小深淺曲直不同然皆洑流內逹膏澤傍通水利之中最爲永便此皆泉源在上或在平地易以通流如水在溝下當車水上之漑田則一也或遇田澇則反能撤水下之此又陰溝用水之變法詩云川陸由來迥不同豈知穴地得潛通深邀別境無窮力逺濟吾鄕不旱功花徑有同流暗水桃源誤認出殘紅卻嗟疏鑿勞民力安得鞭驅萬鬼工

井穴地出水也說文曰淸也易曰井冽寒泉食甃之以石則潔而不泥汲之以器則飬而不窮井之功大矣按周書云黃帝穿井又世本云伯益作井堯民鑿井而飲湯旱伊尹教民田頭鑿井以漑田今之桔橰是也此皆人力之井也若夫巖穴泉竇流而不窮汲而不竭此天然之井也皆可灌漑田畆水利之中所不可闕者薛能詩云源逺匠難防加欄底更深汲新聞土气鑿徹見天心滴亂瓶初發痕移甃漸沈云雷如震用飛出便爲霖

水篣【薄庚切】集韻云竹箕也又籠也夫山田利於水源在上間有流泉飛下多經磴級不無混濁泥沙淤壅畦埂農人皆編竹爲籠或木條爲捲芭承水透澑乃不壞田詩云瀑布中懸防土沙飛流聚沫白生華卽防器用成天巧積雪巖前走浪花

農書卷十八﹤子部﹐農家類﹐王氏農書﹥

欽定四庫全書

農書卷十九

元王禎撰農器圖譜十四

利用門

農譜命篇曰利用與夫易云利用書曰利用其文同其理異今因水之利於用故以名篇亦古斷章摘句假其義也然水利之用眾矣惟關於農事系於食物者錄之然必假他物乃可成功所以訪諸彼而得於此稽諸古而行於今啟祕妙於初傳斡連機而同運或造谷食代人畜之勞或導溝渠集雲雨之效或資汲引於庖湢或供刻漏於田疇其餘舟楫漑灌等事已具前篇覽者當互相參攷以盡水利之用云

濬鏵【濬思潤切與浚同鏵胡切鍫也】濬深也書云濬畎澮距川今濬鏵卽此濬也周禮匠人爲溝洫耜廣五寸二耜爲耦一耦之垡廣尺深尺以此考之則知濬鏵卽耦耜之法其制大倍常鏵鐴亦稱是凡開田間溝渠及作陸塹乃別制箭犁可用此鏵斵犁底爲胎煆鐵爲刃犂轅貫以橫木二人扶之可使數牛挽行挿犂旣深一去復回卽成大溝挑浚之力日省萬數唐書天寶初開砥柱之險以通流石中得古鐵犂鏵上有平陸二字因攺河北縣爲平陸縣此蓋先開險時所遺器也又泰山下舊有曠野其地污下不任種蒔土人呼曰淳於泊近於耕斸之際得舊鏵大可尺餘故老云聞昔有大鏵用開田間去水溝塹當是此器因幷記之以爲興利者之助詩云田家作犂如耦耜惟犂用鏵能剸【防兗切】地只知鏵也便農耕不料開通有他制形模展大殊倍常犂鐴稱之同一事斵木成胎堅則彊煆鐵爲鋒深可遂九牛力挽卽成渠速若云行兼雨施【去聲】水陸相鄰久不通一引泉源隨手至平田積潦或生波一過犇流除浸漬好將挑浚借奇功剨【呼麥反】土翻垡供萬簣爲語云屯荷鍤人勿謂夙傳無此器故陳圖序贊歌詩願播人間資水利

﹤子部﹐農家類﹐王氏農書﹐卷十九﹥

水磨【防同】凡欲置此磨必當選擇用水地所先盡並【蒲浪切】岸擗水激輪或別引溝渠掘地棧木棧上置磨以軸轉磨中下徹棧底就作臥輪以水激之磨隨輪轉比之陸磨功力數倍此臥輪磨也又有引水置閘甃爲峻槽槽上兩傍植木作架以承水激輪軸軸腰別作竪輪用擊在上臥輪一磨其軸末一輪傍撥周圍木齒一磨旣引水注槽激動水輪則上傍二磨隨輪俱轉此水機巧異又勝獨磨此立輪連二磨也復有兩船相傍【蒲浪切】上立四楹以茆竹爲屋各置一磨用索防於急水中流船頭仍斜挿板木湊水拋以鐵爪使不橫斜水激立輪其輪軸通長旁撥二磨或遇泛漲則遷之近岸可許移借比之他所又爲活法磨也庶興利者度而用之詩雲用水良有法假物役機智夫磑固利民復以水爲利湍流激輪轉坤軸發樞祕星墜化石圓風旋疑鬼掣動靜法陽陰造化出精粹造化動靜間乾坤具玆器人惟盜物巧越古入極致今看益世功機事何必棄

水排【蒲拜切】集韻作槖與同韋囊吹火也後漢杜詩爲南陽太守造作水排鑄爲農器用力少而見功多百姓便之注云冶鑄者爲排吹炭令激水以鼔之也魏志曰朝曁字公至爲樂陵太守徙監冶謁者舊時冶作馬排每一熟石用馬百匹更作人排又費工力曁乃因長流水爲排計其利益三倍於前由是器用充實詔褒美就加司金都尉以今稽之此排古用韋囊今用木扇其制當選湍流之側架木立軸作二臥輪用水激轉【上聲】下輪則上輪所周弦索通繳輪前旋鼔掉枝一例隨轉其掉枝所貫行桄因而推挽臥軸左右攀耳以及排前直木則排隨來去搧冶甚速過於人力又有一法先於排前直出木簨約長三尺簨頭竪置偃木形如初月上用秋千索懸之復於排前植一勁竹上帶防索以控排扇然後卻假水輪臥軸所列柺木自然打動排前偃木排卽隨入其柺木旣落防竹引排復回如此間【去聲】打一軸可供數排宛若水碓之制亦甚便防故倂錄此夫銅鐵國之大利凡設立冶監動支工帑雇力興搧極知勞費若依此上法頓爲減省但去古已逺失其制度今特多方捜訪列爲圖譜庶冶煉者得之不惟國用充足又使民鑄多便誠濟世之祕術幸能者述焉詩云嘗聞古循吏官爲鑄農器欲免力役繁排冶資水利輪軸旣旋轉機梮互牽掣【尺制切】深存槖籥功呼吸惟一气遂致巽離用立見風火熾熟石旣不勞鎔金亦何易國工倍常資農用知省費誰無興利心願言述此制

水碾【禇輦切】水輪轉碾也後魏書崔亮教民爲碾奏於張方橋東堰谷水造水碾數十區豈水碾之制自此始歟其碾制上同【事見杵臼門】但下作臥輪或立輪如水磨之法輪軸上端穿其碢榦水激則碢隨輪轉循槽轢谷疾若風雨日所毇米比於陸碾功利過倍詩云湍流激碾走通渠木石相乘有祕樞水府暗推坤軸健天衢圓轉月輪孤循環似假風雷迅受納難同杵臼拘粒食中州易精鑿好傳規制徧方隅

水輪三事謂水轉輪軸可兼三事磨礱碾也初則置立水磨變麥作麫一如常法復於磨之外周造碾圓槽如欲毇米惟就水輪軸首易磨置礱旣得糲米則去礱置碾碢榦循槽碾之乃成熟米夫一機三事始終俱備變而能通兼而不乏省而有要誠便民之活法造物之潛機今創此制幸識者述焉詩云制磨元慿一水輪就加礱碾巧相因軸端更【平聲】置皆從省糓物兼成豈憚頻餠食已供無匱乏米珠重造得圎勻濟民有要無人識農譜圖中擬細陳

水礱【力董切】水轉【上聲】礱也礱制上同但下置輪軸以水激之一如水磨日夜所破谷數可倍人畜之力水利中未有此制今特造立庶臨流之家以慿仿用可爲永利詩云旋輸糲谷入輕礱役水還將與磑【五對反】同粒米精粗來有自輪防日復轉無窮工傭給貯何多暇杵臼承舂祗半功仰【去聲】食老農方聼說江鄕新制要相通

﹤子部﹐農家類﹐王氏農書﹐卷十九﹥

水轉【上聲後同】連磨其制與陸轉連磨不同此磨須用急流大水以湊水輪其輪髙濶輪軸圍至合抱長則隨宜中列三輪各打大磨一槃磨之周匝俱列木齒磨在軸上閣以板木磨傍畱一狹空【去聲】透出輪輻以打上磨木齒此磨旣轉其齒復傍打帶齒二磨則三輪之力互撥九磨其軸首一輪旣上打磨齒復下打碓軸可兼數碓或遇天旱旋於大輪一周列置水筒晝夜漑田數頃此一水輪可供數事其利甚博嘗到江西等處見此制度俱系茶磨所兼碓具用搗茶葉然後上磨若他處地分間【去聲】有溪港大水仿此輪磨或作碓碾日得糓食可給千家誠濟世之奇術也陸轉連磨下用水輪亦可詩云昔聞圜繞磨相連役水今看別有傳一軸連輪方臥轉眾機聯體復旁旋要樞自假波濤力哲匠誰偸造化權總道於人多飽徳好將規制示民先水擊麫羅隨水磨用之其機與水排俱同按圖視譜當自考索羅因水力互擊樁柱篩麫甚速倍於人力又有就磨輪軸作機撃羅亦爲防巧詩云春雷聲殷【上聲】雪成圍收入羅牀別有機才得水輪輕借力方池勻受玉塵飛

槽碓碓梢作槽受水以爲舂也凡所居之地間【去聲】有泉流稍細可選低處置碓一區一如常碓之制但前桯減細後梢深闊爲槽可貯水斗餘上芘以廈槽在廈外乃自上流用筧【古典切】引水下注於槽水滿則後重而前起水瀉則後輕而前落卽爲一舂如此晝夜不止毇米兩斛日省二工以嵗月積之知非小利詩云刳槽制碓水爲功積注涓流滿不容螳腹低時泉自防蜂腰轉處杵還舂一區機利無時輟【陟列切】百口精糧可日供借便田家應竊喜代人工力不須傭

機碓水搗器也通俗文雲水碓曰翻車碓杜預作連機碓孔融論水碓之巧勝於聖人斵木掘地則翻車之類愈出於後世之機巧王隠晉書曰石崇有水碓三十區今人造作水輪輪軸長可數尺列貫橫木相交如滚槍之制水激輪轉則軸間橫木間【去聲】打所排碓梢一起一落舂之卽連機碓也凡在流水岸傍俱可設置須度水勢髙下爲之如水下岸淺當用陂柵或平流當用板木障水俱使傍流急注貼岸置輪髙可丈餘自下衝轉名曰撩【落蕭切】車碓若水髙岸深則爲輪減小而濶以板爲級上用木槽引水直下射轉【上聲】輪板名曰鬥碓又曰鼔碓此隨地所制各趨其巧便也詩云杵臼中來有別傳作機還假物相連水輪翻轉【上聲】無朝暮舂杵低昻間【去聲】後先蹴踏休誇人力健供飱易得米珠圎擬將要法爲圖譜載入農書利用篇

水轉大紡車此車之制見蔴薴門玆不具述但加所轉【上聲】水輪與水轉輾磨之法俱同中原蔴薴之鄕凡臨流處所多置之今特圖寫庶他方績紡之家效此機械比用陸車愈便且省庶同獲其利詩云車紡工多日百斤更慿水力防如神世間蔴薴鄕中地好就臨流置此輪

缶汲水器左傳宋災樂喜爲政具綆缶杜注缶汲器爾雅疏云比【毗至切】卦初爻有孚盈缶注云爻辰在木上值東井井之水人所汲用缶楊惲傳曰田家作苦嵗時伏臘烹羊炰羔鬥酒自勞【去聲】酒後耳熱仰天擊缶而呼烏烏應邵曰缶瓦器也今汲器用瓦亦缶之遺制也詩云缶名在卦著乎易有孚盈缶始於此聖人立象豈徒然義見初爻誠有爲體圓質素用有常埏【式連切】埴【時石切】由來遵古制繘【居役切】井元慿汲引功虛往盈來霑永利世事從來有變通所用在人非在器勿因賤目作等閒一擊曾分秦趙气眷然還憶古遺風得失無非寓眞意好共農家老瓦盆侑我田歌成一醉

綆【古杏切】郭璞雲汲水索也易卦云汔【其迄切】至亦未繘井方言繘自關而東周洛韓魏間謂之絡關西謂之繘綆或作防【古杏切】俗謂井索下系以鉤今汲用之家必有轆轤爲綆設也詩云惟井有綆見於易綆入卦辭名以繘人間鑿飲安可闕懸缶至今無止日物本無情偶如智用捨以時存曲直正思湔滌此心塵汲引須慿一輸力

田漏田家測景水器也凡寒暑昏曉已驗於星若占候時刻惟漏可知古今刻漏有二曰稱漏曰浮漏夫稱漏以權衡作之殆不如浮漏之簡要今田漏槪取其制置箭壺內刻以爲節旣壺水下注則水起箭浮時刻漸露自巳初下漏而測景焉至申初爲三辰得二十五刻倍爲六辰得五十刻畫之於箭視其下尙可增十餘刻也乃於卯酉之時上水以試之今日午至來日午而漏與景合且數日皆然則箭可用矣如或有差當隨所差而損益之攺畫時刻又試如初必待其合也農家置此以揆時計工不可闕者大凡農作須待時气時气旣至耕種耘耔事在晷刻茍或違之時不再來所謂寸陰可競分陰當惜此田漏之所以作也玆刋爲圖譜以示凖式梅聖兪詩云占星昏曉中寒暑已不疑田家更置漏寸晷亦欲知汗與水俱滴身隨陰屢移誰當哀此勞往往奪其時

農器圖譜十五

麰麥門

芟麥等器中土人皆習用蓋地廣種多必制此法乃易收斂比之鐮獲手防其功殆若神速今特各各圖錄庶他方業農者效之同省工力

麥籠【力董切】盛芟麥器也判竹編之底平口綽廣可六尺深可二尺載以木座座帶四碢用轉【上聲】而行芟麥者腰系鉤繩牽【去聲】之且行且曵就借使力前向綽麥乃覆籠內籠滿則舁之積處往返不已一籠日可收麥數畆又謂之腰籠詩云籠具牽來足轉輪瑞芒滿腹一何頻不須更問倉箱數已驗今年早得辛

積【資昔切】苫【失亷切】芟麥旣積編艸覆之也農桑輯要云苫須於農隙時備下以防雨作農桑直說云作苫用谷艸黃野艸皆可但紐作腰【去聲】一頭畱梢者爲苫兩頭齊者爲薦凡露積須苫繳蓋不爲雨所敗也嘗見農家有以麻經或艸索織之又可速就詩云紐成腰艸如鋪禾積苫來若結廬應是農家有先備等閒風雨欲何如

捃【君運切】刀集韻云捃拾也俗謂拾麥刀刃長可五寸闊近二寸上下竅繩穿之系於指腕隨手芟穗取其便也麥禾旣熟或收刈不時莖穗狼籍不能淨盡單貧之人得以取其遺滯詩云謂此有滯穗伊寡婦之利蓋捃拾之間用此器也詩云銍刈中來有別名掌邊霜刃覺風生禾田伊利知多少俱入錚然截穎聲

柂杷【柂吐邏切】摟麥長杷也首列二十餘齒有短木柄以批【蒲結切】契【私列切】系腰曵之嘗見麥野爲風雨所損而莖穗交亂不能淨防故制此具腰後縱橫摟之仍手握柄鐮芟其遺余所得稭穗隨擁積之有一杷畢功得麥十餘斛者詩云麥田遺穗盡交加功多在一杷不假犁鋤翻有得登或及下農家

麥釤【所鑑切】芟麥刃也集韻曰釤長鐮也然如鐮長而頗直比防薄而稍輕所用斫而劖之故曰釤用如防也亦曰防其刃務在剛利上下嵌系綽柄之首以芟麥也比之刈獲功過累倍詩云利刃由來與防同豈知芟麥有殊功回看萬頃黃雲地不用鐮捲已空麥綽【昌約切】抄麥器也篾竹編之一如箕形稍深且大旁有木柄長可三尺上置釤刃下橫短柺以右手執之復於釤旁以繩牽短軸【近刃處以細竹代繩防爲刃所割也】左手握而掣之以兩手齊運芟麥入綽覆之籠也嘗見北地芟取蕎麥亦用此具但中加宻耳夫籠釤綽三物而一事系於人之一身而各周於用信乎人爲物本物因人而用也麥綽詩云芟麥𨿽慿利刃功柄頭須用竹爲籠勿云褊量容多少都覆黃雲入籠中

抄【之教切略取也】竿扶麥竹也長可及丈麥已熟時忽爲風雨所倒不能芟取乃別用一人執竿抄起臥穗竿舉則釤隨防之殊無損失必兩習熟者能用不然則有矛盾之差矣或曰今麥事有捃刀柂杷抄竿等器名色冗細似不足紀錄而皆取之何也曰物有濟於人而遺之不可然世之豪侈輩固不屑知而貧窶者欲得爲利拯旣壞於無遺取棄余爲有用是可尙也故綴於麥事之末抄竿詩雲風雨摧殘二麥秋一竿料理冀全收欲知自我扶顚力都在芟夫釤綽頭芟麥歌田家食力不食智麰麥年年勤種蒔老農八十諳地利暑夏呼兒先暵地再耕再耨土華膩手把耬犂知已試土沃不妨投種穊今年已報春澤被覆壠苗深如比薰風長養見天意獵獵靑旗催穉穗才結稃胞花雪墜赫赫曦輪熾鉆燧盡著精華輸至味粒飽芒森宻如篲頓失前時浪翻翠豈知眞宰調元气化作黃雲表嘉瑞老農眼飽𨿽自慰旦夕卻憂風雨至子婦犇忙事芟器釤綽翩翩轉雙臂曵籠腰間盈復棄急載牛箱夜無寐轉首登場簇髙積【去聲】風翻日碾半猶未已向公門奉新餽麯材和糴凡幾次年餉巡門仍語誶夏稅有程今反易自余宿負如取寄指此有秋爭蟻萃一得豈能償百費終嵗勤勞一歔欷昨日公堂宴賔貴尊爼橫陳混肴胾檀板珠繩按歌吹萬錢不值供一醉庖人搓揉出精粹尙喜食新誇餅餌物不天來皆力致飽食何人知所自春祈夏薦禮所記報本從來追古義但願斯民不畏吏吏不擾民民自遂凡在牧民遵此治坐見兩岐歌政異日富囷倉均被賜不使老農憂嵗事

農書卷十九﹤子部﹐農家類﹐王氏農書﹥

欽定四庫全書

農書卷二十

元王禎撰農器圖譜十六

蠶繅門

蠶繅之事自天子后妃至於庶人之婦皆有所執以共衣服故篇目以繭館爲首示率天下之蠶者其作用之門如曲植鉤筐之類與夫軖釡繭絲之法必先精曉習熟而後可望於獲利今條列名件一一備述又使世之繒纊其身者皆知所自出也然農譜有蠶事者蓋農桑衣食之本不可偏廢特以蠶具繼於農器之後兾無闕失云

﹤子部﹐農家類﹐王氏農書﹐卷二十﹥

繭館皇后親蠶之所古公桑蠶室也按月令季春之月具曲植【植直吏切注曰曲薄也植槌也】籧【居呂切】筐后妃齋戒親東鄕【許亮切】躬桑禁婦女毋觀【音灌】省【所景切簡少也】婦使以勸蠶事【注曰向者向時气也毋觀去容飾也婦使縫綫組紃之事】蠶事旣登分繭稱【去聲】絲效【戶教切】功以共【音防】郊廟之服無有敢惰【徒臥切】周制天子諸侯必有公桑蠶室近川而爲之築宮仭有三尺棘墻而外閉之後妃齋戒享先蠶而躬桑以勸蠶事皇后親蠶儀曰皇后躬桑始捋一條執筐受桑捋三條女尙書跪曰可止執筐者以桑授蠶母以桑適金室前漢文帝紀詔皇后親桑以奉祭服景帝詔後親桑爲天下先元帝王皇后爲太后幸繭館率皇后及列侯夫人桑明帝時皇后率諸侯夫人蠶魏文帝黃初中皇后蠶於北郊遵周典也晉武帝太康中立蠶官皇后躬桑依漢魏故事宋孝武立蠶觀後親桑循晉禮也北齊置蠶宮皇后躬桑於其所後周制皇后至蠶所桑隋制皇后親桑於位唐太宗貞觀元年皇后親蠶顯慶元年皇后武氏先天二年皇后王氏乾元二年皇后張氏並見親蠶禮元宗開元中命宮中食蠶親自臨視宋開寶通禮郊祀錄並有後親蠶祝辭此歷代后妃親蠶之事采之史編昭然可見玆特冠於篇首庻有國家者按圖考譜知繭館之不徒名也昔梅聖兪有蠶具繭館詩今不揆續爲之賦云惟蠶有功於世歸美廣物產之貨資作人生之衣【去聲】被中春之月天子詔後以躬桑大昕之朝內宰告期而命祀於是詣靈壇降寶殿翠障夾乎道周鳯輦翔於畿甸順春气於東方朝先蠶於北靣具夫靑縹之服【皇后蠶服靑上縹下深衣】侑以芳馨之薦九宮傾動藹然陪祭以成班三獻禮成沛矣迎祥於回眷當其疊承寵命適對韶光擇世婦於吉卜受鞠衣於明堂【月令三月薦鞠衣祭先帝於明堂】所以崇開禁館始入公桑援條有三聼女尙書之勸止執筐不再受宮夫人之是將體之以坤儀之柔順視之以毋道之慈良破蟻以來庶飬至於千箔獻繭之後諒化被於多方是以命繅治以成絲就趨工而俟織元黃朱綠染各精明黼黻文章【古者獻繭使繅遂朱綠之元黃之以爲黼黻文章】同品色【案原本誤將繭館及先蠶壇連繪又誤題曰蠶神今謹攺正分繪】

先蠶壇先蠶猶先酒先飯祀其始造者壇築土爲祭所也黃帝元妃西陵氏始蠶卽先蠶也【按黃帝元妃西陵氏曰儽祖始勸蠶稼月大火而浴種夫人副禕而躬桑乃獻繭稱絲織紝之功因之廣織以供郊廟之服皇圖要覧云伏羲化繭西陵氏飬蠶淮南王蠶經云西陵氏勸蠶稼親蠶始此】禮月令季春是月也后妃齋戒享先蠶而躬桑以勸蠶事周禮天官內宰中春詔後帥外內命婦始祭於北郊【注蠶於北郊以純陰也】漢禮儀志皇后祀先蠶禮以中牢魏黃初中置壇於北郊依周典也晉制先蠶壇髙一丈方二丈四出陛陛廣五尺皇后至西郊親祭躬桑北齊先蠶壇髙五尺方二丈四陛陛各五尺外兆四十步靣開一門皇后升壇祭畢而桑後周皇后至先蠶壇親饗隋制宮北三里壇髙四尺皇后以太牢致幣而祭唐制壇在長安宮北苑中髙四尺周圍三十步皇后並有事於先蠶其儀備開元禮宋用北齊之制築壇如中祠禮通禮義纂後親享先蠶貴妃亞獻昭儀終獻夫蠶祭有壇稽之歷代𨿽儀制少異然皆逓相沿襲餼羊不絕知禮之不可獨廢有天下國家者尙鑑玆哉贊曰有星天駟象合乎龍惟蠶辰生精气相通孕卵而出寓食桑中取育於室繭絲內充衣【去聲】被於人奕世有功粵載祀典同答恩隆壇壝制度歷代所崇惟君立後毓徳中宮旣正母儀普帥婦工嘗建繭館桑必以躬奉制祭服郊廟是共公侯夫人莫不勉從爲天下勸繼古人風約漢故事築祭於東享以中牢相以禮容登降有節拜獻惟恭眷此區域萬方混同舉被繒纊神福稔防國有定式報徳無窮

蠶神天駟也天文辰爲龍蠶辰生又與馬同气謂天駟卽蠶神也淮南王蠶經云黃帝元妃西陵氏始蠶至漢祀菀窳婦人寓氏公主蜀有蠶女馬頭娘此歷代所祭不同然天駟爲蠶精元妃西陵氏爲先蠶實爲要典若夫漢祭菀窳婦人寓氏公主蜀有蠶女馬頭娘又有謂三姑爲蠶母者此皆後世之溢典也然古今所傳立像而祭不可遺闕故並附之稽之古制后妃祭先蠶壇壝牲幣如中祠此後妃親蠶祭神禮也蠶書云臥種之日詰旦升香割雞設醴以禱先蠶此庶人之祭也自天子后妃至於庶人之婦事神之禮𨿽有不同而敬奉之心一是諒爲知所本矣乃作爲祈報之辭曰【祈】惟蠶之精天駟有星惟蠶之神伊昔著名气鐘於此孕卵而生旣桑而育旣眠而興神之福汝有箔皆盈尙兾終用彰厥靈簇老獻瑞繭盆效成敬獲吉卜願契心盟神宜饗之祈祀惟馨【報】龍精一气功被多方繼當是歳神降於桑載生載育來福來祥錫我繭絲制此衣裳室家之慶閭裏之光敬帥長幼詰旦升香設肴於爼奠醴於觴工祝致告神徳彌彰【案菀窳婦人寓氏公主本二神原本圖中並作一神謹攺正】

蠶室記曰古者天子諸侯皆有公桑蠶室近川而爲之築宮仞有三尺棘墻而外閉之三宮之夫人世婦之吉者使入蠶室奉種浴於川桑於公桑此公桑蠶室也其民間蠶室必選置蠶宅負陰抱陽地位平爽正室爲上南西爲次東又次之若室舊則當淨掃塵埃預期泥補若逼近臨時墻壁濕潤非所利也夫締構之制或艸或瓦須內外泥飾材木以防火患復要間架寛敞可容槌箔牕戶虛明易辦眠起仍上於行防【口練切】各置照牕每臨蠶暮以助髙明下就附地列置風竇令可啟閉以除濕欝考之諸蠶書云蠶室先辟東間飬蟻停眠前後撤去西牕宜遮西曬尢忌西南風起大傷蠶气可外置墻壁四五步以禦之【余偹蠶書】所有蠶神室蠶神像宜用髙空【去聲】處安置凡一切忌惡之事邪穢之气辟除蠲潔夙夜齋敬不敢防慢【余觀蠶書云毋治堰毋誅艸毋沃灰毋室入外人四者神實惡之】如能依上法自然宜蠶不必泥【去聲】於陰陽家拘忌巫覡【胡的切女巫也】等誘惑至使回換門戶謟禱神只虛費財用實無所益故表而出之以爲業蠶者之戒銘曰世業農桑旣興我室比臨蠶月復事塗飾桃茢祓除神主斯立曲植旣具籧筐乃集連蟻方生苦不厭宻婦以母名育有慈徳爰求柔桑入此飼食寒燠身先是爲體測上無疎薄下無濕浥箔垂門龕火在壁夜牕或遮風竇時窒頗忌北風空障西日他工莫興外人勿入庇防攸安漸至捉績【蠶欲老時取以視絲明也耕織圖有捉績篇】祈祀以時願獲終吉神實相之簇如雪積分繭稱絲來告功畢

火倉蠶室火龕也凡蠶生室內四壁挫壘空龕狀如三星務要玲瓏頓藏熟火以通煗气四向勻停蠶家或用旋燒柴薪煙气薰籠蠶蘊熱毒多成黒蔫今制爲擡鑪先自外燒過薪糞【牛糞】舁入室內各龕約量頓火隨寒熱添減若寒熱不均後必眠起不齊【已上出諸蠶書】農書云蠶火類也宜用火以飬之用火之法須別作一鑪令可擡舁出入火須在外燒熟以糓灰蓋之卽不暴烈生焰夫擡鑪之制一如矮牀內嵌燒鑪兩旁出柄二人舁之以送熟火火倉詩云朝陽一室虛明今朝喜見蠶初生四壁已令得熟火空龕挫壘如三星阿母體測衣絹單添減火隨寒暄誰識貴家歡飲處紅鑪畫閣簇嬋媛擡鑪詩云誰創擡鑪由智者出入涼溫蠶屋下以水土貫以木不假昆吾鼓鑪冶出生入熟覆糓灰攟拾糞薪猶土苴功成四海袴完又餉春醪奏豳雅

蠶槌【音墜】禮季春之月具曲植植卽槌也務本直言雲糓雨日竪槌夫槌立木四莖各過梁柱之髙隨屋每間竪之其立木外旁刻如鋸齒而深各每莖掛桑皮圜繩【蠶不宜麻】四角按二長椽椽上平鋪葦箔稍下縋【馳僞之】之凡槌下懸中離九寸以居箔擡飼之間皆可移之上下農桑直說云每槌上中下閒鋪三箔上承塵埃下隔濕潤中備分擡梅聖兪詩云三月將掃蠶蠶妾具其器立植先防【音摘】括室內亦塗塈眾材疏以成多箔所得寄拾老歸簇時應無慙棄置

蠶椽架蠶箔木也或用竹長一丈二尺皆以二莖爲偶控於槌上以架蠶箔須直而輕者爲上久不蠧者又爲上【爲蠶因食葉上緣之蠧屑不能透砂事見農桑要防】詩云椽欲直而輕不貴曲而蠧輕則與人宜蠧以病蠶故鉤繩可移懸蓐箔乃平布桑余掛新絲功誰推此具蠶箔曲簿承蠶具也禮具曲植曲卽箔也周勃以織簿曲爲生顏師古注云葦簿爲曲北方飬蠶者多農家宅院後或園圃間多種萑【湖官切】葦以爲箔材秋後芟取皆能自織方可四丈以二椽棧之懸於槌上至蠶分擡去蓐時取其捲舒易用南方萑葦甚多農家尢宜用之以廣蠶事梅聖兪詩云河上緯蕭人女歸又織葦相與爲蠶曲還殊作筠篚入用此何多往售獲能幾願丰天下衣不嘆貧服卉

蠶篚古盛幣帛竹器今用育蠶其名亦同蓋形制相類圓而稍長淺而有緣【去聲】適可居蠶蠶蟻及分居時用之閣以竹架易於擡飼梅聖兪前蠶箔詩云相與爲蠶曲還殊作筠篚北箔南篚皆爲蠶具然彼此論之若南蠶大時用箔北蠶小時用篚庶得其宜兩不偏也詩云古篚嘗奉幣爰憑禮意將今猶同制度還取飼蠶桑飬視勝居箔分擡欲擬筐始終俱可備仍得薦元黃

蠶槃盛蠶器也秦觀蠶書云種變方尺及乎將繭乃方四丈織萑葦範以蒼筤【來唐切】竹長七尺廣五尺以爲筐懸筐中間九寸凡槌下懸以居食蠶今呼筐爲槃又有以木爲框以疏簟爲底架以木槌用與上同詩云範竹作蠶槃眠起用當倍寛平一席多方正四維在擡替不妨勤餘閒知有待拾老或未多就簇卽無悔

蠶架閣蠶槃篚具也以細枋四莖竪之髙可八九尺上下以竹通作橫桄十層每層皆閣飬蠶槃篚隨其大小蓋篚用小架槃用大架此南方槃篚有架猶北方椽箔之有槌也詩云育蠶必有槃置槃須用架竹木互維持層級限髙下規模等箔槌習用足桑柘那知富貴家羅綺簇朱榭

蠶网擡蠶具也結繩爲之如魚网之制其長短廣狹視蠶槃大小制之沃以漆油則光難壊貫以网索則維持多便至蠶可替時先布网於上然後灑桑蠶聞葉香皆穿网眼上食蠶上葉齊共手提网移置別槃遺余拾去比之手替省力過倍南蠶多用此法北方蠶小時亦宜用之詩云聖人制网罟因彼川澤漁誰知取魚具觧使移蠶居紀綱用非異水陸功有餘兩端誠可詰生殺意何如

蠶杓集韻杓作勺量器也周禮勺容一升所以【舉朱切挹也酌也】酒說文曰杓音摽今云酌物爲杓以勺從木姑與今同此作蠶杓斵木刳之首大如杯柄長三尺許如槃蠶空【去聲】隙或飼葉偏疏則必持此送之以補其處至蠶老歸簇或稀宻不倫亦用均布倘有不及復以竹接其柄此南俗蠶法北方箔簇頗大臂指間【去聲】有不能周徧亦宜假此以便其事幸毋忽諸詩云杓頭斟酌布蠶時杓尾長摽手屢持嘗向太平村落見田家嫁女作奩儀﹤子部﹐農家類﹐王氏農書﹐卷二十﹥蠶簇農桑直說云簇用蒿梢叢柴苫席等也凡作簇先立簇心用長椽五莖上撮一處系定外以蘆箔繳合是爲簇心仍周圍勻竪蒿梢布蠶簇訖復用箔圍及苫繳簇頂如圓亭者此團簇也又有馬頭長簇兩頭植柱中架橫梁兩傍以細椽相搭爲簇心餘如常法此橫簇皆北方蠶簇法也嘗見南方蠶簇止就屋內蠶槃上布短艸簇之人旣省力蠶亦無損又按南方蠶書云簇泊以杉木觧枋長六尺濶三尺以箭竹作馬眼槅揷茅疏宻得中復以無葉竹篠縱橫搭之簇背鋪蘆箔而以竹篾透背靣縛之卽蠶可駐足無跌墜之患此皆南簇較之上文北簇則蠶有多少故簇有大小難易之不同也然嘗論之南北簇法俱未得中何哉夫南簇蠶少規制狹小殆若戱技故獲利亦薄北簇𨿽大其頗多蒿薪積疊不無覆壓之害風雨侵浥【於立切濕潤也】亦有翻倒之虞【謂經雨倒簇也蠶桑直說云簇蠶時雨被沾濕才晴不以成繭不成繭翻倒別簇如雨少則曝漧】復內外寒燠之不均或髙下稀宻之易所以致簇內病生繭少皆由此故習俗旣久未能遽革今聞善蠶者一法約量本家育蠶多少選於院內空【去聲】地就添椽木苫艸等物作連脊廈屋防常別用至蠶老時置簇於內隨其長短先搆簇心空直如洞就地掘成長槽隨宜濶狹旁可人行以備火【謂用火法也蠶書云已入簇微用熱灰火溫之待入网漸漸加火不宜中輟稍冷防絲亦止繰之卽斷多煮爛作絮不能一緒扣盡矣】外則周以層架隨層臥布蒿梢以均蠶居旣畢用重箔圍之若蠶少屋多防開戶就內簇之亦可如此則上有芘覆下無濕潤架旣寛平蠶乃自若又總簇用火便於照料南北之間去短就長制此良法皆宜用之則始終無慊矣故梅聖兪蠶簇詩云競畏風雨寒露置未如屋正謂此也【梅聖兪詩云冰蠶三眠休作繭富其簇漢北取蓬蒿江南借茅竹蒿疏無欝泥竹淨亦森束云云前二句】歌云捲去緑云桑已少箔頭有絲蠶欲老月餘辛苦見成功作簇不應從艸艸南北習俗久不同彼此更須論拙巧北簇多露置積疊仍憂風雨至南簇俱在屋施之北蠶良未足南北簇法當約中別搆長廈方能容外周層架蒿艸平內備火通人行飼卻神桑絲已吐女灑桃漿男打鼓作繭直須三日許開簇團團不勝數我家多蠶方自慶得法於今還可證免似向來多簇病

繭甕蠶書云凡浥【於立切】繭列埋大甕地上甕中先鋪竹簣次以大桐葉覆之乃鋪繭一重以十斤爲率摻鹽二兩上又以桐葉平鋪如此重重隔之以至滿甕然後宻蓋以泥封之七日之後出而繅之頻頻換水卽絲明快蓋爲繭多不及繅取卽以鹽藏之蛾乃不出其絲柔韌【如吝切】潤澤又得勻細此南方淹繭法用甕頗多可不預備嘗讀北方農桑直說云生繭卽繅爲上如人手不及殺繭慢慢繅者殺繭法有三一曰日曬二曰鹽浥三曰籠蒸籠蒸最好人多不觧日曬損繭鹽浥甕藏者穩前人織圖詩云盤中水晶鹽井上梧桐葉陶器固封閉窖繭近旬浹門前春水生布糓催畚臿明朝踏繅車車輪纒白【徒葉切】

繭籠蒸繭器也農桑直說云用籠三扇以軟艸紮圏加於釡口以籠兩扇坐於其上籠內勻鋪繭厚三指許頻於繭上以手試之如手不禁熱可取去底扇卻續添一扇在上如此登倒上下故必用籠也不要蒸得過了過則軟了絲頭亦不要蒸得不及不及則蠶必鉆了如手不禁熱恰得合宜此用籠蒸繭法也【將已蒸過繭於蠶房捶箔上後頭合籠內繭在上用手撥動如箔上繭滿打起更攤一箔冷定上用細柳梢防覆了其繭只於當日都要蒸盡如蒸不盡來日定要蛾出如此繅絲有一般快釡湯內用鹽二兩油一兩所蒸繭不致幹了絲頭如鍋小繭多油鹽旋入】詩云蠶家有繭如山積日恐蛾穿繅不得鹽浥誠佳能幾何只有籠蒸人未識釡湯少沸積繭籠熱不能禁手爲則旋抽底扇加上層曬中庭趂風日人在軖車气少舒緒均停堪絡織作計何人智者心濟物不妨聊假力回看籠也豈筌蹄依舊人間炊餅食

繅車繰絲自鼎靣引絲以貫錢眼升於鏁星星應車動以過添梯乃至於軖【去王切繰輪也】方成繰車秦觀蠶書繰車之制錢眼爲版長過鼎靣廣三寸厚九黍中其厚揷大錢一出其端橫之鼎耳後鎭以石鏁星爲三蘆管管長四寸樞以圓木建兩竹夾鼎耳縛樞於竹中管之轉以車下直錢眼謂之鏁星星應車動以過添梯【農桑直說云竹筒子宜細鉄條子串筒兩卷子亦須鉄也】添梯車之左端置環繩其前尺有五寸當牀左足之上建柄長寸有半匼柄爲鼓鼓生其寅以受環繩繩應車運如環無端鼔因以旋鼓上爲魚魚半出鼓其出之中建柄半寸上承添梯者二尺五寸片竹也其上揉竹爲鉤以防絲竅左端以應柄對鼓爲耳方其穿以閉添梯故車運以牽環繩繩簇鼓鼓以舞魚魚振添梯故絲不過偏制車如轆轤必添兩軸以利脫絲竊謂上文云車者今呼爲軖軖必以牀【農桑直說云軖牀下鼎一尺軸長二尺中徑四寸兩頭三寸用楡槐木四角或六角輻通長三尺五寸六角不如四角軖小則絲易觧】以承軖軸軸之一端以鐵爲裊掉復用曲木擐作活軸左足踏動軖卽隨轉自下引絲上軖總名曰繅車詠曰人家育蠶憂不得今嵗蠶収繭如積滿家兒女喜欲狂送車頭趂繰緝南州誇冷盆冷盆細繳何輕勻北俗尙熱釡熱釡絲圓盡多緒卽今南北均所長熱釡冷盆俱此軖軖頭轉機須足踏錢眼添梯絲度滑非弦非管聲咿村北村南響相答婦姑此時還對語凖備吾家好機杼豈知縣吏已催科不時掲去無餘紽迫索仍憂宿負多車乎車乎將柰何

熱釡秦觀蠶書云繰絲自鼎靣引絲直錢眼此繰絲必用鼎也今農家象其深大以槃甑接釡亦可代鼎故農家直說云釡要大置於竈上【如蒸竈法可繰粗絲單繳者防繳者亦可】釡上大盤甑接口添水至甑中八分滿可容二人對繰水須常熱宜旋旋下繭繰之多則煮損凡繭多者宜用此釡以趨速效詩云蠶家熱釡趂繅忙火長存蟹眼湯多繭不須愁不辦時時頻見脫絲軖

冷盆農桑直說冷盆可繅全繳細絲中等繭可繰下繳比熱釡者有精神又堅韌也𨿽曰冷盆亦是火溫之盆要小先泥其外【口徑可二尺之上者預先翻過用長黏泥底並四圍至唇泥厚四指將至唇漸薄日曬干名爲冷盆】用時添水八九分滿繰之【水宜溫暖常勻無令乍寒乍熱不勻也】詩云瓦盆添水火防然繭緒抽來細繳全不似貴家華屋底空教纎手防淸泉

蠶連蠶種紙也舊用連二大紙蛾生卵後又用綫長綴通作一連故因曰連匠者嘗別抄以鬻之務本新書云蠶連厚紙爲上薄紙不禁浸浴如用小灰紙更妙連須以時浴之浴畢掛時令蠶子向外恐有風磨損冬至日及臘八日浴時無令水極深浸浴畢取出比及月望數連一卷桑皮索系定【務本新書云蠶連不得用麻繩系掛如或不忌後多幹死不生本艸陳藏器云以薴蔴近種則不生當遠之】庭前立竿髙掛以受臘天寒气年節後甕內竪連須使玲瓏安十數日日髙時一出每陰雨後卽便曬曝【恐傷濕潤見風亦不可多時】此蠶連育飬之法直至暖種而生【前文間取諸蠶書】詩云前朝繭如山今朝卵如粟如山今嵗謀如粟來歲足來歳一何神生化楮一幅丁寕語荊婦依時勤曬沐

農書卷二十﹤子部﹐農家類﹐王氏農書﹥

欽定四庫全書

農書卷二十一

元王禎撰農器圖譜十七

蠶桑門

夫蠶之用桑必有鉤筐等器以供其事然逺近之間習俗不通故其制度巧拙絕異彼有並力而不及此或一工而兼倍今特采輯去短從長使知所擇夫桑具蠶之用也故次扵蠶事之後

桑幾狀如髙櫈平穿二桄就作登級凡柔桑不勝梯附須登幾上乃易得葉齊民要術云采桑必須髙幾士農必用云擔負髙幾繞樹上下今蠶家采彼女桑玆爲便噐梅聖兪詩云柔桑不倚梯摘葉賴髙幾每扵得葉易曾靡憂枝披【上聲】躋陞類拾級下上異緣蟻閒置艸舍傍雞鳴或棲止

桑梯說文曰梯木階也夫桑之穉者用幾采摘其桑之髙者須梯剶【醜全切削去也】斫梯若不長未免攀附旁條不還則鳩腳多亂樛【居秋切】枝折垂則乳液旁出必欲趁扵髙下隨意去防須梯長可也齊民要術云采桑必須長梯梯不長則髙枝折正謂此也詩云貫木取諸漸爲梯利用晉附彼墻下桑如躡平地迅女枝旣不攀逺揚亦可刄何當展所施摘蓮華峯峻

斫斧桑斧也其斧銎【曲容切】匾而刃闊與樵斧不同詩謂蠶月條桑取彼斧斨以伐逺揚士農必用云轉身運斧條葉偃落扵外卽謂以伐逺揚也凡斧所剶斫不煩再刄者爲上至遇枯枝勁節不能拒遏又爲上如剛而不闕利而不乏尢爲上也然用斧有法必須轉腕回刄向上斫之枝查旣順津脈不出則葉必復茂故農語云斧頭自有一倍葉以此知科斫之利勝惟在夫善用斧之效也梅聖兪詩云科桑持野斧乳濕新磨刃繁枿一以除肥條更丰潤魯葉大如掌吳蠶食若駿始時人謂斨利俗今乃信桑鉤采桑具也凡桑者欲得逺揚枝葉引近就摘故用鉤木以代臂指板【普班切】援之勞昔后妃世婦以下親蠶皆用筐鉤采桑唐肅宗上元初獲定國寶十三內有采桑鉤一以此知古之采桑皆用鉤也然北俗伐桑而少采南人采桑而少伐嵗歲伐之則樹脈易衰久久采之則枝條多結欲南北隨宜采斫互用則桑斧桑鉤各有所施故兩及之不致偏廢梅聖兪詩雲長鉤扳桑枝短鉤掛桑籠南陌露气寒東方日光動少婦首且笄幼女角已總競用采葉歸曾非事梳櫳

桑籠集韻云籠大篝【古侯切】也今謂有系筐也桑者便扵攜挈古樂府云羅敷善采桑【案今本作羅敷善蠶桑】采桑城南隅【方言叶韻】靑絲爲籠繩【案今本作靑絲爲籠系】桂枝爲籠鉤今南方桑籠頗大以擔負之尢便扵用梅聖兪詩云采采向桑郊盈盈自持筥桂鉤帶月往穉葉和煙貯一心恐蠶饑搔首促儔侶到家傾嫩緑刀幾爲防咀

桑网盛葉繩兜也先作圏木緣圏繩結网眼圓垂三尺有餘下用一繩紀爲网底桑者挈之納葉扵內网腹旣滿歸則解底繩傾之或人挑負或用畜力防送比之筐籃甚爲輕便北方蠶家多置之詩云厥初結网功豈知兼水陸制用有異同隨宜可伸縮一网作領圏眾目寛甕腹蠶家急葉時歸來傾萬緑

劖【士咸切】刀剶桑刃也刀長尺餘闊約二寸木柄一握南人所桑剶桑俱用此刄北人斫桑用斧劖桑用鎌鎌刄𨿽利終非本器不若劖刀之輕且順也若南人斫桑用斧北人劖葉用刀去短就長兩爲便也詩云晶熒一尺鐡煆以赫連鋼剶斫有餘用功防在蠶桑樛附日以戕新枝日以長胡爲豳人歌獨取斧與斨切刀斷桑刃也蠶蟻時用小刀蠶漸大時用大刀或用漫防蠶多者又用兩端有柄長刃切之名曰懶刀【懶刀如皮匠刮刀長三尺許兩端有短木柄以手按刀半裁半切斷葉云積可供十筐】先扵長櫈上鋪葉勻厚人扵其上俯按此刀左右切之一刃之利可桑百箔詩云煆金作懶刀形制半圭璧一食飫十筐雙柲便兩搤切之復裁之斷桑如雲積刀作千握絲功成在三尺【防查鎋切秦云切艸也又作防】

桑碪爾雅曰碪謂之榩【音防】郭璞曰碪木礩也碪從石榩從木卽木碪也碪截木爲碢圓形竪理切物乃不拒刄此北方蠶小時用刀切葉碪上或用幾或用夾南方蠶無大小切桑俱用碪也詩雲團團幾上碪尋常閒月魄蠶月切柔桑纎纎云縷積飼飬槃篚多收去淨無迹不必在庖廚鼓刀刄聲剨【案原本剨訛作割謹攺正】

桑夾挾桑具也用木礩上仰置叉股髙可二三尺扵上順置防刃左手茹葉右手按刃切之此夾之小者若蠶多之家乃用長椽二莖駢竪壁前中寛尺許乃實納桑葉髙可及丈人則躡梯上之兩足後踏屋壁以胸前向壓住兩手按長刃向下裁切此桑夾之大者南方切桑惟用刀碪不識此等桑具故特歷說之以廣其利詩云沃葉緑云多吐出掌握內刃頭風雨聲紛然落呀喙材良用有餘力小功輙倍春蠶食急時籧筐誠有待農噐圖譜十八

織絍門

織絍婦人所親之事傳曰一女不織民有寒者古謂庶士以下各衣【去聲】其夫秋而成事烝而獻功則有辟是也凡紡絡經緯之有數梭繀機杼之有法𨿽一絲之緒一綜之交各有倫敍皆須積勤而得累功而至日夜精思不致差互然後乃成幅匹如閨閫之屬務之不惟防閒驕逸又使知其服被之所自不敢易也

絲籰【玉縛切】絡絲具也方言曰楥【音爰】兗豫河濟之間謂之轅【郭璞注云所以絡絲】說文曰籰收絲者也或作從角間聲今字從竹又從矍竹器從人執之矍矍然此籰之義也然必竅貫以軸乃適扵用爲理絲之先具也耕織圖詩云兒夫督機絲輸官趂時節向來催租瘢正爲坐逾越獨來掉籰勤寜復辭腕脫辛勤夜未眠敗屋燈明滅

經架牽絲具也先排絲籰扵下上架橫竹列環以引眾緒總扵架前經【與牌同】一人往來挽而歸之紖軸然後授之機杼前人織圖詩云素絲頭緒多羨君巧安排靑鞵【胡街切】不動塵緩步交去來脈脈意欲亂眷眷首重回王言正如絲亦付經綸才

緯【織絲也】車方言曰趙魏之間謂之歷鹿車東齊海岱之間謂之道軌今又謂繀【音碎】車通俗文曰織纎謂之繀【蘇內切】受緯曰莩其拊上立柱置輪輪之上近以鐡條中貫細筒乃周輪與筒繚環繩右手掉輪則筒隨輪轉左手引絲上筒遂成絲繀以充織緯孫徳施賦云惟工藝之多門偉英麗乎創形擬老氏之一轂兮應天運以回行秉轉屈以成規兮不辭勞以自傾故其用同造物巧參天地軒轅垂衣因其以濟衮冕龍旂用康上帝勲存王室恵我皁觀其防風興扵軸端霧雨散扵輻制以靈木絡以奇竹規朝日以爲圓兮凖暈月以造像若洪輪之在碓兮似蜘蛛之結网爾乃才藝妻妾工巧是嘉或織錦組或匠綾羅【一作紗】舒皓腕扵輕輪兮換擬景乎鏡華絲成妙扵指端淸籟幽而相和象蟋蟀之鳴戶兮類寒蟬之吟家

﹤子部﹐農家類﹐王氏農書﹐卷二十一﹥

絡車方言曰河濟之間絡謂之給【郭璞注曰所以轉籰給事也】說文云車柎【方無切】爲柅易姤曰系扵金柅【柅女履切金者堅剛之物柅者制動之主】通俗文曰張絲曰柅蓋以脫軖之絲張扵柅上上作懸鉤引致緒端逗扵車上其車之制必以細軸穿籰措扵車座兩柱之間【謂一柱獨髙中爲通槽以貫其籰軸之首一柱下而管其籰軸之末】人旣繩牽軸動則籰隨軸轉絲乃上籰此北方絡絲車也南人但習掉籰取絲終不若絡車安且速也今宜通用詩云軖絲張柅復相牽絡婦車成用具全座上通槽連簨臼軸頭引籰逗繩圏一鉤逓控防偏度獨縷依循入臥纒防向華筵曾誤認箜篌人坐理冰

﹤子部﹐農家類﹐王氏農書﹐卷二十一﹥

織機織絲具也按黃帝元妃西陵氏曰嫘祖始勸蠶稼月大火而浴種夫人副禕而躬桑乃獻繭稱絲遂成織絍之功因之廣織以給郊廟之服見路史傅子曰舊機五十綜者五十躡六十綜者六十躡馬鈞者天下之名巧也患其遺日防功乃易以十二躡今紅【音工】女織繒惟用二躡又爲簡要凡人之衣【去聲】被扵身者皆其所自出也王逸賦曰【案此賦已經刪節】織機功用大矣上自太始下訖羲皇【案今本漢王逸賦無此三句】帝軒龍躍伯余是創【案今本作庶業是昌】俯亶聖思【案今本作俯覃聖思】仰攬三光悟彼織女終日七襄【案今本無此二句】爰制布帛始垂衣裳扵是取衡山之孤桐南嶽之洪樟賸復回轉刻象幹形大庭淡泊擬則川平光爲日月蓋取昭明三軸列布上法臺星兩驥齊首儼若將徵方圓綺錯極妙窮奇兔耳跧伏若安若危猛犬相守竄身匿蹄髙樓雙峙下臨淸池防魚銜餌瀺灂其陂鹿盧並起織纎俱垂宛若星圖屈膝推移【案今本作一往一來匪勞匪疲】

梭通俗文曰織具也所以行緯之莎【蘇戈切】藝苑曰陶侃嘗捕魚得一梭還挿著壁有頃雷雨梭變赤龍躍去蓋梭得魚之象有化龍之義焉梅聖兪詩云給給機上梭往返如度日一經復一絲成寸遂成匹虛腹鋭兩端素手投未畢陶家掛壁間雷雨龍飛出

砧杵練具也東宮舊事曰太子納妃有石砧一枚又【亦作搗】衣杵十荊州記曰秭歸縣有屈原宅女嬃廟衣石猶存蓋古之女子對立各執一杵上下練扵砧其丁東之聲互相應答今易作臥杵對坐搗之又便且速易成帛也魏璀賦云細腰杵兮木一枝女郎砧兮石五彩聞後響而已續聴前聲而猶在夜如何其秋兮已半扵是拽魯縞攘皓腕始扵揺揚終扵淩亂四振五振驚飛鴈之兩行六舉七舉遏彩雲而一斷隱髙閣而如動度遙城而如散夜有露兮秋有風杵有聲兮衣可縫佳人聴兮意何窮步逍遙扵涼景暢容與扵晴空黃金釵兮碧雲髮白素巾兮靑女月佳人聴兮良未歇擘長虹而乍開淩倒景而將越是時也餘響未畢微影方流逶迆洞房半入宵夢窕閒館方增客愁李都尉以胡笳動泣向子期以鄰笛增憂古人獨感扵聽今者況兼乎秋【案練賦此下尙有二聨此本節去】願君無按龍泉色誰道明珠不可投

農器圖譜十九

纊絮門【木棉附】

纊絮禦寒古今所尙然制造之法南北互有所長故特縂輯庶知通用近世以來復以木棉爲助今附扵後

絮車構木作架上控鉤繩滑車下置煮繭湯甕絮者掣繩上轉滑車下徹甕內鉤繭出沒灰湯漸成絮段荘子謂洴澼絖者【防云洴浮也澼漂也絖絮也】古者纊絮綿一也今以精者爲綿粗者爲絮因蠶家退繭造絮故有此車煮之法常民借以禦寒次扵綿也彼有繭爲胎謂之牽縭者較之車煮工拙懸絕矣詩云世有洴澼纊架構以車名下上輪繩滑牽聨甕繭烹濟貧寒可禦售業價還輕會遇不龜手百金爲爾榮

撚綿軸制作小碢或木或石上挿細軸長可尺許先用叉頭掛綿左手執叉右手引綿上軸懸之撚作綿絲就纒軸上卽爲防縷閨婦室女用之可代紡績之功詩云朶綿髙執玉叉頭細作垂絲撚復收待得功成付機杼不知誰解衣【去聲】新防

綿矩以木框方可尺餘用張繭綿是名綿矩又有揉竹而彎者南方多用之其綿外圓內空謂之豬肚綿及有用大竹筒謂之筒子綿就可攺作大綿裝時未免扡【池解切折物也】裂北方大小用瓦蓋各從其便然用木矩者防爲得法酈善長水經注曰房子城西出白土細滑如膏可用濯綿霜鮮雪曜異扵常綿世俗云房子之纊也抑亦類蜀郡之錦得江津矣今人張綿用藥使之膩白亦其理也但爲利者因而作僞反害其眞不若不用之爲愈詩云有繭盈頃筐置矩臨淸溪綱繀由我張邊幅須爾齊用裝身上衣輕煗衷晴霓迆邐棄墻角未可同筌蹄

木棉序【附】

桑土旣蠶之後惟以繭纊爲務殊不知木棉之爲用夫木棉產自海南諸種蓺制作之法駸駸北來江淮川蜀旣獲其利至南北混一之後商販扵此服被漸廣名曰吉布又曰棉布【異物志云木棉之爲布曰班布繁縟多巧者曰城次粗者曰文縟又次粗者名曰烏驎】其幅疋之制特爲長闊茸宻輕暖可扺繒帛又爲毳服叚足代本物按裴淵廣州記云蠻夷不蠶采木棉爲絮又諸畨雜誌云木棉吉貝木所生占城闍婆諸國皆有之今已爲中國珍貨但不自本土所產不能足用且比之桑蠶無采飬之勞有必收之效埒之枲薴免績緝之工得禦寒之益可謂不麻而布不繭而絮𨿽曰南產言其適用則北方多寒或繭纊不足而裘褐之費此防省便夫種植之法已載谷譜制造之具復列扵此庶逺近滋習助桑麻之用兼蠻夷之利將自此始矣

木棉攪車木棉初采曝之陰或焙漧南州異物志班布吉貝木所生熟時狀如鵞毳細過絲綿中有核如珠玽【公後切】用之則治出其核昔用輾軸今用攪車尢便夫攪車四木作框上立工小柱髙約尺五上以方木管之立柱各通一軸軸端俱作掉拐軸末柱竅不透二人掉軸一人餵上棉英二軸相軋則子落扵內棉出扵外比用輾軸工利數倍今特圖譜使民易效【凡木棉𨿽多今用此法卽去子得棉不致積滯】詩云二木相摩運兩端宛如造物沒機闗霜棉山積珠論斗只在思樞柄用間

木棉彈弓以竹爲之長可四尺許上一截頗長而彎下一截稍短而勁控以繩弦用彈棉英如彈氈毛法務使結者開實者虛假其功用非弓不可詩云主射由來彀此弓豈知法有他功卻將一掬香棉朶彈作晴雲滿座中木棉捲筳【徒丁切】淮民用薥黍梢莖取其長而滑今他處多用無節竹條代之其法先將棉毳條扵幾上以此筳捲而扞之遂成棉筒隨手抽筳每筒牽紡易爲勻細皆捲筳之效也詩云折得筳捲毳茸就憑瑩滑脫圓筒作棉匠具𨿽多巧獨有天然造物功

木棉紡車其制比麻薴紡車頗小夫輪動轉莩繀隨之紡人左手握其棉筒不過二三續扵莩繀牽引漸長右手均撚俱成【去聲】縷就繞繀上欲作綫織置車在左再將兩繀棉絲合紡可爲綫棉南州異物志曰吉貝木熟時狀如鵞毳但紡不績在意小抽牽引無有斷絕此卽紡車之用也詩云莩繀隨輪共一車頭霜縷入周旋已知單【去聲】勻堪愛更欲雙聨作綫棉

木棉撥車其制頗肖麻薴蟠車但以竹爲之方圓不等特更輕便按舊說先將紡訖棉繀扵稀糊盆內度過稍幹然後將棉繀頭縷撥扵車上遂成棉詩云造形隨意作方圓終日悠悠聴撥旋待爾成足經緯卻教機杼得功全

木棉軖牀其制如所坐交椅但下空一軖四股軖軸之末置一掉枝上椅竪列八繀下引棉絲動轉掉枝分絡軖上絲旣成次第脫防比之撥車日得八倍始出閩建今欲傳之他方同趨省便詩云八繀棉絲絡一軖巧憑坐椅作軖牀試將觸類深思索麻薴鄕中用亦良

木棉綫架以木爲之下作方座長濶尺餘臥列四繀座上鑿置獨柱髙可二尺餘柱下橫木長可二尺用竹篾均列四彎內引下座四繀紡扵車上卽成棉綫舊法先將此繀絡扵籰上然後紡合今得此制甚爲速妙詩云絲牽臥繀上拘聮雙縷俱成合綫棉便向車頭施防巧紡人特喜勝扵先

木棉總具

木棉總具其法自撥車軖牀棉旣成用漿糊煮過仍以木杖兩端掣之日防不時手搓幹濕得所絡扵籰上而後經緯制度一仿防類織絍機杼並與布同詩云棉絲經絡比防工織絍機張與布同旣可爲衣代防布便知器用兩相通

農書卷二十一﹤子部﹐農家類﹐王氏農書﹥

欽定四庫全書

農書卷二十二

元王禎撰農器圖譜二十

麻薴門

麻薴之有用具南北不無異同民俗豈能通變如南人不解刈麻北人不知治薴及有漚浸審生熟之莭車紡分大小之工凡絺綌繩綆皆其所出今幷所附類一一條列庶使南北互相爲法云

漚【烏侯切】池漚浸漬也池猶也詩云東門之池可以漚麻凡蓻麻之鄕如無水防則當掘地成池或甃以塼石蓄水於內用作漚所齊民要術云漚欲淸水生熟合宜注說雲濁水則麻黒水少則麻脆生則難剝太爛則不任此漚法也汜勝之書曰夏至後二十日漚枲枲和如絲大凡北方治麻刈倒卽防之臥置池內水要寒暖得宜麻亦生熟有節湏人體測得法則麻皮潔白柔韌可績細布南方但連根防麻遇用則旋浸旋剝其麻片黃皮粗厚不任細績𨿽南北習尙不同然北方隨刈卽漚於池可爲上法又詩云東門之池可以漚薴以此知薴亦可漚問之南方造薴者謂薴性夲難輭與漚麻不同必先績薴已紡成纑乃用幹石灰拌和累日【夏天三日冬天五日春秋約中】旣畢抖去別用石灰煮熟待冷於淸水中濯淨然後用蘆簾平鋪水面【如水逺則用大盆盛水鋪簾或艸攤纑浸曝每日換水亦可】攤纑於上半浸半曬遇夜収起瀝漧次日如前纑極白方可起布此治薴池漚之法湏假水浴日曝而成北人未之省也今錄之冀南北通用竊讀孟子所謂江漢以濯之秋陽以暴之皜皜乎不可尙已今漚薴𨿽曰小技亦此理歟詩曰解變常麻作雪衣【詩云麻衣如雪】好將漚法教民知若憑地利江南易是防人家近水湄

刈刀獲麻刄也或作両刄但用防柌【似咨切】旋插其刄俯身控刈取其平穏便易北方種麻頗多或至連頃另有刀工各具其器割刈根莖劖削梢葉甚爲速效齊民要術曰麻勃如灰便刈防欲小欲薄獲欲淨此刈麻法也南方惟用防取頗費工力故錄於此示其便也詩云森森麻榦覆陰濃頃畆方期一卷空說似吳儂初未信中原隨地有刀工薴刮刀刮薴皮刄也煆鐡爲之長三寸許捲成小槽內插短柄兩刄向上以鈍爲用仰置手中將所剝薴皮橫覆刄上以大指就按刮之薴膚卽蛻農桑輯要云薴刈倒時用手剝下皮以刀刮之其浮皴【七旬切】自去又曰薴剝取其皮以竹刮其表厚防自脫得裏如筋者煮之用績今制爲兩刄鐡刀尢便於用詩云刮薴由來要愈工柄頭雙刄就爲銎形模外若無他伎掌握中能效此功捲去膚皴見精粹退余梗澁得輕松作麻已付金釵績更爲珍藏用不窮

績【去中切】盛麻績器也績集韻云緝也說文曰籠也又姑簍也字從竹或以條莖編之用則一也大小深淺隨其所宜制之麻薴蕉葛等爲之絺綌皆本於此有日用生財之道也詩云績麻如之何以器爲縈蟠初認飛霰落次若層雲屯功成在良筌日新防銘槃詩人有深刺勿效南方原

﹤子部﹐農家類﹐王氏農書﹐卷二十二﹥

小紡車【紡妃両切】此車之制凡麻薴之鄕在在有之前圖具陳玆不復述隋書鄭善果母淸河崔氏恆自紡績善果曰母何自勤如是耶答曰紡績婦人之務上自王后下至大夫妻各有所制若惰業者是爲驕逸吾𨿽不知禮其可自敗名乎今士大夫妻妾衣【去聲】被纎美曽不知紡績之事聞此鄭母之言當自悟也詩云間荊布車人紡具維持總一身旋績纒綿分眾縷各隨莩繀轉【上聲】孤輪無窮運用資生業不礙繁喧徹近鄰從此輸功到機杼年年絺綌爲誰新大紡車其制長餘二丈闊約五尺先造地柎木框四角立柱各髙五尺中穿橫桄上架枋木其枋木両頭山口臥受卷纑長軖鐡軸次於前地柎上立長木座座上列臼以承底鐡簨【夫用木車成筩子長一尺二寸圍一尺二寸計三十二枚內受績纒】上俱用杖頭鐡環以拘軸又於額枋前排置小鐡義分勒績條轉【上聲】上長軖仍就左右別架車輪兩座通絡皮下經列上拶轉軖旋鼓或人或畜轉【上聲】動左邊大輪隨輪轉眾機皆動上下相應緩急相宜遂使績條成緊【去聲】纒於軖上晝夜紡績百斤或眾家績多乃集於車下秤績分纑不勞可畢中原麻布之鄕皆用之今特圖其制度欲使他方之民視此機栝闗楗仿效成造可爲普利又新置絲綫紡車一如上但差小耳比之露地桁架合綫特爲省易因附於此詩云大小車輪共一弦一輪才動各相連績隨眾方齊轉【上聲】纑上長軖卻自纒可代女工兼倍省要供布縷未徵前畫圖中土規模在更欲他方得共傳

蟠車纒纑具也又謂之撥車南人謂撥柎又云車柎南北人皆慣用習見已圖於前玆不必述詩云績紡功才畢蟠纑得此車行桄運樞臬交輳寄橫義宛轉荊釵手周旋裏布家豈知羅綺軰惟務撥琵琶

纑刷防布縷器也束艸根爲之通柄長可尺許圍可尺餘其纑縷杼軸旣畢架以義木下用重物掣之纑縷已均布者以手執此就加漿糊順下刷之卽增光澤可授機織此造布之內𨿽曰細具然不可闕詩云績麻經紡卽爲纑功用都歸一刷餘才與機頭借光潤已聞催布有徵胥

布機釋名曰布列諸縷淮南子曰伯余之初作衣也【伯余黃帝臣也】緂【他甘切】麻索縷手經指掛【案淮南子此句下有其成猶网羅一句】後世爲之機杼幅匹廣長疏宻之制存焉農家春秋績織最爲要具詩云誰家績紡成札札防機杼大布可以衣絺縠安用許哀彼度梭人辛苦織如霧坐令鄕落間長歌二東句行臺監察禦史云卿造布之法印行今抄附於此毛絁布法防一色白薴麻水潤分成縷粗細任意旋緝旋搓本俗於腿上搓作纑逗成鋪不必車紡亦勿熟漚只經生纑論帖穿薴如常法以發過稀糊調細豆刷過更用油水刷之於天气濕潤時不透風處或地窨子中灑地令潤經織爲佳若風日髙燥則纑縷漧脆難織每織必先以油水潤薴及潤纑經織成生布於好灰水中浸蘸防幹再蘸再防如此二日不得揉搓再蘸濕了於幹灰內周徧滲浥兩時久納於熱灰水內浸濕於甑中蒸之文武火飬二三日頻頻翻覷要識灰性及火慢次用淨水澣濯天晴再三水搭防如前不計次數惟以潔白爲度灰湏上等白者落黎桑柴豆稭等灰入少許炭灰妙鐡勒布法將揀下雜色薴麻水潤分縷隨緝隨搓經織皆如前法水煮過便是先將生薴麻折作二尺五寸長不斷防幹蒸過帯濕剝下去粗皮如常法水潤緝搓如前麻鐡黎布法將雜色老火麻帯濕曲折作二尺五寸長防幹収之欲用時旋於木甑中蒸過趂濕剝下防幹以木椑子兩个夾麻順歷數次至麻性頗軟堪緝爲度水潤緝績紡作纑生織成布水煮便是此布妙處惟在不搓揉了麻之骨力好灰水蘸防布子潔白而已𨿽曰蘸防頗煩而省纒縈熟纑等工亦多比之南布或有價髙數倍者眞良法也鏤板印布與存心治生君子共之

防車續麻枲【想裏切】防【俗冩作麻防廣韻並無此字今姑從俗紴廣韻作仄聲】緊【去聲】具也造作簨虡【簨思尹切虡其舉切】髙二尺上穿橫軸長可二尺餘貫以軖轂左手引麻牽軖旣轉右手續接麻皮成緊【去聲】縱纒軖上防縷旣盈乃脫軖付之繩車或作別用詩云形如紖籰卻輕便【平聲】麻縷牽來日萬旋料得防成付它具作繩功力已居先

繩車絞合【古防切】防緊作繩也其車之制先立簨虡一座植木止之簨上加置橫板一片長可五尺闊可四寸橫板中間排鑿八竅或六竅各竅內置掉枝或鐡或木皆彎如牛角又作橫木一莖列竅穿其掉枝復別作一車亦如上法兩車相對約量逺近將所成防緊【去聲】各結於兩車掉枝之足車首各一人將掉枝所穿橫木俱各攪轉防股勻緊卻將三股或四股撮而爲一各結於掉枝一足計成二繩然後將另制木置於所合【入聲】防緊之首復攪其掉枝使防緊成繩木自行繩盡乃止凡農事中用繩頗多故田家習制此具遂列於農譜之內詩云車頭防縷各牽連糺索初因匠手傳一緊【去聲】續來通似脈兩端相掣直如機憑裊掉供旋轉股入行作緊圓資爾屈伸功用畢莫將良器防忘筌

紉車【紉尼鄰切】繟繩器也通俗文曰單繟曰紉揉木作棬中貫軸柄長可尺餘以棬之上角用單麻皮右手執柄轉【上聲】之左手績麻股旣成緊【去聲】則纒於棬上或隨繩車用之以助糺絞防緊【去聲】又農家用作經織麻屨牛衣簾箔等物此紉車復有大小之分也詩云身惟軸柄首惟棬麻縷紉來盡自纒簾箔織余仍有用牛衣經緯輭於毯旋【平聲】椎掉麻紴具也截木長可六寸頭徑三寸許兩

間斫細樣如腰鼔中作小竅插一鉤簨長可四寸用系麻皮於下以左手懸之右手撥旋麻旣成緊【去聲】就纒椎上余麻挽於鉤內復續之如前所成經緯可作麤布亦可織履農隙時老稚皆能作此𨿽系細之具然於貧民不爲無補故繋於此詩云鉤椎髙挈作懸虛麻緊【去聲】成來布有纑近喜鄕人更他用卻旋毛縷造氍毹

耕索牛所挽繩也古名綯牛索也爾雅曰綯絞也謂紏絞繩索也詩云宵爾索綯郭注云綯繩之別名方言曰車紂自闗而東謂之防或謂之曲綯或謂之曲綸自闗而西謂之紂農家紉麻合【古防切】之以挽耕犂按舊說遼東犂轅長可四尺回轉相妨今秦晉之地亦用長轅犂其轅端橫木如古車之制以駕二牛然平田則可至於山隈水曲轉折費力如山東及淮漢防防用三牛四牛大小不等髙下不齊旣難並駕動作之間終不若用索之便也詩云農家蓺麻枲耕繩皆自繟槃軛憑後先牛力利回轉捲去迹若藏伸來力還展或者駕長轅彊【去聲】直殊未善呼鞭驅牛具也字從革從便曰防曰鞓曰鞘偹則成之春秋傳云鞭長不及馬腹此禦車鞭也今牛鞭犂後用亦如之農家紉麻合鞭鞭有鳴鞘人則以聲相【去聲】之用警牛行不專於撻世云呼鞭卽其義也詩云何物耕牛服並驅長鞭輕裊配歌呼寄聲莫作鳴鞘急飼飬曽添宿料無

牛衣顏師古曰編亂麻爲之卽今呼爲防具者前漢王章嘗臥牛衣中晉書劉寔好學少貧苦口誦手繩賣牛衣以自給據牛之有衣舊矣以此見古人重畜不忘農之本故也今牧飬中惟牛毛疎最不耐寒每近冬月皆宜以冗麻續作防緊【去聲】編織毯叚衣【去聲】之如防【市主切】褐然以禦寒冽不然必有凍栗之患農耕之家不可不預爲儲備王荊公詩云百獸冬自暖獨牛無氄毛無衣與卒嵗坐恐得空牢主人覆護恩豈啻一綈袍問汝何以報黐黐滿東臯【案農務集作黍離滿東臯】

法制長生屋天生五材民並用之而水火皆能爲災火之爲災尢其暴者也春秋左氏傳曰天火曰災人火曰火夫古之火正或食於心或食於咮咮爲鶉火心爲大火天火之孽𨿽曰气運所感亦必假於人火而後作焉人之飲食非火不成人之寢處非火不明人火之孽失於不愼始於毫髮終於延綿且火得木而生得水而熄至土而盡故木者火之母人之居室皆資於木易於生患水者火之牡而足以勝火人皆知之土者水之子而足以禦火而人未之知也水者救於已然之後土者禦於未然之前救於已然之後者難爲功禦於未然之前者易爲力此曲突徙薪之謀所以愈於焦頭爛額之功也吾嘗觀古人救火之術宋災樂喜爲政使伯氏司裏火所未至撤小屋塗大屋陳畚挶具綆缶備水器蓄水潦積土塗表火道此救療之法也鄭災公孫僑爲政郊人助園史除於國北禳火於元回祿祈於四鄘此祈禳之法也是皆救於已然之後嘗見往年腹裏諸郡所居瓦屋則用磚裹杣檐艸屋則用泥圬上下旣防延燒且易救護又有別置府藏外防磚泥謂之土庫火不能入竊以此推之凡農家居屋廚屋蠶屋倉屋牛屋皆冝以法制泥土爲用先宜選用壯大材木締構旣成椽上鋪板板上傅泥泥上用法制油灰泥塗餙待日曝漧堅如瓷石可以代瓦凡屋中內外材木露者與夫門壁堵通用法制灰泥圬墁之務要勻厚固宻勿有罅隙可免焚焮之患名曰法制長生屋是乃禦於未然之前誠爲長防又豈特農家所宜哉今之髙堂大廈危樓傑閣所以居珍寶而奉身體者誠爲不貲一旦患生於不測釁起於防眇轉盻揺足化爲煨燼之區瓦礫之千金之軀亦或不保良可哀憫平居暇日誠能依此制造不惟歷刼火而不壊亦可防風雨而不朽至若闤闠之市居民輳集𨿽不能盡依此法其間或有一焉亦可以間隔火道不至延燒安可惜一時之費而不爲永久萬全之計哉贊曰上棟下宇從古而然衣食之利農家攸先維彼倉廩食之所寄維彼蠶室衣之所繋矧玆居室於焉寢防一有遺燎化爲焦土嗟爾農夫豫戒不虞制泥和灰是墁是塗何畏畢方何愁回祿棟宇恆存衣食恆足匪直農家此防是宜凡百居宅可仿作之法制灰泥用磚屑爲末白善泥桐油枯【如無桐油枯以油代之】莩炭石灰糯米膠以前五件防分爲末將糯米膠調和得所地靣爲磚則用磚模脫出趂濕於良平地面上用泥墁成一片半年漧硬如石磚然圬墁屋宇則加紙筋和勻用之不致折裂塗飾材木上用帶筋石灰如材木光防則用小竹釘簮麻須惹泥不致脫落

造活字印書法伏羲氏畫卦造契以代結繩之政而文籍生焉【注云書字於木刻其側以爲契各持其一以相考合】黃帝時倉頡視鳥迹以爲篆文卽古文科斗書也周宣王時史籕變科斗而爲大篆秦李斯損益之而爲小篆程省篆而爲由而楷由楷而艸則又漢魏間諸賢變體之作此書法之大槪也或書之竹謂之竹簡或書於縑帛謂之帛書厥後文籍寖廣縑貴而簡重不便於用又爲之紙故字從巾按前漢皇后紀已有赫蹏紙至後漢蔡倫以木膚麻頭敝布魚网造紙稱爲蔡倫紙而文籍資之以爲卷軸取其易於捲舒目之曰捲然皆冩本學者艱於傳錄故人以藏書爲貴五代唐明宗長興二年宰相馮道李愚請令判國子監田敏校正九經刻板印賣朝廷從之鋟梓之法其本於此因是天下書籍遂廣然而板木工匠所費甚多至有一書字板功力不及數載難成𨿽有可傳之書人皆憚其工費不能印造傳播後世有人別生巧技以鐡爲印盔界行內用稀瀝靑澆滿冷定取平火上再行煨化以燒熟瓦字排於行內作活字印板爲其不便又有以泥爲盔界行內用薄泥將燒熟瓦字排之再入窯內燒爲一叚亦可爲活字板印之近世又有鑄錫作字以鐡條貫之作行嵌於盔內界行印書但上項字樣難於使墨率多印壊所以不能久行今又有巧便之法造板木作印盔削竹片爲行雕板木爲字用小細鋸鎪開各作一字用小刀四面修之比試大小髙低一同然後排字作行削成竹片夾之盔字旣滿用木防防【先結切】之使堅牢字皆不動然後用墨刷印之冩韻刻字法先照監韻內可用字數分爲上下平上去入五聲各分韻頭校勘字樣抄冩完備擇能書人取活字樣制大小冩出各門字樣糊於板上命工刋刻稍畱界路以憑鋸截又有如助辭之乎者也字及數目字並尋常可用字樣各分爲一門多刻字數約有三萬餘字冩畢一如前法今載立號監韻活字板式於後其餘五聲韻字俱要仿此一東通侗恫桐同仝童僮曈朣瞳銅峒橦絧罿筒穜潼犝詷艟籠防聾曨朧櫳瓏礱瀧芃篷髼蒙冡幪蒙雺曚艨蒙懵悤蔥聰驄騣豵緵鬷叢防�藂潨洪洚紅防鴻訌烘空悾箜公功工攻防翁丰酆灃風楓馮沨嵩娀菘崧充防珫忡終螽戎禯駥狨崇漴中忠虫衝衝種爞翀隆癃窿融肜雄熊弓躬躬宮芎窮防二冬彤咚農儂宗松竇悰琮潨慒淙攻三鐘鐘橦舂樁憃衝罿憧艟鱅慵茸樅鏦從蓯蹤樅松丰夆鋒鏠烽逢峯蠭蜂桻重穜龍蘢醲濃穠檂容溶蓉庸墉鎔鄘鏞封葑逄傭恭共供龔胸匈凶洶訩詾跫邕噰雍雝灉癰饔壅顒喁禺蛩邛筇四江扛杠矼釭玒腔椌降悾缸缻瓨洚訌虹邦龎尨庬哤雙艭瀧牕囪鏦樁憃幢五支枝肢巵梔觝氐榰搘禔只只只秖祗秪砥跂施葹鍦鉇釃廝籭襹吹龡炊差衰匙垂陲倕腄兒痿斯祈凘澌虒褫雌貲髭觜疵訾玼胔隨遺隋知摛螭縭馳池邸箎褫錘錘槌捶甀離離蠡劙黎防防纚罹籬縭醨漓璃漓鸝驪鵹孋梨藜犁黧來倈徠釐甃嫠犛貍貍霾羸鈹被陂羆碑卑痺裨錍鈚禆埤箄鞞皮疲罷鎪字修字法將刻訖板木上字樣用細齒小鋸每字四方鎪下盛於筐筥器內每字令人用小裁刀修理齊整先立凖則於凖則內試大小髙低一同然後另貯別器作盔嵌字法於元寫監韻各門字數嵌於木盔內用竹片行行夾住擺滿用木榍輕防之排於輪上依前分作五聲用大字標記造輪法用輕木造爲大輪其輪盤徑可七尺輪軸髙可三尺許用大木砧鑿竅上作橫架中貫輪軸下有鉆臼立轉輪盤以圎竹笆鋪之上置活字板面各依號數上下相次鋪擺凡置輪兩面一輪置監韻板面一輪置雜字板面一人中坐左右俱可推轉摘字蓋以人防字則難以字就人則易此轉輪之法不勞力而坐致字數取訖又可補還韻內兩得便也取字法將元冩監韻另冩一冊編成字號每面各行各字俱計號數與輪上門類相同一人執韻依號數喝字一人於輪上元布輪字板內取摘字只嵌於所印書板盔內如有字韻內別無隨手令刋匠添補疾得完備作盔安字刷印法用平直幹板一片量書面大小四圍作欄右邊空擺滿盔面右邊安置界欄以木防防之界行內字樣湏要个个修理平正先用刀削下諸樣小竹片以別器盛貯如有低邪隨字形襯防【徒念切】防之至字體平穩然後刷印之又以防刷順界行竪直刷之不可橫刷印紙亦用防刷順界行刷之此用活字板之定法也前任宣州旌徳縣縣尹時方撰農書因字數甚多難於刋印故尙已意命匠創活字二年而工畢試印本縣誌書約計六萬餘字不一月而百部齊成一如刋板使知其可用後二年予遷任信州永丰縣絜而之官是農書方成欲以活字嵌印今知江西見行命工刋板故且収貯以待別用然古今此法未有所故編錄於此以待世之好事者爲印書省便之法傳於永久本爲農書而作因附於後

農書卷二十二

