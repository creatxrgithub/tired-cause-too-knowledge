異辭錄淸劉體仁

●卷一

皖省科甲門第﹐遜於江浙﹐然於學問淵源﹐則較爲早。江愼修﹑戴東原兩先生﹐在雍乾時代﹐頗開風气之先。鹹同之際﹐文化漸於南服。鄭子尹之流﹐學問精湛﹐足以媲美前修。子尹曾受業於程春海侍郎﹐侍郎﹐歙縣人也。徽州一府經學輩出﹐舉世宗仰﹐眞如泰山北斗矣。桐城方靈臯﹑劉海峯﹑姚姬傳三先生以文章鳴。歷城周書昌編修云「天下文章﹐其在桐城乎﹗」此爲極盛時代。明方東﹑東樹稱姚氏髙足弟子﹐再傳而得存莊﹐名節足多﹐後先暉映。吳摯翁就湘鄕曾氏求學﹐於姚氏爲私淑﹐講學最久﹐名重東北﹐爲桐城人物之後勁云。

都中士大夫口舌尖新﹐喜爲詩詞對句﹐嘲弄當時之人。有某甲爲陳子鶴﹑許滇生兩尙書所取士﹐陳尙書夫人薨﹐甲挽詞有「喪師母如喪我母」之語。次年見許尙書﹐尙書言其夫人久病。甲云「門生婦當來服事」﹐尙書固辭。未幾﹐其婦攜行李來。及門﹐許夫人扶病出謝﹐阻弗使入。時人聯云「昔歲入陳﹐寢苫枕塊﹔昭玆來許﹐抱衾與。」

通商之初﹐士大夫恥言洋務﹐甚或浮詞入奏﹐生國事之梗。蒲城王文恪以屍諫﹐遺疏力阻五口通商和議﹐後人揣測附會﹐以爲彈劾穆相國者﹐非也。張文毅是其門人﹐爲之掩飾﹐正理所宜﹐文毅從此遂不理於眾論。南昌一役﹐𨿽江忠烈守禦之功﹐然文毅於時爲撫帥﹐臨時招之使來﹐兵餉悉率以聽﹐克保危城﹐耆柱東南半壁﹐論勛業﹐與張﹑許之守睢陽﹐何多讓焉。相傳每日忠烈登陴守備﹐暮歸倦甚而臥﹐文毅輒至榻前﹐與之敍語﹐雅量殊不可及。乃因一事以誤生平﹐其後竟以微疵褫職﹐當時關涉洋務﹐爲害如此。

先文莊幼學於同邑潘小安封翁﹐翁之子琴軒中丞與之同學室。文莊小試﹐初不得志。中丞早入泮﹐聰穎異於常兒﹐抱大志﹐將爲京都之遊。恐堂上有異言﹐不敢以告﹐乏貲用。文莊潛質衣與之﹐旣而幡然攺計﹐與之同走。行兩日﹐先祖與潘翁追至﹐稍給資斧﹐訓以多語而別。潘翁贈文莊以言曰「小試之文﹐毋深思大力。不然﹐旣至北京﹐不能再北。」潘翁蓋疑文莊慫恿其子出遊﹐猶不知中丞之動議也。至京﹐先見李文忠之封翁愚荃侍禦而請學焉﹐遊揚於公卿間﹐頗爲孫蘭檢﹑呂鶴田兩侍郎所激賞。孫侍郎曰「學至於此﹐應童子之試而猶不售﹐難乎其爲廬州府學秀才矣﹗」文忠曰「殆猶甚焉。公知吾鄕應府縣試者常三千餘人﹐英才屈抑﹐奚止此乎﹗」呂侍郎曰「劉潘兩生他日貴顯﹐爲吾鄕後起之秀。」時道光二十五年之冬也。文莊至京﹐在文忠丁未會試之先。旣文忠成進士﹐李翁謂﹕「吾兒新貴﹐可取資焉。」是後文字﹐皆就文忠是正矣。

李文忠丁未會試之先﹐辛苦用功﹐只溫熟《詩經》一部。觀公闈作「君子賢其賢而親其親」二句《四書》文﹐讀公《朋僚函稿》﹐時引《毛詩》﹐流露於不自覺﹐可以槪見。古人通經致用﹐非謂通羣經也﹔苟能通一經﹐用之綽有餘裕。若徒誦章句﹐過而輒忘﹐食古不化﹐何益之有﹗

先文莊與潘中丞初至京﹐小住廬州會館﹐旣而移寓城內東單牌樓觀音寺胡同觀音寺。李翁之友﹐湖北宜昌府通判江陰沈耀者﹐嗣於洪楊之亂﹐陷寇被害。其子卽品蓮方伯也﹐是時遣至京師就學﹐李翁使之同居寺中。巢縣周沐三遊學北方﹐聞風而至。蕭然古廟之中﹐遂有四友。惟沐三爲部郎一人之門人﹐不爲文忠下﹐其後亦未達﹐余則兼師其父子。文忠貴後﹐在北洋督署﹐沐三薦其幼子持函以往﹐稱謂如舊友。文忠大怒曰「我舊友中﹐焉有此人﹗」其詞不無憾焉﹐然終予以小差﹐足見前輩崖岸自髙而心地自厚﹐兩不相妨。

先文莊與潘中丞﹐皆冒順天大興籍﹐應己酉北闈鄕試﹐中丞獲雋﹐文莊落第﹐二人皆未娶也。中丞刻雋捲﹐與肆中人計較。旣畢﹐肆主見其未娶﹐調侃之曰「如此精明﹐不知誰家女郎得玆佳婿。」時先母程太夫人年已長﹐先王父﹑先外祖皆催歸完姻。秋試後﹐文莊乃與中丞同歸﹐時道光二十九年。當中丞未舉於鄕之先﹐潘翁曾爲之求婚於靑陽司巡檢。巡檢曰「吾女不慣作炊。」弗許。聞中丞中式而反求焉。潘翁曰「與我二百金者﹐吾子與爾婚。」巡檢不得已而與之。適同鄕京官謝夢漁侍禦有女未字﹐屬李翁爲之相攸。李翁曰「新科舉人潘琴軒﹐吾知其未娶。今歸﹐未知成婚否﹐當函詢之。」侍禦起謝者再。及書至﹐而中丞已以二百金鬻爲富家贅婿矣。相傳中丞緣此﹐不樂承歡﹐於潘翁前者旬有餘日。洪楊亂作﹐蔓延日廣﹐據有三河鎭。中丞﹐舉人也﹐不能畱於其中。潘翁以車白送佳兒佳婦﹐就其嶽家於合肥。巡檢畱婿及女﹐而遣潘翁去。潘翁。故里中名士﹐豈屑與巡檢較量短長﹐坦然徑歸。自乘車之一邊﹐而以一邊載行李﹐復返三河鎭。中途過戰區﹐遇寇兵搜檢﹐叱其下﹐曰「汝變妖邪﹖」潘翁怒曰「變妖﹐汝將若何﹖」遂遇害。中丞因畱合肥﹐入團練﹐爲報仇計。

湘軍之制﹐不收烏合之眾。其成軍也﹐能選兵十人以上者爲什長。十人之選﹐何難之有﹐惟被選者﹐須緩急可恃之爲當。等而上之﹐能得如是什長十人者爲哨弁﹐能得如是哨弁五人者爲管帶營官。等而下之﹐爲管帶營官者﹐夾帶中必先有哨官五人﹔爲哨官者﹐夾帶中必先有什長十人﹔爲什長者﹐夾帶中必先有緩急可恃之兵十人。其臨陣也﹐什長陣亡﹐其下兵之存者十人悉斬﹔哨官陣亡﹐其下什長存者十人悉斬﹔管帶陣亡﹐其下五哨官存者悉斬。由此類推﹐一營全沒﹐則營官應斬﹔一哨全沒﹐則哨官應斬﹔一棚全沒﹐則什長應斬。大綱本諸戚繼光兵法﹐變通而行之。淮軍因而效之。中興後五十年﹐勇營之制不外於此﹐但執法者不若是整齊畫一耳。

曾文正始辦團練﹐尙倚武營弁勇。塔忠武﹐其傑出者也。以文員從軍臨陣﹐蓋自羅忠節﹑李忠武兄弟始。忠武兄弟﹐先從忠節講學。上馬殺賊﹐下馬作露布者﹐古有之矣。上馬殺賊﹐下馬講學﹐蓋未之前聞。忠武歿於吾鄕三河鎭。相傳賊兵大至﹐忠武聞之大悅﹐曰「愈多愈佳﹐將聚而殲之。」公於是役埋輪縶馬﹐慷慨捐軀﹐固足以使當時懦夫立志。然屢勝之餘﹐掉以輕心﹐有取敗之道焉。

鴉片戰役之後﹐國家軍力情見勢絀。英法和議未定﹐而未嘗一日忘中國﹐輒於海外作耽耽之虎視﹐伺釁而動。國中徧地皆寇﹐無一完善之區﹐亡可計日而待。其所以轉危爲安﹐成中興之業者﹐固由湘﹑淮軍將多出儒臣﹐不欲更姓攺物﹐致起長久之內爭﹔抑亦八旗將領猶有能者故也。塔忠武材武過人﹐未嘗獨當方面。僧王將蒙古鐵騎﹐馳逐中原﹐可謂勇矣﹐而計謀不定﹐故無成功之望。其絕倫超羣者﹐惟忠勇公多隆阿﹐自武昌﹑九江而入皖境﹐百戰百勝之師﹐卒以意見不協﹐移軍陜西。譬如驅虎入穴而使之斗﹐何以能盡其才。圍攻﹐受傷身死﹐惜哉﹗入城之日﹐公臥不能起﹐劉霞軒中丞往視。公聞其至﹐移面向內而不與語﹐未幾而卒。

李文忠爲編修時﹐以文字自喜﹐恆爲呂文節艸疏言事﹐時人弗之奇也。洪﹑楊得武昌﹐順流而下﹐沿江戒嚴﹐安慶續陷聞於朝。文忠方在海王村書肆中﹐遇同鄕某君﹐謂之曰「尙不知省城失耶﹐而作此不急之務也。」文忠感念桑梓之禍﹐過文節﹐慫恿上章。文節卽令其代制﹐而允具名焉。文忠歸﹐翻檢書籍﹐審察時勢﹐慘澹經營而得長篇。書成已深夜﹐幸居距文節宅不遠﹐使人持往﹐不至誤翌晨封奏。文忠倦臥﹐迨醒﹐日已過午。當時京朝官不得見本日朝報﹐心念昨事﹐駕車往見文節。及門﹐聞合家哭聲﹐如有喪者。登堂﹐文節自內跳而出﹐曰「君禍我﹐上命我往。我亦禍君﹐奏調偕行。」是日﹐文節召對﹐上大哭﹐文節亦伏地哭。其後﹐文忠和何蓮舫詩中有「追愴同胞烈士魂」﹐指文節也。又曰「諫艸商量捍吾圉﹐伏蒲涕泣感君恩」﹐記是事也。

文忠從文節至皖﹐等於徒手。官軍見寇卽走﹐屢敗不振。鄕勇烏合﹐不堪一試。文節以客官﹐更無能力應敵。駐守舒城﹐聞寇將至﹐議守禦﹐文忠與焉。封翁在廬州辦團練﹐老僕劉斗齋久役於封翁京寓中﹐時隨至舒城﹐見事日急﹐密引文忠至僻處﹐告之曰「若輩死耳﹐無可避免。公子何爲者﹐獨不念老人倚閭而望乎﹖」文忠悚然問計﹐劉斗齋曰「馬已備。」急馳去而免。其後文忠有田百頃在英霍之間﹐命劉斗齋之子某甲爲收私租﹐十年無所得。召往問之﹐某甲呈簿﹐入不敷出﹐須益以三千餘金﹐出入乃能相抵。文忠怒﹐以足蹴之﹐亦不之罪也。

鴉片煙之役﹐英艦入長江﹑據鎭江。時揚州爲鹽商聚集之處﹐因承平日久﹐倏聞兵事﹐驚懼異常。有江甲者﹐素與英軍中譯人相識﹐獻巨款乞免﹐英軍許之﹐迎至揚州﹐設宴款之而罷﹐頗得眾譽﹐有「江善人」之稱。及洪﹑楊南竄﹐取金陵﹐下鎭江。鹽商狃於蒲騷之役﹐復使甲往。寇軍首領僞許諾﹐甲如法接待。筵席中﹐伏甲盡起﹐縛甲殺之﹐遂踞揚州。

戲劇最足移人﹐而作僞亦易。《三國演義》章回小說﹐宋稗之下乘﹐而賈豎牧子無不津津樂道﹐則二簧﹑西皮之力也。漢距今遠﹐猶云無考。有目前之事亂人耳目者﹐莫如張嘉祥娶親一節。忠湣夫人﹐桂林人。忠湣少爲盜﹐一日爲村堡人所擒﹐夫人亟馳至﹐劫之以歸﹐人無敢動者。復從至金陵。江南大營未潰時﹐忠湣遣歸﹐屬鄕人參將李某送之。裏中故無家﹐以五千金付﹐置第宅﹐給衣食。臨行拔一齒﹐授之爲別﹐曰「予必戰死﹐恐骨不能歸﹐它日可以是葬。」其語洵烈丈夫也。夫人旣自江南還﹐築室羚羊峽﹐與侍妾五人居。會當受一品夫人封誥﹐詔將至﹐謂參將曰「諸妾與予同事﹐今予受封極品﹐彼不得沾﹐恐怏怏多不歡。若讀詔﹐可口增某氏某氏也。」新興﹑髙明等縣有嘉應客民﹐屢與土人鬥﹐避難者多入羚羊峽﹐道饉相望﹐夫人常貸金散之。忠湣殉國﹐屍覓不獲﹐夫人以所拔齒葬。觀此﹐則忠湣﹑夫人少年結髮﹐曾與共患難﹐忠湣故後﹐能盡死葬之禮。如戲劇所云﹐豈非杜撰。

旗人於朋友之際﹐親如家人骨肉。平時往還﹐主人主婦同出見﹐子女侍側。遇有吉禮﹐𨿽非親屬﹐而與叔伯兄弟舅甥無異。凶禮則人人白服﹐適合古人同爨緦之禮。《桃花聖解日記》譏官文恭在武昌﹐其妾之死﹐官吏皆白服送喪。因舉《拜經文集爲妾服緦議》﹐謂在阮文達兩廣督幕時﹐文達有愛妾死﹐而以此獻媚。按同爨尙緦﹐妾於何有﹖是不知滿俗﹐且未能盡通古禮也。且官文恭鎭武昌﹐與胡文忠爲契友﹐在其籠絡之中。相傳文忠太夫人撫官妾爲義女﹐每在撫署﹐大夫人待之眞如己出﹔妾視文忠不啻手足。因是文恭遇事推崇﹐督撫若爲一體﹐而文忠遂以得行其志﹐果建殊勛而平大難。此又文忠經權互用之宜﹐非腐儒所得能揣測也。

胡文忠之才﹐爲中興諸賢之冠。曾忠襄率軍東下﹐知兵之士多慮後路之孤。文忠勗之曰「往矣﹐昔有兄弟二人﹐兄不談陰陽﹐弟多迷信﹐頻年兄弟均未逢凶宿。弟拘禁時日﹐頗以爲苦﹐思效其兄﹐以自疏放。不擇日徑出﹐果遇黑煞神於途﹐責其不循故轍。弟曰﹕『吾從吾兄﹐柰何獨當其咎﹖』神曰﹕『汝兄懵懂﹐陰陽怕懵懂﹐不得不避之。汝畏服我者也﹐胡可違命。』天下人﹐惟懵懂足以舉事。往矣﹐行見大功之成。」及忠襄克金陵﹐就鄂撫任﹐與官文恭交惡。李文忠聞之﹐輒舉前言以爲笑樂﹐曰「是太懵懂矣。」

科第時代﹐重師生之誼。李文忠公出福元修中丞門下。洪﹑楊亂中﹐文忠免於舒城之難﹐歸鄕﹐隨封翁治團練。事出創舉﹐不免募捐﹐鄕人爲之揭帖﹐云翰林變作綠林未幾李翁以憂卒﹐或云自殺。李翁體肥﹐會當夏令﹐輒痛飲﹐且露宿於外﹐無疾而終﹐故云然。文忠《和何蓮舫詩》有句云「錦囊未敢忘三矢﹐藎篋何曾有一錢」﹐蓋記實也。是時﹐文忠益不得志﹐福中丞時爲皖撫﹐乃往依之。中丞惟倚總兵秦定三﹑鄭魁士兩軍﹐以互相猜忌而敗﹐中丞鐫級去。文忠入曾軍﹐乃得大用。其後中丞任烏裏雅蘇臺將軍﹐失地奪職﹐文忠爲敍前勞﹐還原銜。文忠治軍﹐不使諸將和睦﹐預防其協謀爲主帥害﹐似傳中丞衣缽。文忠常述中丞之言曰「時時以不肖之心待人。」似此口吻﹐足以知當時治軍之法。我軍之終以不振﹐胥由於此。然武人之不能攬權﹐亦由於此﹐未可厚非之也。文忠末年居京﹐中丞如夫人猶在﹐每歲首﹐文忠親往叩拜如禮﹐猶不忘本。鄭魁士卒﹐文忠爲之請卹﹐重舊日同寅之誼也。

先文莊以孫省齋方伯之薦﹐入張文毅公幕中﹐一見以國士相推許。庚申之前一歲﹐特令入京辦報銷﹐兼應會試﹐期以大用於世。文莊生平﹐於文毅舊誼﹐始終不忘云。公先以言事失職﹐僑寓紹興﹐未幾有辦理徽池軍務之命。是時皖南之寇﹐築蕪湖石壘爲巢﹐蔓衍池郡﹐而江右廣﹑饒之寇方熾﹐勢欲相連。徽郡適當其衝﹐嶺隘重疊﹐村落殷富﹐故受兵尢亟。浙江大吏﹐以皖南爲浙省藩籬﹑徽﹑寧爲入浙門戶﹐故不分畛域﹐遣兵濟餉﹐力保徽﹑寧。先後令徐觀察榮﹑石觀察景芬﹑晏廉訪端書至徽經畫軍事﹐猶恐未盡善﹐最後乃奏用公。公以五年五月十日至徽。時寇據休寧﹐郡城危急。公輕騎由昱嶺關馳至﹐指揮各軍﹐復休寧﹑黟縣﹐驅寇出羊棧嶺﹐復嶺外之石埭。公以爲守徽惟當守嶺﹐嶺防旣固﹐民自安﹐故令周天受築壘守之。於是招集流亡﹐和輯將弁﹐訓練士卒﹐撫卹瘡痍﹐誅鋤姦慝﹐護持善良﹐設立釐卡﹐勸諭捐輸。數月而人心大和﹐軍實漸振。兵屢出而不擾﹐財樂輸而無怨﹐實始於此。公善用人而重籌餉﹐先由浙江供給﹐攺撥江西﹐又不時至﹐惟以忠義激勵將士﹐人咸樂爲之用。有事瀕於危﹐以調遣得宜而轉爲安者四焉。六年三月﹐江右之寇分爲兩路﹐由祁門﹑婺源進逼郡城。公倉卒率親軍出城安營﹐收集前軍潰卒﹐兩日之間﹐軍聲大振﹐禦寇潛口﹐敗之。九月﹐寇大股由黟﹑休寧入。公列營七里亭﹐督江﹑周兩軍大戰五日﹐寇敗遁。七年五月﹐景徳鎭之寇﹐由祁門﹑休寧間道至﹐公調集諸將擊走之。十年二月﹐池郡之寇﹐由涇﹑旌﹑太以陷績溪﹐直逼郡東﹐公出城﹐督江鎭軍﹐乘大雨﹐鏖戰兩日擊退。徽郡四面受敵﹐嶺路分歧﹐不能禁寇之不至﹐至而有以待之﹔不能保城之不失﹐失而旋卽復之﹔不能必戰之不敗﹐敗而有以持之。四境之內﹐農商不失業﹐庠序不廢學﹐畱心民事﹐用人各盡所長。部下江長貴﹑周天受輩﹐由偏裨而爲大將﹔吳曰「富不理於鄕」﹐特爲湔祓﹔張泰忠﹑唐仁廉自拔來歸﹐任以將領﹕咸著忠節而建功名。鄰境有事﹐均視如己事無異。先是﹐江右廣信之寇﹐由衢州趣金華。已﹐急令王恩榮往援﹐又使江長貴﹑周天受繼往﹐浙省獲全。晏中丞奏云「保浙之功﹐推爲第一」﹐非溢美也。十年間﹐所部勁旅悉調赴浙江﹐僅畱楚軍蕭輔臣﹐及新降韋志俊之軍﹐其勤於王事﹐不分畛域如此。戎事之暇﹐培植士林﹐己未恩科﹐特爲奏請﹐借浙闈鄕試。學使邵公亦得舉行院試﹐皖南士人至今頌之。公守徽始終﹐五載有餘﹐支持危局﹐不遺餘力。十年春﹐江南大營潰敗﹐蘇﹑常淪陷﹐浙撫欲招至浙﹐共辦浙事﹐公以未奉朝廷命﹐弗肯行。及秋﹐有言官劾其不職﹐公卽敍摺自劾﹐奉旨內召。時曾文正已任兩江總督﹐兼辦四省軍務﹐以徽事交李元度接辦。八月二十日﹐公去徽﹐越五日﹐徽郡陷﹐周天受及皖南道福咸﹑知府顏培文﹑宣城令王乃晉皆死之。徽郡之遭禍酷矣﹐以張文毅之綢繆五年﹐而卒不終受其芘﹐殆有以取之。先文莊在戎幕﹐身親其事﹐時楊濠叟亦在幕中。文莊會試房師濱石先生﹐咸豐壬子一甲二名進士﹐官太常寺少卿﹐久直南書房﹐與濠叟爲兄弟行﹐在會榜之前不之知也﹐然同寮極相得。濠叟之言曰「徽郡之禍未有艾也。郡人喜傾陷﹐尙財利。其言利也﹐𨿽父子兄弟間﹐必析及毫芒﹐自詡不苟且。餉捐之數𨿽多﹐皆迫於勢﹐而國家之官階﹑庠序之學額﹑紳董之優敍﹐猶足以相抵﹐未見有慨捨其資不責報而爲徳於鄕裏者。宿師數萬﹐先後六年﹐軍營成市﹐藉之爲利者甚厚。軍中所領之餉﹐仍靡之於徽﹐故徽郡名爲匱於捐輸﹐實則增其居積。蘊利生孽﹐一朝潰決﹐將不可止。」未幾﹐果有庚申八月二十五日之事﹐濠叟之言驗矣。

花鼓會﹐賭錢戲也﹐今上海盛行﹐謂之「花會」﹐害人至死﹐不可勝計。實出自徽﹐土人疾之﹐謂之「花鐙蠱」﹐與閩粵之花會略同。得雋者以一贏三十﹐愚人以爲失僅一而得則三十也﹐爭趨之。夫三十而中一﹐甚難之勢也。業此者欲人財之聚也﹐偶露其倪﹐時令獲中﹐故忻羨者不可遏。道光之末﹐起於績而盛於歙﹐山村水曷設壇場﹐聚遊手﹐隱屏而爲之報信者﹐謂之「走水」﹐交馳於道﹐數十里內﹐呼吸通也。徽人嗜利﹐自士大夫至鄕民﹐靡不染其習。婦女在深閨﹐憑「走水」代射﹐或暮夜乞靈於淫昏之鬼。富者喪貲於無形﹐婦女迷惘失志﹐憤而戕生者﹐比比皆是。親戚朋友互相排斥﹐怨深水火﹐風俗大壞。其最著者曰吳老銘﹐卽吳曰富﹐績人也﹐自名豪健﹐不吝於財。棍猾附之﹐窮困之士亦從之﹐惟紳富之慳鄙﹐不能飭其子弟婦女者﹐疾之如仇﹐揚言其謀逆。於是郡守達秀擒而置之獄。至粵寇逼嶺﹐議募勇集團﹐徽人忄匡怯且吝嗇﹐莫可與計事者。有潘學陶者﹐以全家具保﹐請於郡守而出之。紳富洶洶騰謗﹐而寇已破祁門﹐至黟邑。吳出獄﹐卽號召其人數千﹐成軍出禦﹐驅寇出羊棧嶺。有功﹐謗稍戢﹐然花鼓會不能禁也。至咸豐乙卯春﹐浙江所遣之徐觀察榮禦寇死難﹐都司江長貴受重傷﹐吳老銘之勇敗散﹐而郡城失守。郡人程葆以新授廣東肇慶知府﹐道經浙江﹐浙撫奏令回籍辦團﹐吳老銘之散勇暫歸之。迨張文毅至﹐一郡人疾吳如疾寇﹐恐其復用。文毅面諭之曰「爾之子弟婦女﹐何不自教飭﹐而怨他人乎﹗吾聞吳尙能率勇禦寇﹐不若巨富之惟以饋獻爲事也。」郡人語塞﹐乃復錄用之﹐令其部下禁絕花鐙蠱。吳𨿽粗材﹐頗義俠﹐財不入己﹐奉文毅之令惟謹﹐其援浙尢有功﹐善戢士卒不擾民﹐殺賊奮勇﹐紳富漸與相安﹐不復騰謗﹐而花鐙蠱亦遂熄矣。八年冬﹐援浙回﹐以病死﹐已擢副將﹐死之日﹐惟一故妻守喪﹐子幼﹐家無餘財。

徽郡四面嶺隘﹐嶺內山路崎嶇﹐百道岐出﹐善防之﹐外兵無由入﹐實易守也。寇之始入也﹐由祁門之大洪嶺。邑令唐治﹐賢吏也﹐忠義奮發﹐繕守禦﹐得士心。祁邑向不修城﹐修城於西鄕不利。寇逼嶺外﹐議築城以守﹐紳士洪小蒙等集其事。鄕頑程獅者﹐執不築城之說﹐與官紳爲難﹐率眾毀洪小蒙家﹐拆城墻二級。唐令怒﹐擒而誅之。獅妻衰麻赴安慶﹐泣訴於寇帥請兵﹐遂導之入嶺﹐於咸豐五年二月破祁門﹐唐治及巡檢鐘普塘死之。

粵寇據安慶﹐又據太平府﹐築蕪湖石壘而守之﹐遊弋於池州諸屬。其艷徽州之富饒久矣﹐顧限於嶺隘﹐不知路徑﹐不敢遽入。旣徇程獅妻請﹐入祁門﹐又至黟境﹐爲吳曰富卽老銘之勇逐出﹐益知嶺內路徑虛實。黟人平日素賈於省城﹐寇據省城﹐黟人之賈如故﹐與寇甚習﹐導寇入黟之羊棧嶺﹐而爲之居間。黟富集巨貲以饋獻﹐蘄免淫擄。已而寇受饋獻仍淫擄﹐遂破休寧﹐入郡城﹐皆不免於饋獻﹐實無救於事也。及張文毅初蒞徽﹐令助餉勸捐者﹐猶以此爲藉口﹐富戶始有所愧﹐懾而不敢抗。商賈嗜利﹐不卹其鄕﹔紳富戀財﹐乞憐於寇。古人言徽人必有抱金而死者﹐信矣。

石詠齋觀察景芬以禦史簡知府﹐丁憂起復過浙時﹐上海姦民倡亂﹐戕官據城﹐逼近浙境。巡撫黃宗漢知觀察之能﹐卽令率兵﹐會江蘇巡撫吉爾杭阿之師復滬城。咸豐五年二月﹐粵寇陷徽州﹐浙中大驚﹐蘇撫何桂淸﹐急遣觀察率滬上得勝之師取徽州﹐授金華府知府。四月﹐寇復入徽﹐連陷休﹑婺﹑黟﹑祁。浙撫又遣觀察赴援﹐並奏請張文毅督剿﹐連復各縣﹐驅寇出嶺。時侍郎沈兆霖奏請暫設皖南巡撫﹐部議攺安徽寧池太廣道爲皖南道﹐增設皖南鎭總兵﹐得會銜專摺奏事。文宗嘉觀察屢著戰功﹐特授爲皖南道﹐以江長貴爲總兵﹐同駐池太之間﹐與張文毅協力防剿﹐圖攻蕪湖石壘﹐以斷寇江上往來之路。攻靑山失利﹐方謀再舉﹐伺桂淸遽劾罷之。觀察爲人﹐彊直自遂﹐好文愛士﹐待若子弟。遇時俗之士﹐則嚴肅峻冷﹐不稍假辭色﹐見上官﹐直言不遜﹐人多惡之﹐是以被劾。張文毅初至徽﹐練勇五百人﹐以杜時升爲之長﹐左右無他將才也。觀察慮兵單﹐文毅並所練勇與之。愛護如此﹐竟不能用盡其長﹐文毅惜之。及觀察旣劾去﹐鄧介槎觀察瀛繼爲皖南道﹐勸率士民﹐同心禦賊﹐任用能吏袁靑雲爲宣城令。近與畱防之鄧紹良和衷共濟﹐而遠聯徽防﹐與文毅互相聯絡。浙撫晏端書﹐其會房所取士也﹐深知徽﹑寧爲浙省西南蔽障﹐故取求必應。故七﹑八兩年彊寇壓境﹐卒能自守﹐民困稍蘇。自胡興仁爲浙撫﹐以爲浙中自謀不暇﹐弗爲鄰境調兵籌餉﹐浙吏又視寧臺爲利藪﹐候補道許良營得之﹐而餉不時至﹐主客交訌。時鄧紹良已戰歿﹐代者鄭魁士。魁士尙气﹐以餉之不繼﹐恨甚﹐參奏浙撫所用非人。得旨鄧觀察解任﹐許良撤糧臺差﹐交總督何桂淸質訊。旋以福咸任皖南道﹐浙省以孫省齋觀察代許良﹐並請罷鄭魁士而代以周天受。未幾﹐浙撫胡興仁去職﹐楚藩羅遵殿代之﹐屢經更張﹐事益棘手﹐不可爲矣。先文莊在徽營久﹐見鄧觀察所致文毅手書﹐月必數至﹐爾雅懇摯﹐計畫多中事情﹐藹然仁者。文毅心折焉﹐每得書﹐必嘆其忠﹐恨不與共晨夕。旋起旋躓﹐固屬不幸﹐然姦詐庸劣之徒﹐亦未有幸免焉者。死生成敗﹐固時與命爲之也。

李新塘太守蒓﹐由進士授編修﹐陟卿貳。爲奉天學政﹐以言事降調﹐出守九江﹐回避爲徽州﹐與林君廷選對調。四年春﹐粵寇擾徽﹐太守適至﹐崎嶇軍旅間﹐郡城空虛﹐鄕勇恣橫﹐花會盛行﹐爲害歙﹑休﹑績三邑最甚。餉無所出﹐捐無可集﹐紳富袖手﹐士民騰謗﹐太守以淸華之質﹐處此境地﹐如墮塵网﹐悄然不樂。張文毅至徽﹐太守爲翰林前輩﹐求謝府任﹐他事惟命。文毅乃與要﹕若能任糧臺者﹐當爲請於督撫﹐乃得開缺﹐而林廷選復任云。太守之解職也﹐人咸目爲畏葸﹐不嫻吏治﹐太守但聽之。及至專任糧臺﹐厲精爲之﹐黎明卽起﹐率屬綜核庶務﹐竭力奉公﹐發付各營﹐調劑緩急﹐均平和協﹐無不悅服。其治文書﹐𨿽冗繁雜Ш﹐一覽不再視﹐而曲折洞然﹐過時能誦﹐莫不驚服。私財用之不吝﹐一涉公款﹐無絲毫苟且﹐洞察物情﹐下不敢欺。治事二年餘﹐積勞成脾泄病。七年秋﹐卒於徽州。所任用者沈鳳才﹑沈起鶚﹑程亦陶等﹐皆著能名。

沈鳳才﹐字五樓﹐當塗人﹐以貢生爲績溪訓導﹐敏練多能﹐氵存保直隸州知府銜。文毅離徽﹐鳳才卽入都謁選﹐選甘肅階州知州。履任後﹐適粵寇啟逆﹑川寇蔡二順同時竄陜﹐路過﹐城陷殉難。沈起鶚﹐字薦廷﹐石埭人﹐以浙江縣丞﹐隨晏中丞來徽﹐畱派糧臺﹐練達誠篤﹐同列倚之。補浙江海鹽縣知縣。程亦陶後官浙江知縣。先文莊在徽營﹐自太守以下﹐諸君皆與共事﹐故知其詳。

張文毅再起﹐先至廬營﹐見福元修中丞。往臨淮見袁午橋統軍﹐袁故親家也。途中見統軍所張告示而美之﹐知出顏博洲培文手﹐遂乞於統軍﹐延入幕府。文毅倉卒受事﹐左右無多人﹐惟先文莊與楊濠叟﹑顏博洲﹑王慶三等諸人。慶三司雜事﹐濠叟司文案﹐其軍務則惟文莊與博洲任之。行至昌化﹐招勇五百人﹐博洲坐昱嶺關口﹐執冊點之而入。至徽郡﹐駐新安衛署。時文莊與濠叟﹑博洲同住廳事旁﹐事無巨細﹐無不聞知。文毅於淸晨起治事﹐見屬官﹑紳士諮諏籌度﹐送客出﹐卽入廳旁﹐令辦所言事﹐有時同客入﹐謀議盡善﹐屬稿﹑畫諾﹑發行﹐不逾晷刻也。濠叟通《說文》﹐善篆書﹐學問爲一時儕輩之冠。博洲於事敏捷詳練﹐策寧郡餉事﹐條舉一歲之出至纖至悉﹐上之文毅﹐請函告皖南道鄧公商之。濠叟笑謂博洲曰「吾輩行與君別矣。」博洲愕然。濠叟曰「此函去﹐鄧公有不檄君爲助者乎﹖」旣而﹐果然。博洲握篆未久﹐寧郡失守﹐未幾克復﹐仍署府事﹐久之卽眞。十年八月﹐寧郡再陷﹐死之。博洲在郡﹐任用能吏袁靑雲爲宣城令﹐上承鄧公之教。粵寇逼境﹐悍將鴟張﹐君調和其間﹐支撐數年﹐民兵相處﹐不致決裂。其心力良苦﹐卒無救於城陷﹐則時勢爲之也。

孫鏡潭太守成鑑﹐以吏員升補貴池縣知縣。當道光年﹐大江南北縣令之所倚者﹐曰「南漕北賑」﹐浮收之獘﹐猶取民之餘﹐賑則攘民之不足﹐捏報災數﹐領款抵虧﹐以救百千萬饑民之資﹐救一吏之家﹐上下視爲固然﹐此亂前之積習也。皖省之池屬﹐於前歲困於水﹐太守令貴池﹕遇水將成災﹐先至各鄕﹐徧查戶口﹐分上中下造冊﹐核定賑數﹐白大府請賑。賑銀旣至﹐以銀數曉示境內﹐按災冊所列各鄕饑戶分銀﹐喚熔工鑿銀﹐分包標明發某鄕﹑某董分賑。隨將饑口名數﹑賑銀兩數﹑某董名姓﹑限某日發完書榜給各鄕張貼﹐十日而事畢。凡因賑事所用﹐置冊登記開銷﹐卽申報撫藩。大吏嘉其速﹐爲發續賑銀三千兩﹐因其實惠及民也。至粵寇擾江介﹐池州府陳源兗在廬州殉難﹐太守以貴池令兼攝府篆。張文毅時在徽﹐來謁﹐且以一冊呈覽。視之﹐則池郡紳士之賢否﹑商民之貧富﹑宿棍之出沒﹐並與粵寇相通﹑民間隱事﹐無不畢載﹐其盡心民事如此。

李文忠封翁﹐曾文正講學之友也。李翁故後﹐文忠所如不合﹐嗣以故人之子﹐得入曾軍。觀文正手書《日記》﹐視如李次靑方伯之流。英雄賤日無殊乎眾﹐固不足異。祁門之役﹐張文毅投劾去﹐文正將之徽州受代。幕府諸人咸尼其行﹐而令次靑方伯往﹐未幾﹐果敗。文正疏請治罪﹐眾爭之力﹐不可﹐乃以去就爭。文忠辭曾營﹐而就其兄勤恪公於江西某知縣任所﹐途過益陽胡文忠軍﹐見之且告之故﹐益陽曰「君必貴﹐然願勿離滌生。君非滌生﹐曷以進身﹖」對曰「吾始以公爲豪傑之士﹐不待人而興者﹐今乃知非也。」拂衣起﹐歸寓。束裝將行﹐益陽之使適至﹐挽之回﹔不許﹐彊而後可。畱飲數日﹐絕口不談前事﹐盡歡而別。文忠在江西﹐簡福建遺缺﹐道阻兵﹐進退維谷﹐聞文正克安慶﹐馳書往賀。文正報書云「足下行蹤亦頗突兀﹐昔祁門危而君去﹐今安慶甚安而不來﹐何也﹖」前輩口傳如此﹐與今本曾集微異。文忠得復﹐遂﹑回曾營﹐文正特加靑睞﹐於政治﹑軍務﹐悉心訓誥﹐曲盡其薰陶之能事。時先文莊至皖﹐見文正﹐文正稱爲「皖北人才」﹐著之《求闕齋日記》曰「气象崢嶸﹐志意沈著﹐美才也。」退見文忠﹐文忠曰「吾從師多矣﹐毋若此老翁之善教者﹐其隨時﹑隨地﹑隨事﹐均有所指示。𨿽尋常贈遺之物﹐使幕府皆得見之﹐且詢其意﹐是時或言辭﹐或言受﹐或言辭少而受多﹐或言辭多而受少﹐或取乎此﹐或取於彼。眾人言畢﹐老翁皆無所取﹐而獨抒己見﹐果勝於眾。然後心悅而誠服﹔受化於無形焉。」未幾﹐文正薦文忠爲蘇撫﹐飛皇騰達﹐盛極一時﹐勛業幾加文正之上。天津教案﹐繼文正督直﹐新舊交替﹐同居督署中。一日﹐談笑極樂﹐文正謂文忠曰「我遇困境﹐咸賴汝繼。汝才勝我﹐我聊以自解者﹐汝究爲我所薦也。祁門之別﹐益陽來書云『李某終有以自見﹐不若引之前進﹐猶足以張吾軍』。今思其言驗矣。」觀此﹐可想見曾公之雅量﹑胡公之遠見﹑李公之奇气﹐而三公遇合之迹﹐亦可略尋其源。

李文忠居乃兄知縣署中。一日﹐遇九華衲子於友人所﹐善相法。見勤恪﹐曰「貴人也﹐不十年﹐當任方面。」繼見文忠﹐曰「貴不可言。令兄之貴﹐胥由於公。」歸而告母﹐太夫人大喜。次日﹐使贈以貲﹐再詢其詳﹐則已行矣。及文忠入閣辦事﹐居賢良寺。九華某寺僧至京﹐請藏經。余家僕媼輩多爲九華舊香客﹐素與寺僧習夤緣﹐而至文忠所爲之求書。公呼寺僧至﹐問以衲子所在。寺僧巧言善諛﹐承文忠意曰「此地藏王菩薩化身也。」文忠樂甚﹐親爲灑翰﹐且命賢良寺主持僧爲之上下關說﹐得早領經以去。

左文襄勛業﹐以幕客時爲始。文襄在軍﹐距曾軍數十里程﹐間日跨馬而來﹐文正輒盛設饌食以待﹐謂大烹以養聖賢﹐重之如此。文襄善啖而好談﹐入座則杯盤狼藉﹐遇大塊用手擘開﹐恣意笑樂﹐議論風生﹐旁若無人。偶與辯勝﹐張目而視﹐若將搏噬之狀。稱人必以其名﹐惟於文正則敬之稱字。一日﹐言事有異同﹐文正出句云「季子自鳴髙﹐與我心期何太左﹖」文襄對曰「藩臣身許國﹐問君經濟有何曾﹖」以名對字﹐偶一呼名﹐所謂箭在弦上﹐不得不發也。李文忠時在文正幕﹐輒不相下。曾軍湘人爲多﹐值彭剛直來謁﹐譏評之中﹐忽涉皖籍人士。剛直尊人久任合肥靑陽司巡檢﹐文忠反唇相稽。剛直遂用老拳﹐文忠亦施毒手﹐二公互毆﹐相扭撲地﹐座客兩解之﹐乃已。文忠與文襄﹑剛直始終不協﹐今文忠《朋僚函稿》﹐於撚事言及逆首張總愚輒云「太衝非其對手」﹐於西事頗責其誤國甚於崇厚喪地。文襄家書﹐詆淮軍等於撚匪。讀者殊以爲已甚﹐不知二公時宣於口﹐較之筆諸書者爲更甚﹐而覿面之辭則其尢也。蓋文忠皖人﹐性情坦直﹐以率性爲道﹔湘軍自講學而起﹐修道爲教﹐不免有許多勉彊之處。至於道之大原﹐則一也。

虛報戰功﹐爲隨營刀筆之慣技﹐匪特不肖者爲然也﹐𨿽賢者亦有不免焉。《李文忠集》中奏議﹑函稿﹑電稿之屬﹐當時抄錄﹐早自分類。所謂吳摯翁編者﹐特已然之迹耳﹐而事後刪潤之處﹐頗有端緒可尋。同治間邸抄﹐文忠疏稱李秀成死者﹐一再而三﹐此豈小故也哉﹗當文忠未至蘇時﹐曾文正置於乃弟忠襄軍中一載﹐練習軍事。嗣後文忠謂人曰「吾以爲湘軍有異術也﹐今而知其術之無他﹐惟聞寇至而站墻子耳。」蓋時時設備﹐乃湘淮立軍基礎﹐固異於文忠初辦團練時﹐專以浪戰爲能也。及陳報軍情﹐軍中幕客令文忠秉筆﹐一揮而就。時主稿者爲半通之學子﹐閱之不以爲然﹐大加刪攺。文忠貴日﹐輒述及之﹐曰「吾武事弗如也﹐而謂我握管行文﹐乃不若彼耶﹗」蓋文忠之文﹐素有奇气﹐難免有鋪張之處。不通文法者﹐或反以爲近於虛報﹐致成笑柄耳。

道光末年﹐時南人冒北籍者多﹐得第之後﹐好爲大言﹐訾北人之無學。某君得髙第﹐輒云「北人焉能至此﹐惟恃吾輩冒籍者爲之增光耳。」北人憾之﹐相約中式之後﹐不爲出結會試。潘中丞應道光庚戌科會試﹐文已入選﹐因詞气勃發﹐爲房官某所指摘﹐疑非冀土人士手筆﹐乃黜。中丞自是憤不應考。次年﹐先文莊納粟入監讀書﹐登辛亥科北闈鄕榜﹐嗣參張文毅公幕於徽州﹐粵匪事起﹐以道途阻隔﹐屢誤會試之期而不往﹐至庚申始成進士。時中丞方領鄕團與賊戰﹐聞之不覺淚下。當時重科舉﹐學者於進身之階﹐猶知愼之如此。

湖口髙碧湄大令心夔﹐先文莊庚申會榜同年生﹐久館故尙書肅順家﹐待之厚。庚申殿試﹐肅順方握大權﹐素愛才﹐以大令爲國士﹐必欲得爲狀元。試前密詢之曰「子書素捷﹐何時可畢﹖」大令曰「申酉間其可。」至日﹐屬托監試王大臣﹐於五句鐘悉收卷﹐以工書者必遲未訖﹐則違例列榜末﹐大令可必得第一。然事出意料之外﹐未滿捲者多至百餘人﹐槪置三甲﹐大令竟在其中﹔而仁和鐘雨人學士素不以書名﹐竟擢一甲第一名。大令先以己未會試中式﹐復試出韻﹐置四等﹐停殿試一科。至是朝考﹐又以詩出韻﹐置四等歸班。其出韻皆在十三元。湖南王湘綺嘲以詩云「平生雙四等﹐該死十三元。」說者以爲有時運焉。

先文莊不重楷法﹐會試中式以後﹐前輩見其捲楷勻整﹐輒許曰「可望二甲。」故事﹐殿試前十名﹐原捲進呈禦覽﹐傳臚之日﹐必親往聽命﹐或幸而移前﹐不然﹐以違例論﹐亦置三甲末。劇中言﹕有陰徳者﹐始或屈辱﹐已得第而猶未覺﹐忽聞報到﹐舉室生輝﹐故作驚人之筆以爲快。然其次第﹐輒言皇榜第八名﹐以一甲第一至二甲第七之前十名﹐不能迨後始知也。演劇𨿽戲事﹐編者點綴成眞﹐苟出乎例外﹐則近於兒戲﹐無人信之矣。庚申臚唱之日﹐因文莊自揣不在前列﹐偕友出遊西山。歸而往詢﹐正二甲第八﹐僅差一間﹐免至三甲末﹐亦云幸矣。

勝保頗有戰績﹐然擁兵養寇﹐爲自固之計﹐與漢唐季世將帥同一惡習。幸當中興之世﹐湘淮子弟材勇輩出﹐又皆儒臣統兵﹐爲之表率。益形末路旗營之劣﹐而無以逞其姦﹐遂爲士夫所不齒。尢其罪狀昭著者﹐業經逮問治罪之時﹐仍以疏請垂簾﹐自居擁戴之功﹐膽敢上章自訴﹐爲嘗試之計。給事中趙樹吉請速誅之。禦史吳臺壽﹐乃其黨也﹐爲之申辯甚力。禦史劉其年旋劾臺壽欺罔﹐並及其兄山東候補道吳臺朗夤緣肆惡。同治二年四月﹐俱奉旨褫職﹐軍政爲之一肅。劉侍禦疏﹐爲南皮張文襄少年手筆。是歲文襄舉進士﹐廷試第三名﹐始露頭角。

湘淮軍外﹐豫尙有宋忠勤之毅軍﹑張勤果之嵩武軍﹐皖則自鄶以下矣。英果敏部下﹐如史繩之中丞﹑程從周軍門﹑牛師韓總鎭﹐皆著稱於時﹐論其功績﹐尙在若有若無之間。軍營習气﹐賊去則虛報戰事。果敏所當者撚匪﹐行蹤飄忽無定﹐其擊走與自走本五分別。幸未逢勁敵﹐得以功名終﹐亦云幸矣。

英果敏任合肥縣時﹐倚鄕紳解某﹐渾名解五狗子者治官團﹐同時﹐李采臣方伯率西鄕諸圩治民團﹐實爲淮軍之先導。官民分兩黨﹐各不相下。李部健將﹐其後有銘﹑盛﹑樹﹑鼎四軍﹐隸李文忠公麾下﹐同時鄕曲悉被引用。解部因有宿怨﹐患不相容﹐故莫之從。洎先文莊出爲將﹐始招至軍。其著者曰解先措﹑曰解向華﹐皆戰死﹔曰黃桂榮﹐以傷廢﹔曰吳武壯﹐仕至廣東提督﹔曰王占魁﹐仕至廣東髙州鎭總兵﹔曰葉志超﹐仕至直隸提督。功業盛衰﹐則有幸有不幸焉。

張靖達與弟勇烈居於鄕﹐粵寇過境﹐鄕人咸築圩練兵自衛。寇眾大至﹐悉眾入堡﹐以死堅守。賊不能久畱於小邑﹐往往爲所拒退。寇去追殺﹐每獲輜重﹑俘殿兵﹐以論功邀賞﹐有名於時。同時有周剛敏﹑武壯昆仲及劉壯肅之圩相近﹐守望相助。潘琴軒中丞爲贅婿於靑陽司巡檢署﹐隨至廬州府﹐行無所歸﹐因從李采臣方伯辦民團﹐所謂喫大鍋飯者也。

淮軍自團勇起﹐寇至則相助﹐寇去則相攻﹐視爲故常。葉曙靑軍門時爲解家將﹐每戰勇冠其曹。一日途遇一女﹐羨甚。解慰之曰「汝戰若再捷﹐吾爲汝致此。」乃奪而與之。旣而知女與張靖達昆仲爲中表妹﹐公然不懼﹐惟不通往來而已。軍門旣通顯﹐復爲姻婭如初。

援蘇之師﹐早有動議。是時鎭江﹑上海兩處﹐一省中較爲完善之區﹐未決何途之從﹐主將人選﹐亦不能定。先是益陽胡文忠爲曾文正謀曰「用李氏兄弟中一人爲兩淮運使﹐以攬鹽利。」益陽意中﹐猶惑於馮子材之言﹐重在鎭江也。及李文忠虹橋之捷﹐文正聞之﹐喜可知也。復文忠書曰「昔見君行楷﹐以爲必貴﹔胡文忠以許負相人法﹐亦謂『君必貴』。今果然。」

程忠烈初陷寇中﹐自拔來歸﹐妻子皆爲寇殺﹐京戲中鐵公鷄隱指是事﹐而以張忠湣當之。忠烈反正之後﹐戰功𨿽著﹐當是時﹐湘軍之鋒甚銳﹐雞犬皆有升天之望﹐客籍混入其中﹐頗難出人頭地。適李文忠率淮軍東下﹐求將才於文正﹐忠烈爲桐城籍﹐乃以其軍隸焉﹐且勗之曰「江南人愛降將張國梁不置﹐汝往﹐又一張國梁也。」湘潭郭武壯爲忠襄愛將﹐以勇冠其曹﹐中同袍忌﹐蜚短流長﹐頗有謗言。李文忠常戲曰「某與某爭功歟﹐抑爭風也﹖」旋請於文正﹐以之自隨。華陽楊忠勤﹐不得志於霆軍。鮑忠壯與李文忠﹐同以羈旅在湘軍﹐互相引重﹐交誼頗篤﹐援蘇軍起﹐薦忠勤往。文正又以親軍二營佐之﹐當時所謂贈嫁之資者是也。其後程軍獨樹一幟﹐郭﹑楊二將﹐先從文忠介弟季荃觀察爲裨將﹐旣而與淮將銘﹑盛﹑樹﹑鼎四軍合力排觀察﹐去諸軍皆自立﹐不相統屬。論者常哂之曰「銘﹑盛﹑樹﹑鼎猶鳥也而無翼﹐今得郭﹑楊以爲之翼﹐於是乎飛矣。」湘淮蟬蛻之形始此。

泗涇之役﹐寇眾倍蓰於我﹐程忠烈之軍困於中﹐敵圍之數重。未幾﹐援軍四面大至﹐內外夾擊﹐大捷。四江口之役﹐情形相似﹐惟程忠烈自外入爲稍異。兩役士卒曾陷於圍中者﹐厥數無多﹐其所以能支持許久﹐以待救兵者﹐未始非鄭國魁之功。國魁故爲梟﹐蘇梟皆廬州籍﹐是時多從寇﹐與之相習﹐本無決鬥之志。寇將渺視我軍之微薄﹐可不勞而獲﹐督戰亦不力。古人所云「一可以敵十﹐十可以敵百﹐百可以敵千﹐千可以敵萬者」﹐胥有所以然之故﹐非盡一與一相當﹐不兩立之情也。

李文忠與先文莊舊爲師弟﹐文忠奏調至軍疏曰「劉某沈毅明決﹐器識宏深﹐與臣爲道義交﹐十有餘年﹐深知結實可靠。該員去冬由安慶經過﹐督臣曾國藩一見﹐大加器許﹐謂爲『皖北人才』。臣今統軍來蘇﹐曾國藩允爲奏調臣營﹐學練軍事﹐昨又函催臣自行奏請。可否飭赴臣營﹐酌量委任。」上許之。觀此可見平素之好。然觀文莊在淮軍﹐與文忠意見殊不能相愜﹐曾﹑左二公﹐反時露招致之意。江浙肅淸後﹐文正擬令統老湘營﹔東撚平後﹐文襄擬奏保爲晉撫﹕皆辭勿就。文莊常曰「老湘軍已成之局﹐晉省偏西之地﹐是時無重要軍事﹐不能捨易取難云。」

淮軍與寇先戰於上海﹐三戰皆大捷﹐威聲甚振﹐進規蘇州。程忠烈率開字營﹐向昆山一路。李季荃觀察率大軍﹐與周氏昆仲盛字營﹐向太倉一路。銘﹑鼎﹑樹三軍人數無多﹐駐浦東﹐防浙寇﹐備後路。先文莊募軍徵浙西﹐方集兵力﹐未任戰事。是冬﹐常熟寇將駱國忠﹑國﹑孝兄弟﹐皖籍也﹐以常熟﹑福山降。李秀成集江﹑浙兩省寇眾﹐圍攻常熟不下﹐別遣兵自江陰﹐復陷福山﹐絕其通水之路。文忠以常勝軍配先文莊﹐載以輪船三艘﹐溯江往援。當是時﹐華爾已去﹐戈登未來﹐統帶未得其人﹐叫囂不聽令﹐歲終中道而還﹐文忠患之。適潘琴軒中丞及劉壯肅﹑張勇烈三人至滬賀新歲﹐文忠令各分兵千人趣救﹐使黃武靖率淮陽水師翼之以前進﹐文莊仍護之行。登陸集眾﹐議攻取。壯肅曰「賊脆弱不經戰﹐直前搏擊﹐擒捕鼠輩耳。」中丞曰「取福山守兵易﹐禦常熟援寇難﹐不若翻墻子之爲便。」「翻墻子」者﹐先築一壘守之﹐再前築一壘﹐移後壘之兵於前﹐更調兵守後壘﹐如是者回環不已﹐直向敵壘而進﹐立於不敗之地﹐古所云「步步爲營」者是也。壯肅曰「吾當援寇。」中丞曰「公戰不勝﹐吾屬危矣。」壯肅曰「吾不克援寇﹐而能歸見公耶﹗」乃戰。常熟援寇果大至﹐壯肅敗退﹐寇出鼎﹑樹兩軍後﹐沿堤漫野而來。兩軍屢經大敵﹐𨿽腹背受攻﹐殊不懼怯。勇烈奮身出戰﹐肘中流矢﹐督兵益力禦。文莊自與潘中丞並馬﹐率健兒數十騎﹐由敵兵密集處衝出。方離敵營﹐中丞一僮墜馬大呼。中丞略駐馬足回顧﹐叱曰「上馬﹗」乃挾之還。遇壯肅於途﹐作蹲地喘息狀。文莊哂曰「省三胡不打﹖」壯肅曰「打一个鳥。」此合肥土語也。鼎樹兩軍﹐皆自圍中拔出﹐故死傷獨夥。寇多相識﹐亦調自浦東防地﹐與官兵遇﹐輒唾曰「柰何復遇於此﹖」未幾﹐戈登率炮隊至﹐轟福山城﹐傾一角﹐寇驚懼遁。我師追之至謝家橋﹐福山﹑常熟相距四十里﹐此其中道也。寇忽築營墻﹐我軍略頓﹐亦自爲壘。夜使人探﹐則墻僅一面﹐作新月式﹐爲掩蔽逃歸之用﹐寇已盡走。探至常熟止﹐則數萬之眾一時皆走。寇眾徵自江﹑浙各地﹐時左文襄在浙連克各城﹐寇不得不還自救。觀此﹐乃知曾文正督辦四省軍務﹐以左文襄援浙﹐李文忠援蘇﹐沈文肅撫贛﹐同時並舉﹐使寇首尾不能相應﹐乃善策也。是役諸將同裏﹐皆能同仇﹐師克在和﹐故能以少擊眾而獲成功。

張勇烈以勇著﹐靖達善謀﹐相得益彰。當團練時﹐常隨官軍追寇於太湖﹐寇忽反攻﹐爲所乘﹐勇烈大呼曰「吾兄若弟﹐吾輩將束手就縛乎﹗從吾者來。」乃馳入寇軍﹐決死以斗﹐寇走避﹐乃反敗爲勝。福山之役﹐劉壯肅以斷寇援兵自任﹐旣而不能﹐我軍半陷圍中﹐勇烈大呼如前﹐未幾﹐中流彈。是時﹐先文莊盡護諸軍而行﹐文忠奏報中﹐皆言「據編修劉某函稱。當倉卒之中。漏未之及﹐勇烈終身以爲憾云」。

李季荃觀察軍至太倉﹐寇將蔡元隆降﹐居間者爲吾鄕黃某。元隆要索另編成軍﹐給都守﹑千把等職﹐且切詢事上之道。黃某以「拜門」勸﹐元隆曰「『拜門』柰何﹖」黃某曰「汝有物則獻之﹐汝有財則與之。」元隆曰「如是焉爾﹖」黃某曰「諾。」次日﹐官軍以賞賚之冠服往﹐使黃某賫至寇營。見甲寇戲以頂戴彊加於乙寇之首﹐乙寇棄之於地。會丙寇經過﹐觀之﹐又掇起﹐欲試諸丁寇﹐丁寇逃走不受﹐其餘之寇競取冠服﹐互相戲謔﹐略無誠意。黃某貪利忘害﹐自鳴得意﹐歸弗以告。至受降日﹐觀察整隊出迎。至一箭之遠﹐聞敵隊中有人遙謂之曰「但患汝逃耳。」始知其異﹐而敵已殺至﹐措手不及﹐大敗奔還。寇自後尾追﹐士卒死者七八。觀察左右之童子軍﹐皆幼弱未成年﹐從不給餉﹐是役死傷略盡﹐器物遺失無算。文忠聞報﹐調開字營軍往援﹐令先文莊監戰。文莊馳抵太倉﹐程忠烈甫至﹐促之進擊。忠烈曰「李觀察已不能軍﹐我隊伍未齊集﹐不敷分布﹐且宜有待。」文莊曰「李觀察𨿽失利﹐自將弁以下﹐恥爲賊所賣﹐急於一試﹐足當一路﹐願公勿疑。」忠烈許之。翌日攻城﹐寇甫接戰卽遁﹐遂克太倉。先是﹐程忠烈致李文忠書﹐言李觀察軍死亡四五千人﹐文忠見文莊而問焉。文莊笑曰「殆有千百。」文忠調侃其弟曰「或言四五千﹐或言千百﹐是大敗也﹐不可諱飾。」觀察退謂文莊曰「吾未向公乞燒埋銀兩﹐何誣至此﹖」文莊曰「如其爲誣﹐則言四五千者﹐大誣也﹔言千百者﹐小誣也。吾今小巫見大巫矣。」吾家與李氏世有交誼﹐文莊與觀察﹐少同學於李封翁。一日﹐觀察襲抄舊文﹐爲封翁所知﹐呼之前﹐至﹐將撲責之﹐文莊亦隨至而爲之請﹐會封翁有客來﹐乃免之。觀察與文莊夙相好﹐戲狎無忌﹐故問答如此。

太倉捷書至﹐文忠讀之喜﹐謂文莊曰「殺寇數萬人﹐可以償吾將士之命矣。」文莊未答。文忠復問之﹐文莊曰「吾方思所見﹐吾於南門坡下見一寇逃未出﹐死於途。他無所知﹐不敢誑報。」文忠笑置之。蓋軍營報告本不足憑﹐敗後鋪張勝事﹐爲免罪圖功之計﹐尢爲慣技﹐亦文忠所明知也。其後湖州之役﹐文莊身當前敵﹐不肯輕戰。俟後路軍隊布置齊備﹐無隙可乘﹐始進兵攻城。寇先棄城遁﹐李質堂提軍尢之曰「公若早發一炮﹐卽可報捷。」於此﹐可見當時習气。

八降王旣誅﹐寇黨驚擾﹐與官軍混戰。柰渠魁已死﹐如蛇無首不行﹐乃應手而滅。士卒乘勢劫掠﹐滿城大亂。文忠呼程忠烈字責之曰「方忠﹐汝自謂紀律佳﹐今若何﹖」忠烈騎馬出門﹐遊行街市﹐欲以定眾。遇其部下營官﹐行於橋上﹐左右手各攜一婦。忠烈愧極﹐下馬憑橋欄呼曰「吾投水死矣。」營官急挽之﹐且長跪謝罪﹐乃已。

蘇城劫後﹐古書舊本﹐悉歸丁雨生中丞持靜齋﹐而以殿板《十三經》《廿四史》《九通》《佩文韻府》《淵鑑類函》《駢字類編》《全唐詩》《文》之屬﹐悉輦至李文忠處。中有碑單張四篋﹐或告文忠﹐言文字多泐﹐薦某甲善於描補﹐終日爲之整治。識者見之﹐毋不匿笑。謂文忠與中丞相提並論﹐有雅俗之殊焉。然文忠於賞鑑非其所長﹐縱有誤解﹐亦君子之過﹐不足爲盛徳之累。中丞收藏﹐頗有言其「取之非其道」者。卽以藏書一端言之﹐固不宜與文忠相提並論也。

中丞以知縣失地褫職﹐投效蘇營﹐不數年﹐薦升方面。蘇人以其熟於洋務也。俗謂外人爲「洋鬼」﹐遂稱爲「丁鬼」。劉壯肅將遊惠山﹐是時大亂初平﹐女尼極盛之時也。中丞聞之﹐正色曰「公以提鎭大員﹐乃有此行﹐毋乃爲人所哂。」壯肅怒且笑﹐呼其字曰「雨生﹐汝胡忽作此言﹖汝初至軍時﹐日以西洋春冊贈吾偏裨﹐獵取保案﹐而忘之耶﹖胡忽作此言﹖」當時軍中傳爲笑談。

中丞洋務進身﹐購置軍中器械﹐尢爲炫人之具﹐當時風气未開﹐信爲難能而可貴。淮軍初習陸軍操法﹐先文莊曾手訂成書﹐附圖一卷﹐所部親慶軍中﹐奉爲祕籍。輾轉而爲中丞所得﹐刊布於外。軍中知其剽竊﹐然以爲無足重輕之故﹐莫與爭也。未幾﹐神機營攺用新法﹐徵求是類之書於李文忠﹐中丞裝潢以獻。文忠夙知此事﹐笑而謝之。中丞變幻僅止於此﹐久而其技不售﹐宦途中殊不得志﹐復獻策移江南制造局於江西湖口﹐希爲贛撫。一日﹐執邸抄於手讀之﹐見先文莊簡江西布政使﹐自知無望﹐嘆而棄置不觀﹐未幾遂卒。

《漢書韓信傳》﹕「信擊魏﹐陳船欲渡臨晉﹐而伏兵從陽夏以木罌渡河。」服虔曰「以木柙縛罌缶以渡。」韋昭曰「以木爲器﹐如罌缶也。」師古曰「服說是﹐『罌缶』謂瓶之大腹小口者也。」按﹐服韋二說皆是也。以木作桶﹐如罌缶形﹐入水能浮﹔用木爲柙﹐約而聯之﹐蓋之以板﹐則如筏矣。常熟之役﹐李文忠親在行間﹐介弟季荃觀察爲主將﹐郭武壯當前敵。寇因蘇州之殺降﹐誓死以守﹐環攻不下。戈登率常勝軍至﹐以巨炮轟擊﹐城西北角陷一罅﹐城濠深不能渡。戈登令工程隊出大鉛筒﹐如枕之形﹐長丈許﹐圍約二三尺﹐加板於上﹐廣如其筒之長﹐如是數十具﹐兩邊各有鉤環。先推一片入水﹐繼以一片鉤搭相連。鉛筒入水有浮力﹐推之轉動如轆轤﹐直達彼岸爲止﹐以當浮橋之用。郭武壯率師將入﹐守寇殊死戰﹐我軍敗回。城中以土石塞缺口﹐備禦益堅。適先文莊至﹐聞之﹐謂觀察曰「吾爲公懸賞﹕先登者得勇號﹑黃馬褂﹐可乎﹖」觀察嘆曰「孰無是二者﹐而誰肯盡力耶﹗」入見文忠﹐文忠曰「得人者興﹐失人者衰﹐程方忠死而士气餒﹐甚矣。」文莊曰「是何言歟﹗公自能軍﹐傳一令下﹐『明日必克』﹐孰敢不從。」文忠召程忠烈部下劉士奇﹑王永勝至前﹐問曰「而以程方忠死而不力戰歟﹖」皆對曰「未奉命故也﹐其敢不從﹗」翼日﹐二將各執一旗﹐上書「不怕死」三字﹐隨常勝軍浮橋而上﹐遂克常州﹐擒陳坤書。方事之殷也﹐赫徳自上海往見。文忠引至戰帳﹐甫坐﹐股栗不止。文忠笑遣之﹐而時向人言及﹐曰「謂西國人人能戰者﹐非通論也。」觀此而知古人所云﹐人各有能有不能之說﹐益信。

浙西之師﹐先文莊與忠烈各當一路。文莊率師自松江行﹐卽今之滬杭鐵路綫也。連克楓涇﹑西塘。至張涇匯﹐值巨港﹐兵不得渡﹐自往陣前視之﹐中流彈。將士奮往﹐卒克濟師。嘉善﹑平湖已在掌中。平湖寇將號陳翹胡子﹐乞降﹐文莊自率軍與鼎軍往受之。嘉善寇將號陳三木匠﹐降於程軍部下之華字營。遂至嘉興﹐軍城東南﹐程軍西北。忠烈與文莊約﹕晨取要隘﹐日午攻城。文莊先得要隘﹐按兵未動。至日失﹐忠烈軍始近郭城﹐寇憚其炮火之猛﹐悉力拒戰。文莊乘虛而進﹐前鋒黃桂榮相視城磚微迆之處﹐斜步直上﹐諸軍繼之﹐後至者梯而登﹐乃皆入。我軍有淮揚水師﹐水陸並進﹐城河深者﹐令之渡師。先一日﹐水師舳艫相接以待。忠烈戰不利﹐咎其不便於行。水軍主將李質堂軍門變陣容﹐船首行列如平地。程軍欲前﹐城上投槍彈矢石甚盛﹐仍不得進。及東南陷﹐寇奔出﹐忠烈大喜﹐衣黃馬褂﹐督隊將往。疑城未破﹐恐中姦計。軍壘之上﹐本畱一孔﹐常以覘敵﹐因立其間以視之。寇未及去者﹐羣見而射擊﹐中其顱﹐未幾傷重﹐遂卒。是役𨿽戰勝﹐失一大將﹐如忠勇公多隆阿之於﹐可以死﹐可以無死﹐死傷勇焉。

果報之說中於人心﹐往往於疑似之間﹐示人以神妙之迹。程忠烈之殺八降王也﹐軍士乘之而大劫﹐李文忠咎之曰「君亦降人也﹐柰何遽至於此。」及克嘉興﹐微有不慊於文忠﹐傷重囈語曰「君亦降人也。」因自決其創口而死。當時之人﹐鹹謂降王索命也。

吳武壯初從解練入淮軍﹐隸先文莊部下。先文莊素識其封翁﹐倚爲腹心﹐緩急可恃。軍中輒予以重任﹐升階較速而最早﹐甫克嘉湖二府﹐保案擢副將。李文忠哂曰「君部下庸者﹐亦得戴紅頂耶﹖」武壯終身以爲恨。淮軍將領﹐無不倚文忠爲重﹐惟武壯獨自立異﹐結交朝貴以爲攀援﹐羅致文人以通聲气﹐然終不能至方面。當日文武異途﹐固爲一大原因﹐究竟黜陟進退之途﹐於人心天理之公﹐其時尙有得半之道﹐故同治而後﹐猶稱中興焉。

受降如受敵。降人力屈﹐不奮鬥以求生路﹐而俯首歸命﹐當時必有以說動之者。旣而﹐所欲不遂﹐心懷怨望﹐不善處之﹐則變生肘腋而不可測。平湖寇將陳殿選歸順﹐文莊部下親慶軍﹐及潘中丞琴軒所部鼎軍﹐實往受降﹐吳武壯先帥兩營以進。錢榮山總鎭王興時爲寇目﹐密告文莊曰「殿選降後﹐輒有怨言﹐常自語曰﹕『孰爲翰林學士﹐孰爲道臺﹐勿謂吾刃不利也。』」文莊以語中丞。中丞曰「彼部下將有變﹐待吾一言爲輕重﹐尙不知彼刃利與﹐抑我刃利也。」次日﹐降部大哄於城內﹐殺殿選。官軍營於城外﹐嚴爲之備而坐視不動。俄而王興率諸寇目來謁﹐獻殿選首級。文莊與中丞坐帳下見之﹐其喜可知。中丞佯怒其擅殺﹐責斥甚久。旋經文莊解說﹐始允赦其罪。遂入城﹐檢視府庫﹐尙餘六十餘萬金。以訓欽先伯暫護縣令﹐撫慰遺黎﹐旬日乃安。玉興自此後從文莊軍﹐曰「潘公責人無已﹐我願事公。」其後積功補四川重慶鎭總兵﹐署四川提督。聞文莊每道及此﹐輒曰「權術可用也﹐而不可多用也。」

金陵圍攻不下﹐時蘇州已克。朝旨令淮軍助戰。李文忠遷延不行﹐顯然讓功之意。及大功告成﹐文忠至金陵﹐官場迎於下關﹐文正前執其手曰「愚兄弟薄面﹐賴子全矣。」方詔之日促也﹐銘﹑盛諸將咸躍躍欲試﹐或曰「湘軍百戰之績﹐垂成之功﹐豈甘爲人奪。若往﹐鮑軍遇於東壩﹐必戰。」劉壯肅曰「湘軍之中﹐疾疫大作﹐鮑軍十病六七﹐豈能當我巨炮。」文忠存心忠厚﹐終不許。將卒皆知其事﹐文正益感不置﹐故云然。金陵克後﹐首功李忠壯臣典﹐未及受封而卒子軍。相傳忠壯少年恃壯﹐一日夜禦十八女﹐事𨿽無據﹐然近人紀傳﹐多隱約言之。曾文正公報捷﹐奏稱「我軍殺敵十餘萬人」﹐則子女玉帛﹐悉爲所有﹐可想而見。國變之後﹐北軍南下﹐僅大劫三日﹐輿論指摘﹐不遺餘力﹐可謂人苦不知足。時勢使然﹐非今人賢於古也。當時功次於忠壯者﹐蕭壯肅及劉南云閣學﹐解甲家居﹐遂不復用。𨿽琉球﹑越南﹑緬甸相繼失喪﹐外患日深﹐鼓鼙聲急﹐朝廷曾未憶及之。可見金陵之役﹐從軍之士滿載而歸﹐必有不慊於上心者矣。

湘軍於金陵紅旗報捷﹑江浙軍務底定之後﹐文正奏請盡發欠餉﹐遣散歸農。偉哉﹐大臣謀國之道﹐善用所長﹐善藏所短﹐非他人所能企及也已。淮軍自始至終﹐每年皆發餉七關有半﹐而南北設糧臺﹐坐收各省解款﹐先以解款不到而致欠餉﹐旣到不以發餉﹐遂積成巨款。李文忠直隸總督任內﹐淮軍銀錢所專司其事﹐歷王文勤﹑榮文忠兩公﹐洎文忠復任﹐猶存五百餘萬兩。文忠逝世﹐項城用以擴充新軍﹐至六鎭之多。南北風行﹐皆練新軍﹐遂屋淸社。

曾文正遣散湘軍﹐惟畱老湘營。又知先文莊與淮軍將領气味不投﹐終不相合﹐欲以老湘營隸文莊領之﹐常駐江寧爲防軍。致書請於李文忠曰「將使之淬厲湘軍暮气﹐我亦得日以老生常談勗之﹐俾成棟梁之器云」。黃昌岐提軍持書謁文忠於蘇州﹐文忠不置可否﹐私謂文莊曰「往也﹐惟此老翁﹐能致人於方面重任。」時文忠家居拙政園﹐設宴待提軍。值春初山茶盛放﹐文忠曰「花如此麗﹐𨿽僕婢今日折一枝﹐明日摘一朵﹐究無損焉。」提軍退而備行具﹐文莊問何若是之速。提軍曰「昨日之言﹐公不聞與﹖已示意不欲公往﹐尙待言耶﹗」

中興功臣﹐多有古大臣風。金陵克後﹐洪福已逃出﹐沈文肅遣軍追擊﹐獲之。奏報擒斬逋寇﹐而不言其爲首逆之子﹐亦不鋪張功績。劉忠誠督粵﹐代理海關﹐是時監督爲旗員著名優缺﹐歲入無算﹐忠誠悉捨弗取﹐並未專摺上聞﹐僅於《京報》中﹐見數月之中﹐收數增至十餘萬而已。至丁文誠之斬安得海﹐彰彰在人耳目﹐內幕之中﹐尙有人主使﹐較此猶遜一籌。

世祖親政﹐則奪攝政王爵﹔聖祖年長﹐則罪四輔﹔仁宗繼業﹐則斬和┞﹔文宗卽位﹐則退穆相﹔兩太后垂簾﹐則誅三姦﹔醇王攝政﹐則逐項城﹔一朝天子一朝臣﹐幾爲向例。恭忠親王爲議政王﹐不及四載﹐至同治四年三月五日﹐編修蔡壽祺疏劾王攬權納賄﹐請逮治﹐兩宮召見商城﹑艮峯兩相﹐朱桐軒﹑萬靑藜兩尙書﹑吳竹如﹑王小山兩侍郎﹑桑柏齋﹑殷譜經兩閣學﹐議治王罪。兩宮言王目無君上﹐妄自尊大。且云王在熱河﹐曾言王欲叛﹐又出於壽祺參本之外﹐更有背景。時值同治中興之後﹐諸臣守正﹐不敢惟阿﹐上怒稍霽﹐商城請查實據﹐許之。越二日﹐倭相等會議於內閣﹐召壽祺質正﹐摺中「挾重資而內膺重任﹐善夤緣而外任封疆」二語﹐壽祺指出薛煥﹑劉蓉二人﹐供稱聞之給事中謝增。及質訊增﹐增言本無所聞﹐且弗曾與人言及。壽祺俯首無詞﹐薛煥猶追問﹐不肯息事﹐諸臣勸解始已。未幾﹐蓉明白回奏﹐言「起自艸茅﹐未趨朝闕﹐親貴之臣﹐不識一面﹐樞密之地﹐未達一緘。請嚴究誣枉根由。」壽祺以是降級﹐其後終身不用。恭王𨿽受裁抑﹐無復議政名目﹐然仍值樞府﹐屢躓復起﹐克保令終。較之前朝重臣﹐則有幸有不幸矣。先文莊於散館授職後﹐奉旨往江蘇軍營。壽祺昏﹐於朝報亦未之悉﹐其條陳軍營濫保疏中﹐波及是事﹐言「庶常投效軍營﹐保舉畱館﹐實爲取巧」﹐當時以事實不符﹐均不措意﹐及至文莊贛撫入覲﹐遇壽祺於江西公宴﹐調之曰「某散館授職後﹐卽奉命出徵﹐在本衙門日淺﹐於諸前輩多未奉教﹐向慕不置。」壽祺時已衰邁落托﹐無復人形﹐唯唯而已。

陳右銘中丞治鄕團﹐禦粵寇﹐嗣在京爲殉節者請卹﹐義寧一州﹐多至三千人。劉忠誠撫贛﹐𨿽知其粉飾﹐以中丞當時淸望﹐無如之何也。中丞氵存升府道﹐軍中保案﹐無足深論﹐《淸史稿》稱其走湖南﹐參易佩紳戎幕﹐拒走石達開﹔之江西﹐爲席寶田畫策﹐殲洪福是以保案爲功業。中丞有知﹐諒不樂於有此虛譽。

李季荃觀察在淮軍﹐與曾忠襄之在湘軍﹐皆以統帥介弟之親﹐將兵獨眾。忠襄猶能成功﹐其後在鄂﹐𨿽小有波折﹐亦克自振。觀察竟不能終始其事﹐固由於淮軍之團結力不若湘軍﹐致遭排擠﹔抑亦觀察沈毅之性不如忠襄﹐遇有艱阻﹐不能堅持故也。

曾忠襄處事堅決﹐有過人之處﹐固已。其將才勇略﹑學識﹐操守﹐未見出於李季荃觀察之上﹐而勛業各相迥殊者﹐更有遭際不同之故。軍中鹵獲﹐自古所不能免。將門之後因以致富﹐以晉之石崇爲最知名﹐餘可類推。淮軍所得俘物﹐以充軍實﹐按諸奏報﹐較湘軍爲多。湘軍將領富有貲產﹐頗流露於《湘軍誌》文字之間。然淮人吝嗇﹐染商賈之習﹐頗用以營運﹐與民爭利﹐不似湘人僅供浪用。如蔣湘南方伯﹐一夕而盡喪其歷年所有﹐無損於人也。曾﹑李二介弟髙下之分﹐固有地理風俗關系存焉。

文忠至蘇﹐魯白陽管淮軍糧臺﹐使其弟求見於先文莊﹐述其兄之意曰「頃見李撫帥﹐撫帥曰﹕『糧臺何難於應付﹐惟李觀察﹑劉學士不得罪焉﹐可耳。』今李公座營八﹑公座營六﹐皆發足餉﹐可乎﹖」「李觀察」謂季荃觀察「劉學士」卽謂文莊也。文莊曰「不可。如我座營得足餉﹐余營皆不得﹐則不爲我用﹐是自損軍力十之七也。請從眾。」東撚平後﹐文莊乞解兵柄﹐求其餉於文忠﹐爭持累日﹐乃得三關半。時欠餉經年累月﹐文莊無已﹐悉移交於繼統是軍之吳武壯﹐歸潔其身而已矣。當時風俗醇厚﹐軍士罷役回籍﹐待餉不得﹐卽去而之他﹐值軍務未平﹐盡有去處﹐尙不生事。粵撚兩役肅淸﹐潘中丞頓軍徐州﹐猶染舊習﹐遷延不予﹐軍中將擁營弁鮑某爲亂。地距親慶軍不遠﹐吳武壯馳騎曉諭。大率同府縣城之人﹐非親卽故﹐薄給以貲﹐悉散去。其後鮑某潦倒已甚﹐遇武壯﹐尢之曰「非汝﹐則我黃袍加身久矣。」

魯白陽久不得志﹐知左文襄與文忠意見不協﹐乃悉以淮軍糧臺帳簿輦送於彼。文襄曰「吾屬皆軍人﹐奚肯以此中傷同類。」時人皆服文襄之度。白陽後需次於直隸﹐文忠銜之甚深﹐屏弗接納。白陽朝夕站班﹐使文忠均見之。如是者年餘。文忠怒罵曰「趣行﹐毋混乃公。」給以省外一差而遣之﹐時人更欽文忠之量。後十餘年﹐白陽賄得上海道。未幾﹐事發解職﹐落拓不能自活﹐雙足攣腫﹐復不能行。又如是者數年﹐適值文忠至京議和。上書﹐不答。翌日﹐白陽以兩役掖之行﹐至文忠所。文忠怒罵﹐兩役驚懼走﹐遺白陽於地﹐號兆乞恩。此亦官場之異聞也。

郭善臣軍門﹐出身於陳國瑞部下卒伍﹐以事觸其怒﹐縛而懸之於門外。時金學亭軍門亦在其軍﹐令立而守之。自飲酒﹐畢﹐倚胡牀而臥。郭體肥﹐不勝其苦﹐嘆曰「俟彼醒而釋我﹐吾死久矣。」金憐之曰「縱汝去﹐則我應代死﹐曷若偕行﹖我無家﹐途中呼汝爲父﹐汝呼我爲子﹐免人疑問﹐何如﹖」郭欣然允諾。逃至鳳陽﹐見郭母。郭母曰「恩人也。汝輩年相若﹐何得稱爲父子﹖曷結爲兄弟﹐皆爲我子。」於是攺姓郭﹐名運昌﹐從兄復入伍﹐積功至提督﹐乃復姓金氏。

李世忠﹑陳國瑞﹑詹啟綸落職後﹐橫行不法﹐無復顧忌﹐中興之世﹐良爲罕見。世忠故爲匪類﹐國瑞從僧王久﹐啟綸用兵在淮徐一帶﹐多與旗兵相處﹐放恣之性﹐不知法紀爲何物﹐抑習染使然。其後世忠﹑啟綸皆得罪以死﹐國瑞遠戍不返﹐乃其宜也。

曾文正爲欽差大臣剿撚匪﹐先文莊爲襄辦﹐獻守運河之策﹕作長墻於岸﹐限止馬足﹐使不得度﹐圈之於一隅。李文忠署江督﹐力爭不可﹐手致文莊書云「古有萬里長城﹐今有萬里長墻﹐不意秦始皇於千餘年後﹐遇公等爲知音。」文莊將萬人渡河﹐得文忠牘﹐言餉缺不得增兵。事事干涉﹐諸如此類。且時上章﹐條陳軍務﹐文正弗善也。及師久無功﹐文忠繼爲帥。文正愧弗忍去﹐自請畱營效力。文忠至軍﹐亟取欽差關防於文正所。文正曰「關防﹐重物也。將帥受代﹐大事也。彼弗自重﹐亟索以去﹐無如之何﹐然吾弗去也。」文忠遣客百端說之回任﹐弗許。或爲調停曾﹑李計﹐言乾隆時﹐西徵之師﹐以大學士管糧臺﹐位與欽差大臣相埒。文正故作不解曰「何謂也耶﹖」文莊曰「今回兩江之任﹐卽大學士管糧臺之職也。」文忠又私告曰「以公之望﹐𨿽違旨勿行可也。九帥之師屢失利﹐不懼朝廷譴責歟﹖」文正遂東歸﹐自是絕口不談剿撚軍事。文忠代爲帥﹐亦無以攺文正扼河而守之策。大功告成﹐文忠疏請加恩從前領兵大臣﹐文正得加一「世襲輕車都尉」。聞之大怒﹐謂江寧府塗朗軒太守曰「異日李宮保至﹐吾當爲之下﹐今非昔比矣。」

臼口之敗﹐郭武壯爲賊擒﹐全軍覆沒﹐陷俘虜中。賊不知其爲統將也﹐有降卒縱之出﹐乃得免﹐旋乞病歸。次歲再出﹐招集舊部﹐聲勢復振﹐克以功名終。綜其生平戰績﹐皆與李文忠俱也。

霆軍多容遊勇﹐平時僅給之食﹐有額則補爲正兵。戰時常令遊勇當先﹐勝則大軍繼之﹔不勝﹐賊與遊勇混斗已久﹐紀律必亂﹐乘以銳師﹐往往克捷。尹隆河之役﹐縱銘軍先戰﹐以當遊勇﹐謔而虐矣。壯肅棄冠而走﹐鮑忠壯得之﹐牒於文忠曰「省三殉矣。省三得頭品頂戴﹐穿珊瑚細珠爲帽結﹐以示異於眾﹐今獲於賊手﹐其殆死乎。」文忠與忠壯﹐皆以異籍處湘軍﹐互相友好﹐忠壯出徵﹐文忠在文正幕中﹐輒爲之內主。曁是役之後﹐文忠與忠壯不無遺憾。《朋僚函稿》中語多微辭﹐殆有由也。

先文莊率師追撚於鄂﹑豫之交﹐逢鮑忠壯。當時各軍遇於某所﹐主帥固宜知之。他日見曾文正﹐文正問曰「見鮑春霆歟﹖」曰「然。」文正曰「穿黃馬褂耶﹖」曰「否。」文正詫曰「何歟﹖」曰「客先問主人﹕有黃馬褂子也無﹖因知其無﹐而易著他服﹐不以其所有形其所無﹐客敬主人之意也。」文正曰「敍戰功歟﹖」曰「主人仰客大名﹐幸得一見﹐將謙讓之不遑﹐豈復有可敍之功。客因主人口不言功﹐而不言己功﹐亦客敬主人之意也。」文正大笑。觀此可知馭將之道﹐𨿽在小節﹐亦不可不知之﹐審而問之詳也。

樹軍在江蘇﹐每戰克捷﹐靖達﹑勇烈昆仲﹐意見漸不合。靖達乃就徐州道任﹐解兵柄﹐專屬勇烈。移軍徵撚﹐曾與周剛敏一軍同時奉命﹐屬先文莊相度調遣。潘中丞謂文莊曰「淮軍二海﹐旣不能令﹐又不受命﹐吾爲子慮之。」旣而﹐兩軍皆避道而行﹐無從指麾﹐當時遊擊之師﹐亦無處捉摸也。臼口敗後﹐諸軍聞撚蹤在鄂﹐羣趨往援救。文莊與樹﹑盛兩軍遇賊於漢﹑黃之間﹐剛敏先見曰「往日賊逢我軍﹐走避之不暇。今入鄂境﹐彼連戰皆捷﹐乃敢直前決鬥﹐必有以懲之而後可。」約次日合軍迎擊而去。至定昏﹐剛敏遣人來言﹐賊與樹軍一遇卽走﹐海柯未回營中。文莊不知何謂。時兩營相距約十里程﹐率兩騎執燭往﹐就詢之曰「海柯未回營﹐曷故﹖」剛敏曰「陣亡矣。」軍中諱言之﹐故云然。翌日馳往視喪﹐其地土名曰「倒樹灣。」事有先兆﹐理或然歟。勇烈部眾三營﹐追賊中伏。勇烈以一營當先﹐一營當後﹐而自居中策應。以千五百之步卒﹐當數萬人之騎兵﹐如卵擊石﹐誠非戰之罪。勇烈就義時﹐外著軍服﹐內襯湖縐短襖。身受兩傷﹐一矛刺腰際﹐一刀斷喉﹐意揣中矛墜馬﹐賊見衷服﹐知爲將領﹐因而害之。勇烈遺骸入殮﹐面色如生﹐其後有人疑其爲衣冠葬者﹐聞文莊時爲詳述如此。勇烈字海柯﹐剛敏字海聆﹐故潘中丞言「二海」云。

曾文正剿撚﹐未奏速效。撚入鄂時﹐曾忠襄爲鄂撫﹐遣將禦之。賊騎飄忽﹐非粵匪憑城據守之比﹐湘軍初逢勁敵﹐屢戰失利。李文忠聞之﹐不免譏刺。時文正疏中﹐有云「臣不敢以一戰之功﹐遂自忘其醜陋」﹐疑有所指。他日﹐文莊見文忠而告之。文忠瞿然曰「有是哉﹖」文莊曰「是則然矣。」命取邸鈔視之﹐果也。是後﹐文忠談鄂事﹐亦稍稍愼之矣。

撚匪自初起以迄於亡﹐均以抄掠爲生﹐不與官兵戰﹐追之急﹐則擇一平原之地﹐面有深河﹐以爲之蔽﹐背倚於髙阜﹐以爲陷阱。賊匿阜側﹐先以殘兵羸馬誘官軍渡河。旣渡﹐軍稍亂﹐乃縱騎出擊﹐馳逐過河﹐迫之於平原﹐蹂之以馬足﹐𨿽有猛將精兵﹐罔不挫敗。臼口﹑麒麟凹﹑尹隆河之敗﹐胥由於此。先文莊率所部親慶軍至鄂﹐與楊忠勤之勛軍﹐追賊於小河溪。入鎭﹐無鎭焉者。忠勤曰「去遠矣﹐速追勿失。」錢玉興總鎭時爲探路員﹐諫曰「竈突尙暖﹐賊離未久﹐宜愼之。」弗聽。未幾﹐勛軍中伏﹐總兵張遵道等皆歿﹐軍士死傷彊半﹐賊挾潰卒﹐且著其冠服﹐洶湧而下﹐兵匪莫辧。時文莊在鎭中﹐聞之。使親軍哨弁吳建昭配以銳卒百人橫截之。矛揭其艸帽﹐見長髮﹐大呼曰「賊也﹗」刺而殺之。慶軍分統吳長慶﹐以槍隊瞄準射擊﹐每發悉中。賊多殪﹐驚退返隊﹐勛軍餘眾乃得歸。時惡氛漸逼﹐一末弁請曰「望中有堡﹐宜據之而戰鬥。」文莊曰「望之近﹐行至其處不易﹐是逃耳﹐速斬以徇﹐凡言退者視此。」鎭外樹林﹐枝榦尙密﹐文莊命工夫植椿於外﹐移營據守﹐軍中過山炮四尊﹐悉置前方﹐滿裝子彈﹐令日﹕「待旗舉而後發。」時賊伏小山後﹐出沒坡下。江南大營舊將況文榜﹐時爲後軍分統﹐請曰「賊凶狡﹐可誘而致。」許之﹐遂率所部馳往搜索﹐往反二三合﹐奔而回曰「賊至矣。」文莊嚴陣以待﹐令曰「賊百步﹐告我。」及賊近百步﹐又令曰「再二十步﹐告我。」須臾﹐令旗一舉﹐彈子橫飛﹐如雨雹驟下﹐賊萬馬密集﹐長矛齊舉﹐望之如春筍﹐經炮火一震而全倒﹐悉駭遁。文莊率師﹐凡與武夫俱者﹐不自主稿﹐輒任彼軍書記爲之。是役也﹐勛軍報捷﹐適親慶軍吏亦至糧臺領餉﹐見李文忠。文忠曰「諱敗言勝者醜醜。」軍吏曰「醜者醜矣﹐美者自美。」文忠不責也。其後文莊見曾文正﹐文正曰「臼口﹑麒麟凹﹑尹隆河三役﹐賊勝而驕極矣﹐小河溪一戰﹐將使彼知其我軍之有人。」

李文忠繼曾文正爲欽差大臣﹐撚賊撲過河至山東﹐文忠變通而用扼河之策﹐反守運河﹐圈賊於山東境內不得出。銘軍部卒有爲撚所得者﹐任柱縱之還﹐曰「幸爲我傳語劉公﹕吾子年十歲﹐騎不純熟﹐來歲方爲越河而西之計﹐今玆未也。」壯肅亦縱所俘賊﹐仍予酒食﹐遣去以報之。贛楡之戰﹐銘軍先失利﹐走匿溝內﹐適值秋季﹐正靑紗障時也。任柱奮勇直前﹐追殺我兵。匿溝內者﹐潛伏狙擊﹐忽聞賊大擾亂﹐言「大王中彈」。未幾﹐前所縱俘名潘貴者﹐奔告任柱受傷身死。銘軍乘勢進擊﹐遂獲大勝。

吳伯華﹑香畹觀察昆仲﹐以鄕團從李文忠援蘇﹐隸程忠烈部下﹐稱「華字營」﹐戰比有功﹔從徵浙西﹐受嘉善之降。時杭寇乞撫﹐李文忠將受之。左文襄爭曰「越境剿賊則可﹐越境受降則不可。」文忠於是乎止。先文莊率師過張涇匯﹐連戰皆捷﹐嘉善已在掌握﹐華字營遽受寇降書﹐文莊不悅。嘉興旣克﹐兩軍偶有鬥毆細故﹐華字營不勝。未幾﹐伯華觀察以事見﹐隨從多人﹐因而尋釁。門者以告﹐不免言之過甚。及入見﹐文莊以軍法杖責之。觀察頗忿﹐上書於李文忠﹐言本朝二百餘年﹐從無鞭撻道員之理。文忠曰「汝讀書﹐尙不知身在軍中﹐當從軍法耶﹗」時同袍者皆鄕人﹐事過勸解﹐和好如初。旣而﹐徐州道缺出﹐文忠問於文莊曰「孰爲宜﹖」文莊曰「似無若伯華者。」文忠笑諾。觀察辭弗受﹐未幾辭歸。文忠猶未忍於其去也﹐偶遇其部下﹐問曰「主將有書來與﹖」對曰「然。」出於衣袖中。書曰「李宮保不可與處﹐汝等趣歸耳。」「李宮保」者﹐當時軍中於文忠之稱也。文忠怒﹐遂與之絕。香畹觀察代統其眾﹐駐揚州。撚賊敗於山東﹐跳而免﹐奔過六塘河浙軍守汛。文莊使馬隊官葉志超﹑楊歧珍追之。臨行請命曰「撚行有二路﹕一之蒙﹐亳尋老巢﹐一過揚州投李世忠﹐爲求降計。將若之何﹖」文莊曰「撚若歸皖﹐羽類眾多﹐千萬人一呼立集。吾求解兵柄於東撚肅淸之後﹐早有成議﹐不能久俟﹐爾行勿出蘇境。若入運河﹐則吾賀汝縶賴文光歸耳。」時賊眾尙不下二萬﹐與我軍戰於淮城東﹐大破之﹐擒斬幾盡。志超﹑岐珍知文光在逃﹐畱俘獲於淸江浦而率兵窮追。文光僅餘數騎﹐遇閘輒呼曰「吾官軍也﹐爲賊所敗。速去板﹐賊至矣。」及我軍追及﹐幾經解釋而後得過﹐遂落賊後。文光先至揚州﹐舟渡中﹐小卒跪進金帶﹐稱「大王」﹐爲華字營兵所見﹐擒以獻。翌日﹐文莊至揚﹐語觀察曰「從此兵革息矣。」談笑甚歡。後三日而郭武壯至﹐爭曰「吾輩耕之﹐君食之耶﹖」觀察引見文莊而解之﹐乃已。觀察得以道員記名簡放﹐久而未卽眞除。文莊簡贛藩入覲﹐過津遇之。與文忠談及﹐問曰「香畹活捉賴文光﹐胡弗得賞﹖」文忠曰「朝廷忘之久矣。」文莊曰「公昔爲帥﹐而今居相位﹐何可弗言﹖」歸寓而觀察來﹐遜謝至再。知文忠左右﹐必有爲之偵視者也。

古人常有言「吾活多人﹐子孫必有興者。」此爲無罪者言之也﹐若寬縱惡人﹐不啻養虎﹐烏得謂之陰徳﹖卽論王氏之事﹐後遂生莽﹐以覆其宗﹐奚足爲福﹗葉志超﹑楊歧珍追賴文光於淮城東﹐大敗之﹐獲數千人﹐畱於淸江浦。時錢調甫中丞駐此轉運糧餉﹐悉爲之剃髮而釋之。曾文正曰「至此是尙從不去﹐皆多年巨憝﹑人人宜誅者。」其後中丞以頭疽死。求福者未必得福﹐古書當善讀﹐未可盡信也。

曾文正回兩江總督任﹐李文忠代爲欽差大臣﹐先文莊屢求解兵柄。文忠約﹕俟軍務之畢。及賴文光就獲﹐再請。文忠不許﹐且百端譬解曰「古人捧檄而喜﹐豈有親在而可以髙蹈耶﹗軍務以來﹐候補藩臬無簡缺者﹐今以學士任方面﹐上下屬望之殷﹐而可恝然視之乎﹖」文莊奮然曰「公謂我於區區一藩司之職﹐萬餘人之眾﹐而患失之乎﹖」文忠不可畱﹐乃作調侃詞曰「儒者讀書﹐貴能下人。吾昔治團練﹐從官軍戰﹐爲敵所乘而失其壘。道逢和禹門﹐吾下馬﹐向之行旗人半跪禮﹐禹門欣然下馬答禮。是役也﹐不特未受闕咎﹐且獲保贊善銜。吾固翰林院編修﹐曾謂淸望不若公與。」又曰「吾輩文人﹐臨戰非武夫比。吾昔兵敗求死﹐臥於當道﹐以阻潰兵之路﹐皆左右越而去﹐是其明驗也。」時幼荃太常在座﹐讒言曰「吾輩部下士气奮發﹐豈公昔日部下之可比也。」文莊笑。文忠曰「何笑﹖」文莊曰「吾輩部下﹐非公部下之比﹐斯言盡之矣。」文忠曰「吾不若君輩運亨將兵多﹐故至於此耳。」文莊曰「然今吾輩亦不若公運亨將兵多﹐此其所爲公下也。」

文忠幼弟幼荃太常﹐曾文正剿撚﹐奏調至營﹐謂有諸兄風。太常風度灑然出塵﹐在軍手不釋卷﹐尢極好學深思之致。文正師行無功﹐先文莊以襄辦軍務﹐猶蒙其咎。東撚平後﹐求解兵柄﹐至再至三﹑至於四五﹐乃幸得去。太常自將五千人﹐益以善慶﹑溫徳勒克馬隊八千人﹐自成一軍﹐原不爲少﹐惟賊蹤飄忽﹐追之過急﹐則蓄其全力而悉眾六萬騎﹐設阱以待﹔稍涉持重﹐卽終歲不見一賊﹐弗易奏效。太常由後之說﹐不爲主帥所喜﹐所部旋攺隸別軍。賴文光就擒之日﹐太常𨿽踵至﹐已徒手無衛矣﹐僅論前勛﹐以運使候補。是時﹐軍中保案﹐動輒萬餘人﹐武職獎札多棄弗取﹐賤視可知。文職中﹐以兩司候補者﹐從不獲簡。至運使三數之缺﹐太常尢鮮幾希之望。軍務底定﹐文忠復避嫌﹐不爲推轂。於是入官則無實授之期﹐攺途又乏出身之路﹐益鬱鬱不得志﹐濾者至勸其復應鄕試﹐太常意動﹐已而覺其不倫而止。其後至津省兄﹐鬱鬱病瘵﹐遂不起。卒前數日﹐文忠往視﹐太常移面向內而不與語﹐蓋先知多忠勇於劉霞軒中丞之事云。《庸庵筆記》載其夢見冥王事﹐文忠曾述與文莊﹐言「冥王迎出﹐太常入拜﹐冥王亦拜﹐皆額至地」。然則冥間行禮﹐隨陽世爲轉移耶。

先文莊之解兵柄也﹐並開山西布政使之缺。左文襄示意將請於朝﹐俾署晉撫﹐率所部往﹐當西北路﹐文莊辭謝之而止。及撚平﹐西事日亟﹐朝廷將遣鼎軍入關往助﹐琴軒中丞通書於文襄﹐文襄復書並不拒卻﹐惟亟言關中非缺兵之爲困﹐而缺餉之爲困。書末明言「山頭廷尉﹐請君自擇」云云﹐中丞不敢前往而止。觀此兩事﹐可見遇合之不同。

文忠季弟季荃觀察﹐爲諸將排去於常州克復之後﹐其幼弟幼荃太常﹐旋自行引退於東撚肅淸之時。文忠部下﹐於其昆仲不免寡情﹐未幾﹐並主帥而欲去之。履霜至於堅冰﹐由來已久﹐《易象》爲周公所作﹐宜其通於政事也。

張總愚突犯畿輔﹐詔徵各省援兵。淮軍諸將悉辭不往﹐文忠以是拔去雙眼花翎﹐褫去黃馬褂。詔至﹐天方黎明﹐文忠讀而復臥﹐置之枕側。晨起﹐聞諸將咸集﹐切切私議。出視﹐郭松林曰「會兵北上﹐先取京都耳。」言泄於外﹐朝廷益疑軍中有異志。殷譜經侍郎﹐以條陳蘇省漕糧之事﹐大受文忠復奏之揶揄﹐與之有隙﹐至是昌言「李氏兄弟大購田地﹐毗近者悉爲所有﹐幾於彊取﹐宜令皖撫抄其貲產。」文忠知之﹐尢爲駭悚。時先文莊已解兵柄﹐未去﹐密告文忠曰「諸將謀去公﹐顯而易見。惟琴軒究竟讀書人﹐可激以義。」又謂潘中丞曰「吾輩道義之交﹐緩急顧不可恃耶﹗」翌日﹐文忠召中丞至﹐謂之曰「見詔書耶﹖」曰「然。」文忠曰「不爲我懼乎﹖」曰「何懼之有﹗君之於臣﹐猶父之於子也﹐喜則予﹐怒則奪﹐抑奚以異。」時趙子方觀察在隔室﹐文忠大笑曰「子方﹐如琴軒言﹐直風流罪過耳。琴軒﹐其速勤王。」中丞乃率軍行。他日﹐文忠曰「吾見插羽驛遞於道﹐急呼問其人將往何所﹐曰﹕『致李宮保。』吾心惴惴﹐以爲緹騎至。拆視﹐讀寄諭﹐潘軍已過河﹐去京不遠﹐私心乃安。」

西撚之平﹐潘中丞實爲功首﹐是時鼎軍已增至萬餘人。先文莊解兵柄﹐所部親慶軍吳武壯繼爲統帥﹐數亦萬餘人。中丞從軍於合肥西鄕團練﹐與淮軍諸將領素所習處﹐故能得羣策羣力﹐而竟此功。劉壯肅先以勤王遲緩被譴責﹐托病不出﹐屢詔徵至﹐甫蒞軍而收其成﹐《湘軍誌》已有微言。天下事有幸有不幸﹐固如是也。中丞臨機應變﹐善戰好謀﹐有古名將風。法越之役﹐身當前敵﹐料其終局歸於和議﹐故不以兵事爲意﹐致誤軍機﹐一蹶遂不復起﹐識者惜之。中丞罷官時﹐挽某烈婦殉夫聯云「你看他末路英雄﹐大半偸生旦夕﹔天許爾多情夫婦﹐再結來世姻緣。」不啻自己寫照矣。文莊常言﹕琴軒最聰明處﹐卽其最不聰明處。」於斯聯亦云。

李文忠與左文襄皆命世之英﹐賤日相遇﹐各不相下﹐久之遂生意見。寇﹑撚兩役﹐適戰地接近﹐益形敵對。淮軍平西撚﹐張總愚投水死﹐文忠奏報﹐時朝廷懸一大學士缺﹐隱然以爲賞格。文忠因此得相位﹐尢觸文襄之忌﹐公然疏言「張總愚未死﹐伏有隱患」。是後彼此遂不通訊。文襄徵回﹐久未得手﹐文忠忽奉詔﹐西行助戰﹐笑曰「我軍未至潼關﹐季髙必有手書先到。」旣而果然。書中先自言其軍事辦理之不善﹐次言增兵之必要﹐末引《詩》曰「須我友」﹐「實獲我心」云云。文忠以教案回津﹐從此音問又絕。至回匪平﹐始更修書焉。

楊忠勤卒於西撚未平前數日﹐未預論功之典。自曾文正任欽差大臣﹐先文莊爲襄辦﹐諸將故等夷﹐弗樂爲所屬﹐常引避﹐莫肯從戰﹐此李文忠離間眾軍之效﹐得於福元修中丞者也。惟忠勤心懷坦白﹐始終相隨。小河溪之役﹐勛軍遇伏﹐不至全師覆沒者﹐足徵左右提挈之功。當文莊於東撚平後乞退﹐忠勤曰「吾不能進退與公俱﹐他日當辭賞﹐以見同袍之誼。」至是果應其言。然是役也﹐自李文忠以下﹐皆給都尉世職而已。諸軍馳逐多年﹐僅得區區之名義﹐朝廷酬庸﹐亦孔薄矣。

忠勤故後﹐一子一女。子聘郭武壯之女﹐女字劉壯肅之子﹐皆口允而未行文定之禮。郭武壯立悔前議。劉壯肅曰「吾不以生死易交。」仍踐婚約﹐且爲其家買田築室於合肥西鄕﹐使安居樂業焉。人多厚劉而薄郭。郭武壯輒自解曰「少銘不乏貲財﹐吾與六麻子易地而處﹐若是者﹐吾優爲之。獨是其子失怙﹐無所庇蔭﹐不知流於何等。吾女終身之事﹐不敢不愼耳。」「六麻子」者﹐壯肅少年鄕間混號也。當日軍中之友無所諱憚﹐稱之多如此。

《淸史》載﹐聖祖見西洋人﹐與之握手爲禮。蓋本於《實錄》﹐曾不之諱。譯本《乾隆英使覲見記》載﹐髙宗見印度總督馬戛尼﹐令行拜跪禮﹔不可﹐乃從彼俗。大哉﹗容人之量﹐懷遠之徳﹐爲不可企及也已。流俗相傳﹕乾隆朝英使來朝﹐請行一足跪禮﹐許之﹔及人見﹐不覺兩足俱跪。無稽之談﹐猶曰「代遠無徵」也。同治十一年六月戊申朔﹐越四日﹐上禦紫光閣﹐見西洋各國使臣。《桃花聖解日記》云「夷酋皆震栗失次﹐不能致辭﹐跽叩而出﹐自此不敢復覲天顏。此輩犬羊﹐君臣脫略﹐𨿽跳梁日久﹐目未睹漢宮威儀﹐故其初挾制萬端﹐必欲瞻覲。旣許之矣﹐又要求禮節﹐不肯拜跪﹐文相國再三開諭﹐始允行三鞠躬﹐繼加爲五鞠躬﹐文公固爭﹐不可復得。今一仰天威﹐便伏地恐後﹐神靈震懾﹐有以致之云」。按英法兵入京之後﹐西人渺視中土久矣﹐此事爲理所絕無。然記當日情形﹐又眾目昭彰之地﹐胡忽有斯說﹐人亦胡以能信以爲眞﹐誠百思而弗得其故。文文忠爲一代英賢﹐是時上下不知敵情。李文忠勛業之髙﹐震乎寰宇﹐惟此洋務之一途﹐猶爲人所指摘。政府之中﹐主持大計﹐使邪言不致侵正﹑眾口不至鑠金者﹐惟文文忠是賴。庸詎如市井交易﹐與外使爭較三鞠躬﹑五鞠躬之數﹐非徒無益﹐而且爲彼所笑。傳之天下後世﹐豈不誣我文公﹖斯固不得不爲之辧者矣。

●卷二

同治十三年十二月四日﹐穆宗龍馭上賓﹐年僅十九歲。前十日已屢瀕危殆﹐宮中議立皇嗣﹐而文宗無他裔﹐宣宗諸王孫皆少﹐無生兒者。貝勒載治﹐宣宗長男隱志郡王之繼嗣也﹐有二子﹐幼者曰溥侃﹐生甫八月。召入﹐未及立儲而上已晏駕﹐乃止。宮庭隔絕﹐莫能詳也。次日﹐兩宮召見內廷行走﹑禦前軍機﹑內務府王公大臣﹐弘徳殿行走﹐南書房行走諸臣與焉。慈禧皇太后問曰「皇帝賓天﹐天下不可無君﹐孰爲宜﹖」皆伏泣﹐不知所對。慈禧皇太后目視恭邸而言曰「奕其爲之。」恭邸悲痛絕於地。慈禧皇太后復徐言曰「汝不欲任天下之重耶﹖其令奕之子入嗣。」醇邸亦昏絕於地。邸進言曰「然則今上不爲立後耶﹖」兩宮如弗聞焉而入內。二王仍昏踣不興﹐內監扶置板上﹐舁以出。其後榮文忠語人曰「醇邸誠長者﹐聞其子立爲帝﹐中途輒欲自起﹐余掣其衣方已。」恭王罷政﹑醇邸隱執朝綱﹐果以榮文忠事己不如事其兄﹐心滋不悅﹐外放爲陜西西安將軍﹐久而始歸。旗人居京者專事修飾﹐衣冠齊楚﹐視爲重要之務。迨出都門﹐無可講習﹐放弛日久﹐歸時行裝不免減色矣。文忠服飾修短合度﹐容儀之美冠乎等輩。西徵之役﹐𨿽畱滯數載﹐及返都門﹐仍還舊觀﹐在當時頗以爲一絕。

王如生於乾嘉承平之日﹐亦賢王也。文宗勤於政事﹐萬幾之暇﹐頗耽逸樂﹐王心弗善焉。及洪秀全之亂﹐蔓延不可收拾﹐朝野咸懼﹐王悅曰「非此一震﹐選色徵歌﹐未知伊於胡底﹐殷憂啟聖﹐正斯時矣。」文宗崩於熱河﹐恭邸獻計兩宮﹐謀誅三姦﹐皆重臣也﹐王斥其非。及恭邸得罪﹐王力爲調護。穆宗無祿﹐謀繼統者﹐兩宮諭立醇邸之子﹐王獨陳正義﹐時論尢以此多之。王性戇直﹐而治事不若恭﹑醇兩邸之敏﹐故同一懿親重臣﹐未獲參預密勿。子端王弗克負荷﹐助匪釀亂﹐王遂斬祀﹐惜哉﹗

同治末﹐有某伶者﹐相傳曾爲上所幸。伶生於二月初旬﹐而死於三月中。或挽之云「生在百花先﹐萬紫千紅齊俯首﹔春歸三月暮﹐人間天上總消魂。」

同治賓天﹐有一聯云「弘徳殿﹐廣徳樓﹐徳行何居﹖慣唱曲兒鈔曲本﹔獻春方﹐進春冊﹐春光能幾﹖可憐天子出天花。」指王慶祺也。慶祺召入弘徳殿﹐傳言在廣徳樓飯莊唱曲﹐遇穆宗微行﹐識之﹐因之與從行內監交結﹐遂得供奉。常以恭楷寫「西皮」﹑「二簧」劇本﹐朝夕進禦。至春方﹑春冊﹐事本無考﹐吾國人喜以曖昧之事誣人名節。其後張樵野侍郎﹑康長素主政得罪﹐當時亦有是說﹐未足爲憑也。穆宗不豫﹐人無不歸咎慶祺﹐此對盛傳一時。言路聞之﹐至入彈章﹐亦足見人言之可畏矣。

左文襄暮年老態﹐人盡知之。曾文正剿撚時﹐亦露衰象﹐乃人所未及察者。文正飯後有棋一局﹐謂之養心棋。時錢子密侍郎在幕中﹐謂先文莊曰「人皆讓路﹐是終日與不如己者處也﹐焉得不愈趨愈下。或偶一截之﹐則沈思稍頃﹐必得佳著﹐於是可見其精气。」時撚氛甚惡﹐有言及者﹐輒拱而正色曰「且看他國運何如。」相傳龔定庵應試﹐人預賀其得第﹐曾以此言爲答。文正在京﹐習知其事﹐故效其所爲﹐以博一笑。閱小河溪戰報﹐問文莊曰「聞賊騎不過三四萬耳。」文莊曰「不止於此。」曰「何以知之﹖」文莊曰「以田中所踐禾稼行數遠近﹐精密計算﹐殆不下六萬。」文正回江督任﹐文莊亦乞病歸﹐同治十一年﹐薨於任所。先一月﹐致書文莊﹐約至金陵﹐且云「願送東山之云﹐出沛敷天之雨。」及見﹐言及李文忠﹐出巨擘曰「柰何與此公相背﹐今上甚從其言也。」文莊退而告梅小巖方伯﹐方伯笑曰「公眞衰矣﹐乃以巨擘指門生。」翌日﹐方伯又謂文莊曰「聞衛土言﹐公輿中口誦《論語吾日三省》一章﹐殆指公乎﹖」文莊曰「吾始從公剿撚﹐馳驅數省﹐頗形困頓﹐告公﹐公曰﹕『何不默誦書﹖』旣而學爲古文辭﹐以就正於公﹐曰﹕『此默誦書之所得也。』公曰﹕『要默誦經書。』公事事引人入勝﹐此殆默識之功與。」適李文忠亦有書勸出仕。是時恭王當國﹐頗受饋遺。文莊至津﹐寓北洋大臣行轅中﹐偶談言之﹐文忠不顧而言他。次日﹐天津府知府馬松浦太守來見﹐曰「奉傅相命﹐隨公乘船觀大沽炮臺。」文莊於舟中﹐以昨日之語告之。太守慨然引爲己任﹐其實不過千金之數而已。文莊將出京﹐向王辭行。王送將至門﹐僕屬耳有所言。王謂文莊曰「馬松浦還費心。」當日受賂甚微﹐猶不苟如此。於斯益見文正之守經﹐文忠之從權。然其雄才大略﹐信足以長駕遠馭﹐後之人不可企及也已。

先文莊贛藩前任爲文友石方伯﹐與恭王有姻﹐性愚暗﹐不明政務﹐幕友門丁爲政﹐頗有簋不飭之名。劉忠誠偶有諮詢﹐輒對云「俟歸﹐問王師爺。」忠誠忿之甚﹐輒謂人云「他日吾命戈什﹐以繩系王師爺來。」方伯亦云「彼如命戈什繩系王師爺﹐吾將使轎班鏈鎖髙師爺。」忠誠竟無術處之。忠誠每歲年終密考﹐加以貶辭﹐而無如之何。時江督爲曾文正﹐又於密考中貶之﹐而仍無如之何。文正詫曰「文友石誠大有力﹐吾兩考之而不動。」其後三年大計﹐以「疲軟不謹」四字注之﹐乃得開缺。

先文莊簡贛藩﹐未出京之先﹐時江西京官正以地方州縣浮收漕糧爲詞﹐與本省撫藩互相辯論﹐因公宴文莊﹐且請紓民困﹐文莊諾焉。過津﹐見李文忠而告之﹐文忠曰「公失詞。夫款項至於十餘萬﹐絕無干沒之理﹐意者外銷必有須於此者乎。」及履任﹐查出用途﹐以學政棚費爲大宗﹐其他零星外銷雜費不可勝計﹐乃知文忠言果不謬﹐據情詳請覆奏。未幾﹐江西京官由胡小蘧總憲領銜﹐再上一疏﹐愈唱愈髙。謂提學使者有養廉﹐何可濫取之民﹐且責問「江西豈無一廉吏耶」﹖忠誠𨿽以生員出身行伍﹐然彼時生員非末流之比﹐文筆正自不弱﹐方擬稿﹐言「總憲任貴州學政途中﹐有受賄情事﹐此時在查辦中﹐豈有不取棚規之理﹗君上之前﹐不可欺飾也」。語意頗憤憤。幕客髙杏村云「似此措辭﹐近於互訐﹐無益也。不知胡公之田賦納也未﹖」問之新建縣。知縣對曰「十七年矣﹐只納一年。」於是由杏村主稿參奏﹐其中警句云「以五百畝之多﹐豈無一隅膏壤﹔以十七年之久﹐豈無一歲丰穰。」前輩口述如此﹐今觀《忠誠奏議》﹐字句稍有不同﹐似後人增飾之。當時忠誠曾云「彼曾納一年﹐不慮其自訴耶﹖」杏村曰「彼惡敢然﹗」奏入﹐總憲受處分降三級。同時以黔案處分降四級﹐至正五品。旋補卿缺﹐久不升遷﹐遂致仕。

李芋仙大令爲曾文正公弟子﹐嗣需次江右﹐文正爲說項於劉忠誠者屢矣﹐甚或爲之解曰「聞公買書﹐欲有咨詢之處﹐芋仙﹐其人也。」忠誠不重文人﹐卒不遂所請。及先文莊任贛藩﹐大令來見﹐談及文正﹐亟出布包於懷﹐側身尋檢良久﹐出文正所與批牘﹐中有獎勵之詞﹐若不勝榮幸者。文莊曰「已矣﹐勿復言﹐須後命。」旣而以告忠誠﹐俾署臨川縣事﹐忠誠有難色。文莊曰「彼一愚駿書生﹐姑令得貲以去耳。」忠誠乃許之。往甫及一年﹐虧空近兩萬。當時因文莊定新例﹐知縣交代不淸﹐不允到省。大令及門﹐門者弗與通﹐大令力撲之﹐僨於地上﹐而自登客堂。僕人曰「主人歸臥室。」大令大言曰「吾從入臥室﹐如何﹖」文莊聞之﹐命呼首縣。未幾﹐首縣進見﹐引之客室中。文莊出﹐厲色嚴詞責李大令﹐申斥備至﹐曰「汝欠官款違省例﹐而彊橫若此﹐豈反叛乎﹗汝在撫州府知府幕客室中吸鴉片煙﹐行爲已極不法﹐反謾罵知府爲龜豎﹐天下焉有無賴龜豎之知縣如爾者乎﹗」叱出。大令長跪乞宥﹐不許。命首縣先行看管﹐當治以應得之罪﹕革職﹑查抄﹑監追。旣而或爲之緩頰﹐文莊曰「吾責其交代而已﹐豈有他哉﹗」大令聞案情稍弛﹐復作態曰「是曾罵我。」文莊笑且怒曰「國法﹐長官罵屬下﹐必面見耳聞﹑證據確鑿者﹐得降級畱任以下處分。我視官如敝屣﹐惟區區者欲與我相角﹐不值一角耳。」未幾詔下﹐曰「可會河南省﹐有應監追而逃走者﹐吏部定例以後﹐首縣親視入監。」李大令捧書不語﹐俯首飲泣。旣而事經年餘矣﹐文莊已權撫篆﹐屢得李文忠函﹐爲之關說﹐文莊命緩之﹐遂逸至滬。嗣文忠書中又言及之﹐曰「芋仙在申﹐他日《申報》對公譏刺之詞必不已矣。」文莊復書曰「夜行於鄕野﹐遇犬吠﹐明知其有嗾之使然者﹐然不至毀衣傷膚﹐任之而已。大庭廣眾﹐忽逢優伶扮小旦﹐來前頌揚功徳﹐辱斯爲甚。流俗毀譽﹐何足爲憑。」然終大令之世﹐《申報》中不載詆毀文莊之文﹐《天瘦閣詩》半在此時期﹐並無怨語﹐自前至後﹐均未言及罷官事。且全書中﹐絕未見疑似之間﹐有譏刺之處。於此可見﹐舊日文人尙知自治。大令故後多年﹐此一段公案﹐屢見報章後幅瑣記﹐於大令當日之事諸多掩蓋﹐而將實情露出一二﹐並非全出僞托﹐使人不能不信以爲眞。料想大令在滬﹐不敢著之於書。文人狡猾﹐口舌之間﹐喜占便宜﹐不免粉飾﹐以與人言。輾轉相傳﹐承訛襲謬﹐時或不免。玆紀其大略如此。

招商局創辦之始﹐攬各省海運。武進盛杏蓀觀察至南昌﹐以李相書爲介。新寧劉忠誠公開府江右﹐先文莊任布政使﹐爲之上詳。忠誠命司道會議﹐多以爲難行。文莊以李相故右觀察﹐輒言其利便﹐反復申述。同宮中﹐候補道廖芷汀哂曰「中丞所不許者也。」文莊曰「旣中丞之意﹐曷不早告﹐奚用多言爲﹗」乃已。及至文莊撫浙﹐觀察來見。已得所請﹐復以海運例有保案﹐乞以獎勵商局職員﹐而令照籌餉例﹐納其貲之半數。文莊曰「是二折賣捐耳。」笑謝之。然終愛其才﹐不之惡也。觀察以南皮薦授京堂﹐修鐵路﹐名滿天下。常云「苟有見我者﹐吾能令之賞識。」徐蔭軒相國永拒不見﹐無如之何矣。

李文忠在曾軍時﹐頗受湘人排擠﹐畢生心中﹐不免有芥蒂。致先文莊書﹐於左文襄則曰「湘人胸有鱗甲。」於彭剛直則曰「老彭有許多把戲。」「把戲」二字﹐卽歐美政客手段。猶惜剛直生於彼時﹐且生平未辦外交﹐不曾精研而一試之。論其本指﹐直道而行﹐尙是湘軍初起。講學宗風。查復劉忠誠被參「多妾吸鴉片煙」一摺﹐言多妾因無子﹐吸鴉片煙因治病。忠誠見之﹐慍曰「是代我認罪矣。」剛直與忠誠﹐鄕誼友誼兼而有之﹐而猶如此﹐何況其他乎﹗

《庸庵筆記》盛稱勞文毅在粵鎭定之功。《越縵堂日記》於咸豐甲寅文毅移督雲貴詔下注云「聞從英人之請。署黔撫韓超罷任﹐以張亮基兼署﹐不見明諭﹐亦出英人意也。」二書記載不同。新寧劉忠誠由贛撫移節兩粵﹐先文莊以贛藩繼任﹐於其行也﹐餞之於百花洲。酒酣﹐同官各有頌詞。忠誠起謝﹐已而曰「聞前任在羊城﹐每日作烏龜一次﹐此眞難乎爲繼耳。」時文毅諸公子中﹐有需次江西者﹐且適在座﹐同官爲之大窘。

劉忠誠簡粵督﹐先文莊繼爲贛撫﹐臨行時﹐問以舊令尹之政﹐忠誠密告曰「吾聞諸沈文肅﹕南昌本無教堂﹐教士偶然一至。每出﹐則有某把總潛率所屬﹐衣便服﹐隨其所往而蹤迹之。行不多程﹐土人未知所以﹐往觀者眾﹐必露擾亂之狀。內地居民少見多怪﹐乍遇碧眼虯髯之客﹐譏笑詈罵﹐不一其態﹐因之無識兒童拋擲瓦石﹐所不能免﹔市井無賴乘間竊發﹐有羣起而攻之勢。外人不通言語﹐初不之覺﹐旣而微知情節﹐則已身入重地﹐必形驚懼。把總及其下便衣兵卒﹐暗加保護﹐而導之以至縣署﹐乃正告之﹐令其速離。自文肅至此﹐撫臣兩任﹐皆以是術抵制外人入境」云。觀此﹐可見六十五年前之外交政策。把總受祕密任務﹐頗著能名﹐長官垂靑﹐常有優差調劑﹐益覺志得神暢。惟小人欲壑﹐終無滿足之理。一日﹐忽往見文莊求退職﹐文莊召入便室一見﹐問曰「久不見汝﹐而竟衰敝﹐不復能任事耶﹖」把總以爲未解其意﹐許其解職﹐惶遽不知所對詞。文莊徐言及他﹐有頃﹐曰「吾以汝爲老邁不堪矣。今與語﹐精神如故﹐材力猶可用也。往矣﹐勉盡爾職。寧謂此戔戔者﹐不足於汝求進之路乎﹖」把總旣退﹐文莊嘗曰「吾不善用權術﹐對於此輩﹐則不能不稍攺常度矣。」

英人馬嘉理由滇往緬甸﹐道經騰越﹐執有護照﹐沿途所在﹐照約應爲護送。比其反也﹐被害於途。地方諉爲未經知會﹐而其從人得官兵號衣作證﹐以爲官民合計謀殺。英使威妥瑪與譯署議不協﹐下旗歸國﹐道出天津﹐見李文忠。督撫衙署體制﹕由門役達號房﹐由號房達門房﹐由門房達簽押房﹐非有貴客﹐各處未必一見卽行﹐常有阻滯﹐於是門外之客不免久候。時值夏令﹐威妥瑪曰「不能殺我﹐殆將渴死我耶﹗」怒而行﹐遂往滬﹐使其參贊某稍畱﹐復約會晤﹐談及滇案﹐諉罪於官﹐𨿽岑襄勤亦遭波及。李文忠意輕參贊﹐詞意不甚恭敬﹐謂其情節未必確實﹐而合肥土音﹐此老一生不變﹐曰「汝謊。」譯者以辭害意﹐遽責其欺。西俗以謊語應墮地獄。參贊怒曰「公柰何厥口詛祝﹗」亦負气去。未幾﹐譯署使赫徳尾追而至﹐跟蹤至滬﹐威妥瑪不欲回津﹐李相不允赴滬﹐乃折中而有煙臺之約。賓主一堂相聚﹐前嫌頓釋。威妥瑪約文忠登英兵輪觀操﹐其時吾人於外情尙未深悉﹐且先有葉名琛登輪一去不返之鑑﹐深入人心﹐從者咸請辭謝。文忠毅然而往﹐不稍遊移。臨別﹐威妥瑪執其手曰「吾今服矣。」文忠此舉固有定識﹐而隨員中有丹徒馬眉叔﹐通達中外情勢﹐頗有翊贊之功云。

李文忠生平以洋務受謗﹐固由於吾國人之昧於大勢﹐抑亦西人不知內情﹐過於崇奉之故也。伊犁之役﹐戈登遠至﹐文忠欣逢舊雨﹐欲舉閫外以相屬﹐戈登許諾。俄人抗議﹐戈登願脫英軍籍﹐而外交政策無如之何。出觀隊伍﹐喜盛軍﹐曰「率此以往﹐足以禦敵矣。」戈登者客將也﹐先引至譯署﹐將加重用。當時王大臣十餘人﹐莫有所主﹐惟視恭王言動爲進止。王一啟口﹐則羣聲相應﹐無一語得其要領。戈登怒﹐歸謂文忠曰「速予兵五千﹐先入京淸君側﹐再議西徵。」於是不歡而去。穆宗賓天﹐以無嗣子聞於外。法使熱福理曰「不如李某爲帝。」𨿽屬空談﹐不免流露。其後八國聯軍至京﹐深恨吾國攻擊使館之不道﹐有言立曲阜衍聖公爲主者﹐有言立明後者﹐究以不當事情而旋止。瓦徳西至﹐見吾國無釁可乘﹐使徳璀琳謂文忠曰「各國軍艦百餘艘﹐擁公爲帝﹐可乎﹖」文忠笑謝之而罷。以此言之﹐匪特吾人不知敵形也﹐敵人欲知吾國虛實﹐殆亦不易。惟文忠爲能知之﹐故任何笑罵﹐不失英雄本色。不然﹐使人耳而目之﹐曰「此欲爲帝者也。」其將何以自容哉﹗

葛畢氏案發﹐先文莊時爲贛撫﹐居南昌。前撫劉忠誠在任﹐彭剛直出巡﹐每至湖口﹐必繞道之省一行。及是復至﹐曰「南昌非吾汛地也﹐往日因訪峴莊來。今當公任﹐過而不入﹐公其以吾爲簡矣乎。」文莊畱之飲。剛直居杭久﹐築室西子湖﹐與兪曲園爲姻﹐知時事甚悉。談及葛畢氏曰「葛畢氏人盡夫也﹐非楊乃武一人。葛品蓮任其所爲﹐本無取死之道。然乃武𨿽不殺品蓮﹐品蓮實因乃武而死﹐蓋有由焉。先是﹐乃武狎葛畢氏﹐往來甚頻。杭人多樓居而臨衢﹐一日﹐乃武與葛畢氏坐樓上﹐適錢塘縣夫人出﹐輿從甚都﹐乃武戲謂葛畢氏曰﹕『是奚足奇。待我得鄕舉﹐揀選知縣﹐汝殺而夫﹐從我履任﹐汝卽肩輿中人也。』未幾﹐乃武果中式﹐榜後塡親供﹐見師門﹐酬賀客﹐打抽丰﹐終日碌碌﹐尙未與情婦相見。葛畢氏惟記前言而樂之極﹐竟不及待而致品蓮於死地。杭人以品蓮死爲有異﹐且無不知葛畢氏通於乃武之事﹐以乃武爲主謀。知其當然﹐而不知其所以然﹐問官以此定案。不幸品蓮受鴆之日﹐正當乃武會課之時﹐獄詞稍有罅漏。一經部駁﹐無從掩飾﹐全案皆翻。都中士夫言事﹐多偏於理﹐而未審天下事出於理外者正自不少。適丁文誠入覲﹐頗持正論﹐終不能解鑠金之眾口。此則自宋以來之通病﹐而毋容諱言之也。」

彭剛直談葛畢氏案﹐任筱沅中丞時爲江西提刑按察使﹐適同在座。先文莊曰「葛品連覆驗無毒﹐苟鴆死而使無迹之法﹐有諸﹖」中丞曰「有之。吾爲縣令時﹐遇一謀害親夫案﹐查無實據。旣判無罪﹐行將釋之矣﹐夫弟上訴不已﹐省署發縣復鞫。吾百思無術﹐乃呼犯婦入內室﹐屏人﹐令夫人密語之﹐曰﹕『玆縣令與汝爲同舟之人矣﹐果得其情﹐汝判罪﹐縣令隨之落職。汝曷以實告﹐俾共圖之。汝夫爲汝與奸夫毒死﹐確乎﹖』犯婦良久乃曰﹕『確也。奸夫市砒八兩﹐令每日於食物中下一分﹐不及半年而毒發。』藥性由漸而入﹐故驗之不得云。」中丞又曰「至此﹐吾亦無如之何﹐不得不爲之祕密矣。」文莊曰「然則夫弟不將反坐乎﹖」中丞曰「定例﹕死罪反坐減輕。」坐客皆嗟嘆不已。

同時江西有謀死親夫之案﹐與此相類。有與婦通而鴆其夫者﹐其致死之處﹐在死者之家。劉忠誠公任內﹐姦婦判不與聞定案。先文莊覆審﹐謂殺人於其家﹐使婦人不同謀﹐何從著手﹖疑奸夫自知將死﹐爲情婦開一生路﹐早有預定之計。問官不加細察﹐據以錄供。質諸發審局﹐一再推敲﹐果然。時文莊欲爲更正﹐局員云「如此﹐則前任有應得處分。」以忠誠方履粵督新任﹐同官固不肯爲此也。文莊問局員曰「然則柰何﹖」對曰「如犯婦本不知情﹐而夫死之後仍與續姦者﹐亦得死罪。」已而﹐婦人自認知情﹐不認續姦﹐竟無如之何。未幾﹐大赦釋出。此則誤解經書「罪疑惟輕」四字之獘也。

鞫獄處分﹕失出五案以上﹐臬司降一級調用﹐督撫降一級畱任﹐準抵﹔失人一案﹐臬司降二級調用﹐督撫降二級畱任﹐均不準抵﹔故有「救生不救死」之說。然盜案則特重﹐僅下於逆案一等。十人爲盜﹐劫一人家﹐十人皆死罪﹐欲減輕其一﹐必先爲之開脫﹐言僅把風而未入門﹐亦不免煙瘴充軍。州縣親民之職﹐苟境內出盜案﹐限中未能緝獲﹐則展期半年爲再限﹐三限至四限爲止。過此四限﹐則開缺候緝﹐謂之「四參案」。地方官不幸而罹此咎﹐較之貪贓革職爲尢甚。革職能另案開復﹐此惟有捕務之一途﹐捨是則萬劫不復矣。故宮聞盜則窮治﹐役聞盜則急迫。人家匿盜﹐則立往自首﹐恐爲窩家所牽累。途中遇盜﹐則羣起而攻﹐否則望鄰見證﹐亦難免禍也。以中國幅員至廣之域﹐人民良莠不齊之眾﹐承平之際﹐時無論日夕﹐地無論遠近﹐一人獨行而不憂其不至﹐一人獨居而不慮其有他﹐非治盜之重典﹐曷克臻此﹗末流之獘﹐州縣四參之例不及四屆﹐皆輾轉請托﹐力求調任﹐而視朝章如具文﹐一也。鄰近州縣偶破一案﹐則事無論若干起﹐賊無論若干人﹐期無論若干久﹐悉令自承而不問情眞罪當﹐二也。南京三牌樓殺人案﹐業將曲學如﹑僧紹宗認爲凶手﹐誣服論抵處決﹔而眞殺人之周五﹑沈鮑洪在他處就擒﹐供出前節﹐遂興大獄。斯由於承審官洪琴西都轉非刑案老手﹐輕易起稿﹐未曾豫爲之地。先死之曲學如﹑僧紹宗本屆無賴﹐不問斬決﹑杖斃﹑瘐死﹐均非冤獄﹐宜定爲主要罪人﹔而以余犯待查﹐爲虛下之筆﹐則他日縱有正犯﹐另造口供﹐認爲幫凶﹐俾無罅漏。則可以自圓前說﹐不致矛盾﹐爲人受過矣。都轉以能吏爲時所稱﹐陳臬開藩﹐皆指顧間事﹐不幸因此落職﹐一蹶不能復起。光緒癸未﹐先文莊簡浙撫﹐過津﹐將航海往。李文忠專船送行﹐時招商局方制新艦曰「海晏」﹐乘至上海﹐與都轉同舟﹐途中頗羨西湖之勝景。文莊因其案情之重﹐畏淸議﹐未敢延納也。都轉往粵﹐未幾病故。張文襄爲請開復﹐甚費躊躇﹐見於晦若侍郎手書李文忠函稿﹐於此﹐猶足徵盛時卹刑之意云。

薄罪代杖﹐重犯頂凶﹐極平常事也。明中山王故宅抄沒歸公﹐當鼎革之時﹐謂屬賜第﹐取諸國帑﹐無人能爲之辧。旣而宅攺提刑署﹐一犯因加杖而呼。問之﹐則宅裔徐靑﹐代人受刑﹐言定仗數錢數﹐不虞承審官之增重也。王孫末路﹐無足深論﹐類此者徧處皆是﹐無可諱言已。頂凶每出於械鬥﹐本有死罪﹐以一死免眾人之死﹐而許贍其妻子。或同罪而因其貧﹐或非貧而抱惡疾﹐案件𨿽多﹐案情大率如此。河南斬犯胡體安臨刑呼冤一事﹐殆兼玆二者而有之。王樹汶﹐劫案要犯﹐本應處決﹐差役得胡體安賄﹐縱之去﹐而令樹汶兼承兩罪﹔不意當場舉發﹐反得減等﹐可謂狡已。光緒初年三大案﹐誤也﹐非冤也。主持平反者﹐後皆失意﹐歷歷可數云。

紹興刑幕﹐師弟相傳爲業﹐初學必自大幕始。年滿之後﹐隨事勤習﹐師以爲可﹐則薦往州縣﹐由道府過司﹐至督撫署。年事旣到﹐則資望隨升﹐格式盡通﹐則操縱在握﹐無他長也。夏兼甫大令以知縣需次豫章﹐值先文莊開藩江右﹐嚴定州縣追欠章程﹐欲淸軍興以後積習。大令來乞見﹐文莊責其交代。大令曰「能交代與不能交代之故無他﹐缺有肥瘠之殊而已。侏儒飽欲死﹐臣朔饑欲死﹐柰之何﹗」文莊曰「啟口引書﹐知子爲學人矣。天下書汗牛充棟﹐有教人賴債者耶﹐何況庫款﹗」時﹐視學使者﹐許恭愼也﹐爲大令緩頰﹐求補過失。文莊曰「今將有缺出﹐彼欠交代﹐弗能與也。公告其速繳。」恭愼以語大令。大令思稍頃﹐曰「缺耶﹐其玉山乎﹐妙之至矣﹗非此固不能令我食而肥也。」旋還前欠﹐往玉山任。更虧巨萬﹐倍舊數﹐未及受代而逝世。沈文肅是時督兩江﹐函勸勿登白簡﹐將以入先賢祠廟。文莊命將大令所著《明通鑑》板歸江西書局﹐折其欠數﹐其家不可﹐乃復文肅書曰「我彈劾而公開復﹐各行其是焉耳矣。」大令在官﹐有一事﹐爲流俗所稱許者﹐爲杖斃教民十八名一案。大令呈文﹐洋洋數千言﹐以爲絀邪崇正﹐除暴安良之計﹐莫便於是者。文莊曰「奏入﹐教士噪於朝﹐汝落職﹐朝廷旰食矣。」大令懼而退﹐謀諸撫幕髙杏村﹐攺爲械鬥致死﹐並造口供以實之﹐由縣而司﹐會詳以上﹐幸而免咎﹐則刑幕依法成讞之功也。後十有餘年﹐文莊移督四川﹐未及到任而有重慶教案。教紳羅元義以亂民將攻教堂﹐雇眾拒斗﹐殺傷踏斃十餘命。欲加以重罪而毋詞謀諸督幕臧吟樵﹑胡山農曰「吾欲梟羅元義﹐以徇於眾﹐俾知所戒﹐其可乎﹖」對曰「案有由﹐其可哉。」乃共定讞詞曰「死由於踏﹐踏由於追。罪坐所由﹐比以械鬥爲首之例﹐尙覺情浮於法﹐應擬斬梟。」疏入﹐報可會電綫方展之渝﹐立電就地正法。法使爲之請﹐固已無及。刑幕功用較之律師﹐似無不及。

《湘軍誌》言﹐李世忠落職閒居後﹐朝中尙疑其有異志﹐曾文正在江督任中﹐密使偵察﹐至其家﹐則已竹籬茅舍﹐種花蒔竹﹐不復與聞外事矣。湘綺老人此章紀載﹐不知何據。世忠居安慶省城﹐揮霍如故﹐久之難以自給。開設鴉片煙館﹐以爲生計﹐窩藏匪類﹐自不能免。會有斯文敗類﹐因欠煙資﹐爲其所辱﹐糾眾復仇。世忠野性﹐豈堪受此彊制﹐亦號召徒黨械鬥﹐兩方頗有傷夷。時裕祿爲皖撫﹐裕庚在幕中﹐聞之﹐召至撫署﹐言將有所戒飭。世忠敝衣破履﹐從容而來﹐殊不經意。入門﹐遂禁勿出。疏請處之重典﹐制曰「可。」詔書至皖﹐裕祿先勒兵﹐嚴爲之備。中夜﹐取世忠出行刑。世忠見燈火滿前﹐兵刃夾道﹐知不能免﹐夷然曰「我昔居巍位﹐若有詔賜死﹐當先謝恩。」令人取冠服來。裕祿不許﹐遂誅之。世忠本劇盜﹐綜其所行所爲﹐一死不足蔽辜﹐然臨刑數語﹐猶有磊落之象。裕祿用法﹐以事論事﹐則失之過甚。湘綺老人《湘軍誌》一書﹐評者多訾其不實﹐吾於此亦云。庚子拳亂﹐裕祿任直督﹐不之間﹐反與匪魁張徳成﹑曹福田分庭亢禮﹐致釀大禍。若以輪回報應之說定之﹐張﹑曹定爲世忠後身。裕庚夤緣至出使大臣﹐歸而沾染洋風﹐至譯署﹐置冠於地。袁爽秋太常入而訝曰「冠胡能近履﹖」裕庚曰「西俗如此。」太常云「俗自西而人自東﹐𨿽學之貌似﹐無益也。」女徳菱供奉內庭﹐著英文《淸宮二年記》﹐於禁中事言之頗詳。

南報銷案﹐周瑞淸等入刑部獄﹐費至三千金﹔龍繼棟等羈關帝廟﹐費至二千金。瑞淸得小室三間﹐繼棟止一間﹐可自攜僕作食﹐且通家人﹑賓客往來。否則僅一小土炕﹐以兩獄卒敝衣穢垢者夾持之﹐飲食皆艸具﹐不許一物納入矣。望溪《獄中雜記》﹐有老監﹑現監﹑板屋之分。貧者系手足入老監﹐有資得脫械居板屋﹐費數十金。至光緒初﹐至百倍以上﹐可畏也。望溪言韓城張公廷樞﹑靜海勵公廷儀悉革其獘。又合肥李氏述其先徳相傳﹐文忠尊人愚荃侍禦爲提牢廳時﹐加惠於獄囚云。然世縱有三公復生﹐僅片時之蘇息。獄卒窟穴其中﹐一或疏忽﹐則故態復萌﹐根株不能盡絕也。

左文襄幼年自負﹐幾不可以一世﹐人稱之爲「小諸葛」﹐公有時遊戲筆墨致友人書﹐自稱「老亮頓首」。其後丰功偉業﹐媲美武鄕﹐可稱佳話。常謂後人思想薄弱﹐不敢以今擬古。武侯所當曹操﹑司馬懿﹐對手較爲勁敵。然文襄勛績﹐南平閩﹑越﹐西定河﹑湟﹐過於六出祁山遠矣。

左文襄西徵之後才智已竭﹐所謂鞠躬盡瘁者﹐是也。入贊綸扉﹐參預密勿﹐乃醇邸用南城輿論﹐以爲左勝於李。及見其衰憊﹐不免爽然若失。舊例﹕軍機大臣惟領班一人上奏﹐其餘則不問不敢對。文襄越次而爲王徳榜求缺﹐蒙恩許諾。及下值﹐議令徳榜謝恩。恭邸徐諷之曰「且俟詔下。」乃已。李文忠奏報永定河堤坊一摺﹐樞臣以文襄爲外任﹐熟於其事﹐引與計議。文襄曰「宜先往觀。」欲卽行。恭邸訝曰「不待奏準而遽出京﹐若上問及﹐將何辭以答﹖」文襄曰「然則舉動必待奏準耶﹖」恭邸曰「內廷中﹐是則然矣。」

以下僭上﹐惟君臣之禮宜嚴﹐師弟則稍殺矣。聖門之中﹐有尊卑之別﹐不可稍逾。曾子責子夏曰「吾與女事夫子於洙泗之間﹐退而老於西河之上﹐使西河之民﹐疑女於夫子。」隱然有天澤之分焉。劉焉﹑劉璋父子﹐相繼爲益州牧﹐劉表譏其有西河之似﹐可謂罕譬而諭。庚子議和之役﹐李文忠居賢良寺別宅。建徳周玉山制府﹐時以直隸布政使爲隨員﹐寓寺東院﹐有時乘肩輿而出﹐京朝官自侍郎以下所未有也。於晦若侍郎譏之曰「如劉璋之在蜀。」此制府一時任意﹐侍郎亦一時戲言耳。實有其事者﹐惟文忠丁憂之時﹐張靖達護理直督﹐庶乎近之。其奏調丰潤張幼樵學士幫辦水師﹐有參四道八鎭之說。斯時學士直聲振中外﹐挾以自隨﹐實爲示威屬下之意。詔責其冒昧﹐弗許。相傳公子靄卿部郎﹐淸流黨人也﹐與之爲友﹐先得其同意﹐而後奏入。學士語人曰「事誠有之﹐而未之允﹐疏已遽上﹐誠爲憾事。是日考差﹐余適有小功之服﹐未之前往。不知者以爲避考待旨﹐尢爲誤會。」未幾﹐靖達至京﹐遇學士﹐謂之曰「吾嘗讀《四書》文矣﹐冒昧足以僨事﹐冒昧亦足以濟事。」學士一笑置之。然靖達遂以是得罪南城輿論﹐直至移督兩粵﹐開缺從軍﹐眾口雌黃﹐猶未已也。

朝鮮之役﹐以國王本生父大院君與閔妃爭權﹐王外迫於所生﹐內逼於所愛﹐處置不善﹐致啟內憂而興外患﹐人人知之﹐不待言矣。大院君﹐朝鮮守舊黨也﹐心向吾國﹐爲息事寧人之本。朝鮮國家大計﹐固莫便於此。閔妃喜新法﹐少年急進之徒﹐誘以自彊之說﹐而不自度徳量力﹐實爲亂階。變作﹐朝廷遣將出師。吳武壯率兵以往﹐卽先文莊部下之親慶軍﹐於撚平之後﹐畱駐北省﹐拱衛京畿者也。武壯軍人﹐不諳外交。時張靖達署直督﹐使丹徒馬眉叔同行。入其國﹐知其情﹐欲去禍源﹐有投鼠忌器之勢。當時之上策﹐縱亂卒戕害閔妃﹐誠一勞而永逸。其後日本定朝鮮之亂﹐卽行此計。武壯見未及此﹐知弗能治閔妃之罪﹐更無詞可使出境﹐必不得已﹐攜大院君還。譬如二人互鬥﹐其過在甲﹐因有他故﹐不能使甲離其地﹐而彊乙以去﹐亦不失爲中策。使吾國於大院君之來﹐優加禮貌﹐使之樂而忘返﹐未始非息爭之一道。乃視若俘虜﹐待如囚犯﹐安置於保定府。屬國忠誠之士﹐反在羈禁之中﹐人心不平﹐藩邦觖望﹐莫甚於此。醇王以皇帝本生父當國﹐視大院君爲同類﹐本乎一人之私﹐不顧國家大患﹐又無故而縱之。反使大院君一黨﹐服事我者旣已灰心﹐閔妃一黨﹐謀叛我者更生異志。不及十年﹐東學黨再起﹐而世事不可問矣。

母弟輔政﹐周公猶有疑焉﹐況下者乎﹗一誤再誤﹐𨿽宋太宗﹐未免於僭﹐餘可知已。﹑恭﹑醇三王﹐猶有皇王气槪﹐非宣統間親貴之比也。咸豐朝咸不見用﹐天子之弟﹐不必有以自見﹐頗得養晦之道。文宗用人﹐惟賢是尙﹐不分滿漢﹐皆肅順匡輔之功。秋熱河﹐以軍符予曾文正﹐實開中興之業。不幸帝乃殂落﹐三姦夷滅﹐恭邸當國﹐陰行肅順政策﹐親用漢臣﹐李文忠尢其倚賴﹐凡所措置﹐足奠邦基﹐直至宣統末年﹐宮禁並無失徳﹐頗足彰明一朝盛治。徳宗嗣位初年﹐醇邸欲以左易李﹐旣知不可﹐任之益專。文忠坐鎭津門﹐朝廷大事﹐悉咨而後行。北洋章奏所請﹐無不予也。淮軍將校果有能者﹐無不用也。臣下彈章﹐如黃涑蘭侍郎﹑朱蓉生侍禦﹐皆立予譴責﹐不能動也﹐較之他日疆吏賄買當國者﹐殆有異焉。文忠安內攘外﹐聲望極一時之盛﹐當賢王倚畀之日﹐正外邦傾服之時。然地位愈髙﹐益自隱晦﹐威福之柄﹐殊不自居。張文襄督粵﹐使王雪澄觀察觀政於北洋﹐往見文忠。文忠知其習滇事﹐諮諏甚備﹐而無暇及於新政。觀察歸至滬﹐見諭旨擢用岑襄勤﹐一切設施﹐悉如所言﹐乃知文忠之才大心細﹐而當局之言聽計從也。曾惠敏歸自歐洲﹐文忠以文正之嗣﹐親近異乎尋常。惠敏年富气盛﹐略示欲得兩江之意。文忠曰「以子之才地勛勞﹐且承先徳﹐何不可者﹗江南地大不易治﹐先試諸陜甘﹐何如﹖」惠敏怒曰「𨿽死﹐固不願往。」旣而﹐醇邸屢以惠敏位置爲問﹐文忠曰「徐之以老其才。」惠敏困於譯署﹐鬱鬱而卒﹐病中頗懟文忠負義﹐時人方知文忠遙執朝政云。又有一事﹐足以與此互相印證者。張靄靑觀察﹐南城謂之「淸流靴子」﹐譏其比之於腿﹐猶隔一層也。又謂爲「捐班淸流」﹐而乃翁靖達爲「誥封淸流」﹐以善與諸名士交﹐而有是稱。觀察才識﹐文忠固所夙知。先文莊以姻婭故﹐益加靑睞﹐需次入蜀﹐立予鹽差﹐旋補建昌道缺。致書文忠﹐薦爲按察使。文忠復書曰「朝廷黜陟﹐從不與聞。」再請﹐則曰「道員升臬﹐鯉魚躍龍門﹐談何容易﹗」其諱言權勢而愼重名器如此。

李文忠坐鎭北洋﹐遙執朝政﹐凡內政外交﹐樞府常倚爲主﹐在漢臣中﹐權勢爲最巨。生平持盈保泰﹐從不敢擅作威福﹐𨿽參預密勿﹐惟恐人知。素與先文莊交善。今觀所遺書牘﹐一再表明其志﹐可見時人誤爲宋之賈似道﹑明之嚴嵩。然宋人劾似道﹐明人劾嵩者﹐俱有奇禍。今人劾文忠者﹐充其極﹐至禦史回原衙門而已﹔猶可藉此得美名﹐博取人間富若貴﹐亦何憚而不爲哉﹗推原其故﹐文忠𨿽無不滿於人意之處﹐然李氏族大人眾﹐良莠不齊﹐與民爭利﹐倚勢淩人﹐恐不能免。其致怨也﹐或以此之故與﹗先文莊丁憂起復﹐入京過天津﹐寓文忠行轅﹐與趙子方觀察居一院。子方密告「傅相疏薦」﹐旋見而言謝。文忠笑曰「子方泄我幾事矣。內意將簡東撫﹐以法﹑越生釁﹐浙省海疆事急﹐陳攜丞求調﹐因移攜丞於東﹐而以浙江借重使君云。」其後醇邸閱海﹐攜丞中丞不請諸王儀制﹐爲備行館於煙臺﹐用黃緞繡龍鋪墊。醇邸行時﹐惟恐太后見疑﹐特請李蓮英自隨﹐名爲優禮親藩﹐以內廷宮監賫送往來﹐出於體卹之誠﹐隱寓監察之意。聞地方供給越出禮外﹐托詞不復登岸。張勤果從辦海軍﹐勛勞甚著﹐隨節出巡﹐遇事輔相﹐頗爲邸所激賞。未幾﹐黃河決口﹐攜丞中丞去官﹐勤果卽繼其任。《淸史稿》采取斷爛朝報﹐似未貫串。

《淸史》而立《貨殖傳》﹐則莫胡光墉若。光墉﹐字雪巖﹐杭之仁和人。江南大營圍寇於金陵﹐江浙徧處不安﹐道路阻滯。光墉於其間操奇贏﹐使銀價旦夕輕重﹐遂以致富。

王壯湣自蘇藩至浙撫﹐皆倚之辦餉﹐接濟大營毋匱。左文襄至浙﹐初聞謗言﹐欲加以罪。一見大加賞識﹐軍需之事﹐一以任之。西徵之役偶乏﹐則借外債﹐尢非光墉弗克舉。疊經保案﹐賞頭品銜翎﹐三代封典﹐儼然顯宦。特旨賞布政司銜﹐賞黃馬褂﹐尢爲異數矣。

光墉藉官款周轉﹐開設阜康錢肆﹐其子店徧於南北﹐富名震乎內外﹐僉以爲陶朱﹑猗頓之流。官商寄頓貲財﹐動輒巨萬﹐尢足壯其聲勢。江浙絲繭﹐向爲出口大宗﹐夷商把持﹐無能與競。光墉以一人之力﹐壠斷居奇﹐市值漲落﹐國外不能操縱﹐農民咸利賴之。國庫支黜有時﹐常通有無﹐頗恃以爲緩急之計。

先文莊撫浙之初﹐藩庫欠光墉資二十萬﹐尙不知其爲何如人也。光墉見﹐稱述中堂不置﹐而莫明其爲誰。問之﹐乃湘陰也﹐笑而遣之。未久﹐光墉以破產聞。先是﹐關外軍需﹐咸經光墉之肆。頻年外洋絲市不振﹐光墉𨿽多智﹐在同﹑光時代﹐世界交通未若今便﹐不通譯者﹐每昧外情﹔且海陸運輸利權久失﹐彼能來﹐我不能往﹐財貨山積﹐一有朽腐﹐盡喪其貲﹐於是不得已而賤售﹐西語謂之《拍賣》﹐遂露窘狀。上海道邵小村觀察﹐本有應繳西餉﹐靳不之予。光墉迫不可耐。風聲四播﹐取存款者雲集潮湧﹐支持不經日而肆閉。

光墉有銀號一﹑典二十有九﹑田地萬畝﹐其他財貨稱是。上海﹑杭州各營大宅﹐其杭宅尢爲富麗﹐皆規禁禦﹐仿西法﹐屢毀屢造﹐中蓄姬妾輩十餘人。先一日﹐光墉由滬而杭﹐盡呼之集一堂。自私室出﹐立卽下鍵﹐各予以五百金遣去﹐不得歸取物﹐有懷挾者任之。光墉選艷﹐惟愛幼孀﹐以爲淫佚恣意之便﹐本無一人崇尙名節﹐故一哄而散﹐毋稍畱戀。

次日﹐光墉將其業產簿據獻於文莊﹐不稍隱匿。在落魄之中﹐气槪光明﹐曾未少貶抑。文莊爲設局淸理﹐令候補州縣二十九人接收各典﹐皆躊躇莫知所對語。文莊謂此二十九人者曰「諸君學古入官﹐獨不思他日積貲致富﹐設典肆以謀生乎﹖收典猶開典也﹐不外驗貲查帳而已。」

文協揆存款三十五萬﹐疏請捐出十萬﹐報效公帑﹐其餘求追﹐以胡慶余堂藥肆之半予之。孫子授侍郎乃文莊庚申同年也﹐有萬金在其銀肆內。張幼樵學士來書云「子授得失尙覺坦然﹐而家人皇遽﹐慮無以爲生計﹐乞爲援手。」亦諾焉。其外﹐京朝外省追債之書﹐積之可以丈尺計。則一時中擾亂情形﹐可想見已。

前一歲﹐有僧以貲五百元存於杭城典肆﹐肆夥以爲方外﹐書名不便﹐拒而不納。僧以木魚敲於門外三日三夜﹐光墉偶過其處﹐問故﹐許之。及是﹐僧至取款不與﹐則敲木魚不止﹐肆夥笑謂之曰「和尙﹐汝昔以三日三夜之力而敲入﹐今欲以三日三夜之力敲出﹐不可得也。」不得已﹐而以婦人衣褲折價相抵。僧持﹐泣曰「僧攜此他往﹐誠不知死所矣。」揮淚而去。其流毒類如是。

是時﹐賈商販豎挾胡氏物出售者﹐其類不可勝數﹐罔不顯其奢麗﹐其屋上雕鏤﹑室中几案﹑園內樹石﹐每易一主輒遷移以去﹐至於淸亡而未已。

光墉未幾卽死﹐其母旋亡﹐距七十壽筵不足一歲。杭人謔之曰「使母早三月逝﹐當備極榮哀之禮﹐此老婦人眞以壽爲戚矣。」

《海上花列傳》中﹐黎篆鴻卽光墉也﹐語焉未詳。傳中有女婿朱淑人﹐今亦無考。然光墉有後嗣﹐慶余堂之半仍爲彼有﹐營業至今不衰云。

臺匪黃金滿﹐逸盜也。盜旣逸出﹐天涯地角﹑海氵筮山陬無不可以容身﹐𨿽欲緝獲﹐無克期必得之理。當時大亂初平﹐人心未靜﹐不逞之徒輒假之爲標幟﹐江浙兩省每遇盜賊之案﹐均用影射﹐甚至蘇州文廟以金滿名易入神位﹐尢爲駭人聽聞。先文莊任浙撫﹐詔旨督捕甚嚴﹐復使彭剛直往浙專治其事﹐而渺不可得。會舊部文員中徐春榮﹐杭人也﹐與天臺縣廩生謝夢蘭習﹐令夢蘭入其穴招之來降﹐問以近日江浙兩省事﹐均茫然不知所以。春榮引之入見﹐乃一委瑣不堪之賊也。文莊謂曰「爲盜而梟首於吾轅下者﹐不知凡幾爾。犯罪累累而許以不死﹐何其幸也。」金滿作向前勢﹐曰「撫臺命我前進幾步。」卽上前幾步﹐又作向後勢﹐曰「撫臺命我退後幾步。」卽退後幾步。文莊曰「如此﹐良佳。」及剛直入粵督師﹐攜金滿往﹐且爲之娶。至粵﹐來書曰「金滿又納妾﹐從此不思爲賊矣。」同時淸議頗不以招降爲然﹐文莊於始早爲之計﹐令臺紳請於剛直﹐剛直許可﹐乃會閩督何小宋制府銜入奏﹐而言路彈章仍復不免。一日﹐文莊至幕客文蕓閣孝廉室﹐見一簡﹐爲盛伯羲祭酒書。論及金滿案﹐言一劾不許必再﹐再劾不已必三云。及時過境遷﹐皆知金滿無貳﹐甲午之役﹐將用以拒敵﹐皆曰「彭剛直招降之功也。」吾國士大夫毀譽﹐大率類此。

東晉焚石勒幣﹐壯哉﹗自此以後﹐莫能幾矣。然宋以歲幣奉敵﹐猶能言和﹐延祚百餘年而後亡。推原其故﹐國家尙有斷制之力﹐不爲士夫所劫持。至明末﹐欲和而不敢和﹐可和而無以和﹐則莊烈之朝綱﹐不如眞﹑仁﹑髙﹑孝遠甚。而南宋道學方盛之時﹐尙有正气﹐又非東林諸人比也。道光朝﹐海禁大開﹐夷務爲第一要政﹐於是挾一罅之見者哆口張目﹐發爲快論﹐以隆虛譽而謀私利﹐置國家安危﹑生民禍福於不問。甚謂寧可覆國亡家﹐不可言和。郭筠仙侍郎《使西紀程》云「不意宋﹑明諸儒議論﹐流傳爲害之烈﹐一至於斯。」足爲流俗箴砭﹐而遠大計劃未之及也。以弱遇彊﹐必如周太王事之以皮幣﹑事之以犬馬﹐事之以珠玉﹔越王句踐十年生聚﹑十年教訓﹐乃足成霸王之業﹐滔滔者何足語此﹗

天下事皆有兩端。一端以款爲罪﹐則自命淸流之列者也。當時諸名士﹐爲首者稱四大金剛﹐負敢諫之名﹐爲朝廷所重。一疏上聞﹐四方傳誦。平時諫艸﹐輒於嵩云艸堂﹐爲文酒之宴﹐商榷字句。有張某爲之奔走﹐傳觀者呼爲「淸流腿」。其依艸附木者﹐則以「淸流靴子」呼之﹐意謂較之於腿﹐猶有間也。因而有貲者爲「捐班淸流」﹐有佳子弟者爲「誥封淸流」﹐由是互相標榜﹐以躋顯貴。旣有捷徑﹐則人莫不趨﹐徒黨之眾﹐固其宜矣。於是一端以款爲主﹐恃「洋務」二字爲妙用而致速化。越南事起﹐言事者多敗﹐惟﹛客心﹜齋依北洋﹐獲以保全。己酉之歲﹐日本遊士竹添靜一者﹐移書通商衙門﹐欲見吳江殷譜經侍郎及南皮張香濤太史。主者以聞﹐上知其人﹐屢加不次之擢。南皮遂由編修得司業﹐躋閣學﹐授晉撫。先以外力致貴﹐得志後不忘其本﹐用人行政﹐惟以洋務爲重。於李文忠﹐則亦步亦趨﹐尢極其揣摹之工﹐非餘子所能望其肩背。及﹛客心﹜齋敗於遼西﹐淸流之中﹐惟餘南皮一人﹐如碩果僅存﹐銳意新政﹐實得文忠心傳。再傳而武進﹑項城﹐南海﹑新會同時並出﹐遂屋淸社。

周武壯於軍務平後﹐駐防小站﹐以西法練兵﹐每日往校場親自督率。當時﹐北洋淮軍平日不忘武備者﹐以盛軍爲冠。發﹑撚兩役﹐舊將存者﹐亦惟武壯一人。甲申之歲﹐丁憂回籍﹐旋卽病故淮軍命運﹐於以終焉。

法﹑越事起﹐政府以曾忠襄督兩江﹐特召入覲。人人心目中﹐以爲忠襄久於行間﹐嫻習營務﹐應變之才﹐或非所長也。及見張幼橋副憲論兵事﹐曰「吾兄文正公盈滿是懼﹐吾亦成功而不居。不然﹐金陵旣克﹐我師七八萬﹐皆百勝之卒﹐先打撚子﹐後打回子﹐再打鬼子﹐寧待今日﹗」見周小棠通政﹐有舊﹐稍作深談﹐曰「我師今與西師戰﹐有十六字祕訣﹐曰﹕『先去先敗﹐後去後敗﹐同去同敗﹐不去不敗。』」值邊情日急﹐副憲﹑通憲常相見﹐述及﹐訝曰「柰何於彼此之不同也﹖」翌日﹐會於譯署﹐恭邸問曰「事將柰何﹖」時副憲﹑通憲及諸大臣皆在側﹐頗覺答語措詞之難。忠襄曰「吾猶炮耳﹐諸公猶炮手﹐全權在握。諸公命勿動﹐炮之爲物﹐靜物也﹐待命則已。諸公一撥機括﹐則彈丸立出。」當時聞者﹐四面均有照應。及去﹐僉服其應答之妙。忠襄旣履任﹐先將南洋兵輪大者五艘遣出援臺。法艦追逐至鎭海﹐攻擊月餘弗克﹐而吳淞反不被兵。江南防務﹐詔使閩縣陳伯潛學士爲之佐。閩縣素好言事﹐忠襄輒不列銜﹐使獨具名。會軍務不利﹐各省多受嚴旨詰問﹐閩縣去而忠襄身名俱泰。同時將帥﹐善處功名之際﹐毋若此翁者也。

先文莊初至浙﹐籌畫防務﹐查問庫款﹐時糧道庫尙存銀二十萬兩﹐藩庫欠阜康銀號銀二十萬﹐兩相抵無餘﹐空如洗矣。推求其故﹐則日供西餉之不給。時徳曉峯中丞爲布政使﹐召問之曰「前任楊石泉中丞﹐何以捨己而蕓人﹖」方伯曰「聞諸幕中﹕𨿽竭所有以與之﹐左公責言猶無已時﹐問楊中丞之官祿﹐何自而來﹐區區者﹐反靳而不與。」文莊曰「此言私也﹐非公也。其自今日止﹐勿解西餉﹐爲海防計。」此浙省海疆兵事之始。未幾﹐甘督譚文勤公果有書﹐趣方伯協款。方伯以自備無力辭。文勤來書﹐詰問浙省何備之足云。方伯以告﹐文莊令以法釁將起婉復之。先是﹐左文襄西徵事急﹐文莊時撫江西﹐承平無事﹐常盡力以給其用。及告終養歸﹐西徵軍罷﹐文襄疏請嘉獎各省接濟者﹐文莊曾膺上賞頭品頂戴。至是﹐甘﹑浙以協款而有違言﹐文襄因舊誼﹐馳書致文勤﹐言浙之助財﹐非定例所有﹐毋執成見﹐過於爭競﹐其事遂解。文莊與岑襄勤之交﹐亦以江西協餉之故﹐襄勤謝書今猶在篋。獨在浙撫任內不與甘餉者﹐時地之不同也。

先文莊於東撚平後乞病歸﹐知軍力單薄﹐不足當撚眾也。請以所部一軍予潘琴仙方伯﹐俾合眾擊賊。時李文忠代曾文正爲帥﹐不允﹐使本軍中資望稍深者吳武壯領之﹐且曰「吾終當畱此軍與子。」及浙防浙急﹐吳武壯率師在朝鮮﹐文莊函致文忠索之﹐文忠遊移其詞。未幾﹐丰潤張幼樵副憲來書﹐云「筱軒久駐朝鮮﹐其雅歌投壺之槪﹐尙足愚朝鮮人耳目。若移而之浙﹐文人無行者﹐必將趨之若鶩﹐截曠之餉﹐不足以供其揮霍」云。文莊得書﹐笑曰「傅相示意也﹐此軍終不予我矣。」其後軍分爲二﹕畱江南者﹐曹徳慶﹑班廣勝領之﹐駐吳淞﹔在冀北者﹐黃仕林﹑張光前領之﹐駐旅順。將領四散﹐獨樹一幟﹐位至直隸提督者﹐葉志超﹔久從文莊在浙﹐授福建水師提督者楊岐珍﹔終守鎭海者吳傑﹔從至四川﹐授重慶鎭者﹐錢玉興﹔授川北鎭﹑調直隸宣化鎭者﹐何乘鰲﹔官廣東提督者﹐蔡壽亭﹔隨張文襄﹐領軍曰「凱」字營者﹐吳元凱。皆久於徵戰﹐官位較崇。其餘無實職者﹐未及顯貴而戰死者﹐𨿽屬部下而非親隨者﹐不在此列。

先文莊部下﹐以吳武壯爲讀書種子﹐視之最重。東撚平後﹐求解兵柄﹐卽以眾授之。李文忠殊不謂然﹐文莊曰「筱軒不我棄也。」當時追寇﹐常距糧臺數十里外﹐所得寇食﹐常輦以從﹐遇餉銀前後不屬之時﹐用以贍軍。瀕行﹐悉與武壯﹐有「領」字收據﹐久存吾家。至彼若何支銷﹐亦不之問也。同治壬申﹐文莊由陸道入覲﹐武壯時駐軍揚州﹐送至淸江浦始返﹐骨肉之親﹐殆不啻焉。武壯故後﹐爲請建祠於嘉興。未幾﹐長君子恆往謁詞﹐遂至杭州﹐館於撫署﹐文莊以故人之子畜之。子恆性豪邁﹐不守矩度﹐文莊弗善也。一日﹐謂子恆曰「尊公入祠之日﹐吾恨未往﹐默祝一言以詢之。」子恆曰「死者已矣﹐何詢爲﹖」文莊曰「吾問何術﹐以止其乃郎之誕也。」子恆無愧色﹐亦終不悛。及文莊督蜀﹐請假回無爲州宅﹐吳王夫人率其次子彥復來見﹐寓於余家。文莊視彼事如家事﹐責善難免過甚。偶問彥復經句﹐聲色俱厲﹐彥復時年十六﹐急自辧曰「《五經》素未熟讀。」文莊謂吳王夫人曰「嘻﹗筱軒日與文士遊﹐其子未習《五經》﹐辱莫大焉。」又勗彥復曰「勉之﹐速求學﹐未爲晚。」後生小子﹐每不知先代之事﹐遂愈遠而愈疏。非惟在公爲然也﹐𨿽在私亦有之。

法艦至閩﹐丰潤以浙爲閩督轄境﹐電調浙江「超武」﹑「建威」兩艦﹐艦長未奉巡撫之命﹐不敢駛往。丰潤惡其違命﹐奏請逮治。先文莊怒﹐擬疏彈劾丰潤玩寇之咎。已將驛遞﹐幕客汪小彭曰「公勿爾。不日行見丰潤敗矣﹐公何所圖而取怨於友﹖」事遂中止。未幾﹐丰潤書來借艦﹐云「浙僅兩艦﹐無能對法。如移而之閩﹐閩足以禦法﹐而閩日固﹐閩足以衛浙而浙不孤。於以見蘇季合從之計﹐足破孟明鄙遠之師。」郵至﹐馬江已敗﹐船械俱燼矣。及文莊移督四川﹐超武拖船送至漢口乃還。

法攻鎭海之役﹐先文莊爲戰備﹐命吳吉人副將傑守海口﹐招寶山炮臺。舊部中﹐楊西園提軍岐珍﹑錢榮山提軍玉興﹑馬聘三總鎭朝選均守要隘。未幾﹐法師船果至﹐攻招寶山弗克﹐傑功居多。提督歐陽利見﹐湘人﹐曾文正之妻黨遠族也。剿撚軍中曾獻策﹐令軍土各持竹筒一﹐敵至擲之﹐以羈絆馬足﹐傳爲笑柄。因文莊素輕其人﹐弗予增兵﹐亦弗重用。及文莊移督四川﹐利見謂副將居心險詐﹐函請閩浙總督奏參革職。時寧紹臺道薛福成新簡英使﹐抗疏力爭。朝廷以諮文莊﹐副將得昭雪﹐畱川防邊。及日本師起﹐浙撫廖谷似中丞疊電調用﹐皆辭不往。中丞取朝旨﹐促之而後行﹐守鎭海。歷任巡撫仍之﹐至死乃易人。諺曰「國亂思良將。」惜乎承平之時﹐凡事未之豫也。

中法之戰﹐湘淮舊將猶有人焉﹐馮勇毅﹑王孝祺鏖戰於越南﹐劉壯肅﹑孫壯武扌耆拄於臺北﹐皆有令名。鎭海之役﹐李文忠電稿載上海電報捷音﹐薛叔耘副都《浙東籌防紀略》﹐詡爲中外交涉後初次增光之事。先文莊身親其役﹐當時繪有戰圖﹐進呈禦覽﹐其副本尙存余家。戰最烈者爲吳傑﹐守威遠﹑靖遠﹑鎭遠三臺﹐當炮火之衝﹐奮擊甚力。功最巨者爲錢玉興﹐潛伏淸泉嶺下﹐置過山炮﹐擊毀法船﹐自是法艦不敢近寧波海口。總其成者爲楊西園尙書。皆文莊親慶軍舊部也。《淸史稿》求其案卷不得﹐乃以浙江提督歐陽利見當之。玆將光緒十五年六月﹐文莊昭雪吳傑原奏摺片錄下﹕

吳傑系盡先參將﹐實任鎭海營守備﹐管理鎭口招寶山炮臺﹐已歷多年。臣前在浙江巡撫任內﹐因籌辦海防﹐親往查看﹐見其隊伍整齊﹐炮具精潔﹐演放靈便﹐頗諳西法。訪諸輿論﹐平日撫馭炮兵﹐威惠兼施﹐能得其死力﹐心竊器之。光緒十一年正月﹐法艦將犯鎭口﹐所有南洋援閩之三輪避入鎭口﹐人心惶懼。浙江提督歐陽利見忄匡怯無謀﹐倉皇失措﹐倡爲徙炮拆臺退守之議﹐將欲徙招寶後堂大炮﹐經吳傑極言不可﹐流涕力爭﹐歐陽利見志在必行﹐謂違則卽行正法。臣聞此信﹐嚴電飭止﹐乃定守口之計。及法船多隻﹐來攻招寶炮臺﹐數百磅長彈紛落如雨。鎭海﹑寧波一帶﹐人民遷徙一空。前鎭海營參將鄭鴻章所部兵丁﹐竟有翻穿號衣潛逃者。吳傑手開巨炮﹐與南洋退回之輪船﹐彼此齊發﹐各中兩炮﹐洞穿法船兩隻﹐敵始敗退。越日﹐又來猛攻﹐復擊退之。法船尙於我炮不及之處﹐攻打旬餘﹐實賴吳傑穩守招寶一臺﹐扼其咽喉﹐使不得逞。上海洋人登諸畫報﹐中外傳爲美談。事平之後﹐法提督李士卑士固求登臺履看﹐訝其布守之堅固。歐陽利見因羞成怒。實陰仇之。臣會同調任閩浙督臣楊昌將鄭鴻章奏參降補﹐卽委吳傑署理鎭海營參將。查鄭鴻章貪庸忄匡怯﹐歐陽利見所與沆瀣一气者也。劾其所愛﹐用其所憎﹐歐陽利見益痛恨之。大抵義烈之士﹐敢於赴湯蹈火﹐不慣營私獻媚﹐聲望愈美﹐怨毒愈深﹐加以標營將弁﹐侵餉是其故智﹐欲去吳傑而奪其炮臺差使﹐自便私圖﹐亦以浸潤之見﹐迎合歐陽利見之意。於是﹐乘閩浙總督卞寶第到任未久﹐不知底蘊﹐朦請參革﹐浙東官紳士庶﹐多抱不平。臣閱邸鈔﹐正深詫嘆。頃奉諭旨﹐欽感交並﹐乃知公道尙在人心﹐是非難逃聖鑑。竊思海防爲目前第一要務﹐似此忠勇有功之良將﹐遭貪庸提督之進讒﹐誤被參劾﹐深恐內寒將士之心﹐外爲敵人所笑。夫以專閫提督﹐吹毛求疵於一守備﹐欲加之罪﹐何患無辭﹗以遠隔二千里到任未久之總督﹐據提督來函﹐參一守備﹐亦只是循例辦理﹐臣何能越俎爲之昭雪﹗惟欽奉諭旨﹐垂詢三端。臣在浙有年﹐聞見較確。吳傑才具﹐實足備幹城之選﹐平日辦事﹐實屬可靠﹐至擊退法船之功﹐尢赫赫在人耳目者。臣與卞寶第系兒女姻親﹐此次誤參﹐自未悉吳傑立功之底蘊。查海防獲勝﹐系臣在浙江巡撫任內之事﹐見聞最眞﹐吳傑之才﹐衛榮光必知其可用﹐而吳傑鎭口之功﹐或不如臣親見之詳。事關海防﹐現奉特旨﹐著卽據實覆奏。臣具有天良﹐何敢引嫌避怨﹐姑負天恩。理應披瀝直陳﹐固無庸爲卞寶第回護﹐尢不敢爲歐陽利見曲徇也。

鎭海擊沈法艦﹐薛副都時任寧紹臺道﹐謂先文莊奏報﹐全憑諸將告捷文書﹐不善描寫﹐未免將捍海奇勛﹐湮沒不彰。乃援乾嘉年間新疆回疆之例﹐繪成戰圖附說。玆摘鈔如下﹕

浙省至寧波郡城向有電報﹐由寧波至鎭海四十里﹐乘潮往返﹐文報稽延。法越事起﹐撫臣擬親蒞寧郡﹐就近調度。薛福成以巡撫出省﹐則調兵籌餉轉多隔閡﹐因請由寧至鎭﹐添設電綫﹐一切機宜﹐電飭營務處薛福成﹑杜冠英傳諭各營﹐𨿽相距數百里﹐而號令迅捷﹐如在一室。十年冬﹐法船遊弋浙洋﹐迨十一年春接仗後﹐與法船相持數月﹐電報往來﹐日十數起﹐軍機無誤﹐則設立電綫之效也。

鎭海海口散漫﹐南岸育王嶺﹐布陣嶺﹑孔峙嶺﹑淸泉嶺﹑沙蟹嶺﹐北岸蟹浦﹑灣塘﹑沙頭堰等處﹐均登岸要區。招寶山至梅墟﹐關系尢重。撫臣飭楊岐珍﹑錢玉興將南北營壘布置後﹐各率所部﹐修築堤卡。故聲勢聯接﹐脈絡貫通焉。

鎭海口自小金雞山至招寶山﹐寬約二百丈。馬江告警後﹐撫臣以南﹑北兩岸𨿽有炮臺﹐僅二百磅子大炮一尊﹐若不於海口設立攔阻船路之物﹐恐敵以一二兵船羈絆炮臺﹐餘船直駛入口﹐兩岸營勇力無所施。檄飭營務處薛福成﹐督同杜冠英與寧波府宗源瀚﹐購買舂木﹐用機器排釘海口。或七八十枝爲一叢﹐或四五十枝爲一叢﹐或二三十枝爲一叢﹐自南至北﹐橫立二十二叢﹐自內至外﹐直列十叢﹐經營數月始告竣。海口定議釘椿﹐撫臣慮舂密則水道壅滯﹐椿疏則罅漏較多。復飭薛福成督率杜冠英﹑宗源瀚﹐買海船三四十艘﹐飭令兩岸防勇滿裝石塊排沈舂縫之內﹐中間仍畱口門二十丈﹐以便商船出入。另購大船五艘﹐三杠网三重﹐並借寧商寶順輪船一搜﹐以備有事時封塞口門。厥後五船𨿽沈﹐寶順尙畱未用﹐商旅仍通﹐餉源不匱﹐而寧鎭居民安堵如故﹐蓋恃舂船之力也。

海口設防﹐撫臣咨請北洋大臣﹐飭派水電匠目四名到杭州﹐設局制造﹐並購置水旱電綫。飭楊岐珍於營勇炮兵中﹐選擇精細伶俐者﹐令其習沈埋演放之法。岐珍與杜冠英督率吳傑﹐於海口沈船排舂之外﹐沈放水雷六排。每排八雷﹐縱橫相距十丈許﹐共沈四十八雷。又於小港瀕海嚴要之處﹐埋伏地雷六十枚。其他如布陣嶺﹑孔峙嶺﹑淸泉嶺﹑沙蟹嶺﹑蚶子嶺等處﹐長墻卡門之外﹐各埋地雷三四十枚。敵知有備﹐始不敢登岸。

法船在馬江開戰﹐寧波紳民指目教堂﹐皆言法人藏匿大炮﹐將爲內變。薛福成照會英國領事官固威林﹐俾轉告法國主教趙保祿﹐速遷往江北岸居住。趙保祿請飭查教堂﹐果有大炮與否。薛福成謂此說本非確實﹐但眾怒難犯﹐如不速遷﹐日後斷難保護。郡城團練夜過教堂﹐或以矛撞其門﹐爭詈法人﹐法教士不自安﹐乃率男女徙居江北岸。薛福成允撥兵代守教堂﹐亦隱以稽察姦宄。俄而﹐定海訛言又起。定海民人教者二千人﹐教堂內日糾二百人操演﹐槍聲與定海鎭操兵聲相混也。薛福成謂徙其教士﹐則教民無所附麗。適奉撫臣嚴檄督促﹐致書定海守將﹐密商機要﹐而明告法教士以不能保護。往返駁辯甚堅﹐趙保祿語多恫喝﹐薛福成嚴折之。一日﹐教堂中闃然﹐則教士已盡室遷回寧波江北岸矣。薛福成乃稟調衢軍右哨﹐及派衛安勇五十人﹐駐紮江北岸﹐名爲保護教士﹐實拘守之﹐教士亦悚服聽命。又令新關稽查洋船﹐凡法國商民﹑教士﹐但準出口﹐不準進口﹐以淸間諜。故海口鏖戰﹐而內地晏然。

法事日棘﹐撫臣函飭薛福成﹐遵照北洋大臣電傳密諭﹐設法暗阻敵船引水寧波尙有引水洋人必得生﹑師密士二人﹐領新關執照﹐駕小船﹐在鎭海口外﹐受雇領港。薛福成與約﹐月給厚費﹐俾斂船入口﹐交杜冠英差用。是時﹐師密士適接法兵船密信﹐雇爲引水﹐薛福成使拒絕法人﹐且另給重資以酬之。旣又函會稅務司葛顯理﹐派洋人隨同杜冠英撤去新關向設之七里嶼﹑虎蹲山等處塔燈﹑標桿﹑浮筒﹐以迷敵輪之路。迨開戰後﹐薛福成偵知孤拔在上海募英人赫爾﹑徳人貝倫爲人浙向導﹐各許萬金﹐如傷亡﹐則十倍給其家屬。因亟電商江海關道邵友濂﹐派員禁阻。聲言將撤銷其執照﹐永不許在中國引水﹐乃議定各酬以千金。福成復告各國領事﹐如有洋人爲法船引水﹐寧郡民情彊悍﹐必相率而攻毀洋房。此以一無業之莠民﹐累及合埠安分之富商也。且難保非法人詭計﹐欲故壞各國聲名。諸領事以爲然﹐密致書駐滬領事﹐禁約洋人。後聞孤拔欲募引水﹐以攻鎭海﹐懸價六萬金而莫之應云。

法船四艘駛入蛟門﹐撫臣得報﹐飛飭各營﹐要約賞罰﹐並嚴飭南洋三輪合力協助﹐電飭杜冠英﹐傳諭各炮臺﹐鎭靜以待。正月十五日未刻﹐法將孤拔乘一小輪﹐親入虎蹲山北﹐測量水道。我臺開炮﹐擊之幾中﹐乃遁去。旋一大黑船﹐名紐回利﹐撲攻招寶山炮臺﹐杜冠英飭炮目周茂訓﹐開炮迎擊﹐一發中其船頭。敵勢惶迫﹐掉頭用排炮轟擊﹐又被我炮臺彈折頭桅。我炮臺﹐亦被敵擊中數十彈﹐彈重二三百磅﹐陷入三合土內。後一彈著我炮洞門楣﹐鐵炸入洞﹐擊傷周茂訓右脛。杜冠英令吳傑親自開炮﹐楊岐珍亦至炮臺﹐仝勵弁兵﹐又彈中敵船尾﹐南洋兵輪﹐亦兩炮擊中敵船。隨後三法船羣開排炮﹐我兩岸亦開排炮禦之。自未至申﹐轟聲不絕。法船連受五炮﹐傷亡頗多﹐我炮兵勇丁﹐只陣亡三人耳。

正月十五日之戰﹐法輪敗退﹐泊金塘山下。十七日黎明﹐又添兩船﹐巳刻﹐復以一大黑船駛入虎尊山之北﹐攻我招寶山炮臺。楊岐珍﹑杜冠英督率吳傑開炮﹐敵船甫近﹐卽被我彈中其煙筒﹐再中船桅。橫木下墜﹐壓傷兵頭及護從多人。南洋兵船﹐復從旁擊中二炮﹐法船創甚﹐收旗轉輪﹐僅獲出險遁去。厥後﹐閩浙總督楊昌接探員電報﹐有法船運到一兵頭之柩﹐葬於馬祖澳﹐送葬者數百人﹐據傳卽將軍迷祿﹐正月十七日在鎭海傷亡者也。

法船再敗之後﹐不敢再近招寶山口門。十八日夜﹐乘風雨晦冥﹐將用小船潛登南岸﹐圖襲我港口之炮臺。我師水陸弁勇﹐每夜輪流放哨。副將費金組瞥見小船﹐戒營勇屏息以待。及其漸近﹐突發槍炮﹐盡力截擊﹐沈其兩舸﹐余悉驚遁。

小港炮臺﹐舊置炮位五尊。內光膛生鐵炮三尊﹐未能及遠﹐鋼炮擊遠兩尊﹐彈僅重四十磅﹐早經移置沙蟹嶺﹑烏龍崗﹐但畱空臺﹐爲疑敵之計。正月二十七日﹐法船遙對小港﹐開六七十炮﹐著炮臺十數彈﹐陷入三合土內。二十八日﹐又來轟擊﹐連開數十炮﹐未中。復將炮車弔桅頂﹐意在憑髙易中。乃甫扯登桅﹐繩忽中斷﹐炮墜艙面﹐壓斃多人。自此遂不來攻﹐其爲計窮力竭﹐已可槪見。

法船屢挫之後﹐退泊金塘﹐惟以一船向前拋泊﹐倚遊山爲屏障。錢玉興以乘夜襲擊﹐可以得志﹐適當薛福成在鎭海勞軍﹐相與密商定計。二月初四夜﹐錢玉興親督副將王立堂﹐選敢死士﹐潛運後膛車輪炮八尊﹐伏南岸淸泉嶺下﹐四更後突擊之﹐敵船連受五炮﹐傷人頗多﹐傳聞孤拔亦受傷云。法船開炮回擊﹐彈落水田。我軍一無所損﹐旋卽收隊。

法越戰役中﹐張文襄授山西巡撫﹐閩縣會辦江防﹐丰潤會辦福建船政﹐以詞臣而仕軍役﹐皆異數也。文襄受命﹐上書謝恩﹐有「身爲疆吏﹐猶是依戀九重之心﹔職限方隅﹐敢忘經營八表之略」。文襄旣去﹐其兄文達相國偶取視時辰表﹐笑謂客曰「余只一耳﹐其七在捨弟所。」及越事急﹐移督兩廣﹐力主潘仕釗之說﹐弛闈姓之禁﹐頗爲時論所訾。時各省軍務多不利﹐閩縣單銜條陳時務﹐觸上怒﹐鐫級去。侯官與閩縣同城﹐實爲一地。丰潤敗於馬江﹐船械盡失。疏請卹馬江死事諸人疏有云「李長庚死事於閩洋﹐而其部將邱良功等卒平海盜。曾國藩初覆師於湖口﹐而其後遂爲中興第一功臣。此固人事之平陂往復﹐抑亦天心之艸昧艱貞。」措詞之妙﹐不可言諭。都人爲之聯云「八表經營﹐也不過山西禁煙﹑廣東開賭﹔三邊會辦﹐請先看侯官降級﹑丰潤論功。」

醇邸隱握朝綱﹐禮遇文士﹐以要時譽﹐開當時詞臣言事﹑淸流結黨之風。洎法越兵興﹐軺車四出﹐率一試而敗﹐惟南皮聲名俱泰。粵督張靖達制府﹑桂撫潘琴軒中丞﹐以軍事失利相繼罷。南皮繼任﹐適我軍先敗後勝﹐克復失地。當時戰將馮子材﹑蘇元春﹐悉前任疏薦至軍。王孝祺本樹軍舊部﹐以靖達弟勇烈倒樹灣與撚戰敗死﹐坐失主將貶職﹐至是起用。南皮以文人爲帥﹐激勵將士﹐坐收成功﹐虞允文采石之捷﹐不能專美於前矣。

闈姓者﹐廣東賭局之最大者也。頭家爲富商大賈﹐主其事。開科之年﹐設局賣票﹐令人入錢。豫擬榜中每姓幾人﹐以千萬爲一決﹐俟揭曉﹐按中否以定輸贏。其始僅行之童子試﹐繼行之鄕試﹐後漸行之會試。其大力者﹐至爲所擬之姓﹐廣通關節﹐以冀必勝。於是姓愈僻者﹐愈爲奇貨可居。房官及提調﹐監試各官﹐皆陰行賄賂﹐轉相販鬻。督撫收其稅以爲利﹐名曰罰款﹐故行者益縱。士之應試者﹐多托贄商賈﹐自稱門生﹐大爲風俗之累。

法越之役﹐左文襄視師福建﹐將率師以帆船渡臺。屬下知其耄昏﹐日送之登舟行﹐夜回舟載之返﹐數日不得達。托言風逆﹐舟不得近﹐乃復登岸。彭剛直視師粵東﹐出示諭眾﹐用「食肉寢皮」之語。爲西人所見﹐詫爲野番黑蠻所爲。朝廷亟詔止之﹐乃止。英雄末路﹐誠不免露出暮气﹐然何至如是之甚。誠以二公少壯至老﹐身在行間﹐五日休息﹐心力交瘁久矣。剛直疏中又云「古來臣子﹐往往初年頗有建樹﹐而晚節末路﹐隕越錯繆﹐由其才庸﹐亦其精气竭也。」讀之能無慨然﹗

倭文端惡洋文﹐則命管理同文館﹔李文正惡洋務﹐則派爲總理各國事務大臣。二公終身不往朝旨﹐亦不催促。在政府諸公之意﹐但使知難而退可矣﹐不必彊之上道﹐反爲外交之梗也。鄧鐵香侍禦以彊項名﹐派至譯署以折之。侍禦非文端﹑文正二公比﹐不敢不往。𨿽疏請攺武官﹐軍營效力﹐以爲嘗試﹐不獲所請﹐而仍就任。繼又以談邊務﹐而使往勘越南邊界﹐大窘而返。類此之舉﹐近於惡作劇﹐取快一時﹐有礙大體。若在康熙﹑乾隆之時﹐固必有以處之﹐不若是之狹也。丰潤之閩﹐侯官往蘇﹑吳縣至津﹐不問軍旅之事曾學與否﹐凡主戰者﹐卽使往戰地﹐尢近滑稽。

本朝英主疊出﹐無取乎貴彊之相﹐從未見有大臣匡君之過者。禦史章奏不避忌諱﹐容或有之﹐均置之無足重輕之列﹐不足深論。光緒初﹐惟閻文介可謂大臣。直樞廷﹐兼綰度支﹐承發﹑撚亂後﹐制國之用﹐量人爲出﹐深合理財之法。時醇邸阿太后旨﹐修復頤和園﹐須用巨款﹐輒爲公所靳﹐醇邸憾焉。會議錢法﹐以微過革職畱任。未幾復職﹐遂乞休﹐越五年薨。邸怒猶不息﹐擬不予謚。查本朝大學士卹典無此例。內閣擬字﹐圈出「文介」。在上意﹐爲非佳名﹐故予之。然公之耿直﹐𨿽百年﹐猶一日也。

甲申之役﹐都中對語最盛之時也。譏張丰潤﹑何子峨云「堂堂乎張也﹐倀倀乎何之。」譏閻文介﹑張文達﹑烏少云﹑孫萊山云「丹靑不知老將至﹐雲山況是客中過。」又譏閻文介云「辭小官﹐受大官﹐自畫供招王介甫﹔全戰局﹐附和局﹐毫無把握秦會之。」「辭小官」二語﹐乃文介疏中語也。又譏張丰潤云「三錢鴉片﹐死有餘辜﹔半个豚蹄﹐別來無恙。」謂未戰之先﹐聞彼常時言三錢鴉片殉難。及敗﹐攜豚蹄途中食之。

丰潤赦歸﹐娶李文忠之女公子﹐時人又有三聯。一云「養老女﹐嫁幼樵﹐李鴻章未分老幼﹔辭西席﹐就東牀﹐張佩綸不是東西。」以丰潤賜環﹐先就蓮花書院館席﹐旣而入贅也。二云「後先判若兩人﹐南海何驕﹐北洋何諂﹔督撫平分半子﹐朱家無婿﹐張氏無兒。」言丰潤先娶仁和朱修伯京卿女﹐次娶邊寶泉中丞女﹐後娶文忠女。三云「中堂愛婿張丰潤﹐外國忠臣李合肥。」當時浮議更遷怒於文忠。然觀文忠尺牘﹐蓋於丰潤再斷弦後﹐與有婚約﹐而不虞其戰敗受譴之至於斯也。丰潤敗後﹐自稱「賤子」﹐乃用杜甫「賤子因陣敗」句也。梁星海有句云「簣齋學書未學戰﹐戰敗逍遙走洞房。」抑何可笑。

邊帥圖利﹐愈遠而愈無忌憚。楊玉科在岑襄勤部下爲健將﹐全滇底定﹐功列一等﹐法越之役﹐慷慨捐生﹐尢足令懦夫失色。惟生性過於豪放﹐是其一短。曾遊滬瀆﹐涉足花叢﹐任情揮霍﹐殊不自檢。遂令東南人士﹐致疑於滇池之地﹐爲珍寶蓄聚之所﹐可望而不可卽。古人所云債帥者﹐非耶﹖

各省司道及學政﹐向由本省督撫於年終出具密考﹐以備朝廷酌量黜陟。其有治績平常﹐或人地不宜﹐則內調候簡。每年二三月﹐大批人員更動﹐且有令督撫另具切實考語者﹐皆密考作用。而措詞偶涉含糊﹐卽令更擬﹐其重之如此。浙江徳曉峯方伯﹐在先文莊巡撫任內﹐欲予某甲署缺﹐未得許可﹐而先受賄。某甲人財兩空﹐執刀立撫署官廳側﹐言俟其出﹐與之並命。首縣某﹐戇人也﹐遽入告曰「某甲將行刺。」遂交首縣看管。羈之客室﹐後有井﹐溺焉。文莊惡之﹐以其女爲禮邸側福晉﹐知有系援﹐且徵於文友石之屢擊不中也﹐欲使去浙﹐年終密考括以四字﹐曰「堪任封疆」。未幾﹐方伯簡贛撫。四川松錫侯方伯﹐在文莊總督任內﹐頗具幹略。文莊愛其才而疑其心﹐年終密考﹐予以十六字美詞﹐次年召入陛見﹐送之曰「吾以『堪任封疆』四字﹐而曉峯得任方面。今以十六字頌子﹐行矣勉之。」未幾﹐方伯簡滇撫。閻文介出樞府﹐其門人江西布政使李嘉樂﹑署陜西布政使李用淸兩方伯﹐同時以密考左遷。文介上疏辧論﹐謂爲贛撫徳馨﹑陜撫葉伯英私見﹐奉旨詰責。然二李𨿽狷介一流﹐不免君子之過﹐究勝徳馨﹐後之讀史者自能明辧。徳馨卽曉峯名。

寶竹坡侍郎﹐癸酉典浙試歸﹐買一船妓﹐吳人所謂「花蒲鞋頭船娘」也。入都時﹐別行水程﹐由運河至通州﹐及侍郎由京以車親迓之﹐則人船俱杳﹐傳爲笑談。壬午典閩試﹐由錢塘江往﹐與江山船妓狎。妓面有痘瘢﹐侍郎短視﹐不之覺也。歸途娶爲妾。鑑於前失﹐同行而北﹐道路指目。至袁浦﹐縣令詰其僞﹐欲畱質之﹐侍郎大懼。以平時風骨﹐頗結怨於人﹐恐疆吏發其覆﹐遂於道中上疏請罪﹐部議褫職﹐報可。侍郎曾以蒲圻賀云甫尙書認市儈李春山妻爲義女﹐劾之去。京人爲詩嘲之曰「昔年浙水載空花﹐又見閩娘上使槎。宗室八旗名士艸﹐江山九姓美人麻。曾因義女彈烏柏﹐慣逐京娼喫白茶。爲報朝廷除屬籍﹐侍郎今已婿漁家。」

於晦若侍郎﹑文蕓閣學士﹑梁星海京卿﹐少時至京﹐居同寓﹐臥同一土炕﹐人心與其面皆不相同﹐𨿽圓顱方趾﹐而大小各別。三人冠履﹐可以互易而無不合﹐人情無不妒。三人中﹐惟學士如常﹐侍郎﹑京卿皆有暗疾﹐俗稱天閹﹐不能禦女。然三人狎遊﹐盡以恣學士一人之淫樂而無悔。及得交志伯愚將軍﹐蓋稱莫逆。將軍非惟嗜好與三人同﹐其暗疾亦同﹐可謂奇事。聞學士曾得一房中藥方﹐治暗疾有奇驗﹐以與將軍﹐一試而獲同等之效﹐再試則不驗矣。侍郎夫人早死﹐京卿夫人終身居學士家。蓋三人者﹐皆文學侍從之臣﹐禮教非爲吾輩設也。

先文莊督川第三年﹐實爲光緒十四年﹐英人滅哲孟雄部﹐耀兵藏界。西藏葛布倫公爵伊喜洛布汪曲﹐率兵一萬五千禦之。戰於撚都納山下﹐藏兵敗而奔。英人追擊至咱利亞﹐又敗﹐三敗至東郎熱﹐藏兵大奔。適江孜守備蕭占先奉文莊命﹐往止藏番無妄動﹐聞敗﹐立江孜泛幟於道。英兵見之﹐乃止不攻。占先與英將薩海會於仁進岡﹐占先曰「柰何涉吾境﹖」薩海曰「藏番來攻﹐追之及此。」占先曰「藏番﹐吾屬也。亂番可誅﹐良番何罪﹐受此屠戮﹖君獨不念中英兩國之誼乎﹖」薩海曰「惟然﹐故入境無所犯。天气漸寒﹐今歸耳。」乃退師。知府嵇志文從駐藏大臣升泰入藏﹐歸述如此。川人哄傳﹐蕭守備與英戰大捷﹐若得江浙文人點綴﹐是又一黑旗軍臺南獨立矣。

英據哲孟雄之歲﹐先囚其部長西金王於葛倫繃。王母及子曁親族﹑頭目﹐避入藏屬春丕山。英將薩海追藏兵至春丕山坌﹐尋其母子不獲。戰事旣畢﹐王母率親族訴於駐藏大臣升泰﹐且求救。升泰懼於英﹐弗許。王送衣物至邊﹐且言伺釁將逃歸。升泰不納﹐英人益無忌。

咸同之際﹐旗籍大臣中﹐倭文端以理學著稱﹐一時風化﹐頗爲之轉移。吾鄕吳竹如侍郎與之志同道合﹐蔚然爲一代名臣。費莫氏文文忠公字博川﹐爲先文莊朝殿之師﹐每見﹐敬禮有加﹐稱譽不容於口。同治初﹐政欣欣然有太平之象﹐𨿽恭王當國﹐皆公贊襄之功。及卒﹐李文忠嘆曰「旗人中麟鳳也。」傾服如此。宗室岐子惠將軍出鎭成都﹐與文莊曾通蘭譜﹐而見解不合。文莊不以加旗餉爲然﹐主張以歷年八旗欠餉﹐準其移獎實官﹐俾克轉售得資﹐以濟窮困。將軍曰「轉售必有折扣﹐是虧在旗民﹐宜待國家財政寬裕﹐仍取之官。」成都旗營兵有爲盜者﹐照章應先銷旗檔旗籍﹐而後加刑。華陽縣知縣張濟﹐於報案公文不載其旗籍﹐而錄於口供。文莊閱案已畢﹐未覽供詞﹐遽批「就地正法」。將軍問知其故﹐卽請將張濟解職參辦。文莊曰「治盜嚴而加之罪﹐民其謂我何﹖願公寬之。」將軍固執不允﹐因之大哄。旣而﹐交好如初。其堅忍之性﹐眞旗人之健者也。

舊制﹐景祖以上宗支稱覺羅﹐景祖以下子孫爲宗室﹐而格格﹑額駙則無限制。乾隆三十六年﹐宗人議準﹕世祖章皇帝位下子孫所生女﹐照例視爵﹐封授格格﹑額駙﹐給與俸祿﹔其餘王公之女給虛銜﹐推恩至四世以下。同治二年詔﹕自髙宗純皇帝以下各王公所生女﹐均爲近支﹐照例封授格格﹑額駙﹐給與封祿﹔其餘均爲遠派﹐僅封授格格﹑額駙虛銜。𨿽以次遞降﹐仍推恩至五世以下。凡一朝崛起﹐封建親戚﹐屏藩帝室﹐當時人數無多﹐未始非榮幸之事。傳之旣久﹐至光﹑宣之際﹐愈演愈眾。甚至四品宗室﹐及格格﹑額駙名位﹐求其一飽而不可得。成都將軍岐元子惠﹐自言﹕幼時貧困﹐夜出挈籃賣蘿卜﹐行至某處﹐近於其姻家﹐聞聲延入與語﹐慚而逃去。余家在舊京時﹐車夫用一重亻臺﹐卽有額駙職銜﹐問之﹐則云「非此﹐將坐以待斃。」遜位以後﹐艱苦之狀﹐不忍言矣。

屠梅君《請歸政之後處省密摺廷臣封奏仍書皇太后聖鑑懇恩披覽然後施行》一摺﹐在醇賢親王疏請繼續訓政數年之後而上者也。醇賢親王之於徳宗﹐義𨿽君臣﹐恩實父子。王旣有此請﹐則是時徳宗年少﹐聖徳未宏﹐將以有待﹐自可默諭。屠侍禦更陳所見﹐何致遽膺譴怒﹐其故不得而知。果如侍禦之言者﹐可免甲午中日之戰﹐可免戊戌維新之局﹐可免慈聖三次垂簾之命﹐可免大阿哥入嗣之舉﹐可免拳匪作亂﹐以致八國聯軍入都之慘﹐可免四十五年九百萬萬賠款本息之費。侍禦此奏﹐關系豈小也哉﹗

歸政﹑大婚﹐兩次大典﹐三代覃恩﹐賚及赫徳。其餘軍功﹐督撫提政﹐無論存沒﹐皆叨異數。所遺者﹐惟先文莊及沈文肅二人。文肅歿已久﹐或一時遺漏。文莊以浙撫任內﹐奏請緩加旗餉﹐增練海軍﹐與醇親王設施大政全然相反﹐致忤邸意﹐故不及。李文忠函﹐則謂邸於此事﹐並無意見云。附錄《緩加旗餉疏》如下﹕

疊準部咨﹐籌辦海軍經費﹑旗兵加餉二事﹐此皆國家根本之計﹐遠大規模﹐臣𨿽至愚極陋﹐何敢稍有異詞。惟兩事並重﹐當先重其尢重者﹔兩事並急﹐當先急其尢急者。方今外洋環伺﹐疊起釁端﹐我所以隱忍議款者﹐以海軍未立也﹔彼所以肆意要挾者﹐亦以我之海軍未立也。聖漠宏遠﹐創立海軍衙門﹐籌備船械﹐操練兵輪﹐此至重至急之務﹐萬不可再事遷延稍緩須臾者也。至於八旗兵丁﹐皆我朝開創之初﹐從龍舊旅。自減餉以來﹐不免拮據﹐議復原餉﹐固理所當然﹐臣昧亦所欽仰。惟兩大政同時並舉﹐需餉太巨。天地生財﹐只有此數﹐府庫進款﹐歲有常經。自咸豐初年用兵以後﹐外備彊敵﹐內防伏莽﹐各省防勇﹐萬難全撤﹐𨿽益以釐金﹑洋稅﹐仍若不足。臣忝撫浙江﹐已疊將支絀情形一再陳奏。各省情事﹐𨿽不盡知﹐然屢準戶部咨催協餉﹐開列淸單﹐卽如江蘇﹑廣東﹐素稱丰裕﹐亦復欠數甚巨﹐其餘各省﹐大略相仿。今驟需巨款﹐勢必紛紛欠解﹐部議處分𨿽嚴﹐然只能竭其所有﹐勢不能彊其所無。兩事兼營﹐萬難兼顧﹐不如略分先後﹐期於必成。可否飭下戶部﹐將各省協解餉款通盤籌計﹐不以歷年派撥之數爲定﹐而以各省實解之數爲額﹐究竟每年能添解若干。如不能兩事並舉﹐只可先竭一二十年之功﹐歲提三四百萬﹐專意海軍。待海軍就緒﹐庫有儲余﹐再議旗兵加餉。庶循序漸進﹐事有歸宿。溯查旗兵減餉三十年﹐固屬異常困苦﹐亦已支持到今。臣非敢謂加餉之不重不急也﹐而以海軍關系較之﹐則尢爲至重至急。故爲此萬不得已之說﹐或亦一舉兩全之計。至國家億萬年丕基﹐當籌億萬年久長之策。八旗丁口眾盛﹐數十百年後﹐蕃衍生息﹐其數更倍於今。卽兵餉復額﹐萬無給足之理﹐朝廷亦更無養育之法。其應如何安插疏通﹐擬請旨密飭親信王大臣從長計議﹐徐圖補救﹐是非臣之譾陋﹐所能擬議毫末者也。

光緒十二年三月二十二日﹐奉到朱批﹕創立海軍自系當務之急﹔而旗兵日久困苦﹐何以資操練而固根本﹖至欲另籌安插疏通﹐輕議更張﹐尢屬非是﹐原摺著卽擲還。

順直水災﹐常熟翁文恭﹑南皮張文達各作書畫便面十﹐售貲助賑﹐每件二金。都人未之前聞﹐賑局司帳﹐亦不知二公筆墨之身價也。忽爲一不知姓名人所見﹐盡數買出﹐賑局以爲利市﹐往二公家﹐再三請益﹐二公不允。都中以爲奇談﹐日往局問訊者數十起﹐而卒不可得矣。

《四庫全書》於本朝著作抉擇綦嚴﹐集部尢甚﹐名望稍次﹐皆在屏除之列。雍乾學者﹐時代太近﹐或其人生存﹐格於定例﹐不及著錄。嘉道以後﹐更無論矣。光緒中葉﹐論者多主續修《四庫》﹐朝旨允於《會典》告成舉行。未幾﹐卽有日本之敗﹐《會典》成後﹐新說繁興﹐百政待舉﹐無暇及之矣。

阮文達公大考﹐《眼鏡詩》首二句云「四目何須爾﹐重瞳不用他。」時髙宗年近八旬﹐目力不減﹐頗以老健自喜﹐閱詩大喜﹐拔置第一。文達因是驟躋顯貴﹐出膺疆寄﹐入贊綸扉﹐躬際太平之盛。晚歲優遊林下﹐壽臻耄耋﹐每逢慶典﹐屢沐恩施。儒臣之福﹐莫與比倫﹐皆一詩之功也。《蕉窗隨筆》謂其諂事和┞﹐授以意旨﹐固屬誹謗之詞。然公以詞臣在朝﹐焉知宮禁細節﹐縱非有意刺探﹐其聞諸內廷行走親近之臣﹐固屬當然之理。和相旣有師生之誼﹐聖躬康泰﹐平時自宜談及。適逢其會﹐形諸歌詠﹐遽邀上賞﹐乃事實之不可諱而不必諱者也。光緒壬辰﹐潘文勤公爲總裁﹐相傳有鐘鼎關節﹐亦是類而已。

舊制﹐六部中戶部﹑刑部以省分司。戶部以廣東司爲首領司﹐刑部以貴州司爲首領司﹐皆以所管之省地僻事簡﹐令兼其事。凡部員到部﹐分司平時點派例差﹐如陪祀﹑當月之類﹐均由首領司呈單﹐自新進中選取之。陪祀者﹐春秋時享﹐隨駕前往。當月者﹐輪班值宿本署。匪惟無功之可言﹐稍不自愼﹐尙有過失﹐部員皆以爲苦。刑部專差﹐有監斬一事﹐尢爲畏途。新進部曹咸不能避﹐稍有門路﹐往往輾轉求免。觀李蒓客《日記》﹐作書致各方請托之狀﹐亦可憐矣。每司旗人正掌印一人﹐漢人正主稿一人﹐以旗人掌印爲重。近年﹐旗籍顢頇者多﹐漢宮稍露頭角﹐亦有以正主稿執政者﹐俗謂之「當家」。司員初至﹐謂之「散走」。旣而﹐隨印稿到堂畫稿﹐謂之「喫麵」﹐「喫麵」者見堂官面也。見面已頻﹐隨事訊問﹐應對合宜﹐堂上旣知其人﹐遇有差委﹐謂之「烏部」。印稿開單﹐堂官點派﹐不在單內者不點﹐不列首選者不點。散走得差﹐旗人以幫印行走始﹐漢人以幫稿行走始。旗人氵存升幫印﹐而掌印行走﹐而掌印﹐而正掌印。漢人氵存升幫稿﹐而主稿行走﹐而主稿﹐而正主稿﹐循序漸進﹐亦不越次。郎中﹑員外﹑主事補缺章程掌於吏部﹐不出定例之外。補缺之後﹐或得候補京堂保案﹐而內躋卿貳。或得京察一等﹐外簡道府。𨿽無成法﹐惟資﹑勞﹑才﹑望四者必居其一。當時職官幸進者未嘗無之﹐然而鮮矣。

光緒中葉﹐帝初親政﹐各省鄕試﹐考官命題﹐頗有忌諱。甲午科四川省鄕試﹐正考官朱琛﹑副考官徐仁鑄。第一題《必也正名乎》適朱琛請假回籍﹐徐仁鑄先回京。上召見﹐問曰「何名之可正﹖」蓋上以宗支入嗣﹐鑑於宋﹑明尊崇所生之獘﹐諱言之也。仁鑄對曰「向例正考官出第一題﹑第三題﹐副考官出第二題及詩題。」未幾﹐朱琛以大計免。文字忌諱﹐微特對上也﹐同官亦有之。辛卯科四川省鄕試﹐正考官李端﹐副考官陳同禮﹐字潤甫﹐吾鄕懷寧人也﹐其後與余家聯爲婚姻。第三題《古之人修其天爵而人爵從之》﹐先文莊擬墨中有句云「伊呂老匹夫。」闈墨刊時﹐潤甫請於文莊﹐以「一」字易「老」字﹐言張子靑相國畏言老﹐文莊笑而許之。

姦案格殺勿論﹐按律應在姦所登時捉獲。苟非然者﹐不能引此條爲例。光緒間﹐粵中有本夫與婦隨人逃後兩年﹐蹤迹得之於數百里外﹐因並殺之者﹐援例釋罪﹐部員挑剔勿允。時李勤恪爲粵督﹐楊蓮府制府爲入幕之賓﹐攺判詞云「竊負而逃﹐到處皆爲姦所﹔久覓不獲﹐乍見卽系登時。」薛云階尙書在部﹐見而大賞之﹐立允其請。舊案中﹐女子在樓上﹐見墻外有小遺者﹐指其陽示之﹐羞忿自盡死。欲構其罪﹐旣無言語調戲﹐又非手足勾引。一老吏爲批曰「調戲𨿽無言語﹐勾引甚於手足。」乃定獄。薛尙書謂此二句﹐尙不如新案讞語之警策云。

黃婆以元至正間自崖州附海舶至上海鳥泥涇﹐始教人紡織木棉爲布。創爲絞車以去核﹐爲推弓以彈茸﹐爲紡車以成絲。由是徧傳海內﹐而松江﹑太倉棉布之利尢甲天下﹐上海又爲松﹑太之最。黃婆歿後﹐鄕裏醵金葬而祀之。道光六年﹐以河道梗﹐創舉海運﹐用上海沙船集事。於是士民謂沙艦之多﹐由於織布市﹐議建黃婆專祠﹐以報其功。上官格不入奏﹐而祠已成﹐包愼伯爲之碑文﹐以先棉之祀﹐比之於先農﹑先蠶﹐文載《齊民四術》。今上海租界繁盛﹐幾無隙地﹐黃婆祠所在﹐則人無有知之者。蓋當時旣不列祀典﹐年淹代遠﹐久已傾圮無餘﹐地址以價日昂貴﹐亦侵占皆盡﹐殆滅迹矣。念西洋商務﹐果其專心銷貨﹐弗借兵力﹐無意侵占土地﹐交易而退﹐各得其所﹐不須商人列肆﹐更不用使者駐京﹔則其奇巧之器﹐創始之人﹐吾國方且馨香頂禮之不暇﹐何至戰爭哉﹗佛教東來﹐賢士大夫多愛其玄理。卽明末耶教航海而至﹐以私人性質﹐無國際交涉﹐學者猶樂與之遊﹐不似末造民教相仇﹐其理則一也。合肥李文忠﹑武進盛愚齋尙書﹐通商惠工﹐功徳在民﹐有不可磨滅者。文忠始購紗機﹐愚齋身親其事﹐二公之澤﹐較黃婆爲多而且徧。惜今之人思想薄弱﹐並世之﹐人無敢儔之前賢往哲﹐比於先農先蠶。斯乃世風遞降所致﹐非人力所能爲矣。

先文莊乞歸田裏﹐凡八上章﹐皆蒙溫旨。李文忠公書曰「近年以來﹐未之有也。」其後﹐文忠與余偶言及此﹐曰「此許恭愼之力也﹐事後乃知耳。人告尊翁﹐言醇賢王以緩加旗餉事﹐盛怒之下﹐得閻文介一言而解。文介終年不得見王﹐尊公惡乎知之云。」文忠之言自必有據。然壽州﹑嘉定兩相國致文莊書﹐至今猶在﹐皆云「朝邑之力」。壽州書云「加餉爲邸意﹐是劾邸也。」嘉定書云「大疏旣上﹐丹初譽不容口。」同一當道﹐而見聞不同如此。章京中有同年友傳語相告﹐則云「醇邸見疏大怒﹐曰﹕『漢人太無良心﹐做旗人官而於區區之餉﹐猶吝之耶﹖』朝邑曰﹕『王毋然。使疆臣人人如浙﹐則國家不患貧矣。』」章京之言未必全虛﹐而又有同異﹐可知朝政之不易知﹐人言之難盡信。

又有一事類此者。文莊與徐季和京卿﹐爲庚申會榜同年﹐嗣以女字嘉定相國之子惕祥﹐過從甚密。相國爲京卿叔父﹐相形之下﹐不免稍疏﹐然親友之誼﹐未見因此生隙也。其後京卿章奏﹐附見《鄧鐵香集》行世﹐曾密保人才﹐以鐘徳祥爲第一。未久﹐徳祥兩上封事﹐彈劾文莊。其中內幕﹐與京卿不無關系﹐文莊始終茫然。次歲﹐徳祥以贓罪遣戍﹐兩請捐費邀免﹐均奉嚴旨申斥。京卿𨿽舉主﹐而封事畱中﹐人不之知﹐政府亦不能盡記﹐故未獲咎。及京卿視學皖中﹐請修學宮﹐責命紳民出資﹐波及寒族﹐文莊見奏﹐乃嘆其年誼之薄也。

徳祥彈章兩上﹐一由湖北巡撫譚繼洵查復﹐上以「措施失當﹐任用非人﹐致招物議」﹐諭令吏部議處分。及部議落職﹐上以「宣力有年﹐平日辦事尙屬認眞﹐特從寬典」﹐明見諭旨。國史立傳﹐定興爲總裁﹐攺云「部議畱任﹐上諭加重」﹐可謂奇談。壽州孫文正同在史館﹐館員錄諭旨以請命。文正曰「國史三十年復修﹐屆時憾者早死﹐不復能舞文矣。」然不十年而國以亡。今商務印書館國史列傳所載﹐猶是定興主筆之文﹐未之攺也。一由尙書裕徳﹐侍郎廖壽丰查復。四川官運局﹐羣以爲利藪﹐自丁文誠時已然矣。文莊履任﹐夏菽軒中丞時爲鹽局總辦﹐輒以舊令尹之政相告。名目甚多﹐無非公款取息﹐作爲公費而已。文莊曰「以往之事﹐可置勿問﹐嗣後勿任再取。我非奏定之款﹐不敢取諸公中。」其時並不知後有參案也。及兩使旣至﹐中丞請祕勿宣。然冊籍俱在﹐豈能盡掩。兩使據有案者入奏。上以「寶楨於款項出入﹐未經整飭﹐札提公費等﹐多不嚴明﹐惟鹽務補救之功不可沒﹐免其置議。」兩使又以「官運濟楚﹐公私交病」爲言﹐上以「唐ぁ﹑夏時相率徇隱﹐均議革職﹐薄責後任川督」﹐未加更正。文誠擒斬太監安得海﹐頗負重名﹐縱有小疵﹐微論其舊日局員之不欲泄也。卽文莊與兩使之意﹐推之朝廷免議微旨﹐莫不如是。《淸史稿》列《文莊傳》於丁文誠之後﹐以《吳武壯傳》與諸淮將合爲二卷﹐並不知武壯爲文莊舊部﹐繼爲統軍﹐故後文莊曾爲請建祠﹐有案可稽者。《淸史稿》又曰「繼丁寶楨獘絕風淸之後。不特敍事兼議﹐有背國史體裁﹐似秉筆諸公﹐於當時朝報﹐未曾寓目。作史之難如此﹐不可不知也。」附錄《請建吳提督專祠疏》如下﹕

臣查﹐已故廣東提督吳長慶﹐原帶「慶」字營﹐於同治元年﹐隨今大學士直隸總督李鴻章﹐自皖至滬。及臣以編修奉旨赴滬﹐經李鴻章在江蘇巡撫任內﹐照會募勇剿賊﹐並將吳長慶「慶」字兩營撥歸臣部﹐由松江進兵﹐規取浙西。該故員身先士卒﹐所至有功﹐而克復嘉興府城﹐厥功尢偉。李鴻章請卹原摺言之甚詳﹐已蒙洞鑑。今該紳等具呈前來﹐出於至誠。懇恩準將已故廣東提督吳長慶﹐在浙江嘉興府立功地方﹐建立專祠﹐列入祀典﹐春秋官爲致祭﹐以抒輿悃而彰崇報。

吳吉人副戎生性伉直﹐在浙被議﹐奉調至川﹐先文莊用爲管帶﹐駐峨邊防夷。副戎曰「傑在浙統兵﹐多於此矣。」文莊曰「領軍不在多寡﹐盡職而已。汝不記爲卒時事耶﹖」副戎曰「惟公用之﹐敢不從命。」副戎時來省﹐每至督署﹐輒談夷狀。副戎曰「吾初至邊﹐輒有夷人殺人越貨﹐追之則逃﹐吏云﹕『向例﹐俟其叛也而誅之﹐免興大役。』吾意彼能來﹐我豈不能往。其後﹐逐一逃人﹐窮追至彼寨﹐攻克之﹐令獻罪人﹐斬以徇。自此一勞永逸﹐連歲無劫案。」其後﹐副戎守鎭海炮臺終身﹐光緒末年猶及見之。時浙紳爲文莊建祠於省城﹐副戎持異議﹐謂宜在鎭海﹐將自募貲爲之。副戎旋逝世﹐未幾國變﹐其事遂寢。

●卷三

李文忠以大學士任北洋重鎭﹐𨿽不入閣辦事﹐而隱持國柄。法越之事﹐舉凡用人﹑調兵﹑籌餉﹑應敵﹑交鄰諸大政﹐朝廷均諮而後行。武進盛愚齋尙書常云「是時吾與眉叔﹐日在傅相之側。公於簽押房外﹐另辟一室﹐處吾二人﹐以應不時之召。回憶年少﹐殊無所知﹐𨿽云仕優則學﹐究無所取資﹐半載之中﹐受公陶﹐平生得力之處無過於此。」眉叔者﹐丹徒馬建忠也﹐均於是役知名。以弱敵彊﹐𨿽甚支絀﹐未至敗績﹐中外尙無異言。公明兵事﹐不宜開釁﹐猶未知兵械兩絀﹐不可以戰。其《巡海疏》中有云「內衛京畿門戶﹐外控藩屬鄰邦﹐俾北洋海疆千餘里﹐有事得資援應﹐尙稱緩急可恃。」有云「渤海門戶深固不搖。」有云「修築新式炮臺﹐講求制勝機宜﹐俾聲威旣張﹐敵情自懾。」讀公之章奏﹐似嫌過於自滿﹐啟上驕志。光緒十四年﹐戶部奏言﹐不購軍械。十五年上諭﹕「嗣後購買機器軍火﹐各項物料﹐均著先行陳奏。」當時節縮經費﹐專爲頤和園土木工程之用﹐公以漢臣而膺寵眷﹐未便與人家事﹐此不能爲公咎者。然北洋海陸全軍﹐緩急足恃與否﹖渤海門戶﹐深固不搖與否﹖公於事前似未盡知。不然﹐觀常熟《日記》﹐未開戰先﹐常熟曾至津﹐督促宣戰。公當以去就爭之。何至輕於一擲﹐情見勢絀﹐底裏畢露﹐百患皆作。陵夷至於土崩瓦解﹐不可收拾﹐釀爲他日神州陸沈之禍。《春秋》責備賢者﹐公不得辭其罪矣。

日本久有雄圖﹐憚於啟釁而未發。項城爲辦理朝鮮商務委員﹐好事喜功﹐實有以致之。先是﹐醇邸致書李文忠云「袁道捷於肆應﹐巧於偵察﹐是其所長。其人年少﹐未可恃也。」文忠終愛其才﹐未忍遽擯。及朝王喪服﹐求免弔祭欽使﹐𨿽漸有異志﹐然在中國﹐徒虛榮而無實利﹐奚必有此舉以樹敵。項城督迫益急﹐挑剔字句不符﹐揭其行賄﹐禮部卒行天朝禮制。在西人爲見所未見﹐日使尢蓄怒﹐禍機潛伏﹐有識之士﹐咸知患在旦夕矣。

自赫徳掌榷之後﹐政府外交﹐倚之如左右手﹐質言之﹐卽倚英爲援也。是的﹐英畏俄甚﹐俄謀印度﹐不遺餘力。光緒中葉﹐俄人請護照入藏遊歷者踵相接。英亦嚴爲之備﹐駐藏大臣升泰﹐在印度屢見奏報。兩國猜忌益切。英利用我﹐阻俄南侵﹐與我交睦。初﹐伊犁之役﹐戈登位已崇﹐自請脫英軍籍入伍﹐戰事𨿽息﹐其旨微見。英海軍少將瑯威裏﹐就聘任海軍帥﹐所謂「同袍」者非歟﹖文忠暮气﹐瑯威裏排去﹐英知我不足與謀﹐日人從而結之。英﹑日旣協﹐勢乃交迫。將戰﹐總署使赫徳咨英使﹐英使以愼重勸而不力阻。旣敗﹐乞爲和議﹐亦不許。文忠晚年憾英﹐輒言「島人無信」﹐謂英於戰前﹐宜洞若觀火﹐而不我以告﹐成敗旣見﹐欲早爲計﹐又爲所尼﹐不至敗績不止也。

海部成立﹐福建船廠學生位至提鎭﹐多有妻妾﹐築室劉公島上﹐平時自爲嬉樂。瑯威里治事嚴﹐無論旦夕﹐一聞令﹐師船齊集﹐將帥士卒同甘苦﹐行則艦長司機﹐泅則兵官下海﹐軍中苦之。南巡之役﹐瑯威裏在旗艦定遠﹐海軍提督丁汝昌在鎭遠﹐至香港。當是時﹐中國海軍等次﹐列世界第六。瑯威裏上岸﹐方以提督之榮﹐炫於其鄕人。暮歸﹐帥纛移於鎭遠。問其故﹐部眾拒不受命﹐怒而辭去。海軍之敗兆於此。

項城聞變﹐懼爲日俘﹐將先歸﹐舉唐紹怡自代。紹怡請以中州之人能畱弗去者﹐與之俱守﹐汴籍人莫敢應。適項城中表某甲至漢城﹐謀事未成﹐慨然自任。項城立授爲隨員﹐議協登舟。次日﹐敵軍大至﹐紹怡夙與英使朱邇典善﹐避入英館﹐禮遇甚優。某甲蹤迹而往﹐雜居僕役之間。及相偕返國﹐甫登輪船﹐入大沽口﹐突抱持紹怡入海﹐泣述始末﹐謂紹怡辱己以辱國。項城兩解之而不責。其後項城治兵﹐用理軍需﹐屢以侵蝕敗﹐項城不咎。

中日戰事方起﹐是時當局要人李文忠爲海陸軍帥﹐手握全權﹐直隸提督葉曙靑爲大將﹐身當前敵。項城爲行人﹐通使命。合詞請班師﹐以待天下公論。政府未識敵情﹐不知日本之不可勝﹐惟懼勝倭之後﹐俄人乘勢而動﹐攘以爲功。不知日本歷年備戰﹐兵力財力遠出我上﹐惟責海陸軍統帥意存畏葸﹐顧慮延宕。且懼商民之賫敵糧﹐又恐日兵登陸﹐彊劫軍火﹐欲拆卸過關鐵路﹐屢次皆見上諭。當軸諸公心目中﹐視日本渺小之甚﹐猶可說也。而自顧左右﹐無一親臣﹐欲與人戰﹐豈堪妄動。讀史者﹐輒謂宋人於女眞﹑蒙古輕於啟釁﹐然史者﹐鑑也﹐諸公讀書而不知鑑於往事﹐殊難辭責。

行軍之事﹐未有知其不可而爲之者。自戶部奏定﹐光緒十四年之後不購新械﹐武庫已空如洗。戰釁旣開﹐一則議購英國新式三快輪﹐再則議購智利兵輪七艘﹐三則議購徳國魚雷獵船四艘﹐言明能行二十八邁﹐四則議購英國阿廠新造大快輪﹐五則議購徳國大炮一百二十尊。船械不敵﹐政府未嘗不知﹐而敢孤注一擲。壽伯符詩云「衮衮諸公膽气粗﹐竟憑意气喪皇圖。」爲庚子詠也﹐然甲午亦復如是。

中日之役﹐主戰者﹐髙陽﹑常熟。奔走髙陽之門者﹐項城﹐爲常熟之耳目者﹐通州張季直殿撰﹑萍鄕蕓閣學士也。項城歸自朝鮮﹐力詆文忠設計之緩﹐使從己謀﹐可以制敵於先。光緒九年﹐殿撰從吳武壯率師援朝﹐先據漢城﹐拒退日本﹐身親兵事﹐謂確有勝算。是科會試﹐與學士同出常熟之門﹐互相標榜﹐欲以奇計自見﹐實爲主戰派之首領。

葉曙靑以步卒二千﹐當倭一旅團﹐全師退至平壤﹐未始無功。然區區小事﹐侈陳功績﹐大開保案﹐宜乎受人指摘。吾鄕吳鑑泉觀察與於是役﹐事後痛定思痛﹐言惶遽之中失履﹐以襪行﹐苦不堪狀。蒯禮卿京卿笑云「所謂劃襪步香階﹐手提金縷鞋。」言之可哂。

葉曙靑名志超﹐先爲騎將﹐逐撚賊餘眾於淮城東﹐擒斬逾萬﹐撚首賴文光奔揚就獲﹐東撚以平﹐志超以功氵存升直隸提督。治兵有法﹐行營中自立武學﹐以練軍校。至今其裔孫﹐猶有列名於軍伍者。衛汝貴者﹐盛軍偏裨。周武壯﹑剛敏兄弟相繼薨﹐汝貴代領其眾﹐李文忠頗賞之﹐常致書文莊﹐論吳武壯輦金朝貴而及之﹐云「公部下少人材﹐不若周氏兄弟﹐則筱軒爲之也。」志超﹑汝貴帥師分道至朝鮮﹐以間色服裝﹐持舊式器械﹐用密集陣法﹐而且無工兵爲營壘﹐則戰守咸失其宜﹔無輜重以輸運﹐則前後不能相顧。一旦與日人遇﹐寡不敵眾﹐緩不濟急﹐其敗固宜。項城爲丁汝昌請卹不得﹐慨然曰「甲午之役﹐吾身在軍中﹐聞潰卒言﹕汝貴持刀立陣前﹐督軍力戰﹐日人頗失利﹔未幾﹐援軍大至﹐勢不可當。其敗也﹐譬如機器﹐以引擎﹑鍋鑪﹑馬達速率之不敵﹐出貨固宜不若。僅歸咎於貨出之一部﹐誰任其咎﹖以余觀之﹐朝廷賞罰之公﹐𨿽汝貴亦應賜卹﹐遑論乎汝昌﹗」

我師集平壤﹐勢均﹐相率乞文忠公子伯行星使爲帥。張幼樵副憲時參文忠幕﹐爭曰「謂將門有子﹐仲彭﹑季臯宜當此選。公之弟且不以能戰名﹐何有於其子﹗」文忠徐言曰「固知﹐非太尉不可。」副憲曰「此爲公也﹐非自謀也。」文忠乃復諸將電云「方兒向未親行陣﹐吾更難內舉不避親」云。

平壤之敗﹐詔奪文忠三眼翎﹐褫黃馬褂。次日﹐伶人趕三演醜表功﹐去保兒插諢云「我有汗馬功勞﹐柰何奪我三眼翎﹐褫我黃馬褂﹖」其時勤恪公子經楚佑三明保入都﹐市井無賴怨趕三者﹐假佑三名﹐俟其出﹐執而鞭之﹐趕三尋死。余嘗戲問佑三弟叔云云「令兄柰何辱死名伶﹖」叔云曰「謂吾兄殺人者﹐未免譽之過甚。吾兄聞淮軍敗﹐傅相受斥﹐正不知匿於何所矣。」余亦爲之失笑。

將戰﹐當局知器械不利。海軍客將獻策﹐購新艦﹐別成一隊﹐襲敵後路﹐多方以誤之﹐使彼不敢輕出全力﹐萃於我師中堅。誠良計也﹐然屢議而屢敗。彼外交利而我鈍﹐益束手無策。惟恃兩鐵艦﹐而十寸口徑之炮彈時﹐只餘三枚。津滬各局﹐能鑄較小之徑二又半者﹐彊配之以應敵。八月十八日﹐我陸師聞平壤敗﹐將渡鴨綠江爲後援﹐海師泊於口外﹐食時遙望﹐濃煙一縷﹐知日軍且到。我軍本作雙排﹐如篆書二字形﹕以鎭遠﹑定遠﹑致遠﹑靖遠﹑超勇﹑揚威爲一隊﹐而鎭﹑定兩艦列左右角﹔來遠﹑經遠﹑濟遠﹑平遠﹑廣甲﹑廣丙爲二隊﹐而致﹑經兩艦列左右角。彊者當先﹐弱者在後﹐本英將瑯威裏所練陣法。提督丁汝昌率諸將立於望臺上﹐指揮諸艦應戰﹐客將踴躍﹐謂堪一試。令下﹐陣容大變﹐橫列爲一字陣﹐彊居中而弱爲輔﹐愈弱者愈落邊際。弱艦覺處危地﹐退避稍後﹐全軍遂成半月形。汝昌不諳軍事﹐總兵劉步蟾掌旗號﹐實爲此謀﹐以圖白免。定遠望臺﹐爲平時覘遠之資﹐下有巨炮﹐戰時折疊弗用。步蟾將發巨炮﹐未計及此﹐一轟而裂。汝昌傾墜﹐不復能與戰事﹐號旗之幹﹐經一炮而折﹐我師失所指揮﹐眾心益渙。日軍作雙行﹐魚貫而至﹐船迅炮捷﹐如疾風驟雨﹐勢不可當﹐攻我軍之右﹐直衝而進﹐以達於後﹐圈超勇﹑揚威兩艦於陣外而殲之﹐廣甲驚遁。敵艦比睿﹑赤城﹑西京丸受重傷﹐不支而逃。日移軍攻我之左﹐復用前法穿插﹐使致遠﹑經遠﹑靖遠﹑來遠﹑平遠﹑濟遠﹑廣丙七艦﹐與中軍鎭遠﹑定遠截爲二段﹐夾攻之。致遠力戰﹐被重損﹐將湮﹐欲毀一敵船﹐與之俱盡﹐駛入日炮密集之處﹐幾至而沒。管帶鄧世昌﹐救起不欲獨生﹐奮擲自沈﹐死事最烈。同時﹐經遠管帶林泰曾﹐戰死船毀。來遠﹑靖遠﹑濟遠均著火。濟遠先逃歸﹐來遠﹑靖遠且戰且熄火。鎭遠﹑定遠奮鬥甚猛。其時敵軍尙有九艘﹐以四艦當之﹐自日中至暮﹐勝負不決。日船小於我﹐速率倍我﹐不敢夜戰。令船松島受傷至重﹐幾弗能興﹐乃全師而返﹐我師亦旋。

丁汝昌夙將騎兵﹐以統海師﹐朝廷用人﹐自爲失當。汝昌屢受督責﹐欲戰﹐自知不敵﹐惟求一死塞責。大東溝之役﹐倉卒應敵﹐不知學理﹐立定遠望臺之上﹐致被震僕﹔反謂日炮擊毀﹐傾覆受傷。朝臣不知機械之學﹐無從指駁。外人見之﹐無不匿笑。然汝昌見危授命﹐較之臨陣脫逃之方伯謙﹑服毒呼救之劉步蟾﹐髙之奚止一等﹐於以知舊道徳﹐猶勝於新知識。

諸軍至平壤﹐正當論功請獎﹐志得意滿之時﹐總兵聶士成先歸﹐回直募勇﹐不任覆軍之咎。其後守連山關隘﹐不當日軍要道﹐反以見功﹐氵存升直隸提督﹐可謂至幸。和議旣定﹐獨領一軍拱衛畿輔﹐周旋朝貴﹐頗爲一時所重。其於葉﹐衛之失機﹐歸過於李相之輕任﹐當淮軍气盡之時﹐尢能以此自別。然士成爲魯伯陽之姻﹐曾假以巨資﹐賄買上海道缺﹐損其資三之一﹐不啻擲黃金於虛牝。天下事有幸有不幸﹐誠不能一例而論。庚子之役﹐士成力戰陣亡﹐死事頗烈。上以多年講求洋操﹐原期殺敵致果﹐乃竟不堪一試﹐責其不能退八國聯軍。時論頗爲之惜。若追論平壤之事﹐則可矣。

承平日久﹐北洋淮軍僅存三部。一盛軍﹐殲於平壤。一親慶軍餘部﹐卽先文莊解兵柄後﹐吳武壯代領而畱衛畿輔者也。武壯徵髙麗薨﹐張光前﹑黃仕林分駐旅順﹐寇至皆潰走。一銘軍。劉壯肅曾與文忠要約﹕繼爲統領者必以劉氏子弟﹐是時劉盛休爲將。文忠知不能戰﹐而恥於全軍覆沒﹐不以當敵。文忠始終維護此軍﹐幸而瓦全。己亥﹐文忠復出督粵。光前往賀﹐述及曾至無爲謁文莊﹐而拒弗納。文忠曰「汝敗軍之將﹐不見宜也。」旣而﹐仍用爲粵中防營統領﹐文忠於淮部﹐究有念舊情也。

宋慶﹐旅順守將也。劉盛休﹐大連守將也。慶調赴邊﹐禦敵於鴨綠江岸。盛休調赴平壤前敵。乃以趙懷業新募六營守旅順﹐徐邦道新募四營守大連。倭師過鴨綠江﹐中朝震蕩﹐幾於手足無措﹐不啻驅市民而戰之﹐安得不敗。文忠庖人羅之婿某甲﹐爲信義洋行猶太徳人滿徳之商夥﹐奔走於諸將之門﹐承買軍器。諸將至督署求見﹐某甲輒爲伺文忠起居而恰當其候﹐諸將大歡﹐咸樂與交易。及敗﹐日出一軍渡鴨綠江﹐趨遼沈﹔復出一軍由海道至貔子窩﹐取大連﹑旅順﹐如風掃葉﹐吾國上下﹐無智愚賢不肖﹐咸知不敵。時帥府方主購械而料其無益﹐或朋比某甲﹐蝕其金而盡予以敝者。建徳周玉山制軍﹐時以開缺按察使掌前敵糧臺﹐力送至軍﹐輒取復文爲證﹐弗任運輸不繼之咎。諸軍見敵﹐盡棄軍實而走﹐器械盡失﹐卽良窳無所分。文忠內幕﹐不至有簋不飭之嫌。於是諸將無罪可逭﹐衛汝成﹑聶桂林﹑趙懷業﹑黃仕林相繼就逮。劣械一案﹐文忠甥張楚寶觀察在天津司軍實﹐獨知其隱﹐輒陰伺之而不肯言。曁事外泄﹐羣矢集於觀察﹐報載文忠手批其頰。時先文莊以事怒表兄程邦柱﹐而眷念舊誼﹐不忍遽絕。一聞此事﹐笑日﹕「吾甥固勝於彼也。」

珍﹑瑾二妃幼年﹐文蕓閣學士曾授之讀﹐學士與妃兄志伯遇侍郎爲至友﹐密近宮闈﹐舉動尢爲眾所側目。甲午大考翰詹﹐學士一等第一。蒯禮卿太史爲隱語云「玉皇大帝召試十二生肖﹐兔子當首選﹐月裏嫦娥爲通關節。」傳爲笑柄。及魯白陽案﹐二妃以受賄貶貴人。時東事起﹐侍郎上萬言書﹐慮陪都有警﹐自請募勇設防。奉旨赴熱河練兵﹐方在軍中﹐未逾月﹐左遷烏裏雅蘇臺大臣。都人爲打油詩曰「一自二妃失寵來﹐伯愚烏裏雅蘇臺。冰山已倒冰蛆散﹐愁煞江南李木齋。」木齋爲當時淸流﹐與侍郎友﹐故連及之。

田莊臺之戰﹐吳大爲統將﹐當平壤之葉志超﹔魏光燾領重兵﹐當平壤之衛汝貴﹐狼狽尢勝於前役。常熟翁相當國﹐均置不問﹐且使回任供職。異日翁相得罪﹐大連坐﹐輿論無有冤惜之者。

日本軍鋒所及﹐當者輒靡。是時﹐其兵未若後日之眾﹐皆在沿海一帶﹐與舟師相接應﹐且利以入關﹐無暇他顧。大連﹑鳳凰兩城﹐𨿽克勿守﹐金﹑復﹑海﹑蓋均下﹐捨遼陽不取﹐捲甲西趨﹐急攻牛莊。山東榮城﹑文登﹐旣得旋棄。兵艦遊弋﹐已近大沽口外﹐其意可知。聶士成守連山關﹐以克復鳳凰城爲己功。依克唐阿﹑長順守遼陽不失﹐以爲陪都保障﹐且盛稱東山獵戶之力﹐而遼陽州知州徐慶璋﹐因此而有「徐靑天」之稱。所謂虛報戰績者﹐非耶﹗

徳宗入繼﹐﹛客心﹜齋中丞上疏請崇所生。上以醇邸原奏昭示天下﹐其中曉諭之詞曰「吳大果有此奏。」迨中丞兵潰於田莊臺﹐奉諭議處﹐其中詰責之辭曰「徒托空言。」都中集爲聯云「果有此奏﹐徒托空言。」是役都中詩詞聯語甚多﹐玆錄五朕。一曰「萬壽無疆﹐普天同慶﹔三軍覆沒﹐割地求和。」二曰「臺奉二百兆﹐一分薄禮﹔翁孫十八子﹐三代同堂。」謂常熟﹑濟寧﹑合肥也。三曰「送臺灣﹐翁孫雙定計﹔使日本﹐父子兩全權。」四曰「相國合肥天下瘦﹔司農常熟世間荒。」五曰「衛達三呼冤赴菜市﹔劉坤一掙命出楡關。」又有詩曰「軍書旁午正倉皇﹐又見尙書訪鶴忙。從此儒林傳雅話﹐風流猶勝半閒堂。」甲午冬﹐東單牌樓二條胡同翁常熟尙書宅逸出一鶴﹐尙書自書「訪鶴」二字於門外﹐故有是詩。

中日議和之始﹐張蔭桓﹑邵友濂爲專使。蔭桓請訓﹐時上諭以「償兵費可許﹐割地不可許」。總署爲擬漆書云「有關重大事件﹐須電奏請旨。」兩使銜命至長崎﹐日本問有全權否。對曰「有之﹐惟須電奏定議。」日人謂權力不充﹐拒之不納﹐而示意須李相來。朝廷不得已而使之往﹐且允割地。旣得所欲﹐旋爲俄﹑徳﹑法三國干涉﹐日人懼﹐惟取臺灣而歸我遼東。是時日本兵力﹐如是而已。

日本之勝中國﹐所謂彼勝於此則有之。是時﹐日本兵法﹐未臻精密﹐尢其甚者海軍之脆弱也。外交情形﹐亦復茫昧﹐所僅知者﹐惟聯英一國而已。大東溝之戰﹐日本陣法﹐識者謂以中國舟師噸數﹐苟駕馭得法﹐足以剪此而有餘。當時伊東亨﹐海軍知識猶極幼稚﹐與其言戰﹐毋寧謂之歷練膽識﹐姑試之云爾。日軍力竭而遁﹐旣而余艦補充﹐商船攺造﹐仍耀威於海上﹐乃舉國一心之效。吾國艦隊殘不成軍﹐伏匿不出。江﹑浙﹑閩﹑粵四省督撫作壁上觀。政府設施﹐惟知詰問北洋﹐以窘淮軍。上下離心離徳﹐自取覆敗。我愈鈍﹐敵愈利﹐天也。馬關和約﹐羣雄環伺﹐伊藤陸奧豈不知遠東之爲禁臠﹐而幾幸中國之昏暗。亻危得亻危失﹐皆於俄頃間。中國當道﹐遂舉此以例孤懸海外之臺灣﹐屢求乞於倫惇﹐迄無效果﹐其愚誠不可及。然與彼時日本之軍事﹑外交相較﹐亦百步五十步之間耳。

當時西人議論﹐謂日人明知遼東割讓﹐必啟外人干涉﹐曷不早爲之計﹕使伊藤博文於中日約定之後﹐畱李相勿遣﹐以遼東歸之﹐脇與訂中日聯盟約﹐亞洲門羅主義﹐其庶幾乎。

臺灣之不能自立﹐無智愚皆知之。唐景崧﹑劉永福未嘗不曉然於中﹐其所以敢於拒日者﹐離亂之中﹐渾水摸魚計也。景崧七日而亡﹐永福一戰而潰﹐人早料及﹐固無足異。楊西園尙書遵旨內渡﹐率所部歸﹐不傷一人﹐不折一矢﹐身名俱泰﹐其識固加入一等矣。景崧﹐同治乙丑進士﹐少有文才。曾作謎云「蕩婦燈下制郎冠」﹐打唐詩一句「碧文圓頂夜深縫」﹐甚爲京師一時傳道。

和議旣成﹐慈聖頗欲根究主戰者之罪。以髙陽老成﹐旦爲穆宗師傅﹐不疑之及﹐意專注於常熟。於是﹐吳大已復任而尋免﹐汪鳴鑾突然被譴﹐俱常熟裏黨。其時常熟之帝眷未衰﹐猶爲曲諒﹐故僅披其枝葉﹐而未傷本根也。

李文忠以洋務爲世詬病﹐嗣子伯行侍郎尢被其禍﹐甚至謂其婚於日本皇族。袁爽秋太常﹐先與有兒女姻親之約﹐甲午之後﹐至絕其婚。其爲眾口所不齒如此。人三成虎﹐不足爲奇﹐莫奇於當時士大夫隨聲附和者之眾也。惟劉壯肅及袁項城賢之。壯肅曰「伯行至金陵應秋試﹐吾入其寓之門﹐無門焉者。因而入其室﹐主人方讀文﹐專心致志﹐若未見客之來也者。吾近察之﹐書几上置角黍一盤﹐糖一匙。因近墨盂﹐讀時目視書而手取角黍﹐蘸糖食之﹐誤蘸於盂﹐墨汁淋漓於口角﹐於此足徵其好學。」壯肅始終敬禮之。項城小站練兵﹐東海爲掾屬﹐偶然談及。項城曰「公等知伯行爲何如人﹖」東海曰「吾習聞京師南城士夫之議論﹐知其李傅相之不才子也。」項城曰「彼以李傅相之故﹐而屈抑其能﹐苟非爲傅相嗣者﹐其名位必不止此。以吾觀之﹐朝廷不欲求賢則已﹐果欲得人﹐此眞天下才也。」其傾倒如此。洎項城得志﹐坐鎭北洋﹐遙執朝政﹔侍郎素與有舊﹐段芝貴爲居間﹐攀援而得任英使。過津﹐侍郎執下屬禮甚恭。項城以蘭譜答之﹐歡若平生。旣而﹐項城罷官居洹上。侍郎三載任滿而歸﹐以武進盛尙書之薦﹐署郵傳部侍郎。入京供職﹐道出彰徳﹐咫尺之遠﹐未往謁見。旋繼梁燕孫之後﹐任鐵路局長﹐將項城左右素豢養於九路者﹐裁撤大半。侍郎久於外省﹐未諳酬酢禮節﹐致忤權貴﹐非其本懷。因此與項城絕﹐以晚節終﹐可謂幸矣。

中日戰罷﹐髙陽﹑李文正用項城爲將﹐以新法練兵於小站。文忠自馬關歸﹐偶與語及﹐曰「余敗軍之將。候袁大少爺成軍後﹐可以一戰。」項城聞言﹐憾之終身。

先文莊督川八載﹐遇教案兩次。未履任前﹐有重慶教案﹐教紳羅元義糾眾械鬥﹐致傷人命。文莊至﹐梟元義以徇﹐法使爭之﹐不許﹐而亂立止。大足教案﹐薄給以資﹐令移教堂以去﹐民教均服。甲午之冬﹐解任受代﹐新督兩易其人﹐未及至蜀而事發。是時民仇教甚﹐不數日中﹐蜀境教堂幾毀其半。適當中日戰役之後﹐公使﹑教士气焰甚盛﹐朝旨罷川督職以謝。觀於《中東戰紀本末》所載路透電﹐言英﹑法兩使﹐皆自言功﹐而不知其故。其後﹐聞於李文忠公曰「軍敗於外﹐禍發於中﹐是予之過也夫。惟時英使日至譯署﹐噪於恭﹑慶兩邸前﹐請鐫川督職。予方議日本商約﹐遇恭邸﹐問曰﹕『川事柰何﹖』恭邸曰﹕『任如何﹐必不許。』是日﹐恭邸以他故先去﹐而慶邸諾焉。予素知川中教堂多屬坎拿大﹐今玆教徒呼吁﹐正坎產也。坎𨿽屬英而隸藩部﹐英使曷故而爭﹐譯署曷故而許﹐均出軌道之外。」觀此﹐可見數十年前之外交。

初次償日本款﹐在日兵臨境之時。太后以部款不足恃﹐出內帑二百萬兩。張樵野侍郎時在戶部﹐召見時﹐言於上曰「臣任戶部﹐奉職無狀﹐致動內帑﹐俟庫款稍裕﹐當先籌還。」上變色曰「斯何時也﹗何須預籌及此。」侍郎窺伺上意﹐不滿於太后。因受帝眷﹐不免過獻殷勤﹐故及於禍。

甲午以前﹐譯才絕少﹐伍廷芳﹑羅丰祿皆北洋一時之選。李相入閣辦事﹐丰祿中西文並佳﹐得畱直隸﹐祿位如舊。廷芳隨李相至京﹐議日本商約﹐日譯路透電文﹐令人以精楷寫之﹐呈諸李相。一日﹐問曰「汝自書耶﹖」對曰「然。」李相曰「嘻﹗羅丰祿謂汝不識字﹐何其言之甚也﹗」顧視其公子季臯﹐曰「固勝於汝。」適僕人以路透電至﹐公子請曰「譯署索取﹐曷令就此譯之﹖」廷芳大窘﹐轉求其解﹐且問文體於公子﹐而艸艸錄出﹐字皆如指頂大。李相一見﹐曰「汝年尙未衰﹐目力胡以類於老光﹐今日未攜爾眼鏡來耶﹖」一笑置之。先是﹐有浙江許甲者﹐與李夫人有戚誼﹐需次直隸。李相以其年少﹐命其至幕府美人畢徳格處﹐講習西學﹐甲漫應之而終未往。將及年餘﹐一日﹐召洋人某乙入署攝影﹐用甲通譯。甲聞之大窘﹐急走告畢徳格﹐先見某乙﹐爲道其情﹐約以手作勢﹐而唇吻任意作聲。李相不通外國語言文字﹐見甲與洋人應對裕如﹐以爲可用之才﹐曾不知其口中喃喃作何語也。有間﹐以爲洋務局員。老輩之易欺如此。又數年﹐李相出督兩粵﹐舊日舌人星散﹐僅攜醫士麥信堅自隨。道出香港﹐酬酢中應有祝辭﹐皆畢徳格預爲之捉刀﹐麥信堅背誦而已。大廷廣眾之地﹐竟能魚目混珠﹐此今人幸進之心所由起也。

文忠使俄﹐慈聖召見於便殿﹐問曰「汝知使命之意乎﹖」文忠對曰「未也。」慈聖曰「中國敗於日本﹐汝辱斯甚﹐國恥如何﹖今命汝西行﹐聯絡歐洲﹐抵禦日本﹐愼之勿懈。」文忠至歐﹐乃有中俄密約﹐與俄主面訂。同時𨿽泄於外﹐多出各國外交家所揣測﹐其眞相未顯也。中俄皇室相繼傾覆﹐條約畢露。

李相兩次出國﹐皆以嗣子伯行侍郎自隨﹐緣侍郎曾習英文﹐以爲行李之便而已。馬關定約﹐李相與伊藤會議場﹐侍郎欲有所言﹐李相輒曼使勿發。隨員中苟有所見﹐則令臨時略書數字觀之﹐以便采用。此人人所共見者也。初﹐中日和議﹐文忠知難辭謝﹐然辭气之間﹐不無躊躇。髙陽李文正矢之曰「好爲之﹐所不與公禍福相共者﹐有如天日。」約定﹐而文忠大受攻訐。及俄都﹐使節將行﹐朝旨命仲子隨往﹐文忠爲伯氏固請以行。文正曰「父子同日受命﹐主恩隆甚﹐於公足矣﹐何必伯氏﹖」文忠盛怒﹐歷舉日約之任怨﹐且譏文正之食言﹐二公因之大哄。未幾﹐文忠面聖﹐竟得所請而去﹐文正亦無以難之也。

蒯禮卿京卿學識宏通﹐吾鄕人士﹐近代以來﹐殆無以加焉。京卿以光緒九年成進士﹐朝考文字﹐爲丰潤張幼樵副憲閱卷所見﹐大爲激賞﹐擬爲首選。髙陽同爲閱卷大臣﹐抑置稍後。旣而﹐副憲娶於李相之女﹐京卿娶於其弟之女﹐殊不相悅。副憲語及閱卷事﹐輒曰「吾目盲矣。」京卿通籍﹐正當淸流風气大盛之時﹐不免稍有沾染﹐畢生尊髙陽﹑南皮若山斗。甲午後﹐乞假南歸。及李相使俄﹐遇於滬上。李相見之﹐責斥備至。京卿突起立﹐曰「我有三字奉中堂﹕不佩服。」揚長而去。李相怒﹐呼曰「小子﹗小子﹗汝父若在﹐必施汝以夏楚。」然亦無如之何也。京師貴人門役﹐對於有求者﹐輒靳之以取利。至於榜下門生﹑衙門屬吏﹐爲之通報﹐曾不少遊移於其間。惟張文達之門者以戇著稱﹐賓客來者多畏之。一日京卿至﹐門者問曰「汝數數來者﹐何耶﹖」京卿曰「我想中堂。」同行者忍俊不禁。

燕俗重气義﹐居燕久者﹐亦沾染其俗。門生傳衣缽﹐最爲密切﹔因師生而及年誼﹔年誼之外﹐復有鄕誼。論其交道﹐古義可風﹐毋惑乎其鄙薄南人之寡恩也。京中有《譏貧乏》打油詩云「先裁騾馬后裁人﹐裁到師門二兩銀。」「二兩銀」者﹐惟座師乃克有之。朝殿老師﹐由京錢八千而已﹐然三節兩壽均不可少﹐總數爲不輕矣。門生以此敬師﹐苟並此而吝之﹐是絕望於宦途也﹐故詩言及之。楊渭春觀察爲工部主事時﹐貧至不能舉火﹐乃上書假貲於孫文正﹐其壬午鄕榜座主也。文正出書﹐其家人詫曰「門生而乞助於師耶廠文正曰「惟然﹐必與之。彼非情急﹐而肯作此請乎﹖」及文正由總憲授工部尙書﹐觀察正其屬下﹐因以第一優差琉璃窯予之﹐知其匱也。於此﹐可見前輩師生之誼重。至於年誼﹐近年以來﹐惟聞仁和王文勤舉其年家子善化瞿文愼爲樞臣﹐入參密勿﹐其事最著。然科分關系﹐數百年來﹐京人視之﹐幾同結社。每科一人之興﹐而京外官僚﹐以下至微員末秩﹐依附而起﹐何可勝道﹗同鄕之人﹐生同裏﹐若在本地﹐人人皆是﹐奚足爲異﹗移而外出﹐以希爲貴﹐便有香火之情。京師爲各方人民聚集之所﹐派別旣多﹐桑梓益視爲重﹐於是設會館以爲公共之處。始而省會﹐繼而府縣﹐各處林立。此等天然之黨籍﹐較之樹一義以爲標幟者﹐未知利害奚若。在閉關時代﹐由座主之關系﹐或州域之關系﹐天然成爲同志﹐謀公私利益而共守倫常大義﹐以輔國家太平有道之長基。較之罔利營私漫無限制者﹐損益相去﹐不啻倍蓰矣。

往日之訟師﹐惡名也﹐其事則律師之事也。家敏齋購宅外隙地﹐上有土丘﹐相傳以爲無後之墓﹐地主請移之去。敏齋曾任甘肅隴西縣令﹐知有不合﹐商之本地訟師王淸臣。使一無賴某甲﹐自承爲先人窀穸遷葬。方將掘土﹐市中別一無賴某乙﹐持香燭至邱前拜﹐哭且訴﹐謂其家三世祖墳﹐非甲所有。掖之出﹐憤去﹐言必訟。旣而掘至邱下數尺﹐中無所有﹐乃知稱墓之誤。甲方驚訝﹐淸臣令往錢家坡亂冢中﹐覓一死柩﹐移至其家啟視﹐仍封如舊﹐朝夕奉祀﹐以備訟事。質訊之日﹐官問曰「旣爲爾祖﹐當知其爲考爲妣。」乙支吾莫對。甲滔滔具陳柩內情狀﹐驗視果然﹐乙遂敗。

日本二次償款屆期﹐常熟爲大司農﹐仰屋無策﹐求計於恭邸及合肥相國。合肥與俄使議﹐密約借羅布一萬萬﹐南海張樵野侍郎曰「一萬萬何濟﹖若得二萬萬﹐將三次兵費一次償之﹐旣省借息﹐且免日軍駐費。」合肥以爲難。旣而謀之英使﹐欲影射俄事以動英﹐而俄約漸泄。英使中俄交密﹐昌言曰「中國借款﹐列彊利益均沾﹐何獨偏於俄﹖此約果行﹐中國鐵路應借英款﹐且另辟通商口岸以爲報。」俄使又以泄漏密約相詰﹐總署甚窘﹐南海居間調停﹐兩國分借﹐迄無成議。時中國通商銀行方創始﹐總辦盛宣懷﹐與海關歐人某訂艸約﹐借五千萬兩﹐通商銀行作保。電告總署﹐合肥﹑常熟皆喜。南海曰「此必無之事也。通商銀行資本號稱百萬﹐尙不敷借款一年之息﹐何能擔此重任﹖」已而果然。其他各國商人﹐紛紛奔走合肥之門﹐百計承攬﹐一經查核﹐轉瞬皆虛。南海謂常熟曰「公毋與合肥謀矣。吾師外交如寧武子﹐愚不可及。」常熟曰「如之何而可﹖」南海曰「欲借英款﹐莫如用赫徳。赫徳我雇用人也。」乃以鹽稅﹑釐金作抵﹐籌借商款。將戶部曁總署全案﹐查交赫徳﹐議乃定。從來洋債有回扣﹐二公祕密不可知﹐然媒孽者藉此爲詞﹐而禍自此伏矣。

張樵野侍郎患慈眷之衰﹐使英時﹐立豫甫爲之謀曰「歸宜有珍奇之獻。」及反﹐獻祖母綠寶石嵌金鋼鉆鐲於太后﹐獻紅寶石嵌金鋼鉆於皇上。祖母綠以重價購於法官﹐舊皇室禦用物也。紅寶石爲洋匠僞制﹐光彩奪眞。先獻上﹐上諭命並獻太后﹐由立豫甫介總管李蓮英以進﹐蒙恩賞飯。惟豫甫覺其僞﹐常謂人曰「樵野竟於上前魚目混珠﹐可謂一身是膽。」

丁酉秋﹐各部尙書九卿﹐皆以別故﹐難與總裁之選。李文忠欣羨得一試差﹐以補生平之缺憾。時於晦若侍郎方在其幕﹐曾爲擬策題五道備用。善化瞿相國方簡詹事﹐懼不得學使﹐而知來年會總之無望﹐頗有希冀之意。一日﹐當孟秋之末﹐善化在文忠所﹐預賀其簡在帝心。文忠曰「吾老矣﹐縱有是事﹐其何能爲﹗所望者與子同膺簡命耳。」二公寒暄之辭﹐《夢蕉亭雜記》以爲先得消息﹐蓋傳聞之誤。

欽命試題﹐光緒年間﹐多壽州孫文正公代擬﹐以書一冊折角爲記上呈。《四書》文﹑經文以監本進﹐無可更攺。詩題初出於《唐宋詩醇》﹐繼攺用乾隆中尹文端所編《斯文精粹》﹐復攺用《禦選唐詩》。光緒丁酉以後﹐帝年已長﹐擇句無須乎人。故自壬午會榜之後﹐孫文正公從未膺衡文之命。洎科舉末造﹐疊掌文衡﹐乃由於此。

甲午之後﹐各國使臣﹐皆彼中一時之傑。利於彼必害於我﹐自不待言。英使竇樂泰﹑法使施阿蘭﹑徳使海靖﹑俄代使巴布羅福﹐尢稱魁首。滇越邊界簽約之日﹐恭邸取閱地圖﹐施阿蘭彊之畫諾。及章京以圖進﹐悔已無及。不特蹙地千里﹐並緬甸甌脫而亦棄之。竇樂泰大嘩﹐予以其他地﹐乃已。是時﹐總署大臣﹐匪惟弗悉敵人趨勢﹐卽外人之性情﹑禮俗而不知。往往在我以爲侮﹐而在彼不覺﹔在我以爲禮﹐而在彼有不能堪者。海靖初見﹐譯名曰「海靜」﹐恭邸曰「君來尋好﹐而名旁有爭音﹐非佳象也。吾爲君畱靜之左靑爲音﹐而加立爲形﹐曰『靖』可乎﹖」海靖大悅﹐自此攺名。恭邸亦大悅﹐以爲是固可以狎而玩之也。孰知徳文譯音之字﹐外人視之﹐何足輕重﹐徒費口舌而已。未幾﹐各國使臣入覲﹐畢﹐隨擯者循廊而退。海靖徑自階下﹐敬信挾其臂﹐使從行。海靖奪臂去﹐眾賓中有從之者﹐於是﹐朝儀大紊。總署諸臣憤海靖無狀﹐擬加詰問﹐南海張樵野侍郎不許。旋徳使館來書﹐責敬信失禮。事聞於上﹐屏敬信勿用。海靖气益張﹐卒奪膠州灣。自此而後﹐譯署聞海靖至﹐幾於談虎色變矣。然徳取土地﹐藉口於教案。俄與我有密約﹐繼索旅順﹑大連灣﹐巴布羅福措詞爲尢難﹐而亦如其欲。故當時說者言﹕海靖以剛﹐巴布羅福以柔﹐及其成功則一也。

俄之大錯﹐莫如俄﹑徳二主彼得黑府之會﹐縱徳以取膠島﹐俄因勢而租旅大。俄主權重﹐大臣爭之不得﹐遂啟日俄之釁。數百載皇族﹐因之而覆其宗﹐數十世輿圖﹐且以此而變其色。英雄能造時勢﹐豈惟英雄能之哉﹐庸主之一顰一笑﹐固未可輕也。

徳據膠州﹐使臣海靖忌李文忠爲梗﹐致書總署﹐言中國威名夙著﹐而平素輕己之。某大員不欲與議﹐於是文忠擯不與聞。而常熟翁尙書﹑南海張侍郎受命專辦膠案﹐盡從徳人之請﹐惟魯撫李秉衡獲免於咎。常熟頗自幸﹐言「國體所關﹐人材可惜。」文忠笑云「然則川案之無人材﹐𨿽被黜﹐亦無關於國體﹐可以槪見。」常熟亦笑﹐無以應也。

徳﹑俄協以謀我﹐膠案卽結未幾﹐卽有俄租旅順﹑大連之事。適當戊戌會試﹐文忠方希冀試官﹐聞俄使巴布羅福有所請求﹐知爲己任﹐笑曰「衡文之事﹐殆無望矣。」時公方中讒﹐於此種外交﹐更無能爲力。於是﹐俄租旅大﹐法租廣州灣﹐英租威海衛﹐得所求而去。及慈聖臨朝﹐意索三門灣﹐百計恫喝而無所得﹐使臣解職去。自此外人需索﹐戛然而止。乃知兩階干羽﹐威格有苗﹐古人並不欺我。

畢徳格者﹐曾爲天津美領事﹐慕文忠之名﹐捨官就幕。籌築關內外鐵路﹐爲中國鐵路之始基。公子伯行從之習英文﹐曾見曾侯《日記》中﹐所謂「美人白逖克」者是也。公子季臯朝夕與遊﹐亦從問學。文忠入閣辦事﹐居賢良寺﹐與聞要政﹐苟有事至使館﹐必使之往。徳據膠澳﹐銜朝命晤巴布羅福﹐俄卒無所助。此中國昧於外情﹐猶未知俄﹑徳兩君會於彼得黑府之事也。

常熟相國與南海張樵野侍郎生連帶關系﹐自康案始。乙未會試﹐常熟披落卷﹐得有爲而中式。有爲有知己感﹐欲上書自見。以張侍郎爲其鄕人﹐較爲親近﹐乞爲書﹐先容﹐常熟允之。及往﹐仍拒弗納。侍郎問之﹐曰「此天下之才也﹐吾無以處之。」及丁酉歲有爲再入京。常熟知上意求新﹐遂薦諸朝。恭邸曰「額外主事保舉召見﹐非例也﹐不可。」無以先之﹐乃命於總署見。會年節伊邇﹐無暇及此。戊戌春正月三日﹐慶邸﹑合肥﹑常熟﹑南海見有爲於總署。未幾﹐有爲上書言事﹐上交總署議奏。章京持以請命於常熟曰「準乎﹖」曰「不可。」曰「駁乎﹖」不應。曰「然則柰何﹖」曰「擇其可者而許之。」於是議準二事﹐曰「商務」﹐曰「礦務」。總署諸公以洋洋數千言﹐條陳十數事﹐僅允其二﹐懼失上意﹐不得已﹐奏請軍機會議﹐樞府諸公惟恐任咎﹐擬旨會同王大臣議。迨奏上﹐準者過半﹐有爲自此獲上。及有爲得罪﹐常熟﹑南海皆列名康黨﹐實非二公本懷。

年終密考﹐少則四字﹐至少二字﹐至多十六字。蓋以備萬幾之暇﹐知其人之大略。非爲作傳﹐以槪其生平﹐亦非爲作論﹐以較其長短﹐固無須乎多也。向例由軍機大臣資望在先者呈覽﹐政府中新進不盡知也。丁酉年終﹐李文忠問翁文恭曰「近爲何事﹐而冗若此﹖」文恭曰「日與蘭孫抄錄密考﹐不勝其繁。」文忠曰「曷不使子密爲之﹖」文恭曰「子密篤於交遊﹐懼其先以報喜也。」以當時錢侍郎之資望﹐尙不能預於機密﹐他可知已。宣統以後﹐則攜出謄錄﹐視之不若往日之重﹐朝廷每年黜陟之典﹐亦不盡行。滇督李仲軒制府﹐於每人密考﹐各二三百言﹐於是失密考之本旨﹐視如例事。樞臣亦公然攜出錄副﹐無復祕之可言矣。

京朝官重前後輩之禮﹐翰﹑詹﹑科﹑道﹑樞廷向有此稱﹐相沿成俗。俄租旅順﹑大連案﹐李文忠主稿。畫諾後一日﹐遇許筠庵尙書﹐問曰「旅大事柰何﹖」文忠曰「與之。」尙書大詫﹐曰「中堂不知譯署有同官耶﹐而自爲政也﹖」文忠曰「爾足不至署﹐謂予能日至而家請命乎﹖爾無多言﹐他日予將至淸祕堂判曲直焉。」尙書爲之奪气。翰院之制﹐後輩無禮於前輩﹐直呼至淸祕堂服罪。文忠蓋以此窘之﹐尙書𨿽貴﹐未敢抗也。周鏡漁廉訪爲軍機處領班章京時﹐有新進傳到前問其字﹐廉訪立呼蘇拉入室。蘇拉者﹐淸語僕役也。謂之曰「汝領此君出﹐以我籍貫﹑姓字﹑官銜﹑寓所告之。予有公務﹐未暇與敍寒暄也。」廉訪丰裁過峻﹐未免令人難堪。部曹之中﹐𨿽無前後輩名稱﹐然尊卑判別﹐出於天然。新進到部﹐分司入室以後﹐僕役引見本司所有人員。自印稿以下﹐皆一揖而退﹐印稿略有問答﹐乃列之至末一座﹐同官籍貫﹑姓字﹑官銜﹑寓所﹐均令僕役開單記之。不敢面詢也。次日按單登門往謁﹐或遇或不遇﹐不遇則再往。繼而因友及友﹐介紹屬托﹐漸次相習﹐乃擇日宴請同僚﹐杯酒聯歡。自此而後﹐升沈進退﹐皆托命於印稿。縱有年姻故舊﹐轉相攀附﹐不能逾此範圍之中矣。

《越縵堂日記》近日頗有盛名﹐常瀏覽一過﹐記之如下﹕

蒓客記所讀之書全無宗旨﹐嫌其太雜。經史子集﹐無一不有﹐讀之未畢﹐隨手札記﹐難免首尾不貫。如經學之《禹貢錐指》《尙書古文疏證》《詩毛傳疏》《左通補釋》《左傳賈服注輯述》﹐小學之《駢雅》《說文佚字》﹐史學之《紀載類篇》《野獲編》《明季北略》《明季南略》《小腆紀年》﹐金石學之《金石史》《石墨鐫華》﹐別集之《道古堂全集》《味經堂遺書》《焦氏叢書》《蛾術堂全集》《景紫堂叢書》。多長篇巨帙﹐或專門名家﹐在他人畢生精力所在﹐僅看一序﹐以一日了之﹐便加評語﹐謂之讀書﹐孰能信之。最可笑者﹐叢書目錄抄寫多種﹐連篇累牘﹐視爲珍祕。其至《縉紳錄》亦刪節記入﹐無復著書之體。同光以來﹐文人不篤志於學﹐咸以書籍作談柄﹐爲欺人之計﹐悉是類也。

點閱之書﹐《日記》中僅見三種﹕一《周禮注疏》﹐一《吳梅村集》﹐一《戴東原集》。皆一二日卽止﹐揆厥情形﹐恐未終捲。又﹐一日讀杜氏《春秋經傳集解》﹐於惠氏﹑馬氏﹑焦氏《補注》﹑髙氏《地名考略》﹑江氏《地理考實》﹑邵氏《南江札記》﹑王氏《經義述聞》﹑邵氏《規過持平》同時並進﹐一日而終。𨿽精力過人﹐恐無此理。

論誠字工夫須自然﹐不須逼促。惟學問之道﹐苟非上智﹐無不從勉彊而行之始者。蒓客平生近於放浪﹐皆此說誤之也。蒓客於小學未識門徑﹐始譏陳珊士﹑孫蓮士作字從篆體﹐同治五年四月以後《日記》﹐摹仿《說文》﹐則誠之謂何﹖謂酒壚之壚﹐《史記》作釒盧﹐《漢書》作「盧」。按﹐盧爲本字﹐釒盧﹑壚爲後加偏旁之字﹐何足深論。謂天數一﹐故引伸爲專壹。按﹐一字不作壹解﹐又不知壹本從﹝1234﹞﹐且誤壹爲﹝1234﹞﹐益生紛糾。《爻山詩話》據《博古圖》﹐「單疑生」卽「散宜生」。按﹐單﹑散﹐疑﹑宜﹐古字通用﹐抑何足記。其邑人陳致英之《書契原指》莫非盲說﹐津津樂道﹐尢爲無識。

《讀史札記》較有可取﹐然多單辭片證﹐蓋於頃刻之間﹐逐捲尋覓而得之。非若王西莊﹑趙雲崧輩﹐有所見而錄之﹐積少以成多也。明季雜史﹐略有考據﹐亦皆細故﹐無關宏旨。謂「柳如是歸錢牧齋後﹐遇宴客﹐仍出勸觴。」𨿽載全紹衣《鮚亭集》及計六奇《南略》﹐抑何足記。謂梨洲塗澤學術﹐以相炫耀﹔苦貧不免請托﹐以冀沾潤﹔呂晚村托買祁氏書﹐梨洲擇其奇祕者自買﹐而以其餘歸晚村﹔梨洲晚年﹐燭籠上題「召試翰林」﹔傅靑主印章﹐有「徵辟博學鴻詞」﹔陸淸獻與呂晚村投分最契﹐不啻一人。云出於鈔本﹐國初人傳﹐𨿽不知其眞僞﹐然何必隱善揚惡。

讀國朝人集﹐常數十種﹐不倫不類﹐莫名其意。詩宗七子﹐故推崇明人甚力﹐一隅之見﹐姑不必論。至近人詩詞摘句圖﹐不免明季山人之習﹐數數見之﹐尢足令人生厭。然在此書中﹐猶爲上乘。蓋蒓客一生學問﹐惟詞章差彊人意耳。

生性好揭人短﹐論經學則以焦裏堂爲偏譎﹐論古文則言方﹑姚之陋﹐詆曾文正之未純﹐而茅鹿門並不菲薄﹐可謂別有肺腸。臧氏《拜經文集》有《妾服議》﹐引《禮》君爲貴妾服緦﹐以貴妾爲妾長有子者。按﹐臧氏之解﹐誠有未妥。辰嬴生公子樂﹐又爲秦女五人之一﹐而趙盾謂之賤﹐則妾之稱貴﹐不以有子﹐亦不因侄娣﹐明矣。蓋喪服之制﹐論其報施而已﹐本無親疏貴賤之別。故子爲父三年。父亦爲子三年﹐夫爲妻三年﹐妻亦爲夫三年。同爨互爲緦﹐卽君臣主僕初無有分﹐以示哀戚﹐非以辧等差也。𨿽書缺有間﹐其詳不得而聞﹐然以理推之﹐子於父在不爲母服三年﹐則妻於夫在亦必不爲子服三年。君爲貴妾服緦﹐則貴妾亦必爲君服緦。君不爲他妾服﹐則他妾亦必不爲君服。蓋夫人薨﹐曾爲繼室﹐始謂之貴﹐此可斷言者。蒓客泥於貴妾爲侄娣之說﹐以妾服爲後世所不應有。謂臧氏之議﹐獻媚於阮文達之死妾﹐何其誕與﹗

於時人謾罵殊甚。謂左湘陰爲「耄昏」﹐李髙陽爲「要結取名」﹐閻朝邑爲「獸心狗冠之徒」﹐張南皮爲「僉壬禍首」﹐張丰潤爲「妄人」﹑爲「宵人」﹐陳閩縣爲「輕險之士」。又謂南皮﹑丰潤爲「鼠輩」﹐閩縣之劾張靖達爲「狐埋狐扌骨」﹐王湘綺爲「江湖亻危客」﹐吳﹛客心﹜齋爲「吳下書畫淸客」﹐趙叔爲「妄子」﹐於晦若爲「風狂」﹐周星詒兄弟稱爲「周蜮」﹐猶以爲有怨也。他如戴子髙﹑楊海琴﹑鮑子年﹑何子貞﹑李山農﹑陳壽卿﹑吳平齋﹐皆致不滿﹐或加醜詆﹐適成其爲無忌憚之小人而已。

嘗合一時之人而論之。謂﹕「嘉慶以後學者﹐遊談廢務﹐奔競取名。」於光緒十年政府易人﹐則曰「易中駟以駑產﹐代蘆菔以柴胡。」於朝臣﹐則曰「大臣非暗陋則偏愎﹐小臣非鄙猥則詩張。」可謂一网打盡。

又嘗合一處之人而論之。曰「北人昏狂」﹐曰「皖人無一可用」。曰「江西無學者」。曰﹕杭人之詩以江湖塗抹爲事」。曰「吾鄕粵逆之變﹐持節者逃竄﹐縉紳之屬﹐輸貢賊庭﹑受僞職﹑毒鄕裏者﹐不可悉數」。曰「攘竊爲閩人之慣技」。曰「顧﹑黃從祀﹐出於福建子之請」。辱斯甚矣。

又有揶揄之筆。言「張文襄升遷之速﹐由於日本人致書請見﹐爲上所知。」言「沈子封之入合肥幕﹐因其大父鼎甫爲合肥太翁入學之師。」其落第之時﹐叫囂尢甚﹐指摘瑕疵﹐不遺餘力﹐主試者不得免焉﹐中式者亦不得免焉。蒓客謂舉孝廉方正者﹐庠序之潦倒。彼之所爲﹐毋亦近於是乎。

甚至妻妾爭鬥﹐無道處之﹐亦藉口誅筆伐之能﹐以泄其忿。尢可笑者﹐姬侍當夕﹐並入紀載﹐然則《日記》將兼爲淫籌乎﹗

相傳蒓客居京師﹐以《日記》爲廣通聲气之用﹐不如其意﹐則於《日記》中貶之﹐因之借《日記》者不絕於門﹐如滬上人之讀小報也。潘文勤乃其師也﹐不受其節敬而反贈以金﹐每至節下﹐輒問其僕曰「李老爺麩料已送往乎﹖不爾將踢人。」都人至今猶有知者。

咸豐以前﹐春秋兩闈﹐懷挾之咎尙重。同治初﹐元帝幼﹐多年不親政﹐搜檢王大臣漸從寬。四年﹐乙丑科會試﹐有舉人遺書於地﹐吏以奉於王﹐王納之袖中﹐曰「柰何以帳簿入場」﹐釋之去。十二年﹐癸酉科鄕試﹐有生籃中書籍紛紛墜地﹐王顧左右而佯作不見﹐此猶可曰「掩耳盜鈴」也。光緒間﹐考生皆以四輪藤箱滿載書籍﹐曳之以入﹐公然犯規而不禁。北闈中不許亂號﹐槍替猶少。南闈號僅閉一日夜﹐近於兒戲。殿廷考試﹐惟重試題出處。始猶數人相約﹐分攜《佩文韻府》﹐藏於靴筒﹐繼而各納箱內﹐閱時置諸小幾之上﹐無人過問。監試王大臣頻喚吸煙者出殿外﹐若似乎責任所在﹐僅防火燭而已。

沈文起《左傳補注自序》末曰「今險忮刻薄之人﹐有竊鉆何休之餘竅﹐以掛誤餘子﹐何不仁之甚也﹗蓋聖世之賊民而已矣。」其言本爲同時之劉申甫﹑龔定庵﹑宋於廷諸人而發﹐然未至是也。自國初漢學﹐進爲道光中葉之西漢學﹐識者知其不祥﹐以爲漢徳將衰之兆。爲西漢學者﹐以漢學對宋﹐已大獲全勝﹐無鉆研餘地﹐不得不別出一途以自見。繼之者卽有周人經說﹐更髙出西漢一等。然爲求學計﹐非求仕計﹐大言而已﹐學派競爭﹐與世無涉也。不意數十年後﹐有南海康長素公羊之學﹐以孔子攺制爲名﹐欲先講學而後輔政。成進士後﹐朝考閱卷大臣故抑之﹐以歸部曹。其弟子新會梁卓如﹐鄕舉出李端門下﹐一見大爲激賞﹐以妹妻之﹐戊戌會場﹐已薦卷中式矣﹐忽爲主司所覺察﹐黜之榜後。領出落卷﹐房批云「還君明珠雙淚垂。」卓如不得志﹐益肆意於新學﹐與其師互相標榜﹐遂興戊戌之變﹐釀爲庚子之亂。以此﹕與申甫諸君子相爲比例﹐固不得遽謂之同﹐亦不能斷定其異也。

康有爲爲孔子攺制之說﹐值中日戰役後﹐人心思治之亟而入於幻﹐異說乘之而起﹐於是學風爲之一變。有爲中式光緒乙未科進士﹐朝考﹐其同鄕李若農侍郎在閱卷大臣之列﹐惡而黜之﹐用工部主事。科舉時代通行之例﹕於鄕會試總裁﹑朝殿試閱卷大臣﹐皆尊爲老師﹐自稱門生。有爲見侍郎﹐謂爲「先生」。問故﹐對曰「古之道也。」侍郎曰「若然﹐徐蔭軒不幾爲相公乎﹖」京諺優爲相公﹐故侍郎以是質之。其後梁啟超往見﹐侍郎曰「亂天下者﹐必此人也。」粵人好言新﹐而侍郎持論如此。

有爲求用世之學﹐以得君爲重﹐曾兩謁丰潤張幼樵副憲﹐問何以得志於髙陽相國。副憲在光緒初方露頭角﹐鋒厲無倫﹐有參奏髙陽風說﹐髙陽陽與修好﹐陰實畏之。副憲遣戍之後﹐不復起用。曾致書合肥相國於京師﹐就商出處﹐末云「蘭師何以處我。」合肥持示髙陽﹐髙陽若弗聞也者。其交誼如此﹐其得君之術抑可見矣。及有爲往見﹐副憲豪气全退﹐謙讓未遑﹐陽爲不知。

有爲𨿽爲新黨魁首﹐而文筆繁冗﹐實不足以動人。上皇帝萬言書﹐其中最警策之句云「皇太后﹐皇上﹐將求爲長安布衣而不可得。」可謂敢於直諫﹐而不可謂之善爲說辭。謁見大員﹐輒云「小變則小效﹐大變則大效﹐不變則亡。」聞者置諸耳而已﹐未之能信也。當時情事能令觀聽一傾者﹐厥惟《時務報》﹐自新會梁啟超《變法通議》刊載報首﹐描寫老大帝國致敗之由﹐恰如人心之所欲道﹐益以同黨宣傳之力﹐遂能風行一時﹐京城內外﹐幾於家有其書。人人爭譽其美﹐遂入其彀中﹐隱爲所動而不之覺。玆將《變法通議》中﹐憑空杜撰者﹐擇錄如下﹕

論學會云「西人之爲學也﹐有一學﹐卽有一會﹐故有農學﹑礦學﹑商學﹑工學﹑法學﹑天學﹑地學﹑算學﹑化學﹑電學﹑聲學﹑光學﹑重學﹑力學﹑水學﹑熱學﹑醫學﹑動植兩學﹑教務等會。乃至於照像﹑丹靑﹑浴堂之瑣碎﹐莫不有會﹐其入會之人﹐上自后妃王公﹐下及一命布衣﹐會眾有集至數百萬人者。」

論譯書云「諸國都會之地﹐庋藏漢文之書譯成西文者﹐浩博如《全史》《三通》﹐繁縟如國朝經說﹐猥陋如稗官小說﹐莫不各以其本國語言糸番行流布﹐其他種無論矣。」

在今人言之﹐鮮有不斥其妄者。而三十年前﹐昧於外務﹐羣眾心目之中﹐頗爲傾服而與之俱靡﹐旣愛其大體﹐亦不暇議其微疵。甚矣匹夫之力﹐足以率天下而趨於其所指引之地﹐使風气轉移於無形﹐於斯見之矣。

有爲字長素﹐不知其何所取義﹔京城士夫習聞其言孔子之教﹐以爲長於素王也。因而啟超及順徳麥孟華悉被以嘉名﹐曰「超回」﹑曰「軼賜」。孟華主《知新報》﹐文气蕭索﹐與其師同。更於肉食者﹐鄙薄過度﹐每一論出﹐毒詈醜詆﹐不遺餘力。久之﹐讀者由厭生倦﹐咸棄去。不半年間﹐康﹑梁之赫赫聲名﹐漸如爝火矣。

有爲進士攺部曹﹐啟超落第舉子﹐不得意於仕進之路。求用於世﹐乃別出一途﹐以希自見﹐以廣義言之﹐有志之士當如是矣。然二人寒士﹐自顧謀身之不暇﹐文仲恭侍禦疏中﹐謂「曾拒其重賄」﹐言「臺諫中﹐如楊深秀﹑宋伯魯﹐皆受百金之月俸﹐爲之爪牙」﹐殊屬不近情理﹐故劾者愈眾﹐而上信之愈深。侍禦旣貶﹐未幾﹐禮部六堂同時並罷﹐以楊銳﹑林旭﹑劉光第﹑譚嗣同參預新政。稍涉機要﹐皆令四人擬詔﹐軍機大臣不知也。及成﹐徑達上所﹐軍機大臣亦不知也。有爲又請開懋勤殿置十友﹐隱奪政權﹐於是人人怨恨而大禍作矣。

有爲先奉嚴詔﹐促其出京。事泄﹐楊銳﹑林旭﹑劉光第﹑譚嗣同﹑楊深秀及有爲之弟廣仁﹐同時被逮。有爲出都﹐航海南下﹐已在「重慶」舟中。上海關道﹐以邏卒伺於太古公司埠頭﹐將俟其至而執之。及舟近吳淞﹐英國兵艦阻其行。隨有兵官乘ザ緣梯而上﹐以圖像詢得有爲﹐挾至香港。有爲曾以事之始末﹐告諸港官﹐載於西報﹐謂其幸脫法网﹐爲威爾斯籍教士李提摩太之力。攺名更生﹐蓋以此云。太后怒外人爲逋逃主﹐義和拳滅洋邪說乘之而起﹐無識之徒羣起附會﹐遂有庚子之變。

有爲亡命南洋島中﹐遊說僑民﹐集資立保皇黨。八國聯軍事起﹐徵李相入京議和﹐行至滬﹐得有爲書﹐勸淸君側﹐逐母后。時上海居民十方雜處﹐恃租界爲護符﹐揚言無忌﹐爲舉國訁皮辭之所自起。李相偶聞人言及此﹐輒笑曰「何今之少年﹐中毒若是之易也﹗」蓋至是已微知亂萌矣。有爲旋命唐才常密結會匪遊勇﹐謀據武昌。已而才常及其同黨駢誅於市。𨿽無成功﹐然定計在辛亥革命十年以前﹐不可謂不識時務者也。旣敗﹐以餘資設《時務報》館﹐欲以言論之力﹐轉移人心於思亂之一途﹐積久似有微效。有爲死﹐《淸史》本其素志﹐置諸列傳之末﹐而論事實﹐則不然也。

國初人解經﹐引經注之別見者以示其精﹐而案頭不可少之書﹐惟《注疏》一部。乾嘉人解經﹐引經文之他見者以炫其博﹐而惟一法門﹐非三代兩漢之書不敢讀。同時之儒者﹐或專攻小學﹐或避而孝子﹑史﹑地理﹐各有所長。自《經籍纂詁》出﹐爲訓詁之淵海﹔自《皇淸經解》出﹐爲經典之集林﹔自敷文閣刊《方輿紀要》﹐於地誌一覽無餘﹔自廣雅堂輯《史學叢書》﹐於諸史各家咸備。於是人人可以掇拾﹐不廢稽古之功。道﹑咸而下以及光﹑宣﹐學風一變而爲鐘鼎﹑石刻﹐作矜奇炫異﹑避熟就生之計。經史大義﹐置之度外。再變而爲宋元舊板本﹐朽腐夏化爲神奇。趨時之士各手一編﹐求其歧異之處﹐若國史館之校對官﹐若書班房之對讀生﹐不知學問爲何事矣。世道愈趨愈劣﹐至於如此。等而下之﹐譯書亦然。海禁開後﹐士大夫稍稍講求新學﹐五臺徐松龕譯《瀛寰誌略》﹐無錫薛叔耘作爲《續編》﹐侯官林文忠譯《四洲志》﹐邵陽魏默深益以歷代史書及明以後島志﹐鉤稽貫串而爲《海國圖誌》。其後譯局盛開﹐京師之同文館﹐上海之制造局﹐以及教會附設﹐如廣學會﹑益智書局之類﹐譯出西籍﹐不下數百種。鴻篇巨制﹐不乏其人﹐卽天文﹑地輿﹑動植物﹑理化之類﹐何莫非專門之學。較之近作寥寥短篇﹐不可同年而語矣。至抄撮之教科書﹐猶之乎往日髙頭講章﹐不在著述之列﹐當作別論。

南北風气不同﹐性情亦異﹐微特滿﹑漢不能一家﹐卽畿輔與江浙亦分兩派。同光之際﹐南皮﹑髙陽﹑東海﹑濟寧前後入值樞府﹐聲气相應。南皮之弟文襄及定興兩相繼之﹐均北方之學者。壽州﹑常熟﹑嘉定世代久居京師﹐並不同化﹐合肥則更無論矣。本朝入關之初﹐以異族入主中華﹐其視各省﹐一視同仁。迨居京已久﹐漸染北俗﹐遂親北而疏南。同一書房﹐常熟無論如何得君﹐終不若髙陽之內外融洽。同一樞府﹐善化無論如何有權﹐終不能出慶邸範圍之外。合肥入閣辦事﹐幾有適從何來﹐遽集於此之狀。日戰以後旋卽屏咸望大損﹐區區譯署出。若非商務大臣之命移督兩粵﹐拳匪之禍必不能免﹐其能以功名終者﹐天也。當戊戌之變﹐禮部六堂﹐同時奪職﹐朝貴洶懼﹐咸慮自及。或言憂亂﹐聞於合肥。合肥笑曰「未也必有紅頂白胡者見於菜市而亂始作。」未及兩年而至庚子﹐言事諸臣均遭其禍﹐而南人爲多。仁和相國幾亦不免。袁﹑許二公被參逮治之日﹐尙有附片畱中﹐仁和幾得罪﹐賴榮相力爲乞恩﹐上意解﹐仁和得幸而免。未幾﹐奉詔懲辦首禍﹐畱京者俱伏法。合肥非預言先知者﹐而談言偶中﹐遂成語讖。

常熟當國旣久﹐以古大臣自勵﹐頗不悅於維新異說之驟起﹐力諍於上前。至稱康有爲之才勝臣十倍﹐正負气之語。措詞切直﹐更失帝眷﹐放歸田裏。慈聖重臨朝﹐憾者摭拾前說﹐以辭害意﹐遂獲譴。然慈聖隱痛﹐在於甲午戰禍之首。一日兩詔﹐與吳大異案同罰﹐尢見微旨。

常熟書法﹐在石庵﹑完白之間﹐於本朝可稱第一。每歲春聯貼出﹐常有人抄錄﹐聯皆集句﹐都人傳誦。玆錄所記憶者如下﹕最早一聯云「騏驥思千里﹐鷦鷯守一枝。」甲申一聯云「夔龍新治績﹐鶯燕舊巢痕。」丁酉一聯云「經濟慚長策﹐風雲入壯懷。」戊戌一聯云「南圖捲雲水﹐北極捧星辰。」都人以常熟門聯作預兆觀﹐曰「今年殆有水災。」

帝旣親政﹐朝廷大事﹐慈聖初不與聞。甲午戰役﹐知其必敗﹐苟不遽至於亡國﹐猶忍弗言焉﹐則下此者可知矣。安維峻奏事﹐明明離間母子﹐而如弗聞焉﹐則等此者可類推已。然維新急進之徒﹐未能惟所欲爲﹐終不得志。項城至京﹐譚嗣同往見﹐人心疑貳﹐於是有頤和園脇皇太后之風說。未幾﹐項城果授侍郎﹐不復受直督節制﹐說者謂爲有因﹐或奔告直督榮文忠﹐文忠使折歸﹐而由慶邸上達﹐且調聶軍駐津防變。項城過西沽﹐見戎幕棋布於鐵路側﹐心知有異﹐趨詣榮文忠報密。慈聖聞之﹐卽夕還宮﹐翼日﹐下臨朝訓政之詔。尋逮治康廣仁﹑楊深秀﹑楊銳﹑劉光第﹑譚嗣同﹑林旭諸人﹐盡反帝變政之所爲。本朝垂簾之制遂與國同休。

魯伯陽以候選道員﹐特簡上海關道﹐諭旨自內出﹐樞府幾無從檢出其名。命下之日﹐內外大嘩。事聞於深宮﹐珍﹑瑾二妃﹐頗受慈聖申斥﹐降爲貴人。先是﹐內務府郎中玉桂授四川鹽茶道。召見之日﹐徳宗詢以公事﹐未能諳悉﹐降官同知。兩宮受人離間﹐潛生意見﹐近於尋隙﹐蓋自此始。然玉桂以京察一等郎中﹐外放道府﹐不出常例之外。事理不明﹐則旗人通病﹐非一人之咎。專就以上兩端而論﹐則魯伯陽案重而玉桂案輕﹐不待智者而後知也。惟當時帝猶親政﹐故慈寧宮禁﹐僅申家法而已﹐未及朝綱也。及戊戌政變﹐追憶二妃之過﹐以文蕓閣學士曾授之讀﹐且與妃兄志銳爲友﹐亦遭波及而加逮治﹐已近於苛。庚子西狩﹐崔監竟致珍妃於死地﹐尢嫌其酷。

慈聖三次臨朝之詔﹐出於帝自請。楊崇伊適有此奏﹐自居其功﹐或以勝保爲例諷之﹐不悟。及出爲漢中府﹐逗畱不往。延至聯軍入京﹐文忠議和﹐崇伊以濟災會務居賢良寺﹐李文忠日夕見。請自效往西安行在﹐通政府聲气。文忠笑謝之而已﹐亦不置可否也。

康有爲以嚴旨促出﹐宋伯魯以褫職先行﹐幸免於罪﹐時案猶未顯也。旣而事泄﹐都中頻傳將有大獄。楊銳﹑劉光第﹑譚嗣同﹑林旭四人﹐逃出未晚。林旭無家﹐不欲連累居停主人。譚嗣同以父繼洵在任﹐嘆曰「天下豈有無父之國哉﹗」殊有俠气。及檻車赴菜市論斬﹐嗣同大言曰「官髙者獲免﹐獨歸罪於末秩耶﹗」參與新政四人﹐自命宰相之職﹐至此始露本來面目。

楊銳﹑劉光第﹑譚嗣同﹑林旭同參新政。上求治過急﹐太后弗善也。上手詔密諭銳云「近日朕仰觀聖母意旨﹐不欲退此老耄昏庸大臣而進英勇通達之人﹐亦不欲將法盡變。朕豈不知中國積弱不振﹐非力行新政不可。然此時不惟朕權力所不及﹐若彊行之﹐朕位且不能保。爾與劉光第﹑譚嗣同﹑林旭等詳悉籌議﹐必如何而後能進用英達﹐使新政及時舉行﹐又不致少拂聖意。卽具奏﹐候朕審擇﹐不勝焦慮之至。」銳等復奏﹐前列四條﹐大致冠冕堂皇。末謂古天子有親軍﹐漢之期門﹑羽林屯兵﹑唐之宿衛皆是。今立國之要﹐在乎彊兵﹐宜身爲之先﹐振起民風雲云。嗣爲太后所見﹐妒者讒構其間﹐指爲惡意﹐銳等以是得罪。宣統初元﹐銳子慶昶繳手詔於都察院﹐而原摺殊不可得。當時有人見者﹐述之如此。康有爲未出京時﹐侯官鄭孝胥被薦入都﹐召對獻策﹐練舉國人爲兵﹐使朝內外羣臣尙武﹐請上自習體操﹐都人謂之「三練」﹐謂練兵﹑練官﹑練皇上也。或疑其內含宮中舉事之微旨﹐以訛傳訛﹐遂有圍攻頤和園之說。適於斯際發見銳等請上自攬兵權之奏﹐其死也宜哉﹗

黨人被逮前一日﹐林旭遇丹徒馬建忠於途﹐亟下車﹐密問曰「公自賢良寺李傅相處來與﹖曷回車復見傅相﹐爲我乞命﹖」張樵野侍郎出京之日﹐上傅相書云「但得終老邊廷﹐於願足矣。」李文忠之慈眷優隆﹐倘爲二人掩護﹐未始不能稍動天聽。惟公恥甲午戰敗﹐常思晚節自見﹐豈肯爲他人用。移督兩廣﹐𨿽承蘇元春交涉失敗之後﹐以重臣蒞鎭﹐出自慈聖之意﹔然都人揣測﹐中實有捕康密詔。於時希功求進之徒﹐日奔走於門﹐要約於公﹕生得有爲者賞若干﹐獻首級者賞若干﹐大廷廣眾﹐言之無諱。嘉定徐協揆曰「公如得逆首﹐宜進封侯。」有躁人在側﹐亻言曰「或進封公。」公笑曰「且進封王。」此猶出於戲言。然公常云「慈聖之憾康﹑梁﹐甚於粵中洪﹑楊﹐撚中任﹑張。粵撚爲亂﹐欲得天下﹐康梁謀逆﹐欲脇太后。此戰國所云﹐河內﹑大梁﹐及身三者﹐以身爲上』也。」公履粵督任後﹐除盜安民﹐勤政之聲﹐頗著中外﹐於人人心目中之黨案﹐視之蔑如也。朝旨命掘康先塋﹐公明知故縱。騏驥伏櫪﹐志在千里﹔烈士暮年﹐壯心未已。於玆益信。

張樵野侍郎被逮之先﹐曾受虛驚二次。是歲端午日﹐慈聖召見左翼總兵英年﹐令傳諭步軍統領崇禮云「張蔭恆有查辦事件﹐著先爲預備。」英年奉詔﹐使緹騎先至錫拉胡同待命。崇禮與侍郎善﹐止之曰「且候詔下。」於是侍郎家室得免驚擾。是日﹐慈聖駐蹕頤和園﹐召見慶邸﹑剛毅﹑廖壽丰﹐皇上侍側。太后問曰「張蔭桓遇事專擅﹐彈劾者眾﹐爾等有所聞否﹖」慶邸曰「總理衙門惟蔭桓一人稱能﹐以此招忌﹐容或有之。」慈聖怒曰「若蔭桓死﹐將如之何﹖」皆莫敢對。移時﹐慈聖色稍霽﹐曰「予知蔭桓能﹐所詢者﹐專擅之迹耳。」慶邸曰「蔭桓在總理衙門﹐遇事﹐有與同官商者﹑有徑自決者。蔭桓與外人私交往來﹐行蹤詭祕﹐局外不得而知。」太后顧謂上曰「其嚴斥蔭桓﹐使知警戒。」翼日﹐侍郎先至軍機處看參摺﹐旋與軍機大臣同召入見。侍郎頗陳辯﹐上諭之退﹐得免罪。八月﹐詔捕康有爲日﹐緹騎至錫拉胡同﹐直入侍郎家﹐搜尋有爲﹐不獲而去。鄰人不知﹐咸疑爲抄沒。或作謔語曰「事不過三﹐殆將及矣。」翼日﹐捕康黨六人﹐廖尙書擬旨﹐兩聖閱畢﹐久之始下﹐蓋上意尙躊躇也。是日﹐慈聖問曰「伊藤覲見﹐何以爲贈﹖」上以寶星對。慈聖曰「務選其精者﹐令張蔭恆爲之」若無其事。又次日﹐侍郎始拿問至提署﹐復交刑部治罪。

伊藤博文薄髙麗統監而不爲﹐觀光大陸﹐有囊括四海之志﹐欲吾國聘爲輔佐。康有爲作奏章﹐自薦爲迎送專使﹐令李端上之﹐弗許。先是﹐有爲說上開懋勤殿列十坐﹐以李端﹑徐致靖﹑宋伯魯﹑楊深秀﹑康廣仁﹑梁啟超﹑楊銳﹑劉光第﹑譚嗣同﹑林旭爲十友﹐有爲言無不聽﹐則隱然公孤師保自任也。及謀爲迎送使而不得﹐心知有異﹐奉詔督促出京﹐幸免於禍。伊藤旋去。戊戌之事﹐因敗於日本而然﹐當時首禍之人﹐皆欲以日本爲法。伊藤欣然而來﹐廢然而去﹐政變於是乎畢。

葉曙卿軍門逮入都﹑張樵野侍郎出戍﹐皆房縣知縣曹景成阝任解役。獄中住屋爲鄰﹐飲食起居均甚安適﹐惟需費甚巨。侍郎廣籍﹐且沾洋气﹐吏望尢奢﹐一日之中﹐索至一萬以外。侍郎無已﹐求教於軍門。軍門曰「余入獄﹐日實用六千四百金。」吏曰「君數本八千﹐以二八折扣﹐減至此耳。」獄吏尊嚴﹐二人皆嗟嘆不已。

張樵野侍郎久爲李文忠之門生下吏﹐外簡公使﹐內擢卿貳﹐皆文忠之力。侍郎以吏員出身﹐而吐屬風雅﹐亞於詞林﹐臨事明敏﹐鄰邦人士咸樂爲歡﹐兼權譯署﹐居髙而愈見才﹐歲久而益習事﹐都人共仰。及文忠入署﹐相形之下﹐旣尊且親。侍郎攬權有年﹐不能復讓﹐遇事把持﹐文忠或有未允﹐輒曰「吾師過矣。」旋令所司﹐如其意旨而行﹐竟不之顧﹐文忠無如之何。吾鄕吳蕙吟詩郎同在署中﹐名位相埒。偶批一稿﹐侍郎見之﹐大吒曰「誤矣﹐誤矣﹗」吳侍郎爲毀所批而後已。戊戌政變﹐先以英國借款﹐受臺諫攻擊﹐幾至籍沒。慈聖聽政﹐與康黨諸人同捕入獄﹐嗣以查無實據﹐幸免駢戮。然侍郎爲徳宗親臣﹐曾有進呈洋貨一單﹐爲慈聖所見﹐終不慊意。遣戍新疆﹐瀕行之時﹐上書文忠﹐乞哀求救﹐蓋悔之晚矣。

本朝舊制﹐六部滿﹑漢各六尙書﹑十二侍郎﹐一部六堂﹐常有大學士管部爲七堂。𨿽云位尊爲上﹐仍視乎其人而已。薛云階﹑趙展如﹑沈子惇爲刑部侍郎時﹐卽主部政。常熟久綰財權﹐甲午之後﹐慈眷大替﹐不得不屈於麟相。孫文正素性嚴正﹐戊戌變法﹐時有獻替。及慈聖聽政﹐讒者以公曾進《校廬抗議》一書﹐遂有官制之攺革﹐摭拾書中節目﹐上達天聽。慈聖聞之﹐微慍云「不意孫家鼐亦附和。」外間揣測﹐以爲公將得罪。是時公爲吏部尙書﹐兼管順天府尹。東海徐相﹐以大學士管吏部﹐恆藉故排擠。公上疏乞罷﹐溫詔慰畱﹐再請乃允。李文忠戲曰「請罷官而反得獎諭﹐吾亦胡不可以爲此請也。」然徐相竟以庇匪得罪以死﹐公復出﹐仍綰銓政。天道好還如此。

孫文正請以《校廬抗議》發各衙門閱看﹐擇要施行。岑西林時未得志﹐將上條奏。望江余壽平中丞方爲侍禦﹐與西林交密﹐薦張鳳梧爲之擬艸。鳳梧者﹐堅白制府之初字也。拉雜成八款﹐西林欲足成十﹐問壽平。壽平曰「得當而已﹐八與十何別﹖」旣上﹐以攺官制一條﹐合乎馮氏《抗議》﹐制曰「可」﹐西林以裁缺京堂得簡粵藩﹐此疏之力也。未幾﹐慈聖臨朝﹐制度復舊﹐談新政者皆得罪﹐孫相且以馮書引嫌去官。西林以中興勛舊後裔﹐仍得調陜西﹐鳳梧從行﹐攺字堅白﹐二人遇合甚奇。

戊戌黨禍﹐李端﹑陳寶箴﹑徐致靖濫保匪人﹐皆獲嚴譴。長白榮文忠曾保陳寶箴﹐長沙張文達亦曾保譚嗣同﹐各自請罪﹐先後交部議。吏部將兩案同日上奏﹐時文忠極蒙主眷﹐文達因緣﹐獲以一並減等。

戊戌秋﹐玆聖曾有電旨﹐召先臣入都﹐以疾不能赴。未幾﹐宗室貽谷﹐以長白榮相國之命來曰「上意向用甚殷﹐能以私詢勉一行否﹖」余辭不敢言﹐旣而悔之。以父執中李文忠﹑孫文正﹑嘉定徐相國﹐皆至戚也﹐未以情告而自專﹐可乎﹖次年拳亂作﹐遂不復出。

文莊電奏未至之時﹐文忠曾力勸之來﹐且預爲計劃﹐將到京事宜﹐先至宮門請安。又爲訪樞臣﹐問請安召見後﹐如何待之。皆云「上意可知﹐或先賞還原銜翎枝﹐以待後命。」時文忠已老﹐猶爲此奔走不遑﹐可見舊誼之厚。

徳藩亨利親王來遊﹐非聘也。西法可以禮﹐可以不禮之。宜如親王例﹐與國君相爲賓主﹐輿衛用帝制。在中國爲前所未有﹐《會典》不載。樞垣﹑譯署聚議﹐久之乃定。使慶邸﹑禮邸迎於郊外﹐載以黃韁綠轎。覿見時太后坐﹑上侍側﹐徳藩三折腰﹐弗答﹐宴之於樂壽堂。宴畢遊園﹐上往相遇﹐以示答禮﹐乃曠典也。外人意猶不滿。庚子和約成﹐外邦大使﹐均待以敵體﹐漸染西俗矣。

剛毅爲蘇撫﹐以淸剛著。初與榮相比﹐專排常熟。政務處設於甲午之後﹐三人皆在焉。偶因議事不協﹐榮相怒曰「公奏上﹐治榮祿罪﹐所不敢辭。」常熟𨿽受聖眷﹐而絀於慈寧﹐避弗與校﹐乃已。及太后復垂簾聽政﹐常熟已去位﹐榮﹑剛勢均力敵﹐各不相下﹐因是有隙。一日﹐剛毅薦龍殿揚之材勇﹐上問如何﹐對曰「若昔之黃天霸。」上知其未學﹐滿人本不以文重﹐弗之責也。旣退﹐榮相哂曰「公以龍殿揚諭黃天霸﹐公得毋以施世綸自命乎﹖」世綸在當日誠爲喧赫﹐而今日伶人演劇﹐則以下等戲角充數。相與一笑﹐而罷。

榮祿﹑剛毅同時在樞府。榮祿簡爲武衛軍帥﹐宋慶﹑聶士成﹑袁世凱﹑董福祥各師隸焉。剛毅奉使兩江﹑兩廣﹐淸查外銷各款﹐悉使報部﹐供給軍用。京師爲之語曰「榮祿練兵﹐剛毅籌餉。」猶是外人揣測之詞。兩相同直﹐勢不相下﹐特假寵命﹐以出剛相於外。兩江方畢﹐兩廣電旨卽下﹐兩廣事竣﹐剛相拜表卽還﹐亦知遲則有變也。

近年﹐吾邑賢令﹐以楊霈霖﹑張琴爲最。霈霖日巡於鄕﹐凡溝洫之淺者﹐督令掘深﹔道路不平﹐責其修治。民不從命﹐霈霖復往過﹐卽予鞭朴。捕務嚴厲﹐一盜就獲﹐輒施五木鞫實﹐窮治黨與﹐以故賊盜絕迹﹐四境安然。琴葺治書院﹐勸誘諸生﹐講求實學。二公皆得罪邑紳﹐賄買禦史﹐毛舉細故﹐彈劾落職。禦史風聞言事﹐本武后制度﹐流獘如此。

蘇元春﹐湘軍舊將﹐所謂依艸附木﹐因人成事者也。當時帥節握於文人之手﹐曾﹑胡﹑李﹑左皆以科第中人躬親師旅﹐武功多有可觀。於是武人好文﹐寢成風气。豫軍之張勤果﹐淮軍之吳武壯﹐結交詞人墨客﹐頗受虛譽而能得溢美之辭。湘軍之鮑忠壯﹐英雄末路﹐李文忠公函稿言其欲爲總督﹐皆是類也。元春行輩較後﹐模仿前輩﹐不遺餘力。光緒乙亥入朝﹐京朝宮中﹐鄕寅世戚﹐均有贈貽。揮金如土﹐至於不能自給﹐時人稱爲「叫化孟嘗君」。元春已奉淮徐練兵之命﹐未幾﹐與法人交涉失利﹐言路糾參﹐遂敗。

光緒己亥十二月己酉﹐詔立多羅端郡王載漪之子溥攜爲大阿哥﹐承繼穆宗毅皇帝。下詔之日﹐召見朝臣於文華殿﹐六部﹑九卿咸與焉。諸臣畢入﹐太后先言曰「皇帝有旨。」帝乃出詔書於袖﹐樞府領班﹑禮親王世鐸捧之而下。其時惟一二要人知其事﹐餘者默默而已。旣出﹐羣趨禮邸就觀﹐隨班者眾﹐秩次頗亂。徐小云侍郎取詔書於禮邸之手﹐朗誦一過﹐聞者咸悉﹐乃散。

古今中外各國﹐子立爲帝﹐而本生父以天倫之愛引入政治之中者﹐自醇賢王爲始。王當國十餘年﹐所設施者有三大政﹕增加旗餉﹐以固本也﹔興辦園工﹐以希寵也﹔大練海軍﹐以彊國也。李文忠特爲致書各省督撫﹐協取土木之資﹐而猶不足﹐則盡移海軍經費而用之。戶部希旨﹐奏定光緒十四年之後不購軍械。七年而至甲午﹐日本開釁﹐戰艦巨彈僅存三枚﹐不得已而用其較小者。大東溝戰役﹐情見勢絀﹐距醇邸之薨﹐已四年矣。後十餘年﹐端邸子立爲大阿哥﹐參預朝政﹐引用拳匪﹐欲一舉而蕩平八國﹐釀成大禍。又十餘年﹐醇邸子立爲帝﹐獲封攝政王﹐儼然人主之位﹐遂傾其宗。光﹑宣兩帝﹐皆以近支入嗣﹐懲宋明之失﹐諱言尊崇所生﹐而假以政柄﹐其獘抑又甚焉。

大阿哥立﹐次年元旦﹐大髙殿﹑奉先殿俱代帝行禮。豫錫之都統﹐時主講會輔堂﹑出試題云「使之主祭而百神享之。」其弟子某﹐主講通州書院﹐同時出試題云「反復之而不聽則易位。」皆有弦外之音。都統講學﹐髙陽﹑東海欽服﹐甚至兩相科第遠在其前﹐書札往來﹐輒自稱「後學」﹐傾倒如此。本朝理學名儒﹐都統爲最後一人﹐受其感化﹐只北方學者﹐且在髙位居旗籍者爲多。故建儲之策﹐與有力焉。

同光以來﹐每逢慶典﹐李文忠常得異數。紫韁﹑三眼翎﹐本朝賜近支八分公﹐以當古之九錫﹐人臣所不能有。然其後繼之者﹐實繁有徒。光緒中葉﹐內廷行走諸君﹐全用紫韁。東海﹑徐相﹐以宏徳殿照料之勞﹐膺三眼花翎之懋賞﹐幾於不甚愛惜之物。徳宗三旬慶典﹐文忠得方龍補服﹐出於《會典》之外。嗣政府中人出﹐言其故﹐乃知軍機處開出羣臣之名﹐徳宗注簡便文字於下﹐如花翎則書一「翎」字﹐雙眼﹑三眼花翎則書「雙眼翎」﹑「三眼翎」﹐議敍則書一「敍」字﹐從優議敍﹐則書「優敍」﹐團龍補服﹐則書「龍補」﹐俾軍機大臣持出擬旨。文忠下爲「龍補」二字﹐擬旨者巧立名目﹐增飾而爲方龍補服﹐遂爲創典。文忠謝恩摺曰「在微臣特拜新恩﹐在他日將成舊典。」於晦若侍郎筆也。

舊制親王無執政者﹐成親王在樞府﹐本是特例。自太后臨朝﹐以懿親爲輔﹐恭﹑禮兩邸﹐相繼爲樞府領班﹐始成爲故事。然光緒十二年﹐訓政期內﹐禮邸自請開去軍機差使﹐以符定制。其後二年﹐徳宗親政﹐禮邸又辭出樞符﹐請復舊制。𨿽溫旨慰畱﹐仍於舊制未敢擅更﹐輒委之數年以後。及慶邸入直﹐終於淸世﹐沿以爲例。

拳匪初起﹐稍識事理者﹐計日能待其亡﹐矧徐筱云﹑許竹﹑立豫甫三侍郎﹐袁爽秋﹑聯仙蘅二京卿﹐素稱通達者乎﹗惟本朝自世祖以下﹐聖主明君相繼在位﹐過於漢髙﹑惠﹑文﹑景﹑武﹑宣﹐一時臣下﹐奔走之材多﹐輔弼之佐少﹐相沿成俗﹐面折廷諍﹐竟無人焉。筱云﹑竹﹑爽秋三人﹐疏遠外臣﹔豫甫本姓楊﹐漢軍旗人﹔仙蘅爲莊王包衣﹐滿洲之俗﹐見上自稱奴才﹔豈敢違旨﹐焉有犯顏彊諫之事。其奏稿爲鈔報所未載﹐其詞語爲廷臣所未聞﹐反令外人不平﹐代爲請卹者。蓋五人早知必敗﹐平時當有不謹之言﹐拂首禍之意。召對之下﹐不能隨眾附和﹐致違上旨﹐事誠有之﹐理亦宜然。倘云直諫而死﹐是未知淸朝之臣下對上制也。

聯仙蘅閣學﹐崔佳氏包衣﹐旗也。包衣爲淸初奴虜﹐子子孫孫不能脫其籍﹐旗主愈貴愈貧﹐愈受其虐。閣學隸莊王府﹐由詞林出任府道﹐入參譯署﹐本非莊王所喜。庚子之亂﹐日夜圍攻使館﹐不克﹐召廷臣咨詢。對曰「果犯天下之不韙﹐殺外交官﹐他日洋兵入城﹐肆行報復﹐恐將雞犬不畱。」太后怒曰「聯元﹐汝何言耶﹖我老婦胡畏﹗」莊王奏請歸邸懲治﹐遂棄市。

許﹑袁棄市﹐從端王之請也。原詔附片辭連仁和﹐以慈眷素優﹐畱中不發。詔下﹐仁和詫問﹕「附片何在﹖」長白曰「公毋多問矣。」仁和會意而止。事後﹐樞府中人﹐咸謂仁和素機警﹐而此際忽茫昧﹐蓋近於懵懂運中﹐不知其然而然也。

立豫甫尙書居近西什庫﹐與天主堂素有往來。拳禍初興﹐西兵入衛使館﹐分四十人駐西什庫天主教堂。至市購麥﹐肆主畏西兵不敢售。教士請於尙書家﹐爲之解說而與之。尙書久典內務府﹐擢任戶部﹐歷任優缺﹐素有富名。在混亂之時﹐本爲流俗所羨妒。緣此﹐遂謂其通敵﹐以聞於上而誅之。

匪勢蔓延﹐始僅在外府州縣﹐以爲嘗試﹐旣而王﹑貝勒引至府內演習﹐其事遂不可爲。京師之中﹐輦轂重地﹐無論何處﹐匪徒指爲隱藏洋貨﹐卽舉火焚毀﹐無人敢阻。未幾﹐神壇徧布於九門﹐且有差役﹐時出逮捕。鞫問之法﹕每擒一人至﹐焚符上告於天﹐紙灰上升則釋之﹐否則視爲有罪。爲之首者自稱大師兄﹐亦天父﹑天兄之亞也。攻使館及教學﹐不克。使館環列於東交民巷。教堂在康熙年間奉旨敕建﹐於光緒初年﹐由西安門內蠶池口移於西什庫。李文忠商之天主教士﹐請於羅馬教皇﹐多次始允。其事始末案卷﹐附載於《集》中。至是﹐匪徒公然出示﹐攺東交民巷爲殺洋雞鳴街﹐攺西什庫爲殺鬼巷。鄙俗幾不可耐。諸王公貝勒信以爲實﹐其才識已可想見。

巷戰旣開﹐武衛中軍乘勢行劫。兵半旗籍﹐幾不知世情。時孫文正公退職閒居﹐盜入門﹐聞主人姓名﹐逡巡不敢遽進﹐曰「中堂在衙門耶﹖抑在家也﹖」僕對曰「中堂已罷官。」盜不俟言畢而遽入﹐盡奪取所有而遁。事過﹐文正笑語人曰「京師賊匪猶畏法禁﹐詢知勢位去而後敢動。余乞骸骨且年餘﹐若輩殊不之悉﹐何其昧於外事之甚也。」

甲午之後﹐外人皆謂吾國人不宜於武事﹐故不任戰。彼以爲人各有能有不能﹐無足異也。庚子釁起﹐羅榮光守大沽炮臺。敵艦大至﹐彼眾我寡﹐榮光力戰拒之﹐卒以兵無後繼﹐奮鬥以死。同時﹐聶功亭﹑馬景三兩軍守津﹐與聯軍遇﹐𨿽敗﹐頗有殺傷﹐較諸甲午爲優。

湘軍末造﹐劉松山老湘營部下尙有三人﹐於拳亂著稱。曰平江余虎恩。隨吳淸卿中丞東徵﹐與曾文正之孫廣鈞同駐軍楡關外。虎恩宴客﹐廣鈞之營務處﹐方某與焉。廣鈞責其擅離職守﹐就執之。虎恩怒曰「速釋之﹐不然吾卽縛汝。」廣鈞懾而逃。及武衛軍成﹐虎恩統中軍﹐經拳亂而罷。曰長沙方友升。張文襄時督鄂﹐令率師勤王﹐駐軍直﹑晉邊界。法兵克保定﹐出巡遇之﹐令其退﹐弗應。法兵徑前搏擊﹐友升大敗潰走。時岑云階中丞爲晉撫﹐聞敗告急。李文忠尙不知有戰事也﹐電奏中責其染軍營習气﹐小事報大。未幾法兵退﹐中丞致電言謝云「王爺﹐中堂﹐信孚中外﹐造福於西。」云云。於此可見當時全權大臣尊貴無比之形﹐及臨敵疆臣震懾失次之狀。一曰新諭張春發。仕至廣東提督﹐從李秉衡引兵入衛﹐道出任丘﹑茌平間﹐攻破教堂兩大所以爲功。秉衡師至楊村遇聯軍﹐迎戰敗績﹐春發移南提督。爲魏午莊制軍論劾遣戍﹐未幾釋歸。

瓦徳西﹐徳人而爲八國統帥。微論條頓﹑羅馬﹑斯拉夫﹑東亞人種不能一致也﹐卽以法兵論﹐豈有服從徳將之理。𨿽云各國公認﹐姑作如是觀而已。《瓦徳西日記》譯本記﹕「初受任使時﹐自以爲莫大榮幸。旣至中土﹐無一國之兵能從其命﹐徒自矜伐不已。」所謂厚顏無恥之極至者也。猶不知悛﹐竟使天津稅務司徳璀琳向李文忠勸進﹐文忠曰「予今年七十有九﹐明年八十且死爾觀吾子﹐有似乎皇帝者耶﹖」笑而遣之。

瓦徳西有一事爲聯軍所稱譽者﹐厥惟懲辦禍首。當時中外之人﹐皆以此爲先務。值兩宮西狩﹐慶邸﹑李相在京﹐方議和約﹐莫肯先發。洎乎各國使臣咸以爲言﹐政府迦護前非﹐不能盡情處治。西安地遠﹐兵力所不能及。瓦徳西購置駱駝百千頭﹐作西行之勢。議和大臣以聞於行在﹐乃得所請。

徐蔭軒相國繼髙陽之後﹐爲守舊黨首領。平生最惡外人﹐而家居東交民巷之中﹐近於各國使館﹐朝夕所經﹐觸目皆是。每出門入市﹐輒閉其眼﹐曰「山鬼伎倆有限﹐老僧不見不聞。」無窮西兵入城﹐扼要爲備。將戰前數日﹐巷口稽察甚嚴﹐徐相行動﹐已不得自由。及拳匪縱火﹐焚崇文門大街藥肆﹐噪而入東城根﹐東交民巷﹑東長安街﹑禦河橋三處﹐守衛西兵燃槍拒敵﹐行人不通。徐相前門被塞﹐乃啟後戶走﹐向西﹐繞正陽門逃出。都人嘲之曰「山鬼小施術﹐老僧由竇遁矣。」其後聯軍入京﹐其子承煜勸其自盡而死。此老終身談道學﹐不意齊家一節﹐未之能行。

練拳術能禦火器﹐紅燈照飛行空中﹐擲刀殺敵﹐因而有祖師﹑聖母﹐種種神怪。名號皆自戲劇中來﹐適合愚民心理。端王﹑瀾公及近支宗室﹑內廷宮監﹐其知識適等蚩氓﹐故气味相投﹐一見爲之大喜。慈聖臨朝𨿽久﹐究爲見所未見﹐三人能令市虎﹐矧眾證確鑿﹐寧不能使信爲實乎。當時士夫未嘗不引以爲憂﹐特劫於權勢﹐不敢不隨聲附和。趙展如尙書奉命查辦歸﹐人問之曰「拳民可以成事乎﹖」曰「不可。」故懲辦首禍﹐諭旨謂其奏對尙無失辭﹐而牽連被罪。當時政府諸公及議和大臣﹐頗欲寬其處分﹔卒爲外人所持﹐不免於禍。詔賜自盡之日﹐命備鴆酒。尙書體魁偉﹐其家人因平時慈眷﹐希冀有恩詔﹐薄其鴆﹐屢飲不死。傳詔大臣﹐久待無以復命。尙書以皮紙蘸酒﹐自蒙面而臥﹐乃气絕。

毓賢處斬﹐甘督李廷簫奉詔﹐先懷金往示。毓賢知其意﹐曰「我有罪﹐宜明正典刑﹐柰何自經溝瀆﹗」廷簫﹐老成持重人也﹐處覆巢之下﹐聞言悲憤﹐歸途中﹐自吞金死。毓賢誅前一夕﹐書楹貼於門﹐其首二句「臣殉國﹐妻子殉臣﹔我殺人﹐朝廷殺我」云云。翌晨居民轟傳﹐頗有蠢動之勢﹐毓賢急往受戮。甘省地方駕遠﹐劊子無能手﹐斬之不死。戈什某曰「柰何苦吾主。」奪刀剄之﹐亦自刎。

戊戌之歲﹐啟秀得以內務府大臣掌管鎖鑰﹐內廷中第一優差也。榮文忠入相﹐慈眷至隆﹐仍使總管內務府。乃以啟秀入直樞廷﹐名位𨿽髙﹐不免有奪我鳳凰池之感。啟秀顢頇﹐誤爲秉國之鈞﹐參預朝事﹐提倡拳匪﹐與徐承煜同時受顯戮。𨿽云奉詔﹐然有外兵監視行刑﹐亦孔醜矣。

禍首之中﹐榮相本居前選。李文忠夙與有蘭譜之誼﹐又知榮相慈眷極隆﹐非置之西安﹐政府凡事不易動上聽﹐故力爲維護﹐不令預於罪人之例。謂其身爲將帥﹐在戰役之中﹐𨿽明知其非﹐而無所退避﹐措詞猶爲得體。項城時爲東撫﹐於榮相未赴行在之先﹐極意資助其行﹐又先爲之地於其所往﹐與李文忠相較﹐可謂英雄所見大略相同。己亥之夏﹐文忠小恙﹐聞於山東﹐或說項城以電問疾。項城曰「不可﹐彼且疑我欲得其位。」時項城資望﹐在疆吏中爲最淺﹐乃作此言﹐抱負正自不凡。其後文忠疾病﹐有勸其保繼任之人者。文忠曰「繼任有人在﹐我不欲保耳。」此老先見之明﹐至死亦復不弱。

李文忠功業之盛﹐宇內共仰。同﹑光之際﹐國家與外人有疑難之事﹐待其一蒞而決﹐匪惟信義之孚乎中外﹐抑亦威望之大﹐足以攝之。髙麗之役﹐我師敗績﹐公之聲譽﹐亦稍稍衰矣。倏有拳匪之亂﹐八國聯軍入都﹐羣情惶懼﹐公復爲全權大臣﹐入都議約﹐各使意見已不一致﹐其本國又有輿論參加﹐自瓦徳西而下﹐八國兵官均需干預﹐故情形極爲複雜﹐每一條例﹐皆幾經商酌而後定。及全文錄出﹐示意吾國﹐其言曰「但得諭旨照準﹐現時撤兵﹐節令正好。若交炎暑﹐便不能行﹐須遲至九十月以後﹐遲一日﹐則多費百萬﹐秋後須多一百餘兆」云。公爲代奏﹐奉旨兪允。建徳周玉山制軍時爲直隸布政使﹐嘆曰「誰爲全權大臣者﹖直畫諾大臣而已。」

公法惟行於勢均力敵之國﹐弱小之於彊大﹐不適用也。拳亂中﹐徳使克林徳被害。徳主命將出師﹐攻入我國都城﹐要求懲治禍首﹐脇取逾額賠款。猶以爲未足﹐必須皇帝母弟醇王﹐親赴彼都謝罪﹐可謂法外行凶。醇邸抵柏林﹐徳主彊其行一跪三叩之禮﹐醇邸以電請命﹐政府無如何﹐勗以善體上意而已。西俗以跪拜爲背教﹐受人跪拜亦如之﹐徳國輿論大不謂然。外部密戒吾國使臣﹐力拒不允﹐仍行三鞠躬之禮﹐幸未辱命。徳之於醇邸﹐奚啻回紇之於唐徳宗。然徳宗卽位﹐銜回紇終身﹔醇邸攝政﹐無惡於徳。甚矣﹐古今人度量相去之遠也。

庚子賠款最難堪者﹐美外部估算﹐不過三萬一千萬﹐倡議各國減數。我利用此說﹐與各使竭力商酌﹐均不允。會徳穆使密告文忠云「美兵少﹐且早撤﹐故允減數。他國斷不能比﹐遲則匪特不減﹐且有加焉。」文忠懼﹐因奏言美國借此討好﹐並無實在把握﹐乞速準行。奏入﹐制曰「可」﹐四萬五千萬之議乃定。美外部旣有此說﹐議院以浮收賠款爲恥﹐將以返諸中國﹐而不知何途之從。伍秩庸侍郎使美﹐因以爲功﹐與訂專約﹐以此爲中國學生赴美學費。歐戰事起﹐徳﹑奧﹑俄三國失所依據﹐賠款均得免。英﹑法﹑日﹑意不能獨存﹐亦自動停止。於是﹐或以文化爲名﹐或言水利﹐紛紛然自行處置。大率彼國人得此機會﹐遂設一機關﹐引吾國數人爲之助﹐以示兩國人民之意。吾國之國計民生﹐則置之度外。而美國外部海大臣之善意義舉﹐遂無實惠及於中土﹐僅成爲一種史冊上過去之事實而已。

當美人倡此議時﹐洋顧問畢格徳以告李文忠。文忠以爲有此說﹐不必有是事﹐心意本不深信﹐故穆使一言﹐卽能動聽。此老經事多﹐知空言無補之習﹐中外之人同有此獘﹐不知各國浮報需索﹐逞憤於拳亂之後﹐𨿽有加重之罰﹐而國人不以爲不端。及時過境遷﹐殺人越貨之行﹐究有慚徳。不特倡議之人棄不肯取﹐其餘諸國﹐一經道破不得不與之俱化矣。南海張樵野侍郎﹐曾以李相外交之策爲愚不可及。公豈眞愚者﹐特前輩忠厚﹐不以尖酸刻薄之心待人而已。豈意減數一舉﹐屬於良心﹐文忠不信歐美人之有良心﹐殆倔彊猶昔之故與。

俄約屢議不就﹐楊儒日受逼迫﹐甚或取視電旨﹐是不特在包圍中﹐且在監視中矣。未幾﹐楊儒跌傷﹐旋中風死﹐其子以身殉﹐頗有疑案。然弱國之臣﹐人爲刀俎﹐我爲魚肉﹐卽橫死亦宜。

善化瞿止庵相國之尊人﹐與先文莊﹑王文勤﹑卞制軍頌臣﹐俱於咸豐辛亥科鄕舉。止庵少年科第﹐久綰文衡﹐素見知於尊長﹐制軍曾保其才。歷官浙江﹑四川﹐提督﹑學政﹐皆在文莊任內。欽重逾恆﹐疊經密保﹐然外省督撫﹐於京朝淸貴之官﹐無能爲力也。其參樞府﹐由於王文勤之薦﹐前輩於故人之子﹐重之如此。止庵體類穆宗﹐爲髙陽﹑李文正所取士﹐文正亦賞識之。止庵著《恩遇紀略》﹐卷首卽載召見時事﹕太后云「從前李鴻藻說你好﹐現在他們也說你好。」原注云「他們」指榮文忠云﹐以余所聞﹐蓋文勤也。止庵被召至行在﹐命下之日﹐都人咸知其將兼樞﹑譯兩席。其時八國和約﹐要求樞臣兼外部﹐以免隔閡。時政府樞臣三人﹕榮文忠名列罪魁﹐幸而獲免﹐自無此望﹔王相﹑鹿尙書均兩耳重聽﹐未可貽笑外人。固知非年力富彊者﹐未可以對外﹐而止庵之當選﹐不待面聖而都人早料及矣。

止庵與長沙張文達生同裏﹐同案入泮﹐同科舉乙榜。其成進士﹑入詞林﹐則止庵較早一科。久居京師爲同縣﹑同鄕﹑同學﹑同年相好﹐殆無有居其右者。庚子之歲﹐先後被召至行在。距西安一日之程﹐相遇於城外野店﹐共投宿焉。二公久別相逢﹐訴說衷曲﹐欣喜不可言諭﹐明知回鑾之後銳意新政﹑中興輔佐﹐非異人任﹐抱負尢爲不凡。文達謂止庵曰「吾二人之交自幼至今﹐殆天緣湊合﹐非人力所能爲也。今玆樞府求才﹐正虛席以待吾輩。明日入覲﹐使我獲參機務﹐當薦公爲江督﹔公若當國﹐何以處我﹖」止庵曰「苟幸得贊樞府﹐則江督乃君之位也。」旣而皆曰「對燈立誓﹕苟渝此盟﹐明神殛之。」二公𨿽一時戲言﹐足見京朝淸要之官﹐猶不知樞臣地位。其後止庵當國﹐殊無力以報文達。文達不得志﹐輒舉以告人﹐且曰「今總督無望﹐卽巡撫亦不可得矣。」文達旋與項城締姻﹐適中止庵之忌﹐交益疏遠﹐神離貌合﹐竟抑鬱以終。止庵臨喪哭之痛﹐蓋有不能言諭之隱也。

定興鹿文端拙於言論﹐內調樞廷耳已重聽﹐尢不能有所建白。然有時一語雋永﹐爲福不足爲害有餘。李文忠薨﹐聞於西安行在﹐兩宮震悼﹐詔加優卹﹐已將侑食太廟。樞臣出擬懿旨﹐定興突問曰「祀於何處﹖」時議配享文宗﹐則咸豐朝文忠方仕﹐未立功勛。配享穆宗﹐中興勛業不乏其人﹐未可顯分厚薄﹔配享徳宗﹐其時上年正富。則懿旨之中﹐不易措詞。因而擱置。

●卷四

慶邸當國﹐項城遙執朝權﹐與政府沆瀣一气﹐所不能達者﹐惟善化瞿相一人。顧雅蘧侍禦慨然以疏通自任﹐令善化﹑項城結爲異姓兄弟。先以項城命﹐請於善化。善化以生平未有蘭譜辭﹐而語東海徐相﹐請婉爲之復。項城聞之曰「善化視學河南﹐吾弟取爲生員﹐吾何敢然。」未幾﹐侍禦以細故﹐退出察院﹐僉以爲誑也。

道光乙未以後﹐進士用庶吉士畱館﹐日漸其多。仕途擁滯﹐常有二十年始開坊者﹐翰苑中人頗以爲苦。而庶吉士三年散館﹐以寬大之政﹐無有以知縣歸班者﹐𨿽在榜末﹐亦得知縣﹐分省卽用。本朝官制﹐至光緒末年而稍稍雜矣。居髙位者﹐仍以科甲爲多。庶常攺官﹐無論何處﹐輒生愛士憐貧之感﹐在猥濫仕途中﹐尢有鶴立雞羣之象﹐長官一見﹐必加靑眼。若似乎旣成進士﹐縱有殺人之罪﹐抑亦可以末減也者。於是務財好利之士﹐散館之時﹐咸以末等爲樂趨﹑爲捷徑﹐往往故爲小疵﹐以冀名次落後。旣而﹐謀出是途者日多﹐供不應求﹐愈逼愈緊﹐甚至文理不通﹐詩句出韻﹐以及一切犯規違例﹐污捲曳白之事﹐無所不爲。此亦世風日下之證也。

日俄戰後﹐和約於日本無利﹐夫人而知之矣。當時俄使維徳之彊項﹐殊非吾國之比。維徳一聞日本使小村壽太郎有需索之意﹐立與之絕﹐且曰「俟汝兵至彼得堡﹐再作此請未晚也。汝今乃以戰勝國自居耶﹖」小村壽太郎曰「然則孰爲戰勝國﹖」維徳曰「無之。惟其無戰敗國﹐是以無戰勝國。」小村竟無如之何。

癸卯日俄之役﹐項城厲兵秣馬﹐名爲中立陰以助日。是時﹐北洋陸軍爲三鎭﹐鎭統三人﹐曰段棋瑞﹑曰段芝貴﹑曰王士珍。或問將才﹐曰「段祺瑞如何﹖」曰「狀貌善也。平時無多語﹐气度亦不惡。但腦經單簡﹐辧別事理之功﹐未必精密。」問段芝貴。曰「奔走疏附而已。」問王士珍。曰「爲人精細﹐處事有條理。然不可以爲大將﹐帥一鎭以出﹐其不能馭矣。」

善化於先文莊始終契合﹐每見親友﹐必問起居﹐且聳恿求教合肥相國﹐昭雪川案。初以爲寒暄而已﹐及秉政﹐示意於江督建徳周公。具述文莊淸風亮節﹐內外共知﹐得重臣一言﹐宜可開復。建徳以措辭爲難﹐擬助賑捐二千兩﹐較易著筆。往復通函中﹐而文莊卽世。建徳請卹疏云「功業與劉銘傳相等﹐而任事勇直﹐持躬廉介﹐則又過之。」疏上之日﹐家式甫適在軍機處值班﹐善化命查壯肅舊案﹐持以上。定興鹿相見之﹐曰「否﹐否。廢員焉可比擬。」式甫對曰「教案非上意也。」蒙古榮相曰「曷不查潘鼎新案﹖」式甫曰「此失守鎭南關處分﹐非其倫也。」及恩詔下﹐定興猶向善化哂曰「乃君之姻也。」其後﹐善化謂人曰「滋軒以南北派別不協﹐華卿之妻叔需次在川而不得志﹐遷怒於督臣﹐致有違言﹐則難乎爲疆吏矣。」

光緒三十二年﹐立憲法﹐攺官制﹐設外務﹑吏﹑禮﹑學﹑法﹑度支﹑陸軍﹑農工商﹑民政﹑郵傳﹑理藩十一部。漢尙書五人﹕外務部瞿止庵﹑吏部鹿傳霖﹑法部戴鴻慈﹑民政部徐世昌﹑郵傳部張百熙也。三十三年﹐徐世昌出任東三省總督。時在楊翠喜案之後﹐慶邸以父子在朝﹐嫌招忌﹐姑令載振退移度支部尙書。溥繼任農工商﹐以鎭國公載澤掌度支﹐肅親王善耆掌民政﹐使宗親分潤﹐以自謝過。而漢尙書缺﹐無形中遂去其一﹐由五人而減爲四人。宣統初元﹐郵傳部陳璧以罪免﹐載洵欲代之而未得﹐幾哄於王前。載濤﹑溥倫﹑毓朗輩亦逐逐思逞。或爲之謀曰「今漢尙書四人﹐盡去之﹐無以服人﹐曷若圖諸滿缺﹖」未幾﹐農工商部尙書溥﹑禮部尙書溥良﹐次第外簡三年。內閣成立﹐設大臣十人﹕外務梁惇彥﹑度支載澤﹑陸軍蔭昌﹑海軍載洵﹑民政善耆﹑司法紹昌﹑學務唐景崇﹑農工商溥倫﹑郵傳盛宣懷﹑理藩壽耆﹐王公四人﹐宗室一人﹐覺羅一人﹐滿一人﹐漢三人﹐而蒙古漢軍尙不與焉。光緒之末﹐京師諺云「近支排宗室﹐宗室排滿﹐滿排漢。」至是益信。

通商以前﹐戶部以山東司管鹽﹐南司管漕﹐廣西司管錢法﹐貴州司管關。旣爲利藪所在﹐遂稱鹽﹑漕﹑錢﹑關四大司。咸豐軍興﹐漕糧罕至﹐滇銅久絕﹐關稅爲洋關所奪﹐於是滇﹑黔﹑桂俱降爲小司﹐而號福建﹑山﹑陜爲三大司。山者山東﹐陜者陜西。陜西兼轄甘肅及新疆﹐且管宗室及京官文武俸祿﹐各衙門錢糧﹐各路茶引也。福建以兼管順天﹑直隸錢糧也。江浙旣平﹐漕運稍興﹐南司官吏復勃然起﹐於是稱山﹑陜﹑云﹑福四大司。丙午立憲﹐盡攺官制﹐戶部攺度支部﹐以賦稅名目分司﹐而舊法蕩然矣。

陶齋制府自考察政治歸﹐气槪之盛﹐不可以一世﹐視政府諸公蔑如也。謂善化曰「公宜專心於政府﹐舉我爲外部尙書以自代。」善化笑而謝之。授兩江總督﹐諭「迅卽就任」。或問其行期﹐則對曰「余必遵諭旨中一「迅」字。」其實不然。慈聖春秋髙﹐當國久﹐惟其言而莫之敢違﹐白天子至於羣臣﹐均以其一人之愛憎爲榮辱﹐視其一時之喜怒爲進止。陶齋恃有內援﹐故不欲外值。憲法議起﹐與項城同在都城會定官制﹐互相標榜﹐正當有爲之際﹐何肯輕於離京。值言路彈章﹐相繼不絕﹐項城旣絀﹐陶齋始敗興而去。宣統初元﹐調補直隸總督﹐人覲過天津﹐語署任那相曰「吾舉子以自代﹐何如﹖」那相知其意﹐笑曰「公入政府長外部﹐余得以北洋大臣將養病軀﹐稽首謝矣。」時人言籍籍﹐謂其將入樞府者甚眾﹐至京見世相。世相徑告之曰「無稽之談﹐不可聽﹐公速赴任可耳。」乃大沮喪。旣而怒政府之不己援﹐獻策攝政王﹕廣開幕府﹐招致賢才﹐朝夕與處﹐陰以奪樞臣之權。慶邸輩怨之益甚。照像案發﹐交部議處。陶齋與總管太監小張徳本爲舊友﹐適同在東陵差﹐因有前事﹐屈意相求﹐至於長跪﹐爲濤貝勒所見﹐又乞哀請爲緩頰。以爲布置周妥﹐在議處中﹐仍請訓出京﹐若無所事。吏部卽於是日奏上﹐請予褫職。攝政王尙無惡於彼﹐頗欲全之﹐問諸樞臣﹐莫有爲之言者。王猶豫良久﹐曰「隆裕太后怒之甚﹐謂孝欽皇太后若在﹐誰敢然者﹗直令人不敢置對。」卒從部議。

兩宮西狩﹐岑云階制府爲陜布政﹐以師勤王﹐扈蹕入陜。至山林險阻輒下騎﹐身衛鑾輿以行﹔夕則披裘﹐臥於行宮外舍。慈眷頗隆﹐擢撫山西﹐移督兩廣﹐朝廷倚之以鎭南服。拳匪之亂﹐兩宮倉卒啟蹕﹐長白榮文忠猝不及扈從。慈聖於途中﹐見武衛軍潰狀﹐怒曰「恨行時未殺榮祿。」項城時爲東撫﹐於亂軍中﹐迹文忠所在﹐資助以往西安﹐且百計經營﹐爲解深宮之慍。及文忠秉政﹐項城任直督﹐內外允協。文忠卒﹐慶邸代之。時慈聖春秋髙﹐恣爲娛樂﹐好貢獻。慶邸宗支稍遠﹐恃其孀女四格格者供奉內廷﹐以固其寵。歲費巨億﹐竭其祿俸所入﹐兼廣納貨賄﹐猶乏於用。項城乘間與之交結﹐月有貢品至京﹐珍寶奇巧盈於慈寧﹐宮門內外咸受導行錢。譽聲日起﹐朝廷大政咨而後行﹐任用之專﹐比於往日勛舊。項城大練六軍﹐取朝旨使各省助餉。攘招商﹑電報兩局於武進盛侍郎之手﹐以利交通。收永平七屬鹽利於官設天津銀號﹐試行公債﹐以通有無。挾勢斂財﹐因財助勢﹐名震中外。時樞府六人﹕自慶邸而下﹐定興﹑善化皆先進﹐蒙古榮尙書入樞廷得項城力﹐長白鐵尙書以練兵處舊屬而躋顯貴﹐慮變常有同異﹐東海徐尙書舊爲項城掾﹐因汲引以升。諸公畏人言﹐亦稍自別。時北洋威力日逼﹐樞臣無能與抗。疆吏中﹐惟西林在粵有重望﹐與項城埒。粵中多盜﹐治以重典。彈劾不職﹐動輒數十人之多﹐人人畏懼。粵海關書吏周某賂慶邸得使節﹐立捕治置法﹐同時拜疏﹐請重樞臣之祿以愧之。時慶﹑袁相比﹐惟憂西林爲梗。政府諸公﹐處覆巢之下轉危爲安﹐亦惟西林是冀。臨桂於晦若侍郎入都議憲政﹐見善化以意私焉。善化欣然從之。西林以密電書本爲贈﹐二人之交自此始。會議憲政﹐輿情不協﹐南城言路彈章﹐相繼不絕﹐項城稍絀。官制攺革之後﹐樞廷惟畱慶邸﹑善化二人﹐項城見之﹐益有協以謀我之懼﹐自請開去八項差使。居恆不樂﹐經冬足不下樓﹐亦不見客。時東三省事益迫﹐楊杏城侍郎說之往東﹐項城心頗動。適慶邸疾﹐求醫於北洋﹐項城使段香巖統制偕醫往﹐日伺於邸側。於是慶﹑袁交益加密。項城意變﹐西林𨿽至﹑無能爲矣。

趙爾巽爲東督﹐攝乎日俄之間﹐無所措手﹐自訴於朝﹐請簡重臣﹐巡視邊境。詔使振貝子曁東海徐尙書往。及歸過津﹐見項城。項城先宴兩使於中州會館﹐循舊例﹐殊無足觀。道府而下﹐繼設宴款待諸隨員﹐仍於中州會館﹐筵席﹑戲曲均後來居上。主賓正歡樂間﹐忽有不速之客三人來﹐望之﹐項城當先﹐次東海﹐次振貝子﹐主人中之段芝貴招待入席。俄頃間﹐女伶楊翠喜出演﹐備極妖冶﹐合坐爲之注目﹐而貝子心曠神怡﹐不覺手爲之拍板。旬日之間﹐翠喜不出演﹐京津轟傳已嫁某貴人矣。又久之﹐東海受命爲東三省總督﹐段芝貴署黑龍江巡撫。近代以來﹐道員擢任封疆者﹐殊不多見﹐頗疑爲賄得。未幾﹐翠喜之事漸聞於外﹐乃知以色進也。先是﹐西林以粵漢鐵路事操切﹐幾激大變﹐移督四川。請覲不許﹐至滬﹐托病逗畱﹐久不赴任。聞朝中多故﹐聲言之蜀。及潯﹐捨舟登陸﹐作匡廬之遊﹐卽於其間具疏請覲﹐由鐵路疾趨至京。時監察禦史趙啟霖﹑趙秉麟﹑江春霖者﹐以敢諫著稱﹐夙標淸流之目﹐皆協以謀當軸。聞西林至﹐啟霖迎至保定。計議旣定﹐西林宮門請安。初次召見﹐卽調補郵傳部尙書﹐畱京內用。連日奏對﹐盡發慶﹑振父子之覆﹐啟霖旋揭奏翠喜事。慈聖乃嚴責慶邸納賄﹐內閣侍讀潤泰因事過乾淸宮﹐遠聞禦音悲厲﹐蓋幾於垂涕泣而道之矣。及翠喜案上﹐慈意滋爲不悅﹐命醇王及壽州孫相查辦。凡依艸附木者﹐有冰山將倒之勢。項城在津﹐聞報大驚﹔立召楊以徳至﹐令於一日夜﹐出翠喜於慶邸。以徳素有幹才﹐遂至京﹐以騾車挾翠喜出城。是夜行百里﹐至黃村﹐乘次日京奉車至津。項城先使人利誘勢怵鹽商王竹賢﹐令自承爲翠喜夫婿﹐遂以予之﹐贓證於是乎滅迹。時長白世伯軒相國﹐在滿人中素著忠悃﹐而與慶近。且都中輿情﹐以爲袁絀而岑用﹐一也﹐徒苦老慶﹐於滿人無利。適慈聖往澱園﹐過萬壽寺稍憩﹐召世相獨對。世相殊不爲左右袒﹐微露慶﹑岑夙有嫌怨﹐慈意稍爲之解。四格格更朝夕爲其父兄泣陳冤屈﹐且曰「奴豢於母家﹐𨿽一履一襪﹐皆兄予資﹐今復何恃﹖」四格格爲慈寧弄物﹐尢動上聽。查辦大臣醇邸﹑孫相﹐重臣也﹐諸王府第聲息相通﹐豈有不知振貝子納妓之事。奉詔之日﹐王指詔末「水落石出」四字﹐語孫相曰「聖意在此。」旣見世相﹐世相曰「此何事也﹐而可輕發語耶﹗王年幼﹐諸事宜諉諸壽州﹐庶愼已免咎。」孫相之年事老矣﹐畢世在京﹐久直毓慶宮﹐於宮庭知之頗悉。戊戌之歲﹐曾以進呈《校鄰廬抗議》一書﹐幾被其禍﹐旋乞骸骨。洎兩宮西狩﹐獻易位計者均得罪﹐慈聖漸悟其離間﹐待上稍寬﹐復召用孫相。回鑾以後﹐以慶﹑袁相比﹐梗於其中﹐兩宮意見未全泯也。袁﹑岑爭權﹐羣矢集於慶﹑振父子﹐至揭其狎褻之罪。慈聖命上母弟及師傅往察其情﹐悔禍之意益顯。然聞孫相曰「政局視吾一舉足爲重輕﹐此外人無知之言也。吾一言一動﹐影響皇上安危甚巨﹐每念及﹐戰戰兢兢之不暇﹐豈敢稍涉疏忽。今日之事﹐懲治慶邸﹐圈禁其子﹐博輿論之歡欣鼓舞﹐固自易易。然慶邸﹐親臣也﹐非常熟比﹐無辭可令出京。遇年節﹑吉日﹐遞如意﹑蒙召見﹐與在位者同﹐甚或仍準內廷行走。而四格格朝夕在太后側如故﹐項城在北洋如故﹐時時能爲慶邸作捲土重來之計。且乘間媒孽吾輩﹐以去其毒﹐何以禦之﹖吾老何足惜﹐但不能爲己市直而爲上樹怨。且今之與項城爲敵者﹐未必能制其死命﹐懼無以持其後。卽使得志﹐亦將順焉矣耳﹐安見其矢忠於上﹐勸母以慈﹐勸子以孝﹐如古人之所爲乎。」當時朝中黨派情勢﹐孫相之言﹐洞若觀火焉。嗣派內閣侍讀潤泰往津﹐調取王竹賢﹑楊翠喜口供﹐覆奏查無實據﹐其事乃畢。京曹通例﹕部屬文稿﹐堂上多因仍不攺﹐然部員仰體堂上之意﹐亦容有之。後二年﹐孫相查陳雨蒼案﹐調用隨員﹐仍內閣侍讀﹑中書之類﹐且多查辦楊案之人。而調取各部案卷﹐互證參稽﹐一一舉其左證毋稍寬貸﹐乃知翠喜之事非不能查實﹐而別有用意也。

慶邸勢利之交﹐金錢作用﹐夫人而知之。托活洛氏陶齋制府﹐於無意中﹐與壽州孫文正語﹐時爲慶邸憂貧。言王府費用﹐每年輒三十餘萬﹐𨿽有祿俸養廉﹐相差甚巨﹐云「邸中用度不足﹐咸知取諸北洋﹐然究於何項開支﹐何人過付﹐無人能測也。」按新軍擴張至六鎭﹐隸於練兵處﹐慶邸領之﹐一切賄賂之妙用﹐悉具於此。六鎭每月皆有截曠之餉﹐不下三四萬﹐項城悉輦以獻慶邸﹐僅以夾單上陳﹐如各營官之於統將也。無文件爲據﹐無案牘可稽﹐知者絕少﹐故屢經言官指摘﹐無從查察。自新官制行﹐直隸省僅二﹑四兩鎭﹐餘四鎭悉隸陸軍部﹐鐵寶臣尙書爲政﹐仍效項城所爲。斯時尙書進而項城絀﹐幾往東三省﹐蓋有由也。及鳳禹門將軍爲四鎭軍統﹐並操兵餉之權﹐繼續前事。於是尙書權力日衰﹐而將軍又襲前人衣缽﹐耀一時。在慶邸初無成見﹐終始爲一利字而已。聞翠喜案中﹐慈聖面責之曰「汝爲財耳﹐國亡﹐財於何有﹗」大哉王言﹐惜未能發其聾而振其聵﹐悲夫﹗

慶邸當國時﹐京津道上有赫赫紅人曰董柳莊者﹐名遇春﹐相傳北洋三口通商大臣門役老董之子﹐世襲其事﹐無案可考﹐莫知其詳也。時遇春甚顯﹐奔走於勢要之門﹐善於迎合諸貴人之意。爲廣交要路﹐動以萬計﹐因之連捐帶保﹐至直隸省候補道。一時﹐大僚有以裁缺而反得髙位者﹐有以升任而日進不已者﹐有不論階級而速化者﹐有以廢員而破格起用者﹐皆緣之以進。聞一次納費﹐多至十數萬﹐少則數萬﹐其陸續費用﹐亦至十數萬﹑數萬不等。其他萬千以下之數﹐道府以下之官﹐更僕難數。遇春以此博得慶邸歡心﹐愛之重之﹐在其他親友之上。偶聞遇春言慶府事﹐較爲詳細﹐特是遇春非讀書人﹐語無倫次﹐必以意會之。光緒三十三年﹐西林馳入京覲見﹐彈劾慶邸。邸鬱鬱不得志﹐有慰之者﹐輒嘆曰「今關情於餘者﹐惟楊杏城﹑董柳莊耳。」楊侍郎聞之﹐赧赧然有愧色﹐曰「余與董柳莊等耶﹖」遇春曾得罪於項城﹐故𨿽具此神通﹐不能得志。相傳項城微時﹐與遇春約爲兄弟﹐偶值乏時﹐尙賴其資助。戊戌八月﹐項城護理北洋大臣﹐詔下﹐遇春方飲於侯家後妓院中。聞有是命﹐大喜曰「是我兄也﹐又嘗假我銀百金。」其隔座中聚飲者﹐有項城中表﹑劉燕年提軍在焉﹐以告項城。項城惡其妄言褻威﹐如陳王之於傭耕﹐故人銜之。甚至武衛五軍成立保案﹐聶軍奏保遇春﹐以直隸州知州候補。項城附片﹐劾其身家不淸﹐現充號房。「號房」者﹐卽門役也。榮文忠在樞府﹐面奏號房董某非遇春﹐袁世凱誤也﹐附片遂畱中。項城益驚嘆其能力之大﹐不說愈甚﹐而無如何也。其後項城權重﹐時扼抑之使不得進﹐故遇春落拓如舊。惟怨當時權要曾由彼進身者﹐旣貴之後﹐不爲己援﹐而不知其終身否運﹐由於一時酒後之狂言也。

相傳陳友諒敗亡﹐其客渡海越遼陽﹐至長白山麓﹐寓一頭人家。報仇之志久而彌堅﹐時明運甚盛﹐無如之何也。客善靑鳥之術﹐惟日遊原野﹐以待事機﹐暇則察視地脈﹐聊以自娛而已。居處多年﹐與主人家庭漸相習。燕俗重義气﹐見《五代史髙行周傳》。非惟燕人也﹐愈北而俗愈古。蓋其地土厚水深﹐人情惇厚﹐篤於友誼。主人視客﹐如兄弟骨肉﹐始終恩禮如一。客老且死﹐謂主人曰「感君厚徳﹐常欲圖報﹐孑然一身﹐吾何所有﹖惟得吉壤一穴﹐有三百年帝王气運﹐敢以贈君。他日得志﹐勿忘明恨云。」此事傳之悠遠﹐𨿽無確據。丁未以後﹐滿洲攺爲行省﹐遊宦者日漸其多﹐歸而言其風土人情﹐僉謂其人善與人交﹐殊無滿﹑漢之見﹐至今猶然。吾鄕涇縣翟氏﹐先世卽陳友諒臣下。友諒兵敗國滅﹐餘眾效忠不去﹐擁其宗裔﹐遁至河南光﹑汝之間﹐嗣以生息繁衍﹐分一支入皖﹐渡江而南居涇縣。其先河南總部﹐猶寄供養之費。繼而居涇之人讀書入泮﹐甘食明祿﹐遂絕不通。載在《翟氏宗譜》﹐翟展成孝廉言之頗詳。觀於此而知陳氏覆亡﹐人心未去﹐遼東孤客﹐理固宜然。客姓氏不傳﹐毅勇之忱﹐較之田橫島中五百人一死塞責者﹐難易相去﹐奚啻倍蓰。以視子房仕漢﹐其志報韓﹐何以加諸。

劾治權貴﹐效命疆場﹐皆美名也﹐而莫難於一死。梅村詞曰「爲當年﹐沈吟不斷﹐艸間偸活﹐便竟一錢不值﹐何須說。」遙想明末﹐刳腸決腹諸君子﹐前僕後繼﹐死亡枕藉﹐士气不其壯與﹗至近年誅姦與盡節﹐可謂別開生面。當時參李文忠﹐幾等於嚴嵩﹑魏忠賢﹐然具疏者備受無知輿論之贊許﹐而無纖芥之禍﹐事過境遷﹐或更擢用。辛亥鼎革﹐先朝遺老不肯屈節﹐避居夷場﹐輒以余貲作富翁而享淸福﹔否則依附皇室﹐食俸爲生﹐仍不失祿足代耕之樂。梁星海方伯以妄論法越事﹐嚴議降五級調用﹐及鑾輿西幸﹐由武昌府升安襄鄖荊道。未幾陳臬開藩﹐又得罪慶﹑袁而投劾去。國變之後﹐南北奔走﹐以張少軒之薦﹐繼陸文端值毓慶宮﹐授太保。使楊﹑左諸君子地下有知﹐當有實命不同之感。

孔子曰「勿欺也而犯之。」可謂直言極諫者戒。光﹑宣之際﹐臺諫中﹐江春霖﹑趙秉麟﹑趙啟霖以彈劾不避權貴﹐著聞於時﹐然皆有背影﹐終不免「欺」之一字。秉麟仕民國爲肅政史﹐姑無論名節﹐卽以其生平彈劾慶﹑袁章十餘上﹐國變之後﹐乃甘爲之臣﹐將往時談忠說孝面目一掃而空﹐亦孔醜矣。項城不念舊惡﹐寬予擢用。而於條陳外部事宜隱攻善化之李灼華﹐以暗通報館爲名明攻善化之惲毓鼎﹐悉置不用。楚人有兩妻者﹐人挑其長者﹐長者詈之﹔挑其少者﹐少者許之。居無幾何﹐兩妻者死﹐挑者娶妻﹐仍擇長者﹐取其能詈人也。項城用人﹐蓋用挑者選婦之法。但定情之夕﹐昔以死爭者今以身許﹐殊難爲情耳。

趙秉麟﹑趙啟霖﹑江春霖三人﹐在臺諫中﹐非特同志也﹐而且同謀。楊翠喜案﹐𨿽啟霖發難﹐因是左遷。秉麟具疏爭論﹐謂己本有是意而未及上章﹐是自承爲黨也。孫相查辦﹐不滿其意﹐固無待言。未幾﹐孫相輿從遇秉麟於正陽門洞。轂擊肩摩之地﹐騎者先導﹐指揮途眾﹐令輿得過。秉麟﹐之父與孫相己未會榜同年進士﹐秉麟其年家子也﹐遽來書云「遇公於正陽門﹐下車﹐爲廝役所鞭者再。不意年伯素性和平﹐而下人橫暴如此。伏思相公之體制﹐𨿽極尊嚴﹐而禦史之法驄亦何容鞭辱云。」孫相得書﹐亟往詣秉麟﹐秉麟避不見。孫相曰「吾爲謝罪來也﹐主人𨿽不在室﹐胡可徑去﹖」下車登堂﹐向上行一跪三叩禮而歸。俄頃間﹐秉麟卽來﹐亦下車登堂行禮﹐不見主人而還。京中頗有知者﹐問秉麟﹐輒諱言之﹐蓋自覺其已甚也。孫相騎士名陳元﹐其後爲東海徐相紀綱之僕。民國攺總統制﹐東海爲國務卿﹐稱相國﹐陳元爲傳宣官。秉麟適於其時充肅政史﹐自無有不見相國之理。滄桑一變﹐大淸國易爲民國﹐皇帝易爲總統﹐大學士﹑軍機大臣易爲相國﹐禦史易爲肅政史﹐騎士易爲承宣官。而秉麟之爲秉麟如故。陳元之爲陳元如故。秉麟遇陳元﹐不知若何感想。陳元遇秉麟﹐亦不知若何感想耳。

西林於隨蹕之役﹐始識總管李蓮英。未幾﹐開府山西﹐移節兩粵﹐屢叨異數﹐慈眷極隆﹐聲望之美南北相當﹐貢獻之品絡繹不絕﹐足抗項城﹐皆李總管爲之內也。滬濱養疾﹐與武進盛杏蓀尙書交﹐一見如故。武進喜知名之士﹐文人墨客結習﹐花晨月夕﹐莫不以气節爲談資西林居處稍久﹐遂與俱化﹐頗以名臣自勵。入覲至洋各宮監欣逢舊雨﹐且患難之交﹐靡不心悅﹐西林視之蔑如也。及貢廣西土產狗魚﹐兩宮知爲珍味﹐命付庖廚蓮英曰「是物鱗類而有獸形﹐恐具烈性﹐不宜聖體。」命豢諸湖中﹐蓮英曰「觀狀頗惡﹐縱入水中﹐魚鱉之屬﹐無噍類矣﹐且恐夜出傷人。」乃棄之。西林於是乎寵衰﹐會粵中輿論與新督周公不協﹐上命復舊任。過滬﹐與諸名士交遊﹐托疾不行。上海道蔡伯浩觀察得其西法撮景﹐以新會梁啟超舊景相合如一﹐以爲逆黨之證﹐進呈禦覽﹐遂得罪。

攝景之法極其淺近﹐兩片相合尢輕而易舉。光緒十年間﹐招商局得旗昌洋行業產﹐浸以盛大。李文忠以馬建忠總辦局務﹐沈能虎爲副。建忠基之﹐密以能虎﹐與妓女合影獻之。文忠雄才大略﹐本不以爲罪﹐嗣見能虎﹐僅加斥責而已。能虎末秩微員﹐謁見上司﹐殊不敢對﹔文忠旣未明言﹐尢難申訴。退而告人曰「苟以傅相影加於其上﹐無不合也。」時傳爲笑柄。後二十年而有岑西林之事。

善化罷相﹐林贊虞侍郎有連帶而去之勢。上將擇相﹐於是壽州﹑定興同日召見﹐命長白世相從之入對。是日﹐定興奉詔再簡樞臣。壽州曰「上知我重聽﹐尙未知定興與我同病也。」自是而後﹐慶邸專權如故。南皮內用﹐猶無能爲﹐遑論其他。定興旅進旅退﹐𨿽隨班而上﹐於事一無所聞。下直後﹐輒向軍機章京﹐詢問本日例行公事﹐猶得一知半解。至於密勿﹐不能參預﹐自不待言。此老以倔彊著聞﹐而衰齡保持祿位﹐至於如此。可見張禹﹐孔光舉動﹐皆在人情之中。

林贊虞侍郎爲諫官時﹐以風骨著﹐非淸流諸君子﹐徒托空言之比。善化相國少年科第﹐以經濟文章自負﹐與侍郎素相欽重。庚子回鑾之後﹐善化入相﹐時侍郎氵存升專閫﹐內外尢相契合。官制攺革﹐引入樞廷﹐共任艱巨。楊翠喜案﹐振貝子上疏乞去﹐中有一聯﹐用上諭中「水落石出」四字嵌入句中﹐云「𨿽水落石出﹐聖明無不燭之私﹔而地厚天髙﹐有難安之隱。」侍郎讀畢﹐嘆曰「好文章﹗」慶邸銜之。及善化放歸田裏﹐詔下﹐侍郎又大詫﹐曰「進退大臣﹐如是之輕率耶﹗」召對時﹐力請查力。太后曰「查辦若實﹐厥咎更重。」是善化去職﹐深宮正有成見﹐不言而諭﹐而侍郎不知也。未幾﹐遂出樞廷﹐任豫撫。

京師輿夫四名﹐諺云「頭一个洋洋得意﹐第二个不敢泄气﹐第三个渾天黑地﹐第四个不知那里。」談者比以軍機大臣。向例﹐樞臣入直﹐在禦案石旁跪﹐其跪墊挨次而下﹐惟居首者奏對﹐其次則跪處由漸而遠﹐諦聽上諭﹐不能詳悉。卽有陳奏﹐上亦不能盡聞﹐仍由居首者傳述。故樞廷諸臣﹐𨿽云同時入直﹐然自首座外﹐其餘率非問弗對。京諺以輿夫四人狀之﹐情形畢肖。

於晦若侍郎久參李文忠幕﹐書牘多出其手﹐《淸史稿》謂奏牘多出其手﹐乃相傳之誤。侍郎長於宋人四六﹐《困學紀聞》論文所舉各條﹐侍郎優爲之﹐故文忠謝恩諸奏﹐望而知爲所作。至論事摺子﹐文忠方以自命﹐何待人爲。如有集思廣益之處﹐幕中人材濟濟﹐非止一人。丰潤聯姻後﹐時參末議﹐目中豈復有侍郎在。光緒乙未之歲﹐文忠自馬關歸﹐入閣辦事﹐寄居賢良寺﹐侍郎始爲記室之長。是後章疏﹐寥寥無幾。出任兩廣﹐侍郎又未從。故《文忠奏稿》八十卷﹐𨿽謂其無與於侍郎﹐可也。然侍郎散體之文﹐其揣摩工夫﹐能恰如人意之所甚欲﹔其運用詞藻﹐可以達人口之所難宣。光緒末年﹐侍郎以西林勢敗之故﹐出使徳國﹐充考察憲政大臣﹐無異宋人之遠謫。臨行一奏﹐慶邸讀之﹐稱賞至再。南皮素與之善﹐挽言曰「此人歸國﹐何以處之﹖」項城以手指地﹐曰「莫善於此。」意謂軍機大臣也﹐南皮乃不復言。

滿洲一足跪之禮﹐名曰「請安」﹐非眞長跪也﹐一膝稍曲而已。滿洲人五分男女﹐偶相遇卽行之。凡內廷行走﹐滿籍大學士以下﹐相遇皆然﹐則不足爲榮辱﹐從可知已。至卑賤遇尊長﹐則雙膝落地﹐名曰「跪安」。漢京曹相見﹐均長揖。外官則自知府以下﹐謁長官﹐均請安。謂之行旗禮﹐可也﹔謂之有加禮﹐則未見其然也。《嘉谷堂集》書阿文成公遺事﹐內有一條云「星衍攺官比部﹐偕同歲生馬履泰謁公。公止星衍等﹐勿行一足跪禮﹐曰﹕『吾爲郎官時無此禮云。』」是乾嘉時已以是爲卑屈﹐相沿至今﹐而其實非也。光緒末年﹐釐定官制﹐不分滿﹑漢。於是漢人學旗禮者日多﹐反以請安爲時式。可知移風易俗﹐未爲難事。

京官重禮節﹐然禮與諂不同﹐匪惟無諂於同官也﹐亦無諂於長官。京曹𨿽有尙侍﹐無論王公大臣﹐其屬僚除送稿﹑畫諾外﹐鮮有至其宅者。粵東陳錦濤以遊學生考授編修﹐供職度支部大淸銀行。其時澤公喜學生﹐頗信任之﹐武進盛尙書以爲譯員﹐籌借款遣往歐洲﹐見銀團解釋用途﹐乎大用矣。忽逢辛亥之變﹐錦濤走滬﹐謂人曰「滿洲宜亡﹐以少年不經事王公爲長官﹐令吾輩口稱章京﹐叩頭請安。」謔者曰「京朝官無是禮也。苟非爾自往口稱章京﹐自往叩頭﹐自往請安﹐誰令爾行﹖」家式甫爲軍機處章京時﹐項城入值樞廷﹐式甫持稿往見。項城不知樞垣掌故﹐坐而受之。式甫稍退不與﹐項城微詫作聲﹐式甫更退後﹐項城覺而起。自是﹐項城益加重視。式甫由幫領班躋正領班﹐項城之力居多。孔子曰「君子不重則不威」﹐其斯之謂與。

本朝職官入朝奏事﹐始不執笏﹐朝珠庶乎近之。每掛壹百零八顆珠﹐上下左右﹐每二十七小珠間一大珠﹐以珊瑚﹑翡翠爲之﹐謂之紅綠佛頭。佛頭或卽笏頭﹐滿洲制度無考﹐不可詳也。其在胸前者﹐左右小珠三串﹐各十粒。男子二懸之左﹐一懸之右。婦人二懸之右﹐一懸之左。謂之記念。最初用法﹐殆爲以笏記事之意﹐北方土俗近古﹐抑結繩之類歟﹖俗語謂之「三臺」﹐取美名而吉兆也。其在背下垂者﹐謂之「背云」。君子無故玉不去身。觀於此而知國初入關﹐悉從明制﹐是荀子「法後王」之說也。章服𨿽有更變﹐略存古意﹐抑孟子「法先王」之道也。蓋兩用之。

林贊虞侍郎仕豫撫時﹐李季臯侍郎由蘇臯調豫﹐二公素識﹐同官一省﹐相得益彰。各省軍政﹐向來督撫專權﹐兩司兼督練公所﹐循例署尾而已。李侍郎將門之後﹐莫展其才。與項城私函﹐偶言及之﹐弗善所爲。未幾﹐陸軍部派員查實﹐林侍郎緣此內調。適逢其會﹐林侍郎上章﹐稱許李侍郎﹐推崇備至﹐一則曰「國家柱石之臣」﹐再則曰「李某克家令子」﹐都人疑焉。林侍郎入京﹐李侍郎又有書來﹐極其謙﹐敍述彼此交情﹐謂如父兄之於子弟。於項城及後任吳中丞﹐均有微詞。樞臣調停其間﹐將李侍郎調浙臬而兩解之。李侍郎以病辭官﹐畱京不行。二公素行﹐均持重無私。𨿽一人急功﹐一人持重﹐性情萬不能合作﹐然未至於傾軋。其所以誤傷者﹐李侍郎之才﹐卓越庸流﹐惟學不足相濟﹐故兩書之中﹐詞意不無重輕﹐以致於此。故言爲心之聲﹐不可不愼也。

慈聖晚年﹐不免於寡人好貨﹐而無與於政事。項城﹑西林皆以貢獻﹐互相鬥富﹐因其官髙﹐愈增榮幸﹐未必以之登進也。且此端微開於李文忠﹐而張文襄繼之﹐在當日督撫﹐爲見所未見﹐亦非項城﹑西林開其先也。辛丑回鑾後﹐朝廷惟懼外人圖己﹐項城近在北洋﹐手握重兵﹐尢爲倚恃。侯官沈愛蒼中丞時爲京兆尹﹐窺知其隱﹐步袁﹑岑後塵﹐藉交通宮禁之力﹐脇取各省數十年久已停解之順天固本京餉﹐成兵三營﹐更近在肘腋之間﹐思間項城之眷。卒以職位較卑﹐爲所齔而去。文忠公子季臯侍郎以門蔭起家﹐簡浙江按察使﹐入都陛見﹐蒙賞飯。是日﹐項城約之午膳﹐臨時而侍郎以電話辭。夕至其宅﹐項城問日間之事﹐侍郎告以故。項城大驚﹐曰「尊寵極矣。漢大臣中﹐惟餘與岑春煊受此恩遇。」問席中見何人﹐侍郎曰「派太監伺候。」項城益訝曰「上視子與余輩等耳。」然終光緒間﹐侍郎並未大顯。沈﹑李二公猶曰「先澤也。」壽州孫多祺以道員需次直隸﹐善於觀風望气﹐交結宦寺﹐求梯榮之路而終窮。先是﹐辛丑之歲﹐任河南祥符首縣。適兩宮回蹕﹐奔競之術﹐百出不窮﹐行宮門外﹐趾爲之穿。一日之間﹐龍光三接﹐時誇於眾﹐傳爲笑柄﹐然其後潦倒極矣。光緒末年﹐由李總管獻菊花百盆﹐言家貧﹐只此區區之物﹐聊表忠悃。慈顏怡悅﹐賞禦書匾額。多祺白天津寓所具鼓樂﹐候於鐵道側﹐迎歸﹐招搖過市。慈聖於此類事﹐視爲無足重輕﹐不能由此而獵取爵祿也。

帝自西狩以來﹐漸與太后母子情意如故。太后懲國家多難﹐宗社安危惟帝是賴﹐途中調護備極恩勤﹐帝亦眼事惟謹﹐欣欣然有祥和之气象。回鑾之後﹐長白榮文忠公輔政﹐未幾卒﹐慶邸代之。項城﹑西林﹐南北重鎭﹐協力維新﹐天下稱治﹐民亦勞止﹐汔可小康。帝性直率﹐於戊戌之事﹐頗有遺憾﹐心所不平﹐輒形諸筆墨﹐曰「某某可殺。」類似宋寧宗皇子書﹐「彌遠當決配八千里」﹐而不知禍作於肘腋間也。讒者果挾以訴於太后﹐宮闈嫌隙復生。帝無尺寸之柄﹐鬱鬱益以致疾。禁中事祕﹐京外頗有訛傳。至光緒三十三年丁末﹐始以痼病聞於外﹐詔徵四方良醫。時下懸壺之士﹐如陳蓮舫類者﹐貪得禦醫之名﹐遠近咸集﹐麇聚輦下。帝沈屙已久﹐易生暴怒。醫入請脈﹐不以詳告﹐令自揣測。古法望﹑聞﹑問﹑切四者﹐缺問一門﹐無論何人﹐均爲束手。及書脈案﹐稍不對癥﹐卽弗肯服。有時摘其未符病情之處﹐禦筆批出﹐百端詰責。批陳蓮舫方云「名醫伎倆﹐不過如此﹐可恨﹐可恨﹗」紛糾年餘之久﹐所患益劇﹐𨿽日視朝﹐步履非復前狀。戊申十月癸丑朔﹐時享太廟﹐遣恭邸代行禮。是日﹐樞臣甫入﹐帝泣云「予恐不臘矣。爲太后子﹐不能奉侍﹐柰何﹖」太后安撫之。自此乃不早朝。帝久病之中﹐忽中止聽政﹐咸知爲不祥之兆。時政在慈寧﹐人心未甚震異也。太后體素康健﹐喜服膩品﹐因以致疾。甚劇時﹐慶邸往奉天驗收普陀峪東陵工程未歸。兩宮病重﹐樞府諸臣﹐皇皇無以爲計。二十日﹐慶邸返﹐先與項城計議﹐項城曰「吾輩漢臣﹐惟知國賴長君﹐其他非所敢言。」醇邸曰「若仍爲臣﹐無不可者﹐不然不敢承。」僉曰「宜入見。」乃請起太后召見。禁地森嚴﹐至是而益密。樞臣每人至﹐輒問曰「誰歟﹖」對曰「某。」乃開一罅內之入﹐旋閉之。又一人至﹐亦如之。畢入﹐恭邸尾於後。衛士曰「未召王。」拒之於外。太后在寢室﹐稍飾﹐倚衾坐﹐見諸臣﹐先問皇帝病況。慶邸對曰「疾大漸﹐宜立皇子。」太后曰「先令載灃之子入宮讀書。」醇邸辭曰「臣之子幼﹐載濤之子長﹐願太后善爲計。」太后微慍曰「汝糊塗﹐此如何時﹐而猶作是言耶﹗立汝之子爲穆宗毅皇帝之嗣﹐汝爲攝政王。汝𨿽無才能﹐擇有才能者爲佐﹐勉之毋懈。」慶邸請兼祧至再﹐不許﹐乃皆退出。及立儲詔下﹐末云「兼承大行皇帝之祧」﹐乃太后所未及知者。太后以光緒初年早有成議﹕今上生子﹐爲穆宗之嗣﹐有約在先。然樞臣擬兼祧之諭﹐亦合乎禮之變﹐未爲違旨也。

太后有私蓄三千萬﹐半在南苑﹐半在大內﹐皆用紅繩束之。庚子之歲﹐乘輿播遷﹐輦運不及﹐乃遺之去。八國聯軍入都﹐世相時以內大臣居守﹐用日兵爲衛﹐洎駕返而無所失﹐慈顏大悅﹐世相以此驟貴。孝欽皇太后崩﹐宮監黠者﹐盡其所有﹐以獻孝定皇太后﹐而鬮人之勢因此不衰。未幾﹐淸亡﹐孝定皇太后旋崩﹐宮禁內事﹐仍爲旗員把持。辛亥後﹐大內用度﹐想出於此﹐何時侵蝕始盡﹐亦無可考。

李蓮英所謂皮硝李也﹐在安得海之後﹐內監權勢莫逾於彼﹐然孝欽太后家法綦嚴﹐惟內務府中司員在其宇下﹐不能不常與周旋。當時大僚﹐幸邀慈眷而交通宮禁﹐或知之有素。外廷諸臣﹐莫得晤其人。蓮英從不輕出﹐識面尢稀。顯後晏駕之四年正月﹐火神廟會移於香廠﹐忽於遊人中﹐有人私語曰「此李蓮英也。」視之﹐乃黑醜大漢﹐適成其爲北方之彊者而已。小張徳繼爲總管﹐與京朝官吏時有酬應。母壽﹐賀客盈門。值騾馬市大街修治道路﹐爲途所必經﹐警吏爲之先期竣工。猶子某﹐供職軍諮府﹐已入宦途﹐與張紹軒軍門聯譜﹐隱有亢宗之意。淸末風气﹐人人觀念﹐頗以爲軍門之榮。親貴王公﹐反介軍門。以結於張徳﹐爲取悅宮闈之捷徑。軍門落職居京﹐以此之故﹐出爲江防軍帥﹐授兩江提軍﹐頗負時望。履任之始﹐無貲以往﹐張徳之母假以五萬金﹐而後成行。燕人重義气﹐張徳一家﹐視軍門如骨肉。鼎革之際﹐軍門力守金陵﹐不受各方之搖惑﹐事𨿽不終﹐東南方鎭未之有也。追惟終始之際﹐其情感未嘗不自是而來。歐陽公作《五代史》﹐立《宦者傳》一門﹐皆取其有關於國事者。吾於李蓮英﹑張徳竊有感焉。

項城以戊戌之變﹐得罪先帝﹐懼禍之及﹐倡爲立憲說﹐尊民權﹐重民意﹐俾無故不能誅大臣。楊杏城侍郎爲之計曰「立憲官制各有責任﹐不能兼差﹐公爲光桿總督﹐是未受立憲之益﹐而先受其損矣。」「光桿」者﹐俗語他無依附之謂也。項城不聽。旣絀於官制之會﹐知其策不行﹐乃獻交鄰之策﹐陰以樹外援。當是時﹐唐少川侍郎主交美﹐梁崧生侍郎主交徳。唐侍郎聘於美﹐議加兩國使臣之級爲大使﹐不得要領而歸。日本人忌之﹐有行反間於攝政王之左右者﹐曰「日本之至中國也﹐在三日之內﹔美之援中國也﹐在二十日以外。夫不憂三日之禍﹐而待二十日之援﹐謀臣失策﹐爲不忠。」度支部尙書澤公﹐以武進盛侍郎爲謀臣﹐袁﹑盛之仇固結不解﹐澤公亦不悅於項城所爲﹐讒之曰「歲費益巨萬﹐僅得大使之虛名﹐豈計之上者。」項城乃被逐於外。而遠交之策不行。

戊戌﹐常熟放歸。是日有旨﹐先令其待於外。常熟私忖﹕不過如甲申之屏出樞廷﹐甚至開去各項差使而已。詔下﹐捧而流涕。蓋以師傅之尊﹐等於斥逐﹐不稍予以禮貌﹐誠出人意外。丁未﹐善化放歸﹐適當夏令﹐樞廷諸臣來時稍早﹐皆釋冠帶﹐室內憩息。詔自內下﹐眾方趨視。善化學問本髙﹐年力正富﹐略爲觀察﹐一覽無餘。旋卽束帶整冠﹐入內謝恩﹐趨而出﹐無一語。戊申﹐項城放歸。是日樞廷散直﹐攝政王復召世﹑張二相入內﹐出詔旨。初更嚴厲﹐世相力爭﹐僅得開缺回籍。項城奉詔﹐面色皆赤﹐彊作獰笑﹐云「天恩誠厚。」時孝欽顯皇后之喪仍在宮中﹐先帝奉移觀徳殿﹐項城時爲恭辦喪禮大臣之一﹐輪日值宿。忽念及此﹐曰「今當直﹐柰何﹖」世相曰「吾爲子往。」項城半跪謝之﹐乃出爲歸計﹐聞其家人﹐恐有後患﹐力勸爲外國之行﹐項城意不之動。家人長跪許久﹐號泣隨之﹐乃以電話召張鎭芳都轉至京議之﹐爲籌貲斧計也。談至經夜﹐翼日與乘京奉車至天津。都轉在一等車至城站下。項城微服在三等車﹐至老龍頭車站下﹐寓利順徳飯店。使都轉往見直督楊文敬﹐無他意﹐乞資而已。都轉尙未言其來意﹐文敬聞項城至﹐大驚曰「渠奉旨回籍﹐胡可以來﹖若然﹐必以上聞。」都轉不復言而去。文敬以告其幕客﹐客或曰「𨿽然﹐必往慰之﹐毋令憾我。」文敬遣其子往﹐而都轉之言已先入矣﹐楊﹑袁由是不睦。項城旋得趙智庵﹑楊杏城兩侍郎電話﹐促其速返﹐乃還京就道。三公之出樞廷﹐情事相同﹐而處之不同如此。

南皮張文襄在京﹐嘗言泗州楊蓮府制府﹑杏城侍郎兄弟非一母所產。易實甫在側曰「同母兄弟也﹐公胡以決其不然﹖」文襄笑曰「一龍一豬也。」或問侍郎曰「子孰爲龍﹑爲豬﹖」侍郎曰「以南皮目光斷之﹐人果成進士﹐𨿽殺人﹐亦可以減罪。吾兄詞林中人﹐定爲龍﹐余定爲豬。」文襄又言「番禺梁彥孫太史與杏城侍朗必感同气而生。」疑其相似之甚。時尙爲詩鐘﹐一日﹐拈得「奇態」二字五唱﹐黃紹第叔庸得句云「弟兄岑氏奇皆好﹐姊妹楊家態並濃。」南皮大稱賞﹐稱爲鐘王。其於侍郎﹐無往而不加貶辭﹐諸如此類。洎慈聖上賓﹐項城斥去﹐醇王攝政﹐頗倚任南皮爲重。鐵寶臣尙書長陸軍部﹐與濤貝勒同領禁衛軍﹐深相結納﹐謂濤貝勒曰「袁黨之勢已摧﹐若去楊士琦﹐則根株盡絕。」濤貝勒初出任事﹐不知其爲何如人﹐曰「誰爲楊士琦者﹐余胡不知﹖」尙書曰「王於觀徳殿之下﹐喪服哭靈諸臣之中﹐有大紅鼻子者﹐卽是人也。」時先帝之喪﹐奉移觀徳殿﹐故尙書云然。良賚臣統制素仰南皮如泰山北斗﹐言及杏城侍郎﹐輒云「大紅鼻子﹐非佳物也。」

攝政就職﹐慶邸威權大損﹐見項城屏逐﹐知將及己﹐遇事更形退縮。宣統年間﹐政局情形極其複雜。鐵寶臣尙書喜於軍權在握﹐忽出爲江寧將軍。世伯軒相國於諸滿人中﹐負一時重望﹐忽與吳郁生同時罷值樞府。濤﹑澤參預密勿﹐權在樞臣上﹐傳聞濤將柄政﹐召用袁﹑岑﹐已忽寂然。足徵當時起落不定之象。慶邸依違其間﹐時或於彼有利。二年秋﹐朗貝子與東海入直﹐濤之力也。慶邸知朗之易與﹐玩之股掌之上﹐權勢日就恢復。又荏苒經年﹐攺慶內閣而後國亡。

世伯軒相國索勒豁金氏﹐今之張禹﹑孔光也。未嘗篡漢﹐然王莽之篡﹐實二人陰以縱之。索勒豁金未嘗貪橫﹐然慶邸之作惡﹐實彼有以成之。慶將以黷貨敗者屢矣﹐楊翠喜案几不免﹐奉查辦詔﹐泣曰「臣罪實當誅﹐不實柰何﹖」太后曰「言者有罪。」世相於此際﹐初未嘗爲慶陳辧。而召對之時﹐唯唯否否﹐令天顏不覺而爲之霽。項城放歸田裏﹐慶邸有聯帶去職之象﹐謂世相曰「如不用我者﹐宜自請退﹐母逆輿情而逐我。」世相爲之緩頰﹐而慶之貪橫得與國同休。其他大政因之遷延不舉者﹐不可勝舉。丁巳復辟﹐近臣中﹐𨿽知其未可﹐莫不欣喜。世相獨不然﹐是眞別有肺腸者矣。

良賚臣統制與世伯軒相國﹐在晚淸可謂第一流人物。世相以巽懦亡國﹐統制淸剛﹐適與相反﹐其覆邦家﹐亦與有勞焉。統制以丰沛子孫﹐東遊學於日本而歸﹐飽讀兵書﹐熟諳世變﹐適逢其會﹐夤緣得爲濤貝勒幕賓﹐處大有可爲之勢。時在光﹑宣末造﹐寧不知巖墻之下﹐舉動皆足致禍﹐乃一意新法練兵﹐招致非類﹐釀爲肘腋之患。天之生才﹐在前數十年﹐則爲多隆阿﹔在後數十年﹐則爲良弼。天實爲之﹐謂之何哉﹗軍諮府初名練兵處﹐統制爲司長。項城陰忌之﹐調至第三鎭﹐爲標統。其鎭統某夙以屠名﹐統制辭不往。時慶邸爲練兵處督辦﹐復調回京。項城不可﹐言將不用命﹐以去就爭。相持之際﹐皆訴於慶邸。慶邸兩解之﹐命統制往見項城言謝。項城聲色俱厲﹐促速至軍﹐曰「汝好爲之﹐且擢汝爲大將﹐不然斬汝首。」統制出﹐汗流浹背﹐謂人曰「生平所未見之嚴威也。」在軍三月﹐仍調京用。項城用人﹐善於操縱﹐諸如此類。然在前數十年﹐則爲胡文忠﹐在後數十年﹐則爲項城﹐亦天實爲之耳。昔人謂明末流寇﹐皆胡藍獄中功臣後身﹐𨿽寓言而有至理。淸白開國以來﹐朝廷頗負漢將。微特年羹堯﹑張廣泗﹑柴大紀以冤死也﹐嶽鐘琪部下健將紀成斌﹑曹識輩﹐俱不得善終。湘﹑淮將帥中興之績足與創業比隆﹐賞功亦薄。至亥子之際﹐所用漢將莫不負朝廷﹐殆亦天意與﹖

鎭國將軍載振使英﹐賀愛徳華七世加冕禮﹐歸授商部尙書。諸王公艷之﹐僉思作海外之遊﹐以獵取髙位。貝子溥倫之美﹐觀賽會﹔鎭國公載澤之歐﹑美兩洲﹐考察憲政﹔貝勒毓朗之廈門﹐招待美艦﹔鎭國將軍載搜之美﹔充一等參議﹔貝勒載洵﹑載濤之各﹐國考察海陸軍政﹐使節聯翩﹐不絕於道。諸王公年少未學﹐聲色狗馬之外﹐他無所知﹐舉動皆足以辱國。洵貝勒至英倫﹐館於王宮。客捨有食堂﹐各國王公貴人來者皆在焉﹐洵帥其護衛以往。護衛咸北五省籍﹐華人傭於英者﹐惟汽船工役﹐亦以北五省籍居多。護衛引爲鄕裏﹐食時與俱﹐同席者以爲大辱。英倫船廠商人聞吾國海軍大臣至﹐盛席作樂燕之﹐諾將往矣﹐已而不果。校閱師船﹐約以巳正﹐逾期而往。及至柏林﹐譽徳之彊﹐宣言於眾﹐諸多失辭﹐英人憾焉。濤貝勒至英﹐英幾不受﹐適愛徳華七世殂﹐彊以弔使往﹐許之。期以三日至四日始行。諸王在外﹐皆有挾妓之名﹐搜充參贊﹐尢無忌憚。

濤貝勒考察陸軍之役﹐從者皆軍將﹐惟李季臯侍郎以將門之子﹐廁於其間。途中聳恿貝勒﹐聯絡邦交﹐以爲牽制之計﹐貝勒意動﹐舟過檀香山﹐觀珍珠灣險要﹐防日本也﹐工猶未竣。規模之宏遠﹐經營之完美﹐爲生平見所未見。向所濡染於日本東京學生之言﹐以日本爲天下莫彊者﹐觀念稍變。至舊金山﹐吾國使臣張蔭棠迎而登陸﹐易車之華盛頓。車中﹐蔭棠曰「王之來也﹐專以軍事與﹖抑朝廷其有本指與﹖」貝勒曰「無之﹐專以軍事來也。」蔭棠曰「王其祕之與﹖余實爲行人﹐胡可以不知﹖」曰「否﹐其實無也。」蔭棠曰「然則王胡以來﹖昔歲唐紹怡來聘﹐列邦人士﹐好我者喜﹐惡我者懼﹐咸曰﹕『其中必有物。』紹怡返已逾年﹐忽焉而已﹐四方熒惑已甚﹐而王適至﹐若又無所見而來﹐無所聞而去﹐人其謂我何﹖然則王胡以來﹖」皆不應。蔭棠曰「國家之危﹐將在旦夕。以王之尊親﹐使於四方﹐苟利於國﹐觀時而動﹐何等不可者。不然﹐亦僞爲之﹐庶無貽羞於此。」貝勒深然之。至華盛頓﹐見總統塔夫特於白屋。貝勒凡燕宴﹐皆李侍郎相爲之通譯。白屋者﹐美宮也﹐制度簡略﹐其側有小園。賓退﹐主人導之園遊。及門﹐賓曰「昔者聞君宣言列國﹐以敝邑之土地﹑政事﹑權利爲不可犯﹐引爲已任﹐惠之至也。寡君拜君之賜﹐使某私焉。」塔夫特曰「是吾心也。」是夕﹐宴賓於白屋。坐中﹐外部大臣那克斯謂貝勒曰「吾國與中國﹐對立於太平洋東西兩岸﹐中國之無患﹐吾國亦有利焉。反是﹐害亦隨之。吾總統自麥金尼『羅斯福』以至今之塔夫特﹐莫不以中國之土地﹑政事﹑權利爲不可犯。塔夫特曾履中土﹐持之尢力。繼之而在位者﹐捨此莫由也。中國之事﹐當王者貴﹐一人有慶﹐兆民賴焉。非若此邦政俗﹐一興一革﹐必每人而悅之也。昔大彼得遊學而歸﹐而俄始大﹐以俄俗類於中國﹐君權獨重﹐一正君而國定也﹐子歸﹐曷不疏請幼主遊學於歐美﹐以爲變政之計。」各國通例﹕國主之宴﹐非有故﹐席間無頌詞。此時賓主歡甚﹐塔夫特謂那克斯曰「吾思今日之樂﹐仍以頌爲佳。」乃立而言曰「祝大淸皇帝之無恙也﹐祝其學之日進也﹐祝攝政王之行無不宜也。」膳畢﹐塔夫特請貝勒入菸室。塔夫特曰「國必自立﹐乃得他人之助。苟遇非禮﹐力拒之﹐不敵﹐公論宜爲之援﹐若已先與之﹐人誰與爭﹖」言竟﹐登樓入室﹐坐而言﹐更述前語。又曰「國家之彊﹐由內治也。內政不修﹐何以禦外。」知其將往歐洲也﹐則曰「於子之行﹐求友匪易。英之日﹑法之俄﹐皆與國也﹐烏能捨而親子﹗惟徳意志尙無他耳。」貝勒居華盛頓三日﹐相形於人﹐自慚於己﹐頗爲發憤﹐曰「我之存亡﹐僅於人微有牽掣耳。人猶如此﹐我何以堪﹗」乃電致攝政王書﹐具述其事﹐請速爲計。至英﹐英不禮焉。英人以銅官山爭礦﹐澳門勘界﹐達賴喇嘛革去封號﹐責難於我﹐如呂相之絕秦。適愛徳華七世殂﹐奉朝命以弔使往﹐四日而行﹐至徳﹐見徳皇威廉二世﹐與於宰相和魯威之宴﹐外部﹐大臣希音在焉。徳相與外部﹐衙署相屬。畢士馬克之相徳也﹐其子爲外部大臣﹐居處最近﹐朝夕得承其命﹐以是相傳視外部大臣如掾屬。時五月五日也。次日出徳京﹐往觀各軍﹐視諸險要。越四日﹐在克虜伯廠﹐始得電諭。令聘徳將﹐練兵於北徼外﹐借美國資本﹐興農工商業。爲並交兩國之計。乃謀於使臣蔭昌。蔭昌曰「昔余東歸﹐徳主謂余曰﹕『子之國孤立於東﹐吾國孤立於西﹐安得一日者左提右挈﹐使其勢不孤乎﹖』余歸﹐夫誰與言﹖今有此旨﹐機不可失也。朝廷之意﹐借美資﹑用徳將﹐未始非計。然用其人﹐多不過數百耳﹐奚足以動之﹖不如並用兩國之資﹐俾知其利大﹐以悅其心。」乃使蔭昌往見希音﹑何魯威而叩其意﹐僉曰「可哉。」問其節目﹐曰「且徐計之。」求見徳主道意﹐則以舊例所無辭。福納根漢者﹐接待官也﹐曾充湖北武備學堂教習﹐時位至正參領﹐願達意於徳皇﹐以電話詢諸侍從武官長。次日黎明﹐以復訊來﹐曰「寡君使余﹐從貝勒遊於波斯墩行宮。」李侍郎及蔭使相貝勒往。及門﹐行未數武﹐倏見徳皇牽一犬至﹐若相遇也者﹐旬福納根漢﹐福納根漢退。又行數武﹐入林中﹐胡牀一﹐徳皇與貝勒並坐其上﹐李侍郎﹑蔭使左右侍。徳皇曰「貝勒之意﹐予知之矣。明歲使吾子爲亞洲之遊﹐乃有條目﹐今未可也。吾國與中國過遠﹐今日之事﹐必與美共之乃無患。尢其要者在於內﹐未有內政不修而可言外交者也。」至奧﹐遂至俄﹐俄人亦不禮焉。俄皇拒而不見﹐辭言舟遊芬蘭海中﹐行無定所。固請﹐且私於其近臣某﹐始得行一覲禮。駐使薩季謙宴於其館﹐俄外部大臣伊思渥爾斯克坐與李侍郎相近﹐問曰「余昔使日本﹐遊北京﹐使館中遇勛貴李公者﹐誰與﹖」侍郎曰「家伯兄不在京﹐仲兄已逝﹐惟餘居京﹐與俄館最相習﹐其餘也耶。」伊思渥爾斯克曰「今玆王來﹐惜時之不令﹐未隆禮貌﹐滋以爲歉。」侍郎曰「昔我先公之來也﹐中﹑俄均爲與國﹐賓主至歡﹐今俄友日而疏我﹐理固宜然。」伊思渥爾斯克曰「是誰之過與﹖我疏爾耶﹐抑爾疏我也﹖」侍郎曰「始吾以俄爲上國﹐私與訂盟﹐欲以報日也。吾國土地﹐許其假道﹐築鐵路﹐爲軍用﹐無所吝惜。拳匪之難﹐訂東三省之約。苟利於俄﹐吾無不予也。英日之人號呼於側﹐吾不忌也。吾之親爾﹐其誰不知。自爾以堂堂大邦﹐敗於蕞爾小國﹐吾失所依而意有所移﹐焉能責我。」伊思渥爾斯克曰「尙言盟約耶﹗爾視我如寇仇。日﹑俄之役﹐袁世凱公然爲日本後援﹐秣馬厲兵﹐張揚於眾﹐爲吾之敵。幸彼眾僅數萬耳﹐亦幸而知俄之不可終滅耳。假使彼擁數十萬之眾﹐且將加兵於我﹐吾不勝其怒而出於是﹐君何責焉。」侍郎曰「以俄之大﹐而敗於日﹐辱莫大焉。吾意苟可以報日者﹐宜無不爲也﹔五洲各國﹐苟可以同仇於日者﹐宜無不與也。任何國焉﹐惟盟之尋﹐無與日本釋怨通好之理。胡爲反之﹐而與日本協以謀我﹖」伊思渥爾斯克曰「不然﹐此客气也﹐非國計也。國家之事﹐利則行之﹐何仇怨之有。始余使東京﹐獻聯日之策﹐君與相弗善也。日﹑俄戰作﹐余罷歸﹐未幾戰敗﹐政府念前言之驗﹐余進爲外務大臣﹐持前說益堅。當是時﹐師徒撓敗﹐杼軸久空﹐生聚教訓﹐非數十年弗克蘇。內顧之不暇﹐焉能謀外。旣不勝戰﹐焉能不作和計。釋日本之怨﹐與之通好﹐於是外平而內亦成。」余曰「昔中﹑俄親甚﹐英人焉﹐肆其流言於外。余昨入公室﹐見英主愛徳華七世畫像懸於壁上﹐而偶像置於案頭﹐英﹑俄相好﹐不言而諭。英之憾俄﹐出於性分之所固有。近數百年﹐英國文辭無問出於口﹐著之書﹐登諸報﹐莫不蓄有仇俄之意。任何邦國族類﹐有一語涉於親俄者﹐皆痛詆之不貸。牽率天下言論以從其後﹐而排斥乎異己﹐恨毒固結而不可解。今若此﹐可知人心之怨﹐無不可釋也。」伊思渥爾斯克曰「我師敗後﹐吾國勛爵銜日至深﹐余驟主聯日之說﹐必不入耳﹐其策必敗。先英而後日﹐乃合二國之成。於時奧人取波黑二州﹐英﹑法二國爭摩洛哥之利不相下﹐牽涉全歐﹐幾出於戰。我軍新衄﹐何以待之﹖與英修好﹐以弭戰禍而息吾民﹐持之數年﹐國勢復振。人心之怨無不可釋者﹐觀於英﹑俄相親益信。如中國親俄﹐卽今爲之﹐未爲晚也。及是時不思補救之策﹐恐他日之事﹐尙不止此耳。」伊思渥爾斯克言中﹐已含有庫倫之事矣。貝勒歸﹐欲自入政府﹐而引徐世昌爲佐。以李侍郎爲外務大臣﹐陸徵祥佐之。出世續﹑吳郁生於外朝﹐簡那桐爲駐防將軍。命曹汝霖使法﹐胡惟徳使俄﹐以俄日之爭滿洲也﹔錫良稍弱﹐不足禦侮。將設督辦鐵路大臣於盛京﹐假徳﹑美二國之資築葫蘆島至愛琿鐵路﹐由張家口經庫倫達恰克圖﹐由汴洛經西安達蘭州﹐橫亙西北。起岑春煊爲熱河都統﹐起袁世凱爲陜甘總督﹐用徳將校大練陸軍﹐以固邊圉。言於攝政王。王始猶聽從﹐世續﹑吳郁生皆罷值。良弼獻策於貝勒﹐不遽入政府﹐以毓朗﹑徐世昌嘗試之﹐銳志遂漸消滅。良弼本與李侍郎不睦﹐至是意見益深。貝勒幕中賓客猶且不和﹐安望平治天下。徳太子行至新加坡﹐以鼠疫爲辭而返﹐亦知其無所用矣。

濤貝勒至柏林觀操﹐武弁劉慶恩墮馬。慶恩者﹐湖北武備學生﹐福納根漢之弟子也。福納根漢時爲接待官﹐欲藏其拙﹐爲備車乘歸。貝勒惡之。良弼曰「人有豢馬者﹐使行則行﹐使止則止﹐使速則速﹐使徐則徐﹐惟聽用之﹐無不如志﹐謂之人騎馬。𨿽有良馬﹐任性而行﹐周旋不能﹐進退不可﹐謂之馬馱人。慶恩非騎馬﹐馬馱慶恩耳﹐奚以責爲。王之用人﹐騎馬乎﹖抑馬馱人也﹖」自是貝勒用人﹐趨於讒諂一派﹐而新學一流亦陰進矣。

淸末王公當道者﹐惟慶邸用人但知財貨﹐猶不脫本來面目﹐亦不至大爲宗社殃咎。振貝子於唐蔚之﹐僅以爲作官引導﹐學之惟肖﹐旋卽棄去不用﹐猶傳其父衣缽。洵﹑濤兩貝勒﹑澤公﹐則非徒爲利﹐而又自逞其才﹐故學生一派乘之而起。若輩接近邸第﹐把持部務﹐若似乎在王公及部員之間﹐生出一重障礙也者。至部則曰「王爺﹑公爺之意也。」在邸則又曰「部員非此不可。」因而上下其手﹐甚至潛施毒計﹐以覆其宗。革命之事﹐仍諸王公之自革而已。

澤公用武進盛尙書﹐有貝之財與無貝之才實兼收而並蓄。武進諳於財政﹐爲是時第一流人物﹐有王者起﹐必來取法﹐鈞衡重任﹐當之無愧。然澤公擁有漢冶萍股票﹐其暗號曰「如春」﹐謂帝澤如春也。𨿽不敢遽定爲賄﹐抑無人能斷其非賄矣。

炎涼之態﹐世所不免﹐然不如陶齋之甚。李季臯侍郎常述其反復﹐以爲笑樂。光緒三十二年﹐侍郎使於奧﹐陶齋以考察政治之命至。方議爲慈聖弭謗﹐談笑甚歡﹔忽以奧人供應不周﹐多方責難。侍郎曰「公之官有大使之級﹐而公所奉之命則非也。」不歡而散。侍郎畏其讒﹐先以情上達。陶齋歸﹐果有媒孽。那相笑曰「休矣﹐已爲被告而猶不知耶﹗」乃大沮喪不復言。次年﹐侍郎簡蘇臬﹐致書陶齋﹐時爲江督﹐久置不答。侍郎陛辭﹐據實上聞﹐且述前隙。慈聖曰「彼惡敢然。」次日奉旨調豫臬﹐旋得陶齋賀電。自是數日一訊﹐屬托其弟端錦。端錦者﹐河南侯補直隸州﹑充陜州鹽釐局總辦﹐通省第一差也。丁嗣母憂﹐求許奪情。陶齋書言﹕頻年虧累﹐賴弟鹽局歲助八千。旣知其事不行﹐猶請緩三月離差。卑鄙不堪言狀﹐直至其弟去而止。是後音問又絕。宣統初元﹐侍郎閒居京師﹐輒攜二妓至禦河橋旅店小飲﹐卽都人所云「六國飯店」也。時倫貝子猶未得志﹐輒來聚飲﹐興盡卽去﹐不相邀﹐亦不相送也。一日﹐貝子引陶齋入﹐略一周旋﹐若相識﹐若不相識者。次年﹐侍郎從濤貝勒考察軍事歸﹐一夕﹐貝勒由電話中言端四求見﹐俄頃卽至。嗣後數日必一來﹐食云則食﹐坐云則坐﹐如晉平公之於亥唐。是歲九月﹐粵督袁海觀制軍將告歸﹐謀缺者眾。陶齋忽邀侍郎夜飲﹐賓主二人而已。膳畢盡出所藏四王﹑吳惲名迹﹐互相鑑賞﹐侍郎曰「此誠美矣﹐猶不若余藏廉州冊爲盡美。」陶齋曰「猶有佳者。昨觀公齋﹐非缺煙客一家耶﹖」出煙客畫軸﹐懸之於壁﹐相繼而上﹐於俄頃間而太常之畫滿壁。陶齋曰「公擇其尢者﹐當舉以相贈。」侍郎笑曰「三日中﹐粵督必簡人往。俟公失鹿之後﹐如有所賜﹐必拜登。」陶齋慚而止。三年﹐陶齋卒以重賄得以侍郎候補督辦鐵路。時侍郎長兄伯行方爲郵傳部侍郎﹐用兄弟二人名公餞之。陶齋不允亦不辭﹐署於簡端曰「無暇。」翌日﹐送振貝子至英﹐與過於東車站﹐侍郎揶揄之曰「公平日爲吾食客﹐不速而來者屢矣﹐聞余宴客而自至者亦屢矣。今以侍郎候補﹐固無以加於我也﹐胡爲乎若是﹖」時送客者眾﹐咸問其故﹐侍郎具述簡端批語。陶齋笑謝曰「是日適有倫貝子之約﹐然則公仍賜食否﹖」於時倫亦在側﹐遂合爲一局而餞之。

九州故壤﹐疑皆蠻族舊居﹐其彊盛之故﹐始於異類之入主。舜東夷﹐文王西夷﹐鉆研故籍﹐猶可得其侵陵兼並迹象。所謂揖讓徵誅者﹐特古史文飾之辭耳。胡羯﹑氐羌﹑鮮卑﹑沙陀﹑契丹﹑女眞﹑蒙古據有中土。南面禦下。至今除蒙古尙有遺族外﹐其餘諸國﹐皆盡其所有而俱來﹐未幾﹐卽與之俱盡而不復見。茫茫禹域﹐眞亡國滅種之利器矣。推原其故﹐以小量加諸巨量。譬如一杯水對一車薪之火﹐不特水不勝火﹐而火猶將勝水﹐其勢然也。淸自滿洲崛起﹐君臨天下﹐悉主悉臣﹐鑑於前代之事﹐滿人不求文學﹐惟重騎射。八旗兵分防各省﹐扼諸險要﹐畫地而居﹐不與居民雜處﹐不與漢人聯姻﹐備之未嘗不周。然二百年間﹐滿人悉歸化於漢俗﹐數百萬之眾﹐僉爲變相之漢人。並其文字語言﹐爲立國之精神﹐𨿽俄於波蘭﹐英於印度﹐法於安南﹐百計摧殘而不能去者﹐滿洲人乃自棄之。皇帝典學﹐尙知國語﹐余則自王公大臣以下﹐僉不知其爲何物矣。淸末滿大臣帶領引見﹐太后前則易﹐皇帝前則難﹐以太后不通國語也。宣統三年﹐伊克坦入直﹐主重國書﹐未可謂爲識時務者﹐蓋已晚矣。

遼﹑金﹑元﹑淸四代起於北荒﹐有語言而無文字。彼中哲人﹐仿梵經之法﹐造爲字紐聲母及合聲之法﹐以成一朝文化﹐誠爲有益無損。若本有文字而憚其難讀﹐欲廢彼取此﹐是猶苦衣冠之繁重而欲反於裸體﹐惡宮室之造作而欲復歸於巢穴也。果如所言﹐試設身以想﹐則中國文字﹐與西南蠻族奚異。王小航自日本歸﹐造官語字母﹐爲欺人之計﹐猶可說也。勞玉初尙知禮教﹐乃立簡字學堂﹐誠不知是何居心矣。玉初選資政院議員﹐與東西洋歸國學生爭論﹐無夫姦法律甚力。是時淫風流行﹐廉恥道喪﹐僅爭末節﹐何濟於事﹗孟子曰「不能三年之喪﹐而緦小功之察﹔放飯流ヱ而問無齒決﹐是之謂不知務。」

沈子培方伯以提學使調署皖藩﹐履任之始﹐正值項城退歸林下﹐視皖撫寧州朱經田中丞蔑如也。督撫年終密考﹐爲司道黜陟之機﹐光﹑宣末造﹐難稍疏忽﹐而大體弗攺。撫藩交惡﹐以是方伯終不卽眞。未幾﹐張文襄逝世﹐內援旣斷﹐益覺吾道之孤。方伯自此終年請假﹐不履撫署﹐而其他酬應如故。楊杏城侍郎出任南京博覽會審查總長﹐路過安慶﹐方伯特爲出城往晤﹐尢足以驚俗眼而啟羣疑。未幾﹐卒自請解職去。二公負气﹐各不相下﹐君子之過﹐其是非得失﹐未易判也。熊成基兵變攻城﹐二公在圍中﹐同心協守。及變兵敗退遣散﹐時乞入城購物﹐中丞拒之﹐方伯曰「兒輩敢爲非耶﹖」中丞曰「縱之至內﹐且惡作劇。」卒不許。論者謂方伯頗漸染於近代學說﹐臨事之時﹐未若風塵俗吏之能斷。觀於辛亥長沙一役﹐可以鑑矣。鼎革以還﹐中丞復出﹐任爲直隸都督﹐頗爲名節之玷。然李陵曾言「身之不死﹐將有爲也。」陵後無所表見。中丞仕民國﹐爲直隸督軍。宣統復位﹐敵眾匿津租界﹐謀爲不利。中丞偵知之﹐遣邏卒伏其屋側﹐將擒而治之﹐且制止不使通電﹐綢繆牖戶﹐不遺餘力。適政府以張少軒兼直督﹐移中丞入京﹐爲民政部尙書﹐奪其權﹐於是縱敵生患﹐事遂不可爲。其後敵軍露布﹐聲中丞之罪﹐云「幾爲所制」﹐而中丞之心事見矣。方伯先入都﹐輒大言曰「今後毋談光﹑宣往事爲也﹐宜取法雍﹑乾﹐嚴明政體。」及敗南歸﹐慰同儕曰「何气餒之有﹖今科不中﹐下科再來。」方伯之志﹐始終不撓。其列科宜在言語文學之間﹐論事功則遜中丞甚遠﹐不能以成敗論也。昔許涵度護川督﹐馮蒿庵居其屬下﹐頗受窘辱。定興在樞府談川事﹐心爲不平﹐曰「許涵度市井耳﹐夢華書生﹐焉能與接。」慶邸時坐室中閱文牘﹐若聞之﹐若弗聞也者﹐訁言曰「市井猶能治事﹐書生何所用之﹖」後之史官﹐如作中丞﹐方伯列傳﹐老慶之言﹐不可以人廢也。

明太祖初從郭子興﹐馬皇后爲子興養女﹐明得天下﹑猶奉祀弗衰﹐不以爲辱也。亦不聞太祖以是之故﹑在郭軍中爲人所輕也。黔寧王爲明太祖養子﹐分封南服﹐與國同休﹐未爲下也。貴陽陳制府卽眞爲慶邸干女婿﹐朱綸卽眞爲載振干兒﹐論其先世閥閱﹐互通親好﹐未出情理之外﹐而況事涉渺茫乎。江侍禦聞貴陽制府之將入樞廷﹐寧州中丞繼直督﹐欲阻之而計無所施﹐急而出下策﹐舉此二者以劾慶邸﹐迫脇政府﹐不得不爲之中止。犯上爲作亂之萌﹐於此可見國勢之衰弱而將亡。曖昧之言竟形章奏﹐於此亦可見中國之污點。而類此之事﹐如李伯行之爲倭主甥婿﹐康有爲之進媚藥﹐在今日聞者﹐當爲失笑﹐而當日言之鑿鑿﹐𨿽知其謬而莫敢爲之辧。孟子曰「言無實不祥﹕乃凶兆也。」然侍禦以是左遷﹑告歸﹐遂不復出﹐爲淸末侍禦中第一完人﹐未始非福。

軍機大臣無一定之缺﹐以四人爲常﹐創立於雍正七年﹐怡親王﹑張廷玉﹑蔣廷錫﹑馬爾錫本只四人。近世能記憶者﹐法越戰役之後﹐禮親王﹑額勒和布﹑張之萬﹑許庚身﹑孫毓汶五人爲最久。十九年﹐許庚身卒﹐徐用儀以吏部侍郎學習行走﹐仍爲五人。日﹑韓事起﹐恭親王﹑戶部尙書翁同﹑禮部尙書李鴻藻﹑候補侍郎剛毅﹑禮部左侍郎錢應溥﹐相繼入直﹐同時九人之多﹐而舊人陸續皆出。樞府中﹐例有一名位居末﹐者鈔錄祕密文件﹐京語所云「摩棹子」者﹐徐﹑錢二公卽其人也。刑部尙書廖壽恆﹑禮部尙書啟秀﹐繼錢後亦與斯選。太后復訓政﹐大學士榮祿﹑協辦王文韶﹑刑部尙書趙舒翹入直﹐仍畱禮王領班。西安行在惟榮﹑王﹑趙三公隨往。趙旣得罪﹐鹿傅霖以侯補尙書入﹐瞿鴻機以工部尙書入﹐復爲四人。回鑾之後年餘﹐榮祿薨﹐慶親王奉命入﹐時仍四人。日俄事起﹐王文韶出﹐蒙古榮慶以禮部尙書入。又次年﹐天津徐世昌以候補內閣學士入﹐長白鐵良以戶部侍郎人﹐至是凡六人。迨三十二年官制攺革﹐軍機處定爲實缺﹐慶親王﹑瞿鴻機同奉朱諭﹐仍爲軍機大臣。更以長白大學士世續及閩縣林紹年由廣西巡撫以侍郎用同入﹐至是復爲四人。次年﹐瞿﹑林相繼出﹐醇親王入﹐鹿傅霖復入﹐張之洞﹑袁世凱又同入。兩宮上賓﹐醇王攝政﹐袁世凱出﹐那桐以大學士入。宣統初元﹐張之洞薨﹐戴鴻慈以法部尙書入。二年﹐戴﹑鹿相繼卒﹐貝勒毓朗﹑內閣學士吳郁生入。未幾﹐吳出﹐大學士徐世昌復入﹐仍爲四人。次年﹐廢軍機處﹐而國旋亡。

光緒二十七年﹐廢大阿哥溥傷。其時﹐醇王已聘定故侯熙元之女﹐慈聖不許﹐特指大學士榮祿女與王爲婚﹐冊封福晉﹐意中已有立儲之事矣。王在邸﹐方倚福晉以自結於上﹐敬而畏之。兩宮龍馭上賓﹐王攝政﹐福晉勢益張﹐頗以簋不飭聞於外。宣統三年夏﹐五貝勒載濤演劇於邸中以自壽﹐王生母太福晉並諸王公皆往。福晉方有娠﹐弗與焉﹐微服入市觀劇﹐且飲於肆而返。或奔告王﹐王大怒﹐馳歸責之。夫妻反目﹐太福晉亦不能制。次日﹐王怒不息。出﹐乘車擊窗﹐窗折。至海子﹐乘船擊幾﹐幾又折。是日﹐臣僚章奏﹐多被嚴斥﹐輒批云「著不準行」。京師傳爲笑柄﹐謂王猶是對福晉口吻也。

宣統之世﹐武進結於澤公﹐運籌帷幄之中﹐聲勢煊赫。授郵傳部尙書﹐與聞國政﹐平生志得意滿之秋﹐莫逾於此。當時路政紛歧﹐莫可究結﹐粵路收股及半而造路無多﹐悉資浪用。川湘兩省田租入股﹐等於加賦﹐集貲億萬﹐權操諸三數巨紳之手﹐頗有人言。武進於是主張鐵路幹歸國有﹐枝任民爲﹐盡塞以前獘竇。然未審歷年禍患潛伏之深﹐彼人死命必爭之處﹐川亂以成﹐鄂變隨起﹐而事遂不可爲矣。創議之時﹐項城時在彰徳﹐聞之﹐矍然曰「不意杏蓀魄力之大若此﹐余久有此意﹐而未之能行也。」然則英雄成敗﹐殆有幸有不幸耶。

湖廣總督瑞﹐滿人中之健者也。以蘇松太道陳臬開藩﹐皆未赴任﹐而辦淸鄕。袁海觀制軍督粵﹐入覲見項城。項城曰「萃如胡久不履新﹖」制軍曰「殆不欲再坐官廳﹑上手版矣。」項城曰「胡能盡如彼意﹖」制軍曰「彼心目中﹐未必有政府在也。」項城頗妒。及晉撫恩壽罷﹐內意已定瑞﹐樞臣薦寶﹐慈聖不悅﹐曰「予用一人﹐爾何勒焉﹖」項城頗言「山西方有事﹐撫臣爲一省首領﹐遠調需時﹐誰負其責﹖寶升任﹐駕輕就熟﹐較易爲理。上意重用瑞﹐何處不可者﹐奚拘於一地﹖」因之瑞沈滯年餘始簡蘇撫。時陸文節鐘琦爲布政使﹐瑞謂之「造糞機器」﹐傳爲笑柄。移督湖廣﹐自司道以下﹐盡以其所愛﹐易其所不愛。湘撫忤其意﹐密舉余壽平中丞代之。是年﹐蜀中民變﹐中丞未奉其命﹐遽以師往援﹐瑞嘆曰「廝養之卒﹐使持手版迎客﹐則舉措皆失其度﹐今而知司使之賢者﹐固未可專方面也。」驕妄類如此。及武昌亂作﹐瑞倉皇出走﹐登楚豫師船﹐匿於江中。城內軍士尙未盡叛﹐與變兵相持一日夜﹐聞總督遁﹐乃降。大軍北下﹐互戰方酣﹐瑞登輪遁至九江﹐於是全國瓦解。

辛亥八月庚子朔﹐越十八日丁巳﹐武漢之亂作﹐翌日聞於朝。己未﹐政府及各部大臣入見﹐環求起用袁世凱﹐王不許。庚申﹐辛酉宮門抄﹐言官有三數封奏﹐畱中不發﹐意亦爲是請也。壬戌﹐忌辰也﹐鎭國公載澤與慶邸過於壽皇殿之院下。澤曰「侄意﹐須項城一出。」慶曰「屢言之而王不聽﹐柰何﹖」澤曰「侄請獨對。」力爭之。出曰「王許我矣﹐命勿告政府。殆欲出自己意﹐以示惠也。」未幾﹐王果召慶入﹐下詔起用袁世凱。慶出﹐復召澤入。慶輩不知所以﹐坐於直廬以待。澤出﹐宣王之後命﹐曰「使朝臣中與項城習者賫詔前往﹐促之速來﹐善爲我辭焉﹐勿介意於舊事也。」遂令阮忠樞往彰徳。及歸﹐要約多端﹐王悉曲從。朝廷之情見勢絀﹐於是畢現。

澤公先與項城不諧﹐自鹽政攺革﹐長蘆鹽運使張馨庵都轉時有獻替﹐大得其寵﹐積漸疏通意見﹐其間已早融洽。亂作﹐都轉往來於京﹑津之間﹐澤公因有起用項城之議﹐其事𨿽不可知﹐其迹已略可尋矣。武進爲澤公謀主﹐當此之時﹐若似乎不聞不見﹐然於起用項城之事﹐亦大有力焉。鼎革後﹐武進致書孫慕韓中丞﹐使密陳當日之事﹐爲示好之意。項城曰「彼與我角力有年矣﹐今尙有目﹐作此言耶﹗」中丞失色而退。蓋武進初意﹐欲亂事卽平﹐漢冶萍不至受損﹐不知並宗社而亡之也。洎乎國破家亡﹐求保區區資財﹐爲捲土重來之計﹐仍遭呵辱﹐是豈彼所能料及哉﹗

張文襄有舊將二人﹐一曰張彪﹐一曰吳元凱。相傳﹐文襄有使女嫁爲彪妻﹐稱丫姑爺。閨闥之事﹐人莫能詳。世俗犭薄﹐旣隱善而揚惡﹐抑作僞以爲眞﹐不足論也。元凱爲先文莊舊部﹐吳武壯薦之往﹐練兵用湘淮紀律。彪迎上意﹐仿西法。故「凱字營」日削﹐而新軍日盛。光緒末造﹐湖北新舊兩軍競爭頗烈。舊軍抑制已久﹐有爆發之勢﹐元凱力遏﹐始已。卒以時尙所趨﹐舊軍裁撤罄盡﹐悉歸新制。北洋拓張六師﹐威權甚震﹐湖北一鎭一協﹐兵數𨿽遜而精過之。秋操之典再舉﹐評者曰「北軍由淮軍變化而成﹐皆百練之卒﹐以勇气勝。鄂軍自鄕校選出﹐具普通知識﹐見長官訓令﹐能自錄出﹐以學問勝。然下級軍校少年盛气﹐識力未足﹐易受益惑﹐隱患伏焉。」辛亥﹐武昌禍發﹐叛軍擁彪爲主。彪曰「殺我者﹐寧就戮﹐不然釋我。」叛軍以禮送彪過江﹐覓得黎元洪而立之。彪至漢口﹐集殘卒﹐會防營﹐招水師上岸﹐帥師不足三千人﹐扼大智門外京漢車站而守。叛軍由漢陽奪取漢口﹐連得三鎭﹐器精眾整﹐兵數一倍﹐勇气十倍﹐直前搏鬥。彪恥失武昌﹐戰頗力﹐相持稍久。援師不至﹐遂敗﹐朝廷亦不復用。先是﹐蜀中有事﹐命端方爲督辦﹐率鄂軍一混成旅﹐入川平亂。中途聞鄂事﹐兵變﹐端方被害﹐餘眾乃返。文襄練兵廿載﹐至是成爲戎首。

方事之殷也﹐爲新內閣謀者曰「西人心目中﹐凡國家之興﹐皆起於亂黨﹐成事卽爲國家。故亂勢一成﹐彼視與國家相等。洪楊之役﹐金陵未復之先﹐彼稱述忠﹑侍二王﹐儼然敵國。不寧惟是﹐南北美之戰﹐勝負未決之時﹐在彼族亦無別也。今武漢亂作﹐徧地伏莽﹐難保無蔓延之勢。年少學生潛伏其中﹐咸習於西人俗﹐尙或投其所好﹐用新建邦之名﹐布告各國﹐令守中立﹐約定從前所訂條約繼續有效﹐將何求而不得。吾於起事之始﹐先請於列彊﹐將庚子賠款遲期一年而加息焉。幣制借款早經借定﹐先假五百萬以應用﹐措詞頗易﹐計息歲不足百萬﹐爲財政計﹐亦未爲失也。且挾西人之資二千餘萬﹐入我此次戰費之中﹐而彼初未之覺。俟亂黨布告各國﹐不認八月十九以後吾國之約﹐則此約明明在後﹐功效乃大著。戰而捷﹐必加息以償。戰而不捷﹐匪惟無利﹐卽母金亦有礙焉。西人懼於我之敗﹐能不助我乎﹖縱不我助﹐必不至爲患﹐所以樹我之黨而破敵之計也。」閣議以聞於慶邸而從之。使胡馨吾往﹐教之言曰「吾國賠款﹐仰給於關稅﹐漢口一關﹐其尢著焉者也。不幸有亂﹐不能如期而至﹐請遲以期年。幣制借款現在銀行﹐尙未動用﹐請移緩濟急。何如﹖」皆對曰「諾。惟吾無所據以報吾國﹐乞以紅封來。」「紅封」者﹐外部與使署通信之名也。旣而﹐英﹑美復訊先至﹐允緩收庚款﹐而以幣款委諸承借銀行雲﹐閣臣皆喜﹐謂庚款者﹐彼官款也。幣款者﹐彼商款也﹐官款列於預算﹐彼猶以爲可﹐則商款之債票屆時付息﹐不致失信﹐宜無不可矣。英美皆有勢﹐旣已應諾﹐其他宜無不諾矣。澤公不許﹐曰「不可以失信於外人﹐且吾國之力可任也。」乃復使胡馨吾至各館索紅封。未幾﹐亂黨照會各國領事﹐請守中立﹐事成之後﹐以前之約﹐待之如初﹐惟八月十九日以後之約槪不承認﹐云「各國使臣咸謂舉動依乎禮法﹐而外交目光爲之轉移於不覺焉。」

灤州事起﹐軍諮大臣載濤﹐中夜召李季臯侍郎至其宅﹐示以張紹曾電奏﹐曰「事急矣﹐子曷爲我至彰徳見項城﹐使召紹曾而殺之。」對曰「紹曾方握眾爲亂焉﹐必其奉世凱之命而卽往。今日世變非常﹐人懷叵測﹐朝命之不能行於世凱﹐猶世凱之命不能行於紹曾也。乞以符予我﹐明日馳至天津﹐使張懷芝往﹐代將其眾。王請於上﹐以詔諭紹曾﹐且召之入朝議事﹐候其至而斬之。」濤曰「灤事方有變﹐易將可乎﹖」對曰「往日一紙之書﹐𨿽據數千里之地﹐擁數十萬之眾﹐孰不俯首帖服﹗灤軍之變﹐倡之者﹐料不過十數人耳。首鼠者必據其半﹐矧其士卒﹐尙有彊半不知者耶﹗見新師之至﹐趨迎不暇﹐何敢相拒。因而誅其反側﹐安其餘眾﹐少時卽定。懷芝宿將﹐足以辦此。」濤曰「彼石不令懷芝行﹐柰何﹖」對曰「此其所以必有天津之行也﹐將告以大局﹐權其輕重緩急。懷芝此行﹐僅以安眾耳﹔眾心安﹐則他將至而懷芝返矣。僅此旬日之間﹐奚爲不可﹖」濤曰「假而紹曾不受代﹐則如之何﹖」對曰「灤軍一鎭﹐半在永平﹐卽如紹曾之說﹐萬眾一心﹐亦僅五千而已。紹曾果以眾叛﹐入犯京師﹐必觸外人之忌。吾據庚子之約﹐令鐵路勿載其兵。彼𨿽疾行﹐七日之內不能至。吾眾能戰者禁衛軍萬人﹑毅軍萬人﹐京旗第一鎭亦萬人。以六敵一﹑以逸待勞﹐以順討逆﹐何憂不克﹗」濤曰「誘紹曾而殺之﹐可乎﹖」對曰「以計誘敵﹐胡爲不可﹖苟不欲刑之於市﹐要於丰臺而殺之一也。」濤曰「𨿽然﹐不可以專。」乃相與至東海宅﹐告之東海﹐口亦稱美﹐而唯唯否否﹐气不復振。於是決意取朝旨以行﹐次日﹐遂有宣布信誓十九條之諭。聞項城在彰徳﹐奉命爲欽差大臣﹐猶遷延不行﹐於移師徵餉之權﹐要索未已也。及見十九條之諭﹐曰「彼自棄之﹐於人乎何尢。」遂馳至軍。

八旗勁旅﹐爲朝廷宣力者二百餘年﹐光緒以後﹐气數已盡﹐𨿽欲振作﹐其何能興。發﹑撚之役﹐有塔忠勇﹑多忠勇最有名於一時﹐等而下之﹐勝克齋亦頗能戰。皆旗人爲將﹐然所將非盡旗營也。醇王抽練旗營﹐一日而黜三都統﹕烏拉喜崇阿﹑明魁﹑特而慶阿﹐可謂嚴矣﹐而不聞成軍。榮文忠武衛五軍﹐惟中軍爲旗籍。庚子之役﹐匪惟不戰﹐抑且四出劫奪﹐西兵入城﹐全師皆潰。濤貝勒統禁衛軍﹐平時養之如驕子﹑恃之若長城﹐及攝政王退歸藩邸﹐貝勒請罷軍統職。掾屬皆勸其保有區區兵權﹐以爲牽制之計﹐貝勒不允。問其故﹐不答。固問﹐則曰「吾婦泣於余前﹐不欲與於兵事。」魏桓範曰「汝兄弟﹐獨犭賣耳。」古今一轍。

唐才常之役﹐實挾士官學生吳祿貞輩以俱來。康﹑梁以攺革政治宣於眾﹐誑之回國﹐見張文襄﹐說使從己﹐不然則以兵諫﹐眾說而從行。及至武昌﹐乃知捐軀以當鋒鏑﹐本已不欲﹐故事一泄而全遁。祿貞謂人曰「吾奔至皖和悅州﹐過江之大通﹐始得附輪而下。見偵探二人隨己﹐有追捕之狀﹐當時卽欲投江泅水逸。在刻不容緩之際﹐汽笛一聲﹐微聞二人私語曰﹕『殆不在斯﹐下舟去。至滬﹐亦旣上日本郵船矣﹐與友偕至浴堂。一人似偵探﹐隨而同浴﹐先罷﹐故觸其衣落地﹐內中信件紛出﹐唐才常函在焉。友急掇起﹐嗔曰﹕『銀票何得疏忽。』此人旣行﹐余微嘆謂友曰﹕『險哉﹗』出門﹐車俟於門﹐倏見此人攀轅詢來歷﹐急馳而免。」是時﹐吾國何得有許多偵探﹐莫非祿貞驚疑所致﹐然可見其狼狽情狀。祿貞至日本﹐文襄不欲醜播之外﹐學費續寄不絕。未幾﹐距畢業期近﹐學生監督日本人福島書詢文襄曰「祿貞練習成材﹐棄之可惜。公如不用﹐吾將畱歸日本籍。如用之﹐不得借故殺害。」文襄許諾﹐福島親送祿貞至鄂。文襄以簽押房後一室﹐居之累月﹐察其無異志﹐乃遣至軍。洎北洋六鎭成立﹐設練兵處﹐慶邸與項城領之。鐵良主政﹐忌項城權重﹐欲兼用鄂中將士﹐以持其平。良弼薦祿貞﹐請以國家作保﹐慶邸從之。祿貞因而驟貴﹐官至統制﹐仍不攺其初態。武漢變作﹐躍躍欲動﹐爲人所刺死。新軍中咸疑項城爲之﹐理或然與。

打箭鑪﹐本四川總督轄境﹐髙宗以隸西藏。時藏爲我屬﹐駐藏大臣威勢之下﹐猶之乎由此省而攺歸彼省﹐無所謂予奪也。本朝盛世﹐藏中僧侶官職﹐黜陟之柄﹐操之在我。歷任駐使賣官鬻爵﹐漸失天家體制。琦善納賄﹐並其制度而悉更之﹐自是太阿倒持﹐駐藏大臣備位而已。光緒初﹐松氵桂任滿回京﹐見恭邸。笑問曰「藏丫頭風味何如﹖」對曰「別有風味。」時岐子惠將軍在坐﹐聞之﹐傳爲笑柄。於此可見﹐當時西域都護公然漁色﹐不以爲諱。先文莊督川之日﹐值瞻對爲亂﹐事平﹐仍以歸藏﹐不知者以爲姑息。文莊曰「今欲安邊禦侮﹐在於規復舊制。何須收回區區之地﹐而失全藏之心﹐是舍藏取瞻也。」邊吏頗欲以此邀功﹐言攺土歸流之利者甚眾﹐終不聽。及定興繼位﹐用張濟策﹐一試而敗﹐藏人羈縻未叛者又數載。趙次山﹑季和兩制軍昆仲相繼督川﹐始行開疆拓土政策﹐實逼達賴喇嘛出走。遂盡取巴塘﹑裏塘各土司之地﹐分設州縣﹐立西康行省﹐中國於是乎失西藏。未幾﹐川亂﹐季和制軍殉難﹐藏人乘間內侵﹐邊境因而多故矣。制軍之父文穎﹐知陽谷縣事﹐遭粵匪之亂﹐被七創死。兩世忠節﹐人多稱之。制軍喪歸﹐哀挽甚眾﹐中有一聯云「繼陽谷公﹐慷慨捐軀﹐取義成仁﹐世猶有亂臣賊子。」意譏其兄次山制軍嵩山四友也。

蘇撫程雪樓中丞﹐初以直隸州需次安徽﹐未甚得意﹐聞有署吾邑廬江縣之說﹐已而不果。中丞故與旗籍人有舊﹐因之吉林﹐大爲將軍長順所賞識﹐疏舉其材於朝。是時﹐日俄戰正酣﹐中丞與將軍達桂周旋兩大之間﹐頗負時望。長順卒﹐達桂繼爲吉林將軍﹐中丞氵存升道員﹐署黑龍江將軍。光緒三十三年﹐東三省攺官制﹐自將軍以下皆免官。中丞內有系援﹐外隆令譽。值新設黑龍江巡撫段芝貴因楊翠喜案罷歸﹐得畱署其缺。旋授奉天巡撫﹐調江蘇巡撫。由邊省而移腹地﹐身名俱泰﹐東三省攺官制之後所僅見者也。貽靄人將軍﹐吉林人﹐始與中丞爲摯友。京朝之事頗恃爲重﹐久而益得。兩家子弟男婦﹐相好無尢。朋友義重﹐親如家庭骨肉﹐本爲八旗舊家之風。及將軍以貪墨參案敗﹐中丞之子與貽谷之子﹐俱隨使節在俄京聖彼得堡﹐中丞子婦忽手刃將軍之子﹐兩人之誼遽絕。辛亥春﹐中丞以未曾到省之候補道員應徳閎署理江蘇布政使﹐爲言路所訐﹐奉嚴旨申斥。疑將軍之黨爲害﹐內不自安﹐頗有去位之意。亂作﹐推江蘇都督。項城建民國﹐授南京畱守﹐未幾﹐退隱。諸公子常往來吉林﹐與其他旗籍故人縞聯歡如故﹐益見北人之交堅若金鐵﹐至國變而不渝也。

馮星嚴中丞﹐以光緒癸未成進士﹐入翰林﹐二十年始外放道府﹐遷安徽徽寧池太廣道。不三年﹐氵存升江西巡撫﹐項城之力也。武昌變作﹐南昌新軍﹐學識遠出鄂省之下﹐而囂張過之﹐聞亂卽起﹐擁中丞爲都督。中丞托詞讓賢﹐適中馬毓寶意﹐得辭職歸裏。已登舟矣﹐毓寶送至江岸﹐拱手話別。中丞謝曰「後會有期。」毓寶誤會以爲江湖隱語﹐謂他日報復﹐如孟明之「三年拜賜」也。忽憶中丞與項城﹐兒女姻親而兼鄕誼﹐當日南方烏合不敵北兵節制之師﹐畏之如虎。惟恐中丞縱去﹐能爲後患﹐復挾之反﹐令作書致項城﹐招使來降。中丞不允﹐則軟禁之於一室﹐不令親友省視。中丞知不免﹐自承素有嗜好﹐日吸鴉片數次﹐毓寶許之﹐而微疑其有他﹐命監者給之﹐而但如其量止﹐毋得多予。居數日﹐中丞紿監者曰「汝日出購區區之物﹐不以爲煩乎﹖吾與汝金﹐爲我買供三日之用。」監者喜得沾潤﹐爲致如數﹐中丞乘間服之而死。中丞在任﹐江杏生侍禦曾劾其溺職﹐亦以項城之故而波及﹐嗣竟以死﹐可謂君以此始﹐必以此終矣。

遜位之先﹐項城授內閣總理大臣。楊杏城侍郎授郵傳部大臣。侍郎從唐少川尙書南下﹐與國民黨議和﹐梁燕孫京卿派署郵傳部大臣﹐署中相見﹐談及鐵路交通之便﹐京卿問侍郎曰「子知鐵路兼水陸交通之利乎﹖」曰「未也。」京卿曰「項城斥逐彰徳安置﹐欲往則畏有後禍﹐欲不往而不能﹐兩難之際。余時爲鐵路局長﹐獻計曰﹕『爲公備機車﹑坐車﹑行李車各一輛﹐置於公寓處相近﹐日夜使勿斷火﹐以待命。身在京刺探消息﹐苟不利於公﹐則立以告。是𨿽往﹐而緩急可恃以出走﹐至任何海口而止﹐猶之未往也。至公之屬下﹐自幕府以至騶從﹐皆取給於各路﹐朝夕相從﹐則在野與在朝何異焉﹖』」項城於侍郎爲舊交﹐其於京卿之新交﹐則甫見於此。

項城於楊氏昆仲皆善﹐及戊申放歸﹐往津被拒﹐自是與楊氏不愜。制軍身故﹐以津浦幾興大獄﹐幸邀寬典而奪宮銜﹐則張馨庵都轉受命項城爲之也。侍郎如在暗室﹐不知天日﹐輒爲呼冤﹐可謂昧於事情矣。中興以後﹐各省疆臣率效仿曾文正規模﹐不使其屬下接近子弟﹐故後門生部曲﹐多念舊恩而無從生惡感。項城爲督撫資淺﹐不知先輩典型﹐長嗣蕓臺左參﹐於乃翁故吏﹐無論文武兩途﹐少所滿意。文員中惟趙秉鈞﹑沈云霈﹐武將中惟王士珍﹑雷震春差爲許可﹐餘子碌碌﹐不足數也。於楊氏昆仲﹐尢多貶辭。項城在樞府時﹐左參屢謂人曰「如有語於家翁者﹐告雨人﹐勿告杏城。」鼎革後﹐將召侍郎入爲祕書總長。左參在徳﹐電致其父﹐力言不可﹐首云「勿須祕書譯」﹐而電稿仍入案冊﹐梁燕孫播而揚之。侍郎不安﹐堅辭不就。其後項城亦知內部不協﹐洪憲攺元﹐仿前朝之制﹐儲君之名﹐密藏於篋﹐聞爲第五公子云。

張少軒軍門﹐少從許仙屏中丞爲末弁﹐性放曠﹐不受羈勒。好博﹐屢喪貲而蝕公款。中丞將懲處之﹐夫人稱其能﹐縱之去。至廣西﹐投蘇軍﹔走奉天﹐隸毅軍﹐殊碌碌無所短長。旣而﹐隨項城練兵小站﹐充管帶。項城開府直隸﹐所部益張﹐軍門得統帶巡防營﹐駐直豫交界。鑾輿東返﹐扈從至京﹐畱充宿衛﹐授建昌鎭總兵﹑擢南提督﹐移甘肅﹐皆不履。一時恩眷﹐無與倫比。始而宮門內外﹐旣而聖駕左右﹐莫非張部。會項城入都覲見﹐蒙恩賞戲﹐見張部兵甲鮮明﹐盈階上下﹐駭然曰「如其有變﹐將若之何﹖」與樞府謀﹐徙之外鎭。值日俄戰後﹐東省徧地皆匪﹐乃調充奉天行營翼長﹐節制三省防軍。𨿽尊榮備至﹐不免有名無實矣。

東三省爲胡匪出入之區﹐軍門至任﹐迄無以遏橫行之勢。京朝官多疑其通匪﹐然事無確證﹐莫以讞其罪也。歷任將軍﹐總督﹐咸優容之。曁錫靑弼制軍開府遼東﹐素耳其名﹐欲視其人﹐以察其藏否。值軍門在京﹐調知來意不善﹐日遊於外以避之﹐使不獲晤。制軍不得已﹐一日淩晨﹐突往見之。出謂人曰「吾入少軒庭﹐陳設古玩﹐皆裝潢置篋中﹐如入古肆。嘆曰﹕『美哉室也。』少軒曰﹕『兩宮所賚也。』吾曰﹕『然則賜第也歟哉﹖』少軒曰﹕『臣受欽賞﹐年來積至數百﹐且盈千件。上知臣貧﹐輒予白銀﹐曾一次多至萬五千﹐合計數幾六萬。盡玆屋中所有﹐不過如是而已。非皇恩之厚﹐安得享此以終耶﹗』余聞斯言﹐遂無柰何也。」及履任﹐總督﹑提督﹐按諸大淸典籍﹐品級相等。軍門於前任東海制軍﹐甘居屬下﹐至是則分庭抗禮。問之﹐則曰「菊帥﹐吾舊長官也﹐而何比。」於是卒不相下。𨿽名掛彈章﹐終不爲屈。

軍門性好揮霍﹐平時黃金散盡﹐曾不少惜。及至窘時﹐頗受經濟束縛之苦。宿衛數載﹐每至年終﹐輒向項城求乞。一歲﹐項城拒不見。旣而﹐以銀帖二千予楊杏城侍郎﹐曰「子歸﹐少軒必俟乎爾﹐幸舉此畀之﹐勿混乃公爲也。」項城惡軍門﹐然畏其聲气通於宮禁﹐故寬假之﹐已而果然。小徳張未得意時﹐軍門知其有寵於皇后﹐輒先納交甚篤﹐且與聯宗。張母有私蓄﹐軍門常貸以濟急﹐通家之好不啻焉。隆裕尊爲皇太后﹐小徳張爲總管﹐聲勢煊赫﹐軍門因緣而爲顯要。洵﹑濤初起﹐猶介以自結於太后﹐下此者勿論已。軍門旣儕於朝貴之列﹐求遂所欲。值姜翰卿統制有瘠首疾﹐偶行數武﹑常暈眩不已﹐必席地坐片刻乃復。每入內庭﹐途中輒三四息﹐大有衰態。軍門乘機欲奪毅軍而代之將﹐樞臣﹑陸部無可無不可。旣有成議﹐統制知之﹐往見慶邸求退﹐遣散其眾﹐曰「此軍自宋﹑馬以來至於今﹐事三主矣。其父兄斷ㄕ決腹於疆場之上﹐今之存者﹐皆鋒鏑之餘也﹐忍激之爲變而盡芟夷之乎。」且泣。時當道諸公相忍爲國﹐懼不敢發。軍門曾在毅軍﹐軍中亦有爲之助者﹐慫恿其前進﹐毋爲气餒﹐以此相持不決者累月。適程從周軍門逝世﹐乃以程平齋繼任長江水師提督﹐使軍門統江防軍﹐駐浦口。軍門𨿽不悅於出京﹐然賦閒已久﹐驟得此事﹐欣然就任而去。異日革命軍起﹐朝旨北洋陸軍盡隸項城麾下﹐時北軍之能爲異同者惟毅軍。項城入覲﹐及返私捨﹐賓客盈門﹐皆辭焉﹐只見姜統制一人而與之謀。假使斯時毅軍統領爲少軒軍門﹐則前敵諸將領𨿽合詞吁請共和﹐猶有後路可退﹐有淸皇室不至處於絕路也。武昌之亂作﹐蔓延至江南﹐所在新軍響應﹐防之更甚於寇。倚以備緩急者﹐惟江防軍是賴。軍門簡江南提督﹐帥師駐寧﹐更遣二營至皖﹐以壯气勢。卒只五千﹐又分一千以去﹐兵力單弱之甚。江南第九鎭變﹐江防軍擊走之。未幾﹐蘇﹑浙﹑滬﹑鎭﹑淮﹑浦敵眾大至﹐軍門堅守不出。上海教會遣使說之罷兵﹐軍門曰「我江南提軍﹐非盡復吾土不止。」初﹐江防軍全部南渡﹐軍門誓死矢忠報國。部將張文生諫曰「無益也。苟死而仍無濟﹐曷若姑畱吾身﹐以有待焉。願守浦口爲歸路。」軍門許之。事亟﹐文生具舟﹐濟師北遁﹐全軍而返。自是軍門於文生言聽計從﹐與白寶山並倚如左右手。

癸丑南北爭戰﹐軍門奉項城命﹐與馮國璋分途南下﹐夾攻金陵。國璋由津浦鐵路﹐軍門由運河﹐勢如破竹﹐先入城﹐欲得其地。項城不予﹐以國璋爲南京都督﹐攺江防軍曰「定武軍」﹐移駐徐州。初﹐毅軍制度﹐名位髙下與兵權多寡各不相涉﹐惟視乎帥意而已﹐喜而與之﹐兵數立增﹔惡而奪之兵數立減。馬忠武曰「吾嘗拂宋忠勤意﹐不數日間﹐以吾部悉分隸他將﹐所餘百人耳。」毅軍成於豫中防撚之日﹐當時染霆軍之習﹐容納遊勇﹐有額則補爲正軍﹐平時僅給食而已。臨戰趨以應敵﹐勝則銳師繼之﹐不勝則整師以乘敵懈﹐霆軍常資以集事。軍門在徐﹐沿襲舊法﹐整軍經武﹐眾至五萬﹐虎踞津浦中心﹐爲海內重望。各省使者集麾下﹐事無巨細咸就取決﹐名爲徐州會議。項城去位﹐黃陂繼之﹐北洋諸將帥不滿於其所爲﹐咸有別圖。於是﹐思舊之人﹐心爲之一動﹐羣趨於軍門﹐爲恢復計。適黃陂免倪嗣衝職﹐以軍門兼代﹐眾怒愈張﹐而於我益利。軍門乘機善導﹐倡言復辟各省之使者﹐咸電詢於其府主﹐欣然從命﹐成立密約。會黃陂招軍門至都﹐調停各省紛局。文生﹑寶山懼於祿位之危﹐悉持勿去。幕中文士眷懷故主﹐視事過輕﹐幾如反手之易。軍門未有設備﹐攜衛軍千人﹐乘津浦車北上。及津﹐淮南鹽運使劉某﹐軍門之心腹而所識拔以至今職者也﹐力阻撓之。且爲之謀曰「不如任擇一人爲閣老﹐姑畱今政府爲吾用。」從之。旣而授官施令﹐悉乖所欲﹐軍門毅然奮起﹐扶幼帝復位。以軍機大臣兼直隸總督﹐宰相而領節度使﹐周﹑召方伯之任也。軍門平時誓詞﹐復江南提督原任﹐言行殊不相符﹐各省使者簽名於密約者無不食言而肥﹐兵事乃作﹐軍門以衛軍一營支持數日而敗。軍門遁入荷蘭使館﹐乘隙至津﹐於是乎終身焉。

民國初年﹐軍門統軍之眾﹐各省無出其右。身沒之後﹐遺產無多﹐𨿽因經商不善之故﹐多所虧蝕﹐然爲數較少﹐比之同時之領軍者﹐或相倍蓰﹐或相什百﹐或相千萬﹐眞不可相提並論矣。忠於故主﹐視富貴如敝屣﹐至死不渝初志。後之作者﹐亦將有感於斯人。

軍門初至金陵﹐遊秦淮河﹐眷揚妓小毛子﹐納之爲妾。距革命未久﹐小毛子以目盲﹐失寵遣去。揚州妓女多住鄕間﹐亂中投奔親族﹐道出淮上﹐扼於兵﹐從者呼曰「張軍門之夫人也。」時軍門守金陵不下﹐適爲眾矢之的。淮上軍得此奇貨﹐欲挾以爲質﹐迫軍門獻城出降。上海報館﹐更造出一種謠言﹐謂軍門本無鬥志﹐以失小毛子﹐老羞成怒﹐忿而出於一戰﹐無識之徒轟然和之﹐眾口一辭﹐遂有以吳三桂之圓圓爲比例。言淸得天下失天下﹐恰有一被掠婦人﹐爲之渲染生色。嗣知爲棄妾﹐謠風乃息。

復辟之役﹐康有爲簡弼徳院長。當時創舉﹐用人不拘資格﹐於有爲舊職﹐未之計及也。有爲奉詔謝恩﹐以一品服色往﹐見者知其未脫艸野之气﹐莫不匿笑。當道不得已﹐賜以頭品秩﹐有爲奔走經年﹐他無所得﹐僅頂帶榮身而已。時敵軍露布曰「將帥則烏雲瘴气﹑幾榻煙霞﹔謀臣則巧語花言﹐一羣鸚鵡。」出於梁啟超手﹐不爲有爲稍畱餘地﹐無論知與不知皆哂焉。有爲仕淸﹐終未攺節。暮年耽於古刻﹐遊陜西﹐至某大廟﹐買得宋刊經典以歸。運經汴洛道中﹐爲土人所覺﹐詆爲攘奪而追取之﹐其中什一已攜至滬。有爲故後﹐有好事者影印陜中宋藏﹐其所缺者﹐猶假諸有爲之家﹐始成完璧云。

