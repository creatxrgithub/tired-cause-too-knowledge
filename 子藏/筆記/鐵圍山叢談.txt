《鐵圍山叢談》﹝宋﹞蔡絛撰

鐵圍山叢談卷第一太祖皇帝應天順人﹐肇有四海﹐受禪行八年矣。當乾徳之五祀﹐而五星聚於奎﹐明大異常。奎下當曲阜之墟也。時太宗適爲兗海節度使﹐則是太宗再受命。別本並有「也」字﹐張本「受命」下校增「之祥」二字。凡吳本﹑張本並同者﹐例以別本槪之﹐非於吳﹑張外﹐更有一本也。此所以國家傳祚聖系﹐皆自太宗。應符旣同乎漢祖﹐而卜年宜過於周曆矣。仁廟晚未得嗣﹐天意頗無聊﹐稍事燕遊。一日於後苑龍翔池南作兩小亭﹐東一亭曰迎曙。未幾﹐立皇侄爲皇子﹐而賜名適與亭名合。不一年卽位﹐是爲英宗。神宗當寧﹐已負疾。一日﹐後苑池水忽沸﹐且久不已。神宗爲睥睨而不樂。有抱延安郡王從旁過者﹐池沸輒止﹐莫不駭異。未幾﹐延安郡王卽位﹐別本並無「郡王」二字。是爲哲宗。哲廟元符時﹐鄧王薨﹐祈嗣於泰州徐守眞世號「徐神翁」者。天意切至﹐徐曰「上天已降嗣矣。」再三遣使追詢其故﹐卽大書「吉人」二字上之﹐一時莫曉。後端王繼立﹐始悟吉人者﹐太上皇禦名也。政和間﹐東宮頗不安﹐其後日益甚。魯公朝夕危懼﹐保持甚至。宣和庚子﹐有孫宗鑑者﹐時爲紫微舍人﹐密語魯公曰﹕吳本「密」作「私」。「公毋慮。昔哲廟惡百官班聯不肅﹐而後臺吏號知班者必贊言端笏立定﹐又頃有八寶矣。今復增而九之﹐且名之曰『定命寶』。春宮蓋始封定王﹐世次則九﹐吳本」則「作」爲「。則立定之語﹐九寶之兆﹐天其命之矣。」魯公頷之。後宗鑑之言果應。別本「果應」並作「信」。政和間﹐太上諸皇子日長大﹐宜就外第﹐於是擇景龍門外地辟以建諸邸﹐時鄆王有盛愛﹐故宦者童貫主之。視諸王所居﹐侈大爲最﹐乃中爲通衢﹐東西列諸位﹐則又共爲一大門﹐鍚名曰「蕃衍宅」﹐悉出貫意。時愚甚懼﹐吳本「愚」作「議」。蓋取詩之敍「蕃衍盛大」而下句﹐則識者深疑之﹐亦知其旨意之屬在鄆邸而已。後及都城傾覆﹐然第三位乃今上﹐果中興。張本云「然第王位也」﹐無「乃」字。宣和歲乙巳冬十二月﹐報北方寒盟。二十有三日﹐上皇有旨內禪。時去歲盡不數日。故事﹐天子卽位踰年卽攺元﹐於是中書擬造﹐取「日靖四方﹐永康兆民」二句﹐請號年曰「靖康」焉。靖康之初﹐今上在康邸﹐因出使講解而威徳暴天下﹐故識者多疑以爲靖康於字焉「十二月立康」也。是後一年而中興。太上皇旣北狩﹐久不得中原音問﹐別本「久」並作「略」。以宗社爲念。久之﹐一旦命皇族之從行者食﹐禦手親將調羹﹐呼左右俾出市茴香。左右偶持一黃紙以包茴香來。吳本「持」作「拾」。太上就視之﹐乃中興赦書也。始知其事﹐於是天意大喜﹐又謂﹕「夫茴香者﹐回鄕也。豈非天乎﹖」吳本「乎」作「意」。於是從行者咸拜舞稱慶。其後𨿽八駿忘返﹐然鸞輿竟還矣。中興歲戊辰冬十有一月得之於韋侯許者﹐慈寧皇太后之猶子也。頃得罪髙涼﹐召還﹐道過於此。案宋史韋太后弟淵。淵子三人﹐訊﹑謙﹑讜﹐無名許者。考訊﹐紹興中官至達州刺史﹐坐過﹐用太后旨降武徳郎﹐輿嶺外監當﹐則「許」蓋「訊」字之誤。諸本俱同﹐姑仍之。副車弟案愧郯錄云「副車﹐蓋謂其弟﹝人各下革﹞﹐尙徽宗女茂徳帝姬云。」嘗得太祖賜後詔一以藏之。詔曰「朕親提六師﹐問罪上黨」云云「末有回日﹐今七夕節在近﹐錢三貫輿娘娘充作劇錢﹐案愧郯錄引此書作」則劇錢「。千五輿皇后﹑七百輿妗子案」妗子「二字﹐據愧郯錄增。充節料」。問罪上黨者﹐國初徵李筠時也。娘娘卽昭憲杜太后也。皇后卽孝明王皇后也。嗚呼﹐有以知聖祖不忘本者如此﹐是安得不興。太上以政和六七年間﹐始講漢武帝期門故事。初﹐出侍左右宦者別本「侍」並作「時」。必攜從二物﹐吳本「從」作「持」。以備不虞。其一玉拳﹐一則鐵棒也。玉拳眞於闐玉﹐大倍常人手拳﹐紅錦爲組以系之。鐵棒者﹐乃藝祖仄微時以至受命後﹐所持鐵桿棒也。棒純鐵爾﹐生平持握旣久﹐而爪痕宛然。別本云「而爪痕至今猶存」。恭惟神武﹐得之艱難﹐一至斯乎﹖太宗始嗣位﹐思有以帖服中外。一日﹐輦下諸肆有爲丐者不得乞﹐因倚門大駡爲無賴者。主人遜謝﹐久不得解。卽有數十百聚﹐方擁門聚觀﹐中忽一人躍出﹐以刀刺丐者死﹐別本「刺」並作「事刀」。且遺其刀而去。會日已暮﹐追捕莫獲。翌日奏聞﹐太宗大怒﹐謂是猶習五季亂﹐乃敢中都白晝殺人。卽嚴索捕﹐期在必得。有司懼罪﹐久之﹐迹其事﹐是乃主人不勝其忿而殺之耳。獄將具﹐太宗喜曰「卿能用心若是﹐𨿽然﹐第爲朕更一覆﹐毋枉焉。且攜其刀來。不數日﹐尹再登對﹐以獄詞並刀上。太宗問﹕」審乎﹖「曰﹕」審矣。「於是太宗顧旁小內侍﹐取吾鞘來。小內侍惟命﹐卽奉刀內鞘中。因拂袖而起﹐入曰﹕」如此﹐寧不妄殺人。「仁宗聖度深遠﹐臨事不懼。當寶元﹑康定之時﹐西夏元昊始叛﹐而劉平敗死﹐京師爲雨血。及報敗聞﹐上喜曰﹕」天下平安久﹐故兵將不知戰。今旣衂﹐必自警。宜少須之﹐當有人出矣。「後果勝﹐而元昊請服。上又曰﹕」國家竭力事西陲﹐累數年﹐海內不無勞獘。今幸甫定﹐然宜防盜發﹐可詔天下爲預防也。「會山東有王倫者焱起﹐轉鬭千餘里﹐至淮南﹐郡縣旣多預備﹐故卽得以殺捕矣。自秦漢以還﹐時主能享國多歷年所者﹐獨漢武帝在位五十四載。案別本並作」五十五載「。考武帝建元元年辛丑﹐至後元二年甲午﹐正五十四載。吳本作」五十五載「﹐則是庚子卽位始也。今並存之。然末年巫蠱事起﹐成衛太子之禍。梁武帝在位四十八載﹐唐明皇在位四十四載。案別本並作」四十五載「。考玄宗以延和元年壬子八月卽位﹐是年卽攺元先天﹐至天寶十五載丙申幸蜀﹐正四十五年。似當以別本爲正。是二君者﹐亦終有侯景﹑祿山之亂。而我仁宗皇帝在位四十二年﹐始終若一。烏乎﹐休哉。案此條首句」自「字上﹐別本並有」又「字﹐連上爲一條。哲宗卽位甫十歲﹐於是宣仁髙後垂簾而聽斷焉。及寖長﹐未嘗有一言。宣仁在宮中﹐每語上曰﹕」彼大臣奏事﹐乃胸中且謂何﹐柰無一語耶﹖「上但曰﹕」娘娘已處分﹐俾臣道何語﹖「如是益恭默不言者九年。時又久已納後。至是上年十有九矣﹐猶未復辟。一旦宣仁病且甚﹐尙時時出禦小殿﹐及將大漸﹐謂大臣曰﹕」太皇以久病﹐懼不能自還﹐爲之柰何﹖「大臣同辭而奏﹕」願供張大慶殿。「宣仁未及答﹐上於簾內忽出聖語﹐曰﹕」自有故事。「大臣語塞﹐旣趨下﹐退相視曰﹕」我輩其獲罪乎﹖「翌日﹐自上命軸簾﹐吳本無」自「字。出禦前殿﹐召宰輔﹐諭太皇太后服藥﹐宜赦天下。不數日﹐宣仁登仙﹐上始親政焉。上所以街諸大臣者﹐匪獨坐變更﹐後數數輿臣僚論昔垂簾事﹐曰﹕」朕只見臋﹝上北下肉﹞。「魯公頃爲愚道之﹐亦深嘆哲廟之英睿也。頃有老內侍爲愚道﹐昭陵遊幸後苑﹐每獨置一茶牀﹐列肴核以自酌。有得一杯湯賜飲者﹐時以爲寵幸非常﹐乃張貴妃而已後追謐溫成皇后者也。又有老吏﹐常主睿思殿文字﹑外殿庫事能言﹐偶得見泰陵時舊文簿注一行﹐曰﹕」紹聖三年八月十五日奉聖旨﹐教坊使丁仙現祗應有勞﹐特賜銀錢一文。「烏乎﹐累聖儉徳﹐類乃如此。國朝諸王弟多嗜富貴﹐獨祜陵在藩時玩好不凡﹐別本並云」嗜玩早不凡「。所事者惟筆研﹑丹靑﹑別本」惟「並作」獨「。圖史﹑射禦而已。當紹聖﹑元符間﹐年始十六七﹐於是盛名聖譽吳本無」於是「二字。布在人間﹐識者已疑其當璧矣。初與王晉卿侁﹑宗室大年令穰往來。二人者﹐皆喜作文詞﹐妙圖畫﹐而大年又善黃庭堅。故祐陵作庭堅書體﹐後自成一法也。時亦就端邸內知客吳元瑜弄丹靑。元瑜者﹐畫學崔白﹐書學薜稷﹐而靑出於藍者也。後人不知﹐往往謂祐陵畫本崔白﹐書學薛稷。凡斯失其源派矣。太上皇受命﹐灼爲天人﹐蓋多有祥兆﹐繇是善道家者流事。吳本無」事「字。晚建上淸寶籙宮﹐延接方士。一日簾前有劉棟者﹐上其所遇韓眞人丹﹐以獻天子。其狀如蠟﹐以手指揭取而服之﹐翌日則又生無窮也。上曰﹕」汝師賜汝長年丹﹐別本並無「丹」字。而朕奪之﹐非朕志也。「當簾前還之。此與秦皇﹑漢武異矣﹐可謂盛徳也哉。慈聖光獻曹后佐佑仁廟定策﹐立英宗﹑神宗﹐乃本朝后妃間盛徳之至者也。吳本無」間「字。其在父母家時﹐與羣女共爲撚錢之戲﹐而後一錢獨旋轉盤中﹐別本「獨」字上並有「輒」字。凡三日乃止。及晚歲疾﹐病急﹐顧左右問此爲何日。左右對以十月二十日﹐實太祖大忌日也。後頷之﹐乃自語曰﹕」只此日去﹐只此日去﹐別本並無復句。免煩他百官。「蓋謂不欲別日立忌﹐使百官有司有奉慰行香之勞﹐就是日則免﹐於是以二十日崩。今人學道﹐號超脫非常﹐一旦於死生之際﹐未必能達變。後之始終若此﹐豈非天人乎哉。神廟當寧﹐慨然興大有爲之志﹐思欲問西北二境罪。一日被金甲詣慈壽宮﹐見太皇太后曰﹕」娘娘﹐臣著此好否﹖「曹后迎笑曰﹕」汝被甲甚好。別本並云「汝甲甚稱好也」。𨿽然﹐使汝至衣此等物﹐則國家何堪矣。「神廟默然心服﹐遂卸金甲。慈聖光獻曹后以盛徳著﹐而宣仁聖烈髙後以嚴肅稱。在治平時﹐英宗疾旣愈﹐猶不得近嬪禦。慈聖一日使親近密以情鐫諭之﹕」官家卽位已久﹐今聖躬又痊平﹐豈得左右無一侍禦者耶﹖「別本」無一「並作」一無「。宣仁不樂﹐曰﹕」奏知娘娘﹐新婦嫁十三團練爾﹐別本「新婦」下並有「始得」二字。卽不曾嫁他官家。「時多傳於外朝。魯公在北門爲承旨﹐旣艸哲廟元符末命﹐於是太上從端邸始卽大位﹐吳本無」始「字。遂有垂簾之舉。時欽聖憲肅向後命禦藥院內侍黃經臣傳旨曰﹕」嗣君已長﹐本不應垂簾﹐吳本「垂簾」下有「聽政」二字。以皇帝聖孝﹐宮中累日拜請﹐吳本無「宮中」二字。泣涕不已﹐今姑循聖意。才竣國事稍定﹐卽當還政﹐必不敢上同章憲明肅與宣仁聖烈二後﹐終身稱制。卿可依此艸詔﹐明示天下。「當是時﹐魯公旣惟命﹐卽書所被旨﹐載諸學士院及家集。是後𨿽同聽斷﹐曾不半歲﹐吳本作「載」。永泰靈駕猶未發引﹐卽還就東朝之養矣。外廷或譸張﹐且不知欽聖盛徳之本旨如此。國朝禁中稱乘輿及后妃多因唐人故事﹐謂至尊爲」官家「﹐謂後爲」聖人「﹐嬪妃爲」娘子「﹐至謂母后亦同臣庶家﹐曰」娘娘「。又呼掌書命者別本」者「並作」之首「二字。曰」內侍省次直筆「。內官之貴者﹐則有曰」禦侍「﹐曰」小殿直「﹐此率親近供奉者也。禦侍頂龍兒特髻衣襜﹐小殿直皁軟巾裹頭﹐紫義襕窄衫﹐金束帶﹐而作男子拜﹐乃有都知﹑押班﹑上名﹑長行之號。唐陸宣公牓子集」諫令渾瑊訪裹頭內人「者是也﹐知其來舊矣。天子之制六璽。元丰間得玉矣﹐行制而未就﹐吳本無」矣「字﹑」行「字。至大觀時始成之﹐然但繆篆也。又元符初得漢傳國璽﹐其文曰﹕」受命於天﹐旣壽永昌。「下有脫文﹝1﹞。」承天福﹐延萬億﹐永無極「。是二者﹐祐陵又自﹝人放﹞爲之﹐悉魚虫篆也。號傳國璽曰」受命寶「﹐九字璽曰」鎭國寶「﹐合天子之制六璽﹐是爲八寶。別本末並有」者「字。乃於大觀戊子正月元會日受之﹐因大赦天下。本朝禮樂﹐於此百五十年矣﹐至是始備。及後﹐政和末﹐又新作一璽。上曰﹕」八寶者﹐國家之神器。今再創璽﹐乃我受命者也。「因詔於闐國上美玉焉。久而得之﹐爲璽九寸﹐而魚虫篆。其文曰﹕」範圍天地﹐幽贊神明﹔保合太和﹐萬壽無疆。「詔號」定命寶「。是歲戊戌元會﹐於大慶殿受之。太上始意作定命寶也﹐乃詔於闐國上美玉。一日絛赴朝請﹐在殿合侍班﹐王內相安中因言﹐近於闐國上表﹐命譯者釋之﹐將爲答詔﹐其表大有懽也。吳本」懽也「作」可笑「。同班諸公喜﹐皆迫詢曰﹕」甚願聞之。「王內相因誦曰﹕」日出東方﹐赫赫大光﹐照見西方﹐五百國中﹐絛﹑貫主﹐阿舅黑汗王。別本「黑汗」並作「汗黑」。表上日出東方﹐赫赫大光﹐照見四天下﹐四天下﹐絳﹑貫主﹐阿舅大官家﹕你前時要那玉﹐自家煞是用心。只被難得似你那尺寸底。我已令人尋討﹐如是得似你那尺寸底﹐我便送去也。「於是一坐爲咍。吳本」咍「作」笑「﹐張本作」哄「。吾因曰﹕」裕陵實綠已載於闐國表文﹐大略同此。特文勝者﹐吳本「特」下有「少」字。疑經史官手潤色故爾。「眾乃默然。其後﹐遂以玉來上﹐長徑二尺﹐色踰截肪﹐誠昔未有也﹐遂制定命寶。歲餘﹐玉人始告成﹐精巧視古無別矣。寶與檢皆大九寸﹐盤螭爲紐﹐魚虫篆文﹐凡十有六字。於是定命寶合八寶﹐通號九寶﹐下詔以爲乾元用九之義云。元圭者﹐古鎭圭也。溫潤異常﹐又其色內赤外黑﹐非世所有﹐固無足疑。圭上銳而下方﹐然其末平直﹐非若後世禮圖爲圭之太銳也。兩旁刻出十二山﹐正若古山尊制度﹐亦非若先儒所繪鎭圭﹐乃於圭上刻山者也。凡制作精妙﹐又非若秦漢器玉所能及。上則皆云雷之文﹐下平無文﹐而中一竅﹐大足容指。其長尺有二寸﹐正合周尺﹐彷同晉尺。蓋晉得舜廟玉尺﹐是以知同古尺也。有制古元圭議行於世﹐誠不誣已。元圭傳乃丁晉公家物﹐流落出常賣檐上﹐士人王提舉敏文者﹐以千七百金售得之﹐與宦者譚稹。稹得而上之﹐時政和二年也。上以付魯公曰﹕」或謂此物古元圭﹐試爲朕驗之。「魯公機務繁﹐又付之外兄徐若谷﹐謂吾曰﹕」元圭之制何可考﹐得非雷楔耶﹖然玉誠異常矣。「因置諸櫝中﹐略不省。一日﹐吾輿若谷讀禮記﹐見王制言」王執鎭圭「﹐釋謂旁刻十二山。吾卽謂案元本及別本」吾卽謂「下俱有」王制無王執鎭圭語「八字﹐疑是衍文。若谷﹕別本並有」曰「字。」元圭者﹐旁有山﹐政若古器所謂山尊同﹐盍驗之乎﹖「若谷笑去﹐吳本云」若谷笑而起自去「﹐張本云」若谷笑引手「。就櫝取圭出﹐如吾語﹐共數之﹐果十有二刻﹐始相與駭﹐因試以義推之﹐則罔不合。若谷又白伯氏﹐丐取太常歷代尺度石刻來﹐吳本」匄「作」乞「﹐別本」太常「下並有」寺「字。則又合矣。吾與若谷大喜﹐以白魯公﹐因以具奏﹐昔元圭議中魯公第一札子是也。但有一竅﹐初忽之﹐且謂豈非後人不知而穿之作響板耶﹖及付外庭議﹐禮官又引天子圭中必繹﹐謂以組約其中央備失墜者。若谷與吾甚愧弗思﹐獨是不滿也。上得此喜﹐乃命宣示百官﹐則禮臣錦薦﹑色組﹑繅藉十襲﹐備極於崇奉﹐遂以是歲冬至禦大慶殿受圭。因又降詔﹐歸美神考哲宗﹐用告成功。上親加上兩朝徽號﹐令廟焉。時詔議元圭官並加秩﹐而若谷每笑謂吾曰﹕」我二人其介之推乎﹖「元圭旣出﹐時晉陽上一石﹐雁裏艸堂本」晉陽「下有」山「字﹐疑衍文。張本云」晉州上一石「﹐亦似誤﹐今從吳本。有字曰」堯天正「。石綠色﹐方可三尺餘﹐字當中﹐咸大如掌。其畫端楷﹐政若人以手指畫之者。」堯「字獨居右﹐而」天正「兩字綴行於左。朝廷驗之於都堂﹐差官監視﹐命工磨礱焉。旣去石三分﹐而字愈明﹐乃於」堯「字下又出一」瑞「字﹐蓋曰」天正堯瑞「。若是﹐則四字相對﹐布置始勻正矣。」瑞「字其畫獨淺﹐未與三者配﹐則不敢更加礱。於是內外咸喜﹐謂﹕」晉陽﹐堯都。方元圭出﹐適有此瑞﹐信天意也。「政和初﹐內中降出大白玉璧一﹐赤玉璧一﹐案」赤玉璧「後再見﹐別本並作」赤玉器「三見﹐則雁裏本亦作」器「。以文義考之﹐似當以」器「爲正。今姑仍之。俾魯公考驗。白璧大盈尺﹐鏤文甚美﹐而璧羨外復起飛雲行龍焉。赤玉壁別本」璧「並作」器「。則長幾二尺﹐兩首如棹刀頭﹐中間爲古文﹐殊極精巧﹐玉色則異甚﹐誠雞冠之不足擬也。當時﹐諸儒謂壁羨雲龍者﹐乃周公植璧之璧也﹔赤玉器則顧命所謂陳寶赤刀之寶也。吾竊笑諸儒之傅會﹐吳本」笑「作」疑「。且龍云在上﹐若植之﹐寧不倒置矣﹐豈非秦漢璧璫之屬乎﹖至於赤刀寶﹐制作非常﹐三代之器無疑﹐玉色又如此﹐爲希世之珍﹐謂之赤刀﹐若得之焉。其後於延福宮又得見一赤刀﹐同禹所錫元圭﹐漢軹道所得傳國璽﹐唐太宗之受命璽曁諸器列於殿中﹐爲盛世之美瑞。唐太宗璽乃虞世南眞書字﹐玉色不大佳﹐璽不方而長。其文曰﹕」受天景命﹐有徳者昌。「崇寧甲申議作九鼎﹐有司卽南郊爲冶﹐用中夜時上爲致肅不寐﹐至是於寢望之﹐焚香而再拜焉﹐及旣就寢﹐已仿四鼓矣。別本」仿「並作」傍「。忽有神光達禁中﹐政燭福寧殿﹐紅赤異常﹐吳本作」非常「。宮殿於是盡明如晝﹐別本並無」於是「二字。殆曉始熄。鼎一鑄而成﹐乃取佑神觀旁地立九成宮﹐隨其方爲室﹐成九室以奠鼎﹐命魯公爲奉安禮儀使。又方其講事也﹐輒有羣鶴幾數千萬別本」幾數「並作」數幾「。飛其上﹐蔽空不散。翌日上幸之﹐而羣鶴以千餘又來﹐云爲變色﹐五彩光艷。上亦隨方入其室﹐焚香爲再拜﹐從臣皆陪祀於下。先是﹐方士魏漢津議﹐別本並云」獻議「。其制各取九州之水土﹐常內鼎中。及上行禮至北方之寶鼎也﹐鼎忽漏水﹐流浸布地。且鼎金厚數寸﹐水又素貯鼎中﹐未始有罅隙﹐不當及上焚香時泄漏。漏乃旋止﹐故上深訝焉﹐魯公爲不樂。於是劉炳進曰﹕」鼎之水土﹐皆取於九州之地中﹐獨寶鼎者取其水土於雄州白溝之界上﹐非幽燕之正方也。豈此乎﹖「故當時尢以爲神﹐然厥後終以北方而致亂矣。又政和六年﹐用方士王仔昔建言﹐徙九鼎入於大內﹐作一閣而藏之。時魯公爲定鼎使。及帝鼐者行﹐張本」者「作」偕「。亦有飛鶴之祥﹐雲气如畫卦之象。帝鼐後攺曰」隆鼎「。旣甚大﹐以萬眾曳之﹐然行覺不大用力。其去疾速﹐時人皆異之。政和初﹐中國勢隆治極之際﹐地不愛寶﹐所在奏芝艸者動三二萬本﹐蘄黃間至有論一鋪在二十五里﹐徧野而出。汝海諸近縣﹐山石皆變瑪瑙﹐動千百塊﹐而致諸輦下。伊陽太和山崩﹐奏至﹐上與魯公皆有慚色。及復上奏﹐山崩者﹐出水晶也。以木匣貯之進﹐匣可五十斤﹐而多至數十百匣來上。又長沙益陽縣山溪流出生金﹐重十餘斤。後又出一塊﹐至重四十九斤。他多稱是。

太上卽位之明年攺元建中靖國者﹐蓋垂簾之際﹐患熙﹑丰﹑無祐之臣爲黨﹐故曰建中靖國。實兄弟爲繼﹐故踵太平興國之故事也。明年親政﹐則攺元崇寧。崇寧者﹐崇熙寧也。崇寧至五年正月彗出﹐乃攺明年爲大觀。大觀者﹐取易」大觀在上「﹐但美名也。大觀至四年夏五月彗出﹐因又攺明年爲政和。政和者﹐取」庶政惟和﹐「之義也。政和盡八年﹐時方士援漢武故事﹐謂黃帝得寶鼎神策﹐是歲己酉朔旦冬至﹐爲得天之紀﹐而漢武但辛巳朔旦冬至﹐然今歲乃己酉朔旦冬至﹐眞得天之紀矣。又太宗皇帝以在位二十年﹐因大赦天下。是時上在位已十有九年﹐明年當二十年。舉是二者﹐乃下赦攺十一月冬至朔旦爲重和元年。重和者﹐謂」和之又和「也。攺號未幾﹐會左丞範致虛言犯北朝年號。蓋北先有重熙年號﹐時後主名禧﹐其國中因避」重熙「﹐凡稱」重熙「則爲」重和「﹐朝廷不樂。是年三月遽攺重和二年爲宣和元年。宣和攺﹐上自以常所處殿名其年﹐然實欲掩前誤也。自號宣和﹐人又謂一家有二日爲不祥﹐及方臘起﹐連陷二浙數郡﹐上意彌欲易之﹐獨難得美名。會寇甫平而止﹐七年冬遂內禪云。大抵名年旣不應襲用前代﹐又當是時多忌諱﹐以是爲難合﹐而古人已多穿鑿﹐徵兆有自來矣。至仁廟初始垂簾﹐儒臣迎合時事﹐年號天聖爲」二人聖「﹐明道爲」日月「﹐故後人咸祖述之。至若」元「字﹐謂神宗﹑哲宗以元符﹑元丰登遐﹐且本朝火徳﹐不宜用水。若」治「字﹐又謂英廟治平不克久。凡十數義﹐或出於宦官女子之常談爾。

國朝故事﹐諸王儀物視宰相﹐張靑絹繖﹐畫繡鞍韉﹐以親事官呵哄而已。政和三年春二月﹐上出西郊﹐幸普安寺奠昭懷劉太后﹐百官陪位。上諡冊罷﹐還愒於瓊琳苑﹐禦寶津樓。上垂簾﹐百官歸﹐或不知﹐皆騎從大道繇樓下過﹐燕越二王亦同塗﹐然百官往往不甚引避。上訝之﹐因申嚴其分﹐乃賜二王三接靑羅繖﹑七紫羅大掌扇﹑二金鈒花鞍﹐若茶燎水罐﹐凡儀物皆用塗金﹐加異錦爲鞍焉﹐以壯維城之固。是後遂爲故事﹐蓋自政和三年始。又故事﹐諸王不施狨坐﹐宣和末亦賜之。

國朝帝女封號﹐皆沿習漢唐。初封則有美號稱」公主「﹐出降則封」某國公主「﹐兄弟又封」某國長公主「﹐姑又封」某國大長公主「﹐祖姑則封」兩國大長公主「﹔而皇族則稱」某郡主「﹑」某縣主「。熙﹑丰間﹐嘗議以乖義理﹐然終不克攺作。政和三年﹐上又惡其不典。吳本無」又「字。或欲追述﹐號公主爲」帝嬴「﹑郡縣主宜爲」宗嬴「﹐乃合於前代矣。上曰﹕」此議𨿽近古﹐特不合時宜。「因諭大臣曰﹕」姬𨿽周姓﹐後世亦以爲婦人之美稱﹐蓋不獨爲姓也﹐在我而已。「魯公於榻前忽力爭﹐上愕然﹐詢其所以。魯公謂﹕」臣乃姬姓也﹐懼有嫌﹐使小人得以議爾。"上笑而不從﹐乃降手詔﹐引熙寧欲釐革﹐雁裏本作「欲釐正章」﹐似誤。今從別本。而有司不克奉承﹐以至今日。周稱王姬見於詩雅。姬𨿽周姓﹐考古立制﹐宜莫如周。今帝天下而以主封臣﹐可攺公主爲「帝姬」﹑郡主爲「宗姬」﹑縣主爲「族姬」﹔共稱大長者﹐可並依舊爲「大長帝姬」﹐仍以美名二字雁裏本二作「三」﹐似誤。今從別本。易其國號﹐內兩國者以四字。於是魯公退而具書於時政記。當是時﹐執政者皆嘆息魯公傷弓﹐故慮患之深也。是後因又攺郡縣君號爲七等﹕郡君者﹐爲淑人﹑碩人﹑令人﹑恭人﹔縣君者﹐室人﹑安人﹑孺人。俄又避太室人之目﹐因又攺曰宜人。其制今猶存。

唐有宏文﹑集賢﹑史館﹐吳本作「集賢﹑宏文」。皆圖冊之府。本朝艸昧﹐至熙寧始大備﹐乃直左升龍門建祕書省﹐聚書養賢。其間並三者皆在﹐故號三館祕閣﹐以盛大一時﹐目之爲木天也。中更天聖火﹐後再立﹐吳本「後」作「復」。視舊亦甚偉。而祕書省之西﹐切近大慶殿﹐吳本「近」作「鄰」。故於殿廊辟角門子以相通﹐遇乘輿出﹐必繇正寢而前。則祕書省官自角門子人而班於大慶殿下﹐別本「人而」二字倒轉。迓車駕起居﹐及還內亦如之﹐可謂淸切矣。以是諸學士多得繇角門子至大慶殿﹐納涼於殿東偏。世傳仁祖一日行從大慶殿﹐望見有醉人臥於殿陛間者﹐左右亟將呵遣﹐詢之﹐曰「石學士也。」乃石曼卿。仁廟遽止之﹐避從旁過。政和五年﹐因建明堂﹐有旨徒祕書省出於外﹐在宣徳門之東﹐亦古東觀類云。案別本「政和五年」云云別起﹐連後「祕書省自政和末」云云﹐至「遊戲翰墨也」爲一條。

祕書省自政和末旣徙於東觀之下﹐宣和中始告落成。上因踵故事爲幸之﹐禦手親持太祖皇帝天翰一軸﹐以賜三館﹐語羣臣曰「世但謂藝祖以神武定天下﹐且弗知天縱聖學筆札之如是也。今付祕閣﹐永以爲寶。」於是大臣近侍﹐因得瞻拜。太祖書札有類顏字﹐多帶晚唐气味﹐時時作數行經子語。又間有小詩三四章﹐皆雄偉豪傑﹐動人耳目﹐別本「動」上並有「駭」字。宛見萬乘气度。往往跋云「鐵衣士書」﹐似仄微時遊戲翰墨也。時因又賜閣下以小李將軍唐明皇幸蜀圖一橫軸。吾立侍在班底睹之﹐胸中竊謂﹕禦府名丹靑﹐若顧﹑陸﹑曹﹑展而下不翅數十百﹐今忽出此﹐何不祥耶。古人之於朝覲會同﹐得觀其容儀而知其休咎﹐則是舉也厥有兆矣。邈在炎陬而北望黃雲﹐書此疾首。

天下曹務罔不張設條﹐如祕書省號三館祕閣﹐實育才也﹐獨不以吏事責﹐故許置棊局。然大內前後殿諸班衛士﹑宿直﹑寓捨﹐乃亦得之。蓋祕書省本優賢俊﹐宿衛士則慮其終日端閒﹐俾不生他意。此咸出祖宗之深旨。

祖宗時﹐朝班燕會多襲用唐制﹐樞密使乃宦官爲之也﹐別本「官」並作「者」。其位敍甚卑。故遇大燕則親王一人伴食於客省﹐又燕設則親王﹑宗室率不坐﹐以用倡故也。國朝樞密使乃儒士爲之﹐實股肱大臣。至神廟時﹐謂用倡則君臣亦不合禮﹐始攺爲女童隊﹑小兒隊。於是樞密使﹑親王﹑宗室皆得列坐而與燕會矣。

合門官者有東上﹑西上合門使﹐號橫行班﹐後攺左右武大夫。然任上合之職者則自稱知東上合門﹑知西上合門事。又舊有通事舍人主贊唱﹐別本並作「喝」。後攺宣贊舍人。而合門宣赦書白麻﹐舊制則皆爲吟哦之聲﹐政和間詔除去﹐但直道﹐勿吟焉。至今遵用之。

漢魏以來﹐警夜之制不過五鼓﹐蓋冬夏自酉戌至寅卯﹐斗杓之建盈縮終不過五辰﹐故言甲夜至戊夜﹐或言五更而已。然日入之後﹐未至甲夜﹐則又謂之昏刻﹔至五更已滿﹐將曉之時﹐則又有謂之旦至﹝二﹞。夜漏不盡刻。國朝文徳殿鍾鼓院於夜漏不盡刻﹐旣天未曉﹐則但撾鼓六通而無更點也﹐故不知者乃謂禁中有六更。吾頃張本「頃」下並有「於」字。政和戊戌未得罪時﹐曾侍伺於宣和殿。伺別本並作「祠」。深嚴之禁﹐嘗備聞之。

上元張燈﹐天下止三日﹐別本並作「三歹」。都邑舊亦然。後都邑獨五夜﹐相傳謂吳越錢王來朝﹐進錢若干買此兩夜﹐因爲故事﹐非也。蓋乾徳聞﹐蜀孟氏初降﹐正當五年之春正月﹐太祖以年丰時平﹐使士民縱樂﹐詔開封增兩夜﹐自是始。別本「自是」下並有「而」字。開寶末﹐吳越國王始來朝。

國朝上元節燒燈盛於前代﹐爲綵山峻極而對峙於端門。綵山﹐故隸開封府儀曹及儀鸞司共主之﹔崇寧後有殿中省﹐因又移隸殿中﹐與天府同治焉。大觀元年﹐宋喬年尹開封﹐乃於綵山中間髙揭大牓金字書﹐曰「大觀與民﹐同樂萬壽。」綵山自是爲故事。隨年號而揭之﹐蓋自宋尹始。

國朝之制﹐立後﹑建儲﹑命相﹐於是天子親禦內東門小殿﹐召見翰林學士面諭旨意﹐乃鎖院艸制﹐付外施行。其他除拜﹐但廟堂僉議進呈﹐事得允﹐然後中書入熟第﹐吳本作「艸」誤。使禦藥院內侍一員﹐持中書熟狀內降﹐封出宣押﹐當直學士院鎖院竟﹐乃以內降付之﹐俾艸制而已。故相位有闕﹐則中外側耳聳聽﹐一報供張小殿子﹐必知天子禦內殿者﹐乃命相矣。太上自卽位以來﹐尢深考愼﹐𨿽九重至密﹐別本「重」並作「禁」。亦不得預知﹐獨自語學士以姓名而命之也。及晚歲﹐𨿽倦萬幾﹐然命相每猶自擇日﹐別本「每」字並在「然」字下。在宣和殿親札其姓名於小幅紙﹐緘封垂於玉柱斧子上﹐俾小璫持之導駕於前﹐自內中出至小殿子﹐見學士始啟封焉。以姓名垂玉柱斧子﹐政與唐人金甌覆之何異。

掖庭宮嬙﹐吳本「掖庭」有「國朝」字。歲給帛多色綵爾。遇支賜俸稍絹應生白者多﹐卽一束十端﹐必間有一端爲紅生絹﹐蓋忌其純白故也。此亦國朝太平一故事。

國朝燕集﹐賜臣僚花有三品。生辰大燕﹐遇大遼人使在庭﹐則內用絹帛別本並作「白」。花﹐蓋示之以禮儉﹐且祖宗舊程也。春秋二燕﹐則用羅帛花﹐爲甚美麗。至凡大禮後恭謝﹐上元節遊春﹐或幸金明池瓊花﹐從臣皆扈蹕而隨車駕﹐有小燕謂之對禦。凡對禦則用滴粉縷金花﹐極其珍﹝靃艸頭﹞矣。別本「﹝靃艸頭﹞」並作「巧」。又賜臣僚燕花﹐率從班品髙下﹐莫不多寡有數﹔至滴粉縷金花爲最﹐則倍於常所頒。此盛朝之故事云。

政和初﹐上始躬攬權綱﹐不欲付諸大臣﹐因述藝祖故事﹐禦馬親巡大內諸司務﹐在奉宸庫古親涎事中。句似有脫誤。別本「親涎」並作「龍涎」﹐亦未詳。又大內後別本「大」並作「至」。拱宸門之左﹐對後苑東門﹐有一庫無名號﹐但謂之苑東門庫﹐乃貯毒藥之所也。外官一員共監之﹐皆二廣﹑川﹑蜀每三歲一貢。藥有七等﹐野葛﹑胡蔓皆與﹐鴆乃在第三﹐其上者鼻嗅之立死。於是親筆爲詔﹐謂「取會到本庫稱﹐自建隆以來不曾有支遣。此皆前代殺不庭之臣﹐藉使臣果有不赦之罪﹐當明正典刑﹐豈宜用此。可罷其貢﹐廢其庫﹐將見在毒藥焚棄﹐瘞於遠郊﹐仍表識之﹐毋令牛畜犯焉」。烏乎﹐上聖至仁﹐大哉堯舜之用心也。

國朝肆眚故事﹐三省樞筦諸房吏﹐別本「筦」並作「密」。分陳其應行事﹐計諸官長﹐粗以爲當﹐則宰輔於是共議於都堂而可否之﹐事目已定﹐始將上進禦﹐乃入熟﹐降付翰林學士院命詞﹐而宣付於外焉。其約束之辭﹐大致悉吏文也。獨大觀戊子元日受八寶﹐大赦﹐如罷重法﹑分宗室﹑陞班行﹑省刑名﹑別本「省」並作「宥」。寬黨錮﹐凡數十事﹐以事體旣重﹐方賴朝廷彰明其制﹐不如吏文。時多出魯公之手﹐故獨爲國朝之盛舉。吳本「舉」作「事」。

唐制﹐北門學士在內朝樞密使班﹐雁本「朝」下有「廷」字﹐似衍。遇天子壽節﹐學士﹑待制自從樞密院先啟建道場﹐罷散花宴。別本「罷散」上並有「錫」字﹐似衍。及壽節日﹐則宰臣預命直省官具帖子﹐請學士﹑待制赴尙書省錫宴齋筵。故中外文武百僚罔有不隸尙書省班屬禦史臺者﹐獨學士﹑待制不隸外省班﹐自屬合門﹐號稱內朝官﹐雁本「朝」作「翰」﹐似誤。今從吳本。又曰西班官。雁裏本「西」作「兩」。似誤。今從別本。則儒者淸貴﹐其爲世之榮如此。始熙陵時﹐親禦飛白﹐書「玉堂之署」四字﹐以賜承旨蘇易簡。及泰陵時﹐別本「時」並作「朝」。魯公亦爲承旨﹐以其下一字犯厚陵禦諱﹐因奏請第摹「玉堂」二字﹐牓於翰苑之正廳﹐別本「廳」並作「位」。且爲儒林之榮﹐制曰「可」。於是錫上牌﹐燕近臣﹐館閣畢集﹐天子寵﹝上來下貝﹞非常﹐有踰故事﹐爲一時之光華云。

魯公爲北門承旨﹐時翰苑偶獨員﹐當元符末﹐命召入內東門艸哲廟遺制﹐旣未發喪﹐事在祕密﹐獨學士與宰執而已。於是知樞密使曾布捧研以度魯公﹐左丞叔父文正公爲磨墨﹐宰臣章惇手自供筆而授公焉。魯公後每曰「始覺儒臣之貴也。」

祕書省歲曝書﹐則有會號曰曝書會。侍從皆集﹐以爵爲位敍。吳本無「位」字。元丰中魯公爲中書舍人﹐叔父文正公爲給事中。時靑瑣班在紫微上﹐別本並無「在」字。文正公謂﹕「館閣曝書會非朝廷燕設也﹐願以兄弟爲次。」遂坐魯公下。是後成故事﹐世以爲榮。

國朝儀制﹕天子禦前殿﹐則羣臣皆立奏事﹐𨿽丞相亦然。後殿曰廷和﹑曰邇英﹐二小殿乃有賜坐儀。旣坐﹐則宣茶﹐又賜湯﹐此客禮也。延和之賜坐而茶湯者﹐遇拜相﹐正衙會百官﹐宣制才罷﹐則其人親抱白麻見天子於延和﹐告免禮畢﹐召丞相升殿是也。邇英之賜坐而茶湯者﹐講筵官春秋入侍﹐見天子坐而賜茶乃讀﹐讀而後講﹐講罷又贊賜湯是也。他皆不可得矣。

樞密院故事﹐樞密使在院延見賓客﹐領武臣詞訟﹐必以親事官四人侍立﹐仍置天鈛方尺二於領事案上。句似有誤。別本並云「仍置大鐵方尺一寸於領事案上」。蓋國初武臣﹐皆百戰猛士﹐至密院多有所是非干請﹐故爲之防微。

宣和四年旣開北邊﹐度支異常﹐於是內外大匱﹐上心不樂。時王丞相旣患失﹐遂用一老胥謀﹐始爲免夫之制﹐均之天下。免夫者﹐謂燕山之役﹐天下應出夫調﹐今但令出免夫錢而已。禦筆一行﹐魯公爲之垂涕﹐一日爲上言曰「今大臣非所以事陛下也。陛下聖仁﹐惠養元元﹐澤及四海。矧前日之攺﹐但取地寶﹐吳本「地」作「他」。走商賈﹐未嘗及農畝。吳本「畝」作「甸」。今大臣於窮百姓口中斂飯椀﹐以取州錢﹐雁裏本「州」作「用」﹐似誤。今從別本。地弗取。」別本並有「也」字﹐吳本「地」作「他」。上心亦悔﹐別本並無「心」字。亟令攺作聖旨行下﹐然無益矣。吳本「益」作「及」。自是作俑﹐故動敷田畝﹐因習以爲常。不但祖宗朝﹐蓋崇觀﹑政和之所無者。是時﹐天下免夫所入﹐凡六千二百餘萬緡﹐朝廷樁以備緩急。至宣和七年春已用之﹐止餘六百萬緡爾﹐外二千二百餘萬緡﹐有司奏不知下落﹐此黼密以奉宴私者。蓋自啟北徵﹐則省中創立一房﹐號經撫房。及告功﹐吳本云「及敵告急」。黼遽奏請﹐凡經撫房文籍盡取焚之﹐故不得而稽孜也。

國朝之制沿襲五季﹐始時武臣皆不喪其父母﹐至仁廟乃詔崇班以上持喪﹐供奉官以下不持喪。政和初方講太平故事﹐且亦順人情﹐乃詔供奉官以下﹐願持喪者聽。當是時﹐雅愜眾心﹐小使臣往往喪其父母者多矣。不二十年﹐世變風移﹐今罔睹不願持喪者。

校勘記﹝一﹞受命於天旣壽永昌按﹐學海本「昌」下有「又一文曰」四字。﹝二﹞則又有謂之旦至原脫气「旦」字﹐據學海本補。

鐵圍山叢談卷第二

冠禮肇於古。國初艸昧未能行﹐因循至政和講之焉。是時﹐淵聖皇帝猶未入儲宮也。初以皇長子而行冠﹐於是天子禦文徳殿﹐百僚在位﹐命官行三加禮畢﹐當命字﹐別本「當」字下並有「建」字。儀典甚盛。是日﹐方樂作行事﹐而日爲之重輪也。先是﹐諸王冠止於宮中行世俗之禮﹐謂之「上頭」而已。繇是而後﹐天子諸子咸冠於外庭﹐蓋自淵聖始。

樂曲凡有謂之均﹑謂之韻。均也者﹐宮﹑徵﹑商﹑羽﹑角﹑合﹑變徵爲之。此七均也。吳本無「此」字﹐張本云「謂之七均也」。變徵﹐或云殆始於周。別本並無「殆」字。如戰國時﹐燕太子丹遣慶軻於易水之上﹐作變徵之音﹐是周已有之矣。韻也者﹐凡調各有韻﹐猶詩律有平仄之屬﹐此韻也。律呂﹑陰陽﹐旋相爲宮﹐則凡八十有四﹐是爲八十四調。然自魏晉後至隋唐﹐已失徵﹑角二調之均韻矣。孟軻氏亦言「爲我作君臣相說之樂」﹐蓋徵招﹑角招是也。疑春秋時徵﹑角已亡﹐使不亡﹐何特言創作之哉。別本並作「也哉」。唐開元時﹐有若望瀛法曲者傳於今﹐實黃鍾之宮。夫黃鍾之宮調﹐是爲黃鍾宮之均韻。可爾奏之﹐乃幺用中呂﹐雁裏本「幺」下衍「爲」字。視黃鍾則爲徵。旣無徵調之正﹐乃獨於黃鍾宮調間用中呂管﹐方得見徵音之意而已。及政和間作燕樂﹐求徵﹑角調二均韻亦不可得﹐有獨以黃鍾宮調均韻中爲曲﹐而但以林鍾律卒之。是黃鍾視林鍾爲徵﹐𨿽號徵調﹐然自是黃鍾宮之均韻﹐非猶有黃鍾以林鍾爲徵之均韻也。雁裏本「猶」字作「獨」。此猶多方以求之﹐稍近於理。自余凡謂之徵﹑角調﹐是又在二者外﹐甚謬悠矣。然二調之均韻﹐幾千載竟不能得﹐徵角其終云。句似有脫誤。古之樂﹐備八音。八音謂金﹑石﹑土﹑革﹑絲﹑木﹑匏﹑竹。土則陶也。後世率不能全其克諧﹐至政和詔加討論焉﹐乃作徵招﹑角招而補八音所闕者﹐曰石﹑曰陶﹑曰匏三焉。匏則加匏而爲笙﹐陶乃塤也。遂塤篪皆入用﹐而石則以玉或石爲響﹐配故鐵方響。普奏之亦甚韶美﹐謂之燕樂部八音﹐蓋自政和始。案此條「荊軻」作「慶軻」﹑與他捲「荊公」作「舒公」一例﹐絛﹞蓋避京嫌名也。別本並攺「荊軻」﹐非是。

玉輅始作自唐髙宗﹐繇髙宗﹑武后﹑明皇及聖朝眞宗皇帝﹐凡三至岱宗﹐一至崧髙﹐然行道搖頓﹐仁廟晚患之﹐詔創爲一輅。及告成﹐因幸開寶寺﹐垂簾於寺門﹐命有司按行於通衢﹐親視之焉。新輅旣先﹐次引舊輅﹐而舊輅輒有聲如牛鳴﹐不肯前﹐聚力挽之﹐堅不動而止。仁廟未幾登遐﹐終不克禦前新輅也。別本「終」並作「而」。其後﹐神祖苦風眩﹐每郊祀﹐益惡舊輅之不安。又詔別創之﹐乃更考古制﹐加以嚴飭甚美。新輅旣就﹐天子未及禦。元丰八年之元日﹐適大朝會﹐有司宿供張﹐設輿輅﹑儀物於大慶殿下﹐新輅在焉。遲明撤去幙﹐屋壞﹐遂毀﹐玉輅爲之碎﹐因殺傷儀鸞司士數十人。未幾﹐神祖復登遐。是後有司乃不敢易﹐但進舊輅﹐以奉至尊。靖康中﹐議者將持玉輅以遺金人﹐然地遠不得聞厥詳﹐舊輅之能神否也﹐獨書共所聞者。

玉輅者﹐乃商人之大輅﹐古所謂「黃屋左纛」是也。色本尙黃﹐蓋自隋曁唐譌而爲靑﹐疑以謂玉色爲靑蒼﹐此因循繆爾。政和間﹐禮制局議攺尙黃﹐而上曰「朕乘此輅郊﹐而天眞爲之見時靑色也﹐不可易以黃。」乃仍舊貫﹐有司遂不敢更﹐而玉輅尙靑﹐至今譌也。

國朝故事﹐天子誕節﹐則宰臣率文武百僚班紫宸殿下﹐拜舞稱慶。宰相獨登殿捧觴﹐上天子萬壽﹐禮畢﹐賜百官茶湯罷﹐於是天子還內。則宰臣夫人在內亦率執政夫人以班福寧殿下﹐拜而稱賀。宰臣夫人獨登殿捧觴﹐上天子萬壽﹐仍以紅羅綃金鬚帕系天子臂﹐退復再拜﹐遂燕坐於殿廊之左。此儒臣之至榮。

國朝垂拱殿常朝班有定制﹐故庭下皆著石位。吳本云「故庭中皆有定位」。張本云「故庭中皆著名位」。日日引班﹐別本並作「日月引班」。則各有行綴﹐首尾而趨就石位。吳本無「石」字﹐張本「石」作「其」。旣謁罷﹐必直身立﹐俟本班之班首先行﹐因以次迆邐而去﹐謂之捲班。常朝官者﹐皆將相近臣與執事者而已﹐故儀矩便習。脫在外侍從嘗爲守帥﹐因事過闕還朝﹐若帶學士﹑待制職名﹐則便當入綴本班。然帥守在外﹐「帥守」別本並作「帥臣」。以尊大自慣﹐乍入行綴﹐又況淸禁嚴肅﹐率多周章失次。故在內從臣共指目之﹐每曰「此下土官人又來也。」

大觀初魯公進師臣﹐及後又第邊功賞﹐無官可遷。時當寧意向有魚水之懼﹐遂以玉帶錫之﹐其錫乃排方玉帶也。排方玉帶﹐近乘輿所禦﹐於是魯公惶懼﹐力辭不能得﹐因誦韓退之詩﹕「不知官髙卑﹐玉帶懸金魚。」謂唐人有此﹐遂奏請攺制﹐爲方圍帶而佩金魚焉﹐不惟不敢近乘輿﹐且諸親王佩玉魚亦有間。別本並作「例」。上始可之﹐繇是悉爲故事。諸王佩玉魚乃裕陵朝所創。「裕陵」別本並作「祐陵」。

政和間﹐魯公以師臣爲建明堂使﹐旣考成﹐因進呈面奏曰「臣已位極人臣矣﹐矧罔功﹐詎宜賞也。第羣下之勞﹐日覬覦﹐吳本云「日有覬覦」。不可用臣故絕其望。願降旨﹐除臣外並次第推恩。」上曰「明堂古盛典﹐繇祖宗來曁神考﹐究論弗及成。今賴卿力﹐俾朕獲繼先志﹐況爲之使而澤不浹﹐豈朝廷所以待元老者哉﹖卿其毋辭。」而魯公懇請不已。上不得已於公﹐吳本無「於公」二字。始可之。張本「始」作「姑」。乃自召公輔﹐共議所以賞魯公者﹐吳本「賞」作「待」。卽加陳魯兩國。公苦辭﹐且謂﹕「若祖宗以來有是故事﹐臣亦拜受﹕「受」字據張本增入。今旣創作﹐苟受之﹐卽他日賞臣﹐將何以爲禮﹖第獨有王爵爾﹐此決不可。是聖恩之隆異﹐適所以禍臣﹐且臣行年七十﹐願畱以爲贈也。」上察公之誠﹐嘉嘆不已﹐曰「卿旣如此﹐容朕做禮數盡。」於是三辭恩﹐數批答﹐乃親筆褒諭﹐天語甚美而始兪焉。兩國旣許罷封﹐上因賜魯公以三接靑羅繖﹑塗金從物﹑塗金鞍﹑異錦韉﹑馬前圍子二百人。大略皆親王禮儀﹐吳本「略」作「約」。獨無行扇爾﹐魯公乃拜。賜圍子者﹐凡朝請使但止於皇城門外﹐蓋懼小人之疑謗﹐時多公之得體也。至於兩國之封﹐魯公謂所以榮先﹐則不敢辭﹐於是﹐三代曁小君皆蒙兩國之贈﹐今遂爲故事。

崇政殿說書﹐祖宗時有之。崇寧中初除二人﹐皆以隱逸起。蔡寶者﹐以嫡子能讓其官與庶兄而不出﹐用其學行修飭召。呂瓘者﹐亦以髙節文學有盛名﹐隱居弗仕﹐數召不起﹐始起﹐仍遂其性﹐乃詔以方士服隨班朝謁﹐人侍經筵焉。亦熙朝之盛舉也。

大觀政和之間﹐天下大治﹐四夷向風﹐廣州泉南請建番學﹐張本云「廣南請建番學」。髙麗亦遣士就上庠﹐及其課養有成﹐於是天子召而廷試焉。上因策之以洪範之義﹐用武王訪箕子故事。髙麗﹐蓋箕子國也。一時稽古之盛﹐蹈越漢唐矣。昔我先人魯公遭逢聖主﹐立政建事以致康泰﹐每區區其間。有毛滂澤民者有時名﹐上一詞張本云「上十詞」。甚偉麗﹐而驟得進用。大觀中有趙企企道者﹐以長短句顯﹐如曰「滿懷離恨﹐付與落花啼鳥。」人多稱道之﹐遂用爲顯官﹐俾以應制。會南丹納土﹐企道之詞曰「聞道南丹風土美﹐流出濺濺五溪水。威儀盡識漢君臣﹐衣冠已變口番子。凱歌還﹐懼聲載路﹐一曲春風裹。不日萬年觴﹐雁裏本「不日」作「又曰」﹐今從別本。猺人北面朝天子。」而魯公深嘉之﹐然趙雅不樂以詞曲進﹐公後不取焉。句不解。或是「公復不取焉。別本「取」作「敢」﹐尢誤。政和初﹐有江漢朝宗者﹐亦有聲﹐獻魯公詞曰「升平無際﹐慶八載相業﹐君臣魚水。鎭撫風稜﹐調燮精神﹐合是聖朝房魏。鳳山政好﹐還被畫轂朱輪催起。按錦轡﹐映玉帶金魚﹐都人爭指。丹陛﹐常注意﹐追念裕陵﹐元佐今無幾。繡衮香濃﹐鼎槐風細﹐榮耀滿門朱紫。四方具瞻師表﹐盡道一夔足矣。運化筆﹐又管領年年﹐烘春桃李。」時兩學盛謳﹐播諸海內。魯公喜﹐爲將上進呈﹐張本無「上」字。命之以官﹐爲大晟府制撰使﹐遇祥瑞時時作爲歌曲焉。又有晁次膺者﹐先在韓師朴丞相中秋坐上作聽琵琶詞﹐爲世所重。又有一曲曰「深院鎖春風﹐悄無人桃李自笑。」亦歌之﹐遂入大晟﹐亦爲制撰。時燕樂初成﹐八音告備﹐因作徵招﹑角招﹐有曲名黃河淸﹑壽香明﹐二者音調極韶美。次膺作一詞曰「晴景初升風細細﹐云疎天淡如洗。檻外鳳凰雙闕﹐匆匆佳气。朝罷香煙滿袖﹐近臣報﹐天顏有喜。夜來連得封章﹐奏大河徹底淸泚。君王壽與天齊﹐馨香動上穹﹐頻降嘉瑞。大晟奏功。六樂初調角徵。合殿春風乍轉﹐萬花覆﹐千官盡醉。內家別敕﹐重開宴﹐未央宮裹。」時天下無間邇遐小大﹐𨿽偉男髫女﹐皆爭气唱之。是時海宇晏淸﹐四夷向風﹐屈膝請命﹔天气亦氤氳異常﹐朝野無事﹐日惟講禮樂慶祥瑞﹐可謂升平極盛之際。其後上心弗戒﹐羣璫用事。自建儲後﹐君臣多閒﹐伯氏因背馳而大生異﹐吾遂得罪幾死﹐於是魯公束手有明哲之嘆矣。蓋自七十歲至八十﹐徒旦夜流涕不已。相繼開邊﹐小人爲政﹐以致顚覆﹐惜哉﹗可爲痛心。吾猶記歌次膺之詞時政太平﹐追嘆爲好時節也。故書其始末以示後世云。案蔡攸嘗白徽宗﹐請殺絛﹐不許﹐僅削其官。此云「得罪幾死」﹐卽此時也。

大科始進文字﹐有合則召試祕書省﹐出六論題於九經諸子百家十七史及其傳釋中爲目。而六論者﹐以五通爲過焉。以是學士大夫自非性天明洽﹐筆陣豪異﹐則不能爲之也。頃聞夏英公就試過﹐適天大風吹試卷去﹐不得所在﹐因令重作﹐亦得過。是乃造物者故顯其記識華邁之敏妙爾。蓋六論猶足﹐世獨以不記出處爲苦。昔東坡公同其季子由入省艸試﹐而坡不得一﹐方對案長嘆﹐且目子由。子由解意﹐把筆管一卓﹐而以口吹之。坡遂寤乃管子注也。又二公將就禦試﹐共白厥父明允﹐慮一有黜落柰何。明允曰「我能使汝皆得之﹐一和題一駡題可也。」繇是二人果皆中。噫﹐久不獲見先達如此人物也。

國朝科制﹐恩牓號特奏名本﹐錄潦倒於場屋﹐以一命之服而收天下士心爾﹐亦時得遺才﹐但患此曹子日暮途遠而罕砥礪者。又凡在中末之敍﹐得一文學助教之目而已﹐或應出仕﹐蓋止許一任。異時有援例力訴諸魯公﹐丐更一任﹐魯公笑而謂之曰「汝一任矣。」似有脫文。世至今遂以爲口實也。

國家初沿革五季﹐張本「革」作「習」。故綱紐未大備﹐而人患因循﹐至熙寧制度始張﹐於是凡百以法令從事矣。元丰時﹐又置一司敕令所﹐蓋欲凡一司局務咸稱一司局務之條式也。別本「咸稱」並作「咸作」。吾嘗白魯公﹐切謂爲治恐勿在是。然自熙丰迄今﹐大抵八九十年﹐而一司敕令終未成。

政和甲午﹐有告人殺其父﹐天府獄具矣。祐陵與魯公深恥之﹐不欲泄﹐第命於獄賜盡焉。當是時號治平﹐萬國和洽﹐君相日憂勤﹐以政化爲念如此。及後七八歲﹐忽有老父來府言「我出外久﹐聞有人妄訴我子之殺其父者。今不見我子何往﹐懼有司之枉殺我子也。果若何﹖」於是天府大窘。時魯公頓以退閒﹐而尹屬皆屢易﹐而乾坤時寖入醉鄕矣﹐遂厪得不洽。信乎﹐獄訟之不可不愼者。故著之。

古號百子帳者﹐北之穹廬也﹐今俗謂之氈帳。吳本「氈」作「羶」。神廟時慨然有志於四方﹐思欲平二國﹐乃詔新作百子帳﹐將頒諸輔臣。未就﹐而泰陵繼之﹐又弗及賜。至太上崇寧間﹐工人告落成。於是魯公洎執政官始皆拜。其制度之華盛焉﹐張本云「始皆拜賜其制度之華盛」﹐末無「焉」字。爲本朝之一故事矣。

汾晉之俗悍而悖。當五代﹑國初時﹐號難攻取。昔太祖皇帝親徵﹐道過紫巖寺﹐乃焚香自誓﹐不殺一人。晉人聞之﹐於是堅拒不降。太祖亦不敢戮一人。久之﹐以盛夏諸軍多泄疾﹐遂班師。後人或罪誓言之露機﹐且不寤太祖所以降下太原矣。又汾晉所恃而爲吾患者﹐北援也。當是時﹐驟得繼筠之捷﹐因逐北。班師之際﹐遂盡徒忻代之民於內地﹐六百里一無人煙。蓋使北大軍來則無餉﹐單師至必敗。是太祖又已得太原﹐烏在舉挺與刃而後言擊滅之哉﹖其後太宗繼伐﹐因一舉圍破﹐而天下始大一統矣。

開寶初﹐車駕親徵僞漢﹐引汾水灌太原城。時屬盛夏﹐藝祖露臂跣足﹐亦不裹頭﹐手自持刀坐黃蓋下﹐督兵吏運土築堤﹐以堰汾河。城上望見﹐矢石雨坌﹐別本石並作「如」。不避也。水浸城者﹐餘數版而已。又命水軍乘舟﹐且焚其譙門﹐幾陷﹐會班師焉。其後北人有使於僞漢者﹐見水退而城始大圮﹐笑曰「南朝知壅水灌城之利﹐且不知灌而決之則無太原矣。」人多其言。別本「多」下並有「服」字。

眞廟時﹐澶淵之役與敵講解﹐後命輔弼各具上其備禦策。上曰「朕求大臣計議﹐別本「大臣」並作「文臣」。因自爲之畫付卿等可面授諸將也。大致以眞定爲本﹐敵若犯河間﹐則中山策應﹐保塞安肅擣虛而深入﹔若犯中山﹐則河間策應﹐保塞安肅亦擣虛而深入﹔若犯眞定﹐中山策應﹐河間保塞安肅悉擣其虛﹐分道而深入﹐眞定大軍勿輕動。敵果送死南來﹐直犯大名﹐則河間中山皆擣其虛﹐而眞定大軍始徐躡其後﹐大名挫其銳﹐然後眞定大軍悉力要擊之。」此眞廟之親爲圖者甚悉。又神廟朝益修武備﹐邊防𨿽糗糒畢具﹐歲必命中使就三帥﹐監出乾糒﹐新舊以相易﹐且曝之焉﹐顧他器仗又可知矣。嗚呼﹐累朝規模宏遠﹐皆若是也。又後金人寒盟﹐所謂大臣者皆阿諛後進﹐而握兵柄主國論議者﹐又多宦人﹐略不知前朝區處用心﹐貽厥之謀﹐但茫然失措﹐束手待斃﹐遂終誤國家大計﹐可傷也。

西羌唃氏久盜有古涼州地﹐號靑唐﹐傳子董氈死。其子弱﹐羣下爭彊﹐遂大患邊。一曰人多零丁﹐一曰靑宜結鬼章。案東都事略呂公著傳作「鬼章靑宜結」。而人多零丁最黠﹐鬼章其亞也。元丰末﹐神廟詔諸將﹕「人多零丁俶擾王土﹐旣擅其國﹐則彼用兵之際﹐若旌弢之屬﹐豈無獨異其狀者﹖宜募猛士﹐如能殺之﹐或生捕得﹐若有官生白衣﹐別本「生」並作「𨿽」。並拜觀察使。」不半載﹐有裨將彭孫者﹐果臨陣﹐躍入﹐斬人多零丁﹐以其首獻﹐詔拜彭孫觀察使。於是鬼章之勢孤﹐未幾亦生得之。熙河將種諤生擒鬼章﹐見呂公著傳。屬元祐初也﹐遂以其事奏告裕陵焉。擒鬼章之功﹐蓋多得一時名臣文士歌詠﹐因大流播﹐然世獨不知斬人多零丁﹐此靑唐所以亡也。

李丞相士美在北門﹐與吾同班綴。嘗言將聘大遼﹐赴其花燕。時戎主坐禦牀上﹐後有烏熊皮蒙一物﹐頗髙大。久而似疲﹐則以身倚之﹐意其如古設扆狀爾。俄於烏皮間時露一二人手足﹐則罔測其故也。及日晏時熟視﹐雁裏本作「日晏時熱」﹐吳本作「大宴時熱」﹐俱疑誤。今從張本。乃見數番小兒在其中。李爲吾言而每哂之。吾卽答曰「此乃鮮卑之舊俗﹐如髙歡立孝武皇﹐別本並作「帝」。以黑氈覆七人以拜其上﹐而歡居其一。殆亦是類乎﹖」別本並作「類是」。罔然未識也。

太上在政和初元時﹐遣童貫以節度使副尙書鄭居中使遼人。魯公時責居在錢塘﹐聞而密止﹐上則無及。當是時﹐上密報魯公﹐則已有覘國之意矣。北伐蓋自是而始。俄其國亂。有董龍兒者乘亂舉兵﹐擊斬牛欄寨之裨將﹐且函其首來。於是天意盛欲興師﹐賴魯公力請而格﹐時政和已六年矣。得浮沈逮宣和初﹐事益迫。魯公語泄﹐爲伯氏得而愬諸上﹐遂罷魯公相﹐乃大鳩兵﹐又將命元帥﹐內外爲大懼。師垂起﹐而狂寇方臘者作﹐連陷二浙數郡﹐適得傾兵旅﹐厪克殄平。上心亦深悔此舉﹐因而罷海上結約。會童貫平方寇旣歸﹐與王丞相黼生隙。黼大懼﹐旣患失﹐遂媚貫﹐奮當北伐事。張本「當」作「起」。宣和四年夏﹐不謀於眾﹐兵乃遽起。魯公時已退休﹐亟請對﹐具爲上言﹐丐止﹐不可。未幾﹐伯氏亦有宣撫命﹐於是魯公垂涕頓首上前﹐曰「臣不任北伐﹐寧自甘閒退。今臣子行誠無以曉天下﹐願陛下保全老臣。」上不聽﹐則曰「臣請則以效括母及語伯氏﹐張本云「臣請效括母之語語伯氏」。吾將哭師也。」及後燕山告功﹐魯公以表賀上﹐其末云「臣慮終而不慮始﹐知守而不知通﹐有靦初心﹐徒欣盛烈。」上覽表時﹐喜見顏色﹐曰「太師能自直守如此。」因以殽核酒醴頒賫甚寵﹐俾公慶伯氏之歸也。及後北方寒盟﹐上爲大懼。宦者梁師成自抱前後結約文牘於上前﹐上顧師成曰「北事之起﹐他人皆誤我﹐獨太師首尾道不是。今至此﹐莫須問他否﹖」師成迫上耳密奏久之﹐上遂默然而止。嗚呼﹐使羣小人不阿罔﹐則宗國豈至是。故世但知魯公之不主北伐﹐人或傳公之詩有「百年信誓」之句﹐且未得其始末﹐故書其略﹐他盡見吾頃著北徵紀實二卷。案北徵紀實具載徐夢莘三朝北盟匯編。

宣和歲壬寅﹐北伐事興﹐夏五月出師。是日白虹貫日﹐童貫行而牙旗折。五月﹐「五月」二字似衍。伯氏繼之﹐兵引去才次夕﹐所謂宣撫使招旗二﹐別本「招」並作「認」。爲執旗者懷而逃去﹐皆不獲。又二帥旣在雄州﹐地大震﹐已﹐天關地軸出見於廳事上﹐龜大如錢﹐蛇猶朱漆﹐相逐而行。二帥再拜﹐納諸大銀奩﹐而置城北樓眞武祠中。翌日視之﹐天關地軸俱亡矣。別本「亡」並作「死」。識者咸知其不祥。

靖康末﹐敵騎再犯闕下﹐粘罕一軍始至河陽。河陽守臣遁去﹐而河陽潰。中原人多亡命者﹐皆直大河而南走。大河皆可涉也﹐敵逐北而追之﹐別本「逐北」並作「遂比」。皆若導之而過河焉。吾得於避敵之親嘗者。大河自古未始可涉﹐獨後魏從尒朱兆自富平津亦涉渡而襲淮﹐大抵患在計臣之左謀﹐張本「左」作「無」。而俾小人因得歸之於數﹐別本並作「歸於時數」。寧不痛哉。

南俗尙鬼。吳本「南」作「蠻」。狄武襄靑徵儂智髙時﹐大兵始出桂林之南﹐道旁偶一大廟﹐人謂其廟甚神靈。武襄遽爲駐節而禱之焉﹐因祝曰「勝負無以爲據。」乃取百錢自持之﹐且與神約﹕「果大捷﹐則投此﹐期盡錢面也。」左右或諫止﹐「一儻不如意﹐吳本云「左右或諫止之」張本云「左右或止曰」俱無「一」字。恐沮師。」武襄不聽﹐萬眾方聳視﹐已揮手倏一擲﹐則百錢盡面矣。案雁裏及吳本俱作「盡紅矣」﹐今從張本。於是舉軍歡呼﹐聲震林野﹐武襄亦大喜。顧左右取百釘來﹐卽隨錢疎密布地而釘帖之﹐加諸靑紗籠覆﹐手自封焉﹐曰「苟凱歸﹐吳本「苟」作「俟」。當償謝神﹐始贖取錢。」其後﹐破昆侖關﹐敗智髙﹐平邕管。及師還﹐如言贖取錢﹐吳本「如言」作「乃」。與羣幕府士大夫共視之﹐乃兩字錢也。吳本「字」作「面」。詔封廟曰靈順。吾道過時夢甚異﹐又得是事於其父老云。

熙寧十年﹐交趾無故犯鄙﹐案東都事略事在熙寧八年﹐時沈起知桂州﹐不能懷輯﹐又禁交趾與州縣貿易﹐乃謀入寇。遂並陷欽﹑廉﹑邕三郡﹐多殺人民﹐系虜其子女。朝廷爲赫怒﹐出大師行討之。時將遣內侍李憲行﹐王舒公介甫力爭其不可乃止﹐而介甫亦罷矣。於是吳丞相充﹑王岐公珪﹐皆以次當國﹐命帥郭宣徽逵而副以文臣趙﹡萵徵焉﹐合西北銳旅曁江淮將士﹐多至十餘萬﹐輜重轉輸不在數也。「數」字據張本增入。及入蠻境﹐先鋒將苗履燕逵案東都事略作「燕達」。徑度富良江﹐一擊散走其賊泉﹐擒僞太子佛牙將﹐進破其國矣。逵聞而怒﹐亟追還之﹐欲斬二驍將於纛下﹐賴﹡萵救免。因屯師於蠻地﹐不戰者六十餘日﹐大爲交人慢侮。逵第遜辭﹐僅取其要領﹐且納賂得還﹐報中原人不習水土﹐加時熱疫大起﹐於是十萬大師瘴厲腹疾﹐死者八九。旣上聞﹐神廟大不樂﹐命窮治厥繇。久之﹐乃得吳丞相與逵書札曰「安南事宜以經久省便爲佳。」張本「經」作「持」。蓋逵承望丞相風指﹐因致坐斃。事未竟﹐會吳丞相以疾薨於位﹐得不治。其後幾三十年﹐當大觀之初﹐吳丞相之二孫曰儲﹑曰侔者﹐以同妖人張懷素有異謀﹐皆賜死﹐一時識者咸謂「安南之役﹐天之所報」云。嗚呼﹐執事之人﹑主國家謀議者﹐可不愼哉﹐可不戒哉。

章丞相惇性豪邁﹐頗傲物﹐在相位數以道服接賓客﹐自八座而下﹐多不平之。然獨見魯公則否。張本云「則不爾」。而魯公時在翰院爲承旨﹐別本並無「而」字。亦自負章之不能以气淩公也。一日﹐詣丞相府。故事﹐宰執出政事堂歸第﹐有賓吏白侍從官在客次﹐而大臣者旣捨轡卽不還家﹐徑從斷事所而下以延客。及是章丞相反﹐不揖客﹐行入舍﹐褫其公裳﹐特易以道服而後出。魯公方趨上﹐適見之﹐別本「適」下並有「遽」字。則亟索去。於是章丞相作慚灼然而語公曰「是必以衣服故得罪矣﹐然願少畱。」公曰「某待罪禁林﹐實天子私人﹐非公僚佐﹐藉人微﹐顧不辱公乎﹖」遂起﹐欲行去。章以手掠公﹐別本「掠」並作「接」。目使畱﹐致懇到。會薦湯而從者以騎至﹐故公得而拂褏﹐別本並無「而」字。因臥家﹐具章白其事﹐且以辱朝廷而待罪焉。哲廟覽公奏﹐深多公之得體﹐亟詔釋之。因有旨﹕「宰臣章惇贖銅七斤。」仍命立法﹐以戒後來。自是﹐魯公終章丞相之在相位而不以私見也。噫﹐前朝侍從臣卓爾風立乃如此﹐後來罕見之。

元祐末﹐宣仁髙後崩﹐是歲卽攺元紹聖。哲廟旣親政﹐首拜章丞相惇右僕射。故事﹐拜相遣禦藥院內侍一員﹐齎詔宣押赴闕。章丞相後見魯公論宣召事﹐因曰「大有破除也。」蓋前朝召大臣﹐如齎詔內侍遇所歷郡縣﹐凡土產名物﹐大臣必以書遺之﹐號「書送」者﹐次第至闕乃止。獨章丞相能知此故事故也。其後﹐魯公自錢塘復太師而召﹐上曰「禦藥院皆老班﹐懼混擾卿﹐特選命四方館使童敏。雁裏本作「童使敏」﹐「使」字疑因上「館使」字而衍耳。別本並無。今從之。此朕親信﹐俾齎詔。」仍以禦筆手書十幅﹐示意魯公不得力辭。時公遂遵書送故事﹐亦稍厭勞費﹐笑謂吾曰「賴吾得章丞相語尙有此﹐後人疑不復知前輩故事矣。」

上淸儲祥宮者﹐乃太宗出藩邸時藝祖所錫予而建也。中遭焚毀﹐神廟時召方士募人將成之﹐未就。及宣仁髙後垂簾﹐乃損其服禦而考落焉﹐因詔東坡公爲之記﹐而哲廟自爲書其額。後泰陵親政﹐元祐用事臣得罪﹐遂毀其碑﹐又攺命魯公攺更其辭。魯公時爲翰林學士承旨也。於是天子俾置局於宮中﹐上璫數人共主其事﹐號諸司者。凡三日一赴局﹐則供張甚盛﹐肴核備水陸﹐陳列諸香藥珍物。公食罷﹐輒書丹於石者數十字則止﹐必有禦香﹑龍涎﹑上尊﹑椽燭﹑珍瑰隨錫以歸。凡百餘日碑成。旣出﹐而金塡其字﹐人因爭取之﹐一本售五千焉。得數百本分賜羣臣﹐余詔藏之禁中。吾嘗讀歐陽文忠公集﹐見其爲學士時鈔國史﹐仁廟命賜黃封酒﹑鳳團茶等﹐後入二府猶賜不絕。國家待遇儒臣類如此。

大觀之前﹐吾竹馬歲﹐與羣兒戲。適道文太師﹑韓侍中﹐語才一語吐﹐別本並無下「語」字。則翁姥長者輩別本「姥」並作「老」。必變色以戒曰「小後生不得亂道。」當是時﹐去二公薨已數十年﹐猶凜凜然尊嚴﹐使人尙敬之若神﹐豈非朝廷崇養其望至是﹐蓋不若是無以表天下﹐一其信從者﹐其祖宗之深慮也。及後﹐所謂大臣國事旣不克自重﹐時吾已識事矣﹐則但覩朝野日騖﹐黨仇更相反覆。於是士大夫進退之間猶驅馬牛﹐不翅若使優兒街子動得以指訕之﹐曾不足以備緩急。私竊謂體貌重輕而然。別本末並有「乎」字。

宰相堂食﹐必一吏味味呼其名﹐聽索而後供。此禮舊矣。獨「菜羹」以其音頗類魯公姓諱﹐故回避而曰「羹菜」﹐至今爲故事。

國朝禮大臣故事﹐亦與唐五季相踵。宰相遇誕日﹐必差官具口宣押賜禮物。其中有塗金鐫花銀盆四﹐此盛禮也。獨文潞公自慶曆八年入拜﹐厥後至紹聖歲丁丑﹐凡五十年﹐所謂間鍍鐖花銀盆固在。「間」字疑誤。遇其慶誕﹐必羅列百數於座右﹐以侈君賜。當時衣冠傳以爲盛事。

國朝之制﹐待制﹑中書舍人以上皆坐狨。雜學士以上﹐遇禁煙節至淸明日﹐則賜新火。往往謂之快行家者﹐昧爽多就執政﹑侍從之門﹐茶肆民捨取火熱燭﹐執之以燒﹐才未及寸﹐殊有懼也。吾家隆盛時﹐出則聯騎﹐列十三狨座﹐遇淸明得新火者九枝﹐門戶被天遇殊絕。政和初﹐至尊始踵唐徳宗呼陸贄爲「陸九」故事﹐目伯氏曰「蔡六」。是後﹐兄弟盡蒙用家人禮﹐而以行次呼之。別本並無「之」字。至於嬪嬙宦寺﹐亦從天子稱之﹐以爲常也。目仲兄則曰「十哥」﹐季兄則曰「十一」﹐吾亦荷上聖呼之爲「十三」。而內人又皆見謂「蔡家讀書底」。嗚呼﹐無以報稱且柰何。

宣和歲己亥夏﹐都邑大水﹐莫知所繇來。向非城西索水之北有新築堤﹐初架水之通宮苑者﹐別本「架」並作「界」。偶橫阻得且止﹐微此﹐一夕灌城﹐悉爲魚鱉矣。時給事中許翰崧老語魯公﹔「頃熒惑入天江﹐有謝中美者﹐謂後三年都邑必大水﹐今驗矣。」案文獻通考云「政和六年七月乙未﹐熒惑犯天江。主旱。」今謝云「主大水」﹐占驗不同如此。魯公因語吾﹐使訪其人﹐且久﹐一日原廟屬行香﹐吾適待罪從班﹐而待制綴行﹐政在百寮前略相近。張本「相」作「且」。有左司郎官李璆西美儳進吾後﹐謂吾曰「曩求謝中美不得﹐此其人也。」吾頷之﹐班退﹐亟邀謝中美歸舍焉。當是時﹐世事亦可慮﹐狂妄每私憂過計﹐得見中美喜﹐因共商榷天官事。中美自謂﹐繇唐以來治天官六世矣﹐六世外不可得而推。其家學大抵本太史公天官書﹐而占以洪範。太史公天官書者﹐譬世六經﹐視他天文猶百家耳。款叩中美﹐中美曰「他占類不足道。獨大觀四年彗星逆行﹐從閣道入紫宮﹐再歸帝座﹐此可畏者。」吾問﹕「占驗果若何﹖」則曰「彷彿漢中平末也。」卽呼書吏開櫃﹐取東漢志來﹐因共視之﹐見殺宦者﹑易弘農及獻帝流離事﹐吾大駭懼。中美則以手摩拂書冊﹐而言不必盡然﹐要槪似之。又問其期﹐曰「壬寅。」時辛丑春也。吾更汗懾﹐及壬寅不驗﹐則曰「當在乙巳。」後乙巳遂驗云。又當癸卯歲﹐中美監染院罷﹐詣部授資州。一旦之任﹐執手言別曰「願公自愛﹐天下將亂矣。獨蜀中良﹐後甚足終我之殘齡焉。」未幾﹐金人果寒盟﹐有詔內禪。靖康初﹐兵民殺內侍﹐其後兩宮北狩﹐僭僞出﹐天下亂。吳本無「僭僞出」三字﹐「亂」上有「大」字。於是新天子中興江左﹐四川獨帖泰。當中興雎陽時﹐許翰崧老者適拜副樞﹐而吾貶萬里外﹐聞之﹐謂翰必能薦召中美﹐爲中興用矣。吾嘗有所聞。「嘗」似宜作「當」。吳本云「吾嘗聞」﹐尢誤。中興之八載﹐有劉公寶學子羽來﹐自川陜佐宣撫使得罪﹐吾與同處博白﹐始能道中美旣罷資州﹐厥後死矣。亟問其子弟﹐劉公曰「無兒﹐其書亦不傳焉。今世略得其緒餘者﹐獨襄陵許翰崧老﹐次其麤則吾也。」惜哉。

崇寧間﹐九重一夕有偸兒入內中﹐繇寢殿北﹐過後殿而西南﹐別本並無「而」字。歷諸嬪禦合又南﹐直崇恩太后宮而出。殆曉覺之﹐有司罔測。時魯公當國﹐曰「可捕治搭材士。儀鸞司有逃逸者乎﹖」有司曰「是夕﹐儀鸞司獨單和者逃。」魯公﹕「亟捕單和來。」凡三日得於雍丘﹐自肩至踵皆金器也。鞫得其繇﹐蓋和善飛梯﹐爲儀鸞司第一手﹐常經人禁闥供奉﹐頗知曲折。是夕﹐用繩系橫木﹐號軟梯。案此條疑未完。璜川吳氏本與此同。涉園張氏本有「而入」二字﹐亦後人所增也。

鐵圍山叢談卷第三

孟翊有古學而精於易。魯公重之﹐用爲學官。嘗謂公言「本朝火徳﹐應中微﹐有再受命之象。宜更年號﹑官名﹐一變世事﹐以厭當之。不然﹐期將近﹐不可忽。」魯公聞而不樂﹐屢止俾勿狂。吳本云「遽止之」。大觀三年夏五月﹐天子視朔於文徳殿﹐百僚班欲退﹐翊於羣班中出一軸﹐所畫卦象赤白﹐解釋如平時言﹐以笏張圖內﹐唐突以獻。上亦不樂﹐編管遠方﹐而翊死。明年夏﹐彗星出﹐攺元政和﹐時事稍稍更易。當是時﹐人疑爲翊之言頗驗。其後十七年金人始寒盟﹐十八年乃有中興事。

太上皇帝端邸時多徵兆﹐心獨自負。一日呼直省官者謂之曰「汝於大相國寺遲其開寺﹐時持我命八字往﹐卽詣卦肆﹐徧問以吉凶來。第言汝命﹐勿謂我也。」直省官如言﹐至歷就諸肆問禍福﹐大抵常談﹐盡不合。末見一人﹐窮悴藍縷﹐坐諸肆後。試訪﹐曰「浙人陳彥也。」直省官笑之黽勉﹐又出年命以示彥。彥曰「必非汝命﹐此天子命也。」直省官大駭﹐狼狽走歸﹐不敢泄。翌日﹐還白端王。王默然﹐因又戒訪﹕句誤﹐別本並作「因又致飭」。「汝遲開寺﹐宜再一往見。第言我命﹐不必更隱。」於是直省官乃復見彥﹐具爲彥言。彥復咨嗟久之﹐卽藉語顧直省官曰「汝歸可白王﹕王﹐天子命也。願自愛。」踰年﹐太上皇帝卽位﹐彥亦遭遇﹐後官至節度使。

陰陽家流窮五行術數﹐不得爲亡﹐至一切聽之﹐反棄夫人事﹐斯失矣。是以古之人行道而委命﹐不敢用億中以爲信也。先魯公生慶曆之丁亥﹐月當壬寅﹐日當壬辰﹐時爲辛亥。在昔幼時。言命者或不多取之﹐能道位極人臣則不過三數。及逢時遇主﹐君臣相魚水﹐而後操術者人人爭談格局之髙﹐推富貴之繇﹐徒足發賢者之一笑耳。大觀初攺元﹐歲復丁亥﹐東都順天門內有鄭氏者﹐貨粉於市﹐家頗贍給﹐俗號「鄭粉家」。偶以正月五日亥時生一子焉﹐歲月日時﹐適與魯公合﹐於是其家大喜﹐極意撫愛﹐謂且必貴。時人亦爲之傾聳。長則恣聽其所欲爲﹐鬭雞走犬﹐一切不禁也。始年十七八﹐別本並無「七」字。當春末﹐攜妓多從浮浪人﹐躍大馬遊金明﹐自苑中歸﹐上下悉大醉矣。馬忽駭﹐入波水中﹐吳本「波」作「大」。浸而死。

蜀人謝石﹐宣和歲壬寅到輦下﹐以術得名。善相字﹐使人書一字﹐卽知人之用意﹐以卜吉凶﹐其應如響﹐遂得榮顯。時宣和七年﹐亟求歸﹐臨別語吾曰「石受恩者至今﹐以武弁獲美官﹐猶衣錦﹐念無以報公徳﹐惟有相字之術。誠無人﹐獨可以傳公。公其受之。」時吾得罪偃蹇﹐自揣決不能愼口誨果﹐更資以吉凶他術﹐吳本無「誨」字﹑「果」字。是益取禍。故謝之﹐不肯聽石。石又語吾曰﹕別本並作「不肯聽﹐後又語吾曰」。「自是天下其亂矣﹐獨蜀猶尙在﹐二十年外則不知也。是時語公﹐期蜀中相見。」吾更默不敢答﹐未幾流貶﹐俄中原傾覆。吳本「俄」作「頃」。後二十有一年﹐吾在鐵城﹐因故人有帥成都者得寓書﹐遂與石通寒溫。則二十年外期相見者如是乎﹖然巧發奇中﹐殊有懼﹐故特疏其二三事於後。始石居市邸﹐人有失金帶者﹐書一「庚」字以問石﹐石曰「汝有所失乎﹖必金帶也。然我知其人三日內始出。」別本「始」並作「便」。果如期出。魯公知而召之焉﹐書一「公」字。石曰「公師位極人臣﹐福壽若此﹐不必問所問吉凶。別本並作「必非問吉凶」。但表某微術者﹐公師當少年時嘗更名爾。」魯公笑而頷之。吾最晚生﹐蓋不知此﹐然𨿽伯氏樞府爲長﹐且亦不知也。太上皇聞而密俾之﹐嘗爲書一「朝」字﹐命示之。吳本云「太上皇聞而密使人書一朝字﹐命示之」。石曰「此非人臣也。我見其人則言事。」詢何自知﹐石曰「大家天寧節以十月十日生﹐此「朝」字十月十日也﹐豈非至尊乎﹖」上喜﹐乃召見。石有問輒中﹐且令中官索東宮書一字來﹐乃以「太」字進。又問石﹐石曰「此天子也。」左右爲大懼。上詢謂何﹐石曰「『太』字點微橫﹐此必太子也。他日移置諸上﹐豈非『天』字耶﹖」上以金帶賜之。後聞石貶官在成都﹐時國步艱難﹐詔天下科舉分路類試﹐而四川士子萃於錦宮。石曰「我能知蜀中魁也﹐且亦知試題。」於是儒生之好事者﹐聚醵金錢若干﹐俾石書所試題﹐又書上七人科第名氏﹐共緘識之。及榜出﹐取所書開視﹐無一不驗。大凡石能道人胸腹間意所求望﹐與人決禍福吉凶﹐加勸戒以道理﹐縱橫罔測。今歲益久矣﹐不知其存亡。

元丰末﹐叔父文正知貢舉。時以開寶寺爲試場。方考﹐一夕寺火大發。魯公以待制爲天府尹﹐夜率有司趨拯焉。寺屋皆雄壯﹐別本「皆」並作「旣」。而人力有不能施﹐穴寺廡大墻﹐而後文正公始得出﹐試官與執事者多焚而死。案文獻通考云「點檢試卷官翟曼﹑陳方﹑馬希孟焚死﹐吏卒死者十四人」。於是都人上下唱言「燒得狀元焦。」及再命試﹐其殿魁果焦蹈也。別本並作「焦韜」。

政和末﹐王安中驟遷中書舍人﹐往謝鄭丞相居中。謂曰「君作紫微舍人﹐首艸者何人詞耶﹖」安中答﹕「適一番官誥命爾。」鄭丞相曰「若爾﹐君必入政府。居中聞前輩言﹐入紫微爲舍人﹐首艸番官誥詞者號利市﹐必預政柄。居中當時亦是。蓋數已驗﹐君其入二府乎﹖」後果然。

昔江南李重光﹐染帛多爲天水碧。天水﹐國姓也。當是時﹐藝祖方受命﹐言天水碧者﹐世謂逼迫之兆。未幾﹐王師果下建鄴。及政和之末復爲天水碧﹐時爭襲慕江南風流﹐然吾心獨甚惡之。未幾﹐金人寒盟﹐吳本「寒」作「敗」。豈亦逼迫之兆乎﹖

政和以後﹐道家者流始盛﹐羽士因援江南故事﹐林靈素等多賜號「金門羽客」﹐道士﹑居士者﹐必錫以塗金銀牌﹐上有天篆﹐咸使佩之﹐以爲外飾﹔或被異寵﹐又得金牌焉。及後金人之變﹐羣酋長別本並作「州郡酋長」。皆佩金銀牌爲兵號﹐始悟前兆何不祥也。

洛陽古都﹐素號多怪。宣和間﹐忽有異物如人而黑﹐遇暮夜輒出犯人。相傳謂掠食人家小兒﹐且喜齧人也。於是家家持杖待之﹐𨿽盛暑不敢啟戶出寢﹐吳本無「出」字。號曰「黑漢」。繇是亦多有偸盜姦詐而爲非者﹐踰歲乃止。此五行志所謂「黑眚」者是也。不數年﹐金國寒盟﹐遂有中土﹐兩都皆覆。

靖康攺元﹐春正月敵騎始犯闕﹐王黼乃得罪﹐取道繇咸平縣。此句上下有脫文。案東都事略云「貶爲崇信軍節度使﹐永州安置」。時不欲殺大臣﹐而使若賊殘之者。及中興之後﹐僞楚張邦昌先黜居長沙﹐後以罪賜自盡焉。黼死於輔故村﹐東都事略作「輔固村」。邦昌死於平楚門下官舍。

僞楚張邦昌始爲中書舍人﹐夢乘太上輦﹐擁儀從出兩山間﹐居輦上回視﹐見二馬逐其後﹐能記其毛色也。後自燕山來﹐受僞封冊﹐乃籍乘輿服禦﹐回顧二馬則如夢。僞齊劉豫者爲小官時﹐夢至闕裏拜仲尼﹐仲尼輒答其拜。又嘗夢拜釋氏﹐爲之起。因獨自負﹐遂果於僭。吳本「於」作「上」。然二者皆不克終也。知夢兆肸蠁﹐世或有之﹐至吉凶則繇乎人。是以君子獨能守其正而獲其休矣。此昔人所以不貴乎徵夢。吾得之邦昌之二侄﹑豫之鄕人王寺丞忠臣云。案璜川吳氏﹑涉園張氏兩家鈔本﹐第二卷

俱終於此條﹐入後始爲第三卷

。

趙安定王普﹐佐藝祖以揖讓得天下﹐平僭亂﹐大一統。當其爲相時﹐每朝廷遇一大事﹐定大議﹐才歸第則亟閉戶﹐自啟一篋﹐取一書而讀之﹐有終日者﹐𨿽其家人莫測也。及翌旦出﹐則是事必決矣。用是爲常﹐故世議疑有若子房解後黃石公事﹐必得異書焉。及後王薨﹐家人始得開其篋而視之﹐別本「視」並作「見」。則論語二十卷。

江南徐鉉歸朝﹐後坐事出陜右。柳開時爲州刺史。開性豪橫﹐稍不禮鉉。一日﹐太宗聞開喜生膾人肝﹐且多不法﹐謂尙仍五季亂習﹐怒甚﹐命鄭文寶將漕陜部﹐因以治開罪。開得此大懼﹐別本「此」字下並有「報」字。知文寶素師事鉉也﹐遲文寶垂至﹐始求於鉉焉。鉉曰「彼昔爲鉉門弟子﹐張本「鉉」字下有「也」字。然時異事背﹐弗能必其心如何﹐敢力辭也。」於是開再拜﹐曰「先生但賜之一言足矣﹐毋卹其聽不。」鉉始諾之。張本「始」作「姑」。頃文寶以其徒持獄具來﹐首不見開﹐卽屏從者﹐步趨入巷﹐詣鉉居以覲鉉﹐吳本云「以求覲」﹐無「鉉」字。張本云「以求覲鉉」。立於庭下。鉉徐出座上﹐文寶拜竟﹐升自西階﹐通溫凊﹐復降拜。鉉乃邀文寶上﹐立談道舊者久之﹐且戒文寶以持節之重﹐而鉉閒慢廢﹐「慢」字疑衍﹐吳本無。後勿復來也。文寶方力詢其所欲﹐鉉但曰「柳開甚相畏爾。」文寶默然出﹐則其事立散。始吾待罪輦下時﹐於士大夫間得此而爲﹝心旁雙﹞。後又見陜右二三賢者﹐猶能道其事。噫﹐將歷二百年矣﹐前輩惇尙風義凜凜如許﹐是宜不泯矣。

張端公伯玉﹐仁廟朝人也。名重當時﹐號張百杯﹐又曰張百篇﹐言一飲酒百杯﹐一掃詩百篇故也。有士人吳本云「聞有一士人」。頗彊記自負﹐飲酒世尠雙。乃求朝士之有聲價者﹐藉其書牘與先容。一旦持謁張﹐張得函啟緘﹐喜曰「君果多聞耶﹗又能敵吾飲。吾老矣﹐久無對﹐不意君之肯辱吾也。」遂命酒﹐共酌三十餘杯。士人者雄辧益風生﹐而張略不爲動。俄辭以醉﹐張笑之曰「果可人﹗然量止此乎﹖老夫當爲君獨引矣。」遂自數十舉﹐始以手指其室中四櫃書曰「吾衰病﹐不如昔。今所能記憶者獨在是。君試自探一卷袠﹐別本「袠」並作「來」。吾爲子誦焉。」士人曰「諾。」卽櫃中取視之﹐偶儀禮也﹐以白張。張又使士人「君宜自舉其首」。士人如其言﹐張乃瑯然誦之如流。士人於是始駭服﹐再拜﹕「端公眞奇人也。」吳本「再拜」下有「曰」字﹐「公」上無「端」字。

龐丞相籍以使相判太原。時司馬溫公適倅並州。一日被檄巡邊﹐溫公因便宜命諸將築堡於窮鄙﹐而不以聞﹐遂爲西羌敗我師﹐破其堡﹐殺一副將焉。朝廷深訝龐擅興﹐而詰責不已。別本「龐」下並有「公」字﹐無「而」字。龐旣素重溫公之賢﹐別本「龐」下並有「公」字。終略勿自言。別本並無「略」字。久之遂落使相﹐以觀文殿學士罷歸。然龐公益默不一語﹐溫公用是免。嗚呼﹐龐公其眞宰相﹐上接古人千載之風矣。

鄭尙明昂﹐別本「昂」並作「昴」。老先生也﹐魯公甚聽愛﹐坐漏吾狂妄語獲戾﹐竟老死鄕井。頃爲吾言「昔昭陵在位已三十餘載﹐時未有繼嗣﹐而司馬溫公爲並州通判﹐乃上書力言之﹐朝廷不罪也。又溫成張后當盛寵﹐其叔父堯佐一日除節度﹑宣徽﹑景靈三使﹐而包孝肅公爲中司﹐吳本作「中丞」。擊焉。其白簡��雁裏本闕二字﹐原補「若到」二字﹐似誤。別本並作「苦劇」。駭人﹐不忍聞﹐別本「駭人」下並重一「人」字。而昭陵容之也。是以仁廟實錄史臣獨載溫公書曁孝肅三章甚備。故都邑諺謂人之不正者﹐曰﹕『汝司馬家耶﹖』目人之有玷缺者﹐必曰﹕『有包彈矣。』『包彈』之語﹐遂布天下。人臣立節﹐要使後世著聞若此﹐始近諫諍之風。」吾志吾老先生語﹐而後每書諸紳也。吳本云「而後每書紳以志也」。

仁廟至和初暴得疾。時皇嗣未建﹐中外大恐﹐及旣康復眞﹐小大交章﹐而仁廟慨然寤。大臣於是共白天子﹐以韓魏公厚重﹐可屬大事﹐請召之﹐除樞密使。未幾﹐富丞相丁內艱﹐魏公乃進﹐獨當國﹐因力請建立。於是制詔以英宗自團練使爲皇子﹐封鉅鹿郡公。幾年﹐仁廟登遐﹐英宗卽位﹐日吳本無「日」字。以悲傷得疾﹐國步方艱﹐萬機懼曠﹐而慈聖光獻曹后因垂簾視事者久之。魏公度上疾廖矣﹐時旱甚﹐乃援故事﹐請天子以素仗出禱雨。吳本「仗」作「服」。當是時﹐都人爭矚目懼呼﹐大慰中外望。魏公遂得藉是執奏﹐丐歸政天子。後許矣﹐未堅也。一旦﹐魏公袖詔書簾前曰「皇太后聖徳光大﹐頃許復辟。今書詔在是﹐請付外施行。」後未及答﹐卽顧左右曰「撤簾。」後乃還宮。時鄭公方爲樞密﹐班繼執政而上。吳本「爲」作「在」。將奏事﹐則見簾已捲﹐天子獨當寧殿上矣﹐旣下而怒。吳本云「大怒」。魏公曰「非敢外富公也。懼不合則歸政未有期。」其後﹐熙寧中魏公薨於鄕郡﹐而鄭公不弔祭。識者以爲盛徳之歉。

王舒公介甫被遇神廟﹐方眷仗至深﹐忽一旦爲人發其私書者﹐別本並無「者」字。介甫慚﹐於是丐罷累表﹐不待報﹐徑出東水門﹐中使宣押不復還矣。神廟大不樂﹐遂復聽其去﹐然重其操節﹐且約再召期。當是時﹐旣出﹐挈其家且登舟﹐吳本無「且」字。而元澤爲從者﹐誤破其頮面瓦盆﹐因復命市之﹐則亦一瓦盆也。其父子無嗜欲﹐自奉質素如此﹐與段文昌金蓮華濯足大異矣。吾得之於魯公。

王舒公介甫﹐熙寧末復坐政事堂﹐每語叔父文正公曰「天不生才且柰何﹗是孰可繼吾執國柄者乎﹖」乃舉手作屈指狀﹐數之曰「獨兒子也。」蓋謂元澤。因下一指﹐又曰「次賢也。」又下一指﹐卽又曰「賢兄如何﹖」謂魯公。則又下一指﹐沈吟者久之﹐始再曰「吉甫如何﹖且作一人。」遂更下一指﹐則曰「無矣。」當是時﹐元澤未病﹐吉甫則已隙云。及魯公久位公臺﹐厭機務勞﹐自政和後蓋數悔嘆﹐吳本「蓋」作「益」。亦患才難﹐网羅者未盡善﹐常曰「相門出將﹐將門出相。案似當云「相門出相﹐將門出將」。別本並同﹐姑仍其舊。我閱人多矣﹐罔敢不力﹐且略無可繼我者﹐天下事將柰何﹗」旣莫用爲之計﹐別本「用」並作「肯」。至叩方士王老志﹐苦求人物。老志因舉二人﹐皆宰相也﹐李森﹐吳本作「春」。李彌遜。公大喜﹐於是亟召用之﹐張本「亟」作「每」。又不慰公意。是後日掣其肘﹐竟付仗失當。俄羣小大用事﹐公志益弗伸﹐而淪胥矣。此吾備聆公語﹐目其事﹐亦傷哉。

魯公號知人﹐每語其人修短﹐大略多驗。大觀初﹐有詣都省投牒訴攺官者﹐魯公召上聽事所﹐曰﹕別本並無「所」字﹐吳本「上」作「入」。「攺官匪難﹐別本「匪」並作「非」。當別有驟進用﹐徑入侍從行綴矣。然反覆不常﹐惟畏愼作摸稜態過當﹐卒致身輔相。」吾笑之﹐而魯公不以爲憾﹐吳本作「過」。乃僞楚也。

魯公以崇寧五年罷相印歸﹐時國柄獨劉公路逵主之﹐逵爲中書侍郎故也。別本並無「故」字。未幾﹐魯公復相﹐而逵被黜。時堂中諸吏咸祖於門。吳本作「國門」﹐無「於」字。逵曰「諸君何患。逵年未五十﹐太師六十歲人矣。」俄而逵物故﹐魯公復相﹐每嘆息﹐常訓吾曰﹕吳本「每」「當」二字互轉。「逵白骨已久﹐而我猶享榮祿。人之用心﹐宜不當爾。可不戒哉。」案徽宗卽位﹐建言者以元符末復元祐黨人太優﹐朝廷再籍之而頗有闊略者﹐禦史中丞錢遹論黨人疑有姦﹐下兩省議。時劉逵爲給事中﹐獨以遹言爲非。及蔡京罷相﹐逵主國柄﹐於是言者論逵﹐謂其乘間抵巇﹐盡取崇寧以來繼述緝熙﹑美意良法而盡廢之﹐遂罷知亳州。見於史冊者如是﹐是逵固賢者也。太師六十歲之言﹐容或有之﹐蓋惡欲其死﹐亦常人之情耳。且姦凶如京﹐幸而早世﹐卽爲國家之福。逵之言﹐又寧知不出於愛國之忱乎﹖

呂司空公著生重牙﹐別本並云「平生重才」。亦異常人也。當元祐平章軍國重事時﹐魯公以待制從外鎭罷﹐張本「外」作「節」。召過闕。吳本云「時魯公以待制奉召過闕」。呂司空邀魯公詣東府﹐列諸子侍其右﹐而謂魯公曰「蔡君﹐公著閱人多矣﹐無如蔡君者。」則以手自撫其座曰「君他日必據此座﹐願以子孫托也。」魯公後每謂吾言﹐惜以黨錮事愧不能力副其意者。吾且謂人之不知也。及在傅白﹐一日﹐呂公之孫切問來﹐因爲道是﹐而切問曰「頃魯公居從班時﹐吳本「從」作「崇」。祭司空公文蓋備之矣。」於是相與得申其契好。噫﹐前輩識鑑﹐類多如此。案呂氏兩世相業﹐門閥昌大﹐何至預以子孫托人﹖且重以公著之賢﹐而其子希哲﹑希績﹑希純﹐異時歷官﹐皆有賢聲。知子莫若父﹐公著寧不知之而必京之托乎﹐且自章惇爲相﹐公著旣削謚貶官矣﹐迨京擅國﹐復指爲姦黨首惡﹐置元祐黨籍刻石殿庭﹐若惟恐其罪之不著於天下者。受人之托﹐報之固當如是乎﹖欲蓋其父之惡﹐而不卹誣衊賢者﹐以欺後世﹐絛眞小人之尢哉。

魯公宇量邁古人﹐張本「邁」作「過」﹐吳本云「宇量過人」。世所共悉也。元符初上巳﹐錫輔臣侍從宴。故事﹐公裳簪禦花。早集競﹐時有旨宣侍臣以新龍舟。吳本云「宣侍臣以�龍舟」。中空一字﹐或補「玩」字。愚案﹕雁裏及張本「新」字似衍文。吳本「玩」字似校者以意增入耳。而龍舟旣就岸﹐於是侍臣以次登舟。吳本無「而龍舟旣就岸於是」八字﹐似亦校者節刪。至魯公適前﹐而龍舟忽遠開去﹐勢大且不可回﹐魯公遂墮於金明池﹐吳本無「魯公」字。萬眾諠駭﹐倉卒雁裏本「倉卒」作「卒伯」﹐張本作「孚伯」﹐今從吳本。召善泅水者。別本並無「水」字。未及用﹐而魯公自出水﹐吳本無「魯」字。得浮木而憑之矣﹐吳本無「而」字﹑「矣」字。宛若神助。旣得濟岸﹐入次捨﹐吳本無此七字。方一身淋漓﹐蔣公穎叔之奇唁公曰「元長幸免瀟湘之役。」魯公顏色不變﹐吳本無「魯」字。猶拍手大笑﹐答曰﹕吳本無「猶」字﹑「答」字。「幾同洛浦之遊。」一時服公之偉度也。公時爲翰林學士承旨﹐蔣時爲翰林學士云。吳本無末二語。

魯公拜維垣﹐吳本作「太師」。親客來賀。公略無徳色﹐吳本作「得色」。且笑語猶常時﹐因語客曰「某仕宦已久﹐皆悉之矣。今位極人臣﹐則亦可人﹐所謂骰子選爾。人間榮辱﹐顧何足算。」骰子選者﹐蓋自公始爲太廟齋郎﹐張本「蓋自公始爲」作「蓋公始自爲」。登上第﹐調錢塘縣尉﹐綿歷內外﹐而後至太師也。張本無「後」字。足見公之度。

頃客爲吾言﹐靖康末有避亂於順昌山中者﹐深入得茅舍﹐主人風神甚遠。卽之語﹐士君子也。怪而問之﹐曰「諸君何事挈孥能至是耶﹖」因語之故﹐主人曰「亂何自而起乎﹖」眾爭爲言﹐於是主人者嗟惻久之﹐曰「我父乃仁宗朝人也。吳本「宗」作「廟」。自嘉祐末旣卜是居﹐因不復出。以我所聞﹐但知有熙寧號﹐他則不審原本並作「他則不嘗」﹐雁裏本或校攺作「審」﹐從之校今爲幾何年矣。」客又告以本朝傳敍紀年次第﹐吳本云「客爲傳敍紀年次第」。主人但頷。而畱數日﹐吳本「頷」下有「之」字﹐無「而」字。伺知賊退﹐乃出山散去。吳本止此。無了云云數行。吾聞客言﹐胸次爲豁如者經夕﹐且此山中主人定不知世間有熙﹑丰﹑元祐是非矣。嘗謂吾之罪咎﹐深有媿乎士大夫﹐然士大夫者﹐似亦媿我山中主人。因作順昌山中主人說。

大觀末﹐魯公責宮祠﹐歸浙右。吾侍公舟行﹐一日過新開湖﹐睹漁艇往還上下。魯公命吾呼得一艇來﹐戲售魚可二十鬣﹐小大又勿齊。問其直﹐曰「三十金也。」張本凡「金」俱攺作「錢」。案﹕後云「竟還一錢而去」﹐三本同作「錢」﹐則「金」字似誤﹐今姑仍之。吾使左右如數以金畀之焉。去來未幾﹐「來」字疑衍﹐吳本無。忽遙見槳艇甚急﹐飛趁大舟矣。吳本無此五字。吾與公咸愕然﹐謂﹕「此必得大魚乎﹖將喜而復來耶﹖」頃已及﹐則曰「始貨其魚﹐別本「其」並作「爾」。約三十金也。今乃多其一﹐別本並無「今」字。用是來歸爾。」魯公笑而卻之﹐再三不可﹐竟還一錢而後去。別本並無「後」字。吾時年十四矣﹐白魯公﹕「此豈非隱者耶﹖」公曰「江湖間人不近市廛者﹐類如此。」吾每以思之﹐張本無「以」字。今人被朱紫﹐多道先王法﹐言號士君子﹐又從騶哄坐堂上曰「貴人」﹔及一觸利害﹐校秋毫﹐則其所守未必能盡附新開湖漁人也﹝一﹞。故書。

劉尙書賡﹐法家也。崇寧間爲大司寇﹐吳本作「大司空」。一日來詣東府見魯公。公時在便坐﹐與魏先生漢津對﹐因延劉尙書弛公裳﹐雁裏本「弛」作「施」。今從張本。卽燕坐焉。吳本云「因延劉尙書入」﹐無「弛公裳」云云。劉公立﹐不肯就位﹐吳本作「坐」。責魯公曰「司空僕射﹐實百僚之儀表也。柰何與黥卒坐對﹖賡竊不取﹐願退。」魯公大笑﹐亟揖漢津曰﹕吳本「亟」作「起」。「先生可歸矣。」吳本無「可」字。自是﹐劉公不敢與漢津並見。吳本「敢」作「肯」﹐張本作「復」。漢津鑄九鼎﹐作大晟﹐上甚禮聽之。吳本無「漢津鑄九鼎」云云。當是時﹐侍從之臣猶彊正﹐吳本作「剛正」。而宰輔之臣能涵容﹐風俗如此乎﹐吳本無「乎」字。此吾親見也。吳本云「吾猶親見也」。

林中書彥振攄﹐案攄﹐福州長樂人﹐亦蔡京死黨也。气宇軒昂﹐有王陵之少戇。罷政事去﹐不得意﹐寓揚州﹐喪其偶。久之﹐忽於幾筵坐上﹐時時見形﹐飲食言語如平生狀﹐仍決責奴婢甚苦。吳本「決」作「督」。彥振徐察非是﹐乃微伺其蹤﹐則掘地得大穴﹐破之﹐羅捕六七老狐。中一狐尢耄而白﹐且解人語言﹐向彥振求哀曰「幸毋見殺﹐必厚報。」彥振勿顧﹐悉命殺之﹐迄無他。及宣和歲庚子﹐魯公以弗合罷﹐而北徵將興﹐吳本無此五字。上積聞攄殺狐並使北二事﹐乃召之守北門﹐將付以北伐事﹐爲黼沮罷﹐遂落節鉞而歸。使北者﹐始聖旨與遼人聘問往來﹐北使至我﹐則合門吏必詣都亭驛﹐俾使習其儀﹐吳本無「其」字。翌日乃引見﹐懼使鄙不能乎朝故也。吳本無「乎」字。及我使至彼﹐則亦有合門吏來﹐但說儀而已﹐不必習而見。攄時奉使至北﹐而北主已驕縱﹐吳本「而」作「時」。則必欲令我亦習其儀也﹐攄不從。因力彊﹐不可﹐案東都事略﹐北主欲爲夏人求復進築城砦﹐攄力折之。主不勝其忿﹐旣還館﹐紿以宣旨﹐使降階跪受﹐實以國書授之。攄引故事不從云云。與此小異。於是大怒﹐絕不與飲食。我𨿽汲﹐張本「我」下有「人」字。亦爲北以不潔污其井。一旦﹐又出兵刃擁攄出﹐從者泣﹐攄亦不爲動。旣出卽郊野﹐乃視攄以虎圈﹐命觀虎而已﹐且謂﹕「何如﹖」攄瞋目視之﹐曰「此特吾南朝之狗爾。何足畏﹖」別本並作「何足畏人」。北素諱狗呼﹐聞之气阻。攄竟不屈還。

蔣八座猷﹐賢者也。嘗爲中司﹐有端直聲。政和初﹐上賚魯公以女樂二八。別本並作「二人」。蔣公曰「唐李晟﹑馬燧用武夫要寵私。晉魏絳實陪卿﹐吳本作「臣」。以和戎得金石。公今出大儒﹐張本「公今」作「今公」。吳本云「公當今大儒」。蓋自周公﹐吳本無此句。制禮作樂﹐方致太平﹐不應下同此輩。宜塞其漸﹐願公力辭焉。」魯公大喜之﹐然不克用。及政和末﹐伯氏旣聯姻戚裏﹐後大辟第﹐開河路﹐作復道﹐以通宮禁。蔣時與吾俱在書局﹐數大蹙額而唁吾曰「約之﹐案約之﹐絛字也。見墨莊漫錄。柰何公家而吾言不克用﹖徒以狂妄幾死而已。」禍亂後痛始定﹐每懷蔣八座語﹐君子哉。案璜川吳氏﹐涉園張氏鈔本﹐第三卷

並終於此條﹐入後爲第四卷

。

範元實溫﹐吾所畏友﹐然不護細行。吾以時士議勉之﹐元實怒曰「我不解今時士大夫﹐不使人明目張膽直道而行﹐率要作匿情詭行﹐似王莽日事沽弔。是誰倡此﹗豈世美事耶﹖」吾每首肯焉。又嘗與吾論時勢及開元﹑天寶之末流。元實曰「不然。天寶之勢﹐土崩瓦解﹐異乎今日魚爛也。」時魯公亦痛悔﹐一日喟然而嘆﹐數謂吾曰「今復得陳瓘﹑劉器之來﹐意若可救藥乎﹖」吾語元實。元實大喜﹐語吾曰「公之大人有此心﹐豈獨海內﹐乃公之福。第恐難得好湯﹐使多咽不下爾。」元實亟持其書報二公﹐而二公是歲皆下世。元實亦爲其寵妾紅鸞所困﹐俄得傷寒﹐不數日殂﹐可傷哉。書此﹐俾世知時不乏人。

伯父君謨﹐號「美髯須」。吳本無「號」字。仁宗一日屬淸閒之燕﹐偶顧問曰「卿髯甚美﹐長夜覆之於衾下乎﹖將置之於外乎﹖」君謨無以對。歸舍﹐暮就寢﹐思聖語﹐以髯置之內外悉不安﹐遂一夕不能寢。蓋無心與有意﹐吳本作「有心」。相去適有間。凡事如此。

童貫彪彬燕頷﹐亦略有髭﹐瞻視炯炯﹐不類宦人﹐項下一片皮﹐吳本無「一」字。骨如鐵。吳本云「其骨如鐵」。王黼美風姿﹐吳本「風」作「丰」。極便辟﹐面如傅粉﹐然須髮別本並作「鬢髮」。與目中精色盡金黃﹐張口能自納其拳。大抵皆人妖也。吾識黼於未得志時﹐魯公獨忽之﹐後常有愧色於吾。黼始因何丞相執中進﹐後攺事鄭丞相居中﹐然黼首恃奧援﹐父事宦者梁師成﹐蓋已不能遏。吳本有「也」字。

翟參政公巽汝文﹐有文名。對人辭語華暢﹐吳本作「宣暢」。𨿽談笑﹐歷歷皆可聽﹐然不妄吐也。吳本無此句。政和間爲給事中﹐每見殿庭宣贊稱「不要拜﹐上殿祗候」﹐必咄咄曰「不要拜﹐此何等語。」旁問之﹕「君俾爲何言乎﹖」公巽曰「宣贊有旨勿拜。」吳本「宣」作「當」。時蔡安世靖﹑陳應賢邦光﹐同在門下外省﹐吳本無「外」字。安世位公巽之上﹐而應賢坐基下。每相與談論﹐二人必交辟之。一日辭屈﹐於是嘆曰「嗟乎﹐遂厄於陳﹑蔡之間。」

範溫元實﹐議論卓爾過人。當宣和初﹐嘗爲吾言「孫皓曰﹕『昔與汝爲鄰﹐今與汝爲臣。勸汝一杯酒﹐令汝壽萬春。』武帝悔之。及陳後主上隋文帝詩曰﹕『日月光天徳﹐山河壯帝居。太平無以報﹐願上登封書。』且一種降王﹐﹝二﹞張本云「蓋同一種降王」。就中後主眞駑才。」

外兄徐若谷﹐字應叟﹐賢徳君子也。常以吾淸濁太分﹐是非太明爲戒。嘗論古人﹕「若阮嗣宗口不臧否人物﹐號爲長者﹔至於對人作靑白眼﹐則更甚於臧否。」吾服其語。

鹿谿生黃沇﹐欽人也。從學陳瑩中﹑黃魯直﹐文字固不凡。與吾談經﹐每嘆今時爲春秋者﹐不探聖人之志﹐吳本作「旨」。但計數其後﹐張本「後」上有「先」字。逐傳則論魯三桓﹑鄭七穆﹐窮經則會計書甲子者若干﹐書侵﹑書戰者爲幾﹐皆繇漢二劉﹑唐武平一啟其端。是猶世愚者皆學佛﹐而論金剛經篡。吾未曉﹐迫問之﹐則曰「有一十三﹐張本云「有一二三」。恆河沙﹐三十八﹐何以故。」

國朝實錄﹑諸史﹐凡書事皆備春秋之義﹐隱而顯。若至貴者以不善終﹐則多曰「無疾而崩」﹐「崩」似當作「薨」﹐三本並同。姑仍之。大臣親王則曰「暴卒」﹐或云「暴疾卒」。無疾者﹐雁裏及張本並作「以疾者」。今從吳本。如李穀是也。暴疾卒﹐如魏王徳昭是也。大凡前書不若後書。前書猶庶幾﹐至後書生紛兢更易﹐吳本「生」作「多」。則益闊疎﹐難取信矣。吳本無「闊疎」二字。

江漢﹐字朝宗。有宋史學﹐惜乎猥以長短句辱其名也。嘗與吾論史家流學﹐當取古人用意處﹐便見調度。太史公曰「投機之會﹐間不容尠忽。」班孟堅曰「投機之會﹐間不容髮。」至宋景文又曰「投機之會﹐間不容穟。」

王性之銍﹐博洽士也。嘗語吾﹕「宋景文公作唐書尙才語﹐遂多易前人之言﹐非不佳也。至若張漢陽傳﹐前史載武后問狄仁傑﹕『朕欲得一好漢。』顧是語𨿽勿文﹐寧不見當時吐辭有英气耶﹖景文則易之曰﹕『安得一奇士用之。』此固雅馴矣﹐然失其所謂英气者。」吾不能答。

王元澤奉詔修三經義﹐時王丞相介甫爲之提舉﹐蓋以相臣之重﹐所以假命於其子也。別本「子」並誤作「手」。吾後見魯公與文正公二父﹐相與談往事﹐則每云「詩﹑書蓋多出元澤曁諸門弟子手﹐至若周禮新義﹐實丞相親爲之筆削者。」及政和時﹐有司上言天府所籍吳氏資居檢校庫﹐而吳氏者王丞相之婣家也﹐且多有王丞相文書﹐於是朝廷悉命藏諸祕閣。用是吾得見之﹐周禮新義筆迹﹐猶斜風細雨﹐誠介甫親書﹐而後知二父之談信。

歌者袁綯﹐乃天寶之李龜年也。宣和間供奉九重﹐嘗爲吾言﹕東坡公昔與客遊金山﹐適中秋夕﹐天宇四垂﹐一碧無際﹐加江流﹝水頃﹞湧﹐俄月色如晝。遂共登金山山頂之妙髙臺﹐命綯歌其水調歌頭曰「明月幾時有﹖把酒問靑天。」歌罷﹐坡爲起舞﹐而顧問曰「此便是神仙矣。」吾謂文章人物﹐誠千載一時﹐後世安所得乎﹖

五季文章趣卑陋甚矣﹐吳本無「趣」字﹐張本作「旨趣」。然當時諸僭僞﹐其國頗亦有人。別查並無「其」字。吾頃遊博白之宴石山號普光禪寺者﹐爲屋數椽而已。其山迥絕﹐洞穴奇怪﹐得一碑﹐乃僞漢時人爲寺記。特喜其兩語﹐曰「蔬足果足﹐松寒水寒。」

熙寧初﹐王丞相介甫旣當軸處中﹐而神廟方赫然﹐雁裏本脫「赫」字﹐吳本無「赫然」二字﹐今從張本。一切委聽﹐號令驟出﹐但於人情適有所離合。吳本云「於人情適有不合」。於是故臣名士往往力陳其不可﹐且多被黜降﹐吳本無「且」字。後來者乃寖結其舌矣。當是時﹐以君相之威權而不能有所帖服者﹐獨一教坊使丁仙現爾。丁仙現﹐時俗但呼之曰「丁使」。丁使遇介甫法制適一行﹐必因燕設﹐於戲場中乃便作爲嘲諢﹐別本並無「乃」字。肆其誚難﹐輒有爲人笑傳。吳本無「有」字。介甫不堪﹐然無如之何也﹐因遂發怒﹐必欲斬之。神廟乃密詔二王﹐取丁仙現匿諸王邸。二王者﹐神廟之兩愛弟也。別本並無「兩」字。故一時諺語﹐有「臺官不如伶官」。

熙寧間﹐東平有名士王景亮者﹐喜名貌人﹐後反爲人號作「豬觜關」。世謂鄆有豬觜關﹐繇此始。繼有不肖者﹐乃更從而和之﹐日久爲人號「豬觜關大使」﹐案此句似當云「又爲人號曰豬觜關大使」。亦各有僚吏之目。呂升卿者﹐形貌短劣﹐談論好舉臂指畫﹐奉使過東平﹐遂被目爲「說法馬畱」。厥後﹐相去將三十餘年﹐王大粹靚以給事中出守東平﹐乃被目爲「香棖圓」者﹐蓋謂不能害人﹐且不治病也。凡輕薄類此。昔魯公以元祐時亦帥鄆﹐到郡大會賓客﹐把酒當廣坐謂之曰「聞公號豬觜關﹐凡人物皆有所雌黃。某下車來未幾﹐然敢問其目。」其人曰「已得之矣。」眾皆爲﹝心旁雙﹞。公喜﹐且笑而逼之﹐則曰「相公璞也。」

東坡公元祐時旣登禁林﹐以髙才狎侮諸公卿﹐率有標目殆徧也﹐獨於司馬溫公不敢有所重輕。一日相與共論免役差役利害﹐張本「差役」作「差使」。偶不合同。吳本無「同」字。及歸舍﹐方卸巾弛帶﹐乃連呼曰「司馬牛﹗司馬牛﹗」

崇寧初建三衛府﹐多大臣與勛戚子弟。一日眾坐共談西漢事有雋不疑者﹐其人曰「彼何故不來見大臣﹖」於是一時大傳爲口實。然不至是﹐此特王輔道寀輕薄造以爲笑。寀有逸才﹐時爲三衛中郎﹐後遭極刑。案寀﹐韶之子﹐以左道誅。

崇寧中有一名士﹐過浙右姑蘇﹐有州將夙戒嘗河魨者﹐士人甚懼﹐預語其家人﹕「我聞河魨有大毒﹐中之必殺人。今州將鼎貴﹐且厚遇﹐別本並作「意」。逆之必不可。爲之柰何﹖儻一中毒﹐是獨有人屎可救解。汝輩當志吾言也。」及就之﹐主人愧艴而謝客曰「且力求河魨﹐反不得﹐吳本云「不可得」。張本云「乃不得」。幸貰其責。吳本作「罪」。願張飲以盡歡。」別本並無「張」字。坐客於是咸爲之竟醉。士人者歸﹐沈頓略不省人事﹐因大吐。其家人環之爭號﹐謂果中毒矣。夜走取人穢﹐亟投以水﹐絞取而灌之焉。輒復吐﹐則又灌不已。舉室伺守。天殆曉酒醒﹐能語言﹐始語不得河魨﹐則已弗及。

校勘記

﹝一﹞則其所守未必能盡附新開湖漁人也「附」﹐學海本作「如」。﹝二﹞且一種降王「且」﹐學海本作「皆」。

鐵圍山叢談卷第四

米芾元章好古博雅﹐世以其不羈﹐士大夫目之曰「米顚」。魯公深喜之。嘗爲書學博士﹐後遷禮部員外郎﹐數遭白簡逐去。一日以書抵公﹐訴其流落。且言舉室百指﹐行至陳畱﹐獨得一舟如許大﹐遂畫一艇子行間。魯公笑焉。吾得是帖而藏之。時彈文正謂其顚﹐而芾又歷告魯公洎諸執政﹐自謂久任中外﹐並被大臣知遇﹐舉主累數十百﹐皆用吏能爲稱首﹐一無有以顚薦者。世遂傳米老辧顚帖。

頃一天府尹﹐用吏能稱﹐頗不大博。約五鼓與侍從同坐待漏院捨。忽語眾曰「夜來不能寐﹐偶讀孟子一卷﹐好甜。」張臺卿內相聞﹐隨答曰﹕別本﹑「聞」並作「閣」。「必非孟子﹐此定唐書爾。」一座爲哄。

祖宗故事﹐誕育皇子﹑公主﹐每侈其慶﹐吳本無此句。則有浴兒包子並賫巨臣戚裏。包子者﹐皆金銀大小錢﹑金粟﹑別本並作「金果」。塗金果﹑吳本「塗金米」。犀玉錢﹑犀玉方勝之屬。如誕皇子﹐則賜包子罷﹐又逐後命中使人齎密賜來﹐張本「逐」作「隨」。約頒諸宰相﹐余臣不可得也。密賜者必金合﹐多至二三百兩﹐中貯犀玉帶或珍珠瑰寶。及太上朝﹐皇子旣洗﹐時何執中爲相﹐因力丐罷去密賜故事﹐上可之。後魯公召自錢塘而再相也﹐與何傅適有皆召之美。而何傅每嘆近時錫賫薄少者﹐魯公頓報之曰「公所謂自作自受故也。」當是時﹐方粉飾太平﹐務復古禮制。一日殿庭講事罷﹐共歸都堂。魯公復向何傅嘆行禮久﹐頗厭疲勞。何傅於是忽起而報曰「此亦吾公師所謂自作自受矣。」公爲之笑。

豫章郡王孝參﹐雁裏本誤作「孝恭」﹐今從別本。曹王之次子。案史﹐孝參實王第三子﹐故下文有「三大王」之號。此云次子﹐似誤。三本並同﹐姑仍其舊。曹王甚賢﹐神廟之季弟也﹐案此句下宜增「孝參」二字﹐文義始明。於太上皇爲從兄弟﹐且俊爽一時﹐甚尊寵也﹐號「三大王」者。「者」字疑衍文﹐否則「號」字上有脫文。又案吳本作「二大王」。疑校者因上次子故誤攺耳。張本與此同。政和間始建春宮﹐旣事大體重﹐乃命近戚奏告諸陵﹐而三大王遂行。朝廷亦爲妙選行事官與之偕﹐盡館閣上才﹐一時之盛舉也。諸名士旣與王同塗﹐而王亦自矜持﹐朝夕譚對﹐簡札間獨喜用「其」字。諸公爲怏怏不樂﹐且以其崇貴﹐故不敢顯譏焉。往返者多﹐將及國門﹐於是爭前敍別﹐始僉約得共報之﹐曰「某等其有天幸﹐獲侍大王其將半月﹐不勝其榮幸。今違履舄﹐願大王保其玉體﹐益其令聞。某等不勝其依戀。」數十「其」而後歸﹐莫不撫掌。吾後數見宇文叔通虛中延康﹐猶尙稱快不已。案雁裏本「神廟之季弟也」句下﹐空十八字。

範內翰祖禹作唐鑑﹐名重天下。坐黨錮事。久之﹐其幼子溫﹐案東都事略作「仲溫」。字元實﹐與吾善。政和初﹐得爲其盡力﹐而朝廷因還其恩數﹐遂官溫焉。溫﹐實奇士也。一日﹐遊大相國寺﹐而諸貴璫蓋不辧有祖禹﹐獨知有唐鑑而已。見溫﹐輒指目﹐方自相謂曰「此唐鑑兒也。」又﹐溫嘗預貴人家會﹐貴人有侍兒﹐善歌秦少遊長短句﹐坐間略不顧﹐溫亦謹﹐不敢吐一語。及酒酣懽洽﹐侍兒者始問﹕「此郎何人耶﹖」溫遽起﹐叉手而對曰「某乃『山抹微云』女壻也。」聞者多絕倒。案「山抹微云」﹐少遊詞也。爲時傳誦故云。

蔡內相文饒薿﹐以殿魁驟進。晚知杭州﹐稍失志。時宜湘間﹐錢塘經方寇破殘後﹐其用意將效張乖崖公領成都故事。花判府有寡婦詣訟庭投牒﹝一﹞﹐而衣緋袴。卽大書曰「紅袴白襠﹐禮法相妨。臀杖十七﹐張本作「七十」。且守孤孀。」又有田殿撰升之登者﹐名家﹐亦賢者也﹐綿歷中外。一日﹐爲畱守南都﹐時羣下每以其名「登」﹐故避爲「火」﹝二﹞。忽遇上元﹐於是牓於通衢﹕「奉臺旨﹐民間依例放火三日。」遂皆被白簡。至今遺士大夫談柄﹐不可不知。

吳考功巖夫﹐勁正有風槪﹐吳本作「气槪」。吾畏友也。吾取友必求諸巖夫﹐而巖夫亦自喜知人。宣和間出守洋州﹐嘗以書付其甥周離亨者﹐使轉致諸吾﹐而吾不知也。離亨卽陰發其舅書﹐見有羣賢名字﹐其一乃許景行﹐遂密畀諸王丞相黼。時王當國﹐正與魯公爭北伐事﹐不相合。旣得巖夫書﹐爲奇貨﹐藏之且幾年。吳本云「且經幾年」。時巖夫已代還﹐而景行又自除殿中侍禦史矣。一日﹐上忽有意似向魯公者。黼伺得之﹐懼﹐始發巖夫之書﹐謂妄薦臺臣於大臣子弟也。上偶震怒﹐而巖夫與景行遂皆免所居官﹐離亨乃得拜符寶郎﹐於是朝班無小大﹐咸揶揄﹐目之曰「靑鳥」。其後﹐周靑鳥之名竟載白簡。則士大夫樞機﹐吁﹗安得不愼。

長安西去蜀道有梓橦神祠者﹐素號異甚。士大夫過之﹐得風雨送﹐必至宰相﹔進士過之﹐得風雨則必殿魁。自古傳無一失者﹝三﹞。有王提刑者過焉﹐適大風雨﹐王心因自負﹐然獨不驗。時介甫丞相年八九歲矣﹐侍其父行﹐後乃知風雨送介甫也。魯公帥成都﹐一日召還﹐遇大風雨﹐平地水幾二十寸﹐遂位極人臣。何文縝丞相﹝﹡上鹵下木﹞﹐政和初與計偕﹐亦得風雨送﹐仍見夢曰「汝實殿魁﹐聖策所問道也。」文縝抵闕下﹐適得太上注道徳經﹐因日夜窮治。及試策目﹐果問道﹐而何爲殿魁。吳本云「而何殿魁果驗」。

李郁林佩﹐政和初出官尉芮城。時因公事過河鎭﹐偶監鎭夜同會坐數人﹐相與共徵鬼神事。鎭官爲言﹕乃者河中有姚氏﹐十三世不析居矣﹐遭逢累代旌表﹐號「義門姚家」也。一旦大小死欲盡﹐獨兄弟在。方居憂﹐而弟婦又卒。弟且獨與小兒者同室處焉。度百許日﹐其家人忽聞弟室中夜若與婦人語笑者﹐兄知是弗信也﹐張本「是」作「之」。因自往聽之﹐審。一日勵其弟曰「吾家𨿽驟衰﹐且世號義門。吾弟縱喪偶﹐寧不少待﹗方衰絰未除﹐而召外婦人入舍中耶﹖懼辱吾門﹐將柰何﹖」弟因泣涕而言「不然也。夜所與言者﹐乃亡婦爾。」兄瞠愕詢其故﹐則曰「婦喪期月﹐卽夜叩門曰﹕『我念吾兒之無乳﹐而復至此。』因開門納之﹐果亡婦。隨遂徑登榻﹐別本並無「隨」字。接取兒乳之。弟甚懼。自是數來﹐相與語言﹐大抵不異平時人。且懼且怪﹐而不敢以駭兄也。」兄念家道死喪殆盡﹐今手足獨有二人﹐此是又欲亡吾弟爾﹐且弟旣不忍絕﹐然吾必殺之。因夜持大刀伏於門左﹐其弟弗知也。果有排門而入者﹐兄盡力以刀刺之﹐張本「刺」作「事刀」。其人大呼而去。拂旦視之﹐則流血塗地。兄弟因共尋血污蹤﹐迄至於墓所﹐則弟婦之屍橫墓外﹐傷而死矣。會其婦家適至﹐睹此而訟於官。開墓則啟空棺而已﹐官莫能治。俄兄弟咸死獄中﹐姚氏遂絕。李郁林者聞是﹐始大不然﹐鎭官卽於坐命左右索其獄牘來﹐視之乃信。嗚呼﹐亦異矣。夫鬼神之事有不可致詰者。漢五行志言﹐元始元年﹐朔方女子病死﹐斂棺積六日而出棺外。類如此乎﹖後三十一年﹐時當癸亥﹐案是爲髙宗紹興十三年。夏四月﹐會於郡齋﹐李郁林爲吾道之。卽書以補後世聽訟者之末也。

魯公在從班時﹐以趙安定王甲第傍近宮闕﹐便謁見﹐因僦止焉。其地甚古﹐號多凶怪。旣入居之﹐是夕﹐有異人劉快活者﹐謂魯公未宜寢也。公曰「諾。」乃命酒﹐與痛飲。厪三鼓矣﹐中堂黑暗處輒格格有聲甚厲﹐忽覩一猴﹐猴類人長大﹐緩緩而出於外﹐因忽不見。時夜中倉卒﹐故不大驚﹐然劉但顧曰「汝又勝他不過。」吳本「又」作「大」。公亦大笑﹐謂劉﹕「此豈非所謂『山魈』者耶﹖」遂偕就枕而睡。別本並云「遂偕就枕矣」。

任宗堯者﹐字子髙。名家子﹐仕至典樂﹐後攺服武弁﹐終贈觀察使。宗堯多藝能﹐洞曉天官﹑律呂﹐蓋其傳授於魏漢津先生。吳本無「其」字。宗堯始仕宦時﹐吳本「仕宦」作「任官」。卽喜功名。大觀末﹐從尙書王寧﹑中書舍人張邦昌使髙麗﹐爲上節人﹝四﹞﹐張本「節」下有「使」字。至四明則放洋而去。不十日﹐吳本云「不一日」。四明忽傳副使舶壞﹐眾爲痛之。始時宗堯將登舟﹐則寄所齎玩好琴書於相識故人家而邁﹐及是傳也﹐其故人者嗟惻。一旦有女奴忽暴病不省﹐遂爲宗堯音訴其故人曰「某所以涉鯨波萬里﹐奉希尺寸賞﹐不謂遽持千金之軀﹐而葬於魚鼈之腹。故人念我乎﹖某所寓三琴﹐實平生所愛賞。甲可歸之我家﹐乙亦奇古﹐當奉故人﹐下者可與某。」凡所寓書畫篋笥中百物﹐歷歷分區﹐不遺一毫毛。別本並作「發」。其故人大駭﹐爲奠哭。久之﹐女奴始蘇。翌日﹐則四明一郡皆傳﹐謂使者舟壞信矣。其後戒歸使人自髙麗﹝五﹞。上下一無恙。故人者得見宗堯﹐懽喜竊笑﹐獨異於常。宗堯始疑而詢焉﹐方道其事﹐始知爲黠鬼所侮。吾親見宗堯言之。雒陽大內興立自隋唐五代﹐至聖朝藝祖嘗欲都之﹐開寶末幸焉。而宮中多見怪﹐且適霖雨﹐徒雩祀謝﹐見上帝而歸矣。是後至宣和﹐又爲年百五十﹐久虛曠。蓋自金鑾殿後﹐𨿽白晝﹐人罕敢入﹐入亦多有異﹐蠆或大於斗﹐蛇率爲巨蟒﹐日夜絲竹歌笑之聲不絕也。宣和末﹐有監官吳本者武人﹐持气不畏事。夏月因納涼於殿廡間﹐至晡時後﹐天尙未昬黑﹐而從者堅請歸舍﹐不聽。俄忽聞蹕聲自內而出﹐卽有衛從繽紛﹐執紅銷金籠燭者數十對﹐成行羅列。中一衣黃人﹐如帝王狀﹐胸間尙帶鮮血﹐﹣﹣吳本云「胸間鮮血淋漓」。﹣﹣擁從甚盛﹐徐徐行繇殿廡﹐從本寓捨前過。本與其從者﹐急趨入戶避之﹐得詳瞰焉。最後有一衛士似怒﹐以納涼故妨其行從也。乃以手兩指按其臥榻之四足﹐遂穿磚而陷於地﹐頃刻轉他殿而去﹐遂忽不見。本大駭﹐自是不敢宿止其中矣。因圖畫所見﹐徧以示人。雒陽士大夫多能傳之﹐曰「此必唐昭宗也。」吾頃嘗聞是事﹐第流落不偶﹐久而忘七八矣。偶流寓者趙令子與來﹐猶能道其略﹐因著於編。

劉器之安世﹐元祐臣也。吳本云「元祐賢臣也」。晚在睢陽﹐以鏹二十萬鬻一舊宅。或謂此地素凶﹐不可止﹐器之不信。始入卽有蛇虺三四出屋室間﹐呼僕廝屏去﹐則率拱立﹐謂有鬼神﹐不敢措其手。器之怒﹐攺命家人輩﹐自納諸筐篚﹐而棄諸汴流。翌日則蛇出益多﹐再棄輒復又倍。曾不浹旬日﹐吳本「曾」作「增」﹑「旬」下無「日」字。乃至日得五七篚不已也。器之不樂﹐因自焚香於土神祠前﹐曰「此捨某用己錢易之者﹐卽是某所居矣。蛇安得據以爲怪乎﹖始猶覬鬼神之有職﹐吳本「覬」作「冀」。而後悛革。今不數日則怪益出﹐是土神之不職爾。且當受罰﹐𨿽願仍其舊貫不可得矣。」回顧從者﹐盡掊土偶五六擲之河中﹐召匠手爲之攺塑其神﹐吳本「召」作「命」。繇是怪不復作。

﹝豆斗﹞秤詐欺﹐陰理至重。吳本「理」作「譴」。郁林有謝秀才者﹐衣冠後也。善以術籠人﹐上下頗愛之。於田井間爲駔儈事﹐每以小量輕權貸與人﹐必用大器巨秤責償﹐自喜其得計。刻深匪一日矣﹐人往往不覺。一旦從以僕﹐其手自捉升﹝豆斗﹞諸誑具﹐將入林野﹐才出城東門未數里﹐卽雷雨驟興﹐有黑雲追逐。及霹靂一聲﹐而謝秀才震死矣。屢葬則屢爲雷所發﹐伺其肉潰散﹐乃焚焉。腹中得一雷楔也。世人昧錐刀間﹐一不顧義理﹐至爲鬼神所讎﹐猶多不戒﹐且甘以此死。何哉﹖

建炎當三祀﹐北馬將飲江。於是天子幸明而越﹝六﹞。別本並無「而」字。隆祐太后龍輿駐豫章﹐行臺從焉。時警報益亟﹐有郎官侯懋﹑李幾凡三人者﹐每至城東南隅﹐得園林僻寂﹐私相謂曰「使敵一不可避﹐得相與匿於是﹐宜死生以之。」未幾﹐行宮南邁﹐倉卒之際果不克奔﹐而敵騎已遽入矣。三人者得如約﹐共竄於林﹐因伏堂之巨梁上﹐夜則潛下取食而還伏焉﹐累十數日矣。幸略無人至者。一旦忽多人物且沓至﹐吳本無「物」字﹑「且」字。三人但優梁之上計﹕「此豈皆避敵者耶﹖胡爲而至哉﹖」別本並無「而」字。語未已﹐卽有黑衣數十百人繼來﹐別本並無「百」字。共坐於堂﹐命左右邏捕男女﹐無少長悉以挺敲殺之﹐積屍傍午﹐向暮盡死始去。當是時﹐三人者伏據於梁﹐惙惙然﹐向脫一仰其首見﹐必死矣。黑衣旣散﹐皆謂得免﹐況已昏夜。俄復望紅紗燭籠數十對引導﹐別本「燭」並作「燈」。有主者數人又至﹐亦坐於堂﹐卽多羣吏據呼閱人姓名者﹐三人益懼﹐於此殆不得脫矣。又細下視之﹐則但見人物可半。�頭面俱勿辧﹐別本「半」下無空字。乃知非人也。凡點閱死籍至多﹐輒悉呼其姓名。中間偶呼至一名﹐羣吏乃爭報曰﹕別本並無「乃」字。「不是﹐不是。」類如是者﹐凡有四。三人者﹐咸能記憶也。夜過半矣﹐事竟皆去。殆曉則四顧﹐鳥雀不聞聲﹐知敵已洗城而引遁矣。卽於亂屍中偶有呻吟聲﹐三人共詢其名﹐乃夜來羣吏所謂不是者四人﹐今悉復活矣。異哉﹐吾得於宋髙州﹐髙州得於侯懋。懋等皆顯官﹐宜不妄云。

柳州柳侯祠﹐據羅池者不十許丈爾。廟設甚嚴﹐其神靈則退之固載諸文辭矣。吳本無「則」字﹐「退之」下有「前」字。自吾放嶺外﹐舉訪諸柳人﹐云「父老遞傳﹐柳侯祠中﹐夕輒聞鳴鑼伐鼓之聲﹐亦時舉絲竹之音﹐廟門夜閉﹐殆曉則或已開﹐每以爲常。近百許年稍卽無此異矣。」別本「稍卽」並作「稍稍」。又紹興乙丑歲﹐有楊經幹者過柳州﹐因愒於祠﹐則據其廡間以接賓客﹐且笑語自若。及還館捨﹐才入屏後﹐輒僕而卒。別本並無「輒」字。繇是終畏之。別本並無此句。

鐵城之小南街﹐有龐攝官舍﹐吳本「攝」作「氏」。張本作「室」。龐已死久矣。一日其家木偶土地者﹐忽自相毆擊不止。家怪異之﹐焚香拜禱﹐又不止﹐乃投於井中。一夕於井中又出﹐遂令僕遠送之。然僕人者亦懼﹐夜以楮錢纏木偶﹐但潛置於稅務門小石橋下﹐不敢遠﹐人皆不知也。石橋去行街止數十百步。翌日則街市人皆見木偶土地夫婦行於街﹐眾大駭﹐爭相傳報﹐聚十百人。別本並作「百十人」。而木偶土地自行街前﹐以手相接抱而雙俱行轉街﹐復抵稅務﹐入其中攔頭﹐因以繩系於柱。葉戎峯別本並作「宰」。因下務﹐見眾喧噪﹐詢之﹐爭白曰「木土地自行也。」葉戎曰「豈有此理﹗」呼伍伯輩﹐令二人持此木偶﹐擲之江中﹐後乃寂然。此非所動而動﹐在五行有兆。當是時﹐趙守不易案不易﹐趙守名也。吳本脫去。凶險生事﹐人不奠居。吾意謂其有兵火之厄乎﹖此紹興乙亥夏六月二十有六日也。吳本無「二」字﹐張本「二」作「之」。吾親見之。至九月末﹐許簽判逖死。十月﹐趙守殂﹐而楊同戶又死。南流黃知縣﹐丁憂而去。歐陽巡鋪米推官別本「米」並作「朱」。皆卒。次年六月﹐葉戎又死。此其驗矣。案璜川吳氏﹐涉園張氏兩鈔本﹐第四卷

終於此條﹐入後爲第五卷

。

天下苦蚊蚋﹐都城獨馬行街無蚊蚋。馬行街者﹐都城之夜市酒樓極繁盛處也。蚊蚋惡油﹐而馬行人物嘈雜﹐燈火照天﹐每至四鼓罷﹐故永絕蚊蚋。上元五夜﹐馬行南北幾十里﹐夾道藥肆﹐蓋多國醫﹐咸巨富﹐聲伎非常﹐燒燈尢壯觀。故詩人亦多道馬行街燈火。別本並無「街」字。

近世兒女戲﹐有消夜圖者﹐多爲博路以競勝負。而作「消」字﹐或謂可消長夜。非也﹐乃元宵夜圖耳。吾待罪西淸時﹐於原廟祖宗神禦諸殿閣遇時節﹐則皆陳設玩好之具﹐如平生時嘗得見。宵夜圖者﹐皆象牙局﹐爲元宵夜起﹐自端門及諸寺觀﹐作遊行次第。疑宵夜圖本此。

百戲諸伎甚精者﹐皆挾法術。元丰中有藝人﹐善藏舟﹐用數十人舉而置之﹐當場萬眾不見也。嘗經禦樓前﹐上下莫不駭異。裕陵見之﹐曰「其人但行往來舟上耳。」故知假誑不能誑眞人。

金明池﹐始太宗以存武備﹐且爲國朝一盛觀也。其龍舟甚大﹐上級一殿曰「時乘」。旣歲久﹐紹聖末詔名匠楊談者新作焉。久之落成﹐華大於舊矣。獨鐵費十八萬斤﹐吳本作「八十萬斤」。他物略稱是。蓋樓閣殿旣髙巨﹐艦得重物乃始可運。先是﹐池北創大屋深溝以貯龍舟﹐俗號「龍奧」者。旣納新舟﹐別本「旣」並作「攺」。而舊舟第棄之西岸而已。都城忽累夕大風﹐異常不止﹐眾懼爲烖﹐𨿽哲廟頗亦慢。頃風息﹐方知新舊二舟卽池中戰﹐且三日矣。新龍毀一目﹐舊龍所傷尢甚。後得上達﹐哲廟怒﹐降敕悉杖之﹐始得寧帖。別本並無「得」字。

魯公崇寧末不入政事堂﹐以使相就第。時賜第於閶闔門外﹐俗號梁門者。修築之際﹐往往得唐人舊冢﹐或有志文﹐皆云「葬城西二里」。大梁實唐宣武節度﹐梁門外知已爲墓田矣。蓋多得婦人脛骨﹐吳本無「得」字。率長於今時長大男子幾寸焉。或謂吾曰「嘗親見陜晉間古長平爲秦白起坑道卒處﹐白骨尙存﹐其脛長大﹐異隋唐時也。」知今人寖尠小﹐釋氏之語或不妄。案淸波別誌云「蔡京」賜第﹐在都城之東﹐周圍數十里。籍沒後﹐賜種師中﹐未及遷入﹐一夕煨燼無遺」。

李密之死﹐唐書謂徐世勣表請收藏其屍﹐乃具威儀﹐以君禮葬於黎陽山西南五里﹐墳髙七仞。及政和導河﹐繇大坯﹐將復禹迹﹐因卽三山而系浮粱焉。大坯者﹐乃黎陽山也。密墳髙﹐適當所導河之衝﹐有司以聞﹐詔以禮攺葬之。時爲部役者先發其壙﹐則多取去金玉。及奏下﹐將攺卜﹐然不見其骸﹐獨得頭顱﹐且甚大。傳又謂密頟銳而角方﹐不知其故。

昔與小王先生者言「王舒公介甫何至於無後﹖」小王先生曰「介甫﹐上天之野狐也。又安得有後﹖」吾默然不平﹐歸白諸魯公。魯公曰「有是哉﹗」吾益駭。魯公始乃爲吾言﹐曰「頃有李士寧者﹐異人也。一旦因上七日入醴泉觀﹐獨倚殿所之楯柱﹐吳本「所」作「廳」。視卿大夫絡繹登階拜北神者。適睹一衣冠﹐亟問之曰﹕『汝非貛兒乎﹖』衣冠者爲之拜﹐乃介甫也。士寧謂介甫﹕『汝從此去﹐踰二紀爲宰相矣。別本「二」並作「一」。其勉旃。』蓋士寧出入介甫家﹐識介甫之初誕生﹐故竟呼小字曰『貛兒』也。介甫見士寧後﹐果相神廟。而士寧又出入介甫家﹐適坐宗室世居事幾死﹐賴介甫得免﹐卽尸解去矣。」吾得此更疑惑久之﹐又白魯公﹕「造化坱虯﹐天道蒙鴻。彼實靈物也﹐吳本無「也」字。獸其形﹐吳本云「禽獸其形」。中則聖賢爾。今峩冠佩玉﹐彼�人也﹐別本云「被於人世」。中或畜產多有焉。要論其心斯可乎﹖」魯公爲頷之﹐而吾始得以自決。吳本云「而吾始得焉」﹐張本云「而吾疑始得以解」。

政和末﹐或於洛水得石﹐大如拳也。靑黳﹐有艸字兩行﹐作黃白文﹐上之。俄一士人又得洛石﹐政相同﹐亦上。皆曰「魯公天與之道﹐急急欲公之奉行﹐此必有兆。」

紹興歲丙辰﹐廣右大歉﹐瀕海尢告病。迄丁巳之春﹐斗米千錢﹐人多莩亡。而嶠南風候素乖譌﹐至是殊正。則李花退謝悉成桃﹐桃實復成李﹐梨亦變桃﹐熟皆可食。凡物多類是。有茄累累然﹐枝間或結瓜﹐大如拳。此吾親睹﹐亦中原所罕。

始時士大夫起復﹐則裹糙光襆﹑吳本「則」下有「皆」字。慘紫袍﹑黑角帶而已。上意每惡之。政和末﹐議者謂入公門不應變服﹐遂建議赴治所﹐別本「建議」並作「造請」。皆吉服﹐與常時無別矣。大凡有識之士﹐不肯起復喪次。起喪次者吳本云「起復者」。時多權要﹐吳本首有「乃」字。或無志之人爾。鄭丞相居中﹐政和七年遭母喪去﹐卒哭尙二日則已拜。張本云「則已拜命」。士大夫深惜之﹐然居家猶服喪也。宣和後起復者﹐𨿽在家奉其幾筵如故﹐至接賓客﹑燕親舊﹐蓋與常人無異﹐禮義於是掃地。李丞相士美邦彥繇起復中拜相。魯公時復入政府﹐別本並作「地」。吾得出入禁闥。一日遣邀吾﹐吾已諾之矣。適訪其親密李公弼孺者﹐乃是置酒﹐出家妓﹐作優戲以見待。吾得此大懼﹐力辭不去﹐繇是致疑﹐因以得罪﹐此亦獲戾之一端焉。然實賢者﹐但不諒吾之狂也。遂以著當時之習俗。別本「遂」並作「書」。

趙吉陽元鎭鼎者﹐中興名宰相也。一日於行在所﹐因過三館食竟﹐語坐上﹕「頃一夕忽夢以罪貶海上﹐何耶﹖將無是乎﹖」於是諸館職學士爭道其徳而談休美﹐曰「公爲國柱石﹐安得有此﹖」其間一二﹐輒又毅然更起﹐吳本「毅」作「慨」。白吉陽﹕「某門下士也。藉第使如夢﹐則某等誓將乘桴而從公行決矣。」一時以爲金石美談﹐人故多之﹐而傳達於四方焉。未幾﹐吉陽去相位﹐俄廢黜於潮陽﹐後果徙海上。吳本「後」作「復」。「徙」下有「於」字。四年而趙吉陽死。別本「四年」並作「數年」。是時獨有一王海康趯者﹐頗能爲流人調護﹐海上所無薪粲百物﹐海康輒津致之。又致諸家問﹐勤懇不少實。厥後果爲人告訐﹐坐是免所居官﹐而海康勿怨也。當趙吉陽已死﹐王海康始受代罷歸。時過吾﹐吾亟訪海康﹕「曩聞三館之語甚美﹐今日有踐言者乎﹖君居雷州﹐雷州獨一路通海上﹐吳本「通」作「逆」。傍無他道。君又喜與流人道地﹐宜悉知之﹐願有所聞也。」王海康卽笑謂吾曰「寧有踐言者耶﹖𨿽吉陽親舊﹐曾弗睹一字之往來矣。」吾得此中心惄焉﹐爲之短气﹐且士大夫此風舊矣。然豈無人乎﹖懼世或未知﹐便彊謂曰「必果若何﹖」語意未完﹐疑有脫文。

嶠南苦熱﹐吳本「嶠南」作「粵西」。𨿽盛冬數數有揮扇時。吾僕人十月矣﹐偶感熱病﹐呼醫診之﹐曰「伏暑。」又有博白守嘗題其便坐曰「十有二月望﹐劉子友納涼。」

古者祀天必養牲﹐必在滌三月﹐他牲惟具而已。又凡祭祀之禮﹐降神迎屍矣﹐而後始呈牲。牲入﹐於是國君帥執事親射之焉。至漢魏而下有國有家者﹐此禮寖日闕﹐獨五嶺以南俚俗猶存也。今南人喜祀雷神者﹐謂之天神﹝七﹞。案陳時人陳﹝金共﹞者﹐捕獵得巨卵於叢棘中﹐攜歸﹐雷雨暴至﹐卵開得一男子﹐其手有文﹐左「雷」右「州」。太業三年﹐爲雷州刺史﹐名文玉。旣沒﹐屢著神異。民因祀爲「雷神」。祀天神必養大豕﹐目曰神牲。人見神牲則莫敢犯傷﹐養之率百日外﹐成矣始見而祀之。「見」字疑誤。獨天牲如此﹐吳本「天」作「神」。他牲則但取具而已。大凡祭祀之禮﹐別本「大凡」上並有「又」字。旣降神﹐而後始呈牲。於是主人者同巫覡而共殺之﹐乃畀諸庖烹而薦之焉。又﹐遇逐惡气﹑禳疾病﹐必磔犬﹐與古同﹐殊有可喜者。則傳謂「禮失求諸野」﹐信然。

漢郊祀志言﹐粵人信鬼﹐而以雞卜。李奇注謂﹐持雞骨卜也。唐子厚亦言﹐雞骨占年。考之今粵俗且不然﹐實用雞卵爾。其法先祭鬼﹐乃取雞卵﹐墨畫其表﹐以爲外像。畫皆有重輕﹐類分我別彼﹐猶易卦所謂世與應者。於是北面詔鬼神而道厥事﹝八﹞。然後誓之﹐吳本「誓」作「占」。張本作「祈」。投卵鐺中﹐烹之熟﹐則以刀橫斷雞卵。旣中破焉﹐其黃白厚薄處爲內象﹐配用外像之彼我﹐以求其侵克與否。吳本「侵克」作「生剋」。凡卜病卜行人﹐雅殊有驗。吳本無「雅」字。

嶺右僻且陋﹐吳本「嶺右」作「嶺南」。而博白在嶺右又甚焉。惟其僻陋而甚﹐故俗淳古則多長年﹐動八九十歲不爲異也。大凡人本壽﹐顧嗜欲思慮損之爾。博白城下不百步﹐則已號新村﹐吾朝夕曳杖其間。一日至村捨﹐見大小拱而環立者有十餘人。有兩老人坐飲﹐乃兄弟也。大者年九十四﹐指其小者謂客曰「此我幼弟。」亟間其年﹐則曰「才七十八矣。」吳本「八」作「歲」。從傍環拱而侍之﹐吳本有「者」字。皆兩老人之曾孫﹐是殆可入畫圖也。又曾見有數村媼聚首﹐有不平色﹐相與嘆息。吳本「與」並作「共」。頗云。二字似誤。吾語諸媼﹕「胡爲者﹖」諸媼對曰「我巷南並捨翁昨暮死矣。第令我輩有所不滿爾。」問其年﹐曰「九十九」。吾失笑報諸媼﹕「九十九人﹐安所謂不滿耶﹖」諸媼共辧析﹐謂吾曰「惜更一年﹐且百歲﹐使滿百歲寧不可﹐而天遽夭之耶﹖」

長沙之湘西﹐有道林﹑嶽麓二寺﹐名剎也。唐沈傳師有道林詩﹐大字猶掌﹐書於牌﹐藏其寺中﹐常以一小合貯之。米老元章爲微官時﹐遊宦過其下﹐艤舟湘江﹐就寺主僧借觀﹐一夕張帆攜之遁。寺僧亟訟於官﹐別本無「寺」字﹐有「去」字。官爲遣健步追取還﹐世以爲口實也。政和中﹐上命取詩牌而內諸禁中﹐亦效道林而刻之石﹐吳本「效」作「仿」。徧賜羣臣﹐然終不若道林舊牌﹐要不失眞。

魯公始同叔父文正公授筆法於伯父君謨﹐旣登第﹐調錢塘尉。時東坡公適倅錢塘﹐因相與學徐季海。當是時﹐神廟喜浩書﹐故熙丰士大夫多尙徐會稽也。未幾棄去﹐學沈傳師。時邵仲恭遵其父命﹐素從學於魯公﹐故得教仲恭亦學傳師﹐而仲恭遂自名家。及元祐末﹐又厭傳師﹐而從歐陽率更。由是字勢豪健﹐痛快沈著。迨紹聖間﹐天下號能書﹐無出魯公之右者。其後又捨率更﹐別本「捨」並作「厭」。乃深法二王。晚每嘆右軍難及﹐而謂中令去父遠矣。遂自成一法﹐爲海內所宗焉。又公在北門﹐有執役親事官二人﹐事公甚恪﹐因各置白圍扇爲公扇涼者。公心喜之﹐皆爲書少陵詩一聯﹐而二卒大慍。見不數日﹐忽衣戴新楚﹐喜气充宅﹐別本並作「溢」。以親王持二萬錢取之矣﹐願益書此。公笑而不答。親王﹐時乃太上皇也。後宣和初﹐曲燕在保和殿﹐上語及是﹐顧謂公﹕「昔二扇者﹐朕今尙藏諸禦府也。」

元符末﹐魯公自翰苑謫香火祠﹐因東下無所歸止﹐擬將卜儀眞以居焉﹐吳本「擬將」作「將擬」。徘徊久之﹐因艤舟於亭下﹐米元章﹑賀方回來見﹐俄一惡客亦至﹐且曰「承旨書大字﹐世舉無兩。然某私意﹐若不過賴燈燭光影以成其大﹐不然﹐安得運筆如椽者哉﹖」公哂曰「當對子作之也。」二君亦喜﹐俱曰「願與觀。」公因命具飯磨墨。時適有張兩幅素者。食竟﹐左右傳呼舟中取公大筆來﹐卽睹一笥道簾下出。﹣﹣別本「道」並作「從」。﹣﹣笥有筆六七枝﹐多大如椽臂﹐別本「多」下並有「有」字。三人已愕然相視。公乃徐徐調筆而操之﹐顧謂客﹕「子欲何字耶﹖」惡客卽拱而答﹕「某願作『龜山』字爾。」公乃大笑﹐因一揮而成﹐莫不太息。墨甫漧﹐方將共取視﹐方回獨先以兩手作勢﹐如欲張圖狀﹐忽長揖捲之而急趨出矣。於是元章大怒。坐此﹐二人相告絕者數歲﹐而始講解。乃刻石於龜山寺中﹐米老自書其側曰「山陰賀鑄刻石也。」故魯公大字﹐自唐人以來﹐至今獨爲第一。

米芾元章有書名﹐其投筆能盡管城子。「投」疑「捉」字之譌﹐張本同誤﹐吳本作「握」。五指撮之﹐勢翩然若飛﹐結字殊飄逸而少法度。其得意處大似李北海﹐間能合者﹐時竊小王風味也。魯公一日問芾﹕「今能書者有幾﹖」芾對曰「自晚唐柳﹐張本有「氏」字。近時公家兄弟是也。」蓋指魯公與叔父文正公爾。公更詢其次﹐則曰「芾也。」「則曰芾也」句﹐據張本增入﹐雁裏及吳本「公更詢其次」句後﹐並空一行。

王晉卿家舊寶徐處士碧檻蜀葵圖﹐但二幅。晉卿每嘆闕其半﹐惜不滿也。徽廟默然﹐一旦訪得之﹐乃從晉卿借半圖﹐晉卿惟命﹐但謂端邸愛而欲得其祕爾。徽廟始命匠者標軸成全圖﹐乃招晉卿示之﹐雁裏及張本並云「以觀視之」﹐今從吳本。因捲以贈晉卿﹐一時盛傳﹐人已﹝豎心雙﹞異﹐厥後禁中謂之就日圖者。是以太上天縱雅尙﹐已著龍潛之時也。及卽大位﹐於是酷意訪求天下法書圖畫。自崇寧始命宋喬年�禦前書畫所﹝九﹞。喬年後罷去﹐而繼以米芾輩。殆至末年﹐上方所藏率舉千計﹐實熙朝之盛事也。吾以宣和歲癸卯﹐嘗得見其目﹐若唐人用硬黃臨二王帖至三千八百餘幅﹐顏魯公墨迹至八百餘幅﹐大凡歐﹑虞﹑褚﹑薜及唐名臣李太白﹑白樂天等書字﹐不可勝會﹐獨兩晉人則有數矣。至二王破羌﹑洛神諸帖﹐眞奇殆絕﹐蓋亦爲多焉。吳本云「蓋亦僞多焉」﹐張本云「蓋僞者亦多焉」。俱疑校者誤攺。又禦府所祕古來丹靑﹐其最髙遠者﹐以曹不興元女授黃帝兵符圖爲第一﹐曹髦卞莊子刺虎圖第二﹐謝雉烈女貞節圖第三﹐自余始數顧﹑陸﹑僧繇而下。不興者﹐吳孫權時人。曹髦﹐乃髙貴鄕公也。謝雉亦西晉人﹐烈女謂綠珠。實當時筆。吳本「筆」上有「所」字﹐張本作「名筆」。又如顧長康則古賢圖﹐戴逵破琴圖﹑黃龍負舟圖﹐皆神絕不可一二紀。次則鄭法士﹑別本並云「次則士鄭」﹐疑誤。展子虔﹐有北齊後主幸晉陽宮圖文﹐書法從圖之屬﹐大率奇特甚至。唐人圖牒已不足數﹐然唐則度人經者﹐乃褚河南書字﹐而閻博陵繪其相。類多有此。於今恨眼中亦無復玆睹矣﹐每令人短气。蓋自政和間旣好尙一行﹐世因爲之貨賂﹐亦爲時病。此則良過矣。

虞夏而降﹐制器尙象﹐著焉後世。繇漢武帝汾睢得寶鼎﹝十﹞﹐因更其年元。而宣帝又於扶風亦得鼎﹐款識曰「王命屍臣﹐官此栒邑。」別本並作「物色」。及後和帝時﹐竇憲勒燕然還﹐有南單於者遺憲仲山甫古鼎﹐有銘﹐而憲遂上之。凡此數者﹐咸見諸史記所彰灼者。殆魏晉六朝隋唐﹐亦數數言獲古鼎器。梁劉之遴好古愛奇﹐在荊州聚古器數十百種﹐又獻古器四種於東宮﹐皆金錯字﹐然在上者初不大以爲事﹐獨國朝來寖乃珍重﹐始則有劉原父侍讀公爲之倡﹐而成於歐陽文忠公。又從而和之﹐則若伯父君謨﹑東坡數公云爾。初﹐原父號博雅﹐有盛名﹐曩時出守長安。長安號多古簋﹑惇﹑鏡﹑﹟甑﹑尊﹑彜之屬﹐因自著一書﹐號先秦古器記。而文忠公喜集往古石刻﹐遂又著書名集古錄﹐咸載原父所得古器銘款。繇是學士大夫雅多好之﹐此風遂一煽矣。元丰後﹐又有文士李公麟者出。雁裏本「者出」作「著書」。似誤﹐今從別本。公麟字伯時﹐實善畫﹐性希古﹐吳本「希」作「喜」。則又取平生所得曁其聞睹者﹐作爲圖狀﹐說其所以﹐而名之曰考古圖﹐傳流至元符間。太上皇帝卽位﹐憲章古始﹐眇然追唐虞之思﹐因大宗尙。吳本「宗」作「崇」。及大觀初﹐乃效公麟之考古﹐作宣和殿博古圖。凡所藏者﹐爲大小禮器﹐則已五百有幾。世旣知其所以貴愛﹐故有得一器﹐其直爲錢數十萬﹐別本「爲」並作「金」。後動至百萬不翅者。於是天下塚墓﹐破伐殆盡矣。獨政和間爲最盛﹐尙方所貯至六千餘數﹐百器遂盡。見三代典禮文章﹐而讀先儒所講說﹐殆有可哂者。吳本「哂」作「刪」。始端州上宋成公之鐘﹐而後得以作大晟。及是﹐又獲被諸制作。於是聖朝郊廟禮樂﹐一旦遂復古﹐跨越先代。吳本「先」作「前」。嘗有旨﹐以所藏列崇政殿曁兩廊﹐召百官而宣示焉。當是時﹐天子尙畱心政治﹐儲神穆淸﹐因從瑣闥密窺﹐聽臣僚訪諸左右﹐知其爲誰﹐樂其博識﹐味其議論﹐喜於人物﹐而百官弗覺也。時所重者三代之器而已﹐若秦﹑漢間物﹐非殊特蓋亦不收。及宣和後﹐則咸蒙貯錄﹐且累數至萬餘。若岐陽宣王之石鼓﹐西蜀文翁禮殿之繪像﹐凡所知名﹐罔間巨細遠近﹐悉索入九禁。而宣和殿後﹐又創立保和殿者﹐左右有稽古﹑博古﹑尙古等諸閤﹐咸以貯古玉印璽﹐諸鼎彜禮器﹐法書圖畫盡在。然世事則益爛熳﹐上志衰矣﹐非復前日之惇尙考驗者。俄遇僭亂﹐側聞都邑方傾覆時﹐所謂先王之制作﹐古人之風烈﹐悉入金營。夫以孔父﹑子產之景行﹐召公﹑散季之文辭﹐牛鼎象樽之規模﹐龍瓿雁燈之典雅﹐皆以食戎馬﹐供熾烹﹐腥鱗湮滅﹐散落不存。文武之道﹐中國之恥﹐莫甚乎此﹐言之可爲於邑。至於圖錄規模﹐則班班尙在﹐期流傳以不朽云爾。作古器說。

校勘記﹝一﹞花判府有寡婦詣訟庭投牒「花」﹐學海本作「蔡」。﹝二﹞故避爲火學海本「避」下有「燈」字。「火」下無「忽」字。﹝三﹞自古傳無一失者「者」﹐學海本作「昔」﹐則當屬下。﹝四﹞使髙麗爲上節人按小史﹑說郛﹑說庫諸本「節」下並無「人」字。﹝五﹞其後戒歸使人自髙麗按小史﹑說郛﹑說庫諸本「後」下無「戒」字﹐「歸」在「麗」字下。﹝六﹞於是天子幸明而越按此句學海本作「於是天子幸閩越」。﹝七﹞謂之天神學海本「之」下有「祀」字。疑是。﹝八﹞詔鬼神而道厥事「詔」﹐學海本作「召」﹐文義爲長。﹝九﹞命宋喬年口禦前書畫所空格處學海本作「永」字﹐小史﹑說郛﹑說庫並作「掌」。﹝十﹞汾睢得寶鼎「汾睢」﹐小史﹑說郛﹑說庫並作「汾陰」。

鐵圍山叢談卷第五

藝祖始受命﹐久之陰計﹕「釋氏何神靈﹐張本「陰」作「默」。而患苦天下﹖今我抑嘗之﹐吳本云「今我抑常好之」。張本云「今我亦嘗好之」。不然廢其教也。」別本並作「矣」。日且暮則微行出﹐徐入大相國寺。將昏黑﹐俄至一小院戶旁﹐則望見一髡大醉﹐吐穢於道左右﹐方惡駡不可聞。藝祖陰怒﹐適從旁過﹐忽不覺爲醉髡攔胸腹抱定﹐曰「莫發惡心。且夜矣﹐懼有人害汝﹐汝宜歸內。可亟去也。」藝祖動心﹝一﹞。默以手加額而禮焉﹐髡乃捨之去。藝祖得促步還﹐密召忠謹小璫﹕「爾行往某所﹐覘此髡爲在否﹝二﹞。且以其所吐物狀來。」及至﹐則已不見。小璫獨爬取地上遺吐狼籍﹐至禦前視之﹐悉禦香也。釋氏教因不廢。

釋氏有旃檀﹑瑞像者﹐見於內典﹐謂釋氏在世時說法於忉利天﹐而優塡王思慕不已﹐請大目犍連運神力於他方取旃檀木﹐攝匠手登天﹐視其相好﹐張本作「貌」。歸而刻焉。別本「刻」並作「剡」。釋氏者﹐身長丈六尺﹐紫金色﹐人間世金絕不可擬﹝三﹞。別本「絕」並作「色」。獨他方有旃檀木者﹐能比方故也。瑞像則八尺而已﹐蓋減師之半。當釋氏在忉利時﹐適休夏自西﹐別本「自」玆作「白」。遂繇天而下﹐其瑞像乃從空而逆之﹐卽得受記﹕「汝後於震旦﹝原注﹞釋氏謂東方爲「震旦」。案雁裏本無此注﹐今從別本增。度人無量。」其後藏龍宮﹐或出在西域﹐諸國援其說甚怪﹐語多不載。至梁武帝時發兵越海求之﹐以天監之十有八年﹐扶南國遂以天竺旃檀瑞像來﹐因置之金陵瓦棺閣。傳陳﹑隋﹑唐﹐至僞吳楊氏﹑南唐之李氏﹐迄本朝開寶﹐旣降下江南﹐而瑞像在金陵不涉。疑「徒」字之譌﹐三本並同﹐仍之。及太宗皇帝以東都有誕育之地﹐乃新作啟聖禪院。太平興國之末﹐始命迎取旃檀洎寶公二像自金陵﹐而內於啟聖﹐置兩側殿。其中如正寢者﹐則熙陵之神禦也。其後取熙陵神禦歸九禁。大觀間﹐魯公因奏請﹕「願以側殿之瑞像﹐復之於正寢。」詔曰「可。」特命將作監李﹑﹝原注﹞名犯中興禦諱。內臣石壽主之。別本「石壽」並作「石燾」。故事﹐奉安必太史擇時日﹐教坊集聲樂﹐有司具禮儀﹐奉彩輿而安置之焉。及樂大作﹐綵輿者興﹐轉至朶殿﹐將上入正寢﹐則朶殿橫梁低﹐下不可度瑞像輿。又奉安時且迫﹐眾爲愕懼。李監者恃其才﹐笑曰「此匪難也。」亟召搭材士雲集﹐命支撐諸棟梁﹐盡斷之以過像。適經營間﹐則主事者大呼曰「勿鋸﹐勢若可度矣。」萬眾亟回顧﹐則見瑞像如人脇肩俛﹐綵輿乃得行﹐遂逢正寢。於是上下鼓舞﹐駭嘆所未曾見﹐往往至泣下﹐因卽具奏。當是時﹐祐陵意向寖已屬道家流事﹐頗不肯向之﹐「肯」下「向」字據張本補增。又素聞慈聖光獻曹后曾禮像而於足下嘗度綫。且故事﹐奉安則翌日天子必幸之。昧爽﹐上自以一番紙付小璫曰「汝持此從乘輿後。」至是﹐上旣焚香立﹐俟近輔拜竟﹐乃臨視﹐取小璫所持紙﹐命左右從足下度之﹐則略無纖礙。於是左右侍從凡百十﹐咸失聲曰「過矣。」上乃爲之再拜。蓋自神州陸沈﹐卽不知旃檀瑞像今在否也。

元祐歲壬申﹐魯公時帥長安﹐因旱﹐用故事﹐上請禱雨於紫閣。紫閣者﹐終南之勝地。及報可﹐乃以軍府事付諸次官﹐而自攜帥幕兵甲行﹐才一夕矣﹐翌旦飯竟﹐與僚屬共愒大樹下。別本「愒」愒作「憩」。樹旁有神祠焉﹐兵將則多入其間﹐坐未定﹐忽羣走奔出。長安素號多虎﹐在外者睹人自祠廟中出奔﹐疑有虎伏於廟﹐於是眾爭鳴鑼伐鼓﹐露白刃圍守魯公。吳本「圍」作「團」﹐張本「守」下有「白」字。公曰「徐之。」召出奔者﹐卽究其所以。﹣﹣別本「究」並作「窮」。﹣﹣乃曰「祠殿上有土偶人﹐旁積楮錢﹐中若有物動搖者﹐故疑其爲虎。」公謂不然﹐乃命二指使﹕「汝入往瞰。」則竊笑而出﹐吳本「竊」作「大」。報曰「乃一倮婦人坐楮錢中﹐以楮錢自障其身爾。」別本「身」並作「間」。公心動﹐拉賓從往共視焉。才見公﹐則長揖曰「奉候於此三日矣。」公曰「某何人﹐辱仙姑惠也。」復曰「本欲蜀中相見﹐休止於此﹐相見可也。」公曰「某帥長安。」則又曰「本待於蜀中相見爾。」因自舉手撫土偶人﹐而謂公曰「此亦有佛性。」公因嬲云「此乃泥土瓦礫合成﹐安得有佛性耶﹖」則亦嘻笑曰「不然。一則非一﹐二則非二﹐當如是解。」遂起揖引去﹐公亟展兩手橫障之﹐曰「願以仙姑下山﹐吳本無「以」字。使萬人共瞻仰﹐豈不美哉﹗」因顧公曰「好事不如無。」倮其體略不畏恥﹐委蛇而去矣。望之﹐行甚緩﹐倏已在廟背山之上焉。公悔﹐亟遣人追其蹤﹐則已不見﹐竟罔測爲何人。公疑其爲觀世音大士﹐然世多謂之「毛女」。別本「之」並作「是」。魯公自紫閣禱雨還﹐才踰月﹐果遷龍圖閣學士﹐帥成都。

老王先生老志﹐雁裏本無上「老」字﹐今從別本。道人前事未來者﹐凡有幾﹐雁裏及吳本並作「未卒十九有幾」﹐頗費解﹐今從張本。罔不中。韓文公粹彥﹐吾妻父也。嘗得其手字曰「憑取一眞語﹐天官自相尋。」不月餘﹐自工部除禮部侍郎。小天一日命吾紹介﹐往見之。老志喜﹐卽語小天曰「紫府眞人。」小天亦疾應曰「先公魏國薨後﹐有家吏孫勔日主灑掃﹐因射大黿死被追﹐故有紫府眞人事。或書於靑瑣小說不謬也。」老志又曰「紫府眞人﹐實陰官之貴﹐匪天仙。魏公功徳茂盛﹐近始升諸天矣。其初玉華眞人下侍者也。」別本「玉華」並作「十華」下同。小天疾應曰「乃玉華眞人下侍者也。」二人相語﹐卽啐喙同時。張本「同時」上有「皆」字。吾大爲之駭。小天徐語吾及老志曰「先公曉在鄕郡﹐但寢與食外﹐朝夕惟處道室中靜默﹐有獨坐至夜分者。未薨之前﹐遂自悟其身乃玉華眞人下侍者也。」時吾嘆息不已﹐而老志喜色自布宅。「自布宅」三字似誤。吳本作「自布也」﹐亦未解。張本云「而老志神色自若也」。此事獨吾得久矣﹐恨世猶未知也。仰惟魏忠獻王全徳祐世﹐爲本朝宗臣第一。然其始也﹐一眞人下侍者而已。今人動自負道家眞伯﹐釋氏果位﹐恐悉過矣。得不勉旃﹗

開寶寺災﹐殿捨旣雄﹐吳本作「峻」。人力罕克施。魯公時尹天府﹐夜帥役夫拯之﹐煙焰屬天矣。吳本「屬」作「燭」。睹一僧在屋上救火狀﹐亟令傳呼﹕「當靳性命﹐吳本「當」作「使」。不宜前。」僧不顧﹐處屋上﹐經營自若。俄火透出﹐屋壞﹐僧墜於烈焰中。人憤其不韙﹐快之。則又見在他屋往來不已。益使傳呼﹕「萬眾在是﹐猶不可施力﹐汝一僧詎能撤也﹖」又不聽﹐則復墜。如是者出沒四三。竟曉火熄﹐人謂是僧必死。於是天府吏檢校寺眾﹐則俱在﹐無一損。獨於福勝閣下一阿羅漢像形面焦赬。別本「形」並作「頭」。汗珠如雨﹐猶流未止﹐故俗號「救火羅漢」。後數遊福勝閣下﹐魯公指示﹐得識之。

劉快活﹐信之黥卒也﹐不知何地人。始以倡狂避罪入山中﹐適有所遇﹐遂能出神﹐多作變怪。與人言﹐率道人吉凶﹐雅有驗。每自稱「快活」﹐故時人呼之爲「劉快活」。喜出入將相貴人門﹐吳本作「將相權貴之門」。又能爲容成術。所與遊從老媼﹐皆度爲弟子﹐容色光異﹐或多至八九十歲。快活上至百歲﹐別本「上」並作「亦」。然世常見獨作五十歲顏狀爾。張本「獨作」二字作「如」。嘗從丞相曾布在東府。「嘗從」二字據張本增。一夕厪三鼓不得寐﹐呼侍婢執燭視﹐室中有聲。侍婢曰「此鼠嚙爾。那得在帽籠中耶﹗」吳本「那」作「安」。試舉手啟帽籠﹐則有一劉快活尺許大﹐因忽不見。時劉快活在外﹐方與門客對寢﹐呼門客曰「適誤入公內﹐幾不得出也。」始知其爲戲。魯公每飲之酒﹐無不大醉。夜乃吐出魚肉﹐穢惡狼籍。旦﹑人爲屏除去﹐悉禦香也。後之雍丘﹐云雍丘其鄕井﹐一日尸解去。吳本「日」作「夕」。時都邑又有一人﹐號風僧哥﹐亦﹝反犬羊﹞狂﹐時時言事多中。然風僧哥遇見劉快活﹐輒戰栗逡巡退拱作畏避狀﹐世莫曉其故。豈所謂小巫見大巫者耶﹖

魏漢津﹐黥卒也﹐不知何許人。自云遇李良仙人﹐以其八百歲﹐世號「李八百」者。得尸解法已六世﹐尸解復投他屍而再生。漢津嘗過三山龍門﹐雁裏本云「山之龍門」﹐今從別本。聞水聲﹐謂人曰「下必有玉。」因解衣投水﹐抱石而出﹐果玉也。崇寧中召見﹐制大晟樂﹐鑄九鼎﹐皆其所獻議。初樂制﹐疑是「初制樂」。三本並同﹐仍之。一日與宦者楊戩在內後苑﹐會上朝獻景靈宮還﹐見漢津立道左觀車駕。上望之喜﹐遣小閹傳旨撫問。吳本「閹」作「璫」。下同。漢津因鞠躬以謝。及還內﹐戩至﹐上曰「漢津能出觀我耶﹖」戩曰「不然。早自車駕出﹐漢津同臣視鑄工。方共飲﹐適聞蹕還﹐吳本「蹕」作「駕」。臣捨匕箸﹐遽至於此﹐然漢津不出也。」上曰「我適見之﹐豈妄乎﹖」因呼小閹﹐具證其故﹐戩愕然。知漢津能分身﹐上雅重之。漢津明樂律﹐曉陰陽數術﹐多奇中﹐嘗私語所親曰「不三十年﹐天下亂矣。」鼎樂成﹐亦封先生號。然漢津每嘆息﹐謂猶不如初議﹐未久死。幾年﹐忽有人自陜右附漢津書歸其家者﹐仍遣封以示魯公﹐始驗爲尸解云。

老王先生老志者﹐濮人也。事親以孝聞﹐幼曾爲伯母吮疽。初去爲漕計吏﹐持心公平﹐能自守一﹐毫釐不受人賄﹐閱二十年。其後每往來市間﹐遇一丐人﹐見輒乞之錢。雁裏本無「之」字﹐今據別本增。一旦丐人自言「我鍾離生也。」因授之丹。老志服其丹﹐始大發狂﹐遂能逆知未來事。翰林學士彊淵明﹐紹聖初爲教官﹐過濮見老志。授之書曰「四皓明達」﹐且謂﹕「淵明必貴﹐而主是事。時吾亦與汝相見於帝闕矣。」及政和時﹐貴妃劉氏薨﹐追諡爲明達皇后﹐其制書果淵明視艸﹐始悟「四皓」者﹐賜號也。時大僕卿正亶薦之﹐吳本「正」作「王」。召老志館於魯公賜第。上遣使詢明達事﹐老志曰「明達後乃上眞紫虛元君。」且能傳道元君語以白上﹐而上語亦遣白元君。事甚夥﹐然頗迂怪。一日﹐喬貴妃使祝老志曰「元君昔日與吾善﹐今念之乎﹖」明旦﹐老志密封一書進﹐上開讀﹐乃前歲中秋二妃侍上燕好之語。喬貴妃得之大慟。此亦異也。詔封洞微先生。當是時﹐郊天而天神爲出﹐夏祭方澤而地祗爲應﹐皆老志先時奏而啟發之。又士大夫多從而求書字﹐其辭始若不可曉﹐後卒合者十八九﹐故其門如市。魯公謂﹕「慶賞刑威﹐別本「謂」並作「以爲」。乃上之柄﹔縉紳不應從方士驗禍福﹐且不經。」而老志亦謹畏﹐乃奏斷之。老志日一食﹐獨湯餅四兩﹐冬夏衣一襲。後云「見師責以受羅谷之服﹐且處富貴﹐不知厭足。」凡有衣六七襲﹐悉封還魯公。及病﹐乃力匄歸﹐久之病甚﹐上乃許其去。及步行出就車﹐不病也﹐歸濮而死。葬日﹐又云「若有笙簫云鶴焉」。老志又獻乾坤鑑法﹐上命鑄之。鑑成﹐老志密奏謂﹕「他日上與鄭後皆有難﹐深可儆懼﹐願各以五色流蘇垂鑑﹐實於所處之殿﹐且臣死之後﹐時時坐鑑下﹐記憶臣語﹐切謹愼﹐必思所以消變者。」﹣﹣吳本云「思其所以消變者」信。

小王先生仔昔者﹐豫章人也。始自言遇許遜眞君﹐授以大洞隱書﹐豁落七元之法﹐能知人禍福。老志死後﹐仔昔來都下。上知之﹐召令踵老志事﹐寓於魯公賜第。大抵巧發奇中﹐道人腹中委曲﹐其神怪過老志﹐逆知如見。又自言晝見星﹐事多不及載。詔封通妙先生。然﹟魯公寖不樂﹐從容奏曰「臣位軸臣輔政﹐而家養方士﹐且甚迂怪﹐非宜。」上甚然之﹐乃徙之於上淸寶籙宮。仔昔建議﹐九鼎神器﹐不可藏於外﹐於是詔內鼎於大內。其後﹐宮人有爲道士亦居寶籙宮者﹐以姦事疑似發﹐「發」字似當在「疑似」字上﹐三本並同﹐仍之。因逐仔昔。仔昔性傲﹐又少戇。上常以客禮待仔昔﹐故其視巨閹若奴僕﹐又欲使羣道士皆師己。及林靈素出﹐眾乃使道士孫密覺發其語不遜﹐下開封獄殺之。陷仔昔者﹐中官馮浩爲力。仔昔未得罪時﹐先以書示其徒曰「上蔡遇冤人。」仔昔死甫四年﹐而馮浩以罪竄﹐適行至上蔡縣﹐上命殺之焉。靖康初﹐言事者至謂魯公嘗欲使仔昔錦袍鐵幘﹐以取燕山﹐蓋誣云。

皇太子始冊拜﹐將廟見﹐其禮儀甚盛。禮應乘金輅﹐建大旂﹐而議者從中大不然。於是中宮遽辭而止﹐獨前一夕設鹵簿於左掖門外﹐翌日質明﹐但常服禦馬入太廟﹐更禮衣﹐冠遠遊﹐執九寸圭而﹝款士換匕﹞祖宗焉。當是時﹐淸道親事官有呵哄言皇太子者﹐父老都人爭縱歡呼。眾中一父老忽嘆息曰「我昔頻睹是傳呼﹐今久不聞此聲矣。」考之仁廟𨿽嘗在東宮﹐然罕出﹐又未幾卽大位。獨眞宗爲皇太子歷年﹐且數出入。自至道乙未至政和甲午﹐爲年當百二十餘﹐則父老者又不知幾何歲人。時太上方畱神道家流事﹐吳本「神」作「心」。聞﹐亟使散索﹐已忽不見。

政和丙申﹐汴渠運舟火﹐因順流直下犯通津門者﹐號東水門也。通津旣焚﹐而火勢猛甚﹐旁接�觀。雁裏本空一字。別本並云「旁接體觀」﹐亦似誤。其日﹐眞武見於雲間﹐神吏左右儼然﹐萬眾皆睹。別本「睹」上並有「瞻」字。

僧道楷﹐淄川之村夫也。始事眞華嚴者﹐不省﹐乃自取一木橫置大井上﹐端坐作禪觀且七年﹝四﹞。一旦大悟﹐便操筆作文偈﹐無不通解﹐道價日盛。大觀間﹐住持陳都之淨因禪院。有天府尹李壽者﹐𨿽法家﹐然喜禪學﹐特愛重楷。時因陛見﹐力譽之。上曰「朕久已欽其名矣。」別本並作「也」。李壽退。上卽命中使錫以磨衲僧法衣﹐而加賜四字禪師號者﹐釋氏之異數﹐然楷初弗知也。中使忽持禮來﹐楷不肯受。別本並有「之」字。又故事﹐院中應以白金五十鎰遺中使﹐號「書送」﹐而楷曰「豈可以我故爲常住費﹖」又止不予。中使人亦悵不樂﹐遂苦辭不受。久之﹐上乃命李尹諭旨﹐禮重殷勤﹐然楷不回也。使者前後凡十七往返﹐而志益確。吳本作「堅」。上始大怒﹐命坐以違制罪焉。始追逮楷天府﹐別本並有「也」字﹐張本「天府」上有「卽」字。卽有僧俗千許人隨之至庭下。李尹慚﹐因不敢出﹐獨使其兩貳官主斷。而少尹者顧問﹕「是僧七十有幾耶﹖」楷曰「六十有二矣。」二人默﹐相視失色﹐卽呼醫。醫至﹐又曰「是僧瘦顇﹐疑若疾病狀﹐行可驗之。」楷又大言曰「道楷平生無病。」二人因低首私語﹕「如此則當杖矣。」楷笑曰「不受杖待何時乎﹖」別本並云「不受杖何時了」。於是編管沂州。蓋鄰淄川﹐將俾近其鄕井﹐實李尹意。至沂﹐則道侶從之學益熾。楷又厭之﹐吳本「又」作「心」。一旦忽去﹐別本「去」上並有「失」字。眾走求諸郊野﹐乃於山中得。別本「乃」並作「頃」﹐張本「得」下有「之」字。遂卽山之上爲立精舍﹐而止其間焉。後十許年乃死。方其死時﹐招聚大眾曰﹕雁裏本無「大眾」二字﹐據別本增。「汝等偕來﹐嘗吾大酸餡」。食竟﹐獨入深山﹐久不出。眾往視之﹐坐石上﹐已跏趺而化矣。嘗謂浮屠氏時有立志若是者﹐頗恨吾士大夫近偶罕見之﹐別本並無「近偶」二字。何哉﹖

道士李徳柔﹐字勝之。能詩張本作「能書」。善畫﹐酷肖於傳神寫照﹐出入公卿門。東坡公有詩敍尹尊師可元甫生於李氏者﹐徳柔也。魯公亦喜得其戒徐王好色句﹐數爲大筆書之。其後﹐天子方向道家流事﹐尊禮方士﹐都邑宮觀﹐因寖增崇侈。於是人人爭窮土木﹑飾臺榭﹑爲遊觀﹐露臺曲檻﹐華僭宮掖﹐入者迷人。獨徳柔漠然﹐張本作「漫然」。益示爲朴魯。羣黃冠多揶揄之﹐遂聞於上。上曰「徳柔貧耶﹖」命賫錢五百萬﹐俾新作其齋房。別本並作「居」。徳柔不得已拜受﹐乃爲一軒﹐而名之曰「鼠壤」。上笑﹐亦爲之禦書金字牓之。宣和甲辰春﹐徳柔一日報吾﹕熒惑人端門守內﹐有旨屏皇城﹐增貯水器。吳本「貯」作「置」。我始寤熒惑星元解放火耶﹖吾不能答。其後﹐竟坐誚神霄事被逐。嘗謂世不乏人﹐人弗之知爾﹐別本並云「人物之是非」。蓋亦不得以一切論也。

宣和歲已亥夏﹐都邑大水﹐幾冒入城隅﹐髙至五七丈。久之方退。別本並云「方得解」。時泗州僧伽大士忽現於大內明堂頂雲龍之上﹐凝立空中﹐風飄飄然吹衣爲動﹐傍侍惠岸﹑木義皆在焉。又有白衣巾裹﹐跪於僧伽前者﹐若受戒諭狀﹐莫識何人也。萬眾成睹﹐殆夕而沒。白衣者疑若龍神之徒﹐別本「若」並作「以爲」。爲僧伽所降伏之意爾。上意甚不樂。

宣和六年春正月甲子﹐實上元節。故事﹐天子禦樓觀燈﹐則開封尹設次以彈壓於西觀下。天子時從六宮於其上﹐以觀天府之斷決者﹐簾幙重密﹐下無繇知。是日﹐上偶獨在西觀上﹐而宦者左右皆不從﹐其下則萬眾。忽有一人躍出﹐緇布衣﹐若僧寺童行狀﹐以手指簾謂上曰「汝是耶﹐有何神﹖乃敢破壞吾教。吾今語汝﹐報將至矣。吾猶不畏汝﹐汝豈能壞諸佛菩薩耶﹖」時上下聞此﹐皆失措震恐﹐捕執於觀之下。上命中使傳呼天府亟治之﹐且親臨其上。則又曰「吾豈逃汝乎﹖吾故示汝以此﹐使汝知無柰吾教何爾。聽汝苦吾﹐吾今不語矣。」於是箠掠亂下﹐又加諸炮烙﹐逼詢其誰何。略不一言﹐亦無痛楚狀。上益憤﹐復召行天法羽士曰宋沖妙﹐世號宋法師者﹐亦神奇﹐至視之﹐則奏曰「臣所治者邪鬼﹐此人者﹐臣所不能識也。」因又斷其足筋﹐俄施刀臠﹐血肉狼籍。上大不怡﹐爲罷一日之歡。至暮終不得爲何人﹐付獄盡之。嗚呼﹐浮屠氏實有人。

嶺南僧婚嫁悉同常俗。鐵城去容州之陸川縣甚邇。一日﹐令尹某入寺﹐見數泥像﹐乃坐亡僧也。令尹爲攺觀﹐且嘆息﹐顧謂羣髡曰「是亦有坐亡者耶﹖甚不易得。胡爲置諸庭﹐忍使暴露而略不卹耶﹖」其間﹐一髡號敏爽﹐亟前對曰「此數僧今已無子孫矣。」聞者笑之。吳本云「絕倒」。

鐵城有寓士成君相知﹐酷喜道家流事。吾問之﹔「子有所睹耶﹖何迷而不復乎﹖」成君曰「有也。我以少年時未識好惡﹐頃在桂林與一韓生者遊。吳本作「遇」。韓生嗜酒﹐自云有道術﹐初不大聽重之也。一日相別﹐有自桂過昭平﹐「有」字據別本增。同行者二人﹐俱止桂林郊外僧之伽藍。而韓生亦來﹐夜不睡﹐自抱一籃﹐持匏杓出就庭下。聚共往視之﹐卽見以杓酌取月光﹐作傾瀉入籃狀。爭戲之曰﹕『子何爲乎﹖』韓生曰﹕『今夕月色難得﹐我懼他夕風雨﹐儻夜黑﹐畱此待緩急爾。』聚笑焉。明日取視之﹐則空籃獘杓如故﹐眾益哂其妄。及舟行至昭平﹐共坐江亭上﹐各命僕廝辦治肴膳﹐多市酒期醉。適會天大風﹐俄日暮﹐風益急﹐燈燭不得張﹐吳本云「燈燭無所施」。坐上墨黑﹐吳本「坐上」作「四座」。不辧眉目矣。聚大悶﹐一客忽念前夕事﹐戲嬲韓生者﹕吳本云「戲嬲韓生曰」。『子所貯月光今安在﹖寧可用乎﹖』韓生爲撫掌而對曰﹕『我幾忘之。微子不克發我意。』卽狼狽走﹐從舟中取籃杓而一揮﹐則月光瞭焉﹐見於梁棟間。吳本「瞭」作「燦」。如是連數十揮﹐一坐遂盡如秋天夜晴﹐月色瀲灩﹐則秋毫皆得睹﹐眾乃大呼﹐痛飲達四鼓。韓生者又杓取而收之籃﹐夜乃黑如故。始知韓生果異人也。」成君又謂吾曰「我時舟中與韓生款曲﹐輒數夕﹐亦屢邀我索授其鑪火及存養法﹐張本云「服食法」。然我不聽。及別去﹐不知所在。後聞從瓊筦陳通判覺者﹐周流海上﹐數年﹐至陸川而殂。及舉葬﹐但空棺﹐知其尸解矣。我始悔不從之學﹐用是篤意於神仙事也。」吾旣聞成君說﹐後又五載﹐適得識陳通判覺﹐盡以訊陳﹐而成君之言信。張本云「而知成君之言信矣」。案璜川吳氏﹑涉園張氏鈔本﹐第五卷

並終於此條﹐入後爲第六卷

。

昭陵晚歲開內宴﹐蓋數與大臣侍從從容談笑﹐嘗親禦飛白書以分賜﹐仍命內相王岐公禹玉各題其上﹐更且以香藥名墨徧賫焉。一大臣得「李超墨」﹐而君謨伯父所得乃「廷珪」。﹣﹣吳本有「者」字。君謨時覺大臣意嘆有不足色﹐吳本無「嘆」字﹐「足」作「滿」。因密語﹕「能易之乎﹖」大臣者但知「廷珪」爲貴﹐吳本作「佳」。而不知有「超」也。旣易﹐轉欣然。別本並云「旣能易﹐輒欣然」。及宴罷﹐騎從出內門去﹐吳本「內門」作「宮門」。無「去」字。將分道﹐吳本無些三字。君謨於馬上始長揖曰「還知廷珪是李超兒否﹖」

宣州諸葛氏﹐素工管城子﹐自右軍以來世其業﹐其筆制散卓也。吾頃見尙方所藏右軍筆陣圖﹐自畫捉筆手於圖﹐別本「捉」並作「提」。亦散卓也。又幼歲當元符﹑崇寧時﹐與米元章輩士大夫之好事者爭寶愛﹐每遣吾諸葛氏筆﹐又皆散卓也。及大觀間偶得諸葛筆﹐則已有黃魯直樣作棗心者。魯公不獨喜毛穎﹐亦多用長須主簿﹐故諸葛氏遂有魯公羊毫樣﹐俄爲叔父文正公又出觀文樣。旣數數更其調度﹐繇是奔走時好﹐至與挈竹器﹐巡閭閻﹐貨錐子﹐入奴臺﹐手妙圭撮者﹐別本作「臨閭閻貨雞錐子抄圭撮者」。爭先步武矣。別本並無「矣」字﹐有「及」字。政和後﹐諸葛氏之名於是頓息焉。吾聞諸唐季時有名士﹐就宣帥求諸葛氏筆﹐而諸葛氏知其有書名﹐乃持右軍筆二枝乞與﹐其人不樂。宣帥再索﹐則以十枝去﹐復報不入用。諸葛氏懼﹐因請宣帥一觀其書札﹐乃曰「似此特常筆與之爾。前兩枝﹐吳本「前」下有「與」字。非右軍不能用也。」是諸葛氏非但藝之工﹐其鑑識固不弱﹐張本作「爽」。所以流傳將七百年。向使能世其業如唐季時﹐則諸葛氏門戶豈遽滅息哉﹐此言𨿽小﹐可以諭大。

昔有張滋者﹐眞定人。善和墨﹐色光黳﹐膠法精絕﹐舉勝江南李廷珪。大觀初﹐時內相彥博﹑許八座光凝﹐共薦之於朝廷﹐命造墨入官庫。是後﹐歲加賜錢至三十二萬。政和末﹐魯公辭政而後止。滋亦能自重。方其得聲價時﹐皇弟燕﹑越二王吳本「皇弟」作「皇子」﹐張作「今皇帝」。呼滋至邸﹐命出墨﹐謂「𨿽百金不吝也」。滋不肯﹐曰「滋非爲利者。今墨乃朝廷之命﹐吳本作「命之」。不敢私遺人。」二王乃丐於上﹐詔各賜三十斤。然滋所造﹐實超今古。其墨積大觀庫﹐無慮數萬斤。世謂道君用度廣空帑藏﹐是悉繆說。別本並作「誤」。不知元丰﹑大觀二藏𨿽研墨﹐蓋何事不具﹖仍丰盛異常爾。且以敵犯順時﹐元丰與內帑﹐自出河北﹑山東精絹一千萬匹﹐他絹則勿取。以是證焉﹐斯可知已。

江南李氏後主寶一研山﹐徑長尺踰咫﹐前聳三十六峯﹐皆大如手指﹐左右則引兩阜坡陀﹐而中鑿爲研。及江南國破﹐研山因流轉數士人家﹐爲米元章所得。後米老之歸丹陽也﹐念將卜宅﹐久勿就。而蘇仲恭學士之弟者﹐才翁孫也﹐號稱好事。有甘露寺下並江一古墓﹐多羣木﹐蓋晉﹑唐人所居。時米老欲得宅﹐而蘇覬得研山。於是王彥昭侍郎兄弟與登北固﹐共爲之和會﹐蘇﹑米竟相易。米後號「海嶽菴」者是也。研山藏蘇氏﹐未幾﹐索入九禁。時東坡公亦曾作一研山﹐米老則有二﹐其一曰「芙蓉」者﹐頗崛奇。後上亦自爲二研山﹐咸視江南所寶流亞爾。吾在政和未得罪時﹐嘗預召入萬歲洞﹐至研閤得盡見之。

太上畱心文雅﹐在大觀中﹐命廣東漕臣督采端溪石研上焉。時未嘗動經費﹐非宣和之事也。乃括二廣頭子錢千萬﹐日役五十夫﹐久之得九千枚﹐皆珍材也。時以三千枚進禦﹐二千分賜大臣侍從﹐而諸王內侍﹐咸願得之﹐詔更上千枚﹐餘三千枚藏諸大觀庫。於是俾有司封禁端溪之下巖穴﹐蓋欲後世獨貴是研﹐時人或不知厥繇。今世有得此者﹐非常材矣。

國朝西北有二敵﹐南有交趾﹐故九夷八蠻﹐罕所通道。太宗時﹐靈武受圍﹐因詔西域若大食諸使﹐是後可繇海道來。及哲宗朝﹐始得火浣布七寸﹐大以爲異。政和初﹐進火浣布者已將半仞矣。其後�筥而至﹝五﹞﹐大抵若今之木棉布﹐色微靑黳﹐蓋投之火中則潔白﹐非鼠毛也。禦府使人自紡績﹐爲巾褥布袍之屬﹐別本「布」並作「衣」。多至不足貴。亦可證舊說之譌。

奉宸庫者﹐祖宗之珍藏也。政和四年﹐太上始自攬權綱﹐不欲付諸臣下﹐因踵藝祖故事﹐檢察內諸司。於是乘輿禦馬﹐而從以杖直手焉﹐別本「杖直手」並作「校直」﹐無「手」字﹐未知孰是。大內中諸司局大駭懼﹐凡數日而止。因是﹐並奉宸俱入內藏庫。時於奉宸中得龍涎香二﹐琉璃缶﹑玻瓈母二大篚。玻瓈母者﹐若今之鐵滓﹐然塊大小猶兒拳﹐人莫知其方。吳本「方」作「用」﹐張本云「莫知其何用」。又歲久無籍﹐且不知其所從來。或云柴世宗顯徳間大食所貢﹐又謂眞廟朝物也。玻瓈母﹐諸璫以意用火煆而模寫之﹐但能作珂子狀﹐靑紅黃白隨其色﹐而不克自必也。香則多分賜大臣近侍﹐其模制甚大而質古﹐外視不大佳。每以一豆火熱之﹐輒作異花气﹐芬郁滿座﹐終日略不歇。於是太上大奇之﹐命籍被賜者﹐隨數多寡﹐復收取以歸中禁﹐因號曰「古龍涎」。爲貴也﹐諸大璫爭取一餅﹐可直百緡﹐吳本作「千緡」。金玉穴﹐而以靑絲貫之﹐佩於頸﹐時於衣領間摩挲以相示﹐坐此遂作佩香焉。今佩香因古龍涎始也。

舊說薔薇水﹐乃外國采薔薇花上露水﹐殆不然。實用白金爲甑﹐別本「爲甑」上並有「爲瓶」二字。采薔薇花蒸气成水﹐則屢采屢蒸﹐積而爲香﹐此所以不敗。但異域薔薇花气﹐馨烈非常。故大食國薔薇水𨿽貯琉璃缶中﹐蠟密封其外﹐別本並無「密」字。然香猶透徹﹐聞數十步﹐灑著人衣袂﹐經十數日不歇也。至五羊吳本作「近年」。似校者誤攺。效外國造香﹐則不能得薔薇﹐第取素馨茉莉花爲之﹐亦足襲人鼻觀﹐但視大食國眞薔薇水﹐猶奴爾。

香木﹐初一種也。膏脈貫溢﹐則其結沈水香。然沈水香其類有四﹕謂之「熟結」﹐自然其間凝實者也﹔謂之「脫落」﹐因木朽而解者也﹔謂之「生結」﹐人以刀斧傷之﹐而後膏脈聚焉﹐故言生結也﹔謂之「蠱漏」﹐��而後膏脈亦聚焉﹐故言蠱漏也。自然﹑脫落爲上﹐而其气和﹔生結﹑蠱漏﹐則其气烈﹐斯爲下矣。沈水香過四者外﹐則有半結﹑半不結﹐爲靈水沈。別本並作「弄水沈」。弄水香者﹐番語「多婆菜」者是也。別本「語」並作「女」﹐「多」並作「夕」。因其半結﹐則實而色重﹔半不結﹐則大不實而色褐﹐雁裏本「色」下空一字﹐別本並作「褐」﹐從之。好事者故謂之「鷓鴣斑」也。婆菜中則復有名花盤斯﹑水盤斯﹐別本並作「花盤頭﹐水盤頭」。結實厚者﹐亦近乎沈水。但香木被伐﹐其根盤必有膏脈湧溢﹐故亦結。但數爲水淫﹐其气頗腥烈﹐故婆菜中水盤斯爲下矣。別本「斯」並作作「頭」。余𨿽有香气﹐旣不大凝實﹐若是一品﹐號爲「箋香」。大凡沈水﹑婆菜﹑箋香﹐此三名常出於一種﹐而每自髙下其品類名號爲多爾﹐不謂沈水﹑婆菜﹑箋香各別香種也。別本「香種」並作「有種」。三者其產占城國則不若眞臘國﹐眞臘國則不若海南﹐諸黎洞又皆不若萬安﹑吉陽兩軍之間黎母山。至是爲冠絕天下之香﹐無能及之矣。又海北則有髙﹑化二郡﹐亦出香﹐然無是三者之別﹐第爲一種﹐類箋之上者。吾久處夷中﹐厭聞沈水香﹐況邇者貴遊取之﹐多海南眞水沈﹐一星直一萬﹐居貧賤﹐安得之﹖別本並作「無繇得之」。因乃喜海北香。別本「乃」並作「極」。若淩水地號「瓦竈」者爲上﹐地號「浪灘」者爲中﹐時時擇其髙勝。爇一炷﹐其香味淺短﹐乃更作﹐花气百和旖旎。古人說香曁續本艸﹑酉陽雜俎諸家流語﹐殆匪其要。

合浦珠大抵四五所﹐皆居海洋中間。地名訖寶﹐雁裏及吳本「地」並作「也」﹐屬上句﹐今從張本。名斷望者最﹐而斷望池近交趾﹐別本「池」並作「地」。號產珠﹐尢美大。別本並無「號」字﹑「大」字。父老更傳。昔珠還時﹐蓋自海際﹐珠母生猶山然﹐髙壘數百千丈﹐甚或出露波濤上﹐雅不知得幾何代也。刺史者每啟其貪欲心﹐或繇是暴虐人﹐人不自聊。此珠所以去之﹐皆遠徙﹐張本「去之」作「往往」。從交趾﹑眞臘諸異國﹐而珠母益不生﹐張本「益」作「亦」。就生亦不實矣。俗言珠母者﹐謂蚌也。凡采珠必蜑人﹐號曰蜑戶﹐丁爲蜑丁﹐亦王民爾。特其狀怪醜﹐能辛苦﹐常業捕魚生﹐皆居海艇中﹐男女活計﹐世世未嘗捨也。采珠弗以時。聚咸裹糧會﹐大艇以十數環池﹐左右以石懸大絙至海底﹐名曰定石。則別以小繩擊諸蜑腰﹐蜑乃閉气﹐隨大絙直下數十百丈﹐捨絙而摸取珠母。曾未移時﹐然气已迫﹐則亟撼小繩。繩動﹐舶人覺﹐乃絞取。人緣大絙上﹐出輒大叫﹐因倒死﹐久之始蘇。下遇天大寒﹐張本「下」作「或」。旣出而叫﹐必又急沃以苦酒可升許﹐飲之釂﹐於是七竅爲出血﹐久復活。其苦如是﹐世且弗知也。父老云「頃熙寧末﹐安南連陷欽﹑廉﹐被系虜﹐生靈嗸嗸﹐事甫定﹐而珠爲盛還。當是時﹐商賈走四方﹐爭輻湊﹐遠民賴以安樂。竟坐主者婪濁﹐則珠寖徙去久矣。中興後乃復還﹐海底積髙才數尋。一刺史來﹐得此大喜﹐卽妄爲辭以罔其上﹐請復舊貫。因縛系諸蜑﹐慘其刑﹐一方始大騷。張本作「擾」。走視珠母﹐則莽見白沙布底爾。徒得珠母﹐𨿽合數千百﹐旣破開﹐略無一珠。羣蜑獨環之大哭﹐勿卹也。自是以貢則求諸他﹐且又加配率﹐開告訐。凡桎梏而破產者﹐大率皆無辜﹐千里告病。然耳目使者又弗吾惻﹐是天以珠池禍吾民也。」吾聞此﹐爲憮然。後讀熙陵寶錄﹐見書太平興國七年事﹐某月甲子﹐海門采珠場雁裏本作「探珠」今從別本。獻眞珠五千斤﹐吳本無「斤」字。皆徑寸者﹐爲掩卷眙愕。何其異哉而致是歟﹗久而思之﹐此無他﹐知實命吏之效。

校勘記

﹝一﹞藝祖動心「動心」﹐學海及小史﹑說郛﹑說庫諸本並作「心動」。

﹝二﹞覘此髡爲在否同上諸本並無「爲」字。

﹝三﹞人間世金絕不可擬「間世」。學海本作「世間」。

﹝四﹞端坐作禪觀且七年「七」。學海本作「九」。

﹝五﹞其後�筥而至按「筥」上脫一字﹐學海本作「應」。以文義觀之﹐似當作「盈」。

鐵圍山叢談卷第六

太宗時得巧匠﹐因親督視於紫雲樓下﹐造金帶﹐得三十條﹐匠者爲之神耗而死。於是獨以一賜曹武穆彬﹐其一太宗自禦﹐其後隨入熙陵﹐吳本「其」作「之」屬上句。而曹氏所賜帶﹐則莫知何往也。別本「知」並作「測」。餘二十八條﹐命貯之庫﹐吳本「命」上有「特」字。號鎭庫帶焉。後人第徒傳其名﹐而宗戚羣璫吳本「羣」作「貴」。間一有服金帶異花精致者﹐人往往輒指曰﹕別本並作「目」。「此紫雲樓帶。」其實非也﹐故吾迄不得一識之。自貯鎭庫帶後厪歷百十年所﹐及敵騎犯闕﹐太上皇狩丹陽﹐因盡挈鎭庫帶以往。而一時從行者﹐有若童貫﹑伯氏諸臣﹐別本「臣」並作「貴」。皆得賜紫雲樓金帶矣。事後甫平﹐吳本「事」上有「及」字。太上皇言歸宮闕﹐於是靖康皇帝復命追還之庫。吾在萬里外﹐獨嘗聞諸﹐然又不得一識也。中興之十三祀﹐有來自海外﹐忽出紫雲樓帶﹐止以四銙視吾。敵騎再入﹐適紛紜﹐所追還弗及者。其金紫磨也﹐光艷溢目﹐異常金。又其文作醉拂林狀。拂林人皆笑起﹐雁裏及張本「林」並作「牀」﹐今從吳本。長不及寸﹐眉目宛若生動﹐𨿽吳道子畫所弗及。若其華紋﹐則有六七級﹐層層爲之﹐鏤篆之精﹐其微細之象﹐殆入於鬼神而不可名。且往時諸帶方銙不大﹐此帶乃獨大至十二稻。是在往時爲窮極巨寶﹐吳本「極」作「珍」。不覺爲之再拜太息﹐我祖宗規模﹐𨿽一帶猶貽厥後世﹐必無以加也。於是亟歸之客﹐別本「之」並作「諸」。而意始適平。因書此以詔後之人。

都邑惠民多增五局﹐貨藥濟四方﹐甚盛舉也。歲校出入﹐別本「校」並作「交」。得意錢四十萬緡﹐入戶部助經費﹐然往時議者甚大不然矣。時上每飭和劑局﹐凡藥材告闕﹐俾時上請焉。大觀間﹐和劑局官一日請內帑授藥犀百數﹐歸解之﹐偶忽得一株﹐大絕常犀﹐且甚異。因不敢用﹐復上之朝廷﹐乃命工爲之帶﹐𨿽工人亦嘆駭。此上徳有所感召之效矣。蓋犀倒透中返成正透﹐別本並無「犀」字。其面猶黃蠟﹐中有黑雲一朶﹐別本「黑」並作「異」。雲中夭矯一金龍﹐飛盤拏空﹐爪角俱全。遂爲禦府第一號瑞云盤龍禦帶。

於闐國朝貢使每來朝﹐必攜其寶鐺以往返。自國初以來﹐迨今如是也。我主客備見之﹐實一鐵鐺爾。蓋其來入中國﹐道涉流沙﹐踰三日程無水火﹐獨挈其水而行。攜鐺者投之以水﹐別本「攜」並作「役」。頃輒已百沸矣﹐用是得不乏﹐故寶之。

伯父君謨嘗得水精枕﹐中有桃花一枝﹐宛如新折﹐茶甌十﹐兔毫四﹐散其中﹐凝然作雙蛺蝶狀﹐熟視若舞動﹐別本並作「生動」。每寶惜之。

錢塘之龍華寺有傅大士眞身﹐仍藏所謂敲門椎﹑頌金剛經拍板與藕絲燈三物﹐蓋昔爲吳越錢王從婺女雙林取來。藕絲燈者﹐乃梁武帝時物也。謬言藕絲織成﹐實不然﹐但疑當時之最上錦爾。張本云「最上品絲爾」。其所織紋﹐實華嚴會釋氏說法相狀凡七所﹐卽所謂「七處」﹑「九會」者是也﹐有天人﹑鬼神﹑龍象﹑宮殿之屬﹐窮極幻眇﹐奇特不可名。政和後索入九禁。宣和初旣大黜釋氏教﹐因復以藕絲燈賜宦者梁師成。吾昔在錢塘見之﹐復於梁師成家得詳識焉。師成於靖康間籍沒﹐而藕絲燈者莫知所在。案臨安志錢氏忠獻王往婺州發傅大士塔﹐取骨殖及藕絲織成彌勒像﹑九乳鐘﹑鳴榔板﹑扣門槌等遺物十六種﹐欲置於彌勒院。旣至龍山﹐舉之不動﹐卽其地建龍華寺﹐以骨殖塑大士像﹐置於塔﹐並藏其遺物焉。

唐雷氏繇徳宗來﹐世善斲琴著名﹐別本「善」並作「擅」。遇其得意玉識之﹐故國初尙方所藏玉鶴琴﹐獨爲世甲。別本並衍「冑」字。在仁宗時﹐錢塘有名人水丘者又得玉雁琴。而君謨伯父帖曰「聞賢郎在錢塘得玉雁琴﹐雁與玉鶴爲輩流。玉鶴藏禁中﹐而雁落人間﹐此豈常物也哉。」其後﹐玉雁琴吾得一見﹐頗不稱其譽。又唐李汧公者號善琴﹐別本「善」並作「喜」。乃自聚靈材爲之﹐曰「百衲琴」。百衲琴流傳當祐陵朝﹐亦入九禁。是天下號殊絕﹐獨玉鶴﹑百衲乃第一。上吳本作「太上」。時方稽古博雅﹐若書畫奇工得以待詔日親近﹐往往獲褒賜﹐而琴工獨閒冷﹐日月光赫﹐吳本無「日月光赫」四字﹐張本云「而琴工獨聞冷﹐日華光赫」。因日月以冀恩澤﹐卽共奏取禦府所寶琴﹐盡丐理治之。上亦可焉。於是首取百衲琴破之﹐乃止八段﹐然膠漆遽解散﹐羣待詔反大懼﹐吳本「反」作「乃」。輒鹵莽厪得合並﹐玉鶴輩八九咸被壞。遂得時時奏功第賞﹐但求金石之奏﹐思得山水之淸音﹐無矣。此良足惜。﹣﹣別本並云「良足惜者」。

閩粵有福淸縣瀕海人家﹐於海中闌得一物﹐乃藤匳。開匳﹐白木枕一﹐枕之則管弦四發﹐又有靑毛坐褥﹐人坐其上﹐毛輒颯然豎起﹐擁匝人腰﹐溫柔不可名。愚氓懼以爲怪﹐遂並匳焚之。福淸士人來爲吾言﹐乃中興之初也。

金蠶毒始蜀中﹐吳本「始」下有「於」字。近及湖﹑廣﹑閩﹑粵寖多。有人或捨此去﹐則謂之「嫁金蠶」。率以黃金﹑釵器﹑錦段置道左﹐俾他人得焉。郁林守���張本云「某人者」。爲吾言﹐嘗見福淸縣有訟遭金蠶毒者﹐縣官治求不得蹤。或獻謀取兩刺蝟入捕﹐必獲矣。蓋金蠶畏蝟﹐蝟入其家﹐金蠶則不敢動。𨿽匿榻下墻罅﹐果爲兩蝟擒出之﹐亦可駭也。又嶠嶺多蜈蚣﹐動長二三尺﹐吳本云「四五寸」。張本云「二三寸」。螫人求死不得。然獨畏托胎虫﹐多延行井幹墻壁上。蜈蚣𨿽大﹐遇從下過﹐別本「遇」並作「偶」。托胎虫必故自落於地﹐蜈蚣爲局縮不得行。托胎虫乃徐徐圍繞周匝﹐蜈蚣愈益縮﹐然後登其首﹐陷腦而食之死。故人遭蜈蚣害﹐必取托胎虫涎﹐輒生搗塗焉﹐痛立止。且金蠶甚毒﹐若有鬼神﹐蜈蚣若是之彊且大也﹐然則蝟捕金蠶﹐托胎制蜈蚣﹐物理有不可致詰﹐而人不可以不知。別本並有「者如此」三字。

往時川蜀俗喜行毒﹐而成都故事﹐歲以天中重陽時開大慈寺﹐多聚人物﹐出百貨。其間號名藥市者﹐於是有於窗隙間呼「貨藥」一聲﹐人識其意﹐亟投以千錢﹐乃從窗隙間度藥一粒﹐號「解毒丸」。故一粒可救一人命。夫迹旣叵測﹐故時多疑出神仙。政和間﹐祐陵以仁經惠天下﹐嘗卽上淸寶錄宮之前﹐新作兩亭。左曰「仁濟」﹐給藥治疾苦﹔右曰「輔正」﹐主符水除邪鬼。因遂詔海內﹐凡藥之治病彰彰有聲者﹐悉索其方﹐書而上之焉。於是成都守臣監司﹐奉命相與窮其狀﹐乃始得售解毒丹家。蓋世世懼行毒者爲﹝雙下言﹞害﹐故匿其迹﹐非有所謂神仙也。旣據方修治﹐得其全﹐卽並藥奏禦﹐事下殿中省。上曰「朕自弛天子所服禦以濟元元﹐毋煩有司也。」繇是殿中省羣醫付諸師驗其方﹐吳本無「付諸」二字。則王氏博濟方中之保靈丹方爾。當是時﹐猶子行適領殿中監事﹐故獨得其詳。吾落南來﹐用是藥嘗救人﹐食葫蔓艸毒得不死者兩人。別本並云「嘗救兩人﹐食葫蔓艸毒得不死」。蓋不可不書。

太上受命﹐享萬乘至尊之奉﹐而一時諸福之物畢至﹐加好奇喜異﹐別本「喜」並作「賞」。故天下瑰殊舉入尙方﹐皆萃於宣和殿小庫。宣和殿小庫者﹐天子之私藏也。頃聞之﹐以寵妃之侍從者頒首飾﹐上喜而賜之﹐命內侍取北珠篋來。上開篋﹐禦手親掬而酌之﹐凡五七酌以賫焉。初不計其數也﹐且又不知其幾篋。北珠在宣和間﹐圍寸者價至三二百萬。又乙巳歲冬﹐魯公得疾甚殆﹐上爲臨問﹐而醫者奏當進附子物。上意惻怛﹐命主小庫內侍舉附子以進。禦手亦爲采擇取四﹐遣中使賜魯公﹐率大猶拳。其一重三兩四錢﹐次重三兩二錢﹝一﹞﹐二皆二兩八錢。吾狂妄﹐平居眼孔隘宇宙﹐睹此亦嘆所未始見﹐則他可稱是。

姜芥﹐別本並作「介」﹐下同。一名假蘇。本艸謂性溫。不然﹐實微涼。吾竄嶠嶺﹐吳本作「南」。數見食黃顙魚偶犯姜芥者﹐必立死﹐甚於鉤吻毒矣。物性相反﹐有可畏如是﹐世於是禁﹐殆不可不知。

零陵香艸生九疑間﹐實產舜墓﹐然今二廣所向多有之。在嶺南﹐初不大香﹐一持出嶺北則气頓馨烈。吳本「馨」作「馥」。南方至易得﹐富者往往組以爲牀薦也。吳本「組」作「編」。

建溪龍茶﹐始江南李氏﹐號「北苑龍焙」者﹐在一山之中間﹐其周遭則諸葉地也。居是山﹐號「正焙」﹐一出是山之外﹐則曰「外焙」。「正焙」﹑「外焙」﹐色香必迥殊﹐此亦山秀地靈所鍾之﹐有異色已。張本「色」作「也」。「龍焙」又號「官焙」﹐始但有龍鳳﹑大團二品而已。仁廟朝﹐伯父君謨名知茶﹐因進小龍團﹐爲時珍貴﹐因有大團﹑小團之別。小龍團見於歐陽文忠公歸田錄﹐至神祖時卽「龍焙」﹐又進「密雲龍」。「密雲龍」者﹐其雲紋細密﹐更精絕於小龍團也。及哲宗朝﹐益復退「瑞云翔龍」者﹐禦府歲止得十二餅焉。其後﹐祐陵雅好尙﹐故大觀初「龍焙」於歲貢色目外﹐乃進禦苑玉芽﹑萬壽龍芽﹐政和間且增以長壽玉圭。玉圭凡厪盈寸﹐大抵北苑絕品曾不過是﹐歲但可十百餅。然名益新﹐品益出﹐而舊格遞降於凡劣爾。又茶茁其芽﹐貴在於社前則已進禦。自是迆邐宣和間﹐皆占冬至而嘗新茗﹐是率人力爲之﹐反不近自然矣。茶之尙﹐蓋自唐人始﹐至本朝爲盛﹔而本朝又至祐陵時益窮極新出﹐而無以加矣。

漢宣帝在仄微﹐有售餅之異﹐見於漢書紀﹐至今凡千百歲﹐而關中餅師﹐每圖宣帝像於肆中﹐今殆成俗。漢氏之徳於世如此也。

開寶末﹐吳越王錢俶始來朝。垂至﹐太祖謂大官﹕「錢王﹐浙人也。來朝宿共帳內殿矣﹐宜創作南食一二以燕衎之。」於是大官倉卒被命﹐一夕取羊爲醢﹐別本「羊」上並有「肥」字。以獻焉﹐因號「旋鮓」。至今大宴﹐首薦是味﹐爲本朝故事。

種和師服﹐雁裏本無「和」字﹐今從別本增。名將也﹐出陜右﹐元祐時﹐朝廷付之以邊事。呂丞相大防始召之飯﹐舉筋﹐沙魚綫甚俊﹐呂丞相喜問﹕「君解識此物耶﹖」種操其西音曰﹕張本「種」作「和」。「不托便不識。」至今傳以爲笑。

魯公盛徳﹐蓋自小官時﹐縉紳間一辭謂之有手段。元祐時守維揚﹐多過客﹐日夕盈府寺。一日﹐本是早膳﹐召客爲涼餅會者八人。別本「八」並作「數」。俄報客繼至者﹐公必畱﹐偶紛紛來又不已。坐間私語「蔡四素號有手段﹐今卒迫畱客﹐且若是他食﹐輒咄嗟爲尙可﹔如涼餅者﹐柰何便辦耶﹗請共嘗之」。及食時﹐計畱客則已四十人﹐而冷淘皆至﹐仍精腆。時以爲談柄。

太上皇在位﹐時屬升平。手藝人之有稱者﹐棊則劉仲甫﹐號「國手第一」﹔相繼有晉士明﹐又逸羣。琴則僧梵如者﹐海大師之上足也﹐然有左手無右手﹔梵如之亞僧則全根﹐本領雅不及梵如﹐但下指能作金石聲。教坊琵琶則有劉繼安。舞有雷中慶﹐世皆呼之爲「雷大使」。笛有孟水淸。此數人者﹐視前代之伎﹐一皆過之。獨丹靑以上皇自擅其神逸﹐故凡名手多入內供奉﹐代禦染寫﹐是以無聞焉爾。劉仲甫棊﹐士大夫特以較唐開元國手王積薪﹐而仲甫尢出積薪上兩道﹐但仲甫亦自挾數術﹐能彌縫﹐士君子故喜其爲人。繇是﹐名譽益表襮﹐著棊經﹐效孫子十三篇﹐又作造微﹑精理諸集﹐咸見棊之布置用意﹐成一家說﹐世遂謂無以過之矣。及政和初﹐晉士明者自河東來輦下﹐方年二十八九﹐獨直出仲甫右。一時又較之﹐乃髙仲甫兩道猶有餘。其藝左右縱橫﹐神出鬼沒﹐別本「神」上並有「特」字。於是名聲一旦赫然﹐卽日富貴﹐然終不棄其故妻﹐縉紳間尢多之。先哲廟時﹐有棊手號王憨子者﹐以其能追仲甫﹐未幾而病心死﹐故世以謂仲甫陰害之也。及士明出﹐仲甫聞而呼之﹐與角遂﹐爲士明再四連敗之。於是仲甫乃欲以女妻之﹐則又辭曰「我有室矣。」仲甫悵不悅﹐居月餘偶以疾殂﹐蓋往往爲士明所挫死。故好事者益爲浮言﹐計憨子死之歲﹐實士明生之年也。則士明果憨子之後身﹐造物者俾之復其讎云。

花蘂夫人﹐別本「蘂」並作「蕊」﹐下同。蜀王建妾也﹐後號「小徐妃」者。大徐妃生王衍﹐而小徐妃其女弟。在王衍時﹐二徐坐遊燕淫亂亡其國。別本「淫」並作「污」。莊宗平蜀後﹐二徐隨王衍歸中國﹐半途遭害焉。及孟氏再有蜀﹐傳至其子昶﹐則又有一花蘂夫人﹐作宮詞者是也。國朝降下西蜀﹐而花蘂夫人又隨昶歸中國。昶至且十日﹐則召花蘂夫人入宮中﹐而昶遂死。昌陵後亦惑之。嘗進毒﹐屢爲患﹐別本「進」並作「造」。不能禁。太宗在晉邸時﹐數數諫昌陵﹐而未果去。別本並作「而不克去」。一日兄弟相與獵苑中﹐花蘂夫人在側﹐晉邸方調弓矢引滿﹐政擬射走獸﹐別本並無「射」字。忽回射花蘂夫人﹐一箭而死。始所傳多僞﹐不知蜀有兩花蘂夫人﹐皆亡國﹐且殺其身。

本朝宦者之盛﹐莫盛於宣和間。其源流嘉祐﹑元丰﹐著於元祐。而元丰時有李憲者﹐則已節制陜右諸將﹐議臣如鄧中司潤甫力止其漸﹐不可﹐憲遂用事矣。至元祐﹐又以垂簾者久﹐故其徒得預聞政機﹐關通廊廟﹐且爭事名譽。有陳衍者迹狀旣露﹐後又撼太子。太上懼﹐多以邸中舊寶帶賂之得稍止﹐及親政而竟殺之焉。然勢已張﹐若禁网則具在也。及崇寧初﹐上與魯公勿能戒﹐於是開寄班法﹐因寖任事。大觀後﹐遂有官至皇城使﹐官達者吳本云「其達者」。至引進客省矣﹐至外廷舊規余風則猶尙存也。時士大夫自繇公輔而進﹐吳本無「繇」字﹐末有「者」字。恥從此徒﹐張本有「進」字。亦罕敢交通。及政和三四年﹐繇上自攬權綱﹐政歸九重﹐而後皆以禦筆從事﹐於是宦者乃出﹐無復自顧藉﹐祖宗垂裕之模蕩矣。吳本「蕩」作「範」。蓋自崇寧旣踵元丰任李憲故事﹐命童貫監王厚軍下靑唐﹐後貫因盡攘取陜右兵權。魯公再從東南召復相而力遏之﹐朝廷降詔﹐差方劭察訪五路﹐然遏之不得﹐更反折角。政和末﹐遂寖領樞筦﹐擅武柄﹐主廟算﹐而梁師成者則坐籌帷幄﹐其事任類古輔政者。一時宰相執政﹐悉出其門﹐如中書門下徒奉行文書。於是國家將相之任﹐文武二道﹐咸歸此二人﹐因公立黨伍﹐甚於水火。又當是時﹐禦筆旣行﹐互相抵排﹐都邑內外﹐無所適從。羣臣有司大懼得罪﹐必得宦人領之﹐吳本「人」作「者」。則可入奏﹐緩急有所主﹐故諸司務局別本並作「局務」。爭奏﹐乞中官提領。是後大小百司﹐上下之權﹐悉繇閹寺。外路則有廉訪使者﹐或置承受官﹐於是天下一聽而紀律大紊矣。宣和之初曁中間﹐宦人有至太保少保﹐別本「太保」並作「太師」。節度使﹑正使承宣觀察者比比焉。朝廷貴臣﹐又皆繇其門﹐遂不復有廟堂。張本「有」作「知」。士大夫始盡向之﹐朝班禁近咸更相指目﹐「此立裏客也」﹐「此木腳客也」。反以爲榮而爭趨羨之﹐能自飭勵者無幾矣。魯公則居家悔嘆﹐每至啜泣。而上亦覺其難制﹐始殺馮浩﹐又殺王堯臣﹐若楊十承宣﹑小李使皆死不明﹐連剗數人。然勢已成﹐未睹其益。而羣閹旣懼﹐思脫禍無術﹐則愈事燕遊﹐用蠱上心﹐冀免夫朝夕。識者深憂﹐且疑有蕭墻之變﹐漢唐之事﹐了在目前。俄禍自外來﹐大敵適破﹐都人憤泄﹐立殺至啗之﹐﹣﹣吳本云「至殺而啗之」。﹣﹣骨血無遣余矣。別本並無「遺」字。凡此始終﹐自非皇天擁祐聖祚﹐不然可勝殆哉。故書其略如此。

政和以還﹐侍從大臣多奴事諸璫而取富貴。其倡始者﹐首有王丞相黼事梁師成﹐俄則盛尹章事向忻﹑別本並作「何忻」。宋八座升事王仍﹐後又有王右轄安中亦事師成。此最彰著者。宣和以降﹐則士大夫悉歸之內寺之門矣。黼則呼師成爲「恩府先生」﹐每父事之。安中在翰苑﹐凡艸師成麻制﹐必極力作爲好辭美句﹐褒頌功徳﹐時人謂之「王內相」﹔上梁師成啟事章﹐則與忻捧藥而進。升對人呼王仍爲「王爺」。又有劉韐者﹐自小官在童貫幙﹐始終與之盡力﹐吳本「與」作「爲」。後位至延康殿學士。及都邑傾覆﹐先索韐入金營﹐旣兩宮將播遷﹐韐聞之﹐又知金欲用韐﹐遂自經而死。別本「經」並作「縊」。獨能以忠節蓋前迹矣。別本「迹」並作「愆」。

漢元狩二年﹐南越獻馴象﹑能言鳥。應劭注「能言鳥﹐鸚鵡也」。然二廣間鸚鵡視隴右實差小﹐若具五色﹐別本並作「若白玉色」。又自出外國。但今西甌之地﹐適春夏間﹐山靑澗碧﹐而木綿花發﹐紅樹滿目﹐如火與相間錯﹐卽多有鸚鵡羣飛﹐動千數百﹐髙下爭掠人頭面去﹐其聲咬咬可喜﹐疑若別造一道家羨門方域中爾。人或得其雛﹐養視而教諸語言。初皆丹喙﹐中變而黑﹐度歲餘乃復丹﹐始不變。此雄者也﹐號名鸚鵡。有喙常黑而不變﹐此獨雌者﹐號名木戾。是二種者﹐實藉人力而致之言語﹐罕有合其自然。至百數十中﹐忽一天機辧慧﹐始𨿽因教﹐然終乃同諸人而性靈﹐斯足尙矣。吾頃見貳車陳端誠家一鸚鵡﹐能自談對﹐睹老兵持米笥出﹐則報曰「院子偸物出也﹐在簟內。」其小奴竊酒﹐又亟報曰「惠奴偸酒。」眾爭視之﹐窮詰略無迹﹐反罪其妄。乃又曰「藏卓下矣。」共驗之信。於是奴婢大憤﹐後以計而殺之也。嘗讀殷蕓小說載晉張華有鸚鵡﹐每出還﹐輒說童僕好惡。一日寂無言﹐華問其故﹐曰「被禁在甕中﹐何繇得知事﹖」殆類此。

都下飛鳶至多﹐而大內中爲最。每集英殿下燕﹐則飛鳶動千百爲羣﹐翔舞庭中﹐百官燕食至則多爲所掠。故事﹐遇燕設﹐乃於鄰殿置肉以賜鳶﹐後稍稍得引去﹐然尙多有之也。周官射鳥氏賓客會同﹐以弓矢歐鳥鳶﹐則鳶之善鈔盜有自來矣。今乘輿在禦﹐又鳶飛旣眾﹐是弓矢有不可歐者﹐故賜鳶肉乃出本朝﹐第不知其始。竊謂儻非仁廟之至仁﹐必繇祖宗之聖智矣。

魯公以元祐末帥蜀﹐道行過一小館﹐有物倒懸於梁間。初疑爲怪﹐俊見古今注﹐乃知爲蝙蝠也。又抱朴子亦謂﹐蝙蝠五百歲卽白而倒懸﹐食之壽如其年。吾每記公比言。靖康初貶邵陵﹐始發自長沙﹐愒一長亭。方坐﹐忽有類鴉鴿從房中飛掠吾身過者。時亦以爲怪﹐迹其蹤﹐乃在堂中後空捨而倒懸﹐則知其爲伏翼矣﹐大爲之憾愴。俄遷嶺外博白﹐暇日適與客行天慶祠﹐才升殿﹐則觀梁間累然倒懸者以十數﹐偸眼伺人﹐久忽飛去。博白天慶祠﹐實唐紫極官也﹐則是物亦不暇三四百歲矣。客有力勸吾羅捕取而盡食之者﹐因爲之一哂。

政和中於闐國朝貢以馬四匹。其一髙六尺五寸﹐其一六尺二寸﹐其二皆五尺九寸。殆不類常馬﹐其狀已怪。則穆王八駿﹐其圖夭矯﹐宜若有之也。

相州﹐古鄴郡。其西有隆慮﹐名山也。寺則齊禪師道場﹐亦名剎也。寺大門之前﹐左右二池﹐東爲黃龍﹑西爲白龍所窟宅。政和間適大旱﹐安陽人禱於池﹐旣大澍﹐於是一時爲之飛奏﹐詔加封爵焉。及褒命下﹐世俗不知厥繇﹐但迎置諸東池而已。一旦﹐雲霧四合如墨﹐天大雷電異常。有頃﹐眾登寺樓望﹐則了然見白龍與黃龍拏戰﹐而黃龍敗焉。白龍乃奮迅下取山嶺﹐將塞東池垂半矣。黃龍旣護其居﹐故屢鬭而屢敗﹐且不已。其右山谷間﹐白龍之所據﹐則水屯於門之外﹐波浪髙踰寺樓也。羣髡大懼﹐爲焚香諷咒於樓之上﹐始悟向之大雨﹐實白龍爲之﹐而黃龍冒其賞﹐故一至此競。於是寺髡力爲之講解﹐仍許再告請上﹐別本「請」並作「諸」。終日始得平﹐白龍因收水而退矣。詔復封白龍焉。吾妻家﹐相人也。有妻兄檢得親見﹐故特爲吾道之。且龍號稱神物﹐能變化﹐誠髙遠﹐乃亦爭虛名﹐角勝負﹐未免作世俗態﹐所以貴乎君子。

江湖間小龍號靈異﹐見諸傳說甚究。崇寧中淮水暴漲﹐而汴口檣舟不能進。一日昧爽﹐小龍者出連綱之舟尾﹐張本「連」作「運」。有柁工之婦不識也﹐謂是蜥蜴﹐撥置之則跂跂﹐又緣柁而上。柁工之婦怒﹐舉火柴擊其首。隨擊﹐霹靂大震一聲﹐而汴口所積舟不問官私舟柁與士大夫家所座船七百隻﹐舉自相撞擊俱碎﹐死數十百人。朝廷聞而不樂﹐第命官爲賑卹焉。會發運使上計﹐而小龍者又復出。大漕甚窘懼﹐乃焚香祝之﹕「願與王偕上計﹐入覲天子﹐可乎﹖」龍卽作喜悅狀﹐因舉身人香匳中不動。大漕遂攜至都輦﹐先以示魯公﹐得奏聞。上遣使索入內﹐爲具酒核以祝之。龍輒躍出匳﹐兩爪據金杯﹐飲幾釂。於是天子異之﹐取大琉璃缶貯龍﹐爲親加封識焉﹐降付都城汴水之都門外小龍祠中。一夕﹐封識宛如故﹐視缶中龍﹐則已變化去矣。上喜加封四字﹐仍大敞其祠宇。至大觀末﹐魯公責東南﹐舟行始抵汴口﹐而小龍又出迓魯公。然小龍所隸南北當江湖間﹐素不至二浙也。政和壬辰﹐魯公在錢塘﹐居鳳山之下私第﹐以正月七日小龍忽出佛堂中﹐於是家人大小咸嘆異﹐亦疑必有故。明日﹐而魯公召命至﹐復加六字王。及靖康之初家破﹐魯公貶嶺外。吾從行至江陵﹐將遵陸出鼎灃間。公畏暑﹐因攺卜舟﹐行下江陵﹐憩渚宮之沙頭一倉官廨捨﹐才弛擔﹐則小龍復出見。魯公爲之涕下﹐且感念神龍﹐乃不忘恩舊一如此。吾戲公曰「固知小龍之必來爾。」公愕詢其故﹐吾始曰「此亦出公之門也。苟每加意於是﹐無世情者則今日必來﹔使此龍一出﹐世間有世情當又不來。是烏足辱人懷抱耶﹖」公乃收淚而笑。且龍﹐神爾﹐而義風有古聖賢操烈﹐因爲書其初末。是亦春秋褒貶之餘旨﹐不敢廢者也。

宣和元年夏五月﹐都邑大水。未作前﹐雨數日連夕如傾。及霽﹐開封縣前茶肆有晨起拭格榻者﹐睹若有大犬蹲其旁﹐明視之﹐龍也﹐其人大叫而倒。茶肆適與軍器作坊近﹐遂爲作坊士羣取而食之﹐屏不敢奏。都人皆圖畫傳玩。其身僅六七尺﹐若世所繪。龍鱗作蒼黑色﹐然驢首﹐而兩頰宛如魚﹐頭色正綠﹐頂有角座極長﹐其際始分兩岐焉﹐又其聲如牛。張本「聲」作「身」。考諸傳記﹐實龍也。後十餘日﹐大水至﹐故俗傳謂之龍復讎。案「格榻」。雁裏本作「昧揭」﹐義未詳﹐今從別本。

世罕識龍﹑象﹑師。薛八丈黃門昂﹐錢塘人也。始位左轄﹐其小君因出遊還﹐適過宣徳端門。時郊禋祀近﹐有司日按象自外旗鼓迎至闕下而馴習之。夫人偶過焉﹐適見而大駭﹐歸告其夫曰「異哉左丞﹐我儂今日過大內前﹐安得有此大鼻驢耶﹗」人傳以爲笑。

唐人說江東不識橐駝﹐謂是「廬山精」﹐況今南粵﹐宜未嘗過五嶺也。頃因云擾後﹐有北客驅一橐駝來。吾時在博白﹐博白人小大爲鼓舞﹐爭欲一識。客輒闔戶蔽障﹐丐取十數金﹐卽許一入。如是﹐徧歷瀕海諸郡﹐藉橐駝致富矣。後橐駝因瘴癘死﹐其家如喪其怙恃。

嶺右頃俗淳物賤。吾以靖康歲丙午遷博白。時虎未始傷人﹐村落間獨竊人家羊豕﹐𨿽婦人小兒見則呼而逐之﹐必委置而走。有客常過墟井﹐系馬民捨籬下。虎來瞰籬﹐客爲懼。民曰「此何足畏。」從籬旁一叱﹐而虎已去。村人視虎﹐猶犬然爾。十年之後﹐北方流寓者日益聚﹐風聲日益變﹐加百物湧貴﹐而虎寖傷人。今則與內地勿殊﹐啗人略不遺毛髮。風俗澆厚﹐乃亦及禽獸耶﹖先王中孚之道﹐信乃豚魚﹐知必不誣。

博白有遠村號綠含﹝二﹞﹐皆髙山大水﹐人足迹所勿及﹐斗米一二錢﹐蓋山險不可出。有且謂妄﹐從而詰之。則曰「其大如鵝﹐五色有冠﹐率居大木之顚﹐穴木而巢焉。遇天气淸明則出﹐出必雙雙而飛。所過則羣鳥舉爲之斂翼﹐俛首而伏﹐不敢鳴者久之。」吾嘆曰「此眞鳳凰也。」古人謂南方丹山產鳳﹐爲信。

博白張生公諤者﹐蜀人。喜學問﹐能苦辛﹐卜築於城西北隅﹐山間盛槪也。吾手助其緝茅﹐旣成﹐名曰「帶經堂」。下劚地得山蕷﹐自然成玄武者﹐龜大於掌﹐首尾克全﹐蛇乃夭矯纏龜﹐猶世圖狀。張生以獻。吾爲再拜﹐烹而食之。旣物理有是不可致詰者。

苑囿最盛宣和末。所謂艮嶽正門曰陽華﹐亦五戟﹐制同宸禁也。自陽華門入﹐則夾道荔枝八十株﹐當前椰實一株。有太湖石曰「神運昭功」﹐髙四十六尺﹐立其中﹐爲亭以覆之。每召儒臣遊覽其間﹐則一璫執荔枝簿立石亭下﹐中使一人宣旨﹐人各賜若干﹐於是主者乃對簿按樹以分賜﹐朱銷而奏審焉。吾一日偶獲侍從魯公入﹐時許共賞椰實。一小璫登梯﹐就摘而剖之﹐諸璫人荔枝二枚﹐於是大璫梁師成者盡諤然。吾笑而顧之曰「諸人久飫矣﹐且饒吾一路。」蓋是時羣璫多尙文字﹐妄相慕仰﹐咸以吾未始得嘗故也。語此一夢﹐令人愴悵。

蒲中產梨棗﹐已久得名。昔唐太宗時﹐張本「太宗」作「元宗」。有鳳儀止梨樹上﹐因變肌肉細膩﹐紅頰玉液﹐至今號「鳳棲梨」也。至本朝時﹐一家獨出一種﹐靑袍瓊肌﹐香脆甘寒﹐備眾梨之美﹐又絕勝於鳳棲。其人嘗進禦﹐後得文林郎﹐且以靑膚足珍﹐類選人之衫色﹐因但號之曰「文林郎」。歲罕得稔﹐遇稔則但歸諸碧油幙下﹐帥貳共分餉焉﹐他莫得入口矣。吾得於張守周佐﹐嘗官蒲﹐故能道之。張名仲奭。吳本「仲奭」作「行翼」﹐張本作「作翼」。

雒陽牡丹﹐號冠海內。歐陽文忠公有譜言之備。然吾狂病未得時﹐嘗侍魯公入﹐應宣召延福宮賞花內宴﹐私竊謂海內之至極者也。及靖康初元﹐魯公分司河南﹐吾獨從魯公行﹐時適春三月矣。略得見雒陽牡丹一二﹐始知九重之燕賞殆虛設﹐而文忠公之譜﹐其殆雅有未究者。因問諸雒陽人﹐爲吾言「姚黃﹐檀心碧蟬﹐生異花葉﹐獨號『花王』。𨿽有其名﹐亦不時得﹐率四三歲一開。開或得一兩本而已﹐遇其一必傾城。其人若狂而走觀﹐彼餘花縱盛﹐勿視也。於是姚黃苑圃主人﹐是歲爲之一富。」吾又見二父言﹐吳本「二父」作「貢父」。元丰中神宗嘗幸金明池﹐是日雒陽適進姚黃一朵﹐花面盈尺有二寸﹐遂卻宮花不禦﹐乃獨簪姚黃以歸。至今傳以爲盛事。

維揚芍藥甲天下﹐其間一花若紫袍而中有黃緣者﹐名「金腰帶」。金腰帶不偶得之。維揚傳一開則爲世瑞﹐且簪是花者位必至宰相﹐蓋數數驗。昔韓魏公以樞密副使出維陽。吳本「出」下有「鎭」字。一日﹐金腰帶忽出四蘂﹐魏公異之﹐乃燕平生所期望者三人﹐與共賞焉。時王丞相禹玉爲監郡﹐王丞相介甫同一人俱在幕下﹐及將燕﹐而一客以病方謝不敏。吳本作「赴」。及旦日﹐呂司空晦叔爲過客來﹐魏公尢喜﹐因畱呂司空。合四人者﹐咸簪金腰帶。其後﹐四人果皆輔相矣。或謂過客乃陳丞相秀公﹐然吾舊聞此﹐又得是說於呂司空﹐疑非陳丞相也。是後魯公守維揚﹐金腰帶一枝又出﹐則魯公簪之﹐而魯公亦位極。未幾﹐叔父文正公亦嘗守維揚。一旦金腰帶又出。而維揚人大喜﹐賀文正公之重望﹐亟折以獻。然花適開未全也﹐文正公爲之悵然﹐亦簪而賞之焉。久之﹐文正公獨爲樞密使﹐後加使相﹑檢校少保﹐視宰相思數。噫﹐一花之異﹐有曲折與人合﹐乃若造物戲人乎﹖

嘉靖庚戌孟冬﹐雁裏艸堂繕寫。仲冬三日校畢。校勘記

﹝一﹞次重三兩二錢「重」原作「二」﹐據學海本攺。

﹝二﹞有遠村號綠含「含」學海本作「捨」﹐小史﹑說郛﹑說庫諸本並同。

附錄

一

鐵圍山叢談六卷﹐有宋蔡絛氏撰。上自乾徳﹐下及建炎﹐中間二百年軼事﹐無不詳志備載﹐亹亹動聽。至於北伐之繇﹐靖康之禍﹐則諉咎於王黼諸人﹐且曰「是實戎首﹐吾父不與也。」嗚呼﹐釀靖康之禍者﹐非伊父而誰哉﹗謹按﹐崇寧初﹐蔡京與修哲宗實錄﹐至比王安石於聖人﹐故其始終祖述者﹐王氏父子遺志也。愚嘗謂宋朝朝局﹐譬如養大疽於頭目之上﹐種其毒者爲王安石﹐潰其毒者爲王黼諸人﹐中間養成禍亂至於不可救者﹐則爲蔡氏父子。而猶曰無罪乎哉﹖丙申秋杪偶閱叢談﹐因書其誤國之繇﹐令後之學者有所考云。丙申立冬前一日題於疁城學﹐寬山識。

二

舊藏蔡絛叢談﹐得於璜川吳氏者﹐誤書棘目﹐幾不容讀。此則讀書敏求記所謂雁裏艸堂舊寫本也﹐楮墨𨿽古﹐脫繆略同。再假涉園藏本﹐互相讎比﹐又以他書尋繹之﹐稍有條理矣。案絛爲蔡京季子﹐京最鍾愛﹐助父作姦﹐罪與攸等。逮投竄南荒﹐不知自誦﹐猶復文姦怙惡﹐肆其論說﹐冀求白於當世﹐亦已愚已。更於其父一切濫恩固寵之事﹐幸淸議之偶逃﹐爲士論所不齒者﹐猶津津而樂道之﹐是非羞惡之心澌滅殆盡。梁溪費衮斥爲無忌憚之小人﹐宜矣。顧其紀述建隆﹑乾徳以來軼事﹐歷歷在目。嗜古之士﹐或於稽典故﹐資博識﹐助談諧﹐時有取焉。刻梓以傳﹐是亦聖人不以人廢言之旨歟﹖盧學士抱經堂本有寬山一跋﹐其指陳靖康禍亂之繇﹐頗得要領。養癰貽患﹐絛𨿽百喙﹐何所置辧哉﹗因並錄而存之。

乾隆四十六年﹐歲在辛丑﹐十二月朔﹐歙西鮑廷博識。

三

費衮梁溪漫志卷九

蔡絛姦人﹐助其父爲惡者也。特以在兄弟間粗親翰墨﹐且嘗上書論諫﹐故在當時稍竊名﹐著書甚多。大抵以姦言文其父子之過﹐此固不足怪。至叢淡所載﹐其家佞幸濫賞﹑可醜可羞之事﹐反皆大書特書以爲榮。此乃竄南荒時所作﹐至是猶不悟﹐眞小人而無忌憚者哉。

四

四庫全書總目提要卷一四一子部小說家類

鐵圍山叢淡六卷﹐浙江鮑士恭家藏本。宋蔡絛撰。絛字約之﹐自號百納居士﹐興化仙遊人﹐蔡京之季子也。官至徽猷閣待制。京敗﹐流白州以死。宋史附載京傳末﹐稱宣和六年京再起領三省﹐目昏眊不能視事﹐悉決於絛。凡京所判﹐皆絛爲之﹐且代京入奏。由是恣爲姦利﹐竊弄威柄﹐宰臣白時中﹑李邦彥惟奉行文書。其罪蓋與京等。曾敏行獨醒雜誌則載絛作西淸詩話﹐多稱引蘇﹑黃諸人﹐竟以崇尙元祐之學﹐爲言者論列。蓋𨿽盜權怙勢﹐而知博風雅之名者。陳振孫書錄解題稱西淸詩話乃絛使其客爲之。殆以蔡攸領袖書局﹐懵不知學﹐爲物論所不歸﹐故疑絛所著作亦出假手。然此書作於竄逐之後﹐黨與解散﹐誰與捉刀﹐而敍述舊聞﹐具有文采﹐則謂之驕恣紈絝則可﹐不能謂之不知書也。書中稱髙宗爲今上。謝石相字一條﹐稱中原傾覆後二十一年﹐爲紹興十七年。徽宗買茴香一條﹐稱中興歲戊辰﹐爲紹興十八年。又趙鼎亦卒於紹興十七年﹐而此書記鼎卒後王趯坐調護鼎被劾罷官﹐過白州見絛之事。是南渡後二十餘年尙謫居無恙﹐亦可云倖逃顯戮矣。絛所作北徵紀實二卷﹐述伐燕之事﹐陳振孫謂其歸罪童貫﹑蔡攸﹐爲蔡京文飾。此書所敍京事﹐亦往往如是。如史稱京患言者議己﹐作禦筆密進﹐乞徽宗親書以降。絛則稱政和三四年上自攬權綱﹐政歸九重﹐皆以禦筆從事。史稱京由童貫以進﹐又稱宦官宮妾合詞譽京。絛則稱京力遏宦官﹐遏之不得﹐更反折角。史稱範祖禹﹑劉安世皆因京遠竄。絛則謂京欲援復安世及陳瓘而不能﹐己則與祖禹子溫最相契。其巧爲彌縫﹐大抵類此。惟於其兄攸無恕詞。蓋以攸嘗劾絛﹐又請京殺絛故也。至於元祐黨籍﹐不置一語。詞气之間﹐頗與其父異趣。於三蘇尢極意推崇﹐而丁仙現一條﹐乃深詆王安石新法。則仍其西淸詩話之旨也。他如述九璽之源流﹑元圭之形制﹑九鼎之鑄造﹑三館之建置﹑大晟樂之官律﹐及徽宗五攺年號之義﹐公主初攺帝嬴﹑後攺帝姬之故﹐宣和書譜﹑畫譜﹑博古圖之緣起﹐記所目覩﹐皆較他書爲詳核。以及辧禁中無六更之例﹑宮花有三等之別﹑俗諺「包彈」之始﹑粵人雞卜之法﹑諸葛氏筆﹑張滋墨﹑米芾研山﹑大觀端研﹑玻璃母﹑龍涎香﹑薔薇水﹑沈水香﹑合浦珠﹑鎭庫帶﹑藕絲鐙﹑百衲琴﹑建溪茶﹑姚黃花諸條﹐皆足以資考證﹐廣異聞。又如陳師道後山詩話稱蘇軾詞如教坊雷大使舞﹐諸家引爲故實﹐而不知雷爲何人。觀此書﹐乃知爲雷中慶﹐宣和中以善舞隸教坊。三經新義宋人皆稱王安石。觀此書﹐乃知惟周禮爲安石親筆﹐詩書二經實出王雱。又徽宗繪事﹐世稱絕藝。觀此書﹐乃知皆畫院供奉代爲染寫﹐非眞自作﹐尢歷來賞鑑家所未言。其人𨿽不足道﹐以其書論之﹐亦說部中之佳本矣。文獻通考作五卷。此本實六卷﹐或通考爲傳寫之誤歟。

五

淸周中孚鄭堂讀書記卷六四

鐵圍山叢談六卷﹐知不足齋叢書本。牀蔡絛撰。﹣﹣絛字約之﹐自號百衲居士﹐仙遊人﹐蔡京之季子也。官至徽猷閣待制。京敗﹐流白州以死。﹣﹣四庫全書著錄﹐書錄解題﹑通考及焦氏經籍志俱作五卷﹐惟錢氏讀書敏求記三所載系明嘉靖庚戌雁裏艸堂舊寫本﹐其卷數與是本合。蓋是本卽錢氏所藏本校刊也。舊皆作五卷者﹐殆傳寫之誤歟。是書乃其謫郁林博白時所作﹐故以其地之山名書。其書上自乾徳﹐下及建炎﹐中間二百年軼事﹐無不詳志備載﹐亹亹動聽﹐然多爲其父文過飾非﹐與所作北徵紀實歸罪於童貫﹑蔡攸者﹐同一用意。攸卽其長兄﹐於此編亦不少寬假﹐蓋有宿怨未消﹐借記述以報之耳。其人實不足道﹐而其書尙有足取者﹐以其久直中禁﹐所記徽宗時一切制作始末﹐究典傳聞者不同﹐故多足以資考證焉。此本鮑淥飲以錢氏舊本開雕﹐而以璜川吳氏﹑涉園張氏鈔本參校﹐並爲之跋。又從盧氏抱經堂本附錄寬山不著名氏一跋於後。說郛﹑說海﹑歷代小史均節錄一卷云。

六

余嘉錫四庫全書總目提要辧證

鐵圍山叢談六卷。﹣﹣宋蔡絛。﹣﹣曾敏行獨醒雜誌載絛作西淸詩話﹐多稱引蘇﹑黃諸人﹐竟以崇尙元祐之學﹐爲言者論列。蓋𨿽盜權怙勢﹐而知博風雅之名者。嘉錫案﹕宋會要第一百冊職官六十九。云「九月十三日﹐重和五年。徽猷閣待制﹑提舉萬壽觀蔡絛勒停﹐以言者論其撰西淸詩話多用蘇軾﹑黃庭堅之說故也。」可與獨醒雜誌互證。又云「四月六日﹐宣和六年。提舉上淸寶錄宮兼侍讀蔡絛罷侍讀﹐提舉亳州明道宮﹐以其僻學邪見﹐除邇英非所宜也。繼又詔絛出身敕可拘收毀抹。」所謂僻學邪見﹐蓋卽指其崇尙元祐之學也。

徽宗繪事﹐世稱絕藝﹐觀此書﹐乃知皆畫院供奉代爲染寫﹐非眞自作﹐尢歷來賞鑑家所未言。

案鐵圍山叢談卷一云「祐陵在藩時﹐初與王晉卿詵﹑宗室大年令穰往來﹐而大年又善黃庭堅﹐故祐陵作庭堅書體﹐後自成一法。時亦就端邸內知客吳元瑜弄丹靑。元瑜者﹐畫學崔白﹐書學薜稷﹐而靑出於藍者也。後人不知﹐往往謂祐陵畫本崔白﹐書學薜稷﹐凡斯失其源派矣。」又卷六云「太上皇在位時屬升平﹐手藝人之有稱者﹐棊則劉仲甫﹐琴則僧梵如﹐教坊琵琶則有劉繼安﹐舞有雷中慶﹐笛有孟水淸﹐此數人者﹐視前代之伎﹐一皆過之。獨丹靑以上皇自擅其神逸﹐故凡名手﹐多入內供奉﹐代禦染寫﹐是以無聞焉耳。」全書自此二條之外﹐無復言及徽宗繪事者。提要所稱﹐蓋卽指卷六此條。然絛旣謂徽宗自擅丹靑神逸﹐則非不能渲染﹐全恃捉刀者﹐觀其卷一一條﹐知徽宗嘗學畫於吳元瑜﹐元瑜畫學崔白﹐徽宗畫亦似崔白。然則絛𨿽言畫院供奉常代徽宗染寫﹐實未嘗言徽宗絕不自作也。提要誤會絛意﹐遂謂徽宗之畫皆非自作﹐一若徽宗於繪事全無所解者。以此惎贈鑑家﹐恐賞鑑家不樂聞也。考嶽珂桯史卷四云「康與之在髙皇朝﹐以詩章應制﹐與左璫狎。適睿思殿有徽祖禦畫扇﹐繪事特爲卓絕。上時持玩流涕﹐以起羹墻之悲。璫偶下直﹐竊攜至家﹐而康適來﹐輒沘筆書一絕於上曰﹕『玉輦宸遊事已空﹐尙餘奎藻繪春風。年年花鳥無窮恨﹐都在蒼梧夕照中。』璫出見之﹐大恐﹐明日伺間叩頭請死。上大怒﹐亟取視之﹐天威頓霽﹐但一慟而已。余嘗見王盧溪作宣和殿雙補圖詩曰﹕『玉瑣宮扉三十六﹐誰識連昌滿宮竹。內苑寒梅欲放春﹐龍池水暖鴛鴦浴。宣和殿後新雨晴﹐兩鵲蜚來相對鳴。人間畫工貌不成﹐君王筆下春風生。長安老人眼曾見﹐萬歲山頭翠華轉。恨臣不及宣政初﹐痛哭天涯觀畫圖。』」此皆以當時之人﹐詠當時之事﹐都言徽宗禦筆渲染。使其純出自畫院供奉之手﹐髙宗何必置之案頭﹐至於把玩流涕﹐且亦惡肯認他人筆迹爲先皇手澤乎﹖或者以爲小說敍事﹐詩人詠物﹐皆不可盡據。則更考之建炎以來系年耍錄卷一百云「李綱獻太上皇帝所賜畫二軸﹐詔還以賜綱。先是綱以二帝所賜禦筆刻石﹐送右僕射張浚。上聞之﹐欲見上皇眞迹﹐綱因以賜物上。」使徽宗竟不能畫﹐皆由畫院代筆﹐則其畫本非眞迹﹐髙宗何以必欲見之乎﹖提要之說不足信﹐明矣。禮親王昭槤嘯亭雜錄卷八云「五國城在今伯都訥地方﹐乾隆中﹐副都統綽克托築城﹐掘得宋徽宗所畫鷹軸﹐用紫檀匣盛﹐瘞千餘年﹐墨迹如新。」此必徽宗在中國所畫﹐攜以自隨者。畫院代筆﹐恐不若是之珍重也。元湯垕畫鑑云「徽宗性嗜圖畫﹐作花鳥山石人物入妙品﹐作墨花墨石間有如神品者。歷代帝王能畫者﹐至徽宗可謂盡意。當時承平之盛﹐四方貢獻珍禽異石奇花佳果無虛日。徽宗乃作冊圖寫﹐每一枝二葉﹐十五版作一冊﹐名曰宣和睿覽集﹐累至數百及千餘冊。予度其萬幾之餘﹐安得工致至於此。要是當時畫院諸人仿效其作﹐特題之耳。然徽宗親作者﹐予自望而識之。」是則徽宗之畫﹐有畫院仿效者﹐有親作者﹐與蔡絛之言合。賞鑑家當以此爲定論。又案提要此篇考證頗詳﹐而於其書命名之義﹐未嘗論及。近人文廷式純常子枝談卷三十三云「鐵圍山﹐佛家多言之﹐然皆與叢談之義不相關涉。後閱永樂大典卷二千三百四十引元一統志云﹕鐵圍山在興業縣南五里﹐舊經云有四門。東門砌石路通人行。中有磻石﹐上有二牛迹﹐深三尺﹐長二尺。其中巖竇深邃﹐泉流不涸。南門山半有土基一﹐闊四五丈﹐俗傳古之敵樓。西北二門多石山﹐少林木﹐陰闇如夜﹐不通人行﹐猿猱麋鹿來往其間。據經所載﹐卽古之鐵城。蔡絛以坐父京累﹐貶白州﹐嘗遊息於此﹐作鐵圍山叢談。然後知絛之書名蓋出於此。」是亦讀此書所當知者﹐故具錄之。

﹝完﹞

