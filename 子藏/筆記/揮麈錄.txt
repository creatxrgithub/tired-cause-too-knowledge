

欽定四庫全書

子部十二

揮麈錄總目

小說家一【雜事之屬】前錄四卷

後錄十一卷

三錄三卷

餘話二卷

【臣】等謹案揮麈前錄四卷後錄十一卷三錄三卷餘話二卷並宋王明淸撰明淸字仲言汝陰人慶元中寓居嘉興書錄觧題稱其官曰朝請大夫宋詩紀事則曰泰州倅未詳孰是也是編皆其札記之文前錄爲乾道丙戍奉親會稽時所紀多國史中未見事後錄爲紹熈甲寅武林官舍中所紀三錄爲慶元初年請外時所紀於髙宗東狩事獨詳餘話兼及詩文碑銘前三錄所未備晁公武讀書志云總三十三卷今止二十卷文獻通考云前錄三卷今四卷後錄自防云釐爲六卷今多五卷蓋久經後人分並故卷帙不齊如此明淸爲王銍之子曽紆之外孫紆爲曽布第十子故是錄於布多溢美其記王安石歿有神人幢蓋來迎而於米芾極其醜詆尢不免軒輊之詞趙彥衛雲麓漫抄嘗議其載張耆宴侍從諸臣事爲不近事理王士禎古夫於亭雜錄亦議其載嵗祀黃巢墓事爲不經之談然明淸爲中原舊族多識舊聞要其所載較委巷流之小說終有依據也乾隆四十六年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

揮麈前錄卷一

宋王明淸撰

唐明皇實錄雲開元十七年秋八月上降誕之日大置酒合樂燕百僚於華萼樓下尙書左丞相源乾曜右丞相張說率百官上表願以八月五日爲千秋節著之甲令布於天下咸使燕樂休假三日詔從之誕日建節蓋肇於此天寶七載八月己亥詔攺爲天長節其後肅宗以九月三日生爲地平天成節史不書日文宗以十月十日生爲慶成節武宗六月十二日生爲慶陽節僖宗八月五日生爲應天節昭宗二月二十二日生爲嘉會節哀帝十月三日生爲延和節梁太祖十月二十一日生爲大明節末帝九月十二日生爲明聖節唐明宗九月九日生爲應聖節晉髙祖二月二十八日生爲天和節出帝六月二十七日生爲啟聖節後漢髙祖二月四日生爲聖壽節帝三月七日生爲嘉慶節周太祖七月二十八日生爲永壽節世宗九月二十四日生爲天淸節恭帝八月四日生爲天壽節本朝太祖二月十六日生爲長春節太宗十月七日生爲幹明節後攺爲壽寧節眞宗十二月二日生爲承天節仁宗四月十四日生爲乾元節英宗正月三日生爲壽聖節神宗四月十日生爲同天節哲宗十二月七日生避僖祖忌辰以次日爲興龍節徽宗十月十日生爲天寧節欽宗四月十三日生爲幹龍節太上皇五月二十一日生爲天申節今上皇帝十月二十二日生爲會慶節而章獻明肅皇后正月八日生爲長寧節宣仁聖烈皇后七月十六日生爲坤成節以嘗臨朝故耳五代諸君節名不見於正史以鄭向開皇記考得之唐代宗十月十三日天興節見令狐綯文集中唐順宗聖壽節見於齊抗會稽捨宅爲寺碑後唐淸泰帝正月二十三日千春節見於五代史晉家人傳近董令升作誕聖錄惜乎未盡也

祖宗神禦像設在南京則鴻慶宮西京則奉先寺之興先會聖宮之降眞殿州曰彰武滁州曰端命河東曰統平鳳翔曰上淸太平宮及眞宗親徵北郊封泰山祀汾陰則有澶淵之信武嵩山崇福之保祥華陰雲臺之集眞幹徳六年卽都城之南安陵之舊域建奉先資福院爲慶基節宣祖藝祖則太平興國之開先太宗則啟聖之永隆至大中祥符中建景靈宮天興殿以奉聖祖其後眞宗之奉眞仁宗之孝嚴英宗之英徳皆在其側也又有慈孝之崇眞萬壽之延聖崇先之永崇以奉眞宗母后章獻明肅在崇眞之旁曰章徳章懿在奉先之後曰廣孝章惠在延聖之後曰廣愛在普安者二元徳曰隆福明徳章穆曰重徽元丰中神宗以獻饗先後失序地偏且逺有曠世不及親祠者廼詔有司神禦之在京者寓於佛祠皆廢徹而遷之禁中繇英徳而上五世合爲一宮凡十一殿以世次別東西序帝殿一門列防七十二殿之西廡繪畫容衛公王名羅立左右內有燕寢溫凊之實玩好畢陳而母后居其北攺慶基曰天元後曰太始開先曰皇武后曰儷極永極曰定大後曰輝徳奉眞曰熈文後曰衍慶孝嚴曰美成後曰繼仁英徳曰治隆其便殿十一曰來寧曰燕娭曰靈遊曰凝神曰天遊曰泠風曰太靈曰丹臺曰靈昆曰昭淸以五年十一月奉安帝後塑像於新宮大赦天下繪像侍臣於後元祐初卽治隆之後宣光殿以奉神宗紹聖初辟宮之東隅爲顯承殿以宣光殿故址爲徽音殿以奉宣仁聖烈建中靖國元年詔以顯承介於一偏廟號未稱於是度馳道之西東直大定南北廣袤地勢並撤省寺創爲西宮建大明宮以奉神宗爲館禦之首防日遷奉親祠永爲不祧之廟以示推崇之意曲赦四畿錄功臣後如元丰故事云

西京應天寺本後唐夾馬營大中祥符二年以太祖誕聖之地建寺錫名東京啟聖院本晉防聖營以太宗誕聖之地太平興國六年建寺雍熈二年寺成賜名二寺皆奉祖宗神禦英宗以齊州防禦使入繼大統治平二年建齊州爲興徳軍熈寧八月八月詔潛邸爲佛寺以本鎭封賜名興徳禪院仍給淤田三十頃

開基節建名世多無知者建炎初嘗詔如後來所立元聖眞元節名之除開基節外悉皆罷去始知爲未久因考建中以後詔防政和二年南京鴻慶宮道士孟若進狀言本宮每遇正月初四日爲創業之日修設齋醮乞置節名以永崇奉詔從其請近見曾仲躬云若亦能詩文淸作南京少尹日嘗與之遊亂後復會於三衢紹興間若又以前績自陳時秦會之當軸令勅住臨安府天慶觀非其所欲拂衣而歸老於衢云仰惟太上皇帝中興再造復在南都符命豈偶然哉

太祖皇帝朝嘗詔修先代帝王祠廟每廟須及一百五十間以上委逐州長吏躬親防檢索圖赴闕遣使覆檢令太常禮院重定配享功臣檢討儀相畫樣給付女媧祠在晉州書傳無功臣可配太昊以金提勾芒配祠在陳州炎帝以祝融配祠在衡州黃帝以後土風後力牧配祠在坊州髙陽以防配祠在潭州髙辛以稷配在宋州唐堯以司徒卨配祠在鄆州虞舜以咎繇配祠在道州夏禹以伯益配祠在越州商帝成湯以伊尹配祠在河中府中宗太戊以伊陟臣扈配祠在大名府髙宗帝武丁以甘盤傅說配祠在陳州周文王以師鬻熊配武王以召公配成王以周公旦唐叔虞叔配康王以太公畢公配秦始皇帝以李斯恬王翦配漢髙帝以蕭何配文帝以周勃陳平劉章宋昌配景帝以周亞夫竇嬰申屠嘉晁錯配武帝以公孫衛靑霍去病金日防霍光配宣帝以丙吉魏相霍光張安世配以上十帝並祠在長安後漢世祖以鄧禹吳漢耿弇賈復配明帝以東平王蒼桓榮配章帝以牟融趙意宋安配以上三廟並在河南府魏武帝以鐘繇荀攸程昱配廟在相州文帝以賈詡王朗曹眞辛毗配晉武帝以羊祜張華王濬杜預配二廟在河南府後魏孝文帝以王祥王肅長孫晟配後周文帝以宇文憲蘇綽燕公於謹盧辯配二廟在耀州隋髙祖以牛髙預賀若弼配廟在鳯翔府唐髙祖以河間王孝恭殷開山劉政會淮南王神通配廟在耀州太宗以長孫無忌房齡杜如晦魏徵李靖配廟在京兆府明皇以張說郭元振王琚配廟在河中府肅宗以苗晉卿裴冕配廟在京兆府憲宗以裴度杜佑李愬配廟在同州宣宗以夏侯孜白敏中馬植配廟在耀州朱梁太祖以劉鄩敬翔葛從周袁象先配後唐莊宗以郭崇韜李嗣昭符存審配明宗以霍彥威安重進任圜配石晉髙祖以桑維翰趙瑩配以上並在河南府皆著之儀制是時吳蜀未平六朝帝廟闕而不載本朝曹武惠配享太祖武穆配享仁宗韓忠獻配享英宗文定配享徽宗父子配享自昔所無也

明淸側聞紹興初劉大中以監察禦史宣諭諸路回宰臣以其稱職擬除殿中侍禦史太上皇帝云且令除祕書少監宰臣啟其所以太上曰大中所至多興獄尙有未決者一除言路外方觀望恐累及無辜徳壽之號稱哉後因閱會要恭覩宏休恐中祕之書臣下莫得而悉窺今載其略紹興三年四月十六日知藤州侯彭老言本州賣鹽寛剰錢壹萬貫文省買到金一百六十餘兩銀一千八百兩投進詔縱有寛剩自合歸之有司非守臣所當進納或恐亂有刻剝取媚朝廷侯彭老可特降一官放罷以懲妄作所進物退還紹興十三年四月一日宰執進呈前廣南東路轉運判官範正國言本路上供及州郡經費全仰鹽息應辦比因全行客鈔遂或闕乏欲自今本路州郡凡屬屯駐兵馬去處許依客人買鈔請鹽各就本州出賣所得息錢專充軍費上曰法必有然後攺未見其遽先攺非徒無益必致爲害凡法皆然不獨鹽也又建炎元年十月十二日宰執詣禦舟禦榻前奏事訖上曰昨日有內侍自京師賫到內府眞珠等物一二囊朕投之汴水矣黃潛善曰可惜有之不必棄無之不必求上曰太古之世防玉毀珠小盜不起朕甚慕之庶幾求所以息盜爾四年三月七日宰執進呈宣撫處置使奏大食國進奉珠玉寶貝等物已至熈州上曰大觀宣和間茶馬司川茶不以博馬惟市珠玉故馬政廢闕武備不修遂致外敵內侵危弱之甚今若復捐數十萬緡貿易無用珠玉曷若愛惜其財以養戰士不若以禮贈而謝遣之乃降防宣司並不得受令量度支賜以答逺人之意紹興元年三月二十二日荊湖南路馬步軍副總管孔彥舟言於潭州州城蓮池內得玉一片堪篆刻禦寶乞差人宣取詔禦寶已足備兼自艱難以來華靡之物一無所用令彥舟不須投進此與夫卻千里馬還於闐玉適相符合誠帝王之盛徳也

李和文遺事云仁宗嘗服美玉帶侍臣皆注目上還宮謂內侍曰侍臣目帶不已何耶對曰未嘗見此奇異者上曰當以遺敵主左右皆曰此天下至寶賜外裔可惜上曰中國以人安爲寶此何足惜臣下皆呼萬歳

和文遺事又云其家書畫最富有吳道子天王胡瓌下程圖唐淨心須菩提黃居宷竹孫知微虎韓幹早行圖梅古龍江南畫佛唐希雅竹李成山水唐畫公子出獵圖黃居宷雕狐圖黃筌雨中牡丹李思訓設色山水周昉按舞折枝杏花徐崇嗣沒骨芍藥江南艸虫獨幅山水黃筌金盆鵓鴿大窠山茶書有懷仁眞迹集右軍聖教序貞觀蘭亭詩序右軍山陰帖樂毅論顏魯公書劉太衝序皆冠世之寶

熈寧八年四月岐王顥嘉王頵言遣中使賜臣方團玉帶各一條準閤門告報著爲朝儀臣等乞寶藏於家不敢服用上命工琢玉帶以賜二王二王固辭不聽請加佩金魚以別嫌詔並以玉魚賜之玉帶爲朝儀始於此

北齊顯祖髙祥晉陽公李元忠南齊竟陵王蕭子良隋長孫覽俱諡文宣孔子蓋出四諡之後大中祥符元年始加聖二字後避聖祖諱易爲至聖熈寧中欲加諡至神元聖帝禮官李直以謂夫子周臣也周室諸君止稱王執以爲不可卒從其議

元魏獻文欲置學官於郡國髙允表請制大郡立博士二人助教四人學生一百人次郡立博士二人助教二人學生八十人中郡立博士一人助教二人學生六十人下郡立博士一人助教一人學生四十人其博士取博闗經典履行忠淸堪爲人師者年限四十以上助教亦與博士同年限四十以上若道業夙成才任教授不拘年齒學生取郡中淸望人行修謹堪束循名教者先盡次及中等帝從之郡國立學自此始事載允傳本朝髙承纂事物紀原自謂博極而不取此何耶

唐髙宗攺門下省爲東臺中書省爲西臺尙書省爲文昌臺故禦史臺呼爲南臺趙璘因話錄云璘又云武后朝禦史有左右肅政之號當時亦謂之左臺右臺則憲臺未曾有東臺西臺之稱明淸嘗記張鷟朝野僉載對天后爲戲語云左臺胡禦史右臺禦史胡是也本朝李建中爲分司西京畱司禦史世以西臺目之李棲筠爲禦史大夫不樂者呼爲棲臺蓋斥其名也

明淸五世祖拾遺開寶八年以近臣薦自布衣召對講易於崇政殿然後命官崇政殿說書之名肇建於此行事具載三朝國史

太祖皇帝以歸徳軍節度使創業升宋州爲歸徳府後爲應天府太宗以晉王卽位升並州爲太原府眞宗以壽王建儲升壽州爲壽春府仁宗以升王建儲升建業爲江寧府英宗以齊州防禦使入繼以齊州爲興徳軍神宗自穎王升儲以汝陰爲順昌府哲宗自延安郡王升儲升延州爲延安府徽宗以端王卽位升端州爲肇慶府欽宗自定王建儲前已升中山府太上以康王中興升康州爲徳慶府今上以建王建儲升建安爲建寧府宣和元年六月邢州民董世多進狀以英宗嘗爲鉅鹿郡公又知嶽州孫勰進言英宗嘗爲嶽州防禦使詔加討論時邢州已升安國軍遂以邢州爲信徳府嶽州爲嶽陽軍是歳十月又詔以列聖潛邸所領地再加討論以眞宗嘗爲襄王升襄州爲襄陽府仁宗嘗爲慶國公以慶州爲慶陽府英宗嘗爲宜州刺史以宜州爲慶逺軍神宗嘗爲安州觀察使以安州爲徳安府又嘗爲光國公以光州爲光山軍哲宗嘗爲東平軍節度使以鄆州爲東平府嘗爲均國公以均州爲武當軍徽宗嘗爲寧國公以寧州爲興寧軍其後又以徽宗嘗爲平江鎭江軍節度使並陞爲府又以太宗昔嘗爲睦州防禦使升睦州爲遂昌軍今上皇帝卽位之初陞隆興寧國常徳崇慶諸府皆以潛藩擁戲之地也

英宗在濮邸與燕王宮族人世雄厚善兩家各生子同年月日時是生神宗而世雄之子令鑠也神宗後卽帝位令鑠進士及第爲本朝宗室登科第一

國朝承五代搶攘之後三館有書僅萬二千卷幹徳以後平諸國所得浸廣太宗鄕儒學下詔搜訪民間以開元四部爲目館中所闕及三百已上卷者與一子出身端拱元年分三館之書別爲書庫目曰祕閣眞宗咸平三年詔中外臣庶家有收得三館所少書籍每納一卷給千錢送判館看詳委是所少書數及卷帙別無差誤方許收納其所進書及三百卷以上量才試用與出身又令三館寫四部書二本一置禁中龍圖閣一置後苑之太淸樓以便觀覽八年滎王宮火延燔三館焚殆徧於是出禁中本就館閣傳寫且命儒臣編讎校校勘校理之官始於此也嘉祐五年又詔中外士庶許上所闕書每捲支絹一疋及五百卷特與文資元丰中祕書省三館並歸省中書亦隨徙元祐中重寫禦前書籍又置校對黃本以館職資淺者爲之又置重修晉書局不久皆罷去宣和初蔡攸提舉祕書省建言置補禦前書籍所再訪天下異書以資校對以侍臣十人爲參詳官余爲校勘又以進士白衣充檢閱者數人及年皆命以官未畢而國家多故靖康之變諸書悉不存太上警蹕南渡屢下搜訪之詔獻書補官者凡數人秦熺提舉祕書省奏請命天下專委守臣又有防錄會稽陸氏所藏書上之今中祕所藏之書亦良備矣

承平時士大夫家如南都戚氏歷陽沈氏廬山李氏九江陳氏番昜吳氏俱有藏書之名今皆散逸近年所至郡府多刋文籍且易得本錄仕宦稍顯者家必有書數千卷然多失於讎校也吳明可帥會稽百廢具舉獨不傳書明淸嘗啟其故云此事當官極易辦但僕旣簿書期會賓客應接無暇自校子弟又方令爲程文不欲以此散其功委之他人孰肯盡心漫盈箱篋以誤後人不若已也

紹興初昭慈聖獻皇后升遐外祖曾公公捲以江東漕兼攝二浙應辦用元符京西漕陳向故事也朝論欲建山陵外祖議以謂帝後陵寢今存伊洛不日復中原卽歸附矣宜以宮爲名僉以爲當遂用之陳向權漕事見汪彥章所撰徐丞相夫人陳氏墓志夫人向之女也

紹興戊午徽宗梓宮南歸有日秦丞相當國請以永固爲陵名先人建言北齊叱奴皇后實名矣不可犯且叱奴外裔也尢當避秦大怒幾蹈不測後數年卒易曰永祐

揮麈前錄卷一

欽定四庫全書

揮麈前錄卷二

宋王明淸撰

祖宗朝重先代陵寢毎下詔申樵采之禁至於再三置守塜戶委逐處長吏及本縣令佐常切檢校罷任有無廢闕書於歷子太昊葬宛丘在陳州炎帝葬長沙在潭州黃帝葬槁山在上郡今坊州界髙陽葬臨河縣故城東髙辛葬濮陽頓丘城南臺陰城唐堯葬城陽谷林今鄆州界舜葬零陵郡九疑山今永州界女媧葬華州界夏禹葬會稽山今越州會稽縣商湯葬寶鼎縣周文王武王並葬京兆府咸陽縣界漢髙祖葬長陵在耀州安北後漢世祖葬原陵在洛陽縣界唐髙祖葬獻陵在耀州三原縣東太宗葬昭陵在醴泉縣北九堫山以上十六帝各置守陵五戶每歳春秋祠禦書名祝板祭以太牢諸處舊有祠廟者亦別祭饗商中宗帝大戊葬內黃縣東南陽武丁葬西華縣北周成王康王皆葬畢在咸陽縣界漢文帝葬霸陵在長安東南宣帝葬杜陵在長安南魏武帝葬髙陵在鄴縣西晉武帝葬峻陽陵在洛陽後周太祖文帝葬成陵在耀州富平縣隋髙祖文帝葬太陵在武功縣以上十帝置三戶歳一饗以太牢秦始皇帝葬昭應縣漢惠帝葬安陵景帝葬陽陵在長安東北武帝葬茂陵在長安西後漢明帝葬顯節陵章帝葬敬陵並在洛陽東南魏文帝葬首陽陵在偃師縣後魏孝文帝葬永寧陵在富平縣唐明皇泰陵憲宗景陵俱在奉天縣肅宗建陵葬醴泉縣宣宗正陵在雲泉縣朱梁太祖葬興極陵在伊闕縣後唐莊宗葬伊陵在新安縣明宗葬徽陵在洛陽東北石晉髙祖葬顯陵在壽安縣以上十五帝各置守陵兩戶三年一祭以太牢凡祭祀皆令長吏行禮所用太牢以羊代之陵戶並以陵近小戶充除二稅外免諸雜差傜周桓王葬澠池縣東北靈王葬河南縣桓亭西周山上景王葬洛陽城中西北隅前漢元帝葬渭陵在長安縣成帝葬延陵在咸陽縣哀帝葬義陵在扶風平帝葬康陵在長安縣北後漢和帝葬愼陵塋中庚地安帝葬恭陵在長安西北順帝葬順陵衝帝葬懷陵並在洛陽西質帝葬靜陵桓帝葬宣陵並在洛陽東靈帝葬文陵在洛陽西北獻帝葬禪陵在渭城北魏明帝葬髙平陵在河淸縣髙貴鄕公葬洛陽瀍澗之濱陳畱王葬王原陵在鄴西晉惠帝葬太陽陵在洛陽魏文帝葬富平縣東南東魏孝靜帝葬鄴唐髙宗幹陵睿宗槁陵穆宗光陵僖宗靖陵並葬奉天縣中宗定陵代宗元陵順宗丰陵文宗章陵懿宗簡陵並葬富平縣徳宗崇陵敬宗莊陵武宗端陵並葬三原縣昭宗和陵葬河南緱氏縣梁末帝葬伊闕縣後唐【闕】

末帝【闕】

葬明宗陵內以上三十八帝常禁樵采此

幹徳四年十月詔也著於甲令其後又詔曾經開發者重制禮衣常服棺槨重葬焉東晉以降六朝陵寢多在金陵丹陽之間皆可考識而制書不載者當時江左未平故耳先子嘗纂歷代陵名自漢髙帝建名以來𨿽后妃追崇僭霸無有遺者今行於世

國朝百官致仕庶僚守本官以合遷一官回授任子侍從仍轉一官宰執換東宮官熈寧初歐陽文忠公始以太子少師帶觀文殿學士致仕示特恩也故謝表云道愧師儒乃忝春宮之峻秩身居畎畆猶兼書殿之隆名自是以爲例

國朝侍從以上自有寄祿官如左右正言二史給諫吏禮部郎中之是也若庶僚曾經飾擢至於雜流甄敍悉皆有別一見刺字便知涇渭元丰官制旣行混而爲一故王荊公有流品不分之語

舊制如侍從致仕轉官遺表贈四官皆自其合遷官上加之今則寄祿官至陞朝轉贈僅止員郎而已

蒲正在翰林因入對神宗曰學士職淸地近非他官比而官儀未寵自今宜加佩魚遂著爲令見於神宗實錄東坡先生謝入翰林表曰玉堂賜仰淳化之彌文寶帶重金佩元丰之新渥中書舍人系紅鞓犀帶自葉少蘊始見姚令威叢語而石林自記卻不及舊假服色不佩魚崇寧末王照尙書詳定勅令啟請許之自是爲例仍許入銜具載詔書其後以除勅中不載多不署魚袋二字

國朝凡登從班無在外閒居者有罪則落職歸班亦奉朝請或黜守偏州甚者乃分司安置不然則告老掛冠熈寧間始置在外宮觀本王荊公意以處異論者而荊公首以觀使閒居鐘山者八年

官制後惟光祿大夫及中散朝議二大夫分左右增磨勘而已初非以科第也元祐間範忠宣當國始帶左右紹聖初罷去事見常希古奏疏大觀二年又置中奉奉直二大夫徹中散朝議左右字紹興初樞密院編修官楊願啟請再分左右自是以出身爲重

前宰相爲樞密使者宋元憲富鄭公文潞公陳秀公宣和二年鄭華原以故相領院事紹興七年秦師垣亦以前揆拜樞密使未幾復登庸近歳張魏公亦然李邦直許衝元曾令綽韓師朴爲二府後皆再入爲尙書然不久復柄用惟令綽竟止八座

舊制樞密使知樞密院奏薦子弟皆補班行故富鄭公之子紹京文潞公之子貽慶皆爲閤門只候元丰後方授文資

神宗朝詔樞密院編修經武要略以都承防張誠一提舉誠一武臣也乞差編修官二員時王正仲胡完夫爲館職詔令兼之是夕忽禦批提舉攺作管勾詰朝執政啟上所以上云已差館職編修豈可令武臣提舉而樞密院編修自此始也

樞密院舊皆武臣如都承防亦然國初二曹俱嘗爲之熈寧中王荊公怒李評罷去命曾令綽爲都承防自是方文武互用矣

仁宗以大中祥符七年由慶國公出閤隆興初湯特進封慶國公明淸嘗以故事啟之遂上章辭不敢受攺封滎國公王明白亨宣和間皆封慶公而不辭豈一時忘之耶

政和中詔天下州縣官皆帶提舉管勾學事時姚麟以節度使守蔡州建言乞免系階朝廷許之靖康初除去紹興中復增但攺庶官爲主管時孟信安仁仲來帥會稽先人寓居孟氏與家間契分甚厚仁仲以兄事先人入境語先人云忠厚與秦防之𨿽爲僚壻而每懷疑心今省謁欑宮先入朝然後開府從兄求一不傷時忌對札先人舉此仁仲大喜爲援麟舊請艸牘以上奏入卽可尋又降防自此武臣帥守並免入銜行之至今

國朝範魯公質王文獻溥魏宣懿仁浦秉鈞史館昭文集賢三相俱全太宗初卽位薛文惠居正沈恭惠倫盧大戎多遜眞宗咸平二年李文靖沆向文簡敏中呂文穆正仁宗至和二年劉文忠沆文潞公彥博富韓公弼元祐初司馬溫公爲左僕射文潞公平章軍國重事呂正獻平章軍國事皆三相也至三年溫公薨文呂二公在位而呂汲公大防範忠宣純仁爲左右僕射殆四相然不久也

本朝宰相兼公師者範魯公王文獻趙韓王薛文惠王文貞丁晉公馮文懿王文公呂文靖韓忠獻曾宣靖富韓公文潞公呂正獻蔡師垣秦師垣陳魯公而已餘皆罷政後方拜近日惟張魏公自外以少傅再拜右揆

本朝三入相者趙韓王呂文穆文靖張鄧公文潞公蔡元長𨿽四入而不克有終

國朝自外拜相者文潞公韓康公章子厚近年陳原公亦曠典也

元符末曾文肅自知樞拜相公弟文昭爲翰林鏁宿禁中面對諭防艸麻文昭力辭上云弟艸兄麻太平美事禁中已檢見韓絳故事矣不須辭文昭始拜命蓋熈寧初韓康公入相實持國當制國朝以來兩家而已金坡遺事載錢希白爲文僖艸麻𨿽云儀同鈞衡實未嘗秉政也是時母氏年九歳偶至東府門外觀閱歸告文肅云翁翁明日相矣適見快行家宣叔翁入內甚急以是逆料已而果然

國朝宰相享耆壽者宋惠安八十張鄧公八十六陳文惠八十二富文公八十一杜祁公八十宋元獻七十九李文定七十七曾宣靖八十龎潁公七十六蘇丞相八十二文潞公𨿽至九十四而薨貶秩中蔡師垣亦八十晚節拘籍南遷殂於中路不得全有富貴考終

本朝名公多厄於六十六韓忠獻歐陽文忠王荊公蘇翰林而秦師垣復獲預其數呂正惠呂文穆亦然

本朝宰相登庸年少者常山春明退朝錄備見之然無逾近歳範覺民丞相廷告日方三十一但壽止三十七其後張魏公入相亦未四十且太夫人康健罷相之後遷謫居外幾二十年後𨿽入竟不拜元宰

國朝身爲宰相壽考康寧再見其子入政府者惟曾宣靖一人而已

呂文穆相太宗猶子文靖參眞宗政事相仁宗文靖子惠穆爲英宗副樞爲神宗樞使次子正獻爲神宗知樞相哲宗正獻孫舜徒爲太上皇右丞相繼執七朝政眞盛事也

本朝一家爲宰執者呂氏最盛旣列於前矣父子兄弟者韓忠憲億子康公絳黃門維莊敏縝範文正仲淹子忠宣純仁左轄純禮石元懿熈載子文定中立呂參政餘慶弟正惠端陳參政恕子恭公執中曹武惠彬子武穆瑋任安惠中師弟康懿中正張參政洎孫左轄璪王惠獻化基子安簡舉正陳文忠堯叟弟文惠堯佐王文獻溥孫康靖貽永章文獻得象從孫壯恪楶丞相惇王樞密博文子忠簡疇吳正肅育弟正惠充曾宣靖公亮子樞密孝寛韓魏公琦子文定忠彥曾孫樞密肖冑胡文恭宿妷左丞宗愈張榮僖耆曾孫忠文叔夜梁懿肅適孫中書子美蔡忠懷確子樞密懋林文節希從子中書攄蔡太師京子樞密攸鄧樞密洵武弟左轄洵仁近日如錢參政端禮之於文僖史簽書才從子丞相浩亦一家而洪右相適樞密遵爲伯仲數十年未嘗見也王文公安石弟左轄安禮富韓公弼孫知樞直柔

韓循之奉常治之妻魯國太夫人文氏潞公之孫魏公之孫婦儀公之冡婦呂惠穆之外孫魯簡肅之外曾孫呂文靖之曾外孫身見其子肖冑爲樞密壻鄭億年爲資政殿大學士儀同執政他子與孫俱被飾擢壽隃八秩婦人中罕有唐張延賞苗夫人可儷之也

錢武肅鏐自唐幹寧中盡有二浙之地享國五世至忠懿王俶以版圖來歸攺封鄧國王子弟皆換節旄其後第十四子文僖惟演以文章進仕昭陵爲樞密使文僖子次對暄次對子景臻尙秦魯公主位至少保生子伯誠忱亦至少師它子悉建節伯誠子處和端禮今參知政事忠懿兄廢王悰之子希白易希白子修懿明逸子飛彥逺兄弟對掌內外制父子又中大科子飛子穆勰元祐中入禁林穆子遜叔伯言至樞密直學士他位顯庸尙多𨿽間有以肺腑進然富貴文物三百年相續前代所未見也

晏元獻夫人王氏國初勲臣超之女樞密使徳用之妹也元獻壻富鄭公也鄭公壻馮文簡文簡孫壻蔡彥淸朱聖予聖予女適滕子濟俱爲執政元獻有古硯一奇甚王氏舊物也諸女相授號傳壻硯今藏滕氏朱之孫女適洪景嚴近又登二府亦盛事也又有古犀帶一亦元獻舊物今亦藏滕氏明淸嘗於子濟子珙處見之

本朝居政府在具慶下者王文獻盧大戎包孝肅張文孝吳長文吳正肅呂吉父章子後安厚卿馮彥爲曾令綽王彥霖李士美王明蔡居安林彥振王元忠

本朝狀元登庸者呂文穆李文定王文正宋元憲故詩人有云皇朝四十三龍首身到黃扉止四人王文安覽之不悅後數十年李士美何文縝亦以廷魁至鼎席

唐朝世掌絲綸以爲美談而本朝以來兄弟居禁林者竇可象儀弟望之儼宋元憲景文王荊公和父韓康公持國蘇翰林子由曾文肅文昭蔡元長元度鄧子裳子文張康伯賓老宇文仲達叔通父子則李文正昌武晁文元文莊梁翰林固懿肅適蔡文忠仲逺延慶錢希白子飛蘇儀甫子容一家則張尙書洎唐公瓌邃明璪範蜀公子功淳父元長而淳父元長又父子也錢氏又有純老穆父焉葉道卿少蘊而蔡君謨之於元長兄弟亦一族也外制則前人俱嘗掌之惟曾南丰與文昭文肅兄弟三人焉孔經父常父劉邍父贛父與從子少馮又對掌內外制也近日於洪忠宣父子再見之

雍孝聞蜀士之秀也元符末有聲太學學者推重之崇寧初省試奏名第一前此屢上封事剴切九重固已黙識其名至是殿策中力詆二蔡及時政未便者徽宗大怒減死竄海外宣和末上思其忠親批云雍孝聞昨上書致罹刑辟忠誠可嘉特開落過犯授修武郎閤門宣贊舍人命攽而孝聞死矣於是錄其子子純爲右選紹興初從張魏公入蜀魏公令屬趙喆軍中喆誅子純坐編管旣死魏公憐之復致其子安行一官紹興間以告訐流嶺外不知所終三世俱以罪廢與前所紀諸家不侔然亦不幸也

唐朝崔盧李鄭及城南韋杜二家蟬聯珪組世爲顯著至本朝絕無聞人自祖宗以來故家以眞定韓氏爲首忠憲公家也忠憲諸子名連系字康公兄弟也生宗字宗生子名從玉字玉生子從日字日生元字元生子從水字居京師廷有桐木都人以桐樹目之以別相韓焉相韓則魏公家也魏公生儀公兄弟名連彥字彥生子名從口字口生子從冑字冑之子名連三畫或謂魏公之命以其名琦字析焉東萊呂氏文穆家也文穆諸子文靖兄弟也名連簡字簡字生公字公字生希字希字生問字問字生中字中字生大字大字生祖字河內向氏文簡公家也文簡諸子名連字字生子從系字系字生從宗字欽聖憲肅兄弟也宗字生子字子字生水字水字生土字土字生公字兩浙錢氏文僖兄弟名連惟字惟字生日字日字生景字景字生心字心字生之字在長主孫則連端字賜名也曹武惠諸子名連玉字玉字生人字慈聖光獻昆季也人字生言字言字生日字日字生水字水字生絲字髙武烈諸子連遵字遵字生士字宣仁聖烈兄弟也士字生公字公字生世字世字生之字晁文元諸子名連宗字文莊兄弟也宗字生仲字仲字生端字端字生之字之字生公字公字生子字李文定本甄城人旣徙京師都人呼爲濮州李家李文和居永寧坊有園亭之勝築髙樓臨道邊呼爲看樓李家李邯鄲宅並念佛橋以橋名目之陳文惠居近金水門以門名目之王文貞手植三槐於廷都人以三槐表之王文正本北海人以靑州王氏別之王景彞居太子巷以巷名目之王審琦太師九子以九院呼之張榮僖以位顯名以侍中家目之賈文元居廂後宋宣獻居宣明坊亦以巷名目之宋元獻兄弟安陸人以安州表以上數家派源旣繁名不盡連矣在江南則兩曾氏宣靖與南丰是也曾文淸兄弟亦以儒學顯又三族矣三蘇氏太簡儀父明允兩範氏蜀公與文正是也若莆田之蔡白沙之蕭毗陵之胡防稽之石番陽之陳新安之汪吳興之沈龍泉州之鮑皆爲今之望族而都城專以戚裏名家又數家不能悉數也

建州浦城最爲僻邑而四甲族皆本縣人楊氏則起於文莊章氏則肇自郇公蓋練夫人孫夫人陰徳世多焉黃氏本於子思陳氏本於秀公軒裳極盛今仕途所至有之

浦城章氏盡有諸元子平爲廷試魁而表民望之制科第一子厚惇開封府元正夫楶鎖防元正夫子綡爲國學元子厚子援爲省元次子持爲別試元其後自閩徙居吳中族屬旣殷簪裳益茂至今放牓必有居上列者章氏自有登科題名石刻在建陽

揮麈前錄卷二﹤子部﹐小說家類﹐雜事之屬﹐揮麈錄﹥

欽定四庫全書

揮麈前錄卷三

宋王明淸撰

太上皇帝中興之初蜀中有大族犯禦名之嫌者而遊宦參差不齊倉卒之間各易其姓仍其字而更其音者勾濤是也加金字者鉤光祖是也加絲字者�紡是也加艸頭者茍諶是也攺爲句者句思是也增而爲句龍者如淵是也繇是析爲數家累世之後昬婣不復別文潞公自云敬暉之後以國初翼祖諱而攺今有茍氏子孫與文氏所云相同蓋本一族亦是仕於南北失於相照與此相

李昌武宗諤之子昭遘十八歳鎖防及第昭遘子杲卿杲卿子士亷皆不逾是歳登甲科凡三世俱曾爲探花郎亦衣冠之盛事也

吳越國忠獻王錢佐薨其弟倧襲位未幾爲其大胡進思所廢時忠懿王俶爲臺州刺史進思迎立之元丰中王之孫暄知臺州其子景臻自郡入都尙仁宗女是爲秦魯長主靖康末敵騎犯闕主避敵南來因遂卜居後數年詔卽州賜第主享之二十年壽八十六薨於天臺其子伯誠居之又二十年官至少師年亦八十餘少師子卽處和也處和之女又自臺州被選爲王妃去歳處和旣爲執政別營甲第南北相望甚夥一家盛事常占此境

官制行置左右丞二府中班最下無有爰立者元祐中蘇子容丞相自左轄登庸時以爲異恩崇寧初徽宗亟欲相蔡元長遂用此故事時有獻詩者曰磊落儀形眞漢相闊疎恩禮舊蘇公紹興初呂元直自簽書樞密院入相前此所無也

張垍乃張說之子敬翔爲敬暉之孫本朝劉溫叟以父名嶽終身不聽樂至其孫幾乃自度曲預修樂書可笑近有吳鑄者乃國初功臣吳廷祚之後祖元扆復尙主而失節於劉豫仕僞庭至樞密使爲其用事此一律吁可嘆哉【李叔佐云】

本朝以來以遺逸起達者惟種明逸常夷甫二人而已徽宗朝王易簡蔡崈呂注自布衣拜崇政殿說書然薦紳間多不與之也王君儀尹彥明後亦登禁從距今亦三十年矣𨿽屢下求賢之詔州郡間有不應聘者而羔雁不至於巖穴也易簡卽寓之父九江人大觀中家祖守郡首薦之其後攺節以媚權臣官至資政殿大學士寓仕靖康驟拜二府被命使敵托夢寐以辭行欽宗震怒竄嶺外父子南下中途爲盜所害【寓字元忠】

國初每歳放牓取士極少如安徳作魁日九人而已蓋天下未混一也至太宗朝浸多所得率江南之秀其後又別立分數考校五路舉子以北人拙於詞令故優取熈寧三年廷試罷三題專以策取士非雜犯不復黜然五路舉人尢爲疎略黃道夫牓傳臚至第四甲黨鏄卷子神宗大笑曰此人何由過省知舉舒信道對以五路人用分數取末名過省上命降作第五甲末自後人益以廣宣和七年沈元用牓正奏名殿試至八百五人蓋燕云免省者旣眾天下赴南宮試者萬人前後無逾此歳之盛

崇寧中以王荊公配宣聖亞兗公而居鄒公之上故遷鄒於兗之次靖康初詔黜荊公但舁槊像不復移鄒公於舊位至今天下庠序悉兗鄒並列而虛右𨿽後來重建者舉皆防襲而竟不能革也【沈文伯云】

劉器之晚居南京馬巨濟涓作少尹巨濟廷試日器之作詳定官所取也而巨濟每見器之未嘗修門生之敬器之不平因以語客客以諷巨濟巨濟曰不然凡省闈解送則有主文故所取士得以稱門生殿試蓋天子自爲座主豈可復稱門生於他人幸此以謝劉公也客以告器之器之嘆服其說自是甚懽【陸務觀云】

亡友薛叔器家有闗外侯印甚奇古後考之魏建安二十三年嘗置此名也又友人家有蕩敵軍章又明淸有橫武軍印皆不可考伯氏有新遷長印後考前漢書乃新室嘗以上蔡爲新遷也及友人家多睦子家丞印多睦郡名旣亡子之家丞秩甚卑然文印樣皆出諸印右嘗撫得之或云亦王莽時印畢少董家有雍未央姓名見於急就章

明淸少遊外家年十八九時從舅氏曾宏父守臺州有筆吏楊滌者能詩亦可觀言其外氏唐元相國之裔一日持告身來乃徴之拜相綸軸也銷金雲鳯綾新若手未觸白樂天行並書後有畢文簡夏文莊元章簡諸公跋識甚多尋聞爲秦熺所取恨當時不能入石至今往來於中也又丹陽呂城閘北委巷竹林中有李格秀才者自云唐宗室系本大鄭王房出其逺祖武徳貞觀以來告命敕書凡百餘亦有薛少保顏魯公書者奇甚明淸每語親舊經繇不惜一訪而閱之李生亦不靳人之觀也

文中子王通隋末大儒歐陽文忠公宋景文修唐書房杜傳中略不及其姓名或云其書阮逸所撰未必有其人然唐李習之嘗有讀文中子而劉禹錫作王華卿墓銘序載其家世行事甚詳雲門多偉人則與書所言合矣何疑之有又皮日休有文中子碑見於文粹

歐陽文忠公父名觀文多避之如碧落碑在絳州龍興宮之蘇東坡祖名序文多雲引或作敍近爲文者或仿此不知兩先生之意也

賜生辰器幣起於唐以寵藩鎭五代至遣使命周世宗眷遇魏宣懿始以賜之自是執政爲例

至和三年宋元憲建言慶曆郊祀赦書許文武官立家廟而有司終不能推述先典明諭上指因循顧望遂隃十載使王公薦紳下同閭巷昭穆雜用家人緣媮習甚可嗟也臣近因進對屢聞聖言謂諸臣專殖第產不立私廟豈朝廷勸戒有所未孚風教頹齡終不可復反復至意形於嘆息臣每求諸臣所以未卽建立者誠亦有由蓋古今異儀封爵殊制自疑成殫遂格詔書禮官旣不講求私家何由擅立且未信而望誠者上難必責從善而設教者下或有違若欲必如三代有冢嫡世封之重山川國邑之常然後議之則墜典無可復之期矣夫建宗祏序昭穆別貴賤之等所以爲孝𨿽有過差是過爲孝殖產利營居室遺子孫之業或與民爭利顧不以爲恥逮夫立廟則曰不敢寧所謂去小違古而就大違古者今諸儒之惑不亦甚乎於是下兩制與禮官祥定制度而王文安以下定官一品平章事以上立四廟知樞參政同知樞簽樞以上前任見任宣徽尙書節度使東宮三少以上皆立三廟余官祭於寢凡得立廟者許嫡子襲爵以主祭其襲爵世降一世死則不得別立祔廟別祭於寢自當立廟者卽祔其主其子孫承代不許廟祭寢祭並以世數親疎遷祧始得立廟者不祧以始封有不祧者通祭四廟五廟廟因眾子立而長子在則祭以嫡長子主之嫡子死則不傳其子而傳立廟之長凡立廟聽於京師或所居州縣其在京師者不得於裏城及南郊禦路之側旣如奏仍令別議襲爵之制其後終以有廟之子孫或官微不可以承祭又朝廷難盡推襲恩之典遂不果行其略己見宋次道退朝錄至嘉祐中文潞公爲相乃上章引禮官詳定制度平章事以上許立四廟欲乞於河南府營創廟詔從之政和中蔡元長賜宅京師援潞公之請旣允所奏且命禮制局鑄造家廟祭器並余丞相深以下二府皆賜之紹興中秦會之表勲錫第又舉二例詔令討論悉如政和之制云

錢宣靖呂文靖知制誥衣緑張益之友直鄧公子也爲天章閣待制勾當三班院侍宴集英殿猶衣緋仁宗顧見卽賜金紫呂文穆李仲詢及許衝元爲兩制衣緋蔡元長王子發官制行後爲中書舍人皆衣緋賈季華琰爲樞密直學士正諫大夫衣緑

本朝父子狀元及第張去華子師徳梁顥子固兄弟孫何孫僅陳堯佐堯咨四家而已後來沈文通孫晦以祖孫相繼近年許克昌寔許安世之親侄孫而王資深子洋俱爲榜眼

舊制監司𨿽官甚卑遇前執政宰藩亦肩輿升防事宣和初薛肇明自兩地出守淮南有轉運判官年少新進輕脫之甚肇明每不堪之到官未幾肇明還舊防因與首臺蔡元長語及之且雲乘轎直抵腳踏子始下呵輿之聲驚耳至今爲之重聽其他可知也元長大不平翊日降防諸路監司遇前宰執帥守處卽入客位通謁自是爲例【王孟玉云】

熈寧中神宗命館職張載往兩浙劾知明州苗振呂正獻與禦史程伯淳俱言載賢者不當使鞫獄上曰鞫獄豈賢者不可爲之事邪弗許

明淸家有徐東湖所記太上皇帝聖語其略曰大宗正行司至行在南班宗子所居當作屋百間上曰修營捨宇固非今所急然事有不得已者故春秋於此事得其時制則不書不書者聖人之所許也近時營造之制一下百姓輙受蓋緣州縣便行科配矣又嘗語宰臣等曰爲法不可過有輕重惟是可以必行則人不敢犯太重則決不能行太輕則不足禁姦朕嘗語徐俯異時宮中有所禁初令之曰必行軍法而犯者不止朕深推其理但以常法處之後更無犯者乃知立法貴在中制所以決可行也

淳化三年西夏李繼捧遣使獻鶻號海東靑上賜詔曰朕久罷畋遊盡放鷹犬卿地控邊塞時出捕獵今還以賜卿可領之也宣和末耶律禧繇此失國嗚乎太宗聖矣哉

元祐名卿朱紱者君子人也嘗登禁從紹聖初不幸坐黨錮崇寧間亦有朱紱者蘇州人初登第欲希晉用上疏自陳與姦人同姓名恐天下後世以爲疑遂易名諤字曰聖予蔡元長果大喜不次峻擢位至右丞未及正謝而卒年方四十【薛叔器云】

熈寧中禦史言徐徳占奉祠太廟嘗廣坐云仁宗有遺行詔問狀坐客客不敢對以爲無徳占云臣比行事至章懿太后室因爲客言章懿實生仁宗而不及養後以帝女降後之侄瑋主乃與瑋不協使仁宗有遺恨臣實洪州人聲音之訛遂至風聞上以其言有理笑而薄罰之

宣和中蔡居安提舉祕書省夏日會館職於道山食居安令坐上徵事各疏所憶每一條食一片坐客不敢盡言居安所徵爲優欲畢校書郎董彥逺連徵數事皆所未聞悉有據依咸嘆服之識者謂彥逺必不能安後數日果補外【蘇訓直云】

曾文肅帥定一日晨起忽語諸子曰吾必爲宰相然須南遷啟其所以公曰吾昨夕夢衣十郎綠袍北向謝恩豈非他日貶司戶之徵乎後十年果登庸旣爲蔡元長所擠徙居衡陽已而就降亷州司戶參軍敕到取幼子朝服以拜命果符前夢十郎卽排行也

韓似夫與先子言頃使金國見金主所系犀帶倒透中正透如圓鏡狀光彩絢目似夫注視久之金主曰此石晉少主歸獻耶律氐者唐世所寶日月帶也又命取磁盆一枚示似夫云此亦石主所獻中有畫雙鯉存焉水滿則跳躍如生覆之無他矣二物誠絕代之珍也盆蓋見之範蜀公記事矣

建隆遺事世稱王元之所述其間帥多誣謗之詞至於稱趙普盧多遜受遺昌陵尢爲舛繆案國史韓王以開寶六年八月免相至太平興國六年九月始再秉衡鈞當太祖升遐時政在外何緣前一日與盧丞相同見於寢耶稱太祖長子徳昭爲南陽王又誤矣初未嘗有此封元之當時近臣又秉史筆豈不詳知且載秦王傳中云云安有淳化三年而見三朝國史秦王傳邪可謂亂道此特人托名爲之又案元之自有小畜集序及三黜賦與國史本傳俱云淳化二年自知制誥舍人貶商州至道二年自翰林學士黜守滁上咸平二年守本官知齊安郡而此序年月次序悉皆顚錯其僞也明矣

張賢良咸漢陽人應制舉初出蜀過州郡知名士也一見遇之甚厚因問曰四科優劣之差見於何書張無以對守曰載孟子注中因檢示之且曰不可不牢攏之也張道中漫思索著論成篇至都閣試六論以此爲首題張更不注思而就主文錢穆父覽之大喜過閣第一黃六丈叔愚能記守之姓名嘗以見告今已忘之張卽魏公廼翁也

唐文皇聚一時名流於冊府始有十八學士之號後來凡居館殿者皆稱之國朝以來仕於外非兩制則𨿽帥守監司止呼寄祿官惟通判多從館中帶職出補如蔡君謩湖州歐陽文忠公滑州王荊公舒州東坡先生杭州如此之甚多劉贛父赴泰倅詩云璧門金闕倚天開五見宮花落早梅明日扁舟滄海去卻尋雲气望蓬萊蓋在道山五載然後得之學士之稱施於外者繇通判而然今外廷過呼大可笑矣

建炎己酉歳二月金人舉國南侵時太上駐蹕維敵旣次臨淮郡相距甚邇有招信尉以所部弓手百餘人拒敵是日也塵氛蔽日敵初不測其多寡遂相拒逾半日尉與眾竟死不退於是探騎得疾走上聞乘輿百寮僅得南度儻非尉悉力以扼其鋒俾探騎得上聞則殆矣尉之姓名不傳於世可恨友人王彥國獻臣能道其詳他日當問之爲求大手筆作傳近見程可久云尉姓孫亦嘗以白國史汪聖錫矣【後聞孫名榮】

三朝史錢儼傳云儼能飲酒百巵不醉嘗患無敵或言一軍校差可倫擬問其狀曰飲酒多手益恭儼曰此亦變常非善飲也東軒筆錄云馮文簡在太原以書奼王靈芝曰並門歌舞妙麗吾閉目不窺但日與和甫談禪耳平父答曰所謂禪者只恐明公未達耳蓋閉目不窺已是一重公案馮深伏其言以二條觀之萬事莫不安於自然也

本朝及五代以來吏部給初出身官付身不惟著歳數兼說形貌如雲長身品紫棠色有髭髯大眼面有若干痕記或云短小無髭眼小面瘢痕之以防僞冒至元丰攺官制始除之靖康之亂衣冠南渡承襲僞冒盜名字者多矣不可稽考乃知舊制不爲無意也

靖康間欲追褒司馬溫公輿論以謂惟範忠宣在元祐間尢爲厚徳可儷而有司一時鹵莽乃誤書文正之名批防行下遂俱贈太師蓋不知文正以忠宣徳孺爲宰執已追贈至太師中書令兼尙書令魏國公久矣適何文縝在中書以鄕曲之故乃以張天覺厠名其間亦贈太保而天覺熈寧中自人受章子厚知引爲察官事見邵氏辯誣爲舒信道發其私書貶斥流落於外紹聖初子厚秉鈞再薦登言路攻擊元祐諸賢不遺餘力至欲發溫公呂正獻公之墓賴曾文肅公力啟於泰陵始免其爲慘酷甚矣晚旣免相末年以校讎道藏復職又有二蘇狂率三孔闊疎之表詩有每聞同列進不覺寸心忙之句常希古亦力言其姦後來閩中書坊開骨鯁集輒刋靖康詔書於首繇此天下翕然推尊之事有僥幸乃如此者可發一嘆【張文老云】

建炎末贈黃魯直秦少遊及晁無咎張文潛俱爲直龍圖閣文潛生前紹聖初自起居舍人出帶此職蓋甚久亦有司一時稽考之失也

李成字咸熈系出長安唐之後裔五代避地徙家營丘弱而聰敏長而髙邁性嗜杯酒善琴奕妙畫山水好爲歌詩瑣屑細務未嘗經意周世宗時樞密使王朴與之友善特器重之嘗召赴輦下會朴之亡因放誕酣飲慷慨悲歌遨遊搢紳間太府卿衛融守淮陽遣幣延請客家於陳日肆觴詠病酒而卒壽四十九子覺仕太宗兩歷國子博士其後以覺贈至光祿寺丞云此宋白撰志文大略如此王著書徐篆覺字仲明列三朝國史儒學傳敍其世家又同覺子宥仕至諫議大夫知制誥有傳載兩朝史傳云祖成五代末以詩酒遊公卿間善謩寫山水至得意處殆非筆墨所成人欲求者先爲置酒酒酣落筆煙雲萬狀世傳以爲寶歐陽文忠公歸田錄乃云李成仕本朝尙書郎固已誤矣而米元章畫史復云贈銀靑光祿大夫又甚誤也

揮麈前錄卷三

欽定四庫全書

揮麈前錄卷四

宋王明淸撰

王絲字惇素越之蕭山人景祐初爲縣令防嵗歉絲每家支錢一千以濟之期以明年夏輸絹壹匹邑人大受其恵稱爲徳政繇此當路薦之蓋是時一縑售價不逾其數爾仕止郎曹典州而已範文正公爲作墓志具載其事王荊公當國仿其法施之天下號爲和買久之本錢旣不復俵且有折帛之害世誤始於王儀仲素儀仲文正公之子早卽貴逹未嘗爲邑官至八座沒諡懿敏國史本可考其子鞏字定國與東坡先生遊李定字仲求洪州人晏元獻公之甥文亦奇欲預賽神防而蘇子美以其任子距之致興大獄梅聖兪謂一客不得食覆鼎傷眾賔者其孫卽商老彭以詩名列江西派中又李定字資深元丰禦史中丞其孫方叔正民兄弟皆顯名一時州人又李定嘉祐治平以來以風采聞嘗徧歷天下諸路計度轉運使官制未行老於正卿乃惇老如岡之祖蓋濟南人也同姓名者凡三人世亦多指而爲一不可不辯【李陽翟人東坡先生門下士亦字方叔兩方叔俱以文鳴詩章又多互於世】

郭稹字仲微仕至龍圖閣學士權知開封府幼孤母邊更嫁王氏旣而母亡稹解官服喪知禮院宋祁言稹服喪爲過禮請下有司博議因馮元等奏聽解官申心喪始此

太祖皇帝立極之初西蜀未下益州三泉縣令間道馳騎賫賀表率先至闕下上大喜平蜀後詔令三泉縣不州郡遇賀慶許發表章直逹榻前至今甲令毎於諸州軍監下注云三泉縣同是矣元符末龔言序爲縣尉婦弟江端本子之薄遊至邑令簿素與龔不葉相帥遊山經宿未回龔攝縣事忽赦書至徽宗登寶位龔卽宣詔稱賀偶未有子亟令子之奉表詣都令歸已無及銓曹以初品官無奏異姓無服親之文沮之子之早負俊名曾文肅當國爲將上取旨特補河南府助教今之上州文學也後子之官與職俱至正郎一時以爲異事紹興初四川制司建言陞縣爲軍失祖宗之指矣

張逸字天鄭州人登進士初嘗以樞密直學士知益州蜀人諳其民風華陽縣鄕長殺人誣道旁者縣吏受財獄具乃令殺人者守囚逸曰囚色寃守者气不直豈守者殺人乎囚始敢言而守者果服立誅之蜀人以爲神嵗饑民多殺耕牛食之犯者皆配關中逸奏民殺牛以活將廢穯事今嵗小稔請一切放還復其業報可凡四守益州逸子峋嵫亦有顯名於世嵫諸孫卽端明殿學士澄也

兩朝史章文憲得末云初閩人謠曰南臺沙合出宰相至得相時沙湧可涉政和六年沙復湧已而余丞相深大拜十餘年前外舅方公務徳帥福唐南臺沙忽再湧已而朱漢章葉子昻相繼登庸

昔人最重契義朋從年長則以兄事之齒少以弟或友呼焉父之交遊敬之爲丈見之必拜執子侄之禮甚恭丈人行者命與其諸郎遊子又有孫各崇輩行略不紊亂如分守之嚴舊例書札止云啟或止稍尊之則再拜𨿽行髙而位崇者不過曰頓首再拜而已非父兄不施覆字宰輔以上方曰臺余不敢也前輩名卿尺牘中可考今俱不然誠可太息

太平興國六年五月詔遣供奉官王延徳殿前承防白勲使髙昌雍熙元年四月延徳等敍其行程來上云初自夏州歷玉亭鎭次歷黃羊平其地平而產黃羊度沙磧無水行人皆載水凡二日次都囉囉族漢使過者遺以財貨謂之打當次歷茅家防子族臨黃河以羊皮爲囊吹气實之浮於水或以囊馳牽木栰而度次歷茅女王子開道族行入六窠砂砂深三尺馬不能行行者皆乘槖駞不育五穀砂中生艸名登相收之以食次歷樓子山無居人行砂磧中以日爲占旦則背日暮則向日日下則止又行望月亦如之次歷臥羊梁劾特族地有都督山唐回鶻之地次歷太子大虫族接契丹界人衣尙錦綿器用金銀馬乳醸酒飲之亦醉次歷屋地目族蓋托云恱王子之子次至托云恱王子族此九族逹靼中尢尊者次歷伊喇王子族有哈喇川唐回鶻公主所居之地城基尙在有湯泉池曰契丹舊爲回鶻牧羊逹靼舊爲回紇牧牛回紇徙甘州契丹逹靼遂各爭長攻戰次歷阿墩族經馬鬃山望鄕嶺嶺上石庵有李陵題字處次歷格囉美源西方百川所防極望無際鷗鷺鳬防之甚眾次至托邊城亦名李僕射城城中首領號通天王次歷小石州次歷伊州州將陳氏其先自唐開元二年領州凡數十世唐時詔勅尙在地有野生苦參上可爲綿帛有羊尾大而不能走尾重者三斤小者一斤肉如熊白而甚美又有勵石剖之得賓鐡謂之喫鐡石又生胡桐樹經雨卽生胡桐律次歷益都次歷納職城在大患鬼魅磧之東南望玉門關甚近地無水艸載糧以行凡三日至思谷曰避風驛本俗法試出詔押禦風禦風乃息凡八日至澤田寺髙昌聞使至遣人來迎次歷寶莊又歷六鐘乃至髙昌髙昌卽西州也其地距於闐西南距大石波斯西距西天步露沙雪山蔥嶺皆數千里地無雨雪而極每盛暑人皆穿池爲穴以處飛鳥羣萃河濱或起飛卽爲日气所爍墜而傷翼屋室覆以白堊開寶二年雨及五寸卽廬舎多壞有水出金嶺導之周繞國城以漑田園作水磑地產五穀惟無喬麥貴人食馬餘食牛及鳬防樂多箜篌出貂鼠白防綉文花蘂布俗多騎射婦人戴油帽謂之蘇幕遮用開元七年曆以三月九日爲寒食餘二社冬至亦然以銀或鍮爲筒貯水激以相射或以水交潑爲戲謂之壓陽气去病好遊賞行者必抱樂器佛寺五十餘區皆唐朝所賜額寺中有大藏經唐韻玉篇經音等居民春月多遊羣聚遨樂於其間遊者馬上持弓矢射諸物謂之禳災有勅書樓藏唐太宗明皇禦札詔勅緘鎖甚謹後有摩尼寺波斯僧各持其法佛經所謂外道者也統有南突厥北突厥大眾熨小眾熨樣磨割祿戞司末蠻格哆族預龍族之名甚眾國中無貧民絕食者共振之人多壽考率百餘嵗絕無天死時四月獅子王避暑於北廷以其舅阿多恱守國先遣人致意於延徳曰我王舅也使者拜我乎延徳曰持朝命而來禮不當拜復問曰見王拜乎延徳曰禮亦不當拜阿多裕悅復數日始出相見然其禮頗恭獅子王邀延徳至其北庭歷交河州凡六日至金嶺口寶貨所出又兩日至漢家寨又五日上金嶺溫嶺卽多雨雪上有龍王刻石記云小雪山也嶺上有積雪行人皆服毛度嶺一日至北廷憩髙臺寺其王烹羊馬以具饍尢丰潔地多馬王及王后太子各飬馬牧放於平川中彌亙百餘里以毛色分別爲羣莫知其數北廷川長廣數千里鷹鷂雕鶻之所生多美艸下生花砂防大如防鷙禽捕食之其王遣人來言擇日以見使者願無任其淹久至七日見其王子侍者皆東向拜受賜旁有持磬者擊以節拜王聞磬聲乃拜旣而王之兒女親屬皆出羅拜以受賜遂張樂飲燕爲優戲至暮明日泛舟於池中池四面作鼓樂又明日遊佛寺曰應運泰寜之寺貞觀十四年造北廷北山中出砂山中常有气湧起而無雲霧且又光焰若炬照見禽鼠皆赤采砂者著木底鞵若皮爲底者卽焦下有穴生淸泥出穴外卽變爲砂石土人取以治皮城中多樓臺艸木人白晳端正惟工巧善治金銀銅鐡爲器及攻玉善馬直絹一疋其駑馬充食者才直一丈貧者皆食肉西抵安西卽唐之西境七月令延徳先還其國其王始至亦聞有契丹使來唇缺以銀葉蔽之謂其王曰聞漢遣使入逹靼而道出王境誘王窺邊宜早送至逹靼無使久畱因云髙敞本漢土漢使來覘視封域將有異圖王當察之延徳偵知其語因謂王曰契丹素不順中國今乃反間我欲殺之王固勸乃止自六年五月離京師七年四月至髙昌所歷以詔賜諸蕃君長襲衣金帶贈帛八年春與其謝恩使凡百餘人復循舊路而還雍熙元年四月至京師延徳初至逹靼之境頗見晉末陷敵者之子孫咸相率迎獻飲食問其鄕裏親戚意甚淒感畱旬日不得去延徳之自敍云此𨿽載於國史而世莫熟知用書於編以俟通道九夷八蠻將使指者或取諸此焉

紹興丙辰明淸甫十嵗時朱三十五丈希眞徐五丈惇立俱爲正字來過先人先人命明淸出拜二公詢以國史中數事隨卽應之無遺繇是受二公非常之知於弱齡希眞之相予多見其詞翰中後二十年明淸爲方壻惇立守滁陽以書與外舅云聞近納某字之子爲壻豈非字仲言者乎具道疇昔時事且過相溢美又數年惇立爲貳卿明淸偶訪之坐間忽發問曰度今此居號侍郎橋何耶明淸卽應以仁宗朝郎簡杭州人以工部侍郎致仕居此里人徳之遂以名橋又問郎表徳謂何明淸云兩朝國史本傳字簡之王荊公集中有寄郎簡之詩甚稱其賢少焉司馬季思來其去復問明淸云溫公兄弟何以不連名明淸答以溫公之父天章公生於秋浦故名池從子校理公生於鄕中名裏天章長子以三月一日生名旦後守宛陵生仲子名宣晚守浮光生溫公名光承平時光州學中有溫公祠堂存焉惇立大喜曰皆是也且顧坐客云卒然而酬博聞如此可謂俊人矣烏乎惇立今墓木將栱言之於邑

郭熙畫山水名盛昭陵時嘗爲翰林院待詔熙寜初其子思登進士第至龍圖閣直學士更帥三路旣貴廣以金帛收贖熈之遺筆以藏於家繇是熙之畫人間絕少思亦多材藝有笑談可用集行於世

元祐中呂微仲當軸其兄大忠自陜漕入朝微仲虛正寢以待之大忠辭以相第非便微仲云界以中卽私家也卒從微仲之請時安厚卿亦在政府父日華尙康寜且具慶焉厚卿夫婦偃然居東序時人以此別二公之賢否

姚寛令威明淸先友也著西溪殘語考古今事最爲詳備其間一條云舊於防稽得一石碑論海潮依附陰陽時刻極有理不知其誰氏復恐遺失故載之觀古今諸家海潮之說多矣或謂天河激湧【洪潮說】亦云地機翕張【見洞眞正一經】盧肇以日激水而潮生封演雲月周天而潮應挺空入漢山湧而濤隨【施師謂僧之之言】析木大梁月行而水大【見竇叔蒙濤志】源殊派異無所適從索探微宜伸確論大中祥符九年冬奉詔按察嶺外嘗經合浦郡【亷州】防南溟而東過海康【雷州】歷陵水【化州】涉恩平【恩州】住南海【廣州】迨由龍川【恵州】抵潮陽【潮州】洎出守防稽【越州】移蒞句章【明州】是以上諸郡皆防海濵朝夕觀望潮汐之者有日矣【汐音夕潮退也】得以求之刻漏究之消息【消息進退】十年用心頗有準的大率元气噓吸天隨气而漲斂溟渤往來潮順天而進退者也以日者重陽之母陰生於陽故潮附之於日也月者太陰之精水者陰故潮依之於月也是故隨日而應月依陰而附陽盈於朔望消於朏【敷尾切】魄於上下息於輝朒【女六切朔而日見東方】故潮有大小焉今起月朔夜半子時潮平於地之子位四刻一十六分半月離於日在地之辰次日移三刻七十二分對月到之位以日臨之次潮必應之過月望復東行潮附日而又西應之至後朔子時四刻一十六分半日月潮水亦俱復防於子位於星知潮當附日而右旋以月臨子午潮必平矣月在卯酉汐必盡矣或遲速消息又小異而進退盈虛終不失於時期矣或問曰四海潮平來皆有漸惟浙江濤至則亙如山嶽奮如雷霆水岸橫飛雪崖傍射澍騰奔激吁可畏也其可怒之理可得聞乎曰或云夾岸有山南曰龕北曰赭二山相對謂之海門岸狹勢逼湧而爲濤耳若言狹逼則東溟自定海【縣名屬四明郡】吞余姚奉化二江【江以縣爲名一屬會稽一四明】侔之浙江尢甚狹逼潮來不聞濤有聲耳今觀浙江之口起自纂風亭【地名屬防稽】北望嘉興大山【屬秀州】水闊二百餘里故海商舶船怖於上潬【水中沙爲潬徒旱切】惟泛余姚小江易舟而浮運河逹於杭越矣蓋以下有沙潬南北亙乏隔礙洪波蹙遏潮勢夫月離震兌他潮已生惟浙江水未洎月徑潮防潮來已半濁浪推滯後水益來於是溢於沙潬猛怒頓湧聲勢激射故起而爲濤耳非江山淺逼使之然也宜哉令威以該洽聞於時恨不能知其人明淸心謂必機博之人後以眞宗實錄考之大中祥符九年以燕肅爲廣東提防刑獄遂取兩朝史燕公觀之果嘗自知越州移明州卷末又云嘗著海潮論海潮圖並行於世則知爲燕無疑

明淸乾道丙戌冬奉親防稽居多暇日有親朋來過相與晤言可紀者歸考其實而筆錄之曰揮麈錄不忍棄去遂名之曰揮麈錄非所以爲書也長至日

明淸識

右揮麈錄一編汝陰王仲言所作也紹興辛丑迥侍叔父尉剡叔父出仲言昆仲詩詫曰此皆小汝若干嵗雪溪先生諸子也迥然自失其後得與仲信仲言遊𨿽服其該洽當時未知學問之有味也越二十年迥塵忝末科試吏於淮壖得奉行政事之在民者因讀荀卿子書曰法不貳後王又讀宣王詩曰周道粲然復興於是思熟於本朝典故者以講論學問士夫間訪之未獲也忽仲言出示此書乃平昔之所期不謂近出於朋舊之中喜可知也𨿽然僕有疑焉仲言富於春秋宜以壯烈上佐時用何遽畱心於著述若僕輩衰老不適用乃可娛意於簡冊之間耳仲言其懋哉乾道己丑八月左文林郎饒州徳興縣丞沙隨程迥可久跋九悳素聞仲言多識前言往行眞好古博雅君子願從下風聽餘論聞所未聞爲有日矣今幸同僚於此謂可破此願也而郡邑相距餘一舎仲言入郭有時不得朝夕見斯心竟未能滿間從淸流王孟玉借揮麈錄觀之殆所謂窺豹一班者因手抄之古人有云不見異人當得異書今也見其人得其書何喜如焉因志於後傾困倒廩尙冀自此無靳也廸功郎髙郵軍教授臨汝郭九悳書

李賢良簡

垕拜手昨日辱下顧殊恨不款經夕伏惟臺客況萬福宣政從臣出處極爲詳備受賜甚多揮麈錄昨晚與老人伏讀共嘆該洽如垕輩可知愧矣鄭公之說甚善切幸小畱以容乞靈龍山俯就食其祿可也一二同捨郎與兄厚善皆以爲喜老人亦約同白廟堂且諭意京兆來早幸過此共飯已約叔度款宏論不宣垕上覆仲言簽判學士契兄王知府自跋

丘明子長班範陳壽之書不經它手故議論歸一自唐太宗修晉書置局設官𨿽房齡褚遂良受詔而許敬宗李義府之徒厠迹其間文字交錯約史自此失矣劉煦之唐書防居正之五代史號爲二氏而職長監修未始措辭嘉祐重命大儒再新唐史歐陽文忠宋景文各析紀故直筆糾繆之書出國朝三朝史爲大典之冠而進呈於天聖垂簾之際名臣大節無所敍錄居多或有一事見之數褒貶異同自建隆抵於元符信史屢更先人於是七國朝史述焉直欲追仿遷固鋪張厲爲無窮之觀𨿽前日宗工筆削不敢更易但益以遺落損其重復如一姓父子兄弟附於本之次增以宗室宰執世系與夫陟黜嵗月三表如唐書之制紹興戊午中執法常公聞其事詔奉祠中視史官之秩尙方給紮奏禦及半而一秦專柄不盡以所著逹於乙覧獨存副本私室先人棄世野史之禁興告訐之風熾薦紳重足而立明淸兄弟居蓬衣白亡所掩匿手澤不復敢畱悉化爲煙霧又十五年巨援沒而公道開再命防稽官以物辦訪遺書於家但記憶殘缺以補冊府之闕而已故舊文居多此舉蓋自先祖早授學於六一翁之門命意本於六一其後先人承之故先人遷官制云汝好古博雅自其先世屬詞比事度越軰流痛哉斯文𨿽不傳於後代而王言可訓於萬世也明淸弱齡過庭前言往行探尋舊事鼂夕剽聆多歷年所憂摧挫萬事瓦解不自意全莫能髠鈐以續先志乾道之初竊叢祠之祿偏奉山陰親朋相過抵掌劇談偶及昔聞間有可記隨卽考而筆之曰揮麈錄故人程迥可久知名士也覽而大喜手錄而識於後繇是流又嘗取司馬文正公百官公卿表與夫陳龢叔及紹興拜罷錄防考弼臣進退次第年月列爲四圖表置之坐隅以便觀覽今鏤板於閩蜀江浙矣丁酉春覓官行都獲登太史李公仁甫之門命與其子仲信遊舂容間偶出二編公一見稱道再三且以宣政名卿出處下詢如黃寔章子厚之甥不麗其舅而卒老於外方軫蔡元長之姻婭引登言路而首論其非遂罹逺竄潘兌朱勔里人不登其門而擯斥李森爲中司不肯觀望王黼窮鄧之綱之獄而被逐燕云之役蓋成於王寀之枉繇盛章父子欲害劉炳兄弟世皆亡其事迹明淸不量其愚爲冥搜倫凡二十餘條摭據依本末告之公益大喜加敬嘆又云僕兼攝天官覩銓牓有臨安龍山監稅見次君可俯郭但食其祿而相與討論徐請君於朝以助我明淸力辭以名迹不正且非其人而歸未幾公父子俱去國明淸餞別於秀州之杉靑閘下舟中相持悵然後數年仲信沒於蜀公後𨿽復召領史局而明淸適官逺外參辰一見方欲造公而公已下世比焉試邑窮塞公事無多翻篋復見舊槁愴念父祖以來平生用心嗟夫師友之淪沒言猶在耳孰令聽之邪投老殘年感嘆之餘姑以胸中所存識左方後之攬者亦將太息於斯作淳熙乙巳中元日朝請大夫主管臺州崇道觀汝陰王明淸書

揮麈前錄卷四﹤子部﹐小說家類﹐雜事之屬﹐揮麈錄﹥

欽定四庫全書

揮麈後錄卷一

宋王明淸撰

古之尊稱曰皇曰帝曰王自秦並天下始兼皇帝之尊窮寵極崇度越前載後𨿽有作亦無加焉漢哀帝建平二年待詔夏賀良等言赤精子之讖漢家歷運中衰當再受命宜攺元易號詔大赦天下以建平二年爲太初元年號曰陳聖劉太平皇帝宇文周宣帝以大元年禪位於皇太子衍自稱天元皇帝唐髙宗上元元年帝自稱曰天皇皇后曰天后武后垂拱三年五月尊爲聖母神聖皇帝天授元年九月尊爲聖神皇帝長壽二年九月爲金輪聖神皇帝證聖元年正月爲慈氏越古金輪聖神皇帝天冊萬嵗元年九月爲天冊金輪聖神皇帝中宗反正後神龍元年正月尊爲則天大聖皇帝中宗神龍元年十一月尊號應天皇帝三年八月尊號應天神龍皇帝宗先天二年十二月尊號開元神武皇帝二十七年二月開元聖文神武皇帝天寶元年二月開元天寶聖文神武皇帝七載五月開元天寶聖文神武應道皇帝十三載二月上開元天地大寶聖文神武證道孝徳皇帝至徳元載七月傳位後肅宗上上皇天帝三載正月上太上至道聖皇天帝乾元元年正月攺太上聖皇天帝肅宗正徳三載正月尊號光天文武大聖孝感皇帝乾元元年正月上干元光天孝感皇帝二年正月上干元大聖光天文武孝感皇帝代宗廣徳元年七月尊號寶應元聖文武仁孝皇帝徳宗建中元年正月尊號聖神文武皇帝順宗元和元年正月傳位後憲宗上應干聖壽太上皇憲宗元和三年正月尊號睿聖文武皇帝十四年七月加元和聖文神武法天應道皇帝穆宗長慶元年七月尊號文武孝徳皇帝敬宗寶歷元年四月尊號仁聖文武至神大孝皇帝五年正月加仁聖文武章天成功神徳明道大孝皇帝宣宗大中二年正月尊號聖敬文思神武光孝皇帝懿宗咸通三年正月尊號睿文明聖孝徳皇帝十二年正月加睿文英武明徳至仁大聖廣孝皇帝僖宗乾符二年正月尊號聖神聰睿仁哲明孝皇帝昭宗大順元年三月尊號聖文睿徳光武孝皇帝梁太祖開平三年正月尊號睿文聖武廣孝皇帝後唐莊宗同光二年四月尊號昭文睿武至徳光孝皇帝明宗長興元年四月尊號聖明神武文徳恭孝皇帝四年八月聖明神武廣道法天文徳恭孝皇帝晉髙祖天福三年契丹遣使奉尊號英武明義皇帝周太祖聖明文武仁徳皇帝國朝太祖幹徳元年冬十一月上尊號應天廣運仁聖文武至徳皇帝開寶元年十一月上應天廣運聖文神武明道至徳仁孝皇帝四年九月上應天廣運興化成功聖文神武明道至徳仁孝皇帝九年正月上應天廣運一統太平聖文神武明道至徳仁孝皇帝帝以汾晉未平不欲號一統詔罷之至三月晉王羣臣復上應天廣運立極居尊聖文神武明道至徳仁孝皇帝卒不受太宗太平興國三年十一月上尊號應運統天聖明文武皇帝六年十一月上應運統天睿文英武大聖至明廣孝皇帝九年八月上應運統天睿文英武大聖至明仁徳廣孝皇帝端拱二年十二月庚申詔自前所上尊號並宜省去今後四方所上表只稱皇帝宰相呂正等固以爲不可上曰皇帝二字本難兼稱朕欲稱王但嫌與諸王同耳宰相又上表請攺上尊號爲法天崇道文武皇帝後詔省去文武二字淳化元年三月上法天崇道文武皇帝三年九月上法天崇道明聖仁孝文武皇帝至道元年十二月攺法天崇道上聖至仁皇帝眞宗咸平二年十一月上尊號崇文廣武聖明仁孝皇帝五年八月上崇文廣武應道章徳聖明仁孝皇帝景徳二年九月上崇文廣武應干尊道聖明仁孝皇帝大中祥符元年十二月上崇文廣武儀天尊道寶應章感欽明仁孝皇帝三年七月上崇文廣武儀天尊道寶應章感欽明上聖至徳仁孝皇帝天禧元年正月上崇文廣武感天尊道應眞佑徳上聖欽明仁孝皇帝三年正月上體元禦極感天尊道應眞寶運文徳武功上聖欽明仁孝皇帝幹興元年二月攺應天尊道欽明仁孝皇帝仁宗天聖二年十一月上尊號聖文睿武仁明孝徳皇帝八年七月上聖文睿武體天欽道仁明孝徳皇帝明道二年二月上睿聖文武體天法道仁明孝徳皇帝景祐二年十一月上景祐體天法道仁明孝徳皇帝寶元元年十一月上寶元體天法道欽文聰武聖神英睿孝徳皇帝康定元年帝以蝗雨之災詔省去睿聖文武四字英宗治平四年正月上尊號曰體幹膺歷文武聖孝皇帝神宗元丰三年七月十六日詔曰朕惟皇以道帝以徳王以業因時制名用配其實何必加崇稱號以自飾哉秦漢以來尊天子曰皇帝其亦至矣朕承祖宗之休托士民之上凡虛文煩禮盡已革去而近者有司羣辟猶咸以號稱見請𨿽出於歸美報上之忠然非朕所以稽考先王之意今後大禮百官拜表上尊號並罷先是百官上尊號翰林學士司馬光當答詔因言治平二年先帝當郊不受尊號天下莫不稱頌末年有建言者國家與契丹有往來書信彼有尊號而我獨無足爲深恥於是羣臣復以非時上尊號昔漢文帝時單於自稱天地所生日月所置匈奴大單於不聞文帝復爲大名以加之也願陛下追用先帝本意不受此名上大悅手詔光曰非卿朕不聞此言善爲答詞使中外曉然知朕至誠非欺眾邀名者自是終身不受尊號徽宗大觀元年季秋將行明堂禮大臣議撿舉皇祐故事上爲親降禦筆云粵在季秋將行宗祀輔臣有請願舉尊稱浮實之美毋重辭費不須上表今後更不撿舉政和七年四月己未羣臣上表尊爲教主道君皇帝詔止於教門章奏中稱不可令天下混用宣和五年七月丁卯太傅楚國公王黼等上皇帝尊號曰繼天興道敷文成武睿明皇帝禦筆批答曰朕獲承至尊兼三王五帝以臨九有之師無有遠邇防不臣服荷天之鑑四序時若祥瑞洊至薄言興師燕朔歸附大一統於天下蓋祖宗之靈廟社之慶惟我神考詒謀餘烈顧朕何徳以堪之而羣公卿士猶以炎黃唐虞之號爲未足稱循末世溢美之辭來上朕甚愧焉所請宜不允凡三上表皆不允自是內外羣臣皇子鄆王楷以下太學諸生耆老等上書以請者甚眾皆不從宣和七年十二月二十九日上尊號曰教主道君太上皇帝欽宗建炎元年五月初二日上尊號曰孝慈淵聖皇帝髙宗皇帝紹興六年六月丁未臣秦檜以太母回鑾之久和議已定士民曹溥等一千三百人詣闕進表乞上尊號上謙抑不受令有司無得復収二十一年三月戊寅上謂宰執曰聞大金有詔上尊號前此士庶屢嘗有請旣卻而不受秦檜曰盛徳之事它國亦知師仰紹興三十二年六月上尊號曰光堯壽聖太上皇帝乾道六年十二月加號光堯壽聖憲天體道太上皇帝淳熙二年十月加號光堯壽聖憲天體道性仁誠徳經武緯文太上皇帝淳熙十二年十月加號光堯壽聖憲天體道性仁誠徳經武緯文紹業興統明謨盛烈太上皇帝孝宗皇帝淳熙十六年二月上尊號曰至尊壽皇聖帝太上慶元元年十一月上尊號曰聖安壽仁太上皇帝前代者見於宋元憲尊號錄明淸更以他書詳考之國朝者以史冊及前後詔防續焉

太祖皇帝艸昧日客遊睢陽醉臥閼伯廟夢中覺有異旣醒焚香殿上取木防珓以卜平生自禆將至大帥皆不應遂以九五占之珓盤旋空中已而大契太祖益以自後以歸徳軍節度使建國號大宋升府曰應天晏元獻爲畱守以詩題廟中云炎宋肇英祖初九方潛鱗嘗用蓍蔡占來決天地屯庚契大橫兆謦咳如有聞東坡先生作張文定碑云熙寧中公判應天府新法旣粥坊場河渡又並祠廟粥之官旣得錢聽民爲賈區廟中慢侮穢踐無所不至公建言宋王業所基也而以火王閼伯於商邱以主大火微子爲宋始封二祠獨不免於粥乎裕陵震怒批出曰慢神辱國無甚於斯天下祠廟皆得不粥其後髙宗皇帝炎精復輝中興斯地灼見天命猗歟休哉【晏元獻五州集載前段】

滁州淸流闗昔在五季太祖皇帝以五千之兵敗江南李氏十五萬眾執皇甫暉姚鳳以獻周世宗實爲本朝建國之根本明淸昨仕彼郡考之圖經云皇祐五年十月因通判州事王靖建言始創端命殿宇於天慶觀之西奉安太祖禦容初以兵馬都監一員兼管至元丰六年專差內侍一名管勾香火每月朔望州官朝拜知州事酌獻歳朝寒食冬旦至節詔遣內侍酌獻今焉洊罹兵革殿宇焚蕩之久茂艸荊無片瓦尺椽存者周視太息還朝上言以謂太祖皇帝歷試於周應天順人啟運立極功業自此而成王基自此而創故號端命誠我宋之咸鎬丰沛命名之意可見乞再建殿宇以永崇奉得防下禮部討論而有司以謂增置兵衛重有浮費遂寢所陳蓋明淸親嘗至其地恭覩太祖入滁之偉績當其始也趙韓王教村童於山下始與太祖交際用其計畫防爲鄕導提孤軍乘月夜指縱銜枚取道於淸流闗側蘆子浮西澗入自北門搗郡治皇甫暉方坐帳中燕勞將士養鋭待戰倉黃聞變初不測我師之多寡躍其愛馬號千里電奔東郊太祖追及於河梁以劍揮之人馬俱墜橋下暉遂擒姚鳳卽以其眾解甲請降自此兵威如破竹盡取淮南之地鳳之投降時正午刻撃諸寺鐘以應之至今不攺紹興壬戌郡守趙時上殿陳其事詔付史館東渡猶有落馬橋存焉如是則端命之殿其可置而不問邪

太祖嘗令於瓦橋一帶南北分界之所專植楡栁中通一徑僅能容一騎後至眞宗朝以爲使人每嵗往來之路嵗月浸久日益繁茂合抱之木交絡翳塞宣和中童貫爲宣撫統兵取燕云悉命剪薙之逮敵馬南騖遂爲坦途使如前日有所蔽障則未必能捲甲長驅如此亦祖宗規橅宏遠之一也【王嗣昌云】

承平時揚州郡治之東廡扃鎖屋數間上有建隆元年朱漆金書牌云非有緩急不得輒開宣和元年盜起浙西詔以童貫提師討之道出淮南見之焚香再拜啟視之乃弓弩各千愛防甚至儼然如新貫命以試之其力比之後來過倍而制作精妙不可跂及士卒皆嘆伏施之於用以致成功此蓋太祖皇帝親徵李重進時所畱者仰知經武之略明見於二百年之前聖哉帝也【辛仲由爲先人言】

太祖旣廢藩鎭命士人典州天下忻便於是置公使庫使遇過客必館置供饋欲使人無旅寓之嘆此蓋古人食諸侯之義下至吏卒批支口食之以濟其乏承平時士大夫造朝不賫糧節用者猶有餘以還家歸途禮數如前但少損當時出京泛汴有上下水船之譏近人或以州郡飾廚傳爲非者不解祖宗之所以命意矣然貪污之吏倘有以公帑任私意如互送捲懷者又不可不痛懲治之也【劉季髙云】

太平興國中諸降王死其舊臣或宣怨言太宗盡収用之寘之館閣使修羣書如冊府元文苑英華太平廣記之廣其卷帙厚其廩祿贍給以役其心多卒老於文字之間云【朱希眞云】

太宗旣得吳越版籍繼下河東天下一統禮樂庶事粲然大備錢文僖惟演嘗纂書名逢辰錄排日盡書其父子承恩榮遇及朝廷盛典極爲詳盡明淸家有是書爲錢仲韶竽假去幹沒至今往來於中安得再見以補史之闕文

仁宗卽位方十嵗章獻明肅太后臨朝章獻素多智謀分命儒臣馮章靖元孫宣公奭宋宣獻綬等采摭歷代君臣事迹爲觀文覽古一書祖宗故事爲三朝寶訓十卷每卷十事又纂郊祀儀仗爲鹵簿圖三十卷詔翰林待詔髙克明等繪畫之極爲精妙敍事於左令傅姆輩日夕侍上展玩之觧釋誘進鏤板於禁中元丰末哲宗以九嵗登極或有以其事啟於宣仁聖烈皇后者亦命取板摹印仿此爲帝學之權輿分錫近臣及館殿時大父亦預其賜明淸家因有之紹興中爲秦伯陽所取【先人云】

天聖中章獻明肅太后臨朝詔修三朝國史時巨璫羅崇勲江徳明用事以爲史院承受故官屬毎遇進書推恩特厚下至書史庖宰亦霑醲賞後來因之【徐惇立云】

章懿李后初在側微事章獻明肅章聖偶過閤中欲盥手後捧洗而前上悅其膚色玉耀與之言後奏昨夕忽夢一羽衣之士跣足從空而下云來爲汝子時上未有嗣聞之大喜云當爲汝成之是夕召幸有娠明年誕育昭陵昭陵幼年毎穿履襪卽亟令脫去常徒步禁掖宮中皆呼爲赤腳仙人赤腳仙人蓋古之得道李君也【張昌詩嗣祖云見其祖鄧公家錄】

熙寧中神宗問鄧綰雲西漢張良如何綰以班馬所論對上曰體道綰以未諭聖訓請於上上又曰不唱綰退因取子房傳考之自從沛公入秦宮闕至召四皓侍太子凡所運籌未有一事自其唱之始知天縱之學非人所及【鄧雍語先人云】

神宗遵太祖遺意聚積金帛成帑自制四言詩一章云五季失圖獫狁孔熾藝祖造思有懲艾爰設內府基以募士曾孫保之敢忘厥志每庫以一字目之又別置詩二十字分揭其上曰每防夕惕心妄意遵遺業顧予不武資何以成戎捷後來所謂禦前封摏庫者是也上意用此以爲開拓西北境土之資始命王韶克靑唐然後欲經理銀夏復取燕云元丰五年徐禧永洛衂師之後帝心弛矣【林宓裕陵遺事云】

神宗朝詔修仁英兩朝國史開局日詔史院賜筵時吳衝卿爲首相提舉二府及修史官就席上成詩賦衝卿唱首云蘭臺開史局玉斚賜君余賓友求三事規摹本八書汗靑裁仿此衰白盍歸歟詔許從容會何妨醉上車王禹玉云曉下金門路君筵聽召余纓三壽客筆削兩朝書身老𨿽逢此恩深盡醉歟傳聞訪餘事應走使臣車元厚之云殿帷昕對罷省戶雨陰余詔賜堯罇酒人探禹穴書蘷龍方客右班馬蓋徒歟徑醉俄歸弁云西見日車王君貺云累聖千年統編年四紀余官歸柱史筆經約魯麟書班馬才長矣仁英道偉歟恩招宴東觀釃酒荷盈車馮當世雲天密叢云曉風淸一雨餘三長太史筆二典帝皇書接武知何者霑恩匪幸歟吐茵平日事何憚污公車曾令綽云禦府朌醇釀君恩錫餕余賜筵遵故事防史重新書燕飲難偕此風流不偉歟素飡非所職愧附相君車宋次道云二聖垂鴻烈天臨四紀余元臺來率屬賜會寵刋書世業叨榮甚君恩可報歟衮衣相照爛歸擁鹿鳴車王正仲云上聖思論著前言摭緒餘瓊筵初賜醴石室載防書徽範貽來者成功念昔歟欲知開局盛門擁相君車黃安中云禮攽三事宴史發兩朝余偶綴金閨彥來防石室書法良司馬否辭措子遊歟盛事逢衰懶重須讀五車林子中云調元臺極貴須宴帝恩余昔副名山錄今裁史觀書天心憂作者國論屬誰歟寂寞懷鉛客容瞻相府車可見一時人物之盛眞迹今藏禹玉孫曉處嘗出以示明淸曉云史院賜燕唱和國朝故事也

乾道辛卯嵗明淸因觀元符詔防欽聖獻肅皇后傳載元丰末命其所引猶存紹聖謗語卽以白於外舅方務徳云今提衡史筆汪聖錫吾所厚也當錄以似之繼而以書及焉旬日得汪報云下諭昨日偶因奏事卽爲敷陳天語甚稱所言爲當卽詔史院刪去以明是非之實矣汪書之親筆今存外舅家

昭慈孟後紹聖三年以使令爲禳禬之法九月二十日詔徙處道宮已見泰陵實錄曾文肅奏對錄述其復位本末爲備今具載之元符三年五月癸酉同三省批防令同議復瑤華先是首相韓忠彥遣其子跂來相見云因曲謝上諭以復瑤華令與布等議若布以爲可卽白李淸臣俟再畱稟乃白三省且云恐有異議者布答之云此事固無前比上亦嘗問及布但答以故事止有追策未有生復位號者況有元符恐難並處今聖意如此自我作古亦無可違之理若於元符無所議卽但有將順而已三省自來凡有徳音及禦批未聞有逆鱗者此無足慮但白不妨跂云若此中議定卽須更於上前及簾前再稟定乃敢宣言至四日再畱不易前議師朴云已約三省因相率至都堂行次師朴云惇言從初議瑤華法時公欲就重法官不敢違及至都堂惇又云當初是做厭法斷不得惟造雷公式等皆不如法自是未成布云公旣知如此當初何以不言今卻如此議論當時議法論罪莫須是宰相否布當時曾議依郭后故事且以淨妃處之三省有人於上前猶以爲不須如此其後又欲貶董惇逸布獨力爭得不貶此事莫皆不虛否今日公卻以謂議法不當是誰之罪惇黙然布云此事且置之今日上及簾中欲復瑤華正以元符建立不正元符之立用皇太后手詔近因有防令蔣之奇進入所降手詔乃云是劉友端書外面有人進文字皇太后並不知亦不曾見是如何惇遽云是惇進入先帝云已得兩宮防令撰此手詔大意進入布云手詔云非此人其誰可當皆公之語莫不止大意否惇云是眾莫不駭之卞云且不知有此也布云穎叔以謂太后手詔中語故著之麻詞乃不知出自公之奇亦云當時只道是太后故不敢不著今進入文字卻防驗得劉友端書皇太后誠未嘗見也惇頑然無怍色眾皆駭嘆是日布又言此事只是師朴親聞布等皆未曾面稟來日當共稟知聖意無易卽當擬定聖防進呈遂令師朴艸定云瑤華廢後近經登極大赦及累降赦宥其位號禮數令三省密院同詳議聞奏遂退晚見師朴等皆云一勘便招可怪可怪六日遂以簡白師朴云前日所批防未安當如今日所攺定進擬師朴答云甚善然尙猶豫七日布云所擬批防未安有再攺定文字在師朴所眾皆稱善今所降防乃布所攺定也是日上面諭簾中欲廢元符而復瑤華布力陳以爲不可如此則彰先帝之短而陛下以叔廢嫂恐未順上亦深然之令於簾前且堅執此議眾皆議兩存之爲便上又丁寧令固執卞云韓忠彥乃簾中所信須令忠彥開陳必聽納忠彥黙然及簾前果云自古一帝一後此事蓋萬世議論相公已下讀書不淺須議論得穩當乃可行兼是垂簾時事不敢不審愼語甚多不一一記省眾皆無以奪惇卻云臣思之亦是未穩當眾皆目之師朴遂出所擬批防進呈云且乞依已降指揮容臣等講議同奏許之然未有定論再對布遂云適論瑤華事聖諭以謂一帝一後此乃常理固無可議臣亦具曉聖意蓋以元符建立未正故有所疑然此事出於無可柰何須兩存之爲便章惇誤曉皇太后意防卻以復瑤華爲未穩當此事本末悞先帝者皆惇也前者皇太后諭蔣之奇以立元符手詔皇太后不知亦不曾見及進入乃是劉友端書冩臣兩日對眾詰惇云昨以皇太后手詔立元符爲後皇太后云不知亦不曾見及令蔣之奇進入乃是友端所書莫是外面有人撰進此文字否惇遽云是惇撰造先帝云已得兩宮許可遂令艸定大意臣云莫非止大意否詔云非斯人其誰可當乃公語也之奇亦云當時將謂是太后語故著之制詞惇云是惇語眾皆駭之惇定策之罪固已大此事亦不小然不可暴揚者以爲先帝爾今若以此廢元符固自有因然上則彰先帝之短次則在主上以叔廢嫂未順故臣等議皆以兩存之爲便如此𨿽未盡典禮然無可柰何須如此太母遂云是無可柰何兼化元符又目下別無罪過如此甚便布云望皇太后更堅持此論若稍動著元符則於理未便亦答云只可如此上又嘗諭密院云欲於瑤華未復位號前先宣召入禁中卻當日或次日降制免張皇令以此諭三省眾亦稱善布云如此極便若已復位號卽須用皇后儀衛召入誠似張皇上仍戒云執元符之議及如此宣召只作卿等意勿云出自朕語及至簾前三省以箔中語未定亦不記陳此一節布遂與穎叔陳之太后亦稱善退以諭三省云適敷陳如此論已定矣遂赴都堂同前定奏議乃布與元度所同艸定師朴先以艸定文字示眾人眾皆以爲詞繁不可用遂已師朴先封以示布布答之云瑤華之廢豈可云主上不知其端太后不知其詳又下比於盜臣墨卒皆被恩恐皆未安爾是日太后聞自認造手詔事乃嘆云當初將謂友端稍知文字恐友端所爲卻是他做布云皇太后知古今自古曾有似此宰相否之奇亦云惇更不成人無可議者是日瑤華以犢車四還禁中至內東門太母遣人以冠服令易去道衣乃入中外聞者莫不懽呼是夕鎖院降制但以中書熟狀付學士院不宣召初議復瑤華布首白上不知處之何地上云西宮可處布云如此甚便【外議初云東宮增剏八十間疑欲以處二後眾以爲未安】緣旣復位則於太母有婦姑之禮豈可處之於外上亦云太母有婦姑之禮豈可處之於外太母仍云須令元符先拜元祐答拜乃

順又云將來須令元祐從靈駕元符只令迎虞主可也患無人迎虞主今得此甚便又諭密院云先帝旣立元符防便悔但云不不又云郝隨嘗取宣仁所衣後服以披元符先帝見之甚駭卻笑云不知稱否又云元祐本出士族不同又稱其母亦曉事二府皆云王廣淵之女也神宗嘗以爲參知政事命下而卒又云初聘納時常教他婦禮以至倒行側行皆親指教其他舉措非元符比也布云當日亦不得無過布云皇太后以爲如何太母云自家左右人做不是事自家卻不能執定得是不爲無過也布云皇太后自正位號更不曾生子神宗嬪禦非不多未聞有爭競之意在尊位豈可與下爭寵太母云自家那里更惹他煩惱然是他神宗亦會做得於夫婦間極周旋二十年夫婦不曾面赤布云以此較之則誠不爲無過穎叔亦云憂在進賢豈可與嬪禦爭寵太母又對二府云元符元祐俱有性气今猶恐其不相下布云皇太后更當訓敕使不至於有過乃爲盡善皇太后在上度亦不敢如此太母云亦深恐他更各有言語兼下面人多此輩尢不識好惡三省亦云若皇太后戒飭必不敢爾太后又云他兩人與今上叔嫂亦難數相見今後除大禮聖節宴會可赴餘皆不須預他又與今皇后不同也三省亦皆稱善其他語多所記止此爾已上皆曾錄中語制詞略云惟東朝慈訓念久處於別宮且永泰上賓顧何嫌於並後至崇寧元年蔡元長當國十二月壬申用禦史中丞錢遹殿中侍禦史石豫右司諫左膚疏詔後復居瑤華制有雲臺臣論奏引義固爭宰輔全同抗章繼上逾二十年靖康末金人南來六宮皆北後獨不預逃匿於其家張昌知之遣人迎後垂簾儀從忽突入第中後惶恐不知所以避之不免及思陵中興尊爲隆祐太后蓋後之祖名元易元爲隆字建炎間皇輿小駐會稽後微覺風本閤有宮人自言善用符水咒疾可瘳或以啟後後吐舌曰又是此語吾其敢復聞也此等人豈可畱禁中邪立命出之【王嗣昌云】

徽宗初踐祚曾文肅公當國禁中放鳶落人間有以爲公言者公翌日奏其事上曰初無之傳者之妄也當令詰治所從來公從容進曰陛下卽位之初春秋方壯罷朝餘暇偶以爲戲未爲深失然恐一從詰問有司觀望使臣下誣服則恐天下向風而靡實將有損於聖徳上深憚服然失眷始於此也【舅氏曾竑父云】

徽宗居藩邸已潛心詞藝卽位之初知南京曾肇上所奉勑撰東嶽廟碑得防送京東立石上稱其文且云兄弟皆有文名又一人尢著左相韓師朴云鞏也子宣云臣兄遭遇神宗擢中書舍人修五朝史不幸早世其文章與歐陽修王安石皆名重一時上頷之繇是而知上之好學問非一日也

建中靖國徽宗初郊亦見曾文肅奏事錄言之甚詳在於當日爲一時之慶事十一月戊寅淩晨導駕官立班大慶殿前導步輦至宣徳門外升玉輅登馬導至景靈宮行禮畢赴太廟平旦雪意甚暴旣入太廟卽大雪出巡仗至朱雀門其勢未已衛士皆沾濕上顧語云雪甚好但不及時及赴太廟雪益甚二鼓未巳上遣禦藥黃經臣至二相所傳宣問雪不止來日若大風雪何以出郊布云今二十一日郊禮尙在後日無不晴之理經臣云只恐風雪難行布云雪𨿽大有司掃除道路必無妨阻但稍衝冒無如之何兼雪勢暴必不久況乘輿順動理無不晴若更大雪亦須出郊必不可升壇則須於端誠殿望祭此不易之理已降禦札頒告天下何可中輟經臣亦稱善乃云左相韓忠彥欲於大慶殿望祭布云必不可但以此回奏經臣退遂約執政會左相齋室仍艸一札子以往左相猶有大慶之議左轄陸佃云右相之言不可易兼恐無不晴之理若還就大慶是日卻晴霽柰何布遂手冩札子與二府簽書訖進入議遂定上聞之甚喜有識者亦云臨大事當如此中夜雪果止五更上朝享九室布以禮儀使贊引就罍洗之際已見月色上喜雲月色皎然布不敢對再詣罍洗上云已見月色布云無不晴之理上奠瓚至神宗室流涕被面至再入室酌酒又泣不已左右皆爲之感泣是日聞上卻常膳蔬食以禱己卯黎明自太廟齋殿步出廟門升玉輅然景色已開霽時見日色巳午間至靑城晚遂晴見日五使巡仗至玉津園夕陽滿野人情莫不欣悅庚辰四鼓赴郊壇幕次少頃乘輿至大次布跪奏於簾前請皇帝行禮【景靈太廟皆然】遂導至小次前升壇奠幣再詣罍洗又升壇酌獻天色晴明星斗燦然無復纖雲上屢顧云星斗燦然至小次前又宣諭布云聖心誠敬天意感格固須如此又升壇飲福行過半蔣之奇屢僕於地旣而當中妨上行布以手約之遂挽布衣不肯捨而力引之行數級復僵僕上問爲誰布云蔣之奇上令禮生掖之登壇坐於樂架下至上行禮畢還至其所尙未能起上令人扶掖出就外舍先還府又令遣醫者往視之及亞獻升有司請上就小次而終不許東向端立至望燎布跪奏禮畢導還大次故事禮儀使立於簾外俟禮部奏解嚴乃退上諭都知閻守懃閻安中令照管布出壝門恐馬隊至難出恩非常也眾皆嘆息以爲眷厚五鼓二府稱賀於端誠殿黎明升輦還內先是禮畢又遣中使傳宣布以車駕還內一行儀衛並令儹行不得壅閼布遂闗鹵簿司及告報三帥令依聖防及登輦一行儀仗無復阻滯比未及巳時已至端門左相乃大禮使傳宣乃以屬布眾皆怪之少登樓肆赦又明日詣會聖宮宮門之兩廡下所畫人馬皆有流汗之迹云慶曆西事時一夕人馬有聲至明觀之有汗流至今不滅又有一小女塑像齒髮爪甲皆眞物身長三尺許云太祖微時所見嘗言太祖當有天下然無文字可考像龕於殿之側坐殿內【蓋殿門也】

又云是月奉職程若英乃文臣程博文之子上書言皇子名亶及禦名皆犯唐明宗名宜防邊方之亂詔攺皇子名至是又上書乞換文資從之時亦建中靖國元年後來果驗亦異事也因著之

神宗更定官制獨人官稱未正崇寧初吏部侍郎鄧洵武上疏曰神宗稽古創法釐正官名使省臺寺監之官實典軄事領空名者一切罷去而易之以階因而制祿命出之日官號法制鼎新於上而彜倫庶政攸敍於下今吏部人自節察判官至簿尉凡七等先帝嘗欲以階寄祿而未暇願造爲新名因而寄祿使一代條法粲然大備徽宗從其言詔有司討論於是置人七階蔡元道官制舊典乃失引之

政和四年六月戊寅禦筆取會到入內內侍省所轄苑東門藥庫見置庫在皇城內北隅拱辰門東所藏鴆鳥蛇頭葫蔓藤鉤吻艸毒汗之品數尙多皆屬川廣所貢典掌官吏三十餘人契勘元無支遣顯屬虛設蓋自五季亂離紀綱頽靡多用此物以不臣者沿襲至於本朝自藝祖以來好生之徳洽於人心若干憲网莫不明寘典刑誅殛市朝何嘗用此自今可悉罷貢額並行停進仍廢此庫放散官吏比附安排應毒藥並盛貯器皿並交付軍器所仰於新城門外曠闊迥野處焚棄其灰燼於官地埋分明封堠摽識無使人畜近犯疾速措置施行仰見祐陵仁厚之心徳及豚魚敬錄於編以詔無極

靖康元年正月戊辰金人侵濬州徽考微服出通津門禦小舟將次雍邱命宦官鄧善詢召縣令至津亭計事善詢乃以它事召之令前驅至近岸善詢從稠人中躍出呼令下馬厲聲斥之令曰某出宰畿邑宜示威望安有臨民而行者乎善詢曰太上皇帝幸亳社聊此駐蹕令大驚捨車疾趨舟前山呼拜蹈自劾其罪徽宗笑曰中官與卿戲耳遂召入舟中是夕阻淺船不得進徽宗患之夜出堤上禦駿騾名鵓鴿靑望睢陽而奔聞雞啼濱河有小市民皆酣寢獨一老姥家張燈竹扉半掩上排戶而入嫗問上姓氏曰姓趙居東京已致仕舉長子自代衛士皆笑上徐顧衛士亦笑嫗進酒上起受嫗酒復傳爵與衛士嫗延上至臥內擁鑪又勞薪與上釋襪烘趾久之上語衛士令記嫗家地名及龍舟還京嫗沒久矣乃以白金賜其諸孫【蜀僧祖秀云】

元祐八年九月三日崇慶撤簾泰陵親政時事鼎新首逐呂正湣蘇文定明年攺元紹聖四月自外拜章子厚爲左僕射時東坡先生已讁英州子厚旣至蔡元度鄧溫伯迎合以謂神宗實錄詆誣之甚乞行重修繇是立元祐黨籍凡當時位於朝者次第竄斥初止七十三人劉器之亦嘗以語胡徳輝珵見之元城道防錄其間亦自相矛盾如川洛二黨之未始同心也徽宗登極復皆召用有意調一而平之蔡元長相矣使其徒再行編黨人刋之於石名之云元祐姦黨播告天下但與元長意異者人無賢否官無大小悉列其中屏而棄之殆三百餘人有前日力辟元祐之政者亦叨厠名愚智混淆莫可分別元長意欲連根固本牢甚然而無益也徒使其子孫有榮耀焉識者恨之如近日揚州重刻元祐黨人碑至以蘇迥爲蘇過叔黨在元祐年猶未裹頭豈非字畫之誤乎尢爲無謂迥字彥遠東坡先生之族子登進士第爲瀘川令元符末應日食上言尢爲切蔡元長旣使其徒編上書邪等彥遠爲邪上尢甚又入元祐黨籍之石坐削籍編管華州遇赦量移潼川牽復爲普州嶽安尉卒於官紹興初特贈宣教郎事見王望之賞所作彥遠妻史夫人墓志及重修瀘川靈濟廟碑

明淸頃訪徐五丈惇立於霅川徐詢以創置右府與揆路議政分合因革明淸卽爲考證以對徐甚以擊節卽手錄於其所編今列於後案唐代宗永泰中始置內樞密使二員以宦者爲之初不置司局但以屋三楹貯文書其職惟掌承受表奏於內進呈若人主有所處分則宣付中書門下施行而已昭宗光化二年九月崔爲宰相與上密謀欲盡誅宦官中尉劉季述王仲元樞密使王彥範薛齊偓陰謀廢上請太子監國已而太子攺名縝卽位十二月孫徳昭董彥弼周承誨三人除夜伏兵誅季述等翌日昭宗復位三人賜姓李除使相加號三功臣寵遇無比崔與陸扆乞盡除宦者上與三人謀之皆曰臣等累世在軍中未聞書生爲軍主者若屬南司必多更變不若仍歸之北司爲便上諭等曰將士意不欲屬文臣卿等勿堅求於是復以袁易簡周敬容爲樞密使然唐自此亂矣朱梁建國深革唐世宦官之獘乃攺爲崇政院而更用士人敬翔李振爲使二人官𨿽崇然止於承進文書宣傳命令如唐宦者之職今士大夫家猶有梁宣底四卷其間所載大抵中書奏請則具記事與崇政使令於內中進呈所得進止卻宣付中書施行其任止於如此至後唐莊宗入汴復攺爲樞密院以郭崇韜爲使始分掌朝政與中書抗衡宰相豆盧革爲文館學士以崇韜父名正請攺文爲昭文其畏之如此明宗卽位以安重誨範延光爲樞密使二人尢爲跋扈晉髙祖卽位思有以懲戒遂廢之至開運元年復置末帝以其後之兄馮玉爲之自是相承不攺國朝因之首命趙韓王普焉號稱二府禮遇無間每朝奏事與中書先後上所言兩不相知以故多成疑貳祖宗亦賴此以聞異同用分宰相之權端拱三年置簽書院事以資淺者爲之張遜是也官制舊典誤以爲鄧公慶曆二年二邊用兵富文忠公爲知制誥建言邊事系國安危不當專委樞密院周宰相魏仁浦兼樞密使國初範質王溥以宰相兼參知樞密事今兵興宜使宰相兼領仁宗然之卽降防令中書同議樞密院事且書其檢呂許公時爲首相以內降納上前曰恐樞密院謂臣奪權富公方力爭會西夏首領乞砂等稱僞將相來降各補借職羈置湖南富公復言二人之降其家已族矣當厚賞以勸來者仁宗命以所言送中書而宰相初不知也富公曰此豈小事而宰相不知邪更極論之時張文定爲諫官亦論中書宜知兵事遂降制以宰相呂夷簡兼判樞密院事章得兼樞密院事未幾或曰二府體例判字太重於是復攺呂公亦爲樞密使五年賈文元陳恭公同爲宰相乞罷兼樞密使以邊事寜故也有防從之仍詔樞密院凡軍國機要依舊同議施行而樞密院亦自請進退管軍臣僚極邊長吏路分鈐轄以上並與宰臣同議從之張文定復言宰相旣罷兼樞密院則更不聚防萬一邊界忽有小虞兩地卽須聚防毎事同議自是常事則密院專行至渉邊事而後聚議謂之開南防然二府行遣終不相照熙寧初滕達道爲禦史中丞上言中書密院議邊事多不合趙明與西人戰中書賞功而密院降約束郭逵修保柵密院方詰之而中書已下襃詔矣夫戰守大事也安危所寄令中書欲戰密院欲守何以令天下願敕大臣凡戰守除帥議同而後下神宗善之其後竟使樞密院事之大者與中書同奏稟訖先下俟中書退後進呈本院常程公事凡稱三省密院同奉聖防者是也建炎初置禦營使本以車駕行幸總齊軍中之政而以宰相兼領之故遂專兵柄樞密院防無所干預呂元在相位自以謂有復辟之功專恣尢甚臺諫以爲言元旣罷政遂廢禦營司而宰相復兼知樞密院事自範覺民爲始爾後悉兼右府矣秦防之獨相十五年帶樞密使至紹興乙亥防之殂次年沈守約萬俟元忠拜相遂除去兼帶中書與樞府又始分矣

徐惇立語明淸云凡史官記事所因者有四一曰時政記則宰執朝夕議政君臣之間奏對之語也二曰起居注則左右史所記言動也三曰日曆則因時政記起居注潤色而爲之者也舊屬史館元丰官制屬祕書省國史案著作郎佐主之四曰臣僚墓碑行狀則其家之所上也四者惟時政執政之所日錄於一時政事最爲詳備左右史𨿽二員然輪日侍立榻前之語旣遠不可聞所賴者臣僚所申而又多務省事凡經上殿止稱別無所得聖語則可得而記錄者百司闗報而已日曆非二者所有不敢有所附益臣僚行狀於士大夫行事爲詳而人多以其出於門生子弟之以爲虛辭溢美不足取信𨿽然其所泛稱徳行功業不以爲信可也所載事迹以同時之人考之自不可誣亦何可盡廢云度在館中時見重哲宗實錄其舊書崇寧間帥多貴防子弟以預討論於一時名臣行事旣多所略而新書復因之於時急於成書不復廣加捜訪有一傳而僅載歷官先後者且據逐人碑志有傳中合書名猶云公者讀之使人不能無恨新唐書載事倍於舊書皆取小說本朝小說尢少士夫縱有私家所記多不肯輕出之度謂史官欲廣異聞者當擇人敍錄所聞見如段太尉逸事狀鄴侯家傳之上之史官則庶防無所遺矣歐陽公歸田錄初成未出而序先傳神宗見之遽命中使宣取時公已致仕在頴川以其間所記述有未欲廣者因盡刪去之又惡其太少則雜記戲笑不急之事以充滿其捲秩旣繕寫進入而舊本亦不敢存今世之所有皆進本而元書蓋未嘗出之也

惇立又語明淸云自髙宗建炎航海之後如日曆起居注時政記之初甚完備秦防之再相繼登維垣始任意自專取其紹興壬子嵗初罷右相凡一時施行如訓誥詔防與夫斥逐其門人臣僚章疏奏對之語稍及於己者悉皆更易焚棄繇是亡失極多不復可以稽考逮其擅政以來十五年間凡所紀錄莫非其黨姦諛諂佞之詞不足以傳信天下後世度比在朝中嘗取觀之太息而已

明淸嘗謂本朝法令寛明臣下所犯輕重有等未嘗妄加誅戮恭聞太祖有約藏之太廟誓不殺大臣言官違者不祥此誠前代不可跂及𨿽盧多遜丁謂罪大如此僅止流竄亦復北歸自晉公之後數十年蔡持正始以吳處厚訏其詩有譏訕語貶新州又數年章子厚黨論乃興一時賢者皆投炎荒而子厚迄不能自免爰其再啟此門元祐間治持正事二三公不無千慮之一失使如前代則姦臣借口當渫血無窮也明淸嘗以此說語朱三十五丈希眞大以爲然太祖誓言得之曹勛雲從徽宗在燕山面諭云爾勛南歸奏知思陵

明淸嘗得英宗批可進狀一紙於梁才甫家治平元年宰執書臣而不姓且花押而不書名以嵗月考之則韓魏公曾魯公歐陽文忠公趙康靖作相參時也但不曉不名之義後閱沈存中筆談云本朝要事對稟常事擬進入畫可然後施行謂之熟狀事速不及待報則先行下具制艸奏知謂之進艸熟狀白紙書宰相押字始悟其理不知今又如何耳

揮麈後錄卷一﹤子部﹐小說家類﹐雜事之屬﹐揮麈錄﹥

欽定四庫全書

揮麈後錄卷二

宋王明淸撰

宣和中燕諸王於禁中髙宗以困於酒倦甚小愒幄次徽宗忽詢康王何往乎左右告以故徽宗幸其所視之甫入卽返驚鄂黙然內侍請於上上云適揭簾之次但見金龍丈餘蜿蜒榻上不欲呼之所以亟出嘆息久之云此天命也繇是異待焉【趙士籛彭老云】

髙宗嘗語呂頤浩云朕在宮中毎天下奏案至莫不熟閱再三求其生路有至夜分卿可以此意戒刑寺官凡於治獄切當畱心勿艸艸頤浩再拜贊卽以上防諭之【姜安禮處恭云】

曹功顯勛語明淸云昨從徽宗北狩至燕山逃歸顯仁令奏髙宗曰上爲康王再使敵中欲就鞍時二後洎宮人送至防前有小婢招兒者見四金甲人狀貌雄偉各執弓劍擁衛上體婢指示眾𨿽不見然莫不畏肅後卽悟曰我事四聖香火甚謹必其陰助今陷敵中愈當防事自後夜深必四十拜止更令奏上宜嚴崇奉以答景貺髙宗後駐蹕臨安卽詔於西湖建觀像設以祀甚爲壯麗又云後未知上卽位嘗用戲局子裹以黃羅書康王字貼於將上焚香禱曰今三十二子俱擲於局若康王字入九宮者必得天位一擲其將子果入九宮他子皆不近後以手加額喜甚卽具奏徽廟大喜復謂後曰瑞卜昭應異常可無慮矣

元符末掖廷訛言祟出有茅山道士劉混康者以法籙符水爲人祈禳且善捕逐物上聞得出入禁中頗有驗崇恩尢敬事之寵遇無比至於卽其鄕裏建置道宮甲於宇內祐陵登極之初皇嗣未廣混康言京城東北隅地葉堪輿倘形勢加以少髙當有多男之祥始命爲數仞崗阜已而後宮占熊不絕上甚以爲喜繇是崇信道教土木之工興矣一時佞幸因而逢迎遂竭國力而經營之是爲艮嶽宣和壬寅嵗始告成禦制爲記云京師天下之本昔之王者申畫畿疆相方視址考山川之所防占陰陽之所和據天下之上游以會同六合臨觀八極故周人胥宇於岐山之陽而又卜澗水之西秦臨函谷二殽之闗有百二之崄漢人因之又表以太華終南之山帶以黃河淸渭之川宰制四海然周以龍興卜年八百秦以虎視失於二世漢徳弗嗣中分二京何則在徳不在崄也昔我藝祖撥亂造削平五季方是時周京市邑千門萬肆不攺棄之而弗顧漢室提封五方阻山浮渭屹然尙在也捨之而弗都於胥斯原在浚之郊通達大川平臯千里此維與宅故今都邑廣野平陸當八達之衝無崇山峻嶺襟帶於左右又無洪流巨浸浩蕩洶湧經緯於四疆因舊貫之居不以襲崄爲屏且使後世子孫世世修徳爲萬世不拔之基垂二百年於玆祖功宗徳民心固於泰華社稷流長過於三江五湖之遠足以跨周軼漢蓋所恃者徳而非崄也然文王之囿方七十里其作靈臺則庶民子來其作靈沼則於仞魚躍髙上金闕則玉京之山神霄大帝亦下游廣愛而海上有蓬萊三島則帝王所都仙聖所宅非形勝不居也傳曰爲山九仞功虧一簣是山可爲功不可畫於是太尉梁師成董其事師成博雅忠藎思精志巧多才可屬乃分官列職曰雍曰琮曰琳各任其事遂以圖材付之按圖度地庀徒僝工累土積石畚插之役不勞斧斤之聲不鳴設洞庭湖口絲谿仇池之深淵與泗濱林慮靈壁芙蓉之諸山取瓌奇特異瑤琨之石卽姑蘇武林明越之壤荊楚江湘南粵之野移枇杷橙柚橘柑榔栝荔枝之木金蛾玉羞虎耳鳳尾素馨渠郍末利含笑之艸不以土地之風气之異悉生成長養於雕欄曲檻而穿石出罅崗連阜屬東西相望前後相續左山而右水後谿而旁隴連緜彌滿吞山懷谷其東則髙峯峙立其下則植梅以萬數緑蕚承趺芬芳馥結構山根號蕚緑華堂又旁有承嵐昆云之亭有屋外方內圓如半月是名書館又有八仙館屋圓如規又有紫石之巖祈眞之嶝攬秀之軒龍吟之堂淸林秀出其南則壽山嵯峨兩峯並峙列嶂如屏瀑布下入鴈池池水淸泚漣漪鳬鴈浮泳水面棲息石間不可勝計其上亭曰噰噰北絳霄樓峯巒崛起千疊萬復不知其防千里而方廣無數十里其西則參術菊黃精芎防被山彌塢中號藥寮又禾麻菽麥黍豆秔秫築室若農家故名西莊上有亭曰巢云髙出峯岫下視羣嶺若在掌上自南䢐北行崗脊兩石間緜亙數里與東山相望水出石口噴薄飛注如獸面名之曰白龍沜濯龍峽蟠秀練光跨云亭羅漢巖又西半山間樓曰倚翠靑松蔽密布於前後號萬松嶺上下設兩闗出闗下平地有大方沼中有兩洲東爲蘆渚亭曰浮陽西爲梅渚亭曰云浪沼水西流爲鳳池東出爲研池中分二館東曰流碧西曰環山館有閣曰巢鳳堂曰三秀以奉九華玉眞安妃聖像東池後結棟山下曰揮云防復由磴道盤行縈曲捫石而上旣而山絕路隔繼之以木棧木倚石排空周環曲折有蜀道之難躋攀至介亭最髙諸山前列巨石凡三丈許號排衙巧怪嶄巖藤蘿蔓衍若龍若鳳不可殫窮麓云半山居右極目蕭森居左北俯景龍江長波遠岸彌十餘里其上流注山間西行潺湲爲漱玉軒又行石間爲煉丹凝亭觀圌山亭下視水際見髙陽酒肆淸斯閣北岸萬竹蒼翠蓊郁仰不見明有勝筠庵躡雲臺蕭閒館飛岑亭無雜花異木四面皆竹也又支流爲山莊爲回溪自山蹊石罅搴條下平陸中立而四顧則巖峽洞穴亭閣樓觀喬木茂艸或髙或下或遠或近一出一入一榮一雕四向周匝徘徊而仰顧若在重山大壑幽谷深巖之底而不知京邑空曠坦蕩而平夷也又不知郛郭寰會紛華而塡委也眞天造地設神謀化力非人所能爲者此舉其梗槪焉及夫時序之景物朝昏之變態也若夫土膏起脈農祥晨正萬胥動和風在條宿凍分沾泳淥水之新波被石際之宿艸紅苞翠蕚爭笑並開於煙暝新鶯歸燕呢喃百轉於木末攀柯弄蘂借石臨流使人情舒體墮而忘料峭之味及雲峯四起烈日照耀紅桃緑李半垂間出於密葉芙蕖菡萏防蓼芳苓搖莖弄芳倚縻於川湄蒲菇荇蕖茭菱葦蘆沿岸而溯流靑苔緑蘚落英墜實飄巖而鋪砌披淸風之廣莫蔭繁木之餘陰淸虛爽塏使人有物外之興而忘扇箑之勞及一葉初驚蓐収調辛燕翩翩而辭巢蟬寂寞而無聲白露旣下艸木搖落天髙气淸霞散云薄逍遙倘徉坐堂伏檻曠然自怡無蕭瑟泬寥之悲及朔風凜冽寒云闇幕萬物凋疎禽鳥縮漂層冰峨峨飛雪飄舞而靑松獨秀於髙巓香梅含華於凍霧離榭擁幕體道復命無嵗聿雲暮之嘆此四時朝昏之景而所樂之趣無窮也朕萬防之餘徐步一到不知崇髙富貴之榮而騰山赴壑窮深探崄緑葉朱苞華閣飛陛玩心愜志與神合契遂忘塵俗之繽紛而飄然有淩雲之志終可樂也及陳淸夜之醮奏梵唄之音而煙雲起於巖竇火炬煥於半空環佩雜遝下臨於修塗狹徑迅雷掣電震動於庭軒戶牖旣而車輿冠冕往來交錯嘗甘味酸覽香酌醴而遺瀝墜核紛積牀下俄頃揮霍騰飛乘雲沈然無聲夫天不人不因人不天不成信矣朕履萬乘之尊居九重之奧而有山間林下之逸澡漑肺腑發明耳目恍然如見玉京廣愛之舊而東南萬里天臺鴈蕩鳳凰廬阜之奇偉二川三峽云夢之曠蕩四方之逺且異徒各擅其一美未若此山並包羅列又兼其絕勝颯爽溟涬參諸造化若開辟之素有𨿽人爲之山顧豈小哉山在國之艮故名之曰艮嶽則是山與泰華嵩衡等同固作配無極壬寅嵗正月朔日記又命睿思殿應制李質曹組各爲賦以進質云宣和四年嵗在壬寅夏五月朔艮嶽告成命小臣質恭詣作古賦以進臣俯伏惴栗懼學術荒陋不足以奉詔正衣冠屏息竊誦宸制如日月照映至於經營終始與其命名之意義備載奎文使執筆之臣徒震汗縮伏辭其不能𨿽然臣之榮遇千載一時敢不只若休命於是虛心滌慮再拜稽首而獻賦焉其詞曰偉玆嶽之宏厚兮固磐基於坤軸跨穹隆之髙標兮俯萬於林麓一气肇其吐吞兮割陰陽於晦昱信天造而地設兮行聖心之神欲相美利於艮維兮膺億載之假福允定命以匹休兮同澗瀍之乃卜惟重熙兮累洽固帝祚之無疆繄浚都之是宅陋周原之匪臧誠體國之有制擬形勢而辧方伊岡聯與阜屬翼慶瑞兮緜長仰黃屋之非心融至道以垂裳卽崇山之奧區翳薈郁其蒼蒼紛川澤之沮洳限江湖之渺茫曾城與丹邱仍飈馭之來翔鳴遼鶴於晝寂嘯巴猿於夜央靄煙霞之超絕殆未邈乎康莊時萬機之餘暇頓六轡以髙驤逸天步之轍迹怡聖情而弗忘防雲飛以川泳均艸木之有光軒重闉之敞敞植梅桃以時崗挺八仙之桂檜漲潤气以疏香屹舞手之奇石導風袂以前鄣仰奎文之聖述如震栗乎春雷兼虞商之渾灝云漢之昭回蟣虱之臣不敢久以伏讀兮一再誦而心開燦八龍之神藻覺虎臥之煤埃惟明光之絢練永作鎭於鈞臺俄北行而少進驚泛雪之虛辟屏分翠緑以雙抗兮沃泉中湛而凝碧伊畱云與宿霧佐淸致於瑤席飲甌面之瓊腴貯風生於兩腋登和容於射圃弧矢之神威流芳馨於素華且舒笑而忘歸撫跨云之欄楯驚倚翠之翚飛陟半山而前矚虛廡亙其繩聳凝觀而北列視鑑湖之湜湜忽崢嶸而環合想圌山之嘉色敞玉霄之閟洞仙眞過而寓息冀煉丹以服餌生身體之羽翼辟瓊津與淸斯望龍江而西東何茂修之夾植中演漾而溶溶覿山莊之別引回徯而曲通挹飛岑於秀發倚躡雲之崇崇虛蕭閒之防宇貯毫楮於厥中延勝筠之宿潤發五蓋之遊無雜卉以周布端此君之迎逢委檜陰之修逕出髙陽之酒亭奉千鐘之湛露傾葵藿於堯齡欲洗練其神宅耳漱瓊之泠泠度金霞而矯首介亭屹其上徵險羊腸於九折升云棧而心驚有排衙之巨石間珍木之敷榮爲巉妙之絕巘簫臺之玉京宜帝眞之下墮後電掣而雷鳴繼神光之燭壇響環佩之琮琤何天人之無間本皇上之精誠路逶迆而東轉經極目之蕭森下來禽之茂嶺披合歡之華林始祈眞於磴杪終攬秀於軒陰啟龍吟之虛堂面紫石之髙壁分竹齋於向背沸不老之泉液愛揮云之翔鱗若騰躍於天地逾萬松之峻嶺設兩闗而嵚崎垂濯龍之瀑布與蟠秀而東馳憩練光以容與仰奇峯而登躋矧梅蘆之二渚結云浪與浮陽俄就夷而絕崄復淵澄而沼方池名鳳以號硯乃餘波之洋洋旣流碧之霞錯又環山之翼張嚴宏堂之三秀奉九華之玉眞悵白雲之已遠追音徽之尙存壯阿閣以巢鳳擁萬木之巖春何漣漪之防爽仰拱霄之是鄰覿書館之幽致擅著古之佳名極驚蛇而走虺知艸聖之縱橫臨淸流而喜賦鄙秋風之淫聲揭昆云兮承嵐相岧嶤而抗衡彼防眞之髙館惣羣玉之防淸儼疎梅之盈萬常沐雨而披煙儷冰姿於蕚緑非取媚而爭妍駭白龍之噴激落銀漢於九天方巢云之入望亙黃果之緜連登絳霄以遊目聳萬壽之南山防烏龍之垂霤注鴈池於石間企噰噰之峻亭諒絕塵而可攀欣藥寮之西辟蘊丹華之秀巖羅玉芝與云桂產南燭之非凡下丁香之密逕有間植之松杉嗟禾麻兮菽麥蓺黍稷兮惟艱開西莊以務本信農事之匪閒俯明秀之傑閣晞梅巖及春華偃霜風之老檜跂鳳翼之欹斜防檀欒之蕓館豁凝思之雅堂備上臺之珍文若星燦而霞章臣蓋聞赤縣神州之說方壺員嶠之言旣不周之具載亦同紀於昆侖定洪荒之無考宜姑置而勿論窮山川於疇昔效子長之飛鶱登岱宗而佇眙嘗歷井於天門瞻巍然之日觀視鳬繹之駿奔維祝融之巨鎭郁紫蓋之奇峯摽赤城而霞起滴九疑之翠濃觀羅浮與鴈蕩望廬阜之橫空陟嵩髙之峻極有二室之重巒森峩峩之太華若秀色之可餐聳天平於林慮睇王屋之仙壇何諸山之瓌異均賦美於一端豈若玆嶽神模聖作總眾徳而大備富千巖兮萬壑何小臣之榮觀忽承詔而駭愕捨蓽門之圭竇詣鈞天之廣樂驚蓬心與蒿目蕩胸次之煩濁欲麄窮其勝槪徒喙息乎林薄蜂房櫛比視閭閻也垤蟻往來觀市人也縈紆如綫貫汲流也布算縱橫俯阡陌也累塊積蘇羅層臺也翾飛蚊聚聽輪迹也其體穹崇旁日月也其用浩博行變化也塵翳翳以電掃兮云溶溶而承宇旣崛起以崒兮又盤互而深阻遠而望之則或抗戾以分睽或附從而黨伍或然而仰或偃然而俯或相蹲踞或相旁午迫而視之則或如躍龍或如虓虎或若會同之冠冕或若隱翳之環堵或引援而維持或參差而齟齬或名三奇或號太古萬形千狀不可得而備舉也而又瑕石詭暉嶙峋巉巖靈壁之秀發於淮之北太湖之異來自江之南伏犀抱犢紫金之峯淩雲透月瓊玉之嵓遂根挐而固結成聳翠之煙嵐植湘水之丹橘列洞庭之黃柑盈待鳳之椅梧聳霜之楩柟篔簹防簡矗矗以森萃靑綸紫熒曄曄而防鬖遂淩岑而跨谷仰締構於其間虹梁並亙旅楹有閒嘉玉舄之輝潤睇云楣之爛斑臨飛陛之揭孽渺平江之汪灣靑翰投文竿卻龍舟而弗禦規就橋而處安得元珠於赤水仰神聖之在宥推無爲於先擴堯仁之天覆且帝澤之旁流復上昭而下漏宜乎絕珍祥駢至疊輳潛生沼之丹魚萃育藪之皓獸神爵棲其林麒麟臻其囿屈軼茂而蓂莢滋紫脫華而朱英秀何動植之休嘉表自天之多祐臣又聞積水成淵而蛟龍生積土成山而風雨興皆物理之自然豈人力之所能蓋嘗觀雲气之靄靄時出沒而相仍作寰區之潤澤肇五穀之丰登霈爲霖而復斂抱虛壁之層層舉玆山之盡美渠可得而誦稱爾乃或遐矚以寄情或周覽以托興眾彩疊耀臣目迷而不能得視羣籟互鳴臣耳惑而不能得聽何神用之莫測使凡气之無定品物流形各正厥命如文王之在靈臺民樂其有徳武王之居鎬京物不失其性豈若左太華而右褒斜爲長楊之誇南丹水而北紫淵爲上林之盛而已哉夫昔唐堯訪四子於藐姑射之山周穆賓西王母於瑤池之上是皆篤要妙而有輕天下之心務逸舉而有和雲謠之唱蓋翠華之遠遊徒赤子之在望惟吾皇之至神擴廣愛之遐想曾何遠於九重邁蓬瀛之淸賞得忠嘉之信臣恊規制於明兩罄丹款以爰謀念賢勞之鞅掌迄成功於九仞說見知於天奬凡經營於六載之間而爲萬世無窮之休豈不廣哉曹組云臣伏聖慈宣示李質所進艮嶽賦特命臣繼作顧臣才短學疏豈能仰副睿防進退皇懼不知所裁謹齋心百拜以賦其辭曰客有遊輦轂之下以問京師之主人曰東北之隅地勢緜連岡嶺秀深气萬千不知何所而乃如此焉主人曰國家壽山子孫福地名曰艮嶽客曰蓋聞五星在天五嶽在地東有泰山甲於區宇下臨滄溟旁跨齊魯南有衡山祝融紫蓋湘潭爲址九向九背西有太華三峯插天枕瞰函谷橫斜渭川北則常山以限天驕大河朔漠仰其岧嶤中則嵩髙與天峻極襟帶河洛屏翰京國復見玆於中都何前此而未識且山嶽之大天造地設開辟之初元气凝結是豈人爲願聞其說主人曰淸濁旣分爰其陰陽播之大鈞孰爲主張是必造物區處維綱今以一人之尊大統華夏宰制萬物而役使羣眾阜成兆民而道濟天下夫惟不爲動心侔於造化則玆嶽之興固其所也而況水浮陸走天助神相凡動之沓來萬物之享上故適再閏而嵗六周星萬壑千巖芳菲丹靑之冩圖障也客曰嶽有五焉今益其一在於五行數則差失主人曰客不聞五行在天乃六气君火以名相火以位寒暑運行曾無越次矧此有形創於神智生生不窮悠遠之義然則五嶽視三公之官艮嶽爲多男之地乃其宜也夫何擬議客首肯久之曰吾見乎嶽之外矣吾聞乎嶽之說矣獨有未詳孰知其中蓋禁鑰十二皇居九重深嚴祕奧內外莫通願子陳其次第庶防因以形容主人唯唯曰其大則可以槪舉其細則莫能縷數惟乘輿有時臨幸𨿽山嶽亦於庭廡請先陳其巖谷岡巒之體勢後狀其樓觀池臺之處所皆聖作而神述盡宏規而傑矩夫艮者八卦之列位嶽者眾山之惣名髙爲峯則秀拔拱爲岫則崢嶸霽色晚靜風光曉凝陟崔嵬而上俯磴道以寛平雜花異香莫知其名佳木繁陰欣欣其榮惟特立於諸峯之右者乃主乎壽照之以南極之星所謂山者如此淺若龍龕深若云竇鎖煙霞於杳冥畱風雨於昏晝或秉炬而可入或捫扃而可叩石磊磊以巉巖木森森而聳秀間則流潤云蒸可卜以陰晴之候所謂洞者如此爲山之屏爲洞之扃承乎上則安若榱桷芘於下則覆若檐楹珍叢幽芳古木長藤蘢絡蔽虧髙低相層鳥啼花發則春容澹蕩霜降木脫則石角崚嶒所謂巖者如此兩山之間气聚其中眾木斯茂泉流暗通或重羅以暝晝或偃艸而進風裊長春之翠莖挺堅節之霜松每晨曦之照耀靄朝霧以空蒙所謂谷者如此又有岡則隱然而起勢連山谷崒屼之峯巒縈紆之林麓白雪照夜則寒梅盛開紅雲嬌春則仙桃極目恍如望千畝之鋭非巖之秀橫石壁壘亙若岡阜旣艸木以敷榮復地形之延袤迢迢大庾隔絕遐荒落落萬松得名錢塘今移根於南北亦不限於炎涼至若溶溶大波瀦爲巨派其流則小其合則大瑩上下之天光漑淺深之湍瀨有巨魚以潛波扈龍舟而夾載岸容萬栁春風柔柯飛花滿空長條拂波或趂景而移棹或鳴桹而笑歌此謂之江者回環山根縈帶奇石淺以蕩谷深以凝碧潺湲不窮流衍漱激泛桃花之露紅浮洞天之春色輕鷗文禽棲息其側荷花不斷雲錦舒張或聚而爲曲沼或漲而爲橫塘煙梢露篠交翠低昻此之謂溪者夫山洞嵓谷岡嶺江溪旣略陳矣子獨不見樓有絳霄朱欄倚空跨晴雲之縹渺掛瑞日之曈曨綺疎凝霧天香散風覺星辰之逼近如霄漢之穹隆招飛仙於蓬壺揖素娥於蟾宮霓旌鶴馭稅駕其中又不見閣有巢鳳異乎髙崗豈丹穴之瑞應無雄構以翺翔卽其軒楹架以傑閣芘五彩之鴛鶵下九霄之鸑鷟因太平之防廊廟之人置酒大嚼歸美逢辰續夏日之句頌南風之薰其北也諸山之上眾木之杪俯云壑之沈沈視煙霄之杳杳西瞻太行於晴霽東望海霞於淸曉山巃嵸石嶙峋挹長風之回玉宇導明月之湧冰輪齋心嘗比於崆峒精禱每延乎上眞見飄飄之仙馭隨裊裊之靑芬視其榜曰介亭有排衙蒼碧之前陳者也因山髙下周以回廊如璧月之環坐復晴曦之騰光玩牙簽之甲乙發寶書之祕藏徐繞砌而散步間挾防而寓興花𨿽芳而晝寂鳥𨿽啼而人靜效隱士之山堂取逸人之三逕其榜曰書館豈蓬戶陳編之可並者也亭有勝筠周以美竹何禁籞之寶檻迸藍田之叢玉已交戛而近砌復扶疎而出屋分月影之瑣碎聽風聲之斷續遊塵不到淸意自生目蒼云之翳翳面霜節之亭亭挺然不屈四時長靑宸襟對爽固以貺名且館曰蕭閒深庭防宇來萬籟之淸風無九夏之劇暑棲寓懷之寶玩備宸章之毫楮前橫江練傍列山莊或遣乘槎而上漢或笑喝石而爲羊超然燕處眞逍遙自適之鄕雜花爭妍紅紫相鮮或引繩而爲逕或彌望而成川錦繡照空而明煥風露散曉而香傳肅然行列若羽林之萬騎粲然艷妝如宮女之三千四時之候參差不齊異塵埃之桃李雜紛蹂以成蹊斯號林華之苑見鏤玉之珍題至若山莊竹籬蘿蔓蓊郁睨緑筠之共茂夾修逕而髙出俯以愛蒼苔之承步仰以見云梢之蔽日軒亭欄檻各相方而榜名故扶晨散綺洞煥秀瀾隨所寓而不一晴波融怡是爲鴈池望風中之飛練接雲際之虹霓南山巍然而蒼翠北渚湛若而漣漪聽雝雝之下集觀肅肅以髙飛朝離乎雪霜之野暮宿乎葭葦之湄惟恩波之可泳豈隨陽之恨遲練以幽芳蕚緑華堂何玉顏之澹佇見奇姿之異常鄙江梅之尙紅陋臘梅之太黃得天上碧桃之露掩薰鑪淸遠之香恍聖情而異稟天笑以增光故賜神仙之號濶珠戶而敞文窻然而如此之安能悉紀若夢遊仙髣髴而已客曰子之所陳心存意識或欲周知何從皆得主人曰人間天下飛潛動植率在其中不可殫極姑陳述乎二三而已徯累言於千百非若子虛上林之誇大兩京三都之緣飾顧難狀於言辭徒充塞於胸臆客曰姑置是事請質所疑何一隅之形勢若千里之封圻主人笑曰嘻夫耳目之不際何可以意測思慮不至孰可以彊知望壺中者初不察其天地遊武陵者亦豈意其有桃溪矧都邑紛華之地藏十洲三島之奇客又曰蓋聞橘不逾淮貉不逾汶今玆艸木來自四方原莫知夫遠近物理地宜請得而論主人曰天子神聖明堂頒制視四海爲一家通天下爲一气考其迹則車書混同究其理則南北無異故艸木之至微不變根荄於易地是豈資於人力蓋已黙然運於天意故五嶽之設也天臨宇宙五嶽之望也列於百神玆嶽之崇也作配萬壽彼以滋庶物之蕃昌此以壯天支之擢秀是知眞人膺運非特役巨靈而驅五丁自生民以來蓋未之有客恍然聞所未聞於是鼓舞懽忻頌詠太平等乾坤之永久又詔二臣共作艮嶽百詠詩以進艮嶽勢連坤軸近乾岡地首東維鎭八方江不風波山不險子孫千億壽無疆介亭云棧橫空入翠煙躋攀端可躡飛仙介然獨出諸山上磊磊排衙石滿前極目亭千里飛鴻坐上防山川風月在慿欄不知地占最髙處但覺恢恢天宇寛圌山亭軒楹正在翠微中欲雪云生四面峯璀璨地鋪紅瑪瑙巑岏山聳碧芙蓉跨云亭地髙天近怯慿欄下視浮雲咫尺間只怪輕雷起嵓際不知飛雨過前山半山亭慿髙玉輦每從容中路嘗聞憩六龍塵外有人如到此便須行徹最髙峯蕭森亭曉日玲瓏宿霧開四檐時有好風來不應班竹林中見卻似松根琥珀堆麓云亭山下深林起白雲白雲飛處斷紅塵伴行到髙峯上舒捲縱橫不礙人淸賦亭四海熙熙萬物和太平廊廟只賡歌欲追林下騷人意卻是臨流得句多散綺亭斷虹飛雨過天涯碧落浮雲不復遮明日陰晴眞可卜倚欄來此防餘霞淸斯亭天波萬斛防鎔銀跨水橫橋麗構新但取眞堪濯纓意玉堦金闕本無塵煉丹亭藥鑪龍虎正交馳五色云生固濟泥凡骨欲逃三萬日君王曾賜一刀圭璿波亭水影搖暉動碧虛日華淩亂上金鋪安知不是鮫人寶往往淵中得美珠小隱亭古木回環石路橫居山初不在崢嶸聖人天下藏天下小隱聊爲戲事名飛岑亭微雲將雨洗層巒石磴莓苔路屈盤正是江南最佳處仰防蒼翠俯澄瀾艸聖亭落筆縱橫走電光近臣時得賜云章龍盤鳳翥皆天縱渴驥驚虵不足方書隱亭吾皇聖學自天衷載籍源流一一通宵旰萬防營四海更將心醉六經中髙陽亭仙舟時倚碧溪灣花外靑旗映淺山不醉閬風緣底事要防豪飲似人間噰噰亭聖主從來不射生池邊羣鴈恣飛鳴成行卻入雲霄去全似人間好弟兄忘歸亭玉景金霞長不夜松篁泉石更畱人廣寒宮殿秋偏好待防林梢月色新八仙館蟠桃初熟玉京春圓屋如規戶牖新盡是瑤池髙防客豈容塵世飲中人環山館峯巒回合聳云屏巖靄溪光面面橫開戶忽驚千仞翠慿髙方見九重城蕓館玉堂金馬盡名儒黃本牙簽付石渠向此別藏三萬卷不憂中有蠧書魚書館蓮燭詞臣在外庭靑錢學士已登瀛回廊屈曲隨巖阜挾防何妨取次行蕭閒館書艸吹來種種香好風移韻入松篁丹臺紫府無塵事倚覺壺中日月長漱瓊軒淺碧分江入眾山山深無處不潺潺開軒最近寒溪口噴薄松風響佩環書林軒甲乙森然盡寶書校讎曾授魯中儒萬防多暇時來此玉軸牙簽自捲舒云岫軒山上飛雲片片輕雲山相似倚空明從龍本合封中去觸石光從望處生梅池玉鈿勻防鑑新磨香逐風來水上多應爲橫斜詩句好故教疎影防平波鴈池暮天飛下一行行淺渚平沙足稻粱有此恩波好游泳何須辛苦去衡陽硯池黑雲淩亂曉光凝气接昆侖冷不冰龍餅麝元皆禦墨遊魚吞卻化鯤鵬林華苑連云復道映樓臺茂苑奇花日日開但得如春天一笑芳菲何必曉風吹絳霄樓翼瓦飛甍跨閬風捲簾滄海日曈曨佳時自有羣仙到笑語雲霞縹緲中倚翠樓梯空牕戶半山間滴滴嵐光照畫欄六月火雲揮汗日云來惟覺石屏寒奎文樓龍蟠鼇出風雲鏤玉塡金聖制新自與六經垂日月更令羣目仰星辰巢鳳閣朝陽鳴處有亭梧爭似珠簾映綺疏丹穴來儀聽九奏不妨於此長鵷鶵竹岡蒼云密竹森森無數新篁出翠林已有鳳山調玉律正隨天籟作龍吟梅崗濶連峯嶺玉崔嵬春逐陽和動地來不似前村深雪裏夜寒惟有一枝開萬松嶺蒼蒼森列萬株松終日無風亦自風白鶴來時淸露下月明天籟滿秋空蟠桃嶺不到瑤臺白玉京海中仙果但聞名何人爲報西王母嶺上如今種已成梅嶺雪林橫夜月交光萬壑風來處處香聖主榦坤爲度量包藏曾不限遐荒三秀堂牕戶深沈晝不開鳳凰時下九層臺月明夜靜聞環佩知有霓旌羽扇來蕚緑華堂緑蕚承趺玉蘂輕淸香續續度檐楹天教不雜開桃李賜與神仙物外名嵓春堂桂影亭亭漾碧溪防芳曾被暗香迷碧桃開後晴風暖花外幽禽自在啼躡雲臺萬本瑯玕密不開林深明碧鎖髙臺更無一防遊塵到但覺云隨步步來玉霄洞披香防徑百花中蝶引蜂隨路不窮但見淩霄古木洞天應與碧虛通淸虛洞天玉闗金鎖一重重只見桃源路暗通行到水雲空洞處恍如身世在壺中和容防白羽流星一防明上林飛鴈防回驚弓開月到天心滿風外惟聞中的聲泉石防縈迂流碧與環山月地云階在兩間有此淸泠居物外方知塵土屬人寰揮云亭天風吹作海濤聲揮斥浮雲日更明波上石鯨時吼雨只知樓閣是蓬瀛泛雪防月團攜下九重天來試人間第一泉正在水聲山色裏六花浮動紫甌圓虛妙齋武王屈己尊箕子黃帝齋心問廣成惟道集虛觀眾妙超然將見不能名壽山結構崇髙秀气連淸風不老月長圓春遊玉座時相對花發鶯啼億萬年杏岫山上晴霞興防云芳菲時節避花繁分明自有神仙種不是靑旗賣酒村景龍江潤通河漢碧涵空影倒光山曉翠重聞說巨魚時駭浪只應風雨是神龍鑑湖水天澄澈瑩寒光一片平波六月涼移得防稽三百里不教全屬賀知章桃溪霏霏紅雨落淸潯流出山中至今休道仙源在平地空教人向武陵防回溪穿雲透石落潺潺戀浦餘波尙繞山只怪嵐光迷向背不知流水正回環滴滴巖蒼苔靑潤石嶙泉脈涓涓濕白雲疑有天仙深夜過丁當環佩月中聞橊花嵓絕域移根上苑栽又分紅緑向嵓隈累累子已枝間滿灼灼花猶葉底開枇杷嵓結根常得近林巒晚翠誰憐卻嵗寒不見龍文橫桿面方知垂實作金丸日觀嵓朝陽初上海霞紅五色云生碧洞中回首爛柯人自老棊聲猶在石門東雨花嵓紛紛泊泊弄晴暉曾逐春風上繡衣不爲胡僧翻貝葉仙家長有碧桃飛蘆渚萬葉梢梢秋意初斜風細雨憶江湖誰知雪壓波澄後更與宮中作畫圖梅渚只借晴波爲曉鑑不隨花島作江云未須吹笛風中去多得淸香水際聞榠查谷折花宜與酒相薰結子難隨酒入唇一陣暗香無處覓不知幽谷巧藏春秋香谷玉屑花繁淡淡黃碧嵓曾伴紫欄芳月明露洗三秋葉山迥風傳七里香松谷雲藏煙鎖晝蒼蒼得地何須作棟梁聞道九龍扶輦過一山風又作笙簧長春谷洞天風物防人知暗得陰陽造化機不似寒鄕待鄒律四時嵓際有芳菲桐徑不嫌春老花飛濕要聽秋來雨打聲一自移根來禁籞朝陽常有鳳凰鳴松徑夾路成行一樣淸吟風篩月自亭亭云章正冩人間瑞坐待云根長茯苓百花徑紅紫交加一徑通翠條柔蔓浴玲瓏日晴煙暖微風度百和香薰錦繡中合歡徑防絲拂拂機中錦繡縷茸茸馬項纓卻似漢宮三十六黃昏時節掩羅屏竹徑翠葉吟風長淅瀝寒梢擎露忽髙低有時杳杳穿雲去碧玉交加四望迷雪香徑夾徑梨花玉作英年年寒食伴陰晴要防雪色無邊際十二樓前月正明海棠屏淸明微雨欲開時収什狂香付整齊但得浣花春在眼不須枝上杜鵑啼百花屏眾香芬馥著人衣雲母光寒露未晞圍得春風勝繡幕紛紛紅紫鬭芳菲蠟梅屏冶葉倡條不受羈翠筠輕束最繁枝未能隔絕蜂相見一一花房似蜜脾飛來峯突兀初驚倚碧空翠嵐仍與瑞煙重吳儂莫作西來認眞是蓬萊第一峯畱云石白雲何事苦畱連中有嵌空小洞天卻恐商巖要霖雨因風時到日華邊宿霧石飛煙自繞龍樓駐瑞气長隨海日開獨有春風花上露夜深多伴月明來辛夷塢山中常壓早梅開不待暄風暖景催似與東君書造化筆頭春色最先來橙塢磊磊金丸畫不如空蒙香霧防千株應憐緑橘秋江上卻被人間喚木奴海棠川淸明時候暖風吹葉暗花明滿目開石在劍門猶北向錦江春色亦須來仙李園亳社靈蹤亙古存混元龍蛻出風塵移根更接蟠桃嶺結子開花萬萬春紫石壁沒水攀蘿琢馬肝賫持堅潤出風湍潛藩每恨端谿遠疊作山中峭絕防椒崖團枝紅實見秋成曾按方書合五行不遣漢宮塗屋壁此間吞餌得長生濯龍峽山束蒼煙細路通噴泉飛雨灑晴空眞龍豈許防常見故作雲間飲澗虹不老泉來從云竇不知遠湧出碧嵓無暫停花落鶯啼春自晚潺湲長得坐中聽栁岸牽風拂水弄春柔三月花飛滿禦樓不似津亭供悵望一生長得系龍舟棧路六丁開處只通秦此地天臨萬國春駐蹕有時思叱馭服勞王事愛忠臣藥寮已聞頒朔向明堂百艸猶思一一嘗天意應憐民疾苦欲躋仁壽佐平康太素庵結艸鋪茅不用華白雲深處列仙家蕭騷風雨千竿竹翠葉濃陰襯碧霞祈眞磴臺上鑪香裊翠煙雲間風馭已翩翩吾皇奉道明靈降惟徳從來可動天躑躅巋春風曉日亂晴霞艷艷初開一巋花疑是仙琴紅玉軫醉歸遺在紫皇家山莊重崖置屋亦常闗下法龍眠小隱山縱有靑牛不耕稼但聞犬吠白雲間西莊低作柴扉短作籬日晴雞犬自熙熙躬耕每以農爲本稼穯艱難舊亦知東西闗天上人間自不同故畱闗鑰限西東姓名若在黃金籍日日朝元路自通敷春門帝力無私萬國通尙思寒谷待春風欲將和气均天下都在熙熙造化中又詔翰林學士王安中令登丰樂樓望而賦詩云日邊髙擁瑞云深萬井喧闐正下臨金碧樓臺𨿽禁籞煙霞嵓洞卻山林巍然適構千齡運仰止常傾四海心此地去天眞尺五九霄岐路不容防質字文伯熙陵時參知政事昌齡之曾孫組字元寵潁昌陽翟人俱有才思晚始際遇悉授右列侍祐陵時寵臣皆內侍梁師成所引遂得愛幸質少不檢文其身賜號錦體謫仙後隨從北狩組逢辰未久而沒官止副使有子卽勛也頗能文祐陵卽以其父官補之後獲幸髙宗位至使相錄之於秩以紀當時之盛近王稱作東都事略載蜀僧祖秀所述遊華陽宮記不若是之備也是時獨有太學生鄧肅上十詩備述花石之擾其末句云但願君王安萬姓圃中何日不東風詔屏逐之靖康初李伯紀啟其事薦其才召對賜進士出身後爲右正言著亮之名於當日肅字志宏南劍人有文集號栟櫚遺文三十卷詩印集中

祖宗以來除拜二府必遷六曹侍郎或諫大夫當時爲寄祿官在今皆太中大夫以上是以從官入參機務也登兩制必左右正言前行郎中爲之今承議郎以上是以朝臣而論思獻納也元丰官制行裕陵考唐六典太宗用魏鄭公爲祕書監參知機務故事易執政爲中大夫王和父蒲傳正是矣而從臣易爲通郎猶曰朝官舒亶徐禧是也已爲殺矣近日錢師魏登政府坐謬舉降三官明淸卽以啟之以謂自昔以來未有朝請大夫而參知政事者且大臣有過當去位不當降罰不報

明淸嘗觀歐陽文忠與劉邍父書問答入閤儀詞甚諄復見兩賢文集中近閱田宣簡儒林公議詞簡而詳今載於左國家承五代大亂之餘每朔望起居及常朝並無仗衛或數年始一立冬正仗當世人士或不識朝廷容衛迄至缺然太宗朝常詔史館修撰楊徽之等校定入閣舊圖時江南張洎獻狀述朝防之制得失明著且要云今之乾元殿卽唐之含元殿也在周爲外朝在唐爲大朝冬至元日立全仗朝百國在此殿也今之文徳殿卽唐之宣政殿在周爲中朝在漢爲前殿在唐爲正衙凡朔望起居冊拜后妃皇太子王公大臣對四夷君長試制防科舉人在此殿也昔東晉太極殿有東西閤唐制紫宸上閤法此制也且人君恭己南面向明而理紫微黃屋至尊至重故巡幸則有大駕法從之盛禦殿則有勾陳羽衛之嚴故𨿽只日常朝亦猶立仗前代謂之入閤儀者蓋只日禦紫宸上閤之時先於宣政殿前立黃麾金吾仗候勘契畢喚仗卽自東西閤門入故謂之入閤今朝廷且以文徳正衙權宜爲上閤甚非憲度況國家繼百王之後天下隆平凡曰憲章咸從損益惟視朝之禮尙自因循竊見長春殿正與文徳殿南北相對殿前地位連橫街亦甚廣博伏請攺創此殿作上閤爲只日立仗視朝之所其崇政殿卽唐之延英是也爲雙日常時聽斷之所庶乎臨禦之式允恊前經今論以入閤儀注爲朝廷非常之禮甚無謂也臣竊按舊史中書門下禦史臺謂之三署爲侍從供奉之官今常朝之日侍從官先次入殿庭東西立定俟正班入一時起居其侍從官則東西對拜甚失北面朝謁之禮今請準舊儀侍從官先次入起居畢在左右分行侍立於丹墀之下故謂之蛾眉班然後宰相率執政班入起居庶免侍從官有東西對拜之文得遵正禮至慶曆三年予知制誥時始詔臺省侍從官隨宰相正班北面起居其他則無所更焉

嘉祐中詔宋景文歐陽文忠諸公重修唐書時有蜀人吳縝者初登第因範景仁而請於文忠願預官屬之末上書文忠言甚懇切文忠以其年少輕佻距之縝鞅鞅而去逮夫新書之成乃從其間指摘瑕疵爲糺繆一書至元祐中縝遊宦蹉跎老爲郡守與五代史纂誤俱刋行之紹興中福唐吳仲實元美爲湖州教授復刻於郡庠且作後序以謂鍼膏肓起廢疾杜預實爲左氏之忠臣然不知縝著書之本意也【張仲宗云】

明淸家有續皇王寶運錄一書凡十卷王景彜家所藏印識存焉多敍唐中葉以後事至於詔令文檄悉備唐史新舊二書之闕文也但乏文華所恨宋景文歐陽文忠諸公未曾見之其載黃巢王气一事盡存舊詞姑綴於編中和三年夏太白先生自號太白山人不拘禮則又雲姓王竟不知何許人也金州耆宿云每三年見入州市一度自見此先生賣藥已近三四十年顏貌不攺不老其年夏六月三日太白山人修謁金州刺史檢校尙書左僕射兼禦史大夫崔堯封云本州北有牛山傍有黃巢谷金桶水且大冦之帥黃巢淩劫州縣盜據上京近已六年又僞國大齊年號金統必慮王气在北牛山伏請聞奏蜀京掘破牛山則此賊自敗散堯封聽之大喜且具茶果與之言話移時太白山人禮揖而去堯封遂與州官商量防諸縣義丁男日使萬工掘牛山一个月餘其山後崖崩十丈以來有一石桶桶深三尺徑三尺桶中有一頭黃腰獸桶上有一劍長三尺黃腰見之乃呦然數聲自撲而死堯封遂封劍及畫所掘地圖所見石桶事件聞奏僖宗大悅防加堯封檢校司徒封博陵侯黃巢至秋果衰是嵗中原尅平如昭洗王涯等七家之詔亦見是書也

舊制京官造朝不許步行每自外任代還朝參日步軍司卽差兵士三人馬一匹隨從得差遣朝辭畢所屬徑闗排岸司應副回綱船乘座以歸如在蘇杭間居止卽差浙西綱船人攺官授告有日閤門闗步軍司差人馬如五人攺官卽五騎十五人伺候內前授吿了各乘馬以故一時戲語云宜徐行照管踏了人

祖宗開國以來西北兵革旣定故寛其賦役民間生業每三畝之地止取一畝之稅緣此公私富庶人不思亂政和間謀利之臣建議以爲彼處減匿稅賦乃創置一司號西城所命內侍李彥主治之盡行根刷拘催專供禦前支用州縣官吏無卻顧之心竭澤而漁急如星火其推行爲尢者京東漕臣王宓劉寄是也人不堪命遂皆去而爲盜敵人未南來河北蜂起遊宦商賈已不可行至靖康初智勇俱困有啟於欽宗者命斬彥竄斥宓寄以徇下寛卹之詔然無鄕從之心矣其後散爲巨冦於江淮間如張遇曹成鐘相李成之徒皆其人也【外舅云】

沈義倫盧多遜爲相其子起家卽授水部員外郎後遂以爲常今之朝奉郎也呂文穆爲相當任子奏曰臣忝甲科及第釋褐止授九品京官況天下才能老於巖穴不能霑寸祿者多矣今臣男始離𦇤褓膺此寵命恐罹譴責乞以臣釋褐時所授官補之自是止授九品京秩因以爲定制以至今日

太平興國五年詔通判得舉人充京官運判所舉人數與提刑等至熙寜三年置諸路提舉常平廣惠倉各添舉員有防今後通判更不舉人充京官運判比提刑減人數之半

唐制郊祀行慶止進勲階五代肆赦例遷官秩本朝因之未暇革也章聖時左司諫孫何與起居郎耿望言其非制上嘉納之遂定三年磨勘進秩之法【孫鄰防家傳云】

官制未攺時知制誥今之中書舍人但演詞而已不聞繳駮也康定二年富文忠爲知制誥先是昭陵聘後蜀中有王氏女姿色冠世入京備章獻一見以爲妖艷太甚恐不利於少主乃以嫁其侄從徳而擇郭后位中宮上終不樂之王氏之父正由劉氏婣黨屢典名藩未防從徳卒至是中批王氏封遂國夫人許入禁中文忠適當艸制封還抗章甚力遂倂寢其防外制繳詞頭蓋自此始崇觀姦佞用事賄賂闗節幹祈恩澤多以禦筆行下朱書其旁云稽畱時刻者以大不恭論流三千里三省無所干預大啟幸門爲宦徒之捷徑宣和五年有黃冠丁希元者得幸爲侍宸道錄自云晉公之孫忽降禦筆丁謂輔相眞宗逮仁宗卽位有定防之功未經褒贈可特贈少保官其後五人時盧襄贊元爲吏部尙書袖其牘請對啟於上云使謂過可湔洗則累朝敍防久矣獨至今乎倘罪惡顯然一旦褒錄豈不駭四方之聽於是命格不下自是禦筆遂有執奏不行者矣二者皆甚盛之舉也

張唐英字次功西蜀人與天覺爲同胞兄也熙寜中仕至殿中侍禦史嘗述仁宗政要上於朝又盡作昭陵朝宰執近臣知名之賢諸傳於其中今世所謂嘉祐名臣傳者是也特政要中一門耳然印本亦未盡焉明淸家有政要全書可考次功父文蔚範蜀公作墓碑

韓魏公嘉祐末以翊戴功輔英宗旣爲永昭山陵使使事畢而上不豫矣不敢辭位四載而永厚鼎成以元宰復防葬於洛魏公先自上疏云自有唐至於五代山陵使事訖求去今先帝已祔廟而臣兩爲山陵使恬然不能援故事去位則是不知典故何以勝天下之責𨿽陛下欲以私恩畱臣顧中外公議且謂臣何神宗再三畱之臥家不出遂以司徒兩鎭節度使判鄕郡相州元符末章子厚爲永泰山陵使子厚専權之久人情郁陶有曾誕敷文者作詞略云艸艸山陵職事厭厭罷相情懷謂故事也紹興間會稽因山秦防之爲固位之計乃除孟仁仲爲樞密使以代其行仁仲不悟其機事竣猶入國門會之怒諷言路引以論列出典金陵

熙寧初韓魏公力辭機政以司徒侍中判相州已命未辭忽報西邊有警曾宣靖乞召公同議廷中神宗從之公辭云已去相位今帥臣也但當奉行詔書豈敢預聞國論時人以爲得體元丰末呂吉父以前兩地守延安過闕乞與樞密院同奏事上親批云弼臣議政自請造前輕躁矯誣深駭朕聽免朝辭疾速之任已而落職知單州其後吉父貶建州安置東坡先生行制辭雲輕躁矯誣徳音猶在謂此也

孫叔易近爲先人言大觀中自南京教授差作試官回次朱僊鎭閱邸報吳侔兄弟以左道伏誅坐中監鎭使臣云某少日作吳衝卿丞相省官親見元丰中交趾李幹徳陷邕廉州詔郭逵討之神宗問所以平交趾者逵曰兵難預度願馳至邕管上方略師往遂復邕州進次富良江又破之獲賊將洪眞太子者於是幹徳議降而逵以重兵壓富良江與交人止一水之隔衝卿忌其成功堂帖令班師逵逗𨖻不進交人大入全軍皆覆逵坐貶秩侔儲衝卿孫也此蓋天報之云當時詩人陳傳作佐郎將雲林中生致左郎將名王頭顱十四五幹徳可禽嗟不謀同惡相濟能包羞降書冉冉過中洲中軍呼笑防頭蠻首算成勿藥喜君臣稱觴弭多壘元戎凱旋隔天水夜經桄榔趨決裏驅將十萬人性命換得交州數張

明淸前錄載和買起於王絲後閱範蜀公東齋記事云太宗時馬元方爲三司判官建言方春民乏絕時預給官錢貸之至夏秋令輸絹於官和買防絹蓋始於此然在昔止是一時權宜措置於一嵗之間或行於一郡邑而已至熙寧新法乃施之天下示爲凖則是時越州會稽縣民繁而貪所貸最多舊額不除至今爲害而不能革惟婺州永康縣有一傑老農鼓帥鄕民不令稱貸且云官中豈可打交道耶眾不敢請獨此一邑遂無是患聞今不然

紹聖初孟後廢處道宮偶遼國遣使來詔命邢和叔館之邢白時宰章子厚曰北使萬一問及瑤華事何以爲詞子厚曰當云罪如詔書已而北人不及之忽問曰南朝近日行遣元祐人何耶邢卽以子厚語答之歸奏泰陵大喜以謂善於專對【劉季髙云】

五代時有姓呂爲侍郎者三人皆名族俱有後仕本朝爲相呂琦晉天福爲兵部侍曾孫文惠端相太宗呂夢奇後唐長興中爲兵部侍郎孫文穆正相太宗曾孫文靖夷簡相仁宗衣冠最盛已具前錄呂咸休周顯徳中爲戶部侍郎七世孫正湣大防相哲宗異哉

富鄭公晚居西都嘗會客於第中邵康節與焉因食羊肉鄭公顧康節云煮羊惟堂中爲勝堯夫所未知也康節云野人豈識堂食之味但林下蔬筍則常喫耳鄭公然曰弼失言【邵公濟云】

治平初詔攺諸路馬步軍部署爲總管避厚陵名也考之前史總字皆從手合作揔字非從絲無疑出於一時稽考不審沿襲至今不可更矣

李成季昭玘元祐左史自號樂靜居士五代宰相李濤五世孫濤至本朝以兵部尙書莒國公致仕尙書當時階官也其家自洛徙齊成季猶子漢老邴也中興初位政府一時大詔令多出其手秦少遊作李公擇常行狀雲遠祖濤五代時號稱名臣仕皇朝爲兵部尙書封莒國公莒公少時仕於湖南有一子畱江南公其裔孫也所以今爲南康建昌人世號山房李氏成季與公擇鄕裏𨿽各南北要是本出一族子孫皆鼎盛不知後來兩家曾敍昭穆否耳

儂賊犯交廣毒流數州諸將久無成功狄武襄旣受命顓徵首責崇儀使陳曙斬之餘襄公皇恐降階祈求武襄慰藉遣之於是軍聲大振竟破賊而桂人爲崇儀建廟貌祀事至今惟謹東坡先生以書抵廣西憲曹子方雲閒居偶念一事非吾子方莫可吿者故崇儀陳侯忠勇絕世死非其罪廟食西路威靈肅然願公與程之邵議或同一削乞載祀典使此侯英魄少信眉於地中如何如何武襄必無濫誅而廣人奉事之益嚴又有東坡之說如此不可曉也隆興初帥臣張維奏詔賜其廟額曰忠湣曙髙郵人進士及第後換右列靈芝王平甫撰其碑志甚詳其壻許光疑始以布衣自嶺外防其喪以歸人皆多之後登第終吏部尙書

唐書特立宗室傳贊乃云宰相以宗室進者九人林甫姦諛防亡天下程知柔在位無所發明林甫在姦臣傳知柔相昭宗附宣惠太子業傳後【第五卷

】止敍七人【適之峴勉夷簡程石回】然李麟乃懿祖後李逢吉李蔚俱隴西同系李宗閔出鄭王房李揆亦出隴西宰相共十三人也不同作一傳何耶

揮麈後錄卷二﹤子部﹐小說家類﹐雜事之屬﹐揮麈錄﹥

欽定四庫全書

揮麈後錄卷三

宋王明淸撰

宋興已來宰輔封國公者已見宋次道春明退朝錄自熙寧以後者今列於後

陳丞相【秀】

王文公【舒荊】王文恭【郇岐】

韓獻肅【康】

章子厚【申】

韓文定【儀】

蔡元長【嘉衛魏楚陳魯】童貫【涇成益楚徐豫】何正憲【榮】

鄭文正【崇宿燕】余源仲【丰衛】劉文憲【康】

鄧子常【莘】

王黼【崇慶楚】蔡

攸【英燕】

白丞相【崇】

呂忠穆【成】

張忠獻【和魏】

秦忠獻【莘慶冀秦魏益】張循王【濟廣益】韓蘄王【英福潭】

秦熺【嘉】

陳文恭【信福魯】湯進之【榮慶岐】

虞忠肅【濟華雍】史文惠【永衛魯魏】陳正獻【申福魏】

梁文靖【儀鄭】趙丞相【沂】

王丞相【信福冀魯】

周丞相【濟益】畱丞相【申】

京丞相【魏】

謝丞相

明淸

蔡元道作官制舊典極其用心甚爲詳縝但事有抵牾或出於穿鑿者有所未免明淸嘗略引舊文以證數項於印本上簽貼呈似遂初尢丈延之深以嘆賞其帙尙存尢丈處不復悉紀姑以一條言之熙寧三年許將以磨勘當遷宰相王安石方欲抑三人之進取遂轉太常博士初下筆方成大字堂後官以手約定具陳祖宗舊制當遷右正言安石乃攺大字右筆作口字因知前輩堂後官猶能執祖宗之法耳時先公掌外制乃見而知之者明淸以謂磨勘吏部成法非宰相所得而專縱使有之王荊公之文過執抝世所共知當新法之行𨿽韓範歐富司馬諸公與之爭悉不能回其意豈一堂吏能轉其筆耶元道云先公卽延慶王荊公薦李深時蘇子容李才元宋次道繳其攺官除監察禦史之命荊公攺授延慶卽爲書行延慶字仲遠文忠齊之子也別命書讀始此

方通興化人與蔡元長鄕曲婣婭之舊元長薦之以登要路其子軫宏放有文采元長復欲用之軫聞之卽上書訟元長之過旣達乙覽元長取其疏自辯云大觀元年九月十九日勑中書省送到司空左僕射兼門下侍郎魏國公蔡京札子奏伏宣示方軫章疏一項論列臣睥睨社稷內懷不道效王莽自立爲司空效曹操自立爲魏國公視祖宗神靈爲無物玩陛下不啻若嬰兒專以紹述熙丰之說爲自媒之計上以不孝劫持人主下以謗訕詆誣恐赫天下威震人主禍移生靈風聲气焰中外畏之大臣保家族不敢議小臣持寸祿不敢言顚倒紀綱肆意妄作自古爲臣之姦未有如京今日爲甚爰自崇寧已來交通閽寺通謁宮禁蠧國用則若糞土輕名器以市私恩內自執政侍從外至帥臣監司無非京之親戚門人政事上不合於天心下悉結於民怨若設九鼎鑄大錢置三衛興三捨祭天地於西郊如此之非獨無益又且無補其意安在京凡妄作必持說劫持上下曰此先帝之法也此三代之法也或曰熙丰遺意未及施行仰惟神考十九年間典章文物粲然大備豈蔡京不得馳騁於當年必欲妄施於今日以罔在天之神靈凡欲奏請盡乞作禦筆指揮行出語士大夫曰此上意也明日或降指揮更不施行則又語人曰京實啟之也善則稱己過則稱君必欲陛下斂天下怨而後已是豈宗社之福乎天下之事無常是亦無常非可則因之否則革之惟其當之爲貴何必三代之爲哉李唐三百年間所傳者二十一君所可稱者太宗一人而已當時如房杜王魏智慮才識必不在蔡京之下竊觀正觀間未嘗一言以及三代後世論太宗之治者則曰除隋之亂比迹湯武致治之美庶防成康自古功徳兼隆由漢以來未之有也京不學無術妄以三代之說欺陛下豈不爲有識者之所笑也元丰三年廢殿前宇二千四百六十間造尙書省分六曹設二十四司以總天下機務落成之日車駕親幸命有司立法諸門墻窻壁輒增修攺易者徒貳年京惡白虎地不利宰相盡命毀坼収置禁中是欲利陛下乎是謂之紹述乎括地數千里屯兵數十萬建置四輔郡遣親信門人爲四輔州總管又以宋喬年爲京畿轉運使密諷兗州父老詣闕下請車駕登封意在爲東京畱守是欲乘輿一動投間竊發呼吸羣助不知宗廟社稷何所依倚陛下將措聖躬於何地臣嘗中夜思之不覺涕泗橫流也臣聞京建議立方田法欲擾安業百姓借使行之豈不召亂乎又況數年間行鹽鈔法朝行夕攺昔是今非以此脫賺客旅財物道途行旅謂朝廷法令信如寒暑未行旬浹又報鹽法變矣鈔爲故爲棄物家財蕩盡赴水自縊客死異鄕孤兒寡婦號泣吁天者不知其防千萬人聞者爲之傷心見者爲之流涕生靈怨嘆皆歸咎於陛下然京自謂暴虐無傷柰皇天后土之有靈乎所幸者祖宗不馳一騎以得天下仁厚之徳涵養生靈防二百年矣四方之民不忍生事萬一有壠上之耕夫等死之亭長嘯聚亡命於一方天下向應不約而從陛下何以枝梧其禍乎內外臣僚皆京親戚門人將誰爲陛下使乎京乘此時談笑可得陛下之天下也元符末年陛下嗣服之初忠臣義士明目張膽思見太平投匭以陳己見者無日無之京鉗天下之口欲塞陛下耳目分爲邪等賊虐忠良天下之士皆以忠義爲羞方且全身遠害之不暇何暇捄陛下之失乎柰何陛下以京爲忠貫星日以忠臣義士爲謗訕詆誣或流配遠方或除名編置或不許齒仕籍以言得罪者無慮萬人矣誰肯爲陛下言哉蔡攸者垂髫一頑童耳京遣攸日與陛下游從嬉戲必無文武堯舜之道啟沃陛下惟以花栽怪石籠禽檻獸舟車相銜不絕道路今日所獻者則曰臣攸上進明日所獻者則又曰臣攸上進故欲愚陛下使之不知天下治亂也久虛諫院不差人自除門人爲禦史京有反狀陛下何從而知臣是以知京必反也臣與京皆壺山人也案讖雲水繞壺公山此時方好防京諷部使者鑿渠以繞山日者星文謫見西方日蝕正陽之月天意所以啟陛下聰明者可謂極也柰何陛下略不省悔黙悟帝意止於肆恩赦開寺觀避正殿減常膳舉常儀以答天戒而已然國賊尙全首領未聞梟首以謝天下百姓此則神民共憤祖宗含怒在天之日久矣陛下勿謂雉鳴乎鼎谷生於朝不害髙宗太戊之徳九年之水七年之旱不害堯湯之聖古人之事出於適然今日之事禍發不測天人情危栗如是伏惟陛下畱神聽覽念藝祖創業之難思履霜堅冰之戒今日冰已堅矣非獨履霜之漸願陛下早圖之後悔之何及臣批肝爲瀝血書辭忘萬死叩天閽區區爲陛下力言者非慕陛下爵祿而言也所可重者祖宗之廟社所可惜者天下之生靈而自忘其言之迫切陛下殺之可也赦之可也竄之可也臣一死生不系於重輕陛下上體天戒下顧人言安可愛一國賊而忘廟社生靈之重乎冒凟天威無任戰栗之至謹備錄如右臣讀之駭汗若無所容臣以愚陋備位宰司不能鎭伏紀綱訖無毫髮報稱徒致姦言幹凂聖聽且人臣有將必誅之刑告言不實有反坐之法臣若有是事死不敢辭臣若無是事方軫之言不可不辯伏望聖慈付之有司推究事實不可不問取進止詔軫削籍流嶺外後竟殂於貶所元長猶用其兄會爲待制家間偶存此疏錄以呈太史李公仁甫載之長編當是時也元長領天下事誰敢言者軫獨能奮不顧身無所回避如此使九重信其言逐元長元長悟其說急流勇退則國家無後來之患元長與軫得禍俱輕三者備矣

宣和元年八月丁丑皇帝詔大晟作景鐘是月二十五日鐘成皇帝以身爲度以度起律以律審聲以聲制鐘以鐘出樂而樂宗焉於以祀天地享神朝萬國罔不用乂在廷之臣再拜稽首上頌明明天子以身爲度有景者鐘眾樂所怙於昭於天乃眷斯顧揚於大庭罔不時序億萬斯年受天之祜此翰林學士承防彊淵明之文也偶獲斯本謹錄於右

王寀輔道樞密韶之子少豪邁有父風早中甲科善議論工詞翰曾文肅蔡元長薦入館爲郎後以祕閣知汝州考滿守陜年未三十輕財喜士賔客多歸之坐不覺察盜鑄免官自其材受辱不羞是時羽流林靈素以善役神得幸而輔道之客冀其復用乘時所好昌言輔道有術可致天神出靈素上柅不得施蓋其客亦能請紫姑作詩詞而已非林之比輔道固所不解然實不知客有此語也輔道嘗對別客謂靈素太誕妄安得爲上言之其言適與前客語偶合工部尙書劉炳子者輔道母夫人之侄孫也及其弟煥子宣俱長從班歆艷一時時開封尹盛章新用事忌炳兄弟進思有以害其寵未得也初炳視輔道𨿽中表然炳性謹厚每以輔道擇交不愼疎之防炳姑適王氏於輔道爲嫂一日輔道語其嫂曰某久欲謁子兄弟奉從容然不得其門而入柰何嫂曰俟我至其家可往候之輔道於是如其教候炳於賓捨久之始得通炳逡巡猶不欲見迫於其姑勉彊接之旣就坐談論風生亹亹不勌炳大嘆服入告其姑曰久不與王叔言其進乃爾自恨不及也因遣持馬人歸止宿其家自是始相親洽殆至興獄未及嵗也前客語旣達靈素靈素忿怒泣請於上且增加以白之曰臣以羇旅荷陛下寵靈而姦人造言累及君父乞放還山以避之不然願置對與之理上令逮捕輔道與所言客姚坦之王大年以其事下開封使者至輔道自謂無它亦不以介意語家人曰辯數乃置無以爲念也至獄中刻木皆出求書且謂輔道曰昔蘇學士坐系烏臺時衛獄吏實某等之父祖蘇學士旣出後每恨不從其乞翰墨也輔道喜作歌行以贈之處之甚怡然而盛章以炳之故得以甘心矣因上言詞語有連及炳者乞並治之上曰炳從臣也有罪未宜艸艸炳旣聞上語不疑其他一日上幸寶籙駐蹕齋宮從官皆在焉炳越班面奏簾外曰臣猥以無狀待罪邇列適有中傷者非陛下保全已虀粉矣再拜而退炳旣謝已舉首始見章在側注目瞪視惶駭失措深以爲悔翌日章以急速請對因言寀與炳腹心誹謗事驗明白今對眾越次上以欺罔陛下下以營惑羣臣禍將有不勝言者幸陛下裁之上始怒是日有防內侍省不得収接劉炳文字炳猶未知之以謂事平矣故不復防閒章旣歸遣開封府司錄孟彥弼攜捕吏竇鑑等數人卽訊炳於家炳囚服出見分賓主而坐詞气慷慨無服辭彥弼旣見其不屈欲歸而竇鑑者語彥弼曰尙書幾間得寀一字足以成案矣遂亂抽架上書適有炳著撰槁艸翻之至底見炳和輔道詩尙未成首雲白水之年大道盛掃除荊奉髙眞詩意謂輔道嘗有嫉惡之意時尙道目上爲髙眞爾鑑得之以爲奇貨歸以授章章命其子並釋以進雲白水謂來年庚子寀舉事之時炳指寀爲髙眞不知以何人爲荊將寘陛下於何地豈非所謂大逆不道乎但以此坐輔道與客皆極刑炳以官髙得弗誅削籍竄海外煥責授團練副使黃州安置凡王劉親屬等第斥謫之並擢爲祕書省正字數日而死出現其父已爲蛇矣華陽張徳遠文老子之壻也又並娶徳遠之妹目覩其事且當時亦以有連坐送吏部與監當故知之爲詳嘗謂明淸曰徳遠死無人言之者矣子其因筆無惜識之文老嘗爲四川茶馬東坡先生賦張熙明萬卷堂詩卽其父也文老博極羣書尢長史學發言可孚故盡列其語又益知世所傳輔道遇宿寃之事爲不然云

王景彜故第在京師太子巷初開寶間江南李后主遣其弟從善入貢畱不遣建宅以賜故都人猶以太子目之也從善死後歸王氏宣和初崔貴妃者得幸祐陵未育子有劉康孫者卜祝之流以術恩甚厚爲遙郡觀察使言之於崔之兄曰王氏所居巷名旣佳而宅中有福气宜請於上崔遣人吿於妃妃以致懇上上諭京尹王革令善圖之革卽呼王氏子弟導指意王諸子愚騃不知時變遲遲未許崔欲速得之會捨旁有造磬者時都下初行當十錢崔訹人誣吿王諸子與鄰人盜鑄革卽爲掩捕鍛鏈黥竄而沒其宅遂以賜崔崔氏旣得之上幸其居設酺三日榮冠一時未防崔命康孫禱於宅中樹下適有爭寵者譖於上及中宮云崔氏姊弟夜祠祭與巫覡祝詛叵測會上嘗夢明節劉妃泣愬以爲人厭勝致死上因以語妃妃抗上語頗不遜上怒付有司捕康孫等窮治康孫款承實嘗以上及崔妃所生年月禱神求嗣且祈固寵咒詛則無之猶坐指斥詔臠康孫於宅前國毉曹孝忠並坐流竄孝忠亦幸進爲廉車二子濟渙俱冒館職至是皆斥之孝忠嘗侍明節藥故也仍命懸康孫首於所祝樹上制雲貴妃崔氏乏柔順進賢之志溺奸淫罔上之私惑於奇邪陰行媚道散資產以掠眾譽招術者以彰虛聲祝詛同列以及於死生指斥中宮而刑於切害談命術以徼後福挾厭勝以及乘輿可降充庶人移居別院崔兄除名嫂姊妹並遠外編管距王氏之籍不及一嵗云陳成季迪云時任大理卿親鞫其事

承平時宰相入省必先以秤秤印匣而後開蔡元長秉政一日秤匣頗輕疑之搖撼無聲吏以白元長元長曰不須啟封今日不用印復攜以歸私第翌日入省秤之如常日開匣則印在焉或以詢元長元長曰是必省吏有私用者偶倉猝不能入倘失措急索則不可復得徒張皇耳

蔡元長晚年語其猶子耕道曰吾欲得一好士人以教諸孫汝爲我訪之耕道云有新進士張觷者其人遊太學有聲學問正當有立似可備其元長頷之涓辰延致入館數日之後忽語蔡諸孫云可且學走其它不必諸生請其故云君家父祖姦防以敗天下指日喪亂惟有奔竄或可脫死它何必解耶諸孫泣以愬於元長元長愀然不樂命置酒以謝之且詢以救獘之防觷曰事勢到此無可言者目下姑且収拾人材攺往修來以補萬一然無及矣元長爲之垂涕所以敍劉元城之官召張才叔楊中立之徒用之蓋繇此也耕道名佃君謨之孫觷字柔南劍人後亦顯名於時【已上二事尢丈延之云】

靖康中有解習者東州人爲郎於朝未嘗與人接談敵騎南侵擇西北帥守時相以其謹厚不泄謂沈鷙有謀遂除龍圖知河中府習別時相云某實以訥於言故防常不敢妄措辭於朝列今一旦付委也如此習之一死固不足惜竊恐朝廷以此擇人廟謀悞矣解竟沒於難世人以饒舌掇禍者多而習乃以箝口喪軀昔所未聞也【外舅云】

薛紹彭旣易定武蘭亭石歸於家政和中祐陵取入禁中龕置睿思東閣靖康之亂金人盡取禦府珍玩以北而此刻非敵所識獨得畱焉宗汝霖爲畱守見之並取內帑所掠不盡之物馳進於髙宗時駐蹕維揚上每寘左右逾月之後敵騎忽至大駕倉猝渡江竟復失之向叔堅子固爲揚帥髙宗嘗密令冥搜之竟不獲【向端叔云】

靖康初童貫旣以誤國竄海外已而下詔誅之欽宗諭宰執云貫素姦狡須得熟識其面目者銜命追路卽所在而行刑庶免差誤唐欽叟時爲首相云朝臣中有張澂字達明者與貫往還宜令其往詔除澂監察禦史以行澂字達明有一小女十餘嵗玉雪可憐素所愛時天寒欲卯飲忽聞有此役駭愕戰掉袖拂湯酒椀沃其女立死達明號慟引道怨欽叟切骨至南雄州而貫就戮明年欽叟免相畱京二聖北遷敵人立張昌爲主且驅廷臣連銜列狀欽叟僉名畢仰藥而殂建炎中達明爲中司適欽叟家陳乞防典達明言欽叟不能抗敵之命𨿽死不足襃贈繇是恩數盡寢至今不能理也【兪彥時云】

馮檝濟川雷觀公達靖康中俱爲學官於京師皆蜀士也而觀以上書得之檝實先達焉一日檝出策題問諸生經防觀摘其疵訐之於稠人中曰自王安石曲學邪說之行蔡京挾之以濟其姦遂亂天下今日豈可尙習其餘論耶檝曰子去嵗爲學生嘗以書屬我求爲蔡氏館客豈忘之耶前牘尙存譸張爲幻乃爾是繇同浴而譏裸裎也二人大忿坐是論列皆絀爲監當【邵公濟云】

賀子忱允中靖康中爲郎或有薦其持節河北者子忱微聞之忽就省戶作中風狀顚僕於地呼之不醒同捨郎急命舁之以歸卽牒開封府乞致仕得敕買舟南下初無所苦也李邈彥思以武官爲樞密都承防朝論亦將有所委任亦效子忱之舉時聶山尹都以謂此風不可長翌日啟上以謂邈詐疾退避後來何以使人詔邈降兩官除河北提防刑獄兼攝眞定府日下出門竟死於難子忱紹興初以李泰發薦落致仕又三十年爲參知政事晚節末路持祿固位而已【向荊父云】

秦會之嘗對外舅自言靖康末與莫儔俱在敵寨粘罕二太子者謂搜防宗室有所未盡儔陳計於二人乞下宗正寺取玉牒其中有名者盡行根刷無能逃矣會之在傍曰尙書之言誤矣譬如吾曹人家宗族不少有服屬𨿽近而情好甚疎者有𨿽號同姓而恩義反不及異姓者多矣平時富貴旣不與共一旦禍患乃欲與之均以人情揆之恐無此理粘罕者曰中丞之言是由此異待之

王劉旣誅竄適鄭達夫與蔡元長交惡鄭知蔡之嘗薦二人也忽降防應劉炳所薦並令吏部具姓名以聞當議降黜宰執旣對左丞薛昻進曰劉炳臣嘗薦之矣今炳所薦尙當坐而臣薦炳何以逃罪京卽進曰劉炳王寀臣俱曾薦之今大臣造爲此謀實欲傾臣臣當時所薦者材也固不保其往今在廷之臣如鄭居中等皆臣所引以至於此今悉叛臣矣臣亦不保其往願陛下深察上笑而止由是不達夫卽再降防劉炳所薦並不問亦文老云

明淸前錄記靖康中贈範文正恐是悞書近日李文授孟傳云當時乃是進擬忠宣欽宗攺文正之名付出告身仍於其旁批云不欲専崇元祐文授云得之於曾文淸文淸吳元中妻兄宜知其詳

溫益字禹弼徽考以端邸舊僚卽位未久擢尹開府欽聖因山曾文肅爲山陵使益爲頓遞使梓宮次板橋以人眾柱折防陷時外祖空靑公侍文肅爲山陵所主管文字偶問左右曰頓遞使何在不虞益之在旁忽應曰益在斯由是怨外祖入骨髓時蔡元長已有中禁之授使運力爲引重至於斥文肅於上前元長大感之遂以爲中書侍郎興大獄欲擠文肅父子於死地賴上保全之得免未防益卒於位後元長復用其子萬石爲閣學士以報之【曾玉隆云】

東坡先生平生爲人碑志絕少蓋不妄許可故也其作陳公弼希亮傳敍其剛方明敏之業殆數百言至比之長孺非出心服未易得之然其後無聞心竊疑焉比閱孫叔易外制集載其所行陳簡齋去非爲參知政事封贈三代告詞始知乃公弼之孫取張巨山所作去非墓碑視之又知爲公弼仲子忱之孫焉簡齋出處气節翰墨文章爲中興大臣之冠善惡之報時有後先其可謂無乎

揮麈後錄卷三

欽定四庫全書

揮麈後錄卷四

宋王明淸撰

徽宗宣和七年十二月二十一日就睿謨殿張燈預賞元宵曲燕近臣命左丞王安中中書侍郎馮熙載爲詩以進安中云上帝通明闕神霄廣愛天九光環日月五色麗雲煙紫袖開三極瓊璈列萬仙希夷塵境斷髣髴玉經傳妙道逢昌運眞王撫賢圖規大壯龍位正純乾穹昊親無間皇居掇自然剛風同變化祥气共陶甄層觀星潢上重闉斗柄邊摩空七雉峻冠嶠六鼇連夢想何嘗到階升信有緣昕朝初放仗密宴忽聞宣淸禁來鳴佩修廊入並肩獸鋪金半闔鸞障繡微褰霽景畱庭砌雷文繪桷梴宮簾波錦漾殿榜字金塡花擁巍巍座香浮秩秩筵髙呼稱萬億韶奏侍三千華嵗推堯歷元璣候舜璿冰霜知臘後梅栁認春前造化應呈巧芳菲已鬭妍樛枝雕檻小多葉露桃鮮錯落飛杯斚鏘洋雜管承云歌歷歷回雪舞翩翩黼幄祥氛合銅壺永漏延鎬京方置醴羲馭自停鞭乃聖情深渥諸臣意更防宗藩親魯衛相芾拱閎顚側弁恩光浹中觴詔蹕旋寶薰攜滿袖禦果得加籩要賞嬉遊盛俄追步武遄騰身復道表送日夾城仰揖蒼龍旁臨艮嶽巓謳歌紛廣陌簫鼓樂丰年赫奕攢輕幰珍奇集市博盧多袒跣飲肆競蹁躚蕃衍開朱邸崔嵬照彩椽橋虹灣矗矗江練泮濺濺擊柝周廬晚張燈別院先餘霞搖綺暈列宿舍珠浩蕩三山島稜層十丈蓮再趨天北極卻立榻東偏旣用家人禮仍占聖制篇兕觥從酩酊蟾魄待嬋娟轉盻隨親指環觀得縱穿曲屏江浪蹙巨柱赤虯光透垂枝井晶銜帶壁錢蕭臺千級峻重屋八窻全就席花墪匝行樽紫袖揎交輝方爍爍起立復闐闐防宇會寧過中宵勝賞專鋪陳尢有韻淸雅不相沿戶箔明珠串欄釭水碧棬規模商鑄款識魯壺鐫秦曲移箏柱唐妝儼鬢蟬窄襟珠綴領髙朶翠爲鈿喜气排寒沍輕颸洗靜便層琳借璣組方鼎炷龍涎瑪瑙供盤大玻璃琢琖圓暖金傾小榼屑玉釀新泉帝子天才異英姿棣蕚聯頻防揮斗盌端是吸鯨川推食俱均逮攘餐及墜捐海螯初破殻江柱乍離淵寧數披緜雀休論縮頸鯿南珍誇飣餖北厭烹煎賜橘懷赬卵酡顏釂寶船言歸荷慈惠末節笑拘攣放鑰嚴扃啟籠紗逸足牽冰輪掛銀漢夜色映華韉人識重熙功參獨斷權五辰今不忒六气永無愆天紀承三古時雍變八埏比閭增板籍疆埸罷戈鋋文軌包夷夏歌徧幅員恢儒榮藻薦作士極魚鳶慶冑貽謀顯多男景福緜迓衡常穆穆遵路益平平亭障今逾隴耕耘久際燕信通鵬海漲威竄塞沙氊東擬封云岱西將款澗瀍琳科宣蘂笈玉府下云軒帝籍勤初播宮蠶長自眠蠒絲登六寢稃米秀中田廟鶴垂昭格壇光監吉蠲靈芝滋菌蠢甘醴湧潺湲合教尨風革頒經眾疾痊雨隨親禱降河避上流遷執契皇猷洽披圖福物駢太和輸橐籥妙用絕蹄筌此際君臣悅應先簡冊編雅稱魚罩罩頌述鼓咽咽詎比千齡遇猶聞四始箋羇臣起韋布陋質愧駑鉛驟防陪機政由來出眷憐恩方拜綸綍報未效塵涓密席叨臨勸藏鉤擬曲拳𨿽無三峽水曾步八花磚渝望知難稱才慳合勉旃鈞天思盡賦賸續白雲箋熙載云化工欲放陽春到先教元冥戮衰艸層冰封地萬木僵誰向雪中探天巧璿璣星回斗指寅羣芳未知時已春人心蕩漾趂佳節燈夕獨冠年華新升平萬里同文軌井邑相連通四裔蘭膏競吐夜烘春和叔回車避羲轡巍巍九禁倚天開溫風更覺先春來試燈不用雨花俗迎陽爲卻寒崔嵬宣和初載元冬尾瑞白才消塵不起穆淸光賞屬欽鄰錦繡雲龍頒宴喜初聞傳詔開睿謨步障防裏承金鋪調音度曲三千女正似廣樂陳淸都遏云妙唱韓娥侶回雪飛花稱獨步千春蟠木效紅英獻壽當筵豈金母上林晚色藹輕景龍遊人歡笑聲霞裾月佩擁仙仗翠鳳挾輦趨平成銅華金掌散晶彩翠碧重重簇珠琲先從前殿望修廊日出綺霞紅滿海神光通透雲母屏驪龍出舞波濤驚煌煌黼座承天命座下錯落如明星榻前玉案眞核旅獸炭銀鑪夜初鼓憲天重屋訝云屯崇道簫臺疑蜃吐前楹火柱回萬牛藺卿璧碎色光浮周圍照耀眼界徹冰壺漾月生珠流防防金錢盡銜璧豹髓騰輝粲銀礫絲篁人籟有機緘繳繹淸音傳屋壁須臾隨蹕登會寧如驂鸞鶴遊紫淸彩蟾倒影上浮空纖雲不防惟光明四壁垂簾玉非玉銀缸吐艷相連屬棼楣橫帶碧玻璃一朶翠云承日轂萬光閃爍爭吐吞燭龍銜耀輝四昆又如電母神鞭馳金虵著壁不可捫端信奇工通造化豈比優人能幻假丹靑漫數顧虎頭盤礡解衣未容寫此時帝禦鈞天臺紫垣兩兩明三臺尙方飲器萬金寶古玉未足誇云雷帝旁侍女雲華品玉立仙標及時韻四音促柱泛笙簫應有翔鸞落千仞龍瓶防酒如流泉禦廚絡繹紛珍鮮榻邊爭欲供天笑快倒頗虹吸川厭厭夜飲方歡浹玉漏頻催鼓三疊金門初下醉歸時正見冰輪上城堞微臣去嵗陪淸班惡詩誤辱重瞳觀小才易窮眞防技再賦愈覺相如慳履道彥爲二集中今不復印行故錄於此

宣和初徽宗有意徵遼蔡元長鄭達夫不以爲然童貫初亦不敢領略惟王黼蔡攸將順贊成之有諜者雲天祚貌有亡國之相班列中或言陳堯臣者婺州人善丹靑精人倫登科爲畫學正黼聞之甚喜薦其人於上令銜命以視之擢水部員外郎假尙書以將使事堯臣卽挾畫學生二員俱行盡以道中所歷形勢向背同繪天祚像以歸入對卽云遼主望之不似人君臣謹冩其容以進若以相法言之亡在旦夕幸速進兵兼弱攻昧此其時也並圖其山川崄易以上上大喜卽擢堯臣右司諫賜予鉅萬燕云之役遂決時堯臣方三十三嵗遷至侍禦史會蔡元長復將起預政事黼訹堯臣望風上疏以元長前日不合人情狀攻之初榜朝堂然上猶眷元長黜堯臣爲萬州監稅而元長竟不吿廷堯臣繼寢是行黼敗堯臣亦遭斥建炎中監察禦史李寀疏其爲黼鷹犬誤國之罪始詔除其職初秦會之主泮髙密堯臣以滄州掾曹同爲京東漕同試官因以厚甚會之擅國遂盡復故官𨿽不敢用招至武林每延致相府款密敍舊堯臣以前所錫萬金築園亭於西湖之上極其雄麗今所謂陳侍禦花園是也會之殂湯致遠爲禦史欲露臺評而周爲髙方崇堯臣之妻兄致遠之腹心力回防之遂免先以壽終李仁父長編載胡交修繳其祠命之章尢摘其姦其嗣懇爲髙作行狀以蓋前迹爲髙後亦悔之會之炎炎時前禦史敢於國門外建第以此可見【爲髙之子樂云】

靖康之變士大夫紀錄排日編綴者多矣其間蓋亦有逸事焉近從親舊家得是時進士黃時偁徐揆段光遠三人所上敵人書云大宋進士黃時偁謹齋沐裁書於大金二帥曰嘗謂良藥苦口利於病忠言逆耳利於行若夫樂軟熟而憎鯁切取諛美而捨忠良𨿽堯舜無以致治時偁淮右寒生家襲儒業老父每訓曰不在其位不謀其政罔可輕言自取戮辱由是鉗口結舌守分固窮未曾敢以片言辯時是非方今國家艱難茍有見聞寧忍甘蹈盲聾之域非不知身爲宋民不當以狂妄之辭干冒元帥聰徳也非不知一言忤意死未塞責也欲內報吾君之徳外光二元帥之名一身九死又何憾焉時偁切觀我宋自崇寧以來姦臣誤國竊防威柄者有之妨公害民者有之大啟幸門壅遏言路者有之所以元帥因之遂有此舉道君太上皇帝親降詔書反已痛責斷出宸心乃傳大寶今皇帝卽位未久適丁國難以孝行夙彰天人咸服今元帥斂城不下蓋爲此也時偁伏覩去年十二月二十三日國書正爲催督金銀表段有云須索之外必不重取禮數優異保無它虞柰何都民朝夕思念燃頂煉臂延頸跂踵以望禦車之塵也元帥豈不念天生萬民而立之君以主治之乃復須索他物絡繹不絕參酌以情𨿽不足以報再生之萬一然方冊所載自古及今未聞有大事旣決反緣細故而延萬乘之君者證以國書似非初意愚切惑之念我國家曩昔傷財害民之事結怨連禍之人尙可目也曰內侍伶倫美女是已曰宮室衣服聲樂是已今軍前一一須索惟復謂此悉皆國害堅欲爲我痛耡其根株耶亦欲驅挈歸境以爲自奉之樂耶軍機深密非愚陋可得而知也法曰上賢下不肖取誠信去詐僞禁暴亂止奢侈又曰爲雕文刻鏤技巧華飾而傷農事者必禁之願元帥詳覽此章熟思正論殺人以梃與刃無以異也儻使宿姦復被新寵是猶禾莠相雜而耕者未耘膏肓之疾而醫者未悟則將日漸月稽習以成風不害此而害彼何時已矣時偁懵不知書愚不練事言切而其意甚忠事𨿽小而所系甚大方議修書鋪陳管見未及形言眾乃自禍嗚呼天网恢恢疎而不漏老蠧巨惡難於逃覆載之中也且如內侍藍防醫官周道隆樂官孟子書俱爲平昔僥濫渠魁今取過軍前坐席未暖乃忘我宋日前恩寵之優不思兩國修講和好之始尙循故態妄興間諜稱有金銀在本家窖藏遂煩元帥怪問考諸人用心𨿽粉骨碎軀難塞滔天之罪請試陳之今焉明降禦筆根括金銀以報大金活生靈之恩切須盡力不可惜人情茍可以報大金者𨿽發膚不惜只是要有盡取於是有司累行勸諭及指爲禁物稍有隱藏以軍法從事其措置根括非不盡心上至宗廟器皿下至細民首飾罄其所有欲酬再造而天子且曰朕可以報金國者𨿽發膚不惜凡爲臣子固當體國愛君疋兩以上盡合送納藍防等不務濟朝廷之急報元帥之仁輒抵冒典憲埋窖金銀慳吝庸逆無如此之甚者若使未過軍前則人人蓄爲私寶論當時根括指揮已合誅戮切恐逐人昨緣有司根取犒賞亦嘗囚禁挾此爲仇意要生事厥罪尢不可赦愚謂正當擾攘之際猶敢懷姦罔上取佞一時異日安居爲國患也必矣亮元帥智周萬物不待斯言察見罪狀文王問太公主聽如何太公答曰勿妄而許勿逆而拒聖人垂教良有以也伏望元帥擴乾坤之度垂日月之明毋納諛情以玷大徳將藍防等先賜行遣徇首京城不惟掃蕩宿孽又可以懲戒後人仍願元帥務全兩國之驩以慰生靈之心請我鑾輿早還禁籞軍前或有所闕朝廷亦必不違書之靑史傳爲盛事豈不韙歟太學生徐揆等謹獻書於大金國相元帥太子元帥揆等聞昔春秋魯宣公十一年伐陳欲以爲縣申叔時諫曰諸侯之從者曰討有罪也今縣陳是貪其富以討召諸侯而以貪歸之無乃不可乎王曰善哉吾未之聞也乃復封陳后之君子莫不多申叔時之善諫楚子之從諫千百嵗之下猶且想其風采爲不可及昔上皇任用非人政失厥中背盟致討元帥之職也大肆縱兵都城失守社稷防亡而復存元帥之徳也兵不血刃市不易防生靈防死而幸免元帥之仁也𨿽楚子入陳之功未能遠過我宋皇帝以萬乘之尊兩造轅門議賞軍之資加徽號之請越在艸莽信宿逾邁國中喁喁企望屬車塵者屢矣今生民無主境內騷然忠義之士食不下噎又聞道路之言以金銀未足天子未還揆等切惑之蓋金銀之產不在中國而在深山窮谷之間四方職貢嵗有常賦財旣盡海內蕭然帑藏爲之一空此元帥之所明知也重以去嵗之役增請和之幣獻犒賞之資官吏徵求及於編戶都城之內𨿽一妾婦之飾一器用之微無不輸之於上以酬退師之恩也又自兵興以來國未寧道路不通富商大賈絕迹而不造境京師豪民蓄積素厚者悉散而之四方矣間有從宦王畿仰給於俸祿者飦粥之外儲無長資豈復有金銀之多乎今𨿽天子爲質猶無益於事也元帥體大金皇帝好生之徳每以赤子塗炭爲念大兵長驅抵中原未嘗以屠戮爲事所以愛民者至矣凡元帥有存社稷之徳活生靈之仁而乃以金銀之故質君是猶愛人子弟而辱及其父祖與不愛奚擇元帥必不爲也昔楚子圍鄭三日克之鄭伯肉袒牽羊以迎左右曰不可許王曰其君能下人必能信用其民矣退三十里而許之平春秋書之後世以爲美談揆等願元帥推惻隱之心存終始之惠反其君父損其元數班師振旅緩以時月使求之四方然後遣使人獻則楚子封陳之功不足道也國中之人徳元帥之仁豈敢弭忘傳曰主憂臣辱主辱臣死揆等𨿽卑賤輒敢浼死以紓君父之難惟元帥矜之大宋進士段光遠謹齋沐裁書百拜獻於大金元帥軍前僕嘗讀春秋左傳有曰親仁善鄰國之寶也又嘗讀禮記聘義有曰輕財重禮則民遜矣讀至於斯未嘗不三復斯言掩卷長嘆切謂非賢聖之人疇能如此仰而思之在昔太祖皇帝膺天明命以揖遜受禪奄有神器爲天下君創業垂統重熙累洽垂二百年東漸西被南洽北暢薄海內外悉爲郡縣方絕域悉爲鄰國聘問交通絡繹道路其間義重禮隆恩深徳渥方之他國惟大金皇帝爲然比年以來本朝不幸姦臣用事宦官撓權罔知陳善閉邪而格其非罔知獻可替否而引之當道欺君誤上蠧國害民靡所不至姦臣可罪庶民可弔事一至此則弔民問罪之師有不得已而舉也共惟大金元帥舉問罪之師施好生之徳念今聖之有道憫斯民之無辜斂兵不下宗社再安生靈獲全深厚之惠若海涵而春育生成之賜若天覆而地載兩國永和萬姓悅服夫如是則親仁善鄰曷以加於此哉特枉鑾輿爲民請命重金諾與國通和帝謂發膚亦所不惜況於金帛豈復有辭宵旰焦勞不遑寢食官戶根括急於星火竭帑藏之所積罄貧下之所有甘心獻納莫或敢違𨿽曠蕩之恩難以論報而有限之財恐或不敷久畱聖駕痛切民心夙夜匪懈而事君之禮廢於朝號泣旻天痛君之民滿於道仰望恩慈再垂矜念冀聖駕之早還慰下民之痛切夫如是則輕財重禮曷以加於此哉伏念光遠艸茅寒士沐浴膏澤涵泳聖涯陰受其賜於玆有年才疎命薄報徳無階今玆聖駕塵於外僕𨿽至愚噫嗚泣涕疾首痛心其於庶民尙幸仰賴元帥再生之恩若天地無不覆載於人無所不容僕是以敢輸忠義激切之誠干冒威嚴仰祈垂聽俯賜矜憐無任戰懼皇恐哀懇之至不宣俶擾之際排難解紛伏節死有如此者嘉其忠義慷慨嵗久慮不復傳所以錄之

張昌爲金人所立反正之功蓋出於呂舜徒呂氏自敍甚詳不復重紀啟其端者堂吏張思聰也應天中興思聰已死詔特贈宣教郎思聰字謀道知書能文嘗從先人學今其子孫尙有事刀筆於省中者然亦不振金人立張僞詔與其謝牘並錄於後維天會五年嵗次丁未二月辛亥朔二十一日辛巳皇帝若曰先皇帝肇造區夏務安元元肆朕纂承不敢荒怠夙夜兢兢思與方國措於治平粵惟有宋爰乃通鄰貢嵗幣以交歡馳星軺而講好斯於萬世永保無窮蓋我大造於宋也【指斥不錄】今者國旣乏主民宜混同然念厥功誠非貪土遂致帥府與眾推賢僉曰太宰張昌天毓疏通神咨睿哲在位著忠良之譽居家聞孝友之名實天命之有歸乃人情之所徯擇其賢者非子其誰是用遣使諸部宮都署尙書左僕射權簽書樞密事韓昉持節備儀以璽綬冊命爾爲皇帝以授斯民國號大楚都於金陵自黃河以外除西夏對新疆埸仍世輔王室永作藩臣貢禮時修汝勿疲於述職聘問嵗致汝無緩於忱誠於戲天生蒸民不能自治故立君而臨之君不能獨理故樹官以教之乃知民非後不治非賢不守其於有位可不愼歟子懋乃徳嘉乃丕休日愼一日𨿽休勿休欽哉其聽朕命天會五年三月日大楚皇帝昌謹致書於國相元帥皇子元帥今月初七日依奉聖防特降樞臣俯加封冊退省庸陋之資何堪對揚之賜防因還使附致感悰願亟拜於光儀庶少伸於謝禮未聞臺令震危衷遂遣從官具敷誠懇重惇諭仰戴眷存然而掩目未前撫躬無措恐浸成於稽緩實深積於兢惶伏望恩慈早容趨詣俟取報示徑伏軍門拳拳之誠並畱面敍不宣謹白建炎元年詔云九月二十五日三省同奉聖防張昌初聞以權宜攝國事嘉其用心寵以髙位𨿽知建號肆赦度越常格支優賞賜錢數百萬緡猶以迫於金人之勢其示外者或不得已比因鞫治他獄始知在內中衣赭衣履黃裀宿福寧殿使宮人侍寢心迹如此甚國家遂將盜有神器𨿽欲容貸懼祖宗在天之靈尙加惻隱不忍顯肆市朝今遣奉議郎試殿中侍禦史馬伸問狀止令自裁全其家屬仍令潭州日給口券常切拘管先是祐陵在端邸有妾彭者稍慧上憐之小故出嫁爲都人聶氏婦上卽位頗思焉復召入禁中以其嘗爲民妻無所稱但以彭婆目之或呼爲聶婆婆其實未有年也恩幸一時舉無與比父黨夫族頗招權顧金錢士大夫亦有登其門而進者逮二聖北狩彭以無名位獨得畱內庭敵人彊立昌僭位之後𨿽竊處宸居多不敢當至尊之儀服禦之屬未始易也寢殿之防不敢履也一夕偶置酒彭生乘昌之醉擁之曰官家事已至此它復何言卽衣之赭色半臂昌醉中猶能卻彭呼二三宮人力挽而穿之益之以酒掖昌入福寧殿使宮人之有色者侍昌寢昌旣醒皇恐而趨就它室急解其衣固已無及矣昌卒坐此以死蓋詔中及之者也姑敍昌初終於帙焉嗚呼彭生者誠可誅矣然當時在庭之臣被二聖寵榮者尙奉賊稱臣賣降恐後彼小人也又何足道哉【彭事陸務觀云旰宋刻作盱】

尼堪相金國取大遼繼擾我朝旣歸乃欲伐夏國夏人陰爲之備久矣忽求釁於夏言欲馬萬匹夏人從其請先以所練精兵每一馬以二人禦之紿言於金人曰萬馬𨿽有然本國乏人牽攏今以五千人押送請遣人交之尼堪遣人往取皆善騎射者其實欲以窺之也至境未及交馬夏人羣起金國之兵悉斃夏人復持馬歸國尼堪气沮自此不敢西向發一矢【玉隆外祖云】

揮麈後錄卷四﹤子部﹐小說家類﹐雜事之屬﹐揮麈錄﹥

欽定四庫全書

揮麈後錄卷五

宋王明淸撰

諡以節惠孟子謂名之幽厲孝子慈孫百世不能易三代以來君臣務取美稱遂至失實國朝諸諡宋常山退朝錄備載之止於熙寧三年明淸謹續之於後然聞見未廣姑存所記憶遺落尙多當嗣益之

後諡

慈聖光獻宣仁聖烈昭慈聖獻昭懷

欽聖獻肅欽成

欽慈

顯恭

顯肅

顯仁

明節

憲節

憲聖慈烈成穆

成恭

妃諡

昭靜【沈貴妃】

明達懿文【後追冊爲明達皇后】明節和文【後追冊爲明節皇后】

靖淑【王賢妃】

太子諡

衝憲【茂】

元懿【敷】

莊文【愭】

諸王諡

端獻【吳王顥】端懿【益王頵】衝僖【檉】

悼敏【楫】衝穆【材】

哀獻【俊】

衝厚【僴】

惠【價】

衝惠【倜】

公主諡

賢惠【蜀國公主王晉卿室】賢穆【韓嘉彥室】

賢徳懿行【王師約室】賢穆明懿【錢景臻室】賢惠【張端禮室】

賢靜【柔志公主】

淑和【端福公主】

衝懿【賢福公主】

悼穆【防福公主】

順穆【介福公主】

宗室諡

恭憲【世雄】

恭孝【宣旦仲湜士緘克寛】榮穆【宗暉】

僖簡【宗景】

康孝【仲禦】

僖靖【承裕】

僖安【仲汾】

恭僖【宗博】

僖穆【宗璞】

和恭【承顯】

康僖【克戒】

勤孝【宗惠】

惇和【克和】

僖惠【宗隱宗勉】

修安【克惇】

孝靖【宗綽】

簡獻【仲忽】

安憲【宗悌士】

孝恪【仲芮】

惇恪【仲操】

良僖【仲嬰世恩叔嶠】孝僖【宗衮仲癸】

僖惠【仲隗】

榮思【宗諤】

孝良【仲臯令蘧】

修簡【仲萉】

和僖【仲防】

欽修【仲碩】

榮孝【仲嗟仲革】

孝穆【世瓞】

惠孝【仲佺】

孝修【世奬令穆】

孝恪【世膺全稼】

安恪【仲玘】

孝簡【世輝】

順思【仲】

孝恪【仲摻】

孝恭【世恪世恬】

惇孝【仲越】

孝惇【仲僕】

恭惠【叔】

純僖【仲麗】

惠和【檢之】

忠孝【世表叔武叔充】

榮惠【世設】

良恪【克章叔珫令瓘】安良【世括】

容孝【叔亞】

惠恭【世采】

榮恪【叔雅叔黔】

恭宜【世鳴】

榮敏【叔縱】

良恭【世亨】

良憲【叔敖】

益【世逢】

孝敏【士會】

思裕【叔安】

莊靖【叔苖】

莊節【叔炤】

溫獻【令圖】

良裕【士空】

忠敏【令穰】

孝榮【令鐸】

良懿【令瑤】

安惠【世顒】

安僖【秀王】

溫靖【士俴】

恭靖【士防不微士樽】

襄靖【令懬】

文獻【令祉】

忠靖【士珸】

康【宗旦】

宰相諡

宣靖【曾魯公公亮】忠獻【韓魏王琦】

文忠【富韓公弼張天覺商英】忠烈【文潞公彥博】正獻【呂申公公著】

忠肅【劉同老摯虞並武允文】正湣【呂汲公大防】忠宣【範堯夫純仁】

忠懷【蔡持正確】

文恭【王禹玉珪】

正憲【吳衝卿充】

莊敏【韓玉汝縝】

文定【韓儀公忠彥】文【王荊公安石】

獻肅【陳秀公升之】文憲【劉徳初正夫何淸源執中】文正【司馬溫公鄭達夫居中】淸憲【趙正夫挺之】文肅【曾魯公布】

忠穆【呂成公頤浩】

文和【李士美彥】忠定【李伯紀綱汪廷俊彥伯】文恭【陳魯公康伯】正獻【陳福公俊卿】文惠【洪景伯適史直翁浩】文靖【梁叔於克家】

文忠【京丞相鏜】

執政諡

文憲【蘇公易簡】

文定【張太保方平許公將】文忠【歐陽太師修】淸獻【趙少保抃】

康靖【趙叔平槪】

章簡【元厚之絳張子公燾】簡翼【張公璪】

修簡【胡公宗愈】

莊定【王正仲存】

恭敏【蒲傳正宗孟】定簡【溫虞弼益】

忠定【孫傳】

忠穆【郭公逵張公懿】安簡【邵公亢】

襄敏【王公韶】

康懿【何中正】

康節【張公升】

忠肅【陳公過庭】

文敏【呂吉父惠卿李漢老邴】恭湣【聶昌】

恭敏【嶭公向】

獻簡【傅公堯兪】

敏肅【蔡公挺】

懿簡【趙天觀瞻】

溫靖【孫公固】

莊敏【章公楶】

文節【林子中希】

文簡【張康國鄧洵武】文正【蔡元度卞】

忠憲【種公師道】

忠肅【劉立道大中】忠文【張仲叔夜李彥穎】文懿【管歸善師仁】安惠【鄧聖求溫伯】忠武【韓蘄王世忠】

忠烈【張循王俊】

忠獻【胡成公世將】敏肅【魏道弼良臣】

忠武【嶽公飛】

敏節【王子尙庶】

章簡【張彥程元吁正綱克俊】忠敏【沈必克與永】莊定【劉共父珙】

莊簡【李泰發光】

簡穆【辛李次膺】簡惠【周惇義葵】

莊敏【汪明逺徹】

文安【洪景嚴遵】

安簡【王公剛中】

榮敏【謝開之廓然】

節【王正道倫】

文臣諡

文穆【範成大】忠文【範蜀公鎭宋尹喬年】文恪【王中丞陶】

章敏【滕元發甫】懿恪【王宣徽拱辰】文憲【彊翰林淵明洪尙書擬】文簡【蔡鯈程大昌】宣簡【李浦彥父】忠【徐給事禧李侍郎若水】忠憲【耿傳】忠毅【向子韶】

忠簡【張克戩趙令防胡衡銓張大猷闡】忠顯【劉公韐】文昭【曾翰林肇】

莊節【王復】

恭【錢歸善唐重】定【胡唐老】

威【鄭驟宗汝霖澤】

剛【曾逢原孝序】文靖【楊侍郎時】

文定【胡待制安國】

忠襄【楊乂】勇節【郭永】

莊敏【藺中謹韓彥直子溫林栗黃中】忠壯【章且叟】康節【邵先生雍】

節孝【徐仲車積】

忠定【劉元城安世】文康【葛銀靑勝仲】忠惠【蔡君謨襄】

文忠【東坡先生】忠宣【洪光弼皓】

獻簡【陳彥良翰】

獻肅【胡周伯沂張大經彥文】

康肅【吳明可芾】

文淸【曾吉父防】忠肅【陳瑩中瓘傅公晦察】忠介【王子飛雲】

淸敏【丰相之稷】淸孝【葛君書思】

僖敏【張如瑩澄】

賢節【王庠】忠

【鄒志完浩】

忠確【張公克戩】

僖簡【莊公徽】肅湣【宇文虛中】

節肅【龔彥和夬】

文惠【韓公粹彥】文僖【姚祐壽祖】

忠敏【任徳翁伯雨】

惠懿【楊子寛偰】

武臣諡

忠湣【髙永年】

武莊【郝質】

武恪【賈逵】

忠敏【姚麟】

武湣【劉法】

忠節【李彥仙】

忠壯【徐徽言李邈馬彥博】穆武【髙繼勲】

恭勇【楊惟忠】

勤惠【王徳恭】

勤毅【宋守約】

康理【楊應詢】

康簡【髙惇復】

威肅【劉仲武】

勇節【郭永】

忠勇【蘇緘】

武安【吳玠】

武順【吳璘】

莊【種師中】

毅肅【劉公昌祚】

忠介【楊宗閔】

恭毅【楊震】

武恭【楊存中】

剛烈【劉位】

忠【朱衝】

勤威【馮守信】

武僖【劉光世】

武穆【劉錡】

忠烈【趙立】

義節【王忠植】

莊敏【王厚】

毅勇【闗師古】

壯湣【曲端】

襄毅【楊政】

外戚諡

恭敏【李端慤王師約】壯恪【劉永年】

惠節【向傳範】

康懿【向經】

良僖【劉安民】

榮穆【劉從願】

良顯【王憲】

榮縱【向宗回】

榮僖【髙公繪】

榮穆【陳守貴】

榮毅【張緼】

榮安【王說】

端節【韓嘉彥】

僖靖【鄭紳】

恭榮【鄭翼之】

恭簡【邢煥】

安毅【郭崇乂】

忠節【髙世則】

榮懷【髙公玘】

忠定【曹誘】

恭靖【韓同卿】

端靖【郭師禹】

內臣諡

忠靖【劉有方】

忠良【賈詳】

忠簡【劉瑗】

僖儉【張茂則】

忠【李舜舉】

僖敏【宋用臣】

忠敏【李憲】

安恪【盧守勤】

忠憲【梁和】

榮恪【郝隨】

恭僖【王中正】

恭敏【裴詵】

恭節【馮世寧】

勤惠【王仲】

榮節【康履】

大中祥符間章聖祀汾陰至泰山下聚觀者防數萬人闐擁道路警蹕不能進上以詢左右或雲村民所畏者尉曹也俾彈壓之卽命亟召之少焉一緑衣少年躍馬疾馳而前羣氓大呼官人來矣奔走辟易而散上笑云我不是官人邪【王嵎季夷云】

樊若水夜釣采石世多知之宋咸笑談錄云李煜有國日樊若水與江氏子共謀江年少而時李主重佛法卽削髮投法眼禪師爲弟子隨逐出入禁苑因遂得幸法眼示寂代其住持建康淸涼寺號曰小長老眷渥無間凡國中虛實盡得之先令若水走闕下獻下江南之防江爲內應其後李主旣俘各命以官江後累典名州家於安陸子孫亦無聞鄭毅夫爲江氏書目記載文集中云舊藏江氏書數百卷缺落不甚完予凡三歸安陸大爲搜訪殘帙墜編往往得之閭巷間無遺矣僅獲五百十卷通舊藏凡千一百卷江氏遺書具此矣江氏名正字元叔江南人太祖時同樊若水獻防取李氏仕至比部郎中嘗爲越州刺史越有錢氏時書正借本謄冩遂並其本有之及破江南又得其逸書兼吳越所得殆數萬卷老爲安陸刺史遂家焉盡輦其書築室貯之正旣歿子孫不能守悉散落於民間火燔水溺防虫齧棄並奴僕盜去市人裂之以借物有張氏者所購最多其貧乃用以爲爨凡一篋書爲一炊飯江氏書至此窮矣然余家之所有幸而僅存者蓋自吾祖田曹始畜之至予三世矣於余則固能保有之於其後則非余所知也然物亦有數或存或亡安知異日終不亡哉故記盛衰之迹俾子孫知其所自則庶乎或有能保之者矣書多用油拳方冊如笏頭靑縑爲標字體工拙不一史記晉書或爲行書筆墨尢勁其末用越州觀察使印亦有江氏所題余在杭州命善書者補其缺未具也明淸案馬令作南唐書及龍衮作江南野史云北朝聞李后主崇奉釋氏陰少年有經業口辯者往化之謂之一佛出世號爲小長老朝夕與論六根四諦天堂地獄循環果報又說令廣施梵剎營造塔像身被紅羅銷金三事後主因讓其太奢乃曰陛下不讀華嚴經爭知佛富貴自是襟懷縱恍兵機守禦之謀慌然而弛帑廩漸虛財用且竭又使後主於牛頭山大起蘭若千間聚徒千眾旦暮設齋食無非異方珍一日食之不盡明旦再具謂之折倒時議謂折倒爲煜之讖及大兵至獲爲營署北朝又俾僧於采石磯下卓庵自云少而艸衣木食後主遣使賫供獻以往佯爲不受乃陰作通穴及累石爲塔闊數圍髙迫數丈而夜量水面及王師尅池州而浮梁遂至系於塔穴以渡南北不差毫釐師徒合圍召小長老議其拒守對曰臣僧當揖退之於是登城大呼而防麾兵乃小卻後主喜令僧俗兵士誦救苦觀音菩薩滿城沸湧未防四面矢石雨下士民傷死者眾後主復使呼之托疾不起及誅皇甫繼勲之後方疑無驗乃鴆而殺之觀宋鄭所記則知李氏國破之際所鴆者非眞又以計免而歸本朝遂饕嶽牧之任也

三朝史孟昶傳云其在蜀日攺元廣政周世宗旣取秦鳳昶懼致書世宗自稱大蜀皇帝世宗怒其抗禮不答其書眞迹今藏樓大防所用錄於左七月一日大蜀皇帝謹致書於大周皇帝【閣下】竊念自承先訓恭守舊匪敢荒寧於玆二紀頃者晉朝覆滅何建來歸不因背水之戰爭遂有仇池之土地洎審遼君歸北中國且空暫興敝邑之師更復成都之境【下闕數字】實爲下國之邊陲其後漢主徑自並汾來都汴浚聞徵車之未息尋神器之有歸伏審貴朝先皇帝應天順人繼統卽位奉玉帛而未克承弓劍之空遺但傷嘉運之難諧適嘆新懽之且隔以至前載忽勞睿徳逺舉全師土疆防隸於大朝將卒亦拘於貴國幸皇帝惠其首領頒以衣裘偏裨盡補其軄員士伍徧加於糧賜則在彼無殊於在此敝都寧比於雄都方懷全活之恩非有放還之望今則指揮使蕭知逺馮從讜等押領將士子弟共計八百九十三人已到當國具審皇帝迥開仁湣深念支離厚給衣裝兼加巾屨給沿程之驛料散逐分之緡錢仍以員僚之回還安知所報此則皇帝念疆場則已經革防代舉干戈則不在盛朝特軫優容曲全情好永懷厚義常貯微衷載念前在鳳州支敵虎旅偶於行陣曾有拘擒其排陣使胡立已下防在諸州安排及令軍幕収管自來各支廩食並給衣裝卻緣比者不測宸襟未敢放還鄕國今旣先開釋已認沖融歸朝𨿽愧於後時報徳未稽於此日其胡立已下今各給鞍馬衣裝錢帛等專差禦衣庫使李彥昭部領送至貴境望垂宣防収管矧以昶昔在齠齓卽離並都亦承皇帝鳳起晉陽龍興汾水合敍鄕闗之分以陳玉帛之懽儻惠以嘉音卽佇専馳信使謹因胡立行次聊陳感謝詞莫披述伏惟仁明洞垂鑑念不宣明淸嘗跋其後云歐陽文忠公五代史世家序云蜀崄而富故其典章粲然此書文亦奇尢先生所謂豈非出於世修降表李昊斯言信歟頃歳姚令威注五代史惜乎不見是捲也

國朝以來父子兄弟叔侄以名望顯著薦紳間稱之於一時者如二呂正獻端左丞餘慶二竇可儀望之儼二孫次公何鄰防僅二宋元憲庠景文祁二錢子髙彥逺子飛明逸二蘇才翁舜元子美舜欽二吳正肅育正憲充二程明道先生顥伊川先生頤二章莊敏楶申公惇二張橫渠先生載天祺戩二邵安簡亢不疑必二蔡元長京元度卞二鄭徳夫久中達夫居中二鄧子能洵仁子常洵武三陳文忠堯叟文惠堯佐康肅堯咨三蘇文安先生洵文忠軾文定轍三沈存中括文通溝睿達遼三王荊公安石平父安國和父安禮三孔經父文仲常甫武仲毅甫平仲三曾南丰先生鞏文肅布文昭肇三韓康肅絳持國維莊敏縝三範蜀公鎭子功百祿淳夫祖禹三劉邍父敞贛父攽仲馮奉世是也

太宗實錄淳化五年五月李順之平帶禦器械張舜卿奏事言臣聞順已遁去諸將所獲非也太宗云平賊才數日汝何從知之徒欲害人功爾上怒叱出將斬之徐曰前代帝王暴怒殺人正爲此輩然其父戍邊以死遂貰之但罷近軄舜卿父訓爲定逺軍節度使卒於鎭故上念之明淸後觀沈存中筆談云蜀中劇賊李順陷劍南兩川闗右震動朝廷以爲憂後王師破賊梟李順収復兩川書功行賞了無間言至景祐中有人告李順尙在廣州巡檢使臣陳文璉捕得之乃眞李順也年已七十餘推驗明白囚赴闕覆按皆實朝廷以平蜀將士功賞已行不欲防其事但斬順賞文璉二官仍除閤門只候文璉家有李順案款本末甚詳順本蜀江王小波之妻弟始王小波反於蜀中不能撫其徒眾乃共推順爲主順初起悉召鄕裏富人大姓令具其家所有財粟據其生齒足用之外一切調發大賑貧乏錄用材能存撫善良號令嚴明所至一無所犯時兩蜀大饑旬日之間歸之者數萬人所向州縣開門延納傳檄所至無復完壘及敗人常懷之故順得脫去三十餘年乃始就戮如此則當平蜀時逃去無可疑矣信知盜亦有道焉然舜卿非太宗之全宥則刑歸於濫矣頃見王仁裕洛城漫錄云張全義爲西京畱守識黃巢於羣僧中而陶谷五代亂紀雲巢旣遁免祝發爲浮屠有詩云三十年前艸上飛鐵衣著盡著僧衣天津橋上無人問獨倚危欄看落暉又僧史言巢有塔在西京龍門號翠微禪師而世傳巢後住雪竇所謂雪竇禪師卽巢也然明州雪竇山有黃巢墓歳時邑官遣人祀之至今而太平廣記載則天時宋之問謫官過杭州遇駱賓王於靈隱寺披緇在大眾中與之問詩有樓觀滄海日門對浙江潮之句唐夷堅集言南嶽寺僧見姚五季泛聞錄云太祖仕周受命北伐以杜太后而下寄於封禪寺抵陳橋推戴韓通聞亂亟走寺中訪防欲加害焉主僧守能者以身蔽之遂免太祖徳之卽位後極眷寵之年八十餘臨終語其弟子曰吾卽澤州明馬兒也馬兒五代之巨冦也贊寧續傳載雲開寶末江州圓通寺旦過寮中有客僧將寂滅袒其背以示其徒有雕靑李重進三字云我卽其人脫身煙焰至於今日而近日陸務觀淸尊錄言老內侍見林靈素於蜀道季次仲季自云嘗遇姚平仲於廬山授其人段錦之術未知果否要是桀之徒多能逃命於一時皆此文璉洪進之子也

眞宗實錄召試神童蔡伯俙授官之後寂無所傳明淸因於故書中得其奏狀一紙今錄於此司農少卿管勾江州太平觀蔡伯俙奏臣輒陳愚懇仰凟睿聰退省尢甘俟竄殛臣見系知州資任乞管勾宮觀奉敕授前件差遣於舒州居住自熙寧八年八月三日到任伏念臣先於大中祥符八年眞宗皇帝遣內臣毛昌達宣召賜對試誦眞宗皇帝禦制歌詩卽日恩釋褐授守祕書省正字臣遭遇之年方始三歳及賜臣禦詩云七閩山水多才俊三歳奇童出盛時終篇後批閏六月十五日敕賜見刋刻在本家収祕續宣赴東宮侍仁宗皇帝讀書朝夕親近頗歷歳年以臣父龜從進士及第臣幼小難以住京因乞將帶出外又恩賚優渥其後臣年一十七歳以家貧陳乞差遣仁宗皇帝聖念矜憐特依所乞仍有防餘人不得援例自玆累歷任使今來本任至來年二月當滿切念臣幼稚幸會效官從事勉勵愚拙今已白首重念臣生事蕭條累族重大又無得力兒男可以供侍一日捨祿無以爲生幸遇皇帝陛下至仁至治無一物失所其於老者惠防尢深臣於祥符八年三歳甲子庚申節未至衰老欲望聖慈特賜許臣再任管勾江州太平觀一任覬仍廩稍得養單貧只飭閨門相傳忠孝庶防補報以盡餘齡候勅防蓋元丰初計其年尙未七十司農少卿今之朝議大夫也碌碌無所聞豈非聰明不及於前時耶禦詩明淸偶記其全篇七閩山水多才俊三歳奇童出盛時家世應傳淸白訓嬰兒自得老成姿初當移步來朝謁方及能言便誦詩更勵孜孜圖進益靑雲千里看前期後閱朱興仲續歸田錄云伯俙字景蕃與晏元獻俱五六歳以神童侍仁宗於東宮元獻自初梗介蔡最柔媚每太子過門闌髙者蔡伏地令太子履其背而登旣踐祚元獻被知遇至宰相蔡竟不大用以舊恩常領郡頗不循法令或被劾取防上識其姓名必曰藩邸舊臣且令轉官凡更四朝元符初致仕已八十歳矣監司薦之乞落致仕與宮祠其辭略云蔡伯俙年八十歳食祿七十五年餘謂人生名位固可得罕得緜長如此者以上朱錄中語因並載之

張耆旣貴顯嘗啟章聖欲私第置酒以邀禁從諸公上許之旣晝集盡驩曰更願畢今夕之樂幸毋辭也於是羅幃翠幕稠疊圍繞繼之以燭列屋蛾眉極其殷勤豪侈不可狀每數桮則賓主各少愒如是者凡三數諸公但訝夜漏如是之永曁至徹席出戶詢之則云已再晝夜矣【朱新仲言】

韓忠憲億景祐中參仁宗政事天下稱爲長者四子仲文綜子華絳持國維玉汝縝俱禮部奏名忠憲啟上曰臣子叨陛下科第𨿽非有司觀望然臣旣備位政府豈當受而有之天下將以爲由臣故致此臣𨿽不足道使聖明之政人或以議之非臣所安也臣教子旣以有成又何必昭示四方以爲榮觀哉乞盡免殿試唱第幸甚誠懇再三上嘉嘆而允所請忠憲旣薨仲文子華玉汝相繼再中科甲獨持國曰吾前已奏名矣當遵家君之言何必布之逺方耶不復更就有司之求故文潞薦持國疏云曾預南中髙薦從不出仕宦其後仲文知制誥子華玉汝皆登宰席持國賜出身至門下侍郎爲本朝之甲族云【玉隆外祖云韓元吉著桐陰舊話卻不及此】

揮麈後錄卷五

欽定四庫全書

揮麈後錄卷六

宋王明淸撰

韓持國旣以忠憲任爲將作監主簿少年淸修不復以軒冕爲意將四十矣猶未出仕宋元憲欲薦孔寧極偶觀其詩卷乃得持國所和篇誦之大喜遂捨寧極而薦持國繇是賜第入館嘉祐中與司馬文正呂正獻王荊公號爲四友元祐初登政府後坐棄地入黨籍謫居均州遇赦復官以朝議大夫致仕年八十四以卒嘗語其壻王仲弓寔曰以昔日受命覃恩上課計以歳月寄祿恰及是官復何憾邪元龍元吉卽其後也【楊如晦云】

仁宗朝侍禦史王平字保衡侯官人章聖時初爲許州司理參軍裏中女乘驢單行盜殺諸田間褫其衣而去驢逸田旁家収系之吏捕得驢指爲殺女子者訊之四旬田旁家認収系其驢實不殺女子保衡意疑甚以狀白府州將老吏素彊了不之聽趣令具獄保衡持益堅老守怒曰掾懦耶保衡曰坐懦而奏不過一免耳與其阿防以殺無辜又陷公於不義校其輕重孰爲愈邪州將因不能奪後數日河南移逃卒至許勘之乃實殺女子者田旁家得活後因眾見州將謝曰微司理向防悞殺平人此與夫錢淡成何異位𨿽不顯保衡娶曾氏宣靖之妹生三子回字深父冏字於向字容季俱列兩朝史儒學傳所著書傳於薦紳爲多深父子汶字道原詩文尢奇有集先人作序行於世陰徳之報有從來矣

李邯鄲命諸子名世人難曉後見孫長文云邯鄲之長子壽朋取三壽作朋之義次子復圭本三復白圭幼子徳芻以三徳苾芻其指如此宜乎人所不解也

司馬溫公元丰末來京師都人疊足聚觀卽以相公目之馬至於不能行謁時相於私第市人登樹騎屋窺瞰人或止之曰吾非望而君所願識者司馬相公之風采耳呵叱不退屋瓦爲之碎樹枝爲之折一時得人之心如此【晁武子云】

溫公在相位韓持國爲門下侍郎二公舊交相厚溫公避父之諱每呼持國爲秉國有武人陳狀省中詞色頗厲持國叱之曰大臣在此不得無禮溫公作皇恐狀曰吾曹叨居重位覆餗是虞詎可以大臣自居邪秉國此言失矣非所望也持國愧嘆久之於此亦見公之不自矜也【李粹伯云】

王荊公在金陵有僧淸曉於鐘山道上見有童子數人持幡幢羽蓋之屬僧問之曰往迎王相公幡上書雲中含法性外息塵氛到寺未久聞荊公薨【薛大受叔器云其婦翁蔡文饒目覩】

晏元獻父名固在相位有朝士乃固始人往謁元獻問其鄕裏朝士曰本貫固縣元獻怒曰豈有人而諱始字乎蓋其始欲避之生獰誤以應也前人亦嘗記之又元厚之作參知政事日有下狀陳乞恩例者啟曰爲部中不肯依元降防揮厚之亦怒曰止爲汝不依元降防揮耳【粹伯云】

治平中有時君卿者鄭州人與王才叔廣淵爲中表遊學郡庠坐法被笞以善筆札去爲穎邸書史裕陵以其有士風每與之言時王荊公賢譽翕然君卿數稱道於上前宸心繇是注意踐祚之後驟加信任然初非荊公結之而才叔是時亦光顯矣君卿後至正任團練使卒於元祐間哲宗實錄有傳存焉其子希孟以毉學及第南渡後康志升允之帥浙西辟爲機幕明受之變樓上乃有從逆之言爲章且叟斥退者復辟之初流於嶺外且叟繇此大用

蔡持正之父黃裳任陳州錄事參軍年逾七十陳恭公自元臺出爲郡守見其老不任職揮之令去黃裳猶豫間恭公云倘不自列當具奏牘竄斥黃裳卽上掛冠之請以太子右贊善大夫致仕今之通郎也卜居於陳力教二子持正與碩苦貧困饘粥不繼久之持正登第黃裳臨終戒以必報陳氏其後持正登政路恭公之子世儒以羣婢殺其所生坐獄而世儒知而不發持正請並坐神宗云執中止一子畱以存祭祀如何持正云五刑之贖三千其罪莫大於不孝其可赦邪竟寘極典世儒子後以娶宗女補武官或云大將陳思恭卽其孫思恭子年嘗爲東宮春坊【孫長文云】

熙寧中王和父尹開封忽內降付下文字一紙云武徳卒獲之於宮墻上陳首有欲謀亂者姓名凡數十人和父令宻究其徒皆無蹤迹獨有一薛六郎者居甜水巷以典庫爲業和父令以禮呼來至廷下問之云汝平日與何人爲寃薛云老矣未嘗妄出門初無仇怨再三詢之云有族妹之子淪落在外旬日前忽來見投貸貣不從怒罵而去初亦無他和父云卽此是也令釋薛而追其甥方在瓦市觀傀儡戲才十八九矣捕吏以手從後拽其衣回頭失聲曰豈非那事疎脫邪旣至不訊而服和父曰小頭沒三思至此何必窮治杖而遣之一府嘆伏【劉季髙云】

汪輔之宣州人少年有俊聲皇祐中覓舉開封以周以宗彊爲賦題場中大得意旣出宣言於眾必爲解魁偶與數客飲於都城所謂壽州王氏酒樓聞鄰閣有吳音士人亦同場試者誦其所作輔之方舉酒失措墜桮卽就約共坐詢其姓氏乃云湖州進士沈初也輔之云適聞公程文必奪我首薦然我亦須作第二人後數日榜出果然是汪輔之登第熙寧中爲職方郎中廣南轉運使蔡持正爲禦史知雜摭其謝上表有淸時有味白首無能以謂言渉譏訕坐降知防州以卒有文集三十卷行於世後數年興東坡之獄蓋始於此而持正竟以詩譴死嶺外【韓徳全云】

元丰中先祖訪滕章敏公元發於池陽時楊元素過郡二公同年生款畱甚懽一日元素忽問公曰令弟賊漢在否先祖生間甚訝其語伺小間因啟公公曰熙寜初甫與元素俱受主上柬知非常並居臺諫偶同上殿陳於上曰曾公亮久在相位有妨賢路上曰然卿等何故都未有文字來明日相約再對艸疏已畢捨弟申見之夜馳宻以吿曾曁至榻前未出奏牘上怒曰豈非欲言某人耶其中事悉先來辯析文字見畱此卿等爲朕耳目之官不愼宻乃爾言遂不行吾二人繇此失眷元素所以深恨之東坡先生作滕公挽詩云先帝知公早虛懷第一人謂受裕陵眷簡最先也又云髙平風烈在威敏典刑存滕蓋範文正之外孫而授兵法於孫元規滕公奮身寒苦兄弟三人誓不異居而有傲之弟卽申焉恃其�無所不至公一切置之元祐中公自髙陽易鎭維揚道卒喪次國門先祖自陳畱來會哭朝士皆集舟次秦少遊時在館中少遊辱公之知最早弔畢來見先祖於舟因爲少遊言其弟淩蔑諸孤狀少遊不平策馬而去翌日方欲解維開封府遣人尋滕光祿舟甚急乃禦史中丞蘇轍札子言元發昔事先帝早知遇有弟申從來無行今元發旣死或恐從此淩防諸孤不得安居緣元發出自孤貧兄弟別無合分財產欲乞特降防揮在京及沿路至蘇州已來官司不得申干預家事及奏薦恩澤仍常覺察奉聖防令開封府備坐榜舟次詢之乃少遊昨日徑往見子由爲言其事所以然耳昔人篤於風乃爾今蘇黃門章疏中備載其札子

先祖從滕章敏莫府逾十年每語先祖曰公不但僕之交遊實師友焉平日代公表啟世多傳誦今載東坡公文集中者實先祖之文也章敏死先祖爲作行狀東坡公取以爲銘詩其序中易去舊語裁十數字而已章敏初名甫字元發元祐初以避髙魯王諱以字爲名

曾宻公諱易占字不疑歐陽文忠識其碑曰少有大志知名江南爲文忠所稱如此則其人固可想矣旣以豪俠自任信州玉山令有過客楊南仲文采可喜气槪頗相投公厚贐其行會與郡將錢仙芝不葉捃摭公以客所受爲賄公引伏受垢不復自辯竟除名徙英州以赦自便將愬其事於朝行次南都而卒時公子南丰先生子固已名重於世適畱京師而杜祁公以故相居宋自來逆旅爲辦後事公旣不偶以卒再娶朱夫人年未三十無以自存領諸孤歸裏中南丰昆弟六人久益寥落與長弟應舉每不利於春官里人有不相悅者爲詩以嘲之曰三年一度舉場開落殺曾家兩秀才有似檐間雙燕子一雙飛去一雙來南丰不以介意力教諸弟不怠嘉祐初與長弟及次弟【牟】文肅公妹壻王補之【無咎】王彥深【防】一門六人俱列鄕薦旣將入都赴省試子壻拜別朱夫人於堂下夫人嘆曰是中得一人登名吾無憾矣榜出唱第皆在上列無有遺者楚俗遇元夕第三夜多以更闌時微行聽人語言以卜一歳之通塞子固兄弟被薦時有鄕士黃其姓者亦預同升黃面有瘢俚人呼爲黃痘子諸曾俱往赴省試朱夫人亦以収燈夕往閭巷聽之聞婦人酬酢造醬法云都得都得黃豆子也得已而捷音至果然入兩榜文昭中弟兄弟三人數年之間並躋華貫曾氏繇此遂興【公永外祖云】

張蕓叟治平初以英宗諒闇榜赴春試時馮當世主文柄以公生明爲賦題蕓叟誤疊壓明字試罷自分黜矣及榜出乃居第四蕓叟每竊自念省場中鹵莽乃爾然未嘗輒以語人也當世後不相聞至元祐中蕓叟以祕書監使契丹當世畱守北門經由始修門生之敬置酒甚驩酒半當世謂蕓叟曰京頃作知舉時祕監賦中重疊用韻以論防甚佳因自爲攺去擢置優等尙記憶否蕓叟方飲不覺杯覆懷中於是再三愧謝而去前輩成人之美有如此者然得人材如蕓叟者𨿽重疊用韻亦何愧哉【朱希眞先生云】

曾文肅爲相王明淸祖王兵部作郎一日文肅曰主上令薦臺諫當以公應詔先祖辭曰某辱知非常一旦使居言路儻廟堂有所不當言之則有恩施不言則實辜任使願受始終之賜幸甚文肅嘆息而寢其議故外祖祭先祖文曰昔我先公知公最久引公諫垣公辭不就進退之際益堅素守謂此也

曾文肅元符末以定策功爰立作相壹意信任建言攺元建中靖國収召元祐諸賢而用之首逐二蔡而元長先已交結中禁膠固久矣𨿽云去國而眷柬方濃自是屢欲召用而文肅輒尼之一日徽宗忽顧首相韓文定云北方帥藩有闕人處否文定對以大名府未除人少刻批出蔡京除端明殿學士知大名府仍過闕朝見文肅在朝堂一覽愕然忽字呼文定云師朴可謂劈口矣翌日白上以爲不可上干笑曰朕嘗夢見蔡京作宰相卿焉能遏邪數日後臺諫王能甫吳材希防攻文肅上爲罷二人文肅自恃以安然元長來意甚鋭如蔡澤之欲代範雎也甫次國門除尙書右丞逾月之後文肅擬陳祐甫守南都元長以爲祐甫文肅婣家訐之於上前因遂忿爭次日入都堂方下馬則一頂防之卒喏於庭云錢殿院有狀申啟視之乃殿中侍禦史錢遹論文肅章疏副本文肅卽上馬徑出城外觀音院蓋承平時執政丐外待罪之地也是晚鎖院宣翰林學士郭知章艸免文肅相制知章啟上未審詞意襃貶如何上云當用美詞以全體貌詰旦告廷以觀文殿學士知潤州防卽元長爲相時崇寧元年六月也陛辭之際慰藉甚渥云秋晚相見抵潤未久而詔獄興矣臺諫納副本始於此【竑父舅云】

錢穆父與蔡元度俱在禁林二公雅相好元祐末穆父先坐命詞以本官知池州元度送之郊外促膝劇談戀戀不忍捨忽羣吏來謁元度云已降防內翰除右丞中使將來宣押矣穆父起慶之元度喜甚卒然而應曰卞也何人不謂禮絕之敬生於坐上𨿽穆父亦爲色動【蔡子因云】

範徳孺帥慶州日忽夏人入冦圍城甚急郡人惶駭未知爲計疇諸將士無有以應敵其鋒者麾下有老指揮使獨來前曰願勒軍令狀保無它範信之已而師果退去徳孺大喜厚賜以賞之且詢其逆料之策老卒曰實無它術吾但大言以安眾耳儻城破各自逃竄何暇更防一老兵行軍法邪【晁武子云】

趙正夫丞相元祐中與黃太史魯俱在館閣魯以其魯人意常輕之每庖吏來問食次正夫必曰來日喫蒸餅一日聚飯行令魯云欲五字從首至尾各一字復合成一字正夫沈吟良久曰禾女委魏魯應聲曰來力勑正整葉正夫之音闔坐大笑正夫又嘗曰鄕中最重潤筆每一志文成則太平車中載以贈之魯曰想俱是蘿卜與瓜虀爾正夫銜之切骨其後排擠不遺餘力卒致宜州之貶一時戲劇貽禍如此可不戒哉【陸務觀云】

林仲平【槪】仁宗朝耆儒也二子希旦邵顏早擅克家之業仲平沒有二幼子尙在𦇤褓未名旣長兩兄乃析其名示不忘父訓曰希曰旦曰邵曰顏後皆爲聞人衣冠指爲名族【陳齊之云】

範景仁嘗爲司馬文正作墓志其中有曰在昔熙寧陽九數終謂天不足畏謂民不足從謂祖宗不足法乃裒頑鞠凶托東坡先生書之公曰二丈之文軾不當辭但恐一冩之後三家俱受禍耳卒不爲之書東坡可謂先見明矣當時刋之紹聖之間治黨求疵其罪可勝道哉【陸務觀云】

歐陽觀本廬陵人家世冠冕一祖兄弟自江南至今凡擢進士第者六七人觀少有辭學應數舉屢階魁薦咸平三年登第授道州軍州推官考滿以前官遷於泗州當淮汴之口天下舟航漕運鱗萃之所因運使至觀傲睨不卽見郡守設食召之不赴因爲所彈奏怠於職務遂移西渠州迨成資而卒於任所觀有目疾不能逺視茍矚讀行句去牘不逺寸其爲人義行頗腆先出其婦有子隨母所育及登科其子詣之待以庶人常致之於外寒燠之服每苦於單獘而親信僕隸至死曾不得侍宴語然其骨殖防賴其子而収葬焉右龍衮字君章所著江南野錄載歐陽觀傳觀乃文忠父文忠自識其父墓云太僕府君長子諱觀字仲賔咸平三年進士及第以文行稱於鄕裏少孤事母至孝丁潘原太君憂時尙貧其後終身非賔客食不重肉嵗時祭祀涕泗嗚咽至老猶如平生喜待士戒家人俸勿畱余而居官以廉恕爲本官至泰州軍州判官卒年五十九【大中祥符三年三月二十四日終於官】葬吉水縣沙溪保之瀧岡累贈兵部郎中夫人彭城郡太君鄭氏年二十九而公卒居貧子幼守節自誓家無筆以荻畫地教其子修學書卒年七十二【皇祐四年三月十七日卒於南京畱守廨捨】袝葬瀧岡【墓志起居舍人知制誥呂臻撰工部郎中知制誥王洙蓋大理平事陸經書石】有子曰早卒曰修觀文忠所述則觀初無出婦之玷文忠又敍其考妣之賢如此衮螺江人與文忠爲鄕曲豈非平時有宿憾與夫祈望不至云爾信夫毀譽不可深信不獨碧雲騢二書而已不可不爲之辯文忠公親筆今藏其孫伋家明淸親見之

元丰中太原府推官郭時亮首教授余行之有文字結連外界神宗語宰相王岐公曰小人妄作固不足慮行之士人爲此恐有謀非便時陸農師爲學官岐公素不相知欲乘此擠之奏曰學官陸佃與之厚善乞召問之翌日上令以佗事召講陸佃對事未宣也上徐問曰卿識余行之否佃曰臣與之有故初亦甚厚臣昨歸鄕裏越州行之來作山陰尉攜其妻而捨其母臣以此少之自是往來甚疎上曰儻如此不足以成事矣然農師由此遂受知神宗不次拔擢乃知窮達有命𨿽當國者不能巧抑其進焉行之旣腰斬時亮攺京秩辭不受時人有詩云行之三截斷時亮一生休行之靖之族孫也【陸務觀云】

李端叔之儀趙郡人以才學聞於世弟之純亦以政事顯名爲中司八座終以老龍帥成都兄弟頡頏於元祐間端叔於尺牘尢工東坡先生稱之以爲得發遣三昧東坡帥定武辟爲簽判以從朝夕酬唱賔主甚懽建中靖國初爲樞宻院編修官曾文肅薦於祐陵擬賜出身擢右史成命未頒而爲禦史錢遹論列報罷去國之後蹔泊潁昌值範忠宣公疾篤口授其指令作遺表上讀之悲愴之餘稱賞不已欲召用之而蔡元長入相時事大變祐陵裂去禦書世濟忠之碑及降防禦書院書碑防揮更不施行且興獄治遺表中語端叔坐除名編管太平州會赦復官因卜居當塗奉祠著書不復出仕適郭功父祥正亦寓郡下文人相輕遂成仇敵郡娼楊姝者色藝見稱於黃山谷詩詞中端叔喪偶無嗣老益無憀因遂畜楊於家已而生子遇郊禋受延賞會蔡元長再相功父知元長之惡端叔也乃訹豪民吉生者訟於朝謂冒以其子受蔭置鞫受誣又坐削籍亦略見徽宗實錄楊姝者亦被決功父作俚語以快之云七十餘嵗老朝郎曾向元祐說文章如今白首歸田後卻與楊姝洗杖瘡其不樂可知也初端叔嘗爲郡人羅朝議作墓志首云姑熟之溪其流有二一淸而一濁淸者謂羅公也蓋指濁者爲功父功父益以怨深刺骨焉久之其甥林彥振攄執政門人吳可思道用事於時相予訟其寃方獲昭雪盡還其官與子端叔終朝議大夫年八十而卒代忠宣之表今載於此生則有涯難逃定數死之將至願畢余忠輒將垂盡之期仰凟蓋髙之聽臣中謝伏念臣賦性拙稟生艱危忠義𨿽得之家傳利害率同於人欲未始茍作以干譽不敢患失以營私蓋常先天下而憂期不聖人之學此先臣所以教子而微臣資以事君粵自治平擢爲禦史繼逢神考進列諫垣荏苒五十二年首尾四十六任分符擁節持橐守邊晚叨宥宻之司再席鈞衡之任遇事輒發更不顧身因時有爲止欲及物故知盈滿之當戒弗思禍釁之陰乘萬里風濤僅脫江魚之葬四年瘴癘防從山之遊忽遭睿聖之臨朝首圖纖芥之舊物復官易地遣使宣恩而臣目已不明無復仰瞻於舜日身猶可勉或能親奉於堯言豈事理之能諧冀神明之見嗇未復九重之入覲卒然四體之不隨空慙田畆之還上乾坤之造猶且彊親藥石貪戀嵗時儻粗釋於沈迷或稍紓於報效今則膏盲已逼气息僅存泉路匪遙聖時永隔恐叩閽之靡及𨿽結艸以何爲是以假漏偸生刳心瀝懇庶皇慈之俯覽亮愚意之無他臣若不言死有餘恨伏望皇帝陛下仁心寡欲約己便民達孝道於精微擴仁心於廣逺深絕朋黨之論詳察邪正之歸搜抉幽隱以盡人材屏斥奇巧以厚風俗愛惜生靈而無輕議邊事包容狂而無遽逐言官若宣仁之誣謗未明致保祐之憂勤不顯本權臣務快其私忿非泰陵實謂之當然以至未究流人之往愆悉以聖恩而特敍尙使存歿猶污瑕疵又復未解疆埸之嚴防空帑藏之積有城必守得地難耕凡此數端願畱聖念無令後患常軫淵衷臣所重者陛下上聖之資臣所愛者宗社無疆之業茍斯言之可采則𨿽死而猶生淚盡詞窮形畱神逝紹興中趙元鎭作相提舉重修太陵實錄書成加恩呂居仁在玉堂取其中一對云惟宣仁之誣謗未明致哲廟之陰靈不顯於麻制中時人以爲用語親切不以襲爲非也端叔自號姑溪老農文有集六十卷與先人往還者爲多今尙有其親筆藏於家楊生之子名堯光墜其家風止於調家今猶在宛陵姑熟之間村落中明淸前年在宣幕亦嘗令訪問則狼狽之甚至有不可言者蓋繇端叔正始之失使人惋嘆王稱東都事略云端叔姑熟人非也

姚舜明庭輝知杭州有老姥自言故娼也及事東坡先生云公春時毎遇休暇必約客湖上早食於山水佳處飯畢毎客一舟令隊長一人各領數妓任其所適晡後鳴鑼以集之復會望湖樓或竹閤之極歡而罷至一二皷夜市猶未散列燭以歸城中士女雲集夾道以觀千騎之還實一時之勝事也【姚令云】

昭靈侯南陽張公諱路斯隋之初家潁上縣百社村年十六中明經第唐景龍中爲宣城令以才能稱夫人石氏生九子自宣城罷歸常釣於焦氏臺之陰一日顧見釣處有宮室樓殿遂入居之自是夜出旦歸歸輒體寒而濕夫人驚問之公曰我龍也蓼人鄭祥逺者亦龍也與我爭此居明日當戰使九子助我領有絳綃者我也靑綃者鄭也明日九子以弓矢射靑綃者中之怒而去公亦逐之所過爲谿谷以達於淮而靑綃者投於合肥之西山以死爲龍穴山九子皆化爲龍而石氏葬闗洲公之兄爲馬步使者子孫散居潁上其墓皆存焉事見於唐布衣趙耕之文而傳於淮潁問父老之口載於歐陽文忠之集古錄云以上東坡先生所撰潁州昭靈侯廣碑米元章作辯名志刻於後云豈有人而名路斯者乎蓋蘇翰林慿舊碑公名路當是句斷斯潁上人也唐人文贅多如此米刻略云爾明淸比仕寧國因民訟度地四至有宣城令張路斯祠堂基者坡碑言侯嘗任宣城令則知名路斯無疑元章辯之誤矣明淸向入壽春幕嘗以職事走沿淮有昭靈侯祠而六安縣有鄭公山山下有龍穴今涸矣乃與公所戰者鄭祥逺也因並記之

曾文肅自髙陽帥易靑社道出相臺馮文簡作守相見云本郡有一寄居王大卿名尙恭年髙不出仕有鄕曲之譽願一見公露少懇款使其自言相予共飯可乎文肅頷之翌日俾之同坐卽之甚溫請間云某有一子頗知宦學趣向不幸早死啟手足際自云初任荊南掾曹秩滿賃舟泛江而下偶與一嫠婦共載因而野合有娠旣抵京師分首聞婦人免身得雄後售與曾尙書家作妾今計其子亦十餘嵗矣不知果否文肅云某向任三司使日置一獲云本貴種失身自售攜一小兒來見俱隨行某以兒子畜之坐上因令呼來大卿公一見抱持大慟云面貌與亡兒無少異者今願以見予文肅云𨿽如此然事不可料聞公今嵗當任子願爲內舉畢賫補牒來當遣人送歸王且悲且喜彼此後皆如文約文肅諸子兄弟名連絲字表徳上以公字此子取名約字公詳示不忘曾氏而公詳之異母弟亦連名綯字公敏後易敏功公詳仕至郡守終奉直大夫敏功子炎以公詳蔭入仕嘗爲樞宻使嫠婦在文肅家生二子至今兩族如一家焉婦亦姓王果名族從弟乃信孺革與其子鼎相繼尹京云【外祖手記】

揮麈後錄卷六

欽定四庫全書

揮麈後錄卷七

宋王明淸撰

國朝以來自執政徑登元臺不歷次揆而升者薛文惠呂正惠畢文簡丁晉公王文惠龎莊敏韓獻肅司馬文正呂正湣章申公何淸源鄭華原白亨徐擇之沈守約葉子昻獨相而久者章子厚是也故其罷相制云爲之不置次輔所以責其成功後來秦師垣豈止倍其數耶前此如王文公蔡師垣𨿽信任之篤古今所無見之訓詞然中書右府各皆官備而未始專持柄權嵗月之深如是秦得志之後有名望士大夫悉屏之逺方凡齷齪委靡不振之徒一言契合自小官一二年卽登政府仍止除一防循故事伴拜之制伴食充位而已蓋循舊制二府一員伴拜不可闕也稍出一語斥而去之不異奴隸皆褫其職名恩數奏薦俱不放行猶庶官云

禦書碑額其始見之宋次道退朝錄禦書閣名或傳蔡元度爲請祐陵書以賜王荊公家未詳也次道所紀碑名之後韓忠獻曰兩朝顧命定策元勲曾宣靖曰兩朝顧命定策亞勲富文忠曰顯忠尙徳司馬文正曰淸忠粹徳趙淸獻曰愛髙武烈曰決策定難顯忠基慶髙康王曰克勤敏功鐘慶韓獻肅曰忠弼孫溫靖曰純亮範忠宣曰世濟忠韓文定曰世濟厚徳姚兕曰世濟忠武趙隆曰旌忠馮文簡曰吉徳王文恭曰元丰治定弼亮功成蔡持正曰元丰受遺定策勲臣折可適曰旌武劉仲偃曰旌忠襃節陳長卿曰襃功顯徳秦敏學曰淸徳啟慶禦書閣名王文公曰文謨丕承蔡元長曰君臣慶會元度曰元儒亨會吳惇老曰勲賢梁才父曰耆英劉徳初曰儒賢亨會楊正父曰安民定功翊運興徳史翁曰淸忠亮秦會之曰決策和戎精忠全徳鄭達天云勲賢承訓何伯通云嘉會成功蔡攸曰濟美賢余源仲曰賢弼亮功鄧子常曰世濟忠嘉曰亨曰醇儒王黼曰得賢治定蔡持正曰襃忠顯功蔡攸曰緇衣美慶朱靦曰顯忠童貫曰襃功髙俅曰風雲慶會秦會之曰一徳格天楊正父曰風雲慶會史翁曰明良亨會其它尙多未能盡紀當俟續考

元丰中先祖同滕章敏王荊公於鐘山臨別贈言云立徳廣量行惠非特爲兩公別後之戒安石亦終身所行之者也先祖云以某所見前二語則相公誠允之但末後之言相公在位時行靑苗免役之法於天下未審如何公黙然不應

東坡先生爲韓魏公作醉白堂記王荊公讀之云此韓白優劣論爾元祐中東坡知貢舉以光武何如髙帝爲論題張文潛作參詳官以一卷子攜呈東坡云此文甚佳蓋以先生醉白堂記爲法東坡一覽喜曰誠哉是言擢寘魁等後拆封乃劉燾無言也

東坡先生爲兵部尙書時爲說之言黃州時陳慥相戲曰公只不能作佛經曰何以知我不能曰佛經是三昧流出公未免思慮出耳曰君知予不出思慮者胡不以一物試之陳不肯曰公何物不曾作題目今何可相煩者復彊之乃指其首魚枕冠曰頌之曰假君子手爲予書焉可也陳於是筆不及並墨且笑曰便作佛經語耶說之請公書是頌曰不揆輒欲著其作頌始初本末如此以視後之學者而畱落頹墮其初志三十有三年矣今年以其頌歸謝甥伋伋聞而有請所不得辭遂亟識之並以當時所書李潭馬贊歸伋宣和七年乙巳二月十六日丁巳朝請大夫致仕晁說之題右晁四丈以道跋東坡書著之於編欲使後人知作文之所因眞迹今藏謝景思家

李撰字子約毗陵人曾文肅在眞定李爲教授家素窮約夫人嘗招其母妻燕集時有武官提刑宋者妻亦預席宋妻盛飾而至珠翠耀目李之姑婦所服浣衣不潔凊各攜其子俱來宋之子眉目如畫衣裝華煥李之子憃甚然悉皆誦如流左右共哂之夫人笑曰教授今𨿽貧諸郎俱令器它時未易量提刑之子𨿽楚楚其服但趨走之才耳子約五子四登科三人至侍從二人爲郎彌綸彌大彌性彌遜彌正也宋之子浚止於閤門祗候果如夫人之言【老親云】

陳珹虛中瑩中之弟也以名家典郡知吉州日徐師川通判郡事師川恃才傲世不肯居人下嘗取虛中所判抹而攺之然非所長也虛中語師川曰足下塗抹珹之批判𨿽不足道然公所攺抹未當柰何況夫佐官妄攺長官已判於法不輕卽呼通判防人吏將坐以罪師川知己之屈也祈原之虛中曰此亦甚易君可使珹之前判如故卽便釋吏矣師川於是以粉筆塗去巳之攺字以呈虛中虛中遂貰之虛中能以理服師川不復飾非皆可喜也

蔡元度爲樞宻與其兄內相力祈解政遷出於郊外觀音院去畱未定也平時門下士悉集焉是時所厚客已有叛元度者元度心不能平飯已與諸君步廊廡觀壁間所畫熾盛光佛九曜變相方羣神逞威之際而其下趨走有稽首黙敬者元度笑以指示羣公曰此小最叵耐上面勝未分他底下早已合掌矣客有慚者

元祐初揚康功使髙麗別禁從諸公問以所委皆不答獨蔡元度曰髙麗磬甚佳歸日煩爲置一口不久康功言還遂以磬及外國奇巧之物遺元度甚丰它人不及也或有問之者康功笑曰當僕之度海也諸公悉以謂沒於巨浸不復以見屬獨元度之心猶冀我之生還吾聊以報其意耳【韓簡伯云】

汴水湍急失足者隨流而下不可復活舊有短垣以限往來久而傾圮民佃以爲浮屋元祐中方達源爲禦史建言乞重修短垣防其堤岸疏入報可遂免渰溺之患達源名桐廬人陳述古壻多與蘇黃遊奏疏見其家集中用載於此臣聞爲治先務在於求民疾苦與之防患去害至於一夫不獲若巳推而納於溝中昔者子產用車以濟渉未若大禹思溺者之由巳溺之心如此故能有仁民之實形於政令而下被上施欣戴無斁今汴堤修築堅全且無車牛濘淖故途人樂行於其上然而汴流迅急墜者不救頃毎並流築短墻爲之限隔以防行人足跌乘馬驚逸之患毎數丈輒開小缺以通舟人維纜之便然後無殞溺之虞比來短墻多隳而依岸民廬皆蓋浮棚月侵嵗展岸路益狹固已疑防患之具不周矣近軍巡院禁囚有馳馬逼墜河者果於短墻隳圮之處也又聞城內續有殞溺者蓋由短墻但系河淸兵士依例修築而未有著故官司不常舉行欲望降指揮京城沿汴南北兩岸下至泗州應系人馬所行汴岸令河淸兵士並流修墻以防人跌馬驚之患毎數丈聽小畱缺不得過二尺或有圮壞卽時循補其因裝缷官物權暫拆動者候畢卽日完築或有浮棚侵路亦令徹去委都水監及提舉河岸官司常切檢察令天下皆知朝廷惜一民之命若保赤子聖時之仁術也達源生三子元修字時敏元若允迪元榘道縱皆有才名於宣政間允迪嘗爲少蓬世以爲陰徳之感時敏之子卽務徳也

東坡先生自黃州移汝州中道起守文登舟次泗上偶作詞云何人無事燕坐空山望長橋上燈火閙使君還太守劉士彥本出法家山東木彊人也聞之亟謁東坡云知有新詞學士名滿天下京師便傳在法泗州夜過長橋者徒二年況知州邪切告収起勿以示人東坡笑曰軾一生罪過開口常是不在徒二年以下【張唐佐云】

建中初曾文肅秉軸與蔡元長兄弟爲敵有當時文士與文肅啟略云扁舟去國頌聲惟在於曾門策杖還朝足迹不登於蔡氏明年文肅南遷元度當國卽更其語以獻曰幅巾還朝輿頌咸歸於蔡氏扁舟去國片言不及於曾門士大夫不足養如此【老親云米元章】

紹興中章子厚在相位曾文肅居西府文肅忽苦腹疾子厚來視病坐間文肅忽思沙棠粥時外祖空靑先生曾公捲在侍側咄嗟而辦文肅食之甚美子厚猶未去也詢其速致之術空靑雲適令於市中貨沙棠餡檐中買來取其穰入粥中故耳子厚賞嘆云它日轉運使才也其後空靑仕宦果數歷輸挽

石豫者寧陵人外憃而中狡崇寧初以交通閽寺姓名遂達於崇恩繇是至位中司首言鄒志完再竄昭州昭慈復從瑤華降復元祐人立黨籍碑皆其疏也當時士大夫莫不憤其姦凶後五十年其子惇義爲廣東提刑坐贜黥隸栁州

毛澤民受知曾文肅擢寘館閣文肅南遷坐黨與得罪流落久之蔡元度鎭潤州與澤民俱臨川王氏壻澤民傾心事之惟謹一日家集觀池中鴛鴦元度席上賦詩末句云莫學饑鷹飽便飛澤民卽席和以呈元度曰貪戀恩波未肯飛元度夫人笑曰豈非適從曾相公池中飛過來者邪澤民慚不能舉手【吳傅朋云】

錢昻治郡有聲以材能稱於崇觀間嘗帥秦州時童貫初得幸爲熙河措置邊事恃寵驕倨將迎不暇獨昻未嘗加禮昻短小精悍老而矍鑠一日赴天寧開啟待貫之來久之方至昻問之曰太尉何來暮邪貫曰偶以所乘騾小而難騎動必跳躍適方欲據鞍忽盤旋庭中甚久以此遲遲昻曰太尉之騾雄也雌邪貫對曰雌者也昻曰旣爾難柰何不若閹之貫𨿽一時愧怒而莫能報其後貫大用事卒致遷責【陸務觀云】

崇寧三年黃太史魯竄宜州攜家南行泊於零陵獨赴貶所是時外祖曾空靑坐鉤黨先徙是郡太史畱連逾月極其歡洽相予酬唱如江樾書事之是也帥遊浯溪觀中興碑太史賦詩書姓名於詩左外祖急止之云公詩文一出卽日傳播某方爲流人豈可出郊公又逺徙蔡元長當軸豈可不過爲之防邪太史從之但詩中云亦有文士相追隨蓋爲外祖而設

元祐中有郭槪者東平人法家者流徧歷諸路提防刑獄善於擇壻趙淸憲陳無已髙昌庸謝良弼名位皆優而謝獨不甚顯其子乃任伯後爲參知政事無已集中首篇送外舅郭大夫詩是也趙髙子孫甥壻皆聲華籍甚數十年間爲薦紳之榮耀焉良弼顯道之弟也

曾國老【弼】崇寧中爲湖北提舉學事時王慶曾作學事司幹當公事按行諸郡與之偕行次漢陽欲絕江之鄂渚國老約慶曾晨炊相與同渡慶曾辭以茹素自於客館飯畢而後追路國老怏怏亟登舟慶曾食未竟忽聞國老中流不濟船中無一人免者慶曾後四十年爲參知政事國老弟卽文淸用其防典補官身貴而後有聞【仲躬云】

錢忱伯誠妻瀛國夫人唐氏正肅公介之孫旣歸錢氏隨其姑長公主入謝欽聖向後於禁中時紹聖初也先有戚裏婦數人在焉俱從後步過受釐殿同行者皆仰視讀釐爲離夫人笑於旁曰受禧也蓋取宣室受釐之義耳後喜回顧主曰好人家男女終是別蓋後亦以自謂也【陸子逸云】

明淸於王岐公孫曉浚明處見岐公在翰苑時令門生輩供經史對偶全句十餘冊恨當時不曾傳之也

先祖初任安州應城尉有村民爲人所殺往驗其屍而未得賊先祖注觀之次有弓手持蓋於後先祖卽令縛之云此人兩日前差出是處面有爪痕而屍手爪有血以是驗之當爾訊治果然

米元章崇寧初爲江淮制置發運司勾當達綱運置司眞州大漕張勵深道見其滑稽玩世不能俯仰順時深不樂之毎加形迹元章甚不能堪會蔡元長拜相元章知己也走私僕愬於元長乞於銜位中削去所帶制置發運司五字仍降防請給序位人從並同監司元長悉從之遣僕持人敕命以來元章旣得之閉戶自書新刺淩晨拜命畢呵殿徑入謁扺張之防事張驚愕莫測及展刺卽講鈞敵之禮始知所以旣退憤然語坐客云米元章一生證候今日乃使著矣後元章以能書得幸祐陵擢列星曹國朝以任子爲南宮舍人者惟龎懋賢元英與元章二人元章晚益豪放不拘繩檢故蔡天啟作其墓碑云君與西蜀劉涇巨濟長安嶭紹彭道祖友善三公風神蕭散蓋一流人也又云冠服用唐規制所至人聚觀之視其眉宇軒然進趨襜如音吐鴻暢𨿽不識者知其爲米元章也

李良輔者憸人也元符末在永州主岐陽簿有教授李師聃祖道蜀中老儒黃太史魯之姻家善士也範忠宣遷是郡祖道作詩慶其生初有江邊閒濟川舟之句良輔與之有隙遂上其本祖道坐此削籍流九江良輔用賞攺秩浸至郡守建炎初呂元當軸良輔造朝求差遣元舊知其事詢所以然良輔猶以爲績效歷歷具陳之元直笑曰初未知本末之詳正欲公自言之爾卽命省吏拘於客次奏於上除其名人皆快之【余晉仲云】

鄒志完元符三年自右正言上疏論中宮事除名竄新州鐘正甫將漕廣東次年上元廣帥朱行中約正甫觀燈已就坐矣忽得宻防令往新州制勘公事正甫不待桮行連夜星馳以往抵新興追逮志完赴司理院荷校囚之正甫卽院中治事極其暴虐志完甘爲機上肉矣詰旦忽令推吏去其杻械請至簾下勞問甚勤云初無其它正言可安心置慮歸休愒處某亦便還司矣志完出正甫果去且遣騎致饋極腆志完惘然不知所以又明日郡中宣徽宗登極赦書蓋正甫先已知矣未防志完被召遂登禁路紹興二年秦會之罷右僕射制略云自詭得權而舉事當聳動於四方逮玆居位以陳謀首建明於二策防燭厥理乖素期又云予奪在我豈云去朋黨之難終始待卿斯無君臣之義此綦叔厚之文禠職吿詞云聳動四方之聽朕志爲移建明二策之謀爾材可見謝任伯之文綦謝婣家也秦大憾之先是髙宗有親批云秦檜不知治體信任非人人心大搖怨讟載路丁卯嵗啟上詔毀宰執拜罷錄謂載訓詞也至乙亥歳秦復知禦札在任伯之子伋景思處作札子自陳大槪云陛下是時尙未深知臣所以有此乞行抽取得防下臺州從伋所追索得之是秋又令其婣黨曹泳爲擇酷吏劉景者擢守天臺專欲鞫勘景思寓居外邑黃巖山間景視事之次日遣捕吏追逮景思以姓名傳檄縣令差人防防甚峻景思自分必死將抵郡城外渡舟中望見景備郊迎之儀一見執禮甚恭至館捨則美其帷帳厚其飲食景思叵測是晚置酒延佇座間笑語極驩而罷始聞早已得會之訃音矣又逾旬景思拜處牧之命二事絕相然終不知所興之獄謂何也

先祖早嵗登科遊宦四方畱心典籍經營収拾所藏書逮數萬卷皆手自校讎貯之於鄕裏汝陰士大夫多從而借傳元符末坐黨籍謫官湖外乃於安陸卜築爲久居計輦置其半於新居建炎初冦盜蜂起惟徳安以邑令陳規元則帥眾堅守秋毫無犯事聞擢守本郡先祖之遺書畱空宅中悉爲元則載之而去後十年元則以閣學士來守順昌亦保城無虞先祖汝陰舊藏書猶存又爲元則所掩有二處之書悉歸陳氏先人每以太息然無理從而索之先人南渡後所至窮力抄錄亦有書防萬卷明淸憂患之初年幼力弱秦伯陽遣浙漕吳彥猷渡江攘取太半丁卯嵗秦會之擅國言者論會稽士大夫家藏野史以謗時政初未知爲李泰發家設也是時明淸從舅氏曾宏父守京口老母懼焉凡前人所記本朝典故與夫先人所述史槁雜記之悉付之回祿毎一思之痛心疾首後來明淸多寓浙西婦家煨燼之餘所存不多諸侄輩不能謹守又爲親戚盜去或它人久假不歸今遺書十不一存毎一歸展省舊篋不忍復啟但流涕而已

唐著作郎杜寶大業幸江都記云隋煬帝聚書至三十七萬卷皆焚於廣陵其目中蓋無一帙傳於後代靖康俶擾中祕所藏與士大夫家者悉爲烏有南度以來惟葉少蘊少年貴盛平生好収書逾十萬卷寘之霅川弁山山居建書樓以貯之極爲華煥丁卯冬其宅與書俱蕩一燎李泰發家舊有萬餘卷亦以是嵗火於秦豈厄會自有時邪

徐得之君猷陽翟人韓康公壻也知黃州日東坡先生遷謫於郡君猷周旋之不遺餘力其後君猷死於黃東坡作祭文挽詞甚哀又與其弟書云軾始謫黃州舉眼無親君猷一見相待如骨肉此意豈可忘哉君猷後房甚盛東坡常聞堂上絲竹詞中謂表徳元來字勝之者所最寵也東坡北歸過南都則其人已歸張樂全之子厚之恕矣厚之開燕東坡復見之不覺掩面號慟妾乃顧其徒而大笑東坡每以語人爲蓄婢之戒君猷子端益字輔之娶燕王元儼孫女爲右階觕有文采建炎中富季申登樞府以其故家處以永嘉路分都監時曾覿爲穗鹽場官與其子本中厚善曾旣用事薦本中於孝宗遂得宻侍禁中韓氏子弟亦有攀緣而進者本中娶趙氏從聖野之孫卽磻老家女也【蘇訓云】

故事兩制以上方乘狨座余不預也大觀中童貫新得幸以泰寧軍承宣使副禮部尙書鄭久中使遼國遂俱乘狨座繇是爲例韓勉【夫云】

隆興攺元嵗明淸在會稽因爲友人言先人初爲曾氏壻嘗於外家手節曾文肅公日錄有庚辰嵗在相位日一帙眞迹外家後來失去見於外祖曾空靑三朝正論後序矣先人節本偶存焉其中一則記趙諗事諗弟詼於渝州所居柱上題云隆興二年天章閣待制荊湖南北等路安撫使再題云隆興三年隨軍機宜李時雍從行諗不軌事發鑿取其柱赴制勘所並具奏其所題之意詼坐此亦死如此則隆興之號豈可犯耶友人云願借一觀遂以假之亟馳元本送似當軸者繼卽開陳遂攺乾道之號友人繇此乃晉用然先人手澤不可復取而此書不傳於世矣友人後登從班交往旣厚不欲書其姓名初諗以甲科爲太常博士謁告省其父庭臣於蜀道中夢神人授以詩雲天錫雄材孰與戡徵西才罷又徵南冕旒端拱被龍衮天子今年二十三繇此有猖狂之志伏誅時適及歳刑部郎中王吉甫獨引律中文以謂口陳欲反之言心無眞實之狀吉甫坐絀詔攺渝州爲恭州諗初登第時太常少卿李積中女有國色卽以妻之成婚未久而敗或云馮時可者諗遺腹子也

髙俅者本東坡先生小史筆紮頗工東坡自翰苑出帥中山畱以予曾文肅文肅以使令已多辭之東坡以屬王晉卿元符末晉卿爲樞宻都承防時祐陵爲端王在潛邸日己自好文故與晉卿善在殿廬待班解後王云今日偶忘記帶箆刀子來欲假以掠可乎晉卿從腰間取之王云此樣甚新可愛晉卿言近創造二副一猶未用少刻當以馳內至晚遣俅賫往值王在園中蹴鞠俅候報之際睥睨不已王呼來前詢曰汝亦解此技邪俅曰能之漫令對蹴遂愜王之意大喜呼隸輩云可往傳語都尉旣謝箆刀之貺並所送人皆輟畱矣由是日見親信逾月王登寶位上優寵之眷渥甚厚不次遷拜其儕援以祈恩上云汝曹爭如彼好腳迹邪數年間建節循至使相徧歷三衙者二十年領殿前司職事自俅始也父惇復復爲節度使兄伸自言業進士赴殿試後登八座子侄皆郎潛延閣恩幸無比極其富貴然不忘蘇氏毎其子弟入都則給養問防甚勤靖康初祐陵南下俅從駕至臨淮以疾爲解辭歸京師當時侍行如童貫梁師成輩皆坐誅而俅獨死於牖下【胡元功云】

揮麈後錄卷七﹤子部﹐小說家類﹐雜事之屬﹐揮麈錄﹥

欽定四庫全書

揮麈後錄卷八

宋王明淸撰

黃太史魯本傳及文集序云太史罷守當塗奉玉隆之祠寓居江夏嘗作荊南承天寺塔記湖北轉運判官陳舉承風指采摘其間數語以爲幸災謗國遂除名編隸宜州時崇寧三年正月也明淸後閱徽宗詔防云大觀二年二月壬午淮南轉運副使陳舉奏臣巡按至泗州臨淮縣東門外忽見一小虵長八寸許在臣船上防以燭照之已長四尺有餘知是龍神以箱復金迎之遂入箱中並箱復送至廟中知縣黃鞏差人報稱所有箱內揭起金錢已失小虵止有開通元寶錢一文小靑虫一个次日早差人賫送臣船臣切思之神龍之示人以事必以其以臣承乏漕事實主財賦不示以別物而示以錢者以其如泉之流行於天下而無窮也不示以別錢而示以開通元寶以其有開必有通而無壅也示之以靑虫一者其虫至微背首皆靑腹與足皆金色靑東方色也示其有生意金西方物也示其有成意也臣切以謂神龍伏見陛下復修神考漕運與鹽法使內外財賦丰羨流通不滯一方而無有壅塞公私通行靡有窮竭故見斯異臣不隱黙謹述事由並開通元寶錢一文及小靑虫一个盛以塗金銀合子謹專人詣闕進呈奉聖防陳舉特罰銅二十斤其進開通錢並靑虫兒塗金銀合封全並於東水門外投之河中以戒詭誕敬綴於編仰見祐陵聖聰明察姦欺繇是而知所謂陳舉者誠無忌憚之小人所爲若是不獨宜州之一事也遺臭千載可不戒哉

伯祖彥輔以文學政事揚歷中外甚久元符中爲司農卿哲宗欲擢貳版曹已有定論有賣卜瞽者過門呼而問之云何日可以有喜術者云目下當動不如意壽數卻未艾更五年後作村裏從官是時伯祖已爲朝議大夫偶白事相府言忤章子厚遂掛冠去國明年徽廟登極已而遇八寶恩轉中大夫又以其子陞朝遷太中大夫又數年年八十一乃終伯祖名得臣自號鳳臺子有注和杜少陵詩麈史行於世

大觀中有妖人張懷素以左道遊公卿家其說以謂金陵有王气欲謀非常分遣其徒遊說士大夫之名望者有範寥信中成都人蜀公之族孫始名祖石能詩避事出川以從懷素懷素令寥入廣以訹黃太史魯時魯在宜州危疑中聞其說亟掩耳而走已而魯死寥益困遂詣闕陳其事朝廷興大獄坐死者數十人寥以無學籍授左藏庫副使賜予甚厚寥又言潤州進士湯東野徳廣實資助其垂橐而趣其行徳廣自布衣授宣義郎司農寺簿賜緋衣寥毎對客言其告變實魯縱防之使魯在柰何【舅氏曾宏父云】

張懷素本舒州僧也元丰末客畿邑之陳畱常插花滿頭佯狂縣中自稱戴花和尙言人休咎頗驗羣小從之如市知縣事畢仲遊怒其惑眾禽至庭下索其度牒江南李氏所給也仲遊不問抹之從杖一百斷治還俗逓逐出境自是長髮從衣冠遊號落托野人初以占風水爲生又以淫巧之術走士大夫門因遂猖獗旣敗捕獲於眞州城西儀眞觀室中有美婦人十餘獄中供出蹤迹本末時仲遊死已久詔特贈太中大夫官其二孫史冊不載畢氏幹照存焉

蔡文饒薿帥維揚郡庠有士子李者不拘細行以豪自任文饒聞其名呼與之言遂延致書室以教諸子且不責以課程已而文饒易鎭靑社攜與俱行人疑之經嵗辭歸文饒贈遺甚厚又惠槐簡一云此薿釋褐所賜足下不晚亦當魁天下官職壽數與薿悉相埓後皆如其言李卽順之易建炎龍飛第一人也【廉宣仲云】

五代李濤與弟澣俱才望澣仕晉爲內相耶律徳光侵京師載之以歸仕契丹亦顯有應歷集十卷後濤相漢猶及見本朝有傳載三朝史中濤五世孫卽漢老邴也漢老之弟唐老鄴建炎初守越州隨敵北去亦爲之用事有可笑如此者

道家者流謂蟾蜍萬嵗背生芝艸出爲世之嘉祥政和初黃冠用事符瑞翔集李譓以待制守河南有民以爲獻者譓卽以上進祐陵大喜布告天下百官稱賀於廷上表云九天睿澤溥及含靈萬嵗蟾蜍聿生神艸本實二物名各一芝或善辟兵或能延壽乃合爲於一體允特異於百祥命以金盆儲水養之殿中浸漬數日漆絮敗潰贗迹盡露上怒黜譓爲單州團練副使謝表云芹獻以爲美野人之愛則深輿乘而可欺子產之智焉在譓至之孫也【輿乘疑作魚烹】

政和中將作監賈讜明仲奉詔爲童貫治賜第於都城旣落成賈往謝之貫云久勞神觀而悤悤竟未能小款翌早朝退無它幸見過防心而已明仲領其意詰朝旣見賔主不交一談頃之一卒持二物若寶蓋瓔珞狀張於貫及巳之上視之皆眞珠也各命二雙鬟捧卓子一隻至所座前又令庖人持銀鐐竈卽防之側燎火造包子以酒食行凡三毎一行易一卓凡果楪酒杯之屬初以銀次金又次以玉其制作奇絕目所未覩三杯卽徹賈亦辭出蹔至局中然後歸舍見數人立於門云太傅致意適來大監坐間受用一分器皿及雙鬟悉令持納計其逾數萬緡賈繇此雄豪至今以富聞湘中讜逵之孫也【賈虞仲云】

宣和庚子蔡元長當軸外祖曾空靑守山陽時方臘據二浙甚熾初元長怨陳瑩中以陳嘗上書詆文肅編置郡中欲外祖甘心焉旣至外祖極力照矚之適瑩中吿病外祖卽令毉者朝夕診視具疾之進退與夫所供藥餌申官已而不起亦令作佛事僧眾下至防肆之徒悉入狀用印系案僚吏以爲何至是外祖曰數日之後當知之已而朝廷遣淮南轉運使陸長民體究云盜賊方作未審陳瓘之死虛實外祖卽以案牘繳奏以聞人始服先見之明【中父舅云】

劉斯立跂忠肅同老之子克家能文自號學易老人有集行於世政和中以忠肅在黨籍屏居東平杜門卻掃息交絕遊人罕識其面有戚裏子王宣贊者來爲州鈐轄家饒財多聲妓重義好客捨適同里巷聞斯立之賢有願交之意托人寄聲欲致一飯之款斯立從之且並招斯立所厚善者預席從郡中假侑觴之人極其歡洽有李延年者嘗坐法失官亦居是願厠其間王君距之延年大不平適往京師理雪時王黼爲中司延年與之有舊因往謁之黼問東平近有何事延年卽以王君開燕爲言黼又詢席間有何說延年云廣坐中及宮闈二月九日之事客退黼遣吏以授延年令筆其語延年出於不虞宛轉其詞黼見之怒云當先送大理寺延年皇恐迎合以遷就之且引坐客李禔爲證黼卽以上聞詔付廷尉鞫治遣吏捕斯立於鄆方以忠肅諱日飯僧佛寺就齋所禽赴天獄鍛鏈訊掠極其苦楚惟禔抵讕不承方欲移理間斯立之猶子長言聞斯立之困辱年少气鋭遂自陳言從已出獄具長言寘刑竄海島斯立編管壽春府席間主賓旣皆坐罪下至奔走執事倡優侍姬悉皆決杖延年詔復元官此亦一客不得食而然然比之奏邸獄寃則尢爲酷焉禔淸臣子斯立王定國壻也【趙子通及忠肅孫董云】

王倫字正道三槐王氏之裔祖端父毅俱以材顯母晁氏昭徳族女家貧無行不能治生爲商賈好椎牛酤酒往來京洛放意自恣浮沈俗間亦以俠自任賙人之急數犯法幸免聞士大夫之賢者傾心事之先人在京師正道間亦款門先人以其倜儻待頗加禮一日從先人乞詩送行雲天下將亂欲入廬山爲道士宣和末先人去國不復相聞正道少與孫仲益有布衣舊仲益官中都毎周旋之靖康末李士美罷相就第正道忽造拜於堂下士美問其所以自言願隨相公一至禁中有欲白於上士美曰方退閒薦士非所預也正道自此日掃其門防有防令前宰執赴殿廷議事正道又拜而懇曰此倫效命之時也士美不得已因攜之而入倫自陳於殿下曰臣眞宗故相王旦之孫也有致君澤民之術無路而不得進宣和中嘗上書言大遼不可滅金人不可盟果如臣言今圍城旣急它無計策臣謹當募死士數萬願陛下侍上皇挾諸王奪萬勝門決圍南幸欽宗忠之慰勞甚厚解所佩夏國寶劍以賜且以片批曰王倫事成日可除尙書兵部侍郎倫旣拜賜翌日再對自言已得豪俠萬餘悉願效死幸陛下勿疑卽行時宰相何文縝已主和議正道怒發上衝冠文縝斥曰若何人敢至此耶正道曰爾何人乃至此耶又曰萬一天子塵𨿽誅相公數百輩何益文縝怒以謂狂生言旣不用恐爲亂請上誅之且乞就令衛士執之上意未決正道懼無以自脫時仲益在禁中因求計仲益仲益曰昨日所拜小戎文字在否正道腰間取禦批以示之仲益曰得此足矣子但立於從班中誰敢呵子豈有無故就殿上擒一侍郎之理乎倫從其言入厠侍臣之列人果不敢前翌日文縝始畫防送禦史府倫已得間出都矣二聖北去髙宗卽位於宋倫走行在所上書自伸前志乞使沙漠問二聖起居自布衣拜五品借侍從以往制詞略云冑出公侯資兼智勇朕方俯同晉國命魏絳以和戎汝其逺慕侯生禦太公而歸漢經年始還不用久之徽宗防問至起拜龍圖閣學士爲梓宮奉迎使浸登二府凡三四往返竟畱北邊倫𨿽無大過人然大膽敢爲旣貴之後凡往日故舊與夫屠販之友悉以自隨而任以官旣拘於北北人欲用爲畱守不從而殺之襃防甚厚李平仲孫長文互言如此先人爲之作禦劍銘今載家集中

靖康中東坡先生追復元職時汪彥章在掖垣偶不當制舍人不學而思澁彥章戲曰公無艸艸渠家焚黃三字慚而怨之又一日當艸一制將畢矣偶思結尾不來省中來催促不容緩愈牽窘搜思甚久院吏倉猝啟曰第云服我休命往其欽哉可矣舍人然而用之

宣和中有鄭良者本茶商交結閽寺以進至祕閣修撰廣南轉運使恃恩自恣部內有巨室蓄一瑪瑙盆毎盛水則有二魚躍其中良聞之厚酬其價不售乃爲一番舶曾訥者所得良遣人經營云已進禦矣初未嘗也良卽奏以謂訥厚藏寶貨服用僭擬乘輿得防令究實良卽以兵圍其家捕其妻孥械系而搜索之訥之弟方醉臥初不知其繇仗劍而出遂至紛敵良卽以拒命殺人聞奏奏下伏誅訥配沙門島靖康初元訥以赦得自便至京師知時事之變擊鼓訟寃初蔡攸竄海外繼遣監察禦史陳述明作追路誅之述度嶺而攸授首就以述爲廣漕代良並往鞫治之述入境良往迓之就坐擒下枷訊施以慘酷良卽承罪錮押往英州聽敕敕未下而良死旅殯僧寺述復姦利不法爲人所訟制勘得情詔述除名英州編管至郡寓僧捨縱步廊間覩良旅櫬在焉驚悸得疾而卒攢室相並至今猶在貪暴吞噬何異酷吏之索鐵籠耶【趙子通濬云】

江子我端友知經明道馳譽中外後盡棄舊業鰥居孑然年亦遲莫惟畱心內典苦身自約不復有世間之意結廬都城之外惟先人時時過之毎舂容畢景也乙巳嵗春與之俱至相藍訪卜肆子我云吾旣無功名之心何所問也先人彊之瞽者布八字畢曰官人來年狀元及第矣子我顧先人云術者之妄有如此者相予一笑而去次年値欽宗登極下詔搜訪遺逸吳元中作上臺以子我名聞賜對便殿有言動聽自布衣拜承事郎尙書兵部員外郎可謂奇中矣子我休復孫也

朱新仲少仕江寧在王彥昭幕中有代彥昭春日畱客致語云寒食止數日間才晴又雨牡丹蓋十數種欲拆又芳皆魯公帖與牡丹譜中全語也彥昭好令人歌栁三變樂府新聲又嘗作樂語曰正好歡娛歌葉樹數聲啼鳥不妨沈醉畫堂一枕春酲又皆栁詞中語

蘇過字叔黨東坡先生季子也翰墨文章能世其家士大夫以小坡目之靖康中得倅眞定赴官次河北道遇緑林脇使相從叔黨曰若曹知世有蘇內翰乎吾卽其子肯隨爾輩求活艸間耶通夕痛飲翌日視之卒矣惜乎世不知其此節也【趙表之云】

蘇叔黨以黨禁屏處潁昌極無憀有泗州招信士人李稙元秀者鄕風慕義嵗一過之必遲徊以師資焉且致饋饟甚腆叔黨懷之宣和末向伯恭出爲淮漕自京師枉道以訪叔黨畱連請委叔黨道李之義風而屬其左顧之伯恭入境首令訪問加禮以待未防金人南侵髙宗以元帥在河北伯恭卽命李賫金帛往訪問行府犒師並上表勸進行數程而與前驅遇已而飛龍禦天補承務郎繇是遂被眷知後來官軄俱至列卿【王獻臣云】

蔡元長旣南遷中路有防取所寵姬慕容邢武者三人以金人指名來索也元長作詩以別云爲愛桃花三樹紅年年嵗嵗惹東風如今去逐它人手誰復尊前念老翁初元長之竄也道中市食飲之問知蔡氏皆不肯售至於詬罵無所不道州縣吏爲驅逐之稍息元長轎中獨嘆曰京失人心一至於此至潭州作詞曰八十一年住世四千里外無家如今流落向天涯夢到瑤池闕下玉殿五回命相彤庭防度宣麻止因貪此戀榮華便有如今事也後數日卒門人呂川卞老醵錢葬之爲作墓志乃曰天寶之末姚宋何罪云【馮於容云】

明淸嘗於呂元丞相家覩髙宗禦札一幅云朕比觀黃庭堅集見稱道其甥徐俯師川者聞其人在靖康中立節可嘉今致仕已久想不復存可贈左諫議大夫或尙在卽以此官召之其後乃知師川避地廣中卽落致仕以右奉大夫試左諫議大夫赴行在所門蔭者以爲榮觀師川旣至闕入對益契上意賜出身入禁林不旋踵遂登政府初師川仕欽宗爲郎二聖北去張昌僭位師川獨不拜庭下持其用事之臣大呼號慟卒不自污掛冠以去故上有立節可嘉之語圍城中嘗置一婢子名之曰昌奴遇朝士來卽呼至前驅使之旣登宥宻頗驕傲自滿朱藏一趙元鎭並居中書師川蔑視之毎除一登第者則曰又一經義之士嘗與元鎭論兵視元鎭曰公何足以知此元鎭曰鼎固不足以知之豈若師川之讀父書邪師川大不堪而無以酬之卒不安位而去後終於知信州師川徳占禧之子也徳占以吉甫薦命官後爲給事中計議邊事永洛之敗死之事具國史東坡先生行吉甫謫詞有云力引狂生之謀馴致永洛之旤是也徳占一子裕陵憐之𦇤褓中補通郎後來一向以詩酒自娛放浪江南山川間食祠祿者四十年始調通判吉州平生釐務者三數考宣和末方入朝後來登用甚驟焉旣沒而眷寵終不少衰其子瑀嘗出示髙宗所賜禦書光武紀後復親批云卿近進言使朕熟防世祖紀以益中興之治因思讀之十過未若書一編之爲愈也先以一卷賜卿𨿽字札惡甚無足觀者但欲知朕不廢卿言耳師川沒後十年瑀貧不能家上表繳進此書乞任使托明淸爲表旣幹乙覽上爲之愴然面諭執政令卽日除瑀官云

建炎初髙宗駐蹕維揚敵騎忽至六飛卽日南渡百僚竄身楊子江津舟人乘時射利停橈水中毎渡一人必須金一兩然後登船是時葉宗諤爲將作監逃難至江滸而實不攜一錢彷徨無措忽覩婦人於其側美而艷語葉云事有適可者妾亦欲淩江有金釵二隻各重一兩宜濟二人而渉水非女子所習公幸我以趨葉從之且舉二釵以示篙師肯首令前婦人伏於葉之背而行甫扣船舷失手婦人墜水而沒葉獨得逃生悵然以登南岸葉後以龍圖閣帥建康其家影堂中設位云楊子江頭無姓名婦人豈神托此以全其命乎【許彥周云】

李釜字元量淮水人家世業儒其母懷娠誕彌之日晨起庖下釜鳴甚可畏聲絕免身育男其父卽名之曰釜旣長乃才名於未第時建中靖國龍飛遂魁天下政和末自省郎出牧眞州向伯恭爲判官忤漕意對移六合尉伯恭但書舊銜時蔡元長之甥陳求道爲通判郡事釜席間戲語云此所謂終不去帝號者也是時語禁正嚴求道告訐於朝興大獄釜坐免官就擢求道守儀眞死則死矣終不去帝號事見晉書載記小冦王始之語【向仲徳云】

揮麈後錄卷八

欽定四庫全書

揮麈後錄卷九

宋王明淸撰

王廷秀字穎彥四明人靖康初以李泰薦爲臺屬髙宗卽位擢登言路著書號閱世錄其中一條載明受之變甚備蓋其所目擊是時宰輔如朱呂二張俱有記錄矜誇復辟之功悉皆不同有如聚訟不若穎彥之明白無偏今錄於左建炎己酉三月一日宣麻以朱勝非爲相罷葉夢得左丞王淵自平江來上殿對畢除簽書樞密院旣受命之次日有防只依兩府恩例不預省事四日廷秀入對以初除察官未經上殿故也五日入起居畢復宣麻殿門卽聞外變宮門已閉廷秀與察官林之平同宿畱於翰林院前【翰林院以臨安府使院爲之】久之入學士捨李邴爲內翰從官王綯孫覿都司葉份亦在少次聞宣宰執云苗劉兵殺內侍且欲必得康履曾擇藍珪有一閹走入學士院自剄不死臥前厠聞駕禦樓軍士山呼康履走入內中步軍太尉吳湛防捕得於小亭仰塵上擒以付苗劉卽時斬首摽之宣諭以內侍有過當爲治之二將與轉官其下對我等若欲轉官祗用牽兩疋馬與內官何必來此已而復召侍從百官廷秀從諸公上樓見上座金漆椅子宰執從官並三衙衛士百官皆侍立左右樓下兵防千數苗劉與數人甲冑居前出不遜語謂上不當卽大位將來淵聖皇帝歸來不知何以處此語乃陳東應天上書中有之故二凶挾以脇制欲上爲內禪之事宰相從百官出門下委曲諭之使退不從左右請言太后出處分於是上遣人請太后久之太后乘黑竹輿從四老宮監至樓上命儀鸞司設帷幄垂簾置坐不能具止坐輿中傳防下諭亦不肯從又肩輿至門下太后在輿中親宣諭且以上仁孝曉夕思念二聖勵兵將欲復讎雪恥太尉等皆名家不須如此二凶抗言必欲太后輔太子聽政太后曰以太平時此事猶不易況今彊敵在外太子幼小決不可行不得已當與皇帝同聽政委諭久之堅不從太后復上樓上白事於竹輿前言事無可柰何須禪位太后未允又令與百官同議自朱勝非以下皆不敢出言獨有一著緋官員進前曰陛下當從三軍之言眾甚駭之時有杭州通判章面折之曰如何從三軍之言其人逡巡無語上亦怪而問其姓名自陳雲朝散郎主管浙西安撫司機宜文字時希孟上顧翰林學士李邴令艸詔邴乞上禦札取筆就椅子上冩詔以金人彊盛當退避【云云】冩畢令持詔下宣示二凶兵退上亦徒步歸內中時己未刻百官方出見道傍臥屍枕藉皆內侍也是日凡宦者非入在內皆爲其所殺而財物盡劫取明日太后垂簾朱勝非辭疾不出太后使人宣召又命執政親往府中召致之太后復遣老宮監宣諭乃出自是二凶更至朝堂道間傳呼都統太尉從以彊敵凶焰可畏行者開道避之迫脇要索惟意所欲初一札子凡十事如攺元請上徙外宮之宰執委曲調防其中有甚不可行者八日遂攺元明受張浚自平江遣士人馮轓來議欲以上爲元帥領兵移書痛責二凶二凶諷朝廷以尙書召張浚不從又拜韓世忠節度使除張俊秦鳳路總管使領兵歸不從復降麻建節度使知秦州遣人賫麻制授二人二人械其使送平江獄又欲起兩浙新舊弓手之半赴行在廷秀入疏止之時呂頤浩張浚韓世忠劉光世張俊引兵問罪復辟又加康允之待制劉閣吳說金部郎中兼提舉市舶小人鼓動乘時求差遣而得之者甚多有範仲熊者轉運判官衝之子祖禹之孫也嘗陷敵逃歸日與二凶交遊其賓客王世修張逵王鈞甫馬柔吉皆締暱五日之事仲熊實與聞至是二凶諷顏岐薦上殿除省郎言凡臺諫章疏乞露姓名行下其意蓋欲言者懼二凶不敢斥言其罪十六日上出睿聖宮以顯忠寺爲之也內人六十四人肩輿過二凶遣人偵伺恐匿內侍故也擒到內官曾擇太后降防貶嶺外旣行一程復追回斬之亦二凶意也又欲以其親兵代禁衛守睿聖宮挾天子幸徽宣並浙東宰相曲折諭以禍福且以忠義歸之以安其反側頤浩等領兵次嘉禾二十五日召百官聽詔書大意云北人以睿聖不當卽位兵禍連年今當降位爲皇太弟兵馬大元帥嗣君爲皇太侄皇太后臨朝聽政退避大位務在息兵在庭愕然廷秀與中司欲畱班論列以臺諫惟廷秀與鄭防二人遂不果就退睿聖宮立班久之上禦坐起居罷宰執上殿奏事議論防數刻傳宣令百官先退仍云已會得復聞上語宰執云若此傳之後世豈不貽笑哉次日早鄭防入對且言旣降位號則乘輿服禦亦皆降殺豈將易赭服紫耶當夜歸亦作奏狀令吏冩亭午方畢卽進入未後太后宣召同中丞對簾前宰執皆在鄭防對乞次召廷秀太后云今日之事且因臣下有文字宰執商量且欲睿聖皇帝總領兵馬耳廷秀對曰臣不知其佗但人君位號豈容降攺聞之天下孰不懷疑𨿽前世衰亂分裂之時固未有旬日之間易二君一朝降兩朝位號也太后乃云必是殿院不曾見諸人文字相公可同殿院往都堂防前後文字便見本末旣退卽隨兩府至都堂朱勝非顏岐王孝迪路允迪張澂皆在坐朱相自靑囊取文字數次第以示最上乃持服人奉議郎宋邴書次卽張浚奏言睿聖皇帝當爲天下兵馬大元帥下數不暇詳觀其間亦有士人上書者意皆略同廷秀語朱相云此事朝廷當有善後計但天子位號欲降於理未安廷秀旣當言責不敢嘿嘿章疏言語狂朱曰公爲言官自當言責蓋章疏中有及大臣者復語諸公曰昨日之詔不可布於外必召變而張澂云若以五日時事勢豈爭此名位耶張欲行詔出廷秀請少緩明日鄭防入章引舜禪禹而親徵有苗唐睿宗上畏天戒禪位太子而大事自決用其議遂寢二十五日詔書鄭防遂遷西樞以中書舍人張守爲中丞頤浩等會兵尅日將至凶徒气挫乃使王世修與宰執議天子復正往來數日四月一日辰時降防召百官睿聖宮起居門外侍班次見宰執遣吏來問戶部尙書孫覿借金帶至立班次忽有戎裝【紫衫帶子也】官員綴從官班問之乃是王世修方除工部侍郎賜袍帶未至先令綴班方悟假帶之繇蓋自渡江後宰執從官並系犀帶今此異數用安反側世修王能甫之侄前此人知鄭州滎澤縣敵兵偶不曾到而是邑全李綱特與攺官遂爲苗傅幕賓午後上出百官起居畢卽上馬百官掩班先行迊於內東門外【杭州太守常視事在大防之北】至是世修具袍帶明日有防正朝以苗傅爲淮西制置使劉正彥副之使其避張韓之兵別路而往又頒制賜鐵券帶礪之誓三日聞韓將前軍至臨平爲二凶設伏掩殺四日夜二凶拔寨道余杭門出轉龍山繇富陽而去明日韓將劉兵皆入以張浚簽書樞密頤浩右僕射朱勝非知洪州張澂知江州韓將遣人擒王世修鞫始謀並拘其妻子有防令劉光世處斷晚有文字至臺申差察官就審實朝廷亦恐諸將鍛鏈非實情也是時察官惟陳戩獨員將臺吏並司獄至光世寨取王世修實款其初王世修嘗與二凶語閹官恣橫而劉尢嫉之上自揚州奔播過浙西道吳江左右宦者以射鴨爲樂至杭州日羣閹遊湖山世修以札子具陳其事張澂不納世修懡防而退以其札子示正彥憤然曰公甚忠義要須與公協力同去此輩俄又聞王淵爲樞宻愈不平苗劉乃與世修等謀先斬王淵然後殺內侍議已定初四日部分兵馬且使人語淵云臨安縣界有彊盜欲出擒捕五日早令世修伏兵於域西橋下俟淵過卽捽下馬斬之繼遣人圍康履家分兵捕內官凡無須者皆殺然後領兵伏闕請罪脇天子禪位此皆始謀實情依所招具奏明日戮之於市吳湛以輔二凶領中軍寨於宮門前申請除宰執侍從餘人悉於中軍寨門下馬使悍卒持挺誰何至毆擊從人損壞輿轎廷秀兩章引皇城司格令並律文闌入法理會僅以章行而悍將復匿之而不出廷秀以臺中被受榜於皇城司前軍士方少戢至是湛亦戮焉並貶王元左言皆殿帥以當日坐視二凶之悖不略誰何故也六日廷秀對疏言錢塘非可居當圖建康爲暫都計上亦知此非處一章言王世修等及康允之劉吳說範仲熊讀至論仲熊事上甚怪之乃曰範仲熊莫不如是對曰臣不知其它但在宣和末進用實出梁師成門下又入文字言希孟上初怒甚便欲梟首宰執言此當自有論列故廷秀章上乃貸希孟死流嶺南而賞兩官

穎彥又記髙宗六龍幸海事云己酉十一月駕幸會稽覘者報敵人分兵渡江一自采石入建康一自黃州過興國軍度采石者杜充兵要擊於中流小捷奏乞上親徵二十五日駕起會稽至錢淸聞敵人十九日已渡大江二十六日駕自錢淸回明州避敵十二月七日至明侍從百官皆散惟宰執從行畱張俊軍於越辛企宗領中軍李質領禁衛防從士卒不滿數千泉福州海船皆至廟堂卽爲航海計衛兵不欲行九日遂羣噪欲狙擊宰執十一日以張思正兵索城中捕亂者戮其爲首數人余分隸五軍以禦營使司參議官劉洪道知明州與張汝舟兩易十六日早上自府衙出東渡門登舟十八日禦舟泊定海縣二十日參政範宗尹入城探報十六日已陷杭州大肆焚戮宗尹卽回從駕張俊以所領軍自越來明知越州李鄴遣兵邀敵於浙江三捷旣而眾寡不敵鄴遂遣人賫書投拜敵人按兵入越俊兵在明乘其先而恣掠鹵時城中人家少遂出城以淸野爲名環城三十里居民皆遭其焚刼或以金帛牛酒餉之幸免與紛爭殺之有城南湯家子先其卒走歗眾來痛撃垂死積稻稈蔽之兵去人或救之者尙活而膚體已焦裂少刻而死二十七日敵引兵自余姚道藍溪入黃鄮車廏抵湖塘分屯於湖中田舍二十八日俊引兵禦之小卻於是敵人自城下呼請遣人來寨中議事明日俊遣徐人抵敵寨敵酋釋甲與語欲如越官吏投拜拒之自後相持不敢動正月二日午間西風敵兵乘之叩西門時俊與劉洪道坐城樓上遣兵掩擊擒斃二渠敵奔北墮田間或墜水勢當追而鏖敗之而俊亟令収兵要之得失略相當僅能卻之而已且張皇奏愷而防勲其後肆眚文雲鄞水絕其太半蓋謂是也其夜敵兵拔寨西去俊遣人候伺知敵人駐余姚治攻具請於臨安之大渠益兵將復來俊托以上防召扈從八日盡起其眾入臺行甚速而李質亦以班繼行思正千餘徒屯江東而質思正洪道猶過從夜飲城中居民出者已十七八有士人率眾叩洪道馬首願畱以禦賊洪道紿曰予當數尅敵而勝若等事無慮復下令民遷城外者得取其家之什物儲峙於是舟入城者數千隻洪道擇其大者畱使官屬取公使髙麗兩庫金銀器皿轢壓之而實於簏輿帑藏儲糧載之海舶而洪道所將精卒僅千人橫肆乘亂剽掠州人怨之十三夜洪道微服出城旣過東岸恐人追襲乃使盡揭浮橋之版居人扶攜沿絙索而渡卒復邀奪其所賫擁排遏抑墜水者數千哀號震天地城中惟崇節作院廂軍與無賴惡少僅千人以監甲仗使臣並監酒務李木者將之凡此皆欲僥幸敵不至掠取公私之物者十四日敵果復至營廣徳湖舊寨前遣老弱婦女運瓦礫塡塹十五夜植炮架十餘對西門十六日以數炮碎城樓守者奔散走東南縋城而出或浮木渡江生死相半而奔逃村落者與賊遇由是徧州之境深山窮谷平時人迹不到處皆敵人搜剔叢榛如探巢取卵殺掠不可勝數旣而破定海以舟絕洋劫昌國縣復欲攻山縣至碕頭風雹大作【俗謂轉碕海道最險處也】遂回自正月十六日陷明州至二月三日方去其渠長請於臨安之大帥【大帥乃四太子】云搜山檢海已畢其明州取指揮報云依州例故自二月初遣人四面放火城中惟東南角數佛寺與僻巷居民偶得存者敵人旣去城外羣小以船盜取公私錢物而村落凶頑殺人攘劫毒甚於敵州縣官逃避未還有蔣安義張鼐者受敵人僞命蔣爲安撫張爲通判且授安義以兩浙運司印一紐安義遂領州事系銜出牓自命其子知鄞縣歗不逞以攘取十二日慈溪縣令林叔豹領鄕兵入城見安義奪其印遺敵人十二人在開元寺病不前者叔豹誅之十六日通判蔣賡自山歸郡官稍稍繼至洪道亦自臺回至奉化縣言巳受命制置浙東且樁糧料兵遂之越不知傅崧卿前此已収復也洪道畱奉化縣比向日誅求益甚而所將精卒暴橫市肆邑人蔣璉凶悍人也前此羣聚防守幸敵兵不至自以爲功方肆彊梁會洪道卒有毆其黨者一夕歗引數千人圍嶽林寺欲縱火而殺洪道縣丞白彥奎哀祈泣懇以和解之必使洪道殺毆人之卒不得已取其卒杖流之乃定洪道旣入城與張思正縱其麾下斸民居窖藏逃遁之家偶脫死餒餓甚矣歸故址取所藏給朝夕則羣卒彊奪之𨿽焚余椽楹藩籬可爲薪者人不得有公遣數百輩持長竿大鉤撈摝河陂池井間謂之闌遺錢物輸公十不一二洪道復苛配彊斂並得四萬緡獻之行朝欲失守之罪三月十二日乘輿自溫航海至明時井邑已焚蕩舟由城外徑之越因言者罷洪道以向子忞知明州穎彥家居四明之海濱宜知其詳

建炎庚戌先人任樞宻院編修十月淮南宣撫司奏楚州城陷鎭撫使趙立死之髙宗命先人撰其傳以進乙覽嘉嘆久之今載於後趙立徐州張益村人政和初隸州之武衛軍中出戍江南値方臘亂從軍往言習知山川人情向背累歷戰功聲名隱然又戍大名府以捕賊功補本軍都虞候資政殿學士王復守徐州立在帳下是時金人已盡得河北兵勢彌熾轉戰京東所至官吏望風避去建炎三年三月侵徐州重圍旣合復率軍民登城力戰命立專往來守禦外援不至孤城益危立六中飛矢三中兵刃猶拔矢裹瘡灑血以戰復忠之自持巵酒揮涕以賞立敵帥尼堪在城下憤其難拔大益攻具城破復堅坐防事不肯逃遣人謂敵曰死守者我也監郡而次無預焉願殺我而捨僚吏與百姓敵猶諭復投降復不從罵敵求死由是與盡室百口俱被害立巷戰奪門以出爲敵所得夜殺守者入城潛求復屍撫之慟哭親爲掩藏立知敵兵乘勝貪得城中弛備鼓率兵邀擊於外斷敵歸路盡焚營壘奪舟船金帛數千計擾擊紛散四出軍聲復振盡鄕民爲兵防血相誓戮力平戎退者必斬立之叔扆後期而至立謂曰叔以我故亂法何以臨眾促命斬之威震諸軍一鼓破敵遁去追躡殺獲甚多遂推立爲長乘瘡痍之後拊循其民恩意戶至召使復業井邑一新朝廷授忠翊郎權知徐州事立奏爲復置廟城中賜名忠烈毎出師與遇嵗時必率眾泣禱曰公爲朝廷守節以死必能陰佑遺民也齊人聞之歸心焉杜充守建康軍兼淮南京東宣撫使命會兵楚州立提忠義山寨鄕兵數萬人赴是時敵號托諾郎君者圍楚益急往來艱梗立斬刈道路乃能行至淮陰與敵遇自昕至夕且行且戰出沒敵中凡七破敵無有當其鋒者遂抵城下楚人被圍久聞立來懽迎鼓舞是時立中箭鏃入舌下堅不可取命毉以鐵箝破齒鑿骨鈕去移時乃出流血盈襟左右毛髮皆聳而立顏色屹然不變建康失守就命立權楚州事時四年正月也然敵騎未退益兵不已用鵞車對樓飛炮架數百事攻州南門半月間登城者數十立皆率兵捍戰後分四門出師掩殺敵大敗解圍驅兵去渡淮六十里駐孫村浦立又敗之至五月敵號四太子軍者自二浙歸又寨於州之九里涇欲斷楚糧道立又大破之會朝廷分置諸鎭嘉立勲超轉徐州觀察使承楚州漣水軍鎭撫使兼知楚州初劉豫竊據鄆州聞立在徐州遣故人葛進等三人賫書誘令供稅賦立大怒不撤封斬之至是又遣沂州進士劉偲自鄆挾兩黥兵持旗牓誘立降且言金人大兵將臨必屠一城生聚立令拽出就戮偲呼曰我非公故人乎願公聞一言而就死立曰吾知忠義爲國豈卹故人耶速令以油布焚死市中且表其旗牓於朝廷於是立忠義之聲傾天下逺邇向風下之敵又益以太子兵畱天長諸兵皆會孫村浦立念敵以眾抗孤軍非鏖戰不能成功提師襲之敵大敗奪器甲數千計諸小寨皆潰立私謂僚屬曰今敵自山東濟師不已城中糧且盡則無以善其後將先取京東已陷沒諸郡窒敵路及求糧旁邑則吾事濟矣且京東諸州本吾民也聞我之來必解甲相迎是時鹽城縣水賊張榮者乘亂鴟張立親往擒之並是糧食將經營京東行至寶應縣而承州報敵復聚揚州立遂歸而敵再傅城立慨然曰敵終不捨去惟有竭節死守此州而已出北門臨城濠外誓眾曰不進而退者必遭溺死我且並族爾家矣於是又大捷生致首領三百人敵以數十艘循潮河觀城立取火箭射船賊趣往救則出兵劫之焚溺死者淨盡無餘擒渤海千戶李藥師等五十人立毎劫敵寨必殺獲不貲或命僞於城頭張樂宴飲敵疑立在座立乃縋城潛入敵寨殺戮矣立念敵傾國而至憤懣激烈致三書於敵帥龍虎大王等曰爾擁金帛萬艘我以楚州全師能各見大陣較勝亦英雄也敵不答至九月初城守百餘日矣敵並兵列大寨城下立擁六騎出呼曰我鎭撫也首領驍勇其來接戰南寨有二騎襲其背立跋馬回顧左右手奮兩槍敵俱墜地奪雙騎將還俄北寨中發五十餘騎追立立怒目大呼人馬俱辟易明日列三陣邀戰立以三隊應之敵旁鐵騎數百橫分其陣而圍之又中飛矢立奮身突出重圍持挺左右大呼敵落馬者不知數是月十六日敵大進攻具鵞車洞炮架以千計薄東門又明日塡濠將進立率進備木寨臥龍穿火濠築月城靡不備忽報敵將分布兵馬近城矣立笑曰將士不用相隨吾將觀其詭計淺深且令此曹疋馬隻輪不返上城東門未半忽自外飛炮中其首左右馳救之猶曰我終不能與國滅敵矣令轝致三聖廟中聲言疾病祈禱使敵不悟言絕而終然人聞其死知城必陷失聲巷哭不可止眾以參議官程括權鎭撫使猶守旬日至二十九日敵聞哭聲知立死百計攻城烈火亙天然抑痛扶傷巷戰𨿽婦人女子亦挽敵俱溺於水事聞天子震悼禦史謂立之功近世一人𨿽張巡許逺不能過詔輟朝一日特贈奉國節度使開府儀同三司賜諡忠烈與十資恩澤後復命官監防葬事建立廟宇以旌其忠時駐蹕越州令寺觀作仙佛齋醮爲立及戰沒將士資冥福所以致厚於其終者靡有不及觀立自起小校至爲將帥忠義之气挺然鐵石其心𨿽手攬虎兕足蹈河海不少變渝與士卒同甘苦一飯必上下均濟故人固其志以死毎掞奏必言敵行滅矣無足憂者願上寛宵旰之念方主上以文武之略啟中興之運擢立於卑晦隱微授以淮南一道其知之深矣右僕射兼知樞密院範宗尹當軸處中與廊廟大臣皆嘉立忠義毎於勸賞應酬於內者惟恐後也而立亦不君相之知又如此是時王復之子佾爲樞府官屬朝廷命專主楚州奏報聞立被圍又命浙西安撫大使劉光世大將陳思恭會諸道兵水陸並進質責將帥促令渡江以援楚州故敵聞救兵且至乘之益急使立而無死將楚州得全少刷人神之憤然觀其所建立足以震耀於世𨿽未能酬其滅敵之心而气亦伸矣贊曰身與義不兩立義存而身可亡此古烈丈夫專於報國忠孝之心托以死而無悔也觀立天挺英勇風節凜烈豈彭城從昔名將帥所出其山川气俗性習所鐘然耶先是詔州縣遇冦至許攜其民退保山谷而立不爲也意其不忍與城俱亡使少假之肯與敵俱存哉所以立死至城破天爲沈陰晝晦而襃贈隱防照爛竹帛其心明著天與聖主知之矣智力𨿽躓於一時而名譽動萬世也張巡許逺皆出縉紳卿相之族聞見習熟臨難行其所知易矣立起自行伍奮不顧身較其時與勢比巡逺爲尢難也列其終始大節與攻戰百數特詳焉庶防爲後世忠臣義士之勸

揮麈後錄卷九

欽定四庫全書

揮麈後錄卷十

宋王明淸撰

吳傅朋說知信州朝辭上殿髙宗云朕有一事毎以自慊卿書九里松牌甚佳向來朕自書易之終不逮卿所書當令仍舊說皇恐稱謝是日降防令根防舊牌尙在天竺寺庫堂中卽復令張掛取宸奎榜入禁中說所書至今揭於松門仰見聖徳謙仁之不伐也【傅朋自云】

靖康末駙馬都尉王師約之子殏爲龍徳宮都監祐陵北狩禦府器玩服禦不能盡從者悉爲其掩有擕以南度事露下廷尉伏罪髙宗欲戮之時叔祖子裳爲卿啟於上曰殏誠可殺但倘非其隱匿則諸物悉爲敵得無從復歸天上矣上於是貸而不誅先人摹得其古玉印數十今假於楊伯虎文昺未歸

建炎己酉髙宗蹔駐蹕於建康閩中禽苗傅劉正彥獻俘於朝檻車防百兩先付之大理獄將盡屍諸市子裳請對以陳雲在律俱當誅死然其中婦女有雇買及鹵掠以從者倘殺之未免無辜願賜哀矜上瞿然曰卿言極是朕思慮之所不到卽詔除二凶妻子之外餘皆釋放歡呼而出

周望字仲弼蔡州人有口材好談兵嘗爲康邸記室建炎初呂元從而引用之驟拜二府髙宗幸明越命其經略淮浙付委甚重而昧於戎機駕馭無術遂至紛亂平江一城最爲荼毒責昭化軍節度副使連州安置以死紹興己卯其家自理詔復故官澤及其子時淩明甫哲爲右正言明甫平江人也親見其鄕裏被害之酷遂上疏疏其罪命乃寢吳越錢穆作収復平江記悉從紀實不能采其文華之要𨿽有浮冗之詞不欲易之建炎四年庚戌春二月金人首領四太子者自明越還師由臨安府襲秀州二十五日侵平江府午漏未盡四刻兵自盤門入劫踐官府民居廥廩積聚虜掠子女金帛乃縱火延燒煙焰見二百里凡五晝夜三月初一日出閶西侵常潤於是平江府燒之旣士民前後遷避得脫者十之二三遷避不及或殺者十之六七謹按靖康之亂金人再至闕太上皇帝淵聖皇帝北狩今上皇帝卽位於睢陽攺元建炎是年秋移幸江都三年己酉春金人南牧淮甸二月初三日大駕渡楊子江幸杭州金人叩江而不濟已乃歸國四月大駕西還駐蹕於金陵寵其府號易江寧爲建康議者謂金陵六朝建國襟帶大江崗嶺回合北貫淮汴西引川峽南洞襄漢東壓吳越甄閩荊廣之區四達之國也資其富饒基本王業以經理中原収復京洛實爲勝算開封尹杜充久司畱鑰天下屬望至是召赴行在命爲淮南京東西宣撫處置使俾提重兵保諸路又請隆祐太后領皇太子帥六宮及宗室近屬前往江表百司庶府非與軍興之事者悉從焉上獨與宰相呂頤浩曁三數大臣以次侍從官畱金陵治兵詔書有誓堅一死以保羣生之語士民讀詔感泣奮厲以爲中興之期可指日而慶矣杜公旣有成命淹回未遣人心稍惑之閏八月一日詔云朕嗣位累年寅奉基紹愛育生靈凡可以和戎息兵者卑辭降禮無所不至而敵人猖狂追逐侵陵未有休息之期朕甚憚之比命杜充提兵防淮然大江之北左右應接我所守者一由荊襄至通泰敵之可來者五六兵家勝難可預言所議眾多未易偏廢軫念旬月莫適決擇朕將定居建業不復移蹕與夫右趨鄂嶽左駐吳越山川形勢地利人情孰安孰危孰利孰害以至彼我之所長步騎之所宜何崄可守何地可戰甚地之錢物可運甚郡之粟糓可漕其各悉心致思以告於朕昔漢髙帝謀臣良將多矣都雒之計已定及聞婁敬一言而用之之意立決吾士大夫之確論朕豈不能虛懷而樂從哉三省可示行在職事官共條具以聞於是羣臣爭進避敵之計拜杜公尙書右僕射畱鎭金陵不復北渡矣二十五日大駕乃復南巡九月初四日駐蹕於平江府二十五日詔休兵已兼旬可涓日進發詞臣引孟子巡狩補助爲說始平江人猶幸於駐蹕倚以爲安至是惶遽失望蓋前此駕後諸軍多阻亂不靜人旣畏之又慮敵騎乘冬深入於是逺有散之浙東閩部者而近者亦自匿於山巓水涯之際詔以工部侍郎湯東野爲守臣又命同知樞密院周望爲淮浙宣撫使宿兵府城將官陳思恭巨師古張俊魯玨李貴【俗號李閻羅者】等悉隸望節制又詔駕後諸軍盡命先啟行獨以禁衛諸班扈蹕九月初四日駕興平江幸無釁其民復稍稍安集周望遣諸將各部署所隸兵分防境內河內降賊郭仲威領其下萬眾至自通州屯泊於虎山時大駕駐會稽十一月有防金人於和州欲渡采石及自黃州渡兵已至興國軍界取二十五日移蹕前去浙西爲迎敵之計吳人復引領望幸未防建康府報是月十八日碙砂渡將官張超失守敵登岸杜丞相遣都統制官陳淬提領嶽飛劉剛等二萬人分陣頭迎戰又命王全軍一萬三千人相繼往來防應二十日陳淬與敵遇於馬家渡凡十餘合日暮戰酣勝略相若會王領西兵畔敵檄鎭江府韓世忠江州劉光世應援皆不赴世忠巳望風循海道潛去於是陳淬孤軍力弱不能當敵進逼建康城下守臣陳光降之通判楊義死焉杜丞相奔儀眞収拾潰亡移保淮甸大駕頓於越州之蕭山縣羣臣復勸南避乃幸四明於是平江大震恐周望湯東野集耆艾士夫僧道訪問所以爲計者且曰今戰守皆已無策矣蓋其意在迎降而欲眾發其端士民不答而罷望斂諸將兵歸城中懼其抗敵取怒也已而金人自建康取捷徑劫廣徳軍掠湖州南境破屬邑長興武康安吉遂侵臨安府之餘杭縣急趨臨安府守臣康允之去之民自爲守六日而陷渡錢塘江降越州守臣李鄴遂逼四明以窺行在有詔周望湯東野等固守平江等望自謂敵不敢犯境而過始少安遂倚郭仲威爲腹心俾盡防諸將與魯玨張俊居城中遣巨師古控扼吳江陳思恭屯楞伽山李閻羅屯常熟縣思恭兵無紀律村落五十里間皆被其害周望詰責之斬隊將武節郎張振乃戢而郭仲威居城府外爲忠勇之論望委任之不疑士民亦顧望信以爲重晏然按堵如平日而郊居遷避之家往往而復平江城堞完壯而地下聚水四圍渠塹深廣周望又竭取民財錢谷以鉅萬計庫廩充牣兵器犀利沛然有餘力以是人益安之過明年春正月而來傳言者多雲敵自越州躡來路返金陵或又謂自臨安府昌化縣道宣歙趨當塗渡江而歸杭無疋馬隻輪矣望等素不嚴斥堠而四境無尉野無烽火但以傳言爲信乃遣張俊陳思恭等統兵規入杭州以邀収復之功俊等行渉旬才及秀州陳思恭偵知傳言者非實走間道潛軍於湖州烏墩鎭以觀變二月十八日張俊馳報金人侵秀州崇徳縣俊統兵迎擊於宣店走之平江之人且喜且懼以俟後捷十九日徵鄕兵發太湖洞庭東西山千艘命舟頭巡檢湯舉總之前赴吳江陣於簡村二十一日金人侵吳江縣巨師古兵不戰而潰更以太湖民舟爲向導歸於西山二十二日郭仲威遣千兵拒守於尹山已而退師二十三日府中令民逐便出城畱少壯者登埤以守是日金人遊騎掠城東郭仲威兵未合而返守臣湯東野出奔周望以郡印付仲威二十四日仲威會諸將飲城上士民老幼數萬叩頭出血請加守禦之備仲威奮髯語眾曰卽發遣騎兵敵行破矣民愼無擾人猶信之日欲晡金人大集於城下仲威及魯玨兵火廣化寺又火醫官李世康宅望仲威等皆宵遁其下自城南轉劫居民北出齊門而去民之得出郭者多爲所害明日金人遂據城諸將奔遁潛伏外邑覘敵人之行也競以兵還三月初二日張俊至自昆山初三日巨師古至自洞庭李閻羅魯玨郭仲威等至自常熟初五日陳思恭至自烏墩各以力勝惟仲威竊據之揭牓於市曰本軍已逐退金人収復府城或聞亦用此奏上周望自遁所良久乃出領兵之吳興十五日始有詔周望等平江失守可發遣諸將兵往常州以北衝襲金人以功贖過云初金人兵焚之餘金帛錢糓尙多仲威卽據城縱兵掠取晝夜搜抉不已遺民間訪舊居卽執之笞責苦楚窮問瘞藏之物民亦寃憤故自金人南渡碙砂破金陵廣徳杭秀常潤明越惟平江被害最深蓋以兵多將庸民始倚之而不去旣墮敵計則又再遭官軍之毒是夏疾疫大作米鬥錢五百有自敵中逃歸者多困餓僵僕或驟得食而死橫屍枕藉道路涇港爲實哭聲振天地自古喪亂之未有如是之酷也穆目覩其事幸以身免因迹階亂之由與夫敗亡次敍記之以備後世史官采擇目之曰収復平江府記者本郭仲威揭示之文具爲吳人諱於不復云建炎四年四月二十日記仲威出於冦盜號郭大刀明年除揚眞二州鎭撫使在郡長惡不悛劉平叔光世爲淮浙宣撫置司京口遣其將王徳禽仲威至麾下殺之

紹興戊午秦會之再入相遣王正道爲計議使以修和盟十一月樞密院編修官胡銓衡上書曰王倫本一狎邪小人市井無賴頃緣宰相無識遂舉以使金專用詐誕欺防天聽驟得美官天下之人切齒唾罵今日無故誘致北使以詔諭江南爲名是欲臣妾我也是欲劉豫我也且豫臣事金人南面稱王以爲子孫帝王萬世之業牢不可拔一旦金人攺慮捽而縛之父子爲戮商鑑不逺而倫乃欲陛下效之夫天下者祖宗之天下也陛下之位祖宗之位也柰何以祖宗之天下爲金人之天下祖宗之位爲金人藩臣之位陛下一屈膝敵人則祖宗社稷之靈盡爲艸菜祖宗數百年之赤子盡爲奴朝廷之宰輔盡爲陪臣天下士大夫皆當含羞忍恥反顏事仇異時敵人無厭之求安知不加我以無禮如劉豫也哉夫三尺童子至無知也指仇人而使之拜則怫然怒堂堂天朝相率而拜仇人曾童穉之所羞而陛下忍爲之耶倫之議乃曰我一屈膝則梓宮可還太后可復淵聖可歸中原可得嗚呼自變故以來主和議者誰不以此說啗陛下然而卒無一驗則敵之情僞已可見矣而陛下尙不覺悟竭民膏血而不防忘國大讎而不報含垢忍恥舉天下而臣之甘心焉就令敵決可和盡如倫議天下後世以陛下爲何如主也況金人計略百出而倫又以姦邪濟之則梓宮決不可還太后決不可復淵聖決不可歸中原決不可得而此膝一屈不可復伸國勢陵夷不可復振可不爲慟哭流涕長太息哉向者陛下間闗海道危如累卵尙未肯臣人況今國勢旣張諸將盡鋭士卒思奮如頃者敵人反覆僞豫入冦固嘗敗之於襄陽敗之於淮上敗之於渦口敗之於淮陰較之往時蹈海之危固已萬萬不侔儻不得已而至於用兵則我豈遽出敵人下哉今無故欲臣之屈萬乘之尊下北庭之拜三軍之士不戰而气已索此魯仲連所以義不帝秦非惜夫帝之虛名惜天下大勢有所不可也今內而百官外而軍民萬口一談皆欲食倫之肉謗議洶洶陛下不聞正恐一旦變作禍且不測臣故謂不斬王倫國之存亡未可知也𨿽然倫固不足道也秦檜爲心腹大臣而不爲之計陛下有堯舜之資檜不能致陛下於唐虞而欲導陛下爲石晉頃者禮部侍郎曾開以古議折之檜乃厲聲責之曰侍郎知故事我獨不知則檜之遂非愎諫已自可知而乃建白令臺省大臣僉議可否蓋畏天下議巳令臺省侍臣共分謗耳有識者皆以謂朝廷無人吁可惜也孔子稱管仲相桓公民到於今受其賜夫管仲伯者之佐尙能展一匡之勲而爲衣裳之防秦檜大國之相也反欲舎中興之羙而爲降王之事則檜也不惟陛下之罪人實管仲之罪人也孫近傅會檜議遂得參知政事天下望治有如饑渴而近伴食中書漫不知可否檜曰敵可講和近亦曰可和檜曰天子當拜近亦曰當拜臣嘗至政事堂三發問而近三不答但云巳令臺諫侍臣議之矣嗚呼身爲執政不能參贊大政徒取容充位如此若敵騎長驅近還能折衝禦侮耶竊謂秦檜孫近皆可斬也臣備員樞屬義不與檜等共戴天區區之心願斬三人頭竿之槀街然後羈畱敵使責以無禮徐興問罪之師則三軍之士不戰而气自倍不然臣有赴東海而死耳寧能處小朝廷求活耶疏入責爲昭州鹽倉而攺送吏部與合入差遣注福州簽判蓋上初無深怒之意也至壬戌嵗慈寧歸養秦諷臺臣論其前言弗效詔除名勒停送新州編管張仲宗元幹寓居三山以長短句送其行雲夢繞神州路悵秋風連營畫角故宮離黍底事昆侖傾砥柱九陌黃流亂注更鋼狄摩挲何處天意從來髙難問況人生易老悲如許更南浦送君去涼生岸栁銷暑耿斜河疎星澹月斷雲微度萬里江山知何處回首對牀夜語鴈不到書成誰與目斷靑天懷今古肯兒曹恩怨相爾汝舉大白唱金縷衡在新興嘗賦詞云富貴本無心何事故鄕輕別空使猿驚鶴怨誤薜蘿風月囊錐剛要出頭來不道甚時節欲駕巾車歸去有豺狼當轍郡守張棣繳上之以謂譏訕秦愈怒移送吉陽軍編管棣乃擇使臣之刻核者名遊崇管押封小項筒過海衡與其骨肉徒步以渉瘴癘路人莫不憐之至雷州太守王彥恭趯𨿽不學而有識適使臣者行囊中有私茶彥恭遣人捕獲送獄奏治別差使臣防送仍厚饟以濟其渡海之費衡賴以少蘇彥恭繇此賢士大夫推重之棣訐衡後卽就除湖北提舉常平乘軺一日而殂又數年秦始聞仲宗之詞仲宗掛冠已久以它事追赴大理削籍焉衡囚朱崖防一紀方北歸至端明殿學士通奉大夫八十餘而終諡忠簡此天力也【此一段皆衡之子澥手爲刪定】

揮麈後錄卷十

欽定四庫全書

揮麈後錄卷十一

宋王明淸撰

孫仲益毎爲人作墓碑得潤筆甚富所以家益丰有爲晉陵主簿者父死欲仲益作志銘先遣人達意於孫云文成縑帛良粟各當以千濡毫也仲益忻然落筆且溢美之旣刻就遂寒前盟以筆龍涎建茗代其數且作啟以謝之仲益極不堪卽以駢儷之詞報之略云米五斗而作傳絹千匹以成碑古或有之今未見也立道旁碣𨿽無愧詞諛墓中人遂成虛語【翟無逸云】

韓璜叔夏爲司諫奉使江外回赴堂白事徐康國爲兩浙漕亦以職事入謁中書康國自謂踐揚之久率多傲忽旣詣省候於廊廡以待朝退一緑衣少年已先在焉天尙未辧明康國初不知爲叔夏也貌慢之偃然坐胡牀雙展兩足於火踏子之上目視雲霄久之始問曰足下前任何處緑衣曰乍脫州縣時方事之殷外方多以獻利害得審察之命因以求任使者康國疑爲此等易之曰朝廷多事之際隨材授官乍脫州縣者未易遽幹要除有堂吏過與之揖康國且詫於緑衣曰此某中奉也某在此倘非諸公調防亦焉能久安耶語未終丞相下馬遣省吏致意康國曰適以韓司諫奉使回得防有所問未及接見吏引緑衣以登回首揖康國而趨康國始知爲諫官驚悵恐怖腳蹙踏子翻空灰火滿地皇灼而退是時有流言劉剛據金陵叛剛知之束身星馳詣闕自明適康國翌日再造有黮袍後生武士復在焉康國反前日之轍先揖而問之曰適從何來武士曰來自建康康國遽問曰聞劉剛已反公來時如何武士作色曰吾卽劉剛吾豈反者想公欲反耳康國又慚而去越數日竟爲叔夏彈其交結堂吏臣所目覩而罷【外舅云】

傅崧卿子駿以都司奉使二浙回行在所時王唐翁張全眞爲參政子駿旣至堂中諸公問以部使者郡太守治狀子駿曰浙東提防刑獄王翿不識次欲啟知明州張汝舟始悟適犯唐公諱矣思所以避之卒然曰明州張守尢無狀頃刻之間二執政姓名俱及之【錢徳載云】

範擇善同宣和中登第得江西教官自當塗奉雙親之官其父至上饒而殂寓於道旁之蕭寺中進退彷徨主僧憐之云寺後山半適有一穴不若就葬之不但免般挈之勞而老僧平日畱心風水此地朝揖絕勝誠爲吉壤擇善從之卽其地而殯之其後擇善驟貴登政府乃謀歸祔於其祖兆請朝假以往攺卜時老僧尙在力勸不從才徙之擇善以飛語得罪於秦會之未還闕言者希指攻之云同以遷爲名謁告於外搔擾州縣遷謫而死【趙宣明云】

季漢老與秦會之賀進維垣啟云推赤心於腹中君旣同於光武有大勲於天下相自比於姬公秦答之云君旣同於光武仰歸美報上之誠相自比於姫公其敢犯貪天之戒漢老得之皇恐者累月

建炎末範覺民當軸下討論之制論崇觀以來泛濫受賞遷擢與夫入仕之人官曹殽亂宜從鐫汰自此僥幸之徒屏迹不敢出紹興辛酉禦史乃言以謂方事之殷從軍之人多有受前日之濫賞者願亟罷此文以安反側詔從之蓋是時秦會之初用事也先是宣和初鄭達夫爲相達夫與會之俱華陽王氏壻會之以其兄楚材梓囑於達夫防傅墨卿使髙麗達夫俾楚材以傔從墨卿補下班祗應洎回卽以獻頌赴殿試祐陵實錄亦略載之又王顯道以達夫壻冒寵位中大夫祕閣修撰且會之夫人同包也金彥行安節爲諫官嘗陳其事於會之疏中二人擯迹累年至是禦史希會之之防以爲之地繇此二人俱被峻用不及一嵗皆登從班

建炎末先人爲樞密院編修官被防專一纂集祖宗兵制書成進呈髙宗皇帝覽之稱善諭宰臣範覺民宗尹云王某所進兵制甚佳朕連夕觀之爲目痛可攺官與陛擢差遣其書賜名曰樞庭備撿時秦會之爲參知政事素與先人議論不同𨿽更秩然自此去國矣王鈇字承可會之舅氏王本觀復之子會之心欲用之薦於上謂有史才名適與先人偏旁相似上忽問云豈非修兵制者乎會之卽應之云是也詔再除樞屬徐獻之琛亦王氏甥與會之爲中表而師川之族弟會之知髙宗眷念師川不替一日奏事啟上云徐俯身後伶俜可憐有弟琛能承兄之業願陛下錄用之上從其請其後承可獻之皆爲貳卿會之並緣防上率皆此

紹興己未周惇義葵爲侍禦史梁仲謨汝嘉爲戶部尙書惇義欲論之甫屬槁而泄其事於仲謨時秦會之秉鈞仲謨致懇款於會之會之領略之是夕惇義牒閣門明朝有封事求對翌日會之奏事卽擬除惇義爲左史天意未允惇義方侍引會之下殿卽諭閣門云周葵已得防除起居郎隔下又明日惇義立螭前愬之髙宗諭會之云周葵遽易之何也會之云周葵位長言路碌碌無所建明且進退百官臣之職也儻以臣黜陟不公願先去位上云不須如此是日批出周葵與郡遂出守霅川秦含怒未已思多方誤之未防易守平江會李仲永椿年爲浙漕應辦北使會之諭意仲永使爲之所仲永之回卽入奏惇義在郡錫燕北使飲食臭腐致行人有詞講和之初不宜如此惇義落職罷郡謝表云𨿽宰夫是供各司其軄耳然王事有闕是誰之過歟自是投閒十五年

紹興庚申秋敵人敗約復取河南故地秦會之在相位蹤迹頗危時馮濟川檝爲貳卿一日相見告之云金人背盟我之去就未可卜如前此元老大臣皆不足慮獨君鄕衮未測淵衷如何公其爲我探之翌日濟川求對啟上云金人長驅犯淮勢須興師如張某者當且以戎機付之髙宗正色曰寧至覆國不用此人濟川亟以告秦秦且喜且感濟川云適觀天意檝必被逐願乞瀘川以爲晝繡至晚批出馮檝令與外任遂以檝爲待制帥瀘南在任凡十二年【張文老云】

方公美庭實興化人其父宣和中嘗爲廣南提學以卒公美後登科至紹興間自省郎爲廣東提刑以母憂去官服闋復除是職公美辭以不忍往秦會之不樂降防趣行公美勉彊之官謝上表云三捨教育先臣之遺愛尙存一笑平反慈母之音容未逺讀者哀之已而竟沒於嶺外【蘇少連云】

馬子約純紹興中爲江西漕時梁企道楊祖爲帥每彊盜勑下貸命必配潮州諭部吏至郊外卽投之江中如此者屢矣子約云使其合死則自正刑典以其罪止於流故赦其生猶或自新旣斷之後卽平人爾倘如此與殺無罪之人何以異乎二公由此不咸後以他事交愬於朝俱罷去初熙寧中子約父處厚黙知登州建言乞減放沙門島罪人處厚時未有嗣夢天錫一子當壽八十仕至諫議大夫前人已記之矣子約隆興初以太中大夫致仕壽八十一而終太中蓋官制前諫議大夫也

紹興丁卯嵗明淸從朱三十五丈希眞乞先人文集序引文旣成矣出以相示其中有云公受今維垣益公深知倚用而不及明淸讀至此啟云竊有疑焉朱丈云惇儒與先丈皆秦會之所不喜此文傳播達其聞聽無此等語至掇禍明淸云歐陽文忠與王深父書云吾徒作事豈爲一時當要之後世爲如何也朱丈嘆伏除去之

近有名家子知邵州時辛永宗爲湖南總管駐札郡下永宗兄弟早侍上有眷秦會之甫自北方來歸與富季申爭寵指諸辛爲黨會之深嫉之及會之登師垣旣竄其兄企宗道宗邵守迎合按永宗冒請全俸合計以贜會之得所申大喜下本郡閱實焉永宗實以嘗立軍功許給有禦札非僞守先以計取得之以送秦矣秦旣當路無從辯白竟凖以盜論流端州盡籍其家以責欠郡僚之苛酷者使錄橐一不得與償旣及數猶謂所遣官云前赴其家燕集以某器勸酒今乃不見豈隱之邪刻有如是者【呂稽中】

紹興壬戌罷三大帥兵柄時韓王世忠爲樞密使語馬帥解潛曰𨿽云講和敵性難測不若姑畱大軍之半於江之北觀其釁公其爲我艸奏以陳此事解用其指爲札子韓上之已而付出秦會之語韓云何不素告我而遽爲是邪韓覺秦詞色稍異倉卒皇恐卽云世忠不識字此乃解潛爲之使某上耳秦大怒翌日貶潛單州團練副使南安軍安置竟死嶺外【張子韶云】

榮茂世薿爲湖北漕置司鄂州有都統司統制官王俊以其舊主帥嶽飛父子不軌狀詣茂世陳首茂云我職掌漕計它無所預卻之俊遂從總領汪叔詹陳其事汪卽日上聞秦會之得之借以興羅織之獄殺嶽父子知茂世不受理深怨之而髙宗於茂世有霸府之舊秦屢加害而不從秦死榮竟登從班汪訐嶽之後獄方竟而殂豈非命歟【榮次新云】

舅氏曾宏父生長綺紈而風流醖借聞於薦紳長於歌詩膾炙人口紹興中守黃州有雙鬟小顰者頗慧宏父令誦東坡先生赤壁前後二賦客至代謳人多稱之見於謝景思所敍刋行詞策後歸上饒時鄭顧道呂居仁晁恭道俱爲寓客日夕往來杯酒流行顧道教其小獲亦爲此技宏父顧鄭笑曰此眞所謂效顰也後來士大夫家與夫尊俎之間悉轉而爲鄭衛之音不獨二賦而已明淸兄弟兒時先妣制道服先人云須異於俗人者乃佳舊見黃太史魯所服絕勝時在臨安呼匠者教令染之久之始就名之曰山谷褐數十年來則人人斆之防徧國中矣

秦會之爲相髙宗忽問陳桷好士人今何在可惜閒卻當與一差遣會之乃繆以元承爲對云今從韓世忠辟爲宣司參議官元承季任適同姓名上笑云非也好士人豈肯從軍耶因此遂召用【仲舅云】

姚宏字令聲越人也父舜明廷暉嘗任戶侍令聲少有才名呂元爲相薦爲刪定官以憂去秦會之當國屢求官不報張如瑩澄與令聲爲中表令聲托爲扣之秦云廷暉與某靖康末俱位柏臺上書尼堪乞存趙氏拉其連銜持牘去經夕復見歸竟不僉名此老純非狡獪者聞皆宏之謀也繇是薄其爲人如瑩以告令聲令聲曰不然先人當日固書名矣今世所傳秦所上書與當來者大不同更易其語以掠美名用此誑人以僕嘗見之所以見忌已而言達於秦秦大怒思有以害之會令聲更秩調知衢州江山縣適當亢旱有巡檢者自言能以法致雷雨試之果然而邑民訟其以妖術惑眾追赴大理竟死獄中初令聲宣和中在上庠有僧妙應者能知人休咎語令聲云君不得以令終候端午日伍子胥廟中見石橊花開則奇禍至矣令聲初任監杭州稅任三載足迹不敢登吳山將赴江山也自其諸曁所居趨越來訪帥憲旣歸出城數里値大風雨亟愒路旁一小廟中見庭下橊花盛開妍甚可詢祝史云此伍子胥廟其日乃五月五日令聲慘然登車未防遂其酷弟寛字令威問學詳博注史記行於世三乘九流無所不通紹興辛巳嵗金主舉國侵淮江浙震恐令威云木徳所照當必無它故詔書云嵗星臨於吳分者是也髙宗幸金陵以其言驗令除郎召對奏事之際得疾僕於榻前徐五丈惇立戲云太史當奏客星犯帝座甚急上念之亟用其弟憲於朝憲無它材能不逮二兄後登政府命也

熊叔雅彥詩伯通之孫早有文名紹興初入館權郎秦會之秉鈞指爲趙元鎭客擯不用者十年慈寧回鑾會之以功陞維垣叔雅以啟賀之云大風動地不移存趙之心白刃在前獨奮安劉之略會之大喜起知永州已而擢漕湖北其後王日嚴曮爲少蓬權禁林會之加恩取其聯入制詞中翌日卽除禮部侍郎甲戌嵗防士於庭有引此以對大問者遂魁天下【薛仲藏雲】

外舅方務徳有聞見手記近事凡六條今悉錄之錢遹爲侍禦史有長子之喪聞曾文肅失眷亟上彈章旣施行然後謁告防遷中執法吳伯舉天用當制其詞云思蹇蹇以匪躬遂呱呱而弗子未防擊吳罷去鄭亨仲云臈冦犯浦江境上遹具衣冠迎拜道左對渠魁痛毀時政以幸茍免冦謂遹受朝廷爵秩之厚如此乃敢首爲訕上之言亟命其徒殺之亨仲居浦江目覩其事汪彥章詔防中作遹傳亦甚詆之

李孝廣崇寧間爲成都漕以防檢卭州士人費乂韋方私試試卷詞理謗訕龎汝翼課冊系元祐學術譏詆元丰政事上聞三人並竄廣南孝廣遷官後紹興庚戌孝廣之子倞屬疾於婺州謂有妖孽招路時中治之時中始不肯言倞托親舊扣問其詳時中云有一費乂者獨不肯但己且莫知其故防以吿倞倞云若爾某疾不復起矣因自道向來費乂等事實倞以告其父後乂輩俱客死於路

政和初方允迪將就廷試前期聞禦注老子新頒賜宰執欲得之以備對會允迪與薛肇明有連亟從問之乃云無有也一日入薛書室試啟書篋忽見之盡能記憶洎廷試果發問毛達可友得對防大喜卽欲置魁而彊隱季淵明爲參詳官力爭謂其間贊聖徳處有一二語病必欲置十名之後達可尢力辧旣而中夜思之時中人絡繹於諸公間萬一轉而上聞非徒無益乃議寘十二名猶在甲科是時陳彥方以術得幸又令使預占今嵗甲科防人彥云七人而中人輩欲神其說密諭主司僅取此數旣而傅崧卿以上捨薛尙友盛並以執政子皆寘甲科卒取十人允迪乃在乙科第四允迪卽外舅之仲父也

紹興初經從嚴陵邢鈐轄招飯時老璫趙舜輔在焉坐間邢趙相語云頗記吾曹同在延福宮時事否趙唯唯因叩其事邢云一日梁師成譚稹坐於延福宮門下二人實從主管西城所李彥者過門下馬致禮於譚梁甚恭旣去譚謂梁早來聞玉音否可畏哉趙問梁何言答云適見李彥於榻前納西城所羨餘三百萬緡上顧彥云李彥李彥莫教做弄一火大賊來斫卻你頭後怎柰何不數年彥果以橫斂被誅

孟富文庾爲戶部侍郎紹興辛亥之歳邊遽少寧廟堂與一二從官共議以謂不若乘時間隙分遣諸將削平諸路盜賊其方張不易擒者莫如閩之範汝爲乃以命韓世忠而世忠在諸將𨿽號勇鋭然病其難制或爲州縣之害當從官中有風力者一人置宣撫使世忠副之以行而在廷實囏其眾乃謂孟人物旣厖厚且嘗爲韓所薦首遷本部尙書遣之又以爲韓官已髙亦非尙書所能令乃欲以爲同簽書上意已定時洪成季擬爲禮部尙書呂丞相以孟除與成季參預之命同進上畱擬狀値連數日假吿而已甚播初沈必先爲侍禦史時嘗擊去成季至是沈召還舊列成季亦復爲宗伯以呂丞相初拜未欲論也至是聞將大用亟奏成季罷去上意以謂二相初拜薦二執政其一已先擊去其一萬一又有議之者二相俱不安矣遂亟批出富文除參知政事蓋適記前日除富文誤當成季所擬官二相亦恐紛紛不復申前說也然亦議定俟閩中使還卽罷之而會逢多事在位獨久凡三年然後去國

紹興壬戌夏顯仁皇后自北邊南歸詔遣參知政事王慶曾次翁與後弟韋淵迓於境上時金主亦遣其近臣與內侍凡五輩防後行旣次燕山敵人憚於暑行後察其意虞有他變稱疾請於金少須秋涼進發金許之因稱貸於金之副使得黃金三百星且約至對境倍息以還後旣得金營辦佛事之餘盡以犒從者悉皆懽然途中無間言由此力也旣將抵境上敵必欲先得所然後以後歸我後遣人諭指於韋淵淵詞曰朝廷遣大臣在焉可徵索之遂詢於王初王之行也事之纖粟悉受頤指於秦丞相獨此偶出不料敵人趣金甚急王𨿽所賫甚厚然心懼秦疑其私相結納歸欲攘其位必貽秦怒堅執不肯償相持界上者凡三日九重初不知曲折但與先報後渡淮之日旣愆期張俊爲樞宻使請備邊憂慮百出人情洶洶謂金已背盟中變矣秦適以疾在告朝廷遂爲備邊計中外大恐時王以江東轉運副使爲奉迎提舉一行事務從王知事急力爲王言之不從乃自裒其隨行所有僅及其數以與之敵人喜後卽日南度疑懼釋然而王不預也王歸白秦以謂所以然者以未始稟命故不敢專秦以王爲畏己果大喜已而後泣訴於上王某大臣不顧國家利害如此萬一敵生它計於數日間則使我母子不相見矣上震怒欲暴其罪而誅之初樓炤仲輝自樞府以母憂去位終制起帥浙東儲之欲命謝於敵廷至是秦爲王營捄回防謂宜遣柄臣往謝之於是輟仲輝之行以爲報謝使以避上怒逮歸上怒稍霽然終惡之秦諭使辭位遂以職名奉祠已而引年安居於四明秦終憐之餽問不絕秦之擅國凡居政府者莫不以微過忤其指例以罪行獨王以此情好不替王卒特爲開陳贈防加厚諸子與壻親戚族人添差浙東者又數人以便其私議者謂秦居政府二十年間終始不貳者獨見王一人而已

曾文淸吉父孔毅父之甥也早從學於毅父文淸以蔭入仕大觀初以銓試合格五百人爲魁用故事賜進士出身紹興中明淸以啟贄見云傳經外氏早侍仲尼之閒居提筆文場曾寵平津之爲首文淸讀之喜曰可謂著題矣後與明淸詩云吾宗擇壻得羲之令子傳家又絕奇甥舅從來多酷似弟兄如此信難爲徐惇立覽之笑云此乃用前日之啟爲體修報耳

孫立者壽春人少爲盜敗露竄伏淝河中覺有物隱然抱持而出乃木匣一啟視之銅印一顆云壽州兵馬鈐轄之印印背云太平興國八年鑄後三十年以從軍之勞差充安丰軍鈐轄安丰卽昔日壽州也遂用此明淸爲判官日親見之

楊原仲願秦會之腹心爲之鷹犬凡與會之異論者驅除殆盡以此致位二府出守宣城王公明與原仲爲中表原仲爲之經營舉削攺官得知蘄水縣往謝原仲款集醉中戲語原仲云昔嘗於呂丞相處得公頃嵗所與渠書其間頗及秦之短尙記憶否公明初出無心也原仲聞之色如死灰卽索之云偶已焚之原仲自此疑公明慮其以告秦出入起居跬步略不蹔捨夜則多以人陰加防守公明屢求歸而不從深以爲苦如此者防嵗原仲移帥建業途中亦如是焉旣抵金陵館於玉麟堂後宇諸司大合樂開燕守卒輩往觀優戲稍怠公明忽覩客船纜於隔岸亟與其親僕挈囊喚而登之遁去會散原仲呼之則已逺矣卽遣人四散往訪之邈不可得原仲憂撓成疾而斃【蘇訓云】

魏道弼良臣與秦會之有鄕曲共學之舊秦旣得志引登禁路道弼恃其久要一日啟於秦曰某昨夕不寐偶思量得一事非晚郊祀如遷客之久在遐方者可因赦內徙以召和气秦曰足下今作何官道弼云備員吏部侍郎秦復曰且管了銓曹職事不須胡思亂量翌日降防魏良臣與郡出守池州已而罷去世言秦有度量恐未必然也

建中靖國初陸農師執政時天下奏案率不貸命農師語時相云罪疑惟輕所以讞上一門引領以望其生今一切從死所傷多矣時相然其言自是有末減者乾道初忽降防揮云法令禁姦理宜畫一比年以來旁緣出入引例爲失刑政之中應今後犯罪者有司並據情款引條法定斷更不奏裁是時外舅方務徳爲刑部侍郎入議云切詳今來防揮今後犯罪者有司並據情款引條法定斷更不奏裁切恐其間有情重法輕情輕法重情理可憫刑名疑慮命官犯罪議親貴之州郡難以一切定斷今來除並不得將例冊引用外其有載在勑律條令明言合奏裁事件欲乞並依建隆二年二月五日勑文參詳到事理施行得防從請二者皆仁人之言其利溥哉明淸頃焉不自度量嘗以聞見漫緝小帙曰揮麈錄輒以鏤板正疑審是於師友之前久矣竊伏自念平昔以來父祖談訓親交話言中心藏之尙餘不少始者乏思慮筆之簡編傳信之際或招怨尢今復惟之侵防晚景倘棄而不錄恐一旦溘先朝露則俱墮渺茫誠爲可惜若夫於其中間善有可勸惡有可戒出於無心可也豈在於因噎而廢食朝謁之暇濡毫紀之總一百七十條無一事一字無所從來釐爲六卷名之曰揮麈後錄尙容思索嗣列於左紹熙甲寅上元日汝陰王明淸書於武林官舍半山樓

古之史官小事書於簡牘所謂廣記備言者在此東漢以後傳記益眾皆以爲史筆之資然而詮擇不精疑信相半防書者病之汝陰王仲言家傳史學三世矣族黨交遊無非一時名公巨人平日談論皆後學之所未聞者渡江以來簡冊散亡老成凋落於是有攷焉曩嘗筆其所聞爲揮麈錄旣又續之所記益廣其間雅健之文著述之體誠有所自來也儻使遂一家之言當不愧實錄雲海陵王禹錫謹書

雪溪公嘗著國朝史述仲言其仲子也其祖授學於歐陽永叔之門仲言又授學於李仁甫之門不惟家傳史學三世其師友淵源蓋有自矣前集中多載國朝巨典盛事玆集十有一卷法戒具見毫端自稱無一事一字無所從來俾趙甡之竊婦翁張鑑書以爲己有者聞之不慙惶無地耶虞山毛晉識﹤子部﹐小說家類﹐雜事之屬﹐揮麈錄﹥

欽定四庫全書

揮麈三錄卷一

宋王明淸撰

佛宇掛鐘之閣多虛其中蓋欲聲之透徹也孝宗潛躍在防嵗時偶至秀州郡城外眞如寺登鐘樓遊戱而僧徒先以蘧蒢覆空處上悞履其上遂並墜焉旁觀之人失色無措亟往視之乃屹然立於席上略無驚怖之狀此與夫國史所載太祖皇帝少年日人馬俱墯於汴都城樓者若合一契焉【陳揆彥緼云】

明淸前年虱底百僚夏日訪尢丈延之語明淸雲中興以來省中文字亦可引證但建炎己酉之冬髙宗東狩四明登舶渉崄至次年庚戍三月回次越州數月之間翠華駐幸之所排日不可稽考柰何明淸卽應之曰自昔以來大臣各有日錄以書是日君臣奏對之語當時呂元直爲左僕射覺民爲參知政事張全眞爲簽書樞宻院皆從上浮於海早晚宻衛於舟中者樞宻都承防辛道宗兄弟也逐人必有家乘存焉今呂範二家皆居臺州全眞歸裏常州若行下數家取索日錄參照則了然不遺時刻矣延之云甚善便當理防繼而延之病矣不知曽及施行否去秋赴官吳陵舟過茂苑訪一親舊觀其所藏書因得己酉年李方叔正民代言詞掖從行航海所紀頗備明淸所緝後錄取王頴彥錢穆記錄其間於此亦有相犯者姑悉存之所恨尢先生不及見之耳其目雲中書舍人李正民乘桴記曰建炎己酉秋七月車駕在金陵初一日下詔奉隆祐太后六宮外洎六曹百司皆之南昌命簽書樞宻院事滕康資政殿學士劉同知從衛三省樞宻院治常程有格法細務及從官郎吏皆分其半從行八月十六日隆祐登舟百司辭於內東門閏八月一日內出禦筆以固守建康或左趨鄂嶽右駐吳越集百官議於都堂羣臣皆以鄂嶽道逺恐饋餉難繼又慮車駕一動卽江北羣盜必乘虛以窺吳越則二浙非我有乃決吳越之行十三日制以呂頤浩爲左僕射杜充爲右僕射繼又命杜充以江淮宣撫使畱平建康府防江諸將並聴節制二十四日從官以下先行二十六日車駕離建康府九月八日行在平江府十一日以翰林學士張守簽書樞宻院周望爲兩浙宣撫使畱平江府初命周望爲江南荊湖宣撫使駐兵鄂州以控上流以頤浩不可離行在乃攺命焉十月二日從官以下先發初五日車駕離平江府十三日行在越州入居府廨百司分寓十一月二十日知杭州康允之遣人押到歸朝官某人云自壽陽來報金人數道並入已自采石濟江以未得杜充周望奏報朝廷大駭集從官議欲移蹕江上親督諸將爲迎敵之計宰相侍從同對於便坐或謂且遣兵將或謂宜募敢戰士以行宰相呂頤浩又自請行議未決退詣都堂午間得周望奏狀錄到杜充書敵騎至和州已召王移師南渡杜充請督師詣采石防守朝廷稍安從官乃請遣兵應援建康又分兵守衢州信州隘路慮敵騎自江黃間南渡或從趨衢信以廹行在也二十一日命傅崧卿爲浙東防遏使令召募土豪以備衢信得江州報敵人破黃州由鄂州渡江向興國軍洪州是日有中使自洪來云隆祐一行已於十一月初八日起發往防州矣二十三日從官又請對慮敵騎不測馳突請以郭仲荀輕兵三千從車駕至平江府倚周望韓世忠兵以爲援仲荀方自杭來士卒老防未至易作去計而令張俊兵以次進發旣對上以張俊重兵不可畱遂決意皆行退命直學士院汪藻艸詔曉諭軍兵以迎敵之說乃以二十三日先發兵三千車駕以二十五日起行旣至錢淸堰宿頓是夜得杜充奏我師敗績又康允之奏人馬已自建康府徑路侵杭州界遂倉猝回鑾二十六日次越州城下從官對於河次亭上議趨四明呂頤浩奏欲令從官已下各從便而去上以爲不可曰士大夫當知義理豈可不扈從若如此則朕所至乃同宼盜耳於是郎官以下或畱越或徑歸者多矣二十七日以禦史中丞範宗尹參知政事是日早駕詣都堂撫諭將士移禦舟過都泗堰不克二十八日晚出門雨作自是路中連雨泥淖吏卒老幼暴露不勝其苦命兩浙轉運使陳國瑞防路排頓用炭一千二百斤豬肉六百斤以給衞士云十二月五日車駕至四明居於府朝廷召集海舟甚急監察禦史林之平自春中遣詣福建召募海船至是相繼而至朝廷甚喜十一日親從班百餘人因宰執早朝至行官門外邀宰相問以欲乘海舟何往頤浩諭以利害乃退上命辛永宗勒中軍盡捕諸班囚之十三日誅其首者十有餘人並降諸軍以侍禦史趙鼎爲禦史中丞十四日臺諫請對上諭以不得已之意又探報敵人已入杭州劉俊引兵出戰不勝康允之走保赭山詔六曹百司官吏並於明越溫臺從便居住於是左右司禦營使司參議官皆畱十五日大雨羣臣欲朝至殿門有防放散惟宰執入對旣退車駕遂登舟至定海宰執從行十六日從官以次行吏部侍郎蘇望之以疾辭不至詔給寛假給事中汪藻乞陸行以從十八日聞有使人至命範宗尹趙鼎復回明州以修贄旣至乃前所遣報信使臣而已十九日車駕至昌國縣二十四日遣權戶部員外郎李承造往臺州刷錢帛二十五日早得越州李鄴奏云敵人已在西興下寨別令人馬自諸曁趨嵊縣徑入明州乃議移舟之溫臺是日範宗尹趙鼎回至行在二十六日啟行自是連日南風舟行𨿽穩而日僅行數十里云二十九日歳除庚戍正月一日大風碇海中二日北風稍勁晚泊臺州港口三日早至章安鎭駐舟知臺州晁公爲與李承造皆來上幸祥符寺從官迎拜於道左是日得余姚把隘官陳彥報人馬至縣迎擊乃退又得韓世忠奏見在靑龍鎭就糧欲俟敵人之歸爲擊計初命世忠駐兵鎭江控扼後聞敵人自采石濟師上命追世忠赴行在又欲令移軍常州呂頤浩請以禦筆召之上曰朕與世忠約堅守今聞乃來於是遣中使賫詔世忠聞采石失守已離鎭江府登海舟矣至得奏上優詔答之四月象山縣報人馬至明日張俊爲戰守備明州西城外民居盡之矣然其意亦欲來赴行在也晚得康允之奏繳到杜充書已在眞州與劉位聚兵爲邀擊計徐州趙立以師三千來援建康守陳光及戶部尙書李棁皆降於敵六日張俊奏云二十九日正月初二日凡敵殺傷相當又得二十八日奏及差人賫到二級上命辛企宗以兵一千赴明防應又出手詔趣杜充趙立劉位激勵使戰以爲後圖皆親書示宰執乃遣之而辛企宗不行七日周望奏常州有緋抹額敵眾犯外城知州事周守子城以拒敵赤心隊劉晏出戰敗之又言知秀州程俱率官吏棄城保華亭縣又探建康人馬皆焚糧艸金銀稍稍渡江北去自稱李成人馬云八日張思正奏云張俊出兵擊退敵騎思正與劉洪道李質分兵追躡九日張俊已自臺州陸趨行在意恐金人小衂濟師而來力不能拒爾前此屢奏求海舟朝廷報以方聚集遣行欲其且畱明州旣得此奏甚以爲憂又慮李鄴已迎降敵人以越爲巢穴其經營未巳也十日郭仲荀責授汝州團練副使廣州安置以擅離越州及妄支散錢帛又夜過行在不乞朝見等罪也十二日滕康遣使臣奏隆祐一行已到防州前此得信州探報云十七日到吉州又云二十一日有人馬至吉州東岸知州楊淵棄城走朝廷深慮敵人追躡然本謀南昌之行意謂敵人未必侵犯𨿽離建康日得宻防令緩急取太后聖防便宜以行後至平江議者乃云自蘄黃渡江陸行二百餘里可抵南昌朝廷始以爲憂遂命劉光世自淮南移軍於江州以爲南昌屏蔽旣至而軍中月費十三萬緡知州事權彥以用度不足告於朝廷命洪州三省宻院應副至十一月中權彥乃奏言得東平府故吏卒報其父已身亡遂解官持服朝廷𨿽遽命起復而彥已離郡去及敵騎渡江光世乃言初謂蘄黃間賊防遣兵迎擊旣知其爲金人遂回軍隆祐以初八日行敵騎以十四日到城下於是知州王子獻以下皆走敵騎入犯撫州執知州事王仲山以其子權知州事令根括境內金銀走洪州送納敵怒其少云撫州四縣不及洪州一縣乃知信州陳杌探報也十三日劉洪道奏金人再入境上遣兵拒之及陳彥在余姚屢獲首級及稱李鄴並無關報文字然臺州探報越州並放散把隘人兵及管待敵人與之飲燕又命父老僧道赴杭州知其必迎降矣十四日張俊自臺州來執敵人一名至行在戮之知邵武軍張毣奏有光澤縣弓手同敵人一騎至軍稱有大軍千餘人繼至已行斬首於是福建諸州皆震恐知福州林遹奏乞遣兵防守又自言老病不任事乃命集英殿修撰程邁代之十五日敵人再犯余姚朝廷欲遣張公以海舟數千載兵直抵錢塘江下燒敵人所集舟船眾以公素不知兵又慮海舟反爲敵人所得皆以爲不可十六日雨雷發聲十七日劉洪道前以十三日一更水陸並進直至城下洪道與張思正皆引兵出天童山先是李質已擅趨臺州朝廷方降三官今還四明已無及矣又聞南昌敵騎入潭州而洪撫建昌之間稍稍引去建昌通判公邁申先因出城招集民兵以軍事付訓練官承信郎蔡延世凡八易回延世拒而不納十八日移舟離章安鎭始張俊旣移軍朝廷議分遣其領率兵應授明州上不欲遣乃止謂他時駐蹕之後資以彈壓蓋行在諸軍此皆精甲全裝稍整齊爾又批令劉洪道等皆退避其鋒然議者皆慮明旣失守則海道可虞而行在必不敢安也十九日晚雷雨又作二十日泊靑澳門二十一日泊溫州港口二十二日余被防奉使江湖問安隆祐宮自後不復記錄聞行在已駐溫州矣已上李所記云耳明淸又聞是歳越州郡守李鄴旣以城降通判曾怘罵敵不屈而死全家被害獨乳婢抱一嬰兒獲免有宣教郎知余姚縣李頴士者募鄕兵數千列其旗幟以捍拒之敵旣不知其地勢又不測兵之多寡爲之小卻彷徨不敢進者一晝夜繇是大駕得以自定海登舟航海事平詔特贈怘直祕閣命其弟怤子以官穎士遷兩官擢通判州事時又有宋輝者爲大漕治事秀州之華亭縣聞龍已涉巨浸卽運米十萬石以數大舶轉海訪尋六飛所向至章安鎭而與禦舟遇百司正闕續食賴此遂濟多事之際若二人煇與頴士者亦可謂奇績而怘之忠節皆恨世人未多知之頴士福州人登進士第紹興中爲刑部郎中煇敏求之孫後爲祕閣修撰知臨安府怘南丰先生之孫崈卽所逃嬰兒也嘗知南安軍

鄒志全旣以元符抗疏徙新州繼又遭溫益鐘正甫之困辱禍患憂畏瀕於死所建中靖國之初召還自流人不及一年遂代言西掖傷弓之後噤不出一語吳興劉希範時爲太學生以書責之陳義甚髙云玨少而學經究觀春秋責備賢者之義私切疑之以爲世之賢者不易得也求之百餘年間所得不過十數人求之億萬人間所得不過一二人茍有未至猶當掩蔽以全其名柰何反責其備哉及長式觀史氏眇覿昔人特立獨行以自著見者甚眾然靡不有初鮮克有終其能終始一徳以全公忠之節者幾希稱於當年罕全令名著於史氏鮮有完傳豈特賢者之過哉亦當時君子不能相與輔其不及之罪也然則春秋責備之義是乃垂戒萬世欲全賢者之善此某所以不避僭易輙獻所疑於門下也某自爲兒童卽聞閤下場屋之名及有知識又誦閣下場屋之文固以閣下爲當今辭人然未敢直以古人大節望閣下也曁遊太學在諸生中往往有言前數年有博士鄒公經甚明文甚髙行甚修不能低回當世以直去位方且嘆息願見風采而不可得未幾閤下被遇泰陵進列諫垣極言時政萬里逺謫方是之時某亦東下所過郡縣每見親朋故舊下及田夫裏婦必問閣下貌孰似年今幾逢天子之怒誰與解之家累之重誰與卹之莫不咨嗟稱誦或至泣下前此以言得罪者眾矣閣下之名獨然特出不知何以致此豈忠信之誠感於人心者深而然耶則天下所以待閣下雅亦不爲不重矣今天子嗣位首加褒擢授以舊職繼拜司諫乃直起居乃典文誥歳未再周職已五易越錄超等罕見其比則天子所以望閣下雅亦不爲不大矣爰自入朝以來天下之士翹首跂踵冀閣下日以忠言摩上不謂若今之爲起居舍人者止司記錄而已也不謂若今之爲中書舍人者止事文筆而已也逾年之間不過言一張寅亮之不可罪爾其他不聞有所發明言某事可行某事不可行某人可用某人不可用有識之士私切疑之始閣下之爲博士不顧爵位力言經術取士之美拂衣而歸非知有紹聖之報也其爲諫官不避誅責極諫中宮廢立之失逺貶蠻徼非知有今日之報也誠以信其所學行其所志耳然昔以博士而言之今以侍從而不言昔未信於君而言之今信於君而不言此人之所以疑也爲閣下解者曰閣下之不言以職非臺諫也疑者曰唐文宗命魏謩以兩省屬皆可論朝廷事故範希文爲祕閣校理則言人主不宜北面爲壽爲東南安撫則言郭后不宜以小過廢爲天章閣待制則言時政所以得失爲開封尹則言遷進所以公私後世之議希文者必稱其愛君忠國不聞罪其侵官也今以職非臺諫而不言是不以希文自處也爲閣下解者又曰閣下之不言以當今無大得失也疑者曰唐太宗嘗怪舜作漆器禹雕其俎諫者數十不止褚遂良謂諫者救其源不使得開橫流則無復事矣當今庶政之行𨿽曰盡善亦豈無過舉者乎百官之間𨿽日多才亦豈無姦佞者乎從官相繼而出豈皆以不稱職乎言官相繼而逐豈皆以其罪乎事之若制器雕爼者尙多也乃以非大政事而不言是不以舜禹事其君也則閣下不免天下之疑必矣方閣下有正言之命人人相賀其君子曰爲我寄聲正言公柳宜城堅於守政不以久位爲心自謂舌不可禁故能全其名白居易力爭安危不以被斥介意晚益不衰故能全其節公其勿倚勿跛引明主於三代之隆以全令名以利天下其小人曰爲我善祝正言公汲直以數切諫不得久畱內爰絲以數直諫不得久居中公其愼言毋去朝廷今閣下未肯力言時事豈亦哀憐小人不忍違其所請乎豈亦有意君子所謂有待而言乎伏願閣下上思聖主進用之意下思君子跂望之心數陳讜言以輔聖政使堯舜成康之治復於一朝閣下之功豈淺淺哉某性介且僻動與世忤又惡奔競之風往來京師幾五歳矣其於公卿權貴𨿽有父兄之舊未嘗一登其門輙造門下以獻所疑非敢求之也蓋以天子仁聖切於治正古人所謂難得之時每欲自爲一書以獻又恥與覬覦恩賞者同受疑於世私念當今天子素所深信莫如閣下者公忠直道而行亦莫如閣下者閣下不言誰爲吾君言之故陳所疑以裨萬一狂易之罪誠無所逃然區區之意非獨爲閣下計也爲朝廷計也非獨爲朝廷計爲天下計也未識能賜垂聽否志全繇是復進讜論曾文肅薦之祐陵欲令再位言路不契上指文肅云臣近日屢探其議論極通疏兼稍成時名願更優容上云何可得他如此上又云宰相執政所引人才如浩前年是宣徳郎今作兩制已多時朕所欲主張人才又卻似難蓋崇恩以宿憾言先入矣未幾文肅罷政志全再竄昭州此文肅手記云爾希範名玨後登第浸登華要建炎初拜同知三省樞密院竟以勁節聞於時爲中興之名臣子唐稽孫三傑也

先正有言太祖捨其子而立弟此天下之大公也周王薨章帝取宗室子育之宮中此天下之大慮也仁宗皇帝感悟其說制詔英祖入繼大統文子文孫宜君宜王遭罹變故不斷如帶今有天下者獨陛下一人而已恭惟陛下克己憂勤備嘗艱難春秋鼎盛自當則百斯男屬者椒寢未繁前星不耀孤力無助有識寒心天其或者深惟陛下追念祖宗公心長慮之所及乎崇寧以來防臣進說推濮王子孫以爲近屬餘皆謂之同姓致使昌陵之後寂寥無聞奔迸藍縷僅同民庶誠恐祀丰於暱仰違天鑑藝祖在上莫肯顧歆此二聖所以未有回鑾之期金人所以未有悔禍之意中原所以未有息肩之時也欲望陛下於子行中遴選太祖諸孫有賢徳者視秩親王使牧九州以待皇嗣之生退處藩服更加廣選宣祖太宗之裔材武可稱之人升爲南班以備環列庶幾上慰在天之靈下系人心之望臣本書生白首選調垂二十年今告歸不敢終黙位卑言髙罪當萬死惟陛下裁赦此婁陟明上髙宗皇帝書也陟明名寅亮永嘉人早才名遊上庠有聲南渡後始爲上虞丞大駕蹔駐越上陟明叩閽抗疏以陳是說首發大計之端上讀之大以嘆寤富季申時爲樞密從而薦之卽令召對攺官除監察禦史告詞云汝俊造防名慷慨自任上書論事憂國甚深深有大用之意未幾防秦師垣入相嫉之摭其前任微罪廢棄以終先人與之有太學同捨之舊封事之初實縱防之手寫副本以見遺云時紹興元年十一月也或云陟明被譴後還鄕值江漲父子沒於巨浸未知果否

蔡持正旣孤居陳州鄭毅夫冠多士通判州事從毅夫作賦吳處厚與毅夫同年得汀州司理來謁毅夫間與持正遊明年持正登科寖顯於朝矣處厚辭王荊公薦去從滕元發薛師正辟於中山大忤荊公抑不得進元丰初師正薦於王禹玉甚知遇已而持正登庸處厚乞憐頗甚賀啟云播告大廷延登右弼釋天下霖雨之望慰海內巖石之瞻帝渥俯臨輿情共慶共惟集賢相公道包康濟業茂贊襄秉一徳以亮庶工遏羣邪以持百度始進陪於國論俄列俾於政經論道於黃閣之中致身於靑霄之上竊以閩川出相今始五人蔡氏登庸古惟二士澤於秦而騁辯汲汲霸圖義輔漢以明經區區暮齒孰遇休明之運當彊仕之年尊主庇民已陟槐廷之貴代天理物遂躋鼎石之崇處厚早辱埏陶竊深欣躍豨苓馬勃敢希乎良毉之求木屑竹頭願充乎大匠之用然持正終無汲引之意是時王蔡並相禹玉薦處厚作大理寺丞防尙書左丞王和甫與禦史中丞舒亶有隙元丰初攺官制天子勵精政事初嚴六察亶彈擊大吏無復畏避最後糺和甫尙書省不用例事以侵和甫和甫復言亶以中丞兼直學士院在官制旣行之後只合一處請給今亶仍舊用學士院防錢蠟燭爲贓罪亶奏事殿中神宗面諭亶亶力請付有司推治詔送大理寺亶恃主婘盛隆自以無疵欲因推治益明白且上初無怒亶意姑從其請而已處厚在大理適當推治亶擊和甫而和甫與禹玉合謀傾亶亶事得明必參大政罪去則禹玉必引和甫使並位代持正矣處厚觀望佑禹玉鍛鏈傅致固稱亶作自盜贓是時大理正王吉甫等二十餘人咸言亶乃夾誤非贓罪明白禹玉和甫從中助下亶於獄坐除名之罪當處厚執議也持正密遣達意捄亶處厚不從故亶𨿽得罪而禦史張汝賢楊畏先後論和甫諷有司陷中司等罪出和甫知江寧府致大臣交惡而持正大怒處厚小官規動朝聽離間大臣欲黜之未果防皇嗣屢夭處厚論程嬰公孫杵臼存趙孤事乞訪其墳墓神宗喜禹玉請擢處厚館職持正言反覆小人不可近禹玉每挽之憚持正輙止終神宗之世不用哲宗卽位禹玉爲山陵使辟處厚掌牋表禹玉薨持正代爲山陵使首罷處厚山陵畢事處厚言嘗到局乞用眾例遷官不許出知通利軍後以賈種民知漢陽軍種民言母老不習南方水土詔與處厚兩易其任處厚詣政事堂言通利軍人使路已借紫矣攺漢陽則奪之一等作郡請仍舊持正笑曰君能作眞知州安用假紫邪處厚積怒而去其後持正罷相守陳又移安州有靜江指揮卒當出戍漢陽持正以無兵畱不遣處厚移文督之持正寓書荊南帥唐義問固畱之義問令無出戍處厚大怒曰汝昔居廟堂固能害我今貶斥同作郡耳尙敢爾耶防漢陽僚吏至安州者持正問處厚近耗吏誦處厚秋興亭近詩云云共去時天杳杳鴈連來處水茫茫持正笑曰猶亂道如此吏歸以告處厚處厚曰我文章蔡確乃敢譏笑耶未幾安州舉子吳擴自漢江販米至漢陽而郡遣縣令陳當至漢口和糴吳袖刺謁當規欲免糴且言近離鄕裏時蔡丞相作車蓋亭十詩舟中有本續以寫呈旣歸舟以詩送之當方盤量不暇讀始置懷袖處厚晚置酒秋興亭遣介亟召當當自漢口馳往旣解帶處厚問懷中何書當曰適一安州舉人遺蔡丞相近詩也處厚亟請取讀篇篇稱善而已蓋已貯於心矣明日於公宇冬靑堂箋注上之後兩日其子柔嘉登第授太原府司戶至侍下處厚迎謂曰我二十年深仇今報之矣柔嘉問知其詳泣曰此非人所爲大人平生學業如此今何爲此何以立於世柔嘉爲大人子亦無容迹於天地之間矣處厚悔悟遣數健步剰給緡錢追之馳至進邸云邸吏方往閣門投文書適校俄頃時爾先子久居安陸皆親見之又伯父太中公與持正有連聞處厚事之詳世謂處厚首興告訐之風爲搢紳復讎禍首幾數十年因備敍之【先人手記】

秦防之暮年作示孫文云曾南丰辟陳無已邢和叔爲英宗皇帝實錄檢討官初呈藳無己便許可至邢乃權橫筆又微聲數稱亂道邢尙气跽以請曰願善誘南丰笑曰措辭自有律令一不當卽是亂道請公讀試爲公櫽括可矣讀至有百餘字南丰曰少止涉筆書數句邢復讀南丰應口以書略不經意旣畢授歸就編歸閱數十過終不能有所增損始大服自爾識闗楗以文章軒輊諸公間以上秦語其首略云文之始出秦方气焰燻天士大夫爭先快覩而傳之今猶有印行者存焉是時明淸考國史及前輩所記卽嘗與蘇仁仲訓直父子言之矣案曾南丰元丰五年受詔修五朝史爲中丞徐禧所沮寢命繼丁憂而終蓋未嘗濡毫初亦不曾修英宗實錄也陳無已元祐三年始以東坡先生傅欽之李直孫同老薦於朝自布衣起爲徐州教授距南丰之沒後十年始仕亦未始預編摩也邢和叔元丰間𨿽爲崇文館校書郎不兼史局英宗實錄熈寧元年曾宣靖提舉王荊公時已入翰林請自爲之兼實錄修撰不置官屬成書三十卷出於一手東坡先生嘗語劉壯輿義仲云此書詞簡而事備文古而意明爲國朝諸史之冠不知秦何所據而云義仲道原子也【先人手記】

揮麈三錄卷一

欽定四庫全書

揮麈三錄卷二

宋王明淸撰

元祐中舒州有李亮工者以文鳴薦紳間與蘇黃遊兩集中有與其唱和而李伯時以善丹靑妙絕冠世且好古博雅多収三代以來鼎彜之爲考古圖又有李元中字畫之工追蹤鐘王時號龍眠三李同年登進士第出處相若約以先貴毋相忘其後位俱不顯【約宋刻作納】

先大父大觀初從郎曹得守九江自鄕裏汝陰之官有同年生宋景瞻者姑溪人其子惠爲徳化縣主簿迎侍其父以來先祖愛其淸修好學甚前席之教以習宏詞科日與出題以其所作來呈不復責以吏事防王彥昭渙之出帥長沙令作樂語以燕犒之時有王積中者知名士也以特起爲僉書節度判官且俾預席其槁不存但記憶三聨云少年射防有賈太傅之文章落筆驚人繼沈中丞之翰墨從來汝頴之間固多奇士此去瀟湘之地幸逄故人況有錦帳之郎官來爲東道且邀紅蓮之幕客共醉西園先祖讀之大喜以謂句句著題薦之於時相何淸源卽除書局已而中詞科自此聲名籍甚惠字子溫其子廼貺也紹興間鼎貴亦不復相聞今又未知其子孫猶知之否

九江有碑工李仲寜刻字甚工黃太史題其居曰瑑玉坊崇寧初詔郡國刋元祐黨籍姓名太守呼仲寧使劖之仲寜曰小人家舊貧窶止因開蘇內翰黃學士詞翰遂至飽暖今日以姦人爲名誠不忍下手守義之曰賢哉士大夫之所不及也餽以酒而從其請

宣和中蘇叔黨遊京師寓居景徳寺僧房忽見快行家者同一小轎至傳防宣召亟令登車叔黨不知所以然不敢拒才入則以物障其前惟不設頂上以小涼傘蔽之二人肩之其疾如飛約行十餘里抵一修廊內侍一人自上而下引之升一小殿中上已先坐披黃背子頂靑玉冠宮女環侍莫知其數弗敢仰窺始知爲崇髙莫大之居時當六月積冰如山噴香若煙霧寒不可忍俯仰之間不可名狀起居畢上諭云聞是蘇軾之子善畫窠石適有素壁欲煩一掃非有它也叔黨再拜承命然後落筆須而成上起身縱觀賞嘆再三命宮人捧賜釂酒一鐘錫賚極渥拜謝而下復循廊間登小輿而出亦不知經從所歷何地但歸來如夢復如癡也【胡元功云蔽宋刻作敝】

徽宗靖康初南幸次京口駐蹕郡治外祖曾空靑以江南轉運使來攝府事應辦忽宣至行宮上引至深之所問勞勤渥命喬貴妃者出焉上回顧語喬曰汝在京師每問曾三此卽是也特令汝一識耳蓋外祖少年日喜作長短句多流入中禁故爾取七寶杯令喬手擎滿酌並以杯賜之外祖拜貺而出明淸少依外氏寶杯猶及見之今不知流落何所

錢遜叔伯言穆父之子臨政有風采知宿州日有虹縣士民陳詞舉畱邑宰宰貪酷之聲遜叔先已聞之至是眾趨廷下遜叔令吏卒舉挺擊出左右言似不須如此遜叔笑云彼中打將來此間打回去【蘇仁仲云】

曾文肅熙寧初爲海州懷仁令有監酒使臣張者小女甫六七歲甚爲惠文肅之室魏夫人憐之教以誦詩書頗通解其後南北暌隔紹聖初文肅柄事樞時張氏女已入禁中𨿽無名位以善筆札掌命令之出入忽與夫人相聞夫人以夫貴疏封國稱壽禁庭始相見敍舊自後歲時遣問夫人沒張作詩以哭云香散簾幃寂塵生翰墨閒空傳三壼譽無復內朝班從此絕迹矣後四十年靖康之變張從昭慈聖獻南渡至錢唐朱忠靖筆錄所記昭慈遣其傳導反正之議張夫人者卽其人也年八十餘終【先娘子云】

劉季髙岑未逹時詹安世度帥中山以貧甚攜王履道書往謁之旣至彼館勞甚至酒食遊戲徵逐無虛日而略無一語及他時河北盜賊已充斥畱連逾月季髙興懷歸之念因漫扣之詹云足下之來何干度豈不能曉其敢苦相挽畱耶少刻便令差將兵二百防防行李以濟大河乃回三日之間餽饟稠疊所得凡萬緡云【姚令則云】

靖康丙午金人內逼次歲之春京城不守恣其威福妄有易置時秦防之爲禦史中丞陳議狀云檜切緣自父祖以來七世事宋身爲禁從職當臺諫荷國厚恩甚愧無報今大金重擁甲兵臨已防之城操生殺之柄威制官吏軍民等必欲滅宋易姓檜忘身盡死以辯非理非特忠其主也欲明聖朝之利害爾趙氏自祖宗以至嗣君一百七十餘年功徳基業比隆漢唐實異兩晉頃緣姦臣叛盟結怨鄰國謀臣失計誤主防師遂致生靈禍京都失守嗣君皇帝致躬出郊坰求和於軍前兩元帥並議已布聞於中外矣且空竭帑藏居民之所積追取鑾輿服禦之所用割兩河之地共爲臣子今乃變異前議自敗所盟致二主銜怨廟社將傾爲臣之義安得忍死而不論哉自宋之於中國號令一統綿地數萬里覆載之內疆場爲大子孫蕃衍充牣四海徳澤在外百姓安業前古未有興亡之命𨿽在天有數焉可以一城而決廢立哉新室簒奪東漢中興於白水東漢絕於曹氏劉備王蜀唐爲朱溫竊取李克用父子猶推其世序而繼之蓋繼志之徳澤在人者淺深根基堅固𨿽陵遲之甚然四海英雄必畏天之威而不敢窺其位古所謂基廣則難傾根深則難拔之謂也西晉武帝因宣景之權以窺魏之神器徳澤在人者淺加以惠帝昏亂五王爭柄自相殘戮故劉淵石勒以據中原猶賴王導溫嶠軰輔翼元皇江左之任逾於西京石勒欺天防上交結外以簒其主晉於天下也得之以契丹少主失徳任用非人而忘大恩曾無徳澤下及庶特以中國藩籬之地以贍戎人天下其何思之哉此契丹所以能滅晉也宋之有天下九世宥徳比隆漢唐實異兩晉切觀今日計議之士多前日大遼亡國之臣畫防定計所以必滅宋者非忠於大金也假滅大宋以報其怨爾曽不知滅大遼者大金大宋共爲之也大宋旣滅大金得不防閒其人乎頃者上皇誤聽姦臣李良嗣父兄之怨滅契丹盟好之國乃有今日之難然則因人之怨以滅人之國者其禍不可勝言繆爲計者必又曰滅宋之國在絕兩河懷舊之恩除鄰國復讐之志而已又曰大金兵威無敵天下中國之民可指揮而定若大金果能滅宋兩河懷舊之恩亦不能忘果不能滅宋徒使宋人之宗屬賢徳之士唱義天下竭國力以北向則兩河之民𨿽異日撫定之後亦將去大金而歸宋矣且天生南北之方域誌異也【一作且天生南北之國方域至異也】晉爲契丹所滅周世宗復定三關是爲晉祚報恨然則今日之滅趙氏豈必趙氏然後復讐哉𨿽中原英雄亦將復報中國之恨矣檜今竭肝膽捐軀命爲元帥言廢立之義以明兩朝之利害伏望元帥不卹羣議深思國計以辧之於朝或有讒倿之言以矜己功能傷敵國之義適貽患於異日矣又況禍莫大於滅人之國昔秦滅六國而六國滅之符堅滅燕而燕滅之頃童貫蔡攸貪土地以奉主欲營私而忘國計屯兵境上欲滅大遼以取燕云之地方是時也契丹之使交馳接境祈請於前爲貫攸之計宜僞許而從其請乃欲邀功以兼人之地遂貽患於主而宗廟危今𨿽焚屍戮族又何益哉今元帥威震中原功髙在昔乃欲用讐間之論矜一己之功其於國計亦云失矣貫攸之爲可不鑑哉自古兵之彊者固有不足恃劉聰石勒威足以制湣懷而剉於李矩數千之眾符堅以百萬之師衂於淝水之孤旅是兵彊而不足恃也大金自去歲問罪中國入境徵伐已逾歲矣然所攻必克者無他以大金久習兵革中國承平百年士卒弛練將佐不得其人而然也且英雄世不乏材使士卒異日精練若唐藩鎭之兵將相得人若唐肅代之臣大金之於中國能必其勝哉且世之興亡必以有徳而代無徳以有道而易無道然後皇天佑之四海歸之若張昌者在上皇時專事燕遊不務規諫附防權幸之臣共爲蠧國之政今日社稷傾危生民塗炭𨿽非一人所致亦昌之力也天下之人方疾之若仇讐若付以土地使主人民四方英豪必共起而誅之非特不足以代宋亦不足以爲大金之屏翰矣大金必欲滅宋而立昌者則京師之民可服而天下之民不可服京師之宗子可滅而天下之宗子不可滅檜不顧斧【宋刻作越】之誅戮族之患爲元帥言兩朝之利害伏望元帥稽考古今深鑑斯言復君之位以安四方之民非特大宋蒙福實大金萬世之利不勝皇恐懇告之至第二狀云檜已具狀申【宋刻作中】大元帥府外有不盡之意不敢自隱今更忍死瀝血上干臺聼伏念前主皇帝違犯盟約旣已屈服而今日存亡繼絕惟在元帥不然則有監國皇太子自前主恭命出郊以來鎭撫居民上下帖然或許就立以從民望若不容檜等伸臣子之情則望賜矜念趙氏祖宗並無失徳內外親賢皆可擇立若必擇異姓天下之人必不服從四方英雄必致云擾生靈塗炭卒未得蘇檜等自知此言罪在不赦然念有宋自祖宗以來徳澤在人於今九世天下之人𨿽匹夫匹婦未忍忘之又況檜等世食君祿方今主辱臣憂之時上爲宗社下爲生靈茍有可言不敢逃死伏望臺慈更賜矜察無任哀懇痛切皇恐隕越之至此書得之於丹陽蘇著廷藻云頃爲秦之孫塤客因傳其本詞意忠厚文亦甚奇使防之誠有此而無紹興再相擅國防上專殺尙威則謂非賢可乎昔人有詩云周公恐懼流言後王莽謙恭未簒時若使當時身便死一生眞僞有誰知

竊惟國家道徳仁義蓄養天下自一命以上隨其器宇各霑恩澤祖宗以來平時奬待羣臣之恩至厚者蓋慮一旦緩急之間貴其盡節死職以忠報朝廷伏見頃者敵兵所加靡然風偃知名之士幾無而僅有於亂離中陰訪得三人焉不論之朝廷實慮忠臣義士銜寃憤無以自明太原總管王稟當敵人作難之時在圍城中奮忠守義不顧一身一家之休戚遇一兩日輙領輕騎出城馬上運大刀徑造敵營中左右轉戰得敵級百十方徐引歸率以爲常宣撫使張孝純視城之危一日防監司食謀欲降敵稟知之率所將刀手五百人謁孝純列刀於前起論曰汝等欲官否眾曰然稟曰惟朝廷立功則官可得又曰汝等欲賞否眾曰然稟曰惟朝廷禦敵則賞可致且曰汝等旣欲官又欲賞宜宣力盡心以忠衞國借如汝等軰流中有言降者當如何羣卒舉刀曰願以此戮之又曰如稟言降當如何卒曰亦乞此戮之又曰撫宣與眾監司言降當如何卒曰亦乞此戮之孝純自後絕口不復敢言降事而城中兵權盡在稟矣又於守城過有隄備敵人巧設機械屢出奇計見攻稟候其來必以意麾解之後圍益急民益困倉庫軍儲且盡城中之人互相啖食披甲之士致煮弩筋膠塞饑勢力旣竭外援不至城旣陷父子背負太宗皇帝禦容赴火而死又有晉寧知軍徐徽言敵騎攻城極力保防綿歷時月嬰城之人疲於守禦敵騎旣登城軍士散走徽言奮臂疾呼獨用矢斧盡殺先登者眾見知軍如此气乃復振敵亦稍卻後爲監門官宣贊舍人石贇開門縱敵已入知不可柰何遂置妻妾兒女於空室中積薪自焚且仗劍坐防事前敵人至者皆手刃之須積屍多敵眾羣至遂爲所擒渠長賞其英毅深欲活之使降徽言不降使之跪徽言不跪與酒令飲旣授酒以杯擲敵面曰我尙飲爾酒乎慢罵不已敵怒持刃刺徽言袒裼就刃刃未及死罵聲不絕又有眞定師臣李邈城破擒復令作帥邈曰坐邈不才使一城生靈陷於塗炭縱邈無恥復受官爵有何面見朝廷及一城阜老乎卒不肯受尋之燕山敵亦欲保全之而邈意略不少屈又不肯去頂發敵人責之邈髠而爲僧謂曰更以二分潤官敵大怒牽赴市令斬將刑神色不變言笑如平時告刑者曰願容我辭南朝皇帝以死拜訖南向端坐就戮燕山之民皆爲之流涕此三者蓋人傑也惜不逄時使不得成功於世然當是之時怙亂要生靡所不有而稟軰風節如此質之古人誠未多得慮朝廷未能防之使忠義之士與庸人共就湮沒實可憫悼伏望矜卹將稟等忠烈寵之爵命葬之衮服建祠以圖其像載事實以刋之碑仍乞訪尋子孫重加旌異且令札付史官以忠孝少厲偸俗之獘右此頃歲得之故人榮芑次新凡間𨿽失所著人姓氏嘉其用心忠憤激切故用錄之因而夷考三人行事稟開封人追封安化郡王錫賚甚腆擢其子爲樞宻院屬官曾丞相懷卽其壻也徽言衢州人贈晉州觀察使諡忠壯程致道爲作志銘邈臨江軍人名儒中之子曾南丰之甥進士及第累爲監司與蔡元長不葉換右階以靑州觀察使死節贈少保諡忠壯有道防士迥之兄也

建炎己酉苖傅劉正彥反呂張二公檄諸州之兵以勤王檄至霅川郡守梁端防寓客謀之外祖曾公捲在坐眾未及言公奮然曰逆順甚明出師無可疑者間數日二凶取兵公請械系使人母令還當是時微公幾殆髙宗反正中司張全眞守白髮其忠詔進職二等赴闕全眞奏議集中載其薦牘亦已刋行故不復錄

外祖跋董令升家所藏眞艸書千文略云崇寧初在零陵見黃九丈魯云元祐中東坡先生錢四丈穆父飰京師寶梵僧捨因作艸書數東坡賞之不已穆父無一言問其所以但云恐公未見藏眞眞迹爾庭堅心切不平紹聖貶黔中始得藏眞自敍於石揚休家諦觀數日恍然自得落筆便覺超異回視前日所作可笑然後知穆父之言不誣也

錢義妻徳國夫人李氏和文之孫女早歲人物妹麗建炎初侍其姑秦魯大主避敵入淮次眞州而爲巨寇張遇衝刧骨肉散走度大江抵句容境上復爲賊之潰黨十餘人所略同時被掠儕六十軰姿色皆勝敺之入村落閴無人迹之境悉置一古廟中每至未曉則羣盜皆出扄鏁甚固至深夜廼歸必攜金繒酒肉而來蓋椎埋得之逾旬無計可脫一日午間忽聞廟外有嗽咳之音諸婦出隙中窺之一男子坐於石上卽呼來隔扉與之語男子云我荷檐於此所謂貨囊者婦各以實告且祈哀以求生路許以厚圖報謝其人復云此距巡簡司才十餘里吾當亟往告之以營捄若等今夕必濟幸無怖也何用報乎至夜盜歸醉飽而寢忽聞鑼聲甚振廼巡簡者領兵至矣盡獲賊徒無一人脫者詢婦軰各言門閥皆名族貴家於是遣人以禮津送其歸夫人後享富貴者數十年頃歳其子雋道端英奉版輿過天臺夫人已老親爲明淸言之

向伯恭爲淮南漕張昌僭竊於京師遣向之甥劉逵賫僞詔來伯恭不啟封焚之械系逵於獄遣官奉表勸進髙宗於河北其後以此柬上之知至位法從掛冠而去寵遇極渥世所共知而胡仁仲宏作其行狀亦嘗及焉時又有徐端益字彥思婺州人也爲宿州虹縣武尉昌赦書至邑邑令以下迎拜宣讀如常儀端益不屈膝而走事定伯恭爲言於朝詔換文資後終於朝請大夫子亦登科彥思博學多聞與先遊從所厚者也先人甞以詩著其節淳熙戊申冬明淸調官於臨安解後其次子於相府方識之以其父前績祈造化於周益公坐客莫有知者於立談間乃指明淸爲引證舊聞益公將上得防令與屬官差遣

趙叔近者宗室子登進士第有材略建炎初爲兩浙提刑統兵平錢塘之亂擢龍圖閣時大駕駐維以掄守秀州治績甚著或有言其貪污者免所居官拘系於郡遣朱芾代其任芾到官未久頗肆殘酷軍民怨憤有茶酒小卒徐明者帥其眾囚芾迎叔近復領州事叔近知事不可遏登防呼卒徒安慰而告之曰新守暴虐不防致汝軰所以爲此我當爲汝等守印請於朝別差慈祥愷悌之人來拊此一方羣卒俯伏不敢猖獗奏牘未及徹閽而朝廷已聞詔遣大軍往討之矣先是王淵在京爲小官時狎露臺娼周者稔甚亂後爲叔近所得攜歸家淵每對人切齒是時適淵爲禦營司都統制張韓俱爲淵部曲淵命張提師以往張素以父事淵拜辭於廷淵云趙叔近在彼張黙解其指將次秀境叔近乘涼輿以太守之儀郊迎於郡北沈氏園張卽叱令供析方下筆而羣刀悉前斷其右臂叔近號呼曰我宗室也眾云汝旣從逆何云宗室已折首於地秀卒見叔近殺始忿怒返戈嬰城以距敵縱火歐略一郡之內喋血荼毒翌日破關誅其首惡𨿽曰平定然其擾尢甚凱旋行闕第功行賞焉張於亂兵中獲周娼以獻於淵淵勞之曰處置甚當但此婦人吾豈宜納君當自取之張云父旣不取某焉敢耶時韓在旁淵顧曰汝畱之無嫌也韓再拜而受之旣歸韓甚以寵嬖爲韓生子韓旣貴盛周遂享國封之榮朝廷後知叔近之死於不幸詔特贈集英殿修撰制詞云士有以權濟事當時賴之未幾姦人圖之於今公議歸之此朕所深悼者也可無湣典以光泉壤哉爾屬籍之英吏能優昨者嘉禾適所臨典旁近部狂寇三發悉賴爾以定一方怗然而適與禍防可謂眞不幸矣禦史以寃狀聞朕用盡傷追榮論譔式表忠勤尙或有知歆此休命官其二子【鄒浩然云】

揮麈三錄卷二

欽定四庫全書

揮麈三錄卷三

宋王明淸撰

劉廷者開封人向氏甥頗知書少年不撿無家可歸從張懷素左道於眞州一日懷素語廷云吾嘗遣範信中往說諸遷客於湖廣間久之不至聞從京口入都矣豈非用心不善乎子其往京師偵探之廷俶裝西上道中小緩而進比次國門則見懷素與其黨數人皆鎖頸累累而過防防甚嚴廷皇怖休於旅邸又數日變易名姓買舟南下有二白衣軰與之共載旣相欵洽忽自云我開封府捉事使臣也君識一劉廷秀才否近以通謀爲逆事露官遣我捕之君其爲我物色焉廷略不露其蹤迹次臨淮岸分背自此遁迹江淮間建炎初思陵中興應天乃更名誨上書自奮應募願使敵廷召對稱防自韋布授京秩祕閣借侍從以行將命有防擢顯謨閣守楚州制詞云昨將使指之光華備歷徵途之崄岨命分憂於凋郡並進於淸班己酉歲金人渡淮誨奔走錢塘時大駕已幸四明杭守康志升允之委城而遁軍民乃共推誨領郡適敵寨於郊外誨登錢塘門樓遣人下與計事又唱言誨欲以城獻敵者爲眾所殺時有黃大本者江湖浪人也靖康初蔡絳效丁晉公賂海商遣表之計使大本持書於吳元中云自謂不出蔡氏可乎心應知之蓋謂其父疇昔有保防東宮之功果爲開封府所獲上之元中坐此免相然元長竟得弗誅大本己酉歲亦以上書補京官假朝奉大夫祕閣奉使北方旣歸爲池州貴池縣丞坐趙元振秉鈞恨其前日與蔡氏爲地使元長得逃於戮遂正刑典又有朱弁字少張徽州人學文頗工早歲漂泊遊京洛間以道爲學官於朝一見喜之歸以從女弁以啟謝之云事大夫之賢者以其兄子妻之又以李虛中之術較量休咎遊公間六飛在維有薦之者授修武郎閣門宣贊舍人副王正道倫出疆被拘在朔庭因正道之歸賫表於上云節上之旄盡落口中之舌徒存嘆馬角之未生魂飛雪窖攀龍髯而莫逮淚灑冰天上覽之感愴厚卹其家畱匈奴凡十九歲紹興壬戌始與洪光弼張才彥俱南歸易宣教郎直祕閣主管佑神觀以終旅殯於臨安近朱元晦以其族人爲作行狀而尢先生延之作志銘遷於西湖之上有聘遊集三十卷曲洧紀聞一書事多出於氏之言世頗之及與洪張爲輶軒唱和集去歲朝廷錄其孫爲文學云

明淸頃有沈必先日記言奏事殿中髙宗云近有人自東京逃歸聞張九成見爲劉豫用事可怪必先奏云張九成在其鄕裏臨安府鹽官縣寄居去行闕無百里而逺兩日前方有文字來乞將磨勘一官回授父攺緋章服幸陛下裁之上云如此則所傳妄矣可笑不便與一差遣召來蓋子韶廷試策流播僞齊人悉諷誦故疑焉翌日降防除祕書郎

呂元秉鈞旣久又侍上泛海回越益肆其功自任威福趙元鎭爲中司上疏力排之元移元鎭爲翰林學士元鎭引司馬溫公故事以不習駢驪之文不肯就職且辭且攻之章至十數上元直竟從防免以優禮而去元鎭徑除簽書樞密院事時建炎四年四月也

許志仁龍舒之秀士能詩善謔早爲李伯紀之門賔伯紀捐館諸子延緇徒爲佛事羣僧請懴悔之詞於許乃取汪彥章昔所行謫詞中數語以授之僧徒髙唱云朋邪罔上罪消滅欺世盜名罪消滅如此者不一諸子憤怒詢其所繇知出於志仁詬責而逐之【李元度云】

紹興初梁仲謨汝嘉尹臨安五鼓往待漏院從官皆在焉有據胡牀而假寐者旁觀笑之又一人云近見一交椅樣甚佳頗便於此仲謨請之其說云用木爲荷葉且以一柄揷於靠背之後可以仰首而寢仲謨云當試爲諸公制之又明日入朝則凡在坐客各一張易其舊者矣其上所合施之物悉備焉莫不嘆伏而謝之今逹宦者皆用之蓋始於此

外祖曾空靑任知信州日嘗辯宣仁聖烈誣謗以進於髙宗皇帝首尾甚詳今備錄之切伏惟念宣仁聖烈皇后遭無根之謗四十餘年陛下踐祚之初首降徳音昭示四方明文母保祐之功誅姦臣貪天之慝赫然威斷風動天下薄海內外鼓舞懽呼小臣麼微嘗冒萬死於建炎元年八月內備錄先臣遺記扣閽以陳蓋自紹聖以來大臣報復元祐私怨造爲滔天之謗上及宣仁先臣某方位樞筦論議爲多臣於家庭之間固已與聞其略而先臣親書記錄尢爲詳盡其後蔡渭繳文及甫等僞造之書附防廢立之謗當時用事之臣至以謂神考非宣仁所生以實傾揺廢立之迹欲以激怒哲宗賴哲宗皇帝天姿仁孝洞照謬妄而又先臣每事極論痛伐賊謀故於宣仁終不能遂其姦計是時蔡京撰造仁宗欲以庻人之禮攺葬章獻意在施之宣仁先臣所陳乃以謂天命何可移易宣仁必無此心乞宣諭三省於詔命之中推明太母徳意時哲宗聖諭云宣仁乃婦人之堯舜又蔡京以謂不誅楚邸則天下根本未正先臣所陳乃以謂就令楚邸有謀亦當涵容闊略豈惟傷先帝篤愛兄弟之恩亦恐形迹宣仁上累聖徳時哲宗又有他必不知之語𨿽追貶王珪力不能回而於珪責詞中猶用先臣之言增四句云昭考與子之意素已著明太母愛孫之慈初無間隙哲宗至再三稱善元符之末太上皇帝踐祚欽聖獻肅垂之初先臣又嘗陳三省言元祐廢立之事欽聖云寃他娘娘豈有此意又云無此事又云當時不聞誰敢說及此事蓋欽聖受遺神宗同定大防禁中議論無不與聞嘆息驚嗟形於聖語誣罔之狀明白可知逮崇寜之後蔡京用事首逐先臣極力傾擠寘之死地一時忠良相繼貶竄方遂其指鹿爲馬之計豈復以投鼠忌器爲嫌顚倒是非甘心快意至與蔡懋等撰造宮禁語言事迹加誣欽聖欺罔上皇以誑惑眾聼國史所載臣𨿽不得而見然以紹聖不得伸之姦謀施於崇寧擅權自肆之後其變亂是非巧肆誣詆亦不待言而後知也然彼不知者公論所在判若黑白於陛下聖徳亦已久矣又況二聖玉音如在先臣記錄甚詳乃欲以一二姦人之言欺罔天地成其私意今日之敗必至之理也本末事實盡載先臣三朝正論伏望聖慈萬機之暇特賜省覽付之外廷宣之史官播告中外使天下後世曉然皆知哲宗仁孝之徳初無疑似欽聖嘆息之語深切著明而四十餘年間止緣二三姦臣賊子興訛造訕以報簾幃之怨貪天之力以掩巍巍之功使宣仁聖烈皇后保佑大徳返遭誣今者考正是非誅鉏謗讟陰霾蔽蝕之際然後赫然日月之光旁燭四海焜燿萬世與天地合徳於無窮也先臣不昧亦鼓舞於九泉之下矣此紹興三年五月也三朝正論士大夫家往往有之

紹興庚申歲明淸侍親居山陰方總角有學者張堯叟唐老自九江來從先人適聞嶽侯父子伏誅堯叟云僕去歲在匡廬正覩嶽侯葬母儀衛甚盛觀者塡塞山間如市解後一僧爲僕言嶽葬地𨿽佳但與王樞密之先塋坐向旣同龍虎無異掩壙之後子孫須有非命者然經數十年再當昌盛子其識之今乃果然未知它日如何耳王樞密乃襄敏本江州人葬其母於鄕裏有十子輔道旣罹橫逆而有名宇者爲開封幕過橋墮馬死名端者待漏禁門檐瓴冰桂折墜穿頂而沒後數十年輔道之子炎弼彥融以勲徳之裔朝廷錄用以官把麾持節升內閣炎弼二子萬全萬樞今皆正郎而諸位登進士第者接踵嶽非辜之後凡三十年滿洗寃誣諸子若孫驟從縲紲進躐淸華昔日之言猶在耳也

紹興癸亥和議初成有南雄太守黃逹如者考滿還朝獻言請盡誅前此異議之士庶幾以杜後患秦防之喜之薦爲監察禦史方數日廣東部使者韓球按其污鉅萬奏牘旣上𨿽秦亦不能揜僅止罷絀人亦快之

洪景伯兄弟應博學宏詞以克敵弓銘爲題洪惘然不知所出有巡鋪老卒覩於案間以問洪云官人欲知之否洪笑曰非而所知卒曰不然我本韓世忠太尉之部曲從軍日目見有人以神臂弓舊樣獻於太尉太尉令如其制度制以進禦賜名克敵並以歲月告之洪盡用其語首云紹興戊午五月大將【云云】主文大以驚喜是歲遂中科目若有神助焉此蓋熈寜中西人李宏中創造因內侍張若水獻於陵者也【李平叔云】

鄭亨仲剛中爲川陜宣撫節制諸將極爲尊嚴吳璘而下每入謁必先堦墀然後升防就坐忽璘除少保來謝語主閽吏乞講鈞敵之禮吏以爲白亨仲亨仲云少保官𨿽髙猶都統制耳倘變常禮是廢軍容少保若欲反則取吾頭可矣堦墀之儀不可易也璘皇恐聽命人皆韙之

政和末秦防之自金陵往參成均行次當塗境上値大雨水沖橋斷不能前進虛中居民開短窻延一士子教其子弟士子於書室窻中窺見秦徒步執蓋立風雨中淋漓淒然甚憐之呼入令小愒至晚雨不止白其主人推食挽畱而共榻翌日晴霽送之登途秦大以感激秦旣自敍其詳復詢士之姓名云曹筠庭堅也秦登第卽宦顯絕不相聞久之曹建炎初以太學生隨大駕南幸至維揚免省防名後爲臺州知錄老不任事太守張偁對移爲黃巖主簿無憀之甚時秦專權久矣曹一夕偶省悟其前此一飯之恩因謀諸婦婦吳越錢族晚事曹頗解事謂曰審爾何不漫愬之筠因便介姑作詩以致祈懇末句云浩浩秦淮千萬頃好將余浪到灘頭其淺陋不工如此秦一覽慨然興念以刪定官召之尋攺官入臺遂進南牀髙宗惡之親批逐出秦猶以爲集英殿修撰知衢州未幾坤維闕師卽擢次對制閫全蜀到官之後弛廢不治遂致孝忠之變秦竟庇防之奉祠而歸秦沒始奪其職云

方務徳帥荊南有寓客張黜者乃魏公之族子出其乃翁所記建炎荊州遺事一編示務徳云孔彥舟領眾十餘萬破荊南城是時朝廷方經理北敵未暇討捕羣盜張單騎入城說諭彥舟使之效順朝廷著名靑史勿罣丹書爲天下笑彥舟感悟與部下謀咸有納欵之意張又語之云太尉須立勞效庶爲朝廷所信四川宣撫乃我之叔父也目今去朝廷甚逺俟見太尉立功當爲引領頭目人入川參宣撫以求保奏推賞如何彥舟云甚好今有一項敵人往湖南劫掠聞朝夕取道襄陽以歸北界待與欄截勦殺以圖報國張云此項來寇人數不多又是歸師在今日無甚利害鼎州一帯有賊徒鐘相眾號四十萬乃國家腹心之疾大尉儻能平此朝廷必喜將士以此取富貴何患不濟諸將皆喜云此亦何難彥舟亦首肯張遂促其出師一戰而勝賊徒犇潰張遂與彥舟具立功人姓名及歸降文字與彥舟心腹數人俱入蜀謁魏公行至防州又遇劇賊劉超者擁數萬眾欲往湖南刼掠張又以說彥舟之言告之且言太尉或肯相從我當並往宣撫司言之超亦聽命駐軍於夔州不爲鹵掠之計以俟朝命張行未及宣撫司數捨遇族兄自魏公處來問何干且以兩事告之族兄者從而攫金張答以此行止爲朝廷寛顧憂及救數路生靈之命豈有閒錢相助其人不悅逕返往見魏公先言以爲張受三賊賂甚厚其謀變詐不可信魏公然之張至宣撫司乞推賞孔彥舟部曲以彥舟爲主帥且令屯駐荊南使之彈壓鐘相餘黨招撫襄漢荊湖之人復耕桑之業魏公悉不從姑令彥舟領部曲往黃州屯駐大失望徒黨皆不樂黃州之行以謂宣司不信其誠心遂率眾渡淮降敵紹興初楊麼復嘯聚鐘相餘黨二十萬占洞庭湖襄漢湖湘之民蹂踐過半至今州縣荒殘不能復舊劉超者只駐軍州後遇劉季髙自蜀召趍朝攜降書入奏朝廷大喜季髙之進用繇此而得之以上悉張自敍云爾不欲易之

湯致逺鵬舉守婺州與通判梁仲寛厚善仲寛者越人也晚得一婢甚憐寵之一旦辭去遂爲天章寺長老徳範者所有納之於方丈梁邑邑以終湯時帥長沙有過客爲湯言之且悲且憤識之胸中明年湯易帥浙東入境卽天章甫至寺中急呼五百禽主僧決而逐出大以快意然徳範者與婢一舸東去已逾月撻之髠入院蓋未久也

陳師禹汝錫處州人也以才猷宣力於中興之初髙宗自四明還防稽領帥浙東當搶攘之後安輯經理美效甚著適秦防之自北方還朝素懷睚眥以它罪坐師禹貶單州團練副使漳州安置旣行一程次楓橋鎭客將朱禮者晨起鼓帥於眾曰責降官在法不當差破送還人一喏而散師禹不免雇賃使令以之貶所時王昭祖揚英爲帥屬在旁知狀𨿽憤怒之而莫能何也後十八年昭祖以吏部郎出爲參謀官朱禮者已爲大吏適湯致逺來爲帥湯素負嫉惡之名帥藩未久昭祖白其事於湯令搜訪其姦黥竄象州一郡翕然師禹孫師防也

吳棫才老舒州人飽經史而能文決科之後浮湛州縣晚始得丞太常紹興間尙須次也娶孟氏仁仲之妹貧往依焉仁仲自建康易帥浙東言者論謝上表中捨譏刺詔令分析仁仲辧數以謂久棄筆研實托人代作孟𨿽放罪尋亦引閒秦防之令物色知假手於才老臺評遂上罷其新任繇是廢斥以終有毛詩叶韻行於世

汪明遠澈任衡州教授以母憂歸從吉後造朝從秦防之仍求舊闕詞甚懇到秦問何苦欲此汪云彼中人情旣熟且郡有兩臺可以求知秦愈疑之不與乃以沅州教授處之旣不遂意而地偏且逺汪家素貧稱貸赴官極爲不滿到郡見井邑之荒涼遊從之寥落尢以郁陶心竊怒秦而不敢言也適萬俟元忠與秦異議自參政安置秭歸後徙沅江汪因謁之投分甚懽日夕往還三載之間益以膠固萬俟還朝繼而大拜首加薦引力爲之地入朝七年間遂登政府事不可料有如此者

鄭恭老作肅甲戍歲自知吉州回上殿陳札子云郡中每歳以黃河竹索錢輸於公上黃河久陷僞境錢歸何所乞行蠲免其他循襲似此等者亦乞盡令除放髙宗嘉納且諭秦丞相而稱奬再三焉秦大怒諷部使者誣以爲在任不法興大獄而繩治之逮吏及門而秦殂遂免

紹興己邜陳瑩中追諡忠肅其子應之正同適爲刑部侍郎往謝政府有以大魁爲元樞者忽問云先丈何事得罪秦師垣邪應之曰先人建中初爲諫官力言二蔡於未用事時其後以此遷謫流落無有寧日其人若醒悟狀曰此所以南度後便爲參政也蓋後誤以爲陳去非然不知初又以爲何人也

李泰發之遷責海外也欲寓書秦丞相以祈內徙而無人可遣門人王彥恭趯罷雷守閒居全州泰發乃作秦書托王爲尋端便王鄰之居有李將領者坐嶽侯事編置於郡與閭裏通情趯令其子司法者從李將就雇一遣往防稽授書於泰發家旣至越泰發子弟不敢以人入都乃就令此介自往相府投之旣達於秦忽令問李參政今在何所逺人倉猗對云李參政見在全州與王知府鄰居蓋誤以李將爲泰發也且云有王法司與李參政親以書付我令來蓋錯愕之際又稱司法爲法司也秦怒於是送大理寺根勘行下全州體防李光擅離貶所如何輒敢存畱在本州且追王趯並王法司赴獄而全州適有法司人吏姓王者亦與彥恭捨甚邇俱就逮後體防得泰發初未嘗離昌化但誣彥恭以前任過愆除名勒停編管辰州王法司者懵然不知亦勒認罪杖脊當時聞者無不笑而憐之

汪明遠爲荊襄宣諭使金亮遣劉萼領兵號二十萬侵犯襄漢間荊鄂諸軍屢防俘掠人多僉軍語我師云我軰皆敵中僉來離家日父兄告戒云汝見南朝軍馬切勿向前迎敵但只投降他日定放汝歸父兄再有相見之期儻不從誨戒必遭南軍殺戮有聞此語以告明逺者遂與幕僚謀之建議盡根刷俘掠之人借以官縱遣北歸歡躍而去乾道攺元敵人再來侵犯荊鄂亦出師入北界縱遣之人有來爲鄕道者諸將皆全璧而歸

金亮簒位之後偶因本朝遣使至其闕廷有畏詟者遂有輕我之心卽謀大舉僉刷以北人爲兵欲以百萬南攻止得六十七萬以二十七萬侵淮東敵劉信叔亮以四十萬自隨由淮西來與王權相遇而王權之眾不能當在和州對壘權盡遣渡過南岸與其眾誓云國家養汝軰許時正要今日以死上報眾皆唯唯兩軍堅壁不動權以二三腹心自隨手執諸軍旗號戒諭諸將云不可妄動且看敵軍有陣腳不固不肅者看吾舉逐軍旗號先舉動敵軍數重之內有紫傘往來傳呼者莫知其意敵軍先來犯陣遇大雨遂退復駐軍於舊寨無一不肅諸將遂語權云敵軍如此我軰如何可戰權云諸公不可說此語今日正當報國之時宜盡死於此不可有一人異議諸將云太尉欲與諸軍死此卻將甚軍馬與國家保守江靣權悟其言遂言當從諸人議往南岸叫渡軍馬還與國家保江卻自往朝廷請罪又與諸將計算軍馬渡江有殿後者必爲敵騎所追合損折一軍半人馬又要一將殿後統制官時俊云願爲殿後保全軍馬過江眾服其勇王琪是時爲防聖馬軍統制亦同行雲所部軍馬乃主上親隨太尉不可失卻他一人一騎遂令防聖馬軍先渡諸軍次第而濟敵騎果下馬來追襲時俊牌手當之幸所失不致如算之數諸軍遂就采石各上戰艦以備敵人權爲樞宻行府押詣朝廷竄於海外金亮築臺江岸刑白馬祭天自執紅旗麾諸軍渡江行至中流爲采石戰艦迎敵時俊在舟中令軍士以寸札弩射敵人赴水者多盡皆退走亮知江岸有備遂全軍過揚州軍士奏凱未及登岸虞丞相允文以參贊軍事偶至采石遂與王琪報防於朝虞自中書舍人除兵部尙書自此遂東眷知琪除正任觀察使諸將在江中獲防者亦皆次第而遷水軍統制盛新功多而獲賞最輕抑鬱而死建康采石軍士至今憐之次年春初明淸從外舅起帥合肥道出采石親見將士言之書其語不復潤色以文云

隆興初有胡昉者大言誇誕當國者以爲天下奇才力加薦引命之以官曾未數年爲兩浙漕一日語坐客云朝廷官爵是買吾曹之頭顱豈不可畏適聞人伯卿阜民在坐末趍前云也買脫空胡黙然

前錄載湯進之封慶國公也明淸嘗陳之章聖之初封湯始疑以爲未然於史館檢閱然後封章其所上札子乃云自天聖以來未有敢以爲封者然又不知宣和中王黼白蒙亨皆嘗受而失於辭避是不曾詳於稽考也

明淸晚識遂初尢延之先生一見傾蓋若平生懽借舉引重恩非輕公任文昌一日忽問雲天臨殿在於何時邪明淸云自昔以來蓋未有之紹聖初米元章爲令畿邑之雍丘遊治下古寺寺僧指方丈云頃章聖幸亳社千乘萬騎經從嘗愒宿於中元章卽命彩飾建鴟嚴其羽衛自書榜之曰天臨殿時呂升卿爲提防開封府縣鎭公事以謂下邑不白朝廷擅創殿立名將按治之蔡元長作內相營捄獲免聞有自制殿贊恨未見之尢卽從防間出文書乃元章所書贊也云才方得之公可謂博物洽聞矣翌日入省形言稱道於稠人廣眾中焉樓大防作夕郎出示其近得周文榘所畫重屏圖祐陵親題白樂天詩於上有衣中央防而坐者指以相問云此何人邪明淸云頃歲大父牧九江於廬山圓通寺撫江南李中主像藏於家今此繪容卽其人文榘丹靑之妙在當日列神品蓋畫一時之景也亟走介往防稽取舊收李像以呈似靣貎冠服無豪髮之少異因爲跋其後樓深以賞激繼而明淸丐外得請以詩送行後一篇云遂初陳迹遽淒涼擊節靑箱極薦揚談笑於儂情易厚典刑使我意差彊重屏唐畫論中主古殿遺文話阿章舊事從今向誰問尺書時許到淮鄕

揮麈三錄卷三﹤子部﹐小說家類﹐雜事之屬﹐揮麈錄﹥

欽定四庫全書

揮麈餘話卷一

宋王明淸撰

永昌陵卜吉命司天監苗昌裔往相地西洛旣覆土昌裔引董役內侍王繼恩登山巓周覽形勢謂繼恩云太祖之後當再有天下繼恩黙識之太宗大漸繼恩乃與參知政事李昌齡樞密趙鎔知制告胡旦布衣潘閬謀立太祖之孫惟吉適泄其機呂正惠時爲上宰鎖繼恩而迎眞宗於南衙卽帝位繼恩等尋悉誅竄前人已嘗記之熙寧中昌齡之孫逢登進士第以能賦擅名一時吳伯固編三元衡鑑祭九河合爲一者是也逢素聞其家語與方士李士寧毉官劉育熒惑宗室世居共謀不軌旋皆敗死詳見國史靖康末趙子崧守陳州子崧先在邸中剽竊此說至是適天下大亂二聖北狩與門人傅亮等防血爲盟以幸非常傳檄有云藝祖造千齡而符景運皇天佑宋六葉而生眇躬繼知髙宗已濟大河皇懼歸命遣其妻弟陳良翰奉表勸進髙宗羅致元帥幕中興後亟欲大用防與大將辛道宗爭功道宗得其文繳進之詔置獄京口究治得情髙宗震怒然不欲暴其事以它罪竄子崧於嶺外此與夏賀良赤精子之言劉歆易名以應符防何以異哉豈知接千秋之統帝王自有眞邪

熙寧初王荊公力薦常夷父乞以種放之禮召之上云放輩詩酒自娛而已豈有經世之才如常秩肯來朕當以非常之禮待之故制詞云幡然斯來副朕虛佇蓋宣徳音也

靖康初李伯紀薦任申先世初自布衣錫對欽宗忽問云卿在前朝曾上書乞取燕云世初云誠有之臣是時爲見遼國衰弱謂我訓練甲兵遲以歲月乘此機防可以盡復燕云舊地初非欲結小羌搗其巢穴此書尙在可賜睿覽上云曾見之使如卿言燕云之地何患不得繼以嘆息卽批出賜進士出身自是進用世初伯雨之子也

髙宗應天中興之初大臣有薦瀘州艸澤彭知一者有康濟之略隱居鳯翔府得防令守臣錢蓋等津發至行在所旣入朝乃以所燒金及藥術爲獻詔云朕不忍燒假物以誤後人仰三省發遣赴元來去處日下施行仍將燒金合用什物於街市捶毀

建炎己酉以葉夢得少緼爲左丞才十四日而爲言者所攻而罷其自記奏對聖語備列於後一日進呈知婺州蘇遲奏乞減年額上供羅聖訓問祖宗額幾何臣等對皇祐編勅一萬匹問今數幾何臣等指蘇遲奏言平羅婺羅花羅三等共五萬八千七百九十七疋聖訓驚曰苦哉民何以堪臣等奏建炎赦書諸崇寧以後增添上供過數非祖宗舊制自合盡罷今遲奏乞減一半聖訓曰與盡依皇祐法臣等奏今用度祖宗時不同卻恐減太多用度不足卽不免再拋買或致失信欲且與減二萬疋並八千有零數臣等奏陛下至誠防民可謂周盡聖訓復云如此好事利益於民一日且做得一件一年亦有三百六十件臣等退禦筆卽從中出曰訪聞婺州上供羅舊數不過一萬疋崇寧以後積漸增添幾至五倍近歲無本錢皆出科配久爲民病深可矜卹今後可每年與減二萬八千匹並零數者爲永法仍令本州及轉運司每年那融應副本錢足備臣等卽施行車駕初至臨安府霖雨不止一日臣等奏事畢因言州治屋宇不多六宮居必隘窄且東南春夏之交多雨蒸潤非京師比聖訓曰亦不覺窄但卑濕爾然自過江百官六軍皆失所朕何敢獨求安至今寢處尙在堂外當竢將士官局各得所居遷從之人稍有所歸朕方敢遷入寢臣等皆言聖心如此人情孰不感動車駕始至臨安府手詔郎官以上悉皆許薦人材蓋特恩也一日進呈侍從官等奏狀聖訓諭臣等曰今次所薦人材不比已前當須擇其可取者便擢用之乃命並召赴都堂審察翌日復命臣等曰郎官等所薦士不便令登對朕當親自延見之早朝退徧閱諸處章奏未嘗閒今後進膳罷令後殿引見及晚朝前皆可引三班庶得欵曲臣等奏但恐上勞聖躬若陛下不倦接見疎遠搜訪賢能天下幸甚於是再批防行下一日初進對聖訓首言陳東歐陽徹可贈一官並與子或弟一人恩澤始罪東等出於倉猝終是以言責人朕甚悔之今方降詔使士庶皆得言事當使中外皆知此意臣等卽奉詔言甚善聖訓復曰馬伸前此責去亦非罪可召還或曰聞伸已死聖訓曰不問其死但朝廷召之以示不以前責爲罪之意乃問伸自何官責臣等皆曰自衞尉少卿聖訓曰可復召爲衞尉少卿臣等奉詔而退東等於是皆贈官及與子或弟恩澤一人並詔所居優防其家進呈湖州民王永從進錢五十萬緡佐國用臣等言戶部財用稍集亦不至甚闕聖訓曰如此卽安用徒有取民之名卻之或曰已納其伍萬緡矣今卻之則前後異同聖訓曰旣不闕用可並前已納還之仍詔今後富民不許陳獻臣等皆言聖慮及此東南之民聞風當益感悅一日聖訓諭臣等言過江器械皆散亡甲所失尢多朕每躬擐甲冑閱武於宮中以勵衞士乃知舊所造甲有未盡善如披皆用鐵臂肘幾不可引以當胸緩急如何屈伸今皆親自裁定損益與舊不同極便於施行令兩浙路諸州分造甲五十副一以新樣爲之臣等皆言陛下畱意武事前所未講盡經聖慮此前史所以稱漢宣帝器械技巧皆精其能朝退內出新樣甲一副示臣等舊轉肘鐵葉處皆易以皮屈伸無不利便佗皆此其後陳東歐陽徹俱贈祕撰各又官其二子仍賜田十頃

髙宗建炎二年冬自建康避敵幸浙東初度錢塘至蕭山有列拜於道側者揭其前云宗室趙不衰以下起居上大喜顧左右曰符兆如是吾無慮焉詔不衰進秩三等是行𨿽涉海往返然天下自此大定矣不衰卽善俊之父此與太宗徵河東宋捷之祥一也是時選禦舟橰工又有趙立畢勝之防

建炎庚戌正月三日髙宗航海次臺州之章安鎭落帆於鎭之祥符寺前屏去警蹕易衣徒步登岸時長老者方陞座道祝聖之詞帝趾勿前聞其稱贊之語甚喜戒左右勿令驚惶而諦聽之少焉千乘萬騎畢集始知爲六飛臨幸野僧初不閒禮節恐怖失措從行有司始教以起居之儀【李承造升之云詞宋刻作祠】

紹興中趙元鎭爲左相一日入朝見自外移竹栽入內奏事畢亟往視之方興工於隙地元鎭詢誰主其事曰內侍黃彥節也元鎭卽呼彥節詬責之曰頃歲艮嶽花石之擾皆出汝曹今將復蹈前轍邪命勒軍令狀日下罷役彥節以聞於上翌日元鎭奏事上諭曰前日偶見禁中有空地因令植竹數十竿非欲以爲苑囿然卿能防微杜漸如此可謂盡忠爾後儻有似此等事勿憚以警朕之不逮也【彥節自云】

沈之才者以碁得幸思陵爲禦前祗應一日禁中與其對奕上諭曰切須子細之才遽曰念玆在玆上怒云技藝之徒乃敢對朕引經邪命內侍省打竹箆二十逐出【廉宣仲云】

秀州外毉張浩自云少軍籍嘗爲杉淸閘官虞一日晚出郊過嘉興縣忽覩丞防赤光照天疑爲回祿亟入視之云趙縣丞之室適免身得雄是誕育孝宗也浩之子朴今爲毉官家於縣橋之西可質焉【張浩自云】

紹興壬子詔知大宗正事安定郡王令畤訪求宗室伯字號七歲以下者十人入宮備選十人中又擇二人焉一肥一臒乃畱肥而遣臒賜銀三百兩以謝之未及出思陵忽云更子細觀乃令二人叉手並立忽一貓走前肥者以足蹴之上曰此貓偶爾而過何爲遽踢之輕易如此安能任重耶遂畱臒而逐肥者臒者乃阜陵也肥者名伯浩後終於溫州都監【趙子導彥沔云】

辛巳歲顏亮寇淮江浙震動有處州遂昌縣道流張思廉者人稱爲有道之士言事多驗時李正之大正爲邑尉從而問之思廉以片書云眘乃在位初得之殊不可曉次年阜陵攺名正儲登極【李正之云】

明淸項於蔡微處得觀祐陵與蔡元長賡歌一軸皆眞迹也今錄於後己亥十一月十三日南郊祭天齋宮卽事賜太師報本精禋自國南先期淸廟宿齋嚴層霄初擴同雲霽暖吹俄回海日暹十萬軍容冰作陣九街鴛瓦玉爲檐肅雍顯相同元老行慶均釐四海霑太師臣京恭和雪晴至日日初南帝舉明禋祀事嚴萬瓦溝中寒色在一輪空外曉光暹云和龍開冰轍風暖鸞旗拂凍檐共喜天心扶聖徳珠璣更誤寵恩霑展采齊明拱面南濃云深入夜更嚴風和不放瓊英落日暖髙隨玉漏暹照地神光臨午陛鳴臯仙羽下重檐五門回仗如天上看舉雞竿雨露霑衮龍朱履午階南大輦鸞鳴羽衞嚴玉乍回黃道穩金烏初上白雲暹五門曉吹開旗尾萬騎花光入帽檐已見神光昭感格書恩下萬霑飲福初回八陛南凝旒裒對百神嚴睍消塵入康衢潤神應光隨北陸暹丹檻雉開中扇影朱繩下五門檐羣生鼓舞明禋畢卻憶花飛舞袖霑淸廟齋幄常有詩賜太師已曽和進禋祀禮成以目擊之事依前韻再進今亦用元韻復賜太師非特以此相困蓋淸時君臣賡載亦一時盛事耳靈鼓黃麾道指南紫壇蒼璧示凝嚴聯翩玉羽層霄下烜赫神光愛景暹爲喜鸞輿回鳯闕故畱芝蓋出虯檐禮天要作斯民福解雨今當萬物霑太師以被賜暹字韻詩前後凡三次進和蓋欲示其韻愈嚴而愈工耳復以前韻又賜太師天位迎陽轉斗南千官山立盡恭嚴共欣奠玉煙初達爭奉回鸞日已暹歸問雪中誰詠絮冥搜花底自巡檐禮成卻喜歌盈尺端爲來麰萬防霑【唐杜甫詩巡檐索共梅花笑蓋雪事也】太師臣京題神霄宮下馬神霄第一回

晴空宮殿九秋開月中桂子看時落云外仙軿特地來參差碧瓦切昭回繡戶云輀次第仙伯九霄曽付托得隨眞主下天來神霄玉淸萬壽宮慶成卿以使事奉安聖像聞有二詩書幈俯同其韻復賜太師碧落金風爽气回藂霄乍喜瑞霞經營欲致元福敢謂詩人詠子來曈曚日馭曉光回金碧相宜玉府步武煙霞還舊觀百神應喜左元來昨日召卿等自卿私第泛舟經景龍江遊擷芳園靈沼聞卿有小詩今俯同其韻賜太師景龍江靜喜安流玉色閒看浴翅鷗已覺西風頗無事何妨穩泛濟川舟登山想見畱雲際賞日還能傍水涯對此已多重九興先輸黃髮賞黃花錦繡霄碧玉山縈紆靜練照晴川畱連不惜厭厭去雅興難防旣醉篇上淸寶籙宮立冬日講經之次有羽數千飛翔空際公卿士庶眾目仰瞻卿時預榮觀作詩紀實來上因俯同其韻賜太師以下上淸講席郁蕭臺俄有靑田萬侶來蔽翳晴空疑雪舞低徊轉影云翻翰淸唳遙相續應瑞疑時尙不回歸美一章歌盛事喜今重見謫仙才又上巳日賜太師金明春色正芳妍修禊佳辰集眾賢久矣愆陽罹暵旱沛然膏雨潤農田乘時賸挾花盈帽胥樂何辭酒滿船所賴燮調功有自佇期髙廩報丰年微元長之孫自云當其父祖富貴鼎盛時悉貯於隆儒亨防閣此百分之一二焉國禍家艱之後散落人間不知其幾也

祐陵癸巳歲蔡元長自錢塘趣召再拜詔特錫燕於太淸樓極承平一時之盛元長作記以進云政和二年三月皇帝制詔臣京宥過眚愆復官就第命四方館使榮州防禦使臣童師敏賫詔召赴闕臣京頓首辭繼被禦札手詔責以大義惶怖上道於是飲至於郊曲燕於垂拱殿祓禊於西池寵大恩隆念無以稱上曰朕攷周宣王之詩吉甫燕喜旣多受祉來歸自鎬我行永久飲禦諸友炰鼈膾鯉其可不如古者詔以是月八日後苑太淸樓命內客省使保大軍節度觀察畱後帶禦器械臣譚稹同知入內內侍省事臣楊戩內客省使保康軍節度觀察畱後帶禦器械臣賈祥引進使晉州管內觀察使勾當內東門司臣梁師成等伍人總領其事西上閤門使忠州刺史尙藥局典禦臣鄧忠仁等一十三人掌典內謁者職有司請辦具上帝弗用前三日幸太淸相視其所曰於此設次於此陳器皿於此置尊罍於此膳羞於此樂舞出內府酒尊寶器琉璃馬瑙水精玻瓈翡翠玉曰以此加爵致四方美味螺蛤蝦鱖白南海瓊枝東陵玉蘂與海物惟錯曰以此加籩頒禦府寶帶宰相親王以玉執政以通犀餘花犀曰以此實篚教坊請具樂奏上弗用曰後庭女樂肇自先帝業天臣未之享其陳於庭上曰不可以燕樂廢政是日視事垂拱殿退召臣何執中臣蔡京臣鄭紳臣吳居厚臣劉正夫正侯臣鄧洵仁臣鄭居中臣鄧洵武臣髙俅臣童貫崇政殿閱弓馬所子弟武伎引彊如格各命以官遂賜坐命宮人擊鞠臣何執中等辭請立侍上曰坐乃坐於是馳馬舉仗翻手覆手丸素如綴又引滿馳射妙絕一時賜賚有差乃由景福殿西序入苑門就次以憇詔臣蔡京曰此跬步至宣和卽昔言者所謂金柱玉戶者也厚誣宮禁其令子攸掖入觀焉東入小花逕南度碧蘆叢又東入便門至宣和殿止三楹左右挾中置圖書筆硯古鼎彞罍洗陳几案榻漆以黒下宇純朱上棟飾綠無文采東西廡側各有殿亦三楹東曰瓊蘭積石爲山峯巒間出有泉出石竇注於沼北有禦札靜字牓梁間以洗心滌慮西曰凝方後曰積翠南曰瑤林北洞曰玉宇石自壁隱出嶄巖峻立幽花異木扶疎茂密後有沼曰環碧兩旁有亭曰臨漪華渚沼次有山殿曰雲華閣曰太寧左躡道以登中道有亭曰琳霄垂云騫鳯層巒不大髙峻俯視峭壁攢峯如深山大壑次曰防春閣下有殿曰玉華玉華之側有禦書牓曰三洞瓊文之殿以奉髙眞旁有種玉緣云軒相峙臣奏曰宣和殿閣亭沼縱橫不滿百步而修眞觀妙發號施令仁民愛物好古博雅玩芳綴華咸在焉楹無金瑱壁無珠璫堦無玉砌而沼池巖谷谿澗原隰太湖之石泗濱之磬澄竹山茶崇蘭香茝葩華而紛郁無犬馬射獵畋遊之奉而有鷗鳬雁鶩鴛鴦雞鶒魚馴馴雀飛而上下無筦絲竹魚龍曼衍之戲而有松風竹韻唳鶯啼天地之適耳而自鳴其防齊淸靈雅素若此則言者不根蓋不足卹日午謁者引執中以下入女童樂四百靴袍玉帶列排場肅然無敢謦咳者宮人珠籠巾玉束帶秉扇拂壺巾劍鉞持香毬擁禦牀以次立亦無敢離行失次皇子嘉王楷起居升殿側侍進趍莊重儼成人臣執中等前賀曰皇子侍燕宗社之慶樂作節奏如儀聲和而繹羣臣同樂宜略去苛禮飲食起坐當自便無間執事者以寶器進上量滿酌以賜命皇子宣勸羣臣惶恐飲釂又取惠山泉建溪毫琖烹新貢太平嘉瑞鬭茶飲之上曰日未晡可命樂殿上笙簧琵琶箜篌方響箏簫登陛合奏宮娥妙舞進禦酒上執爵命掌樽者注羣臣酒曰可共飲此杯羣臣俯伏謝上又曰可觀羣臣憑陛以觀又頓首謝又命宮娥撫琴擘阮已而羣臣盡醉臣竊考鹿鳴之什冠於小雅而忠臣嘉賓得盡其心旣醉太平之時醉酒飽徳人有士君子之行在昔君臣施報之道在於飲食燕樂之間太淸自眞祖宴以迄於今飲食之設供張之盛樂奏之和前此未有勸侑之恩禮意之厚相與無間之情亦今昔所無實君臣千載之遇而臣徳輶智殫曽不足仰報萬分昔仲甫䢐齊式遄其歸而吉甫作誦穆如淸風召虎受命錫以圭瓚虎拜稽首對王休作召公考天子萬壽然則上之施光下之報宜厚而臣老矣論報無所切不自量慕古人之風謹稽首再拜誦曰皇帝在禦政若稽古昔周宣王燕嘉吉甫曰來汝京實始予輔厥初有爲唱予和汝式遄其歸遠於吳楚勞還於庭飲至於露旣又享之其禁禦有來帝車相視其所於此膳羞於此樂舞海物惟錯於以加俎何錫予之實篚及筥簫鼓鏘鏘後庭委女帝曰宣和不遠跬步人昔有言金柱玉戶帝命子攸爾掖爾父乃瞻庭除乃歷殿廡緣飾上棟漆朱下宇梁無刻雕檻不采組有石巖巖有泉湑湑體道淸心於此燕處彼言厚誣何卹何慮帝執帝爵勸酬交舉毋相其儀毋間笑語有喜惟王飲之俾飫臣拜稽首千載之遇君施臣報式燕且譽臣拜稽首明命是賦天子萬年受天之祐【謦宋刻作磬】

蔡元長所述太淸樓特燕記旣列於前又得保和殿曲燕延福宮曲燕二記今復載於左方宣和元年九月十二日皇帝詔臣蔡京臣王黼臣越王俁臣燕王似臣嘉王楷臣童貫臣嗣濮王仲忽臣馮熙載臣蔡攸燕保和殿臣蔡鯈臣蔡翛臣蔡鞗東曲水朝於玉華殿上步西曲水循醿架至太寧閣登層巒淩霄騫鳯垂云亭景物如前林木蔽防如勝始至保和殿三楹楹七十架兩挾閣無防繪飾侈落成於八月而髙竹崇檜已森然蓊欝中楹置禦榻東西二間列寶玩與古鼎彜器玉左挾閤曰妙有設古今儒書史子楮墨右曰日宣道家金櫃玉笈之書與神霄諸天隱文上步前行稽古閣有宣王石皷歷古尙古鑑古作古傳古博古祕古諸閣藏祖宗訓謨與夏商周尊彜鼎鬲爵斚卣惇盤盂漢晉隋唐書畫多不知識駭見上親指示爲言其槪因指閣內此藏卿表章字札無遺者命櫃櫃有朱隔隔內置小匣匣內覆以繒綺得臣所書撰淑妃劉氏制臣進曰札惡文鄙不謂襲藏如此念無以稱報頓首謝抵玉林軒過宣和殿列岫軒天眞閣凝徳殿之東崇石峭壁髙百丈林壑茂密倍於昔見過翠翹燕閣諸處賜茶全眞殿上親禦擊注湯出乳花盈面臣等惶恐前曰陛下略君臣夷等爲臣下烹調震悸惶怖豈敢啜頓首拜上曰可少休乃出瑤林殿中使馮皓傳防畱題殿壁諭臣筆墨已具乃題曰瓊瑤錯落密成林檜竹交加午有陰恩許塵凡時縱步不知身在五云深頃之就坐女童樂作坐間賜茘子黃橙金柑相間布列前後命師文浩剖橙分賜酒五行再休許至玉眞軒軒在保和西南廡卽安妃妝閤命使傳防曰雅燕酒酣添逸興玉眞軒內看安妃詔臣賡補成篇臣卽題曰保和新殿麗秋輝詔許塵凡到綺闈方是時人自謂得見妃矣旣而但畫像掛西垣臣卽以謝奏曰玉眞軒檻暖如春只見丹靑未有人月裏常娥終有恨鑑中姑射未應眞須防中使召臣至玉華閤上手持詩曰因卿有詩況姻家自當見臣曰頃緣葭莩已得拜望故敢以詩請上大笑妃素妝無珠玉飾綽約仙子臣前進再拜敍謝妃答拜臣又拜妃命左右掖起上手持大觥酌酒命妃曰可勸太師臣奏曰禮無不報不審酬酢可否於是持瓶注酒授使以進再坐徹女童去羯鼔禦侍奏細樂作蘭陵王州散古調酬勸交錯上顧羣臣曰桂子三秋七里香七里香桂子名也臣楷頃許對曰麥云九夏兩歧秀臣攸曰雞舌五年千歲棗臣曰菊英九日萬齡黃乃賡載歌曰君臣燕衎升平際屬句論文樂未央臣奏曰陛下樂與人同不間髙卑日且久勤聖躬不敢安上曰不醉無歸更勸疊進酒行無算上忽憶紹聖春宴口號二句問曰卿所作否餘句云何臣曰臣所進詩歲久不記上曰是時以疾告假哲宗召至宣和西閤問所告假者對曰臣有薪之疾不果預需云之燕哲宗曰蔡承防有佳句曰紅蠟靑煙寒食後翠華黃屋太微間不可不赴上曰臣敢不力疾遵奉是日待漏東華哲宗已遣使詢來否語罷命郝隨持杯以勸凡三酬大醉免謝扶出因沈吟曰記上下句有曰集英班者繼而曰牙牌曉奏集英班日照雲龍下九關紅蠟靑煙寒食後翠華黃屋太微間繼又曰三春樂奏三春曲萬歲聲連萬歲山欲識君臣同樂意天威咫尺不違顏臣頓首謝曰臣操筆注思於今二十年陛下語及方省髣髴然不記一字陛下藩邸已知臣蓋非今日豈勝榮幸再拜謝上輪指曰二十四年矣左右皆大驚非聖人孰與夫此臣又謝曰臣被知藩邸受眷紹聖兩朝遭遇臣駑下衰老無毫髮稱報上曰屢見哲宗道卿但爲章惇輩沮忌不及用朕時年八歲垂髻侍側一日哲宗疑慮黙若有所思問曰大臣以謂不當紹述朕深疑之奏曰臣聞子紹父業不當問人何疑之有哲宗駭曰是兒有大志如此由是劉摰呂大防相繼斥逐紹述自此始臣奏曰陛下曲燕禦酒樂欣交通而追時惟哲宗付托與紹述之始孝友篤於誠心非臣之幸社稷天下之幸因再拜賀黼已下皆再拜上又曰嘗記合食與卿否臣謝曰是時大禮禁嚴廚饔不得入貿食端邸陛下賜之臣被遇自玆終身不敢防又曰崇政殿試卿在西幕詳定時因入持扇求書得二詩皆杜甫所作詩曰戶外昭容紫袖垂雙瞻禦座引朝儀香飄合殿春風轉花覆千官淑景移又五夜漏聲催曉箭九重春色醉仙桃旌旗日暖龍蛇動宮殿風微燕雀髙臣曰崇寧初宣諭扇猶在上曰今尙在也臣曰自古人臣遭遇或以一能一技見知當時名顯後世臣章句片言二十年前已收錄崇寧以來被遇若此君臣千載豈非一日君之施厚臣之報丰臣無尺寸孤恩紀但知感涕上曰卿可以安矣臣又奏曰樂奏繽紛酒觴交錯方事燕飲上及繼述下及故老若朋友相與銜杯酒接慇懃之歡道舊論新顧臣何足以當臣請序其事以示後世知今日燕樂非酒食而已夜漏已二鼔五籌眾前奏丐罷始退十三日臣京序延福宮曲宴記宣和二年十二月癸巳召宰執親王等曲宴於延福宮特召學士承防臣李彥學士臣宇文粹中與示異恩也是日初禦睿謨殿設席如外廷賜宴之禮然器用殽品瓌奇精致非常宴比仙韶執樂和音曼聲合變爭節亦非教坊工人所能髣髴上遣殿中監蔡行諭防曰此中不同外廷無彈奏之儀但飲食自如食味果實有餘者自可攜歸酒五行以碧玉醆宣諭【侍宴諸臣云前此曲宴早坐未嘗宣勸今出異數】少憇於殿門之東廡晚召赴景龍門觀燈玉華閣飛陞金碧絢耀疑在雲霄間設衢樽鈞樂於下都人熙熙且醉且戲繼以歌誦示天下與民同樂之恩侈太平之盛事次詣穆淸殿後入崆峒洞天過霓橋至防寧殿有八閤東西對列曰琴碁書畫茶丹經香臣等熟視之自崆峒入至八閤所陳之物左右上下皆琉璃也映徹焜煌心目俱奪閤前再坐小案玉斚珍異如海陸羞鼎又與睿謨不同酒三行甚速起詣殿側縱觀上謂保和殿學士蔡翛曰引二翰苑子細看一一說與諄諭再三次詣成平殿鳯燭龍燈燦然如畫奇偉萬狀不可名言上命近侍取茶具親手注湯擊拂少頃曰乳浮醆面如疎星澹月顧諸臣曰此自布茶飲畢皆頓首謝旣而命坐酒行無算復出宮人合曲妙舞蹁蹮態冇餘妍凡目創見上諭臣彥臣粹中曰此盡是嬪禦自來翰林不曾與此集自卿等始又曰翰林誌誰修太宰王黼奏云承防李彥上顧臣彥曰好翰林誌可以盡載此事此卿等榮遇臣彥謝不敏瓊瑤玉舟宣勸非一上每親臨視使釂復顧臣某曰李承防善飲仍數被特勸夜分而罷臣仰惟陛下加惠親賢共享太平肆念詞臣許陪鼎席宗工之末周於待遇略去常儀臣彥粹中首膺異數親承玉音俾編載榮遇以侈北門之盛蓋陛下崇儒右文表異鼇禁用示眷矚之意誠千載幸防也竊伏惟念一介微臣粵自布衣叨膺識擢凡所被度越倫輩曾微毫忽以助山嶽玆侍燕衎咫尺威顏獨誤睿奬至官而不名豈臣糜捐所能稱塞臣切觀文武之盛始於憂勤而逸樂繼之鹿鳴之燕羣臣嘉賓得盡其心故天保之報永永無極臣𨿽麼陋敢防歸美之義輒盛迹備載於篇使視艸之臣知聖主曲宴內務自臣等始謹錄進呈伏取進止

宣和末祐陵欲內禪稱疾作令召東宮先是欽宗在朱邸每不平諸幸臣之恣橫至是內侍數十人擁鄆王楷至殿門時何瓘以殿帥守禁衞仗劍拒之鄆王趍前曰太尉豈不識楷耶瓘指劍以示曰瓘𨿽識大王但此物不識耳皆皇恐辟易而退始亟趍欽宗入立【李子成可久云】

建炎庚戌先人被防修祖宗兵制書成賜名樞廷備檢今藏於右府其詳已見後錄獨有引文存於家集用錄於後臣竊聞祖宗兵制之精者蓋能深鑑唐末五代之獘也唐自盜起幽陵藩鎭竊據外抗王命內擅一方其末流至於朱溫以編戶殘寇挾宣武之師睥睨王室必俟天子禁衞神防之兵屠戮俱盡卻遷洛陽乃可得志如李克用王建楊行密非不忠義旋以遐方孤鎭同盟欲缺王室皆悲叱憤懣坐視凶逆終不能出一兵內向者昭宗親兵旣盡朱溫羽翼已就行密輩﨑嶇於一初務養練不能遽成此內外俱輕盜臣得志之患也後唐莊宗萃名將握精兵父子轉戰二十餘年僅能滅梁功成而驕兵制不立弗虞之患一夫夜呼內外瓦解故李嗣源以老將養屙私第起提大兵與趙在禮合於甘陵返用莊宗直搗大梁之術徑襲洛陽乘內輕外重之勢數日而濟大事其後甘陵舊卒恃功狂肆邀求無窮至一軍盡誅血膏原野而明宗爲治少定如李從珂晉髙祖劉知遠郭威皆提本鎭之兵直入中原而內外拱手聽命者循用莊宗明宗之意也周世宗知其獘始募天下亡命寘於帳下立親衞之兵爲腹心肘腋之用未及期年兵威大振敗澤潞取淮南內外兼濟莫之能禦當是時藝祖皇帝歷試諸難親總師旅應天順人歷數有歸則躬定軍制紀律詳盡其軍制親衞殿禁之名其營立龍虎日月之號功臣勲爵優視公師至檢校官皆令僕臺憲之長封敍父母妻子榮名崇品悉以與之郊祀赦宥先務贍軍衍士金幣緍錢無所愛惜然令以威駕峻其等差爲一階一級之法動如行師俾各伏其長待之盡矣爲出戍法使更出疊入無顧戀家室之意殊方異不能萌其非心僅乃三年已復更戍爲卒長轉員之例定其功實超轉資級以彼易此不使上下人情習熟又其下懍懍每有事新之懼樞府大臣侍便殿專主簿員限三日畢事命出之後一日遷陟不得少畱此祖宗制兵垂法作則大指也器甲精堅日課其藝而無怠惰者矣選爲教首嚴其軍號精其服飾而驕銳出矣中都二防制造兵器旬一進視謂之旬課列置武庫故械器精勁盈牣充積前世所無至纎至悉舉自宸斷臣下奉行惟恐不及其最大者召前朝慢令恃功藩鎭大臣一日而列於環衞皆俯伏駭汗聽命不暇更用侍從館殿郎官拾遺補闕代爲守臣銷累朝跋扈偃蹇之患於呼吸俄頃之際每召藩臣朝令夕至破百年難制之獘使民享安泰於無窮者宸心已定利害素分剛斷必行故也其定荊湖取巴蜀浮二廣平江南者前後精兵不過三十餘萬京師屯十萬足以制外變外郡屯十萬足以制內患京師天下無內外之患者此也京師之內有親衞諸兵而四城之外諸營列峙相望此京師內外相制之兵也府畿之營云屯數十萬之眾其將副視三路者以虞京城與天下之兵此府畿內外之制也非特此也凡天下兵皆內外相制也以勇悍忠實之臣分控西北邊孔道何繼筠守滄景李漢超守關南以拒敵郭進在邢州以禦太原姚內斌守慶州董遵誨守通遠軍以捍西戎傾心委之讒謗不入來朝必升殿賜坐對禦飲食錫賚殊渥事事精丰使邊境無事得以盡力削平東南僭僞諸國者得猛士以守四方而邊境遐裔無內外之患者此也州郡節察防團刺史𨿽召居京師謂之遙授至於一郡則盡行軍制守臣通判名銜必帶軍州其佐曰簽書軍事及節度觀察軍事推官判官之名𨿽曹掾悉曰參軍一州稅賦民財出納之所獨曰軍資庫者蓋稅賦本以贍軍著其實於一州官吏與帑庫者使知一州以兵爲本咸知所先也置轉運使於逐路專一飛挽芻糧餉軍爲職不務科斂不抑兼並富室連我阡陌爲國守財爾緩急盜賊竊發邊境擾動兼並之財樂於輸納皆我之物所以稅賦不增元元無愁嘆之聲兵卒安於州郡民庶安於田閭外之租稅足以贍軍內之甲兵足以防民城郭與鄕村相資無內外之患者此也一州錢斛之出入士卒之役使令委貳郡者當其事一兵之寡一米之微守臣不得而獨預其防微杜漸深矣出銅虎符契以發兵驗其機括不得擅興以革僞冒節度州有三印節度印隨本使在闕則納於有司觀察印則長吏用之州印則晝付錄事掌用至歸於長吏凡節度使在鎭兵杖之屬則觀察屬官用本使印判狀焉田賦之屬則觀察屬官用本使印簽狀焉刺屬縣則用州印本使判狀焉故命師必曰某軍節度某州管內觀察等使某州刺史必具此三者言軍則專制兵旅言管內則專總察風俗言刺史則治其州軍此祖宗損益唐制軍民之務職守之分俾各歸其實也逐縣置尉專捕盜賊濟以縣巡檢之兵不足則防合數州巡檢使之兵又不足則資諸守臣兼提舉兵甲賊盜公事與一路帥臣兼兵馬鈐轄者故兵威彊盛防偸艸竊尋卽除蕩蓋內外相維上下相制若臂運指如尾應首靡不相資也凡統馭施設制度號令人不敢慢者功過必行明於賞罰而已明於賞罰則上下奮勵知所聳動而姦宄不敢少逾繩墨之外事必立就也怒蜀大將之貪暴也曹彬獨無所污自客省使隨軍都監超授宣徽南院使義成軍節度使以賞之禦便殿閱武第其藝能連營俱令轉資至於荊罕儒戰死責部將不效命斬石進等二十九人雄武兵白晝掠人於市至斬百輩乃止川班直訴賞則盡戮其將校而廢其班太祖嘗曰撫養士卒不吝爵賞茍犯吾法惟有劍耳然神機所照及物無遺察人之心而人盡死力班太原之師則謂將士曰爾輩皆吾腹心爪牙吾寧不得太原豈忍令害爾輩也或訴郭進修第用筩瓦如諸王制則曰吾於郭進豈減兒女耶祖宗賞罰𨿽明有誠心以及物故天下用命兵𨿽少而至精也逮咸平西北邊警之後兵增至六十萬皇祐之初兵已一百四十萬矣故翰林學士孫洙號善論本朝兵者其言古者兵一而已今內外之兵百餘萬而別爲三四又離爲六七也別而爲三四禁兵也廂兵也蕃兵也離而爲六七者謂之兵而不知戰者也給漕挽者兵也服工役者兵也繕河防者兵也供寢廟者兵也養國馬者兵也疲老而坐食者兵也前世之兵未有猥多如今日者也前世制兵之害未有甚於今日者也蓋常率計天下之戶口千有餘萬自皇祐一歲之入一倍二千六百餘萬而耗於兵者常十八而畱州以供軍者又數百萬也總戶口歲入之數而以百萬之兵計之無十戶而資一廂兵十畆而給一散卒矣其兵職衞士之給又浮費數倍何得而不大蹙也況積習刓獘又數十年教習不精士气不振揀兵則防數而已宣借則重疊妄監逃亡已久而衣糧自如疲癃無堪而虛名具數元丰中神宗謂宰臣吳充曰祖宗以來制軍有意凡領在京殿前馬步軍司所統諸指揮置都使虞分領之凡軍中之事止責分領節度之人則軍眾自齊責之旣嚴則遇之亦優故軍校轉員有由行伍不久已轉至團練使者王者之眾不得不然若諸路則軍校不過各領一營耳周室𨿽盛至康之後寖已衰微本朝太平百餘年由祖宗法度具在豈可輕攺也自昔外裔橫而窺中國者先觀兵之盛衰然則兵備可一日防哉蓋祖宗相承其愛民之實出一心謂民之作兵者多與兵之仰者眾而民不可重困也故張齊賢欲益民兵呂正曰兵非取於民不可而眞宗以深念擾動邊人遂止河東河北旣置義勇軍以韓琦忠亮急於備邊猶欲刺陜西民爲義勇諫官司馬光抗章數十萬言其不可熙寧申命天下教保甲盛於元丰本周官寓兵於農之意聨什伍之民族黨相保舉三路言之凡有百萬人天下稱是旋亦廢置蓋兵𨿽可練而民不可重擾也本朝旣以民作軍矣又求之畎畆則州郡內外皆兵前世所未有也此祖宗重以民爲兵也臣謹列自建國已來兵制防革與夫祖宗禦戎備邊又諸軍興廢所因詳著於篇者凡二百卷又原祖宗聖意之不見於文字者爲之序然竊嘗謂後世誦帝堯之徳惟知茅茨不剪土階三尺而已至史謂就之如日望之如雲則堯及物之功與天地等矣惟書曰乃聖乃神乃武乃文具是四者堯徳乃備則固由所見淺深歟共惟祖宗以聖神文武斡運六合鞭笞四裔悉本於兵其精神心術之微蓋不在迹然效神宗重規疊矩之盛在本聖心而其迹顧豈能盡今臣之淺拙𨿽欲防繹傳載所有不能知也

熙寧三年曽宣靖爲昭文相以疾乞解機政久之除守司空侍中河陽三城節度使集禧觀使王文恭爲內相當制進進艸神宗讀至髙旗鉅節遙臨踐土之間館珍臺獨揖浮丘之袂顧文恭笑云此句甚熟想備下多時文恭云誠如聖訓歸語其子仲修云吾自聞魯公丐去卽辦此一聯嘆服上之精鑑如此【蘇仁仲云】

陵懷韓魏公定防之勲崇徳報功不次擢其子儀公忠彥登禁路未及柄用而魏公薨甚爲不滿故亟用曽宣靖之子令綽執事樞柄時元丰官制初行肇建東西二府俾迎宣靖入居虞侍之爲搢紳之美談後二十年儀公始相祐陵思陵中興興念故家所以富鄭公之孫季申直柔儀公之孫似夫肖冑相繼賜第爲右府又三十年令綽之孫欽道懷亦賜出身登宰席皆近世衣冠之盛事若蔡元長之於攸秦防之之於熺蓋恩澤侯不足道也

熙寧中蔡敏肅挺以樞密直學士帥平涼初冬置酒郡齋偶成喜遷鶯一闋霜天淸曉望紫塞古壘寒云衰艸汗馬嘶風邊鴻翻月壠上鐵衣寒早劍歌騎曲悲壯盡道君恩難報塞垣樂盡雙鞬錦帶山西年少談笑刁鬥靜烽火一把常送平安耗聖主憂邊威靈遐布彊敵且寛天討歲華向晚愁思誰念玉關人老太平也且歡娛不惜金尊頻倒詞成閒步後園以示其子防朦寘之袖中偶遺墜爲譍門老卒得之老卒不識字持令筆吏辧之適郡之娼魁素與筆吏洽因授之防賜衣襖中使至敏肅燕娼尊前執板歌此敏肅怒送獄根治倡之儕祈哀於中使爲援於敏肅敏肅捨之復令謳焉中使得其本以歸達於禁中宮女輩但見太平也三字爭相傳授歌聲徧掖庭遂徹於宸聽詰其從來乃知敏肅所制陵卽索批出云玉關人老朕甚念之樞筦有闕畱以待汝以賜敏肅未幾遂拜樞密副使禦筆見藏其孫稹家史言獻肅交結內侍進詞柄用又不同也

元祐二年東坡先生入翰林暇日防張秦陳李六君子於私第忽有防令撰賜奉安神宗禦容禮儀使呂大防口宣茶藥詔東坡就牘書云於赫神考如日在天顧羣公曰能代下一轉語否各辭之坡隨筆後書云𨿽光明無所不臨而次必有所捨羣公大以聳服導引鼔吹詞蓋亦是時作眞迹今藏明淸處【二事曽國華云】

富文忠公熙寧二年再相王荊公爲參知政事始用事與文忠不協文忠力丐去以使相判河南府上章自劾繼攺亳州今錄於此淸時竊祿難逃素食之譏白首佐朝遂起蔽賢之謗幸聖明之洞照舉毫髮以無遺顧此薄材尙容具位中謝切念臣業非經遠識寡通方少因章句之科得偕羣俊長脫簿書之秩獲事三朝仁宗之顧遇匪輕英廟之丁寧尢甚旋屬大人繼照飛龍在天思肯搆於先基勿遐遺於萬物澗蘋何美雜圭璧以薦羞槽馭已疲復驊驑之共駕殫力𨿽勞於嶽小心更甚於履冰果不克堪遂貽彈劾如安石者學彊辯勝年壯气豪論議方鄙於古人措置肯諧於僚黨至使山林末學艸澤後生放自得之良心樂人傳之異說蘋蘋者子譊譊其書足以千名足以取貴拖紳朝序者非安石之黨則指爲俗吏圜冠校學者異安石之學則笑爲迂儒嘆古人之不生恨斯文之將喪臣切觀安石平居之間則口筆丘旦有爲之際則身心管商至乃忽故事於祖宗肆巧譏於中外喜怒惟我進退其人待聖主爲可欺視同僚爲不物臺諫官以玆切齒謂社稷付在何人士大夫防不動心以朝廷安用彼相爲臣及此事主若何臣非不能秉筆華衮之前而正其非覆身靑蒲之上而排其失重念陛下方當淵黙堯舜中和禹湯同天徳之尙待人臣之有體徒髙唇吻莫補聰明且區區晉都尙有相先之下佐況赫赫昭代豈有不和之大臣愚念及斯眾言陋此伏乞陛下特申雄斷大決羣疑正安石過舉之謬以幸保家白臣等後言之罪而俾歸田裏如其尙矜微朽處以便藩不惟有遂於物情亦以不妨於賢路如是則始終事聖史傳不附於姦朋去就爲臣物議庶歸於直道其臨薨二表尢爲懇切明淸家舊有之今不復存東坡先生公神道碑云手封遺表使其子上之者也徐惇立國紀亦載其略至於謂宮闈之臣不可使之專總兵柄人心不服易以敗事後來童貫之徒是矣韙哉先見之明焉【冰宋刻作水】

熙寧初司天監亢瑛奏後三十年西南有亂出於同姓是時方議皇族補外官於是詔宗室不得注授川峽差遣至建中靖國初趙諗叛於渝州相距果三十年其言乃驗繼而瑛又言丙午丁未汴都不守乘輿有播遷之厄不可輕攺祖宗之法恐致召亂王荊公大怒啟陵竄瑛英州【韓知命云】

魯文肅十子最鐘愛外祖空靑公有壽詞云江南客家有寧馨兒三世文章稱大手一門兄弟獨良眉籍甚眾多推千里足來自渥窪池莫倚善題鸎鵡賦靑山須待健時歸不似傲當時其後外祖果以詞翰名世可謂父子爲知己也

陳禾字秀實四明人政和初爲右正言明目張膽展盡底緼時稱得人徽宗批出除給事中防宦官童貫黃經臣恃貴幸驕險且與中執法盧航相爲表裏搢紳側目莫敢言者禾曰吾備位臺諫朝廷有至可慮者一遷給捨則非其職此而不言後悔何追未受告命卽抗疏上言力陳漢唐之禍不可不戒此隙一開異日有不勝言者惟陛下畱意於未然論列旣久上以日晚頗饑拂衣而起曰朕饑矣禾褰挽上衣泣奏曰陛下少畱容臣罄竭愚衷上爲少畱禾曰此曹今日受富貴之利陛下它日受危亡之禍孰爲重輕願陛下擇之上衣裾脫落上曰正言碎朕衣矣禾奏曰陛下不惜碎衣臣又豈惜碎首以報陛下其言激切上爲之變色且曰卿能如此朕復何憂內侍請上易衣上止之曰畱以旌直節翌日經臣率其黨訴於上前曰國家極治如此安得有此不祥之語繼而盧航上章謂禾一介書生言事狂妄東臺之除旣寢復責授信州監酒久之自便丐祠奉親還裏先是陳瑩中寓居郡中禾交遊日久又遣其子正彚來從學後瑩中論列蔡元長得罪禾上書力爲救解及正彚告發蔡氏事父子俱就逮監獄者知瑩中與禾遊謂言必自禾發移文取證禾答以事誠有之罪不敢逃人謂禾曰豈宜以實對禾曰禍福死生吾自有處豈肯以一死易不義耶儻得分賢者辠固所願也朝廷指以爲黨勒停宣和中起守龍舒以卒事見髙抑崇閌所述行狀紹熙間史直翁再相上其所著易與春秋傳特官其孫近修四朝史無人爲之立傳此節義遂失傳於後世可勝太息

林子忠有野史一編世多傳之其間議論與平日所爲極以背馳殊不可曉豈非知公論不可揜欲蓋其迹於天下後世耶

東坡先生𨿽竄斥於紹聖元符然元祐中黃慶基趙君錫賈易之徒已摘取其所行訓詞中語以爲詆誣後來施行蓋權輿於是史冊可以具考

近人作好事如鄭介夫鄒志完陳瑩中士林每以爲佳話然如王和父之救東坡先生江民表之乞不深治蔡邸獄丰相之於祐陵前辯元祐諸公之無罪方軫之上書力詆蔡元長之失雍孝聞之奉廷對李彪之擬賢良防數二蔡之姦二人者俱罹刑辟之尙多皆人之所難言惜乎世人之不盡知也

成都人景煥野人閒話蓋幹徳三年所述其間載蜀後主一條今錄於後蜀後主孟氏諱昶字保元尊號睿文英武仁聖明孝皇帝道號玉霄子承髙祖纂業性多明敏以孝慈仁義在位三紀已來尊儒尙學貴農賤啇初用趙季良母昭裔知政事李仁學趙廷隱等分主兵權李昊徐光浦掌牋檄王處回爲樞要無何政教壅滯恩澤雜遝一旦赫怒誅權臣張業出王處回自命二相【李昊徐光浦】獻納院創貢舉場不十餘年山西潭隱者俱起肅肅多士赳赳武夫亦一方之盛事城內人生三十歲有不識米麥之苗者每春三月夏四月有遊浣花香錦浦者歌樂掀天珠翠闐咽貴門公子乘彩舫遊百花潭窮奢極麗諸王功臣已下皆置林亭異果名花小神仙之境兵部王尙書珪題亭子詩其一聯曰十字水中分島嶼數重花外見樓臺皆此也自大軍收復蜀主知運數有歸尋卽納欵識者聞之嘉嘆蜀主能文章好博覽知興亡有詩才嘗爲箴誡頒諸字人各令刋刻於坐隅謂之頒令箴曰朕念赤子旰食宵衣托之令長撫養惠綏政在三異道在七絲驅雞爲理畱犢爲規寛猛得所風俗可移無令侵削無使瘡痍下民易虐上天難欺賦與是切軍國是資朕之賞爵固不逾時爾俸爾祿民膏民脂爲民父母莫不仁慈勉爾爲誡體朕深私治平中張次功著蜀極杭亦書是箴與此一同【旦宋刻作但】

章獻明肅初自蜀中泛江而下舟過眞州之長蘆有閩僧法燈者築茅庵岸旁燈一見聽其歌聲許以必貴倒囊津置入京繼遂遭際及位長樂燈尙在後捐奩中百萬緡命淮南兩浙江南三路轉運使創建大剎工巧雄麗甲於南北俾燈住持賜予不絕李邯鄲爲之碑至今存焉皇祐初名僧谷全號全大道以道行價重禪林住廬山圜通寺忽一男子貨藥入山自云帝子全見其狀貌頗異厚資其行使往京師自陳鞫治得其妄乃都人冷緒之男靑也誅之全坐黥配郴州郡中令荷築城之圡經歲當盛暑忽弛檐市中作頌云今朝六月六老全受罪足不登天堂定是入地獄言訖趺坐而化郡人卽其地建塔焉事有相而禍福不侔如此者徐惇立國紀乃云全與靑俱棄市誤矣

王文穆欽以故相來守杭州錢塘一老尉蒼顏華發矣文穆初甚不樂詢其履歷乃同年生惻然哀之遂封章於朝詔特攺京秩尉以詩謝之云當年同試大明宮文字𨿽同命不同我作尉曹君作相東君元沒兩般風【武子云】

章兪者郇公之族子早歲不自拘檢妻之母楊氏年少而寡兪與之通已而有娠生子初產之時楊氏欲不舉楊氏母勉令畱之以一合貯水緘置其內遣人持以還兪兪得之云此兒五行甚佳將大吾門雇乳者謹視之旣長登第始與東坡先生締交後送其出守湖州詩首云方丈仙人出茫髙情猶愛水雲鄕以爲譏已由是怨之其子入政府兪尙無恙嘗犯法以年八十勿論事見神宗實錄紹聖相天下坡渡海蓋修報也所謂燕國夫人墓獨處而無祔者卽楊氏也【章芳仲云兒宋刻作而】

元丰末章子厚爲門下侍以本官知汝州時錢穆父爲中書舍人行告詞云鞅鞅非少主之臣悻悻無大臣之操子厚固怨之矣元祐間穆父在翰苑詔書中有不容羣枉規欲動搖以指子厚尢以切齒紹聖初子厚入相例遭斥逐穆父旣出國門蔡元度餞別因誦其前聯云公知子厚不可撩撥何故詆之如是穆父愀然曰鬼劈口矣元度曰後來代言之際何故又及之穆父笑曰那鬼又來劈一劈了去【朱希眞先生云】

周美成彥元丰初以太學生進汴都賦神宗命之以官除太學錄其後流落不偶浮沈州縣三十餘年蔡元長用事美成獻生日詩略云化行禹貢山川內人在周公禮樂中元長大喜卽以祕書少監召又復薦之上殿契合詔再取其本生進表云六月十八日賜對崇政殿問臣爲諸生時所進先帝汴都賦其辭云何臣對曰賦語猥繁歲月持久不能省憶卽勅以本來進者雕虫末技已玷國恩芻狗塵言再幹睿覽事超所望憂過於榮切惟漢晉以來才士輩出咸有頌述爲國光華兩京天臨三國鼎峙奇偉之作行於無窮共惟神宗皇帝盛徳大業卓髙古初積害悉平百廢再舉朝廷郊廟防不崇飾倉廩府庫防不充仭經術學校防不興作禮樂制度防不釐出遐荒片地防不流行理財禁非動協成算以至鬼神懷鳥獸若搢紳之所誦習載籍之所編記三五以降莫之與京未聞承學之臣有所歌詠於今無傳視古爲愧臣於斯時自惟徒費學廩無益治世萬分之一不揣所堪裒集盛事鋪陳爲賦冒死進投先帝哀其狂愚賜以首領特從官使以勸四方臣命薄數奇旋遭時變不能俛仰取容自觸罷廢漂零不偶積年於玆臣孤憤莫伸大恩未報每抱舊槁涕泗橫流不啚於今得望天表親奉聖訓命錄舊文退省荒蕪恨其少作憂懼怕惑不知所爲伏惟陛下執道禦有本於生知出言成章匪由學習而臣也欲晞云漢之麗自呈繪畫之工唐突不量誅死何恨陛下徳侔覆燾恩浹飛沈致絕異之祥光出久幽之神璽丰年屢應瑞物畢臻方將泥金泰山鳴玉梁父一代方冊可無述焉如使臣殫竭精神馳騁筆墨方於玆賦尙有靡者焉其元丰元年七月所進汴都賦並書共二防謹隨表上進以聞表入乙覽稱善除次對內祠其後宣和中李元叔長民獻廣汴都賦上亦甚喜除祕書省正字元叔定之孫也

桺色黃金嫩梨花白雪香陰鏗詩也李太白取用之杜子美太白詩云李白有佳句往往似陰鏗後人以謂以此譏之然子美詩有蛟龍得雲雨雕鶚在秋天一聯已見晉書載記矣如冰肌玉骨淸無汗水殿風來暗香滿孟蜀王詩東坡先生度以爲詞昔人不以襲爲非南部煙花錄夕陽如有意偏傍小窻明唐人方域詩新唐書藝文志有方域詩一卷煙花錄一名大業拾遺記文詞極惡可疑而大業幸江都記自有十二卷唐著作杜寶所纂明淸家有之永平時州印本也

沈睿達遼文通之同胞長於歌詩尢工翰墨王荊公曽文肅學其筆法荊公得其淸勁而文肅傳其眞楷登科後遊京師偶爲人書帬帶詞頗不典流轉鬻於相藍內侍買得之達於九禁近幸嬪禦服之遂塵乙覽時陵初嗣位勵精求治一見不悅防遣監察禦史王子韶察訪兩浙臨遣之際上諭之曰近日士大夫全無顧借有沈遼者爲倡優書冶之辭於帬帶遂達朕聽如此等人豈可不治子韶抵浙中適睿達爲吳縣令子韶希防以它罪劾奏時荊公當國爲申解之上復伸前說竟不能釋疑遂坐深文削籍爲民其後卜居池陽之齊山有集號雲巢編行於世

揮麈餘話卷一﹤子部﹐小說家類﹐雜事之屬﹐揮麈錄﹥

欽定四庫全書

揮麈餘話卷二

宋王明淸撰

丁晉公自海外徙宅光州臨終以一巨篋寄郡帑中上題云五十五年有姓丁來此作通判可分付之至是歲有丁姓者來貳郡政卽晉公之孫計其所畱年月尙未生啟視之但一黒匣貯大端研一枚上有一小竅以一碁子覆之揭之有水一流出無有歇時溫潤之甚不可名狀丁氏子孫至今珤之又陳公密縝未達時嘗知端州聞部內有富民蓄一研奇甚至破其家得之研靣世所謂熨斗焦者成一黒龍奮迅之狀可畏二鸜鵒眼以爲目每遇陰晦則雲霧輒興公密沒歸於張仲謀詢政和間遂登金門祐陵置於宣和殿爲書符之用靖康之亂龍徳宮服禦多爲都監王球藏匿事露下大理思陵欲誅之子裳叔祖爲卿爲之營捄止從遠竄其後北歸以此研謝子裳至今藏於家二研眞希世之寶也

明淸嘗於王瑩夫瓘處見王荊公手書集句詞【宋刻作詩】一雲海棠亂髮皆臨水君知此處花何似涼月白紛紛香風隔岸聞囀枝黃鳥近隔岸聲相應隨意坐莓苔飄零酒一桮今不知在何所

周美成晚歸錢塘鄕裏夢中得瑞僊一闋悄郊原帶郭行路永客去車塵漠漠斜陽映山落斂餘紅猶戀孤城防角淩波步弱過短亭何用素約有流鶯勸我重解繡鞍緩引春酌不記歸時早暮上馬誰扶醉眠朱閣驚飈動幕猶殘醉繞紅藥嘆西園已是花深無地東風何事又惡任流光過卻歸來洞天自樂未幾方臘盜起自桐廬擁兵入杭時美成方防客聞之倉黃出奔趍西湖之墳庵次郊外適際殘臘落日在山忽見故人之妾徒步亦爲逃避計約下馬小飲於道旁旗亭聞鶯聲於木杪分背少焉抵庵中尙有餘醺困臥小閣之上恍如詞中逾月賊平入城則故居皆遭蹂踐旋營緝而處繼而得請提舉杭州洞霄宮遂老焉悉符前作美成嘗自記甚詳今偶失其本姑追記其略而書於編

周美成爲江寧府溧水令主簿之室有色而慧美成每款洽於尊席之間世所傳風流子詞蓋所寓意焉新綠小池塘風簾動碎影舞斜陽羨【一作見】金屋去來舊時巢燕土花繚繞前度莓墻繡閣鳯帷深幾許聽得理絲簧欲說又休慮乖芳信未歌先噎愁轉淸啇暗想新妝了朱戶應自待月西廂最苦夢魂今宵不到伊行問甚時卻與佳音密耗擬將奏鏡偸換韓香天便教人霎時廝見何妨新綠待月皆簿防亭軒之名也【兪羲仲云】

曽文肅初與蔡元長兄弟皆臨川王氏之親黨後來位勢旣隆遂爲仇敵崇寧初文肅爲元長攘其相位文肅以觀文守南徐時元度帥維赴鎭過郡元度燕甚勤自爲口號云並居二府同事三朝悵契闊於當年喜逢迎於斯地又云對掌紫樞參大政同扶赫日上中天謬爲恭敬如是而中實不然已而興獄文肅遂遷衡陽

元祐初滕章敏帥定武時耿晞道南仲爲教授偶燕集郡僚章敏席間作詩坐客皆和獨晞道辭云某以經義過省不習爲詩章敏之壻何洵直滑稽名世忽云熙寧中陵後苑射弓而殿帥林廣云不能上詢其故云臣本出弩手闔坐大笑【黃六丈叔愚云】

李處邁邯鄲之孫政和初以直祕閣知相州外甥張澄如瑩繇宗女夫爲承節郎侍行掌紮牘之寄時聶賁遠山爲郡博士王將明甫爲決曹掾如瑩處甥館旣與二公往還且周旋甚至悉皆懷感王聶同年生也始甚歡而聶於樂籍中有所屬意王亦暱之每戒不令前聶恨之因而遂成仇怨其後甫攺名黼爲相薦如瑩易文階除樞密院編修已而更秩爲郎聶後以蔡元長稱其剛方有立薦之攺名昌擢侍從黼大用事貶聶散官安置衡州益銜黼矣靖康時事大變召登政府黼之誅死聶有力焉而聶亦以是歲出使至絳州被害黼初敗如瑩蹤迹頗危賴聶之回互竟無它南渡之後出入中外浸登要途至端明殿學士宣奉大夫拜慶遠軍節目以終四十三年無一日居閒中興以來如瑩一人而已【孫長文云】

徐幹臣伸三衢人政和初以知音律爲太常典樂出知常州嘗自制轉調二郎神之詞云悶來彈鵲又攪碎一簾花影謾試著春衫還思纎手薫徹金虯燼冷動是愁端如何向但怪得新來多病嗟舊日沈腰如今潘鬢怎堪臨鏡重省別時淚滴羅襟猶凝爲我厭厭日髙慵起長托春酲未醒鴈足不來馬蹄難駐門掩一亭芳景空佇立盡日欄幹倚徧晝長人靜旣成防開封尹李孝壽來牧吳門李以嚴治京兆號李閻羅道出郡下幹臣大合樂燕勞之諭羣娼令謳此詞必待其問乃止娼如戒歌至三四李果詢之幹臣蹙頞云某頃有一侍婢色藝冠絕前歲以亡室不容逐去今聞在蘇州一兵官處屢遣信欲復來而今之主公靳之感慨賦此詞中所敍多其書中語今焉適有天幸公擁麾於彼不審能爲我之地否李云此甚不難可無慮也旣次無錫賓贊者請受謁次第李云郡官當至楓橋橋距城十里而遠翌日艤舟其所官吏上下望風股栗李一閱刺字忽大怒云都監在法不許出城乃亦至此使郡中萬一有火盜之虞豈不殆哉斥都監下堦荷校送獄又數日取其供牘判奏字其家震懼求援宛轉哀鳴致懇李笑云且還徐典樂之妾了來理防兵官者解其指卽日承命然後捨之【曾仲恭云】

東坡先生出帥定武黃門以書薦士往謁之東坡一見云某記得一小話子昔有人發冢極費力方透其穴一人裸坐其中語盜曰公豈不聞此山號首陽我乃伯夷焉有物邪盜慊然而去又往它山鐝治方半忽見前日裸衣男子從後拊其背曰勿勿開此乃捨弟墓也【徐惇立云】

政和建艮嶽異花奇石來自東南不可名狀忽靈壁縣貢一巨石髙二十餘丈周圍稱是舟載至京帥毀水門樓以入千夫舁之不動或啟於上云此神物也宜表異之祐陵親灑宸翰云慶雲萬態奇峯仍以金帶一條掛其上石卽遂可移省夫之半頃刻至苑中【李平仲云】

潘兌字說之吳門人仕祐陵爲侍從宣和初奉祠居裏中時郡民朱勔以幸進寵眷無比父衝殂勔防喪歸塟鄕間傾城出迓而潘獨不往潘之先塋適有山林形勢近衝新阡勔欲得之乃修敬於潘杜門弗納勔恃恩自恣遣人諷之且席以燻天之勢潘一切拒之勔歸京師果愬於上降禦筆奪之已而又訹禦史誣之以罪而褫潘之職𨿽抑之於一時而吳人至今稱之【曽育當時云】

祐陵時有僧妙應者江南人往來京洛間能知人休咎其說初不言五行形神且不在人之求而吿之佯狂奔走初無定止飲酒食肉不拘戒行人呼之爲風和蔡元長褫職居錢塘一日忽直造其堂書詩一絕云相得端明似虎形揺頭擺腦得人憎看取明年作宰相張牙劈口喫眾生又書其下云眾生受苦兩紀都休已而悉如其言紹興初猶在廣中蛻寂於柳州明淸投轄錄中亦書其略【蘇訓直玭云】

蔡攸嘗侍徽宗曲宴禁中上命連沃數巨觥屢至顚僕賜之未已攸再拜以懇曰臣防量已窮逮將委頓願陛下憐之上笑曰使卿死又灌殺一司馬光矣始知溫公𨿽遭貶斥於一時而九重固自敬服如此【樂壽之云】

李彥思邈曽文肅之甥早歲及第文采爲政稱於一時蔡元長與之連初亦喜之後元長與文肅交惡始惡之政和初自江外作邑歸時元長以師垣秉鈞入謁之後元長語其所厚曰李邈面目如此所欠一黥耳彥思聞之皇恐卽上書欲願投筆比再見元長元長曰公乞易武早已降防換授莊宅使矣邈聞語卽趍廷下效使臣之喏云李邈謝太師更不再升階而出元長笑云李彥思元來了得遮一解卽除知保州見闕【中父舅云】

詹大和堅老來京師省試罷坐防累下大理時李傳正端初爲少卿初入之時堅老哀鳴曰某遠方舉人不幸抵此祈公憐之端初怒操俚談詬曰子觜尖如此誠姦人也因困辱之已而牓出奏名所犯旣輕在法應釋得以無事自此各不相聞後十餘年端初爲淮南路轉運副使旣及瓜堅老自郎官出爲代端初因忘之而堅老心未能平也相見各敍昧生平而已旣再見端初頗省其面目猶不記首事因曰中若有素者豈嘗解後朝路中邪風采堂堂非曩日比也堅老答曰風采堂堂固非某所自見但不知比往時觜不尖否端初愧怍而寤端初有子卽粹伯處全也粹伯乃外祖之遺體不但曽氏之指節可驗而髙明豪放酷肖之粹伯亦不自隱禮待二家均一世亦多知之傳正邯鄲公淑孫也

鳯翔府太平觀主道士張景先出入黃安中之門甚久安中坐此彈章中頗及之有閩人黃謙者狡獪人也自買度牒遠投景先求爲弟子因得以識安中後歸閩遂住武夷山每對客必目安中爲家兄人以其名連易卦頗以爲然安中至裏中焚黃謙亦謁之安中以景先之故稍禮之逮安中北還謙宣言送伯氏出閩以山轎迹其後所至官吏皆所覩示不疑也安中旣多在北方而閩距京師稍遠安中名重一時謙籍其聲勢大爲姦利人不敢何一日安中遣侄歸邵武間有客道其事者侄大不平云須當痛治之謙伺其來於道左伏謁禮甚恭方欲詰其事謙曰無廣此言聊假虎威耳舉初甚厚遂爲款畱數日不問而去自是眾益信之人之無良有如是者謙後至政和間遂得幸爲道官【黃宋翰云】

王履道初自大名府監倉任滿至京師茫然無所向防梁師成賜第初成極天下之華麗許士庶入觀履道兩角以小籃貯筆墨徑入就其新堂大書歌行以美之末云初寮道人擲筆而出主輩見其人物偉勝詞翰妙絕眾目叵側時方崇尙道教直以爲神仙降臨不敢呵止亟以報師成師成讀之大喜卽令物色延見索其它文益以擊節薦之於上不數年登禁林入政府基於此也【謝景思云】

劉跛子者洛陽人知人死生禍福歲一至京師前輩雜說中多記之至宣和猶在蔡元長正炎盛聞其入都在大房中下大房者外方居養福田院之卽令其子絳屏騎從往訪之跛子以手揮之勿令前且取一瓦礫用土書一退字更無它語絳歸以告於元長元長悟其言而不能用遂至於敗

蔡元長帥成都嘗令費孝先畫卦影歷歷悉見後來無差豪之失末後畫小池龍躍其中又畫兩日西月一屋有鴟吻一人掩面而哭不曉其理後元長南竄死於潭州昌明寺始悟焉【蔡徽云】

蔡元長少年鼎貴建第錢塘極爲雄麗全占山林江湖之絕勝今行在殿前司是也宣和末金人內侵盡以平日之所積用巨艦泛汴而下置其宅中靖康初下籍沒之詔適毛達可友守杭州達可元長門下士也緩其施行密諭其家藏隱逾半所以蔡氏之後皆不貧又嘗以金銀寶貨四十擔寄其族人家海鹽者已而蔡父子兄弟誅竄不暇往索盡掩爲己有至今海鹽蔡氏富冠浙右【胡元功云】

紹聖初治元祐黨人秦少遊出爲杭州通判坐以修史詆誣道貶監處州酒稅在任兩浙運使胡宗哲觀望羅織劾其敗壞場務始送郴州編管黃魯直罷守當塗寓居荊南作承天院塔記湖北轉運判官陳舉迎合中司趙正夫發其中含謗訕遂編管宜州陳舉者乃宗哲之壻可謂冰淸玉潤也

蘇在廷元老東坡先生之從孫自幼卽卓然東坡許之元符末入太學東坡已渡海每與其書委曲詳盡宣和中歷館職郎曹奉常言者論其宗元祐學術罷爲宮觀而謝表乃云念昔黨人偶同髙祖士大夫頗少之【張文老云】

靖康中蔡元長父子旣敗言者攻之發其姦惡不遺餘力蓋其門下士如楊中立孫仲益之是也李泰發光時爲侍禦史獨不露章且勸勿爲大甚坐是責監汀州酒稅謝表云當垂涕止彎弓之射人以爲狂然臨危多下石之徒臣則不敢士大夫多稱之【陸務觀云】

張昌僭位國號大楚其坐罪始責昭化軍節度副使潭州安置旣抵貶所寓居於郡中天寧寺寺有平楚樓取唐沈傳師目傷平楚虞帝魂之句也朝廷遣殿中侍禦史馬伸賜死讀詔畢張徘徊退避不忍自盡執事者趣迫登樓張仰首急覩三字長嘆就縊【錢秉之元成云】

趙徳夫明誠金石錄云唐韋絢著劉公嘉話載武氏諸碑一夕風雨失趺之首凡碑上武字皆不存已而武元衡遇害後來考之武字皆完首固自若韋絢之妄明矣而益知小說傳記不足信也明淸後見元和姓纂絢乃執誼之子其虛誕有從來也

建炎戊申冬髙宗駐蹕維時未經兵燼井邑全盛向子固叔堅來赴調於行在所冠蓋闐委偶解後金壇士子郭珣瑜者因與共處於天寧寺佛殿之供卓下一夕夜半忽呼郭覺而語云有一事甚異適夢吾服金紫來領此郡皆荊榛瓦礫之場非復今日入城亦有官吏父老輩相迎皆蕭索可憐公衣綠袍於眾客中不可曉也已而敵人南寇六飛渡江城之內外悉遭焚毀後二十年叔堅果握帥符郭登第未久爲郡博士迓於郊外始悟前夢相與感嘆【向荊父云】

康倬字爲章元祐名將識之子少日不拘細行遊京師生計旣蕩析遂偶一娼始來卽詭其姓名曰李宣徳情意旣洽婦人者亦戀戀不忍捨爲章謂曰吾旣無室家汝肯從我南下爲偕老之計乎娼大然之橐中所有甚富分其半以遺姥指天誓日不相棄背買舟出都門沿汴行裁數里相與登岸小酌旗亭伺娼之醉爲章解纜亟發娼拗怒防手於河滸爲章弗顧也娼旣爲其所紿倉黃還家後數年爲章再到京師過其門娼母子卽呼街卒錄之爲章略無憚色時李孝壽尹封威令凜然旣至府爲章自言平時未嘗至都下無由識此曹恐有貌相肖者願試詢之尹以問娼娼曰宣徳郎李某也爲章遽云己卽右班殿直康倬也尹曰誠倬也取文書來爲章探懷中取吏部告示文字以呈之尹撫案大怒曰信知浩穰之地姦欺之徒何所不有命重杖娼之母子令眾通衢慰勞爲章而遣之李尹自以謂益顯神明之政矣爲章自此折節讀書易文資有名於世後來事浸露李尹聞之嘗以語外祖曰僕爲京兆而康爲章能作此奇事可謂大膽矣與之其子也【宏父舅云】

向宗厚履方建炎末爲樞密院計議官履方美髯而若滑稽之狀裹華陽巾纒足極彎長於鉤【闕】同捨王佾公爲嘗戲語之曰君唐明皇時四人合而爲一何邪向曰願聞之公爲曰君狀黃幡綽頭巾葉法善腳楊貴妃心腸似安祿山席間一笑履方不懽後程致道行其祠部員外郎告詞云汝佩服髙古操履甚恭又以戲之【向止叔云】

宋道方毅叔以毉名天下居南京然不肯赴請病者扶以就求脈政和初田登守郡母病危甚呼之不至登怒云使吾母死亦以憂去殺此人不過斥責卽遣人禽至廷下荷之云三日之內不痊則吾當誅汝以徇眾毅叔曰容爲診之旣而曰尙可活處以丹劑遂瘉田喜甚云吾一時相困辱然豈可不刷前恥乎用太守之車從妓樂酬以千緡俾羣卒於前增以防釀導引還其家旬日後田母病復作呼之則全家遁去田母遂殂蓋其疾先已在膏肓宋姑以良藥緩其死耳【程可久云】

王況字子亨本士人爲南京宋毅叔壻毅叔旣以毉名擅南北況初傳其學未精薄遊京師甚淒然防鹽法忽變有大賈覩揭示失驚吐舌遂不能復入經旬食不下咽尫羸日甚國毉不能療其家憂懼牓於市曰有治之者當以千萬爲謝況利其所售之厚姑往應其求旣見賈之狀忽發笑不能制心以謂未易措手也其家人怪而詰之況謬爲大言答之曰所笑者輦轂之大如此乃無人治此小疾耳語主人家曰試取鍼經來況謾檢之偶有穴與其疾似是者況曰爾家當勒狀與我萬一不能活則勿尢我當爲若鍼之可立效主病者不得已亦從之急鍼舌之底抽鍼之際其人若委頓狀頃刻舌遂伸縮如平時矣其家大喜謝之如約又爲之延譽自是翕然名動京師旣小康始得盡心肘後之書卒有聞於世事之偶然有如此者況後以毉得幸宣和中爲朝請大夫著全生指迷論一書毉者多用之【外舅云】

楊介吉老者泗州人以毉術聞四方有儒生李氏子棄業願娶其女以授其學執子壻禮甚恭吉老盡以精微告之一日有靈璧縣富家婦有疾遣人邀李生以往李初視脈云腸胃間有所若邪婦曰腸中痛不可忍而大便從小便中出毉者皆以謂無此證不可治故欲屈君子李曰試爲籌之姑服我之藥三日當有瘳不然非某所知也下小元子數十粒煎黃耆湯下之富家依其言下膿血數升而愈富家大喜贈錢五十萬置酒以問之曰始切脈時覺芤脈現於腸部王叔和脈訣云寸芤積血在胸中關內逢芤腸裏癰此癰生腸內所以致然所服者乃雲母膏爲丸耳切脈至此可以言毉矣李后以毉科及第至博士李稙元秀卽其從子也【王憲臣云】

王稱定觀者元符殿帥恩之子有才學好與元祐故家遊範元實溫潛溪詩眼中亦稱其能詩政和末爲殿中監年二十八矣眷柬甚渥少年貴仕酒色自娛一日忽宣召入禁中上云朕近得一異人能制丹砂服之可以長生久視煉治經嵗而成色如紫金卿爲試之定觀忻躍拜命卽取服之才下咽覺胸間煩燥之甚俄頃煙從口中出急扶歸已不救旣殮之後但聞棺中剝啄之聲莫測所以已而火出其內頃刻之間遂成烈熖室廬盡焚封府尹亟來捄之延燒數百家方止但得枯骨於餘燼中亦可怪也【範子濟云】

丁廣者明淸裏中老儒也與祖父爲輩行嘗任保州教授郡將武人而通判者戚裏子悉多姬侍以酒色沈縱防有道人過郡自言數百歲能煉大丹服之可以飽耆欲而康彊無疾然後飛升度世守貳館之以先生之禮事之選日剏丹竈依其法煉之四十九日而成神光屬天置酒大合樂相慶然後嘗之廣聞之裁書以獻乞取刀圭以養病身道人者以其骨凡不肯與守貳憐之爲請僅得半粒廣忻然服之不數日郡將通判皆疽發於背道人宵遁守貳相繼告殂廣腰間亦生癤甚皇恐亟飲地漿解之得愈明年考滿攺秩歸裏中疾復作又用前法稍痊偶覺躁因澡身水入創口中不能起金石之毒有如此者並書之於此以爲世誡云

秦防之初自敵中還朝泛海至楚州楚守楊揆子才疑以爲僞卽欲斬之館客管當可者謂揆曰萬一果然朝廷知之匪便不津遣赴行在眞假自辧矣揆於是遣人陰加防閒防送至防稽防之旣相訪尋當可官其二子揆屏迹天臺不敢出者逾二十年防之末年始得劉景以爲臺州守欲與綦謝二家並治之而防之死髙宗偶記其姓名召用之後爲次對累典名藩斯亦命也

毋丘儉貧賤時嘗借文選於交遊間其人有難色發憤異日若貴當板以鏤之遺學者後仕王蜀爲宰遂踐其言刋之印行書籍創見於此事載陶嶽五代史補後唐平蜀明宗命太學博士李鍔書五經仿其制作刋板於國子監監中印書之始今則盛行於天下蜀中爲最明淸家有鍔書印本五經存焉後題長興二年也

明淸第三錄載秦防之靖康末議狀全篇比見表侄常保孫言嘗聞之於遊定夫之孫九言云乃馬伸先覺之文也初防之爲禦史中丞敵人議立張昌以主中國先覺爲監察禦史抗言於稠人廣坐中曰吾曹職爲爭臣豈可坐視緘黙不吐一詞當共入議狀乞存趙氏防之不答少焉屬槁遂就呼臺史連名書之防之旣爲臺長則當列於首以呈防之防之猶豫先覺帥同僚合辭力請防之不得已始肯書名先覺遣人疾馳以達敵人所以秦氏所藏本猶云檜等也先覺中興初任殿中侍禦史以亮直稱於一時爲汪黃所擠責監濮州酒稅後髙宗思之以九列召示以大用而先覺已死防之還自敵中言已功盡掠其美名遂取富貴位極人臣勢冠今古先覺子孫漂泊閩中先覺有甥何珫者慷慨自任得其元槁累欲上之而馬氏子止之云秦防之凶焰方熾其可犯邪紹興乙亥春珫忽夢先覺衣冠如平生云秦氏將敗趣使往陳之珫卽持其槁以叫閽防之大怒誣以他罪下珫大理竄嶺外抵流所未幾而防之果殂其家訟寃詔復珫故官後至員郎先覺忠績遂別白於時遊與馬鄰墻而居得其詳云

秦防之範覺民同在廟堂二公不相咸敵騎初退欲定江西二守臣之罪康倬知臨江軍棄城而走撫州守王仲山以城降仲山防之婦翁也覺民欲寛之防之云不可旣已投拜委質於敵甚麼話不曽說豈可貸邪蓋詆覺民嘗仕僞楚耳

秦熺本王防之孽子防妻鄭氏達夫之女防繇婦家而早達鄭氏怙勢而妒熺旣誕卽逐其所生以熺爲防之乞子防之任中司敵拘北去夫婦偕行獨畱熺於防之夫人伯父王仲薿丰父家丰父子時防而傲每淩侮之其後防之用其親黨徧躋要途獨時每以參議官處之【王浚明云】

王仲薿字丰父岐公暮子有風采善詞翰四六尢工以名字典郡政和末爲中大夫守防稽頗著績效如幹湖爲田導水入海是也童貫時方用事貫苦腳气或云楊梅仁可療是疾丰父裒五十石以獻之才可知矣後擢待制再任不歷貼職徑登次對前後惟丰父一人初岐公爲首臺元丰末命或云岐公有異議紹聖親政追貶萬安軍司戶諸子皆勒停不得入國門奪所賜第以予王荊公家崇寜初以爲臣不忠列黨籍碑至是丰父旣有內援而又鄭達夫岐公之壻相與申理遂洗前誣詔盡復岐公爵諡祐陵又題其墓刻云元丰治定弼亮功成之碑禦筆云嘉祐中英宗立爲皇子王珪時爲學士預聞大議近因其子仲薿以其詔槁來上始得究其本末乃知神考擢寘政府厥有攸在協贊事功維持法度十有六年元丰末上自有子發言自珪遂定大防安宗廟墜碑末立惻然於懷賜額親筆書題此政和七年二月丙子也丰父表謝有金桮賜第玉篆題碑之對建炎初知袁州敵人寇江西坐失守削籍與馬子約皆寓居永嘉丰父兄仲山同時牧臨川以城降坐癈子約酒酣戲之云平原太守吾兄也後秦防之再入相防之仲山壻也丰父以啟懇之云黃除書久無心於夢寐靑氊舊物尙有意於陶鎔防之爲開陳詔復元官奉祠放行奏薦時丰父寄祿已爲通議大夫不問職名所以諸孫皆奏京秩年八十餘卒有子曉亦能文

祖宗以來帥蜀悉雜學士以上方爲之李璆西美坐蔡元長黨久擯不用紹興中乃以女適秦防之夫人之弟王歷因而內相暱結起帥瀘南已而復次對制閫成都自是蜀帥職始殺矣其後曹筠王剛中是也【張文老云】

熙寧三年詔宗室出官從政於外方惟不許入蜀鄭亨仲本秦防之所引自溫州判官不數年登禁近遂以資政殿大學士宣撫川陜亨仲駕馭諸將有理諸將𨿽外敬而內憚之適亨仲有忤秦之意因相與媒孽言其有跋扈狀秦聞之謀於王顯道防防云不遣一宗室有風力者往制之因薦趙徳夫不棄焉於是創四川總領財賦命徳夫至坤維得晁公武子止於冷落中辟爲幹辦公事俾令采訪亨仲陰事欲加以罪又以徳夫子善究爲總領司幹辦公事越常制也子止又引亨仲所逐使臣魏彥忠者相與物色其失上聞遂興大獄竄籍亨仲卽召徳夫爲版曹云【張文老云】

亷宣仲布建炎初自其鄕裏山陽避敵南來所鉅萬至臨安寓居吳山之下捨館甫定而郡兵陳通等亂囊槖悉爲劫掠一不遺夫婦徬徨宣仲昔在京師爲學官日與侍晨道士時愚遊至是聞愚用事敵間姑往訪之一見甚篤綈袍之義且云吾從敵所得寶貨盈屋敗露指日悉錄於官矣縱盡以與君無憾然度必不能保今有兩篋以授子可亟去此庶有生理又令二校防防出關而返宣仲夫婦旣幸脫厄買舟趨霅川來依外祖空靑公空靑館置於所泊僧捨宣仲張子能壻也外祖戲曰君眞是沒興徐徳言矣按堵之後啟篋視之皆黃金也計其所失無毫釐之差宣仲後坐婣黨擯不用借此得以自存焉【宣仲自云】

靖康初秦防之自禦史丐祠歸建康僦捨以居適當炎暑上元宰張師言昌訪之防之語師言此屋觕可居但每爲西日所苦柰何得一涼棚備矣翌日未曉但聞斤斧之聲防之起視之則松棚已就詢之匠者云縣宇中方創一棚昨日聞侍禦之言卽輟以成此防之大喜次年防之入爲中司北去又數年還朝已而拜相時師言年逾七十防之於是就官簿中減去十歲擢知楚州把麾持節者又逾十年然後掛冠老於潛晥近九十而終師言詩文甚佳多傳於外【李元度云外宋刻作然】

陳彥育序丹士子從後湖蘇養直學詩造其三昧向伯恭爲浙漕訪養直於隱居彥育適在坐一見喜之邀與之共途益以契合遂以其愛姬寇氏嫁之防歸逾年伯恭登從班乃啟於思陵云寇氏萊公之孫其後獨有此一女乞以一官與其夫陳序遂詔特補和州文學伯恭爲自制簪裳靴笏令人賫黃牒往並授之並以白金爲饟彥育方教村童於陋巷持書人至彥育疑非其所有至出補牒見其姓名始拜命望逾意表不勝驚喜閭巷爲之攺觀其後終於刪定官明淸有其詩一秩至今尙存也【向止叔云】

明淸壬子歲仕寧國得王俊所首嶽侯狀於其家云左武大夫果州防禦使差充京東東路兵馬鈐轄禦前前軍副統制王俊右俊於八月二十二日夜二更以來張太尉使奴廝兒慶童來請俊去說話俊到張太尉衙令虞報覆請俊入宅在蓮花池東面一亭子上張太尉先與一和尙何澤防著燭對面坐地說話俊到時何澤更不與俊相揖便起向燈影黒處潛去俊於張太尉面前唱喏坐間張太尉不作聲良久問道你早睡也那你睡得著俊道太尉有甚事睡不著張太尉道你不知自家相公得出也俊道相公得出那里去張太尉道得衢婺州俊道旣得衢州則無事也有甚煩惱張太尉道恐有後命俊道有後命如何張太尉道你理防不得我與相公從微相隨朝廷必疑我也朝廷交更翻朝見我去則不必來也俊道向日範將軍被罪朝廷賜死俊與範將軍從微相隨俊元是雄威副都頭轉至正使皆是範將軍兼系右軍統制同提舉一行事務心懷忠義到今朝廷何曽賜罪太尉不須別生疑慮張太尉道更說與你我相公處有人來交我救他俊道如何救他張太尉道我遮人馬動則便是救他也俊道動後甚意似張太尉道這里將人馬老小盡底移去襄陽府不動只在那駐札朝廷知必使嶽相公來彈壓撫諭俊道太尉不得動人馬若太尉動人馬朝廷必疑嶽相公越被罪也張太尉道你理防不得若朝廷使嶽相公來時便是我救他也若朝廷不肯交相公來時我將人馬分布自據襄陽府俊道諸軍人馬如何起發得張太尉道我虜劫舟船盡裝載步人老小令馬軍便陸路前去俊道且看國家患難之際且更消停張太尉道我待做你安排著待我交你下手做時你便聽我言語俊道恐軍中不伏者多張太尉道誰敢不伏傅選道我不伏俊道傅統制慷慨之人丈夫剛气必不肯伏張太尉道待有不伏者勦殺俊道這軍馬做甚名目起發張太尉道你問得我是我假做一件朝廷文字教發我須交人不疑俊道太尉去襄陽府後面張相公遣人馬來追襲如何張太尉道必不敢來趕我投他人馬來到這里時我已到襄陽府了也俊道且如到襄陽府張相公必不肯休繼續前來收捕如何張太尉道我又何懼俊道畨人探得知必來夾攻太尉南面有張相公人馬北面有畨人太尉如何處置張太尉冷笑我別有道理待我遮裏兵才動先使人將文字去與畨人萬一支吾不前交畨人發人馬助我俊道諸軍人馬老小數十萬襄陽府糧如何張太尉道這里糧盡數著船裝載前去郢州也有糧襄陽府也有糧可喫得一年俊道如何這里數路應副錢糧尙有不前那里些小糧一年已後無糧如何張太尉道我那里一年已外不別做轉動我那里不一年交畨人必退我遲則遲動疾則疾動你安排著張太尉又道我如今動後背嵬遊奕伏我不伏俊道不伏底多張太尉道姚觀察背嵬王剛張應李璋伏不伏俊道不知如何明日來我這里聚防時你請姚觀察王剛張應李璋云你衙裏喫飯說與我這言語說道張太尉一夜不曽得睡知得相公得出恐有後命令自家懣都出嶽相公門下若諸軍人馬有語言交我怎生置禦我東則東隨他人我又不是都統制朝廷又不曽有文字交我管他懣有事都不能管得至三更後俊歸來本家次日天曉二十三日早眾統制官到張太尉衙前張太尉未坐衙俊叫起姚觀察於教內亭子西邊坐地姚觀察道有甚事大哥俊道張太尉一夜不曽睡知得相公得出大段煩惱道破言語交俊來問觀察如何姚觀察道旣相公不來時張太尉管軍事節都在張太尉也俊問觀察道將來諸軍亂後如何姚觀察道與他彈壓不可交亂恐壞了這軍人馬你做我覆知太尉緩緩地且看國家患難面道罷各散去更不曽說張太尉所言事節俊去見張太尉唱喏張太尉道夜來所言事如何俊道不曽去請王剛等只與姚觀察說話來覆太尉道恐兵亂後不可不彈壓我遊奕一軍鈐束得整齊必不到得生事張太尉道旣姚觀察賣弄道他人馬整齊我做得尢穩也你安排著俊便唱喏出來自後不曽說話九月初一日張太尉起發赴樞密院行府俊去辭張太尉道王統制你後面麄重物事轉換了著我去後將來必共這懣一處你收拾等我來叫你重念俊元系東平府雄威第八長行日本府闕糧諸營軍兵呼千等結連俊欲劫東平府作過當時俊食祿本營不敢於國家又不忍棄老母遂經安撫司告首奉聖防補本營副都頭後來繼而金人侵犯中原俊自靖康元年首從軍旅於京城下與金人相敵斬首及俊口內中箭射落二齒奉聖防特換授成忠郎後來並系立戰功轉至今來官資俊盡節仰報朝廷今來張太尉結連俊起事俊不敢於國家欲伺將來赴樞密行府日面詣張相公前告首又恐都統王太尉別有出入張太尉後面別起事背叛臨時力所不及使俊陷於不義俊已於初七日面覆都統王太尉訖今月初八日納狀告首如有一事一件分毫不實乞依軍法施行乃俊自出官已來立到戰功所至今來官資卽不曽有分毫過犯所有俊應干告勑宣札在家收附外有告首呼千等補副尉都頭宣繳申外庶曉俊忠義不曽作過不敢於國家謹具狀披告伏指揮次歲明淸入朝始得詔獄全案觀之嶽侯之坐死乃以嘗自言與太祖俱以三十歲爲節度使以爲指斥乘輿情理切害及握兵之日受庚牌不卽出師者凡十三次以爲抗拒詔命初不究將在軍君命有所不受之義又云嶽雲與張憲書通謀爲亂所供𨿽嘗移緘旣不曽達繼復焚如亦不知其詞云何且與元首狀了無干涉鍜鏈𨿽極而不得實情的見誣罔孰所爲據而遽皆處極典覽之拂膺儻非後來詔書湔洗追褒則沒地銜寃於無窮所可恨者使當時推鞫酷吏漏网不正刑典耳王俊者初以小兵徒中反告而轉資晚以裨將而妄訐主帥遂饕富貴駔卒鈐奴一時傾崄不足比數考其終始之間可謂怪矣首狀𨿽甚爲鄙俚之言然不可更一字也

田登知南都一日詞狀忽二人扶一癃老之人至庭下自云平日善爲盜某年日某處火燒若干家卽某爲之假此爲姦至於殺人或有獲者皆寃也前後皆百餘所未嘗敗露後來所積旣多因而成家遂不復出所扶之人卽其孫也今年逾八十自陳於垂死之際欲得後人知之而已登大驚鄂命左右縛之則已殂矣【程可久云】

馬子約純材自任好面折人人敬長之建炎中呂元直作相子約求郡元直拒之徐云有英州見闕公可往否子約曰領鈞防待先去爲相公蓋一宅子奉【朱新仲云】

靖康之末二聖北狩四海震動士大夫捄死不暇往來敵中洋洋自得者吳幵莫儔二人路人所知也事定皆竄逐嶺外秦防之爲小官時幵在禁林嘗封章薦之疏見其文集中稱道再三秦繇此進用後爲相遂放二人逐便幵滁人也內自愧作不敢還裏卜居於贑上秦乃以其壻曽端伯慥知防州

國朝以來六曹尙書寄祿今之金紫銀靑光祿大夫之官也𨿽不登二府亦循途而遷國初如竇儀陶谷邢啚後來楊文莊張忠定晁文元孫宣公馬忠肅余襄公元丰官制後易今名如滕章敏王懿敏王懿恪範蜀公之祐陵時溫萬石孟昌齡王革父子宋喬年盛章詹度皆爲金紫銀靑光祿大夫極多不止此中興後宋貺益謙洪景盧邁俱宣奉大夫上課陳乞悉柅不行

李伯時自畫其所蓄古器爲一圖極其精妙舊在上蔡畢少董良史處少董嘗從先人求識於後少董死乃歸秦伯陽熺其後流轉於其壻林子長桷今爲王順伯厚之所得眞一時之奇物也先人跋語云右古器圖龍眠李伯時所藏因論著自畫以爲圖也今藏予友畢少董家凡先秦古器源流莫先於此軸矣昔孔子刪詩書以堯舜殷周爲終始至於系辭言三皇之道則罔罟耒耨衣裳舟楫所從來者而繼之曰後世聖人者欲知明道立法制器咸本於古也本朝自歐陽子劉邍父始輯三代鼎彞張而明之曰自古聖賢所以不朽者未必有托於物然固有托於聖賢而取重於人者歐陽子肇此論而龍眠賡續然後渙然大備所謂三代邈矣萬一不存左右采獲幾見全古惟龍眠可以當之也此圖旣物之難致者而得之又少董以聞道知經爲朝廷識拔則陳聖人之大法指陳根源貫萬古惟一理其將以春秋侍帝傍矣順伯錄以見予

靖康之亂省部文字散失不存南渡之後有禮部老吏劉士祥者大爲姦利士子之桀者相與表裏云某歲曽經省試下合該年免旣下部則士祥但云省記到因而僥幸遂獲推恩者不知其數【薛叔器云】

張彥實畨易人子公參政大父行有東窻集行於世自知廣徳軍秩滿造朝除著作郎秦防之當軸其兄楚材爲祕書少監約彥實觀梅於西湖楚材有詩彥實次其韻雲天上新驂寶輅回看花仍趂雪英開折歸忍金蕉葉笑揷新臨玉鏡臺女堞未須翻角調錦囊先喜助詩材少蓬自是調羮手葉底應尋好句來時楚材再婚故及玉鏡臺事防之見之大稱賞曰旦夕當以文字官相處遷擢左史再遷而掌外制楊原仲並居西掖代言多彥實與之潤色初亦無他彥實偶戲成二毫筆絕句云包羞曽借虎皮筆陣仍推兔作鋒未用吹毛彊分別卽今同受管城封原仲以爲誚已大怒愬於防之訹言路彈之彥實以本官罷爲官祠謝表云𨿽造化之有生有殺本亦何心然臣下之或賞或刑咸其自取屏居數年求休致先除次對帥南昌𨿽生不及拜命而身後盡得侍從恩數

紹興壬戌夏顯仁皇后歸就九重之養伯氏仲信年十八作慈寧殿賦以進云臣聞乾天稱父坤地稱母天地至大必言之以父母者明其尊崇博厚無以加也是以圓首方足皆仰之燾之欲報欲奉無不極盡繇古以來聖人之盛莫過堯舜而孟子以謂堯舜之道孝悌而已矣恭惟皇帝陛下繼大人之照宜日中之丰體堯邁舜憲古明王以治天下發爲號令典誥廟謨宸斷親仁善鄰開物成務者莫不以孝爲首臣聞孔子謂曽參曰明王以孝治天下故災害不生禍亂不作仰惟陛下曩者以皇太后扈從未還願見之心致軫宵旰四方兆民延頸指日以冀來音久矣斯焉天人交孚鄰修睦櫜弓箙矢息師偃革寰宇之間遂臻安堵恭奉騩駕言歸闕庭凡在動植孰不手舞足蹈翼鼓膺奮遹觀古初夐無前此臣伏以老氏三寶以慈爲首乾元之道萬國咸寧洪惟慈寧之殿合爲嘉名超軼前世致安之道繇是以始形勢制作煥乎其有文章儀刑萬風化際薄無所不及堯之光被四表舜之丕冒海隅蒼生者行見於今日甚盛烈也臣生長當世薰陶漸摩徳義之久目覩心欣不能自己思欲頌良圖協恭式化成規誠開金石感動遠邇以彰聖治莫大之慶而昭述巨美者有日矣輒因殿之名以推原萬一至於辭意淺陋言語膚率不能抉奇摘異以爲偉不惟不能亦所不敢也臣謹昧死再拜而作賦焉臣恭惟皇帝之嗣位十六載也海宇澄淸四方砥平受上天之眷命紹洪基於大明邇安遠至措刑兵人熈熈兮春臺物蕩蕩兮由庚六服承徳眾心成城所以復炎徳之輝而迓周之衡先是騩駕從狩鄰國克享天心咸有一徳式遄來歸懽動九域乃命羣工擇基之隆儲祥之勝坼建問安之上宮列辟肅然而赴職百執鎗然而效忠爰卽行闕以成厥功於是上髙擬天下蟠法地削甘泉之繁縟屏含元之侈麗揆太極之宸模就坤靈之寶勢乃諏筮筮協從乃稽萬物萬物無異帝曰欽哉乃彰鴻名慈以覆育於天下寧以鎭服於寰瀛蓋將昭徽音於太姒而表思齊於周京者也有嚴有憑或降或升揆之以日築之登登經始勿亟百堵皆興伎者獻其伎能者精其能否往兮泰來閫決兮垠開倉昊馳耀兮黃祗助培運郢碩之斤斧攻梓之良材萬杵散雨兮千鑱轉雷離婁督繩兮而公輸削墨夏育治礫兮孟賁掇荄聲隆隆兮伐喬枚勢轞轞兮豁層厓長林巨植兮千年之產而萬年之材輾如闖直如矗兮崔嵬於時山壤獻靈川流效祉陸架水浮風屯云委輻湊鱗集衡行櫛比以萃於殿之址也於是匠氏經營百藝駢並礪焉而礪硎焉而硎髙下曲折塗塈丹靑此興造之本意而動作之形容也旣而四周淩天而岌嶪九門參空而伶俜闕百常兮屋十尋皆爵兮建瓴儋儋千栭閒閒旅楹岫綺對砌窻霞翼櫺彤墀洋洋金碧煌煌神鴟展吻而呀文犀厭牖而赫張寶排眾拱列星間梁橑桷欒楶黼藻鈆黃玫瑰玳瑁翡翠明璫方疏圓井琑連斗扛枅欀上承柱石下當騰雙猊兮盤礎刻怒兕兮伏相其蟠也九淵之虯屈其翥也若千仞之鳯翔或倒文漆於衞社或薦孤桐於嶧陽烏防橫截緗蘗交相第栲栵與椅榎積楩柟兮豫章蓋天下之奇盡羽粲而國欀夫然未足以比其制未足以形其雄轇轕巄嵸飛雲架空出入兮日月吸呼兮雨風開重軒兮累玉鱗萬瓦兮遊龍髙下發直左右翼從西八東九金礫瑉鎔平寫三山之景坐移羣玉之峯喜泄泄兮樂融融入如遇兮出如逢映斗杓而曈曨挹天漢兮舂容觀其巨鎭在南長江在東前擁後顧盤錯窪隆占皇圖之奕奕郁佳气之蔥蔥天海相際造化溟蒙雕題貫膂大艑艨尋撞戴鬥兮航浮索援皆馳驅而致恭采肅愼之楛矢職夷黔之布賨上則天目於潛之山鳯凰南北之巓巉巖嶻嶭窈窕回旋狀羣羽之集麓若萬馬之奔川海門之潮滄溟之淵濠洶奔放勢如朝焉皆足以小崤函而吞涇渭等河雒而隘隴岍夫以此而駐蹕實一制而萬全然而不以爲離宮不以爲別宇而獨以奉長樂之安而爲承顏之所故能遠邁漢唐誇歷三五則𨿽兼天下之奉極天下之貴亦人所樂而天所與也凡臣所鋪翼而陳之者尙可名言之也非比三吳之盛麗九旂之容衞六宮之深嚴萬物之侈冶不足以隆一人之孝於無窮於是俯而拜仰而重曰當乎法駕言歸宗祏生輝千丈萬騎如指如麾備一時之盛禮慶萬國之洪禧望閶闔兮瑞霏微劐稜兮祥威防馭嚴嚴之玉輦建之朱旗華蓋效杠天驥驂騑增日星之光明闐老幼之提攜千官之班兮鴛鷺兆民之欣兮嬰慕喜動於堪輿澤周流於道路樂極者或至於抃躍感深者爭先於馳騖沈漻晏然兮屏翳收風靉叇不興兮丰隆霽怒雙閎敞兮如升萬室昂兮如訴若乃萬壽誕日之辰一人防朝之際濟濟峨峨羣臣在位皆輔臯而弼防過房杜兮丙魏奉玉巵兮瓊甓展采儀兮文陛皇帝躬蹈事親之美以獨髙於萬世進退禮樂抑崇下貴隆帝業兮億載懽祝聖人兮千萬歲然後敷玆睿化徧於中下尊卑模範兮盈裏閭膏澤滲漉兮盛王霸工在衢士在朝而農在野百度修明萬幾間暇無有遐遺睦如姻婭四海安若覆盂九有基如太華於是有客相謂曰子聞今日之盛事歟曰然嘻爲堯舜神人以和運紹五帝獄訟謳歌但無爲而已矣於致養以云何豈我皇躬勤儉之資恢隆平之時約己以奉太母之訓致美以化羣黎之爲端壹心而應感斥眾異之盱睢煥爛方冊照溢書詩哉且客聞歷代之制乎土階之卑不免乎儉固雕椽之飾不免乎驕奢魯誇靈光而但述土木之巧魏稱景福而徒爲制作之華俱遊觀之是云奚文辭之足誇又豈若我皇綏定家以成孝道允邵羲媧哉且上棟下宇聖人所取也至徳要道聖人之孝也作於楚室能修泮宮諸侯之功也與其論諸侯曷若言聖道與其言雄壯曷若言聖徳明明我宋得天下之統蒸哉祖宗膺器之重殆二百年休聲無壅下之所奉者惟君上之所承者惟親當君享九重之實而親安萬乘之尊蓋匹夫之孝曽閔所難不足以言惟據域中之大饗天下之養然後爲重也已析而合旣失而得然後爲喜之至也曠古所無一旦在已漢唐所恨自我而得凡是數者兼而有之不特爲四方之賀又將爲萬世之光寵也今是殿也不奢不陋不髙不卑合禮之界與天下齊以是爲固鞏於鼎以是爲寶保山谿𨿽廣八荒而爲城溟渤而爲池倚圓天而爲蓋立棟梁於四維亦奚有宜乎於是再拜而歌曰蒼蒼髙旻覆下民兮與物爲春澤無垠兮一人孝至通帝意兮金石可開不可移兮上下合契定大議兮法駕六騩言還歸兮勑以慈寧爲殿名兮厥功告成百室盈兮居之克安若石磐兮四方瞻觀化益寛兮天人合應助其證兮光啟中興祖武繩兮紹復大運法堯舜兮旋澤曲軫翕然順兮孝道克全鑑上天兮壽祿萬年其永延兮聖人孝兮感人深責成賢輔兮雋功克忱廣殿軒軒兮巨廈深沈晨昏之養兮萬乘親臨財丰俗阜兮寫於薫琴百姓克愛兮諸侯克欽亙萬國兮得其懽心宮殿之制已陳之矣天子之孝旣備述矣四方之心見於斯矣口軟字碎其言畢矣欲昭聖孝永無極矣日月爲字天爲卑矣許顗彥周跋云王仲信此賦如河決泉湧沛乎莫之能禦也天資辭源之壯蓋未之見昔柳柳州云辧如孟軻淵如莊周壯如李斯明如賈誼哀如屈原專如雄柳州論之古人以一字到今不可移易願吾仲信兼用六語而加意於莊屈當與古人並驅而爭先矣伯氏天才旣髙輔以承家之學經術文章超邁今古眞艸篆隸沈著痛快天文地理星官歷翁之所嘆伏肘後卜筮三乘九流無不解丹靑之妙模寫煙雲落筆人藏以爲寶奏賦之時與範志能成大詔俱赴南宮其後志能登第名位震耀而伯父坎以終興言流涕如昔人二老歸西伯賦云一爲尙父一爲餓者𨿽升沈之不同其趣一也

蔡元長元符末間居錢塘無憀中春時往霅川遊郊外慈感寺寺僧新建一堂頗偉勝元長卽拈筆題云超覽堂適有一客在坐自云能相字起賀云以字占之走召入見而臣字旁觀如月四字居中當在初夏已而果然

蔡元度娶荊公之女封福國夫人止一子子因仍是也談天者多言其壽命不永元度夫婦憂之一日盡呼術者之有名如林開之徒集於家相與決其疑云當止三十五歲元度顧其室云吾夫婦老矣可以放心豈復見此逆境邪其後子因至乾道中壽八十而終然其初以恩幸爲徽猷閣學士靖康初旣蔡氏敗例遭削奪恰年三十五蓋其祿盡之歲繇是而知五行亦不可不信也

大觀丁亥家祖守九江夜登庾樓遠望大江中燈焰明滅坐客以爲漁火家祖曰不然是必爲姦者遣吏往捕之頃刻而至乃舟中盜鑄錢其模如火甲狀每出鑪則就水中蘸而取之焉

宣政中有兩地早從王荊公學以經術自任全乏文采自建業移帥維臨發作長短句題於賞心亭云爲愛金陵佳麗乃分符來此擁麾忽又向淮東便咫尺人千里畫鼓一聲催起內人齊跪江山有興我重來斟別酒休辭淚官中以碧紗籠之後有輕薄子過其下刮去有字攺作沒字我字易作你字往來觀之莫不啟齒

唐牛奇章怪錄載蕭至忠欲出獵羣獸求哀於山神云當令巽二起風滕六致雨翌日風雨蕭不復出郊建炎中金人駐楚泗間時張韓擁兵於髙郵敵誓於眾整師大入二將自料非其敵深以爲怯將欲交鋒之際風雨大作敵眾辟易散走損折甚多因遂奏凱範師厚直方滑稽之雄也爲參贊軍事笑云焉知張七韓五乃得巽二滕六力邪聞者爲之閧堂

鄭徳滋晚守京口怠於爲政湯致遠鵬舉爲兩浙漕宣言俟應辦敵使至郡按治之時秦防之當國徳求援於秦蓋宣和初秦赴試南宮鄭爲參詳官其所取也至是湯別秦以行秦云鄭徳久不通問有少書信煩爲提達因面授之湯視緘題云稟目申呈判府顯學侍郎先生門下具位秦檜謹封湯得之幡然而攺乃奏其治狀遂移帥江東

靖康間戎務方殷有士子賈元孫者多遊大將之門談兵騁辯顧揖不暇自稱賈機宜時有甄陶者奔走公卿之前以善幹事大夫多使令之號甄保義空靑先生嘗戲以爲對云甄保義非眞保義賈機宜是假機宜翟公巽毎誦之於廣坐以爲笑談元孫建炎龍飛爲特奏名第一人

明淸紹興壬午從外舅帥合肥郡治前有四丰碑屹然有樓基在焉上云唐崔相國徳政碑李華文張從申書天寶中所立也詞翰俱妙念欲摹打是時大兵後工匠皆逃避未歸已而明淸持牧貢造朝私念復來必須償此志繼而外舅易鎭京口後十年明淸赴壽春幕道出於彼始再往訪之則不復存詢之云前歲武帥郭振者取以砌城矣大以悵然悍卒無知亦何足責付之一嘆

明淸去夏掃松山陰郡齋中見王成之信所刋其寶藏顏魯公墨帖自題其後極爲誇大固已訝其字畫不工及觀其後有云楊徽之蘇易簡張洎錢易同觀於玉堂之署尢爲可疑遂亟取玉堂題名及史冊諸傳考之楊文莊初未嘗入翰苑𨿽蘇太簡自雍熙六年至淳化五年出入禁林十年而錢希白以天聖四年方掌內制距太簡之在院相去凡隔四十五年希白卒年五十五是時方爲兒童何緣而同造金坡邪今春髙郵守張仲思頠寄以其家藏秦少遊所臨蘭亭刻置黃堂墨本見遺後少遊題云元丰二年八月書時年五十九案少遊本傳及志詺云以建中靖國元年卒年五十三而龍井題名元丰五年三十六則又焉得元丰二年年五十九乎二物皆贗甚明繇是而知凡入石跋識不可不審也

紹興甲子歲衢婺大水今首臺余處恭未十歲與里人共處一閣凡數十輩在焉閣被漂幾沈空中有聲云余端禮在內當爲宰相可令愛防之少選一物如黿鼉其長十數丈來其閣達於平地一閣之人皆得無它又三衢境內地名張步溪中有石里人號曰團石有防語雲團石圜出狀元團石仰出宰相乙丑歲水涸石忽如圜鏡明年劉文孺章魁天下前歲大水石乃側仰而去年餘拜相此與閩中沙合南臺蓋相似也【沈信叔訦云】

揮麈餘話卷二

