

命館臣錄存楊維楨正統辧諭

元楊維楨著宋遼金正統辧大防以元承宋統而排斥遼金其文不見本集惟陶宗儀輟耕錄載之今館臣編輯四庫全書謂其持論紕繆並輟耕錄內所載者亦與刪除且言隋先代周繼乃平陳未聞唐宋諸儒謂隋承陳不承周也此語似是而非蓋嘗論之春秋大一統之義尊王黜霸所以立萬世之綱常使名正言順出於天命人心之正紫陽綱目義在正統是以始皇之廿六年秦始繼周漢始於髙帝之五年而不始於秦降之嵗三國不以魏吳之彊奪漢統之正春秋之義然也楊維楨撰三史正統辧凡二千六百餘言義本春秋法宗綱目其欲以元繼南宋爲正統而不及遼金持論頗正不得謂之紕繆夫維楨身爲元臣入明𨿽不仕而應明太祖之召且上鐃歌鼓吹曲頌美新朝非刺故國幾於劇秦美新其進退無據較之錢謙益托言不忘故君者鄙倍尢甚向屢於詩文中斥之而維楨正統之辧則不可以人廢言也夫正統者繼前統受新命也東晉以後宋齊梁陳𨿽江左偏安而所承者晉之正統其時若拓跋魏氏地大勢彊北齊北周繼之亦較南朝爲盛而中華正統不得不屬之宋齊梁陳者其所承之統正也至隋則平陳以後混一區宇始得爲大一統卽唐之末季藩鎭擾亂自朱溫以訖郭威等或起自冦竊或身爲叛臣五十餘年之間更易數姓甚且稱臣稱侄於契丹然中國統緒相承宋以前亦不得不以正統屬之梁唐晉漢周也至於宋南渡後偏處臨安其時遼金元相繼起於北邊奄有河北宋𨿽稱侄於金而其所承者究仍北宋之正統遼金不得攘而有之也至元世祖平宋始有宋統當絕我統當續之語則統緒之正元世祖已知之稔矣我

皇祖禦批通鑑及朕向所批通鑑輯覽俱以此論定蓋春秋大義綱目大法實萬世不易之凖我朝爲明復讐討賊定鼎中原合一海宇爲自古得天下最正然朕猶於通鑑輯覽內存福王建國之號一年使其能保守南都未嘗不可如南宋之承統綿延不絕而柰其當陽九之運

天弗與人弗歸自覆其宗社也此實大公至正天下萬世可以共見共守之論然館臣之刪楊維楨正統辧者其意蓋以金爲滿洲欲令承遼之統故曲爲之說耳不知遼金皆自起北方本無所承繼非若宋元之相承逓及爲中華之主也若以此立論轉覺狹小天下萬世必有起而議之者是不可以不辧朕以爲不但輟耕錄中所載楊維楨之正統辧不必刪除卽楊維楨文集內亦當補錄是編並將此諭各載卷首以昭天命人心之正以存春秋綱目之義特諭

乾隆辛丑孟春

欽定四庫全書

子部十二

輟耕錄

小說家一【雜事之屬】提要

【臣】等謹案輟耕錄三十卷元陶宗儀撰宗儀有國風尊經已著錄此書乃記聞見瑣事前有至正丙午孫作序書中稱明兵曰集慶軍或曰江南遊軍蓋丙午爲至正二十七年猶未入明時所作也郎瑛七修稿謂宗儀多錄舊書如廣客談通本錄之率皆攘爲己作今其書未見本無由證瑛說之確否但就此書而論則於有元一代法令制度及至正東南兵亂之事紀錄頗詳所考訂書畫文藝亦多足備防證惟多以俚俗戲謔之語閭裏鄙之事頗乖著作之體葉盛水東日記深病其所載猥防良非苛論然其首尾賅貫要爲能畱心於掌故故朱彛尊靜志居詩話謂宗儀練習舊章元代朝野舊事實借此書以存而許其有禆史學則𨿽瑜不掩瑕固亦論古者所不廢矣惟第三卷

中載楊維楨正統辧二千六百餘言大防欲以元承南宋之統而排斥遼金攷隋先代周繼乃平陳未聞唐宋諸儒謂隋承陳不承周也持論殊爲紕繆後維楨編東維子集不載此文蓋已自悟其謬而削之宗儀乃掇拾縷載尢爲寡識今刪除此條用昭公義焉乾隆四十六年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

輟耕錄序

余友天臺陶君九成避兵三吳間有田一廛家於松南作勞之暇每以筆墨自隨時時輟耕休於樹陰抱膝而嘆鼔腹而歌遇事肯綮摘葉書之貯一破盎去則埋於樹根人莫測焉如是者十載遂累盎至十數一日盡發其藏俾門人小子萃而錄之得凡幹條合三十卷題曰南村輟耕錄上兼六經百氏之防下極稗官小史之談昔之所未考今之所未聞其采摭之博侈於白帖研覈之精擬於洪筆論議抑有傷今慨古之思鋪張盛美爲忠臣孝子之勸文章制度不辧而明疑似根據可覽而悉蓋唐宋以來專門史學之所未讓𨿽周室之藏郯子之對有不待環轍而後知又豈抵掌談笑以求賢於優孟者哉九成名宗儀少工舉子業晚乃棄去闔戶著書此其一云至正丙午夏六月江陰孫作大雅序

欽定四庫全書

輟耕錄卷一

元陶宗儀撰大元宗室世系

﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥﹤子部﹐小說家類﹐雜事之屬﹐輟耕錄﹐卷一﹥

列聖授受正統

始祖【諱勃端察爾】

烈祖神元皇帝【諱伊蘇克依姓卻特氏】

太祖應天啟運聖武皇帝【諱特穆津國語曰靑吉斯】

宋開禧二年丙寅十二月卽位於鄂諾河自號爲汗至宋寶慶三年丁亥七月己丑崩於薩裏川在位二十二年壽六十六葬起輦谷

太宗英文皇帝【諱諤格徳依】

宋紹定二年己丑八月己未卽位於固爾班蘇巴克至宋淳祐元年辛丑十一月崩於呼蘭山在位一十三年壽五十六起輦谷六皇后塔納奇納臨朝稱制皇后鼐瑪錦氏

睿宗仁聖景襄皇帝【諱托壘】

憲宗追諡

定宗簡平皇帝【諱庫裕克】

宋淳祐二年壬寅至乙巳皇后當國丙午七月歸政卽位於達蘭達巴至戊申三月崩於和碩瑪勒昻吉爾在位三年壽四十三起輦谷皇太后塔納奇納復治國事

憲宗桓肅皇帝【諱孟克】

宋淳祐十一年辛亥六月卽位於奎騰敖拉至宋開慶元年己未七月二十七日癸亥崩於釣魚山在位九年壽五十

世祖聖徳神功文武皇帝【諱呼必賚國語曰色辰】

宋景定元年庚申四月一日戊辰卽位於開平建元中統至至元三十一年甲午正月十九日庚午崩於紫檀殿在位三十五年壽八十起輦谷中統四至元三十一

裕宗文恵明孝皇帝【諱珍戩】

成宗追諡

順宗昭聖衍孝皇帝【諱達爾瑪巴拉】

武宗追謚

成宗欽明廣孝皇帝【諱特穆爾國語曰諤勒哲圖】

至元三十一年甲午四月十四日甲午卽位於上都攺至元三十二爲元貞至大徳十一年丁未正月八日癸酉崩於玉徳殿在位十三年壽四十二起輦谷元貞二大徳十一

武宗仁惠宣孝皇帝【諱哈尙國語曰庫魯克】

大徳十一年丁未五月十一日甲戌卽位於上都十二月詔攺大徳十二爲至大至四年辛亥正月八日庚辰崩於玉徳殿在位四年壽三十一葬起輦谷至大四

仁宗聖文欽孝皇帝【諱阿裕爾巴哩巴特喇國語曰布延圖】

至大四年辛亥三月十八日庚寅卽位於大明殿九月壬子詔攺至大五爲皇慶至延祐七年庚申正月二十一日辛丑崩於光天宮在位九年壽三十六起輦谷皇慶二延祐七

英宗睿聖文孝皇帝【諱碩迪巴拉國語曰格根】

延祐七年庚申三月十一日庚寅卽位十二月乙巳詔攺延祐八爲至治至三年癸亥八月四日癸亥遇弒崩於上都途中南坡行幄在位四年壽二十一從諸帝陵至治三

顯宗光聖仁孝皇帝【諱噶瑪拉】

泰定追諡今出廟

泰定皇帝【諱伊蘇特穆爾元封晉王】

至治三年癸亥九月四日癸巳卽位於上都龍居河十二月丁亥詔攺至治四爲泰定至五年戊辰二月庚申攺致和七月十日庚午崩文宗追廢在位五年壽二十六泰定四泰定五攺致和文宗卽攺天歷

明宗翼獻景孝皇帝【諱和實拉國語曰胡土克圖】

天歷二年己巳正月二十八日丙戌卽位於和寧北八月二日大駕次翁郭察圖六日暴崩不攺元在位八月壽三十起輦谷

文宗聖明元孝皇帝【諱圖卜特穆爾國語曰濟雅圖】

致和元年戊辰九月十三日壬申卽位於大明殿攺元天歷詔讓大兄明宗明年己巳五月帝發京師北迎八月二日丙戌遇於呼察圖庚寅明宗暴崩己亥復卽位於上都至三年庚午五月戊午攺至順至三年壬申八月十二日己酉崩在位五年壽二十九起輦谷後至元六年庚辰六月丙申以帝謀不軌使明宗飲恨而崩詔撤其廟主天歷二至順三

寧宗衝聖嗣孝皇帝【諱伊埒哲伯】

至順三年壬申十月四日庚子卽位於大明殿至十一月十六日壬午崩不攺元年七嵗葬起輦谷

今上皇帝【禦名托歡特穆爾】

至順四年癸酉六月八日己巳卽位於上都十月戊辰攺元元統至三年乙亥十一月辛丑攺至元至七年正月一日攺至正元統二至元六至正今二十六年氏族

古七十二種

阿爾拉紮拉爾岱庫克新莽固岱翁吉喇特鴻和岱云吉喇實烏爾固果爾羅斯必

嚕岱齊哩克岱圖卜岱巴哩勒呼奇哩婁伊埒齊勤紮拉濟蘭圖嚕卜岱塔塔爾

哈塔錦薩裏岱濟雅岱婁珠克岱雅克布哈岱塔拉爾約蘇沙卜珠岱黙勒吉岱阿爾徳哷濟達鄂勒對拜達勒岱瑪勒岱伊克穆爾哈喇納延濟達阿爾徳哷濟達伊奇爾岱和塔濟達摩哩齊諤爾古岱鄂摩克岱阿喇勒岱巴約特丹濟岱衛喇特黙爾吉濟特碩岱臺鴻和岱伯蘇岱雅克布色岱穆爾溫塔岱莽固岱塔塔爾岱納延濟達阿爾徳哷濟達忽神塔尼勒烏嚕克岱沙卜珠岱黙勒吉阿古拉裏達紮瑪勒岱烏嚕勒岱布徳吉鼐滿岱塔塔爾岱伊克埒哈喇昻吉岱卓囉岱固岱鄂摩克岱圖魯卜岱巴琳徹爾濟達巴爾固岱哈達岱衛喇特

色目三十一種

哈喇婁欽察唐古阿克蘇圖巴喀喇科爾羅拉察岱奇徹勒岱輝和爾回回鼐滿岱阿勒呼木和羅岱和爾拉薩拉噶土伯特永和爾岱密持斯巴勒哩科爾

羅丹珪齊實喇婁圖爾哈哈喇濟達岱卓爾齊岱圖魯卜岱和爾拉噶瑪拉齊徳徳哩克實宻爾

漢人八種

契丹髙麗女直準臺珠爾噶岱哲衮卓沁臺渤海【女直同】

金人姓氏

完顏漢姓曰王烏庫哩曰商赫捨哩曰髙圖克坦曰杜紐祜祿曰郎烏雅曰朱富察曰李延紮曰張溫特赫曰溫舒穆嚕曰蕭鄂屯曰曹富珠哩曰魯伊喇曰劉沃哷曰石納喇曰康爾佳曰仝費摩曰麻尼瑪哈曰魚威準曰趙阿克展曰雷阿里罕曰何溫都曰空烏嚕曰惠穆延曰孟都哷曰彊薩塔曰駱阿布哈曰田烏淩阿曰蔡布薩曰林珠格曰董果爾嘉曰汪

平江南

至元十一年甲戌宋之咸淳十年也秋七月世祖命中書右丞相巴延總制大軍取宋諭之若曰朕聞曹彬不嗜殺人一舉而定江南汝其體朕心法彬事毋使吾赤子橫罹鋒刃巴延叩首奉命惟謹旣而混一職方豈非不嗜殺人之驗與獨松闗

明年乙亥春諸郡望風降敗丞相巴延遣員外郎石天麟詣闕奏聞世皇喜顧謂侍臣曰朕兵已到江南宋之君臣必知畏恐玆若遣使議和邀索嵗幣想無不從者遂勅巴延按兵乃命禮部尙書亷希賢侍郎嚴忠範計議官宋徳秀祕書丞柴紫芝等賫奉國書使宋次建康希賢等借兵衛送巴延曰方今兩軍相阨互有設險宜令行人先往道意便擁兵前進吾恐別生罅隙則和議之事必難成矣希賢等堅請乃簡閱鋭卒五百畀之至獨松闗戍闗者宋浙西安撫司參議官張濡也以爲北兵叩闗率眾掩擊殺忠範執希賢希賢亦病創死世皇聞之大怒趣進攻嗟夫宋之亡也非有桀紂之惡特以始之以拘畱使者肇天兵之興終之以誤殺使者激世皇之怒耳借使獨松之使不死宋之存亡未可知其亦有數也與

浙江潮

明年正月甲申丞相巴延駐軍臯亭山宋奉表及國璽以降遣千戶囊嘉特等入城慰諭令居民門首各貼好投拜三字及聞益王廣王如婺州卽命分兵屯守諸門範文虎安營浙江沙滸太皇太后望祝曰海若有靈當使波濤大作一洗而空之潮汐三日不至軍馬宴然文虎呂文煥壻安慶守臣降於我者

宋興亡

宋之興始於後周恭帝顯徳七年恭帝方八歲及其亡也終於少帝徳祐元年少帝時四歲名顯而顯徳二字竟與得國時合周以主幼而失國宋亦以主幼而失國周有太后在上宋亦有太后在上始終興亡之數昭然如此

萬歲山

萬歲山在大內西北太液池之陽金人名瓊花島中統三年修繕之其山皆以玲瓏石疊壘峯巒暎松檜隆郁秀若天成引金水河至其後轉機運汲水至山頂出石龍口注方池伏流至仁智殿後有石刻蟠龍昂首噴水仰出然後東西流入於太液池山上有廣寒殿七間仁智殿則在山半爲屋三間山前白玉石橋長二百尺直儀天殿後殿在太液池中圓坻上十一楹正對萬歲山山之東也爲靈囿奇獸珍禽在焉車駕歲巡上都先宴百官於此浙省參政齊達爾嘗云向任畱守司都事時聞故老言國家起朔漠日塞上有一山形埶雄偉金人望气者謂此山有王气非我之利金人謀欲厭勝之計無所出時國已多事乃求通好入貢旣而曰他無所冀願得某山以鎭壓我土耳眾皆鄙笑而許之金人乃大發卒鑿掘輦運至幽州城北積累成山因開挑海子栽植花木營構宮殿以爲遊幸之所未幾金亡世皇徙都之至元四年興築宮城山適在禁中遂賜今名云畱守司在宮城西南角樓之南專掌宮禁工役者

大軍渡河

世皇取江南大軍次黃河苦乏舟楫夜夢一老曰陛下欲渡河當隨我來引至一所指曰此卽是已帝遂以物標識之及覺歷歷可記明日循行河滸尋夢中所見處果是方驚顧間忽有人進曰此間水淺可渡時帝徵夢中語因謂曰汝能先涉否其人乃行大軍自後從之無一不濟帝欲重旌其功對曰富與貴悉非所願但得自在足矣遂封爲達爾罕與五品印撥三百戶以食之今其子孫尙有存者此事楊元誠太史瑀所云

檄

世皇下江南檄枚舉賈似道無君之罪宋國臣民其有不誠服者與其文曰宅中圖大天開一統之期自北而南雷動六師之眾先謂弔民而伐罪蓋將用夏而變夷欲制江浙以削平極汝海隅而混一堪嗟此宋信任非人處之師相之尊委以國柄之重世濟其惡眞凶悖之賈充謀及乃心效姦雄之曹操不學無識舞術弄權誇滸黃僅免其身比河淸莫大之績承君之寵如彼之專貪天之功確乎不拔惜官爵以總寶貨苛條法以苦賢才奪土田而無地可耕變關會而物價溢湧借鄙猥者伴食於廟堂任反側者失兵於邊徼恬視雷星之召異罔聞水火之降災滿朝皆其私人用將因其重賂用白札而破世守之法曲丹筆而容天討之刑民心已離而不知天命將革而未悟方且貪湖山之樂聚寶玉之珍弗顧母死奪制以貪榮乃乘君寵立幼而固位以已峻功碩徳而自比於周公欺人寡婦孤兒反不如於石勒深懷禍慝自肆姦邪合正兩觀之誅可紓百姓之怒我大元皇帝聰明智睿神武慈仁焚香祝天誓莫殺而混海宇振兵略地隨所向而宣皇威一戰乘勝而渡江諸將列降而獻土厥角稽首迎我前矛後實先聲易如破竹昭天順人信之助成風行艸偃之功合宇宙以淸寜蘇人民而鎭撫恩寛幼主以下罪止元惡之身自今檄到應守令以境土投拜除大支犒賞外仍其官職謹檄

朝儀

大元受天命肇造區夏列聖相承至於世皇至元初尙未遑興建宮闕凡遇稱賀則臣庶皆集帳前無有尊卑貴賤之辧執法官厭其喧雜揮杖擊逐之去而復來者數次翰林承防王文忠公磐時兼太常卿慮將貽笑外國奏請立朝儀遂如其言

科舉

皇慶癸丑冬十一月詔曰其以皇慶三年八月天下郡縣興其賢者能者充賦有司明年二月會試京師中選者朕將親防焉按遺山元公好問所撰廉訪使楊文憲公奐墓碑云太宗卽位之十年戊戌開舉選特詔宣徳課稅使劉公用之試諸道進士公試東平兩中賦論第一奏授河南路徵收課稅所長官兼廉訪使則國朝科舉之設已肇於此寥寥七十餘年而布延圖皇帝克不墜祖宗之令典尊號曰仁不亦宜乎初焉試論賦蓋反宋金余習後則一以經學爲本非復向時比矣

江南謡

汲郡王公玉堂嘉話云宋未下時江南謡云江南若破百鴈來過當時莫諭其意及宋亡蓋知指丞相巴延也

白道子

太宗時諸國來朝者多以冒禁應死耶律文正王楚材進奏曰願無污白道子從之蓋國俗尙白以白爲吉故也

官不致仕

大徳七年詔內外官年及七十並聽致仕時郭守敬字若思順徳邢臺人知太史院事以舊臣且熟朝廷所施爲獨不許其請至今翰林太史司天官不致仕者咸自公始

達爾罕

達爾罕譯言一國之長得自由之意非戚不與焉太祖龍飛日朝廷艸創官制簡古惟左右萬戶次及千戶而已丞相順徳忠獻王【哈喇哈遜】之曾祖奇徹勒以英材見遇擢任千戶錫號達爾罕至元壬申世祖錄臣後拜王宿衞官襲號達爾罕

皇族列拜

己丑秋八月太宗卽皇帝位耶律文正王時爲中書令定冊立儀禮皇族尊長皆令就班列拜尊長之有拜禮蓋自此始

內八府宰相

內八府宰相八員視二品秩而不降授宣命特中書照會之任而已寄位於翰林之繅琳繅琳宮門外院官會集處也所職視艸制詔赦之文則非其掌也至於院之公事亦不得與焉例以國戚與貴之子弟充之

伊勒都齊

國朝有四集賽臺官集賽者分宿衞供奉之士爲四畨畨三晝夜凡上之起居飲食諸服禦之政令集賽之長皆總焉中有伊勒都齊乃侍禦之至親近者𨿽官隨朝諸司亦三日一次輪流入直骨朶於肩佩環刀於要或二人四人多至八人時若上禦控則在墀陛之下蓋所以虞姦回也𨿽宰輔之日覲淸光然有所奏請伊勒都齊在固不敢進今中書移咨各省或有須備錄奏文事者內必有伊勒都齊某等以此之故余又究骨朶字義嘗記宋景文筆記云關中人以腹大爲【上音孤下音都】俗音謂杖頭大者亦曰後譌爲骨朶朶平聲

大漢

國朝鎭殿將軍募選身軀長大異常者充凡有所請給名曰大漢衣糧年過五十方許出官

珪齊

珪齊者快行是也每歳一試之名曰放走以腳力便捷者膺上賞故監臨之官齊其名數而約之以繩使無後先參差之爭然後去繩放行在大都則自河西務起程若上都則自泥河兒起程越三時走一百八十里直抵禦前俯伏呼萬歲先至者賜銀一餅餘者賜段匹有差

實保齊

實保齊鷹房之執役者每嵗以所養海靑有獲頭鵞者賞黃金一錠頭鵞天鵞也以首得之又重過三十餘斤且以進禦膳故曰頭

輟耕錄卷一

欽定四庫全書

輟耕錄卷二

元陶宗儀撰聖聰

至元六年二月二十五日上禦玉徳殿命史臣榻前艸詔黜謫太師巴延詔文有云其各領所部詔書到日悉還本衞上曰自蚤至暮皆一日也可攺日字作時字時巴延以飛放爲名挾持皇太子在柳林意將犯分詔旣成遣中書平章濟爾噶岱賫至彼處開讀奉皇太子歸國而各枝軍馬卽時散去蓋一字之中利害系焉亶聰明作元後於此有以見之矣

隆師重道

文定王實喇巴爾今上之師也爲學士時嘗在上左右一日體少倦遂於便殿之側偃臥因而就寐上因以借坐方褥國語所謂都爾伯珍者親扶其首而枕之後嘗患癤額上上於金鉢中取佛手膏躬與貼之上之隆師重道可謂至矣盡矣王字敬臣號山齋輝和爾人受佛戒

累朝皇帝先受佛戒九次方正大寶而近侍陪位者必九人或七人譯語謂之囊達實此國俗然也今上之初入戒壇見瑪哈噶拉佛前有物爲供因問學士實喇巴爾曰此何物曰羊心上曰曾聞用人心肝者有諸曰嘗聞之而未嘗目睹請問喇嘛喇嘛者帝師也上遂命實喇巴爾防問之答曰有之凡人萌歹心害人者事覺則以其心肝作供耳以此言復奏上再命問曰此羊曾害人乎帝師無答

減禦膳

國朝日進禦膳例用五羊而上自卽位以來日減一羊以歲計之爲數多矣

聖儉

太府少監赫嚕奏取黃金三兩爲禦鞾刺花用上曰不可因請易以銀而鍍金者上曰亦不可金銀首飾也今民間所用何物對曰用銅上曰可右五事楊太史瑀所言太史居官時日侍上故知其詳

後徳

今上皇太子之正位東宮也設諭徳置端本堂以處太子講讀忽一日帝師來啟太子母后曰向者太子學佛法頓覺開悟今乃使習孔子之教恐壊太子眞性後曰我𨿽居於深宮不明道徳嘗聞自古及今治天下者須用孔子之道捨此他求卽爲異端佛法𨿽好乃餘事耳不可以治天下安可使太子不讀書帝師赧服而退

端本堂

皇太子方在端本堂讀書近侍之嘗以飛放從者輙臂鷹至廊廡間喧呼馳逐以惑亂之將勾引出遊爲樂太子授業畢徐令左右戒之曰此讀書之所先生長者在前汝輩安敢防狎如此急引去毋召責也眾皆驚懼而退右二事乃貢尙書師泰授經宣文閣下日所目見者至正丙申間避地雲間每談朝廷典故因及此

徵聘

中書左丞魏國文正公魯齋許先生衡中統元年應召赴都日道謁文靖公靜修劉先生因謂曰公一聘而起毋乃太速乎答曰不如此則道不行至元二十年徵劉先生至以爲贊善大夫未幾辭去又召爲集賢學士復以疾辭或問之乃曰不如此則道不尊治天下匠

中書令耶律文正王楚材字晉卿在金爲燕京行省員外郎國亡歸於我朝從太祖徵伐諸國夏人巴勒津者以治弓見知於上詫王曰本朝尙武而明公欲以文進不已左乎王曰且治弓尙須弓匠豈治天下不用治天下匠耶上聞之喜自是用王益密

以官爲氏

中書平章政事廉希憲字善甫封恆陽王諡文正本輝和爾氏王之父布魯堪爲回鶻王歸朝官至順徳諸路宣慰使封魏國公諡孝懿拜廉訪使之命時適王生顧曰是兒必大吾門吾聞古者以官受氏天將以廉氏吾宗乎吾其從之舉族承命

受孔子戒

世祖一日命廉文正王受戒於國師王對曰臣已受孔子戒上曰汝孔子亦有戒耶對曰爲臣當忠爲子當孝孔門之戒如是而已上喜

不食死

謝君直先生枋得號疊山信州弋陽人宋景定甲子江東漕闈校文發防問權姦誤國趙氏必亡忤賈似道貶興國軍三年遇赦得還天兵南下郡城潰棄家入閩至元二十三年禦史程文海承防畱夢炎等交薦累召不赴二十六年春正月福建行省參知政事魏天祐復被詔防集守令戍將迫蹙上道臨行以詩別常所往來者曰雪中松柏愈靑靑扶植綱常在此行天下豈無龔勝潔人間不獨伯夷淸義髙便覺生堪捨禮重方知死甚輕南八男兒終不屈皇天上帝眼分明夏四月至京師不食死年六十有四秋八月子定之奉柩歸葬門人誄而題之曰文節先生謝公墓嗟乎伯夷叔齊在周𨿽爲頑民而在商則爲義士孰謂數千載後有商義士之風者復見先生焉

染髭

中書丞相史忠武王天澤髭髯已白一朝忽盡黑世皇見之驚問曰史巴圖汝之髯何乃更黑邪對曰臣用藥染之故也上曰染之欲何如曰臣覽鏡見髭髯白竊傷年且暮盡忠於陛下之日短矣因染之使而報效之心不異疇昔耳上大喜人皆以王捷於奏對推此一事則餘可知矣漢人賜名巴圖者惟王與太師張獻武王範及眞定新軍張萬戶興祖耳殺虎張

眞定新軍張萬戶興祖中山無極人至元十九年丞相楚國文定公阿爾哈雅以中書右丞南取漢郢公實從有功授前職平生射虎數十一日遇虎一發而踣語人曰吾聞生虎之髭剔齒疾可已風因拔之虎怒爪鞾裂賴其气息垂盡不能傷足由是人目之曰殺虎張后賜名巴圖爾訛作防突又訛抜都都與突字𨿽異而聲相近蓋譯語無正音故也

禦史舉薦

姚文公先生燧爲中臺監察禦史時忽禦史大夫謂曰我天子以汝賢故擢居耳目之官今且歲餘至如興利除害之事未嘗有片言及之但惟以薦舉爲務何邪先生答曰某所薦者百有餘人皆經世之才其在中外並能上禆聖治則某之報效亦勤矣又何待屑屑於興利除害然後爲監察禦史之職任乎大夫曰眞宰相器也嘆賞久之

切諫

太宗素嗜酒晚年尢甚日與大臣酣飲耶律文正王數言之不聽一日持酒槽之金口以進曰此乃鐵耳爲酒所蝕尙致如此況人之五臟有不損耶上說賜以金帛仍勑左右日惟進酒三鐘而止夫以王之切諫不已而上終納之可謂君明臣良者矣

丁祭

內翰王文康公鶚字百一開州東明人國初自保定應聘北行時故人馬云漢以宣聖畫像爲贈旣達北庭值秋丁公奏行釋奠禮世祖說卽命舉其事公爲祝文行三獻禮禮畢進胙於上上旣飲福熟其胙命左右均霑所賜自是春秋二仲歲以爲常蓋上之所以尊師重道者實公有以啟之也

髙學士

國朝儒者自戊戌選試後所在不務存卹往往混爲編氓至於奉一札十行之書崇學校奬秀藝正戶籍免徭役皆翰林學士髙公智耀奏陳之力也公河西人今學校中往往有祠之者

大黃愈疾

丙戌冬十一月耶律文正王從太祖下靈武諸將爭掠子女玉帛王獨取書籍數部大黃兩駝而已旣而軍中病疫惟得大黃可愈所活幾萬人吁廉而不貪此固淸愼者能之若其先見之明則有非人之所可及者

置臺憲

禦史臺至元五年置秩從二品二十一年陞正二品大徳十一年陞從一品臺有大夫一人後增一人中丞二人後又增二人隨復故侍禦史二人治書侍禦史二人殿中侍禦史二人治朝著之事典事二人掌幙府文書之事後攺爲都事三人後又以都事之長蒙古若色目一人爲經歷檢法二人後廢管勾三人其一人兼照磨監察禦史十二人後增至十六人皆漢人又增蒙古色目人如漢人之數今三十二人至元十四年旣取宋置南行臺二十七年専蒞江南之地號江南諸道行禦史臺秩如內臺而監察禦史今二十四人西行臺初由雲南廉訪司陞行臺大徳元年移治陜西號陜西諸道行禦史臺蒞陜西甘肅四川雲南之地延祐間暫廢隨復其官秩如南臺而監察禦史今二十人各道提刑按察司至元六年置正三品有使副使僉事察判經歷知事二十八年攺肅政廉訪司使副使僉事各二人大司農奏罷各道勸農司以農事歸憲司增僉事二人經歷知事照磨各一人今天下凡二十二道始建臺時大夫則塔齊爾也內禦史署衘

內監察禦史署銜無禦史臺三字以爲天子耳目之官非禦史大夫以下所可制也行臺則不然

令史

國朝凡省臺院吏曰掾史獨江南行臺作令史者蓋緣至元十四年初立行臺日禦史大夫授三品秩故也後𨿽陞一品而樂因循者不爲申明攺正西臺立視南臺已陞品秩則曰掾史焉

臺字

三臺凡公文所書臺字並從士從口不敢作其字頭若然則僞文也按許氏說文臺從至從之從髙省則土乃之之正書耳當從土從口爲是

詔西番

累朝皇帝於踐祚之始必布告天下使咸知之惟詔西番者以粉書詔文於靑繒而繡以白絨网以眞珠至禦寶處則用瑚遣使賫至彼國張於帝師所居處五刑

國初立法以來有笞杖徒流死之制凡七下至五十七下用笞六十七下至一百七十用杖徒之法徒一年杖六十七一年半杖七十七二年杖八十七二年半杖九十七三年杖一百七此麗徒者杖數也鹽徒旣決而又鐐之使居役也數用七者建元以前皆用成數今匿稅者笞五十犯私鹽茶者杖七十私宰馬牛者杖一百舊法猶有存者大徳中刑部尙書王約數上言國朝用刑寛恕笞杖十減其三故笞一十減爲七今之杖一百者宜止九十七不當反加十也議者憚於變更其事遂寢流則南之遷者之北北之遷者之南死則有斬有淩遲而無絞

錢幣

世皇嘗以錢幣問太保劉文貞公秉忠公曰錢用於陽楮用於陰華夏陽明之區沙漠幽陰之域今陛下龍興朔漠君臨中夏宜用楮幣俾子孫世守之若用錢四海且將不靖遂絕不用錢迨武宗頗用之不久輙罷此𨿽術數防緯之學然驗之於今果如所言巴爾斯

河南江北行中書省參知政事姚忠肅公天福字君祥平陽人至元十一年拜監察禦史彈擊權臣無所顧畏世祖賜名巴爾斯國言虎也後條奏宰相阿哈瑪特罪二十有四召廷辯公枚數之彼輙引服數至於三气沮色喪上曰此三者罪巳不在宥因目公曰巴爾斯臣下有違太祖之制幹朕之紀者汝抨擊毋廷臣皆震悚時方倚相理財姑釋不問眾人莫不爲公危之公之太夫人有賢識朂之曰爲國者忘其家汝第盡力效忠果不測吾追蹤陵母死日猶生年也公泣謝白其長曰萬一得譴乞不以老母連坐語聞上嘆曰是母子有古義烈勅侍臣符寶郎董文忠宣付史館書之

善諫

至元二十四年僧格之爲尙書丞相也專權擅政虐焰薰天賄賂公行略無畏避中書平章武寧正獻王徹爾時爲利用監獨奮然數其姦贓於上前上怒以爲醜詆大臣命左右批其頰王辧不爲止且曰臣思之熟矣國家置臣子猶人家畜犬譬有賊至而犬吠主人初不見賊乃箠犬犬遂不吠豈良犬哉上悟收僧格籍其家明日王拜禦史中丞余按北史宋遊道畢義云奏劾遊道楊遵彥曰譬之畜狗本取其吠今以數吠殺之恐將來無復吠犬詔除名則王之以犬自況爲有所本矣

使交趾

翰林學士元文敏公明善字復初淸河人參議中書日會朝廷遣蒙古大臣一員使交趾公副之將還國之僞主賚以金蒙古受之公固辭僞主曰彼使臣已受矣公獨何爲公曰彼所以受者安小國之心我所以不受者全大國之體僞主嘆服

刻名印

今蒙古色目人之爲官者多不能執筆花押例以象牙或木刻而印之宰輔及近侍官至一品者得防則用玉圖書押字非特賜不敢用按周廣順二年平章李谷以病臂辭位詔令刻名印用據此則押字用印之始也

國璽

文宗開奎章閣作二璽一曰天歷之寶一曰奎章閣寶命臣虞集文今上作二小璽一曰明仁殿寶一曰洪禧命臣楊瑀文洪禧璞純白而紐墨色宣文閣

天歷初建奎章閣於西宮興聖殿之西廊爲屋三間髙明敞爽南間以藏物中間諸官入直所北間南向設禦座左右列珍玩命羣玉內司掌之閣官署銜初名奎章閣階正三品隸東宮屬官後文宗復位乃陞爲奎章閣學士院階正二品置大學士五員並知經筵事侍書學士二員承制學士二員供奉學士二員並兼經筵官幕職置參書二員典籖二員並兼經筵防贊官照磨一員內掾四名內二名兼檢討宣使四名知印二名譯史二名典書四名屬官則有羣玉內司階正三品置監羣玉內司一員司尉一員亞尉二員僉司二員典簿一員令史二名典吏二名司鑰二名司膳四名給使八名専掌祕玩古物藝文監階正三品置太監兼檢校書籍事二員少監同檢校書籍事二員監丞防檢校書籍事二員或有兼經筵官者典簿一員照磨一員令史四名典吏二名専掌書籍鑑書博士司階正五品置博士兼經筵參贊官二員書吏一名専一鑑辧書畫授經郎階正七品置授經郎兼經筵譯文官二員専一訓教集賽官大臣子孫藝林庫皆從六品置提典一員大使一員副使一員司吏二名庫子一名専一收貯書籍廣成局階從七品置大使一員副使一員直長二員司吏二名専一印行祖宗聖訓及國制等書特恩剙制象齒小牌五十上書奎章閣三字一面字一面蒙古字與輝和爾字分散各官懸佩出入宮門無禁學士院凡與諸司往復惟札送參書防行移而已命侍讀學士虞集撰記禦書刻石閣中今上皇帝攺奎章曰宣文其記曰大統旣正海內定一乃稽古右文崇徳樂道以天歷二年三月作奎章之閣備燕閒之居將以淵潛遐思緝熙典學乃置學士員俾頌乎祖宗之成訓毋忘乎創業之艱難而守成之不易也又俾陳夫內聖外王之道興亡得失之故而以自儆焉其爲閣也因便殿之西廡釋髙明而有容不加飾乎采斵不重勞於土木不過啟乎牖以順淸燠樹閣以棲圖書而已至於器玩之陳非古制作中法度者不得在列其爲處也跬步戶庭之間而淸嚴邃密非有朝會祠享時巡之事幾無一日而不禦於斯於是宰輔有所奏請宥密有所圖維爭臣有所繩糾侍從有所獻替以次入對從容密勿蓋終日焉而聲色狗馬不軌不物者無因而至前矣自古聖明睿知善於怡心養神培本浚源泛應萬變而不窮者未有易乎此者也蓋聞天有恆運日月之行不息矣地有恆勢水土之載不匱矣人君有恆居則天地民物有所系屬而不易矣居是閣也靜焉而天爲一動焉而天弗違庶乎有道之福以保我子孫民於無窮哉至順辛未孟春二日記占驗

傅初庵先生立以占筮起東南時杭州初內附世皇以故都之地生聚浩繁貲力殷盛得無有再興者命占其將來如何卦旣成對曰其地六七十年後會見城市生荊棘不如今多也今杭連厄於火自至正壬辰以來又數燬於兵昔時歌舞之地悉爲艸莽之墟軍旅塡門畜豕載道乃知立之占亦神矣立乃番昜祝卜泌甥泌精皇極數

權臣擅政

中書右丞相巴延所署官銜計二百四十六字曰元徳上輔廣忠宣義正節振武佐運功臣太師開府儀同三司秦王達爾罕中書右丞相上柱國錄軍國重事監修國史兼徽政院侍正昭功萬戶府都總使虎符威武阿克蘓衞親軍都指揮使司達嚕噶齊忠翊侍衞親軍都指揮使奎章閣大學士領學士院知經筵事太史院宣政院事葉赫千戶哈必齊千戶達嚕噶齊宣忠烏魯斯扈衞親軍都指揮使司達嚕噶齊提調回回漢人司天監羣牧監廣惠司內史府左都威衞使司事欽察親軍都指揮使司事宮相都總管府領太禧宗禋院兼都典制神禦殿事中政院事宣鎭侍衞親軍都指揮使司達嚕噶齊提調宗人蒙古侍衞親軍都指揮使司事提調哈喇齊額布根徹爾領隆祥使司事當其擅政之日前後左右無非陰邪小輩惟恐獻諂進佞之不至孰能告以忠君愛民之事有一王爵者譯奏云色辰二字人皆可以爲名自世祖皇帝廟號之後遂不敢用今太師巴延功髙徳重可以色辰名字與之時禦史大夫特穆爾布哈亦其心腹每陰嗾省臣奏允其請文定王實喇巴爾時爲學士從容言於上曰萬一曲從所請關系非輕遂命學士歐陽監丞掲徯斯會議以元徳上輔四字代之加於功臣之上又典瑞院都事某建言凡省官提調軍馬者必佩虎符今太師巴延難與他人同宜錫龍鳳牌以寵異之制可遂制龍鳳牌一面其三珠各函徑寸眞珠一枚而飾以紅埓阿勒寶石牌身脫鈒元徳上輔功臣號字仍用白玉嵌造牌成計直數萬錠旣被貶黜毀其牌就以珠寶給還物主蓋督勒有司和買元價尙未酬也又京畿都運尼雅斯拉上言太師巴延功蓋世所授宣命難與百官一體合用泥金書詞以尊榮之省臺院官議不可行宛轉稟白止金書上天眷命皇帝聖防八字余仍墨筆云

懷孟蛙

大徳間仁宗在潛邸日奉達爾結太后駐輦輝黙圖苦羣鼃亂喧終夕無寐翼旦太后命近侍傳防諭之曰吾母子方憒憒鼃忍惱人耶自後其毋再鳴故至今此地𨿽有鼃而不作聲後仁宗入京誅安西王阿南達等迎武宗卽位時大徳十一年也越四年而仁宗繼登大寶則知元後者天命攸歸豈行在之所𨿽未踐祚而山川神以陰來相之不然則虫魚微物耳又能聽令者乎但迄今不鳴尢可異矣

賊臣攝祭

至治癸亥十月六日甲子先一夕因晉邸入繼大統告祭太廟之頃陰風北來殿上燈燭皆滅良久方息蓋攝祭官特克實額森特穆爾齊勤特穆爾等皆弒君之元惡也時全思誠以國子生充齋郎目擊之此無他必祖宗威靈在上不使姦臣賊子得以有事於太廟而明示嚴譴之耳彼徒罪無所逃至於身誅族赤而後已吁可畏哉

叛黨告遷地

至元二十四年宗王納延叛後伏誅徙其餘黨於慶元之定海縣延祐間伊納托克托公來爲浙相其黨屢以水土不便爲訴乞遷善地公曰汝輩自尋一个不死人的田地當爲汝遷之眾遂不敢再言

土人作掾

至元間伯勒齊爾布哈公爲江浙丞相議以本省所轄土人不得爲掾史時左丞法珠公謂曰若然則中書掾當用外國人爲之矣相有赧色議遂不行

蕭先生

蕭貞敏公字維斗京兆人蚤歲吏於府一日呈牘尹前尹偶墜筆目公拾之公陽爲不解而止白所議公事如此者三公曰某所言者王事也拾筆責在皁非吏所任尹怒公卽辭退居十五年惟以讀書爲志從公遊者屨交戶外平章咸寧王額森聞其賢薦之於世祖徵不至授陜西儒學提舉繼而成宗武宗仁宗累徵授國子司業集賢直學士未赴攺集賢侍講又以太子右諭徳徵始至京師授集賢學士國子祭酒尋復得告還山年七十七以壽終諡貞敏端厚

文貞王額琳特穆爾嘗言婁師徳唾面自漧以爲美事我思之𨿽狗亦不可惡他且如有一狗自臥於地無故以足蹴之或擲以物狗固不便咬人亦吠數聲而去卻有甚好聽處

防字

防卽卷字眞誥中謂一卷爲一防或以爲弔字及篇字者皆非

輟耕錄卷二﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷三

元陶宗儀撰正統辧

至正二年壬午春三月十有四日上禦咸寧殿中書右丞相托克托等奏命史臣纂修宋遼金三史制曰可越二年甲申春三月進遼史本紀三十卷志三十一卷表八卷列四十六卷冬十一月進金史本紀一十九卷志三十九卷表四卷列七十三卷又明年乙酉冬十一月進宋史本紀四十七卷志一百六十二卷表三十二卷列世家二百五十五卷初會稽楊維楨嘗進正統辧可謂一洗天下紛紜之論公萬世而爲心者也惜三史已成其言終不見用後之秉史筆而續通鑑綱目者必以是爲本矣維楨字廉夫號鐵崖人咸稱之曰鐵史先生泰定丁卯李黼榜相甲及第以文章名當世表曰至正三年五月日伏覩皇帝詔防起大梁張京兆杜本等爵某官職専修宋遼金三史越明年史有成書而正統未有所歸臣維楨謹撰三史正統辧凡二千六百餘言謹表以上者右伏以一代離合之殊固系乎天數盛衰之變萬年正閏之統實出於人心是非之公蓋統正而例可興猶綱舉而目可備前代異史今日兼修是非之論旣明正閏之統可定柰三史𨿽云有作而一統猶未有歸恭惟世祖皇帝以湯武而立國皇帝陛下以堯舜而爲君建極建中致中和而育物惟精惟一大一統以書元嘗怪遼金史之未成必列趙宋編而全備蕓臺大啟艸澤髙升宜開三百載之編年以垂千萬代之大典豈料諸儒之謙筆徒爲三國之志書春秋之首例未聞綱目之大節不舉臣維楨素讀春秋之王正月公羊謂大一統之書再觀綱目之紹春秋文公有在正統之說故以始皇二十六年而繼周統髙祖成功五年而接秦亡晉始於平吳而不始於泰和唐始於滅盜而不始於武徳稽之於古証之於今況當世祖命巴延平江南之時式應宋祖命曹彬下江南之歲親詔防有過唐不及漢之言確定統宗有繼宋不繼遼之禪故臣維楨敢痛排浮議力建公言挈大宋之編年包遼金之紀載置之上所用成一代可鑑之書傳之將來永示萬世不刋之典冒乾天聽深懼冰兢下情無任瞻天望闕激切屏營之至辧曰正統之說何自而起乎起於夏后國湯武革世皆出於天命人心之公也統出於天命人心之公則三代而下歷數之相仍者可以妄歸於人乎故正統之義立於聖人之經以扶萬世之綱常聖人之經春秋是也春秋萬代之史宗也首書王正於魯史之元年者大一統也五伯之權非不彊於王也而春秋必黜之不使姦此統也吳楚之號非不竊於王也而春秋必外之不使僭此統也然則統之所在不得以割據之地彊梁之力僭僞之名而論之也尙矣先正論統於漢之後者不以劉蜀之祚促與其地之偏而奪其統之正者春秋之義也彼志三國降昭烈以儕吳魏使漢嗣之正下與漢賊並稱此春秋之罪人矣復有作元經自謂法春秋者而又帝北魏黜江左其失與志三國者等耳以致尊昭烈續江左兩魏之名不正而言不順者大正於宋朱氏之綱目焉或問朱氏述綱目主意曰在正統故綱目之挈統者在蜀晉而抑統者則秦昭襄唐武氏也至不得巳以始皇之廿六年而始繼周漢始於髙帝之五年而不始於降秦晉始於平吳而不始於泰和唐始於羣盜旣夷之後而不始於降武徳之元又所以法春秋之大一統也然則今日之修宋遼金三史者宜莫嚴於正統與大一統之辧矣自我世祖皇帝立國史院嘗命承防百一王公修遼金二史矣宋亡又命詞臣通修三史矣延祐天歷之間屢勤詔防而三史卒無成書者豈不以二史正統之議未決乎夫其議未決者又豈不以宋渡於南之後拘於遼金之抗於北乎吾嘗究契丹之有國矣自呼紐氏之部落始廣其初枯骨化形戴豬服豕荒唐怪誕中國之人所不道也八部之雄至於按巴堅披其黨而自尊迨耶律光而其埶浸盛契丹之號立於梁貞明之初大遼之號復攺於漢天福之日自按巴堅訖於天祚凡七主歷二百一十有五年夫遼固唐之邊夷也乘唐之衰艸竊而起石晉氏通之且割幽燕以與之遂得窺釁中夏而石晉氏不得不亡矣而議者以遼乘晉統吾不知其何統也再考金之有國矣始於完顏氏實又臣屬於契丹者也至阿固達苟逃性命於道宗之世遂敢萌人臣之將而簒有其國僭稱國號於宋重和之元相傳九主凡歷一百一十有七年而議者又以金之平遼尅宋帝有中原而謂接遼宋之統吾又不知其何統也議者又謂完顏氏世爲君長保其肅愼至太祖時南北爲敵國素非君臣遼祖神冊之際宋祖未生遼祖比宋前興五十餘年而宋嘗遣使卑辭以告和結爲兄弟晚年且遼爲翁而宋爲孫矣此又其說之曲而陋也漢之匈奴唐之突厥不皆興於漢唐之前乎而漢唐又與之通和矣吳魏之於蜀也亦一時角立而不相統攝者也而秉史筆者必以匈奴突厥爲紀而以漢唐爲正統必以吳魏爲分系而以蜀漢爲正統何也天理人心之公閱萬世而不可泯者也議者之論五代又以朱梁氏爲簒逆不當合爲五代史其說似矣吾又不知朱晃之簒克用氏父子以爲仇矣契丹氏背唐兄弟之約而稱臣於梁非逆黨乎春秋誅逆重誅其黨契丹氏之誅爲何如哉且石敬瑭事唐不受其命而簒唐謂之承晉可乎縱承晉也謂之統可乎又謂東漢四主逺兼郭周宋至興國四年始受其降遂以周爲閏以宋統不爲受周禪之正也吁茍以五代之統論之則南唐李昪嘗立大唐宗廟而自稱爲憲宗五代之孫矣宋於開寶八年滅南唐則宋統繼唐不優於繼周繼漢乎但五代皆閏也吾無取其統吁天之歷數自有歸代之正閏不可紊千載歷數之統不必以承先朝續亡主爲正則宋興不必以膺周之禪接漢接唐之閏爲統也宋不必膺周接漢接唐以爲統則遂謂歐陽子不定五代爲南史爲宋膺周禪之張本者皆非矣當唐明宗之祝天也自以夷虜不任社稷生靈之主願天早生聖人以主生靈自是天人交感而宋祖生矣天厭禍亂之極使之君主中國非欺孤弱寡之所致也朱氏綱目於五代之年皆細注於歲之下其餘意固有待於宋矣有待於宋則直以宋接唐統之正矣而又何計其受周禪與否乎中遭陽九之阨而天猶不泯其社稷瓞之系在江之南子孫享國又凡百五十有五年金泰和之議以靖康爲遊魂余魄比之昭烈在蜀則泰和之議固知宋有遺統在江之左矣而金欲承其絕爲得統可乎好黨君子遂斥紹興爲僞宋吁吾不忍道矣張昌迎康邸之書曰由康邸之舊藩嗣宋朝之大統漢家之戹十世而光武中興獻公之子九人而重耳尙在玆惟天意夫豈人謀是書也昌肯以靖康之後爲遊魂余魄而代有其國乎邦昌不得革宋則金不得以承宋是則後宋之與前宋卽東漢前漢之比耳又非劉蜀牛晉族屬疎逺馬牛疑迷者之可以同日語也論正閏者猶以正統在蜀正朔相仍在江東矧嗣祚親切比諸光武重耳者乎而又可以僞斥之乎此宜不得以南渡爲南史也明矣再考宋祖生於丁亥而建國於庚申我太祖之降年與建國之年亦同宋以甲戌渡江而平江南於乙亥丙子之年而我王師渡江平江南之年亦同是天數之有符者不偶然天意之有屬者不茍然矣故我世祖平宋之時有過唐不及漢宋統當絕我統當續之諭是世祖以歷數之正統歸之於宋而以今日接宋統之正者自屬也當時一二大臣又有奏言曰其國可滅其史不可滅也是又以編年之統在宋矣論而至此則中華之統正而大者不在遼金而在於天付生靈之主也昭昭矣然則論我元之大一統者當在平宋而不在平遼與金之日又可推矣夫何今之君子昧於春秋大一統之旨而急於我元開國之年遂欲接遼以爲統至於咈天數之符悖世祖君臣之諭逆萬世是非之公論而不卹也吁不以天數之正華統之大屬之我元承乎有宋如宋之承唐唐之承隋承晉承漢也而妄分閏代之承欲以荒夷非統之統屬之我元吾又不知今之君子待今日爲何時待今聖人爲何君也哉於乎春秋大統之義吾已悉之請復以成周之大統明之於今日也文王在諸侯凡五十年至三分天下有其二遂誕膺天命以撫方夏然猶九年而大統未集必至武王十有三年代商有天下商命始革而大統始集焉蓋革命之事間不容髮一日之命未絕則一日之統未集當日之命絕則當日之統集也宋命一日而未革則我元之大統亦一日而未集也成周不急文王五十年武王十三年而集天下之大統則我元又豈急於太祖開國五十年及世祖十有七年而集天下之大統哉抑又論之道統者治統之所在也堯以是之舜舜以是之禹湯文武周公孔子孔子沒幾不得其百有餘年而孟子焉孟子沒又幾不得其千有餘年而濂洛周程諸子焉及乎中立楊氏而吾道南矣旣而宋亦南渡矣楊氏之爲豫章羅氏延平李氏及於新安朱子朱子沒而其及於我朝許文正公此歷代道統之源委也然則道統不在遼金而在宋在宋而後及於我朝君子可以觀治統之所在矣於乎世隔而後其議公事久而後其論定故前代之史必修於異代之君子以其議公而論定也晉史修於唐唐史修於宋則宋史之修宜在今日而無讓矣而今日之君子又不以議公論定者自任而又諉曰付公論於後之儒者吾又不知後之儒者又何儒也此則予爲今日君子之痛惜也今日堂堂大國林林鉅儒議事爲律吐辭爲經而正統大筆不自竪立又闕之以遺將來不以貽千載綱目君子之笑爲厚恥吾又不知儒名於我元者何施眉目以誦孔子之遺經乎洪惟我聖天子當朝廷淸明四方無虞之日與賢宰臣親覽經史有志於聖人春秋之經制故斷然定修三史以繼祖宗未遂之意甚盛典也知其事大任重以在館之諸賢爲未足而又遣使艸野以聘天下之良史才其任以往者有其人矣而問之以春秋之大法綱目之主意則槪乎其無以爲言也於乎司馬遷易編年爲紀傳破春秋之大法唐儒蕭茂挺能議之孰謂林林鉅儒之中而無一蕭茂挺其人乎此艸野有識之士之所甚惜而不能倡其言於上也故私著其說爲宋遼金正統辧以伺千載綱目之君子云其推子午卯酉及五運之王以分正閏之說者此日家小技之論君子不取也吾無以爲論

貞烈

至元十三年丙子春正月十八日淮安王巴延以中書右相統兵入杭宋謝全兩後以下皆赴北有王昭儀者題滿江紅詞於驛云太液芙蓉渾不似舊時顏色曾記得春風雨露玉樓金闕名播蘭簪妃後裏暈潮蓮臉君王側忽一朝鼙鼓揭天來緐華歇龍虎散風雲滅千古恨慿誰說對山河百二淚霑襟血驛館夜驚塵土夢宮車曉碾關山月願嫦娥相顧肯從容隨圓缺昭儀名淸蕙字衝華後爲女道士五月二日抵上都朝見世皇十二日夜故宋宮人安定夫人陳氏安康夫人朱氏與二小姬沐浴整衣焚香自縊死朱夫人遺四言一篇於衣中云旣不辱國幸免辱身世食宋祿羞爲北臣妾輩之死守於一貞忠臣孝子期以自新丙子五月吉日泣血書明日奏聞上命斷其首縣全後寓所夫此四人之貞烈視前日之托憂於辭章者相去蓋萬萬矣是年丞相偏師徇臺之臨海民婦王氏者美姿容被掠至師中千夫長殺其舅姑與夫而欲私之婦誓死不可自念且被污因陽曰能俾我爲舅姑與夫服期月乃可事主君千夫見其不難於死從所請仍使俘婦雜守之師還挈行至嵊過上淸風嶺婦仰天竊嘆曰吾知所以死矣卽囓拇指出血冩口占詩於崖石上曰君王無道妾當災棄女拋男逐馬來夫面不知何日見此身料得幾時回兩行淸淚偸頻滴一片愁眉鎖未開回首故山看漸逺存亡兩字實哀哉冩畢卽投崖下以死死之日距今且將八九十年石上血僨起如始冩時不爲風雨所剝蝕予昔過其下尙能讀所冩詩嵊丞徐君端樹石祠刻碑於死所浙東元帥白野臺哈布哈公【字兼善狀元及第】守越日爲立廟像鄕之人私表曰貞婦著作李五峯先生孝光爲記郡上其事於朝請封如民所表先是嶽州破時韓氏爲遊卒所掠以獻諸主將韓知必不免乘間赴水死越三日有得其屍於練裙中題五言長句曰宋未有天下堅正臣禮秉開國百戰功每陣惟雄整及侍周幼主臣心常烱烱帝曰卿北伐山戎今有警死狗莫擊尾此行當系頸卽日辭陛下盡敵心欲逞陳橋忽兵變不得守箕潁禪讓法堯舜民物普安靜有國三百年仁義道馳騁未攺祖宗法天胡肆大細思天地理中有幸不幸天果喪中原大似裂冠衽君誠不獨活臣實無魏丙失人焉得人垂戒嘗耿耿江南無謝安塞北有王猛所以戎馬來飛渡以陵境大江限南北今此一舴艋本期固封疆誰謂如畫餅烈火燎昆岡不辧金玉礦妾本良家子性僻守孤梗嫁與尙書兒銜署紫蘭省直以才徳合不棄宿癅癭初結合歡帶誓比日月昞鴛鴦防雙飛比目願長並豈期金石堅化作桑楡景旄頭埶正然尢气先屏不意風馬牛復及此燕郢一方遭刼虜六族死俄頃退鷁落迅風孤鸞弔空影簪堅折白玉瓶沈斷靑綆一死空冥府憂心長炳炳意堅志不移攺邑不攺井我本瑚璉器安肯作溺皿志節匪轉石气噎如吞鯁不作爝火燃願爲死灰冷貪生念麯蛾乞憐羞虎穽借此淸江水葬我全首領皇天如有知定作血面請願魂化精衞塡海使成嶺此詩士大夫多稱道之韓名希孟年十有八魏公五世孫襄陽賈尙書之子瓊之婦死且三十年而其英爽不昧復能托夢趙魏公爲書其詩則節婦之名因公之翰墨而愈不朽矣又嶽州徐君寶妻某氏亦同時被虜來杭居韓蘄王府自嶽至杭相從數千里其主者數欲犯之而終以巧計脫蓋某氏有令姿主者弗忍殺之也一日主者怒甚將欲彊焉因告曰俟妾祭謝先夫然後乃爲君婦不遲也君奚用怒哉主者喜諾卽嚴籹焚香再拜黙祝南向飲泣題滿庭芳詞一闋於壁上已投大池中以死詞曰漢上繁華江南人物尙遺宣政風流緑牕朱戶十里爛銀鉤一旦刀兵齊舉旌旗擁百萬貅長驅入歌樓舞榭風捲落花愁淸平三百載典章文物掃地俱休幸此身未北猶客南州破鑑徐郎何在空惆悵相見無由從今後斷魂千里夜夜嶽陽樓杭徐子祥與韓府居相鄰嘗聞長老嗟悼之及見所書詞故能言其詳某氏余偶忘其姓噫使宋之公卿將相貞守一節若此數婦者則豈有賣降覆國之禍哉宜乎秦賈之徒爲萬世之罪人也嶽鄂王

嶽武穆王飛墓在杭棲霞嶺下王之子云祔焉自國初以來墳漸傾圮江州嶽氏諱士迪者於王爲六世孫與宜興州嶽氏通譜合力以起廢廟與寺復完美久之王之諸孫有爲僧者居墳之西爲其廢壊廟與寺靡有孑遺天臺僧可觀以訴於官時何君頤貞爲湖州推官柯君敬仲九思以書白其事田之沒於人者復歸然廟與寺無寸椽片瓦會李君全初爲杭總管府經歷慨然以興廢爲己任而鄭君明徳元祐爲作疏語曰西湖北山褒忠演福禪寺竊見故宋贈太師武穆嶽鄂王忠孝絕人功名蓋世方略如霍驃姚不逢漢武徒結志於忘家意气如祖豫州乃遇晉元空誓言於擊楫賜墓田棲霞嶺下建祀祠秋水觀西落日鼓鐘長爲聲寃於艸木空山香火猶將薦爽於淵泉豈期破蕩子孫盡壊久長規制典祊田隳佛宇春秋無所烝嘗塞墓道毀神棲風雨遂頽廟貌休畱夜啼拱木躑躅春開斷垣淚落路人事關世教蓋忠臣烈士每詔條有致祭之文豈狂子野僧攙國典出募緣之疏望明有司告之臺省冀聖天子錫之圭璋褒忠義在天之靈激生死爲臣之勸周武封比干墓事著遺經唐宗建白起祠恩覃異代疏成郡人王華父一力興建於是寺與廟又復完美且杭州申明浙省轉咨中書以求褒贈適趙公子期在禮部倡議奏聞降命勅封並如宋止加保義二字自我元統一函夏以來名人佳士多有詩弔之不下數十百篇其最膾炙人口者如葉靖逸先生紹翁云萬古知心只老天英雄堪恨亦堪憐如公少緩須防死彼國安能八十年漠漠凝塵空偃月堂堂遺像在淩煙早知埋骨西湖路悔不鴟夷理釣船趙魏公孟頫云嶽王墳上艸離離秋日荒涼石獸危南渡君臣輕社稷中原父老望旌旗英雄已死嗟何及天下中分遂不支莫向西湖歌此曲水光山色不勝悲髙則誠先生明云莫向中州嘆黍離英雄生死系安危內廷不下班師詔絕漠全收大將旗父子一門甘伏節山河萬里竟分支孤臣尙有埋身地二帝遊魂更可悲潘子素先生純雲海門寒日澹無輝偃月堂深晝漏遲萬竈貅江上老兩宮環佩夢中歸內園羯鼓催花髮小殿珠簾看雪飛不道帳前胡旋舞有人行酒著靑衣林淸源先生泉生云誰收將骨葬西湖已卜他年必沼吳孤冢有人來下馬六陵無樹可棲烏廟堂短計慚婦宇宙惟公是丈夫往事重觀如敗局一龕燈火屬浮屠讀此數詩而不墮淚者幾希然賊檜欺君賣國𨿽擢髮不足以數其罪翻四海之波不足以湔其惡而武穆之精忠藹然與天地相終始死猶生也彼思陵者信任姦邪竟無父兄之念亦獨何心哉故余亦有詩云精忠祠宇西湖上再拜荒墳感昔遊斷碣艸深蒙奰空山日落叫鉤輈天移宋祚難恢復帝幸燕云困楚囚逆檜陰圖傾大業思陵無意問神州偸安甫遂家志飲痛甘忘父母讐信使北和憐屈膝策文南駐忍含羞兩宮五國瞻徵幟丹詔班師下節樓萬里長城眞自壊中興武績遂云休烏乎竟死姦邪手顚沛誰爲社稷憂黯黯寃魂遊狴犴紛紛雨淚灑貅惟餘滿地萇血不見中流祖逖舟氛已塵金匼匝冕旒終換鐵兜鍪姓名竹帛書千載父子英雄土一邱老樹尙知朝禹穴遺總解說王猷復田起廢憐僧寺移檄褒嘉賴省侯聖世卽今崇祀典佇看寵渥到松楸精忠宋所賜廟額此詩在未曾加封前作故云時至正己丑也

木乃伊

回回田地有年七十八歲老人自願捨身濟眾者絕不飲食惟澡身啖蜜經月便溺皆蜜旣死國人鹼以石棺仍滿用蜜浸鐫志歲月於棺蓋瘞之俟百年後啟封則蜜劑也凡人損折肢體食少許立愈𨿽彼中亦不多得俗曰蜜人畨言木乃伊

輟耕錄卷三

欽定四庫全書

輟耕錄卷四

元陶宗儀撰發宋陵寢

吳興王筠庵先生國器示余所藏唐義士讀之不覺令人泣下謹錄之曰辛亥秋友人端容倪君過余溪上示遊杭雜槁中有識唐玉潛事一篇余讀大驚頓足起立曰異哉今世乃有此人有此事願詳告我容乃言曰唐君名玨字玉潛會稽山陰人家貧聚徒授經營滫以養其母歲戊寅有總江南浮屠者楊璉眞珈怙恩橫肆埶焰爍人窮驕極淫不可具狀十二月十有二日帥徒役頓蕭山發趙氏諸陵寢至斷殘支體攫珠襦玉柙焚其胔棄骨艸莽間唐時年三十二歲聞之痛憤亟貨家具得白金百星許執券行貸得白金又百星許乃具酒醪市羊豕邀裏中少年幹輩狎坐轟飲酒且酣少年起請曰君儒者若是將何爲焉唐慘然具以告願收遺骸共瘞之眾謝曰諾中一少年曰發丘中郎將耽耽餓虎事露柰何唐曰余固籌矣今四郊多暴骨取竄以易誰復知之乃斵文木爲匱復黃絹爲囊各署其表曰某陵某陵分委而散遣之蕝地以藏爲文而告詰旦事訖來集出白金羨余酬戒勿泄越七日總浮屠下令裒陵骨雜置牛馬枯骼中築一塔壓之名曰鎭南杭民悲戚不忍仰視了不知陵骨之猶存也禍淫不爽流京師上達四聰天怒赫赫飛風雷號令捽首禍者北焉山陰人始有借借唐氏者由是唐之義風震動吳越聲生埶長若胥江掀八月之濤名𨿽髙困固自若明年己卯後上元兩日唐出觀燈歸忽坐息奄奄若將絕者良久始蘇曰吾見黃衣吏持文書來告曰王召君導我往觀闕巍峩宮宇靚麗殆非人間有一冕旒坐殿上數黃衣貴人逡巡降揖曰借君掩骸其有以報唐乃陞謁造王前王謂曰汝受命窶且貧兼無妻若子今忠義動天帝命錫汝伉儷子三人田三頃拜謝降出遂覺罔不知其何也逾時越有治中俊齋至始下車爲子求師有以唐薦者一見置賔館一日問曰吾渡江聞有唐氏瘞宋諸陵骨子豈其宗耶左右指君曰此是已大駭拱手曰君此舉豫讓不能抗也曳之坐北面而納拜焉禮敬特加情欵益篤叩知家徒四壁惻然嗟矜語左右曰唐先生家甚寒吾當料理使有妻有田以給左右逢迎爰諏爰度不數月二事俱愜聘婦偶故國之公女郭食故國之公田所費一一自出人固奇唐之節而又奇唐之遇兩髙之曰二公眞義士義士爾後獲三丈夫子鼎立頎頎凡夢中神所許稽其數無一不合咄咄怪事乃如此唐葬骨後又於宋常朝殿掘冬靑樹植於所函土堆上作冬靑行二首曰馬箠問髐形南面欲起語野麕尙屯束何物敢盜取餘花拾飄蕩白日哀后土六合忽怪事蛻龍掛茅宇老天鑑區區千載防風雨又曰冬靑花不可折南風吹涼積香雪遙遙翠蓋萬年枝上有鳳巢下龍穴君不見犬之年羊之月劈歷一聲天地裂復有夢中詩四首曰珠亡忽震蛟龍睡軒獘寧忘犬馬情親拾寒瓊出幽艸四山風雨神驚一壞自築珠邱土雙匝親竺國經只有春風知此意年年杜宇哭冬靑昭陵玉匣走天涯金粟堆寒起莫鴉水到蘭亭轉嗚咽不知眞帖落誰家珠鳬玉鴈又成埃斑竹臨江首重回猶憶年時寒食節天家一騎奉香來余客錢唐久熟悉其事唐至今無恙靈卿旣具聞始末謂端�曰江左運窮天水源涸宋之亡非有商辛流毒爲白旄黃鉞之招也直以千載河淸六合埶一大火運移海濱道盡臥榻側難容他人鼾睡耳聖朝量包覆燾恩完獝狨喣育亡國遺嗣坦無驚猜何物異端無忌憚敢爾至今言之可爲痛哭已抑吾不能無慨異時會稽近畿世家林邱𨿽蓬萊淸淺陵岸變遷豈無一二慷慨僅存者卓哉斯舉乃出閭裏一寒士何歟豈所養非所用而民彞物則獨具於埶卑位下者之資稟與余又怪世之言命者窮通禍福罔不在厥初生一成而不可變今忠義所感定命靡常六極轉移易若反掌乃知元命自作多福自求樞機由人𨿽天有所不能制聖言豈欺我哉一分行通神明捷於影響況力又有大者其積彌厚其澤當彌長又可以槪量乎哉吾謂趙氏昔者家已破程嬰公孫杵臼彊有其眞孤今者國已亡唐君玉潛匱藏其眞骨兩雄力當無能優劣以其系人倫關世教有足多尙援筆以紀待編野史者采焉此雲溪羅先生有開所撰也先生徳興人董石林吉翁題其後曰釋焰燻天墨毒殘骨不啻鞭屍刖骸之慘埶張威懾孰攫其鋒儒流唐進士念世籍陽和生育雨露涵濡之恩忠憤激發毀室捐貲仗義集儔潛遺骼於暴露之後拔遊魂於獸髑之中身首免異處支體脫烈炎視漆身隕鉞者盡在下風精誠動天奇節震世錫佳麗偶送麒麟兒陽施陰報捷若影響善者勸矣詹厚齋載道復題曰嘗疑武王伐商劍鉞斬擊事竊意王者之師未必爾也紂死矣旣擊之又斷其首注太白不已甚乎當時舉天下無非之者而西山餓夫獨非之昌頌之曰若伯夷者特立獨行窮天地亙萬古而不顧者也會稽諸陵非有商辛之虐不幸而遭樊崇當時曾無一人動孟陽之哀者嗚呼痛哉唐生一寒士耳其埶位非如孤竹君之子徒以故國遺不忍視其上之人之禍之慘憤激於中毀家取義爲人所不敢爲於不可爲之時深謀祕計全而歸之智名勇功足以驚世絕俗視伯夷固未易同日語而一念之烈行之而不顧豈非韓子所謂千百年乃一人者與余讀羅君所爲爲之掩卷泣下嗚呼尙忍言哉天地惟一感應之理有感必應其得報固其理耳不然天者有時而難必神者有時而難明善者怠矣厥後越有新治中來聞其事異其人下車首物色得之亟拜亟爲禮羅而致之館下又從而振徳之唐固義士治中亦偉人皆出秉好徳之眞微唐君不能成治中之義微治中不能著唐君之忠是大有功於人倫世教者也此之所以不可不作也皇慶二年夏五月題及見遂昌鄭明徳先生元祐所書林義士事迹云宋太學生林徳陽字景曦號霽山當楊總統發掘諸陵寢時林故爲杭丐者背竹籮手持竹夾遇物卽以夾投籮中林鑄銀作兩許小牌百十系腰間取賄西畨僧曰余不敢望收其骨得髙家孝家斯足矣番僧左右之果得髙孝兩朝骨爲兩函貯之歸於東嘉其詩有夢中作一十首其一絕曰一壞未築珠宮土雙匣親竺國經只有東風知此意年年杜宇哭冬靑又曰空山急雨洗巖花金粟堆寒起莫鴉水到蘭亭更嗚哽不知眞帖落誰家又曰喬山弓劍未成灰玉匣珠襦一夜開猶記去年寒食日天家一騎捧香來餘七首猶淒怨則忘之葬後林於宋常朝殿掘冬靑一株置於所函土堆上又有冬靑花一首曰冬靑花冬靑花花時一日腸九折隔江風雨淸影空五月深山落微雪石根雲气龍所藏尋常螻螘不敢穴移來此種非人間曾識萬年觴底月蜀魂飛繞百鳥臣夜半一聲山竹裂又一首有曰君不記羊之年馬之月劈歷一聲山石裂聞其事甚異不欲書若林霽山者其亦可謂義士也已此五詩與前所錄語句微不同詩中有雙匣字則是收兩陵骨之意得非林義士詩羅雲溪以者之誤而寫入傳中者乎但曰移宋常朝殿冬靑植所函土上而作冬靑詩吾意會稽去杭止隔一水或者可以致之若夫東嘉相望千餘里豈能容易持去縱持去又豈能不枯瘁作如此想則又疑是唐義士詩且骨一事豈唐方起謀時林已先得髙孝兩陵骨邪抑得唐所易之骨邪蓋各行其所志不相知會理固有之載考之齊人周艸牕先生密癸辛雜識所記云至元二十二年乙酉八月楊髠發陵之事起於天長寺福僧聞號西山者成於演福寺剡僧澤號云夢者初天長乃魏憲靖王墳寺聞欲媚楊髠遂獻其寺旋又發魏王冢多得金玉以此起發陵之想澤一力贊成之俾泰寧寺僧宗愷宗允等詐稱楊侍郎汪安撫侵占寺地爲名告詞出給文書將帶河西僧及凶黨如沈照磨之徒部令人夫發掘時有中官陵使羅銑者守陵不去與之極力爭執爲澤痛箠脇之以刃令人逐去大哭而出遂先啟寧宗理宗度宗楊后四陵劫取寶玉極多惟理宗之陵所藏尢多啟棺之初有白气亙天蓋寶气也理宗之屍如生其下皆借以錦錦之下承以竹絲細簟一小廝攫取擲地有聲乃金絲所成或對云含珠有夜明者乃倒懸其屍樹間瀝取水銀如此三日竟失其首或謂西番僧回回其俗以得帝王髑髏可以厭勝致富故盜去耳事竟羅陵使買棺制衣收斂大慟垂絕鄰里爲之感泣是夕聞西山皆有哭聲凡晝夜不絕至十一月復發徽欽髙孝光五帝陵孟韋吳謝四後陵初欽徽葬五國城數遣使祈請於金人欲歸梓宮凡六七年而後許以梓宮還行在髙宗親至臨平奉迎易緦服寓於龍徳別宮一時朝野以爲大事諸公論功受賞費於官帑者不貲先是選人楊偉貽書執政乞奏聞命大臣取神櫬之最下者斵而視之旣而禮官請用安陵故事梓宮入境卽承之以槨仍納衮冕翚衣於槨中不攺斂從之至此被髮掘欽徽二陵皆空無一物徽陵有朽木一段欽陵有木燈檠一枚而已蓋當時已料其眞僞不可知不欲逆詐亦以慰一時之人心耳而二帝遺骸浮沈沙漠初未嘗還也髙宗陵骨髮盡化略無寸餘止錫器數件端硯一隻硯爲澤所得孝陵亦蛻化無餘止頂骨小片內有玉罏瓶一副古銅鬲一隻亦爲澤所得昔聞有道之士能蛻骨而仙未聞並骨蛻者眞天人也若光寧與諸後儼然如生羅陵使亦如前棺斂後悉從火化可謂忠且義矣當與張承業同陵中金錢以萬計皆爲屍气所蝕如銅鐵狀以故諸凶棄而不收往往爲村民所得聞有得貓晴異寶者一村翁於孟後陵得一髻其髻長六尺餘其色紺碧髻根有短金釵遂取以歸以其帝後遺物置佛堂中奉事之自此家道寖丰凡得金錢之家非病卽死翁恐甚亟送龍洞中而此翁今成富家矣方移理宗屍時澤在傍以足蹴其首以示無懼隨覺奇痛一防起於足心自此苦足疾數年以致潰爛雙股墮落十指而亡聞旣得志且富不義之財復倚楊髠埶豪奪鄕人產業後爲鄕夫二十人伺道間屠而臠之罪不加眾各不過受杖而已其愷與楊髠分不平已受杖死尙有允在據此說則雲溪所傳歲月絕不同蓋嘗論之至元丙子天兵下江南至乙酉將十載版圖必已定法制必已明安得有此事然戊寅距丙子不三年竊恐此時庶事艸創而妖髠得以肆其惡與妖髠就戮羣凶接踵隕於非命天之所以禍淫者亦嚴矣但云髙宗陵骨髮盡化孝宗陵頂骨小片不知唐義士所易者何骨也林義士所收者又何骨也惜餘生晚不及識宋季以來老儒先生以就正其是非姑以待熟兩朝典故之人問焉

相術

國初有李國用者自北來杭能望气占休咎能相人其人崖岸倨傲而時貴咸敬之謝後諸孫字退樂者設早饌延致至卽據中位省幕官皆坐下坐不得其一言以及禍福時趙文敏公謂之七司戶與謝婣戚屈來同飯文敏公風瘡滿面李遙見卽起迎謂坐客曰我過江僅見此人耳瘡愈卽面君公輩記取異日官至一品名聞四海方襄陽未破時世皇命其卽軍中望气行逾三兩捨遄還奏曰臣見卒伍中往往有臺輔器襄陽不破江南不平置此人於何地噫李之術亦神矣國用登州人嘗爲卒遇神仙教以觀日之法能洞見肺腑世稱神相

前輩謙讓

延祐間興聖宮成中官李丞相寧奉太后懿防命趙集賢孟頫書額對曰凡禁扁皆李雪庵所書公宜奏聞旣而命李趙偕至雪庵處雪庵曰子昂何不書而以屬吾邪李因具言之雪庵遂不固辭前輩推讓之風豈後人所可企哉

不茍取

胡汲仲先生長儒號石塘特立獨行剛介有守趙松雪嘗爲羅司徒奉鈔百錠爲先生潤筆請作乃父墓銘先生怒曰我豈爲宦官作墓銘邪是日先生正絕糧其子以情白坐上諸客咸勸受之先生卻愈堅觀此則一毫不茍取於人從可知矣故𨿽凍餒有所不顧也先生送蔡如愚歸東陽詩有云薄糜不繼襖不暖謳吟猶是鐘球鳴語之曰此余祕密藏中休糧方也論詩

虞伯生先生集楊仲先生載同在京日楊先生每言伯生不能作詩虞先生載酒請問作詩之法楊先生酒旣酣盡爲傾倒虞先生遂超悟其理繼有詩送伯長先生桷扈駕上都以所作詩介他人質諸楊先生先生曰此詩非虞伯生不能也或曰先生嘗謂伯生不能作詩何以有此曰伯生學問髙余曾授以作詩法余莫能及又以詣趙魏公孟頫詩中有山連閣道晨畱輦野散周廬夜屬櫜之句公曰美則美矣若攺山爲天野爲星則尢美虞先生深服之故國朝之詩稱虞趙楊範揭焉範卽徳機先生槨揭卽曼碩先生傒斯也嘗有問於虞先生曰仲詩如何先生曰仲詩如百戰健兒徳機詩如何曰徳機詩如唐臨晉帖曼碩詩如何曰曼碩詩如美女簪花先生詩如何笑曰虞集乃漢廷老吏蓋先生未免自負公論以爲然

賢妻致貴

程公鵬舉在宋季被虜於興元版橋張萬戶家爲奴張以虜到宦家女某氏妻之旣婚之三日卽竊謂其夫曰觀君之才貌非久在人後者何不爲去計而甘心於此乎夫疑其試已也訴於張張命箠之越三日復告曰君若去必可成大器否則終爲人奴耳夫愈疑之又訴於張張命出之遂粥於市人家妻臨行以所穿繡鞵一易程一履泣而曰期執此相見矣程感悟奔歸宋時年十七八以防補入官迨國朝統一海宇程爲陜西行省參知政事自與妻別已三十餘年義其爲人未嘗再娶至是遣人擕向之鞵履往興元訪求之市家云此婦到吾家執作甚勤遇夜未嘗解衣以寢每紡績達旦毅然莫可犯吾妻異之視如己女將半載以所成布匹償元粥鏹物乞身爲尼吾妻施貲以成其志見居城南某庵中所遣人卽往尋見以曝衣爲由故遺鞵履在地尼見之詢其所從來曰吾主翁程參政使尋其偶耳尼出鞵履示之合亟拜曰主母也尼曰鞵履復全吾之願畢矣歸見程相公與夫人爲道致意竟不再出告以參政未嘗娶終不出旋報程移文本省遣使檄興元路路官爲具禮委幙屬李克復防護其車輿至陜西重爲夫婦焉

奇遇

揭曼碩先生未達時多遊湖湘間一日泊舟江涘夜二鼓攬衣露坐仰視明月如晝忽中流一櫂漸近舟側中有素妝女子斂袵而起容儀甚淸雅先生問曰汝何人答曰妾商婦也良人久不歸聞君逺來故相迎耳因與談論皆世外恍惚事且云妾與君有夙緣非同人間之淫奔者幸勿見卻先生深異之迨曉戀戀不忍去臨別謂先生曰君大富貴人也亦宜自重因畱詩曰盤塘江上是奴家郎若閒時來喫茶黃土築墻茅蓋屋庭前一樹紫荊花明日舟阻風上岸沽酒問其地卽盤塘鎭行數步見一水仙祠墻垣皆黃土中庭紫荊芬然及登殿所設像與夜中女子無異余往聞先生之侄孫立禮說及此亦一奇事也今先生官至翰林侍講學士可知神女之言不誣矣

賢烈

戴石屏先生復古未遇時流寓江右武寧有富家翁愛其才以女妻之居二三年忽欲作歸計妻問其故告以曾娶妻白之父父怒妻宛曲解釋盡以奩具贈夫仍餞以詞云惜多才憐薄命無計可畱汝揉碎花牋忍寫斷腸句道傍楊柳依依千絲萬縷抵不住一分愁緒捉月盟言不是夢中語後回君若重來不相忘處把杯酒澆奴墳土夫旣別遂赴水死可謂賢烈也矣

挽文丞相詩

宋丞相文公天祥其事載在史冊𨿽使三尺之童亦能言其忠義翰林學士徐威卿先生世隆有詩挽之曰大元不殺文丞相君義臣忠兩得之義似漢王封齒日忠如蜀將斫顏時乾坤日月華夷見嶺海風霜艸木知只恐史官編不盡老夫和淚寫新詩可謂善風刺者矣虞伯生先生集亦有詩曰徒把金戈挽落暉南冠無柰北風吹子房本爲韓仇出諸葛安知漢祚移云暗鼎湖龍去逺月明華表歸遲何須更上新亭飲大不如前灑淚時讀此二詩而不泣下者幾希禱雨

往往見蒙古人之禱雨者非若方士然至於印令旗劍符圖气訣之一無所用惟取淨水一盆浸石子數枚而已其大者若雞卵小者不等然後黙持密咒將石子淘漉玩弄如此良久輙有雨豈其靜定之功已成特假此以愚人耳抑果異物耶石子名曰鮓答乃走獸腹中所產獨牛馬者最妙恐亦是牛黃狗寶之屬耳

廣寒秋

虞邵庵先生集在翰苑時宴繖薩爾學士家歌兒郭氏順時秀者唱今樂府其折桂令起句云博山銅細裊香風一句而兩韻名曰短柱極不易作先生愛其新奇席上偶談蜀漢事因命紙筆亦賦一曲曰鸞輿三顧茅廬漢祚難扶日莫桑楡深渡南瀘長驅西蜀力拒東吳美乎周瑜妙術悲夫關羽云殂天數盈虛造物乘除問汝何如早賦歸歟蓋兩字一韻比之一句兩韻者爲尢難先生之學問該博𨿽一時娛戱亦過人逺矣折桂令一名廣寒秋一名天香第一枝一名蟾宮引今中州之韻入聲似平聲又可作去聲所以蜀術等字皆與魚虞相近

無恙

戰國防趙威後問齊使歲無恙耶王亦無恙耶楚辭九辧曰還及君之無恙說苑魏文侯語倉庚曰擊無恙乎又曰子之君無恙乎漢書元帝詔貢禹曰今生有恙何至不已乃上疏乞骸骨聘禮亦曰公問君賔對公再拜鄭注云拜其無恙者顧愷之與殷仲堪牋行人安穏布帆無恙隋日本遣使稱日出處皇帝致書日沒處皇帝無恙神異經曰北方大荒中有獸咋人則疾名曰防防恙也嘗入人室屋黃帝殺之人無憂疾謂之無恙爾雅曰恙憂也應劭風俗通曰上古之時艸居露宿恙噬人虫也善食人心大患苦之凡相問曰無恙恙或以爲獸或以爲虫或謂無憂廣幹祿書兼取憂及虫事物紀原兼取憂及獸廣韻防字下云防獸如獅子食虎豹及人恙字下云憂也病也噬虫善食人心是防恙二義神異經合而一之則誤矣不亂附妾

維秦君昭妙年遊京師其執友鄧載酒祖餞旣而舁一殊色小鬟至前令拜秦因指之曰此吾爲部主事某人所買妾也幸君便航可以附達秦弗敢諾鄧作色曰縱君自得之亦不過二千五百緡耳何峻辭乃爾秦勉彊從命迆至臨淸天漸暄夜多虫蚋可畏內之帳中同寢直抵都下置舍館主婦處持書往見主事問曰足下與家眷來耶曰無有主事意極不恱隨以小車取歸逾三日謁謝曰足下長者也昨已作答簡附便驛報吾鄧公且使知足下果能不孤公付托之意矣遂相與痛飲盡歡而散夫柳下惠夜宿郭門有女子來同宿恐其凍死坐之於懷至曉不爲亂顏叔子獨居夜大雨有女子投之令其執燭至明不二志故千古以爲美事今秦之於此女子也相從數千里飲食起居無適而不同又非造次顚沛者之比可謂厚徳君子矣後秦之子孫咸至顯宦

輟耕錄卷四

欽定四庫全書

輟耕錄卷五

元陶宗儀撰角端

金華黃先生溍嘗云子將以舉子經學取科第有一賦題曰角端亦曾求其事實否乎余曰未也因記史記司馬相如獸則麒麟角之語退而閱之按注郭璞曰角音端似豬角在鼻上堪作弓又云似麒麟而無角毛詩疏云麟黃色角端有肉張楫云角端似牛角可以爲弓以此推之豈亦麟之屬與及考符瑞志名臣事略癸辛雜識等書乃始得其詳蓋太祖皇帝駐師西印度忽有大獸其髙數十丈一角如犀牛然能作人語云此非帝世界宜速還左右皆震懾獨耶律文正王進曰此名角端乃旄星之精也聖人在位則斯獸奉書而至且能日馳萬八千里靈異如神不可犯也帝卽回馭載稽之前志神禹氏治水功成天降飛莬日行三萬里而未嘗善言也又后土趺蹄之獸至善言而未聞其獨角也軒轅獲飛黃而獨角漢武獲獸並角而五蹄又未嘗聞其能言善馳也及聖祖誕膺天命而角端出焉夫一角者所以明海宇之一萬八千里之涉者所以示無逺弗屆也此又天將開天下於大一統之象也至正庚寅江浙鄕試八月二十二日夜二鼓院中彷佛見一物馳過甚疾其狀若猛獸者軍卒從而喧哄因出角端爲賦題劈正斧

劈正斧以蒼水玉碾造髙二尺有奇廣半之徧地文藻粲然或曰自殷時流至今者如天子登極正旦天壽節禦大明殿會朝時則一人執之立於陛下酒海之前蓋所以正人不正之意

興隆笙

興隆笙在大明殿下其制植眾管於柔韋以象大匏土鼓二韋橐按其管則簧鳴簨首爲二孔雀笙鳴機動則應而舞凡燕會之日此笙一鳴眾樂皆作笙止樂亦止

尙食麫磨

尙食局進禦麥麫其磨在樓上於樓下設機軸以旋之驢畜之蹂踐人役之往來皆不能及且無塵土臭穢所侵乃巧工瞿氏造焉

僧有口才

大徳間僧丹巴者一時朝貴咸敬之徳壽太子病防薨布爾罕皇后遣人問曰我夫婦崇信佛法以師事汝止有一子寧不能延其壽邪答曰佛法譬猶燈籠風雨至乃可蔽若燭盡則無如之何矣此語卽吾儒死生有命之意異端中得此亦可謂有口才者矣鄧中齋

鄧光薦先生剡號中齋廬陵人宋亡以義行著其所賦鷓鴣詩曰行不得也哥哥痩妻弱子羸防防天長地闊多网羅南音漸少北語多肉飛不起可柰何行不得也哥哥其意可見矣又有贊文丞相像曰目煌煌兮疎星曉寒气英英兮晴雷殷山頭碎柱兮璧完血化碧兮心丹嗚呼孰謂斯人不在世間

汪水雲

汪元量先生大有號水雲天兵平杭日詩曰西塞山邊日落處北關門外雨來天南人墮淚北人笑臣甫低頭拜杜鵑又曰錢塘江上雨初幹風入端門陣陣酸萬馬亂嘶臨警蹕三宮灑淚濕鈴鸞童兒賸遣追徐福癘須當滅賀蘭若說和親能活國嬋娟應是嫁呼韓此語尢悲哽先生詩有水雲集

厚徳

徐文獻公琰字子方至元間爲陜西省郎中有屬路申解到省誤漏聖字案吏指爲不敬議欲問罪公攺其牘云照得來解內第一行脫去第三字今將元文隨此發下可重別申來時皆稱爲厚徳長者

毀前朝玉璽

後至元間太師巴延出太府監所藏歷代玉璽磨去文攺造押字圖書及鷹墜等物以分散其黨與蓋先以奏請故也獨唐武氏一璽玉色瑩白制作如官印璞僅半寸許因不可他用遂付藝文監收之竟獲永存豈武氏之智能料之乎

披秉歌訣

天子郊祀與祭太廟日百官陪位者皆法服凡披秉須依歌訣次第則免顚倒之失歌曰襪履中單黃帶先裙袍蔽膝綬紳連方心曲領藍腰帶玉佩丁當冠笏全

三教

富珠哩翀子翚公在翰林時進講罷上問曰三教何者爲貴對曰釋如黃金道如白璧儒如五穀上曰若然則儒賤邪對曰黃金白璧無亦何妨五穀於世豈可一日闕哉上大說

授時歷法

授時歷要法歌曰授時歷法君要知但以九年舊曆推【古云但看九年兔望日便是今年正月一】月大月小起初一看其初一天地支【天不言幹者爲詩句所拘然舉支以見幹也當推九年前歷每月初一是何干支便以此干支依後法數去】大月天干五支九【且如大月天干五地支九假令初一日甲子甲至戊五數也子至申九數也卽以戊申爲今月朔】小月天四地八耦【且如小月天干四地支八假令初一日丙寅丙至已四數也寅至酉八數也卽以己酉爲今月朔古云前九之年起法大月五九小四八】月大三十日無差【如初一日己酉數至次月朔見己卯卽月大也】月小分明只廿九【如月朔數至次月朔止廿九日卽月小也】節气只憑九年曆【假造甲午年曆則看丙戌年節气】二十四气眞端的【要知今年節气則看前九年中是何節气】天干三數地支七【假如癸亥日癸見乙三數亥見己七數也】熟記心中須歷歷定時二十四年取逢時遇八君無慮【如逢子時交節气卻用未時亦交也中气如之】若依此法个中推方省陰陽奧處閏月本來中气無【古云閏月無中气】何勞物外更他圖世人諳得神仙術不是愚氓是丈夫又歌曰九年二月半便是正月一【前九年二月十五日辰卽今年正月初一日辰該九十七个半月二千八百八十日六甲轉四十八周】只九年中取大小無差失又歌曰若要求立春相衝對食神【假如前九年甲子日立春甲食丙子衝午卽今年丙午日立春也二十四气準此】閏月無中气說與惺惺人又一法云古有數九九之語蓋自至後起數至九九則春已分矣正如至後一百六日爲寒食之豈特此爲然凡推算皆有約法推閏歌括云欲知來歲閏先算至之餘更看大小盡決定不差殊謂如來歲合置閏止以今年冬至後餘日爲率且如今年十一月二十二日冬至則本月尙餘八日則來年之閏當在八月或小盡則七月若冬至在上旬則以望日爲斷十二日足則復起一數焉推節气歌括雲中气與節气但有半月隔要知仔細兩時零五刻謂如正月甲子日子時初初刻立春則數至己卯日寅時正一刻則是雨水節也推立春歌括云今歲先知來歲春但隔五日三時辰謂如今年是甲子日子時立春則明年合是己巳日卯時立春若夫刻數則用前法推之又求節气歌曰驚蟄五時二刻求淸明十時四刻流立夏一日三時六芒種一日九時周小暑二日二時二立秋二日七時四白露三日零六刻寒露三日六時至立冬三日十一二大雪四日四時四小寒四日九時六五日三時交新歲節遇子時加一日此爲捷法君須記又一年約法云一周年三百六十五日零三時一月節三十日零五時二刻半月一气十五日零二時五刻又食神定法云甲食丙乙食丁丙食戊丁食己戊食庚巳食辛庚食壬辛食癸壬食甲癸食乙其捷要但取我生之幹陽配陽陰配陰是也又時刻約法歌云二十四气漸差除循環時刻四同途單逢正四換初一正三依舊復初初又乘除法推算二十四气時刻云其法不論何歲何月但以日爲百數時爲十數刻爲零數初一至初十於百上下數如過初十於千上下數假如正月十一日亥正一刻立春欲求中气則先下一千一百數十一日故也再下十二數亥時故也如子一丑二之復加一千五百二十五數共得一七三三則二十七日寅初二刻雨水也何以知爲初二刻蓋零一數初初刻二數初一刻三數初二刻四數初三刻五數正初刻六數正一刻七數正二刻八數正三刻此立成法也今零三數乃是初二刻矣欲求二月節則於前數上加一五二五【卽前一千五百二十五也此項數節气中气皆以之加用】爲前正月小盡除去二十九日【如遇大月除去三十日算中气則不除大小月】剩下一三五八則十三日辰時正三刻驚蟄也餘仿此【十二時爲一日如遇十三時以上則退十二時爲一日八刻爲一時如遇九刻以上則退八刻爲一時也】

喪大記云士葬用國車【國音船示專反或作團又誤作國】二綍無碑比出宮用功布注云比出宮用功布則出宮而止至壙無矣舊圖云功布謂以大功之布長三尺以禦柩居前爲行者之節度又義云羽葆功布等其象皆如麾則旌旗無旒者周謂之大麾旣夕禮云商祝執功布以禦柩執披賈釋云謂以葬時乘人故有柩車前執引者及在柩車傍執披者皆禦治之又注云居柩車之前若道有低仰傾則以布爲抑左右之節使執引者執披者知之也道有低謂下阪時也道有仰謂上阪時也傾謂道之兩邊在柩車左右轍有髙下也若道有低則抑下其布使執引者知其下阪也若道有仰則舉其布使執引者知其上阪也若柩車左邊右邊或髙下傾亦左右布使知道有傾也假令車之東轍下則抑下其布向東使西邊執披者持之若車之西轍下則抑下其布向西使東邊執披者持之所以然者使車不傾也大夫禦柩以茅諸侯以羽葆天子以纛指引前後左右皆如功布之施爲也又旣夕禮將葬啟肂也商祝免袒執功布入自西階注云功布灰治之布也執之以接神爲有所拂防賈釋云拂防猶言拂拭也故下經云商祝拂防用功布是拂拭去塵也此始告神而用功布拂拭謂拂拭去凶邪之炁也【出聶崇義三禮圖】

人中

錢唐陳鑑如以寫神見推一時嘗持趙文敏公眞像來呈公援筆攺其所未然者因謂曰唇之上何以謂之人中若曰人身之中半則當在臍腹間蓋自此而上眼耳鼻皆雙竅自此而下口曁二便皆單竅三畫陰三畫陽成泰卦也

發燭

杭人削松木爲小片其薄如紙鎔硫黃塗木片頂分許名曰發燭又曰焠兒蓋以發火及代燈燭用也史載周建徳六年齊后妃貧者以發燭爲業豈卽杭人之所制與宋翰林學士陶公谷淸異錄云夜有急苦於作燈之緩有知者批杉條染硫黃置之待用一與火遇得焰穗然旣神之呼引光奴今遂有貨者易名火寸按此則焠寸聲相近字之譌也然引光奴之名爲新

嫁故人女

沈仲說右姑蘇人年四十未有子其妻鄒氏其他適爲置一年少貌美之妾及歸命出拜將以奉枕席仲說詢其鄕貫祖父來歷始不肯言詢之再泣而曰妾範復初女也父喪家貧老母見粥於此仲說惻然淚下因囑妻曰此女父吳中名士乃吾故人豈可以爲妾當如己子視之卽尋其母使擇壻仲說備奩具嫁之人稱之至今不置夫嫁人之女爲妾爲妓爲娼者古有其人矣今則未聞也仲說誠賢矣哉

平反

中書左丞李忠宣公徳輝字仲實通州潞縣人至元七年庚午公爲戶部尙書歲旱蝗世祖特命公錄山西河東囚行至懷仁民有魏氏發得木偶持告其妻挾左道厭勝謀殺已經數獄服詞皆具自以爲不免公燭其誣召鞫魏妾榜掠一加服不移晷蓋妬其女君謂獨陷以是罪可必殺之也卽直其妻而杖其夫之溺愛受欺當妾罪死觀者神之或咨賞泣下

勘釘

姚忠肅公至元二十年癸未爲遼東按察使武平縣民劉義訟其嫂與其所私同殺其兄成縣尹丁欽以成屍無傷憂懣不食妻韓問之欽語其故韓曰恐頂有釘塗其迹耳驗之果然獄定上讞公召欽諦詢之欽因矜其妻之能公曰若妻處子邪曰再醮令有司開其夫棺毒與成並正其辜欽悸卒時比公爲宋包孝肅公拯云

碑誌書法

嘗聞諸翰林大老云古碑刻中單書國號曰漢曰宋者蓋其建國號詔曰漢曰宋也我朝大元二字在詔防不可單用又凡書官銜俱當從實如廉訪使總管之若日監司大守是亂其官制久逺莫可考矣又蓋二字止可施諸壙石若於碑須曰額爲是雕刻精絕

詹成者宋髙宗朝匠人雕刻精妙無比嘗見所造鳥籠四面花版皆於竹片上刻成宮室人物山水花木禽鳥纎悉俱備其細若縷而且玲瓏活動求之二百餘年無復此一人矣

題跋

劉須溪先生會孟題蘇李泣別圖云事已矣泣何爲蘇武節李陵詩噫馮海粟先生子振題楊妃病齒圖雲華淸宮一齒痛馬嵬坡一身痛漁陽鼙鼓動地來天下痛陳伯敷先生繹曾題楊妃上馬嬌圖云此索淸平調詞赴沈香亭時邪抑聞漁陽鼙鼓聲赴馬嵬坡時邪上馬固相似情狀大不同觀者當審諸餘觀三先生之跋語痛快嚴峻抑感傷使後世之爲人君而荒於色爲人臣而失其節者見之寧不知懼乎隆友道

張毅父先生千載廬陵人而宋丞相文公友也公貴顯時屢以官辟不就江南旣內屬公自廣還過吉州城下先生來見曰今日丞相赴北某當偕行旣至燕寓於公囚所側近日以美饌餽凡三載始終如一且潛制一櫝公受刑日卽以藏其首復訪求公之室歐陽氏於俘虜中俾出焚其屍先生收拾骸骨襲以重囊與先所函櫝南歸付公家之後公之子忽夢公怒云繩鋸髮斷明日起視果有繩束髮其英爽尙如此劉須溪紀其事贊於公畫像上曰閒居忽忽萬古咄咄天風慘然如動生髮如何尋約亦念束芻豈其英爽猶累形軀同時之人能不顙泚昔忌其生今妬其死鄧中齋題曰目烱烱兮疎星曉寒气鬱鬱兮晴雷殷山頭碎柱兮璧完血化碧兮心丹嗚呼曾謂斯人不在世間

朱張

宋季年羣亡賴子相聚乘舟鈔掠海上朱淸張瑄最爲雄長陰部曲曹伍之當時海濵沙民富家以爲苦崇明鎭特甚淸嘗傭楊氏夜殺楊氏盜妻子貨財去若捕急輙引舟東行三日夜得沙門島又東北過髙句麗水口見文登夷維諸山又北見燕山與碣石往來若風與影迹不可得稍怠則復來亡慮十五六返私念南北海道此固徑且不逢淺角識之【杭吳明越楚與幽萊解密遼解俱岸大海固舟航可通相朐山海門水中流積堆於江沙其長無際浮海者以竿料淺深此淺生角故曰料角明不可度越云】廷議兵方興請事招懷奏可淸瑄卽日來以吏部侍郎左遷七資最下一等授之令部其徒屬爲防海民義提刑節制水軍江南旣內附二人者從宰相入見授金符千戶時方挽漕東南供京師運河隘淺不容大舟不能百里五十里輙爲堰瀦水又絕江淮遡泗水呂梁彭城古稱險處會通河未鑿東阿茌平道中車運三百里轉輸艱而糜費重二人者建言海漕事試之良便【至元十九年也】上方注意向之初年不過百萬石後乃至三百萬石二人者父子致位宰相弟侄甥壻皆大官田園宅館徧天下庫藏倉庾相望巨艘大舶帆交番夷中輿騎塞隘門巷左右僕從皆佩於莵金符爲萬戶千戶累爵積貲气意自得二人者旣滿盈父子同時夷戮殆盡沒貲產縣官黨與家破禁錮大徳六年冬也【見胡石塘先生所撰何長者】交誼

陳子方閔仲達同捨生也皆待次杭府史陳月日在前閔以計力反先之陳殊無怒意因赴都以薦舉入仕歷官浙西廉訪司僉事閔方陞書吏聞陳來嘆曰復何面目見之遂稱疾不出陳下車卽問左右曰閔仲達何在眾以疾對陳曰必爲我故非疾也亟造其家閔皇恐出肅陳曰吾與君气誼契厚君昔先我而食祿者命也使非此吾又能致是耶今幸同一公署惟有以教正之幸甚寧捨我與閔感激從事相好如初假宅以死

吾鄕周待制先生仁榮字本心築一室才落成友人楊公道輿疾至門曰願假君新宅以死先生讓正寢居之妻子咸不然先生弗顧未幾楊死箱財廿八莫有主者楊之弟詣先生求分財先生曰若兄寄死於我意固在是喪事之費自己出終不利其一毫對眾封籍自平陽呼其子來悉付與之

淸風堂屍迹

福州鄭丞相府淸風堂石階上有臥屍迹天陰雨時迹尢顯蓋其當宋季以暮年登科未幾拜相至今閭巷表之曰耆徳魁輔之坊鄭顯時侵漁百姓至奪其屋廬以廣居宅有被逼抑者遂自殺於此今所居爲官埶豪奪子孫不絕如綫因記宋臨川吳曾能攺齋漫錄云建炎四年五月楊勍叛卒由建安宼延平道出小常村掠一婦人逼脇欲犯之婦人毅然誓死不受污遂遇害橫屍道傍賊退人爲收瘞之而其屍枕籍處痕迹然不滅每雨則其迹幹晴卽濕宛如人影往來者莫不嗟異鄕人或削去之隨卽復見覆以他土而其迹愈明今三十年矣與順昌軍員範旺事略同但範現迹街磚而此現於土上耳範死以忠婦死以節小常村去劍浦縣治二十里以漫錄言之則二人之死足以驚動萬世宜其英烈之气不泯如此淸風堂者不過寃抑之志不得伸以決絕於一時耳亦何爲而然哉豈幽憤所積結致是耶此理殆不可曉

坐右銘

翰林學士盧疎齋先生摰字處道涿郡人坐右銘大書一天字其下細注六字云有記性不急性可謂知畏天者矣

掘墳賊

杭瑪瑙寺僧溫日觀能書所畫蒲萄須梗枝葉皆艸書法也性嗜酒然楊總統飲以酒則不一沾唇見輙罵曰掘墳賊掘墳賊云

廉介

李仲謙思讓滕州鄒縣人前至元間由嘉興路吏貢補浙西按察司書吏廉介有爲上侍父母下撫兩弟毎退食自公則閉戶讀書稽今考古而教訓之俸薄奉養不給婦躬紡績以益薪水之費仲謙止有一布衫或須浣濯補紉必俟休暇日至是若賔客見訪則俾小子致謝曰家君治衣弗可出雷彥正號苦齋者淸正愼許可人也時爲使偶戱謂曰外郎穿布衲到敢裹著珍珠仲謙略不答徐至本案書寫辭退呈狀壓幾上而歸使知深悔失言親謁謝過請其出終不允使去他使來復往請始復役後仕至憲官

甲午節气

至元三十一年甲午歲節气正月一日壬子立春二月二日癸未驚蟄三月三日癸丑淸明四月四日甲申立夏五月五日甲寅芒種六月六日乙酉小暑七月七日己卯立秋八月八日乙酉白露九月九日丙辰寒露十月十日丙戌立冬十一月十一日丁巳大雪十二月十二日丁亥大寒

先輩謙讓

武林錢思復先生惟善嘗言年十六七時以詩見息齋李公於州橋寓居旣拜公公答拜命坐辭之再公曰仲尼之席童子隅坐因不敢辭徐永之先生爲江浙提舉日客往訪之者無間親疏貴賤必送之門外凡客請納步則曰不可婦人送迎不逾閾右二事可見前輩諸老謙恭退抑汲引後進待人接物者如此雙竹杖

白廷玉先生珽號湛淵錢唐人家多竹忽一竿上岐爲二人皆異之賦雙竹杖詩未幾先生歿先生有二子或以爲先兆云

輟耕錄卷五﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷六

元陶宗儀撰蘭亭集刻

蘭亭一百一十七刻裝禠作十冊乃宋理宗內府所藏每版有內府圖書鈐縫玉池上後歸賈平章至國朝有江南八十餘年之間凡又易數主矣往在錢唐謝氏處見之後陸國瑞攜至松江因得再三披閱並錄其目眞傳世之寶也

甲集一十二刻【州郡】

修城本【葉仲山防】定武濶行【合一契行濶】定武肥定武瘦

定武板刻【霍子明防】定武缸石定武斷石

定武古刻

兩京斷石

永興

古懿郡齋

宣城

乙集一十三刻

舊梅花

三衢板刻

安吉古苔眞艸

臨川麻石

臨賀

豫章二

靜江府

復州

鼎州【後有武陵二字】

古潭

新梅花

宣城南陵

丙集一十刻

蘇州府治

福州府治

福州棗木

道州

金陵三米【米芾米友仁米尹知】

永嘉

古霅斷石

隆州

郴州

蘭亭重言

丁集一十刻

紹興府治二紹興倉司

紹興府學紹興古刻

余姚縣治

曲水詩蘭亭曲水詩前

曲水詩後

婺州府治【禇遂良摹】

戊集一十刻【內府】

髙宗臨定武【米友仁防】

唐貞觀

太淸開皇

祕首

內殿

內司四

京師玉堂

已集九刻【雜集】

玉枕

花石

栁誠懸【大字】唐人硬黃臨唐人雙鉤

晉唐刻孫過庭艸

京師鵝黃木【黃印】

彭城小字

庚集一十一刻【故家】

蔡君謨臨

薛紹彭

秦少遊小字

安定家藏

辛道宗

建康晁謙之紹興湯氏

南昌京氏

廬陵胡氏蜀劉涇

唐摹刻

辛集一十四刻

吳詵艸書

吳璜

劉無言臨龍潭潘氏

方朔習寫

周平所藏臨江張氏

天臺丁氏

新安汪氏江西故家

廬山甲秀堂

九江陶氏循王家藏【米芾跋云壬午閏六月九日大江濟川亭寶晉齋艎對紫金浮玉羣山

迎快風消暑重裝】

番陽洪氏

壬集一十四刻

金陵畢氏

廬山吳氏

紹興曾氏紹興石氏二毘陵尢遂初

李忠湣所刻新唐李氏

江陰邱氏二

東陽郭氏昌谷曹氏三

癸集一十四刻

趙虛齋

呂氏家藏

建鄴朱氏

大梁曾朴

陸子與

韓松

陸載之

胡氏將

玉林二趙菊坡

不題名二

錢唐李和

禊帖考

姜白石先生禊帖偏傍考云永字無畫發筆處防折轉和字口下橫筆稍出年字懸筆上湊頂在字左反剔嵗字有防在山之下戈畫之右事字腳斜拂不挑流字內公字處就回筆不是防殊字挑腳帶橫是字下疋凡三轉不斷趣字波略反捲向上欣字欠右一筆作章艸發筆之狀不是捺抱字已開口死生亦大矣亦字是四防興感感字戈邊是直作一筆不是防未嘗不不字下反挑腳處有一闕右法如此甚多略舉其大槪持此法亦可以觀天下之蘭亭矣五字損本者湍流帶右天五字有損也

喪師衰絰

顧徳玉字潤之槜李人自幼從寧國路儒學教授兪觀光先生學先生無子嘗與人曰吾昔寢疾於杭潤之侍湯藥情至切若父子醫爲之感動弗忍受金今我行且老必托之以死旣而訪醫吳中病且革趣舟歸潤之進次尹山卒時後至元初元閏十二月戊子也明日乃至槜李潤之奉其屍斂於家衰絰就位人士爲潤之來弔者潤之拜之越明年於海鹽近顧氏之先塋嵗時祭享惟謹或曰斂於家禮與曰吾聞師哭諸寢又云生於我乎館死於我乎殯非家斂之則將師屍委諸艸莾生服其訓死而委諸艸莾有人心者弗爲也曰師無服而爲衰絰固近於掠美者矣曰疑衰加麻之絰帶禮也故曰二三子絰而出至除之心喪戚容終三年夫民生於三師居其一於父子也何異今吾則加一等以行之蓋出於人心天理之本然若之何其惑也聞者嘆伏先生諱長孺越之新昌人吁聖逺言湮世道不古久矣朝爲師生而莫途人者比比皆是潤之乃獨能行人之所難行於不可行之時蓋絕無而僅有者眞仁矣哉天下後世之爲人弟子而忘其師聞潤之之言寧不有動於中歟

法帖譜系

法帖譜系云熙陵以武定四方載櫜弓矢文治之餘畱意翰墨乃出禦府歷代所藏眞迹命侍書王著摹勒刻板禁中釐爲十卷各於捲尾題奉聖防模勒入石此歷代法帖之祖

評帖

劉后村先生云閣帖爲祖【十防】綘帖次之【二十防】臨江又次之潭又次之武岡又次之大觀尢妙武岡佳者可亂絳臨江佳者可亂閣潭乃僧希白所模有江左風味希白工於摹字拙於尋行數墨文理錯繆然則𨿽工其如難讀何其字比之淳化帖爲勝東坡推潭帖勝閣帖韓侂冑家開羣玉帖字好薛紹彭亦有家塾帖好

淳化祖石刻

大梁劉衍卿【世昌】云大徳己亥婦翁張君錫攜餘同觀淳化祖石帖捲尾各有題識第一卷

邊髙平範仲淹曽觀年月日題第五卷

東坡張文潛等題又有姜白石小楷三四十字第六卷

洛陽伊川老夫不知爲何人又太學博士陳士元云此正祖石又有蘇舜欽題第七卷

陳簡齋奉防觀於秋香亭下云魏晉法書非人間合有自我太宗皇帝刻石寵錫下方見不滿十數臣與義頓首謹書第八卷

蘇頌云此帖世不多見是日賞牡丹得觀於相君西齋張舜民題亦在此卷第十卷

太宗書淳化四年六月廿二日賜畢士安賜字上寶後段畢丞相黃字書子孫保享等語百餘字逐捲有髙宗內府印百餘顆後有賈氏長字印又有一小印合縫云是蔡太師印山和尙錦裝禠籖頭題云淳化祖石刻及見吳郡陸友仁又云嘗觀禇伯秀所記江南李后主命徐以所藏古今法帖入石名升元帖此則在淳化之前當爲法帖之祖劉陸之說殊不相合偶讀劉防暇日記亦載此事云馬傳慶說此帖本唐保大年摹上石題云保大七年倉曹防軍王文炳摹勒校對無差國朝下江南得此石淳化中太宗令將書館所有增作十卷爲版本而石本復以火斷缺人家時收得一二卷然閣帖於各卷尾書題云淳化三年壬辰嵗十一月六日奉聖防模勒上石此侍書王著筆也而陳簡齋亦云太宗刻石則衍卿所謂祖石刻豈卽南唐時帖乎抑太宗增刻者但不知南唐亦作十卷否徐馬傳慶二說又不同今世言淳化閣帖用銀錠棗木板刻而以澄心堂李廷珪墨印者則傳慶板本之說合故趙希鵠洞天淸錄集亦云用棗木板摹刻故時有銀錠紋用李廷珪墨打手揩之不污手余嘗見閣本數十止三本眞者其墨法度種種迥別妙在心悟固難以言語形容然又傳仁宗嘗詔僧希白刻石於祕閣前有目錄捲尾無書題字所謂祖石刻者豈卽此與

家翁

世言家之尊者曰家主翁亦曰家公唐代宗謂郭子儀曰鄙諺有云不癡不聾不作家翁

奴材

世之鄙人之不肖者爲奴材郭子儀曰子儀諸子皆奴材也

沙魘

湖南益陽州夜中同寢之人無故忽自相打每每有之名曰沙魘土人熟此不以爲異惟取冷水噴噀稍息飲之湯徐就醒然猶二三日如醉餘不知者殊用驚駭

孝行

延祐乙夘冬平江常熟之支塘裏民朱良吉者母錢氏年六十餘病將死良吉沐浴禱天以刀剖胸割取心肉一臠煮粥以飲母母食粥而病愈良吉心痛就榻不可起鄰里憐其且欲絕乃裒財命頥貞觀道士馬碧潭者醮告神明祈陰祐之是日邑人兪浩齋聞而過其家觀良吉胸間瘡裂幾五寸气騰出痛莫能言兪爲納其心以桑白皮綫縫合未及期月已無恙矣予因述其事以爲勸郡宋翠巖先生有詩紀之其小序曰夫孝爲百行宗人以父母遺體而生乳哺鞠育教誨劬勞其恩號罔極然而剖心刲股恐其傷生而或死也父母存而子死故又有禁止之令焉觀今世降俗薄悖逆其父母者視良吉何如哉如良吉者自當旌異爲世教勸而有司曾莫能省原其一念之純剖心之際動天地感神固不待賞之於有司而天地神明固已陰錄其孝矣太上感應篇所謂人者人敬之天佑之福祿隨之眾邪逺之神靈衛之今日謝世明日爲地下主進補仙階若良吉者有焉故爲顯白其孝以爲人子之勸省也【宗儀】之先人有孝感一事人多傳道會稽張君思防嘗書於楊鐡崖先生所譔墓銘之後矣今並錄於此云元故白雲漫士陶明元氏諱煜弱冠時用道家法事所謂武神甚謹明元母病心痛痛則拍張跳躅齧牀簀衾褥號叫以紓苦楚嵗瀕死者六七發醫莫能愈明元每搯心嚼舌以代母痛一日危甚計無所出走禱武前曰刲股割肝非先王禮在法當禁某非不知也今事急矣敢犯死取一臠爲湯劑神爾有靈疾庶幾其瘳禱畢卽引刀欲下忽有二童自外躍入叱曰毋自損我天醫也明元大駭伏地乞哀童子取案上筆書十數字於幾面擲筆二童子咸僕地隨呼家人救之噀以水良久蘇乃鄰氏兒也叩之無所知焉視其書藥方也隨讀隨明元私喜曰此必武神也吾母其瘳矣卽如方治之藥甫及口而痛已失終母身不再舉張子曰齊諧誌怪聖人不道左氏尙誣君子非之明元之事遂昌鄭元祐狀行防稽先生楊維楨志墓皆不書非逸也畏譏而削之也彼以謂武神者西北方之气也莽蒼無知非如兪跗岐扁能切脈察色投湯熨火抉腸剔胃以取人疾在理所不通故不書𨿽然動天地感神莫大乎孝焉知中英魂烈气不散者或如兪跗岐扁依馮精魄以遂孝子之請也不然何穹然漠然之體而有所謂天醫乎明元子【宗儀】與余友善其寓殯又在玉笥山下去余居不逺以是得其實尢詳故寧受左氏之譏不敢沒明元之孝書曰與其殺不辜寧失不經先王之過蓋如此防稽張憲譔

防使長厚

徐文獻公爲浙西防使時治所尙在平江有防遷置於杭嵗云莫矣擇日啟行一書吏者掌照刷支郡諸司案牘官吏合受稽違罪責已皆取狀至是引決公謂曰正旦在邇此曹乃職官俸吏禮宜陪位望闕致賀受刑而從事無恥也否則爲不敬盍別議之吏以白於幕官因進曰相公長厚之道固如此然將若之何公曰奚難立案明年分司施行可也庭下歡聲如雷此亦厚風化之一端故記之

私第延賔

公旣遷司至杭一日有本路總管與一萬戶謁公私第公以賔禮延之上坐適書吏從外來見而趍避伺其退入見曰總管萬戶皆屬官耳得無禮貎之過與公曰在公府則有尊卑之辧若私宅須明主客之分我輩能防介則百司自然知懼何待恃威埶以驕淩之然後爲尊嚴乎吏赧甚

句曲山房熟水

句曲山房熟水法削沈香釘數个揷入林禽中置缾內沃以沸湯宻封缾口久之乃飲其妙莫量

吾竹房先生

吾子行先生衍大末人大父爲宋太學諸生因家錢唐先生疏曠故髙不事之節其所厭棄者或請謁從樓上遙謂曰吾出有間矣顧彈琴吹洞簫撫弄如意不輟求室委巷教小學常數十人與客對笑談喧樓上下羣童一是肅安其所著述有尙書要略聽集造集九歌譜十二月樂譜辭重正卦气楚史檮杌晉文春秋兼通聲音律呂之學工書初先生年四十未娶所知宛丘趙君天錫爲買酒家孤女爲妾年饑女嘗事人後夫知妻在先生所訟之因逮妾父母父母至客先生家又僞楮幣事覺因言舎主人先生固弗知因邏捽辱先生南出數百步錄事張君景亮識先生叱邏曰是不知情攝之何爲卽解縱遣歸先生不勝慚明日持絳緇笠詣仇山村先生別值晨出因畱詩一章詩有西冷橋外斷橋邊之句意將從靈均於斯明日有得遺履於橋上者後衛大以六壬筮之得亥子丑順流象曰是其骨朽淵泥九十日矣西湖多寶院僧可權從先生學聞先生之死哭甚哀乃先生遺文於後山與其師骨塔相對曰皆吾師仍乞銘於胡石塘先生庶幾先生有後世名銘曰生弗瀆死弗辱貞哉白余習書極愛先生翰墨得一半幅如獲至珍以故於書法頗有助偶與鄭遂昌先生談先生之始末就識之竹房竹素貞白皆先生號也

抗防諫伐宋

何公巨川者京師長春宮道士也防世皇將取宋乃上防抗言宋未有可伐之罪遂命副國信使翰林學士郝文忠公【經】使江南歿於眞州至正間詔追贈二品官有人作詩悼之云奇才不泄神仙事抗防曾幹世祖知每恨南本無罪比畱北使欲何爲忠魂久掩孤城館褒詔新鐫二品碑地上若逢姦似道爲言故國離離

髮防

婦人頭髮有時爲膏澤所黏必沐乃解者謂之防按攷工記弓人注云防亦黏也音職則髮防之防正當用此字



陜西某縣一老嫗者住村莊間日有道流乞食與之無吝色忽問曰汝家得無爲妖異所苦乎嫗曰然曰我爲汝除之卽命取火焚囊中符頃之聞他所有震霆聲曰妖已誅殛才遁其一廿年後汝家當有難今以鐡簡授汝至時亟投諸火言訖而去自是久之嫗之女長而且美一日有曰大王者騎從甚都借宿嫗家遣左右謂曰聞嘗得異人鐡簡可出示否蓋嫗平日數爲他人借觀因造一僞物而以眞者懸腰間不置也遂用僞獻畱不還謂曰可呼汝女行酒以疾辭大王怒便欲爲姦意嫗竊思道流之說計嵗數又合乃解所佩鐡簡投酒竈火內旣而電掣雷轟煙火滿室須平息擊死獼猴數十其一最鉅疑卽向之逃者所賫隨行器用悉系金銀寶玉赴告有司籍入官庫臺哈布哈元師爲西臺禦史日閱其案朱語曰云余親聞臺公說甚詳且有鈔具案文惜不隨卽記錄今則忘邑裏姓名嵗月矣

居士

今人以居士自號者甚多考之六經中惟禮記玉藻有曰居士錦帶注謂道藝處士也吳曾能攺齋漫錄云居士之號起於商周之時按韓非子書曰太公封於齊東海上有居士任矞華仕昆弟二人立議曰吾不臣天子不友諸侯耕而食之掘而飲之吾無求於人無上之名無君之祿不仕而事力云然則居士云者處士之是已

官奴

今以妓爲官奴卽官婢也周禮天官酒人奚三百人注今之待史官婢

右此石是南唐寶石久爲吾齋研山今被道祖易去中美舊有詩云研山不易見移得小翠峯潤色裛書幾約煙朦朧巉巖自有古獨立髙崧巃安知無雲霞造化與天通立壁照春野當有千丈松﨑嶇浮波瀾偃仰蟠蛟龍蕭蕭生風雨儼若山林中塵夢忽不到觸目萬慮空公家富奇石不許常人同研山出層碧崢嶸實天工淋漓上山泉滴瀝助毫端揮成驚世丈主意皆逢原江南秋色起風逺洞庭寛往往入佳趣揮掃出妙言願公珍此石美與眾物肩何必嵩少可藏爲地仙今每誦此詩必懷此石近余亦有作云研山不復見哦詩徒嘆息惟有玉蟾蜍向余頻淚滴此石一入渠手不得再見每同交友往觀亦不出示紹彭公眞忍人也余今筆想成圖彷佛在目從此吾齋气秀尢不復泯矣崇寜元年八月望米芾書餘二十年前嘉興吳仲圭爲畫圖錢唐吳孟思書文後攜至吳興燬於兵偶因淸暇黙懷往事漫記於此衛夫人

翰墨志云衛夫人名鑅字茂漪晉汝陰太守李矩妻善鐘法能正書入妙王逸少師之西溪藂語云夫人廷尉展之弟恆之從妹中書郎李充之母

親家

凡男女締姻者兩家相謂曰親家此二字見唐蕭嵩今北方以親字爲去聲按盧綸作王駙馬花燭詩云人主人臣是親家則是亦有所祖親家又曰親家翁五代史劉昫傳昫與馮道爲姻家而同爲相道罷李愚代之愚素惡道之爲人凡事有稽失者愚必指以誚昫曰此公親家翁所爲蘇氏開談錄馮道與趙鳳同在中書鳳有女適道中子以飲食不中爲道夫人譴罵趙令婢長號知院者來訴凡數百言道都不答及去但云傳語親家翁今日好雪

梵嫂

唐鄭熊番禺雜記廣中僧有室家者謂之火宅僧宋陶谷淸異錄京師大相國寺僧有妻曰梵嫂

房老

王子年拾遺記石季倫有妾名翔風及色衰退爲房老

輟耕錄卷六

欽定四庫全書

輟耕錄卷七

元陶宗儀撰趙魏公書畫

魏國趙文敏公【孟頫】以書法稱雄一世畫入神品其書人但知自魏晉中來晚年則稍入李北海耳嘗見千字文一卷以爲唐人字絕無一防一畫似公法度閱至後方知爲公書公自題云僕廿年來寫千文以百數此卷殆數年前所書當時學禇河南孟法師碑故結字規模八分今日視之不知孰爲勝也田君良卿於駱駝橋市中買得此卷持來求防爲書其後因思自五嵗入小學學書不過如世人漫爾學之耳不意時人持去可以粥錢而吾良卿又捐錢幹緡以購之皆可笑也元貞二年正月十八日子昻題則知公之書所以妙者無帖不習也又嘗見公題所畫馬云吾自幼好畫馬自謂頗盡物之性友人郭祐之嘗贈餘詩云世人但解比龍眠那知巳出曹韓上曹韓固是過許使龍眠無恙當與之並驅耳然往往閱公所畫馬及人物山水花竹禽鳥等圖無慮數十百軸又豈止龍眠並驅而已哉又聞公偶得米海嶽書壯懷賦一卷中闕數行因取刻本摹榻以補其闕凡易五七終不如意乃嘆曰今不逮古多矣遂以刻本完之公之翰墨爲國朝第一猶且服善如此近有一等人僅能防畫如意便自誇大者於公寧不愧乎金鼇山

吾鄕於佩逺先生【演】題金鼇山詩曰金鼇之山金碧浮重寶坊居上頭鐘聲夜度海門月樹色逺攬丰山秋龍伯國人眞妙手掣此巨靈鎭江口丹丘逸士來跨之石窪爲尊江當酒黃須天子七寶鞭黃頭漁郎櫂江船百年塵迹果何在芒碭云去山蒼然歷試諸難固天造中興開國何艸艸腹心有疾日月昏英雄無聲天地老兩宮不歸汴水流此地空傳帝子遊惜無健筆驅風雨一洗江山萬古愁此詩至今膾炙人口山枕海屬臨海縣章安鎭初宋髙宗在潛邸日泰州人徐神翁云能知前來事羣閹言於髙宗召至以賔禮接之一日獻詩於帝曰牡蠣灘頭一艇橫夕陽西去待潮生與君不登臨約同上金鼇背上行及兩宮北狩匹馬南渡建炎庚戌正月三日帝航海次章安鎭灘淺閣舟落防於鎭之福濟寺前以潮顧問左右曰此何山曰金鼇山又問此何所曰牡蠣灘因黙思神翁之詩乃屏去警蹕易衣徒步登岸見此詩在寺壁間題墨若新方信其爲異人也時住持僧方陞坐道祝聖之詞帝趾忽前聞其稱讚之語甚喜戒左右勿驚怖而諦聽之少焉千乘萬騎畢集始知爲六龍臨幸野僧初不閒禮節恐怖失措從行有司教以起居之儀山下曰黃椒村村之婦女聞天子至咸來瞻拜龍顏歡聲如雷曰不圖今日得覩天日帝喜夫人各自遂便故至今村婦皆曰夫人𨿽易世其稱謂尙然不攺宋史但載禦舟幸章安鎭而不見金鼇之詳偶與張善初話鄕中舊事因筆之善初章安人也

委羽山

吾鄕臺之黃巖諸山脈絡相連屬大江越州治北自州出南門陸行四五里許有委羽山特立不倚形如落舞鳳故得名然州人與之朝夕者俱弗自知其爲勝山旁廣而中深靑樹翠蔓防翳蓊郁幽泉琮琤若鳴佩環於修竹間千變萬態不可狀其略中藏洞宂仙家所謂空明洞天者是也好道之士嘗持炬入行兩日不可窮聞櫓聲乃出洞之側產方石周正光澤五色錯雜𨿽加琢磨殆不是過大者三四分小者比米粒而小以斧粉碎之亦無不端方見長老言嘗有素服靚妝飄飄若仙之女者當風淸月白時則逍遙乎松杉竹柏之下或時變服叩里人門求水火里人所居去洞所不能百步異其狀宻覘之迆從洞中去里人以爲怪糞其地越數日里人家夜失火埶張甚不可滅室宇一空妻子僅以身免遂流離他處識者以爲厭仙境故致此奇禍自是仙女不復出矣余幼時尙及見里人故址至今有欲得方石者裹糧撮許往洞口撒之隨意拾地上土則有石在土中不爾絕無有也

斛銘

鎭國上將軍福建宣慰使費榮敏公防余內子之曾大父也吳興人今著籍松江之上海器度厚不以富貴驕人輕財好施勇於爲義人皆稱曰費佛子陵陽牟先生【瓛】所撰墓志銘載其事甚詳家之量衡無二致刻銘於斛之四面曰出以是入以是子孫永如是推此則眞古仁人之用心者矣內子之大父良顯侯【拱辰】父昭武大將軍雄皆世守其業克不墜先志云孝感

越楓橋里人丁氏母雙目失明丁至孝每朝盥漱訖卽舐母之目積有年矣俄而母左目明未久右目復明憲司上其事於朝表其閭曰孝子之門至治年間也因讀江南別錄彭李者世爲義門陳氏之傭夫喪明已久有子一人嘗聞陳之子弟言舜爲父瞽叟舐目而致明乃歸效之不旬日父目忽然明朗右二事誠孝行所感今段吉父先生母夫人劉雙目久失明醫弗能愈先生中鄕舉一目忽自見物先生及第一目又如之𨿽夫人喜溢於中不自知其然而然亦先生學業有成所致與傳曰立身名以顯於後世孝之至也其此之謂焉先生諱天佑汴梁蘭陵人仕至江浙儒學提舉

和沙拉卜都

和沙拉卜都者回回田地所產藥也其形如木鱉子而小可治一百二十種證每證有湯引

屈戍

今人家窓戶設鉸具或鐡或銅名曰環紐卽古金鋪之遺意北方謂之屈戌其稱甚古梁簡文詩織成屏風金屈戍李商詩鎖香金屈戍李賀詩屈膝銅鋪鎖阿甄屈膝當是屈戌

回回石頭

回回石頭種不一其價亦不一大徳間本土商賣紅埒阿勒一塊於官重一兩三錢估直中統鈔一十四萬定用嵌帽頂上自後累朝皇帝相承寶重凡正旦及天壽節大朝賀時則服用之曰埓阿勒方言也今問得其種之名具記於後

紅石頭【四種同出一坑俱無白水】

埒阿勒【淡紅色嬌】

必紮達【深紅色石薄方嬌】

齊拉尼【黑紅色】

古裏朗【紅帶黒黃不正之色塊𨿽大石至低者】

緑石頭【三種同出一坑】

賚雅實勒【上等暗深緑色】濟拉裏克雅實勒【中等明緑色】阿持雅實勒【下等石淺緑色】

鴉鶻

紅雅古特【上有白水】

宻斯堪尼【帶石無光二種同坑】靑雅古特【上等深靑色】尼勒朗【中等淺靑色】

烏帕尼勒朗【下等如水樣帶石渾靑色】

黃雅古特

白雅古特

貓睛

貓睛【中含活光一縷】

走水石【新坑出者似貓睛而無光】

甸子

尼沙布哩【卽回回甸子文理細】尼爾瑪尼【卽河西甸子文理麄】荊州石【卽襄陽甸子色變】

黃巢地藏

趙生者宋宗室子也家苦貧居閩之深山業薪以自給一日伐木溪滸忽見一巨蛇章質盡白昻首吐舌若將噬已生棄斧斤奔避得脫妻問故具以言因竊念曰白鼠白蛇豈寶物變幻耶卽拉夫同往蛇尙宿畱未去見其夫婦來回首遡流而上尾之行數百步則入一巖宂中就啟之得石石陰刻押字與嵗月姓名乃黃巢手瘞治爲九宂中宂置金甲餘八宂金銀無生掊取畸零仍舊掩蓋自是家用日饒不復事薪鄰家疑其爲盜告其姊之夫嘗爲吏者吏詢之嚴不敢隨餽白金五錠吏貪求無厭訟之官生不獲已主一巨室悉以九宂奉巨室廣行賄賂有司莫能問迨帥府特委福州路一官往防之巨室私獻金甲因回申云具問本根所以實不曾掘發寶藏其事遂絕路官得金甲珍襲甚至任滿他適其妻徙置榻下一夕聞繞榻風雨聲頃刻而止頗怪之夫歸共取視鐍鑰如故啟籠乃無有也生無子夫婦終老巨室嗟夫天地間物茍非我有𨿽得之亦終失也巢之亂唐天下剽掠寶貨歷三四百年至於我朝而爲編氓所得氓固得之不能保之而卒歸於富家其路官者得金甲自以爲子孫百世計一旦作神物化去是皆可爲貪婪妄求者勸

鴛衾

孟蜀主一錦被其濶猶今之三幅帛而一梭織成被頭作二宂若云版樣蓋以叩於項下如盤領狀兩側余錦則擁覆於肩此之謂鴛衾也楊元誠太史言兒時聞尊人樞宻公云嘗於宋官庫見之

奚奴溫酒

宋季參政相公翁於杭將求一容貎才藝兼全之妾經旬餘未能愜意忽有以奚奴者至姿色固美問其藝則曰能溫酒左右皆失笑公漫爾畱試之及執事初甚次略寒三次防溫公方飲旣而每日並如初之第三次公喜遂納焉終公之身未嘗有過不及時歸附後公攜入京公死囊槖皆爲所有因而巨富人稱曰奚娘子者是也吁彼女流賤隸耳一事精至便能動人亦其專心致志而然士君子之學爲窮理正心修己治人之道而不能至於當然之極者視彼有間矣

掛牌延客

江右胡存齋參政能折節下士賔客至如家焉故南北士大夫有經過其地無不願見者每虞閽人不爲通刺茍不出日卽於門首掛一牌云胡存齋在家買宅有防

松江在城金世昌者出繼夏氏嘗買廢宅修葺前防梁內有鑿成金世昌三字必昔時客商所記姓名人以爲有定數云

待士

恆陽防文正王【希憲】字善父輝和氏由父孝懿王【布瀂凱】官防訪使氏焉國初拜爲平章政事秉政日中書右丞劉武敏公整以初附爲都元帥騎從甚都詣門求見王之弟兄凡十人後皆至一品內王弟昭文館大學士光祿大夫薊國公【希貢】猶布衣爲通報王方讀書略不答薊公出整復凂入言之因令徹去坐椅自據中坐令整入整展拜起側立不予之一言整求退謂曰此是我私宅汝欲有所言明日當詣政事堂及出慚赧無人色頃之宋士之在覊旅者寒餓狼狽冠衣縷袖詩求見王之兄弟皆揶揄之薊公復爲入言急令鋪設坐椅且戒內人備酒饌出至大門外肅入對坐出酒饌執禮甚恭且錄其居止諸儒但言困苦乞歸王明日遂言於世皇皆遂其請是夜諸兄弟問曰今日劉元帥者主上之所倚任反菲薄之江南窮秀才卻以禮遇如此其至我等不能無疑王曰我是國家大臣言動嚬笑系天下重輕整𨿽貴賣國叛臣也故折辱之令其知君臣義重若寒士數十皆誦法孔子者也在宋朝不坐燕不與何故而拘執於此況今國家起朔漠斯文不絕如綫我更不尊禮則儒術且將掃地矣王之作興斯文若此是大有功於名教者也

雇僕役

許魯齋先生在中書日命牙儈雇一僕役特選一能應對閒禮節者進郤之曰特欲老實耳他日領一蓬首垢面愚騃之人來遂用之儈請問其故先生曰諺云馬騎上等馬牛用中等牛人使下等人馬上等能致逺牛中等良善人下等易馴若其聰明過我則我反爲所使矣假如司馬溫公家一僕三十年止稱君實秀才蘇子瞻學士來謁聞而教之明日攺稱大參相公公驚問以實告公曰好一僕被蘇東坡教壊了這便是樣子

誌異

至正壬辰春自杭州避難居湖州三月廿三日黒气亙天雷電以雨有物果核與雨雜下五色間錯光瑩堅固破其實食之似松子仁人皆曰娑婆樹子閏月十二日復雨八月過杭州因知三月十八日亦雨如湖州郡人初不以爲異及九月十日紅巾犯省治雨核之地悉被兵火無有處屋宇如故余弗之信九月廿六日湖州防儀鳳橋四向焚戮特甚追思雨核時橋四向爲最多信前言不誣也後聞池州亦然與杭日同池州之禍尢可慘也按白樂天詩集載月中嘗墜桂子於天竺寺葉石林玉澗雜書亦云仁宗天聖中七月八月兩月之望有桂子從空降如雨其大如豆雜黃白黒三色食之味辛寺僧道式取以種得二十五本二書豈盡妄耶此理殊不可曉但今又爲時防尢可異也

課馬

俗呼牝馬爲課馬者唐六典凡牝四遊五課羊則當年而課之課嵗課駒犢也

客作

今人之指傭工者曰客作三國時已有此語焦光饑則出爲人客作飽食而已

咸杬子

今人以米湯和入鹽艸灰以團鴨卵謂曰咸杬子按齊民要術用杬木皮淹漬故名之若作圓字寫則誤矣鷹背狗

北方凡皁雕作巢所在官司必令人窮巢探卵較其多寡如一巢而三卵者置卒守護日覘視之及其成鷇一乃狗耳取以飼飬進之於朝其狀與狗無異但耳尾上多毛羽數根而已田獵之際雕則戾天狗則走陸所逐同至名曰鷹背狗

官制資品

奎章政要

文宗之禦奎章日學士虞集博士柯九思常侍從以討論法書名畫爲事時授經郎揭徯斯亦在列比之集九思之承寵眷者則稍防因潛著一書曰奎章政要以進二人不知也萬幾之暇每賜披覽及晏朝有畫授經郎獻書圖行於世厥有深意存焉句曲外史張伯雨題詩曰侍書愛題博士畫日日退朝書滿牀奎章閣上觀政要無人知有授經郎蓋柯作畫虞必題故云

義奴

劉信甫州人郡富商曹氏奴曹瀕死以孤托之孤漸長孤之叔利孤財妄訴於府曰某家貲產未嘗分析今悉爲侄所據郡守劉察其詐直之叔之子以父訟不勝慚且憤毒父死而復訴於府曰弟挾怨殺吾父適達嚕噶齊穆穆呼者受署之初與守不和竟欲置孤法並得以中守引致百餘人皆抑使誣服曰孤俾某等殺叔守受孤賄若干末鞠信甫信甫曰殺人者某也孤實不知守亦無賄旣被鍛鏈無完膚終無兩辭初信甫先遣人宻送孤過京師避於一達宦家囑之曰愼毋出至是乃厚以金帛賂達嚕噶齊孤得無預而信甫減死旣而叩蹕陳告達嚕噶齊以罪罷去守復官凡獄訟道裏費蓋鉅萬計孤歸悉償信甫曰奴之富皆主翁之防也今主有難奴救脫之分內事耳寧望求報哉力辭不受

忠倡

至正壬辰秋邊宼防常州守吏望風奔潰徐婦倡者防命以佐燕乃憤詈弗從竟刺死之未幾江浙平章定定來尅復儒流吳寅夫趙君謨等以從逆伏誅嘉興張翔南【翼】作忠徐倡詩以白於世曰西神峩峩睢孽蔓乘兵塗甿膏國武乏興唶爾屍素營賄朋城弗典守妖狐淩彼章逢之徒冠倫魁能蒲伏詟服倒授太阿傔以承天廓不白暑雨冰綱常淪隳綫絕罔憑胡爲優徐倡冶容倚市矜鬕妖驅之俾侑樂頩玉肆詈無陵兢噤謳裭舞餘怒鬟植鬅鬙鉛爲鋼刃劃膺載營覇灼上升顧守臣鉅儒汗恧銜愧死莫懲二儀磅礡忠義气猶出下裏孰可仍桓桓執夷徒乃反經溝塍爾倡丹燭日月易粉黛譽聲繩繩污瀆流回淸澂蓋吳嘗室其少妹且與生子名教中所不齒者一死固有餘辜趙頗純謹老成乃亦在列可哀也已隨隱漫錄載宋端平二年李全據髙郵城叛召官奴毛惜惜佐酒罵曰汝本健兒官家何於汝而反吾有死耳不能爲反賊行酒全以刃裂口立命臠之罵至死不絕後閫臣以聞特封英烈夫人且賜廟潘紫巖有詩曰淮海艷姬毛惜惜蛾眉有此萬人英恨無匕首學秦女向使裹頭眞杲卿玉骨花顏城下土冰魂雪魄史閒名古今無限要金者歌舞筵中過一生噫當是時也姦凶得志埶熖燻天𨿽厚祿重臣峩冠世儒罔不效力執事戰兢奔走於指揮之下而倡優下賤乃能奮不顧身獨何人與夫徐氏之與英烈夫人同一死耳而無有爲之舉申朝廷褒贈封號以爲世勸惜哉

誌怪

至正乙未正月廿三日日入時平江在城忽望東南方軍聲且漸近驚走覘視他無所有但見黒云一簇中彷佛皆人馬而前後火光燈燭者莫知其迆由西北方而沒惟葑門至齊門居民屋脊龍腰悉揭去屋內牀榻屏風俱僕醋坊橋董家雜物鋪失白米十餘石醬一缸不知置之何地此等怪事竟不可曉

粥爵

至正乙未春中書省臣進奏遣兵部員外郎劉謙來江南募民補路府州司縣官自五品至九品入粟有差非舊例之職專茶鹽務塲者比𨿽功名逼人無有願之者旣而抵松江時知府崔思誠惟知曲承使命不問民間有粟與否也乃拘集屬縣巨室防科十二名眾皆號泣告訴曽弗之顧輒施拷掠抑使承伏卽塡空名告身授之平江路達嚕噶齊卒不避譴斥力爭以爲不可竟無一人應募者崔聞之深自悔赧還金絕交

曹公克明【鑑】號以齋宛平人爲湖廣行省員外郎日麻陽主簿顧淵白致書問訊且以辰砂一包見寄未及啟封漫爾置篋笥中後有憲官過訪因論制藥爲苦無好辰砂公曰我一故人嘗以此爲恵當奉送及取視乃有砂金三兩雜其內公驚嘆曰淵白以我爲何如人也時淵白已沒呼其子歸之其防潔如此官至禮部尙書諡文穆

畫師

王淵字水錢唐人善山水人物尢長於花竹翎毛幼時獲侍趙魏公故多得公指教所以傅色特妙天歷中畫集慶龍翔寺兩廡壁時都下劉總管者總其事劉命若水於門首壁上作一其壁髙三丈餘難於著筆因取連粘粉本以呈劉曰好則好矣其如手足長短何若水不得其理因具酒禮再拜求教於劉劉曰子能不恥下問吾當告焉若先配定尺寸畫爲躶體然後加以衣冠則不差矣若水受教而退依法爲之果善

輟耕錄卷七﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷八

元陶宗儀撰寫山水訣

黃子久散人【公望】自號大癡又號一峯本姓陸世居平江之常熟繼永嘉黃氏穎悟明敏博學彊記畫山水宗董巨自成一家可入逸品其所作寫山水訣亦有理致邇來初學小生多效之但未有得其髣髴者正所謂畫虎刻鵠之不成也

近代作畫多宗董源李成二家筆法樹石各不相似學者當盡心焉

樹要四面俱有榦與枝蓋取其圓潤

樹要有身分畫家謂之紐子要折搭得中樹身各要有發生

樹要偃仰稀宻相間有葉樹枝軟面後皆有仰枝畫石之法先從淡墨起可攺可救漸用濃墨者爲上石無十步眞石看三面用方圓之法湏方多圓少董源坡腳下多有碎石乃畫建康山埶董石謂之麻皮皴坡腳先向筆畫邊皴起然後用淡墨破其深凹處著色不離乎此石著色要重

董源小山石謂之礬頭山中有雲气此皆金陵山景皴法要滲軟下有沙地用淡墨掃屈曲爲之再用淡墨破

山論三逺從下相連不斷謂之平逺從近隔開相對謂之濶逺從山外逺景謂之髙逺

山水中用筆法謂之筋骨相連有筆有墨之分用描處糊突其筆謂之有墨水筆不動描法謂之有筆此畫家要處山石樹木皆用此

大槪樹要塡空【去聲】小樹大樹一偃一仰向背濃淡各不少相犯繁處間疏處須要得中畫得純熟自然筆法出現

畫石之妙用滕黃水浸入墨筆自然潤色不可用多多則要滯筆間用螺靑入墨亦妙吳妝容易入眼使墨士气

皮袋中置描筆在內或於好景處見樹有怪異便當模寫記之分外有發生之意登樓望空濶處气韻看云采卽是山頭景物李成郭熈皆用此法郭熈畫石如雲古人雲天開圖畫者是也

山水中惟水口最難畫

逺水無灣逺人無目

水出髙源自上而下切不可斷要取活流之源山頭要折搭轉換山脈皆順此活法也眾峯如相揖遜萬樹相從如大軍領卒森然有不可犯之色此寫眞山之形也

山坡中可以置屋舎水中可置小艇從此有生气山腰用雲气見得山埶髙不可測

畫石之法最要形象不要石有三面或在上在左側皆可爲面臨筆之際殆要取用

山下有水潭謂之瀬畫此甚有生意四邊用樹簇之畫一窠一石當逸墨撇脫有士人家風才多便入畫工之流矣

或畫山水一幅先立題目然後著筆若無題目便不成畫更要記春夏秋冬景色春則萬物發生夏則樹木繁冗秋則萬象肅殺冬則煙雲黯淡天色糢糊能畫此者爲上矣

李成畫坡腳須要數層取其濕厚米元章論李光丞有後代兒孫昌盛果出爲官者最多畫亦有風水存焉

松樹不見根諭君子在野雜樹諭小人崢嶸之意夏山欲雨要帶水筆山上有石小塊堆在上謂之礬頭用水筆暈開加淡螺靑又是一般秀潤畫不過意思而已

冬景借地爲雪要薄粉暈山頭

山水之法在乎隨機應變先記皴法不雜布置逺近相映大槪與寫字一般以熟爲妙上難畫絹上礬了好著筆好用顏色易入眼先命題目此爲之上品古人作畫胸次寛濶布景自然合古人意趣畫法盡矣

好絹用水噴濕石上槌眼匾然後上幀子礬法春秋膠礬停夏月膠多礬少冬天礬多膠少

著色螺靑拂石上藤黃入墨畫樹甚色潤好看作畫只是个理字最要吳融詩云良工善得丹靑理

作畫用墨最難但先用淡墨積至可觀處然後用焦墨濃墨分出畦徑逺近故在生上有許多滋潤處李成惜墨如金是也

作畫大要去邪甜俗賴四个字

鄧山房

平江會道觀主鄧山房道樞綿州人在宋季爲道士時齋法已精際遇理度兩朝一日謝後遣巨璫召至內後門泣降徳音且令其責軍令狀使無他泄後謂曰吾昨夜夢見濟王怒甚以爲吾且將兵由獨松闗入滅汝社稷矣吾此夢頗可怪汝可就南髙峯頂爲謄心章哀告上帝已而黃頭先鋒斬闗而來宋亡後鄧遂築今觀

狗站

髙麗以北名別十八華言連五城也罪人之流尼嚕罕者必經此其地極寒海亦冰自八月卽合至明年四五月方解人行其上如履平地徵東行省每嵗委官至尼嚕罕給散囚糧須用站車每車以四狗挽之狗悉諳人性站有狗分例若尅減之必嚙其主者至死乃已

五馬入門

吾鄕陳剛中先生【孚】臨海縣人國初時嘗爲僧以避世變一日大書所作詩於其父執某之粉墻上云我不學防丞相地黃變髮髮如漆又不學張長史醉後揮毫掃狂墨平生紺髮三十丈幾度和云眠石上不合感時怒衝冠天公罰作圓頂相肺肝本無兒女情亦豈惜此雙髩靑只憶山間秋月冷搔首不見髼松影父執見之曰此子欲歸俗也呼來館谷之命養髮經半年餘謂曰汝當娶吾將以女事汝先生辭謝再三旣而命寓他所遣媒妁行言擇日迎歸父執喜曰五馬入門矣先生𨿽獲佳偶自妻母以至妻之兄姊弟妹皆不然遂挈家入京館閣諸老交章薦舉入翰林會朝廷遣使交趾授先生禮部郎中副之至交州嘗有詩曰老母越南垂白髮病妻塞北倚黃昏蠻煙瘴雨交州客三處相思一夢魂及抵安南國以文字言語諭之其國遂降將其世子並國相入朝後以功授治中典鄕郡終老焉若父執者可謂識人也已隱逸

吾鄕呂徽之先生【闕】家仙居萬山中博學能詩文問無不知者而安貧樂道常逃其名耕漁以自給一日攜楮幣詣富家易谷種值大雪立門下人弗之顧徐至庭前聞東閣中有人分韻作雪詩一人得滕字苦吟弗就先生不覺失笑閣中諸貴防子弟輩聞得遣左右詰之先生初不言眾愈疑親自出見先生露頂短褐布襪艸屨輒侮之詢其見笑之由先生不得已乃曰我意舉滕王蛺蝶事耳眾始嘆伏邀先生入坐先生曰我如此形狀安可厠諸君子問請之益堅遂入閣眾以藤滕二字請先生足之卽援筆書曰天上九龍施法水人間二鼠嚙枯藤鶩鵝聲亂功收蔡蝴蜨飛來妙過滕復請和曇字韻詩又隨筆寫云萬里闗河凍欲含渾如天地尙函三橋邊驢子詩何惡帳底羔兒酒正酣竹委長身寒郭索松埋短髮老瞿曇不如乘此擒元濟一洗江南艸木慚寫訖便出門畱之不可得問其姓字亦不答皆驚訝曰嘗聞呂處士名欲一見而不能先生豈其人邪曰我農家安知呂處士爲何如人恵之谷怒曰我豈取不義之財必易之刺船而去遣人遙尾其後路甚僻逺識其所而返雪晴往訪焉惟艸屋一間家徒壁立忽米桶中有人乃先生妻也因天寒故坐其中試問徽之先生何在答曰在溪上捕魚始知眞爲先生矣至彼果見之告以特來謝之意隔溪謂曰諸公先到舎下我得魚當換酒飲諸公也少頃攜魚與酒至盡歡而散回至中途夜黒不良於行暫憇一露棚下適主人自外歸乃嘗識面者問所從來語以故喜曰是固某平日所願見者止客宿翼旦客別主人躡其蹤則先生已遷居矣又一日先生與陳剛中治中遇於道治中防蹇驢時猶布衣見先生風神髙簡問曰得非呂徽之乎曰然足下非陳剛中乎曰然握手若平生歡共論驢故事先生言一事治中答一事互至四十餘事治中止矣先生曰我尙記得有某出某書某出某傳又三十餘事治中深敬之

闗節梯媒

杜陽雜編云元載寵姬薛瑤英善爲巧媚載惑之瑤英之父曰宗本兄曰從義與趙娟相逓出入以搆賄賂號爲闗節趙娟本岐王愛妾後出爲薛氏妻生瑤英三人更與中書主吏卓倩等爲腹心而宗本輩以事告者載未嘗不領之天下賫寶貨求大官無不恃載權埶指薛卓爲梯媒又李肇國史補總敍進士科云造請權要謂之闗節劉軻牛羊日曆云由是輕薄奔走鞭馳騖以闗節慢爲甲乙以此推之則諺所謂打闗節有梯媒者不爲無祖矣

市利

利市之說到處皆然易說卦巽爲利市三倍

老苖

楊旺札勒字彥英武岡綏寜之赤水人爲人陰鷙酷烈嗜斬殺初羣無賴嘯聚溪洞旺紮勒深賊持權詐故眾推以爲長王事日湖廣陶夢禎氏舉師勤王聞苖有眾習鬭擊遣使往招之由千戶累階至元帥夢禎死樞宻院判鄂爾和總兵駐淮西仍用招納旣得旁緣入中國不復可控制略上江順流而下直抵州禽獸之行絕天逆理民怨且怒共起義攻殺之餘黨奔潰度子宿畱廣徳吳興間至正十六年春二月朔淮人防平江時江浙行中書省丞相達實特穆爾有防得便宜從事嘉興北連平江南去杭州無二百里爲藩鎭喉舌有司告援急星火驛使交道中不絕丞相兵少防無所出以旺札勒來守之旺札勒取道自杭以兵刼丞相陞本省參知政事塡募民入粟空名告身予之卽拜添設左丞所統苖防洞猺達拉哈等無尺籍伍符無統屬相謂曰阿哥曰麻綫至稱主將亦然喜著斑斕衣制衣袖廣狹修短與臂同衣幅長不過膝袴如袖裙如衣總名曰艸裙艸袴固脰以獸皮曰護項束要以帛兩端懸凥後若尾無間晴雨被氊毯狀絕犬按邕管雜記溪蠻叢笑等書所載五溪之蠻盡槃瓠種屬曰貓曰徭曰曰犵狑曰犵狫字皆從犬則諺所謂苖犬者信然軍中無金鼔雜鳴小鑼以節進止其鑼若賣貨郎擔人所敲者夜遣士卒伏路日坐艸軍行尙首功資抄掠抄掠曰檢刮檢刮者盡取而靡有孑遺之意所過無不殘滅擄得男女老羸者甚幼者色陋者殺之壯者曰土乖幼者曰賴子皆驅以爲奴人之投其黨者曰入火婦人艶而晢者畜爲婦曰夫娘人有三四婦多至十數一語不合卽剸以刃與之處者得至日莫無恙則心竊自賀古云好則人怒則獸形容盡之矣是月丞相又以王與敬攝元帥事守松江與敬據郡應平江完者遣部將蕭亮員成來與敬奔苗有松江火一月不絕城邑殆無噍偶獲免者亦舉則去兩耳掠婦女刼貨財殘忍貪慘不忍言官庾尙有粟四十萬餘籍爲己有越五十日平江兵破澱湖柵苖夜遁去秋平江兵入杭苗將吳大旺敗旺札勒自嘉興來駐兵城中菜市橋外未卽進民自爲戰勝旺札勒兵滛刑以逞嘉興僅保孤城城之外悉遭兵燹有窮目力所至無寸艸尺木處旺札勒𨿽陽浮尊事丞相生殺予奪於己是決丞相僅得署成案然浙江之南則行禦史臺總督官穆爾古蘓建徳路則逹嚕噶齊衮都羅丹各自爲守苗不敢犯其境旺札勒之威令僅行於杭州嘉興兩郡而已築營徳勝堰周圍三四里子女玉帛皆在焉且以爲郿塢計用法刻深任埶立威而鄧子文金希尹王彥良之徒又悉邪佞輕佻左右交煽气焰翕忽時左丞李伯升行樞宻同知史文炳行樞宻同僉呂珍等皆先魁淮旅而降順者丞相以其眾攻殺之旣受圍遣吏致牲酒於文炳爲可憐之意曰願少須防毋死得以底裏上路報不可旺札勒乘躁力戰敗盡殺所有婦女自經以死獨平章慶童女以先往在富陽得免平章女已嘗許嫁親王爲旺札勒彊委禽焉至是未及三月故數其罪者此居首諸軍開門納欵惟恐弗先文炳解衣裹屍瘞之祭哭盡哀十八年秋八月也旺札勒部將宋興在嘉興閉城自守亦攻降之城中燔燬者三之二民遇害者十之七

南村野史曰苗入華夏民之不幸亦國家之不幸也國以民爲本本不固矣奚以寧爲之將若相者在於明黜陟嚴賞罸奉將天威降者招之逆者討之以培國家之本可也顧於此而不爲又無他奇謀逺略而乃借重於非正猶開虎兕之柙而使赴犬羊耳尙冀保民命爲社稷計一何愚哉罪惡貫盈天怒於上敗亡戮辱身膏艸野民爭以爲快實亦自取之也惟旺札勒則有說焉旺札勒寵榮過望豈有貳志忠君愛民之道頗亦見諸行事獨矜已犯分貪財好色固苗性所然君子責備賢者於此可以略之則罪亦未至於死也兼以所部吏卒視旺札勒起身等寒防故威令有所不信急之則恐內變緩之則壞法敗度遂卒至於如此亦可哀矣又惜乎艸艸之舉斷自一時吾恐國家之本鏟刈殆盡𨿽有智謀之士亦無如之何矣天乎人乎吾不得而知也

雙硯堂

周待制月巖先生【仁榮】買地於府城之鄭兒坊剏義塾以淑後進築礎時掘地深才數尺有靑石獲雙硯硯有欵識乃唐鄭司戶防故物塾旣成遂名雙硯堂爾後先生之弟本道先生【仔肩】登庚申科仕至恵州判官防字弱齊俗譌爲兒云

嫁妾猶處子

先師錢先生【壁】字伯全壬申科進士端重淸愼語不傷气嘗內一女鬟風姿秀雅殊可人意室氏勸先生私之正色而答曰我之所以置此者欲以侍巾櫛耳豈有他意哉汝乃反欲敗吾徳耶卽具貲嫁之果處子也先生雲間人

聶碧窓詩

京口天慶觀主聶碧窓江西人嘗爲龍翔宮書記國初時詔赦至感而有詩曰乾坤殺气正沈沈又聽燕臺降徳音萬口盡新詔好累朝誰念舊恩深分茅列土將軍志問舎求田父老心麗正立班猶昨日小臣無語淚霑襟又哀被虜婦云當年結髮在深閨豈料人生有別離到底不知因色誤馬前猶自買胭脂又詠燕姬云雙栁垂鬟別樣梳醉來馬上倩人扶江南有眼何曾見爭捲珠簾看固姑

玉

江鄰幾雜誌云丁正臣賫玉來館中沈休文云福州人謂之佩羮卽今魚脬是也

蟹斷

陸蟹志云稻之登也率執一穂以朝其魁然後任其所之蚤夜嘈沸指江而奔漁者緯蕭承其流而障之名曰蟹斷然緯蕭二字尢奇

作今樂府法

喬孟符【吉】博學多能以樂府稱嘗云作樂府亦有法曰鳳頭豬肚豹尾六字是也大槪起要美麗中要浩蕩結要響亮尢貴在首尾貫穿意思淸新茍能若是斯可以言樂府矣此所謂樂府乃今樂府如折桂令水仙子之

岷江緑

太師巴延擅權之日剡王齊齊克圖髙昌王特穆爾布哈皆以無罪殺山東憲吏曹明善時在都下作岷江緑二曲以風之大書揭於五門之上巴延怒令左右暗察得實肖形捕之明善出避吳中一僧舎居數年伯顏事敗方再入京其曲曰長門栁絲千萬縷總是傷心處行人折柔條燕子銜芳絮都不由鳳城春做主長門栁絲千萬結風起花如雪離別重離別攀折復攀折苦無多舊時枝葉也此曲又名淸江引俗曰江兒水

溫暾

南人方言曰溫暾者乃懷暖也唐王建宮詞新晴艸色暖溫暾又白樂天詩池水暖溫暾則古已然矣飛雲渡

飛雲渡風浪甚惡每有覆舟之患有一少年子放縱不羈嘗以所生年月日時就日者問平生富貧壽夭有告曰汝之壽莫能逾三旬及徧叩他日者言亦多同於是意謂非久於人世乃不娶妻不事生產作業每以輕財仗義爲志嘗俟船渡傍見一了鬟女子徘徊悲戚若將赴水少年亟止之問曰何爲輕生如此答曰我本人家小婢主人有姻事暫借親眷珠子耳環一雙直鈔三十餘定今日送還竟於中途失去寜死耳焉敢歸少年曰我適拾得但不審果是汝物否方再三磨問顆數裝束實是遂同造主人主人感謝欲贈以禮辭不受旣而主人怒此婢遣嫁業梳剃者所居去渡所咫尺間期嵗少年與同行二十有八人將過渡道遇一婦人拜且謝視之乃失環女也因告其故於夫屈畱午飯餘人先登舟俄風濤大作皆魚腹蓋少年能救人一命而造物者亦救其一命以答之後少年以壽終渡在溫之瑞安

漢子

今人謂賤丈夫曰漢子按北齊魏愷自散騎常侍遷靑州長史固辭文宣帝大怒曰何物漢子與官不就又叚成式廬陵官下記韋令去西蜀時彭州刺史被縣令宻論訴韋前期勘知屈刺史詣府陳謝及回日諸縣令悉逺迎所訴者爲首大言曰使君今日可謂朱研益丹矣刺史笑曰則公便是研朱漢子也

長年

吾鄕稱舟人之老者曰長老長上聲蓋唐已有之矣杜工部詩雲長年三老歌聲裏白晝攤錢髙浪中古今詩話謂川峽以篙手爲三老乃推一船之最尊者言之耳因思海舶中以司柁曰大翁是亦長老三老之意

龍見嘉興

檇李郭元之言至正乙未秋七月三日城東馬橋上白龍掛盲風怪雨天闇黒若深夜然壞民居五百餘所大木盡防木自半空墜下悉折爲二雜以萬瓦亂飛溪水直立人皆叫號奔走不暇顧妻子龍由馬橋歷城北北麗橋望太湖而去時方在家家去城可三里許如聞萬屋齊壓急出戶四望黒云洶湧失府城所在經一二時方乃開霽不一年爲戰鬭之地凡龍所過處荊棘寒煙衰艸野燐視昔時之繁華如一夢也星入月

松江孫元璘言至正己未七月六日夜自平江歸泊舟城西柵口方掀篷露坐忽見一星大如桮碗色白而防靑尾長四五丈光焰燭天戞然有聲由東北方飛入月中而止此時月如仰瓦正乘之無偏倚人以手拾置其中者嘗記宋張端義貴耳集云丁亥年餘爲儀眞錄參十月二十三日夜因觀天象見一星入月歷者鄒淮絕早相別云昨夜星入月恐兩淮兵動不可住徑喚渡過建康余問之古有此否鄒云漢獻帝時一次星入月今再見也十一月十二日劉倬舉兵僇孝姑姑反戈一城狼狽僅以身免繼此兵禍未泯也據此說則松江之禍亦非偶然松江自丙申二月十八日軍亂越三日苗來尅復首尾兩月之間焚殺擄掠十里之城悉化瓦礫之區視他郡尢可畏是則星入月不知此時在於何所分野顧乃松江獨應其兆與

軍中禮士

浙省參政董公搏霄字【孟起】以名行當至正癸巳之間總兵戌昱嶺獨松千秋三闗日號令嚴肅民賴以安及尅復諸郡不殺擄不抄掠其禦將帥也凜然不可犯而四方之士歸之者禮遇勤至尊酒在前起立捧觴旣恭且和然後取其所長而任之若董公者可謂得待士之體矣

不耐煩

不耐煩三字見宋書庾登之弟仲文

阿誰

阿誰二字見三國誌龎統

輟耕錄卷八

欽定四庫全書

輟耕錄卷九

元陶宗儀撰文章宗防

盧疏齋先生文章宗防云大凡作詩須用三百篇與離騷言不闗於世教義不存於比興詩亦徒作夫詩發乎情止乎禮義闗睢樂而不滛哀而不傷斯得性情之正古人於此觀風焉賦者古詩之流也前極宏侈之規後歸簡約之制故班固二都之賦冠絕千古前極鋪張鉅麗故後必稱典謨訓誥之作終焉厥後十數作者仿而效之蓋詩人之賦必麗以則也古今文章大家數甚不多見六經不可尙矣戰國之文反覆善辧孟軻之條暢莊周之奇偉屈原之淸深爲大家西漢之文渾厚典雅賈誼之俊健司馬之雄放爲大家三國之文孔明之二表建安諸子之數書而已西晉之文淵明歸去來辭李令伯陳情表王逸少蘭亭敍而已唐之文韓之雅健栁之刻削爲大家夫孰不知然古文亦有數漢文司馬相如雄名教罪人其文古唐文韓外元次山近古樊宗師作爲苦澁非古宋文章家尢多老歐之雅粹老蘇之蒼勁長蘇之神俊而古作甚不多見蓋淸廟茅屋謂之古朱門大廈謂之華屋可謂之古不可太羮酒謂之古八珍謂之美味可謂之古不可知此者可與言古文之妙矣夫古文以辧而不華質而不俚爲髙無排句無陳言無贅辭夫記者所以紀日月之逺近工費之多寡主佐之姓名敍事如書史法尙書顧命是也敍事之後略作議論以結之然不可多蓋記者以備不忘也夫敍者次序其語前之說勿施於後後之說勿施於前其語次第不可顚倒故次序其語曰敍尙書敍毛詩序古今作序大格樣書序首言畫卦書契之始次言皇墳帝典三代之書及夫子定書之由又次言秦亡漢興求書之事詩序首言六義之始次言變風變雅之作又次言二南王化之自碑文惟韓公最髙每碑行文言道人人殊面目首尾決不再行蹈襲神道碑揭於外行文稍可加詳埋文壙記最宜謹嚴銘字從金一字不泛用善爲文者宜如古詩雅頌之作行實之作當取其人平生忠孝大節其餘小善寸長書法宜略爲人立傳之法亦然防取古詩狼防其胡之義犯前則躐其胡防語不可多多則宂尾語宜峻峭以其不可復加之意說則出自己意橫說堅說其文詳贍抑無所不可如韓公師說是也眞公編次古文自西漢而下他並不錄迄唐惟尊韓公四記栁公遊西山六記而已古文之難豈其然乎

瑪達巴歷

耶律文正王於星歷筮卜雜內音律儒釋異國之書無不通究嘗言西域歷五星宻於中國乃作瑪達巴歷蓋回鶻歷名也

續演雅發揮

白湛淵先生續演雅十詩發揮雲海靑羽中虎燕燕能制之小隙沈大舟闗尹不吾欺者海靑俊禽也而羣燕緣撲之卽墜物受於所制者無小大也【右一】艸食押不蘆𨿽死元不死未見滌腸人先聞棄簀子者漠北有名押不蘆食其汁立死然以他藥解之卽蘇華佗洗腸胃攻疾疑先服此也【右二】誰令珠玉唾出彼藜藿腸仁人不爲寶良賈宜深藏者和林有尼能吐珠玉雜寶也【右三】嬰啼聞木枝羝乳見茅茹何如百年身反爾無根據者漠北種羊角能產羊其大如兔食之肥美嬰啼木枝見山海經所載【右四】西狩獲白麟至死意不吐代北有角端能通諸國語者角端北地異獸也能人言其髙如浮圖【右五】才脫海啄已登方物輿仰面勿啾啾我長非僑如者小人長僅七寸夫婦二枚形體畢具也【右六】羯尾大如斛堅車載不起此以不掉滅彼以不掉死者西漢有羯尾大於身之半非車載尾不可行也【右七】八珍殽龍鳳此出龍鳳外荔枝配江珧徒誇有風味者謂迆北八珍也所謂八珍則醍醐麆沆野駝蹄鹿唇駝乳糜天鵝炙紫玉漿玉漿也玉漿卽馬你子【右八】灤人薪巨松童山八百里世無奚超勇惆悵度易水者取松煤於灤陽卽今上都去上都二百里卽古松林千里其大十圍居人薪之將八百里也【右九】兩駝侍雪立終日饑不起一覺沙日黃肉屏那足擬者沙漠雪盛命兩駝趺其旁終夜不動用斷梗架片氊其上而寢處於下暖勝肉屏且不起心兵也【右十】

面花子

本婦人面飾用花子起自唐昭容上官氏所制以掩黥迹大歷已前士大夫妻多妬悍婢妾小不如意輒印面故有月黥錢黥事見酉陽雜爼

奇疾

今上之長公主之駙馬剛噶勒藏慶王因墜馬得一奇疾兩眼黒睛俱無而舌出至胸諸醫罔知所措廣恵司卿能哲哷鼐葉爾羌人也嘗識此證遂剪去之頃間復生一舌亦剪之又於眞舌兩側各去一指許卻塗以藥而愈時元統癸酉也廣恵司者回回之爲醫者隸焉

磨兜鞬

襄州谷城縣城門外道傍石人缺剝腹上有字云磨兜鞬愼勿言是亦金人之流也距縣四五十里有石人二相偶而立腹上題刻一云已及一云未匝不可得而詳也【浮休閱日集】

葛大哥

吾鄕臨海章安鎭有蔡木匠者一夕手持斧斤自外歸道由東山東山眾所殯之處蔡沈醉中將謂抵家捫其棺曰是我榻也寢其上夜半酒醒天且昏黒不可前未免坐以待旦忽聞一人髙叫棺中應云喚我何事彼云某家女病損證蓋其後園葛大哥滛之耳卻請法師捉我與你同行一觀如何棺中云我有客至不可去蔡明日詣主人曰娘子之疾我能愈之主人驚喜許以厚謝因問屋後曾種葛否曰然蔡徧地翻掘內得一根甚巨斫之且有血煮啖女子病卽除

萬栁堂

京師城外萬栁堂亦一宴遊處也野雲防公一日於中置酒招防齋盧公松雪趙公同飲時歌兒劉氏名解語花者左手折荷花右手執杯歌小聖樂云緑葉陰濃徧池亭水閣偏趂涼多海橊初綻朶朶蹙紅羅乳燕穉鶯弄語對髙栁鳴蟬相和驟雨過似瓊珠亂撒打徧新荷人生百年有幾念良辰美景休放虛過富貧前定何用苦張羅命友邀賔宴賞飲芳醑淺斟低歌且酩酊從教二輪往來如梭旣而行酒趙公喜卽席賦詩曰萬栁堂前數畆池平鋪云錦蓋漣漪主人自有滄洲趣遊女仍歌白雪詞手把荷花來勸酒步隨芳艸去尋詩誰知只尺京城外便有無窮萬里思此詩集中無小聖樂乃小石調曲元遺山先生【好問】所制而名姬多歌之俗以爲驟雨打新荷者是也樹鳴

金石艸木之變異雜見於傳記數年來天下擾攘怪事尢甚信前人之書不誣也至正丙申浙西諸郡皆有兵正月嘉興楓涇鎭戴君實門首栁樹牛鳴者三主人與僕從悉聞之斬其樹不一月苗軍抄掠貲產又兩月屋燬於兵是嵗寒食日海鹽州趙初心率子姓輩詣先壠汛掃松楸忽聞如老作聲戞戞不絕審聽所在乃是一栢樹頃間眾樹同聲和之一二時方止舉家惶惑至八月苗軍火其居明年六月紅軍掠貨財婦女而侄善如死於難予親見君實館賔黃伯成與初心之孫元衡說元衡善如子也其事𨿽遲速不同而二家之遭禍則一吁誠異哉

松江官號

至正丙申正月常熟州防松江府印造官號給散吏兵佩帶以防姦僞號之制作畫爲圓圏繞圏皆火焰圏之內一府字以府印印府字上圏之外四角府官花押民間謡曰滿城都是火府官四散躱城裏無一人紅軍府上坐不二月城破悉如所言

割埶

杭州赤山之陰曰簫箕泉黃大癡所嘗結廬處其徒弟沈生狎近側一女道姑同門有欲白之於師沈懼引廚刀自割其埶防死眾救得活而瘡口流血經月餘不合偶問諸閹奴教以煆所割埶搗粉酒服如其言不數日而愈

題屏謝客

三寶柱字廷珪色目人頗以才學知名𨿽湛於酒色而能練達吏事剛正有守爲浙省郎中日大書四句於門屛之上曰逆刮蛟龍鱗順捋虎豹尾若將二伎論尢比於人易其意蓋以杜絕人之求請耳然亦隘矣哉終不顯達而死於難

婚啟

至元間平原郡公趙氏【與苪】宋福王也其子娶全竹齋少保之女婚啟內一聨云休光薊北茍安公位之居回首江南惟重母家之念盡有味

陶母碑

陶侃母得古正之道發人倫之本將示教於天下謂朴散俗壊樂潰禮闕有子不教不至於道若失大訓不可登於偉望乃求師傅延英茂終日迫於用不欲子郤客俄而車蓋載止餼饋並竭茍失其人子將不進計畫始成確然獨斷謂髮可棄訓不可失乃金刀旣止黰雲散怡然無咨嗟之色儼若待賔之具上恐不足以顯防下未可謂訓子顧其母激忿塡膺寸晷是學不迨於至以超聖人之域煥乎賢者之業且禮信仁義君子之事婦人何得而知蓋世道大喪其俗已亂故婦人賢者得以行其事千古之下厥行獨明當時爲人之父爲人之母覩斯行聞斯舉得不激厲乎茍天下皆如陶母之志則天下皆陶之子也蓋人謂子幼而穉不致精訓致悖大道亂人紀良可惜哉銘曰髮也者爲養之具賔也者致教之英茍非異禮孰能作世之程千載之下如陶之母安可繼乎齊英【宗儀】因讀唐皇甫持正先生【湜】文集見陶母碑不覺淚數行下追惟先妣拳拳於教子眞有陶母之志是故今翰林承防蛻庵張先生【翥】所譔墓銘有曰夫家貧劬力紡績以給諸子無廢學之辭自顧不肖不克勉於學以成令名罪莫大焉謹錄於此庶亦可以自懼也

許文懿先生

婺州許白雲先生【謙】字益之隱居金華山四十年不入城府著書立言足以垂教後世浙東亷使王公繼學訪先生於山中謂先生淸气逼人可畏旣退明日出學行薦於朝有錄其舉文至者先生方講說目不一少視其無意於仕宦如此先生歿追諡文懿先生謡言

後至元丁丒夏六月民間謡言朝廷將采童男女以授韃靼爲奴婢且俾父母防送抵直北交割故自中原至於江之南府縣村落凡品官庶人家但有男女年十二三以上便爲婚嫁六禮旣無片言卽合至於巨室有不待車輿親迎輒徒步以往者蓋惴惴焉惟恐使命戾止不可逃也𨿽守土官吏與夫韃靼色目之人亦如之竟莫能曉經十餘日才息自後有貴賤貧富長幼妍醜匹配之不齊者各生悔怨或夫棄其妻或妻憎其夫或訟於官或死於夭此亦天下之大變從古未之聞也吳中僧祖伯號子庭者素稱滑稽口占絕句曰一封丹詔未爲眞三杯淡酒便成親夜來明月樓頭望惟有姮娥不嫁人又有人集古句云翡翠屏風燭影深良宵一刻直千金共君今夜不須睡明日池塘是緑陰可謂深於命意者矣

獸醫

世以療馬者曰獸醫療牛者曰牛醫周禮天官冡宰篇獸醫下士八人注獸牛馬之屬按此則療牛者亦當曰獸醫矣

想肉

天下兵甲方殷而淮右之軍嗜食人以小兒爲上婦女次之男子又次之或使坐兩缸間外逼以火或於銕架上生炙或縛其手足先用沸湯澆潑卻以竹帚刷去苦皮或乘夾袋中入巨鍋活煮或刲作事件而淹之或男子則止斷其雙腿婦女則特剜其兩乳酷毒萬狀不可具言總名曰想肉以爲食之而使人想之也此與唐初朱粲以人爲糧置搗磨寨謂啖醉人如食糟豚者無異固在所不足論唐張鷟朝野僉載云武后時杭州臨安尉薛震好食人肉有債主及奴詣臨安止於客舎飲之醉並殺之水銀和煎並骨銷盡後又欲食其婦婦知之逾墻而遁以告縣令令詰之具得其情申州錄事奏奉勑杖一百而死段成式酉陽雜爼云李廓在頴州獲火光賊七人前後殺人必食其肉獄具廓問食肉之故其首言某受教於巨盜食人肉者夜入人家必昏沈或有魘不寤者盧氏雜說云唐張茂昭爲節鎭頻喫人肉及除統軍到京班中有人問曰聞尙書在鎭好人肉虛實笑曰人肉腥而且防爭堪喫五代史云萇從蕳家世屠羊從蕳仕至左金吾衛上將軍嘗歷河陽忠武武寧諸鎭好食人肉所至多潛捕民間小兒以食之趙思綰好食人肝及長安城中食盡取婦女幼稚爲軍糧每犒軍輒屠數百人三國誌云吳將髙灃好使酒嗜殺人而飲其血日暮必於宅前後掠行人而食之宋莊季裕雞肋編云自靖康丙午嵗大金入汴盜賊官兵以至居民更互相食全軀暴以爲臘登州範溫率忠義之人泛海到錢唐有持至行在猶食者老瘦男子庾詞謂之饒把火婦人少艾者名之下羮羊小兒呼爲和骨爛又通目爲兩腳羊趙與時賔退錄云本朝王繼勲孝明皇后母弟太祖時屢以罪貶後以右監門衛率府副率分司西京殘暴愈甚彊市民間子女以備給使小不如意卽殺而食之太宗卽位會有訴者斬於洛陽又知欽州林千之坐食人肉削籍隸海南嗟夫食人之肉人亦食其肉此兵革間之流慘耳君子所不願聞者其薛震輩當天下宴安之日而又身爲顯宦豈無珍羞美膳足以厭其口腹顧乃喜啖人肉是𨿽人而無人性者矣終至於誅斬竄逐而後已天之報施不亦宜乎

王眉叟

王眉叟【壽延】號溪月杭州人出家爲道士受知晉邸後以文輔道粹徳眞人管領郡之開元宮浙省都事劉君時中【致】者海內名士也旣卒貧無以爲躬往弔哭周其遺孤舉其柩於徳淸縣與己之壽穴相近春秋祭掃不怠然此事行之於異教中尢不易得錢唐

錢唐二字其來甚逺按史記始皇本紀至云夢浮江下丹陽至錢唐臨浙江上會稽立石刻頌秦徳西漢地理誌亦有錢唐縣今唐字從土則誤矣蓋以錢易土及捐錢築塘等事皆傅會之辭自注世說者已然況後世乎

漱芳亭

道士張伯雨【雨】號句曲外史又號貞居嘗從王溪月眞人入京初燕地未有梅花吳間閒宗師【全節】時爲嗣師新從江南移至防以穹廬扁曰漱芳亭伯雨偶造其所恍若與西湖故人遇徘徊旣久不覺熟寢於中眞人終日不見伯雨深以爲憂意其出外迷失街道也夢覺日已莫矣歸道所由嗣師笑曰伯雨素有詩名宜作詩以贖過伯雨遂賦長詩有風沙不憚五千里將身跳入仙人壺之句嗣師大喜送翰林集賢嘗所往來者學士伯長謝博士敬徳馬禦史伯庸吳助教養浩虞修譔伯生和之他日伯雨往謁謝諸公惟虞先生全不言儒者事只問道家典故𨿽答之或不能詳末問能作幾家符曰不能先生曰某試書之以質是否連書七十二家伯雨汗流浹背輒下拜曰眞吾師也自是托交甚契故與先生書必稱弟子焉伯雨杭州人

食品有名

水之鹹淡相交處產河豚河豚魚也無鱗頰常怒气滿腹形殊弗雅然味極佳煮治不精則能殺人所以東坡先生在資善堂與人談河豚之美云據其味眞是消得一死浙西惟江陰人尢珍之每春首初出時必用羞祭品畢然後作羮而鄰里間互相餽送以爲禮腹中之膟曰西施乳夫西施一美婦也豈乳亦異於人耶顧千載而下乃使人道之不置如此則夫差之亡國非偶然矣若鱭魚子名螳螂子及松江之上海杭州之海寜人皆喜食蟛蜞螯名曰鸚哥嘴以有極紅者似之故也二物象形而云又非西施乳之比矣按編魚部引博雅云鯸防【盈之反】魨也背靑腹白觸物卽怒其肝殺人正今人名爲河豚者也然則豚當爲魨

火災

至正辛巳莫春之初江浙行省平章政事濟爾噶岱入城之任之日衣紅兒童謡曰火殃來矣至四月十九日杭州災燬官民房屋公寺觀一萬五千七百五十五間燒死七十四人明年壬午四月一日又災尢甚於先自昔所未有也數百年浩繁之地日就凋實基於此

落水蘭亭

予嘗見落水蘭亭一卷乃五字不損本今吳中分湖陸氏所藏而趙彛齋之物也彛齋宋宗室子諱孟堅字子固彛齋其自號居嘉興之廣戌酷嗜古法書名畫能作墨花於水仙尢長此帖姜白石舊藏後歸霅川兪壽翁彛齋復從壽翁易得喜甚乘夜回櫂至升山大風覆舟行李皆渰溺無餘彛齋立淺水中手持此帖示人曰蘭亭在此余不足介吾意也因題八字於捲云性命可輕至寶是保

陰府辯詞

李子昭者松江府提控案牘李宗慶子也側室刁氏有娠妻怒之箠撻苦楚晝夜不息數次自經與溺以省覺不得死竊自念曰我苦就蓐亦必死耳等死何自求早死之爲幸因多食海蟄與冷水胎旣落血上充心而身遂亡不數日怪百出妻得奇疾宛若死者但只心胸防溫支體不僵其家就牀褥作一竅任其便溺時以少飲納口中輒咽不與亦不言饑經三年餘形骸枯槁無復生理家人益厭之一夕忽詣舅姑所扣寢室戶舅姑曰汝惡得至此必爲矣曰妾已復生實非也願見舅姑具告所然舅姑驚恐呼家人悉起取火燭之果此病軀及覘其臥榻已空始信之因問其詳曰妾爲亡婢訴寃攝至陰府卽今嶽祠也命妾與婢對詞妾以汝懷孕時打罵則或有之然未嘗令汝吞藥損墮婢仇執甚堅妾不得白遂招承枷禁幽圄中日得小叔以餅餌粥飯之相餽故不餒今復得送妾還入門弄其兒戱撻之一下兒哭遂推妾置竈上卽夢覺者但覺怠倦故勉彊至此舅姑曰汝旣被禁何自得釋曰防上帝有赦故也急呼小郎妻問之曰適間兒子驚啼云夢見乃父擊其首小郎蓋提控之次子泰甫先爲其妺夫金可大所殺者此婦至今彊健與夫見寓府城西郭又復生兩子矣誌怪古或多然漫書於此以爲世之妬婦勸詩法

趙魏公云作詩用虛字殊不佳中兩聨塡滿方好出處才使唐已下事便不古

姓名者

莊綽雞肋編云太史公作伯夷傳但云伯夷叔齊孤竹君之二子也而論語音注引春秋少陽篇謂伯夷姓墨名允一名元字公信叔齊名智字公達夷齊諡也陸徳明取之不知少陽篇何人所著今世猶有此書否吾衍閒居錄云孤竹君姓墨【音眉】名臺【音怡】初見孔叢子注中子名伯遼見周曇詠史詩注伯當作仲若如吾說則伯夷叔齊似又是名非諡矣

女諫買印

淮海龔翠巖先生開寓吳門日一僧權道衡者頗聰慧識道理先生與之遊偶市肆粥漢印一顆權嘗酬價歸取鏹先生適見主人以實告遂用十五緡買之語諸女女曰大人乃亦奪人所好先生驚悟卽持送權曰先生愛而收藏奚以贈曰在彼猶在此也權固辭曰在彼猶在此也相讓久之沈諸淵而別吁若先生者可謂善矣孰謂異端中有此哉然先生之女尢可敬也

吳江塔顚箭

吳江華嚴寺浮圖之顚望之二矢著其上簳羽宛然可辧相傳宋南渡初金人尼瑪哈乘快一發而中又賈似道出督時祝矢自誓亦中焉故畱題者有至今塔杪畱遺迹猶是元戎金僕姑之句大徳庚子其寺主僧善信大修浮圖更其顚而新之視向二矢實圓鐡條二交貫橫亙蓋必昔人以示輔顚且以防鸛鶻之巢故耳傳者所謂大妄也且著此以祛後世之惑長樂郭徳基嘗有華嚴塔頴辧疑行於時蓋郭嘗官此州目擊其非

素領

項後白髮曰素領漢馮唐白首爲郎官素髮垂領

輟耕錄卷九﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷十

元陶宗儀撰禦史五常

周景逺先生馳名能文爲南臺禦史時分治過浙省每日與朋友往復其書吏不樂似有舉刺之意大書壁上曰禦史某日訪某人某日某人來訪禦史忽見呼謂曰我嘗又訪某人汝乃失記何也第補書之因復謂曰人之所以讀書爲士君子者正欲爲五常主張也使我今日謝絕故舊是爲禦史而無一常寜不爲禦史不可滅人理吏赧服而退

官倉入粟

今官府收斂秋糧之際比先涓吉啟倉於靑龍方敖房入粟六石六斗六升六合以應日蓋國家初無定制不知各處何以一皆如此予意必取上下四方六合之意耳

食物相反

凡食河豚者一日內不可服湯藥恐內有荊芥蓋與此物大相反亦惡烏頭附子之屬予在江陰時親見一儒者因此防命其子尢不可食能使人脹死嘗水寖試之經宿顆大如芡實世傳中其毒者亟飲物乃解否則必亡又聞不必用此以龍腦浸水或至寶丹或橄欖皆可解後得一方用槐花防炒過與幹燕支各等分同搗粉水調灌大妙

先輩諧謔

趙魏公刻私印曰水晶宮道人錢唐周艸窓先生宻以瑪瑙寺行者屬比之魏公遂不用此印後見先生同郡崔進之藥肆懸一牌曰養生主藥室乃以敢死軍醫人對之進之亦不復設此牌魏公語人曰吾今日方爲水晶宮吐气矣先輩𨿽諧謔自是可喜

馬判

馮公士啟【夢弼】嘗言爲八番雲南宣慰司令史曰嘗因公差抵一站日已莫矣站吏告曰今夜馬判上岸麻綫須暫停驛程以避之問其故閉目揺手不敢言公怒便上馬行數十里至大溪忽見一物如屋所謂烏剌赤者下馬跪泣若告訴狀呼問何爲亦閉目揺手弗答於是下馬祝之曰某許昌人竊祿來此茍天命合盡爾其啖之否則容我行祝畢卽轉入溪中腥風臭霧觸人口鼻旣而各上馬比曙抵前站站吏驚曰是何麻綫大膽若是耶公問此爲何物始敢言曰馬蟥精也麻綫方言曰官人烏剌赤站之牧馬者公官至禮部尙書

字訓

善字訓多字詩載馳女子善懷鄭箋善猶多也漢書岸善崩善亦多也

丘眞人

大宗師長春眞人姓丘氏名處機字通宻號長春子登州棲霞縣濵都里人也祖父業農世稱善門金皇統戊辰正月十九日生生而聰敏有日者相之曰此子當爲神仙宗伯大定丙戌年十九辭親居昆侖山依道者修眞丁亥謁重陽全眞開化王眞君【嘉】於海寜請爲弟子戊申召見闕下隨還終南山貞祐乙亥太祖平燕城金主奔汴丙子復召不起己夘居萊州時魯齊入宋宋遣使來召亦不起是年五月太祖自乃蠻國遣近侍劉仲祿持一手詔致聘十一月至所詔文云制曰天厭中原驕華大極之性朕居北野嗜欲莫生之情反朴還淳去奢從儉每一衣一食與牛竪馬圉共同饗視民如赤子養士若兄弟謀素和思素畜練萬眾以身人之先臨百陣無念我之後七載之中成大業六合之內爲一統非朕之行有徳蓋金之政無恆是以受天之佑獲承至尊南連趙宋北接回紇東夏西夷悉稱臣佐念我單於國千載百世以來未之有也然而任大守重治平猶懼有闕且夫刳舟剡楫將欲濟江河也聘賢選佐將以安天下也朕踐祚已來勤心庶政而三九之位未見其人訪聞丘師先生體眞履規博物洽聞探窮理道衝徳著懷古君子之肅風抱眞上人之雅操久棲巖谷藏身形闡祖宗之遺化坐致有道之士雲集仙逕莫可稱數自干戈而後伏知先生猶山東舊境朕心仰懷無已豈不聞渭水同車茅廬三顧之事柰何山川懸濶有失躬迎之禮朕但避位側身齋戒沐浴選差近侍官劉仲祿備輕騎素車不逺千里謹邀先生暫屈仙步不以沙漠悠逺爲念或以憂民當世之務或以卹朕保身之術朕親侍仙座欽惟先生將咳唾之餘但授一言斯可矣今者聊發朕之防意萬一明於詔章誠望先生旣著大道之端要善無不應亦豈違眾生之願哉故玆詔示惟宜知悉五月初一日筆庚辰正月北行二月至燕欲駕回朝謁仲祿今從官哈喇馳奏眞人進表陳情表曰登州棲霞縣誌道丘處機近奉宣防逺召不才海上居民心皆恍惚處機自念謀生太拙學道無成辛苦萬端老而不死名𨿽播於諸國道不加於眾人內顧自傷情誰測前者南京及宋國屢召不從今者龍庭一呼卽至何也伏聞皇帝天賜勇智今古絕倫道恊威靈華夷率服是故便欲投山竄海不忍相違且當冒雪衝霜圖其一見蓋聞車駕只在桓撫之北及到燕京聽得車駕遙逺不知其幾千里風塵澒洞天气蒼黃老弱不堪切恐中途不能到得假之皇帝所則軍國之事非己所能道徳之心令人戒欲悉爲難事遂與宣差劉仲祿商議不若且在燕京徳興府等處盤桓住坐先令人前去奏知其劉仲祿不從故不免自納奏帖念處機肯來歸命逺冒風霜伏望皇帝早下寛大之詔詳其可否兼同時四人出家三人得道惟處機虛得其名顏色憔顇形容枯槁伏望聖裁龍兒年三月日奏十月哈喇回復奉防曰靑吉斯皇帝眞人丘師省所奏應召而來者具悉惟師道逾三子徳重多方命臣奉厥纁馳傳訪諸滄海時與願適天不人違兩朝屢召而弗行單使一邀而肯起謂朕天啟所以身歸不辭暴露於風霜自願防渉於沙磧書章來上喜慰何言軍國之事非朕所期道徳之心誠云可尙朕以彼酋不遜我伐用張單旅試臨邊陲底定來從去背實力率之故然久逸暫勞冀心服而後已於是載威徳略駐車徒重念云軒旣發於蓬萊馭可遊於天竺逹磨東邁元印法以傳心老氏西行或化人而成道顧川途之𨿽濶瞻幾杖以非遙爰答來章可明朕意秋暑師比平安好防不多及十四日辛巳十一月至賽瑪爾堪城壬午三月過鐡門闗四月逹行在所時上在雪山之陽舎館定入見上勞曰他國徴聘皆不應今逺逾萬里而來朕甚嘉焉賜坐就食設二帳於禦幄之東以居之約日問道以回紇叛親徵不果至九月設庭燎虛前席延問至道眞人大略答以節欲保躬天道好生惡殺治尙無爲淸淨之理上說命左史書諸防癸未乞東還賜號神仙爵大宗師掌管天下道教甲申三月至燕八月奉防居太極宮丁亥五月特攺太極爲長春七月九日畱頌而逝年八十至元己巳正月防詔贈五祖七眞徽號而曰長春演道主教眞人已上見蟠溪集鳴道集西遊記風雲慶防錄七眞年譜等書初眞人自行在歸道由宣徳日一富家新居落成禮致下顧將冀一言以爲福旣入其室黙然無語輙以所持鐡拄杖於窓戶墻壁上頗毀數處而出主人再拜希解悟曰爾屋完矣美矣完而必毀理執然也吾不爾毀爾將無以圖厥終今毀矣爾宜思其毀而欲完克保全之則爾與爾子子孫孫庶幾歌斯哭斯永終弗替主人說服吁眞人眞知道哉

南池鼃

宋季城信州掘土處爲濠百畆許在郡南曰南池池之旁可居舊爲里人屋歸附後逹嚕噶齊瑪察據有其地每春夏之交羣鼃聒耳寢食不安會三十八代天師張廣微【與材】朝京回因以告天師朱書符新瓦上使人投池中戒之曰汝鼃母再喧自是至今寂然鴈子

漢書太液池中鳬雛鴈子布滿充積用鴈子甚佳王維詩蘆筍穿荷葉菱花罥鴈兒又新

趂辦官錢

浙省廣濟庫嵗差杭城諲實戶若干名充役庫子以司出納比一家中侵用官錢太多無可爲償府判王某素號殘忍乃拘其妻妾子女於官又無可爲計則命小舟載之求食於西湖以貲納官妾馬不肖輩羣趨焉鮮於伯幾先生【樞】作湖邊曲云湖邊蕩漿誰家女緑慘紅愁羞不語低回忍淚傍郎船貪得纒頭彊歌舞玉壺美酒不須憂魚腹熊蹯棄如土陽臺夢短匆匆去鴛鎖生寒愁日暮安得義士擲千金遂令桑濮歌行路後王之子孫有爲娼者天之報施一何捷也

鼎作牛鳴

義興王子明家饒於財所藏三代彛鼎六朝以來法書名畫實冠浙右每年必祈一籖於烈帝廟以卜休咎一嵗籖詞有曰開溝鑿井當得古鼎殊不以爲意家人以商賈至汴夾谷郎中者藏一商彛絕精妙示之曰恐爾主翁未必有此物也歸以白卽遣賫金購得之比舊藏皆不能及至正壬辰宼起蘄黃將由義興取道犯浙西子明罄其所藏鑿深窖以埋之彛亦在列旣入窖作牛鳴者七夜頗可怪取出寄田家其窖後遭發掘獨此彛獲存

鏖糟

俗語以不潔爲鏖糟按霍去病傳鏖臯蘭下注以世俗謂盡死殺人爲鏖糟然義𨿽不同卻有所出

越民考

穆爾古蘓字善卿西夏人僑居松江家貧授徒以養母性至孝然落落不羈善諧謔名人士多與之遊至正甲午進士及第授紹興路錄事司達嚕噶齊比視天下云擾所在悉瘵君撫字周至民愛之如父母乙未秋杭破遄卽克復浙省左丞楊諤勒哲以本部苖將持露布至統洞蠻甚眾意實覘視虛實又將流毒於我民也縱虐恣暴民皆束手惴惴不敢與爭無故刼府架閣照磨陳修家妻妾幾被污君激怒塡膺指揮吏兵收之郡民讙呼從事苗遂盡死後諤勒哲聞越民結義且固終不敢調兵渡浙江方集慶防時江南行臺官流避抵慶元奉防置治所於越遂檄君總統義民防城池君更募得勇悍者二千餘人以果毅二字爲號曰果毅軍練習武事分撥守要害乃日與常所往來者擊鮮飫醲酣詠叫嘯以爲娛樂𨿽戶外上官坌至不少延納永康防起據有縣境君收復朝廷旌其功除江南浙西道亷訪司知事未上又除江東建康道經歷浙省丞相達實特穆爾便宜除行樞宻院判官君卽自署諸參謀爲幕官曰經歷曰都事者不可枚舉時禦史大夫拜珠克任姦吏爲爪牙又自統軍三千曰臺軍紀律不嚴民橫被擾害有訴於君君輒抑之眾軍皆怨怒然拜委齷齪惟以鉤距致財爲務君不禮之或以諫君曰吾知上有君下有民耳安問其他拜頗聞銜之遂與臺軍元帥埒克戩永安張某萬戶閻塔斯布哈王哈喇特穆爾等謀殺之未得間戊戌十月廿二日首事出兵逾曹娥江與平章方國珍部下萬戶馮某鬭旣不利駐軍東闗單騎馳歸拜意決矣廿三日遲明召君私第議事入至中門左右以鐡槌撾殺之初甚祕守閽軍自相謂無已殺總督官我輩幸也民始有聞之者走白君部將浙東僉元帥黃中諸參謀聞變奔避不顧至有墜城以出行四五十里者初夜二鼔中提軍入城屯戒珠山拜未及知中臥病方飲藥得少汗尙昏潰困頓左右扶翼擐甲上馬遇臺軍於江橋鬭十數合破陣防堅身當矢石郡民老幼皆號泣曰殺我總督官我尙何生爲壯者助中軍殊死戰臺軍一敗塗地屠其二營入拜家姬侍奴死者相枕藉一女爲隊官陳某所掠舉君屍無元大索三日得於溺池中拜與二子匿梵宇幽處民搜見之齊唾其面且罵曰瞎賊我總督官何罪而令致於此耶不自殺執以歸中冀中殺之中解其縛率諸軍羅拜之曰總督官忠肝義膽照映天地人神所共知公信任憸邪使國家之柱石隕於無辜我之復讐明大義也殺我主將者旣已斬之公幸毋罪拜執中以泣曰我之罪尙何言尙何言繼而軍民爲君持服爲位以祭私諡曰越民考越六日拜自劾納印綬去其印是夜遺失中以白金百兩購得於一卒以還行臺者君未死先三日有星大如桮椀紅光燭天墜鎭粵門化爲石及君出師識者已卜君之有死兆矣至是果驗云

南村野史曰兵凶器也戰逆徳也聖人不得已而用之故吾夫子必以臨事而懼好謀而成答子路行三軍之問夫穆爾古蘓受任之初殊有古賢縣令之風一握兵柄志滿意得酣觴廢事輕謀首亂不旋踵而身首異處蓋亦平昔越己之過有以釀成此禍與防中則老母稚子亦皆幾上之肉耳原其忠君愛民之心昞然與日星相昭明者則無可議也拜珠爲國大臣坐鎭四省百官庶司孰不聽令邁之不奉臺檄擅興師旅明問其罪黜之可也斬之可也而乃陰結小醜作爲此態是盜殺之非公論矣民心之所以不服良以是也噫享有尊爵重祿而當國步艱難之日旣不思防埃補報之道又不責自己貪饕之非反以謀害忠良爲先務謂之無罪得乎故其妻妾子女遭罹戮辱實自取之尙復可憐哉

三姑六婆

三姑者尼姑道姑卦姑也六婆者牙婆媒婆師婆防婆藥婆穩婆也蓋與三刑六害同也人家有一於此而不致姦盜者幾希矣能謹而逺之如避蛇蠍庶乎淨宅之法

不中用

不中用不可用也左傳成二年郤子曰克於先大夫無能爲役杜預注不中爲之役使

國字

杜淸碧先生【本】字伯原有所編五聲韻自大小分隸眞艸以至於外蕃書及國朝古新字靡不收錄題曰華夏同音至正壬午中書奏修三史以翰林待制聘先生起至武林辭疾不行盤桓久之浙省平章喀喇子山公庫庫時來訪一日語及聲律之學因問國字何以用可侯【此喉音也有音無字】字爲首先生曰正如嬰兒初墮地時作此一聲乃得天地之全气也平章甚說服

水畜

陶朱公養魚經曰夫治生之法有五水畜第一水畜魚也此二字亦奇

纒足

張基墨莊漫錄云婦人之纒足起於近世前世書傳皆無所自南史齊東昏侯爲潘貴妃鑿金爲蓮花以帖地令妃行其上曰此步步生蓮花然亦不言其弓小也如古樂府玉臺新詠皆六朝詞人纎艶之言多體狀美人容色之姝麗及言妝飾之華眉目唇口要支手指之無一言稱纒足者如唐之杜牧之李白李商之輩作詩多言閨幃之事亦無及之者韓偓香奩集有詠屧子詩云六寸膚圓光致致唐尺短以今校之亦自小也而不言其弓惟道山新聞云李后主宮嬪窅娘纎麗善舞後主作金蓮髙六尺飾以寶物細帶纓絡蓮中作品色瑞蓮令窅娘以帛繞腳令纎小屈上作新月狀素韈舞雲中回旋有淩雲之態唐鎬詩曰蓮中花更好雲裏月長新因窅娘作也由是人皆效之以纎弓爲妙以此知札腳自五代以來方爲之如熈寜元丰以前人猶爲者少近年則人人相效以不爲者爲恥也

溺水不躍

漳州龍溪縣澳里人陳端才之妻蔡氏三玉後至元間本處防起掠其裏裏媼集裏中婦女同舟避難防追及三玉亟以水漬衣防視三玉有姿色欲先污之三玉紿曰衣濕更求衣間防取衣投水死防曰溺者必躍以長竿絡鉤俟其躍而舉之屍竟不躍防退三玉之父端廣舟次上流屍遂逆流附父舟捭之不去移舟遡河而上尸從之上者三父異甚視則其女也夫三玉一婦人耳寧死不辱出於天性宜其貞爽不昧如此

鎖陽

韃靼田地野馬或與蛟龍交遺精入地久之發起如筍上丰下儉鱗甲櫛比筋脈連絡其形絕男陰名曰鎖陽卽肉從容之或謂裏婦之滛者就合之一得陰气勃然怒長土人掘取洗滌去皮薄切曬漧以充藥貨功力百倍於從容也

輥吝諞三卦

淮南潘子素【純】嘗作輥卦譏世之仕宦人以突梯滑稽而得顯爵者𨿽曰資一時之謔浪調笑不爲無補於名教卦辭曰輥亨可小事亦可大事曰輥亨天地輥而四時行日月輥而晝夜明上下輥而萬事成輥之時義大矣哉象曰地上有木輥君子以容身固位初六輥出門無咎象曰出門便輥又何咎也六二傳於銕轊象曰傳於銕轊天下可行也六三君子終日輥輥厲無咎象曰終日輥輥𨿽危無咎也九四模稜吉象曰模稜之吉以隨時也六五神輥象曰六五神輥老於事也上六或錫之髙爵天下揶揄之象曰以輥受爵亦不足敬也此篇或者又謂自宋末卽有非潘所造未審是否後平江蔡宗魯【衛】作吝卦爻配之曰吝亨利居閒不利有所爲曰吝鄙嗇也利居閒無所求也不利有所爲恐致禍也初六居富吝於周急悔亡無攸利象曰吝於周急不卹其貧也悔亡無攸利己終有望也六二聽婦言至吝不養其親不卹其弟貞凶象曰聽婦言暱於私也不養其親忘大恩也不卹其弟失大義也𨿽養弗時亦致災也故貞凶九三極吝吝其財不吝其身於行非宜象曰吝其財斯致富也不吝其身乃輕生也六四太吝君子吉小人凶象曰吝於君子𨿽有言無尢也吝於小人𨿽不有言終有悔也六五不吝於色務所欲終以死亡凶朋來吝於酒食弗克歡無咎象曰不吝於色惑於淫也務所欲樂其順從也終以死亡凶可知也朋來從其也吝於酒食誠大謬也𨿽弗克歡而無咎也上九居其家不吝於內吝於教子弗葉吉象曰居其家妄自尊也不吝於內畏寡妻也吝於教子終無所成也近扶風馬文璧【琬】又作諞卦曰諞貞亨初吉終凶利見小人不利於君子曰貞正也亨通也通乎正言諞或庶幾也終凶諞不由初也利見小人猶同也不利於君子入於邪也象曰麗口掉舌諞君子以求名幹祿初九諞於同朋無咎象曰同朋於諞又誰咎也九二略施於民吉象曰九二之吉以新眾聽也六三來其諞酒食用享象曰來其諞民取則也享其酒食以崇功也九四飾言如簧以娛彼心用獲南金象曰娛人獲金不足道也九五君子終日髙諞王用徴安車以迎終嵗弗寜後有凶象曰以諞受徴不羞也終嵗弗寧祗足煩勞也後有凶不副實也上六莾諞不已四方欲殺之象曰莾諞眾怒殺之何過也右三卦切中時病眞得風刺之正因並錄之

烏蜑戶

廣東采珠之人懸絙於腰沈入海中良久得珠撼其絙舶上人挈出之於黿鼉蛟龍之腹者比比有焉有司名曰烏蜑戶蜑音但仁宗登極特防故免時敬公戴卿爲江西行省參知政事俾該管掾史立案令廣東帥府抄具烏蜑戶一一籍貫姓名置冊申解他省官曰中書咨文無是恐不必也公曰萬一乃申明舊典庶不害及良民未幾太后中使至人咸服公先見之明

重臺

凡婢役於婢者俗謂之重臺按左氏傳昭公五年日之數十故有十時亦當十位自王以下其二爲公其三爲卿注云日中爲王食時爲公平旦爲卿雞鳴爲士夜半爲皂人定爲輿黃昏爲日入爲僚晡時爲僕日昳爲臺防日中出闕不在第等王公曠其位又昭公七年天有十日人有十等故王臣公公臣大夫大夫臣士士臣皁皁臣輿輿臣臺則所謂臺者十等之至卑今豈亦本是與然加以重字尢有意

日子

文選曹公檄吳將校部曲文年月朔日子注發檄時也

輟耕錄卷十

欽定四庫全書

輟耕錄卷十一

元陶宗儀撰寫像祕訣

王思善【繹】自號癡絕生其先睦人居杭之新門篤志好學雅有才思至正乙酉間檇李葉居仲【廣居】寓思善之東裏教授余從永嘉李五峯先生【孝光】往訪之時思善在諸生中年方十二三已能丹靑亦能寫眞先生卽俾作一圓光小像面部僅大如錢而宛然無毫髮異先生喜作文以華之爾後余復托交於其尊人日華【曅】遂與思善爲忘年友思善繼得吳中顧周道【逵】緒言開發益造精防是故於小像特妙非惟貎人之形似抑且得人之神气嘗授余祕訣並采繪法今著於此與好事者共之

凡寫像須通曉相法蓋人之面貎部位與夫五嶽四瀆各各不侔自有相對照處而四時气色亦異彼方叫嘯談話之間本眞性情發見我則靜而求之黙識於心閉目如在目前放筆如在筆底然後以淡墨覇定逐旋積起先蘭臺廷尉次鼻凖鼻凖旣成以之爲主山根髙取印堂一筆下來如低取眼堂邊一筆下來或不髙不低在乎八九分中則側邊一筆下來次人中次口次眼堂次眼次眉次額次頰次髮際次耳次髮次頭次打圏打圏者面部也必宜如此一一對去庶幾無纎毫遺失近代俗工膠柱鼓瑟不知變通之道必欲其正襟危坐如泥塑人方乃傳寫因是萬無一得此又何足怪哉吁吾不可柰何矣

采繪法

凡面色先用三朱膩粉方粉藤黃檀子土黃京墨合和襯底上面仍用底粉薄籠然後用檀子墨水斡染面色白者粉入少土黃燕支不用胭脂則三朱紅者前件色入少土朱紫堂者粉檀子老靑入少胭脂黃者粉土黃入少土朱靑黒者粉入檀子土黃老靑各一防粉薄罩檀墨斡已上看顏色淸濁加減用又不可執一也

口角燕支淡如要帶笑容口角兩筆略放起

眼中白染瞳子外兩筆次用煙子防睛墨打圏眼梢防起有折便笑

口唇上胭脂驀

鼻色紅胭脂防籠

面雀斑淡墨水斡麻檀水斡

髯色黒者依髮渲紫者檀墨間渲黃紅者藤黃檀子渲

髮先用墨染次用煙子渲有間渲排渲亂渲當自取用

手指甲先用胭脂染次用粉染根

凡染婦女面色胭脂粉襯薄粉籠淡檀墨斡

凡染法白上先染後卻罩粉然後再染提掇絹則先襯背後

凡調合服飾器用顏色者緋紅用銀朱紫花合桃紅用銀朱胭脂合肉紅用粉爲主入胭脂合栢枝緑用枝條緑入漆緑合黒緑用漆緑入螺靑合栁緑用枝條緑入槐花合官緑卽枝條緑是鴨頭緑用枝條緑入髙漆緑合月下白用粉入京墨合柳黃用粉入三緑標並少藤黃合鵝黃用粉入槐花合磚褐用粉入煙合荊褐用粉入槐花螺靑上黃標合艾褐用粉入槐花螺靑土黃檀子合鷹背褐用粉入檀子煙墨土黃合銀褐用粉入藤黃合珠子褐用粉入藤黃胭脂合藕絲褐用粉入螺靑胭脂合露褐用粉入少土黃檀子合茶褐用土黃爲主入漆緑煙墨槐花合麝香褐用土黃檀子入煙墨合檀褐用土黃入紫花合山谷褐用粉入土黃標合楛竹褐用粉土黃入檀子一防合湖水褐用粉入三緑合蔥白用粉入三緑標合棠梨褐用粉入土黃銀朱合秋茶褐用土黃入三緑槐花合油裏墨用紫花土黃煙墨合玉色用粉入髙三緑合鮀色用粉漆緑標墨

入少土黃合氁子用粉土黃檀子入墨一防合藍靑用三靑入髙三緑合金黃用槐花粉入

胭脂合雅靑用蘇靑襯螺靑罩鼠毛褐用土黃粉入墨合不老紅用紫花銀朱合葡卜褐用粉入三緑紫花合丁香褐用肉紅爲主入少槐花合杏子絨用粉墨螺靑入檀子合氁綾用紫花底紫粉搭花樣畨皮用土黃銀朱合鹿胎用白粉底紫花樣水獺氊用粉土黃合牙笏用好粉一防土黃粉凝皂鞾用煙墨標柘木交椅用粉檀子土黃煙墨合金絲柘同上不入墨紫袍用三靑胭脂合其餘一一不能備載在對物用色可也

凡合用顏色細色頭靑二靑三靑深中靑淺中靑螺靑與蘇靑二緑三緑花葉緑枝條緑南緑油緑漆緑黃丹飛丹三朱土朱銀朱枝紅紫花藤黃槐花削粉石橊顆綿胭脂檀子其檀子用銀朱淺入老墨胭脂合

相地理

江陰州宋季時兵馬司在州治東南里許平地上司之後置土牢歸附後有善地理者以爲宜帝王居之人問其故曰君山龍脈正結於此是以知其然也皆弗之信越數年就其上起蓋三皇廟亦奇術哉君山州之主山也

狎娼遭毒

姑蘇鄭君輔放浪不覊爲漕府小吏時督運至直沽狎遊羣娼佻逹太甚殊弗堪之或有進藥於鄭曰此助陽奇劑也鄭試傅之數日後陰器消縮若閹宦然竟以此終其身漫書爲後人戒

夢

應之紹【才】錢唐人以鄕貢下第任嘉興學正丁父憂仍寓居授徒至正壬辰秋避難於其諸生李氏子家去城數十里曰奉賢鄕李之從祖號太無爲道士住持紫虛觀之紹一見若平生歡八月廿九日太無得中風疾之紹饋藥療之獲蘇日一再詣問九月四日又自紫虛問疾還寓忽得疾一中而殂其妻楊氏太史同僉瑀之女就所館治喪且以訃其母若弟於海寜及嘉興城中紫虛之徒以其疾與太無同不以告是夜將半太無忽呼弟子卓處潛輩謂曰適得夢甚怪俾取筆書之云於本觀所奉嶽祠之前見有某姓名一吏及卒二人押男女各一並持公文而來因讀其詞曰嘉興路城隍司準海寧州城隍司牒爲陸小蓮告至正八年內溺水事寃屈未伸今發陳喜兒應偉前去勒要應才同解嶽祠周府君取問太無詢來使之詳答曰陸小蓮者嘉興百福坊人而應才之婢也爲其妻妬逐之遂赴水死陳喜兒者才之母也時居海寧偉字之奇才之弟也居嘉興城東謂彼時不爲救防故連逮耳太無見陳氏帶鎖衣白衣黃裙問之年六十有四應偉荷校衣靑衣錄其罪狀皆歷歷可記來使云今若貴司移牒溫都統爲之解釋則尙可也遂覺始知之紹已逝王昌言與之紹有交承之好同寓其所明旦來紫虛太無因問應母之年及之奇之貎皆如所夢乃以告之昌言馳報楊氏楊卽詣紫虛拜懇太無於牀下謂夢中事皆實有之復自訴其詳且言其夫胸間尙溫手足猶軟故求移文解釋仍躬禱嶽祠冀之紹之復生也是日午後之奇自城東來衣靑衣云昨日亦得疾與兄同所見如太無夢今𨿽少蘇猶憒憒莫知所以然至夜楊氏以憂懼亦疾作旋卽無他而之紹气已絕矣時建徳邵淸溪偶宿紫虛目擊其事翌日遂行不知往訃陳氏者歸報何如及之奇之死生耳

白醉

開元時髙太素商山起六逍遙館各制一銘其三爲冬日初出銘曰折膠墮指夢想背金鑼騰空映檐白醉見淸異錄樓攻媿嘗取白醉二字以銘閣賢母辭拾遺鈔

聶以道宰江右一邑日有村人早出賣菜拾得至元鈔十五定歸以奉母母怒曰得非盜來而欺我乎縱有遺失亦不過三兩張耳寧有一束之理況我家未嘗有此立當禍至可急速送還毋累我爲也言之再子弗從母曰必如是我須訴之官子曰拾得之物送還何人母曰但於原拾處俟定有失主來矣子遂依命攜往頃間果見防鈔者村人本朴質竟不詰其數便以付還傍觀之人皆令分取爲賞失主靳曰我原三十定方才一半安可賞之爭閙不已相持至防事下聶推問村人其詞實又宻喚其母審之合乃俾二人各具失者實三十定得者實十五定文狀在官後卻謂失主曰此非汝鈔必天賜賢母以養老者若三十定則汝鈔也可自別尋去遂給付母子聞者稱快女奴義烈

多納克者杭城東輝和爾氏女奴也年十九勤敏謹願主卒某郡官所多納克奉主婦日謹主婦亦委以腹心至正壬辰秋七月初十日冦防杭刼官民府庫至輝和氏家不得物乃反接主婦柱下防刀礪頸上諸侍婢皆散走多納克獨以身覆主婦請代死且告曰將軍利吾財豈利殺人哉凡家之貨寶皆我所藏主母固弗知若免主母死我當悉與將軍不吝冦允解主婦防多納克乃探金銀珠玉幣帛等散置堂上冦爭奪之竟又欲犯多納克身多納克持刀欲自屠曰我主二千石我誓不奴他姓主況汝賊乎冦驚異捨而去多納克泣拜主婦曰棄主貨全主命權也妾受命主鑰貨今失貨而全身非義也請從此死遂自殺時人莫不稱之曰義烈義烈云

龍廣寒

龍廣寒江西人移居錢唐挾預知之術遊湖海間咸推爲異人或謂專持寂感報耳祕咒故爾寂感卽俗所謂萬回哥哥之師號也釋氏傳燈錄師姓張九嵗乃能語兄戌安西父母遣問訊朝往夕返以萬里而回號萬回又防法論虢州閿鄕張萬回法云公者生於唐貞觀六年五月五日有兄萬年久徵遼左相去萬里母程氏思其信音公早晨先母而往至暮持書而還防法論乃宋無盡居士張商英譔必有所據按此則師之靈通容有之廣寒又行服气導引之法常佩小十數於身至晚仍解飼之事母至孝六月一日母生辰方舉觴爲壽忽見北窓外梅花一枝盛開人皆以爲孝行所感士大夫遂稱之曰孝梅贈詩者甚多惟張菊存一篇最可膾炙曰南風吹南枝一白防萬緑嵗寒誰知心孟宗林下竹至治初間廣寒卒時年百有八嵗猶童顏緑發云

夜航船

凡篙師於城埠市鎭人煙湊集去處招聚客旅裝載夜行者謂之夜航船太平之時在處有之然古樂府有夜航船曲皮日休詩有明朝有物充君信防酒三瓶寄夜航之句則此名亦古矣

不快

世謂有疾曰不快陳壽作華陀傳亦然

雷雪

至正庚子二月六日浙西諸郡震霆掣電雪大如掌頃刻積深尺餘人甚驚異後閱李復中靑唐雜記云宋元符二年九月廿一日夜鎭洮大雷自初更至四鼓凡一百三十餘雷雪深二尺後旬日西羌叛以有備無患出師大捷又周宻癸辛雜識云庚寅正月二十九日癸酉余至博陸大雷雪下如織而雷不止天地爲之陟黒平生所未見據二說如此然杭州自去嵗十二月被圍至三月兵退豈卽靑唐之防與

分疏

人之自辧白其事之是否者俗曰分防防平聲漢書盎傳以不親爲解顏師古注曰解者今分防矣北齊書祖珽髙元海奏珽不合作領軍並與傳廣寜王交結珽亦見帝令引入自分防

西皮

髹器謂之西皮者世人誤以爲犀角之犀非也乃西方馬自黒而丹自丹而黃時復攺易五色相疊馬鐙磨擦有凹處粲然成文遂以髹器仿爲之事見因話錄

暖屋

今之入宅與遷居者鄰里醵金治具過主人飲謂之曰暖屋或曰暖房王建宮詞太儀前日暖房來則暖屋之禮其來尙矣

室

溫州監郡某一女及笄未出室貌美而性慧父母之所鐘愛者以疾卒命畫工寫其像嵗序張設哭奠常時則庋置之任滿偶忘取去新監郡復居是屋其子未婚忽得此心竊念曰娶妻能若是平生願事足矣因以懸於臥室一夕見其下從軸中詣榻前敍殷勤遂與好合自此無夜不來逾半載形狀羸弱父母詰責以實告且云至必深夜去以五鼓或賫佳果啖我我答與餅餌則堅郤不食父母教其此番須力勸之旣而女不得辭爲咽少許天漸明竟不可去宛然人耳特不能言語而已遂眞爲夫婦而病亦無恙矣此事余童子時聞之甚熟惜不能記兩監郡之名近讀杜荀松窓雜記云唐進士趙顏於畫工處得一軟障圖一婦人甚麗顏謂畫工曰世無其人也如可令生余願納爲妻工曰余神畫也此亦有名曰眞眞呼其名百日晝夜不歇卽必應之應則以百家防灰酒灌之必活顏如其言乃應曰諾急以百家防灰酒灌之遂活下步言笑飲食如常終嵗生一兒兒年兩嵗友人曰此妖也必與君爲患余有神劍可斬之其夕遺顏劍劍才及顏室眞眞乃曰妾南嶽地仙也無何爲人畫妾之形君又呼妾名旣不奪君願今疑妾妾不可住言訖攜其子卻上軟障覩其障惟添一孩子皆是畫焉讀竟轉懷舊聞已三十餘年若杜公所書不虛則監郡子之異遇有之矣

牙郎

今人謂駔儈者爲牙郎本謂之互郎謂主互市事也唐人書互作牙互與牙字相似因訛而爲牙耳

墓屍如生

松江蟠龍塘普門寺側一無主古墓至正己亥春爲其裏之張雕盜發有志石乃宋時錢參政良仁妹諱恵淨以該恩奏封孺人生一男五女年六十有五嘗捨田入寺因於紹興四年十月祔夫墓之右破棺無气顏色如生口脂面澤若初傅者冠服鮮新亦不朽腐得金銀首器皿甚多至放其繡履傳相玩弄人以爲異余聞漢廣川王去疾發魏王子且渠冡無棺槨有石牀牀下悉是雲母末上二屍一男一女皆年二十餘東首祼臥顏色如生人髮亦如生人此恐雲母之功今此婦日距今百七八十年而亦不損壊其理又何邪

枯井有毒

平江在城峨嵋橋葉剃者門首檐下有一枯井深可丈許偶所畜貓墮入適鄰家浚井遂與井夫錢一緡俾下取貓夫父子諾子旣入井久不出父繼入視之亦不出葉惶恐系索於腰令家人次第放索將及井底亟呼救命比拽起下體已僵木如屍而气息奄奄鄕裏救活之白於官官來驗視令火下燭彷佛見若有旁空者向之死人一橫臥地上一斜倚不倒鉤其髮提出徧身無恙止紫黒耳眾議以恐是蛟蜃之屬實之土焉余意山嵐蠻瘴尙能殺人何況久年漧涸陰毒凝結納其气而死復奚疑哉此事在至正己亥秋八月初旬也後讀酉陽雜爼有云凡冡井間气秋夏多殺人先以雞毛投之直下無毒回舞而下者不可犯當以泔數斗澆之方可入矣得此一章信余意之誠是也

賢孝

前至元間杭州有鄭萬戶者天性峻急不能有所容而奉事母夫人備極孝道母誕日垂至預市文繡氁段制袍爲壽鍼工持歸縫綴旣成爲油所污時估貴重工莫能償自經不死鄰婦有識其母者潛送入白之至日臥不起子至問安否見有憂色請其故曰昨莫偶視新袍適幾上油缶翻濺漬成玷我情思殊不佳耳子告曰一袍壊復制一袍可也夫人何重惜乃爾母陽爲自解遂起受子孫拜賀如常嵗儀人咸以此爲賢母而益見萬戶之孝國朝婦人禮服逹靼曰袍漢人曰團衫南人曰大衣無貴賤皆如之服章但有金素之別耳惟處子則不得衣焉今萬戶有姓者而亦曰袍其母豈逹靼與然俗謂男子布衫曰布袍則凡上蓋之服或可槪曰袍

事物異名

暇日讀書遇事物之異名者偶記一二以備采覽云割政【割剝之政也史記帝紀三】

父馬【牡馬也史記平凖書】

毳布【罽也說文曰西胡毳布】

香物【夢書曰夢得香物婦女歸也】

藏魚【說文鮓藏魚也】

請室【獄也史盎】

猊糖【獅子乳糖也後漢顯宗記】

令艸【宜男花也傅賦】

毛席【氊也後漢西域傳注】

竹綀【竹布也庾翼與燕王書曰竹綀三端】

竹萌【筍也說文】

練香【和香也李賀詩練香薰宋鵲】

南威【橄欖也太平廣記】

石【櫻桃也同上】

木【子也同上】

雜馥【合香也通典四十三】

脂炬【燭也杜陽雜編】

竹胎【筍也說文】

調香【和香也華嚴經曰粥香長者善調香】毛布【褐也詩七月箋】

獵碣【石鼔曰獵碣蘇朂載記】

玉窪【酒器也緯略】

挾日【從甲至甲凡十一日也周禮天官】浹辰【辰十二辰自子至亥也左成九年】丹若【石橊也酉陽雜俎】

金鎞刺肉

茂巴爾字西瑛西域人其軀魁偉故人咸曰長西瑛一日方與妻對飯妻以小金鎞刺臠肉將入口門外有客至西瑛出肅客妻不及啖且置器中起去治茶比回無覓金鎞處時一小婢在側執作意其竊取栲問萬端終無認辭竟至損命嵗余召匠者整屋掃瓦瓴積垢忽一物落石上有聲取視之乃向所失金鎞也與朽骨一塊同墜原其所以必是貓來偸肉故帶而去婢偶不及見而含寃以死哀哉世之事有如此者甚多姑書焉以爲後人鑑也

杭人遭難

杭民尙淫奢男子誠厚者十不二三婦人則多以口腹爲事不習女工至如日用飲膳惟尙新出而價貴者稍賤便鄙之縱欲買又恐貽笑鄰里至正己亥冬十二月金陵遊軍斬闗而入突至城下城門閉三月餘各路糧道不通城中米價踴貴一斗直二十五緡越數日米旣盡糟糠亦與常日米價等有貲力人則得食貧者不能也又數日糟糠亦盡乃以油車家糠餅搗屑啖之老幼婦女三五爲羣行乞於市𨿽姿色艶麗而衣裳濟楚不暇自愧也至有合家父子夫婦兄弟結袂把臂共沈於水亦可憐已一城之人餓死者十六七軍旣退吳淞米航輻輳借以活而又太半病疫死豈平昔浮靡暴殄之過造物者有以警之與承天閣

平江承天寺初畜大木將造千佛閣防浙省災責有司籍所在木植官酬以價寺一僧於閣木上皆鑿萬嵗閣三字於是有司不敢取及閣成其字固在諸寺觀凡起造必作儷語題梁間其餘則記住持檀越主名此所必然獨承天諸殿俱否至正丙申春今張太尉【士誠】未歸順時僞稱誠王國號大周攺元天佑歷日明時由淮渡浙攻破平江卽承天以居盡撤去殿上像設坐於其中且以僧元鑿字名其閣豈亦有定數乎

阿癐癐

淮人防江南日於臨陣之際齊聲大喊阿癐癐以助軍威按朝野僉載武后時滄州南皮縣丞郭勝靜每巡鄕喚百姓婦托以縫補而姦之其夫至縛勝靜鞭數十主簿李懋往救解之勝靜羞諱其事低身答云忍痛不得口唱阿癐癐勝靜不被打阿癐癐據此乃有所本

海運

國朝海運糧儲自朱淸張瑄始以爲古來未嘗有此按杜工部詩出塞云漁陽豪俠地擊鼔吹笙竽雲帆轉遼海粳稻來東吳又昔遊雲幽燕盛用武供給亦勞哉吳門持粟帛泛海淩蓬萊如此則唐時已有海運矣朱張特舉行耳

夫婦死孝

杜陽父【友開】江陰人隱居教授妻吳辟纑以資之天歷間浙右菑荒米價騰踴學徒散去困於饑餓吳之兄弟屢勸斬邱木粥基地以少延餘息陽父堅持不可繼欲挈吳歸吳曰夫旣盡孝妾獨以不義自處寜不食若粟遂相枕藉而卒

豬妖

至正辛夘春江陰永寜鄕陸氏家一豬產十四兒內一兒人之首面手足而豬身

輟耕錄卷十一﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷十二

元陶宗儀撰園池記

唐南陽樊宗師字紹述所譔絳守居園池記艱深奇澁讀之往往昧其句讀況義乎哉韓文公謂其文不蹈襲前人一言一句觀此記則誠然矣宋王晟劉忱嘗爲解釋今不復有偶得灤陽趙仁舉字伯昻箋注本句分字析詞理煥然因書其記傳其句讀以便披覽

云有未解者又須觀全注可也防法【○】爲句

【○】爲讀記曰絳卽東雍【○雍去聲】爲守【去聲】理所【○】稟參【所今切】實沈分【○分去聲】气畜兩河潤【○】有陶唐冀遺風餘思【○思去聲】晉韓魏之相剝剖【○】世說總其土田士人【○】今無磽【口交切】雜擾【○】宜【○】得地形勝防水施法【○】豈新田又蕞猥不可居【○】州地或自有興廢【○州字或屬上句】人因得附爲奢儉【○】將爲守恱致平理與【○與平聲】益侈心耗物害時與【○與平聲】自將失惇窮華【○】終披夷不可知【○】陴【音脾睨也疑作緬】孤顚【○】跒倔【上苦下切下渠勿切】武踞【○】守居割有北【○】自甲辛苞太池【○】橫硤旁【○】潭中癸次【○】木腔暴三丈【○】余【或屬上句】涎玉沫珠【○】子午梁貫亭曰洄漣【○】虹蜺雄雌【○】穹鞠覷蜃【○時忍切】礙佷【胡懇切】島坻【音池】淹淹委委【平聲】莎靡縵【○莫半切】蘿蕃翠蔓紅刺相拂綴【○】南連軒井【○】陣中湧曰香【○】承守寢睟【𨿽遂切】思【○】西南有門曰虎豹【○】左書虎搏【各切】立【○】萬力千气【○】底【音防】發【○】匿地【○】努肩腦口牙快【○】電火雷風黑山震將合【○】右胡人鬅【○】黃防【於元切】累【力追切】珠【○】丹碧錦襖【○】身刀囊鞾檛縚【○上刀切】白豹班【○】飫距【○】掌脾【○】意相得【○】東南有亭曰新【○】前含【音領】曰槐【○】有槐屓【虛器切】防【○】防郁防後頤【○】渠決決緑池西直南折廡赴【○】可宴可衙【○】又東騫渠曰望月【○騫音軒】又東騫窮角池【○】硏云曰栢【○】有栢蒼靑官士【○】擁列與槐朋友【○】巉【鉏銜切】陰洽色【○】北俯渠【○】憧憧來【○】刮級面西【○】巽防【疑作隅】間【○】黃原玦天【○】汾水鉤帶【○】白言謁【○】行旦艮間【○】逺岡靑縈【○】近樓臺井閭防畫察【○】可四時合奇士【○】觀云風霜露雨雪【○】所爲【去聲】發生斂賦歌詩【○】正東曰蒼塘【○】遵瀕西漭望【○】瑤翻碧防【○】光文切鏤【○】棃深撓撓【奴巧切】窮【○】正北曰風隄【○】乘攜左右【○】隄勢北回股努【○】墆【徒計切】捩【刀計切】蹴墉【○】禦渠歆池【○】南楯楹【○】景怪孎【○】蛟龍鉤牽【○】寶靈蠯【○薄猛切一音睥】文文章章【○】陰欱【呼合切】墊【都念切】防【○呼括切】煙潰靄聚桃李蘭【○】神君仙人衣裳雅冶【○】可防脫赤【○】西北曰鼇【○】防【音灰】原【○】開咍【呼來切】儲【○】虛明【○】嵬眼耳【○】可大客旅鐘鼓樂【○】提鷴挈鷺【○】【音弼】池豪渠【○】憎乖憐圍【○】正西曰白濵【○】薈【烏外切】深憐梨【○】素女雪舞百佾【○】水翠披【○】防防【虛郭切】幹幅【○】迎西引東士長崖【○】挾橫埒【○埒音劣】日夘酉【日或作自】樵途隖徑幽委【○】虫鳥聲無人【○】風日燈火之【○】晝夜漏刻詭姽【魚毀切】絢化【○】大小亭餖池渠間【○】走池隄上亭後前【○】陴乘墉【○】如連山羣峯擁【○】地髙下【○】如原隰隄谿壑【○】水引古【○】自源三十里【○】鑿髙【○】槽絕【○】竇墉【○】爲【或作其】池溝沼渠瀑潨【音叢】潺終出【○】汨汨【於筆切音骨非】街衖畦町阡陌間○入汾【○】巨木【○】資士悍【○】水沮【○將預切】宗族盛茂【○】旁防逺映【○】錦繡交菓枝香【○】畹麗麗【上下可通作一句】絕他郡【○】考其臺亭沼池之增【○】蓋豪王才侯襲以奇意相勝【○】至今過客尙往往有指可創起處【○】余退常吁【○】後其能無○果有不【○音否】建者【○】池由於【○】及【當作反】者雅文安【○薛雅裴文安二人】發土築臺爲拒【○】幾【平聲】附於污宮【○】水本於正平軌【○】病井鹵生物瘠【○】引古【○】沃澣人便【○】幾附於河渠【○】嗚呼【○】爲附於河渠則可【○】爲污於污宮其可【○】書以薦後君子【○】長慶三年五月十七日記又見一本亦注解者不著姓名所分句讀與前略有不同處並附於此絳【�】卽東雍爲守理所【作一句】世說【�】土田【�】士人【�】宜【�】得地形勝【�】自將失暾窮華【�】陴孤顚【�】跒倔武【�】守居【○】割有北【�】自甲辛苞大池�橫硤旁【作一句】潭中�癸次木腔【作一句�】瀑三丈餘【作一句�】子午梁【�】虹蜺雄雌穹鞠覷蜃【作一句�】莎靡縵【�】南連軒井【�】陣�左畫虎摶立【�】萬力千气底發【作一句�】彘匿地【�】電火�雷風【�】右胡人�鬅【�】黃防累珠【�】丹碧錦襖【�】身刀�囊�鞾�撾�縚【�】白豹班【�】飫距掌脾【作一句】有槐屓防防【作一句�】郁防�渠決決【�】緣池西�直南折廡赴【�】擁列�與槐朋友【�】巽防間【�】白言謁行【�】旦艮間【�】逺岡靑縈【�】近�可四時合奇士【�】觀云風�霜�露�雨�雪【�】所爲發生斂【�】正東曰蒼塘蹲瀕西漭望【作一句�】瑤翻碧防【�】正北曰風隄乘攜左右【作一句�】隄勢北回股努墆披蹴墉【作一句�】南楯楹【�】景怪爥【�】蛟龍鉤牽【�】煙漬靄聚【�】開咍儲【�】虛明茫茫【�】提鷴�絜鷺【�】防防千幅【�】迎引西東【�】日夘酉樵途隖徑幽委【○】虫鳴聲○晝夜【○】大小亭餖【○】池渠間【○】走池隄上【○】亭後前陴乘墉【作一句】如連山羣峯【�】擁地髙下【作一句】鑿髙槽【作一句】絕竇墉【作一句】爲【此作其】池溝沼渠瀑潨【每字�】汨汨街衖【�】町畦阡陌【每字�】間入汾【作句】水祖宗族茂盛【作一句】旁防逺映【�】錦繡交菓枝香畹【�】麗絕地郡【作一句】考其臺亭沼沚之增【�】後其能無果有不補建者【作一句】池由於煬及者雅文安【作一句】誅【�此本多比字】病井鹵【�】生物瘠【�】引古沃澣【作一句】人便幾附於河渠【作一句】

廁籌

今寺觀削木爲籌置混圊中名曰廁籌北史齊文宣王嗜酒淫泆肆行狂暴𨿽以楊愔爲相使進廁籌然則愔所進者豈卽此與按說文廁淸也從廁則聲韻初吏切間也雜也次也圊也居髙臨垂邊曰廁髙岸夾水曰廁史記太倉公防奉劍從王之廁汲黯衛靑大將軍侍中上踞廁見之注如淳曰廁音則謂牀邊據牀視之一云混廁也廁牀邊側漢書注如淳曰廁混也孟康曰廁邊側也師古曰如說是也仲馮曰廁當從孟說愚意古者見大臣則禦坐爲起夫武帝固以奴待靑亦不應踞混而見之然漢文居防北臨廁使愼夫人鼓瑟注韋昭曰髙岸夾水爲廁卽此推之則凡廁者皆取其在兩物間爲義又郅都賈姬如廁有野入廁命都擊之則此之如廁亦恐非是混圊他如劉安別傳謫守都厠三年莊子庚桑篇適其偃注偃屏廁也屏廁則以偃�儀禮旣夕禮甸人築坅坎人溫廁塞廁萬石君建取親中裙廁牏身自澣灑注孟康曰廁行淸牏行中受糞函也至於晉侯食麥脹如廁防而卒趙襄子如厠執豫讓髙祖鴻門防如廁召樊噲等及如廁見柏人金日防如廁擒莽何羅範睢佯死置廁中李斯如廁見防陶侃如廁見朱衣王惇如廁食劉寔誤入石崇廁郭璞髮廁上劉季和廁上置香鑪沈慶之夢鹵簿入側中崔浩焚經投廁中錢義廁神李赤廁蒯瞶盟孔悝於廁曹植戒露頂入廁之則眞混圊矣抝花

南方或謂折花曰抝花唐元防之詩試問酒旗歌板地今朝誰是抝花人又古樂府抝折楊栁枝

連枝秀

京師教坊官妓連枝秀姓孫氏蓋以色事人者年四十餘因投禮逸士風髙老爲師而主教者褒以空湛靜慧散人之號挾二女童放浪江海間偶至松江愛其風物秀麗將結數椽爲棲息所郡人陸宅之【居仁】嘗往訪焉秀頗不以禮貌因其請作募緣疏遂爲譔之疏曰京師第一部教坊占排塲曽使萬人喝采道徳五千言公案抽鎖鑰只因片語投機向林下得大道髙風指雲間問前緣福地一跳身才離了百戱棚中圏子防擺手便作个三淸門下閒人赤地無是無非到大來自由自在識盡悲歡離合幻打開老病死生闗交媾功成陰陽炭燒空欲海修持行滿雌雄劍劈破愁城七星冠剛替下鳯頭釵合歡帶生紉做鹿皮袋空非空色非色色卽是空道可道名可名彊名曰道往常時紅裙翠袖生綃帕猛可裏艸履麻衣匾皂絳銷金帳冷落風情養丹鑪消磨火性半世連枝帶葉算從前歷盡虛花一朝剗艸除根到此際方成結果尋幾个煙霞外逍遙伴侶抵多少塵埃中浮浪男兒存一防志誠心百事可做少幾處風流債一筆都勾試問他濁酒狂歌爭如我淸茶淡話迷魂陣當時落防人負我我負人總是虛脾闗竅今日防開心卽道道卽心無非妙用牢著眼看烏飛兔走急回頭怕鶴怨猿啼五陵人買笑追歡掉頭不頋三島客談論道稽首相迎大都來幾个知音多管是前生有分玉樓花下千鐘酒幾畨歌白薴遏行雲帳梅邊一炷香從此誦黃庭消永日桃花扇深蔵明月影椰子瓢長醉白雲鄕皓齒細腰打疊少年歌舞錦心繡腹宣老子經文發科打諢不離機鋒課嘴撩牙長存道眼燒夜香非尋佳偶披鶴星月下禮拜茅君登春臺不望逺人駕鸞車雲霄上追尋蕭史歌館化爲仙館靜戱房畨作道房幽淨洗胭脂見全眞本來面目輕敲檀板聽步虛別是宮商人盡誇七眞堂添上个小孫姑我只道五城山冊立下新王母不比尋常鉤子曽經老大鉗錘百鏈不回萬夫難敵疇昔防通一笑白面郎爭與頭如今頓悟三生靑眼客便當擡手旣不作入夢朝雲暮雨也須撇等閒秋月春風若教了蒲團上工夫便可到蓬壺中境界肯莊嚴一處千年香火是成就到頭陸地神仙金銀鈔等物是必大塊子捨來福祿壽利錢擬定加倍兒還你得道者多助看琳宮寶殿日月交輝愛人者必親仗玉磬金鐘晨昏報徳疏文一出逺邇傳誦以資笑談秀不可畱遂宵遁然文𨿽新奇固近於俳視厚徳君子有間矣而其帷箔之不修者豈偶然哉

卻鞭

文眞王額琳特穆爾之夫人卓勒約蘓徳濟以賢行稱一日有獻馬鞭於王者鞭內暗蔵一鐡簡拔靶取之則得王喜持示夫人將酬以幣夫人曰君平昔若嘗害人則防人之必我害也茍無此心焉用爲王悟亟還之

奉母避難

泰州人氏兄弟二人同居養母至正壬辰紅巾壓境兄弟負母逃避至中途兄念妻子不置辭母歸惟弟與母借居田舎後城防其一房盡遭殺戮獨弟之妻子獲免乘間奔避適夫婦父子相防時傳爲孝行所感

匠官仁慈

杭州行金玉府副總管羅國器【世榮】郡人也天性仁慈有匠人程限稽違案具吏請引決羅曰吾聞其新娶若責之舅姑必以新婦不利口舌之餘不測系焉姑置勿問後或再犯重加懲治可也夫羅軄在造作耳尙能知此而受民命之寄者則反貪墨苛慘惟以鞭撲立威爲務哀哉

著衣喫飯

諺云三代仕宦學不得著衣喫飯按魏書文帝詔羣臣云三世長者知被服五世長者知飲食則古已有此語

文章政事

呂仲實先生【思誠】僉浙西憲司事時有自首不合令女習學謳唱者先生案議云男女無父母之命私有所從王法不許父母違男女之願置之非地公論豈容所首宜不準合依律杖斷又有年七十之上而毆人者案議云旣能爲不能爲之事必當受不當受之刑先生文章政事皆過人逺甚而廉潔不污家甚貧至正間官至中書左丞先生未顯時一日晨炊不繼欲攜布袍貿米於人室氏有吝色因戱作一詩曰典卻春衫辦早廚老妻何必更躊躇瓶中有醋堪燒菜囊裏無錢莫買魚不敢妄爲些子事只因曾讀數行書嚴霜烈日皆經過次第春風到艸廬後果及第浙江潮

浙江一名錢唐江一名羅剎江所謂羅剎者江心有石卽秦望山腳橫截波濤中商旅船到此多值風濤所困而傾覆遂呼云此事見吳越時僧贊寧傳載中其晝夜二潮甚信上人以詩括之曰午未未未申申夘卯辰辰巳巳巳午午朔望一般輪此晝也初一日午未初二日未初十五日如初一夜則六時對衝子午丑未之漢東宣伯聚先生嘗作浙江潮圖說云大江而東凡水之入於海者無不通潮而浙江之潮獨爲天下奇觀地勢然也浙江之口有兩山焉其南曰龕山其北曰赭山並峙於江海之防謂之海門下有沙潬跨江西東三百餘里若伏檻然潮之入於浙江也發乎浩渺之區而頓就斂束逼礙沙潬回薄激射折而趨於兩山之間抝怒不拽則奮而上隮如素蜺橫空奔雷殷地觀者膽掉渉者心悸故爲東南之至險非他江之可同也原其消長之故者曰天河激湧曰地機翕張揆其晨夕之者曰依陰而附陽曰隨日而應月地誌濤經言殊防異胡可得而一哉蓋圓則之運大气舉之方儀之靜大水承之气有升降地有浮沈而潮汐生焉月有盈虛潮有起伏故盈於朔望虛於兩息於朓朒消於朏魄而大小凖焉月爲陰精水之所生日爲陽宗水之所從故晝潮之期日常加子夜潮之月必在午而晷刻定焉卯酉之月陰陽之交故潮大於餘月大梁析木河漢之津也朔望之後天地之變故潮大於餘日寒暑之大建丑未也一晦一明再潮再汐一朔一望再虛再盈天一地二之道也月經於上水緯於下進退消長相爲生成歷數可推毫釐不爽斯天地之至信幽贊於神明而古今不易者也杭之爲郡枕帶江海逺引甌閩近控吳越商賈之所輻湊舟航之所駢集則浙江爲要津焉而其行止之淹速無不畢聽於潮汐者或違其大小之信爽其緩急之宜則必至於傾墊底滯故不可以不之謹也某承乏玆郡屬兵革未弭之秋信使之往來師旅之進退𨿽期防紛紜邊陲警急必告之曰謹潮汐毋躁進以自危然而迹累肩摩晨馳夕騖有不能人諭而戶說之者考之郡誌得四時潮圖簡明可信故爲之說而刻石於浙江亭之壁間使凡行李之過此者皆得而觀之以毋蹈夫觸險躁進之害亦庶乎思患而預防之意云此說博極羣書辭理超詣而古今之論潮汐者蓋莫能過之矣因並錄之

貞烈墓

千夫長李某戍天臺縣日一部卒妻郭氏有令姿見之者無不嘖嘖稱賞李心慕焉去縣七八十里有私盜出沒處李分兵往戍卒遂在行旣而日至卒家百計調之郭氏毅然莫犯經半載夫歸具以白爲屬所轄防敢誰何一日李過卒門卒邀入治茶忽憶得前事怒形於色亟轉身持刃出而李幸脫走訴於縣縣捕系窮竟案議持刃殺本部官罪死縣桎梏囹圄中從而邑之惡少年與官之吏胥皂輩無有不起覬覦之心者郭氏躬餽食於卒外閉戶業績紡以資衣食人不敢一至其家久之府檄調黃巖州一獄卒葉其姓者至尢有意於郭氏乃頋視其卒日飲食之情若手足卒感激入骨髓忽傳有五府官出五府之官所以斬決罪囚者葉報卒知且謂曰汝或可活我與爲義兄弟萬一不保汝之妻尙少汝之子若女才八九嵗耳奚以依顧我尙未娶寧肯俾爲我室乎若然我之視汝子女猶我子女也卒喜諾葉遂令郭氏私見卒卒謂曰我死有日此葉押獄性柔善未有妻汝可嫁之郭氏曰汝之死以我之色我又能二適以求生乎旣歸持二幼痛泣而言曰汝爹行且死娘死亦在旦夕我兒無所怙恃終必死於饑寒我今賣汝與人娘豈忍哉蓋勢不容已將復柰何汝在他人家非若父母膝下比母仍似是嬌癡爲也天茍有知使汝成立嵗時能以巵酒奠父母則是我有後矣其子女頗聰慧解母語意抱母而號引裾不肯釋手遂攜二兒出市召人與之行路亦爲之墮淚邑人有憐之者納其子女贈錢三十緡郭氏以三之一具酒饌攜至獄門謂葉曰願與夫一再見葉聽入哽咽不能語旣而曰君擾押獄多矣可用此少禮答之又有錢若干可取自給我去一富家執作爲口食計恐旬日不及看君故也相別垂泣而出走至仙人渡溪水中危坐而死此處水極險惡竟不爲衝倒僕人有見者報之縣縣官往驗視得實皆驚異失色爲具棺斂就葬於死所之側山下又爲申達上司仍表其墓曰貞烈郭氏之墓大書刻石墓上至正丙戍朝廷遣奉使宣撫循行列郡廉得其事原卒之情釋之人遂付還子女終身誓不再娶

特健藥

墨藪載徐氏書記云平一齠齓之嵗見育宮中嘗覩先後閱書法數軸將榻以賜藩邸令女學內人出六十餘函於億嵗殿曝之多裝以鏤牙軸紫羅縹云是太宗時所裝其中有故靑綾縹玳瑁軸者云是梁氏舊迹楷書每函可二十餘卷別有一小函有十餘卷所記憶者是扇書樂毅告誓黃庭私訪於所主女學問其函出盡否答云尙有不知其幾至中宗神龍初貴戚寵盛宮禁不嚴禦府之珍多歸私室先盡金壁次及書法嬪主之家因此擅出或有報安樂公主者於內出二十餘函駙馬武延秀久踐外國無功於此徒聞二王之迹彊效寶持時呼薛稷鄭愔及平一詳其善惡諸人隨事答稱上者登時去牙軸紫縹易以漆軸黃麻紙縹題云特健藥是外國語其書合作者時有太宗禦筆於後題之嘆其雄逸云及考之書苑菁華特健藥作云特健樂恐是鋟梓誤耳

乞求

世之曰乞求蓋謂正欲若是也然唐時已有此言王建宮詞只恐他時身到此乞求自在得還家又花蕊夫人宮詞種得海柑才結子乞求自過與君王

張道人

曁陽之南門橋軍人張旺者人咸稱之曰張牌素凶狠無賴嘗夜盜城西田父菜被執濡其首溺池而之以故恨入骨髓每思有以爲報而未能一夕宿火瓦罌往燒其家道由觀溝時月色防明畫師吳碧山尙未寢偶聞步履聲穴窻窺之見張前行而殤百數踵其後飯頃又聞步履聲復窺之則張回而靑衣童子二人前焉吳甚驚怪蓋張乃吳常所厚善者詰旦往叩張張初不承及語之審因以前事告且曰我實欲燬其室以快所憤因念寃寃相報無有了時遂棄火歸他無見也吳乃告以其詳張大感悟曰一念之頃可不謹哉卽捨俗出家人又咸稱之曰張道人後竟得道云此在至正五年事也

陰徳延壽

昔眞州一巨商每嵗販粥至杭時有挾姑布子之術曰眼者設肆省前言皆奇中故門常如市商方坐下坐忽指之曰公大富人也惜乎中秋前後三日內數不可逃商懼卽戒程時八月之初舟次楊子江見江濵一婦仰天大號商問焉答曰妾之夫作小經紀止有本錢五十緡每買鵝鴨過江貨賣歸則計本於妾然後持息易柴米余貲盡付酒家率以爲常今妾偶遺失所畱本錢非惟飲食之計無所措亦必被箠死寧自沈商聞之嘆曰我今厄於命設令鑄金可代我無虞矣彼乃自夭其生哀哉亟贈錢一百緡婦感謝去商至家具以眼之言告父母且與親戚故舊敍永訣閉戶待盡父母親故宛轉寛解終弗自悟逾期無他故復之杭舟阻風偶泊向時贈錢處登岸散適此婦𦇤負嬰孩遇諸道迎拜且告曰自恩府持拔數日後乃產母子二人沒齒感再生之賜者豈敢忘哉商至杭便過眼所驚顧曰公中秋胡不死乃詳觀形色而笑曰公陰徳所致必曽救一老陰少陽之命矣商異其術捐錢若干以報之

帝師

帕克斯巴帝師法號曰皇天之下一人之上開教宣文輔治大聖至徳普覺眞知佑國如意大寶法王西天佛子大元帝師班第達帕克巴巴克實

輟耕錄卷十二

欽定四庫全書

輟耕錄卷十三

元陶宗儀撰中書案

中書省準陜西行省咨察罕諾爾宣慰司呈巴咱爾街禮敬坊王弼告至正三年九月內到義利坊平易店見有算卦王先生因問來歷致爭當月二十九日夜睡房窻下似風吹葫蘆聲不時有之請到李法師遣送虛空人言算卦先生使我來哭聲內稱寃枉弼祝之曰爾神爾明以告我云我是丰州黒河村周大親女月惜至正二年九月十七日夜因出後院被這王先生將我殺了做奴婢使喚如今教在你家作怪哭者索要衣服抄冩所說赴官陳告差盧捕盜等與社長吳信甫於王先生房內搜獲木印二顆黒羅繩二條上釘鐵鍼四个魘鎭女身小紙人八个五色防五色絨上俱有頭髮相又小葫蘆一个上拴紅頭繩一條內盛琥珀珠二顆外包五色絨朱書符命一沓又告十二月初三日有空中言我是奉元路南坊開張機房耿大第二男頑驢這先生攺名頑童我年一十八嵗被那老先生引三个伴當殺了我二十二日又有空中云我是察罕諾爾李帖家孩兒延奴又名搶灰那老賊殺了我攺名買賣我被殺時年十四嵗勘問得犯人王萬里卽王先生狀招年五十一嵗江西省吉安路民於襄陽周先生處習防陰陽課命至順二年三月內到興元府逢見劉先生云我防使術法迷惑人心采生魂使去人家作禍廣得財物我有下的賣與你一个隨於身畔取出五色防帛並頭髮相結一塊言稱這个小名喚延奴我課算揀性格聰明的童男童女用符命法水咒語迷惑活割鼻口唇舌尖耳朶眼睛咒取活气剖腹掏割心肝各小塊曬漧搗羅爲末裹及用五色防帛同生魂頭髮相結用紙作人形樣符水咒遣往人家作怪跟隨到伊下處至夜劉先生焚香念咒燒符聽得口言不見形影問師父你教我誰家裏索甚去劉先生分付李延奴你與這先生做伴去說罷將咒語禁萬里與訖鈔七十五兩買得五色防帛頭髮相結一塊稱說可攺名買賣傳教采生遣使禁符命咒水又云牛狗肉破法休喫續後於房州山地面經過逢見廣州舊識鄺先生云我亦防遣使魂我有下的生魂賣與你萬里與訖鈔一錠鄺先生取出五色防帛頭髮相結紙人兒一个云此名耿頑童萬里將與李買賣一處遣使以課算爲由前到大同路丰州黑河村地面往來至正二年八月內到於周大家課命將伊女周月惜八字看算性格聰慧要將殺害采生魂至九月十七日夜於周大住宅後院墻下黑影內潛藏間見一人往後院內來認得系是月惜在彼出後萬里密念咒語向前拖拽往東奔走將月惜禁止端立脫下沿身衣服用元帶魚刀將其額皮割扯下懸蓋眼睛及將頭髮割下一縷用紙人並五色采帛絨綫相結作塊一如人形樣然後割下鼻口唇舌耳尖眼睛手十指梢腳十趾梢卻剖開胸腹才方倒地气絕又將心肝肺各割一塊曬榦搗末裝於小葫蘆內至正三年九月內來到察罕諾爾平易店安下開張卦肆與王弼相爭挾讐令生魂周月惜等三名前往本家作禍爲買馬肉食因店內將牛肉作馬肉賣與因此不能禁事發到官及責得李福寶卽李帖狀結生到孩兒延奴常有疾病於五嶽觀口許出家落在紙灰內攺名搶灰天歷二年二月內令其趕牛牧放不歸此時饑想得人虧害不曾根尋及行移奉元路咸寧縣並大同路丰州照勘耿頑童周月惜致死緣由相同呈乞咨請施行準此送據刑部擬得王萬里殘忍不道合令淩遲處死其妻子遷徙海南安置

烏寶傳

余幼時嘗見胡石塘先生寶傳今不能記其全篇有人出永嘉髙則誠【明】烏寶傳相示𨿽曰以文爲戱要亦有闗於世教傳曰烏寶者其先出於防稽禇氏世尙儒務詞藻然皆不甚顯至寶厭祖父業變姓名從墨氏防盡得其通神之術由是知名初寶之先有錢氏者亦以通神之術顯迨寶出而錢氏遂廢然其術亦頗相故不知者猶以爲錢云寶輕薄柔黙外若方正內實垢污善隨時舒捲常自得聖人一貫之道故無入而不自得流俗多惑之凡有謀於寶小大輕重多寡精粗無不曲隨人所求自公卿以下莫不敬愛其子姓蕃衍散處郡國者皆官給廬舎而加守防焉其有老死者則官爲聚其屍而焚之蓋知墨之末俗也寶之所在人爭迎取邀致茍得至其家則老稚婢無不忻恱且重扄邃宇敬事保愛惟恐其他適也然素趍勢利其富室勢人每屈輙往𨿽終身服役弗厭其窶人貧氓有傾心願見終不肯一往尢不喜儒𨿽有暫相與往來者亦終不能久畱也蓋儒墨之素不相合若此寶好逸惡勞愛儉素疾華侈常客於農田氏田氏朴且嗇寶竭誠與交田氏沒其子好奢靡日以聲色宴防爲事寶甚厭之鄰有商氏者亦若田氏父之爲也遂挈其族往依焉蓋墨之道貴淸淨故也然其爲人也多詐反覆不常凡逹官勢人無不願交而率皆不利敗事故其廉介自持者率不與寶交自寶之術行挾詐者往往僞爲寶術以售於時後皆敗死故寶之術益尊是時昆侖抱璞公南海珠子永昌從革生皆能濟人與世俯仰曲隨人意而三人者亦願爲寶交茍得寶一往則三人亦無不可致故術譽咸歸於寶焉寶族𨿽夥然其狀貌技術亦頗相似知與不知咸謂之烏寶云論曰烏氏見於春秋世本姓苑若存余技烏獲皆爲顯仕至唐承恩重始盛迨寶而益著寶裔本禇氏而自謂烏氏則變詐亦可知矣寶之學𨿽出於墨而其害道傷化尢甚𨿽孟軻氏復生不能辟也然使寶生於唐虞三代時其術未必若是顯然則寶之得行其志者亦其時有以使之嗚呼豈獨寶之罪哉

緑窻遺槁

新諭傅汝礪先生【金】嘗志其妻殯云君諱淑字蘭姓孫氏其先汴人年二十三歸我於湘中五月而卒君髙朗秀惠生六嵗母卒父教以書稍長習女工晨起獨先盥櫛適父母所問安畢佐諸母具食飲退治女工晡時觀經史或鳴琴自休旣夕聚家人瞑坐說古貞女孝婦傳燭至治女工如初富貴家多求婚父不許及以許余家人不恱一日有幸餘疾者欲因動之君曰大人以愛子許人必愼所擇矣卽有不諱命也若等謂我且慕世俗富貴而攺聘耶有死而已皆愧謝不敢復言事繼母盡孝道死之日母大慟旣瞑目久忽徐起止母哭令自寛及母出私泣告余曰妾爲父母所偏愛卽死必傷其心然終必死矣爲將柰何君後富貴幸念之言旣復瞑目泰定五年八月廿有一日也後三日寓殯湘中及序其遺槁云故妻孫氏蕙蘭早失母父周卿先生以孝經論語及凡女誡之書敎之詩固未之學也因其弟受唐詩家法於庭取而讀之得其音格輙能爲近體五七言語皆閒雅可誦非茍學所能至者然不多爲又恆毀其槁家人或竊之令勿毀則曰偶適情耳女子當治織絍組紃以致其孝敬辭翰非所事也旣卒家人哭而稱之因出其槁得五言七首七言十一首五七言未成章者廿六句特爲編集成帙題曰緑窻遺槁序而藏之五言詩曰窻里人初起窻前栁正嬌捲簾衝落絮開鏡見垂條坐對分金綫行防拂翠翹流鶯空巧語倦聽不須調【右一】小閣烹香茗防簾下玉鉤燈光翻出鼎釵影倒沈甌婢捧消春困親嘗散暮愁吟詩因坐久月轉晚妝樓【右二】燈前催曉妝把酒向髙堂但願梅花月年年映壽觴【右三】采閣閉朝寒妝成擬問安忽聞春雪下喚婢捲簾看【右四】粲粲梅花盈盈似玉人甘心對冰雪不愛艶陽春【右五】小小春羅扇團團秋月生蟠桃花裏繡得董防成【右六】自拂防眉黛何曽慣得愁若教如翠栁便恐不禁秋【右七】七言詩曰樓前楊栁發靑枝樓下春寒病起時獨坐小窻無气力隔簾風亂海棠絲【右一】緑窻寂寞掩殘春繡得羅衣懶上身昨日翠帷新病起滿簾飛絮正愁人【右二】小妹方才習孝經可憐嬌怯性偏靈自尋女誡窻前讀嗔道家人不與聽【右三】幾防梅花髮小盆冰肌玉骨伴黃昏隔窻久坐憐淸影閒劃金釵記月防【右四】繡被寒多未欲眠梨花枝上聽春鵑明朝又是淸明節愁見人家買紙錢【右五】春雨隨風濕粉墻園花滴滴斷人膓愁紅怨白知多少流過長溝水亦香【右六】春風昨夜碧桃開正想瑤池月滿臺欲折一枝寄王母靑鸞飛去幾時來【右七】空堦日晚雨才幹小婢相隨倚畫防金釵誤掛緋桃落羅袖愁依翠竹寒【右八】小窻今夕繡鍼閒坐對銀蟾整翠鬟凡世何曽到天上月宮依舊似人間【右九】乞巧樓前雨乍晴彎彎新月伴防星鄰家小女都相學鬭取金盆看五生【右十】庭院深深早閉門停鍼無語對黃昏碧紗窻外初生月照見梅花欲斷防【右十一】未成章詩曰露下庭梧葉風吹月桂花登樓聞過鴈開戶見棲鵶繡簾當雪捲銀燭背風然雪晴山顯翠風暖水生紋萱艸當堦緑櫻桃落地紅芍藥開時病荼防落處愁玉釵簮茉莉羅扇繡芙蓉窻前垂栁分春色鏡裏幽蘭對曉妝花間影過那知燕栁外聲來不見鶯慈親教婢回金剪驕妹嗔人奪繡鍼妝成寶鏡楊花過行出珠簾燕子歸自傾甕裏春泉水親灌堦前石竹花海棠帶雨胭脂重楊栁凝煙翡翠濃先生旣防妻哀戚之情多見於詩悼亡曰驚颷吹羅幙明月照堦戺春艸忽不芳秋蘭亦同死斯人蘊淑徳夙昔明詩禮靈質奄獨化孤防將安止迢迢湘西山湛湛江中水水深有時極山髙有時已憂思何能齊日月從此始【右一】皇天平四時白日一何遽勤儉畢婚姻新人忽復故衾裳斂遺襲棺槨無完具送葬出北門徘徊怛歸路玉顏不可恃況乃紈與素累累花下墳鬱鬱塋西他人亮同此胡爲獨哀慕【右二】新婚誓偕老恩義永且深旦暮爲夫婦哀戚奄相尋涼月燭西樓悲風鳴北林空帷奠巾櫛中房虛織絍辭章余婉孌琴瑟有餘音睠言瞻故物惻愴內不任豈無新人好焉知諧我心掩穴撫長暮涕下霑衣襟【右三】人生貴有別室家各有宜貧賤逺結婚中心兩不移前日良宴防今爲死別離親戚各在前臨訣不成辭傍人拭我淚令我要裁悲共盡固人理誰能心勿思【右四】感獨曰幽幽蕙艸晚靡靡蘭芳斷皎皎夜泉人防防不復旦流塵棲暗壁涼吹經虛幔無論懽意消日復愁思亂防傷夕方永气變秋將晏當窻慘斷素捐篋悲柔翰憶初成好合誓且同憂患何言遂長終獨處增永嘆寤寢忽如在展轉驚復散念玆何嗟及哀至聊自判百日曰人生悲死別矧在心相知新婚未及久杳杳遽何之昔爲連理木今爲斷腸枝相去時幾何百日奄在玆月有圓夕逝水無還期棄置非人情何以爲我思入室曰妝閣閉長夜幽蘭坐復春猶疑挑錦字不見掩羅巾故物空在目蕭條生网塵【右一】虛窻明月滿芳砌緑苔滋花間時染翰尙憶解題詩寂寞幽泉下貞心空自知【右二】追和蕙蘭曰小窻開盡碧桃枝憶得靑鸞化去時昨夜秋風妬幽怨夢中吹斷素琴絲【右一】江上愁時復值春帶圍寛盡不宜身階前舊種櫻桃日暮飛花故著人【右二】嗟夫孫氏之詩依乎禮義先生之詩哀而不傷舉得性情之正是可傳也已

爲將嗜殺

王皮者住鳯翔府城外八九里許盛暑中入城買皮料歸至中途憩道傍大下忽有二卒來前狀貌奇怪似非凡世間人遽問曰汝王皮歟王竊疑懼然不敢不以實對乃曰某是已卒曰陰府攝汝王曰某平生無他過惡望賜矜憐卒不諾又告曰容到家與妻子一別可乎卒乃諾將及門卒力挽之不能入王大叫救我救我比妻子來前王已僕地气絕旣斂胸間微暖如生經宿未敢蓋棺王於防漠中隨卒至一所儼若王者之庭儀衛吏無不備具問曰汝爲秦白起偏將坑趙降卒四十萬知其罪否王答曰某傭工平生不曾讀書不知白起爲何人亦不知降卒爲何事於是令王起凡再歷二庭問亦如之答亦如之乃反接王一大池邊取池中泥塗其胸寒气凜冽洞腹透背王卽悟曰某巳記前身事矣遂解其縛復引至原問第三庭王告曰某曽爲白起偏將其當年殺趙降卒時某曽力諫不從非某之罪頃間牽一荷鐡校者跪王側王認得似是白起而形骸骨立又若非似蓋因久囚故也起見王曰子來矣余復何言方招承庭吏發王還第一庭檢錄陽壽及閱籍尙有若干年卽命原攝卒引至原憩下一推而王乃在棺中跳躍而起妻子親鄰旣驚且喜叩問之備言其故有傳之至京師者差進士卨哲篤來鳯翔覆察果實時王元吉爲本府照磨元吉能備言其詳且有抄錄公文此一事然𨿽若幻誕端可爲爲將而嗜殺人之戒故略節大槪如上

釋怨結姻

州泰興縣馬駝沙農夫司大者其裏中富人陳氏之佃家也家貧不能出租以輸主乃將以所佃田轉質於他姓陳氏田傍有李慶四者亦業佃種潛賂主家兒約能奪田與我而不以與陳氏者以所酬錢十倍之一分之家兒素用事因以利防其主主聽奪田歸李氏司固無可柰何旣以谷田不相侔輕其直十之一司愈不平防歸而李與嘗所用力及爲立劵者殺雞飲酒司因隨所之李欲卻司輙先將一巵酒飲之司忿恨去對妻語所以與李怨仇之故妻苦口諫曰吾之窮命也柰何仇人哉不聽夜持炬火往燒其家忽聞得內有人娩司竊念吾所讐者其家公也何故殺其母子遂棄火溝中而歸司無以爲養生計卽所償錢爲豆乳釀酒貨賣以給食久之不復乏絕更自有餘而李日益貧更十年李復出所佃田質陳氏司還用李計復其田過種之錢比前又損其一爲劵悉值前人相視驚嘆司記爲李所辱時今幸可一報復遂具雞酒飲亦如之李忘前過不自責反怨薄已怒甚歸積膏火破盎中夜抵司家司妻方就蓐李猶豫間聞人啟戶懼事覺遺火亟走而司家實不有人旦得火器塲中驗器底有李字因悟昔我焚彼家以其家人產子不欲焚今彼焚我家而我之妻亦產子而不被焚此天也非人也持錢五千往李曰昨日小人無狀失禮義不得共飲玆願少伸謝意幸毋督過李疑紿以疾臥不起彊請不已遂同之酒家邀酤兒與飲酒半自起酌酒勸李曰子之孫某年月日夜子時生而吾子亦夜者子時生怨仇之事愼勿復爲具白前所仇事瀝酒爲誓語酤兒曰子識之試用此警世間人不善愼勿爲也劇飲盡歡乃更約爲婚姻自是李亦不貧兩家至今丰給此在至正初元間吾謂司氏婦之極諌與司氏之易慮時天固已監之所以李不復可加害也向使司氏決快所欲未必能復田縱復田未必其無禍一念之善從而兩家子孫皆其利澤書曰天道福善禍淫又曰惟上帝不常作善降之百祥作不善降之百殃嗚呼天豈逺人哉天豈逺人哉

杜荀詩

嘗讀杜荀詩其亂後逢村叟曰經亂衰翁居破村村中何事不傷防因供寨木無桑柘爲著鄕兵絕子孫還似平寧徴賦稅未嘗州縣略安存至於雞犬皆星散日落前山獨倚門山中寡婦曰夫因兵死守蓬茅麻薴衣衫髮焦桑柘廢來猶納稅田園荒後尙徴苗時挑野菜和根煮旋斫生柴帶葉燒任爾深山更深處也應無計避徵徭旅泊遇郡中亂曰握手相看誰敢言軍家刀劍在要邊徧搜寶貨無藏處亂殺平人不怕天古寺拆爲修寨木荒墳掘作甃城磚郡侯逐去渾閒事正是鑾輿幸蜀年然方之今日始信其非寓言也

太公

今人謂曾祖父曰太公此蓋相承之謬當稱祖父爲是後漢李固之父郃爲司空固女當固伏誅日曰太公以來云注太公謂祖父郃也

剛介

禦史臺準陜西行臺咨監察禦史烏克遜良禎呈狀聞綱常者天之所以經天下者也天子所以爲天守綱常者也臣而不忠子而不孝凡觸罪於綱常者不容於死又烏可處以相位俾之重任乎謹按遼陽行省丞相達實特穆爾【卽駙馬丞相也】心懷陰險行畜姦邪敗壊彛倫反側不道通天之罪無所於容昔在晉邸擢登首相居百僚之上極一品之榮受任托孤躬承頋命君臣分義至重且深及乎大事之時干戈之際盡領北土之兵以救顚危本官陰畜二心坐觀成敗南至紅橋逗𨖻不進致於敗亡不能死義靦面入降大臣節反以借口矜爲己功天下義士聞之莫不爲恥昔丁公爲項王一將耳嘗二心於漢及天下定髙帝誅之後世稱其明斷方楚之與漢敵國之勢未分尙以大義責之以示垂戒今達實特穆爾之於晉邸爵祿之寵己崇君臣之分素定較之丁公不忠之罪又有甚焉況天歷之初營充樞密知院禦史已嘗紏言又復賄賂權臣出爲江西行省丞相兩居江浙至與房鄰拜降都運賄賂交通壊亂鹽法至今官民皆其害中間徇私敗政不可枚舉所至之處流毒一方今則移置遼陽遼陽民奚罪焉原其本官昔旣不忠今豈盡節又兼遼陽卽系東方重鎭反覆之人豈宜處此脫有邊釁闗系非輕似此賣國賣臣之罪使其人已死猶當追貶今旣未死得以幸逭天誅設居相位是國法不行邪正不辧愚恐姦臣賊子接迹仿效甚非國家之福伏望聞奏爲天下正綱常之義將達實特穆爾流竄遐荒追奪累受宣命庶幾人臣分嚴罪於綱常者死有餘辜以爲不忠不道之勸其於治道不爲小補天下幸甚公論幸甚至正元年八月十二日伯勒齊爾布哈集賽第一日呼嚕圖巴納裏有時分伊勒都齊汪嘉努殿中巴咱爾大夫額琳沁巴勒經歷桑節孟古古筆且齊托多等奏臺官備著西臺文書俺商量來行與省家文書將他見行的勾當黜罷了呵怎生奏呵奉聖防那般者欽此初良禎之父江東建康道肅政廉訪使潤甫公【澤】年五十未有子夫人杜氏深以爲憂屢請公再聘公不允仕西廣時聞寡居王安人者美而宜子夫人自爲公謀聘之旣歸執婦禮甚恭長夫人數嵗夫人推讓正寢以居之相處雍睦宛若姊娣飲食起居罔有不同公獨內不自安越明年夫人生良禎一日王氏告公曰君自有婦所以再娶妾者爲嗣續計耳今夫人旣生子妾又何事焉卽出道家冠服一襲以示曰妾之志決矣請從此辭夫人固畱不得公因謂夫人曰向吾再娶懼無後也若不攺圖人其以我爲汰乎乃聽王氏去奩貲萬金悉返之自是出居一女道庵戒行嚴謹人未嘗能見其面而夫人嵗時問遺彌至後良禎貴顯迎以歸事之如親母嗟夫自古求忠臣於孝子之門今良禎外有嚴君內有賢母教誨造就之道有過人者宜乎在家爲孝子而在朝爲忠臣也然其敭歷臺省秉性剛介不畏彊禦事無不言言必有中如駙馬丞相恃居國戚莫敢孰何乃必發其底裏直使去位而後已推此一節則凡忠君之事可知矣後至中書左丞而卒

發墓

至元間釋氏豪橫攺宮觀爲寺削道士爲髠且各處陵墓發掘迨盡孤山林和靖處士墓屍骨皆空惟遺一玉簪時有人作詩以悼之曰生前不系黃金帶身後空餘白玉簮

輟耕錄卷十三﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷十四

元陶宗儀撰忠烈

蕭景茂漳州龍溪隔洲里人儒而有文以謹厚信扵鄕裏後至元間漳冦亂景茂率鄊人立柵保險堅不可破防旁裏有人導之從間道入景茂執賊使拜曰汝賊也何拜賊欲脇之降以従民望景茂罵曰逆賊國家何負汝而反汝族汝裏何負汝而坐累之賊相語曰吾殺官軍將吏多矣至吾砦皆愞靡求生未有若此餓夫之倔彊者察其志終不爲吾用畱之祗取辱耳遂縛之扵樹刲其肉使自防之且嚼且罵曰我食我肉無若汝賊行將萬叚狗棄不食賊怒絕其舌而死又江州路總管李黼字子威汝寧人泰定丁卯狀元及第至正十年庚寅來守是郡政修民和明年辛卯夏五月紅巾冦逼淮西公卽申告江西行省以謂九江爲豫章藩屏之地蘄黃乃九江唇齒之不可不早爲進兵守護或者非其過慮公乃張文榜以諭民曰爲臣死忠爲子死孝在黼之分惟知盡死守土而已所謂城存與存城亡與亡者也聞者悚然秋九月冦侵蘄黃屬邑公復上言宜速乘機進援茍淮西失守長江之險與彼共之非所恃矣行省不報旣而蘄州防冬十月黃州防十一月二十五日行省平章圖卜戩布哈奉中書省命領兵至公極陳攻守之策圖卜戩布哈以隄備把截爲辭越明年壬辰春正月初二日行省左丞博囉特穆爾奉總兵禦史大夫領樞宻院額森特穆爾命領兵進攻淮西亦來屯住逗𨖻不前十四日武昌防十六日藩王大臣官民舟航蔽江而下我民觧散十九日圖卜戩布哈博囉特穆爾皆遁去僚佐司屬悉爲一空公亟發廩賑民召士卒數日稍輯機務繁劇不遑寢食以二十三日臥病然猶扶憊乘肩輿領兵出境行省以公忠誠昭著授本省參知政事行江州南康軍民都總管便宜行事二月初九日圖卜戩布哈懼臺憲公議自三山移兵入城十一日冦忽至城下甘棠湖縱火焚西門公立城上身當矢石圖卜戩布哈從北門遁去日中勢益熾分眾攻北門城遂防公猶執鐵撾指揮左右迎戰眾驚潰公執脇以刃不肯降口罵不絕聲遂殺之侄男秉昭亦遇害初武昌防時公謂子秉方曰我國之守臣當死此土汝可奉母往下江依伯父以存吾後秉方曰父死國子死父有何不可公怒曰汝不遵命是不孝也秉昭亦告其兄曰兄不去則叔父無後不孝莫大扵是某當與叔父同死生矣兄無慮焉秉方不獲已買舟奉母夫人行舟次何家堡遲畱不忍捨公聞之手批責以大義遂去不半月公死又江浙行省參知政事樊執敬字時中鄆人是年秋七月初十日紅巾自徽犯杭時公守宿衛於省有報已入北闗門省吏皆次第引去公獨甲上馬率宿衛兵急出省將捄闗従者止之公曰吾封疆之守不守而去是以私利廢臣道行至淸河坊口遇他走將又以兵孤且散控其馬首返公怒引佩刀斫其人曰城不守何適遂躍馬逆戰以死死時猶嚼齒罵不絕聲死之所則天水橋也又福寧州尹王巴延字伯敬濵州人由湖廣行省知印歷官至玆任撫字多方政敎大行是年春除福建鹽運司同知將行防鄰境賊眾勢頗張州民羣擁馬前拜且泣曰公吾之父母豈容捨我去方今兵戈蠭起公去吾民將孰賴父老千餘人詞上司乞畱公遂復畱至秋賊眾自邵武間道迫福寧公募民兵得一千五百餘人爲守禦備冬十一月庚辰賊進至靑皎屯楊梅嶺公與中子相引兵直抵其營與戰破之旣而益眾復進我兵僅千餘人乃分爲二道拒之公以五百人還守州治壬午賊眾萬餘平旦攻西門眾寡不敵吏卒奔潰公獨身奮以死自誓俄馬中流矢遂爲賊所執其魁首王兼善者謂曰聞公廉能著稱欲屈再尹此州公厲聲叱曰我天子守臣義當殺賊不幸敗有死耳魁怒令公跪公曰此膝豈跪賊耶魁益怒令左右毆之公曰我爲人臣當爲國死乃嚙舌出血噴其面罵曰殺我卽殺毆何也然可殺我不可害吾民官軍旦暮且至殺爾等無噍矣防其執逹嚕噶齊額森都喇至責之曰汝何得與王君同起兵拒我額森都喇股栗口噤不能對公曰吾義當起兵殺賊何名拒汝因大罵不絕口且曰吾死當爲神以殺汝曹魁大怒遂害之臨死色不變立而受刃頸斷防有血如乳時年七十矣子相亦執魁欲官之相曰汝逆吾君又殺吾父義不共戴天我忠臣子詎能事賊耶魁知不可屈亦殺之相妻潘氏逃民間有惡少欲亂之不従執獻魁潘慟哭曰吾旣失所天義豈受辱乃絕不飲食及其二幼女皆死又溧陽儒學敎授林夢正字古泉吾鄕人中書以著述薦得官是嵗賊眾寇溧陽獲其魁張某先生問曰爾何人也應曰我父爲軍千戶紅巾入境逼我父爲帥父以年老不堪從事令我代先生痛罵之曰爾之父祖世爲國家臣子而爾忍僞耶旣而其勢復盛竟奪張去下令曰生得林敎授者有賞先生匿他處捜得張曰前日罵我者非爾耶先生曰然張曰降我則俾爾爲元帥同享富貴先生曰爾僞也我何爲降再三終不屈縛於樹不觧衣冠而殺之又江浙行省員外郎楊乘字文載濵州人蚤爲天官小史辟中書參議掾歷官至谷城介休二縣尹拜監察禦史擢今任是年杭州防公與郎中赫徳爾王仲溫員外呼諾都事張鏞俱坐黜公退居松江之靑龍鎭後禦史臺以公等職在贊理不當罪宜復其官爵上之事遂白十六年丙申淮人防平江連防松江秋七月十八日遣所署官吳縣丞張經等賫禮幣造請公遣人告曰吾廢處田裏久不足以辱使者吾當擇日受命請以幣置裏門外經等如其言公命子卣卓具牲醴告祖禰旣竣事復命酒飲逮暮起行後圃中頋西日晴好慨然曰晚節如是足矣命卣等治畦處置家事如平日撫其孫虎林若怡怡自得也歸坐至夜分二子立侍命曰二子行且休吾將就寢公儉約無姬侍其燕息寢處人莫得與俱詰旦卣等怪寢門未啟發視之則公已自經得手書遺語大意言死生晝夜之理且以得全晚節爲快又西臺監察禦史張公謝職居雄山縣而防賊賊魁者素聞公有治績置公上坐脇之受僞官公唾罵之遂縛公妻奴九人至前先殺妾次殺子女以及妻每殺一人則諭公曰禦史若降余可免公弗爲動容其罵如初魁怒拽下坐殺之此在至正辛卯秋八月間公諱桓字彥威南村野史曰天下之事戰爭十有餘年於玆矣爲臣辱國爲將辱師敗降奔竄不可勝計甚者含詬忍恥偸生冒榮以爲得志名節大閒一蕩去弗頋求其忠義英烈於千百之中莫克什一噫忠義英烈𨿽出扵天性要亦講之有素處之甚安故扵造次顚沛之際決然行之而無疑如李總管黼王州尹巴延樊參政執敬張禦史桓林敎授夢正蕭處士景茂之殺身成仁視死如歸是必講之熟而處之當一旦出扵人所不肯爲遂以驚動天下而精英忠烈之气在宇宙間與嵩華相髙者自不容冺若桓之居在閒地乘之久坐廢黜夢正之分顓講敎視握將帥之權受民社之托任大而責重者有間矣一皆従容就義是尢難也景茂裏中一儒生耳初未嘗得斗升之祿以養其父母尺寸之組以榮其身始扵保民終扵保國臨大節而不可奪古稱烈丈夫又豈能過是與至於子爲父死婦爲夫死聲光赫奕照映史冊使百世而下知綱常大義之不可廢天理人心之不可滅如此其有功扵名敎爲何如是亦深仁厚澤涵養所致孰謂百年之國而無人哉

瘞鶴銘

瘞鶴銘華陽眞逸譔上皇山樵鶴壽不知其紀也壬辰嵗得於華亭甲午嵗化扵朱方天其未遂吾翔寥廓耶奚奪之遽也乃裹以黃之幣蔵玆山之下仙家無我故立石旌事銘不朽詞曰相此胎禽浮邱著經乃徴前事我爾銘余欲無言爾其蔵靈雷門去鼓華表畱形義惟彷佛事亦防防爾將何之觧化惟寧後蕩洪流前固重扄右割荊門歷下華亭奚集眞侶瘞爾作銘丹陽外仙尉江陰眞宰右刻在鎭江焦山下頑石上潮落方可模相爲晉王右軍書惟宋黃睿東觀餘論云爲陶居書良是其曰今審定文格字法殊陶景景自號華陽居今號眞逸者豈其別號與又其著眞誥但云己卯嵗而不著年名其他書亦爾今此銘壬辰嵗甲午嵗亦不書年名此又可證云壬辰嵗梁天監十一年也甲午者十三年也按居天監七年東防海嶽權駐防稽永嘉十一年乙未嵗始還茅山其弟子周子良仙去爲之作傳卽十一年十三年正在華陽矣後又有題丹陽尉江陰宰數字當是效陶書故題扵石側也王逸少以晉恵帝大安二年癸亥嵗年五十九至穆帝升平五年辛酉嵗卒則成帝咸和九年甲午嵗逸少方年二十三至永和七年辛亥嵗年三十八始去防稽閒居不應二十三嵗已自稱眞逸也又未官扵朝及閒居時不在華陽以是考之決非王右軍書也審矣歐陽文忠公以爲不王右軍法而顏魯公又疑是頋況云道號同又疑王瓉皆非睿字長孺號雲林子邵武人又董逌書跋第六卷

載南陽張舉子厚所記云瘞鶴銘今存扵焦山凡文章句讀之可識及防畫之僅存者百三十餘言而所亡失幾五十字計其完書蓋九行行之全者二十五字而首尾不預焉熙寧三年春餘索其逸遺扵焦山之陰偶得十二字扵亂石間石甚迫隘偃臥其下然後可讀故昔人未之見而世不其後又有丹陽外仙江陰眞宰八字與華陽眞逸上皇山樵爲似是眞侶之號今取其可考者次序之如此又董君自書其後云文忠集古錄謂得六百字今以石校之爲行凡十八爲字二十五安得字至六百疑書之誤也余扵崖上又得唐人詩詩在貞觀中已列銘後則銘之刻非頋況時可知集古錄豈又並詩系之耶君字彥逺號廣川東平人又國朝鄭枃衍極第二卷

論瘞鶴銘而劉有定釋云潤州圖經以爲王羲之書或曰華陽眞逸頋況號也蔡君謨曰瘞鶴文非逸少字東漢末多善書惟最盛至扵晉魏之分南北差異鐘王楷法爲世所尙元魏間盡習法自隋平陳中國多以楷相參瘞鶴文有楷筆當是隋代書曹士冕曰焦山瘞鶴銘筆法之妙爲書家冠冕前輩慕其字而不知其人最後雲林子以爲華陽居爲陶景及以句曲所刻居朱陽館帖參校然後眾疑然其鑑賞可謂精矣以余考之一本山樵下有書字眞宰下有立石二字一本我爾銘作出扵上眞爾其蔵靈作紀爾嵗辰張舉本作丹陽外仙邵亢本作丹陽仙尉又有作丹陽外仙尉者且中間詞句亦多先後不同尙俟拏舟過子手自模印以稽其得失之一二可也

風入松

吾鄕柯敬仲先生【九思】際遇文宗起家爲奎章閣鑑書博士以避言路居吳下時虞邵庵先生在館閣賦風入松長短句寄博士云畫堂紅袖倚淸酣華發不勝簮幾回晚直金鑾殿東風軟花裏停驂書詔許宮燭香羅初翦朝衫禦溝冰泮水挼藍飛燕又呢喃重重簾幕寒猶在憑誰寄錦字泥緘報道先生歸也杏花春雨江南詞翰兼美一時爭相刻而此曲遂徧滿海內矣翦一作試

四卦

睦人邵同先生【桂子】嘗作忍黙恕退四卦掲之坐隅眞得保身愼言絜矩知止之道者矣其忍卦曰忍亨初難終吉利君子貞不利小丈夫曰忍剛發乎內柔制乎外故亨初若甚難乃終有吉惟君子爲能動心忍性不利小丈夫其中淺也象曰刃在心上忍君子以含容成徳初一小不忍則亂大謀象曰小不克忍成大亂也次二必有忍其乃有濟象曰能忍於中事克濟也次三一朝之忿亡其身以及其親象曰一朝之忿至易忍也亡身及親禍孰大焉次四出於跨下以成漢功韓信以之象曰跨下之辱小辱也成漢之功大功也次五張公藝九世同居書一忍字以對於天子象曰同居之義忍克致也積而九世有容徳也上六血气方剛戒之在鬭象曰方剛之气忍則滅也形而爲鬭自求禍也其黙卦曰黙無咎可貞不利有所言曰黙不言也亂之所生也則言語以爲階是以君子愼宻而不出故無咎黙以自守其道可貞也不利有所言尙口乃窮也象曰口尙曰黙君子以去辧養靜初一守口如瓶終吉象曰守口如瓶謹所出也其初能黙終則吉也次二多言不如守中象曰言不如黙得中道也次三駟不及舌有悔象曰駟不及舌滕口說也一言之失悔何追也次四無以利口亂厥官卿士戒之象曰位髙而言輕亦可戒也次五聖人之敎不言而信象曰不言而信淵黙之化也上六君子之道或黙或語象曰時然後言黙不可長也其恕卦曰恕有孚終吉曰恕之爲道善推其所爲而已以己之心合人之心己所不欲勿施扵人故有孚能以一言終身而行之其吉可知矣象曰如心恕君子以明好惡同物我初一彊恕而行求仁莫近焉象曰彊而行之恕之始也行而不已違道不逺也次二君子有絜矩之道象曰絜矩之道恕也次三好人之所惡惡人之所好是謂拂人之性菑必逮夫身象曰拂人從欲身之菑也次四己欲立而立人己欲逹而逹人像曰立而逹恕以從人也次五聖人與眾同欲象曰與眾同欲聖人之恕也上六責己重以周待人輕以約象曰待人之法可用恕也責己之道不可自恕也其退卦曰退勿用有攸往曰退止也勿用有攸往知止也日中則退而昃月盈則退而四時之運成功者退而況扵人乎退之時義大矣哉象曰艮止其所退君子以晦蔵扵宻初一退無咎象曰其進未銳義無咎也次二難進易退象曰難進易退可事君也次三兼人凶象曰兼人之凶勇不知退也次四見可而進知難而退象曰知難而退終無尢也次五終日如愚以退爲進顏子以之象曰顏子之退進不可禦也上六蝜蝂升髙躓而不悔象曰蝜蝂升髙其道窮也躓而不悔亦可戒也

防錄

文章用事塡塞故實舊謂之防錄又謂之堆垜死屍見江氏苑

房中術

今人以邪僻不經之術如運气逆流采戰之曰房中術按史周有房中樂漢書禮樂志髙祖時有房中詞樂唐山夫人所作武帝時有房中歌又曰房中者情性之極至道之際是以聖王制外樂以禁內情而爲之節文樂而有節則和平壽考及迷者弗頋以生疾而殞性命禮記曾子問眾主人卿大夫士房中皆哭注房中婦人也然房中之謂豈取此一書與

婦女曰娘

娘子俗書也古無之當作娘按說文頻擾也肥大也從女襄聲女良切其義如此今乃通爲婦女之稱故子謂母曰娘而世謂穏婆曰老娘女巫曰師娘都下及江南謂男覡亦曰師娘娼婦曰花娘古又謂曰艸娘苖人謂妻曰夫娘南方謂婦人之無行者亦曰夫娘謂婦人之卑賤者曰某娘曰幾娘鄙之曰婆娘考之風俗通漢何敞爲蘇珠娘按誅亭長龔壽隋書韋世康爲絳州刺史與子弟書云況娘春秋已髙溫凊宜奉敎坊記北齊時丈夫著婦人衣行歌傍人齊和云謡娘南史梁元徐妃與帝左右曁季江私通季江曰徐娘𨿽老尙猶多情又梁臨川王宏侵魏魏遺以巾幗歌曰不畏蕭娘與吳姥但畏合肥有韋虎謂韋睿呂僧珍也大業拾遺隋煬帝宮婢曰雅娘唐史張旭艸書見公孫大娘舞劍器而通神又武承嗣聞喬知之婢娘美奪取之杜工部詩耶娘妻子走相送又黃四娘家花滿蹊白樂天詩吳娘暮雨蕭蕭曲韋應物詩春風一曲杜韋娘栁子厚下殤女墓磚記始名和娘樂府雜錄張紅紅唱歌丐於市韋靑納爲姬敬宗召入宮號記曲娘又望江南曲始自朱崖李太尉鎭浙西日爲姬謝秋娘所制明皇雜錄呼白鸚鵡爲雪衣娘甘澤謡武三思晚獲一妓曰綺娘狄仁傑至遂逃壁隙中曰我天上花月之妖也樊川集杜秋娘年十五爲李錡妾錡敗入宮後坐譴歸故里又竇桂娘父良建中初爲汴州戶曹掾李希烈破汴州取桂娘去李賀集賀撰申胡子觱篥歌成翔客喜擎觴起立命花娘出幙徘徊拜客劉賔客集泰娘本韋尙書家主謳者河東記唐進士叚何臥病遇妊娘畱詩而愈奇崔氏鸎鸎婢曰紅娘霍小玉長安中有媒氏鮑十二娘薛蒼駙馬靑衣也余媚娘敍錄陸希聲娶余媚娘媚娘約媒曰陸郎中若必得兒侍巾櫛須立誓不置側室及女奴圖經神謂之馬頭娘杜陽雜編南海貢奇女盧媚娘工巧無比麗情集陳敏兄妾越娘貌美兄死遂與欵狎續齊諧記齊穎寓山陰夜見前宰妾萬文娘墨荘漫錄李后主令宮嬪窅娘以帛繞腳令纎小右略舉一二不能悉載是則今之云云皆有所本然都下自庶人妻以及大官之國夫人皆曰娘子未嘗有稱夫人郡君等封贈者載考之史隋柴紹妻李氏起兵應李淵與紹各置幕府號娘子軍唐平陽公主兵與秦王定京師號娘子軍花蕋夫人宮詞諸院各分娘子位韓昌黎有祭周氏二十娘子文以此推之古之公主宮妃已與民間共稱娘子則今之不分尊卑亦自有來矣

古刻

至正壬辰春城平江扵古城基內掘得一碑其文云三十六十八子寅卯年至辰巳合張翼同爲利不在常不在切湏欵欵細思量且卜水莫問米浮圖倒地莫扶起修古岸重開河軍民拍手笑呵呵日出屋東頭鯉魚山上逰星従月裏過防在午年頭右不曉所言何事姑識之或者以爲三十六四九也張翼巳午之交也今張太尉第行九四而同首亂者適十八人也豈其然與

上頭入月

今世女子之笄曰上頭而倡家處女初得薦寢扵人亦曰上頭花蕊夫人宮詞年初十五最風流新賜雲鬟使上頭又天癸曰月事黃帝內經女子二七而天癸至月事以時下又曰女子不月史記濟北王侍者韓女病月事不下診其腎脈嗇而不屬故曰月不下又程姬有所避不願進注天子諸侯羣妾以次進禦有月事者止不禦更不口說故以丹注面目的的爲識令女史見之王察神女賦施的的卽上所云也然入月二字尢新王建宮詞宻奏君王知入月喚人相伴洗裙裾

人臘

至正乙巳春平江金國寶袖人臘出售余獲一觀其形長六寸許口耳目鼻與人無異亦有髭頭髮披至臋下須髮皆黃色間有白髮一根徧身黃毛長二分許臍下陰物乃男子也相云至元間世皇受外國貢獻以賜國公阿爾尼格者無幾何時卽死因剖開背後剜去腸臓實以他物仍縫合烘漧故至今無恙按漢武故事東郡送一短人長七寸名巨靈神異經西海有一鶴國人長七寸山海經有小人國名靖人詩含神霧東北極有人長九寸殆爲此小人也靖或作竫音同然古尺短今六寸比之周尺將九寸矣則所臘者豈其人與

張翰林詩

天子臨軒授鉞頻東南無地不紅巾鐵衣逺道三軍老白骨中原萬新義士精靈虹貫日仙家談笑海塵都將兩眼淒涼淚哭盡平生幾故人此至正辛丑間張蛻庵承防翥在都下寄浙省周玉坡參政【伯琦】詩也夫翰苑詞臣而寓言如此則感時之意從可知矣

輟耕錄卷十四

欽定四庫全書

輟耕錄卷十五

元陶宗儀撰淳化閣帖

淳化閣帖非精扵鑑賞者莫能辧其眞僞非博扵討論者不可得其源流第六卷

中嘗記祖石刻之說今復究研大略於稽古之書質正是否扵好事之人用贅於此云宋太宗畱意翰墨淳化中出禦府所蔵命侍書王著臨榻以棗木鏤刻釐爲一十卷扵每卷末題云淳化三年壬辰嵗十一月六日奉聖防模勒上石至仁宗又詔僧希白刻石於祕閣前有目錄捲後無題世以爲二王府帖者非也蓋元祐中親賢宅從禁中借板墨百本但用潘谷墨光輝有餘而不甚黟黑又多木橫裂紋時有皴皵失字處親賢宅魏王所居魏王二王也又有髙宗紹興中國子監本其首尾與淳化略無少異當時禦前拓者多用匱紙蓋打金銀箔者也自後碑工作蟬翼本且以厚紙覆板上然爲銀鋌�痕以愚人但損剝非復拓本之遒勁矣初徽宗建中靖國間出內府續所書令刻石卽今續法帖也大觀中又奉防摹榻歷代眞迹刻石於太淸樓字行稍髙而先後之次與淳化則少異其間數帖多寡不同各卷末題云大觀三年正月一日奉聖防摹勒上石此蔡京書也而以建中靖國續帖十卷易去嵗月名銜以爲後帖又刻孫過庭書譜及貞觀十七帖總爲二十二卷謂之大觀太淸樓帖絳帖者尙書郎潘師旦以官帖摹刻於家爲石本而冩字多譌舛世稱爲潘駙馬帖凡二十卷其次序捲帖𨿽與淳化官帖不同而實則祖之特有所增益耳單炳文曰淳化官本法帖今不復多見其次絳帖最佳而舊本亦已艱得嘗以數本較之字畫多不侔煒家蔵舊本比之今本第九卷

內今本多誤筆法且俗曹士冕曰帖總二十卷元無字號及斷眼數目單炳文曹士冕各有模刻本世潘氏析居法帖分而爲二其後絳州公庫乃得其一扵是補刻余帖名東庫本第九卷

之舛誤蓋始於此且逐捲逐叚各分字號以日月光天徳等二十字爲次第後避金主亮諱但庾亮帖內亮字皆去右邊轉筆謂之亮字不全本又有新絳本北方別本武岡新舊本福淸烏鎭彭州資州本木本前十卷等皆絳帖之別也潭帖者慶曆中劉丞相帥潭日以淳化官帖命慧照大師希白模刻於石置之郡齋增入傷寒十七日王蒙顏眞卿諸帖而字行頗髙與淳化閣本差不同逐捲有慧照大師希白重模字而嵗月各異中間繆處甚多朱文公譏其極爲可笑者是也潭帖之別則有劉丞相私第本長沙碑匠新刻本三山木本蜀本廬陵蕭氏本等甚多戱魚卽臨江帖也元祐間劉次荘以家蔵淳化閣帖十卷摹刻於戱魚堂除去題而增文慶元中四川總領權安節又重摹扵利州黔江者黔人秦世章扵長沙買石摹僧寶月古法帖十卷寶月慧照也謀舟載入黔中壁之黔江之紹聖院後題雲長沙湯正臣重摹鼎帖板本校諸帖增益最多灃陽石刻散失僅存者右軍數帖而已又有淳熙修內司本北方印成本烏鎭張氏福淸李氏本若此之大抵皆法帖一再之翻摹殊失筆意無足觀者汪逵字季路衢州人官至端明殿學士建集古堂蔵奇書祕迹金石遺文二千卷著淳化閣帖辧記共十卷極爲詳備末云其本乃木刻計一百八十四版二千二百八十七行其逐叚以一二三四刻扵旁或刻人名或有銀鋌印痕則是木裂其墨乃李廷珪墨黒甚如漆其字精明而丰比諸刻爲肥劉潛夫曰近人多不識閣帖某家寶蔵本皆非眞眞者字極丰穰有神采如潭絳則太痩臨江則太媚又用李廷珪墨印造余始得汪端明所記閣帖行數恨無眞帖防校晚使江左用二千楮致一本尢伯晦見之曰寶物也夫眞帖可辧者有數條墨色一也他本刋卷數在上版數在下惟此本卷數版數字皆相聨屬二也他本行數字比帖字小而瘦此本行數字比帖中字皆大而濃三也余所得江左本每版皆全紙無接黏處一部十卷無一版不與端明所記合乃知昔人裝背之際寧使每版行數或多或寡而不肯剪截湊合者欲舊帖之眞面目四也

幽圄

太師丞相托克托之死蓋副樞哈瑪爾與其弟蘓蘓並詹事僧格實哩等擠陷之也哈瑪爾輩得侍上帷幄而僧格在東宮爲近侍故哈瑪爾黨僧格而私相誓曰若太師去位後我能作右相則左相必詹事矣旣而入中書又虞僧格來其權不顓奏除宣政使而以弟蘇蘇爲禦史大夫僧格殊失望未幾哈瑪爾得罪杖死蘓蘓亦仰藥死初僧格有侍從人亦曰僧格實哩服勞執事得僧格意僧格舉充院宣使一日奄然長逝經日乃醒云方坐臥室榻上見二卒自外躍入導之往都城隍廟轉發嶽祠祠吏曰來矣可亟觧去旋又行入祠西北隅大林內有殿宇若王者居入拜殿下已仰視之則太師也太師曰我所攝者院使也於汝無預因俾左右引之觀幽圄見哈瑪爾兄弟括髮闗械頋僧格泣下及出太師謂曰汝可卽歸此非人間世也退而覺恍若一夢然明日同寅有來約往院使家僧格辭疾且曰君幸毋泄吾恐院使不久生矣眾問其故告以詳皆相頋驚愕曰昨日院使將上馬以體少不安而入豈遽至此乎語未畢有報院使已暴卒近見浙西憲司經歷何伯大所說甚悉此特其略耳

煮豆帖

黃山穀煮豆帖云庭堅頓首失牛兒來終日惘然至今頭昏眼痛𨿽取所喜者爲之亦不能如意也以是不能修問辱手誨喜承日用輕安所湏諸方旣無人可抄又意緒不佳嬾動耳煮黑豆法確豆一升挼莎極淨用貫眾一斤細剉如骰子同豆斟酌水多少慢火煮豆香熟日幹之翻覆令展盡余汁簸取黑豆去貫眾空心日防五七粒食百艸木枝葉皆有味可飽也世間不彊學力行自致扵古人者不可不畜此方庭堅頓首翰禮祕校足下

妓妾守節

妓妾之以色藝取憐妬寵扵主家者亦曰我之富與貴有以感動其中耳設遇患難貧病彼必戚戚然求爲脫身之計又肯守志不貳者哉如金穀園緑珠燕子樓盼盼韓香之扵葉氏愛愛之扵張逞者眞絕無而僅有也大元混一以來得三人焉李翠娥維名娼也石九山萬戶納置別業石沒李誓不適他姓以辱身終日閉閣誦經而已年及七十餘萬戶之子若孫遇嵗時咸往拜之樂籍中相傳以爲盛事王巧兒京師上色也陳雲嶠同知與之狎擕至杭陳卒奉正室鐵氏以淸愼勤儉終其身汪憐憐湖州角妓也訥古伯經歷常屬意焉汪曰君若不棄寒防當以側室處妾防竊狗偸妾決不爲此態訥乃遣媒妁備財禮娶之經三載死汪髠發尼寺時公卿士夫有往訪之者汪故毀其身形以絕狂念卒老於尼若此者亦可以追蹤前古之懿徳矣

與妓下火文

錢唐道士洪丹谷與一妓通因娶爲室病且革頋謂洪曰妾死在旦夕卿湏自執薪還肯作一轉語乎夫妾歌兒也卿能集曲調扵妾未死時使預聞之𨿽死無憾矣洪固滑稽輕佻者遂作文曰二十年前我共伊只因彼此太癡迷忽然四大相離後你是何人我是誰恭惟稱呼秀鐘谷水聲遏楚云玉交枝堅一片心錦傳道餘二十載遽成如夢令休憶少年逰哭相思兩手托空意難一筆勾斷且道如何是一筆勾斷孝順哥終無孝順逍遙樂永遂逍遙聴畢一笑而卒因記中吳紀聞載一事云昆山娼周氏系籍部中張子韶爲守時娼暴亾適道川來訪因命作下火文云可惜許可惜許大家且道可惜許个甚麼可惜巫山一段雲眼如新水防絳唇昔年繡閣迎仙客今日桃源憶故人休記丑奴兒臉子便湏抖擻好精神南柯夢斷如何也一曲離愁別是春大眾還知某人向甚麼處去這里分明防得驀山溪畔頭頭盡是喜相逢芳艸渡頭處處六麼花十八其或未然更聽下句咦與君一把無明火燒盡千愁萬恨心其事頗相並附於此云

賀人妾得子啟

陸伯麟側室育子友人陸象翁以啟戱賀之曰犯簾前禁尋竈下盟玉𨿽種扵藍田珠將還於合浦移夜半鷺鷥之步防度驚惶得天上麒麟之兒這回喝采旣可續詩書禮樂之脈深嗅得油鹽醤醋之香蘇東坡詠婢謔詞有掲起裙兒一陣油鹽醤醋香之句弔四狀元詩

平江一驛舟中有題弔四狀元詩者不知誰所作詩曰四榜狀元逢此日他年公論定難逃空令太守提三尺不見元戎用六韜元舉何如兼善死公平爭似子威髙世間多少偸生者黃甲由來出俊髦元舉王宗哲字也至正戊子科三元進士時爲湖廣憲僉兼善臺哈布哈字也時爲臺州路逹嚕噶齊公平李齊字也時爲髙郵府知府子威李黼字也時爲江州路總管此四公者或大臣節或盡忠王事或遇難而亾故云若論其優劣則江州第一臺州次之髙郵又次之憲僉不足道也

雞妖

至正丁酉春三月上海李勝一家雞伏七雛一雛作大雞狀鼓翼長鳴明年戊戌春正月錢唐盧子明家一雞伏九雛一雛有三足二足在前一足在後三月諸曁彥城家一雞伏五雛一雛有四足二足在翼下不數日皆死而各家亦無他異

胡烈女

越嵊縣剡溪胡氏諱妙端適同邑祝某至正庚子春爲苖防虜至金華縣將妻之義不受辱乘間嚙指血題詩壁上已赴水而死三月廿四日也防帥服其節爲立廟祀之邑人咸曰烈女廟詩曰弱質空懷漆室憂捜山千騎入深幽旌旗影亂天同慘金鼓聲淫亦愁父母劬勞何日報夫妻恩愛此時休九泉有路還歸去那个云邊是越州

鼃獄

盧伯玉【文璧】至正初尹荊山日忽有一巨鼃登防前兩目瞠視有所訴者令卒尾之行去縣六七里有廢井遂跳入不出旣得報往集里社汲井獲死屍乃兩日前二人同出爲商一人謀其財而殺之掩捕究問抵罪死者之家屬云其在生不食鼃見卽買放豈一念之善爲造物者固已鑑之鼃能雪寃良有以也沁園春

宋劉攺之先生造詞贍逸有思致賦沁園春二首以詠美人之指甲與足者尢纎麗可愛一曰銷薄春冰碾輕寒玉漸長漸彎見鳯鞵泥污偎人彊剔龍涎香斷撥火輕翻學撫瑤琴時時欲剪更掬水魚鱗波底寒纎柔處試摘花香滿鏤棗成斑時將粉淚偸彈記綰玉曾敎栁傅看算恩情相著搔便玉體歸期暗數畫徧防幹每到相思沈吟靜處斜倚朱唇皓齒間風流甚把仙郎暗搯莫放春閒一曰洛浦淩波爲誰防步輕塵暗生記花芳徑亂紅不損步苔幽砌嫩緑無痕襯玉羅慳銷金樣窄載不起盈盈一叚春嬉防倦笑敎人欵撚防褪些根有時自度歌聲悄不覺防尖防拍頻憶金蓮移換文鴛得侶繡茵催衮舞鳯輕分懊恨深遮牽情半露出沒風前煙縷裙知何似似一鉤新月淺碧籠云近邵淸溪【亨貞】嗣其體調以詠眉目眞雋永有味一曰巧鬭彎環纎凝嫵媚明裝未似江亭曉望遙山拂翠宮簾暮捲新月橫鉤掃黛嫌濃塗鉛訝淺能畫張郎不自由傷春倦爲皺多無力翻做嬌羞塡來不滿橫秋料著得人間多少愁記魚箋緘啟背人偸斂鴈鈿膠並運指輕揉有喜先占長顰難效栁葉輕黃金在否雙尖鎖試臨鸞一展依舊風流一曰漆防塡眶鳯稍侵天然俊生記隔花瞥見疏星烱烱倚防凝注止水盈盈端正窺簾瞢騰並枕睥睨檀郎長是靑端相久待嫣然一笑宻意將成困酣曾鶯驚彊臨鏡挼挱猶未醒憶帳中親見似嫌羅宻尊前相頋翻怕燈明醉後看承歌防鬭弄防度孜孜頻送情難處是鮫綃搵透別淚雙零恭敏坊

李恭敏公者所居在江陰之南門其門首巷坊亦題曰恭敏不知當日名坊之義而七八十年來子孫消削第宅傾圯殆盡棄遺故址竟爲裏豪薛得昭所吞土木一新鄕閭健羨忽有人獻謟扵薛云若不除去舊坊終非君家利也薛深然之指數恭敏之族尊且長者惟李唐卿可主其事乃呼至贈泉百緡李欣然撤之一夕囈語呻吟甚苦妻急呼之覺問其故曰我夢見袍笏大官自云是我祖責以不能世守其業又毀其坊旣罵且撻我負痛叫號故致此耳語旣暴死莫救又數年城燬扵兵薛氏室屋財產悉空貧無爲計遂執幹役扵時貴之家噫子孫之不肖彊覇之用心皆可爲後人鑑也

趣

余家天臺萬山中茅屋可以芘風雨石田可以具饘粥𨿽行江海上而泉石艸木之勝未嘗不在夢寐時見也偶讀廬陵羅景綸大經所著鶴林玉露曰唐子西雲山靜似太古日長如小年餘家深山之中每春夏之交蒼蘚盈階落花滿逕門無剝啄松影參差禽聲上下午睡初足旋汲山泉拾松枝煮苦茗啜之隨意讀周易國風左氏離騷太史公書及陶杜詩韓蘇文數篇從容步山徑撫松竹與麛犢共偃息扵長林丰艸間坐弄流泉潄齒濯足旣歸竹窓下則山妻稚子作筍蕨供麥飯欣然一飽弄筆窓間隨大小作數十字展所蔵法帖墨迹畫卷縦觀之興到則吟小詩或艸玉露一兩叚再烹苦茗一杯出步溪邊邂逅園翁溪友問桑麻說秔稲量晴校雨探節數時相與劇談一餉歸而倚杖柴門之下則夕陽在山紫緑萬狀變幻頃刻恍可人目牛背笛聲兩兩來歸而月印前溪矣味子西此句可謂絕妙然此句妙矣識其妙者蓋少彼牽黃臂蒼馳獵扵聲利之塲者但見衮衮馬頭塵匆匆駒隙影耳烏知此句之妙哉人能眞知此妙則東坡所謂無事此靜坐一日是兩日若活七十年便是百四十所得不已多乎此羅君語也余蓋亦知此妙久矣風塵洞豺虎咬人防賦歸與之詩計無所得又未知何日可以遂吾志也掩卷爲之三嘆日書三萬字

江浙平章子山公書法妙一時自松雪翁之後便及之嘗問客有人一日能寫得幾字客曰聞趙學士言一日可寫萬字公曰餘一日寫三萬字未嘗以力倦而輟筆公號正齋恕叟又號蓬累叟康里人

妓出家

李當當者敎坊名妓也姿藝超出輩流忽翻然若有所悟遂著道士服江浙儒學提舉叚吉甫先生【天祐】贈之以詩曰歌舞當今第一流洗妝拭面別靑樓便隨南嶽夫人去不爲蘇州刺史畱璚館月明簫鳯下綺窓雲散鏡鸞卻嫌癡絕潯陽婦嫁得商人已白頭能攺齋漫錄云唐陽郇伯作妓人出家詩曰盡出花鈿與四鄰雲鬟剪落向殘春暫驚風燭難畱世便是池蓮不染身貝葉欲翻迷錦字梵聲初落誤梁塵従今艶色歸空後湘浦應無觧佩人湘山野錄乃謂陳彭年作此不考之過也吁二先生之風流餘韻扵此可以想見矣

河南王

河南王布琳濟達爲本省丞相時一日掾吏田榮甫抱牘詣府請印王畱田侍宴命司印開匣取印至前田誤觸墜地王適更新衣而印朱濺污滿襟王色不少動歡飲竟夕又一日行郊天气且暄王易涼帽左右捧笠侍風吹墮石上擊碎禦賜玉頂王笑曰是有數也諭令毋懼噫此其所以爲丞相之量

妖異

至正辛卯夏松江普照寺僧捨一帚開花又嘉興儒學閽人陶氏磨上木肘發靑條開白花又吳江分湖裏煆工一栁樹樁以安鐵碪者且十餘年矣發長條數莖如葦三家𨿽有此怪而皆無恙豈非闗系國家之气數乎

塔影入屋

平江虎丘閣版上有一竅當日色淸朗時以掌大白紙承其影則一寺之形勝悉扵此見之但頂反居下耳此固有象可寓非幻出者松江城中有四塔西曰普照又西曰延恩西南曰超果東南曰興聖夏監運家乃在四塔之東而小室內卻有一塔影長五寸許倒懸於西壁之上不知從何而來然不常有或時見之焉是又不可曉也

錢唐懷古詞

傅按察者其名錢唐懷古嘗作一詞云靜中看記昔日湖山宛若虎踞龍蟠下襄樊指揮湘漢鞭云騎圍繞江幹勢不成三時當混一過唐之數不爲難陳橋驛孤兒寡婦久假當還掛徵防龍舟催發紫宸初捲朝班禁庭空土花暈碧輦路悄訶喝聲幹縦余得西湖風景花栁亦凋殘去國三千防仙一夢依然天淡夕陽間昨宵也一輪明月還照臨安蓋鴨頭緑調也

人命至重

後至元間同知兩浙都轉運鹽使司事趙君伯常休日與書吏談官府政事因曰吾曩爲中書提控掾史時夜坐私第一室忽有兩來前都堂鈞防呼喚遂卽上馬頴前導至一官府樹木陰翳大官危坐聽事上問曰河南饑省咨至乃緩七日不報彼處死者甚眾汝知之乎吾答曰某提控耳該掾稽遲之罪已嘗呈舉官沈思良久曰非汝過也汝退又命前曰可急追該掾某人來吾遂夢覺也明日晨起令人覘之夜死矣人命至重爾輩其愼之

度量宏深

建徳路達嚕噶齊衮都羅丹字志道守贑州路任滿聽除時有故吏某往臨江貼補介衮都羅丹尺牘見總管穆巴喇卽日錄用就遣某持俸鈔五十定餽之時衮都羅丹家甚貧朋友間每分財以濟某竟匿其鈔後穆巴喇數得書而謝不及疑焉因使問之衮都羅丹知爲某匿卽具書請失謝之罪某聞惶赧無地令兒子奉鈔還終不受且爲其惡未嘗與人言衮都羅丹西域人也度量之宏深如是可謂厚徳君子矣若某者名教中所不可容尙孰責哉

髙麗氏守節

中書平章庫庫岱之側室髙麗氏有賢行平章死誓弗貳適正室子巴特瑪多爾濟說其色欲妻之而不可得乃以其父所有大塔納環子獻扵太師巴延此物蓋巴延所屬意者巴延喜問所欲遂白前事巴延特爲奏聞奉防命巴特瑪多爾濟繼小母髙麗氏髙麗氏夜與親母逾垣而出削髮爲尼巴延怒以爲故違聖防拜奏命省臺洎侍正府官鞫問諸官奉命惟謹鍜錬備極慘酷時國公庫哩濟蘓扵鞫問官中獨秉權力持正府都事特穆爾布哈數致語曰誰無妻子安能相守至死得有如此守節者莫大之幸而反坐以罪恐非我治朝之盛典也國公悟爲言扵巴延之前宛曲觧釋其事遂已特穆爾布哈漢名劉正卿後至監察禦史而卒

寒號虫

五臺山有鳥名寒號虫四足有肉翅不能飛其糞卽五靈脂當盛暑時文采絢爛乃自鳴曰鳯凰不如我比至深冬嚴寒之際毛羽脫落索然如鷇雛遂自鳴曰得過且過嗟夫世之人中無所守者率不甘湛涪鄕裏必振拔自豪求尺寸名詫九族儕則便志滿意得出肆入以爲天下無復我加矣及乎稍遇貶抑遽若防家之狗垂首貼耳揺尾乞憐惟恐人不我卹視寒號虫何異哉是可哀已

鄧思賢

嘗見人戱呼一嘩訐者爲鄧思賢初不可曉後讀筆談始得其說云世江西人好訟有一書名鄧思賢皆訟牒法也其始則教以侮文侮不可得則欺誣以取之欺誣不可得則求其罪劫之蓋思賢人名也人其術遂以名書村校中往往以授生徒

醫科

醫有十三科考之聖濟總錄大方脈雜醫科小方脈科風科產科兼婦人雜病科眼科口齒兼咽喉科正骨兼金鏃科瘡腫科鍼灸科祝由科則通兼言

輟耕錄卷十五﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷十六

元陶宗儀撰陶氏二譜

宋泰山王質所著云韜堂紹陶錄錄中首載栗裏華陽二譜惟先生之大節髙風流播千古而質者乃能次第其出處作爲年譜且以名吾書紹陶之志是可尙已遂錄於此云

書陶栗裏譜

元亮髙風發扵宋晉去就之際君曽祖事晉懋著勲勞自宋武帝芟元復馬逆揣其末流卽不出武帝將賢士以系人心見要亦不應陶謝皆世臣君世地色言俱辟而靈運爲武帝秉任最後乃欲詭忠義雜江海逺師送君過虎溪而卻靈運不入蓮社素心皆所鑑知譜具左右

興寧三年乙丑【晉哀帝】

君生扵潯陽柴桑今徳安縣楚城市是父軼名命子詩云於穆仁考澹焉虛止寄迹風雲宜玆慍喜陶氏自侃以武功擅世後裔稍襲故風多流亂岐蓋折翼之祥發之旁淡君父子皆以徳著稱侃女適孟嘉嘉女適君父是生君其气所傳造化必有可言者

大元元年丙子【晉武帝】

君年十二失母祭妹文云慈妣早世我年二六

大元九年甲申

君年二十失妾楚調詩云弱冠逢世阻始室防其偏妻翟氏偕老所謂夫耕扵前妻鉏扵後當是翟湯家湯荘矯法賜四世以行知名【亦柴桑】

大元十九年甲午

君年三十有歸園田詩云誤落塵网中一去三十年初爲州祭酒當在其前不堪乃觧歸故云久在樊籠裏復得返自然尋亦卻主簿

隆安四年庚子【晉安帝】

君年三十六五月有従都還阻風規林詩當是防鎭軍銜命自京都上江陵故在始作鎭軍防軍經曲阿詩後父在柴桑故云一欣侍溫顏又云久防戀所生父爲人度不肯適都當是已捨單行見還舊居詩軍僚差彊郡吏故云時來茍冥防宛轡憩通衢投防命晨裝暫與田園防

隆安五年辛丑

君年三十七正月有防斜川詩雲開嵗倐五日方三十七作五日是當是故嵗五月還潯陽今嵗七月適江陵有赴假還江陵夜行途中詩畱潯陽逾年當是予告在鄕至是往赴雲閒居三十載自未參鎭軍以前得三十六年當是不堪勞役遂起歸意故云詩書惇宿好園林無俗情如何捨此去遙遙至南荊失父祭妹文云昔在江陵重罹天罰觸事未逺書防猶存當是妹自武昌報江陵時父在柴桑

元興二年癸卯

君年三十九正月有始春懷古田舍詩當是自江陵歸柴桑復適京都宅憂居家思湓城故有懷古田舍又云良苖懷新十二月有與従弟敬逺詩云寢迹衡門下在都亦當是處野

元興三年甲辰

君年四十有連雨獨飲詩云僶仰四十年有飲酒詩云是時向立年志气多所恥遂盡介然分終死歸田裏當是在壬辰癸巳爲州祭酒之時所謂投耒去學仕又云冉冉星气流亭亭復一紀至是得十二年

義熙元年乙巳

君年四十一三月有爲建威參軍使都經錢溪詩當是故嵗自都還裏卽吉庚子始事鎭軍繼事建威中經罹憂至是得六年復銜命至都其家尙未歸柴桑還舊居詩云疇昔家上京六載去還歸往來時經鄕閭不常畱稍成疏故云阡陌不移舊邑屋或時非履歷周故居鄰老防復遺至是始定居斷他適十一月有歸去來辭九月家畱柴桑身往彭澤至是免歸當是不堪軍役故求縣不堪縣役故歸家所謂風波未定心憚逺役彭澤去家百里公田足以爲酒少日眷然有歸與之情平生之志始決見序及辭甚詳失妹所謂情在駿奔自免去軄是嵗劉將軍錄尙書

義熙三年丁未

君年四十三有祭程氏妹文自乙巳至是所謂服制再周

義熈四年戊申

君年四十四有六月遇火詩云奄出四十年

義熈五年己酉

君年四十五有九日詩

義熈六年庚戌

君年四十六有西田獲早稲詩

義熙七年辛亥

君年四十七有祭從弟敬逺文云絕粒委務考槃山陰晨采上藥夕閒素琴當時同志見文甚詳

義熙十年甲寅

君年五十有雜詩云柰何五十年棄官來歸至是得十年故云荏苒經十載暫爲人所覊

義熙十一年乙卯

君年五十一有與子儼等疏云年過五十又云見樹木交防時鳥變聲亦復欣然五六月北窓下臥遇涼風暫至自號羲皇上人見防甚詳

義熙十二年丙辰

君年五十二有下潠田舍獲詩云曰余爲此來三四星火頽當是得此在癸丑甲寅之間

義熈十四年戊午

君年五十四楚調云僶俛六九年召爲著作佐郎不應是嵗宋公爲相國

元熙元年己未【晉恭帝】

君年五十五王休元爲江州自造不得見遣其故人龐通之等賫酒扵半道栗裏要之卽引酌野亭休元出與相聞極歡終日嘗九日把菊無酒休元餉之有九日閒居詩所謂秋菊滿園時醪靡至當是未獲所遺休元在江州幾六載未審的在何年自乙巳至丁卯訖死未嘗他適獨暫爲休元入州

永初元年庚申【宋武帝】

君年五十六同周續之召至都爲顏延之連挫義熙間檀韶爲江州邀續之在城北講禮讐書有示周掾祖謝詩云馬隊非講肆校書亦已勤又云但願還渚中從我潁水濵江城尙不欲周往奚況京師劉遺民亦同有和劉柴桑詩云挈杖還西廬又云春醪觧饑劬其還以春有酬劉柴桑云嘉穗眷南疇又云慨然知已秋其還至是及秋初自西廬移南村有移居詩云聞多素心人樂與數朝夕又云過門更相呼有酒斟酌之遷居殆爲遺民之徒尋還西廬度相距亦不逺與遺民更相酬酢不攺賞文析義之時未審的在何年或恐劉柴桑似縣令劉或嘗爲此縣存此呼或有命不爲猶續之嘗命爲撫軍參軍不就因呼周掾皆不可知但非時爲宰者語皆冷交非官丁柴桑詩云秉直司聰於恵百里此乃當官無疑尋詩鐘情扵劉過厚扵周遺民自之餘無聞續之在之中防婉君與周劉號潯陽三校情義稍有淺深是嵗宋武帝踐祚

景平元年癸亥【晉營陽王】

君年五十九顏延之爲始安過潯陽日造飲酣醉臨去畱二萬錢送酒家相知久間驟見益驩延之未審何時來柴桑所謂自爾分居及我多假伊好之洽接檐鄰捨當是不詣劉穆之之時又未審何時去柴桑當是爲豫章世子防軍之時據誄防傳略見

元嘉三年丙寅【宋文帝】

君年六十二檀道濟爲江州時抱羸疾多瘠餒往饋以粱肉不受

元嘉四年丁卯

君年六十三有自祭文云律中無射擬挽歌詩云嚴霜九月中送我出逺郊當是杪秋下世顏延之誄云視化如歸臨凶若吉藥劑弗嘗禱祠弗卹其臨終髙態見誄甚詳君平生好談歸盡蕭統以爲處百齡之內居一世之中倐忽白駒寄寓逆旅與大塊而榮枯隨中和而放蕩豈能勞扵憂畏役扵人間最知深心形贈影答神本趣略見所謂縦浪大化中不喜亦不懼應盡便湏盡無復獨多慮惟患不知旣已洞知安坐待此夫復何言杜甫許避俗未許逹道識者更詳之

書陶華陽譜

通明髙風發扵梁齊宋去就之際君祖父皆食宋祿身又生宋代自齊髙帝代宋旋引去梁武帝代齊益退蔵平時以師待君然大節有定操豈復以恩禮推移暫至丹陽應簡文之命不少至京都慰武帝之懷抑何其堅忍壯年果扵遺世炤之審故判之不疑譜具左方

孝建三年丙申【宋世祖】

君生扵丹陽秣陵今上元縣治村是母郝氏夢兩天人持罏香來前有娠今世爲君再世爲孫思邈兩世肇啟扵郝故其兆先形當是本居天仙趣報盡還入人趣植根弗凡受形亦異生以火年火月又夏至極陽日悉稟純陽多起飛心累功積行所升當益髙推佛言參君迹略見

大明四年庚子

君年五嵗常持荻畫灰學書

泰始元年乙巳【宋明帝】

君年十嵗得洪神仙卽有志養生語人仰靑天睹白日不覺爲逺及長博讀書防觧文武諸伎自後天文地理人事𨿽至淵妙咸臻底極當時已罕歷年愈逺行世寖稀梁所載十二種今惟三種傳不能紀十種唐志所載九種今惟四種有志無八種無志有五種本艸後人增衍考正益詳間與集注差異

元徽二年甲寅【宋蒼梧王】

君年十九蕭軍錄尙書引爲諸王侍讀故事止典文學無他務除奉朝請故事止奉朝防請召本不爲官𨿽在宦途亦居靜地及求縣乃不遂緣勢可見

永明十年壬申【齊世祖】

君年三十七家貧求宰縣不遂脫朝服掛神武門去止句曲山體卽輕防性嗜山水所歷必吟詠盤旋不已語人吾見朱門廣廈𨿽適其華樂而無欲往之心望髙巖瞰大澤知難立止自常欲就之永明中求祿得輙差舛不爾豈得爲今日之事亦緣勢使然此語甚眞是事先有根次有緣次有勢相符乃入所謂道生之徳畜之物形之勢成之惟難契故曠世難就

隆昌元年癸酉【齊郁林王】

君年三十八沈約爲東陽屢要不至自棲句曲不出所謂徧歷名山求訪仙藥或未然一至句章禮育王塔一至丹陽應太子召他適皆無考又言往東陽従孫防嶽授符圖經法亦無考惟楊羲靈寶五符句容粲粲以陸修靜陸以傳孫許翽二景歌東陽章靈民出都遇得以與孫度所得止在秣陵句曲之間非逺適而後

永元元年己卯【齊東昏侯】

君年四十四在句曲築樓髙三層身處其上弟子居其中賔客至其下與物遂絕不娶無子他眷亦不通先斷此根可議他事特愛松風庭院皆植松聆響爲樂閒獨逰泉石此門忌濁便淸神仙上景多雲霞下景多山水物多金玉色多紫碧他皆是所謂熟之養之覆之若欲成辧必加將護大要離塵換境爲上

中興元年辛巳【齊和帝】

君年四十六蕭都督至新林遣弟子戴猛之迎謁初齊末作水醜木之歌至是援防文成梁字令弟子進之遂以梁建國後覆沒亦預言朱防己巳詩嘆朝陽重離七元卒驗𨿽茅山不卻人主詢謀中大通初獻善勝成勝二刀度武帝狃陳慶之覆魏洛陽好大之心寖侈參防侯景大觸駭機豈盡忘救世者但觀時耳蚤慕張良甚深黃石編書蓋眞祕諜兵法其間餘事推已及物亦致平緒術此門除魔顯定亂學道者問及君著水鏡握鏡當是早爲豈掛晚念

天監元年壬午【梁髙祖】

君年四十七梁武帝在西邸與防及卽位恩禮彌篤問訊弗絕屢招不出畫兩牛一牧放水艸之間一金絡頭人執杖驅之知不可復致旁族季直亦不肯事梁武帝嘗嘆梁有天下遂不見此人門風何繇乃爾

天監四年乙酉

君年五十移居積金澗泉石益奇無蛇虎有佳木及雜藥初乏靑林及來居皆自茂在句曲東壠

中大通元年己酉

君年七十四遇異人宣闓以本艸用蝱虫水蛭之屬傷物遲一紀可觧形至期果化屍觧凡十餘種世闓自靑城來句曲先升以君聞帝錄其積水之功化後爲蓬萊都水監見仙及拾遺甚略今茅山相稍詳但防渉異

大同二年丙辰

君年八十一眼或方夢勝力菩薩授菩提記乃請鄮縣禮阿育王塔自誓受戒世傳呂巖從鐘離權受劍訣後二百餘年來防黃龍恵南始竟佛言不修正覺別得生理休止深山大島絕扵人境報盡還來散入諸趣晚年始堅此願唐志有所著艸堂法師當時佛敎𨿽隆禪宗未開圓覺以大通五年至以是年去畱臺城十九日度君不及相見

大同六年庚申

君年八十五逆尅亡日仍爲告逝詩及卒顏色如常香气彌山華陽頌云號期行當滿亥數未終丁迨乃承唐世賔來聖庭化後一遇丁亥爲陳臨海王光大元年再遇丁亥爲唐太宗貞觀元年升平之盛降古所稀聖庭當是此時初隋文帝輔周以國子博士召孫思邈不應宻言後五十年有聖人出吾且助以濟人宣政元年至貞觀元年適滿五十年應命來見太宗官之不受辭歸太白山風素極居他無種不形有轉移神無變易自是至丁卯獨孤信鎭洛陽之時正七嵗至丁亥太宗召至長安之時得八十七嵗暮齡有少容所以驚嗟盧照鄰稱其自謂生開皇辛酉當時已不信若爾豈得聖童之稱博士之召貞觀丁亥方二十七嵗豈得少容之嘆若言數百嵗豈得七嵗弱冠之譽度思邈之生適繼居之沒其爲後身何疑挺契頌又云重離倘或似謂簡文與武帝俱非令終又云七夕乃扶胥謂武帝凡七攺元世稱推戴爲防立侯景嘗爲懷朔鎭功曹吏至是簒梁稱漢故云扶胥所謂篇中字皆有義防後人自以篇中事求之則機萌一頌二十字頋豈虛設矧又彰明業運頌又云濟神旣有在去畱従所宜神旣濟矣在扵何所華原孫氏卽其所在也已當知佛言報盡還來及捨生趣生至確可信識者更推之藥譜

淸異錄二卷乃宋陶翰林谷所撰凡天文地理君道官志人事女行君子麼麼族仙宗艸木花果蔬藥禽獸虫魚支體作用居室衣服妝飾陳設器具文用武器酒漿茗荈饌羞防妖皆創爲異名新說而藥譜一則尢奇甚因備錄之

苾蒭淸本良扵醫藥數百品各以角貼所題名字詭異余大駭究其源底答言天成中進士侯寧極戱造藥譜一卷盡出新意攺立別名因時多艱不於世余以禮求假一通用娛閒暇

假君子【牽牛】昌明童子【川烏頭】淡伯【厚朴】木叔【胡椒】

雪眉同气【白扁豆】金丸使者【椒】馘毒仙【預知子】貴老【陳皮】

逺秀卿【沈香】化米先生【神麯】九日三官【吳茱萸】焰【硫黃】三閭小玉【白芷】中黃節士【麻黃】

時美中【蒔蘿】導河掾【木豬苓】嗽神【五味子】

削堅中尉【三稜】曲方氏【防風】白大壽【吳術】

洞庭奴【枳殻】黃英古【檀香】緑劍眞人【菖蒲】魏去疾【阿魏】禹孫【澤防】槖籥尊師【仙靈脾】

風稜禦史【史君子】雪如來【白芨】

風味團頭【縮砂】赦肺侯【欵冬花】骨鯁元君【萆】苦督郵【黃芩】調睡防軍【酸棗仁】黑司命【蓯蓉】

知防老【白】太淸尊者【朴硝】旣濟公【升麻】

冷翠金剛【石楠葉】脫核嬰兒【桃仁】澀翁【訶棃勒】抱靈居士【香附子】隨湯給事中【甘遂】

斜枝大士【艸龍膽】野丈【白頭翁】

建陽八座【蛇牀子】房仲長統【皁莢】

藂生藥王【覆盆子】仁棗【川練子】

石仲寧【滑石】命門錄事【安息香】上座【郁李仁】

水狀元【紫蘇】飛風道者【牙硝】畢和尙【蓽澄茄】

金山力士【自然銅】麝男【甘松】

冰喉尉【薄荷】艸東牀【大腹皮】腎曹都防【葫蘆巴】壽祖【威靈仙】玲瓏霍去病【藿香】千眼油【防人】

延年捲雪【桑白皮】水銀臘【輕粉】

黃香影子【梔子】六停劑【五味子】顯明【阿膠】

出樣瑚【木通】中央粉【蒲黃】

瘡帚【何首鳥】支觧香【丁皮】洗瘴丹【防郎】

海臘【騏驎竭】水磨橄欖【金鈴子】無名印【地楡】無憂扇【枇杷葉】木串【槐角】黑殺星【夜明砂】

續命筒【漧漆】蠻龍舌血【沒藥】淸涼種【香薷】

羽化魁【五加皮】度厄錢【連翹】聖蘢松【瞿麥】

翻胃木【常山】湯主【山茱茰】

醒心杖【逺志】

玉黃【馬兜鈴】偸瑚【甘艸】徳兒【杏仁】

混沌螟蛉【寄生】永嘉聖脯【漧薑】紅心石【赤石脂】

藥本【五靈脂】靜風尾【荊芥】正坐丹砂【附子】迎陽子【兔絲子】山屠【黃蘗】

脾家瑞气【肉豆】

甜面淳於【蜜陀僧】剔骨香【靑皮】

痰宮劈歷【半夏】玉虛飯【龍腦】

鎖眉根【苦參】黑龍衣【鱉甲】小帝靑【靑鹽】

百辣云【生薑】綬帶米【麥芽】半夏精【天南星】

夜金【雄黃】沙田髓【黃精】無聲虎【大黃】

小昌明【艸烏頭】艸兵【巴豆】

巢煙九肋【烏梅】百子堂【艸果子】雛面還丹【人參】琥珀孫【松脂】

賊參【薺苨】不死麫【茯苓】火泉【竹瀝】

比目沈香【烏藥】陸續丸【蔓荊子】地白【蔞根】

天豆【破故紙】滴膽芝【黃連】新羅白肉【白附子】痩香嬌【丁香】破闗符【蓬莪術】玉絲皮【杜仲】

血櫃【牡丹皮】川元蠢【川芎】九女春【鹿茸】

百藥綿【黃耆】英華庫【益智】通天柱杖【牛膝】赤天佩【姜黃】丹田霖雨【巴防】百丈【石斛】

飛天蕋【旋覆花】安神隊杖【麥門冬】鄆芝【天麻】

錦繡根【芍藥】艸魚目【薏苡】茅君寶篋【蒼術】尉佗圭【桂】錬形松子【柏子仁】蘆頭豹子【柴胡】丒寶【牛黃】肚裏屏風【艾】九畹菜【澤蘭】

女二天【當歸】大通緑【木香】旱水晶【硼砂】

還元大品【地黃】兩平艸【羌活】死冰【白僵蠺】

一寸樓臺【蜂窠】三尺籙【枸杞】

無情手【碙砂】拔萃團【麝香】緑姜【細辛】

笑靨金【菊花】走根梅【幹】八月珠【茴香】

銀條徳星【山藥】埋光烏藥【良姜】椹聖【蓽撥】

破軍殺【大防】吉祥杵【桔梗】金母蛻【郁金】

綫子檀【茅香】良醫匕首【葶】產家大器【秦艽】

滴金卵【延胡索】丹【盧防】

宜州樣子【白豆】瓦壠斑【貝母】孝梗【知母】

萬金茸【紫苑】

秦尖【疾黎】西天蔓【前胡】蕨臣【捲柏】

五福臠【白斂】保生叢【槁本】狨奴【狗脊】

蒜腦藷【百合】修身弩【芫花】帝膏【蘇合香】

玉靈片【石膏】

世系

宋馬永卿嬾眞孑錄云古人重譜系故𨿽世冑綿逺可以考究淵明命子詩雲天集有漢眷於湣侯赫赫湣侯運當攀龍撫劍風邁顯玆武功防誓山河啟土開封按漢功臣表開封湣侯捨以左司馬從漢破代封侯昔髙帝與功臣盟云使黃河如帶泰山若礪國以永存爰及苖裔所謂防誓山河謂此盟也髙帝功臣百有二十人捨其一也又云亹亹丞相允廸前従渾渾長源鬱鬱洪柯羣川載導眾條載羅時有語黙運同隆窊此蓋謂靑也功臣表開封湣侯捨封十一年薨十二年夷侯靑嗣四十八年薨所謂羣川眾流以諭支之分散也語黙隆窊以言自靑後未有顯者也淵明乃長沙公之曾孫然侃亡不載世家獨扵此見之後世累經亂離譜籍散亡然又士大夫因循滅裂不如古人所以家譜不扵世惜哉

輟耕錄卷十六

欽定四庫全書

輟耕錄卷十七

元陶宗儀撰古銅器

宋番昜張世南宦防紀聞云辧博書畫古器前輩蓋嘗著書矣其間有論議而未詳明者如臨摹硬黃響榻是四者各有其說今人皆謂臨摹爲一體殊不知臨之與摹迥然不同臨謂置紙在旁觀其大小濃淡形勢而學之若臨淵之臨摹謂以薄紙覆上隨其曲折婉轉用筆曰摹硬黃謂置紙熱熨斗上以黃蠟塗勻儼如枕角毫釐必見響榻謂以紙覆其上就明窓牖間映光摹之辧古器則有所謂欵識臘茶色朱砂斑眞靑緑井口之方爲眞古其制作有雲紋雷紋山紋輕重雷紋垂花雷紋鱗紋細紋粟紋蟬紋黃目飛廉饕餮蛟螭虯龍麟鳯熊虎蛇鹿馬象鸞防犧蜼鳬雙魚蟠虺如意圜絡盤云百乳鸚耳貫耳偃耳直耳附耳挾耳獸耳虎耳獸足防足百獸三螭穟艸瑞艸帶【若蚪結之勢】星帶【四旁飾以星象】輔乳【鐘名用以節樂者】碎乳【鐘名大乳三十六外復有小乳周之】立防雙防之凡古器制度一有合此則以名之如雲雷鐘鹿馬洗鸚耳壺之是也如有欵識則以欵識名如周叔液鼎齊侯鐘之是也古器之名則有鐘【大曰特中曰鎛小曰編】鼎尊罍彛舟【洗而有耳】卣【音酉又音由中尊器也有攀蓋足壺】瓶爵斗【有耳有流有足流卽觜也】巵觶【之豉切酒觴也】角【彛而無柱】桮惇簠【其形方】簋【鼎而矮蓋有四足】豆獻【牛偃切無底甑也】錠【徒徑切又都定切】斚觚鬲【形制同鼎漢志謂空足曰鬲】鍑【才宥切玉篇云似釜而大其實小甕而有環】盉【戶戈切又胡臥切盛五味之器也似鼎而有蓋有觜有執攀】壺【其有四曰圓曰匾曰方曰溫】盫【於含切覆蓋也似洗樣而腰大有足有提攀】瓿【蒲後切壺而矮】鋪【豆鋪陳薦獻之義】罌【釜】鑑【盛水器上方如斗鏤底如風窓下設盤以盛之】匜【代支切沃盥器】盤洗盆鋗【呼切洗玉篇云小盆也】杅磬錞鐸徵【鐘而矮】鐃戚鐓【飾物柄者】奩鑑【卽鏡】節鉞戈矛盾弩機表坐旂鈴刀筆杖頭蹲龍【宮廟乘輿之飾或云防楯間物】鳩車【兒戱之具】提梁蛇硯滴車輅托轅之屬此其大槪難扵盡備然知此者亦思過半矣所謂欵識乃分二義欵謂陰字是凹入者刻畫成之識謂陽字是挺出者正如臨之與摹各自不同也臘茶色亦有差別三代及秦漢間器流世間嵗月寖久其色防黃而潤澤今士大夫間論古器以極薄爲眞此蓋一偏之見也亦有極薄者有極厚者但觀制作色澤自可見也亦有數百年前句容所鑄其藝亦精今鑄不及必竟黑而燥須自然古色方爲眞古器也趙鵠洞天淸錄集古鐘鼎彛器辧云夏尙忠商尙質周尙文其制器亦然商器質素無文周器雕細宻此固一定不易之論而夏器獨不然余嘗見夏雕戈扵銅上相嵌以金其細如發夏器大抵皆然嵗久金脫則成陰窽以其刻畫者成凹也銅器入土千年純靑如鋪翠其色子後稍淡午後乘陰气翠潤欲滴間有土蝕處或穿或剝並如蝸自然或有斧痕則是僞也銅器墜水千年則純緑色而瑩如玉未及千年緑而不瑩其蝕處如前今人皆以此二品體輕者爲古不知器大而厚者銅性未盡其重止能減三分之一或減半器小而薄者銅性爲水土蒸淘亦盡至有鉏擊破處並不見銅色惟翠緑徹骨或其中有一綫紅色如丹然尙有銅聲世古則不曾入水土惟流傳人間色紫褐而有硃砂斑甚者其斑凸起如上等辰砂入釜以沸湯煮之良久斑愈見僞者以漆調朱爲之易辧也三等古銅並無鮏气惟土古新出土尙帶土气久則否若僞作者摩手心以擦之銅腥觸鼻所謂識紋欵紋亦不同識乃字以紀功所謂銘書鐘鼎夏用鳥迹商則虫魚周以虫魚大秦用大小漢以小書三國書晉宋以來用楷書唐用楷隸三代用陰識謂之偃蹇字其字凹入也漢已來或用陽識其字凸間有凹者或用刀刻如鐫碑蓋陰識難鑄陽識易爲決非三代物也欵乃花紋以爲飾古器欵居外而凸識居內而凹夏周器有欵有識商器多無欵有識古人作事精致工人預四民之列非若後世賤丈夫之事故古器欵必細如發勻整分曉無纎毫糢糊識文之筆畫宛宛如仰瓦而不深峻大小深淺如一亦明淨分曉無纎毫糢糊此蓋用銅之精者並無砂顆一也良工精妙二也不吝工夫非一朝夕所爲三也今設有古器欵稍或糢糊必是僞作質色臭味亦自不同句容器非古物蓋自唐天寶間至南唐後主時扵升州句容縣置官塲以鑄之故其上多有監官花押其輕薄漆黑欵細𨿽可愛要非古器嵗久亦有防靑色者世所見天寶時大鳯環瓶此極品也僞古銅器其法以水銀雜錫末卽今磨鏡藥是也先上在新銅器上令勻然後以釅醋調細碙砂末筆蘸勻上如臘茶面色急入新汲水滿浸卽成臘茶色如漆急入新水浸成漆色浸稍緩卽變色矣若不入水則成純翠色三者並以新布擦令光瑩其銅腥爲水銀所匱並不發露然古銅聲防而淸新銅聲濁而閧不能逃識者之見古人惟鐘鼎祭器稱功頌徳則有識盤盂寓戒則有識他器亦有無識者不可遽以爲非但辧其體質欵紋顏色臭味足矣夫二書之論銅器固已粲然具備然淸修好古之士又不可不讀經傳紀錄以求其源委如薛尙功欵識法帖及重廣鐘鼎韻七卷者宣和博古圖呂大臨考古圖王俅嘯堂集古錄黃睿東觀餘論董逌廣川書跋等書皆當熟味徧防而斷之以經庶可言精鑑也

石敢當

今人家正門適當巷陌橋道之衝則立一小石軍或植一小石碑鐫其上曰石敢當以厭禳之按西漢史防急就章云石敢當顏師古注曰衛有石碏石買石惡鄭有石制皆爲石氏周有石速齊有石之紛如其後以命族敢當所向無敵也據所說則世之用此亦欲以爲保障之意

方頭

俗謂不通時宜者爲方頭陸魯望詩雲頭方不防王門事塵土空緇白紵衣

七十二

玉臺詩入門時左頋但見雙鴛鴦鴛鴦七十二羅列自成行孟東野和薔歌仙機軋軋飛鳯凰花開七十有二行詩皆用七十二不知何所祖

旃檀佛

京師旃檀佛以靈異著聞海宇王侯公相士庶婦女捐金荘嚴以丐福利者嵗無虛日故老相云其像四體無所倚著人君有道則至其國國初時尙可通一綫無礙今則不然矣按翰林學士程鉅夫瑞像殿碑刻云迦如來初爲太子生七日母摩耶棄世生忉利天佛旣成道思念母恩遂升忉利天爲母說法優塡國王自以久失瞻仰扵如來欲見無從乃刻旃檀爲像目犍連尊者慮有闕陋躬以神力攝三十二匠升忉利天諦觀相好三返乃得其眞旣成國王臣民奉之猶眞佛焉及佛自忉利天復至人間王率臣庶同往迎佛此像騰步空中向佛稽首佛爲摩頂授記曰我滅度千年之後汝従震旦【東士也】廣利人天由是西土一千二百八十五年玆六十八年涼州十四年長安一十七年江南一百七十三年淮南三百六十七年復至江南二十一年汴梁一百七十七年北至燕京居聖安寺十二年北至上京大儲慶寺二十年南還燕宮內殿五十四年丁丒嵗三月燕宮火迎還聖安寺居今五十九年乙亥嵗當今大元世祖皇帝至元十二年也帝遣大臣博囉等四眾備法駕仗衛音伎迎奉萬壽山仁智殿丁丒建大聖安寺己丑嵗自仁智殿迎安寺之後殿大作佛事瑞像計自優塡王造始之嵗至今延祐丙辰凡二千三百有七年又釋氏感通錄云梁武帝遣郝騫等往天竺國迎佛旃檀像其王模刻一像付騫天監十年至建康帝迎奉太極殿建齋度僧大赦斷殺自是蔬食絕欲據此說又與碑文不同卽今聖安寺所安之像抑優塡之所刻歟天竺之摹刻歟

席

今人家娶婦輿轎迎至大門則席以入弗令履地然唐人已爾樂天春深娶婦家詩云靑衣轉【去聲】氊褥錦繡一條斜

歸婦吟

吉之永丰劉氏女天兵南下日爲東平王郎中【宥】所虜後王聞其父母兄弟舅姑夫子咸在因放之歸且作歸婦吟以送之詩曰烈火都玉石焚死生契濶憶中分信音一絕思靑鳥望眼雙穿見白雲殘日鶺鴒還有難北風鴻鴈正離羣新詩送爾還家去重續當年織錦紋吁固𨿽劉氏有莫大之幸而王亦仁人者矣

穿耳

或者謂晉唐間人所畫士女多不帶耳環以爲古無穿耳者然荘子曰天子之侍禦不叉揃不穿耳自古亦有之矣

丫頭

吳中呼女子之賤者爲丫頭劉賔客寄贈小樊詩花面丫頭十三四春來綽約向人時

防心

今以早飯前及飯後午前午後晡前小食爲防心唐史鄭傪爲江淮畱後家人備夫人晨饌夫人頋其弟曰治妝未畢我未及餐爾且可防心則此語唐時已然奴婢

今古色目人之臧獲男曰奴女曰婢總曰驅口蓋國初平定諸國日以俘到男女匹配爲夫婦而所生子孫永爲奴婢又有曰紅契買到者則其元主轉賣扵人立劵投稅者是也故買良爲驅者有禁又有陪送者則摽撥隨女出嫁者是也奴婢男女止可互相婚嫁例不許聘娶良家若良家願娶其女者聽然奴或致富主利其財則俟少有過犯杖而錮之席捲而去名曰抄估亦有自願納其財以求脫免奴籍則主署執憑付之名曰放良刑律私宰牛馬杖一百敺死驅口比常人減死一等杖一百七所以視奴婢與馬牛無異按周禮其奴男子入於皁隸女子入於舂槁說文奴婢皆古罪人夫今之奴婢其父祖初無罪惡而世世不可逃亦可痛已又奴婢所生子亦曰家生孩兒按漢書陳勝秦令少府章邯免驪山徒人奴產子師古曰奴產子猶人雲家生奴也則家生兒亦有所據

慍羝

慍羝謂腋气也唐崔令欽敎坊記云範漢女大娘子亦是竿木家開元二十一年出內有姿媚而防慍羝天子爭臣

張公可與者濟南人律身廉正持法公平茍可以納忠扵國𨿽斧鉞有所不避爲中書郎中日先帝時一大姦以元惡受顯戮後二子夤緣入侍幸沐天眷特各授行省平章陛辭叩首言曰先臣在九原弗獲霑一命之榮當不瞑目臣敢昧死請上命左右防中書獨公不奉詔越數日上召丞相面諭之丞相退謂公曰聖意寵遇之深當復柰何公曰朝廷果欲舉行贈典必湏雪其非罪若然是先帝不合誅之以先帝爲何如主哉則上之扵先帝反不若大姦之有後矣不孝孰大焉丞相備公言以聞上爲動容而止公以病在告都堂有人訴宗室謀逆奏送刑部問狀逮鞫有證驗而死於獄宗室之妻見上泣曰臣妾夫某無罪枉死上但知送部而不謂其已死聖怒命禦史臺鞫問丞相懼謀之公卽扶疾至省取牘補署花押眾皆愕然丞相曰恐掾史所行有錯欲照略耳非謂此也公曰自丞相以下皆當聽問某何獨求免耶旣而緘牘令該掾抱詣臺臺官首問曰張郎中曽書卷否曰然臺官議曰張郎中所行未嘗差錯況此一事中書得防施行執法者復何罪因覆奏曰臣等取省案根勘宗室【某】之死不枉上頷之其事遂寢如公者誠天子之爭臣也夫

嬸妗

宋張文潛明道雜誌云經中無嬸妗二字嬸字乃世母字二合呼妗字乃舅母字二合呼也二合如眞言中合兩字音爲一

黃金縷

蘇小小見諸古今吟詠者多矣而世又圖寫以玩之一何動人也如此哉春渚紀聞云司馬才仲初在洛下晝寢夢一美姝牽帷而歌曰妾本錢唐江上住花落花開不管流年度燕子銜春色去紗窓幾陣黃梅雨才仲愛其詞因詢曲名云是黃金縷且曰後日相見扵錢唐江上及才仲以東坡先生薦應制舉中等遂爲錢唐幕官其捨後堂蘇小墓在焉時秦少章爲錢唐尉爲續其詞後云斜揷犀梳云半吐檀板輕敲唱徹黃金縷夢斷防云無覓處夜涼明月生春浦不逾年而才仲得疾所乘畫水輿犧泊河塘柁工遽見才仲擕一麗人登舟卽前聲喏而火起舟尾蒼忙走報家已慟哭矣能攺齋漫錄云劉次荘樂府觧題曰錢唐蘇小小歌蘇小小非唐人世見樂天夢得詩多稱詠遂謂與之同時耳次荘𨿽知蘇小小非唐人而無所據余按郭茂倩所編引廣題曰蘇小小錢唐名娼也蓋南齊時人西陵在錢唐江之西故古辭云何處結同心西陵松柏下余嘗記虞美人長短句云槐陰別院宜淸晝入坐春風秀美人圖子阿誰畱都是宣和名筆內家鶯鶯燕燕分飛後粉淡梨花痩只除蘇小不風流斜揷一枝萱艸鳯釵頭亦蘊借可喜乃元遺山先生所作也

哨徧

某人以善經紀積貲至鉅萬計而旣鄙且嗇不欲書其姓名其尊行錢素庵者【抱素】逸士也多防名公卿間善詩曲有集行於世【某】嘗以貴富驕之故作今樂府一闋譏警焉哨徧試把賢愚窮究看錢奴自古呼銅臭徇已苦貪求待不敎泉貨周流忍包羞油鐺揷手血海舒拳肯落他人後曉夜尋思機彀緣情鉤鉅巧取旁捜蠅頭塲上苦驅馳馬足塵中廝追逐積儧下無厭就捨死忘生出乖弄丑耍孩兒安貧知足神明佑好聚斂多招悔尢王戎遺下舊牙籌夜連明計算無休不思日月搬烏兔只與兒孫作馬牛添消痩不調防鼎恣逞戈矛十煞漸消磨雙臉春已凋颼兩秋終朝不樂眉長皺恨不得櫃頭錢五分息招人借架上袑一周年不放贖狠毒性如狼狗把平人骨肉做自己膏油九

有心待拜五侯敎人喚甚半州忍饑寒儧得家私厚待壘做錢山兒倩軍士喝號提鈴守怕化做錢龍兒請法官行罡布气畱半炊兒八徧把牙闗叩只願得無支有管少出多八

心事盡意爲不義財盡力掊那里問親弟兄親姊妹親姑舅只待要春風金穀驕王凱一任敎夜雨新丰困馬周無親舊只知敬明眸皓齒不想共肥馬輕裘七

資生利轉多貪婪意不休爲錙銖捨命尋爭鬭田連阡陌心猶窄架揷詩書眼不瞅也學采東籬菊子是个裝呵元亮豹子浮邱六恨不得楊子江變作酒棗穰金積到斗爲幾文贉

背錢受了些旁人咒一斗粟與親眷分了顏面二斤麻把相知結下冦讐眞紕繆一味的驕而且吝甚的是樂以忘憂五

這財曾然了董卓臍曽梟了元載頭聚而不散遭殃咎怕不是堆金積玉連城富眨眼早野艸閒花滿地愁干生受生財有道受用無由四有一日大小運並在命官死囚限在卯酉

甚的散得疾只爲你聚來得驟恰待調和新曲歌金帳逼臨得佳人墜玉樓難救一壁相投河奔井一壁相爛額焦頭三

窓槅每都颭颭的飛椅卓每都出出的走金銀錢米都消爲塵垢山魈木客相呼喚寡宿孤辰廝趂逐喧白晝花月妖家人狐媚虛耗把倉庫潛偸二

惱天公降下災犯官刑系在囚他用錢時難參透待買他土木驢釘子輕輕釘弔脊筋鉤兒淺淺鉤便用殺難寛宥魂飛蕩蕩魄散悠悠尾

出落他平生聚斂的情都寫做臨刑犯罪由他死骨頭告示向通衢裏甃任他日炙風吹慢慢的朽樂府中押逐贖菊字韻者蓋中州之音輕與尢字韻相近故也此曲𨿽曰爲某而作然亦可以爲世勸

花蕋夫人

蜀主孟昶納徐匡璋女拜貴妃別號花蘂夫人意花不足擬其色似花蘂之翾輕也或以爲姓費氏則誤矣崔麗人

余向在武林日扵一友人處見陳居中所畫唐崔麗人圖其上有題云並燕鶯爲字聨徽氏姓崔非煙宜采畫秀玉勝江梅薄命千年恨芳心一寸灰西廂舊紅樹曾與月徘徊餘丁卯春三月銜命陜右道出扵蒲東普救之僧捨所謂西廂者有唐麗人崔氏女遺照在焉因命畫師陳居中繪模眞像意非登徒子之用心迨勉情鐘始終之戒仍拾四十言使好事者知百勞之歌以記云泰和丁卯林鐘吉日十洲種玉大志宜之題延祐庚申春二月餘傳命至東平頋市粥雙鷹圖觀久之弗見主人而歸夜宿府治西軒夢一麗人綃裳玉質逡巡而前曰君玩雙鷹圖𨿽佳非君幾席間物妾流落久矣有雙鷹名冠古今願托君爲重覺而怪之未卜其何祥遲明欲行忽主人攜鷹圖來且四軸余意麗人雙鷹符此數耳繼出一小軸乃夢所見有詩四十字跋語九十八識曰泰和丁卯出蒲東普救僧捨繪唐崔氏鶯鶯眞十洲種玉大志宜之題畫詩書皆絕神品也余驚詫良久時有司羣官吏環視因縮不目托以跋語佳勝贖之吁物理相感果何如耶豈法書名畫自有靈耶抑名不朽者隨神耶遇合有定數耶余嘗謂闗雎碩人姿徳兼備君子之配也琴心雪句才艶聨芳文士之偶也自詩書道廢丈夫弗學況女流乎故近世非無秀色往往脂粉腥鴉鳯莫辧求其彷佛待月章之萬一絕代無聞焉此亦慨世降之一端也因歸於我義弗辭已宜之者蓋前金趙愚軒之字曾爲鞏西簿遺山謂泰和有詩名五言平淡他人未易造信然泰和丁卯迨今百十四年云其月二日壁水見士思容題右共五百九字𨿽不知壁水見士爲何如人然二君之風韻可想見矣因俾嘉禾繪工盛懋臨寫一軸適舅氏趙公待制【雝】見而愛之就爲錄文扵上按唐元防之奇鶯鶯事以爲張生寓蒲之普救寺適有崔氏孀婦亦止玆寺崔氏婦鄭氏也生出扵鄭視鄭則異之從母因丁文雅軍擾掠蒲人鄭惶駭不知所措生與之靈善請吏防之不及扵難鄭厚生徳謂曰姨之弱子幼女當以仁兄之禮奉承命鶯鶯出拜顏色艶異光輝動人生問其年紀鄭曰十七嵗矣生自是惓之私禮鶯鶯之侍婢紅娘間道其意旣而詩章往復遂酬所願中間離合多故然不能終諧伉儷說者以爲生卽張子野宋王性之著傳奇辧正按防之作姨母鄭氏墓銘云其旣防夫遭軍亂防之爲保護其家又作陸氏志云餘外祖睦州刺史鄭濟白樂天作防之母鄭氏志亦言鄭濟女而唐崔氏譜永寧尉鵬娶鄭濟女則鶯鶯乃崔鵬之女扵防之爲中表也奇言生年二十二樂天作防之墓志以太和五年薨年五十三卽當以大歷十四年己未生至貞元庚辰正二十二嵗凡此數端決爲防之無疑特托他姓以避就耳事具侯鯖錄中

江浙省地分

江浙行省建治所於杭陸路赴都三千九百二十四里若水程則四千四百四十里東至大海四百九里順風海洋七日七夜可到日本國西至鄱陽湖接連江西省南康路界一千三百四十五里南至汀洲路接連廣東潮州界二千四百二十里北至楊子江接連淮南省州界七百二十里東到大海四百九里西到江西省南康路一千七百五里南到廣東潮州路二千五百一十里北到淮南省州路七百六十五里東南到漳州路海岸二千四百九十九里西南到江西省建昌路一千五百九十里東北到松江海岸五百二十二里西北到池州路接連河南省安慶路一千三百四十二里此四至八到也今割福建道立行省則又不同矣

攺常

今人謂易其所守者曰攺常北夢瑣言左軍容使嚴遵美閹官中仁人也嘗一日發狂手足舞蹈傍有一貓一犬貓忽謂犬曰軍容攺常也

輟耕錄卷十七﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷十八

元陶宗儀撰敍畫

唐張彥逺著歷代名畫記十卷自軒轅時至防昌元年能畫者三百七十餘人其敍畫之源流曰夫畫者成教化助人倫窮神變測幽防與六籍同功古先聖王受命應籙則有字效靈龍圖呈寶自巢燧已來皆有此瑞庖犧氏發於滎河中典籍圖畫萌矣軒轅氏得於溫洛中史皇蒼頡狀焉是時也書畫同體而未分象制肇創而猶略無以傳其意故有書無以見其形故有畫按字學之部其六曰鳥書在幡信上書端象鳥頭者則畫之流也顏光祿云圖載之意有三一曰圖理卦象是也二曰圖識字學是也三曰圖形繪畫是也又周官教國子以六書其三曰象形則畫之意也是故知書畫異名而同體也洎乎有虞作繪繪畫明矣旣就彰施仍深比象於是禮樂大闡教化由興故能揖讓而天下治廣雅云畫也爾雅云畫形也說文云畫畛也象曰畛畔所以畫也釋名云畫掛也以采色掛物象也故鐘鼎刻則識魑魅而知神姦旂章明則昭軌度而備國制淸廟肅而尊彛陳廣輪度而疆理辧以忠以孝盡在於雲臺有烈有勲皆登於麟閣見善足以戒惡見惡足以思賢故陸士衡云宣物莫大於言存形莫善於畫此之謂也其論畫六法曰昔謝赫云畫有六法一曰气韻生動二曰骨法用筆三曰應物象形四曰隨傳采五曰經營位置六曰傳模移寫自古畫人罕能兼之彥逺試論之曰古之畫或能遺其形似而尙其骨气以形似之外求其畫此難可與俗人道也今之畫縱得形似而气韻不生以气韻求其畫則形似在其間矣上古之畫迹簡意淡而雅正顧陸之流是也中古之畫細宻精致而臻麗展鄭之流是也近代之畫煥爛而求備今人之畫錯亂而無防眾工之迹是也夫象物必在乎形似形似須全其骨气骨气形似皆本乎立意而歸乎用筆顧愷之曰畫人最難次山水次狗馬其臺閣一定器耳差易爲也斯言得之至於神人物有生動之可狀湏神韻而後全故韓子曰狗馬難神易狗馬乃凡俗所見神乃譎怪之狀斯言得之至於經營位置則畫之總要然今之畫人粗善寫貌得其形似則無其气韻具其采色則失其筆法豈曰畫也其論畫體工用榻寫曰夫畫物特忌形貌采章歷歷具足甚謹甚細而外露巧宻所以不患不了而患於了旣知其了亦何必了此非不了也若不識其了是眞不了也夫失於自然而後神失於神而後妙失於妙而後精精之爲病也而成謹細自然者爲上品之上神者爲上品之中妙者爲上品之下精者爲中品之上謹而細者爲中品之中余今立此五等以包六法以貫眾妙其間詮量可有數百等孰能周知非夫神邁識髙情超心慧者豈可議乎知畫宋郭若虛著圖畫見聞志六卷自唐防昌元年至神宗熈寜七年能畫者二百七十四人其論制作楷模曰大率圖畫風力气韻固在當人其如種種之要不可不察畫人物必分貴賤气貌朝代衣冠釋門有善功方便之顏道像具修眞度世之範帝王崇上聖天日之表外夷得慕華欽順之情儒賢見忠信禮義之風武士多勇悍英烈之貌逸識肥遁髙世之節貴戚尙紛華侈靡之容天帝明威福嚴重之儀神作魗防【尺者反】馳趡【幹反】之狀士女宜秀色婑【鳥果反】媠【奴坐反】之態田家有醇甿朴野之眞畫衣紋林石用筆全於書衣紋有重大而調暢者有縝細而勁健者勾綽縱掣理無妄下以狀髙側深斜捲折飄舉之勢林木有樛枝梃屈節皴皮紐裂多端分敷萬狀作怒龍驚之勢聳淩霄翳日之姿山石多作礬頭亦爲稜面落筆便見堅重之性皴淡卽生窊凸之形破墨之功尢難畫畜獸全要停分向背筋力精神肉質肥圓毛骨起畫龍窮遊泳蜿蜒之妙得回蟠升降之宜畫水湯湯若動使觀者有浩然之气畫屋木折算無筆畫勻壯深逺透空畫花竹有四時防候陰陽向背筍篠老嫩苞蕚先後自然艶麗閒野逮諸園蔬野艸咸有出土體性畫禽鳥識形體各件之異悟翔舉飛集之態其論气韻非師曰謝赫六法精論萬古不移然而骨法用筆以下五法可學如其气韻必在生知固不可以巧宻得復不可以歲月到黙契神防不知然而然其論用筆得失曰凡畫气韻本乎遊心神采生於用筆意在筆先筆周意內畫盡意在像應神全夫內自足然後神閒意定神閒意定則思不竭而筆不困也畫有三病皆系用筆一曰版二曰刻三曰結版者腕弱筆癡全取與物狀平不能圓混也刻者運筆中疑心手相戾勾畫之際妄生圭角也結者欲行未行當散不散似物凝滯不能流暢也其論古今優劣曰佛道人物士女牛馬近不及古山水林石花竹禽魚古不及近何以明之且顧愷之陸探防張僧繇吳道及閻立徳立本皆純重雅正性出天然吳生之作爲萬世法號曰畫聖張萱周昉韓幹戴嵩气韻骨法皆出意表後之學者終莫能到故曰近不及古如李成關仝範寛董源之迹徐熈黃筌居宷之蹤前不籍師資後無復繼踵者借使二李三王之輩復起邊鸞陳庻之倫再生亦將何以措手於其間哉故曰古不及近鄧椿著畫繼十卷自熈寧七年至孝宗乾道三年能畫者一百一十九人其論逺曰畫之爲用大矣盈天地間者萬物悉皆含豪運思曲盡其態而所以能曲盡者止一法耳一者何也曰傳神而已矣世徒知人之有神而不知物之有神此若虛深鄙眾工謂𨿽曰畫而非畫者蓋止能傳其形不能傳其神也故畫法以气韻生動爲第一而若虛獨歸於軒冕巖穴有以哉又曰自昔鑑賞家分品有三曰神曰妙曰能獨唐朱景眞譔唐賢畫錄三品之外更增逸品其後王休復作益州名畫記乃以逸爲先而神妙能次之景眞𨿽云逸格不拘常法用表賢愚然逸之髙豈得附於三品之末未若休復首推之爲當也又有畫繼遺一卷不知誰所譔則自乾道以後至理度間能畫者八十餘人爾後陳徳輝著續畫記一卷再自髙宗建炎初至幼主徳祐乙亥能畫者一百五十一人然與畫繼補遺則相出入者耳二書僅可考閱姓名無足觀也趙希鵠洞天淸錄集云古畫多直幅至有畫身長八尺者雙幅亦然橫披始於米氏父子非古制也河北絹經緯一等故無背面江南絹則經粗而緯細有背面唐人畫或用搗熟絹爲之然止是生搗令絲褊不礙筆非如今煮鏈如漿也古絹自然破者必有鯽魚口與雪絲僞作者則否古畫色墨或淡黑則積塵所成自有一種古香可愛若僞作者多作黃色而鮮明不塵暗此可辧也米芾畫史云古畫若得之不脫不湏背褾若不佳換褾一次背一次壊屢更矣深可惜蓋人物精神髮采花之濃艶蜂蝶只在約略濃淡之間一經背多或失之也古畫至唐初皆生絹至吳生周昉韓幹後來皆以熟湯湯半熟捶如銀版故作人物精采入筆今人唐畫必以絹辧見紋粗便云不是唐非也張僧繇閻令畫皆生絹南唐畫皆粗絹徐熈絹或如布絹素百破必好畫裂文各有辧長幅橫捲裂紋橫橫幅直捲裂紋直各隨軸勢裂也直防不當一縷歳久捲自兩頭蘇開防不相合不作毛搯亦蘇不可僞作其僞者快刀直過當縷兩頭依舊生作毛起搯又堅紉也濕染者色棲縷間幹燻者煙臭上深下淺古素有一般古香眞絹色淡𨿽百破而色明白精神采色如新惟佛像多經香煙燻損本色染絹作溫香色棲塵文間最易辧仍蓋色上作一重古破不直裂湏連兩三經不可僞作國朝東楚湯垕字君載號采眞子著畫鑑一卷論歷代名畫悉有依據其雜論曰古人作畫皆有深意運思落筆莫不各有所主況名下無虛士相傳旣久必有過人處今人看畫出自己見不經師授不閱記錄但合其意者爲佳不合其意者爲不佳及問其如何是佳則茫然失對僕自十七八歳時便有迂濶之意見圖畫愛玩不去手見鑑賞之士便加禮問徧借記錄彷佛成誦詳味其言歷觀名迹參考古說始有少悟若不畱心不過爲聽聲隨影終不精鑑也燈下不可看畫醉餘酒邊不可看畫俗客尢不可示之捲舒不得其法最爲害物至於庸人孺子見畫必看妄加雌黃品藻本不識物亂訂眞僞令人短气古人畫槁謂之粉本前輩多寶畜之蓋其艸艸不經意處有天然之妙宣和紹興所藏粉本多有神妙古人作畫有得意者多再作之如李成寒林範寛雪山王詵煙江疊嶂不可枚舉看畫如看美人其風神骨相有體肌之外者今人看古迹必先求形似次及傅染次及事實殊非賞鑑之法也元章謂好事家與賞鑑家自是兩等家多資力貪好名勝遇物收置不過聴聲此謂好事若鑑賞則天資髙明多閱傳錄或自能畫或深畫意毎得一圖終日寶玩如對古人不能奪也觀六朝畫先觀絹素次觀筆法次觀气韻大槪十中可信者一二有禦府題印者尢不可信古畫東移西掇撏補成章此獘自髙宗朝莊宗古始也余友人吳興夏文彥字士良號蘭渚生其家世藏名迹鮮有比者朝夕玩索心領神防加以遊於畫藝悟入厥趣是故鑑賞品藻萬不失一因取各畫記圖畫見聞志畫繼續畫記爲本參以宣和畫譜南渡七朝畫史齊梁魏陳唐宋以來諸家畫錄及傳記雜說百氏之書捜潛剔祕网羅無遺自軒轅時至宋幼主徳祐乙亥得能畫者一千二百八十餘人又女眞三十人本朝自至元丙子至今九十餘年間二百餘人共一千五百餘人其考覈誠至矣其用心良勤矣所論畫之三品蓋擴前人所未發論曰气韻生動出於天成人莫窺其巧者謂之神品筆墨超絕傅染得宜意趣有餘者謂之妙品得其形似而不失防矩者謂之能品古人畫墨色俱入絹縷精神迥出僞者𨿽極力彷佛而粉墨皆浮於縑素之上神气亦索然蓋古人筆法圓熟用意精到初若率易愈玩愈佳今人𨿽極工致一覽而意盡矣唐及五代絹素粗厚宋絹輕細望而可別也禦題畫眞僞相雜往往有當時名筆臨摹之作故祕府所藏臨摹本皆題爲眞迹惟明昌所題最多具眼自能識也吁可謂眞知畫者哉

記宋宮殿

廉訪使楊文憲公【煥】字煥然幹州奉天人嘗作汴故宮記云己亥春三月按部至於汴汴長史宴於廢宮之長生殿懼後世無以考爲纂其大槪云皇城南外門曰南薫南城之北新城門曰丰宜橋曰龍津橋北曰丹鳳而其門三丹鳯北曰州橋橋少北曰文武樓遵禦路而北橫街也東曰太廟西曰郊社正北曰承天門而其門五雙闕前引東曰登聞檢院西曰登聞鼔院檢院之東曰左掖門門之南曰待漏院鼓院之西曰右掖門門之南曰都堂承天之北曰大慶門而日精門左升平門居其東月華門右升平門居其西正殿曰大慶殿東廡曰嘉福樓西廡曰嘉瑞樓大慶之後曰徳儀殿徳儀之東曰左升龍門西曰右升龍門王門曰隆徳曰蕭墻曰丹墀曰隆徳殿隆徳之左曰東上閣門右曰西上閣門皆南向東西二樓鐘鼓之所在鼔在東鐘在西隆徳之次曰仁安門仁安殿東則內侍局內侍之東曰近侍局近侍之東曰嚴祗門宮中則曰撤合門少南曰東樓卽授除樓也西曰西樓仁安之次曰純和殿正寢也純和西曰雪香亭雪香之北后妃位也有樓樓西曰瓊香亭亭西曰涼位有樓樓北少西曰玉淸殿純和之次曰寧福殿寧福之後曰苑門由苑門而北曰仁智殿有二大石左曰敷錫神運萬歳峯右曰玉京獨秀太平巖殿曰山莊莊之西南曰翠防閣苑門東曰仙韶院院北曰湧翠峯峯之洞曰大滌湧翠東連長生殿殿東曰湧金殿湧金之東曰蓬萊殿長生西浮玉殿浮玉之西曰瀛洲殿長生之南曰閱武殿閱武南曰內藏庫由嚴祗門東曰尙食局尙食東曰宣徽院宣徽北曰禦藥院禦藥北曰右藏庫右藏之東曰左藏宣徽東曰防檢司防檢北曰祕書監祕書北曰學士院學士之北曰諫院諫院之北曰武器署防檢之南曰儀鸞局儀鸞之南曰尙輦局宣徽之南曰拱衛司拱衛之南曰尙衣局尙衣之南曰繁禧門繁禧南曰安泰門安泰西與左升龍門直東則壽聖宮兩宮太后位本明俊殿試進士之所宮北曰徽音殿徽音之北曰燕壽殿燕壽殿垣後少西曰震肅衛司東曰中衛尉司儀鸞之東曰小東華門更漏在焉中衛尉司東曰祗肅門祗肅門東少南曰將軍司徽音壽聖之東曰太后苑苑之殿曰慶春慶春與燕壽並小東華與正東華對東華門內正北尙廏局尙廏西北曰臨武殿左掖門正北尙食局局南曰宮苑司宮苑司西北曰尙醖局湯藥局侍儀司少西曰符寶局器物局西則撒合門嘉瑞樓西曰三廟正殿曰徳昌東曰文昭殿西曰光興殿並南向徳昌之後宣宗廟也宮西門曰西華與東華直其北門曰安貞二大石外凡花石臺榭池亭之細並不錄觀其制度簡素比土階茅茨則過矣視漢之所謂千門萬戶珠璧華麗之室則無有也然後之人因其制度而損益之以求其稱斯可矣公又有錄汴梁宮人語五言絕句一十九首𨿽一時之所寄興亦不無有傷感之意今並附於此詩曰一入深宮裏經今十五年長因批帖子呼到禦牀前【右一】歲歳逢元夜金蛾閙簇巾見人心自怯終是女兒身【右二】殿前輪直罷偸去賭金釵怕見黃昏月殷勤上玉階【右三】翠翹珠掘背小殿夜藏鉤驀地羊車至低頭笑不休【右四】內府頒金帛教酬賀節盤兩宮新有防先與問孤寒【右五】人間多栗不到九重天長黃衫吏花攤月賜錢【右六】仁聖生辰節君王進玉巵壽棚兼壽表畱待北還時【右七】邊奏行臺急東華夜啟封內人催步輦不候景陽鐘【右八】畫燭雙雙引珠簾一一開輦前齊下拜歡飲辟寒杯【右九】聖躬香閣內只道下朝遲扶杖嬌無力紅綃貼玉肌【右十】今日天顏喜東朝內宴開外邊農事動詔遣教坊回【右十一】駕前雙白日日候朝回自送鑾輿去經今更不來【右十二】陡覺文書靜相將立夕陽傷心寧福位無復夜燻香【右十三】二後睢陽去潛身泣到明卻回誰敢問校似有心情【右十四】爲道圍城久妝奩鬭犒軍入春渾防絕饑苦不堪聞【右十五】監國推梁邸初頭靜不知但疑墻外笑人有看宮時【右十六】別殿弓刀向倉皇接鄭王尙愁宮正怒含淚彊添妝【右十七】一向傳宣喚誰知不復還來時舊鍼綫記得在窓間【右十八】北去遷沙漠誠心畏從行不如當日死頭白若爲生【右十九】陳隨應南度行宮記云杭州治舊錢王宮也紹興因以爲行宮皇城九里入和寧門左進奏院玉堂右中殿外庫至北宮門循廊左序巨璫幕次列如魚貫祥曦殿朶殿接修廊爲後殿對以禦酒庫禦藥院慈元殿外庫內侍省內東門司大內都巡檢司禦廚天章等閣廊回路轉眾班排列又轉內藏庫對軍器庫又轉便門垂拱殿五間十二架修六丈廣八丈四尺檐屋三間修廣各丈五朶殿四兩廊各二十間殿門三間內龍墀折檻殿後擁捨七間爲延和殿右便門通後殿殿左一殿隨時易名明堂郊祀曰端誠防士唱名曰集英宴對奉使曰崇徳武舉及軍班授官曰講武東宮在麗正門內南宮門外本宮會議所之側入門垂楊夾道間芙蓉環朱闌二里至外宮門節堂後爲財帛生料二庫環以官屬直舎轉外窯子入內宮門廊右爲贊導春坊直舎左講堂七楹扁新益外爲講官直舎正殿向明左聖堂右祠堂後凝華殿瞻籙堂環以竹左寢室右齊安位內人直舎百二十楹左彛齋太子賜號也接繡香堂便門通繹已堂重檐屋昔楊太后垂簾於此曰慈明殿前射圃竟百步環修廊右愽雅樓十二間左轉數十步雕闌花甃萬卉中出秋千對陽春亭淸霽亭前芙蓉後木樨玉質亭梅繞之由繹已堂過錦胭廊百八十楹直通禦前廊外卽後苑梅花千曰梅崗亭曰冰花亭枕小西湖曰水月境界曰澄碧牡丹曰伊洛傳芳芍藥曰冠芳山茶曰丹桂曰天闕淸香堂曰本支百世祐聖祠曰慶和泗洲曰慈濟鐘呂曰得眞橘曰洞庭佳味茅亭曰昭儉木香曰架雪竹曰賞靜松亭曰天陵偃蓋以日本國松木爲翠寒堂不施丹艧白如象齒環以古松碧琳堂近之一山崔嵬作觀堂爲上焚香祝天之所吳知古掌焚修每三茅觀鐘鳴觀堂之鐘應之則駕興山背芙蓉閣風防沙鳥履舄下山下一溪縈帶通小西湖亭曰淸漣怪石夾列獻瑰逞秀三山五湖洞穴深杳豁然平朗翚飛翼拱淩虛樓對瑞慶殿損齋緝熈崇正殿之東爲欽先孝思復古紫宸等殿木圍卽福寜殿射殿曰選徳坤寧殿貴妃昭儀婕妤等位宮人直舎螘聚焉又東過閣子庫睿思殿儀鸞修內八作翰林諸司是謂東華門右二記書法詳贍宋之宮闕槪可見矣

廉察

徐文獻公任西浙廉訪使日遇有訴訟者必歷問其郡邑官吏臧否分爲三等載諸集第一等純臧者第二等臧否相半者第三等極否者又用覆察相同候分司按巡時遂以畀之曰第一等褒舉之第二等勿問第三等懲戒之使攺可也愼勿罷其職役分司遵奉一道肅淸

宣髮

人之年壯而髮斑白者俗曰算髮以爲心多思慮所致蓋髮乃血之餘心主血血爲心役不能上廕乎發也然本艸云蕪菁子壓油塗頭能變蒜髮則亦可作蒜易說卦巽爲寡髮陸徳明曰寡本作宣黑白雜爲宣髮據此則當用宣字爲是

檄書露布

檄書露布何所起乎漢陳琳艸檄曹操見之頓愈頭風遂謂檄起於琳說文檄二尺書徐鍇通釋曰檄徴兵之書也漢髙祖以羽檄徴天下兵有急則挿以羽爾雅木無枝爲檄注檄擢直上也文心雕龍有張儀檄楚書隗囂檄亡新文文選有司馬相如諭蜀檄文則檄非自琳始也明矣隋禮儀志後魏毎戰尅書帛於漆竿上名露布世說桓宣武徵鮮卑喚粲作露布倚馬手不輟筆俄成七紙如隋志世說所云則露布起於後魏而晉因之然漢官儀凡制書皆彌封惟赦贖令司徒印露布州郡又漢書賈洪爲馬超作伐曹操露布則漢時已然及讀初學記引春秋佐助期曰武露布文露沈宋均云甘露見其國布散者人上武文采者則甘露沈重豈露布之義當取於此與靸鞵

西浙之人以艸爲履而無跟名曰靸鞵婦女非纒足者通曵之炙轂子雜錄引實錄云靸鞵舄三代皆以皮爲之朝祭之服也始皇二年遂以蒲爲之名曰靸鞵二世加鳳首仍用蒲晉永嘉元年用黃艸宮內妃禦皆著始有伏鳩頭履子梁天監中武帝易以絲名解脫履至陳隋間吳越大行而模樣差多唐大歷中進五朶艸履子建中元年進百合艸履子據此則靸鞵之制其來甚古然北夢瑣言載霧是山巾子船爲水靸鞵之句抑且詠諸詩矣靸悉合切在颯字韻下今俗呼與翣同音者誤

書手

世稱鄕胥爲書手處處皆然報應記宋衎江淮人應明經舉元和初至河陰縣因疾病廢業爲鹽鐡院書手蓋唐時已有此名

輟耕錄卷十八

欽定四庫全書

輟耕錄卷十九

元陶宗儀撰脈

人稟天地五行之气以生手三陽三陰足三陽三陰合爲十二經以環絡一身往來流通無少間防其脈應於兩手三部焉夫衇者血也脈不自動气實使之故有九候之法內經云脈者血之府說文云血理分袤行體者從從血亦作脈通釋云五藏六府之气血分流四體也釋名云脈幕也幕絡一體字從肉從音普拜切水之邪流也脈字從取脈行之象無求子云脈之字從肉從又作蓋脈以肉爲陽以血爲陰華佗云脈者血气之先也气血盛則脈盛气血衰則脈衰血則脈數血寒則脈遲血防則脈弱气血平則脈緩晉王叔和分爲七表八里可謂詳且至矣然文理防多學者卒難究白宋淳熙中南康崔子虛君【嘉彥】以難經於六難專言浮沈九難專言遲數故用爲宗以統七表八里而總萬病其說以爲浮者爲表爲陽外得之病也有力主風無力主气浮而無力爲芤有力爲洪又沈爲實沈者爲裏爲陰內受之病也有力主積無力主气沈而極小爲防至骨爲伏無力爲弱遲者爲陰主寒內受之病也有力主痛無力主冷遲而少駃爲緩短細爲濇無力爲濡數者爲陽主外得之病也有力主無力主瘡數而極爲有力爲流利爲滑他若九道六極之殊三焦五藏之辧與夫持脈之道療病之方其間元妙具在四脈元文及西原脈訣等書世以爲祕授始由君傳之劉復眞先生先生傳之朱宗陽鏈師鏈師傳之張元白髙士今往往有得其法者學者其求諸

四司六局

俗稱四司六局者多不能舉其目古杭夢遊錄云官府貴家置四司六局各有所掌故筵席排當凡事整齊都下街市亦有之常時人戶毎遇禮席以錢倩之四司六局皆可致四司者帳設司廚司茶酒司臺盤司也六局者果子局煎局菜局油燭局香藥局排辦局也凡四司六局人祗應慣熟便省賔主一半力稽古閣

博古圖宋徽廟朝所修書故世知有博古之名而不知更有稽古等閣蔡京保和殿曲燕記云宣和元年九月十二日皇帝召臣京等燕保和殿臣鯈等東曲水朝於玉華殿上步西曲水循酴醿架至太寕閣登層【原闕】

其室氏乃宋內夫人余年十四五尙猶識之但兩俱禿問知在宮中任此職者例裹巾巾帶之末各綴一金錢毎晨用以掠髮入巾故久而致然也因曰吾爲內夫人日毎日輪流六人侍帝左右以紙一畨從後端起筆書帝起居旋書旋捲至暮封付史館內夫人別居一宮宮門金字大牌曰官家無故至此罰金一鎰以二者言之可見宋朝家法之嚴

闌駕上書

至正乙酉冬朝廷遣官奉使宣撫諸道問民疾苦然而政績昭著者十不二三明年秋江右儒人黃如徴邀駕上書指數察察爾王士宏等罪狀且及國家利害斧鉞在前有所不避古之所謂豪傑之士如徴其人者與天子親覽其書喜見於色又虞如徴必爲權豪所中顧近臣館谷以俟越數日特授江西等處儒學提舉勑侍衛防送出都如徴感上徳意受命而不領職天下共賢之察察爾王士宏等𨿽免譴責終以不顯死其書略曰江西布衣書生黃如徴百拜上書皇帝陛下如徴忝生僻土遭遇明時用竭愚衷冒乾天聽伏望采覽萬一焉夫皇朝版圖之廣歷古所無法制之良萬世莫易而水旱災變連年不息者實由官皆污濫民悉怨咨之所致也欽惟陛下憂民之心日夕孜孜遂於去年冬分遣大臣奉使宣撫諸道正欲其察政事之臧否問生民之疾苦禮賢徳振貧乏信寃抑起淹滯俾所至之處如陛下親臨焉茍能宣布聖澤各盡乃職則雍熈泰和之治正在今日然江西福建一道地處蠻方去京師萬里外傳聞奉使之來皆若大旱之望云霓赤子之仰慈母而察察爾王士宏等不體聖天子撫綏元元之意鷹虎噬雷厲風飛聲色以淫吾中賄賂以緘吾口上下交徵公私朘剝贓吏貪婪而不問良民塗炭而防知閭閻失望田裏寒心乃歌曰九重丹詔頒恩至萬兩黃金奉使回又歌曰奉使來時驚天動地奉使去時烏天黒地官吏都懽天喜地百姓卻啼天哭地又歌曰官吏黒漆皮燈籠奉使來時添一重如此怨謠未能枚舉皆百姓不平之气鬱結於懷而發諸聲者然也此蓋廟堂遴選非人使生民感陛下憂卹之虛恩受奉使掊剝之實禍陛下於此而不察將何以取法於後世哉如徴無官守無言責所以不憚江河之險不畏斧鉞之誅而詣闕以陳其事者正恐察察爾王士宏等回覲之日各飾巧言妄稱官淸民泰欺詐百端昬蔽主聽陛下不悟爲姦邪所賣擢任省臺恣行威福流毒四海則江西福建一道之痛苦與天下共之以此而望陰陽和風雨時年嵗登邊隅靜不亦難乎倘陛下不棄蒭蕘之言委官察其實迹責以欺天防民之罪投諸遐荒雪江西福建一道之痛苦以爲百官勸則天下幸甚萬世幸甚如陛下以爲誹謗大臣置而不問非惟今日禍起蕭墻抑且天下萬世之不幸矣如徴鄙語俗言不知避諱觸犯淸蹕罪在不赦請伏鑕以俟命錢武肅鐡券

吾鄕錢叔琛氏【贇】乃武肅王之諸孫也其家在郡城外東北隅亭臺沼沚聨絡暎帶猶是先朝賜第與余相友善嘗出示所藏鐡券形宛如瓦髙尺餘濶二尺許券詞黃金商嵌一角有斧痕蓋至元丙子天兵南下時其家人竊以逃而死於難券亦莫知所在越再丙子漁者偶网得之乃在黃巖州南地名澤庫深水內漁意寶物試斧擊之則銕焉因棄諸幽一村學究與漁鄰頗聞賜券之說買以銕價然二人皆不悟其字乃金也有報於叔琛之兄者用十斛谷易得靑氊復還誠爲異事時余就錄券詞一通叔琛又出武肅當日謝表槁並錄之昨晚檢閱經笥偶得於故紙中轉首已三十餘年矣人生能幾何哉謾志於此詞云維幹寜四年嵗次丁巳八月甲辰朔四日丁未皇帝若曰咨爾鎭海鎭東等軍節度浙江東西等道觀察處置營田招討等使兼兩浙鹽鐡制置發運等使開府儀同三司檢校太尉兼中書令使持節閩越等州諸軍事兼閩越等州刺史上柱國彭城郡王食邑五千戶食實封一百戶錢鏐朕聞銘鄧隲之勲言垂漢典載孔悝之徳事美魯經則知褒徳防勲古今一致頃者董昌僣僞爲皆鏡水狂謀惡慣防染齊人而爾披攘凶渠蕩定江表忠以衛社稷恵以福生靈其機也氛祲淸其化也疲羸泰拯甌越於塗炭之上師無私焉保余杭於金湯之間政有經矣志奬王室績冠侯藩溢於旂常流在丹素𨿽鐘繇刻五熟之釡竇憲勒燕然之山未足顯功抑有異數是用錫其金版申以誓詞長河有似帶之期泰山有如拳之日惟我念功之防永將延祚子孫使卿長襲寵榮克保富貴卿恕九死子孫三死或犯常刑有司不得加責承我信誓往惟欽哉宜付史館頒示天下表云恩主賜臣金書鐡劵一道臣恕九死子孫三死者出於睿眷形此綸言錄臣以絲髮之勞賜臣以山河之誓鐫金作字指日成文震動神只飛肝膽伏念臣爰従筮仕迨及秉麾每自揣量是何叨忝所以行如履薄動若持盈惟憂福過禍生敢忘愼初防末豈期此志上感宸聰憂臣以處極多危慮臣以防防不至遂開聖澤永保私門屈以常則宥其必死𨿽君親囑念皆云必恕必容而臣子爲心豈敢傷慈傷愛謹當日愼一日戒子戒孫不敢因此而累恩不敢乘此而賈禍聖主萬歳愚臣一心按史唐禧宗乾符五年王仙芝餘黨曹師雄冦掠二浙杭州募兵使石鏡都將董昌等將以討之臨安人錢鏐以驍勇事昌爲兵馬使中和元年昌爲杭州刺史光啟二年昌謂鏐曰汝能取越州吾以杭授汝鏐攻尅之昌遂徙越以鏐知杭州事三年昌爲越州觀察使鏐爲杭州刺史昭宗景福元年爲武勝軍防禦使二年爲鎭海節度使幹寜二年昌僣號鏐遺書曰與其關門作天子與九族百姓俱防塗炭豈若開門作節度使終身冨貴耶昌不聽鏐以狀聞削奪昌官爵委鏐討之三年昌伏誅鏐令吏民上表請兼領浙東朝廷不得已以爲鎭海鎭東節度使攺威勝曰鎭東天復二年進爵越王天祐元年更封吳王梁太祖開平九年以爲吳越王乾化二年加尙父末帝貞明二年以爲諸道兵馬元帥三年以爲天下兵馬元帥龍徳三年以爲吳越王鏐始建國儀衛名稱多如天子之制惟不攺元置百官有丞相侍郎客省等使唐明宗天成四年削鏐官爵初鏐嘗遺安重誨書辭禮甚倨及朝廷遣奉使烏昭遇韓瑉使鏐還瑉奏昭遇見鏐稱臣拜舞重誨奏賜昭遇死鏐以太師致仕自余官爵皆削之長興二年鏐卒鏐寢疾出印鑰授子元瓘曰子孫善事中國勿以易姓廢事大之禮卒年八十一史稱幹寜三年秋九月以鏐爲鎭海鎭東節度使而劵詞乃四年秋八月何耶史稱儀衛名稱多如天子之制惟不攺元程大昌演繁露云寶正六年歳在辛夘見封落星石制書辛夘乃唐明宗長興二年寶太元年羅記新城縣記云癸未歳癸未乃唐莊宗同光元年以此知吳越𨿽稟中原正朔旣長興同光年號與其寶正寶太同嵗而名不同知吳越自嘗攺元審矣又僧文瑩湘山野錄云唐昭宗以錢武肅平董昌拜爲鎭海鎭東節度使中書令賜鐡劵羅爲譔謝表逮莊宗入洛又遣使貢奉懇請玉冊金劵有司定議非天子不得用後竟賜之鏐卽以節鉞授其子元瓘自稱吳越國王名其居曰殿官屬悉稱臣又於衣錦軍大建玉冊金券詔書三樓遣使冊東夷諸國封拜其君長防極其勢與向之謝表所陳處極防防累恩賈禍之誡殊相戾矣禪月貫休嘗以詩投之有滿堂花醉三千客一劍霜寒十四州之句鏐愛其詩遣客吏諭之曰教和尙攺十四爲四十方與見休性介謂吏曰州亦難添詩亦不攺然閒雲野何天而不飛耶遂飄然入蜀鏐後果爲安重誨奏削王爵以太師致仕重誨死明宗乃復鏐爵位夫武肅之逾越固莫逃乎二書所論

射字法

有教予射字法必湏彼我二人俱聰明熟於翻切優於記問者方乃便防倘遇人以詩詞或言語示我彼在隔坐不及知聞我則拊掌彼便說出與所示同然片段文章皆可成誦非特一句一字而已用拊掌代擊鼔殊無勾肆市井俗態此天下太平優遊無事謾以取一時之笑樂耳使鼙鼓之聲震天干戈之鋒耀日又能畱情於此耶其法七字詩十二句逐句排寫前四句括定字母后八句括定叶韻詩曰輕【輕牽】兵【兵邊】平【平便】明【明眠】逢○○興【興掀】徵【徵煎】經【經堅】迎【迎年】俜【俜偏】停【停田】應【應煙】成【成涎】聲【聲羶】淸【淸千】澄【澄纒】星【星鮮】晴【晴涎】丁【丁顚】檠【檠防】盈【盈延】能【能○】稱【稱千】非○○精【精煎】零【零連】汀【汀天】橙【橙纒】東鐘江支玆爲防魚胡模齊乖佳灰咍眞諄臻匡虧元魂痕寒歡關山先森蕭宵爻豪歌戈麻陽唐耕斜榮靑蒸登尢侯車侵潭譚鹽添橫光凡如欲切春字淸諄淸淸千春淸字在第三行第一字諄字在第七行第四字拊掌則前三後一少歇又前七後四夏字平聲爲霞盈麻盈盈延霞盈字在第三行第七字麻字在第十行第二字拊掌則前三後七少歇又前十後二少歇又三蓋夏字去聲所以又三也若入聲則四矣餘仿此但字母不離二十八字而叶韻莫逃五十六字此爲至要後見賔退錄一則與此略同並志之其曰俗間有擊鼓射字之伎莫知所始蓋全用切字該以兩詩詩皆七言一篇六句四十二字以代三十六字母全用五支至十二齊韻取其聲相近便於誦習一篇七句四十九字以該平聲五十七韻而無側聲如一字字母在第三句第四字則鼓節前三後四叶韻亦如之又以一二三四爲平上去入之別亦有不擊鼓而揮扇之其實一也詩曰西希低之機詩資非卑妻欺癡梯歸披皮肥其辭移題持齊時依眉防離爲兒儀伊鋤尼醯雞箆溪批毗迷此字母也羅來藍斜淩倫思戈交勞皆來論流連王郎龍南闗盧甘林巒雷聊鄰簾櫳羸婁參辰闌楞根灣離驢寒間懷橫榮鞵庚光顏此叶韻也

神人獅子

松江之橫雲山古累累然世傳以爲多晉陸氏所藏山人封生業盜至正甲辰春發一冢冢磚上有太元二年造五字按太元東晉武帝時也逆數而上計九百一十餘年矣或者謂冢有志石但恐事泄祕弗示人冢中得古銅罍勺壺洗尊鼎雜器之物二百餘件內一水滴作獅子昻首軒尾走躍狀而一人面部方大髭須飄蕭騎獅子背左手握無底圎桶右手臂鷹人之腦心爲竅以安吸子吸子頂防大正蓋腦心儼一席防象人衣褶及獅鷹羽毛種種具備通身靑緑吸子渾若碧玉論其制作膚理則非晉人所能乃漢器無疑必其平生寶惜而以殉葬約長五寸髙四寸許誠奇物也至秋夏士安偶過生生出以售捐錢五十緡買之歸剔鑿沙土飾澤蠟石神气百倍於昔韞櫝寶藏時以示博古好雅者一日爲有勢力時貴奪去昔鮮於困學公嘗畜一水滴正與士安者大同小異相承曰蠻人獅子愛之未嘗去手寓杭州防橋日臨湖有水閣倚闌把玩偶墮吸子於湖水中百計求之不可見悒怏嘅嘆形神爲之凋枯旣他往逾三年復來杭仍居昔所寓舎追懷故物往視湖波適當霜降水靜之時吸子儼在土內亟命僕下取欣然如獲至珍卽易號曰神人獅子遂序述顚末求館閣諸老與夫騷人雅士歌詠以張之寖成巨軸公歿子孫不能世守水滴與詩卷皆歸婺州陶氏陶亦不能久有又將求善賈而沽諸今不知所在自我朝百餘年來僅聞公得其一於先而士安得其一於今非若他古銅器比可以屈指數也

至元鈔樣

中書左丞葉公亦愚【李】錢唐人宋太學生上書詆賈似道公田關子不便專權誤國似道怒嗾林徳夫告公泥金飾齋扁不法令獄吏鞫之云只要你做一个麻糊公卽口占一詩曰如今便一似麻糊也是人間大丈夫筆裏無時那解有命中有處未應無百千萬世傳名節二十三年非故居寄語長安朱紫客盡心好上帝王書遂遭黥流嶺南及恩放還與似道遇諸途公以詞贈云君來路吾歸路來來去去何時住公田關子竟何如國事當時誰汝誤雷州戶厓州戶人生防有相逢處客中頗恨乏蒸羊聊贈一篇長短句歸附後入京上書言時相並獻至元鈔樣此樣在宋時固嘗進呈請以代關子朝廷不能用故今別攺年號而復獻之世皇嘉納使用鑄板以功累官至今任而終

妓聰敏

歌妓順時秀姓郭氏性資聰敏色藝超絕教坊之白眉也翰林學士王公元鼎甚眷之偶有疾思得馬版腸充饌公殺所騎千金五花馬取腸以供至今都下傳爲佳話時中書參政阿哩衮尢屬意焉因戱謂曰我比元鼎如何對曰參政宰相也學士才人也燮理陰陽致君澤民則學士不及參政嘲風詠月惜玉憐香則參政不如學士參政付之一笑而罷郭氏亦善於應對者矣

日無光

至正辛丑四月朔日日未沒三四竿許忽然無光漸漸作蕉葉樣天且昏黑如夜星斗燦然飯頃方復舊天再開星斗亦又少時乃沒按天官書王晉書曰日無光臣有陰謀京房易傳曰臣專刑玆謂分威微而日不明

松江誌異

至正壬寅八月中上海縣三十四保辰字圍金壽一家已閹雄狗生小狗八其一嘴爪紅如鮮血然犬之爲妖多見於占驗之書而未有若此者若男變爲女男子孕育則嘗聞之古昔蓋陽衰陰盛兵戈亂離之兆今夫牡物而生兒陽化陰也又犬屬火一嘴爪紅紅亦火也豈非主兵主火者與甲辰四月十五日華亭縣五保楊巷邵浦云之西淸庵廊屋一十九間毎間屋柱皆有聲其聲若以桶覆水面而擊其底者人以手按之則振掉而起經時乃止按乾坤變異錄人君宮室無故有音聲主兵起若人家主家亡六月二十三日夜四更松江近海去處潮忽驟至人皆驚訝以非正候至辰時潮方來乃知先非潮也後見湖泖人說湖泖素不通潮忽平擁起髙三四尺若潮漲之勢正與此時同又聞平江嘉興亦如之按五行志水自盈溢主兵興乾坤變異錄河水大壅臣下執政有背叛

郡縣君

國朝品官母妻四品贈郡君五品贈縣君然古君之妻人曰小君禮士喪妾不得匹其夫必曰君妻曰女君後世封羊祜妻爲萬歳君則此可謂令甲之原面不畏寒

人之四支百骸莫不畏寒獨面則否醫書謂頭者諸陽之防諸陰脈至頸及胸而還獨諸陽脈上至頭所以然也

輟耕錄卷十九﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷二十

元陶宗儀撰納音

六十甲子之有納音世人鮮知其理嘗觀筆談有曰六十甲子納音蓋六十律旋相爲宮也一律合五音十二律納六十音也凡气始於東方而右行音起於西方而左行陰陽相錯而生變化所以气始於東方者四時始於木右行傳於火火傳於土土傳於金金傳於水所謂音始於西方者五音始於金左旋傳於火火傳於木木傳於水水傳於土【納音與易納甲同法幹納甲而坤納癸始於幹而終於坤納音始於金金幹也終於土土坤也】納音之法同娶妻隔八生子【此漢志語也】此律呂相生之法也五行先仲而後孟孟而後季此遁甲三元之紀也甲子金之仲【黃鐘之商】同位娶乙丑【大呂之商同位謂甲與乙丙與丁之下皆仿此】隔八下生壬申金之孟【夷則之商隔八謂大呂下生夷則也下皆仿此】壬申同位娶癸酉【南呂之商】隔八上生庚辰金之季【姑洗之商此金三元終若只以陽辰言之則依遁甲逆轉仲孟季若兼妻言則順傳孟仲季也】庚辰同位娶辛巳【仲呂之南】隔八下生戊子火之仲【黃鐘之徴金三元終則左行傳南方火也】戊子娶己丑【大呂之徴】生丙申火之孟【夷則之徴】丙申娶丁酉【南呂之徵】生甲辰火之季【姑洗之徴】甲辰娶乙巳【仲呂之徴】生壬子木之仲【黃鐘之角火三元終則左行傳於東方木】如是左行至於丁巳中呂之宮五音一終復自甲午金之仲娶乙未隔八生壬寅一如甲子之法終於癸亥【謂防賔娶林鐘上生太簇之】自子至於巳爲陽故自黃鐘至於中呂皆下生自午至於亥爲陰故自林鐘至於應鐘皆上生【甲子乙丑金與甲午乙未金𨿽同然甲子乙丑爲陽律陽律皆下生甲午乙未爲陽呂陽呂皆上生六十律相反所以分爲一紀也】得此一說固己判然及讀瑞桂堂暇錄亦論及此則尢明白簡易其曰六十甲子之納音此以金木水火土之音而明之也一六爲水二七爲火三八爲木四九爲金五十爲土然五行之中惟金木爲自然之音水火土必相假而後成音蓋水假土火假水土假火故金音四九木音三八水音五十火音一六土音二七此不易之論也何以言之甲巳子午九也乙庚丑未八也丙辛寅申七也丁壬卯酉六也戊癸辰戌五也己亥四也甲子乙丑其數三十有四四者金之音也故曰金戊辰己巳其數二十有八八者木之音也故曰木庚午辛未其數三十有二二者火也土以火爲音故曰土甲申乙酉其數三十十者土也水以土爲音故曰水戊子己丑其數三十有一一者水也火以水爲音故曰火凡六十甲子皆然此納音之所起也大抵六十甲子歷也納音律也支幹納音之別也此天地自然之數河圖生數也生者左旋故以中央之土而生西方之金西方之金而生北方之水北方之水而生東方之木東方之木而生南方之火南方之火而復生中央之土洛書尅數也尅者右轉故以中央之土而尅北與西北之水北與西北之水而尅西與西南之火西與西南之火而尅南與東南之金南與東南之金而尅東與東北之木東與東北之木而又尅中央之土此圖書生尅自然之數也又見日家一書専解海中鑪中之其辭𨿽鑿亦自頗通因並錄之曰甲子乙丑海中金者子屬水又爲湖又爲水旺之地兼金死於子墓於丑水旺而金死墓故曰海中金也丙寅丁卯鑪中火者寅爲三陽卯爲四陽火旣得地又得寅卯之木以生之此時天地開鑪萬物始生故曰鑪中火也戊辰己巳大林木者辰爲原野巳爲六陽木至六陽則枝榮葉茂以茂盛之木而在原野之間故曰大林木也庚午辛未路傍土者未中之木而生午位之旺火火旺則土於斯而受刑土之始生未能育物猶路傍土若也故曰路傍土也壬申癸酉劍鋒金者申酉金之正位兼臨官申帝旺酉金旣生旺則成剛矣剛則無逾於劍鋒故曰劍鋒金也甲戍乙亥山頭火者戌亥爲天門火照天門其光至髙故曰山頭火也丙子丁丑澗下水者水旺於子衰於丑旺而反衰則不能爲江河故曰澗下水也戊寅己卯城頭土者天干戊己屬土寅爲艮山上積而爲山故曰城頭土也庚辰辛巳白蠟金者金養於辰生於巳形質初成未能堅利故曰白蠟金也壬午癸未楊柳木者木死於午墓於未木旣死墓𨿽得天干壬癸之水以生之終是柔弱故曰楊柳木也甲申乙酉井泉水者金臨官申帝旺酉金旣生旺則水由以生然方生之際力量未洪故曰井泉水也丙戌丁亥屋上土者丙丁屬火戌亥爲天門火旣炎上則土非在下而生故曰屋上土也戊子己丑霹火者丑屬土子屬水水居正位而納音乃火水中之火非龍神則無故曰霹火也庚寅辛卯松柏木者木臨官寅帝旺卯木旣生旺則非柔弱之比故曰松栢木也壬辰癸巳長流水者辰爲水庫巳爲金長生之地金生則水性已存以庫水而逢生金則泉源終不竭故曰長流水也甲午乙未沙中金者午爲火旺之地火旺則金敗未爲火衰之地火衰則金冠帶敗而方冠帶未能斫伐故曰沙中金也丙申丁酉山下火者申爲地戶酉爲日入之門日至此時而藏光故曰山下火也戊戌己亥平地木者戌爲原野亥爲木生之地夫木生於原野則非一根一株之比故曰平地木也庚子辛丑壁上土者丑𨿽土家正位而子則水旺之地土見水多則爲泥也故曰壁上土也壬寅癸卯金箔金者寅卯爲木旺之地木旺則金羸又金絕於寅胎於卯金旣無力故曰金箔金也甲辰乙巳覆燈火者辰爲食時巳爲禺中日之將中艶陽之勢光於天下故曰覆燈火也丙午丁未天河水者丙丁屬火午爲火旺之地而納音乃水水自火出非銀漢不能有也故曰天河水也戊申己酉大驛土者申爲坤坤爲地酉爲兌兌爲澤戊巳之土加於坤澤之上非其他浮薄之土也故曰大驛土也庚戌辛亥釵釧金者金至戌而衰至亥而病金旣衰病則誠柔矣故曰釵釧金也壬子癸丑桑柘木者子屬水丑屬金水方生木金則伐之猶桑柘方生人便以餧故曰桑柘木也甲寅乙卯大溪水者寅爲東北維卯爲正東水流正東則其性順而川澗池沼俱合而歸故曰大溪水也丙辰丁巳沙中土者土庫辰絕巳而天干丙丁之火至辰冠帶巳臨官土旣庫絕旺火復與生之故曰沙中土也戊午己未天上火者午爲火旺之地未中之木又復生之火性炎上及逢生地故曰天上火也庚申辛酉石橊木者申爲七月酉爲八月此時木則絕矣惟石橊之木反結實故曰石橊木也壬戌癸亥大海水者水冠帶戌臨官亥水臨官冠帶則力厚矣兼亥爲江非他水之比故曰大海水也

化气

甲己土乙庚金丁壬木丙辛水戊癸火此十干化五行眞气也其法取歳首月建之幹如甲己丙作首丙屬火火生土故化土餘仿此又一說亦通謂遇龍則化龍辰也甲巳得戊辰戊屬土故化土乙庚得庚辰庚屬金故化金丙辛以下皆然

應聘不遇

胡石塘先生嘗應聘入京世皇召見於便殿趨進張皇不覺笠子欹側上問曰秀才何學對曰修身齊家治國平天下之學上笑曰自家一笠尙不端正又能平天下耶然憐其貧特授州路儒學教授吁以先生之學行而不見遇於明君是果命矣夫

皇舅墓

河間路景州蓨縣河滸一土阜相傳爲皇舅墓自國家奄混區夏卽有謡云皇舅墓門閉運糧向北去水渰墓門開運糧卻回來至正辛卯中原大水舟行木杪間及水退土阜崩圮墓門顯露繼後天下多事海道不通先是張蛻庵【翥】嘗有詩云靑州刺史河上墳墳不可識碑仍存維舟上讀半磨滅使君乃緣戚裏恩當時賜葬宜過厚闕樹立湏雄尊豈知陵谷有遷變石馬盡沒趺蹲驛夫指我元傍岸縣官恐墜移髙原岸濵往往多古零落空餘秋艸根至今父老傳防記野人之語那足論我疑其藏必深錮或謂已被湍流吞安得壯士塞河水萬古莫令開墓門讀公之詩傷今之世則防緯之說誠不可誣矣

眞率防

林昉田間書載防友人遊山檄云人有殘縑敗素繪一山一水愛之若寶售之必千金至於目與眞景防則略不加喜毋乃貴僞而賤眞耶求樂之眞今日正在我輩春雪旣霽春風亦和或坐釣於鷗邊或行歌於犢外百年瞬息懽樂防何肴核杯盤隨意所命毋以丰約拘也檄書馳告盍勇而前此文殊淸新向予避兵雲間泗濵時其地有林泉之勝而無烽燧之虞同時嘉遁者皆文人髙士因仿司馬溫公故事俾予作約語云百嵗光陰萬物乃天地逆旅四時行樂我輩亦風月主人幸居同泗水之濱況地接九山之勝盡可傍花隨柳庻防防目騁懷節序駸駸莫芒鞵竹杖杯盤艸艸何慚野蔌山肴𨿽云一餉之淸懽亦是百年之嘉話敢煩同志互作遨頭慨元祐之耆英衣冠逺矣集永和之少長觴詠依然訂約旣勤踐言弗替用附於此以見眞率之防不讓逰山之樂也珠簾秀

歌兒珠簾秀姓朱氏姿容姝麗雜劇當今獨步胡紫山宣慰極鐘愛之嘗擬沈醉東風小曲以贈云錦織江邊翠竹絨穿海上明珠月淡時風淸處都隔斷落紅塵土一片閒情任捲舒掛盡朝雲暮雨馮海粟先生亦有鷓鴣天云十二闌干映逺眸醉香空防楚天秋鰕影薄防防見背紋輕細細浮香霧斂翠云海霞爲帶月爲鉤夜來捲盡西山雨不著人間半防愁皆詠珠簾以寓意也由是聲譽益彰

漢兒字聖防

至元丙子秋八月宋州守臣朱煥以城降後於煥之孫道存家欽覩世祖招諭詔防其文曰上天眷命大元皇帝聖防諭淮安州安撫朱煥據陳楚客奏臣與朱安撫同年又有通家之好自戊午歸順之後不相見者十有八載今王師弔伐諸道並進數內一路領漣河淸河將士攻取淮東未附州郡切恐城防之日玉石俱焚臣於故人情分不容緘黙且彼所以嬰城自守者無他原其本心但未知趨向之方初無執迷抗拒之意今大江南北西至全蜀悉入版圖若聖慈特發使命宣示徳音開其生路彼亦識時達變之士也寧不以數萬生靈爲念乎臣昧死上言伏候勑防準奏今遣使特防前去宣布大信若能識時逹變可保富貴應在城守禦將帥同謀歸順者意不殊此故玆詔示想宜知悉至元十二年七月日白麻正書北方謂之漢兒字聖防此詔嵗月在城未降一載先則煥之來歸必先有所期矣煥之子徳輝承父廕仕至漢陽同知道存徳輝之子也亦以父廕仕至江陰知事旣而復受僞周戶部主事之職將命州被執至淮安殺之弟兄子侄客居上海又悉死於苗獠之刼掠煥之宗族所遺殆無噍夫煥旣不能盡忠於前而道存又不能盡忠於後執遭戮之地適在州淮安天之報施固其宜也謾書於此以爲叛逆之勸

碧瀾妾

吳興趙公碧瀾宋宗室也老而益貧二妾方少艾慮無以安其心因遣之去咸弗肯嫁數獻肴酒致殷勤焉公於卒也覆諸水曰愼毋再見昔吾割情忍愛以去爾爾弗我忘祗攪我心耳旣而各與其父母俱至泣而言曰妾家每歳請給足可養贍願執事終身爲尼以報主恩公遂復畱之他日公死果如所言公有寡女復資育之四明黃伯成先生【玠】嘗有詩曰感之以誠感必深應之以眞應必防眞情一合了弗離聽我長歌碧瀾妾碧瀾亦是諸王孫世殊事異老且貧少陵尙愛燕玉暖況是當時眞貴人春衣典盡春寒峭二妾朱顏正姝好忍將羅帶拆同心懊恨浮生頭白早珠鈿翠靨幸僅存此時猶及嫁夫君十二樓頭燕子去揮手不可畱仙裠去妾相悲兩相約旣去猶煩送肴酌主君詎忍覆棄之見此翻令心緒惡一心專天天得知忍著主衣還事誰遂攜衾襥與俱來後君死者當爲尼碧瀾堂下雙溪水使客往來豈知此不願新懽戀舊恩千萬人中兩人耳

箕仙詠史

懸箕扶鸞召仙往往皆古名人髙士來格所作詩文間有絕佳者意必英爽不昧之依馮精魄以闡其靈怪耳友人檇李顧元凱【舜舉】亦善此術嘗召一仙至大書曰獨樂園主也可命題眾以詠史請鸞不停畱作成長篇自非熟於史學者弗能焉殊不知此等爲何如也詩曰三皇之前不可傳堯舜垂衣化自然夏衰商敗兵革起徵討有罪非傳賢蒼姬種徳極深厚歷載八百何緜緜孔丘孟軻不得位惟有文字登書編春秋筆削嚴一字誅惡褒善持大權丘明作傳詳本末下迨戰國何茫然秦皇並吞六王畢始廢封建迷井田功髙自謂傳萬世仁義不施徒托仙東遊弗返祖龍死赤靈火徳明中天漢朝文景稱至治刑措可比成康前無端雜用黃老術是以未得稱其全王莽賊臣簒漢祚賴有光武如周宣雲臺名將應列宿婉婉良防扶戎軒絕勝髙祖彭越可比周召終天年崇儒往謁曲阜廟典章燦燦羅星後人不省創業苦寵任閹宦皆貂蟬西園粥爵誠可恥黨錮忠士災何延一朝曹氏帝稱魏銅駝荊棘生荒煙關張早死後主弱典午自帝開坤埏五方云擾亂中國五馬南渡何翩翩六朝興廢有得失豈知合並歸楊堅瓊花城裏建宮闕汴河春水浮龍船亂離思治否復泰唐室髙祖催飛騫秦王神武不可及遂承天祚傳髙大綱不正有慚色我嘗撫捲思其淵紛紛女禍握神器擾擾藩鎭橫戈鋋乘輿避亂數奔竄翠華幾度遊西川黃巢殘賊不忍說白骨山積血成泉侵淩漸使唐祚絕江海𨿽大猶防防朱溫降將乃一賊僣號暫時得復失後唐石晉曁知逺但以功利不尙徳周家亦僣登天基獨有世宗明治術我朝列聖皆深仁天下蒼生得蘇息史書浩浩充屋棟人主欲觀寧徧及小臣纂集作通鑑治亂興亡明似日願言乙夜細垂觀比美成王戒無逸

夫婦同棺

張春兒葉縣軍士李靑之妻也年二十靑疾革顧謂春曰吾殆矣汝其善事後人春截髮示信誓弗再適未幾靑死春慟垂絕且囑匠人曰造棺宜極大將以盡納亡者衣服劍之屬匠如其言旣斂乃自經鄰里就用此棺同葬之事奏上於朝旌其墓時至正戊子也嗚呼春兒生長寒防不閒禮節尙知夫婦大義如此顧世之名門巨族動以衣冠自往往有夫骨未寒而求匹之念已萌於中者豈不爲春兒萬世之罪人也與

宋幼主詩

寄語林和靖梅花防度開黃金臺下客應是不歸來此宋幼主在京都所作也始終二十字含蓄無限淒戚意思讀之而不興感者幾希

孔掾史

孔某者皇慶癸丑間爲江浙省掾史身軀短小僅與堂上公案相等凡呈署牘文必用低凳閣足令髙托歡丞相以其先聖子孫而且才學優長甚禮遇之時有詔許文正公從祀夫子廟庭公之子參知政事惡孔風度不雅因小過叱之退丞相曰他祖公容得參政父親坐參政反不容他一个子孫立耶許大慚挽文教授詩

至元間宋文丞相有子出爲郡教授行數驛而卒人皆作詩以悼之閩人翁某一聨云地下修文同父子人間讀史各君臣獨爲絕唱

狷潔

鄭所南先生【思肖】福州連江人宋太學上舎應博學宏詞科剛介有立志防天兵南叩闕上防犯新禁眾爭目之由是遂變今名曰肖曰南義不忘趙北面他姓也居吳下一室蕭然坐必南向嵗時伏臘望南野哭而再拜乃返人莫識焉誓不與朔客交往或於朋友坐上見有語音異者便引去人咸知其狷防亦弗爲怪工畫墨蘭不妄與人邑宰求之不得聞先生有田三十畆因脇以賦役取先生怒曰頭可斫蘭不可畫嘗自寫一防長丈餘髙可五寸許天眞爛漫超出物表題云純是君子絕無小人深山之中以天爲春過齊子芳之書塾云此世但除君父外不曾別受一人恩寒菊云禦寒不籍水爲命去國自同金鑄心其忠肝義膽於此可見晚年究竟性命之學以壽終鴈書

零落風髙恣所如歸期回首是春初上林天子援繳窮海累臣有帛書中統十五年九月一日放鴈獲者勿殺國信大使郝經書於眞州忠勇軍營新館右五十九字郝公書也公字伯常澤州陵川人世皇召居潛邸嵗己未扈従濟江授江淮宣慰司副使中統元年拜翰林侍讀學士充國信使宋館於眞州凡十有六年始得歸此書當在至元十一年是時南北隔絕但知紀元爲中統也先是有以鴈獻命畜之鴈見公輒鼓翼引吭似有所訴者公感悟擇日率從者具香案北向拜舁鴈至前手書尺帛親系鴈足而縦之後虞人獲之中以聞上惻然曰四十騎畱江南曽無一人鴈比乎遂進師南伐越二年宋亡至今祕監帛書尙存

碑刻印識

李和錢唐人國初時尙存粥故書爲業尢精於碑刻凡博古之家或有贗本求一印識毅然弗從其印文李和鑑定石刻印

九姑元女課

吳楚之地村巫野叟及婦人女子輩多能卜九姑課其法折艸九莖屈之爲十八握作一束祝而呵之兩兩相結止畱兩端已而抖開以占休咎若續成一條者名曰黃龍儻仙又穿一圏者名曰仙人上馬圏不穿者名曰蟢窠落地皆吉兆也或紛錯無緒不可分理則防矣又一法曰九天元女課其法折艸一把不計莖數多寡茍用算籌亦可兩手隨意分之左手在上竪放右手在下橫放以三除之不及者爲卦一竪一橫曰大陽二竪一橫曰靈通二竪二橫曰老君二竪三橫曰太吳三竪一橫曰洪石三竪三橫曰祥雲皆吉兆也一竪二橫曰太陰一竪三橫曰懸崕三竪三橫曰陰中皆凶兆也愚意俗謂九姑豈卽九天元女歟離騷經云索璚茅以筳篿兮命靈氛爲余卜注曰璚茅靈艸也筳小破竹也楚人名結艸折竹以卜曰篿據此則亦有所本矣

白翎雀

白翎雀者國朝教坊大曲也始甚雍容和緩終則急躁繁促殊無有餘不盡之意竊嘗病焉後見陳雲嶠先生云白翎雀生於烏桓朔漠之地雌雄和鳴自得其樂世皇因命伶人碩徳閭制曲以名之曲成上曰何其末有怨怒衰婺之音乎時譜已傳矣故至今卒莫能攺防稽張思廉【憲】作歌以詠之曰眞人一統開正朔馬上鞮鞻手親作教坊國手碩徳閭傳得開基太平樂檀槽呀鳯凰齶十四銀環掛冰索摩訶不作兜率聲聽奏筵前白翎雀霜皬皬風殻殻白艸黃雲日色薄玲瓏碎玉九天來亂撒冰花灑氈幕玉翎琤珄起盤礡左旋右折入寥廓崒嵂孤髙繞羊角啾啁百鳥紛參錯須臾力倦忽下躍萬防寒星墜叢薄砉然一聲震雷撥一十四喑一抹鴐鵞飛起暮云平鷙鳥東來海天濶黃羊之尾文豹胎玉液淋漓萬壽杯九龍殿髙紫帳暖歌聲裏懽如雷白翎雀樂極哀節婦死忠臣摧八十一年生艸萊鼎湖龍去何時回

天下士

漫浪野錄云蘇子瞻泛愛天下士無賢不肖懽如也嘗自言上可以陪玉皇大帝下可以陪卑田院乞兒子由晦黙少許可嘗戒子瞻擇交子瞻曰吾眼前見天下無一个不好人此乃一病以餘言之先生天下士也此其所以泛愛天下士顧今之忌才嫉能口堯舜而心盜蹠者使先生視之乃土苴之不若矣

輟耕錄卷二十

欽定四庫全書

輟耕錄卷二十一

元陶宗儀撰宮闕制度

至元四年正月城京師以爲天下本右擁太行左注滄海撫中原正南面枕居庸奠朔方峙萬歳山浚太液池玉泉通金水縈畿帶甸負山引河壯哉帝居擇此天府城方六十里裏二百四十步分十一門正南曰麗正南之右曰順承南之左曰文明北之東曰安貞北之西曰健徳正東曰崇仁東之右曰齊化東之左曰光熈正西曰和美西之右曰肅淸西之左曰平則大內南臨麗正門正衙曰大明殿曰延春閣宮城周回九里三十步東西四百八十步南北六百十五步髙三十五尺甎甃至元八年八月十七日申時動土明年三月十五日卽工分六門正南曰崇天十二間五門東西一百八十七尺深五十五尺髙八十五尺左右樓二樓登門兩斜廡十門闕上兩觀皆三樓連樓東西廡各五間西樓之西有塗金銅幡竿附宮城南面有宿衛直廬凡諸宮門皆金鋪朱戶丹楹藻繪彤壁琉璃瓦飾檐脊崇天之左曰星拱三間一門東西五十五尺深四十五尺髙五十尺崇天之右曰雲從制度如星拱東曰東華七間三門東西一百十尺深四十五尺髙八十尺西曰西華制度如東華北曰厚載五間一門東西八十七尺深髙如西華角樓四據宮城之西隅皆三樓琉璃瓦飾檐脊直崇天門有白玉石橋三虹上分三道中爲禦道鐫百花蟠龍星拱南有禦膳亭亭東有拱辰堂蓋百官防集之所東南角樓東差北有生料庫庫東爲柴塲夾垣東北隅有羊圏西南角樓南紅門外畱守司在焉西華南有儀鸞局西有鷹房厚載北爲禦苑外周垣紅門十有五內苑紅門五禦苑紅門四此兩垣之內也大明門在崇天門內大明殿之正門也七間三門東西一百二十尺深四十四尺重檐日精門在大明門左月華門在大明門右皆三間一門大明殿乃登極正旦壽節會朝之正衙也十一間東西二百尺深一百二十尺髙九十尺柱廊七間深二百四十尺廣四十四尺髙五十尺寢室五間東西夾六間後連香閣三間東西一百四十尺深五十尺髙七十尺靑石花礎白玉石圎磶文石甃地上借重茵丹楹金飾龍繞其上四面朱鎖窓藻井間金繪飾燕石重陛朱防塗金銅飛雕冒中設七寶雲龍禦榻白蓋金縷褥並設後位諸王百寮集賽官侍宴坐牀重列左右前置燈漏貯水運機小偶人當時刻捧牌而出木質銀裹漆甕一金雲龍蜿繞之髙一丈七尺貯酒可五十餘石雕像酒卓一長八尺濶七尺二寸玉甕一玉編磬一巨笙一玉笙玉箜篌咸備於前前懸繡緣朱簾至冬月大殿則黃貓皮壁幛黒貂褥香閣則銀鼠皮壁幛黑貂暖帳凡諸宮殿乘輿所臨禦者皆丹楹朱鎖窓間金藻繪設禦榻裀褥咸備屋之檐脊皆飾琉璃瓦文思殿在大明寢殿東三間前後軒東西三十五尺深七十二尺紫檀殿在大明寢殿西制度如文思皆以紫檀香木爲之縷花龍涎香間白玉飾壁艸色髹緑其皮爲地衣寶云殿在寢殿後五間東西五十六尺深六十三尺髙三十尺鳯儀門在東廡中三間一門東西一百尺深六十尺髙如其深門之外有庖人之室稍南有酒人之室麟瑞門在西廡中制度如鳯儀門之外有內藏庫二十所所爲七間鐘樓又名文樓在鳯儀南鼓樓又名武樓在麟瑞南皆五間髙七十五尺嘉慶門在後廡寶云殿東景福門在後廡寶云殿西皆三間一門周廡一百二十間髙三十五尺四隅角樓四間重檐凡諸宮周廡並用丹楹彤壁藻繪琉璃瓦飾檐脊延春門在寶云殿後延春閣之正門也五間三門東西七十七尺重檐懿範門在延春左嘉則門在延春右皆三間一門延春閣九間東西一百五十尺深九十尺髙一百尺三檐重屋柱廊七間廣四十五尺深一百四十尺髙五十尺寢殿七間東西夾四間後香閣一間東西一百四十尺深七十五尺髙如其深重檐文石甃地借花毳防檐帷咸備白玉石重陛朱闌銅冒楯塗金雕翔其上閣上禦榻二柱廊中設小山屏牀皆楠木爲之而飾以金寢殿楠木禦榻東夾紫檀禦榻壁皆張素畫飛龍舞鳳西夾事佛像香閣楠木寢牀金縷褥黒貂壁幛慈福殿又曰東暖殿在寢殿東三間前後軒東西三十五尺深七十二尺明仁殿又曰西暖殿在寢殿西制度如慈福景耀門在左廡中三間一門髙三十尺淸灝門在右廡中制度如景耀鐘樓在景耀南鼓樓在淸灝南各髙七十五尺周廡一百七十二間四隅角樓四間玉徳殿在淸灝外七間東西一百尺深四十九尺髙四十尺飾以白玉甃以文石中設佛像東香殿在玉徳殿東西香殿在玉徳殿西宸慶殿在玉徳殿後九間東西一百三十尺深四十尺髙如其深中設禦榻帷裀褥咸備前列朱闌左右辟二紅門後山字門三間東更衣殿在宸慶殿東五間髙三十尺西更衣殿在宸慶殿西制度如東殿隆福殿在大內之西興聖之前南紅門三東西紅門宮各一繚以磚垣南紅門一東紅門一後紅門一光天門光天殿正門也五間三門髙三十二尺重檐崇華門在光天門左膺福門在光天門右各三間一門光天殿七間東西九十八尺深五十五尺髙七十尺柱廊七間深九十八尺髙五十尺寢殿五間兩夾四間東西一百三十尺髙五十八尺五寸重檐藻井瑣牕文石甃地借花毳裀縣朱重陛朱闌塗金雕冒楯正殿縷金雲龍樟木禦榻従臣坐牀重列前兩傍寢殿亦設禦榻裀褥咸備靑陽門在左廡中明暉門在右廡中各三間一門翥鳯樓在靑陽南三間髙四十五尺驂龍樓在明暉南制度如翥鳯後有牧人宿衞之室壽昌殿又曰東暖殿在寢殿東三間前後軒重檐嘉禧殿又曰西暖殿在寢殿西制度如壽昌中位佛像傍設禦榻鍼綫殿在寢殿後周廡一百七十二間四隅角樓四間侍女廬五所在鍼綫殿後又有侍女室七十二間在直廬後及左右浴室一區在宮垣東北隅文徳殿在明暉外又曰楠木殿皆楠木爲之三間前後軒一間盝頂殿五間在光天殿西北角樓西後有盝頂小殿香殿在宮垣西北隅三間前軒一間前寢殿三間柱廊三間後寢殿三間東西夾各二間文宸庫在宮垣西南隅酒房在宮垣東南隅內庖在酒房之北興聖宮在大內之西北萬壽山之正西周以磚垣南辟紅門三東西紅門各一北紅門一南紅門外兩傍附垣有宿衞直廬凡四十間東西門外各三間南門前夾垣內有省院臺百司官侍直板屋北門外有窨花室五間東夾垣外有官人之室十七間淩室六間酒房六間南北西門外棊置衛士直宿之舍二十一所所爲一間外夾垣東紅門三儀天殿弔橋西紅門一達徽政院門內差北有盝頂房二各三間又北有屋二所各三間差南有庫一所及屋三間北紅門外有臨街門一所三間此夾垣之北門也興聖門興聖殿之北門也五間三門重檐東西七十四尺明華門在興聖門左肅章門在興聖門右各三間一門興聖殿七間東西一百尺深九十七尺柱廊六間深九十四尺寢殿五間兩夾各三間後香閣三間深七十七尺正殿四面朱縣瑣牕文石甃地借以毳裀中設扆屏榻張白蓋簾帷皆錦繡爲之諸王百寮宿衛官侍宴坐牀重列左右其柱廊寢殿亦各設禦榻裀褥咸備白玉石重陛朱防塗金冒楯覆以白磁瓦碧琉璃飾其檐脊宏慶門在東廡中宣則門在西廡中各三間一門凝暉樓在宏慶南五間東西六十七尺延顥樓在宣則南制度如凝暉嘉徳殿在寢殿東三間前後軒各三間重檐寶慈殿在寢殿西制度同嘉徳山字門在興聖宮後延華閣之正門也正一間兩夾各一間重檐一門脊置金寶瓶又獨腳門二周閣以紅版垣延華閣五間方七十九尺二寸重阿十字脊白琉璃瓦覆靑琉璃瓦飾其檐脊立金寶瓶單陛禦榻從臣坐牀咸具東西殿在延華閣西左右各五間前軒一間圓亭在延華閣後芳碧亭在延華閣後圓亭東三間重檐十字脊覆以靑琉璃瓦飾以緑琉璃瓦置金寶瓶徽靑亭在圎亭西制度同芳碧亭浴室在延華閣東南隅東殿後傍有盝頂井亭二間又有盝頂房三間輝和爾殿在延華閣右六間傍有窨花半屋八間木香亭在輝和爾殿後東盝頂殿在延華閣東版垣外正殿五間前軒三間東西六十五尺深三十九尺柱廊二間深二十六尺寢殿三間東西四十八尺前宛轉置花朱闌八十五扇殿之傍有盝頂房三間庖室二間面陽盝頂房三間妃嬪庫房一間縫紉女庫房三間紅門一盝頂之制三椽其頂若笥之平故名西盝頂殿在延華閣西版垣之外制度同東殿東殿之傍有庖室三間好事房二各三間獨腳門二紅門一妃嬪院四二在東盝頂殿後二在西盝頂殿後各正室三間東西夾四間前軒三間後有三椽半屋二間侍女室八十三間半在東妃嬪院左西向半在西妃嬪院右東向室後各有三椽半屋二十五間東盝頂殿紅門外有屋三間盝頂軒一間後有盝頂房一間庖室一區在凝暉樓後正屋五間前軒一間後披屋三間又有盝頂房一間盝頂井亭一間周以土垣前辟紅門酒房在宮垣東南隅庖室南正屋五間前盝頂軒三間南北房各三間西北隅盝頂房三間紅門一土垣四周之學士院在閣後四盝頂殿門外之西偏三間生料庫在學士院南又南爲鞍轡庫又南爲軍器庫又南爲庖人牧人宿衛之室藏珍庫在宮垣西南隅制度並如酒室惟多盝頂半屋三間庖室三間萬壽山在大內西北太液池之陽金人名瓊花島中統三年修繕之至元八年賜今名其山皆疉玲瓏石爲之峯巒映松檜隆郁秀若天成引金水河至其後轉機運汲水至山頂出石龍口注方池伏流至仁智殿後有石刻蟠龍昻首噴水仰出然後由東西流入於太液池山前有白玉石橋長二百餘尺直儀天殿後橋之北有玲瓏石擁木門五門皆爲石色內有隙地對立日月石西有石棋枰又有石坐牀左右皆有登山之徑縈紆萬石中洞府出入宛轉相迷至一殿一亭各擅一景之妙山之東有石橋長七十六尺濶四十一尺半爲石渠以載金水而流於山後以汲於山頂也又東爲靈圃奇獸珍禽在焉廣寒殿在山頂七間東西一百二十尺深六十二尺髙五十尺重阿藻井文石甃地四面瑣窓板宻其裏徧綴金紅雲而蟠龍矯蹇於丹楹之上中有小玉殿內設金嵌玉龍禦榻左右列從臣坐牀前架黒玉酒甕一玉有白章隨其形刻爲魚獸出沒於波濤之狀其大可貯酒三十餘石又有玉假山一峯玉響鐡一縣殿之後有小石筍二內出石龍首以噀所引金水西北有厠堂一間仁智殿在山之半三間髙三十尺金露亭在廣寒殿東其制圎九柱髙二十四尺尖頂上置琉璃珠亭後有銅幡竿玉虹亭在廣寒殿西制度同金露方�亭在荷葉殿後髙三十尺重屋八面重屋無梯自金露亭前復道登焉又曰綫珠亭瀛洲亭在溫石浴室後制度同方�玉虹亭前仍有登重屋復道亦曰綫珠亭荷葉殿在方�前仁智西北三間髙三十尺方頂中置琉璃珠溫石浴室在瀛洲前仁智西北三間髙二十三尺方頂中置塗金寶瓶圜亭又曰胭粉亭在荷葉稍西蓋后妃添妝之所也八面介福殿在仁智東差北三間東西四十一尺髙二十五尺延和殿在仁智西北制度如介福馬湩室在介福前三間牧人之室在延和前三間庖室在焉湩前東浴室更衣殿在山東平地三間兩夾太液池在大內西周回若干裏植芙蓉儀天殿在池中圎坻上當萬壽山十一楹髙三十五尺圍七十尺重檐圓蓋頂圎臺址甃以文石借以花茵中設禦榻周辟瑣牕東西門各一間西北厠堂一間臺西向列甃塼龕以居宿衛之士東爲木橋長一百廿尺濶廿二尺通大內之夾垣西爲木弔橋長四百七十尺濶如東橋中闕之立柱架梁於二舟以當其空至車駕行幸上都畱守官則移舟防橋以禁往來是橋通興聖宮前之夾垣後有白玉石橋乃萬壽山之道也犀山臺在儀天殿前水中上植木芍藥隆福宮西禦苑在隆福宮西先後妃多居焉香殿在石假山上三間兩夾二間柱廊三間頭屋三間丹楹瑣牕間金藻繪玉石礎琉璃瓦殿後有石臺山後辟紅門門外有侍女之室二所皆南向並列又後直紅門並立紅門三三門之外有太子鄂爾多荷葉殿二在香殿左右各三間圎殿在山前圎頂上置塗金寶珠重檐後有流杯池池東西流水圓亭二圓殿有廡以連之歇山殿在圎殿前五間柱廊二各三間東西亭二在歇山後左右十字脊東西水心亭在歇山殿池中直東西亭之南九柱重檐亭之後各有侍女房三所所爲三間東房西向西房東向前辟紅門三門內立石以屏內外外築四垣以周之池引金水注焉棕毛殿在假山東偏三間後盝頂殿三間前啟紅門立垣以區分之儀鸞局在三紅門外西南隅正屋三間東西屋三間前開一門史官虞集曰嘗觀紀籍所載秦漢隋唐之宮闕其宏麗可怖也髙者七八十丈廣者二三十里而離宮別館綿延聨絡彌山跨谷多或至數百所嘻眞木妖哉由余有言使爲之則勞神矣使人爲之則苦人矣余由當秦穆公之時爲是俾見後世之侈何如也𨿽然紫宮著乎元象得無棟宇有等差之辧而茅茨之簡又烏足以重威於四海乎集佐修經世大典將作所防宮闕制度爲詳於是知大有徑庭於古也方今幅貟之廣戶口之夥貢稅之富當倍秦漢而參隋唐也顧力有可爲而莫爲則其所樂不在於斯也孔子曰禹吾無間然矣卑宮室而盡力乎溝洫重於此則輕於彼理固然矣

公宇

中書省

吏部

戶部

都提舉萬億綺源庫都提舉萬億賦源庫都提舉萬億寶源庫都提舉萬億廣源庫

提舉富寧庫

諸路寶鈔提舉司

順承行用庫文明行用庫光熈行用庫健徳行用庫和義行用庫崇仁行用庫順承行凖庫大都平凖庫寶鈔總庫

印造寶鈔庫燒鈔西庫

燒鈔東庫

印造茶鹽引局抄紙坊

禮部

防同館教坊司鑄印局白紙坊油磨坊

兵部

刑部

工部

覆實司

提舉都城所

提舉右八作司

提舉左八作司

備章總院

大都人匠總管府大都等路諸色民匠總管府紋繡總院

繡局諸路雜造總管府

楚多爾局諸色人匠總管府提舉諸司局諸司局人匠總管府大都金銀器盒局

大都氊局

織染局花毯蠟布等局

簾局

薩達克齊等局人匠提舉司

造船提舉司諸物庫符牌庫受給庫左右箱

樞宻院

右衛親軍都指揮使司左衛親軍都指揮使司中衛親軍都指揮使司前衛親軍都指揮使司後衛親軍都指揮使司武衛親軍都指揮使司古侍衛親軍都指揮使司

虎賁侍衛親軍都指揮使司

唐古侍衛親軍都指揮使司

欽察侍衛親軍都指揮使司

珪齊侍衛親軍都指揮使司

西域侍衛親軍都指揮使司

禦史臺

殿中司

察院

伊克紮爾固齊

司獄司

徽政院

宮正司

掌謁司掌醫署掌膳署

內宰司

備用庫藏珍庫

掌儀署文成庫

供須庫儀從庫衛候司

右都威衛使司

左都威衛使司

延慶司

隨路諸色人匠都總管府

瑪瑙玉局大都等路諸色民匠提舉司

織染雜造人匠總管府綾錦局

織染局文綺局

諸路齊哩克昆民匠都總管府大護國仁王寺財用規運都總管府

宣徽院

尙捨監

諸物庫

尙食局生料庫光祿寺尙醖局

尙飲局醴源倉

闌遺監

提舉太倉柴炭提舉司

沙糖局

中政院

奉宸庫

官領隨路民匠打鋪鷹房納綿總管府

集賢院

國子監

國子學

興文署

翰林院

國子監

國子學

翰林國史院

宣政院

資善庫

昭文館

太常寺

太廟署

大樂署

社稷署

禮直署

大司農司

廣濟署

借田署

丰贍署

供膳司昌國署

濟民署

大都護府

通政院

廩給司

祕書監

著作局

祕書庫

大府監

內藏庫右藏庫左藏庫

器備庫

中尙監

資成庫

雜造局諸色人匠提舉司

鐡局

木局

齊哩克昆諸色人匠提舉司

大都等路種田人匠織染局

利用監

資用庫齊哩克昆皮局人匠提舉司

大都雜造雙綫局

熟皮局店皮局

貂鼠局

大都軟皮局

章佩監

禦帶庫異珍庫

典瑞監

大都畱守司兼少府監

修內司

大木局小木局

泥瓦局妝釘局

銅局

車局

繩局只應局

畫局

油漆局

器備局器物庫

鐡局

儀鸞局

大都諸色人匠提舉司犀象牙局雕牙局雕木局

采石局

木塲局

上林局大都門尉

將作院

諸路金玉人匠總管府玉局提舉司

瑪瑙局提舉司

石局

金絲子局

大小雕木等局

鞓帶斜皮局

瓘玉局

畫局

溫犀玳瑁局

漆紗冠冕局

珠子局

異樣等局總管府

異樣紋繡兩局

綾錦織染兩局

金絲顏料總庫

尙衣局

禦衣局

泉府司

富藏庫

侍儀司

法物庫

武備寺

壽武庫

利器庫

甲匠提舉司

箭局

局

都水監

大都河道提舉司

尙乘寺

諸路雜造總管府

諸路旋匠提舉司网簾局

資乘庫

太僕寺

太史院

司天臺

回回司天臺

太醫院

禦藥局

禦藥院

回回藥物院

回回藥物局

大都恵民司

廣惠司

崇福司

拱衛直都指揮使司

儀從司

大司徒領異樣金玉人匠總管府

塑局

出鑞局

銀局

銅局

鑄防等銅局

唐像畫局梵像局

雜造提舉司

鑌鐡局

玉局諸物庫

博克遜

儀鳯司

安和署

京畿都漕運使司

萬斯南倉萬斯北倉千斯倉

相因倉丰潤倉

通濟倉

廣貯倉

永平倉永濟倉

惟億倉

盈衍倉

大積倉丰實倉

廣衍倉

順濟倉

大都等路都轉運鹽使司

大都稅課提舉司

大都酒課提舉司

大都南北兩兵馬都指揮使司

北兵馬司

內史府

省架閣庫

左右部架閣庫

長信寺

喝盞

天子凡宴饗一人執酒觴立於右階一人執柏板立於左階執板者抑其聲贊曰鄂宻奇執觴者如其聲和之曰達卜實則執板者節一板從而王侯卿相合坐者坐合立者立於是眾樂皆作然後進酒詣上前上飲畢授觴眾樂皆止別奏曲以飲陪位之官謂之喝盞蓋沿襲亡金舊禮至今不廢諸王大臣非有賜命不敢用焉鄂托克達拜彼中方言未暇考求其義碧珠示防

文宗潛邸金陵日歳當戊辰適太平興國寺鑄大鐘爲金數萬斤方在冶上至其所取相嵌碧珠指環黙祝曰若天命在躬此當不壊卽投液中鐘成其欵有曰皇帝萬歳珠宛然在其上若故識之而堅固完好光采明發不以灼毀萬目驚覩歡嘆如一及登大寶方與近侍言向時祝天之防

輟耕錄卷二十一﹤子部﹐小說家類﹐雜事之屬﹐輟耕錄﹥

欽定四庫全書

輟耕錄二十二

元陶宗儀撰聖門弟子

孔門弟子姓字見諸家語論語史記等書金華張君孟兼稽考異同集爲章句以便記誦卽古急就之義也其文曰繄昔聖門弟子三千身通六藝七十二人徳行著稱顏回子淵冉耕伯牛閔損子騫及冉雍仲爲四科之先宰予子我【並魯人】端木賜子貢【衛人】言語是稱賜言多中乃多才藝仲由季路【陳人】冉求子有【魯人】政事並著言偃子遊【吳人】卜商子夏【衛人】文學著名孰可方駕曾參子輿純孝全歸父防子晳浴沂舞雩回父無繇【並魯人】仲由同字有公晳哀【齊】人字以季次縣成子祺左郢子行【並魯人】樂欬【亡】顏噲同字子聲其字子羽澹臺滅明【並魯人】子之是字公祖句玆【亡】其有秦非亦字子之孔忠子蔑叔仲會子期乃子旗字者粵巫馬施顏之防子叔申棖子續商瞿子木【並魯人】蘧瑗伯玉【衛人】有若子有公伯寮子周【並魯人】其申黨【一作續】者止字曰周【亡】司馬犂耕【宋人】乃字子牛顓孫師子張【陳人】公冶長子長【齊人】一字子禽其陳亢子亢【陳人】名而不字惟句井疆髙柴子羔【並衛人】公肩定子中【亡】有南宮適子容【魯人】薛子從【亡】公西箴【魯人】及公西輿如【亡】字子上同穰駟赤子徒【秦人】子潔子庸【衛人】漆雕開【魯人】琴牢子開字同宓不齊子賤【並衞人】步叔乘子車【齊人】其漆雕哆邽巽子斂字俱【並魯人】粵梁鱣者其字叔魚【齊人】秦祖子南【秦】人燕伋【亡】樊湏子遲【齊人】亦有後處字以裏之【亡】原憲【魯人】同字子思鄭國榮旂字子徒子祺伯防子柝公首夏子乘施之常子恆【並亡】公良孺子正【陳人】冉孺子魯冉季子產字子栁者顏幸【並魯人】字子象者縣亶石作蜀子明【並亡】公孫龍子石【楚人】商澤子季奚谷箴子晳之罕父黒子索其原亢籍仍字子籍【並亡】字子丕字子丕者曰惟秦商【楚人】秦冉字開顏祖字襄【並亡】任不齊子選【楚人】曹防子循漆雕徒父字曰子文顏髙【一作刻】子驕鄡單子家【並亡】顏何字冉公西赤子華【並魯人】猗與多賢升堂入室慨舉世之所傳名固逾乎七十乃稽紀載尙遺其實家語史遷所錄不一嗟嗟小子何敢忘逸爰重列以自識俾防士之易述其不銓次豈緣聲律不韙之辠莫敢自防尙同好事之君子幸有以釘愚之失

顏無繇【音遙音由】縣【音】成公祖句【音鈞】玆句【音勾】井疆宓【音宻當作伏】不齊邽【音圭】巽鄡【音梟】單【音善】漆雕哆【音侈】

﹤子部﹐小說家類﹐雜事之屬﹐輟耕錄﹐卷二十二﹥

潘昻霄志曰延祐乙夘春聖天子以四海萬國之廣軫念庶民艱虞罔控告也分使詣外郡諸道布揚徳心戚休興替之淸洿激之畿甸宻邇獨不得均其澤越五月詔前翰林學士承防臣庫庫楚翰林侍讀臣昻霄奉使宣撫京畿西道臣昻霄承命驚悸防措惟務罄竭忠赤盡卹民瘼後已闊公一日語昻霄余嘗從余兄榮祿公都實抵西國窮河源耳之不覺瞿然以駭有是乎哉請畢其語公曰世祖皇帝至元十七年歳在庚辰欽承聖諭黃河之入中國夏后氏導之知自積石矣漢唐所不能悉其源今爲吾地朕欲極其源之所出營一城俾畨賈互市規置航傳凡物貢水行達京師古無有也朕爲之以永後來無窮利益蓋難其人都實汝舊人且習諸國語往圖汝諧授招討使佩金虎符以行是歳四月至河州州東六十里有寧河驛驛西南五六十里山曰殺馬闗林麓穹隘譯言塔斯達巴啟足寖髙一日程至巓西邁愈髙四閱月約四五千里始抵河源冬還圖城傳位置以聞上悅往營之授土蕃等處都元帥仍金虎符置寮寀督工工師悉資內地造航爲艘六十城傳措工物完庫庫楚驛聞適僧格徵恭噶蔵布爾力沮遂止翼歳兄都實旋都河源在土蕃朶甘斯西鄙有泉百餘或泉或潦水沮洳散渙方可七八十里且泥淖溺不勝人迹逼觀弗克旁履髙山下眎燦若列星以故名鄂端諾爾鄂端譯言星宿也羣流奔湊近五七里匯二巨澤名鄂楞諾爾自西䢐東連屬吞噬廣輪馬行一日程迆邐東騖成川號齊必勒河二三日程水西南來名伊爾齊與齊必勒河合三四日程南來名呼蘭又水東南來名伊拉齊合流入齊必勒其流寖大始名黃河然水淸人可渉又一二日岐裂八九股名伊遜鄂羅木譯言九度通廣六七里馬亦可度又四五日程水渾濁土人抱革囊乘馬過之民聚落紏木乾象舟傅毛革以濟僅容兩人繼是兩山峽東廣可一里二里或半里深叵測矣朶甘斯東北鄙有大雪山名伊拉瑪博囉其山最髙譯言騰格哩哈達卽昆侖也山腹至頂皆雪冬夏不消土人言逺年成冰時六月見之自八九股水至昆侖行二十日程河行昆侖南半日程地又四五日程至地名庫濟克特二地相屬又三日程地名哈喇伯勒齊爾四達之衝也多冦盜有官兵鎭防昆侖迆西人簡少多處山南山皆不穹峻水亦散漫獸有髦牛野馬狼麅羱羊之其東山益髙地亦漸下岸狹隘有狐可一躍越之者行五六日程有水西南來名納琳哈喇譯言細黃河也又兩日程水南來名奇爾穆蘓二水合流入河河北行轉西至昆侖北二日程地水過之北流少東又北流約行半月程至貴徳州地名必齊勒始有州事官府州隸河州置司土蕃等處宣慰司所轄又四五日程至積石州卽禹貢積石五日程至河州安鄕闗一日程至打羅坑東北行一日程洮河水南來入河又一日程至蘭州其下過北卜渡至鳴沙州過應吉裏州正東行至寧夏府南東行卽東勝州隸西京大同路地面自發源至漢地南北澗溪細流傍貫莫知紀極山皆艸山石山至積石方林木暢茂世言河九折彼地有二折蓋奇爾穆蘓及貴徳州必齊勒也漢張騫使絕域覊聨拘執艱厄百罹歷大宛月氐等數國其傍大國五六皆稱傳聞以爲窮河源烏能覩所謂河源哉史稱河有兩源一出於闐一出蔥嶺於闐水北行出蔥嶺河注蒲海不流洑至臨洮出焉今洮水自南來非蒲明矣詢之土人言於闐蔥嶺水其下流散之沙磧又有言河與天河通尋源得織女支機石以歸亦妄也昆侖至嵩髙五萬里閬風元圃積瑤華蓋仙人所居又何耶唐史土蕃傳河上流由河洪濟梁南二千里水益狹春可渉秋夏乃勝舟其南三百里三山中髙而四下曰紫山古所謂昆侖其言頗然止稱河源其間云國家敞天威亙天所覆燾無間海內外冠帶萬國罔非臣妾視漢唐爲不足訝故窮河源去萬里若步閨闥嘻盛典也不可不志因志之都實族女眞富察氏統烏思藏路曁招討都元帥凡三至吐蕃庫庫楚今除甘肅行省參知政事是歳八月初吉翰林侍讀學士中奉大夫知制誥同修國史臣潘昻霄謹述柯九思序云河源有志自本朝始前乎此曷爲未有志河源者道路遼阻所傳聞異辭莫能防河之源也山經曰惇薨之水西流注於泑澤出於昆侖之東北陬實惟河源而水經載河出昆侖經十餘國乃至泑澤山經又稱陽紆之山河出其中淩門之山河出其中穆天子傳亦云陽紆之山河曰馮夷所居是惟河宗氏釋氏西域志稱阿耨達大山上有大淵水卽昆侖山也地裏志亦稱昆侖山在臨羌西而漢書載河出兩源或稱有或稱無而河源所著異同況世殊代易名地亦異終莫能有究之者我太祖皇帝二十有一年春正月徵西夏夏取甘肅等城秋取西涼府遂過沙陀至黃河九渡按昆侖當九渡下流則昆侖固已歸我職方氏矣憲宗皇帝二年命皇太弟實喇帥諸部軍徵西域凡六年辟封疆四萬里於是河源及所注枝出者盡在封域之內當時在行有能記其說皆得於目擊非放也逮世祖皇帝功成治定天下殷富遂命臣都實置郡河源故翰林侍讀學士潘公得究其詳實搜源析而作斯志乃知更昆侖行一月始窮河源於戱當四海混一之盛聞廣見覈致數千載莫能究者俾後世有考而傳信焉豈斯文之光實家無疆之休也公之子詡能不墜其先業增光而潤色之至順間以同知嘉定州事來吳將刋是書行於世屬九思敍其說於篇端元統元年冬十有一月日南至奎章閣學士院鑑書博士文林郎柯九思序

皇太子署牒

國朝政事正六品以下官中書奉勑署牒以命之牒具中書官位最尊者令也署牒者自丞相以下而不敢以煩令惟皇太子立必兼中書令樞宻使皇太子旣受冊卽中書上日獨署一牒明日省臣以其名聞天子卽以宣命超拜五品官其人自非素親近有譽望取於羣臣者不得也

禽戲

余在杭州日嘗見一弄百禽者蓄七枚大小凡七等置幾上擊鼓以使之則第一等大者先至幾心伏定第二等者從而登其背直至第七等小者登第六等之背乃竪身直伸其尾向上宛如小塔狀謂之烏疊塔又見蓄蝦防九枚先置一小墩於席中其大者乃踞坐之餘八小者左右對列大者作一聲眾亦作一聲大者作數聲眾亦作數聲旣而小者一一至大者前防首作聲如作禮狀而退謂之蝦蟆說法至松江見一全眞道士寓太古庵一日取二鰍魚一黃色一黒色小大相侔者用藥塗利刃各斷其腰互換接綴首尾異色投放水內浮游如故郡人衛立中以盆池養之經半月方死疊塔說法固教習之功但其質性蠢蠢非他禽鳥可比誠難矣哉若夫斷而復續死而復生藥歟法歟是未可知也但劇戱中似此者果亦罕見哉

虎禍

大徳間荊南境內有九人山行值雨避於路傍舊土洞中忽有一虎來踞洞口哮咆怒視目光射人內一人素愚八人者宻議虎若不得人惡得去因紿愚者先出我輩共掩殺之愚者意未決遂各解一衣作人形擲而出之虎愈怒八人倂力排愚者於外虎卽銜置洞口怒視如前湏臾土洞壓塌八人皆死愚者獲生夫當顚沛患難之際乃欲以八人之智而防一人之愚其用心亦險矣天道果夢夢耶

河南婦死

河南婦世爲河南民家天兵下江南婦被虜姑與夫行求數年得之湖南婦已妻千戶某饒於財情好甚洽視夫姑若塗人防有防凡婦人被虜許銀贖敢匿者死某懼罪亟遣婦婦堅不行夫姑畱以俟婦閉其室弗與通遂號慟頓絕而去行未百步靑天無雲而雷回視婦已震死錢唐白湛囦先生記以詩曰從軍古云樂獲罪禱應難母望明珠復夫求破鏡完押衙逢義士公主奉春官爲報河南婦天刑不可幹

玊堂嫁妓

姚文公【燧】爲翰林學士承防日玉堂設宴歌妓羅列中有一人秀麗閒雅微操閩音公使來前問其履歷初不以實對叩之再泣而訴曰妾乃建寧人氏眞西山之後也父官朔方時祿薄不足以給侵貸公帑無償遂賣入娼家流落至此公命之坐仍遣使詣丞相三寶努請爲落籍丞相素敬公意公欲以侍巾櫛卽令教坊檢籍除之公得報語一小吏【黃防後顯官者】曰我以此女爲汝妻女卽以我爲父也吏忻然從命京師之人相傳以爲盛事云嘉興貝闕嘗有詩曰斷絲棄道邊何日緣長松墮羽別炎洲不復巢梧桐昔在至元日六合車書同玉堂盛文士燕集來雍雍金刀手割鮮酒給葡萄濃坐有一枝春秀色不可雙【葉】娉婷劉碧玉綽約商玲瓏寶釧金雀釵已覺燕趙空或聞操南音未解歌北風上客驚且疑姓氏初未通問之慚復泣乃起陳始終妾本建寧女逺出西山翁父母生妾時謂是金母童梨花鎖院落燕子窺簾櫳迢迢官朔方位卑食不充侵貸國有刑桎梏加父躬粥女以自贖白璧淪泥中秋娘教歌舞屢入明光宮永爲娼家婦遂屬梨園工京華多少年門外嘶靑驄不如孟光醜猶得嫁梁鴻自傷妾薄命失落似秋客聞爲三嘆天道何懵懵遣使白宰相削籍歸舊宗小史十八九勿恨相如窮配爾執箕箒今夕看乘龍鴛鴦並玉鸚鵡開金籠棄汝桃花扇紅牙不復從提甕自汲水絺綌自禦冬時多困轗軻事或忻遭逢安知百尺井忽登羣玉峯借問爲者誰內相姚文公

數防

至元甲子阿哈瑪特拜中書平章領制國用使司時樂府中盛唱胡十八小令知防緯者謂其當擅重權十八年人未之信果於至元壬午伏誅越五年丁亥閏二月僧格拜中書平章立尙書省貪殘忍又十倍於阿哈瑪特人亦謂桑字拆而爲四十八桑字後攺作相字亦拆爲四十八竟不知應之於壽或應之於職然自立省之日至辛夘正月敗績恰四十八月其神驗如是【案僧格原文作桑哥故當時附防如此】

戎顯再生

大徳戊戍二月二十日張漢臣尙書趙松雪學士費北山漕侯同在杭州泛舟過西湖至毛家步上岸乘肩輿將游水樂洞行裏余逢一尼寺趙公偕二公入寺訪親俄而從人來報張公之老防戎顯卒死矣亟回至其所呼救不省气絕身僵忽有二道士過一老一防云不妨事老者卽於死人面上吹呵防者就籬落間摘一靑葉度於老者若作法書符狀置死人頂上隨卽再生頃間失二道士所在或云恐是洞賔變現隱括其姓如此耳

算命得子

檇李郭宗夏嘗見建徳路總管趙良臣言都下有李總管者官三品家巨富年逾五十而無子聞樞宻院東有術者設肆算命談人休咎多奇中試往叩焉且語之曰吾之祿壽已不必言但推有子與否術者笑曰君有子矣何爲紿我李曰吾實無子豈紿汝耶術者怒曰君年四十當有子今年五十六矣非紿我而何同坐者皆軍官見二人爭執甚訝之李沈吟良久曰吾年四十時一婢有娠吾以職事赴上都比歸則吾妻粥之矣莫知所往若有子則此是也術者曰此子終當還君相別而出時坐中一千戶邀李入茶坊告之曰十五年前吾亦無子因到都置一婢則已有孕到家時適吾妻亦有孕前後一兩月間各生一男今皆十五六矣豈君之子也兩人各言婦人之容貎嵗齒相同李歸語於妻妻往日誠悍妬至是見夫無嗣心頗慚而憐之翼日邀千戶至家享以盛饌與之刻期而別千戶先歸南陽府李以實告於所管近侍大官乞假前往大官曰此美事也我當與汝奏聞旣而有防得給驛以行凡筵席之費皆從官辦李至眾官郊迎往千戶宅設大宴李所以餽獻千戶並其妻子防妾之物甚侈千戶命二子出拜風度不殊衣冠如一莫知何者爲己子致請於千戶千戶曰君自認之李諦視良久天性感通前抱一人曰此吾子也千戶曰然於是父子相持而哭坐中皆爲墮淚舉杯交賀大醉而罷明日千戶答禮防客如昨謂李曰吾旣與君子矣豈可使母子分離今幷其母以奉李喜出望外回都攜見大官大官曰佳兒也引之入覲通籍宿衛后亦官至三品大抵人之有子無子數使之然非人力所能也而術士之業亦精矣

夫婦入道

王氏守素錢唐民家女其夫丁棄家爲全眞道士於吳山之紫陽庵一日召守素入山自付四句云散六十三妙用無人識逆順兩俱忘虛空鎭常寂坐抱一膝而逝方外者流謂之騎化守素遂亦束髮簮冠著道士服奉夫遺屍二十年迹不下山年逾七十幾於得道者神仙渺茫故未暇論貞守一節乃可尙也丁夘進士薩都刺天錫贈之詩曰不見遼東丁令威舊遊城郭昔人非鏡中春去靑鸞老華表山空白歸石竹淚幹斑雨在玉簫聲斷防雲飛洞門花落無人迹獨坐蒼苔道衣

項節婦

燕山項氏其夫江南人行賈燕薊間聘項與居未幾夫死項時年二十奉柩回江南誓以夫余貲養姑以自終比至姑已攺適勵志孑居以守夫祀旴江李宗烈閔其事而賦之詩曰少無依倚老何堪白髮婆娑亂不簮夢裏尙思江北好悔將夫骨葬江南

西域奇術

任子昭云向寓都下時鄰家兒患頭疼不可忍有回回醫官用刀割開額上取一小蟹堅硬如石尙能活動頃焉方死疼亦遄止當求得蟹至今蔵之夏雪簑云嘗於平江閶門見過客馬腹膨脹倒地店中偶有老回回見之於左腿內割取小塊出不知何物也其馬隨卽騎而去信西域多奇術哉

童子屬對

湖廣行省平章歸自雨中有一童子年七八歳直造傘下避雨平章問曰學生能屬對否曰能平章曰靑衿來避雨卽應聲曰紫綬去朝天平章喜引至家遺以果肴明日除書至拜中書平章之命復大喜再以楮幣防繒贈之

先輩風致

龍麟州先生過福建憲府設宴命宮妓小玉帶佐觴酒半憲使舉杯請曰今日之歡皆玉帶爲也願先生酬之以詩先生其毋辭時先生負海內重名雅畏淸議又不能違憲使之請遂書一絕句云菡蓞池邊風滿衣木樨亭下雨霏霏老夫記得坡仙語病體難禁玉帶圍於是舉席稱嘆盡歡而散蓋前輩旣不肯拂人意又不欲失所守而且用事淸切一時風致可想見信非野儒俗士所能及也

司馬善諫

禦史大夫額森特穆爾與夫人不睦已數年矣翰林學士承防阿穆恰巴拉死大夫遣司馬明埓往唁之及歸問其所以明埓云承防帶罟罟娘子十有五人皆務爭奪家財全無哀戚之情惟正室坐守靈幃哭泣不已大夫黙然是夜遂與夫人同寢歡愛如初若司馬者可謂善於寓諌者矣

兪竹心

術士兪竹心者居慶元嗜酒落魄與人寡合順其意者卽與推算醉筆如飛略不構思頃刻千餘言道已往之事極驗時皆以爲異人至元己夘間婁敬之爲本路治中嘗以休咎叩之答曰公他日直至一品便休婁深信其說棄職別進適值壬午更化俯就省掾陞除益都府判攺換押字再宛然眞書一品二字未幾卒於官所此偶然耶抑數使然耶

犬脇生子

元貞丙申秋大都南城武仲祥家有乳犬懷胎在脇下忽腫成瘡六七日後於瘡生五子色皆靑蒼每當梁自頂至尾生逆毛一道他無所異又數日瘡亦平復

輟耕錄卷二十二

欽定四庫全書

輟耕錄卷二十三

元陶宗儀撰書畫褾軸

唐貞觀開元間人主崇尙文雅其書畫皆用紫龍鳯防綾爲表緑文紋綾爲裏紫檀云花杵頭軸白檀通身柿心軸此外又有靑赤琉璃二等軸牙籖錦帶大和間王涯自鹽鐡據相印家旣羨於財始用金玉爲軸甘露之變人皆剝剔無遺南唐則褾以鸞墨錦籖以潢紙宋禦府所蔵靑紫大綾爲褾文錦爲帶玉及水晶檀香爲軸靖康之變民間多有得者髙宗渡江後和議旣成塲購求爲多裝褫之法已具名畫記及紹興定式玆更不贅姑以所聞見者使賞鑑之士有考焉

錦褾

克絲作樓閣克絲作龍水克絲作百花攢龍克絲作龍鳯紫寶階地

紫大花

五色簟文【俗呼山和尙】

紫小滴珠方勝鸞鵲

靑緑簟文【俗呼閣婆又曰蛇皮】

紫鸞鵲【一等紫地紫鸞鵲一等白地紫鸞鵲】

紫百花龍

紫紋

紫珠焰

紫曲水【俗呼落花流水】紫湯荷花

紅霞云鸞

黃霞云鸞【俗呼綘霄其名甚雅】

靑樓閣【閣又作臺】靑大落花

紫滴珠龍團靑櫻桃

皂方團白花褐方團白花方勝盤象

毬路

衲

柿紅背

樗蒲

宜男

寶照

蓮

天下樂

練鵲

方勝練鵲

綬帶

瑞艸

八花暈

銀鉤暈

紅細花盤雕

翠色獅子

盤毬

水藻戱魚

紅徧地雜花紅徧地翔鸞紅徧地芙蓉紅七寶金龍倒仙牡丹

白蛇紋

黃地碧牡丹方勝

皂木

綾引首及托裏

碧鸞

白鸞

皂鸞

皂大花

碧花

姜牙

云鸞

樗蒲

大花

雜花

盤雕

濤頭水波紋

仙紋

重蓮

雙鴈

方棋

子

方轂紋

鸂防

花

鑑花

疊勝

白毛【遼國】

回文【金國】

白鷲

花並【髙麗國】

贉卷紙

髙麗

蠲

夾背蠲

揩光

軸

出等白玉碾龍簮頂【或碾花】

白玉平頂

瑪瑙【漿水紅】金星石

瑚

水晶

蠟沈香

古玉

象牙

犀角

軸桿

檀香木

匣

螺鈿【宋髙宗內府皆鈿匣】

鑪鳴

至元庚寅冬江浙行省官立僧格沙布迪音輩徳政碑穹窿莫比特闕坐石時趙若晦者素善謟媚因以楊和王墳域所有爲言役人夫數千拖拽而至畢工之日是夜省堂中火鑪鳴直至昧爽方休嗣是夜以爲常又梟鳴梁壓虎入城市越明年春相哥敗諸公俱罹奇禍豈非事有先兆與

田夫人

劉公復新爲上都畱守時有令史亢子春者值公退食偶與同列據案判事以戱遂爲仇家發之公大怒責問罪狀枷項示眾及歸怒容未霽其夫人田氏問公何故不樂公語其故夫人曰此小節耳何足怒也卽令人呼亢至請公爲脫其枷且勞以酒云此一杯與汝壓驚此一杯與汝慶喜男子大丈夫何所不至畱守之位何患不到亢感謝而退不數年公卒而無子止一女適田直長直長遄卒女病雙瞽後亢官湖廣參政迎夫人母子歸沒齒敬養不怠公乃廉訪使劉廷幹之從祖父也

嗓

大名王和卿滑稽佻達傳播四方中統初燕市有一蝴蝶其大異常王賦醉中天小令云掙破荘周夢兩翅駕東風三百處名園一采一个空難道風流種諕殺尋芳蠭輕輕的飛動賣花人搧過橋東由是其名益著時有闗漢卿者亦髙才風流人也王常以譏謔加之闗𨿽極意還答終不能勝王忽坐逝而鼻垂雙涕尺餘人皆嘆駭闗來弔唁詢其由或對云此釋家所謂坐化也復問鼻懸何物又對云此玉筯也闗云我道你不識不是玉筯是嗓咸發一笑或戱闗云你被王和卿輕侮半世死後方才還得一籌凢六畜勞傷則鼻中常流膿水謂之嗓病又愛訐人之短者亦謂之嗓故云爾

金蓮杯

楊鐡崖耽好聲色每於筵間見歌兒舞女有纒足纎小者則脫其鞵載盞以行酒謂之金蓮杯予竊怪其可厭後讀張基墨荘漫錄載王深輔道雙鳬詩云時時行地羅裙掩雙手更擎春防灔傍人都道不須辭盡做十分能幾防春柔淺醮蒲萄暖和笑勸人教引滿洛塵忽浥不勝嬌剗蹈金蓮行款款觀此詩則老子之疏狂有自來矣

大佛頭

宋髙宗朝錢塘諭氏出家爲沙門名思淨建妙行院於北闕接待供僧三百萬畫阿彌陀佛入於神妙楊侍郎傑贊爲諭彌陀人從而稱之淨又於西湖之北鐫石爲大佛頭父老相傳云此石乃秦始皇系纜石蓋是時皆浙江耳初無西湖之名始皇將登防稽爲風浪所阻故泊舟此處

州白菜

揚州至正丙申丁酉間兵燹之餘城中屋址徧生白菜大者重十五斤小者亦不下八九斤有膂力人所負才四五窠耳亦異

譎誕有配

天下之事未嘗無配𨿽譎詐誕妄之談亦有然者松江衛山齋有材譽時庸醫兒孫華孫頗知嗜學山齋因奬予之使得儕於士山齋旣死華孫忽謂人曰嘗夢天使持黃封小合授吾曰上帝有勑以衛山齋聲價畀汝吾受命謝恩而寤華孫才思極遲凡作一詩必數十日乃就則曰吾登混偶得一聯或又曰枕上得此故人戱贈以詩有浪得詩名索價髙及山齋聲價黃封合之句陸居仁每謂人曰吾讀書至得意時見慶雲一朶現家人皆不能覩又一日讀詩集傳有不安處思所以易之忽若夢寐中見尼父拱立於前而呼吾字曰陸宅之朱熹誤矣汝說是也偶與友人之者言及此友人曰足下得非稟受素弱乎曰何爲曰吾見足下眼目眊又夢寐顚倒故知其然也居仁慙赧不復辧客來談及拊幾大笑命筆識之檢田吏

有一老翁如病起破衲痩如曉來扶向官道傍哀告行人乞錢米時予奉檄離江城邂逅一見憐其貧倒囊贈與五升米試問何故爲窮民老翁答言聽我語我是東鄊李福五我家無本爲經商只種官田三十畆延祐七年三月初賣衣買得犁與鉏朝耕暮耘受辛苦要還私債輸官租誰知六月與七月雨水絕無潮又竭欲求一防半防水卻比農夫眼中血滔滔黃浦如溝渠農家爭水如爭珠數車相接接不到稻田一旦成沙塗官司八月受災狀我恐徵糧喫官棒相隨鄰里去告災十石官糧望全放當年隔岸分吉凶髙田盡荒低田丰縣官不見髙田旱將謂亦與低田同文字下鄊如火速逼我將田都首伏只因嗔我不肯首卻把我田批作熟太平九月開早倉主首貧乏無可償男名阿孫女阿惜逼我嫁賣陪官糧阿孫賣與運糧戶卽目不知在何處可憐阿惜猶未笄嫁向湖州山裏去我今年已七十奇饑無口食寒無衣東求西乞度殘喘無因早向黃泉歸旋言旋拭腮邊淚我忽驚慙汗沾背老翁老翁勿復言我是今年檢田吏此介災行也是可以爲民牧不卹民瘼者之勸介字可潛嘗掾松江蓋能以儒術飾吏事者因載之

玉鹿盧

霍淸甫治書云考古圖載古衣服今有玉轆轤玉具劍古樂府曰腰間轆轤劍此器以塊然之璞旣觧爲環中復爲轉闗而上下之隙僅通絲髮作宛轉其間今之名玉工者往往嘆其所未覩按漢雋不疑帶【鑘同】具劍晉灼曰古長劍首以玉作井轆轤形上刻木作山形如蓮花初生未敷時今大劍末首其狀如此前說乃宋李公麟之所紀也余昔宦遊錢唐因識吳和之者性慧巧博物一轆轤玉靑色形如呂字環口中間轆轤旋轉無分毫縫罅形色極古人皆以爲工因土漬用白梅熬水煮之良久脫開詳視竅中有雙玉軸在焉中嵌一物形若牛筋意度必是當間煮之胖脹撐塞雙軸入竅闗住所以宛轉無礙年深腐敗縮瘦因而煮脫試用幹牛筋捶實置軸兩間對勘孔竅以綫防定煮之少時雙軸果湧入竅中湏臾取出依前動轉不脫後余亦一小者狀若旋環制作大約相似後因損折轉軸中亦有一物形似翎桶想亦同一闗捩其玉具劍自三代有之今止以兩漢爲始至於宋朝且千餘年未有能窮其轆轤底蘊今偶以煮脫乃得其機軸亦云奇矣

猴盜

夏雪簑云嘗見優人杜生彥明說向自江西回至韶州寓宿旅邸邸先有客曰相公者居焉刺繡衣服琢玉防頂而僅皮履生惑具酒肴延欵問以姓名履歷客具答甚悉初不知其爲盜也次日客酬防邀至其室見柱上鎖一小猴形神精狡旣而縱使周旋席間忽畨語遣之俄捧一楪至復畨語詈之卽易一碗至生驚異詢其故客曰某有婢得子彌月而亡時此猴生旬有五日其母斃於獵犬終日叫號可憐因令此婢就乳之及長成遂能隨人指使兼觧畨語耳生別後至淸州畱吳同知處忽報客有防一猴入城者吳語生云此人乃江湖巨盜凡至人家窺見房室路徑並蔵蓄所在至夜使猴入內偸竊彼則在外應接吾必奪此猴爲人除害也明日客謁吳吳欵以飯需其猴初甚拒吳曰否則就此斷其首客不得已允許吳酬白金十兩臨去畨語囑猴適譯史聞得來告吳曰客教猴云汝若不飲不食彼必觧爾防可亟逃來我只在十里外小寺中伺也吳未之信至晚試與之果核水食之皆不食急使人覘之此客果未行歸報引猴撾殺之

盜有道

後至元間盜入浙省丞相府是夕月色微明相於紗帷中窺見之美髭髯身長七尺餘時一侍姬亦見之大呼有賊相急止之曰此相府何賊敢來蓋虞其有所傷犯故也縱其自取七寶系腰金玉器皿席捲而去翼旦責令有司官兵肖形掩捕刻期獲觧沿門搜索終不可得越明年才於紹興諸曁州敗露掠問其情乃云初至杭寓相府之東相去三十餘家是夜自外大醉歸倒於門外主人扶掖登樓而臥湏臾嘔吐狼籍滿地至二更開樓窓緣房檐進府內腳履尺餘木級面帶優人假髯旣得物直攜至江頭置於白塔上復回寓所侵晨邏者至察其人酒尙未醒酣睡正熟且身材侏儒略無髭髯竟不之疑數日後方攜所盜物抵浙東因此被擒盜亦有道其斯之謂與

預知攺元

省掾李孟容【度】爲餘言元統間在都間見一全眞先生年五十餘相貎魁偉嘗坐省東茶肆中所言輙有驗因訪其寓所乃在五門外第二橋民家遂以出處叩之全眞曰汝仕不在北方且冝南歸四十後方可食祿臨別偶問及時事全眞曰此後當攺至元至元後攺至貞天下亂矣僕曰國初已有至元全眞曰汝苐識之僕南還至闗河聞攺至元心益信之及攺至正則知貞者正也四十後方補饒州府史夫全眞之言如燭照數計特不知果何術也豈非至人者乎醉太平小令

堂堂大元姦佞專權開河變鈔禍根源惹紅巾萬千官法濫刑法重黎民怨人喫人鈔買鈔何曽見賊做官官做賊混愚賢哀哉可憐右醉太平小令一闋不知誰所造自京師以至江南人人能道之古人多取里巷之歌謠者以其有闗於世教也今此數語切中時病故錄之以俟采民風者焉

譏省臺

集慶失守行禦史臺移置紹興路前禦史大夫納琳再任時浙省丞相達實特穆爾得便冝行事民間頗言其貪後又以大夫子安安判行樞宻院護臺治大夫之政一聽決於院判有人作詩云舊省新丞相新臺舊大夫大夫聽子語丞相愛金珠又有人大書於臺之門曰包苴賄賂尙公行天下承平徳未能二十四官徒獬廌越王臺上望金陵

造物有報復

防稽陳思可【睿】云至正丙申禦史大夫納琳開行臺於紹興於時慶元慈溪則有縣尹陳文昭本路余姚則有同知圖卜戩在城則有錄事達嚕噶齊穆爾古蘓皆總制團結民義者納琳之子安安以三人爲不易制思有以去之乃先紿召圖卜戩至拘於寶林寺夜半率臺軍擒殺之從而方國珍亦執陳文昭沈之海獨存穆爾古蘓一人耳人皆以圖卜戩之死歸罪於穆爾古蘓不能力救殊不知當時之執圖卜戩乃所以擒穆爾古蘓也執圖卜戩之謀出於潘子素子素亦爲安安縊諸途執子素之謀出於辛敬所敬所間闗投張士誠客死平江僧捨及拜�克代納琳爲大夫又不能容穆爾古蘓撾殺於其私第拜�克以弟吹斯防拜中書右相詔入朝旣得罪兄弟誅戮家無噍但未知安安死所耳靜而思之若有屍於之中者不知造物果如何也

鎖鎖

回紇野馬川有木曰鎖鎖燒之其火經年不滅且不作灰彼處女取根制防入火不焚如火鼠布云

葉氏還金

葉公政字克明淮陰人行宣政院都事季實之子翰林直學士蟾心之從子也至政甲午公政以浙西幕史奉布延平章檄轉餉鄂閫時丹陽富民束子章先與是役防飲於蘄志相合卽以兄禮事公政未幾子章起赴沔泣別公政曰弟今濟大江涉重地兄言行篤信願以貲囊相托公政辭弗獲俾子章手緘而爲謹蔵之越兩月子章之友朱君譲率其奴來謁曰子章不幸入蓮防湖遇盜死矣子章昔寄囊中亦有某物在間欲啟嚢而請之公政曰汝寓物子章未嘗語我子章已矣家固無恙也義必質諸其家明以付汝君讓以公政匿爲已有衘之去明年旣竣事還坐丹陽驛門要束朱二氏父子啟囊緘得鈔二百五十緡黃金五十兩銀三百兩珠八千枚衣帛有差歸之束氏余鈔五十緡黃金五兩銀五十兩珠千枚有朱題封歸之朱氏盛具酒饌以謝辭之前翰林院編修膠西張復初嘉公政義爲作傳且稱公政防知讀書嘗從平章克池之諸縣破蘭溪渠魁徐眞一平蘄水寨司輜糧四年無纎芥譴呵平章凡七薦中書不報人謂公侯子孫必復其始天道豈獨逺耶江陰王逢詩曰蘄春肥羊采石酒君爲玉昆我金友夜談接膝晝握手乾坤意气同髙厚霜風吹蘆客衣薄濕云覊鴻飛漠漠蓬篝燈照囊槖嗟君逺行感君托蓮臺湖深浪拍銀鷓鴣杜若傷心神天生禍亂有今日誰謂交遊無故人葉郎還金何愧竇禹鈞

傅氏死義

傅氏紹興諸曁人年十八適同裏章瑜瑜爲苛吏脇軍興期防廹死道上訃至傅氏蒲伏抱屍歸號泣三日猶不忍入櫬屍有腐气猶依屍呵琀曰冀蘇旣入棺至嚙其棺成穴及葬投其身壙中母彊挽以出制未百日母欲敓志語聞遂大慟連日不食母囑侍婢謹視之閱數日紿婢吾當浴若輩理沐具俟予旣而失所在明日婢汲井見二足倒植井中乃傅氏也楊鐡史維楨嘗贊之曰余讀古節婦事至靑陵臺及祝英氏以爲後無繼者世道降也久矣今瑜妻乃爾謂世降徳薄者吾信歟夫婦倫與君臣等世之稱臣子者獨不能以瑜妻之義於夫者義其君歟噫

武官可笑

張氏據有平江日其部將左丞呂珍守紹興參軍陳庶子饒介之在張左右一日陳賦詩饒染翰題一紈扇以寄呂云後來江左英賢傳又是淮西保相家聞說錦袍酣戰罷不驚越女采荷花饒素負書名且詩語俊麗爲作者所稱呂俾人讀罷忽大怒曰吾爲主人守邊疆萬死鋒鏑間豈務愛女子而不驚之耶見則必殺之又元帥李其姓者杭州庚子之圍解頗著功勞一士人投之以詩將有求焉其詩有黃金合鑄李將軍之句李大怒曰吾勞苦數年止是將軍今年才得元帥乃復令我爲將軍耶命帳下防出之右二事𨿽相傳以爲笑亦可因以爲戒云

鞫獄

吳人髙伯厚云元統間某吏杭東北錄事一日有部民某甲與某乙鬭毆某甲之母勸解被某乙用木棒就腦後一擊僕地而死適某承該檢驗腦骨唇齒皆有重傷某乙招伏系獄經二載遇赦以非謀殺合宥旣得釋放來致謝因言與某甲鬭毆時其母來勸力牽其子之裾手脫仰跌自搕其腦昏絕在地鄰里有剪刀挑母唇齒灌藥不蘇乃死故腦唇有傷實未嘗持棒擊之也某問何爲招伏某乙言倉皇之際惟恐箠楚但欲招承償命弗暇計也鄰里見我已招遂皆不復言矣吁今之鞫獄者不欲研窮磨究務在廣陳刑具以張施厥威或有以曲告訴者輙便呵喝震怒略不之卹從而吏隸輩奉承上意拷掠鍛鏈靡所不至其不置人於寃枉者鮮矣使聞伯厚之言寧不知懼乎

聖鐡

杭州張存防患一目時稱張瞎子忽遇巧匠爲安一磁睛障蔽於上人皆不能辧其僞至元丙子後流寓泉州起家販舶越六年壬午回杭自言於蕃中獲聖鐡一塊厚濶僅及二寸作法撒沙布地噙鐡於口刀刄不能傷其身後傳聞旣廣有烏瑪喇奉使來取試以鐡納於羊口籠其首作法撒沙驗之劍果無所傷去鐡復揮應手首落遂就進呈

爺爺

元統間杭州鹽倉宋監納者嘗客大都求功名不遂甚至窮窘然頗愼行止不敢非爲遂出齊化門求一死所望見水潭將欲投入虛空中有作人聲云宋某陽壽未終不可死也四顧一無所有於是黙黙而回中途拾得一紙帖云宋某可於吏部某令史下某典吏處習學書冩翼日物色之果得其人遂獲進步再得一帖云汝可求托某人謀請俸祿因依所言一舉而成凡歷俸數十月至於受勑命獲財寶取妻買妾生子育女爲富家翁一皆陰所佑平昔卻未嘗覩其形狀祗見一矮小影子而已但有所見卽便祭獻稱名爺爺忽一日有一帖云我要葉子金一百八十兩索之甚急未免數數祭獻求免因問云爺爺要此何用一帖云我要去揚州天寧寺妝佛也又一夕其妻臂上失去金釧金鐲急告之一帖云在汝第幾箱內權且付還又一日失去熟羊背皮一帖云我借用了明日當還次日一大綿羊自外走入如此等甚多不可枚舉及宋受前職亦隨到恐被竊其所有乃令人詣龍虎山求天師符命懸於所寓室內晨興但見一樣四十道皆倒懸之莫可辧其眞僞及禮請功行法師驅治而壇內牌位顚倒錯亂弗能措手而止又一日鹽倉印信不知所在告之哀切一帖云在汝第四十幾箱內第幾个段子下開尋果有時與張大使同寅將印寄於伊家一帖飛告云印信當長官掌若不送還一棒打碎汝頭也大使驚恐急送還之後有一過路道人詣門偶以始末訴之道人曰我當爲汝遣之乃於桃上砟取朝向東南大枝作一捶一椹便以椹釘東南隅地上囑云每月逢五則擊五下當自絕也後果絕無影響竟不知何等也江陰陳範季模與宋交代所以極知其詳季模蓋余友也

死防文廟

胡善字師善紹興諸曁人泰定進士胡一中髙第弟子也至正乙未以憲僉趙公舉爲松江儒學經師越明年二月苗冦至欲燬孔子廟善坐經席罵冦冦怒殺之廟得免於災先是善以死自許題詩於壁曰領檄來司教臨危要致身及難死果不誣今校官貎其像祀於先賢堂

輟耕錄卷二十三﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷二十四

元陶宗儀撰結交重气義

國初張公可與李公仲方鮮於公伯機同仕於朝旣而張除浙省郎中李除都事鮮於除浙東宣慰經歷胥防於杭驩甚李卒於官張移書鮮於曰仲方歿矣家貧子防吾輩若不爲之經紀則孤寡何所依也吾以一女許配其仲子矣公以爲何如鮮於聞訃哀祭成禮亦以一女許贅其長子卽從善也後官至紹興推官仲子字復初官至淮安總管於此可見前輩結交重義气不以貴賤貧富易其心誠可敬也張公官至中書左丞

帝廷神獸

國朝毎宴諸王大臣謂之大聚防是日盡出諸獸於萬歳山若虎豹熊象之屬一一列置訖然後獅子至身才短小絕人家所畜金毛猱狗諸獸見之畏懼俯伏不敢仰視气之相壓也如此及各飼以雞鴨野味之諸獸不免以爪按定用舌去其毛羽惟獅子則以掌擎而吹之毛羽紛然脫落有若燖洗者此其所以異於諸獸也古云獅子吼蓋不易於吼一吼則百獸爲之辟易也

勾防壓

至元壬寅夏松江府前勾欄鄰居顧百一者一夕夢攝入城隍廟中同被攝者約四十餘人一皆責狀畫字時有沈氏子以搏銀爲業亦夢與顧同鬱鬱不樂家人無以紓之勸入勾欄觀排戱獨顧以宵夢匪貞不敢出門有女官奴習嘔唱毎聞勾欄鼓鳴則入是日入未幾棚屋拉然有聲眾驚散旣而無恙復集焉不移時棚阽壓顧走入抱其女不謂女已出矣遂斃於顚木之下死者凡四十二人內有一僧人二道士獨歌兒天生秀全家不損一人其死者皆碎首折脇斷筋潰髓亦有被壓而幸免者見衣朱紫人指示其出不得出者亦曲爲遮防云

鵓鴿傳書

顏淸甫曲阜人顏子四十八代孫嘗臥病其防子偶彈得一鵓鴿歸以供膳於梢翎間得書一緘書上題雲家書付男郭禹開拆禹乃曲阜縣尹郭仲賢也蓋其父自眞定寄至者時仲賢攺授逺平縣尹去鴿未及知盤桓尋覓遂遇害淸甫見之責其子便取木匣函鴿病稍愈直抵仲賢官所獻書與鴿且語其故仲賢戚然曰畜此鴿已十七年矣凡有家書𨿽隔數千里亦能傳致誠異禽也命左右瘞之以淸甫長厚君子畱之累日商及子弟出處淸甫告言長子國祥頗習儒業及仲賢知霍州召補州史貢山東廉訪奏差陞書吏後官至漢中廉訪使

待士鄙吝

嘉興林叔大【鏞】椽江浙行省時貪墨鄙吝然頗交接名流以沽美譽其於達官顯宦則刲羔殺豕品饌甚盛若士夫君子不過素湯餅而已一日延黃大癡作畫多士畢集而此品復出捫腹濶步譏謔交作叔大赧甚不敢仰視遂揖潘子素求題其畫子素卽書一絕句云阿翁作畫如說法信手拈來種種佳好水好山塗抹盡阿婆臉上不曾搽大癡笑謂曰好水好山言達官顯宦也阿婆臉不搽言素面也言未己子素復加一句云諸佛菩薩摩訶薩俱不解其意子素曰此謝語卽僧家懴悔也閧堂大笑而散叔大數日羞出見客人之鄙吝一至於此亦可憐已

陳公子

陳雲嶠【栢】泗州人性豪宕結客其祖平章故宋制置卽龍麟洲題琵琶亭以譏之者凡積金七屋不數年散盡嘗爲侍儀舍人館閣諸老朝省名公莫不折輩行與交咸稱之曰公子其妻銕太保女也恃富貴近戚偶以一言驕之遂終身不見嘗被命監鑄祭器於杭無錫倪元鎭慕其名來見之張燕湖山間羅設甚至酒終爲別以一帖饋米百石云嶠命從者移置近所舉巨觥引妓樂騶從者而前悉分散之顧倪曰吾在京時卽熟爾名雲南士之淸者它無與比其所以章章者蓋以米沽之也請從今日絕交且罵諸嘗譽之者時張伯雨在坐不勝局其豪气如此嘗雪中騎牛拜米南宮墓詩云少年不解事買駿輕千金何如小黃犢踏雪空山深小小雙牧童吹笛穿松林醉拜南宮墓地下有知音言世上無知音也平日喜居錢唐好古有餘而治才不足又不樂小官怒罵宰相年逾六十不得志而死其畢命時作偈云前身本是泗州僧

漢魏正閏

霍治書云紫陽楊煥然先生讀通鑑至論漢魏正閏大不平之遂修漢書駁正其事因作詩云風煙慘淡駐三巴漢燼將燃蜀婦髽欲起溫公問書法武侯入冦冦誰家後攻宋軍始見通鑑綱目其書乃寢順徳劉道濟先生尢不平之修書名三爲亦見綱目閟而不行中統攺元陵川郝伯常先生使宋被畱儀眞埶不得還就買書作續漢史旣脫槁防同僚茍正甫諸公飲至數行忽長嘆曰某辛苦十餘年莫不被髙頭巾輩已做了也皆對云不聞之至元丁亥予分臺江西購得蕭常續漢書全部因喟然曰惜乎郝君不及見此

剛夘

剛夘者按許愼說文防【音開】攺大剛昴以逐也玉篇開攺剛夘大印以辟也廣韻防攺大開堅也王莽傳服防注曰剛夘以正月夘日作佩之長三寸廣一寸四分或用玉或用金或用桃著佩之又注當中央從穿作孔以防絲葺其底刻其上文曰正月剛夘旣央靈殳四方赤靑白黃四色是當帝令祝融以教防龍庶疫剛癉莫我敢當又曰疾日嚴夘帝令防化順爾固伏化玆靈殳旣正旣直旣觚旣方庶使剛癉莫我敢當凡六十六字防攺者佩印也以正月夘日作故謂剛夘又謂之大堅以辟邪也金刀之利者皆不得行服防曰剛夘以正月夘日作佩之長三寸廣一寸四方或用金或用桃著革帶佩之今有玉在者銘其一面曰正月剛夘金刀莽所鑄之錢也晉灼曰剛夘長一寸廣五分四方當中央従穿作孔以防絲葺其底如冠纓頭防刻其上面作兩行書文曰正月剛夘旣央靈殳四方【云云同前】其一銘曰疾日嚴夘帝今防化順爾故【一作固】伏化玆靈殳【云云同前】師古曰今往往於土中得玉剛夘者按大小及文服說是也莽以劉字上有夘下有金旁又有刀故禁剛夘及金刀也博謀卿士僉曰天人同應昭然著明其去剛夘莫以爲佩除刀錢勿以爲利承順天心快百姓意乃更作小錢徑六分重一銖文曰小錢直一與大泉五十者爲二品並行後漢輿服志佩雙印長寸二分方六分乘輿諸侯及王公列侯以白玉中二千石以下至四百石皆以黒犀三百石以至私學弟子皆以象牙上合絲乘輿以縢貫白珠赤罽防諸侯王以下以槂赤絲防縢槂各如其印質刻書曰正月剛夘旣決【云云同前】愼爾周伏化玆靈殳【云云同前】凡六十六字前書注云正月剛夘作霍治書淸甫云嘗於吳中得白玉剛嚴雙印四枚完具者二剛夘銘詞三十四字嚴夘銘詞三十二字其二字筆畫損缺剛夘無旣央二字餘十字難辯嘗考王莽傳輿服志說文剛夘銘與說文及王莽傳同輿服志央爲決嚴夘疾日爲曰疑志誤又順爾故化伏與莾傳同說文作愼爾國化伏輿服志作塡爾周化伏未詳孰是其服用制度逓相引據亦不同後見徐容齋參政藏剛夘一梁貢父尙書蔵剛嚴二並系古玉體剛夘銘三十四字字畫亦損缺制度銘詞與前雙印大約不異續嚴夘二一以玉爲之一若琴瑟俗傳葛仙翁煉丹頭又名藥注子其文曰制曰嚴夘帝命莫忘日資惟是黒靑白黃旣正旣直旣觚旣方庶使罔談莫我敢當與前嚴夘銘詞並差鮮於伯機經歷一枚髙彥敬尙書二枚並眞楷書皆似近代制作未見所出偶得金陵學宮所刻黃山谷先生辯剛夘遺迹其說與前相同但云槂絲繩也音護古文無此字按五紐繩器也兔罟也豈紉絲繩與兔罟相故同此音耶又馬永鄕眞子錄云漢人以正月卯日作佩之銘其一面曰剛夘乃知今人立春或戴春勝亦古制也蓋剛者彊也夘者劉也正月佩之尊國姓也與陳湯所謂彊漢者同義

倜儻好義

顧仲庸泰州人以財雄一鄕倜儻好義有古豪俠風自奉甚薄而禮賢養士無虛日名公鉅儒多館其家張蛻庵承防亦其人也仲庸與保定張文友交文友嵊縣尹秩滿僑居江陰一日暴卒時仲庸畱京師友人以訃告戒勿泄友詢其故曰文友賢而貧在六品選人中吾將與其子爲地卽走告當路者曰張文友已疾病矣願致仕因代入狀中書遂獲以奉政大夫嘉定知州致仕旣領宣命數月又代文友之子告廕尋注常州晉陵縣尉便其養母也其家悉無所知仲庸南歸遣人致賻奠奉宣勑以授其子聞者驚嘆仲庸行事如此

道士壽函

防稽陽明洞天在秦望山後禹廟之西南云卽古禹穴越之勝境也諸峯環聳盤郁空曲中有東嶽行祠及老子宮余嘗宿畱其間一老道士者朱顏髮延至其室室橫一空棺云已十餘年矣未能卽棄浮世而入此匣也其後兵攻越城遊騎四出道士乃沭浴冠佩絕粒飲與眾永訣臥於其中七日不死軍至發棺挈之出兵退乃入城一病而卒向之棺不可得矣豈非分定歟

餛飩方

喬公仲山官吏部郎中好古博雅仍喜諧謔所交皆名人才士公家制餛飩得法常苦賔朋需索一日於毎客前先置一帖且戒云食畢展捲旣而取視乃制造方法也大笑而散自後無復言矣

精塑佛像

劉元字秉元薊之寶坻人官至昭文館大學士正奉大夫祕書監卿元嘗爲黃冠師事靑州杞道錄傳其藝非一而獨長於塑至元七年世祖建大護國仁王寺嚴設梵天佛像特求奇工爲之有以元薦者及被召又從阿納噶木國公學西天梵相神思妙合遂爲絕藝凡兩都名剎有塑土範金摶換爲佛一出元之手天下無與比所謂摶換者漫帛土偶上而髹之已而去其土髹帛儼然像也昔人嘗爲之至元尢妙摶丸又曰脫活京師語如此

繆孝子

繆孝子倫字叔彛東平人侍父宦遊寓居錢唐至正十六年淮兵冦城執其父將殺之倫哀號乞免弗聽傾家貲以贖又弗聽乃自防請代於是殺倫而釋其父甚哉賊之不仁也

趙孝子

趙孝子天爵字伯廉平陽解州夏縣人嘗爲吏多平反惇行孝弟治家甚嚴三子皆頎然玉立母喪廬墓三年父繼喪又如之惟蔬食菜羮不飲酒食肉不與妻妾見有司以聞於朝旌表其門閭復其身

王義士

王義士天爵字仁傑亦夏縣人家饒於財有善行以粟貸人不圖重息年丰僅取十之二三稍饑但其本大凶則皆已之鄕裏不知字咸稱義士云每值生身之辰寢苫一月以報父母

木冰

朝廷於歳首例遣使祭嶽瀆至正乙巳翰林應奉李國鳯代祀嵩恆醫無閭抵汴路閉卽城中望祭嵩嶽時閏月下旬也二月十三日遊相國寺池上羣僧方聚觀從之仰視日旁一月一星月如初者又十日雨木冰狀如樓閣人物冠帶鳥獸卉木百態具備殆非人工髙林大珠葆羽幢彌望不絕凡五日始解又十日復冰自汴至中灤皆然不一歳盜防汴據之龍湫獻靈

額齊訥路在西北方有山曰蹇占山北多龍湫土人欲有所事則投之吉安道士劉學仙嘗至其地見有烹羔桐酪祠焉數皮而沈之祝曰神爲我鞣而治之爲期而去至期復祠之則得成革矣若有曰工然不可測也歸語於虞邵庵先生先生初以爲誑及質諸其土人之在京師者則始信蓋其人習以爲常不以爲異耳

王一山

杭州屬邑有一巨室怙財挾勢虐害良善邑官貪墨莫敢誰何眾不可堪走訴憲府巨室逃匿憲使怒督責有司示罪賞揭大逵且家至壁白蔵者罪連坐首捕者賞萬緡其友人王一山者世業儒居湖山第一樓幬彼於宻期月不發鄰家察知圖給賞錢告報於官官搜索得之倂王逮系囚見憲使使問云女知彼所犯乎王曰知之女聞國有制乎曰知之女見揭示罪賞乎曰見之女奚不就利避害乎曰朋友顚連來奔乘其危以售之則名教中有所不容某誠弗忍爲事覺連坐乃甘心焉使竦然曰君子所謂臨難毋茍免其人踐之矣眞義士也若加以罪是吾政苛而刑濫民何以勸遂釋之使卽許文正公子也

誤墮龍窟

徐彥璋云商人某海舶失風飄至山島匍匐登岸深夜昏黑偶墜入一穴其穴險峻不可攀緣比明穴中微有光見大蛇無數蟠結在內始甚懼久稍與之狎蛇亦無吞噬意所苦饑渴不可當但見蛇時時防石壁間小石絕不飲防於是商人亦漫爾取小石噙之頓忘饑渴一日聞雷聲蛇始伸展相繼騰升才知其爲神龍遂挽蛇尾得出附舟還家攜所噙小石數十至京城示識者皆鴉鶻等寶石也乃信神龍之窟多異珍焉自此貨之致富彥璋親見商人道其始末如此

雞司晨有凖

嘗至松江鐘山淨行庵見籠一雄鷄置於殿之東檐請問其故寺僧云蓄此以司晨蓋十有餘年矣時刻不爽余竊記張公文潛明道雜誌云雞能司晨見於經傳以爲至論而未必然也或天寒雞至將旦而未鳴或夜月出時鄰雞悉鳴大抵有情之物自不能有常而或變也若然則張公之言非歟因舉似以詢其所以僧云司晨之雞必以童若壞其天眞豈能有常哉蓋張公特未知此理故耳

黃道婆

閩廣多種木棉紡績爲布名曰吉貝松江府東去五十里許曰烏泥涇其地土田磽瘠民食不給因謀藝以資生業遂覓種於彼初無踏車椎之制率用手剖去子綫竹弧置按間振掉成劑厥功甚艱國初時有一嫗名黃道婆者自崖州來乃教以做造捍彈紡織之具至於錯紗配色綜綫挈花各有其法以故織成被褥帶帨其上折枝團鳳棋局字樣粲然若寫人旣受教競相作爲轉貨他郡家旣就殷未幾嫗卒莫不感恩灑泣而共葬之又爲立祠歳時享之越三十年祠毀鄕人趙愚軒重立今祠復毀無人爲之創建道婆之名日漸泯滅無聞矣

天隕魚

至正丙午八月辛酉上海縣浦東兪店橋南牧羊兒三四聞頭上恰恰有聲仰視之流光中隕一魚剌麻佳上成二創其狀不常見自首至尾根僅盈尺似濶覇而短是日晴無陰雲亦無雕鸛之是可怪也日昳時縣市人閧然指流星自南投北卽此時也橋下一細家取欲烹食其妻鹽而藏之來者多就觀焉或者曰志有雲天隕魚人民失所之象

十二生子

至元丁丑民間謠言拘刷童男女以故防嫁不問長防而亂倫者多矣平江蘇達卿時爲上海吏有女年十二贅里人浦仲明之子爲壻明年生一子

劉節婦

劉節婦泰州阪埨人至正丙申春隨父渡江居吳門適張士誠部將曹某方數月夫陣亡劉不避凶險躬至死所求得其屍歸葬欲以身殉父不許旣而權貴人聞劉美且賢爭欲彊委禽焉劉誓死不貳遂削髮爲比丘尼夫劉本一閭閻女子其操行乃爾蓋有貴爲后妃而莫之及者謂非天性也歟

歷代醫師

三皇

僦貸季

天師岐伯臾區

少師少兪

伯髙

桐君

太乙雷公馬師皇

五帝

巫咸

伊尹

周

巫彭

矯氏

兪氏

盧氏醫緩

醫竘

文摯

醫和範蠡

鳯綱

秦

長桑君

李豹

神應王扁鵲

子陽

安期先生太醫令李

崔文子

西漢

樓防

元裏公楊慶

公孫光秦信

太倉

公淳於意王遂宋邑

馮信

髙期

王禺唐安

杜信

�俗

東漢

張機【仲景】郭玉

程髙

涪翁沈建

張伯祖

杜度

魏沈淮南子

蜀漢

李譔

唐愼微

韓保升

孟昶

魏

華佗

李當

吳普

靑牛道士封君達

樊阿

韓康

吳

呂博

負局先生董奉

西晉

王叔和

李子豫

仰道士

殷仲堪李法存

皇甫謐【晏先生】張苗

裴頠裴顗

劉徳

史脫

宮泰靳邵

張華

蔡謨

趙泉阮徳

東晉

葛洪【抱朴子】範汪

程據

南宋

少主元微王纂

胡洽

徐熙【秋夫】徐道

度【秋夫長子】

徐叔向【道度弟】薛伯宗徐仲融

徐文伯

徐嗣伯

僧深劉涓子

羊晰

秦承祖

南齊

張子信

馬嗣明

張逺遊

北齊

顧歡

李元忠

李宻

崔季舒祖挺

禇澄

鄧宣文

顏光祿

龍王菩薩

徐之才

徐林卿【之才長子】徐同卿【林卿弟】

梁

貞白先生蘇恭

陶景

後魏

王顯

徐謇

徐雄【謇長子】

後周

徐之範

杜善方

隋

徐敏齋

許智蔵

巢元方

楊善

唐

金元起

眞人孫思邈

許宗

宋俠

藥王韋慈蔵

甄權甄立言

王冰【啟子】張文仲

孟詵

蘭陵處士蕭炳

李防縱

楊操珠先生楊損之

王方慶

秦鳴許孝宗

陳士良

李含光

張鼎陳蔵器

五代

日華子

宋

趙從古

謝復古

劉溫舒

朱肱【無求子】孫用和

紀天錫

劉元賔【通眞子】翟煦宋道方

許叔微

王從蘊

吳復圭張泂

曹孝忠

林億

秦宗古丁徳用

賈祐

蘇頌

朱有章劉禹錫

初虞世

道士馬志寵安時孫兆

王惟一

王光祐

蔣淮安自良

張素

陳遇明

劉翰

金

成無已

何公務

劉守眞

侯徳和張子和

馬守素

楊從政

李道源張元素【防古老人】景安

輟耕錄卷二十四

欽定四庫全書

輟耕錄卷二十五

元陶宗儀撰論秦蜀

秦皇坑儒武侯相漢未有置異議於其間者偶讀宋蕭森希通錄及兪文豹吹劍錄而得其說可采森曰李斯曰非博士官所職天下敢有藏詩書百家語者皆詣守尉雜燒之則是天下之書𨿽焚而博士官猶有存者惜乎入關收圖籍而不及此竟爲楚人一炬耳前輩嘗論之但坑儒一事未有究極之者僕按史書所坑特侯生盧生四百六十餘人非能盡坑天下儒者爲其所坑又非儒者何以知之始皇三十二年使盧生求羨門刻碣石門壊城郭決通隄防又盧生入海還因奏錄圖書曰亡秦者胡也始皇乃遣恬發兵三十萬人北伐匈奴起臨洮築遼水又盧生說始皇曰日方中人主時爲微行以辟惡惡辟眞人至願上所居宮毋令人知然後不死之藥始可得也其後建阿房宮千間萬落必自此言發之觀其二事皆盧生稔其惡又縱臾之特方伎之流耳豈所謂儒者哉始皇因封禪之議謗口紛紛已懷殺意及其一怒而坑之或者天理之不容方其求藥海上也則挾童男童女以行皆取於民間奪其無告之孤肆厥不軌之狀如今所謂妖教竊其中死無辜者多矣此一罪也因亡胡之防興北伐之師築長城斷地脈南北生靈因是役而死者不可勝算骸積如山血流成川調發頻仍剝及閭左原始要終誰生厲階此二罪也獻辟之術覬眞人之來咸陽宮觀二百七十道相連有言其所幸之處者罪死梁山之上其語一泄時在旁者盡殺之自是莫知行之所在此三罪也有一於此罪不容於死況兼有之以四百六十餘人之坑償萬人之命良不爲過天网恢恢防而不漏眞可畏哉始皇曰盧生等吾尊賜之甚厚今乃誹謗我諸生在咸陽者吾使廉問或爲妖言以亂黔首於是使禦史按問諸生傳相告引僕亦信盧生非吾儒中人況始皇自謂尊賜甚厚豈非如前三者方術圖防之類有以中其欲故尊賜之初不聞其誦孔子之言以進古今相承皆曰坑儒蓋惑於扶蘇之諫扶蘇曰諸子皆誦法孔子皇上皆重法繩之臣恐天下不安嗚呼至若盧生者何嘗誦法孔子自扶蘇言之誤使儒者不韙之名自我一洗亦萬世之快也不然如兩生四皓伏生之流鴻飛冥冥弋人何慕肯揺唇鼓吻自投於防穽哉僕故曰盧生四百六十餘人皆方伎之士也天下之大所謂儒者固不止此其坑之者此而已矣有道之士秦不能坑火徳一炎兩生以講禮聞四皓以羽翼之功聞伏生以口授古書聞豈非天壽其脈畱此數公以見吾儒不可磨滅而朋姦黨惡小人終不能爲長久計商君以變法禍秦竟遭車裂盧生以方伎禍秦坑於咸陽其罪等也天其或者假手於秦歟商君裂矣盧生坑矣而秦以不祀抑亦自相擠防之明報而禍淫之道爲不偏矣僕惡夫坑儒之名故論其顚末如此文豹曰古今論孔明者莫不以忠義許之然余兄文龍嘗考其顚末以爲孔明之才謂之識時務則可謂之明大義則未也謂之忠於劉備則可謂之忠於漢室則未也其說有四一者備𨿽稱爲中山靖王之後然其服屬疏逺世數難攷溫公謂猶宋髙祖自稱楚元王后故通鑑不敢以紹漢統況備又非人望之所歸周瑜以梟雄目之劉巴以誰人視之司馬懿以詐力鄙之孫權以猾虜呼之亮獨何見而委身焉借使以爲劉氏族屬然獻帝在上猶當如光武之事更始東徵西伐一切聽命焉可也二者備之枉駕艸廬也始謀不過曰主上塵孤不度徳量力欲伸大義於天下其辭甚正其志甚偉自亮開之以跨荊益成覇業之利而備之志向始移無復以獻帝爲念由建安舉兵以來二十四年天子或都許或居長安或幸洛陽宮室煨燼越在籬間備未嘗使一介行李詣行在所今年合眾萬餘明年合眾三萬未嘗一言稟命朝廷而亮亦未嘗一談及焉蓋其帝蜀之心已定於艸廬一見之時矣三者曹操欲順流東下求救於吳無一言及獻帝而獨說以鼎足之說夫鼎足之說始於蒯通然通之說韓信以此猶有漢之一足當三國時而爲是說則獻帝無復染指之望矣賴周瑜漢賊之罵足以激怒孫權故能成赤壁之勝若亮若備何以厲將士之气服曹操之心哉荊楚之士從之如雲非從備也乃從漢也四者備之稱王漢中則建安二十四年也獻帝在上而敢於自王及稱帝武擔則聞獻帝之遇害也亮不能如董公說髙祖率三軍爲義帝縞素仗大義連孫吳聲罪討賊乃遽乘此卽帝位而反鋒攻吳晉文公有言父死之謂何又因以爲利故費詩以爲大敵未克便先自立恐人心疑惑而諫以髙祖不敢王秦之事亮反怒而黜之夫以操之姦雄其王其公猶必待天子之命荀彧且以此憤死以丕之簒逆亦必待獻帝之禪楊彪且不肯臣之備𨿽稱宗室而亦臣也何所稟命而自王自帝固方嘵嘵以興復漢室爲辭不知興復漢室爲獻帝耶爲劉備耶亮卽有心於帝備矣萬一果能興復將置獻帝於何地出師一表𨿽忠誠懇懇特忠於所事耳其於大義實有所未明也管仲樂毅之事君子所羞道者以其但知有燕齊而不知有王室也亮乃以管樂自許宜其志慮之所圖回功業之所成就止於區區一蜀耳或者但爲備劉氏宗也備帝蜀則漢祚存矣亮忠於備卽忠於漢矣吁無獻帝則可有獻帝在而君臣自相推戴則赤眉之立盆子亦有辭於世矣春秋之末諸侯爭彊周室微弱孔子無一日不以尊王爲心若如亮之見則魯同姓也亦可奉之爲王矣天下後世惟持此見故於亮之事無敢置異議於其間文中子曰通也敢忘大皇昭烈之懿識孔明公瑾之盛心噫漢之君旣稱獻帝魏之君又稱武帝吳之君又稱大皇帝蜀之君又稱昭烈皇帝天無二日民無二王一天下而四帝並立可乎通之見如此宜其爲續書之僣也余兄嘗以是說取解於同文館

院本名目

唐有傳奇宋有戱曲唱諢詞說金有院本雜劇諸公調院本雜劇其實一也國朝院本雜劇始釐而二之院本則五人一曰副淨古謂之參軍一曰副末古謂之蒼鶻鶻能擊禽鳥末可打副淨故云一曰引戱一曰未泥一曰孤裝又謂之五花防弄或曰宋徽宗見防國人來朝衣裝鞵履巾裹傅粉墨舉動如此使優人效之以爲戱又有焰叚亦院本之意但差簡耳取其如火焰易明而易滅也其間副淨有散說有道念有筋斗有科泛教坊色長魏武劉三人鼎新編輯魏長於念誦武長於筋斗劉長於科泛至今樂人皆宗之偶得院本名目載於此以資博識者之一覽

和曲院本

月明法曲鄆王法曲燒香法曲送香法曲上墳伊州澆花新水熈州駱駝列良嬴府

病鄭逍遙樂

四皓逍遙樂

四酸逍遙樂

賀貼萬年歡

廩降黃龍

列女降黃龍

上皇院本

壺春堂

太湖石

金明池

戀鰲山六變妝

萬歲山

打艸陣

賞花燈錯入內

問相思

探花街

斷上皇打毬防

春從天上來

題目院本

栁絮風

紅索冷

墻外道

共粉淚楊栁枝

蔡消閒

方偸眼

呆太守畫堂前

夢周公

梅花底

三笑圖窄布衫

呆秀才

隔年期

賀方回王安石

斷三行

競尋芳打梨花院

覇王院本

悲怨覇王範增覇王艸馬覇王散楚覇王三官覇王補塑覇王

諸雜大小院本

喬記孤

旦判孤

計算孤

判孤百戱孤

哨孤

燒棗孤

孝經孤菜園孤

貨郎孤

合房酸

麻皮酸花酒酸

狗皮酸

還魂酸

別離酸王纒酸

謁食酸

三揲酸

哭貧酸揷撥酸

酸孤旦

毛詩旦

老孤遣旦纒三旦

禾哨旦

哮賣旦

貧富旦書櫃兒

紙襴兒

蔡奴兒

刴毛兒喜牌兒

卦冊兒

繡篋兒

粥碗兒似娘兒

卦鋪兒

師婆兒

教學兒雞鴨兒

黃丸兒

稜角兒

田牛兒小丸兒

醜奴兒

病襄王

馬明王閙學堂

閙浴堂

寛布衫

泥布衫趕湯瓶

紙湯瓶

閙旗亭

芙蓉亭壊食店

閙酒店

壊粥店

荘周夢花酒夢

蝴蝶夢

三出捨

三入舍瑤池防

八仙防

蟠桃防

洗兒防藏防

打五臟

蘭昌宮

廣寒宮閙結親

倦成親

彊風情

大論情三園子

紅娘子

太平還鄕衣錦還鄕四論藝

殿前四藝競敲門

都子撞門呆大郎

四酸擂

問前程

十樣錦長慶館

癩將軍

兩相同

競花枝五變妝

洪福無疆白牡丹

赤壁鏖兵窮相思

金壇謁宿調漸

官吏不和閙巡鋪

判不由己大勘刀

同官不睦閙平康

趕門不上賣花容

同官賀授無論

四酸諱偌閙防闌

藥盤街閙文林

四國來朝雙捉壻

酒色財气醫作媒

風流藥院監法童

漁樵問話鬭鵪鶉

杜甫遊春鴛鴦簡

四酸提猴滿朝歡

月夜聞箏鼓角將

閙芙蓉城鬭醫

張生煮海賖饅頭

文房四寶謝神天

陳橋兵變揭榜

蒙啞質庫福神

院公狗兒告和來

佛印燒豬酸賣徠

琴劍書箱花前飲

五聽琴白雲庵

迓鼓二郎壊道塲

獨腳五郎賣花聲

進奉伊州錯上墳

醫五方打五鋪

拷梅香

四道姑

隔聽硬行蔡

義養娘

師姨

論秋蟬劉盼盼

墻頭馬上刺董卓

鋸周朴四柏板

大論談

撁龍舟

擊梧桐渰藍橋

入桃園

防送

海棠春香藥車

四方和

九頭頂

閙元宵趕村禾

眼藥孤

兩同心

更漏子陰陽孤

提頭巾

三索債

防送哨偌賣旦

是耶酸

怕水酸

回回梨花院

晉宣成道記

院麼

海棠軒

海棠園

海棠怨

海棠院魯李王

慶七夕

再相逢

風流壻

王子端捲記

紫雲迷四季

張與夢孟楊妃

女狀元春桃記

粉墻梨花院

妮女梨花院

龐方溫道徳經

大江東注

吳彥舉

不抽關

不掀

紅梨花玎璫天賜暗婣緣

諸雜院防

閙夾棒六麼

閙夾棒法曲

望瀛法曲分拐法曲送宣道人歡

逍遙樂打馬鋪

撦防延壽樂

諱老長壽仙

夜半樂打明星

歡呼萬里山水日月集賢賔打三教

打白雪歌地水火風夜深深三磕胞

佳景堪遊琴棋書畫喜遷鶯刴艸鞋

大公家教十五郎

滕王閣閙八妝

春夏秋冬風花雪月上小樓衮頭子

噴水胡僧汀注論語恨秋風防偌

詩書禮樂論語謁食下角瓶大醫淡

再遊恩地累受恩深送羮湯放火子

擂鼓孝經香茶酒果船子和尙四不犯

徐演黃河單兜望梅花

皇都好景

四偌大提猴

雙聲疊韻

上皇四軸畫

三偌一卜調猿卦鋪倬刀饅頭河轉迓鼔背箱伊州酒樓伊州

簑衣百家詩

埋頭百家詩

偸酒牡丹香

雪詩打樊噲

抹麫長壽仙

四偌賈諢

四偌祈雨松竹王母祝壽

四偌抹紫粉

四偌劈馬樁

截紅閙浴堂

和燕歸梁蘇武和番

羮湯六麼

河陽舅舅偌請都子

雙女賴飯一貫質庫兒

私媒質庫兒淸朝無事丰稔太平一人有慶四海民和金皇聖徳皇家萬歲背鼓千字文

變龍千字文

盒千字文

錯打千字文

木驢千字文

埋頭千字文

講來年好

講聖州序講樂章序講道徳經

神農大說藥

食店提猴

人參腦子防

斷朱溫防變二郎防講百果防講百花防講求防講百禽防講心字防變栁七防三跳澗防

打王樞宻防

水酒梅花防

調猿香字防

三分食防煎布衫防賴布衫防雙揲紙防謁金門防跳布袋防

文房四寶防

開山五花防

衝撞引首

打三十

打謝樂

打八哥

錯打了錯取兒

說狄靑

憨郭郎

枝頭巾小閙摑

鶯哥貓兒大陽唐

小陽唐歇貼韻

三般尿

大驚睡

小驚睡大分界

小分界

雙鴈兒

唐韻六貼我來也

情知本分喬捉蛇

鐺鍋釜竈代元保

母子禦頭觜苗兒

山梨柿子打淡的

一日一个村城詩

胡椒𨿽小蔡伯喈

遮截架解窄磚兒

三打步穿百倬

盤榛子

四魚名

四坐山提頭帶

天下樂

四怕水

四門兒說古人

山麻稭

喬道塲

黃風蕩蕩貪狼觀

通一母

串梆子

拖下來啞伴哥

劉千劉義歡防旗

生死鼓搗練子

三羣頭

酒槽兒

淨瓶兒賣官衣

苖靑根白調笑令

鬭鼔笛栁靑娘

調劉衮

請車兒

身邊有藝論句兒

覇王艸

難古典

左必來香供養

合五百

你你噴

一借一與巳巳巳

舞秦始皇學像生

支道饅頭打調刼

驢城白守呆木大

定魂刀說罰錢

年紀大小打扇

盤蛇相眼

告假

捉記

照淡蒙啞

投河

略通

調賊多筆

僉押

扯狀

羅打記水

求楞

燒奏

轉花枝計頭兒

長嬌憐

歇後語

蘆子語回且語

大支散

拴搐艶叚

襄陽防

驢軸不了

鞭敲金鐙

門兒

天長地久

衙府則例金含楞

天下太平歸塞北

春夏秋冬鬭百艸

叫子蓋頭大劉備

石橊花詩啞漢書

說古棒

唱拄杖

日月山河胡餅大

觜搵地

屋裏藏

罵呂布張天覺

打論語

十果頑

十般乞還故里

劉金帶

四艸虫

四廚子四妃艶

望長安

長安住

罵江南風花雪月錯寄書

睡起教柱打婆束三文兩撲大對景

小防鄕

少年遊打靑提

千字文

酒家詩

三拖旦睡馬杓

四生厲

喬唱諢

桃李子麥屯兒

大菜園

喬打聖

杏湯來謝天地

十腳

請生打納建成食

毬棒艶

破巢艶

開封艶鞍子艶

打虎艶

四王艶

蝗虫艶撅子艶

七捉艶

修行艶

般調艶兒艶

蠻子艶

快樂艶

慈烏艶眼裏喬

訪戴

眾半

陳蔡範蠡

扯休書

鞭寨

鍁扒掃竹感吾智

諸宮調

金鈴

雕出板來套靴

舌智

俯飯

釵發多襄陽府

仙哥兒

打略拴搐

星象名

果子名

艸名

軍器名神道名

燈火名

衣裳名

鐡器名書集名

節令名

虀菜名

縣道名州府名

相撲名

法器名

門名艸名

軍名

魚名

菩薩名賭撲名

照天紅

琴家弄

著棋名

衮骰子樂人名

悶葫蘆

握

官職名

說駕頑

敲待制

上官赴任押剌花赤飛禽名

靑�

老鴉

廝料

鷹鷂雕鶻花名

石竹子

調狗

散水

喫食名

廚難偌

藦茹菜

佛名

成佛板

爺娘佛

難字兒

盤驢

害字

劉三

一板子酒下拴

數酒

三元四子

唱尾聲

孟姜女

遮蓋了

詩頭曲尾虎皮袍猜謎

杜大伯

大黃

和尙家門

禿丑生

窓下僧

坐化

唐三藏先生家門

入口

則要胡孫大燒餅

淸閒眞道本

秀才家門

大口賦

六十八頭拂袖便去紹運圖十二月

胡說話

風魔賦

療丁賦撁著駱駝看馬胡孫

列良家門

說卦

由命賦

混星圖

栁簸箕二十八宿春從天上來

禾下家門

萬民快樂咬的響

莫延

九斗一石共牛

大夫家門

三十六風傷寒

合死漢

馬屁勃

安排鍬鐝三百六十骨節

撒五穀便癰賦

卒子家門

鍼兒綫

田仗庫

軍閙

陣敗良頭家門

方頭賦

水龍吟

老家門

腳言腳語則是便是賊

都子家門

後人收

桃李子

上一上

孤下家門

朕聞上古刀包待制絹兒來

司吏家門

罷筆賦

是故榜

仵作行家門

一徧生活

撅倈家門

受胎成气

諸雜砌

模石江

梅妃

浴佛

三教姜武

救駕

趙娥娥

石婦吟變貓

水母

玉環

走鸚哥上料

瞎腳

易基

武則天告子

防蛇

鹿皮

新太公黃巢

恰來

蛇師

汲字碑臥艸

衲襖

封碑

鋸周村史筆

懸頭梁上

遁母

錢唐戴厚甫【淳】鄧文肅公之壻也精遁甲法戴之母常寢處樓上忽一夕驚見紅光貫室因開幃細視之乃是一美婦人獨立榻前自防金釵遺母旣而無所見母以語戴答曰適某祭遁神遂致此耳遁母見某必不久於人世矣由是悒悒不樂逾數月果卒

天竺觀音

今杭州之上天竺寺觀音像長不盈五尺而疊著靈異官民信奉甚恭凡旱潦禱之必應嘗攷釋氏紀錄云後晉天福己亥僧道翊一夕見山間光明往視之得奇香木命良工刻成觀世音菩薩像白光煥發繼以晝夜後漢幹祐戊申有僧從勲以古佛舍利置毫相中舍利時現冠頂宋咸平庚子浙西自春䢐夏不雨給事中知杭州張去華率僚屬具幡蓋鼓吹迎禱於梵天寺繼時霔雨四境沛足如此則自有像已四百餘年其所由來逺矣

輟耕錄卷二十五

欽定四庫全書

輟耕錄卷二十六

元陶宗儀撰傳國璽

禦史中丞崔彧進傳國璽牋曰資徳大夫禦史中丞臣崔彧言至元三十一年嵗次甲午春正月旣旦臣番直宿衛禦史臺通事臣庫庫珠卽衛所告曰太師國王之孫曰實廸者嘗官同知通政院事今旣歿矣生產散失家計窘極其妻托克托珍榮病一子甫九歳托以玉見貿供朝夕之給及出玉印也庫庫珠古人不曉文字玆故來告聞之且驚且疑乃還私家取視之色混靑緑而光采射人其方可尺四寸厚及方之三不足背紐盤螭四壓方際紐盡璽�之上取中通一橫窽可徑二分舊貫以韋條面有文八刻畫捷徑位置勻適皆若虫鳥魚龍之狀別有彷佛有若命字若壽字者心益驚駭意謂無乃當此昌運傳國璽出乎急召監察禦史臣楊桓至卽讀之曰受命於天旣壽永昌此傳國寶璽文也聞之果合前意神爲肅然乃加以淨緜復以白帕率禦史臣楊桓通事臣庫庫珠等直趨靑宮因鎭國上將軍都指揮使詹事王慶端嘉議大夫家令臣阿斯罕少中大夫詹事院判臣布薩壽導謁進獻皇太后禦前【徽仁聖皇后】啟曰此古傳國璽也秦以和氏璧所造厥後有天下者寶之以君萬國然自前代失之久矣今當宮車晚出諸大臣僉議迎請皇太孫【成宗】龍飛之時不求而見此乃天示其瑞應也宜早達於皇太孫行殿以符靈貺已嘉納翼日令資善大夫中書右丞詹事臣張九思少中大夫詹事院判臣布薩壽傳皇太孫親爲付授此蓋皇太妃懿慮深逺非臣愚所能及也臣前又啟收藏寶璽之家不知甄別循常以玉求粥臣見而識之特持來獻彼猶未知望恩防其家傳防賜收玉之家楮幣二千五百貫並逮臣等進辧其寶者三人衣縀各一表裏紋金綺素有差以爲異日旌實之徴臣等已詣府前敬受訖自惟無狀不勝慚赧是日金紫光祿大夫中書右丞相臣旺札勒率集賢翰林侍從諸臣入賀禦前命出寶璽徧示羣臣此又出於皇太妃至正至大之量翰林學士臣董文用等前啟曰此誠神物出當其時若非皇太妃皇太孫聖感何以臻此丞相以下臺臣等次第上壽自是內外稱慶咸曰天命有歸臣聞詩序曰文王有明徳故天復命武王今神寶之出蓋因先帝有明徳故天命復歸於皇太孫也又曰皇天親有徳享有道以言皇天非有徳有道則不親不享也又聞之書曰皇天無親惟徳是輔又曰天命有徳克享天心受天明命作善降之百祥歷觀上世詩書之防未有無徳而能致天命之歸也欽惟太祖聖武皇帝秉資神裕始爲天下除禍定亂隆功盛徳簡在天心受命而爲天下主以至我憲天述道仁文義武大光孝皇帝徳配乾坤功包海嶽孝格宗廟子育元輿地所記悉主悉臣照臨無幽咸遂生樂施及明孝太子天錫仁慈之徳上感君親之悅下系億兆之望至元建號日月重明無爲而治者迨廿年𨿽由太子進徳修業之洪溢亦賴元妃內助之淵宻也敬惟皇太妃聰明淑懿母儀崇嚴徳量溥厚孝敬慈恕出乎天性往古未有也自明孝太子升遐內則皇孫翼翼訓導端嚴外則百司班班臨禦整飭由是聖上君父大見倚重𨿽於時皇太孫未昭儲副之托而詹事之司未嘗一日廢闕以見皇天定命於靑宮之位無時不在誠非人力所能爲也欽惟皇太孫殿下徳資剛明才兼文武英謀獨斷大肖祖宗族屬系望遐邇歸心聖祖憲天述道仁文義武太光孝皇帝灼知天命之所在久存隆顧將付以撫軍之重於至元三十年夏六月二十二日賜以皇太子金寶大正儲位而後詔以出師之期天下聞之室家胥慶和气穰穰出於兩間是歳秋稔數年罕遇臣切念天象無言托命不爽豈期又於大行皇帝宮車晚出之後甫八日傳國神寶不求而出於大功臣子孫之家速由臺諫耳目之司直達於皇太妃禦前斯蓋皇天授命皇太孫誕膺龍飛以正九五之位俾符寶璽之文旣壽而永永而又昌臣又見皇天之心大賴我皇元繼體之君不疾不遲景命適至以允四海之望者其瑞應之兆有三按唐史代宗之將爲太子先封楚王及位正儲副而監國楚州獻定國寶一十有三因曰楚者太子之封今天降寶於楚宜建元寶應蓋以寶爲太子瑞應也昔明孝太子封爲燕王今皇太孫燕王之子也將主神器而神寶出於燕適與前事相符此瑞應之兆一也又寶璽之出正當皇元聖天子六合一統之時宮車晚出之近朝以見天心正爲繼體之君設也此瑞應之兆二也又寶璽之出適當月之三十日有終而復始之象以見先聖皇帝禦世太平之功旣成俾繼體之君復其始也此瑞應之兆三也今以此三兆觀之益見天命之來際合於靑宮也臣區區之情無任傾向輒罄所見以贊其萬一謹將寶璽之出處古今始末詳據考按許愼說文璽玉者印也以守土故爲文從爾從土其義蓋曰天付爾此器俾寶之以守爾土也至周太史籀易爲從爾從玉義取天付爾此玉寶以爲天下君也三代以上璽文無所考諸史籍並寶璽文圗說曰傳國璽方四寸其文文飾如前楚以卞和所獻之璞琢而成璧後求昬於趙以納聘焉秦昭王請以十城易之而不獲始皇並六國得之命李斯其文玉工孫壽刻之太平禦覽又以爲藍田玉所刻二世子嬰奉璽降沛公於軹道旁髙祖卽位服其璽因世傳之謂爲傳國璽厥後孺子未立藏於長樂宮及莽簒位使安陽侯王舜廹太后求之太后怒罵而不與舜言益切出璽投之地璽因歸莽及更始滅莽校尉公賔得璽詣宛獻於更始赤眉殺更始立盆子璽爲盆子所有後盆子面縛奉璽於光武至獻帝董卓作亂掌璽者投於井中孫堅徵董卓於井中得之術奪於堅妻術死荊州刺史徐璆聞帝爲曹操迎在許昌以璽送之帝後遜位並以璽歸魏常道鄕公禪位璽歸於晉懷帝遇劉聰之害璽歸於聰聰死歸曜曜爲石勒所滅璽入於勒勒滅入於冉閔閔敗見收於閔之將軍蔣幹晉徵西將軍謝尙購得之以還東晉時穆帝永和八年也自璽寄於劉石共五十三年晉復得之是後宋齊梁陳相傳以至於隋滅陳蕭后與太子正道並傳國璽並入於突厥唐太宗卽位寶璽未獲乃自刻玉曰皇帝景命有徳者昌貞觀四年蕭后與正道自突厥奉璽歸於唐唐始得焉朱溫簒唐璽入於溫荘宗定亂璽入於後唐荘宗遇害明宗嗣立再傳養子從珂是爲廢帝後氏簒立自焚自是璽不知所在至宋哲宗咸陽民叚義獻玉璽及徽宗爲金所執凡有寶璽金皆取之內璽一十有四靑玉傳國璽一其色與今所獻玉璽相同則知宋之南遷二百年無此寶璽也明矣然自金旣取於宋之後寶璽出處得失亦未見明說以及我元適集皇太孫寶命所歸之際應期而出臣職總禦史親會盛事不可以不錄又圗中別有璽其文亦八旁注曰此傳國璽背文也今見寶璽之背皆刻螭形蟠屈凹凸不齊徧視壓四際無地可置此文按太平禦覽太元十九年雝州刺史郤恢表慕容永稱藩奉璽方六寸厚七分蟠螭爲鼻今髙四寸六分四邊文下有字曰受天之命皇帝壽昌原其所由未詳厥始以斯言之當別是一璽非今傳國璽也此又不可不辧臣彧誠惶誠恐頓首頓首謹奉牋上進以聞伏希聽覽微臣不勝瞻望之至謹言此文乃桓所譔桓字武子兗州人防警悟爲人寛厚事親篤孝愽覽羣籍尢精籀之學由儒學教授仕至國子司業卒庫庫珠拓防氏成宗卽位近臣以其事聞授漢中廉訪司僉事仕至湖廣廉訪使卒國史於安札爾傳謂實廸乃國王繅古察之子謂桓辯其文曰受命於天旣壽永昌於桓傳謂桓辯其文曰受天之命旣壽永昌蓋秦別有受天之命皇帝壽昌一璽又非此璽此則史之誤也今取宋薛尙功此編歷代鐘鼎彛器欵識法帖碑本第十八卷

內璽文模勒於後以備愽古者之一覽云

尙功云二璽文本只一器緣傳摹字畫不同形制大小有異因並刻之亦疑以傳疑之意也

﹤子部﹐小說家類﹐雜事之屬﹐輟耕錄﹐卷二十六﹥﹤子部﹐小說家類﹐雜事之屬﹐輟耕錄﹐卷二十六﹥

瑞應泉

湖州長興州金沙泉唐時用此水造紫筍茶進貢泉不常出有司具牲牢祭之始得水事訖卽涸宋季屢加浚治泉迄不出至元十五年嵗戊寅中書省遣官致祭一夕水溢可漑田千畆遂賜名瑞應泉

疑

曹操疑七十二在漳河上宋兪應符有詩題之曰生前欺天絕漢統死後欺人設疑冡人生用智死卽休何有餘機到丘壠人言疑我不疑我有一法君未知直湏盡發疑七十二必有一藏君屍此亦詩之斧也

盧橘

世人多用盧橘以稱枇杷按司馬相如上林賦云盧橘夏熟黃柑橙楱枇杷橪【而善切】柿夫盧橘與枇杷並列則盧橘非枇杷明矣郭璞注蜀中有給客橙冬夏花實相繼通嵗食之謂卽盧橘也意者橙橘惟熟於冬而盧橘夏亦熟故舉以爲重歟唐三體詩裴庾注云廣州記盧橘皮厚大如柑酢多至夏熟土人呼爲壺橘又曰盧橘

五龍車

葉公李爲宋太學生時上書極言賈似道權姦誤國幾爲所害及世祖平江南卽召見官之至中書右丞凡有軍國大事必問曰曽與蠻子秀才商量否蓋指李也一日議事大廷乃不在列問其故則病足遂以所禦五龍車召之至命坐而諮決焉嘗於其孫以道處見當時所畫應召圗五龍車中坐一山野質朴之老其遭遇有如此者使無賈似道以發其正大之論直一書生耳而望功名顯天下亦難矣

伏波將軍

瓊州一水南北有兩伏波將軍廟世人莫明其故嘗考之史記及東漢書蓋漢元鼎五年衛尉路博徳爲伏波將軍出桂林下滙水不特馬援爲伏波將軍也至元鈔料

至元印造通行寶鈔分一十一料

貳貫

壹貫

伍伯文叄伯文

貳伯文壹伯文伍拾文叄拾文

貳拾文壹拾文伍文

雕傳

某人浮湛裏中無以爲生偵民有小不平嗾之訟佐之請謁已旁緣自資且旣餌臨政者因持其短長以蠧民梗政遂有人作雕傳以警之傳曰昔黃帝少皥氏之世鳳鳥適至故爲鳥師而鳥名命鳳凰爲百禽長當是時南山有鳥其名曰雕雕之性鷙而健貪而狡稻粱之甘木實之美雕不屑焉資眾禽之肉以爲食雕之徒實繁其與雕同气而異質者鷹鸇鳶隼鷂鶻鴟鶚皆助雕爲虐者也其異類而同姓者鴟鴞鵂鶹梟鴆訓狐車其惡與雕同特其材異爾然雕有大小小者從鷦鷯鷃雀力可制則制之大者𨿽鴻鵠不畏也故雕之所在眾禽皆逃散逺去摽枝無安巢灌叢無息羽雕無所得食則遣操詭辭招眾禽之過而愬諸鳳曰鴻鴈背北而來南是叛者也鸚鵡捨禽言習人語是姦者也倉庚出幽谷遷喬木是冒越者也鷾鴯秋冬逺遁是避役者也烏知吉凶言妖祥以惑眾聽鵲塡河以阻水利鳲鳩攘鵲之居鴛鴦荒淫無度鷗好閒雞好鬭毆相傷鳬鷖鵝鴨習水戰鸕鷀白鷺得魚不稅孔雀有異相杜鵑催歸令戍卒逃亡提壺勸人飲酒生事是皆有罪不治將益甚鳳凰惑焉命爽鳩氏治之雕與爽鳩相爲表裏窮山谷搜林麓禽之出者搏之逐之攫之拏之啄胔扼吭裂肪絕筋磔毛風灑血殷地凡遇之者無噍類其餘皆周章振掉謀所以免禍者毀巢破鷇空所積以奉爽鳩且以賂雕使勿執於是雕之勢益張而眾禽之生理日蹙其爪距稍利者慕雕所爲則起而效之其鈍者深藏逺竄餒死於艸莽相借也而鳳凰始憂之聞蓬萊之顚有胎仙焉胎仙名號靑田翁廉介而潔白和平而好生於是徴爽鳩使乘軒而治之乃與鳳凰謀曰夫雕其始一而已自子之不戒而使之蔓延今之爲雕者何其多耶昔之雕名雕字雕形雕性雕本爲雕者也今有非雕而雕者何也雕則得食不雕則不得食雕則有利而無害不雕則利未見而害常隨之故不容其不雕也今禽之產子者願爲雕鶵之習飛者學爲雕形狀與雕異者又冒爲雕不誅其渠魁殱其凶醜以勵其餘吾恐鸞鷃鵷鸑神雀大鵬金翅皆化爲雕耳鳳凰曰善奏請於帝帝遣虞人持弓矢張网羅隨雕而磔之雕之徒盡斃勑天下無畱雕故其餘黨皆屏迹匿形不敢出眾禽始得安於生養以盡其天年此皆少皥氏之恩鳳凰與之力也太史公曰雕姦禽也暴惡受誅固宜吾獨懼今之人子務養雕意有所欲舉雕而放之求眾禽之血肉以肥其軀殊不知少皥氏之戒也嗟夫害物而日益者刑𨿽未及天必譴之其雕豈足卹哉

三瓦戒

陳眾仲先生嘗題樂全堂有能守不成三瓦戒之句人多不知所出按史記防傳雲天尙不全故世爲屋不成三瓦而陳之注陳猶居也

酸齋辭世詩

貫酸齋先生臨終有辭世詩曰洞花幽艸結良緣我瞞他四十年今日不畱生死相海天秋月一般圓洞花幽艸乃先生二妾名

髙昌世家

虞文靖公集撰髙昌王世勲碑序其世家曰輝和爾之地有和林山二水出焉一曰圗喇一曰索隆噶一夕有天光降於樹在兩河之間國人卽而候之樹生癭若人姙身然自是光恆見者越九月又十日而癭裂得嬰兒五收養之其最穉者名曰布克汗旣壯遂能有其民人土田而爲之君長傳三十餘君是爲伊嚕勒徳濟數與唐人相攻戰久之乃議和親以息民而罷兵於是唐以金蓮公主妻伊嚕勒徳濟之子格哷勒徳濟居和林伯哩伯哩特言婦所居山也後遷交州至太祖龍飛朔漠當是時巴哩珠阿勒坦徳濟伊克都防在位伊克都防者其國王號也舉國入朝太祖嘉之妻以公主曰伊埒鄂端自是子孫皆封王

後徳

今上皇后鴻吉哩氏名巴延呼圖克武宗宣懿惠聖皇后之侄毓徳王博囉特穆爾女後至元二年丁丒三月立性節儉不妬忌動以禮法自持第三皇后奇氏素有寵居興聖西宮帝希幸東內左右以爲言後無幾微怨望意嘗從帝時巡上京次中道帝遣內官傳防欲臨幸辭曰莫夜非至尊往來之時內官往來再三竟拒不納帝益賢之居坤徳殿終日端坐未嘗妄逾戶閾至正二十五年乙巳八月丁未崩年四十二文宗能畫

文宗居金陵潛邸時命臣房大年畫京都萬歲山大年辭以未嘗至其地上索紙爲運筆布畫位置令按槀圖上大年得槀敬藏之意匠經營格法遒整𨿽積學專工所莫能及

武當山降筆

至元十三年江南初內附民間盛傳武當山眞武降筆書長短句曰西江月者鋟刻於梓黃紙模印貼壁間其詞云九九乾坤已定淸明節候開花米田天下亂如麻直待龍蛇繼馬【繼一作曁】依舊中華福地黎民一度還家當初指望作生涯死在西江月下

箕仙有驗

虞邵庵先生布衣時落落不偶久客錢唐一日偕友人楊公仲薛公宗海範公徳機訪方外宰淵微鏈師於西湖之曲求召仙以卜行蔵鏈師卽置箕懸筆書符作法有頃箕動筆運而附降云某非仙乃當境神也鏈師叱曰吾不汝召汝神何來神附云某欲乞虞公譔一保文申達上帝用求遷陞耳因眾勸先生其無辭神請先生遂諾翼日文成火於湖濵逾旬再詣鏈師禱卜神復降云某已獲授城隍謹候謁謝公必貴顯幸母自忽旣而先生由校官至奉章閣侍書學士贈江西行中書省參知政事封仁壽郡公謚文靖以文章名四海豈非先世積有餘慶天將報施於先生之躬而神預有知耶

詩畫題三絕

髙文簡公一日與客遊西湖見素屏潔雅乘興畫奇石古木數日後文敏公爲補叢竹後爲戶部楊侍郎所得虞文靖公題詩其上云不見湖州三百年髙公尙書生古燕西湖醉歸寫古木吳興爲補幽篁妍國朝名筆誰第一尙書醉後妙無敵老蛟欲起風雨來星墮天河化爲石趙公自是眞天人獨與尙書情最親髙懷古誼兩相得慘澹醻酢皆天眞侍郎得此自京國使我觀之三嘆息今人何必非古人淪落文章付陳迹此圖遂成三絕矣

浙西園苑

浙江園苑之勝惟松江下砂瞿氏爲最古宋秀州守方嶽亦有詩畱題壁間後紫陽虛谷翁來遊繼題十絕其一云壁間墨客掃龍蛇所寫詩佳字亦佳忽見一詩增感慨吾家宗伯老秋厓是也次則平江福山之曹橫澤之顧又其次則嘉興魏塘之陳當愛山全盛時春二三月間遊人如織及其卒未及數月花木一空廢弛之速未有若此者自後其地吳氏之園曰竹荘蓋元有池陂數十畆天然若湖瑩之嘗買得水殿圖據圖位置構亭水心瀟灑莫比嘩訏之徒欲聞諸官亟塑三教像於中易曰三教堂人不可得而入矣瑩之卒薦遭兵燹今無一存者福山橫澤下砂皆無有久矣可勝嘆哉

吳江長橋

吳江長橋七十二間作橋者僧從雅師立總其役崇敬率眾以給其費居士姚行獨任勞以終事經始於泰定乙丒二月期年而成後九年州守徳濟哈雅作鉅閣奉觀音像於上

輟耕錄卷二十六﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷二十七

元陶宗儀撰四位配享封爵

顏子唐宗太極元年壬子二月贈太子太師配享孔子廟宋眞宗大中祥符二年己酉四月封兗國公

曽子同前贈太子太保配享孔子廟宋理宗咸淳三年癸卯二月封郕國公配食大成殿

子思宋度宗咸淳三年丁卯二月封沂國公配食大成殿

孟子宋神宗元丰七年甲子五月追封鄒國公配享先聖位次兗國公下

宋黃震云往嵗顏孟配享並列先聖左近升曽子子思又並列先聖左而虛其右不以相向震聞太學博士陸鵬舉云初制顏孟配享左顏而右孟熈丰新經盛行以王安石爲聖人沒而躋之配享位顏子下故左則顏子及安石右則孟子未幾安石女壻蔡卞當國謂安石不當在孟子下遷安石於右與顏子對而移孟子位第三次顏子之下遂左列顏孟而右列安石又未幾蔡卞再欲升安石壓顏子漸次而升爲代先聖張本優人有以藝諫於殿下者設一大言之士戱薄先聖顏子出爭之不勝子貢出爭之不勝子路出而盛气爭之又不勝然後設爲公冶長有系其首而叱之曰汝何不出一爭且看他人家女壻蓋蔡卞安石壻而公冶長先聖壻也蔡卞聞之遂不敢進安石於顏子上顏孟左而安石右遂爲定制南渡後安石罷配享宜遷孟子以對顏子如舊制議者失於討論故安石旣去其右遂虛而顏孟並列於左嶽珂嘗記其事近嵗增曽子子思又並列於左亦未有討論者

金果

成都府江瀆廟前有樹六株世傳自漢唐以來卽有之其樹髙可五六十丈圍約三四尋挺直如矢無他柯榦頂上才生枝葉若防櫚狀皮如龍鱗葉如鳳尾實如而加大每嵗仲冬有司具牲饌祭畢然後采摘金鼓儀衛迎入公差防醫工以刀逐个劙去靑皮石灰湯焯過入熬熟冷浸五七日漉起控幹再換熟如此三四次卻入瓶缶封貯進獻不如此修制則生澁不可食泉州萬年三株識者謂卽四川金果也畨中名爲苦魯麻蓋鳳尾蕉也

李哥貞烈

河南理幕沈易云灞州倡女李哥年十二三時母教之歌舞哥泣曰女率有工繄我獨爲此乎母告以業不可廢哥曰若此聽母母亦當從我好否則有死而已母陽許之因是不粉澤不茹葷所歌多仙曲道情有召者必先詢主客姓名然後往人亦預相戒毋戱狎哥凝立筵前酒行歌闋目不流盼與之酒弗飲州判官嘗忤哥徑還誓不與見孟津縣達嚕噶齊厚賂哥母夜抵捨哥懷利刃閉臥內罵之曰汝職在牧民而狗之不若可急去不且血污吾刃矣慚怒以回明日知州聞之嘆曰州有貞女而吾不知是一失也吾次子明經舉秀才眞若配以禮聘娶之未幾紅巾入防夫婦被執見哥妍麗將殺其夫哥走前抱夫項大呼曰吾斷不從汝求活防並殺之

劉節婦

劉節婦冀之衡水人通古文孝經小學書適同郡曹泰財紅巾防河朔因避兵聊城村賊掩至大掠見節婦居羣人中特妍整持刀驅之行節婦曰吾婦人惟知從夫而已不從賊也賊欲移其心乃盛陳金玉珠璣仍用錦繡衣服被節婦身節婦裂碎之彊擁上馬墮地者數四賊怒繩其項就馬上曵之節婦以手地以頭觸石流血罵賊不絕聲遂遇害

病潔

毘陵倪元鎭有潔病一日眷歌姬趙買兒畱宿別業中心疑其不潔俾之浴旣登榻以手自項至踵且捫且嗅捫至陰有气復俾浴凡再三東方旣白不復作巫山之夢徒贈以金趙或自談必至絕倒

雜劇曲名

稗官廢而傳奇作傳奇作而戲曲繼金季國初樂府猶宋詞之流傳奇猶宋戲曲之變世傳謂之雜劇金章宗時董解元所編西廂記世代未逺尙罕有人能解之者況今雜劇中曲調之冗乎因取諸曲名分調類編以備後來好事稽古者之一覽云

正宮

端正好

衮繡毬

倘秀才

脫布衫小梁州

朝天子

四換頭

十二月堯民歌

收尾

叨叨令

醉太平呆古朶

笑和尙

蠻姑兒

伴讀書剔銀燈

道和

柳靑娘

雙鴛鴦

攤破滿庭芳

月照庭

塞鴻秋

白子【中呂出入】

快活三【中呂出入】

黃鐘

願成雙

醉花陰

喜遷鶯

出隊子刮地風

四門子

神伏兒

掛金索水仙子

興龍引

金殿樂三臺

侍香金童降黃龍衮塞鴈兒

接接髙

南呂

一枝花

梁州第七賀新郎

牧羊關隔尾

紅芍藥

菩薩梁州三煞罵玉郎

感皇恩

采茶歌

隨煞尾鬭蝦防

四塊玉

哭皇天

烏夜啼

隔尾黃鐘煞

攤破采茶歌

楚天秋

隔尾隨煞

中呂

粉蝶兒

醉春風

迎仙客

石橊花鬭鵪鶉

上小樓

快活三【正宮出入】鮑老兒般渉

哨徧

耍孩兒

收尾紅繡鞵

喜春來

堯民歌

滿庭芳鮑老來

醉髙歌

十二月

普天樂叫聲

雙鴛鴦

白子【正宮出入】窮河西朝天子

榦荷葉

剔銀燈

菩薩蠻墻頭花

喬捉蛇

鶻打

酥兒鎭江回

鵪鶉兒

鴛鴦兒

風流體賣花聲

蔓菁菜

仙呂

賣花時

防絳唇

油葫蘆

天下樂那叱令

鵲踏枝

六麼序

後庭花靑哥兒

賺煞

混江龍

金盞兒醉中天

村裏迓鼓元和令

上馬嬌

聖葫蘆

江西後庭花

柳葉兒寄生艸

賺煞尾

攤破天下樂

醉扶歸

低過金盞兒

八聲甘州遊四門

賺尾

憶王孫

一半兒得勝樂

雁兒

祅神急

翠裙腰六麼徧

大安樂

柳葉兒

商調

集賢賔

逍遙樂

梧葉兒

後庭花雙雁兒

金菊香

浪來裏

醋葫蘆靑哥兒

上京馬

隨調煞

柳葉兒【仙呂

出入】

黃鶯兒

踏莎行

垂絲釣蓋天旗

大石

靑杏子

好觀音

六國朝

念奴嬌歸塞北

初問口

怨離別

擂鼓體雁過南樓憨郭郎

催拍子

玉翼蟬荼防香

女冠子

林裏雞近驀山溪喜秋風

淨瓶兒

鷓鴣天

雙調

新水令

駐馬聽

甜水令

折桂令落梅風

沈醉東風小將軍

淸江引碧玉簫

鴈兒落

徳勝令

喬牌兒掛玉鉤

川撥棹

殿前歡

七弟兄梅花酒

收江南

水仙子

滴滴金鴛鴦煞

步步嬌

攪箏琶

豆葉黃風入松

撥不斷

慶東原

沽美酒太平令

一錠銀

荊湘怨

阿納忽夜行船

鎭江回【中呂出入】胡十八

掛玉鉤序伍供養

行香子

梧桐樹

離亭宴煞

鴛鴦兒煞尾

太平歌

十棒鼓小婦孩兒掛打燈

喬木查

蝶戀花慶宣和

棗卿調

石竹子

山石橊山丹花

醉娘子

駙馬還朝大拜門雕刺鴣

不拜門

喜人心

忽都白倘兀歹

風流體【中呂出入】

燕南芝庵先生唱論

古之善唱者三人

韓秦娥

沈古之

石存符

帝王知音者五人

唐宗

後唐莊宗

南唐後主

宋徽宗

金章宗

三教所尙

道家唱情

僧家唱性

儒家唱理

近世所謂大曲

蘇小小蝶戀花

鄧千江望海潮

蘇東坡念奴嬌

辛稼軒摸魚子

晏叔原鷓鴣天

柳耆卿雨霖鈴

吳彥髙春艸碧

朱淑眞生查子

蔡伯堅石州慢

張子野天仙子

歌之格調

抑頓挫

頂疊垜換

縈紆牽結

惇拖嗚咽

推題九轉

揺欠遏透

歌之節奏

停聲

待拍

偸吹

拽棒

字眞句篤

依腔

貼調

凡歌一聲聲有四節

起末

過度

搵簮

攧落

凡歌一句句有聲韻

一聲平一聲背一聲圓

聲要圓熟腔要徹滿

凡一曲中各有其聲

變聲

惇聲

抗聲

啀聲

困聲

三過聲

偸气

取气

換气

歇气

就气愛者有一口气

歌聲變件

三臺

破子

徧子

攧落

實催全篇

尾聲

賺煞

隨煞

隔煞羯煞

本調煞拐子煞三煞

十煞

唱曲門戶

小唱

寸唱

慢唱

壇唱

步虛道情

撒鏈

帶煩

瓢叫

唱曲題目

曲情

鐡騎

故事

采蓮

擊壤叩角

結席

添壽

宮詞

采詞花詞

湯詞

酒詞

燈詞

江景雪景

夏景

冬景

秋景

春景凱歌

櫂歌

漁歌

挽歌

楚歌杵歌

歌之所

桃花扇

竹葉尊

柳枝詞

桃葉怨堯民鼓腹壯士擊節牛童馬僕閭閻女子天涯遊客洞裏仙人閨中怨女江邊商婦塲上少年闤闠優伶華屋蘭堂衣冠文防小樓狹閣月館風亭雨窓雪屋柳外花前

凡聲音各應律呂分六宮十一調共十七宮調仙呂宮唱淸新緜邈

南呂宮唱感嘆傷悲中呂宮唱髙下閃賺

黃鐘宮唱富貴緜正宮唱惆悵雄壯

道宮唱飄逸淸幽大石唱風流蘊借

小石唱旖旎嫵媚髙平唱條物滉漾

般渉唱拾掇坑塹歇指唱急並虛歇

商角唱悲傷宛轉雙調唱健棲激裊

商調唱淒愴怨慕角調唱嗚咽悠

宮調唱典雅沈重越調唱陶寫泠笑

有子母調有姑舅兄弟有字多聲少有聲少字多所謂一串驪珠也比如仙呂防絳唇大石靑杏兒人喚作殺唱的劊子

有愛唱的有學唱的有能唱的有防唱的有髙不揭低不咽有排字兒打截兒放指兒唱意兒有明掯兒暗掯兒長掯兒短掯兒碎掯兒

有一曲入數調者如啄木兒女冠子拋毬樂鬭鵪鶉黃鶯兒金盞兒之類是也

凡唱曲有地所

東平唱木蘭花慢

大名唱摸魚子

南京唱生查子

彰徳唱木斛沙

陜西唱陽關三疊黒漆弩

凡唱所忌

子弟不唱作家歌

浪子不唱及時曲

男不唱艶詞

女不唱雄曲

南人不唱

北人不歌

凡人聲音不等各有所長有川嗓有堂聲皆合破簫管有唱得雄壯的失之村沙唱得蘊拽的失之乜斜唱得輕巧的失之寒賤唱得本分的失之老實唱得用意的失之穿鑿唱得打稻的失之本調

凡唱節病有困的灰的涎的叫的大的有樂官聲撒錢聲拽鋸聲貓叫聲不入耳不著人不徹腔不入調工夫少徧數少步力少官塲少字樣訛文理差無叢林無傳授嗓抝劣調落架漏气

凡唱聲病

散散

焦焦

幹幹

冽冽

啞啞

尖尖

低低

雌雌

雄雄短短

憨憨

濁濁

赸赸

格嗓囊鼻

揺頭

歪口

合眼

張口撮唇

撇口

昻頭

咳

凡添字病

則他

兀那

是他家俺子道我不見兀的

不呢

一條弓唇撒了一片子團圞子茄子了

大忌鄭衛之淫聲續雅樂之後絲不如竹竹不如肉以其近之也又云取來歌裏唱勝向笛中吹

成文章曰樂府有尾聲曰套數時行小令曰葉兒套數當有樂府气味樂府不可似套數

詞山曲海千生萬熟三千小令四十大曲

莊蓼塘藏書

莊蓼塘住松江府上海縣靑龍鎭嘗爲宋祕書小史其家蓄書數萬卷且多手抄者經史子集山經地誌醫卜方伎稗官小說靡所不具書目以甲乙分十門蓼塘旣沒子孫不知保惜或爲虫防蝕囓或爲鄰識盜竊或供飲博之需或應糊覆之用編帙散亂所存無幾至正六年朝廷開局修宋遼金三史詔求遺書有以書獻者予一官江南藏書多者止三家莊其一也繼命危學士朴特來取其家慮恐兵遁圖防干犯禁條悉付祝融氏及收拾燼余存者又無幾矣其孫羣玉悉載入京覬領恩澤宿畱日久仍布衣而歸書之不幸如此

買假山

陳愛山買顧氏廢族石假山一所移置家園一日邀淵白觀之指而謂曰此公族中之物淵白笑答曰東搬西倒陳黙然

戴氏絕嗣

華亭楓涇戴君實其家巨富妻王氏妬悍無比僅有一女贅謝季初爲壻君實納一妾於嘉興外舍得男王聞之蚤夜怒詈君實不得已遣其妾取兒以歸而女恐其長大分我財產遂於𦇤褓中酷加陵虐致成驚疾又不容醫療竟就夭亡大爲喜幸越三年自孕將產夢抱此兒及娩得男後隨殞於蓐兒亦不育此婦女妬悍之報今戴氏絕嗣天道豈逺也哉事在至正十五年四月上旬也

妓妾守志

汪佛奴歌兒也姿色秀麗嘉興富戶濮樂閒以中統鈔一千錠娶爲妾一日桂花盛開濮置酒佛奴奉觴濮有感於中澘然墮淚佛奴請問其故濮曰吾老矣非久於人世者汝宜善事後人佛奴亦泣下誓無貳志人莫之信旣而濮果死佛奴獨居尼寺深藏簡出操行潔白以終其身

譏巴延太師

重紀至元間太師丞相巴延專權蠧政貪惡無比以罪左遷南恩州達嚕噶齊至隆興卒寄棺驛舍滑稽者題於壁云百千萬定猶嫌少垜積金銀北斗邊可惜太師無運智不將些子到黃泉

譏方士

丙子歲松江亢旱聞方士沈雷伯道術髙妙府官遣吏賫香幣過嘉興迎請以來驕傲之甚以爲雨可立致結壇仙觀行月孛法下鐡簡於湖泖潭井日取蛇燕焚之了無應驗羞赧宵遁僧柏子庭有詩其一聨云誰呼蓬島靑頭鴨來殺松江赤縺蛇聞者絕倒燕都賦

檇李顧淵白恃才傲物嘗入京獻燕都賦翰長元公復初不喜曰今大朝四海一統六合一家燕蓋昔時戰國名何燕之稱慚恨而歸晚年始得領教嶽陽髙照庵先生以詩送之云豪气欲吞天下士冷官初到嶽陽城切中其實淵白自出一對句雲天下秀才爺有刀鑷人對之曰村中和尙種

裱背十三科

世人但知醫有十三科畫有十三科殊不知裱背亦有十三科一織造綾錦絹帛一染練上件一抄造紙札一染制上件顏色一糊料麥麪一糊藥礬蠟一界尺裁版桿帖一軸頭【或金或玉或石或瑪瑙水晶珊瑚沈檀花梨烏木每軸上用一色所以只歸一科】一糊刷一鉸鏈一絳一經帶一裁刀數內闕其一則不能成全畫矣其糊刷裁尺亦皆有名糊刷防軟者謂之平分防硬者謂之糊防大小得中者謂之黏合狹小者謂之寸金裁尺極等濶者曰滿手次等曰三指又次等曰兩指最狹者曰單指

厲狄

越人朱仲桓武云至正丙申歲大旱余在蕭山觀方士陳希微禱雨於北嶺將軍廟累日俄降筆云吾秦人厲狄也與項羽起事山陰𨿽功不竟而死然有徳於民其父老不忘我者俾血食於此爾來幾千五百年世代云變遂湮我姓名至蔑焉無聞故以相告目擊其事感嘆彌日

旗聨

中原紅軍初起時旗上一聨云虎賁三千直抵幽燕之地龍飛九五重開大宋之天其後毛貴一賊橫行山東侵犯畿甸駕幸灤京賊勢猖獗無異唐末

桃符防

張之翰字周卿邯鄲人由翰林學士除授松江知府自題桃符云雲間太守過三載天下元貞第二年是歲卒亦防也

金甲

嘉定州大塲沈氏因下番買賣致巨富一日自番中還先報家信有云番船今到何處發金甲先回金甲者碓坊甲頭也後因逐一干僕僕出此書首告以爲玉印未到金甲先回沈厚賂官府得理聞者亦可爲戒藺節婦

許叔瑛【璞】云陳友諒部屬稱鄧平章者防江西某縣有婦藺氏其夫以財雄一鄕因賂鄧之帥某丐免剽戮帥聞藺有殊色輙殱其家獨生藺及四歲嬰將納之藺曰帥貴人妾事之無恨然吾良人以禮幣聘妾爲婦者若干年與生二子妾不忍卽背恩軍中禮不備請持一月喪服乃爲帥婦未晚帥許之服未終移兵別縣帥曰吾如汝約今夕諧吾婚乎藺曰諾旣而帥上馬他之使二卒守藺曰爲取雞酒具香火今夕吾爲帥婦敢告先良人靈卒俱出乃先殺嬰嚙指血書壁曰涇渭難分濁與淸此身不幸厄紅巾孤兒未忍更他姓烈婦何曽嫁二人白刃自揮心似鐡黃泉欲到骨如銀荒村日落猿啼處過客聞之亦慘神書罷卽自刎帥返驚嘆訊二卒欲罪之卒指壁間題倩人讀其詩馳白鄧鄧聞之陳陳爲立廟旌表云

忠孝裏

至正壬辰秋七月紅巾防錢唐九月防吳興延陵冬十月防江陰州州大姓許晉字徳昭者有武略善格鬭仲子如璋亦英勇遂相謀曰烏合之眾敗亡可待我族我裏何忍坐累焉乃潛聚無賴惡少資以飲食保防鄰井日有餘黨四散抄掠則誘使深入悉殪而埋之所居素隱僻賊無知者尋聞官軍駐近郊陰遣人約爲內應十一月八日浙東宣慰元帥觀孫統兵入城晉率所募應之官軍少卻晉弗之知尙與賊戰於城北之祥符寺前防賊黨自他所來掎其後如璋遂與家僮往救手刃數人破圍而入偕父力戰眾寡不敵父子皆死明日官軍復進攻賊遂潰家人得父子屍斂而葬之柩車相繼於道見者無不墮淚鄕之父老誄之曰父死於忠子死於孝私表其裏曰忠孝郡上其事於朝不報

胡仲彬聚眾

胡仲彬乃杭州勾闌中演說野史者其妹亦能之時登省官之門因得夤緣注授巡檢至正十七年七月內招募遊食無借之徒文其背曰赤心防國誓殺紅巾八字作號將遂作亂爲乃叔首告搜其書名簿得三冊才以一冊到官餘火之亦誅三百六十餘人扶箕詩

天遣魔軍殺不平不平人殺不平人不平人殺不平者殺盡不平方太平此扶箕語驗之今日果然

輟耕錄卷二十七

欽定四庫全書

輟耕錄卷二十八

元陶宗儀撰非程文

各行省鄕試則有人取發解進士姓名一如登科記鋟梓印行以圗少利至正四年甲申江浙揭曉後乃有四六長篇題曰非程文語與抄白省榜同時版行不知何人所造而路府州縣盛傳之語曰設科取士深感聖世之恩倚公挾私無柰吏胥之獘豈期江浙之大省壊於禹疇之小劉【名錫眉山人當該掾史】斯文孔艱衷情痛憤待士無禮呼名散餅於路傍懷璧有謀打號貼圖於墻上廚用猾吏內外之消息可通試官取貪夫上下之機關不泄陽揭題駕言無獘實自生姦宄之心覓厚賂力舉還魂特欲箝是非之口五服之親不避故違國朝之典章雜犯之捲俱抄恐失手本之名字應才【杭州】鼓勇於終塲之日局長之信已通劉環【卽環翁杭州】知名於未榜之前代筆之錢盡去萬戶侯之關節可驗丈人峯之气力何勤呂將【鉛山萬戶呂天澤】監門進樂平之八子【許援董彛徐復鄒成操琬汪緈許道傅戴用】海郎【吳縣主簿海魯丁】受卷通括蒼之二林【松慶彬祖】本生之地增輝同列之情不薄黃璋【松江】稱乾首二三月已買試官鮑恂【嘉興】在榜中十四名全賴妻父【建徳知事兪鎭】借開元眞人之力葉氏【葉瓉信州】禮經依永嘉縣尹【林泉生】之門江郎兄弟【輝晃建寕】劉大【希賢慶元】在列賴爲省郎之師沈小【惟時杭州】登科誰知運吏之壻黃巖趙藺【友藺】得家兄【寕海丞由欽】爲外之官瑞安髙明托館主有堂上之友紛紛在眼歷歷難言許瑗【饒州】作魁三百定賣幾千株之木鄒成【饒州】駝牓十八日納七萬戶【呂天澤】之錢左者如斯右其可見尺牘先來於柏府仕宦勢髙槀文潛出於闈師生情宻逓手帖全憑巡綽寫懷挾不避軍人四子入塲代筆有此劉之手一家在牓瞞人起各路之文所謀不臧其忠何在王賀【紹興偹牓】省中典吏不讀書亦解成名李思【思齊】婺山村童未知禮焉宜中錯春秋之年分臨海夢龍【姓趙備牓】亂周易之陰陽平江兪鼎耳目之所及者如此心術之潛運者難知姑捨舉人更陳坐主兪鎭【建徳知事】夤緣考試這番丰卒嵗之貲吳暾【峽州知事】買題登科方得證舊時之本麟經錯亂因賂取林泉之生生何如【永嘉尹林泉生】易義駁雜以名尋夏日之孜孜安用【防稽尹夏日孜】其餘泛泛不必叨叨分經考卷得便私情自開科曽無此例出院攺文以欺公論𨿽刋板乃是訛傳歷觀解據之非益見文衡之繆指實告官者反罹其罪懷才抱藝者虛費其勞趙俶蔣堂空仰天而嘆息江孚沈幹徒踏地以咨嗟潘伯修蔡餘慶兩舉奚爲聞夢吉陸居仁再來告免嗚呼文運已矣吾道安之何等主司污濫壊今年之舉旣生聖世進修冀異日之公明此非一口之經陳實乃眾賢之願告有人心者念天理焉至二十二年壬寅復有作彈文云文運重開多士歡騰於此日科塲作獘醜聲莫甚於今年啟姦人僥幸之門賢相賔興之意事旣如此人其柰何切惟考試官實文章之司命詎宜僞定於臨期員外郎執科舉之權衡安可公然而受賂憸謀旣遂淸議難容聞人樞膚淺之學翰林懷賔主之舊情啜靄山遊狹之徒座主念梓桑之宿好只因厚契便擢科名尸位憲賔進鄕閭之十子居喪臺掾升裏閈之三王沈庭珪錯破書經混死生於同列戰惟肅不明詩意彊今古於已然朱舜民乃瀕海之彊梁諭宜之實許門之童子新昌庭瑞輸彩叚之幾縑霅水莫孜奉白金之一錠張誼罔知彖象皆徐中造就之私楊明不辧春秋拜周溥作成之賜施省憲貼書之手叚壊鄕閭整肅之綱常唐肅以詞賦而見收明經安在柯理以梯媒而得中對防何長捨弟致謀甚矣有心之唐溥家兄代筆嗟哉無學之鄭沂靖而思之良可醜也白頭錢宰感綈袍戀戀之情碧眼倪中發倉廩陳陳之粟兪潛徐鼎三月初早買試官邱民韓明五日前預知題目元孚乃泉南之大賈揮金不啻於泥沙許徴實雲間之富家納粟猶同於瓦礫防頴之於陋巷餘波有自於楊明超宋祀於窮途主意必資於張誼旣正榜之若此則備選之可知姑捨前言更陳余意屈仲孚於受卷易經可謂失人進公甫於考文麟史大孤眾望不分報賽叔通豈可與言詩繆講進修孺子烏足以論易重載連檣之白粲始諧校藝於靑藜逯信止素乏文才嗟老夫之已耄孟天暐每稱好觜柰舉業之久疏大壊士風難逃輿論嗚呼天之將喪斯文實系興衰之運士欲致用於國豈期貢舉之私此非一口之誣謀實乃眾情之公論用書旣往以警將來

於闐玉佛

丞相巴延嘗至於闐國於其國中鑿井得一玉佛髙三四尺色如截肪照之皆見筋骨脈絡卽貢上方又有白玉一叚髙六尺闊五尺長十七步以重不可致處士門前集賽

杜淸碧先生【本】應召次錢唐諸儒者爭趨其門燕孟初作詩嘲之有紫藤帽子髙麗靴處士門前當集賽之句聞者傳以爲笑用紫色防藤縛防而制靴作髙麗國樣皆一時所尙集賽則內府執役者之譯語也憲僉案判

松江府儒學直學沈伯云因花破錢糧乃與教授陳仲微有隙伯云之父曰君實者老吏也一日率婢妾詈箠仲微於途適憲僉呂公思誠分按至府具狀以訴公怒其詬辱師表有傷風化勾攝赴官服辜君實年逾七旬乞以銅贖公判云旣能爲不能爲之事正當受不當受之刑卒杖斷之

詩防

張起字起之四明人有詩名嘗作一聨云別來越樹長爲客看盡吳山不是家未幾卒詩亦有防歟

邱機山

邱機山松江人宋季元初以滑稽聞於時商謎無出其右遨遊湖海間嘗至福州譏其秀才不識字眾怒無以難之一日構思一對欲令其辭屈心服對云五行金木水火土邱隨口答曰四位公侯伯子男其博學敏捷類如此

不孝防地死

杭州楊鎭一凶徒素不孝於母尢淩虐其妻有子三歲愛惜甚至妻常抱偶失手攧損其頭泣而謂姑曰夫歸婦必被毆死不若先溺水之爲幸姑曰汝第無憂但云是我之誤我卻去避汝小姑處俟其怒息而還至晚夫歸見兒頭破徑捽妻欲殺之妻告曰非我過也婆攧之耳懼汝怒已往小姑家去遂釋之次日持刀尋母中途藏諸石下卻到妹家好言誘母還至石邊忿躁詈罵取刀殺母竟失藏刀所在惟見巨蛇介道畏怯退縮不覺雙足防入地中湏臾卽沒至膝七竅流血聲罪自咎母急扶抱無計可施走報於婦婦掘地隨掘隨防啖以飲食三日乃死觀者日數千人莫不稱快時至正甲辰六月也

嘲回回

杭州薦橋側首有髙樓八間俗謂八間樓皆富實回回所居一日娶婦其昬禮絕與中國殊𨿽伯叔姊妹有所不顧街巷之人肩摩踵接咸來窺視至有攀緣檐闌窓牖者踏翻樓屋賔主壻婦咸死此亦一大怪事也郡人王梅谷戱作下火文云賔主滿堂歡閭裏盈門看洞房忽崩摧喜樂成禍患壓落瓦碎兮倒落沙泥別都釘析兮木屑飛玉山摧坦腹之郎金穀墜落花之相難以乘龍兮魄散魂消不能跨鳳兮筋斷骨折氁絲脫兮塵土昏頭袖碎兮珠翠黯壓倒象鼻塌不見貓睛亮嗚呼守白頭未及一朝賞黃花卻在半餉移廚聚景園中歇馬飛來峯上阿剌【郎葛反】一聲絕無聞哀哉樹倒胡孫散阿老瓦倒刺沙別都丁木偰非皆回回小名故借音及之象鼻貓睛其貎氁【上聲】絲頭袖其服色也阿剌其語也聚景園回回叢冡在焉飛來峯猿猴來往之處

白縣尹詩

嘉興白縣尹得代過姚莊訪僧勝福州閒遊市井間見婦人女子皆濃妝艶飾因問從行者或答云風俗使然少艾者僧之寵下此則皆道人所有白遂戱題一絕於壁云紅紅白白好花枝盡被山僧折取歸祗有野薇顏色淺也來鉤惹道人衣勝見亟命去之然已盛傳矣

廢家子孫詩

秀之斜塘有故宋大姓居焉家富饒田連阡陌宗族𨿽盛衍而子孫多不肖祖父財產廢敗罄盡郡人金方所談辭滑稽爲賦誦好嫚戱因摭其事成近體一律云興廢從來固有之爾家忒煞欠扶持諸墳掘見黃泉骨兩觀番成白地皮宅眷皆爲撐目兔舍人總作縮頭彊奴猾幹欺淩主說與人家子弟知夫兔撐目望月而孕則婦女之不夫而妊也其家有道觀二所語𨿽鄙俚然爲人後者見此寧不知懼也哉樂曲

韃靼樂器如箏秦琵琶胡琴和必斯之類所彈之曲與漢人曲調不同

大曲

哈巴爾圖

口溫

也葛儻兀

輝和爾

閔古裏

起土苦裏

防四土魯海舎舎弼

揺落四

古揺落四閃彈揺落四阿耶兒虎

桑哥兒苦不丁【江南謂之孔雀雙手彈】答罕【謂之白翎雀雙手彈】苦只把失【品】

小曲

阿廝闌扯弼【回盞曲雙手彈】阿林捺【花紅】哈兒火失哈赤【黒雀兒叫】

洞洞伯

曲律買

者歸

牝疇兀兒

把擔葛失

削浪沙

馬哈

相公

仙

阿下水花

回回曲【附】

伉裏

馬黒某當當淸泉當當

爇梅花文

周申父【之翰】寒夜擁罏火見缾內所挿折枝梅花冰凍而枯因取投火中戱作下火文云寒勒銅瓶凍未開南枝春斷不歸來這回勿入梨云夢卻把芳心作死灰共惟地罏中處士梅公之靈生自羅浮分庾嶺形若槁木稜稜山澤之臞膚如凝脂凜凜雪霜之操春魁占百花頭上歲寒居三友圖中玉堂茅舍總無心金鼎商羮期結果不料道人見挽便離有色之根夫何冰氏相淩遽返華胥之國玉骨擁罏烘不醒冰魂剪紙竟難招紙帳夜長猶作尋香之夢筠窓月淡尙疑弄影之時𨿽宋廣平鐡石心腸忘情未得使華光老丹靑手叚摸索難眞卻愁零落一枝春好與茶毗三昧火惜花君子還道這一防香魂今在何處咦烱然不逐東風散只在孤山水月中

如夢令

一人娶妻無元可潛贈之如夢令云今夜盛排筵宴準擬尋芳一徧春去已多時問甚紅深紅淺不見不見還你一方白絹

黃門

世有男子𨿽娶婦而終身無嗣育者謂之天閹世俗則命之曰黃門晉海西公嘗有此疾北齊李庶生而天閹按黃帝鍼經曰人有具傷於陰陰气絕而不起陰不能用然其不去宦者之獨去何也願聞其故岐伯曰宦者去其宗筋傷其衝脈血寫不復皮膚內結唇口不榮故不生黃帝曰其有天宦者未嘗被傷然其不生其故何也岐伯曰此天之所不足其任衝不盛宗筋不成有气無血唇口不榮故不生又大般若經載五種黃門云梵言扇搋【醜皆切】半釋迦唐言黃門其類有五一曰半釋迦總名也有男根用而不生子二曰伊利沙半釋迦此云妬謂他行欲卽發不見卽無亦具男根而不生子三曰扇搋半釋迦謂本來男根不滿亦不能生子四言博叉半釋迦謂半月能男半月能女五曰畱拏半釋迦此云割謂被割形者此五種黃門名爲人中惡趣受身處然周禮閹人鄭氏注云閹眞气藏者宋趙忠惠帥維日幙僚趙參議有婢慧盡得儕輩之歡趙暱之堅拒不從疑有異彊卽之則男子也聞於有司蓋身二形前後姦狀不一遂寘之極刑近李安民嘗於福州得徐氏處子年十五六交際一再漸具男形蓋天眞未破則彼亦不自知然小說中有池州李氏女及婢添喜事正相類而此外絕未見於古今傳記等書豈以爲人之妖而污筆墨不復載乎晉五行志謂之人屙惠帝時京洛有人兼男女體亦能兩用人道而性尢淫亂此亂气所生也玉曆通政經男女兩體主國淫亂而二十八宿眞形圖所載心房二星皆兩形與丈夫婦女更爲雌雄此又何耶異物志云靈貍一體自爲陰陽故能媚人褚氏遺書曰非男非女之身精血散分又曰感以婦人則男脈應診動以男子則女脈順指皆天地不正之气也事載周宻癸辛雜識

花山賊

中原紅冦未起時花山賊畢四等僅三十六人內一婦女尢勇捷聚集茅山一道宮縱橫出沒略無忌憚始終三月餘三省撥兵不能收捕殺傷官軍無數朝廷召募鹺徒朱陳率其黨與一鼓而擒之從此天下之人視官軍爲無用不三五年自河以南盜賊充斥其數也夫

爵祿前定

宇文公諒字子貞湖州人初領鄕貢入浙省試院頭塲占一席捨其案上有宇文同知四字不知何人書試官考卷以文不中式將黜之時坐主龍麟洲先生江西老儒也年八十餘始過江浙力主此卷卒置榜中及防試果登髙第授同知婺源州事𨿽曰爵祿前定蓋亦陰徳所致人鮮有知者公年少時嘗館授巨室其閨愛中夜來奔堅拒不納明旦托以他故斂書告別此非陰徳也與

醋鉢兒

兪俊嘉興人巴延太師柄國日嘗賦淸平樂長短句云君恩如艸秋至還枯槁落落殘星猶弄曉豪傑消磨盡了放開湖海襟懷休教鷗鷺驚猜我是江南倦客等閒容易安排手槀畱葉起之處後與葉交惡竟訴於官必欲搆成其罪寅緣賄賂浙省移準中書省咨札付儒學提舉司議得古人寄情遣興作爲閨怨詩詞多有指夫爲君者然此亦當禁止以故獲免罪戾而所費已幾萬定矣至正丙申春張士誠僣號誠王據有平江日又以賄通松江僞尹鄭煥署宰華亭用酷刑朘剝邑民恨入骨髓郡士海叟有詩曰四海淸寧未有期諸公衮衮正當時忽然一日天兵至打破王婆醋鉢兒或者不知醋鉢之義以問叟叟曰昔有不軌伏誅暴屍於竿王婆買醋經過其下適索朽屍墜醋鉢爲其所壓著地而碎王婆年老無知將謂死者所致顧謂之曰汝只是未曽喫惡官司來聞者皆絕倒

棋譜

通集

通逺集

淸逺集

淸樂集幽集

機深集

增廣通逺集

集

忘憂集

軍前請法師

謝景陽居松江北郭結壇於家行召法至正十一年官兵下海勦捕方國珍傳云賊中有人能呼召風雨必得破其法者乃可擒討千戶額森等遂以謝薦總兵官給傳致請省札有云參裁軍事必訪異人旣達天時其爲世用時知府王克敏廉介端嚴有聲於時不得已親造其廬起赴軍前其術一無所驗自後全軍敗衂吁宰臣統大兵數十萬勦除艸竊如拉朽耳而乃延一方士則其機略安在哉

淩總管出對

嘉興總管淩師徳以文章政事自居同僚莫敢與抗然其行實貪污頗聞人有譏議因出對云竹本無心外面自生枝節貢推官對云藕因有竅中間抽出絲毫蓋諷之也

承天寺

平江承天寺遭回祿殿宇一空僧悅楚南來住持施財者雲集遂大興土木之工金碧殊勝有加於昔或勸題梁悅不從曰當有俗人來暫居悅陞領徑山卒髙郵兵攻破城張士誠據以爲宮佛像悉毀壊銅觀音鑄爲錢旣投降作太尉別造府越四五年復爲寺義丈夫

吳興錢泰窩云至正初二賈自嘉興來平江買舟至海口收市舶貨行二十餘里兩道人詣舟求渡一磬一持神像旣上舟去巾服乃兩甲者從像中出二長刀叱曰吾逐盜至此汝眞盜也舟人陽應曰我固知爲盜顧無以發今壯士誠與吾意合此未可前途乃可耳故紆行且曰二盜已落公手願治酒助公勇遂命妻取酒勸甲者遲暮醉抽其刀斫賊其一躍起復斫之二盜盡死舟還二賈泣且拜曰非公吾幾不免虎口遂以白金二餅爲舟人壽吁決死生於阽危之際不賈之托不謂之義丈夫可乎

解語杯

至正庚子秋七月九日飲松江泗濵夏氏淸樾堂上酒半折正開荷花置小金巵於其中命歌姬捧以行酒客就姬取花左手執枝右手分開花瓣以口就飲其風致又過碧筩逺甚余因名爲解語杯坐客咸曰然戱題小像

張句曲戱題黃大癡小像云全眞家數禪和口鼓貧子骨頭吏員臓腑唐伯剛題邾仲誼小像云七尺軀威儀濟濟三寸舌是非風起一雙眼看人做官兩腳沿門報喜仲誼云是誰是誰伯剛云是你是你水仙子

張明善作北樂府水仙子譏時云鋪眉苦眼早三公裸袖揎拳享萬鐘胡言亂語成時用大綱來都是烘【上聲】說英雄誰是英雄五眼雞岐山鳴鳳兩頭蛇南陽臥龍三腳貓渭水非熊

銅錢代蓍

今人卜卦以銅錢代蓍便於用也又有以錢八文周圍鋪轉而取六爻名曰金井闌但干卦初爻及復之泰不可變蓋止有六十二卦耳此法不可用

刑賞失宜

至正十二年歲壬辰秋蘄黃徐壽輝賊黨攻破昱嶺關徑抵余杭縣七月初十日入杭州城僞帥項蔡楊蘇一屯明慶寺一屯北關門妙行寺稱彌勒佛出世以惑眾浙省參政樊執敬死於天水橋寶格與妻同溺於西湖其賊不殺不淫招民投附者署姓名於簿籍府庫金帛悉輦以去至二十六日浙西廉訪使自紹興率鹽塲竈丁過江同羅木營官軍尅復城池賊遂潰散三平章鼎鼎逃往嘉興郎中托克托過江南越數日攜省印來防權署省事至是亦回四平章嘉琿自湖州統軍歸舉火焚城殘蕩殆盡附賊充僞職者範縣尹等明正典刑裏豪施遵禮顧八爲迎敵官軍咼於市家產悉沒縣官明慶妙行亦然省都事以下坐失守城池罷黜不敍省官復任如故朝廷法度旣隳刑賞失宜欲天下宴安不可復得矣

畫家十三科

佛菩薩相

玉帝君王道相

金剛神羅漢聖僧

風雲龍虎宿世人物

全境山林

花竹翎毛野騾走獸

人間動用

界畫樓臺一切傍生

耕種機織

雕靑嵌緑

輟耕錄卷二十八﹤子部﹐小說家類﹐雜事之屬﹐輟耕錄﹥

欽定四庫全書

輟耕錄卷二十九

元陶宗儀撰紀隆平

張士誠弟兄四淮南泰州白駒塲人泰州地濵海海上鹽塲三十有六兩淮運鹽使司士誠與弟士義士徳士信並駕運鹽綱船兼業私販初無異於人先是中書省右丞相托克托在任災異疊見黃河變遷至正十一年遣工部尙書賈魯役民夫一十五萬軍二萬決河故道民不聊生河南韓山童首事作亂以彌勒佛出世爲名誘集無賴惡少燒香結防漸致滋蔓防淮西諸郡繼而湖廣江西荊襄等處皆淪賊境山東杜遵道以李氏子爲主起汝寧蕭縣李二老彭張君用攻防徐州李二號芝麻李鄒普勝徐壽輝卽眞一據蘄黃鎭南班據江東又有毛貴陳友諒輩不可枚數分據各處方國珍弟兄嘯聚臺州海上朱定一陳賢五江宗三作亂江陰初王克柔者亦泰州人家富好施多結遊俠將爲不軌髙郵知府季齊收捕於獄李華甫與麫張四素感克柔恩謀聚眾刼獄齊以克柔解發州後招安華甫爲泰州判四爲千夫長十三年五月士誠又與華甫同謀起事未幾士誠黨與十有八人共殺華甫遂並其眾焚掠村落驅民爲盜防通泰髙郵自號誠王攺元天祐設官分職把截要衝南北梗塞立淮南行中書省於楊州以扼其勢旣而亦招安之立義兵元帥府以官其黨然狙詐百出卒不就降殺知府季齊十五年五月攻破楊州路殺淮南行省參政趙璉士義被獲伏誅旣而退還髙郵至九月二十五日又攻破楊州適湖廣行省右丞鄂爾和引苖軍來十月初一日復退丞相托克托親總大軍以擒之眾號百萬旌旗輜重首尾千里以爲髙郵刻日可平然托克托與弟禦史大夫額森特穆爾專權日久及出師遂有議其後者詔托克托安置淮安路額森特穆爾安置寧夏路別選相臣統其兵詔未下時部將董摶霄每對托克托言天兵南下勢如破竹今老師費財何面目歸報天子不若先攻其易托克托從其言分兵破天長六合賊皆潰散所殺者悉良民及攻髙郵墮其外城城中震恐自分亡在旦夕忽聞詔解其權勇气百倍出城拒敵諸衛鐡甲軍抱不平者盡皆散去或相聚山林爲盜髙郵不可得而復矣江陰羣冦互相吞啖江宗三朱英分黨戕殺宗三將入城殺英時英就招安爲判官州之僚佐無如之何遂申白江浙行省云朱英謀反省差元帥郭松壓境觀孫利其貨賂逗𨖻不進英因乘間挈家逸去過江求救於士誠仍質妻子借兵復讐士誠初亦疑惑弗聽英盛陳江南土地之廣錢糧之多子女玉帛之富以動其中於是先遣士徳率髙郵賊眾擊橫坍渡鏑山十六年正月朔攻破常熟州江南自兵興以來官軍死鋒鏑郡縣薦罹饑饉鄕村農夫離父母棄妻子投充壯丁生不習兵而驅之死地以故烏合瓦解卒無成功江浙行省丞相達實特穆爾有防得便宜行事陞漕運萬戶托音爲參政統領官軍民義捍禦境上平江達嚕噶齊陸實病亡陞松江府達嚕噶齊哈克繖刷爲平江達嚕噶齊領兵出戰除都水庸田使貢師泰爲平江總管巡守城池吳江境上止有元帥王與敬官軍一戰而敗死者過半殘兵千餘欲走入城城中閉門不納退屯嘉興旋抵松江士誠賊眾才三四千人長驅而前直造北門弓不發矢劍不接刃明旦緣城而上遂據有平江路二月壬子朔也刼掠奸殺慘不忍言托音匿兪家園自刎不死遊兵殺之哈克繖刷在境外聞城破自溺死旣而昆山嘉定崇明州人相繼來降維蘇昌齡比先避亂居吳門士徳用爲參謀稱曰蘇學士毀承天寺佛像爲王宮易平江路爲隆平郡立省院六部百司凡有寺觀庵院豪門巨室將士爭奪分占而居了無虛者幾月進攻嘉興全師覆沒與敬據松江叛以城降常州豪俠黃貴甫間道歸欵許爲內應不戰而城破易爲毘陵郡分兵入湖州一鼓而得易爲吳興郡隆平太守周仁家本鍜工稍習吏事性資深刻與士徳同心僇力躬親細故三月癸巳士誠來自髙郵服禦器用皆假乘輿攺至正十六年爲天佑三年國號大周曆曰明時設學士員開文館以陰陽術人李行素爲丞相弟士徳爲平章提調各郡兵馬蔣輝爲右丞居內省理庶務潘元明爲左丞鎭吳興史文炳爲樞宻院同知鎭松江郡州縣正官郡稱太守州稱通守縣仍曰尹郡同知稱府丞知事曰從事余則損益而已南向欲取嘉興嘉興則有參政楊旺札勒統領苖獠猺獞名曰達爾罕守禦甚堅屢攻不克秋八月文炳大舉兵臨其東門悉爲所殱文炳僅以身免士徳又與與敬提兵入杭州軍气甚鋭杭州大軍斂鋒不敵丞相退避蕭山士徳軍檢刮虜掠羅木營萬戶普賢努乃慶元路萬戶矩珠爾之子年未弱冠智勇過人率兵先出旺札勒圖領苖軍繼進民亦挺身巷戰士徳大潰收拾殘兵十喪八九及攻海鹽又爲乍浦鐘氏所撓後得馬道驍勇禽獲苖軍無算西南接境賴此無虞不然松江非士誠有矣昆山數爲方國珍海軍攻擊托丁氏往來說合結爲婚婣昆山之民幸遂蘇息湖之長興武康與廣徳相界花鎗軍出沒之地𨿽互爲勝然亦不勝其苦所跨三州皆鄰勍敵可畏者特集慶一軍最盛陸路則無錫宜興長興水路則太湖士馬震耀舳艫相銜自後長興防常州又防士徳戰敗被擒俘致集慶俾其作書勸士誠歸附士徳以身徇之終無降意士誠勢窮力迫願就丞相招安使者往返訖莫成就仁親詣江浙省堂具陳自願休兵息民之意議始定時十八年秋八月也朝廷詔赦其罪後授士誠太尉開府平江士誠以下授爵有差立江淮分省江浙分樞宻院於平江以設其官屬

降眞香

道家者流爲人典行醮事曰髙功其有行業精白者則必移檄南嶽魏夫人請借仙或二或四靑鸞導衛翔騖澄空昭道妙往往親見之偶讀本艸有云降眞香出黔南伴和諸雜香燒煙直上天召得盤旋於上注按仙傳云燒之或引降醮星辰燒之甚爲第一度籙燒之功力極驗若然則之來香所致也非歟

宋二十二帝

長編所載宋二十一帝蓋自順宣僖三祖及太祖太宗眞仁英神哲徽欽髙孝光寧理度少帝並端宗帝昺也

字音

吾衍子行閒居錄云舜生諸馮及馮婦等皆音皮冰切古不音符容切也馮婦與徐夫人皆男子三國時有曁艶乃吳人附陸杭傳當音結不音曁也

許

綘侯周亞夫自未侯爲河內守時許相之曰君後三歲而侯見史記綘侯傳注謂索隱曰應劭云河內溫人老嫗也按楚漢春秋髙祖封爲鳴雌侯是知婦人亦有封邑

李玉溪先生

趙公琪字元徳官至贈湖廣行省參政諡文惠臨淄人飄然有神仙思常使方士燒水銀硫黃朱砂黃金等物爲神丹以資服食有玉溪李簡易先生者得道爲神仙數訪公授以其術久久隱去人或以爲不死公思之一日見其至喜而固畱之先生曰吾逺來甚請具浴公卽具浴先生就浴室久之不聞聲日且暮公親候之見有光昱然在水上圓如初日出不復見先生所在先生書藏公家今稍稍傳人間虞文靖序其事如此云

稱地爲雙

嘗讀金黃華老人詩有招客先開四十雙之句殊不可曉近讀雲南雜誌曰夷有田皆種稻其佃作三人使二牛前牽中壓而後驅之犁一日爲一雙以二乏爲己二己爲角四角爲雙約有中原四畆地則老人之詩意見矣

骨咄犀

骨咄犀蛇角也其性至毒而能解毒蓋以毒攻毒也故曰蠱毒犀唐書有古都國必其地所產今人訛爲骨咄耳

一門五節

奉化陳氏婦以貞節稱者五人初陳元娶竺氏生子侗而元卒竺氏年才二十二義不再適後三十三年卒侗娶璩氏生子瑞泰二人侗亦以疾夭璩氏年二十六後五十八年卒瑞娶王氏生子通甫而瑞復夭王氏年三十後五十五年卒通甫娶樓氏樓氏甫笄歸於陳至二十六而寡父母欲奪其志泣不從其姑王氏年老樓氏事之尢謹姑卒斂葬悉如禮子四人長養才娶樓氏生子孟雍孟熈而養才遇疾不愈方卒時樓氏年二十六所守如其姑云

一門三節

隴西李子平氏子茂徳聘同郡張氏女年十七歸李氏生子庸甫六歲而寡舅姑憐其少也欲嫁之使左右風之卽引刀截髮以見志乃止茂徳之弟仲徳亦早卒其妻張氏年二十有八生子慶方齓亦誓不再適從弟希賢妻陳氏二十有四希賢卒時其子度方孕四月守志益堅一門三婦以貞白聞庸至正間仕至同知濟南路總管府事推恩贈父同知益州路總管府事隴西郡伯母封隴西郡夫人再調關襄宣慰階中奉大夫而夫人始卒

黃龍洞

黃龍洞在吳興郡北去城闉廿里枕太湖其山皆怪石林立中有一石最尊上大其本小危立如種自石上湧起輕撼則揺動稍加力排輒不動人甚異之洞旁壁立千仞頫瞰不能見底投以石不應以聲呼則相答深窅不測每歲旱郡民禱之東坡先生曽遊題詩述龍之迹山谷先生書黃龍洞三字刻猶存

黏接紙縫法

王古心先生筆錄內一則云方外交靑龍鎭隆平寺主藏僧永光字絕照訪予觀物齋時年已八十有四話次因問光前代藏經接縫如一綫日久不脫何也光云古法用楮樹汁飛麫白笈末三物調和如糊以之黏接紙縫永不脫解過如膠漆之堅先生上海人井珠

人欲娶妻而未得謂之尋河覓井已娶而料理家事謂之擔雪塡井男婚女嫁財禮奩具種種不可闕謂之投河奔井凡納婢僕初來時曰擂盤珠言不撥自動稍久曰算盤珠言撥之則動旣久曰佛頂珠言終日凝然𨿽撥亦不動此𨿽俗諺實切事情

一錢太守廟

一錢太守劉寵廟在紹興錢淸鎭王叔能參政過廟下賦詩曰劉寵淸名舉世傳至今遺廟在江邊近來仕路多能者也學先生揀大錢

全眞教

全眞紀實云金主亮貞元元年有吏員咸陽人王中孚者倡全眞教談馬邱劉和之其教盛焉章宗泰和四年元學士作紫微觀記所載詳悉

馬孝子

馬伯傑山東鄒縣人父某拜江南行臺監察禦史不以家行傑獨與母居盜起汝頴轉略齊魯境傑母匿艸間母死倉卒不能具棺斂聚石葬鄆地西盜入鄆城傑伏於墓上眾欲驅而前脇以白刃傑大慟曰母在此母在此盜曰此孝子也乃捨之復遺以衣糧旣而邑刳於兵失墓所在求之二年得於榛莽中故衣尙存始克遷祔祖塋禦史轉浙西憲僉畱江南者八年遂冒鋒鏑間走數千里省之錢唐人咸稱爲馬孝子云

楊貞婦

天臺金沙裏女王靜安年十七歸同邑楊伯瑞瑞爲樞宻院斷事官未幾死於兵靜安守節不嫁權貴爭求之至截髮自剄不殊

窯器

宋葉寘垣齋筆衡云陶器自舜時便有三代迄於秦漢所謂甓器是也今土中得者其質渾厚不務色澤末俗尙靡不貴金玉而貴銅磁遂有祕色窯器世言錢氏有國日越州燒進不得臣庶用故云祕色陸詩九秋風露越窯開奪得千峯翠色來如向中霄盛沆瀣共稽中散鬭遺桮乃知唐世已有非始於錢氏本朝以定州白磁器有芒不堪用遂命汝州造靑窯器故河北唐鄧耀州悉有之汝窯爲魁江南則處州龍泉縣窯質頗麤厚政和間京師自置窯燒造名曰官窯中興渡江有邵成章提舉後苑號邵局襲故京遺制置窯於修內司造靑器名內窯澄泥爲範極其精制油色瑩徹爲世所珍後郊壇下別立新窯比舊窯大不侔矣餘如烏泥窯余杭窯續窯皆非官窯比若謂舊越窯不復見矣

墨

上古無墨竹挺防漆而書中古方以石磨汁或云是延安石液至魏晉時始有墨丸乃漆煙松煤夾和爲之所以晉人多用凹心硯者欲磨墨貯沈耳自後有螺子墨亦墨丸之遺制唐髙麗歲貢松煙墨用多年老松煙和麋鹿膠造成至唐末墨工奚超與其子廷珪自易水渡江遷居歙州南唐賜姓李氏廷珪父子之墨始集大成然亦尙用松煙廷珪初名廷邽故世有奚廷珪墨又有李廷珪墨或有作庭珪字者僞也墨亦不精宋熈丰間張遇供禦墨用油煙入腦麝金箔謂之龍香劑元祐間潘谷墨見稱於時自後蜀中蒲大韶梁杲徐伯常及雪齋齊峯葉茂實翁彥卿等出世不乏墨惟茂實得法淸黒不凝滯彥卿莫能及中統至元以來各有所傳可以仿古

唐

祖敏

奚鼐【易水】

奚鼎【鼐之弟】奚起【鼐之子】陳朗【兗州】

王君得

柴珣【並唐末五代】

南唐

李超【鼐之子始居歙州南唐賜姓李氏】

李廷珪

李廷寛

李承宴【皆超之子】李文用【承宴之子】李惟慶

李惟一

李仲宣【皆文用子】耿遂仁【歙州】耿文政

耿文壽【皆遂仁子】

耿徳

耿盛

盛匡道【宣州】

盛通

盛眞

盛舟

盛信

盛浩

宋

張遇

潘衡

蒲大韶【欵曰書窓輕煤佛帳餘韻】

葉世英【嘗造徳壽宮墨】

朱知常【欵曰朱知常香齊】

梁杲

李世英【欵曰叢佳堂李世英】

胡友直

潘衡孫秉徐知常

葉憲【嘗造復古殿墨】雪齋【欵曰雪齋墨寶】周朝式

李世英男克恭

樂溫

蒲彥輝

劉文通

郭忠厚

鏡湖方氏

黃表之

齊峯

劉士先【嘗造緝熈殿墨】寓庵【得李潘心法】

兪林

丘攽

謝東

徐禧

葉茂實【三衢】翁彥卿

元

潘雲谷【淸江】胡文忠【長沙】林松泉【錢唐】於材仲【宜興】杜淸碧【武夷】衛學古【松江】黃修之【天臺】朱萬初【豫章】丘可行【金溪】丘世英

丘南傑【皆可行子】

斵琴名手

隋

趙取利

唐

雷霄

雷盛

雷玨

雷文

雷迅

郭亮【一作諒皆蜀人】

沈鐐

張鉞【皆江南人】金儒【大中進士】僧三慧大師

宋

蔡睿

朱仁濟

衛中正【慶曆中道士】趙仁濟【興國中】馬希仁

馬希先【一作仙崇寧中】金淵【紹興初】金公路【卽金道紹興初】陳亨道【髙宗朝】

嚴樽

馬大夫

梅四官人

龔老【應奉】

林杲【東卿】

元

嚴古淸【恭字子安樽之孫梅四之壻】

施溪云

施谷云

施牧州

古琴名

冰淸

春雷

玉振

黃鵠

秋嘯鳴玉

瓊響

秋

懷古

南薰大雅

松雪

浮磬

奔雷

存古寒玉

百衲

響泉

冠古

韻磬渉深

天球

混沌材萬壑松雪夜冰玉澗鳴泉

石上淸泉

秋塘寒玉

九霄環佩

戱語

至正丙申髙郵兵累攻嘉興不克或人撰戱語云史帥一日下令行兵參謀掌史進言自古行師必先祭旗史曰王元帥破松江時曽祭否答曰不祭史曰王元帥不祭我也不祭蓋祭濟字音同傳以爲笑又有一說紅軍與苖軍戰不勝稟主帥曰彼中軍前有十丈大旗旗上字大元統兵官五字帥曰我此間亦效之旗成軍吏稟所寫何字帥曰八分書寫趙王令旣而寫趙字未成才寫得走字傳報苖軍到走走走二說皆可捧腹

日家安命法

日家者流以日月五星及計羅炁孛四餘气度過宮遲畱伏逆推人之生年日月時可以知休咎定壽夭其書曰百中經經首有安命法曰周天宿度十二宮安命例凡十葉有術士以其例節爲一葉簡明易見其法但看本生日太陽所何度便以本生時加在上向下逐宮虛數如下面已盡則又於此行自上而下見夘住卽是此度安命眞防徑也

子丑寅卯辰巳午未申酉戍亥

淮渦神

泗州塔下相傳泗州大聖鎖水母處謬也按地誌雲水神在臨淮縣山之下形若獼猴縮鼻髙額靑軀白首金目雪牙頸伸百尺力逾九象禹獲之鎖其頸於山之足淮水乃安流注海邇來漁者知鎖所在古嶽瀆經云禹治水三至桐栢山獲淮渦水神曰無支祈乃命庚辰制之鎖於山之足淮水乃安唐永泰初楚州有漁人夜釣山下其鉤爲物所掣沈水視之見大鐡鎖繞山足一獸形如靑猿兀若昏醉涎沫腥不可近又東坡濠州塗山詩川鎖支祈水尙渾注程演曰異聞集載古嶽瀆經禹治水至桐栢山獲淮渦水神名曰巫支祈善應對辧淮之淺深源之逺近而神曰庚辰者鎖於山之足淮乃安流唐時有漁者釣得一古鎖牽出其末有如獼猴者蓋此物也國史補曰楚州漁人於淮中釣得古鐡鎖刺史李陽大集人力引之鎖窮有靑獼猴躍出水而逝山海經水獸好爲雲雨禹鎖於軍山之下其名無支祈

寄衣

洞庭劉氏有夫葉正甫久客都門因寄衣侑以詩云情同牛女隔天河又喜秋來得一過歲歲寄郎身上服絲絲是妾手中梭剪聲自覺和腸斷綫腳那能抵淚多長短只依先去樣不知肥瘦近如何【先去亦作舊時】

輟耕錄卷二十九

欽定四庫全書

輟耕錄卷三十

元陶宗儀撰印章制度

周禮璽節鄭氏注云璽節者今之印章也按許愼說文云印執政所持信也徐鍇曰從爪手以持信也衛宏曰秦以前民皆以金玉爲印龍虎鈕惟其所好然則秦以來天子獨以印稱璽獨又以玉羣臣莫敢用也七雄之時臣下璽始稱曰印漢制諸侯王金璽璽之言信也古者印璽通名漢舊儀云諸侯王黃金璽槖佗鈕又曰璽謂刻曰某王之璽列侯黃金印鈕文曰某侯之章丞相太尉與三公前後左右將軍黃金印鈕文曰章中二千石銀印鈕文曰章千石六百石四百石至二百石以上皆銅印鼻鈕文曰印建武元年詔諸侯王金印綟綬公侯金印紫綬中二千石以上銀印靑綬千石至四百石以下銅印黒綬及黃綬陳制金章或鈕鈕獸鈕豹鈕銀章或鈕熊鈕羆鈕羔鈕鹿鈕銀印或珪鈕兔鈕銅印率環鈕吾衍云漢有摹印其法只是方正篆法與隸相通後人不識古印妄意盤屈且以爲法大可笑也多見古家藏得漢印字皆方正近乎隸書此卽摹印也玉球嘯堂集古錄所載古印正與相合凡屈曲盤回唐篆始如此今碑刻有魯公官誥尙書省印可考其說漢晉印章皆用白文大不過寸許朝爵印文皆鑄蓋擇日封拜可緩者也軍中印文多鑿蓋急於行令不可緩者也古無押字以印章爲官職信令故如此耳唐用朱文古法漸廢至宋南渡絕無知此者故後宋印文皆大謬白文印皆用漢平正方直字不可圓縱有斜筆亦當取巧寫過三字印右一邊一字左一邊兩字者以兩字處與一字處相等不可兩字中斷又不可十分相接四字印若前二字交界有空後二字無空湏當空一畫別之字有有腳無腳故言及此不然一邊見分一邊不分非法度也軒齋等印古無此式惟唐相李泌有耑居堂白文玉印或可照例終是白文非古法不若只從朱文朱文印或用雜體篆不可太怪擇其近人情免費辭說白文印用崔子玉寫張平子碑上字及漢器上並碑蓋印章等字最爲第一凡姓名表字古有法式不可用雜篆及朱文白文印必逼於邊不可有空空便不古朱文印不可逼邊湏當以字中空白得中處爲相去庶免印出與邊相倚無意思耳字宜細四旁有出筆皆帶邊邊湏細於字邊若一體印出時四邊虛紙皆昻起未免邊肥於字也非見印多不能曉此黏邊朱文建業文房之法多有人依欵識字式作印此大不可蓋漢時印法不曽如此三代時卻又無印學者愼此周禮𨿽有璽節及職金掌其媺惡揭而璽之之說注曰印其實手執之印也正面刻字如秦氏璽而不可印印則字皆反矣古人以之表信不問字反淳朴如此若戰國時蘇秦六印制度未聞淮南子人間訓曰魯君召子貢授以大將軍印劉安寓言而先辭耳道號唐人𨿽有不曽有印故不可以道號作印用也三字屋扁唐印有法凡印文中有一二字忽有自然空缺不可映帶者聽其自空古印多如此凡印僕有古人印式二冊一爲官印一爲私印具列所以實爲甚詳不若嘯堂集古錄所載只具音釋也凡名印不可妄寫或姓名相合或加印章等字或兼用印章字曰姓某印章不若只用印字最爲正也二名者可回文寫姓下著印字在右二名在左是也單名者曰姓某之印卻不可回文寫名印內不得著氏字表徳可加氏字宜審之表字印只用二字此爲正式近人或並姓氏於其上曰某氏某若作姓某父古𨿽有此稱系他人美已卻不可入印人多好古不論其原不爲俗亂可也漢人三字印非姓及無印字者皆非名印蓋字印不當用印字以亂名漢張安字防君有印曰張防君【右一字左二字】唐呂溫字化光有印曰呂化光此亦三字表徳式諸印下有空處懸之最佳不可妄意伸開或加屈曲務欲塡滿若寫得有道理自然不覺空也字多無空不必問此李陽冰曰摹印之法有四功侔造化防受神謂之神筆畫之外得微妙法謂之奇藝精於一規矩方圓謂之工緐簡相參布置不紊謂之巧趙彥衛云古印文作白文蓋用以印泥紫泥封詔是也今之米印及倉敖印近之矣自有紙始用朱字間有爲白字者通典云北齊有木印長一尺廣二寸五分背上爲鼻鈕長九寸厚一寸廣七分腹下隱起文曰督攝萬幾惟以印籍縫今齪合縫條印蓋原於此秦有八體書三曰刻符卽古所謂繆五曰摹印蕭子良以刻符摹印合爲一體徐鍇謂符者竹而中刻之字形半分理應別爲一體摹印屈曲塡宻則秦璽文也子良誤合之宣和譜四卷楊克一圗書譜一卷【又名集古印格】王厚之復齋印譜顏叔夏古印譜二卷姜防集古印譜一卷吾衍古印文二卷趙孟頫印史二卷銀工

浙西銀工之精於手藝表表有聲者屈指不多數也朱碧山【嘉興魏塘】謝君余【平江】謝君和【同上】唐俊卿【松江】祖孝子

祖孝子浩然字養吾建寧浦城人世儒家至元中盜黃華起政和朝廷命將帥師往討未至盜已就縛回軍經浦城焚其廬舍孝子母全氏遭掠而北是時孝子年六歲母子相失獨與父居不聞問者二十又八年至大三年福建閫府檄爲三山書院山長將之任或告之曰而母在河南而不能名其處孝子欣然棄職辭父爲河南行旣渡江抵河南每捨逆旅行道途間聞操南音者必就與語庶防有所遇也當時從軍之人猶有存者或曰此有趙副使故爲軍校歸自軍中得婦人全氏非而母也耶趙死而家替全氏歸一古氏挈之而南當在汝鄧間耳孝子知母定在驚喜遂回汝州抵鵶路山不遇行八百里至牛蹄白石不遇又行七百餘里至陽崔橋又不遇然自離汝州行路旣逺知母所鄕停車道傍投宿旅捨舉其狀以問人頗有相酬答可物色或指唐州以告曰彼有別蓋山可尋討也孝子夢神人顧而言有月圓再圓之語旣寤言猶在耳益喜忭自崔橋三百餘里至別蓋訪其母在焉旣見相與抱持涕泣七月之望也神人之言於是有徴矣畱別蓋半月舟具奉母南歸當時聞其事者自朝廷達官以至湖海名勝莫不歌詩以美之多至數十百篇往往舉朱壽昌事以爲比防稽韓莊節先生【性】作孝子傳行於世

白日圜文

周易癡處館講授賔主不合遂作白日圜文飄然而去其文曰聽之不聞視之不見子以我爲隱乎用之則行舍之則藏吾亦從此逝矣未得靑雲路且坐白日圜飯疏食樂亦在中素貧賤不願乎外玆承賢主人不取通士乃求拘儒匪我求童取其交以道餽以禮擇師教子弟蓋亦據於徳依於仁圜土而居重門以待當爾耳不聽淫目不視惡將以塞其兌閉其聰然而口不絕吟手不停披安能存其心養其性黃芽若就白髮已空常念流地上之白水眞人且作鎖洞門之淸溪道士子其子親其親固宜造次必於是顚沛必於是爾爲爾我爲我安肯哀矜而辟焉敖惰而辟焉不越文字之間自行束脩以上受風魔貶爲自在囚口出雌黃用狙翁朝四暮三之術目生虛白披羲皇天一地二之圗有朋自逺方來與進也與退也使君從此中入或止之或尼之俾我行其庭不見其人而子過我門不入我室望而未見招之不來所不與同心指蒼天而爲證亦欲從遊耳曰黃昏以爲期不以我爲貧知有時爲養所願諸生人十已千以一識百師也過商也不及尙得夫子之中庸參也魯回也如愚竟傳聖人之道統而某詩書無祟筆墨有靈蟬蛻污濁之中鳳翔塵埃之表排云叫閶闔吐三千丈豪气之沈埋乘風歸蓬萊訴百萬億顚厓之辛苦藩籬旣剖門闥洞開縱意所如從吾所好口說五千言乘牛出函谷願與關門令尹遊乎腰纒十萬貫騎上州皆曰閉戶先生來也

金靈馬

凡宮車晏駕棺用香楠木中分爲二刳肖人形其廣狹長短僅足容身而已殮用貂皮襖皮防其鞾韤系腰盒鉢俱用白粉皮爲之殉以金壺瓶二盞一碗碟匙筯各一殮訖用黃金爲篐四條以束之輿車用白氊靑緣納克實爲覆棺亦以納克實爲之前行用古巫媼一人衣新衣騎馬牽馬一疋以黃金飾鞍轡籠以納克實謂之金靈馬

髹器

黒光凢造碗碟盤盂之屬其胎骨則梓人以脆松劈成薄片於旋牀上膠黏而成名曰捲素髹工買來刀刳膠縫漧淨平正夏月無膠泛之患卻牛皮膠和生漆微嵌縫中名曰梢當【去聲】然後膠漆布之方加麤灰灰乃磚瓦搗屑篩過分麤中細是也膠漆調和令稀稠得所如髹工自家造賣低歹之物不用膠漆止用豬血厚糊之類而以麻筯代布所以易壊也麤灰過停令日久堅實砂皮擦磨卻加中灰再加細灰並如前又停日久磚石車磨去灰漿潔淨一二日候漧燥方漆之謂之糙漆再停數月車磨糙漆絹帛挑【上聲】去漿迹才用黒光黒光者用漆斤兩若干煎成膏再用漆如上一半加雞子淸打勻入在內日中曬翻三五度如栗殻色入前項所煎漆中和勻試簡看慢若再曬若慢加生漆多入觸藥觸藥卽鐡漿沫用隔年米醋煎此物榦爲末入漆中名曰黒光用刷蘸漆漆器物上不要見刷痕停三五日待漆內外俱幹置陰處防之然後用揩光石磨去漆中纇【雷上聲】揩光石雞肝石也出杭州上柏三橋埠牛頭嶺再用篛帉次用布帉次用菜油傅卻用出光粉揩方明亮

朱紅修治布灰一一如前不用糙漆卻用贉朱桐葉色然後用銀朱以漆煎成膏子調朱如朱一兩則膏子亦一兩生漆少許看四時天气試簡加減冬多加生漆顏色闇春秋色居中夏四五月秋七月此三月顏色正且紅亮

鰻水好桐油煎沸以水試之看躁也方入黃丹膩粉無名異煎一滚以水試如之狀令冷油水各等分杖棒攪勻卻取磚灰一分石灰一分細麫一分和勻以前項油水攪和調黏灰器物上再加細灰然後用漆並如黒光法或用油亦可

濟遜宴服

濟遜宴服者貴臣見饗於天子則服之今所賜綘衣是也貫大珠以飾其肩背間膺首服亦如之

﹤子部﹐小說家類﹐雜事之屬﹐輟耕錄﹐卷三十﹥

銀錠字號

銀錠上字號州元寶乃至元十三年大兵平宋回至州丞相巴延號令搜撿將士行李所得撒花銀子銷鑄作錠每重五十兩歸朝獻納世祖大防皇子王孫駙馬國戚從而頒賜或用貨賣所以民間有此錠也後朝廷亦自鑄至元十四年者重四十九兩十五年重四十八兩遼陽元寶乃至元二十三年二十四年徵遼東所得銀子而鑄者

學宮講說

凡學宮朔望講說乃禮之常所屬上司官或省憲官至自教授學官曁學賔齋諭等皆講說一書然儒生未逹時宜往往迕意多矣泰定甲子開吳淞江省臺憲僚咸集時治書劉公濼源北方學者首謁先聖先師其年值閏詹肖巖講書堯典三百有六旬有六日以閏月定四時成嵗大咈其意以爲學校講說𨿽賤夫皂隸執鞭墜鐙之人皆令通曉今乃稽算度數何爲肖巖由是悒怏而卒至元己卯冬分憲老老公檢踏災傷以復熟糧爲急陸宅之講省刑罰薄稅斂一章公變色而作至正辛巳知府楊侯銳意浚河以興利除害爲己任時憲僉某謁學宮王玉巖講禹別九州隨山濬川結意皆歸美於知府憲僉不悅而罷丁酉歲張士誠據有姑蘇日遣蘇守周仁來王可權講易泰卦蓋君子道長小人道消之義周以爲譏訕累及諸職事皆停月廩惟錢先生伯全父作訓導時行刑官至講欽哉欽哉惟刑之卹哉講畢稱賞不已前數君子亦可爲後人戒也

松江之變

王與敬字可權淮西安丰人由浙省典吏充宣使後於董搏霄部下立功擢松江府判未任轉省都鎭撫陞元帥至正丙申二月朔僞誠王張士誠紅軍破平江時與敬兵敗徑趍嘉興又與苖軍參政楊旺紮勒不恊乃投松江名曰守禦實欲戀倡婦董賽兒故也達嚕噶齊巴圖特穆爾知府崔思誠皆無制變之術激成其禍蓋其至也不郊迎之已自不悅越二日浙省又命元帥特穆爾喇實等提兵而來鎭守城池二帥抗衡不相上下帖防兩倉腳夫散口糧給器械發號施令蓋意在逐與敬行十八日帖宴軍民官無一人至者至夜與敬下萬戶戴列孫等率引軍卒自西門放火鼓噪而叛官僚潰散寺觀民房悉化焦土撿刮金銀財物塞滿舟船自與敬以下人口輜重皆出西門二十四日旺札勒下元帥蕭亮員成等率苖軍突至兵不與敵遂北出通波塘而去投降士誠子女玉帛悉爲苖軍所有民亦持挺相逐列孫孔鎭撫等死者過半苖軍恣肆檢刮截人耳鼻城中女婦多爲淫污房舍間有存者皆爲焚燬靡有孑遺居民兩遭鋒鏑死者塡街塞巷水爲不流四月初十日士誠下元帥史文炳一部兵馬自湖泖入古浦塘舳艫相銜旗幟蔽日苖軍一矢不交竟潰散而去南村野史曰天下本無事庸人自擾之卓哉斯言也初王與敬之戾止茍得一守土官能以智慮處之則不致若是況松江尙侈靡習淫風者久矣余嘗扼腕而嘆必有後日之患終爲一賤倡禍及數萬家非小變也與敬逆賊之名遺臭萬年戴氏逞匹夫之勇卒喪其生皆自取之也悲夫

果典坐

嘉興天寧寺有老僧曰果典坐平生不蓄積得錢輙買酒飲長老念空海每歲遺衣叚至正癸巳正月一日無疾而卒年一百二歲

詩防

潮逢谷水難興浪月到雲間便不明松江古有此語谷水雲間皆松江別名也近代來作官者始則赫然有聲終則闒茸貪濫始終廉潔者鮮兩句竟成詩防書畫樓

松江自來無大火災至正丙戌閏十月廿九日夜普照寺西業制防民姚不謹於火延燎三千餘家重門館靈宮梵宇悉爲煨燼而夏愛閒氏收藏古法書名畫樓巋然獨存豈有神物防之也耶抑亦數耶物必遇主

松江普照寺門首刀鑷胡忽見街上有小片荷葉舒捲不已一人拾置懷中去胡叩之曰汝得何物但欲見之以決所疑及出示乃至元鈔三十文又同郡夏氏僕嘗見小花蛇盤旋道左行人捉藏諸袖僕頗訝問其所以則至元鈔貳拾文右二事絕相類吁三十文二十文直微末耳尙必待主今之積金蓄谷倍息計贏孳孳以利爲念者於此寧不可鑑哉

鎗金銀法

嘉興斜塘楊滙髹工鎗【去聲】金鎗銀法凡器用什物先用黒漆爲地以鍼刻畫或山水樹石或花竹翎毛或亭臺屋宇或人物故事一一完整然後用新羅漆若鎗金則調雌黃若鎗銀則調韶粉日曬後角挑挑嵌所刻縫罅以金薄或銀薄依銀匠所用紙糊籠罩置金銀薄在內遂旋細切取鋪已施漆上新綿揩拭牢實但著漆者自然黏住其餘金銀都在綿上於熨斗中燒灰甘鍋內鎔鍜渾不走失

磨兜堅箴

磨兜鞬已見第九卷

昔李侍郎都哩嘗揭磨兜堅三字於座隅磨兜堅者古之愼言人也其善於自防者哉金華宋濂爲著箴曰磨兜堅愼勿言口爲禍門昔人之云磨兜堅人各有心山髙海深磨兜堅髙不知極深不知測磨兜堅言出諸口禍隨其後磨兜堅鐘鼓之聲因叩而鳴磨兜堅不叩而鳴必駭眾聽磨兜堅惟口之則守之以黙是曰徳磨兜堅磨兜堅愼勿言

三笑圖

楊鐡厓云坡翁防石恪所畫以爲三人皆大笑至衣服冠屨皆有笑態其後之童子亦罔知而大笑永叔書室圖三笑於壁想見石恪所作與此無異然坡翁所防三笑不言爲誰山谷特實以逺公陶陸事陳賢良舜兪廬山記亦謂舉世信之有趙彥通者作廬嶽獨笑一篇謂逺公不與修靜同時樓攻媿亦言修靜元嘉末始來廬山時逺公亡已三十餘年淵明亡亦二十餘年其不同時信哉後世傳訛往往如此使坡翁見之亦當絕倒也

官制字訛

按古官制取義皆有所主非徒名也後世或訛其音者有矣音𨿽訛而義則不訛也如僕射秦官僕主也古者重武事每官必有主射以督課之射音神夜反關中人訛爲寅詐反韻書不取其義於神夜反中卻收在寅詐反下尙書亦秦官秦世少府遣吏四人在殿中主發書故謂之尙書尙猶主也如尙方尙食尙醫尙衣尙冠尙浴尙席之尙並音時亮反後世乃以尙書之尙訛爲辰羊反陸徳明亦音平聲韻書遂兩收之洗馬前漢志太子太傅少傅屬官有先馬張晏曰先馬員十六人秩比謁者如淳曰前驅也國語載勾踐親爲夫差先馬先先之也從先見反今韻書作蘇典反字作洗愚意此類並當從其正義不當從其訛音今人但見讀僕射之射作神夜反尙書之尙作時亮反洗馬之洗作先見反便非哂之不究其義故也此類甚多今姑舉其顯者

巾幘考

巾幘釋名巾謹也當自謹於四教儀禮二十成人士冠【如字】庶人巾說文發有巾曰幘幘卽巾也又方言覆髻謂之幘漢書卑賤執事不冠者所服或謂之承露按儀禮士冠庶人巾則古者士以上有冠無巾幘惟庶人戴之秦謂民爲黔首漢爲僕隸爲蒼頭漢書謂卑賤者所服此其證也後世上下通用之謂之燕巾蔡邕獨防曰漢元帝額有壯發不欲人見故加巾幘以包之也然則巾自巾幘自幘不獨卑賤者所服𨿽尊者亦服之矣至王莽冠內加巾故詩人云王莽禿幘施屋又光武岸幘見馬援又按魏志注太祖以天下凶荒資財乏匱擬皮弁裁縑帛爲帢【或作幅乞洽反】合乎簡易隨時之議以色別其貴賤本施軍飾非爲國容韻書弁缺四隅謂之帢【前時軍人弓手所戴小白防是也】一曰按頭使下故曰帢增韻埤蒼皆曰防也晉輿服志哀帝立秋禦讀令攺用素白幍漢末王公名士多委王服以幅巾爲雅魏武始制幍成帝制使尙書入坐丞郎門下二省侍官乘車白幍低幃出入掖門又二宮直宮著烏紗幍往往士人宴居皆著幍矣幍𨿽冠弁遺制去古益逺用巾幘爲近之一說秦加武將首餙爲絳帕後稍稍作顏題漢興續其顏卻摞【音羅】之施巾連題卻覆之卽喪幘也名之曰幘至孝文帝乃髙顏題續之以耳崇其巾爲屋合後施巾上下文者長耳武者短耳古者冠制皆硬殻自額上至於頂如今禮冠者然後世乃作小冠厪以束髮冠下施幘冠幘之上又總施巾皆效漢元帝所服之制也夫歷代損益隨其所宜茍不害於義從俗可也孔子居宋衣縫掖居魯冠章甫亦從俗也

屨舄履考

屨舄履屨人注襌下曰屨復下曰舄【說文無舄字舄本鵲字今借爲履舄字也陸佃云舄通爲舄履之舄古人居欲如燕行不欲如鵲故借爲舄字所以爲行戒也然借鵲爲舄作思積反者蓋舄履也古今注以木置屨下幹臘不畏泥濕故曰舄以是知舄屨之下必再用木矣】士喪禮夏葛屨冬皮屨屨人注又謂凡屨靑絇【劬】繶【億】純【準】素幘白屨緇絇繶純爵弁纁屨黒絇繶純是也絇說文纑繩絇也玉藻注履頸飾也【�防狀如刀衣鼻在屨頭言拘者取自拘持使低目不暇顧視一曰用繒一寸屈爲之頭著屨頭以受穿貫】繶屨人注縫中紃也絳也純屨人注緣也言繶必有絇繶純矣凡絇繶純皆一色又按屨人注舄有三等赤舄白舄黒舄也赤舄爲上冕服之舄詩曰王錫韓侯衮赤舄則諸侯與王同矣所謂舄靑舄王后祭服之舄也凡屨之飾如繡次也黃屨白飾白屨黒飾黒屨靑飾天子諸侯吉事皆寫其餘服冕著舄耳士爵弁纁屨黒絇繶純尊祭服之屨飾從繢也至若履者說文足所依也從屍從文從舟象履形毛氏曰舟能載物屨能載人又艸曰屝【芳末反】麻曰屨【凡布皆可謂之麻】皮曰履按履無別制說文屨履也從履省婁聲又鞮也徐曰鞮革履也舄韻防履也古今注以木置履下幹臘不畏泥濕故曰舄以是知屨舄履之異名也但有襌下復下用木之異耳古人舄屨履至階必脫惟著韤而入禮戶外有二屨是脫屨而入者也漢賜劍履上殿是不賜則不敢著履上殿明矣諫不行則納履而去納結也言納履則在外明矣是脫履而入者也王喬入朝雙舄化鳬先至是脫舄而入者也古者堂上皆有席所以著韤爲宜況韤又從韋乎又按鄕飲酒云說屨揖讓如初升堂防云凡堂上揖行禮不脫屨坐則脫屨理固然也由是觀之凡宗廟堂室之間行禮亦必不脫屨矣夫降而脫屨然後升坐禮也其後賔與主人酬酢之時皆在兩階之間又湏降而著屨復升於階酬酢之禮畢又降而脫屨復升於坐也古人禮繁如此今何略也

輟耕錄卷三十

