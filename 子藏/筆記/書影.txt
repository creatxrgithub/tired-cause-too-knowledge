

卷一

先大人著述甚富﹐常作《觀宅四十吉祥相》﹐有益於世道人心﹐備錄於此。案頭無淫書。﹝昔人謂黃魯直作艷嗣﹐以邪言蕩人心﹐其罪非止墮惡道。近日作小說人﹐豈止艷詞﹗非常報應﹐人人親見之。案頭如有片紙字﹐當盡數焚卻。壞心術﹐喪行止﹐皆此等書引誘。人家兒女﹐豈無識字者﹐略一回想﹐豈不可懼。架上無齊整書。本本精良﹐一一完善﹐手且未觸﹐目於何有﹖但觀架上﹐便知腹中。﹞座上有二三十年前老友﹐堂中有七八十年前古桌椅﹐門下有祖父遺畱龐眉皓首老僕。﹝如此方稱得世家﹐如此方免得俗气。﹞婦人不垂簾觀劇。﹝粉气發香﹐依依簾中﹐羅襪弓鞋﹐隱隱屏下﹐甚至品評坐客﹐系節歌聲﹐無所不至。優人之目﹐直透其中﹔坐客之心﹐⒋光其後﹐可恥孰甚﹗﹞婦女不識字。﹝《列女》《閨》諸書﹐近日罕見﹔淫詞麗語﹐觸目而是。故寧可使人稱其無才﹐不可使人稱其無徳。至世家大族﹐一二詩章﹐不幸流傳﹐必列於釋子之後﹐娼妓之前﹐豈不可恥﹗﹞老妾孀婦不變作尼姑。﹝其鬼倍於攺適。﹞不呼優人同坐。﹝宴客用優人﹐但當呼之別院。登場賜坐﹐或尙在通融﹔呼之同坐角飲﹐則褻甚矣。今人敬優兒如師友﹐殊令人訝﹐卽不與之坐﹐不過曰不在行而巳。天下事被在行二字誤卻多少﹗﹞不在席上接優人曲﹐不以筋並足﹐代爲擊板。﹝擊板接曲﹐去優人幾希﹗﹞外無狡童﹐內無老婢。﹝無狡童不惟省己防閒﹐抑且免人疑議。至禁錮老婢﹐二十以外尙不爲之擇配﹐尢傷陰騭。﹞不教婢子演劇。﹝此亦好人家兒女也﹐安忍其出鬼裝牌榜﹗防閒尢難﹐作姦殊易。﹞紙牌不入手中。﹝近日馬弔盛行﹐士大夫儼然爲之不恥。予曰宜輿僵﹐宜革匠﹐宜不識字人﹐宜四達衢中幾桌上。卽令此中有千變萬化﹐神妙不測﹐然一思手持者何物﹐豈不愧殺﹗總之人不耐獨坐﹐不肯習靜﹐弈棋變爲馬弔﹐風日下矣。與其馬弔﹐寧弈。﹞不解新令﹐不爲酒糾。﹝士人相聚﹐頗有可談﹐何至效靑布商傭﹐吩呶盈坐﹗寧受百罰﹐無淪惡趣。予眼見以此生嫌疑者不少。肯習醫卜。但能究心﹐心自入細。其子弟能畱心於此﹐便知他日不淪於下流饑寒。﹞席上不勸人第二日捕齋。﹝卽此一事﹐便是與人爲善。持齋總是戒殺﹐我不持齋﹐彼能信心﹐何苦必破其戒﹗然專靠持齋免禍祈福﹐亦謬。﹞僕從不與主人同坐者並坐。﹝卽貧友疏親﹐亦與主人同列﹐何至與奴僕爲伍﹔此風倡自篾片﹐主人得意時﹐承奉奴僕﹐惟恐少失其意﹔殆失勢之後﹐欽懼報復﹐無所不至。敗家受禍﹐往往由此。﹞淩晨客至﹐僕從己拱立候命﹐主人已盥沐相迎。﹝乘朝气﹐則不夜飲可知﹔不夜飲﹐則奴僕無姦盜詐僞可知。甚矣﹐夜飲之害事也。﹞僕從各隨其姓。﹝卽自幼僕子﹐亦當令各姓其姓﹐使人不昧其宗祖﹐卽後亦不致亂吾支派。防微杜漸﹐古人有深意存其間。﹞門前僕從﹐見士人過﹐毋論識與不識﹐皆起身直立﹔遇諸途﹐皆側立讓行。﹝此𨿽細事﹐然主人忠厚不忠厚﹐奴僕生事不生事﹐皆由此而定。﹞不奴隸疏族窮親。﹝疏族窮親無所歸﹐代爲瞻養﹐亦盛徳事。視同奴隸﹐令供奔走﹐大傷元气。不學蘇意。輕嘴薄舌﹐不離幫閒﹔喫茶燒香﹐總屬狡獪耳。﹞口角無閨門事。﹝言之鑿鑿﹐如曾目睹﹐鬼神在旁﹐何不說得略活動些子。﹞口中無刻薄尖酸議論。﹝先輩云﹐一語而傷天地之和﹐一言而折終身之福。切須念之。﹞先輩格言﹐常在壁上口頭。﹝存之於心﹐則能體而行之矣。目中口頭﹐已有二三分受用處。﹞凡夢俱可告人。﹝夢中所做所爲﹐常有不能告人者。充至於凡夢皆可以告人﹐去道不遠矣。古人驗心於夢。又云﹕晝觀之妻子﹐夜驗諸夢寐﹐有以哉。﹞十二歲以上小童不入內戶﹐女童不出內戶。﹝不可以小而忽之也。﹞肯爲人宛轉寄家信。﹝不浮沈﹐已屬盛徳﹔更能宛轉以期必達﹐尢陰騭事。以此類推﹐凡事肯爲人方便可知矣。﹞能明佛理﹐卻不爲邪說所誘。﹝白蓮﹑無爲等教﹐其初皆信心從佛者。先儒云﹕精者不越吾儒﹐此語尙可議﹔若誕者﹐吾不信﹐則確不可易矣。不明佛理﹐與老嫗瞎磕頭﹑盲燒香何異﹗﹞肯周濟貧親戚﹐或助人婚嫁﹐或代完官贖﹔卻不做佛事﹐不修建庵觀。﹝總此一佛﹐寺宇已多﹐何必更建﹕近日私建﹑私度甚多﹐將來必有一僧難存﹑是庵皆毀之慮。畱心佛法者﹐不可不知。﹞肯爲人說眼前報應﹐肯聽人說報應諸事﹐﹝眼前事報應顯明易見﹐不必說活閻王﹐過陰人諸事﹐反增人不信心。﹞卽不能奉行《感應篇》《功過格》﹐每日能體認所行善惡。﹝肯看《感應篇》﹐肯略略體認《功過格》﹐不必數黃豆黑豆﹐其人已有幾分好處。﹞書館中小學生﹐有讀《四書》小注聲。﹝前輩無不讀小注者﹐近日反目讀者爲迂矣。子弟到老不明書旨﹐皆由不明小注始。讀小注子弟﹐到後來上者無離經叛道之慮﹐次亦免場中出鬼﹐東問西問。﹞不以病試醫﹐肯將已驗醫方﹐或鈔或刻施人。﹝不告醫者以得病之由﹐令其暗中摸索﹐取死之道也。施方固勝施藥﹐然能制數種藥﹐常常施人﹐尢善。﹞躬送破衣親友出門外。﹝在坐者間有﹐躬送門外﹐則以爲恥矣。待失意人﹐不難有恩而難有禮。此語須體驗。此等事最傷人心﹐亦令人容易勘破你勢利心腸。﹞受人賀分﹐卽一箑一絲﹐無微不答。﹝富貴受貧賤人禮﹐以爲當然﹐此大折福處﹐亦大斂怨處。須知其從當賣而來。﹞不磨祖父圖章﹐刻作己名。﹝以此類推﹐凡事無攺可知。﹞有贈祖父詩文者﹐能舉其姓字﹐習其篇章。﹝亦孝子﹐亦韻人﹐如此則能爲祖父報徳可知。﹞不戲謔父執貧友。﹝旣知其爲父執﹐又輕之爲貧人﹐且有戲謔之不如己友者﹐孝子慈孫﹐必不如是。﹞內聲不聞於外﹝言勿論矣。﹞坐定不問新聞。﹝省卻無限葛藤。﹞司閽人回卑幼貧賤親串﹐惟恐傷其意。﹝司閽人能如此﹐不知費主人如許苦心矣。﹞白鍾程幼洪﹝邑﹞曰﹕讀坦然周先生《吉祥》四十則﹐妨嫌於微﹐杜禍於漸﹔外施家政﹐內端女﹔長幼式訓﹐上下咸宜﹔言擇行修﹐立功寡過﹔蕩滌爬梳﹐瑕疵淨盡。誠教家之良規﹐檢身之寶鑑也。《易》閒有家﹐《禮》嚴內則﹐皆以齊家爲端本澄源之要﹐先生窺其深矣。惠迪吉﹐惟順則吉﹐視履考祥﹐其旋元吉﹐所視必祥﹐斯爲吉徵﹐吉祥止止﹐則又止而不遷之義也。余願凡有家者﹐各書一通於座右。

新建徐世溥曰﹕癸酉以後﹐天下文治向盛。若趙髙邑﹑頭無錫﹑鄒吉水﹑海瓊州之道徳丰節﹐袁嘉興之窮理﹐焦秣陵之博物﹐董華亭之書畫﹐徐上海﹑利西士之歷法﹐湯臨川之詞曲﹐李奉祀之本艸﹐趙隱君之字學﹐下而時氏之陶﹐顧氏之冶﹐方氏﹑程氏之墨﹐陸氏攻玉﹐何氏刻印﹐皆可與古作者同敞天壤。而萬曆五十年無詩﹕濫於王﹑李﹐佻於袁﹑徐﹐纖於鍾﹑譚。

南昌陳弘緒曰﹕嘉隆以來﹐帖括剽竊之陋﹐流入古文。一二負名之士﹐好以秦漢相欺﹐字裁句掇﹐蕩然不復知所謂眞古文。吾產憂之﹐乃以唐﹑宋諸大家﹐力挽頹瀾﹐毋亦謂摹秦﹑漢之失﹐或至捨體气而專字句﹐而唐﹑宋諸大家﹐無從置力於字句之間也。齊人先配林而後泰山﹐晉人先虖池而後河﹐若韓﹑歐者﹐固所由以適秦﹑漢之路矣。

徐巨源常言﹕今天下文章聲气﹐可謂盛矣﹔𨿽然日午月望﹐有道者所不居﹐異日必有以刻文得罪功令﹐數十里不敢通尺書者。已而婁東復社﹐果有違言。識者謂巨源卓識。

象山王子長﹝梴﹞曰﹕按逆濠之變﹐當時請密旨﹐捐赤心﹐奮然不顧者﹐孫﹑許二公而己。事旣已底定﹐朝廷據在廷公論廟祀之﹔厥後紛紛訾議﹐乃躋許於左﹐孫次之。夫人臣事君﹐不幸當變﹐力盡則死﹐心安則死﹐死郎分矣。復何言﹗復於旣死而議之曰某賢於某﹐豈不大謬哉﹐或曰﹐許欲先發﹐而孫暗焉。應之曰﹕逆濠之蓄遠矣﹐一旦稱兵﹐固其倉卒未定之謀﹐而安在其可先發哉﹖國家所以優禮宗藩﹐重典具在﹐萬一輕動﹐而彼或中輟未舉﹐豈惟不熄將沃之膏矣﹗當時孫公惟務戢羣盜以剪其羽翼﹐築城池﹑治甲兵以堅吾之保障。如斯而已。或曰﹕許立而罵不絕口以死﹐於孫烈乎﹖應之曰﹕人臣之義﹐力盡則死﹐心安則死﹐死卽分矣。烏在罵不罵哉﹕睢陽之慷慨﹐於分奚加﹔文山之從容﹐於分奚損﹐其趨一也。且聞孫公年餘六旬﹐方被縛時﹐羣盜吳十三等素憾公﹐多甘心焉。蓋未至死所﹐已拉折其脇﹐𨿽極楚毒﹐而公猶仰臥不爲屈﹐非志定而气完者能之乎。二公者﹐生則相臨﹐死則相許﹐乃無故易位而處之﹐誠慮孫之未服而許之未安也。聚食一堂之上﹐而使之一不服﹑一不安﹐豈所以通晝夜之故哉﹖此論甚正﹐究竟位置不知若何。張許之死﹐其時亦有異議。今雙忠亙古如生﹐而搖唇鼓舌者竟何往哉﹗昌黎《書張中丞傳後》云﹕小人好議論﹐不樂成人之美。今古一律。

艾千子曰﹕弘治之世﹐邪說興﹐勸天下士無讀唐以後書﹐驕心盛气﹐不復考韓﹑歐大家立言之旨。又以所持旣狹﹐中無實學﹐相率取司馬遷﹑班固之言﹐摘其字句﹐分門纂類﹐因仍附和。太倉﹑歷下兩生﹐持北地之說而又過之﹐持之愈堅﹐流獘愈廣﹔後生相習爲腐剿﹐至今未已。南城圭峯羅文肅公﹐當邪說始興之日﹐矯俗自正﹐力追古大家體裁﹐當時以爲直逼柳州。天下後進讀公之集﹐始知刻勵爲文﹐不襲陳言﹐不厭薄韓﹑柳以爲可師者﹐皆公之力也。﹝文肅公集初刻於盱郡﹐再刻南國子監﹐武進淇澳孫公亦有選本﹐近其玄孫栗士復刻於家﹐較諸刻稍備。﹞艾千子曰﹕麻城周伯譽﹐名世遴﹐生於時文軟靡剿襲之時﹐學者莫不記誦帖括﹐苟趨一世﹕伯譽獨按古經術之旨﹐而佐以歐﹑曾以下百家傳記之長。楚中聞風气之先者﹐自伯譽始。死時年二十七。梅惠連旣爲梓其詩文及制藝﹐王屺生常攜其詩文﹐流通江淮吳越間。然當伯譽稿未行時﹐談節父刻之吳門﹐爲兩進士稿行於世﹐兩進士之名﹐隨而噪甚。原節父之意﹐以伯譽未知名﹐欲以進士重伯譽耳﹔旣而皆知爲伯譽也。

蘭陽王王屋﹐初名澤久﹐字春腳﹐後更名厈。母李氏孕公﹐公鳴於腹。生而敏給﹐善諧謔﹐裏中人率以爲狂士也。舉於鄕﹐戊辰計偕﹐度己文必入彀﹔某公方分較《春秋》﹐某方與璫涉﹐公不欲出其門﹐論中故爲詼語﹐首云儂竊觀天下之事云云﹔中間論鬼神處﹐突曰﹕如以爲無﹐則慧娘之敲裴生之門也﹐麗娘之入柳生之室也。撤棘後﹐則某果已魁公﹐及閱所爲論﹐始有病狂喪心之評。後某終以璫累﹐里人始知公非狂者。辛未﹐公仍以《春秋》魁多士﹐除滋陽令。公銳自見﹐又幸急剛鯁﹔會王孫市磔人﹐公執笞﹐獄行﹐立忤諸王孫﹔黨構之﹐直指弗察﹐暴劾公﹐檻車微系。公𨿽廿日令﹐然頗有惠聲﹔其逮也﹐士民數千人攀轅痛哭﹐白日慘黯﹐遮緹騎﹐自卯至申不得前。甚有蒙膄孤貧﹐鳩杖鶉衣﹐亦視力投金錢檻車贐之。且環而稽首緹騎曰「無苦令﹐令淸苦﹐官幾日耳﹗」且泣且拜﹐緹騎咸爲揮涕。下刑部獄﹐瀕死﹐賴惜公者力爭﹐僅免﹐謫睢陽衛。年三十四﹐憤恚失志死。自預爲志銘﹐以退之銘人者。

如鉻已﹐卽取以自鉻﹐世共達之。公著詩一卷﹐文二卷。詩淸婉有致﹐文則力追昌黎﹑柳州。使假之年﹐進未可量也。予憐其志﹐爲敍而梓於秣陵。

倪文正題《元祐黨碑》云﹕此碑自崇寧五年毀碎﹐遂稀傳本﹐今獲見之﹐猶欽寶錄矣。當毀碑時﹐蔡京厲聲曰「碑可毀﹐名不可藏也。」嗟乎﹐烏知後人之欲不毀之更甚於京乎﹗諸賢自涑水﹑眉山數十公外﹐凡二百餘人﹐史無傳者﹐不賴此碑﹐何由知其姓名哉﹐故知擇福之道﹐莫大乎與君子同禍﹔小人之謀﹐無往不福君子也。余凡兩見此碑﹐各不同。碎碑之後﹐宜無可搨﹐必當時令郡邑各建之﹐或尙有存者﹐故其式弗一耳。

﹝陳椒峯玉基曰﹕偉哉先生之言﹐然先生不更加詳審﹐槪以爲黨人也而賢之﹐基則不能無辧﹕嘗考黨人之內﹐如呂公著﹑韓維﹐初爲安石延譽者也﹔曾布﹑章惇﹐阿權朊仕﹔李淸臣首倡紹述之說﹐以開國釁﹔黃履訏垂簾之事﹐敷呂大防﹑劉摯而去之﹔安燾依違蔡確﹑章惇﹐無所匡正﹔葉祖洽對策﹐言祖宗多因循苟且之政﹐陛下革而新之﹐遂招第一。若此者皆得與乎黨人之敷﹐是果皆得爲黨人乎哉﹗先生以尊崇之過﹐未加詳審﹐由此而觀﹐果賢耶否耶﹖此基之所以不能已於辧也。若夫程頤﹑蘇軾﹑劉摯﹐梁燾諸君子﹐固傑然稱賢矣﹔然苟當日協恭和哀﹐共圖國事﹐則朝廷上下之間﹐必有赫然大振者﹔柰何互相犄角﹐爲洛﹑爲蜀﹑爲朔﹐各以類分﹐致令蔡京得藉爲口實﹐究乃與章惇輩並列而爲黨﹐不尢大可惜哉﹗﹞

袁石公典試秦中後﹐頗自悔其少作﹐詩文皆粹然一出於正。死時年僅四十有四。防風茅止生爲刻其遺稿於秣陵﹐此稿實勝於公舊刻。止生一序﹐亦極確當﹐略無諱於石公。予舊藏一冊﹐沒於大梁﹔今再覓之﹐旣不可得﹐而止生原序﹐《石民集》中又不載﹐不知何故﹖近見石公全集﹐間有收入者﹐然終不能備﹐亦不如單行之爲愈。

葉文通﹐名晝﹐無錫人﹐多讀書﹐有才情。畱心二氏學﹐故爲詭異之行﹐迹其生平﹐多似何心隱。或自稱錦翁﹐或自稱葉五葉﹐或稱葉不夜﹔最後名梁無知﹐謂梁谿無人知之也。當溫陵《焚》《藏》書盛行時﹐坊間種種借溫陵之名以行者﹐如《四書第一評》《第二評》《水滸傳》《琵琶》《拜月》諸評﹐皆出文通手。文通自有《中庸頌》《法海雪》《悅容編》諸集﹔今所傳者﹐獨《悅容編》耳。文通甲子﹑乙丑間遊吾梁﹐與雍丘侯五汝戡倡爲海金社﹐合八郡知名之士﹐人鐫一集以行。中州文社之盛﹐自海金社始。後誤納一麗質﹐爲其夫毆死。文通气息僅屬﹐猶鳴冤邑令前﹐惜乎無有白其事者。侯汝戡言﹐其遺骸至今旅泊雍丘郭外。

故老傳聞﹕羅氏爲《水遊傳》一百回﹐各以妖異語引其首﹔嘉靖時﹐郭武定重刻其書﹐削其致語﹐獨存本傳。金壇王氏《小品》中亦云此書每回前各有楔子﹐今俱不傳。予見建陽書坊中所刻諸書﹐節縮紙板﹐求其易售﹐諸書多被刊落。此書亦建陽書坊翻刻時刪落者。六十年前﹐白下﹑吳門﹑虎林三地書未盛行﹐世所傳者﹐獨建陽本耳。卽今童子所習經書﹐亦尙是彼地本子﹐其中錯訛頗多。近己亥闈中麟經題訛﹐至形之白簡。宋時場屋中﹐亦因題目字訛﹐致士子喧爭。皆爲建陽書本所誤﹐古今事相同如此。故予謂建陽諸書﹐盡可焚也。﹝又《湧幢小品》載﹕姚祐者﹐元符初爲兢州教授﹐堂試諸生﹐出《易》題「乾爲金坤亦爲金」。蓋福建本書籍刊板舛錯﹐坤爲「釜」脫二點﹐故姚誤讀作「金」。諸生疑之﹐因上請﹐姚復爲臆說﹔諸生以誠告﹐姚取官本視之﹐果「釜」也。遂升堂自罰一直﹐其不護短如此。閩中書皆出建陽書坊街。﹞

顧春﹐吳庠生。娶兪氏﹐嘗涉獵書史﹐有婦道。春患瘵不起﹐呼婦囑以好事舅姑﹐養子女﹐言旣切﹐又至再三。婦曰「一言當終身服行﹐何侯再三﹗」乃潛握剪﹐以利鋒剚於左目﹐流血滿地﹐絕而復蘇。夫責曰「何乃如此﹕」曰「不君信也。」夫乃絕。沈石田有詩紀之。

佛經有「眼以睡爲食」語﹐何元朗見蘇端明手書《赤壁賦》。「而吾與子之所共適」﹐「適」作「食」﹐後人以爲出此﹐不知然否﹖

吳梅村曰﹕大司馬白谷孫公﹐代州人﹐長身伉爽﹐材武絕人。其用秦兵也﹐將憑巖關爲持久﹔檄趣之戰﹐不得已始出。天淫雨﹐糧糗不繼﹐師大潰。潼關陷﹐獨身橫刀﹐衝賊陣以歿﹔從騎俱散﹐不能得其屍。公之出也﹐自念必死﹐顧語張夫人。夫人曰「丈夫報國耳﹐毋憂我﹗」西安破﹐率二女六妾沈於井﹐揮其八歲兒以去。兒踰垣避賊﹐墜民捨中﹔有老翁者﹐善衣食之。二年﹐公長子世瑞重趼入秦﹐得夫人屍﹐貌如生。老翁歸以弟﹐相扶還﹐見者泣下﹐蓋公素有徳秦人云。公死而天下事遂去﹐然其敗由趨戰﹐且大雨糧絕﹐此固天意﹐未可專責公也。公之參佐﹐惟監軍道喬公﹐以明經奏用﹐能不負公。潼關之破﹐同日死。名元柱﹐定囊人。

張菉居曰﹕陰詩四變﹐爲海內口實者七人﹐秦﹑齊﹑吳﹑豫各一﹐楚獨居三。然初變而李﹑何﹐再變而王﹑李﹐不失爲盛也。變而公安﹑竟陵﹐晚矣。吾豫當初變時﹐一人起而左右北地﹐鏗金戛玉﹐至今踔厲詞壇。王﹑李樹幟﹐公安矯枉﹐豫獨不與﹐不欲與也。竟陵時﹐新野馬仲良﹐同伯敬起家庚戌進士﹐自造新聲﹐偕吳門亦房唱和。其詩抉鏤性靈﹐鮮警秀異﹐足以移易一世。王﹑馬之名﹐宜與鍾﹑譚並。乃世惟口鍾﹑譚﹐不及二氏﹔則爲仲良者﹐不幸而詩不播於天下﹐爲風气所歸﹔抑幸而不列變中﹐反得免世詆訶耶﹗

去汀州八十里﹐名藍田﹐石城邑所屬。地有山﹐號蠟燭峯﹐圓秀異常。山腰環轉﹐一路如帶。路產糯米﹐雜砂礫中﹐色若火微煆﹐而文理劃然。鄕人病心者﹐拾啖之卽愈。余曾遊此﹐命小奚數人﹐拾各盈匊﹐幾殆盡矣﹐旋踵視之又⒒⒒如貫珠。眞異事也。

蘇桓曰﹕顧東橋先生初守開封﹐抗中常侍﹐遂遭讒誣﹐逮至京師。以公在官淸惠﹐獄久不成。世宗皇帝密遺使就開封覈實﹐止得多裝詩卷一事。公對簿謂﹐時平流寇﹐實與巡撫都禦史澤等賦凱歌﹐有所裝潢﹔如不法﹐則都禦史亦不法也。中常侍讒遂不行﹔止鐫二秩﹐出知全州。時橫涇先生初成進士﹐公自全州貽書﹐述祖宗之徳﹐著謙愼之訓﹐凡千餘言。復寫在全所著《定志篇》﹐又詩十餘章﹔行楷莊健﹐頗得二王之法。桓今年自新建來﹐從橫涇先生曾孫夢遊許﹐得見此書。慨然見先朝之法﹐中常侍欲誣一郡太守而不可得﹔又見世宗皇帝能爲一太守受誣﹐遣使覈實﹔且嘉其時爲方伯﹑廉憲﹑禦史﹑都禦史﹐無一人欺心媚內﹐以傅會其事﹐卒陷公者﹔又見公爲太守時﹐得與都禦史賦詩爲樂﹐不似今日上下懸絕﹐分若君臣。而公知弟之明﹐教家之道﹐俱可無愧於古人焉。公仕至大司寇﹐橫涇先生官僅憲副。

聞古老言﹕南京舊院有色藝俱優者﹐或二十三十姓﹐結爲手帕姊妹﹔每上元節﹐以春擎具殽核相賽﹐名盒子會。凡得奇品爲勝﹐輸者罰酒酌勝者。中有所私﹐亦來挾金助會﹐厭厭夜飲﹐彌月而止。沈石田有盒子會詞。予二十年前﹐常見金陵爲勝會者﹐略有此風。今舊院鞠爲茂艸﹐風流雲散﹐菁華歇絕﹔稍負色藝者﹐皆爲武人挾之去﹐此會不可復睹矣。

虎林昭慶寺僧捨中﹐有髙則誠爲《中郎傳奇》時几案﹐當按拍處﹐痕深寸許。則誠名陰﹐永嘉平陽人﹐旅寓虎林之崇儒裏﹐博學洽聞﹐仕元﹐終福建行省都事。弟誠﹐字則明﹐亦有文名。相傳髙皇帝召明﹐明以疾辭﹐使者以明所爲《中郎傳奇》進﹐上覽之曰「五經四書﹐譬諸五穀﹐不可無﹔此記乃珍羞之屬﹐俎豆之間﹐亦不可少。」余謂此亦後人傅會之語﹐則誠之詞誠工﹐使者恐終未敢以此等書上進也。予又見《續文獻通考》以《琵琶記》《水滸傳》列之經籍志中﹐𨿽稗官小說﹐古人不廢﹔然羅列不偸﹐何以垂遠﹗

倪文正言﹕梁嗚泉公五歲在父抱中﹐輒請得卽日就師學。父紿之云「今破日不佳耳。」公曰「以破吾愚﹐豈不佳﹗」父大驚異﹐每語人﹕吾斯知項橐﹑黃童﹐非俊物也。

吾邑王公半庵﹐名惟儉﹐字損仲﹐官至工部侍郎。性敏慧﹐嗜學﹐好收藏三代銅玉器。常得漢玉觥﹐爲世所未有﹐因以「寶觥」名齋﹐日嘯詠其中。公每謂諾史中﹐無如《宋史》煩猥﹐欲刪潤之﹐以成一代之書。書成將半﹐而公謝世﹔汴水奔騰﹐並其未成之本胥失之矣。予生也晚﹐未及見公﹐僅得交令嗣雁澤。後在吳門市上﹐得公詩文各一卷﹐予爲序而鐫之﹐以歸雁澤。公詩文皆不苟作﹐矜愼自娛﹐故所存不多﹐然亦無不足傳者。公起家山左濰邑捨﹐予初謁選之前一日﹐夢公揭簾顧我﹐自言我同邑王半庵也。次日余適得濰令。公治濰多威惠﹐其去也﹐濰人徳之﹐立祠祀公。予至邑之明日﹐卽往祀公﹐蓋公蒞濰時甫廿余﹐邑中至今呼爲小王公云。雁澤名溫叟﹐邑庠生﹐有品行。

商丘陳叟﹐名百萬﹐生長嘉隆間﹐一百九齡。曾登賓筵。無子﹐有二女。予友雲間周宿來茂源過商丘﹐作《一百九齡陳叟歌》贈之。

楚有張君燧﹐爲陳士業言﹕廣南有韋土官﹐自言淮陰後。當鐘室難作﹐淮陰客某﹐匿其三歲兒。知蕭相國素與侯厚善﹐客往見之﹐微示侯無後意。相國仰天嘆曰「嗟乎﹐冤哉﹗」淚淫淫下。客見其誠﹐以情告。相國驚曰「若能匿淮陰兒乎﹕中國不可居矣﹐急逃南粵趙佗。」遂作書遺客﹐匿兒於佗。曰「此淮陰兒﹐公善視之。」佗養以爲己子﹐而封之海濱﹔賜娃韋﹐用韓之半也。今其族世豪於海壖間﹐有酇侯所遺之書﹐尉佗所賜之詔﹐勒之鼎器。士業曰﹕予常怪趙佗以魋結箕踞之君長﹐而薄粵中無足與語﹐遇陸生迺蹶然而起﹔今以韋君之事觀之﹐佗固人傑也哉﹗獨惜淮陰之客﹐存藐孤而卒不顯其姓名於天壤也﹐悲夫﹗

或有難士業者曰﹕子記韋土官事奇矣﹐柰與史牴牾何﹗長樂鐘室之禍﹐蕭相國實給之。司馬遷云﹕呂后用蕭何計誅淮陰﹐蓋實錄也。何忍於其身而乃稱冤於其客﹐不亦謬乎﹐曰﹕唯唯否否﹐何之紿淮陰也﹐悉出呂后之謀﹐何亦懼禍而迫於不得已耳。呂后謀之而何不從﹐髙帝之疑﹐當不在於請苑益田之日矣。且召平不云乎﹕上暴露於外而君居守於中﹐非被矢石之事﹐而益封置衛﹐徒以淮陰新反﹐疑君心也。夫益封置衛不以爲報功﹐而以爲見疑﹐平亦知誅淮陰之事﹐於相國無與矣。自古功臣冤死者眾﹐而淮陰爲最﹔悔不用蒯通之計之一言﹐淮陰心事昭然。司馬遷以「反」之一字加之﹐非爲呂后諱﹐爲髙帝諱也。

徳州程正夫言﹕順治癸巳正月十八日夜﹐風厲甚﹐恩縣祁村陂中﹐冰卓立成山﹐廣四丈﹐髙二丈許﹐峯巒秀拔﹐溪壑回環﹐一磴委蛇相通﹔觀者遠近裹糧﹐至日千餘人禱祠焉。徧考諸書﹐古無此異﹐不知何祥也。余按正徳中﹐文安縣水忽僵立﹐是日天大寒﹐忽凍爲冰柱﹐髙五丈﹐圍亦如之﹐中空而旁有穴。數日後流賊過文安﹐民避入冰穴﹐賴以全活者甚眾﹐正如此類。

胡菊潭先生曰﹕蜀中新灘﹐巨石亙流﹐空舲越渡。昔有行僧﹐發弘願﹐欲槽石梁﹐以通利涉。江神夜告之曰「此天所以養斯地窮黎也﹐如公約﹐民不聊生矣。」遂已之。蓋放舟剝運﹐皆貸力於土人。

朱竹﹐墨菊﹐余初亦但求之楮穎間﹔後親見朱竹於延平山中﹐數頃瑯玕﹐丹如火齊。又《類典》中載﹕漢時永壽裏出墨菊﹐其色如墨﹐古用其汁爲書。乃知世原有此﹐特未之見耳。各賦二詩紀之﹕「髙情直與晚楓鄰﹐傞舞安知醉有辰﹔舊族傳爲絳縣老﹐孫枝近作赤城人﹔瀟湘淚盡終余血﹐淇澳花繁不是春﹔曾在龍門柯畔立﹐支離更見爨中身。」一。「亂擗桃花映客酡﹐斜批鶴頂間靑蘿﹔翻新競比紅兒曲﹐截笛畱吹赤帝歌﹔酒醞宜城光未定﹐冠裁薛縣色全訛﹔遙看巖下斕諞處﹐或是秋深桕葉多。」﹝右朱竹﹞。「寂影模糊陶令門﹐玄霜冉冉借秋痕﹔雨中送酒衣偏白﹐霧裏看花眼倍昏﹔永壽寒尋蒼玉亂﹐南陽曉映碧潭渾﹔就荒三徑歸來後﹐只覺長松獨自存。」一。「把得寒英色未倫﹐夕餐只認鞠通身﹔籬邊月落情無柰﹐霜裏燈搖影倍新﹔不識黃金眞燦艷﹐獨憐靑女自橫隊﹐瀟瀟一夜重陽雨﹐元對羲皇以上人。」﹝右墨菊。﹞

某吏部一夕爲小偸入宅﹐宅內戶扃嚴甚﹐無所得﹐獨盜雞雙翼以去。吏部故居城郭﹐次早則縣典史至﹐次知縣至﹐次知府至﹐問所失幾何﹐願授簿追之。吏部僞以金﹑銀﹑錦﹑幣諸重器爲藉﹐使追捕如法。數月後﹐獲他盜於境﹐盜多重寶﹐郡縣皆知其非吏部物也﹔然陰迎合之﹐召其家使識﹐具識爲己物﹐沒入之。又有吏部某﹐忘其名﹐吏部始居城郭﹐以擇形勝山居﹐所居曠漠。一日午坐﹐盜僞爲某官來謁﹐吏部方出肅客﹐盜卽持其手﹐紅巾露刃﹐左右班聲如雷﹐盡空其所積以去。次日﹐郡縣守巡各至﹐問所失﹐吏部曰「吾家無一物﹐獨去破氈具一牀耳。」然郡縣守巡畏其威﹐不敢不捕緝如法。旬月獲之﹐諸重器具在﹐盜亦自伏爲吏部物。召使識之﹐吏部竟以前辭﹐拒不受。艾千子曰「夫識其所有與識非其所有﹐人性之常也。兩吏部一以名﹐一以利﹐至於冒其所非有而不敢居其所有﹐哀哉﹗」

《續文獻通考》載﹕羅貫中爲《水滸傳》﹐三世子弟皆啞。此書未大傷元气﹐尙受報如此﹔今之爲種種宣淫導欲之書者﹐更當何如﹖可畏哉﹗

《水滸傳》相傳爲洪武初越人羅貫中作。又傳爲元人施耐庵作﹐田叔禾《西湖遊覽志》又云此書出宋人筆。近金聖嘆自七十回之後﹐斷爲羅所續﹔因極口詆羅﹐復僞爲施序於前﹐此書遂爲施有矣。予謂世安有爲此等書人﹐當時敢露其姓名者﹗闕疑可也。定爲耐庵作﹐不知何據。

古文人初持其一偏之說﹐與人鑿鑿不相下﹔殆識益髙﹐心益下﹐未有不翻然自悔者。王司寇元美﹐其始與歸震川太僕論文頗有異同﹔及歸自畱都﹐從其家求畫像﹐屬婁子柔書之曰「千載惟公﹐繼韓﹑歐陽﹔余豈異趣﹐久而始傷。」又公素不喜蘇氏文﹐而公之季子時向子柔言﹕公之歸也﹐嘗讀蘇應詔諸篇﹐顧語之曰「此乃可爲策耳。吾晉楚錄文﹐豈能及之哉﹗」又傳公易簀時﹐牀頭尙有《文忠集》帙。又公常書《陳白沙集》後云「公甫詩不入法﹐文不入體﹐又皆不入題﹐而其妙處﹐有超於法與體題之外者。余少學古﹐殊不相契﹔晚節始自悔心﹐偶然讀之﹐或倦而躍然以醒﹐不飲而陶然以醉﹐不自知其所以也。」公又常題《西涯樂府》後云「余向者於李賓之先生擬古樂府﹐病其太涉議論﹐過爾剪抑﹐以爲十不得一﹔自今觀之﹐奇旨創造﹐名語疊出﹐縱未可被之管弦﹐自是天地間一種文字。若使但求諧於《房中》《鐃吹》之調﹐取其字句斷爛者而模範之﹐以爲樂府如是﹐豈非西子之顰﹐邯鄲之步哉﹕余作《藝苑卮言》時﹐年未四十﹐方與於麟輩是古非今﹐此長彼短﹐未爲定論。至於戲學《世說》﹐比擬形似﹐旣不切當﹐又傷猿薄﹔行世已久﹐不能復祕﹐姑隨事攺正﹐勿令多誤後人而已。」錢牧齋宗伯曰「嘉隆之際﹐躋北地而擠長沙者﹐元美爲之職志﹔至謂長沙之啟何﹑李﹐猶陳涉之啟漢髙﹔及其晚年﹐气漸平﹐志漸實﹐舊學銷亡﹐霜降水落﹐自悔其少壯之誤﹐而悔其不能攺作也。於論《西涯樂府》﹐三致意焉。」今之談藝者尊奉弇州《卮言》﹐以爲金科玉條﹐引繩批根﹐恐失尺寸﹔豈知元美固晚而自悔﹐以其言爲土苴唾餘。平津刻舟之人﹐知劍去已久﹐未有不爽然自失者也。合觀元美先生所言﹐與牧齋先生所論﹐後之人見地未明﹑擇途未定者﹐其持議何可不愼哉﹗

空峒《黃河水繞漢宮墻》之什﹐集中不載。或以爲結有「只今誰是郭汾陽」句﹐唐人事﹔空峒自以爲不讀唐以後書﹐恐開後人口實﹐故自逸之耳。先輩矜名太過﹐論多拘泥如此。然今日隨手掇拾﹐無事不可入詩者﹐視此亦當少知所戒矣。

李子田曰﹕《金山誌》﹐唐孫魴詩﹕「萬古波心寺﹐金山名日新﹔天多剩得月﹐地少不生塵﹔櫓過妨僧定﹐濤驚濺佛身﹔誰言張處士﹐題後更無人。」而李翺詩云「山載江心寺﹐魚龍是四鄰﹔樓臺懸倒影﹐鐘磬隔囂塵﹔過櫓妨僧夢﹐驚湍濺佛身﹔誰言題詠處﹐流響更無人。」夫翺﹐唐之名士﹐不應登一名山﹐至蹈襲同時之人如此。或編書者誤耶﹗○李習之不能詩﹐集中僅二首﹐亦不佳﹐未嘗有此篇也。決系編書者誤收。

水土之气﹐上升爲天﹔地有體而天無體﹐譬如火焉﹐煙在上﹐灰在下也。夫天﹐玄气也﹐皓然而己﹐無他物焉。見楊泉《物理論》﹐此語最確。然水土之气上升爲天﹐尙覺有滯﹐滯在「爲」之一字﹔當雲水上之气﹐上升於天﹐方合皓然無體之理。

常山梁愼可維樞曰﹕薛公家相﹐以尙气忤中貴﹐殞其身。公沒﹐籍其家﹐無數百金產﹐天下莫不悲之。公嘗言﹕天下無事﹐所重只一冢宰﹔有事﹐只一大司馬。明朝兼長者﹕前馬鈞陽﹐後惟楊蒲州。李國羣﹐字休徵﹐江西南昌人﹐張林宗先生之師也。幼而穎異﹐博學能文﹐由例監仕兗﹐以詩罷官。貧不能歸﹐僑居夏鎭﹐日不能給。購其文者﹐或予數金﹐得卽散之。所著有《濡削選章》《河工諸議》《松門山房十部集》行於世。

一甲科問於蓮池曰「世間何等人最作孽﹖」蓮池曰「公等甲科七篇頭老先生爲最。」其人愕然曰「自揣生平﹐未必至此。」蓮池暍曰「誰說你自做來﹕諸凡倚勢作威者﹐上帝降鑑﹐悉坐公等。」於是縉紳之徒﹐咨嗟太息﹐不得其方。明卿獨曰「方寸不惡﹐五官誰敢﹗所患己實惡而藉口親戚﹐反開脫罪之門﹐上帝深怒耳。苟朝夕計過﹐孳孳積徳﹐彼倚勢作威者﹐明神有赫﹐獨能逃乎﹗」

張菉居曰「燕市有龍身﹐方鱗鉤爪﹐長六尺許﹐頭角悉具﹐系宮中貢物。」按方鱗古未經見﹐志之備博物一斑。

予幼從家大人手錄詩槁中﹐見牛左史《周藩王宮辭》五首。詩𨿽不多﹐然可代《夢華錄》數卷﹐因爲梓傳。當時但知左史爲武功人﹐而不識其名。後致牧齋先生﹐載入《列朝詩選選》中。先生云「左史名恆﹐嘉靖乙未進士﹐有才名﹐常爲劉繪所推云。」左史原詩錄後﹕

春殿牙簽萬軸余﹐香勻風細綠窗虛﹔侍兒臨罷誠齋帖﹐函出先呈女較書。﹝一﹞

蕭蕭修竹映池寒﹐分汲銀瓶灌牡丹。報道花朝開內宴﹐競持金剪繞朱欄。﹝二﹞

夜來行樂雁池頭﹐侍女分行秉燭遊。唱徹憲王新樂府﹐不知明月下樊樓。﹝三﹞

叢生桂樹後山幽﹐花石猶傳後代畱。宮媼引來巖際望﹐蔡河春浪拍天浮。﹝四﹞

吹臺南下令婆墳﹐憶昔從王掌祕文。今日綺羅何處是﹐野花啼鳥自紛紛。﹝五﹞

寫小照者﹐推閩人曾波臣鯨。波臣以秣陵爲家﹐然余未及見其人。近則推莆田郭無疆鞏﹑虎林謝文侯彬。兩生筆致秀婉﹐無作家气﹐不獨曲肖神情已也。記金陵人言﹕戴文進﹐永樂間初至金陵﹐朴被爲負者挈去﹐文進借酒家筆﹐圖其貌示眾﹔役夫咸曰「某也。」往迹之﹐得不失。吳小仙春日同人遊杏花村﹐酒渴﹐從老嫗索茗﹔明年復過之﹐老嫗己謝世﹐小仙援筆追寫其像﹐其子見之﹐大慟不已﹐乞而藏之家。又傳小仙幼時﹐戲爲蒙師之婦寫照﹐師怒詈之﹔後婦亡﹐累摹弗肖﹐竟用小仙之筆以祀。近吾友陳章侯﹐偶仿淵明圖爲予寫照﹐見者以爲郭﹑謝兩生不能及。三公皆不以寫照名﹐而落筆輒奇妙若此﹗至人信不可測。

永州知州某﹐有母年八十餘﹐度不得見其子而死﹐剪髮一縷寄之﹐而某居州如故。唐公有懷時爲守﹐聞而惡之﹐力請黜免。上官曰「是素無大過。」公曰「一縷發足矣﹐過有大於是者乎﹗」卒黜之。有懷爲荊川公尊人。

楊升庵常詆解春雨學士書爲鎭宅之符。近日畫家競目吳小仙﹑張平山爲外道。蕭伯玉常言﹕其家正固先生傳﹐是春雨楷書﹐精妙絕倫﹔與其先長史公書﹐𨿽復奇逸﹐亦不失程度。而余在南都從顧東橋先生從孫友生家﹐見小仙爲東橋先生所作山水﹐細潤絕倫﹔家大人所藏平山《韓熙載夜燕圖》﹐通幅皆有夜气﹐細秀無點塵俗﹐皆不類尋常所見。乃知世人妄詆前人書畫﹐皆未見眞本耳。持論不可不愼。

《小品》中載﹕有薦藝士於顯貴者﹐其人固平易﹐顯貴𨿽禮之﹐然未嘗問其所長。瀕行﹐其人曰「辱公愛﹐有小技願顯於公。」乃索素紙爲圍棋盤﹐信手界畫﹐無毫髮謬。顯貴驚嘆。○正統間﹐周伯器年九十﹐修《杭州誌》。燈下書蠅頭字﹐界畫烏闌﹐不折紙爲範﹐毫髮不爽。○章友直伯益以篆名﹐官翰林待詔。同人聞其名﹐心未之服﹐咸求願見筆法。伯益命黏紙各數張﹐作二圖﹐其一紙縱橫各作十九畫﹐成一棋局﹐其一作十圓圈﹐成一射帖。其筆之粗細﹐間架疏密﹐無毫髮之失。諸人嘆服﹐再拜而去。○古今絕技﹐亦有相同者如此﹗

荊南居客麻城﹐忠淳間有一鸚鵡﹐見長老壽普來﹐忽鳴曰「望慈悲﹗」長老曰「小畜誰教爾能言﹗」鸚鵡自後不復聲。麻縱之﹐徑赴僧側﹐啾啁致謝。僧曰「宜髙飛﹐免再墮。」又求指示﹐僧令誦佛經八年。僧至桃源﹐一小兒來謝曰「吾麻氏鸚鵡也﹐荷方便﹐今在蕭家作男子矣。」驗之﹐脇下尙有翅毛。○有宦閩者﹐攜雙鸚鵡歸江右。兩禽晨夕相依如昆季。宦者以一贈陳子右﹛艸嗣﹜﹐韓子人谷亦得其一。陳﹑韓固親串﹐過從無間﹔鸚鵡時互相問﹕「哥哥好﹗」未幾﹐陳子齋中有異物搏鸚鵡死﹐陳子痛之甚﹐旣除地以痙之﹐又語人穀賦詩弔之。詩成﹐人谷持告其家羽﹐輒騰躑架上曰「哥哥死﹐哥哥死。」傷惋不勝﹐遂不食﹐越日亦蛻去。二子廣乞名詞﹐爲之志述。江右三吳諸詞人﹐皆有作﹐因匯爲一集﹐顏曰《羽聲合刻》。鄧子左之爲之序﹐序亦淒惻肆動﹐物固多情如此。又吾梁山貨店市肆﹐養鸚鵡甚慧﹐東關口市肆有料哥﹐亦能言。兩店攜二鳥相較﹐鸚鵡歌一詩﹐料哥隨和﹐音淸越不相下。料哥再挑與言﹐不答一字。人問其故﹐曰「彼音劣我﹐而黠勝我﹐開口便爲所竊矣。」臬司有愛子﹐病篤﹐購以娛之﹐賈人籠之以獻。鸚鵡悲愁不食﹐自歌曰「我本山貨店中烏﹐不識臺司衙內尊﹔最是傷心懹舊主﹐難將巧語博新恩。」畱之五日﹐苦口求歸﹐乃返之山貨店﹐垂頸气盡。萬曆年間事也。余《同書》中記古鸚鵡夢二則﹐已爲奇絕﹔鸚鵡能詩﹐尢所未聞。詩選入《列朝詩集》中﹐尢奇。然每以語人﹐人多不信。後閱《逸史》﹕唐武后蓄一鸚鵡﹐名雪衣﹐能通《心經》﹐後貯以金絲籠。一日戲曰「能作偈求解脫﹐當放出寵。」雪衣若喜躍狀﹐須臾朗吟曰「憔悴秋翎似禿衿﹐別來隴樹歲時深﹔開籠若放雪衣鳥﹐常念南無觀世昔。」後喜﹐卽爲啟籠。居數日﹐立化於玉球紐上。後悲慟﹐以紫檀作棺﹐葬於後苑。鸚鵡作偈﹐頓證正果﹐尢異矣。

元人作劇﹐專尙規格﹐長短旣有定數﹐牌名亦有次第。今人任意增加﹐前後互換﹔多則連篇﹐少惟數闋﹐古法蕩然矣。惟予門人邗江王漢恭名光魯﹐所作《想當然》﹐猶有元人體裁。其曲分視之則小令﹐合視之則大套﹐插入賓白則成劇﹐離賓白亦成雅曲。不似今人全賴賓白爲敷演也。又常見槜李李君實所爲《禮白嶽》﹐分視之各爲一則﹐合視之共爲一記﹔而詩卽連綴於中﹐分視之則詩﹐合視之詩亦記也。詩文照映﹐使山水神情﹐無所遁避其間﹐眞是合作。今人爲遊記者﹐意在謀篇﹐終難逐境﹔章法固自貫串﹐境地終未分明。且記自記﹐詩自詩﹐使讀者因記以憶詩﹐持詩以尋記﹐筆墨間隔﹐神情不屬﹐不數行欠伸欲臥矣。故予以爲王生之劇﹐李公之記﹐皆可爲今人法也。《想當然》托盧次楩之名以行﹐實出漢恭手。

相傳黃山畢公﹐服溫肭臍﹐初頗有驗﹐久之得沙淋疾﹐沙皆作犬形﹐頭尾略具。又傳潤州某公﹐補劑中多用敗龜板﹐垂十年頗健﹐晚患蠱膈﹐乃謁白飛霞﹔飛霞診視良久﹐曰「此痕也﹐公豈餌龜板藥耶﹗今滿腹皆龜﹐吾藥能逐之﹔其骨節腠理者﹐非吾藥所能也。「乃與赤丸數粒﹐服之﹐下龜如菽大者升餘﹐得稍寬。不數月死﹐易簀時﹐驗小遺悉有細虫﹐仿佛龜形。物得气而傳如此﹐可畏哉﹗

閩中才雋輩出﹐穎異之士頗多﹐能詩者十得六七。壺蘭以下﹐間有拗字﹐會城以上﹐則居然正音。彬彬風雅﹐亦云盛矣。第晉安一派﹐流傳未己﹐守林儀部﹑髙典籍之論﹐若金科玉條﹐凜不敢犯﹐動爲七律﹐如出一手。近頗有尢異之士逸出其間者﹐然終不勝愼守故調者之多。○八閩士人﹐咸能作小楷﹐而會城人尢工﹔此兩浙﹑三吳所未有﹐勿論江以北也。第捨古法不遵﹐而專學林處士寵。處士正書仿歐率更﹐而間以黃庭之意行之。處士意在以勁婉驛騎兩家﹔而學者專尙其嫵媚﹐千腕一律﹐數見不鮮﹐並處士亦爲人口實矣。凡此皆予閩中憾事。至於蘭過嶺始芬﹐書十年卽腐﹐此則天制之﹐非人力所能爲也。

元武伯英詠《燭剪》一聯云「啼殘瘦玉蘭心吐﹐蹴落春紅燕尾香。」後人艷稱之。李君實以爲英句無味﹐攺爲「吐殘月魄蟆頤動﹐蹴落花須燕尾香。」後又攺云「朱櫻顆坼金虫墮﹐絳樹花殘玉燕斜。」自云縟麗。予謂「蟆頤」二字不雅﹐「玉燕斜」終不如「燕尾」之恰。武之上句詠燭﹐下句詠剪﹐不必字字燭剪﹐始爲工也。

李君實常言精墨乃松液所成﹐又經化煉輕升﹐滓濁盡去﹐如膏如露﹐濡毫之餘﹐間用吮吸﹐靈奇之气﹐透人竅穴﹐久久自然變易骨節﹐澄鏈神陰﹐謂之墨仙。非虛語也。世謂耽書畫者必壽﹐此理也耶﹕予戲謂鞠通嗜墨屑﹐遂能妙合琴理﹐愈人聾瞶﹐此必服食之一種。滕達道﹑蘇浩然﹑呂行甫皆好啜墨水﹐不徒作韻﹐正欲得仙。北齊策秀才﹐下者飲墨水一升﹐非徒罰其濫劣﹐正欲藉此妙藥﹐豁其靈心耳。

李贊皇與白傳不協﹐終身不肯見其詞翰﹐恐一見便爲回心。宋延淸乞其甥劉希夷「花落花開」之句﹐許而不與﹐怒以土囊壓殺之。今人讀詩文者﹐痛癢了無覺觸﹐求其能以土囊壓人﹐乞取佳句者﹐正不易得﹔況啟篋回心者乎﹗

蕭伯玉云﹕馬季房詩﹕「黃茆白霧三千嶂﹐瘦馬單衫十八盤。」秣陵舊院﹕「繡幕鶯花三月雨﹐畫梁燕語六朝春。」故自佳。

陳士業曰﹕唐人之文﹐散亡而不傳者甚多。其不足傳者無論﹐乃若卓然見於韓﹑柳文集﹐如退之所稱之侯喜﹐子厚所稱之吳武陵﹐一以爲其文甚古﹐一以爲可追西漢﹔兩君著作﹐必有大過於人者﹐今其集俱無存矣。歐陽公《藝文志》﹐載有吳武陵詩一卷﹐而他氏之目﹐則俱無之。若侯喜所作﹐則𨿽歐《志》亦已不睹其名﹐獨其載於《英華》《文粹》者僅僅未絕耳。二人見推於韓﹑柳之文﹐彰明較著如是﹐而其集俱不免於散亡﹐其他泯沒者﹐又何可勝道。宋之古文﹐始於穆伯長﹔伯長矯楊﹑劉駢麗之習﹐力以韓﹑柳爲宗﹐其後遂有蘇子美輩典雅之文出焉。而尹師魯﹑歐陽永叔翕然一變於古﹐則皆伯長所開也。然伯長不特長於古文﹔先天之圖﹐秦﹑漢以來未發之祕也﹐而康節得自伯長﹔太極之圖﹐周﹑孔未盡之蘊也﹐而茂叔亦得自伯長﹕是宋之文統與道統﹐皆自伯長倡之。伯長之文﹐必非無關系之作﹐今其集亦竟未見於世。馬端臨《通考》﹐有《穆修集》三卷﹐而近日焦弱侯太史﹐亦列其目於《經籍志》﹐與端臨卷數正合。則其集固未常亡﹐特未見有好事者爲之流布耳。嗟乎﹐古文之存於今日鮮矣﹗藏書之家﹐祕之而不以示人﹔剞劂之家﹐求之而不可遽得﹕兩者不相爲謀﹐則是古文終無流布之日。可嘆也。

徐世溥曰﹕詩文之傳﹐有幸有不幸焉。幸而出於童子﹐則傳者什九﹔幸而出於婦人女子﹐則一脫口﹐蔑不傳矣。今婦人之能詩﹐蓋鮮矣﹐以其爲婦人也﹐故人不求備﹐不大望焉﹐於是或並其陋者載之。古者太史采詩﹐以觀民風﹐自羈旅窮士﹐匹婦兒童之歌謠﹐莫不采之﹔以今揆之﹐必其出於男子者十八九﹐而婦人之詩一二也。孔子刪《詩》﹐定《國風》﹐婦人之詩乃十居六七﹐豈當世婦人多能詩﹐而男子不嫻歟﹔抑豈以女子故重之﹐以男子而略之歟﹗後世太史采詩之職廢﹐而民間女未聞有詩者﹐自非托於貴族﹐書於驛﹐拾於道﹐失身於倡家而贈送遠人﹕微是四者﹐𨿽有《谷風》之怨﹐《死麕》之貞﹐無由得傳。故後世有貴姬歟賤倡之詩﹐而無士庶妻妾之詩﹐斯所由古者多而今也少乎。

宛丘王氏﹐十五歸予﹐卽能詩。如《溪上》云「小雨勻溪縠﹐閒花落釣絲。」《題顧繡大士像》云「月融全昧指﹐煙動彊名絲。」《詠侍兒纖指》云「剔花春影膩﹐浣硯墨痕織。」《夜坐》云「秋心增半夜﹐雨气滿孤燈。」《小女牽衣問大母平安》云「牽衣憐弱女﹐學語問髙堂。」《貝葉庵春日》「承花閒布席﹐拜月自開簾。」《聞警》云「薄命憐虫臂﹐全家在虎牙。」《避暑柳下》云「半榻間隨髙樹葉﹐一林獨聽晚蟬聲。」《圍城》云「己分殘軀同鼠雀﹐敢言大樹撼蜉蚍。」《哭父》云「脈望生前寧作蠹﹐蒼松化後不爲樗。」《戲題三姊畫彌勒像》云「彊顏一笑全無著﹐覿面時逢號未來。」《七夕》云「一夕綿綿億萬年﹐猶勝人間白頭死。」皆有思致。詩二百餘首﹐小詞數十首﹐余欲傳之﹐輒欲自焚。曰「吾懼他日列狡獪瞿曇後﹐穢迹女士中也。」蓋自來刻詩者﹐方外之後緊接名媛﹐而貞婦﹑烈女﹑大家﹑世族之詩﹐類與靑樓泥淖並列。姬每言之﹐輒以爲恨。予嘉其志﹐書而藏之﹐不敢付梓﹐並其名字﹖亦不忍露也。

楊谷茂才﹐上元尹以苦役役其父兄﹐穀往訴之。尹以其髙年易之﹐試以詩﹐谷援筆成「艸中射虎心空在﹐天上屠龍事已非」之句﹐尹攺容謝之。

吳擴﹐字子充﹐層山人﹐移家秦淮。《崔駙馬山池》一詩云「平陽池館接靑黴﹐閬苑瀛洲路不遙﹔帝女巧將霞制錦﹐仙人常以鵲爲橋﹔樓前疊石云生座﹐洞裏探梅雪滿條﹔詞客慣來陪賞洽﹐月明酣聽鳳皇簫。」李於麟選入《詩刪》。子充卽元日賦詩懷介溪閣老者。

盛仲交遊祈澤寺﹐從佛龕中得獘紙書一律云「『研池滿座落花香﹐墨透纖毫染漢章﹔靜臥衲衣雲似水﹐髙懸紙帳月如霜﹔桮浮野渡魚龍遠﹐錫振空山虎豹藏﹔幸對鑪煙坐終日﹐煮茶淸話得徜徉。』友人褚偩呈雪庭法師座前淸覽﹐洪武辛亥暮春書淸隱小軒。」周吉父云﹕偩字本中﹐不知是金陵何許人也。

馬融《圍棋賦》﹕「橫行陣亂﹐敵心駭遑﹐迫兼其𨿽﹐頗棄其裝。」按「雒」﹐音義與「嶽」同。棋心及四角﹐各據中一子﹐謂之「五嶽」﹐言不可移動也。卽今所謂「勢子」﹐但今黑白子各二﹐分據四隅耳。中一子應黑應白﹐必又有法﹔古今道數﹐亦自不同。近余集生中丞創爲圓棋盤﹐然其法與方棋盤亦無大異。

圓觀﹐李源歌「三生石上」《竹枝詞》者。《甘澤謠》《神僧傳》皆作「圓觀」﹐蘇長公作「圓澤」。

今人演《武三思素娥》雜劇﹐鄙俚荒唐﹐見之令人噴飯。然實本於唐祠部郎中袁郊所作《甘澤謠》。或曰﹕《甘澤謠》別自有書﹐今楊夢羽所傳﹐皆從他書抄撮而成﹐僞本也。或曰﹕夢羽本未出時﹐已有抄《太平廣記》中二十餘條爲《甘澤謠》以行者﹐則夢羽本又贗書中之重儓矣。

江淮謂羣鸛旋飛爲鸛井﹐見《酉陽雜俎》。近聞人曰﹕鸛巢中銜土爲﹛宀臼﹜﹐捨水貯之以飲雛﹐名觀井。甘蕉聞雷而長。孔雀聞雷而孕。黿腸屬於頭﹐故倒懸之﹐則頭垂於地。

食葉者有絲﹐食土者不息﹔食而不飲者蠶﹐飲而不食者蟬﹐不飲不食者蜉蝣。○孔雀尾端一寸﹐名珠毛。○鶴左右腳裏第一指﹐曰兵爪。俱見《酉陽雜俎》。

《左傳》﹕莊公寤生﹐驚姜氏。杜預注﹕「寤生﹐難產也。」不言其詳。宋朱申注﹕「武姜寐時生莊公﹐至寤方知之。以其寤寐而生﹐故武姜驚也。」焦弱侯《筆乘》載吳元滿說﹕據文理「寤」當作「逜」﹐音同而字訛。「逜」者逆也。凡婦人產子首先出者爲順﹐足先出者爲逆﹐莊公蓋逆生﹐所以驚姜氏。予以臆論之﹐今北方難產者落地無聲﹐若熟寐然﹐以火气薰接其臍﹐或從旁擊鏡以引其聲﹐始能寤﹐謂之艸寐﹐十只有一二生全﹐頗使人驚。「寤」字原不訛。傳言莊公寤生﹐不言武姜寤生也﹐如魯齋注﹐則當云武姜寤生矣。魯齋注固可笑﹐硬攺「逜」字﹐亦屬牽彊﹐不如杜注難產﹐所包者廣也。《水經注》曰「徐君宮人娠而生卵﹐以爲不祥﹐棄於水濱﹐孤獨母有犬名曰鵠倉﹐得葉卵﹐銜以歸﹐獨母以爲異﹐覆暖之﹐遂成兒﹐生時偃﹐故以爲名。」按「偃」﹐卽寤生意。

《廣韻》藻載﹕鶴頭書﹐古用以招隱士。按蕭子良《古今篆隸文體》曰﹕鶴頭書與偃波書﹐俱詔板所用﹐漢謂之尺一簡。後人因唐詩有「鶴書猶未至﹐那出白雲來」﹐遂謂古用以招隱士。若其餘詔板﹐皆不用此體﹐又若獨創此體以招隱士者﹐泥矣。

盧奐累任大郡﹐或有無良惡迹之人﹐必行嚴斷。仍以所犯之罪﹐刻石立本人門首﹐再犯處於極刑。民間畏懼﹐絕無犯法者。故民間呼其石爲「記惡碑」。右見《天寶遺事》。○卽今州縣送惡人牌懸門之始。

金日磾母死﹐詔圖畫甘泉宮﹐婦人圖形僅見此。

呼延贊有膽勇﹐縶悍輕率﹐常言願死於敵。偏文其體爲「赤心殺賊」﹐至於妻孥僕使皆然。諸子耳後別刺字曰「出門忘家爲國﹐臨陣忘死爲主。」盛冬以水沃孩幼﹐冀其長能寒勁健。其子常病﹐贊刲股爲羹療之。見《宋史》。刲股療兒﹐眞大罕事。

「身爲犧牲﹐禱於洪水﹐洪水無知﹐沒而後已。民思其仁﹐立廟以祀﹐嗚呼哀哉﹐不書於史。」右五代晉趙元佐羊使君廟贊。○廟何地﹐羊何名﹐惜乎不傳。

俗尙九月九日﹐謂爲上九。茱萸至此日﹐气烈熟﹐色赤﹐可折其房以插頭﹐云辟惡气﹐禦冬。右見《風土記》。○「上九」字自無人用。

婆利國人善投輪﹐其大如鏡﹐中有竅﹐外鋒如鋸﹔遠以投人﹐無不中。右見《南北史》。○此亦軍中捷利之器﹐投法亦不難講。

《南北史》﹕耿珣作馬上刻漏﹐古稱其妙。○馬上刻漏大是軍中所需﹐今失其傳矣。

髙彪校書東觀﹐後遷內黃令﹐帝敕同僚臨祖送於上東門﹐詔東觀畫彪﹐以勸學者。右見《東漢書》。○圖形東觀﹐文士云。

唐劉元濟遷著作佐郎﹐自魯哀公十三世接戰國爲《魯後春秋》。○《春秋》卽難嗣響﹐此書正恨失傳﹐哀後十三世﹐采摭何由頓富﹗

象﹐周公樂也。南人服象﹐爲虐於夷﹐成王命周公以兵追之﹐至於海南﹐乃爲三象樂。右見《文選》《西徵賦》注。○周公南徵見此。

嘗於友人案頭見《易解》﹐是近賢所著﹐忘其名。中有一說﹐謂坎離由乾坤再索而得。𨿽爲中男中女﹐而實則嫡男嫡女也。此義甚妙。蓋畫卦者自下而上﹐必以中爲尊位﹐故𨿽震之長男﹐巽之長女﹐不得與坎﹑離爭重。卽以五行之理考之﹐五行𨿽均爲天地之用﹐而不若水火之尢全﹔所以震﹑巽皆處於木位﹐而坎﹑離遂當以水火﹔彼先天干南坤北之位﹐後天直以坎離居之﹐亦以坎離盡乾坤之用也。此與帝王傳位於嫡何異﹗或曰﹕伏羲畫卦之時﹐未必卽有嫡庶之分﹐亦未必如此嚴也。不知上世卽無嫡庶﹐而嫡庶之理自備﹔猶上世一切制作未具﹐而後世宮室﹑杵臼﹑官名﹑物數﹐一一見之星象者﹐當輕淸上浮之始﹐必已先示之矣。

天地止有水火二物﹕木則火之始﹐金則水之始也。而水火又止一物﹐蓋一物之呼而必吸﹐開而必闔也。而其呼吸開闔之轉關處﹐則土也。大熱之後﹐轉而大寒﹐非得土以滋息﹐不能爲此過接﹔而土實非外借﹐又卽大熱之盡頭不繼處﹐自然有此休息耳。今思人身惟心﹑腎二物﹐相爲消息﹐而肝木則引腎以上滋心火﹐如膏火之間有燈心傳送﹔故曰﹐肝者幹也﹐猶本之有斡也。肺金則抑心火以下棲腎水﹐故肺主斂气﹔气者﹐火之上升也﹔然自水而上達於木火﹐其勢順而易﹐自火而曲入於金水﹐其勢逆而難﹔逆而難者非更佐以土不爲功﹐故肺金𨿽制心火﹐亦必心思稍就閒逸﹐合土之靜重﹐而後能斂其浮散之气也。

離爲火﹐火﹐陽精也﹐宜卦屬陽﹐而反中慮爲陰。坎爲水﹐水﹐陰精也﹐宜卦屬陰﹐而反中滿爲陽。以知坎﹑離蓋陰陽交嬗也。今觀水气淸冷﹐而滋木出火﹐豈非坎中之陽。火气炎烈﹐而伏金生水﹐豈非離中之陰。然水竟能滋木﹐而火必藉土伏金﹐則又順逆之說也。𨿽然﹐土不獨功火而亦功水﹐蓋土性中和﹐火熱則滋其潤而伏金﹐水寒則資其溫而滋木﹐故土𨿽居中央﹐而實旺四季。卽木之舒而爲火﹐金之斂而爲水﹐何莫非滋於土也。獨位於中央者﹐從其至重者言之也。若後天之易﹐離火之後﹐繼以坤土﹔坎次水之後﹐亦繼以艮土﹐又舉其並重於水﹑火者言之也。

旣濟﹑未濟﹐以坎﹑離合而成卦。然坎上離下爲旣濟﹐而中互未濟﹔離上坎下爲未濟﹐而中互旣濟。蓋火上水下不能有生物之功矣﹐而中接以木﹐則水將上行﹐而火亦下降﹔水上火下可以有成物之用矣。而非中隔以金﹐則火將上行﹐而水亦下注。是旣濟之可不至於未濟﹐而未濟之終可以爲旣濟者﹐金木之爲用亦不小也。

揲蓍之法﹐爲聖人神道設教而作﹐而世人守之﹐若眞有鬼神﹐層層焉告之以某卦﹑某爻者。聖人亦樂得其意用之﹐實非如此也。何也﹖《易》之全理﹐一卦一爻皆見﹐聖人原就其時之消息﹐位之當否﹐而推其事勢所必至﹐遂有吉凶悔咎之占耳。而況由一卦﹑一爻而極其變﹐又有不可窮盡者乎。故人之應事﹐任舉一卦一爻﹐無不可懸斷其休咎﹐決然不爽者。如乾之初九﹐象爲潛龍﹐占爲勿用﹔使欲爭訟時筮得此爻﹐𨿽復情眞理直﹐或所處卑弱﹐難以見伸﹐亦且暫止﹐無爲輕動也。儻自反果無所枉﹐而勢又可前﹐則龍旣非潛﹐何爲勿用﹖如此方爲善體「潛龍勿用」義。以此推之﹐卽此一爻﹐斷盡天下無窮事類。君子居安樂玩﹐正是此理。但愚人難曉﹐易生怠玩﹐非藉神道﹐不足以起其敬信。故聖人設爲揲蓍之法﹐若有鬼神告之者﹐使人鼓舞不倦耳。究竟揲蓍之時﹐𨿽值某卦﹑某爻﹐亦必筮人爲庸眾解譬﹐但得深陰《易》理﹐通其變例者而與之言﹐則抱蓍問《易》之時﹐固不異君子居安樂玩時也。

儒者之論一切休咎徵應﹐斷之以理﹐而讖緯術數之學﹐不之取焉。然世傳郭景純﹑管公明諸人占驗之法﹐有非理可格者。今時習見《六壬》諸書﹐所載有一物名﹐一瑣事﹐無不可以術數推測而合﹐亦往往有驗者﹐此何理也﹖其數以任舉一物﹐或卽其所值之時﹐因以起例。夫任舉一物﹑一時而合﹐必其再易一物﹑一時而無不合者﹔將天地之大﹐運會之遠﹐皆於偶然一問﹐相爲觸法﹐豈能盡諧﹖若謂所值之一物﹑一時﹐必非偶然﹐豈眞有使之而然者﹖而鬼神於其所問之事物﹐一一預爲之安排造作﹐使其定舉是物﹐值是時﹔又爲之啟其靈心﹐引發見地﹐俾必出於此﹐而後能驗焉﹐不亦勞而難給乎﹖此眞有不可解者。不得己以天機二字模糊過去﹐天機是何等來歷也﹖請與天下人細勘此天機焉。

京氏《易》六十四卦次序﹐今日占家所祖﹔𨿽未必合乎伏羲﹑文王之指﹐而亦自有其理。蓋《易》以變爲用者也﹐故首之以八卦﹐其下第二卦第一爻變﹐第三卦第二爻同變﹐第四卦第三爻同變﹐第五卦第四爻同變﹐第六卦第五爻同變﹐至於五爻﹐變而止矣﹔不可以更進﹐於是乎退而化焉。化卽於五爻﹐則復爲第五卦矣。故隔一爻而後化﹐以其隔一爻也﹐而謂之遊魂。第七卦承上卦而化﹐其第四爻者也﹔第八卦則舉下卦之全體﹐合而同化﹐以其下體之復於本卦也﹐而謂之歸魂。總而言之﹐到底不變者﹐上爻也﹔一變而已者﹐五爻也﹔一變再化者﹐下四爻是也。蓋亦莫非天地自然之數也。

《易》有七﹑八﹑九﹑六﹐而爻但系九六者﹐舉隅之義也。故發其例於乾坤二卦﹐曰用九用六﹐用其變也。亦有用其不變者﹕《春秋傳》穆姜遇艮之八是也。今卽以艮言之﹐二爻獨變則名之六﹔餘爻皆變而二爻獨不變﹐則名之八。是知乾坤亦有用七用八時也。乾爻皆變﹐而初獨不變﹐曰初七潛龍勿用可也。坤爻皆變﹐而初獨不變﹐曰初八履霜堅冰至可也。古樊者其常也﹐古不變者其反也。故聖人系之九六﹐如近日占家之有重交單拆﹐不可以定名也。舉重交以包單拆﹐此臨文之不得不然﹐讀者固不可以執一也。○《國語》﹕「晉公子筮得貞屯悔豫皆八。」注﹕「震下坎上屯﹐坤下震上豫﹐得此兩卦﹐震在屯爲貞﹐在豫爲悔﹐八謂震﹐兩陰爻在貞在悔皆不動﹐故曰皆八。」又﹕董因對公曰「臣筮之﹐得泰之八。」注﹕「乾下坤上泰﹐陰爻不動﹐其數皆八。」

天陽﹐積气也﹐包乎地外﹔地陰﹐積形也﹐浮於天中。故人身衛气在皮﹐榮气在肉﹔肺﹑腎統气﹐居心﹑脾﹑肝之外﹔心﹑脾﹑肝統血﹐居肺﹑腎之中。目之白睛居外﹐黑睛居中﹐血陰而气陽﹐陽外而陰內也。

人身全體象太極。負陽抱陰象兩儀。頭﹑身﹑足像三才。心﹑肝﹑脾﹑肺﹑腎象五行。肺﹑心居上﹐脾居中﹐肝﹑腎居下﹐其序符乾一﹑兌二﹑離三﹑震四﹑巽五﹑坎六﹑艮七﹑坤八之位次﹐象八卦。八卦土居後﹐五藏土居中﹐居中以統四﹐猶居後以統前也﹔居上爲陽﹐分則尊﹐尊者逸﹔居下爲陰﹐分則卑﹐卑者勞﹔居中則亦尊亦卑﹐亦逸亦勞。是以肺居上而不用﹔心爲君主﹐無時不用﹐而實不自用﹔脾司意想﹐肝司謀慮﹐腎司技巧﹕三者則無時而不用﹐有君臣之義焉。心﹑肺陽﹐陽主施﹔肝﹑腎陰﹐陰主受﹔脾統陰統陽﹐不施不受。故肝受肺夫之气以有膽﹐膽代肺金以司斷﹐是以決斷則用膽。腎受心君之气以有命門﹐命門代心火以司動﹔是以撮吸呼召則用命門﹐有夫妻父子之情焉。又肝爲陰之陽﹐故肝膽分而其體猶合﹔腎爲陰之陰﹔故左水右火判而體爲二﹐心﹑肺﹑脾則一而不分﹐是又陰陽奇偶之別歟﹗

鼻者肺竅也﹐而知心之臭﹔舌者心竅也﹐而知脾之味﹔耳者腎竅也﹐而知肺之聲﹔目自知肝色﹔脾若無知焉﹕其理安在﹖《難經》謂辛金生子﹐故聲入腎竅﹔丁火生酉﹐故臭入肺竅。信如此言﹐則乙木生午﹐舌當辧色﹔癸水生卯﹐目當出液﹔今推之於舌於目則不然﹐非的論也。愚謂五藏相連﹐近者受气﹐肺近心﹐故鼻知臭﹔心近脾﹐故舌知味﹔脾居中統四﹐不局一行﹐近肝而克於肝﹐克者不受﹐還色於肝﹐故目知色﹔腎下極則反上﹐上通於肺﹐故耳知聲﹔腎液無所受﹐附齒寄脾﹐故出口也。《蠡海錄》謂陽金死子而陰金生﹐故耳知聲﹔陽火死酉而陰火生﹐故鼻知臭﹔於舌知味處不能通﹐亦非的論云。

蘇長公譏揚雄好爲艱深之辭﹐以文淺易之見﹐極中其膏肓。而重入者至謂其以《太玄》擬《易》﹐以《法言》擬《論語》﹐有僭經之罪﹐亦不足以服其心。夫聖人之言﹐偶成一體﹐垂之後世﹐何妨爲誦法者所效仿﹗《左傳》本之《尙書》﹐四言本之《三百》﹐後人之文﹐因前人規模者何限﹗若夫辭有繁簡﹐制有多歧﹐則踵事而漸增者耳。卽如尊經翼聖﹐莫如朱紫陽﹐而《綱目》一書﹐全擬《春秋》﹐且以托始威烈﹐爲直接麟經之嫡統者﹐又何以解乎﹗故曰不足以服其心也。若以規規摹襲﹐略無生韻﹐開後世擬托之濫觴爲子云﹐嘲笑則可耳﹐罪之僭經﹐知平反藝苑者﹐當必爲之末減矣。彼《易林》亦屬擬《易》﹐而文辭奧異﹐爲後世所推重﹐亦未聞其以僭經罪也。○蘇明允作《春秋論》﹐謂孔子以天子之權予魯﹐未嘗自作﹔而遷﹑固之史﹐有是非而無賞罰﹐史臣之體宜爾。至末則曰﹐後之效孔子作《春秋》者﹐吾惑蔫。謂其賞人功﹐赦人罪﹐去人族﹐絕人國而貶人爵﹐皆天子之權﹐而非他經可比也﹐況進退天子之爵號乎﹐以此言之﹐則紫陽僭經之罪﹐似浮於子云。此語未是。

予嘗自坐一室﹐見幾上銅鑪﹐僅有火﹐未嘗熱香﹐而霏霏若有煙气﹐微香時來撲鼻。因細察之﹐蓋鑪之有覆蓋者﹐蓋上鑿花使其玲瓏空洞﹐煙從隙中出﹐歲久煙多﹐燻積蓋上﹐可錢大餘一片。色如漆﹐面下者潤類脂﹐有光﹐以火著灰中﹐炎蒸黑脂處﹐如熱香者然﹔但較香篆稍微細﹐氤氳之間﹐淸靄仿佛。睇目良久﹐裊如輕綃﹔追而覦之﹐蓋無有也。香气擬沈水﹐初﹛艸熱﹜未火時﹐異馥芬然﹐有踰郁烈。蓋黑脂處皆香之精液所凝結﹐故特爲妙異如此。因悟香臭之達於鼻﹐𨿽本無形﹐皆有若可見者冉冉而至﹔以其气分淸虛﹐運之速﹐而人不目觀耳。

昔人云﹐唐人詩有八百家﹔宋洪景盧集萬首唐絕﹐僅見五百家﹔若今日流傳於世者﹐不過二百家耳。虞山先生嘗爲予言﹕丙戌年在都門﹐於灰燼中檢出宋刻唐詩數冊﹐乃宋人趙氏所匯集﹐分門別類﹐無體不備。自序言其家藏唐人詩集千家﹐匯成此書﹐計全書可五百餘冊。虞山所得﹐不過天文等一二類﹐中多未見詩。如薛濤﹐世但傳其絕句耳﹐此中載濤律詩甚多。他可類推。其書是明仁宗東宮所閱﹐上有監國之寶。後先生絳雲樓災﹐並此數冊﹐亦不可得見矣。世上奇書祕籍﹐所不傳者何限﹐而腐爛之文集﹐無稽之紀錄﹐濫惡之時文﹐鄙俚之詞曲﹐反有傳者﹐亦可嘅也﹗

近人著述﹐凡博古﹑賞監﹑飲食﹑器具之類﹐皆有成害﹔獨無言及營造者。宋人李誠之有《營造法式》卅卷﹐皆徽廟宮室制度﹐如艮嶽﹑華陽諸宮法式也。聞海虞毛子晉家有此書﹐凡六冊﹐式皆有圖﹐款識髙妙﹐界畫精工﹐竟有劉松年等筆法﹐字畫亦得歐﹑虞之體﹐紙板黑白之分明﹐近世所不能及。子晉翻刻宋人祕本甚多﹐惜不使此書一流布也。

樊宗師文詰屈聱牙﹐古今所駭﹐今世僅傳其《越王樓序》《絳守居園池記》一二篇而已。韓退之爲其墓志﹐稱其有文三百餘卷。生平之著述亦多矣﹐乃卒不傳。句曲張菊人大令﹐嘗於河北逆旅人家敗簏中﹐見有樊宗師文一冊﹐是寫本﹔虫穿蟻蝕﹐半皆朽蠹﹐以意繹之﹐大抵皆序記類語也。詩文必平暢典則﹐始可傳遠﹐如樊之作﹐其不傳也宜哉﹗

河北有層山﹐山甚靈秀﹐山峯之上﹐立石數百丈﹐亭亭桀豎﹐競勢爭髙﹐遠望篸篸﹐若攢圖之托霄上。其下層巖峭舉﹐壁岸無階﹐懸崖之中﹐多石室焉。室中若有積捲矣﹐而世士罕有津逮者。因謂之積書巖。巖內時見神人往還﹐蓋鴻衣羽裳之士﹐練精餌食之夫耳。﹝《水經注》﹞。虞山先生有津逮軒﹐毛子晉《津逮祕書》﹐皆本此也。

﹝color﹦﹟3366cc﹞﹟﹝／color﹞卷二

《桓譚新論》曰﹕天下神人五﹕一曰神仙﹐二曰隱淪﹐三曰使鬼物﹐四曰先知﹐五曰鑄凝。○按「鑄凝」似是黃白術。

範陽盧氏母楊氏﹐撰《天寶回文詩》凡八百十二字﹐循環無端﹐若寒暑之遞遷﹔應變無方﹐謂陰陽之不測。○是又一蘇若蘭矣。

宋知州鄭建撰《吳興郡城記》云﹕秦時爲下菇城﹐又爲項王故城﹔晉郭璞欲移郡於東遷﹐其女亦善地理﹐啟璞無徒﹐因舊址損益之﹐可以永無殘破之慮﹐璞從之。初璞欲移城﹐於東遷處立標﹐輒爲飛鳥銜去﹔會其女又啟﹐遂定於今處。女號遷城小娘﹐從璞廟祀。○按許負是女相士﹐此又有女地理矣。亦奇。

《野客叢談》辧坡公「應記儂家舊姓西」﹐「姓」是「住」字﹐大有意味。毋論「舊姓西」可笑﹐如坡云「應記儂家舊姓施」﹐有何意味﹕爲正一字﹐坡公當九泉相賞﹐故多恨翻刻訛書及矮人妄注。

漢尙書令黃香曰﹕日蝕皆從西﹐月蝕皆從東﹐無上下中央者。右見《南齊志》。○此可考日月交道之數。

盧文進在金陵爲客言﹕向陷契丹﹐常獵於郊﹐遇晝晦如夜﹐星緯粲然。駭問土人﹐曰「此謂笪日﹐何足異﹗頃自當復。」良久﹐如其言。日方午也。右見陸遊《南唐書》。○予謂卽日食也﹐彼中不知﹐故呼爲笪日耳。笪是竹箔﹐當取覆蔽之意。或曰﹕海上大魚過﹐遂能蔽日﹐名笪日。

「別有窮奇蹭蹬﹐失路猖狂﹐骨董𨿽短﹐伎藝能長」。右劉朝霞《獻玄宗幸溫泉賦》。○今賣古器者﹐名曰骨董﹐或以爲原於坡公骨董羹耳﹔不知坡公此二字所出。劉賦「董」作「懂」﹐味其文義﹐似骨格之說﹐又於骨董無涉也。○方密之曰﹕古器之「骨董」﹐當作「匫董」。見《說文》﹐有解甚羣。

先聖後嗣﹐自先聖封文宣王﹐而襲爵者稱文宣公。文宣﹐謚號也﹐非子孫所可襲﹔宋仁宗至和二年三月﹐用太常博士祖無擇議﹐攺爲衍聖公﹐至今不易。

明皇開元二十二年三月﹐以方士張果爲銀靑光祿大夫。初張果自言有神仙術﹐相州刺史韋濟薦之﹐上遣璽書﹐迎入禁中﹐授是官﹐號通玄先生。後卒﹐好事者以爲尸解﹐上由是好神仙。○此俗所謂張果老者也。或言果爲堯時蝙蝠精﹐可笑。

裴景升爲尉氏尉﹐考滿﹐刺史皇甫亮曰﹕裴尉豈可使無上考﹗爲之詞曰「千里無代步之馬﹐三月乏聚糧之資﹐淸心苦節﹐從此可知﹔不旌此人﹐無以示勸﹗」○尉受特旌﹐僅見於此。癸未﹐舉天下廉卓十人﹐余與陳大樽﹑夏彜仲諸君同被舉﹔末一人﹐休寧丞也。丞娃何﹐蜀中人﹐有異政﹐時呼爲何靑天。直指平米價﹐民大嘩﹐擁門不得解﹐丞一言而定。汪文烈亟稱之。後部中不遷不黜﹐而別選一官至﹐百姓閉門畱丞﹐丞不可﹐欲往徐公﹝人龍﹞軍前自效﹐百姓置匭醵金﹐以送其行﹐頃刻得三千金。丞堅不受。眾曰「蜀中殘破﹐公無家可歸﹔儻所如不合﹐願歸老於此。」乃持前金﹐置田購屋以待﹐公後不知所終。

《相雨書》曰﹕河有三云﹐相連如浴豨﹐三日必雨。按《相雨書》今不傳﹐僅存此句。

故觀逐者於其返也﹐而觀行者於其終也。故舜殺弟﹐周公殺兄﹐猶之爲仁也﹔文公樹米﹐曾子架羊﹐猶之爲知也。見《淮南子》。○舜亦不曾殺弟﹔樹米﹑架羊﹐竟不解矣。

菊有一種名雁來紅﹐狀類雞冠﹐秋時莖葉俱紅。見《古文苑》《搗素賦》注。○今所稱老少年﹐正名雁來紅﹐原無花﹐何以名菊。

漢宣帝以保護恩﹐追賜掖庭令張賀謚陽都哀侯。○此寺人得謚之始。

延佑初設進士科﹐禮部侍郎張養浩知貢舉﹐進士詣謁俱不納。但使人戒之曰「諸君但思報效朝廷﹐奚勞謝爲﹗」使人皆效此君﹐省後來許多紛擾。

京口鶴林寺杜鵑花﹐春開最盛﹐仙人殷七七令九月重開﹐無異春日。此九月事﹐可替代東籬矣。鄱陽李賓王云﹕郭林宗作《玉管通神》﹐有四句云「貴賤視其眉宇﹐安否察其皮毛﹐苦樂觀其手足﹐貧富觀其頤頰。」右見《髙齋漫錄》。○相法書也。四語亦佳﹐何必托郭﹗只書名《玉管通神》﹐林宗鬼死矣。方術書往往有此﹐可恨﹗

賈誼《新書》﹕炎帝者﹐黃帝之同父母弟也。各有天下之半﹐黃帝行道﹐而炎帝不聽﹐故戰涿鹿之野。○信斯言也﹐將爲孤竹所笑。古學誣罔﹐如此非一。

《史記》﹕樗裏子癭而多智﹐時人號爲智囊。又杜預亦有癭﹐予《同書》中載之。今人以智囊作美稱﹐彊加人以癭矣。

吳中陳徵君曰﹕東坡艸書《醉翁亭記》﹐學懷素。舊有石搨﹐今始疑其僞。後見《濯纓亭筆記》﹐言紹興方氏藏此眞迹﹐爲士人白麟摹寫﹐贗本甚眾﹐往往得厚值。○今予鄕鄢陵石搨在劉氏者﹐後有新鄭髙相國跋﹐定是白麟臨本。

《竹譜》﹕竹八月俗謂之小春。熱欲去﹐寒欲來﹐气至而涼﹐故曰小春。往往木有花﹐艸有荂﹐竹得是气也﹐根伸而達﹐亦謂爲鞭行。鞭頭爲筍﹐俗謂之僞筍。○按麥以四月爲秋﹐竹以八月爲小春﹐竹事可用也﹔僞筍﹐字亦新。

槜李陳無功撰《庶物異名疏》﹐凡二千四百五十有二則﹐可稱該博。余意外國語﹐佛經語﹐皆無定字﹐況屢經翻譯﹐尢多差訛﹐不如刪去﹐始稱大雅。《廣韻》藻中所收甚多﹐亦未盡善。

古逸書如《穆天子傳》《汲冢周書》類﹐凡闕字類作囗。武王《幾銘》﹕「皇皇惟敬﹐囗囗生垢﹐囗成囗」﹐亦闕文也﹐鍾﹑譚目囗爲「囗」字。友夏云「四口字疊出﹐妙語不以爲纖。」伯敬云「讀囗﹛山成﹜囗三字﹐竦然骨驚。」不知《幾銘》與四口字何涉﹗可發一噱。

卓初荔挺﹐莆田諸生。予被逮入都﹐初荔間關數千里﹐率閩父老叩閽白予冤﹐爲勢格﹐卒不能達。當初荔之行﹐予數止之﹐初荔曰「擊鼓以救日﹐日豈擊鼓可救哉﹗亦致吾扶陽之誠而已﹐事之濟不濟何論﹗」余在念室﹐舊長汀令石渠王君﹐諱明翰﹐年七十矣﹐從恆山徒步來視予﹐出一金爲壽﹐且謂予曰「予每見上幸海子﹐輒在破屋中遙望膜拜﹐喃喃白公冤。」予曰「徒自苦耳﹐詎能達﹗」王君曰「昔有鸚鵡飛集陀山﹐乃山中大火﹐鸚鵡遙見﹐入水濡羽﹐飛而灑之﹐天神言﹕『爾𨿽有志意﹐何足云也﹖』對曰﹕『常僑居是山﹐不忍見耳﹗』天神嘉感﹐卽爲滅火。余亦鸚鵡翼間水耳﹐安知不感動天神﹐爲余滅火耶﹐」予感兩君之言﹐爲之泣下。附記於此。

雲林《萬壑朝天圖》臨顧虎頭﹔《萬竿煙雨圖》彷佛郭河陽﹔《萬丈空流圖》臨荊浩﹔又常同其妾輕雲﹐放舟錫山﹐作《萬壑爭流圖》。又見癡翁寫九峯雪霽﹐作《萬峯飛雪圖》。又有《萬卷詩樓圖》《萬林秋色圖》《萬松疊翠》《萬橫香雪圖》﹐總名曰《十萬圖》﹐各有雲林自跋﹐蓋爲陶九成作者。今藏陽羨陳定生家﹐侯方域作《雲林十萬圖記》。

相傳馮開之先生嬖一艾妾﹐妾方新沐﹐時佛手柑初至都門﹐急懷一枚與之﹔妾接得﹐旋擲去。先生知其意已不屬﹐遂驅之出閣。予在秣陵﹐見佛手柑初至﹐一老年客市數枚﹐疾馳供李姬麗貞﹔姬頷之﹐命婢取去。少頃入李室﹐則宣盤中層疊數十﹐鮮妍碩大﹐愈客贈者十倍。客乃不勝消沮。座中言此姬之毒﹐更倍馮姬﹔予謂馮姬直捷痛快﹐大勝此姬也。

徐巨源曰﹕古詩者﹐《風》之遺也﹔樂府者﹐《雅》《頌》之遺也。蘇﹑李﹑《十九首》﹐變爲黃初﹑建安﹐爲選體﹐流爲齊﹑梁俳句﹐又變至唐近體﹐而古詩盡亡。樂府變爲趨艷﹐雜以《捉搦》《企諭》《子夜》《讀曲》之屬﹐流爲詩餘﹐流爲詞﹐訶變爲曲﹐而樂府盡亡。樂府亡而以詞曲爲《風》﹐古詩亡而以近體爲《雅》。古者《風》采之民間﹐《雅》《頌》歌之朝廟﹔後世《風》變至近體﹐而應制用之﹐《雅》變至詞曲﹐而倡優習之。然則古今《風》《雅》《頌》﹐貴賤之用﹐反殊極矣。

《雜誌》中載﹕常開平每出師﹐夜必禦一婦人﹐曉輒斷其頭以去﹐然後臨士對敵。○予謂開平或偶一爲之﹐後人誤傳耳。每禦一婦﹐輒斷其首﹐安得有如許婦人供其宰割耶﹗此等事不宜浪傳﹐恐梟弁借爲口實。今之梟弁﹐語以稱病相戒﹐不妄殺人﹔冬不治墻﹐恐傷蟄虫﹐諸事必不肯信。語以此等事﹐必以爲大英雄應當爾爾﹐或反生效法心﹐我輩筆墨﹐不可不愼也。

楊升庵《丹鉛總錄》﹐汀州上杭縣有刻本。宦合者遠近皆取之邑令﹐令索之民間﹐印以綿側理﹐裝以綾錦﹐每部民貲二金余﹐而官動取十數部﹐又不給值。民有緣是傾家者。余至汀﹐一夕檄邑令毀其副墨﹐爲杭民永杜此害矣。此集吳門﹑虎林皆有善本﹐此本彊分門類﹐訛字如落葉﹐脫失處尢多﹔且歲久板皆漫滅﹐間有一字不可識者。宦閩者初亦未知板之漫滅如是﹐姑亦隨例取之﹐歸則以供革帛之用耳。恐後人不知﹐以予爲毀升庵之書﹐故附記於此。

錢牧齋先生曰﹕余嘗謂自宋以來﹐學杜詩者莫不善於黃魯直﹔評杜詩者﹐莫不善於劉辰翁。魯直之學杜也﹐不知杜之眞脈絡﹐所謂前輩飛騰﹐餘波綺麗者﹔而擬議其橫空排奡﹐奇句硬語﹐以爲得杜衣缽﹕此所謂旁門小徑也。辰翁之評杜也﹐不識杜之大家數﹐所謂鋪陳終始﹐排比聲韻者﹔而點綴其尖新俊冷﹐單詞⒐字以爲得杜骨髓﹕此所謂一知半解也。弘正之學杜者﹐生吞活剝﹐以撏撦爲家常﹐此魯直之隔日瘧也﹔其黠者又反唇於西江矣。近日之評杜者﹐鉤深抉異﹐以鬼窟爲活計﹐此辰翁之牙後慧也﹔其橫者並集矢於杜陵矣。

杜詩「別裁僞體親風雅﹐轉益多師是汝師」﹐虞山解云﹕別﹐分別也﹔裁者﹐裁而去之也﹔別裁僞體﹐以親風雅﹐文章流別﹐可謂區陰矣。又必轉益多師﹐遞相祖述﹐無效嗤黠輕薄之流﹐而甘於未及前賢也。

杜詩「晴天養片雲」﹐吳季海本作「養」﹐他本皆作「捲」。錢虞山云﹕晴天無雲﹐而養片雲於谷中﹐則崖谷之深峻可知矣。山澤多藏育﹐山川出云﹐皆葉「養」字之義。「養」字似新而實穩﹐所以爲佳。如以尖新主見取之﹐此一字卻不知增詩家幾丈魔矣。

杜詩「伯仲之間見伊呂﹐指揮若定失蕭曹」﹐錢虞山云﹕張輔《葛樂優劣論》云﹐孔明殆將與伊﹑呂爭儔﹐豈徒樂毅爲伍﹗後魏崔浩著論﹕亮不能爲蕭﹑曹亞匹﹐謂陳壽貶亮﹐非爲失實。公此詩以伊﹑呂﹑蕭﹑曹﹐相提而論﹐所以伸張輔之論﹐而抑崔浩之黨陳壽也。

王百谷以詩文名海內者三十年﹐至其哭袁相國之墓﹐白王仲子之冤﹐行誼有足多者。有父如此﹐亦無愧於其子矣。乃其少子畱﹑字亦房者﹐略有才情﹐走入魔道﹐附予鄕馬仲良諸君﹐竊名於世。予在合中﹐見其詩刻種種﹐無一語及其父﹔同時諸名彥爲畱詩序者﹐體畱意﹕亦未敢一字及其父。若百谷生前負大辱於世﹐畱不屑爲其子﹐故推而遠之者。詩文卽不同調﹐何致自昧於人倫如是﹗吾故曰﹕萬曆中以門戶分別﹐忍於推遠其父者﹕某﹔以詩文分別﹐而忍於推遠其父者﹐王畱也。以法論﹐畱當首誅。畱有句曰「竹爲槐羽翼﹐衣作扇仇讎。」又曰「暑令天不韻﹐酒作夜常規。」又曰「樹將風太匿﹐煙與月何仇。」又曰「溫退虫多口﹐涼多鳥孑身。」是底語﹗正恐百谷不願有此才子耳。

遵巖序沈靑門詩云「君恂恂恭敕﹐風致藹然﹔其所爲邊關諸詩﹐意气激發﹐不拚於聲律之外。如彈鋏欲邀公子之車﹐款戶必得美人之首。攝衣欲從虛左之迎﹐猶餘矜色﹔持槃招他人以歃﹐徐出謾言。又如睨柱秦庭﹐不辭碎首﹔擊築燕市﹐發上衝冠。使人讀之﹐憑軾而有擊轂之爭﹐隱幾而有按劍之怒﹐抑又何也﹖豈其落無用﹐𨿽托以爲佚﹔而雄心俠气﹐猶不能自釋﹐時時見於此耶﹗」可謂善於形容者矣。

天下更鼓﹐首無的二點﹐末無後二點﹐不知所謂﹔世以爲始於宋人寒在五更頭之說。然宋人以爲讖﹐避之是矣﹐後人何因復爲沿習﹖且寒在五更頭﹐去後二點是矣﹐去前二點何居﹖間常積五更計之﹐自一至五﹐爲數十有五﹔積一更之點計之﹐自一至五﹐亦十有五﹔合五更之點計之﹐共七十有五﹔加以更數﹐共九十。九十﹐陽數也﹐夜用陽數﹐是陽數而陰用也。陽數而陰用之﹐疑於陽矣﹔陰疑於陽必戰﹐爲其嫌於無陽也。去前二點﹐天徳不可爲首也﹔去後二點﹐地道無成而代有終也。然則不去一而去二何居﹖曰﹕去一是去陽也﹐去一則將以二始﹐以四終﹐是以偶始﹐以偶終也。陰陽大數而獨以偶始以偶終﹐猶之夫無陽也。故去前之二﹐去後之二﹐旣不令其疑於陽﹐而又以奇起以奇終﹐又默寓扶陽抑陰之意焉。甚矣﹐前人立意之微﹗而寒在五更頭之說爲無當也。余蓄此疑頗久﹐因妄論以質之同人。

餘年友長山王子涼斗生﹐爲詩好爲聱牙詰屈之語﹐多不自解。嘗爲《潛嶽解》﹐出正陳大士。大士語余曰「子涼昨以《潛嶽解》示予﹐久之不得其解﹔旣而悟爲五言古詩﹐遂數五字讀之﹐始得其韻﹐然稍失一字﹐卽須從頭讀起矣。」予曰「予讀子涼詩﹐乃捷於先生﹔子涼詩凡七百五十字﹐竟作七百五十句讀之﹐入手卽了矣。」大士大笑。

《呂覽》云﹕帝乙三子﹕長微子啟﹐次微仲衍﹐次紂﹐同母弟兄也。微子﹑微仲生時﹐母尙爲妾﹐進位爲後而生紂﹐故云同母庶兄。後箕子勸立微子﹐太史據法爭曰﹕有妻之子﹐妾子不得立。遂立紂。○夫太史能爭於立子之日﹐而不爭於正後之日何也﹖無以妾爲妻﹐齊桓亦知之矣。太史爲是﹐箕子不爲非乎﹗總之﹐皆不敢信。

揚子云恬澹寡營﹐不競時名﹐以賣文自贍﹐文不虛美﹐人多惡之。及卒﹐其怨家取《法言》﹐援筆益之曰「周公以來未有漢公之懿也﹐勤勞則過於阿衡」云云。繕寫行世﹐至今靡有白其心迹者。見《潛居錄》。○此說與其疑也寧信。《美新》可知矣。馮元成以《美新》爲劉棻作。

程於止曰﹕舊說閏年少蟬﹐試之信然。

蘇武子曰﹕武宗時﹐東院梁氏彈箏獨妙﹐家世善聲﹐備供奉。天啟甲子二月中﹐予同劉君過之﹖則已無彈箏者矣。劉少時﹐豪聞局中﹐比入梁氏﹐記憶庭徑﹐慨然當時。居有間﹐問其家三姑善箏者﹐下世今幾年﹖一鬟應曰「客何從知予三姑也﹗今九十餘﹐尙能飯﹐然二三十年來﹐內庭靜攝﹐教坊樂部皆湮廢。時好新聲﹐三姑箏塵久矣。每家人小集﹐風月閒好﹐姑悲來或一彈﹐促節哀音﹐聽者失悅。」劉因請見三姑﹐冀彈數柱﹔辭再四﹑則列幛座右﹐爲奏一曲。洪往舒歸﹐鯨駭鸞續﹐更時時聞折柱狀﹐已﹐若風霧煙雨﹐共泠泠也。座客聽者﹐悄然愾嘆云。後田玉環亦以善箏名﹐第非梁氏所傳﹐大抵皆姑蘇﹑太倉間琵琶聲﹐兼儀﹑揚里巷所歌陳﹑隋調耳。一抑一揚﹐抗云零露﹐佇聽移時﹐靡靡焉哀以思也。其時劉弱亦彈箏﹐伹聽梁氏箏有詞有說﹐田氏止有詞﹔又彈時吟勝於弦﹐不知者若以爲琴也。弱彈箏﹐則竟唱甘州﹑桐城諸歌矣。北風淒勁﹐戍士秋懷﹐把臂宣驕﹐亦自哀激。以此譜入箏聲﹐未審違合﹔但連弦並撥﹐雨霰驚飛﹐倒柱寂然﹐山花未發﹐亦近世所未有。嗟乎﹗箏亦藝耳﹐嘉隆所傳﹐世無存矣﹔遊俠如劉君﹐復不可得﹐長安風景何如耶﹗記昔所聞﹐才經數歲﹐粱嫗已沒﹐田﹑劉適人﹐思向音響﹐渺矣難卽﹐傷哉﹐後之欲聞此技者也﹗

萬曆戊申﹐江南大饑﹐時湖郡守陳筠塘﹐以義勸借士大夫﹔茅止生十四歲﹐方舉秀才﹐慨然輸谷萬石。郡守訝之﹐對曰「此先人遺意也。」罄家之藏﹐未敷其數﹐質湊三千以足之。義俠之名滿天下﹐而妒者之口亦以起。蓋止生尊人侍禦二岑公﹐自辛卯歲卽囷谷以待饑﹐矢之曰「自啖者如啖己肉。」止生名元儀﹐初入金陵﹐作午日秦淮大社﹐賦得《午日題詩弔汨羅》﹐盡兩岸之樓臺亭榭﹐及河中之巨艦扁舟﹐無不倩也﹔盡四方之詞人墨客﹐及曲中之歌妓舞女﹐無不集也﹔分朋結伴﹐遞相招邀﹐傾國出遊﹐無非赴止生之社者。止生之名﹐遂大噪﹐至今以爲美談。

葉謙齋云﹕長安市肆壁上畫一人﹐撫鬢倚樹而立﹔一道士題詩上云「一自離家入道門﹐始知身內有乾坤﹔眼前幾見冰山化﹐不及先生倚樹根。」此言看破宦局矣。

吾師孫北海夫子常曰「詩文之事﹐莫妙於易﹐莫難於老。」又曰「吾輩讀書﹐卽不能窮及理奧﹐決不可事禪悅﹐以助頹瀾﹔吾輩作詩文﹐卽不能力追大雅﹐決不可襲瞧聱﹐以墮惡道。」

李子田曰﹕杜詩持正侃侃﹐自爲一體﹐而陰啟宋人以理爲詩之意。如張舍人遺之織成縟緞﹐本自好意﹐便言及奢侈生禍﹐引李鼎﹑來瑱爲鑑﹐並其縟緞還之﹐此類情事甚異。杜之所以爲杜﹐而非所論於唐風也。錢虞山云﹕按《唐國史補》嚴武少以彊俊知名﹐及卒﹐其母曰﹕吾知免宮婢矣﹑史稱其累年在蜀﹐肆志逞欲﹐恣行猛政﹐窮極奢靡﹐賞賜無度。公是時在武幕中﹐故借此諷諭﹐陰僭服之不祥﹐數奢淫之召禍﹐舉李鼎﹑來瑱以深戒之﹔朋友責善之道﹐可謂至矣。不然﹐辭一織成之遺﹐而侈談殺身自盡之禍﹐不疾而呻﹐豈詩人之意乎﹗

李子田曰﹕杜詩《期嚴明府》云「匣琴虛夜夜﹐手扳自朝朝﹐金吼霜鐘徹﹐花催蠟炬消。」金吼卽霜鐘﹐花卽蠟炬花也。杜喜倒字﹐無他意也。劉須溪乃云其人能琴﹐金吼霜鐘﹐興其音者﹐何也﹗

陳明卿曰﹕見善不喜﹐見惡不怒﹐此人主也。文章亦然。易喜易怒﹐文之下也﹔不喜不怒﹐難言矣﹔見善不喜﹐見惡不怒﹐其孰能與於此哉﹗《六經》是矣。若可喜而非無故以喜﹐可怒而非無故以怒﹔佯喜而亦似眞﹐徉怒而亦似眞﹐《史記》書耳。

余鄕多郭公塼﹐體制不一﹐以長而大者爲貴。江南人愛之﹐以爲琴幾。滎澤﹑滎陽尢多。郭公不知何時人﹐聞嘉靖元年﹐會城撫軍命亓百戶修月堤﹐偶發一古冢﹐塼上有朱書曰「郭公磚﹐郭公墓﹐郭公逢著亓百戶﹔巡撫差爾修月堤﹐臨時讓我三五步。」亓以呈巡撫﹐巡撫曰「讓彼十數步﹐何止三五步也。」家大人語小子曰「此磚昔但以空心名﹐後以爲宜於琴也﹐遂以琴名。」旣修堤後﹐遂競呼爲郭公磚矣。

《夷堅志》﹐宋洪邁所著。蘭溪胡元瑞《筆叢》﹐謂其書有百卷﹐今行世者什之一耳。元瑞曾得祕本﹐後歸之同邑章無逸。常熟毛子晉家亦有宋板者﹐甲至癸流號計百卷﹐與無逸所收同。無逸貧士﹐子晉作古﹐料無好事者爲之梓行矣。○洪文敏此書﹐自甲至癸﹐爲集者二百卷﹔又支甲至支癸﹐一百卷﹔三甲至三癸﹐一百卷。四集僅成甲乙二十卷而公薨﹐全與蓋四百二十卷。元瑞所有合支甲三甲﹐得百卷﹐全書四分之一也。其書系舊鈔本﹐每集各有小序﹐如隨筆之例。不知子晉家所藏﹐視此異同何如﹖

弇州舊藏《漢書》﹐得之吳中陸太宰家。宋板宋楮﹐字畫端重﹐是趙文敏故物。卷首畫文敏像﹐標簽字出文敏手。弇州亦圖一像於後。弇州歿﹐錢虞山以千金得之﹐後復鬻於四明謝象三。虞山自云﹕此書去我之日﹐殊難爲懷。李后主去國﹐聽教坊雜曲「揮淚對宮娥」一段淒涼景色﹐約略相似。又云﹕京山李組柱字本石﹐嘗語予﹐若得趙文敏家《漢書》﹐每日焚香禮拜﹐死則當以殉葬。余深愧其言。

王文恪《震澤長語》云﹕《家語》今本﹐爲近世妄庸所刪削﹐惟有王肅注者﹐今本所無多具焉。漢《藝文志》載《家語》二十七卷﹐顏師古注云﹐非今所有《家語》也。閩徐興公家有王肅注者﹐中缺二十餘板﹔何尙書孟春注《家語》行世﹐自云未見王肅本。毛子晉家亦有宋刻王肅注者﹐與興公藏本稍異。憾不能合徐﹑毛兩家本對較鐫行。

春申君因李園﹐而進園妹於楚王﹐竟爲園所殺。唐張祜詩云「薄俗何人議感恩﹐諂容卑迹賴君門。春申還道三千客﹐寂寞無人殺李圓。」杜牧詩﹕「烈士思酬國士恩﹐春申誰與快冤魂﹖三千賓客皆珠履﹐欲使何人殺李園﹗」近吳郡林若撫詩云「豫讓心銜國士恩﹐斬衣猶可快冤魂﹔春申亦有三千客﹐至竟何人死棘門。」皆未足以定三千客之罪也。園旣進妹生子﹐時朱英勸春申殺園﹐不聽﹔且曰「李園﹐弱人也﹐僕又善之。」未幾死於棘門﹐是春申之計失矣﹐客何成爲﹗徐興公有詩云「食客三千盡在門﹐各穿珠履耀平原。冤魂地下多遺恨﹐不許朱英殺李園。」庶幾爲三千客卸罪。

林若撫曰﹕明初宋氏題郵亭壁歌﹐《彤管遺編》《明人詩抄》俱摭入﹐而不知此詩乃白振子昌所作﹐見《瓊淸嘯集》。名曰《戍婦行》﹐初非出於宋氏也。振﹐吳江人﹐自號釣鰲叟﹔明初至金陵﹐進《紫金山》《金水河》二賦﹐被寵遇。其七言歌行擅場。若撫吳人﹐斯言有據。

李詩﹕「紀叟黃泉裏﹐還應釀老春﹐夜無李白﹐沽酒與何人﹖」林若撫曰﹕唐人以酒爲春﹐旣云釀老春﹐而復用酒字﹐不失之重耶﹗常見古本作「沽卻與何人」﹐是矣。若撫自謂足破千古之疑。予意卻字畢竟不自然。太白詩﹐卽使再用數酒字﹐亦自不妨。

白樂天《琵琶行》﹕「千呼萬喚始出來」﹐楊用修攺「始」字爲「才」字﹔且謂作者亦必心服。徐興公謂畢竟「始」字爲妙。況「才」﹑「來」一韻﹐尢礙。余謂用修懼後人作惡謔耳﹐非謂「才」字勝「始」字也。

用修謂《詩》古注「見睆黃鳥」﹐見睆﹐色也﹐非聲也。下句「載好其音」﹐以爲重復﹐訓之爲色﹐古注可憑也。嚴氏《詩緝》謂「見睆」指羽毛之鮮潔﹐而說詩者又謂目之流盼也。按二字俱從「目」﹐此解較長。

毛子晉家有宋板許氏《說文》﹐與今世所傳大異。許叔重舊本﹐乃以字畫分部者。始於子﹐終於亥﹐全書系十五卷。今乃從沈韻編次﹐而又以部分類入者﹐乃宋李燾更定徐騎省本也。湯聖弘有元刻許愼原本﹐惜毀於火。

《漢書》尉佗獻桂蠹二器﹐按《楚辭》曰「桂蠢不知所淹畱兮﹐蓼虫不知徙乎葵菜﹐」則已先佗久矣。今並不聞有此。

《藝文類聚》載《博物志》曰﹕子路與子貢過鄭神社﹐社樹有鳥﹐子路捕鳥﹐神社牽攣子路﹐子貢說之乃止。○子貢善言﹐遂稱能說神社﹐妄亦至此。今《博物志》亦無此條﹐刪之不謬。

《呂氏春秋》﹕神農教曰﹕士有當年不耕者﹐則天下或受其饑矣﹔女有當年不績者﹐天下或受其寒矣。故夫親耕﹐妻親織。○此許行並耕所托。

陸平原作《子書》未成﹐吾門生有在陸軍中﹐說陸君臨亡曰﹕窮通﹐時也﹔遭遇﹐命也﹔古人貴立言﹐以爲不朽﹐吾所作《子書》未成﹐以此爲恨耳。余謂仲長統作《昌言》未成而亡﹐後董襲傳次之﹔桓譚《新論》﹐未備而終﹐班固爲成之﹔今才士何不贊成陸君《子書》﹗右見《抱朴子》。○按《昌言》尙有存者﹔《新論》惟班固續成《琴道》一篇﹐今散見羣書數十條耳﹔平原《子書》﹐無一語傳後。

《拾遺記》曰「堯時有只支國﹐獻重明之烏﹐狀如雞﹐鳴似鳳﹐能搏擲猛獸虎狼﹐使妖災不爲害﹐飴以瓊膏。國人或刻木﹑或鑄金爲此鳥之狀﹐置於門戶之間﹐則鬼魅退伏。今人元日畫雞於牖上﹐是其遺像。」按《歲時記》﹕「正月一日﹐貼畫雞﹐今都門剪以插首﹐中州畫以懸堂﹐中貴人尢好畫大雞於石﹐元日張之﹐蓋北地類呼『吉』爲『雞』﹐俗云室上大吉也。可發一粲。」《拾遺記》無乃因元日貼雞﹐而幻出重明鳥乎。東方朔《占歲書》﹕一日雞﹐至八日谷﹐其日晴﹐所主之物育﹔陰則災。若元日宜貼雞﹐則八日何不用所主﹖《藝苑雌黃》又曰﹕正旦畫雞於門﹐七日貼人於帳﹐餘日不刻牛﹑羊﹑狗﹑豬﹑馬之類﹐二日獨施人﹑雞﹐蓋正旦謹始﹐七日重人也。畫雞謹始之說﹐愈不可解。梁劉孝威《正旦春雞贊》﹐直摭雞事耳。「祇支」或作「條支」。

《博物志》﹕「袁安故綬﹐不具丙丁﹐因募能爲丙丁文者﹔六安都尉畱應能之﹐綬成﹐賜帛五十疋。」○丙丁何文耶﹖或言文如火焰﹐故曰內丁。然火焰之文﹐亦不難爲﹔何獨畱應能之﹗此必有異。

蔡邕《獨斷》曰﹕巡狩校獵還﹐公卿以下﹐陳雒陽都亭前街上﹐乘輿到﹐公卿下拜﹔天子下車﹐公卿親識顏色﹔然後還宮。古語云﹕在車則下﹐惟此時施行。下車﹐公卿親識顏色﹐因巡校還耳﹐此時不爲合古語也。宋時駕還﹐宮門有勘契勘箭之制﹐又宋相呂端﹐捲簾審視乃拜﹐皆此。

太白《峨嵋歌》﹐峨媚山﹑平羌﹑淸溪﹑三峽﹑渝州﹐一連用之。王摩詰《九成宮避暑》中四句﹕「隔窗雲霧生衣上﹐捲幔山泉入鏡中﹐簾下水聲喧笑語﹐檐前樹色隱房櫳。」衣上﹑鏡中﹑簾下﹑檐前﹐一連用之。孫逖《贈韋侍禦詩》﹕「忽睹雲間數雁回﹐更逢山上一花開﹔河邊淑气迎芳艸﹐林下輕風待落梅﹔秋憲府中髙唱入﹐春卿署裏和歌來。」雲間﹑山上﹑河邊﹑林下﹑府中﹑署裏﹐一連用之。沈佺期《過巫峽》云「使君灘上艸﹐神女廟前云﹐樹悉江中見﹐猿多天外聞。」灘上﹑廟前﹑江中﹑天外﹐一直並用。駱賓王《送鄭少府入遼》云「邊烽警楡塞﹐俠客度桑榦﹔柳葉開銀鏑﹐桃花照玉鞍﹔滿月臨弓影﹐連星入劍端。」六句一樣句法﹔且楡﹑桑﹑柳﹑桃連用。又《過任處士書齋》云「网積窗文亂﹐苔深履迹殘﹔雪明書帳冷﹐水靜墨池寒。」四句一樣句法。在古人皆不以爲嫌﹐今人用之﹐不知何如揶揄矣。然細論之﹐惟《峨嵋山月》一气渾成﹐絕無痕迹﹐反似當用許多地名者。余則一說破便覺身分小減矣。𨿽詩之佳處正不在此﹐然終不如不犯之爲愈耳。

杜光庭一白犬﹐名曰吠云﹐光庭以麻油塗犬足﹐繒帛裹之。曰﹕吾聞以油塗犬足﹐日行萬里。○今日好田獵者﹐何不以此試之。

骰子朱窩﹐宋冢宰朱河所造﹐本名除紅。今人誤以河爲窩耳。李君實謂本名除四﹐似未見河所著之《除紅譜》也。譜中名目﹐與今朱窩亦小異。張林宗先生常重刻之﹐汴中每以行酒。

蘇武子云﹕熊謙夫善醫﹐常言世醫者診脈﹐類以腕骨爲準﹕當腕骨者曰關脈﹐前曰尺脈﹐後曰寸脈﹐𨿽千百醫﹐率是也。抑予嘗考﹕從魚際至髙骨一寸曰寸﹐旣曰關﹐旣曰尺也。間尺脈一指曰腎之餘﹐準此察疾病﹐審彊弱﹐驗生死﹐視權衡於物也。謙夫﹐南昌人﹐東壇熊氏之族。

同能不如獨勝﹐故有去而學塑者﹐專意畫火者。正統時﹐張益與夏昶同年﹐及見陳嗣初﹑王孟端﹐俱喜作文寫竹。後昶見益作《石渠閣賦》出己上﹐遂不復作文﹔益見昶竹妙絕﹐亦不復寫竹。「」字凡書皆作「昶」﹐在文淵閣寫經﹐帝見其字﹐愛之﹔問其姓名﹐特移「日」於「永」上﹐今從之。

謝在杭云﹕今文書中一字至十字﹐皆用同音畫多者﹐以防作僞。其中壹﹑貳﹐音義俱同﹔肆﹑伍﹑陸﹑玖﹑拾﹐音同義異﹔叄字字書所無﹐蓋以「參」字微變之。古語﹕「勿貳以二﹐勿參以三」﹔《考工記》﹕「參分其股」﹔《漢志》﹕「參分橫一」﹔則「參」亦可作三字。柒字亦無字﹐按束皙賦「朝列九鼎之奉﹐夕宿⒛娥之房。」「⒛」郎古七字。「太玄七政」﹐亦作「⒛政」﹐柰何不作「⒛」字﹗捌字見《急就章》﹐農器也。

蘇州毛弼﹐年百歲﹔孫澄﹐狀元及第。有司爲建人瑞狀元坊。

鹿伯順有使者來寬﹐同儕三人﹐擬一時婚娶﹐三女家居亦皆相鄰。譏旣定﹐寬愀然曰﹕小人喪父﹐而服未滿﹐願遲數月﹐以遂私情﹐不敢與兩人同事也。主嘉其意﹐不忍彊。後女之父病﹐久而危﹐欲急嫁女﹐浼兩鄰女入言之主母﹔母白之﹐鹿公以語寬﹔寬復灑泣訴其父母生生死死之苦曰﹕儻伊父母必欲歸﹐且隨主母起居耳。後女歸﹐主父母亦終不忍彊之﹐命與一寡婦同居﹐寬移其舊宿主處﹐以遠女室焉。嗟夫﹐今誦讀之士﹐尙有匿喪以就仕宦者﹔乘新喪而議親迎者﹐又比比矣。對鹿僕能無汗顏﹗

華亭撰《楊忠湣墓志》﹐敍王元美﹑徐中行諸公理其喪事﹐蓋諸人倚重於楊也。已﹐吳國倫與江司馬書云﹕檢《忠湣集》入子與名﹐非實錄也。忠湣以乙卯冬服刑﹐子與方決囚江北﹐不與事。哭郊外與經紀後事者﹐國倫與元美﹑子相三人耳。而華亭爲《忠湣志》﹐遺子相而及子與﹐已爲失考﹔今柰何專屬子與乎﹗李子田曰﹕諸人在當時最稱莫逆﹐以此視之﹐果莫逆耶﹗

《避暑錄話》﹕神仙出沒人間﹐不得爲無有﹐但區區求遇其人而學之者﹐皆妄人也。神仙本出於人﹐孰不可爲﹔不先求己之仙﹐而待人以爲仙﹐理豈有是乎﹕今鄕裏之善人﹐見不善人且恥與之接矣﹐安有神仙而輕求於妄人者﹗古今言常遇仙﹐必天下第一等人﹔顧未必皆授以道﹐然或前告人以禍福﹐使有斯避就﹔或付之藥餌﹐使壽考康健。非見之也﹐彼自以類求耳。唐人多言顏魯公爲神仙﹐近世傳歐陽文忠公﹑韓魏公皆爲仙﹐此復何疑哉﹗

喬文衣曰﹕吾鄕貧民﹐冬月操作﹐懼寒僵手﹐則爲地窖以居。先君子極貧﹐時苦寒﹐亦作一窖﹐嚴冬讀書其中﹐夜無火而硯不冰﹐煦煦然春臺也。額其窖曰陽春窟。余見都城之貧民﹐饑寒而死者﹐名曰倒臥。秋夏則無﹐冬爲甚。可見貧民之死﹐非死於饑﹐皆死於寨也。不見夫街頭日夕之嗷嗷者﹐皆日乞數文錢﹐得入火房﹐可救一夕命。乃火房者﹐都民爲之﹐如坊店﹐有數文則得入﹐無則不能。究之﹐房則房矣﹐何火之有﹕夜過其間﹐號寒之聲﹐慘不忍聞。願與仁人君子﹐廣造數處﹐使貧民盡居其中﹐名曰陽春院。其病而老﹑幼而無力者﹐日行乞而夜有歸﹐旣可不死﹐其彊而壯﹐四體無恙者﹐手不僵而百操皆可作﹐亦可以自食其力。行之天下﹐行之萬世﹐當無死寒之民。○京師火房﹐卽乞丐之長爲之。凡爲其長者﹐皆大猾﹐家累千金﹐妻妾飲食﹐略同素封。每門置火房一二處﹐遇大風雪則以處羣丐﹐計口日給薄粥二盂﹔而晴日則亦計口收其所乞之錢。羣丐聽其指使﹐無敢忤者。往時察子之輩﹐多此輩爲之耳目也。

俗云霜爲霧所食﹐輒雨。「食」字大奇。

梅衡湘論李龍湖云﹕此老何可謗﹗但當捧之蓮花座上﹐朝夕禮拜﹐以消折其福耳。蕭伯玉曰﹔若盡如世人之見﹐推福固不容如此﹐消罪亦不容如此其重也﹗

嚴子陵墓在懷慶城東七里。○嚴州葬﹐復誰人﹖

詹去矜曰﹕京師窮市上﹐有古鐵條﹐垂三尺許﹐闊二寸有奇。形若革帶之半﹐中虛而外鏽澀﹐兩面鼓釘隱起﹐不甚可辧。持此欲易錢數十文﹐人皆不顧去。積年餘﹐有髙麗使客三四人﹐旁睨良久﹐問此鐵價幾何﹖鬻鐵者謬云「錢五百。」使客立解五百文授之。其人疑不決﹐卽詭對曰「此固吾鄰人物﹐俟吾詢主者。」頃之﹐使客復來﹐鬻者曰「向幾誤﹕主者非言五金不可。」使客卽割五金無難色。其人則又爲大言曰「公等誤矣﹐吾曹市語﹐舉大數以爲言﹐五金蓋五十金雲。」使客曰「吾誠不惜五十金﹐但不得更悔。鬻鐵者私念﹕一廢鐵夾條﹐增價五十金﹐藉令失此售主﹐並乞數十文錢亦不可得。因曰「吾以此博公多金﹐保無後言﹔公幸告我﹕此爲何名﹖」使客請先定要約﹐而後告子。時觀者漸眾﹐使客乃舉五十金畀鬻鐵者﹐而以若帶者付其徒乘馬疾馳去。度其去遠﹐始告眾曰「此名定水帶﹐昔神禹治水時。得此帶九﹐以定九區﹐平水土﹐此乃九之一。若攜歸吾國﹐價累鉅萬﹐豈止五十金而己哉﹗」又問﹕「得此何所用﹖」使客曰「吾國航海﹐每苦海水咸﹐不可飲﹐一投水帶其中﹐𨿽咸鹵立化甘泉﹐可無病汲。是以足珍耳﹗」市有好事﹐隨至髙麗館﹐請試驗之﹔逐命汲苦水數石﹐雜鹽攪之﹐投以水帶﹐水沸作魚眼數十﹔少頃﹐掬水飲之﹐甘冽乃勝山泉。遂各嘆服而去。鬻鐵者言﹐闖陷京師時﹐得自老中貴﹐蓋先朝大內物也。嗟嗟﹗自經變故以來﹐凡天府奇珍異寶﹐流散人間﹐泯泯無聞者﹐何可勝數﹔獨是帶爲髙麗使所賞識﹐頓增聲價百倍﹐不脛而走海外。物之顯晦﹐固自有時哉﹗○神禹定水帶﹐何以得流傳人間﹖非同彜鼎﹐披圖可識﹐麗使從何知之﹖此與《太平廣記》所載西賈盜佛面珠事頗相類﹐何異域之多慧眼也。○按《湧幢小品》載﹕華亭市中小常賣鋪有一物﹐如桶而無底﹐非木非竹﹐非鐵非石﹐旣不知其名﹐亦不知何用。凡數年﹐無過而問之者。一日﹐有海船老商﹐見之駭愕有喜色﹐撫弄不已。叩其所直﹐其人亦黠﹐意老商必有所用﹐漫索其直三百緡。商喜﹐償三之二﹐遂取付之。因叩曰「某實不識爲何物﹐今己成買﹐勢無悔理﹐幸以告我﹐」商曰「此至寶也。其名曰海井﹐尋常航海﹐必須載淡水自隨﹐今但以大器滿貯海水﹐置此井於中汲之﹐皆甘泉也。平生聞名於番賈﹐而未嘗遇﹐今幸得之。」○予按朱文肅公著《湧幢小品》在萬曆己未﹐詹去矜﹝鍾玉﹞所記﹐在文肅公四十年後﹐其就文肅所記而敷演之無疑。然卽文肅所記﹐亦未必實有此事也。文肅又曰﹕《範石湖集》載海中大魚﹐腦有竅﹐吸海水﹐噴從竅出﹐則皆淡。疑海井卽此魚腦骨也。余謂此亦臆說。

葉瞻山樹聲﹐居臺諫﹐數有抨擊﹐率皆大寮回次﹐務剔根株。以節气自喜﹐而雅不欲居黨名。常曰﹕吾所知君子小人而已﹐不以門戶故而君子之﹑小人之也。○盡人如先生﹐何至紛紛聚訟。

範箕生《程烈女傳》﹕烈女郾城人﹐年十七﹐聘安氏﹐無何﹐安氏子卒﹐烈女摧絕。顧時時制履﹐甚工也。母憐而撫之曰「若夫已矣﹐何履爲﹗」烈女則刃斷所制履﹐一日更制﹐乃弗工。人詰之﹐烈女太息曰「死人履而須工耶﹗」人莫測其旨。及葬安氏子﹐請臨其喪堅﹔父母不許﹐托於炊﹐佯入室憩﹐則著向制履雉經矣。啟扉﹐黃气輪囷四塞﹐不辧烈女所在﹐久之方散。逾七日﹐顏玼如生﹐汗壘壘如珠然。郾城令廬弔贈襚焉。四方來觀者門如市。範子曰﹕先大父守許日﹐陳君嗚郊省大父於榻前﹐爲予言烈女死﹐其父蓋以爲詬。或破涕爲怒﹐加攩扌必云。嗟嗟﹐氓之蝱々﹐一至是哉﹗然不如是﹐烈女之性爲獨全於天者﹐不顯矣。虞將軍云﹕芝艸無根﹐醴泉無源﹐信矣。

句讀攺正當從者﹕《論語》﹕「點﹝句﹞爾何如」﹔「至大至剛以直句養而無害﹐則塞乎天地之間」。《禮記》﹕「男女不雜﹝句﹞坐不同﹝句﹞柂枷不同﹝句﹞巾櫛不親授﹝句﹞」。《左傳》﹕「蔓﹝句﹞難圓也﹐蔓﹝句﹞艸猶不可除」﹔「晉公子駢脇欲觀﹝句﹞其裸浴﹝句﹞薄而觀之」。《史記•衛靑傳》﹕「人奴之﹝句﹞生得無笞罵卽足矣」﹔《帝紀》﹕「與父老約﹝句﹞法三章耳。」只一點斷﹐不須講解﹐而古人之語意自出。信乎學者貴有師承也。「若傷人乎不﹝句﹞問馬」﹔「卒爲善﹝句﹞士則之﹝句﹞野有眾逐虎」。又倪文節公謂﹕「勿忘」﹑「勿助長」﹐上云「而勿正」﹐古說旣不通﹐伊川以「而勿正句心勿忘﹝句﹞」﹐亦不通。味「正」「心」二字﹐元是「忘」字傳寫失眞﹐以一字分爲二字故耳。蓋養浩然之气﹐必當有事而勿忘﹔旣當勿忘﹐又當勿助長可也。疊下「勿忘」﹐作文法。「二嫂使﹝句謂使女﹞治朕棲。」「夏禮﹝句﹞吾能言之﹝句﹞杞﹝句﹞不足徽也﹐殷禮﹝句﹞吾能言之﹝句﹞宋﹝句﹞不足徵也﹐文獻不足﹝句﹞故也﹝句﹞足﹝句﹞則吾能徵之矣。」「人皆謂我毀明堂。毀諸﹝句﹞己乎﹖」《書》﹕「舜生三十﹝句﹞微庸三十﹝句﹞在位五十載﹐﹝句﹞陟方乃死。」《詩》﹕「彼茁者葭﹐一發五豝。吁嗟乎﹝句﹞騶虞﹗」此王質《詩總聞》讀法。「𨿽蔬食菜羹瓜﹝句﹞祭。」﹝《禮記》瓜祭上環﹞淳熙句讀﹕「《書》云﹝句﹞孝乎惟孝﹝句﹞友於兄弟﹐﹝包注﹕孝乎惟孝﹐美大孝之辭。」﹞「甚矣吾衰也﹐久矣﹝句﹞吾不復夢見周公。」「予不得視猶子也﹝句﹞非我也夫﹝句﹞二三子也。」「所求乎予以事父﹝句﹞未能也﹝句﹞所求乎朋友先施之﹝句﹞未能也。」皆與今本迥別﹐學者宜詳考之。

虞山云﹕《左傳》﹕「公入而賦﹝句﹞大隧之中﹐其樂也融融﹝句﹞姜出而賦﹝句﹞大隧之外﹐其樂也泄泄。」杜注曰「賦」﹐賦詩也。以「賦」字爲句﹐則「大隧」四句其所賦之詩。鍾伯敬不詳句讀﹐誤認爲《左傳》敍釵事之辭﹐抹之曰俗筆。殊可笑。

京山郝仲輿﹝敬﹞曰﹕《孟子》文字快利﹐其中有一字爲一句者﹐行雲流水﹐讀過人殊不覺。如《七八月之間﹐旱﹝句﹞則苗槁矣。」「知﹝句﹞足以知聖人﹔污﹝句﹞不至污其所好。」則怒悻悻然見於其面﹐去﹝句﹞則窮日之力而後宿哉﹗」「許子何不爲陶冶﹖捨﹝句﹞皆取諸其宮中而用之。」「百官族人﹐可句謂曰知。」「女子之嫁也﹐母命之﹐往﹝句﹞送之門。」「是﹝句﹞皆已甚﹐追﹝句﹞斯可以見矣。」「凡有四端於我者﹐知﹝句﹞皆擴而充之矣。」「使浚井﹐出﹝句﹞從而揜之。」「迎之致敬以有禮﹐言﹝句﹞將行其言也。」「逃墨必歸於楊﹐歸﹝句﹞斯受之而己矣。」又淳熙句讀「揖讓而升﹐下﹝句﹞而飲。」﹝王注﹕射於堂﹐升及下﹐皆揖讓而相飲。﹞

《名畫記》﹕公孫大娘善舞西河劍器渾脫。張旭見之﹐因爲之艸書﹔太白有「公孫大娘渾脫舞」句。老杜序內云「公孫氏舞劍器渾脫﹝句﹞瀏漓頓挫﹐獨出冠時。」鍾伯敬不知是舞名﹐作爲贊舞﹐評云「『渾脫瀏漓』六字﹐作事作文之妙盡此。」虞山譏之。

《論語》﹕「夏禮吾能言﹝句﹞之杞不足徵也﹔殷禮吾能言﹝句﹞之宋不足徵也。」

﹝按宗長洲王楙曰﹕《禮運》﹕孔子曰﹕我欲觀夏道﹐是故之杞﹐而不足徵也﹐吾得夏時焉﹔我欲觀殷道﹐是故之宋﹐而不足徵也﹐吾得坤乾焉。則此讀爲是﹞。

《樗齋漫錄》曰﹕問人之年﹐若二十則曰弱冠﹐蓋不習句讀﹐將兩句作一句讀了。《禮》曰﹕人生十年曰幼﹐學。亦兩句讀。論年則幼﹐在禮則當學矣。二十曰弱﹐冠。年𨿽幼﹐在禮當冠矣。三十始壯﹐在禮當有室矣。四十曰彊﹐而仕矣。五十曰艾﹐在禮則服官政矣。六十曰耆﹐在禮可以指使人矣。七十曰老﹐而傅。八十﹑九十曰耄﹐在禮不加刑矣。皆當作兩句點﹐今人並作一句點﹐誤矣。

學使謁文廟﹐一諸生講《孟子》「陰堂」章﹐讀曰「人皆謂我毀陰堂﹝句﹞毀諸﹝句﹞已乎﹖」學使擊節曰「一讀語意已明﹐不必更講矣﹗」

鷓鴣之聲﹐「行不得哥哥」﹐又云「句輈格磔」。唐韋莊詩云「懊惱澤家非有恨﹐年年長憶鳳城歸。」「懊惱澤家」﹐亦鷓鴣聲也。

《太平廣記》云﹕靈隱造北髙峯塔﹐有寺犬﹐自山下銜磚石﹐至嶺上﹐吻爲流血﹔人憐之﹐乃系傳其背﹐塔成﹐犬斃﹐寺儈葬之寺門八面松下。今《靈隱寺志》不載此事。

永嘉劉參戎思祖﹐儒將也。善詩﹐與匡山僧性諄友善﹐命畫工圖己像與儈對坐﹐曰《逢僧話圖》﹐到處乞人題詠。華亭章臺鼎一絕云「支許祖逢盡日畱﹐蕭蕭寒玉數竿秋﹔靑天碧海無兵气﹐閒殺嘶風五色驑。」

羅隱著《兩同書》十篇﹐《廣祕笈》收之﹐首載《吳越備史》隱本傳。海鹽姚叔鈄祥又采隱逸事附之。然唐末閩進士沈崧爲隱撰墓志一篇﹐文甚典麗﹐叔祥未之見也。卷三

陳大士曰「隆準公﹑大耳兒﹐祖孫相距四百年﹐皆能有爲於天下﹐原其所以﹐無有他端﹕百敗而其气不折也。」陶荊州愛將朱伺﹐海戰輒克﹐人問其故﹐曰「吾特能忍耳。兩軍相對﹐勇怯相當﹐幾不能支﹐而更忍其須臾﹐此必有變。我能忍﹐彼不能忍﹐所以勝負之數不貿也。」合二端觀之﹐天下事必有气而能忍者勝。

吾梁吹在城南﹐是師曠作樂處。梁孝王攺爲繁﹔班史稱吹爲平﹔謝惠連於此作《雪賦》﹐又名雪。「繁」音婆﹐今尙有繁塔。予同學諸生有繁居正者﹐臺下人。魏有繁欽。又《述異記》﹕「蠡﹐梁孝王築於菟園中﹐以回道似蠡也。」今不知在何所。然繁臺上有塔﹐從下而上﹐實作蠡形﹐與他處塔制異。蠡臺或卽繁歟﹗

《天中記》載﹕密縣有慈亭。﹛弦心﹜﹐急也。予讀書密之超化寺兩載﹐每詢親識﹐皆不知其處。

《漢書》﹕漢建尙書百官府﹐名曰南宮﹐蓋取天上南宮太微之象。今惟禮曹得稱南宮﹐何也﹖

《劉賓客嘉話》﹕公常於貴人家見梁昭明太子脛骨﹐微紅而潤澤。豈非異也。稱公者﹐卽劉賓客也。靈運須﹐昭陰脛﹐是的對。皆文人死後之阨。

《葆光錄》載﹕處士朱嬰﹐性髙古﹐善拊琴﹐去其爪﹐作肉聲。有公子不喜之﹐嬰作色曰﹕如樂其聲﹐何不搥鼓﹕今之工琴者類不畜爪﹐但﹝扌芻﹞箏﹐則系義甲﹔豈當時撫琴者皆以甲取聲歟﹗不然﹐何以去爪爲異﹕取羯鼓來爲吾解穢﹐正不樂肉聲者。

漢楊終﹐字小山﹐爲校書郎﹐受詔刪《太史公書》爲十餘萬言。然則《史記》曾經刪定﹐非本書矣。更不知刪去何等﹐或刪本與原本並行﹐後世獨行原本耳。

予家江右﹐諸昆季至金陵﹐呼柿餅曰椑乾﹐金陵人恆笑之。按前《地理誌》﹕梁侯園有烏椑八九稜。椑﹐柿也。則所呼正是。

梁柳惲嘗賦詩未就﹐以筆捶琴﹐坐客以箸和之﹐惲驚其哀韻﹐更爲雅音。後傳擊琴自筆捶始。彈棋﹐擊琴﹐正是的對。今俱不知爲何事矣。今人作索句圖﹐若作以筆捶琴﹐更多意態。

《東觀漢記》﹕廬江獻鼎﹐詔召鄭眾問﹕「齊桓公之鼎在柏寢臺﹐見何書﹖《春秋》《左傳》有鼎事幾﹖」眾對狀﹐除爲郎中。此六朝文士隸事之始。

坡仙云﹕孔文舉曰﹐座上客常滿﹐樽中酒不空﹐吾無事矣。此詩甚得酒中趣。及見淵明云﹐偶有佳酒﹐無夕不傾﹐顧影獨盡﹐悠然復醉﹐便覺文舉多事矣。予在萊濰作無事堂﹐常曰﹕有客時學北海﹐無客時學淵明。意但飲酒耳﹐不知者以爲地近蓋公堂﹐有所慕而爲之。予滋愧矣。後一令至﹐曰﹕邑可無一事耶﹗命撤之。諾生於鳴歧藏於家。

艾南英曰﹕王世貞前後《四部稿》及其外集﹐多載嘉﹑隆時事﹐臣嘗讀其書﹐竊以爲世宗肅皇帝之英武﹐威福操縱﹐無所旁貸﹐而世貞於其大誅賞﹐一則曰相嵩﹐再則曰世蕃﹔是視其君如漢獻﹑孺子嬰也。世貞父死國法﹐公論已明﹐非眞怨毒之於人也。媚時相而要贈卹﹐遂知有時相而不知有君。甚矣哉﹗漢武窮兵徵討﹐虛耗海內﹐史遷據事直書﹐非以李陵腐故﹐修怨於其君也。讀史遷之書﹐漢武不失爲好大喜功﹔讀世貞之書﹐天下後世以世廟爲何如主﹗世貞雅有文名﹐又善獵《史》《漢》之皮毛﹐以序飾時政﹔愛其文者﹐旣溺而不察﹐士子生長艸野﹐不及見嘉﹑隆故老﹐以審知是非之實﹔而一時著述編錄之人﹐不過據近代文集﹐吠聲附和﹐而世貞之集又最著。臣故敢書其後曰﹕近代文士以修怨而無君者﹐太倉王世貞也﹔以橫議而非聖者﹐溫陵李贄也。

梁玉立曰﹕太和先生者﹐姓王氏﹐眞定人﹐不甚識字﹔然明敏多智﹐人有疑就質﹐輒立剖﹔有爭訟﹐先生出片言﹐莫不詞窮﹐唯唯謝過者。顧其名不傳﹐遠近聞者﹐獨稱爲太和先生云。時鄰郡有重獄﹐經屢嶽﹐疑不決﹔臺使者檄郡守更訊﹐守閱牒累日夜﹐不能得一。老吏白守曰「眞定有太和王先生者﹐𨿽布衣﹐有聽斷才﹐不可招致﹐曷以禮聘之。」守於是飾車馬﹐遺吏造先生。先生曰「余窮鄕鄙人﹐何所知﹐顧辱太守召﹐駭觀聽乎﹗」使者再請﹐乃許。旣至﹐守爲磬折﹐具賓主﹐告以故。先生令守第出訊﹐請從屏間聽之。守乃坐廳事﹐兩造具陳已﹐先生遂爲指﹕某囚某詞中有間﹐由此細勘﹐情僞可立剖也。守因更取前牒審視﹐一訊卽服﹐如先生言。獄上﹐臺使者驚異﹐移檄褒美﹐咸謂太守才﹐能折疑獄也。守喜﹐尊先生爲上客﹐酬以金﹐先生辭不受﹐乃以禮遺歸。先生歸﹐不自矜伐﹐優遊裏中﹐以韋布終其身。又歷數世﹐而方山公及子紹山﹑思山兩公﹐先後成進士。今衣冠甲中山。史氏淸標曰﹕余觀太和先生斷獄事﹐而重有慨也。州郡吏競爲毛鷙擊斷﹐以取赫赫之譽﹐惟患功名不自己出。士卽負材卓犖﹐聲不出裏閈﹐泯泯以沒耳。先生以布衣決重獄﹐奏效長吏之庭﹐馳聲河朔間﹐一何偉也。而太守愼刑獄﹐能不自任﹔老吏又能舉賢以成太守名﹐皆有古人之風。豈獨先生矯矯可傳哉﹗𨿽然﹐余猶惜太守能屈先生﹐而不卽薦之臺使者﹐以聞於天子﹐使竟其用也。漢世惇崇行誼﹐州郡有才賢著聞者﹐其上得辟爲功曹掾屬﹐往往洊歷以至公卿列侯。後人困於資格﹐廉平如先生﹐不克一當張釋之﹑徐有功之任﹔顧其以布衣終老。嗚呼﹐亦足以徵世變矣﹗

坡公書淵陰《飲酒》「顏生稱爲仁﹐榮公言有道」詩後﹕「正飲酒﹐不知何緣記得許多事﹖」余謂正緣記得此許多事﹐不得不飲酒。

劉子威好爲聱牙詰屈之文﹐吳人推服之無敢後。袁卜士景休﹐字孟逸﹐每向人抉摘其字句鉤棘﹐文義紕繆者﹐以爲姍笑。子威聞之大怒﹐訴於邑尉﹐攝而笞之。尉數之曰「若復敢姍笑劉侍禦文章耶﹖」景休仰而對曰「民寧再受笞數十﹐終不能攺口沓舌﹐妄諛劉侍禦也﹗」尉遣之。吳人因是益嗤子威。見虞山《詩人傳》。每讀此﹐輒爲失笑。

石林老人《避暑錄話》云「余親戚有爲光州守﹐得古銅鳩一﹐大半掌許﹐俯首斂翼﹐具尾足﹐若蹲伏﹐腹虛﹐其中有圈穿腹﹐正可受杖﹐制作甚工﹐以遺余。疑是漢鳩杖之飾﹐因以爲杖﹐良是。首輕而尾重﹐舉之則探前偃後﹐蓋如是乃可取力﹐此所以佐老人也。」餘味「首輕尾重﹐探前偃後」八字﹐曲盡古人爲老人制器苦心﹐記此以佐祝噎。

余幼時在金陵﹐聞舊曲中老寇四家﹐有《說郛》全部﹐以四大廚貯之。近見虎林刻本﹐才十六套﹔每一種爲數少者尙全鐫﹐多者咸爲逸去﹐其甚至每一集有存不四五葉者。陶氏當時卽有去取﹐未必如是之簡。此刻未出時﹐博古之士﹐多有就寇氏鈔錄者﹔及此刻出﹐不知者以爲《說郛》盡於此﹐更不知求其全。余常言﹕自刻本《說郛》出而《說郛》亡矣。然其中全帙﹐有另鐫行者﹐後人緣其書目廣求之﹐始爲全壁﹐未可爲此刻誤也。宋末賈秋壑亦仿《說郛》爲《悅生堂隨抄》﹐亦百餘卷﹐不知今尙有傳本否﹖

徐文長知湯義仍先生特深﹐然評其《感士不遇賦》﹐旣以「四裔語譯字生」譏之﹐又云「此不過以古字易今字﹐以奇譎語易今語﹔如論道理﹐卻不過只有些子。」其推之𨿽力﹐其詬之也亦甚不少矣。義仍先生諸賦尙是平易﹐古字施於賦中猶可﹐若今人竟用之序記中﹐十得六七﹐使人讀不得句﹐句不得解。文長見之﹐更不知如何毒詈矣。

《避暑錄話》載蔣侍郎堂家藏楊文公與韓魏公一帖﹐用半幅紙﹐有折痕。記其略云﹕昨夜有進士蔣堂攜所作文來﹐極可喜﹐不敢不布聞。謹封拜呈。後有蘇子瞻跋云「夜得一士﹐旦而告人﹐察其情若喜而不寐者。」蔣氏不知何從得之﹐在其孫彜處也。世言文公爲魏公客﹐經國大謀﹐人所不知者﹐獨文公得與。觀此帖﹐不特見文公好賢樂士之急﹐且得一士﹐必亟告之﹐其補於公者亦固多矣。片紙折封﹐尢見至誠相與﹔簡易平實﹐不爲虛文﹐安得復有隱情不盡﹕不得已而苟從者﹐皆可爲法也。予謂文公帖子﹐石林老人論之詳矣﹔端明跋僅十七字﹐摹寫楊文公憐才愛士之意﹐飛動紙上。使千百世下﹐讀之驟欲泣下。筆墨何物﹐能感動人如是﹗

馬旻猍之驦曰﹕亂臣十人﹐有婦人焉。注曰邑姜﹐蓋臆說也。近有著《識小編》者﹐謂「婦」當作「股殷」﹐殷人者﹐膠鬲也。按殷亡鬲遁﹐實未臣周﹐此不足辯﹔而婦之必非邑姜﹐則不可不辯也。「予有亂臣十人」﹕武王行間誓師之言﹔此十人必盡在左右。以閨中之婦﹐褒譽於虎貔熊羆之列﹐其何以服眾心乎﹗且武王數受之罪曰「牝雞之晨﹐惟家之索」。夫商以婦滅﹐而周乃以婦興乎﹗卽邑姜𨿽賢﹐不過如太姒之克勤克儉﹐克逮克容﹐如《葛覃》《捲耳》《樛木》《螽斯》諸詩盡之矣﹐豈參閫外之謀﹐或躬擐甲冑於疆場鋒鏑之間也﹗成王《大誥》曰﹕爽邦由哲﹐亦惟十人。迪知上帝命﹐成王曷敢斥言其母﹐直與諸臣伍耶﹗此其大證明據也。學者讀書明理﹐所不知者何妨闕焉。獻子五友而忘其三﹐孟子大賢也。

喬文衣曰﹕經書中魚亥盡多﹐後學尊經﹐遂不敢辯。如《晝寢》章﹐先君謂「晝」當讀「畫寢」。寢﹐廟也﹔畫寢者﹐畫其寢廟也。諸侯畫寢﹐大夫以丹﹐士庶以白堊﹐春秋僭亂成風﹐宰予習焉而畫其寢﹐過斯甚矣。朽木糞土﹐所以明其賤﹐何誅之責﹐所以甚其失。不然﹐一晝寢耳﹐罪豈至是﹗又考字書無「畫」字﹐三宿而後出晝﹐又讀作「畫」﹐卽「畫」也﹐亦是「畫」字。「晝」作「畫」﹐其必然乎﹗然昌黎《論語解》﹐已有此說。

豫章陳興霸常言﹕今之能言家﹐破制削法﹐呈臆橫議﹐爭訟一時。世道人心之變﹐至此而極。何則﹖風俗之朴﹐其時人心羣層和一﹐不尙矜爭﹔及其衰﹐合縱連衡熾而六國入秦﹐顧廚俊及標而漢祚爲墟﹔卽至濂洛諸君子倡明理學﹐厥功不細﹐而韓侂冑猶誣爲僞學而殘噬之。由斯以觀﹐豎一說者伏一敵。至乎各豎其說﹐並對一敵﹐而天下事不可爲矣。今時持論﹐大率淵源無素﹐愛奇者聞詭而驚聽﹐浮慧者觀綺而躍心﹐迂疏者以淺俚爲古朴﹐塡砌者以六朝爲冶麗﹕此由胸智不多﹐未更老成故也。又好詆訶前輩﹐旁人甚憐其愚﹐而造之者以爲得意。始也不過文人之矛﹐旣也遂釀兵爭之禍。吾輩不可不知戒也﹗興霸名孝威﹐大士仲子。

古人如顏魯公輩﹐自書碑﹐間自鐫之﹐故神采不失。今之能爲書﹐多不能自鐫﹔自書自鐫者﹐獨印章一道耳。然其人皆不善書﹐落墨己繆﹐安望其佳﹗予在江南﹐見其人能行楷﹑能篆籀者﹐所爲印多妙﹔不能者﹐類不可觀。執此求之﹐百不一爽也。近蜀人任元本﹐博學妙詩文﹐能以坐隱名通國﹐復善揣骨相。陳蝶庵先生贈以詩﹐有「曹劉沈謝吾何敢﹐摸索憑君在暗中」句。一時稱之。

《避暑錄話》﹕張安道與歐文忠素不相能。慶曆初﹐杜祁公﹑韓﹑富﹑範四人在朝﹐欲有所爲﹐文忠爲諫官協佐之﹔而前日呂申公所用人﹐多不然。於是諸人皆以朋黨罷去。而安遭繼爲中丞﹐頗彈擊以前事﹐二人遂交怨﹐蓋趨操各有主也。嘉祐初﹐安道守成都﹐文忠爲翰林﹔蘇文忠父子自眉州走成都﹐將求知安道﹐安道曰「吾何足以爲重﹐其歐永叔乎﹗」不以其隙爲嫌也﹐乃爲作書辦裝﹐使人送之京師﹐謁文忠。文忠得明允父子所著書﹐亦不以安道薦之非其類﹐大喜曰「後來文章當在此﹗」卽極力推譽﹐天下於是髙此兩人。子瞻兄弟﹐後出入四十餘年﹐𨿽物議於二人各不同﹐而亦未嘗有纖毫輕重於其間也。余夜讀此﹐而嘆古今人之不相及也。今世有退然自以爲不足以重人﹐而必求其人以重之者否﹖有憐人之才﹐必求其人以重之﹐作書辦裝﹐送之京師者否﹖有與其人嫌隙﹐復敢達以書﹑薦以士者否﹖有得嫌隙人所薦士﹐渾忘其所自來﹐極力推譽﹐使驟有聲譽者否﹖抑有進身之後﹐不忘所自﹐四十年無纖毫輕重於彼此者否﹖甚矣﹐古今人之不相及也﹗

喬缽曰﹕蘇墳之大﹐不過三十畝﹐繚以土垣﹐古柏三百本。歲甲申﹐郟賊盡剪之。其中爲老泉﹐老泉葬蜀﹐元郟令具衣冠爲之﹐成三蘇耳。左子瞻﹐右子由﹐相去六七武﹐或云邁﹑迨﹑過俱葬此﹐而無其冢。子由西﹐有四冢﹐無題名﹐前豎一碑﹐列四氏六公子名﹕爲簟﹐爲符﹐爲箕﹐爲龠﹐爲筌﹐爲籌﹐亦無墓。按子瞻晚謫海南﹐後爲汝州團練副使﹐比至淮﹐乃表乞常﹐遂卒於常。當未病時﹐囑子由﹕「如卽死﹐葬我於嵩山之陽﹐子爲我銘。」子由從之。子由出守許州﹐置田於許﹐居六年卒﹐亦葬是。因思子瞻當日﹐足迹幾徧天下﹐奇山妙水﹐何一不經物色﹗乃獨鍾情於此﹐必有取爾也。墳之外有二冢﹐數百年來﹐未有知爲蘇氏者。南一冢爲盜發矣﹐俯其穴﹐得志銘﹐始知爲夫人。傷哉﹐鼎革之事﹐何代無之﹐乃中州之慘﹐至令子瞻不保其丘墓﹐不亦甚乎﹗爾時暴骨在野﹐於艸蓬磧磈中﹐得頂骨二﹐脛骨三﹐零骨三十六屑。丙戌淸明﹐具衣冠而重葬焉。夫人姓梁氏﹐爲宋狀元顥之曾孫﹐適蘇遲﹐爲子由之長子。二子曰簡﹑曰策﹐與前六公子爲昆季﹐皆人所未聞也。

萬茂先自序其《詩經偶箋》云「因經有傳﹐而逐傳者遺經﹔因傳而生訓詁﹐而襲訓詁者迷傳。塾師講堂﹐輾轉訛謬。夫古人之唱嘆淫佚﹐神境超忽﹐而必欲硬提其字句以爲綱﹐彊疏其支派以爲斷﹐千年風雅﹐幾爲迂拙腐陋之書﹐嗟乎﹐獘甚矣﹗孟子之論說詩﹐以意逆志﹐夫千載之上﹐千鼓之下﹐何從逆之﹗大都目光所止﹐古人妙理﹐相遭無故之中﹐作詩者之志或偶而靈﹐讀詩者之意或偶而動﹐天下之不可力取而偶或遇之者﹐惟物之精微者爲然。若是﹐余𨿽不能見其裏﹐豈莊周所謂旦暮遇之者耶﹗」

《博物志》﹕風山之首﹐方髙三百里﹔風穴如竈突﹐深三十里﹐春風自此而出也。何以知還風也﹕假令東風﹐云反從西來﹐詵詵而疾﹐此不旋踵立西風矣。所以然者﹐諸風皆從上下﹐或薄於云﹐云行疾﹐下𨿽有微風﹐不能勝上﹐下風來到﹐反矣。此說古今未有﹐可謂思入風雲。

宇文述遇天寒﹐云定興謂曰「入內宿衛﹐必當耳泠。」述曰「然。」乃制裌頭巾﹐令深厚袹耳﹐人皆學之﹐名爲許公銜耳。此後世著暖耳之始。

裴俠遇疾沈頓﹐士友憂之﹐忽聞五鼓﹐卽驚起﹐顧左右曰「可向府耶﹗」所苦因此瘳。向府病廖﹐似朝士終無死法﹐求仙者何必十洲三島乎﹗

《漢書》﹕成帝時﹐河決潰金堤﹐凡灌四郡﹐帝按圖緯﹐得王延世﹐微拜河堤使者﹐治河﹐以竹落長四丈﹐大九圍﹐盛以小石﹐兩船夾載而下之。三十六日﹐河堤成。帝嘉之。攺元河平。此今治河下埽之始﹐伹今易以柳枝葦條耳。潰金堤灌四郡之水﹐在今日恐經年不辦﹐三十六日﹐何神速也﹐古人作事如此。

一更三點禁人行﹐五更三點放人行﹐起於宋陳希夷寒在五更頭之說﹐余旣以意論之矣。今是處皆五更三點﹐而各禁中間五更五點﹐客有詢其故者﹐余笑應之曰「總是不放人行之意。」

詹去矜曰﹕始余將有事閩越間﹐渡浦城﹐買一舴艋﹐其制方上銳下﹐坐臥其上﹐恆﹝A11V﹞杌而不安。板薄才如紙﹐水石之大小﹐皆可舟中捫摸而得。操舟者日行灘瀨間﹐巨石森立﹐矛戟外向﹐舟觸石罅而出﹐相去⒒黍﹐輒成齏粉﹐水聲如雷鼓﹐人語不聞。兩黃頭郎﹐意甚閒暇﹐前者以招﹐後者以柁﹐指東則側西﹐向左則掉右﹐不言而諭﹐循水石之曲折﹐瞬息百里﹐如泛安流。吾行江湖多矣﹐未嘗見舟脆薄不足任若此﹐而舟人子沈鷙健捷如是者也。豈非人待命於物者難爲力﹐而物聽命於人者易爲功乎﹗嗚呼﹐任得其人﹐𨿽以菲材淩絕險﹐必有攸濟﹔況乎具恢弘之器﹐而遊蕩乎正直之途﹗誠有其人﹐復何虞於傾覆哉﹗

枝山《野記》﹕正統中﹐李文忠公時勉爲祭酒﹐時閹振擅權﹐公獨與抗禮不爲下。又不賀其生辰﹐振不悅。及進香文廟﹐舊時司成﹐有茗筵之獻﹐公獨否﹐振深銜之。求其罪﹐無可得。一日﹐公以彜倫堂大樹蔽陰﹐妨諸生班﹐令伐其旁枝。振聞之﹐遂傳旨枷號國子監前﹐並及司業趙琬﹑掌饌金鑑﹐枷皆重百。其一特重﹐窄口﹐爲公設也。鑑曰「某年壯當荷此。」公曰「僕𨿽老﹐筋甚堅。」卽以自荷。諸生司馬詢等數百人﹐伏闕以請﹐有石大用者﹐獨乞身代先生﹐禍猶未解。助教李繼者﹐嘗遊侯伯間﹐爲公所厭。至是﹐因某伯求救於會昌伯孫。孫﹐帝舅也。是日適生辰﹐太后有所賜﹐因附奏﹕臣比年生辰﹐每得諾公卿賀﹔如國子李先生﹐不過一幅﹤申巴﹥子﹐然辱此君子臨賁爲榮。今諸公皆集﹐獨李先生爲朝廷桁楊之禁﹐臣席無此人﹐竊爲不樂。奏上﹐太后卽邀上問之﹐乃知振所爲。卽飛詔釋李先生﹐就詣會昌爲壽。董崇相曰﹕夫權璫爲朝廷進香文廟﹐款之茗筵﹐於禮未甚過﹔李公猶不肯﹐寧至得罪﹐則其所以自處者可知矣。方禍之剡﹐權璫熾焰﹐人宜無敢近者﹔諸生不顧其死﹐願代之﹐此自其義然耳。李繼素爲公所厭﹐以今人情﹐宜可乘此釋憾﹕何以忘情捐忿﹐從中導款﹐卒脫其難。則當時人心之公﹐其不以喜惡爲仇徳如此﹗且亢厲守髙﹐自公賈禍﹔趙司業﹑金掌饌以公見累﹐宜不能釋然者﹔今不惟不之怨﹐且願受重枷。何代無賢﹐阨而知節﹐此豈出俊廚諸君子下耶﹗計閹振所以挫折公者﹐謂可死公耳﹐不意天恩飛釋﹐公名因此益重﹔而趙﹑金二公亦因之有聞。閹振气焰﹐今竟何如﹗事有數端﹐可以嘅發者﹐聊筆之。

寧國論曰﹕蜀中本無獠﹐犍爲﹑徳陽山谷洞中﹐攘攘而出﹐轉轉漸夥﹐自爲夫婦而盡多。夫土乾則生蚤﹐地濕則生蚊﹐積谷則生蠹﹐腐肉則生蛆﹔蛆化爲蠅﹐蠅又自生蛆﹐蛆又生蠅﹐豈有窮乎﹗右見《續博物志》。今以一盂水置幾上﹐𨿽極淸者﹐不數日自然有滓﹐不數日自然有微虫蠕動於中。則知此言是萬古之先人生定論。

錢穆決一滯獄﹐蘇長公譽之曰「所謂霹靂手。」錢曰「安能霹靂手﹐僅免葫蘆蹄。」見《明道雜誌》。今「蹄」作「提」﹐非也。「葫」音「鶻」﹐作「胡」讀﹐亦非矣。一俗言﹐訛二字。

道路傳聞之言﹐不可過信。至事涉塞外﹐尢易譸張﹐蓋道裏遠隔﹐無可憑據也。宋張元﹑吳昊之說﹐多因韓﹑範表奏姚嗣宗入幕﹐而無賴者故爲此言。以恐嚇將帥﹐冒取功名耳。卽有此二人﹐未必卽是王猛﹔未必能用曩霄。試觀嗣宗入幕﹐所裨益韓﹑範若何﹗其放言題壁﹐何足道哉﹗若以此占才﹐恐不勝車載斗量矣。且二人名同元﹑昊﹐更屬可疑。彼豈不能自取一名﹐而兼此二人﹕非偶合以爲異﹐卽故分襲以炫奇。此妄撰者之意歟﹗

「甘泉之殿﹐舊禮羲軒﹔長樂之宮﹐本圖堯舜。自東京晚世﹐曠代無聞﹔西漢威儀﹐復睹今日。」右陳徐陵《謝敕賜祀三皇五帝余饌啟》。漢宮殿圖畫聖賢見此。

「田文重气狥名﹐四豪莫及﹐寶劍雄身﹐故能威陵秦﹑楚。人髙事遠﹐遺物足奇﹔謹加玩服﹐以深存古之懷。」右梁任昉《爲東宮謝敕賜孟嘗君劍啟》。○田齊物﹐至蕭梁猶存﹐好古者所必收也。昉啟汰駢套﹐亦佳。

金陵童子有琢釘戲﹕畫地爲界﹐琢釘其中﹐先以小釘琢地﹐名曰簽﹔以簽之所在爲主﹐出界者負﹔彼此不中者負﹔中而觸所主簽亦負。按孔北海被收時﹐兩郎方爲琢釘戲。乃知此戲相傳久矣。

程正叔見秦少遊﹐問﹕「『天知否﹖天還知道﹐和天也瘦﹐』是學士作耶﹖上穹尊嚴﹐安得易而侮之﹗」此等議諭﹐煞是可笑。與其爲此等論﹐不如並此詞不入目﹐卽入目亦置若未見。

陳士業《答張譎宿書》﹕「所刻《何心隱集》甚善。弟嘗與諸友論有陰異人﹐其在世廟之末者﹐心隱﹑鄧豁渠兩人而已﹐然豁渠固負豪气﹐而祖死不葬﹐父喪不奔﹐見黜於名教﹐儒者不錄。心隱生平所爲﹐皆忠孝大節﹔卽其詭托箕巫﹐陰去分宜之相﹐不煩批鱗請劍﹐而大姦忽爾敗覺﹐其作用最奇﹔眞能以忠而成其俠者﹐非豁渠之所敢並也。心隱之文﹐盡於兄之所粹﹔其軼事見於雜記諸小說者頗多﹐兄能博采而匯集之﹐以盡心隱之奇﹐亦一快事。弟又聞心隱之門人﹐有呂光午者﹐浙之大俠也﹐其人與文之奇﹐不減心隱。心隱嘗以金數千畀光午﹐使走四方﹐陰求天下奇士。光午攜蒯緱﹐衣短後之衣﹐挾健兒數輩﹐放浪湖海﹔窮九塞﹐歷郡邑﹐所至凡緇衣黃冠﹐與夫商賈﹑駔儈﹑傭夫﹑廝養﹐以至椎剽掘冢之流﹐備一節之用﹐擅一得之長者﹐皆籍記而周旋之。以放心隱所識奇士﹐盡於海宇。心隱死﹐陳屍道旁﹐有二人犯相國之怒﹐仰天痛哭﹐收其遺骸﹐爲之掩葬者﹐其一乃光午也。今其文不知頗有傳於其鄕否﹖天下承平無事﹐士之負奇而槁項黃馘以死﹐淹沒不傳者何限﹗其人在當時﹐已不免姍笑於里巷﹐而見侮於褒衣博帶之儔﹐何況於後世﹗使後世無兄輩好奇﹐爲之表章﹐𨿽其奇如心隱者﹐亦且奄忽與艸木同腐﹔又何有於光午之輩乎﹕吁﹐可慨也﹗」

鴛鴦之尢異者﹐養雛於土窟破冢之間﹐能使狐衛其子。見《白孔六帖》。鴛鴦陸產﹐自昔未聞。狐性淫﹐鴛鴦特艷﹐故效此媚耳。然人未經見。

吳俗以正月三日爲田生日。見《無顏錄》。信田有生日﹐亦大奇。東方朔《占書》﹕八日爲谷。何不以八日爲田生日。

闔郡邑誌書中﹐多載郭璞讖。《武夷志》載九曲溪頭有晉郭璞題讖曰「黃岡降勢走飛龍﹐鬱鬱蒼蒼气象雄﹔兩水護纏歸洞府﹐諸峯羅立拱辰宮﹔林中猛虎橫安迹﹐天外狻猊對面崇﹔玉佩霞衣千萬眾﹐萬年仙境似空同。」璞時詩體便有七律﹐便有晉安惡濫派之七律﹐眞可發一噱。諸志中如此類者甚多﹐編者皆存而不刪﹐不解其故。

唐仲言﹐名汝詢﹐華亭人﹐世業儒。仲言生五歲而瞽﹐未瞽卽能識字﹐讀《孝經》成誦。及瞽﹐但默坐聽諸兄呫嗶而暗識之﹐積久遂淹貫。婚冠旣畢﹐益令昆弟輩取六經子史﹐以及稗官野乘﹐皆以耳授。顚末原委﹐默自詮次﹔純類瑜瑕﹐剖別精核﹔蓋從章句之粗﹐以冥搜微妙﹐心畫心通﹐罔有遺墮矣。於是逐善屬文﹐尢工於詩。海內人士﹔踵門造謁﹐仲言每一晉接﹐歷久不忘﹔與之商榷今古﹐繼以篇什﹐千言百首﹕成之俄頃。而音吐鏗然﹐使聽者忘疲。子侄門徒輩﹐從旁抄錄﹐一字亥豕﹐輒自覺察﹐不可欺也。貌甚寢﹐而心極靈﹐常解唐詩﹐其所掇拾古文以爲箋注者﹐自習見以及祕異﹔溯流從源﹐搜羅略盡。然必先經後史﹐不少紊淆。𨿽詩賦之屬﹐所援引亦從年代次序之。如某字某句﹐秦漢並用﹐則必博采秦人﹐不以漢先。詳贍致精﹐有若此也。所著有《編蓬集》《姑篾集》及《唐詩解》共若干捲行於世。錢虞山云﹕唐較杜詩﹐時有新義。如解「溝壑疏放」句﹐云出於向秀賦「稽志遠而疏﹐呂心放而曠」﹐亦前人所未及也。

李公起﹐名峻﹐鄞縣人。父子靜﹐官侍禦﹐出按遼陽﹐卒於任。公起墮地而聾﹔𨿽聾﹐岐嶷孝弟。發及額。侍禦公訃至﹐號慟無晝夜﹐咽枯而嘶。凡五日水漿不入口﹐乃更啞。免喪﹐始盡取先世藏書﹐縱讀之﹐手自較讎。𨿽淩寒溽暑﹐弗倦也。旣聾﹐而問難﹑辧証之路永絕﹐凡有疑義﹐俱於經史中嘿自剖析﹐無有罔殆。性好客﹐郵筒走天下﹔四方學士大夫﹐亦樂趨之﹐賓主以案﹐相通以筆。有問奇者﹐則截紙往。粗及農桑﹐微如佛老﹐迨國家所有旂常典故﹐戶口邊疆﹐叩之必應﹐咸盡精核。或旣書與客﹐又自尋釋﹔幽奇畢呈﹐而終無遺佚﹐轉更遐暢矣。晚年尢好種植﹐奇花異卉﹐常滿堦庭。捨旁有斐園﹑竹波軒﹑靑蘿合諸勝﹐咸與客遊處。性旣寧澹﹐好學之外﹐嗜欲益淸﹐反覺口耳爲煩也。行世有《盟鷗集》《郢雪編》《永譽錄》《研史》﹐凡若干捲。

詹去矜曰﹕樂府可無作也。《詩》三百篇﹐原本性情﹐體兼美刺﹐深微要眇之思﹐與溫厚和平之意﹐其諧金石而感鬼神﹐大抵皆樂府也。漢人始有樂府之作﹐然已不能爲《三百篇》矣。嗣後爲五言﹐爲七言﹐𨿽去《風》《雅》愈遠﹐而當其情與境會﹐自然合節﹐亦未始非樂府也。詩家惟唐律最嚴﹐彼其字協宮商﹐韻諧鐘呂﹐可謂近體非樂府乎﹗如太白之《淸平調》﹐君平之《寒食詩》﹐二王之《涼州詞》《閨怨》﹐卽已優伶習之﹐弦索和之﹐又可謂絕句非樂府乎﹗少陵雄視百代﹐前無古人﹐集中如《兵車》《出塞》《無家》《垂老》《新安吏》《石壕吏》諸作﹐沈雄悲壯﹐感慨唏噓﹐自是樂府勝場。何必更摹古作者之名哉﹗自李於鱗擬議變化之言出﹐耳食者流﹐轉相蹈襲﹐不能出入風雅﹐惟務斗靡誇多。每詩集一帙﹐標題樂府大半﹐至有聲律不諧﹐音節都舛﹐猶然仍古樂府之名。諸如此類﹐良可悼嘆﹗夫以一人心思﹐欲使諸好皆備﹐忽擬美人﹐忽摹壯士﹐忽爲衮衣端冕之帝者﹐忽學驂鸞駕鶴之神仙﹐大似百戲排場﹐子弟顰笑俱假。趨向由人﹐亦勞而少功矣。卽如《大風》《垓下》《易水》《秋風》﹐古人已臻極至﹐無容更贅一詞﹐乃尙刺刺不休﹐用心無用之地﹐何其不自量也﹗又如《陌上桑》《秋胡行》《君馬黃》《戰城南》種種名目﹐古人緣情寫照﹐原自不可無一﹐不必有二﹔而或割裂全篇﹐換易字句﹐依稀影響﹐遂稱己作﹐工者不免優孟抵掌之誚﹐拙者至有葫蘆依樣之譏。言詩至此﹐風雅掃地盡矣﹗故曰樂府可無作也。

劉后村《跋馬和之覓句圖》﹕「夜闌漏盡﹐凍鶴先睡﹐蒼頭奴屈兩髐﹐煨殘火﹐此翁方假寐冥搜﹐有缺唇瓦缻﹐貯梅花一枝。豈非極天下苦硬之人﹐然後能道天下秀傑之句耶﹗使銷金帳中﹔淺斟低唱人見此﹐必發一笑。」又《跋石鼎聯句圖》﹕「此必是臨李伯時﹑周忘機本子。其模寫侯﹑劉二子﹐始而倨傲﹐繼而倡酬﹐俄而起立﹐又俄而屈伏﹐又俄而避席鞠躬﹐欲罷不能﹔末而困睡﹐睡起覓道士不見﹐與道士終始雍容崛彊之狀﹐極得韓序之意。」又《跋楊通移居圖》﹕「一帽而跣者﹐荷藥瓢﹑書卷先行﹔一髫而牧者﹐負布囊﹐驅三羊繼之﹔一女子蓬首挾琴﹐一童子肩貓﹐一童子背一小兒﹐一奴荷薦席﹑筠籃﹑帛槌之屬又繼之﹔以處士﹐帽帶執捲騎驢﹐一奴負琴又繼之﹔細君—抱一兒騎牛﹐別一兒坐母前﹐持箠曳繩殿其後。處士攢眉凝思﹐若覓句然。𨿽妻子奴婢﹐生生服用之具﹐極天下之酸寒﹐然猶蓄二琴﹐手不釋卷﹐其迂闊野逸之態﹐每一展玩﹐使人意消。舊題云﹕《楊通老移居圖》﹐不知通老乃畫師歟﹖或卽卷中之人歟﹖有明﹝疑當作宋﹞處士﹐魏野有亭榭﹐林逋無妻子﹔惟楊朴最貧而有累﹐恐是畫朴。但朴字契元﹐不字通老﹐當訪諸博識者。」又《跋戴嵩畫牛》﹕「曹霸﹑韓幹﹐以畫馬遇開元天子﹐崔﹑白以工翎毛待詔熙寧﹐易元吉以畫猿蒙光堯賜詩﹔戴牛𨿽妙﹐乃未爲人主賞識﹐若非吾輩田舍漢﹐殆無人領略此黑牡丹也。」又《跋王摩詰度水羅漢》﹕「世畫渡水僧﹐或乘龍﹐或履龜■﹐類多詭怪恍惚﹐不近人情。今最後一僧﹐先登於岸﹐𨿽目視雲際孤鶴﹐然脫衣在盤石上﹐欠伸垂足﹐若休其勞苦者。前一僧未度﹐才數寸淺水﹔而中一僧乃倒鍚杖以援之。三僧者﹐皆至人大士﹐而涉川之際﹐謹重如彭祖之觀井﹐曷常以蘆渡﹑杯渡爲神哉﹗」諸跋可謂善於形容。今𨿽未見其畫﹐讀諸跋﹐常覺依稀隱顯﹐都在目中﹐反疑諸畫未必臻此也。此公慧心妙舌﹐坡公後一人而已。

陳士業《復李司理書》﹕昨所得張遐事﹐偶得之槜李李君實﹑諱日華者雜著中。伏承明問﹐謹備錄於左﹕君實云﹕太極之理﹐人知本於《易》﹐而發明於周元公。以爲元公之說﹐與伏羲畫卦同功。然考東漢張遐﹐則已先之矣。遐字子遠﹐余於人﹐常侍其師徐徲過陳蕃﹐時郭泰﹑吳炳在坐﹐徲曰「此張遐也﹐知《易》義。」蕃問遐﹐遐對曰「《易》無定體﹐彊名曰太極。太者﹐至大之謂﹔極者﹐至要之稱。蓋言其理至大至要。在混沌之中﹐一動而生陰陽﹔陰陽者气也﹐所謂理生气﹐而气寓夫理者是也。」蕃顧炳曰「若何﹖」炳良久曰「得之矣。」觀遐之言甚精切﹐且不曰動生陽﹐靜生陰﹐而云一動而生陰陽﹐更自有理會處。君實之言如此。考範蔚宗《徐穉傳》﹐竟未及附載張遐姓字﹐惟《饒州府誌》有之。其敍次論《易》一段﹐較君實先生所記顚末稍詳。君實想亦據郡乘拈出者﹐他無可考也。太極之理﹐宋儒矜爲不傳之祕﹐豈知東漢髙士﹐已有剖摘奧義如張遐者。遐之品行﹐照耀於一代﹔得孺子爲之師﹐又得陳蕃爲之薦辟﹐而二千年間﹐敝郡學士大夫﹐竟不知元嘉有此名賢﹐弘緒每過孺子之祠﹐仰視鑪篆﹐俯挹湖波﹐睹徵君孓然據南面之坐﹐而曾不得一侑食之子弟﹐輒爲低回竟日。先生闡發幽譖﹐表揚先徳﹐誠得乞靈片檄﹐特制張君之主﹐配享祠中﹔俾知宋儒道統﹐實淵源於徵君之衣缽﹐亦千秋之快舉也。夫以嚴子陵之特絕﹐而侑食者則有方幹﹑謝翺﹐皆異代之名賢﹔若遐則親受業於徽君者﹐又非干﹑翺之比。山川勝事﹐待其人而後傳﹐弘緒拭目俟之矣。

宋劉后村云﹕世傳李賀中表﹐有妒賀才名者﹐投其集混中﹐故傳於世者極少。余竊意不然。天地間尢物且不多得﹐況佳句乎﹗使賀集不遭厄﹐必不能一一如今所傳本之精善﹐疑賀手自詮擇者耳。近戴道默云﹕長吉白玉樓事﹐余未之敢信也。長吉不世才﹐韓吏部勇之以「風檣陣馬」﹐古之以「瓦棺篆鼎」﹐虛幻之以「鯨鼇鬼神不可測」。乃破錦囊﹐心血止。動太夫人憫惜。行年二十七﹐位不過奉禮太常。世不理口方爭毀螫焉。緋衣之召﹐亦曰才之瑰瑋者﹐世罔或知﹐知我者其帝乎﹗

劉后村云﹕蘇﹑程二公在朝﹐不獨爲當時小人所忌。蓋攻穌公者﹐朱公掞﹑賈明叔也﹔攻程公者﹐劉莘老﹑器之﹑孔經父也。按是時羣小比肩散地﹐蓄忿伺隙﹔元气壯而後可以杜外邪﹐眾賢和而後可以制羣小﹐不易之論也。而諸公不悟﹐各尊其師﹐各師其黨﹐日夕紛紛﹐不待章﹑蔡復用﹐諸賢固已自相攻擊而去矣。想見蘇﹑程爭時﹐呂吉甫輩必相與拊掌竊笑。後之君子﹐謹無爲吉甫輩所笑哉﹐此極平心之論。

李廷春曰﹕漂母事別無可紀﹐而獨專祀於鄕﹐以奇信也。一飯之恩﹐千金之報﹐於母足矣﹐而猶祀何﹖信有造漢之功﹐而母早物色之﹐觀其卻王孫數言﹐凜凜烈丈夫風槪﹔國士之薦﹐蕭相國不足多者。謂母有大功於漢﹐非耶﹗竊獨怪信之後也﹐竟以謀逆誅。夫亂臣賊子﹐天下之惡一也﹔邦有叛臣﹐匹婦羞之﹐而猶祀其進食之母﹐此豈人情也哉﹗信不負母﹐必不負漢﹐背天授之主﹐而欲與市賈之雄﹐從中以爭天下﹐知士不爲也﹐況號爲善將者乎﹗淮人祀母﹐賢母也﹐亦以憐信也。嗟夫﹗信功在漢﹐而韓氏爲不祀之鬼﹔母功在信﹐而血食於淮者﹐數世不絕﹔君子於是悲信之無術﹐而甚漢之少恩也。使信能如母無望報之心﹐則漢必不忌﹔使漢能如信之報母者報信﹐則信必不夷。信不夷﹐呂未必王﹔呂不去﹐漢未必安。隱王母子死於後手﹐後族無少長死於南北軍手。髙陵何在﹐母祠如新。千載人心是非乃定。信𨿽不白於漠﹐其庶乎有辭於母也哉﹗

《卻掃編》﹕劉季髙侍郎﹐宣和間嘗飯於相國寺之智海院﹐因談歌詞﹐力詆柳耆卿﹐旁若無人者。有老宦者聞之﹐默然而起﹐徐取紙筆﹐跪於季髙之前﹐請曰「子以柳訶爲不佳者﹐盍自爲一篇示我乎﹗」劉默然無以應。而後知稠人廣眾中﹐愼不可有所臧否也。當時人言「有井水喫處﹐皆知歌柳七詞。」卽妄詆之﹐能禁其不傳否﹗

《卻掃編》載﹕劉器之侍禦對客多默坐﹐往往不交一談﹐至於終日。客意甚倦﹐或請去﹐輒不聽﹐至畱之再三。有問之者﹐曰﹕人能終日矜莊危坐﹐而不欠伸欹側者﹐蓋百無一二焉。其能之者﹐必貴人也。蓋常以此驗之﹐誠然。余幼時聞先君言﹐中牟張太保孟男﹐方七歲﹐有客過其太翁﹐值翁他出﹐太保代父肅客﹐自晨至午﹐旣無他語﹐亦未嘗少移徙﹐正襟危坐﹐待父歸﹐始揖而退。人以此奇之﹐後卒爲名臣。

後魏散騎侍郎兼尙書盧昶﹐時雒陽縣獲白鼠﹐昶檢《瑞典》﹕外鎭刺史二千石令長不只上命﹐刻暴百姓﹐人民怨嗟﹐則白鼠至。因表諫﹐詔答嘉之。○《瑞典》今不傳矣。幸畱數語﹐當入雒陽邑志。南中二十年前﹐白兔甚多﹐初亦珍重﹐後值極賤。西士畢金梁曰﹕此名鼫鼠﹐非白兔也。《瑞典》所言﹐或是此類。

「廷尉孔君﹐神遊體離。嗚呼哀哉﹗得八月十五日書﹐知疾患轉篤﹐遂不起濟﹔悲恨傷楚﹐不能自勝。足下方在中年﹐素少疾患﹐𨿽天令有在﹐亦變出不圖。且足下才經於世﹐世常須才﹔況於今日﹐倍相痛惜﹗吾以寡乏﹐忝當大任﹐國恥未雪﹐夙夜憂憤。常欲足下同在外藩﹐戮力時事﹐此情未果﹐來書奄至﹐申尋往復﹐不覺涕隕。深明足下慨慷之懷﹐深痛足下不遂之志﹐邈焉永隔﹐夫復何言﹗謹遣報答﹐並致薄祭。望足下降神享之﹗」右晉庾亮《追報孔坦書》。追報亡友見此。

晉鈕滔母《與虞定夫人書》﹕此中果有胡桃飛穰﹐出自南州﹐胡桃本自西羌﹐外剛內柔甘﹐質似古賢﹐欲以奉貢。按《藝海泂酌》云﹕飛穰一名佛手柑。又滔母孫姓﹐卽賦空侯者。

蜀秦宓《與王商書》﹕如揚子云潛心著述﹐有補於世。泥蟠不滓﹐行參聖師﹔於今海內﹐談詠厥辭﹔邦有斯人﹐以耀四遠﹔怪子替玆﹐不立祠堂。於司馬相如雲﹐𨿽有王孫之累﹐猶孔子大齊桓之霸﹐公羊賢叔術之讓。云云。使《美新》果出子云﹐則宓亦當云𨿽有《美新》之累矣﹐何以稱行參聖師耶﹗焦澹園爲子云辧證甚明﹐似可引此爲助。

陳壽有《季漢輔臣記》﹐其爲蜀漢無疑。近謝少連攺《季漢書》﹐猶壽語耳。安足詫乎﹗

《博物志》曰﹕上芝爲車馬﹐故樂府有芝車語。芝如車亦異。唐成都朱善存家世寶一創﹐每生神芝﹐則天下晏淸。安﹑史﹑黃巢之亂﹐劍吐黑煙屬天﹐此爲尢異。吳園次詢予異芝名﹐余舉此以復。《道書》﹕句曲山有五芝﹐求芝者投金環二雙於石間﹐勿顧念必得。第一芝名龍仙﹐二名參成﹐三名燕服﹐四名夜光洞鼻﹐五名料玉﹕食之者位爲列眞。此亦可備芝名之數。

《楚辭》﹕「夕始臨乎微於閭。」注﹕東方玉山醫無閭﹐一名微閭。如《楚辭》﹐一名微於閭也。

唐貞元末相骨山人﹐以無目﹐故逢人以手捫之﹐必知貴賤。房次卿方勇於趨進﹐率先訪之。及出戶﹐時後謁者盈巷﹐睹次卿已出﹐迎問之曰「如何﹖」答曰「不足言﹐不足言﹗且道个杜長秀才﹐位極人臣﹐何必更言﹗」或有退者。後杜循果帶相印﹐鎭西蜀。此揣骨相之始。今特村盲蚩鄙爲之耳。

《南越志》﹕昔有懶婦睡機上﹐姑怒之﹐遂走投水﹐化爲此獸。一枚可得油三四斛﹐燃之照紡績則暗﹐照歌舞則明。《虞衡志》﹕賴婦如山豬而小﹐喜食田禾﹐以機軸織紝之物掛於田頭﹐則不敢近。然饞燈之說名奔孚﹐又魚也。賴婦三化﹐水陸呈形﹐然乎﹗

《管子》曰﹕屠牛長朝解九牛﹐而刀可以剃髮﹐則刃遊於其間也。《莊子》庖丁本此﹐而稍支矣。

晉工逸少書貧姥蒲扇﹐又子敬爲桓溫書扇﹐誤爲墨污﹐因就成一駁牛甚工。又梁柳惲詩云「亭臯木葉下﹖隴首秋雲飛。」王融見之而嘆﹐因書齋壁及所執白團扇。又桓簡書羊孚《雪贊》於扇。又宋孝武寫吳興太守何戢蟬雀扇﹐顧景所畫。又齊竟陵王子良之孫賁於扇上圖山水﹐咫尺之地﹐便覺萬里爲遙。陶淵陰有扇上畫贊﹕古人書畫扇事﹐僅此數則。

漢制﹕皇太子金印龜紐﹔諸侯王金印橐駞紐﹔列侯﹑丞相﹑將軍﹐金印龜紐﹔二千石以上﹑中二幹石﹐銀印龜紐﹔千石以上﹑光祿大夫﹑無秩六百石以上﹐銅印鼻紐﹔四百石以上﹑大夫﹑博士﹑禦史﹑謁者﹐卽無秩二百石以上﹐銅印鼻紐。太子將相曰章﹐餘皆曰印。余按官印如此﹐計其私紐﹐亦必從官。故今所得坑墓﹐漢印諾紐不一﹐必非貴而下擬﹐賤而上僭也。然不知其某人某官者﹐人非著名傳記﹐後世何從考之﹗此𨿽細事﹐博古家亦所當曉。其餘獅象﹑辟邪﹑覆斗﹑亭紐之類﹐則不可知矣。

《事始》云﹕開元中﹐鄭審檢校兩京館驛。今驛門前十二辰堆﹐卽審所創。十二辰堆﹐卽今各衙門堂煎時辰臺也。驛騎慮有淹遲﹐故置堆以紀去來之候耳。

釣竿﹐伯常子妻所作也。伯常子避仇河濱﹑爲漁父﹐其妻思之﹐每至河側﹐作釣竿之歌。後司馬相如作釣竿之詩﹐今傳爲古曲也。右見《古今注》。相如有詩﹐見此。

短簫鐃歌﹐軍樂也。黃帝使歧伯所作。所以建武揚徳﹐風勸戰士也。此歌最古﹐惜不傳。右見《古今注》。歧伯醫外能詩﹐古聖何所不備﹗

荀輿能書﹐常寫「貍骨方」。﹝理癆方﹞右軍臨之﹐謂之《貍骨帖》。見《劉賓客嘉話》。今但知右軍自書耳。

杜牧之詩﹕「婷婷弱弱十三餘﹐豆蔻梢頭二月初。」劉孟熙謂﹐《本艸》云﹕豆蔻未開者﹐謂之含胎花﹐言少而振也。其所引《本艸》﹐是﹔言少而娠﹐非也。且牧之詩本詠娼女﹐言其美而且少﹐未經事人﹐如豆蔻花之未開耳。此爲風情言﹐非爲求嗣言也。若娼而娠﹐人方厭之﹐以爲綠葉成蔭矣﹐何事入詠乎﹗右見升庵《丹鉛錄》。辯誠是也﹐第未明證何以如豆蔻花。按《桂海虞衡志》曰﹕紅豆蔻花叢生﹐葉瘦如碧蘆﹐春末夏初開花﹐先抽一干﹐有大籜包之﹔籜解花見﹐一穗數十乳﹐淡紅鮮妍﹐如桃杏花色﹔蕊重則下垂如葡萄﹐又如火齊纓絡﹐及剪彩鸞枝之狀。此花無實﹐不與艸豆蔻同種。每蕊心有兩瓣相並。詞人托興曰比目﹑連理云。讀此﹐始知詩人用豆蔻之自。益顯《漢事祕辛》渥丹吐齊之俗。又友人言﹕此花京口最多﹐亦名鴛鴦花。凡媒妁通信與郎家者﹐輒贈一枝爲信。

正月上辰﹐出水邊盥濯﹐食蓬餌以祓邪﹐漢儀也﹑見《續博物志》。今知上巳﹑不知上辰。

卷四

謝靈運《遊山記》﹕吹臺有髙桐﹐皆百圍﹐嶧陽孤桐﹐方此爲劣。今一桐孫烏有。

揚雄《五經鉤沈》曰﹕聖人之生﹐必資於陰陽。陰陽之理﹐卽聖人所盡。但盡陰陽之理﹐則元照之本自見。此謂不求於白知﹐而理盡自然知者。按此﹐則揚雄又有《五經鉤沈》。

沈括云﹕登州海中時有蜃气﹐如宮室﹑臺觀﹑人物﹑車馬﹐歷歷可見﹐謂之海市。《舊閣記》云﹕汝州臨汝縣南十八里﹐廣城坡之西垠﹐有山曰崆峒﹐卽黃帝訪道地﹐廣成子所隱也。廣成祠在山麓﹐其巓有洞穴如盎﹐每將風雨﹐則一白犬自穴出。田夫以爲雨候﹐亦名玉狗峯。耆老云﹕若九春三秋﹐天景淸麗必有素霧自岊起﹐須臾粉堞靑甃﹐彌亙數里﹐樓臺翏葛﹐殊木異葩。數息中﹐霧市散漫﹐不復見矣。謂之化城。按所記與萊濰山市同。化城﹑海市﹐宇內有此奇對。然海市人恆見之﹐山市間有見者﹔化城不獨未見﹐且無傳者矣。

《髙閭燕誌》﹕太平十五年﹐自春不雨﹐至於五月。有司奏右部王旬妻產妖﹐旁人莫覺﹐俄而失之。乃暴荀妻於社﹐大雨普洽。今中土大旱﹐輒謠某婦產旱魃﹐聚眾捽婦﹐用水澆之﹐名曰澆旱魃。因借言恃眾以私逞者。此惡俗也﹑事昉於此。

景公問晏子﹕「天下有極大乎﹖」對曰「有。足遊浮雲﹐背淩蒼天﹐尾偃天門﹐躍啄北海﹐頸尾咳於天池乎﹐然而謬謬不知六翮之所在。」公曰「天下有極細乎﹖」對曰「有。東海有虫﹐巢於蟁睫﹐再乳再飛﹐而蟁不爲驚。臣嬰不知其名﹐而東海漁者﹐命爲焦冥。」按此﹐則大言小言﹐不始宋玉。

元初﹐都城廟學毀於兵﹐王檝取舊樞密院﹐復創立之。春秋率諸生行釋菜禮﹐仍取舊岐陽石鼓列廡下﹐見《元史》。石鼓迄今無恙﹐檝功也。《帝京景物略》載石鼓源流﹐不及楫。

元時浙江行省﹐因有蠲租之令﹐奏言江南貧民﹐佃富者之田﹐歲納其租﹐今所蠲特其田主﹐而佃民輸租如故。是恩及富室﹐而不被於貧民也。宜令佃戶當輸田主﹐亦如所蠲之數。從之。此言最爲公允﹐直當著爲令。閩中佃變﹐禍亦由此。富者蒙蠲﹐而貧佃輸納如故﹐何以服其心耶﹗

東坡《朱亥墓志鉻》﹕亥墓在屠兒原﹐云近朱仙﹐然不可迹矣。

《南唐書•陳陶傳》﹕陶所遁西山﹐先產藥物數十種﹐陶采而餌之。開寶中﹐常見一叟﹐角發披褐﹐與一老媼貨藥於市﹐獲錢則市鮓對飲﹐旁若無人。旣醉﹐行舞而歌曰「籃采禾﹐藍﹝當作籃﹞。采禾﹐塵世紛紛事更多﹐爭如賣藥沽酒飲﹐歸去深崖拍手歌。」或疑爲陶夫婦云。按此卽晚唐詩人陳陶﹐賦「一將功成萬骨枯」者。觀本傳﹐則知俗繪八仙中之藍采和﹐豈人名哉﹗以「禾」爲「和」﹐以「籃」爲「藍」﹐謬矣﹗

王韶經略熙河﹐番酋兪龍琦舉眾內附。自言生平聞包中丞朝廷忠臣﹐乞賜包姓。上如其請。此事可入包氏家乘。塞外尙忠義如此﹗

子曰「不知命無以爲君子。」言天之所生﹐皆有仁義禮智順善之心﹔不知天之所以命生﹐則無仁義禮智順善之心。無仁義禮智順善之心﹐謂之小人。故曰「不知命無以爲君子」。見《韓詩外傳》無此解明確﹐後儒不取﹐吾所不解。

澹滅明墓在江西南昌府東湖上﹐總持院後。滅明﹐魯人。史記滅陰南遊至江﹐居於楚﹐友教士大夫。宋漕使程大昌築祠堂曰友教。按三吳文學自子遊﹐豫章文學自滅明。天啟末﹐豫章兩臺攺滅明祠祠璫。視大昌泚否﹗

挾仙樓在四川邛州北﹐崇眞觀後。昔有仙人張遠霄者﹐往來於此﹐每挾彈視人家有災者爲擊散之。此其故居也。按此﹐則世傳張仙彈子圖﹖乃遠霄也。訛爲文昌化身。又因花蕊夫人詭封﹐遂以彈子爲祈子之祥﹐總無干涉。

韻海樓﹐唐大歷七年﹐郡刺史顏眞卿在郡建於上。與李萼﹑陸羽﹑僧皎然等著《韻海鏡源》三百六十卷﹐因以爲名。按皎然《奉和顏使君修韻海樓畢州中重宴》詩曰「世髙學南郡﹐身封盛魯邦﹔九流宗韻海﹐七字揖文江﹔惜賞雲歸堞﹐畱歡月在窗﹔不知名教樂﹐千載意誰雙﹗」觀九流一聯﹐似《韻府羣玉》類耳。惜不傳。其博綜必勝《羣玉》遠矣。

谷永爲鄭寬中上疏加葬禮曰﹕昔周公薨﹐成王以變禮而當天心。師古注曰﹕周公死﹐成王欲葬之於成周﹐天乃雷電以風﹐禾盡偃﹐大木斯拔。國人大恐﹐王乃葬周公於畢﹔示不敢臣也。見《尙書大傳》。按谷永去古不甚遠﹐而有此說﹐豈永不讀《金縢》耶﹗或書緯云然。

予鄕鄭﹑雒間﹐每言「與」則曰「孤」﹔與人物﹐則曰「孤你」。然無其字。久乃知爲「■」也。秦以市賣﹑多得爲■。「■」正音「孤」。又所在言「足」爲「勾」﹐不知原有「夥」「夠」之「夠」﹐余也。

龍涎香眞者﹐雨中焚之輒煏爆有聲﹐以此爲驗。京師一老中貴爲予言。

雄鷄往往有形似雌者。予友黃濟叔家雌雞鳴﹐以爲弗祥﹔旣割乃審爲雄。此亦不可不知。

古以三鼓前雞鳴爲荒雞﹐又曰兵象。然予往往見人煙驟集之地﹐雞多非時鳴。又延平城中雞﹐夜夜二鼓郎卽嗚。余詢之土人﹐言數十年如此。亦無他異。

《管子》曰﹕涸澤數百歲﹐谷之不徙﹐水之不絕者﹐生慶忌。慶忌者﹐其狀若人﹐其長四寸﹐衣黃衣﹐冠黃冠﹐戴黃蓋﹐乘小馬﹐好疾馳﹔以其名呼之﹐可使千里外一日返報。見幹寶《搜神記》。此生成樟柳神。後世煉耳報者﹐有狐報﹑猴報﹐慶忌報最古。

《東觀漢記》曰﹕馬援至荔浦﹐見冬筍名苞﹐上言《禹貢》厥苞橘柚」。疑謂是也。其味美。見《齊民要術》。苞未必然﹔然見伏波不以行間廢經學。

娛美人艸﹐蜀中傳虞美人艸﹐余以「虞」作「娛」﹐意其艸柔纖﹐爲歌气所動﹔故其葉至小者﹐或動搖美人﹐以爲娛樂耳。贊曰﹕翠莖纖柔﹐稚葉相當﹔逼而歌之﹐或合或張。右見《益部方物記》。虞姬之妄﹐不待辯矣。「虞」﹑「娛」古通﹐標義可也﹐不必更字。歌气所動﹐固不敢信﹔必逼而歌之﹐又何艸不可動耶﹗

張伯雨《贈龍門恩公》詩﹕「恩公昔住太平日﹐林下相迎壞色袍﹔行到龍門無腳力﹐右肩偏袒喫櫻桃。」倪雲林爲作《龍門老僧圖》。蕭伯玉曾見之云﹐髙逸之气﹐動魂傷魄。殆二妙也。

汴梁﹤門因﹥司﹐爲朱溫舊宅。有駝皮鼓﹐是當時物。鼓身可數人圍抱﹐然是一木刓成。傳云木出酸棗縣。閩萬歲寺﹐亦有獨木鼓﹐相傳是五代時物。

楚王與羣臣獵於云夢﹐縱良犬逐狡兔﹐三日而獲之﹐其腸似鐵。良工曰﹕可以爲劍。右見劉敬叔《異苑》。魚腸﹐形也﹔兔腸豈眞鐵乎﹗

政和間﹐忽弛黨禁﹐求蘇軾墨迹甚銳。或謂寶錄宮羽—流拜章﹐久之方起﹔徽宗詰問﹐答曰「上帝所值奎宿奏事﹐良久方畢﹐始能達章。」問﹕「奎宿何神﹖所奏何事﹖」曰「所奏事不可知。爲此宿者﹐卽本朝蘇軾也。」故不惟弛禁﹐且欲玩其詞翰焉。此羽流必通文墨﹐爲坡公抱憤者。足令京﹑卞輩愧死。近世分宜亦以降乩而罷。是皆譎諫之一。聖人神道設教﹐信有由矣。

長安故宮闕前﹐有唐肺石尙在。其制如佛寺所擊磐石而甚大﹐可長八九尺。形如人肺。亦有款志﹐但漫剝不可讀。秋官大司寇以肺石達窮民﹐伸冤者擊之立其下﹐如今撾登聞鼓也。肺形便於垂﹐肺主聲﹐聲所以達冤也。見《墨客揮犀》。按肺石惟此載獨詳。肺屬金﹐其令爲秋﹐形象也。制似今云板之類。

物能復本形者則言化。《月令》﹕鷹化爲鳩﹐則鳩又化爲鷹﹔田鼠化爲鴽﹐則鴽又化爲田鼠。其不能復本形者﹐則不言化。如腐艸爲螢﹐爵爲蛤﹐皆不言松也。見《霏雪錄》。予按此言似是而泥。如《化書》所云﹕松化爲石﹐不聞石復化爲栓也﹔美人化爲石﹐不聞石復化爲美人也。惟今賊旣向化﹐不久卽復其本形﹐是眞能化者。

熙寧中﹐神宗命館職張載往兩浙﹐劾知明州苗振。呂正獻與禦史程伯淳言載賢者﹐不當使鞫獄。上曰﹕鞫獄豈賢者不可爲之事耶﹕弗許。見《揮麈錄》鞫獄事有嫌怨﹐此直爲賢者避嫌怨耳﹔且議論如此﹐安得無黨人之疑﹗神宗語尙渾厚﹐儻曰鞫獄豈當遣不賢人耶﹗如爾等言﹐則唐臯陶﹑周蘇公﹐皆不賢人矣。不識二公何以置對。

今稱先生﹐古者亦有單稱一字爲禮者。叔孫通與諸弟子共爲朝儀﹐曰﹕叔孫生聖人也。梅福曰﹕叔孫先非不忠也。師古注﹕「先」猶言先生。見《偶然錄》。今人以老先生爲尊稱﹔宦者稱人﹐類無生字﹔三吳稱人﹐類無先字。則知此稱未可盡誚矣。

上元夜﹐人皆遊賞﹐向獨在家讀書﹐太乙神以靑藜照之。見《劉向別傳》。不知與天祿孰是﹖

唐髙宗問許敬宗﹕「天下洪流巨谷﹐不載祀典﹐濟甚細而在四瀆﹐何哉﹖」對曰「瀆之言﹐獨也﹔不因餘水﹐獨能注海者也。濟𨿽細﹐獨而尊。」按「不因餘水﹐𨿽細而尊」八字可以警人。又《畫鑑》載﹕常州太平寺佛殿後壁﹐有徐友畫水﹐名淸濟。貫河中有一筆﹐尋其端末﹐長四十丈﹐此眞能畫細而尊者。

《雞跖集》﹕武彜君食河只脯。注云﹕乾魚也。又《武夷志》﹕漢以干魚祀武彜君。見漢《郊祀志》。酒名紅友﹐好對黃嬌﹔翠濤好對玉薤。

《急就篇》﹕服瑣緰投﹛此巾﹜﹝玆﹞與眾連。注﹕服瑣細布﹐織爲連瑣之文。輸﹛此巾﹜﹐緆布之尢精者。按今瑣服﹐其字不定﹐宜此爲正。

相傳人家粘畫水﹐多能厭火﹔故古剎壁上多畫水。常州太平寺佛殿後壁上﹐有徐友畫水。兵火間﹐寺屋盡焚﹐而此殿巋然獨存。或云畫之力。趙州柏林寺﹐有吳道子畫水在殿壁後﹐至今猶存。吾梁人家無貴賤﹐好粘趙州印板水﹐照墻上無一家不畫水者。汴水滔天后﹐人又以畫水爲惡兆。余謂羣分未必有功﹐類聚亦不任咎﹐請置此水於功罪外。

宋湯君載云﹕髙麗國畫觀音像甚工﹐其原出於唐尉遲乙僧筆意。按尉遲乙僧外國人﹐作佛像甚佳﹐用色沈著﹐堆起絹素。今西洋蠟絹畫﹐是尉遲遺意。

華光長老以墨暈作梅﹐如花影然﹐別成一家﹐政所謂寫意者也。見《畫鑑》。近諸曁陳章侯畫梅﹐故作支離肥白。堵芬木常問之﹐答曰「須懸五六步看耳。」芬木畫梅﹐多得章侯法。

李成晝﹐米元章生平只見二木﹐至欲作《無李論》。蓋成生平所畫﹐祗自娛耳﹔旣勢不可必﹐利不可取﹐宜傳世者不多也。此湯垕語。元章時已無李矣﹐何近日營丘之紛紛耶﹗或曰﹕翟院深學李成畫山水﹐臨摹逼眞﹐而自作多不佳。今所傳成畫﹐皆院深贗本。

範寬字中立﹐以其豁達大度﹐人故以寬名之。余謂此畫中漢髙也。歷千百年終無以字稱者。甚矣﹐人之不可不豁達大度也﹗促瑟縮人何能畫﹖畫亦何由佳﹖近人惟吳遠度可語此。

郭乾暉畫鷹烏﹐得名於時。鍾隱亦負重名﹐自謂不及﹐乃變姓名﹐受傭於郭。經年得其筆意﹐求去﹔再拜陳所以。郭憐之﹐盡以傳授﹐故與齊名。見《畫鑑》。一技耳﹐至變姓名受役於人﹐必欲盡得其技而後止。古人用心﹐可畏如是哉﹗

余所藏《春山讀書圖》﹐是元人無款畫。後人假唐六如一詩於上﹐不知六如筆意﹐斷不能臻此﹔欲以重畫﹐反爲畫累。古畫中如此等類極多﹐不可不辧。

湯垕云﹕貫休畫羅漢髙僧﹐不類世俗容貌。堵芬木曰﹕畫羅漢不在■怪﹐正使眉目一如恆人﹐而道气沈摯﹐生人敬畏﹐乃足尙耳。予在蘭谿見貫休十六大軸應眞像﹐在京師見十八應眞橫捲﹐皆故作牛鬼蛇神狀。展閱數過﹐心目無所格也﹐祗覺其醜獰耳。勿論眞贗﹐卽眞出休公手﹐亦何足貴﹗

五代婦人童氏﹐畫範蠡至張志和等乘舟而隱居者六人。山水樹石﹐人物如豆許﹐亦甚可愛。見《畫鑑》。以婦人工畫隱士﹐想見其胸次。全貯冰雪﹐了無脂粉﹐必是老萊子﹑北郭先生之配。

湯垕《畫鑑》云﹕常收得五代人衛賢所畫《盤車水磨圖》﹐甚佳。余在閩中﹐得《盤車水磨圖》﹐是謝在杭家物。絹素極古﹐穿插之奇﹑之夥﹐非就朗日下細計之﹐不能得其原委。相傳爲郭忠恕畫﹐或卽賢作耶﹗

胡翼工畫人物﹔關仝畫山水﹐人物非其所長﹐多使翼爲之。古人虛心如此﹐不似今人頭頭欲占第一也。

徐熙畫花果﹐多在澄心紙上。今紙宜書者﹐多不宜畫﹐澄心堂所以獨貴。

唐畫龍圖﹐在東淛錢氏家。絹十二幅作一幀。其髙稱是。中心畫一龍頭﹐一左臂﹐雲气騰湧﹐墨浪如臂大﹔筆迹圓勁﹐沈著如印。一鱗如二尺盤大﹐不知當時用何筆﹐如此峻利﹗見《畫鑑》古今絹畫之闊大者﹐應無踰此。得見其一鱗足矣。

韓晉公混好畫牛﹐戴嵩爲其幕客﹐專師法於韓﹐而靑出於藍者也。古人云﹕牛畜非文房淸玩﹐故不甚貴重。吾友堵芬木曰﹕昔人謂牛非淸玩﹐不知極細潤之閣人物﹐其中之牛甚多﹔更不如玩此黑牡丹﹐隱隱如聞夕陰塍隴間作短笛聲也。

君載云﹕張萱工仕女人物﹐不在周昉之右﹔平主見十許本皆合作﹐畫婦人以朱暈耳根﹐以此爲別﹐不可不知也。余過富沙﹐張石只俠君以萱仕女一卷惠余﹐穠麗丰肥﹐不獨朱暈耳根﹐頰上亦大著燕文。絹𨿽百斷﹐神采奕奕也。以示陳章侯﹐云非萱莫辦。且詫余曰﹕君常誚余仕女太肥﹐試閱此卷﹐予十指間娉婷多矣。

巨然與劉道士同時﹐畫亦同。但劉畫則以道士在左﹐巨然則以僧在左﹐以此爲別耳。見《畫鑑》。巨然聲施至今﹐劉遂寂寂。堵芬木曰「劉何必專畫道﹐巨何必專畫僧﹐乃於絹素中爭坐位耶﹗」予曰「煙雲變滅﹐水石幽閒﹐此中坐位﹐那得不爭﹗」

君載《畫鑑》云﹕僧傳古畫龍﹐體勢勝董羽﹔作水甚不逮。予謂龍正以水爲體勢﹐畫龍不工水﹐正如造酒忘下糜耳。

《畫鑑》﹕石恪畫戲筆人物﹐惟面部手足用畫法﹐衣文粗筆成之。今人稱戲語﹑戲事﹐咸曰戲筆。筆字不可以他字代﹐想沿於此耳。米元章善寫古賢像。見《畫鑑》。今人但知其能作山水耳。

天遊子效負圖先生﹐履迹徧名山。或問曰「山不同乎﹖」曰「然。春山淡冶而如笑﹐夏山蒼翠而如滴﹐秋山明淨而如妝﹐冬山慘淡而如睡﹐海山微茫而隱見﹐江山嚴厲而峭卓﹐溪山窈窕而幽深﹐塞山童赬而堆阜。桂林之山﹐玲瓏剔透﹔巴蜀之山﹐巉差窳窆﹔河北之山﹐綿衍龐博﹔江南之山﹐峻峭巧麗。」山之形色﹐不同如此。今人但傳春山四句﹐亦並作郭河陽語。

女閭七百﹐齊桓徵夜合之資﹐以佐軍興﹐皆寡婦也。《唐書•西域傳》曰「蔥嶺以束﹐俗東喜淫﹐龜玆﹑於闐置女肆﹐徵其錢。」不足論。仲相桓有此﹐豈但器小﹗於文定曰﹕天地六气﹐自有一種邪穢﹐必使有所疏通﹐然後淸明之气﹐可以葆完。辟如大都大邑﹐必有溝渠﹐以流其惡﹔否則人家門庭之內﹐皆爲污濁所混矣。此最快論。女閭七百﹐蓋亦陰寓救俗之微權﹐未可盡非也。

《紅綫傳》﹕「銅髙揭﹐漳水東流﹐晨雞動野﹐斜月在林。」四語何等冷勁﹐而下接云「忿往喜還﹐頓忘於行役﹔戚知酬徳﹐聊副於咨謀。」便是村學究語。乃知爲文單行者易工﹐而儷偶者難妙也。

己卯冬﹐過尉氏﹐阮太衝先生與予談《易》。先生極推金谿傅文兆﹐言其所著十一翼﹐可盡廢從前作者。予索之十年不得。後在閩得之於蔣用﹛山攺﹜此書神宗末年﹐刻之金陵書坊中﹐時亦不久﹐不知何以不行於世﹖文兆於《易》﹐濫熟胸中﹐信手而拈﹐衝口而出﹐無非至理。餘悲其不傳於世﹐又無力爲之復梓﹐因以歸之堵芬木﹐芬木許爲鐫於歷城。芬木信人﹐想終不負此諾也。

鰒魚出膠州﹐昔撲﹐今皆呼鮑。膠人言﹕鰒生海水中亂石上﹐一面附石﹐取者必泅水持鐵鏟入﹐鏟驟觸﹐鰒不及覺﹐則可得﹔一再觸﹐則粘石上﹐𨿽星碎其殼﹐亦膠結不脫。故海錯惟此種最難取。光武時﹐張步據靑﹑徐﹐遣使詣闕獻鰒魚。後漢吳良爲郡吏﹐不阿太守﹐賜良鰒魚百枚。南齊時有遺褚彥回三十枚者﹐每枚值數千錢。宋時淮治北屬﹐江南無復能得。或有間關至者﹐一枚亦值數千錢。當時重之如此。予在濰﹐匡九畹以鮮鰒來﹐就火上炙啖﹐鮮美異常。人言閩亦有鰒魚﹐余在閩曾未一見。惟香螺肉﹐酷似鮮鰒﹐而香與脆又過之。但干臘﹐不堪與鰒爲奴耳。

「鯗」字從「養」字之半﹐相傳最養人。浙僧以佛經中有「南海有魚﹐其名石首﹐比丘有疾﹐食肉四兩」語﹐態啖之。林鐵崖云﹕粵中僧以蜆蛤無血﹐食與蔬菜等。工部「風俗當園蔬」﹐不獨爲白小詠矣。然皆無賴掛褡所爲﹐稍持戒律者﹐卽委頓﹐不至藉經言爲口實也。

劍俠見於古傳紀中甚夥﹐近不但無其人﹐且未聞其事。惟聞宋轅文尊公幼淸孝廉﹔素好奇術﹑曾遇異人於淮上﹐席間譚劍術。其人曰「世人膽怯﹐見鬼神輒驚悸欲死﹐魂魄尙不能定﹐安望授鬼神術﹗」宋曰「特未見耳﹐烏足畏﹗」其人忽指坐後曰「如此人﹐公那不畏﹗」回首顧之﹐座後輒有神﹐靛面赤髭﹐猙獰怪異﹐如世所塑靈官像。宋驚懼僕地。其人曰「得云不畏耶﹗」又予姻陳州宋鏡予光祿尊人圃田公﹐諱一韓﹐神廟時在兵垣﹐劾李寧遠﹐疏至一二十上﹔寧遠百計解之﹐卒不從。一夕﹐公獨臥書室中﹐晨起﹐見室內几案﹑盤盂﹑巾鳥﹑衣帶﹐下至虎子之屬﹐無不中分爲二﹐痕無偏缺﹐有若生成﹔而戶扃如故﹐夜中亦無少聲息。公知寧遠所爲﹐卽移疾歸。光祿時侍養京邸﹐蓋親見之。乃知世不乏異術﹐特未之逢耳。蜀許寂好劍術﹐有二僧語之曰﹕此俠也﹐願公無學﹗神仙淸淨事異於此﹐諸俠皆鬼﹐爲陰物﹐婦人僧尼皆學之。此言近理﹐世之好異者當知之。

予兩過趙州柏林寺﹐見吳道子畫水﹐在佛殿後梁短壁上。波濤洶湧﹐翻瀾駭沫﹐仰視之﹐目爲之眩﹑州人有爲墨刻者﹐有畫爲巨幅者﹐波瀾層折﹐皆有可觀。過者輒市之以贈人﹐有數家以此爲衣食。殿後壁上水色甚鮮﹐而柱礎皆非千年外物﹐其爲後人摹寫無疑。家君愛畫水﹐常以趙州所賣水﹐倩秣陵善畫人取趙州臨本轉臨之﹐尙自洶洶動人。乃知古人絕技﹐畱傳其地﹐千百年後﹐少得其皮毛﹐尙足勝人。若親承指授﹐更不知何如也﹗

白樂天詩﹕「己開第七秩﹐屈指幾多人﹗」又「行開第八秩﹐可謂盡天年。」《芥隱筆記》﹕時俗謂七十以上爲開第八秋。冠五曰﹕今人但用「望」字﹐無用「開」字者。余謂方踰七者曰「開」﹐近八者曰「望」。

庚寅在南都﹐與諸同人隸七夕事﹐凡數十則﹐以爲無以加矣。後余得七夕錢事﹐《泉譜》﹕七夕錢爲牽牛織女相對形﹐穿土爲花﹐穿下爲艸﹐制甚古質。兒子在浚﹐因有「曝書空負三秋節﹐買渡難尋七夕錢」之句。同坐謬爲激賞。

《芥隱筆記》﹕樂天《春深娶婦家詩》﹐「靑衣轉氈褥﹐錦繡一條斜」﹐則知新人轉席﹐唐人已爾矣。予鄕至今猶行之。徽人則藉以靑囊﹐又張蓋不使承天光﹐雲遮惡星﹑囊地煞也。

紫河車﹐醫者謂之混元﹐以爲能益元陽。江南北皆以胞衣爲人所食者﹐兒多不育﹐故產蓐之家愼藏之﹔惟京師不甚論﹐往往爲產媼攜去﹐價亦不昂﹐有煎以爲膏者。四方欲得紫河車者﹐類取之京師。癸未冬﹐親串有從余遊都門者﹐其人謹願﹐生平絕迹北裏﹐突生天皰﹐不解所自。予忽悟其故﹐解之曰﹕君質弱﹐常服紫河車﹐京師四方雜集﹐患天皰者甚夥﹐所服藥中﹐安知無天皰衣胞。此瘡能延子孫﹐气味所衝﹐尙能中人﹐生子多無皮膚﹐衣胞尢爲毒气所歸。君之患必源於此。眾皆以爲然。夫忍於殤人之子以自裨益﹐仁者尙不爲。況未必有功﹐而適以滋害如此。可不知所戒哉﹗

豫章曾堯臣曰﹕今人爲文﹐大約如屏障﹐間架現成﹐但須糊裱耳。此語殆爲太倉﹑新安發。

蕭伯玉曰﹕近時爲文﹐工爲諛語﹐率多避忌。如絳﹑灌旣貴﹐斷不敢言其屠狗﹑吹簫時事也。漢郭玉善醫﹐遇貧賤廝養﹐應手立愈﹔然治貴人或不驗。和帝問之﹐對曰「貴者處尊髙以臨臣﹐臣懷怖懼以承之﹔況鍼有分寸﹐時有破漏﹐重以恐懼之心﹐臣意且有不盡﹐何有於病哉﹗」悟此﹐可廣文心。

商丘徐爾黃鄰唐曰﹕有明三百年之文﹐擬馬遷﹐擬班固﹐進而擬《莊》《列》﹐擬《管》《韓》﹐擬《左》《國》《公》《穀》﹐擬《石鼓文》《穆天子傳》似矣﹐卒以爲唐﹑宋無文﹐則可謂溺於李夢陽﹑何景明之說﹐而中無確然自信者也。夫孔子之時﹐去開辟之時已數千年﹐孔子刪《書》起於唐﹐敍《詩》綴以商﹐以明世遠言湮﹐滅沒莫考﹐但舉二千年以內之言﹐擇其雅者﹐爲人誦習之﹐法古者﹐法其近古而已矣﹐蓋古文如漢﹐如《莊》《列》﹐如《管》《韓》﹐如《左》《國》《公》《谷》﹐如《石鼓文》《穆天子傳》﹐法莫具於馬遷。前此之文﹐馬遷不遺﹔後此之文﹐不能移馬遷。然而馬遷之文﹐法具矣﹐體裁有未備也。備之者﹐其昌黎﹑柳州﹑廬陵﹑眉山諸子乎﹗諸子之於馬遷﹐猶顏﹑曾﹑思﹑盂之於孔子也。道必學孔子﹐然善學者﹐學顏﹑曾﹑思﹑孟而已矣﹔文必學馬遷﹐然善學者﹐學昌黎﹑柳州﹑廬陵﹑眉山而己矣。蓋進而上之如《莊》《列》﹐如《管》《韓》﹐如《左》《國》﹐如《公》《谷》﹐如《石鼓文》《穆天子傳》﹐猶羲﹑農之制作﹐皇﹑娥之歌謠﹐髙而不可爲儀者也。夢陽﹑景陰﹐謂爲文本於馬遷是矣﹐乃所爲志銘﹑書記諸作﹐景陰猶稍稍自好﹐而夢陽則支蔓無章﹔降而弇州﹑白雪諸子﹐尢而效之﹐有明三百年文之所以支蔓無章者﹔夢陽﹑景明之過也。而世猶莫之寤也。

商丘侯方域曰﹕余少遊倪文正公之門﹐得聞緒論﹐公教余爲文﹐必先馳騁縱橫﹐務盡其才而後軌於法。然所謂馳騁縱橫者﹐如海水天風﹐渙然相遭﹐濆薄吹蕩﹐渺無涯際。日麗空而忽黯﹐龍近夜以一吟。耳淒兮目駴﹐性寂乎情移。文至此﹐非獨無才不盡﹐且欲捨吾才而無從者。此所以卒與法合﹐而非雕鏤組練﹐極眾人之炫耀爲也。今夫雕鏤以章金玉之觀﹐組練以侈錦繡之華而已。若欲運刀尺於虛無之表﹐施機杼於■紋之上﹐未有不力窮而巧盡者也。故蘇子曰﹕風行水上者﹐天下之至文也。風之所以廣微而無間者﹐气也﹔水之所以澹宕自足者﹐質也。風之气蕭然而疏﹐然有能禦風者否耶﹗水之質泊然而柔﹐然有能劃水者否耶﹗故曰﹐气莫舒於風﹐質莫堅於水。然則至文者﹐雕鏤之所不受﹐組練之所不及也。

蕭伯玉曰﹕世家子弟﹐須以數百卷書浸貫於胸中﹐𨿽悠悠忽忽﹐土木形骸﹐而遠神自出。今率膏沐妍皮﹐牢裹癡骨﹐何異陶公所云舉體自貨﹐迎送恬然者也。

《考工記》﹕弓注云直﹐亦黏也。今人目不通變者曰滯。發爲膏所沾﹐印朱爲油所膩﹐皆曰滯。似皆當用「直爲古。

白櫻桃生京師西山中﹐吾師北海先生退谷前有一株。歲以數十粒相貽。予有「花間婉轉風團玉﹐月底依微露洗珠﹐自浣絳唇歌白薴﹐任他紅淚滴冰壺」句。先生謬加嘆賞。但味微酸﹐亦不及朱櫻之甘碩也。

昔人戲謂菖蒲見修竹﹐竹當踞坐﹐菖蒲當拜於前。余謂蒲亦鑑於甘蕉之前車﹐故作此卑猥耳。使自矜揖客﹐此君彈章又簌簌出袖中矣。

侯官陳鴻﹐字叔度﹐家貧﹐無人物色之。能始石倉園在洪塘中﹐有渺閣﹐集諸同人爲詩。叔度有「一山在水次﹐終日有泉聲」句。能始嘆賞﹐爲之延譽。因卽以石倉爲居停﹐名其詩曰《秋室篇》﹐取李長吉「秋室之中無浴聲」也。丙戌之變﹐能始殉節﹔叔度年七十二﹐不能自存﹐以貧病死。無子﹐不能葬。戊子余入閩時﹐客以其詩來﹐予悲其蒿露﹐謂客曰「余任其葬﹐子任其詩」因助以金﹐浼諸生徐存永董其事。先是莆田布衣趙十五﹐名璧﹐亦工詩﹐善作畫﹐所爲枯木竹石類﹐閩人珍之。然性孤僻﹐不多爲人作﹔惟山房寺壁﹐則淋漓潑墨。與叔度先後死﹐亦不能葬。存永因舉十五之棺﹐與叔度合墓於小西湖之側。余爲書碑曰「明詩人陳叔度﹑趙十五合墓。」客刻《叔度集》﹐予爲之序﹐板式精好﹐傳之南中﹐莫不知閩有陳叔度矣。十五不多爲詩﹐無傳者。

相傳周憲王時﹐客有以京口老酒獻者。王飲而甘之﹐歲命載數瓷來﹐民間競尙之。後予鄕人婚嫁賓筵﹐非此不足鳴敬矣。予至京口﹐沽之無一滴。蓋京口人歲治數萬甕﹐溯黃流而上﹐盡以供汴人﹐呼曰汴梁酒。京口人不尙此也。

汴酒以中牟之梨花春爲第一。邑中張未一﹑邊道見兩家﹐及予姻王昆良使君﹐皆善釀此。味淡色淸﹐品在惠泉上。視汴之秋露白﹐不止有仙凡隔﹔若京師之梨花春﹐皆雙投火春﹐不足爲奴臺耳。

閩酒深紅﹐如汴梁酒。予常在臨洺關﹐向李浦珠索洺酒以飲閩人﹐咸曰「此酒魂也。」眞鋪糟欼漓之言﹐予爲失笑。

濰縣酒與靑州同﹐以金露﹑玉露名﹐然皆市中所有。士紳家自作粗曲酒﹐色殷紅﹐味微苦﹐然可多飲。金露太苦﹐玉露太甘﹐艷其名耳。未若粗曲之宜人也。

章丘羊膏酒﹐東省重之﹐闈中多取以供主試者。味甘無少羴气﹐偶一飲之﹐亦尙宜人﹐不堪多吸也。

京師之甘露居﹐攔液局﹐荷葉露﹐名色數變﹐究只一甘耳。余飲之輒作嘔。二十年前﹐京師酒全非此昧。南茶北酒﹐南人漸有繁言矣。予在京師時過戚畹魏冷庵﹝師貞﹞﹐冷庵畱予嘗酒。樽罍雅潔﹐殽核精好﹔幾前置一銀水火鑪﹐列小銀壺十﹐壺各一種﹐約受數合許﹔嘗徧則更易十種。如是三四易﹐客已醺然﹐而主人之酒未能徧品也。都城破﹐冷庵盡驅眷屬於樓上﹐而縱火其下﹐身往赴之。有老僕往窗隙窺視﹐烈焰肆發﹐燃及巾曲﹐而冷庵雙躍宴坐﹐如入火不熱者﹐亦奇人也。以武冠故﹐無稱之者。哀哉﹗

子飲酒﹐非隔水煮﹐則痔立發。京師人槪炙之煤上﹐又好飲火春﹐而佐以炙煿之饌﹐曾無疾病。徐家肺﹐沈家脾﹐信自有然。蕭伯玉云﹕不知宿生植何殊福﹐乃有此種不可思議脾胃也。

世人共云犀爵酌火春後﹐則香驟滅。予過溫陵﹐黃東厓相國以火春酌犀斛飲予。泉州舉郡皆以爲非此不足以發犀香也。論乃大異。

閩酒自浦城至延平﹐如玉帶春﹑梨花白﹐品類雜出﹐實皆臘白耳。會城獨多佳酒﹐藍家酒最有聲﹐品亦最下。當時或不如是。碧霞酒新出﹐非甘非冽﹐人世乃有此惡味﹗莆田以至淸漳皆雙投酒﹐非火春不可成﹐甚不宜人。三羣人皆云會城無酒﹔非無酒也﹐無火春重釀之酒也。會城中以曾家之蓮須白爲最。

予過邵武之拿口﹐髙主政年八十矣﹐饋餘一經酒﹐淡而有致﹐與羅家錯認水無少異﹐閩酒當以此爲第一。不知其名﹐云是家釀﹐不能多得﹐不能遠攜。每憶之﹐輒如汝陽王道逢曲車也。

內丘喬盤石鴻臚﹐善以西瓜釀酒﹐味冽而性涼﹐頗宜予。予三過公家﹐公輒浮滿索醉。乙未赴閩﹐獄事方急﹐不敢過公。公八十有九﹐猶策蹇追余﹐老淚縱橫﹐握手絮絮﹔宿予柏子亭中﹐又傾瓜瓤酒五經去。予有「深卮隸事瓜瓤酒﹐小雪畱人柏子亭」之句。聞公尙在。每念之﹐忽忽如坐柏子亭中﹐聽公撥琵琶﹐齲齒蒼音﹐嗚嗚唱梁州調也。

唐藩鎭國中尉碩動﹐字孔炎﹐博通羣籍﹐熟習國家典故﹐旁通大乙壬遁百家之學。辧識古器﹐以手摩之卽解。唐成王以摩天王目之。

茅元儀《武備志》成﹐曾經神宗乙夜之覽﹐天語稱其該博。元儀卽顏其堂曰該博。宋比玉擘窠作八分書﹐廣三尺許﹐爲比玉生平得意筆。堂在秣陵武定橋側﹐予幼時見之﹐今額不知所在矣。

商丘侯司徒恂﹐司成恪家世戍籍。幼時太常公命之曰「爾勿以我爲貴﹐吾戍籍也﹔爾不力於學﹐將爲卒伍矣。」及司徒貴﹐佐司馬時﹐力能去其籍而不肯。曰「畱以警吾子孫也。」

丙寅年予在秣陵﹐見文小白如增﹐以所刻《小靑傳》徧貽同人。鐘傳陵支長卿語余曰﹕實無其人﹐家小白戲爲之。儷靑妃白﹐寓意耳。後王勝時語予﹕小靑之夫馮某﹐尙在虎林。則又實有其人矣。近虞山云﹕小靑本無其人﹐其邑子譚生造傅及詩﹐與朋儕爲戲﹐曰小靑者﹐離「情」字﹐正書「心」旁﹐似「小」字也。或言姓鐘﹐合言成鍾情字也。予意當時或有其人﹐以夫在﹐故諱其姓字﹐影響言之。其詩文或亦有一二流傳者﹐眾爲緣飾之耳。但虞山云﹕傳出譚生手﹐而余實見小白持以貽人。或譚生爲之﹐小白梓之耶﹐抑竟出小白手也﹗鄭超宗謂陳元朋所攺傳﹐勝小白舊傳﹐殊不然。虎林徐野君譜爲《春波影》﹐荊溪吳石渠譜爲《療妒羹》﹐詞皆縟麗可觀。卽無其事﹐文人遊戲爲之﹐亦何不可﹗惟是過孤山者﹐必訪小靑墓﹐若過虎丘必灑酒眞娘者﹐則大可噴飯矣。吾弟靖公曰﹕不知當時果有揚子云否﹐並眞娘墓吾亦疑之。

呂文穆公父龜圖﹐與其母不相能﹐並文穆逐出之﹐羈旅於外﹐衣食殆不給。龍門寺利涉院僧﹐識其爲貴人﹐延至寺中﹐爲鑿山巖爲龕居之。文穆處其間九年﹐出而廷試笫一﹐七年爲參知政事﹐十二年而相。其後諸子﹐卽石龕爲祠堂﹐名曰肄業﹐富韓公爲作記。公旣登第﹐攜其母以見龜圖﹐𨿽許納之﹐終不與相見﹐乃同堂異室而居﹔石林老人云﹕𨿽爲出母之榮﹐而父子之間﹐《禮經》所無有者﹐處之各盡人情﹐爲難能也。今所傳《文穆傳奇》﹐似影響於此。第以母事爲妻事﹐則大可噴飯矣。玉蓮亦龜齡之女﹐汝權則佐龜齡劾侂冑者。《龜齡傳奇》﹐後人謂侂冑之黨爲之以詈公者。然宋時安得有傳奇﹐或當時侂冑之黨有爲此語者﹐流傳人世﹐以訛傳訛﹐紊謬如是也。

魏童子﹐定興東冊上村人也。母李氏。父沒﹐李以貧依其母居﹔童子傭於邑中﹐歲得錢八百以奉李。李之母苦孀女難常依﹐迫使嫁﹔李之從弟爲某媒﹐財二金﹐持雙布來迎。童子聞之﹐驚愕奔視﹐執李裾號呼不釋手。媒者恨童子﹐連摑之。李將辭夫冢﹐童子循河濱哭﹐要李共沈﹐不得。又大慟曰「母必去﹐請視兒死而後去﹗」李之弟乃彊拉童子入村﹐促李去﹔童子欲追﹐爲奪者所持﹐不能脫。踣地呼天﹐聲竭泣血﹐觀者如堵﹐無不隕涕。李生含章輩見而心惻﹐乃共爲籌畫。語眾曰「急縱童子使追﹗追而及﹐財在我輩。」童子踉蹌去﹐聚眾咸慮去遠﹐追當弗及。怪風驟起﹐震蕩衝激﹐昏霾蔽日﹐咫尺莫辧。村中老嫗齊合十﹐跪風中爲童子禱。李果阻風不能前﹐童子及之。語某曰「歸我母﹐我歸汝錢。」李初亦追於母耳﹐終戀子﹐亦欲歸﹔某懾於風異﹐亦弗政彊﹐李乃歸。次日某同二客來曰「吾來取婦﹐非取錢也。」李生含章輩與鄕之李翁進賢者﹐斥之去。童子得爲母子如初。範箕生吏部爲賦《返風行》。

西蜀楊升庵太史﹐著書至二百餘種。豫章朱郁儀中尉﹐著書至一百十二種。當時曾未聞有茂陵之求。張天如𨿽一時名流﹐然無多撰著﹐當時至見之章奏﹐求其遺書。人有幸不幸如此。

虎林聞子將﹐論作文之妙訣云﹕文有正位﹐不可太粘﹐亦不可太離。張賓王常閱友生一義云﹔他人說得少愈多﹐子說得多愈少了。張元長云﹕作文如打鼓。邊鼓𨿽極多﹐中心卻也少不得幾下。二老眞狐精也。以質今日諸君之文﹐如魚飲水﹐冷暖應自知之。一爲閱文之妙訣。引東坡云﹕觀士人畫﹐如閱天下馬﹐取其意气所到﹔乃若畫工﹐只取鞭策﹑皮毛﹑槽櫪﹑芻秣﹐無一點俊發﹐看數尺便倦。此眞閱文三昧也。

白樂天別駕忠州﹐爲《荔枝圖》寄朝士姻舊﹐或幹以財﹐率不答﹐但畫《荔枝圖》與之。見《杜陽編》。劉崇龜節儉﹐生平無恩澤及人。爲廣州守﹐有親舊干謁者﹐但作《荔枝圖》與之。曰﹕此嶺南佳果圖﹐愛之者直得百金。見《宋史》。劉豈聞白有圖而仿之乎﹗此二則當收入《荔枝譜》。

彭堯諭﹐余鄕夏邑人﹐工爲詩﹐有《西園公子集》。少多讀書﹐有气調。常遊京師﹐遇竟陵鍾惺﹐與談不合﹐奮拳毆之。如臯冒伯麐﹐當萬⒗末年。抨擊七子者甚眾﹐伯麐守師說﹐抗詞抵拄﹐憤楚人之訾謷﹐至欲以身死之。皆可一笑也。

艾千子自言﹕戊午以後﹐於古人深處﹐頗有所窺。爲文漸有「潦水盡而寒潭淸」之意。而時流不察﹐反以江淹才盡。

管仲姬《竹捲後跋》云「操弄筆墨﹐故非女工﹐然而天性好之﹐自不能已。竊見吾松雪﹐精此墨竹﹐爲日旣久﹐亦頗會意。因大丞相不忽夫人之命﹐敬寫一卷。鄙拙可愧耳。」此卷藏豫楊寨雲家。

世上童謠﹐相傳熒惑星化爲小兒授之。余耳聞者﹕如吾梁壬午以前﹐突有「鏡子裏」及「淤渣」之謠﹐凡求物不得﹐訪人不值﹐以至事之恍惚﹐疑人相誑者﹐輒曰「在鏡子裏」。人事之夥賾﹐車馬之縱橫﹐見者類曰「如淤渣也」。壬午汴水滔天﹐城上望之﹐民居明如蛟室﹐藩殿澄若蜃宮﹐而欂櫨椳闑﹐流滿水面﹐舟觸之至不可行。咸曰「鏡中」﹑「淤渣」之言驗矣。

陶侃運甓﹐今人類疑是甕﹐不知磚也。吳人謂甓曰﹤鹿瓦﹥磚﹐見《爾雅》。

蕭伯玉曰﹕余謂子弟爲文﹐以品韻爲主﹐而次公專以气力相髙。不知張及之畫犬﹐縱得惇龐之狀﹐無搖尾乞憐之態﹐其骨骼﹐犬耳。亦何足貴﹗

呂豫石司農爲選郎時﹐其座師以私托之﹐不應。其人與髙陽孫公言及﹐怒詈之。髙曰「知君有好門生﹐故以此相誇也。」呂吾鄕新安人﹐名維祺。

沈練川璧爲建安令﹐禦史按所部﹐入境甫十里﹐停舟欲拷掠人﹐索獄具不得﹐方盛怒﹐眾皆股慄。沈抗聲曰「卽至治所而不得﹐則令罪也﹔柰之何責之中途﹐且此亦非拷掠地。」禦史攺容謝之。後禦史出守蘇州﹐語其屬曰「沈建安非嘉定人乎﹖汝曹學此人﹐不患不爲良吏。」

宗教從來分途﹐得蓮池大師而始合。師生平不■腔板﹐不弄鬼怪﹐只本分念佛耳。後人爲師傅﹐侈其化後騎狻猊﹑示現山中諸神異事﹐予恐失卻此老本色。此老勝人處﹐只是一眞。死後必不作此等狡獪。似當盡爲刪去﹐以存此老眞面目。師議論直捷痛徹﹐絕無支蔓語。仁和樊令﹐問心雜亂﹐何時得靜﹖師曰「置之一處﹐無事不辦。」坐中一士人曰「專格一物﹐是置之一處﹐辦得何事﹖」師曰「論格物只當依朱子豁然貫通去﹐何事辦不得﹐」或問﹕「師何不貴前知﹖」師曰「譬有兩人﹐觀《琵琶記》﹐一人不曾經見﹐一人見而預道之﹔畢竟同觀終場﹐能增減一出否也﹗」此老議論老實﹐蹤迹平等類如此。予未及見其人﹐但讀其書﹐常謂東南法侶﹐遠則蓮池法師﹐近則宗賓和尙﹐他非我所知也。

仙遊唐梅臣爲諸曁令﹐旣去﹐書「浣紗」二字﹐付陳太學歸﹐勒之石上﹐好事者謬傳﹐以爲右軍筆迹。王季重爭之爲褚河南﹐又爭之爲唐宋人髙手所贗。梅臣語人曰「以諸曁之薴蘿﹐反欲令蕭山據之﹔以今人之手筆﹐又必奉古人坐襲之。然則生諸曁者﹐必不應有殊尢絕色﹔令諸曁者﹐必不須揮毫運腕耶﹗」予侍家大人在曁時﹐邑中人言﹕實陳章侯書。予見梅臣書甚多﹐皆軟媚無少骨气﹐二字斷非梅臣筆。然每晤章侯﹐輒忘問此。

袁石公曰﹕蘇郡人物﹐甲於一時﹐至弘正間﹐才藝代出﹐斌斌稱極盛。厥後昌■少變吳﹔元美兄弟繼作﹐髙自標譽﹐大聲壯語﹐吳中綺靡之習﹐因之一變。而剽竊成風﹐萬口一響﹔詩道寢弱﹐至於今市賈傭兒﹐爭爲謳吟﹐遞相臨摹。見有一語出格﹐或句法事實非所習見者﹐則極詆之爲野路詩。其實一字不觀﹐雙眼如漆﹐眼前幾則爛熟故實﹐雷同反覆﹐殊可厭穢﹗故余往在吳﹐濟南一派﹐極其訶斥﹔而所賞識﹐皆吳中前輩詩篇後生不甚推重者。大抵慶曆以前﹐吳中作詩者人各爲詩﹔人各爲詩﹐故其病止於靡弱﹐而不害其爲可傳。慶曆以後﹐吳中作詩者共爲一詩﹔共爲一詩﹐此詩家奴僕也。石公此論﹐未爲不是﹔惜乎矯枉過當﹐遂開後人口實。然當時無石公﹐黃金白雪﹐流毒今日﹐更不知何如矣。

畫家工佛像者﹐近當以丁南羽﹑吳文中爲第一。兩君像﹐一觸目便覺悲憫之意﹐欲來接人。折算衣紋﹐停分形貌﹐猶其次也。陳章侯﹑崔靑蚓不專以佛像名﹐所作大士像﹐亦遂欲遠追道子﹐近踰丁﹑吳。若鄭千里輩﹐一落筆便有匠气﹐不足重也。董華亭曰﹕畫之道﹐所謂宇宙在乎手者﹐眼前無非生機﹐故其人浩浩多壽。至於刻畫細巧﹐爲造物忌者﹐乃能損壽﹐蓋無生機也。黃子久﹑沈石田﹑文徵仲皆壽﹐仇英短命﹐趙吳興止六十餘﹔仇與趙𨿽品極不同﹐皆習者之流﹐非以畫爲寄﹐以畫爲樂者也。寄樂於畫﹐自黃公望始開此門庭耳。

倪文正序蕭爾重文云「武陵之漁人溪行﹐無意忽入桃源。鄧艾馳陰平七百里﹐鑿山通道﹐裹氈緣崖﹐以趨劍閣。漁人之歸﹐不攺其漁﹔鄧艾則由之以取天下。卽使由漁人之道﹐可以坐有桃源﹐然爾重不以易其劍閣者。」又序會稽令陳公文云「夫用古如懷遠人﹐可使其夢中神合﹐不可使其白晝形見魅出。畫師貌人者﹐貴能發其河山龍鳳之姿﹐而不失其顴面口目之器﹔苟使依山切水以爲口目﹐而施苞羽鱗鬐之形於其面﹐則非其人矣。」

李昭武文纘云﹕小兒取壁間蠅虎十餘枚﹐寘甖中﹐緘其口﹐仍捕蠅數十﹐下投之﹐令爭啖﹔啖盡﹐則自爲灹脯﹐大吞小﹐彊腦弱﹐展轉畢命﹐止余其一。更無所獵食﹐故令久饑以困之﹐度且斃﹐輒飼小黃豆一﹐其虫始蠢蠢然﹐少焉眈眈而睨﹐聳身搏之﹐旣堅不可食﹐復盡力不捨﹐卒啖豆以死。小兒則取其豆置几案間﹐凡蠅飛集稍近﹐去五六寸訐﹐豆卽能自起擊殺蠅﹐百中不失以爲戲。礐樵聞而嘆曰﹕嗚呼﹐精气之所感﹐可怖哉﹗夫蠅與虎類也﹐生則相食﹐死則相棄﹔豆非其類也﹐今不能令死虎搏蠅﹐而顧能令頑豆擊蠅﹐何歟﹖虎傾精於玆豆﹐豆不足療饑﹐而足發其气於騰擲。然則頑然細物﹐皆堪誠動也。

宋景濂曰「揚沙走石﹐飄忽奔放者﹐非文也。牛鬼蛇神﹐佹誕不經﹐而弗能宣通者﹐非文也。桑間濮上﹐危弦促管﹐徒使五昔音繁會﹐而淫靡過度者﹐非文也。情緣憤怒﹐辭專譏訕﹐怨尢勃興﹐和順不足者﹐非文也。縱橫捭闔﹐飾非助邪﹐而務以欺人者﹐非文也。枯瘠苦澀﹐棘喉滯吻﹐讀之不復可句者﹐非文也。氵辭隱語﹐雜以詼諧者﹐非文也。事類失倫﹐序例弗謹﹐黃鐘與瓦釜並陳﹐春穠與秋枯並出﹐雜亂無章﹐刺瞇人目者﹐非文也。臭腐塌茸﹐厭厭不振﹐如下俚衣裝﹐不中程度者﹐非文也。如斯之類﹐不能徧舉。必也旋轉如乾坤﹐輝映如日月﹐闔闢如陰陽﹐變化如風霆﹐妙用同乎鬼神﹐大之用天下國家﹐小而爲天下國家用﹐始可言文。」

有爲爬癢氵語者﹕上些上些﹐下些下些﹐不是不是﹐正是正是。予聞之捧腹。因謂人曰﹕此言𨿽戲﹐實可諭道。及見楊道南《夜坐爬癢口號》云「手本無心癢便爬﹐爬時輕重幾曾差﹔若還不癢須停手﹐此際何勞分付他。」焦弱侯和之云「學道如同癢處爬﹐斯言猶自隔塵沙﹐須知癢處無非道﹐只要爬時悟法華。」棲霞寺雲谷老衲曰﹕二先生不是門外漢。」予謂二公之言﹐尙落擬議﹐不若氵辭之當下了徹也。卷五

萬曆二十二年﹐河南饑﹐民皆食雁糞。禦史陳登云曾封進以聞。

萬曆二十二年﹐安南進代身金人範﹐用囚服面縛。是年黎惟潭自以恢復放罪﹐視莫登庸有間﹐爲立面肅容狀﹐驗閱嫌其倨﹐令攺範俯伏焉。鐫其背曰「安南黎氏世孫黎惟潭﹐不得蒲伏天門﹐恭進代身金人﹑悔罪乞恩」二十五字。湯義仍得見﹐有詩紀之。

登州之文登﹐有於公者﹐艸衣木食﹐相傳其能前知﹐洞人隱微﹐遠近競稱之曰仙﹐多有就公詢禍福者。壬午夏﹐錢公敬忠督學山左﹐試士於登﹐往見公﹐然心頗易之。於忽唾耳語公﹐不知何事﹐公輒膜拜。公將出戶﹐於語之曰「一事祈公﹕兒子今年不得與賓興﹐惟公命。」公笑曰「君號前知﹐郎君今年舉﹐吾任之﹐不則何爲此僕僕耶﹗」於曰「以十計﹐一黍不當耳﹔寧以一黍故﹐不令之逐隊行﹗況過此以往﹐吾兒亦復何望哉﹗」公頷之﹐爲錄遺。時予以濰邑令﹐分閱羲經文﹐得一卷﹐喜其具前修法﹐首薦之。主試劉公謂闈中卷無踰此者﹐擬元。數日﹐忽謂予曰「所定元﹐『任重道遠』題﹐破誤作『聖人柰何』。然吾不以小疵失異才﹐君房中第二卷

﹐正堪元﹐不如以此爲次。」予方愧校閱之疏﹐力欲去之。公曰「君勿執﹗吾當注數語卷上﹐他日有異議﹐予獨任之。」予固爭以爲不可﹐曰卽塗乙置之﹔公大爲惋惜﹐因欲以爲副卷首﹐而以第二卷

爲元﹐卽王君斗樞也。時分試諸君﹐咸謂元旣屬予﹐則副捲之首﹐例應取之別房﹔劉公固爭之﹐謂不以爲副首﹐不足以明予憐才心﹐乃卒以爲副首。撤棘後﹐錢公謂予輩曰「誰舉副首者﹖此於異人之子也。」予以闈中事語公﹐公曰「噫﹐於公眞異人哉﹗」因亦以所聞於於者語予。予曰「向使予初閱而得其訛﹐亦竟置之﹔卽劉公初閱而得其訛亦竟置之﹔競置之﹐則何由元﹖不擬元﹐何由得首副﹖一黍之說信矣。」然當時殊不解其「過此以往」之言﹗由今思之﹐當時鄕闈﹐實畢於壬午﹐於公已知之數載之前矣。豈不異哉﹗於名漪淇。

李允髙﹐字坦之﹐壽光人﹐予壬午闈中所得士也。允髙幼聘某氏﹐旣聘﹐而某氏以痘雙瞽﹐允髙時已爲髙材生﹐女家謂﹕君當貴顯﹐瞽女不可充下陳﹐盍另圖之。允髙曰﹕聘固不瞽﹐聘而瞽﹐將誰適耶﹗卒娶之。伉儷相得﹐踰不瞽者。越數年﹐而允髙舉於鄕﹐婦自念瞽﹐不足持門戶﹐欲爲允髙卜妾﹐允髙泣阻之﹐允髙奉母尢孝。壬午之變﹑烽煙匝地﹑允髙家固貧﹐自禦短轅車﹐奉寡母瞽妻﹐避勞山。過雜城﹐繩而上﹐相對泣不止。事定又自禦短轅歸。當顚沛時﹐無幾微色憾瞽婦爲累者。後寡母棄世﹐允髙哀毀過甚﹐竟嘔血死。子震﹐瞽婦出。震字乾一﹐母督之甚嚴﹐能砥行自勵﹐有聲庠邑﹐邑人稱之﹐然卒歸美於允髙孝義之報云。

江陰城潰﹐微戮抗命者。邑有戚三郎與婦王篤伉儷﹐夫婦皆好推施﹐一子甫五齡﹔家所向爲關帝君祠﹐戚夫婦虔事之﹐月朔望﹐未辧明﹐卽肅香祠下﹐二十年如一日。城陷﹐戚被兵執﹐舉戚足帶糾其臂﹐數被創﹔擁至通衢﹐見妻爲他兵拽去﹐戚呼號就之﹐復被創﹐前後凡十三創﹐首亦被刃﹐推擁過帝祠﹐不勝步矣﹔倒地上﹐兵見其气息僅屬﹐捨之去。戚心獨朗朗﹐念虔事帝﹐得死楹下足矣。然度難死﹕「帝顯赫﹐或有以援我。」日且暮﹐覺祠中有異﹐糾臂帶忽裂﹐裂聲如弓弦作霹靂鳴。戚臂左受創﹐糾縛旣斷﹐因得以右扶首﹐首將墮﹐喉固未絕﹐因宛轉正之。心朗朗﹐念帝顯赫﹐眞援我也。黎明﹐兵數過戚﹐見血痕模糊﹐謂死矣﹐不復顧。久之﹐有老翁﹑嫗趨視戚﹐憐之曰「三郎垂斃矣﹐盍掖之歸。」戚𨿽憤﹐然心識其爲此鄰踐錢﹑沈嫗也。頃之﹐兩人續以姜糜至。越二日﹐入曰「兵封刀﹐行且去﹐郎活矣。」乃不復至。戚首爲血糨﹐乃因之固﹐漸能起。舉視室中﹐無一存者﹐五齡兒固坐足旁泣﹐而屋中乃僵二屍﹐辧之﹐卽錢翁﹑沈嫗也。戚恐甚﹐久之﹐悟兩人殆肅帝命以援予者。因彊起跋躠過帝祠﹐欲投地﹐身不能屈﹔立作叩首狀﹐首又楚若將離。乃依檻祝曰﹕身賴帝活﹐惟帝終有以庇予﹗因念翁嫗死而生我﹐不可久暴露。吾室有木可爲櫘﹐第安所得匠﹖憶眾爲帝治寢宮﹐城圍﹐工未竟﹔匠或有存者。往迹之﹐見三匠踦戶語﹐戚告以故﹐咸隨戚歸。戚指示木所在﹐匠遽爲操作﹐戚匍匐乞米以爲食﹐久之不得﹐僅從空室得冬炒半囊歸﹐入室﹐失三匠而存五櫘。戚念約爲二而五之﹐去又不俟予歸耶﹗趨之帝宮﹐窅無人﹐三尸僕戶內外﹐固三匠也。戚驚懼。是時兵遠去﹐人漸歸﹐乃倩所識﹐以槥厝翁﹑嫗及匠﹐而瘞之隙地。戚數得帝祐﹐神理亦漸旺﹐復至帝祠﹐能稽首投地矣。肅告帝﹐謂「帝恩我無極﹐第妻無由兒﹐帝其以夢示﹗」歸歸而夢帝驅之曰「疾去﹗數里外有舟待﹐越月之十四日﹐終不可見矣。」辧明﹐力疾負子行﹐至津亭﹐見有艤舟柳下﹐若有待者﹐其人爲成三。戚曰「若何待﹖」成曰「吾之室被擄而南﹐吾將操舴艋往﹐獨不可往﹔度邑中失侶者多﹐應有往者﹐故遲之。」戚曰「帝示我矣﹗予爲此子覓母﹐得附行﹐幸矣﹗」具告以夢。成亦手額曰「帝歸君﹐合浦珠自當還﹔吾卽不徳﹐藉君庇以分神貺﹐浮萍斷梗﹐或冀一遇乎﹗」言訖﹐相與泣數行下。憂患易感﹐意气殊相得也。抵昇州﹐舟刺鬼面城下﹐乃入市﹐揭示四達之衢曰「江陰戚三郎﹐覓婦王﹐能爲驛騎者﹐予多金。」成亦揭示如戚。有某者﹐見戚所揭示﹐往見戚曰「予我金﹐告爾妻所在。」戚𨿽揭示﹐謬語耳﹐固無從得金。語某曰「我實無金﹐期一見婦耳。」某嘆曰「世固有不持金而求得婦者﹗」疾起去﹐成挽之﹐告以戚爲帝所指示﹐始昧昧至此﹐實不持金﹔城屠家破﹐安得金﹕某聞成語﹐淒然憫之曰「卽告爾妻所在﹐不得爾金﹐易耳﹔固爾無金﹐彼武人﹐赤手返爾妻耶﹗」具告以妻所在。戚與成旁徨久之﹐某忽曰「子何能﹖」戚曰「能書。」某曰「機在是矣。某公者﹐矢願於報恩塔下﹐倩人書百部首楞施四方﹐方覓人﹔子誠善書﹐計可得數金﹐事或可圖歟﹗曷疾去。」戚乃尾某行﹐而以子屬成。見某公﹐以情告﹔試以書﹐書誠工﹔某公旣善其書﹐又憫其遇﹐施十金。某乃踉艙摧攜戚至某標郝總旗所。郝他出﹐郝婦曰「誰耶﹖」戚告以故。婦曰「誠有江陰王氏者﹐予我金﹐我與爾婦。」戚喜婦無多索﹐跪獻金﹔婦持金入﹐久之不出。又久之﹐出﹐四顧曰「何爲者﹖」戚與某咸驚噪。婦愕然曰「何爲者乃誣我得金﹗室固無爾婦﹐安得爾金﹗」命閽者扌旁逐之。戚掩涕怨某﹐相與且去。成方與其子望其與妻俱歸﹐已得故﹐怒目曰「—不得婦﹐又失金﹐不直一死耶﹗柰何遼返﹗明日與我俱。」明日﹐戚攜子偕成往﹐匉訇於門﹐郝方立毯場弄鷹。召入﹐成瞪目欲裂﹐啟而前﹕「吾成三﹐是爲吾友戚三。戚婦在公所﹐昨攜金贖婦﹐公夫人得金﹐又不與婦﹔吾與戚邑陷家破﹐與婦失﹐去死絲粟耳。無家死﹐失婦死﹖失金亦死﹑公不與戚婦﹐十步之內﹐以頸血相濺矣﹗」突出刃靴中﹐欲自殺。郝怒張﹐急止之曰「安有是﹗吾婦何從昧爾金﹖爾勿自殺﹗吾入詢﹐誠有是﹐吾不以爲婦矣。」乃急入﹐久之﹐聞譇詉聲﹔已﹐復聞郝撻婦。戚與成咸跪呼於外曰「勿撻夫人﹗但願還吾婦足矣。」食頃郝出﹐气結﹐擲金於地曰「急持去﹗」成稽首曰「戚急得婦﹐不急金﹐且金歸公室一日夜矣﹐又吐之﹐公大人﹐義不爲也﹗」爭之益力。郝曰「義哉﹗子爲友﹐乃以死爭。計戚所持金﹐烏足贖婦﹗然吾髙子行﹐何計金﹗當以婦歸子友。」因呼婦出。戚方注目不瞬﹐謂妻且至﹐望不類﹐少近﹐則成與妻相抱痛哭矣。婦蓋成妻也。先是成妻之被擄而南也﹐過邸合﹐書壁曰「我江陰成三郎妻王氏﹐爲某標郝擄﹐見者幸以語吾家。」久之﹐「成」字微落﹐獨存「戊」。某第見戚所揭示﹐故遽報之戚云。郝見婦反屬成﹐訝曰「異哉﹗子以死爭友﹐而固乃自爭﹗天下嗜義者﹐獨爲人哉﹗天合子﹐子疾去。」成曰「金出戚而婦歸我﹐我何去﹗去則戚之金不返﹐我誠我爭矣。」郝曰「柰何﹖」成曰「小人勇於力﹐妻善鍼黹﹐公誠能錄小人夫婦﹐願得二十金與戚﹐聽其覓婦。小人郎除馬通﹐婦括爨下﹐甘心矣。」郝曰「義哉﹗然吾無所需子﹔有張將軍者﹐方覓役﹐曷爲子言之。」郝卽趨張所﹐戚亦隨成往。張見成﹐遽許納﹐出廿金予成券﹐券成﹐成以金予戚﹐戚曰「子激於義﹐售夫婦身﹐期全吾夫婦耳﹐顧吾婦何在﹖得金安往﹗」相與絮泣﹐張曰「爾姑攜會去﹐得間﹐當具以語我﹐我當爲覓之。」戚見張位都赫﹐往來甚夥﹐意顯者苟畱意﹐憂不得妻耶﹗乃叩首曰「予所賫十金耳﹐成售身﹐倍其金予我﹐我義不敢受。然成緣我金而得妻﹐又不忍分我金。吾儕落魄﹐得金卽隨我手逸﹔金盡﹐而妻終不可得﹐且負兩公義。曷以金畱公所﹐公但爲我覓妻﹔妻得﹐則成之心盡﹐我郎倍費成金﹐無所愧於成矣。」張亦頷之﹐乃納金﹐令「爾亦覓所在﹐來語予﹔毋獨恃予。」閱二日﹐成方除馬通﹐過壤室﹐閉諸婦人﹐多操鄕裏昔。成私度曰「戚妻脫在是﹐誰復知者﹗」乃亦操鄕裏音﹐過牖下曰「戚三郎囑余尋婦﹐今安所得耶﹗」婦令之﹐迫於監者﹐不敢答。曉如廁﹐遺片紙墻隙﹐復操鄕音曰「此紙納之隙﹐畱以備明日。」成遙聞之﹐覺有異﹐侯人定﹐趨取紙﹐細書「戚三郎妻王氏卽在此﹐君急語我夫。」成得之大驚喜﹐急聞之戚。戚乃攜子先懇之郝﹔郝與俱往。戚直前跪曰「連覓妻所在﹐聞卽在府中﹐願憫之﹗」張急詢所系婦﹐首王氏﹐卽戚婦也。呼之出﹐眞戚婦也。戚見婦﹐驚悸錯愕﹐未敢往就﹐搖搖不知悲。其子見母出﹐突奔母懷﹐仰視大痛﹐婦亦俯捧兒﹐哭失聲。戚至是﹐始血淚迸落。戚﹑成跪張前﹐戚婦亦遙跪聽命﹐張曰「是誠爾妻﹐然是人少有色﹑故遴爲首﹐約直五十金﹔半猶不足﹐望得婦耶﹖」戚浼郝言之曰「邑陷家破﹐安得金﹗將軍憫之。」且娓娓言帝所以祐之者﹐復告以夢期以動張。張曰「眾無一贖﹐始贖卽減定值﹐何以示來者﹗」堅不許。戚曰「成售夫婦身﹐僅得此金﹐而又苦不足﹔天乎﹐安所得金﹗」戚乃大哭﹐婦哭﹐而戚子又趢﹤走豕﹥往來﹐哭於父母旁。郝哭﹐張之廝養哭﹐張姬妾環屏內者亦哭﹔久之﹐張亦涔涔淚下矣。哭聲鼎沸間﹐張突躍起曰「止﹗吾還汝婦﹕不須金也。城陷家破﹐爾誠熱所得金﹔且爾數被創弗死﹐非帝祐不至是。爾誠善者﹐吾還爾婦﹑不須金也。成以爾售身於吾﹐爾夫婦還而成畱﹐成卽不怨爾﹐爾何以謝成﹗吾旣還爾婦﹐兼還爾友夫婦﹐爾夫婦曷與爾友夫婦偕還﹗此二十金﹐郎以爲爾輩道裏需。不須金也﹑吾還爾婦。然我有言﹐爾亦毋我逆﹐爾之子秀而慧﹑我憐之﹐盍以子我。我耄矣﹐無嗣﹐誠子我﹐我不奴視子﹐不隔膜視子也。」戚急遽未有以應﹐婦忽趨前﹐唾耳語戚。久之﹐復揚謂戚曰「子尙需乳耶﹗」戚遽膝前曰「將軍生全兩家夫婦﹐且欲子下愚子﹐何不可者﹗」將軍喜﹐急前抱兒﹔兒亦匿將軍﹐不復甚戀父母﹐將軍益喜。呼戚夫婦坐﹐待以親串禮。舉兒入室﹐徧拜所親。已﹐復劍兒出﹐衣冠煥奕﹐賓從以下﹐皆羅拜慶將軍有子。戚與成兩家﹐謝將軍去。計戚初見張將軍日﹐實帝所示十四日內也。人咸以爲戚虔於帝之報云。戚歸﹐旣安其室﹐復過某公﹐爲書經塔下者三閱月。因得往來視兒﹐將軍亦多所贈。久之﹐將軍病卒。將軍擁髙資﹐族子利之﹐咸以爲戚自有父母﹐非吾族類也﹐聳臾其歸。戚子亦因之便去。諸母惡族子﹐競以所有與戚﹐戚子所攜甚厚。至今爲江陰巨室。咸亦依戚以終其身。子歸後﹐新帝祠﹔江上知名之士﹐成爲詩文紀之。戚盡鐫於祠右﹐予爲之記。

南城張教授孟常﹐名世經﹐在上杭常語余曰﹕世傳孔氏三世出妻﹐蓋本《檀弓》所截﹐「孔氏不喪出母﹐自子思始」之說。予竊疑之。以爲孔子大聖﹐子思大賢﹐卽伯魚早夭﹐亦不失爲賢人﹐豈刑於之化﹐皆不能施之門內乎﹗或曰﹕古者七出之例甚嚴﹐有一於此﹐則聖賢必恪行之﹔豈孔門數世之婦﹐皆不能爲前車之鑑乎﹗夫漠﹑宋諸儒﹐其致辯於五經多矣﹐而此獨闕如。或謂《禮記》皆漢儒傅會之說﹐語多不經﹐不必深辯﹐然此頒之學宮﹐傳之後世﹐而致使大聖大賢冒千古不白之冤﹐此讀書明理之士所不敢安者也。間嘗反覆取《檀弓》之文讀之﹐忽得其解。其曰﹕昔者子之先君子喪出母乎﹖夫「出母」者﹐蓋所生之母也。《呂相絕秦》曰﹕先公我之自出。則「出」之爲言生也﹐明矣。其曰子之不喪出母何居﹐卽孟氏所謂「王子有其母死者﹐其傅爲之請數月之喪」是也。蓋嫡母在堂﹐屈於禮而不獲自盡﹐故不得爲三年之喪耳。其曰﹕其爲伋也妻者﹐則爲白也母﹔其不爲伋也妻者﹐則不爲白也母。夫所云「不爲伋也妻者」﹐蓋妾是也。意者白爲子思之妾所出﹐而子思不令其終三年之喪﹐故曰「孔氏之不喪出母﹐自子思始」也。由是言之﹐子思且無出妻之事﹐而況於伯魚乎﹗況於孔子乎﹗其曰「子之先君子﹐非指孔子﹑伯魚也」﹐猶曰「子先世之人云爾。」讀者不察﹐遂訛傳爲孔氏出妻﹐致使大聖大賢﹐負千古不白之冤。郎謂漢人皆謬﹐亦未有無故而毀聖賢者。此非記《檀弓》者之過﹐乃讀《禮》者之過也。孟常此論大有關系﹐故附記之。

在宛丘時﹐常問「鹵簿」之義於陳蝶庵先生。先生言法駕出﹐例以鹵水灑道﹐取其不驟乾﹐足以淸塵﹔簿則儀仗之籍也。儀仗未出﹐鹵爲之始﹐以其始事也﹐故曰「鹵簿」。先生語予若此﹐不知然否﹗

吳門林若撫云鳳﹐老而工詩﹐滄桑後匿影田間﹐𨿽甚貧﹐不一謁顯貴。庚午秋﹐吳眾香開星社於髙座寺﹐時社中惟予與余姚黃太衝﹑桐城吳子遠﹐年皆十九﹐若撫賦詩贈予輩曰「白社初開士景從﹐同年同調更難逢﹔誰家得種三珠樹﹔老我如登羣玉峯﹔書寄西池非匹鳥﹐席分東漢有全龍﹔慈恩他日題名處﹔十九人中肯見容。」後予以庚辰﹑子遠以丁亥登第﹐惟太衝以明經隱於家。後余官閩中﹐若撫累欲訪予﹐不果。及予戊子北上﹐先數日訂若撫出山﹐晤於舟次﹔予至之日﹐卽若撫捐館之夕。貧不能治喪﹐予欲有所贈於若撫者﹐卽付其子爲含殮費。申霖臣謂若撫若忍死以待君者。異哉﹗若撫詩數卷﹐其子藏之家。閩中徐興公前輩﹐與若撫爲通家好﹐亦有若撫詩鈔﹐興公之子延壽藏之。脫余不死﹐會當爲亡友鐫行於世。太衝爲白安先生子﹐白安以璫禍殂身﹔太衝年十六﹐常刺血上書爲父白冤。時謂忠孝萃於一門云。

文燈巖曰﹕皇甫謐《髙士傳》﹐其去取有不可曉者﹕進《莊》《列》所引荒唐不可信之人﹐而退泰伯﹑伯夷﹑叔齊﹑延陵季子﹑魯仲連﹑黃叔度﹑範史云之徒。如以上數子者﹐見於經傳不書﹐其他書之見於經傳者皆是也。且顏魯大賢也﹐弦髙﹑王斗細士也﹐大賢不宜混﹐細士不足錄。至於下榻加膝﹐不備書於徐﹑嚴之譜﹔頓足恨嘆﹐不微辭於閔憂之冊﹐亦已疏矣。余於是而知古人之用意﹐固不屑屑以求詳也如此。如觀鴻鵠之舉﹐羨其仰靑天﹐睹白日不爲遙耳。豈一一而數之哉。

李君實曰﹕常聞人說黃子久年九十餘﹐碧瞳丹頰﹐一日於武林虎跑﹐方同數客立石上﹐忽四山雲霧擁溢郁勃﹐片時竟不見子久﹐以爲仙去。予向疑耽畫者飾之。今翻《道藏•玉文金笈》﹐經公望編錄者非一。其師則金蓮頭﹐友則莫月鼎﹑冷啟敬﹑張三丰﹐乃知此老原從十洲來。繪事特其撒米狡猶之一技耳。

李君實言﹕人知女子有月事﹐不知男亦有之。凡人血气﹐隨月盈虧﹐月廓空則人骨髓亦縮減﹔三日生明﹐又行進長﹐與海潮相應。其意謂男子之精血﹐隨月爲增減﹔𨿽無月事﹐而亦有盈虧也。然女子亦有終身無月事者﹐有四時一至者。余裏中一婦﹐月事自口中出﹐每月時日不爽﹐不則孕矣。亦大異事。

秣陵童謠﹐有「楊柳靑﹐放風箏﹔楊柳黃﹐擊棒壤」之語。《風土記》曰﹕擊壤﹐壤以木爲之﹔前廣後銳﹐可長尺三四寸。《博藝經》曰﹕長尺四﹐闊三寸﹔將戲﹐先側一壤於地﹐遙於三四十步﹐以手擊中壤敲之﹐中者爲上。《釋名》曰﹕野老之戲具也。元晏曰﹕十七時與從姑子果卿等擊壤於路。吳盛彥賦曰﹕以手中之壤﹐擊地下之壤。所言皆似是而非。壤字屬土﹐何因是木﹗不若童謠中只雜一棒字﹐使顯然易辧。《博藝經》所雲長尺四者﹐蓋手中所持木﹔闊三寸者﹐蓋壤上所置木。二物合而爲一﹐遂令後人不知爲何物矣。闊三寸者﹐兩首微銳﹔先置之地﹐以棒擊之﹐壤上之木方躍起﹐復迎擊之﹐中其節﹐木乃遠去。擊不中者負﹐中不遠者負﹐後擊者較前擊尢遠﹐則前擊者亦負。其將擊也﹐必先擊地以取勢﹐故謂之擊壤云。此是少年有力者所爲﹐必非老人所宜。觀元晏記爲十七時事自明。《釋名》因後世有擊壤之戲﹐堯民有《擊壤》之歌﹐遂附會爲野老之戲具耳。有見韓滉《擊壤圖》﹐但作含哺鼓腹狀﹐別無戲具﹐則知當時但以杖擊地而歌耳。後世遂以童子之戲當之﹐誤矣。

古技藝中所不傳者﹐彈棋﹔飲食中所不傳者﹐砍膾。砍膾𨿽不傳﹐然以意度之﹐或是閩廣人所爲魚生之類﹔若彈棋則茫無影似矣。友人有言秦中一好古家﹐藏有古彈棋局﹐方二尺﹐中心髙如覆盂﹐皆與古所傳合。予未之見。然彈棋之法不傳﹐局郎存﹐無庸也。

杜宇亦名杜主﹐見《成都記》。杜主﹐人罕用之。按杜鵑凡啼皆北向﹔生子﹐百鳥爲之哺。客言百鳥爲哺﹐豈亦欽是古帝魂耶﹗夫鄰有痛聲﹐兒復呱呱﹐鄰家之婦﹐憐而撫之﹐亦情之所有者﹐何獨鳥不然﹗孟浩然詩﹕「髙林滴露夏月淸﹐南山子規啼一聲﹔鄰家孀婦抱兒泣﹐我獨展轉爲何情﹗」以子規興孀婦﹐意深矣。

予鄕密縣西山中﹐多香鼠﹐較凡鼠頗小﹐死則有異香。蓋山中之鼠﹐多食香艸﹐亦如獐之有香臍也。山中人多捕之﹐以應州邑之索。得則置篋笥中﹐經年香气不散。予得數枚﹐攜歸金陵﹐語第二兒在揚曰「革囊化則俱臭﹐此乃獨香何居﹖」兒曰「此正其臭處。」當時極賞其慧﹐不意此兒客歲夭折矣。拈筆記此﹐不禁潸然。吾鄕呂叔簡先生﹐常言而今講學﹐不爲明道﹐只爲角勝﹔字面詞語間住一點半點錯﹐便要連篇累牘﹔辯个是。這是甚麼心腸﹗講甚學問﹗先生此論﹐似爲世之辯朱﹑陸同異者而語。予同年孫道相亦云﹕九淵與考亭同理異持﹐門人各傳師說﹐遂起朱﹑陸之爭。乃考之上世﹐理學不名﹐同異不攻﹔有巢似匠﹐神農似醫﹐軒轅似博士。此在後世﹐定不列儒流﹐而古聖乃僕僕事之。蓋理足者﹐不辭余也。道至老聃而後名﹐說至莊生﹑列禦寇﹑孟子然後攻﹐性學至陸﹑朱然後窮。何也﹖其說好盡﹐故窮也。荀況談仁義﹐而李斯得其道以殺人﹔此在異端猶不可﹐儒林乃自異哉﹗閩曾弗人送劉漢中敬授廣信序云﹕自孔子之世﹐教學甚明﹐而及門不免有本末之訟﹔是以或支或簡﹐𨿽大儒亦互諍其所是。朱﹑陸固訟於道中﹐所謂不失和气﹐而相爭如虎者。其角立起於門士﹐篤信其師說﹐深溝髙壘﹐不肯相下﹔而流至於尋聲之徒﹐目不辧朱﹑陸何人﹐閧然而佐斗。而腐儒裏師徇傳注而反之者﹐執而問之﹐亦不知何語﹔無自衛之力﹐而適足以招侮。蓋自弘﹑正以前﹐則朱勝﹔隆﹑萬以後﹐則陸勝﹔嘉﹑隆之間﹐朱﹑陸爭而勝負半。然其下流﹐莫甚於萬曆之季。至於今日之後生小子﹐發蒙於傳注﹐齋之糧而倒戈﹔實則非有所深然於陸﹐並未有所疑於朱也。第以爲世旣羣然而排朱氏﹐吾亦從眾而排之﹑擊之﹐不如是﹐則無以悅聚從俗焉耳。蓋昔之爭者﹐起於過信其師學﹔而今之附和而詬先儒者﹐求一能疑之士﹐且不可得﹐所爲愈爭而愈下者也。又同年董福兄《四書集說》序云﹕事可以寄吾明道善俗之意﹐則不必髙壇坫﹑列旗鼓﹐以自異於時。蓋世教之衰甚矣﹐吾性吾命﹐或言之以爲恥﹔間有能自異者﹐又務爲標榜﹔中未必足﹐而外則欲其有餘也。崖岸立而分畦畛﹑畦畛分而滋同異﹐同異滋而生水火﹔其始爭於寧僚﹐其終毒手國運﹐此亦近代君子之適咎也。夫學者﹐天下之公器﹐使人異之﹐不如使人就之﹔使人疑之﹐不如使人守之。吾無務爲逴俗絕物之行﹐而天下已不能不羣然趨向﹔如器竹之必﹐器土之必型也﹐斯可以無憾矣。合叔簡先生與三君所論﹐今之紛紛角立者﹐亦可廢然知所返矣。

予丁亥之春﹐庚寅之夏﹐兩過建陽望文公讀書處﹐去考亭里許。又於山下諸生家﹐見文公家譜中﹐載所爲「考亭」者﹕其鄰人某旣葬其考﹐作亭於山半﹐以望其塋﹐向公索名﹐公卽以「考亭」顏之﹐復爲書使懸之亭上。則「考亭」與公何與﹖予徧檢公集﹐公旣未嘗以此自呼﹐當時亦無以此稱公者。後人第以公讀書處與「考亭」相近﹐遂以稱之。又有誤以「考」爲「攷」者。誤書可也﹐以他人之考爲文公之考﹐不可也。不可不辯。

書有四種﹕曰臨﹐曰摹﹐曰響揚﹐曰硬黃。臨者﹐置紙法書之旁﹐睥睨纖濃點畫而仿爲之。摹者﹐籠紙法書之上﹐映照而筆取之。響搨者﹐坐暗室中﹐穴牖如盎大﹐懸紙於法書﹐映而取之﹐欲其透射畢見﹔以法書故縑﹐色沈暗﹐非此不徹也。硬黃者﹐縑紙性終帶暗澀﹐置之熱熨斗上﹐以黃蠟塗勻﹐紙𨿽稍硬﹐而塋徹透明﹐如世所謂魚魷﹑陰角之類﹐以蒙物無不纖毫畢見者。昔人解響搨﹑硬黃者﹐皆若此。今人不用熨斗塗躐﹐但以油脂入少許躐﹐搥薄側理﹐旣明徹﹐又不透滲﹐或用薄明角作板﹐映而書之。硬黃似矣﹐惟響搨尙未分明。予在北海﹐見膠西張用之爲人集右軍帖中字作碑﹐先用硬黃法摹帖中字於紙﹐向燈取影﹐以遠近爲大小﹐若今人爲影戲者。度其式合﹐就而雙鉤﹐然後實塡。故一帖中字大小能相似。又幼時見新城王公修開封學﹐榜聯皆集歐率更書﹐亦用此法。又黃山谷與人帖云﹕唐臨夫作一臨書桌子﹐中有抽屜﹐面兩行許地﹐抽屜中置燈臨寫摹勒﹐不失秋毫。與予以燈取影之說合。以法書縑色沈暗﹐向日映之﹐特其一端耳。響有影響義﹐一作向。

天下尢異之物﹐若觸手便得﹐亦大不韻。福州李陽冰《般若薹記》﹐鑿烏石山巓﹐歲久石面傾覆﹐勢又最髙﹐必架木數十丈﹐仰而搨之﹐始可得。《瘞鶴銘》在焦山下﹐歲久﹐石垂入江﹐必俟隆冬水涸﹐以小舟就石﹐始能搨。《般若薹》予筒能入望﹐過焦山正江水彌漫時﹐僧人指示《瘞鶴銘》處﹐惟從波濤鏜鞳中想象之﹐實無所見也。一在髙山﹐一在深谷﹐造物若甚吝此奇祕﹐不驟以示人者。異哉﹗

李君實曰﹕師曠《禽經》﹕靑鳳謂之鶡﹐赤鳳謂之鶉﹐白鳳謂之鷫﹐紫鳳謂之鷟。蓋鳳丹穴﹐鶉又鳳之赤者。故南方取象鶉火﹐鶉郎鳳也。以配龜龍與麟﹐非鶉鳥也。

《博物志》云﹕雞卵可作琥珀。余見江南人以喬麥灰漬雞子﹐久之色如琥珀。豈郎此耶﹗抑有別術﹐遂可使成琥珀也。

馮具區先生藏梅花和尙一葉竹﹐止作枯叢亂茁﹐以片玉綴之。李君寶藏和尙梅花一輻﹐如三四寸蓄縮凍虺﹐一旁攢五六丁﹐止作二花﹐一在紙地勾圈﹐一就梗漬出﹐管出人意想外。聞一葉竹後亦歸君實。紫桃軒中有此一葉兩花﹐千枝萬卉﹐俱堪掃卻矣。

漢諸侯王以酎金失侯者﹐前後數十人。余初疑酎金何事﹐《史》《漢》注皆未明。後見焦澹園《筆乘》﹐始得其解。先生云﹕按漢儀﹐諸侯王歲以戶口﹐酎黃金於漢廟。皇帝臨受獻金﹐金不如斤兩﹐色惡﹐王削縣﹐侯免國。注云﹕因八月常酎會諸侯廟中﹐出金助祭﹐謂之酎金。酎﹐正月旦作酒﹐八月成﹐三重釀醇酒也。味厚﹐故薦宗廟。金﹐黃金也﹐不如法者﹐奪爵。此必當時因封爵太濫﹐故索其過而除之耳。不然一人酎金不如法﹐後人豈不鑑於前車﹐而仍蹈覆轍耶﹗「酎」音宙。

志稱天下有十大名山﹐建寧府漁梁山其一也。然四方人與建寧人但稱武夷﹐卽取道其間者﹐亦但稱霞嶺﹐俱不及漁梁。餘霞嶺詩有「漁梁北接大竿長」之句﹐閩人異之﹐蓋未之考也。閩之以漁梁入詩者﹐自余始。

鶴生他處足皆黑﹐在南通州呂四場所產足皆綠。背有龜文﹐相傳純陽四至其地﹐故場名呂四。鶴爲黃鶴遺種云。

荊湘僧居近水。有龍時挾雷雨出入﹐種園張老者﹐術士也﹐嗔此龍損物﹐密禁以法。龍潛告僧曰「某乃龍也﹐住此水多年﹐今爲張老所禁﹐命在危急﹐請和尙救之﹐願酬一寶珠。」僧如其言﹐以告張老。張曰「和尙勿救此龍﹐若受其珠﹐後悔無及﹗」僧懇請不己﹐張老乃放龍移出潭水。張老去後﹐雷雨忽作﹐壤僧捨﹐奪其珠。予過虎林﹐有同鄕生爲人丐事﹐事平索金不得﹐更挾同鄕生短長﹐生以爲苦。余笑以此語生﹐神龍尙作此狡猾﹐況世人耶﹗同鄕生大笑去。

海市有偶一見之四明者﹐有見之漳州者﹐蓋不獨登州爲然。近予姻張石平少參﹐見於淛海﹔吳梅村諸公皆有詩紀之。然人知有海市﹐而不知有山市。東省萊濰﹐去邑西二十里許﹐有孤山﹐上有夷齊廟。志稱春夏之交﹐西南風微起﹐則孤山移彤城西﹔從城上望之﹐凡山巒﹑林木﹑神祠﹑人物﹐無不聚現。踰數時﹐漸遠﹐漸無所睹矣。予鄕長葛邢君國璽﹐先予爲濰令﹐己卯四月曾一見之。嘗繪圖作紀﹐諸同人皆有題詠。予在濰兩年餘﹐未一遇也。但海市變幻不常﹐此則有定形耳。

《春秋》﹕成公十六年正月雨木冰。木冰亦曰樹介﹐亦曰樹稼﹐寒甚而木冰﹐如樹作介冑也。其占不一。諺曰「樹若稼﹐三公怕」﹐以爲應在貴臣﹔又以爲應在甲兵。己亥元旦至人日﹐皆有是異。予在請室﹐詢之衛士﹐咸曰﹕此丰年之兆也。余初疑之﹐繼閱《類書》載齊諺云「霜淞如霧凇﹐貧兒備飯甕。」亦以此爲丰年兆﹐則知衛士之言﹐有由來矣。其歲亦大稔。然一事而數占﹐終以爲疑。後得徐君義書﹐乃始渙然。君義曰﹕寒淺則爲霧淞﹐寒甚則爲木冰樹介﹔霧淞兆丰﹐而木冰兆凶也。《曾南丰集》﹕「齊地寒甚﹐夜霧凝於冰上﹐日出飄滿堦庭﹐尢爲可愛。作詩云﹕『園林初日淨無風﹐霧淞花開樹樹同﹐記得集英深殿裏﹐舞人齊插玉瓏松。』」李獻吉詩﹕「今朝走白霧﹐南枝參差開﹔紫宮散花女﹐騎龍下瑤陔。」兩公詩若喜而賦之者﹐則爲丰年之兆明矣。然皆詠霧淞也。

閩中獨有紅茉莉。

今之出錢物以主博者﹐名曰囊家。什一徵勝者﹐曰打頭。按《國史補》云「今之博戲有長行最盛﹐王公大人頗或耽玩﹐至於廢慶弔﹐亡寢食。及博徒用之﹐於是彊各爭勝﹐謂之撩零﹔假借分畫﹐謂之囊家﹔什一而取﹐謂之乞頭。」則知囊家﹑乞頭之名﹐古亦有之矣。第長行之戲﹐至今不解﹐撩零亦不知何意。有謂長行郎雙陸者﹐按李肇所言﹕其具有局﹐有子黃黑各十五﹐擲彩之骰有二﹐似與雙陸近矣。然又云其法生於握槊﹐變於雙陸﹐則又與雙陸異。洪遵譜雙﹐以握槊﹑長行﹑波羅﹑雙陸四名爲一。近徐君義謂李肇之言﹐正與雙陸合﹔其所謂變於雙陸﹐則唐之雙陸﹐或反與今不同﹐亦未可知。予按李易安《打馬圖》序云﹕長行﹑葉子﹐博塞﹑彈棋﹐世無傳焉。若云雙陸郎長行﹐則易安之時﹐已無傳矣。豈雙陸行於當時﹐易安獨未之見﹔或不行於當時﹐反盛於今日耶﹗則長行非雙陸明矣。

葉子﹑彩選﹐紛紛聚訟。予謂彩選郎今之百官鐸﹐不待言矣。葉子必今之紙牌﹐但葉子圓淮南寇﹐不知始何時。今江右葉子﹐有無圖像者﹐有作美人圖者。閩中葉子﹐有作古將相圖﹐有作甲第圖者。近又有分鳥﹑獸﹑虫﹑魚爲門類者。古之葉子﹐正不知作何分﹖若伹以圖淮南寇﹐謂葉子之興必在宋人後﹐則誤矣。南人至今呼爲鬥葉。

徐君義謂打馬之戲今不傳。予友虎林陸驤武﹐近刻易安之譜於閩﹐以犀象蜜蠟爲馬﹐盛行其中。近淮上人頗好此戲﹐但未傳之北地耳。

蔡君謨有水晶枕﹐中函桃花一枝﹐宛如新折。《柳氏聞見錄》﹕洛陽林氏水晶枕﹐中有半開杏花一枝。似皆未爲異。余在閩中﹐見三寸許水晶馬﹐玄毛徧體﹐有若生成。又一馬﹐頫飲池中﹔藻荇數莖﹐鮮碧如未失水者。又一圓柱﹐髙二寸許﹐中含水﹐若一粒珠﹔卓立之﹐則珠泛泛向上﹐倒視之亦然。閩人視爲常﹐價亦不昂。

湯若士《武陵春夢》詩﹕「細語春情惜夜紅﹐妨人眠睡五更風﹔明朝翡翠洲前立﹐拾取砂撈置枕中。」陳藏器《本艸》﹕砂扌妥子生砂石中﹐形加大豆﹐背有刺﹐能倒行﹐常睡不動。生取之﹐置枕中﹐令人夫妻相悅。蜀人號曰浮郁。《癸辛雜誌》﹕南丹山中有相憐艸﹐媚藥也。或有所矚﹐密以艸少許擲之﹐艸著其身﹐必相從不捨。諸如此類﹐羣書所載甚夥。獨《霍小玉傳》所載驢駒媚﹑發殺觜﹐似媚藥無疑﹔然不知爲何物﹐亦不見於他書。

古圖旣不可見﹐尙有散見其名目於載籍中者﹕如曹不興《玄女授黃帝兵符圓》﹐宋炳《獅子擊象圖》﹐張憎繇《漢武射蛟圖》﹐衛協《穆天子宴瑤池圖》﹐周昉《楊妃架雪衣女亂雙陸圖》﹐燕文貴《七夕夜市圖》﹐葉仁遇《淮陽春市圖》﹐王士元《綠珠墜樓圖》﹐任才仲《四更山吐月圖》﹐劉宗道《炤盆孩兒圖》﹐李伯時《嫁小喬圖》﹐無名氏《佳人塞食圖》﹐趙子昂《管夫人烹茶圖》﹐周通《李陵送蘇武圖》﹐何霸《瀟湘逢故人圖》﹐唐人《村田瞑歌圖》﹐任南麓《玉環並轡圖》﹐宋人《美人卻扇圖》﹐張萱《號國夫人夜遊圖》按其名目﹐尙恍惚若見於目中﹐使人飛動不能自己﹐況睹其眞迹乎﹗董華亭常言﹕名畫不必驟見﹐夢見三四度而後見之﹐始佳。予謂更不得見﹐亦正佳。

廣陵陸弼﹐記嘉靖間汪伯玉以襄陽守遷臬副﹐丹陽姜寶﹐以翰林出提學四川﹐道經楚省﹐三省會飲於黃鶴樓。伯玉舉杯大言曰「蜀人如蘇軾者﹐文章一字不通﹐此等秀才﹐當以劣等處之﹗」聚眾皆愕睨﹐姜亦唯唯而已。後數日會餞﹖伯玉又大言如初﹐姜笑而應之曰「訪問蜀中胥吏﹑秀才中並無此人。想是臨考畏避耳﹗」

正統元年丙辰﹐狀元周旋﹐至弘治九年丙辰﹐則狀元朱希周﹔正徳九年甲戌﹐狀元唐臯﹐至萬曆二年甲戌﹐則狀元孫繼臯。科名姓名﹐皆相照應。閩建陽李有年﹐舉嘉靖庚子鄕試十九名﹐其弟有則﹐舉己酉十九名﹐有年子聞韶﹐舉萬曆甲午十九名﹔吳興施壽明﹐中萬曆己未會試十九名﹐弟浚明﹐亦舉壬辰會試十九名。父子兄弟﹐名次並同。近閩同安劉望齡﹐先以三十四名﹐舉本省鄕試﹐革去後﹐順治辛卯復舉本省鄕試三十四名﹔順治壬辰﹐武進巢霞林中會試一百六十二名﹐以磨勘停科﹐乙未復中一百六十二名。

予閱《古今注》﹐冠子者﹐秦始皇之制也﹐令三妃九嬪當晝戴芙蓉冠﹐插五色通艸蘇朵子。乃知三吳通艸花朵﹐秦時已有。

徐君義言﹕崇禎丙子﹐雷擊其邑市民王姓家﹐雲雨晦冥﹐震聲甚厲。偶觸產室﹐雷電遂霽﹐堦上有天書﹕「二子不孝﹐他日重治」八字。體作行書﹐徑二尺餘﹐似以積沙成之﹐而掃濯不能去﹐頃之自滅。則萬目所共睹也。書此爲不孝戒。

仁和張開渠冢宰﹐元洲之兄也。母陳﹐畜朱魚二十餘頭﹐流目日久。母亡﹐問渠哀毀﹐不忍往視﹐皆變爲白。羣客聚觀﹐有謂魚常變色﹐無足異者。此及去喪之日﹐魚復變赤﹐儼同除喪。人謂孝感所致。

今人皆以橄欖爲餘甘。《駢雅》﹕餘甘之子如彈丸﹐其核五稜。世有圓橄欖耶﹗餘甘自另一種。

溫庭筠詩﹕「玲瓏骰子安紅豆﹐入骨相思知也無﹗」徐興公云﹕嶺南國中﹐有相思木﹐歲久結子﹐色紅如大豆﹐故名相思子。每一樹結子數斛﹐非郎紅豆也。客云﹐相思豆有雌雄﹐合置醯中﹐輒相就。一客言﹕豆安有雌雄﹐以磁石養一﹐以鐵層養一﹐僞置水中﹐亦自相就﹐不必醯也。余笑謂﹕豆無雌雄則已﹐脫有之﹐則必當置醯中﹐醯中之豆﹐亦必雌先就雄。

孫道相先生曰﹕安丘石門村﹐多生槲樹林﹐是土人之野蠶廠。按野蠶成繭﹐昔人謂之上瑞﹐乃今東齊山谷﹐在在有之﹐與家蠶等。蠶月撫種出蟻﹐蠕蠕然﹐郎散置槲樹上﹔槲葉初生﹐猗猗不異桑柔﹐聽其眠食﹐食盡﹐郎枝枝相換﹐樹樹相移﹐皆人力爲之。彌山徧谷﹐一望蠶叢。其蠶壯大﹐亦生而習野﹐日日處風日中雨中不爲罷。然亦時傷水嘆﹐畏崔啄。野人飼蠶﹐必架廬林下﹐手把長竿﹐逐樹按行﹐爲之察陰陽﹐禦鳥鼠。其稔也與家蠶相後先﹐然其稷者春夏及秋﹐歲凡三熟也。作繭大者三寸來許﹐非黃非白﹐色近乎土﹐淺則黃壤﹐深則赤塡﹔墳如果贏﹔繁實離離﹐綴水葉間﹐又或如雄鷄殼也。食槲名槲﹐食椿名椿﹐食椒名椒﹔繭如蠶名﹐縑如繭名。又其蠶之小者﹐作繭堅如石﹐大才如指上螺﹔在深谷叢條間﹐不關人力﹐樵牧過之﹐載橐而歸﹐無所名之﹐曰山繭也。其縑備五善焉﹕色不加染﹐黯而有章﹐一也﹔浣澀𨿽敞不易色﹐二也﹔日禦之﹐上者十歲而不敗﹐三也﹔與韋衣處不己華﹐與紈縠處不己野﹐四也﹔出門不二服﹐口凶可從焉﹐五也。

孫道相先生云﹕司吾山山隱寺﹐遊人題詠﹐徧滿巖石。釋惟旃《司吾暗淸曉》詩﹕「露華滴瀝晴林曉﹐石洞巉巖殊杳窕﹔僧定風恬鳥語徽﹐雲光冷落涵秋沼。」又女郎湯文玉《春遊》詩﹕「山雨初晴洸佛螺﹐春風幾處揭靑莎﹔采香不倦溪邊路﹐多少飛紅趁襪羅。」二詩並刻一石間﹐不知何好事所爲也。予過司吾﹐訪此石﹐不存矣。

舊傳江上漁人﹐得魚滿船﹐忽一大者﹐昂首誦南無阿彌佛﹐聲甚巨﹐羣魚千百﹐亦皆連聲屬和﹐水波爲之沸。漁人大恐﹐盡棄之江。近內鄕人閻宗邑﹐少好捕魚﹐業之二十餘年。忽一日﹐夢小人千萬數曰「汝傷我等命﹐今來索汝相償」邑甚驚駭﹐意平生捕魚之故﹐誓病間當攺業。已﹐果撤魚釣之具﹐長齋念佛。今六十餘矣。李子田目擊也。

王敬哉曰﹕於奕正﹐初名繼魯﹐字司直﹐宛平人﹐生而峻潔﹐性孝友。喪父﹐讓時於兄弟﹐獨居荒園﹐治舉子業﹔恥剿竊爲文章﹐其所交遊者﹐皆當世名人﹐以故多畏惡訕笑之者。奕正工爲詩歌﹐好遊名山﹐嘗言秋山嚴靜澹峙﹐如有道髙人﹐每於霜淸木老時﹐騎驢而往﹐窮巖絕岫﹐數百里間﹐無不周覽。遇斷碑﹐必披荊剔蘚以識之。或攀枯蘿﹐躡危石﹐踰其絕頂﹐慨然賦詩﹐有超世之槪。與楚譚元春友夏﹑劉侗同人﹐尢稱友善。兩君來京師﹐必客其園﹐與同人著《帝京景物略》。崇禎乙亥﹐偕同人取道秣陵﹐徧歷名勝﹔將之楚﹐會友夏止之﹐遂歸。而疾作﹐殞於金陵旅捨。楊曰補﹑顧與治剔其遺詩數十章。所著《金石志》《朴艸詩》與《景物略》行於世。於生南行﹐將著《南京景物略》﹐竟以友夏不果﹐惜哉﹗子藻﹐能世其業﹐今爲廬陵令。顧夢遊序其遺稿曰﹕司直生長京師﹐獨不類京師人﹐蕭然山澤臒也。其家世稱素封﹐多貴顯﹐尢不類矣。四方來京師者﹐聞其名﹐輒往司直﹐然所歡欣訂交者不數人﹐多主於家。環堵梧竹﹐吟諷髙寄﹐忘其身在長安中。此數人者﹐名髙天下﹐歸而口司直不置﹐天下益向往之。余神交司直十年﹐甲戌歲且除﹐突過我﹐問何以來﹐則九日出郊送劉子別﹐秋气方佳﹐忽作遊想﹐同舟而下﹐未辭家也。自此過從至密。予坐客未識司直者﹐見其蓬髩電目﹐面作松鱗﹐癭處頷左﹐衣冠率略﹐頭瞻倨蹇﹐愕睨欲避之。已而道風披揚﹐緒論出﹐莫不傾倒嘆服﹐徘徊不能去。司直之遊﹐初指寒河﹐屬譚子他之﹔罷寒河盟﹐入吳會﹐是時劉子亦分路入宛﹐乃成獨遊。𨿽所至傾動﹐而意不自展。返於白門﹐神色微異﹐孟夏十日﹐卒於同人客捨。予與曰補楊子﹐助同人祝含殮。予語同人﹐司直不朽﹐惟予與譚子是職。子曷先之﹗同人曰﹕司直奇人﹐予不可以艸艸。至京師﹐而後與譚子謀以復子。後一年﹐二子皆逝﹐未有述者。予知司直﹐又略於二子﹐恐後遂無知之者﹐乃與楊子謀刻其《笥遺詩》。嗟乎﹐此豈足以見司直哉﹗司直賦穎絕世﹐又能廣異書異聞﹐以自盡其才。其爲謀甚奢﹐常從容謂予曰﹕今人寒腹短識﹐輒不自量造語﹐余恥之。余所披覽旣徧﹐更得快遊以歸﹐閉戶涵詠而後出﹐子以爲有當乎﹖今𨿽間爲詩﹐吾胸中覺有格格未出者﹐是吾候未至也。嗟乎﹗司直詩止是﹐而言在吾耳﹐其尙忍言乎﹗司直生長四十年﹐未一日去其家﹐家昔不貧﹐隨取而給﹐且爲主於朋友也﹐無所不盡其。其意以爲身之四方﹐可以取給盡﹐一如其家耳。孰知語遊於今旣有難言者﹐而司直伉爽實甚﹐顧不免於鬱鬱﹐斯亦朋友之過乎﹗然爲司直友者﹐豈知其遂至於此哉﹗司直至於此﹐而未有所述於後﹐朋友之事﹐終以缺焉﹗我知譚﹑劉至今有餘憾也。

崔子忠﹐字靑蚓﹔一名丹﹐字道母。其先山東平度州人。子忠爲諸生﹐甚貧。爲文崛奧﹐數試而困﹐慨然棄去。蓽門土壁﹐灑掃潔淸﹐冬一褐﹐夏一葛﹐妻疏裳布衣﹐電勉操作﹐三女亦解誦讀﹔𨿽無終日之計﹐晏如也。工圖繪﹐爲絕技﹐時經營以寄傲﹔更善貌人﹐無不克肖。當時貴人﹐多折官位願與之交﹐皆逃避不顧。不喜飲酒﹐二三故人以文字過從﹐談竟日不能去。士自四方來﹐慕其人﹐多謝不見。人或尢之﹐笑曰「交遊盛而朋黨立﹐東漠之季可監也。」後果有以復社植黨言者﹐其識力過人如此﹗其人短小端飭﹐雙眸炯炯﹐髙冠艸履﹐不知貧賤之可戚也。所作詩歌古文詞﹐人鮮知者﹐徒知其畫耳。董文敏公嘗謂其人﹑文﹑畫﹐皆非近世所常見。年五十﹐病幾廢﹔亡何﹐遭寇亂﹐潛避窮巷﹐無以給朝夕。有憐之而不以禮者﹐去而不就﹐遂夫婦先後死。錢虞山曰﹕崔子忠形容淸古﹐望之不似今人﹔畫摹顧﹑陸﹑閻﹑吳遺迹﹐關﹑範以下﹐不復措手。居京師闤闠中﹑蓬蒿翳然﹐凝塵滿席﹐蒔花養魚﹐杏然遺世。興至則解衣盤礡﹐一妻二女﹐皆能點染設色﹐相與摩挲指示﹐共相娛悅。間出以貽知己﹐若庸夫俗子﹐用金帛相購請﹐𨿽窮餓﹐掉頭弗顧也。少爲書生﹐師事萊人宋繼登﹔宋諸子及羣從﹐皆與同學﹐而玫及應亭尢厚善。應亨署銓曹﹐屬一選人﹐以千金爲崔君壽﹐道母笑曰「若念我貧﹐不出橐中裝貽我﹐而使我居間受選人金﹗同學少年﹐尙不識崔子忠何等面目耶﹗」玫居諫垣﹐數求其畫﹐不予﹔誘而致之邸捨﹐謂曰「更浹日不聽出﹐則子之盎魚盆樹﹐且立槁矣。」道母不得已﹐方與畫﹔畫成﹐別去﹐坐鄰捨﹐使童往取其畫曰「有樹石簡略處﹐須增潤數筆。」玫欣然與之﹐立碎之而去。其孤峭絕俗﹐皆此類也。崇禎戊寅﹐余匏系都城﹐道母寓方閣老園池﹐去余寓一牛鳴疏地。有陳桐古木﹐前臨雉堞﹐晨夕過從。余放歸﹐道母及華州郭宗昌﹐送余報國寺古松下。余笑謂詞館諸公﹕「公等多玉筍門生﹐亦有崔﹑郭兩生者乎﹖」郭亦秦中博雅奇士也。

倪文正曰﹕嶽氏之祠﹐泥範武穆﹐金鑄檜﹑卨﹐人之欲不朽檜﹑卨﹐甚於存武穆也。

卷六

陳后村云﹕蘇﹑章本布衣交﹐子厚當國﹐乃竄坡公於海內。及子厚謫雷﹐坡公害云﹕聞丞相髙年寓迹海隅﹐此情可知。且勸其養丹儲藥。君子無纖毫之過﹐而小人忿忮﹐必致之死﹔小人負邱山之罪﹐而君子哀憐﹐猶欲其生。此君子小人用心之所以不同歟﹗

熙寧末﹐鄭俠得罪﹐凡通問者皆獲譴。歐陽仲純獨傾資送之。其大節如此。仲純﹐文忠公次子也。葉文忠與閩人建一佛祠於金陵淸涼山下﹐有祠志﹐似當以此事附入。

坡公云﹕江湖間有鳥﹐嗚於四五月﹐其聲若云「麥熟郎快活」。按今諸禽言詩中﹐皆未及此。

鐵室﹐鐵甲之徧身者。山谷賦﹕「矢來無鄕。」鄕﹐方也。有來從之方﹐則積鐵以備一鄕﹔謂鐵一身﹐以備一處﹐則甲之不全者。無鄕﹐則鐵室以盡備之﹔謂甲之全﹐自首至足﹐無不有鐵﹐故曰鐵室。見《芥隱筆記》。按甲自面至足各有名﹐不聞稱鐵室。詳其意﹐恐如昔人所云﹐油衣以瓦爲之﹐則不漏耳。《筆記》所稱﹐未知何據﹖

坡公書《雞鳴歌》﹕余來黃州﹐聞黃人二三月皆羣聚謳歌﹐其詞固不可分﹐而其音亦不中律呂﹔但宛轉其聲﹐往返髙下﹐如雞唱爾。與廟堂中所聞雞人傳漏﹐微有相似﹔但極鄙野耳。《漢官儀》﹕「宮中不畜雞﹐汝南出長鳴雞﹐衛士候朱省門外﹐專傳雞鳴。」又應劭曰﹕今《雞鳴歌》也。《晉太康地道記》﹕後漢固始﹑鮦陽﹑公安﹑細陽四縣衛士唱此曲﹐於闕下歌之﹐郎《雞鳴歌》是也。今京師每夜漏初下﹐邏卒羣聚﹐一人唱爲歌﹐羣來和之﹔須臾遂遠徧近。宛韓其聲﹐往返髙下﹐有音而無字﹐豈郎古《雞鳴歌》耶﹗

石介謂杜默豪於歌。坡公云﹕吾觀社默豪气﹐正是村學究飲私酒﹐食瘴死牛肉﹐飽後所發者也。今之飲火春﹑食瘴死牛肉者甚多﹐請速以茗蔬蕩滌之﹐毋受人毒詈。

逸少好鵝﹐亦是偶然寄意。宋人張正素乃言善書者貴指實掌虛﹐腕運而手不知﹔鵝頸有腕法﹐逸少好之﹐倘在是耶﹗此眞稚子之見。石林老人乃謂正素能書﹐識古人行筆意﹐故其言爲近理。更可發笑。

寧武周將軍﹐將軍故西北邊外墻﹝疑當作鄙﹞人也﹐短健善射。年方少﹐好逐禽。偶弦急失玦﹐值鹿角山畔石中﹐取而刀截之﹐加大指上﹐遂以爲玦。後指漸大﹐卽貴時﹐此玦狹﹐固不能去﹐佩之終身。入邊城行伍﹐經戰必先﹐積功至團營裨將。同裨將者﹐多中官家人役﹔或因其質朴戲之﹐將軍一待以敬。言及戰事﹐則嗤嗤笑曰「公曹恐不禁大弄﹐何不培膽無事時。朝廷祿不當白受卻也。」積資級﹐總兵寧武關。愛養士卒﹐同甘苦﹐日耑治兵。流賊至﹐整兵關城下﹐人人气吞賊﹐以爲旦夕可盡殲。決戰聲鼓﹐殺其前隊盡﹐賊披靡﹐奔數十里。李賊懼﹐大益兵來。將軍罵曰「狂奴自尋死﹗」遂率兵與戰。兵不過數千﹐賊乃數十萬。戰交﹐又盡殺其前鋒﹐賊督後兵益進﹐累進累殺﹔賊進速且多﹐兵力具竭﹐遂不支。將軍獨率親丁百人﹐出沒如流星﹐當者皆死。身被數矢﹐大喊殺賊﹐親了陷且盡﹔猶獨殺數十人。將軍馬被創蹶﹐兵刃雨至﹐跳下﹐乃步戰。將軍足踵故相向﹐行不疾﹐且被矢如蝟﹐力披毀﹐大叫噴血死。將軍夫人生邊外﹐善騎﹐有勇力。聞軍陷﹐且有賊入關城﹔率守家卒及女騎數十人﹐出遇賊﹐巷戰殺出關。賊重重如麻﹐夫人衝突殺賊﹐賊亂莫辧﹐以爲將軍。羣賊畢趨﹐夫人與女騎﹑家卒盡戰死。計前後殺賊數萬。賊恨甚﹐盡屠關人。將軍幼無姓。後姓周﹐遇吉其名也。右周叔殷撰《周將軍傳》予遇寧武人﹐問將軍事甚詳。使得握大將符﹐統十萬眾﹐鼠輩不足殲也。用未盡其才﹐以無援戰死﹐惜哉﹗或傅城已破﹐其夫人率諸女騎坐署堂上﹐巒弓向賊﹐所指立斃﹐賊無政突入者。矢盡力竭﹐縱火自焚。智勇皆第一流也。

虞山錢氏曰﹕世之論唐詩者﹐必曰初﹑盛﹑中﹑晚﹐老師豎儒﹐遞相傳述﹔揆厥所由﹐蓋創於宋季之嚴羽﹐而成於明初之髙棅。承訛踵謬﹐三百年於此矣﹗夫所謂初﹑盛﹑小﹑晚者﹐論其世也﹐論其人也。以人論世﹐張燕公﹑曲江﹐世所稱初唐宗匠也。燕公自嶽州已後﹐詩章淒惋﹐傳得江山之助﹐則燕公亦初亦盛。曲江自荊州已後﹐同調諷詠﹐尢多暮年之作﹐則曲江亦初亦盛﹐以燕公系初唐也﹐溯嶽陽唱和之作﹐則孟浩然應亦盛亦初﹔以王右丞系盛唐也﹐酬《春夜竹亭》之贈﹐同《左掖梨花》之詠﹐則錢起﹑皇甫冉應亦中亦盛。一人之身﹐更歷二時﹐將詩以人次耶﹐抑人以詩降耶﹖世之薦樽盛唐﹐開元﹑天寶而已﹔自時厥後﹐皆自鄶無譏者也。誠如是﹐則蘇﹑李﹑枚乘之後﹐不應復有建安﹐有黃初﹔正始之後﹐不應復有太康﹐有元嘉。開元﹑天寶已往﹐斯世無煙雲風月﹐而斯人無性情﹐同歸於墨穴木偶而後可也。嚴氏以禪諭詩﹐無知妄論﹐謂漢﹑魏﹑盛唐爲第一義﹐大歷爲小乘禪﹐晚唐爲聲聞辟支果。不知聲聞辟支﹐卽小乘也。謂學漢﹑魏﹑盛唐爲臨濟宗﹐大歷以下爲曹洞宗﹐不知臨濟﹑曹洞﹐初無勝劣也。其似是而非﹐誤入箴芒者﹐莫甚於妙悟之一言。彼所取於盛唐者何也﹖不落議論﹐不涉道理﹐不事發露指陳﹐所謂玲瓏透徹之悟也。《三百篇》﹐詩之祖也。「知我者謂我心憂﹐不知我者謂我何求」。「我不敢效﹐我友自逸」﹕非議論乎﹖「昊天曰明﹐及爾出王」。「無然歆羨﹐無然畔援﹐誕先登於岸」﹕非道理乎﹖「胡不遄死﹐投畀有北」﹕非發露乎﹖「赫赫宗周﹐褒姒滅之」﹕非指陳乎﹖今任其一知半見﹐指爲妙悟﹐如照螢光﹐如窺隙日﹐以爲詩之妙解盡在是﹔學者沿途覓迹﹐搖首側目﹐吹求形影﹐摘抉字句﹐曰此第一﹑第二義也﹐曰此大乘﹑小乘也﹐曰是將流而爲中﹑爲晚﹔盛唐之牛迹兔徑﹐佹乎其惟恐折而入也。目翳者別見空華﹐熱傷者旁指鬼物。嚴氏之論詩﹐亦其翳熱之病耳﹗而其癥傳染於後世﹐舉目皆股氏之眚也﹐發言皆嚴氏之譫也﹐而互相標表﹐期以藥天下之詩病﹐豈不傎哉﹗

《養痾漫筆》載東坡緘封與李方叔者爲二章所竊事。末云「坡拳拳於方叔如此﹐眞盛徳事﹔然卒不能增其命之所無﹐反使二章得竊之以發身﹐而子厚小人﹐將以坡爲有私有黨﹐而無以大服其心﹐豈不大可惜哉﹗」此論是矣。然使非小人如惇者﹐可謂坡無私無黨乎﹖第中尙有疑竇﹕夫坡令叔黨傳與﹐可謂密矣﹔方叔卽出﹐叔黨不能俟其歸乎」卽不俟其歸﹔寧不可再往﹐遂艸艸付其僕乎﹖方叔豈無齋室﹖僕豈不受叔黨之教﹐面以致之﹐而乃置之幾上﹖二章遂直造其室乎﹖此皆不可知之事也。或因坡素善方叔﹐欲栽培之﹐又有「眼迷五色」之詩﹐母有「汝不成名」之嘆﹔而嫉二章並得巍科者﹐■爲此說﹐效二桃殺三士耳。今科第有無私者﹐而浪傳爲某官所私﹔有有私而無一人知其所自者﹐故此段不可臆斷也。

呂公著進講至「人不知而不慍」﹐言在下而不見知於上多矣﹐然在上者﹐亦有未見知於下者也。故古之人君﹐政令有所未孚﹐人心或有未服﹐則反身修徳﹐而不以慍怒加之。如舜之誕敷文徳﹐文王之皇自敬徳是也。按呂公此言﹐不止附經進規﹐其解經正確。

《春秋》紀事﹐非用一字爲褒貶﹐但據事正名﹐則褒貶自見。如下殺上爲「弒」﹐此殺上之定名﹐而不可易者。猶酒之不可以言食﹐肉之不可以言飲﹐苟捨之而不曰「弒」﹐則非下之殺矣。故凡殺上者﹐必以「弒」書。非惡其殺上﹐而故書「弒」字以示貶也。故曰《春秋》正名﹐蓋獨正其本然之定名耳。聖人豈假智力於其間哉﹗見《梅純備忘錄》將此法讀《春秋》﹐省卻幾許藤棘。

《鹽鐵論》﹕「教與民攺﹐獘與世易。夏后氏以玄貝﹐周人以紫石也。」按今滇中尙用﹤貝巴﹥﹐郎貝也。不審紫石何﹐而周用之。

夏﹑商二易﹐皆因羲皇所畫之卦﹐而用之以占筮﹔卦序與先天自然之序不同。故「連山」首艮﹐「歸藏」首坤朱子《易贊》曰「降帝而王﹐傳夏曆商﹔有占無文﹐民用弗彰。」以爲二易無繇詞也。或曰﹕《春秋左氏傳》所載繇詞﹐與《周易》不同者﹐蓋夏﹑商之易﹐則以爲有繇詞也。然今莫可考證。世俗所傅《歸藏易》﹐僞書也。見吳澄《周易纂言》。按《周易》未出﹐當用夏﹑商二易﹐其後三易並用﹔久之《周易》行﹐二易廢。初或各占一易。書曰﹕三人占則從二人之言﹐卽言三易可也。

《會要》云﹕大食國西鄰大海﹐常遣人乘船﹐經八年﹐未極西岸。中有一方石﹐石上有樹﹐榦赤葉靑﹐樹生小兒﹐長六七寸﹐見人皆笑動﹐其手腳若著樹枝。其使摘取一枝﹐小兒卽死。見《北戶錄》。今《百中經》前所繪小兒樹﹐想沿於此。乃知俗書亦有所本。

《鶡冠子》曰﹕伊尹酒保﹐太公屠牛﹐管仲作革﹐百里官奴﹐海內荒亂﹐立爲世師。按古無酒肆﹐伊尹安得爲酒保﹖管仲作革﹐僅見此。

《畫鑑》云﹕顧徳謙賺《蘭亭圖》﹐在宜興嶽氏﹐作老僧自負所藏之意﹐口目可見。後有米元暉﹑畢少董諸公跋。少董﹐畢良史也。跋云﹕此畫能用朱砂石粉﹐而筆力雄健﹐入本朝諸人﹐皆所不能。比邱麈柄指掌﹐非盛稱《蘭亭》之美﹐則力辭以無。蕭君袖手營度瑟縮﹐其意必欲得之﹐皆是妙處。書必貴古﹐其說如此。又山河童藻跋云﹕對榻儈靳色可掬﹐旁僧亦復不悅﹐僧物果難取哉﹗諸跋神情宛宛寫出﹐何必更見原繪。但按《南部新書》云﹕《蘭亭》者﹐武徳歐陽詢就越詐求之﹐始入秦王府。麻道嵩奉教搨兩本﹐一送辯才﹐一王自收。嵩私搨一本。貞觀二十三年﹐褚遂良請入昭陵﹐後乃得其摹本。此與蕭翼說異﹐不知孰是﹖

甲申以前﹐髙密令卓茂爲太傅。注﹕髙密縣﹐屬髙密國﹐今密州。見《後漢書•光武紀》後以儒術﹐舉爲侍郎﹐給事黃門﹐遷密令﹐注﹕密﹐今雒州密縣也。按茂傳後云﹕河南郡爲置守令﹐茂不爲嫌﹐理事自若。則爲雒中密無疑。或前爲髙密耶﹖紀傳不應牴牾如此﹗

《京房》載湯嫁妹之辭曰﹕無以天子之尊而乘諸侯﹐無以天子之富而驕諸侯﹔陰之從陽﹐女之順夫本天地之義也。往事爾夫﹐必以禮義。此多因歸妹之爻撰出。

「子曰﹕賜﹐汝獨不聞喪家之狗歟﹗旣斂而槨﹐布器而祭﹐顧望無人﹐意欲施之。上無明王﹐下無賢士方伯﹐王道衰﹐政教失﹐彊淩弱﹐眾暴寡﹐百姓縱心﹐莫之綱紀。是人固欲以丘當之者也。丘何敢乎﹗」見《韓詩外傳》。「喪」﹐向讀作去聲﹐言無家也。此作平聲﹐乃有喪之家。「旣歙」四句﹐不甚解。

今所在地下得玉肫金狗之類﹐此皆古者以賂外邦之奇貨也。見郭璞《穆天子傳》注。肫﹐豚也﹐或犭屯。今古玉器中﹐玉犭屯最多。余所藏至四五枚﹐豈郎璞所言歟﹗

馬實與山陽王暢定好﹐臨別﹐執暢手訣曰「太上立徳﹐其次立功﹐幸俱生郅隆之世﹐免磚瓦之姿﹐托爲丈夫﹐當建名後載﹐不可爲空生徒死之物﹐穢天地之間﹑」見《後漢書》按弄瓦之瓦﹐紡磚也。故曰「磚瓦之姿」。

皇甫玉抹眼﹐歷摸諸人﹐至文宣﹐曰「此最大達官。」於任城曰「至丞相。」於常山長廣曰「亦貴。」至石動桶曰「此弄癡人。」至一供饍曰「止得好飲食而已。」按揣骨術﹐今尙有傳者﹐抹眼則古今所無﹔此必別有幻術﹐以抹眼爲名耳。

李子田曰﹕俗云「姨娘懷裏聞得娘香」。此語甚俚﹐然元裕之《哭姨母西君》詩﹕「竹馬靑衫小小郎﹐阿姨懷裏阿娘香。」則其語亦遠矣。諺云「有麝自然香﹐何用當風立。」不知何出。川老《解離欲阿羅漢》云「蚌腹隱陰珠﹐石中藏碧玉﹔有麝自然香﹐何用當風立。」意或出此。

李子田曰﹕古人贈送人詩﹐有與其人一不相關者﹔蓋其意起於彼﹐故其全章諭義屬彼﹐郎謂贈彼矣。李白《贈任城盧主簿》云「海鳥知天風﹐竄身魯門東。臨觴不能飲﹐矯翼思淩空﹔鐘鼓不爲樂﹐煙霜誰與同﹖歸飛未忍去﹐流淚謝鴛鴻。」此有一字陰及盧主簿耶﹖今人諛人家世﹑科第﹑爵秩﹑子孫﹑事功﹑寵遇﹐班班咸具。而猶恐其時遺也﹐何論古法哉﹗古人爲人題物﹐亦不盡粘著其人﹐如宋之問《題張老松樹》云「歲晚東巖下﹐周顧何淒惻﹗日落西山陰﹐眾艸起寒色﹔中有喬松樹﹐使我長嘆息﹔百尺無寸枝﹐一生自孤直。」若今人爲之﹐必句句諛人﹐詩何得古耶﹗

艾千子曰﹕今人謂宋之大家﹐未能超津筏而上。又謂歐﹑曾﹑蘇﹑王之上﹐有左氏﹑司馬氏﹐不當捨本而求末。夫今人不爲左氏﹑司馬氏則己﹐若求其爲左氏﹑司馬氏﹐則捨歐﹑曾諸大家﹐何所由乎﹗夫秦﹑漢去今遠矣﹐其名物器數﹐職官地裏﹑方言裏俗﹐皆與今殊。存其文以見於吾文﹐獨能存其神气耳﹔役秦﹑漢之神气而禦之者﹐捨歐﹑韓奚由﹗譬之於山﹐秦﹑漢則蓬山絕島也﹐去今旣遠﹐猶之有大海隔之也﹑則必借舟楫焉而後能至﹔夫韓﹑歐者﹐吾世之文所由以至於秦﹑漢之舟楫也。由韓﹑歐而能至於秦﹑漢者﹐無他﹐韓﹑歐得其神气而禦之耳。若僅取其名物器數﹑職官地裏﹑方言裏俗﹐而沾沾焉遂以爲秦﹑漢﹐則今人之所極賞於元美﹑於鱗者耳。余方由韓﹑歐以師秦﹑漢﹐今人乃謂不當捨秦﹑漢而求韓﹑歐﹔余方以得秦﹑漢之神气者尊韓﹑歐﹐而今人乃以竊秦﹑漢之句字者尊王﹑李。不亦左乎﹗今人日捨舟不登﹐而取舟中之一艦一魯﹐濡裳而泳之﹐曰﹕吾不藉津筏而舟渡也﹐不可也﹐以爲藉韓﹑歐而至《史》《漢》﹐猶之乎一艦一魯也﹔是不然﹐我旣得其神而禦之矣﹐又何津筏之有﹗昌黎摹史遷﹐尙有形迹﹐吾姑不論﹔試取歐陽公碑志之文﹐及《五代史》論贊讀之﹐其於太史公﹐蓋得其風度於短長肥瘠之外矣﹐猶當謂之有迹乎﹖猶謂之不能徑渡乎﹖若乃竊《史》《漢》之句字﹐自以爲《史》《漢》在是矣﹐是今之王﹑李﹐乃所謂一艦一魯﹐舟中之一物耳。又曰﹕今人以宋文好新而法亡﹐好易而失雅﹔夫文之法最嚴﹐孰過於歐﹑曾﹑蘇﹑王者﹖荊川有言曰「漢以前之文﹐未嘗無法﹐而未嘗有法﹔法寓子無法之中﹐故其爲法也﹐密而不可窺。唐與宋之文﹐不能無法﹐而能毫釐不失乎法﹕以有法爲法﹐故其爲法也﹐嚴而不可犯。」余嘗三復以爲至言。然余極推宋大家之文﹐以其有法﹔而其稍病宋大家之文﹐亦因其過於尺寸銖兩﹐毫釐不失乎法。視《史》《漢》風神﹐如天衣無縫﹐爲稍差者﹐以其法太嚴耳。宋之文由乎法﹐而不至於有迹而太嚴者﹐歐陽子也。故嘗推爲宋之第一人。予方以法太嚴稍病宋人﹐而今人謂其無法﹐不亦可笑乎﹗若乃王﹑李之文﹐徒見夫漢以前之文似於無法也﹐竊而效之﹐決裂以爲體﹐餖飣以爲詞﹐盡去自宋以來開闔首尾﹑經緯錯綜之法﹐而別爲一種臃腫﹑窘澀﹑浮蕩之文﹔其气離而不屬﹐其意卑﹐其語澀﹐乃眞無法之至者。而今人以爲有法﹐可乎﹗又曰﹕今人海引李於鱗之言曰「宋人憚於修詞﹐理勝相掩。」以爲宋文好易之證。然余則曰﹕孔子云「詞達而已矣。」未聞辭之礙气也。辭之礙气﹐爲東漢以後駢麗整齊之句言耳。彼以句字爲辭﹐而不知古之所謂辭命辭章者﹐指其首尾結撰而通謂之辭﹔非如今人之以矜句飾字爲辭也。故曰辭尙體要﹐則章旨之謂也。又曰﹕夫今之論文者﹐譬之論水﹐不必論翟塘﹐不必論金﹑焦﹐當論其有源耳。江水惟有源﹐故至瞿塘而能險激﹐至金﹑焦而能洄洑﹐至海而能汪洋浩渺﹐魚龍百怪﹐學之有源者。何不可之有﹗自北地濟南之文出﹐學者束書不觀﹐止取《左》《國》《史》《漢》句字名物﹐編類分門﹐率爾成篇﹔套格套辭﹐浮華滿紙﹔如今市肆賣壽軸祭文文字者。此其文難耶﹖易耶﹖與水爭勢﹐順流耶﹖逆流耶﹖使其勢難﹐其文奇﹐則不應無限代筆秀才﹐供應衙門﹐皆能效之也。獻吉﹑於鱗﹑元美﹐譬則兒童也﹐羣從而嬉﹐甚樂也﹐父師督責之以詩書﹐則蹙額相向﹐何則﹖束於法也。彼謂宋人首尾開闔﹑抑揚錯綜之嚴﹐而不能爲也。又曰﹕今人痛詆當代之推宋人者﹐如荊川﹑震川﹑遵巖三君子﹐嗟夫﹗古文至嘉﹑隆之間﹐壤亂極矣﹔三君子當其時﹐天下之言﹐不歸王則歸李﹐而三君子寂寞著書﹐傲然不屑﹔受其極口鬼詆﹐不少易志﹐古文一綫﹐得畱天壤﹔使後生尙知讀書者﹐三君子之力也。今人無故而苛求之﹐其文縱不能如韓﹑如歐﹐乃遂不如王﹑李受今人一盼耶﹗又曰﹕子曰「修辭立其誠。」未聞以浮華爲誠也。又曰「詞達而已矣。」未聞以臃腫駢麗爲達也。《書》之言曰「辭尙體要。」有尙有要﹐則今日章旨結撰之謂﹐而非以餖飣剽竊句字爲體要也。蓋古人之所謂辭命辭章者﹐指其通篇首尾開闔而言﹐非以一黃一白﹑一朱一黑﹑儷字駢音而謂之辭也。如此﹐則古今文章﹐何必司馬遷﹑劉向﹐何必昌黎﹑永叔﹐只一六朝人﹐可謂辭華之極矣。郎如太史公文﹐譬之神龍行天﹐雷電恍惚﹐而風雨驟至﹐百昌萬物﹐承其汪濊﹐皆各有生動妍澤之意﹐此豈可以句字求之﹗今試取《史記》去其所載《尙書》《左》《國》及屈原﹑長卿騷﹑賦之文﹐而獨取太史公所自爲贊論序略者讀之﹐其句字可謂悃質無華矣﹔太史公豈不能效《易》﹑效《書》﹑效《詩》﹑效《三傳》而爲之乎﹖無他﹐時代各有所至﹔效昔人而贅其句字﹐未有不相率歸於浮華者。每見六朝及近來王﹑李崇飾句字者﹐輒覺其俚﹔讀《史記》及昌黎﹑永叔古質典重之文﹐則輒覺其雅﹔然後知浮華輿古質﹐則俚﹑雅之辧也。百物朝夕所見者﹐人不注視也﹔則今日獻吉﹑於鱗﹑元美剽竊成風之謂也。用功深者收名也遠﹐不爲當時所共怪﹐則必無後世之傳﹔則韓﹑歐大家與今日有志斯道﹐力排陳言﹐不爲浮華補綴之謂也。蓋所謂陳言﹐所謂浮華者﹐韓則指晉﹑魏﹑齊﹑梁而言﹔歐則指唐季﹑五代而言﹔今日之君子﹐則指王﹑李而言。其爲戛戛乎陳言之務去一也﹔其爲用功深﹐爲當世所共怪一也。其推尊司馬遷﹑劉向﹑賈誼﹑董仲舒者﹐得其雄深渾健﹐古質而幽遠﹔非若王﹑李之推司馬遷﹑劉向﹐得其皮毛﹐剽竊塗抹﹔使十歲豎子﹐皆能贅其詞﹐竊其字﹐而遂謂之修辭也。又曰﹕今之時以碑﹑銘﹑序﹑記﹑傳爲古文﹐對八股時藝而言耳﹔古人未有八股時文﹐所稱古文者安在﹗如以碑﹑銘﹑序﹑記爲古﹐則韓﹑歐有之﹐王﹑楊﹑盧﹑駱輩皆有之﹔歐陽公得舊本韓文﹐乃始知爲古文﹐其序蘇子關曰「子美之齒少於予﹐而予學古文﹐乃在其後。」蓋昔人以東漢末至唐初偶排摘裂﹑塡事粉澤﹑宣麗整齊之文爲時文﹐而反是者爲古文﹔譬之古物器﹐其艷質必不如今﹐此古文之所爲名也。若以辭華爲古﹐則韓之先爲六朝﹐歐公之先有五代﹐皆稱古文矣。今之王﹑李﹐其文無法﹐其句甚鮮﹐其究也甚腐﹔吾嘗取其稿觀之﹐掩卷而觀其題﹐輒能測其中所用官名﹑所用地誌﹐所起所收若何﹐什不爽一。後生小子不必讀書﹐不必作文﹐但架上有前後《四部稿》﹐每遇應酬﹐頃刻裁割﹐便可成篇﹔驟讀之無不鮮華濃麗﹐絢爛奪目﹐細按之一腐套耳。韓﹑歐復生﹐戛戛乎陳言之務去﹐必自王﹑李兩人始。又曰﹕古文一道﹐自《史記》後﹐東漢人敗之﹐六朝人又大敗之﹔至韓﹑柳而振﹐至歐﹑曾﹑蘇﹑王而大振。其不能盡如《史記》者﹐勢也﹔然文至宋而體備﹐至宋而法嚴﹐至宋而本末源流遂能與聖賢合。恐太史公復生﹐不能不撫掌稱快。至元與明初﹐而有振有不振﹐至嘉﹑隆之王﹑李而大敗﹐得震川﹑荊川﹑遵巖救之而稍振。○近日論古文詞者﹐當以艾天傭爲正。

余《賴古堂文選》﹐備錄江右諸君子之作﹐爲後人式﹔惜乎書成而未及序次﹐輒被人言﹐遂復中置。今副墨𨿽存﹐恐後未能編定矣。爲之一慨﹗

繁濃不如簡澹﹐直肆不如微婉﹐重而濁不如輕而淸﹐實而晦不如虛而明﹕陳后村之言﹐詩家不易之論也。

坡公云﹕余奉使西邸﹐見書此數句﹐愛而錄之云「人間有漏仙﹐兀兀三杯醉﹔世上無眼禪﹐昏昏一枕睡。𨿽然沒交涉﹐其柰略相似﹔相似尙如此﹐何況眞个是﹗」汴人劉酒﹐無名字﹐惟嗜酒﹐人卽以酒呼之﹐己亦以自名。能畫人物﹐亦張平山之流。賣畫得錢﹐則與酒家。住林宗張先生宅旁。余見之凡七年﹐無夕不醉。臥則鼾聲如雷。醉中作畫﹐覺酒气拂拂﹐從十指間出。常乞余顏其艸堂﹐余取坡公語﹐題曰「略似庵」。以「人間有漏仙﹐兀兀三杯﹔世上無眼禪﹐昏昏一枕」爲聯。酒得之﹐殊自喜。

楊玠娶崔季讓女。崔家富圖集﹐殆將萬卷。成婚之後﹐頗亦遊其書齋。旣而告人曰「崔氏書被人盜盡﹐曾不知覺。」崔遽令檢之﹐階叩腹曰「已藏之經笥矣。」往予於翁壻文中用「叩腹」字﹐或疑是坦腹之誤﹐蓋未知玠事也。

《眞誥》載古帝王聖賢多爲仙﹐惟祖龍﹑劉季﹐至今在地下爲某官。其說以爲英雄多殺﹐永不得仙。近人作《太淸夢》﹐其指𨿽荒唐﹐意實源於此。

葉小鸞﹐字瓊章﹐工部郎中葉紹袁仲韶之女。四歲能誦《楚辭》﹔十歲﹐與其母初寒夜坐﹐母云「桂寒淸露濕﹐」卽應曰「楓冷亂紅凋。」咸喜其敏捷﹐不知其爲天徵也。年十七﹐字昆山張氏﹐將行而卒。吳門有神降於乩﹐自言天臺泐子﹐智者大師之弟子﹐轉女人身墮度者﹐攝入無葉堂中﹐教修四儀密諦﹐往生西方。小鸞﹐月府侍書女也﹐本名寒簧﹐今復名葉小鸞矣。俄而招瓊章至﹐瓊來賦詩﹐與家人酬對甚悉。泐師演說無明緣行﹐生老病苦因緣。瓊曰「願從大師受記。」師云「旣願皈依﹐必須受戒﹔凡授戒者﹐必先審戒。我當一一審汝。汝仙子曾犯殺否﹖」女對曰「曾犯。」師問﹕「如何﹖」女曰「曾呼小玉除花虱﹐也遣輕紈壞蝶衣。」「曾犯盜否﹖」女曰「曾犯。不知新綠誰家樹﹐怪底淸蕭何處聲。」「曾犯淫否﹖」女曰「曾犯。晚鏡偸窺眉曲曲﹐春裙親繡鳥雙雙。」師又審四口惡業﹕問「曾妄言否﹖」女曰「曾犯。自謂生前歡喜地﹐詭云今坐辯才天。」「曾綺語否﹖」女曰「曾犯。團香制就夫人字﹐鏤雪裝成幼婦詞。」「曾兩舌否﹖」女曰「曾犯。對月意添愁喜句﹐拈花評出短長謠。」「曾惡口否﹖」女曰「曾犯。生怕簾開說燕子﹐爲憐花謝罵東風。」師又審意三惡業﹕「曾犯貪否﹖」女曰「曾犯。經營緗帙成千軸﹐辛苦鶯花滿一庭。」「曾犯嗔否﹖」女云「曾犯。怪他道蘊敲枯硯﹐薄彼崔徽撲玉釵。」「曾犯癡否﹖」女云「曾犯。勉棄珠環收漢玉﹐戲損粉盒葬花魂。」師大贊曰「此六朝以下﹐溫﹑李諸公﹐血竭髯枯﹐矜詫累日者﹐子於受戒一刻﹐隨口而答。那得不哭殺阿翁也﹗然則子固一綺語罪耳。」遂予之戒﹐名曰智斷。此事甚荒唐﹐予不敢信﹔特愛其句之縟麗﹐附存於此。葉夫人宜修﹖字宛君﹐生三女﹕長曰紈紈﹐次曰蕙綢﹐幼卽小鸞。葉公匯爲《午夢堂》十集﹐行於世。

宋上饒葉君宗﹐與劉后村談命﹐謂後村之命﹐火炎而水少﹐太快傷和﹐太察生疑。又曰﹕宜淸心以養神﹐息怒以養腎。此命郎中也。近日挾太素脈遊於公卿者﹐其法以心脈爲君﹐肝脈爲臣﹐君臣相應者爲貴脈﹔又以左右各三部﹐每部分爲十年﹐十年之中﹐分作七十二至﹐以定人秩之崇卑﹐命之壽夭﹐升遷降調之遲速。有診父脈而悉子之休咎﹐有診子脈而知父之死生。如智緣爲王荊公診脈而知元澤登第之類。此醫日者也。其言亦皆成理﹐究其實百無一二驗。後村所謂「諂諛以求悅﹐揣摩以倖中」。千古一轍也。

劉后村跋表弟方遇詩﹕「世所以寶貴古器物者﹐非直以其古也﹔余嘗見人家藏槃﹑匜﹑鼎﹑洗之屬﹐凡出於周﹑漢以前者﹐其質極輕﹐其範鑄極精﹐其款識極髙簡﹐其模擬物象﹐殆類神鬼所爲﹕此其所以爲貴也。苟質範無取﹐款識不合﹐徒取其風日剝裂﹐苔蘚模糊者而寶貴之﹐是土鼓瓦釜﹐得與淸廟鐘磬並陳也。」此論甚當。余鄕前輩﹐有剿襲歷下爲古文詞者﹐後生翕然稱之。一日舉正張林宗先生﹐謂其博大髙古﹐非今人所有。先生笑曰「相國寺前雙狻猊﹐眞博眞大﹐眞髙眞古﹐然只好看寺門耳﹐此外何所用之。」此言𨿽戲﹐正與後村之議同。

坡公云﹕司馬長卿作《大人賦》﹐武帝覽之﹐飄飄然有淩雲之气。近時學者﹐作拉雜變﹐便自謂長卿。長卿固不汝嗔﹐但恐覽者曷睡落牀﹐難以淩雲耳。予謂拉雜變﹐好對詅嗤符。

坡公舊遊陳州﹐近城可遊觀者無不至。柳湖旁有丘﹐俗謂之鐵墓﹐云陳胡公墓也。城濠水注咬其趾﹐見其中鐵錮之。又有寺曰厄臺﹐云孔子厄於陳﹑蔡所居者。其說荒唐不可信。或曰﹕東漢陳思王寵教弩﹐以控扼黃巾者﹐斯說爲近之。○余已卯在陳州﹐過厄寺﹐見臺上祀先師並四科弟子﹐皆塑像﹐不知始自何時﹖嘉靖時以木主易像﹐獨此地尙存。以當時令只及學宮也。城東北隅水中﹐相傳有陳胡公墓﹐以鐵繩系鐵棺﹔水漲與俱浮﹐水涸與俱下。訛傳耳﹐實無所見也。人緣鐵錮之說﹐遂誤謂鐵系云。柳湖亦名西湖﹐湖中亭﹐至今名子由。

阮太衝﹑王季重皆淛人﹐俱生於都門。張太保公爲璽卿時﹐林宗先生侍養都門﹐三公垂髫﹐共硯席於演象所﹐常合刻其詩文以行。後太衝因生光之變﹐移家尉氏﹐時時過會城﹐宿林宗先生長欄中。予時讀書其地﹐見兩公雄談竟夕﹐如少壯時。太衝常呼張曰「張仲﹐爾一生爲詩﹐惟得『艸細吳門棹﹐煙傷楚澤吟』二語耳。」張曰「跛君﹐欲吾稱爾『潮回遠嶼靑﹐日簸驚濤紫』耶﹖」太衝晚年﹐足不良於行﹐故張以「跛君」戲之。未幾﹐阮沒於賊﹐張沒於水。回憶長欄中﹐兩白髮翁一燈對坐﹐縱橫雅謔時﹐遂成隔世事矣。爲之黯然﹗

林宗先生三十外始就室﹐故得子最晚。汴有王孫中冷者﹐與先生爲老友﹐好爲遊戲詩﹐常贈張太占﹖有「須將事業繩乃祖﹐切莫疏狂學令尊」之句﹐聞者捧腹。太占﹐先生長子也﹐亦沒於水。

王季重過汴上﹐語林宗先生﹕「人生幾何時﹗吾家園手種千株松﹐今謖謖作濤聲矣。」先生曰「如此﹐尙戀戀十丈軟紅塵耶﹗」季重蹙額曰「膝有八兒子﹐彊顏爲此輩出﹐不則饑死矣。」先生曰「何不食千株松﹗」季重匿笑去。

林宗先生與汝南秦京﹑尉氏阮太衝﹐世所稱中州三先生也。京以薦徵赴都﹐過會城﹐先生送以詩﹕「聖主憂時重野賢﹐豈無科目在從前﹔弓旌不爲光垂拱﹐纓紼惟應解倒懸﹔身隱六朝今出矣﹐車脂千里肯徒然﹔古人合有彈冠事﹐我輩相知六十年。」𨿽殷然相勉﹐亦微諷其暮年之出也。京得詩遂返。汝城陷﹐抗賊死。

賊寇盤據吾豫十餘年﹐阮太衝憤兵驕將懦﹐作《女雲臺》二卷以譏之。記中雜取古女子婦人建義旗﹑滅盜賊諸事﹐多至數十百人﹐一時傳之。先生詩餘旣爲刻之維揚﹔《詰戎踐墨》《談兵事》﹐竹居王孫爲之鐫行﹐世尙有傳者。獨林宗先生詩文皆沒於水中﹐予所鐫詩﹐百分之一耳。然太衝古文甚多﹐亦焚於賊。惜哉﹗

吾梁有桃﹐肉脆而核離﹐土人直呼曰「李夢陽桃兒」。相傳空同先生得之遠地﹐歸種之﹐會城遂有此種。此桃亦附先生千古矣。物以人重如此﹗

李三隨﹐字無塵﹐一字居貞﹐汴曲中人﹐能爲詩﹐畫蘭有逸气。林宗﹑太衝諸先生酒坐中﹐非此君弗懽也。四方詞人之至者﹐咸願識無塵﹐與之唱酬﹐至今有道其姓字者。咸謂北之有李無塵﹐如南之有馬湘君也。無塵詩﹐如《長欄酌月》﹕「新調從人翻水國﹐古弦不敢按中州。」《合歡樓春集》﹕「花底斂襟依鶴步﹐歌中住拍讓鶯啼。」《譏窄衣》﹕「不識曹衣眞出水﹐任他吳帶自當風。」《聽小紅箏歌》﹕「未是周郎獨顧誤﹐聲聲合拍也回眸。」《七夕分得王子喬返緱氏山》﹕「白鶴乘來巖際望﹐神仙亦有故園情。」《陶庵夜坐》﹕「杯沈雙影寂﹐雨壓一燈深。」《哭張烈女》﹕「自嫌我有淚﹐敢謂世無人﹖」皆楚楚有致。予舊藏其稿﹐壬午﹐嫵塵同此稿俱沒於水矣。惜哉﹗

陳止齋《題司馬溫公遺玉壘聘君詩後》﹕「熙寧﹑元丰間﹐天下學士大人﹐稱溫公必曰『老先生』。今見公所遺《玉壘聘君》詩﹐方以是稱之﹔則聘君之爲人可知也。『老先生』三字﹐昔人意非公不足當之者﹔至公以此稱人﹐而後之見者﹐遂緣此而定其人之生平﹐則稱謂所關﹐詎不重哉﹗世風日下﹐諂諛交承﹐平交等輩﹐無不互作此稱矣。余常以丈丈書人箑﹐致其人終身切齒。吁﹐可慨也夫﹗」

宋嘉泰癸亥﹐越人掘地得古碑﹐乃晉興寧三年乙丑歲﹐王獻之保母李意如壙志也。云善爲文﹐能艸書。周益公曰「王﹑謝奴婢﹐定小異耳。」

徽人閔景賢﹐字士行﹐常刻《快書》前後百種﹐猶是何偉然﹑吳從先之惡習﹐皆不足觀﹔獨所輯有明三百年布衣之詩二尺許﹐顏曰《布衣權》﹐搜羅最廣。中頗有幽隱之士﹐未有聲稱於世者。士行應予鄕上雒郡王之聘﹐己卯過予賴古堂﹐出此書相訂﹐意欲予爲之鐫行﹐會予赴北海﹐不果。後聞士行與此集﹐俱在汴水滔天中矣。《快書》最惡濫﹐最行世﹐《布衣權》尙足闡發幽隱﹐有益風雅﹐獨不得行﹐眞布衣之厄也﹗或曰﹕《布衣權》猶有副本﹐在紫澱老人張文寺家。文寺歸道山﹐此書不知所歸矣。

予在維揚﹐旣集露筋祠諸詩文合鐫之﹐然土人多稱爲《露涇》。《酉陽雜俎續集》載江淮間有驛﹐俗呼露筋﹐常有人醉止其處﹔一夕白鳥咕嘬﹐血滴筋露而死。據江徳藻《聘北道記》﹕自邵伯埭三十六里﹐至鹿筋﹐故老云﹕有鹿過此﹐一夕爲蚊所食﹐至曉見筋﹐因以爲名。皆不以爲貞女事。余以事可以風﹐卽以爲貞女事﹐無傷也。

王荊公所賜玉帶﹑闊十四招﹐號玉抱肚。今曲名中有《玉抱肚》﹐他書未載﹐獨見於此耳。

撫州紫府觀眞武殿像﹐設有六丁六甲神﹐六丁皆爲女子像。見《老學庵筆記》。甲爲陽木﹐丁爲陰火﹐女像之義﹐或取諸此。

閩人爲予言﹕鷓鴣棲止﹐各有定阜﹐相侵則斗弗止。采者置囮网中﹐鷓鴣聞囮聲﹐以爲據其地也﹐急歸謀與之鬥﹐自陷於网﹐爲人獲矣。舊傳鷓鴣飛必向日﹐飛數逐月﹔如正月一飛而止於窠中不復起﹐十二月十二起﹐逐者云信然。

柳陳父﹐名應芳﹐海門人﹐僑居金陵﹐住城南之杏花村﹐近瓦官寺。爲人和睦﹐美髯須﹐修容止﹐衡門兩版﹐非力不食。往還惟曹能始﹑林茂之三四人﹐他無所詣。作詩不輕出語﹐每行街市﹐低頭沈吟﹐悠悠忽忽﹐觸人肩面﹐不自覺也。嘗語人﹕作一律詩﹐必冥魂數十番﹐方爲意愜。其矜愼如此。無子﹐一女適程君愼先。於歸日﹐以所刻詩板爲奩具﹔時謂愈於昔人系羊牽犬也。陳父死﹐愼先爲之葬。愼先之女爲予嫂﹐予幼時尙從程氏印其詩。愼先死﹐家中落﹐近詢其副墨﹐久佐爨中薪矣。虞山先生選《列朝詩》﹐予以舊藏陳父詩四卷歸之。先生曰﹕廣陵詩人﹐前輩有盛名﹐推陸無從﹐沿染七子流風﹐不克自拔﹔陳父名不及之﹐篇什亦寡﹐興會淸發﹐剪刻常言﹐自可使無從卻步。自先生此論出﹐陳父之名益重於時。白下談詩者﹐亦皆以先生之言爲公允云。

祖衝之以諸葛亮有木牛流馬﹐乃造一器﹐不因風水﹐施機自運﹐不勞人力。後人不知是何器。按不因風水自運﹐則非陸行可知。楊幺浮舟湖中﹐以輪激水﹐其行如飛﹐似是此類。惜其法不傳。今合中戰艘﹐尙有名水車者﹐然名存實亡矣。

《呂氏春秋》﹕「伊尹奔夏﹐三年反報於毫曰﹕桀迷惑於妹嬉﹐好彼琬琰。」注作婉順阿意﹐不必言美玉是也﹐蓋好色又好珍貨耳。岷山二女刻玉之說﹐因欲合玉與女﹐承上迷惑之文耳。安足信哉﹕極而言之﹐孟氏五就﹐不無順俗﹐而三年反報﹐聖如阿衡﹐竟如後世之細作矣。此等妄言﹐當痛芟之。

一行用句股法算之云﹕大約南北極相去才八萬餘里。修歷人陳元升亦善算術﹐嘆曰﹕古人以管窺天﹐以蠡測海﹐以爲不可得而知也﹔今以丈尺之術﹐而測天地之大﹐豈可得哉﹗若以此而言﹐則天地豈得爲大耶﹗見唐《世說》。談天者古今盡在夢中﹐陳元升數言可醒。

李子田曰﹕《北魏書•釋老志》曰「元象元年秋﹐詔曰﹕城中舊寺及宅﹐皆有定帳。」今人出入之籍曰帳目﹐始此。

杜鎬廣博﹐爲龍圖閣學士。眞宗一日問櫝食原於何代﹐鎬對曰﹕漢景帝爲太子﹐文帝鍾愛﹔旣居東朝﹐文帝念之曰﹕太子之食﹐必料差殊﹐乃命大官每具兩擔檳﹐以一賜之。此其始也。見王君玉《談苑》。太子櫝食﹐人罕用之。

舊制﹕文臣丁憂起復﹐必先授武官﹐蓋用墨縗從戎之義﹐示不得已也。故富鄭公以宰相丁憂起復﹐初授冠軍大將軍﹔余官多授云麾將軍。近歲起復者﹐直授故官。見《卻掃篇》按奪情非禮﹐攺授武職﹐尙有顧惜名教之意﹐然總非盛世所宜也。又古以奪情爲「起復」﹐今槪以稱服闋矣。

呂申公素喜釋氏之學﹐及爲相﹐務簡靜﹐罕與士大夫接﹔惟能談禪者﹐多得從容。於是好進之徒﹐往往幅巾道袍﹐日遊禪寺﹐隨僧齋粥﹐談說禪理﹐覬以自售。時人謂之「禪鉆」。作語錄﹐頂香冠﹐三教各得其鉆之大者﹔此外紛紛﹐鉆不可勝計矣。

米元章一帖曰「艸不可妄學黃庭堅。」而魯直集中﹐有答僧書云「米元章書﹐公自鑑其如何﹐不必同蘇翰林玄論也。」乃知二公書素不相可如此﹗見《卻掃篇》。

醫書中有天地國脈日气趨東南﹐文章太盛﹐是亦天地一病。見《偶然錄》。

李太白詩﹕「昔作芙蓉花﹐今爲斷腸艸﹔以色事他人﹐能得幾時好﹖」按陶弘景仙方注曰「斷腸艸不可食﹐其花美好﹐名芙蓉花。」見《冷齋夜話》。不讀此﹐視作兩物。

欸乃﹐音奧靄。《冷齋夜話》﹕洪駒父曰﹐柳子厚「﹛Ы乃﹜靄一聲山水綠」﹐「﹛Ы乃﹜」音奧﹐而世俗乃分「﹛Ы乃﹜」爲二字﹐誤矣。

唐試《閏月定四時》詩﹐進士杜周士詩﹕「得閏因眞歲﹐吾君敬授時﹔體元成夏道﹐推歷法堯咨﹔直取歸餘外﹐非如再失欺﹔葭灰初變律﹐斗柄正當寅﹐寒暑功前定﹐春秋气可推﹔更憐幽谷羽﹐嗚躍尙須期。」又《樂伸》詩﹕「聖代承堯歷﹐恆將閏正時﹔六旬餘可借﹐四序應如期﹔分至寧愆素﹐盈虧信不欺﹔斗杓重指早﹐灰琯再推寅﹔羲氏兼和氏﹐行之又則之﹔願言符大化﹐永永作元龜。「按」「夤」「寅」二字﹐支韻﹑眞韻皆收﹐注亦皆同。按寅卯之「寅」﹐本支韻﹐當讀作「移」音﹔而同寅﹑寅畏﹐讀如「銀」﹐在眞韻者﹐是借用﹔或形有少別﹐今不可知。竟讀寅卯之「移」爲寅協之「寅」﹐非也。唐科試最嚴出韻﹐觀二進士詩可見。

金鄕焦氏山北﹐有漢司隸校尉曾峻冢﹐前有石祠堂﹐中四壁皆靑石隱起﹐自書契以來忠臣孝子﹐孔子七十二人形像記之。見戴延之《西徵記》。京師有晏公祠﹐正徳中晏常侍所立也﹐過澗石橋﹐過橋石門﹐曰道統門。石殿三楹﹐像皆石﹕上像三皇﹑五帝﹑三王﹔左像周﹑召﹑孔﹑孟諸聖賢﹔右像周﹑程﹑張﹑朱諸大儒。壁五﹐石龕一﹐龕標一經名﹐維以藏其經。殿外一石亭﹐亭壁列鐘虡﹑干戚﹑錢鎛﹑弁裳之屬﹐一如五經﹐以便治是經者。左龍馬﹐馬毛旋﹔五十五數具﹐一如河圖。右洛龜﹐龜甲四十五數具﹐一如洛書。東堂三楹﹐壁列忠臣龍逢以下﹐孝子曾﹑閔以下﹐右圖而左書其行事﹐以告觀者。凡石像﹑石壁所形勒﹐渾然茂朴﹐中國古所制也﹔非漢以後西域像法﹐務金色爲好﹐務變相爲幻也。堂後累石爲洞﹐洞壁標先儒格言及詠道詩﹐幾性理之半﹐以待遊者觀感省發。祠今居守者一僧也﹐仍於其私室設彼教像﹐誦彼教文字焉。見《帝京景物略》。古今二祠甚正。

余深羆相﹐居福州﹐第中有荔枝初實﹐絕大而美﹐名曰亮功紅。亮功者﹐深家禦書閣名也。今福州西門內﹐有棹楔曰亮功境﹐云是深舊第。

王廣津《宮詞》﹕「新睡起來思舊夢﹐見人忘卻道勝常。」勝常﹐「勝」字平聲﹐言勝於常日也。婦人書牘中用之爲宜﹐男子似不宜用。

春秋佐助期曰武露布﹐文露沈。宋均云﹕甘露見其國﹐布散者人倚武﹐文彩者則甘露凝重。今軍中露布﹐或本於此。予按凡露封者﹐皆曰露布。光武以鮑昱爲司隸﹐怪當司徒露布。《李云傳》﹕乃露布上移副三府。魏景初﹐詔司徒露布﹐咸使聞知。蜀建興詔丞相露布天下。王緘曳布固屬可笑﹐緯書之說多附會。楊升庵好引之﹐未足爲據也。

張天覺好佛﹐而不許諸子誦經。或去﹐彼讀書未多﹐心源未明﹐才拈著經卷﹑便燒香禮拜﹐不能得了。此言大是醒人。

秦始皇下泰山﹐風雨暴至﹐休於樹下﹐因封其樹爲五大夫﹐初不言其爲何樹也。後漢應劭作《漢官儀》﹐始言爲松。蓋松柏在泰山之小天門﹐至劭時猶存﹐故知其松也。五大夫﹐蓋秦爵之第九級﹐如曹參賜爵七大夫﹐遷爲五大夫是也。後人不解﹐遂謂松之封大夫者五。故唐人松詩﹐有「不羨五株封」之句﹐蓋循襲不考之過也。又《漢書•髙帝紀》﹕「七大夫﹑公乘以上﹐皆髙爵也。」注﹕「公乘﹐第八爵。」

管子述古封禪之君七十二人﹔孔安國撰孔子弟子七十二人﹔劉向傳列仙亦七十二人﹔皇甫士安撰髙士亦七十二人﹔陳長文撰耆舊亦七十二人。

蕭何與參不相能﹐及病﹐舉參自代﹔參聞何卒﹐告舍人﹐趣治行﹕「吾將入相。」何蓋棺後﹐一腔公忠﹐被參托出告千古。古人眞相知處﹐卽在不相知之中如此﹗見《偶然錄》。

滄洲山下出澄綠水﹐其水流一百步﹐亦謂之流綠水﹐金石終不沈沒。見《杜陽編》。有羽毛必沈之弱水﹐卽有金石不沈之綠水。此水正當以「彊」名。○《職方外紀》云﹕翁加裏亞有四水甚奇﹕一從地中噴出﹐卽凝爲石﹔一冬月常流﹐至夏反合爲冰﹔一以鐵投之便如泥﹐再鎔則爲精鋼﹔一水色沈綠﹐凍則成石﹐永不復化。此皆極異﹐又不獨溺毛元髖﹑制角腐手而已。

嶽亦齋云﹕康伯可《順庵樂府》﹐今麻沙倚有之。麻沙屬建陽縣﹐去書坊不二十里。建陽鐫書人﹐皆在麻沙一帶。

季節見於子順﹐子順賜之酒﹐辭。問其故﹐對曰﹕今日家之忌日也﹐故不敢飲。子順曰﹕飲也。﹝禮﹐忌日不樂而已﹐未有無飲者。﹞禮﹐𨿽服衰麻﹐見於君及先生﹐與之粱肉﹐無辭﹐所以尊長而不敢遂其私也。忌日方於有服﹐輕矣。見《孔叢子》。孔氏論禮如此﹐要非不哀。程氏歌哭之爭何爲乎﹗

按張華《博物志》﹐亦稱鑄銅之工不復可得﹐惟蜀地﹑羌中時有解者。由此言之﹐斯妙久絕。余謂不復能鑄銅者﹐正當不能使利如霜雪﹐光如雲霞﹐陸斬犀兕﹐水斷蛟龍﹐豈復不能鑄銅鑪鋺燈耶﹗然今太拯殿前兩大銅鏡﹐卽周景王鑄也﹔制作精巧﹐獨絕晚世。今之作必不及古﹐猶今之鏡不及古鏡﹐今鐘不及古鐘矣。右見江淹《古銅劍贊》。古貴銅賤鐵﹐歷有證據。古銅刀﹑銅槍﹑銅匕﹐余亦得數種﹐至銅鏃﹐則雒中以斗計矣。今《博物志》中亦無此語。

瑟瑟禮﹐祈雨射柳之儀也。見《遼史》。卷七

再生禮﹕國俗每十二年一次﹐行始生之禮﹐名曰「再生」﹐惟帝與太后﹑太子及裔離堇得行之。又名「覆誕」。見《遼史》。裔離堇﹐統軍馬大官也。

古有以解鳥語﹑馬語傳者。《遼史》﹕太祖從兄鐸骨札﹐以本帳下蛇鳴﹐命知蛇語人神速姑解之﹐言蛇謂穴傍有金。因得金以爲帶﹐名龍錫金。能知蛇語﹐爲尢異矣。

延馬﹐馬不施鞍轡曰延。」延﹐立誕切。見《遼史》。

唐功臣皆云「圖形淩煙閣」﹐而元《王孝恭碑》﹐乃作「戢武閣」。豈淩煙先名「戢武」耶﹖又《段志玄碑》亦云「圖形戢武閣」。昭宗末年﹐中書奏﹕西京舊有淩煙閣畫功臣﹐今遷都雒陽﹐合議修建。副元帥梁王﹐勛庸冠世﹐請淩煙閣側別創一閣﹐以表殊勛。從之。此又淩煙別閣也。

魏鶴山云﹕處人倫之變﹐當以《三百五篇》爲正。《考槃》《小宛》之爲臣﹐《小弁》《凱風》之爲子﹐《燕燕》《谷風》之爲婦﹐《終風》之爲母﹐《柏舟》之爲宗臣﹐《何人斯》之爲友﹕皆不遇者也。而責己重以周﹐待人輕以約﹔優柔諄切﹐怨而不怒﹐憂而不敢疏也。東坡在黃﹑在惠﹑在儋﹐不患不偉﹐患其傷於太豪﹐便欠畏威敬恕之意。如「玆遊最奇絕﹐所欠惟一死」之類﹐詞气不甚平。又如《韓文公廟碑》詩云「作書詆佛譏君王﹐要觀南海窺衡湘。」方作諫書時﹐亦意諫行而迹隱﹐豈是故爲詆訐﹐要爲南海之行﹗蓋後世詞人﹐多有此意。如「去國一身﹐髙名千古」之類﹐十有八九。若此﹐不知君臣義重﹐家國憂深﹐聖賢去魯去齊﹐不若是恝者﹐非以一去爲難也。余謂士君子不幸而當患難﹐筆硯便當焚卻﹔怨響﹛對言﹜固足鼓禍﹐和平亦是矯情。範丞相堯夫謫永州﹐閉門獨處﹐人稀識面﹔客苦欲見之者﹐或出則問寒暄而己﹔家僮掃榻具枕﹐揖客解帶﹐對臥良久﹐鼻息如雷霆﹔客自度未起﹐亦熟睡﹔睡覺常及暮﹐乃去。不必華山五龍法﹐只範丞相此睡何處得來﹔熟睡之客更奇。此客不能熟睡﹐公亦未必見之。此可爲善處患難者法﹐省卻多少葛藤。

宗杲論禪云「譬如人載一車兵器﹐弄了一件﹐見取出一件來弄﹐便不是殺人手段﹔我則只有寸鐵﹐便可殺人。」朱文公亦喜其說。余謂寸鐵不如白戰﹐白戰勝人﹐不如不職屈人。

甘露之事﹐蓋亦疏矣。考其時﹐乃大和九年十一月二十一日也。是時李訓謀以甘露降子禁中﹐詔百官入賀﹐因此欲殺宦官耳。十一月末﹐豈甘露降之時哉﹗其謀之疏﹐卽此可見。見《偶然錄》。

「白者」﹐見《唐書》﹕懿宗時﹐諸道進白者﹐蓋閹人之稱。郎今謂淨身人也。又《吐突承璀傳》﹕是時諸道歲進閹兒﹐號私白﹐似云私自淨身者。「白徒」﹐見《鄒陽傳》﹕驅白徒之眾﹐素非軍旅。又「白士」﹐羊佑曰﹕以白士而層重位。又「白民」﹐魏詔入粟拜爵﹐白民輸五百﹐復其身。白民﹐猶言白丁也。又帝俊之子晏龍有琴﹐亦名白民。又「白望」﹐徳宗時﹐宦者主宮市﹐置數十百人﹐閱貨物廛左﹐謂之白望。如今市井之徒手牙儈也。又「白打」﹐見王建詩。謂不持寸鐵﹐徒手相角者。又「白間」﹐古弓名。又「白間」﹐壁間囪也。見何平叔《景福殿賦》。又「白萍」﹐魚子好羣泳水上﹐名曰白萍。見《古今注》。又「白顚」﹐的顙。白顚﹐言馬額上當顱如月﹐見《爾雅》。又「白﹛減木﹜」﹐周穆王右驂赤驥﹐而左白﹛減木﹜﹐音意﹐本傳作儀。郭璞云﹕皆以毛色取名也。見《列子》。又「白﹛囟大﹜」﹐獸名。「奧」﹐古「澤」字。見《石鼓文》。又「白及」﹐牛名。西域有牛名白及﹐今日割取其肉一二斤﹐明日其瘡卽滿。見《金樓子》。又「黑暗」﹐犀名。南人謂象曰白暗﹐犀曰黑暗﹐又曰墨暗。見《墨客揮犀》。又「白﹛須巾﹜」﹐有一女恆著靑裙白﹛須巾﹜﹐直音云﹕﹛須巾﹜﹐勺也﹔勺﹛須巾﹜須﹐繒頭也。見《異苑》。又「白題」﹐白笠也。漢潁陰侯斬白題將一人。又「白唐」鳥名。唐﹐黑色也。白唐一變爲靑鴘﹐而帶灰色。見《酉陽雜俎》。又「白﹤艸咎﹥」﹐木名。音髙。狀如穀而赤理﹐其汁如漆﹐其味如飴﹐食者不饑﹐可以釋勞﹐可以血玉。見《山海經》。又「白選」﹐士免切﹐貨貝名。漢武帝造白金三品﹐其一重八兩﹐圜之以文龍﹐名白選﹐直三千。選上去二聲﹐亦作撰。又「白丹」﹐王母之山﹐有白丹﹑黑丹﹐見《山海經》。又「白水刺」﹐寶石名﹐淡紅﹐色嬌。見《輟耕錄》。又「白陵」﹐雄黃之異名也。見《爾雅》。又「白乳頭」﹑金蠟面﹐北苑焙茶之精者。見《類林》。又「白越」﹐蒲屬﹐可緝爲布。漢鄧後賜周馮貴人白越。《六研齋筆記》﹕大食國貢白越議三段﹐白越議﹐番布之精者﹐「議」字尢奇。又「白疊」﹐晉令曰﹕士卒百工﹐不得服越疊。越﹐蒲屬﹔疊﹐白疊也。《南史》﹕髙昌國有艸﹐實如繭﹐其中絲如纑﹐名爲白疊﹐國人取織以爲布﹐正爲耎白。又「白曳」﹐稻名﹐音意。《五音篇》作「■」。按《韻府羣玉》《五車韻瑞》﹐皆取落腳字爲類﹔予欲爲一書﹐皆取起頭字﹐依韻編爲一書﹐而取事之稍僻﹐《韻府》不載者﹐以便檢閱。恨念室中無書可采﹐聊輯此一則﹐與同志商之。

歷代天文書志﹐必言天地相去之數。請問「相去」二字﹐當作何解﹖夫相去者﹐必相抵也﹐如中州去京師一千六百里﹐北邁旣至﹐云抵京矣﹐則實有邦畿在也。《渾天紀》﹕地天相去九萬八千里﹔《三五歷紀》﹕九萬里。禦飈爾云而上﹐何所抵乎﹖爲此說者﹐所憑推算﹔不知算亦有窮﹔空則無抵。惟《列子》之言曰﹕終日在天中行止。張湛注曰﹕自地以上﹐皆天也。此言明白可信。

如臯三十年前﹐有僧蓮宇者﹐受具足戒。梵唄之餘﹐工爲詩﹐澹雋有風。黃濟叔伯父處士公及邑中知名士咸重之﹐相與結玉連社。邑有敗寺﹐將修復﹐迎蓮公董之﹐鐻千金﹐庀材具﹐乘木糾咸備。工將始矣﹐有某孝廉者﹐亦方治屋﹐而無所得乘木糾﹔意寺工未始﹐具乃備﹐盍假諸。公言此不吾主﹔且治寺具乃以治室﹐弗虔於佛。往返數四﹐堅弗許。孝廉赧怒﹐以半刺囑邑令﹐謂僧無賴﹐漁修寺金﹐而固時時辱我。令大索公﹐邑子衿及鐻金治寺者咸不平﹐故匿公。白之令﹐令曰「欲爲儈者出之﹐僧來﹐僧能致諸君﹐我不僧苦也。」眾乃聽公出。令大誶公﹐笞之十﹐使伍伯導之輸服孝廉。公出﹐眾擁之歸﹔公入室﹐謂眾且去﹐謝薄者曰「詰明從往輸服。」公垂簾﹐結趺團蕉上﹔處士覺有異﹐坐候之。良久﹐公忽張目曰「某家去。」處士公曰「何至是﹗和尙誤矣。和尙不能證羼提波羅蜜耶﹗且事理有在﹐彼自辱﹐辱和尙耶﹖和尙勿墮落。」公無語。洎明﹐圓寂矣。鼻垂雙玉筋﹐正坐不僕。眾異之。越月﹐孝廉子婦方就蓐﹐閽者見一僧突入﹐力拒之不得﹔久之踉艙趨子婦屋﹐而子婦屋不聞有訝僧者。少頃﹐力然報孝廉舉孫矣。眾以爲怨毒於人甚矣﹐蓮公乃不理黃處士言。孝廉孫長﹐乃多慧﹐善爲文﹐垂髫補博士弟子員﹐隨食餼﹐爲髙材生﹐循循有孝友風﹔裏中無不慶孝廉之有孫者。眾謂殆非蓮公﹐何相報之反耶﹖未幾﹐孝廉監軍遼左﹐以城陷逸歸獲罪。邑令發其事﹐予戍。攺革後﹐其孫三十餘﹐忽自恣﹐跅弛無不爲。家中落。久之﹐卸所居巨室﹐始市隱﹐漸杗橰及楗及礎石﹐家徒四壁耳。又久之﹐乃倒壁市■墼。鄰家族子曰「柰何洞然與我通﹗」孫遜謝曰「無傷﹐少頃卽有薄障矣。」人傳爲笑。家旣敗﹐尢多穢行﹐人多不齒之。入黌宮﹐無與之語者。眾乃曰﹕蓮公終不理黃處士言矣。怨毒之於人甚矣哉﹗公有《敏公詩》一卷﹐行於世。紅蓮投胎﹐賴有末後一著﹐不失本來面目。此公攺頭換面﹐狼狽至此﹐修怨耶﹐自悞耶﹖一失足爲千古恨﹐再回頭是百年人。是以貴忍辱也。予旣爲公記﹐復爲公惜。

唐開元綫﹐燒之有水銀出﹐可治小兒急驚﹐甚驗。見《無顏錄》﹐開元錢惟金陵最多。

今時玩墨不磨墨﹐看墨不試墨。錦囊漆匣﹐羊質虎皮﹐俗人不識其爲白爲黑﹐良可發笑。此新都程於止語﹐眞中今日墨獘。

宋會之﹐杭州人﹐元時名醫也。鮮於樞記其治水蠱法﹕以干絲瓜一枚﹐去皮剪碎﹐入巴豆十四粒同炒﹐以巴豆黃爲度﹔去巴豆﹐用絲瓜炒陳倉米﹐如絲瓜之多少﹔米黃色﹐去絲瓜﹐研之爲末﹐和淸水爲丸﹐桐子大﹐每服百丸﹐皆愈。其言曰﹕巴豆﹐逐水者也﹔絲瓜﹐象人脈絡也﹔去而不用﹐藉其气以引之也﹔米﹐投胃气也。見《無顏錄》。焦澹園先生常欲集古雜記中諸藥方爲一書﹐惜未成﹔只《筆乘》中載有數十條耳。予嘗謂古人非自驗之方﹐未必肯記之於集。若依《筆乘》所載﹐再爲推廣之﹐各分癥類﹐都爲一集﹐勝刻《快書》《淸紀》﹐諸鄙俚無用之書者多矣。此書亦不難成﹐畱心醫術者志之。聞往時武陵金氏曾刻此書﹐裒集甚備。惜予未之見耳﹗

望雒山在徳淸縣﹐晉雒中人永嘉中過江﹐每升此山望雒﹐故名。按萬安橋舊名雒陽﹐晉江之橋名以雒﹐亦猶徳淸之山名望雒耳。

泰山沒字碑﹐《七修類稿》以爲石套﹐其言甚辧。泰安州守曲三山語予曰「碑不甚厚﹐石復粗礪﹐斷非石套。」按沒字碑一曰石表﹐又曰石套﹐俗曰神主石。此石當泰山絕頂﹐正封禪望祭地﹔神主石之說爲當。禮失而求之野﹐未可以俗言爲無稽也。

祭祀用屍﹐其義精深。屍不能行也﹐而易以木主之像﹔像不能行也﹐而易之畫影﹕二者猶有用尸之義。至宋儒謂影畫與祖考無干﹐專用木主﹔不知數寸之木﹐與祖考何相干也﹗古人木主之設﹐蓋以古人用屍﹐皆以子弟爲之﹐髙﹑曾﹑祖﹑考無以分別﹐故用主以識之。今不用屍而但用主﹐正如今鄕飲主賓介僎之帖﹐獨有帖而無人也。右見《瓦釜漫記》。按古人左圖右書﹐義取觸目興感。如周﹑漢明堂﹑宣室﹐皆有圖繪﹔故影像之設﹐其易感拖於屍﹐宋人謂無干何也﹖若塑像﹐面貌衣冠又逾於影﹔常見翁孺婦人入寺觀﹐每悚然拜跪﹔入學宮﹐則廢然而返﹔卽逢掖亦無肅心虔禮﹐何也﹖二氏有像可欽﹐而學宮於木易玩耳。昔周之大祭﹐周﹑召二公﹐實疊爲屍焉。屍借以像﹐像示如屍﹐意固質之先聖而不悖。唐攺坐像﹐是唐前有之﹔何必求異二氏而侮慢尼山﹐使鐘鼓無靈﹐芹茆削色耶﹗

北嶽恆山在渾源州﹐後移祀曲陽﹐而渾源嶽祠如故。渾源爲是﹐曲陽爲非﹐今人能辧之矣。明徐常吉謂此恆山在沙漠中﹐今大同府恆山﹐在渾源州南二十里﹐非舊恆嶽也。然則無論曲陽﹐並渾源而亦非矣。五嶽如此﹐何從考實﹗

漢元初六年﹐太后詔徵和帝弟﹐濟北﹑河間王子男女年五歲以上四十餘人﹐又鄧氏近親子孫三十餘人﹐並爲開邸第﹐教學經書﹐躬自監試。○教鄧子孫﹐止於保姓﹔教濟﹑河王子﹐意在維城。有此遠識﹐須麋不逮。

汀州黎槐曾爲餘言﹕廣州民有以善射聲名者﹐常挾毒矢入山中﹐值雷雨卒至﹐驚避入野祠﹔雷隨入﹐韱磹繞身者三匝﹐然終不爲害。民跪而祈曰「民誠罪﹐遽擊何所逃﹔柰何格格悸人耶﹗」雷聲漸引去。己﹐復至﹐復出﹐如是者再﹐若將導之去者﹐終不害民。民忽悟曰「神將用我矣。」遂不霆﹐逐雷聲行﹐抵山下﹐見雷方吐火施鞭﹐奮擊巨樹。一朱衣女子突從樹中出﹐雷遽遠樹數捨﹐紅衣下﹐雷復至﹔紅衣出﹐則雷又遠去。格鬥久之﹐終不成擊。民乃引毒矢﹐伺紅衣出貫之。霹靂大作﹐遽拔其樹。民歸入其室﹐家人競言雷方入屋﹐震人幾死﹐幸家無恙﹔惟釜翻露朱書數字於底﹐不可識。有黃冠通雷文者﹐云是「助神威力﹐延壽一紀」八字也。山中人言﹕樹平時無他異﹐亦終不知女子爲何妖。按唐小說中﹐亦有神追朱衣女子﹐自樹中出﹐久之漸上﹐有數點絩雨飛下﹐云是帝命誅飛天夜叉。此女子得非其類耶﹖

雷澤有雷神﹐龍首人身﹐鼓其腹則雷。見《山海經》。軒轅遊於陰浦﹐有物焉﹐龍身而人頭﹐鼓腹而遨遊。問於常伯﹐常伯曰「此雷神也。有道則見。」見《奚囊橘柚》。此祖《山海》說耳。《搜神記》曰﹕扶風楊道和﹐田中值雷雨﹐霹靂擊之﹐因以鋤格﹐折其左股﹐遂落地不得去。色如丹﹐目如鏡﹐毛角長二尺餘﹐狀如六畜﹐頭似彌猴﹐世謂雷神﹐郎雷公也。又代州雷公取乖龍擊樹﹐樹裂急合被夾﹐狄仁傑命匠破﹐得出。《國史補》云﹕雷州春夏日﹐無日無雷﹔至秋伏地中﹐其狀如彘﹐人皆取食。《靑溪暇筆》云﹕霹靂中有物如猴而小﹐尖嘴肉翅﹐雷收聲後亦入蟄﹔山行之人﹐往往多於土穴中得之﹐謂之雷公﹐不畏者恆啖之。《本艸》則謂之震肉。無毒﹐止小兒夜驚﹐大人因驚失心﹐亦作脯與食之。此畜爲天雷所霹靂者是。《番禺雜記》云﹕村民鑿山爲穴﹐多品供雷﹐冀雷享之﹐名曰雷藏。民家女或爲神所依﹐卽呼爲雷郎﹐得子曰雷子。則雷公信有之矣。《楚辭》云﹕旋入雷淵而不可止些。注﹕雷公之室﹐亦必有據。若雷郎﹑雷子﹐必邪神假雷號耳﹐未可信也。

「人皆知糞其田﹐莫知糞其心。糞田不過苗利得粟﹐糞心易行而得所欲。何謂糞心﹖博學多聞﹔何謂糞心﹖抑欲止淫。」右《太平禦覽》引《孟子》﹐非也。「粟」﹑「欲」﹑「聞」﹑「淫」﹐似韻﹔漢後贗語耳。

《周禮》﹕饋食之豆﹐蜃﹑蚳醢。蜃﹐蛤﹔蚳﹐蟻子﹔不知古人何以取此作醢。今方丈卽侈﹐言及必噦。《錄異記》﹕交廣溪洞間酋長﹐多蟻卵﹐淘澤淨鹵以爲醬﹔或曰﹕其味酷似肉醬。又《倦遊錄》云﹕嶺南有大赤蟻﹐作窠放木梢﹐如數升器者﹐取蟻以糝洎釀焉﹐味極辛辣。則蚳實可爲醢矣。予在閩南﹐見人漬鱟子爲醬﹐漬沙噀爲羹﹐鹵龍虱﹐煮蜂房﹐臘田鼠﹐膾竹豚﹐甚於醢蟻子者多矣。何足怪﹗

相傳廣州人取初生鼠﹐少浸以蜜﹐遽取食之﹔齒合聲猶啷啷﹐些須尾猶戛戛掉人頰上。名曰蜜啷﹐視爲上饈。言之尙悸﹐況下箸耶﹗

北人有吞蝗者﹐食豆叢中蝤子者﹐貫全蠍就燈上炙啖之者﹐南人見之驚避。北之誚南﹐猶南之誚北﹐習而不察者多矣。要之不食馬肝﹐未爲不知味耳。

予仲文還姑孰﹐祖送傾朝。桓謙要參軍王弘同行﹐答曰「餞離送別﹐必在有情﹐下官與殷﹐風馬不接﹐無緣扈從﹗」謙貴其言。見沈約《宋書》。世人如學王弘﹐省卻多少祖帳。

蘭待女子同種則香﹐故名待女。蔗使庶生兒種之﹐則碩且甘。種鶯粟﹐夫婦共著麗服﹐半夜相對種之﹐則多且艷。種芫荽﹐作穢語則茂。種山藥﹐以足按之﹐則支離錯出如足形。種松子﹐以杖擊蓬﹐使子墮地﹐用錐剌地深五寸許﹐以帚掃入﹐無不長﹔一經人手則不生。黃楊木以陰晦夜無一星時﹐伐之爲枕﹐始不裂。欲引竹過墻﹐以死貓埋墻外﹐則竹盡向貓行。欲茄子繁﹐俟其花時﹐取葉布於道路﹐以灰規之﹐人踐之則子必繁。物理眞不可測。

拾道旁遺信禁手不開﹐足徵盛徳。此程於止語也。家大人凡見人與僕輩字﹐亦置之案上﹐從未一啟視﹔見他人字可知矣。此事似易實難﹐關系心術甚大。人能事事從此推廣之﹐正人君子優爲之矣。

王丞相爲揚州﹐遺八部從事之職﹔顧和時爲下傳還﹐同時俱見。諸從事各奏二千石官長得失﹐至和獨無言。王問顧曰「卿何所聞﹖」答曰「明公作輔﹐寧使网漏吞舟﹐何緣采聽風聞﹐以爲察察之政﹖」丞相咨嗟稱佳﹐諸從事自視缺然也。按「風聞」二字始此。

天河兩條﹕一經南斗中﹐一經東斗中過。兩河隨天轉入地﹐地下水相得﹐又與海水合﹔三水相蕩﹐而天轉之﹐故激湧成潮。又曰﹕潮汐者﹐一月之中天再東再西﹐故潮水再大再小。夏時日居南宿﹐陰消陽盛﹐而天髙一萬五千里﹐故夏潮大﹔冬時日層北宿﹐陰盛陽消﹐而天卑一萬五千里﹐故冬潮小﹔春日居東宿﹐天髙一萬五千里﹐故春潮漸起﹔秋日居西宿﹐天卑一萬五千里﹐故秋潮漸減。見《抱朴子》。日傳於天﹐天右旋入海﹐而日隨之﹐水因其灼激﹐而退於彼必盈於此﹔此則潮之往來﹐不足怪也。日激水而潮生﹐月離水而潮大﹔地浮於水﹐天在水外﹔日入則晚潮激於左﹐日出則早潮激於右。見《文粹》。按河髓日激﹐未敢以爲信然﹔且如元兵駐江沙﹐而潮三日不至﹐豈此三日河不隨天﹑日不激水耶﹗記此以備一說。

後至元間﹐同知兩淛都轉運鹽使司事趙君伯常﹐休日與書吏談官府政事。因曰﹕吾曩爲中書提控掾史時﹐夜坐私第一室﹐忽有兩吏來前﹐傳都堂鈞旨呼喚﹐遂郎上馬﹐隸前導﹐至一官府﹐樹木陰醫﹐大官危坐廳事上﹐問曰「河南饑﹐省咨至﹐乃緩七日不報﹐彼處死者甚眾﹐汝知之乎﹖」吾答曰「某提控耳﹐該掾稽遲之罪﹐己常呈舉。」官沈思良久曰「非汝過也﹐汝退。」又命前隸曰「可急追該掾某人來。」吾遂覺﹐夢也。明日晨起﹐令人覘之﹐某夜暴死矣。人命至重﹐爾輩其愼之﹗稽緩僅七日﹐遂致冥追﹐況甚於稽緩﹐動經旬月者乎﹗可以自警。

元和初﹐裴宙鎭荊﹐掘地六尺得一石﹐規模樓櫓﹐悉仿荊城﹔其中空徑六尺八寸﹐甚工致。命徒之藩籬間。是春淫雨﹐四月不止﹐潦漲莫遏﹐人抱爲魚之憂。會歐獻乘居楚山﹐馳問之﹐對以事迫﹐鑿石弗及﹐令陶範爲江陵城﹐內廣六尺八寸﹐樓堞門域無少差﹐於南門外八十步掘深六尺埋之﹐當止。宙始驚嘆昔人所鎭﹐從之。旣痙祭之夕﹐復隆起。獻乘乃雒中道學博聞之士。見《江陵志》。此制奇甚。然《息壤記》載禹湮洪水至荊州﹐見有海眼﹐泛溢無恆﹐禹乃鐫石造龍之宮室﹐寘於穴中﹐以塞水脈。則石規模亦此意也。此厭勝之法。二物俱見荊州﹐特異。

劉仲原得銅斛二於左馮翊﹕其一云始元四年造﹔其二曰甘露元年十月造。數量皆同﹐云容十斗。後刻云﹕重四十斤。以今權量較之﹐容三斗﹐重十有五斤﹐乃知古今不同。《漢書》﹕於定國飲酒至一石不亂。晉劉伶一飲一石﹐五斗解酲。則是飲三斗而一斗五升扶頭耳。《魏志》云﹕曹公帳下有典君﹐持一雙戟八十斤﹐則是一戟重十五斤﹐兩戟共重三十斤耳。見《珊瑚鉤》。古衡量皆小於後世﹐觀周尺可知。如前說﹐則今浮於古之七矣。今飲量郎三斗爲一石亦稀﹔若典君兩戟重三十斤﹐後世勝之者﹐不亦多乎﹗宋時衡量﹐不知去古何若﹔然今衡𨿽與古不同﹐而四方相去﹐終不甚遠﹐則知去古亦不甚遠﹔惟量則數百里外便自懸殊﹐北斗較南斗﹐不啻倍之﹔同時尙爾﹐況千百載上耶﹗或謂飲酒一石之石﹐是衡石之石。按始皇以衡石程書決事﹐注﹕石﹐百二十斤也。文書日以百二十斤爲程﹐今以甘露銅斛計之﹐當是四十四斤。有云衡石百二十斤﹐以今秤計之﹐當三十三斤者﹐不知何據。

有持一銅斛於市賣之﹐其形正圓﹔下向爲斗﹐橫梁昂者爲升﹐低者爲合﹔梁一頭爲籥﹐籥同黃鍾﹐容半合﹐邊有篆銘。堅以問安﹐安曰﹕此王莽自言出於舜﹐黃龍戊辰﹐攺正卽眞﹐同律量﹐布之四方﹐欲小大器鈞﹐令天下取平焉。見《髙滑傳》。安﹐釋道安也﹔同量﹐亦猶行古之道也。不得以人廢器﹐且一器而五物備焉。

《白六帖》﹕蘭子能燕戲﹐復幹宋元君﹐元君大怒曰﹕昔有異技幹寡人﹐技無庸﹐適值寡人有歡心﹐故賜金帛﹔今而望吾賞﹗拘而戮之。燕戲今絕﹐倒投挾也。又引《列子》﹕宋有蘭子﹐以技幹宋元君﹐以雙技﹝疑枝﹞見﹐長倍其身﹐屬脛並馳﹐弄七劍而躍之﹐立賜金帛。按雙枝屬足﹐卽今踹髙蹻之戲也。髙蹻之戲﹐習於著屐﹐寸寸而上之﹐長倍身矣﹐亦能弄刀劍等。倒投挾不知何戲﹔今京師閹宦﹐畜童子爲觔斗舞盤諸雜戲者﹐謂之倒喇。「喇」與「挾」音近﹐豈卽倒投挾耶﹗恐燕戲自燕戲﹐雙技自雙技。

揚雄《覈靈賦》曰﹕夫《易》之始﹐河序龍馬﹐雒呈龜書。見《困學紀聞》。此賦名僅見。

周吉父暉摘秣陵前修佳句﹐不無漫收﹔予摘其尢﹐附錄於此。素爲人傳誦者﹐亦不錄。史京兆謹﹐字公謹﹐《西山精舍》云「磵戶蜂畱蜜﹐松巢鶴墮翎。」《覽秀樓》云﹕殘霞擁樹作秋色﹐空翠襲衣生暮塞。」《送屠先生》云「南浦斜陽芳艸色﹐東風啼鳥落花天。」馬俊《和杜》云「翠微深見寺﹐綠野暗啼鸞。」蔣禦史誼﹐字宗誼﹐八歲賦詩有云「靑天閣雨雲歸岫﹐紫气乘龍水入江。」倪尙書謙﹐字克讓﹐《南郊艸堂》云「林鳩喚雨山光瞑﹐畦稻舒花水气香。」童尙書軒﹐字士昂﹐《九日》云「黃菊酒香人病後﹐白蘋風冷雁來初。」沈僉事鍾﹐字仲律﹐《黃縣》云「秋殘羣木老﹐野回亂山髙。」《新嘉驛》云「風定涼生樹﹐庭空月近人。」《鉅野》云「沙艸釀寒殘雪在﹐野雲翻影斷鴻懸。」徐僉憲完﹐字用美﹐《送何省叔還京口》云「江涵秋雁影﹐岸拍晚潮聲。」姚太守瀚﹐字大用﹐《淮陰夜泊》云「燈影遙臨岸﹐月光低近城。」《鳳臺別墅》云「花深門徑人稀到﹐簾捲春風燕自來。」陳指揮鐸﹐字大聲《齋居》云「晚樹低分霽﹐春雲淡隔城。」伊僉事乘﹐字徳載﹐《遊寺》云「野鶴盤云下﹐淸風挾水涼。」梅明府純﹐字一之﹐《舟中卽事》雲「雨聲煙寺晚﹐風急海門秋。」李副使熙﹐字師文﹐《秋興》云「秋深茅屋鳴塞杵﹐月上山城起暮鴉。」顧尙書璘﹐字華玉﹐《小江口》云「興在煙霏際﹐年銷馬迹中。」《飲柳山上》云「江橫羣水合﹐野闊萬峯開。」顧副使﹐字英玉﹐《快雨有述》云「片雲生晝暝﹐急雨淨髙天。」顧貢士嶼﹐字懋氵亟﹐東橋長子﹐《白牡丹》云「玉妃罷醉春無暈﹐素女淩波夜有香。」《天闕山》云「山深六月藏寒霧﹐地迥諸天散曉鐘。」顧秀才應祥﹐字孝符﹐懋氵亟長子﹐《江上曉行》云「曉行江路月﹐人語夜船燈。」《遊棲霞寺》云「流泉激石常飛雨﹐靈艸經寒不斷香。」謝山人承舉﹐字子象﹐《遊寺》云「深林下馬蒼苔滑﹐野寺入門秋爽多。」金舉人大車﹐字子有﹐《楷上人山亭》云「敗葉秋皆墮﹐寒煙晚欲無。」《幽興》云「放棹晚潮至﹐開門春艸生。」金秀才大輿﹐字子坤﹐《遊城南諸寺》云「黃葉喧髙樹﹐靑山起夕煙。」王太僕韋﹐字欽佩﹐《西堂偶興》云「人醉斜陽裏﹐鶯啼細雨中。」《寄羅敬夫》云「花气風生席﹐簫聲月滿船。」王太守可大﹐字元簡﹐《壽州渡河》云「沙淨空山雨﹐風香野岸花。」焦太史澹園《詠梅花》云「花開暮雪人歸後﹐香滿寒庭月上時。」陳太僕沂﹐字魯南﹐《遂初齋》云「苔痕雙屐齒﹐花影半簾鉤。」羅主簿燾﹐字元溥﹐《宿髙座寺》云「月來半榻寒松影﹐風送滿山秋葉聲。」陳明府芹﹐字子野﹐《焦山》云「煙橫沙市遠﹐船過海門稀。」黃驗封甲﹐字首卿﹐《春日》云「烏聲侵夢斷﹐竹色映堦虛。」髙汝州遠﹐字近思﹐《泊舟對月》云「風淸沙岸淨﹐月滿浪花圓。」臨淮侯李言恭﹐字惟寅﹐《送安茂卿南還》云「夢回芳艸遠﹐人去落花多。」李宗城﹐字子藩﹐惟寅子也﹐《贈汪子建》云「夢去月明秋水闊﹐愁來霜逐鬢毛新。」何禦史淳之﹐字仲雅﹐《別陳師宗伯》云「潮痕迎雨急﹐帆影帶煙過。」《登繁臺》云「斜日窺疏雨﹐歸鴻綴遠天。」金山人鑾﹐字在衡﹐《北河道中》云「歸鳥亂啼原上樹﹐夕陽多在水邊村。」《送李谷陽》云「客中候曉霜如月﹐馬上逢春艸似煙。」姚鴻臚淛﹐字元白﹐《顧孝符見過》云「旅懷秋欲盡﹐鄕思客初來。」姚太守汝循﹐字敍卿﹐《江南春遊》云「宿雨靑郊潤﹐和風白袷輕。」盛貢士時泰﹐字仲交﹐《天界寺》云「松聲寒遙塔﹐竹影午過墻。」《三臺洞》云「石扉藤蔓迷樵路﹐流水桃花引客來。」卜長史鏜﹐字子振﹐《送人還吳門》云「衰柳帶煙迷遠浦﹐片帆隨雁下長洲。」周明府元﹐字長卿﹐《集宜遠樓》云「欄桿千嶂瞑﹐砧杵萬家秋。」余祭酒孟麟﹐字伯祥﹐《問胡太生病》云「閒身稱病易﹐春色閉門多。」焦貢士尊生﹐字茂直﹐《白雲洞》云「千林落日稀人迹﹐一徑疏鐘散鹿羣。」《燕子磯》云「微風山郭酒簾動﹐細雨江亭燕子飛。」徐公子邦寧﹐字仲謐﹐《日涉園》雲「水翻細浪魚銜藻﹐露滴空堦鶴隱松。」陳秀才宏世﹐字延之﹐《冬日登淸涼寺》云「林枯千嶂削﹐煙冷半江昏。」齊王孫承糸采﹐字國華﹐《別客》云「天迥弧帆沒﹐江空獨雁寒。」馬氏芷居﹐陳石亭夫人﹐《苦雨》雲﹕「楊柳深藏徑﹐梨花半掩門。」僧宗泐﹐字季潭﹐《往南陵》云「人煙千嶂裏﹐客路百花中。」《閒行》云「幽花不礙路﹐偃木自成橋。」弘恩﹐號雪浪﹐報恩寺僧﹐《小橋望月》云「一片淸光孤玉笛﹐千家煙樹亂疏鐘。」寬悅﹐字臞鶴﹐《山中寄客》云「千樹夕陽鳴暮鳥﹐一谿殘雪掩柴扉。」

「夫童子淳質未漓﹐情欲未開﹐於誦習講說之中﹐反有以導其邪思﹐非所以爲訓﹔且學者吟哦其醜惡於唇齒間﹐尢非雅尙。讀書而不讀淫詩﹐未爲缺典﹔況夫子答爲邦之問﹐而此句拳拳殿於四代禮樂之後﹐恐非小事也。愚敢記其目﹐以俟有力者請於朝﹐而再放黜之﹐一洗千古之蕪穢云。」見王魯齋《詩疑》此論極正﹐然有識者易﹐有力者難﹐故公獨屬望於有力者。所定刪目﹐凡三十章。

《宣夜》之書云﹕惟漢祕書郎郗萌﹐記先師相傳云﹕天了無質﹐仰而瞻之﹐髙遠無極﹐眼瞥精絕﹐故蒼蒼然也。譬之旁望遠道之黃山而皆靑﹐俯察千仞之深谷而窈黑﹔夫靑非眞色﹐而黑非有體也。日月眾生﹐自然浮生虛空之中﹐其行其止﹐皆須气焉。是以七曜或逝或注﹐或順或逆﹐伏見無常。進退不同﹔由乎無所根系﹐故各異也。故辰極常居其所﹐而北斗不與眾星俱沒也。攝提鎭星皆東行﹐日行一度﹐月行十三度﹔遲疾任情﹐其無所系著可知矣。若綴附天體﹐不得爾也。見《晉書•天文志》。《易》曰「懸象著明﹐莫大乎日月」。《中庸》曰「日月星辰系焉。」曰「懸」曰「系」﹐正言運旋空中﹐其根非附著天體。天有何形質﹐而爲所附著乎﹗《宣夜》謂無根系非謬。故末云﹕若綴附天體不得爾﹐意旨自明。葛洪不察綴體﹐而漫言不麗於天﹐天爲無用﹔《宣夜》何常言不麗天耶﹗故推測七政而外﹐言天者必以《宣夜》爲確。

王充駁渾儀曰﹕舊說天轉從地下過﹐今掘地一丈﹐輒有水﹐天何得從水中行乎﹖甚不然也。日隨天﹐非入地。夫人目所望﹐不過十里﹔天地合矣﹐實非合也﹐遠使然耳。今視日入﹐非入也﹐亦遠耳。當日入西方之時﹐其下之人﹐亦將謂之爲中也。四方之人﹐各以其近者爲出﹐遠者爲入矣。何以明之﹖今試使一人把火炬﹐夜半火行於平地﹐去人十里﹐火光滅矣﹔非滅也﹐遠使然耳。見《晉書•天文志》。渾天精密﹐豈容輕訾﹗但天出入水中﹐日出入地下﹐則不必王仲任而始知其非也。若雲龍爲水物﹐諭天龍相似﹔故《易》以龍比天﹐以晉證日出﹐明彜證日入﹑而又以需比天入水中﹐則不第葛洪囈語﹐而唐太宗作志者﹐亦囈中人矣。

宣帝之世﹐海岱之間﹐有三男共取一婦﹐生四子﹔及去﹐將分妻子而不可均﹐乃致爭訟。廷尉範延壽斷之曰﹕此非人類﹐當以禽獸﹐從母不從父也。請戮三男﹐以兒還母。宣帝嗟嘆曰﹕事何必古﹗若此﹐則可謂當於理而厭人情矣。延壽蓋見人事而知用刑﹐未知論人妖將來之驗也。見幹寶《搜神記》。三男不當娶一婦﹐一婦當妻三男乎﹖兒誠無罪﹔母不同坐﹐延壽失刑也。然民間有此﹐紀綱風俗不久隳乎﹗故令升妖之。《易林》云「三夫共妻﹐莫適爲雌﹐子無姓氏﹐父不可知。」初以爲世間安得有此﹔閱此﹐乃知世間眞無所不有也。

練水侯研徳﹝玄泓﹞曰﹕詩之爲用者聲也﹐聲之所以用者情也。《豳風》﹑二南﹑二雅﹑三頌﹐或出於婦人小夫衝口率意之作﹐或出於元臣碩老諷諭賦述之言﹔泳泆休明﹐抒寫道徳﹐情盛而聲自葉焉。遂登樂章﹐歌薦朝廟﹐此天下之眞聲也。若夫情曼者其聲嘽﹐情忼者其聲厲﹐情危者其聲烈﹐情豫者其聲揚﹕是數者𨿽詭於和﹐而情之所激﹐皆足以鏗鏘律呂﹐感動鬼神。《相鼠》之詩﹐其聲率﹔《山樞》之詩﹐其聲迫﹐迫且率﹐而仲尼不刪者﹐爲其情眞也。眞故不諱其激﹐有激極而和之勢焉﹐此亦聲之亞也。六季三唐﹐刻鏤組繪﹔南北二宗﹐披猖率埜﹔聲情交葉﹐什無二三。何大復常謂唐初四子﹐音節可謌﹔子美調失流轉。予初韙之﹐然究其所撰《明月篇》﹐聲浮於情﹔學者從是矯宋﹑元之過﹐相與規步音響﹐趨摹格調﹔而天下之情隱者﹐亦大復爲之戎首也。數十年以來﹐聲盛者情僞﹐情眞者聲俗﹔兩家之說﹐戛然不入﹐而其不諧眞樂則同。終成其兩僞而已矣。

雲間王玠右﹝光承﹞曰﹕自《三百篇》以後﹐千餘年而有盛唐諸子﹔自盛唐以後﹐八百餘年而有弘﹑嘉諸子﹔自弘﹑嘉以後﹐七十餘年而有今之作者。盛唐諸子本於《三百篇》而變之﹔譬之齊﹑晉受封於西周﹐𨿽帝制自爲﹐不盡奉上法﹐要其寶玉弓矢﹐頒自天朝﹐固彊霸之盛節也。弘﹑嘉諸子﹐本子盛唐而推廣之﹔譬之田﹑韓﹑趙﹑魏受封於齊﹑晉矣﹔然能自稱王。今之作者﹐反本於弘﹑嘉而流行之﹔譬之信陵﹑平原﹑孟嘗之屬﹐而又受封於趙﹑魏﹑田氏矣﹔𨿽專其國政﹐若二君然﹐然秦﹑楚諸王﹐終以人臣目之也。彼人也﹐我亦人也﹐《三百篇》固不可爲﹐吾豈不能分符盛唐之下﹐與之搴旗相角哉﹗而乃朝承北地之綸﹐暮綰信陽之綬﹐蛇行蒲伏﹐爲其家老。平原﹑信陵不可得﹐而至爲建信長安諸君﹐淺之乎爲丈夫矣。夫魏勃果才﹐何不走長安﹐上書漢天子﹐而局趣轅下﹐求謁東齊之相國哉﹗卽欲見齊相﹐亦持刺直前可耳﹔乃旦旦而掃其舍人之門﹐因鬼見帝﹐宜乎灌將軍以勃爲安庸人也。學唐人者﹐定長安之類也﹔學弘﹑嘉諸子者﹐謁齊相之類也﹔學弘﹑嘉諸子而襲其餘論﹐盜其剩馥﹐是掃舍人之門之類也。吾恐北地信陽﹐又將以爲鬼物而逐之也。

錢虞山曰﹕蔡九達﹝羽﹞居常論詩﹐謂少陵不足法﹐聞者疑或笑之。當是時﹐李獻吉以學杜雄壓海內﹐竄竊剽賊﹐靡然成風﹔九逵不欲訟言攻之﹐而借口於少陵且不足法﹐而撏撦割剝之徒﹐更於何地生活﹗此其立言之微旨也。不然﹐則九逵一妄男子﹐狂易中風者耳﹗豈特蚍蜉撼大樹而已哉﹗

靖康歲﹐都城受圍﹐敵器甲刓獘。或言太常寺有舊祭服數十間﹐無所用﹐可以藉甲。少卿劉玨卽具槁欲獻於朝﹐以付書史。史作字楷而敏﹐平常無錯誤﹔玨將上馬﹐立俟之。旣至﹐而結街脫兩字。趣使更寫﹐誤如初。玨怒貴之﹐逡巡謝曰「非敢誤也。小人竊妄有管見﹕在禮﹐祭服獘則焚之﹔今國家𨿽追急﹐然容臺之職﹐惟當秉禮﹔少卿固體國﹐不若候朝廷有索則納之﹐賢於先自背禮而有獻也。」玨愧嘆而止。嘉定間﹐宇文紹節爲樞密﹐臥病﹐王醫師涇投藥而斃。史直翁祭之﹐李師普爲文﹐末句云「誰過歟﹖醫師之罪。」相府書吏張日新寫至此﹐執白衛王曰「旣是誤投藥劑﹐豈謂之『醫師』﹗只當攺作『庸醫之罪。』」衛王首肯之。嘉定初。王堂艸體兵之詔。有曰「國勢漸尊﹐兵威以振。」日新時爲卑吏﹐密白曰「『國勢漸尊』之語﹐恐貽笑於人﹐不當素以爲弱也。」衛王是其說﹐遂攺曰「國勢尊隆﹐兵威振厲。」萬曆間﹐湛甘泉先生欲變秣陵火葬之俗﹐擇門外空地爲漏澤園﹐遣千戶王某齋疏請。千戶啟甘泉曰「聞疏中有『無主之地﹐葬無主之人』句﹐恐『無主』二字﹐不敢以陳於君上。」甘泉是其言﹐驟易之。胥吏亦有識義理如此。文字之不可不檢點也如此﹗

銅雀臺硯﹐世傳曹操制此臺﹐其瓦俾陶人證泥﹐以絺綌濾過﹐加胡桃油埏埴之﹐故與他瓦異。見《文房四譜》。予屢渡漳河﹐詢所知云﹕臺上關壯繆辭曹祠﹐祠中道士﹐每僞爲磚瓦以愚人﹔實則片瓦寸磚不能得也。記在濰時﹐張肯仲方撫陜歸﹐肯仲舊令臨漳﹐以一瓦遺予﹐予卻之﹐使者彊之至再﹐終曰「此奴主令臨漳時﹐於署中親督工爲之者﹐公柰何弗受﹗」余爲失笑。近友人爲予言﹕中都皇覺寺瓦﹐層膩而質堅﹐承水不滲﹐以之作硯﹐不在銅雀下。三百年物﹐似不難覓﹐然余未之見也。銅雀臺上關帝祠名以《辭曹》﹐甚當。

箕子《麥秀歌》曰「麥秀漸漸兮﹐禾黍油油﹐彼狡童兮﹐不與我好兮。」所謂「狡童」﹐紂也。「狡童」二字竊鄭詩。故君也﹐以狡童目之可乎﹗舜可囚堯﹐甲可殺尹﹐此歌何難誣箕子耶﹗此幹《抹馬金闕歌》亦然。古無「金闕」字。

元末嵩州明月寺﹐牝馬不媾而產駒﹐形不類馬﹐每鳴野馬皆鳴。見《嵩縣誌》。必龍種野合﹐人不知耳。

杜重威之後貧窶﹐進月分俸以給之﹐士大夫或愧焉。見《東都事略》。此黨太尉進也。進幼事杜。如此舉﹐何妨不識一丁。

泰伯荊蠻之逃﹐疑在太王旣沒。蓋有以見商之必亡﹐周之必興﹐而已適當其難﹐誠有所託而逃也。夫利莫於得天下﹐害莫甚於忘其家﹔棄莫大之利﹐而以身當忘家之難﹐惟欲求此心之安﹐不失天理之常耳。夷齊之求仁﹐亦此也。朱注乃引《史記》諸說﹐則周室蓄不臣之心已四世矣﹐非古今一大冤事耶﹗曰肇王迹﹐勤王家﹐蓋追原其積功累仁﹔而餘慶之遠及﹐正見王業之興﹐非一朝一夕之故耳。乃據以剪商之志﹐始自太王﹔荊蠻之逃﹐正欲遂太王傳季歷及昌之私意﹐則是君臣父子之間不免嫌忌﹐何以稱至徳耶﹗見《瓦釜漫記》。人道宋人精密﹐其實鹵莽處多。如三讓不加研討﹐見昔人傳歷及昌妄談﹐便爾欣然以爲確而言之。此論解冤雪誣﹐足快千古。

唐郭曖女﹐爲貴妃。憲宗以妃宗門彊盛﹐恐立爲後﹐後宮莫得進幸﹐遂不立後。遂有無後之天子。

月照天下﹐食於詹諸。許敬重以爲﹕詹諸﹐月中蝦蟆。夫日月之食﹐莫有知其審者﹐故聖人書有食之﹐言若有物食之﹐而不知其名云爾。闕疑之義﹐謹重之至也。見《爾雅翼》。《春秋》日食三十六﹐有甲乙者三十四。歷家推驗﹐精者不過三十六﹐唐一行得二十七﹔宋衛朴得三十五﹐獨莊公八年三月﹐算不入食法。見《困學紀聞》𨿽莊八年三月算不入食法﹐而此外三十五﹐固無不與推算應矣。如歷言日月交會而食﹐竟是今日死法﹐則春秋自隱至哀凡二百四十二年﹐連閏約計三千月﹐日不知凡幾食﹐魯史自應一一紀之﹐不類他事須列國赴告乃書也。今僅僅三十六﹐稀疏太甚﹐死法不又不足憑乎﹗儒者謂有道之世﹐日星順軌﹔蓋爲天文錯逆﹐人事干之。春秋豈堯﹑舜﹑湯﹑文時哉﹗若有物食之﹐故二百四十年但三十六食耳。他書亦有言者。語有極荒唐而終不可盡按之者﹐此類是也。

常獵者言中秋無月﹐則是年冤必少。世傳冤望月而孕﹐蚌望月而胎﹐喬麥得月而秀﹔若中秋無月﹐則冤不孕﹐蚌不胎。喬麥不實。以獵者言觀之﹐實有此理。

《無顏錄》載李賀詩﹕『蟪蛄弔月鉤欄下﹐屈膝銅鋪鎖阿甄。』按屈膝﹐窗戶上所釘之環﹐卽銅鋪也﹔北方人謂之屈戌﹐與屈膝同。其稱甚古﹐故梁簡文帝有詩曰﹕『織成盤龍金屬戌。』則屈戌與銅鋪爲一意明矣。而長吉乃用爲兩物﹐殆猶『老冤寒蟾泣秋色』之意﹐豈故好此重復耶﹗謹拈出﹐恐後人效之也。又升庵《詞品》載元人樂府《戶列八椒圖》﹐又貝瓊《未央宮瓦硯歌》﹕『長楊昨夜西風早﹐錦縵椒圖迹如掃。』竟不知椒圖爲何物。近閱陸文量《菽園雜記》云﹕《博物志》逸篇曰﹕龍生九子﹐不成龍﹐各有所好﹐鴟吻八夏之類也。椒圖其形似螺﹐性好閉﹐故立於門上﹐卽詩人所謂金鋪也。司馬溫公《明妃曲》云﹕『宮門金鐶雙獸面﹐回首何時復來見。』梁簡文《烏棲曲》﹕『織成屏風金屈戌。』李賀詩﹕『屈戌銅鋪鎖阿甄。』皆指此也。又按《尸子》云﹕法螺蚌而閉戶。《後漢書•禮儀志》﹕殷人以水徳王﹐故以螺著門戶。則椒圖之似螺形﹐其說信矣。予按屈戌自屈戌﹐金鋪自金鋪。余鄕人呼門囪鉸具﹐有勾者爲繚掉﹐無勾者爲屈戌﹔金鋪﹐門上銅獸面也。宮門作獸面﹐士庶家作花形﹐下者但規銅爲片而己。長吉之『屈膝銅鋪』如溫公所言『金鐶獸面』也﹐原非重復。屈戌二字﹐自是宛轉之意。繚﹐纏也﹐繞也﹔掉﹐搖動也﹐顫也﹐皆與環近﹐故以金鐶爲屈戌則可﹐以屈戌爲卽銅鋪則不可。此𨿽細事﹐然正見古人爲詩﹐無一字無來歷處﹐後人何可妄議夕﹐簡文帝詩是『織成屏風』﹐作『盤籠』亦誤。

閩船皆舴艋﹐稍大者呼曰巢蓬。按『巢』當作『艚』。《韻釋》云﹕艚﹐舟名。十月水爲復艚水﹐言落水也。

余在萊濰時﹐聞士人呼⒎皆曰﹛艸廢﹜﹐恆笑之。後閱梁太中大夫瑯牙王敬胤卒﹐遺命不得設復魄旌﹐一蘆﹛艸廢﹜藉下﹐一枚覆上。則知⒎之爲﹛艸廢﹜久矣。

眞宗二年﹐有異人﹐長才三尺﹐而身與首幾相半﹔丰髯秀耳﹐丐食輦下。叩其所自來﹐則言曰﹕吾將益聖人壽。一日聞於上﹐召見內殿。訊其能﹐則曰性嗜酒。命之飲﹐一舉一石。俄逸其人。翌日﹐太史奏壽星之躔﹐密聯帝座。上益異之。後令訪求不可得﹐敕圖其形﹐卽今壽星像也。見《濯纓亭記》。按眞宗在位二十五年﹐壽止五十有五﹐才下壽耳。不知所益有幾﹖

競渡始於勾踐﹐見《越地傳》。習水報吳﹐託於戲耳。正如龍忌﹐不關子推。

南唐孟歸唐能詩。肄業廬山國學﹐常得瀑布詩﹕『練色有窮處﹐寒聲無盡時。』鄰房生亦得此聯﹐遂交爭之。助教不能辧﹐訟於江州﹐各以全篇意格定之﹐而歸唐爲勝。後歸京師﹐累遷大理丞﹐江州羣吏往京師﹐猶指曰訟詩生也。見《廬山雜記》。又豁達老人喜爲詩﹐所至輒自題寫﹔詩句鄙下﹐自稱曰『豁達李老』。常書人新素墻壁﹐主人慽怒﹐訴官杖之。拘使市石灰更圬墁訖﹐告官乃得縱捨。聞者哂之。見《劉貢父詩話》。一聯構訟﹐題壁被笞﹐大堪捧腹。今盜句﹑疥壁者﹐實繁有徒﹐請早自收斂﹐勿遭毒棒。

環王國野象﹐一牡管三十餘牝﹐牝者牙才二尺﹐送供牡者水艸﹐臥則環守﹔牡象死﹐共埋之﹐號吼其處﹐乃散。見《續博物志》。咸溪童鏞家畜二犬﹐一白一花﹐共出一母﹐性狡獪﹐善知人意。後白者雙目俱旨盲﹐弗能進牢而食﹐主家作艸窩﹐臥於檐外﹐花者日銜飯﹐吐而伺之﹐夜則臥於其旁。白者旣死﹐主憐之﹐埋於門前山麓間﹔花者朝夕往埋所﹐繞數匝若拜泣狀﹐臥其旁少頃始返。見《建寧府誌》。虎有父子﹐蜂有君臣﹔此象有夫婦﹐狗有兄弟也。人可憬然矣﹗此二則新吾先生《無如篇》中未載﹐故錄之。余在維揚﹐聞海陵王侍禦相說﹐廣《無如》爲二十餘卷﹐眞有益人心﹐惜未鐫行。

人生而心志在內﹐聲音在外﹔骨體有形﹐事變有會﹐更相爲表裏﹐此自然之道。至於術學論成敗﹐考貧賤﹐觀富貴﹐各取一槪。或聽聲音﹐或見骨體﹐或占色理﹐或視威儀﹐或察心志﹐或省言行﹐或考卜筮﹐或本先祖﹐如水同源而分流也。右曹大家注班孟堅《幽通賦》。論相人之術﹐惟此包括最廣。今人相法無驗者﹐坐只論面部耳。

天始惟一气耳﹐莊子所謂『溟涬』是也﹐計其所先﹐莫先於水﹔水中涬濁﹐歷歲旣久﹐積而成土﹔水土震蕩﹐漸加凝聚﹐水落土出﹐遂成山川﹐故山形有波浪之勢焉。於是土之剛者成石而金生焉﹐土之柔者生木而火生焉。五形旣具﹐乃生萬物﹔萬物生而變化無窮。見《艸木子》。天惟一空﹐空自有气﹐然气每自下而升﹔地气旣上升﹐卽天气也。此論五行生序最確。

卷八

翳桑餓夫倒戈以衛宣子﹐漂絮老媼進食而哀王孫﹐賴榮受報於親炙之人﹐黔敖忍死於嗟來之食﹕古人視飲食之重如此﹗

吳興鄭侯升《秕言》﹕鄭谷《鷓鴣》詩﹐旣曰『相呼』﹐又曰『相喚』﹐則復矣﹔旣曰『靑艸湖邊』﹐『黃陵廟裏』﹐又曰『湘江曲』﹐亦欠變矣。及觀《本艸》載此詩云﹕『相呼相應湘天闊』﹐語旣無病﹐更淸曠。按《本艸衍義》﹐乃宋政和中寇宗奭所撰﹔據此﹐則宋代尙有唐詩善本﹐後乃傳訛耳。侯升發前人所未發﹐妙解也。

《西京雜記》﹕劉子駿著《漢書》一百卷﹐傳之劉歆﹐歆撰《漢書》﹐未及而亡﹔班固所作﹐全用劉書﹐小異耳。○據此﹐則班史不但襲司馬矣。

古人作詩﹐皆寫情愫﹐亦無忌諱。庚信《寄徐陵》云﹕『故人倘思我﹐及此生平時﹔莫待山陽路﹐空聞吹笛悲。』徐陵《別毛永嘉》云﹕『嗟予今老病﹐此別空長離﹔白馬君來哭﹐黃泉我詎知﹔徒勞脫寶劍﹐空掛隴頭枝。』杜甫《別鄭虔》﹐末云﹕『應與先生成永訣﹐九重泉路盡交期。』今人作詩﹐惟以祝贊爲事矣。詩話往往言詩讖﹐亦大可笑。

近從陳開仲購得宋晁無咎抄本《雞肋集》七十卷。閱之﹐詩賦六百餘篇﹔擬古諸作﹐綽有古調﹐而近體佳句亦多。如『賦成夜燭才銷寸﹐衙遲朝曦未半竿』﹔『未緣狗監知才思﹐端向牛衣積淚痕』﹔『白圭未可輕三復﹐小艸須防得二名』﹔『能似鼠多愁渡谷﹐仕如鮎鈍笑緣竿』﹔『憂虞心似知更雀﹐安穩身如掛角羊』﹕皆工用事屬對者也。五言如『日落狐鳴冢﹐天寒犬吠村』﹔『雨園鳩喚婦﹐風徑燕將兒』﹔『松根危抱石﹐嶺路曲隨溪』﹔『老覺田原好﹐慵疏里巷尋』皆有林夜之趣者也。絕句《汴堤暮雪懷徑山道人》云﹕『朔風吹雪亂沾襟﹐走馬投村日向沈﹔遙想道人敲石火﹐冷杉寒竹五峯深。』村店卽事》云﹕『十載京塵化客衣﹐故園楡柳識春歸﹔深村方物無由覓﹐蝴蝶雙尋麥隴飛。』《題穀驛舍》云﹕『驛後新籬接短墻﹐枯荷衰柳小池塘﹔倦遊對此忘行路﹐徙倚軒窗看夕陽。』皆有中﹑晚風調﹐不類宋格。

金陵妓朱鬥兒﹐嘉靖間與陳魯南沂聯詩﹐曲中有才情者也。有《送所歡》一絕云﹕『楊子江頭送玉郎﹐離思牽挽柳絲長﹐柳絲挽得吾郎住﹐再向江頭種幾行。』人爭傳誦。予偶閱元詩﹐黃君瑞《送別》云﹕『云錦江邊送玉郎﹐江邊折柳柳絲長﹔柳絲若挽情人住﹐更向東風種幾行。』乃竊抄者。魯南輩不察也。

趙燕如﹐金陵名娼也。《寄謝友人送吳箋詩》云﹕『感君寄吳箋﹐箋上雙飛鵲﹔伹效鵲雙飛﹐不效吳箋薄。』一時名士﹐皆與之狎。京口鄔佐卿《雪夜訪燕如詩》云﹕『燕子樓前曉日遲﹐叢篁晴色歲寒知﹔庭畱積雪看教舞﹐檻附靑山入畫眉。鼓瑟調從翻玉樹﹐當杯人似宴瑤池﹔雲鬟謾對綸巾白﹐無柰風塵兩鬢絲。』

唐僧智永﹐爲王右軍七世孫﹔皎然﹐爲謝康樂之十世孫。二僧詩字名家﹐不忝其祖﹐殊勝金銀車登進士第者。

昆山周少參震﹐其祖壽誼﹐生於宋景定間﹐歷元至洪武六年﹐百有十歲。郡守魏觀設鄕飲酒寵異之﹔明祖髙皇帝聞而召至闕廷﹐賜以酒饌﹐復其家﹐年百十六歲而終。眉壽之人﹐未聞有歷三朝者﹐亦奇事也。

世傳禹碑七十七字。韓文公詩云﹕『千搜萬索何處有﹖森森綠處猿猱悲。』亦未之見也。宋張世南云﹕『嘉定中﹐賢良何致見於南嶽岣嶁峯上﹐遂摹刻於嶽麓書院。』嘉靖甲午﹐長沙太守潘鑑得於書院後小山艸莽中﹐卽宋人摹刻者也。夫古文之傳遠者﹐多銘於鐘鼎﹐至周宣王始刻石鼓﹐歐陽已疑其非眞﹔則岣嶁之刻﹐後人妄作明矣。後楚沈鑑夢神禹授以古缻﹐下有篆文﹐類碑字﹐及早起誦﹐若素識﹐不勞深索﹐楊用修好奇士也﹐遂信之﹐乃作《禹悲歌》﹐抑亦英雄欺人耳﹐何可據以爲實﹗董郡丞廷欽《觀禹碑詩》云『晨望衡嶽山﹐悠悠恣登陟﹔霞彩散崇岡﹔垂蘿掛蒼壁。路逢樵者言﹐岣嶁有奇迹﹔飛翥若鸞龍﹐云是禹碑石。累累七十字﹐字字不可識﹔古異蝌斗文﹐怪匪斯籀筆。用修好奇士﹐今文手親譯﹔緬想治水功﹐天授非人力﹔得非宛委藏﹐神符今散逸。我觀五嶽圖﹐眞形甚奇僻﹔恐是山川形﹐亦與五嶽匹。闕文安可尋﹐郢調詎堪釋。爲語夜郎翁﹐支離太無益﹗』

明初舊制﹕吏部考察﹐但老疾﹑罷軟﹑貪酷﹑不謹四條。成化間﹐丰城李太宰裕爲吏部時﹐謂遲鈍似軟﹐偏執似酷﹐始創立才力不及一條以處之﹐實愛惜人才之意。其法至今不變。公善詩﹐所著有《古澹集》﹐翩翩唐響也。《春夜》云﹕『夜深庭院寂無嘩﹐寶鴨香銷燭影斜﹔倚徧闌干眠未得﹐滿庭明月浸梨花。』《憶揚州》云﹕『樓臺燈火萬家明﹐況復通宵歌吹聲﹔二十四橋今寂寞﹐月光空自鎖重城。』《聞鶯》云﹕『綠艸蒙茸徧匹郊﹐桃花飛盡柳陰交﹔行人正起傷春思﹐厭聽黃鸝噪樹梢。』五言如﹕『涼月疏林影﹐晨雞遠店聲。』『細雨楚山曉﹐輕雲隴樹春。』『楓林萬葉盡﹐茅屋幾家殘。』『沙淺溪流碧﹐春深野燒靑。』『孤城明晚照﹐落木動涼飈。』皆佳句也。

莆陽林士造﹐字吾宗﹐太守鳴盛子也。少年能詩﹐未幾發狂疾﹐夭死。《登烏石訪太虛上人》云﹕『老僧髙臥處﹐幽絕到人稀﹔半榻無長物﹐空山獨掩扉。竹疏常漏日﹐苔古欲侵衣﹔相送斜陽在﹐淸風滿翠微。』《遊牛首山》云﹕『野剎半空齊﹐山深路屢迷﹔經聲參鳥韻﹐塔影印云梯。倚策追前迹﹐摩厓認舊題﹔諸峯看不極﹐惆悵夕陽西。』《送人之衡陽》云﹕『依微艸樹接汀洲﹐一葦臨河送遠遊﹔幾處啼猿湘水暮﹐一行寒雁洞庭秋。霜前古寺疏鐘急﹐雪後空山亂瀑流﹔明到故人因下榻﹐郡齋無日不淹畱。』惜其稿不傳。

嘉靖間﹐吳中刻《六朝詩集》﹐有梁宣帝詩一卷﹐僅六首﹕《建除》《迎舍利》《麈尾》《百合》《梨》《蘭》而已。乃陳宣帝﹐悞作梁也。《詩紀》亦踵其悞﹐附於梁元帝之後﹐宜攺正之。

漢《藝文志》﹕小說出於稗官。謂細米爲稗﹐王者欲知閭巷風俗細碎之言﹐故立稗官以記之。

梁吳均《少年子》詩云﹕『不道參差菜﹐誰論窈窕淑。』𨿽用經語﹐大似歇後﹐亦詩病也。

五代耶律徳光入洛陽﹐聞杜鵑﹐問李崧曰﹕『此何聲也﹖』崧以杜鵑對。五代已有之矣﹐邵康節於天津橋聞之﹐不足駭也。豈未聞前事乎﹗李文正東陽﹐年十七登進士﹔太倉陸太常釴與之同榜。有詩云『金羈細馬出明光﹐碧色羅衣錦繡香﹔行過玉河三百騎﹐少年爭說李東陽。』

新昌胡夢說方伯云﹕《弇州史料》﹐凡請弇州作傳志者﹐𨿽中才亦得附名﹔未請傳志者﹐𨿽蓋代勛名節義﹐亦所不載。後之耳食者﹐未可以此爲定案也。讀弇州書者﹐亦不可不知。

洪武八年﹐宋濂官禮部侍郎﹐封濂母陳氏﹑妻賈氏爲徳人。見誥命。後無『徳人』之稱。

唐張旭以艸書名﹐未見有詩傳於世。偶讀弘治中顧宗伯淸集《跋旭艸書後》﹐載其《詠柳》一絕云﹕『濯濯煙條拂地垂﹐城邊樓畔結春思﹔請君細看風流意﹐未減靈和殿裏時。』詩不見唐集﹐旭所自作也。

宋末汶陽王質﹐號雪山先生﹐著《詩經總聞》二十卷﹐其家櫝藏五十年。淳祐中﹐吳興陳日彊守汶陽﹐刻之郡齋﹐始行於世﹐後又無傳矣。謝在杭錄之祕府﹐諸子盡賣藏書﹐近爲陳開仲購得之﹐歸之予。中間不甚依朱氏﹐多得風人之趣。如《小星》二章﹐謂婦人送君子﹐以夜而行﹐事急則人勞﹐不得不歸之於命。『抱衾與裯』﹐聞命卽發﹐不及治裝也。此說猶切宵徵之旨。如《騶虞》二章﹐謂田獵之作﹐一行只五獸﹐言不多也。艸始茁﹐獸未有深芘﹐所以如此﹔其心𨿽慈﹐其禮不可闕也。供國祭祀﹐充君膳羞﹐有不得已者﹐每有所獲﹐必舉『騶虞』稱嘆﹐言安得如此獸不踐生艸﹐不食生物者也。其心甚不欲也。《三百篇》皆自創己意而解之﹐惜無力板行之耳。

永和蘭亭之會﹐四十二人﹐柳公權書之。題云﹕四言詩王羲之爲序﹐序行於代﹐故不錄﹔其詩多﹐不可全載。今各裁其佳句而題之﹐亦古人斷章取義也。五言詩孫興公爲序﹐柳注云﹕文多不備載。近見宣和中內府搨本﹐始知今世所傳興公序與詩﹐皆經柳所裁﹐俱非全篇也。周府刻《蘭亭宴集圖》﹐其詩合四言﹑五言於圖像之上﹔近益府仍舊文重刻之。詩與柳書多有異同﹐卽以王爲前序﹐孫爲後序﹐亦非矣。謝在杭嘗云﹕『蘭亭之賢﹐皆一時之選﹐賦詩只四句六句﹐亦有不成者﹐眞咄咄怪事。』在杭未見宣和舊搨耳。

予鄕王覺斯先生詩凡百餘卷﹐卷帙旣多﹐每遂不能流傳﹔予欲刪爲數卷以行﹐匆匆東行﹐不暇及矣。先生詩不難於沈著﹐而難於流動。偶得其五﹑七律﹐附錄數聯於後﹐然予實未見先生全稿也。《竹》﹕『空翠噓蒼節﹐瞑禽守澹煙。』《鞏華城》﹕『野火頹荒屋﹐殘更出驛樓。』《送廬山僧》﹕『暮雪聞樵響﹐空心共虎遊。』《正學祠》﹕『荒山無死气﹐白日有寒風。』《期友》﹕『明月無心上﹐故人何日來。』《入雒》﹕『風急灘聲逆﹐天低嶽色蒼。』《萬年寺》﹕『疏磬雲中樹﹐髙簾雪外山。』《又行》﹕『网腥朝入肆﹐禾气午薰人。』《淸河縣東南湖》﹕『露潤聞花气﹐沙虛透樹光。』《馬阪寺》﹕『僮僕迷幽寺﹐牛羊上古墳。』《淸心》﹕『牛睡斜陽穩﹐雞鳴僻巷深。』《舟中》﹕『開窗湖盡白﹐一路柳先靑。』《圓津寺》﹕『香煙流遠磬﹐秋色滿空山。』《酬荊岫》﹕『好詩憐雪後﹐同夢記峯西。』《還裏至﹛艸儲﹜萸灣》﹕『旅人輕犯雨﹐裏鼓亂撾秋。』《旅次聞諸弟》﹕『佩刀何地解﹐匹馬此身弧。』《不必》﹕『衣濕櫻桃雨﹐帆拖杜若云。』《哭內子》﹕『鬼錄紛無序﹐人生耐幾秋。『《送友還黔經楚訊石齋消息》﹕』開緘猶故友﹐比屋是誰家﹖』《燕子磯》﹕『極浦看人小﹐乖崖礙鳥飛。』《洪修寺》﹕『秋風連日雨﹐古寺異鄕心。』《煙雨樓》﹕『誰家園榭靑霞外﹐幾樹梧桐白落中。』《送碧滄》﹕『滹沱日暮攜孤劍﹐銅雀風髙照大旗。』《送張子入蜀》﹕『人行古嶂楓千點﹐月照平沙雁一聲。』《西山》﹕『碑間三日沈吟處﹐弦外孤鴻獨送時。』《九日髙臺寺》﹕『危邊白雁偏來蚤﹐古寺黃花復對誰﹖』《華嶽》﹕『泉音酒醒偏隨枕﹐嶽色秋深不礙墻。』《送郭監軍》﹕『春深馬散桃花外﹐戍老人歸燧火中。』《金穀園舊地》﹕『花光古隰沈樓閣﹐溪色斜陽照板橋。』《木末亭》﹕『袖裏怪風藏石子﹐墻邊破寺出桃花。』《臘月》﹕『客子欲渡冰初急﹐鄕書不來雁又徵。』《終南山》﹕『好山當牖日初上﹐芳艸滿園人未歸。』《馬祖姑》﹕『疏燈獨夜聞孤雁﹐明月空山泣子規。』《京南遠望》﹕『薊門古戍三邊接﹐碣石孤云萬里來。』《登法藏寺塔懷鄕》﹕『僧院開花非昨日﹐雲山轉眼卽前朝。』《愛妾換馬》﹕『舊夢不隨絲絡斷﹐驕嘶莫過鏡樓西。』《野寺》﹕『眾壑爭迎云屐響﹐一牀默坐雨燈深。』《送絅存》﹕『江波萬里孤舟駐﹐柳葉千峯暮雨收。』《欒城》﹕『野橋流水浸官道﹐古戍閒雲隱驛樓。』《憶西湖》﹕『一夜紫橋聞鶴羽﹐十年紅葉想漁舟。』《登籠山》﹕『縈帶河聲皆北轉﹐微茫嶽气自東來。』《亂後》﹕『紅柿月陰焚屋後﹐白頭人出戰場中。』《贈履臺》﹕『煙塵萬里丹峯阻﹐江海何人白髮歸。』

洞庭葛震甫有《題村廟》云﹕『古木陰中冷廟荒﹐鄰雞飛過矮茅墻﹔銖衣半濕桃花雨﹐蕭蛸絲絲网夕陽。』《文姬歸漢》云﹕『馱金辛苦向黃沙﹐贖得文姬到漢家﹔多少遺書付王粲﹐獨傳哀怨拍霜笳。』《客中立春》云﹕『四日新年一日春﹐新春還是舊年人﹔山中有屋何曾住﹐逢著梅花便結鄰。』《山帶樓》云﹕『一帶靑山一帶溪﹐溪光山色互招攜﹐春風醉我髙樓上﹐聽盡林梢百舌啼。』後官閩藩幕﹐宅艱奔歸﹐《水次聞猿》﹕『急歸難與逆流爭﹔一日郵簽五日行﹔腸結淚枯無夢斷﹐冷猿何必許多聲。』震甫詩多奇警﹐此其一斑云。

《詩》云﹕『具曰予聖﹐誰知烏之雌雄﹖』注云﹕相似而難辧也。然烏其翼左掩右者爲雄﹐右掩左者爲雌﹔一說焚其毛置水中﹐沈者爲雄﹐浮者爲雌。

龜千年遊於蓮葉之上﹐庾信詩云﹕『靈蔡上芙蓉。』鳳非竹實不食﹐庾云﹕『祥鸞棲竹實。』以『蔡』代龜﹐以『鸞』代鳳﹐此皆六朝換字之法也。薛道衡襲之云﹕『集鳳桐花散﹐勝龜蓮葉開。』竟用本色字﹐殊勝。

楊升庵夫人黃氏能詩﹐世傳『雁飛應不到衡陽』一律最佳﹐而他作少見。然絕句尢妙﹐有《寄升庵》云﹕『懶把音書寄日邊﹐別離經歲又經年﹔郎君自是無歸計﹐何處靑山不杜鵑﹗』升庵初娶王氏﹐封安人﹐早卒﹐黃乃繼娶也。有樂府數卷﹐梓於金陵。

人之最難忍者﹐拂逆也。其在泛常﹐可情恕而理遣﹔若天性之適遭其窮﹐與之校不可﹐置之度外不可﹐道惟有自盡而已。古大舜父頑﹑母嚚﹑象傲﹐而能無怨無懟﹐委命畢誠﹐以蘄感通﹐其究克諧底豫﹐格神人而爲天下後世法。舜之親若弟﹐舜成之﹔舜之古今稱大舜﹐又舜之不幸成之也。君子觀於舜﹐而知逆境之成人。故曰﹕山河大地﹐盡是黃金﹐滿世界皆藥物﹔小拂逆是小遭際﹐大拂逆是大遭際。以之怨尢固非﹐卽泛泛以爲前緣﹐若可何如﹐亦錯過而可惜矣。

儒者言無鬼神﹐大要慮人諂瀆耳。慮諂瀆則可﹐謂無鬼神則不可。從來聖賢兢業戒懼﹐寔是見得鬼神靈爽烜赫﹐其曰﹕『福善禍淫﹐臨汝陟降﹔精气遊魂﹐體物不遺。』俱眞實語。此千聖心學﹐第一喫緊。捨此卻無聖學。非明知其無﹐姑爲是攝心法﹐且誑世也。夫禴祠蒸嘗﹐精有必通﹐鬼神無﹐則祖先亦無﹐儒者不廢家祭﹐何以言無鬼神也。人目不見風﹐不曰無風﹔不見性﹐不曰無性﹔不見祖先﹐不曰無祖先。則𨿽不見鬼神﹐其有鬼神必矣。或曰﹕聖賢無所爲而爲善﹐何畏乎鬼神﹖是殆不然。恆人之視聖賢也太髙﹐聖賢自視固是恆人。若自謂己聖已賢而不畏﹐妄亦甚矣。畏則念眞實﹐念眞實而後裏如表﹐終如始﹐屋漏如大庭﹐無所爲而爲善﹐孰加於此﹗人誠鬼神之不畏﹐復何所畏也﹖彼其所謂諂瀆者﹐非必禴祀蒸嘗﹐其祈禳禱賽之謂耶﹗臣子當君父迫切時﹐匍匐呼吁﹐無所不至﹔祈禳禱賽﹐𨿽知無益﹐計且爲之。此獵較可從之俗﹐何爲諂瀆﹖卽云諂瀆﹐只人之愚﹐鬼神何尢﹖不可因死噎者謂無穀﹐因死溺者謂無舟也。今慮諂瀆而蔑鬼神﹐廢出王遊衍之昭鑑而卽聾昧﹐使君子聞之﹐墮行於幽﹔小人聞之﹐濟惡於顯。世儒之論﹐毋乃爲無忌憚者地﹐而張之焰乎﹗

禮稱曾祖之父爲髙祖。《左傳》昭公十七年﹐郯子來朝﹐曰﹕我髙祖少皞摯之立也。則以始祖爲髙祖。昭公十五年﹐王謂籍談曰﹕昔而髙祖孫伯黶﹐司晉之典籍。則謂其九世祖爲髙祖。

《書》﹕『歸格於藝祖。』注﹕以藝祖爲文祖﹐不詳其義。人知宋人稱太祖爲藝祖﹐不知唐﹑金二代﹐亦皆稱其太祖爲藝祖。唐明皇開元十三年﹐封泰山﹐其序曰﹕『惟我藝祖文考﹐精爽在天。』金世宗大定二十五年﹐封混同江神﹐冊文曰﹕『仰藝祖之開基﹐佳江神之效靈。』然則﹐是歷代太祖之通稱也。

前代拜相者必封公﹐故稱之曰相公。若封王﹐則稱相王。﹝晉簡文帝稱相王﹐武帝在魏時亦稱相王。﹞自洪武中革去丞相之號﹐則有公而無相矣。卽初年之制﹐亦不全沿唐宋﹕有相而不公者﹐胡惟庸是也﹔有公而不相者﹐常遇春之偸是也﹔封公拜相﹐惟李善長﹑徐達。三百年來﹐只二位相公耳。○魏王粲《從軍行》﹕『相公徵關右﹐赫怒震天威。』《羽獵賦》﹕『相公乃乘輕軒﹐駕四駱。』『相公』二字﹐似始見此。

古人二名﹐止用一字。晉侯重耳之名見於經﹐而踐土之盟載書﹐止曰『晉重』。豈古人二名﹐亦有可但稱一字者與﹗○潘嶽《西徵賦》﹕『重戮帶以定襄﹐弘大順以霸世。』文公名止用一字﹐本於踐土載書﹐卻非翦截古人名字之比。其《關中詩》﹕『紛紜齊萬﹐亦孔之醜。』則不通矣。豈有以齊萬年爲齊萬者耶﹗○《呂氏春秋》﹕『幹木光乎徳。』去『段』字﹐『惜誓來革順志而用國。』去『惡』字。此爲翦截名字之祖。○文中並稱兩人﹐而一氏一名﹐尢爲變體。杞殖﹑華還﹐二人也﹐而《淮南子》稱爲『殖﹑華』。賈誼《新書》﹕『使曹﹑勃不能制。』『曹』﹐曹參﹔『勃』﹐周勃也。漢《厈彰長碑》云﹕『喪父事母﹐有柴﹑潁之行。』『柴』﹐髙柴﹔『潁』﹐潁考叔也。卻正《釋譏》﹕『褊夷﹑叔之髙懟。』陶潛詩﹕『積善云有報﹐夷﹑叔在西山。』語亦類此。○又有並稱兩人﹐而一爵一姓﹐如《史記》『絳﹑灌』﹐『絳』﹐絳侯周勃﹔『灌』﹐潁陰侯灌嬰也。蓋髙帝時功臣﹐周姓者不一人﹐故特稱爵。

古人謚有二字三字﹐而後人相沿止稱一字者。衛之叡聖武公﹐止稱武公﹔貞惠文子﹐止稱公叔文子﹔楚頃襄王﹐止稱襄王﹔秦昭襄王﹐止稱昭王﹔漢諸葛忠武侯﹐止稱武侯。

子孫得稱祖父之字。子稱父字﹕屈原之云『朕皇考曰伯庸』是也﹔孫稱祖字﹕子思子云『仲尼祖述堯舜』是也。《顏氏家訓》﹕古者名以正體﹐字以表徳﹐名﹐終則諱之﹐字乃可以爲孫氏。孔子弟子記事者﹐皆稱仲尼﹔呂后微時﹐嘗字髙祖爲季﹔漢袁種字其叔父曰絲﹔王丹與侯霸子語﹐字霸爲君房。江南至今不諱字也。河北士人全不辧之﹐名亦呼爲字﹐字固因呼爲字。尙書王元之兄弟﹐皆號名人﹐其父名云﹐字羅漢﹐一皆諱之﹐其餘不足怪也。

古人有名父﹑名君﹑名祖﹕《金縢》周公之祝辭曰﹕惟爾玄孫某。名君也。《左傳》﹐楚子圍宋﹐申犀對王稱無畏。知罃對楚王稱外臣首﹔鄢陵之戰﹐欒鍼曰書退。名父也。欒盈辭於周行人﹐曰陪臣書﹐曰其子黶。名祖若父也。

古人生不諱名﹐同輩皆面呼其名。《書》﹕周公若曰『君奭』﹔《禮記•曾子問》篇﹕老聃曰『丘』﹔《檀弓》篇﹕曾子曰『商』﹔《論語》﹕微生畝謂孔子曰『丘』是也。○孔子誨其弟子皆稱名﹔孟子則皆曰子﹐稱於他人之前亦曰子﹐樂正子﹑髙子是也。亦可以見世風之變矣。

古人敬其名﹐則無有不稱字者。陸務觀曰﹕字所以表其人之徳。故儒者謂夫子曰仲尼﹐非慢也。後世不惟諱其名﹐而並諱其字。《晉書•儒林•劉兆傳》﹕『嘗有人著鞾騎驢﹐至兆門外曰「吾欲見劉延世。」兆儒徳道素﹐靑州無稱其字者。門人大怒。兆曰﹕『聽前。』」又﹕常林年七歲﹐有父黨造門﹐問﹕『林伯先在否﹖』林不答。客云﹕『何不拜﹖』林曰﹕『𨿽當下拜﹔臨子字父﹐何拜之有﹗』

古人有以父名子者﹕《左傳》成十六年﹕『潘尫之黨。』潘尫之子﹐名黨也。襄二十三年﹕『申鮮虞之傅摯。』申鮮虞之子﹐名傅摯也。意必當時有同名者﹐故特舉其父以別之。

古人有以夫名妻﹕漢楊彪夫人袁氐答曹公卞夫人書曰﹕『彪袁氏頓首頓首。』

名以同事而晦者﹕《淮南子》言秦穆公使孟明舉兵襲鄭﹐過周以東﹐鄭之賈人弦髙﹑蹇他相與謀﹐矯鄭伯之命﹐以十二牛勞師。是蹇他爲弦髙之友。而《左氏傳》不載。又書荊軻西刺秦王﹐髙漸離﹑宋意爲擊築而歌於易水之上。宋玉《笛賦》﹕亦以荊卿﹑宋意並稱﹐是宋意爲髙漸離之侶﹐而《戰國策》《史記》不載。○《戰國策》﹕東孟之會﹐聶政﹑陽堅﹐刺相兼君。注云﹕堅﹐政之副。按聶政告嚴仲子曰﹕『其勢不可以多人。』未必有副。

名以同事而章者﹕《孟子》﹕『禹﹑稷當平世﹐三過其門而不入。』考之《書》曰﹕『啟呱呱而泣﹐予弗子。』此禹事也﹐而稷亦因之以受名。華周﹑杞梁之妻﹐善哭其夫而變國俗。考之《列女傳》曰﹕哭於城下﹐七日而城爲之崩。此杞梁妻事也﹐而華周妻亦因之以受名。

人以相類而誤者﹕《墨子》﹕『文王舉閎夭﹑泰顚於罝网之中﹐授之政而西土服。』於傳未有此事﹐必太公之誤也。《呂氏春秋》﹕『箕子窮於商﹐範蠡流乎江。』範蠡未嘗流江﹐必伍員之誤也。《淮南子》﹕『吳起﹑張儀車裂支解。』張儀未嘗車裂﹐必蘇秦之誤也。《易林》﹕『貞良得願﹐微子解囚。』微子未嘗囚﹐必箕子之誤也。○《晉書•夏統傳》﹕『子路見夏南﹐憤恚而忼愾。』子路未嘗見夏南﹐蓋衛南子之誤。

《史記•萬石君傳》﹕『長子建﹐次子甲﹐次子乙﹐次子慶。』甲乙非名也﹐失其名而假以名之也。《張湯傳》﹕『長安富賈田甲。』《韓安國傳》﹕『獄卒田甲。』疑亦同此。○《漢書•魏相傳》﹕『中謁者趙堯舉春﹐李舜舉夏﹐兒湯舉秋﹐貢禹舉冬。』不應一時四人﹐同以堯﹑舜﹑禹﹑湯爲名﹐若有意撰而名之者。及讀《急就章》﹐有云﹕『祖堯舜﹐樂禹湯﹐』乃悟若此類﹐皆古人所假以名之也。或曰﹕髙帝時﹐實有趙堯﹐然非謁者。○梁範縝《神滅論》有張甲﹑王乙﹑李丙﹑趙丁﹐後人假設之辭﹐以此爲祖。

《漢書•張敖傳》﹕呂后數言張王以魯元故﹐不宜有此。劉放曰﹕史家記事﹐或有如此追言謚者。《史記》﹐貫髙與張敖言﹐謂帝爲髙祖。《公羊傳》﹐公子翚與桓公言﹐吾爲子口隱矣。皆此類。今按傳記中此例尙多。如《左氏傳》﹕石碏曰﹕陳桓公方有寵於王。《國語》﹕鮑國謂子叔聲伯曰﹕子何辭苦成叔之邑﹖《淮南子》﹕先軫曰﹕昔吾先君與穆公交。《吳越春秋》﹕子胥曰﹕報汝平王。《說苑》﹕景公曰﹕善爲我浮桓子也。屈宜咎曰﹕昭侯嘗利矣﹐不作髙門。並是生時﹐不合稱謚。乃後人追爲之辭也。○《史記•田敬仲世家》﹕齊人歌之曰﹐嫗乎采芑﹐歸乎田成子。《史通》曰﹕田常見存﹐而遽呼以謚﹗蘇氏曰﹕田常之時﹐安知其爲成子而稱之﹗

稱晉文公爲文君﹕《楚辭•惜往日》﹕『介子忠而立枯兮﹐文君寤而追求。』稱楚莊王爲莊君﹕《荀子》﹕『莊君之曶。』稱魯昭公爲昭君﹕《焦氏易林》﹕『乾侯野井﹐昭君喪居。』

《管予》稱『三晉之君』﹐其時未有三晉。《輕重》篇稱『魯﹑梁』﹐其時未有梁。《國語》﹕『句踐之伯﹐陳﹑蔡服從。』其時有蔡無陳。《說苑》﹕『句踐聘魏。』其時未有魏。又言仲尼見梁君﹐孟簡子相梁。其時未有梁﹐魯亦無孟簡子。《呂氏春秋》﹕『晉文公師咎犯﹑隨會。』隨會不與文公﹑咎犯同時。《史記•扁鵲傳》﹕『虢太子。』其時虢亡己久。《龜莢傳》﹕『宋元王。』宋無此君。《越絕書》﹕『晉﹑鄭王。』晉﹑鄭未嘗稱王。《列子》﹕『晏平仲問養生於管夷吾。』平仲去管子百餘年。《韓詩外傳》﹕『孟嘗君請學於閔子。』閔子﹑孟嘗君﹐相去幾二百歲。

《集古錄》有五代時帝王將相等署字一卷。所謂署字者﹐皆艸書其名﹐今俗謂之畫押﹐不知始於何代。《桯史》謂晉已有之﹐然不可考。《南史》﹕齊髙帝在領軍府﹐令紀僧眞學手迹下名﹐報答書疏﹐皆付僧眞。上觀之笑曰﹕『我亦不復能別。』何敬容署名﹐『敬』字則大作苟﹐小爲文﹐『容』字大爲父﹔陸倕戲曰﹕『公家苟旣奇大﹐父亦不小。』《北史》﹕斛律金不識文字﹐初名惇﹐苦其難署﹐攺名爲金﹐從其便易﹐猶以爲難﹐神武乃指屋角令識之。《北齊書》﹕庫狄幹不知書﹐署名乃幹﹐字逆上畫之﹐時人謂之穿椎。又有武將王周﹐署名先爲吉﹐而後成其外。《世說》﹕蕭引書法遒逸﹐陳宣帝嘗指其署名語諸人曰﹕『此字筆勢翩翩﹐似鳥之欲飛。』《唐書》﹕董昌僭位﹐下制詔﹐皆自署名。或曰﹕『帝王無押詔。』昌曰﹕『不親署﹐何由知我爲天子﹗』今人亦謂之花字。《北齊書》﹕後王紀領軍一時二十﹐連判文書﹐各作花字﹐不具姓名﹐莫知誰也。○《東觀餘論》云﹕唐人及國初前輩與人書牘﹐或只用押字與名﹐用之無異﹔上表章亦或爾。近世遂施押字於檄移。或不書己名字﹐而別作形模﹐非也。

《宋史•劉奉世傳》﹕先是﹐進奏院﹐每五日具定本報狀上樞密院﹐然後傳之四方。而邸吏輒先期報下﹐或矯爲家書以入郵置﹔奉世乞革定本﹐去實封﹐但以通函騰報。從之。《呂溱傳》﹕儂智髙寇嶺南﹐詔奏邸毋得輒報﹔溱言﹕一方有警﹐使諸道聞之﹐共得爲備﹔今欲人不知﹐此何意也﹖《曹輔傳》﹕政和後﹐帝多微行﹐始民間猶未知﹔及蔡京謝表有『輕車小輦﹐七賜臨幸。』自是《邸報》聞四方。『邸報』字見於史書始此。

山陰姜武孫﹝承烈﹞《分野辯》云﹕古今人屢辧而終不可辧者﹐莫甚乎分野之說矣。天與地精气相感﹐地有是形﹐天卽有是气﹔故在天爲分星﹐在地爲分野﹐是亦理之可信者也。自《周禮•保章氏》以星土辧九州之地﹐後世儒者莫不宗之﹔但《星經》旣亡﹐今所據者﹐止班固所著漢志﹔鄭康成引十二次之分以相屬﹐而魏太史令陳卓更分系二十八宿﹐悉載郡國各所直宿度﹐可謂詳矣。然卽其言考之﹐其可疑不止一端。揚在東而星紀則在北﹐雍在西而鶉首則在南﹐冀在北而大梁則在西﹐齊﹑魯俱在東而降婁乃在西﹐玄枵又在北﹐是躔決之參差可疑也。衛在河內﹐與並無涉也﹐乃衛不屬豫而屬並﹔魯在山東﹐與徐無涉也﹐乃魯不屬兗而屬徐﹔晉在太原﹐與益無涉也﹐乃晉不屬冀而屬益﹔是州郡之錯互可疑也。夫州郡錯互﹐則地與地木相合﹔躔次參差﹐則地與天不相合。夫旣不相合若此﹐尙欲泥其書以驗災祥而決休咎﹐豈有當乎﹗論者以爲分野占驗﹐自古不爽﹐當時必有所據而然﹐或云封國之年﹐其歲星所在之辰﹐卽屬分野。則同歲受封者必多﹐何以齊﹑魯﹑宋﹑鄭諸國務分躔次﹐而絕不相侔﹖此不問而知其非也。唐一行則云﹕星之與土﹐以精气相屬﹐不系乎方隅﹔其占驗以山河爲界﹐不主於州國。其說似矣。然不過意爲揣測耳﹐又安能取乎參差之星﹐錯互之地﹐條分縷析﹐一一相配而錙銖不爽也哉﹗且不特此也﹐天以下大矣﹑廣矣﹐決不止於中國也。𨿽鄒衍之論﹐迂誕不足深信﹔然旣謂之中國﹐則東西朔南之爲外國者﹐不知凡幾﹐其分星分野﹐當必無異。攷昴﹑畢之界曰天街﹐天街者﹐中與外之交也﹐天之不詳內而略外可知也。必若諸儒之論﹐是天已盡於中國﹔而中國之十有二州﹐已盡天之三百六十五度矣。豈理也哉﹗或曰﹕五車五星﹐其次捨在畢﹐星書謂主秦﹑趙七國﹔北斗七星﹐其次捨自張而角﹐星書亦謂主秦﹑楚七國﹔或又曰﹕牛﹑女下有十二國星﹐東起越﹐西至鄭﹐鄭夾漈謂天之所覆廣﹐而中國所占﹐止此十二星。或又曰﹕天市垣有列國星二十二﹐起宋至河中﹔所謂分野者﹐指列國諸星而言也。夫五車﹑北斗﹐何所見而謂主七國﹖星書固不足據。牛﹑女下之十二星﹐天市垣之二十二星﹐在天業有其象﹐則列國之休咎﹐自應於此星占之﹔較之十二次分野之言﹐似爲勝矣。然中國所占僅此﹐則此外之災祥﹐皆可置而不論﹔又何以五星聚井而沛公帝﹐彗星掃秦而苻堅危﹐熒惑守心而宋憂﹐景星見尾而燕盛也哉﹖吾故曰辧之而終不辧者﹐分野之說也。然則柰何﹖曰﹕辧之而終不辧﹐莫若以不辧辧之。夫人主之於天也﹐蓋無事不當警﹐無處不當警者也。必曰某事徵某應﹐此劉向《五行傳》之謬也。必曰某星應某地﹐此亦漢以來諸儒之失也。且往者分建列國﹐固有分野之說﹐令之各警天戒﹔今四海一家﹐則周天之休咎﹐皆皇極之徵應也。何必紛紛攷分野之同異爲哉﹗○分野之辧﹐紛紛聚訟﹐得武孫此論而定。喜其議與予相合﹐因備錄之。武孫別有《雅頌辧》《春王正月辧》《河圖洛書異同辧》﹐予另刻之《賴古堂文選》中。

楊升庵﹑朱郁儀兩先生著書最多﹐予旣合刻其目矣﹔此外則陳心叔先生﹝士元﹞﹐楚之應城人﹐所著詩文﹐名《歸雲集》﹐若干捲。外有《論語類考》廿卷﹐《孟子雜記》四卷﹐《易象鉤解》四卷﹐《易象匯解》廿卷﹐《五經異文》十一卷﹐《姓匯》四卷﹐《姓觿》十卷﹐《名疑》四卷﹐《古俗字略》七卷﹐《夢占逸旨》八卷﹐《隄疾恆談》十五卷﹐《楚故略》廿卷﹐《象教皮編》六卷﹐《楚絕書》二卷﹐《荒史》六卷﹐《世歷》四卷﹐《江漢叢談》二卷﹐《俚言解》二卷﹐《裔語音義》四卷﹐《嶽紀》六卷。板帙浩繁﹐未易流傳。予舊藏六七種﹐今只存一二矣。後托家吳昉大令覓其全本﹐亦不可得。相傳先生覽揆之前一夕﹐其父夢一老翁﹐冠袍款戶而入﹐自稱齊卿孟軻﹔翌旦而心叔生﹐其父遂小字之曰孟卿。後登嘉靖甲辰進士﹐刺灤州。己酉二月上丁﹐有事孔廟﹐分獻於孟子﹐木主無故自僕﹐型爵皆墮地。心叔惡之﹐遂自兔歸。稱養吾子﹐息影讀書﹐故著述甚富。孝感夏振叔云﹕心叔子堦﹐字吉藪﹐亦博學。著有《編日新書》十二卷。

譙樓畫角之曲有三弄﹐爲曹子建作。其初弄曰﹕『爲君難﹐爲臣亦難﹐難又難。』再弄曰﹕『創業難﹐守成亦難﹐難又難。』三弄曰﹕『起家難﹐保家亦難﹐難又難。』今角聲之嗚嗚者﹐皆難字之變聲耳。夏振叔言﹕崇禎己卯其鄕省試﹐有延乩問題者。乩書一絕﹐末二句云﹕『今年試目非容易﹐請聽譙樓第二聲。』問者不解。至就試﹐題乃《爲臣不易》﹐始嘆其隱妙。

夏振叔言﹕其鄕數年前瘧大作﹐或教於古錢中檢取周元通寶一文﹐持之卽愈。初不知此說倡自何人﹐一時喧傳﹐寶爲符籙﹐一文須時錢一緡。按此錢乃周世宗毀天下銅佛所鑄﹔其卻瘧者﹐或亦仰藉瞿曇之靈歟﹗○黃兪邰云﹕金陵人傳﹐此錢難產者持之卽下。亦不知何故。

《升庵外集》載孫器之評詩一則﹐而稱『定陶孫器之』。夏振叔云﹕按其人姓敖名陶孫﹐而器之其字也。楊誤以敖陶爲地﹐而攺『敖』爲『定』﹐以合郡邑之名﹔與誤認劉徳升爲劉景升﹑索幼安爲管幼安者﹐同一可笑。因記《桯史》一條﹐乃器之事﹐附錄於此﹕趙忠定旣以人言投荒﹐善類多力爭被逐﹐而韓侂冑之權遂張﹔公議嘩然﹐謗書日懸闕下﹐𨿽加疏捕﹐莫得其名。太學生敖器之亦有詩﹐末云﹕『九原若遇韓忠獻﹐休說渠家末代孫。』蓋侂冑乃韓忠獻琦曾孫也。一時都下競爲傳寫。侂冑𨿽知出器之手﹐亦不之罪。器之後登進士。按器之成是詩﹐墨未漧而壁已輿去﹔器之恐﹐易服逃去﹐變姓名﹔侂冑逐﹐始成進士。此云侂冑不之罪﹐未之考也。器之﹐閩人。

夏振叔言﹕幼隨其先大夫官汴﹐苦蠍﹐問之汴人﹐云﹕不拘春夏﹐但聞雷第一聲﹐卽默援衣帶作結﹔或遭螫﹐便舉結摩之卽愈。試之良驗。○方邵村侍禦云﹕小解朝不向東﹐暮不向西﹐日不向南﹐夜不向北﹐永不受毒虫之螫。

衛夫人見王右軍年十二書﹐流涕曰﹕『此子必蔽我名。』按右軍初學衛書﹐將謂不及﹔北遊見李斯﹑曹嘉等書﹔之許下﹐見鍾繇﹑梁鵠書﹔又之洛下﹐見蔡邕《石經》三體書﹔又於從兄洽處見張昶《華嶽碑》。嘆曰﹕『巫雲洛水外﹐雲水寧足貴哉﹗』古人成一藝﹐亦必腳下行數千里路﹐目中見無限古人手迹﹐乃始成名。今日執筆便欲淩跨古人﹐豈不自愧﹗○元微之『除卻巫山不是云』之句﹐亦本右軍。

幹寶撰《搜神記》﹐時人曰﹕『卿可謂鬼之董狐。』魏使李騫入梁﹐見佛寺旁執筆者﹐謂之屍頭﹐騫曰﹕『此僧之董狐也。』又六朝人撰《酒記》﹐時謂『酒之南董』。黃長睿評書﹐號『書之董狐』。近黃山潘景升好品題諸姬﹐自爲撰記﹔文辭艷麗﹐時人謂景升是『姬之董狐』

俗傳楊玉環是白鷴之精﹐故指爪純赤。此語亦有所本﹐云出之張文獻公《千秋金鑑錄》。○按新都黃潭《讀書一得》云﹕嘉靖辛卯﹐始興令張鑑﹐刻張文獻《千秋金鑑錄》﹐予讀之有疑焉。考《綱目》﹕唐開元二十四年﹐張九齡上《千秋金鑑錄》﹐『以鏡自照見形﹐以人自照見吉凶』兩語者﹐其書之序意也﹐述前世興廢之源者﹐其書意也。玆錄也﹐序無兩語而述前世興廢之源﹐擇焉不精﹐語焉不詳﹐不似公口中語﹐僞無疑矣。三章內云﹕『安祿山野豬之精﹐腹垂過膝﹔史思明翮鳥之精﹐脇生兩羽﹔楊貴妃白鷴之精﹐指爪純赤。』考之《綱目》﹐公以開元二十二年爲中書令﹐祿山﹑思明事在二十四年夏四月。錄內云云固當﹐若貴妃者﹐開元二十三年十二月冊爲壽王妃﹔二十五年貶公爲荊州刺史﹔二十八年公卒﹔又明年﹐攺元天寶﹔天寶四載﹐以楊太眞爲貴妃﹐是太眞爲壽王妃十年﹐始爲玄宗貴妃﹔公爲相日﹐見太眞爲壽王妃﹐未見爲玄宗貴妃也。惡得有白鷴之精云云也﹗其僞無疑矣。然錄固言之矣﹕公就中書焚稿﹐則是錄之焚久矣﹐世烏得而傳之哉﹗

湯義仍《牡丹亭》劇初出﹐一前輩勸之曰﹕『以子之才﹐何不講學﹖』義仍應聲曰﹕『我固未常不講也﹗公所講性﹐我所講情。』王渼陂好爲詞曲﹐客謂之曰﹕『太上立徳﹐其次立功﹐其次立言﹐公當畱心經世文章。』渼陂應聲曰「公獨不聞『其次致曲』耶﹗」一時戲語﹐頗見兩公機鋒。

甬東薛千仞﹝岡﹞曰﹕『走九州而後知天地之大﹐亦知天地之小﹔走兩都而後見人才之多﹐亦見人才之少。』又云﹕『誘人子弟入飲博之門﹐其罪小﹔誘人子弟入詩文邪路者﹐當服上刑。』語皆有意味。

楊用修先生《丹鉛》諸錄出﹐而陳晦伯《正楊》繼之﹐胡元瑞《筆叢》又繼之。時人顏曰《正正楊》。當時如周方叔﹑謝在杭﹑畢湖目諸君子集中﹐與用修爲難者﹐不止一人﹔然其中𨿽極辧難﹐有究竟是一義者﹐亦有互相發明者。予已匯爲一書﹐顏曰《翼楊》。書已成﹐尙未之鐫耳。薛千仞云﹕用修過目成誦﹐故實皆在其胸中﹐下筆不考﹐誤亦有之﹔然無傷於用修。好事者尋章摘句﹐作意辯駁﹐得其一誤﹐如得一盜贓﹐沾沾自喜。此其人何心﹗良可笑也。

鄞江東包氏﹐望族也。有老母畜一鵝﹐躬親餵養。已而母死﹐鵝繞棺哀鳴三匝亦死。包氏子顏其堂曰『赧鵝』﹐文徵明太史爲之記。

南唐李后主以七月七日生﹐亦以七月七日死﹔吳越王俶以八月二十四日生﹐以八月二十四日死。兩王生死相同如此﹗予《同書》中未載此事﹐當爲補入。○海鹽姚叔神﹝士麟﹞云﹕後主以『故國不堪回首』句及徐鉉所探語﹐賜牽機藥死﹔患懿荷禮最優﹐宜無他者。顧兩王皆以生辰死者﹐蓋銜忌未消﹐各借生辰賜酒陰斃之耳。

嘉興宗給諫﹝宏暹﹞宦江右時﹐方籍分宜相﹐宗與監籍之員言﹕嚴相靑褶紗巾﹐手持小書數帙而出。籍者難之﹐嚴曰﹕『此經驗方書』欲藉以送老耳。』曰﹕『方書中有刀瘡藥方否﹖』曰﹕『有。』曰﹕『能治得楊繼盛﹑沈鏈頸瘡否﹖』嚴爲默然。監者曰﹕『若然﹐則此書猶無用也。』遂奪而投之火。鑑者此語﹐大快人意﹐然猶憾此獠得全骸骨以終。

金壇王伯弢孝廉自言﹕丙午偕計﹐至徳州﹐見道旁有捕賊勾當與州解相噪。問之﹐云﹕『放馬賊畫劫上供銀若干﹐追之則死賊射﹐不追則死坐累。』各相向呼天﹐泣數行下﹐然賊馬塵起處﹐猶目力可望也。忽有夫婦兩騎從他道來﹐諸捕咸驚﹐相慶曰﹕『保定名捕至矣﹐當無憂也。』諸捕控名捕馬﹐問﹕『何從來﹖』言﹕『夫婦泰山進香耳。』然名捕病甚﹐俯首鞍上﹔其妻亦短小好婦人﹐以皂羅覆面﹐手抱一嬰兒。諾捕告之故﹐哀乞相助。名捕曰﹕『賊幾人﹖』曰﹕『五人。』曰﹕『余病甚﹐吾婦往足矣。』婦搖手﹕『我不耐煩。』名捕嗔罵曰﹕『懶息婦﹗今日不出手﹐只會火坑上摶老公乎﹗』婦面發紅﹐便下馬抱兒與夫﹐更束馬肚結﹐縛裙鞾﹐攘臂袖﹔一刀長三尺許﹐光若鏡也。夫言﹕『將我箭去。』妻曰﹕『吾彈固自勝。』言未訖﹐身己在馬上﹐絕塵而去﹐諸捕皆奔馬隨之。須臾﹐追及賊騎。婦人發聲淸亮﹐順風呼賊曰﹕『我保定名捕某妻﹐爲此官錢﹐故來相索﹐宜急置﹐毋嘗我丸也。』賊言﹕『丈夫平平﹐牝豬敢爾﹗賊發五弓射婦﹐婦從馬上以彈弓撥箭﹐箭悉落地。急發一彈﹐殺一人﹔四人拔刀擬婦﹐婦接戰﹐揮斥如意﹐復斫殺一人﹔三人懼﹐少卻。婦更言曰﹕『急置銀﹐舁兩屍去。俱死無益也﹗』三人下馬乞命﹐置銀﹐以二屍縛馬上而逸。未幾﹐諸捕至﹐舁銀而還。此婦猶旖旎尋常﹐善刀藏之﹐下馬徧拜諸捕曰﹕『妮子著力不健﹐縱此三寇﹐要是裙襦伎倆耳。』州守爲治酒宴勞﹐五日而去。姚伯祥曰﹕此皆伯弢口授於予﹐予爲之記。所謂舌端有寫生手也。○此婦要是隱娘﹑紅綫之流。伯弢善述﹐伯祥此記﹐亦奕奕動人。所謂潘君之筆﹐樂君之舌也。

姚叔祥自云﹕『餘十三而孤﹐年二十猶目不識丁﹔以寫照自給﹐寓居徳淸學博姜孩日先生家。姜謂予曰「男子何可不知書﹗」遂句讀授予。』○叔祥二十﹐窮苦猶不識丁﹐晚乃卓然自立﹐爲當代名碩。人不可不自立如是﹐﹗人不可以年自廢如是﹗叔祥著述甚多﹐予僅見三數種。

坡公《魏武帝論》﹐就其成敗之迹而推原其理。如醫家見前醫投藥不效﹐而推其用藥之悞。𨿽不可謂洞見肺腑﹐然其理亦有不能外者。讀者存其理可也。

釋氏止因聖人之言平易正直﹐習之生厭﹐故更將其理翻新換異﹐橫見側出﹐以使人鼓舞不倦耳。論者至以釋氏之旨大悖於聖人﹐而尊之者又以爲大過於聖人﹐豈不俱失哉﹗然其所以爲害﹐亦卽由此。譬之優人演劇。不過因其晏樂﹐引之忠孝而已﹔而其後遂不能不沈湎於酒食﹐污漫於邪淫。意欲大有功於聖人﹐而流獘乃更甚焉﹗亦由其深穩終不及聖人也。

禦人禦字﹐本古帝王公平接物之理﹔而英雄稍濟之以權略。至後世狡獪之流﹐俱竊之以行其姦。豈知雅遠之士﹐玄勝之流﹐笑其機詐若小兒耳。安有受其羈勒者哉﹗

煮海之利﹐原非本富﹐然少取贏餘以減正賦﹐未爲不善也。後世苟且之法﹐無所不用﹐取之盡錙銖矣﹔而田賦之加﹐未見其少逭﹐亦拙於取末利矣。何也﹖彼不能用末利以紓其本富也。

髙康生阜曰﹕天下之謬﹐莫謬於今相者之說。相者之說曰﹕某相優﹐當得富貴也﹔某相劣﹐當得貧賤也﹔其人𨿽庸且愚焉﹐苟可以富且貴﹐則以爲人之所不若也﹔其人𨿽賢且才焉﹐苟僅止於貧且賤﹐則以爲有所甚歉於人也。推是說也﹐使顏氏與端木並衡﹐則必以端木優於顏氏矣﹔伯夷與盜跖同觀﹐則必以伯夷劣於盜跖矣。幸而獲驗﹐已不免重榮利而輕道徳﹐而況揣摹於勢分之間﹐臆度於服馬之細﹐不中者比比也。徒使人不知所自立﹐而因以喪其所守而己﹗嗚呼﹗孔子之道不著﹐世將何所取衷哉﹗

髙康生曰﹕君子小人﹐相爲消長﹔不特君子自有消長﹐小人自有消長也。小人化爲君子﹐君子長而小人消矣﹔君子化爲小人﹐君子消而小人長矣。君子小人﹐實互相消長也。且君子小人﹐亙古來兩兩對立﹐必是天地間不可相無之類。如使君子可以滅盡小人﹐則必天地間有陽而無陰可也﹔而獨陽不生﹐又何以解乎﹗蓋陰陽本一气運行﹐其運行不及處卽陰也﹔然卽運行不及處﹐亦復有道﹔𨿽陽之極力運行﹐不能不借此運行不及處﹐相爲乘除。凡一切心之公私﹐身之气血﹐人之男女﹐品之君子小人﹐皆於此類應焉。惟處之各得其當﹐使君子常足以禦小人﹐而小人無以乘君子﹐則小人之爲助於君子﹐豈可少哉﹗至於處之不當﹐而始有小人之禍焉。則其責當在誰乎﹖曰﹕在君子。此又君子之爲統乎小人﹐而陽大陰小之義也。卷九

偶覽張無垢《橫浦集》云﹕其家舊畜犀帶一銙﹐文理縝密﹐中有一月影﹐遇望則見。蓋犀牛望月之久﹐故感其形於角也。無垢正人君子﹐以道學稱﹐決非妄言。然此帶亦太奇也。以此推之﹐古有辟寒犀﹑辟塵犀﹑駭雞犀﹑辟暑犀﹑夜明犀﹐當皆有之。

曾參字子輿﹐元吾衍精於字學﹐謂當讀『參乘』之『參』﹐不當作梳簪切﹐方與名字相涉。

唐於祐《題紅葉》詩云﹕『曾聞葉上題紅怨﹐葉上題詩寄阿誰﹖』『阿誰』二字﹐出《三國誌•龐統傳》。鄒臣虎刻作圖章﹐每於書畫中用之。

世傳範文正公知開封府日﹐遣將麥五百斛往姑蘇。子純仁還次丹陽﹐見石曼卿云三喪未舉﹐以麥金與之﹔二女未適﹐又以舟與之。還見公﹐曰﹕『江南見故舊乎﹖』曰﹕『丹陽見石曼卿者﹐三喪不歸﹐二女未適﹐以麥金與之猶未敷。』公曰﹕『何不連麥舟與之。』曰﹕『已與之矣。』公曰﹕『善。』按《文正公年譜》﹕仁宗天聖五年丁卯﹐夏六月﹐次子純仁生。時公年三十九﹔及景祐二年乙亥﹐公權知開封﹐時年四十七﹐而忠宣公方九歲﹐未必知以麥舟與人。又按石曼卿﹐眞宗朝推恩三舉進士﹐年甚少﹔父諱補之﹐官至太常博士﹐未必貧至如此。況曼卿只少文正二歲﹐與文正同立朝﹐累遷大理寺丞﹔計忠宣九歲時﹐曼卿亦拜官久矣。正史俱不載﹐予以爲必無是事也。曼卿卒﹐文正有文祭之﹐見集中。又丹陽去縣七里有橋﹐嘉靖間﹐縣令來某更名『麥舟橋』﹐姜宗伯爲記﹐亦未考其實也。陳眉公云﹕歐陽文忠爲文正作墓志﹐爲曼卿作墓表﹐皆不載麥舟一事﹐蓋公盛徳不專在此。予謂本無是事﹐所以不載耳。又按《吳志》載﹕全琮父使琮賫米到吳﹐有所市具﹔琮至皆散﹐空船而回。父大怒﹐琮頓首曰﹕『愚以所市非急﹐而士大夫方有倒懸之患﹐故便賑贍﹐不及啟報。』父便以此奇之。此事在麥舟之先﹐今人但傳範事。

元人施鈞《詠淚》云﹕『獺髓空勞補舊痕﹐離筵歌罷忽沾巾﹔半江湘竹斑斑雨﹐三月梨花點點春。字濕錦機啼戍婦﹐珠明綃室泣鮫人﹔琵琶滴到情深處﹐洗盡靑衫幾掬塵。』林方懋和云﹕『傾天東注欲成河﹐千載湘筠怨未磨﹔易水寒風人去遠﹐西州斜日客重過。痕添玉箸消紅頰﹐濕透羅襦掩翠蛾﹔最是潯陽醉司馬﹐琵琶聽後恨偏多。』予在請室云﹕『有目憐雙瞀﹐桔橰出已枯﹔多惟堪盥面﹐貴不肯成珠。冷濺階前雨﹐悲翻夜半烏﹔三年麻服血﹐得到故園無﹗』而徐隱君勃『楚雨滴分和氏璞﹐漢風吹上李陵衣』句﹐尢傑出。惜不記其全。

吳門沈從先貧而工詩。嘗作《寒食》云﹕『靑靑艸色上河橋﹐雨後推窗見柳條﹔廚下從來煙火少﹐不知寒食是今朝。』人爭傳誦。然唐人伍唐珪有《寒食獻郡守》一絕云﹕『入門堪笑復堪憐﹐三徑苔荒一釣船﹔慚愧四鄰教斷火﹐不知廚裏久無煙。』古人已先道之矣。唐孟云卿云﹕『二月江南花滿枝﹐他鄕寒食遠堪悲﹔貧居往往無煙火﹐不獨明朝爲子推。』又先於唐珪矣。

宋潛溪學士以孫愼得罪﹐遷於蜀﹐卒於夔﹐遂寓葬於夔府之西蓮花池山下﹐洪武十四年五月也﹐享年七十有二。永樂十一年﹐蜀獻王思其賢﹐遷葬於成都之東二十里﹐賜田以供祠祀。成化十一年﹐巡撫孫仁﹑巡按兪振﹐同藩臬諸公拜奠墓下﹐謂其山水不環會﹐土脈淺薄﹐謀遷之。啟於蜀王﹐有承奉宋璟壽藏﹐並田園居室皆遵王命而與之。旣啟墳﹐其棺散漫且朽﹐幸遺骸尙在。乃易棺重斂﹐以十二月十三日攺窆焉。廢淨居寺爲先生祠﹐彭華爲遷葬記。此閹亦未可及。

《西京雜記》載卓文君爲相如作誄﹐梁劉孝威詩﹕『君平子云闃不嗣﹐江漢英靈信已衰。』余按《史記•相如傳》天子訪相如遺書﹐其妻對曰﹕長卿固未嘗有書也。相如似是無子﹐故妻爲之對耳。以此証之﹐相如﹑君平﹑子云皆弗嗣矣。子雲姓揚﹐後世無有揚姓之人﹐亦是一證。楊用修云﹕宋楊補之﹐子云之後﹐字從『才』不從『木』﹐與劉孝威詩異矣。揚子云投閣之事﹐宋孫明復曰﹕《太玄》一書﹐乃明天人始終之理﹐君臣上下之分﹐蓋疾莽而作也。王介甫諸家以年數考之﹐謂子云與莽不相及﹐及上符命投閣﹐恐系穀子云事。鑿鑿有據。是何世人忍於污衊賢者如此﹐李本寧在川西﹐以此段刻之墨池上。乃與同時意見不合﹐後竟入彈章。不但賢者被誣﹐卽代辧誣之人﹐亦被禍矣。冤哉﹗

偶閱眉山《張元羽文集》﹐有四異人傳﹕一曰猛虫子﹐萬曆初行乞成都靑羊宮﹐見人畜之屬﹐皆謂之猛虫子﹐亦不知何許人。逢人但索餅子及酒飲之﹐有屠人以生牛肉一片奉﹐道人嚙之盡﹔又有以桐油一碗﹐立飲不畱余滴﹔生漆亦然﹐巴豆﹑野葛﹑砒霜﹐亦舉啗之不能傷。三年臥石上﹐不食米飯﹔冬夏一衲﹐絕無蟣虱﹔暴烈日中無汗。有諸生晦日訪之﹐至夜歸﹐望一月當天﹐其明如畫。眾異之﹐次日再訪﹐長睡於地﹔徐而攬衣行乞於市﹐遇方伯馮公成能出巡郫縣﹐呵叱不爲動。馮異之﹐下車而揖﹐乃抱其頭爲耳語。馮嘆嘖登車﹐促執事還司﹐次日馮死矣。二司物色道人﹐已絕迹﹐不知所之。○猛虫子去後五六年﹐有道人蓬頭赤足蛾眉山頂﹐三年坐雪中﹐無恙也。僧進食﹐日數次﹐皆食之﹔或雨雪﹐十數日不食﹐亦無饑狀。嘉州士人某爲督學所斥﹐值道人下山﹐坐竹筏至漢嘉﹐慕而拜之﹔求與俱去﹐道人弗答。懇之再三﹐道人厲聲曰﹕『爾鬼眼﹐非學道之器﹗』元羽與此生舊知﹐不知鬼眼何狀。一日﹐生過眉山相訪﹐密察其眼﹐右果無瞳﹐實碧色﹐較左眼差小。道人不識其鄕貫姓名﹐稱雪山道人。○李靑霞﹐眉州人﹐𦇤褓失明。三四歲遇饑荒﹐父母棄之大江﹐覺有物載之而去﹐爲漁者所得。至十載﹐爲人傭磨﹔有瞽史倚琵琶說往事﹐攜之去﹐雅善其藝。至綿州﹐在髙翰林處說書﹔有道士與髙論還丹﹐靑霞碎琵琶﹐隨道士去。凡十載還綿﹐髙尙在﹐扣之若有所悟。戲撚掖間垢膩爲丸﹐投水中﹐變魚盈尺﹔治羹充座客﹐鮮美殊勝。又爲人道未來﹐多奇中。嘉靖己亥還眉﹐往豆團﹐居數載﹐無疾而化﹐葬之山麓。十餘年後﹐世宗皇帝親見李靑霞﹑白衲頭兩人﹐自言籍貫﹕一稱眉州﹐一稱陜西。所司張榜文﹐蹤迹兩人不得。又數年﹐江西尹別駕蒞眉﹐就廟社宿壇﹐問道士曰﹕『爾非曾天成乎﹖』道士駭然曰﹕『小道名何由先知﹖』別駕曰﹕『吾來時﹐有李靑霞者﹐居吾郡中﹐謂予﹕眉州乃吾鄕也﹐城隍廟道士曾天成﹐待我爲徒﹐我知尙無恙﹐爲我致意。』始知靑霞不死﹐而豆團之墓﹐乃尸解也。世宗所見亦神也﹐非形也。初靑霞寓眉州雙皇寺﹐元羽爲童子時﹐見余翰林送蒜二百顆﹐酒一巨尊﹐靑霞食之立盡﹐了無辛辣意。摩元羽頂曰﹕『是兒他日貫穿百家﹐位不稱才。』探懷中李二顆餉之。時李花方苞﹐何處得此﹐若撚垢爲魚之類耳。○劉大瓢﹐眉州人。嘉隆之間浪迹三吳﹐手持大藤瓢﹐容酒一斛﹐注滿而後飲。移時有人再進﹐又能再舉﹐如此而三﹐無復醉態。問其鄕貫﹐曰﹕『我姓劉氏﹐眉山人。』隆慶末﹐有劉經歷某﹐參南刑部都吏﹐見大司寇延大瓢甚肅﹔經歷往見之﹐猶未言﹐卽云﹕『子非劉某乎﹖爾家在眉﹐有劉某者﹐爾知之乎﹖』經歷曰﹕『吾曾祖也。』曰﹕『是人與我相知。』蓋曾大父行也。經歷曰﹕『仙師居何處﹖』曰﹕『我居東館鄕。正徳時離家﹐今六十餘年矣。』經歷自思﹐正徳鄢藍之變﹐東館有劉烈者﹐起兵應之﹔蕩定之後﹐烈逃而去﹐不知所之。因屏人密問﹐大瓢垂首曰﹕『往事勿言。』眞其人也。是當百歲外矣。○又張瑤星語予﹕『辛未秋﹐予覲先大夫於東牟﹐遇道人馬繡頭者﹐亦異人也。道人修髯偉幹﹐黃髮覆頂﹐舒之可長丈許﹐不櫛不沐﹐而略無垢穢。自言生於正統甲子﹐至是約百八十餘歲矣。行素女術﹐所至﹐淫嫗鴇甘多從之遊。時孫公元化開府於登﹐聞而惡之﹔呼至將加責焉﹐道人曰「公秉鉞一方﹐選士如林﹐乃不能容一野道人耶﹖」公厲聲曰「予選士以備用耳﹐若臃腫何所用﹖」道人曰「萬有一﹐備指使可乎。」時方大旱﹐公曰「若能致雨乎﹖」曰「易易耳。」問所須﹐曰「須桌數百張﹐結壇於郊﹐公等竭誠﹐惟我命是從﹔稍齟齬者﹐不效矣。」公曰「姑試之﹐不效﹐乃公不爾恕也。」命治壇如其式。淩晨﹐率僚吏往﹐道人至﹐則索燒酒一斗﹐並犬一器﹐啖之盡﹐乃登壇﹐命公等長跪壇下。時方溽暑﹐萬里無纖雲。道人東向而噓﹐則有片雲從其噓處起﹐復東向而呼﹐則微風應之﹔少焉﹐濃云四布﹐雷電交作﹐雨下如注。道人髙臥壇上﹐齁聲與雷聲響答互應﹔地上水可二尺﹐諸公長跪泥淖中不敢動。歷三時許﹐道人乃寤曰「雨足乎﹖」眾歡呼曰「足矣。」道人揮手一喝﹐而雨止雲散﹐烈日如故。孫公踉蹌起﹐扶掖而下﹐以所乘八座乘之﹐而騎從以歸。歸卽送入先大夫署中。先大夫固好士﹐署中客約廿餘人﹐每夕必列席共飲﹐飲必招道人與俱。道人言笑不倦﹐而多不食﹔或勸之食﹐則命取大罌﹐盡投諸殽核其中﹐以水沃之﹐一舉而盡。復勸之食﹐則復取他席上殽核投罌中﹐盡之如初。乃至盡庖廚中數十人之饌﹐悉投悉盡。或戲曰「能復食乎﹖」曰「可。」則取席上諸拌盂碗盎之類﹐十五累之﹐舉而大嚼﹐如嚼冰雪﹐齒聲楚楚可聽也。先大夫治兵廟島﹐拉與俱宿署樓上﹔樓濱海﹐時嚴冬﹐海上無日不雪﹐雪卽數尺﹔人爭塞向墐戶﹐以避寒威﹐而道人夜必敞北窗﹐以首枕窗而臥。早起﹐雪覆身上如堆絮﹐道人拂袖而起﹐額上汗猶津津然。或投身海中﹐盤薄游泳﹐如弄潮兒。及登岸﹐徧身熱气如蒸﹐而衣不少濡濕也。旣而往遊東江﹐東江帥爲劉興治﹐道人至﹐則聚諸淫嫗如在登時。興治聞之怒﹐呼而責之﹐將繩以法。道人曰「公尸居餘气﹐乃相嚇耶﹗公何能殺我﹖人將殺公耳。」興治益怒﹐道人指其左右曰「此皆殺公者也﹐俟城石轉身﹐則其時矣。」興治命責之﹐鞭撲交下﹐道人鼾睡自若﹐興治無如何也。道人出﹐語其徒曰「辱我甚﹐不可居矣。」乃往海中浴﹐浴竟﹐見有一木大數圍﹐知是土人物﹐從求得之。自持斧略加刳鑿﹐才可容足﹐輒坐其中﹐亂流浮海而去﹐不知所終。其後興治以貪殘失士心﹐攺築島城﹐城石盡轉﹐而興治爲其下所刺。方道人之在署中也﹐每酒後輒撫膺痛哭﹐先大夫叩其故﹐則指予曰「郎君有仙才而年不永﹐使從我遊﹐不死可致也。」先大夫曰「年幾何﹖」曰「盡明歲之正月。」次年壬申﹐春王四日﹐道人方與島中諸將士轟飲次﹐忽西向而慟曰「可惜張公今日死矣。」蓋登州城陷之日也。乃知向日酒後之言﹐蓋托諷耳。予嘗謂道人嘯命風雷如反掌﹐預識休咎如列眉﹐傲慢公卿如觀變場﹐絕寒暑饑飽如化人﹔而獨不避穢行﹐與淫嫗遊﹐且比及頑童。曰「中有眞陰可采補也。」此大悖謬﹐豈世上自有此一種﹐如「楞嚴」所稱十種仙﹐或唐人所稱通天狐屬耶﹖抑天上羣仙﹐亦如人間顯宦﹐不盡皆立品行﹑紉蓀荃者耶﹖吾又安得叩九閽而問之﹗』

少年及第奉旨歸娶詩﹐明初練子寧《送花狀元》詩云﹕『二月都門鶯亂啼﹐郎君春色上朝衣﹐潘生況擬供調饍﹐張敞仍須學畫眉﹔南陌酒香銀甕熟﹐西湖月朗畫船歸﹔極知身負君恩重﹐莫遣心隨粉黛移。』解縉《送劉探花素吉》云。『少年歸娶奏金鑾﹐喜得天顏一笑看﹔紅錦裁云朝奠雁﹐紫簫吹月夜乘鸞。靈椿枝上承中饋﹐寶鏡臺前結合歡﹔從此梅花消息好﹐靑綾不似玉堂寒。』金陵白正蒙《送周狀元延儒》云﹕『才子承恩出建章﹐風流千載一周郎﹔人間玉杵偕仙配﹐天上金蓮簇艷妝。絳蠟影搖宮錦色﹐繡幃春擁禦鑪香﹔卽今已在蓬瀛境﹐不用吹簫下鳳凰。』近華亭陳繼儒《送吳榜眼偉業》云﹕『年少朱衣馬上郎﹐春闈第一姓名香﹔泥金帖貯黃金屋﹐種玉人歸白玉堂。北面謝恩才合巹﹐東方待曉漸催妝﹔詞臣何以酬明主﹐願進關雎窈窕章。』明朝二百六十餘年﹐少年及第歸娶者不數人。練詩用《洪武正韻》﹐當時遵太祖功令甚嚴耳。又弘治乙丑榜眼董玘﹐年十九﹔正徳丁丑榜眼倫以訓﹐年十七﹕皆予假歸娶。當時必有贈詩﹐惜不傳。

宋武帝《丁督護歌》云﹕『督護初徵時﹐儂亦惡聞許﹔願作石尢風﹐四面斷行旅。』唐司空曙襲其意﹐《別盧秦卿》云﹕『知有前期在﹐難分此夜中﹔無將故人酒﹐不及石尢風。』武帝儼然樂府﹐司空便是絕句矣。

海水日再至﹐朝爲潮﹐夕爲汐﹔潮臨午﹐汐臨子﹕此一日之候也。一月之候則朔望盛﹔一年之候則仲春﹑仲秋盛﹔春夏盛朝﹐秋冬盛夕﹔春尢盛於朔﹐秋尢盛於望。此其常也。徐叔蒙《海嶠志》以爲水隨月之盈虧﹐王充《論衡》以爲水者地之血脈﹐隨气進退﹕二說精而未備。愚聞之人曰﹕五行之性﹐土剛而水柔﹐剛靜而柔動﹔土若鼻﹐水若涕﹐水於海升降﹐猶涕於鼻出入。非气機之推蕩﹐固不能升降而出入也。气自子至已爲陽﹐自午至亥爲陰﹐遞相禪代﹐進退無時﹔其已進退則向衰﹐其方進退則向盛﹔盛莫盛於气之交﹐子午爲一日气之交﹐朔望爲一月气之交﹐仲春﹑仲秋爲一歲气之交﹐气盛而潮汐盛﹐固其所也。愚又以爲气之陰陽﹐交於子午﹐天之日月﹐位乎卯酉﹔水陰類﹐從月不從日。月於朔出卯﹐於望出酉﹐潮汐之至俱隨月﹐而以卯酉爲推移。蓋潮汐正臨子午﹐惟朔望之日爲然﹔自朔後畫潮疊差﹐以復於晝﹔夜潮疊差﹐以復於夜。至次月朔﹐則日月復會卯﹐而潮汐之至﹐仍與子午合矣。此卯酉推移之說也。若一月朔望之盛﹐則月出卯酉﹔一年仲春﹑仲秋之盛﹐則月建卯酉。論潮汐者﹐捨子午而論卯酉﹐乃爲得之。至若朔望之盛﹐吳﹑浙﹑閩﹑廣﹐不無日數前後之差﹐將潮皆東起﹐地勢有遠近﹐气至之有先後歟﹗○又以日月行度言之﹐每月初一﹐日月同宮﹐卯時齊出﹐是謂合朔。日每行不及天一度﹐月每行不及天二十九度半﹐此一日行度之差也。故太陽每辰必出卯﹐月自初三﹑初四則出辰矣。月出卯﹐則潮恰臨午﹐汐恰臨子﹔月出辰後卯一時﹐則潮汐之至亦後子午各一時﹐是以晝潮之至﹐一日午時﹐二日午末﹐三日未時﹐四日未末﹐五日申時﹐六日申末﹐七日酉時﹐八日酉末﹔潮午則汐子﹐潮未則汐丑﹔準此推移﹐而晷刻可定也。此理徐明叔《髙麗錄》頗論之﹐予爲暢其旨。至云地乘水自峙﹐气升則地浮水溢﹐气降則地沈水縮﹕信如此言﹐浮與俱浮﹐沈與俱沈﹐如水髙舟髙﹐水下舟下﹔無水溢舟上復縮舟下之理。𨿽有其說﹐未足據云。

中域字數﹐漢許愼《說文》﹕九千五百九十三﹔宋沈約《四聲譜》﹕一萬一千五百二十﹔隋陸法言《廣韻》﹕二萬六千一百九十四﹔《洪武正韻》﹐依毛晃所定﹐一萬二千一百四十六。今陸溱﹑範斗《韻譜》﹕一萬四千五百二十二。經生韻士﹐所知曾不及半。唐孫愐所收《唐韻》至四萬五千五百有奇﹐冗復可知已。

天地自然之文﹐如日﹑月﹑星﹑龍圖﹑龜書﹐至奇至神至變﹔要其體象﹐不過黑白點耳。故日明月暗分黑白﹐星辰之可見與不可見者﹐黑白正半﹐圖﹑書則陽白而陰黑。黑白之謂象﹐象之中有圓有缺﹐有多有寡之謂數﹔並行疊運﹐以成古今﹐生人物。升降吉凶不期然而自無不然之謂理。理卽寓象數中﹐非二也。庖羲氏作﹐以奇偶代黑白﹐不立文字﹐不假語言﹐天地之理﹐已無遺蘊。晚世分理﹑數而二之﹐謂理精而象數粗﹐遂捨象數而談理。譬之字然﹐點畫爲象﹐繁簡爲數﹐而意寓其中﹐人不識字﹐能談字義否也。

天下之至頑者莫如石﹐然而生克刂制化之理具。夫石鼓以魚鳴﹐石燕以醋遊﹐則具生之理﹔龍火焚山﹐鶴糞枯砌﹐則具剋之理﹔碑覆蘆而駁﹐玉得酥而軟﹐則具制之理﹔龜尿漬墨﹐金鹽煮璧﹐則具化之理。天下之至虛者莫如聲﹐然而生克刂制化之理具。夫蝦蟆聒﹐蝌蚪出﹐若者生於聲﹔謝豹呼﹐土虫裂﹐若者剋於聲﹔伯勞啼﹐蚯蚓結﹐若者制於聲﹔蠮螉祝﹐螟蛉肖﹐若者化於聲。石不礙於受﹐復何礙﹔聲不道於施﹐復何遺﹗龍以之入鍼﹐仙人以之入石﹐靈巫以之祝由而和陰陽﹐佛祖以之咒梵而資解脫﹕皆理之必然者。

天下之不可推者皆理也。以可推者推之﹕故觀晝灰之缺暈﹐斬艸之斷虹﹐而知風雷之必可召﹔觀燒雄黃致水虫﹐磨鐵致螻蛄﹐而知禽獸之必可役﹔觀薺之爛銅﹐皂角之腐鐵﹐而知必有黃白之術﹔觀灰之生蠅﹐莧之生鱉﹐而知必有飛騰之藥﹔觀磨聲之﹤卯賣﹥雞卵﹐索綯之絞鵝吭﹐而知必有厭勝之法。卽君子所不務﹐然不可謂無其理也。《論衡》﹕李子長爲政﹐欲知囚情﹐以梧桐爲囚形﹐鑿地爲陷﹐以蘆爲槨﹐臥木囚其中。囚罪正﹐則木囚不動﹔囚冤﹐木囚動出。雍丘徐伯子言﹕獄中囚失﹐倒印捕文必可得。客言無骸屍亦有檢驗法﹕問官誠心默禱﹐布熱灰地上﹐以黃豆排作無骸骨者形﹐如屍格﹐有傷之處﹐豆自於熱灰中爆起﹐無則己。又官獲妖人及能寄杖者﹐官不能刑﹐取印印其背﹐及持印向之﹔或浴以狗豕血﹐則妖術不得行。此其理可知不可知﹐然世自有之﹐不可以常理論者也。

封丹砂於釜﹐爨之三日三夜﹐則化爲水銀﹔其不化而浮者爲輕粉。水銀升之爲朱﹐故朱可還爲水銀。懸鉛酒甕﹐閉之四十九日﹐則化爲胡粉﹔其化而未瑩者﹐煆以爲黃丹﹐故胡粉亦可還爲鉛。淬鐵以膽礬﹐則變而爲銅﹔燒銀以硫磺﹐則化而爲鐵﹔■赤銅以甘石﹐則易而爲黃。置銅鐵水銀中﹐𨿽重亦浮﹐置水銀瓦楞巾帽中﹐𨿽疏不漏﹔裹金砂以烏紙﹐揮巨鍖錘之﹐金已箔而紙不損。卽一金而變態不可勝原﹐夫是之謂物理。

《博物志》言﹕鼎油爨之極沸﹐沸忽止則油冷﹐入手采之不傷。此陽極生陰﹑水極化火之理。人或爨水極沸﹐甫息爨卽以手承釜而行﹐釜中沸如故﹐觀者駭﹐承釜者色不變。人試效之﹐則釜底正溫耳。蓋火性炎上﹐爨息則金水返其寒性﹔釜中𨿽沸﹐釜底己溫﹐故可承以行。然五行之性﹐金不受火﹐土則受火﹐故惟冶器可承。設易陶器﹐則有灼手之患。術有因理以售欺者﹐此類是也。

古人所載﹐如戎鹽累卵﹐獺膽分卮﹐翡翠屑金﹐人气粉犀之類﹐今或未能盡識。嘗見人淬鹽箸端﹐豎箸而加卵於其上﹐卵著鹽遂不墮。乃知卵鹽相著之理。《歸田錄》言﹕家有碧玉罍﹐制甚精﹐有老內臣見而識之曰﹕『此玉名翡翠﹐禁中曾有之。』暇日取金環磨罍腹﹐金霏霏落如屑。乃知翡翠粉金之說。此等不常有﹐故不能識耳。至若以簪醮獺膽畫杯水﹐水中斷﹔末犀角者﹐鋸犀成薄片﹐裹以極薄紙﹐納懷中近肉處﹐气薰透﹐急搗卽如粉。此則人所共知者。他所載或識或不識﹐類如此。

取松脂者﹐以桐子油灌其首﹐則脂暴出﹔多者一本十數斤。欲乾木液者亦然。取皂角者患刺﹐篾■其幹令緊﹐則角落。橄欖樹髙數仞﹐成熟時納少鹽根中﹐則實墮如雨。長柄壺煮以蓖麻子﹐則柄可綰結。花卉枝莖堅﹐屈之易折﹐納巴菽幹中﹐則柔靭﹐隨意所屈伸。一切木根中﹐插鮭魚刺卽死﹐灌以狗膽﹐則復活。

人身男女同者﹕五臟﹑六腑﹑九竅﹑三百六十五節﹑十二經脈﹑十五絡脈﹑六百六十五穴﹔男女異者﹕男骨白﹐女骨黑﹔男頂骨八﹐女頂骨六﹔男肋左右骨各六﹐女各七﹔男綴脊兩旁稜骨九竅﹐女平布六竅﹔男督脈行背﹐女任脈行腹﹔男气鍾外腎﹐女气鍾乳﹔男八歲而更齒﹐二八天癸至﹐七八肝气衰而天癸絕﹔女七歲而更齒﹐二七天癸至﹐七七天癸竭而地道閉。

人形首爲陽﹐圓而奇﹔足爲陰﹐方而偶﹔腰以上陽﹐剛者在後﹐柔者在前﹔腰以下陰﹐剛者在前﹐柔者在後﹔手陽而肘腕之折向前﹐足陰而膝胝之折向後﹔天道下濟﹐故足健行﹐健行者乾之陽﹔地道上行﹐故首豎發﹐豎發者坤之陰。子至巳﹐腎生气﹔午至亥﹐心生血﹔陽生子而地道升﹐至巳而亢﹔陰生午而天道降﹐至亥而極﹔妙合陰陽﹐是謂沖气。人受气於天﹐天气通於鼻﹐故胎中先生鼻﹔鼻生之後﹐男生目﹐女生舌﹔所以然者﹐男陽而女陰﹐陽根於子﹐子應膽﹐膽竅通於目﹐是以鼻後卽生目﹔目應膽而外見者﹐陽外也。陰根於午﹐午應心﹐心竅通於舌﹐是以鼻後卽生舌﹔舌應午而中藏者﹐陰內也。凡男之坐胎面內﹐生則覆﹐以坐午而向子﹐下濟同於天﹔女之坐胎面外﹐生則仰﹐以坐子而向午﹐上行同於地。及其死也﹐試之以水﹐男必覆﹐女必仰﹔朽顱腐骸﹐莫或爲之﹐而自無不然。

六安州生員朱鵬死﹐無子﹐其妻有遺腹﹐過期不產。鵬弟以爲詐﹐訟之州﹐州將逮婦鞠具僞﹐鵬母上言婦實孕﹐當待其自生。州大夫以爲然﹐命待之。久之復不生﹐治以蠱﹐不消。終夫服又閱年﹐前後共歷五十六月﹐同姑視獲﹐產子於田中。當時裏閈駭異﹐謂必昌朱氏﹐名之曰應昌。而州博士傳其事﹐附州誌。今昌年四十﹐迄無就﹐爲齊民。○豫章朱郁儀宗侯﹐博學無不窺﹐生嘉靖庚戌之仲冬﹐今齒已望七。先是母太君余﹐以庚戌季春舉一女﹐旣育之﹔甫出月﹐孕宗侯﹐孕復著牀褥﹐卻匕箸不禦﹐體尫甚﹔腹薄而瑩﹐視之胎可見。恆綿啜﹐恆不死﹔宗侯產﹐卽起飲食如故。當世以男子處胎踰期爲吉﹐又言踰期則气足而壽﹐皆非也。明朝宋學士濂﹐文祿榮壽﹐可謂兼之﹔其處母胎二十四月﹔堯﹑禹十四月。謂之偶然亦可﹐況其他乎。

曲周陳公令桐﹐言其邑富翁子婦﹐自父家還﹐明日偕臥不復起﹐家人呼之不應﹐抉戶而入﹐煙撲鼻如硫黃﹔就窗視之﹐衾半焦﹐火爍之有孔。二體俱焚﹐惟一足在。火之焚入﹐理殊不可解。王虛舟曰﹕焚砂石爲龍火﹐焚金鐵爲佛火﹐焚人之火﹐是爲欲火。佛言淫習交接﹐發於相磨﹔研磨不休如是﹐故有大猛火光於中發動。意其研磨之極﹐欲火熾煽﹐煽而忽焰﹐遂以自焚。其不焚牀笫廬舍者﹐火生於欲﹐異於常火﹔亦如龍火止焚砂石﹐佛火止焚金鐵耳。﹝陳公諱於階。﹞

人之賦形有羊白﹐有兔缺﹐有六指﹐非適然而有﹐由星气胎感致之。星家金羊鬼宿次未﹐冢宅偏得其气﹐則人羊白﹐日兔房宿次卯﹐冢宅偏得其气﹐則人兔缺﹔冢宅坎龍癸坐﹐則人六指﹐是謂星气。孕婦見兔子缺唇﹐見麋子四目﹐是謂胎感。或問四日之故﹐曰﹕麋卽麂﹐目下有竅﹐謂之夜目﹐合晝視目爲四﹔孕婦感則肖之。今世多缺唇而無四目﹐考之上古﹐惟蒼頡四目。此如禹耳參漏﹐謂之重明﹔文王四乳﹐謂之至仁。乃神聖異表﹐非胎感之說也。

亳州孫骨碌者﹐人像其形﹐故以骨碌稱。生時有首有身﹐身上具肩無臂手﹐身下具尻無腿足﹐如截瓜然。其父母無子﹐以其男體﹐姑育之。長而家益富﹐坐臥啟處﹐飲食男女﹐一切需人爲用。見賓客﹐皆人抱以出﹐立則豎而倚之門屏間﹐失倚則僕地。衣具袖爲觀美﹐領不衤叩襭﹐則前後轉徙無定在﹔裙襪履生平未嘗設。生三子﹐長公登進士﹐次幼爲諸生﹐今且貤封矣。此等﹐世𨿽生不育﹐育亦貧且賤﹔而孫君獨富貴﹐造化固不可測歟﹗

有生必有死﹐聖賢不能度。涅槃﹑尸解﹐固非儒者事﹐然箕衍有考終之文﹐則免於牀笫﹐不可謂非儒者之願也。吾邑象山陸夫子﹐守荊門日﹐年才五十餘﹐先期命僕歸﹐取先人所服帶﹔帶至﹐微疾﹔接見僚屬﹐談政理如平時。宴息靜室﹐灑掃焚香﹐沐浴系帶﹐端坐而逝。近盱江明徳羅先生﹐疾革將化﹐諸孫已畢奠﹔門人請畱一日﹐先生欣然許之﹐談論酬對不倦﹐明日午乃化去。人必造化在手﹐乃能來去自如。此由生平工力﹐非可卒辦。趙承元每言﹕人能不起妄念﹐無所執著﹐心常寂靜﹐臨終便能坐脫立亡。是其理也。﹝明徳先生諱汝芳﹐承元諱鴻錫。﹞

中陰一曰中。有以人前身己死﹐後身未生﹐當前後生死之中﹐故曰中。佛論七趣中陰凡十七種。若人中死還生人中者﹐四大解散﹐見光明相﹐卽見父母愛欲和合﹐而起顚倒。若男子生﹐於父生礙﹐於母生愛﹔若女子生﹐於母生礙﹐於父生愛﹔始解散時﹐現在陰滅﹐中陰陰生﹔有愛礙時﹐中陰復滅﹐生陰次起﹔如是入胎﹐次第圓滿而生。《首楞嚴》曰﹕汝身先因父母想生﹐汝身非想則不能來﹔想中傳命﹐中陰之謂也。然亦有男女墮地後﹐中陰始附者﹔復有前身能持之不死﹐後身不能卽生者﹔間有後身已生﹐前身未死﹐中陰尙屬現在者。譬之胎孕﹐必假交媾﹐而內典所載舐精﹑摩腹﹐聞聲﹑嗅香﹐持衣﹑飲水﹐種種俱成胎孕。理固不可拘耳。

七趣升降﹐於死時冷熱可驗。釋典《與攝論》﹐言善業從下冷﹐惡業從上冷﹐二皆至於心﹐一處同時捨。《雜寶藏經》又言﹕頂聖眼生天﹐人心餓鬼腹﹐旁生膝蓋離﹐地獄腳板出。總謂人當捨生趣﹐生時惡業熟﹐則冷從上下﹐下至臍腹﹐死爲餓鬼﹔至膝﹐死爲畜生﹔至足﹐死爲地獄。善業熟﹐則冷從下上﹐上至心﹐死爲人﹔至眼﹐死爲天﹔至頂﹐死則佛也。有夏生者﹐於人死時每持此說﹐更參驗其生平﹐往往符合。渠言死後獨暖處﹐卽靈气之所歸﹔如上下皆冷﹐而心獨暖﹐是升至於心者也﹔上下皆冷﹐而腹獨暖﹐是降至於臍者也。二種多有﹐余準此推之。吳太史客卿言﹕人死屍冷﹐再有發熱處乃的﹐亦一說也。﹝太史諱應賓。﹞

道士邢中山﹐年百歲﹐未知何許人。吾邑白厓王公與之遊。偶言有友生公家﹐欲一見﹔後見公侄所生兒﹐拊之謂公曰﹕『此卽友人某﹐登甲第﹐爲顯官﹐以餌金丹發毒死。毒必數生而後盡﹐毒盡而後丹之敻明始煥發。今尙非公家兒也。』兒數歲後發熱膚裂死。中山初舉其姓名鄕裏﹐今忘之。﹝白厓公諱紹元﹐任參知。﹞

徽醫汪氏子﹐言其郡人以賈敗﹐老貧﹐止一兒。所善友以逋負﹐必欲質其兒﹐此人不得已以兒償。怏怏病且死﹐命制棺者穴其前﹐謂之曰﹕『某甲與吾善﹐而以糞土之財﹐奴吾兒﹐死當爲蛇螫其項﹐無妨吾出也。』先是質兒者攜兒客他所﹐聞此人病﹐攜兒共來視。抆涕曰﹕向非敢質公兒﹐知公多逋負﹐恐兒或爲勢家有﹐故爲公育之。今同兒來計後事﹐曷彊起言所欲﹐當得爲公計﹐兒固公兒也。』此人初不應﹐聞之﹐蹶然曰﹕『有是哉﹗』起而抱持泣﹐喀喀嘔一物﹐已類蛇。病尋愈。此質兒者﹐詭不義以行義﹐厚矣。心固不易知。然怨毒之於人﹐亦略可睹也。

江西之名﹐殆不可曉。全司之地並在江南﹐不得言西﹔考之六朝以前﹐其稱江西者﹐並在秦郡﹝今六合﹞﹑歷陽﹝今和州﹞﹑之境。蓋大江自歷陽斜北下京口﹐故有東西之名。《史記•項羽本紀》﹕『江西皆反。』揚子《法言》﹕『楚分江西。』《三國誌•蔣濟傳》﹕『民轉相驚﹐自廬江﹑九江﹑蘄春﹑廣陵﹐戶十餘萬﹐皆東渡江﹐江西遂虛。』《晉書•武帝本紀》﹕『安東將軍王渾出江西。』《穆帝本紀》﹕『江西乞活郭敞等﹐執陳畱內史劉仕而叛。』﹝時分北譙置陳畱郡﹞《顧榮傳》﹕『使江西諸軍函首送雒。』則兼指今江北﹑淮南等處。至宋以後﹐始以九江﹑豫章﹑廬陵爲江西﹐不得其解。考之《唐書》﹐貞觀十年﹐分天下爲十道﹐其八曰江南道﹔開元二十一年﹐又分天下爲十五道﹐而江南爲東西二道﹐江南東道理蘇州﹐江南西道理洪州。後人省文﹐直稱江東﹑江西﹐此江西二字之所本也。今之作文者﹐乃曰大江以西﹐可發一笑。

嘗疑冬日嚴寒﹐水皆枯落﹐何以反謂之旺﹖蓋浩渺者形﹐而淸冷者其神也。惟陰气凝結﹐水之元始﹔一遇春陽﹐蒸噓成液﹐便爲水之濁質矣。

江漢石使君﹐座上詢予前代用銀之始。予按唐宋以前﹐上下通行之貨﹐一皆以錢而已﹐未嘗用銀。《漢書•食貨志》言﹕秦並天下﹐幣爲二等﹐而珠玉﹑龜貝﹑銀錫之屬﹐爲器飾寶藏﹐不爲幣﹔孝武始造白金三品﹐尋廢不行。《舊唐書》﹕憲宗元和三年六月詔曰﹕天下有銀之山﹐必有銅鑛﹔銅者可資於鼓鑄﹐銀者無益於生人。其天下自五嶺以北﹐見采銀坑﹐並宜禁斷。至韓愈奏狀﹐始言五嶺買賣一以銀。《宋史•仁宗紀》﹕景祐二年﹐詔諸路歲輸緡錢﹐福建﹑二廣易以銀﹐江東以帛。《金史•食貨志》﹕舊例﹐銀每鋌五十兩﹐其直百貫﹔民間或有截鑿之者﹐其價亦隨低昂﹐遂攺鑄銀﹐名『承安寶貨』﹔一兩至十兩﹐分五等﹐每兩折錢二貫﹐公私同見錢用。又云﹕更造『興定寶泉』每貫當通寶五十。又以綾印制『元光珍貨』﹐同銀鈔及余行之﹔行之未久﹐銀價日貴﹐寶泉日賤﹐民但以銀論價。至元光二年﹐寶泉幾於不用。哀宗正大間﹐民間但以銀市易﹐此今日上下用銀之始。○今民間輸官之物皆用銀﹐而猶謂之錢糧。蓋承宋代之名﹐當時上下皆用錢也。

《孟子》﹕『望道而未之見』﹐集注﹕『而』讀爲『如』﹐古字通用。朱子答門人﹐引《詩》『垂帶而厲』﹑《春秋》『星隕如雨』爲證。今考之﹐又得數事﹕《左傳》隱七年﹐『歃如忘』服虔曰﹕『而也。』昭四年﹐『牛謂叔孫見仲而何』注﹕『而何﹐如何。』《戰國策》﹕『威王不應而此者三。』《呂氏春秋》﹕『靜郭君泫而曰不可。』《荀子》﹕『黤然而雷擊之﹐如墻厭之。』《說苑》﹕『越諸發曰﹕意而安之﹐願假冠以見﹔意如不安﹐願無變國俗。』《新序》引《鄒陽書》﹕『白頭而新﹐傾蓋而故。』皆當作『如』。《戰國策》﹕『昭奚卹曰﹕非故如何也﹖』『絺疵曰﹕是非反如何也。』《大戴禮》﹕『不賞不罰﹐如民咸盡力。』《春秋繁露》﹕『施其時而成之﹐法其命如循之。』《淮南子》﹕『嘗一哈水﹐如甘苦知矣。』漢樂府《艾如張》﹑後漢《郭輔碑》﹕『其少也孝友而悅學﹐其長也寬舒如好施』﹐皆當作『而』。《漢書•地理誌》﹕『遼西郡肥如莽』曰﹕『肥而。』唐人詩多用『而今』﹐亦作『如今』。今予鄕人言『如何』亦曰『而何』。○《周禮》﹕『旅師而用之以質劑。』注﹕『而讀爲若。聲之誤也。』陸徳明《音義》云﹕『而音若。』《儀禮•鄕飲酒禮》﹕『公如大夫入。』注﹕『如讀爲若。』

張騫鑿空﹐言事無本始﹐鑿空爲之也。師古謂通其孔穴﹐非是。進熟美﹐言如果之成熟也。『鑿空』與『進熟』二字可作對。

相傳海忠介有五歲女﹐方啖餌﹐忠介問餌從誰與﹐女答曰﹕『僮某。』忠介怒曰﹕『女子豈容漫受僮餌﹐非吾女也﹔能卽餓死﹐方稱吾女。』女卽涕泣﹐不飲啖﹔家人百計進食﹐卒拒之﹐七日而死。異哉﹗非忠介不生此女。

蔡白石司馬繼室吳夫人﹐十九而寡﹐操家凜凜﹐潔踰冰玉。中歲﹐其子竟石別駕夭喪﹐門戶危栗﹐夫人毅然獨立﹐以待遺腹之胤。比當坐艸﹐命帷蔽產婦於堂﹐徧延宗黨﹐坐列帷外﹐產竟得雄﹐旁議遂息。嘗見遺腹生子﹐族之不肖者﹐羣起訾議之﹔吳夫人此事﹐殊可爲法﹐非有大識見者不能也。

海鹽有優者金鳳﹐少以色幸於嚴東樓。東樓晝非金不食﹐夜非金不寢也。嚴敗﹐金亦衰老﹐食貧裏中。比有所謂《鳴鳳記》﹐金復塗粉墨身扮東樓矣。近阮懷寧自爲劇﹐命家優演之﹔懷寧死﹐優兒散於他室。李優者﹐但有客命爲懷寧所撰諸劇﹐輒辭不能﹐復約其同輩勿復演。詢其故﹐曰﹕『阿翁姓字不觸起﹐尙免不得人說﹔每一演其撰劇﹐座客笑罵百端﹐使人懊惱竟日﹐不如辭以不能爲善也。』此優勝金優遠矣。不知懷寧地下何以見此優﹗

俗傳网巾起自洪武初。新安丁南羽言﹐見唐人《開元八相圖》﹐服皆窄袖﹔有岸唐巾者﹐下露网紋。是古有网巾矣﹐或其式略異耳。

莆田洪仲韋言﹕有西僧至秣陵﹐問其所歷道裏﹐云﹕『經二十四國土﹐始至中國。』更問各國風气視中國何如。答云﹕『荒遠那得如中國。但諸國不如中國會說謊耳。』此言自唐虞已來﹐便覺多愧﹐不獨幻僞如今也。

錢懋穀先生常言﹕吳南溪方伯生平潔介﹐嫉貪如讎。嘗謁一令﹐此令稍黷。旣出門﹐見門外棹楔﹐顏曰『牧愛』﹐吳眇一目﹐故仰視久之曰﹕『不佞眇。能視者﹐「收受」之義何謂也﹖』此令大慚碎額。又聞華亭一令謝政歸﹐宦資頗富﹐廣作園亭﹐請一友顏之﹐友爲書『想花亭』﹐云用太白語也﹔已懸﹐久乃悟『花』『華』通用﹐立碎之。

吉安馬郡丞千里﹐雲南人。來任時﹐舟行九江﹐病甚將不起。時二妾相隨﹐一沐氏﹐一侯氏﹐日侍湯藥無效。沐乃謀所以療夫﹐私計惟割股一事﹔引刀置左股﹐數次不能入。侯窺見﹐亦欲自割﹐弗得。於是兩人共商﹐令一人牽肉﹐一手引刀﹔遂各伸左手﹑股﹐互抉其肉﹐烹湯以進﹐馬立回生。

金壇子中丞相攸得無錫華生﹐告其女曰﹕『吾三任都憲﹐歷十有七年﹐未嘗輕寘人大辟﹔華生不患不富貴﹐患居官或刻耳。』及華登第﹐爲江右司李﹐執法凜如﹐三日而入重罪者三。其妻述父言告之﹐華曰﹕『我爲刑官﹐律如是﹐吾依律斷而已。若廢公法而市己私﹐非所以明職守也。』後屢入人罪﹐其妻屢勸﹐輒以依律斷答之。華後無子﹐婢生二子皆不肯。語其妻曰﹕『我生平未嘗欺公壞法﹐何生子如是﹗』妻曰﹕『此君之「依律斷」也。』今於子孫貴顯屢世﹐而華竟絕嗣。

陳大士爲當時聞人。偶遇一傖父﹐問其姓﹐告以姓陳﹐其人遽以手書曰『程』﹔更問何名﹐答雲際泰﹐其人復以手書『濟泰』。陳艴然曰﹕『君自無耳﹐乃欲截去我兩耳耶﹗』因不顧而去。

吳憲副論唐荊川撫浙時事﹕先是有倭警﹐荊川以才名﹐起自田間。其時督臣爲胡梅林少保﹐少保以荊川有時名﹐使人逆於淮安﹐持五百金爲勞軍費。荊川怒﹐系人於獄﹐貯金於庫而前。少保聞之曰﹕『此腐儒也﹐安能辦此。』荊川軍於周山﹐少保以兩將軍馳鐵騎七千﹐挾勁弩火器﹐伏周山左右﹐敕之曰﹕『開府不到危急﹐不許出。』未幾﹐倭千人圍周山三匝﹐逼而前﹐勢且擒矣﹐鐵騎直衝﹐弩火競發。荊川潰圍出﹐問﹕『若等何部﹖』曰﹕『少保遣使援周山﹐待公於此者三日矣。』荊川思前事﹐馳一力於淮﹐取還人若金﹔而少保已令此被系之將﹐攜前五百金至軍前﹐賞解周山之圍者。荊川自慚不能出少保彀中﹐憤懣成疾云。腐儒不可治兵﹐荊川以經濟自命﹐尙不能孤行一意﹐爲人愚弄若此﹗餘子紛紛﹐可知矣。

朱近修﹝一是﹞《姚江神燈記》﹕『往予聞姚江有神燈﹐以爲誕﹐詢邑人﹐曰「有之。四﹑三月間始見﹐東郊嶽廟爲盛。」余候其時﹐攜同輩往﹐數數不獲遇。廟僧曰「天驟熱將雨﹐遇矣。」余又候熱往﹐日暝抵廟﹐登山巓玉皇殿﹐憑髙俯眺。忽見二燈冉冉從廟出﹐若懸余足底﹔回首四望﹐俱有所見﹐如晨星落落布野﹐巳漸稠密﹐百千萬億﹐熠熠往來﹐不可紀極矣。有一燈獨行者﹔有並攜二燈者﹔有百什燈並列﹐徐徐若官人出行﹐鹵簿前導者﹔有若二隊相值﹐各分去者﹔有相值若揖若語而別者﹔有髙擎者﹐有下移者﹔有置燈憩坐者﹐有穿林踏險而行者﹔有渡江者﹐始渡若揭衣躊躇﹐登岸則速者。其光或頹﹐若有所幪﹔或光動若庭燎﹐或滅或復明﹔或數燈合爲一﹐或一分爲數﹔或迎風疾行﹐焰反向而熾﹔或徐行則斂﹐或駐則漸微﹔或排列一綫﹐若星橋燈市﹔或獨燃幽處﹐若寨窗熱燈。熒熒然﹐或髙在山半若懸竿﹐或出江間藂葦中若漁火﹔或遠或近﹐在數十步內熟視﹐燈下若有二足影﹐喁喁若聞語聲﹐而實無語。余見燈聚處﹐使人疾趨視則無有﹐其人回示予所在反有之﹐余不覺也。至初更鐘鳴則盡滅。嗚呼﹐其神耶﹗非神耶﹖以予所見﹐洵神也。然神之徳盛﹐塞天地﹐貫古今﹐無乎不在﹔而必姚江﹐必東郊﹐必四﹑三月﹐必熱將雨始見﹐是豈神耶﹗夫儒者探頤索隱﹐采傳聞﹐覽怪志﹐其疑惑聚訟宜也。余目所經見。且久立凝睇﹐而不知所由然﹐求爲博物君子﹐不其難耶﹗抑誠有不可知者耶﹗不可知則神矣﹐余故詳述焉﹐以質世之多聞者。其年丙戌﹐其月癸巳﹐其日己卯。』○神燈之說﹐聞到處名山﹐多有此異。余初未之見﹐亦弗之深信也。及見近修所記﹐益復驚悟。然憶余庚午歲居金陵﹐讀書長幹僧捨﹐嘗以夜見塔放光﹐初爲一縷﹐從門中冉冉出﹔漸見各門皆有光气﹐愈蒸愈變﹐同時噴湧。塔九級﹐級八門﹐每級閉其門之四﹐積九級計之﹐四九三十六門﹐出金光三十六道﹔條爲五色﹐以次層比相屬而上﹐達於尖頂。每道中現釋迦尊各一﹐坐蓮花上﹐相好光明﹐■幡寶蓋﹐香花圍繞﹐一若世間旃檀所雕刻﹐丹靑所圖繪者。莊嚴各級﹐不遽上逝。一時見者﹐歡喜贊嘆﹐環步四合﹐如一朵金芙蓉﹐瓣瓣簇擁﹐將開未開於雲際霄中矣。少焉光色漸淡﹐視前空濛仿佛之間﹐益增人靈爽也。此固予所目擊者。昔傳康僧所求舍利﹐鎭塔中﹐以時放光﹐固不一相。余所見其一耳。以是推之﹐則近修所記﹐固可以類測也。詎不然哉﹗○髙康生﹝阜﹞云﹕人言長幹寺浮圖中有舍利﹐是康僧所求得者﹐時時放光﹐變出不一﹐遇大雷雨則鳴。予初不之信﹐一日值七月中﹐行三山街道上﹐忽然陰晦﹐正南方皆黑雲遮蔽﹐不見日色﹔霹靂一兩聲﹐民房爲回祿所毀處﹐空曠見半塔﹐一時市人多哄集佇觀。予不知何故﹐仰視之﹐見塔頂光如滿月﹐黑雲映之﹐倍益輝朗。少焉漸縮﹐以至將盡﹐如望後漸就弦晦狀﹔又復漸開至滿﹐滿而復縮﹐而後卒盡。須臾雲開日出﹐頂作金光如故。始信舍利放光之說爲不誣耳。世間一切幻怪﹐耳聞未見者﹐固不得盡以儒者之論﹐臆斷其無有也。髙康生﹝阜﹞云﹕小虫扁而緣壁間者﹐俗名壁蟢﹐合八足度之﹐大不過酒杯﹔而餘二十許時﹐見一大者如蟹﹐伏門後枋柱間﹔晚以燈行﹐觸之﹐爲悚卻。虫促縮蹲踞﹐隆起木上﹐可半寸。燈光閃爍中﹐屏息察之半晌﹐卒不敢動而去﹔尋亦不見。是年家遇火災﹐未知是此虫之應與否。而舊紀中亦或有載此者乎﹖記之以供好異者之采錄云耳。

卷十

周人世碩以爲人性有善有惡﹐舉人之性善﹐養而致之則善長﹔性惡﹐養而致之則惡長﹔性情各有陰陽﹐善惡在所養焉。故作《養書》一篇。宓子賤﹑漆雕開﹑公孫尼子之徒﹐亦論性情﹐與世子相出入﹐皆言性有善有惡。孟子作性善之篇﹐以爲人性皆善﹐及其不善﹐物亂之也。微子曰﹕我舊云孩子工子不出。紂爲孩子之時﹐微子睹其不善之性﹐性惡不出眾庶﹐長大爲亂不變﹐故云也。羊舌食我初生之時﹐叔姬聞其豺狼之聲﹐曰﹕野心無親。後果滅羊舌氏。紂之惡在孩子之時﹐食我之亂見始生之聲﹐孟子之言性﹐未爲實也。見《論衡》。《養書》今恨不見﹐世碩今亦不知爲誰。人性惟孔子說得無病﹐只『相近』二字﹐亦稱富哉﹗假如大盜貪財好殺﹐何惡如之﹔然有時不取﹐是近義也﹐有時不殺﹐是近仁也。舉大盜而凡以惡名者可見。以己身言﹐則平旦好惡與人相近﹐是又一近也。故養者﹐移也﹔養之道亦不一矣。孔言不移﹐正甚言習之害大﹔孟子斷言性善﹐是入穴取虎子﹑殺人取心肝法﹐非戾孔也。古言盜道有仁義禮智信﹐一撥轉歸正﹐則五徳皆眞。夫非移之以養而然乎﹗

古臣下奏上天子﹐未有稱大尊者。周樂運陳宣帝八失﹐皆稱大尊。云『大尊比來小大之事皆獨斷之』﹑『大尊未爲聖主』﹑『大尊初臨四海﹐徳惠未洽』等語。

懿宗末年﹐長安使人取石於苑中造山﹐崎危詰曲﹐有若天成﹔又命取終南艸木植之﹐山禽野獸﹐縱其往復﹔及造屋室﹐如庶民家﹐帝與嬪妃遊處。由是王公貴遊爭效之。未及半年﹐奇花異艸﹐自然生滿宮殿﹐識者以爲丘墟之象。後巢寇入京﹐焚燒殆盡﹐悉爲瓦礫。見《紀異錄》。此唐之艮嶽也。

宋太宗詔宰相等曰﹕『爲法不可過有輕重﹐惟是可以必行﹐則人不敢犯。太重則決不能行﹐太輕則不足禁姦。朕常語徐俯﹕異時宮中有所禁﹐初令之曰必行軍法﹐而犯者不止﹔朕深維其理﹐但以常法處之﹐後更無犯者。乃知立法貴在中制﹐所以決可行也。』此言可爲萬世法。

五星畏浮圖佛像。今人家多圖畫五星﹐雜於佛事﹐或謂之禳災﹐眞不知也。見《劉賓客嘉話》﹐不知何據。

魏有三髙僧﹕支謙﹑支諒﹑支讖。惟謙爲人細長黑瘦﹐眼多白而睛黃﹐復多智。時賢諺曰﹕『支郎眼中黃﹐形軀𨿽小是智囊。』見《五色綫》。僧亦可稱爲『郎』。

《本事詩》﹕則天見宋之問詩﹐謂崔融曰﹕『吾非不知之問有才調﹐但以其有口過。』蓋以之問患齒疾﹐口常臭故也。『口過』二字甚新。老狐善媚﹐𨿽譏人語亦作態如此﹗

神女杜蘭香降張碩﹐碩問禱何如﹐曰『消摩自可愈疾﹐淫祀無益』。消摩﹐藥也。見《誠齋雜記》。余謂消摩自是導引按摩之意﹔以爲藥﹐恐非。

歐陽文忠公始自河北都轉運謫守滁州﹐於瑯琊山間作亭﹐名曰『醉翁』﹐自爲之記。其後王詔守滁﹐請東坡大書此記而刻之﹐流布世間﹐殆家有之。亭名遂聞於天下。政和中﹐唐少宰恪守滁﹐亦作亭山間﹐名曰『同醉』﹐自作記且大書之﹐立石亭上﹐意以配前人云。見《卻掃編》。王詔大有韻致﹐今人多不知石刻始於詔﹐因爲表出。唐恪效顰﹐亭名尢惡﹔彊作解事﹐記與石何在耶﹖徒貽人笑耳。

『髙人祿命﹐以悅人心﹔矯言禍福﹐以規人財。』賈誼譏司馬季主語也。季主尙受此毒詈﹐今之紛紛胡爲者﹗

蘇文忠詩云﹕『空腸得酒芒角出﹐肝肺槎牙生竹石﹔森然欲作不可畱﹐寫向君家雪色壁。』不必見其畫﹐覺十指酒气﹐沸沸滿壁。

長慶初﹐穆宗以刑法爲重﹐每大獄有司斷罪﹐又今給事中﹑中書舍人參酌出入之﹐號曰參酌院。見《國史補》。『參酌院』好對『詳穩司』。《遼史》﹕詳穩司掌諸官府﹐監治長官。

今天下語言之音﹐以五音準之。中原簡﹐一字爲一字﹐故音之唇齒分﹔四方繁﹐連綴多浮音﹐故音之唇齒混。以四聲準之﹐燕﹑趙人無入﹐入聲皆平﹔閩越人無平﹐平聲皆入﹔他方則平入辧。此由風气有髙下﹐水土有淺深﹐人固不能自知也。

伶氏倫之後。柬﹐古簡字﹐其名也。而舊說則爲簡傲。猶《易》﹕『震用伐鬼方。』震乃摯伯名﹐而訓爲震揚威武。《書》﹕『巧言令色孔壬。』乃共工名﹔而注爲包藏之訓﹐皆不考。見《詩傳考補》。如孔壬果共工名﹐則包藏之訓大可笑矣。是從壬字鑿出也。

廬陵羅大經曰﹕張子房蓋俠士之知義﹑策士之知幾者﹐要非儒也。故早年頗似荊軻﹐晚歲頗似魯仲連。此子房定評。宋人好輕貶人﹐亦好妄尊人。

齊周洽常歷句容﹑曲阿﹑上虞﹑吳令﹑廉約無私﹔卒於都水使者﹐無以殯斂﹐吏人爲買棺器。武帝聞而非之曰﹕洽累歷名邑﹐而居處不理﹐遂坐無宅﹔死令吏衣冠之﹐此固宜罪貶﹐無論褒卹﹐乃敕不給贈賻。此大異﹐是教貪也。

《子華子》曰﹕火宿於心﹐炎上而排下﹐其神燥而無準﹔人之暴急以取禍者﹐心使之也。木宿於肝﹐觸突千抵而銳﹐其神狷束而無當﹔人之朴戇以取禍者﹐肝使之也。金宿於肺﹐堅訇而不屈﹐罄而不能仰也﹐其神闊疏而無法﹔人之訐決以取禍者﹐肺使之也。水宿於腎﹐瑟縮以湊險﹐其情伏而不發﹔人之弇婀脂韋以取禍者﹐腎使之也。土宿於脾﹐磅礡而不盡﹐其滲漏也﹐下注而不止﹐其神好大而無功﹔人之重遲瀝納以取禍者﹐脾使之也。火﹐气之喜明也﹔木﹐气之喜達也﹔金﹐气之喜辧也﹔水﹐气之喜藏也﹔土﹐气之喜發生也。是故事心者宜以孝﹐事肝者宜以仁﹐事肺者宜以義﹐事腎者宜以智﹐事脾者宜以誠實而不詐。五物宿於其所喜﹐五事各施其所宜﹔外邪之不入﹐內究之不泄﹕夫是謂善完。《子華子》𨿽贗書﹐然此段談含內外五行﹐精確之極。可存也。

唐肅宗賜李輔國辟邪二﹐各髙一尺五寸﹐其香聞數百步﹔或衣裙誤拂﹐芬馥經日不散。見《杜陽編》。玉有香﹐疑是比諭之言﹐此實有之矣。古僅見此。然輔國敗時﹐方巾櫛﹐而辟邪一則大笑﹐一則悲啼涕泗交下﹔輔國惡其怪﹐碎之如粉﹐不周歲輔國就誅。則眞物妖矣。

劉虞爲公孫瓚所誅。初虞以儉素爲操﹐冠敝不攺﹐就補其穿。及遇害﹐瓚兵搜其內﹐而妻妾服羅綺盛飾﹐以此疑之。見《後漢書》。○尙何疑焉﹗卽此當誅。

五均﹐朱均曰﹕均長八尺﹐施弦以調五聲。梁武帝素善鐘樂﹐欲釐正雅樂﹐乃自制四器﹐名之爲通。施三弦﹐橫七弦﹐用二十七弦。均與通﹐今不知爲何物矣。

汴人語有不甚解者﹐大半是金﹑遼所遺。如藏物於內﹐不爲外用﹐或人不知之者﹐皆曰『梯己』﹐不知所出。後閱《遼史》﹕梯裏己﹐官名﹐掌皇族之政教﹐以宗姓爲之。似卽今宗人府之官﹐所以別內外親疏也。或卽梯己之意歟﹗『梯裏己』但呼曰『梯己』﹐二合音也。汴音多有二合﹐如『不落』爲『饝』之類甚多。

海有魚﹐虯尾似鴟﹐用以噴浪則降雨。漢柏梁臺災﹐越王上厭勝之法﹐乃大起建章宮﹐遂設鴟魚之像於屋脊﹐以厭火災。卽今世之鴟吻是也。見《偶然錄》。此又與《爾雅》所載﹕龍生九子﹐鴟吻﹑好望。今屋上獸異。鴟吻一作蚩吻﹐好望一作好吞。

《漢書》﹕律長八寸﹐象八卦。宓羲之所順天地﹐通神明﹐類萬物之情。○然則律始伏羲﹐不但易也。周君景遠馳爲南臺禦史時﹐分治過浙省﹐日與朋往復﹐其書吏不樂﹐似有舉刺之意﹐大書壁上曰﹕禦史某日訪某人﹐某日某人來訪禦史。忽見之﹐謂曰﹕我常又訪某人﹐汝乃失記何也﹖第補書之。復謂﹕人所以讀書爲士君子者﹐正欲爲五常綱維也﹔使我今日絕故舊﹐是爲禦史而墜一常可乎﹗寧不爲禦史﹐不可絕人理。見陶宗儀書。貴而忘舊者﹐聞周君此語﹐自當愧死﹔若沽好客之名﹐而雜然並進﹐應接妨務﹐攫黷招尢﹐客主身名﹐兩敗難洗﹐又不可以周君口實也。

《韓子通解》曰﹕伯夷哀天下之偸且以彊﹐則服食其葛薇﹐逃山而死。今人但傳食薇﹐不知衣葛。

輝縣褚邱去百泉四十里﹐寺旁有白馬將軍祠。土人多崔姓者﹐而近又有鄭村。有於褚邱演崔﹑鄭傳奇者﹐土人以石擊優人﹐訟之官。張菉居有過褚邱詩﹕『玉勒追風下古鄕﹐鴛鴦隊裏陣云黃﹔怪底褚邱春社上﹐無人敢去演西廂。』

吳門治平寺﹐重陽日遊人競集﹐系羊千百相與博﹐謂之『博羊』。滿山如雪者竟日。

苻堅爲慕容衝所襲﹐堅馳騧馬﹐墮而墜澗﹐追兵幾及。馬臨澗垂韁﹐堅不能及﹐馬又跪授焉﹐堅攀之登岸﹐走廬江。見《異苑》。李子田曰﹕馬有垂韁之恩始此。

李子田曰﹕《漢書》﹕『董宣彊項』﹐字出《素問》歧伯曰﹕諸頸項彊皆屬濕。余按﹕博聞彊記與彊項之『彊』皆去聲﹐今人讀作平聲﹐誤。

李君實曰﹕道書鈞天樂部萬種﹐其流人間者﹐琴耳。樂調亦萬種﹐其流人間者﹐思﹑一﹑六﹑犯﹑工﹑尺六字耳。○《通典》云﹕舜時用八音﹐樂器八百般﹔周用五音﹐減至五百般﹔唐減至三百般﹐宋仍之。今樂器恐不及百般﹐人間流傳尙不能久﹐何況鈞天之樂耶﹗

蔡邕書曰﹕邕早喪二親﹐年踰三十﹐鬢髮二色﹐叔父親之﹐猶若幼童。據此﹐則邕喪父母久矣。髙則誠傳奇﹐卽云有所譏刺﹐假借托諷﹐何不杜撰姓名﹐行其胸臆﹔乃一無影響﹐遂誣古名賢若是﹗誠所不解。

郭玉善醫﹐遇貧賤廝養﹐應手立愈﹔然治貴人或不驗。和帝問之﹐對曰﹕『貴者處尊髙以臨臣﹐臣懷怖懼以承之﹔況鍼有分寸﹐時有破漏﹐重以恐愼之心﹐臣意且有不盡﹐何有於病哉﹗』見《方技傳》。靈源禪師住龍舒﹐有日者能課﹐使之課莫不奇中。蘇朝奉者至寺﹐使課無驗。非特爲蘇課無驗﹐凡爲達官要人言皆無驗。至爲市井凡庸山林之士課﹐如目前而言。靈源問其故﹐答曰﹕『我無徳量﹐凡見尋常人﹐則據術而言﹐無所緣飾﹔見貴人則畏怖﹐往往置術之實﹐而務爲諛詞﹐其不驗要不足怪。』見《冷齋夜話》。以瓦注者巧﹐以鉤注者憚﹐以金注者昏。醫卜之無驗﹐蒙莊所謂外重者內拙也。理自應爾。

朱長孺序《李義山集》曰﹕『予繙覈新﹑舊《唐書》本傳﹐及箋﹑啟﹑序﹑狀諸作﹐所載於《英華》《文粹》者反覆參考﹐乃喟然嘆曰﹕嗟乎﹗義山蓋負才傲兀﹐抑塞於鉤黨之禍﹔而傳所云放利偸合﹐詭薄無行者﹐非其實也。夫令狐綯之惡義山﹐以其就王茂元﹑鄭亞之辟也﹔其惡茂元﹑鄭亞﹐則以其爲贊皇所善也。贊皇入相﹐薦自晉公﹐功流社稷。史家之論﹐每曲牛而直李﹔茂元諸人﹐皆一時翹楚﹐綯安得以私恩之故﹐牢籠義山﹐使終身不爲之用乎﹗綯特以仇怨贊皇﹐惡及其黨﹐因並惡其黨贊皇之黨者﹐非眞有憾於義山也。太牢與正士爲讎﹐綯父楚﹐比太牢而深結李宗閔﹑楊嗣復﹔綯之繼父﹐深險尢甚。會昌中﹐贊皇擢綯臺閣﹔一旦失勢﹐綯與不逞之徒竭力排陷之。此其人可附離爲死黨乎﹗義山之就王﹑鄭﹐未必非擇木之智﹐渙丘之公﹔而目爲放利偸合﹐詭薄無行﹐則必將朋比姦邪﹐擅朝亂政﹐如八關十六子之所爲﹐而後謂之非偸合﹑非無行乎﹗且吾觀其活獄弘農﹐則忤廉察﹔題詩《九日》﹐則忤政府﹔於劉蕡之斥﹐則抱痛巫咸﹔於乙卯之變﹐則銜冤晉石。大和東討﹐懷積骸成莽之悲﹔黨項興師﹐有窮兵禍胎之戒。以至《漢宮》《瑤池》《華淸》《馬嵬》諸作﹐無非諷方士爲不經﹐警色荒之覆國。此其指事懷忠﹐郁紆激切﹐直可與曲江老人相視而笑。斷不得以放利偸合詭薄無行嗤摘之者也。』

王荊公晚年亦喜義山詩﹐以爲唐人知學老杜而得其藩籬﹐惟義山一人而已。每誦其『雪嶺未歸天外使﹐松州猶駐殿前軍』﹑『永憶江湖歸白髮﹐欲回天地入扁舟』﹑與『池光不受月﹐暮气欲沈山』。『江海三年客﹐乾坤一戰場』之類﹐𨿽老杜無以過也。近朱長孺箋刻《義山全集序》曰﹕『或曰義山之詩﹐半及閨闥﹐讀者與《玉臺》《香奩》例稱。荊公以爲善學老杜何居﹖余曰﹕男女之情﹐通於君臣朋友﹔《國風》之螓首蛾眉﹐云發瓠齒﹐其詞甚褻﹐聖人顧有取焉。《離騷》託芳艸以怨王孫﹐借美人以諭君子﹐遂爲漢魏六朝樂府之祖。古人之不得志於君臣朋友者﹐往往寄遙情於婉孌﹐結深怨於蹇修﹐以序其忠憤無聊﹑纏綿宕往之致。唐至大和以後﹐閹人暴橫﹐黨禍蔓延﹐義山阨塞當途﹐沈淪記室。其身危﹐則顯言不可而曲言之﹔其思苦﹐則莊語不可而謾語之。計莫若瑤臺矞宇﹑歌筵舞榭之間﹐言之可無罪﹐而聞之足以動。其《梓州吟》云「楚雨含情俱有託﹐」早已自下箋解矣。吾故曰義山之詩﹐乃詩人之緒音﹐屈﹑宋之遺響﹐蓋得子美之深而變出之者也﹔豈徒以徵事奧博﹐擷采妍華﹐與飛卿﹑柯古爭霸一時哉﹗學者不察本末﹐類以才人浪子目義山﹔卽愛其詩者﹐亦不過以帷房暱媟之詞而已﹐此不能論世知人之故也。』

今俗書『庵』字﹐旣於篆文無有﹔又庵非屋﹐不當從『廣』。《三國誌》﹕焦先居蝸牛廬﹐意是今菴也。後漢皇甫規爲中郎將﹐持節監關中兵﹔會軍中大疫﹐死者十三四﹐規親入庵廬巡視﹐三軍感悅。卽用此庵字爲有據依。黃山谷之言如此。予按六書遺漏字不少﹕劉爲漢姓﹐六書中竟無『劉』字﹔僕名亮﹐每爲僕作印者﹐執『亮』字須用『言傍京』之語﹐多作『諒』。予甚以爲不然。俗書不可從者﹐謂古無此字﹐近人訛用者耳﹔若『劉』若『亮』﹐安得謂之俗字乎﹗今泥古者如『庵』字必從『弇』﹐然與『弇』何與﹗印宗漢人﹐而必以漢人所有之字爲俗字﹐吾所不解。

宋轅文曰﹕前時知名之士﹐殘於兵﹐沈於淵﹐陷於仇怨寇盜者﹐往往有之﹔若今之仕而貴﹐處而壽﹐蓋十不得二三。是諸人者﹐不過怙其雋才﹐以求聲聞於世耳﹐亦何罪之有﹖意災之者其名耶﹗夫名人者﹐抑物以自張﹐反幽以蹈光﹐是以人眾背之﹐陰陽食之﹐鬼神議之﹔『其間之得老壽無恙者幸耳。』此論甚確。誇者死名﹐必然之理。後人當以爲戒。

閩陳香初﹑陳竹逸﹑鄭蘭子﹐皆許生之靑衣﹐皆能詩。香初《送客》﹕『澄江楓葉老﹐斷岸菊花低。』竹逸《村居》﹕『古墓梨花鴝鵒雨﹐荒原麥穗鷓鴣天。』蘭子《村居》﹕『月明黃葉路﹐花隱赤欄橋。』皆楚楚有致。而予尢喜蘭子『曠地夕陽多』之句﹐謂其壓倒二陳。

金華自宋呂東萊倡明理學而儒風大振。歷宋以來﹐有六先生焉﹕北山何基﹑魯齋王柏﹑仁山金履祥﹑白雲許謙﹑楓山章懋。惟東萊﹑楓山仕於朝﹐而四先生皆以布衣﹐名重當世。何謚文定﹐王謚文憲﹐金謚文安﹐許謚文懿﹐足見當時崇儒重道﹐不以艸澤而靳易名之典也。迨至於後﹐則不然矣。魯齋著書尢多﹐合之可千卷﹔未三百載俱尠傳﹐惟文集與研幾圖行世耳。

萬曆初﹐內鄕李蔭令順天之宛平縣。署中掘地得柱礎六﹐微有字迹﹐洗視之﹐唐李北海《云麾將軍碑》也。存者百八十餘字﹐碑首存『故云』二字。李因築室砌碑壁間﹐曰『古墨齋』。今世所傳《云麾碑》﹐乃陜刻者﹔宛平殘碑﹐人所未覯。云麾乃唐能畫小李將軍也。按楊用修《丹鉛錄》云﹕《云麾碑》在陜西蒲城縣﹐已斷裂。正徳中﹐劉達夫禦史謫蒲城尉﹐訪出﹐以鐵束固之﹐復爲完物。臨淮侯李言恭詩云﹕『蒼頡史籀不可起﹐蝌蚪鳥迹亦已矣﹔能書千載稱鍾王﹐更有北海踵方軌﹔得意最是云麾碑﹐當年落筆風雨隨﹔何意斷之作柱礎﹐神物知爲造化私。』言宛平之刻也。

吳郡林若撫《詩談》云﹕《唐風•山有樞》篇﹐注者云答前篇蟋蟀之意﹐而解其憂﹐非矣。蓋是時沃彊晉弱﹐國人明知國非其國而未敢言﹐故第諷其取樂﹔恐一旦見滅﹐則衣裳車馬﹐庭內鐘鼓酒食﹐俱爲他人有。其詞直﹐其情危﹐其意迫切而有餘悲。胡云解憂也﹗《魏風》『猶來無棄』﹐《詩緝》云﹕毋尙思之﹐無棄﹐毋不歸﹐得其旨矣。朱注謂死而棄其屍﹐謬哉﹗《召南•采蘋》﹕『於以湘之﹐維錡及釜。』朱注以『湘』訓烹﹐非也。『湘』字從水﹐當是澣濯也。《小雅•四月》篇﹕『山有嘉卉﹐侯栗侯梅。』朱注云﹕侯﹐維也。按《西京雜記》﹐上林苑有紫花梅﹑侯梅。《晉宮闕計》﹝疑當作記。﹞云﹕華林桃園﹐侯桃三株﹐白桃三株。則『侯』非維義明矣。《邶風•式微》篇﹕『微君之故﹐胡爲乎中露。』微卽『微管仲』之微﹔胡康侯謂以事求人﹐而人不有其事﹐然矣。朱注以『非』字訓之﹐以爲非君之故﹐胡爲而辱於此。果若斯言﹐是怨懟其君也﹐豈風人溫厚之旨哉﹗

謝靈運詩只一機軸。如『晨策尋絕壑﹐夕息在山樓。』朝旦發陽崖﹐景落憩陰峯。』『曉日發云陽﹐落日次朱方。』『宵濟漁浦潭﹐旦及富春郭。』『迎旭淩絕磴﹐映玄歸漵浦。』『朝遊登鳳閣﹐日暮集華沼。』『倏爍夕星流﹐昱奕朝露團。』凡此﹐發端𨿽微有異同﹐命意不甚相遠。至於『昏旦變气候﹐山水含淸暉。』『時竟夕澄霽﹐雲歸日西馳。』『淸旦索幽異﹐放舟越垌郊。』『我行乘日垂﹐放舟候月圓。』及『朝搴苑中蘭﹐畏彼霜下歇。』『暝還雲際宿﹐弄此石上月。』大都不出此意。然總本自《楚辭》『朝發枉渚﹐夕宿辰陽』二語變幻者也。且其遊名山誌所紀形勝﹐具見於詩﹐詩之措詞命意﹐則盡於《山居》一賦。所謂『溯溪終水涉﹐登嶺始山行。』卽賦中『入澗水涉﹐登嶺山行』之句。此類甚多。

謝靈運《登泰山詩》云﹕『岱宗秀維嶽﹐崒舉刺雲天﹔乍旣崄巘﹐觸石輒遷綿。登封翳崇壇﹐降禪藏肅然﹔石閭何晻靄﹐明堂祕靈篇。』本集不載。近張紹和梓七十二家﹐亦缺此篇。鮑明遠詩云﹕『千巖盛阻積﹐萬壑勢縈回。』李太白雲﹕『千巖泉灑落﹐萬壑樹縈回。』正襲其語。明遠又云﹕『長歌欲自慰﹐彌起長恨端。』杜子美云﹕『愁極本憑詩遣興﹐詩成吟詠轉淒涼。』𨿽蹈其轍﹐而翻作七言﹐綽有化腐爲新之力。明遠又云﹕『豎儒守一經。』王摩詰云﹕『豈學書生輩﹐窗間老一經。』演爲十字﹐亦無痕迹。

杜審言詩﹕『牽絲紫蔓長。』子美云﹕『水荇牽風翠帶長。』審言﹕『云陰送晚雷。』子美云﹕『雷聲忽送千峯雨。』審言﹕『鶴子曳童衣。』子美云﹕『儒衣山鳥怪。』審言﹕『風光新柳報﹐宴賞落花催。』子美云﹕『星霜玄鳥變﹐身世白駒催。』皆變幻祖句﹐非獨創也。徐晶詩云﹕『翡翠巢書幌﹐鴛鴦立釣磯。』子美云﹕『翡翠鳴衣桁﹐蜻蜒立釣絲。』而杜語覺勝。

林若撫曰﹕李頎『早晚薦雄文似者。』『者』字殊未可通﹐必『馬』字之誤。蓋薦雄文似相如也。『莫是長安行樂處﹐』『是』字未通﹐必『滯』字之誤。可謂善說詩也。

徐安貞﹕『暮雨衣猶濕﹐春風帆正開。』見於《雲溪友議》。孟浩然﹕『微云澹河漢﹐疏雨滴梧桐。』見於皮日休《孟亭記》及王士源序。王灣﹕『月華照杵空隨妾﹐風響傳砧不到君。』見於《河嶽英靈》。求其全篇﹐槪不可得﹐乃知唐詩散失者多矣。

林若撫賦無題詩云﹕『藕盡金盤未斷絲﹐雞棲桑樹見無塒﹔井梧秋老虛懷子﹐石闕年多不吐碑﹔塵掩殘機寧作疋﹐燈昏覆局杳難棋﹔從歡栽蘗爲藩後﹐教妾朝朝怨苦籬。』八句俱槁砧體﹐卽蘇長公『蓮子擘開須見憶﹐楸枰著後更無期。』亦不過此。若撫詩富萬首﹐論詩尢精。

李獻吉樂府云﹕『河之水﹐流濺濺﹐望夫不見立河幹。』何仲默絕句云﹕『河水流濺濺﹐言采河邊蘭﹔君從河水去﹐我獨立河幹。』未免蹈襲。陳約之《望太行詩》云﹕『迢遞太行山﹐連天跨海間﹔蚪蜂全蔽日﹐鳥道半臨關﹐未盡五丁技﹐猶傳八駿還﹔艱哉不可上﹐望望損朱顏。』皇甫子循《太行道》云﹕『太行之阻當重關﹐孟門中豁不可攀﹔蚪蜂千仞跨海外﹐鳥道百折盤雲間﹔神功尙識五丁力﹐穆幸猶聞八駿還﹔巉巉玆地危哉艱﹐古來行者摧心顏。』皆將約之詩演作七言﹐亦系蹈襲耳。

廳字從『廣』﹐如庭廡之類﹔今皆欠一點從『廠』。『廠』者﹐山石崖岸之類﹐學者不可不知。廨字亦然。

僧智永﹐名法極﹐王右軍七代孫﹐年百歲乃終。見《研北雜誌》﹐系元人陸友仁著。法極之名﹐人鮮知之。

蘇東坡《寶繪堂記》云﹕『煙雲之過眼﹐百鳥之感耳﹐爲畱意於書畫者發也。』元周密記所見書畫﹐著《煙雲過眼錄》四卷﹐本坡公語也。

人但知謝疊山之死宋﹐不知其妻李﹐初匿貴溪山中﹐元兵入山﹐令曰﹕苟不得李氏﹐屠而墟﹗李聞之曰﹕『豈可以我累人﹗』遂出就俘﹐自縊死獄中。疊山女﹐通判周銓妻﹐早嫠無子﹐聞父死於燕﹐母死於獄﹐乃自投橋下死﹐鄕人名其橋曰孝烈。弟君烈﹑君澤﹑三侄女﹐皆死於獄﹔兄君禹﹐在九江不屈﹐斬於市。其一門視死如歸。

葦之小者曰蘆﹐未秀者曰葭﹐稍大爲蘆。萑之初生曰﹛艸亂﹜﹐一曰隹。《詩•大車》注﹕﹐雛也。初生爲﹐長大爲﹛艸亂﹜﹐成則爲萑﹐一物四名也。郭璞云﹕似葦而小﹐蒹似萑而細﹐是蒹小於萑﹐萑小於葦也。

種樹曰園﹐種菜曰圃。有菜曰羹﹐無菜曰臛。細切曰齏﹐全物曰菹。耕水曰田﹐耕地曰疇。

淳熙中﹐狀元梁克家守福州﹐著《三山誌》四十二卷﹐中有稱縣曰望﹑曰緊者﹐人多不解其義。蓋唐制三千戶爲望﹐二千戶爲緊﹐宋志因之耳。唐縣有赤﹑畿﹑緊﹑望﹐上中下六等之差。

六朝詩文用字多工巧。徐陵云﹕『春鷓始轉﹐秋蟀載吟。』鷓鴣﹑蟋蟀﹐但摘一字。

宋季敖陶孫字器之﹐嘗作詩譏韓侂冑坐斥。著有《詩評》﹐自漢魏至宋﹐皆隨人譬諭。楊用修引入《丹鉛錄》。題曰《孫器之評詩》﹐不知爲敖姓﹐誤爲姓孫也。敖實閩之福淸人﹐今後裔繁盛。

河洛『洛』字﹐避光宗禦諱﹐攺爲『雒』字。按《春秋》及《左傳》皆『雒』字﹔後漢都雒陽﹐以火徳王﹐謂水剋火﹐遂爲雒陽。

漢武《柏梁》詩﹐首倡云﹕『日月星辰和四時。』陳貞鉉引《管子》書『日主夏﹑月主冬﹑星主春﹐辰主秋』爲證。殊有見解。

劉越石『宣尼悲獲麟﹐西狩涕孔丘。』謝靈運『揚帆采石華﹐掛席拾海月。』謝惠連『𨿽好相如達﹐不同長卿慢。』陸機『時逝柔風戰﹐歲暮商飈飛。』孟浩然『竹間殘照入﹐池上夕陽微。』蓋宣尼卽孔丘﹐揚帆卽掛席﹐相如卽長卿﹐柔風卽商飈﹐殘照卽夕陽也。此詩中之大病。

曹子桓《芙蓉園》詩結句云﹕『遨遊快心意﹐保己終百年。』子建《公宴》詩亦云﹕『飄颻放志意﹐千秋常若斯。』語意相類﹐總之原於《十九首》﹐『蕩滌放情志』者也。

蔡琰《笳聲十八拍》﹐昔人謂唐人僞撰﹔《木蘭詞》《英華》以爲唐韋元甫作。予謂《十八拍》俱用沈約韻﹐《木蘭詞》首章亦用沈韻﹐愈證爲唐。蓋此等詩原是昔人設身處地﹐代爲悲嘆而作﹐初非僞撰﹐後人誤作本人耳。使當日有心僞誤﹐何不稍出入其韻﹐乃畱此破綻﹐使後人一眼覷破耶﹗今人動作《明妃怨》﹐中間頗有似明妃自道者﹐亦將謂皆明妃自作﹐亦將謂後人僞撰耶﹗不辧明矣。

漢之新城三老﹑魯國兩生﹑壺關三老﹑洛陽令尹﹐皆不知其名姓﹔千載之下﹐不無嘆惜。予在邗上﹐聞昭陽李映碧給諫取廿一史中有名無姓﹑有姓名無字﹑有姓字無名者﹐各爲分類﹐總爲一書﹐惜未見之。

偶閱於文定《筆麈》﹕『西域一種小蒲桃﹐號瑣瑣﹐中土甚珍之﹔常疑其名所自起﹐必有正音﹐呼者傳訛。及觀《西京》《羽獵》賦﹐漢宮有娑馺殿﹐與瑣瑣音相近。當是武帝得西域蒲桃﹐種之離宮別院﹐有娑馺之名﹐至今相傳爲瑣瑣耳。』余按賦中原是馺娑﹐非娑馺也。或是文定誤記耳。然西域之音﹐

亦非正字﹐彊以宮名實之﹐未免附會。此種葡萄形質最小﹐正不如從俗以瑣瑣爲當也。

唐鄭雲叟《詠西施》云﹕『素面已云妖﹐更著花鈿飾﹔臉橫一冰波﹐浸破吳王國。』近鄭若舟《詠響屟廊》云﹕『盈盈緩步行﹐屟響細傳聲﹔莫謂金蓮小﹐吳城一蹴傾。』亦本於雲叟。

湘蘭馬守眞詩云﹕『自君之出矣﹐不共舉瓊卮﹔酒是消愁物﹐能消幾个時﹗』楚楚有致﹐宜其名冠一時也。相傳湘蘭足稍長﹐江都陸無從戲以詩曰﹕『杏花屋角響春鳩﹐沈水香殘懶下樓﹔剪得石橊新樣子﹐不教人見玉雙鉤。』

張籍《與韓文公書》曰﹕『執事多尙駁雜無實之說﹐使人陳之前以爲歡﹐有累於盛徳﹔又商論之際﹐或不容人之短﹐如任私尙勝者﹐亦有所累也﹔況爲博塞之戲與人競財乎﹗廢棄時日﹐不識其怨。願絕博塞之好﹐棄無實之談。』○昌黎博塞競財﹐又常畜絳桃﹑柳枝二妓﹐皆能歌舞。籍哭公詩有『對彈琵琶』之句。晚年又服硫黃致斃﹐好佞佛者多藉此訾議之。予謂名人適心娛目﹐偶一爲之﹐亦復何損﹗古之惇大節建大業人﹐必不似後人泥塑木雕﹐日日面前畫太極圈子也。少陵《今夕行》云﹕『今夕何夕歲云䢐﹐更長燭明不可孤﹔咸陽客捨一事無﹐相與博塞爲歡娛。』則是少陵亦博塞矣﹐又何損於少陵乎﹗盛名之下﹐易生責備﹔願世人勿訾其小﹐且學其大。

『唶唶嘖嘖﹐勺蓮水邊﹐有車覆粟﹔車腳淪泥﹐犢牛折角﹔收之不盡﹐相呼共啄。』此公冶長辧雀語﹐見《論語》疏。唐沈佺期詩云﹕『不如黃雀語﹐能免冶長災。』後人注沈詩者單引此數語﹐如此則是能致冶長災矣﹐何云免﹖按俗傳冶長知鳥語﹐魯君不信﹐逮之獄﹐未幾雀復飛鳴曰﹕『齊人出師侵我疆。』如其言往迹﹐果然﹐方釋之﹐賜爵爲大夫。此不根之談﹐佺期正指此。詩人好異﹐不論事之有無耳。前數語未必眞﹐然見《論語》疏﹔而今之輯韻語者皆未收。

宋代先儒﹐壽多不永﹕周茂叔五十七﹐程明道五十四﹐呂東萊四十五﹐張南軒四十八﹐邵康節六十七﹔惟朱文公七十一﹐程伊川七十五。而最享眉壽者﹐則楊龜山八十三也。壽夭天定﹐非斫喪元气而弗永年耳。

佛氏有花友秤友之諭﹕花者﹐因時爲盛衰﹔秤者﹐視物爲低昂也。今之交友﹐離不得花秤。

漢武鑿昆明池﹐見黑灰。帝問東方朔﹐朔曰﹕『可問西域梵人。』後西竺法蘭至﹐眾問之﹐云﹕『世界將盡﹐劫火洞燒﹐此灰是也。』徐興公曰﹕世界大矣﹐一經劫燒﹐則無處無灰﹐何獨昆明池有之﹐他處未之見乎﹖法蘭之說﹐只傲人所不知耳。縱曰格物﹐亦未必格天地未判以前物。斯言妄矣﹗○予意今人所用煤土﹐掘之地中﹐當卽昆明劫灰之屬。但習用旣久﹐不以爲異耳。南中往時絕無﹐一二市猾﹐勾黨開采﹐靑山白石﹐悉遭殘賊﹐長林茂樹﹐斫伐一空﹔因劫而劫﹐不可著眼。近始禁之﹐亦快事也。法蘭所言﹐未必無據。

五經中所載人物﹐《易》十三人﹐《書》一百十三人﹐《詩》一百四十八人﹐《禮記》二百四十四人﹐《春秋》二千五百四十二人﹐共三千六十人﹔合而去其重者﹐可三百人﹐則二千七百餘人也。蘇子由《古史》﹐鄭漁仲《通誌》﹐劉介夫《春秋列傳》及《四書考》﹕此五部有傳者﹐近千餘人﹐而其無傳尙千五百人。閩人林天崇世升﹐著《詩經書人物考》﹐張子靜事心﹐著《春秋人物考》﹐皆足鼓吹五經者也﹐惜其書未行世耳。

王粲《登樓賦》云﹕『登玆樓以四望兮﹐聊暇日以銷憂。』孟浩然《登安陽城樓》首聯云﹕『才子乘春來騁望﹐羣公暇日坐銷憂。』實蹈襲王粲也。

回文詩古今作者甚多﹐往往牽彊﹐惟蘇東坡《題金山寺》云﹕『潮隨暗浪雪山傾﹐近浦漁舟釣月明﹔橋對寺門松徑小﹐檻當泉眼石波淸﹔迢迢遠樹江天曉﹐靄靄紅霞晚日晴﹐遙望四山雲接水﹐碧波千點數鷗輕。』漸近自然也。

平原斬笑跛者美人﹐𨿽曰好客﹐實慘醋不仁之甚者。樓上見跛人﹐偶一笑之﹐何至於斬其頭以謝客﹗且跛客未嘗有奇謀補益於平原﹐如孟嘗之雞鳴狗盜者之術﹔輕易以人命沽名﹐亦謬矣。大約戰國之時﹐君多木偶﹐客多鬼蜮﹐人命則艸菅耳。其初亦有一二魁傑之士﹐出一奇﹐運一策﹐世競傳之﹔而占風望气之徒﹐爭相附和﹐羣然國士自命矣。至於重虛名而鮮實效﹐愛禮貌而輕死﹐眞一時風尙則然。若田光刎頸以激荊卿﹐侯生絕脰以報公子﹐此皆可以無死而死﹐其與溝瀆何異﹗自身之不卹﹐何卹乎他人﹖知笑者之無大罪﹐而請斬之﹔亦知笑者之無大罪﹐而斬以謝客。各自爲立名計﹐本不顧人性命也。爲此等人姬妾﹐亦難矣哉﹗

初唐楊師道《南行別弟》云﹕『萬里人南去﹐三春雁北飛﹔不知何歲月﹐得與爾同歸。』如意中七歲女子送兄云﹕『別路云初起﹐離庭葉正飛﹔所嗟人異雁﹐不作一行歸。』全襲其語。

今師投弟子之刺曰友生﹐相習而不解其義。按《孔叢子》云﹕文王有胥附﹑奔奏﹑先後﹑禦侮﹐謂之四鄰。孟懿子曰﹕『夫子亦有四鄰乎﹖』子曰﹕『吾有四友焉﹕自吾得回﹐門人益親﹐是非胥附乎﹖自吾得賜﹐遠方之士日至﹐是非奔奏乎﹖自吾得師﹐前有光﹐後有輝﹐是非先後乎﹖自吾得由﹐惡言不至於門﹐是非禦侮乎﹖』是四友者﹐夫子稱之也。師之用友本此。

王紱字孟端﹐永樂中薦授中書舍人﹐卒年五十五。詩畫雙美。近見其詩集百餘篇﹐聲律不在髙﹑楊﹑張﹑徐之亞。如『舊業暫歸翻似客﹐異鄕重到卽爲家。』『通仙要得懸壺術﹐遺世聊存荷鍤風。』『艸色池塘看細雨﹐杏花簾莫動輕寨。』『鄰家酒熟邀春社﹐釣艇魚來動曉餐。』『鳥從萬木陰中響﹐人在亂山深處行。』皆對偶精工﹐意新而調逸者也。絕句《題靜樂軒》云﹕『前溪冰泮綠生波﹐好雨催花向晚過﹔宿酒未醒眠未起﹐半窗紅日鳥聲多。』『竹幾藤牀小硯屏﹐薰風簾莫篆煙靑﹔閒齋幾日黃梅雨﹐添得芭蕉綠滿庭。』『秋聲早已到梧桐﹐露气涼生湛碧空﹔獨倚闌干待明月﹐紫簫吹散木樨風。』『斗帳藏春日醉眠﹐靜中惟與懶相便﹐尋常甲子無心記﹐看得梅花又一年。又《畫竹寄友》云﹕『我昔尋君扣竹扉﹐醉中曾寫竹間詩﹔別來幾度空相憶﹐多在靑燈聽雨時。』不獨筆墨工竹石而已﹔此孟端之畫貴重於後世也。

荷筱丈人遇子路問夫子﹐丈人乃自道曰﹕四體不勤﹐五穀不分﹐焉知夫子之所適耶﹗蓋丈人髙隱之士﹐必不與子路邂逅卽直斥之﹐如朱子之注也。陶淵明作《荷筱丈人贊》曰﹕『四體不勤﹐五穀不分﹐超超丈人﹐日夕在耘。』可證非責子路之語也。

浦長源舍人詩﹐如『云邊路繞巴山色﹐樹裏河流漢水聲』一首﹐膾炙人口久矣。而絕句《訪熙上人》云﹕『孤愁無處覓髙僧﹐欲問楞伽已不能﹐遙想山中禪定夕﹐半窗寒雪一殘燈。』《過張生舊館》云﹕『廣陵人去隔天涯﹐舊館淒涼閉落花﹔立馬斜陽空灑淚﹐一聲橫笛起鄰家。』《汾上旅懷》云﹕『汾水連雲起白波﹐河梁欲渡柰愁何﹐故鄕莫指並州是﹐歸夢江南夜夜多。』《題墨竹》云﹕『翛然石上碧瑯玕﹐葉葉淩風翠氵月翰﹐記得西窗明月夜﹐一枝瀟灑影中看。』皆楚楚有致。浦學詩於閩人林子羽﹐而詩實工於林。

弘正間詩僧明秀﹐號雪山﹐與鄭少谷﹑孫太初﹑沈石田諸人善。族出海鹽王姓﹐寓錢塘勝果寺。如『雨燈夜著虛堂影﹐秋磬寒隨落木聲。』『江岸鷓鴣悲暮雨﹐柴門燕子惜春泥。』『今日挺之眞有子﹐當年趙括豈無書。』『著書獨惜虞卿老﹐懷古猶含庾信悲。』『荊門落日巴陵迥﹐衡嶽秋風郢樹低。』皆有深思。《過縣山人故居》云﹕『溪邊野竹映寒沙﹐茅屋靑山處士家﹐燕子歸來寒食雨﹐春風開徧野棠花。殊有唐響。與少谷﹑太初﹑石田調微異。亦沙門中之錚錚者也。

釋魯山﹐秦人也﹐與李空同﹑何大復善。詩多五言﹐如『出鄕逢歲暮﹐歸路踏春寒。』『髙山千里夢﹐芳艸十年春。』絕句『東風送春來﹐散入羣芳去﹔花謝鳥聲閒﹐春歸向何處﹖』又『深樹自生涼﹐晝眠無事擾﹐合眼夢難成﹐起坐嫌啼鳥。』又『柳花飛蕩艸萋迷﹐蹴踏東風任馬蹄﹔野鳥不知鄕思苦﹐更來行客耳邊啼。』皆有淸絕之趣。

《經籍志》載陳希夷詩二卷﹐今佚弗存。又《古今書刻》載《陳希夷集》建寧府有鍥本﹐今亦不存。曹能始蒐刻宋詩﹐希夷缺焉。予考《華山誌》﹐有《西峯》一首云﹕『爲愛西峯好﹐吟頭盡日昂﹔巖花紅作陣﹐溪水綠成行﹔幾夜礙新月﹐半山無夕陽﹔寄言嘉遁客﹐此處是仙鄕。』又《答使者辭不赴召》﹕『九重特降紫泥宣﹐才拙深居樂靜緣﹔山色深庭供畫障﹐松聲萬壑卽琴弦﹔無心享祿登臺鼎﹐有意求仙到洞門﹔軒冕浮雲絕塵念﹐三峯長乞睡千年。』又《赴召答葛守忠》云『鶴氅翩翩卽散仙﹐蒲輸爭忍利名牽﹔畱連華嶽傷心別﹐四顧雲臺望眼穿﹐涉世風波眞險惡﹐忘機鷗鳥自悠然﹔三峯才欲和衣臥﹐又被天書下日邊。』又《辭朝歸華山》云﹕『十年蹤迹踏紅塵﹐爲憶靑山入夢頻﹔紫陌縱榮爭及睡﹐朱門𨿽貴不如貧﹐愁聞劍戟扶危主﹐悶聽笙歌聒醉人﹔攜取舊書歸舊隱﹐野花啼鳥一般春。』又《別麻衣道人》云﹕『華嶽峯前兩路分﹐數間茅屋一溪云﹔師言耳重知師意﹐人是人非總不聞。』又《詠華山》云﹕『半夜天香入巖谷﹐西風吹落嶺頭蓮﹔空愛掌痕侵碧漢﹐無人曾嘆巨靈仙。』又於《宋藝圃集》見《題水石澗》云﹕『銀河灑落睡光冷﹐一派回環澹晚暉﹔幾恨卻爲頑石礙﹐琉璃滑處玉花飛。』又《冬日曉望》云﹕『山鬼暖或呼﹐溪魚寒不跳﹔晚景愈堪觀﹐危峯露殘照。』又《與毛女遇》云﹕『藥苗不滿笥﹐又更上危巓﹔回指歸去路﹐相將入翠煙。』予所見者僅止此耳。

關雲長《三上張翼徳書》云﹕『操之鬼計百端﹐非羽智縛﹐安有今日﹗將軍罪羽﹐是不知羽也。羽不緣社稷傾危﹐仁兄無儔﹐則以三尺劍報將軍﹐使羽異日熱愧於黃壤間也。三上翼徳將軍﹐死罪死罪﹗右此帖米南宮害﹐吳中翰彬收得之﹔焦弱侯太史請摹刻正陽門關帝廟﹔中翰祕不示人﹐乃令鄧刺史文明以意臨之刻諸石。不知米南宮當日何處傳此文也。

程氏《演繁露》曰﹕『靖康間﹐閩人黃朝俊作《緗素雜記》﹐至釋宋子京《刈麥詩》﹐以四月爲麥秋。按《北史•蘇綽傳》﹕麥秋在野﹐其名遠矣。是未嘗讀《月令》也。以此見博記之難。』按《月令》﹕『四月靡艸死﹐麥秋至。』大昌謂朝俊未嘗讀《月令》﹐誠不可解。蓋秋爲成熟之後﹐古注可依。卽綽傳亦曰『嘉苗須理﹐麥秋在野』。亦本注疏。惟空同子曰﹕『懷慶無麥秋﹐大梁無螢﹑無寒蟬﹐指虫屬也。』程氏亦以麥秋爲物矣。

張九成以紹興壬子狀元及第﹐癸丑再娶浦江馬氏爲繼妻。馬先嫁義烏吳察﹐察早夭﹐生一子七歲﹐而姑龔氏撫之﹔馬再適二年而死。九成往謁龔氏﹐相見參拜。龔氏旣歿﹐爲作墓志﹐備述馬氏再適之由﹐絕無隱諱。可見立心不欺﹐用情惇厚也。今有愛妾死者﹐自爲墓志﹐嫡妻尙在﹐通篇諱爲妾之意。其識見愧張公多矣。

臨川聶大年﹐正統間爲仁和教諭。予得其遺詩一卷﹐工於七律﹐對偶森嚴。如『一飯未嘗忘鉅鹿﹐千金何必學屠龍。』『可憐弄玉歸天上﹐誰遣崔徽在卷中。孟嘗空有三千客﹐李密曾無五尺童。』『誰憐鮑老偏能舞﹐舊說綿駒最善歌。』『回文織就佳人怨﹐彈鋏歌長壯士羞。』『老去維摩長臥病﹐重來蘇晉愛逃禪。』『欲向漆園尋傲吏﹐曾從江夏識奇童』﹕皆使事穩帖也。如『故鄕夜雨燈前夢﹐京國秋風病後容。』『薄宦正當多病日﹐賞心無復少年時。』『病與年侵方覺老﹐涼隨雨至始驚秋』﹕皆寫情眞切也。如『白馬祠前潮似雪﹐碧雞坊外路如天。』『露井曉分澆藥水﹐春鋤香帶種花泥。』『一拳潤色當窗見﹐三徑秋聲到枕聞。』『雪際樓臺空暮景﹐水邊籬落自秋花。』『月映露珠疑照夜﹐風翻涼葉覺先秋。』『鐵馬渡河冰已合﹐金笳吹月夜無風。』『已識種桃前度客﹐卻尋采藥舊時僧。』『柏子香消春夢覺﹐梨花門掩雨聲寒。』『石屋松濤天接海﹐只園花雨夜吹香。』『米炊云子供僧飯﹐衣過風廊惹佛香。』『聽經白晝來山鬼﹐咒食淸齋起缽龍。』『千古幾人分得巧﹐七襄終日不成章。』『銅雀硯寒頻換水﹐紫駝裘薄更裝綿。』『綠水畫船春系纜﹐絳紗銀燭夜登樓。』『看花醉舞春衫濕﹐剪韭髙談夜燭紅。』『荷葉雨鳴湖水冷﹐稻花香散野田秋。』『蠶登曲箔桑初盡﹐燕補新巢土未乾。』『杖龍化去秋池涸﹐笙鶴歸來夜月寒』皆寫景淸絕也。若大年者﹐足以傳矣。

江淹有《遊黃蘗山》詩一首。蓋江曾爲浦城令﹐遊福淸之黃蘗山也。湖州杼山西南五里﹐亦有黃蘗山﹐顏魯公作《妙喜寺碑銘》﹐以爲江淹賦詩之所﹔似未詳審詩中語也。江詩云﹕『長望竟何極﹐閩云連城邊。』已顯言一『閩』字矣。又云﹕『南州饒奇怪﹐赤縣多靈仙﹔金峯各虧日﹐銅石共臨天。』是山有十二峯最髙也。又云﹕『陽岫照鸞采﹐陰溪噴龍泉。』是山有龍潭九處也。又云﹕『殘杌千代木﹐廧崒萬古煙﹔禽鳴丹壁上﹐猿嘯靑崖間。』是山至今古木陰翳﹐若梁代﹐又不知何如其蔽虧也。又云﹕『況我葵藿志﹐松木橫眼前。』此正淹爲令尹時望闕而見也。若湖州之黃蘗﹐不過山淸水秀而已﹐與此詩全不合矣。浦城縣三國吳曰吳興﹐至唐始攺爲浦城。按淹本傳﹕宋建平王景素好士﹐淹隨景素日久﹐後黜淹爲建安吳興令﹐卽今之建寧浦城令也。魯公誤以吳興爲湖州﹐此又是一證。

六祖衣傳自達摩﹐本西方諸佛授法信器﹐乃西域屈句布緝木棉爲之。缽由魏主所賜﹐乃陶器﹐紫黑色﹐明亮可鑑。六祖授法黃梅祝云﹕衣爲爭端汝勿傳。故徒眾寶之﹐歷劫無恙。唐肅宗﹑代宗﹑宋仁宗﹐皆請衣歸大內﹐供養瞻禮﹔後俱遣使敕還曹溪。唐劉禹錫作《佛衣銘》。至嘉靖中﹐莊渠魏校督學廣東﹐謂佛氏爲異端﹐取衣而焚之﹐缽則搥而碎焉。莊渠拾吾儒糟粕﹐未必能爲聖賢﹐斯舉亦不韻之極矣。說者以莊渠初有子﹐毀信器之後﹐遂絕嗣﹐以爲報應﹐又未必然耳。武夷舊有魏王子騫頭顱﹐嘉靖中﹐縉雲樊獻科巡按閩中﹐取而葬於金雞巖石壁上﹐不令人見﹐恐致污穢﹐此乃近理也。嘉靖末﹐廣東巡按禦史王紹元有《南華寺詩》云﹕『衣付鑪煙空幻滅﹐經傳貝葉總支離。』上句言焚衣事﹐下句言六祖不立文字而頓悟。似不能無恨於莊渠云。

人命八字﹐共計五十一萬八千四百﹔天下人恆河沙數﹐豈止於此﹐必相同者多。然富貴﹑貧賤﹑壽夭﹐必無相同者﹔命之理微﹐非五行所可推測﹐亦非術士所可懸斷也。卽以上四刻﹑下四刻論﹐亦止一百萬零三萬六千盡之矣。文文山曰﹕考天下盛時﹐九州主﹑客戶有至千四五百萬﹐而荒服之外不與焉﹔天地之間﹐生人之數﹐殆未可量也。其所得四柱﹐皆不能越於五十一萬八千四百之外﹔且五十一萬八千四百之數﹐散在百廿期中﹔姑以百年爲率﹐其所受命止當六分之四有奇﹐則命愈加少﹐而其難斷亦可知矣。宇宙民物之眾﹐謂一日止生十二人﹐豈不厚誣﹗此論最當﹐足緘星家之舌。予曾問之一談星者﹐曰﹕然四柱𨿽同﹐當分方域看之﹔方域𨿽同﹐當合祖宗功徳﹑墳墓盛衰﹑家屬隆替看之。此說近是﹐而究其所言﹐未必能中也。致遠恐泥﹐聖人是以罕言。

六朝著述之富﹐蓋無如葛稚川者。碑誄詩賦一百卷﹐移檄表章三十卷﹐《神仙傳》十卷﹐《良吏傳》十卷﹐《隱逸傳》十卷﹐《集異傳》十卷﹐五經諸史百家雜鈔三百一十卷﹐《金匱藥方》一百卷﹐《肘後祕方》四卷﹐《抱朴子》內﹑外一百一十六篇﹕通計殆六百餘卷。豈直六朝﹐漢﹑唐罕睹也。洪自敍十五始讀書﹐蓋亦不爲早慧﹐其好學絕人遠矣。今惟《抱朴》《神仙傳》﹐則得自西山道藏中﹐爲校刻之。後此若宋王伯厚﹐著書近七百卷﹐與稚川頗相當。近世王鳳洲先生前﹑後《四部稿》﹐幾四百卷﹐古今集部之多﹐亦所罕見﹔而楊升庵﹑朱郁儀著述﹐皆近百餘種。予嘗刻其書目以傳﹐其著書世亦不盡見也。金陵丁菡生著述亦有七十餘種﹐《書饞蔓筆》至五十卷﹐他可知矣。

唐碑制度極多﹐有一人制序﹑一人制銘者。故尹師魯志張堯天墓序﹐而歐陽爲之銘﹐嘗考《張說文集》﹐所爲《上官昭容銘》﹐其序則蘇頲作也。此可以證。

蕭何謚文終﹐『終』之一字﹐不知於謚法何居。

宋初之詩﹐沿五季卑靡之習﹐詞多率易﹔至楊文公大年﹐始創爲西昆體﹐同時和之者有劉筠﹑錢惟演﹑胡宿﹑晏殊﹑晁回諸人。其詩組織工麗﹐𨿽門逕自玉溪生﹐而才富力彊﹐終是綦隆人物。其《倡和集》澶淵晁氏書目中有之﹐人多未見。然其詩往往見於《宋文鑑》《瀛奎律髓》諸選中。如詠漢武諸作﹐卽義山諸人不能過也。今錄其佳句﹐與世共賞之。如楊大年﹕『風來玉宇烏先覺﹐露下金莖鶴未知。』錢思公﹕『立候東溟邀鶴駕﹐窮兵西極待龍媒。』劉承儀﹕『行廚爨蠟雕胡熟﹐永埒鋪金汗血驕。』晏元獻﹕『秦聲未覺朱弦潤﹐楚夢先知薤葉涼。』宋景文『風經禦寇仙遊外﹐埜識裨諶艸創余。』﹝過鄭國詩。﹞楊黎州﹕『人歸漢後黃金屋﹐燕在盧家白玉堂。』宋宣獻﹕『江涵帝子翚飛閣﹐山際眞君鶴馭天。』丁晉公﹕『乞朱泉客通關市﹐種玉仙翁寄版圖。』劉師道﹕『金穀路塵埋國艷﹐武陵溪水泛天香。』李宗諤﹕『一溪曉綠浮雞鶒﹐萬樹春紅叫杜鵑。』胡武平﹕『雕戈夜統千廬衛﹐緹騎秋盤五柞宮。』諸句整麗精工﹐其用事亦時時可取﹔世嗤其撏撦義山﹐未悉諸公耳。義山詩號『西昆三十六體』者﹐以義山及溫庭筠﹑段成式三人俱行十六故也。

光武故人﹐知有嚴光﹐而不知有牛牢﹐又有髙獲。光武平時與諸故人夜話及讖﹐光武曰﹕『劉秀作天子﹐安知非我﹗萬一果然﹐各言爾志。』牢獨默然。光武堅叩之﹐曰﹕『大丈夫立意不與帝友。』後果徵不至。刺史﹑郡守奉詔存問﹐牢每披髮不答詔旨。獲少與光武友善﹐旣郎位﹐屢微之不起﹐蹤迹與子陵同。隱於石城﹐城今池州府也。見府誌中。

或云﹕唐裴勛呼父坦之爲十一郎﹔子可呼父爲郎﹐亦異。不知唐人奴多稱其主爲郎。安祿山嘗稱李林甫爲十郎。裴之稱父爲郎﹐亦猶今之稱父爲爺耳。

何元朗云﹕《爾雅》世以爲周公作﹐然只是小學之書。但學者若要讀經﹐先須認字﹔認字不眞﹐於經義便錯﹐則何可不列於學宮。松江前輩顧文僖公﹐其平居《韻會》不去手﹐亦欲認字也。按唐人有習大經﹑中經﹑小經之目﹐以《爾雅》爲小經。是《爾雅》原爲士子所誦習﹐不知以何時廢耳。其實讀書作文﹐必先明字義﹐元朗之言﹐固不刊之論也。

吳介玆﹝晉﹞《閔孝子傳》﹕閔孝子者﹐湖州之南鎭人﹐年四十餘﹐種田爲業。少未嘗讀書﹐性粗戇﹐不愜於族裏。屋數間﹐阡陌相望。晨夕率妻子﹐奉若父惟謹。父爲老諸生﹐年七十又二。尋病﹐醫藥不效﹐日益篤﹐孝子憂之。族裏勸孝子急治具﹐不聽﹔妻亦勸﹐不聽。一日﹐父病霍然﹐又數日﹐受杖履矣。慰問者欲得其故﹐孝子作謾語笑謝之﹔人以孝子粗戇﹐莫之畢究﹐其妻亦謂得祕藥活之耳。旬日﹐孝子如罹重疾﹐臥牀笫呻吟不止﹐狀甚苦。妻曰﹕『若何爲者﹖翁前病﹐誠當憂﹔今病且起﹐憂何爲者﹗『孝子唯唯﹐呻吟不止如故。妻復曰﹕『若亦病耶﹖呻吟何爲者﹗』孝子唯唯﹐復呻吟不止如故。妻以爲眞得疾祕不以示﹔亦以乃翁病新愈﹐懼貽乃翁憂。一日晨起﹐猝見其捫心難堪狀﹐妻益疑。因伺其寐﹐發所捫處示之﹐見創﹐大驚。促之曰﹕『若何爲者﹖』孝子不能隱﹐徐曰﹕『予人子﹐不忍父病之不可救也。常聞人言﹐親不可藥救者﹐得子心片許﹐雜饘粥啖之可救。某日因禱土神前﹐願剖心活吾父﹔夜半﹐吾父呼飲時﹐予引刀刺胸出心﹐割若許納飲中以進﹐不意吾父果霍然也。當刺胸時不甚楚﹐割畢創卽斂好﹐如未刺時。今始不復忍。宜祕﹐若勿語。』其妻哀﹐且聞傷心﹐恐死﹐亟白之醫。醫錯愕曰﹕『吁﹐是顧安所得藥﹗』妻長跽泣請﹐醫不可卻﹐妄出藥塗之去。言必死﹐妻亦以爲必死﹐泣相向。詰朝﹐藥忽進落﹐創痕俱失所在矣。妻喜出望外﹐促孝子詣醫報謝。醫復錯愕曰﹕『吁﹐是顧安所得活﹗殆有異。』醫卽裏中人﹐爲徧聞之裏中。裏中人美其裏有孝子也﹐具聞之郡邑大夫﹔郡邑大夫上其事大中丞﹐且爲孝子旌門焉。旌門日﹐惟其父拱立閭左﹐郡邑大夫讓孝子出﹐云先二日已逸去。或曰﹕孝子終粗戇人也﹐顧安從知接見郡邑大夫禮﹗甲辰春﹐予遊姑蘇﹐同舟人有從南鎭來者﹐爲予言若此﹐惜未詳其名。外史氏曰﹕圭刂股療親﹐古木深許﹐矧割心者哉﹗然孝子故粗戇﹐能篤所親﹐至不計其生。又旌門日先期逸去﹐不欲以孝名﹐尙得謂粗戇哉﹗今世之不粗戇者﹐大率全軀保妻子﹐精於自爲者也。拔一毛以利君親﹐有所不爲﹔若孝子者﹐可以風矣﹗○圭刂股與圭刂肝﹐世常有之﹐若孝子者﹐亦大異矣。介玆豈有所激刺﹐故爲是詭說乎﹖抑至性純篤果在田夫牧豎﹔而平日誦習詩書之人﹐遇親危難﹐反引文飾義﹐守毀傷滅﹑絕黷政妨世之說而不變﹐如介玆所云『拔一毛以利君親﹐有所不爲者乎﹗』記之以爲末俗之勸。

《借山隨筆》言﹕楊公太初名肇基者﹐俶儻俊偉﹐所在招致技能異敏士立功名。天啟末﹐鎭上黨﹐其幕客有孫無屋者﹐能黯夜捫牘知文字﹐且成誦﹐不異在日鐙前。不知操何術。

閩中洛陽橋圮﹐發石有刻文云﹕『石頭若開﹐蔡公再來。』鄞人蔡錫中﹐永樂癸卯鄕試入冑監﹐仁廟以學行授兵科給事中﹐升知泉州府。錫至﹐欲修橋﹐橋跨海﹐工難施。錫無可爲計﹐欲以文檄海神。忽一醉卒趨蹡而前曰﹕『我能賫檄往。』乞酒飲﹐大醉﹐自沒於海﹐若有神擎捧之者。俄而以『醋』字出﹐錫意必八月廿一日也。遂以是日舉工﹐潮旬餘不至﹐工遂成。語載錫本傳中。此實事也﹐人不知而以其事附蔡端陰﹔且以爲傳奇中戲妄語﹐非也。後錫官至都禦史﹐以才廉聞。

顏杲卿碑云﹕公初被害﹐揭首於街樹﹐有張湊者收其發。後湊以發至﹐夫人疑之﹐憑牀而哭﹔忽聞聲如鞭牀者﹐發跳箱而前﹐夫人方駭信之。宋文信國盡節後﹐廬陵義士張千載收其齒髮歸﹐授其夫人歐陽氏。一日﹐夫人夢公怒曰﹕『繩嚙斷髮矣﹗』啟匣視之﹐發爲繩所束過急﹐幾斷。異而理之。二公之精靈不沒如此﹐而收齒髮者俱姓張﹐亦異事也。

閩人李春明者﹐爲人長厚﹔聞有談人曖昧事﹐輒塞耳走﹐人以李塞耳呼之。一日﹐耳內奇癢﹐召工取之﹐內黃金二分﹐易銀一錢四分﹐市穀一斛﹔內有大珠二顆﹐最圓美﹐市諸富室﹐得六百金。其年穀甚賤﹐夜就寢﹐夢有人提其耳曰﹕『邦有道穀。』寤而省曰﹕神意得無使我積穀乎﹐乃出金市穀﹐入三千石。災年穀價騰貴﹐發糶得四千餘金。家日起﹐至十數萬。人以爲厚徳之報。大抵談人閨閫﹐原非盛徳事﹔使其事誠有之﹐與我何與﹗無而言之﹐則爲誣善矣。斯事有無不必論﹐後生固當以爲法也。

呂布封溫侯﹐而王允亦封溫侯﹔馬援爲伏波將軍﹐而路博徳亦爲伏波將軍﹔呂望爲尙父﹐而錢鏐亦爲尙父。今人但知二呂及新息耳。

天街兩畔槐木﹐俗號槐衙﹔曲江池畔多柳﹐亦號柳衙。見《中朝故事》。湯義仍《玉茗傳奇》﹕『弄鶯簧到柳衙』本此。

劉瑾本姓笪﹐生於馬嵬坡﹐卽楊妃葬處也。王振本致官﹐後閹割。見《嬡姝隨筆》。

晉幹寶之姓在寒字韻﹐卽比干﹑段幹之『幹』﹐望出滎陽潁川﹔宋有幹犨﹐蓋其先也。書者誤增於下﹐遂讀作虞字韻。今《晉書》幹寶書『幹』作『於』。《文選》《晉武革命論》云『幹令升諸書』﹐引《搜神記》則云於寶﹐《周禮》注亦云『於寶』。字畫之差﹐相承已久。楊誠齋在館中與同捨談及『於寶』﹐一吏進曰﹕『乃幹寶﹐非「於」也。』問﹕『何以知之﹖』吏取韻書以呈﹐『幹』字下注云﹕『晉有幹寶。』誠齋大喜曰﹕『汝乃吾一字之師。』宋曁陶舉進士﹐傳臚時呼作『槪』音﹐無應者﹔蘇魏公曰﹕『當呼作「喫」音﹐《三國誌》吳有曁某。』呼之果應。六合有朴姓﹐人多呼司『朴』﹐其實音瓢﹐髙麗姓也。

仲子崔者﹐仲由之子也。蒯瞶之亂﹐衛人狐黶實殺子路﹔子崔旣長﹐往行復仇﹔黶知之﹐約於城西決戰。其日黶持蒲弓木戟﹐與子崔戰而死。君子曰﹕子崔能報仇﹐奇﹐不負由之孝子。狐黶心服其義﹐蒲弓木戟﹐甘一死以成孝子之名﹐更奇。

《宋史•黨進傳》﹕進爲忠武軍節度﹐一日自外歸﹐有大蛇臥牀上寢衣中。進怒﹐烹食之。史臣以被爲寢衣﹐則知《論語》中『必有寢衣』﹐自屬被。攷何晏《論語》注引孔安國云﹕寢衣卽今之被。史臣所用蓋本此。安國漢人﹐去古未遠﹐當有據也。

墨子姓翟﹐母夢烏而生﹐因名之曰烏﹐以墨爲道。今以姓爲名﹐以墨爲姓。是老子當姓老耳。冗官亦可謂枝官﹐見《韓非子》。

姚福曰﹕伯夷叩馬而諫﹐福疑無此事。孟子謂伯夷避紂﹐居北海之濱﹔聞文王作﹐興曰﹕『盍歸乎來﹗吾聞西伯善養老者。』其時當商紂十五年﹐至廿年而文王沒﹔又十一年武王始觀兵戡黎﹔又徘徊者二年﹐紂殺比干﹐武王乃伐商。至此﹐伯夷居西者十八年矣﹐論尊﹐尊矣﹐論舊﹐舊矣﹔且太公女邑姜爲武王妃﹐實生成王﹐爲周懿親﹐與伯夷爲一體之人。武王伐紂﹐豈一日之故哉﹗而必待叩馬以諫﹗況一諫不用﹐遂去之采薇﹐而作歌曰﹕『以暴易暴兮﹐不知其非矣﹗』夫伯夷旣以武王爲暴﹐何久享其養﹐而無一言以諫﹖及諫不用﹐而方以爲暴﹐𨿽戰國無義之人所不爲也﹐而伯夷爲之乎﹖蓋孔子稱伯夷餓於首陽者﹐言賢而隱居﹐困窮於下﹐非眞餓死也。《史記》之不可信者甚多﹐不獨於此叩馬之事﹐古人辯之者多矣。此說當理而核﹐荊公﹑山谷二公皆有辯﹐不及之也。

余姚王海日公華﹐微時以儒士冠軍觀場﹐大爲督學張公某所器異﹐輒以大魁期之。方伯祁陽寧公偉公才﹐延公至家課其子焉。成化乙未﹐余姚謝文正公遷舉進士及第﹐謝亦張公識拔士也。寧公移書慰公﹐以謝大魁語相勗﹔公謂寧氏子曰﹕『尊公念我潦倒﹐故以是語相勸勉﹐豈謂我眞能爾爾乎﹗』比夜﹐公夢裏中迎春牛﹐至其家﹐牛色白﹐導引鼓吹如王者儀從﹔後以方伯杜公某殿焉。公覺而異之﹐因語寧氏子﹐寧年方髫齔﹐凝眸移時﹐再拜手額曰﹕『此先生狀元兆也。』公詰所以﹐寧曰﹕『牛謂一元大武。春牛者﹐春榜之元也。牛屬醜﹐白主金﹐當作辛丑狀元。』公曰﹕『王者儀從云何﹖』寧曰﹕『狀元賜宴﹐撤殿前儀從一半送之。』公曰﹕『後之杜公云何﹖』寧曰﹕『聞京兆應隨狀元遊街﹐意是年杜公其爲京兆乎﹗』公笑曰﹕『子言何誕也﹗』寧曰﹕『異日自驗。請爲文以記之。』公笑曰﹕『驗而後記未晚也。』比庚子﹐公首鄕薦﹐辛丑成進士及第﹐亦不復記憶是夢矣。適遊街﹐公馬上顧盼﹐後乘果系杜公。杜是時果爲京兆。公忽悟前夢﹐因大異之。寧喜其言驗﹐題其齋曰『瑞夢堂』﹐索記於公。公因爲《瑞夢堂記》以貽之。友人偶語是事﹐余因嘆遇合之數﹐其前定若此﹕寧之神解﹐尢不可及矣。

跋

○張跋

夫考古證今﹐莫如說部﹔然稗官家不可勝舉﹐往往野語瑣錄﹐謬舛尢甚。至流濫於《齊諧》《虞初》《搜神》誌怪﹐君子不由也。王仲任有言﹕造論著說﹐發胸中之思﹐剖世俗之事﹐斯爲善耳。所譔《論衡》﹐識者且鄙劣之﹔迨宋﹑元來﹐淹通古雋﹐惟《容齋隨筆》《夢溪筆談》《研北雜誌》數書稱焉。今櫟園先生《因樹屋書影》出﹐采風論世﹐辧誣正訛﹐皆足羽翼經史﹐精確切用﹐淵雅可傳﹔洵百家之眞珠船﹐一代之名山業也。先生是編﹐成於請室﹐時檢閱無書﹐就腹笥而成之﹐故有《書影》之目﹔然猶淹通若此。則其居恆捉塵尾﹐擊唾壺﹐慷慨談論之風槪﹐不於是而益可想見也哉﹗

武林晚學張遂辰拜手跋

○鄧跋

《因樹屋書影》者﹐櫟園先生昔在請室時所撰述也。其書紀載精覈﹐辧證明悉。上自經史﹐下逮聞見﹐凡可以正人心﹑翼世教﹑廣學識﹑弘風雅者﹐無不筆而記之。洵五經之流別﹐四部之菁華矣。昔人有志林﹑隨筆﹑紀聞諸書﹐皆足以備考訂﹐益神智﹔豈若是書之博覈而正大耶﹗先生事旣白﹐復官金陵﹐公子雪客﹑龍客﹐爰發舊簏﹐取曩編而剞劂之﹐以質當世。儀於丁未十月旣望﹐覲公於秦淮。公飲之酒﹔酒間﹐因得是書卒讀之。儀披覽再四﹐不徒嘆先生是書之博大﹐而深服先生之天定而道全也。夫人小有利害﹐則聰明憒亂﹐舉動率失其常儀﹐求其從容如平時也實難﹔至欲其親篇卷﹐操鉛槧﹐著盈尺之書﹐而死生禍福﹐絲毫不以介於衷者﹐自非天定而道全﹐其孰能幾於此﹗昔先生之獄事﹐蓋亦急矣﹐其利害所關﹐在恆人未有不動於中者﹔乃坐因樹屋中﹐泊然守靜﹐如深山中人﹐露抄雪纂於桁楊影中﹐孳孳不輟﹔未及浹旬﹐著書早已成帙。衛士睹公﹐有太息泣下者。聞候讞之日﹐瑯鐺被體﹐尙搦管作送客詩﹐翌日而流傳都門。嗟乎﹐此豈勉彊而爲之耶﹗吾有以知先生之天定而道全﹐故患難不足怵﹐而確然自持其所﹔是書之成﹐養之厚也。昔坡公爲黨人所構﹐至遭縲絏﹐徙瘴鄕﹐而讀書不倦﹔渡海之儋耳之夜﹐星月皎然﹐公於舟中書賦﹐不錯一字。非其素守﹐豈能至斯﹗以方先生﹐正復如是。故讀是書者﹐漫以新都之雜著相況﹐非知先生者也。卽是書之博覈正大﹐後學指南﹐端在於是﹔而自擬以『老人讀書只存影子者』﹐蓋先生之謙而又謙也夫﹗

吳郡受業鄧漢儀拜撰

○峯氏跋

君子欲匯撮宙合一部﹐以上下古今﹐羅列於寸管之中﹐而現至廣至大之界﹐以成一家言﹐則非學足博古今之書﹐識足論古今之人﹐才足斷古今之事﹐未可以輕言此也。合古今之書﹑之人﹑之事﹐融徹於一人之心胸﹐而衷以其學﹑其識﹑其才﹐然後可以立言而包含萬象﹐貫綜百家﹐辟云雷而揭日月﹔所謂廣大悉備者﹐古今以來﹐不數數見也。蓋立言者﹐自經史外﹐類書說部﹐種種間出﹔類家惟取編輯﹐散在牙簽﹔說家煩簡不一﹐而取義各岐﹕或以徵異﹐或以誌怪﹐或以拾遺﹐或以叢談。非無其學﹐而學不醇正﹔非無其才其識﹐而才識不髙不卓﹔𨿽成一家之言﹐而無當於廣大悉備之旨也。卽如仲長統論說古今及當時行事﹐著名曰《昌言》﹐然恆出於發憤嘆息﹐其義廣而不大﹔文軫以老撰《信書》三卷﹐本三統五行﹐多測解之類﹐其義大而不廣。若晏殊《要略》﹐於六藝﹑一史﹑諸子之書﹐騷人墨客之文﹐至於地誌﹑族譜﹑佛老﹑方技之眾說﹐及九州之外﹐荒忽詭變奇迹之序錄﹐皆摭尋抽繹﹐而終於三才﹔其義似近於廣大矣﹐然又不可與吾叔櫟翁所著《書影》齊量而觀者也。《書影》一編﹐网羅天下放失舊聞﹐窮天人之際﹐究事物之變﹐考數卽以證理﹐搜奇卽以辧道﹐其示勸也隱而彰﹐其示懲也直而溫﹐其綜核也簡而盡﹑史而文。如問以祕閣四部之書﹐自甲至丁﹐各說一事者然。且標其源流﹐節其文章﹔在傳畱者不沒其舊﹐淹軼者復闡其新。大約博古今書﹑論古今人﹑斷古今事﹐而其立言之意﹐出於易簡之善﹐是先具一天地於胸中﹐而後得廣大悉備之旨。《易》曰﹕以言乎遠則不禦﹐以言乎邇則靜而正﹐以言乎天地之間則備矣。抑聞其書成於請室﹐非必規規於玉門演《易》《說難》《孤憤》等類而爲之也。以吾叔之學﹑之識﹑之才﹐亦何間於常變﹔卽在請室追述見聞﹐熊熊炎炎﹐而胸中之天地出焉。若上下古今﹐羅列於寸管之中﹐而現至廣至大之界﹐以成一家言者。昔楊升庵號稱博物﹐遠在遷謫﹐而備志生平所得﹐不啻左右萬卷﹔其隨地著述﹐取諸懷來﹐無不具足。大與吾叔相類。然櫟翁曰﹕吾之爲此﹐不過讀書影子已耳。是何存乎見少之詞哉﹗夫讀書之敏捷於影響則有之﹔究極精微﹐等於測影之妙則有之﹔且古之君子之著書也﹐猶木之有枝葉也﹔木有枝葉﹐尙能蔭庇人﹐矧君子之著書乎﹗影廣則蔭庇亦廣﹔影大則蔭庇亦大﹔然則《書影》之廣大悉備﹐其蔭庇天下後世﹐又寧有旣哉﹗

金沙小侄銘鹿峯氏拜書於讀畫樓

