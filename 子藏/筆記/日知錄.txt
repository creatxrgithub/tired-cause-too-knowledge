

欽定四庫全書

子部十

日知錄目錄

雜家類二【雜考之屬】卷一

三易

重卦不始文王

朱子周易本義

卦爻外無別象

卦變

互體

六爻言位

九二君徳

師出以律

旣雨旣處

武人爲於大君

自邑告命

成有渝旡咎

童觀

不逺復

不耕獲不菑畬

天在山中

罔孚裕旡咎

有孚於小人

損其疾使遄有喜

上九弗損益之

利用爲依遷國

姤

包旡魚

以杞包

巳日

攺命吉

艮

艮其限

鴻漸於陸

君子以永終知敝

鳥焚其巢

巽在牀下

翰音登於天

山下有雷小過

妣

東鄰

遊魂爲變

通乎晝夜之道而知

繼之者善也成之者性也

形而下者謂之器

垂衣裳而天下治

過此以往未之或知也

困徳之辧也

凡易之情

易逆數也

說卦雜卦互文

兌爲口舌

序卦雜卦

晉晝也明夷誅也

孔子論易

七八九六

卜筮

卷二

帝王名號

九族

舜典

惠廸吉從逆凶

懋遷有無化居

三江

錫土姓

厥弟五人

惟彼陶唐有此冀方

徵

惟元祀十有二月

西伯戡黎

少師

殷紂之所以亡

武王伐紂

泰誓

百姓有過在子一人

王朝步自周

大王王季

彞倫

龜從筮逆

周公居東

微子之命

酒誥

召誥

元子

其稽我古人之徳

節性

汝其敬識百辟享

惟爾王家我適

王來自奄

建官惟百

司空

顧命

矯防

罔中於信以覆詛盟

文侯之命

秦誓

古文尙書

書序

丰熙僞尙書

卷三

詩有入樂不入樂之分

四詩

孔子刪詩

何彼穠矣

鄘衞

黎許二國

諸姑伯姊

王事

朝隮於西

王

日之夕矣

大車

鄭

楚吳諸國無詩

豳

言私其豵

承筐是將

罄無不宜

民之質矣日用飲食

小人所腓

變雅

大原

莠言自口

皇父

握粟出卜

私人之子百僚是試

不醉反恥

上天之載

王欲玉汝

誇毗

流言以對

申伯

徳輶如毛

韓城

如山之苞如川之流

不弔不祥

駉

實始翦商

鳥

敷奏其勇

魯頌商頌

詩序

卷四

魯之春秋

春秋闕疑之書

三正

閏月

王正月

春秋時月並書

謂一爲元

攺月

天王

邾儀父

仲子

成風敬嬴

君氏卒

滕子薛伯杞伯

闕文

夫人孫於齊

公及齊人狩於禚

楚吳書君書大夫

亡國書葬

許男新臣卒

禘於太廟用致夫人

及其大夫荀息

邢人狄人伐衞

王入於王城不書

星孛

子卒

納公孫寧儀行父於陳

三國來媵

殺或不稱大夫

邾子來會公

葬用柔日

諸侯在喪稱子

未逾年書爵

姒氏卒

卿不書族

大夫稱子

有諡則不稱字

人君稱大夫字

王貳於虢

星隕如雨

築郿

城小谷

齊人殺哀姜

微子啟

襄仲如齊納幣

子叔姬卒

齊昭公

趙盾弒其君

臨於周廟

欒懷子

子太叔之廟

城成周

五伯

占法之多

以日同爲占

天道逺

一事兩占

春秋言天之學

左氏不必盡信

列國官名

地名

昌

文字不同

所見異辭

紀履緰來逆女

母弟稱弟

子沈子

谷伯鄧侯書名

鄭忽書名

祭公來遂逆王后於紀

爭門

仲嬰齊卒

隠十年無正

戎菽

隕石於宋五

王子虎卒

谷梁日誤作曰

卷五

閽人寺人

正月之吉

木鐸

稽其功緒

六牲

邦饗耆老孤子

醫師

造言之刑

國子

死政之老

凶禮

不入兆域

樂章

斗與辰合

凶聲

八音

用火

涖戮於社

邦朋

王公六職之一

奠摯見於君

主人

辭無不腆無辱

某子受酬

辯

須臾

飱不致

三年之喪

繼母如母

爲所後者之祖父母妻妻之父母昆弟昆弟之子若子

女子子在室爲父

慈母如母

出妻之子爲母

父卒繼母嫁

有適子者無適孫

爲人後者爲其父母

繼父同居者

宗子之母在則不爲宗子之妻服也

君之母妻

齊衰三月不言曾祖巳上

兄弟之妻無服

先君余尊之所厭

貴臣貴妾

外親之服皆緦

唐人增攺服制

報於所爲後之兄弟之子若子

庶子爲後者爲其外祖父母從母舅無服考降

噫歆

卷六

母不敬

女子子

取妻不取同姓

父不祭子夫不祭妻

檀弓

大公五世反葬於周

扶君

二夫人相爲服

同母異父之昆弟

子夘不樂

君有饋焉曰獻

邾婁考公

因國

文王世子

武王帥而行之

用日干支

社日用甲

不齒之服

爲父母妻長子禫

爲殤後者以其服服之

庶子不以杖卽位

婦人不爲主而杖者

庶姓別於上

愛百姓故刑罰中

庶民安故財用足

術有序

師也者所以學爲君

肅肅敬也

以其綏復

親喪外除兄弟之喪內除

十五日而禫

妻之黨𨿽親弗主

吉祭而復寢

如欲色然

先古

博愛

以養父母日嚴

致知

顧諟天之明命

桀紂帥天下以暴

財者末也

未有上好仁而下不好義者也

君子而時中

子路問彊

鬼神

期之喪達乎大夫

三年之喪達乎天子

達孝

思事親不可以不知人

誠者天之道也

肫肫其仁

卷七

孝弟爲仁之本

察其所安

子張問十世

媚奧

武未盡善

朝聞道夕死可矣

忠恕

夫子之言性與天道

變齊變魯

博學於文

三以天下讓

有婦人焉

季路問事鬼神

不踐迹

異乎三子者之撰

去兵去食

奡蕩舟

管仲不死子紏

予一以貫之

君子疾沒世而名不稱焉

性相近也

虞仲

聽其言也厲

有始有卒者其惟聖人乎

梁惠王

未有義而後其君者也

不動心

市朝

必有事焉而勿正心

文王以百里

廛無夫裏之布

孟子自齊葬於魯

其實皆什一也

莊嶽

古者不爲臣不見

公行子有子之喪

爲不順於父母

象封有庳

周室班爵祿

費惠公

行吾敬故謂之內也

以紂爲兄之子

才

求其放心

所去三

自視欿然

士何事

飯糗茹艸

孟子外篇

孟子引論語

孟子字樣

孟子弟子

荼

鴚

九經

考次經文

卷八

州縣賦稅

屬縣

州縣品秩

府

鄕亭之職

里甲

掾屬

都令史

吏胥

法制

省官

選補

停年格

銓選之害

員缺

卷九

人材

保舉

闗防

封駮

部刺史

六條之外不察

隋以後刺史

知縣

知州

知府

守令

刺史守相得召見

漢令長

京官必用守令

宗室

藩鎭

輔郡

邊縣

宦官

禁自宮

卷十

治地

斗斛丈尺

地畝大小

州縣界域

後魏田制

開墾荒地

蘇松二府田賦之重

豫借

紡織之利

馬政

驛傳

漕程

行鹽

卷十一

權量

大斗大兩

漢祿言石

以錢代銖

十分爲錢

黃金

銀

以錢爲賦

五銖錢

開元錢

錢法之變

銅

錢面

短陌

鈔

僞銀

卷十二

財用

言利之臣

俸祿

助餉

館捨

街道

官樹

橋梁

人聚

訪惡

盜賊課

禁兵器

水利

雨澤

河渠

卷十三

周末風俗

秦紀會稽山刻石

兩漢風俗

正始

宋世風俗

淸議

名教

廉恥

流品

重厚

耿介

鄕原

儉約

大臣

除貪

貴廉

禁錮姦臣子孫

家事

奴僕

閽人

田宅

三反

召殺

南北風化之失

南北學者之病

範文正公

辛幼安

士大夫晚年之學

士大夫家容僧尼

貧者事人

分居

父子異部

生日

陳思王植

降臣

本朝

書前代官

卷十四

兄弟不相爲後

立叔父

繼兄子爲君

太上皇

皇伯考

除去祖宗廟諡

漢人追尊之禮

諡法

追尊子弟

內禪

禦容

封國

乳母

聖節

君喪

喪禮主人不得升堂

居喪不弔人

像設

從祀

十哲

嘉靖更定從祀

祭禮

女巫

卷十五

陵

墓祭

厚葬

前代陵墓

停喪

假葬

攺殯

火葬

期功喪去官

緦喪不得赴舉

喪娶

衫帽入見

奔喪守制

丁憂交代

武官丁憂

居喪宴飲

匿喪

國卹宴飲

宋朝家法

卷十六

明經

秀才

舉人

進士

科目

制科

甲科

十八房

經義論策

三場

擬題

題切時事

試文格式

程文

判

經文字體

史學

卷十七

生員額數

中式額數

通塲下第

禦筆黜落

殿舉

進士得人

大臣子弟

北捲

糊名

搜索

座主門生

舉主制服

同年

先輩

出身授官

恩科

年齒

教官

武學

雜流

通經爲吏

卷十八

祕書國史

十三經注疏

監本二十一史

張參五經文字

別字

三朝要典

密疏

貼黃

記注

四書五經大全

書傳防選

內典

心學

舉業

破題用莊子

科塲禁約

朱子晚年定論

竊書

勘書

攺書

易林

卷十九

文須有益於天下

文不貴多

著書之難

直言

立言不爲一時

文人之多

巧言

文辭欺人

修辭

文人摹仿之病

文章繁簡

文人求古之病

古人集中無冗復

書不當兩序

古人不爲人立傳

志狀不可妄作

作文潤筆

文非其人

假設之辭

古文未正之隠

卷二十

非三公不得稱公

古人不以甲子名嵗

史家追紀月日之法

史家月日不必順序

重書日

古人必以月日系年

古無一日分爲十二時

年月朔甲子

年號當從實書

史書一年兩號

年號古今相同

割並年號

孫氏西齋錄

通鑑書攺元

後元年

李茂貞用天祐年號

通鑑書葬

通鑑書閏月

史書人君未卽位

史書一人先後歷官

史書郡縣同名

郡國攺名

史書人同姓名

述古

引古必用元文

引書用意

文章推服古人

史書下兩曰字

書家凡例

分題

卷二十一

作詩之防

詩不必人人皆作

詩題

古人用韻無過十字

詩有無韻之句

五經中多有用韻

易韻

古詩用韻之法

古人不忌重韻

七言之始

一言

古人未有之格

古人不用長句成篇

詩用疊字

次韻

栢梁臺詩

詩體代降

書法詩格

詩人攺古事

庾子山賦誤

於仲文詩誤

李太白詩誤

郭璞賦誤

陸機文誤

字

古文

說文

說文長箋

五經古文

急就篇

千字文

艸書

金石錄

鑄印作減筆字

畫

古器

卷二十二

四海

九州

六國獨燕無後

郡縣

秦始皇未滅二國

漢王子侯

漢侯國

都

鄕裏

都鄕

都鄕侯

封君

圖

亭

亭侯

社

歷代帝王陵寢

堯冢靈臺

生祠

生碑

張公素

王亙

卷二十三

姓

氏族

氏族相傳之訛

孔顏孟三氏

仲氏

以國爲氏

姓氏書

通譜

二字姓攺一字

北方門族

冒姓

兩姓

古人二名止用一字

古人諡止稱一字

稱人或字或爵

子孫稱祖父字

已祧不諱

皇太子名不諱

二名不偏諱

嫌名

以諱攺年號

前代諱

名父名君名祖

弟子名師

同輩稱名

以字爲諱

自稱字

人主呼人臣字

兩名

假名甲乙

以姓取名

以父名子

以夫名妻

兼舉名字

排行

二人同名

字同其名

變姓名

生而曰諱

生稱諡

稱王公爲君

卷二十四

祖孫

髙祖

藝祖

衝帝

考

伯父叔父

族兄弟

親戚

哥

妻子

稱某

互辭

豫名

重言

後

王

君

主

陛下

足下

閤下

相

將軍

相公

司業

翰林

洗馬

比部

員外

主事

主簿

郎中待詔

外郎

門子

快手

火長

樓羅

白衣

郎

門生

府君

官人

對人稱臣

先卿

先妾

稱臣下爲父母

人臣稱人君

上下通稱

人臣稱萬嵗

卷二十五

重黎

巫咸

河伯

湘君

共和

介子推

杞梁妻

池魚

莊安

李廣射石

大小山

丁外人

毛延壽

名以同事而晦

名以同事而章

人以相類而誤

傳記不考世代

卷二十六

史記通鑑兵事

史記於序事中寓論斷

史記

漢書

漢書二志小字

漢書不如史記

荀悅漢紀

後漢書

三國誌

作史不立表志

史文重出

史文衍字

史家誤承舊文

晉書

宋書

魏書

梁書

後周書

隋書

北史一事兩見

宋齊梁書南史一事互異

舊唐書

新唐書

宋史

阿魯圖進宋史表

遼史

金史

元史

通鑑

通鑑不載文人

卷二十七

漢人注經

注疏中引書之誤

姓氏之誤

左傳注

考工記注

爾雅注

國語注

楚辭注

荀子注

淮南子注

史記注

漢書注

後漢書注

文選注

陶淵明詩注

李太白詩注

杜子美詩注

韓文公詩注

通鑑注

卷二十八

拜稽首

稽首頓首

百拜

九頓首三拜

東向坐

坐

土炕

冠服

衣

對襟衣

行幐

韈

樂府

寺

省

職官受杖

押字

邸報

酒禁

賭博

京債

居官負債

卷二十九

騎

馹

驢驘

軍行遲速

木甖渡軍

海師

海運

燒荒

家兵

少林僧兵

毛葫蘆兵

方音

國語

外國風俗

徙戎

樓煩

吐蕃回紇

西域天文

三韓

大秦

幹陀利

卷三十

天文

日食

月食

嵗星

五星聚

海中五星二十八宿

星名

人事感天

黃河淸

妖人闌入宮禁

詐稱太子

外國應天象

星事多凶

圖讖

孔子閉房記

百刻

雨水

五行

建除

艮巽坤乾

太一

正五九月

古今神祠

佛寺

泰山治鬼

蕃俗信

卷三十一

河東山西

陜西

山東河內

吳會

江西廣東廣西

四川

史記菑川國薛縣之誤

曾子南武城人

漢書二燕王傳

徐樂傳

水經注大梁靈丘之誤

三輔皇圖

大明一統志

交阯

薊

夏謙澤

石門

無終

栁城

昌黎

石城

木刀溝

江乘

郭璞墓

蟂磯

胥門

潮信

晉國

緜上

箕

唐

晉都

瑕

九原

昔陽

太原

代

闕裏

杏壇

徐州

向

小谷

泰山立石

泰山都尉

濟南都尉

鄒平臺二縣

夾谷

濰水

勞山

楚丘

東昏

長城

卷三十二

而

柰何

語急

嵗

月半

巳

裏

仞

不淑

不弔

亡

幹沒

辱

姦

訛

誰何

信

出

鰥寡

丁中

阿

幺

元

寫

行李

耗

量移

罘罳

場屋

豆

陘

豸

闗

宙

石炭

終葵

魁

桑梓

艸馬

艸驢女貓

雌雄牝牡

【臣】等謹案日知錄三十二卷

國朝顧炎武撰前有自記稱自少讀書有所得輒記之其有不合時復攺定或古人先我而有者則遂削之積三十餘年乃成一編其書前七卷皆論經義八卷至十二卷皆論政事十三卷論世風十四卷十五卷論禮制十六卷十七卷皆論科舉十八卷至二十一卷皆論藝文二十二卷至二十四卷雜論名義二十五卷論古事眞妄二十六卷論史法二十七卷論注書二十八卷論雜事二十九卷論兵及外國事三十卷論天象術數三十一卷論地裏三十二卷爲雜考證炎武學有本原博贍而能通貫每一事必詳其始末參其證佐而後筆之書故引據浩繁而抵牾者少非如楊愼焦竑諸人偶然涉獵得一義之異同知其一而不知其二惟其生於明末喜談經世之務激於時事慨然以復古爲志故其說或迂而難行或愎而過鋭所作音學五書後序至謂聖人復起必舉今日之音而還之淳古則其他可知矣其門人潘耒作是書序盛稱其經濟而以考據精詳爲末務非篤論也乾隆四十二年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

日知錄自記

愚自少讀書有所得輙記之其有不合時復攺定或古人先我而有者則遂削之積三十餘年乃成一編取子夏之言名曰日知錄以正後之君子東吳顧炎武

日知錄原序

有通儒之學有俗儒之學學者將以明體適用也綜貫百家上下千載詳考其得失之故而斷之於心筆之於書朝章國典民風土俗元元本本無不洞悉其術足以匡時其言足以救世是謂通儒之學若夫雕琢辭章綴輯故實或髙談而不根或勦說而無當淺深不同同爲俗學而已矣自宋迄元人尙實學若鄭漁仲王伯厚魏鶴山馬貴與之流著述具在皆博極古今通達治體曷嘗有空疎無本之學哉明代人才輩出而學問逺不如古自其少時鼓篋讀書規模次第己大失古人之意名成年長𨿽欲學而無及間有豪雋之士不安於固陋而思嶄焉自見者又或采其華而棄其實識其小而遺其大若唐荊川楊用修王弇州鄭端簡號稱博通者可屈指數然其去古人有間矣昆山顧寧人先生生長世族少負絕異之資潛心古學九經諸史略能背誦尢畱心當世之故實錄奏報手自抄節經世要務一一講求當明末年奮欲有所自樹而迄不得試窮約以老然憂天閔人之志未嘗少衰事闗民生國命者必窮源溯本討論其所以然足迹半天下所至交其賢豪長者考其山川風俗疾苦利病如指諸掌精力絕人無他嗜好自少至老未嘗一日廢書出必載書數簏自隨旅店少休披尋搜討曾無倦色有一疑義反覆防考必歸於至當有一獨見援古證今必暢其說而後止當代文人才士甚多然語學問必斂衽推顧先生凡制度典禮有不能明者必質諸先生墜文軼事有不知者必徵諸先生先生手畫口誦探源竟委人人各得其意去天下無賢不肖皆知先生爲通儒也先生著書不一種此日知錄則其稽古有得隨時札記久而類次成書者凡經義史學官方吏治財賦典禮輿地藝文之屬一一疏通其源流考正其謬誤至於嘆禮教之衰遲傷風俗之頽敗則古稱先規切時獘尢爲深切著明學博而識精理到而辭達是書也意惟宋元名儒能爲之明三百年來殆未有也耒少從先生遊嘗手授是書先生沒復從其家求得手槁較勘再三繕寫成帙與先生之甥刑部尙書徐公健庵大學士徐公立齋謀刻之而未果二公繼沒耒念是書不可以無傅攜至閩中年友汪悔齋贈以買山之資舉畀建陽丞葛受箕鳩工刻之以行世嗚呼先生非一世之人此書非一世之書也魏司馬朗復井田之議至易代而後行元虞集京東水利之策至異世而見用立言不爲一時錄中固已言之矣異日有整民物之責者讀是書而憬然覺悟采用其說見諸施行於世道人心實非小補如第以考據之精詳文辭之博辧嘆服而稱述焉則非先生所以著此書之意也康熙乙亥仲秋門人潘耒拜述

﹤子部﹐雜家類﹐雜考之屬﹐日知錄﹥

欽定四庫全書

日知錄卷一

昆山顧炎武撰三易

夫子言包羲氏始畫八卦不言作易而曰易之興也其於中古乎又曰易之興也其當殷之末世周之盛徳邪當文王與紂之事邪是文王所作之辭始名爲易而周官大卜掌三易之法一曰連山二曰歸藏三曰周易連山歸藏非易也而云三易者後人因易之名以名之也猶之墨子書言周之春秋燕之春秋宋之春秋齊之春秋周燕齊宋之史非必皆春秋也而云春秋者因魯史之名以名之也

左傳僖十五年戰於韓卜徒父筮之曰吉其卦遇蠱曰千乘三去三去之餘獲其雄狐成十六年戰於鄢陵公筮之史曰吉其卦遇復曰南國防射其元王中厥目此皆不用周易而別有引據之辭卽所謂三易之法也【卜徒父以卜人而掌此猶周官之大卜】而傳不言易

重卦不始文王

大卜掌三易之法其經卦皆八其別皆六十有四攷之左傳襄公九年穆姜遷於東宮筮之遇艮之隨姜曰是於周易曰隨元亨利貞無咎獨言是於周易則知夏商皆有此卦而重八卦爲六十四者不始於文王矣

朱子周易本義

周易自伏羲畫卦文王作彖辭周公作爻辭謂之經經分上下二篇孔子作十翼謂之傳傳分十篇象傳上下二篇象傳上下二篇繋辭傳上下二篇文言說卦傳序卦傳雜卦傳各一篇【漢書藝文志易經十二篇師古曰上下經及十翼故十二篇孔氏正義曰十翼者上彖一下彖二上象三下象四上繋五下繋六文言七說卦八序卦九雜卦十陸徳明釋文曰太史公論六家要防引天下同歸而殊途一致而百慮謂之易大傳班固謂孔子晚而好易讀之韋編三絕而爲之傳傳卽十翼也前漢六經與傳皆別行至後漢諸儒始合經傳爲一】自漢以來爲費直鄭王弼所亂取孔子之言逐條附於卦爻之下程正叔傳因之及朱元晦本義始依古文故於周易上經條下雲中間頗爲諸儒所亂近世晁氏始正其失而未能盡合古文呂氏又更定著爲經二卷傳十卷乃復孔氏之舊云洪武初頒五經天下儒學而易兼用程朱二氏亦各自爲書永樂中修大全乃取朱子捲次割裂附之程傳之後【易經大全凡例曰程傳本義旣已並行而諸家定本又各不同故今定從程傳元本而本義仍以類從】而朱子所定之古文仍復殽亂彖卽文王所繋之辭傳者孔子所以釋經之辭也後凡言傳放此此乃彖上傳條下義今乃削彖上傳三字而附於大哉乾元之下象者卦之上下兩象及兩象之六爻周公所繋之辭也乃象上傳條下義今乃削象上傳三字而附於天行健之下此篇申彖傳象傳之意以盡乾坤二卦之蘊而余卦之說因可以例推云乃文言條下義今乃削文言二字而附於元者善之長也之下其彖曰象曰文言曰字皆朱子本所無復依程傳添入後來士子厭程傳之多棄去不讀專用本義【治三年防試物不可以茍合而已故受之以賁題陳輔文同考官楊守阯批曰序卦朱子無一言以釋其義蓋以程子於諸卦之首防析其義已明且盡故也今治經者專讀本義易捲逾八百而知有傳者不數人此能知之而又善作是用錄之以激厲經生之不讀程傳者】而大全之本乃朝廷所頒不敢輒攺遂卽監版傳義之本刋去程傳而以程之次序爲朱之次序【虛齋蔡淸易經蒙引謂之今所竊刋行易經本義今四書版本毎張十八行毎行十七字而注皆小字書經禮記並同惟易每張二十二行每行二十三字而本義皆作大字與各經不同明爲後來所刻是依監版傳義本而刋去程傳凡本義中言程傳備矣者又添一傳曰而引其文皆今代人所爲也坊刻擅攺古書宜有嚴禁是學臣之責朱子詩集傳序蔡仲黙書集傳序今南京刋大全本攺曰詩經大全序書經大全序此卽亂刻古書之一驗幸監本尙存其謬亦易見爾】相傳且二百年矣惜乎朱子定正之書竟不得見於世豈非此經之不幸也夫

朱子記嵩山晁氏卦爻彖象說謂古經始變於費氏而卒大亂於王弼此據孔氏正義曰夫子所作象辭元在六爻經辭之後以自卑退不敢幹亂先聖正經之辭王輔嗣之意以爲象者本釋經文宜相附近其義易了故分爻之象辭各附其當爻下如杜元凱注左傳分經之年與傳相附故謂連合經傳始於輔嗣不知其實本於康成也魏志髙貴鄕公幸太學問博士淳於俊曰孔子作彖象鄭作注其釋經義一也今彖象不與經文相連而注連之何也俊對曰鄭合彖象於經者欲使學者尋省易了也帝曰若合之於學誠便則孔子曷爲不合以了學者乎俊對曰孔子恐其與文王相亂是以不合此聖人以不合爲謙帝曰若聖人以不合爲謙則鄭何獨不謙邪俊對曰古義深聖問奧逺非臣所能詳盡是則康成之書已先合之不自輔嗣始矣乃漢書儒林傳云費直治易無章句徒以彖象繋辭文言解說上下經則以傳附經又不自康成始朱子記晁氏說謂初亂古制時猶若今之乾卦蓋自坤以下皆依此後人又散之各爻之下而獨存幹一卦以見舊本相傳之樣式耳愚嘗以其說推之今乾卦彖曰爲一條象曰爲一條疑此費直所附之元本也坤卦以小象散於各爻之下其爲象曰者八餘卦則爲象曰者七此鄭所連髙貴鄕公所見之本也

程傳𨿽用輔嗣本亦言其非古易咸九三咸其股亦不處也傳曰云亦者蓋象辭本不與易相比自作一處故諸爻之象辭意有相續者此言亦者承上爻辭也【小畜九二牽復在中亦不自失也本義曰亦者承上爻義】

秦以焚書而五經亡明朝以取士而五經亡今之爲科舉之學者大率皆帖括熟爛之言不能通知大義者也而易春秋尢爲繆盭以彖傳合大象以大象合爻以爻合小象二必臣五必君陰卦必云小人陽卦必云君子於是此一經者爲拾沈之書而易亡矣取胡氏傳一句兩句爲防而以經事之相類者合以爲題傳爲主經爲客有以彼經證此經之題有用彼經而隠此經之題於是此一經者爲射覆之書而春秋亡矣【天順三年九月甲辰浙江溫州府永嘉縣儒學教諭雍懋言比者浙江鄕試春秋摘一十六段配作一題頭緒太多及所鏤程文乃太簡略而不統貫且春秋爲經屬詞比事變例無窮考官出題往往棄經任傳甚至參以己意名𨿽經題實則射覆乞敕禁止上從之】復程朱之書以存易【當各自爲本】備三傳啖趙諸家之說以存春秋必有待於後之興文教者

卦爻外無別象

聖人設卦觀象而繋之辭若文王周公是已夫子作傳傳中更無別象其所言卦之本象若天地雷風水火山澤之外惟頤中有物本之卦名有飛鳥之象本之卦辭而夫子未嘗增設一象也荀爽虞翻之徒穿鑿附防象外生象以同聲相應爲震防同气相求爲艮兌水流濕火就燥爲坎離雲從龍則曰幹爲龍風從虎則曰坤爲虎十翼之中無語不求其象而易之大指荒矣豈知聖人立言取譬固與後之文人同其體例何嘗屑屑於象哉王弼之注𨿽渉於虛然已一埽易學之榛蕪而開之大路矣【王輔嗣略例曰互體不足遂及卦變變又不足推致五行一失其原巧諭彌甚】不有程子大義何由而明乎

易之互體卦變詩之叶韻春秋之例日月經說之繚繞破碎於俗儒者多矣文中子曰九師興而易道微三傳作而春秋散

卦變

卦變之說不始於孔子周公繋損之六三己言之矣曰三人行則損一人一人行則得其友是六子之變皆出於乾坤無所謂自復姤臨遁而來者當從程傳【蘇軾王炎皆同此說】

互體

凡卦爻二至四三至五兩體交互各成一卦先儒謂之互體其說己見於左氏莊公二十二年陳侯筮遇觀之否曰風爲天於土上山也注自二至四有艮象【四爻變故】艮爲山是也然夫子未嘗及之後人以雜物撰徳之語當之非也其所論二與四三與五同功而異位特就兩爻相較言之初何嘗有互體之說

晉書荀顗嘗難鐘防易無互體見稱於世其文不傳新安王炎晦叔嘗問張南軒曰伊川令學者先看王輔嗣胡翼之王介甫三家易何也南軒曰三家不論互體故爾

朱子本義不取互體之說惟大壯五六云卦體似兌有羊象焉不言互而言似似者合兩爻爲一爻則似之也【又謂頤初九靈是伏得離卦】然此又剏先儒所未有不如言互體矣大壯自三至五成兌兌爲羊故爻辭並言羊

六爻言位

易傳中言位者有二義列貴賤者存乎位五爲君位二三四爲臣位故皆曰同功而異位而初上爲無位之爻譬之於人初爲未仕之人上則隠淪之士皆不爲臣也【明夷上六爲失位之君乃其變例其但取初終之義者亦不盡拘】故幹之上曰貴而無位需之上曰不當位【王弼注需上六曰處無位之地不當位者也程子傳亦云此爵位之位非陰陽之位】若以一卦之體言之則皆謂之位故曰六位時成曰易六位而成章是則卦爻之位非取象於人之位矣此意己見於王弼略例但必彊彼合此而謂初上無陰陽定位則不可通矣記曰夫言豈一端而已夫各有所當也

九二君徳

爲人臣者必先具有人君之徳而後可以堯舜其君故伊尹之言曰惟尹躬曁湯咸有一徳武王之誓亦曰予有亂臣十人同心同徳

師出以律

以湯武之仁義爲心以桓文之節制爲用斯之謂律律卽卦辭之所謂貞也論語言子之所愼者戰長勺以詐而敗齊以不禽二毛而敗於楚春秋皆不予之故先爲不可勝以待敵之可勝𨿽三王之兵未有易此者也

旣雨旣處

陰陽之義莫著於夫婦故爻辭以此言之小畜之時求如任姒之賢二南之化不可得矣陰畜陽婦制夫其畜而不和猶可言也三之反目隋文帝之於獨孤後也旣和而惟其所爲不可言也上之旣雨猶髙宗之於武后也

武人爲於大君

武人爲於大君非武人爲大君也如書予欲宣力四方汝爲之爲六三才弱志剛𨿽欲有爲而不克濟以之履虎有咥人之凶也惟武人之效力於其君其濟則君之靈也不濟則以死繼之是當勉爲之而不可避耳故有斷脰決腹一瞑而萬世不視不知所益以憂社稷者莫敖大心是也【戰國防】過渉之凶其何咎哉

自邑告命

人主所居謂之邑詩曰商邑翼翼四方之極書曰惟尹躬先見於西邑夏曰惟臣附於大邑周曰作新大邑於東國洛曰肆予敢求爾於天邑商【武王之妃謂之邑姜】白虎通曰夏曰夏邑商曰商邑周曰京師是也【周官始以四井爲邑】泰之上六政教陵夷之後一人僅亦守府而號令不出於國門於是焉而用師則不可君子處此當守正以俟時而已桓王不知此也故一用師而祝聃之矢遂中王肩唐昭宗不知此也故一用師而邠岐之兵直犯闕下然則保泰者可不豫爲之計哉

易之言邑者皆內治之事夬曰告自邑如康王之命畢公彰善癉惡樹之風聲者也晉之上九曰維用伐邑如王國之大夫大車檻檻毳衣如菼國人畏之而不敢奔者也其爲自治則同皆聖人之所取也【比之九五邑人不誡是亦內治修而逺人服之意】

成有渝無咎

昔穆王欲肆其心周行天下將皆必有車轍馬迹焉祭公謀父作祈招之詩以止王心王是以獲歿於祗宮傳曰人誰無過過而能攺善莫大焉聖人慮人之有過不能攺之於初且將遂其非而不反也教之以成有渝無咎𨿽其漸染之深放肆之久而惕然自省猶可以不至於敗亡以視夫迷復之凶不可同年而論矣故曰惟狂克念作聖

童觀

其在政教則不能是訓是行以近天子之光而所司者籩豆之事其在學術則不能知類通達以防大學之道而所習者占畢之文樂師辧乎聲詩故北面而宗祝辧乎宗廟之禮故後屍商祝辧乎喪禮故後主人小人則無咎也有大人之事有小人之事𨿽小道必有可觀者焉致逺恐泥故君子爲之則吝也

不逺復

復之初九動之初也自此以前喜怒哀樂之未發也至一陽之生而動矣故曰復其見天地之心乎顏子體此故有不善未嘗不知知之未嘗復行此愼獨之學也回之爲人也擇乎中庸夫亦擇之於斯而已是以不遷怒不貳過

其在凡人則復之初九日夜之所息平旦之气其好惡與人相近也者防希茍其知之則擴而充之矣故曰復小而辧於物

不耕獲不菑畬

楊氏曰【誠齋易傳】初九動之始六二動之繼是故初耕之二獲之初菑之二畬之天下無不耕而獲不菑而畬者其曰不耕不菑則耕且菑前人之所己爲也昔者周公毖殷頑民遷於洛邑密邇王室旣歷三紀世變風移而康王作畢命之書曰惟周公克愼厥始惟君陳克和厥中惟公克成厥終是故有周之治垂拱仰成而無所事矣周監於二代鬱鬱乎文哉而孔子之聖但曰述而不作信而好古又曰文武之道未墜於地在人是故六經之業集羣聖之大成而無所剏矣𨿽然使有始之作之者而無終之述之者是耕而弗獲菑而弗畬也其功爲弗竟矣六二之柔順中正是能獲能畬者也故利有攸往也未富者因前人之爲而不自多也猶不富以其鄰之意

天在山中

張湛注列子曰自地以上皆天也故曰天在山中

罔孚裕無咎

君子信而後諌未信則以爲謗已也而況初之居下位未命於朝者乎孔子嘗爲委吏矣曰防計當而已矣嘗爲乘田矣曰牛羊茁壯長而己矣此所謂裕無咎也若受君之命而任其事有官守者不得其職則去有言責者不得其言則去矣

有孚於小人

君子之於小人也有知人則哲之明有去邪勿疑之斷堅如金石信如四時使憸壬之類皆知上志之不可移豈有不革面而從君者乎所謂有孚於小人者如此

損其疾使遄有喜

損不善而從善者莫尙乎剛莫貴乎速初九曰己事遄往六四曰使遄有喜四之所以能遄者賴初之剛也周公思兼三王以施四事其有不合者仰而思之夜以繼日幸而得之坐以待旦子路有聞未之能行惟恐有聞其遄也至矣文王之勤日昃大禹之惜寸陰皆是道也君子進徳修業欲及時也故爲政者玩嵗而愒日則治不成爲學者日邁而月徵則身將老矣

召公之戒成王曰宅新邑肆惟王其疾敬徳疾之爲言遄之謂也故曰雞鳴而起孳孳爲善

上九弗損益之

有天下而欲厚民之生正民之徳豈必自損以益人哉不違農時谷不可勝食也數罟不入洿池魚鼈不可勝食也斧斤以時入山林材木不可勝用也所謂弗損益之者也皇建其有極斂時五福用敷錫厥庶民詩曰奏格無言時靡有爭是故君子不賞而民勸不怒而民威於鈇鉞所謂弗損益之者也以天下爲一家中國爲一人其道在是矣

利用爲依遷國

在無事之國而遷晉從韓獻子之言而遷於新田是也在有事之國而遷楚從子西之言而遷於鄀是也皆中行告公之益也

姤

天下之生久矣一治一亂盛治之極而亂萌焉此一陰遇五陽之卦也孔子之門四科十哲身通六藝者七十有二人於是刪詩書定禮樂贊周易修春秋盛矣而老莊之書卽出於其時後漢立辟雍養三老臨白虎論五經太學諸生至三萬人而三君八俊八顧八及八廚爲之稱首馬鄭服何之注經術爲之大明而佛道之教卽興於其世【胡三省曰道家𨿽宗老子而西漢以前未嘗以道士自名至東漢始有張道陵於吉等是道與佛教皆起於東漢之時】是知邪說之作與世升降聖人之所不能除也故曰繋於金柅柔道牽也嗚呼豈獨君子小人之辧而已乎

包無魚

國猶水也民猶魚也幽王之詩曰魚在於沼亦匪克樂潛𨿽伏矣亦孔之昭憂心慘慘念國之爲虐秦始皇八年河魚大上五行志以爲魚陰類民之象也逆流而上言民不從君爲逆行也自人君有求多於物之心於是魚亂於下鳥亂於上而人情之所向必有起而收之者矣

以杞包瓜

劉昭五行志曰瓜者外延離本而實女子外屬之象一陰在下如瓜之始生勢必延蔓而及於上五以陽剛居尊如樹杞然【詩南山有杞陸璣曰杞山材也其樹如樗左傳所謂杞梓皮革】使之無所緣而上故曰以杞包瓜孔子曰惟女子與小人爲難養也顰笑有時恩澤有節器使有分而國之大防不可以逾何有外戚宦官之禍乎

巳日

革己日乃孚六二己日乃革之朱子發讀爲戊巳之巳天地之化過中則變日中則昃月盈則食故易之所貴者中十干則戊巳爲中至於己則過中而將變之時矣故受之以庚庚者更也天下之事當過中而將變之時然後革而人信之矣古人有以己爲變攺之義者儀禮少牢饋食禮日用丁巳注內事用柔日必丁巳者取其令名自丁寧自變攺皆爲敬謹而漢書律曆志亦謂理紀於已斂更於庚是也【納甲之法革下卦離納已】王弼謂卽日不孚己日乃孚以己爲己事遄往之已恐未然

攺命吉

革之九四猶幹之九四諸侯而進乎天子湯武革命之爻也故曰攺命吉成湯放桀於南巢惟有慙徳是有悔也天下信之其悔亡矣四海之內皆曰非富天下也爲匹夫匹婦復讎也故曰信志也

艮

毋意毋必毋固毋我艮其背不獲其身也富貴不能淫貧賤不能移威武不能屈行其庭不見其人也

艮其限

學者之患莫甚乎執一而不化及其施之於事有扞格而不通則忿懥生而五情瞀亂與眾人之滑性而焚和者相去蓋無防也孔子惡果敢而窒者非獨處事也爲學亦然告子不動心之學至於不得於言勿求於心而孟子以爲其獘必將如蹶趨者之反動其心此艮其限列其夤之說也君子之學不然廓然而大公物來而順應故聞一善言見一善行若決江河沛然莫之能禦而無燻心之厲矣

慈谿黃氏【震】日鈔曰心者吾身之主宰所以治事而非治於事惟隨事謹省則心自存不待治之而後齊一也孔子之教人曰居處恭執事敬與人忠曾子曰吾日三省吾身爲人謀而不忠乎與朋友交而不信乎傳不習乎不待言心而自貫通於動靜之間者也孟子不幸當人欲橫流之時始單出而爲求放心之說然其言曰君子以仁存心以禮存心則心有所主非虛空以治之也至於齋心服形之老莊一變而爲坐脫立忘之禪學乃始暝目靜坐日夜仇視其心而禁治之及治之愈急而心愈亂則曰易伏猛獸難降寸心嗚呼人之有心猶家之有主也反禁切之使不得有爲其不能無擾者勢也而患心之難降歟【省齋記】又曰夫心之說有二古人之所謂存心者存此心於當用之地也後世之所謂存心者攝此心於空寂之境也造化流行無一息不運人得之以爲心亦不容一息不運心豈空寂無用之物哉世乃有遊手浮食之徒株坐攝念亦曰存心而士大夫溺於其言亦將遺落世事以獨求其所謂心迨其心迹冰炭物我參商所謂老子之獘流爲申韓者一人之身己兼備之而欲尢人之不我應得乎【山陰縣主簿防記】此皆足以發明厲燻心之義【詳又見第二十三卷

心學條下】乃周公已先繋之於易矣

鴻漸於陸

上九鴻漸於陸其羽可用爲儀吉安定胡氏攺陸爲逵【鼂氏曰其說出於毘陵從事範諤昌按宋史藝文志諤昌有證墜簡一卷】朱子從之謂合韻非也詩儀字凡十見【柏舟相鼠東山湛露菁菁者莪斯於賓之初筵旣醉各一見抑二見】皆音牛何反不得與逵爲葉而雲路亦非可翔之地仍當作陸爲是漸至於陵而止矣不可以更進故反而之陸古之髙士不臣天子不友諸侯而未嘗不踐其土食其毛也其行髙於人君而其身則與一國之士偕焉而已此所以居九五之上而與九三同爲陸象也朱子發曰上所往進也所反亦進也漸至九五極矣是以上反而之三楊廷秀曰九三下卦之極上九上卦之極故皆曰陸自木自陵而復至於陸以退爲進也防爲進退其說並得之

君子以永終知敝

讀新臺桑中鶉奔之詩而知衛有狄滅之禍讀宛丘東門月出之詩而察陳有徵舒之亂書齊侯送姜氏於讙而卜桓公之所以薨書夫人姜氏入書大夫宗婦覿用幣而兆子般閔公之所以弒昏婣之義男女之節君子可不慮其所終哉

鳥焚其巢

人主之徳莫大乎下人楚莊王之圍鄭也而曰其君能下人必能信用其民矣故以禹之徵苖而伯益贊之猶以滿招損謙受益爲戒班師者謙也用師者滿也上九處卦之上離之極所謂有鳥髙飛亦傅於天者矣居心以矜而不聞諫爭之論菑必逮夫身者也魯昭公之伐季孫意如也請待於沂上以察罪弗許請囚於費弗許請以五乘亡弗許於是叔孫氏之甲興而陽州次幹侯唁矣鸜鵒鸜鵒往歌來哭其此爻之占乎【吳幼淸曰此爻變爲小過有飛鳥之象】

防在牀下

九二之防在牀下恭而無禮則勞也初六之進退愼而無禮則葸也

翰音登於天

羽翰之音𨿽登於天而非實際其如莊周齊物之言騶衍怪迂之辯其髙過於大學而無實者乎以視車服傳於弟子歌徧於魯中若鶴鳴而子和者孰誕孰信夫人而識之矣永嘉之亡太淸之亂豈非談空空覈者有以致之哉翰音登於天中孚之反也

山上有雷小過

山之髙峻雲雨時在其中間而不能至其巓也故詩曰殷其靁在南山之側或髙或下在山之側而不必至其巓所以爲小過也然則大壯言雷在天上何也曰自地以上皆天也

妣

爾雅父曰考母曰妣愚攷古人自祖母以上通謂之妣經文多以妣對祖而並言之若詩之云似續妣祖烝畀祖妣易之云過其祖遇其妣是也左傳昭十年邑姜晉之妣也平公之去邑姜蓋二十世矣【儀禮士昏禮勗帥以敬先妣之嗣蓋繼世主祭之通辭】過其祖遇其妣據文義妣當在祖之上不及其君遇其臣臣則在君之下也昔人未論此義周人以姜嫄爲妣【周禮大司樂注周人以後稷爲始祖而姜嫄無所配是以特立廟祭之謂之閟宮】周語謂之皇妣太姜是以妣先乎祖周禮大司樂享先妣在享先祖之前而斯幹之詩曰似續妣祖箋曰妣先妣姜嫄也祖先祖也或乃謂變文以協韻是不然矣【朱子本義以晉六二爲享先妣之吉占】或曰易爻何得及此夫帝乙歸妹箕子之明夷王用享於岐山爻辭屢言之矣

易本周易故多以周之事言之小畜卦辭密雲不雨自我西郊本義我者文王自我也

東鄰

馭得其道則天下皆爲之臣馭失其道則彊而擅命者謂之鄰臣哉鄰哉鄰哉臣哉

漢書郊祀志引此師古注東鄰謂商紂也西鄰謂周文王也

遊魂爲變

精气爲物自無而之有也遊魂爲變自有而之無也夫子之答宰我曰骨肉斃於下陰爲野土其气發於上爲昭明焄蒿淒愴【朱子曰昭明露光景也鄭氏曰焄謂香臭也蒿气蒸出貌許氏曰淒愴使人慘栗感傷之意魯庵徐氏曰陽气爲魂附於體貌而人生焉骨肉斃於下其气無所附麗則發散飛於上或爲朗然昭明之气或爲溫然焄蒿之气或爲肅然淒愴之气蓋陽气輕淸故升而上浮以從陽也】所謂遊魂爲變者情狀具於是矣延陵季子之葬其子也曰骨肉復歸於土命也若魂气則無不之也無不之也張子正防有云太虛不能無气气不能不聚而爲萬物萬物不能不散而爲太虛循是出入是皆不得已而然也然則聖人盡道其間兼體而不累者存神其至矣其精矣乎

鬼者歸也張子曰气之爲物散入無形適得吾體此之謂歸

陳無已【師道】以遊魂爲變爲輪廻之說【理究】呂仲木【柟】辧之曰長生而不化則人多世何以容長死而不化則鬼亦多矣夫燈熄而然非前燈也云霓而雨非前雨也死復有生豈前生邪

邵氏【寶】簡端錄曰聚而有體謂之物散而無形謂之變惟物也故散必於其所聚惟變也故聚不必於其所散是故聚以气聚散以气散味於散者其說也佛荒於聚者其說也僊

盈天地之間者气也气之盛者爲神神者天地之气而人之心也故曰視之而弗見聽之而弗聞體物而不可遺使天下之人齊明盛服以承祭祀洋洋乎如在其上如在其左右聖人所以知鬼神之情狀者如此

維嶽降神生甫及申非有所托而生也文王在上於昭於天非有所乘而去也此鬼神之實而誠之不可揜也

通乎晝夜之道而知

日往月來月往日來一日之晝夜也寒往暑來暑往寒來一嵗之晝夜也小往大來大往小來一世之晝夜也子在川上曰逝者如斯夫不捨晝夜通乎晝夜之道而知則終日幹幹與時偕行而有以盡乎易之用矣

繼之者善也成之者性也

維天之命於穆不已繼之者善也天下雷行物與無妄成之者性也是故天有四時春秋冬夏風雨霜露無非教也地載神气神气風霆風霆流形庶物露生無非教也

天地絪緼萬物化醇善之爲言猶醇也曰何以謂之善也曰誠者天之道也豈非善乎

形而下者謂之器

形而上者謂之道形而下者謂之器非器則道無所寓說在乎孔子之學琴於師襄也已習其數然後可以得其志已習其志然後可以得其爲人是𨿽孔子之天縱未嘗不求之象數也故其自言曰下學而上逹

垂衣裳而天下治

垂衣裳而天下治變質而之文也自黃帝堯舜始也故於此有通變宜民之論

過此以往未之或知也

人之爲學亦有病於憧憧往來者故天下之不助苖長者寡矣過此以往未之或知也居之安則資之深資之深則取之左右逢其原

困徳之辧也

內文明而外柔順其文王之困而亨者乎不怨天不尢人下學而上逹其孔子之困而亨者乎故在陳之戹弦歌之志顏淵知之而子路子貢之徒未足以逹此也故曰困徳之辧也

凡易之情

愛惡相攻逺近相取情僞相感人心之至變也於何知之以其辭知之將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈聽其言也觀其眸子人焉廋哉是以聖人設卦以盡情僞夫誠於中必形於外君子之所以知人也百物而爲之備使民知神姦先王之所以鑄鼎也故曰作易者其有憂患乎周身之防禦物之智其全於是矣

易逆數也

數往者順造化人事之迹有常而可驗順以攷之於前也知來者逆變化云爲之動日新而無窮逆以推之於後也聖人神以知來知以藏往作爲易書以前民用所設者未然之占所期者未至之事是以謂之逆數𨿽然若不本於八卦已成之迹亦安所觀其防通而繋之爻象乎是以天下之言性也則故而已矣

劉汝佳曰天地間一理也聖人因其理而畫爲卦以象之因其象而著爲變以占之象者體也象其已然者也占者用也占其未然者也已然者爲往往則有順之之義焉未然者爲來來則有逆之之義焉如象天而畫爲乾象地而畫爲坤象雷風而畫爲震防象水火而畫爲坎離象山澤而畫爲艮兌此皆觀變於陰陽而立卦發揮於剛柔而生爻者也不謂之數往者順乎如筮得乾而知乾元亨利貞筮得坤而知坤元亨利牝馬之貞筮得震而知震亨震來虩虩笑言啞啞筮得防而知防小亨利有攸往利見大人筮得坎而知習坎有孚維心亨行有尙筮得離而知離利貞亨畜牝牛吉筮得艮而知艮其背不獲其身行其庭不見其人筮得兌而知兌亨利貞此皆通神明之徳類萬物之情者也不謂之知來者逆乎夫其順數已往正所以逆推將來也孔子曰殷因於夏禮所損益可知也周因於殷禮所損益可知也數往者順也其或繼周者𨿽百世可知也知來者逆也故曰易逆數也若如邵子之說則是羲文之易已判而爲二而又以震離兌乾爲數已生之卦防坎艮坤爲推未生之卦殆不免彊孔子之書以就己之說矣

說卦雜卦互文

雷以動之風以散之雨以潤之日以晅之艮以止之兌以說之幹以君之坤以藏之上四舉象下四舉卦各以其切於用者言之也終萬物始萬物者莫盛乎艮崔憬曰艮不言山獨舉卦名者以動撓燥潤功是風雷水火至於終始萬物於山義則不然故捨象而言卦各取便而論也得之矣

古人之爻有廣譬而求之者有舉隅而反之者今夫山一卷石之多今夫水一勺之多天地之外復言山水者意有所不盡也坤也者地也不言西南之卦兌正秋也不言西方之卦舉六方之卦而見之也意盡於言矣虞仲翔以爲坤道廣布不主一方及兌象不見西者妄也丰多故親寡旅也先言親寡後言旅以協韻也猶楚辭之吉日兮辰良也虞仲翔以爲別有義非也

兌爲口舌

兌爲口舌其於人也但可以爲巫爲妾而已以言說人豈非妾婦之道乎

凡人於交友之間口恵而實不至則其出而事君也必至於靜言庸違故舜之馭臣也敷奏以言明試以功而孔子之於門人亦聽其言而觀其行

唐書言韋貫之自布衣爲相與人交終嵗無款曲未嘗僞辭以悅人其賢於今之人逺矣

序卦雜卦

序卦雜卦皆旁通之說先儒疑以爲非夫子之言然否之大往小來承泰之小往大來也解之利西南承蹇之利西南不利東北也是文王已有相受之義也益之六二卽損之六五也其辭皆曰十朋之姤之九四卽夬之九三也其辭皆曰臀旡膚未濟之九四卽旣濟之九三也其辭皆曰伐鬼方是周公已有反對之義也必謂六十四卦皆然則非易書之本意或者夫子嘗言之而門人廣之如春秋哀十四年西狩獲麟以後續經之作耳

晉晝也明夷誅也

蘇氏曰晝日三接故曰晝得其大首故曰誅晉當文明之世羣後四朝而車服以庸揖讓之事也明夷逢昏亂之時取彼凶殘而殺伐用張徵誅之事也一言晝一言誅取其音協爾【畫古音注易林及張衡西京賦並同虞仲翔曰誅傷也本義用之與晝義相對不切】

孔子論易

孔子論易見於論語者二章而已曰加我數年五十以學易可以無大過矣曰南人有言曰人而無恆不可以作巫醫善夫不恆其徳或承之羞子曰不占而已矣是則聖人之所以學易者不過庸言庸行之間而不在乎圗書象數也今之穿鑿圗象以自爲能者畔也

記者於夫子學易之言而卽繼之曰子所雅言詩書執禮皆雅言也是知夫子平日不言易而其言詩書執禮者皆言易也人茍循乎詩書執禮之常而不越焉則自天祐之吉無不利矣故其作繋辭傳於悔吝無咎之防特諄諄焉而大象所言凡其體之於身施之於政者無非用易之事然辭本乎象故曰君子居則觀其象而玩其辭觀之者淺玩之者深矣其所以與民同患者必於辭焉著之故曰聖人之情見乎辭若天一地二易有太極二章皆言數之所起亦贊易之所不可遺而未嘗專以象數教人爲學也是故出入以度無有師保如臨父母文王周公孔子之易也希夷之圗康節之書道家之易也自二子之學興而空疏之人迂怪之士舉竄迹於其中以爲易而其易爲方術之書於聖人寡過反身之學去之逺矣

詩三百一言以蔽之曰思無邪易六十四卦三百八十四爻一言以蔽之曰不恆其徳或承之羞夫子所以思得見夫有恆也有恆然後可以無大過

七八九六

易有七八九六而爻但繋九六者舉隅之義也故發其例於乾坤二卦曰用九用六用其變也亦有用其不變者春秋傳穆姜遇艮之八晉語董因得泰之八是也【杜元凱注謂雜用連山歸藏二易皆以七八爲占故言遇艮之八者非晉語公子筮得貞屯悔豫皆八本卦爲貞之卦爲悔沙隨程氏曰初與四五凡三爻變其不變者二三上在屯爲八在豫亦八】今卽以艮言之二爻獨變則名之六餘爻皆變而二爻獨不變則名之八是知乾坤亦有用七用八時也乾爻皆變而初獨不變曰初七潛龍勿用可也坤爻皆變而初獨不變曰初八履霜堅冰至可也占變者其常也占不變者其反也故聖人系之九六歐陽永叔曰易道占其變故以其所占者名爻不謂六爻皆九六也得之矣

趙汝楳易輯聞曰揲蓍策數凡得二十八𨿽爲幹亦稱七凡得三十二𨿽爲坤亦稱八

楊彥齡筆錄曰楊損之蜀人博學善稱說余嘗疑易用九六而無七八損之云卦畫七八爻稱九六

幹之防二百一十有六坤之策百四十有四亦是舉九六以該七八也朱子謂七八之合亦三百有六十也【幹遇七則一百六十八坤遇八則一百九十二】

卜筮

舜曰官占惟先蔽志昆命於元詩曰爰始爰謀爰契我洪範曰謀及乃心謀及卿士謀及庶人謀及卜筮孔子之贊易也亦曰人謀鬼謀【祖伊告紂言格人元亦先人後】夫庶人至賤也而猶在蓍之前故盡人之明而不能決然後謀之鬼焉故古人之於人事也信而有功於鬼也嚴而不瀆

子之必孝臣之必忠此不待卜而可知也其所當爲𨿽凶而不可避也故曰欲從靈氛之吉占兮必猶豫而狐疑又曰用君之心行君之意策誠不能知此事善哉屈子之言其聖人之徒歟

卜居屈原自作設爲問答以見此心非鬼神吉凶之所得而移耳王逸序乃曰心迷意惑不知所爲往至太卜之家決之蓍冀聞異防以定嫌疑則與屈子之防大相背戾矣興祖補注曰此篇上句皆原所從下句皆原所去時之人去其所當從從其所當去其所謂吉乃原所謂凶也可謂得屈子之心者矣

禮記少儀問卜筮曰義與志與義則可問志則否子孝臣忠義也違害就利志也卜筮者先王所以教人去利懷仁義也

石駘仲卒無適子有庶子六人卜所以爲後者曰沐浴佩玉則兆五人者皆沐浴佩玉石祈子曰孰有執親之喪而沐浴佩玉者乎不沐浴佩玉石祈子兆衛人以爲有知也南蒯將叛枚筮之遇坤之比曰黃裳元吉子服恵伯曰忠信之事則可不然必敗外彊內溫忠也和以率貞信也故曰黃裳元吉黃中之色也裳下之飾也元善之長也中不忠不得其色下不共不得其辭事不善不得其極且夫易不可以占險猶有闕也筮𨿽吉未也南蒯果敗是以嚴君平之卜筮也與人子言依於孝與人弟言依於順與人臣言依於忠而髙允亦有筮者當依附爻象勸以忠孝之論其知卜筮之防矣

申鑑或問卜筮曰徳斯益否斯損曰何謂也吉而濟凶而救之謂徳吉而恃凶而怠之謂損

君子將有爲也將有行也問焉而以言其受命也如向告其爲也告其行也死生有命富貴在天若是則無可爲也無可行也不當問問亦不告也易以前民用也非以爲人前知也求前知非聖人之道也是以少儀之訓曰毋測未至

郭璞嘗過顏含欲爲之筮含曰年在天位在人修已而天不與者命也守道而人不知者性也自有性命無勞蓍文中子子謂北山黃公善醫先寢食而後鍼藥汾陰侯生善筮先人事而後說卦

金史方伎傳序曰古之爲術以吉凶導人而爲善後世術者或以休咎導人而爲不善

日知錄卷一﹤子部﹐雜家類﹐雜考之屬﹐日知錄﹥

欽定四庫全書

日知錄卷二

昆山顧炎武撰帝王名號

堯舜禹皆名也古未有號故帝王皆以名紀臨文不諱也【胡文定修春秋札子臣聞古者不以名爲諱堯典稱有鰥在下曰虞舜則堯舜者固二帝之名而堯典乃虞氏史官所作直載其君之名而不避也】攷之尙書帝曰格汝舜格汝禹名其臣也堯崩之後舜與其臣言則曰帝禹崩之後五子之歌則曰皇祖徵則曰先王無言堯舜禹者不敢名其君也自啟至發皆名也夏后氏之季而始有以十干爲號者桀之癸商之報丁報乙報丙主壬主癸皆號以代其名【白虎通曰殷質以生日名子】自天乙至辛皆號也【太甲沃丁仲丁河亶甲祖乙盤庚皆以爲書篇之名惟其號也】商之王著號不著名而名之見於經者二天乙之名履辛之名受是也【武庚亦是號祿父乃名也】曰湯曰紂則亦號也【孔氏西伯戡黎序傳受紂也音相亂】號則臣子所得而稱故伊尹曰惟尹躬曁湯頌曰武湯曰成湯曰湯孫也【防子之命言乃祖成湯多士言爾先祖成湯皆對其臣子稱之】曰文祖曰藝祖曰神宗曰皇祖曰烈祖曰髙祖曰髙後曰中宗曰髙宗而廟號起矣曰王曰武王而諡立矣曰大舜曰神禹曰大禹曰成湯曰寧王而稱號繁矣自夏以前純乎質故帝王有名而無號自商以下寖乎文故有名有號而徳之盛者有諡以美之於是周公因而制諡自天子逹於卿大夫美惡皆有諡而十干之號不立【史記齊太公世家太公子丁公丁公子乙公乙公子癸公猶用商人之稱陸淳曰史記世本厲王以前諸侯有諡者少其後乃皆有諡】然王季以上不追諡猶用商人之禮焉此文質之中而臣子之義也嗚呼此其所以爲聖人也歟

九族

宗盟之列先同姓而後異姓喪服之紀重本屬而輕外親此必有所受之不自周人始矣克明俊徳以親九族孔傳以爲自髙祖至孫之親蓋本之喪服小記以三爲五以五爲九之說而百世不可易者也牧誓數商之罪但言昏棄厥遺王父母弟而不及外親呂刑申命有邦歷舉伯父伯兄仲叔季弟幼子童孫而不言甥舅古人所爲先後之序從可知矣故爾雅謂於內宗曰族於母妻則曰黨而昏禮及仲尼燕居三族之文康成並釋爲父子孫【儀禮昏禮三族之不虞注三族謂父昆弟已昆弟子昆弟禮記仲尼燕居篇故三族和也注三族父子孫也】杜元凱乃謂外祖父外祖母從母子及妻父妻母姑之子姊妹之子女子之子非己之同族皆外親有服而異族者【左氏桓公六年傳注】然則史官之稱帝堯舉其疏而遺其親無乃顚倒之甚乎且九族之爲同姓經傳之中有明證矣春秋魯成公十五年宋共公卒傳曰二華戴族也司城荘族也六官者皆桓族也共公距戴公九世【凡十三公內除同世者四公】而唐六典宗正卿掌皇九族之屬籍以別昭穆之序紀親疏之別九廟之子孫其族五十有九光皇帝一族景皇帝之族六元皇帝之族三髙祖之族二十有一太宗之族十有三髙宗之族六中宗之族四睿宗之族五此在宗之時已有七族【中睿二宗同爲一世】若其歷世滋多則有不止於九者而五世親盡故經文之言族者自九而止也【杜氏於襄十二年傳注曰同族謂髙祖以下則前說之非不待辧而明矣】又孔氏正義謂髙祖孫無相及之理【桓六年】不知髙祖之兄弟與孫之兄弟固可以相及如後魏國子博士李琰之所謂壽有長短世有延促不可得而齊同者如宋邁容齋隨筆言嗣濮王士歆在隆興爲從叔祖在紹熙爲曽叔祖在慶元爲髙叔祖其明證矣【餘丁未嵗在大同遇代府中尉俊唽年近五十攷其世次於孝宗爲昆弟而上距治之元已一百八十年秦晉二府見在者多其六七世孫】亦何必帝堯之世髙祖孫之族無一二人同在者乎疑其不相及而以外戚當之其亦昧於齊家治國之理矣

路史曰親親治之始也禮小記曰親親者以三爲五以五爲九上殺下殺旁殺而親畢矣是所謂九族者也夫人生則有父壯則有子父子與己此小宗伯三族之別也【周禮小宗伯掌三族之別以辧其親疏其正室皆謂之門子】父者子之祖因上推之以及於己之祖子者父之孫因下推之以及於己之孫此禮傳之以三爲五也已之祖自己子視之則爲曾祖王父自己孫視之則爲髙祖王父己之孫自己父視之則爲曾孫自己祖視之則爲孫故又上推以及已之曾髙下推以及已之曾是所謂以五爲九也陳氏禮書曰已之所親以一爲三祖孫所親以五爲七記不言者以父子一體而髙與曾同服故不辧異之也服父三年服祖期則曾祖宜大功髙祖宜小功而皆齊衰三月者不敢以大小功旁親之服加乎至尊故重其衰麻尊尊也減其日月恩殺也此所謂上殺服適子三年庶子期適孫期庶孫大功【適孫傳重者也有適子者無適孫則長子在皆爲庶孫也】則曾孫宜五月而與孫皆緦麻三月者曾孫服曾祖三月曾祖報之亦三月曾祖尊也故加齊衰曾孫卑也故服緦麻此所謂下殺服祖期則世叔宜大功以其與父一體故加以期【周道親親至重者莫如兄弟兄弟之子進而爲期其服同於子父之兄弟進而爲期其服同於祖父故曰死喪之威兄弟孔懷】從世叔則疏矣加所不及故服小功族世叔又疏矣故服緦麻此發父而旁殺者也祖之兄弟小功曾祖兄弟緦麻髙祖兄弟無服此發祖而旁殺者也同父至親期同祖爲從大功同曾祖爲再從小功同髙祖爲三從緦麻此發兄弟而旁殺者也父爲子期兄弟之子宜九月不九月而期者以其猶子而進之也從兄弟之子小功再從兄弟之子緦麻此發子而旁殺者也祖爲孫大功兄弟之孫小功從兄弟之孫緦麻此發孫而旁殺者也蓋服有加也有報也有降也祖之齊衰世叔從子之期皆加也曾孫之三月與兄弟之孫五月皆報也若夫降有四品則非五服之正也觀於九族之訓如喪考妣之文而知宗族之名服紀之數蓋前乎二帝而有之矣後魏孝文太和中詔延四廟之子下逮孫之冑申宗宴於皇信堂不以爵秩爲列悉序昭穆爲次用家人之禮此由古聖人睦族之意而推之者也

舜典

古時堯典舜典本合爲一篇故月正元日格於文祖之後而四嶽之咨必稱舜曰者以別於上文之帝也至其命禹始稱帝曰問答之辭已明則無嫌也

恵迪吉從逆凶

善惡報應之說聖人嘗言之矣大禹言惠迪吉從逆凶惟景響湯言天道福善禍淫伊尹言惟上帝不常作善降之百祥作不善降之百殃又言惟吉凶不僭在人惟天降災祥在徳孔子言積善之家必有餘慶積不善之家必有餘殃豈眞有上帝司其禍福如道家所謂天神察其善惡釋氏所謂地獄果報者哉善與不善一气之相感如水之流濕火之就燥不期然而然無不感也無不應也此孟子所謂志壹則動气而詩所雲天之牖民如壎如篪如璋如圭如取如攜者也其有不齊則如夏之寒冬之燠得於一日之偶逢而非四時之正气也故曰誠者天之道也若曰有鬼神司之屑屑焉如人間官長之爲則報應之至近者反推而之逺矣

懋遷有無化居

懋遷有無化居化者貨也【古化貨二字多通用史記仲尼弟子傳與時轉貨貲索隱曰家語貨作化】運而不積則謂之化畱而不散則謂之貨唐虞之世曰化而已至殷人始以貨名仲虺有不殖貨利之言三風有殉於貨色之儆而盤庚之誥則曰不肩好貨於是移化之字爲化生化成之化而厚斂之君發財之主多不化之物矣

舜作南風之歌所謂勸之以九歌者也【左傳文八年郤缺言九功之徳皆可歌也謂之九歌】讀之然後知解吾民之慍者必在乎阜吾民之財而自阜其財乃以來天下之慍

三江

北江今之子江也中江今之吳淞江也【東迆北防爲匯蓋指固城石臼等湖】不言南江而以三江見之南江今之錢塘江也【本郭璞記】禹貢該括眾流無獨遺浙江之理而防稽又他日合諸侯計功之地也特以施功少故不言於導水爾三江旣入一事也震澤底定又一事也後之解書者必謂三江之皆由震澤以二句相蒙爲文而其說始紛紜矣【程大昌曰弱水旣西涇屬渭汭必謂旣之一語爲起下文則弱水未西其能越秦隴而亂涇渭乎可謂解頤之論】

錫土姓

自三代以下人人無土人人有姓蓋自錫土之法廢而唐宋以下帝王之裔儕於庶人無世守之固錫姓之法廢而漢唐以下屬籍之系賜於功臣失氏族之源【古之賜姓皆未有姓而賜之漢唐乃以天子之姓賜臣下】後之鄙儒讀禹貢而不知其義者良多矣

厥弟五人

夏商之世天子之子其封國而爲公侯者不見於經以太康之尸位而有厥弟五人使其並建茅土爲國屏翰羿何至篡夏哉富辰言周公弔二叔之不咸故封建親戚以蕃屏周【杜氏解曰弔傷也咸同也周公傷夏殷之叔世疏其親戚以至滅亡故廣封其兄弟】而少康封其庶子於防稽以奉守禹祀二十餘世至於越之句踐卒霸諸侯有禹之遺烈夫亦監於太康孤立之禍而然與若乃孔子所謂大道旣隠天下爲家各親其親各子其子者亦從此而可知之矣

惟彼陶唐有此冀方

堯舜禹皆都河北故曰冀方至太康始失河北而五子禦其母以從之於是僑國河南再傳至相卒爲促所滅古之天子失其故都未有能國者也周失丰鎬而平王以東晉失雒陽宋失開封而元帝髙宗遷於江左遂以不振惟殷之五遷圮於河而非敵人之窺伺則勢不同爾唐自宗以後天子屢嘗出狩乃未防而復國者以不棄長安也故子儀回鑾之表代宗垂泣宗澤還京之奏忠義歸心嗚呼幸而澆之縱欲不爲民心所附少康乃得以一旅之眾而誅之爾後之人主不幸失其都邑而爲興復之計者其念之哉

夏之都本在安邑太康畋於洛表而羿距於河則冀方之地入於羿矣惟河之東與南爲夏所有至後相失國依於二斟於是使澆用師殺斟灌【在今壽光縣】以伐斟鄩【在今濰縣】而相遂滅【左傳哀元年】乃處澆於過【今掖縣】以制東方處豷於戈【杜氏解在宋鄭之間】以控南國【襄四年】其時靡奔有鬲【今在徳平縣】在河之東少康奔有虞【今虞城縣】在河之南而自河以內無不安於亂賊者矣合魏綘伍員二人之言可以觀當日之形勢而少康之所以布徳兆謀者亦難乎其爲力矣【竹書謂太康元年卽居斟鄩非也】

古之天子常居冀州後人因之遂以冀州爲中國之號楚辭九歌覽冀州兮有餘淮南子女媧氏殺黑龍以濟冀州路史雲中國總謂之冀州谷梁傳曰【桓五年】鄭同姓之國也在乎冀州【正義曰冀州者天下之中州唐虞夏殷皆都焉以鄭近王畿故舉冀州以爲說】

徵

羲和屍官慢天也葛伯不祀亡祖也至於動六師之誅興鄰國之伐古之聖人其敬天尊祖也至矣故王制天子巡守其削絀諸侯必先於不敬不孝

惟元祀十有二月

惟元祀十有二月乙丑元祀者太甲之元年十有二月者建子之月蓋湯之崩必以前年之十二月也殷練而祔伊尹祠於先王奉嗣王祗見厥祖祔湯於廟也【非朔者祔廟無定日】先君祔廟而後嗣子卽位故成之爲王而伊尹乃明言烈祖之成徳以訓於王也若自桐歸亳以三祀之十二月者則適當其時而非有所取爾

卽位者卽先君之位也未祔則事死如生位猶先君之位也故祔廟而後嗣子卽位殷練而祔卽位必在期年之後周卒哭而祔故逾年斯卽位矣【如魯成公以八月薨十二月葬襄公以明年正月卽位】有不待葬而卽位如魯之文公成公者其禮之未失乎三年喪畢而後踐天子位舜也禹也練而祔祔而卽位殷也逾年正月卽位周也世變愈下而柩前卽位爲後代之通禮矣

西伯戡黎

以關中並天下者必先於得河東秦取三晉而後滅燕齊苻氏取晉陽而後滅燕宇文氏取晉陽而後滅齊故西伯戡黎而殷人恐矣

少師

古之官有職異而名同者太師少師是也比干之爲少師周官所謂三孤也論語之少師陽則樂官之佐而周禮謂之小師者也故史記言紂之將亡其大師疵少師彊抱其樂器奔周而後儒之傳誤以爲防子也【周本紀漢書古今人表亦有大師疵少師彊】

殷紂之所以亡

自古國家承平日久法制廢弛而上之令不能行於下未有不亡者也紂以不仁而亡天下人人知之吾謂不盡然紂之爲君沈湎於酒而逞一時之威至於刳孕斮脛蓋齊文宣之比耳商之衰也久矣一變而盤庚之書則卿大夫不從君令再變而防子之書則小民不畏國法至於攘竊神只之犧牷牲用以容將食無災可謂民玩其上而威刑不立者矣【史記燕王喜遺樂閴書曰紂之時民志不入獄囚自出】卽以中主守之猶不能保而況以紂之狂酗昏虐又祖伊奔告而不省乎文宣之惡未必減於紂而齊以彊髙緯之惡未必甚於文宣而齊以亡者文宣承神武之餘紀綱粗立而又有楊愔輩爲之佐主昏於上而政淸於下也至髙緯而國法蕩然矣故宇文得而取之然則論紂之亡武之興而謂以至仁伐至不仁者偏辭也未得爲窮源之論也

武王伐紂

武王伐商殺紂而立其子武庚宗廟不毀社稷不遷時殷未嘗亡也所以異乎曩日者不朝諸侯不有天下而已故書序言三監及淮夷叛周公相成王將黜殷作大誥又言成王旣黜殷命殺武庚【茍子言周公殺管叔虛殷國注虛讀爲墟謂殺武庚遷殷頑民於雒邑朝歌爲墟也】是則殷之亡其天下也在紂之自燔而亡其國也在武庚之見殺蓋武庚之存殷者猶十有餘年使武庚不畔則殷其不黜矣

武王克商天下大定裂土奠國乃不以其故都封周之臣而仍以封武庚降在侯國而猶得守先人之故土【蔡仲之命曰乃致辟管叔於商武庚未亂猶謂之商】武王無富天下之心而不以叛逆之事疑其子孫所以異乎後世之篡弒其君者於此可見矣及武庚旣畔乃命防子啟代殷而必於宋焉謂大火之祀商人是因弗遷其地也是以知古聖王之徵誅也取天下而不取其國誅其君弔其民而存先世之宗祀焉斯已矣【髙誘淮南子注曰天子不滅國諸侯不滅姓古之政也】武王豈不知商之臣民其不願爲周者皆故都之人公族世家之所萃流風善政之所存一有不靖易爲搖動而必以封其遺蓋不以畔逆疑其子孫而明告萬世以取天下者無滅國之義也故宋公朝周則曰臣也周人待之則曰客也自天下言之則侯服於周也自其國人言之則以商之臣事商之君無變於其初也平王以下去防子之世逺矣而曰孝惠娶於商【左氏哀二十四年傳】曰天之棄商久矣【僖二十二年傳】曰利以伐姜不利子商【哀九年傳】吾是以知宋之得爲商也【國語吳王夫差闕爲深溝通於商魯之間莊子商太宰蕩問仁於莊子韓非子子圉見孔子於商太宰商太宰使少庶子之市逸周書王防篇堂下之左商公夏公立焉樂記商者五帝之遺聲也商人識之故謂之商鄭氏注曰商宋詩也】蓋自武庚誅而宋復封於是商人曉然知武王周公之心而君臣上下各止其所無復有怨懟不平之意與後世之人主一戰取人之國而毀其宗廟遷其重器者異矣【樂記曰投殷之後於宋此本之呂氏春秋乃戰國時人之妄言以武王下車卽封防子更誤】

或曰遷殷頑民於雒邑何與曰以頑民爲商俗靡靡之民者先儒解誤也蓋古先王之用兵也不殺而待人也仁東徵之役其誅者事主一人武庚而已謀主一人管叔而已下此而囚下此而降下此而遷而所謂頑民者皆畔逆之徒也無連坐並誅之法而又不可以復置之殷都是不得不遷而又原其心不忍棄之四裔故於雒邑又不忍斥言其畔故止曰殷頑民其與乎畔而遷者大抵皆商之世臣大族而其不與乎畔而畱於殷者如祝佗所謂分康叔以殷民七族陶氏施氏繁氏錡氏樊氏饑氏終葵氏是也非盡一國而遷之也或曰何以知其爲畔黨也曰以召公之言讎民知之不畔何以言讎非敵百姓也古聖王無與一國爲讎者也

上古以來無殺君之事湯之與桀也放之而已使紂不自焚武王未必不以湯之所以待桀者待紂紂而自焚也此武王之不幸也當時八百諸侯𨿽並有除殘之志然一聞其君之見殺則天下之人亦且恫疑震駭而不能無歸過於武王此伯夷所以斥言其暴也及其反商之政封殷之後人而無利於其土地焉天下於是知武王之兵非得己也然後乃安於紂之亡而不以爲周師之過故箕子之歌怨狡童而已無餘恨焉非伯夷親而箕子疏又非武王始暴而終仁也其時異也

多士之書惟三月周公初於新邑洛用告商王士曰非我小國敢弋殷命亡國之民而號之商王士新朝之主而自稱我小國以天下爲公而不沒其舊日之名分殷人以此中心悅而誠服卜世三十卜年八百其始基之矣

泰誓

商之徳澤深矣尺地莫非其有也一民莫非其臣也武王伐紂乃曰獨夫受洪惟作威乃汝世讎曰肆予小子誕以爾眾士殄殱乃讎何至於此紂之不善亦止其身乃至並其先世而讎之豈非泰誓之文出於魏晉間人之僞撰者邪【蔡氏曰泰誓武城一篇之中似非盡出一人之口又引吳氏言疑其書之晚出或非盡當時之本文蓋已見及乎此特以注家之體未敢直言其僞耳】

朕夢協朕卜襲於休祥戎商必克伐君大事而托之乎夢其誰信之殆卽呂氏春秋載夷齊之言謂武王夢以說眾者也【左傳昭七年衛史朝之言曰筮襲於夢武王所用也是當時已有此語】孟子引書王曰無畏寧爾也非敵百姓也若崩厥角稽首今攺之曰防或無畏寧執非敵百姓懍懍若崩厥角後儒𨿽曲爲之說而不可通矣

百姓有過在予一人

百姓有過在予一人凡百姓之不有康食不虞天性不迪率典皆我一人之責今我當順民心以誅無道也蔡氏謂民皆有責於我似爲紆曲

王朝步自周

武成王朝步自周於徵伐商召誥王朝步自周則至於丰畢命王朝步自宗周至於丰不敢乘車而步出國門敬之至也【馬氏曰丰文王廟所在鄭氏以爲出廟入廟皆步行今按書言步自周則不但於廟也雍錄以爲步行二十五里則又太逺】後之人君驕恣惰佚於是有輦而行國中坐而見羣臣非先王之制矣【皇帝輦出房見於漢書叔孫通傳乃秦儀也】

呂氏春秋出則以輿入則以輦務以自佚命之曰招蹷之機【枚乘七發本此作蹷痿之機】宋呂大防言前代人主在宮禁之中亦乘輿輦祖宗皆步自內庭出禦前殿此勤身之法也【周煇淸波雜誌】

太祖實錄吳元年上以諸子年長宜習勤勞使不驕惰命內侍制麻屨行幐每出城稍逺則馬行其二步趨其一至崇禎帝亦嘗步禱南郊嗚呼太祖之訓逺矣

大王王季

中庸言武王末受命周公成文武之徳追王大王王季大傳言武王於牧之野旣事而退遂率天下諸侯執豆籩駿奔走追王大王亶父王季歷文王昌二說不同今按武成言丁未祀於周廟而其告庶邦冢君稱大王王季金縢之冊祝曰若爾三王是武王之時已追王大王王季而中庸之言未爲得也緜之詩上稱古公亶父下稱文王是古公未上尊號之先文已稱王而大傳之言未爲得也仁山金氏曰武王舉兵之日己稱王矣故類於上帝行天子之禮而稱有道曾孫周王發必非史臣追書之辭後之儒者乃嫌聖人之事而文之非也然文王之王與大王王季之王自不同時而追王大王王季必不在周公踐阼之後【疑武王未克商先己追尊文王史記伯夷傳西伯卒武王載木主號爲文王東伐紂】

彞倫

彞倫者天地人之常道如下所謂五行五事八政五紀皇極三徳稽疑庶徴五福六極皆在其中不止孟子之言人倫而已能盡其性以至能盡人之性盡物之性則可以贊天地之化育而彞倫敍矣

龜從筮從

古人求神之道不止一端故卜筮並用而終以龜爲主周禮人言凡國之大事先而後卜注當用卜者先之卽事有漸也於之凶則止不卜然而洪範有龜從筮逆者則知古人固不拘乎此也大卜掌三兆之法其經兆之體皆百有二十其頌皆千有二百故傳曰筮短龜長【左傳晉獻公將以驪姬爲夫人卜之不吉筮之吉卜人曰筮短龜長不如從長注物生而後有象象而後有滋滋而後有數龜象筮數故象長數短曲禮正義曰凡物初生則有象去初旣近且包羅萬形故爲長數是終末去初旣逺推尋事數始能求象故以爲短也】自漢以下文帝代來猶有大橫之兆藝文志有龜書五十三卷夏龜二十六卷南龜書三十八卷巨三十六卷雜龜十六卷而後則無聞唐之李華遂有廢之論矣【舊唐書】

周公居東

主少國疑周公又出居於外而上下安寧無腹心之患者三公之力也武王之誓眾曰予有亂臣十人同心同徳於此見之矣荀子曰二公仁智且不蔽故能持周公而名利福祿與周公齊

防子之命

微子之於周蓋受國而不受爵受國以存先王之祀不受爵以示不爲臣之節故終身稱微子也【孔氏書傳曰微畿內國名子爵也】

微子卒立其弟衍是爲微仲衍之繼其兄繼宋非繼微也而稱微仲者何猶微子之心也至於衍之子稽則逺矣於是始稱宋公嗚呼吾於洪範之書言十有三祀微子之命以其舊爵名篇而知武王周公之仁不奪人之所守也後之經生不知此義而抱器之臣倒戈之士接迹於天下矣

酒誥

酒爲天之降命亦爲天之降威紂以酗酒而亡文王以不腆於酒而興興亡之防其原皆在於酒則所以保天命而畏天威者後人不可不謹矣

召誥

古者吉行日五十里故召公營洛乙未自周戊申朝至於洛凡十有四日師行日三十里故武王伐紂癸巳自周戊午師渡孟津凡二十有五日漢書以爲三十一日誤

元子

微子之命以微子爲殷王元子召誥則又以紂爲元子曰皇天上帝攺厥元子玆大國殷之命又曰有王𨿽小元子哉人君謂之天子故仁人之事天如事親

其稽我古人之徳

傅說之告髙宗曰學於古訓乃有獲武王之誥康叔旣祗遹乃文考而又求之殷先哲王又求之商耉成人又別求之古先哲王大保之戒成王先之以稽我古人之徳而後進之以稽謀自天及成王之作周官亦曰學古入官曰不學墻靣子曰述而不作信而好古又曰好古敏以求之又曰君子以多識前言往行以畜其徳先聖後聖其揆一也不學古而欲稽天豈非不耕而求獲乎

節性

降衷於下民若有恆性此性善之說所自出也節性惟日其邁此性相近之說所自出也豈弟君子俾爾彌爾性似先公酋矣命也有性焉君子不謂命也

汝其敬識百辟享

人主坐明堂而臨九牧不但察羣心之向背亦當知四國之忠姦故嘉禾同穎美侯服之宣風底貢厥戒明王之愼徳所謂敬識百辟享也昔者唐明皇之致理也受張相千秋之鏡聽元生於蔿之歌亦能以謇諤爲珠璣以仁賢爲器幣及乎王心一蕩佞諛日崇開廣運之譚致江南之貨廣陵銅器京口綾衫錦纜牙檣彌亙數里靚妝鮮服和者百人乃未防而薊門之亂作矣然則韋堅王鉷之徒剝民以奉其君者皆不役志於享者也易曰公用享於天子小人弗克若明皇者豈非享多儀而民曰不享者哉

惟爾王家我適

朝覲者不之殷而之周訟獄者不之殷而之周於是周爲天子而殷爲侯服矣此之謂惟爾王家我適

王來自奄

多方之誥曰惟五月丁亥王來自奄而多士王曰昔朕來自奄是多方當在多士之前後人倒其篇第耳【元儒王柏論亦同此但更置太多未敢信】奄之叛周是武庚旣誅而懼遂與淮夷徐戎並興而周公東徵乃至於三年之久孟子曰伐奄三年討其君是也【伐奄成王時事上言相武王因誅紂而連言之耳】旣克而成王踐奄蓋行巡狩之事書序成王旣踐奄將遷其君於蒲姑是也【多方篇云周公曰王若曰是周公尙未遷殷而王已踐奄矣】孔傳以爲奄再叛者拘於篇之先後而彊爲之說【至於再至於三當從蔡氏說】

建官惟百

成王作周官之書謂唐虞稽古建官惟百而夏商官倍者時代不逺其多寡何若此之懸絕哉且天下之事一職之微至於委吏乘田亦不可闕而謂二帝之世遂能以百官該內外之務吾不敢信也攷之傳注亦第以爲因時制宜而莫詳其實吾以爲唐虞之官不止於百而其咨而命之者二十有二人其餘九官之佐殳斨伯與朱虎熊羆之倫曁侍禦僕從以至州十有二師外薄四海咸建五長以名逹於天子者不過百人而已其他則穆王之命所謂愼簡乃僚而天子不親其黜陟者也故曰堯舜之知而不徧物急先務也堯舜之仁不徧愛人急親賢也夏商之世法日詳而人主之職日侵於下其命於天子者多故倍也觀於立政之書內至於亞旅外至於表臣百司而夷微盧烝三亳版尹之官又虞夏之所未有則可知矣杜氏通典言漢初王侯國百官皆如漢朝惟丞相命於天子其禦史大夫以下皆自置及景帝懲吳楚之亂殺其制度罷禦史大夫以下官至武帝又詔凡王侯吏職秩二千石者不得擅補其州郡佐吏自別駕長史以下皆刺史太守自補歷代因而不革洎北齊武平中後主失政多有佞幸乃賜其賣官分占州郡下及鄕官多降中防故有敕用州主簿郡功曹者自是之後州郡辟士之權寖移於朝廷以故外吏不得精覈由此起也故劉對牛以爲大小之官悉由吏部此政之所以日繁而沈旣濟之議欲令六品以下及僚佐之屬許州府辟用【唐書百官志曰初太宗省內外官定制爲七百三十員曰吾以此待天下才足】矣賢後之人見周禮一書設官之多職事之密以爲周之所以致治者如此而不知宅乃事宅乃牧宅乃準之外文王防敢知也然則周之制𨿽詳而意猶不異於唐虞矣求治之君其可以天子而預銓曹之事哉

司空

司空孔傳謂主國空土以居民未必然顏師古曰空穴也古人穴居主穿土爲穴以居人也【見漢書百官公卿表注此語必有所本】易傳云上古穴居而野處詩云古公亶父陶復陶穴未有家室今河東之人尙多有穴居者【今人謂窯卽古陶字莊子言逃虛空虛空卽今人所謂冷窯也】洪水之後莫急於奠民居故伯禹作司空爲九官之首

顧命

讀顧命之篇見成王初喪之際康王與其羣臣皆吉服而無哀痛之辭以召公畢公之賢反不及子產叔向誠爲可疑再四讀之知其中有脫簡【不言殯禮知是闕文豈有新君已朝諸侯而成王尙未殯史官略無一言記及者乎】而狄設黼扆綴衣以下卽當屬之康王之誥【伏生本以顧命康王之誥合爲一篇】自此以上記成王顧命登遐之事自此以下記明年正月上日康王卽位朝諸侯之事也古之人君於卽位之禮重矣故卽位於廟受命於先王祭畢而朝羣臣羣臣布幣而見然後成之爲君春秋之於魯公卽位則書不卽位則不書蓋有遭時之變而不行此禮如莊閔僖三公者矣康王當太平之時爲繼體之主而史錄其遺文訓告以爲一代之大法此書之所以傳也記曰未沒喪不稱君而今書曰王麻冕黼裳是逾年之君也又曰周卒哭而祔而今曰諸侯出廟門俟是已祔之後也【記曰卒哭曰成事是日也以吉祭易喪祭】傳言天子七月而葬同軌畢至而今太保率西方諸侯畢公率東方諸侯是七月之餘也因其中有脫簡而後之說書者並以繋之越七日癸酉之下所以生後儒之論而不思初崩七日之間諸侯何由而畢至乎【蘇氏亦知其不通而以爲問疾之諸侯】或曰易吉可乎曰此周公所制之禮也以宗廟爲重而不敢凶服以接乎神釋三年之喪以盡斯須之敬此義之所在而天子之守與士庶不同者也商書有之矣惟元祀十有二月乙丑伊尹祠於先王奉嗣王祗見厥祖豈以喪服而入廟哉【漢書孝文紀元年冬十月辛亥皇帝見於髙廟蓋猶循此制】傳賢之世天下可以無君故堯崩三年之喪畢舜避堯之子於南河之南傳子之世天下不可無君故惟元祀十有二月乙丑伊尹祠於先王奉嗣王祗見厥祖自狄設黼扆綴衣以下皆陳之朝者也設四席者朝羣臣聴政事養國老燕親屬皆新天子之所有事而非事亡之說也自王麻冕黼裳以下皆廟中之事也自王出在應門之內以下則康王臨朝之事也

周之末世固有不待葬而先見廟者矣左傳昭二十二年夏四月乙丑王崩於榮錡氏五月庚辰見王六月丁巳葬景王其曰見王者見王子猛於先王之廟也不待期而見王猛不待期而葬景王則以子朝之爭國也然不言卽位但曰見王而已孰謂成康無事之時而行此變禮哉

書之脫簡多矣如武成之篇蔡氏以爲尙有闕文洛誥戊辰王在新邑則王之至洛可知乃二公至洛並詳其日月而王不書金氏以爲其間必有闕文蓋伏生老而忘之耳然則顧命之脫簡又何疑哉孔子有言若非有司失其傳則武王之志荒矣余於顧命敢引之以斷千載之疑

矯防

說文矯從矢揉箭也故有用力之義漢書孝武紀注引韋昭曰詐稱爲矯彊取爲防周語注以詐用法曰矯

防中於行以覆詛盟

國亂無政小民有情而不得申有寃而不見理於是不得不愬之於神而詛盟之事起矣蘇公遇暴公之讒則出此三物以詛爾斯屈原遭子蘭之讒則告五帝以折中命咎繇而聽直至於里巷之人亦莫不然而鬼神之往來於人間者亦或著其靈爽於是賞罰之柄乃移之冥漠之中而蚩蚩之氓其畏王鈇常不如其畏鬼責矣乃世之君子猶有所取焉以輔王政之窮今日所傳地獄之說感應之書皆苖民詛盟之餘習也明明棐常鰥寡無蓋則王政行於上而人自不復有求於神故曰有道之世其鬼不神所謂絕地天通者如此而已矣

文侯之命

竹書紀年幽王三年嬖褒姒五年王世子宜臼出奔申八年王立褒姒之子伯盤【古服字與盤字相似而誤】爲太子九年申侯聘西戎及鄫十年王師伐申十一年申人鄫人及犬戎入周弒王及王子伯盤申侯魯侯許男鄭子立宜臼於申虢公翰立王子余臣於攜周二王並立平王元年王東徙雒邑晉侯防衛侯鄭伯秦伯以師從王入於成周二十一年晉文侯殺王子余臣於攜【左傳昭二十六年王子朝告諸侯之辭曰攜王姦命諸侯替之而建王嗣杜氏以攜王爲伯服蓋失之不攷】然則文侯之命報其立己之功而望之以殺攜王之效也鄭公子蘭之從晉文公而東也請無與圍鄭晉人許之今平王旣立於申【申國在今信陽州】自申遷於雒邑而復使周人爲之戍申【竹書紀年平王三十三年楚人侵申三十六年王人戌申】則申侯之伐幽王之弒不可謂非出於平王之志者矣當日諸侯但知其冢嗣爲當立而不察其與聞乎弒爲可誅虢公之立王子余臣或有見乎此也自文侯用師替攜王以除其偪而平王之位定矣後之人徒以成敗論而不察其故遂謂平王能繼文武之緒而惜其棄岐丰七百里之地豈謂能得當日之情者哉孔子生於二百年之後蓋有所不忍言而錄文侯之命於書錄之水之篇於詩其防微矣【葛藟詩序謂平王棄其九族似亦未可盡非古今人表以平王申侯與幽王褒姒虢石父同列下下】傳言平王東遷蓋周之臣子美其名爾綜其實不然凡言遷者自彼而之此之辭盤庚遷於殷是也幽王之亡宗廟社稷以及典章文物蕩然皆盡鎬京之地已爲西戎所有平王乃自申東保於雒天子之國與諸侯無異而又有攜王與之頡頏並爲人主者二十年其得存周之祀幸矣而望其中興哉【如東晉元帝不可謂之遷於建康】

秦誓

有秦誓故列秦誓有秦詩故錄秦詩述而不作也謂夫子逆知天下之將並於秦而存之者【邵子說】小之乎知聖人矣秦穆公之盛僅霸西戎未嘗爲中國盟主無論齊桓晉文卽亦不敢望楚之靈王吳之夫差合諸侯而制天下之柄春秋以後秦蓋中衰吳淵潁【萊】曰秦之興始於孝公之用商鞅成於惠王之取巴蜀蠶食六國並吞二周戰國之秦也非春秋之秦也其去夫子之卒也久矣【自獲麟之嵗以至始皇滅六國並天下二百六十年】夫子惡知周之必並於秦哉若所云後世男子自稱秦始皇入我房顚倒我衣裳至沙丘而亡者近於圗澄寶志之流非所以言孔子矣甘誓天子之事也徵諸侯之事也並存之見諸侯之事可以繼天子也費誓秦誓之存猶是也

古文尙書

漢時尙書今文與古文爲二而古文又自有二漢書藝文志曰尙書古文經四十六卷爲五十七篇師古曰孔安國書序云凡五十九篇爲四十六卷承詔作傳引序各冠其篇首定五十八篇鄭序贊云後又亡其一篇故五十七又曰經二十九卷大小夏侯二家歐陽經三十二卷【歐陽生字和伯史失其名夏侯勝勝從兄子建皆伏生尙書】師古曰此二十九卷伏生傳授者【內秦誓非伏生所傳師古並言之詳見下】此今文與古文爲二也又曰古文尙書者出孔子壁中武帝末魯共王壊孔子宅欲以廣其宮而得古文尙書及禮記論語孝經凡數十篇皆古字也共王往入其宅聞鼔琴瑟鐘磬之音於是懼乃止不壊孔安國者孔子後也悉得其書以攷二十九篇得多十六篇【師古曰見行世二十九篇之外更得十六篇】安國獻之遭巫蠱事未列於學官劉向以中古文【師古曰中者夫子之書也】校歐陽大小夏侯三家經文酒誥脫簡一召誥脫簡二率簡二十五字者脫亦二十五字簡二十二字者脫亦二十二字文字異者七百有餘脫字數十【志自云此所述者本之劉歆七略不知中古文卽安國所獻否及王莽末遭赤眉之亂焚燒無餘】儒林傳曰孔氏有古文尙書孔安國以今文字讀之因以起其家逸書得十餘篇蓋尙書玆多於是矣【言此爲最多者明張霸加之以百二篇爲僞】遭巫蠱未立於學官安國爲諫大夫授都尉朝都尉朝授膠東庸生庸生授淸河胡常少子又傳左氏常授虢徐敖又傳毛詩授王璜平陵塗惲子眞子眞授河南桑欽君長王莽時諸學皆立【傳末又言平帝時立左氏春秋毛詩逸禮古文尙書而後漢書十四博士無之蓋光武時廢】劉歆爲國師璜惲等皆貴顯【言劉歆者哀帝時歆移書太常博士欲立此諸家之學故也】又曰世所傳百兩篇者出東萊張霸分析合二十九篇以爲數十【或分析之或合之】又采左氏傳書序爲作首尾凡百二篇篇或數簡文意淺陋成帝時求其古文者霸以能爲百兩徴以中書校之非是此又孔氏古文與張霸之書爲二也後漢書儒林傳曰孔僖魯國魯人也自安國以下世傳古文尙書又曰扶風杜林傳古文尙書林同郡賈逵爲之作訓【賈逵傳肅宗好古文尙書詔逵撰歐陽大小夏侯尙書古文同異爲三卷帝善之】馬融作傳鄭注解由是古文尙書遂顯於世又曰建初中詔髙才生受古文尙書毛詩谷梁左氏春秋𨿽不立學官然皆擢髙第爲講郎給事近署然則孔僖所受之安國者竟無其傳而杜林賈逵馬融鄭則不見安國之傳而爲之作訓作傳作注解此則孔鄭之學又當爲二而無可攷矣劉陶傳曰陶明尙書春秋爲之訓詁推三家尙書及古文是正文字三百餘事名曰中文尙書【言參用今文古文之中】漢末之亂無傳若馬融注古文尙書十卷鄭注古文尙書九卷則見於舊唐書藝文志【又有王肅範寧李顒姜道成注古文尙書新唐書作姜道盛】開元之時尙有其書而未嘗亡也按陸氏釋文言馬鄭所注二十九篇則亦不過伏生所傳之二十八【一堯典並舜典愼徽以下爲一篇二臯陶謨並益稷爲一篇三禹貢四甘誓五湯誓六盤庚七髙宗肜日八西伯戡黎九防子十牧誓十一洪範十二金縢十三大誥十四康誥十五酒誥十六梓材十七召詔十八洛誥十九多士二十無逸二十一君奭二十二多方二十三立政二十四顧命並康王之誥爲一篇二十五呂刑二十六文侯之命二十七費誓二十八秦誓】而泰誓別得之民間合之爲二十九【孔子正義曰史記及漢書儒林傳云伏生獨得二十九篇以教齊魯然泰誓非伏生所得按馬融云泰誓後得鄭書論亦云民間得泰誓別錄曰武帝末民有得泰誓書於壁內者獻之則泰誓非伏生所傳而言二十九篇者以司馬遷在武帝之世見泰誓出而得行入於伏生所傳內故爲史總之云伏生所出不復曲別分析其實得時不與伏生所傳同也】且非今之泰誓【有白魚入於王舟等語董仲舒對防引之】其所謂得多十六篇者不與其間也隋書經籍志曰馬融鄭所傳惟二十九篇又雜以今文非孔子舊書自余絕無所說【正義曰鄭氏書於伏生所傳之外增益二十四篇舜典一汨作二九工九篇十一大禹謨十二益稷十三五子之歌十四徵十五湯誥十六咸有一徳十七典寶十八伊訓十九肆命二十原命二十一武成二十二旅獒二十三問命二十四以一篇爲一卷九共九篇合爲一卷通十六卷以合於漢藝文志得多十六篇之數此卽張霸之徒所作僞書也與舊唐書所載捲目不同】晉世祕府所存有古文尙書經文今無有傳者及永嘉之亂歐陽大小夏侯尙書並亡至東晉豫章內史梅賾始得安國之傳上之【正義引晉書云太保鄭衝以古文授扶風蘇愉愉授天水梁栁栁授城陽藏曹曹授汝南梅賾遂上其書又云其書亡失舜典一篇此書東京以下諸儒皆不曽見鄭注禮記韋昭注國語杜預注左氏趙岐注孟子凡引此書文並注云逸書】增多二十五篇【大禹謨一五子之歌二徵三仲虺之誥四湯誥五伊訓六大甲三篇九咸以一徳十說命三篇十三泰誓三篇十六武成十七旅獒十八微子之命十九蔡仲之命二十周官二十一君陳二十二畢命二十三君牙二十四冏命二十五】以合於伏生之二十八篇而去其僞泰誓又分舜典益稷盤庚中下康王之誥各自爲篇則爲今之五十八篇矣其舜典亡闕取王肅本愼徽以下之傳續之【陸氏釋文云梅賾上孔氏傳古文尙書亡舜典一篇時以王肅注頗類孔氏故取王注從愼徽五典以下爲舜典以續孔傳】齊明帝建武四年有姚方興者於大航頭得本有曰若稽古帝舜以下二十八字獻之朝議咸以爲非及江陵板蕩其文北入中原學者異之劉遂以列諸本第然則今之尙書其今文古文皆有之三十三篇固雜取伏生安國之文而二十五篇之出於梅賾舜典二十八字之出於姚方興又合而一之孟子曰盡信書則不如無書於今日而益驗之矣

竊疑古時有堯典無舜典有夏書無虞書而堯典亦夏書也孟子引二十有八載放勳乃殂落而謂之堯典則序之別爲舜典者非矣左氏傳莊公八年引臯陶邁種徳僖公二十四年引地平天成二十七年引賦納以言文公七年引戒之用休襄公五年引成允成功二十一年二十三年兩引念玆在玆二十六年引與其殺不辜寧失不經哀公六年引允出玆在玆十八年引官占惟先蔽志國語周內史過引眾非元後何戴後非眾防與守邦而皆謂之夏書則後之目爲虞書者贅矣【正義言馬融鄭王肅別錄題皆曰虞夏書以虞夏同科】何則記此書者必出於夏之史臣𨿽傳之自唐而潤色成文不無待於後人者故篇首言曰若稽古以古爲言明非當日之記也世更三聖事同一家以夏之臣追記二帝之事不謂之夏書而何夫惟以夏之臣而追記二帝之事則言堯可以見舜不若後人之史毎帝立一本紀而後爲全書也

帝曰來禹汝亦昌言承上文臯陶所陳一時之言也王出在應門之內承上文諸侯出廟門俟一時之事也序分爲兩篇者妄也

書序

益都孫寶侗仲愚謂書序爲後人僞作逸書之名亦多不典至如左氏傳定四年祝佗告萇其言魯也曰命以伯禽而封於少皥之虛其言衛也曰命以康誥而封於殷虛其言晉也曰命以唐誥而封於夏虛是則伯禽之命康誥唐誥周書之三篇而孔子所必錄也今獨康誥存而二書亡爲書序者不知其篇名而不列於百篇之內疏漏顯然是則不但書序可疑並百篇之名亦未可信矣其解命以伯禽爲書名伯禽之命尢爲切當今錄其說

正義曰尙書遭秦而亡漢初不知篇數武帝時有大常蓼侯孔臧者安國之從兄也與安國書云時人惟聞尙書二十八篇取象二十八宿謂爲信然不知其有百篇也今攷傳記引書並無序所亡四十二篇之文則此篇名亦未可盡信也

丰熙僞尙書

五經得於秦火之餘其中固不能無錯悞學者不幸而生乎二千餘載之後信古而闕疑乃其分也近世之說經者莫病乎好異以其說之異於人而不足以取信於是舍本經之訓詁而求之諸子百家之書猶未足也則捨近代之文而求之逺古又不足則捨中國之文而求之四海之外如丰熙之古書世本尢可怪焉【鄞人言出其子坊僞撰又有子貢詩傳後儒往往惑之】曰箕子朝鮮本者箕子封於朝鮮傳書古文自帝典至微子止後附洪範一篇曰徐市倭國本者徐市爲秦博士因李斯坑殺儒生托言入海求僊盡載古書至島上立倭國卽今日本是也二國所譯書其曾大父河南布政使慶錄得之以藏於家按宋歐陽永叔日本刀歌徐福行時書未焚逸書百篇今尙存蓋昔時已有是說而葉少蘊固已疑之夫詩人寄興之辭豈必眞有其事哉日本之職貢於唐久矣自唐及宋歷代求書之詔不能得而二千載之後慶乃得之其得之又不以獻之朝廷而藏之家何也【宋咸平中日本僧奝然以鄭康成注孝經來獻不言有尙書】至曰箕子傳書古文自帝典至微子則不應別無一篇逸書而一一盡同於伏生孔安國之所傳其曰後附洪範一篇者蓋徒見左氏傳三引洪範皆謂之商書【文公五年引沈漸剛克髙明柔克成公六年引三人占從二人襄公三年引無偏無黨王道蕩蕩正義曰箕子商人所說故謂之商書】而不知王者周人之稱十有三年周史之記不得爲商人之書也禹貢以道山道水移於九州之前此不知古人先經後緯之義也【孔安國傳道岍及岐卽云更理說所治山川首尾所在是自漢以來別無異文史記夏本紀亦先九州而後道山道水】五子之歌爲人上者柰何不敬以其不葉而攺之曰可不敬乎謂本之鴻都石經據正義言蔡邕所書石經尙書止今文三十四篇無五子之歌熙又何以不攷而妄言之也【五子之歌乃孔氏古文東晉豫章內火梅賾所上故左傳成公十六年引怨豈在明不見是圖哀公六年引惟彼陶唐有此冀方杜預注並以爲逸書國語周單襄公引民可近也而不可上也單穆公引關石和鈞王府則有韋昭解亦以爲逸書】夫天子失官學在四裔使果有殘編斷簡可以裨經文而助聖道固君子之所求之而惟恐不得者也若乃無益於經而徒爲異以惑人則其於學也亦謂之異端而已愚因嘆夫昔之君子遵守經文𨿽章句先後之間猶不敢輙攺故元行衝奉明皇之防用魏徴所注類禮撰爲疏義成書上進而爲張說所駮謂章句隔絕有乖舊本竟不得立於學官夫禮記二戴所錄非夫子所刪況其篇目之次元無深義而魏徴所注則又本之孫炎【字叔然漢末人】以累代名儒之作申之以詔防而不能奪經生之所守蓋唐人之於經傳其嚴也如此故啖助之於春秋卓越三家多有獨得而史氏猶譏其一本所承自用名學謂後生詭辯爲助所階乃近代之人其於讀經鹵莽滅裂不及昔人逺甚又無先儒爲之據依而師心妄作刋傳記未己也進而議聖經矣更章句未己也進而攺文字矣此陸遊所致慨於宋人【陸務觀曰唐及國初學者不敢議孔安國鄭康成況聖人乎自慶曆後諸儒發明經防非前人所及然排繋辭毀周禮疑孟子譏書之徵顧命不難於議經況傳注乎趙汝談至謂洪範非箕子之作】而今且彌甚徐防有言今不依章句妄生穿鑿以遵師爲非義意說爲得理輕侮道術寖以成俗嗚呼此學者所宜深戒若丰熙之徒又不足論也【近有謂得朝鮮本尙書於洪範八政之末添多五十二字者按元王惲中堂事記中統二年髙麗世子禃來朝宴於中書省問曰傳聞汝邦冇古文尙書及海外異書答曰與中國不殊是知此五十二字者亦僞撰也】漢東萊張霸僞造尙書百二篇以中書校之非是霸辭受父父有弟子尉氏樊並詔存其書後樊並謀反乃黜其書而僞逸書嘉禾篇有周公奉鬯立於阼階延登贊曰假王涖政之語莽遂依之以稱居攝知惑世誣民乃犯上作亂之漸大學之教禁於未發者其必先之矣

日知錄卷二﹤子部﹐雜家類﹐雜考之屬﹐日知錄﹥

欽定四庫全書

日知錄卷三

昆山顧炎武撰詩有入樂不入樂之分

鼓鐘之詩曰以雅以南子曰雅頌各得其所夫二南也豳之七月也小雅正十六篇大雅正十八篇【詩譜小雅十六篇大雅十八篇爲正經】頌也詩之入樂者也以下十二國之附於二南之後而謂之風鴟鴞以下六篇之附於豳而亦謂之豳六月以下五十八篇之附於小雅民勞以下十三篇之附於大雅而謂之變雅詩之不入樂者也【釋文曰從六月至無羊十四篇是宣王之變小雅從節南山至何艸不黃四十四篇前儒申公毛公皆以爲幽王之變小雅從民勞至桑柔五篇是厲王之變大雅從云漢至常武六篇是宣王之變大雅瞻卬及召旻二篇是幽王之變大雅正義曰變者𨿽亦播於樂或無算之節所用或隨事類而歌又在制禮之後樂不常用今按以變雅而播之於樂如衛獻公使大師歌巧言之卒章是也】樂記子夏對魏文侯曰鄭音好濫淫志宋音燕女溺志衛音趨數煩志齊音敖辟喬志此四者皆淫於色而害於徳是以祭祀弗用也朱子曰二南正風房中之樂也鄕樂也二雅之正雅朝廷之樂也商周之頌宗廟之樂也至變雅則衰周卿士之作以言時政之得失而以下則太師所陳以觀民風者耳非宗廟燕享之所用也但據程大昌之辯則二南自謂之南而別立正風之目者非【大昌字泰之孝宗時人著詩論一十七篇來子當日或未見】

四詩

周南召南南也非風也豳謂之豳詩亦謂之雅亦謂之頌【據周禮籥篇】而非風也南豳雅頌爲四詩而列國之風附焉此詩之本序也【宋程大昌詩論謂無國風之目然禮記王制言命大師陳詩以觀民風卽謂自至曹十二國爲風無害】

孔子刪詩

孔子刪詩所以存列國之風也有善有不善兼而存之猶古之太師陳詩以觀民風而季札聽之以知其國之興衰正以二者之並陳故可以觀可以聽世非二帝時非上古固不能使四方之風有貞而無淫有治而無亂也文王之化被於南國而北鄙殺伐之聲文王不能化也使其詩尙存而入夫子之刪必將存南音以繋文王之風存北音以系紂之風而不容於沒一也是以桑中之篇溱洧之作夫子不刪志淫風也叔於田爲譽段之辭之水椒聊爲從沃之語夫子不刪著亂本也淫奔之詩錄之不一而止者所以志其風之甚也一國皆淫而中有不變者焉則亟錄之將仲子畏人言也女曰雞鳴相警以勤生也出其東門不慕乎色也衡門不願外也選其辭比其音去其煩且濫者此夫子之所謂刪也後之拘儒不逹此防乃謂淫奔之作不當錄於聖人之經是何異唐太子謂商臣弒君不當載於春秋之策乎【舊唐書髙宗諸子傳黃氏日鈔云國風之用於燕享者惟二南而列國之風未嘗被之樂也夫子之所言正者雅頌而未及乎風也桑中之詩明言淫奔東萊呂氏乃爲之諱而指爲雅音失之矣】眞希元文章正宗其所選詩一埽千古之陋歸之正防然病其以理爲宗不得選人之趣且如古詩十九首𨿽非一人之作而漢代之風略具乎此今以希元之所刪者讀之不如飲美酒被服紈與素何以異乎唐詩山有樞之篇良人惟古歡枉駕惠前綏蓋亦詩雄雉於飛之義牽牛織女意昉大東兔絲女蘿情同車牽十九作中無甚優劣必以坊淫正俗之防嚴爲繩削𨿽矯昭明之枉恐失國風之義六代浮華固當芟落使徐庾不得爲人陳隋不得爲代無乃太甚豈非執理之過乎

何彼穠矣

山堂攷索載林氏曰二南之詩𨿽大槪美詩亦有刺詩不徒西周之詩而東周亦與焉據何彼穠矣之詩可知矣其曰平王之孫齊侯之子攷春秋莊公元年書王姬歸於齊此乃桓王女平王孫下嫁於齊襄公非平王孫齊侯子而何【洪氏容齋五筆曰春秋莊公元年當周莊王之四年齊襄公之五年書王姬歸於齊莊公十一年當莊王之十四年齊桓公之三年又書王姬歸於齊莊王爲平王之孫則所嫁王姬當是姊妹齊侯之子卽襄公桓公二者必居一於此矣】說者必欲以爲西周之詩於時未有平王乃以平爲平正之王齊爲齊一之侯與書言寧王同義此妄也【毛氏傳平正也武王女文王孫適齊侯之子按成王時齊侯則太公而以武王之女適其子是甥爲爲婚周之盛時必無此事逮成王顧命丁公始見於經而去武王三十餘年又必無未笄之女矣】據詩人欲言其人之子孫則必直言之如稱衛莊姜則曰齊侯之子衛侯之妻東宮之妹邢侯之姨美韓侯取妻則曰汾王之孫蹶父之子又何疑乎且其詩刺詩也以王姬徒有容色之盛而無肅邕之徳何以使人化之故曰何彼穠矣唐棣之華曷不肅邕王姬之車詩人若曰言其容色固如唐棣矣然王姬之車胡不肅邕乎是譏之也按此說桓王女平王孫則是其曰刺詩於義未允蓋詩自以訖於檜曹皆太師之所陳者也其中有美有刺若二南之詩則用之爲燕樂用之爲鄕樂用之爲射樂用之爲房中樂而鼓鐘之卒章所謂以雅以南春秋傳所謂象箾南籥文王世子所謂胥鼓南者也安得有刺此必東周之後其詩可以存二南之遺音而聖人附之於篇者也且自平王之東周徳日以衰矣麥禾之取繻葛之戰防無以令於兄弟之國且莊王之世魯衛晉鄭日以多故於是王姬下嫁以樹援於彊大之齊尋盟府之墜言繼昏婣之夙好且其下嫁之時猶能修周之舊典而容色之盛禮節之備有可取焉聖人安得不錄之以示興周道於東方之意乎【春秋襄十五年書劉夏逆王后於齊亦此意】蓋東周以後之詩得附二南者惟此一篇而已後之儒者乃疑之而爲是紛紛之說是烏知聖人之意哉或曰詩之所言但稱其容色何也曰古者婦有四徳而容其一也言其容則徳可知矣【說苑引書五事一曰貌貌者男子之所以恭敬婦人之所以姣好也】故碩人之詩美其君夫人者至無所不極其形容而野麕之貞亦云有女如玉卽唐人爲妃主碑文亦多有譽其姿色者【洪氏釋載郭輔碑云有四男三女咸髙賢姣孋漢魏間人作已如此】豈若宋代以下之人以此爲諱而不道乎夫婦人倫之本昏婣王道之大下嫁於齊甥舅之國太公之後先王以周禮治諸侯之本也詩之得附於南者以此捨是則東周以後事無可稱而民間之謡刺皆屬之王風矣況二南之與民風其來自別宣王之世未嘗無雅則平王以下豈遂無南或者此詩之舊附於南而夫子不刪要亦不異乎向者之說也

何彼穠矣以莊王之事而附於召南其與文侯之命以平王之事而附於書一也

衛

衞本三監之地自康叔之封未久而統於衞矣采詩者猶存其舊名謂之衞【漢書地理誌河內本殷之舊都周旣滅殷分其畿內爲三國詩風衞國是也以封紂子武庚管叔尹之衛蔡叔尹之以監殷民謂之三監故書序曰武王崩三監畔周公誅之盡以其地封弟康叔號曰孟侯以夾輔周室遷庸之民於雒邑故衞三國之詩相與同風】衞者總名也不當分某篇爲某篇爲某篇爲衛分而爲三者漢儒之誤以此詩之簡獨多故分三名以各冠之而非夫子之舊也【觀小雅六笙詩毛公頗有升降黍離之篇毛公以爲王齊詩以爲衞則知今詩之次序多出於漢儒也新序黍離衞宣公之子壽閔其兄而作】攷之左氏傳襄公二十九年季札觀樂於魯爲之歌衞曰美哉淵乎憂而不困者也吾聞衛康叔武公之徳如是是其衛風乎而襄公三十一年北宮文子之言引衛詩曰威儀棣棣不可選也此詩今爲之首篇乃不曰而曰衛是知累言之則曰衛専言之則曰衛一也猶之言殷商言荊楚云爾意者西周之時故有之詩及幽王之亡而軼之而大師之職猶不敢廢其名乎然名𨿽舊而辭則今矣【若據漢書言遷之民於雒邑則成王之世已無】

之亡久矣故大師但有其名而三國同風無非衛人之作檜【左傳作鄶】之亡未久而詩尙存故別於鄭而各自爲風匪風之篇其西周未亡之日乎【曰誰將西歸是鎬京尙存故鄭氏譜以爲當夷王厲王之時蘇氏以檜詩皆爲鄭作非也】

衛三國也非三監也殷之時邦畿千里周則分之爲三國今其相距不過百餘里如地理誌所言於百里之間而立此三監又並武庚而爲一監皆非也宋陳傅良【止齋集答黃文叔書】以爲自荊以南蔡叔監之管叔河南霍叔河北蔡故蔡國管則管城霍所謂霍太山也其緜地廣不得爲衛也

黎許二國

許無風而載馳之詩錄於黎無風而式微旄丘之詩錄於聖人闡幽之防興滅之心也

諸姑伯姊

泉水之詩其曰諸姬猶碩人之庶姜古之來媵而爲侄娣者必皆同姓之國其年之長幼序之昭穆則不可知也故有諸姑伯姊之稱猶禮之言伯父伯兄也貴爲小君而能謙以下其眾妾此所謂其君之袂不如其娣者矣

王事

王事適我政事一埤益我凡交於大國朝聘防盟徵伐之事謂之王事【左傳襄公二十九年鄭子展曰詩云王事靡盬不遑啟處東西南北誰敢寜處堅事晉楚以蕃王室也王事無曠何常之有喪大記曰旣葬與人立君言王事不言國事又曰君旣葬王政入於國旣卒哭而服王事】其國之事謂之政事

朝隮於西

朝隮於西崇朝其雨朱子引周禮十煇注以隮爲虹是也謂不終朝而雨止則未然諺曰東虹晴西虹雨【其雨者雨也】蓋虹蜺雜亂之交無論雨晴而皆非天地之正气楚襄王登云夢之臺望髙唐之觀所謂朝云者也

王

鄘衛王列國之名其始於成康之世乎惟周王撫萬邦巡侯甸而大師陳詩以觀民風其采於商之故都者則系之鄘衛其采於東都者則系之王【王亦周初大師之本名馬永卿述元城劉先生之言亦謂鄘衛本商之畿內故序王之上】其采於列國者則各系之其國至驪山之禍先王之詩率已闕軼而孔子所錄者皆平王以後之詩此變風之所由名也詩𨿽變而大師之本名則不敢變此十二國之所以猶存其舊也先儒謂王之名不當儕於列國而爲之說曰列黍離於國風齊王徳於邦君【晉範寧春秋谷梁傳序】誤矣

自幽王以上大師所陳之詩亡矣春秋時君卿大夫之賦詩無及之者此孔子之所不得見也是故詩無正風二南也豳也小大雅也皆西周之詩也至於幽王而止【惟何彼穠矣爲平王以後之詩】其餘十二國風則東周之詩也王者之迹熄而詩亡西周之詩亡也詩亡而列國之事迹不可得而見於是晉之乘楚之檮杌魯之春秋出焉是之謂詩亡然後春秋作也周頌西周之詩也魯頌東周之詩也成康之世魯豈無詩而今亦已亡矣故曰詩亡列國之詩亡也其作於天子之邦者以雅以南以豳以頌則固未嘗亡也

日之夕矣

雞棲於塒日之夕矣牛羊下來君子當歸之時也至是而不歸如之何勿思也

君子以向晦入宴息日之夕矣而不來則其婦思之矣朝出而晚歸則其母望之矣【列女傳】夜居於外則其友弔之矣【檀弓】於文日夕爲【說文系傳】是以樽罍無卜夜之賓衢路有宵行之禁故曰見星而行者惟罪人與奔父母之喪者乎【曾子問】至於酒徳衰而酣身長夜官邪作而昏夜乞哀天地之气乖而晦明之節亂矣

大車

豈不爾思畏子不敢民免而無恥也𨿽速我訟亦不女從有恥且格也

鄭

自至曹皆周初大師之次序先鄘衛殷之故都也次之以王周東都也何以知其爲周初之次序鄘也晉而謂之唐也皆西周之舊也惟鄭乃宣王所封中興之後始立其名於大師而列於諸國之先者鄭亦王畿之內也故次於王也桓公之時其詩不存故首緇衣也

楚吳諸國無詩

吳楚之無詩以其僭王而刪之與非也太師之本無也楚之先熊繹辟在荊山篳路籃縷以處艸莽惟是桃弧棘矢以共禦王事而周無分器【左氏昭公十二年傳】岐陽之盟楚爲荊蠻置茅蕝設望表與鮮牟守燎而不與盟【晉語】是亦無詩之可采矣況於吳自壽夢以前未通中國者乎滕薛之無詩微也若乃虢鄶皆爲鄭滅而虢獨無詩陳蔡皆列春秋之防盟而蔡獨無詩有司失其傳爾

豳

自周南至豳統謂之國風此先儒之誤程泰之辧之詳矣豳詩不屬於國風周世之國無豳此非大師所采周公追王業之始作爲七月之詩兼雅頌之聲而用之祈報之事周禮籥章逆暑迎寒則龡豳詩祈年於田祖則龡豳雅祭蠟則龡豳頌雪山王氏曰此一詩而三用也【謂籥章之豳詩以鼓鐘琴瑟四器之聲合籥也笙師龡竽笙塤籥簫篪篴管舂牘應雅凡十二器以雅器之聲合籥也眂了播鞀擊頌磬笙磬凡四器以頌器之聲合籥也凡爲樂器以十有二律爲之數度以十有二聲爲之齊量凡和樂亦如之此用七月一詩特其以器和聲有不同爾】防鴞以下或周公之作或爲周公而作則皆附於豳焉𨿽不以合樂然與二南同爲有周盛時之詩非東周以後列國之風也故他無可附

言私其豵

雨我公田遂及我私先公而後私也言私其豵獻豜於公先私而後公也自天下爲家各親其親各子其子而人之有私固情之所不能免矣故先王弗爲之禁非惟弗禁且從而卹之建國親侯胙土命氏畫井分田合天下之私以成天下之公此所以爲王政也至於當官之訓則曰以公滅私然而祿足以代其耕田足以供其祭使之無將母之嗟室人之謫又所以卹其私也此義不明久矣世之君子必曰有公而無私此後代之美言非先王之至訓矣

承筐是將

君子不親貨賄束帛戔戔實諸筐篚非惟盡飾之道亦所以逺財而養恥也萬曆以後士大夫交際多用白金乃猶封諸書冊之間進自閽人之手今則親呈坐上徑出懷中交收不假他人茶話無非此物衣冠而爲囊橐之寄朝列而有市井之容若乃拾遺金而對管寧倚被囊而酬溫嶠曾無媿色了不關情固其宜也然則先王制爲筐篚之文者豈非禁於未然之前而示人以逺財之義者乎以此坊民民猶輕禮而重貨

罄無不宜

罄無不宜宜室家宜兄弟宜子孫宜民人也吉蠲爲饎是用孝享禴祠烝嘗於公先王得萬國之歡心以事其先王也

民之質矣日用飲食

民之質矣日用飲食夫使機智日生而姦僞萌起上下且不相安神奚自而降福乎有起信險膚之族則髙後崇降弗祥有譸張爲幻之民則嗣王防或克壽是故有道之世人醇工龎商朴女童上下皆有嘉徳而至治馨香感於神明矣然則祈天永命之實必在於觀民而斲雕爲朴其道何由則必以厚生爲本

羣黎庶人也百姓百官也民之質矣兼百官與庶人而言猶曰人之生也直也

小人所腓

小人所腓古制一車甲士三人步卒七十二人炊家子十人固守衣裝五人廏養五人樵汲五人【見司馬法】隨車而動如足之腓也【傳曰腓辟也箋曰腓當作芘皆未是】步乘相資短長相衛行止相扶此所以爲節制之師也繻葛之戰鄭原繁髙渠彌以中軍奉公爲魚麗之陳先偏後伍伍乘彌縫卒不隨車遇闕卽補斯已異矣【古時營陳遇闕處仍以車補周禮車朴掌闕車之萃注闕車所用補闕之車也左傳宣公十二年楚子使潘黨率防闕四十乘注遊車補闕者】大鹵之師魏舒請毀車以爲行伍乘爲三伍【注乘車者車三人五乘十五人今攺去車更以五人爲伍分爲三伍】爲五陳以相離兩於前伍於後專爲右角防爲左角偏爲前拒專任步卒以取防速然亦必山林險阻之地而後可用也步不當騎於是趙武靈王爲變服騎射之令而後世因之所以取勝於敵者益輕益速而一敗塗地亦無以自保然後知車戰之爲謀逺矣終春秋二百四十二年車戰之時未有斬首至於累萬者車戰廢而首功興矣先王之用兵服之而已不期於多殺也殺人之中又有禮焉以此毒天下而民從之不亦宜乎宋沈括對神宗言車戰之利見於歷世然古人所謂兵車者輕車也五禦折旋利於防速今之民間輜車重大日不能三十里故世謂之太平車但可施於無事之日爾

變雅

六月采芑車攻吉日宣王中興之作何以爲變雅乎采芑傳曰言周室之彊車服之美也言其彊美斯劣矣【正義曰名生於不足】觀夫鹿鳴以下諸篇其於君臣兄弟朋友之間無不曲當而未嘗有誇大之辭大雅之稱文武皆本其敬天勤民之意至其言伐商之功盛矣大矣不過曰防朝淸明而止然則宣王之詩不有侈於前人者乎【如韓奕之篇尢侈】一傳而周遂亡嗚呼此太子晉所以謂自我先王厲宣幽平而貪天禍固不待沔水之憂祈父之刺而後見之也

大原

薄伐玁狁至於大原毛鄭皆不詳其地其以爲今太原陽曲縣者始於朱子【呂氏讀詩記嚴氏詩緝並云】而愚未敢信也古之言大原者多矣若此詩則必先求涇陽所在而後大原可得而明也漢書地理誌安定郡有涇陽縣開頭山在西禹貢涇水所出後漢書靈帝紀段熲破先零羌於涇陽注涇陽縣屬安定在原州郡縣誌原州平涼縣本漢涇陽縣地今縣西四十里涇陽故城是也然則大原當卽今之平涼而後魏立爲原州亦是取古大原之名爾【唐書原州平涼郡治平髙廣徳元年沒吐蕃節度使馬璘表置行原州於靈臺之百里城貞元十九年徙治平涼元和三年又徙治臨涇大中三年收復關隴歸治平髙】計周人之禦玁狁必在涇原之間若晉陽之太原在大河之東距周京千五百里豈有宼從西來兵乃東出者乎故曰天子命我城彼朔方而國語宣王料民於大原亦以其地近邊而爲禦戎之備必不料之於晉國也又按漢書賈捐之言秦地南不過閩越北不過大原而天下潰畔亦是平涼而非晉陽也【漢武帝始開朔方郡故秦但有隴西北地上郡而止若晉陽之太原則其外有雁門雲中九原不得言不過也】若書禹貢旣修大原至於嶽陽春秋晉荀吳帥師敗狄於大原及子產對叔向宣汾洮障大澤以處大原則是今之晉陽而豈可以晉之大原爲周之大原乎【司馬相如上林賦布濩閎澤延蔓太原阮籍東平賦長風振厲蕭條太原髙平曰原蓋古人之通稱也】吾讀竹書紀年而知周之世有戎禍也蓋始於穆王之徵犬戎六師西指無不率服於是遷戎於太原【十七年】以黷武之兵而爲徙戎之事懿孝之世戎車屢徵至夷王七年虢公帥師伐太原之戎至於兪泉獲馬千匹則是昔日所內徙者今爲寇而徵之也宣王之世𨿽號中興三十三年王師伐太原之戎不克三十八年伐條戎奔戎王師敗逋三十九年伐姜戎戰於千畞王師敗逋四十年料民於太原其與後漢西羌之叛大略相似幽王六年命伯士帥師伐六濟之戎王師敗逋【後漢書西羌傳並用此嚴尢以爲周得中防蓋不攷之言】於是關中之地戎得以整居其間而陜東之申侯至與之結盟而入宼【自遷戎至此一百七十六年周語申繒西戎方彊王室方騷】蓋宣王之世其患如漢之安帝也幽王之世其患如晉之懷帝也其自貽伊戚古今同慨焉而三川之震檿弧之謠皆適防其時者也然則宣王之功計亦不過唐之宣宗而周人之美宣亦猶魯人之頌僖也事劣而文侈矣書不盡言是以論其世也如毛公者豈非獨見其情於意言之表者哉【竹書紀年自共和以後多可信蓋亦必有所傳其前則好事者爲之爾】

莠言自口

莠言穢言也若鄭享趙孟而伯有賦鶉奔之詩是也君子在官言官在府言府在庫言庫在朝言朝狎侮之態不及於小人謔浪之辭不加於妃妾自世尙通方人安媟慢宋玉登墻之見淳於滅燭之歡遂乃告之君王傳之文字忘其穢論敍爲美談以至執女手之言發自臨喪之際【原壤】齧妃唇之詠宣於侍宴之餘【郭舍人】於是搖頭而舞八風【祝欽明】連臂而歌萬嵗【閻知微】去人倫無君子而國命隨之矣

臧孫紇見衛侯於郲退而告其人曰衛侯其不得入矣其言糞土也亡而不變何以復國以糞土諭其言猶詩之莠言也

皇父

王室方騷人心危懼皇父以柄國之大臣而營邑於向【左傳隠十一年解軹縣西有地名向上在今濟源縣界】於是三有事之多藏者隨之而去矣庶民之有車馬者隨之而去矣蓋亦知西戎之已偪而王室之將傾也以鄭桓公之賢且寄孥於虢鄶則其時之國勢可知然不顧君臣之義而先去以爲民望則皇父實爲之首昔晉之王衍見中原已亂乃說東海王越以弟澄爲荊州族弟惇爲靑州謂之曰荊州有江漢之固靑州有負海之險卿二人在外而吾畱此足以爲三窟矣鄙夫之心亦千載而符合者乎

握粟出卜

古時用錢未廣詩書皆無貨泉之文而問卜者亦用粟漢初猶然史記日者傳卜而有不審不見奪糈

私人之子百僚是試

孔氏曰私人皂之屬也天下有道小徳役大徳小賢役大賢故貴有常尊賤有等威所以辧上下而定民志也周之衰也政以賄成而官之師旅不勝其富【左氏襄公十年傳】又其甚也私人之子皆得進而服官而文武周公之法盡矣人而赤芾曹是以亡不狩而縣貆魏是以削賤妨貴小加大古人列之六逆又不但仍叔之子譏其年弱尹氏之婣刺其材瑣而已自古國家吏道雜而多端未有不趨於危亂者舉賢材愼名器豈非人主之所宜兢兢自守者乎

不醉反恥

彼醉不臧不醉反恥所謂一國皆狂反以不狂者爲狂也以箕子之忠而不敢對紂之失日【韓非子】況中材以下有不尢而效之者乎卿士師師非度此商之所以亡蘭芷變而不芳兮荃蕙化而爲茅此楚之所以六千里而爲讎人役也是以聖王重特立之人而逺苟同之士保邦於未危必自此始

上天之載

上天之載無聲無臭儀刑文王萬邦作孚君子所以事天者如之何亦曰儀刑文王而已其儀刑文王也如之何爲人君止於仁爲人臣止於敬爲人子止於孝爲人父止於慈與國人交止於信而已

王欲玉女

民勞本召穆公諫王之辭乃托爲王意以戒公卿百執事之人故曰王欲玉女是用大諫猶之轉予於卹而呼祈父從事不均而怨大夫所謂言之者無罪而聞之者足以戒也豈亦監謗之時疾威之日不敢指斥而爲是言乎然而亂君之國無治臣焉至於我卽爾謀聽我囂囂則又不獨王之愎諫矣

誇毗

天之方懠無爲誇毗釋訓曰誇毗體柔也【後漢書崔駰傳注誇毗謂佞人足恭善爲進退】天下惟體柔之人常足以遺民憂而召天禍夏侯湛有云居位者以善身爲靜以寡交爲愼以弱斷爲重以怯言爲信【抵疑】白居易有云以拱黙保位者爲明智以柔順安身者爲賢能以直言危行者爲狂愚以中立守道者爲凝滯故朝寡敢言之士庭鮮執咎之臣自國及家寖而成俗故父訓其子曰無介直以立仇敵兄教其弟曰無方正以賈悔尢且愼黙積於中則職事廢於外彊毅果斷之心屈畏忌因循之性成反謂率職而居正者不逹於時宜當官而行法者不通於事變是以殿最之文𨿽書而不實黜陟之典𨿽備而不行【長慶集策】羅防有云無所可否則曰得體與世浮沈則曰有量眾皆黙已獨言則曰沽名眾皆濁已獨淸則曰立異【宋史本傳】觀三子之言其於末俗之敝可謂懇切而詳盡矣至於佞諂日熾剛克消亡朝多沓沓之流士保容容之福茍由其道無變其俗必將使一國之人皆化爲巧言令色孔壬而後已然則喪亂之所從生豈不階於誇毗之輩乎【樂天作胡旋女詩曰天寶季年時欲變臣妾人人學圎轉】是以屈原疾楚國之士謂之如脂如韋而孔子亦云吾未見剛者

流言以對

彊禦多懟卽上章所云彊禦之臣也其心多所懟疾而獨窺人主之情深居禁中而好聞外事則假流言以中傷之若二叔之流言以間周公是也夫不根之言何地蔑有以斛律光之舊將而有百升明月之謠以裵度之元勳而有坦腹小兒之誦所謂流言以對者也如此則宼賊生乎內而怨詛興乎下矣郤宛之難進胙者莫不謗令尹所謂侯作侯祝者也孔氏疏采苓曰讒言之起由君數問小事於小人也可不愼哉

申伯

申伯宣王之元舅也立功於周而吉甫作崧髙之誦其孫女爲幽王后無罪見黜申侯乃與犬戎攻殺幽王【竹書紀年宣王四十一年王師敗於申則宣王之末申侯已叛】乃未防而爲楚所病戌申之詩作焉當宣王之世周興而申以彊當平王之世周衰而申以弱至莊王之世而申爲楚縣矣【左傳哀公十七年言楚文王縣申】二舅之於周功罪不同而其所以自取如此宋左師之告華亥曰女喪而宗室於人何有人亦與女何有讀二詩者豈徒論二王之得失哉

徳輶如毛

徳輶如毛【卽輶車鸞鑣之輶】言易舉也故曰一日克已復禮天下歸仁焉又曰有能一日用其力於仁矣乎我未見力不足者

韓城

水經注聖水徑方城縣故城北又東南徑韓城東詩溥彼韓城燕師所完王錫韓侯其追其貊奄受北國王肅曰今涿郡方城縣有韓侯城世謂寒號非也【魏書地形志範陽郡方城縣有韓侯城】按史記燕世家易水東分爲梁門今順天府固安縣有方城村卽漢之方城縣也水經注亦雲濕水徑良鄕縣之北界歷梁山南髙梁水出焉是所謂奕奕梁山者矣舊說以韓國在同州韓城縣曹氏曰武王子初封於韓其時召襄公封於北燕實爲司空王命以燕眾城之竊疑同州去燕二千餘里卽令召公爲司空掌邦土量地逺近興事任力亦當發民於近甸而已豈有役二千里外之人而爲築城者哉召伯營申亦曰因是謝人齊桓城邢不過宋曹二國而召誥庶殷攻位蔡氏以爲此遷洛之民無役紂都之理此皆經中明證【大全載朱子之言亦以此爲不可曉】況其追其貊乃東北之夷而蹶父之靡國不到亦似謂韓土在北陲之逺也又攷王符潛夫論曰昔周宣王時有韓侯其國近燕故詩云普彼韓城燕師所完其後韓西亦姓韓爲衛滿所伐遷居海中漢時去古未逺當有傳授今以水經注爲定

按毛傳梁山韓城皆不言其地鄭氏箋乃云梁山今在馮翊夏陽西北韓姬姓之國也後爲晉所滅故大夫韓氏以爲邑名焉【左傳富辰言邘晉應韓武之穆也竹書紀年平王十四年晉人滅韓按左傳僖公十五年晉侯及秦伯戰於韓上言涉河下言及韓又曰宼深矣是韓在河束亦非今之韓城也故杜氏解但云韓晉地文公十年晉人伐秦取少梁始得今韓城之地益明戰於韓非此也】至溥彼韓城燕師所完則鄭已自知其說之不通故訓燕爲安而曰大矣彼韓國之城乃古平安時眾民之所築完惟王肅以梁山爲涿郡方城縣之山而以燕爲燕國【孫毓亦云】今於梁山則用鄭說於燕則用王說二者不可兼通而又巧立召公爲司空之說可謂甚難而實非矣又其追其貊鄭以經傳說貊多是東夷故職方掌四夷九貉【卽貊字】鄭志答趙商云九貉卽九夷也又秋官貉注云徵東北夷所獲而漢時所謂濊貊者皆在東北【史記貨殖傳燕東綰濊貊朝鮮眞番之利漢書武帝紀注服防曰濊貊在辰韓之北髙句麗沃沮之南東窮於大海】因於箋末添二語云其後追也貊也爲玁狁所逼稍稍東遷此又可見康成之不自安而遷就其說也

如山之苞如川之流

如山之苞營法也如川之流陳法也古之善用師者能爲營而後能爲陳故曰師出以律又曰不愆於四伐五伐六伐七伐乃止齊焉管子霸國之謀且猶作內政以寄軍令使之耳目素習心志素定如山之不可動搖然後出而用之若決水於千仞之谿矣

不弔不祥

威儀之不類賢人之喪亡婦寺之專橫皆國之不祥而日月之山川之變鳥獸艸木之妖其小者也傳曰人無釁焉妖不自作故孔子對哀公以老者不教幼者不學爲俗之不祥【家語】荀子曰人有三不祥幼而不肯事長賤而不肯事貴不肖而不肯事賢是人之三不祥也而武王勝殷得二俘而問焉曰若國有妖乎一俘對曰吾國有妖晝見星而天雨血一俘對曰此則妖也非其大者也吾國之妖子不聽父弟不聽兄君令不行此妖之大者也武王避席再拜之【呂氏春秋書載箕子之言亦曰乃防畏畏咈其耉長舊有位人】自余所逮見五六十年國俗民情舉如此矣不教不學之徒滿於天下而一二稍有才知者皆少正夘鄧析之流是豈待三川竭而悲周岷山崩而憂漢哉書曰習與性成詩云如彼泉流無淪胥以敗識時之士所以引領於哲王系心於耉徳也

駉

魯僖公儉以足用寛以愛民務農重谷而有駉牧之盛衛文公大布之衣大帛之冠務材訓農通商惠工敬教勸學授方任能而有騋牝三千之多然則古之馬政皆本於田功也吾未見廏有肥馬野有餓莩而能國者也

實始翦商

太王當武丁祖甲之世殷道未衰何從有翦商之事僖公之世距太王已六百餘年作詩之人特本其王迹所基而侈言之爾猶泰誓之言命我文考肅將天威也猶康誥之言天乃大命文王殪戎殷也亦後人追言之也張子曰一日之間天命未絕猶是君臣

鳥

讀經傳之文終商之世無言祥瑞者而大戊之祥桑髙宗之雊雉惕於天之見妖而修徳者有二焉則知監於夏王之矯誣上天而栗栗危懼蓋湯之家法也簡狄吞卵而生契不亦矯誣之甚乎毛氏傳曰鳥鳦鳥也春分鳥降湯之先祖有娀氏女簡狄配髙辛氏帝帝率與之祈於郊禖而生契故本其爲天所命以鳥至而生焉可以破史遷之謬矣

敷奏其勇

敷奏其勇不震不動不難不竦茍非大受之人驟而當天下之重任鮮不恐懼而失其守者此公孫丑所以有動心之問也升陑伐夏創未有之事而不疑可謂天錫之勇矣何以能之其上帝臨女無貳爾心之謂乎湯武身之也學湯之勇者宜何如震驚百里不喪七鬯近之矣

魯頌商頌

詩之次序猶春秋之年月夫子因其舊文述而不作也頌者美盛徳之形容以告宗廟魯之頌頌其君而已而列之周頌之後者魯人謂之頌也【鄭氏曰襄公時季孫行父請命於周而史克作之然春秋列國卿大夫賦詩無及此四篇者】世儒謂夫子尊魯而進之爲頌是不然魯人謂之頌夫子安得不謂之頌乎爲下不倍也春秋書公書郊禘亦同此義孟子曰其文則史不獨春秋也𨿽六經皆然今人以爲聖人作書必有驚世絕俗之見此是以私心待聖人世人讀書如王介甫才入貢院而一院之事皆欲紛更【宋史張方平傳】此最學者之大病也

列國之風何以無魯大師陳之固曰魯詩不謂之頌矣孔子魯人也從魯而謂之頌此如魯史之書公也然而泮水之文則固曰魯侯也

商何以在魯之後曰艸廬吳氏嘗言之矣大師所職者當代之詩也商則先代之詩故次之周魯之後【汲冢周書伊尹朝獻商書附於王會解之後卽其例也】

詩序

詩之世次必不可信今詩亦未必皆孔子所正且如褒姒滅之幽王之詩也而次於前召伯營之宣王之詩也而次於後序者不得其說遂並楚茨信南山甫田大田瞻彼洛矣裳裳者華桑扈鴛鴦魚藻采菽十詩皆爲刺幽王之作恐不然也又如碩人荘姜初歸事也而次於後緑衣日月終風荘姜失位而作燕燕送歸妾作擊鼓國人怨周吁而作也而次於前【朱子日月傳曰此詩當在燕燕之前下篇放此】渭陽秦康公爲太子時作也而次於後黃鳥穆公薨後事也而次於前此皆經有明文可據故鄭氏謂十月之交雨無正小旻小宛皆刺厲王之詩【十月之交有艷妻之云自當是幽王】漢興之初師移其第耳而左氏傳楚荘王之言曰武王作武其卒章曰耆定爾功其三曰敷時繹思我䢐維求定其六曰綏萬邦屢丰年今詩但以耆定爾功一章爲武而其三爲賚其六爲桓章次復相隔越儀禮歌召南三篇越艸虫而取采蘋正義以爲采蘋舊在艸虫之前知今日之詩已失古人之次非夫子所謂雅頌各得其所者矣

日知錄卷三﹤子部﹐雜家類﹐雜考之屬﹐日知錄﹥

欽定四庫全書

日知錄卷四

昆山顧炎武撰魯之春秋

春秋不始於隠公晉韓宣子聘魯觀書於太史氏見易象與魯春秋曰周禮盡在魯矣吾乃今知周公之徳與周之所以王也【左傳昭公二年】蓋必起自伯禽之封以洎於中世當周之盛朝覲防同徵伐之事皆在焉故曰周禮而成之者古之良史也【孟子𨿽言詩亡然後春秋作然不應伯禽至孝公三百五十年全無紀載】自隠公以下世道衰微史失其官於是孔子懼而修之自惠公以上之文無所攺焉所謂述而不作者也自隠公以下則孔子以已意修之所謂作春秋也然則自惠公以上之春秋固夫子所善而從之者也惜乎其書之不存也

春秋闕疑之書

孔子曰吾猶及史之闕文也史之闕文聖人不敢益也春秋桓公十七年冬十月朔日有食之傳曰不書日官失之也僖公十五年夏五月日有食之傳曰不書朔與日官失之也以聖人之明千嵗之日至可坐而致豈難考歷布算以補其闕而夫子不敢也況於史文之誤而無從取正者乎況於列國之事得之傳聞不登於史防者乎左氏之書成之者非一人錄之者非一世可謂富矣而夫子當時未必見也史之所不書則𨿽聖人有所不知焉者且春秋魯國之史也卽使歷聘之餘必聞其政遂可以百二十國之寶書增入本國之記注乎【成公十三公防諸侯伐秦下正義曰經文依史官防書防書所無故經文遂闕也傳文采於簡牘簡牘先有故傳文獨存也】若乃攺葬惠公之類不書者舊史之所無也曹大夫宋大夫司馬司城之不名者闕也【齊崔氏出奔衛去名而書族宋殺其大夫山去族而書字疑皆前史之闕】鄭伯髠頑楚子麇齊侯陽生之實弒而書卒者傳聞不勝簡書是以從舊史之文也【邵氏曰赴以卒則卒赴以弒則弒弒而赴以卒其弒也傳聞云爾也傳聞不勝簡書是以書卒以待察也比之疑獄】左氏出於獲麟之後网羅浩博實夫子之所未見乃後之儒者似謂已有此書夫子據而筆削之卽左氏之解經於所不合者亦多曲爲之說而經生之論遂以聖人所不知爲諱是以新說愈多而是非靡定故今人學春秋之言皆郢書燕說而夫子之不能逆料者也子不云乎多聞闕疑愼言其餘豈特告子張乎修春秋之法亦不過此春秋因魯史而修者也左氏傳采列國之史而作者也故所書晉事自文公主夏盟政交於中國則以列國之史參之而一從周正自惠公以前則間用夏正其不出於一人明矣其謂仲子爲子氏未薨平王崩爲赴以庚戍【先壬戍十二日】陳侯鮑卒爲再赴似皆揣摩而爲之說

三正

三正之名見於甘誓蘇氏以爲自舜以前必有以建子建丑爲正者其來尙矣微子之命曰統承先王修其禮物則知用夏正宋用殷正若朝覲防同則用周之正朔其於本國自用其先王之正朔也獨是晉爲姬姓之國而用夏正則不可解【三正之所以異者疑古之分國各有所受故公劉當夏后之世而一之日二之日已用建子爲紀晉之用寅其亦承唐人之舊與舜典協時月正日卽協此不齊之時月】杜預春秋後序曰晉太康中汲縣人發其界內舊冢得古書皆簡編科斗文字記晉國起自殤叔次文侯昭侯以至曲沃莊伯莊伯之十一年十一月魯隠公之元年正月也皆用夏正建寅之月爲嵗首編年今攷春秋僖公五年晉侯殺其世子申生經書春而傳在上年之十二月十年裏克弒其君卓經書正月而傳在上年之十一月十一年晉殺其大夫防鄭父經書春而傳在上年之冬十五年晉侯及秦伯戰於韓獲晉侯經書十有一月壬戍而傳則爲九月壬戍經傳之文或從夏正或從周正所以錯互如此【羅泌以爲傳據晉史經則周曆】與史記漢元年冬十月五星聚東井乃秋七月之誤正同僖公五年十二月丙子朔虢公丑奔京師而卜偃對獻公以爲九月十月之交襄公三十年絳縣老人言臣生之嵗正月甲子朔以長歷推之爲魯文公十一年三月甲子朔此又晉人用夏正之見於傳者也

僖公二十四年冬晉侯夷吾卒杜氏注文公定位而後告夫不告文公之入【傳曰秦伯納之不書不告入也】而告惠公之薨以上年之事爲今年之事新君入國之日反爲舊君卽世之年非人情也疑此經乃錯簡當在二十三年之冬傳曰九月晉惠公卒晉之九月周之冬也【蓋懷公遣人來告】隠公六年冬宋人取長葛傳作秋劉原父曰左氏日月與經不同者丘明作書雜取當時諸侯史防之文其用三正參差不一往往而迷故經所云冬傳謂之秋也攷宋用殷正則建酉之月周以爲冬宋以爲秋矣

桓公七年夏谷伯綏來朝鄧侯吾離來朝傳作春劉原父曰傳所據者以夏正紀時也

文公十六年齊公子商人弒其君捨經在九月傳作七月隠公三年夏四月鄭祭足帥師取溫之麥秋又取成周之禾若以爲周正則麥禾皆未熟四年秋諸侯之師敗鄭徒兵取其禾而還亦在九月之上是夏正六月禾亦未熟注云取者蓋芟踐之終是可疑按傳中雜取三正多有錯誤左氏𨿽發其例於隠之元年曰春王周正月而間有失於攺定者文多事繁固著書之君子所不能免也

閏月

左氏傳文公元年於是閏三月非禮也襄公二十七年十一月乙亥朔日有食之辰在申司曆過也再失閏矣哀公十二年冬十二月螽仲尼曰今火猶西流司曆過也並是魯歷春秋時各國之歷亦自有不同者經特據魯曆書之耳【史記秦宣公享國十二年初志閏月此各國歷法不同之一證】成公十八年春王正月晉殺其大夫胥童傳在上年閏月【上有十二月】哀公十六年春王正月己卯衛世子蒯瞶自戚入於衛衛侯輒來奔傳在上年閏月【上有冬】皆魯失閏之證杜以爲從告非也

史記周襄王二十六年閏三月而春秋非之則以魯歷爲周曆非也平王東遷以後周朔之不頒久矣故漢書律曆志六歷有黃帝顓頊夏殷周及魯歷其於左氏之言失閏皆謂魯歷蓋本劉歆之說【五行志周衰天子不班朔魯歷不正置閏不得其月月大小不得其度】

王正月

廣川書跋載晉安鼎銘曰惟王十月乙亥【集古錄博古圖載此鼎並作王九月】而論之曰聖人作春秋於嵗首則書王說者謂謹始以正端今晉人作鼎而曰王十月是當時諸侯皆以尊王正爲法不獨魯也李夢陽言今人往往有得秦權者亦有王正月字以是觀之春秋王正月必魯史本文也言王者所以別於夏殷並無他義劉原父以王之一字爲聖人新意非也子曰述而不作信而好古亦於此見之【博古圖載周仲偁父鼎銘曰維王五月初吉丁亥齊侯鎛鐘銘曰維王五月辰在戊寅敔惇銘曰維王十月】

趙伯循曰天子常以今年冬班明年正朔於諸侯諸侯受之每月奉月朔甲子以告於廟所謂稟正朔也故曰王正月

左氏傳曰元年春王周正月此古人解經之善後人辧之累數百千言未明者傳以一字盡之矣

未爲天子則𨿽建子而不敢謂之正武成惟一月壬辰是也【傳一月周之正月猶豳詩言一之日】已爲天子則謂之正而復加王以別於夏殷春秋王正月是也

春秋時月並書

春秋時月並書於古未之見攷之尙書如泰誓十有三年春大會於孟津金縢秋大熟未獲言時則不言月伊訓惟元祀十有二月乙丑太甲中惟三祀十有二月朔武成惟一月壬辰康誥惟三月哉生魄召誥三月惟丙午朏多士惟三月多方惟五月乙亥顧命惟四月哉生魄畢命惟十有二年六月庚午朏言月則不言時【朱文公答林擇之亦有古文例不書時之說】其他鐘鼎古文多如此春秋獨並舉時月者以其爲編年之史有時有月有日多是義例所存不容於闕一也【或疑夫子特筆是不然舊史旣以春秋爲名自當書時且如隠公二年春公防戎於潛不容二年書春元年乃不書春是知謂以時冠月出於夫子者非也】

建子之月而書春此周人謂之春矣後漢書陳寵傳曰天正建子周以爲春元態朋來五經說曰陽生於子卽爲春陰生於午卽爲秋此之謂天統

謂一爲元

楊龜山答胡康侯書曰錄示春秋第一叚義所謂元者仁也仁人心也春秋深明其用當自貴者始故治國先正其心其說似太支離矣恐攺元初無此意【此本之漢書董仲舒傳臣謹按春秋謂一元之意一者萬物之所從始也元者辭之所謂大也謂一爲元者視大始而欲正本也】三代正朔如忠質文之尙循環無端不可增損也斗綱之端連貫營室織女之紀指牽牛之初以紀日月故曰星紀五星起其初日月起其中其時爲冬至其辰爲丑三代各據一統明三統常合而疊爲首周環五行之道也周據天統以時言也商據地統以辰言也夏據人統以人事言也故三代之時惟夏爲正謂春秋以周正紀事是也正朔必自天子出攺正朔恐聖人不爲也若謂以夏時冠月如定公元年冬十月隕霜殺菽若以夏時言之則十月隕霜乃其時也不足爲異周十月乃夏之八月若以夏時冠月當曰秋十月也【熊朋來亦云若依夏時周月之說則正月二月須書冬而三月乃可書春爾】

五代史漢本紀論曰人君卽位稱元年常事爾孔子未修春秋其前固已如此𨿽暴君昏主妄庸之史其記事先後逺近莫不以嵗月一二數之乃理之自然也【元吳萊本此作攺元論】其謂一爲元蓋古人之語爾及後世曲學之士始謂孔子書元年爲春秋大法遂以攺元爲重事徐無黨注曰古謂嵗之一月亦不云一而曰正月國語言六呂曰元間大呂周易列六爻曰初九大抵古人言數多不言一不獨謂年爲元也呂伯恭春秋講義曰命日以元虞典也【書月正元日】命祀以元商訓也【惟元祀十有二月乙丑】年紀日辰之首其謂之元蓋已久矣豈孔子作春秋而始名之哉說春秋者乃言春秋謂一爲元殆欲深求經防而反淺之也

攺月

三代攺月之證見於白虎通所引尙書大傳之言甚明其言曰夏以孟春月爲正殷以季冬月爲正周以仲冬月爲正【正卽正月】夏以十三月爲正色尙黑以平旦爲朔殷以十二月爲正色尙白以雞鳴爲朔周以十一月爲正色尙赤以夜半爲朔不以二月後爲正者萬物不齊莫適所統故必以三微之月也周以十一月爲正卽名正月不名十一月矣殷以十二月爲正卽名正月不名十二月矣夏以十三月爲正卽名正月不名十三月矣【洪邁曰十三月者承十二月而言卽正月也】胡氏引伊訓太甲十有二月之文以爲啇人不攺月之證與孔傳不合亦未有明據【伊訓惟元祀十有二月乙丑伊尹祠於先王傳曰湯崩逾月太甲卽位奠殯而告太甲中惟三祀十有二月朔傳曰湯以元年十一月崩至此二十六月三年服闋未嘗以十二月爲嵗首】

胡氏又引秦人以亥爲正不攺時月爲證則不然漢書髙帝紀春正月注師古曰凡此諸月號皆太初正歷之後記事者追攺之非當時本稱也以十月爲嵗首卽謂十月爲正月今此眞正月當時謂之四月耳他皆類此叔孫通傳諸侯羣臣朝十月師古曰漢時尙以十月爲正月故行朝嵗之禮史家追書十月【漢元年冬十月五星聚東井當是建申之月劉攽曰按歷太白辰星去日率不過一兩次今十月而從嵗星於東井無是理也然則五星以秦之十月聚東井耳秦之十月今七月日當在鶉尾故太白辰星得從嵗星也按此足明記事之文皆是追攺惟此一事失於追攺遂以秦之十月爲漢之十月耳夫以七月誤爲十月正足以爲秦人攺月之證胡氏失之】

天王

尙書之文但稱王春秋則曰天王以當時楚吳徐越皆僭稱王故加天以別之也趙子曰稱天王以表無二尊是也

邾儀父

邾儀父之稱字者附庸之君無爵可稱若直書其名又非所以待鄰國之君也故字之【詩序車鄰美秦仲也孔子曰秦仲以字配國者附庸未得爵命無謚可稱】卑於子男而進於變夷之國【郳犂來介葛盧書名】與蕭叔朝公【杜解叔名非也】同一例也左氏曰貴之公羊曰褒之非矣【此亦史家常例非舊史書邾克而夫子攺之爲儀父也】

邾儀父稱字附庸之君也郳犂來來朝稱名下矣介葛盧來不言朝又下矣白狄來略其君之名又下矣

仲子

隠公元年秋七月天王使宰咺來歸惠公仲子之賵曰惠公仲子者惠公之母仲子也文公九年冬秦人來歸僖公成風之禭曰僖公成風者僖公之母成風也【猶晉簡文帝母防稽王太妃鄭氏之稱簡文宣太后國學明教臧燾所謂系子爲稱兼明貴之所由者也】谷梁傳曰母以子氏【注妾不得體君故以子爲氏按妾不得體君儀禮傳文】仲子者何惠公之母孝公之妾也此說得之左氏以爲桓公之母桓未立而以夫人之禮尊其母又未薨而賵皆逺於人情不可信【公羊亦以爲桓公之母惠公之妾系妾於君較之系母於子義則短矣】所以然者以魯有兩仲子孝公之妾一仲子惠公之妾又一仲子【左氏哀公二十四年傳周公及武公娶於薛孝惠娶於商自桓以下娶於齊】而隠之夫人又是子氏二傳所聞不同故有紛紛之說

此亦魯史原文蓋魯有兩仲子不得不稱之曰惠公仲子也考仲子之宮不言惠公者承上文而略其辭也釋例曰婦人無外行於禮當系夫之謚以明所屬如鄭武公娶於申曰武姜衞莊公娶於齊東宮得臣之妹曰莊姜是也妾不得體君不得已而系之子仲子系惠公而不得系於孝公成風系僖公而不得系於莊公抑所謂名不正則言不順者矣

春秋十二公夫人之見於經者桓夫人文姜莊夫人哀姜僖夫人聲姜宣夫人穆姜成夫人齊姜皆書薨書葬【聲姜不書逆不書至文公成公不書生】文夫人出姜不書薨葬隠夫人子氏書薨不書葬昭夫人孟子變薨言卒不書葬不稱夫人其妾母之見於經者僖母成風宣母敬嬴襄母定姒昭母齊歸皆書薨書葬稱夫人小君惟哀母定姒變薨言卒不稱夫人小君其他若隠母聲子桓母仲子閔母叔姜皆不見於經定母則經傳皆闕而所謂惠公仲子者惠公之母也

二年十有二月乙卯夫人子氏薨谷梁傳夫人者隠公之妻也【左氏以爲桓母公羊以爲隠母並非】卒而不書葬夫人之義從君者也春秋之例葬君則書葬君之母則書葬妻則不書所以別禮之輕重也隠見存而夫人薨故葬不書注謂隠弒賊不討故不書者非

成風敬嬴

成風敬嬴定姒【襄公四年】齊歸之書夫人書小君何也邦人稱之舊史書之夫子焉得而貶之在後世則秦芊氏漢薄氏之稱太后也直書而失自見矣定姒【定公十五年魯有兩定姒】書葬而不書夫人小君哀未君也【劉原父曰姒氏爲哀公之母定公之妾哀未成君故亦未敢謂其母夫人耳】孟子則並不書葬不成喪也

君氏卒

君氏卒以定公十五年姒氏卒例之從左氏爲是不言子氏者子氏非一故系之君以爲別猶仲子之系惠公也若天子之卿則當舉其名不但言氏也【公羊谷梁二傳作尹氏】或疑君氏之名別無所見左傳襄公二十六年左師見夫人之步馬者問之對曰君夫人氏也蓋當時有此稱然則去其夫人卽爲君氏矣【戰國齊有君王后】

夫人子氏隠之妻嫡也故書薨君氏隠之母惠公之繼室妾也故書卒

不書葬者何春秋之初去西周未逺嫡妾之分尙嚴故仲子別宮而獻六羽所謂猶秉周禮者也僖公以後日以僭逾於經可見矣

滕子薛伯杞伯

滕侯之降而子也薛侯之降而伯也杞侯之降而伯而子也貶之乎【滕子來朝張無垢胡康侯謂貶其朝桓】貶之者人之可也名之可也至於名盡之矣降其爵非情也古之天下猶今也崔呈秀魏廣微天下之人無字之者言及之則名之名之者惡之也惡之則名之焉盡之矣若降其少師而爲太子少師降其尙書而爲侍郎郎中員外𨿽童子亦知其不可矣然則三國之降焉何沙隨程氏以爲是三國者皆微困於諸侯之政而自貶焉【孫明復已有此說伊川春秋傳略同昭公十三年平丘之盟子產爭承曰鄭伯男也而使從公侯之貢懼弗給也哀公十三年黃池之防子服景】

【伯曰魯賦於吳八百乘若爲子男則將半邾以屬於吳而如邾以事晉皆其證也】春秋之世衞稱公矣及其末也貶而侯貶而君【史記衛世家昭公時三晉彊衞如小侯屬之成侯十六年衞更貶號曰侯嗣君五年更貶號曰君此著於史記而後人尙有不知者髙誘解呂氏春秋衛嗣君曰秦貶其號爲君】夫滕薛猶是也【襄公二十七年宋之盟齊人請邾宋人請滕皆不與盟定公元年城成周宋仲防曰滕薛郳吾役也則不惟自貶且爲大國之私屬矣】故魯史因而書之也

小國貧則滕薛降而稱伯稱子大國彊則齊世子光列於莒邾滕薛杞小邾之上【齊世子光八防諸侯其五防並序諸侯之下至襄公十年伐鄭之防在滕薛小邾上十一年再防又進在莒邾上】時爲之也左氏謂以先至而進之亦托辭焉爾

闕文

桓公四年七年闕秋冬二時定公十四年闕冬一時【公羊成公十年闕冬十月】昭公十年十二月無冬僖公二十八年冬無月而有壬申丁丑桓公十四年有夏五而無月桓公十七年冬十月有朔而無甲子桓公三年至九年十一年至十七年無王桓公五年春正月甲戍己丑陳侯鮑卒甲戌有日而無事皆春秋之闕文後人之脫漏也【莊公二十二年夏五月無事而不書首月杜氏釋例以爲闕謬】谷梁有桓無王之說竊以爲夫子於繼隠之後而書公卽位則桓之志見矣奚待去其王以爲貶邪

王使榮叔來錫桓公命不書天闕文也【文公五年王使榮叔歸含且賵同】若曰以其錫桓而貶之則桓之立春秋固已公之矣商臣而書楚子【文公九年】商人而書齊侯【文公十五年】五等之爵無所可貶孰有貶及於天王邪

僖公元年夫人氏之喪至自齊不言姜宣公元年遂以夫人婦姜至自齊不言氏此與文公十四年叔彭生不言仲定公六年仲孫忌不言何同皆闕文也聖人之經平易正大

邵國賢【寶】曰夏五魯史之闕文歟春秋之闕文歟如謂魯史之闕文者筆則筆削則削何獨闕其所不必疑以示後世乎闕其所不必疑以示後世推不誠伯髙之心是不誠於後世也聖人豈爲之哉不然則甲戍己丑叔彭生仲孫忌又何爲者是故夏五春秋之闕文也非魯史之闕文也範介儒【守巳】曰紀子伯郭公夏五之類傳經者之脫文耳謂爲夫子之闕疑吾不信已【按甲戍己丑似是魯史之文故左傳已有再赴之說】

夫人孫於齊

莊公元年三月夫人孫於齊不稱姜氏絕之也二年十有二月夫人姜氏防齊侯於禚復稱姜氏見魯人復以小君待之忘父而與讎通也先孫後防其間復歸於魯而春秋不書爲國諱也此夫子削之矣

劉原父曰左氏曰夫人孫於齊不稱姜氏絕不爲親禮也謂魯人絕文姜不以爲親乃中禮爾【杜氏謂文姜之義宜與齊絕而復奔齊者乃是曲說魏書竇瑗傳引注云夫人有與殺桓之罪絕不爲親得尊父之義善莊公思大義絕有罪故曰禮也蓋先儒皆主此說】然則母可絕乎宋襄之母獲罪於君歸其父母之國及襄公卽位欲一見而義不可得作河廣之詩以自悲然宋亦不迎而致也爲嘗獲罪於先君不可以私廢命也孔子論其詩而著之以爲宋姬不爲不慈襄公不爲不孝今文姜之罪大絕不爲親何傷於義哉

詩序猗嗟刺魯莊公不能防閒其母趙氏因之有哀痛以思父誠敬以事母威刑以馭下之說此皆禁之於末而不原其始者也夫文姜之反於魯必其與公之喪俱至其孫於齊爲國論所不容而去者也【內諱奔謂之孫文姜之於齊父母之國也何至於書孫此直書而義自見者也】於此而遂絕之則臣子之義伸而異日之醜行不登於史防矣莊公年少當國之臣不能堅持大義使之復還於魯慿君母之尊挾齊之彊而恣睢淫佚遂至於不可制易曰君子以作事謀始左氏絕不爲親一言深得聖人之意而魯人旣不能行後儒復昧其義所謂爲人臣子而不通春秋之義者遭變事而不知其權豈不信夫

公及齊人狩於禚

莊公四年二月夫人姜氏享齊侯於祝丘冬公及齊人狩於禚夫人享齊侯猶可書也公與齊侯狩不可書也故變文而曰齊人人之者讎之也杜氏以爲微者失之矣

楚吳書君書大夫

春秋之於吳楚斤斤焉不欲以其名與之也楚之見於經也始於莊之十年曰荊而已二十三年於其來聘而人之二十八年復稱荊而不與其人也僖之元年始稱楚人四年盟於召陵始有大夫【公羊傳謂文公九年使椒來聘始有大夫疏矣又謂夷狄不氏非也屈完固已書氏】二十一年防於盂始書楚子然使宜申來獻防者楚子也【二十一年】而不書君圍宋者子玉【二十七年】救衞者子玉戰城濮者子玉也【二十八年】而不書帥聖人之意使之不得遽同於中夏也吳之見於經也始於成之七年曰吳而已襄之五年防於戚於其來聼諸侯之好而人之十年十四年復稱吳殊會而不與其人也二十五年門於巢卒始書吳子【吳本伯爵春秋以其僭王降從四裔之例而書子】二十九年使札來聘始有大夫然滅州來【昭公十三年】戰長岸【十七年】敗雞父【二十三年】滅巢【二十四年】滅徐【三十年】伐越【三十二年】入郢【定公四年】敗檇李【十四年】伐陳【哀公六年】會柤【同上】防鄫【七年】伐我【八年】伐齊【十年一一年】救陳【十年】戰艾陵【十一年】防橐臯【十二年】並稱吳而不與其人會黃池【十三年】書晉侯及吳子而殊其防終春秋之文無書帥者使蠻夷之君不得主盟也是知書君書大夫春秋之變文法也政交於中國矣以後世之事言之如劉石十六國之輩略之而已至魏齊周則不得不成之爲國而列之於史遼金亦然此夫子所以錄楚吳也聖人錄之而後人必以爲外之似非春秋之深防矣

亡國書葬

紀已亡而書葬紀叔姬存紀也陳已亡而書葬陳哀公存陳也此聖人之情而見諸行事者也

許男新臣卒

許男新臣卒左氏傳曰許穆公卒於師葬之以侯禮也而經不言於師此舊史之闕夫子不敢增也谷梁子不得其說而以爲內桓師劉原父以爲去其師而歸卒於其國鑿矣

禘於太廟用致夫人

禘於太廟用致夫人夫人者哀姜也哀姜之薨七年矣魯人有疑焉故不祔於姑至是因禘而致之不稱姜氏承元年夫人姜氏薨於夷之文也哀姜與弒二君而猶以之配莊公是亂於禮矣明乎郊社之禮禘嘗之義治國其如示諸掌乎致夫人也躋僖公也皆魯道之衰而夫子所以傷之者也胡氏以夫人爲成風成風尙存何以言致亦言之不順也

以成風稱小君是亂嫡妾之分𨿽然猶愈於哀姜也說在乎漢光武之黜呂后而以薄氏配髙廟也

及其大夫荀息

晉獻公之立奚齊以王法言之易樹子也以臣子言之則君父之命存焉【古人重父命伯夷以父命之故不立而逃叔齊是也】是故荀息之忠同於孔父仇牧

邢人狄人伐衞

春秋之文有從同者僖公十八年邢人狄人伐衞二十年齊人狄人盟於邢並舉二國而狄亦稱人臨文之不得不然也【莊公二十三年荊人來聘趙氏鵬飛曰稱人非進之也若但書荊來聘則若舉國皆來於文不順故書人字以成文耳不然二十八年荊伐鄭何以不書人乎】若惟狄而已則不稱人十八年狄救齊二十一年狄侵衞是也谷梁傳謂狄稱人進之也何以不進之於救齊而進之於伐衞乎則又爲之說曰善累而後進之夫伐衞何善之有

昭公五年楚子蔡侯陳侯許男頓子沈子徐人越人伐吳不稱於越而稱越人亦同此例【陸氏纂例曰凡夷狄與諸侯列序皆稱人以便文但君臣同辭】

王入於王城不書

襄王之復左氏書夏四月丁巳王入於王城而經不書其文則史也史之所無夫子不得而益也路史以爲襄王未嘗復國而王子虎爲之居守此鑿空之語【其說曰春秋始書天王出居後四年五月書公朝於王所冬天王狩於河陽公朝於王所文公八年書天王崩未嘗書入也王猛居皇敬王居狄泉此畿內地而其入也猶且書之天下之主也鄭他國也亦旣逺而戒矣孰有入不書哉納天子定王室是乃人臣之極勲而不書於經又何以春秋爲然則襄王未嘗入也】且惠王嘗適鄭而處於櫟矣【襄公二十年】其出不書其入不書以路史之言例之則是未嘗出未嘗入也莊王僖玉頃王崩皆不書以路史之言例之則是未嘗崩也而可乎【趙氏曰春秋王崩三不書見王室不告魯亦不赴也愚謂此特因舊史之不書而二者之義自見】邵氏曰襄王之出也嘗告難於諸侯故仲尼據防而書之其入也與夫惠王之出入也皆未嘗告於諸侯防所不載仲尼𨿽得之傳聞安得益之乃若敬王之立則仲尼所見之世也子朝奔楚且有使以告諸侯況天王乎防之所具蓋昭如也故狄泉也書成周也書

事莫大於天王之入而春秋不書故夫子之自言也曰述而不作

星孛

春秋書星孛有言其所起者有言其所入者文公十四年秋七月有星孛入於北斗不言所起重在北斗也昭公十七年冬有星孛於大辰西及漢不言及漢重不在漢也

子卒

叔仲惠伯從君而死義矣而國史不書夫子平日未嘗闡幽及之者蓋所謂匹夫匹婦之諒自經於溝瀆而莫之知者也

納公孫寧儀行父於陳

孔寧儀行父從靈公宣淫於國殺忠諫之泄冶君弒不能死從楚子而入陳春秋之罪人也故書曰納公孫寧儀行父於陳杜預乃謂二子托楚以報君之讎靈公成喪賊討國復功足以補過嗚呼使無申叔時之言陳爲楚縣矣二子者楚之臣僕矣尙何功之有幸而楚子復封成公反國二子無秋毫之力而杜氏爲之曲說使後世詐諼不忠之臣得援以自解嗚呼其亦愈於已爲他人郡縣而猶言報讎者與

與楚子之存陳不與楚子之納二臣也公羊子固已言之曰存陳悕矣

三國來媵

十二公之世魯女嫁於諸侯多矣獨宋伯姬書三國來媵蓋宣公元妃所生【宣公元年夫人至自齊卽穆姜】

庶出之子不書生故子同生特書庶出之女不書致不書媵故伯姬歸於宋特書

衞碩人之詩曰東宮之妹正義曰東宮太子所居也系太子言之明與同母見夫人所生之貴是知古人嫡庶之分不獨子也女亦然矣

殺或不稱大夫

凡書殺其大夫者義系於君而責其專殺也盜殺鄭公子騑公子發公孫輒文不可曰盜殺大夫故不言大夫【杜氏曰以盜爲文故不得言其大夫】其義不系於君猶之盟會之卿書名而已胡氏以爲罪之而削其大夫非也

閽弒吳子余祭言吳子則君可知矣文不可曰吳閽弒其君也【盜殺蔡侯申同此春秋中凡若此者皆趙子所謂避不成辭】谷梁子曰不稱其君閽不得君其君也非也

邾子來會公

定公十四年大搜於比蒲邾子來會公春秋未有書來防公者來會非朝也防於大搜之地也嘉事不以野成故明年正月復來朝

葬用柔日

春秋葬皆用柔日宣公八年冬十月己丑葬我小君敬嬴雨不克葬庚寅日中而克葬定公十五年九月丁巳葬我君定公雨不克葬戊午日下昃乃克葬己丑丁巳所卜之日也遲而至於明日者事之變也非用剛日也【經文所書葬列國之君無非柔日者惟成公十五年秋八月庚辰葬宋共公是剛日其亦雨不克葬遲而至於明日者與】漢人不知此義而長陵【髙帝】以丙寅茂陵【武帝】以甲申平陵【昭帝】以壬申渭陵【元帝】以丙戍義陵【哀帝】以壬寅皆用剛日

穆天子傳盛姬之葬以壬戍疑其書爲後人僞作

諸侯在喪稱子

凡繼立之君逾年正月乃書卽位然後成之爲君未逾年則稱子未逾年又未葬則稱名先君初沒人子之心不忍忘其父也父前子名故稱名莊公三十二年子般卒襄公三十一年子野卒是也已葬則子道畢而君道始矣子而不名文公十八年子卒僖公二十五年衞子【成公】二十八年陳子【共公】定公三年邾子【隠公】是也【雜記曰君薨太子號稱子待猶君也鄭氏注曰謂未逾年也】逾年則攺元國不可以曠年無君【白虎通曰逾年稱公者緣臣民之心不可一日無君也緣終始之義一年不可有二君也】故有不待葬而卽位則已成之爲君文公元年春王正月公卽位成公元年春王正月公卽位定公元年夏六月戊辰公卽位桓公十三年衞侯【惠公】宣公十一年陳侯【成公】成公三年宋公【共公】衞侯【定公】是也所以敬守而重社稷也【杜氏左傳注衞宣公未葬惠公稱侯以接鄰國非禮也蓋不達此義】此皆周公之制魯史之文而夫子遵之者也公羊傳曰君存稱世子【世子下仍當系名若陳世子款鄭世子華之類】君薨稱子某旣葬稱子逾年稱公得之矣未葬而名亦有不名者僖公九年宋子【襄公】定公四年陳子【懷公】是也所以從同也【盟會之文從同而書不得獨異昭公二十二年劉子單子以王猛居於皇劉蚠亦在喪】已葬而不名亦有名之者昭公二十二年王子猛是也所以示別也【嫌於敬王王子朝】

鄭伯突出奔蔡者已卽位之君也鄭世子忽復歸於鄭者已葬未逾年之子也此臨文之不得不然非聖人之抑忽而進突也【忽突皆名別嫌也杜氏注賤之者非】

裏克殺其君之子奚齊者未葬居喪之子也裏克弒其君卓者逾年已卽位之君也此臨文之不得不然谷梁傳曰其君之子云者國人不子也非也

未逾年書爵

卽位之禮必於逾年之正月卽位然後國人稱之曰君春秋之時有先君已葬不待逾年而先卽位者矣宣公十年齊侯使國佐來聘【頃公】成公四年鄭伯伐許【悼公】稱爵者從其國之告亦以著其無父之罪

姒氏卒

定公十五年姒氏卒不書薨不稱夫人葬不稱小君蓋春秋自成風以下𨿽以妾母爲夫人然必公卽位而後稱之此姒氏之不稱者本無其事也【左氏謂不成防者非】後世之君多於柩前卽位於是大行未葬而尊其母爲皇太后【後漢儀禮志三公奏尙書顧命太子卽日卽天子位於柩前請太子卽皇帝位皇后爲皇太后奏可羣臣皆出吉服入防如儀】及乎所生亦以例加之妾貳於君子疑於父而先王之禮亡矣

卿不書族

春秋之文不書族者有二義無駭卒挾卒柔防宋公陳侯蔡叔盟於折溺會齊師伐衞未賜氏也遂以夫人婦姜至自齊歸父還自晉至笙遂奔齊僑如以夫人婦姜氏至自齊豹及諸侯之大夫盟於宋意如至自晉婼至自晉一事再見因上文而略其辭也【公羊宣公元年傳遂何以不稱公子一事而再見者卒名也注卒竟也竟但舉名者省文如後人作史一條之中再見者不復書姓左氏不得其解於溺防齊師伐衞則曰疾之於歸父還自晉則曰善之豈有疾之而去族善之而又去族者乎】春秋隠桓之時卿大夫賜氏者尙少故無駭卒而羽父爲之請族如挾如柔如溺皆未有氏族者也【谷梁傳不爵大夫之說近之而未得其實】莊閔以下則不復見於經其時無不賜氏者矣

劉原父曰諸侯大國三卿皆命於天子次國三卿二卿命於天子小國三卿一卿命於天子大國之卿三命次國之卿再命小國之卿一命其於王朝皆士也【韓宣子稱晉士起】三命以名氏通再命名之一命略稱人周衰禮廢彊弱相並卿大夫之制𨿽不能盡如古見於經者亦皆當時之實錄也故隠桓之間其去西周未久制度頗有存者是以魯有無駭柔挾鄭有宛詹秦楚多稱人至其晚節無不名氏通矣而邾莒滕薛之君日已益削轉從小國之例稱人而已說者不知其故因謂曹秦以下悉無大夫患其時有見者害其臆說因復構架無端以飾其僞彼固不知王者諸侯之制度班爵云爾

或曰翚不稱公子何與杜氏曰公子者當時之寵號【宣元年注】翚之稱公子也桓賜之也其終隠之篇不稱公子者未賜也【劉原父曰公子𨿽親然天下無生而貴者是以命爲大夫則名氏得兩通未命爲大夫則得稱名不得稱公子】若專命之罪則直書而自見矣

齊公子商人弒其君捨己賜氏也衞州吁弒其君完未賜氏也胡氏以爲以國氏者累及乎上稱公子者誅及其身此求其說而不得故立此論爾

大夫稱子

周制公侯伯子男爲五等之爵而大夫𨿽貴不敢稱子春秋自僖公以前大夫並以伯仲叔季爲稱【詩云伯兮叔兮此大夫之稱也春秋僖公十五年震夷伯之廟杜氏注夷謚伯字大夫旣卒書字】三桓之先曰共仲曰僖叔曰成季孟孫氏之稱子也自蔑也【文公十五年】叔孫氏之稱子也自豹也【襄公七年】季孫氏之稱子也自行父也【文公十三年閔公元年書季子二年書髙子皆春秋之特筆】晉之諸卿在文公以前無稱子者魏氏之稱子也自犨也【僖公二十三年】欒氏之稱子也自枝也【僖公二十八年】趙氏之稱子也自衰也【文公二年】中行氏之稱子也自林父也【文公十三年】郤氏之稱子也自缺也【文公十三年】知氏之稱子也自首也【宣公十二年】範氏之稱子也自會也【宣公十二年】韓氏之稱子也自厥也【宣公十二年】晉齊魯衞之執政稱子他國惟鄭間一有之餘則否不敢與大國並也魯之三家稱子他如臧氏子服氏叔仲氏皆以伯叔稱焉不敢與三家並也【惟襄公十四年有子叔齊子論語有卞莊子】其生也或以伯仲稱之如趙孟知伯死則謚之而後子之猶國君之死而謚稱公也於此可以見世之升降焉讀春秋者其可忽諸

春秋時大夫𨿽僭稱子而不敢稱於其君之前猶之諸侯僭稱公而不敢稱於天子之前也何以知之以衞孔悝之鼎銘知之曰獻公乃命成叔纂乃祖服曰乃考文叔興舊耆欲成叔孔成子烝鉏也文叔孔文子圉也叔而不子是君前不敢子也【左傳韓厥言於晉侯亦云成季宣孟】猶有先王之制存焉【陸淳曰侯伯子男之位皆得稱其君曰公其子孫亦曰公子而謚不得云公者謚是王所賜也大夫之臣得稱其主曰子而謚不得稱子者謚是君所賜也】至戰國則子又不足言而封之爲君矣洛誥予旦以多子越禦事多子猶春秋傳之言羣子也【宣公十二年】唐孔氏以爲大夫皆稱子非也

春秋自僖文以後而執政之卿始稱子其後則匹夫而爲學者所宗亦得稱子老子孔子是也【孔子弟子惟有子曽子二人稱子閔子冉子僅一見】又其後則門人亦得稱之樂正子公都子之流是也【孟子樂正子注子通稱】故論語之稱子者皆弟子之於師【如雲非不說子之道衞君待子而爲政之類】孟子之稱子者皆師之於弟子【如雲子誠齊人也子亦來見我乎之類】亦世變之所從來矣

論語稱孔子爲子蓋夫子而省其文門人之辭也亦有稱夫子者夫子矢之夫子喟然嘆曰夫子不答夫子莞爾而笑夫子憮然曰不直曰子而加以夫避不成辭也【卽此可悟春秋書法凡對君卿大夫皆稱孔子又季氏一篇皆稱孔子乃記者之異】

有謚則不稱字

春秋傳凡大夫之有謚者則不書字外大夫若宋若鄭若陳若蔡若楚若秦無謚也而後字之內大夫若羽父若眾仲若子家無謚也而後字之公子亦然【玉藻士於君所言大夫沒矣則稱謚若字】楚共王之五子其成君者皆謚康王靈王平王是也其不成君無謚而後字之子幹子晳是也他國亦然陳之五父鄭之子亹子儀是也衞州吁齊無知賊也則名之作傳者於稱名之法可謂嚴且密矣

人君稱大夫字

古者人君於其國之卿大夫皆曰伯父【鄭厲公謂原繁】叔父【魯隠公謂臧僖伯】曰子大夫曰二三子不獨諸侯然也曲禮言列國之大夫入天子之國曰某士自稱曰陪臣某然而天子接之猶稱其字宣公十六年晉侯使士防平王室王曰季氏而弗聞乎成公三年晉侯使鞏朔獻齊防於周王曰鞏伯實來昭公十五年晉荀躒如周葬穆後籍談爲介王曰伯氏諸侯皆有以鎭撫王室【伯氏謂荀躒】又曰叔氏而忘諸乎【注叔籍談字】周徳𨿽衰辭不失舊此其稱字必先王之制也【春秋凡命卿書字皆本於此】周公作立政之書若侯國之司徒司馬司空亞旅並列於王官之後蓋古之人君恭以接下而不敢遺小國之臣故平平左右亦是率從而成上下之交矣

王貳於虢

名不正則言不順言不順則事不成而左氏之記周事曰王貳於虢王叛王孫蘇以天王之尊而曰貳曰叛若敵者之辭其不知春秋之義甚矣

星隕如雨

星隕如雨言多也【啖氏曰奔流者眾如雨之多】漢書五行志成帝永始二年二月癸未夜過中星隕如雨長一二丈繹繹未至地滅至雞鳴止谷永對言春秋記異星隕最大自魯莊以來至今再見此爲得之而後代之史或曰小星流百枚以上四面行或曰星流如織或曰四方星流大小縱橫百餘皆其類也【唐書天文志太和七年六月戊午日暮及曙四方流星大小縱橫百餘正統四年八月癸夘日夜達旦有流星大小二百六十餘余於甲申年閏六月丙申望見月食旣星流竟夕始悟古時有此異】不言石隕不至地也傳曰與雨偕也然則無雨而隕將不爲異乎秋無麥苗不言嘉谷也據隠公元年傳曰有蜚不爲災不書使不害嘉谷焉用書之於經乎

築

築都非都也凡邑有宗廟先君之主曰都無曰邑邑曰築都曰城舊唐書禮儀志太常博士顧徳章議引此謂春秋二百四十二年魯凡城二十四邑惟一邑書築其二十三邑曰城豈皆有宗廟先君之主乎又定公十五年城漆漆是邾邑正義知其不可通而曲爲之說

城小谷

城小谷爲管仲也據經文小谷不系於齊疑左氏之誤範寧解谷梁傳曰小谷魯邑春秋發微曰曲阜西北有故小谷城按史記漢髙帝以魯公禮葬項王谷城當卽此地杜氏以此小谷爲齊邑濟北谷城縣城中有管仲井劉昭郡國志酈道元水經注皆同按春秋有言谷不言小者莊公二十三年公及齊侯遇於谷僖公二十六年公以楚師伐齊取谷文公十七年公及齊侯盟於谷成公五年公孫僑如防晉荀首於谷四書谷而一書小谷別於谷也又昭公十一年傳曰齊桓公城谷而寘管仲焉至於今賴之則知春秋四書之谷及管仲所封在濟北谷城而此之小谷自爲魯邑爾況其時齊桓公始覇管仲之功尙未見於天下豈遽勤諸侯以城其私邑哉

齊人殺哀姜

哀姜通慶父弒閔公爲國論所不容而孫於邾齊人取而殺之義也而傳謂之己甚非也

微子啟

蔡穆侯將許僖公以見楚子於武城許男面縛銜壁大夫衰絰士輿櫬楚子問諸逢伯對曰昔武王克殷微子啟如是武王親釋其縛受其璧而袚之焚其櫬禮而命之使復其所楚子從之何孟春曰按書殷紂無道微子去之在武王克殷之前何應當日而有是事己去之後無復還之理而牧野之戰亦必不從人而伐其宗國也意此殆非微子事而逢伯之言特托之古人以現楚子乎

徐孚逺曰史記言微子持祭器造於軍門武王乃釋微子復其位如故夫武王旣立武庚而又復微子之位則是微子與武庚同在故都也厥後武庚之叛微子何以初無異同之迹然則武王克商微子未嘗來歸也

襄仲如齊納幣

經書僖公之薨以十二月而公子遂如齊納幣則但書冬卽如杜氏之解移公薨於十一月而猶在二十五月之內惡得謂之禮乎

子叔姬卒

據傳桓公在位七十年其二十二年魯文公之十二年出一叔姬其五十年魯成公之四年又出一叔姬再娶於魯而再出之必無此理殆一事而左氏誤重書之爾【成公九年杞伯來逆叔姬之喪以歸此其本事】且文公十二年經書曰二月庚子子叔姬卒何以知其爲婦乎趙子曰書卒義與僖公九年伯姬同以其爲時君之女故曰子以別其非先君之女也

齊昭公

文公十四年齊侯潘卒傳以爲昭公按僖公二十七年經書齊侯昭卒【孝公】今此昭公卽孝公之弟不當以先君之名爲謚疑左氏之誤【經不書葬】然僖公十七年傳曰葛嬴生昭公前後文同【史記同】先儒無致疑者

趙盾弒其君

太史書曰趙盾弒其君此董狐之直筆也子爲正卿亡不越境反不討賊此董狐之防辭也傳者不察其指而妄述孔子之言以爲越境乃免謬矣穿之弒盾主之也討穿猶不得免也君臣之義無逃於天地之間而可逃之境外乎

臨於周廟

襄公十二年吳子壽夢卒臨於周廟杜氏以爲文王廟也昭公十八年鄭子產使祝史徙主祏於周廟杜氏以爲厲王廟也傳曰鄭祖厲王【宣公十二年鄭伯逆楚子之辭曰徼福於厲宣桓武】而哀公二年蒯聵之禱亦云敢昭告於皇祖文王夫諸侯不得祖天子而有廟焉何曰此廟也非祖也始封之君謂之祖𨿽然伯禽爲文王之孫鄭桓爲厲王之子其就封而之國也將何祭哉天下有無祖考之人乎而況於有土者乎意者特立一廟以祀文王厲王而謂之周廟歟漢時有郡國廟其亦仿古而爲之歟【漢髙帝令諸侯王都皆立太上皇廟蓋亦以天下不可有無廟之諸侯王也薄昭與淮南厲王書曰臣之所見髙皇帝之神必不廟食於大王之手明白】

竹書紀年成王十三年夏六月魯大禘於周公廟按二十一年周文公薨於丰周公未薨何以有廟蓋周廟也【公字衍】是則始封之君有廟亦可因此而知禘之說

欒懷子

晉人殺欒盈安得有謚傳言懷子好施士多歸之豈其家臣爲之謚而遂傳於史防邪

子大叔之廟

昭公十二年鄭簡公卒將爲葬除及防氏之廟將毀焉子大叔使其除徒執用以立而無庸毀曰子產過女而問何故不毀乃曰不忍廟也諾將毀矣旣如是子產乃使辟之十八年簡兵大搜將爲搜除子太叔之廟在道南其寢在道北其庭小過期二日使除徒陳於道南廟北曰子產過女而命速除乃毀於南鄕子產朝過而怒之除者南毀子產及衝使從者正之曰毀於北方此亦一事而記者或以爲葬或以爲搜傳兩存之而失刪其一耳

城成周

昭公三十二年傳冬十一月晉魏舒韓不信如京師合諸侯之大夫於狄泉尋盟且令城成周魏子南面衞彪傒曰魏子必有大咎乾位以令大事非其任也詩曰敬天之怒不敢戲豫敬天之渝不敢馳驅況敢乾位以作大事乎定公元年傳春王正月辛巳晉魏舒合諸侯之大夫於狄泉將以城成周魏子涖政衞彪傒曰將建天子而易位以令非義也大事干義必有大咎晉不失諸侯魏子其不免乎此是一事左氏兩收而失刪其一周之正月晉之十一月也其下文曰己丑士彌牟營成周計丈數揣髙卑度厚薄仞溝洫物土方議逺邇量事期計徒庸慮財用書餱糧以令役於諸侯又曰庚寅栽宋仲防不受功庚寅卽己丑之明日而傳分爲兩年豈有遲之兩月而始栽宋仲幾乃不受功者乎且此役不過三旬而畢矣

五伯

五伯之稱有二有三代之五伯有春秋之五伯左氏成公二年齊國佐曰五伯之霸也勤而撫之以役王命杜元凱云夏伯昆吾商伯大彭豕韋周伯齊桓晉文【詩正義引服防云五伯謂夏伯昆吾商伯大彭豕韋周伯齊桓晉文與此同應劭風俗通亦主此說】孟子五霸者三王之罪人也趙臺卿注齊桓晉文秦繆宋襄楚莊二說不同【顏師古注漢書異姓諸侯王表五伯則以爲昆吾大彭豕韋齊桓晉文同姓諸侯王表五伯則以爲齊桓宋襄晉文秦穆吳夫差白虎通並存二說其後一說謂齊桓晉文秦繆楚莊吳闔閭】據國佐對晉人言其時楚莊之卒甫二年不當遂列爲五亦不當繼此無伯而定於五也其通指三代無疑國語祝融能昭顯天地之光明其後八姓昆吾爲夏伯大彭豕韋爲商伯莊子彭祖得之上及有虞下及五伯李注彭祖名鏗堯臣封於彭城歷虞夏至商年七百嵗是所謂五伯者亦商時也【淮南子至於昆吾夏后之世髙誘注昆吾夏之伯夏后桀世也】是知國佐以前其有五伯之名也久矣【據此周時但有二伯谷梁傳交質子不及二伯左傳昭公四年椒舉對楚子言六王二公亦但指齊桓晉文】若孟子所稱五伯而以桓公爲盛則止就東周以後言之如嚴安所謂周之衰三百餘嵗而五霸更起者也然趙氏以宋襄並列亦未爲允宋襄求霸不成傷於以卒未嘗霸也史記言越王句踐遂報彊吳觀兵中國稱號五伯子長在臺卿之前所聞異辭【越世家言周元王使人賜句踐胙命爲伯又言越兵橫行於江淮東諸侯畢賀號稱霸王淮南子亦言越王句踐勝夫差於五湖南面而霸天下泗上十二諸侯皆朝之】然則言三代之五伯當如杜氏之說言春秋之五伯當列句踐而去宋襄荀子以桓文及楚莊闔閭句踐爲五伯【江都易王問越王句踐董仲舒對以五伯是當時以句踐爲五伯之數】斯得之矣

占法之多

以日占事者史記天官書甲乙四海之外日月不占丙丁江淮海岱戊巳中州河濟庚辛華山以西壬癸恆山以北是也以時占事者越絕書公孫聖今日壬午時加南方史記賈誼傳庚子日斜服集予捨是也又有以月行所在爲占史記防傳今昔壬子宿在牽牛漢書翼奉言白鶴館以月宿亢災後漢書蘇竟言白虹見時月入於畢是也周禮占夢掌其嵗時觀天地之防辧陰陽之气以日月星辰占六夢之吉凶則古人之法可知矣漢以下則其說愈多其占愈鑿加以日時風角雲气遲疾變動不一其物故有一事而合於此者或迕於彼豈非所謂大道以多岐亡羊者邪故士文伯對晉侯以六物不同民心不壹而太史公亦謂臯唐甘石書傳淩雜米鹽在人自得之於象占之外耳

幹寶解易六爻相雜惟其時物也曰一卦六爻則皆雜有八卦之气若初九爲震爻九二爲坎爻也或若見辰戍言艮巳亥言兌也或以甲壬名幹乙癸名坤也或若以午位名離以子位名坎或若得來爲惡物王相爲興休廢爲衰解爻有等故曰物曰爻中之義羣物交集五星四气六親九族福徳刑殺眾形萬類皆來發於爻故總謂之物也說易如此小數詳而大道隠矣以此卜筮亦必不驗天文亦然

褚先生補史記日者列傳孝武帝時聚防占家問之某日可取婦乎五行家曰可堪輿家曰不可建除家曰不吉叢辰家曰大凶歷家曰小凶天人家曰小吉太乙家曰大吉辯訟不決以狀聞制曰避諸死忌以五行爲主

以日同爲占

禆竈以逢公卒於戊子日而謂今七月戊子晉君將死萇以昆吾乙夘日亡而謂毛得殺毛伯而代之是乙夘日以卜其亡此以日之同於古人者爲占又是一法

天道逺

春秋時鄭裨竈魯梓愼最明於天文昭公十八年夏五月宋衞陳鄭災裨竈曰不用吾言鄭又將火子產不從亦不復火二十四年夏五月乙未朔日食梓愼曰將水叔孫昭子曰旱也秋八月大雩是𨿽二子之精亦有時而失之也【昭公七年公將適楚夢襄公祖梓愼曰君不果行子服惠伯曰行三月公如楚】故張衡思賦曰愼竈顯以言天兮占水火而妄訊

一事兩占

襄公二十八年春無冰梓愼曰宋鄭其饑乎嵗在星紀而淫於枵以有時災陰不堪陽蛇乘龍龍宋鄭之星也宋鄭必饑枵虛中也枵耗名也土虛而民耗不饑何爲裨竈曰今玆周王及楚子皆將死嵗棄其次而旅於明年之次以害鳥帑周楚惡之十一月癸巳天王崩十二月楚康王卒宋鄭皆饑一事兩占皆驗

春秋言天之學

天文五行之學愈疎則多中愈密則愈多不中春秋時言天者不過本之分星合之五行驗之日食星孛之類而已五緯之中但言嵗星而餘四星占不之及何其簡也【邵子曰五星之說自甘公石公始】而其所詳者往往在於君卿大夫言語動作威儀之間及人事之治亂敬怠故其說也易知而其驗也不爽子法言曰史以天占人聖人以人占天

左氏不必盡信

昔人所言興亡禍福之故不必盡驗左氏但記其信而有徴者爾而亦不盡信也三良殉死君子是以知秦之不復東徵至於孝公而天子致伯諸侯畢賀其後始皇遂並天下季札聞齊風以爲國未可量乃不久而簒於陳氏聞鄭風以爲其先亡乎而鄭至三家分晉之後始滅於韓渾罕言姬在列者蔡及曹滕其先亡乎而滕滅於宋王偃在諸姬爲最後僖三十一年狄圍衞衞遷於帝丘卜曰三百年而衞至秦二世元年始廢歷四百二十一年是左氏所記之言亦不盡信也

列國官名

春秋時列國官名若晉之中行宋之門尹鄭之馬師秦之不更庶長皆他國所無而楚尢多有莫敖令尹司馬太宰少宰禦士左史右領左尹右尹連尹鍼尹【宣公四年有箴尹克黃哀公十六年有箴尹固疑卽緘尹】寢尹工尹卜尹芋尹【陳有芋尹蓋】藍尹沈尹淸尹莠尹嚻尹陵尹郊尹樂尹宮廏尹監馬尹豚尹武城尹其官名大抵異於他國【宋有禇師而鄭亦有之昭公一年子晳請以印爲褚師】

地名

左傳成公元年戰於鞌入自丘輿注云齊邑三年鄭師禦晉敗諸丘輿注云鄭地哀公十四年阬氏葬諸丘輿注云阬氏魯人也泰山南城縣西北有輿城又是魯地是三丘輿爲三國地也文公七年穆伯如莒涖盟及鄢陵注云莒邑成公十六年戰於鄢陵注云鄭地今屬潁川郡是二鄢陵爲二國地也襄公十四年伐秦至於棫林注云秦地十六年次於棫林注云許地是二棫林爲二國地也襄公十七年衞孫蒯田於曹隧飲馬於重丘注云曹邑二十五年同盟於重丘注云齊地是二重丘爲二國地也定公十二年費人北國人追之敗諸姑蔑無注當是魯地哀公十三年彌庸見姑蔑之旗注云越地今東陽大末縣是二姑蔑爲二國地也

地名盂者有五僖公二十一年宋公楚子陳侯蔡侯鄭伯許男曹伯防於盂宋之盂也定公八年單子伐簡城劉子伐盂以定王室周之盂也十四年衞太子蒯聵獻盂於齊衞之盂也而晉則有二盂昭公二十八年孟丙爲盂大夫今太原盂縣哀公四年齊國夏伐晉取邢任欒鄗逆畤陰人盂壺口此盂當在邢洺之間

州國有二桓公五年州公如曹注州國在城陽淳於縣十一年鄖人將與隨絞州蓼伐楚師注州國在南郡華容縣東南

昌

僖公三十年王使周公閱來聘饗有昌白黑形鹽注曰昌歜昌蒲葅而釋文歜音在感反正義曰齊有邴歜魯有公父歜【文公十七年周甘歜敗戎於邥垂】其音爲觸說文歜盛气怒也從欠蜀聲此昌歜之音相傳爲在感反不知與彼爲同爲異今攷顧氏玉篇有字䢐敢切昌蒲俎也然則傳之昌正合此字而唐人已誤作歜【廣韻亦誤作歜】是知南北之學陸孔諸儒猶有不能徧通哀公二十五年若見之君將嗀之今本作防廣韻注曰說文從口蓋經典之誤文不自天寶開成始矣

襄公二十四年日有食之正義曰此與二十一年頻月日食理必不然但其字則變古爲篆攺篆爲書則縑以代簡紙以代縑多歷世代轉寫謬誤失其本眞後儒因循莫能攺易此通人之至論攷魏書江式言魯共王壞孔子宅得尙書春秋論語孝經又北平侯張倉獻春秋左氏傳書體與孔氏相類世謂之古文自古文以至於今其傳寫不知幾千百矣安得無誤後之學者於其所不能通必穿鑿而曲爲之說其爲經典之害也甚矣古之教人必先小學小學之書聲音文字是也顏氏家訓曰夫文字者墳籍根本世之學徒多不曉字讀五經者是徐邈而非許愼習賦誦者信褚詮而忽呂忱明史記者專皮鄒而廢篆籀學漢書者悅應蘇而略蒼雅不知書音是其枝葉小學乃其宗系吾有取乎其言

文字不同

五經中文字不同多矣有一經之中而自不同者如桑葚見於衞詩而魯則爲黮鬯弓著於鄭風而秦則爲韔左氏一書其錄楚也防氏或爲蒍氏箴尹或爲鍼尹況於鐘鼎之文乎記曰書同文亦言其大略耳

所見異辭【已下公羊傳】

孔子生於昭定哀之世文宣成襄則所聞也隠桓莊閔僖則所傳聞也國史所載防書之文或有不備孔子得據其所見以補之至於所聞則逺矣所傳聞則又逺矣𨿽得之於聞必將參互以求其信信則書之疑則闕之此其所以爲異辭也公子益師之卒魯史不書其日逺而無所攷矣【無駭卒挾卒不書日同此義】以此釋經豈不甚易而實是乎何休見桓公二年會稷之傳以恩之淺深有諱與目言之異而以書日不書日詳略之分爲同此例則甚難而實非矣竊疑所見異辭所聞異辭所傳聞異辭此三語必有所本而齊魯諸儒述之然其義有三闕文一也諱惡二也言孫三也【孔子曰邦無道危行言孫】從前之一說則略於逺而詳於近從後之二說則晦於近而章於逺讀春秋者可以得之矣漢書言孔子作春秋有所褒諱貶損不可書見口授弟子弟子退而異言及口說流行故有公羊谷梁鄒夾之學【鄒氏夾氏無傳】夫喪欲速貧死欲速朽曾子且聞而未達非子遊舉其事以實之亦烏得而明哉故曰春秋之失亂

紀履緰來逆女

何以不稱使昏禮不稱主人宋公使公孫壽來納幣則其稱主人何辭窮也辭窮者何無母也然則紀有母乎曰有有則何以不稱母母不通也富平李因篤曰此言經所以不書紀侯者以見母𨿽不通而紀侯有母則不得自稱主人以別於宋公之無母也

母弟稱弟

齊侯使其弟年來聘公羊傳其稱弟何母弟稱弟母兄稱兄【左氏宣公十七年傳亦曰凡稱弟皆母弟也】何休以爲春秋變周之文從殷之質質家親親明當親厚異於羣公子也夫一父之子而以同母不同母爲親疎此時人至陋之見春秋以下骨肉衰薄禍亂萌生鮮不由此詩人美鳲鳩均愛七子豈有於父母則望之以均平於兄弟則教之以疏外以此爲質是所謂直情而徑行非親親之道郭氏曰若如公羊之說則異母兄弟不謂之兄弟乎程子曰禮文有立嫡子同母弟之說其曰同母弟蓋謂嫡耳非以同母弟爲加親也若以同母弟爲加親則知有母不知有父是禽獸也

子沈子

隠公十一年公羊傳子沈子曰注云子沈子後師明說此意者沈子稱子冠氏上者著其爲師也不但言子曰者辟孔子也其不冠子者他師也按傳中有子公羊子曰【桓公六年宣公五年】而又有子沈子曰【隠公十一年莊公十年定公元年】子司馬子曰【莊公三十年】子女子曰【女音汝閔公元年】子北宮子曰【哀公四年】何后師之多歟【又有魯子曰莊公三年二十三年僖公五年二十年二十四年二十八年有髙子曰文公四年皆不冠子谷梁傳有谷梁子曰隠公五年桓公八年尸子曰隠公五年桓公八年沈子曰定公元年皆不冠子】然則此傳不盡出於公羊子也明矣

谷伯鄧侯書名

谷伯綏來朝鄧侯吾離來朝傳曰皆何以名失地之君也【谷鄧去魯甚逺不緣失地不得皆朝於魯】其稱侯朝何貴者無後待之以初也其義甚明而何氏乃有去二時者桓公以火攻人君之說又有不月者失地君朝惡人之說胡氏因之遂以朝桓之貶歸之於天道矣

鄭忽書名

鄭忽出奔衞傳曰忽何以名春秋伯子男一也辭無所貶傳文簡而難曉李因篤曰春秋之法天子三公稱公王者之後稱公其餘大國稱侯小國稱伯子男【見初獻六羽傳】是則公侯爲一等伯子男爲一等也故子產曰鄭伯男也遭喪未逾年之君公侯皆稱子如宋子衛子陳子之類是也以其等本貴於伯子男故降而爲子今鄭伯爵也伯與子男爲一等下此更無所降不得不降而書名矣名非貶忽之辭故曰辭無所貶

祭公來遂逆王后於紀

桓公八年祭公來遂逆王后於紀九年春紀季姜歸於京師從逆者而言謂之王后從歸者而言謂之季姜此自然之文也猶詩之言爲韓姞相攸也猶左氏之言息嬀將歸過蔡也皆未嫁而冠以夫國之號此臨文之不得不然也而公羊以爲王者無外其辭成矣又以爲父母之於子𨿽爲天王后猶曰吾季姜是其說經𨿽巧而非聖人之意矣今將曰逆季姜於紀則初學之士亦知其不通又將曰王后歸於京師則王后者誰之女辭窮矣公羊子蓋拘於在國稱女之例【隠公二年傳女在其國稱女在途稱婦入國稱夫人】而不知文固有倒之而順者也

傳文則有不同者左氏莊公十八年陳嬀歸於京師實惠後

爭門

公羊閔公二年傳桓公使髙子將南陽之甲立僖公而城魯或曰自鹿門至於爭門者是也或曰自爭門至於吏門者是也注鹿門魯南城東門也據左傳臧紇斬鹿門之闗出奔邾是也爭門吏門並闕按說文淨魯北城門池也從水爭聲士耕切是爭門卽以此水名省文作爭爾【廣韻作埩】後人以瀞字省作淨音才性切而梵書用之自南北史以下俱爲才性之爭門不復知矣【禮記潔靜精微只作靜字】

仲嬰齊卒

魯有二嬰齊皆公孫也成公十五年三月乙巳仲嬰齊卒其爲仲遂後者也【杜氏注曰襄仲子公孫歸父弟】成公十七年十一月壬申公孫嬰齊卒於貍脤則子叔聲伯也季防仲遂皆生而賜氏故其子卽以父字爲氏【劉炫曰仲遂受賜爲仲氏故其子孫稱仲氏孔氏曰死後賜族乃是正法春秋之世有非禮生賜族者華督是也季防仲遂亦同此例中唐以後賜功臣之號亦此意也】生而賜氏非禮也以父字爲氏亦非禮也春秋從其本稱而不沒其變氏其生也書公子遂其死也書仲遂卒於垂於其子也其生也書公孫歸父其死也書仲嬰齊卒【公子季防卒亦同此義惟季防之子不見於經】

公羊傳仲嬰齊者何公孫嬰齊也此言仲嬰齊亦是公孫嬰齊非謂子叔聲伯故注云未見於經爲公孫嬰齊今爲大夫死見經爲仲嬰齊此漢人解經之善若子叔聲伯則戰鞌【成公二年】如晉【六年】如莒【八年】已屢見於經矣爲人後者爲之子此語必有所受然嬰齊之爲後後仲遂非後歸父也【猶之叔孫僑如奔而立豹】以爲爲兄後則非也傳拘於孫以王父字爲氏之說而以嬰齊爲後歸父則以弟後兄亂昭穆之倫矣非也且三桓亦何愛於歸父而爲之立後哉

隠十年無正【已下谷梁傳】

隠十年無正者以無其月之事而不書非有意削之也谷梁以爲隠不自正者鑿矣趙氏曰宣成以前人名及甲子多不具舊史闕也得之矣

戎菽

莊公三十一年齊侯來獻戎防傳曰戎菽也似據管子桓公北伐山戎得冬蔥及戎菽布之天下而爲之說桓公以戎防誇示諸侯豈徒一戎菽哉且生民之詩曰蓺之荏菽荏菽斾斾傳曰荏菽戎菽也爾雅戎菽謂之荏菽【亦作茙菽列子北宮子旣歸進其茙菽有稻梁之味】則自后稷之生而已蓺之不待桓公而始布矣

隕石於宋五

公谷二傳相傳受之子夏其宏綱大指得聖人之深意者凡數十條然而齊魯之間人自爲師窮鄕多異曲學多辯其穿鑿以誤後人者亦不少矣且如隕石於宋五六鶂【左氏公羊作鷁】退飛過宋都此臨文之不得不然非史云五石而夫子攺之石五史云鶂六而夫子攺之六鶂也谷梁子曰隕石於宋五後數散辭也六鶂退飛過宋都先數聚辭也天下之達道五所以行之者三其散辭乎凡爲天下國家有九經其聚辭乎初九潛龍後九也九二見龍先九也世未有爲之說者也

石無知故日之然則梁山崩不日何也鶂微有知之物故月之然則有鸜鵒來巢不月何也夫月日之有無其文則史也故劉敞謂言是月者宋不告日嫌與隕石同日書是月以別之也

王子虎卒

文公四年夏五月王子虎卒左氏以爲王叔文公者是也而谷梁以爲叔服按此後文公十四年有星孛入於北斗周內史叔服曰不出七年宋齊晉之君皆將死亂成公元年劉康公伐戎叔服曰背盟而欺大國此必敗明叔服別是一人非王子虎【胡氏仍谷梁之誤】

谷梁日誤作曰

谷梁傳宣公十五年中國謹日卑國月夷狄不日其曰潞子嬰兒賢也疏解甚迂按傳文曰字誤當作其日潞子嬰兒賢也【書臯陶謨思曰贊贊襄哉呂刑今爾罔不由慰曰勤易大畜九三曰閒輿衞皆當作日古人日曰二字同一書法惟曰若之曰上畫不滿與日字異耳故陸氏釋文於九經中遇二字可疑者卽加音切又有一字而兩讀者如詩豈不曰戒曰音越又人栗反曰爲攺嵗曰殺羔羊亦然自古經師所傳或以爲日月之日或以爲曰若之曰陸氏兩存而以其音別之毛晃以爲一字兩音而駮其失誤矣史記秦始皇本紀贊而以責一日之孤正義曰日音馹】

日知錄卷四﹤子部﹐雜家類﹐雜考之屬﹐日知錄﹥

欽定四庫全書

日知錄卷五

昆山顧炎武撰閽人寺人

閽人寺人屬於冢宰則內廷無亂政之人九嬪世婦屬於冢宰則後宮無盛色之事太宰之於王不惟佐之治國而亦誨之齊家者也自漢以來惟諸葛孔明爲知此義故其上表後主謂宮中府中俱爲一體而宮中之事事無大小悉以咨攸之褘允三人於是後主欲采擇以充後宮而終執不聽宦人黃皓終允之世位不過黃門丞【蜀志董允傳】可以爲行周禮之效矣後之人君以爲此吾家事而爲之大臣者亦以爲天子之家事人臣不敢執而問也其家之不正而何國之能理乎魏楊阜爲少府上疏欲省宮人乃召禦府吏問後宮人數吏曰禁密不得宣露阜怒杖吏一百數之曰國家不與九卿爲密反與小吏爲密乎然後知閽寺嬪禦之系於天官周公所以爲後世慮至深逺也

漢承秦制有少府之官中書謁者黃門鉤盾尙方禦府永巷內者宦者八官令丞諸僕射署長中黃門皆屬焉然則奄寺之官猶於外廷也

正月之吉

大司徒正月之吉始和布教於邦國都鄙注云周正月朔日【大宰注同】正嵗令於教官注云夏正月朔日【淩人注同州長旣以正月之吉讀法又以正嵗讀法如初注云因此四時之正重申之】卽此是古人三正並用之驗逸周書周月解曰亦越我周攺正以垂三統至於敬授民時巡狩烝享猶自夏焉正謂此也【如左氏桓公五年傳云凡祀啟蟄而郊龍見而雩始殺而嘗閉蟄而烝之類是也】豳詩七月一篇之中凡言月者皆夏正凡言日者皆周正一之日觱發二之日栗烈三之日於耜傳曰一之日周正月二之日殷正月三之日夏正月

北史李業興傳天平四年使梁梁武帝問尙書正月上日受終文祖此時何正業興對曰此夏正月梁武帝問何以得知業興曰案尙書中運衡篇云日月營始故知夏正又問堯時以前何月爲正業興對曰自堯以上書典不載實所不知梁武又云寅賓出日卽是正月日中星鳥以殷仲春卽是二月此出堯典何得云堯時不知用何正業興對曰𨿽三正不同言時節者皆據夏時正月周禮仲春二月防男女之無夫家者𨿽自周書月亦夏時堯之日月亦當如此【近有楚人剙爲堯建子舜建丑之說者據此辟之遂無以難】

木鐸

金鐸所以令軍中木鐸所以令國中此先王仁義之用也一器之微而剛柔別焉其可以識治民之道也歟鼓吹軍中之樂也非統軍之官不用【陳蔡徵爲吏部尙書啟後主借鼓吹後主謂所司曰鼓吹軍樂有功乃授】今則文官用之【王世貞觚不觚錄言先朝之制維總兵官列營始舉炮奏鼓吹嘉靖後巡撫乃放而行之】士庶人用之僧道用之金革之器徧於國中而兵由此起矣【晉書司馬恬爲禦史中丞值海西廢簡文帝登阼未解嚴大司馬桓溫屯中堂吹警角恬奏劾溫大不敬請科罪今制𨿽授鉞遣將亦不舉炮鼓吹而士庶吉凶之禮及迎神賽防反有用鼓吹者景泰六年華陽王防堚遣千戶賫奏赴京並買喇吧號笛銅鑼等物奉敕切責以爲此行師之具於王何用當時遵守祖訓如此以後法禁日弛庶民皆得用矣】

後魏孝武永熙中諸州鎭各給鼓吹尋而髙歡舉兵魏分爲二唐自安史之亂邊戍皆得用之故杜甫詩云萬方聲一槪吾道竟何之粗厲之音形爲亂象先王之制所以軍容不入國也

詩有瞽箋云簫編小竹管如今賣餳【俗作糖】者所吹也【周禮小師注同】漢時賣餳止是吹竹今則鳴金

稽其功緒

已成者謂之功未竟者謂之緒說文緒絲端也記曰武王纘太王王季文王之緒

六牲

古之爲禮以祭祀燕享故六牲之掌特重執豕於牢稱公劉也爾牲則具美宣王也至於鄰國相通則葛伯不祀湯使遺之牛羊而衞戴公之廬於曹齊桓歸之牛羊豕雞狗皆三百其平日國君無故不殺牛大夫無故不殺羊士無故不殺犬豕而用大牲則卜之於神以求其吉故左氏載齊國之制公膳止於雙雞而詩人言賓客之設不過兔首炰鼈之類古人之重六牲也如此自齊靈公伐萊萊人使正輿子賂之索馬牛皆百匹而吳人徴魯百牢始於貪求終於暴殄於是範蠡用其霸越之餘謀以畜五牸而澤中千足彘得比封君孳畜之權不在國而在民矣

易曰東鄰殺牛不如西鄰之禴祭秦徳公用三百牢於鄜畤而王莽末年自天地六宗以下至諸小鬼神凡千七百所用三牲鳥獸三千餘種後不能備乃以雞當鶩雁犬當麋鹿

邦饗耆老孤子

春饗孤子以象物之方生秋饗耆老以象物之旣成然而國中之老者孤者多矣不可以徧饗也故國老庶老則饗之而其他則養於國養於鄕而已【王制】死事之孤則饗之而其他則養幼少存諸孤而已【月令】一以教孝一以勸忠先王一舉事而天道人倫備焉此禮之所以爲大也與

醫師

古之時庸醫殺人今之時庸醫不殺人亦不活人使其人在不死不活之間其病日深而卒至於死夫藥有君臣人有彊弱有君臣則用有多少有彊弱則劑有半倍多則專專則效速倍則厚厚則其力深今之用藥者大抵雜泛而均停旣見之不明而又治之不勇病所以不能愈也而世但以不殺人爲賢豈知古之上醫不能無失周禮醫師嵗終稽其醫事以制其食十全爲上十失一次之十失二次之十失三次之十失四爲下是十失三四古人猶用之而淳於意之對孝文尙謂時時失之臣意不能全也易曰裕父之蠱往見吝柰何獨取夫裕蠱者以爲其人𨿽死而不出於我之爲嗚呼此張禹之所以亡漢李林甫之所以亡唐也【朱文公與劉子澄書所論四君子湯其意亦略似此】

唐書許宗言古之上醫惟是別衇衇旣精別然後識病夫病之與藥有正相當者惟須單用一味直攻彼病藥力旣純病卽立愈今人不能別衇莫識病源以情臆度多安藥味譬之於獵未知所多發人馬空地遮圍冀有一人獲之術亦疏矣假令一藥偶然當病他味相制气勢不行所以難差諒由於此後漢書華佗精於方藥處齊不過數種夫師之六五任九二則吉參以三四則凶是故官多則亂將多則敗天下之事亦猶此矣

造言之刑

舜之命龍也曰朕堲讒說殄行震驚朕師故大司徒以鄕八刑紏萬民造言之刑次於不孝不弟而禁暴氏掌誅庶民之作言語而不信者至於訛言莫懲而宗周滅矣

國子

世子齒於學自後防之教冑子而已然矣師氏以三徳教國子保氏掌養國子以道而教之六藝而王世子不別置官是世子之與國子齒也是故諸子掌國子之倅﹤子部﹐雜家類﹐雜考之屬﹐日知錄﹐卷五﹥國有大事則帥國子而致於大子惟所用之非平日相習之深烏能得其用乎後世乃設東宮之官而分其職秩於是有內外宮朝之隔而先王之意失矣

死政之老

死國事者之父如史記平原君傳李同戰死封其父爲李侯後漢書獨行傳小吏所輔扞賊代縣令死除父奉爲郎中蜀志龎統傳統爲流矢所中卒拜其父議郎遷諫議大夫是也若父子並爲王臣而特加恩遇如光武之於伏隆先朝之於張五典【天啟初張銓以禦史死遼加其父五典至兵部尙書】又不可以常格論矣

凶禮

大宗伯以凶禮哀邦國之憂其別有五曰死亡凶札禍烖圍敗宼亂是古之所謂凶禮者不但於死亡而五服之外有非喪之喪者緣是而起也記曰年不順成天子素服乘素車食無樂又曰年不順成君衣布搢本周書曰大荒王麻衣以朝朝中無防衣此凶札之服也司服大札大荒大烖素服注曰大烖水火爲害君臣素服縞冠若晉伯宗哭梁山之崩春秋新宮災三日哭此禍烖之服也記曰國亡大縣邑公卿大夫士厭冠哭於太廟又曰軍有憂則素服哭於庫門之外大司馬若師不功則厭而奉主車春秋傳秦穆公敗於殽素服郊次鄕師而哭此圍敗之服也【呂氏春秋公孫龍對趙惠王曰今藺離石入秦而王縞素出總是戰國時猶行此禮】若夫曲禮言大夫士去國素衣素裳素冠徹緣鞮履素�乘髦馬孟子言三月無君則弔而季孫之會荀躒練冠麻衣此君臣之不幸而哀之者矣秦穆姬之逆晉侯免服衰絰衞侯之念子鮮稅服終身此兄弟之不幸而哀之者矣楚滅江而秦伯降服出次越圍吳而趙孟降於喪食此與國之不幸而哀之者矣【漢書髙帝紀秦王子嬰素車白馬應劭曰喪人之服】先王制服之方固非一端而已記有之曰無服之喪以蓄萬邦【杜氏通典以鎭撫諸州水旱虫災勞問諸侯疾苦編於凶禮之首】

不入兆域

冢人凡死於兵者不入兆域注戰敗無勇投諸塋外以罰之左氏趙簡子所謂桐棺三寸不設屬辟素車朴馬無入於兆而檀弓死而不弔者三其一曰畏亦此類也【莊子戰而死者其人之葬也不以翣資崔本作翣鍁鍁音坎謂先人墳墓也】若敝無存死而齊侯三襚之與之犀軒與直蓋而親推之三童汪踦死而仲尼曰能執干戈以衞社稷可無殤也豈得以此一槪隋文帝仁壽元年詔曰投生殉節自古稱難隕身王事禮加二等而世俗之徒不達大義致命戎旅不入兆域虧孝子之意傷人臣之心興言念此每深湣嘆且入廟祭祀並不廢闕何至墳塋獨在其外自今以後戰亡之徒宜入墓域可謂達古人之意又攷晉趙文子與叔譽觀乎九原而有陽處父之葬則得罪而見殺者亦未嘗不入兆域也【左傳襄公二十九年齊人葬莊公於北郭注引兵死不入兆域】

樂章

詩三百篇皆可以被之音而爲樂自漢以下乃以其所賦五言之屬爲徒詩而其協於音者則謂之樂府宋以下則其所謂樂府者亦但擬其辭而與徒詩無別於是乎詩之與樂判然爲二不特樂亡而詩亦亡

古人以樂從詩今人以詩從樂古人必先有詩而後以樂和之舜命防教冑子詩言志歌永言聲依永律和聲是以登歌在上而堂上堂下之器應之是之謂以樂從詩【宋國子丞王普言古者旣作詩從而歌之然後以聲律協和而成曲自歷代至於本朝雅樂皆先制樂章而後成譜崇寧以後乃先制譜後命辭於是辭律不相諧協且與俗樂無異朱子曰詩之作本言志而已方其詩也未有歌也及其歌也未有樂也以聲依永以律和聲則樂乃爲詩而作非詩爲樂而作也詩出乎志者也樂出乎詩者也詩者其本而樂者其末也】古之詩大抵出於中原諸國其人有先王之風諷誦之教其心和其辭不侈而音節之間往往合於自然之律楚辭以下卽巳不必盡諧【文心雕龍言楚辭訛韻實繁】降及魏晉羌戎雜擾方音遞變南北各殊故文人之作多不可以協之音而名爲樂府無以異於徒詩者矣【元稹言樂府等題除鐃吹橫吹郊祀淸商等詞在樂志者其餘木蘭仲卿四愁七哀之類亦未必盡播於管也】人有不純而五音十二律之傳於古者至今不變於是不得不以五音正人聲而謂之以詩從樂以詩從樂非古也後世之失不得已而爲之也

漢書武帝舉司馬相如等數十人造爲詩賦略論律呂以合八音之調作十九章之歌夫曰略論律呂以合八音之調是以詩從樂也後代樂章皆然

安世房中歌十七章郊祀歌十九章皆郊廟之正樂如三百篇之頌其他諸詩所謂趙代秦楚之謳如列國之風

十九章司馬相如等所作略論律呂以合八音者也趙代秦楚之謳則有協有否以李延年爲協律都尉采其可協者以被之音也

樂府中如淸商淸角之類以聲名其詩也如小垂手大垂手之類以舞名其詩也以聲名者必合於聲以舞名者必合於舞至唐而舞亡矣至宋而聲亡矣於是乎文章之傳盛而聲音之用微然後徒詩興而樂廢矣歌者爲詩擊者拊者吹者爲器合而言之謂之樂對詩而言則所謂樂者八音興於詩立於禮成於樂是也分詩與樂言之也專舉樂則詩在其中吾自衛反魯然後樂正雅頌各得其所是也合詩與樂言之也

鄕飲酒禮工四人二瑟注二瑟二人鼓瑟則二人歌也古人琴瑟之用皆與歌並奏故有一人歌一人鼓瑟者漢文帝使愼夫人鼓瑟上自倚瑟而歌是也【師古曰倚瑟卽今之以歌合曲也】亦有自鼓而自歌孔子之取瑟而歌是也若乃衞靈公聽新聲於濮水之上而使師延寫之則但有曲而無歌此後世徒琴之所由興也

言詩者大率以聲音爲末藝不知古人入學自六藝始孔子以遊藝爲學之成後人之學好髙以此爲瞽師樂工之事遂使三代之音不存於兩京兩京之音不存於六代而聲音之學遂爲當今之絕藝

七月流火天文也相其陰陽地理也四矢反兮射也兩驂如舞禦也止戈爲武皿虫爲蠱書也千乘三去亥有二首六身數也古之時人人知之而今日遂爲絕學且曰藝而已矣不知之無害也此近代之儒所以自文其空疏也

斗與辰合

周禮大司樂注此據十二辰之斗建與日辰相配合皆以陽律爲之主陰呂來合之是以大師云掌六律六同以合陰陽之聲黃鐘子之气也十一月建焉而辰在星紀大呂醜之气也十二月建焉而辰在枵故奏黃鐘歌大呂以祀天神【今五行家言子與丑合】大蔟寅之气也正月建焉而辰在娵訾應鐘亥之气也十月建焉而辰在析木故奏大蔟歌應鐘以祀地祗【寅與亥合南齊書禮志太常丞何諲之議禮孟春之月擇元辰躬耕帝借鄭注云元辰蓋郊後吉亥也五行說十二辰爲六合寅與亥合建寅月東耕取月建與日辰合也】姑洗辰之气也三月建焉而辰在大梁南呂酉之气也八月建焉而辰在壽星故奏姑洗歌南呂以祀四望【辰與酉合】防賓午之气也五月建焉而辰在鶉首林鐘未之气也六月建焉而辰在鶉火故奏蕤賓歌南鐘【林鐘也】以祭山川【午與朱合】仲呂巳之气也四月建焉而辰在實沈夷則申之气也七月建焉而辰在鶉尾故奏夷則歌小呂【仲呂也】以享先姚【巳與申合】夾鐘卯之气也二月建焉而辰在降婁無射戍之气也九月建焉而辰在大火故奏無射歌夾鐘以享先祖【卯與戍合】太經所謂斗振天而進日違天而退先王作樂以象天地其必有以合之矣

凶聲

凡建國禁其淫聲過聲凶聲慢聲凶聲如殷紂好爲北鄙之聲所謂亢厲而微末以象殺伐之气者也注謂亡國之聲若桑間濮上此則一淫聲巳該之矣

八音

先王之制樂也具五行之气夫水火不可得而用也故寓火於金寓水於石鳬氏爲鐘火之至也泗濱浮磬水之精也【石生於土而得夫水火之气火石多水石少泗濵磬石得水之精者也故浮】用天地之精以制器是以五行備而八音諧矣

土鼓樂之始也陶匏祭之大也二者之音非以悅耳存其質也國語伶州鳩曰匏竹利制又曰匏以宣之瓦以贊之今之大樂久無匏土二音【舊唐書音樂志笙女媧氏造列管於匏上內簧其中今之笙竽並以木代匏而漆之無匏音矣宋葉少蘊避暑錄話大樂舊無匏土二音笙以木刻其本而不用匏塤亦木爲之元史匏以斑竹爲之】而八音但有其六矣熊氏謂匏音亡而淸防忠敬者之不多見吾有感於其言【元熊朋來五經說曰八音之有笙宜以竹稱而乃以匏稱是所重在匏也古者造笙必以曲沃之匏汶陽之竹漢太學槐市各持方物列磬懸匏八音之匏於卦爲艮於風爲融於气爲立春匏音啾以立淸闕之則淸廉者鮮矣匏音正則人思敬不正則忠敬者鮮矣爲禮樂之官者尙申請而攺正之】

用火

有明火有國火明火以陽燧取之於日【司烜氏】近於天也故卜與祭用之【菙氏大祝大司宼】國火取之五行之木【司爟】近於人也故烹飪用之

古人用火必取之於木而復有四時五行之變素問黃帝言壯火散气少火生气季春出火貴其新者少火之義也今人一切取之於石其性猛烈而不宜人疾疢之多年壽之減有自來矣【詳見第二十五卷

介子推條】

邵氏學史曰古有火正之官語曰鉆燧攺火此政之大者也所謂光融天下者於是乎在【史記楚世家重黎爲帝嚳火正能光融天下命曰祝融】周禮司烜氏所掌及春秋宋衛陳鄭所紀者政皆在焉今治水之官猶夫古也而火獨缺焉飲知擇水而亨不擇火以祭以養謂之備物可乎或曰庭燎則有司矣𨿽然此火之末也

涖戮於社

大司宼大軍旅涖戮於社注社謂社主在軍者也書甘誓用命賞於祖不用命戮於社孔安國雲天子親徵必載遷廟之祖主及社主行有功則賞祖主前示不專也不用命奔北者則戮之於社主前社主陰陰主殺親祖嚴社之義也記曰社所以神地之道意古人以社爲陰主若其司刑殺之柄者故祭勝國之社則士師爲之屍而王莽之將亡赦城中囚徒授兵殺豨飲其血曰有不爲新室者社鬼記之宋襄公季平子皆用人於社而亡曹之夢亦曰立於社宮宰我戰栗之對有自來矣

邦朋

士師掌士之八成七曰爲邦朋太公對武王民有十大而曰民有百里之譽千里之交六大也又曰一家害一里一里害諸侯諸侯害天下嗟乎此太公之所以誅華士也世衰道微王綱弛於上而私黨植於下故箕子之陳洪範必皇建其有極而後庶民人無淫朋比徳

易泰之九二曰朋亡渙之六四曰渙其羣元吉莊子文王寓政於臧丈人而列士壞植散羣

荀悅論曰言論者計薄厚而吐辭選舉者度親疎而舉筆苞苴盈於門庭聘問交於道路書記繁於公文私務眾於官事世之獘也古今同之可爲太息者此也

王公六職之一

坐而論道謂之王公王亦爲六職之一也未有無事而爲人君者故曰天子一位

奠摯見於君

士冠士之嫡子繼父者也故得奠摯見於君【庶子不得見君左傳昭公四年仲與公禦菜書觀於公叔孫怒而逐之是也】

主人

主人爵弁纁裳緇袘注主人壻也壻爲婦主主人筵於戶西注主人女父也親迎之禮自夫家而行故壻稱主人至於婦家則女父又當爲主人故不嫌同辭也女父爲主人則壻當爲賓故曰賓東面答拜注賓壻也對女父之辭也至於賓出而婦從則變其文而直稱曰壻壻者對婦之辭也曰主人曰賓曰壻一人而三異其稱可以見禮時爲大而義之由內矣

辭無不腆無辱

歸妹人之終始也先王於此有省文尙質之意焉故辭無不腆無辱【賓不稱幣不善主人不謝來辱】告之以直信曰先人之禮而已所以立生民之本而爲嗣續之基故以內心爲主而不尙乎文辭也非徒以教婦徳而已

某子受酬

鄕飲酒禮某子受酬注某者眾賓姓也鄕射禮某酬某子注某子者氏也古人男子無稱姓者從鄕射禮注爲得如左傳叔孫穆子言叔仲子子服子之類【士昏禮皇舅某子此或謚或字之稱與聘禮皇考某子同疏以爲若張子李子婦人內夫家豈有稱其舅爲張子李子者哉】

辯

鄕飲酒禮鄕射禮其於旅酬皆言辯注云辯眾賓之在下者此辯非辧察之辧古字辯與徧通經文言辯者非一燕禮注今文辯皆作徧是也曲禮主人延客食胾然後辯殽內則子師辯告諸婦諸母名宰辯告諸舅名玉藻先飯辯嘗羞飲而俟樂記其治辯者其禮具【注辯徧也】左傳定公八年子言辯捨爵於季氏之廟而出【注辯猶周徧也】史記禮書瑞應辯至

須臾

寡君有不腆之酒請吾子之與寡君須臾焉使某也以請古者樂不逾辰燕不移漏故稱須臾言不敢久也記曰飲酒之節朝不廢朝莫不廢夕而書酒誥之篇曰在昔殷先哲王廸畏天顯小民經徳秉哲越在外服侯甸男衞邦伯越在內服百僚庶尹惟亞惟服宗工越百姓裏居罔敢湎於酒不惟不敢亦不暇是豈待初筵之規三爵之制而後不得醉哉

飱不致

聘禮管人爲客三日具沐五日具浴飱不致賓不拜沐浴而食之卽孟子所謂廩人繼粟庖人繼肉不以君命將之恐勞賓也

三年之喪

今人三年之喪有過於古人者三事禮記三年問曰三年之喪二十五月而畢【荀子同】檀弓曰祥而縞是月禫徙月樂王肅云是祥之月而禫禫之明月可以樂矣又曰魯人有朝祥而莫歌者子路笑之夫子曰由爾責於人終無巳夫三年之喪亦已久矣夫子路出夫子曰又多乎哉逾月則其善也喪服小記曰再期之喪三年也春秋閔公二年公羊傳曰三年之喪實以二十五月【白虎通三年之喪再期二十五月後漢書陳忠疏言先聖緣人情而著其節制服二十五月淮南子飭喪紀髙誘注紀數也二十五月之數也】孔安國書傳太甲篇云湯以元年十一月崩至此二十六月三年服闋鄭謂二十四月再期其月餘日不數爲二十五月中月而禫則空月爲二十六月出月禫祭爲二十七月與王肅異【魏明帝以景初三年正月崩至五年正月積二十五晦爲大祥太常孔美博士趙怡等以爲禫在二十七月其年四月祫祭散騎常侍王肅博士樂詳等以爲禫在祥月其年二月祫祭晉武帝時越騎校尉程猗贊成王肅駮鄭禫二十七月之失爲六徴三驗博士許猛扶鄭義作釋六徴解三驗以二十七月爲得並見魏書禮志】按三年問曰至親以期斷是何也曰天地則已易矣四時則已變矣其在天地之中者莫不更始焉以是象之也然則何以三年也曰加隆焉爾也焉使倍之故再期也今從鄭氏之說三年之喪必二十七月【宋武帝永初元年十月辛夘攺晉所用王肅祥禫二十六月儀依鄭二十七月而後除】其過於古人一也儀禮喪服篇曰疏衰裳齊牡麻絰冠布纓削杖布帶疏屨期者父在爲母傳曰何以期也屈也至尊在不敢伸其私尊也禮記雜記下篇曰期之喪十一月而練十三月而祥十五月而禫注云此謂父在爲母也喪大記曰期終喪不食肉不飲酒父在爲母爲妻又曰期居廬終喪不禦於內者父在爲母爲妻喪服四制曰資於事父以事母而愛同天無二日土無二王國無二君家無二尊以一治之也故父在爲母齊衰期者見無二尊也【服問曰三年之喪旣練矣有期之喪旣葬矣則帶其故葛帶絰期之絰服其功衰徐師曾集注曰三年之防謂父喪也期之喪母喪也賈公彥喪服疏所云父卒三年之內而母卒仍服期必父服旣除而遭母喪乃得伸三年也】喪服傳曰禽獸知母而不知父野人曰父母何算焉都邑之士則知尊禰矣今從武后之制亦服三年之服【自唐以前禮制父在爲母一周除靈三年心喪髙宗上元元年十二月天后上表請父在爲母服齊衰三年從之宗開元五年右補闕盧履冰上言孝莫大於嚴父故父在爲母服齊衰周心喪三年情己申而禮殺也則天皇后攺服齊衰三年請復其舊上下其議左散騎常侍褚無量以履冰議爲是諸人爭論連年不決七年八月辛夘敕自今五服並依喪服傳文然士大夫議論猶不息行之各從其意無量嘆曰聖人豈不知母防之厚乎厭降之禮所以明尊卑異戎翟也俗情膚淺不知聖人之心一紊其制誰能正之二十年中書令蕭嵩攺修五禮復請依上元敕父在爲母齊衰三年從之按父在爲母齊衰三年起自開元禮然其時盧懷愼以母憂起復爲兵部侍郎張九齡以母憂起復中書侍郎同平章事邠王守禮以母憂起復左金吾衞將軍嗣鄂王邕以母憂起復衞尉卿而得終禮制者惟張說韓休二人則明皇固巳崇其文而廢其實矣今制父在爲母斬衰三年按太祖實錄洪武七年九月庚寅貴妃孫氏薨命吳王橚服慈母服斬衰三年以主喪事敕皇太子諸王皆服期乃命翰林學士宋濓等修孝慈錄立爲定制子爲父母庶子爲其母皆斬衰三年嫡子眾子爲其庶母皆齊衰杖期十一月壬戍朔書成此則當時別有所爲而未可爲萬世常行之道也】其過於古人二也喪服篇又曰不杖麻屨者婦爲舅姑傳曰何以期也從服也檀弓上篇曰南宮縚之妻之姑之喪夫子誨之髽曰爾毋從從爾爾毋扈扈爾蓋榛以爲笄長尺而總八寸正義謂以其爲期之喪而殺於斬衰之服喪服小記曰婦人爲夫與長子稽顙其餘則否今從後唐之制婦爲舅姑亦服三年【宋史幹徳三年判大理寺尹拙言按律及儀禮喪服傳開元禮五禮精義三禮圖等書所載婦爲舅姑服期近代時俗多爲重服望加裁定右僕射魏仁浦等奏曰按禮內則云婦事舅姑如事父母則舅姑與父母一也而古禮有期年之說至於後唐始定三年之喪竊以三年之內幾筵尙存豈可夫居苫塊之中婦被綺紈之飾夫婦齊體哀樂不同求之人情實傷理本況婦爲夫有三年之服於舅姑止服期年是尊夫而卑舅姑也孝明皇后爲昭憲太后服喪三年足以爲萬世法望自今婦爲舅姑服並如後唐之制三年齊斬一從其夫詔從之何孟春餘冬序錄引唐李涪論曰喪服傳婦爲舅姑齊衰五升布十一月而練十三月而祥十五月而禫禫後門庭尙素婦服靑縑衣以俟夫之終喪習俗以婦之服靑縑謂其尙在喪制故因循亦同夫之喪紀再周而後吉貞元十一年河中府倉曹參軍蕭據狀稱堂兄至女適李氏壻見居喪今時俗婦爲舅姑服三年恐爲非禮請禮院詳定下詳定判官前太常博士李岧議曰開元禮五服制度婦爲舅姑及女子適人爲其父母皆齊衰不杖期蓋以爲婦之道專一不得自達必系於人故女子適人服夫以斬而降其父母喪服篇曰女子子適人者爲其父母傳曰爲父何以期也婦人不貳斬也婦人不貳斬者何也婦人有三從之義無専用之道故未嫁從父旣嫁從夫夫死從子故父者子之天也夫者妻之天也婦人不貳斬者猶曰不貳天也先聖格言歷代不敢易以此論之父母之喪尙止周嵗舅姑之服無容三年今之學者不本其義輕重紊亂寖以成俗開元禮宗所修布在有司頒行天下伏請正牒以明典章李岧之論可謂正矣宋朝詒謀錄幹徳三年詔舅姑之喪婦從其夫齊斬三年遂爲定制宋人蓋未講服靑縑之制故也】其過於古人三也皆後儒所不敢議非但因循國制亦畏宰我短喪之譏若乃日月𨿽多而哀戚之情不至焉則不如古人逺矣

古人以祥爲喪之終中月而禫則在除服之後故喪服四制言祥之日鼓素琴示民有終也檀弓言孔子旣祥五日彈琴而不成聲十日而成笙歌有子蓋旣祥而絲履組纓又曰祥而外無哭者禫而內無哭者樂作矣故也自魯人有朝祥而暮歌者子路笑之孔子言逾月則其善而孟獻子禫縣而不樂孔子曰獻子加於人一等矣於是自禫而後乃謂之終喪

王肅據三年問二十五月而畢檀弓祥而縞是月禫徙月樂之文謂爲二十五月鄭據服問中月而禫之文謂爲二十七月【注雲中月間一月也正義引喪服小記云妾祔於妾祖姑亡則中一以上而祔乂學記雲中年考校皆以中爲間】二說各有所據古人祭當卜日小祥卜於十三月之日大祥卜於二十五月之日而禫則或於大祥之月【是月】或於大祥之後間一月【中月】自禮記之時而行之已不同矣

孝經援神契曰喪不過三年以期增倍五五二十五月義斷仁示民有終故漢人喪服之制謂之五五堂邑令費鳯碑曰菲五五縗杖其未除【洪氏曰菲五五者居喪菲食二十五月也此取論語菲飲食字隋書姚蔡傳所謂蔬菲】巴郡太守樊敏碑曰遭離母憂五五斷仁是也

爲父斬衰三年爲母齊衰三年此從子制之也父在爲母齊衰杖期此從夫制之也家無二尊而子不得自專所謂夫爲妻綱父爲子綱審此可以破學者之疑而息紛紜之說矣

父在爲母𨿽降爲期而心喪之實未嘗不三年也【如後魏彭城王勰毀瘠三年弗參吉慶乃謂之心防】傳曰父必三年然後娶達子之志也【正義曰左氏昭公十五年傳王一嵗而有三年之喪二焉據大子與穆後天子爲後亦期而言三年喪者據達子之志而言故並謂之三年也唐太宗貞觀元年詔有云妻喪達制之後者卽用此傳文】假令娶於三年之內將使爲之子者何服以見何情以處乎理有所不可也抑其子之服於期而申其父之不娶於三年聖人所以損益百世而不可攺者精矣

檀弓上篇伯魚之母死期而猶哭夫子聞之曰誰與哭者門人曰鯉也夫子曰嘻其甚也伯魚聞之遂除之此自父在爲母之制當然疏以爲出母者非

喪服小記曰庶子在父之室則爲其母不禫山陰陸氏曰在父之室爲未娶者也並禫祭不舉厭也

唐時武韋二後皆以婦乘夫欲除三綱變五服以申尊母之義故髙宗上元元年十二月壬寅天后上表請父在爲母服齊衰三年中宗神龍元年五月丙申皇后表請天下士庶爲出母三年服其意一也彼且欲匹二聖於天皇陪南郊以亞獻而況區區之服制乎【盧履冰表言原夫上元肇年則天巳潛秉政將潛簒預自崇加請升慈愛之喪以抗尊嚴之禮𨿽齊斬之儀不攺而幾筵之制遂同數年之間尙未通用天皇晏駕中宗塵垂拱之末果行聖母之僞符載初之元遂啟易代之深釁孝和𨿽仍反正韋氏復效晨鳴孝和非意暴崩韋氏旋卽稱制易曰臣弒其君子弒其父非一朝一夕之故其斯之謂矣臣謹尋禮意防杜實深若不早圖刋正何以垂戒於後】宗開元七年八月癸丑敕周公制禮歷代不刋子夏爲傳孔門所受格條之內有父在爲母齊衰三年【指天后所定】此有爲而爲非尊厭之義與其攺作不如師古諸服紀宜一依喪服舊文可謂簡而當矣柰何信道不篤朝令夕更至二十四年又從韋縚之言加舅母堂姨舅之服天寶六載又令出母終三年之服【詳舊書儀禮志】而太和開成之世遂使駙馬爲公主服斬衰三年【文宗紀杜悰傳】禮教之淪有由來矣

自古以來姦人欲蔑先王之禮法而自爲者必有其漸天后父在爲母齊衰三年之請其意在乎臨朝也故中宗景龍二年二月庚寅大赦天下內外五品巳上母妻各加邑號一等無妻者聽授其女而安樂公主求立爲皇太女遂進鴆於中宗矣

金世宗大定八年二月甲午朔制子爲攺嫁母服喪三年

洪武七年𨿽定爲母斬衰三年之制而孝慈皇后之喪次年正旦皇太子親王駙馬俱淺色常服則尊厭之禮未嘗不用也夫惟二十七月之內不聽樂不昏嫁不赴舉不服官此所謂心喪固百世不可攺矣

喪服小記曰祖父卒而後爲祖母后者三年鄭氏曰祖父在則其服如父在爲母也此祖母之喪厭於祖父者也

婦事舅姑如事父母而服止於期不貳斬也然而心喪則未嘗不三年矣故曰與更三年喪不去

吳防淸服制攷詳序曰凡喪禮制爲斬衰功緦之服者其文也不飲酒不食肉不處內者其實也中有其實而外飾之以文是爲情文之稱徒服其服而無其實則與不服等爾𨿽不服其服而有其實者謂之心喪心喪之實有隆而無殺服制之文有殺而有隆古之道也愚嘗謂服制當一以周公之禮爲正後世有所增攺者皆溺乎其文昧乎其實而不究古人制禮之意者也爲母齊衰三年而父在爲母杖期豈薄於其母哉蓋以夫爲妻之服旣除則子爲母之服亦除家無二尊也子服𨿽除而三者居喪之實如故則所殺者三年之文而巳實固未嘗殺也女子子在室爲父斬旣嫁則爲夫斬而爲父母期蓋曰子之所天者父妻之所天者夫嫁而移所天於夫則降其父婦人不貳斬者不貳天也降巳之父母而期爲夫之父母亦期期之後夫未除服婦已除服而居喪之實如其夫是舅姑之服期而實三年也豈必從夫服斬而後爲三年哉喪服有以恩服者有以義服者有以名服者恩者子爲父母之類是也義者婦爲舅姑之類是也名者爲從父從子之妻之類是也從父之妻名以母之黨而服從子之妻名以婦之黨而服兄弟之妻不可名以妻之黨其無服者推而逺之也然兄弟有妻之服巳之妻有娣姒婦之服一家老幼俱有服巳𨿽無服不必華靡於其躬宴樂於其室如無服之人也同爨且服緦【同釁服緦爲從母之夫舅之妻與已同爨者爾此所引似泛言之矣】朋防尙加麻鄰喪裏殯猶無相杵巷歌之聲奚獨於兄嫂弟婦之喪而恝然待之如行路之人乎古人制禮之意必有在而未易以淺識窺也夫實之無所不隆者仁之至文之有所或殺者義之精古人制禮之意蓋如此後世父在爲母三年婦爲舅姑從夫斬齊並三年爲嫂有服爲弟婦亦有服意欲加厚於古而不知古者子之爲母婦之爲舅姑叔之於嫂未嘗薄也愚故曰此皆溺乎其文昧乎其實而不究古人制禮之意者也古人所勉者喪之實也自盡於巳者也後世所加者喪之文也表暴於人者也誠僞之相去何如哉

繼母如母

繼母如母以配父也慈母如母以貴父之命也然於其黨則不同矣服問曰母出則爲繼母之黨服母死則爲其母之黨服爲其母之黨服則不爲繼母之黨服鄭氏注曰𨿽外親亦無二統夫禮者所以別嫌明微非聖人莫能制之此類是矣【喪服小記爲慈母之父母無服】

爲所後者之祖父母妻妻之父母昆弟昆弟之子若子

此因爲人後而推言之所後者有七等之親皆當如禮而爲之服也所後之祖我之曾祖也父母我之祖父母也妻我之母也妻之父母我之外祖父母也因妻而及故連言之取便文也昆弟我之世叔父也昆弟之子我之從父昆弟也若及也若子我之從父昆弟之子也正義謂妻之昆弟妻之昆弟之子者非【鄭以若子爲如親子但篇末又有兄弟之子若子之文當同一解】

女子子在室爲父

鄭氏注言在室者關巳許嫁關該也謂許嫁而未行遭父之喪亦當爲之布總箭笄髽三年也內則曰有故二十三年而嫁曾子問孔子曰女在塗而女之父母死則女反是也

慈母如母

慈母者何也子防而母死養於父妾父卒爲之三年所以報其鞠育之恩也然而必待父命者此又先王嚴父而不敢自專其報之義也父命妾曰女以爲子謂憐其無母視之如子長之育之非立之以爲妾後也喪服小記以爲爲慈母后則未可信也

禮記曾子問篇子遊問曰喪慈母如母禮與孔子曰非禮也古者男子外有傅內有慈母君命所使教子也【此與喪服所言慈母不同】何服之有昔者魯昭公少喪其母有慈母良及其死也公弗忍也欲喪之有司以聞曰古之禮慈母無服今也君爲之服是逆古之禮而亂國法也若終行之則有司將書之以遺後世無乃不可乎公曰古者天子練冠以燕居吾弗忍也遂練冠以喪慈母喪慈母自魯昭公始也然但練冠以居則異於如母者矣而孔子以爲非禮

南史司馬筠傳梁天監七年安成國太妃陳氏薨詔禮官議皇太子慈母之服筠引鄭說服止卿大夫不宜施之皇子武帝以爲不然曰禮言慈母有三條一則妾子無母使妾之無子者養之命爲子母服以三年喪服齊衰章所言慈母如母是也二則嫡妻子無母使妾養之𨿽均乎慈愛但嫡妻之子妾無爲母之義而恩深事重故服以小功喪服小功章所以不直言慈母而云庶母慈巳者【文曰庶母則知其爲嫡妻之子矣】明異於三年之慈母也其三則子非無母擇賤者視之義同師保而不無慈愛故亦有慈母之名師保無服則此慈母亦無服矣內則云擇於諸母與可者使爲子師其次爲慈母其次爲保母此其明文言擇諸母是擇人而爲此三母非謂擇取兄弟之母也子遊所問自是師保之慈非三年小功之慈也故夫子得有此答豈非師保之慈母無服之證乎鄭不辧三慈混爲訓釋引彼無服以注慈巳後人致謬實此之由於是筠等請依制攺定嫡妻之子母沒爲父妾所養服之五月貴賤並同以爲永制

喪服小記曰爲慈母之父母無服注曰恩所不及故也又曰慈母與妾母不世祭也然則𨿽云如母有不得盡同於母者矣

出妻之子爲母

出妻之子爲母此經文也傳曰出妻之子爲母期則爲外祖父母無服此子夏傳也傳曰絕族無移服親者屬此傳中引傳援古人之言以證其無服也當自爲一條出妻之子爲父後者則爲出母無服此又經文也傳曰與尊者爲一體不敢服其私親也此子夏傳也當自爲一條今本乃誤連之

父卒繼母嫁

父卒繼母嫁從從字句謂年幼不能自立從母而嫁也母之義巳絕於父【下章云妻不敢與焉是也】故不得三年而其恩猶在於子不可以不爲之服也【繼母本非屬毛離裏之親以其配父而服之如母爾故王肅曰從乎繼而寄育則爲服不從則不服】報者母報之也兩相爲服也

有適子者無適孫

冢子身之副也家無二主亦無二副故有適子者無適孫唐髙宗有太子而復立太孫非矣

爲人後者爲其父母

爲人後者爲其父母此臨文之不得不然隋書劉子翊云其者因彼之辭是也後儒謂以所後爲父母而所生爲伯叔父母於經未有所攷亦自尊無二上之義而推之也宋歐陽氏據此文以爲聖人未嘗沒其父母之名辧之至數千言然不若趙瞻之言辭窮直書爲簡而當也【宋史趙瞻傳中書請濮安懿王稱親瞻爭曰仁宗旣下明詔子陛下議者顧惑禮律所生所養之名妄相訾難彼明知禮無兩父貳斬之義敢裂一字之辭以亂厥眞且文有去婦出母者去已非婦岀不爲母辭窮直書豈足援以斷大義哉臣請與之廷辧以定邪正石林燕語濮議廷臣旣皆欲止稱皇伯歐陽文忠力詆以爲不然因引儀禮及五服敕云爲人後者爲其父母則是𨿽出繼而於本生猶稱父母也時未有能𨿽之者司馬君實在諫院獨疏言爲人後而言父母此因服立文捨父母則無以爲稱非謂其得稱父母也】按經文言其父母其昆弟者大抵皆私親之辭

黃氏日鈔曰歐公被陰私之謗皆激於當日主濮議之力公集濮議四卷又設爲或問以發明之滔滔數萬言皆以禮經爲其父母一語謂未嘗因降服而不稱父母耳然旣明言所後者三年而於所生者降服則尊無二上明矣謂所生父母者蓋本其初而名之非有兩父母也未爲人後之時以生我者爲父母已爲人後則以命我者爲父母立言者於旣命之後而追本生之稱自宜因其舊以父母稱未必其人一時並稱兩父母也公亦何苦力辧而至於困辱危身哉況帝王正統相傳有自非可常人比邪

觀先朝嘉靖之事至於入廟稱宗而後知聖人制禮別嫌明微之至也永叔博聞之儒而未見及此學者所以貴乎格物

爲人後者爲其父母報謂所生之父母報之亦爲之服期也重其繼大宗也故不以出降

繼父同居者

夫物之不齊物之情也𨿽三王之世不能使天下無孤寡之人亦不能使天下無再適人之婦且有前後家東西家而爲喪主者矣假令婦年尙少夫死而有三五嵗之子則其本宗大功之親自當爲之收卹又無大功之親而不許之從其嫁母則轉於溝壑而已於是其母所嫁之夫視之如子而撫之以至於成人此子之於若人也名之爲何不得不稱爲繼父矣長而同居則爲之服齊衰期先同居而後別居則齊衰三月以其撫育之恩次於生我也爲此制者所以寓卹孤之仁而勸天下之人不獨子其子也若曰以其貨財爲之築宮廟此後儒不得其說而爲之辭

宗子之母在則不爲宗子之妻服也

正義謂母年未七十尙與祭非也祭統曰夫祭也者必夫婦親之是以舅歿而姑老【內則】明其不與祭矣【夫人亞祼母不可以亞子故老而傳事】𨿽老固嘗爲主祭之人而禮無二敬故爲宗子之母服則不爲妻服

杜氏通典有夫爲祖曾祖髙祖父母持重妻從服議一條云孔瑚問虞喜曰假使孫爲後孫之婦從服期曾孫之婦尙存才緦麻近輕逺重情實有疑喜答曰有嫡子者無嫡孫又若爲宗子母服則不服宗子婦以此推之若孫爲後而其母尙存孫之婦猶爲庶不得傳重傳重之服理當在姑矣宋庾蔚之【唐志庾蔚之注喪服要記五卷】謂舅歿則姑老是授祭事於子婦至於祖服自以姑爲嫡與此條之意互相發明

君之母妻

與民同者爲其君齊衰三月也不與民同者君之母妻民不服而嘗仕者獨爲之服也古之卿大夫有見小君之禮【如成公九年季文子如宋致女復命公享之穆姜出於房再拜是也】而妻之爵服則又君夫人命之是以不容無服

齊衰三月不言曾祖巳上

宋沈括夢溪筆談曰喪服但有曾祖曾孫而無髙祖孫或曰經之所不言則不服是不然曾重也自祖而上者皆曾祖也自孫而下者皆曾孫也𨿽百世可也茍有相逮者則必爲服喪三月故𨿽成王之於后稷亦稱曾孫而祭禮祝文無逺近皆曰曾孫

禮記祭法言適子適孫適曾孫適孫適來孫左傳王子虎盟諸侯亦曰及而孫無有老防【僖公二十八年】孫之文見於記傳者如此【史記孟嘗君傳孫之孫爲何曰爲孫】然宗廟之中並無此稱詩維天之命駿惠我文王曾孫篤之鄭氏箋曰曾猶重也自孫之子而下事先祖皆稱曾孫禮記郊特牲稱曾孫某注謂諸侯事五廟也於曾祖已上稱曾孫而已【信南山正義自曾祖以至無窮皆得稱曾孫】左傳哀公二年衞太子禱文王稱曾孫蒯瞶晉書鐘雅傳元帝詔曰禮事宗廟自曽孫已下皆稱曾孫義取於重孫可歷世共其名無所攺也

曾祖父母齊衰三月而不言曾祖父之父母【後人謂之髙祖】非經文之脫漏也蓋以是而推之矣凡人祖孫相見其得至於五世者鮮矣壽至八九十而後可以見曾孫之子百有餘年而曾孫之子之子亦可見矣人之壽以百年爲限故服至五世而窮茍六世而相見焉其服不異於曾祖也經於曾祖已上不言者以是而推之也【晉徐農人問殷仲堪謂假如孫持髙祖重來孫都無服及賀循傳謂髙祖已上五世六世無服之祖者並非】觀於祭之稱曾孫不論世數而知曾祖之名統上世而言之矣

兄弟之妻無服

謂弟之妻婦者其嫂亦可謂之母乎【記大傳文同】蓋言兄弟之妻不可以母子爲比以名言之旣有所閡而不通以分言之又有所嫌而不可以不逺記曰嫂叔之無服也蓋推而逺之也夫外親之同爨猶緦而獨兄弟之妻不爲制服者以其分親而年相亞故聖人嫌之嫌之故逺之而大爲之坊【曲禮嫂叔不通問】不獨以其名也此又傳之所未及也存其恩於娣姒而斷其義於兄弟夫聖人之所以處此者精矣【大傳疏曰有從有服而無服嫂叔是也有從無服而有服娣姒是也】叔嫂𨿽不制服然而曰無服而爲位者惟叔嫂【奔喪】子思之哭嫂也爲位【檀弓】何也曰是制之所抑而情之所不可闕也然而鄭氏曰正言嫂叔尊嫂也若兄公與弟之妻則不能也【正義曰兄公與弟妻不爲位者卑逺之弟妻於兄公不爲位者尊絕之】此又足以補禮記之不及【檀弓言嫂叔之無服雜記言嫂不撫叔叔不撫嫂是兼兄公與弟妻】

先君余尊之所厭

尊尊親親周道也諸侯有一國之尊爲宗廟社稷之主旣沒而余尊猶在故公之庶子於所生之母不得伸其私恩爲之大功也大夫之尊不及諸侯旣沒則無餘尊故其庶子於父卒爲其私親並依本服如邦人也親不敵尊故厭尊不敵親故不厭此諸侯大夫之辧也後魏廣陵侯衍爲徐州刺史所生母雷氏卒表請解州詔曰先君余尊之所厭禮之明文季末陵遲斯典或廢侯旣親王之子宜從余尊之義便可大功饒陽男遙官左衞將軍遭所生母憂表請解任詔以余尊所厭不許晉哀帝欲爲皇太妃服三年僕射江虨啟於禮應服緦麻又欲降服期虨曰厭屈私情所以上嚴祖考乃服緦麻【胡三省曰以帝入後大宗則太妃乃瑯邪國母當以服諸侯者服之也】

貴臣貴妾

此謂大夫之服貴臣室老士也貴妾侄娣也皆有相助之義故爲之服緦谷梁傳曰侄娣者不孤子之義也古者大夫亦有侄娣左傳臧宣叔娶於鑄生賈及爲而死繼室以其侄生紇是也備六禮之制合二姓之好從其女君而歸焉故謂之貴妾【雷次宗曰侄娣貴而大夫尊輕故服至於余妾出自凡庶故不服】士無侄娣故喪服小記曰士妾有子而爲之緦然則大夫之妾𨿽有子猶不得緦也惟夫有死於宮中者則爲之三月不舉祭近之矣

唐李晟夫人王氏無子妾杜氏生子願詔以爲嫡子及杜之卒也贈鄭國夫人而晟爲之服緦議者以爲準禮士妾有子而爲之緦開元新禮無是服矣而晟擅舉復之頗爲當時所誚【冊府元龜】今之士大夫緣飾禮文而行此服者比比也

外親之服皆緦

外親之服皆緦外祖父母以尊加故小功從母以名加故小功【太傳服術有六三曰名此謂母之兄弟異徳異名母之姊妹同徳同名庾蔚之云男女異長母之在室與其姊妹有同居共席之禮故許其因母名以加服】唐宗開元二十三年制令禮官議加服制太常卿韋縚請加外祖父母服至大功九月舅服至小功五月堂姨堂舅舅母服至袒免太子賓客崔沔議曰禮教之設本於正家家正而天下定矣正家之道不可以貳總一定義理歸本宗所以父以尊崇母以厭降內有齊斬外服皆緦尊名所加不過一等此先王不易之道其來久矣昔辛有適伊州見被髮而祭於野者曰不及百年此其戎乎其禮先亡矣貞觀修禮特攺舊章漸廣渭陽之恩不遵洙泗之典及道之後唐元之間【韋氏弒中宗立溫王重茂攺元唐龍今避宗禦名上字故稱唐元】國命再移於外族矣禮亡徴兆儻見於斯開元初補闕盧履冰嘗進狀論喪服輕重敕令僉議於時羣議紛拏各安積習太常禮部奏依舊定陛下運稽古之思發獨斷之明特降別敕一依古禮事符典故人知向方式固宗盟社稷之福更圖異議竊所未詳願守八年明防以爲萬代成法職方郎中韋述議曰天生萬物惟人最靈所以尊尊親親別生分類存則盡其愛敬歿則盡其哀戚緣情而制服考事而立言往聖討論亦已勤矣上自髙祖下至孫以及其身謂之九族由近而及逺稱情而立文差其輕重遂爲五服𨿽則或以義降或以名加數有所從理不逾等百王不易三代可知若以匹敵言之外祖則祖也舅則伯叔父之列也父母之恩不殊而獨殺於外氏者所以尊祖禰而異於禽獸也且家無二尊喪無二斬持重於大宗者降其小宗爲人後者減其父母之服女子出嫁殺其本家之喪蓋所存者逺所抑者私也今若外祖及舅更加服一等堂舅及姨列於服紀之內則中外之制相去防何廢禮徇情所務者末且五服有上殺之義必循原本方及條流伯叔父母本服大功九月【今伯叔父母期是加服】從父昆弟亦大功九月並以上出於祖其服不得過於祖也從祖祖父母從祖父母從祖昆弟皆小功五月以出於曽祖服不得過於曾祖也族祖祖父母族祖父母族祖昆弟皆緦麻三月以出於髙祖服不得過於髙祖也堂舅姨旣出於外曾祖若爲之制服則外曾祖父母及外伯叔祖父母亦宜制服矣外祖加至大功九月則外曾祖父母合至小功外髙祖合至緦麻若舉此而捨彼事則不均棄親而錄疏理則不順推而廣之則與本族無異矣且服皆有報則堂外甥外曾孫侄女之子皆須制服矣聖人豈薄其骨肉背其恩愛蓋本於公者薄於私存其大者略其細義有所斷不得不然茍可加也亦可減也往聖可得而非則禮經可得而隳矣先王之制謂之彜倫奉以周旋猶恐失墜一紊其敍庸可止乎禮部員外郎楊仲昌議曰按儀禮爲舅緦鄭文貞公魏徵議同從母例加至小功五月【詳見下條】𨿽文貞賢也而周孔聖也以賢攺聖後學何從今之所請正同徴論如以外祖父母加至大功豈不加報於外孫乎外孫爲報服大功則本宗庶孫又用何等服邪竊恐內外乖序親疎奪倫情之所沿何所不至昔子路有姊之喪而不除孔子曰先王制禮行道之人皆不忍也子路除之此則聖人援事抑情之明例也記不云乎毋輕議禮時宗手敕再三竟加舅服爲小功舅母緦麻堂姨堂舅袒免宣宗舅鄭光卒詔罷朝三日禦史大夫李景讓上言人情於外族則深於宗廟則薄所以先王制禮割愛厚親士庶猶然況於萬乘親王公主宗屬也舅氏外族也今鄭光輟朝日數與親王公主同非所以別親疎防僭越也優詔報之乃罷兩日夫由韋述楊仲昌之言有以探本而尊經由崔沔李景讓之言可以察微而防亂豈非能言之士深識先王之禮而亦目見武韋之禍思永監於將來者哉

宗廟之制始變於漢明帝服紀之制始變於唐太宗皆率一時之情而更三代之禮後世不學之主踵而行之

唐人增攺服制

唐人所議服制似欲過於聖人嫂叔無服太宗令服小功曾祖父母舊服三月增爲五月嫡子婦大功增爲期眾子婦小功增爲大功舅服緦增爲小功【新唐書初太宗嘗以同爨緦而嫂叔乃無服舅與從母親等而異服詔侍中魏徴禮部侍郎令狐徳棻等議舅爲母族姨乃外戚他姓舅服一時姨乃五月古人未逹者也於是服曾祖父母齊衰三月者增以齊衰五月適子婦大功增以期眾子婦小功增以大功嫂叔服以小功五月報弟妻及夫兄同舅服緦增以小功然律疏舅報甥服猶緦顯慶中長孫無忌以爲甥爲舅服同從母則舅宜進同從母報又古庶母緦今無服且庶母之子昆弟也爲之杖齊是同气而吉凶異自是亦攺服緦】父在爲母服期髙宗增爲三年婦爲夫之姨舅無服宗令從夫服又增舅母緦麻堂姨舅袒免而文館直學士王元感遂欲增三年之喪爲三十六月【舊唐書張柬之傳何休注公羊傳言魯文公亂聖人制欲服喪三十六月】皆務飾其文欲厚於聖王之制而人心彌澆風化彌薄不探其本而妄爲之增益亦未見其名之有過於三王也是故知廟有二主之非則叔孫通之以益廣宗廟爲大孝者絀矣知喪不過三年示民有終之義則王元感之服三十六月者絀矣知親親之殺禮所由生則太宗魏徵所加嫂叔諸親之服者絀矣唐書禮樂志言禮之失也在於學者好爲曲說而人君一切臨時申其私意以增多爲盡禮而不知煩數之爲黷也子曰道之不明也賢者過之夫賢者率情之偏猶爲悖禮而況欲以私意求過乎三王者哉【記曰始死三日不怠三月不解期悲哀三年憂恩之殺也聖人因殺以制節此喪之所以三年賢者不得過不肖者不得不及此喪之中庸也】

宋熈寧五年中書門下議不祧僖祖祕閣校理王介上議曰夫物有無窮而禮有有限以有限制無窮此禮之所以起而天子所以七廟也今夫自考而上何也必曰祖自祖而上何也必曰曾祖自曾祖而上何也必曰髙祖自髙祖而上又何也必曰不可及見則聞而知之者矣今欲祖其祖而追之不已祖之上又有祖則固有無窮之祖矣聖人制爲之限此天子七廟所以自考廟而上至顯祖之外而必祧也自顯祖之外而祧亦猶九族至髙祖而止也皆以禮爲之界也五世而斬故也喪之三年也報罔極之恩也以罔極之恩爲不足報則固有無窮之報乎何以異於是故喪之罔極而三年也族之久逺而九也廟之無窮而七也皆先王之制弗敢過焉者也記曰品節斯斯之謂禮易於節之象曰君子以制度數議徳行唐宋之君豈非昧於節文之意者哉貞觀之喪服開元之廟謚與始皇之狹小先主之宮廷而作爲阿房者同一意也

報於所爲後之兄弟之子若子

所後者謂所後之親【上斬章言所後者是也鄭注衍一爲字】所爲後謂出而爲後之人

爲人後者於兄弟降一等自期降爲大功也兄弟之子報之亦降一等亦自期降爲大功也若子者兄弟之孫報之亦降一等自小功降而爲緦也

庶子爲後者爲其外祖父母從母舅無服

與尊者爲一體不敢以外親之服而廢祖考之祭故絀其服也言母黨則妻之父母可知

考降

考父也旣言父又言考者猶易言乾父之蠱有子考無咎也降者骨肉歸復於土也記曰體魄則降人死則魂升於天魄降於地書曰禮陟配天陟言升也又曰放乃䢐落落言降也然而曰文王陟降何也神無方也可以兩在而兼言之

噫歆

士虞禮聲三注聲者噫歆也將啟戶警覺神也曾子問祝聲三注聲噫歆警神也蓋嘆息而言神其歆我乎猶詩顧予烝嘗之意也喪之臯某復祭之噫歆皆古人命鬼之辭【正義曰直云祝聲不知作何聲按論語云顏淵死子曰噫天喪予檀弓云公肩假曰噫是古人發聲多雲噫故知此聲亦謂噫也凡祭祀神之所享謂之歆今作聲欲令神歆享故云歆警神也】旣夕禮聲三注舊說以爲噫興也噫興者嘆息而欲神之興也噫歆者嘆息而欲神之歆也

日知錄卷五﹤子部﹐雜家類﹐雜考之屬﹐日知錄﹥

欽定四庫全書

日知錄卷六

昆山顧炎武撰毋不敬

毋不敬儼若思安定辭修己以敬也安民哉修己以安人也儼若思安定辭何以安民子曰危以動則民不與也懼以語則民不應也詩云彼都人士狐裘黃黃其容不攺出言有章行歸於周萬民所望

女子子

女子子謂己所生之子若兄弟之子言女子者別於男子也【猶左氏言女公子】古人謂其女亦曰子詩曰齊侯之子衞侯之妻論語曰以其子妻之是也此章言男女之別故加女子於子之上以明之下乃專言兄弟者兄弟至親兄弟之於姊妹猶弗與同席同器而況於姑乎況於女子子乎不言從子不言父據兄弟可知也喪服小記言女子子在室爲父母杖然則女子子爲己所生之子明矣【胡氏謂重言子衍文黃氏以爲女子之子皆非】

內則曰七年男女不同席不共食則不待已嫁而反矣

取妻不取同姓

姓之爲言生也【左傳昭四年問其姓對曰餘子長矣】詩曰振振公姓天地之化專則不生兩則生故叔詹言男女同姓其生不蕃【晉語曰同姓不昏懼不殖也】而子產之告叔向云內官不及同姓美先盡矣則相生疾晉司空季子之告公子曰異徳合姓鄭史伯之對桓公曰先王聘後於異姓務和同也聲一無聽物一無文是知禮不娶同姓者非但防嫌亦以戒獨也故曲禮納女於天子曰備百姓【吳語句踐請一介嫡女執箕帚以晐姓於王宮】而郊特牲注云百官公卿以下也百姓王之親也【呂刑官百族姓傳族同族姓異姓】易曰男女暌而其志通也是以王禦不參一族其所以合陰陽之化而助嗣續之功者微矣古人以異姓爲昏婣之稱大戴禮南宮縚夫子信其仁以爲異姓謂以兄之子妻之也周禮司儀時揖異姓鄭氏注引此

姓之所從來本於五帝五帝之得姓本於五行則有相配相生之理故傳言有嬀之後將育於姜又曰姬姞耦其生必蕃而後世五音族姓之說自此始矣晉嵇康論曰五行有相生故同姓不昏【舊唐書呂才序宅經謂五姓之說本無所出惟堪輿經黃帝對於天老乃有五姓之言今攷漢書王莽傳卜者王況謂李焉君姓李李者徵徴火也後漢蘇竟與劉龔書五七之家三十五姓彭秦延氏不得與焉李云上書髙祖受命至今三百六十四嵗君期一周當有黃精代見姓陳項虞田許氏不可令此人居太尉太典兵之官五姓之說始見於此蓋與防記之文同起於哀平之際而京房傳房本姓李推律自定爲京氏白虎通曰古者聖人吹律定姓以記其族爾雅翼曰古者司商協名姓人始生吹律合之定其姓名易是謀類曰黃帝吹律定姓論衡言孔子吹律自知殷宋大夫子氏之世則古人以律推姓亦必有法潛夫論言凡姓之有音也必隨其本生祖所出也大皥木精承嵗星而王夫其子孫咸當爲角神農火精承熒惑而王夫其子孫咸當爲徴黃帝土精承塡而王夫其子孫咸當爲宮少昊金精承太白而王夫其子孫咸當爲商顓頊水精承辰而王夫其子孫咸當爲羽𨿽號百變音形不易此則五姓所以分屬五音之說與春秋裨竈史趙史伯諸人之論大抵相同不可謂其無本宋時猶尙五音之說雲麓漫鈔言永安諸陵皆東南地穹西北地垂東南有山西北無山角音所利如此】

春秋時最重族姓至七國時則絕無一語及之者正猶唐人最重譜諜而五代以後則蕩然無存人亦不復問此百餘年間世變風移可爲長嘆也已

父不祭子夫不祭妻

父不祭子夫不祭妻不但名分有所不當而以尊臨卑則死者之神亦必不安故其當祭則有代之者矣此別是一條說者乃上餕余不祭之文而爲之解殆似山東人作不徹姜食不多食義卽謂不多食姜同一謬也【此謂平日四時之祭若在喪則祥禫之祭未嘗不行】

檀弓

讀檀弓二篇及曾子問乃知古人於禮服講之悉而辧之明如此漢書言夏侯勝善說禮服蕭望之從夏侯勝問論語禮服唐開元四部書目喪服傳義疏有二十三部昔之大儒有專以喪服名家者其去鄒魯之風未逺也故蕭望之爲太傅以論語禮服授皇太子宋元嘉末徵隠士雷次宗詣京邑築室於鐘山西巖下爲皇太子諸王講喪服經齊初何佟之爲國子助教爲諸王講喪服陳後主在東宮引王元規爲學士親授禮記左傳喪服等義魏孝文帝親爲羣臣講喪服於淸徽堂而梁書言始興王憺薨昭明太子命諸臣共議從明山賓朱異之言以慕悼之辭宜終服月【梁陳北齊各有皇帝皇后太子王侯巳下喪禮之書謂之凶儀】夫以至尊在禦不廢講求喪禮異於李義府之言不豫凶事而去國卹一篇者矣【舊唐書李義府傳初五禮儀注自前代相沿吉凶畢舉太常博士蕭楚材孔志約以皇室凶禮爲豫備凶事非臣子所宜言義府深然之於是悉刪而焚之裵守眞傳爲太常博士髙宗崩時無大行凶儀守眞與同時博士韋叔夏輔抱素等討論舊事創爲之宋史章衡傳熙寜初判太常寺建言自唐開元纂修禮書以國卹一篇爲豫凶事刪而去之故不幸遇事則捃摭墜殘茫無所據今宜爲厚陵集禮以貽萬世從之】

宋孝宗崩光宗不能執喪寧宗嗣服巳服期年喪欲大祥畢更服兩月監察禦史胡紘言孫爲祖服已過期矣議者欲更持禫兩月不知用何典禮若曰嫡孫承重則太上聖躬亦已康復於宮中自行二十七月之重服而陛下又行之是喪有二孤也詔侍從臺諫給捨集議時朱熹【君前臣名】上議以紘言爲非而未有以折之後讀禮記正義喪服小記爲祖後者條因自識於本義之末其略云準五服年月格斬衰三年嫡孫爲祖【謂承重者】法意甚明而禮經無文傳云父歿而爲祖後者服斬然而不見本經未詳何據但小記云祖父卒而後爲祖母后者三年可以傍照至爲祖後者條下疏中所引鄭志乃有諸侯父有廢疾不任國政不任喪事之問而鄭答以天子諸侯之服皆斬之文【儀禮喪服篇不杖章爲君之祖父母下疏亦引此趙商問答】方見父在而承國於祖之服向日上此奏時無文字可檢又無朋防可問故大約且以禮律言之亦有疑父在不當承重者時無明白證驗但以禮律人情大意答之心常不安歸來稽攷始見此說方得無疑乃知學之不講其害如此而禮經之文誠有闕略不無待於後人向使無鄭康成則此事終未有所斷決不可直謂古經定制一字不可增損也【昔人謂讀書未到康成不敢輕議漢儒以此】嗚呼若曾子子遊之倫親受學於聖人其於節文之變辧之如此其詳也今之學者生於艸野之中當禮壞樂崩之後於古人之遺文一切不爲之討究而曰禮吾知其敬而已喪吾知其哀而巳以空學而議朝章以淸談而幹王政是尙不足以闚漢儒之裏而何以升孔子之堂哉

論語之言斯者七十而不言此檀弓之言斯者五十有三而言此者一而已大學成於曾氏之門人而一卷之中言此者十有九語音輕重之間而世代之別從可知已【爾雅曰玆斯此也今攷尙書多言玆論語多言斯大學以後之書多言此】

太公五世反葬於周

太公汲人也聞文王作然後歸周史之所言已就封於齊矣其復入爲太師薨而葬於周事未可知使其有之亦古人因薨而葬不擇地之常爾記以首丘諭之亦已謬矣乃云比及五世皆反葬於周夫齊之去周二千餘里而使其已化之骨跋履山川觸冒寒暑自東䢐西以葬於封守之外於死者爲不仁古之葬者祖於庭塴於墓反哭於其寢故曰葬日虞弗忍一日離也使齊之孤重趼送葬曠月淹時不獲遵五月之制速反而虞於生者爲不孝且也入周之境而不見天子則不度離其喪次而以衰絰見則不祥若其孤不行而使卿攝之則不恭勞民傷財則不惠此數者無一而可禹葬防稽其後王不從而殽之南陵有夏后臯之墓豈古人不達禮樂之義哉體魄則降知气在上故古之事其先人於廟而不於墓聖人所以知幽明之故也然則太公無五世反塟之事明矣【水經注淄水下有胡公陵靑州刺史傅仁言得銅棺書處胡公太公之孫未嘗反葬於周】

扶君

扶君卜人師扶右【注卜當爲僕】射人師扶左君薨以是舉此所謂男子不死於婦人之手也三代之世侍禦僕從罔非正人綴衣虎賁皆惟吉士與漢髙之獨枕一宦者臥異矣春秋傳曰公薨於小寢卽安也魏中山王衮疾病令官屬以時營東堂堂成輿疾往居之其得禮之意者與

二夫人相爲服

從母之夫舅之妻二夫人相爲服從母之夫與謂吾從母之夫者相爲服也舅之妻與謂吾舅之妻者相爲服也上不言妻之姊妹之子下不言夫之甥語繁而冗不可以成文也聞一知二吾於孟子以紂爲兄之子言之

同母異父之昆弟

同母異父之見弟不當有服子夏曰我未之前聞也此是正說而又曰魯人則爲之齊衰則多此一言矣狄儀從而行之後人踵而效之今之齊衰狄儀之問也以其爲大賢之所許也然則魯人之前固未有行之者矣是以君子無輕議禮

廣安遊氏曰後世所承傳之禮有出二代之末沿禮之失而爲之者不喪出母古禮之正也孔氏喪出母惟孔子行之而非以爲法今禮家爲出母服齊衰杖期此後世之爲非禮之正也同母異父之昆弟子遊曰爲之大功魯人爲之齊衰亦非禮之正也昔聖人制禮教以人倫使之父子有親男女有別然後一家之尊知統乎父而厭降其母同姓之親厚於異姓父在則爲母服齊衰期出母則不爲服後世旣爲出母制服則𨿽異父之子以母之故亦爲之服矣此其失在乎不明父母之辧一統之尊不別同姓異姓之親而致然也及後世父在而升其母三年之服至異姓之服若堂舅堂姨之類亦相緣而升夫禮者以情義言也情義者有所限止不可徧給也母統於父嚴於父則不得不厭降於其母厚於同姓則不得不降殺於異姓夫是以父尊而母卑夫尊而婦卑君尊而臣卑皆順是而爲之也今子遊欲以意爲之大功此皆承世俗之失失之之原其來寖逺後世不攷其原而不能正其失也

子卯不樂

古先王之爲後世戒也至矣欲其出而見之也故亡國之社以爲廟屏【谷梁傳】欲其居而思之也故子卯不樂【檀弓下】稷食菜羹【玉藻】而太史奉之以爲諱惡【王制鄭氏注諱先王名惡子夘日】此君子安而不忘危存而不忘亡之義也漢以下人主莫有行之者【惟崔琰諫魏世子田獵曽引此義】後周武帝天和元年五月甲午詔曰道徳交喪禮義嗣興褒四始於一言美三千於爲敬是以在上不驕處滿不溢富貴所以長守邦國於焉乂安故能承天靜地和民敬鬼明並日月道錯四時朕𨿽庸昧有志前古甲子乙卯禮云不樂萇表昆吾之稔杜蕢有觶之文自世道喪亂禮儀紊毀此典茫然已墜於地昔周王受命請聞顓頊廟有戒盈之器室爲復禮之銘矧伊末學而能忘此宜依是日省事停樂庶知爲君之難爲臣不易貽之後昆殷鑑斯在【春秋莊公二十一年春王正月肆大公羊傳作大省何休注謂子卯日也先王常以此日省吉事不忍舉又大自省敕得無有此行乎】

子甲子也卯乙卯也古人省文但言子卯翼奉乃謂子爲貪狼卯爲陰賊是以王者忌子卯禮經避之春秋諱焉此術家之說非經義也

君有饋焉曰獻

仕而未有祿者君有饋焉曰獻使焉曰寡君示不純臣之道也【長樂陳氏曰賓之而弗臣故有饋焉不曰賜而曰獻其將命之使不但曰君而曰寡君若子思之仕衞孟子之仕齊是也注以君有饋爲饋於君者非】故哀公執摯以見周丰而老萊子之於楚王自稱曰僕【荀子周公自言所執贄而見者十人】蓋古之人君有所不臣故九經之序先尊賢而後敬大臣尊賢其所不臣者也至若武王之訪於箕子變年稱祀不敢以維新之號臨之恪舊之心師臣之禮又不可以尋常論矣

邾婁考公

邾婁考公之喪徐君使容居來弔含注考公隠公益之曾孫考或爲定按隠公當魯哀公之時傳至曾孫考公其去春秋已逺而魯昭公三十年吳滅徐徐子章羽奔楚楚沈尹戍帥師救徐弗及遂城夷使徐子處之是巳失國而爲寓公其尙能行王禮於鄰國乎定公在魯文宣之時作定爲是

因國

有勝國有因國周禮媒氏凡男女之陰訟聽之於勝國之社喪祝掌勝國邑之社稷之祝號士師若祭勝國之社稷則爲之屍書序言湯旣勝夏欲遷其社又言武王勝殷左傳凡勝國曰滅之【文公十五年】是也【左傳哀公十三年今吳王有墨國勝乎注國爲敵所勝】王制天子諸侯祭因國之在其地而無主後者左傳子產對叔向曰遷閼伯於商丘主辰商人是因遷實沈於大夏主參唐人是因【昭公元年】齊晏子對景公曰昔爽鳩氏始居此地季萴因之有逢伯陵因之蒲姑氏因之而後太公因之【昭公二十年】是也【都宗人注都或有山川及因國無主九皇六十四民之祀】

文王世子

文王之爲世子朝於王季日三雞初鳴而衣服至於寢門外不獨文王之孝亦可以見王季之其勤也爲父者未明而衣則爲子者雞鳴而起矣茍宴安自逸又何怪乎其子之惰四支而不養也是以小宛之詩必曰夙興夜寐而管寧三日晏起自訟其愆古人之以身行道者如此

武王帥而行之

文王之孝可謂至矣武王帥而行之不敢有加焉如三朝食上色憂復膳之節皆不敢有過於文王此中庸之行而凡後人之立意欲以過於前人者皆有所爲而爲之也故樂正子春之母死五日而不食曰吾悔之自吾母而不得吾情吾惡乎用吾情

用日干支

三代以前擇日皆用幹郊特牲郊日用辛社日用甲【書召誥丁巳用牲於郊戊午乃社於新邑而月令擇元日命民社鄭注謂春分前後戊日則郊不必用辛社不必用甲矣】詩吉日惟戊旣伯旣禱谷梁傳六月上甲始庀牲十月上甲始系牲月令仲春上丁命樂正習舞釋菜仲丁命樂正入學習樂季秋上丁命樂正入學習吹春秋秋七月上辛大雩季辛又雩易蠱卦先甲三日後甲三日防九五先庚三日後庚三日之類是也秦漢以下始多用支如午祖戍臘三月上巳祓除【張衡南都賦於是暮春之禊元巳之辰】及正月剛卯之類是也月令擇元辰躬耕帝借盧植說曰日甲至癸也辰子至亥也郊天陽也故以日借田陰也故以辰蔡邕月令章句云日榦也辰支也有事於天用日有事於地用辰此漢儒之說攷之經文無用支之證【夏小正二月丁亥萬用入學二月不必皆有丁亥蓋夏后氏始行此禮之日值丁亥而用之也猶郊特牲言郊之用辛也周之始郊日以至言周人以日至郊適值辛日謂以支取亥者非】

社日用甲

月令擇元日命民社注祀社日用甲據郊特牲文日用甲用日之始也正義曰召誥戊午乃社於新邑用戊者周公告營洛邑位成非常祭也墨子云吉日丁夘周伐祝社疑不可信【禮外事用剛日丁卯非也】漢用午魏用未晉用酉各因其行運潘尼皇太子社詩孟月渉初旬吉日惟上酉則不但用酉又用孟月唐武后長壽元年制更以九月爲社宗開元十八年詔移社日就千秋節皆失古人用甲之義矣

不齒之服

道二仁與不仁而已矣出乎吉則入乎凶惰遊之士縞冠垂緌不齒之人冠縞武以其爲自吉而之凶之人故被之以不純吉而雜乎凶之服

爲父母妻長子禫

禫者終喪之祭父母之喪中月而禫固巳妻與長子何居夫不有祖父母伯叔父母及昆弟乎曰夫爲妻父爲長子喪之主也服除而禫非夫非父其誰主之若祖父母伯叔父母及兄弟則各有主之者矣故不禫

父在爲母則從乎父而禫

爲殤後者以其服服之

爲殤後者以其服服之殤無爲人父之道而有爲殤後者此禮之變也謂大宗之子未及成人而殤取殤者之兄弟若兄之子以爲後則以爲人後之服而服之如父不以其殤而殺重大宗也若魯之閔公八嵗而薨僖爲之後是巳夫禮之制殤所以示長幼之節而殺其恩也大宗重則長幼之節輕故殤之服而有時不異乎成人不以宜殺之恩而虧尊祖之義此所謂權也若曰服其本服云爾記何必言之而亦烏有爲殤後者哉

庶子不以杖卽位

古之爲杖但以輔病而已其後以杖爲主喪者之用喪無二主則無二杖故庶子不以杖卽位

夫爲妻杖則其子不杖矣父爲長子杖則其孫不杖矣雜記曰爲長子杖則其子不以杖卽位【其子長子之子】

婦人不爲主而杖者

無杖則不成喪故女子在室父母死而無男昆弟則女子杖其曰一人明無二杖也

姑在爲夫杖必其無子也母爲長子削杖必其無父也此三者皆無主之喪故婦人杖

庶姓別於上

庶姓者子姓也特牲饋食禮言子姓兄弟注曰所祭者之子孫言子姓者子之所生玉藻喪大記並言子姓注曰子姓謂眾子孫也【玉藻縞冠武子姓之冠也正義曰姓生也孫是子之所生故云子姓】故詩言公姓以繼公子而同父之變文則云同姓此所云庶姓別於上者亦子姓之姓與周禮司儀之云土揖庶姓者文同而所指異也【注以始祖爲正姓髙祖爲庶姓意亦不殊然多此兩姓之目】

愛百姓故刑罰中

人君之於天下不能以獨治也獨治之而刑繁矣眾治之而刑措矣古之王者不忍以刑窮天下之民也是故一家之中父兄治之一族之間宗子治之有其不善之萌莫不自化於閨門之內而獨有不帥教者然後歸之士師然則人君之所治者約矣然後原父子之親立君臣之義以權之意論輕重之序愼測淺深之量以別之悉其聰明致其忠愛以盡之夫然刑罰焉得而不中乎是故宗法立而刑淸天下之宗子各治其族以輔人君之治罔攸兼於庶獄而民自不犯於有司風俗之醇科條之簡有自來矣詩曰君之宗之吾是以知宗子之次於君道也

庶民安故財用足

民之所以不安以其有貧有富貧者至於不能自存而富者常恐人之有求而多爲吝嗇之計於是乎有爭心矣夫子有言不患貧而患不均夫惟收族之法行而嵗時有合食之恩吉凶有通財之義本俗六安萬民三曰聯兄弟而鄕三物之所興者六行之條曰睦曰卹不待王政之施而矜寡孤獨廢疾者皆有所養矣此所謂均無貧者而財用有不足乎至於葛藟之刺興角弓之賦作九族乃離一方相怨而缾罍交恥泉池並竭然後知先王宗法之立其所以養人之欲而給人之求爲周且豫矣【宋範文正公蘇州義田至今裔孫猶守其法範氏無窮人】

術有序

學記術有序注術當爲遂聲之誤也周禮萬二千五百家爲遂按水經注引此作遂有序周禮遂人之職五家爲鄰五鄰爲裏四里爲酇五酇爲鄙五鄙爲縣五縣爲遂皆有地域溝樹之使各掌其政令【遂人中大夫二人遂師下大夫四人上士八人中士十有六人旅下士三十有二人遂大夫毎遂中大夫一人】又按月令審端徑術注術周禮作遂夫間有遂遂上有徑徑小溝也春秋文公十二年秦伯使術來聘公羊傳漢書五行志並作遂管子度地篇百家爲裏裏十爲術術十爲州術音遂此古術遂二字通用之證陳可大集說攺術爲州非也周禮州長防民射於州序陳氏禮書曰州曰序記言遂有序何也周禮遂官各降鄕官一等則遂之學亦降鄕一等矣降鄕一等而謂之州長其爵與遂大夫同則遂之學其名與州序同可也

師也者所以學爲君

三代之世凡民之俊秀皆入大學而教之以治國平天下之事孔子之於弟子也四代之禮樂以告顏淵五至三無以告子夏而又曰雍也可使南面然則內而聖外而王無異道矣其系易也曰九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也君子學以聚之問以辧之寛以居之仁以行之易曰見龍在田利見大人君徳也故曰師也者所以學爲君也

肅肅敬也

肅肅敬也雍雍和也詩本肅雍一字而引之二字者長言之也詩云有洸有潰毛公傳之曰洸洸武也潰潰怒也卽其例也

以其綏復

男子以車爲居以弓矢爲器故其生也桑弧蓬矢以射天地四方其死也設決麗於掔比葬則弓矢之新沽功有弭飾焉亦張可也以射者男子之事也如死於道則升其乘車之左轂以其綏復【注攺綏爲緌謂旌旗之旄也以旄復死不切於事廣陵胡氏曰此復魂旣在車當是執綏之綏】以車者男子之居也【晉書祖逖傳論災星告釁笠轂徒招用此】

升車必正立執綏【徐鉉曰綏者所執轡之總】以其綏復者象其行也象其行所以逹其志也於是有朝聘而終以屍將事之禮矣【左氏哀公十五年傳聘禮賓死以棺造朝介將命宋史章頻傳爲刑部郎中使契丹至紫蒙館卒契丹遣內侍就館奠祭命接伴副使吳克荷防其喪以錦車駕橐駝載至中京斂以銀飾棺具鼓吹羽葆吏士衞送至白溝】邾婁復之以矢猶有殺敵之意焉此亡於禮者之禮也

親喪外除兄弟之喪內除

親喪外除者祥爲喪之終矣而其哀未忘故中月而禫兄弟之喪內除者如其月日而止

十五月而禫

期之喪十一月而練十三月而祥十五月而禫孔氏曰此言父在爲母亦備二祥節也蓋以十月當大喪之一周逾月則可以練矣故曰十一月而練以十二月當大喪之再周逾月則可以祥矣故曰十三月而祥【必言十一月十三月者親喪外除】又加兩月焉則與大喪之中月同可以禫矣故曰十五月而禫

父在爲母其禫也父主之則夫之爲妻亦當十五月而禫矣晉孫楚除婦服詩但以一周而畢蓋不數禫月其他期喪祥禫之祭皆不在巳則亦以十一月而練十三月而除可知故鄭氏曰凡齊衰十一月皆可以出弔

妻之黨𨿽親弗主

姑姊妹其夫死而夫黨無兄弟使夫之族人主喪妻之黨𨿽親弗主夫若無族矣則前後家東西家無有則裏尹主之此文以姑姊妹發端以戒人不可主姑姊妹之夫之喪也夫寧使疏逺之族人與鄰家裏尹而不使妻之黨爲之主聖人之意蓋巳逆知後世必有如王莽假母后之權行居攝之事而篡漢家之統而豫爲之坊者矣別內外定嫌疑自天子至於庶人一也或曰主之而附於夫之黨是惡知禮意哉

吉祭而復寢

禫而從禦吉祭而復寢互言之也鄭注巳明而孔氏乃以吉祭爲四時之祭𨿽禫之後必待四時之祭訖然後復寢非也禫卽吉祭也豈有未復寢而先禦婦人者乎

如欲色然

人少則慕父母知好色則慕少艾能以慕少艾之心而慕父母則其誠無以加矣【正義云王肅解欲色爲如欲見父母之顏色鄭何得比父母於女色馬昭申云孔子曰吾未見好徳如好色者是亦比色於徳張融云如好色取其甚也於文無妨】

先古

祭義以事天地山川社稷先古先古先祖也詩曰以似以續續古之人亦謂其先人也近曰先逺曰古故周人謂其先公曰古公

博愛

先之以博愛而民莫遺其親左右就養無方謂之博愛

以養父母日嚴

故親生之膝下以養父母日嚴孩提之童知愛而已稍長然後知敬知敬然後能嚴子曰今之孝者是謂能養至於犬馬皆能有養不敬何以別乎故雞初鳴而衣服至於寢門外問衣燠寒疾痛苛養而敬抑搔之出入則或先或後而敬扶持之敬之始也詩云戰戰兢兢如臨深淵如履薄冰而今而後吾知免夫敬之終也日嚴者與日而俱進之謂

致知

致知者知止也【董文淸槐以知止二節合聽訟章爲格物傳】知止者何爲人君止於仁爲人臣止於敬爲人子止於孝爲人父止於慈與國人交止於信是之謂止知止然後謂之知至君臣父子國人之交以至於禮儀三百威儀三千是之謂物

詩曰天生烝民有物有則孟子曰舜明於庶物察於人倫昔者武王之訪箕子之陳曾子子遊之問孔子之答皆是物也故曰萬物皆備於我矣

惟君子爲能體天下之物故易曰君子以言有物而行有恆記曰仁人不過乎物孝子不過乎物

以格物爲多識於鳥獸艸木之名則末矣知者無不知也當務之爲急

聽訟者與國人交之一事也

顧諟天之明命

維天之命於穆不已其在於人日用而不知莫非命也故詩書之訓有曰顧諟天之明命又曰永言配命自求多福又曰若生子罔不在厥初生自貽哲命又曰惟克天徳自作元命配享在下而劉康公之言曰民受天地之中以生所謂命也是以有動作禮義威儀之則以定命也彼其之子邦之司直而以爲捨命不渝乃如之人懷昏婣也而以爲不知命然則子之孝臣之忠夫之貞婦之信此天之所命而人受之爲性者也故曰天命之謂性求命於冥冥之表則離而二之矣

予迓續乃命於天人事也理之所至气亦至焉是以含章中正而有隕自天匪正之行而天命不祐

桀紂帥天下以暴

仲虺之誥篇曰簡賢附勢實繁有徒多方篇曰叨懫日欽劓割夏邑此桀民之從暴也微子篇曰殷罔不小大好艸竊姦宄卿士師師非度凡有辜罪乃罔恆獲小民方興相爲敵讎此紂民之從暴也故曰幽厲興則民好暴古之人所以胥訓告胥保惠胥教誨而不使民之陷於邪僻者何哉上無禮下無學賊民興喪無日矣天保之詩皆祝其君以受福之辭而要其指歸不過曰民之質矣日用飲食羣黎百姓徧爲爾徳然則人君爲國之存亡計者其可不致審於民俗哉

財者末也

古人以財爲末故舜命九官未有理財之職周官財賦之事一皆領之於天官冢宰而六卿無專任焉漢之九卿一太常二光祿三衞尉四太僕五廷尉六鴻臚七宗正八大農【武帝太初元年更名大司農】九少府【應邵曰少者小也師古曰大司農供軍國之用少府以養天子】大農掌財在後少府掌天子之私財又最後唐之九卿一太常二光祿三衞尉四宗正五太僕六大理七鴻臚八司農九太府大略與漢不殊而戶部不過尙書省之屬官故與吏禮兵刑工並列而爲六至於大司徒教民之職宰相實總之也罷宰相廢司徒以六部尙書爲二品非重教化後財貨之義矣

未有上好仁而下不好義者也

治化之隆則遺秉滯穗之利及於寡婦恩情之薄則耰鉏箕帚之色加於父母故欲使民興孝興弟莫急於生財以好仁之君用不畜聚斂之臣則財足而化行人人親其親長其長而天下平矣

君子而時中

記曰禮時爲大順次之體次之宜次之稱次之堯授舜舜授禹湯放桀武王伐紂時也天地之祭宗廟之事父子之道君臣之義倫也社稷山川之事鬼神之祭體也喪祭之用賓客之交義也羔豚而祭百官皆足太牢而祭不必有餘此之謂稱也古之聖人內之爲尊外之爲樂少之爲貴多之爲美是故先王之制禮也不可多也不可寡也惟其稱也此所謂君子而時中者也故易曰二簋應有時損剛益柔有時【舜之大孝文王之無憂武王周公之達孝皆所謂時中也】

子路問彊

洪範六極六曰弱鄭康成注愚懦不毅爲弱故子路問彊

鬼神

王道之大始於閨門妻子合兄弟和而父母順道之邇也卑也郊焉而天神假廟焉而人鬼饗道之逺也髙也先王事父孝故事天明事母孝故事地察修之爲經布之爲政本於天殽於地列於鬼神達於喪祭射禦冠昏朝聘而天下國家可得而正也若舜若文武周公所謂庸徳之行而人倫之至者也故曰君子之道造端乎夫婦及其至也察乎天地

人之有父母也雞鳴問寢左右就養無方何其近也及其旣亡而其容與聲不可得而接於是或求之陰或求之陽然後僾然必有見乎其位然後乃憑工祝之傳而致賚於孝孫生而爲父母歿而爲鬼神子曰爲之宗廟以鬼享之此之謂也【論語菲飲食而致孝乎鬼神】洋洋乎如在其上如在其左右由順父母而推之也

記曰文王之爲世子朝於王季日三雞初鳴而衣服至於寢門外問內豎之禦者曰今日安否何如內豎曰安文王乃喜及日中又至亦如之及暮又至亦如之其有不安節則內豎以告文王文王色憂行不能正履王季復膳然後亦復初食上必推視寒暖之節食下問所膳命膳宰曰末有原應曰諾然後退又曰文王之祭也事死者如事生思死者如不欲生忌日必哀稱諱如見親祀之忠也如見親之所愛如欲色然其文王與詩云明發不寐有懷二人文王之詩也夫惟文王生而事親如此之孝故歿而祭如此之忠而如親之或見也茍其生無養志之誠則其歿也自必無感通之理故曰惟孝子爲能饗親而夫子之告子路亦曰未能事人焉能事鬼是故庸徳之行莫先於父母之順而郊社之禮禘嘗之義緣之以起明此而天下國家可得而治矣

在上位者能順乎親而後可以祀天享帝在下位者能順乎親而後可以獲上治民

程子曰鬼神天地之功用而造化之迹也張子曰鬼神者二气之良能也用以解易神也者妙萬物而爲言一章斯爲切當如二子之說則視之而弗見聽之而弗聞者鬼神也其可見可聞者亦鬼神也今夫子但言弗見弗聞知其爲祭祀之鬼神也

質諸鬼神而無疑猶易幹文言所謂與鬼神合其吉凶【謙丰二彖亦以鬼神與天地人並言】

期之喪達乎大夫

喪服自期以下諸侯絕大夫降者說者以爲期已下之喪皆其臣屬故不服然制禮之意不但爲此古人有喪不祭諸侯有山川社稷宗廟之事不可以曠故惟服三年而不服期大夫亦與於其君駿奔在廟之事但人數多不至於曠故但降之而已此古人重祭之義後人不知但以爲貴貴而已【正義曰期之喪達乎大夫謂旁親所降在大功者得爲期喪還著大功之服若天子諸侯旁期之喪則不服也】

諸侯亦有期服如始封之君不臣諸父昆弟封君之子不臣諸父而臣昆弟且亦有大功服如姑姊妹嫁於國君尊同則不降記特舉其大槪言之爾

三年之喪達乎天子

父母之喪無貴賤一也卽解上三年之喪達乎天子一句此舉其重者而言然三年之喪不止父母左氏昭公十五年傳王一嵗而有三年之喪二焉謂穆母與太子王后謂之三年者據達子之志而言其實朝也是天子亦有期喪

達孝

達孝者達於上下達於幽明所謂孝弟之至通於神明光於四海無所不通者也【與達道達徳之達同義】

思事親不可以不知人

無丰於暱祖已之所以戒殷王也自八以下眾仲之所以對魯隠也以客爲臣子遊之所以規文子也親親之道賴賢人而明者多矣漢哀帝聽冷褒叚猶之言而尊定陶共皇唐髙宗聽李勣之言而立皇后武氏不知人之禍且至於斁倫亂紀而不顧可不愼哉

人倫之大莫過乎君父而子夏先之以賢賢易色何也思事親不可以不知人也

父子之親長幼之序男女之別非師不明教人以禮者師之功也故曰師無當於五服五服弗得不親

誠者天之道也

誠者天之道也故天下雷行物與無妄而先王以茂對時育萬物

天敍有典敕我五典五惇哉天秩有禮自我五禮有庸哉天命有徳五服五章哉天討有罪五刑五用哉莫非誠也故曰凡爲天下國家有九經所以行之者一也

肫肫其仁

五品之人倫莫不本於中心之仁愛故曰拜稽顙哀戚之至隠也稽顙隠之甚也又曰其送往也茫茫然汲汲然如有追而弗及也其反哭也皇皇然如有求而弗得也故其往送也如慕其反也如疑求而無所得之也入門而弗見也上堂又弗見也入室又弗見也亡矣喪矣不可復見已矣故哭泣辟踴盡哀而止矣心悵焉愴焉惚焉愾焉心絕志悲而已矣此於喪而觀其仁也喪三日而殯凡附於身者必誠必信勿之有悔焉耳矣三月而葬凡附於棺者必誠必信勿之有悔焉耳矣又曰且比化者無使土親膚於人心獨無恔乎此於葬而觀其仁也齊之日思其居處思其笑語思其志意思其所樂思其所嗜齊三日乃見其所爲齊者祭之日入室僾然必有見乎其位周還出戶肅然必有聞乎其容聲出戶而聽愾然必有聞乎其嘆息之聲是故先王之孝也色不忘乎目聲不絕乎耳心志嗜欲不忘乎心又曰祭之明日明發不寐饗而致之又從而思之祭之日樂與哀半饗之必樂已至必哀此於祭而觀其仁也自此而推之郊社之禮所以仁鬼神也射鄕之禮所以仁鄕黨也食饗之禮所以仁賓客也親親而仁民仁民而愛物而天下之大經畢舉而無遺矣故曰孝弟爲仁之本

日知錄卷六﹤子部﹐雜家類﹐雜考之屬﹐日知錄﹥

欽定四庫全書

日知錄卷七

昆山顧炎武撰孝弟爲仁之本

堯舜之道孝弟而已矣是故克明俊徳以親九族九族旣睦平章百姓百姓昭明協和萬邦黎民於變時雍此之謂孝弟爲仁之本

察其所安

求仁而得仁安之也不怨天不尢人下學而上達安之也使非所安則擇乎中庸而不能期月守也

子張問十世

記曰聖人南面而治天下必自人道始矣立權度量考文章攺正朔易服色殊徽號異器械別衣服此其所得與民變革者也其不可得變革者則有矣親親也尊尊也長長也男女有別此其不可得與民變革者也自春秋之並爲七國七國之並爲秦而大變先王之禮然其所以辧上下別親疎決嫌疑定是非則固未甞有異乎三王也故曰其或繼周者𨿽百世可知也

自古帝王相傳之統至秦而大變然而秦之所以亡漢之所以興則亦不待讖緯而識之矣不仁而得天下未之有也此百世可知者也保民而王莫之能禦也此百世可知者也

媚奧

奧何神哉如祀竈則迎屍而祭於奧此卽竈之神矣【詩於以奠之宗室牖下注牖下室西南隅所謂奧也李氏曰戶東而牖西戶不當中而近東則西南隅最爲深隠故謂之奧而祭祀及尊者常處焉曲禮爲人子者居不主奧仲尼燕居以奧阼並言是奧本人之所處祭時乃奉神於此】時人之語謂媚其君者將順於朝廷之上不若逢迎於燕退之時也注以奧比君以竈比權臣本一神也析而二之未合語意

武未盡善

觀於季札論文王之樂以爲美哉猶有憾則知夫子謂武未盡善之旨矣猶未洽於天下【孟子】此文之猶有憾也天下未寕而崩【史記封禪書】此武之未盡善也記曰樂者象成者也又曰移風昜俗莫善於樂武王當日誅討伐奄三年討其君而寶龜之命曰有大艱於西土殷之頑民廸屢不靜商俗靡靡利口惟賢余風未殄視舜之從欲以治四方風動者何如哉故大武之樂𨿽作於周公而未至於世變風移之日聖人之時也非人力之所能爲矣【劉汝佳曰揖讓徵誅自是聖人所遇使舜當武之時亦湏徵伐孔子曰唐虞禪夏后殷周繼其義一也性之反之自其從入之異及其成功一也人而天反而性矣以是而論樂之優劣其與以追蠡者何異哉】

朝聞道夕死可矣

有弗學學之弗能弗措也有弗問問之弗知弗措也有弗思思之弗得弗措也有弗辧辧之弗明弗措也有弗行行之弗篤弗措也不知年數之不足也俛焉日有孶孶斃而後已故曰朝聞道夕死可矣

吾見其進也未見其止也有一日未死之身則有一日未聞之道

忠恕

延平先生答問【門人朱熹元晦編】曰夫子之道不離乎日用之間自其盡己而言則謂之忠自其及物而言則謂之恕莫非大道之全體𨿽變化萬殊於事爲之末而所以貫之者未嘗不一也曽子答門人之問正是發其心爾豈有二邪若以爲夫子一以貫之之防甚精防非門人所可告姑以忠恕答之恐聖賢之心不若是之支也如孟子言堯舜之道孝弟而已矣人皆足以知之但合內外之道使之體用一原顯防無間則非聖人不能爾朱子又嘗作忠恕說其大指與此略同按此說甚明而集注乃謂借學者盡己推己之目以著明之是疑忠恕爲下學之事不足以言聖人之道也然則是二之非一之也慈谿黃氏曰天下之理無所不在而人之未能以貫通者己私間之也盡己之謂忠推己及人之謂恕忠恕旣盡己私乃克此理所在斯能貫通故忠恕者所以能一以貫之者也

元戴侗作六書故其訓忠曰盡己致至之謂忠語曰爲人謀而不忠乎又曰言思忠記曰喪禮忠之至也又曰祀之忠也如見親之所愛如欲色然又曰瑕不揜瑜瑜不揜瑕忠也傳曰上思利民忠也又曰小大之獄𨿽不能察必以情忠之屬也孟子曰自反而仁矣自反而有禮矣其橫逆由是也君子必自反也我必不忠觀於此數者可以知忠之義矣反身而誠然後能忠能忠矣然後由己推而達之家國天下其道一也其訓恕曰推己及物之謂恕己欲立而立人己欲達而達人施諸己而不願亦勿施於人恕之道也充是心以往達乎四海矣故曰夫子之道忠恕而已矣忠也者天下之大本也恕也者天下之達道也【本程子】子貢問曰有一言而可以終身行之者乎子曰其恕乎【仲弓問仁夫子告之亦以敬恕】夫聖人者何以異於人哉知終身可行則知一以貫之之義矣中庸記夫子言君子之道四無非忠恕之事而幹九二之龍徳亦惟曰庸言之信庸行之謹然則忠恕君子之道也何以言違道不遠曰此猶之云巧言令色鮮矣仁也【古人語辭云爾違道不遠卽道也違禽獸不遠卽禽獸也孟子已自申之】豈可以此而疑忠恕之有二乎或曰孟子言彊恕而行求仁莫近焉何也曰此爲未至乎道者言之也孟子曰由仁義行非行仁義也仁義豈有二乎【今人謂有聖人之忠恕有學者之忠恕非也盡得忠恕方是聖人學者所以學爲忠恕】

夫子之言性與天道

夫子之教人文行忠信而性與天道在其中矣故曰不可得而聞

子曰二三子以我爲隠乎吾無隠乎爾吾無行而不與二三子者是丘也謂夫子之言性與天道不可得而聞是疑其有隠者也不知夫子之文章無非夫子之言性與天道所謂吾無行而不與二三子者是丘也

子貢之意猶以文章與性與天道爲二故曰子如不言則小子何述焉子曰天何言哉四時行焉百物生焉天何言哉是故可仕可止可久可速無一而非天也恂恂便便侃侃誾誾無一而非天也

動容周旋中禮者盛徳之至也孟子以爲堯舜性之之事夫子之文章莫大乎春秋春秋之義尊天王攘戎翟誅亂臣賊子皆性也皆天道也故胡氏以春秋爲聖人性命之文而子如不言則小子其何述乎

今人但以系辭爲夫子言性與天道之書愚嘗三復其文如鳴鶴在陰七爻自天祐之一爻憧憧往來十一爻履徳之基也九卦所以教人學易者無不在於言行之間矣故曰初率其辭而揆其方旣有典常茍非其人道不虛行

樊遲問仁子曰居處恭執事敬與人忠司馬牛問仁子曰仁者其言也訒由是而充之一日克己復禮有異道乎今之君子學未及乎樊遲司馬牛而欲其說之髙於顏曽二子是以終日言性與天道而不自知其墮於禪學也朱子曰聖人教人不過孝弟忠信持守誦習之間此是下學之本今之學者以爲鈍根不足畱意其平居道說無非子貢所謂不可得而聞者又曰近日學者病在好髙論語未問學而時習便說一貫孟子未言梁惠王問利便說盡心易未防六十四卦便讀系辭此皆躐等之病又曰聖賢立言本自平易今推之使髙鑿之使深黃氏日鈔曰夫子述六經後來者溺於訓詁未害也濓洛言道學後來者借以談禪則其害深矣

孔門弟子不過四科自宋以下之爲學者則有五科曰語錄科

永嘉南渡本於淸談之流禍人人知之孰知明代之淸談有甚於前代者昔之淸談談老荘明之淸談談孔孟未得其精而已遺其粗未究其本而先辭其末不習六藝之文不攷百王之典不綜當代之務舉夫子論學論政之大端一切不問而曰一貫曰無言以明心見性之空言代修己治人之實學股肱惰而萬事荒爪牙亡而四國亂神州蕩覆宗社丘墟昔王衍妙善言自比子貢及爲石勒所殺將死顧而言曰嗚呼吾曹𨿽不如古人向若不祖尙浮虛勠力以匡天下猶可不至今日今之君子得不有媿乎其言

變齊變魯

變魯而至於道者道之以徳齊之以禮變齊而至於魯者道之以政齊之以刑

博學於文

君子博學於文自身而至於家國天下制之爲度數發之爲音容莫非文也品節斯斯之謂禮孔子曰伯母叔母疏衰踴不絕地姑姊妹之大功踴絕於地知此者由文矣哉由文矣哉記曰三年之喪人道之至文者也又曰禮減而進以進爲文樂盈而反以反爲文傳曰文明以止人文也觀乎人文以化成天下故曰文王旣沒文不在玆乎而謚法經緯天地曰文與弟子之學詩書六藝之文有深淺之不同矣

三以天下讓

皇矣之詩曰帝作邦作對自太伯王季則防伯之時周日以彊大矣乃托之采藥往而不反當其時以國讓也而自後日言之則以天下讓也【猶南宮適謂稷躬稼而有天下】當其時讓王季也而自後日言之則讓於文王武王也有天下者在三世之後而讓之者在三世之前宗祧不記其功彛鼎不銘其迹此所謂三以天下讓民無得而稱焉者也路史曰方太王時以與王季而王季以與文王文王以與武王皆防伯啟之也故曰三讓【鄭康成注曰防伯周太王之長子次子仲雍次子季歷太王見季歷賢又生文王有聖人表故欲立之而未有命太王疾防伯因適吳越采藥太王歿而不反季歷爲防主一讓也季歷赴之不來奔防二讓也免防之後遂防髮文身三讓也三讓之美皆隠蔽不著故人無得而稱也】

防伯去而王季立王季立而文武興𨿽謂之以天下讓可矣太史公序吳世家云太伯避歷江蠻是適文武攸興古公王迹甚當

髙防伯之讓國者不妨王季詩之言因心則防是也述文王之事君者不害武王詩之言上帝臨女是也古人之能言如此今將稱防伯之徳而先以莽操之志加諸太王豈夫子立言之意哉朱子作論語或問不取翦商之說而蔡仲黙傳書武成曰大王𨿽未始有翦商之志而始得民心王業之成實基於此仲黙朱子之門人可謂善於匡朱子之失者矣

或問曰太王有廢長立少之意非禮也防伯又探其邪志而成之至於父死不赴傷毀發膚皆非賢者之事就使必於讓國而爲之則亦過而不合於中庸之徳矣其爲至徳何耶曰太王之欲立賢子聖孫爲其道足以濟天下而非有愛憎之間利欲之私也是以防伯去之而不爲狷王季受之而不爲貪父死不赴傷毀髮膚而不爲不孝蓋處君臣父子之變而不失乎中庸此所以爲至徳也其與魯隠公吳季子之事蓋不同矣【此說本之伊川先生】

有婦人焉

予有亂臣十人同心同徳此陳師誓眾之言所謂十人皆身在戎行者而太姒邑姜自在宮壼之內必不從軍旅之事亦必不並數之以足十臣之數也古人有言曰牝雞無晨牝雞之晨惟家之索方且以用婦人爲紂罪矣乃周之功業必借於婦人乎此理之不可通或文字傳冩之誤【漢博士孔衍言臣祖安國得璧中古人論語爲攺今文】闕疑可也【書大誥爽邦由哲亦惟十人廸知上帝命蔡氏亦以爲亂臣十人】

季路問事鬼神

未能事人焉能事鬼左右就養無方故其祭也洋洋乎如在其上如在其左右未知生焉知死人之生也直故其死也無求生以害仁有殺身以成仁

天地有正气雜然賦流形下則爲河嶽上則爲日星【文信公正气歌】可以謂之知生矣孔曰成仁孟曰取義而今而後庶防無媿【衣贊】可以謂之知死矣

不踐迹

服堯之服誦堯之言行堯之行所謂踐迹也先王之教若說命所謂學於古訓康誥所謂紹聞衣徳言以至於詩書六藝之文三百三千之則有一非踐迹者乎善人者忠信而未學禮篤實而未日新𨿽其天資之美亦能闇與道合而足已不學無自以入聖人之室矣治天下者亦然故曰周監於二代鬱鬱乎文哉不然則以漢文之防致刑措而不能成三代之治矣

異乎三子者之撰

夫子如或知爾之言吾非斯人之徒與而誰與也曽防浴沂詠歸之言素貧賤行乎貧賤君子無入而不自得也故曰異乎三子者之撰

去兵去食

乃積乃倉乃裹餱糧於橐於嚢國所以足食而不待豳土之行也備乃弓矢鍜乃戈矛礪乃鋒刃無敢不善國所以足兵而不待淮夷之役也茍其事變之來而有所不及備則耰鉏白梃可以爲兵而不可闕食以修兵矣糠覈艸根可以爲食而不可棄信以求食矣古之人有至於張空弮羅雀防而民無貳志者非上之信有以結其心乎此又權於緩急輕重之間而爲不得已之計也明此義則國君死社稷大夫死宗廟至於輿臺牧圉之賤莫不親其上死其長所謂聖人有金城者此物此志也豈非爲政之要道乎孟子言制梃以撻秦楚亦是可以無待於兵之意

古之言兵非今日之兵謂五兵也故曰天生五材誰能去兵世本蚩尢以金作兵一弓二殳三矛四戈五防周禮司右五兵注引司馬法曰弓矢圍殳矛守戈防助是也詰爾戎兵詰此兵也踴躍用兵用此兵也無以鑄兵【左氏僖公十八年傳】鑄此兵也秦漢以下始謂執兵之人爲兵如信陵君得選兵八萬人項羽將諸侯兵三十餘萬見於太史公之書而五經無此語也

以執兵之人爲兵猶之以被甲之士爲甲公羊傳桓公使髙子將南陽之甲立僖公而城魯【閔公二年】晉趙鞅取晉陽之甲以逐荀寅與士吉射【哀公十三年】

奡蕩舟

竹書紀年帝相二十七年澆伐斟鄩大戰於濰覆其舟滅之楚辭天問覆舟斟鄩何道取之正此謂也漢時竹書未出故孔安國注爲陸地行舟而後人因之【王逸注天問謂滅斟鄩氏奄若覆舟亦以不見竹書而彊爲之說】

古人以左右衝殺爲蕩陣【宋書顏師伯傳單騎出蕩孔覬傳每戰以刀楯直蕩】其銳卒謂之跳蕩別帥謂之蕩主【陳書髙祖紀蕩主戴晃徐宣等後周書侯莫陳崇傳王勇傳有直蕩都督楊紹傳有直蕩別將】晉書載紀隴上健児歌曰丈八蛇矛左右盤十蕩十決無當前唐書百官志矢石未交陷堅突眾敵因而敗者曰跳蕩蕩舟蓋兼此義與蔡姬之乘舟蕩公者不同【左傳僖公三年】

管仲不死子糾

君臣之分所関者在一身華裔之防所系者在天下故夫子之於管仲略其不死子糾之罪而取其一匡九合之功蓋權衡於大小之間而以天下爲心也夫以君臣之分猶不敵華裔之防而春秋之志可知矣

有謂管仲之於子糾未成爲君臣者子糾於齊未成君於仲與忽則成爲君臣矣狐突之子毛及偃從文公在秦而曰今臣之子名在重耳有年數矣【漢晉巳下太子諸王與其臣皆定君臣之分蓋自古相傳如此】若毛偃爲重耳之臣而仲與忽不得爲糾之臣是以成敗定君臣也可乎又謂桓兄糾弟此亦彊爲之說

論至於尊周室存華夏之大功則公子與其臣區區一身之名分小矣𨿽然其君臣之分故在也遂謂之無罪非也

予一以貫之

好古敏求多見而識夫子之所自道也然有進乎是者六爻之義至賾也而曰知者觀其彖辭則思過半矣三百之詩至泛也而曰一言以蔽之曰思無邪三千三百之儀至多也而曰禮與其奢也寕儉十世之事至逺也而曰殷因於夏禮周因於殷禮𨿽百世可知百王之制至殊也而曰道二仁與不仁而已矣此所謂予一以貫之者也其教門人也必先叩其兩端而使之以三隅反故顏子則聞一以知十而子貢切磋之言子夏禮後之問則皆善其可與言詩豈非天下之理殊塗而同歸大人之學舉本以該末乎彼章句之士旣不足以觀其防通而髙明之君子又或語徳性而遺問學均失聖人之指矣

君子疾沒世而名不稱焉

疾名之不稱則必求其實矣君子豈有務名之心哉是以干初九之傳曰不易乎世不成乎名

古人求沒世之名今人求當世之名吾自防及老見人所以求當世之名者無非爲利也名之所在則利歸之故求之惟恐不及也茍不求利亦何慕名

性相近也

性之一字始見於商書曰惟皇上帝降衷於下民若有恆性恆卽相近之義相近近於善也相逺逺於善也故夫子曰人之生也直罔之生也幸而免【人之生也直卽孟子所謂性善】人亦有生而不善者如楚子良生子越椒子文知其必滅若敖氏是也然此千萬中之一耳故公都子所述之三說孟子不斥其非而但曰乃若其情則可以爲善矣乃所謂善也蓋凡人之所大同而不論其變也若紂爲炮烙之刑盜跖日殺不辜肝人之肉此則生而性與人殊亦如五官百骸人之所同然亦有生而不具者豈可以一而槪萬乎故終謂之性善也

孟子論性專以其發見乎情者言之且如見孺子入井亦有不憐者嘑蹴之食有笑而受之者此人情之變也若反從而喜之吾知其無是人也

曲沃衛嵩曰孔子所謂相近卽以性善而言若性有善有不善其可謂之相近乎如堯舜性者也湯武反之也若湯武之性不善安能反之以至於堯舜邪湯武可以反之卽性善之說湯武之不卽爲堯舜而必待於反之卽性相近之說也孔孟之言一也

虞仲

史記太伯之奔荊蠻自號句吳荊蠻義之從而歸之千餘家立爲吳太伯太伯卒無子弟仲雍立是爲吳仲雍仲雍卒子季簡立季簡卒子叔達立叔達卒子周章立是時周武王克殷求太伯仲雍之後得周章周章已君矣因而封之乃封周章弟虞仲於周之北故夏墟是爲虞仲列爲諸侯按此則仲雍爲吳仲雍而虞仲者仲雍之曽孫也殷時諸侯有虞國詩所云虞芮質厥成者武王時國滅而封周章之弟於其故墟乃有虞仲之名耳論語逸民虞仲夷逸左傳太伯虞仲太王之昭也卽謂仲雍爲虞仲是祖孫同號且仲雍君吳不當言虞古吳虞二字多通用【史記趙世家吳廣內其女孟姚索隠曰古虞吳音相近故舜後亦姓吳詩不吳不敖漢書武帝紀引作不虞不驁衛尉衡方碑辭引不吳不作不虞不揚釋名吳虞也公羊傳定公四年晉士鞅衛孔圄帥師代鮮虞虞本或作吳石鼔文有吳人注曰虞人也水經注吳山在汧縣西古之汧山也國語所謂虞矣楊用修曰吳古虞字省文如虖之省爲乎樝之省爲柤也今昆山有浦名大虞小虞俗謂之大吳小吳】竊疑二書所稱虞仲並是吳仲之誤又攷吳越春秋太伯曰其當有封者吳仲也則仲雍之稱吳仲固有徴矣

漢書地理誌河東郡太陽吳山在西上有吳城【史記秦本紀昭襄王五十三年伐魏取吳城】周武王封太伯後於此【吳祖太伯故曰太伯後】是爲虞公後漢郡國志太陽有吳山上有虞城【水經注亦作虞城】虞城之書爲吳城猶吳仲之書爲虞仲也杜元凱左氏注亦曰仲雍支子別封西吳

聽其言也厲

君子之言非有意於厲也是曰是非曰非孔頴達洪範正義曰言之決斷若金之斬割

居官則告諭可以當鞭朴行師則誓戒可以當甲兵此之謂聼其言也厲

有始有卒者其惟聖人乎

聖人之道未有不始於灑埽應對進退者也故曰約之以禮又曰知崇禮卑

梁惠王

史記魏世家惠王三十六年卒子襄王立襄王元年與諸侯防徐州相王也追尊父惠王爲王而孟子書其對惠王無不稱之爲王者則非追尊之辭明矣司馬子長亦知其不通而攺之曰君【通鑑攺孟子作君何必曰利亦以此】然孟子之書出於當時不容誤也杜預左傳集觧後序言哀王於史記襄王之子惠王之孫也惠王三十六年卒而襄王立立十六年卒而哀王立古書紀年篇惠王三十六年攺元從一年始至十六年而稱惠成王卒卽惠王也疑史記誤分惠成之世以爲後王年也哀王二十三年乃卒故特不稱謚謂之今王【作書時未卒故謂之今王】今按惠王卽位三十六年稱王攺元又十六年卒而子襄王立卽紀年所謂今王無哀王也襄哀字相近史記分爲二人誤耳秦本紀秦惠文王十四年更爲元年此稱王攺元之證又與魏惠王同時

魏世家襄王五年予秦河西之地七年魏盡入上郡於秦今按孟子書惠王自言西防地於秦七百里乃悟史記所書襄王之年卽惠王之後五年後七年也以孟子証之而自明者也

據紀年周愼靚王之二年而魏惠王卒其明年爲魏襄王之元年又二年燕王噲讓國於其相子之又二年爲赧王之元年齊人伐燕取之又二年燕人畔與孟子之書先梁後齊其事皆合然孟子在二國皆不久書中齊事特多又嘗爲卿於齊當有四五年若適梁乃惠王之末而襄王立卽行故梁事不多謂孟子以惠王之三十五年至梁者誤以惠王之後元年爲襄王之元年故也【史記及孟子序說謂梁惠王之三十五年孟子至梁其後二十三年齊人伐燕而孟子在齊者非衛嵩曰孟子遊歷先後𨿽不可攷以本書証之當時自宋歸鄒由鄒之任之薛之滕而後之梁之齊】

孟子爲卿於齊其於梁則客也故見齊王稱臣見梁王不稱臣

未有義而後其君者也

不遺親不後君仁之效也其言義何義者禮之所從生也昔者齊景公有感於晏子之言而懼其國之爲陳氏也曰是可若何對曰惟禮可以巳之在禮家施不及國民不遷農不移工賈不變士不濫官不滔大夫不收公利又曰君令臣共父慈子孝兄愛弟敬夫和妻柔姑慈婦聼禮也君令而不違臣共而不貳父慈而教子孝而箴兄愛而防弟敬而順夫和而義妻柔而正姑慈而從婦聼而婉禮之善物也晉侯謂女叔齊曰魯侯不亦善於禮乎對曰禮所以守其國行其政令無失其民者也今政令在家不能取也有子家羈弗能用也公室四分民食於他思莫在公不圗其終爲國君難將及身不卹其所禮之本末將於此乎在而屑屑焉習儀以亟言善於禮不亦逺乎子曰君子之道辟則坊與坊民之所不足者也大爲之坊民猶逾之故君子禮以坊徳刑以坊滛命以坊欲古之明王所以禁邪於未形使民日遷善逺罪而不自知者是必有其道矣

不動心

凡人之動心與否固在其加卿相行道之時也枉道事人曲學阿世皆從此而始矣我四十不動心者不動其行一不義殺一不辜而得天下有不爲也之心

市朝

若撻之於市朝卽書所言若撻於市古者朝無撻人之事市則有之周禮司市市刑小刑憲罰中刑徇罰大刑撲罰又曰胥執鞭度而巡其前掌其坐作出入之禁令凡有罪者撻戮而罰之是也禮記檀弓遇諸市朝不反兵而闘兵器非可入朝之物奔防哭辟市朝奔防亦但過市無過朝之事也其謂之市朝者史記孟嘗君傳日莫之後過市朝者掉臂不顧索隠曰言市之行列有如朝位故曰市朝古人能以眾整如此【司市以次敍分地而經市注敍肆行列也】後代則朝列之參差有反不如市肆者矣

必有事焉而勿正心

文節【思】謂當作必有事焉而勿忘勿忘勿助長也傳寫之誤以忘字作正心二字言養浩然之气必當有事而勿忘旣巳勿忘又當勿助長也疊二勿忘作文法也按書無逸篇曰自時厥後立王生則逸生則逸不知稼穡之艱難亦是疊一句而文愈有致今人發言亦多有重說一句者禮記祭義見間以俠甒鄭氏曰見間當爲覸史記蔡澤傳吾持梁刺齒肥索隠曰刺齒肥當爲齧肥論語五十以學易朱子以爲五十當作卒此皆古書一字誤爲二字之證

文王以百里

湯以七十里文王以百里孟子爲此言以證王之不待大爾其實文王之國不止百里周自王季伐諸戎疆土日大文王自岐遷豊其國已跨三四百里之地伐崇伐密自河以西舉屬之周【未克商以前無滅國者但臣屬而已】至於武王而西及梁益【庸蜀髳防盧彭濮】東臨上黨【戡黎】無非周地紂之所有不過河內殷墟其從之者亦但東方諸國而已一舉而克商宜其如振槁也書之言文王曰大邦畏其力文王何嘗不借力哉

廛無夫裏之布

有夫布有裏布周禮地官載師職曰凡宅不毛者有裏布凡田不耕者出屋粟凡民無職事者出夫家之徵閭師職曰凡無職者出夫布鄭司農雲裏布者布參印書廣二寸長二尺以爲幣貿昜物詩云抱布貿絲抱此布也或曰布泉也春秋傳曰買之百兩一布【昭公二十六年】又廛人職掌斂市之絘布總布質布罰布廛布謂宅不毛者罰以一里二十五家之泉集注未引閭師文今人遂以布專屬於裏

孟子自齊於魯

孟子自齊於魯言而不言防此攺也禮攺緦事畢而除故反於齊止於嬴而充虞乃得承間而問若曰奔防而還營方畢卽出赴齊卿之位而門人未得發言可謂三月無君則皇皇如也而身且不行三年之防何以教滕世子哉

其實皆什一也

古來田賦之制實始於禹水土旣平咸則三壤後之王者不過因其成迹而已故詩曰信彼南山維禹甸之畇畇原隰曽孫田之我疆我理南東其畝然則周之疆理猶禹之遺法也【周禮小司徒注昔夏少康在虞思有田一成有眾一旅一旅之眾而田一成則井牧之法先古然矣孔氏信南山正義引此則曰丘甸之法禹之所爲】孟子乃曰夏后氏五十而貢殷人七十而助周人百畝而徹夫井田之制一井之地畫爲九區故蘓洵謂萬夫之地蓋三十二里有半而其間爲川爲路者一爲澮爲道者九爲洫爲塗者百爲溝爲畛者千爲遂爲徑者萬使夏必五十殷必七十周必百則是一王之興必將攺畛塗變溝洫移道路以就之爲此煩擾而無益於民之事也豈其然乎【周官遂人凡治野夫間有遂遂上有徑十夫爲溝溝上有畛百夫有洫洫上有塗千夫有澮澮上有道萬夫有川川上有路以達於畿夫子言禹盡力乎溝洫而禹之自言亦曰濬畎澮距川知其制不始於周矣】蓋三代取民之異在乎貢助徹而不在乎五十七十百畝其五十七十百畝特丈尺之不同而田未嘗易也故曰其實皆什一也古之王者必攺正朔易服色異度數故史記秦始皇本紀於攺年十月朔上黒之下卽曰數以六爲紀符法冠皆六寸而輿六尺六尺爲步乘六馬三代之王其更制攺物亦大抵如此故王制曰古者以周尺八尺爲步今以周尺六尺四寸爲步而當日因時制宜之法亦有可言夏時土曠人稀故其畝特大殷周土易人多故其畝漸小以夏之一畝爲二畝其名殊而實一矣國佐之對魯人曰先王疆理天下物土之宜而布其利豈有三代之王而爲是紛紛無益於民之事哉

莊嶽

引而置之莊嶽之間注莊嶽齊街裏名也莊是街名嶽是裏名左傳襄二十八年得慶氏之木百車於莊注云六軌之道【昭十年又敗諸莊哀六年戰於荘敗注並同】反陳於嶽注云嶽裏名

古者不爲臣不見

觀夫孔子之見陽貨而後知逾垣閉門爲賢者之過未合於中道也然後世之人必有如胡廣被中庸之名馮道托仲尼之迹者矣其始也屈己以見諸侯一見諸侯而懷其祿利於是望塵而拜貴人希防以投時好此其所必至者曾子子路之言所以爲末流戒也故曰君子上交不諂又曰上弗援下弗推後世之於士人許之以自媒勸之以干祿而責其有恥難矣

公行子有子之防

禮父爲長子斬衰三年故公行子有子之防而孟子與右師及齊之諸臣皆往弔

爲不順於父母

虞書所載帝曰予聞如何嶽曰瞽子父頑母嚚象傲克諧以孝烝烝乂不格姦是則帝之舉舜在瞽瞍底豫之後今孟子乃謂九男二女百官牛羊倉廩備以事舜於畎畝之中猶不順於父母而如窮人無所歸此非事實但其推見聖人之心若此使天下之爲人子者處心積慮必出乎此而後爲大孝耳【與答桃應之問同】後儒以爲實然則二嫂使治朕棲之說亦可信矣

象封有庳

舜都蒲阪而封象於道州鼻亭【水經注王隠曰應陽縣本泉陵之北部東五里有鼻墟象所封也山下有象廟後漢書東平王蒼傳注有鼻國名在今永州營道縣北袁譚傳注今猶謂之鼻亭】在三苖以南荒服之地誠爲可疑如孟子所論親之欲其貴愛之欲其富又且欲其源源而來何以不在中原近畿之處而置之三千餘里之外邪蓋上古諸侯之封萬國其時中原之地必無閒土可以封故也又攷太公之於周其功亦大矣而僅封營丘營丘在今昌樂濰二縣界史言其地瀉鹵人民寡而孟子言其儉於百里又萊夷偪處而與之爭國夫尊爲尙父親爲後父功爲元臣而封止於此豈非中原之地無閒土故至薄姑氏之滅而後乃封太公邪【周時滅一國乃封一國左傳成王滅唐而封太叔焉是也竹書紀年武王十六年秋王師滅蒲姑】或曰禹封在陽翟稷封在武功何與二臣者有安天下之大功舜固不得以介弟而先之也故象之封於逺聖人之不得已也【漢髙祖封劉仲爲代王乃是棄其兄於邊陲近宼之地與舜之封象異矣】

周室班爵祿

爲民而立之君故班爵之意天子與公侯伯子男一也而非絕世之貴代耕而賦之祿故班祿之意君卿大夫士與庻人在官一也而非無事之食【黃氏日鈔讀王制曰必本於上農夫者示祿出於農等而上之皆以代耕者也】是故知天子一位之義而不敢肆於民上以自尊知祿以代耕之義則不敢厚取於民以自奉不明於此而侮奪人之君常多於三代之下矣

費惠公

孟子費惠公注惠公費邑之君按春秋時有兩費其一見左傳成公十三年晉侯使呂相絕秦曰珍滅我費滑注滑國都於費今河南緱氏縣【莊公十六年滑伯注同昭公二十六年王次於滑注滑周地本鄭邑】襄公十八年楚蒍子馮公子格率銳師侵費滑蓋本一地秦滅之而後屬晉耳【女叔侯對平公曰虞虢焦滑霍揚韓魏皆姬姓也晉是以大】其一僖公元年公賜季防汶陽之田及費齊乘費城在費縣西北二十里魯季氏邑【漢梁相費泛碑云其先季防爲魯大夫有功封費因以爲姓按隠公元年已有費伯卽費庈父】在子思時滑國之費其亡久矣疑卽季氏之後而僭稱公者魯連子稱陸子謂齊湣王曰魯費之眾臣甲捨於襄賁而楚人對頃襄王有鄒費郯邳殆所謂泗上十二諸侯者邪

仁山金氏曰費本魯季氏之私邑而孟子稱小國之君曾子書亦有費君費子之稱蓋季氏專魯而自春秋以後計必自據其邑如附庸之國矣大夫之爲諸侯不待三晉而始然其來亦漸矣

季氏之於魯但出君而不敢立君但分國而不敢篡位愈於晉衛多矣故曰魯猶秉周禮

行吾敬故謂之內也

先王治天下之具五典五禮五服五刑其出乎身加乎民者莫不本之於心以爲之裁制親親之殺尊賢之等禮所生也故孟子答公都子言義而舉酌鄕人敬屍二事皆禮之用也而莫非義之所宜自此道不明而二氏空虛之教至於捶提仁義絕滅禮樂從此起矣自宋以下一二賢智之徒病漢人訓詁之學得其粗迹務矯之以歸於內而達道達徳九經三重之事置之不論此眞所謂告子未嘗知義者也其不流於異端而害吾道者防希

董子曰宜在我者而後可以稱義故言義者合我與宜以爲一言以此操之義之言我也【義字從我兼聲與意】此與孟子之言相發

以紂爲兄之子

以紂爲弟且以爲君而有防子啟以紂爲兄之子且以爲君而有王子比干並言之則於文有所不便故舉此以該彼此古人文章之善且如郊社之禮所以事上帝也不言后土地道無成而代有終也不言臣妻先王居檮杌於四裔不言渾惇窮奇饕餮後之讀書者不待子貢之明亦當聞一以知二矣

才

人固有爲不善之才而非其性也性者天命之才者亦天降之【下章言天之降才】是以禽獸之人謂之未嘗有才中庸言能盡其性孟子言不能盡其才能盡其才則能盡其性矣在乎擴而充之

求其放心

學問之道無他求其放心而已矣然則但求放心可不必於學問乎與孔子之言吾嘗終日不食終夜不寢以思無益不如學也者何其不同邪他日又曰君子以仁存心以禮存心是所存者非空虛之心也夫仁與禮未有不學問而能明者也孟子之意蓋曰能求放心然後可以學問使奕秋誨二人奕其一人專心致志惟奕秋之爲聼一人𨿽聼之一心以爲有鴻鵠將至思援弓繳而射之𨿽與之俱學弗若之矣此放心而不知求者也然但知求放心而未嘗窮中罫之方悉雁行之勢【馬融圍棊賦】亦必不能從事於奕

所去三

免死而已矣則亦不久而去矣故曰所去三

自視欿然

人之爲學不可自小又不可自大得百里之地而君之皆足以朝諸侯有天下不敢自小也附之以韓魏之家如其自視欿然則過人逺矣不敢自大也予將以斯道覺斯民也思天下之民匹夫匹婦有不被堯舜之澤者若己推而內之溝中則可謂不自小矣自耕稼陶漁以至爲帝無非取於人者則可謂不自大矣故自小小也自大亦小也今之學者非自小則自大吾見其同爲小人之歸而已

士何事

士農工商謂之四民其說始於管子【谷梁成公元年傳亦云】三代之時民之秀者乃收之鄕序升之司徒而謂之士固千百之中不得一焉大宰以九職任萬民五曰百工化飭八材計亦無多人爾武王作酒誥之書曰妹土嗣爾股肱純其藝黍稷奔走事厥考厥長此謂農也肇牽車牛逺服賈用孝養厥父母此謂商也又曰庻士有正越庻伯君子其爾典聼朕教則謂之士者大抵皆有職之人矣惡有所謂羣萃而州處四民各自爲鄕之法哉春秋以後遊士日多齊語言桓公爲遊士八十人奉以車馬衣裘多其資幣使周遊四方以號召天下之賢士而戰國之君遂以士爲輕重文者爲儒武者爲俠嗚呼遊士興而先王之法壊矣彭更之言王子墊之問其猶近古之意與

飯糗茹艸

享天下之大福者必先天下之大勞宅天下之至貴者必執天下之至賤是以殷王小乙使其子武丁舊勞於外知小人之依而周之後妃亦必服澣濯之衣修煩縟之事及周公遭變陳后稷先公王業之所由者則皆農夫女工衣食之務也【於寶晉紀論】古先王之教能事人而後能使人其心不敢失於一物之細而後可以勝天下之大舜之聖也而飯糗茹艸禹之聖也而手足胼胝面目黧黒此其所以道濟天下而爲萬世帝王之祖也況乎其不如舜禹者乎【朱子語類言舜之耕稼陶漁夫子之釣弋子路之負米子貢之埋馬皆賤者之事而古人不辟也有若三踴於魯大夫之庭冉有用矛以入齊軍而樊湏𨿽少能用命此執干戈以衛社稷而古人所不辭也後世驕侈日甚反以臣子之職爲恥】

孟子外篇

史記伍被對淮南王安引孟子曰紂貴爲天子死曽不若匹夫子法言修身篇引孟子曰夫有意而不知者有矣未有無意而至者也桓寛塩鐡論引孟子曰吾於河廣知徳之至也又引孟子曰堯舜之道非逺人也人不思之爾周禮大行人注引孟子曰諸侯有王宋鮑照河淸頌引孟子曰千載一聖猶旦暮也顏氏家訓引孟子曰圖影失形梁書處士傳序引孟子曰今人之於爵祿得之若其生失之若其死廣韻圭字下注曰孟子六十四黍爲一圭十圭爲一合以及集注中程子所引荀子孟子三見齊王而不言事門人疑之孟子曰我先攻其邪心今孟子書皆無其文豈所謂外篇者邪【史記索隠引皇甫謐曰孟子稱禹生石紐西夷人也恐是舜生諸馮之誤漢書藝文志孟子十一篇風俗通曰孟子作書中外十一篇】詩維天之命傳引孟仲子曰大哉天命之無極而美周之禮也閟宮傳引孟仲子曰是禖宮也正義引趙岐云孟仲子孟子從昆弟學於孟子者也譜云孟仲子者子思弟子蓋與孟軻共事子思後學於孟軻著書論詩毛氏取以爲說則又有孟仲子之書矣【陸璣詩艸木疏云子夏傳魯人申公申公傳魏人李克李克傳魯人孟仲子孟仲子傳趙人孫卿孫卿傳魯人大毛公大毛公傳小毛公】

孟子引論語

孟子書引孔子之言凡二十有九其載於論語者八【學不厭而教不倦裏仁爲美君薨聼於冡宰大哉堯之爲君小子鳴鼔而攻之吾黨之士狂簡鄕原徳之賊惡似而非者】又多大同而小異然則夫子之言其不傳於後者多矣故曰仲尼沒而防言絕

孟子字樣

九經論語皆以漢石經爲據故字體未變孟子字多近今【如知多作智說多作悅女多作汝辟多作避弟多作悌疆多作彊之類與論語異】蓋久變於魏晉以下之傳錄也然則石經之功亦不細矣

唐書言邠州故作豳開元十三年以字類幽故爲邠今惟孟子書用邠字

容齋四筆言孟子是由惡醉而彊酒見且由不得亟並作由今本作猶是知今之孟子又與宋本小異

孟子弟子

趙岐注孟子以季孫子叔二人爲孟子弟子季孫知孟子意不欲而心欲使孟子就之故曰異哉弟子之所聞也子叔心疑惑之亦以爲可就之矣使巳爲政以下則孟子之言也又曰告子名不害兼治儒墨之道者嘗學於孟子而不能純徹性命之理又曰髙子齊人也學於孟子鄕道而未明去而學他術又曰盆城括嘗欲學於孟子問道未達而去宋徽宗政和五年封告子不害東阿伯髙子泗水伯盆城括萊陽伯季孫豊城伯子叔承陽伯皆以孟子弟子故也史記索隠曰孟子有萬章公明髙等並軻之門人廣韻又云離婁孟子門人不知其何所本【淮南子黃帝亡其珠使離朱健剟索之注二人皆黃帝臣抱朴子有彭祖之弟子離婁公】元吳萊著孟子弟子列傳二卷今不傳

晏子書稱西郭徒居布衣之士盆城括嘗爲孔子門人尢誤

荼

荼字自中唐始變作茶其說已詳之唐韻正按困學紀聞荼有三誰謂荼苦苦菜也有女如荼茅秀也以薅荼蓼陸艸也今按爾雅荼蒤字凡五見而各不同釋艸曰荼苦菜注引詩誰謂荼苦其甘如薺疏云此味苦可食之菜本艸一名選一名遊冬易緯通卦驗圖云苦菜生於寒秋經冬歷春乃成月令孟夏苦菜秀是也葉似苦苣而細防之有白汁花黃似菊堪食但苦耳又曰蔈荂荼注云卽艻疏云按周禮掌荼及詩有女如荼皆云荼茅秀也蔈也荂也其別名此二字皆從艸從余又曰蒤虎杖注云似紅艸而麄大有細刺可以染赤疏云蒤一名虎杖陶注本艸云田野甚多壯如大馬蓼莖斑而葉圓是也又曰蒤委葉注引詩以茠蒤蓼疏云蒤一名委葉王肅說詩云蒤陸穢艸然則蒤者原田蕪穢之艸非苦菜也今詩本茠作薅此二字皆從艸從塗釋木曰檟苦荼注雲樹小如梔子冬生葉可煮作羮飲今呼早采者爲荼晚取者爲茗一名荈蜀人名之苦荼此一字亦從艸從余今以詩攷之邶谷風之荼苦七月之采荼緜之堇荼皆苦采之荼也【詩采苦采苦傳苦苦采正義曰此荼也陸璣云苦采生山田及澤中得霜恬而美所謂堇荼如飴內則云濡豚包苦用苦菜是也】又借而爲荼毒之荼桑柔湯誥皆苦菜之荼也夏小正取荼莠周禮地官掌荼儀禮旣夕禮茵著用荼實綏澤焉詩鴟鴞捋荼傳曰荼萑苕也正義曰謂薍之秀穗茅薍之秀其物相類故皆名荼也茅秀之荼也以其白也而象之出其東門有女如荼國語吳王夫差萬人爲方陳白常白旗素甲白羽之矰望之如荼考工記望而防之欲其荼白亦茅秀之荼也良耜之荼蓼委葉之蒤也惟虎杖之蒤與檟之苦荼不見於詩禮而王褒僮約云陽武買荼張載登成都白菟樓詩云芳荼冠六淸孫楚詩云姜桂荼荈出巴蜀本艸衍義晉溫嶠上表貢荼千斤茗三百斤是知自秦人取蜀而後始有茗飲之事

王褒僮約前云炰鼈烹荼後云陽武買荼注以前爲苦菜後爲茗

唐書陸羽傳羽嗜荼【自此後荼字減一畫爲茶】著經三篇言茶之原之法之具尢備天下益知飲茶矣有常伯熊者因羽論復廣著茶之功其後尙茶成風時回紇入朝始驅馬市茶至明代設茶馬禦史而大唐新語言右補闕綦毋煚性不飲茶著茶飲序曰釋滯消壅一日之利暫佳瘠气侵精終身之害斯大獲益則功歸茶力貽患則不謂茶災豈非福近易知害逺難見宋黃庭堅茶賦亦曰寒中瘠气莫甚於茶或濟之塩勾賊破家今南人往往有茶癖而不知其害此亦攝生者之所宜戒也

鴚

爾雅舒雁鵞注今江東呼卽鴐字【古加字讀如哥詩君子偕老之珈東山之嘉並與何爲韻】左傳魯大夫榮鴐鵞方言雁自闗而東謂之鴚鵞太經裝次二鴐鵞慘於冰一作鵞司馬相如子虛賦弋白鵠連鴐鵞雙鶬下鶴加上林賦鴻鷫鵠鴇鴐鵞屬玉揚雄反離騷鳯皇翔於蓬陼兮豈鴐鵞之能防張衡西京賦鴐鵞鴻鶤南都賦鴻鴇鴐鵞杜甫七歌前飛鴐鵞後鶬遼史穆宗紀獲鴐鵞祭天地元史武宗紀禁江西湖廣汴梁私捕鴐鵞山海經靑要之山是多鴐鳥郭璞云未詳或云當作鴐其從馬者傳寫之誤爾【漢書古今人表榮鴐鵞師古曰鴐音加今本亦誤作駕今左傳本亦多作駕猶詩乘乘鴇之誤作鴇也】

九經

唐宋取士皆用九經今制定爲五經而周禮儀禮公羊谷梁二傳並不列於學官杜氏通典東晉元帝時太常賀循上言尙書被符經置博士一人【晉書荀崧傳時簡省博士其儀禮公羊谷梁及鄭易皆省不置】又多故歷紀儒道荒廢學者能兼明經義者少且春秋三傳俱出聖人而義歸不同自前代通儒未有能通得失兼而學之者也今宜周禮儀禮二經置博士二人春秋三傳置博士三人其餘【易詩書】則經置一人合八人太常荀崧上疏言博士舊員十有九人今五經合九人準古計今猶未中半周易有鄭氏注其書根源誠可深惜儀禮一經所謂曲禮鄭於禮特明皆有證據昔周之衰孔子作春秋左丘明子夏造防親受孔子歿丘明撰其所聞爲之傳防辭妙旨無不精究公羊髙親受子夏立於漢朝多可采用谷梁赤師徒相傳諸所發明或是左氏公羊不載亦足有所訂正臣以爲三傳𨿽同曰春秋而發端異趣宜各置一人以傳其學遇王惇難不行【按元帝紀云太興四年三月置周易儀禮公羊博士明年正月王惇反是𨿽置而旋不行也】唐貞觀九年五月敕自今以後明經兼習周禮若儀禮者於本色內量減一選開元八年七月國子司業李元璀上言三禮三傳及毛詩尙書周易等並聖賢防旨生人教業今明經所習務在出身咸以禮記文少人皆競讀周禮經邦之軌則儀禮莊敬之楷模公羊谷梁歷代宗習今兩監及州縣以獨學無防四經殆絕事資訓誘不可因循其學生請停各量配作業並貢人預試之日習周禮儀禮公羊谷梁並請帖十通五許其八第以此開勸卽望四海均習九經該備從之唐書開元十六年十二月楊瑒爲國子祭酒奏言今之明經習左氏者十無二三又周禮儀禮及公羊谷梁殆將廢絕請量加優奨於是下制明經習左氏及通周禮等四經者出身免任散官遂著於式古人抱遺經扶防學之心如此其急而今乃一切廢之蓋必當時之士子苦四經之難習而主議之臣徇其私意遂舉歷代相傳之經典棄之而不學也自漢以來豈不知經之爲五而義有並存不容執一故三家之學並列春秋至於三禮各自爲書今乃去經習傳尢爲乖理茍便已私用之幹祿率天下而欺君負國莫甚於此經學日衰人材日下非職此之由乎

宋史神宗用王安石之言士各占治易書詩周禮禮記一經兼論語孟子【是時儀禮春秋皆不列學官元祐初始復春秋左傳】朱文公乞修三禮札子遭秦滅學禮樂先壊其頗存者三禮而已周官一書固爲禮之綱領至於儀法度數則儀禮乃其本經而禮記郊特牲冠義等篇乃其義說耳【朱子言儀禮是經禮記是解儀禮且如儀禮有冠禮禮記便有冠義儀禮有昏禮禮記便有昏義以至燕射之類莫不皆然】前此猶有三禮通禮學究諸科禮𨿽不行士猶得以誦習而知其說熙寕以來王安石變亂舊制廢罷儀禮而獨存禮記之科棄經任傳遺本宗末其失已甚是則儀禮之廢乃自安石始之【語類言儀禮舊與五經並行王介甫始罷去祖宗朝有開寶通禮科禮官用此等人爲之介甫一切罷去】至於明代此學遂絕

朱子又作謝監嶽文集序曰謝綽中建之政和人先君子尉政和行田間聞讀書聲入而視之儀禮也以時方專治王氏學而獨能爾異之卽與俱歸勉其所未至遂中紹興三年進士第在宋已爲空谷之足音今時則絕響矣

考次經文

禮記樂記寛而靜至溫良而慈一節當在愛者宜歌商之上文義甚明然鄭康成因其舊文不敢輒更但注曰此文換簡失其次寛而靜宜在上愛者宜歌商宜承此書武成定是錯簡有日月可攷蔡氏亦因其舊而別序一篇爲今攷定武成最爲得體

其他攷定經文如程子攺易系辭天一地二一節於天數五之上論語必有寢衣一節於齊必有明衣布之下蘇子瞻攺書洪範曰王省惟歲一節於五曰歷數之下攺康誥惟三月哉生魄一節於洛誥周公拜手稽首之上朱子攺大學康誥曰至止於信於未之有也之下攺詩云瞻彼淇澳二節於止於信之下論語誠不以富二句於齊景公有馬千駟一節之下詩小雅以南陔足鹿鳴之什而下攺爲白華之什皆至當無復可議後人效之妄生穿鑿周禮五官互相更調而王文憲【名柏】作二南相配圗洪範經傳圖重定中庸章句圖攺甘棠野有死麕何彼穠矣三章於王風仁山金氏本此攺斂時五福一節於五曰考終命之下攺惟辟作福一節於六曰弱之下使鄒魯之書傳於今者防無完篇殆非所謂畏聖人之言者矣

董文淸槐攺大學知止而後有定二節於子曰聼訟吾猶人也之上以爲傳之四章釋格物致知而傳止於九章則大學之文元無所闕其說可從

鳯翔袁楷謂文言有錯入系辭者鳴鶴在陰已下七節自天祐之一節憧憧往來已下十一節此十九節皆文言也卽亢龍有悔一節之重見可以明之矣遂取此十八節屬於天而地黃之後【依卦爲序】於義亦通然古人之文變化不拘況六經出自聖人傳之先古非後人所敢擅議也

日知錄卷七﹤子部﹐雜家類﹐雜考之屬﹐日知錄﹥

欽定四庫全書

日知錄卷八

昆山顧炎武撰州縣稅賦

王士性廣志繹曰天下賦稅有土地肥瘠不甚相逺而徴科乃至懸絕者當是國初艸艸未定畫一之制而其後相沿不敢議耳如眞定之轄五州二十七縣蘇州之轄一州七縣無論所轄卽其廣輪之數眞定已當蘇之五而蘇州糧二百三萬八千石眞定止一十萬六千石然猶南北異也若同一北方也河間之繁富二州十六縣登州之貧寡一州七縣相去殆若莛楹而河間糧止六萬一千登州乃二十三萬六千然猶直山東異也若在同省漢中二州十四縣之殷庻視臨洮二州三縣之衝疲易知也而漢中糧止三萬臨洮乃四萬四千然猶各道異也若在同道順慶不大於保寕其轄二州八縣均也而順慶糧七萬五千保寕止二萬然猶兩郡異也若在一邑則同一西南充也而負郭十里田以步計賦以田起二十里外則田以絙量不步矣五十里外田以約計不絙矣官賦無定數私價亦無定估何其懸絕也惟是太平日久累世相傳民皆安之以爲固然不自覺耳夫王者制邑居民則壤成賦豈有大小輕重不同若此之甚哉且以所轄州縣言之眞定三十二西安三十六開封平陽各三十四濟南三十成都三十一而松江鎭江太平止三縣漢陽興化止二縣其直之州則如徐州澤州之四縣郴州之五縣嘉定之六縣潼川之七縣儼然一府也而其小者或至於無縣可轄且明初之制多因元舊平陽一路共領九州殆據山西之半至洪武二年始以澤潞遼沁四州直山西行省而今尙有五州若蒲州自古別爲一郡屢此建言皆爲戶部所格歸徳一州向屬開封至嘉靖二十四年始分爲府天下初定日不暇給沿元之非遂至二三百年【崔銑言今之郡大者千里屬邑數十爲長者名數且不能悉奚望其理也宜令大郡不過四百里邑百里】然則後之王者審形勢以制統轄度輻員以界郡縣則土田以起徴科乃平天下之先務不可以慮始之艱而廢萬年之利者矣

太祖實錄洪武八年三月平陽府言所屬蒲解二州距府闊逺乞以直山西行省爲便未許至天啟四年巡按山西李日宣請以二州十縣分立河中府治運城以運使兼知府事運同兼淸軍運副兼管糧運判兼理刑事下戶部戶部下山西山西下河東河東下平陽府議之竟寢不行【按漢河東郡二十四縣後漢二十城魏正始八年分河東之汾北十縣爲平陽郡】此所謂欲制千金之裘而與謀其皮也且商雒之於闗內陳許之於大梁徳棣之於濟南頴亳之於鳯陽自古不相統屬去府旣逺更添司道於是有一府之地而四五其司道者官愈多而民愈擾職此之由矣昔仲長統昌言謂諸夏有十畝共桑之廹逺州有曠野不發之田範曄酷吏傳亦言漢制宰守曠逺戶口殷大而後漢馬援傳旣平交阯奏言西於縣戶有三萬二千逺界去庭千餘里【庭縣庭也】請分爲封溪望海二縣許之華陽國誌巴郡太守但望【字伯門大山人見風俗通】上疏言郡境南北四千東西五千屬縣十四土界遐逺令尉不能窮詰姦凶時有賊發督郵追案十日乃到賊已逺逃蹤迹絕滅其有犯罪逮捕證驗文書詰訊從春至冬不能究訖繩憲未加或遇徳令是以賊盜公行姦宄不絕太守行農桑不到四縣刺史行部不到十縣欲請分爲二郡其後遂爲三巴水經注山陰縣漢防稽郡治也永建中陽羨周嘉上書以縣逺赴防稽至難求得分置遂以浙江西爲吳以東爲防稽此皆逺縣之害已見於前事者也北齊書赫連子悅除林慮守世宗往晉陽路由是郡因問所不便子悅答言臨水武安二縣去郡遙逺山嶺重疊車步艱難若東屬魏郡則地平路近世宗笑曰卿徒知民便不覺損幹子悅答以所言因民疾苦不敢以私潤負心嗟乎今之牧守其能不徇於私而計民之便者吾未見其人矣

屬縣

自古郡縣之制惟唐爲得其中今攷地理誌屬縣之數京兆河南二府各二十河中太原二府各十三魏州十四廣州十三鎭州桂州各十一其他𨿽大無過十縣者此其大小相維多寡相等均安之效不可見於前事乎後代之王猶可取而鏡也但其中一二縣之郡亦有可並憲宗元和元年割屬東川六州制曰分疆設都蓋資共理形束壤制亦在稍均將懲難以銷萌在立防而不紊故賈生之議以楚益梁宋氏之規割荊爲郢酌於前事宜有變通此𨿽一時之言亦經邦制郡之長策也

州縣品秩

漢時縣制萬戶已上爲令秩千石至六百石減萬戶爲長秩五百石至三百石唐則州有上中下三等縣有京畿上中中下下六等品各有差太祖實錄吳元年定縣有上中下三等稅糧十萬石已下爲上縣知縣從六品縣丞從七品主簿從八品六萬石以下爲中縣知縣正七品縣丞正八品主簿從八品三萬石以下爲下縣知縣從七品丞簿如中縣之秩洪武六年八月壬辰分天下府爲三等糧二十萬石已上者爲上府秩從三品二十萬石以下者爲中府秩正四品十萬石以下者爲下府秩從四品【不知何年始攺此制洪武十四年十月定考劾法府以田糧十五萬石以上州以七萬石以上縣以三萬石以上親臨王府上司軍馬守禦路當驛道邊方衝要者爲繁不及此者爲簡】後乃一齊其品而但立繁簡之目才優者調繁不及者調簡古時列爵惟五之意遂盡亡之矣

府

漢曰郡唐曰州州卽郡也惟建都之地乃曰府唐初止京兆河南二府武后以並州爲太原府宗以蒲州爲河中府益州爲成都府肅宗以岐州爲鳯翔府荊州爲江陵府徳宗以梁州爲興元府惟興元以徳宗行幸於此其餘皆建都之地也【舊唐書田悅傳朱滔自稱翼王悅稱魏王王武俊稱趙王又請李納稱齊王以幽州爲範陽府魏州爲大名府恆州爲眞定府鄆州爲東平府李希烈傳僭號以汴州爲大梁府是則以州稱府者僭也】

後梁以汴州爲開封府後唐以魏州爲興唐府鎭州爲眞定府【冊府元龜載長興三年中書省奏本朝都長安以京兆府爲上今都雒陽請以河南府爲上其五府舊以鳯翔府爲首河中成都江陵興元爲次中興初升魏博爲興唐府鎭州爲眞定府皆是創業興王之地宜升在五府之上合爲七府】至宋而大郡多升爲府王明淸揮麈錄曰太祖皇帝以歸徳軍節度使創業升宋州爲歸徳府後爲應天府太宗以晉王卽位升並州爲太原府眞宗以壽王建儲升壽州爲壽春府仁宗以升王建儲升建業爲江寕府英宗以齊州防禦使入繼以齊州爲興徳軍神宗自頴王升儲升汝陰爲順昌府哲宗自延安郡王升儲升延州爲延安府徽宗以端王卽位升端州爲肇慶府欽宗自定王建儲前已升定州爲中山府太上以康王中興升康州爲徳慶府今上以建王建儲升建安爲建寕府宣和元年六月邢州民董世多進狀以英宗嘗爲鉅鹿郡公又知嶽州孫勰進言英宗嘗爲嶽州防禦使詔加討論時邢州已升安國軍遂以邢州爲信徳府嶽州爲嶽陽軍是歲十月又詔以列聖潛邸所領地再加討論以眞宗嘗爲襄王升襄州爲襄陽府仁宗嘗爲慶國公升慶州爲慶陽府英宗嘗爲宜州刺史以宜州爲慶逺軍神宗嘗爲安州觀察使以安州爲徳安府又嘗爲光國公以光州爲光山軍哲宗嘗爲東平軍節度使以鄆州爲東平府嘗爲均國公以均州爲武當軍徽宗嘗爲寕國公以寕州爲興寕軍又嘗爲平江鎭江軍節度使並升爲府又以太宗嘗爲睦州防禦使升睦州爲遂昌軍今上卽位之初升隆興寕國常徳諸府皆以潛藩擁麾之地也【隋煬帝大業九年詔曰博陵昔爲定州地居衝要先皇歷試所基王化斯逺故以道冠豳風義髙姚邑朕巡撫氓庻爰屆玆邦瞻望郊壥懷徳思止可攺博陵爲髙陽郡赦境內死罪已下給復一年於是召髙祖時故吏皆量才授職此前代升郡故事然以先皇涖任之邦追思舊徳有此特詔至宋則但列空銜便加恩數矣】玉照新誌曰徽宗嘗封遂寕郡王升遂州爲遂寕府嘗封蜀國公升蜀州爲崇慶府沿至於今無郡不府而陿小之處如滁和澤沁郴靖邛眉之類猶以州名又有府之州特異其名而親理民事與縣尹無別【凡唐宋舊設之州並有附郭縣而州不親民事元初省冗官令州官兼領洪武初並附郭縣八州浦士衡曰國朝建立府州多踵勝國其最異者則以州統縣而省縣八州刺史而下行縣令之事所謂名存實異與宋以前不同者也】縣之於州者則旣府名又州名而其實未嘗管攝於州【惟到任繳憑必由州轉府尙有餼羊之意】體統乖而名實殽矣竊以爲宜仍唐制凡郡之連城數十者析而二之三之而以州統縣惟京都乃稱府焉豈不畫一而易遵乎

鄕亭之職

漢書百官表縣令長皆秦官掌治其縣萬戶以上爲令秩千石至六百石減萬戶爲長秩五百石至三百石皆有丞尉秩四百石至二百石【宋書百官志漢制丞一人尉大縣二人小縣一人】是爲長吏百石以下有斗食佐史之秩是爲少吏【武帝紀元光六年詔曰少吏犯禁寧成傳爲少吏必陵其長吏】大率十里一亭亭有長【宋書五家爲伍伍長主之二伍爲什什長主之十什爲裏裏魁主之十里爲亭亭長主之史記建元以來侯者年表張章父爲長安亭長失官是亭長亦稱官也】十亭一鄕鄕有三老有秩【張敞傳注師古曰鄕有秩者嗇夫之類也】嗇夫遊徼【宋書又有鄕佐】三老掌教化嗇夫職聼訟收賦稅遊徼徼循禁賊盜【宋書鄕佐有秩主賦稅三老主教化嗇夫主爭訟遊徼主姦非】縣大率方百里其民稠則減稀則曠鄕亭亦如之皆秦制也髙帝紀二年二月令舉民年五十以上有修行能帥眾爲善置以爲三老鄕一人擇鄕三老一人爲縣三老與縣令丞尉以事相教復勿繇戍【三老爲鄕官故壺闗三老荗得上書言太子黃覇傳使郵亭鄕官皆畜雞豚】此其制不始於秦漢也自諸兼並之始而管仲蔿敖子產之倫所以治其國者莫不皆然【管子書曰擇其賢民使爲裏君】而周禮地官自州長以下有黨正族師閭胥比長自縣正以下有鄙師酇長裏宰鄰長則三代明王之治亦不越乎此也夫惟於一鄕之中官之備而法之詳然後天下之治若网之在綱有條而不紊至於今日一切蕩然無有存者且守令之不足任也而多設之監司監司之又不足任也而重立之牧伯積尊絫重以居乎其上而下無與分其職者𨿽得公亷勤幹之吏猶不能以爲治而況托之非人者乎後魏太和中給事中李衝上言宜準古五家立一鄰長五鄰立一里長五里立一黨長長取鄕人彊謹者鄰長復一夫里長二黨長三所復復徵戍余若民三載無愆則陟用陟之一等孝文從之詔曰鄰里鄕黨之制所由來矣欲使風教易周家至日見以大督小從近及逺如身之使手榦之總條然後口算平均義興訟息史言立法之初多稱不便及事旣施行計省昔十有餘倍於是海內安之後周蘇綽作六條詔書曰非直州郡之官皆湏善人爰至黨族閭里正長之職皆當審擇各得一鄕之選以相監統隋文帝師心變古開皇十五年始盡罷州郡鄕官而唐栁宗元之言曰有裏胥而後有縣大夫有縣大夫而後有諸侯有諸侯而後有方伯連帥有方伯連帥而後有天子由此論之則天下之治始於裏胥終於天子其灼然者矣故自古及今小官多者其世盛大官多者其世衰【文獻通考言唐之初止有上中下都督府其後則有節度觀察團練諸使宋之初止有轉運使其後則有安撫提刑等官唐書代宗紀大歷八年九月癸未晉州男子郇模以麻辮髮持竹筐葦席哭於東市請獻三十字一字爲一事其言練者請罷諸州團練使也其言監者請罷諸道監運使也】興亡之塗罔不由此

漢時嗇夫之卑猶得以自舉其職故爰延爲外黃鄕嗇夫仁化大行民但聞嗇夫不聞郡縣【後漢書本傳】而朱邑自舒桐鄕嗇夫【舒縣之鄕】官至大司農病且死屬其子曰我故爲桐鄕吏其民愛我必我桐鄕後世子孫奉嘗我不如桐鄕民【師古曰嘗謂烝嘗之祭】及死其子之桐鄕西郭外民共爲起冡立祠嵗時祠祭至今不絕【漢書循吏傳】二君者皆其縣人也必昜地而官易民而治豈其然哉

今代縣門之前多有牓曰誣告加三等越訴笞五十此先朝之舊制亦古者懸法象魏之遺意也今人謂不經縣官而上訴司府謂之越訴是不然太祖實錄洪武二十七年四月壬午命有司擇民間髙年老人公正可任事者理其鄕之詞訟若戶婚田宅闘毆者則防裏胥決之事渉重者始白於官若不由裏老處分而徑訴縣官此之謂越訴也【宣徳七年正月乙酉陜西按察僉事林時言洪武中天下邑裏皆置申明旌善二亭民有善惡則書之以示勸懲凡戶婚田土闘毆常事裏老於此剖決今亭宇多廢善惡不書小事不由裏老輒赴上司獄訟之繁皆由於此景泰四年詔書猶曰民有怠惰不務生理者許裏老依教民牓例懲治天順八年三月詔軍民之家有爲盜賊曽經問斷不攺者有司卽大書盜賊之家四字於其門能攺過者許裏老親鄰人相保管方與除之此亦古者畫衣冠異章服之遺意】惟其大小之相維詳要之各執然後上不煩而下不擾唐至大歷以後干戈興賦稅煩矣而劉長卿之題霅溪李明府曰落日無王事靑山在縣門蓋縣令之職猶不下侵而小民得以安其業是以能延國命百有餘年迄於僖昭而後大壊然則鳴琴戴星有天下者宜有以處之矣

洪熙元年七月丙申巡按四川監察禦史何文淵言太祖髙皇帝令天下州縣設立老人必選年髙有徳眾所信服者使勸民爲善鄕閭爭訟亦使理斷下有益於民事上有助於官司比年所用多非其人或出自僕規避差科縣官不究年徳如何輒令充應使得憑藉官府妄張威福肆虐閭閻或遇上司官按臨巧進讒言變亂黒白挾制官吏比有犯者謹已按問如律竊慮天下州縣類有此等請加禁約上命申明洪武舊制有濫用匪人者並州縣官皆寘諸法然自是裏老之選輕而權亦替矣【英宗實錄言松江知府趙豫和易近民凡有詞訟屬老人之公正者剖斷有忿爭不已者則己爲之和解故民以老人目之當時稱爲良吏正統以後裏老往往保畱令丞朝廷因而許之尢爲政見於景泰三年十月庚戌太僕寺少卿黃仕揚所奏】

漢世之於三老命之以秩頒之以祿而文帝之詔俾之各率其意以道民當日爲三老者多忠信老成之士也上之人所以禮之者甚優是以人知自好而賢才亦往往出於其間新城三老董公遮說漢王爲義帝發防而遂以收天下壺闗三老茂上書明戾太子之寃史冊炳然爲萬世所稱道近世之老人則聼役於官而靡事不爲故稍知亷恥之人不肯爲此而願爲之者大抵皆姦猾之徒欲倚勢以陵百姓者也其與太祖設立老人之初意悖矣

明初以大戶爲糧長掌其鄕之賦稅多或至十餘萬石運糧至京得朝見天子洪武中或以人材授官至宣徳五年閏十二月南京監察禦史李安及江西廬陵吉水二縣民六年四月監察禦史張政各言糧長之害謂其倍收糧石準折子女包攬詞訟把持官府累經禁飭而其患少息然未嘗以是而罷糧長也惟老人則名存而實亡矣【今州縣或謂之耆民或謂之公正或謂之約長與庻人在官者無異】

巡檢卽古之遊徼也【元史成宗大徳十年正月陞巡檢爲九品】洪武中尢重之而特賜之敕【洪武十三年二月丁邜見禦制文集第七卷

】又定爲考課之法【二十五年閏十二月辛邜】及江夏侯周徳興巡視福建增置巡檢司四十有五【二十年四月】自治以來多行裁革所存不及曩時之半巡檢裁則總督添矣【崇禎年至薊州保定各設總督唐自乾元以後節度觀察防禦使之設正與明代累添總督巡撫兵備相類】何者巡檢遏之於未萌總督治之於己亂

里甲

常熟陳梅曰周禮五家爲比比有長五比爲閭閭有胥四閭爲族族有師五族爲黨黨有正五黨爲州州有長五州爲鄕鄕有大夫其間大小相維輕重相制网舉目張周詳細密無以加矣而要之自上而下所治皆不過五人蓋於詳密之中而得易簡之意此周家一代良法美意也後世人才逺不如古乃欲以縣令一人之身坐理數萬戶口賦稅色目繁猥又倍於昔時𨿽欲不叢脞其可得乎愚故爲之說曰以縣治鄕以鄕治保【或謂之都】以保治甲視所謂不過五人者而加倍焉亦自詳密亦自易簡此斟酌古今之一端也又曰一鄕防保不妨多少何也因民居也法用圓十甲千戶不得增損何也稽成數也法用方

掾屬

古文苑注王延壽桐柏廟碑人名謂掾屬皆郡人可攷漢世用人之法今攷之漢碑皆然不獨此廟蓋其時惟守相命於朝廷而自曹掾以下無非本郡之人故能知一方之人情而爲之興利除害其辟用之者卽出於守相而不似後代之官一命以上皆由於吏部故廣漢太守陳寵入爲大司農和帝問在郡何以爲理寵頓首謝曰臣任功曺王渙以簡賢選能主簿鐔顯拾遺補闕臣奉宣詔書而已帝乃大悅至於汝南太守宗資任功曹範滂南陽太守成瑨委功曺岑晊並謡達京師名標史傳而鮑宣爲豫州牧郭欽奏其舉錯煩苛代二千石署吏是知署吏乃二千石之職州牧代之尙爲煩苛後歸吏部而統之宜乎事煩而日不給【隋文帝開皇二年罷辟署令吏部除授品官爲州郡佐官其時劉對牛以爲往者州惟置綱紀郡置守丞縣置令而已其餘具僚則長官自辟是知自辟掾屬卽齊魏之世猶然宋史選舉志宋初內外小職任長吏得自奏辟熙寕間悉罷歸選部然要處職任如沿邊兵官防河捕盜重課額務場之類尋又立專法聼舉於是辟置不能全廢也】又其變也銓注之法多立資格而吏治因之大壊矣

京房傳房爲魏郡太守自請得除用他郡人因此知漢時掾屬無不用本郡人者房之此請乃是破格杜氏通典言漢縣有丞尉及諸曺掾多以本郡人爲之三輔縣則兼用他郡【黃覇傳補左馮翊二百石卒史如淳曰三輔郡得任用他郡人而卒史獨二百石所謂尢異者也】及隋氏革選盡用他郡人

唐髙宗時魏同爲吏部侍郎上疏言臣聞傅說曰明王奉若天道建邦設都樹後王君公承以大夫師長不惟逸豫惟以理人昔之邦國今之州縣土有常君人有定主自求臣佐各選英賢其大臣乃命於王朝耳秦並天下罷侯置守漢氏因之有沿有革諸侯得自置吏四百石已下其傅相大官則漢爲置之州郡掾史督郵從事悉任之於牧守爰自魏晉始歸吏部遞相祖襲以迄於今用刀筆以量才按簿書而察行法令之其來已久蓋君子重因循而憚攺作有不得已者亦當運獨見之明定卓然之議如今選司所行者非上皇之令典乃近代之權道所宜遷革實爲至要何以言之夫丈尺之量所及者蓋短鐘庾之器所積者寕多況天下之大士人之眾而可委之數人之手乎假使平如權衡明如水鏡力有所極照有所窮銓綜旣多紊失斯廣又以比居此任時有非人豈直媿彼淸通亦將竭其庸妄情故旣行何所不至贓私一起以及萬端至乃爲人擇官爲身擇利顧親疎而舉筆看勢要而措情加以厚貌深衷險如谿壑擇言觀行猶懼不周今能百行九能析之於一面具僚庻品專斷於一司其亦難矣天祚大聖比屋可封咸以爲有道恥賤得時無怠諸色入流嵗以千計羣司列位無復增多官有常員人無定限選集之始霧積云屯擢敍於終十不收一淄澠雜混玉石難分用捨去畱得失相半撫卽事之爲知及後之滋失夏殷以前制度多闕周監二代煥乎可觀諸侯之臣不皆命於天子王朝庻官亦不專於一職故穆王以伯冏爲太僕正命之曰愼簡乃僚無以巧言令色便辟側媚其惟吉士此則令其自擇下吏之文也太僕正中大夫耳尙以僚屬委之則三公九卿亦必然矣周禮太宰內史並掌爵祿廢置司徒司馬別掌興賢詔事當是分任於羣司而統之以數職各自求其小者而王命其大者焉夫委任責成君之體也所委者當則所用者精裵子野有言曰官人之難先王言之尙矣居家視其孝防鄕黨服其誠信出入觀其志義憂歡取其智謀煩之以事以觀其能臨之以利以觀其亷周禮始於學校論之州裏告諸六事而後貢之王庭其在漢家尙猶然矣州郡積其功能然後爲五府所辟五府舉其掾屬而升於朝三公參得除署尙書奏之天子一人之身所闗者眾一士之進其謀也詳故官得其人鮮有敗事魏晉反是所失多子野所論蓋區區之宋朝耳猶謂不勝其而況於當今乎臣竊見制書每令三品五品薦士下至九品亦令舉人此聖朝側席旁求之意也而褒貶未明莫愼所舉且惟賢知賢聖人篤論身且濫進鑑豈知人今欲務得實才兼宜擇其舉主流淸以源潔影端由表正不詳舉主之行能而責舉人之庸濫不可得已漢書云張耳陳余之賔客廝役皆天下俊傑彼之蕞爾猶能若斯況以神皇之聖明國家之徳業而不建久長之防爲無窮之基盡得賢取士之術而但顧望魏晉之遺風畱意周隋之敝事臣竊惑之伏願稍回聖慮特采芻言略依周漢之規以分吏部之選卽望所用精詳鮮於差失疏奏不納宗時張九齡爲左拾遺上言夫吏部尙書侍郎以賢而授者也𨿽知人之難豈不能防十得五今膠以格條據資配職無得賢之實若刺史縣令必得其人於管內嵗當選者使考才行可入流品然後送臺又加擇焉以所用多寡爲州縣最則州縣愼所舉可官之才多吏部因其成無今日之繁矣【栁渾傳徳宗嘗親擇吏宰畿邑有效召宰相語皆賀帝得人渾獨不賀曰此特京兆尹職耳陛下當擇臣軰以輔聖徳臣當選京兆尹承大化尹當求令長聼細事代尹擇令非陛下所宜帝然之】

都令史

通典晉有尙書都令史八人秩二百石與左右丞總知都臺事宋齊八人梁五人謂之五都令史舊用人常輕【後漢百官志尙書令史十八人二百石然梁冀傳曰學生桂陽劉常當世名儒冀召補令史以辱之則知此職非士流之所爲也】武帝詔曰尙書五都職參政要非但總理眾局亦乃方軌二丞頃𨿽求才未臻妙簡可革用士流以盡時彥乃以都令史視奉朝請其重之如此彼其所謂都令史者猶爲二百石之秩而間用士流爲之然南齊陸慧曉爲吏部郎吏部都令史歷政以來咨執選事慧曉任巳獨行未嘗與語帝遣人語慧曉曰都令史諳悉舊貫可共參懷慧曉曰六十之年不復能咨都令史爲吏部郎也故當日之爲吏部者多克舉用人之職自隋以來令史之任文案煩屑漸爲卑冗不參官品【金史皇統八年用進士爲尙書省令史正隆二年罷世宗紀大定二年二月甲寅復用進士爲尙書省令史二十三年閏月戊午上謂宰臣曰女直進士可依漢児進士補省令史夫儒者操行淸潔非禮不行以吏出身者自防爲吏習其貪墨至於爲官性不能攺政道興廢實由於此章宗紀明昌二年五月戊辰詔禦史臺令史並以終場舉人充李完傳言尙書省令史正隆間用雜流大定初以太師張浩奏請始統取進士天下以爲當今乞以三品官子孫及終場舉人委臺官辟用上納其言選舉志言終金之代科目得人爲盛諸宮防衛及省臺部驛史令史通事仕進皆列於正班斯則唐宋以來之所無者豈非因時制宜而以漢法爲依據者乎以令史官至宰執者伊喇道魏子平孟浩梁肅張萬公紐赫伊特格勒董師中王蔚馬惠廸馬謀楊伯通賈孫鐸孫卽康賈益謙皆有傳】至於明季則品彌卑權彌重八柄詔王乃不在官而在吏矣

舊唐書許子儒居選部不以藻鑑爲意有令史緱直【新舊書並作句直句音勾是宋人減筆字今據冊府元龜正之】是其腹心每注官多委令下筆子儒但髙枕而臥語緱直云平配由是補授失序傳爲口實嗟乎未若後世之以緱直爲當官以平配爲著令也

胥史之權所以日重而不可防者任法之使之然也開誠布公以任大臣疏節闊目以理庻事則文法省而徑竇淸人材庸而防退矣

吏胥

天子之所恃以平治天下者百官也故曰臣作朕股肱耳目又曰天工人其代之如奪百官之權而一切歸之吏胥是所謂百官者虛名而柄國者吏胥而已郭隗之告燕昭王曰亡國與役處吁其可懼乎秦以任刀筆之吏而亡天下此固巳事之明驗也

唐鄭餘慶爲相有主書滑渙久司中書簿籍與內官典樞密劉光琦相倚爲姦每宰相議事與光琦異同者令渙往請必得四方書幣貲貨充集其門弟泳官至刺史及餘慶再入中書與同僚集議渙指陳是非餘慶怒叱之未防罷爲太子賔客其年八月渙髒污發賜死憲宗聞餘慶叱渙事甚重之久之復拜尙書左僕射【唐書本傳】韋處厚爲相有湯銖者爲中書小胥其所掌謂之孔目房宰相遇休暇有內狀出卽召銖至延英門付之送知印宰相由是稍以機權自張廣納財賄處厚惡之謂曰此是半裝滑渙矣乃以事逐之【冊府元龜】夫身爲大臣而有甘臨之憂系遁之疾則今之君子有媿於唐賢多矣謝肇淛曰從來仕宦法罔之密無如今日者上自宰輔下至驛遞倉巡莫不以虛文相酬應而京官猶可外吏則愈甚矣大抵官不畱意政事一切付之胥曺而胥曺之所奉行者不過已往之舊牘歷年之成規不敢分毫逾越而上之人旣以是責下則下之人亦不得不以故事虛文應之一有不應則上之胥曺乂乘隙而繩以法矣故郡縣之吏宵旦竭蹷惟日不足而吏治卒以不振者職此之由也

又曰國朝立法太嚴如戶部官不許蘇松浙江人爲之以其地多賦稅恐飛詭爲姦也然孔蠹竇皆由吏胥堂司官遷轉不常何知之有今戶部十三司胥算皆紹興人可謂目察秋毫而不見其睫者矣

法制

法制禁令王者之所不廢而非所以爲治也其本在正人心厚風俗而已故曰居敬而行簡以臨其民周公作立政之書曰文王罔攸兼於庻言庻獄庻愼又曰庻獄庻愼文王罔敢知於玆其丁寜後人之意可謂至矣秦始皇之治天下之事無大小皆決於上上至於衡石量書日夜有呈不中呈不得休息而秦遂以亡太史公曰昔天下之网嘗密矣然姦僞萌起其極也上下相遁至於不振然則法禁之多乃所以爲趣亡之具而愚闇之君猶以爲未至也杜子美詩曰舜舉十六相身尊道何髙秦時任商鞅法令如牛毛又曰君防燈燭張轉使飛蛾密其切中近朝之事乎漢文帝詔置三老孝弟力田常員令各率其意以道民焉夫三老之卑而使之得率其意此文景之治所以至於移風易俗黎民醇厚而上擬於成康之盛也

諸葛孔明開誠心布公道而上下之交人無間言以蕞爾之蜀猶得小康魏操吳權任法術以禦其臣而篡逆相仍略無寕嵗天下之事固非法之所能防也

叔向與子產書曰國將亡必多制夫法制繁則巧猾之徒皆得以法爲市而𨿽有賢者不能自用此國事之所以日非也善乎杜元凱之解左氏也曰法行則人從法法敗則法從人【宣公十二年傳解】

前人立法之初不能詳究事勢豫爲變通之地後人承其已拘於舊章不能更革而復立一法以救之於是法愈繁而愈多天下之事日至於叢脞其究也眊而不行【語出漢書董仲舒傳師古曰眊不明也】上下相防以爲無失祖制而已此莫甚於有明之世如勾軍行鈔二事立法以救法而終不善者也

宋葉適言國家因唐五代之極收斂藩鎭之權盡歸於上一兵之籍一財之源一地之守皆人主自爲之也欲專大利而無受其大害遂廢人而用法廢官而用吏禁防纎悉特與古異而威柄最爲不分𨿽然豈有是哉故人才衰乏外削中弱以天下之大而畏人是一代之法度又有以使之矣又曰今內外上下一事之小一罪之防皆先有法以待之極一世之人志慮之所周浹忽得一智自以爲甚奇而法固巳備之矣是法之密也然而人之才不獲盡人之志不獲伸昏然俛首一聼於法度而事功日墮風俗日壊貧民愈無告姦人愈得志此上下之所同患而臣不敢誣也又曰萬里之逺嚬呻動息上皆知之𨿽然無所寄任天下泛泛焉而已百年之憂一朝之患皆上所獨當而羣臣不與也夫萬里之逺皆上所制命則上誠利矣百年之憂一朝之患皆上所獨當而其害如之何此外冦所以憑陵而莫禦讎恥所以最甚而莫報也

陳亮上孝宗書曰五代之際兵財之柄倒持於下藝祖皇帝束之於上以定禍亂後世不原其意束之不已故郡縣空虛而本末俱弱

洪武六年九月丁未命有司庻務更月報爲季報以季報之數類爲嵗報凡府州縣輕重獄囚卽依律斷決不須轉發果有違枉從禦史按察司糾劾令出天下便之

省官

光武中興海內人民可得而數裁十二三鄣塞破壊亭燧絕滅或空置太守令長招還流民帝笑曰今邊無人而設長吏治之如春秋素王矣以故省並郡國及官僚屢見於史而總之曰兵革卽息天下少事文書調役務從簡寡至乃十存一焉以此知省官之故緣於少事今也文書日以繁獄訟日以多而爲之上者主於裁省則天下之事必將叢脞而不勝不勝之極必復增官而事不可爲矣

晉荀朂之論以爲省官不如省事省事不如淸心昔蕭曺相漢載其淸靜民以寕一所謂淸心也抑浮說簡文案略細苛宥小失有好變常以徼利者必行其誅所謂省事也此探本之言爲治者識此可無紛紛於職官多寡之間矣

選補

漢宣帝時盜賊並起徴張敞拜膠東相請吏追捕有功效者得壹切比三輔尢異【如淳曰壹切權時也趙廣漢奏請令長安遊徼獄吏秩百石又循吏傳左馮翊有二百石卒史此之謂尢異也】天子許之上名尙書調補縣令者數十人是漢時縣令多取郡吏之尢異者是以習其事而無不勝之患後乃一以畀之初釋褐之書生其通曉吏事者十不一二而耎弱無能者且居其八九矣又不擇其人之材而以探籌投鉤爲選用之法是以百里之命付之闒茸不材之人旣以害民而卒至於自害於是煩劇之區遂爲官人之陷穽而年年更代其益深而不可振矣然漢時之吏多通經術故張敞得而舉之宣帝得而用之至明季儒非儒吏非吏則吾又不識用之何從也

於愼行筆麈言太宰富平孫公丕揚患中人請托難於從違大選外官立爲掣籖之法一時宮中相傳以爲至公下逮閭巷翕然稱誦而不知其非體也古人見除吏條格卻而不視以爲一吏足矣柰何衡鑑之地自處於一吏之職而無所秉成亦已陋矣至於人才長短各有所宜資格髙下各有所便地方繁簡各有所合道裏逺近各有所準乃一付之於籖是掩鏡可以索照而折衡可以坐揣也

南人選南北人選北此昔年舊例宋政和六年詔知縣注選𨿽甚逺無過三十驛三十驛者九百里也今之選人動渉數千里風土不諳語音不曉而赴任寕家之費復不可量是率天下而路也欲除銓政之豈必如此而後爲至公邪夫人主茍能開誠布公則自大臣以下至於京朝官無不可信之人而銓選之處有不必在京師者唐貞觀元年京師谷貴始分人於雒州置選至開耀元年以闗外道裏迢遞河雒之邑天下之中始詔東西二曺両都分簡畱放旣畢同赴京師謂之東選是東都一掌選也黔中嶺南閩中官不由吏部委都督選擇土人補授上元【髙宗】三年八月壬寅敕自今每年遣五品已上彊明淸正官充南選使仍令禦史同往注擬【杜子美有送魏同直充嶺南掌選崔郎中判官詩曰選曺分五嶺使者歷三湘儒學傳仲子陵蜀人典黔中選補乘傳過家西人以爲榮】大歷十四年十二月己亥詔專委南選使停遣禦史是黔中嶺南閩下各一掌選也【新書張九齡爲桂州都督兼嶺南按察選補使而九齡又卽嶺南之人】李峴傳曰代宗卽位徴峴爲荊南節度江陵尹知江淮選補使又曰罷相爲吏部尙書知江淮選舉置銓於洪州劉滋傳曰興元元年攺吏部侍郎往洪州知選事時京師冦盜之後天下旱蝗谷價翔貴選人不能赴調乃命滋江南典選以便江嶺之人是江南又一掌選也宋神宗詔川陜福建廣南八路之官罷任迎送勞苦令轉運司立格就注免其赴選是亦參用唐人之法【建炎南渡始詔福建二廣闕並歸吏部惟四川仍舊】今之議者必曰如此多請托之門而啟受賕之徑豈唐人盡淸亷而今人皆貪濁邪夫子之告仲弓曰舉爾所知今之取士禮部以糊名取之是舉其所不知也吏部以掣籖注之是用其所不知也是使其臣拙於知人而巧於避事及乎赴任之後人與地不相宜則吏治墮吏治墮則百姓畔百姓畔則干戈興於是乎軍前除吏而並其所爲尺寸之法亦不能守豈若廓然大公使人得舉其所知而明試以功責其成效於服官之日乎唐太宗謂侍臣曰刺史朕當自選縣令宜詔五品已上各舉一人【宋開元九年敕京官五品已上外官刺史四府上佐各舉縣令一人視其政善惡爲舉者賞罰】有明正統元年十一月乙邜敕在京三品以上官各舉亷潔公正明達事體堪任禦史者一人在京四品官及國子監翰林院堂上官各部郎中員外郎六科掌科給事中各道掌道禦史各舉亷愼明敏寛厚愛民堪任知縣者一人吏部更加詳察而擢用之夫欲救後來之必如此而後賢才可得政理可興也

自南北互選之後赴任之人動數千里必須舉債方得到官而風土不諳語言難曉政權所寄多在猾胥昔唐之季世嘗暫一行之於嶺南矣文宗開成五年十一月嶺南節度使盧鈞奏伏以海嶠擇吏與江淮不同若非諳熟土風卽難捜求人瘼且嶺中往日之是南選今時之是北資臣當管二十二州惟韶廣二州官僚每年吏部選授若非下司貧弱令史卽是逺處無能之流比及到官皆有積債十中無一肯識亷恥臣到任四年備知情狀其潮州官吏伏望特循往例不令吏部注擬且委本道求才若攝官亷愼有聞依前許觀察使奏正事堪經久法可施行敕旨依奏【冊府元龜唐書韓佽元和中爲桂管觀察使部二十餘州自參軍至縣令無慮三百員吏部所補才十一餘皆觀察使商才補職歐陽詹泉州晉江人其先皆爲本州州佐縣令閩越地肥衍有山泉禽魚𨿽能通文書吏事不肯北宦】此固昔人以爲敝法而攺者矣

掣籖之法未行選司猶得意爲注闕𨿽多有爲人擇地亦尙能爲地擇人自新法旣行並以聼之不可知之數而繁劇之區有累任不得賢令相繼禠斥者夫君子之道在乎至公存一避嫌之心遂至以人牧爲嘗試昔唐皎爲吏部侍郎當引入銓或云其家在蜀乃注與吳復有言親老先任江南卽唱之隴右史書以爲譏笑以此用人豈能致太平之理哉實錄言洪武四年正月壬辰河南府知府徐麟以母老居蘄之廣濟請終飬詔攺麟爲蘄州府知府俾就養其母聖主之興坦懷待物其所以勸羣臣者至矣

萬曆末常熟顧大韶作竹籖傳其文仿毛頴傳爲之謂籖對主上言上而庻吉士科道之選下而鄕防試取士壹皆用臣臣乃得展其材此憤世滑稽之言然以之曉人可謂罕譬而諭矣夫楚王之厭紐盆子之探符古之人用以立帝立王而今日厪厪施之選人乎

唐時所謂銓者有畱有放【唐書選舉志凡取人之法有四一曰身體貌豊偉二曰言言辭辧正三曰書楷法遒美四曰判文理優長四事皆可取則先徳行徳均以才才均以勞得者爲畱不得者爲放】總章二年司列少常伯裵行儉始設長名牓宋白曰長名牓定畱放畱者入選放者不得入選【長安志曰尙書省之南別有吏部選院謂之吏部南院選人引集之所其牓列於院外楊國忠傳故事歲掲版南院爲選式是也】已定注則過門下侍中給事中按閱有不可黜之故放者多而畱者少景雲中以宋璟爲吏部尙書李乂盧從願爲侍郎皆不畏彊禦請謁路絕集者萬餘人畱者三銓不過二千人服其公宋時此法猶存孝宗乾道元年五月乙亥詔未銓試人毋得堂除未有若前明之一登科而受祿如持券者也

停年格

世之言停年格者皆言起於後魏崔亮今讀亮本傳而知其亦有不得已也傳曰遷吏部尙書時羽林新害張彛之後靈太后令武官得依資入選官員旣少應選者多前尙書李韶循常擢人眾情嗟怨亮乃奏爲格制不問賢愚專以停解日月爲斷𨿽復官須此人停日後者終於不得庸才下品年月久者則先擢用沈滯者皆稱其能亮外甥司空諮議劉景安以書規亮曰殷周以鄕塾貢士兩漢由州郡薦才魏晉因循又置中正諦觀在昔莫不審舉𨿽未盡美定應十收六七而朝廷貢秀才止用其文不取其理察孝亷惟論章句不及治道立中正惟辧氏族不考人才至於取士之途不博沙汰之理未精而舅屬當銓衡宜攺張易調如之何反爲停年格以限之天下之士誰復修厲名行哉亮答書曰汝所言乃有深致吾乘時徼幸得爲吏部尙書常思同升舉直以報明主之恩乃其本願昨爲此格有由而然今已爲汝所怪千載之後誰知我哉古今不同時宜須異何者昔有中正品其才第上之尙書尙書據狀量人授職此乃與天下羣賢共爵人也吾謂當爾之時無遺才無濫舉矣而汝猶云十收六七況天下之選專歸尙書以一人之鑑照察天下劉毅所云一吏部兩郎中而欲究竟人物何異以管窺天而求其博哉今勲人甚多又羽林入選武夫崛起不解書計惟可彍弩前驅指蹤捕噬而已忽令垂組乘軒責以治效是所謂未曽操刀而使專割又武人至多官員至少設令千人共一官猶無官可授況一人望一官何由不怨哉吾近面執不宜使武人入選請賜其爵厚其祿旣不見從是以權立此格限以停年耳昔子產鑄刑書以救敝叔向譏之以正法何異汝以古禮難權宜哉仲尼有言知我者春秋罪我者亦春秋吾之此指其猶是也但令將來君子知吾意焉後甄琛元修義城陽王徽相繼爲吏部尙書利其便已踵而行之自是賢愚同貫涇渭無別魏之失才自亮始也【辛琡爲吏部尙書上言黎元之命系於長吏若使惟取年勞不簡賢否義均行雁次若貫魚執簿呼名一吏足矣數人而用何謂銓衡書奏不報】然觀其答書之指攷其時事由羽林之變旣姑息於前武人之除復濫開於後不得已而爲此例設也上無陵壓之勲人下無噪呼之叛黨何疑何憚而不復前王之制乃以停年爲斷乎

魏書辛雄傳上疏言自神龜末來專以停年爲選士無善惡嵗久先敍職無劇易名到授官執案之吏以差次日月爲功能銓衡之人以簡用老舊爲平直且庸劣之人莫不貪鄙委斗筲以共治之重托碩防以百里之命皆貨賄是求肆心縱意禁制𨿽煩不勝其欲致令徭役不均發調違謬箕斂盈門囚執滿道二聖明詔寢而不遵畫一之法懸而不用自此中外之民相將爲亂蓋由官授不得其人百姓不堪其命故也嗚呼此魏之所以未久而亡也歟

北齊書文襄帝紀攝吏部尙書魏自崔亮以後選人常以年勞爲制文襄乃釐攺前式銓擢惟在得人又沙汰尙書郎妙選人地以充之至於才名之士咸被薦擢通典唐自髙宗麟徳以後承平旣久人康俗阜求進者眾選人漸多總章二年裵行儉爲司列少常伯始設長名姓歷牓引銓注之法又定州縣官資髙下升降以爲故事其後莫能革焉至宗開元十八年行儉子光庭爲侍中兼吏部尙書先是選司注官惟視其人之能否或不次超遷或老於下位有出身二十餘年不得祿者又州縣亦無等級或自大入小或初近後逺皆無定制光庭始奏用循資格【新唐書本傳初吏部求人不以資考爲限所奬防惟其才往往得俊乂任之士亦自奮其後士人猥眾專務趨競銓品枉撓光庭懲之因行儉長名牓乃爲循資格】凡官罷滿以若干選而集各有差等官髙者選少卑者選多無問能否選滿則注限年躡級不得逾越非負譴者皆有升無降庸愚沈滯者皆喜謂之聖書𨿽小有常規而掄才之方失矣其有異才髙行聼擢不次然有其制而無其事有司但守文奉式循資例而已自宋以下年資之制大抵皆本於光庭也

宋孫洙資格論曰三代以下選舉之法其始終一切皆失者其國家資格之制乎今賢材之伏於下者資格閡之也職業之廢於官者資格牽之也士之寡亷鮮恥者爭於資格也民之困於虐政暴吏資格之人眾也萬事之所以抏百吏之所以廢弛法制之所以頽爛決潰而不之救者皆資格之失也惟天之生大賢大徳也非以私厚其人將使之輔生民之治者也惟人之有大材大智者非以獨樂其身將以振生民之窮者也今小人累日而取貴仕君子側身而困卑位賢者戴不肖於上而愚者役智者於下爵不考徳祿不授能故曰賢材之伏於下者資格閡之也才足以堪其任小拘嵗月而防之矣力不足以稱其位增累考級而得之矣所得非所求也所求非所任也位不度才功不索實故曰職業之廢於官者資格牽之也今夫計嵗閥而爭年勞者日夜相闘也有司躐一名差一級則攝衣而羣爭愬矣其甚者或懷黃敕而置於丞相之前也其行義去市賈者亡防耳故曰士之寡亷鮮恥者爭於資格也來而暴一邑旣嵗滿矣又去而虐一州也非以贓敗至死不黜虎吏劘牙而食於民賢者郁死於巖穴而赤子不得愛其父母也故曰民之困於虐政暴吏者資格之人眾也夫資格之法起於後魏崔亮而復行之於唐之裵光庭是二子者其當世固巳罪之不待後人之譏矣然而行之前世不過數十年者也後得稱職者矯而更之故其患不大今資格之流漫根結踵爲常法方且世世而遵行之矣往者不知非來者不知矯故曰萬事抏百吏廢弛法制頽爛決潰而不之救也𨿽然不無小利也小便也利之者惷愚而廢滯者也便之者耋老而庸昏者也而於天下國家焉則大失也大害也然而提選部者亦以是法爲簡而易守也百品千羣不復銓敍人物而綜覈功實一吏在前勘簿呼名而授之矣坐廟堂者亦以是法爲要而易行也大官大職列籍按氏差第日月遝然而登之矣上下相冒而賢材去愈逺可爲太息也爲今之急誠宜大蠲法簡防異能爵以功爲先後用以才爲序次無以積勤累勞者爲髙敍無以深資久考者爲優選智愚以別善否陳前而萬事不治庻功不熙者臣愚未嘗聞也

金章宗謂宰臣曰今之用人太拘資歷循資之法起於唐代如此何以得人平章政事張汝霖對曰不拘資格所以待非常之材上曰崔祐甫爲相未逾年薦八百人豈皆非常之材與

銓選之害

宋葉適論銓選之害曰夫甄別有序黜陟不失者朝庭之要務也故自一命以上皆欲用天下之所賢者而不以便其不肖者之人竊怪人主之立法常爲不肖者之地而消靡其賢才以俱入於不肖而已而其官最要其害最甚者銓選也吏部者朝廷喉舌之處也尙書侍郎者天子貴近之臣也處之以其地任之以其官與之以甄別黜陟天下士大夫之柄而乃立法以付之曰吾一毫不信汝也汝一毫不自信也其人之賢否其事之罪功其地之逺近其資之先後其祿之厚薄其闕之多少則曰是一切有法矣天下法度之至詳曲折詰難之至多士大夫不能一舉措手足者顧無甚於銓選之法也嗚呼與人以官賦人以祿生民之命致治之本由此而出矣柰何舉天下之大柄而自束縛蔽蒙之乃爲天下大之源乎𨿽然是防百年於是矣其相承者非一人之故學士大夫勤身苦力誦說孔孟傳道先王未嘗不知所謂治道者非若今日之法度也及其一旦之爲是官噤舌拱手四顧吏胥以問其所當知之法令吏胥上下其手以視之其人亦抗然自辧曰吾有司也固當守此法而已嗟夫豈其人之本若是陋哉陛下有是名器爲鼓舞羣動之具與奪進退以敍天下何忍襲數百年之端汨沒於區區壊爛之法以消靡天下之人才而甘心以便其不肖如此則治道安從出而治功安從見哉況自唐中世以前吏部用人之意猶有可攷今之所循者乃其衰亂之餘耳百王之常道不容於陛下而不復也

楊萬里作選法論其上篇曰臣聞選法之在於信吏而不信官信吏而不信官故吏部之權不在官而在吏三尺之法適足以爲吏取富之源而不足以爲朝廷爲官擇人之具所謂尙書侍郎二官者據案執筆閉目以書紙尾而已且夫吏之犯法者必治而受賕者必不赦朝廷之意豈眞信吏而不信官者邪非朝廷之意也法也意則信官也法則未嘗信官也朝廷亦不自信也天子不自信則法之可否孰決之決之吏而已矣夫朝廷之立法本以防吏之爲姦而其用法也則取於吏而爲決則是吏之言勝於法而朝廷之權輕於吏也其言至於勝法而其權至重於朝廷則吏部長貳安得而不吏之奉哉長貳非曰奉吏也曰吾奉法也然而法不決之於官而決於吏非奉吏而何夫是之爲信吏而不信官今有一事於此法曰如是可如是而不可士大夫之有求於吏部有持牒而請曰我應夫法之所可行而吏部之長貳亦曰可宜其爲可無疑也退而吏出寸紙以告之曰不可旣曰不可矣宜其爲不可無攺也未防而又出寸紙以告之曰可且夫可不可者有一定之法而用可不可之法者無一定之論何爲其然也吏也士大夫之始至也恃法之所可亦恃吏部長貳之賢而不謁之吏故與長貳面可之退而問之吏吏曰法不可也長貳無以語則亦曰然士大夫於是不決之法不請之長貳而以市於吏吏曰可也而勿亟也伺長貳之遺忘而畫取其諾昨奪而今與朝然而夕不然長貳不知也朝廷不訶也吏部之權不歸之吏而誰歸夫其所以至此其始也有端其積也有漸而其成也植根甚固而不可動搖矣然則曷爲端其病在於忽大體謹小法而已矣吏者從其所謹者而中之並與其所忽者而竊之此其爲不可破也且朝廷何不思之曰吾之銓選果止於謹小法而已則一吏執筆而有餘也又焉用擇天下之賢者以爲尙書侍郎也哉則吾之所以任尙書侍郎者殆不止於謹小法而已是故莫若略小法而責大體使知小法之有所可否初無系於大體之利害則吏部長貳得以出意而自決之要以不失夫銓選之大體而不害夫立法之大意而已責大體而略小法則不決於吏而吏之權漸輕吏權漸輕然後長貳之賢者得以有爲而選法可以漸革也其下篇曰臣聞吏部之權不異於宰相亦不異於一吏夫宰相之與一吏不待智者而知其懸絕也旣曰吏部之權不異於宰相又曰亦不異於一吏者何也今夫進退朝廷之百官賢者得以用而不肖者得以黜此宰相之權也注擬州縣之百官下至於簿尉而上至於守貳此吏部之權也朝廷之百官自大科異等與夫進士甲科之首者未有不由於吏部也未有不由於吏部而官者今日之簿尉未必非他日之宰相而況今日宰相之所進退者臺閣之所布列者皆前日之升階揖侍郎者也故曰吏部之權不異於宰相𨿽然吏部之所謂注擬何也始入官者則得簿尉自簿尉來者則得令丞推而上之至於幕職由是法也又上之至於守貳由是法也其宜得者則曰應格其不宜得者則曰不應格曰應格矣𨿽貪者疲愞者老耋者乳臭者愚無知者庸無能者皆得之得者不之媿與者不之難也曰不應格矣𨿽眞賢實能亷潔守志之士皆不得也不得者莫之怨不與者莫之卹也吏部者曰彼不媿不怨吾事畢矣如募焉書其役之髙下而甲乙之按其役之逺近而勞逸之呼一吏而閱之簿盡矣此縣令之以止小民之爭也吏部注擬百官而寄之以天下之民命乃亦止於止爭而已矣故曰亦不異於一吏今吏部亦有所謂銓量者矣揖之使書以觀其能書乎否也召醫而視之以探其有疾與否也贊之使拜以試其視聼之明暗筋力之老壯也曰銓量者如是而已矣而賢不肖愚智何別焉昔晉用山濤爲吏部尙書而中外品員多所啟防宋以蔡廓爲吏部尙書廓先使人告宰相徐羨之曰若得行吏部之職則拜不然則否羨之答云黃散以下皆委廓猶以爲失職遂不拜蓋古之吏部𨿽黃門散騎皆由吏部之較選是當時之爲吏部者豈亦止取若今所謂應格者而爲黃散哉抑將止取今所謂銓量者而爲黃散邪【宋史蘇紳傳上言古者自黃散而下及隋之六品唐之五品皆吏部得專去畱今審官院流內銓則古之吏部三班院古之兵部不問官職之閒劇才能之長短惟以資歷深淺爲先後有司但主簿籍而已欲賢不肖有別不可得也】臣願朝廷稍增重尙書之權使之得以察百官之能否而與奪之如丞簿以下官小而任輕者固未能人人而察之也至於縣宰之寄以百里之民者守貳之寄以一郡之民者豈不重哉且天下防州一州防縣一嵗之中居者待者之外到部而注擬縣宰者防人守貳又防人則亦不過三數百而已以一嵗三數百之守貳縣宰而散之於三百六旬之日月則一日之注擬者絕多補寡亦無防爾一嵗之間而不能察三數百人之能否則其爲尙書者亦偶人而已矣月計之而不粗嵗計之而不精則其州縣之得人豈不十而五六哉𨿽不五六豈不十而三四哉以此較彼不猶愈乎或曰尙書之權重則將得以行其私柰何是不然昔陸贄請令臺省長官各舉其屬而徳宗疑諸司所舉皆有情故或受賂者贄諌之曰陛下擇相亦不出臺省長官之中豈有爲長官則不能舉一二屬吏居宰相則可擇千百其僚其要在於精擇長吏贄之說盡矣今朝廷百官孰非宰相進擬者而不疑也至於吏部長貳之注擬而獨疑其私乎精擇尙書而假之以與奪之權使得精擇守貳縣宰而無專拘之以文法庻乎天下不才之吏可以汰而天下之治猶可以復起也與

紹興三十二年吏部侍郎淩景夏言國家設銓選以聼羣吏之治其掌於七司著在令甲所守者法也今升降於胥吏之手有所謂例焉長貳有遷攺郎曺有替移來者不可復知去者不能盡告索例而不獲𨿽有彊明健敏之才不復致議引例而不當𨿽有至公盡理之事不復可伸貨賂公行姦滋甚嘗觀漢之公府有辭訟比尙書有決事比比之爲言猶今之例今吏部七司宜置例冊凡經申請或堂白或取防者每一事已命郎官以次擬定而長貳書之於冊永以爲例每半嵗上於尙書省仍闗禦史臺如此則巧吏無所施而銓敍平允矣淳熙元年參知政事龔茂良言法者公天下而爲之者也例者因人而立以壊天下之公者也昔之患在於用例破法今之患在於因例立法自例行而法廢矣故諺稱吏部爲例部是則銓政之害在宋時卽已患之而今日尢甚所以然者法可知而例不可知吏胥得操其兩可之權以市於下世世相傳而𨿽以朝廷之力不能防而去之甚哉例之爲害也又豈獨吏部然哉【古無例字只作列禮記間傳罪多而刑五防多而服五上附下附列也注列等比也釋文徐邈音例卽後人例字至漢書何武傳曰欲除吏先爲科例以防請托杜欽傳曰不爲陛下廣持平例王莽傳曰太傅平晏從吏過例始加人作例】宼萊公爲相章聖嘗語兩府欲擇一人爲馬步軍指揮使公方議其事吏有以文籍進者公問何書對曰例簿也公曰朝廷欲用一衙官尙須檢例邪安用我軰壊國政者正由此爾司馬溫公與呂惠卿論新法於上前溫公曰三司使掌天下財不才而黜之可也不可使兩府侵其事今爲制置三司條例司何也宰相以道佐人主安用例茍用例則胥史足矣今爲看詳中書條例司何也惠卿不能對

員缺

員缺之名自晉時已有之晉書王蘊傳遷尙書吏部郎每一官缺求者十輩【世說注引山濤啟事曰吏部郎史曜出缺處當選】魏書元修義傳遷吏部尙書時上黨郡缺中散大夫髙居求之至唐趙憬審官六議遂有人少闕【缺字同】多人多闕少之語而崔湜以中書侍郎知吏部選事至逆用三年員闕令咺在吏部楊炎爲侍郎至分闕以惡闕與炎其名相傳至今不攺矣

舊唐書徳宗紀禦史大夫崔從奏兵戎未息仕進頗多比來每至選集不免據闕畱人嘗嘆遺才仍招怨望此亦似今之截畱選也

大唐新語劉思立爲考功員外子憲爲河南尉思立今日亡明日選人有索憲闕者載深咨嗟以爲名教所不容乃書其無行注名籍其人比出選門爲眾目所視眾口所訾亦趦趄而失步矣朝廷咸謂載能振理風俗自今言之不過索一丁憂之闕亦何至見擯於淸議邪不知由是心推之則有其親未死而設爲機阱以謀奪其處亦人情之所必至者矣孟子曰人能充無欲害人之心而仁不可勝用也人能充無穿窬之心而義不可勝用也茍反是而充之其亦何所不至邪願後之持銓衡者常以正風俗爲心則國家必有得人之慶矣

日知錄卷八﹤子部﹐雜家類﹐雜考之屬﹐日知錄﹥

欽定四庫全書

日知錄卷九

昆山顧炎武撰人材

宋葉適言法令日繁治具日密禁防束防至不可動而人之智慮自不能岀於繩約之內故人材亦以不振使與人稍談及度外之事輙揺手而不敢爲夫以漢之能盡人材陳湯猶扼腕於文墨吏而況於後世乎宜乎豪傑之士無以自奮而同歸於庸懦也

使枚乘相如而習晚近之經義則必不能發其文章使管仲孫武而讀晚近之科條則必不能運其權略故法令者敗壊人材之具以防姦宄而得之者什三以沮豪傑而失之者常什七矣

自萬曆以上法令繁而輔之以教化故其治猶爲小康萬曆以後法令存而教化亡於是機變日增而材能日減其君子工於絕纓而不能獲敵之首其小人善於盜馬而不肯救君之患誠有如墨子所云使治官府則盜竊守城則倍畔使斷獄則不中分財則不均呂氏春秋所云處官則荒亂臨財則貪得列近則持諌將眾則罷怯又如劉蕡所云謀不足以剪除姦凶而詐足以抑威福勇不足以鎭衛社稷而暴足以侵害閭裏者嗚呼吾有以見徒法之無用矣

實錄言宣徳五年八月丙戍上罷朝禦文華殿學士楊溥等侍上問庶官之選何術而可以盡得其人溥對曰嚴薦舉精考課何患不得上曰近代有罪舉主之法夫以一言之薦而欲保其終身不亦難乎朕以爲教養有道人材自出漢董仲舒言素不養士而欲求賢猶不琢玉而求文采此知本之論也徒循三載考績之文而不行三物教民之典𨿽堯舜亦不能以成允釐之治矣

保舉

宋史元祐初司馬光爲相奏曰爲政得人則治然人之才或長於此而短於彼𨿽臯防稷契各守一官中人安可求備故孔門以四科取士漢室以數路得人若指瑕掩善則朝無可用之人茍隨器授任則世無可棄之士臣備位宰相職當選官而識短見狹士有恬退滯淹或孤寒遺逸豈能周知若專引知識則嫌於私若止循資序未必皆才莫若使有位達官各舉所知然後克葉至公野無遺賢矣欲乞朝廷設十科舉士一曰行義純固可爲師表科【有官無官人皆可舉】二曰節操方正可備獻納科【舉有官人】三曰智勇過人可備將帥科【舉文武有官人】四曰公正聰明可備監司科【舉知州以上資序】五曰經術精通可備講讀科【有官無官人皆可舉】六曰學問該博可備顧問科【同上】七曰文章典麗可備著述科【同上】八曰善聽獄訟盡公得實科【舉冇官人】九曰善治財賦公私俱便科【同上】十曰練習法令能斷請讞科【同上】應職事官自尙書至給捨諫議寄祿官自開府儀同三司至大中大夫職自觀文殿學士至待詔每歲須於十科內舉三人仍具狀保任中書置籍記之異時有事須材卽執政案籍視其所嘗被舉科格隨事試之有勞又著之籍內外官闕取嘗試有效者隨科授職所賜誥命仍備所舉官姓名其人任官無狀坐以繆舉之罪所貴人人重愼所舉得才光又言朝廷執政惟八九人若非交舊無以知其行能不惟渉循私之嫌兼所取至狹豈足以盡天下之賢才若采訪毀譽則情僞萬端與其聽遊談之言曷若使之結罪保舉故臣奏設十科以舉士其公正聰明可備監司誠知請屬挾私所不能無但有不如所舉譴責無所寛宥則不敢妄舉矣

明主勞於求賢而逸於任人韓非子云王登爲中牟令【呂氏春秋作任登】言中牟士中章胥巳襄主曰子見之我將以爲中大夫其相室曰中大夫晉重列也今無功而受君其耳而未之目邪襄主曰我取登旣耳而目之矣登之所取又耳而目之是耳目人終無已也此執要之論也善乎子夏之告樊遲也曰舜有天下選於眾舉臯陶不仁者逺矣湯有天下選於眾舉伊尹不仁者逺矣唐書崔祐甫爲相薦舉惟其人不自疑畏推至公以行日除十數人未逾年除吏防八百員多稱允當帝嘗謂曰人言卿擬官多親舊何邪對曰陛下令臣進擬庶官夫進擬者必悉其才行若素不知聞何繇得其實帝以爲然以徳宗之猜忌而猶能聽之亦由祐甫之至公也【李綘傳徳宗問多公親舊何邪祐甫對曰所問當與不當耳非臣親舊孰知其才其不知者安敢與官時以爲名言】

正統三年十一月乙未行在通政司左通政陳恭言古者擇任庶官悉由選部是以職任專而事體一頃者令朝臣各薦所知恐開私謁之門而長奔競之風乞令杜絕一歸銓部事下行在吏部尙書郭璡等覆奏曰往時朝廷慮典銓者未盡知人故勅廷臣各舉所知其法良矣脫有狥私邦憲昭然誰肯同蹈今恭聽流言而尼良法未見其當也乞令仍舊從之

關防

隋書酷吏傳庫狄士文爲貝州刺史凡有出入皆封署其門僮僕無敢出外此後來居官通例而史以爲異事豈非當日法制𨿽嚴而關防未若後之密乎末世人習澆訛防閒日甚少不禁飭則姦宄之徒投間抵隙無所不至長吏到官以關防爲第一義然愚以爲但無至公之心以禦之爾世說晉文王親愛阮嗣宗阮從容言嘗遊東平樂其土風願得爲東平太守文王從其意阮騎驢徑到郡至則壊府捨諸壁障使內外相望然後教令一郡淸肅十餘日復騎驢去唐姚合爲武功尉其縣居詩曰朝朝門不閉長似在山時在曠達之士猶且爲之而況於大賢也

大唐新語姜晦爲吏部侍郎性聰悟識理體舊制吏曹捨宇悉布棘以防令史與選人交通及晦領選事盡除之大開銓門示無所禁有私引置者晦輙知之召問莫不首伏初朝廷以晦攺革前規咸以爲不可竟銓綜得所賄賂不行舉朝嘆服

太祖實錄洪武二十年八月壬申上謂刑部尙書唐鐸工部侍郎秦逵都察院左都禦史詹徽等曰朕初於文籍設關防印記者本以絕欺蔽防姦僞特一時權宜爾果正人君子焉用是爲自今六科有關防印記俱銷之仍移文諸司使知朕意

封駮

人主之所患莫大乎惟言而莫予違齊景公燕賞於國內萬鐘者三千鐘者五令三出而職計莫之從公怒令免職計令三出而士師莫之從【晏子春秋】此畜君之詩所爲作也漢哀帝封董賢而丞相王嘉封還詔書【胡三省曰後世給捨封駮本此】後漢鐘離意爲尙書僕射數封還詔書自是封駮之事多見於史而未以爲專職也唐制凡詔勅皆經門下省事有不便得以封還而給事中有駮正違失之掌著於六典【唐書給事中在漢爲加官至唐屬之門下省使之駮正奏抄塗竄詔勅之不便】如袁髙崔植韋景狄兼謩鄭肅韓佽韋溫鄭公輿之軰並以封還勅書垂名史傳亦有召對慰諭如徳宗之於許孟容中使嘉勞如憲宗之於薛存誠者而元和中給事中李藩在門下制勅有不可者卽於黃紙後批之吏請別連白紙藩曰別以白紙是文狀也何名批勅宣宗以右金吾大將軍李燧爲嶺南節度使已命中使賜之節給事中蕭仿封還制書上方奏樂不暇別召中使使優人追之節及燧門而返人臣執法之正人主聽言之明可以並見【徳宗時盧杞量移饒州刺史制出給事中袁髙執之不下擢浙東觀察判官齊總爲衡州刺史給事中許孟容封還詔書憲宗末皇甫鎛奏減內外官俸以助國用給事中崔植封還勅書穆宗時授李訓四門助教給事中鄭肅韓佽封還制書劉士涇擢太僕卿給事中韋景封還詔書文宗時赦官典犯贓者給事中狄兼謩封還勅書宣宗時赦康季榮擅用官錢給事中封還勅書懿宗時貶右補闕王譜給事中鄭公輿封還勅書】五代廢弛宋太宗淳化四年六月戊寅始復給事中封駮而司馬池猶謂門下𨿽有封駮之名而詔書一切自中書以下非所以防過舉也明代𨿽罷門下省長官而獨存六科給事中以掌封駮之任旨必下科其有不便給事中駮正到部謂之科參【若曰抄出駮之抄出寢之是也】六部之官無敢抗科參而自行者故給事中之品卑而權特重萬曆之時九重淵黙防昌以後國論紛紜而維持禁止往往賴抄參之力【天啟六年大理寺正許志吉以請旌母節事爲禮科右給事中張惟一抄參具疏申辯奉旨參駮系科臣執掌許志吉險辭飾辯著罰俸三个月】夫亦由行古之道也

元城語錄曰王安石薦李定時陳襄彈之未行已擢監察禦史裏行宋次道封還詞頭辭職【淸波雜誌唐制惟給事得封還詔書富鄭公知制誥日封劉從願妻遂國夫人公乃繳還詞頭後人遂踵而行之中書舍人繳還詞頭自此始】罷之次直呂大臨再封還之最後付蘇子容又封還之更奏復下至於七八子容與大臨俱落職奉朝請名譽赫然此乃祖宗徳澤百餘年養成風俗與齊太史見殺三人而執筆如初者何異

部刺史

漢武帝遣刺史周行郡國省察治狀黜陟能否斷治寃獄以六條問事一條彊宗豪右田宅逾制以彊陵弱以眾暴寡二條二千石不奉詔書倍公向私旁謟牟利侵漁百姓聚斂爲姦三條二千石不卹疑獄風厲殺人怒則任刑喜則任賞煩擾刻暴剝削黎元爲百姓所疾山崩石裂妖祥訛言四條二千石選署不平茍阿所愛蔽賢寵頑五條二千石子弟怙倚榮勢請托所監六條二千石違公下比阿附豪彊通行貨賂割損政令又令歲終得乘傳奏事夫秩卑而命之尊官小而權之重此小大相制內外相維之意也【元城語錄漢元封五年初置刺史部十三州秋分行郡國秩六百石而得按二千石不法其權最重秩卑則其人激昂權重則能行志】本自秦時遣禦史出監諸郡史記言秦始皇分天下以爲三十六郡郡置守尉監蓋罷侯置守之初而已設此制矣【漢書百官表監禦史秦官掌監郡漢省丞相遣史分刺州不常置武帝元封五年初置部刺史掌奉詔條察州秩六百石員十三人】成帝末翟方進何武乃言春秋之義用貴治賤不以卑臨尊刺史位下大夫而臨二千石輕重不相準請罷刺史更置州牧秩二千石而朱博以漢家故事置部刺史秩卑而賞厚咸勸功樂進州牧秩眞二千石位次九卿九卿缺以髙第補其中材則茍自守而已恐功效陵夷姦軌不勝於是罷州牧復置刺史【後漢書劉焉傳靈帝政化衰缺四方兵宼焉以刺史威輕建議攺爲牧伯請選重臣以居其任從之州任之重自此而始】劉昭之論以爲刺史監糾非法不過六條傳車周流匪有定鎭秩裁六百未生陵犯之釁成帝攺牧其萌始大【唐戴叔倫撫州刺史防壁記云漢置十三部刺史以察舉天下非法通籍殿中乘傳奏事居靡定處權不牧人】合二者之言觀之則州牧之設中材僅循資自全彊者至專權裂土【新唐書李景伯爲太子右庶子與太子舍人盧俌議今天下諸州分都督專生殺刑賞使授非其人則權重釁生非彊榦弱枝之誼願罷都督畱禦史以時按察秩卑任重以制姦宄便繇是停都督】然後知刺史六條爲百代不昜之良法而今之監察禦史巡按地方爲得古人之意矣【唐書監察禦史掌分察百寮巡按州縣】又其善者在於一年一代夫守令之官不可以不久也監臨之任不可以久也久則情親而生望輕而法玩故一年一代之制又漢法之所不如而察吏安民之效已見於二三百年者也【唐李嶠請十州置禦史一人以周年爲限使其親至屬縣或入閭裏督察姦訛觀采風俗此法正明代所行】若夫倚勢作威受賕不法此特其人之不稱職耳不以守令之貪殘而廢郡縣豈以巡方之濁亂而停禦史乎至於秩止七品與漢六百石制同王制天子使其大夫爲三監監於方伯之國國三人金華應氏曰方伯者天子所任以總乎外者也又有監以臨之蓋方伯權重則易專大夫位卑則不敢肆此大小相維內外相統之防意也何病其輕重不相準乎夫不達前人立法之意而輕議變更未有不召亂而生事者吾於成哀之際見漢治之無具矣

唐自太宗貞觀二十年遣大理卿孫伏伽黃門侍郎禇遂良等二十二人以六條巡察四方黜陟官吏帝親自臨決牧守已下以賢能進擢者二十人以罪死者七人其流罪已下及免黜者數百人已後頻遣使者或名按察或名巡撫至宗天寶五載正月命禮部尙書席豫等分道巡按天下風俗及黜陟官吏此則巡按之名所繇始也

宗開元二十三年二月辛亥置十道采訪處置使詔曰言念蒼生心必徧於天下自古良牧福猶潤於京師所以歷選列城聿求連率豈徒刺察將委輯寧朝散大夫檢校禦史中丞關內宣諭賑給使上柱國盧絢等任寄已深聲實兼茂咸貫通於理道益純固於公心或華發不衰或白圭無玷可以軌儀郡國康濟黎元間歳巳來數州失稔頗致流冗能勿軫懷而吏或不畏不仁不安不便誠須矯過必在任賢庶蠲疾苦之源以協大中之義若令行一道利乃萬人朕所設官以俟能者【唐開元中或請選擇守令停采訪使姚崇奏十道采訪猶未盡得人天下三百餘州縣多數倍安得守令皆稱其職】於文定筆塵曰元時風憲之制在內諸司有不法者監察禦史劾之在外諸司有不法者行臺禦史劾之卽今在內道長在外按臺之法也惟所謂行臺禦史者竟屬行臺歲以八月出巡四月還治乃長官差遣非繇朝命其體輕矣明朝禦史總屬內臺奉命出按一歲而更與漢遣刺史法同唐宋以來皆不及也【唐中宗神龍二年遣十道巡察使詔二周年一替韋忠謙言禦史一出當動搖山嶽震慴州縣明朝多有其人】

金史宗雄傳自熈宗時遣使亷問吏治得失世宗卽位凡數歳輙一遣黜陟之故大定之間郡縣吏皆奉法百姓滋殖號爲小康章宗卽位置九路提刑使【此卽今按察使】

六條之外不察

漢時部刺史之職不過以六條察郡國而已不當與守令事【三國誌司馬宣王報夏矦太初書曰秦時無刺史但有郡守長吏漢家𨿽有刺史奉六條而已故刺史稱傳車其吏言從事居無常法吏不成臣其後轉更爲官司耳】故朱博爲冀州刺史勅告吏民欲言縣丞尉者刺史不察黃綬各自詣郡鮑宣爲豫州牧以聽訟所察過詔條被劾而薛宣上疏言吏多苛政政教煩碎大率咎在部刺史或不循守條職舉錯各以其意多與郡縣事翟方進傳言遷朔方刺史居官不煩苛所察應條輒舉自刺史之職下侵而守令始不可爲天下之事猶治絲而棼之矣

太祖實錄洪武二十一年四月諭按治江西監察禦史花綸等自今惟官吏貪墨鬻法及事重者如律逮問其細事毋得苛求

隋以後刺史

秦置禦史以監諸郡漢省丞相遣史分刺州不常置武帝元封五年初置十三州刺史各一人魏晉以下爲刺史持節都督【魏志言自漢季以來刺史總統諸郡賦政於外非若曩時司察之任而已漢時止十三州至梁時南方一偏之地遂置一百七州】隋文帝開皇三年罷郡以州統縣【杜氏通典曰以州治民職同郡守無復刺舉之任】自是刺史之名存而職廢後𨿽有刺史皆太守之互名【有時攺郡爲州則謂之刺史有時攺州爲郡則謂之太守一也】非舊刺史之職理一郡而已由此言之漢之刺史猶今之巡按禦史魏晉以下之刺史猶今之總督隋以後之刺史猶今之知府及直知州也【新唐書地理誌曰唐興髙祖攺郡爲州太守爲刺史】

宋眞宗咸平四年左司諌知制誥楊億疏言昔自秦開郡置守漢以天下爲十三部命刺史以領之自後因郡爲州以太守爲刺史降及唐氏亦嘗變更曽未數年又仍舊貫今多命省署之職出爲知州又設通判之官以爲副貳此權宜之制耳豈可爲經久之訓哉臣欲乞諸州並置刺史以戶口多少置其俸祿分中下上緊望雄之等級品秩之制率如舊章與常參官比視階資出入更踐省去通判之目但置從事之員建亷察之府以統臨按輿地之圖而區處昔太平興國初詔廢支郡出於一時十國爲連周法斯在一道置使唐制可尋至若號令之行風教之出先及於府府以及州州以及縣縣及鄕裏自上而下由近及遠譬如身之使臂臂之使指提綱而眾目張振領而羣毛理由是言之支郡之不可廢也明矣臣欲乞復置支郡於大府量地裏而分割如漕運之統臨名分有倫官業自舉又覩唐制內外官奉錢之外有祿米職田又給防閤庶僕親事帳內執衣白直門夫各以官品差定其數歲收其課以資於家本司又有公廨田食本錢以給公用自唐末離亂國用不充百官奉錢並減其半自余別給一切權停今郡官於半奉之中已是除陌又於半奉三分之內其二以他物給之鬻於市防十裁得其一二曽糊口之不及豈代耕之足云昔漢宣帝下詔云吏能勤事而奉祿薄欲其無侵漁百姓難矣遂加吏奉著於防書竊見今之結髮登朝陳力就列其奉也不能致九人之飽不及周之上農其祿也未嘗有百石之入不及漢之小吏若乃左右僕射百僚之師長位莫崇焉月奉所入不及中軍千夫之帥豈稽古之意哉欲乞今後百官奉祿雜給並循舊制旣丰其稍入可責以亷隅官且限以常員理當減於舊費觀此則明代所循大抵皆宋之餘矣

知縣

知縣者非縣令而使之知縣中之事【知猶管也】杜氏通典所謂檢校試攝判知之官是也唐姚合爲武功尉作詩曰今朝知縣印夢裏百憂生唐人亦謂之知印其名始於貞元已後其初尙帶一權字白居易集有裴克諒權知華陰縣令制曰華陰令卒非選補時【唐制凡選始於孟冬終於季春唐晈傳貞觀中官吏部侍郎先是選集四時補擬不爲限晈請以冬初集盡季春止後遂爲法】調租勉農政不可前鎭國軍判官試大理評事裴克諒久佐本府頗有勤績屬邑利病爾必周知宜假銅墨試其才理待有所立方議正名是權知者不正之名也至於普設知縣則起自宋初明朝事實云五代任官凡曹掾簿尉之齷齪無能以至昬老不任驅策者始注縣令故天下之邑率皆不治誅求刻剝猥迹萬狀至優諢之言多以令長爲笑【魏防東軒筆錄同】建隆三年始以朝官爲知縣其間復參用京官或幕職爲之宋史言宋初內外所授官多非本職惟以差遣爲資歷建隆四年詔選朝士分治劇邑大理正奚嶼知館陶監察禦史王祐知魏楊應夢知永濟屯田員外郎於繼徽知臨淸常參官宰縣自此始又曰初州郡多闕官縣令選尢猥下多爲淸流所鄙薄每不得調乃詔吏部選幕職官爲知縣自此以後遂罷令而設知縣沿其名至今

雲麓漫鈔曰唐制縣令闕佐官攝令曰知縣事李翺任工部志文云攝富平尉知縣事是也今差京官曰知縣差選人曰令與唐異矣

宋時結銜曰以某官知某府事以某官知某州事以某官知某縣事以其本非此府此州此縣之正官而任其事故云然【山堂考索藝祖開基召諸鎭會於京師賜第以畱之分命朝臣出守列郡號權知軍州事軍謂兵州謂民也於愼行筆塵曰宋時大縣四千戶以上選朝官知小縣三千戶以下選京官知故知縣與縣令不同以京朝官之銜知某縣事非外吏也如建隆三年寃句令候陟以淸幹聞擢左拾遺知縣事是也】後則直云某府知府某州知州某縣知縣文復而義舛矣

北齊宰縣多用廝濫至於士流恥居百里【北史元文遙傳】五代選令必皆鄙猥之人自古以來以社稷民人寄之庸者未有不敗事者也

知州

宋葉適言五代之患專在藩鎭藝祖思靖天下以爲不削節度則其禍不息於是始置通判以監統刺史而分其柄命文臣權知州事使名若不正任若不久者以輕其權【宋敏求曰凡節度州爲三品刺史州爲五品國初曹翰以觀察使判頴州是以四品臨五品州也同品爲知隔品爲判自後惟輔臣宣徽使太子太保僕射爲判余並爲知州】監當知稅都監總兵戎而太守者【卽刺史】塊然徒管空城受詞訴而已諸鎭皆束手請命歸老宿衛昔日節度之害盡去而四方萬里之逺奉尊京城文符朝下期防夕報伸縮緩急皆在朝廷矣是宋初本有刺史而別設知州以代其權後則罷刺史而專用知州以權設之名爲經常之任矣新唐書元和初李吉甫爲相病方鎭疆恣爲帝從容言使屬郡刺史得自爲政則風化可成帝然之出郎吏十餘人爲刺史宋祖之以京官臨制州縣蓋趙公開其端矣

知府

唐制京郡乃稱府至宋則潛藩之地皆升爲府宋初太宗眞宗皆嘗爲開封府尹後無繼者乃設權知府一人以待制以上充【皇朝政略凡命知府必帶權字以翰林爲之翰林學士及雜學士若待制則權發遣而已陸遊渭南集權知府自李符始】崇寧三年蔡京乞罷權知府置牧尹各一員牧以皇子領尹以文臣充是權知府者所以避京尹之名也後則直命之爲知府非也

守令

所謂天子者執天下之大權者也其執大權柰何以天下之權寄之天下之人而權乃歸之天子自公卿大夫至於百里之宰一命之官莫不分天子之權以各治其事而天子之權乃益尊後世有不善治者出焉盡天下一切之權而收之在上而萬防之廣固非一人之所能操也【沈約宋書論曰孝建防始主威獨運空置百司權不外假而刑政糾雜理難徧通】而權乃移於法於是多爲之法以禁防之𨿽大姦有所不能逾而賢智之臣亦無能效尺寸於法之外相與兢兢奉法以求無過而已於是天子之權不寄之人臣而寄之吏胥是故天下之尢急者守令親民之官而今日之尢無權者莫過於守令守令無權而民之疾苦不聞於上安望其致太平而延國命乎書曰元首叢脞哉股肱惰哉萬事墮哉蓋至於守令日輕而胥史日重則天子之權已奪而國非其國矣尙何政令之可言耶削考功之繁科循久任之成效必得其人而與之以權庶乎守令賢而民事理此政治之急務也

元吳淵頴歐陽氏急就章解後序曰今之世每以三歲爲守令滿秩曾未足以一新郡縣之耳目而已去又況用人不得專辟臨事不得專議錢糧悉拘於官而不得專用軍卒弗出於民而不得與聞蓋古之治郡者自辟令丞唐世之大藩亦多自辟幕府僚屬是故守主一郡之事或司金穀或按刑獄各有分職守不煩而政自治𨿽令之主一邑丞則贊治而掌農田水利主簿掌簿書尉督盜賊令亦不勞獨議其政之當否而已今自一命而上皆出於吏部遇一事公堂完署甲是乙否吏或因以爲姦勾稽文墨補苴罅漏塗擦歲月塡塞辭欵而益不能以盡民之情狀至於唐世之賦上供送使畱州自有定額兵則郡有都試而惟守之所調遣宋之盛時歲有常貢官府所在用度贏餘過客往來廩賜丰厚故士皆樂於其職而疾於赴功兵𨿽不及於唐義勇民丁團結什伍衣裝弓弩坐作擊刺各保鄕裏敵至卽發而郡縣固自兼領者也今則官以錢糧爲重不畱贏餘常俸至不能自給故多贓吏兵則自近戍逺旣爲客軍尺籍伍符各有統帥但知坐食郡縣之租稅然已不復繋守令事矣夫辟官涖政理財治軍郡縣之四權也而今皆不得以專之是故上下之體統𨿽若相維而令不一法令𨿽若可守而議不一爲守令者旣不得其職將欲議其法外之意必且玩常習故辟嫌礙例而皆不足以有爲又況三時耕稼一時講武不復古法之便易而兵農益分遇歲一儉郡縣之租稅悉不及額軍無見食東那西挾倉廩空虛而郡縣無復贏蓄以待用或者水旱洊至閭裏蕭然農民菜色而郡縣且不能以振救而坐至流亡是以言涖事而事權不在於郡縣言興利而利權不在於郡縣言治兵而兵權不在於郡縣尙何以復論其富國裕民之道哉必也復四者之權一歸於郡縣則守令必稱其職國可富民可裕而兵農各得其業矣宋理宗淳祐八年監察禦史兼崇政殿說書陳求魯奏今日救之防大端有四宜采夏侯太初並省州郡之議俾縣令得以直達於朝廷用宋元嘉六年爲斷之法俾縣令得以究心於撫字法藝祖出朝紳爲令之典以重其權遵光武擢卓茂爲三公之意以激其气然後爲之正其經界明其版籍約其妄費裁其橫斂此數言者在今日亦可采而行之

舊唐書烏重傳元和十三年爲橫海節度使上言曰臣以河朔能拒朝命者其大略可見蓋刺史失其職反使鎭將領兵事若刺史各得職分又有鎭兵則節將𨿽有祿山思明之姦豈能據一州爲畔哉所以河朔六十年能拒朝命者秪以奪刺史縣令之職自作威福故也臣所管徳棣景三州已舉公牒各還刺史職事訖應在州兵並令刺史收管從之繇是法制修立各歸名分是後𨿽幽鎭魏三州以河北舊風自相更襲在滄州一道獨稟命受代自重制置使然也

祖宗朝凡大府知府之任多有賜勅然無常例成化四年七月亷州府知府邢正將之任以亷州密邇珠池防襟交阯近爲廣西流賊攻陷城邑生民凋特請賜勅從之吉安府知府許聰將之任以吉安多彊宗豪右詞訟繁興亦請賜勅俾得權宜處置從之

刺史守相得召見

兩漢之隆尢重太守史言孝宣拜刺史守相輒親見問觀其所繇退而考察所行以質其言有名實不相應必知其所以然常稱曰庶民所以安其田裏而亡嘆息愁恨之心者政平訟理也與我共此者其惟良二千石乎當日太守常得召見或賜璽書堂陛之間不甚濶絕文帝謂季布曰河東吾股肱郡故特召君耳武帝賜嚴助書久不聞問具以春秋對母以蘇秦縱橫賜吾邱壽王書子在朕前之時知略輻湊及至連十餘城之守任四千石之重【師古曰太守都尉皆二千石今壽王爲都尉不置太守故云四千石也】職事並廢盜賊縱橫甚不稱在前時何也光武勞郭伋曰賢能太守去帝城不逺【伋爲頴州太守】河潤九里冀京師並防福也天下之大不過數十郡國而二千石之行能皆獲簡於帝心是以吏職修而民情達以視後世之寄耳目於監司飾功狀於文簿者有親疎繁簡之不同矣其在唐時猶存此意宗開元十三年上自選諸司長官有聲望者十一人爲刺史命宰相諸王餞於雒濵禦書十韻詩賜之宣宗時李行言自涇陽縣令除海州刺史李君奭自醴泉令除懷州刺史皆采之民言擢以禦筆入謝之日處分州事萬里之逺如在階前夫人主而欲親民必自其親大吏始矣

冊府元龜憲宗元和三年二月勅許新除官及刺史等假日於宣政門外謝便進狀辭其授官於朝堂禮謝並不須候假開國朝舊制凡命都督刺史皆臨軒冊拜特示恩禮近歲𨿽不冊拜而牧守受命之後皆便殿口對賜衣蓋以親人【唐諱民字攺曰人】之官恩禮不可廢也時宰相李吉甫之舅裴復新除河南少尹求速之任適遇寒食假吉甫特奏請遂兼刺史同有是命非舊典也至明則名爲陛辭而不得一見天顏堂亷內外之分益爲邈絕

漢令長

漢時令長於太守𨿽稱屬吏然往往能自行其意不爲上官所奪如蕭育爲茂陵令防課育第六而漆令郭舜殿見責問育爲之請扶風怒曰君課第六裁自脫何暇欲爲左右言及罷出傳召茂陵令詣後曹當以職事對育徑出曹書佐隨牽育育案佩刀曰蕭育杜陵男子何詣曹也遂趨出欲去官明旦詔召入拜爲司校尉育過扶風府門官屬掾吏數百人拜謁車下陶謙爲舒令太守張磐同郡先軰與謙父友意殊親之而謙恥爲之屈嘗舞屬謙謙不爲起固彊之乃舞舞又不轉磐曰不當轉邪謙曰不可轉轉則勝人如此事在今日卽同列所難堪而昔人以行之上官漢時長吏之能自樹立可見於此矣

宋史司馬池傳授永寧主簿與令相惡池以公事謁令令南向倨坐不起池挽令西向偶坐論事不爲少屈

京官必用守令

通典言晉制不經宰縣不得入爲臺郎魏肅宗時吏部郎中辛雄上疏以爲郡縣選舉繇來共輕宜攺其分郡縣爲三等三載黜陟有稱職者方補京官如不歷守令不得爲內職則人思自勉唐張九齡言於宗曰古者刺史入爲三公郎官出宰百里致理之本莫若重守令凡不歷都督刺史𨿽有髙第不得任侍郎列卿不歷縣令𨿽有善政不得任臺郎給捨都督守令𨿽遠者使無十年任外從之詔三省侍郎缺擇嘗任刺史者郎官缺擇嘗任縣令者宣宗大中攺元制曰古者郎官出宰郡守入相所以重親人之官急爲政之本自澆風久扇此道寖消頡頏淸塗便臻顯貴治人之術未嘗經心欲使究百姓艱危通天下利病不可得也軒墀近臣蓋備顧問如不知人疾苦何以膺朕眷求今後諌議大夫給書中中書舍人未曽任刺史縣令者宰臣不得擬議宋孝宗時臣僚言吏事必歷而後知人才必試而後見爲縣令者必爲丞簿爲郡守者必爲通判爲監司者必爲郡守皆有差等未歷親民不宜驟擢因定知縣以三年爲任非經兩任不除監察禦史此開元乾道之吏治所以獨髙於近代也明代綸扉之地必取詞林名在丙科始分銅墨於是字人之職輕而簿書錢谷之司一歸之俗吏矣漢諺有云取官漫漫怨死者半【風俗通】而宋神宗嘗謂宰臣曰朕思祖宗以百戰得天下今以州郡付之庸人常切痛心後之人君其以斯言書之坐右乎貞觀初馬周上言古者郡守縣令皆妙選賢徳欲有所用必先試以臨人或繇二千石髙第入爲宰相今獨重內官縣令刺史頗輕其選又刺史多武夫勲臣或京官不稱職始出補外折衝果毅身力彊者入爲中郎將其次乃補邊州而以徳行才術擢者十不能一所以百姓未安殆繇於此夫以太宗之政而馬周猶有此言則知重內輕外自古之所同患人主茍欲親民必先親牧民之官而後太平之功可冀矣

宗室

漢唐之制皆以宗親與庶姓參用入爲宰輔出居牧伯者無代不有漢孝昭始元二年以宗室無在位者舉茂才劉辟彊劉長樂皆爲光祿大夫辟彊守長樂衛尉孝平元始元年詔宗室爲吏舉亷佐史補四百石【師古曰言宗室爲吏者皆令舉亷各從本秩而依亷吏遷之爲佐史者例補四百石】唐宗開元二十五年五月辛丑命有司選宗子有才者宗正薦四從叔前奉天令知正四從叔前祁縣令志遠五從弟雒陽尉遇六從弟酸棗丞良五從弟武進尉朏五從侄鄭縣尉瞻五從侄前宋州參軍承嗣皆授臺省官及法官京縣官詔曰至公之用本無偏黨惟善所在豈隔親疏四從叔知正等咸有才名見推公族秉惟淸之操兼致遠之資朕每慮同盟不勤於徳常縣右職以勸其從先委宗卿精爲內舉量能考行歷在逾時名數則多升聞益寡光膺是選諒在得人固可擢以淸要遷於臺閣將觀志於七子冀借名於八人書不云乎九族旣睦平章百姓凡今懿戚可不愼與違道漫常義無私於王法修身效節恩豈薄於他人期於帥先勵我風俗深宜自勉以副明言天寶三年正月詔皇五等以下親及九廟子孫有材學政理委宗正寺揀擇聞薦【憲宗元和二年詔略同】徳宗貞元二年八月以睦王府長史嗣虢王則之爲左金吾大將軍謂宰臣曰朕不欲獨用外戚故選宗室子有才行者奬防之昭宗幹寧二年六月丁亥朔以京兆尹嗣薛王知柔兼戶部尙書判度支兼諸道鹽鐵轉運等使制曰支度牢籠之務弛張經制之宜當擇通才俾繼成績僉曰叔父膺予簡求匪私吾宗示張王室故終唐之世有宰相十一人【郇王房有林甫回鄭王房有程石福小鄭王房有勉夷簡宗閔恆山王房有適之吳王房有峴惠宣太子房有知柔】而舊史贊之曰我宗之英曰臯【嗣曹王】與勉宋子京以爲周唐任人不疑得親親用賢之道惟明朝不立此格於是爲宗屬者大抵皆溺於富貴妄自驕矜不知禮義至其貧者則遊手逐食靡事不爲名曰天枝實爲棄物【宋時凡宗室之不肖者俗呼爲潑撒太尉】曹冏所謂今之州牧郡守古之方伯諸侯或比國數人或兄弟並據而宗室子弟曽無一人間厠其間【六代論】正有明當日之事也崇禎時始行換授之法而教之無素舉之無術未見有卓然樹一官之績者三百年來當國大臣皆畏避而不敢言至天子獨斷行之而已晚矣然則親賢並用古人之所以有國長世者後王其可不鑑乎【正統十四年也先犯京師詔諸王率兵勤王已而冦退詔止之大理寺丞薛瑄奏宜擇諸王最賢者二三人召來參預大議匡輔聖明帝曰不必召】光武中興實賴諸劉之力乃卽位已後但有續封之典而無舉賢之詔明章已下恩澤教訓徒先於四姓小侯【明帝紀永平九年爲四姓小侯開立學校置五經師注四姓樊氏郭氏陰氏馬氏其子弟號曰小侯】而不聞加意於宗屬者然而親疎並用猶法西京故靈獻之世荊表益焉各專方鎭而昭烈乘之以稱帝於蜀若顚木之有由蘗其與宋之二王航海奔亡一敗而不振者不可同年而語矣

唐末屯田郎中李衢作皇室維城錄其有感於宗枝之不振乎【史言自宗以後諸王不出閣不分房蓋自永王璘舉兵而人主疏忌其兄弟矣】使得自樹功名如曹王者三五人參錯天下爲牧帥亦何至大盜覆都彊臣問鼎而十六宅諸王並殱於逆竪之手也

明宗室自天啟二年開科得進士一人朱愼防列名奄案爲宗人羞此不教不學之所致也崇禎中得進士十二人惟朱統鈽起家庶吉士官至南京國子監祭酒而其始館選時尙有以宗生爲疑吏部尙書王永光曰旣可以中翰卽可以庶常遂取之其他換授甚多然其才略皆無聞焉

張邦基墨莊漫錄言國朝宗室例除環衛裕陵始以非袒免補外官繼有登科者然未有爲侍從宣和五年始除子崧徽猷閣待制繼而子淔亦除八年又除子櫟前明制度與宋略同

昔後魏元志爲雒陽令不避疆禦孝文帝謂邢巒曰此兒竟可所謂王孫公子不鏤自雕巒曰露竹霜條故多勁莭非鸞則鳯其在本枝也人主之宗屬豈必無才能優於庶姓者哉

閔管蔡之失道而作棠棣之詩以親其兄弟此周之所以興懲吳楚七國之變而抑損諸侯至於中外彈微本末俱弱此西漢之所以亡也【宋沈懷文諫孝武曰陛下旣明管蔡之誅願崇唐衛之寄深得富辰諫王之指】夫惟聖人以至公之心處親疎之際故有國長久而天下其福矣

金史宻國公璹世宗子越王永功之子也天興初國事危急曹王出質璹已臥疾求入見哀宗於隆徳殿上問叔父欲何言璹奏曰聞訛可【曹王名】欲出議和訛可年防恐不能辦大事臣請副之或代其行上慰之曰南渡後【宣宗遷汴】國家比承平時有何奉養然叔父亦未嘗沾漑無事則置之冷地無所顧借有急則投之不測叔父盡忠固可天下其謂朕何叔父休矣於是君臣相顧泣下哀宗𨿽亡國之君而其言有足悲者章宗防制刻削兄弟而其禍卒至於此豈非後王之永鑑哉

自古帝王爲治之道莫先於親親而有明之待親王及其宗屬也則位重而愈疏祿多而愈貧誠有如漢哀帝時杜業上言宗室諸侯微弱與系囚無異者英宗實錄載景防三年七月甲辰陜西布政司言秦湣王子故庶人尙炌男女十人皆未有室家請如詔於軍民之家自擇昏配從之時其長女年四十長子年三十六矣此去開國八九十年太祖之曽孫而怨曠之感不得上聞已如此又況數而下者乎於是請名請昏無不有費而不副其意卽部中爲之沈閣

宋史趙希躍宗姓多貧而始生有訓名爲人後有過禮吏受賕無藝莫敢自陳雲麓漫鈔言宗籍凡免親以上皆賜名乃有寓不典之言及取怪僻字樣以爲戲笑明代之同此

前明宗室固鮮修飭而朝臣視之若非其同類者唐書言徳宗初政諸王有官者皆令出閤就班嶽陽等一十縣主在諸王院久而未適人者悉命以禮出降二百年來無有以建中故事爲朝廷告者崇禎中唐王作書述閤老子文定之言曰唐宗十王宅百孫院皆在京師凡有所請皆賂韓虢而後得憲宗時諸王久不出閤亦必厚賂宦官始得所請彼以宗室近屬其聚居都邑猶不免於夤緑況以千里外之藩封二百年之支屬有不結納左右以爲倚托哉嗚呼文定之言結納左右而得請猶未防也今之懇乞下僚卑哀吏胥不如是則終不得請不愈甚乎又曰漢臣之言曰有白頭老人教臣言嗚呼余繼之矣夫一夫吁嗟王道爲虧今且窮閻蔀屋猶得被雲雨之施而耳目之所不及恩澤之所不周未有甚於皇族者枤杜作而晉微角弓刺而周替覽唐王之言爲之慨然

藩鎭

宋代之患在於無藩鎭嶽飛說張所曰國家都汴恃河北以爲固茍馮據要衝峙列重鎭一城受圍則諸城或撓或救金人不敢窺河南而京師根本之地固矣文天祥言本朝懲五季之亂削除藩鎭一時𨿽足以矯尾大之然國以寖弱故敵至一州則一州破至一縣則一縣殘今宜分竟內爲四鎭使其地大力眾足以抗敵約日齊奮有進無退彼備多力分疲於奔命而吾民之豪傑者又伺間出於其中則敵不難卻也嗚呼世言唐亡於藩鎭而中葉以降其不遂並於吐蕃回紇滅於黃巢者未必非藩鎭之力宋至靖康而始立四道金至興元而始建九公不已晚乎

尹源唐說曰世言唐所以亡由諸侯之疆此未極於理夫弱唐者諸侯也唐旣弱矣而久不亡者諸侯維之也燕趙魏首亂唐制專地而治若古之建國此諸侯之雄者然皆恃唐爲輕重何則假王命以相制則易而順唐𨿽病之亦不得而外焉故河北順而聽命則天下爲亂者不能遂其亂河北不順而變則姦雄或附而起徳宗世朱泚李希烈始遂其僭而終敗亡田悅叛於前武俊順於後也憲宗討蜀平夏誅蔡夷鄆兵連四方而亂不生卒成中興之功者田氏稟命王承宗歸國也武宗將討劉稹之叛先正三鎭絕其連衡之計而王誅以成如是二百年姦臣逆子專國命者有之夷將相者有之而不敢窺神器非力不足畏諸侯之勢也及廣明之後關東無復唐有方鎭相侵伐者猶以王室爲名及梁祖舉河南劉仁恭輕戰而敗羅氏內附王鎔請盟於是河北之事去矣梁人一舉而代唐有國諸侯莫能與之爭其勢然也向使以僖昭之弱乘巢蔡之亂而田承嗣守魏王武俊朱滔據趙燕疆相均地相屬其勢宜莫敢先動況非義舉乎如此𨿽梁祖之暴不過取霸於一方爾安能彊襌天下故唐之弱者以河北之彊也唐之亡者以河北之弱也或曰諸侯彊則分天子之勢子何議之過乎曰秦隋之勢無分於諸侯而亡速於唐何如哉不獨此也契丹入大梁而不能有者亦以藩鎭之勢重也

宋史劉平爲鄜延路副總管上言五代之末中國多事惟制西戎爲得之中國未嘗遣一騎一卒遠屯塞上但任土豪爲眾所服者封以州邑徵賦所入足以贍兵養士由是無邊鄙之虞太祖定天下懲唐末藩鎭之盛削其兵柄收其賦入自節度以下第坐給俸祿或方面有警則總師出討事已則兵歸宿衛將還本鎭彼邊方世襲宜異於此而誤以朔方李彛興靈武馮繼業一切亦徙內地自此靈夏仰中國戌守千里饋糧兵民並困矣宋初之事折氏襲而府州存繼捧朝而夏州失一得一失足以爲後人之鑑也賈昌朝爲禦史中丞請陜西緣邊諸路守臣皆帶安撫蕃部之名擇其族大有勞者爲首帥如河東折氏之比庶可以爲藩籬之固

路史封建後論曰天下之枉未足以害理而矯枉之枉常深天下之未足以害事而救之常大方至和之二年範蜀公爲諌院建言恩州自皇祐五年秋至去年冬知州者凡七換河北諸州大率如是欲望兵馬練習安可得也伏見雄州馬懷徳恩州劉渙冀州王徳恭皆材勇智慮可責辦治乞令久任然事勢非昔今不從其大而徒舉三二州爲之以一簣障江河猶無益也請以昔者河東之折靈武之李與夫馮暉楊重勛之事言之馮暉節度霛武而重勛世有新秦藩屏西北他日暉卒太祖乃徙其子馮翊而以近鎭付重勛於是二方始費朝廷經略折李二姓自五代來世有其地二宼畏之太祖於是俾其世襲每謂邊宼內入非世襲不克守世襲則其子孫久遠家物勢必愛吝分外爲防設或叛渙自可理討縱其反噬原陜一帥禦之足矣況復朝廷恩信不爽奚自而他斯則聖人之深謀有國之極算固非流俗淺近者之所知也厥後議臣遽以世襲不便折氏則以河東之功姑令仍世而李氏遂移陜西因玆遂失靈夏國之與郡其事固相懸矣議者以太祖之懲五季而解諸將兵權爲封建之不可復愚竊以爲不然夫太祖之不封建特不隆封建之名而封建之實固已黙圖而陰用之矣李漢超齊州防禦監關南兵馬凡十七年敵人不敢窺邊郭進以洺州防禦守西山巡檢累二十年賀惟忠守易李謙溥刺隰姚內斌知慶皆十餘載韓令坤鎭常山馬仁珪守瀛王彥升居原趙贊處延董遵誨屯環武守琦戌晉何繼筠牧棣若張美之守滄景咸累其任管之利賈易之權悉以畀之又使得自誘募驍勇以爲爪牙軍中之政俱以便宜從事是以二十年間無西北之虞深機密防蓋使人繇之而不知爾胡爲議者不原其故遂以兵爲天子之兵郡不得而有之故自寶元康定以中國勢力而不能亢一偏方之元昊靖康宼難長驅百捨直搗梁師蕩然無有藩籬之限卒之橫潰莫或支持繇今日言之奚啻冬水之冰齒嗚呼欲治之君不世出而大臣者每病本務之不知此予所以每咎徴普以爲唐室我朝之不封建皆鄭公韓王之不知以帝王之道責難其主而爲是尋常茍且之治也黃氏日抄曰太祖時不過用李漢超軰使自爲之守而邊烽之警不接於廟堂三代以來善於禦邊者未有如我太祖者也不使守封疆者久任世襲而欲身制萬里如在目睫天下無是理也

藩鎭旣罷而州縣之任處之又不得其方眞宗咸平三年濮州盜夜入城略知州王守信監軍王昭度於是知黃州王禹偁上言易曰王公設險以守其國自五季亂離各據城壘豆分剖七十餘年太祖太宗削平僭僞天下一家當時議者乃令江淮諸郡毀城隍收兵甲撤武備書生領州大郡給二十人小郡十五人以充常從號曰長吏實同旅人名爲郡城蕩若平地𨿽則尊京師而抑郡縣爲彊榦弱枝之計亦匪得其中道也蓋太祖削諸侯防扈之勢太宗杜僭僞覬望之心不得不爾其如設法救世久則生救之道在乎從宜疾若轉規不可膠柱今江淮諸州大患有三城池墮圯一也兵仗不完二也軍不服習三也望陛下特紆宸斷許江淮諸郡酌民戶眾寡城池大小並置守捉軍士多不過五百人閱習弓劍然後漸葺城壁繕完甲冑則郡國有禦侮之備長吏免剽掠之虞矣嗚呼人徒見藝祖罷節度爲宋百年之利而不知奪州縣之兵與財其害至於數百年而未巳也陸士衡所謂一夫從橫而城池自夷豈非崇禎中流冦之事乎

輔郡

崇禎二年三月兵部侍郎申用上疏請以昌平通易霸四州爲四輔宿重兵以衛京師奉旨嘉納下部議覆事不果行魏書言靈太后時四中郎將兵寡弱任城王澄奏宜以東中帶榮陽郡南中帶魯陽郡西中帶恆農郡北中帶河內郡選二品三品親賢居之配以彊兵則深根固本之計也靈太后將從之以議者不同而止及爾朱榮至河陰遂無一兵拒敵

金都大梁貞祐四年元兵取潼關次嵩汝間禦史臺言兵逾崤澠深入重地近抵西郊彼知京師屯宿重兵不復叩城索戰但以遊騎遮絕道路而分兵攻擊州縣是亦圍京師之漸也若專以城守爲事中都之危又將見於今日【元史太祖八年分兵三道伐金河北郡縣盡防惟中都通順眞定淸沃大名東平徳邳海州十一城不下】此臣等所爲寒心也不攻京師而縱其別攻州縣是猶火在腹心撥置於手足之上均一身也願陛下察之契丹【後攺爲遼】太祖將攻幽州其後述律氏指帳前樹曰此樹無皮可以生乎曰不可後曰幽州之有土有民亦猶是爾吾以三千騎掠其四野不過數年困而歸我矣【赫連勃勃稱帝諸將勸先取關中勃勃曰吾大業艸創士眾未多姚興亦一時之雄諸將用命闗中未可圖也我今専固一城彼必並力於我眾非其敵亡可立待不如以驍騎風馳出其不意救前則擊後救後則擊前使彼疲於奔命我則遊食自若不及十年嶺北河東盡爲我有待興旣死嗣子闇弱徐取長安在吾計中矣古人用兵之智多有出此】

邊縣

宋元祐八年知定州蘇軾言漢鼂錯與文帝畫備邊防不過二事其一曰徙逺方以實廣虛其二曰制邊縣以備敵國今河朔西路被邊州軍自澶淵講和以來百姓自結爲弓箭社不論家業之髙下戶出一人又自相推擇家資武藝眾所服者爲社頭社副錄事謂之頭目帶弓而鋤佩劍而樵出入山阪飲食長技與北敵同私立賞罸嚴於官府分番巡邏鋪屋相望若透漏北敵及本土彊盜不獲其當番人皆有重罸遇有警急系皷集眾頃刻可致千人器甲鞍馬常若宼至蓋親戚墳墓所在人自爲戰敵甚畏之先朝名臣帥定州者如韓琦龎籍皆如意拊循其人以爲爪牙耳目之用而籍又增損其約束賞罸今𨿽名目具存責其實用不逮往日欲乞朝廷立法少賜優異明設賞罸以示懲勸奏凡兩上皆不報此宋時弓箭社之法𨿽承平廢弛而靖康之變河北忠義多出於此有國家者能於間暇之時而爲此寓兵於農之計可不至於臨時倉皇課責有司以修練儲備之紛紛矣

宦官

漢和熹鄧後詔中官近臣於東觀受讀經傳以教授宮人秦符堅選奄人及女有聰識者置博士授經若夫巷伯能詩列於小雅史遊急就著在藝文古固有之而不限其人也太祖深懲前代宦寺之命內官不許識字永樂以後此令不行宣徳中乃有內書堂之設【實錄宣徳元年七月以劉翀爲行在翰林院修撰專授小內使書四年十月命行禮部尙書兼謹身殿大學士陳山專授小內使書實錄言山爲人寡學急利而昩大體上薄之其致仕歸恩禮一無所及則其授小內使書亦賤者之事也】昔隋蔡允恭爲起居舍人帝遣教宮人允恭恥之數稱疾宋賈昌期爲侍講以編修資善堂書籍爲名而實教授內侍講官吳育奏罷之以宣廟之納諫求言而廷臣未有論及此者馴致秉筆之奄其尊侔於內閣而大權旁落不可復収得非內書堂階之厲乎【英廟升遐興璽局局丞王綸以老事東宮希圖柄用而翰林侍讀學士錢溥以嘗奉命授內書館綸受學馬遂內外交錯以謀入閣已而敗露得罪王綸造溥家執弟子禮坐溥上坐飲至晡而去】周禮寺人王之正內五人內豎倍寺人之數當時禦之臣皆是士人而婦寺之權衰矣唐太宗詔內侍省不立三品官以內侍爲之長階第四不任以事惟門閤守禦廷內埽除稟食而已武后時稍增其人至中宗黃衣乃二千員宗時宮嬪大卒至四萬宦官黃衣以上三千員【宗始置內侍省監二員秩三品以髙力士袁思藝爲之】是知宦官之盛繇於宮嬪之多而人主欲不近刑人則當以逺色爲本

王元美筆記曰髙帝時中人不得預外事見公侯大臣叩首惟謹【宋濓大明日曆序言后妃居中不預一髮之政外戚亦循理畏法無敢情寵以病民寺人之徒惟給事掃除之役其家法之嚴五也】至永樂初狗兒諸奄稍稍見馬上之績後以倦勤朝事漸寄筆札久乃稱肺腑矣太監鄭和等以奉命率舟師下海中諸蠻而中人有出使者矣西北大將多洪武舊人意不能無疑思以腹心參之而中人有鎭守者矣王振時上春秋少不日接大臣而中人有票旨徑行者矣

明史所載永樂五年六月內使李進往山西采天花詐傳詔防擅役軍民此卽弄權之漸仁宗卽位凡差出內臣限十日內盡撤回京其見於詔書者有采寶石采金珠香貨采鐵黎木而太宗實錄多諱之不書【實錄有十九年十一月辛酉遣內官楊寶二十年十月癸巳遣內官韋喬同禦史察勘兩京及天下庫藏出納二事】至洪熈元年六月宣宗卽位而巡按浙江監察禦史尹崇髙奏朝內近差內官內使市買諸物每物置局有拘集之擾有供應之煩朝廷所需甚微民間所費甚大宜皆取回惟令有司買納詔從之乃猶有如宣徳六年十二月乙未所書管事袁琦假公務爲名擅差內官內使陵虐官吏軍民逼取金銀等物以至磔死而其黨十餘人皆斬者嗚呼作法於涼其敝猶貪至於萬曆中年礦稅之使旁午四出而借口於祖宗之成例則外廷之臣交章爭之而無可如何矣是以武王不泄邇

中官典兵亦始於永樂仁宗實錄言甘肅總兵官都督費瓛不能專斷軍政悉聽中官指使勅責其低睂俛首受制於人宣宗實錄言交阯左參政馮貴善用嘗得土軍五百人勁勇善戰貴撫肓甚厚每率之討賊所向成功後爲中官馬騏奪去貴與賊戰不利遂死之宣徳元年三月己亥勅責中官山壽曰叛賊黎利本一窮蹙小宼若早用心禽捕如探雀雛爾乃妄執已見再三陳奏惟事招撫以致養禍遺患及方政等進討爾擁官軍一千餘人坐守乂安不往來防應視其敗衂是則文阯之失實本於中官而仁宣二宗亦但加之譙責而已王振之專土木之難此非其漸乎

交阯一事中官之惡實錄不盡書景泰四年吏科給事中盧祥言臣思永樂年間克平交阯設置郡縣蠻人服從後因鎭守內臣貪虐致失人心竟亡其地天下至今非議不已卽此數言可以想見師之上六曰小人勿用必亂邦也豈不信夫

成祖天威逺加無思不服遏密未防遂棄交阯齊桓首霸而寺人貂始漏師於多魚春秋已志之矣故姤之初六一陰始生而周公戒之

正統九年正月辛未命成國公朱勇興安伯徐亨都督馬亮陳懷等統兵出境勦兀良哈三衛勇同太監僧保出喜峯口亨同太監曹吉祥出界嶺口亮同太監劉永誠出劉家口懷同太監但信出古北口是時王振擅權乃有此遣而後遂以爲例至十四年陽和口之戰太監郭敬監軍諸將悉爲所制師無紀律而宋謙朱冕全軍覆沒矣

景防元年閏正月乙夘工部辦事吏徐鎭言刑余之人不侍君側太祖髙皇帝懲漢唐之不令預政不令典兵但使之守門傳命而已邇者姦監王振乘機專政依勢作威王爵天憲悉出其口生殺予奪任已愛憎又多引同類如郭敬等以爲心腹出監邊事皇上臨禦之初乞監前失宦官有參預朝政及監軍鎭守者悉令還內各守本職如此則宦官無召釁之端國祚有過歷之兆矣事寢不行

六月乙酉陜西蘭縣舉人叚堅論宦寺監軍之失庚子肅府儀衛司餘丁聊讓請禁抑宦寺

三年九月辛夘南京錦衣衛鎭撫司軍匠餘丁蕭敏陳內官苦害軍民十事

天順八年十一月丙寅兩京六科給事中王徽等言正統末年王振專權使先帝遠播宗社防危天順年間曹吉祥專權舉兵焚闕欲危宗社今日牛玉專權謀出皇后欺侮陛下是皆貽笑於四方取議萬世者也臣請自今以後一不許內官與國政二不許外官與內官私相交結三不許內官弟侄在外管事並置立產業自古內官賢良者萬無一人無事之時似爲謹愼一聞國政便作姦欺如聞陛下將用某人也必先賣之以爲已功聞陛下將行某事也必先泄之以張已勢人望日歸威權日重而內官之禍起矣此臣等所以勸陛下不許內臣與聞國政者此也內官侍奉陛下朝夕在側文武大臣不知亷恥者多與之交結有饋以金寶珠玉加之婢膝奴顏者內官便以爲賢朝夕在陛下前稱美之有正大不阿不行私謁者內官便以爲不賢朝夕在陛下前非毀之陛下天縱聖明固不爲惑日加浸潤未免致疑稱美者驟逾顯位非毀者久屈下僚怨歸朝廷恩結宦寺而內官之禍起矣臣等所以勸陛下不許外官與內官交結者此也內官弟侄人等授職任事倚勢爲非聚姦養惡家人百數貲貨萬餘田連千頃馬系千匹內官因有此家產所以貪婪無厭姦多端身𨿽在內心實在外內外相通而禍亂所由起矣此臣等所以勸陛下不許內官弟侄在外管事並置立家產者此也陛下果能鑑彼三人於旣往行此三事於方今則禍亂自然不作災害自然不生倘或不然則禍起蕭墻變生肘腋異日之患有不可言者矣然臣等今日之所言乃舉朝廷之所諱臣等𨿽愚亦知避禍但受恩朝廷無以爲報官居言路不可茍容若陛下能行而不疑卽臣等𨿽死而無悔矣上責徽等妄言要譽命吏部俱調州判官【疏艸李鈞筆也】中都之變宦官僨事之前車也不一年而監守之遣四出以外廷無人甚也平陰之役夙沙衛殿殖綽曰子殿齊師國之辱也天子以此恥天下之士大夫而士大夫不以爲恥且羣然攻之廷論𨿽嘩上心弗信及暫撤之而士大夫又果不足用也於是乎再任宦者而國事已不可爲昔者唐徳宗卽位疎斥宦官親任朝士而張渉以儒學入侍薛邕以文雅登朝繼以贓敗故宦官武將得以借口曰南牙文臣贓動至巨萬而謂我曹濁亂天下豈非欺罔邪於是上心始疑不知所倚仗矣嗚呼吾不知今日之攻宦官者果愈於宦官乎內廷旣不可用外廷亦遂無人而國事又將誰屬乎至於昭王嘆息思良將之已亡武帝咨嗟慮名臣之欲盡而燎原靡撲過渉終亡可爲痛哭者矣是以人材非一世之所能成古先王於多難之時而得賢臣之助者以其養之豫而儲之廣也傳曰詒厥孫謀以燕翼子子桑有焉夫有天下而爲子孫之慮者則必在於人才矣

金史完顏額爾克傳劉祁曰金人南渡之後近侍之權尢重蓋宣宗喜用其人以爲耳目伺察百官故奉禦軰采訪民間號行路禦史或得一二事卽入奏之上因責臺官漏泄皆抵罪又方面之柄𨿽委將帥又差一奉禦在軍中號曰監戰每臨機應變多爲所牽制遇敵輒先奔故師多喪敗哀宗因之不攺終至亡國論曰夫以禦治軍旣掣之肘又信其讒以殺人失政刑矣唐之亡坐以近侍監軍金蹈其轍哀哉【金時近侍非宦防也以世冑或吏員爲之見錫黙愛實傳】

崇禎十四年十二月戊午上諭禮部並在內各監局等衙門官常典制內外攸分本職之外豈宜侵越我太祖髙皇帝酌古式今獨嚴近習之防勅內官母預外事一時朝政淸明法紀整肅防本澄源意甚深遠朕鑑後追前凜持祖訓自今神宮等監及各司局庫等衙門或典禮繕戎或鳩工筦鑰或司繕服或辦文書都著勤愼小心料理本等職業不許違越祖制干預在外政事違者卽以亂政參拏處斬仍詳察舊典開列職掌具奏禮部右侍郎蔣徳璟疏言周官內職不滿百人糾禁王宮掌於小宰古聖法下戒將來蓋其愼也【天啟元年四月禦史張防疏言請令中官受考察於禮部定爲五年一舉如京察例】太祖髙皇帝實詳監於往代而取焉其設內官也監司局庫各有定員秩不過四品俸不過一石而且糾劾有令交通有戒豫政典兵有禁謹內外之防杜假竊之漸至尙論漢唐已事而三致意焉淵哉天訓亙古不易矣𨿽二十五年曽遣太監聶慶童往諭陜西河州等衛所番族令其輸馬以茶給之然往諭屬番於軍民無與且不假事柄亦暫往卽還終洪武之世無他特遣此所以致淸明整肅之治而開萬世太平之基也乃若列聖纘承宮府之大防無攺而時事偶異中外之任使間聞永樂中始有遣使外國及遣往甘肅巡視者洪熈中始有守備南京者正統中始有率兵討賊防邊及各省鎭守者景防初始有分坐十營或稱監鎗者然仍聽尙書於謙等節制至正徳中邊關始置內監且令提督禁兵內操分坐勇士四衛軍營益非祖宗之舊矣他如監工監器防同審錄蘇杭織造稅開礦之遣皆利少害多亦旋設旋止操縱在握一時暫托權宜而事任遞遷易世每多釐正惟世宗肅皇帝毅然裁革獨斷於先我皇上剪除逆璫嫓美於後總之稟成於髙皇帝訓諭內臣毋豫政事外臣毋行交結二語足括千古治亂之源矣臣等伏讀寶訓深遡詒謀不使有功自無竊柄之患嘗令畏法實杜亂政之階故委腹心則威福移寄耳目則羅織啟遵典章則職守自恪嚴內外則侵越不生此實鑑古酌今可以無敝而神孫聖祖於焉一揆者也謹遵聖諭備察舊章將各監局職掌著爲令甲可考見者臚列上呈恭候聖明裁奪得旨申飭

奄人之有祠堂自英宗之賜王振始也至魏忠賢則生而易祠且徧於天下矣故聖人戒乎作俑

禁自宮

實錄成化元年七月丁巳直魏縣民李堂等十一名自宮以求進命執送錦衣衛獄罪之發南海子種菜祖宗以來凡閹割火者必俘獲之奴或罪極當死者出其死而生之蓋重絕人之世不忍以無罪之民受古肉刑也景防以來乃有自宮以求進者朝廷𨿽暫罪之而終收以爲用故近畿之民畏避繇役希覬富貴者仿效成風往往自其身及其子孫日赴禮部投進自是以後日積月累千百成羣其爲國之蠧害甚矣【史臣劉吉等之辭】餘冬序錄曰永樂二十二年令凡自宮者以不孝論軍犯罪及本管頭目總小旗民犯罪及有司裏老【實錄永樂十九年七月丁夘嚴自宮之禁犯者皆發充軍】成化九年令私自淨身者本身處死家發邊遠充軍正統十二年天順二年成化九年節經申明治五年自淨身者本身並下手人俱處死全家充軍兩鄰及歇家不舉有司裏老容隱者一體治罪其禁止乎未殘者法甚嚴也永樂二十三年【仁宗卽位】興州左屯衛軍徐翼有子自宮入爲內防翼奏乞除軍籍上曰爲父當教子爲子當養親爾有子不能教自殘其體背親恩絕人道敗壊風化皆原於爾尙敢希除軍籍邪出其子使代軍役宣徳二年令自淨身人軍民各還元伍籍不許投入王府及官勢家藏隱躱避差役若犯本身及匿藏家處死該管總小旗裏老鄰佑一體治罪正統元年閏六月時軍民多自宮希進間有以赦而獲免罪者刑部請依舊制不論赦前赦後俱論以不孝重罪從之成化十一年二月順天府永淸縣民徐義自宮其幼子以求進詔發充廣西南丹衛軍妻及幼子皆隨往十五年淨身人令巡城禦史錦衣衛督逐回籍治元年令錦衣衛拘送順天府遞發元管官司防閘知在不許容縱十三年令先年淨身人曽經發遣不候收取私自來京圖謀進用者問發邊遠充軍其戒約於巳殘者法亦非不至也而貂璫滿朝金玉塞塗至明末而益盛然則法果行乎

宋仁宗未有繼嗣太常博士吳及上言古之明王重絕人之世今宦官之家競求他子勦絕人理以希爵命童幼何罪防於刀鋸有因而夭死者夫有疾而夭治世所矜況無疾乎有罪而宮前王不忍況無罪乎臣聞漢永平之際中常侍四員小黃門十人爾唐太宗定制無得逾百員今以祖宗時較之當日宦官防何人今防何人臣愚以爲胎卵刳傷鳯凰不至繼嗣未育殆繇於此伏願濬發徳音詳爲條禁權罷宦官進獻有擅宮童幼寘以重法若然則天心必應繼嗣必廣召福祥安宗廟之防無先此者帝異其言權罷內臣進養子

日知錄卷九﹤子部﹐雜家類﹐雜考之屬﹐日知錄﹥

欽定四庫全書

日知錄卷十

昆山顧炎武撰治地

古先王之治地也無棄地而亦不盡地田間之塗九軌有餘道矣遺山澤之分秋水多得有所休息有餘水矣是以功易立而難壊年計不足而世計有餘後之人一以急廹之心爲之商鞅決裂阡陌而中原之疆理蕩然宋政和以後圍湖占江而東南之水利亦塞【宋史劉韐傳鑑湖爲民侵耕官田收其租歲二萬斛政和間涸以爲田衍至六倍文獻通考圩田湖田多起於政和以來其在浙間者應奉局其在江東者蔡京秦檜相繼得之大槪今之田昔之湖徒知湖中之水可涸以墾田而不知湖外之田將胥而爲水也】於是十年之中荒恆六七而較其所得反不及於前人子曰無欲速無見小利夫欲行井地之法則必自此二言始矣

斗斛丈尺

古帝王之於權量其於天下則五歲巡狩而一正之虞書同律度量衡是也其於國中則每歲而再正之禮記月令日夜分則同度量鈞衡石角鬥甬正權槪是也【洪武初命三日一次較勘斛斗秤尺】故闗石和鈞大禹以之興夏謹權量審法度而武王以之造周今北方之量鄕異而邑不同至有以五斗爲一斗者一哄之市兩斗並行至其土地有以二百四十步爲畝者有以三百六十步爲畝者有以七百二十步爲畝者【大名府誌有以一十二百步爲一畝者】其步弓有以五尺爲步有以六尺七尺八尺爲步此之謂工不信度者也夫法不一則民巧生有王者起同權量而正經界其先務矣後漢書建武十五年詔下州郡簡覈墾田頃畝及戶口年紀河南尹張伋及諸郡守十餘人坐度田不實下獄死而隋書趙煚爲冀州刺史爲銅斗鐵尺置之於肆百姓便之上聞令頒之天下以爲常法儻亦可行於今日者乎

地畝大小

以近郭爲上地逺之爲中地下地蓋自金元之末城邑丘墟人民稀少先耕者近郭近郭洪武之冊田也後墾者逺郊逺郊繼代之新科也故重輕殊也

廣平府誌曰地有大小之分者以二百四十步爲畝自古以來未之有攺也由國初有奉防開墾永不起科者有因洿下鹻薄而無糧者今一槪量出作數是以元額地少而丈出之地反多有司恐畝數增多取駭於上而貽害於民乃以大畝該小畝取合元額之數自是上行造報則用大地以投黃冊下行徴則用小畝以取均平是以各縣大地有以小地一畝八分折一畝遞增之至八畝以上折一畝旣因其地之髙下而爲之差等又皆合一縣之丈地投一縣之元額以敷一縣之糧科而賦役由之以出此後人一時之權宜爾考之他郡如河南八府而懷慶地獨小糧獨重開封三十四州縣而地獨小糧獨重蓋由元末未甚殘破故獨重於他郡邑天下初定日不暇給度田之令均丈之法有所不及詳【解縉大庖西封事言土田之髙下不均而起科之輕重無別或膏腴而稅反輕瘠鹵而稅反重是則洪武之時卽已如此】而中原之地彌望荊榛亦無從按畝而圗之也唐陸防有言創制之始不務齊平供應有煩簡之殊牧守有能否之異所在徭賦輕重相懸所遣使臣意見各異計奏一定有加無除此則致之端古今一轍而井地不均賦稅不平固三百年於此矣故東昌府誌言二州十五縣步尺參差大小畝規畫不一人得以意長短廣狹其間而大名府誌謂田賦必均而後可久除沙茅之地別籍外請檄諸州縣長吏畫一而度之以鈔準尺以尺準步以步準畝以畝準賦仿江南魚鱗冊式而編次之舊所籍不齊之額悉罷去而括其見存者均攤於諸州縣之間一切糧稅馬艸驛傳均徭里甲之類率例視之以差數百里之間風土人煙同條共貫矣則知均丈之議前人已嘗著之而今可通於天下者也

宋史言宋時田制不立甽畝轉易丁口隱漏兼並冒僞未嘗考按【王洙傳洙言天下田稅不均請用郭諮孫�千步開方法頒州縣以均其稅】又言宣和中李彥置局汝州凡民間美田使他人投牒告陳指爲天荒魯山闔縣盡括爲公田焚民故劵使田主輸租訴者輒加威刑公田旣無二稅轉運使亦不爲奏除悉均諸他州【宦者傳】是則經界之不正賦稅之不均有自宋已然者又不獨金元之季矣

州縣界域

自古以來畫疆分邑必相比附天下皆然後世則州縣所屬鄕村有去治三四百里者有城門之外卽爲鄰屬者則幅貟不可不更也下邽在渭北而並於渭南美原在北山而並於富平若此之類俱宜復設而大名縣距府七里可以省入元城則大小不可不均也管轄之地多有隔越如南宮【屬眞定】威縣【屬廣平】之間有新河縣【屬眞定】地淸河【屬廣平】威縣之間有冠縣【屬東昌】地鄆城【屬兗州】範縣【屬東昌】之間有鄒縣【屬兗州】地靑州之益都等俱有髙苑地淮安之宿遷縣有開封之祥符縣地大同之靈丘廣昌二縣中間有順天之宛平縣地或距縣一二百里或隔三四州縣藪姧誨逋恆必繇之而甚則有如沈丘【屬開封】之縣署地糧乃於汝陽【屬汝寧】者則錯互不可不正也衛所之屯有在三四百里之外與民地相錯浸久而迷其版籍則軍民不可不淸也水濱之地消長不常如蒲州之西門外三里卽以補朝邑之坍使陜西之人越河而佃至於爭鬭殺傷則事變不可不通也周禮形方氏掌制邦國之地域而正其封疆無有華離之地有王者作謂宜遣使分按郡邑圗寫地形奠以山川正以經界地邑民居必參相得庶乎獄訟衰而風俗淳矣【洪武十七年八月丙戌以州之民戶不及三千者皆攺爲縣攺者凡三十七州】

後魏田制

後魏𨿽起朔漠據有中原然其墾田均田之制有足爲後世法者景穆太子監國令曰周書言任農以耕事貢九谷任圃以樹事貢艸木任工以余材貢器物任商以市事貢貨賄任牧以畜事貢鳥獸任嬪以女事貢布帛任衡以山事貢其材任虞以澤事貢其物乃令有司課畿內之民使無牛者借人牛以耕種而爲之蕓田以償之凡耕種二十二畝而蕓七畝大略以是爲率使民各標姓名於田首以知其勤惰禁飲酒遊戲者於是墾田大增髙祖太和九年十月丁未詔曰朕承幹在位十有五年每覧先王之典經綸百氏儲蓄旣積黎元永安爰曁季葉斯道陵替富彊者並兼山澤貧弱者望絕一廛致令地有遺利民無餘財或爭畝畔以亡軀或因饑饉以棄業而欲天下太平百姓丰足安可得哉今遣使者循行州郡與牧守均給天下之田勸課農桑興富民之本其制男夫十五以上受露田四十畝婦人二十畝民年及課則受田老免及身沒則還田諸桑田不在還受之限男夫人給田二十畝課蒔余種桑五十樹棗五株楡三根非桑之土夫給一畝依法課蒔楡棗限三年種畢不畢奪其不畢之地於是有口分世業之制唐時猶沿之嗟乎人君欲畱心民事而創百世之規其亦運之掌上也已宋林勲作本政之書而陳同父以爲必有英雄特起之君用於一變之後豈非知言之士哉

開墾荒地

明初承元末大亂之後山東河南多是無人之地洪武中詔有能開墾者卽爲已業永不起科【是時方孝孺有因其曠土復古井田之議】至正統中流民聚居詔令占籍景泰六年六月丙申戶部尙書張鳯等奏山東河南北直並順天府無額田地甲方開荒耕種乙卽告其不納稅糧若不起科爭競之塗終難杜塞今後但告爭者宜依本部所奏減輕起科則例每畝科米三升三合每糧一石科艸二束不惟永絕爭競之端抑且少助倉廩之積從之戶科都給事中成章等劾鳯等不守祖制不卹民怨帝不聽然自古無永不起科之地明初但以招徠墾民立法之過反以啟後日之爭端而彼此告訐投獻王府勲戚及西天佛子【見實錄成化四年三月】無怪乎經界之不正賦稅之不均也

蘇松二府田賦之重

丘濬大學衍義補曰韓愈謂賦出天下而江南居十九以今觀之浙東西又居江南十九而蘇松常嘉湖五府又居兩浙十九也考洪武中【據諸司職掌】天下夏稅秋糧以石計者總二千九百四十三萬餘而浙江布政司二百七十五萬二千餘蘇州府二百八十萬九千餘松江府一百二十萬九千餘常州府五十五萬二千餘是此一藩三府之地其田租比天下爲重其糧額比天下爲多今國家都燕歲漕江南米四百餘萬石以實京師而此五府者幾居江西湖廣南直之半臣竊以蘇州一府計之以準其餘蘇州一府七縣【時未立太倉州】其墾田九萬六千五百六頃居天下八百四十九萬六千餘頃田數之中而出二百八十萬九千石稅糧於天下二千九百四十餘萬石歲額之內其科徴之重民力之竭可知也已杜宗桓上巡撫侍郎周忱書曰五季錢氏稅兩浙之田每畝三斗宋時均兩浙田每畝一斗【宋淳祐元年鮑亷作琴川志曰國初盡削錢氏白配之目遣右補闕王永髙象先各乘遞馬均定稅數隻作中下二等中田一畝夏稅錢四文四分秋末八升下田一畝錢三文三分米七升四合取於民者不過如此自熙丰更法崇觀多事靖炎軍興隨時增益然則宋初之額尙未至一斗也】元入中國定天下田稅上田每畝稅三升中田二升半下田二升水田五升【元史耶律楚材傳】至於我太祖髙皇帝受命之初天下田稅亦不過三升五升而其最下有三合五合者於是天下之民咸得其所獨蘇松二府之民則因賦重而流移失所者多矣今之糧重去處每裏有逃去一半上下者請言其故國初籍沒土豪田租有因爲張氏義兵而籍沒者有因虐民得罪而籍沒者有司不體聖心將沒入田地一依租額起糧每畝四五斗七八斗至一石以上民病自此而生【宋史言建炎元年籍沒蔡京王黼等莊以爲官田減租三分洪武初未有以此故事上言者】何也田未沒入之時小民於土豪處還租朝往暮回而已後變私租爲官糧乃於各倉送納運渉江湖動經歲月有二三石納一石者有四五石納一石者有遇風波盜賊者以致累年拖欠不足【王叔英疏亦言輸之官倉道路旣遙勞費不少收納之際其更多有甚於輸富民之租者自洪武時已然矣】愚按宋華亭一縣卽今松江一府當紹熙時秋苖止十一萬二千三百餘石景定中賈似道買民田以爲公田益糧一十五萬八千二百餘石宋末官民田地稅糧共四十二萬二千八百餘石量加圓斛元初田稅比宋尢輕然至大徳間沒入朱淸張瑄田後至元間又沒入朱國珍管明等田一府稅糧至有八十萬石迨至季年張士誠又並諸撥屬財賦府與夫營圍沙職僧道站役等田至洪武以來一府稅糧共一百二十餘萬石租旣大重民不能堪於是皇上憐民重困屢降徳音將天下系官田地糧額遞減三分二分外【卽宣徳五年二月癸巳詔書】松江一府稅糧尙不下一百二萬九千餘石愚歷觀往古自有田稅以來未有若是之重者也以農夫蠶婦凍而織餒而耕供稅不足則賣兒鬻女又不足然後不得已而逃以至田地荒蕪錢糧年年拖欠向恩赦自永樂十三年至十九年七年之間所免稅糧不下數百萬石永樂二十年至宣徳三年又復七年拖欠折收輕賫亦不下數百萬石折收之後兩奉詔書勅諭自宣徳七年以前拖欠糧艸鹽糧也種子粒稅絲門攤課鈔悉皆停徵前後一十八年間蠲免折收停徴至不可算由此觀之徒有重稅之名殊無徵稅之實願閣下轉達皇上稽古稅法斟酌取捨以宜於今者而稅之輕其重額使民如期輸納此則國家有輕稅之名又有徴稅之實矣

今按宣廟實錄洪熙元年閏七月廣西右布政使周幹自蘇常嘉湖等府巡視還言蘇州等處人民多有逃亡者詢之耆老皆云由官府獘政困民所致如吳江昆山民田畝舊稅五升小民佃種富室田畝出私租一石後因沒入官依私租減二斗是十分而取八也撥賜公侯駙馬等項田每畝舊輸租一石後因事故還官又如私租例盡取之且十分而取其八民猶不堪況盡取之乎盡取則無以給私家而必至凍餒欲不逃亡不可得矣乞命所司將沒官之田及公侯還官田租俱照彼處官田起科畝稅六斗則田地無拋荒之患而小民得以安生下部議宣徳五年二月癸巳詔各處舊額官田起科不一租糧旣重農民弗勝自今年爲始每田一畝舊額納糧自一斗至四斗者各減十分之二自四斗一升至一石以上者各減十分之三永爲定例六年三月巡撫侍郎周忱言松江府華亭上海二縣舊有官田稅糧二萬七千九百餘石俱是古額科糧太重乞依民田起科庶徴收易完上命行在戶部會官議劾忱變亂成法沽名要譽請罪之上不許七年三月庚申朔詔但系官田塘地稅糧不分古額近額悉依五年二月癸巳詔書減免不許故違辛酉上退朝禦左順門謂尙書胡濙曰朕昨以官田賦重百姓苦之詔減什之三以蘇民力嘗聞外間有言朝廷每下詔蠲除租賦而戶部皆不準甚者文移戒約有司有勿以詔書爲辭之語若然則是廢格詔令壅遏恩澤不使下流其咎若何今減租之令務在必行書曰民惟邦本本固邦寜有子曰百姓不足君孰與足卿等皆士人豈不知此朕昨有詩述此意今以示卿其念之毋忘濙等皆頓首謝其詩曰官租頗繁重在昔蓋有因而此服田者本皆貧下民耕作旣勞勩輸納亦苦辛遂令衣食微曷以贍其身殷念惻予懷故迹安得循下詔減什三行之四方均先王視萬姓有若父子親玆惟重邦本豈曰矜吾仁英廟實錄正統元年閏六月丁夘行在戶部奏浙江直蘇松等處減除稅糧請命各處巡撫侍郎並同府縣官用心覈實其官田每畝秋糧四斗一升至二石以上者減作二斗七升二斗一升以上至四斗者減作二鬥一鬥一升至二斗者減作一斗明白具數送部磨勘從之【按嘉靖十七年冊長洲縣田猶有七斗以上者今與民田通均而猶三斗七升是此防當日未盡奉行也】

官田自漢以來有之宋史建炎元年籍蔡京王黼等莊以爲官田開禧三年誅韓侂冑明年置安邊所韓侂冑與其他權幸沒入之田及圍田湖田之在官者皆焉輸米七十二萬一千七百斛有奇錢一百三十一萬五千緡有奇而已景定四年殿中侍禦史陳堯道右正言曹孝慶監察禦史虞虙張晞顏等言乞依祖宗限田議自兩浙江東西官民戶逾限之田抽三分之一買充公田得一千萬畝之田則歲有六七百萬斛之入丞相賈似道主其議行之始於浙西六郡凡田畝起租滿石者予二百貫以次遞減有司以買田多爲功皆謬以七八斗爲石其後田少與磽瘠虧租與佃人負租而逃者率取償田主六郡之民多破家矣【理宗紀言平江江陰安吉嘉興常州鎭江六郡已買公田三百五十餘萬畝】而平江之田獨多【似道傳包恢知平江督買田至以肉刑從事】元之有天下也此田皆別領於官松江府誌言元時苖稅公田外復有江淮財賦都總管府領故宋后妃田以供太后江浙財賦府領籍沒朱【淸】張【瑄】田以供中宮【元史天曆二年十月立平江等處田提舉司】稻田提領所領籍沒朱【國珍】管【明】田以賜丞相托克托撥賜莊【在上海十九保元史至正四年六月己巳賜托克托松江田爲立松江等處稻田提領所】領宋親王及新籍明慶妙行二寺等田【又有汪闗闗滿經歷田】以賜影堂寺院諸王近臣又有括入白雲宗僧田【元史成宗紀大徳七年七月罷江南白雲宗緫攝所其田令依例輸租仁宗紀至大四年二月禦史臺言白雲宗總攝所統江南爲僧之有髮者不養父母避役損民乞追收所受璽書銀印勒還民籍從之】皆不系州縣元額而元史所記賜田大臣如拜珠雅克特穆爾防諸王如魯王多阿克巴拉郯王徹徹爾圖等公主如魯國大長公主寺院如集慶萬壽二寺無不以平江田而平江之官田又多至張士誠據吳之日其所署平章太尉等官皆出於負販小人無不志在良田美宅一時買獻之產徧於平江而一入版圗亦按其租簿沒入之已而富民沈萬三等又多以事被籍是故攺平江曰蘇州而蘇州之官田多而益多故宣徳七年六月戊子知府況鐘所奏之數長洲等七縣秋糧二百七十七萬九千餘石其中民糧止一十五萬三千一百七十餘石官糧二百六十二萬五千九百三十餘石是一府之地土無慮皆官田而民田不過十五分之一也且夫民田僅以五升起科而官田之一石者奉詔減其什之三而猶爲七斗是則民間之田一入於官而一畝之糧化而爲十四畝矣【實錄宣徳七年七月己未行在戶部奏直松江府沒官田宜準民田例起科上從之命各處沒官田糧俱準此例】此固其極重難返之勢始於景定訖於洪武而徵科之額十倍於紹熙以前者也於是巡撫周忱有均耗之法有攺金花官布之法以寛官田而租額之重則一定而不可攺若夫官田之農具車牛其始皆給於官而歲輸其稅浸久不可問而其稅復之於田然而官田官之田也國家之所有而耕者猶人家之佃戶也民田民自有之田也各爲一冊而徴之猶夫宋史所謂一曰官田之賦二曰民田之賦金史所謂官田曰租私田曰稅者而未嘗並也相沿日久版籍訛脫疆界莫尋村鄙之氓未嘗見冊買賣過割之際往往以官作民而裏胥之飛灑移換者又百出而不可防所謂官田者非昔之官田矣乃至訟端無窮而賦不理於是景泰二年從浙江布政司右布政使楊瓚之言將湖州府官田重租分民田輕租之家承納及歸並則例四年詔巡撫直侍郎李敏均定應天等府州縣官民田【先是正統中戶部防官議令江南小戶官田攺爲民田起科而量攺大戶民田爲官田以備其數旣又因禦史徐郁奏令所司均配扣算務使民田量官田辦糧以蘇貧困俱行巡撫侍郎周忱淸理然民田多系官豪占據莫能究竟其仍舊至是郁復以爲言戶部請從其議命敏均定搭敢有恃彊阻滯者執治其罪從之】嘉靖二十六年嘉興知府趙瀛剙議田不分官民稅不分等則一切以三斗起徴蘇松常三府從而效之自官田之七斗六斗下至民田之五升通爲一則而州縣之額各視其所有官田之多少輕重爲準多者長洲至畝科三斗七升少者太倉畝科二斗九升矣國家失累代之公田而小民乃代官佃納無涯之租賦事之不平莫甚於此然而爲此說者亦窮於勢之無可柰何而當日之士大夫亦皆帖然而無異論亦以治如亂絲不得守二三百年紙上之虛科而使斯人之害如水益深而不可救也【惟唐太常鶴徴作武進志極爲惋嘆】抑嘗論之自三代以下田得買賣而所謂業主者卽連陌跨阡不過本其錙銖之直而直之髙下則又以時爲之地力之盈虛人事之贏絀率數十年而一變柰之何一入於官而遂如山河界域之不可動也且景定之君臣其買此田者不過予以告牒防子虛名不售之物逼而奪之以至彗出民愁而自亡其國【宋史買公田五千畝以上以銀半分官告五分度牒二分防子三分半五千畝以下以銀半分官告三分度牒三分防子三分半千畝以下度牒防子各半五百畝至三百畝全以防子及田事成每石官給止四十貫而半是告牒民持之而不得售六郡騷然】四百餘年之後推本重賦之繇則猶其遺禍也【宋史謂其極多其租尢重及宋亡遺患猶不息亮哉斯言】而況於沒入之田本無其直者乎至於今日佃非昔日之佃而主亦非昔日之主則夫官田者亦將與冊籍而俱銷共車牛而皆盡矣猶執官租之說以求之固已不可行【隋書李徳林傳髙祖以髙阿那肱衛國縣市店八十區賜徳林車駕幸晉陽店人上表稱地是民物髙氏彊奪於內造捨上命有司科還價直則是以當代之君而還前代所奪之地價古人已有之矣又考後漢書譙子瑛奉家錢千萬於公孫述以贖父死及防天下平定弟慶以狀詣闕自陳武勅所在還家錢則知人主以天下爲心固當如此】而欲一切攺從民田以復五升之額卽又駭於眾而損於國有王者作咸則三壤謂宜遣使案行吳中逐縣淸丈定其肥瘠髙下爲三等上田科二斗中田一斗五升下田一斗山塘塗蕩以升以合計者附於冊後而槪謂之曰民田惟學田屯田乃謂之官田則民樂業而賦易完視之紹熙以前猶五六倍也豈非去累代之橫徵而立萬年之永利者乎昔者唐末中原宿兵所在皆置營田以耕曠土其後又募髙貲戶使輸課佃之戶部別置官司總領不州縣梁太祖擊淮南掠得牛以千萬計給東南諸州農民使歳輸租自是歷數十年牛死而租不除民甚苦之周太祖素知其用張凝李谷之言悉罷戶部營田務以其民州縣其田廬牛農器並賜見佃者爲永業悉除租牛課是歲戶部增三萬餘戶或言營田有肥饒者不若鬻之可得錢數十萬緡以資國帝曰利在於民猶在國也朕用此錢何爲嗚呼以五代之君猶知此義而況他日大有爲之主必有朝聞而夕行之者矣【宋紹興二十三年知池州黃子遊言靑陽縣苖七八倍於諸縣因南唐嘗以縣爲宋齊丘食邑故輸三斗後遂爲額詔減苖稅二分有半科米二分】

今存者惟衛所屯田學田勲戚欽賜莊田三者猶是官田南京各衙門所管艸塲田地佃戶亦轉相典賣不異民田蘇州一府惟吳縣山不曽均爲一則至今有官山私山之名官山每畝科五升私山畝科一升五勺今髙淳縣之西有永丰鄕者宋時之湖田所謂永丰圩者也文獻通考永丰圩自政和五年圍湖成田初令百姓請佃後以賜蔡京又以賜韓世忠又以賜秦檜繼撥行宮今總所【宋史建康府永豊圩租米歲以三萬石爲額】王弼【成化十一年進士溧水知縣】永丰謡曰永丰圩接永寜鄕一畝官田八斗糧人家種田無厚薄了得官租身卽樂前年大水平斗門圩底禾苖無半分裏胥告災縣官怒至今追租如追魂有田追租未足怪盡將官田作民賣富家得田貧納租年年舊租結新債舊租了新租促更向城中賣黃犢一犢千文任時估債家算息不算母嗚呼有犢可賣君莫悲東鄰賣犢兼賣兒但願有兒在我邊明年還得種官田讀此詩知當日官佃之苦卽已如此【元史閻復傳言江南公田租重宜減以貸貧民】而以官作民亦不始於近日矣

元微之集奏狀右臣當州百姓田地每畝只稅粟九升五合艸四分地頭酒錢共出二十一文已下其諸色職田每畝約稅粟三鬥艸三束腳錢一百二十文若是京官上司職田又湏百姓變米雇車般送比量正稅近於四倍其公廨田官田驛田等所稅輕重約與職田相似是則官田之苦自唐已然不始於宋元也故先朝洪熙宣徳中屢下詔書令民間有拋荒官田召人開耕依民田例起科又不獨蘇松常三府爲然

吳中之民有田者什一爲人佃作者十九其畝甚窄而凡溝渠道路皆並其稅於田之中歲僅秋禾一熟一畝之收不能至三石【凡言石者皆以官斛】少者不過一石有餘而私租之重者至一石二三斗少亦八九斗佃人竭一歲之力糞防工作一畝之費可一緡而收成之日所得不過數斗至有今日完租而明日乞貸者故旣減糧額卽當禁限私租上田不得過八斗如此則貧者漸富而富者亦不至於貧元史成宗紀至元三十一年十月辛巳【時成宗卽位】江浙行省臣言陛下卽位之初詔蠲今歲田租十分之三然江南與江北異貧者佃富人之田歲輸其租今所蠲特及田主其佃民輸租如故則是恩及富室而不被及於貧民也宜令佃民當輸田主者亦如所蠲之數從之【明朝宣徳十年五月乙未刑科給事中年富亦有此請】大徳八年正月乙未詔江南佃戶私租太重以十分爲率普減二分永爲定例前一事爲特恩之蠲後一事爲永額之減而皆所以寛其佃戶也是則厚下之政前代已有行之者漢武帝時董仲舒言或耕豪民之田見稅什五唐徳宗時陸贄言今京畿之內每田一畝官稅五升而私家收租有畝至一石者是二十倍於官稅也降及中等租猶半之夫土地王者之所有耕稼農夫之所爲而兼並之徒居然受利望令凡所占田約爲條限裁減租價務利貧人仲舒所言則今之分租贄所言則今之包租也然猶謂之豪民謂之兼並之徒【食貨志豪民侵陵分田刼假師古曰分田謂貧者無田而取富人田耕種共分其所收也假亦謂貧人賃富人之田也刼者富人刼奪其稅侵欺之也】宋已下則公然號爲田主矣

豫借

唐宗天寶三載制曰每載庸調八月徵收農功未畢恐難濟辦自今已後延至九月二十日爲限至代宗廣徳二年七月庚子稅天下地畝靑苖錢以給百官俸【田一畝稅錢十五】所謂靑苖錢者以國用急不及待秋方苖靑而徵之故號靑苖錢主其任者爲靑苖使【此與宋王安石所行靑苖錢之法不同彼則當靑黃未接之時貸錢於貧民而取其息本謂之常平錢民問名爲靑苖錢耳】遂爲後代豫借之始陸宣公言蠶事方興已輸縑稅農功未艾遽斂谷租上司之繩責旣嚴下吏之威暴愈促有者急賣而耗其半直無者求假而費其倍酬憲宗元和六年二月制以新陳未接營辦尢艱凡有給用委觀察使以供軍錢方貟借便不得量抽百姓故韓文公有遊城南詩云白布長衫紫領巾差科未動是閒身麥苖含穟桑生葚共向田頭樂社神是三四月之間尙未動差科也至後唐莊宗同光四年三月戊辰以軍食不足勅河南尹豫借夏秋稅其時外內離叛未及一月國亡主滅明宗卽位頗知愛民見於文獻通考所載長興四年起徵條流其節候早者五月十五日起徵八月一日納足遞而下之其尢晚者六月十五日起徵九月納足周世宗顯徳三年十月丙子上謂侍臣曰近朝徵斂谷帛多不俟收獲紡績之畢乃詔三司自今夏稅以六月秋稅以十月起徵是莊宗𨿽有三月豫借之令而實未嘗行也乃後代國勢阽危非若同光而春初卽出榜開徵其病民又甚矣

詩云碩防碩防無食我苖謝君直曰苖未秀而食之貪之甚也明之爲豫借者食苖之政也有不敺民而適樂郊者乎

虞謙洪武末爲杭州府知府嘗建議僧道民之蠧今江南寺院田多或數百頃而徭役未嘗及之貧民無田往往爲徭役所困請爲定制僧道每人田無過十畝餘田以均平民初是之已而謂非舊制遂廢

紡織之利

今邊郡之民旣不知耕又不知織𨿽有材力而安於遊惰華陰王宏撰著議以爲延安一府布帛之價貴於西安數倍旣不獲紡織之利而又歲有買布之費生計日蹙國稅日逋非盡其民之惰以無教之者耳今當每州縣發紡織之具一副令有司依式造成散給裏下募外郡能織者爲師卽以民之勤惰工拙爲有司之殿最一二年間民享其利將自爲之而不煩程督矣計延安一府四萬五千餘戶戶不下三女子固已十三萬餘人其爲利益豈不甚多按鹽鐵論曰邊民無桑麻之利仰中國絲絮而後衣之夏不釋復冬不離窟父子夫婦內藏於專室土圜之中崔寔政論曰僕前爲五原太守土俗不知緝績冬積艸伏臥其中若見吏以艸纒身令人酸鼻【今火同人多是如此婦人出艸則穿紙袴眞所謂倮虫者也】吾乃賣儲峙得二十餘萬詣雁門廣武迎織師使巧手作機乃紡以教民織【後漢書采入本傳】是則古人有行之者矣漢志有云冬民旣入婦人同巷相從夜績女工一月得四十五日八月載績爲公子裳豳之舊俗也率而行之富彊之效惇龎之化豈難致哉

吳華覈上書欲禁綾綺錦繡以一生民之原丰谷帛之業謂今吏士之家少無子女多者三四少者一二通令戶有一女十萬家則十萬人人人織績一歳一束則十萬束矣使四疆之內同心戮力數年之間布帛必積恣民五色惟所服用但禁綺繡無益之飾且美貌者不待華采以崇好姿者不待文綺以致愛有之無益廢之無損何愛而不暫禁以充府藏之急乎此救乏之上務富國之本業使管晏復生無以易此方今纂組日新侈薄彌甚斵雕爲朴意亦可行之會乎

馬政

析因夷隩先王之所以處人民也日中而出日中而入【左氏莊二十九年傳】先王之所以處廐馬也

漢鼂錯言令民有車騎馬一匹者復防三人【師古曰當爲防者免其三人不爲防者復其錢本傳】文帝從之故文景之富眾庶街巷有馬仟伯【阡陌字同】之間成羣乘牸牝者擯而不得防聚【漢書食貨志】若乃塞之斥也橋桃致馬千匹【貨殖傳】班壹避墜【古地字】於樓煩致馬牛羊數千羣【敍傳】則民間之馬其盛可知武帝輪臺之悔乃修馬復令【復防三人之令西域傳】唐宗開元九年詔天下之有馬者州縣皆先以郵遞軍旅之役定戶復緣以升之百姓畏苦乃多不畜馬故騎射之士減曩時自今諸州民勿限有無蔭能家畜十馬以下免帖驛郵遞徵行定戶無以馬爲貲【唐書兵志】古之人君其欲民之有馬如此惟魏世宗正始四年十一月丁未禁河南畜牝馬【魏書本紀延昌元年六月戊寅通河南牝馬之禁】元世祖至元二十三年六月戊申括諸路馬凡色目人有馬者三取其二漢民悉入官敢匿與互市者罪之【元史本紀】實錄言永樂元年七月丙戌上諭兵部臣曰比聞民間馬價騰貴蓋禁民不得私畜故也漢文景時閭裏有馬成羣民有卽國家之有其榜諭天下聽軍民畜馬勿禁又曰三五年後庶幾馬漸蕃息此承元人禁馬之後故有此諭而洪熙元年正月辛巳上申諭兵部令民間畜官馬者二歲納駒一匹俾得以餘力養私馬至宣徳六年有陜西安定衛土民王從義畜馬蕃息數以來獻此則小爲之而小效者也然未及修漢唐復馬之令也

驛傳

後唐輿服志曰驛馬三十里一置史記田橫乘傳詣雒陽未至三十里至屍鄕�置是也唐制亦然【唐書百官志凡三十里有驛】白居易詩從陜至東京【今陜州至河南府】山低路漸平風光四百里【在今代爲三百里】車馬十三程是也【桑維翰對晉髙祖言大梁距魏不過十里】其行或一日而馳十驛岑參詩一驛過一驛驛騎如星流平明發咸陽暮及隴山頭韓愈詩銜命山東撫亂師日馳三百自嫌遲是也【天寶六載勅自今左降官日馳十驛以上】又如天寶十四載十一月丙寅安祿山反於範陽壬申聞於行在所時上在華淸宮【在今臨潼縣】六日而達至徳二載九月癸夘廣平王收西京甲辰防書至行在時上在鳯翔府一日而達而唐制赦書日行五百里則又不止於十驛也古人以置驛之多故行速而馬不後人以節費之說歷次裁並至有七八十里而一驛者馬倒官逃職此之故盍一考之前史乎【且如通州潞河驛四十里至夏店驛五十里至公樂驛五十里至蘭州漁陽驛今以夏店公樂二驛並於三河則一驛七十里矣豈不勞乎又如定州永定驛五十里至西樂驛四十五里至伏城驛四十里至眞定府恆山驛猶仍舊貫使並爲三驛亦必不堪其敝矣】古人以三十里爲一捨左傳楚子入鄭退三十里而許之平注以爲退一捨而詩言我服旣成於三十里周禮遺人三十里有宿宿有路室然則漢人之驛馬三十里一置有自來矣【史記晉世家注引賈逵曰司馬法從遁不過三捨三捨九十里也】明初凡驛皆有倉洪熙元年六月丙辰河南新安知縣陶鎔奏縣在山谷土瘠民貧遇歲不登公私無措惟南關驛有儲糧臣不及待報借給貧民一千七百二十八石上嘉其稱職卽此一事而當時儲畜之裕法令之寛賢尹益下之權明主居髙之聽皆非季世之所能及矣然則驛之有倉不但以供賓客使臣而亦所以待凶荒囏阨實周禮遺人之掌也帖括後生何足以知先王之政哉

今時十里一鋪【俗作鋪】設防以遞公文【金史泰和六年初置急逓鋪腰鈴傳遞日行三百里大名府誌唐有銀牌末熙寜有金字牌急腳逓嶽飛奉詔班師一日中十二金字牌是也】孟子所云置郵而傳命蓋古已有之史記白起旣行出咸陽西門十里至杜郵漢書黃覇傳注師古曰郵亭書捨謂傳送文書所止處

漕程

山堂考索載唐漕制凡陸行之程馬日七十里步及驢五十里車三十里水行之程舟之重者沂河日三十里江四十里餘水四十五里空舟沂河四十里江五十里餘水六十里沿流之舟則輕重同制河日一百五十里江一百里餘水七十里轉運徵斂送納皆準程節其遲速其三峽砥柱之類不拘此限此法可以不盡人馬之力而亦無逗畱之患明之過淮過洪及回空之限猶有此意而其用車驢則必窮日之力而後止以至於人畜兩獘豈非後人之急廹日甚於前人也與然其效可睹矣

行鹽

松江李雯論鹽之產於塲猶五穀之生於地宜就塲定額一稅之後不問其所之則國與民兩利又曰天下皆私鹽則天下皆官鹽也此論鑿鑿可行丘仲深大學衍義補言復海運而引杜子美詩云防轉遼海稉【俗作粳】稻來東吳爲證余於鹽法亦引子美詩云蜀麻吳鹽自古通又曰風煙吳蜀舟楫通鹽麻又曰蜀麻久不來吳鹽擁荊門若如後代之法各有行鹽地界吳鹽安得至蜀哉人人誦杜詩而不知此故事所云誦詩三百授之以政不達者也

洪武三年六月辛巳山西行省言大同糧儲自陵縣長蘆運至太和嶺路逺費重若令商人於大同倉入米一石太原倉入米一石三斗者俱準鹽一引引二百斤商人鬻畢卽以原給引自赴所在官司繳之如此則轉輸之費省而軍儲充矣從之此中鹽之法所自始

唐劉晏爲轉連使專用鹽法充軍國之費時自許汝鄭鄧之西皆食河東池鹽度支主之汴滑唐蔡之東皆食海鹽晏主之晏以爲鹽吏多則州縣擾故但於出鹽之鄕置鹽官收鹽戶所主之鹽轉鬻於商人任其所之自余州縣不復置官其江嶺間去鹽鄕逺者轉官鹽於彼貯之或商絕鹽貴則減價鬻之謂之常平鹽官獲其利而民不乏鹽始江淮鹽利不過四十萬緡季年乃六百萬緡由是國用充足而民不困今日鹽利之不可興正以鹽吏之不可罷讀史者可以慨然有省矣行鹽地分有逺近之不同逺於官而近於私則民不得不買私鹽旣買私鹽則興販之徒必興於是乎盜賊多而刑獄滋矣宋史言江西之防州地連廣南而福建之汀州亦與防接防鹽弗善汀故不產鹽二州民多盜販廣南鹽以射利【又言防州官鹽自淮南運致鹵濕雜惡輕不及斤而價至四十七錢嶺南鹽販入防一斤半當一斤純白不雜賣錢二十以故防人盡食嶺南鹽防州卽今贑州府宋時屢議不定介防食廣東鹽】每歲秋冬田事才畢恆數十百爲羣持甲兵旗鼔往防汀漳潮循梅惠廣八州之地所至刼人谷帛掠人婦女與巡捕吏防鬭格或至殺傷則起爲盜依阻險要捕不能得或赦其罪招之元末之張士誠以鹽徒而盜據吳會其小小興販𨿽太平之世未嘗絕也余少居昆山常熟之間爲兩浙行鹽地而民間多販淮鹽自通州渡江其色靑黑視官鹽爲善及遊大同所食者蕃鹽堅致精好此地利之便非國法之所能禁也明知其不能禁而設爲巡捕之格課以私鹽之獲每季若干爲一定之額寧非奉行之具文哉

宋嘉祐中著作佐郎何鬲三班奉職王嘉麟上書請罷給茶本錢縱園戶貿易而官收租錢與所在徵算歸貨務以償邊糴之費可以防利源而寛民力仁宗從之其詔書曰歷世之敝一旦以除著爲經常弗復更制是以𨿽當王安石之時而於茶法未有所變其說可通之於鹽課者也

日知錄卷十﹤子部﹐雜家類﹐雜考之屬﹐日知錄﹥

欽定四庫全書

日知錄卷十一

昆山顧炎武撰權量

三代以來權量之制自隋文帝一變杜氏通典言六朝量三升當今一升秤三兩當今一兩尺一尺二寸當今一尺【今謂卽時】左傳定公八年正義曰魏齊鬥稱於古二而爲一周隋斗稱於古三而爲一隋書律曆志言梁陳依古斗齊以古升五升爲一斗周以玉升一升當官斗一升三合四勺開皇以古斗三升爲一升大業初依復古斗梁陳依古稱齊以古稱一斤八兩爲一斤周玉稱四兩當古稱四兩半開皇以古稱三斤爲一斤大業初依復古稱今考之傳記如孟子以舉百鈞爲有力人三十斤爲鈞百鈞則三千斤晉書成帝紀今諸郡舉力人能舉千五百斤以上者史記秦始皇紀金人十二重各千石置宮廷中百二十斤爲石千石則十二萬斤漢舊儀祭天養牛五歳至二千斤晉書南陽王保傳自稱重八百斤不應若此之重考工記爵一升觚三升【儀禮特牲饋食禮注觚三升】獻一爵而酬以觚一獻而三酬則一豆矣禮記宗廟之祭貴者獻以爵賤者獻以散尊者舉觶卑者舉角五獻之尊門外缶門內壺君尊瓦甒注凡觴一升曰爵二升曰觚三升曰觶四升曰角壺大一石瓦甒五鬥詩曰我姑酌彼金罍毛說人君以黃金飾尊大一碩每食四簋正義四簋器容防二升不應若此之巨周禮舍人防紀共飯米注飯所以實口君用梁大夫用稷士用稻皆四升管子凡食鹽之數一月丈夫五升少半婦人三升少半嬰兒二升少半史記亷頗傳一飯斗米漢書食貨志食人月一石半趙充國傳以一馬自佗負三十日食爲米二斛四斗麥八斛匈奴傳計一人三百日食用十八斛不應若此之多史記河渠書可令畝十石嵇康養生論夫田種者一畝十斛謂之良田晉書傅傳白田收至十餘斛水田至數十斛今之收獲最多亦不及此數靈樞經人食一日中五升旣夕禮朝一溢米莫一溢米注二十兩曰溢爲米一升二十四分升之一晉書宣帝紀問諸葛公食可幾何對曰三四升會稽王道子傳國用虛竭自司徒以下日廩七升本皆言少而反得多是知古之權量比之於今大抵皆三而當一也史記孔子世家孔子居魯奉粟六萬索隱曰當是六萬斗正義曰六萬小斗當今二千石也此唐人所言三而當一之驗蓋自三代以後取民無制權量之屬每代遞增至魏孝文太和十九年詔攺長尺大防依周禮制度班之天下【魏書張普惠傳神中上疏言髙宗廢火斗去長尺攺重稱所以愛萬姓從薄賦故海內之人歌舞以供其賦奔走以役其勤天子信於上億兆樂於下自玆以降漸漸長濶百姓嗟怨聞於朝野】隋煬帝大業三年四月壬辰攺度量權衡並依古式𨿽有此制竟不能復古至唐時猶有大斗小斗大兩小兩之名而後代則不復言矣

山堂考索斛之爲制方尺而深尺班志乃云其中容十斗蓋古用之斗小

歐陽公集古錄有谷口銅甬始元四年左馮翊造其銘曰谷口銅甬容十斗重四十斤以今權量校之容三斗重十五斤斗則三而有餘斤則三而不足呂氏考古圖漢好畤官廚鼎刻曰重九斤一兩今重三斤六兩今六兩當漢之一斤又曰軹家釡三斗弱軹家甑三斗一升當漢之一石大抵是三而當一也

古以二十四銖爲兩五銖錢十枚計重二兩二銖今稱得十枚當今之一兩弱又漢書王莽傳言天鳯元年攺作貨布長二寸五分廣一寸首長八分有奇廣八分其圜好徑二分半足枝長八分間廣二分其文右曰貨左曰布重二十五銖頃富平民掊地得貨布一罌所謂長二十五分者今鈔尺之一寸六分有奇廣一寸者今之六分有半八分者今之五分而二十五銖者今稱得百分兩之四十二【俗云四錢二分】是則今代之大於古者量爲最權次之度又次之矣晉書摯虞傳將作大匠陳勰掘地得古尺尙書奏今尺長於古尺宜以古爲正潘嶽以爲習用已久不宜復攺虞駮曰昔聖人有以見天下之而擬其形容象物制器以存時用故參兩天地以正算數之紀依律計分以定長短之度其作之也有則故用之也有徴考步兩儀則天地無所隱其情準正三辰則懸象無所容其謬施之金石則音韻和諧措之規矩則器用合宜一本不差而萬物皆正及其差也事皆反是今尺長於古尺幾於半寸樂府用之律呂不合史官用之歷象失占醫術用之孔穴乖錯此三者度量之所繇生得失之所取徴皆絓閡而不得通故宜攺今而從古也唐虞之制同律度量衡仲尼之訓謹權審度今兩尺並用不可謂之同知失而行不可謂之謹不同不謹是謂謬法非所以軌物垂則示人之極凡物有多而易攺亦有少而難變有攺而致煩亦有變而之簡度量是人所常用而長短非人所戀惜是多而易攺者也正失於得反邪於正一時之變永世無二是變而之簡者也憲章成式不失其舊物季末茍合之制異端雜亂之用宜以時釐攺貞夫一者也臣以爲宜如所奏

大斗大兩

漢書貨殖傳黍十大斗師古曰大斗者異於量米粟之斗也是漢時已有大斗但用之量麄貨耳

唐六典凡度以北方秬黍中者一黍之廣爲分十分爲寸十寸爲尺一尺二寸爲大尺十尺爲丈凡量以秬黍中者容一千二百黍爲龠二龠爲合十合爲升十升爲斗三斗爲大斗十斗爲斛凡權衡以秬黍中者百黍之重爲銖【應劭曰十黍爲絫十絫爲銖】二十四銖爲兩三兩爲大兩十六兩爲斤凡積秬黍爲度量權衡者調鐘律測晷景合湯藥及冠冕之制則用之內外官司悉用大者按唐時權量是古今小大並行太史太常太醫用古【杜氏通典云貞觀中張文收鑄銅斛稱尺以今常用度量校之尺當六之五衡量皆三之一舊唐書代宗紀大歷十年八月太常寺奏諸州府所用防稱當寺給銅防稱州府依樣制造而行從之通典載諸郡土貢上黨郡貢人參三百小兩髙平郡貢白石英五十小兩濟陽郡貢阿膠二百小斤鹿角膠三十小斤臨封郡貢石斛十小斤南陵郡貢石斛十小斤同陵郡貢石斛二十小斤此則貢物中亦有用小斤小兩者然皆湯藥之用】他有司皆用今久則其今者通行而古者廢矣

宋沈括筆談曰予受詔考鐘律及鑄渾儀求秦漢以來度量計六斗當今之一斗七升九合秤三斤當今十三兩是宋時權量又大於唐也

元史言至元二十年頒行宋文思院小口斛又言世祖取江南命輸米者止用宋斗斛以宋一石當今七斗故也是則元之斗斛又大於宋也

漢祿言石

古時制祿之數皆用斗斛左傳言豆區釡鐘各自其四以登於釡論語與之釡與之庾孟子養弟子以萬鐘皆量也漢承秦制始以石爲名【韓非子王因收吏璽自三百石已上皆效之子之是時卽以石制祿史記燕世家同】故有中二千石二千石比二千石千石比千石六百石比六百石四百石比四百石三百石比三百石二百石比二百石百石而三公號萬石百二十斤爲石是以權代量然考後漢百官志所載月奉之數則大將軍三公奉月三百五十斛以至斗食奉月十一斛又未嘗不用斛所謂二千石以至百石者但以爲品級之差而已【汲黯傳注如淳曰眞二千石月得百五十斛歲凡得千八百石耳二千石月得百二十斛歲凡得一千四百四十石耳】今人以十斗爲石本於此不知秦時所謂金人十二重各千石撞萬石之鐘縣石鑄鐘虞衡石程書之類皆權也非量也惟白圭傳谷長石斗淳於髠傳一斗亦醉一石亦醉對斗言之是移權之名於量爾

葉夢得巖下放言名生於實凡物皆然以斛爲石不知起何時自漢以來始見之石本五權之名漢制重百二十斤爲石非量名也以之取民賦祿如二千石之類以谷百二十斤爲斛猶之可也若酒言石酒之多少本不系谷數從其取之醇醨以今準之酒之醇者斛止取七斗或六斗而醨者多至於十五六斗若以谷百二十斤爲斛酒從其權名則當爲酒十五六斗從其量名則斛當谷百八九十斤進退兩無所合是漢酒言石者未嘗有定數也【謝肇淛謂古者爵容一升十爵爲斗百爵爲石以考工記一獻三酬之說準之良然昔人未詳此義】至於面言斛石面亦未必正爲麥百二十斤而麥之實又有大小虛實然沿襲至今莫知爲非及弓弩較力言斗言石此乃古法打硾以斤爲別而世反疑之乃知名實何常之有

史記貨殖傳狐貂裘千皮羔羊裘千石變皮言石亦互文也凡細而輕者則以皮計麤而重者則以石計

以錢代銖

古算法二十四銖爲兩漢軹家釡銘重十斤九銖軹家甑銘重四斤廿銖是也近代算家不便乃十分其兩而有錢之名此字本是借用錢幣之錢非數家之正名簿領用之可耳今人以入文字可笑唐書武徳四年鑄開通元寶徑八分重二銖四絫【絫或作參沈存中曰今蜀部亦以十參爲一銖參乃古之絫字】積十錢重一兩得輕重大小之中所謂二銖四絫者今一錢之重也後人以其繁而難曉故代以錢字度量皆以十起數惟權則以一龠容千二百黍重十二銖兩之爲兩十六兩爲斤三十斤爲鈞四鈞爲石今人攺銖爲錢而自兩以上則絫百絫千以至於萬而權之數亦以十起矣漢制錢言銖金言斤其名近古

宋史律曆志太宗淳化三年三月詔曰書云協時月正日同律度量衡所以建國經而立民極也國家萬邦咸乂九賦是均顧出納於有司系權衡之定式如聞秬黍之制或差毫釐錘鉤爲姦害及黎庶宜令詳定稱法著爲通規事下有司監內藏庫崇儀使劉劉承珪言太府寺舊銅式自一錢至十斤凡五十一輕重無準外府藏受黃金必自毫釐計之式自錢始則傷於重遂尋本末別制法物至景徳中承珪重加參定而權衡之制益爲精備其法蓋取漢志子穀秬黍爲則廣十黍以爲寸從其大樂之尺【秬黍黒黍也樂尺自黃鐘之管而生也謂以秬黍中者爲分寸輕重之制】就成二術【二術謂以尺黍而求犛絫】因度尺而求犛【度者丈尺之縂名謂因樂尺之原起於黍而成於寸析寸爲分析分爲犛析犛爲毫析毫爲絲析絲爲忽則十怱爲一絲十絲爲一毫十毫爲一犛十犛爲一分】自積黍而取絫【從積黍而取絫則十黍爲絫十絫爲銖二十四銖爲兩絫銖皆以銅爲之】以犛絫造一錢半及一兩等二稱各懸三毫以星準之等一錢半者以取一稱之法其衡合樂尺一尺二寸重一錢錘重六分盤重五分初毫星準半錢至稍總一錢半析成十五分分列十犛【第一毫下等半錢當十五犛若十五斤稱等五斤也】中毫至梢一錢析成十分分列十犛末毫至梢半錢析成五分分列十犛等一兩者亦爲一稱之則其衡合樂尺一尺四寸重一錢半錘重六錢盤重四錢初毫至梢布二十四銖下別出一星星等五絫【每銖之下復出一星等五絫則四十八星等二百四十絫計二千四百絫爲一兩】中毫至梢五錢布十二銖銖列五星星等二絫【布十二銖爲五錢之數則一銖等十絫都等一百二十絫爲半兩】末毫至梢六銖銖列十星星等一絫【每星等一絫都等六十絫爲二錢半】以禦書眞艸行三體淳化錢較定實重二銖四絫爲一錢者以二千四百得十有五斤爲一稱之則其法初以積黍爲準然後以分而推忽爲定數之端故自忽絲毫犛黍絫銖各定一錢之則【謂皆定一錢之則然後制取等稱也】忽萬爲分【以一萬忽爲一分之則以十萬忽定爲一錢之則怱者吐絲爲怱分者始微而著言可分別也】絲則千【一千絲爲一分以一萬絲定爲一錢之則】毫則百【一百毫爲一分以一千毫定爲一錢之則毫者犛毛也自怱絲毫三者皆斷驥尾爲之】犛則十【一十犛爲一分以一百犛定爲一錢之則犛者犛牛尾毛也曵赤金成絲以爲之也】轉以十倍倍之則爲一錢【轉以十倍倍之謂自一萬怱至十萬忽之類定爲之則也】黍以二千四百枚爲一兩【一龠容千二百黍爲十二銖則以二千四百黍定爲一兩之則兩者以二龠爲兩】絫以二百四十【謂以二百四十絫定爲一兩之則】銖以二十四【轉相因成十絫爲銖則以二百四十絫定成二十四銖爲一兩之則銖者言殊異也】遂成其稱稱合黍數則一錢半者計三百六十黍之重列爲五分則每分計二十四黍又每分析爲一十犛則每犛計二黍十分黍之四【以一犛分二十四黍則每犛先得二黍都分成四十分則一犛又得四分是每犛得二黍十分黍之四】每四毫一絲六忽有差爲一黍則毫絫之數極矣一兩者合二十四銖爲二千四百黍之重每百黍爲銖二百四十黍爲二銖四絫二銖四絫爲錢二絫四黍爲分一絫二黍重五犛六黍重二犛五毫三黍重一犛二毫五絲則黍絫之數成矣先是守藏吏受天下歲輸金幣而太府權衡舊式失準得因之爲姦故諸道主者坐逋負而破產者甚眾又守藏更代校計爭訟動必數載至是新制旣定姦無所措中外以爲便【度量權衡皆太府掌造以給內外官司及民間之用凡遇攺元卽令更造各以年號印而識之其印有方印長印八角印笏頭印之別所以明制度而防僞濫也】是則今日之以十分爲錢十錢爲兩者始於宋初所謂新制者也

十分爲錢

古時分乃度之名非權之名說文寸十分也隋書律曆志引易緯通卦驗十馬尾爲一分說苑度量權衡以粟一十粟爲一分十分爲一寸【淮南子注同】孫子算術蠶所吐絲爲忽十忽爲秒十秒爲毫十毫爲犛十犛爲分十分爲寸漢書律曆志本起黃鐘之長以子穀秬黍中者一黍之廣度之九十黍爲黃鐘之長一黍爲一分十分爲一寸此皆度之名淮南子十二蔈而當一粟【宋書律志作標】十二粟而當一分十二分而當一銖十二銖而當半兩二十四銖爲一兩十六兩爲一斤三十斤爲一鈞四鈞爲石此則權之名【史記大宛傳善市賈爭分銖】然以十二分爲一銖二十四銖爲一兩則小於今之爲分者多矣

陶隱居名醫別錄曰古稱惟有銖兩而無分名今則以十黍爲一銖六銖爲一分四分爲一兩十六兩爲一斤李杲曰六銖爲一分卽今之二錢半也此又以二錢半爲分則隨人所命而無定名也

黃金

漢時黃金上下通行故文帝賜周勃至五千斤宣帝賜霍光至七千斤而武帝以公主妻欒大至賫金萬斤【漢書作十萬斤】衛靑出塞斬捕首虜之士受賜黃金二十餘萬斤【古來賞賜之數莫侈於元成宗卽位賜駙馬蠻子銀七萬六千五百兩濶裏吉思一萬五千四百五十兩髙麗王王昛三萬兩其定諸王朝防賜與有至金千兩銀七萬五千兩者】梁孝王薨藏府余黃金四十餘萬斤館陶公主近幸董偃令巾府曰董君所發一日金滿百斤錢滿百萬帛滿千匹乃白之王莽禁列侯以下不得挾黃金輸禦府受直至其將敗省中黃金萬斤者爲一匱尙有六十匱黃門鉤盾藏府中尙方處處各有數匱而後漢光武紀言王莽末天下旱蝗黃金一斤易粟一斛是民間亦未嘗無黃金也董卓死塢中有金二三萬斤銀八九萬斤昭烈得益州賜諸葛亮法正闗羽張飛金各五百斤銀千斤南齊書蕭頴冑傳長沙寺僧業富沃鑄黃金爲龍數千兩埋土中歷相傳付稱爲下方黃鐵莫有見者頴冑起兵乃取此龍以充軍實梁書武陵王紀傳黃金一斤爲餅百餅爲簉至有百簉銀五倍之自此以後則罕見於史尙書疏漢魏贖罪皆用黃金後魏以金難得令金一兩收絹十疋今律乃贖銅

宋太宗問學士杜鎬曰兩漢賜予多用黃金而後代遂爲難得之貨何也對曰當時佛事未興故金價甚賤今以目所睹記及會典所載國初金價推之亦大略可考會典鈔法卷內云洪武八年造大明寶鈔每鈔一貫折銀一兩每鈔四貫易赤金一兩是金一兩當銀四兩也徵收卷內云洪武十八年令凡折收稅糧金每兩準米十石銀每兩準米二石是金一兩當銀五兩也三十年上曰折收逋賦欲以蘇民困也今如此其重將愈困民更令金每兩準米二十石銀每兩準米四石然亦是金一兩當銀五兩也永樂十一年令金每兩準米三十石則當銀七兩五錢矣又令交阯召商中鹽金一兩給鹽三十引則當銀十兩矣豈非承平以後日事侈靡上自宮掖下逮勲貴用過乎物之故與【遼張孝傑爲北府宰相貪貨無厭嘗曰無百萬兩黃金不足爲宰相家】幼時見萬曆中赤金止七八換崇禎中十換【天啟中權奄用事百官獻者皆進金巵金價漸貴】江左至十三換矣投珠抵璧之風將何時而見與

漢書食貨志黃金重一斤直錢萬朱提銀重八兩爲一流直一千五百八十他銀一流直千是金價亦四五倍於銀也【方勺泊宅編云當時黃金一兩才直錢六百米提銀一兩才直錢二百】

元史至大銀鈔一兩準至元鈔五貫白銀一兩赤金一錢是金價十倍於銀也

史記平準書一黃金一斤【漢書食貨志黃金方寸而重一斤莊子百斤注李曰金方寸重一斤百金百斤也漢書韋賢傳賜黃金百斤成詩曰厥賜祁祁百金泊館是也】臣瓚曰秦以一鎰爲一金【孟康曰二十四兩曰鎰】漢以一斤爲一金是漢之金已減於秦矣漢書食貨志黃金重一斤直錢萬惠帝紀注師古曰諸賜金不言黃者一斤與萬錢【王莽傳故事聘皇后黃金二萬斤爲錢二萬萬公羊隱公五年傳百金之魚注百金猶百萬也古以金重一斤若今萬錢】古來用金之費如吳志劉繇傳笮融大起浮圖祠以銅爲人黃金塗身衣以錦采垂銅盤九重何姬傳注引江表傳孫皓使尙方以金作華燧步揺假髻以千數令宮人著以相撲朝成夕敗輒出更作魏書釋老志興光元年勅有司於五縀大寺內爲大祖已下五帝鑄釋迦立像五各長一丈六尺都用赤金二萬五千斤天安中於天宮寺造釋迦立像髙四十三尺用赤金十萬斤黃金六百斤齊書東昬侯本紀後宮服禦極選珍奇府庫舊物不復周用貴市民間金銀寶物價皆數倍京邑酒租皆折使輸金以爲金塗猶不能足唐書敬宗紀詔度支進銅三千斤金薄【卽箔字】十萬翻修淸思院新殿及升陽殿圗障五代史閩世家王昶起三淸臺三層以黃金數千斤鑄寶皇及元始天尊太上老君像宋眞宗作玉淸昭應宮甍栱欒楹全以金飾所費鉅億萬𨿽用金之數亦不能全計金史海陵本紀宮殿之飾徧傅黃金而後間以五采金屑飛空如落雪元史世祖本紀建大聖壽萬安寺佛像及窻壁皆金飾之凡費金五百四十兩有奇水銀二百四十斤又言繕寫金字藏經凡縻金二千二百四十四兩【吳澄傳言粉黃金爲泥寫浮屠藏經泰定帝紀泰定二年七月庚午以國用不足罷書金字藏經時於雲南立造賣金箔規措所】此皆耗金之繇也杜鎬之言頗爲不妄艸木子云金一爲箔無復再還元矣故南齊書武帝紀禁不得以金銀爲箔【宋史眞宗紀太中祥符元年二月丙午申明不許以金銀爲箔之制仁宗紀康定元年八月戊戌禁以金箔飾佛像哲宋紀元祐二年九月丁夘禁私造金箔劉庠傳仁宗外家李珣犯銷金法庠奏言法行當自貴近始從之金史世宗紀大定七年七月戊申禁服用金絲其織賣者皆抵罪元史仁宗紀至大四年三月辛夘禁民間制金箔銷金織金】而太祖實錄言上出黃金一錠示近臣曰此表箋袱盤龍金也令宮人洗滌銷鎔得之嗚呼儉徳之風逺矣

銀

唐宋以前上下通行之貨一皆以錢而己未嘗用銀漢書食貨志言秦並天下幣爲二等而珠玉貝銀錫之屬爲器飾寶藏不爲幣孝武始造白金三品尋廢不行【謝肇淛曰漢銀八兩直錢一千當時銀賤而錢貴今銀一兩卽直千錢矣】舊唐書憲宗元和三年六月詔曰天下有銀之山必有銅礦銅者可資於鼓鑄銀者無益於生人其天下自五嶺以北見采銀坑並宜禁斷【李徳裕爲浙西觀察使奏云去二月中奉宣令進�子計用銀九千四百餘兩其時貯備都無二三百兩】然考之通典謂梁初惟京師及三吳荊郢江湘梁益用錢其餘州郡則雜以谷帛交易交廣之域則全以金銀爲貨而唐韓愈奏狀亦言五嶺買賣一以銀元稹奏狀言自嶺已南以金銀爲貨幣自巴已外以鹽帛爲交易黔巫溪峽用水銀朱砂繒防巾帽以相市【杜氏通典載唐度支歲計之數粟則二千五百餘萬石布絹綿則二千七百餘萬端屯疋錢則二百餘萬貫未嘗有銀其土貢則貴州貢銀百兩鄂新黨三州各貢銀五十兩賀州貢銀三十兩邵端昭潘辧髙龔潯嚴封春羅牢竇橫象瀧藤平琴亷義栁勤康恩崖萬安二十七州各貢銀二十兩是唐人以銀爲貢而不以爲賦也張籍詩海國戰騎象蠻州市用銀】宋史仁宗紀景祐二年詔諸路歳輸緡錢福建二廣易以銀江東以帛於是有以銀當緡錢者矣金史食貨志舊例銀每鋌五十兩其直百貫【舊唐書哀帝紀內庫出方圓銀二千一百七十二兩充見任文武常參官救接是知前代銀皆是鑄成】民間或有截鑿之者其價亦隨低昻遂攺鑄銀名承安寶貨一兩至十兩分五等每兩折錢二貫公私同見錢用又云更造興定寶泉每貫當通寶五十又以綾印制元光珍貨同銀鈔及余鈔行之行之未久銀價日貴寶泉日賤民但以銀論價至元光二年寶泉幾於不用哀宗正大間民間但以銀市易此今日上下用銀之始

今民間輸官之物皆用銀而猶謂之錢糧蓋承宋代之名當時上下皆用錢也

明初所收天下田賦未嘗用銀惟坑冶之課有銀實錄於每年之終記所入之數而洪武二十四年但有銀二萬四千七百四十兩至宣徳五年則三十二萬二百九十七兩歲辦視此爲率【按宋蘓轍元祐會計錄歲入銀止五萬七千兩元史成宗紀右丞相宂澤言歲入銀止六萬兩而宣徳五年奏溫處二府平陽麗水等五縣銀額至八萬七千八百兩蓋所開坑冶漸多】當日國家固不恃銀以爲用也至正統三年以采辦擾民始罷銀課封閉坑穴而歲入之數不過五千有餘九年閏七月戊寅朔復開福建浙江銀塲【是年采納已六萬七千一百八十兩】乃倉糧折輸變賣無不以銀後遂以爲常貨蓋市舶之來多矣

太祖實錄洪武八年三月辛酉朔禁民間不得以金銀爲貨交易違者治其罪有告發者就以其物給之其立法若是之嚴也九年四月己丑許民以銀鈔錢絹代輸今年租稅十九年三月己巳詔嵗解稅課錢鈔有道裏險逺難致者許易金銀以進五月己未詔戶部以今年秋糧及在倉所儲通防其數除存畱外悉折收金銀布絹鈔定輸京師此其折變之法𨿽暫行而交易之禁亦少弛矣

正統元年八月庚辰命江南租稅折收金帛【會典言浙江江西湖廣三布政司直蘇松等府】先是都察院右副都禦史周銓奏行在各衛官員俸糧在南京者差官支給本爲便利【是時京官俸糧並於南京支給】但差來者將各官俸米貿易物貨貴買賤酬十不及一朝廷虛費廩祿各官不得實惠請令該部防議歲祿之數於浙江江西湖廣南直不通舟楫之處各隨土產折收布絹白金赴京充俸巡撫江西侍郎趙新亦言江西屬縣有僻居深山不通舟楫者歲賫金帛於通津之處易米上納南京設遇米貴其費不貲今行在官員俸祿於南京支給往返勞費不得實用請令江西屬縣量收布絹或白金類銷成錠運赴京師以準官員俸祿少保兼戶部尙書黃福亦有是請至是行在戶部復申前議上曰祖宗嘗行之否尙書胡濙等對曰太祖皇帝嘗行於陜西每鈔二貫五百文折米一石黃金一兩折二十石白金一兩折四石絹一匹折一石二斗布一匹折一石各隨所產民以爲便後又行於浙江民亦便之上遂從所請【每米麥一石折銀二錢五分】逺近稱便然自是倉廩之積少矣【已上實錄全文】

二年二月甲戊命兩廣福建當輸南京稅糧悉納白金有願納布絹者聽於是巡撫南直行在工部侍郎周忱奏官倉儲積有餘其年十月壬午遣行在通政司右通政李畛往蘇松常三府將存畱倉糧七十二萬九千三百石有奇賣銀準折官軍俸糧三年四月甲寅命糶廣西雲南四川浙江陳積倉糧遂令軍民無挽運之勞而囷庾免陳紅之患誠一時之便計也

自折銀之後不二三年頻有水旱之災而設法勸借至千石以上以賑凶荒者謂之義民詔復其家至景泰間納粟之例紛紛四出相傳至今而國家所收之銀不復知其爲米矣

唐書言天寶中海內丰熾州縣粟帛舉巨萬楊國忠判度支因言古者二十七年耕餘九年食今天下太平請在所出滯積變輕賫內富京師又悉天下義倉及丁租地課易布帛以充天子禁藏當日諸臣之議有類於此踵事而行不免太過相沿日久內實外虛至崇禎十三年郡國大祲倉無見粟民思從亂遂以亡國

宣徳中以邊儲不給而定爲納米贖罪之令其例不一正統三年八月從陜西按察使陳正倫之請攺於本處納銀解邊易米雜犯死罪者納銀三十六兩三流二十四兩徒五等視流遞減三兩杖五等一百者六兩九十以下及笞五等俱遞減五錢此後代贖鍰之例所繇始也

正統十一年九月壬午巡撫直工部左侍郎周忱言各處被災恐預備倉儲賑濟不敷請以折銀糧稅悉徴本色於各倉收貯俟靑黃不接之際出糶於民以所得銀上納京庫則官旣不損民亦得濟從之此文襄權宜變通之法所以爲一代能臣也

以錢爲賦

周官太宰以九賦斂財賄注財泉【古錢字】谷也又曰賦口率出泉也【方回古今考不然此說】荀子言厚刀布之斂以奪之財而漢律有口算【孝惠紀注漢律人出一算算百二十錢】此則以錢爲賦自古有之而不出於田畝也唐初租出谷庸出絹調出繒布未嘗用錢自兩稅法行遂以錢爲惟正之供矣孟子有言聖人治天下使有菽粟如水火菽粟如水火而民焉有不仁者乎繇今之道無變今之俗𨿽使餘糧棲畝斗米三錢而輸將不辦婦子不寜民財終不可得而阜民徳終不可得而正何者國家之賦不用粟而用銀捨所有而責所無故也夫田野之氓不爲商賈不爲官不爲盜賊銀奚自而來哉此唐宋諸臣每致嘆於錢荒之害而後又甚焉非任土以成賦重穡以帥民而欲望教化之行風俗之美無是理矣

白氏長慶集防曰夫賦斂之本者量桑地以出租計夫家以出庸租庸者谷帛而已今則谷帛之外又責之以錢錢者桑地不生銅私家不敢鑄業於農者何從得之至乃吏胥追徴官限廹蹙則易其所有以赴公程當丰歲則賤糶半價不足以充緡錢遇凶年則息利倍稱不足以償逋債丰凶旣若此爲農者何所望焉是以商賈大族乘時射利者日以富豪田壠罷人望歳勤力者日以貧困勞逸旣懸利病相誘則農夫之心盡思釋耒而倚市織婦之手皆欲投杼而刺文至使田防污萊室如懸罄人力罕施而地利多郁天時虛運而歲功不成臣嘗反覆思之實繇谷帛輕而錢刀重也夫糶甚貴錢甚輕則傷人糴甚賤錢甚重則傷農農傷則生業不專人傷則財用不足故王者平均其貴賤調節其重輕使百貨通流四人交利然後上無乏用而下亦阜安方今天下之錢日以減耗或積於國府或滯於私家若復日月徴取歲時輸納臣恐谷帛之價轉賤農桑之業轉傷十年以後其獘必更甚於今日矣今若量夫家之桑地計谷帛爲租庸以石斗登降爲差以匹夫多少爲等但書估價並免稅錢則任土之利載興易貨之自革革則務本者致力利興則趨末者回心遊手於道塗市肆者可易業於西成托迹於軍籍釋流者可返躬於東作所謂下令如流水之原系人於包桑之本者矣

贈友詩曰私家無錢罏平地無銅山胡爲秋夏稅歲歳輸銅錢錢力日已重農力日已殫賤糶粟與麥賤貿絲與綿歲暮衣食盡焉得無饑寒吾聞國之初有制垂不刋庸必算丁口租必計桑田不求土所無不彊人所難量入以爲出上足下亦安兵興一變法兵息遂不還使我農桑人顦顇畝間誰能革此待君秉利權復彼租庸法令如貞觀年

李翺集有疏攺稅法一篇言錢者官司所鑄粟帛者農之所出今乃使農人賤賣粟帛易錢入官是豈非顚倒而取其無者邪繇是豪家大商皆多積錢以逐輕重故農人日困末業日增請一切不督見錢皆納布帛宋時歲賦亦止是谷帛其入有常物而一時所需則變而取之使其直輕重相當謂之折變【景祐初詔戶在第九等免折變】熙寜中張方平上疏言比年公私上下並苦乏錢又緣靑苖助役之法農民皆變轉谷帛輸納見錢錢旣難得谷帛益賤人情窘廹謂之錢荒【司馬光亦言江淮之南民間乏錢謂之錢荒蘇軾亦言免役之害聚斂民財於上而下有錢荒之患】紹熙元年臣僚言古者賦出於民之所有不彊其所無今之爲絹者一倍折而爲錢再倍折而爲銀銀愈貴錢愈難得谷愈不可售使民賤糶而貴折則大熟之歲反爲民害願詔州郡凡多取而多折者重置於罰民有糶不售者令常平就糴異時歲歉平價以糶庶於民無傷於國有補從之而眞宗時知袁州何請以金折本州二稅上曰若是將盡廢耕農矣不許是宋時之亦與唐同而折銀之見於史者自南渡後始也

解縉太平十策言及今丰歲宜於天下要害之處每歲積糧若干民樂近輸而國受長久之利計之善者也愚以爲天下稅糧當一切盡徴本色除漕運京倉之外其餘則儲之於通都大邑而使司計之臣略仿劉晏之遺意量其歲之丰凶積其價之髙下糶銀解京以資國用一年計之不足十年計之有餘小民免稱貸之苦官府省敲朴之煩郡國有凶荒之備一舉而三善隨之矣

五銖錢

今世所傳五銖錢皆云漢物非也南北朝皆鑄五銖錢【陳書世祖紀天嘉三年閏二月甲子攺鑄五銖錢】魏書言武定之初私鑄濫惡齊文襄王以錢文五銖名須稱實宜稱錢一文重五銖者聽入市用計百錢重一斤四兩二十銖【通典注按此則一千錢重十一斤以上而隋代五銖錢一千重四斤二兩當時大小秤之差耳】自餘皆準此爲數其京邑二市天下州鎭郡縣之市各置二稱懸於市門民間所用之稱皆準市稱以定輕重若重不五銖或𨿽重五銖而多雜鉛鑞並不聽用然竟未施行隋書髙祖旣受周禪以天下錢貨輕重不等乃更鑄新錢背面肉好皆有周郭文曰五銖而重如其文每錢一千重四斤二兩悉禁古錢及私錢置樣於闗不如樣者沒官銷毀之自是錢幣始壹百姓便之是則攺幣之議始於齊文襄至隋文帝乃行之而今之五銖亦大抵皆隋物也按四斤二兩是六十六兩每一枚當重六分六釐今五銖錢正符此數不知漢制如何

古錢惟五銖及開元通寶最多五銖隋開皇元年鑄開元唐武徳四年鑄

開元錢

自宋以後皆先有年號而後有錢文唐之開元則先有錢文而後有年號舊唐書食貨志曰武徳四年鑄開元通寶錢徑八分重二銖四絫積十錢重一兩【通典云計一千重六斤四兩每兩二十四銖則一錢重二銖半以下古稱比今稱三之一也則今錢爲古稱之七銖以上比古五銖則加重二銖以上】又曰開元錢之文給事中歐陽詢制詞及書時稱其工其字含八分及體其詞先上後下次左後右讀之自上及左廻環讀之其義亦通流俗謂之開通元寶錢馬永卿曰開元通寶蓋唐二百八十九年獨鑄此錢雒並幽桂等處皆置監故開元錢如此之多而明皇紀號偶相合耳

舊唐書髙宗幹封元年四月庚寅攺鑄幹封泉寶錢二年正月罷幹封錢復行開元通寶錢

錢法之變

太祖實錄歲辛丑二月置寶源局於應天府鑄大中通寶錢與歷代之錢相兼行使【成化元年七月丙辰詔通錢法商稅課程錢鈔中半兼收每鈔一貫折錢四文無拘新舊年代逺近悉驗收以便民用世宗實錄嘉靖十五年九月甲子巡視五城禦史閻鄰等言國朝所用錢幣有二曰制錢祖宗列聖及皇上所鑄如洪武永樂嘉靖等通寶是也曰舊錢歷代所鑄如開元太平淳化祥符等錢是也百六十年來二錢並用民咸利之】至嘉靖所鑄之錢最爲精工隆慶萬曆加重半銖而前代之錢通行不廢予幼時見市錢多南宋年號後至北方見多汴宋年號眞行艸字體皆備間有一二唐錢自天啟崇禎廣置錢局括古錢以充廢銅於是市人皆擯古錢不用【崇禎元年六月丙辰上禦平臺召對給事中黃承昊疏中有銷古錢不用語閣臣劉鴻訓奏今河南山東山西陜西皆用古錢若驟廢之於民不便此乃書生見上曰卿言是】而新鑄之錢彌多彌惡旋鑄旋銷寶源寶泉二局祗爲姦蠧之窟故嘗論古來之錢凡兩大變隋時盡銷古錢一大變天啟以來一大變也昔時錢法之至於鵝眼綖環之類無代不有然歷代之錢尙存旬日之間便可澄汰今則舊錢巳盡卽使良工更鑄而海內之廣一時難徧欲一市價而裕民財其必用開皇之法乎

自漢五銖以來爲歷代通行之貨【金志謂之自古流行之寶】未有廢古而專用今者惟王莽一行之耳考之於史魏熙平初尙書令任城王澄上言請下諸州方鎭其太和及新鑄五銖並古錢內外全好者不限大小悉聽行之梁敬帝太平元年詔雜用古今錢宋史言自五代以來相承用唐舊錢至如宋明帝泰始二年則斷新錢專用古錢矣金世宗大定十九年則以宋大觀錢一當五用矣昔之貴古錢如此明季聽鑪頭之說官吏工徒無一不衣食其中而古錢銷盡新錢愈雜地旣愛寶火常克金遂有乏銅之患自非如隋文別鑄五銖盡變天下之錢古制不可得而復矣

錢者歷代通行之貨𨿽易姓攺命而不得變古後之人主不知此義而以年號鑄之錢文於是易代之君遂以爲勝國之物而銷毀之自錢文之有年號始也嘗考之於史年號之興皆自季世宋孝武帝孝建初鑄四銖文曰孝建一邊爲四銖其後稍去四銖專爲孝建廢帝景和二年鑄二銖錢文曰景和魏孝文帝太和十九年更鑄錢文曰太和五銖孝安帝永安二年更鑄永安五銖此非永世流通之術而髙道穆乃以爲論今據古宜載年號蓋未之考耳

明季河南陜西各自行錢不相流通旣非與民同利之術而市肆之滑乘此以欺愚人窘行旅鹽鐵論言數變而民滋僞亮哉斯言矣

銅

乏銅之患前代已言之江淹謂古劍多用銅如昆吾歐冶之類皆銅也楚子賜鄭伯金盟曰無以鑄兵故以鑄三鐘【杜氏注古者以銅爲兵漢書食貨志賈誼言銅勿令布以作兵器韓延壽傳爲東郡太守取官銅物候月蝕鑄作刀劍鉤鐔放效尙方事】古金三品黑金是鐵赤金是銅黃金是金夏后之時九牧貢金乃鑄鼎於荊山之下董安於之治晉陽公宮令捨之堂皆以鏈銅爲柱質荊軻之擊秦王中銅桂而始皇收天下之兵鑄金人十二卽銅人也【三輔舊事曰聚天下兵噐鑄銅人十二各重二十四萬斤漢世在長樂宮門魏志云董卓壞以鑄小錢】吳門闔閭冡銅槨三重秦始皇冡亦以銅爲槨戰國至秦攻爭紛亂銅不充用故以鐵足之鑄銅旣難求鐵甚易是故銅兵轉少鐵兵轉多年甚一年歲甚一歲漸染流遷遂成風俗所以鐵工比肩而銅工稍絕二漢之世愈見其微建安二十四年魏太子鑄三寶刀二匕首天下百錬之精利而悉是鑄鐵不能復鑄銅矣考之於史自漢以後銅噐絕少惟魏明帝鑄銅人二號曰翁仲又鑄黃龍鳯凰各一而武后鑄銅爲九州鼎用銅五十六萬七百一十二斤【唐韓滉爲鎭海軍節度以佛寺銅鐘鑄弩牙兵器】自此之外寂爾無聞止有銅馬銅駝銅匭之屬昭烈入蜀僅鑄鐵錢而見存於今者如眞定之佛蒲州之牛滄州之獅無非黑金者矣

唐開元中劉秩上議曰夫鑄錢用不善者在乎銅貴銅貴則采用者眾夫銅以爲兵則不如鐵以爲噐則不如漆禁之無害陛下何不禁於人禁於人則銅無所用銅益賤則錢之用給矣【舊唐書食貨志】文宗禦紫宸殿謂宰臣曰物輕錢重如何楊嗣復對以當禁銅噐【文宗紀】考禁銅之令古人有行之者宋孝武帝孝建三年四月甲子禁人車及酒肆噐用銅【南史】唐宗開元十七年八月辛巳禁私賣銅鉛錫及以銅爲噐代宗大歷七年十二月壬子禁鑄銅噐徳宗貞元九年正月甲辰禁賣劍銅噐天下有銅山任人采取其銅官賣除鑄鏡外不得造鑄憲宗元和元年二月甲辰禁用銅器【各本紀】晉髙祖天福三年三月丁丑禁民作銅噐【通鑑】宋髙宗紹興二十八年七月己夘命取公私銅噐悉付鑄錢司民間不輸者罪之【宋史本紀】然後世行之不免更爲防民之事惟有銷錢鑄錢上下相而此日之錢固無長存之術矣

南齊書劉悛傳永明八年悛啟世祖曰南廣郡界山下有城名城可二頃地有燒鑪四所從城渡水南百許步平地掘土深二尺得銅有古掘銅坑並居宅處猶存鄧通南安人漢文帝賜通嚴道縣銅山鑄錢今山在靑衣水南故秦之嚴道也山去南安二百里此必是通所鑄甚可經略並獻山銅一片又銅石一片平州鑄鐵刀一口上從之遣使入蜀鑄錢魏書食貨志熙平二年尙書崔亮奏恆農郡銅靑谷有銅鑛計一鬥得銅五兩四銖葦池谷鑛計一鬥得銅五兩鸞帳山鑛計一鬥得銅四兩河南郡王屋山鑛計一鬥得銅八兩南靑州苑燭山齊州商山並是往者銅官舊迹旣有冶利所宜開鑄從之舊唐書韓洄傳爲戶部侍郎判度支上言商州有紅崖冶出銅又有洛源監久廢不理請鑿山取銅置十鑪鑄錢而罷江淮七監從之冊府元元和初鹽鐵使李防上言郴州平陽髙亭兩縣界有平陽冶及馬迹曲木等古銅坑約二百八十餘並請於郴州舊桂陽監置鑪兩所采銅鑄錢宋史食貨志舊饒州永平監歲鑄錢六萬貫平江南增爲七萬貫而銅鉛錫常不給轉運使張齊賢訪求得南唐承防丁釗能知饒信等州山谷產銅鉛錫乃便宜調民采取且詢舊鑄法惟永平用唐開元錢料最善卽詣闕面陳詔增市鉛錫炭價於是得銅八十一萬斤鉛二十六萬斤錫十六萬斤歲鑄錢三十萬貫此皆前代開采之迹【實錄洪武二十年正月丙子府軍前衛老校丁成言河南陜州地有上絞下絞上黃塘下黃塘者舊產銀鑛前代皆嘗采取歳收其課今錮閒已久采之可資國用上謂侍臣曰凡言利之人皆民之賊也朕聞元時江西丰城民告官采金其初歲額猶足取辦經久民力消耗一州之人防受其害蓋物產有時而窮歲額則終不可減有司貪爲巳功而不以言朝廷縱有卹民之心而不能知此可以爲戒豈宜效之】

通鑑周世宗顯徳元年九月丙寅朔敕立監采銅鑄錢自非縣官法物軍噐及寺觀鐘磬鈸鐸之類聽畱外其餘民間銅噐佛像五十日內悉令輸官給其直過期隱匿不輸五斤以上其罪死不及者論刑有差【洪武二十年四月工部右侍郎秦逵言寶源局鑄錢乏銅請令郡縣収民間廢銅以資鼓鑄上曰鑄錢本以便民今欲取民廢銅以鑄錢朕恐天下廢銅有限斯令一出有司急於奉承小民廹於誅責必至毀噐物以輸官其爲民害甚矣姑停之】上謂侍臣曰卿輩勿以毀佛爲疑夫佛以善道化人茍志於善斯奉佛矣彼銅像豈所謂佛邪且吾聞佛在利人𨿽頭目猶捨以布施若朕身可以濟民亦非所惜也

五代史髙麗地產銅銀周世宗時遣尙書水部員外郎韓彥卿以帛數千匹市銅於髙麗以鑄錢顯徳六年髙麗王昭遣使者貢黃銅五萬斤

錢面

自古鑄錢若漢五銖唐開元宋以後各年號錢皆一面有字一靣無字儲泳曰自昔以錢之有字處爲陰無字處爲陽古者鑄金爲貨其陰則紀國號如鏡陰之有欵識也凡噐物之識必書於其底與此同義沿襲旣久遂以漫處爲背【漫亦謂之幕見漢書西域傳舊唐書栁仲郢傳作模】近年乃有別鑄字於漫處者天啟大錢始鑄一兩字崇禎錢有戶工等字錢品益雜而天下亦亂按唐防昌中淮南節度使李紳請天下以州名鑄錢京師爲京錢未幾武宗崩宣宗立遂廢之

無字謂之陽有字謂之陰儀禮疏筮法古用木畫地今則用錢以三少爲重錢【凡言多少者皆歸余之數】重錢則九也三多爲交錢交錢則六也兩多一少爲單錢單錢則七也兩少一多爲折錢折錢則八也今人以錢筮者猶如此【今人用錢以筮以三漫爲重爻爲陽三字爲交爻爲陰二字一漫以一漫爲主故爲單爻二漫一字以一字爲主故爲折爻猶易傳所云陽卦多陰陰卦多陽之意】錢以有字處爲陰是知字乃錢之背也碑之背亦名爲陰

短陌

隋書食貨志曰梁大同後自破嶺以東錢以八十爲百名曰東錢江郢以上七十爲百名曰西錢京師以九十爲百名曰長錢中大同元年乃詔通用足陌【梁書武帝紀中大同元年七月丙寅詔曰朝四暮三眾狙皆喜名實未虧而喜怒爲用頃聞外間多用九陌錢陌減則物貴陌足則物賤至於逺方日更滋甚豈直國有異政乃至家有殊俗徒亂王制無益民財自今可通用足陌錢令書行後百日爲期若猶有犯男子謫運女子質作並三年沈存中曰百錢謂之陌者借陌字用之其實只是百字如什與伍耳仟伯字皆從人今俗書作阡陌而皆從阜非也指田之阡陌當從阜漢志或從人蓋古字通用】詔下而人不從錢陌益少至於末年遂以三十五爲百唐憲宗元和中京師用錢每貫頭除二十文穆宗長慶元年以所在用錢墊陌不一勅內外公私給用錢宜每貫一例除墊八十以九百二十文成貫至昭宗末京師以八百五十爲貫每陌才八十五河南府以八十爲陌【舊唐書哀帝紀天祐二年四月丙辰勅河南府自今市肆交易並以八十五文爲陌不得更有攺移】漢隱帝時王章爲三司使聚斂刻急舊制錢出入皆以八十爲陌章始令入者八十出者七十七謂之省陌宋史言宋初凡輸官者亦用八十或八十五爲百諸州私用則各隨其俗至有以四十八爲百者太平興國中詔所在以七十七爲百金史言大定中民間以八十爲陌謂之短錢官用足陌謂之長錢大名男子幹魯補者上言謂官司所用錢皆當以八十爲陌遂爲定制衰季之朝與亂同事大抵如此而抱朴子云取人長錢還人短陌則是晉時已有之不始於梁也今京師錢以三十爲陌亦宜禁止

鈔

鈔法之興因於前代未以銀爲幣而患錢之重乃立此法唐憲宗之飛錢卽如今之會票也宋張詠鎭蜀以鐵錢重不便貿易於是設質劑之法一交一緡以三年爲一界而換之天聖間遂置交子務【元史劉宣言原交鈔所起漢唐以來皆未嘗有宋紹興初軍餉不繼造此以誘商旅爲沿邊糴買之計比銅錢易於賫擎民甚便之稍有滯礙卽用見錢尙存古人子母相權之意日增月益其法寖趙孟頫亦言古者以米絹民生所湏謂之二實銀錢與二物相權謂之二虛鈔乃宋時所創施於邊郡金人襲而用之皆出於不得已】然宋人已嘗論之謂無錢爲本亦不能以空文行今日上下皆銀輕裝易致而楮幣自無所用【周必大二老堂雜誌近歲用會子乃四川交子法特官券耳不知何人目爲楮幣遂入殿試禦題若正言之猶紙錢也乃以爲文何邪】故洪武初欲行鈔法至禁民間行使金銀以姦惡論而防不能行及乎後代銀日盛而鈔日微勢不兩行灼然易見乃崇禎之末倪公元璐掌戶部必欲行之【行鈔之議始於天啟初禮科恵世楊及崇禎末有蔣臣者復申其說擢爲戶部司務終不可行而止】其亦未察乎古今之變矣

議者但言洪武間鈔法通行考之實錄二十七年八月丙戌禁用銅錢矣【其時卽有以錢百六十折鈔一貫者故詔禁之大明防典洪武二十七年令軍民商賈所有銅錢有司收歸官依數換鈔不許行使正統十三年五月庚寅禁使銅錢時鈔旣通行而市防亦仍以銅錢交易每鈔一貫折銅錢二文監察禦史蔡愈濟以爲言請出榜禁約令錦衣衛五城兵馬司巡視有以銅錢交易者掠治其罪十倍罰之上從其請】三十年三月甲子禁用金銀矣三十五年十二月甲寅命俸米折支鈔者每石增五貫爲十貫是明初造鈔之後不過數年而其法已漸壊不行於是有姧惡之條充賞之格而防亦不能行也【永樂元年四月丙寅以鈔法不通下令禁金銀交易犯者準姧惡論有能首捕者以所交易金銀充賞其兩相交易而一人自首者免坐賞與首捕同二年二月戊午詔自今有犯交易銀兩之禁者免死徙家興州屯戍】蓋昬爛倒換出入之必至於此乃以鈔之不利而並錢禁之廢堅剛可久之貨而行輭熟易敗之物宜其弗順於人情而防至於滯閣【正統十年山西布政司奏庫貯鈔貫朽爛不堪用者五十九萬三千錠有奇敕令焚燬】後世興利之臣愼無言此可矣

自鈔法行而獄訟滋多於是有江夏縣民父死以銀營葬具而坐以徙邊者矣有給事中丁環奉使至四川遣親吏以銀誘民交易而執之者矣【並永樂二年三月】捨烹鮮之理就揚沸之威去冬日之溫用秋荼之密天子亦知其拂於人情而爲之戒飭然其不達於天聽不登於史書者又不知凡幾也孟子曰焉有仁人在位防民而可爲也若鈔法者其不爲防民之一事乎

元史世祖至元十七年中書省議流通鈔法凡賞賜宜多給幣帛課程宜多收鈔於是陳瑛祖之請通計戶口食鹽納鈔又詔令課程贓罰等物悉輸鈔【永樂五年三月甲申】又詔令笞杖定等輸鈔贖罪【二十二年十月癸夘】又令權增市肆門攤課程收鈔【洪熙元年正月庚寅】又令倒死虧欠馬駝等畜並輸鈔又令各欠羊皮魚鰾翎毛等物並輸鈔【並宣徳元年十月乙亥】又令塌坊果園舟車裝載並納鈔【四年六月壬寅今之鈔闗始此】欲以重鈔而鈔不行於是制爲阻滯鈔法之罪有不用鈔一貫者罰納千貫親鄰里老旗甲知情不首依犯者一貫罰百貫其闗閉鋪店潛自貿易及擡髙物價之人罰鈔萬貫知情不首罰千貫【三年六月癸夘】有阻滯鈔法者令有司於所犯人每貫追一萬貫入官全家發戍邊逺【正統十三年五月辛丑】而愈不可行矣

宣徳三年六月己酉詔停造新鈔已造完者悉收庫不許放支其在庫舊鈔委官選揀堪用者備賞賚不堪者燒燬天子不能與萬物爭權信夫【正統元年黃福疏言洪武間銀一兩當鈔三五貫今銀一兩當鈔千餘貫】

前明防典國初止有商稅未嘗有船鈔至宣徳間始設鈔闗夫鈔闗之設本借以收鈔而通鈔法也鈔旣停則關宜罷矣【如果園菜園之徵未久而罷】乃猶以爲利國之一孔而因仍不革豈非戴盈之所謂以待來年者乎

宣徳中浙江按察使林碩江西副使石璞累奏洪武初鈔重物輕所以當時定律官吏受贓枉法八十貫律絞方今物重鈔輕茍非更革刑必失重乞以銀米爲準未行至正統五年十一月行在刑部都察院大理寺議今後文職官吏人等受枉法贓比律該絞者有祿人估鈔八百貫之上無祿人估鈔一千二百貫之上俱發北方邊衛充軍亦可以見鈔直之低昻矣

僞銀

今日上下皆用銀而民間巧詐滋甚非直紿市人且或用以欺官長濟南人家專造此種僞物至累十累百用之殆所謂爲盜不操矛弧者也律凡僞造金銀者杖一百徒三年爲從及知情買使者各減一等其法旣輕而又不必行故民易犯夫刑罰世輕世重視其敝何如爾漢時用黃金孝景中六年十二月定鑄錢僞黃金棄市律造僞黃金與私鑄錢者同棄市【劉更生以典尙方作黃金不成劾以鑄僞黃金系當死】武帝元鼎五年飲酎少府省金而列侯坐酎金失侯者百餘人如淳曰漢儀注金少不如斤兩及色惡王削縣侯免國宋太祖開寶四年十月己巳詔僞作黃金者棄市而唐文宗太和三年六月依中書門下奏以鉛錫錢文易者過十貫以上所在集眾決殺今僞銀之罪不下於僞黃金而重於以鉛錫錢交易宜比前代之法置之重辟【實錄正統十一年三月癸未從順天府大興縣知縣馬聰言造僞銀者發邊衛充軍而景泰元年十一月賞北蕃有假金三兩致也先遣使來言是則法之不行遂有以此欺朝廷者矣】庶可以革姧而反朴也

漢旣以錢爲貨而銅之爲品不齊故水衡都尉其屬有辧銅令丞此亦周官職金之遺意

日知錄卷十一﹤子部﹐雜家類﹐雜考之屬﹐日知錄﹥

欽定四庫全書

日知錄卷十二

昆山顧炎武撰財用

古人制幣以權百貨之輕重錢者幣之一也將以導利而布之上下非以爲人主之私藏也食貨志言民有餘則輕之故人君斂之以輕民不足則重之故人君散之以重凡輕重斂散之以時則準平使萬室之邑必有萬鐘之臧臧𦇤千萬千室之邑必有千鐘之臧臧𦇤百萬【孟康曰𦇤錢貫也】齊武帝永明五年九月丙午詔以粟帛輕賤工商失業良由圜法久廢上幣稍寡可令京師及四方出錢億萬糴米谷絲綿之屬其和價以優黔首【南齊豫章王嶷鎭荊州以糓過賤聽民以米當口錢優評斛一百優評者增價而取之】唐憲宗時白居易策言今天下之錢日以減耗或積於內府或滯於私家若復日月徴收歳時輸納臣恐谷帛之價轉賤農桑之業益傷十年以後其必更甚於今日而元和八年四月勅以錢重貨輕出內庫錢五十萬貫令兩市收買布帛每端匹視舊估加十之一十二年正月又勅出內庫錢五十萬貫令京兆府揀擇要便處開塲依市價交易今日之銀猶夫前代之錢也乃歳歲徴數百萬貯之京庫而不知所以流通之術於是銀之在下者至於竭涸而無以繼上之求然後民窮而盜起矣單穆公有言絕民用以實王府猶塞川原而爲潢污也自古以來有民窮財盡而人主獨擁多藏於上者乎此無他不知錢幣之本爲上下通共之財而以爲一家之物也詩曰不弔昊天不宜空我師有子曰百姓不足君孰與足古人其知之矣

財聚於上是謂國之不祥不幸而有此與其聚於人主無寜聚於大臣昔殷之中年有亂政同位具乃貝玉總於貨寶貪濁之風亦已甚矣有一盤庚出焉遂變而成中興之治及紂之身用乂讐斂鹿臺之錢鉅橋之粟聚於人主【史記殷本紀厚賦稅以實鹿臺之錢】而前徒倒戈自燔之禍至矣故堯之禪舜猶曰四海困窮天祿永終而周公之系易曰渙王居無咎管子曰與天下同利者天下持之擅天下之利者天下謀之嗚呼崇禎末年之事亦可爲永鑑也已

唐自行兩稅法以後天下百姓輸賦於州府一曰上供二曰送使三曰畱州【舊唐書裴垍傳新唐書食貨志同元稹狀言臣伏準前後制勑及每歲防條兩稅畱州畱使錢外加率一錢一物州府長吏並同枉法計贓仍令出使禦史訪察聞奏】及宋太祖幹徳三年詔諸州支度經費外凡金帛悉送闕下無得占畱【宋史食貨志】自此一錢以上皆歸之朝廷而簿領纎悉特甚於唐時矣然宋之所以愈弱而不可振者實在此【宋史言宋聚兵京師外州無畱財天下支用悉出三司故其費防多】昔人謂古者藏富於民自漢以後財已不在民矣而猶在郡國不至盡輦京師是亦漢人之良法也後之人君知此意者鮮矣

自唐開成初歸融爲戶部侍郎兼禦史中丞奏言天下一家何非君土中外之財皆陛下府庫而宋元祐中蘇轍爲戶部侍郎則言善爲國者藏之於民其次藏之州郡州郡有餘則轉運司常足【猶今之布政司】轉運司旣足則戶部不困自熙寜以來言利之臣不知本末欲求富國而先困轉運司轉運司旣困則上供不繼上供不繼而戶部亦憊矣兩司旣困𨿽內帑別藏積如丘山而委爲朽壤無益於算也是以仁宗時富弼知靑州朝廷欲輦靑州之財入京師弼上疏諫金世宗欲運郡縣之錢入京師徒單充寜以爲如此則民間之錢益少亦諫而止之以余所見有明之事盡外庫之銀以解戶部蓋起於末造而非祖宗之制也王士信廣志繹言天下府庫莫盛於川中余以戊子典試於川詢之藩司庫儲八百萬【銀兩之數】卽成都重慶等府俱不下二十萬順慶亦十萬蓋川中無起運之糧而專備西南用兵故兩浙賦甲天下餘丁亥北上滕師少松爲餘言癸酉督學浙中藩司儲八十萬後爲方伯止四十萬今爲中丞藩司言不及二十萬矣十年之間積貯一空如此及余己丑參政廣西顧臬使問自浙糧儲來詢之則云浙藩今已不及十萬也廣西老庫儲銀十五萬不啟每歲以入爲出耳餘甲午參政山東藩司亦不及二十萬之儲庚辰入滇滇藩亦不滿十萬與浙同每歲取礦課五六萬用之今太倉所蓄亦止老庫四百餘萬有事則取諸太僕寺余乙未貳卿太僕時亦止老庫四百萬每歲馬價不足用則取之艸料蓋十年間東倭西哱所用於二帑者逾二百萬故也其所記萬曆時事如此至天啟中用操江範濟世之奏一切外儲盡令解京而搜括之令自此始矣今錄上諭全文於此俾後之考世變者得以覧焉天啟六年四月七日上諭工部都察院朕思殿工肇興所費宏鉅今𨿽不日告成但所欠各項價銀已幾至二十萬況遼東未復兵餉浩繁若不盡力鉤稽多方淸察則大工必至乏誤而邊疆何日敉寜殊非朕仰補三朝闕典之懷亦非臣下子來奉上之誼也朕覧南京操江憲臣範濟世兩疏所陳鑿鑿可據其所管應天揚州府等處庫貯銀兩前已有防盡行起解到京之日照數察收以此急公狥上之誠足爲大小臣工模範使天下有司皆同此心朕何憂乎鼎建之殷繁軍餉之難措哉範濟世所奏奉防已久其銀兩何尙未解到爾工部都察院卽行文速催以濟急用且天之生財止有此數旣上不在官又下不在民豈可目擊時艱忍置之無用之地朕聞得鹽運司每年募兵銀六千兩實收在庫納有二十餘萬兩又鹽院康丕揚在任一文未取每年加銀一萬約有二十餘萬兩又故監魯保遺下每年餘銀四萬兩約有四十餘萬兩連前院除支銷費過余銀約有八十餘萬兩刷捲察盤可據又南太僕寺解過馬價余銀二十六萬兩見寄在應天等府貯庫又戶科貯庫余銀約有七萬兩寄收應天府又操江寄十四府余銀約有一萬兩又操江寄貯揚州鎭江安慶三府備倭余銀約有三十餘萬兩北道刷捲禦史可據已上七宗俱當遵照範世濟所奏事例徹底淸察就著南京守備內臣劉敬揚國瑞亟委亷幹官胡良輔劉文耀防同該部院撫按官著落經管衙門察核的確速行起解有敢推避嫌怨隱匿稽遲懷私抗阻者必罪有所歸如起解不完則撫按等官都不許考滿遷轉劉敬等亦不許扶同蔽骫法狥私必湏殫力急功盡心搜括庶大工邊務均有攸賴國家有用之物不至爲貪吏侵漁昭朕裕國卹民徳意又聞南京內庫祖宗時所藏金銀珍寶皆爲魏忠賢矯防取進先帝諭中所云將我祖宗庫貯傳國奇珍異寶盜竊幾至一空者不知其歸之何所自此搜括不已至於加加不已至於捐助以迄於亡繇此言之則搜括之令開於範濟世成於魏忠賢而外庫之虛民力之匱所繇來矣【崇禎元年六月奉防範濟世阿逢逆璫妄報操銀貽害地方著冠�住】以英明之主繼之而猶不免乎與亂同事然則知上下之爲一身中外之爲一體者非聖王莫之能也傳曰長國家而務財用者必自小人矣豈不信夫

開科取士則天下之人日愚一日立限徵糧則天下之財日窘一日吾未見無人與財而能國者也然則如之何必有作人之法而後科目可得而設也必有生財之方而後賦稅可得而收也

言利之臣

孟子曰無政事則財用不足古之人君未嘗諱言財也所惡於興利者爲其必至於害民也昔我太祖嘗黜言利之禦史而謂侍臣曰君子得位欲行其道小人得位欲濟其私欲行道者心存於天下國家欲濟私者心存於傷人害物【洪武十三年五月禦史周姓實錄不載其名】此則唐太宗責權萬紀之遺意也又廣平府吏王允道言磁州臨水鎭產鐵請置鑪冶上曰朕聞治世天下無遺賢不聞天下無遺利且利不在官則在民民得其利則財源通而有益於官官專其利則利源塞而必損於民今各冶數多軍需不乏而民生業已定若復設此必重擾之矣杖之流海外【十五年五月】聖祖不肩好貨之意可謂至深切矣自萬曆中礦稅以來求利之方紛紛且數十年而民生愈貧國計亦愈窘然則治亂盈虛之數從可知矣爲人上者可徒求利而不以斯民爲意與

新唐書宇文韋楊王列傳贊曰開元中宇文融始以言利得幸於時天子見海內完治偃然有攘郤四裔之心融度帝方調兵食故議取隱戶剩田以中主欲利說一開天子恨得之晚不十年而取宰相𨿽後得罪而追恨融才猶所未盡也天寶以來外奉軍興內蠱艷妃所費愈不貲計於是韋堅楊愼矜王鉷楊國忠各以裒刻進剝下益上歲進羨緡百億萬爲天子私藏以濟橫賜而天下經費自如帝以爲能故重官累使尊顯烜赫然天下流亡日多於前有司備員不復事而堅等所欲旣充還用權媢以相屠滅四族皆覆爲天下笑孟子所謂上下交徵利而國危者可不信哉嗚呼芮良夫之刺厲王也曰所怒甚多而不備大難三季之君莫不皆然前車覆而後不知誠人臣以喪其軀人主以亡其國悲夫讀孔孟之書而進管商之術此四十年前士大夫所不肯爲而今則滔滔皆是也有一人焉可以言而不言則羣推之以爲有恥之士矣上行之則下效之於是錢谷之任課之司昔人所避而不居今且攘臂而爭之禮義淪亡盜竊競作茍爲後義而先利不奪不饜後之興王所宜重爲懲創以變天下之貪邪者莫先乎此

俸祿

前明貪取之風所以膠固於人心而不可去者以俸給之薄而無以贍其家也昔者武王克殷庶士倍祿王制諸侯之下士視上農夫中士倍下士上士倍中士下大夫倍上士漢宣帝神爵三年詔曰吏不亷平則治道衰今小吏皆勤事而俸祿薄欲其毋侵漁百姓難矣其益吏百石已下俸十五【如淳曰律百石俸月六百韋昭曰若食一斛則益五斗】光武建武二十六年詔有司增百官俸其千石以上減於西京舊制六百石已下增於舊秩晉武帝泰始三年詔曰古者以徳詔爵以庸制祿𨿽下士猶食上農外足以奉公防私內足以養親施惠【謂分祿以贍宗族昬姻故人】今在位者祿不代耕非所以崇化本也其議增吏俸唐時俸錢上州刺史八萬中下州七萬赤縣令四萬五千畿縣上縣令四萬赤縣丞三萬五千上縣丞三萬赤縣簿尉三萬畿縣上縣簿尉二萬宗天寶十四載制曰衣食旣足亷恥乃知至如資用靡充或貪求不已敗名冒法實此之繇輦轂之下尢難取給其在西京文武九品已上正員官【唐時官多有員外置者故分別言之】今後每月給俸食雜用防閤庶僕等宜十分率加二分其同正貟官加一分仍爲常式而白居易爲盩厔尉詩云吏祿三百石歲晏有餘糧其江州司馬防記曰唐興上州司馬秩五品歲廩數百石月俸六七萬官足以庇身食足以給家今之制祿不過唐人之什二三彼無以自贍焉得而不取諸民乎昔楊綰爲相承元載汰侈之後欲變之以節儉而先益之百官之俸皇甫鎛以宰相判度支請減內外官俸祿給事中崔植封還詔書可謂達化理之原者矣

漢書言王莽時天下吏以不得俸祿各因官職爲姦受取賕賂以自共給五代史言北漢國小民貧宰相月俸止百緡節度使止三十緡自余薄有資給而已故其國中少亷吏穆王之書曰爵重祿輕羣臣比而戾民畢程氏以亡此之謂矣

前代官吏皆有職田【晉魏隋唐書皆有官品第一至第九職田多少之數】故其祿重祿重則吏多勉而爲亷如陶潛之種秫【晉書本傳】阮長之之芒種前一日去官【宋書本傳】皆公田之證也元史世祖至元元年八月乙巳詔定官吏員數分品從官職【品如正一品正二品從如從一品從二品】給俸祿頒公田太祖實錄洪武十年十月辛酉制賜百官公田以其租入充俸祿之數是明初此制未廢不知何年收職田以歸之上而但折俸鈔【實錄防典皆不載】其數復視前代爲輕始無以責吏之亷矣

宣宗實錄宣徳八年三月庚辰兼掌行在戶部事禮部尙書胡濙奏請文武官七年分俸鈔每石減舊數折鈔一十五貫以十分爲率七分折與官絹每匹準鈔四百貫三分折與官綿布每匹準鈔二百貫從之濚初建議與少師蹇義等謀義等力言不可曰仁宗皇帝在春宮久深知官員折俸之薄故卽位特增數倍此仁政也豈可違之【永樂二十二年十月庚申月增給在京文武官及錦衣衛將軍總小旗米各五斗雜職及吏並各衛總小旗軍力士校尉人等有家屬者米各四斗無家屬者各斗五升並準俸糧之支鈔者】濙初欲每石減作十貫聞義等言乃作十五貫【按洪熙元年閏七月尹松言官員俸祿以鈔折米四方米價貴賤不同每石四五十貫者有之六七十貫者有之則是時折鈔猶準米價】白而行之而小官不足者多矣【已上實錄文】

前明防典官員俸給條云每俸一石該鈔二十貫每鈔二百貫折布一匹後又定布一匹折銀三錢是十石之米折銀僅三錢也【正統六年十一月丙辰增給在外文武官吏軍士俸糧原定糧一石給鈔十五貫今增十貫爲二十五貫十二年四月丙辰仍減爲十五貫景泰七年二月甲辰令折俸鈔每七百貫與白金一兩天順元年正月壬辰詔京官景泰七年折俸鈔俱準給銀從戶部奏請以官庫鈔少故也成化二年三月辛亥減在京文武官員折俸鈔先是米一石折鈔二十五貫後因戶部裁省定爲十五貫至是尙書馬昻又奏每石再省五貫從之時鈔法久不行新鈔一貫時估不過十錢舊鈔僅一二錢甚至積之市肆過者不顧以十貫鈔折俸一石則是斗米一錢也小吏俸薄無以養亷莫甚於此成化七年十月丁丑戶部請以布一匹準折文武官員俸糧二十石舊例兩京文武官折色俸糧上半年給鈔下半年給蘇木胡椒至是戶部尙書楊鼎奏京庫椒木不足甲字庫多積綿布以時估計之濶白布一匹可準鈔二百貫請以布折米仍視折鈔例每十貫一石先是折俸鈔米一石鈔二十五貫漸減至十貫是時鈔法不行鈔一貫直二三錢是米一石僅直錢二三十文至是又折以布布一匹時估不過二三百錢而折米二十石則是米一石僅直十四五錢也自古百官俸祿之薄未有如此者後遂爲常例】蓋明初民間所納官糧皆米麥也或折以鈔布百官所受俸亦米也或折以鈔其後鈔不行而代以銀於是糧之重者愈重【崇禎中糧一石至折銀二兩】而俸之輕者愈輕其在於以鈔折米以布折鈔以銀折布而世莫防其源流也

正統六年二月戊辰巡按山東監察禦史曹泰奏臣聞之書曰凡厥正人旣富方谷今在外諸司文臣去家遠任妻子隨行祿厚者月給米不過三石薄者一石二石又多折鈔九載之間仰事俯育之資道路往來之費親故問遺之需滿罷間居之用其祿不贍則不免失其所守而陷於罪者多矣乞勅廷臣防議量爲增益俾足養亷如是而仍有貪污懲之無赦事下行在戶部格以定制不行

北夢瑣言唐畢相諴家本寒微其舅爲太湖縣伍伯【伍伯卽令號雜職行杖者】相國恥之俾罷此役爲除一官累遣致意竟不承命特除選人楊載宰此邑參辭日於私第延坐與語期爲落籍津送入京楊令到任具達臺防伍伯曰某下賤豈有外甥爲宰相邪楊令堅勉之乃曰某每歲公稅享六十緡事例錢【蓋如今之工食】茍無敗闕終身優渥不審相公欲爲致何官職楊令具以聞相國嘆賞亦然其說竟不奪其志也夫以伍伯之役而歲六十緡宜乎臺皁之微皆知自重乃信漢書言趙廣漢奏請令長安遊徼獄吏秩百石其後百石吏皆差自重不敢枉法妄系畱人誠淸吏之本務謂貪澆之積習不可反而亷靜者眞不知治體之言矣

助餉

人主之道在乎不利羣臣百姓之有夫能不利羣臣百姓之有然後羣臣百姓亦不利君之有而府庫之財可長保矣舊唐書栁渾傳渾爲宰相奏故尙書左丞田季羔公忠正直先朝名臣其祖父皆以孝行旌表門閭京城隋朝舊第季羔一家而已今被堂侄伯彊進狀請貨宅召市人馬以討吐蕃一開此門恐滋不逞討賊自有國計豈資僥幸之徒且毀棄義門虧損風教望少責罰亦可懲勸上可其奏夫以徳宗好貨之主而猶能聽宰相之言不受伯彊之獻後之人君可以思矣王明淸記髙宗建炎二年有湖州民王永從獻錢五十萬緡上以國用稍集郤之仍詔今後富民不許陳獻嗟夫此宋之所以復存於南渡也與

漢武尊卜式以風天下猶是勸之以爵後乃之以威戚畹之家常惴惴不自保而署其門曰此房實賣都城之中十室而五其不祥孰甚焉南唐書言後主之世以鐵錢六權銅錢四而行至其末年銅錢一直鐵錢十比國亡諸郡所積銅錢六十七萬緡嗚呼此所謂府庫財非其財者矣崇禎年間史公可法爲南京兵部尙書軍餉告絀乃傳檄募富人出財助國其略曰親郊乃雍容之事唐宗尙有崇韜出塞本徼幸之圖漢武尙逢卜式桐城諸生姚士晉之辭也然百姓終莫肯輸財佐縣官而卒至淪喪殆於孟子所謂委而去之者𨿽多財奚益哉

洪武十五年七月堂邑民有掘得黃金者有司以進於朝上曰民得金而朕有之甚無謂也命歸之民【實錄】天啟初遼事告急有議及捐助者朝論以爲教猱升木而六年十二月兵部主事詹以晉疏請靈鷲廢寺所存田畝變價助工奉防詹以晉垂涎賤價規奪寺業可削籍爲民仍令自行修理寺宇田有變佃爲民業者責令贖還本寺以爲言利錙銖之戒以權奄之世而下有此論上有此防亦三代直道之猶存矣

館捨

讀孫樵書褒城驛壁乃知其有沼有魚有舟讀杜子羙秦州雜詩又知其驛之有池有林有竹今之驛舍殆於人之垣矣予見天下州之爲唐舊治者其城郭必皆寛廣街道必皆正直廨捨之爲唐舊剏者其基址必皆宏敞宋以下所置時彌近者制彌陋此又樵記中所謂州縣皆驛而人情之茍且十百於前代矣

前明所以百事皆廢者正緣國家取州縣之財纖毫盡歸之於上而吏與民交困遂無以爲修舉之資延陵季子遊於晉曰吾入其都新室惡而故室美新墻卑而故墻髙吾是以知其民力之屈也【說苑】又不獨人情之茍且也

漢制官寺鄕亭漏敗墻垣阤壊不治者不勝任先自劾古人所以百廢具舉者以此

街道

古之王者於國中之道路則有條狼氏滌除道上之狼扈而使之潔淸於郊外之道路則有野廬氏達之四畿合方氏達之天下使之津梁相湊不得陷絕而又有遂師以巡其道修候人以掌其方之道治至於司險掌九州之圗以周知其山林川澤之阻而達其道路則舟車所至人力所通無不蕩蕩平平者矣晉文之覇也亦曰司空以時平易道路而道路若塞川無舟梁單子以卜陳靈之亡自天街不正王路傾危塗潦徧於郊關污穢鐘於輦轂詩曰周道如砥其直如矢君子所履小人所視睠言顧之澘焉出涕其斯之謂與

說苑楚莊王伐陳捨於有蕭氏謂路室之人曰巷其不善乎何溝之不浚也以莊王之霸而畱意於一巷之溝此亦知其勤民也

後唐明宗長興元年正月宗正少卿李延祚奏請止絕車牛不許於天津橋來往明制兩京有街道官車牛不許入城

官樹

周禮野廬氏比國郊及野之道路宿息井樹國語單襄公述周制以告王曰列樹以表道立鄙食以守路釋名曰古者列樹以表道道有夾溝以通水潦古人於官道之旁必皆種樹以記裏至以防行旅是以南土之棠召伯所茇道周之杜君子來遊固已宣美風謡流恩後嗣子路治蒲樹木甚茂子產相鄭桃李垂街下至隋唐之代而官槐官栁亦多見之詩篇猶是人存政舉之效近代政廢法弛任人斫伐周道如砥若彼濯濯而官無勿翦之思民鮮侯旬之芘矣後漢百官志將作大匠掌修作宗廟路寢宮室陵園土木之功並樹桐梓之類列於道側是昔人固有專職【三輔黃圖長安禦溝謂之楊溝謂植髙楊於其上也】後周書韋孝寛傳爲雍州刺史先是路側一里置一土堠經雨頺毀每湏修之自孝寛臨州乃勒部內當堠處置槐樹代之旣免修復行旅又得芘蔭周文帝後問知之曰豈得一州獨爾當令天下同之於是令諸州夾道一里種一樹十里種三樹百里種五樹焉【唐王維詩云槐陰陰到潼闗】冊府元唐宗開元二十八年正月於兩京路及城中苑內種果樹【鄭審有奉使巡簡兩京路種果樹事畢入奏詩】代宗永泰二年正月種城內六街樹【中朝故事曰天街兩畔槐木俗號爲槐衙曲江池畔多栁亦號爲栁衙以其成行排立也韋應物詩云垂楊十二衢隱映金張室】舊唐書吳湊傳官街樹缺所司植楡以補之湊曰楡非九衢之玩命易之以槐及槐陰成而湊卒人指樹而懷之周禮朝士注曰槐之言懷也懷來人於此【淮南子注同】然則前明之官其無可懷之政也久矣

橋梁

唐六典凡天下造舟之梁四【河則蒲津太陽河陽雒則孝義】石柱之梁四【雒則天津永濟中橋灞則灞橋】木柱之梁三【皆渭水便橋中渭橋東渭橋】巨梁十有一皆國工修之【此舉京都之衝要】其餘皆所管州縣隨時營葺其大津無梁皆給船人量其大小難易以定其差等今畿甸荒蕪橋梁廢壊雄莫之間秋水時至年年陷絕曵輪招舟無賴之徒借以爲利潞河渡子勒索客錢至煩章劾司空不修長吏不問亦已久矣【成化八年九月丙申順天府府尹李裕言本府津渡之處每歲水漲及天气寒沍官司修造渡船以便往來近爲無賴之徒冒貴戚名色私造渡船勒取往來人財物深爲民害乞勅巡按禦史嚴爲禁止從之】況於邊陲之逺能望如趙充國治湟陿以西道橋七十所令可至鮮水從枕席上過師哉五代史王周爲義武節度使定州橋壊覆民租車周曰橋梁不修刺史過也乃償民粟爲治其橋此又當今有司之所媿也

人聚

太史公言漢文帝時人民樂業因其欲然能不擾亂故百姓遂安自六七十翁亦未嘗至市井【史記律書】劉寵爲防稽太守狗不夜吠民不見吏龎眉皓發之老未嘗識郡朝【後漢書循吏傳】史之所稱其遺風猶可想見唐自開元全盛之日姚宋作相海內升平元稹詩云戍煙生不見村豎老猶純此唐之所以盛也至大歷以後四方多事賦役繁興而小民奔走官府日不暇給元結作時化之篇謂人民爲徵賦所傷州裏化爲禍邸此唐之所以衰也【宋熙寜中行新法蘇軾在杭州作詩曰嬴得兒童音語好一年彊半在城中衰敝之政自古一轍】予少時見山野之氓有白首不見官長安於畎畝不至城中者洎於末造役繁訟多終歳之功半在官府而小民有家有二頃田頭枕衙門眠之諺【見曹縣誌】已而山有負嵎林多伏莽遂捨其田園徙於城郭又一變而求名之士訴枉之人悉至京師輦轂之間易於郊坰之路矣

訪惡

尹翁歸爲右扶風縣縣收取黠吏豪民案致其罪髙至於死收取人必於秋冬課吏大會中及出行縣不以無事時其有所取也以一警百吏民皆服恐懼攺行自新所謂收取人卽明巡按禦史之訪察惡人也武斷之豪舞文之吏主訟之師皆得而訪察之及乎濁亂之時遂借此爲防民之事而前代刺姦紏惡之美意蕩然無復存矣

傳曰子產問政於然明對曰視民如子見不仁者誅之如鷹鸇之逐鳥雀也是故誅不仁所以子其民也說苑董安於治晉陽問政於蹇老蹇老曰曰忠曰信曰敢董安於曰安忠乎曰忠於主曰安信乎曰信於令曰安敢乎曰敢於不善人董安於曰此三者足

鹽鐵論曰水有徧狚池魚勞國有彊禦齊民消

盜賊課

史記酷吏傳武帝作沈命法曰羣盜起不發覺發覺而捕弗滿品者二千石以下至小吏主者皆死其小吏畏誅𨿽有盜不敢發恐不能得坐課累府府亦使其不言故盜賊寖多上下相爲匿以文辭避法焉此漢世所名爲盜賊課而爲法之敝已盡此數言中矣漢書言張敞爲山陽太守勃海膠東盜賊並起上書自請治之言山陽郡戶九萬三千口五十萬以上訖計盜賊未得者七十七人【漢紀作十七人】他課諸事亦略如此久處閒郡願徙治劇夫未得之盜猶有七十七人而以爲郡內淸治【紀云敝爲太守郡內淸治】豈非宣帝之用法寛於武帝時乎然武帝之末至大盜羣起遣繡衣之使持斧斷斬於郡國乃能勝之而宣帝之世牛佩犢之徒皆驅之歸於南畝卒之吏稱其職民安其業是則治天下之道有不恃法而行者未可與刀筆筐篋之士議也

後漢書光武紀建武十六年郡國羣盜處處並起攻刼在所害殺長吏郡縣追討到則解散去復屯結靑徐幽冀四州尢甚上乃遣使者下郡國聽羣盜自相紏擿五人共斬一人者除其罪吏𨿽逗畱廻避故縱者皆勿問聽以禽討爲效其牧守令長坐界內盜賊而不收捕者及以畏愞捐城委守者皆不以爲負但取獲賊多爲殿最【注殿後也謂課居後也最凡要之首也謂課居先也】惟蔽匿者乃罪之於是更相追捕賊並解散徙其魁帥於他郡賦田受稟使安生業自是牛馬放牧邑門不閉光武精於吏事故其治盜之方如此天下之事得之於疏而失之於密大抵皆然又豈獨盜賊課哉

禁兵噐

王莽始建國二年禁民不得挾弩鎧徙西海隋煬帝大業五年制民間鐵義搭鉤刃之類皆禁絕之尋而海內兵興隕身失國元世祖至元二十三年二月乙亥勅中外凡漢民持鐵尺手撾及杖之有刃者悉輸於官六月戊申括諸路馬凡色目人有馬者三取其二漢民悉入官二十六年十二月辛巳括天下馬一品二品官許乘五匹三品三匹四品五品二匹六品以下皆一匹【陳天祥傳興國軍以籍兵器致亂行省命天祥權知本軍事天祥命以十家爲甲十甲爲長弛兵器以從民便境內遂平其後代者務更舊政治隱匿兵者甚急天祥去未久而興國復變鄰郡及大江南北諸城邑多乘勢殺其守將以應之】順帝至元三年四月癸酉禁漢人南人髙麗人不得執持軍器凡有馬者拘入官已而羣盜充斥攻陷城邑至正十七年正月辛夘命山東分省團結義兵每州添設判官一員每縣添設主簿一員專率義兵以事守禦故劉文成有詩曰他時重禁藏矛防今日呼令習皷鞞嗚呼予視天下愚夫愚婦一能勝予古之聖王則旣已言之矣

漢武帝時公孫宏奏言禁民母得挾弓弩吾丘壽王難之以爲聖王務教化而省禁防今陛下昭明徳建太平宇內日化方外鄕風然而盜賊猶有者郡國二千石之罪非挾弓弩之過也誠能明教化之原而帥之以爲善保家之道則家有鶴膝戶有犀渠適足以誇國俗之彊【舊唐書鄭惟忠傳引吳都賦】而不至導民以不祥之器矣

水利

歐陽永叔作唐書地理誌凡一渠之開一堰之立無不記之其縣之下實兼河渠一志亦可謂詳而有體矣蓋唐時爲令者猶得以用一方之財興期月之役而志之所書大抵在天寶以前者居什之七豈非太平之世吏治修而民隱達故常以百里之官而創千年之利至於河朔用兵之後則以催科爲急而農功水道有不暇講求者歟然自大歷以至咸通猶皆書之不絕於冊而今之爲吏則數十年無聞也已水日幹而土日積山澤之气不通又焉得而無水旱乎崇禎時有輔臣徐光啟作書特詳於水利之學而給事中魏呈潤亦言傳曰雨者水气所化水利修亦致雨之術也夫子之稱禹也曰盡力乎溝洫而禹自言亦曰濬畎澮距川古聖人有天下之大事而不遺乎其小如此自幹時著於齊人枯濟徵於王莽古之通津巨瀆今且多爲細流而中原之田夏旱秋潦年年告病矣

龍門縣今之河津也北三十里有谷山堰貞觀十年築東南二十三里有十石壚渠二十三年縣令長孫恕鑿漑田良沃畝收十石西二十一里有馬鞍塢渠亦恕所鑿有龍門倉開元二年置所以貯渠田之入轉般至京以省闗東之漕者也此卽漢時河東太守番系之策史記河渠書所謂河移徙渠不利田者不能償種而唐人行之竟以獲利是以知天下無難舉之功存乎其人而已謂後人之事必不能過前人者不亦誣乎

唐姜師度爲同州刺史開元八年十月詔曰昔史起漑漳之防鄭白鑿涇之利自玆厥後聲塵缺然同州刺史姜師度識洞於微智形未兆匪躬之節所懷必罄奉公之道知無不爲頃職大農首開溝洫歲功猶昧物議紛如緣其忠款可嘉委任仍舊暫停九列之重假以六條之察白藏過半績用斯多食乃人天農爲政本朕故玆巡省不憚祁寒將申勸防之懷特冒風霜之今原田彌望畎澮連屬繇來榛棘之所徧爲秔稻之川倉庾有京坻之饒闗輔致畝金之潤本營此地欲利平人緣百姓未開恐三農虛棄所以官爲開發冀令遞相教授功旣成矣思與共之其屯田內先有百姓注籍之地比來召人作主亦量準頃畝割還其官屯熟田如同州有貧下欠地之戶自辦功力能營種者準數給付餘地且依前官取師度以功加金紫光祿大夫賜帛三百匹【冊府元本傳師度旣好溝洫所在必發眾穿鑿𨿽時有不利而成功亦多】讀此詔書然後知無

欲速無見小利二言爲建功立事之本孫叔敖決期思之水而灌雩婁之野莊知其可以爲令尹也【淮南子】魏襄王與羣臣飲酒王爲羣臣祝曰令吾臣皆如西門豹之爲人臣也【文侯時西門豹爲鄴令】史起進曰魏氏之行田也以百畝鄴獨二百畝是田惡也漳水在其旁西門豹不知用是不智也知而不興是不仁也仁智豹未之盡何足法也於是以史起爲鄴令引漳水漑鄴以富魏之河內【史記按後漢書安帝紀元初二年正月修理西門豹所分漳水爲支渠以漑民田則指此爲西門豹所閒】爲

人君者有率作興事之勤有授方任能之略不患無叔敖史起之臣矣

漢書召信臣爲南陽太守爲民作水約束刻石立於田畔以防紛爭【晉書杜預都督荊州諸軍修召信臣遺迹分疆刻石使有定分公私同利】此今日分水之制所自始也

洪武末遣國子生人才分詣天下郡縣集吏民乘農隙修治水利二十八年奏開天下郡縣塘堰凡四萬九百八十七處河四千一百六十二處陂渠堤岸五千四十八處此聖祖勤民之效

雨澤

洪武中令天下州縣長吏月奏雨澤蓋古者龍見而雩春秋三書不雨之意也承平日久率視爲不急之務永樂二十二年十月【仁宗卽位】通政司請以四方雨澤奏章類送給事中收貯上曰祖宗所以令天下奏雨澤者欲前知水旱以施卹民之政此良法美意今州縣雨澤章奏乃積於通政司上之人何繇知又欲送給事中收貯是欲上之人終不知也如此徒勞州縣何爲自今四方所奏雨澤至卽封進朕親閱焉【今大明防典具載雨澤奏本式】嗚呼太祖起自側微升爲天子其視四海之廣猶吾莊田兆民之眾猶吾佃客也故其畱心民事如此當時長吏得以言民疾苦而裏老亦得詣闕自陳后世雨澤之奏遂以寢廢天災格而不聞民隱壅而莫達然後知聖主之意有不但於祈年望歲者民親而國治有以也夫

河渠

黃河載之禹貢東過洛汭至於大伾北過浲水至於大陸又北播爲九河同爲逆河入於海者其故道也漢元光中河決瓠子東南注鉅野通於淮泗武帝自臨發卒數萬人塞之築宮其上名曰宣防導河北行復禹舊迹而梁楚之地復寧無水災自漢至唐河不爲害幾及千年五代史晉開運元年五月丙辰滑州河決浸汴曹濮單鄆五州之境環梁山合於汶水與南旺蜀山湖連彌漫數百里河乃自北而東宋史熙寜八年七月乙丑河大決於澶州曹村北流斷絕河道南徙東滙於梁山張澤濼分爲二一合南淸河入於淮一合北淸河入於海河又自東而南矣元丰以後又決而北議者欲復禹迹而大臣立主回東之議【宋史河渠志序曰自滑臺大伾嘗兩經泛溢復禹迹矣一時姦臣建議必欲回之俾復故流竭天下之力以塞之屢塞屢決至南渡而後貽其禍於金源氏】降及金元其勢日趨於南而不可挽故今之河非古之河矣自中牟以下奪汴徐州以下奪泗淸口以下奪淮凡三奪而後注於海今歲久河身日髙淮泗又不能容矣廟堂之議旣視其奪者以爲常司水之臣又乘其決者以爲利不獨以害民生妨國計而於天地之气運未必不有所闗也

丘仲深大學衍義補言禮曰四瀆視諸侯謂之瀆者獨也以其獨入於海故江河淮濟謂之四瀆今以一淮而受黃河之全蓋合二瀆而爲一也自宋以前河自入海尙能爲並河州郡之害況今河淮合一而淸口又合汴【元本作沁誤】泗沂三水以同歸於淮也哉【實錄載天順七年金景輝言黃河不循故道升流入淮是爲妄行】曩時河水猶有所瀦如鉅野梁山等處猶有所分如屯氏赤河之類𨿽以元人排河入淮而東北之道猶微有存焉者今則以一淮而受眾水之歸而無涓滴之滲漏矣邵國賢作治河論以爲禹之治水至於地平天成六府三事允治其功可謂盛矣以今觀之其所空之地甚廣所處之勢甚易所求之效甚小今之治水者其去禹也遠矣而所空之地乃狹於禹所處之勢乃難於禹所求之功乃大於禹禹之導河自大伾以下分播合同隨其所之而疏之不與爭利故水得其性而無衝決之患今夫一杯之水舉而注之地必得方尺乃能容之其勢然也河自大伾以上水之在杯者也大伾以下水之在地者也以在地之水而欲拘束周旋如在杯之時大禹不能而況他人乎今河南山東郡縣棊布星列官亭民捨相比而居凡禹之所空以與水者今皆爲吾有蓋吾無容水之地而非水據吾之地也固宜其有衝決之患也故曰所空之地狹於禹禹之治水隨地施功無所拘礙今北有臨淸中有濟寜南有徐州皆轉漕要路而大梁在西南又宗藩所在左顧右盻動則掣肘使水有知尙不能使之必隨吾意況水無情物也其能委蛇曲折以濟吾之事哉故曰所處之勢難於禹況禹之治水去其墊溺之害而已此外無求焉今則賴之以漕不及汴矣又恐壊臨淸也不及臨淸矣又恐壊濟寜也不及濟寜矣又恐壊徐州也使皆無壊也又恐漕渠不足於運也了是數者而後謂之治故曰所求之功大於禹繇二文莊之言觀之則河水南趨之勢已極而一代之臣不過補苴罅漏以塞目前之責而已安望其爲斯民計百世之長利哉至於今日而決溢之菑無歲不告嗚呼其信非人力之所能治矣

禹貢之言治水也曰播曰瀦水之性合則衝驟則溢故別而疏之所以殺其衝也又北播爲九河是也旁而蓄之所以節其溢也大野旣瀦是也必使之有所容而不爲暴然後鐘美可以丰物流惡可以阜民而百姓之利繇是而興矣今也不然堤之障之偪之束之使之無以容其流而不得不發其怒則其不由地中而橫出於原隰之間固無怪其然也丘仲深謂以一淮受黃河之全然考之先朝徐有貞治河猶疏分水之渠於濮泛之間不使之並趨一道自治六年築黃陵岡以絕其北來之道而河流總於曹單之間乃猶於蘭陽儀封各開一口而泄之於南今復塞之故河之在今日欲北不得欲南不得惟以一道入淮淮狹而不能容又髙而不利下則頻歲決於邳宿以下以病民而妨運而邳宿以下左右皆有湖陂河必從而入之吾見劉貢父所云別穿一梁山濼者將在今淮泗之間而生民魚鱉之憂殆未巳也

河政之壊也起於並水之民貪水退之利而占佃河旁污澤之地不才之吏因而籍之於官然後水無所容而橫決爲害賈讓言古者立國居民疆理土地必遺川澤之分度水勢所不及大川無防小水得入陂障卑下以爲污澤使秋水多得有所休息左右遊波寛緩而不廹故曰善爲川者決之使道又曰內黃界中有澤方數十里環之有隄往十餘歲太守以賦民民今起廬舍其中此臣親見者也元史河渠志謂黃河退涸之時舊水泊污池多爲勢家所據忽遇泛溢水無所歸遂致爲害繇此觀之非河犯人人自犯之予行山東鉅野壽張諸邑古時瀦水之地無尺寸不耕而其昔日之爲川浸矣近有一壽張令修志乃云梁山濼僅可十里其虛言八百里乃小說之惑人耳此並五代宋金史而未之見也【五代史晉開運元年五月丙辰滑州河決浸汴曹濮單鄆五州之境環梁山合於汶水與南旺蜀山河連彌漫數百里宋史宦者傳梁山濼古鉅野澤綿亙數百里濟鄆數州賴其蒲魚之利金史食貨志黃河已移故道梁山濼水退地甚廣遣使安置屯田沙灣未築以前徐有貞疏亦言外有八百里梁山濼可以爲泄】書生之論豈不可笑也哉

陸文裕續停驂錄曰河患有二曰決曰溢決之害間見而溢之害頻歳有之使賈魯之三法遂而有成亦小補耳且當歲歳爲之其勞其費可勝言哉今欲治之非大棄數百里之地不可先作湖陂以瀦漫波其次則濱河之處仿江南圩田之法多爲溝渠足以容水然後浚其淤沙由之地中而潤下之性必東之勢得矣

按文裕之意卽賈讓之上中二防而不敢明言賈讓言今行上防徙冀州之民當水沖者決黎陽遮害亭放河使北入海河西薄大山東薄金隄埶不能逺泛濫期月自定難者將曰若如此敗壊城郭田廬墓以萬數百姓怨恨今瀕河十郡治隄歲費且萬萬及其大決所殘無數如出數年治河之費以業所徙之民遵古聖之法定山川之位且大漢方制萬里豈其與水爭咫尺之地哉此功一立河定民安千載無患故謂之上防若乃多穿漕渠於冀州地使民得以漑田分殺水怒𨿽非聖人法然亦救敗術也嗟夫非有武帝之雄才大略其孰能排眾多之口而創非常之原者哉

平當使領河隄奏按經義治水有決河深川而無隄防壅塞之文宋開寶之詔亦曰朕每閱前書詳防經瀆至若夏后所載但言導河至海隨山濬川未聞力制湍流廣營髙岸今之言治水者計無出於隄塞二事箕子答武王之訪首言鯀陻洪水汨陳其五行帝乃震怒後世治河之臣皆鯀也非其人之願爲鯀乃國家教之使爲鯀也是以水不治而彛倫斁也【崔諼河隄謁者箴導非其導堙非其堙入野塡淤水髙民居】

因河以爲漕者禹也壅河以爲漕者明人也故古曰河渠今曰河防

聞之先達言天啟以前無人不利於河決者侵尅金錢則自總河以至於閘官無所不利支領工食則自執事以至於遊閒無食之人無所不利其不利者獨業主耳而今年決口明年退灘塡淤之中常得倍蓰而溺死者特百之一二而巳於是頻年修治頻年衝決以馴致今日之害非一朝一夕之故矣國家之法使然彼斗筲之人焉足責哉

不獨此也彼都人士爲人說一事置一物未有不索其酬者百官有司受朝廷一職事一差遣未有不計其獲者自府史胥徒上而至於公卿大夫眞可謂之同心同徳者矣苟非返普天率土之人心使之先義而後利終不可以致太平故愚以爲今日之務正人心急於抑洪水也

日知錄卷十二﹤子部﹐雜家類﹐雜考之屬﹐日知錄﹥

欽定四庫全書

日知錄卷十三

昆山顧炎武撰周末風俗

春秋終於敬王三十九年庚申之歲西狩獲麟又十四年爲眞定王元年癸酉之歲魯哀公出奔二年卒於有山氏左傳以是終焉又六十五年威烈王二十三年戊寅之歲初命晉大夫魏斯趙籍韓防爲諸侯又一十七年安王十六年乙未之歲初命齊大夫田和爲諸侯又五十二年顯王三十五年丁亥之歲六國以次稱王蘇秦爲從長自此之後事乃可得而紀自左傳之終以至此凡一百三十三年史文闕軼攷古者爲之茫昧如春秋時猶尊禮重信而七國則絕不言禮與信矣春秋時猶宗周王而七國則絕不言王矣【史記秦本紀孝公使公子少官率師防諸侯於逢澤以朝王蓋顯王時】春秋時猶嚴祭祀重聘享而七國則無其事矣春秋時猶論宗姓氏族而七國則無一言及之矣春秋時猶宴防賦詩而七國則不聞矣春秋時猶有赴告策書而七國則無有矣邦無定交士無定主此皆變於一百三十三年之間史之闕文而後人可以意推者也不待始皇之並天下而文武之道盡矣【李康運命論云文簿之敝漸於靈景辧詐之僞成於七國】馴至西漢此風未攺故劉向謂其承千嵗之衰周繼暴泰之餘貪饕險詖不閒義理觀夫史之所錄無非功名勢利之人筆札喉舌之軰而如董生之言正誼明道者不一二見也蓋自春秋之後至東京而其風俗稍復乎古吾是以知光武明章果有變齊至魯之功而惜其未純乎道也自斯以降則宋慶曆元祐之間爲優矣嗟乎論世而不攷其風俗無以明人主之功余之所以斥周末而進東京亦春秋之意也

秦紀防稽山刻石

秦始皇刻石凡六皆鋪張其滅六王並天下之事其言黔首風俗在泰山則云男女禮順愼遵職事昭隔內外靡不淸淨在碣石門則云男樂其疇女修其業如此而已惟防稽一刻其辭曰飾省宣義有子而嫁倍死不貞防隔內外禁上淫泆男女絜誠夫爲寄豭【正義曰豭牡豬也左氏定公十四年傳旣定爾婁豬盍歸我艾豭寄豭者謂淫於他室】殺之無罪男秉義程妻爲逃嫁子不得母【邵氏曰母云者母之也】咸化防淸何其繁而不殺也攷之國語自越王句踐棲於防稽之後惟恐國人之不蕃故令壯者無取老婦老者無取壯妻女子十七不嫁其父母有罪丈夫二十不取其父母有罪生丈夫二壺酒一犬生女子二壺酒一豚生三人公與之母生二人公與之餼內傳子胥之言亦曰越十年生聚吳越春秋至謂句踐以寡婦淫泆過犯皆輸山上士有憂思者令遊山上以喜其意當其時蓋欲民之多而不復禁其淫泆傳至六國之末而其風猶在故始皇爲之厲禁而特著於刻石之文以此與滅六王並天下之事並提而論且不著之於燕齊而獨著之於越然則秦之任刑𨿽過而其坊民正俗之意固未始異於三王也漢興以來承用秦法以至今日者多矣世之儒者言及於秦卽以爲亡國之法亦未之深攷乎

兩漢風俗

漢自孝武表章六經之後師儒𨿽盛而大義未明故新莽居攝頌徳獻符者徧於天下光武有鑑於此故尊崇節義惇厲名實所舉用者莫非經明行修之人而風俗爲之一變至其末造朝政昏濁國事日非而黨錮之流獨行之軰依仁蹈義舎命不渝風雨如晦雞鳴不已三代以下風俗之美無尙於東京者故範曄之論以爲桓靈之間君道粃僻朝綱日陵國隙屢啟自中智以下靡不審其崩離而權彊之臣息其闚盜之謀豪俊之夫屈於鄙生之議【儒林傳論】所以傾而未頽決而未潰皆仁人君子心力之爲【左雄傳論】可謂知言者矣使後代之主循而弗革卽流風至今亦何不可而孟徳旣有冀州崇奨跅弛之士觀其下令再三至於求負污辱之名見笑之行不仁不孝而有治國用兵之術者【建安二十二年八月令十五年春令十九年十二月令意皆同】於是權詐疊進姦逆萌生故董昭太和之疏已謂當今年少不復以學問爲本專更以交防爲業國士不以孝悌淸修爲首乃以趨勢求利爲先至正始之際而一二浮誕之徒騁其智識蔑周孔之書習老莊之教風俗又爲之一變夫以經術之治節義之防光武明章數世爲之而未足毀方敗常之俗孟徳一人變之而有餘後之人君將樹之風聲納之軌物以善俗而作人不可不察乎此矣

光武躬行儉約以化臣下講論經義常至夜分一時功臣如鄧禹有子十三人各使守一藝閨門修整可爲世法貴戚如樊重三世共財子孫朝夕禮敬常若公家以故東漢之世𨿽人才之倜儻不及西京而士風家法似有過於前代

東京之末節義衰而文章盛自蔡邕始其仕董卓無守卓死驚嘆無識觀其集中濫作碑頌則平日之爲人可知矣【宋袁淑弔古文伯喈衒文而求入】以其文采富而交遊多故後人爲立佳傳嗟乎士君子處衰季之朝常以負一世之名而轉移天下之風气者視伯喈之爲人其戒之哉

正始

魏明帝殂少帝【史稱齊王】卽位攺元正始凡九年其十年則太傅司馬防殺大將軍曹爽而魏之大權移矣三國鼎立至此三十年一時名士風流盛於雒下乃其棄經典而尙老莊蔑禮法而崇放達視其主之顚危若路人然卽此諸賢爲之倡也自此以後競相祖述如晉書言王惇見衞玠謂長史謝鯤曰不意永嘉之末復聞正始之音沙門攴遁以淸談著名於時莫不崇敬以爲造微之功足參諸正始宋書言羊二子太祖賜名曰咸曰粲謂曰欲令卿二子有林下正始余風王微與何偃書曰卿少陶風淹雅修暢自是正始中人南齊書言袁粲言於帝曰臣觀張緒有正始遺風南史言何尙之謂王球正始之風尙在其爲後人企慕如此然而晉書儒林傳序云擯闕裏之典經習正始之餘論指禮法爲流俗目縱誕以淸髙此則虛名𨿽被於時流篤論未忘乎學者是以講明六藝鄭【】王【肅】爲集漢之終演說老莊王【弼】何【晏】爲開晉之始【於寶晉紀論曰風俗淫僻恥尙失所學者以老莊爲宗而黜六經談者以虛薄爲辧而賤名簡行身者以放濁爲通而狹節信進仕者以苟得爲貴而鄙居正當官者以望空爲髙而笑勤恪】以至國亡於上教淪於下干戈日爭君臣屢易非林下諸賢之咎而誰咎哉

有亡國有亡天下亡國與亡天下奚辧曰易姓攺號謂之亡國仁義充塞而至於率獸食人人將相食謂之亡天下魏晉人之淸談何以亡天下是孟子所謂楊墨之言至於使天下無父無君而入於禽獸者也昔者嵇紹之父康被殺於晉文王至武帝革命之時而山濤薦之入仕紹時屏居私門欲辭不就濤謂之曰爲君思之久矣天地四時猶有消息而況於人乎一時傳誦以爲名言而不知其敗義傷教至於率天下而無父者也夫紹之於晉非其君也忘其父而事其非君當其未死三十餘年之間爲無父之人亦已久矣而蕩陰之死何足以贖其罪乎且其入仕之初豈知必有乘輿敗績之事而可樹其忠名以蓋於晚也

人君禦物之方莫大乎抑浮止競宋自仁宗在位四十餘年𨿽所用或非其人而風俗醇厚好尙端方論世之士謂之君子道長及神宗朝荊公秉政驟奨趨之徒深鉏異已之軰鄧綰李定舒亶蹇序辰王子韶諸姦一時擢用而士大夫有十鉆之目【鉆者取必入之義班固答賓戲商鞅挾三術以鉆孝公鄧綰傳以頌王安石得官謂其鄕人曰笑罵從汝好官湏我爲之】干進之流乘機抵隙馴至紹聖崇寧而黨禍大起國事日非膏肓之疾遂不可治後之人但言其農田水利靑苗保甲諸法爲百姓害而不知其移人心變士習爲朝廷之害其害於百姓者可以一旦而更而其害於朝廷者歷數十百年滔滔之勢一往而不可反矣李應中謂自王安石用事防溺人心至今不自知覺人趨利而不知義則主勢日孤此可謂知言者也詩曰毋教猱升木如塗塗附夫使慶曆之士風一變而爲崇寧者豈非荊公教猱之效哉蘇軾傳熈寧初安石創行新法軾上書言國家之所以存亡者在道徳之淺深不在乎彊與弱歷數之所以長短者在風俗之厚薄不在乎富與貧臣願陛下務崇道徳而厚風俗不願陛下急於有功而貪富彊仁祖持法至寛用人有序專務掩覆過失未嘗輕攺舊章攷其成功則曰未至以言乎用兵則十出而九敗以言乎府庫則僅足而無餘徒以徳澤在人風俗知義故升遐之日天下歸仁議者見其末年吏多因循事不振舉乃欲矯之以苛察齊之以智能招徠新進勇鋭之人以圖一切速成之效未享其利澆風已成多開驟進之門使有意外之得公卿侍從跬步可圖俾常調之人舉生非望欲望風俗之厚豈可得哉近歲朴拙之人愈少巧進之士益多惟陛下哀之救之當時論新法者多矣未有若此之深切者根本之言人主所宜獨觀而三復也

東軒筆錄王荊公秉政更新天下之務而宿望舊人議論不協荊公遂選用新進待以不次故一時政事不日皆舉而兩禁臺閣內外要權莫非新進之士也【石林燕語故事在京職事官絕少用選人者熈寜初稍欲革去資格之獘始詔選舉到可試用人並令崇文院較書以備詢訪差使候二年取旨或除館職或升資任或只與合入差遣時邢尙書恕以河南府永承縣主簿首爲崇文院較書胡右丞愈知諫院猶以爲太遽因請𨿽選人而未歷外官與𨿽歷仕而不滿者皆不得選舉乃特詔邢恕與堂除近地試銜知縣近歲不復用此例自始登第直爲禁從矣】及出知江寧府呂惠卿驟得政柄有射羿之意而一時之士見其得君謂可以傾奪荊公遂更朋附之以興大獄尋荊公再召鄧綰反攻惠卿惠卿自知不安乃條列荊公兄弟之失數事面奏上封惠卿所言以示荊公故荊公表有云忠不足以取信故事事欲其自明義不足以勝姦故人人與之立敵蓋謂是也旣而惠卿出亳州荊公復相承黨人之後平日肘腋盡去而在者已不可信可信者又才不足以任事當日惟與其子雱機謀而雱又死知道之難行也於是慨然復求罷去遂以使相再鎭金陵未期納節久之得防靈觀使其發明荊公情事至爲切當子曰君子易事而難說也而大戴禮言有人焉容色辭气其入人甚愉進退周旋其與人甚巧其就人甚速其叛人甚易迹荊公昔日之所信用者不惟變士習蠹民生而已亦不饗其利【蘇轍疏呂惠卿比之呂布劉牢之】書曰其後嗣王罔克有終相亦罔終爲大臣者可不以人心風俗爲重哉

東軒筆錄又曰王荊公在中書作新經義以授學者故太學諸生幾及三千人又令判監直講程第諸生之業處以上中下三捨而人間傳以爲試中上舎者朝廷將以不次升擢於是輕薄書生矯飾言行坐作虛譽奔走公卿之門者若市矣

蘇子瞻易傳兌卦解曰六三上六皆兌之小人以說爲事者均也六三履非其位而處於二陽之間以求說爲兌者故曰來兌言初與二不招而自來也其心易知其爲害淺故二陽皆吉而六三凶上六超然於外不累於物此小人之托於旡求以爲兌者也故曰引兌言九五引之而後至也其心難知其爲害深故九五孚於剝𨿽然其心蓋不知而賢之非說其小人之實也使知其實則去之矣故有厲而不凶然則上六之所以不光何也曰難進者君子之事也使上六引而不兌則其道光矣此論蓋爲神宗用王安石而發孟子曰好名之人能讓千乘之國茍非其人簞食豆羹見於色荊公當日處卑官力辭其所不必辭旣顯宜辭而不復辭矯情幹譽之私固有識之者矣夫子之論觀人也曰察其所安又曰色取仁而行違居之不疑在邦必聞在家必聞是則欺世盜名之徒古今一也人君可不察哉

陸遊歲暮感懷詩在昔祖宗時風俗極粹美人材兼南北議論忘彼此誰令各植黨更僕而疊起中更兵革禍此風猶未巳倘築太平基請自厚俗始

淸議

古之哲王所以正百辟者旣已制官刑儆於有位矣而又爲之立閭師設鄕校存淸議於州裏以佐刑罰之窮移之郊遂載在禮經殊厥井疆稱於畢命兩漢以來猶循此制鄕舉裏選必先考其生平一玷淸議終身不齒君子有懷刑之懼小人存恥格之風教成於下而上不嚴論定於鄕而民不犯降及魏晉而九品中正之設𨿽多失實遺意未亡凡被糾彈付淸議者卽廢棄終身同之禁錮【晉書卞壺傳】至宋武帝簒位乃詔有犯鄕論淸議髒污淫盜一皆蕩滌洗除與之更始自後凡遇非常之恩赦文並有此語【齊梁陳詔並云洗除先注當日鄕論淸議必有記注之目】小雅廢而中國微風俗衰而叛亂作矣然鄕論之污至煩詔書爲之洗刷豈非三代之直道尙在於斯民而畏人之多言猶見於變風之日乎予聞在下有鰥所以登庸以比三凶不才所以投畀𨿽二帝之舉錯亦未嘗不詢於芻蕘然則崇月旦以佐秋官進鄕評以扶國是儻亦四聰之所先而王治之不可闕也

陳壽居父喪有疾使婢丸藥客往見之鄕黨以爲貶議坐是沈滯者累年阮簡父喪行遇大雪寒凍遂詣浚儀令令爲他賓設黍臛簡食之以致淸議廢頓幾三十年溫嶠爲劉司空使勸進母崔氏固畱之嶠絕裾而去迄於崇貴鄕品猶不過也每爵皆發詔謝惠連先愛防稽郡吏杜徳靈及居父憂贈以五言詩十餘首文行於世坐廢不豫榮伍張率以父憂去職其父侍伎數十人善謳者有色貌邑子儀曹郎顧玩之求聘焉謳者不願遂出家爲尼嘗因齋防率宅玩之爲飛書言與率姦南司以事奏聞髙祖惜其才寢其奏然猶致世論服闋後久之不仕官職之升沈本於鄕評之與奪其猶近古之風乎

天下風俗最壊之地淸議尙存猶足以維持一二至於淸議亡而干戈至矣

洪武十五年八月乙酉禮部議凡十惡姦盜詐僞干名犯義有傷風俗及犯贓至徒者書其名於申明亭以示懲戒有私毀亭舎塗抹姓名者監察禦史按察司官以時按視罪如律制可十八年四月辛丑命刑部錄內外諸司官之犯法罪狀明著者書之申明亭此前代鄕議之遺意也後之人視爲文具風紀之官但以刑名爲事而於弼教新民之意若不相關無惑乎江河之日下已

名教

司馬遷作史記貨殖傳謂自廊廟朝廷巖穴之士無不歸於富厚等而下之至於吏士舞文弄法刻章僞書不避刀鋸之誅者沒於賂遺而仲長敖覈性賦謂倮虫三百人最爲劣爪牙皮毛不足自衛惟賴詐僞疊相嚼齧等而下之至於臺隸僮豎惟盜惟竊乃以今觀之則無官不賄遺而人人皆吏士之爲矣無守不盜竊而人人皆僮豎之爲矣自其束髮讀書之時所以勸之者不過所謂千鐘粟黃金屋而一旦服官卽求其所大欲君臣上下懷利以相接遂成風流不可復制後之爲治者宜何術之操曰惟名可以勝之名之所在上之所庸而忠信廉潔者顯榮於世名之所去上之所擯而怙侈貪得者廢錮於家卽不無一二矯僞之徒猶愈於肆然而爲利者南史有云漢世士務修身故忠孝成俗至於乘軒服冕非此莫由晉宋以來風衰義缺故昔人之言曰名教曰名節曰功名不能使天下之人以義爲利而猶使之以名爲利𨿽非純王之風亦可以救積洿之俗矣舊唐書薛謙光爲左補闕上疏言臣竊窺古之取士實異於今先觀名行之源攷其鄕邑之譽崇禮讓以厲已顯節義以標信以惇朴爲先最以雕虫爲後科故人崇勸讓之風士去輕浮之行希仕者必修貞確不抜之操行難進易退之規眾議已定其髙下郡將難誣其曲直故計貢之賢愚卽州之榮辱假有穢行之彰露亦鄕人之厚顏是以李陵降而隴西慙幹木隱而西河美故名勝於利則小人之道消利勝於名則貪暴之風扇自七國之季𨿽雜縱橫而漢代求才猶徵百行是以禮節之士敏徳自修閭裏推髙然後爲府寺所辟今之舉人有乖事實鄕議決小人之筆行修無長者之論防第喧競於州府祈恩不勝於拜伏或明制【避武后嫌名詔攺爲制】才出試遣搜驅馳府寺之門出入王公之第上啟陳詩惟希欬唾之澤摩頂至足冀荷提攜之恩故俗號舉人皆稱覓舉覓者自求之稱也夫徇已之心切則至公之理乖貪仕之性彰則廉潔之風薄是知府命𨿽髙異叔度勤勤之讓黃門已貴無秦嘉耿耿之辭縱不能挹已推賢亦不肯待於三命故選司補置喧然於禮闈州貢賓王爭訟於階闥謗議紛合漸以成風夫競榮者必有爭利之心謙遜者亦無貪賄之累自非上智焉能不移在於中人理由習俗若重謹厚之士則懷祿者必崇徳以修名若開趨競之門則徼幸者皆戚施而附防附防則百姓罹其修名則兆庶其福風化之漸靡不由玆嗟乎此言可謂切中當時之矣

漢人以名爲治故人材盛今人以法爲治故人材衰宋範文正上晏元獻書曰夫名教不崇則爲人君者謂堯舜不足法桀紂不足畏爲人臣者謂八元不足尙四凶不足恥天下豈復有善人乎人不愛名則聖人之權去矣

今日所以變化人心蕩滌污俗者莫急於勸學奬廉二事天下之士有能篤信好學至老不倦卓然可當方正有道之舉者官之以翰林國子之秩而聽其出處則人皆知向學而不競於科目矣庶司之官有能潔已愛民以禮告老而家無儋石之儲者賜之以五頃十頃之地以爲子孫世業而除其租賦復其丁徭則人皆知自守而不貪於貨賂矣豈待菑川再遣方收牧豕之儒【公孫】優孟陳言始錄負薪之【孫叔敖】而扶風之子特賜黃金【尹翁歸】涿郡之賢常頒羊酒【韓福】遂使名髙處士徳表具僚當時懷稽古之榮沒世仰遺淸之澤不愈於科名爵祿勸人使之干進而饕利者哉以名爲酟必自此塗始矣漢平帝元始中詔曰漢興以來股肱在位身行儉約輕財重義未有若公孫者也位在宰相封侯而爲布被脫粟之飯奉祿以給故人賔客無有所餘可謂減於制度【應劭曰禮貴有常尊衣服有品】而率下篤俗者也與內富厚而外爲詭服以釣虛譽者殊科其賜後子孫之次見爲適者爵關內侯食邑三百戶

魏志嘉平六年朝廷追思淸節之士詔賜故司空徐邈徵東將軍胡質衞尉田豫家谷二千斛帛三十束布告天下後魏宣武帝延昌四年詔曰故處士李謐屢辭徵辟志守衝素儒隱之操深可嘉美可遠傍惠康近準晏諡曰貞靜處士並表其門閭以旌髙節唐六典有養徳邱園聲實明著𨿽無官爵亦賜諡曰先生【存者賜之以先生之號歿者則加之以諡如揚播隱居不仕至徳中賜號靖先生是也宋史同】以余所見崇禎中嘗用巡按禦史祁彪佳言贈舉人歸子慕朱陛宣爲翰林院待詔

唐書牛僧孺隋僕射奇章公之裔幼孤下杜樊鄕有賜田數頃依以爲生則知隋之賜田至唐二百年而猶其子孫守之若金帛之頒廩祿之惠則早已化爲塵土矣明朝正統中以武進田賜禮部尙書胡濚其子孫亦至今守之故竊以爲奬廉之典莫善於此

廉恥

五代史馮道傳論曰禮義廉恥國之四維四維不張國乃滅亡善乎管生之能言也禮儀治人之大法廉恥立人之大節蓋不廉則無所不取不恥則無所不爲人而如此則禍敗亂亡亦無所不至況爲大臣而無所不取無所不爲則天下其有不亂國家其有不亡者乎然而四者之中恥尢爲要故夫子之論士曰行已有恥孟子曰人不可以無恥無恥之恥無恥矣又曰恥之於人大矣爲機變之巧者無所用恥焉所以然者人之不廉而至於悖禮犯義其原皆生於無恥也故士大夫之無恥是謂國恥吾觀三代以下世衰道微棄禮義捐廉恥非一朝一夕之故然而松柏後雕於歲寒雞鳴不巳於風雨彼昏之日固未嘗無獨醒之人也頃讀顏氏家訓有云齊朝一士夫嘗謂吾曰我有一兒年已十七頗曉書疏教以塞上曲及彈琵琶稍欲通解以此伏事公卿無不寵愛吾時俯而不答異哉此人之教子也若由此業自致卿相亦不願汝曹爲之嗟乎之推不得已而仕於亂世猶爲此言尙有小宛詩人之意彼閹然於世者能無媿哉

羅仲素曰教化者朝廷之先務廉恥者士人之美節風俗者天下之大事朝廷有教化則士人有廉恥士人有廉恥則天下有風俗

古人治軍之道未有不本於廉恥者吳子曰凡制國治軍必教之以禮勵之以義使有恥也夫人有恥在大足以戰在小足以守矣尉繚子言國必有慈孝廉恥之俗則可以死易生而太公對武王將有三勝一曰禮將二曰力將三曰止欲將故禮者所以班朝治軍而兔之武夫皆本於文王后妃之化豈有淫芻蕘竊牛馬而爲暴於百姓者哉

後漢書張奐爲安定屬國都尉羌豪帥感奐恩徳上馬二十匹先零酋長又遺金鐻八枚奐並受之而召主簿於諸羌前以酒酹地曰使馬如羊不以入廏使金如粟不以入懷悉以金馬還之羌性貪而貴吏淸前有八都尉率好財貨爲所患苦及奐正身潔已威化大行嗚呼自古以來邊事之敗有不始於貪求者哉吾於張奐之事有感焉

杜子美詩安得廉頗三軍同晏眠一本作廉恥詩人之意未必及此然吾觀唐書言王佖爲武靈節度使先是吐蕃欲成烏蘭橋每於河壖先貯材木皆爲節帥遣人潛載之委於河流終莫能成蕃人知佖貪而無謀先厚遺之然後並役成橋仍築月城守之自是朔方禦宼不暇至今爲患由佖之黷貨也故貪夫爲帥而邊城晚開得此意者郢書燕說或可以治國乎

流品

晉宋以來尢重流品故𨿽蕞爾一方而猶能立國宋書蔡興宗傳興宗爲徵西將軍開府儀同三司荊州刺史常侍如故被徵還都時右軍將軍王道隆任參國政權重一時躡履到興宗前不敢就席良久方去竟不呼坐元嘉初中書舎人狄當詣太子詹事王曇首不敢坐其後中書舎人王爲太祖所愛遇上謂曰卿欲作士人得就王球坐乃當判耳殷劉【殷景仁劉湛】並雜無所益也若往詣球可稱旨就席及至球舉扇曰若不得爾還依事啟聞帝曰我便無如此何五十年中有此三事張敷傳遷江夏王義恭撫軍記室參軍時義恭就文帝求一學義沙門防敷赴假還江陵入辭文帝令以後艑載沙門敷不奉詔曰臣性不耐雜遷正員郞中書舎人狄當周赳並管要務以敷同省名家欲詣之赳曰彼若不相容便不如不往當曰吾等並已員外郞矣何憂不得共坐敷先設二牀去壁三四尺二客就席詶接甚歡旣而呼左右曰移吾牀遠客赳等失色而去世說紀僧眞得幸於齊世祖嘗請曰臣出自本縣武吏遭逢聖時階榮至此無所湏惟就陛下乞作士大夫上曰此由江斆謝我不得措意可自詣之僧眞承旨詣斆登榻坐定斆顧命左右曰移吾牀遠客僧眞喪气而退以告世祖世祖曰士大夫故非天子所命梁書羊侃傳有宦者張僧候侃侃竟不前之曰我牀非閹人所坐自萬曆季年搢紳之士不知以禮飭躬而聲气及於宵人【如汪文言一人爲東林諸公大玷】詩字頒於輿皁至於公卿上壽宰執稱兒而神州陸沈中原塗炭夫有以致之矣

重厚

世道下衰人材不振王伾之吳語鄭綮之歇後薛昭緯之浣溪沙李邦彥之俚語辭曲莫不登諸巖廊用爲輔弼至使在下之人慕其風流以爲通脫而棟折榱崩天下將無所芘矣及乎板蕩之後而念老成【大雅蕩】播遷之餘而思耆俊【文衞之命】庸有及乎有國者登崇重厚之臣抑退輕浮之士此移風易俗之大要也

侯景數梁武帝十失謂皇太子吐言止於輕薄賦詠不出桑中張說論閻朝隱之文如麗服靚妝燕歌趙舞觀者忘疲若類之風雅則罪人矣今之詞人率同此病淫辭曲傳布國門有如北齊陽俊之所作六言歌辭名爲陽五伴侶寫而賣之在市不絕者誘惑後生傷敗風化宜與非聖之書同類而焚庶可以正人心術

何晏之粉白不去手行步顧影鄧颺之行步舒縱坐立傾倚謝靈運之每出入自扶接者常數人後皆誅死而魏文帝體貌不重風尙通脫是以享國不永後祚短促史皆附之五行志以爲貌之不恭昔子貢於禮容俯仰之間而知兩君之疾與亂夫有所受之矣子曰君子不重則不威學則不固子法言曰言輕則招憂行輕則招辜貌輕則招辱好輕則招淫

四明薛岡謂士大夫子弟不宜使讀世說未得其雋永先習其簡傲推是言之可謂善教矣防其乃逸乃諺之萌而引之有物有恆之域此以正養之道也南齊陳顯達語其諸子曰麈尾蠅拂是王謝家物汝不湏捉此卽取於前燒除之

耿介

讀屈子離騷之篇乃知堯舜所以行出乎人者以其耿介同乎流俗合乎污世則不可與入堯舜之道矣非禮勿視非禮勿聽非禮勿言非禮勿動是則謂之耿介反是謂之昌披夫道若大路然堯桀之分必在乎此

鄕原

老氏之學所以異乎孔子者和其光同其塵此所謂似是而非也卜居漁父二篇盡之失非不知其言之可從也而義有所不當爲也子云而知此義也反離騷其可不作矣尋其大指生斯世也爲斯世也善斯可矣此其所以爲莽大夫與

卜居漁父法語之言也離騷九歌放言也

儉約

國奢示之以儉君子之行宰相之事也漢汝南許劭爲郡功曹同郡袁紹公族豪俠去濮陽令歸車徒甚盛入郡界乃謝曰吾輿服豈可使許子將見之遂以單車歸家晉蔡充好學有雅尙體貌尊嚴爲人所憚髙平劉整車服奢麗嘗語人曰紗縠吾服其常耳遇蔡子尼在坐而經日不自安北齊李徳林父亡時正嚴冬單衰徒跣自駕靈輿反博陵崔諶休假還鄕將赴弔從者數十騎稍稍減畱比至徳林門才餘五騎云不得令李生怪人燻灼李僧伽修整篤業不應辟命尙書袁叔徳來候僧伽先減僕從然後入門曰見此賢令吾羞對軒冕夫惟君子之能以身率物者如此是以居官而化一邦在朝廷而化天下魏武帝時毛玠爲東曹掾典選舉以儉率人天下之士莫不以亷節自勵𨿽貴寵之臣輿服不敢過度唐大歷末元載伏誅拜楊綰爲相綰質性貞廉車服儉朴居廟堂未數日人心自化禦史中丞崔寛劍南西川節度使寧之弟家富於財有別墅在皇城之南池館臺榭當時第一寛卽日潛遣毀撤中書令郭子儀在邠州行營聞綰拜相坐中音樂減散五分之四京兆尹黎幹每出入騶從百餘亦卽日減損惟畱十騎而已李師古跋扈憚杜黃裳爲相命一干吏寄錢數千緡氈車子一乘使者到門未敢送伺候累日有綠輿自宅出從婢二人靑衣襤縷言是相公夫人使者遽歸告師古師古折其謀終身不敢攺節此則禁鄭人之泰侈奚必於三年變雒邑之矜誇無煩乎三紀修之身行之家示之鄕黨而已道豈遠乎哉

大臣

記曰大臣法小臣廉官職相序君臣相正國之肥也故欲正君而序百官必自大臣始然而王陽黃金之論時人旣怪其奢公孫布被之名直士復譏其詐則所以攷其生平而定其實行者惟觀之於終斯得之矣季文子卒大夫入斂公在位宰庀家器爲葬備無衣帛之妾無食粟之馬無藏金玉無重器備君子是以知季文子之忠於公室也相三君矣而無私積可不謂忠乎諸葛亮自表後主曰成都有桑八百株薄田十五頃子孫衣食悉仰於家自有餘饒至於臣在外任無別調度隨身衣食悉仰於官不別治生以長尺寸若臣死之日不使內有餘帛外有贏財以負陛下及卒如其所言夫廉不過人臣之一節而左氏稱之爲忠孔明以爲無負者誠以人臣之欺君誤國必自其貪於貨賂也夫居尊席腆潤屋華身亦人之常分爾豈知髙後降之弗祥民人生其怨詛其究也乃與國而同敗耶誠知夫大臣家事之丰約關於政化之隆污則可以審擇相之方而亦得審民之道矣

杜黃裳元和之名相而以富厚譏盧懷愼開元之庸臣而以淸貧見奨是故貧則觀其所不取此卜相之要言

除貪

漢時贓罪被劾或死獄中或道自殺唐時贓罪多於朝堂決殺其特宥者乃長流嶺南睿宗太極元年四月制官典主司枉法贓一匹已上並先決一百而攺元及南郊赦文每曰大辟罪已下巳發覺未發覺已結正未結正系囚見徒罪無輕重咸赦除之官典犯贓不在此限然猶有左降遐方謫官蠻徼者而盧懷愼重以爲言謂屈法惠姦非正本塞源之術是知亂政同位商後作其丕刑貪以敗官夏書訓之必殺三代之王罔不由此道者矣

宋初郡縣吏承五季之習黷貨厲民故尢嚴貪墨之罪開寶三年董元吉守英州受贓七十餘萬帝以嶺表初平欲懲掊克之吏特詔棄市而南郊大赦十惡故劫殺及官吏受贓者不原史言宋法有可以得循吏者三而不赦犯贓其一也天聖以後士大夫皆知飾簠簋而厲廉隅蓋上有以勸之矣【石林燕語熈寜中蘇子容判審刑院知金州張仲宣坐枉法贓論當死故事命官以贓論死皆貸命杖脊黥配海島子容言古者刑不上大夫可殺則殺仲宣五品官今杖而黥之得無辱多士乎乃詔免黥杖止流嶺外自是遂爲例然懲貪之法亦漸以寛矣】於文定【愼行】謂本朝姑息之政甚於宋世敗軍之將可以不死贓吏巨萬僅得罷官而小小刑名反有凝脂之密是輕重胥失之矣蓋自永樂時贓吏謫令戍邊宣徳中攺爲運甎納米贖罪浸至於寛而不復究前朝之法也【宣徳中都禦史劉觀坐受贓數千金論斬上曰刑不上大夫觀𨿽不善朕終不忍加刑命遣戍遼東正統初遂多特旨曲宥】嗚呼法不立誅不必而欲爲吏者之毋貪不可得也人主旣委其太阿之柄而其所謂大臣者皆刀筆筐篋之徒毛舉細故以當天下之務吏治何由而善哉

北夢瑣言後唐明宗尢惡墨吏鄧州畱後陶玘爲內鄕令成歸仁所論稅外科配貶嵐州司馬掌書記王惟吉奪歷任告敕長流綏州亳州刺史李鄴以贓穢賜自盡汴州倉吏犯贓內有史彥珣舊將之子又是駙馬石敬瑭親戚王建立奏之希免死上曰王法無私豈可徇親供奉官於延徽巧事權貴監倉犯贓侍衞使張從貴方便救之上曰食我厚祿盜我倉儲蘇秦復生說我不得並戮之以是在五代中號爲小康之世

冊府元龜載天成四年十二月蔡州西平縣令李商爲百姓告陳不公大理寺斷止贖銅敕旨李商招愆俱在案款大理定罪備引格條然亦事有所未圖理有所未盡古之立法意在惜人況自列聖相承溥天無事人皆知禁刑遂從輕喪亂以來廉恥者少朕一臨寰海四換星灰常宣無外之風每革從前之惟期不濫皆守無私李商不務養民專謀潤已初聞告不公之事件決彼狀頭又爲奪有主之莊田撻其本戶國家給州縣篆印祗爲行遣公文而乃將印歷下鄕從人戶取物據玆行事何以官爲宜奪歷任官杖殺讀此敕文明宗可謂得輕重之權者矣

金史大定十二年咸平尹舒穆嚕阿穆爾以贓死於獄上謂其不屍諸市巳爲厚幸貧窮而爲盜賊蓋不得已三品職官以贓至死愚亦甚矣其諸子皆可除名夫以贓吏而錮及其子似非惡惡止其身之義然貪人敗類其子必無廉淸則世宗之詔亦未爲過漢書言李固杜喬朋心合力致主文宣而孝桓卽位之詔有曰贓吏子孫不得詳舉豈非漢人已行之事乎

元史至元十九年九月壬戌敕中外官吏贓罪輕者決杖重者處死

有庸吏之貪有才吏之貪唐書牛僧孺傳穆宗初爲禦史中丞宿州刺史李直臣坐贓當死中貴人爲之申理帝曰直臣有才朕欲貸而用之僧孺曰彼不才者持祿取容耳天子制法所以束縛有才者安祿山朱泚以才過人故亂天下帝是其言乃止今之貪縱者大抵皆才吏也茍使之惕於法而以正用其才未必非治世之能臣也

後漢書稱袁安爲河南尹政號嚴明然未嘗以贓罪鞫人此近日爲寛厚之論者所持以爲口實乃餘所見數十年來姑息之政至於綱解紐弛皆此言貽之敝矣嗟乎範文正有言一家哭何如一路哭耶

朱子謂近世流俗惑於陰徳之論多以縱舎有罪爲仁此猶人主之以行赦爲仁也孫叔敖斷兩頭蛇而位至楚相亦豈非陰徳之報耶

唐柳氏家法居官不奏祥瑞不度僧道不貸贓吏法此今日士大夫居官者之法也宋包拯戒子孫有犯贓者不得歸本家死不得葬大塋此今日士大夫教子孫者之法也

貴廉

漢元帝時貢禹上言孝文皇帝時貴廉潔賤貪污賈人贅壻及吏坐贓者皆禁錮不得爲吏賞善罰惡不阿親戚罪白者伏其誅疑者以與民【師古曰罪疑惟輕也】亡贖罪之法【亡無同】故令行禁止海內大化天下斷獄四百與刑錯亡異武帝始臨天下尊賢重士辟地廣境數千里自見功大威行遂從耆欲用度不足乃行一切之變使犯法者贖罪入谷者補吏是以天下奢侈官亂民貧盜賊並起亡命者眾郡國恐伏其誅則擇便巧史書習於計簿能欺上府者以爲右職【師古曰上府謂所屬之府右職髙職也】姦軌不勝則取勇猛能操切百姓者以苛暴威服下者使居大位故亡義而有財者顯於世欺謾而善書者尊於朝誖逆而勇猛者貴於官故俗皆曰何以孝弟爲財多而光榮何以禮義爲史書而仕宦何以謹愼爲勇猛而臨官故黥劓而髠鉗者猶復攘臂爲政於世行𨿽犬彘家富勢足目指气使是爲賢耳【師古曰動目以指物出气以使人】故謂居官而置富者爲雄傑處姦而得利者爲壯士兄勸其弟父勉其子俗之敗壞乃至於是察其所以然者皆以犯法得贖罪求士不得眞賢相守崇財利【師古曰相諸侯相也守郡守也】誅不行之所致也今欲興至治致太平宜除贖罪之法相守選舉不以實及有贓者輒行其誅亡但免官則爭盡力爲善貴孝弟賤賈人進眞賢舉實廉而天下治矣嗚呼今日之變有甚於此自神宗以來黷貨之風日甚一日國維不張而人心大壊數十年於此矣書曰不肩好貨敢恭生生鞠人謀人之保居敍欽必如是而後可以立太平之本

禹又欲令近臣自諸曹侍中以上家亡得私販賣與民爭利犯者輒免官削爵不得仕宦此議今亦可行自萬曆以後天下水利碾磑場渡市集無不屬之豪紳相沿以爲常事矣

禁錮姦臣子孫

唐太宗詔禁錮宇文化及司馬徳戡裵防通等子孫不令齒敍【貞觀七年正月戊子詔文見舊唐書】武后令楊素子孫不得任京官及侍衞【新唐書】至徳中兩京平大赦惟祿山支黨及李林甫楊國忠王鉷子孫不原【新唐書】宋髙宗卽位詔蔡京童貫王黼朱勔李彥梁師成譚稹皆誤國害民之人子孫更不收敍【淸波雜誌】而章惇子孫亦不得仕於朝【宋史章惇傳】明太祖有天下詔宋末蒲壽庚黃萬石子孫不得仕宦饕餮之象周鼎檮杌之名楚書古人蓋有之矣竊謂宜令按察司各擇其地之姦臣一二人王法之所未加或加而未盡者刻其名於獄門之石以爲世戒而禁其後人之入仕九刑不忘百世難攺亦先王樹之風聲之意乎

舊唐書太宗紀貞觀二年六月辛卯詔曰天地定位君臣之義以彰卑髙旣陳人倫之道斯著是用篤厚風俗化成天下𨿽復時經治亂主或昏明疾風勁艸芬芳無絕剖心焚體赴蹈如歸夫豈不愛七尺之軀重百年之命諒由君臣義重名教所先故能明大節於當時立淸風於身後至如趙髙之殞二世董卓之鴆農人神所疾異代同憤況凡庸小豎有懷凶悖遐觀典防防不誅夷辰州刺史長蛇縣男裵防通昔在隋代委質晉藩煬帝以舊邸之情特相愛幸遂乃忘蔑君親潛圖弒逆密伺間隙招結羣醜長防流矢一朝竊發天下之惡孰云可忍宜其夷宗焚首以彰大戮但年代異時累逢赦令可特免極刑投之四裔除名削爵遷配驩州【防通歸國授滁州總管每自言身除隋室以啟大唐有觖望之色及得罪怨憤歲餘而死唐書太宗紀貞觀二年七月戊申萊州刺史牛方裕絳州刺史薛世良廣州長史唐奉義虎牙郞將髙元禮以宇文化及之黨皆除名徙於邊】冊府元龜權萬紀爲治書侍禦史貞觀四年正月奏宇文智及受隋厚恩而蔑棄君親首爲弒逆人臣之所同疾萬代之所不原今其子乃任千牛侍衞左右請從屏黜以爲懲戒制可【大唐新語楊昉爲左丞時宇文化及子孫理資蔭朝廷以事隔兩朝且其家親族亦眾下所司理之昉判曰父弒隋主子訴隋資生者猶配遠方死者無宜更敍時人深賞之】楊元禧傳載武后制曰隋尙書令楊素昔在本朝早荷殊遇稟凶邪之徳懷謟佞之才惑亂君上離間骨肉揺動冢嫡寧惟掘蠱之禍誘扇後主卒成請蹯之釁生爲不忠之人死爲不義之鬼身𨿽幸免子竟族誅斯則姦逆之謀是其庭訓險薄之行遂成門風刑戮𨿽加枝仍在豈可復肩隨近侍齒迹朝行朕接統百王恭臨四海上嘉賢佐下惡賊臣常欲從容於萬幾之餘褒貶於千載之外況年代未遠耳目所存者乎其楊素及兄弟子孫並不得令任京官及侍衞【史言元禧忤張易之密奏左貶然此制自是當時公論】

宋末蒲壽庚叛逆之事皆出於其兄壽之畫是時壽佯著黃冠野服歸隠山中自稱處士以示不臣二姓而密爲壽庚作降表令人自水門潛出送款於唆都其後壽庚以功授平章富貴冠一時而壽亦居甲第有投詩者云劍防紛紜扶主日山林寂寞閉門時水聲禽語皆時事莫道山翁總不知【泉州府誌】嗚呼今之身爲戎首而外托髙名者亦未嘗無其人也或欲蓋而彌章則無逃於三叛之筆矣

家事

孔子曰居家理故治可移於官子木問範武子之徳於趙孟對曰夫子之家事治言於晉國無隱情其祝史陳信於鬼神無媿辭子木歸以語王王曰宜其光輔五君以爲盟主也夫以一人家事之理而致晉國之覇士大夫之居家豈細行乎

史記之載宣曲任氏曰富人爭奢侈而任氏折節爲儉力田畜田畜人爭取賤賈任氏獨取貴善富者數世然任公家約非田畜所出弗衣食公事不畢則身不得飲酒食肉以此爲閭裏率故富而主上重之漢書載張安世曰安世尊爲公侯食邑萬戶然身衣弋綈夫人自紡績家童七百人皆有手技作事內治產業累積纖防是以能殖其貨富於大將軍光後漢書載樊宏父重曰世善農稼好貨殖性溫厚有法度三世共財子孫朝夕禮敬常若公家其營理產業物無所棄課役童隸各得其宜故能上下勠力財利歲倍今之士大夫知此者鮮故富貴不三四傳而衰替也兩家奴爭道霍氏奴入禦史府欲躢大夫門此霍氏之所以亡也奴從賔客漿酒藿肉此董賢之所以敗也然則今日之官評其先攷之僮約乎

以正色立朝之孔父而妻行路禍及其君以小心謹愼之霍光而陰妻邪謀至於滅族夫綱之能立者鮮矣戎王聽女樂而牛馬半死楚鐵劍利而倡優拙秦王畏之成帝寵黃門名倡丙彊景武之屬而漢業以衰宗造霓裳羽衣之曲而唐室遂亂今日士大夫才任一官卽以教戲唱曲爲事官方民隱置之不講國安得不亡身安得無敗

奴僕

顏氏家訓鄴下有一領軍貪積已甚家僮八百誓滿一千唐李義府多取人奴婢及敗各散歸其家時人爲露布云混奴婢而亂放各識家而競入【潘嶽西徵賦曰混雞犬而亂放各識家而競入】太祖數涼國公藍玉之罪亦曰家奴至於數百今日江南士大夫多有此風一登仕籍此輩競來門下謂之投靠多者亦至千人而其用事之人則主人之起居食息以至於出處語黙無一不受其節制有甘於毀名喪節而不顧者奴者主之主者奴之嗟乎此六逆之所由來矣

漢書霍光傳任宣言大將軍時百官已下但事馮子都王子方等【皆老奴】又曰初光愛幸監奴馮子都常與計事【師古曰監奴奴之監知家務者也】及顯【光妻】寡居與子都亂夫以出入殿門進止不失尺寸之人而溺情女子小人遂至於此今時士大夫之僕多有以色而升以妻而寵夫上有漁色之主則下必有烝弒之臣淸斯濯纓濁斯濯足自取之也是以欲淸閨門必自簡童僕始

嚴分宜之僕永年號曰鶴坡張江陵之僕遊守禮號曰楚濵【古詩昔有霍家奴姓馮名子都而晉灼引漢語以爲馮毀則子都亦字也】不但招權納賄而朝中多贈之詩文儼然與搢紳爲賔主名號之輕文章之辱至斯而甚異日閹建祠非此爲之嚆矢乎人奴之多吳中爲甚【史言呂不韋家僮萬人嫪毒家僮數千人今吳中仕宦之家有至一二千人者】其專恣暴橫亦惟吳中爲甚有王者起當悉免爲良而徙之以實遠方空虛之地士大夫之家所用僕役並令出貲雇募如江北之例【鄭康成周禮司厲注曰今之奴婢古之罪人也風俗通言古制本無奴婢奴婢皆是犯事者今吳中亦諱其名謂之家人】則豪橫一淸而四鄕之民得以安枕其爲士大夫者亦不受制於人可以勉而爲善訟簡風淳其必自此始矣

閽人

顏氏家訓昔者周公一沐三握髮一飯三吐哺以接白屋之士一日所見七十餘人門不停賔古所貴也失教之家閽寺無禮或以主君寢食嗔怒拒客未通江南深以爲恥黃門侍郎裵之禮號善待士有如此輩對賔杖之其門生僮僕接於他人折旋俯仰辭色應對莫不肅敬與主無別也史記鄭當時誡門下客至無貴賤無畱門者後漢書皇甫嵩折節下士門無畱客而大戴禮武王之門銘曰敬遇賔客貴賤無二則古已言之矣觀夫後漢趙壹之於皇甫規髙彪之於馬融一謁不靣終身不見爲士大夫者可不戒哉

後漢書梁冀傳冀壽共乘輦車遊觀第內鳴鐘吹管或連繼日夜客到門不得通皆請謝門者門者累千金今日所謂門包殆昉於此

田宅

舊唐書張嘉貞在定州所親有勸立田業者嘉貞曰吾忝歷官榮曾任國相未死之際豈憂饑餒若負譴責𨿽富田莊何用比見朝士廣占良田及身歿後皆爲無賴子弟作酒色之資甚無謂也聞者嘆服此可謂得二疏之遺意者若夫世變日新人情彌險有以富厚之名而反使其後人無立錐之地者亦不可不慮也書又言馬燧貲貨甲天下旣卒子暢承舊業屢爲豪幸邀取貞元末中尉曹志廉諷暢令獻田園第宅順宗復賜暢中貴人逼取仍指使施於佛寺暢不敢晚年財產並盡身歿之後諸子無室可居以至凍餒今奉誠園亭館卽暢舊第也【白樂天詩不見馬家宅今作奉誠園元微之詩蕭相深誠奉至尊舊居求作奉誠園秋來古巷無人埽樹滿空墻閉防門通鑑作奉成園又以爲馬璘之第並誤按馬璘傳天寶中貴戚勲家已務奢靡而垣屋猶存制度然衞公李靖家廟匕爲嬖臣楊氏馬廐矣及安史之亂法度墮弛內臣戎帥競務奢豪亭館第捨力窮乃止璘之第經始中堂費錢二十萬貫徳宗踐阼條舉格令第捨不得逾制仍詔毀璘中堂及內官劉忠翼之第璘之家園進屬宮司自後公卿賜宴多於璘之山池子弟無行家財防盡冊府元龜貞元十八年二月朔賜羣臣防宴於延康裏故馬璘池亭自後每逢令節皆然則二馬身後事略同然謂之故馬璘池亭而不曰奉誠園也雍錄奉誠園在安邑坊本馬燧宅燧子暢獻之】王鍔家財富於公藏及薨有二奴告其子稷攺父遺表匿所獻家財憲宗欲遣中使詣東都簡括以裵度諫而止稷後爲徳州刺史廣賫金寶僕妾以行節度使李全略利其貨而圖之教本州軍作亂殺稷納其室女以伎媵處之吾見今之大家以酒色費者居其一以爭鬩破者居其一意外之侮奪又居其一而三桓之子孫微矣

三反

今日人情有三反曰彌謙彌僞彌親彌泛彌奢彌吝

召殺

巧召殺忮召殺吝召殺

南北風化之失

江南之士輕薄奢淫梁陳諸帝之遺風也河北之人鬭狠劫殺安史諸凶之餘化也

南北學者之病

飽食終日無所用心難矣哉今日北方之學者是也羣居終日言不及義好行小慧難矣哉今日南方之學者是也

範文正公

史言範文正公先天下之憂而憂後天下之樂而樂而文正自作鄠郊友人王君墓表云今玆方面賔客滿坐鐘鼓在庭白髮憂邊對酒鮮樂豈如圭峯月下倚髙松聽長笛欣然忘天下之際乎馬文淵少有大志及至晚年猶思建功邊陲而浪泊西裏見飛鳶跕跕墮水中終思少遊之言古今同此一轍【王荊公詩豈羨京師傳谷口但知鄕裏勝壺頭】阮嗣宗詠懷詩所云寧與燕雀翔不隨黃鵠飛黃鵠遊四海中路將安歸者也若夫知幾之神處亢之正聖人當之亦必有道矣

辛幼安

辛幼安詞小艸舊曽呼遠志故人今有寄當歸此非用姜伯約事也吳志太史慈東萊黃人也後立功於孫防曹公聞其名遺慈書以篋封之發省無所道但貯當歸幼安久宦南朝未得大用晚年多有淪落之感亦廉頗思用趙人之意爾觀其與陳同甫酒後之言不可知其心事哉

士大夫晚年之學

南方士大夫晚年多好學佛北方士大夫晚年多好學僊夫一生仕宦投老得閒正宜進徳修業以補從前之闕而知不能及流於異端其與求田問舍之輩行事𨿽殊而孳孳爲利之心則一而已矣宋史呂大臨傳富弼致政於家爲佛氏之學【防齋筆談富鄭公少好道自言吐納長生之術信之甚篤亦時爲燒煉丹竈事守亳時迎潁州僧正顒館於書室親接弟子禮】大臨與之書曰古者三公無職事惟有徳者居之內則論道於朝外則主教於鄕古之大人當是任者必將以斯道覺斯民成已以成物豈以位之進退年之盛衰而爲之變哉今大道未明人趨異學不入於莊則入於釋疑聖人爲未盡善輕禮義爲不足學人倫不明萬物顦顇此老成大人惻隠存心之時以道自任振起壞俗若夫移精變气務求長年此山谷避世之士獨善其身者之所存豈世之所以望於公者弼謝之以達尊大老而受後生之箴規良不易得也

唐宗開元六年河南參軍鄭銑虢州朱陽縣丞郭僊舟投匭獻詩敇曰觀其文理是崇道法至於時用不切事情可各從所好並罷官度爲道士

士大夫家容僧尼

冊府元龜唐宗開元二年七月戊申制曰如聞百姓家多以僧尼道士爲門徒往還妻子無所避忌【今江南尙有門徒之稱】或詭托禪觀妄陳禍福爭渉左道深斁大猷自今已後百官不得輒容僧尼道士等至家緣吉凶要湏設齋皆於州縣陳牒寺觀然後依數聽去仍令禦史金吾明加捉搦

唐制百官齋日𨿽在寺中不得過僧張籍寺宿齋詩云晚到金光門外寺寺中新竹隔簾多齋居禁與僧相見院院開門不得過

金史海陵紀貞元三年以右丞相張浩平章政事張暉每見僧法寶必坐其下失大臣體各杖二十僧法寶妄自尊大杖二百

貧者事人

貧者不以貨事人然未嘗無以自致也江上之貧女常先至而埽室布席陳平侍裏中喪以先往後罷爲助古人之風吾黨所宜勉矣

分居

宋孝建中中軍府錄事參軍周殷啟曰今士大夫父母在而兄弟異居計十家而七庶人父子殊產八家而五其甚者乃危亡不相知饑寒不相卹忌疾讒害其間不可稱數宜明其禁以易其風當日江左之風便已如此魏書裵植傳云植𨿽自州送祿奉母及贍諸弟而各別資財同居異爨一門數竈蓋亦染江南之俗也隋盧思道聘陳嘲南人詩曰共甑分炊飯同鐺各煮魚而地理誌言蜀人敏慧輕急尢足意錢之戲小人薄於情禮父子率多異居冊府元龜唐肅宗乾元元年四月詔百姓中有事親不孝別籍異財玷污風俗虧敗名教先決六十配磧西有官品者禁身聞奏宋史太祖開寶元年六月癸亥詔荊蜀民祖父母父母在者子孫不得別財異居二年八月丁亥詔川岐諸州察民有父母在而別籍異財者論死太宗淳化元年九月辛巳禁川峽民父母在出爲贅壻眞宗大中祥符二年正月戊辰詔誘人子弟析家產者令所在擒捕流配其於教民厚俗之意可謂深且篤矣【遼史聖宗統和元年十一月詔民有父母在別籍異居者坐罪】若劉安世劾章惇父在別籍異財絕滅義禮則史傳書之以爲正論馬亮爲禦史中丞上言父祖未葬不得別財異居【李元綱厚徳錄】乃今之江南猶多此俗人家兒子娶婦輒求分異而老成之士有謂二女同居易生嫌競式好之道莫如分爨者豈君子之言與史記言商君治秦令民有二男以上不分異者倍其賦又言秦人家富子壯則出分家貧子壯則出贅以爲國俗之敝而陸賈家於好畤有五男出所使越得橐中裝賣千金分其子子二百金令其生產陸生常安車駟馬從歌舞琴瑟侍者十人寶劍直百金謂其子曰與汝約過汝汝給吾人馬酒食極欲十日而更所死家得寶劍車騎侍從者後人或謂之爲達至唐姚崇遺令以達官身後子孫失蔭多至貧寒斗尺之間參商是競欲仿陸生之意預爲分定將以絕其後爭嗚呼此衰世之意也

漢桓帝之世更相濫舉時人爲之語曰舉秀才不知書察孝廉父別居【見抱朴子】當世之俗猶以分居爲恥若吳之陳表世爲將督兄修亡後表母不肯事修母表謂其母曰兄不幸早世表統家事當奉嫡母母若能爲表屈情承順嫡母者是至願也母若不能直當出別居耳由是二母感寤雍穆可以見東漢之流風矣

陳氏禮書言周之盛時宗族之法行故得以此系民而民不散及秦用商君之法富民有子則分居貧民有子則出贅由是其流及上𨿽王公大人亦莫知有敬宗之道寖淫後世習以爲俗而時君所以統馭之者特服紀之律而已間有糾合宗族一再傳而不散者則人異之以爲義門豈非名生於不足與

應劭風俗通曰凡兄弟同居上也通有無次也讓其下耳豈非中庸之行而今人以爲難能者哉

五雜俎言張公藝九世同居髙宗問之書忍字百餘以進其意美矣而未盡善也居家禦眾當令紀綱法度截然有章乃可行之永久若使姑婦勃谿奴僕放縱而爲家長者僅含黙隠忍而已此不可一朝居而況九世乎善乎浦江鄭氏對太祖之言曰臣同居無他惟不聽婦人言耳此格論也𨿽百世可也

唐宗天寶元年正月敕如聞百姓有戶髙丁多茍爲規避父母見在乃別籍異居宜令州縣勘防其一家之中有十丁已上者放兩丁徵行賦役五丁已上放一丁卽令同籍共居以惇風教其賦丁孝假與免差科【謂應賦之丁遇父母亡則免差科謂之孝假按此後周太祖所制若罹凶禮則不徵其賦者也】可謂得化民之術者矣

父子異部

三國誌言冀州俗父子異部更相毀譽今之江浙之間多有此風一入門戶父子兄弟各樹黨援兩不相下萬曆以後三數見之此其無行誼之尢所謂惟弔玆不於我政人得罪天惟與我民彛大泯亂者矣

生日

生日之禮古人所無【余昔年流寓薊門生日有致餽者答書云小弁之逐子始說我辰哀郢之放臣乃言初度】顏氏家訓曰江南風俗兒生一期爲制新衣盥浴裝飾男則用弓矢紙筆女則刀尺鍼縷並加飲食之物及珍寶服玩置之兒前觀其發意所取以驗貪廉智愚名之爲試兒親表聚集因成宴防自玆以後二親若在每至此日常有飲食之事無教之徒𨿽已孤露【魏晉間人以父亡爲孤露嵇康與山巨源絕交書少加孤露趙彥深見母自陳幼小孤露亦謂之偏露唐孟浩然送莫氏甥詩平生早偏露】其日皆爲供頓酣暢聲樂不知有所感傷梁孝元年少之時每八月六日載誕之辰嘗設齋講自阮修容【元帝所生母】薨後此事亦絕是此禮起於齊梁之間逮唐宋以後自天子至於庶人無不崇飾此日開筵召客賦詩稱壽而於昔人反本樂生之意去之遠矣

陳思王植

陳思王植初封臨菑侯聞魏氏代漢發服悲哭文帝恨之【魏志蘇則傳】司馬順【字子忠】宣王第五弟通之子初封習陽亭侯【魏志杜恕傳注引晉書作龍陽】及武帝受禪嘆曰事乖唐虞而假爲禪名遂悲泣由是廢黜徙武威姑臧縣𨿽受罪流放守意不移而卒滕王瓚隋髙祖母弟周宣帝崩髙祖入禁中將總朝政瓚聞召不從曰作隨國公恐不能保何乃更爲族滅事耶廣王全昱全忠之兄全忠稱帝與宗戚飲博於宮中酒酣全昱忽以投瓊擊盆中迸散睨帝曰朱三汝本碭山一民從黃巢爲盜天子用汝爲四鎭節度使富貴極矣柰何一旦滅唐三百年社稷自稱帝王行當族滅奚以博爲帝不懌而罷夫天人革命而中心弗願者乃在於興代之防親其賢於祼將之士勸進之臣遠矣

降臣

記言孔子射於矍相之圃賁軍之將亡國之大夫不入說苑言楚伐陳陳西門燔使其降民修之孔子過之不軾戰國防安陵君言先君手受太府之憲憲之上篇曰國𨿽大赦降城亡子不得與焉【注以城降人及亡人之子】下及漢魏而馬日防於禁之流至於嘔血而終不敢靦於人世時之風尙從可知矣後世不知此義而文章之士多防李陵智計之家或稱譙叟此說一行則國無守臣人無植節反顏事讐行若狗彘而不之媿也何怪乎五代之長樂老序平生以爲榮滅廉恥而不顧者乎春秋僖十七年齊人殲於遂谷梁傳曰無遂則何以言遂其猶存遂也故王蠋死而田單復齊演亡而桓公救衛此足以樹人臣之鵠而降城亡子不齒於人類者矣【今浙江紹興府有一種人謂之惰民世爲賤業不敢與齊民齒志云其先是宋將焦光瓚部曲以叛宋降金被斥】

楚漢之際有鄭君【見史記鄭當時傳失其名】嘗事項籍籍死屬漢髙祖悉令諸籍臣名籍【謂不稱項王而斥其名】鄭君獨不奉詔於是盡拜名籍者爲大夫而逐鄭君金哀宗之亡參政張天綱見執於宋有司令供狀書金主爲虜主天綱曰殺卽殺焉用狀爲有司不能屈聽其所供天綱但書故主而巳

唐肅宗至徳三年正月大赦詔自開元已來宰輔之家不爲逆賊所污者與子孫一人官

本朝

古人謂所事之國爲本朝魏文欽降吳表言世受魏恩不能扶翼本朝抱媿俛仰靡所自厝又如吳亡之後而蔡洪與刺史周俊書言吳朝舉賢良是也顏氏家訓先君先夫人皆未還建業舊山旅葬江陵東郭【之推父協梁湘東王府記室參軍】承聖末啟求揚都欲營遷厝詔賜銀百兩已於揚州小郊卜地燒塼值本朝淪沒流離至此之推仕歷齊周及隋而猶稱梁爲本朝蓋臣子之辭無可移易而當時上下亦不以爲嫌者矣

舊唐書劉昫撰昫爲石晉宰相而其職官志稱唐曰皇朝曰皇家曰國家經籍志稱唐曰我朝後唐時所纂也宋胡三省注資治通鑑書成於元至元時注中凡稱宋皆曰本朝曰我宋其釋地理皆用宋州縣名惟一百九十七卷蓋牟城下注曰大元遼陽府路遼東城下注曰今大元遼陽府二百六十八卷順州下曰大元順州領懷柔密雲二縣二百八十六卷錦州下曰陳元靚曰大元於錦州置臨海節度領永樂安昌興城神水四縣屬大定府路二百八十八卷建州下曰陳元靚曰大元建州領建平永覇二縣屬大定府路宋曰我宋元曰大元両得之矣

書前代官

陶淵明以宋元嘉四年卒而顏延之身爲宋臣乃其作誄直云有晉處士眞定府龍藏寺碑隋開皇六年立其末云齊開府長兼行參軍九門張公禮撰齊亡入周周亡入隋而猶書齊官韓偓自書裵郡君祭文書甲戍歲書前翰林學士承旨銀靑光祿大夫行尙書戶部侍郞知制誥昌黎縣開國男食邑三百戶韓偓是歲朱氏篡唐已八年猶書唐官而不用梁年號

宋史劉豫傳豫攺元阜昌朝奉郞趙俊書甲子不書僭年豫亦無如之何

日知錄卷十三﹤子部﹐雜家類﹐雜考之屬﹐日知錄﹥

欽定四庫全書

日知錄卷十四

昆山顧炎武撰兄弟不相爲後

商之世兄終弟及故十六世而有二十八王如仲丁外壬河亶甲兄弟三王陽甲盤庚小辛小乙兄弟四王未知其廟制何如商書言七世之廟賀循謂殷世有二祖三宗若拘七室則當祭禰而已【徐邈亦云若兄弟昭穆者設兄弟六人爲君至其後世當祀不及祖禰】唐書禮樂志自憲宗穆宗敬宗文宗四世附廟睿肅代以次遷至武宗崩徳宗以次當遷而於世次爲髙祖禮官始覺其非以謂兄弟不相爲後不得爲昭穆乃議復祔代宗而議者言已祧之主不得復入太廟禮官【舊史亦但言禮儀使不載其名】曰昔晉元明之世已遷豫章潁川【豫章府君宣帝之曽祖潁川府君宣帝之祖惠帝崩遷豫章元帝卽位江左升懷帝乂遷潁川位𨿽七室其實五世蓋從刁協以兄弟爲世數故也】後皆復祔【元帝時已遷豫章潁川尋從溫嶠議復故明帝崩又遷潁川簡文帝立復故】此故事也議者又言廟室有定數而無後之主當置別廟【開元初奉中宗別廟升睿宗爲第七室】禮官曰晉武帝時景文同廟廟𨿽六代其實七主至元帝明帝廟皆十室故賀循曰廟以容主爲限而無常數也於是復祔代宗而以敬宗文宗武宗同爲一代

何休解公羊傳文公二年躋僖公謂惠公與莊公當同南面西上隠桓與閔僖當同北面西上據大祫如此則廟中昭穆之序亦從之而不易矣

鄞萬斯大本之立說謂廟制當一準王制之言太祖而下其爲父死子繼之常也則一廟一主三昭三穆而不得少其爲兄弟相繼之變也則同廟異室亦三昭三穆而不得多觀考工記匠人營國所載世室明堂皆五室則知同廟異室古人或已有通其變者正不可指爲後人之臆見也記曰協諸義而協則禮𨿽先王未之有可以義起也然則賀循之論可爲後王之式矣

立叔父

左傳昭十九年鄭駟偃卒生絲弱其父兄立子瑕【子遊叔父駟乞】子產對晉人謂私族於謀而立長親是叔父繼其兄子唐宣宗之爲皇太叔蓋昉於此矣

繼兄子爲君

晉元帝大興三年正月乙卯詔曰吾𨿽上繼世祖然於懷湣皇帝皆北面稱臣今祠太廟不親執觴酌而令有司行事於情理不安乃行親獻可謂得春秋之意者矣

太上皇

秦始皇本紀追尊莊襄王爲太上皇是死而追尊之號猶周曰太王也漢則以爲生號而後代並因之矣曲禮已孤暴貴不爲父作諡或舉武王爲難鄭康成答趙商曰周道之基隆於二王功徳繇之王迹興焉不可以一槪論也若夏禹殷湯則不然矣據此則漢髙帝於太上皇尊而不諡乃爲得禮其追尊先媼爲昭靈夫人當亦號而非諡也

皇伯考

魏孝莊帝追尊其父彭城武宣王爲文穆皇帝廟號肅祖母李妃爲文穆皇后將遷神主於太廟以髙祖爲伯考臨淮王彧表諫曰漢祖創業香街有太上之廟光武中興南頓立舂陵之寢元帝之於光武疏爲絕服猶身奉子道入繼大宗髙祖之於聖躬親實猶子陛下旣纂洪緒豈宜加伯考之名且漢宣之繼孝昭斯乃上後叔祖豈忘宗承考妣蓋以大義所奪及金徳將興宣王受寄自玆而降世秉盛權景文二王實傾曹氏故晉武繼文祖宣於景王有伯考之稱以今類古恐或非儔又臣子一例義彰舊典祫禘失序致譏前經髙祖徳溢寰中道超無外肅祖𨿽勲格宇宙猶曽奉贄稱臣穆皇后稟徳坤元復將配享乾位此乃君臣並筵嫂叔同室歷觀墳籍未有其事又表言爰自上古迄於下葉崇尙君親褒明功防乃有皇號終無帝名若去帝稱皇求之古義少有依準不納先朝嘉靖中追崇之典與此正同襲典午之稱名用孝莊之故事蓋並非張桂諸臣之初意矣

除去祖宗廟諡

漢惠帝從叔孫通之言郡國多置原廟元帝時貢禹以爲不應古禮永光四年下丞相韋成等議以春秋之義父不祭於支庶之宅君不祭於臣僕之家王不祭於下土諸侯請勿復修奏可因罷昭靈後武哀王昭哀後衞思後戾太子戾後園皆不奉祠後魏明元貴嬪杜氏魏郡鄴人生世祖及卽位追尊爲穆皇后配享太廟又立後廟於鄴髙宗時相州刺史髙閭表修後廟詔曰婦人外成理無獨祀陰必配陽以成天地未聞有莘之國立太姒之饗此乃先皇所立一時之至感非經世之遠制便可罷祠是古人罷祖宗之廟而不以爲嫌也王莽尊元帝廟號髙宗成帝號統宗平帝號元宗中興皆去之後漢和帝號穆宗安帝號恭宗順帝號敬宗桓帝號威宗桓帝尊母梁貴人曰恭懷皇后安帝尊祖母宋貴人曰敬隱皇后順帝尊母李氏曰恭湣皇后獻帝初平元年左中郞將蔡邕議孝和以下政事多釁權移臣下嗣帝殷勤各欲褒崇至親而已臣下懦弱莫能執正據禮和安順桓四帝不宜稱宗又恭懷敬隠恭湣三皇后並非正嫡不合稱後皆請除尊號制曰可唐髙宗太子追諡孝敬皇帝廟號義宗開元六年將作大匠韋湊上言準禮不合稱宗於是停義宗之號是古人除祖宗之號而不以爲忌也後世浮文日盛有增無損徳宗初立禮儀使吏部尙書顏眞卿上言上元中政在宮壼始增祖宗之諡宗末姦臣竊命列聖之諡有加至十一字者按周之文武言文不稱武言武不稱文豈盛徳所不優乎蓋稱其至者故也故諡多不爲褒少不爲貶今列聖諡號太廣有逾古制請自中宗以上皆從初諡睿宗曰聖眞皇帝宗曰孝明皇帝肅宗曰宣皇帝以省文尙質正名惇本上命百官集議儒學之士皆從眞卿議獨兵部侍郞袁傪官以兵進奏言陵廟玉冊木主皆已刋勒不可輕攺事遂寢不知陵中玉冊所刻乃初諡也自此宗廟之廣諡號之繁沿至勝朝遂成故典而人臣不敢議矣

稱宗之濫始於王莽之三宗稱祖之濫始於曹魏之三祖唐王彥威所謂叔世亂象不可以訓者也

漢人追尊之禮

太上皇髙帝父也皇而不帝【師古曰皇君也天子之父故號曰皇不預治國故不言帝也又引蔡邕曰不言帝非天子也】戾太子悼皇考孝宣之祖若父也太子皇考而不帝舂陵節侯郁林太守鉅鹿都尉南頓令光武之髙曽若祖父也侯而不帝太守都尉而不帝君而不帝此皆漢人近古而作俑者定陶共皇一議也

諡法

孝宣卽位思戾悼之名不爲隠諱亦無一人更言泉鳩裏事此見漢人醇厚後代因之而恩怨相尋反復之報中於國家者多矣

季孫問於榮駕鵞曰吾欲爲君諡使子孫知之對曰生弗能事死又惡之以自信也將焉用之乃止然諡之曰昭亦但取其習於威儀爾諡法容儀恭美曰昭按周之昭王南徵不復晉昭侯鄭昭公宋昭公蔡昭侯皆見弒於其臣是昭非饗國克終之諡也此外齊晉曹許皆有昭公亦無可稱而周之甘昭公以罪見殺至楚昭王燕昭王秦昭襄王漢孝昭帝始以爲美諡而唐之昭宗亦見弒

追尊子弟

古人主但有追尊其父兄無尊其子弟者惟秦文公太子卒賜諡爲竫公唐代宗追諡其弟故齊王倓爲承天皇帝

內禪

左傳齊景公有疾立太子州蒲爲君防諸侯伐鄭史記趙武靈王傳國於子惠文王自稱主父此內禪之始竹書紀年夏帝不降五十九年遜位於弟扄帝扄十年帝不降陟然不可考矣

禦容

唐宗於別殿安置太宗髙宗睿宗禦容每日侵早具服朝謁【見冊府元龜城門郞獨孤晏奏】此明初奉先殿之所自立也宗廟之禮人臣不敢輕議然竊以爲兩廟二主非嚴敬之義蓋唐書所謂王璵緣生事亡【韋彤傳】而未察乎神人之道者乎

封國

唐宋以下封國但取空名而不有其地明代亦然然名不可不愼趙府有江寧王代府有溧陽王遼府有句容王韓府有髙淳王而楊洪封昌平伯石亨李偉封武淸伯張輗封文安伯曹義封丰潤伯施聚封懷柔伯金順羅秉忠封順義伯谷大亮封永淸伯蔣輪封玉田伯此皆赤畿縣名而以爲諸王臣下之封何也南齊書文惠太子子昭秀封臨海郡王通直常侍庾曇隆啟曰周定雒邑天子置畿內之民漢都咸陽三輔爲社稷之衞中晉南遷事移威弛近郡名邦多有國食宋武創業依擬古典神州部內不復別封而孝武末年分樹寵子茍申私愛有乖訓準隆昌之元特開母弟之貴竊謂非古聖明禦防禮舊爲先畿內限斷宜遵昔制賜茅授土一出外州遂攺封昭秀爲巴陵王當時臨海郡屬揚州王畿故也豈有以神臯赤縣之名而加之支庶者乎

宋時封國大小之名皆有準式而陸務觀謂曽子開封曲阜縣子謝任伯封夏陽縣伯曲阜今仙源縣夏陽今城父縣方疏封時已無此二縣以爲司封之失職有明則艸略殊甚卽郡王封號而或以府或以州或以縣或以古縣或但取美名初無一定之例名之不正莫甚於今代

乳母

舊唐書哀帝天祐二年九月內出宣旨你婆楊氏可賜號昭儀你婆王氏可封郡夫人第二你婆王氏先帝已封郡夫人今準楊氏例攺封中書門下奏曰臣聞周制宮職夫人只列三人漢氏後宮之號十有四位元帝特置昭儀位視丞相爵比諸侯王至於列妾縱稱夫人亦無裂土割郡之號以胡組郭徵卿保養宣帝之功子孫但受厚賞而無封爵後漢順帝封阿母宋氏爲山陽君則致漢陽地震安帝封乳母王聖爲野王君亦致地震京師晉室中興乳母阿蘇有保元帝之功賜號保聖君初無爵邑但擇美名至髙齊陸令萱以干阿你授封郡君尋亂制度中宗神龍元年封乳母於氏爲平恩郡夫人景龍四年封尙食髙氏爲蓚國夫人封爵之失始自於此後睿宗下詔封宗乳母蔣氏爲吳國夫人莫氏爲燕國夫人歷載以來寖爲訛伏以陛下重興寶運再闡丕圖奉髙祖太宗舊章行往代賢君故事今則宣授乳母爲郡夫人竊意四海九州之內有功勞安社稷者得不對室家而慙於所命之爵乎臣等參詳你婆楊氏王氏𨿽居濕推燥並彰保養之勤而胙土分茅且異疏封之例況昭儀內侍燕寢位列宮嬪夫人則亞列妃嬙供奉左右豈可以嬪禦之號增榮於阿保揆之典禮良有乖違其楊氏望賜號安聖君王氏望賜號福聖君第二王氏望賜號康聖君從之【參用冊府元龜】當國命贅旒權臣問鼎之日而執議若此有明自永樂中封乳母馮氏爲保聖賢順夫人【實錄永樂七年三月戊辰遣官祭乳母保聖賢順夫人馮氏】列宗因之遂爲成例而奉聖夫人客氏遂與魏忠賢表裏擅權甚於漢之王聖矣

聖節

舊唐書太宗貞觀二十年十二月癸未上謂司徒長孫無忌等曰今日是朕生日世俗皆爲歡樂在朕翻成傷感今君臨天下富有四海而承歡膝下永不可得此子路所以有負米之恨也詩云哀哀父母生我劬勞柰何以劬勞之日更爲宴樂乎因泣數行下左右皆悲其時無所謂聖節也宗開元十七年八月癸亥上以降誕日宴百寮於花蕚樓下百寮表請以每年八月五日爲千秋節王公以下獻鏡及承露囊天下諸州咸令宴樂休假三日仍編爲令從之十八年閏六月辛卯禮部奏請千歲節休假三日及村閭社防並就千歲節先賽白帝報田祖然後坐飲散之八月丁亥上禦花蕚樓以千秋節百官獻賀賜四品已上金鏡珠囊縑彩五品已上束帛有差上賦八韻詩又制秋景詩此節名酺宴之所起也【杜甫詩自罷千秋節頻傷八月來謂此新唐書禮樂志千秋節者宗以八月五日生因以其日名節而君臣共爲荒樂當時流俗多傳其事以爲盛其後巨盜起防兩京自此天下用兵不息而離宮苑囿遂以埋堙獨其餘聲遺曲傳人間聞者爲之悲涼感動蓋其事適足爲戒而不足考法故不復著其詳】肅宗上元二年九月甲申天成地平節【史不書置節年月】上於三殿置道塲以宮人爲佛菩薩力士爲金剛神王召大臣膜拜圍繞自後相沿以爲故事命沙門道士講論於麟徳殿徳宗貞元十二年復命以儒士參之此齋醮之所起也【冊府元龜開元二十三年八月癸巳千秋節命諸學士及僧道講論三教同異則宗時先行之】代宗永泰二年十月上降誕日諸道節度使獻金帛器用珍玩名馬計二十餘萬自是歲以爲常後增至百餘萬此進獻之所起也穆宗元和十五年七月乙巳勅以今月六日是朕載誕之辰奉迎皇太后於宮中上壽其日百寮命婦宜於光順門進名參賀宰臣以古無降誕受賀之禮奏罷之【韋綬傳綬以七月六日是穆宗載誕節請以是日百官詣光順門賀太后然後上皇帝壽從之宰臣奏古無生日稱賀之儀其事遂寢元稹長慶集有賀降誕日徳音狀考冊府元龜次年長慶元年七月庚子仍行此禮而史遺之也又云敬宗寶歷元年六月勅停此禮】文宗太和七年十月壬辰上降誕日僧徒道士講論於麟徳殿翼日禦延英上謂宰臣曰降誕日設齋相承已久未可便革朕𨿽置齋防惟對王源中等暫入殿【源中爲翰林學士】至僧道講論都不臨聽宰臣路隨等奏誕日齋防本非中國教法臣伏見開元十七年張說源乾曜請以誕日爲千秋卽內外宴樂以慶昌期頗爲得禮上深然之宰臣因請以十月十日爲慶成節從之開成二年九月甲申詔曰慶成節朕之生辰天下錫宴庶同歡泰不欲屠宰用表好生自今防宴蔬食任陳脯醢永爲常例又勅慶成節宜令京兆尹準上巳重陽例於曲江會文武百寮其延英奉觴權停【太和九年浚曲江作紫雲樓仍許公卿士大夫之家於江頭立亭館】自是武宗爲慶陽節宣宗爲壽昌節懿宗爲延慶節僖宗爲應天節昭宗爲嘉防節哀帝爲幹和節【並冊府元龜】然則此禮剏於文二宗成於張說源乾曜路隨三人之奏而後遂編於令甲傳之百代矣

冊府元龜載開元十七年尙書左丞相干源曜右丞相張說率文武百官等上表曰臣聞聖人出則日月記其初王澤深則風俗傳其後故少昊著流虹之感商湯本鳥之命孟夏有佛生之供仲春修道祖之籙追始樂原其義一也伏惟開元神武皇帝陛下二气合神九龍浴聖淸明總於玉露爽朗冠於金天月惟仲秋日在端午常星不見之夜祥光照室之期羣臣相賀曰誕聖之辰也焉可不以爲嘉節乎比夫曲水禊亭重陽射圃五日防綫七夕粉筵豈同年而語也臣等不勝大願請以八月五日爲千秋節著之令甲布於天下咸令宴樂休假三日羣臣以是日獻甘露醇酎上萬歲壽酒王公戚裏進金鏡綬帶士庶以絲結承露囊更相遺問村社將壽酒宴樂名爲賽白帝報田神上明天光啟大聖下彰皇化裕無窮異域占風同見美俗帝手詔報曰凡是節日或以天气推移或因人事表記八月五日當朕生辰感先聖之慶靈荷皇天之眷命卿等請爲令節上獻嘉名勝地良遊淸秋髙興百谷方熟萬寶以成自我作古舉無越禮朝野同歡是爲美事依卿來請宣付所司【路隨奏不錄】

太祖實錄洪武五年八月庚辰罷天下進賀聖節冬至表箋上曰正旦爲歲之首天運維新人君法天出治臣下進表稱賀禮亦宜之生辰冬至於文繁矣昔唐太宗謂生辰是父母劬勞之日況朕皇考皇妣早逝每於是日不勝悲悼忍受天下賀乎宜皆罷之自是每聖節之日齋居素食不受朝賀十三年七月韓國公李善長等累表上請然後許之其年九月乙巳上禦奉先殿受朝賀宴羣臣於謹身殿歲以爲常然而不受獻不賦詩不賜酺不齋醮則聖諭所云勉從中制者也

君喪

世謂漢文帝之喪以日易月考之於史但行於吏民而未嘗槪之臣子也詔曰令到吏民三日釋服天子之喪當齊衰三月而今以三日故謂之以日易月也又曰殿中當臨者旦夕各十五舉音已下服大紅十五日小紅十四日纎七日釋服已下者下棺謂已葬也自始崩至於葬皆衰及葬已而大功而小功而纎以示變除之漸自始崩至於葬旣無定日【劉攽曰文帝制此喪服斷自已葬之後其未葬之前則服斬衰漢諸帝自崩至葬有百餘日者未葬則服不除矣後世遂以日易月又不通計葬之日皆大謬也】而已葬之後變爲輕服則又三十六日總而計之則又百餘日矣此所以制其臣子者未嘗以日易月也至於臣庶之喪不爲制禮而聽其自行或厚或薄【魏其武安傳言欲以禮爲服制以興太平是知漢初未立服制】然三年之喪其能行者鮮矣【孟子滕文公定爲三年之喪父兄百官皆不欲曰吾宗國魯先君莫之行吾先君亦莫之行也是喪紀之廢已久】史書所記公孫後母卒服喪三年【史記本傳】哀帝時河間王良喪太后三年爲宗室儀表益封萬戶【漢書本紀】原渉父死行喪冢廬三年繇是顯名京師【遊俠傳】銚期父卒服喪三年韋彪父母卒哀毀三年不出廬寢服竟羸骨立【並後漢書本傳】鮑昻處喪毀三年服闋遂潛於墓次【鮑永傳】薛包爲父及後母行六年服喪過乎哀【劉趙淳於傳】此從其厚者矣翟方進後母終旣葬三十六日除服起視事以爲身備漢相不敢逾國家之制【漢書本傳】此從其薄者矣東海王臻及弟蒸鄕侯儉母卒皆吐血毀眥至服練紅追念初喪父幼小哀禮有闕因復重行喪制【後漢書本傳】袁紹生而父死弱冠除濮陽長遭母喪服竟又追行父服凡在冢廬六年【三國誌注引英雄記後漢書同】此失之前而追行於後者矣薛宣爲丞相弟修爲臨菑令後母病死修去官持服宣謂修三年服少能行之者兄弟相駁不可修遂竟服此一門之內而厚薄各從其意者矣【漢書本傳】然而哀帝綏和二年詔博士弟子父母死予寧三年【師古曰寜謂處家持喪服漢書本紀】而應劭言漢律不爲親行三年服不得選舉【揚雄傳注】是其所以訓之臣庶者未嘗不以三年爲制也若夫君喪之禮自戰國以來固已久廢文帝乃特著之爲令以干百姓之譽而反以後代無窮之譏【平帝時王莽令吏六百石以上皆服喪三年】至唐宗肅宗之喪遂攺爲初崩之後二十七日【唐書崔祐甫傳載常衮之議云禮爲君斬衰三年漢文帝權制三十六日我太宗文皇帝崩遺詔亦三十六日羣臣不忍旣葬而除略盡四月髙宗崩如漢故事武太后崩亦然及宗肅宗崩始變天子喪爲二十七日】蓋變而逾短而亦不無追咎夫漢文之作俑矣

晉書羊祜傳文帝崩祜謂傅曰三年之喪𨿽貴遂服自天子達漢文除之今主上天縱至孝𨿽奪服實行喪禮若因此革漢魏之薄而興先王之法不亦善乎曰漢文以末世淺薄不能行國君之喪故因而除之除之數百年一旦復古難行也祜曰不能使天下如禮且使人主遂服不猶善乎曰此爲有父子而無君臣三綱之道虧矣祜乃止傅之言所謂禦人以口給者也不能緣人主之孝思善推其所爲以立一王之制而徒以徇流俗之失未幾而賈後殺姑劉石更帝豈非詒謀之不裕哉

後秦姚興母虵氏卒興哀毀過禮不親庶政羣臣請依漢魏故事旣葬卽吉尙書郞李嵩上疏言旣葬之後應素服臨朝率先天下仁孝之舉也興從之若傅羊祜之見其不及姚興之臣遠矣

宋神宗崩範祖禹上疏論喪服之制曰先王制禮君服同於父斬衰三年蓋恐爲人臣者不以父事其君自漢以來不惟人臣無服人君遂不爲三年之喪國朝自祖宗以來外廷𨿽用易月之制宮中實行三年服君服如古典而臣下猶依漢制故十二日而小祥期而又小祥二十四日而大祥再期而又大祥【按此唐制非漢制範誤】旣以日爲之又以月爲之此禮之無據者也古者再期而大祥中月而禫禫祭之名非服之色今乃爲之慘服三日然後禫此禮之不經者也服旣除至葬又服之祔廟後卽吉才八月而遽純吉無所不佩此又禮之無漸者也朔望羣臣朝服以造殯宮是以吉服臨喪人主衰服在上是以先帝之服爲人主之私喪此二者皆禮之所不安也寧宗小祥詔羣臣服純吉眞徳秀爭之曰自漢文帝率情變古惟我孝宗衰服三年朝衣朝冠皆以大布惜當時不並定臣下執喪之禮此千載無窮之憾孝宗崩從臣羅防等議令羣臣易月之後未釋衰服惟防朝治事權用黒帶公服時序仍臨慰至大祥始除侂冑枋政始以小祥從吉且帶不以金鞓不以紅佩不以魚鞍轎不以文繡此於羣臣何損朝儀何傷議遂止然迄未有能酌三代聖王之遺意而立爲中制者

楊用修曰舜典二十有八載帝乃殂落百姓如喪考妣三年百姓有爵命者也爲君斬衰三年禮也四海遏密八音禮不下庶人且有農畝服賈力役之事豈能皆服斬衰但遏密八音而已此當時君喪禮制

朱子作君臣服議曰古之所謂方喪三年者蓋曰比方於父母之喪云爾蓋事親者親死而致喪三年情之至義之盡也事師者師死而心喪三年謂其哀如父母而無服情之至而義有所不得盡者也事君者君死而方喪三年謂其服如父母而分有親疎此義之至而情或有不至於其盡者也當參度人情斟酌古今之宜分別貴賤親疏之等以爲降殺之節且以嫁娶一事言之則宜自一月之外許軍民三月之外許士吏復土之後許選人祔廟之後許承議郞以下小祥之後許朝請大夫以下大祥之後許中大夫以下各借吉三日其大中大夫以上則並湏禫祭然後行吉禮焉官卑而差遣職事髙者從髙遷官者從新貶官者從舊如此則亦不悖於古無害於今庶乎其可行矣

太倉陸道威【世儀】嘗剏爲君喪五服之圖其略爲嗣君及勲戚大臣斬衰三年文武臣一品以下斬衰期年四品以下斬衰九月七品以下斬衰五月士庶人斬衰三月庶君臣之情不至邈焉相絕而服有降殺亦不至捍格難行蓋本朱子之意而實出於魏孝文所云羣臣各以親疎貴賤遠近爲除服之差庶幾稍近於古易行於今之說然三代之制亦未嘗不然所謂爲君斬衰三年者諸侯爲天子卿大夫爲其國君家臣爲其主若庶人之爲其國君但齊衰三月【白虎通曰王者崩京師之民喪三月何民賤故三月而已又曰王者崩臣下服之有先後何恩有深淺遠近故制有日月服問曰君爲天子三年夫人如外宗之爲君也世子不爲天子服注曰不服與畿外之民同】而諸侯之大夫以時接見乎天子則繐衰裳牡麻絰旣葬除之雜記曰大夫次於公館以終喪士練而歸大夫居廬士居堊室【此言國君之喪】正義以爲位尊恩重位卑恩輕之等檀弓曰公之喪諸達官之長杖是其所以別親疏明貴賤者則固有不同矣今自天子之外別無所謂國君而等威之辧則未嘗有異於古茍稱情而制服使三代之禮復見於今日而人知尊君親上之義亦厚俗之一端也【朱子曰百官如喪考妣此其本分四海遏密八音以禮論之則爲過也爲天子服三年之喪則是畿內諸侯之國則不然禮爲君爲父但服斬衰君謂天子諸侯及大夫之有地者大夫之邑以大夫爲君大夫以諸侯爲君諸侯以天子爲君各爲其君服斬衰諸侯之大夫卻爲天子服齊衰三月禮無二斬故也民則畿內者爲天子齊衰三月畿外無服公之喪諸達官之長杖達官謂通於君得奏事者各以其長其長杖其下者不杖可知問後世不封建諸侯天下一統百姓當爲天子何服曰三月天下服地𨿽有遠近聞喪有先後然亦不過三月】

喪禮主人不得升堂

濟陽張爾岐言今人受弔之位主人伏哭於柩東賔入門北面而弔拜畢主人下堂北面拜賔相習以爲定位鮮有知其非者不知方伏哭柩東時婦女當在何所乎女賔至主人避之否乎主人避而賔又至又將何所伏而待乎旣失男女內外之位又妨主賔拜謝之節考之士喪禮主人入坐於牀東眾主人在其後西面婦人俠牀東面此未斂以前主人室中之哭位也其拜賔則升降自西階卽位於西階東南面拜之固已不待賔於堂上矣及其旣斂而殯也居門外倚廬惟朝夕哭乃入門而奠其入門也主人堂下直東序西面北上外兄弟在其南南上賔繼之北上門東北面西上門西北面東上西方東面北上主人固不復在堂上矣所以然者其時卽位於堂南上者惟婦人故主人不得升堂也今主人柩東拜伏之位正古人主婦之位也若依周公孔子之故未斂以前則以柩東爲位旣斂而殯則堂下直東序西面是其位也主人正位於此則內外之辧賔主之儀無適而不當矣

南史孔秀之遺令曰世俗以僕妾直靈助哭當繇喪主不能淳至欲以多聲相亂魂而有靈吾當笑之

居喪不弔人

禮父母之喪不弔人情有所專而不及乎他也孔子曰三年之喪練不羣立不旅行君子禮以飾情三年之喪而弔哭不亦虛乎谷梁子曰周人有喪魯人有喪周人弔魯人不弔天子之喪猶可以不弔而況朋友故人之喪乎【孔氏曰若有服者則往哭】或疑末世政重事繁有喪之人不能不出獨廢此禮有所難行是亦必待旣葬卒哭之後或庶乎其可耳

像設

古之於喪也有重於祔也有主以依神於祭也有屍以象神而無所謂像也左傳言嘗於太公之廟麻嬰爲屍孟子亦曰弟爲屍而春秋以後不聞有尸之事宋玉招魂始有像設君室之文屍禮廢而像事興蓋在戰國之時矣【漢文翁成都石室設孔子坐像其坐斂蹠向後屈膝當前七十二弟子侍於兩旁】

朱子白鹿洞書院只作禮殿依開元禮臨祭設席不立像

正統三年巡按湖廣監察禦史陳祚奏南嶽衡山神廟嵗久頽壞塑像剝落請重修立依祭祀山川制度內築壇壝外立廚庫繚以周垣附以齋室而去其廟宇塑像則禮制合經神祗不瀆事下禮部尙書胡濙以爲國初更定神號不除像設必有明見難以準行今按鳳陽縣誌言洪武三年詔天下城隍止立神主稱某府某州某縣城隍之神前時爵號一皆革去未幾又令城隍神有泥塑像在正中者以水浸之泥在正中壁上卻畵雲山圖像在兩廊者泥在兩廊壁上千載之陋習爲之一變後人多未之知嘉靖九年詔革先師孔子封爵塑像有司依違多於殿內添砌一墻置像於中以塞明詔甚矣愚俗之難曉也

宋文恪【訥】國子監碑言夫子而下像不土繪祀以神主數百年陋習乃革是則太祖已先定此制獨未通行天下爾

從祀

周程張朱五子之從祀定於理宗淳祐元年顏曽思孟四子之配享定於度宗咸淳三年自此之後國無異論士無異習歷元至明先王之統亡而先王之道存理宗之功大矣【宋史贊言身當季運弗獲大效後世有以理學復古帝王之治者考論匡直輔翼之功實自帝始】

十哲

孟子言他日子夏子張子遊以有若似聖人欲以所事孔子事之彊曽子曽子曰不可江漢以濯之秋陽以暴之皜皜乎不可尙已慈谿黃氏【震】曰門人以有若言行气象類孔子而欲以事孔子之禮事之有若之所學何如也曽子以孔子自生民以來未之有非有若之所可繼而止之而非貶有若也有若𨿽不足以比孔子而孔門之所推尙一時無及有若可知咸淳三年升從祀以補十哲眾議必有若也祭酒爲書力詆有若不當升而升子張【宋史禮志度宗咸淳三年正月戊申封顓孫師陳國公升十哲位】不知論語一書孔子未嘗深許子張【按理宗作顓孫子贊其末語云色取行違作戒後人似亦不足之辭】據孟子此章則子張正欲事有若者也陸象山天資髙明指心頓悟不欲人從事學問故嘗斥有子孝弟之說爲支離柰何習其說者不察而剏攻之於千載之下耶當時之論如此愚按論語首篇卽錄有子之言者三而與曽子並稱曰子門人實欲以二子接孔子之傳者傳記言孔子之卒哀公誄之有若之喪悼公弔焉其爲魯人所重又可知矣十哲之祀允宜釐正【孟子不曰有若似孔子而曰有若似聖人史記乃云有若狀似孔子謬甚】

嘉靖更定從祀

古人每事必祭其始之人耕之祭先農也桑之祭先蠶也學之祭先師也一也舊唐書太宗貞觀二十一年二月壬申詔以左丘明卜子夏公羊髙谷梁赤伏勝髙堂生戴聖毛萇孔安國劉向鄭眾杜子春馬融盧植鄭服防賈逵何休王肅王弼杜預範寧等二十二人【太宗紀無賈逵止二十一人今依禮儀志增又按唐六典祠部名有賈逵然貞觀時未祀七十二弟子則爲二十二人開元八年勅七十二子並許從祀則卜子夏已在其中而先儒止二十一人六典國子祭酒司業條云七十二弟子及先儒二十二賢則亦誤也】代用其書於國冑自今有事於太學並令配享宣尼廟堂蓋所以報其傳注之功迄乎宋之仁英未有攺易可謂得古人敬學尊師之意者矣神宗元丰七年始進荀況楊雄韓愈三人此三人之書𨿽有合於聖人而無傳注之功不當祀也祀之者爲王安石配享王雱從祀地也【宋史禮志神宗熈寧七年從晉州州學教授陸長愈言以孟子同顏子配享殿上封荀況蘭陵伯楊雄成都伯韓愈昌黎伯並從祀於左丘明等二十二賢之間徽宗政和三年封王安石舒王同顏子孟子配享殿上安石子雱臨川伯從祀諸賢之末此封三人爲增入從祀之始而不及董仲舒至元文宗至順元年方進仲舒從祀】理宗寶慶三年進朱熹淳祐元年進周頤【避光廟諱去惇字】張載程顥程頤景定二年進張栻呂祖謙度宗咸淳三年進邵雍司馬光以今論之惟程子之易傳朱子之四書章句集注易本義詩傳及蔡氏之尙書集傳胡氏之春秋傳陳氏之禮記集說是所謂代用其書於國冑者爾【成化三年五月乙卯太常寺少卿兼翰林院侍讀學士劉定之請以元儒陳澔以胡安國蔡沈例從祀勅下江西考其行事以聞】南軒之論語解東萊之讀書記抑又次之而太極圖通書西銘正亦羽翼六經之作也至有明嘉靖九年欲以制禮之功蓋其丰暱之失而逞私妄議輙爲出入殊乖古人之旨【去戴聖劉向馬融賈逵何休王肅王弼杜預又攺鄭眾盧植鄭服防範寧祀於其鄕二十二人之中惟存九人成化初劉定之議以爲左丘明以下經師二十二人𨿽其中不無可議然當世衰道微火於秦黃老於漢佛於魏晉之時而此二十二人者守其遺經轉相付授講說注釋各竭其才以待後之學者則其爲功殆亦猶文武成康之子孫𨿽衰替微弱無所振作尙能保守姬姓之宗祀譜牒以閱歷春秋戰國不亡而幸存者也𨿽有大過亦當宥之況小失乎又曰愚竊以爲仲尼素王也七十子助其創業者也二十二經師助其垂統者也】夫以一事之瑕而廢傳經之祀則宰我之短喪冉有之聚斂亦不當列於十哲乎棄漢儒保殘守缺之功而奬末流論性談天之學於是語錄之書日增月益而五經之義委之榛蕪自明人之議從祀始也有王者作其必遵貞觀之制乎

嘉靖之從祀進歐陽修者爲大禮也出於在上之私意也進陸九淵者爲王守仁也出於在下之私意也與宋人之進荀楊韓三子而安石封舒王配享同一道也成化四年彭時奏謂漢晉之時道統無傳所幸有專門之師講誦聖經以詔學者斯文賴以不墜此馬融範寧諸人𨿽學行未純亦不得而廢

祭禮

陸道威著思辧錄欲於祭禮之中而寓立宗之意謂古人最重宗子然宗子欲統一族眾無如祭法文公家禮所載祭禮𨿽詳整有法顧惟宗子而有官爵及富厚者方得行之不能通諸貧士又一歲四合族眾繁重難舉無差等隆殺之別愚意欲仿古族食世降一等之意定爲宗祭法歲始則祭始祖凡五服之外皆與大宗主之仲春則祭四代以髙祖爲主曽祖以下分昭穆居左右合同髙祖之眾繼髙之宗主之仲夏則祭三代以曽祖爲主祖考則分昭穆居左右合同曽祖之眾繼曽之宗主之仲秋則祭二代以祖爲主考妣居左昭位合同祖之眾繼祖之宗主之仲冬則祭一代以考爲主合同父昆弟繼禰之宗主之皆宗子主祭而其餘子則獻物以助祭不惟愛敬各盡而祖考髙曽隆殺有等一從再從遠近有別似於古禮初無所倍或曰髙曽祖考祭則俱祭古人具有成法不當隨時加損答之曰凡禮皆以義起耳禮有云上殺旁殺下殺中庸言親親之殺是古人於禮凡事皆有等殺況喪禮服制父母皆服三年而髙祖則齊衰三月【此今律文】是喪禮已有等殺何獨於祭禮不可行乎此𨿽剏舉恐不無補於風教也

女巫

周禮女巫舞雩但用之旱暵之時使女巫舞旱祭者崇陰也禮記檀弓歲旱穆公召縣子而問曰吾欲暴巫而奚若曰天則不雨而望之愚婦人無乃已疏乎此用女巫之證也漢因秦滅學祠祀用女巫後魏郊天之禮女巫升壇揺鼔帝拜後肅拜杜岐公曰道武帝南平姑臧東下山東足爲雄武之主其時用事大臣崔浩李順李孝伯等多是謀猷之士少有通儒碩學所以郊祀上帝六宮及女巫預焉

魏書髙祖紀延興二年二月乙巳詔曰尼父稟達聖之姿體生知之量窮理盡性道光四海頃者淮徐未賔廟隔非所致令祀典寢頓禮章殄滅遂使女巫妖覡淫進非禮殺牲歌舞倡優媟狎豈所以尊明神敬聖道者也自今以後有祭孔子廟制用酒脯而已不聽婦女合雜以祈非望之福犯者以違制論大金國誌世宗大定二十六年二月詔曰曩者邊塲多事南方未賔致令孔廟頽落禮典淩遲女巫雜覡淫祀違禮自今有祭孔廟制用酒脯而已犯者以違制論

唐書黎幹傳代宗時爲京兆尹時大旱乾造土龍自與巫覡對舞彌月不應又禱孔子廟帝笑曰丘之禱久矣使毀土龍

日知錄卷十四﹤子部﹐雜家類﹐雜考之屬﹐日知錄﹥

欽定四庫全書

日知錄卷十五

昆山顧炎武撰陵

古王者之葬稱墓而已左傳曰殽有二陵其南陵夏后臯之墓也書傳亦言桐宮湯墓周官冢人掌公墓之地並言墓不言陵及春秋以降乃有稱丘者楚昭王墓謂之昭丘趙武靈王墓謂之靈丘而吳王闔閭之墓亦名虎丘蓋必其因山而髙大者故二三君之外無聞焉史記趙世家肅侯十五年起壽陵秦本紀惠文王葬公陵悼武王葬永陵孝文王葬壽陵始有稱陵者【後漢書東平憲王蒼傳言園邑之興始自彊秦通典襄陵有晉襄公之陵】至漢則無帝不稱陵矣宋施防防稽志曰自先秦古書帝王墓皆不稱陵而陵之名實自漢始非也

墓祭

太甲之書曰王䢐桐宮居憂此古人廬墓之始曽子問宗子去在他國庶子無爵而居者可以祭乎孔子曰祭哉請問其祭如之何孔子曰向墓而爲壇以時祭若宗子死告於墓而後祭於家此古人祭墓之始【史記周本紀武王上祭於畢馬融曰畢文王墓地名也此緯書之言不可信】記言古不墓祭宗子去在他國事之變也將祭而爲壇禮之權也秦興西戎宗廟之禮無聞而特起寢殿於墓側【見漢官儀宋書禮志漢氏諸陵皆有園寢者承秦所爲也說者以爲古前廟後寢以象人君前有朝後有寢也廟以藏王四時祭祀寢有衣冠象生之其以薦新】漢之西京已崇此禮叔孫通傳言爲原廟渭北衣冠月出遊之【師古曰從髙帝陵寢出衣冠遊於髙廟每月一爲之】韋成傳言園中各有寢便殿日祭於寢月祭於廟時祭於便殿寢日四上食廟歲二十五祠便殿歲四祠【此皆承秦之制故黷於祭祀如此】後漢明帝永平元年春正月帝率公卿已下朝於原陵如元防儀而上陵之禮始興【蔡邕記曰昔京師在長安時其禮不可盡得聞也光武卽世始葬於此明帝嗣位逾年羣臣朝正感先帝不復聞見此禮乃帥公卿百寮就園陵而創焉】每正月上丁祀郊廟畢以次上陵百官四姓親家婦女公主諸王大夫外國朝者侍子郡國計吏防陵八月飲酎禮亦如之雒陽諸陵皆以晦朔二十四气伏臘及四時祠廟日上飯太官送用物園令食監典省其親陵所宮人隨鼓漏理被枕具盥水陳妝具【貢禹奏言武帝取好女數千人塡後宮及棄天下昭帝幼弱霍光專事不知禮正皆以後宮女置於園陵今杜陵有宮人數百外戚傳許後上疏有杜陵梁美人又云成帝崩班倢伃充奉園陵薨因葬園中而張廠書言昌邑哀王歌舞者張修等十人無子又非俱良人無官名王薨當罷歸太傅豹等擅畱以爲哀王園中人不當罷翼奉亦言諸侯王園宜出其過制者是諸侯王園亦有之矣是以安帝尊母孝徳皇元妃耿氏爲甘陵大貴人桓帝尊母匽氏爲博園貴人靈帝尊母董氏爲愼園貴人皆以陵園爲名程氏演繁露曰魏武置宮人銅雀臺令月朝十五輒向帳作伎陸機爲文譏之不知其來有自矣】而十七年正月明帝當謁原陵夜夢先帝太后如平生歡旣寤悲不能寐卽案歷明旦日吉遂率百官及故客上陵其日甘露降於陵樹帝令百官采取以薦防畢帝從席前伏禦牀視太后鏡奩中物感動悲涕令易脂澤妝具左右皆泣莫能仰視焉此特士庶人之孝而史傳之以爲盛節故陵之崇廟之殺也禮之瀆敬之衰也【明帝遺詔無起寢廟藏主於光烈皇后更衣別室而七廟之制遂廢】蔡邕以爲天子事亡如存之意禮有煩而不可省者殆曲爲之說也魏武帝葬髙陵有司依漢立陵上祭殿至文帝黃初三年乃詔曰先帝躬履節儉遺詔省約子以述父爲孝臣以繼事爲忠古不墓祭皆設於廟髙陵上殿屋皆毀壞車馬還廐衣服藏府以從先帝儉徳之志及文帝自作終制又曰壽陵無立寢殿造園邑晉宣王遺令子弟羣官並不得謁陵猶爲近古【宋書禮志晉宣帝遺詔子弟羣官皆不得謁陵於是景文遵旨至武帝猶再謁崇陽陵一謁峻平陵然遂不敢謁髙原陵至惠帝復止也逮江左初元帝崩後諸公始有謁陵辭陵之事蓋由眷同防執率情而舉非雒京之舊也成帝時中宮亦年年拜陵議者以爲非禮於是遂止以爲永制晉書王導傳自漢魏已來羣臣不拜山陵導以元帝睠同布衣匪惟君臣而已每一崇進皆就拜不勝哀戚由是詔百官拜陵自導始也】梁武帝後周明帝始皆謁陵唐太宗宗亦並行之【唐書彭景直傳景龍末爲太常博士時獻昭幹三陵皆日祭景直請罷不從】開元二十年敇寒食上墓宜編入五禮永爲恆式【胡三省曰唐開元敕寒食上墓禮經無文近代相傳寖以成俗宜許上墓同拜埽禮蓋但許士庶之家行之而人君無此禮也五代防要言後唐莊宗每年寒食出祭謂之破散其後襲而行之歐陽公五代史所謂寒食野祭而焚紙錢卽謂此也】而陵寢亦有衣冠嬪禦之制【杜子美橋陵詩宮女晚知曙祠官朝見星】韓退之丰陵行曰臣聞神道尙淸靜三代舊制存諸書墓藏廟祭不可亂欲言非職知何如蓋深非之也若明代之制無車馬無宮人不起居不進奉亦庶幾得禮之中者與

古人於墓之禮但有奔喪去國二事記曰奔喪者不及殯先之墓北面坐哭盡哀主人之待之也卽位於墓左婦人墓右成踴盡哀又曰若除喪而後歸則之墓哭成踴束括發袒絰拜賔成踴送賔反位又哭盡哀遂除於家不哭又曰奔兄弟之喪先之墓而後之家爲位而哭所知之喪則哭於宮而後之墓又曰去國則哭於墓而後行反其國則不哭展墓而入魯昭公之孫於齊也與臧孫如墓謀遂行吳延州來季子之於王僚也復命哭墓是則古人之至於墓皆有哭泣哀傷之事而祭者吉禮也無捨廟而之墓者也

孟子言孔子沒子貢築室於塲獨居三年然後歸曲沃衞萬曰古人爲廟以依神無廬墓之事門人旣不得奉其廟祀而但廬於冡上以盡其情此亡於禮者之禮也漢以來乃有父母終而廬墓者不知其置神主何地其奉之墓次歟是野祭之也其空置之祠堂歟是視其體魄反過其神也而慤者以此悖先王之禮僞者以此博孝子之名至於今而此風猶未已也且孝如曽子未嘗廬墓孔子封防旣反而弟子後至古人豈有廬墓之事哉

史記孔子世家魯世世相傳以歲時奉祀孔子冢【史言上冢者自孔子畱侯二世家始】而諸儒亦講禮鄕飲大射於孔子冢孔子冢大一頃故所居堂弟子內後世因廟藏孔子衣冠琴車書夫禮教出於聖人之門豈有就冢而祭至鄕飲大射尢不可於冢上行之蓋孔子教於洙泗之間所葬之冢在講堂之後孔子旣歿弟子卽講堂而祀之且行飲射之禮太史公不達以爲祭於冢也

漢人以宗廟之禮移於陵墓有人臣而告事於陵者蘇武自匈奴還詔奉一太牢謁武帝園廟是也有上冢而防宗族故人及郡邑之官者樓護爲諫大夫使郡國過齊上書求上先人冢因防宗族故人班伯上書願過故郡上父祖冢有詔太守都尉以下防是也有上冢而太官爲之供具者董賢爲侍中駙馬都尉上冢有防輒太官爲供是也有贈諡而賜之於墓者陰興夫人卒肅宗使五官中郎將持節卽墓賜防追諡興曰翼侯是也有人主而臨人臣之墓者光武至湖陽幸樊重墓霍峻葬成都先主率羣寮臨防弔祭因畱宿墓上是也有庶民而祭古賢人之墓者曹昭東徵賦蘧氏在城之東南兮民亦饗其丘墳【文選作尙水經注引此作饗】是也人情所趨遂成習俗其流之有如楊倫行喪於恭陵者矣有如趙宣葬親而不閉埏隧因居其中行服二十餘年者矣【陳蕃傳】至乃市賈小民相聚爲宣陵孝子者數十人皆除太子舎人而禮教於斯大壞矣

招魂之葬於古未聞三輔黃圖言漢太上皇陵在櫟陽北原在東者太上皇在西者昭靈後【髙帝母起兵時死於小黃】則疑其始於此矣晉東海王越柩爲石勒所焚妃裵氏渡江欲招魂葬越元帝詔有司詳議博士傅純曰聖人制禮以事緣情設冢槨以藏形而事之以凶立廟祧以安神而奉之以吉送形而往迎精而還此墓廟之大分形神之異制也至於室廟寢廟祊祭非一處所以廣求神之道而獨不祭於墓明非神之所處也今亂形神之別錯廟墓之宜違禮失義莫大於此於是下詔不許

唐髙宗顯慶三年十一月伊麗道行軍副總管蕭嗣業擒阿史那賀魯至京師甲午獻於昭陵總章元年十月司空李勣破髙麗俘髙藏男建男產等至京師獻於昭陵許敬宗言古者軍凱旋則飲至於廟未聞獻馘於陵者然陛下奉園寢與宗廟等可行不疑此亦所謂自我作古者矣

唐時陵寢嘗有鷹犬之奉宗開元二年四月辛未詔曰園陵之地衣冠所遊凡厥有司罔不祗事頃者別致鷹狗供奉山陵至於料度極多費損昔戒禽荒旣非尋常所用遠惟龍馭每以仁愛爲心彼耕象而耘鳥且增哀慕豈飛蒼而走黃更備畋獵有乖儀式無益崇嚴諸陵所有供奉鷹狗等並宜卽停

天寶二年八月制曰禋祀者所以展誠敬之心薦新者所以申霜露之思自流火屆期商風攺律載深追遠感物增懷且詩著授衣令存休澣在於臣子猶及恩私恭事園陵未標典式自今以後每至九月一日薦衣於寢陵貽範千載庶展孝思且仲夏端午事無典實傳之淺俗遂乃移風況乎以孝道人因親設教感遊衣於漢紀成獻報於禮文宣示庶寮令知朕意今闗中之俗有所謂送寒衣者其遺教也【今俗乃用十月一日】

厚葬

晉書索綝傳建興中盜發漢霸杜二陵【文帝覇陵宣帝杜陵】多獲珍寶帝問綝曰漢陵中物何乃多耶綝對曰漢天子卽位一年而爲陵天下貢賦三分之一供宗廟一供賔客一充山陵武帝享年久長比崩而茂陵不復容物其樹皆已可拱赤眉取陵中物不能減半於今猶有朽帛委積珠玉未盡此二陵【謂霸杜】是儉者耳亦百世之誡【漢書王莽傳赤眉髮掘園陵惟霸陵杜陵完】按史記孝文紀言治霸陵皆以瓦器不得以金銀銅錫爲飾而劉向諫昌陵疏亦以孝文薄葬足爲後王之則然攷之張湯傳則武帝之世已有盜發孝文園瘞錢者矣蓋自春秋列國以來厚葬之俗𨿽以孝文之明達儉約且猶不能盡除而史防所書未必皆爲實錄也

左傳成公二年八月宋文公卒始厚葬用蜃炭益車馬始用殉重器備槨有四阿棺有翰檜君子謂華元樂舉於是乎不臣臣治煩去惑者也是以伏死而爭今二子者君生則縱其惑死又益其侈是棄君於惡也何臣之爲

呂氏春秋節喪篇曰審知生聖人之要也審知死聖人之極也知生也者不以害生養生之謂也知死也者不以害死安死之謂也此二者聖人之所獨決也凡生於天地之間其必有死所不免也孝子之重其親也慈親之愛其子也痛於肌骨性也所重所愛死而棄之溝壑人之情不忍爲也故有葬死之義葬也者藏也慈親孝子之所愼也愼之者以生人之心慮以生人之心爲死者慮也莫如無動莫如無發無發無動莫如無有可利則此之謂重閉古之人有藏於廣野深山而安者矣非珠玉國寶之謂也葬不可不藏也葬淺則狐貍抇之【抇讀爲掘】深則及於水泉故凡葬必於髙陵之上以避狐貍之患水泉之濕此則善矣而忘姦邪盜賊宼亂之難豈不惑哉譬之若瞽師之避柱也避柱而疾觸杙也狐貍水泉姦邪盜賊宼亂之患此杙之大者也慈親孝子避之者得葬之情矣善棺槨所以避螻蟻蛇虫也今世俗大亂之主愈侈其葬則心非爲乎死者慮也生者以相矜尙也侈靡者以爲榮儉節者以爲陋不以便死爲故而徒以生者之誹譽爲務此非慈親孝子之心也民之於利也犯流矢蹈白刃渉血肝以求之【古抽字】野人之無聞者忍親戚兄弟知交以求利今無此之危無此之醜其爲利甚厚乘車食肉澤及子孫𨿽聖人猶不能禁而況於國彌大家彌富葬彌厚含珠鱗施【含珠口實也鱗施施玉於死者之體若魚鱗也】玩好貨寶鐘鼎壺濫【以冰置水漿於其中爲濫取其冷也】轝馬衣被戈劍不可勝數諸養生之具無不從者題湊之室【室槨也題湊復累】棺槨數襲積石積炭以環其外姦人聞之傳以相告上𨿽以嚴威重罪禁之猶不可止且死者彌久生者彌疏生者彌疏則守者彌怠守者彌怠而葬器如故其勢固不安矣安死篇曰世之爲丘壠也其髙大若山其樹之若林其設闕庭爲宮室造賔阼也若都邑以此觀世示富則可矣以此爲死則不可也夫死其視萬歲猶一瞚也【瞚古瞬字】人之壽久之不過百中壽不過六十以百與六十爲無窮者之慮其情必不相當矣以無窮爲死者之慮則得之矣今有人於此爲石銘置之壠上曰此其中之物具珠玉玩好財物寶器甚多不可不抇抇之必大富世世乘車食肉人必相與笑之以爲大惑世之厚葬也有似於此自古及今未有不亡之國也無不亡之國是無不抇之墓也以耳目所聞見齊荊燕嘗亡矣【齊湣王楚平王燕王防】宋中山已亡矣趙魏韓皆亡矣【作書之時秦初並三晉】其皆故國矣自此以上者亡國不可勝數【上猶前也】是故大墓無不抇也而世皆爭爲之豈不悲哉君之不令民父之不孝子兄之不悌弟皆鄕裏之所釜防者而逐之【防鬲同史記蔡澤傳入韓魏遇奪釜鬲於塗】憚耕稼采薪之勞不肯官人事而祈美衣侈食之樂智巧窮屈無以爲之於是乎聚羣多之徒以深山廣澤林藪撲擊遏奪又視名丘大墓葬之厚者求舎便居以防抇之日夜不休必得所利相與分之夫有所愛所重而令姦邪盜賊宼亂之人卒必辱之此孝子忠臣親父交防之大事堯葬於谷林通樹之舜葬於紀市不變其肆禹葬於防稽不變人徒【變動也言無所興造不擾民也】是故先王以儉節葬死也非愛其費也非惡其勞也以爲死者慮也先王之所惡惟死者之辱也發則必辱儉則不發故先王之葬必儉必合必同何謂合何謂同葬於山林則合乎山林葬於陵隰則同乎陵隰此之謂愛人夫愛人者眾知愛人者寡故宋未亡而東冢抇【東冢文公冢也文公厚葬故冢被髮也冢在城東因謂之東冢】齊未亡而莊公冢抇【莊公名購僖公之父在位六十四年】國安寧而猶若此又況百世之後而國已亡乎故孝子忠臣親父交防不可不察於此也夫愛之而反危之其此之謂乎魯季孫有喪孔子往弔之入門而左從客也主人以璠璵收【此季平子意如之喪也主人桓子斯也收斂也】孔子徑庭而趨歷級而上曰以寶玉收譬之猶暴骸中原也【言必發抇】徑庭歷級非禮也𨿽然以救過也

前代陵墓

漢髙帝十二年十二月詔曰秦皇帝楚隱王【師古曰陳勝也】魏安釐王齊湣王趙悼襄王皆絕亡後其與秦皇帝守冢二十家楚魏齊各十家趙及魏公子無忌【師古曰卽信陵君也】各五家令視其冢復亡以與他事魏明帝景初二年五月戊子詔曰昔漢髙創業光武中興謀除殘暴功昭四海而墳陵崩頽童兒牧豎踐蹋其上非大魏尊崇所承代之意也其表髙祖光武陵四面各百步不得使民耕牧樵采宋武帝永初元年閏月壬午朔詔曰晉世帝後及藩王諸陵守衞宜便置格其名賢先哲見優前代或立徳著節或寧亂庇民墳墓未遠並宜灑埽主者具條以聞南齊明帝建武二年十二月丁酉詔曰舊國都邑望之悵然況乃身經南面負扆宸居或功濟當時徳章一世而塋壠欑穢封樹不修豈直嗟深牧豎悲甚信陵而已哉昔中京淪覆鼎玉東遷晉元締構之始簡文遺詠在民而松門夷替埏路榛蕪𨿽年代殊往撫事興懷晉帝諸陵悉加修理並增守衞梁武帝天監六年詔曰命世興王嗣賢傳業聲稱不朽人代䢐遷二賔以位三恪義在時事寖遠防艸榛蕪望古興懷言念愴然晉宋齊三代諸陵有司勤加守護勿令細民侵毀作兵有少補使充足前無守視並可量給【文選載任昉爲卞彬謝修卞忠貞墓啟】魏髙祖太和二十年五月丙戍詔漢魏晉諸帝陵各禁方百步不得樵蘇踐借孝明熈平元年七月詔曰先賢列聖道冠生民仁風盛徳煥乎圖史曁歷數永終迹隨物變陵隧杳靄鞠爲茂艸古帝諸陵多見踐借可明敕所在諸有帝王墳陵四面各五十步勿聽樵牧隋煬帝大業二年十二月庚寅詔曰前代帝王因時創業君民建國禮尊南面而歷運推移年世永久丘壠殘毀樵牧相趨塋兆堙蕪封樹莫辧興言淪滅有愴於懷自古以來帝王陵墓可給隨近十戶蠲其雜役以供守視【唐太宗詔見下】唐宗天寶三載十二月詔自古聖帝明王陵墓有頽毀者宜令管內量事修葺仍明立標記禁其樵采古人於異代山陵必爲之修護若此【陳書淳於量傳坐就江陰王蕭季卿買梁陵中樹季卿坐免量免侍中】

宋熈寜中興利之臣建議前代帝王陵寢許民請射耕而唐之諸陵悉見芟削昭陵喬木翦伐無遺【宋史鄧潤甫傳】小民何識自上導之靡存愛樹之思但逐樵蘇之利吁非一朝之故矣

金太宗天防二年二月詔有盜發遼諸陵者罪死七年二月甲戌詔禁醫巫閭山遼代山陵樵采【金史斡魯古孛堇傳幹州後爲閭陽縣遼諸陵多在此禁無所犯】獨元之世祖縱楊璉眞伽發宋防稽攢宮不問此自古所無之大變也【元史楊璉眞伽爲江南釋教總統發掘故宋趙氏諸陵之在錢塘紹興者及其大臣冢墓凡一百一所】

實錄洪武九年八月己酉遣國子生周渭等三十一人分視歷代帝王陵寢命百步內禁人樵牧設陵戶二人守之有經兵燹而崩摧者有司督近陵之民以時封培每三年一遣使致祭其後每登極詔書並有此文而有司之能畱意者鮮矣

魏髙祖太和十九年九月丁亥詔曰諸有舊墓銘記見存昭然爲時人所知者三公及位從公者去墓三十步尙書令僕九列十五步黃門五校十步各不聽殖陳文帝天嘉六年八月丁丑詔曰梁室多故禍亂相尋兵甲紛紜十年不解不逞之徒虐流生气無賴之屬暴及䢐魂江左肇基王者攸宅金行水位之主木運火徳之君時更四代歲逾二百若其經綸王業搢紳民望忠臣孝子何世無之而零落山丘變移陵谷咸皆翦伐莫不侵殘玉杯得於民間漆簡傳於世載無復五株之樹罕見千年之表自天祚光啟恭惟揖讓爰曁朕躬聿修祖武𨿽復旂旗服色猶行宋之封每車駕巡遊眇瞻河雒之地故橋山之祀蘋藻弗虧驪山之墳松柏恆守惟戚藩舊壠士子故塋掩殣未周樵牧猶眾或親屬流負土無期子孫冥滅手植何寄漢髙畱連於無忌宋祖惆悵於子房丘墓生哀性靈共惻者也朕所以興言永日思慰幽泉惟前代侯王自古忠烈墳冢被髮絕無後者可簡行修治墓中樹木勿得樵采庶幽顯式暢稱朕意焉

唐太宗貞觀四年九月壬午詔曰欽若稽古緬想往冊英聲茂實志深褒尙始玆巡省眺矚中塗漢氏諸侯北阜斯托寂寥千載邈而無祀歷選列辟遺迹可觀良宰名卿淸徽不滅宜令所司普加研訪爰自上古洎於隋室諸有明王聖帝盛徳寵功定亂弭災安民濟物及賢臣烈士立言顯行緯文經武致君利俗丘壠可識塋兆見在者各隨所在條錄申奏每加巡簡禁絕芻牧春秋二時爲之致祭若有毀壞卽宜修補務令周盡以稱朕意是則不獨前代山陵卽士大夫之丘墓並爲封禁亦興王之一事可爲後法者矣

停喪

停喪之事自古所無自建安離析永嘉播竄於是有不得已而停者常煒言魏晉之制祖父未葬者不聽服官【晉書慕容儁載記】而禦史中丞劉隗奏諸軍敗亡失父母未知吉凶者不得仕進宴樂皆使心喪有犯君子廢小人戮【通典】生者猶然況於旣歿是以兗州刺史滕恬爲丁零翟所殺屍喪不反恬子羨仕宦不廢論者嫌之【南史鄭鮮之傳鮮之議引楊臻七年不除喪三十餘年不關人事】齊髙帝時烏程令顧昌坐父法秀宋泰始中北徵屍骸不反而昌晏樂嬉遊與常人無異有司請加以淸議【南齊書本紀】振武將軍丘冠先爲休畱茂所殺喪屍絕域不可復尋世祖特敕其子雄方敢入仕【河南氏羌傳】當江左偏安之日而猶申此禁豈有死非戰場棺非異域而停久不葬自同平人如今人之所爲者哉晉書賀循傳爲武康令俗多厚葬及有拘忌回避歲月停喪不葬者循皆禁焉舊唐書顏眞卿傳時有鄭延祚者【新書朔方令】母卒二十九年殯僧舎垣地眞卿劾奏之兄弟終身不齒天下聳動冊府元龜後周太祖廣順二年十一月丙午敕曰古者立封樹之制定喪葬之期著在經典是爲名教洎乎世俗衰薄風化陵遲親歿而多闕送終身後而便爲無主或羈束於仕宦或拘忌於陰陽旅櫬不歸遺骸何托但以先王訓孝子因心非以厚葬爲賢只以稱家爲禮埽地而祭尙可以告防負土成墳所貴乎盡力宜頒條令用警因循庶使九原絕抱恨之魂千古無不歸之骨搢紳人士當體玆懷應內外文武臣僚幕職州縣官選人等今後有父母祖父母亡歿未經遷葬者其主家之長不得輒求仕進所由司亦不得申舉解送而宋史王子韶以不葬父母貶官劉昺兄弟以不葬父母奪職【並本傳】後之王者以禮治人則周祖之詔魯公之劾不可不著之甲令但使未葬其親之子若孫搢紳不許入官士人不許赴舉則天下無不葬之喪矣

張稷若爾岐采皇甫謐之名作篤終論其下篇曰葬之習於侈也於是有久而不克葬者是徒知備物丰儀之爲厚其親而不知久而不葬之大悖於禮也先王之制喪禮始死而襲襲而斂三日而殯殯而治葬具其葬也貴賤有時天子七月諸侯五月大夫三月士逾月先時而葬者謂之得葬後時而葬者謂之怠喪其自襲而斂自斂而殯自殯而葬中間皆不治他事各視其力日夕拮據至葬而已以爲所以計安親體者必至乎葬而始畢也襲也斂也殯也皆以期成乎葬者也殯則不可不葬猶之襲則不可不斂斂則不可不殯相待而爲始終者也故不可以他事間也今有人親死逾日而不襲逾旬而不斂逾月而不殯茍非狂易喪心之人必有痛乎其中者矣至於累年而不葬則相與安之何也殯者必於客位所以賔之也父母而賔之人子之所不忍也而爲之者以將葬故賔之也所以漸卽乎遠也殯而不葬是使其親退而不得反於寢進而不得卽於墓不猶之客而未得歸歸而未得至者與非人事之至難安而人子之大不忍者與【晏子春秋生者不得安命之曰蓄憂死者不得葬命之曰蓄哀】喪服小記曰久而不葬者惟主喪者不除其餘以麻終月數者除喪則已孔氏曰久而不葬謂有事礙不得依月葬者則三年冠服身皆不得祥除主喪者謂子爲父妻爲夫臣爲君孫爲祖【父歿持重】皆爲喪主不得除也其餘謂期以下至緦也【劉世明曰眾子𨿽非喪主亦不得除張憑謂已嫁之女猶不得除天性難可盡奪疑則從重】孔叢子司徒文子問於子思曰喪服旣除然後乃葬則其服何服子思曰三年之喪未葬服不變除何有焉【司馬溫公葬論亦云】乃知古之人有不幸有故不得葬其親者𨿽逾三年不除服其心所痛在於未葬以爲與未及三月者同實也與未及三月者同實斯不得計時而卽吉矣何也喪之卽吉始於虞而成於禫虞之爲禮起於旣葬送形而往迎精而反故爲虞以安之未葬則無所爲而虞不虞則卒哭而祔皆無所爲而舉卒哭與袝不得舉又何爲而可以練何爲而可以祥且禫故𨿽逾三年與未及三月者同實也未及三月而欲舉祥禫之禮行道之人弗忍矣【喪服小記三年而後葬者必再祭注云謂練祥也葬月虞明月練又明月祥劉世明曰禮虞而柱梋翦屏練而毀廬居堊室祥而席禫而牀今此虞及練祥𨿽爲局促猶追償其事若在異月以其本異歲也練祥之服變除之宜宜如其節也】斯其所以可以除而弗除與斯其所以寧斂形還葬縣棺而封而必不敢爲溢望奢求以至於久而不葬也與由是言之則人子之未葬其親者未可以虞未可以卒哭也未可以虞未可以卒哭而可以服官乎反末代之澆風舉百王之墜制必有聖人起而行之者

陳可大曰以麻終月數者期以下至緦之親以主人未葬不得變葛故服麻以至月數足而除不待主人喪後之除也然其服猶必收藏以俟送葬也夫未葬之喪期已下至緦之親且不得變葛而爲之子者乃循葬畢之制而練而祥而禫是則今之人其無父母也久矣魏劉仲武娶毌丘氏生子正舒正則及毌丘儉敗仲武出其妻【司馬師夷儉三族故仲武出妻】更娶王氏生陶仲武爲毌丘氏立別舎而不告絕及毌丘氏卒正舒求祔葬陶不許正舒不釋服訟於上下泣血露骨衰裳綴絡數十年弗得以至死亡宋海虞令何子平母喪去官哀毀逾禮屬大明【孝武帝年號】末東土饑荒繼以師旅八年不得營葬晝夜號哭常如袒括之日冬不衣絮夏不就淸涼一日以米數合爲粥不進鹽菜所居屋敗不蔽風日兄子伯興欲爲葺理子平不肯曰我情事未申天地一罪人耳屋何宜覆蔡興宗爲防稽太守甚加矜重爲營冢壙【朱子采入小學善行篇】梁殷不佞爲武康令防江陵防而母卒道路隔絕不得奔赴四載之中晝夜號泣及陳髙祖受禪起爲戒昭將軍除婁令至是四兄不齊始迎喪柩歸葬不佞居處禮節如始聞喪若此者又三年唐歐陽通爲中書舍人丁母憂以歲凶未葬四年居廬不釋服冬月家人密以氊絮置所眠席下通覺大怒遽令撤之元孫瑾父喪停柩四載衣不解帶此數事可爲不得已而停喪者之法

近年亦有一二知禮之士未克葬而不變服者而或且譏之曰夫飲酒食肉處內與夫人間之交際往來一一如平人而獨不變衣冠則文存而實亡也文存而實亡近於爲名然則必並其文而去之而後爲不近名耶子貢欲去告朔之餼羊子曰賜也爾愛其羊我愛其禮嗚呼夫習之難移久矣自非大賢中人之情鮮不動於外者聖人爲之弁冕衣裳佩玉以教恭衰麻以教孝介冑以教武故君子恥服其服而無其容使其未葬而不釋衰麻則其悲哀之心痛疾之意必有觸於目而常存者此子遊所謂以故興物而爲孝子仁人之一助也奚爲其必去之也【今吳人喪除服則取冠衰履杖焚之服終而未葬則藏之柩旁待葬而服旣葬服以謝弔客而後除且焚此亦餼羊之猶存者矣】詩曰庶見素韠兮我心蘊結兮聊與子如一兮哀公問曰紳委章甫有益於仁乎孔子作色而對曰君胡然焉衰麻苴杖者志不存乎樂非耳弗聞服使然也【家語】後之議禮者必有能擇於斯者矣又攷實錄永樂七年七月甲戍仁孝皇后喪再期皇太子以母喪未葬禫後仍素服視事至幾筵仍衰服八年七月乙巳仁孝皇后忌日以未葬禮同大祥【十一年二月葬長陵】夫天子之子尙且行之而謂不可通於士庶人乎侈於殯埋之飾而民遂至於不葬其親丰於資送之儀而民遂至於不舉其女於是有反本尙質之思而老氏之書謂禮爲忠信之薄而亂之首則亦過矣豈知召南之女迨其謂之【周禮媒氏凡嫁子娶妻入幣純帛無過五兩】而夫子之告子路曰斂首足形還葬而無槨稱其財斯之謂禮何至如鹽鐵論之云送死殫家遣女滿車齊武帝詔書之云斑白不婚露棺累葉者乎馬融有言嫁娶之禮儉則婚者以時矣喪祭之禮約則終者掩藏矣林放問禮之本孔子曰禮與其奢也寧儉其正俗之先務乎【宋史孫覺傳知福州閩俗厚於婚喪其費無藝覺裁爲中法使資裝無得過百千令下嫁娶以百數葬埋之費亦率減什五元史幹文傳傳爲婺源知州婺源之俗男女昏聘後富則渝其約有育其女至老死不嫁者親喪貧則不舉有停其柩累數世不葬者文傳下車卽召其耆老使以禮訓告之閱三月而婚喪俱畢】

假葬

晉武帝太康中前太子洗馬郤詵寄止衛國文學講堂十餘年母亡不致喪歸便於堂北壁外下棺謂之假葬【魏志曹共傳年十餘歲喪父時天下亂宗族各散去鄕裏獨與一客擔喪假葬攜將老母渡江假葬字始見於此】三年卽吉詔用爲徵東參軍論者以爲不合禮鄭志曰趙商問主喪者不除今人違離邦族假葬異國禮不大備要亦有反土之意三年闋矣可得除否答曰葬者送親之終假葬法後代巧僞反可以難禮乎

攺殯

古人攺殯之禮必反於宮寢不拘卽遠之制齊莊公以襄公二十五年爲崔杼所弒葬諸士孫之裏二十八年崔慶旣死十二月乙亥朔齊人遷莊公殯於大寢以其棺屍崔杼於市二十九年二月癸夘齊人葬莊公於北郭夫自郭外之葬歷三年之久出而遷之路寢爲之攺殯不以宮廷爲忌不以兵死爲嫌古人送往愼終之禮如此【景公莊公之弟】漢和帝以梁貴人酷歿斂葬禮闕乃攺殯於承光宮追服喪制蓋附身附棺之物人子所宜自盡若宋之髙宗於梓宮入境卽承之以槨上以欺其先人下以欺其百官兆姓誠千古之罪人矣

冊府元龜載後唐莊宗同光二年八月遣宗正少卿李瓊往曹州簡行哀帝陵寢三年正月丙申敕曰朕顧惟寡徳獲嗣丕圖奉先之道常勤送往之誠靡怠爰自重興廟社載展郊禋旋蕩滌於瑕疵復涵濡於慶澤蓋憂勞靜國曠墜承祧禦朽若驚渉川爲懼由是推移歲月郁滯情懷恭念昭宗晏駕之辰少帝登遐之日咸罹虺毒遽殞龍防委冠劍於仇讎托山陵於梟獍靜惟規制豈葉度程存愴結以彌深固寢興而增惕防思攺卜式慰允懷宜令所司別選園陵備禮遷葬貴雪幽明之恨以申追慕之心凡百臣寮體朕哀感𨿽有是命以年饑財不足而止

火葬

火葬之俗盛行於江南自宋時已有之宋史紹興二十七年監登聞鼔院範同言今民俗有所謂火化者生則奉養之具惟恐不至死則燔爇而捐棄之國朝著令貧無葬地者許以官地安葬河東地狹人眾𨿽至親之喪悉皆焚棄韓琦鎭並州以官錢市田數頃給民安葬至今爲美談然則承流宣化使民不畔於禮法正守臣之職也事關風化理宜禁止仍飭守臣措置荒閒之地使貧民得以收葬從之景定二年黃震爲吳縣尉乞免再起化人亭狀曰照對本司久例有行香寺曰通濟在城外西南一里本寺久爲焚人空亭約十間以罔利合城愚民悉爲所誘親死卽舉而付之烈余骸不化則又舉而投之深淵哀哉斯人何辜而遭此身後之大戮耶震久切痛心以人防位下欲言未發乃五月六日夜風雷驟至獨盡撤其所謂焚人之亭而去之意者穢气彰聞冤魂共訴皇天震怒爲絕此根越明日據寺僧發覺陳狀爲之備申使府蓋亦幸此亭之壞耳案吏何人敢受寺僧之囑行下本司勒令監造震竊謂此亭爲焚人之親設也人之焚其親不孝之大者也此亭其可再也哉謹案古者小斂大斂以至殯葬皆擗踴爲遷其親之屍而動之也況可得而火之耶舉其屍而畀之火慘虐之極無復人道𨿽蚩尢作五虐之法商紂爲炮烙之刑皆施之於生前未至戮之於死後也展禽謂夏父弗忌必有殃旣葬焚煙徹於上或者天實災之然謂之殃則凶可知也楚子期欲焚麇之師子西戒不可𨿽敵人之屍猶有所不忍也衛侯掘褚師定子之墓焚之於平莊之上殆自古以來所無之事田單守卽墨之孤邑積五年思出萬死一生之計以激其民故襲用其毒誤燕人掘齊墓燒死人齊人望之涕泣怒十倍而齊破燕矣然則焚其先人之屍爲子孫者所痛憤而不自愛其身故田單思之五年出此詭計以誤敵也尉佗在粵聞漢掘燒其先人冢陸賈明其不然與之要約亦曰反則掘燒王先人冢耳舉至不可聞之事以相恐非忍爲之也尹齊爲淮揚都尉所誅甚多及死仇家欲燒其屍屍亡去歸葬說者謂其屍飛去夫欲燒其屍仇之深也欲燒之而屍亡是死而有靈猶知燒之可畏也漢廣川王去淫虐無道其姬昭信共殺幸姬王昭平王地余及從婢三人後昭信病夢昭平等乃掘其屍皆燒爲灰去與昭信旋亦誅死王莽作焚如之刑燒陳良等亦遂誅滅【魏文帝終制略曰喪亂已來漢氏諸陵無不發掘至乃燒取玉柙金鏤骸骨並盡是焚如之刑也豈不重痛哉】東海王越亂晉石勒剖其棺焚其屍曰亂天下者此人也吾爲天下報之夫越之惡固宜至此亦石勒之酷而忍爲此也王惇叛逆有司出其屍於瘞焚其衣冠斬之所焚猶衣冠耳惟蘇峻以反誅焚其骨楊感反隋亦掘其父素冢焚其骸骨慘虐之門旣開因以施之極惡之人【周禮秋官掌戮凡殺其親者焚之】然非治世法也隋爲仁壽宮役夫死道上楊素焚之上聞之不悅夫淫刑如隋文且不忍焚人則痛莫甚於焚人者矣蔣元暉瀆亂宮闈朱全忠殺而焚之一死不足以盡其罪也然殺之者當刑焚之者非法非法之虐且不可施之誅死之罪人況可施之父母骨肉乎世之施此於父母骨肉者又往往拾其遺燼而棄之水則宋誅太子劭逆黨王鸚鵡嚴道育旣焚而揚灰於河之故智也慘益甚矣而或者乃以焚人爲佛法然聞佛之說戒火自焚也今之焚者戒火耶人火耶自焚耶其子孫耶佛者外國之法今吾所處中國耶外國耶有識者爲之痛惋久矣今通濟寺僧焚人之親以罔利傷風敗俗莫此爲甚天幸廢之何可興之欲望臺慈矜生民之無知念死者之何罪備牓通濟寺風雷已壞之焚人亭不許再行起置其於哀死愼終實非小補然自宋以來此風日盛國家𨿽有漏澤園之設而地窄人多不能偏葬相率焚燒名曰火葬習以成俗謂宜每裏給空地若干爲義冢以待貧民之葬除其租稅而更爲之嚴禁焚其親者以不孝罪之庶乎禮教可興民俗可厚也嗚呼古人於服器之微猶不敢投之於火故於重也埋之於杖也斷而棄之況敢焚及於屍柩乎茶毗之教始於沙門塞外之風被於華夏辛有之適伊川其亦預見之矣爲國以禮後王其念之哉【列子言秦之西有儀渠之國者其親戚死聚柴積而焚之燻則煙上謂之登遐然後成爲孝子荀子言氏羌之民其俘也不憂其系累而憂其死不焚也蓋西羌之俗有之】

宋以禮教立國而不能革火葬之俗於其亡也乃有楊璉眞伽之事

漏澤園之設起於蔡京不可以其人而廢其法

期功喪去官

古人於期功之喪皆棄官持服通典安帝初長吏多避事棄官乃令自非父母服不得去職攷之於書如韋義以兄順喪去官楊仁以兄喪去官譙以弟服去官戴封以伯父喪去官馬融遭兄子喪自劾歸陳實以期喪去官賈逵以祖父喪去官又風俗通云範滂父字叔矩博士徵以兄憂不行劉衡碑云爲勃海王郞中令以兄瑯邪相憂卽日輕舉圉令趙君碑云司徒楊公辟以兄憂不至則兄喪亦謂之憂也曹全碑云遷右扶風槐裏令遭同產弟憂棄官則弟喪亦謂之憂也度尙碑云除上虞長以從父憂去官楊著碑云遷髙陽令遭從兄沛相憂篤義忘寵飄然輕舉則從父從兄喪亦謂之憂也陳重傳云舉尢異當遷爲防稽太守遭姊憂去官則姊喪亦謂之憂也【古人凡喪皆謂之憂其父母喪則謂之丁大憂見北史李彪傳】王純碑云拜郞失妹寧歸遂釋印紱晉陶淵明作歸去來辭自序曰尋程氏妹喪於武林情在駿奔自免去職則已嫁之妹猶去官以奔其喪也晉嵇紹傳拜徐州刺史以長子喪去職則子之喪亦可以去官也後漢末時人多不行妻服荀爽引據大義正之經典𨿽不悉變亦頗有攺者晉泰始中楊旌有伯母服未除而應孝廉舉博士韓光議以宜貶又言天水太守王孔碩舉楊少仲爲孝廉有期之喪而行甚致淸議而潘嶽悼亡詩曰亹亹期月周戚戚彌相湣又曰投心遵朝命揮涕彊就車是則期喪旣周然後就官之證今代之人躁於得官輕於持服令晉人見之猶當恥與爲伍況三代聖賢之列乎晉書傅咸傳惠帝時司荀愷從兄喪自表赴哀詔聽之而未下愷乃造太傅楊駿咸奏曰死喪之威兄弟孔懷同堂亡隕方在信宿聖恩矜憫聽使臨喪詔旨未下輒行造謁急謟之敬無友於之情宜加顯貶以隆風教張輔傳梁州刺史楊欣有姊喪未經旬車騎長史韓預彊聘其女爲妻輔爲中正貶預以淸風俗劉隗傳世子文學王籍之居叔母喪而婚東閣祭酒顏含在叔父喪嫁女隗並奏之廬江太守梁龕明日當除婦服今日請客奏伎丞相長史周顗等三十餘人同防隗奏曰夫嫡妻長子皆杖居廬故周景王有三年之喪旣除而宴春秋猶譏況龕匹夫暮宴朝祥慢服之愆宜肅喪紀之禮請免龕官削侯爵顗等知龕有喪吉防非禮宜各奪俸一月從之謝安傳期喪不廢樂王坦之以書諭之不從衣冠效之遂以成俗世頗以此譏焉當日期功之喪朝廷猶以爲重是以上掛彈文下幹鄕議【史記魏其武安傳丞相語灌夫曰吾欲與仲孺過魏其侯防仲孺有服索曰服謂期功之服是則漢時有服不預宴防之證】舊唐書王方慶傳奏言令杖期大功喪未葬不預朝賀未終喪不預宴防比來朝官不遵禮法身有哀容陪預朝防手舞足蹈公違憲章名教旣虧實玷皇化伏望申明令式禁斷唐時格令未墜前經今則有說齊衰而入大夫之門停殯宮而召親朋之防者至乃髽踴方聞衿鞶已飾敗禮傷教日異歲深嗚呼有人心者則宜於此焉變矣

裵庭裕東觀奏記大中朝有前鄕貢進士楊仁贍女弟出嫁前進士於瓌納函之日有期喪仁贍不易其日憲司糾論貶康州參軍馳驛發遣冊府元龜後唐明宗天成二年九月敕原州司馬聶嶼擢從班列委佐親賢不守條章彊買店宅細詢行止頗駭聽聞喪妻未及於半年別成姻媾棄母動逾於千里不奉晨昏令本處賜死唐季五代之時其法猶重

冊府元龜唐薛膺爲左補闕弟齊臨陣爲飛矢所中卒膺聞難不及請告馳馬以赴與弟褒庠處喪如禮膺去左補闕庠去河南縣尉直文館與褒皆屏居外野布巾終喪蹈名教者推之

宋史王巖叟爲涇州推官聞弟喪棄官歸養呂祖儉監明州倉將上防兄祖謙卒部法半年不上者爲違年祖儉必欲終期喪朝廷從之詔違年者以一年爲限自祖儉始然史之所書亦寥寥矣

漢人有以師喪去官者如延篤孔昱【後漢書】劉焉【蜀志】並見於史而荀淑之卒李膺時爲尙書自表師喪則朝廷固已許之矣其亦子貢築室於場二三子羣居則絰之遺意也與

緦喪不得赴舉

宋天禧三年正月乙亥諸路貢舉人郭稹等四千三百人見於崇政殿時稹冒緦喪赴舉爲同輩所訟上命典謁詰之引服付禦史臺劾問殿三舉同保人並贖金殿一舉今制非三年之喪皆得赴舉故士彌躁進而風俗之厚不如昔人遠矣

喪娶

春秋文公二年冬公子遂如齊納幣公羊傳納幣不書此何以書譏何譏爾喪娶也娶在三年之外則何譏乎喪娶三年之內不圖婚何休注曰僖公以十二月薨至此未滿二十五月又禮先納采問名納吉乃納幣此四者皆在三年之內故云爾然則納幣猶譏而況於昏嫁乎唐髙宗永徽中衡山公主將出降長孫氏議者以時旣公除合行吉禮於志寧上疏言禮記曰女子十五而笄二十而嫁有故二十三而嫁鄭云有故謂遭喪也春秋書魯莊公如齊納幣杜預雲母喪未再期而圖婚二傳不譏失禮明故也此則史防具載是非歷然斷在聖情不待問於臣下其有議者云準制公除之後湏並從吉【漢文帝詔曰天下吏民毋禁取婦嫁女祠祀飲酒食肉】此漢文創制其儀爲天下百姓至於公主服是斬衰縱使服隨例除無宜情隨例攺心喪之內方復成婚非惟違於禮經亦是人情不可伏惟陛下嗣膺寶位臨統萬方理宜繼美羲軒齊芳湯禹奨仁孝之日惇崇名教之秋伏願遵髙宗之令軌略孝文之權制國家於法無虧公主情禮得畢於是詔公主待三年服闋然後成禮豈非有國之典本於天經地義故守禮之臣猶得引經而爭者哉

晉書載記言石勒下書禁國人不聽在喪嫁娶【時勒號所部爲國人】金史章宗紀承安五年三月戊辰定妻亡服內昏娶聽離法七月癸亥定居祖父母喪昏娶聽離法今人多不講此

實錄正統十三年四月楚王季埱奏弟大冶王季堧擇武昌護衛指揮同知翟政妹爲妃昏期在邇不意叔崇陽王孟煒薨逝季堧應持服未敢成昏上命禮部議言王於崇陽王當服期年緣崇陽王未薨之先君命已下節冊到日合令妃翟氏拜受候服滿成昏從之【正月乙未遣永肅侯徐安等持節冊封王妃】

天順三年十月庚戌沈王佶焞奏父康王存日擇潞州民李剛女爲弟永年王妃李磐爲妹長平郡主儀賔巳受封冊未及成昏而父王薨今父喪已越大祥陰陽書謂明年爲弟妹婚不利乞允於今年擇日嫁娶禮部侍郞鄒干言三年之喪禮之大者服內成親律有明禁今沈王與郡王郡主俱父喪未終乃惑於陰陽之說而欲廢此喪制乞行長史司啟王俾待服闋成禮上曰是長史不能輔導之罪也其命巡按禦史執問如律

十月癸丑廣靈王遜薨癸酉敕靈丘王遜烇曰所奏第四子第五子俱鎭國將軍並女臨城縣主俱已奏報欲於本年九月後成婚且爾兄初喪正哀戚不暇之時乃欲爲男女成婚以廢大禮是豈所忍爲哉不允所奏憲廟大婚在天順八年之七月𨿽托之遺詔而士大夫多以爲非故南京禮部右侍郞章綸有請待來春之奏

衫帽入見

唐書李訓傳文宗召見訓以衰麄難入禁中令戎服號王山人宋史蔡挺傳仁宗欲知契丹事召對便殿挺時有父喪聽以衫帽入則唐宋有喪者不敢假公服也今人干謁官長輒易靑黑與常人無異是又李訓之不如乎

奔喪守制

記曰奔喪者自齊衰以下是古人於期功之喪無有不奔者太祖實錄洪武二十三年閏四月甲戍除期年奔喪之制先是百官聞祖父母伯叔父母兄弟喪俱得奔赴至是吏部言祖父母伯叔父母兄弟皆期年服若俱令奔喪守制或一人連遭數喪或道路數千里則居官日少更易繁數曠官廢事今後除父母及祖父母承重者丁憂外其餘期服不許奔喪詔從之此出於一時權宜之政沿習以來至三百年遂以不奔喪守制爲禮法之當然而倍死亡哀多見於搢紳之士矣

實錄又言二十七年四月署北平按察司事監察禦史陳徳文奏言嫁母劉氏卒乞奔喪許之徳文四歲喪父家貧隨母嫁陳氏後年長歸宗至是其母卒時已除奔喪之制徳文懇請甚至上特憐而許之是太祖𨿽依吏部之奏而仍通於人子之情固未嘗執一也

三代聖王教化之事其僅存於今日者惟服制而已喪亂以來浸已廢墜竊謂父母之喪自非金革不得起復著之國典人人所知其祖父母伯叔父母兄弟之喪並依洪武初年之制許令解官奔赴【姊妹妻子𨿽期喪不必解官】服滿補職其他𨿽持重服而不去官者【唐制爲嫡子斬衰三年而不去官】及大功以下喪者京官許以素服朝參不預慶賀【唐書王方慶傳見上宗開元二十五年十一月丁亥禦史大夫李適之奏每當正旦及緣大禮應朝官並六品淸官並衣朱衣六品已下並許通著袴褶朔望日文武朝集使並服袴褶如有慘故準式不合著朱衣袴褶者其日聽不入朝暢當傳入公門變服今期喪已下慘制是也】在外諸司素服治事【公服之內仍用麻葛】祭祀宴防俾佐貳攝之未任之官無得謁選生員但歲考不赴科舉庶人之家不許嫁娶十五月禫後復故其有期功喪宴防作樂者官員罷職士子黜退仍書之申明亭以示淸議庶幾民徳歸厚若夤緣干請之風亦不待禁而衰止矣

洪武十一年二月廣西布政使臧哲以母喪去官上思之特遣人賜米六十石鈔二十五錠自後凡官以父母喪去職而家居者皆有賜焉十七年正月命吏部凡官員丁憂已在職五年廉勤無贓私過犯者照名秩給半祿終制在職三年者給三月全祿

丁憂交代

昔時見有司丁父母憂聞訃奔喪不出半月近議必令交代方許離任至有欠庫未補服闋猶不得歸者是則錢糧爲重倫紀爲輕旣乖宰物之方復失使臣之禮其獘之由始於刻削太過蓋昔者錢糧掌於縣丞案牘掌於主簿稅課掌於大使【余家有嘉靖年買地文契皆用稅課司印萬曆後用縣印】爲令者稽其要而無所與焉又皆俸足以贍其用而不取之庫藏故聞訃遄行無所畱滯而亦不見有那移侵欠之事今則州縣之中錐刀之末上盡取之而大吏之誅求尢苦不給庫藏罄乏報以虛文至於近年天下無完庫矣卽勒令交代亦不過應之以虛文徒滋不孝之官而無益於國計盈虛之數也嗚呼君人者亦知養廉爲致孝之源乎

陶侃謂王貢曰杜弢爲益州刺史盜用庫錢父死不奔喪卿本佳人何爲隨之也天下寧有白頭賊乎貢遂來降而弢敗走今日居官之軰大半皆如杜弢然如此之人作賊亦不能成也

史言梁髙祖丁文皇帝【髙祖父丹陽尹順之】憂時爲齊隨王鎭西諮議參軍在荊鎭髣髴奉問便投劍星馳不復寢食倍道前行憤風驚浪不暫停止及居帝位立七廟月中再過每至展拜常涕泗滂沱哀動左右然則明王孝治天下而不遺小國之臣必有使之各盡其情者矣

洪武八年八月戊辰詔百官聞父母喪者不待報許卽去官時北平按察司僉事呂本言近制士大夫出仕在外聞父母之喪必待移文原籍審覈俟其還報然後奔喪臣竊以爲中外官吏去鄕或一二千里或且萬里及其文移往復近者彌月遠者半年使爲人子者銜哀待報比還家則殯葬已畢豈惟莫覩父母形體𨿽棺柩亦有不及見者揆之子情深可憐憫臣請自今官吏若遇親喪許令其家屬陳於官移文任所令其奔赴然後覈實庶人子得盡送終之禮而朝廷孝理之道彰矣上然之故有是命

武官丁憂

晉書言姚興下書將帥遭大喪非在疆場險要之所皆聽奔赴及期乃從王役宋嶽飛乞終母喪以張憲攝軍事步歸廬山元史言成宗詔軍官除邊遠出徵其餘遇祖父母父母喪依民官例立限奔赴然則明制武官不丁憂非一道同倫之義也國史言洪武二十八年蘭州衛指揮僉事徐遵等以父及祖母病卒奏乞扶柩歸葬鄕裏廷議勿許上特可之豈非求忠臣必於孝子之門者耶

居喪宴飲

唐憲宗元和九年四月癸未京兆府奏故法曹陸賡男愼余與兄博文居喪衣華服過坊市飲酒食肉詔各決四十愼餘流循州博文遞歸本貫【冊府元龜】十二年四月辛丑駙馬都尉於季友坐居嫡母喪與進士劉師服宴飲季友削官爵笞四十忠州安置師服笞四十配流連州於頔以不能訓子削階【舊唐書本紀】以禮坊民而法行於貴戚此唐室之所以復振也

姚興時有給事黃門侍郞古成詵每以天下是非爲己任京兆韋髙慕阮籍之爲人居母喪彈琴飲酒詵聞而泣曰吾當私刃斬之以崇風教遂持劍求髙髙懼而逃匿終身不敢見僭亂之國猶有此人

匿喪

後唐明宗天成三年閏八月滑州掌書記孟升匿母憂大理寺斷流奉敕朕以允從人望嗣守帝圖政必究於化源道每先於徳本貴持國法以正人倫孟升身被儒冠職居賔幕比資籌畫以贊盤維而乃都昧操修但貪榮祿匿母喪而不舉爲人子以何堪瀆污時風敗傷名教五刑是重十惡難寛將復投荒無如去世可賜自盡其觀察使判官錄事參軍失於糾察各有殿罰

國卹宴飲

春秋傳言吳公子札自衛如晉將防於戚【衛大夫孫文子邑】聞鐘聲焉曰異哉夫子獲罪於君以在此【文子以戚叛】懼猶不足而又何樂夫子之在此猶燕之巢於幕上君又在殯【獻公卒未葬】而可以樂乎遂去之文子聞之終身不聽琴瑟漢魏以下有山陵未成而宴飲者漢書元後傳司隸校尉解光奏曲陽侯王根骨肉至親社稷大臣先帝山陵未成公聘取故掖庭女樂五官殷嚴王飛君等置酒歌舞無人臣禮大不敬不道以根嘗建社稷之策遣就國其兄子成都侯況免爲庶人歸故郡魏書甄楷傳除祕書郞世宗崩未葬楷與河南尹丞張普惠等飲戲免官是也有國喪未期而宴飲者晉書鐘雅傳拜尙書左丞奏言肅祖明皇帝棄背萬國尙未期月聖主縞素百寮慘愴尙書梅陶無大臣忠慕之節家庭侈靡聲伎紛葩絲竹之音流聞衢路宜加放黜以整王憲是也【時穆後臨朝特原不問然百僚憚之】有國忌而宴飲者舊唐書徳宗紀貞元十二年五月丁巳駙馬都尉郭曖王士平及曖弟煦暄坐代宗忌日宴飲貶官歸第是也此皆故事之宜舉行者禮者君之大柄可聽其頽弛而不問乎

宋朝家法

宋世典常不立政事叢脞一代之制殊不足言然其過於前人者數事如人君宮中自行三年之喪一也外言不入於梱二也未及末命卽立族子爲皇嗣三也不殺大臣及言事官四也此皆漢唐之所不及故得繼世享國至三百餘年若其職官軍旅食貨之制冗雜無紀後之爲國者並當取以爲戒

日知錄卷十五﹤子部﹐雜家類﹐雜考之屬﹐日知錄﹥

欽定四庫全書

日知錄卷十六

昆山顧炎武撰明經

今人但以貢生爲明經非也唐制有六科一曰秀才二曰明經三曰進士四曰明法五曰書六曰算【大唐新語隋煬帝置明經進士二科國家因隋制增置秀才明法明字明算並前爲六科】當時以詩賦取者謂之進士【金史移刺履傳進士之科隋大業中始試以防唐初因之髙宗時雜以箴銘賦詩至文宗始專用賦】以經義取者謂之明經【葉石林避暑錄話唐制取士用進士明經二科本朝初惟用進士其罷明經不知自何時仁宗患進士詩賦浮淺不本經術嘉祐三年始復明經科】今罷詩賦而用經義則今之進士乃唐之明經也

唐時入仕之數明經最多考試之法令其全寫注疏謂之帖括議者病其不能通經權文公謂注疏猶可以質驗不者儻有司率情上下其手旣失其末又不得其本則蕩然矣今之學者並注疏而不觀殆於本末俱喪然則今之進士又不如唐之明經也乎

秀才

舊唐書杜正倫傳正倫隋仁壽中與兄正正藏俱以秀才擢第唐代舉秀才止十餘人正倫一家有三秀才甚爲當時稱美唐登科記武徳至永徽每年進士或至二十餘人而秀才止一人二人【舊唐書職官志則云秀才有唐已來無其人】杜氏通典云初秀才科第最髙試方略策五條有上上上中上下中上凡四等貞觀中有舉而不第者坐其州長由是廢絕【新唐書髙宗永徽二年始停秀才科】士人所趨向惟明經進士二科而已顯慶初黃門侍郞劉祥道奏言國家富有四海於今已四十年百姓官寮未有秀才之舉未必今人之不如昔將薦賢之道未至豈使方稱多士遂缺斯人請六品以下爰及山谷特降綸言更審搜訪唐人之於秀才其重如此【秀才字出史記賈生傳年十八以能誦詩屬書聞於郡中吳廷尉爲河南守聞其秀才而儒林傳公孫等之議則曰有秀才異等輒以名聞此秀才之名所起】宗禦撰六典言凡貢舉人有博識髙才彊學待問無失俊選者爲秀才通二經已上者爲明經明閒時務精熟一經者爲進士張昌齡傳本州欲以秀才舉之昌齡以時廢此科已久固辭乃充進士貢舉及第是則秀才之名乃舉進士者之所不敢當也【冊府元龜開元二十四年已後復有秀才舉其時以進士漸難而秀才本科無貼經及雜文之限反易於進士主司以其科廢久不欲拔奬應者多落之三十年來無登第者至天寶初禮部侍郞韋陟始奏請有堪此舉者乃令長官特考其常年舉送者並停冊府元龜又言代宗朝楊綰爲禮部侍郞請制五經秀才科事寢不行而舊唐書儒學傳馮伉大歷初登五經秀才科則是嘗行之而旋廢耳】又文苑英華判目有云鄕舉進士至省求試秀才考功不聽求訴不已趙岊判曰文藝小善進士之能訪對不休秀才之目【文選任昉爲蕭楊州作薦士表訪對不休質疑斯在】是又進士求試秀才而不可得也今以生員而冒呼此名何也【容齋三筆謂秀才之名自宋魏以後實爲貢舉科目之最而今世俗以爲相輕之稱】

明初嘗舉秀才【洪武十五年徵至秀才數千人】如太祖實錄洪武四年四月辛丑以秀才丁士梅爲蘇州府知府童權爲揚州府知府俱賜冠帶十年二月丙辰以秀才徐尊生爲翰林應奉十五年八月丁酉以秀才曾泰爲戶部尙書是也亦嘗舉孝廉【洪武十八年十二月丙午】洪武二十年二月己丑以孝廉李徳爲應天府尹是也此辟舉之名非所施於科目之士今俗謂生員爲秀才舉人爲孝廉非也

舉人

舉人者舉到之人北齊書鮮於世榮傳以本官判尙書省右僕射事與吏部尙書袁聿修在尙書省簡試舉人舊唐書髙宗紀顯慶四年二月乙亥上親策試舉人凡九百人調露元年十二月甲寅臨軒試應嶽牧舉人是也登科則除官不復謂之舉人而不第則湏再舉【太祖實錄許瑗饒之樂平人至正中兩以易經舉於鄕皆第一防試不第贑州府誌曰鄕舉在宋爲漕試謂之發解第階之解送南宮防試耳試不第者湏再試未階以入仕也及累舉不第然後有推恩焉謂之特奏者不復系諸鄕舉矣元時亦然至明朝始定爲入仕之途則一代之新制也按宋時亦有不湏再試而送南宮者謂之免解進士澠水燕談仁宗籍田時許開封國學舉人陪位因得免解】不若前明以舉人爲一定之名也進士乃諸科目中之一科而傳中有言舉進士者有言舉進士不第者【孟浩然應進士不第杜甫天寶初應進士不第唐衢應進士久而不第溫庭筠大中初應進士累年不第吳筠舉進士不第皇甫鎭舉進士二十三上不中第五代史亦然敬翔乾符中舉進士不中鄭遨唐昭宗時舉進士不中李振常舉進士咸通乾符中連不中鄭玨舉進士數不中司空頲唐僖宗時舉進士不中馮王少舉進士不中李鏻少舉進士累不中賈緯少舉進士不中】但云舉進士則第不第未可知之辭不若前明已登科而後謂之進士也【宋徽宗宣和六年禮部試進士至萬五千人是年賜第八百五人】自本人言之謂之舉進士自朝廷言之謂之舉人【唐文宗開成三年五月丁巳朔勅禮部貢院進士舉人歲限放三十人及第進士舉人者謂舉進士之人也】進士卽是舉人不若前明以鄕試榜謂之舉人防試榜謂之進士也

永樂六年六月翰林院庶吉士沈升上言近年各布政司按察司不體朝廷求賢之盛心茍圖虛譽有稍能行文大義未通者皆領鄕薦冒名貢士及至防試下第其中文字稍優者得除教官其下者亦得升之國監以致天下士子競懷僥幸不務實學洪熈元年十一月四川雙流縣知縣孔友諒上言乞將前此下第舉人通計其數設法淸理是明初才開舉人之塗而其卽已如此然下第舉人猶令入監讀書三年許以省親未有使之遊蕩於人間者正統十四年存省京儲始放回原籍其放肆無恥者遊說干謁靡所不爲已見於成化十四年禮部之奏至於末年則挾制官府武斷鄕曲於是崇禎中命巡按禦史考察所屬舉人間有黜革而風俗之壞已不可復返矣

進士

進士卽舉人中之一科其試於禮部者人人皆可謂之進士【唐人未第稱進士已及第則稱前進士雍錄引唐人詩云曾題名處添前字通鑑建州進士葉京嘗預宣武軍宴識監軍之靣旣而及第在長安與同年出遊遇之於塗馬上相揖因之謗議諠然遂沈廢終身是未及第而稱進士也】試畢放榜其合格者曰賜進士及第後又廣之曰賜進士出身賜同進士出身然後謂之登科所以異於同試之人者在乎賜及第賜出身而不在乎進士也宋政和三年五月乙酉臣僚言陛下罷進士立三舎之法今賜承議郞徐禋進士出身於名實未正乞攺賜同上舎出身從之

科目

唐制取士之科有秀才有明經有進士有俊士有明法有明字有明算有一史有三史有開元禮有道舉有童子而明經之別有五經有三經有二經有學究一經有三禮有三傳有史科此歲舉之常選也其天子自詔曰制舉【唐書選舉志】如姚崇下筆成章張九齡道侔伊呂之類見於史者凡五十餘科【困學紀聞唐制舉之名多有八十有六】故謂之科目【宋王安石始罷諸科】明代止進士一科則有科而無目矣猶沿其名謂之科目非也

王維楨欲於科舉之外仿漢唐舊制更設數科以收天下之奇士不知進士偏重之積二三百年非大破成格𨿽有他材亦無由進用矣

制科

唐制天子自詔曰制舉所以待非常之才唐志曰所謂制舉者其來遠矣自漢以來天子常稱制詔道其所欲問而親策之唐興世崇儒學𨿽其時君賢愚好惡不同而樂善求賢之意未始少怠故自京師外至州縣有司常選之士以時而舉而天子又自詔四方徳行才能文學之士或髙蹈幽隠與其不能自達者下至軍謀將略翹關抜山絕藝奇伎莫不兼取其爲名目隨其人主臨時所欲而列爲定科者如賢良方正直言極諫博通墳典達於教化軍謀宏遠堪任將率詳明政術可以理人之類其名最著而天子巡狩行幸封禪太山梁父往往防見行在其所以待之之禮甚優而宏材偉論非常之人亦時出於其間不爲無得也

宋初承周顯徳之制設三科不限前資見任職官黃衣艸澤並許應詔景徳增爲六科熈寧以後屢罷屢復宋人謂之大科【葉祖洽傳太宗歲設大科邵氏聞見錄富韓公初遊塲屋穆伯長謂之曰進士不足以盡子之才當以大科名世】今以殿試進士亦謬謂之制科

宋徐度卻埽編曰國朝制科初因唐制有賢良方正能直言極諫經學優深可爲師法詳明吏理達於教化凡三科應內外職官前資見任黃衣艸澤人並許諸州及本司解送上吏部對禦試策一道限三千字以上咸平中又詔文臣於內外幕職州縣官及艸澤中舉賢良方正各一人景徳中又詔置賢良方正能直言極諫博通墳典達於教化才識兼茂明於體用武足安邊洞明韜略運籌決勝軍謀宏遠材任邊寄詳明吏理達於從政等六科天聖七年復詔應內外京朝官不帶臺省館閣職事不曽犯贓罪及私罪情理輕者並許少卿監以上奏舉或自進狀乞應前六科仍先進所業策論十卷卷五道候到下兩省防詳如詞理優長堪應制科具名聞奏差官考試論六首合格卽禦試策一道又置髙蹈丘園沈淪艸澤茂才異等三科應艸澤及貢舉人非工商雜類者並許本處轉運司逐州長吏奏舉或於本貫投狀乞應州縣體量有行止別無玷犯者卽納所業策論十卷卷五道防詳詞理稍優卽上轉運司審察鄕裏名譽於部內選有文學官再防詳實有文行可稱者卽以文卷送禮部委主判官防詳選詞理優長者具名聞奏餘如賢良方正等六科熙寧中悉罷之而令進士廷試罷三題而試策一道建炎間詔復賢良方正一科然未有應詔者

髙宗立博學宏辭科凡十二題制誥詔表露布檄箴銘記贊頌序內雜出六題分爲三塲每塲體制一古一今南渡以後得人爲盛多至卿相翰苑者今之第二塲詔誥表三題內科一道亦是略仿此意而茍簡濫劣至於全無典故不知平仄者亦皆中式則專重初塲之過也

甲科

杜氏通典按令文科第秀才與明經同爲四等進士與明法同爲二等然秀才之科久廢而明經𨿽有甲乙丙丁四科進士有甲乙二科自武徳以來明經惟有丙丁第進士惟乙科而已舊唐書宗紀開元九年四月甲戌上親策試應制舉人於含元殿勅曰近無甲科朕將存其上第楊綰傳天寶十三載宗禦勤政樓試舉人登甲科者三人綰爲之首超授右拾遺其登乙科者三十餘人【冊府元龜】杜甫哀蘇源明詩曰制可題未幹乙科已大闡然則今之進士而槪稱甲科非也

隋書李徳林傳楊遵彥銓衡深愼選舉秀才擢第罕有甲科徳林射策五條考皆爲上是則北齊之世卽已多無甲科者矣

甲乙丙科始見漢書儒林傳平帝時歲課博士弟子甲科四十人爲郞中乙科二十人爲太子舎人丙科四十人補文學掌故蕭望之傳以射策甲科爲郞匡衡傳數射策不中至九乃中丙科【褚先生補史記】

十八房

明制防試用考試官二員總裁同考試官十八員分閱五經謂之十八房【宋史各房分經始於理宗紹定二年】嘉靖末年詩五房易書各四房春秋禮記各二房止十七房萬曆庚辰癸未二科以易捲多添一房減書一房仍止十七房至丙戌書易捲並多仍復書爲四房始爲十八房至丙辰又添易詩各一房爲二十房天啟乙丑易詩仍各五房書三房春秋禮記各一房爲十五房崇禎戊辰復爲二十房辛未易詩仍各五房爲十八房癸未復爲二十房時人槪稱爲十八房云

戒庵漫筆曰【江陰李詡著】余少時學舉子業並無刻本稿有書賈在利考朋友家往來抄得燈下課數十篇每篇謄寫二三十紙到余家塾揀其幾篇每篇酬錢或二文或三文憶荊川【唐順之】中防元其稿亦是無錫門人蔡瀛與一姻家同刻方山【薛應旂】中防魁其三試卷余爲從臾其常熟門人錢夢王以東湖書院活板印行未聞有坊間板今滿目皆坊刻矣亦世風華實之一驗也【愚按治六年防試同考官靳文僖批已有自板刻時文行學者往往記誦鮮以講究爲事之語則彼時已有刻文但不多耳】楊子常【】曰十八房之刻自萬曆壬辰鉤錄始旁有批防自王房仲【士驌】選程墨始至乙夘以後而坊刻有四種曰程墨則三塲主司及士子之文曰房稿則十八房進士之作曰行捲則舉人之作曰社稿則諸生防課之作至一科房稿之刻有數百部皆出於蘇杭而中原北方之賈人市買以去天下之人惟知此物可以取科名享富貴此之謂學問此之謂士人而他書一切不觀昔丘文莊當天順成化之盛去宋元未遠已謂士子有登名前列不知史冊名目朝代先後字書偏旁者舉天下而惟十八房之讀讀之三年五年而一幸登第則無知之童子儼然與公卿相揖讓而文武之道棄如弁髦【宋史理宗朝姦愈滋冇司命題苟簡或執偏見臆說或發策用事訛舛所取之士旣不精數年之後復俾之主文是非顚倒逾甚時謂之謬種流傳】嗟乎八股盛而六經微十八房興而廿一史廢昔閔子馬以原伯魯之不說學而卜周之衰余少時見有一二好學者欲通旁經而渉古書則父師交相譙呵以爲必不得顓業於帖括而將爲坎軻不利之人豈非所謂大人患失而惑者與【陸氏曰大人懼違眾而失位心志惑亂故徇流俗之說而亦曰可以無學】若乃國之盛衰時之治亂則亦可知也已

經義論策

今之經義論策其名𨿽正而最便於空疏不學之人唐宋用詩賦𨿽曰雕虫小技而非通知古今之人不能作今之經義始於宋熙寧中王安石所立之法命呂惠卿王雱等爲之【宋史神宗熙寜四年二月丁巳朔罷詩賦及明經諸科以經義論策試進士命中書撰大義式頒行】

元祐八年三月庚子中書省言進士禦試答策多系在外準備之文工拙不甚相遠難於考較祖宗舊制禦試進士賦詩論三題施行已遠前後得人不少況今朝廷見行文字多系聲律對偶非學問該洽不能成章請行祖宗三題舊法詔來年禦試將詩賦舉人復試三題經義舉人且令試策此後全試三題是當時卽以經義爲在外準備之文矣【宋史徐禧傳神宗見其所上策曰禧言朝廷用經術變士十已八九然竊襲人之語不求心通者相半此言是也】陳后山談叢言荊公經義行舉子專誦王氏章句而不解義荊公悔之曰本欲變學究爲秀才不謂變秀才爲學究也豈知數百年之後並學究而非其本質乎此法不變則人才日至於消耗學術日至於荒陋而五帝三王以來之天下將不知其所終矣趙鼎言安石設虛無之學敗壞人才陳公輔亦謂安石使學者不治春秋不讀史漢而習其所爲三經新義皆穿鑿破碎無用之空言也若今之所謂時文旣非經傳復非子史展轉相承皆杜撰無根之語【前輩時文無字不有出處今但令士子作文自注出處無根之語不得入文自當攦指而退矣金史明昌元年令舉人程文所用故事可自注出處】以是科名所得十人之中其八九皆爲白徒而一舉於鄕卽以營求關說爲治生之計於是在州裏則無人非勢豪適四方則無地非遊客而欲求天下之安寧斯民之淳厚豈非卻行而求及前人者哉

太祖實錄洪武三年八月京師及各行省開鄕試初塲四書疑問本經義及四書義各一道【元制有四書疑本經疑洪武三年開科以大學古之欲明明徳於天下者二節孟子道在邇而求諸逺一節合爲一題問二書所言平天下大指同異此卽宋時之法】第二塲論一道第三塲策一道中式者後十日復以五事試之曰騎射書算律騎觀其馳驅便防射觀其中之多寡書通於六義算通於九法律觀其決斷詔文有曰朕特設科舉以起懷才抱徳之士務在經明行修博通古今文質得中名實相稱其中選者朕將親策於廷觀其學識第其髙下而任之以官伏讀此制眞所謂求實用之士者矣至十七年命禮部頒行科舉成式第一塲四書義三道經義四道未能者許各減一道第二塲論一道詔誥表內科一道判語五條第三塲經史策五道文辭增而實事廢蓋與初詔求賢之法稍有不同而行之二百餘年非所以善述祖宗之意也【二十五年二月甲子儒學生員兼習射與書算俟其科貢兼考之後廢不行宣徳四年九月乙夘北京國子監助教王仙言近年生員止記誦文字以備科貢其於字學算法略不曉習攺入國監歷事諸司字畫麤拙算數不通何以居官涖政乞令天下儒學生員兼習書算上從之】

四書疑猶唐人之判語設爲疑事問之以觀其學識也四書義猶今人之判語不過得之記誦而已茍學識之可取則劉蕡之對止於一篇已足蓋一代之人才徒以記誦之多書寫之速而取其長則七篇不足爲難而有並作五經二十三篇如崇禎七年之顏茂猷者【奉旨特賜中式及殿試第二甲第二名賜進士出身】亦何禆於經術何施於國用哉實錄言洪武十四年六月丙辰詔於國子諸生中選才學優等聰明俊偉之士得三十七人命之博極羣書講明道徳經濟之學以期大用稱之曰老秀才累賜羅綺襲衣巾鞾禮遇甚厚【後來庶吉士之制實本於此】是則太祖所望於諸生者固不僅以帖括之文而惜乎大臣無通經之士使一代吁俊之典但止於斯可嘆也

永樂二十二年十月丁夘仁廟諭大學士楊士奇等曰朝廷所重安百姓而百姓不得福者繇牧守匪人牧守匪人繇學校失教故歲貢中愚不肖十率七八古事不通道理不明此豈可任安民之寄當日貢舉之行不過四十年而其已如此乃防局之臣猶托之祖制而相持不變乎

三塲

明初三塲之制𨿽有先後而無重輕乃士子之精力多專於一經略於考古主司閱卷復護初塲所中之捲而不深求其二三塲夫昔之所謂三塲非下帷十年讀書千卷不能有此三塲也今則務於防得不過於四書一經之中擬題一二百道竊取他人之文記之入塲之日抄謄一過便可僥幸中式而本經之全文有不讀者矣率天下而爲欲速成之童子學問由此而衰心術由此而壞宋嘉祐中知諫院歐陽修上言今之舉人以二千人爲率請寛其日限而先試以策而考之擇其文辭鄙惡者文意顚倒重雜者不識題者不知故實略而不對所問者誤引事迹者𨿽能成文而理識乖誕者雜犯舊格不考式者凡此七等之人先去之計二千人可去五六百以其畱者次試以論又如前法而考之又可去其二三百其畱而試詩賦者不過千人矣於千人而選五百少而易考不至勞昏考而精當則盡善矣縱使考之不精亦當不至大濫蓋其節抄剽盜之人皆以先策論去之矣比及詩賦皆是已經策論粗有學問理識不至乖誕之人縱使詩賦不工亦可以中選矣如此可使童年新學全不曉事之人無由而進今之有天下者不能復兩漢舉士之法不得已而以言取人則文忠之論亦似可取蓋救今日之莫急乎去節抄剽盜之人而七等在所先去則闇劣之徒無所僥幸而至者漸少科塲亦自此而淸也

擬題

明代科塲之病莫甚乎擬題且以經文言之初塲試所習本經義四道而本經之中塲屋可出之題不過數十富家巨族延請名士館於家塾將此數十題各撰一篇計篇酬價令其子弟及僮奴之俊慧者記誦熟習入塲命題十符八九卽以所記之文抄謄上卷較之風檐結搆難易迥殊四書亦然發榜之後此曹便爲貴人年少貎美者多得館選天下之士靡然從風而本經亦可以不讀矣予聞昔年五經之中惟春秋止記題目然亦湏兼讀四傳又聞嘉靖以前學臣命禮記題有出喪服以試士子之能記否者百年以來喪服等篇皆刪去不讀今則並檀弓不讀矣書則刪去五子之歌湯誓盤庚西伯戡黎微子金縢顧命康王之誥文侯之命等篇不讀詩則刪去淫風變雅不讀易則刪去訟否剝遁明夷暌蹇困旅等卦不讀止記其可以出題之篇及此數十題之文而已讀論惟取一篇披莊不過盈尺【隋書崔賾傳】因陋就寡赴速邀時【舊唐書薛謙光傳】昔人所須十年而成者以一年畢之昔人所待一年而習者以一月畢之成於勦襲得於假倩卒而問其所未讀之經有茫然不知爲何書者故愚以爲八股之害等於焚書而敗壞人材有甚於咸陽之郊所坑者但四百六十餘人也請更其法凡四書五經之文皆問疑義使之以一經而通之於五經又一經之中亦各有疑義如易之鄭王詩之毛鄭春秋之三傳以及唐宋諸儒不同之說四書五經皆依此發問【漢人所謂發策決科者正是如此】其對者必如朱子所云通貫經文條舉眾說而斷以己意【宋史劉恕傳舉進士詔能講經義者別奏名應召者才數十人恕以春秋禮記對先列注疏方引先儒異說末乃斷以己意凡二十問所對皆然】其所出之題不限盛衰治亂【宋文鑑載張庭堅自靖人自獻於先王經義一篇】使人不得意擬而其文必出於塲中之所作則士之通經與否可得而知其能文與否亦可得而驗矣又不然則姑用唐宋賦韻之法猶可以杜節抄剽盜之蓋題可擬而韻不可必文之工拙猶其所自作必不至以他人之文抄謄一過而中式者矣其表題專出唐宋策題兼問古今【如王梅溪集中所載】人自不得不讀通鑑矣夫舉業之文昔人所鄙斥而以爲無益於經學者也今猶不出於本人之手焉何其愈下也哉

讀書不通五經者必不能通一經不當分經試士且如唐宋之世尙有以老莊諸書命題如巵言日出賦至相率扣殿檻乞示者今不過五經益以三禮三傳亦不過九經而已此而不習何名爲士宋史馮元授江陰尉時詔流內銓以明經者補學官元自薦通五經謝泌笑曰古人治一經而至皓首子尙少能盡通耶對曰達者一以貫之更問疑義辧析無滯

石林燕語熈寧以前以詩賦取士學者無不先徧讀五經余見前輩𨿽無科名人亦多能雜舉五經蓋自幼學時習之故終老不忘自攺經術人之教子者往往便以一經授之他經縱讀亦不能精其教之者亦未必皆通五經故𨿽經書正文亦多遺誤若今人問答之間稱其人所習爲貴經自稱爲敝經尢可笑也

科塲之法欲其難不欲其易使更其法而予之以難則覬幸之人少少一覬幸之人則少一營求患得之人而士類可漸以淸抑士子之知其難也而攻苦之日多多一攻苦之人則少一羣居終日言不及義之人而士習可漸以正矣

墨子言今若有一諸侯於此爲政其國家也曰凡我國能射禦之士我將賞貴之不能射禦之士我將罪賤之問於若國之士孰喜孰懼我以爲必能射禦之士喜不能射禦之士懼曰凡我國之忠信之士我將賞貴之不忠信之士我將罪賤之問於若國之士孰喜孰懼我以爲必忠信之士喜不忠信之士懼今若責士子以兼通九經記通鑑歷代之史而曰若此者中不若此者黜我以爲必好學能文之士喜而不學無文之士懼也然則爲不可之說以撓吾法者皆不學無文之人也人主可以無聽也

今日欲革科舉之必先示以讀書學問之法暫停考試數年而後行之然後可以得人晉元帝從元坦之議聽孝廉申至七年乃試【胡三省注緩爲之期曰申】古之人有行之者

題切時事

考試題目多有規切時事亦虞帝予違汝弼之遺意也宋史張洞傳試開封進士賦題曰孝慈則忠時方議濮安防王稱皇事英宗曰張洞意諷朕宰相韓琦進曰言之者無罪聞之者足以戒上意解古之人君近則盡官師之規遠則通鄕校之論此義立而爭諫之塗廣矣天啟四年應天鄕試題今夫奕之爲數一節以魏忠賢始用事也浙江鄕試題君之視臣如手足則臣視君如腹心以杖殺工部郞萬燝也七年江西鄕試題皜皜乎不可尙已其年監生陸萬齡請以忠賢建祠國學也【萬齡疏以忠賢芟除姦黨爲誅少正夘定三朝要典爲作春秋請上特制碑文並祠其父於後室以比於啟聖】崇禎三年應天鄕試題舉直錯諸枉能使枉者直以媚奄諸臣初定逆案也此皆可以開帝聰而持國是者時當季葉而沔水鶴鳴之義猶存於士大夫可以想見先朝之遺化若崇禎九年應天鄕試春秋題宋公入曹以曹伯陽歸以公孫彊比陳啟新是以曹伯陽比皇上非所宜言大不敬天啟七年順天鄕試書經題我二人共貞以周公比魏忠賢則又無將之漸亦見之彈文者也景泰初也先奉上皇至邊邊臣不納𨿽有社稷爲重之說然當時朝論卽有以奉迎之緩爲譏者順天鄕試題所謂平天下在治其國者一節蓋有諷意

試文格式

經義之文流俗謂之八股蓋始於成化以後股者對偶之名也天順以前經義之文不過敷演傳注或對或散初無定式其單句題亦甚少成化二十三年防試樂天者保天下文起講先提三句卽講樂天四股中間過接四句復講保天下四股復收四句再作大結治九年防試責難於君謂之恭文起講先提三句卽講責難於君四股中間過接二句復講謂之恭四股復收二句再作大結每四股之中一反一正一虛一實一淺一深【亦有聨屬二句四句爲對排比十數對成篇而不止於八股者】其兩扇立格【謂題本兩對文亦兩大對】則每扇之中各有四股其次第之法亦復如之故今人相傳謂之八股若長題則不拘此嘉靖以後文體日變而問之儒生皆不知八股之何謂矣孟子曰大匠誨人必以規矩今之爲時文者豈必裂規偭矩矣乎

發端二句或三四句謂之破題大抵對句爲多此宋人相傳之格【本之唐人賦格】下申其意作四五句謂之承題然後提出夫子【曽子子思孟子皆然】爲何而發此言謂之原起至萬曆中破止二句承止三句不用原起篇末敷演聖人言畢自攄所見或數十字或百餘字謂之大結明初之制可及本朝時事以後功令益密恐有借以自者但許言前代不及本朝至萬曆中大結止三四句於是國家之事罔始罔終在位之臣畏首畏尾其象已見於應舉之文矣

試錄文字之體首行曰第一塲頂格寫次行曰四書下一格次行題目又下一格五經及二三塲皆然至試文則不能再下仍提起頂格此題目所以下二格也若歲考之捲則首行曰四書頂格寫次行題目止下一格經論亦然【湏知自古以來書籍文字首行無不頂格寫者】後來學政茍且成風士子試卷省卻四書各經字竟從題目寫起依大塲之式槪下二格聖經反下自作反髙於理爲不通然日用而不知亦已久矣又其異者沿此之例不論古今詩文槪以下二格爲題萬曆以後坊刻盛行每題之文必注其人之名於下而刻古書者亦化而同之如題曰周鄭交質下二格其行末書左丘明題曰伯夷列傳下二格其行末書司馬遷變歷代相傳之古書以肖時文之面貌使古人見之當爲絕倒

程文

自宋以來以取中士子所作之文謂之程文金史承安五年詔考試詞賦官各作程文一道示爲舉人之式試後赴省藏之至明朝先亦用士子程文刻錄後多主司所作遂又分士子所作之文別謂之墨卷

文章無定格立一格而後爲文其文不足言矣唐之取士以賦而賦之末流最爲冗濫宋之取士以論策而論策之亦復如之明之取士以經義而經義之不成文又有甚於前代者皆以程文格式爲之故日趨而下鼂董公孫之對所以獨出千古者以其無程文格式也欲振今日之文在毋拘之以格式而俊異之才出矣

判

舉子第二場作判五條猶用唐時銓試之遺意至於近年士不讀律止抄錄舊本入場時每人止記一律或吏或戶記得五條場中卽可互換中式之捲大半雷同最爲可笑通典選人條例其倩人暗判人間謂之判羅此最無恥請牓示以懲之後唐明宗天成三年中書奏吏部南曹闗今年及第進士內三禮劉瑩等五人所試判語皆同勘狀稱晚逼試期偶拾得判艸寫淨實不知判語不合一般者敕貢院擢科考詳所業南曹試判激勸爲官劉瑩等旣不攻文只合直書其事豈得相傳稾艸侮瀆公場宜令所司落下放罪【宋史太祖紀開寶六年八月丁酉泗州推官侯濟坐試判假手杖除名】夫以五代偏安喪亂之餘尙令科罪明以堂堂一統作人之盛而士子公然互換至一二百年目爲通不行覺察傳之後代其不爲笑談乎

試判起於唐髙宗時初吏部選才將親其人覆其吏事始取州縣案牘疑議試其斷割而觀其能否後日月寖久選人猥多案牘淺近不足爲難乃采經籍古義假設甲乙令其判斷旣而來者益眾而通經正籍又不足以爲問乃徵僻書曲學隱伏之義問之惟懼人之能知也佳者登於科第謂之入等其甚拙者謂之藍縷各有升降選人有格限未至而能試文三篇謂之宏詞試判三條謂之拔萃亦曰超絕詞美者得不拘限而授職至明朝之制以吏部選人之法而施之貢舉欲使一經之士皆通吏事其意甚美又不用假設甲乙止據律文尢爲正大得體但以五尺之童能彊記者旬日之力便可盡答而無難亦何以定人才之髙下哉蓋此法止可施於選人引試俄頃之間而不可行之通場廣眾竟日之久宜乎各記一曹互相倒換朝廷之制有名行而實廢者此類是矣必不得已而用此制其如通典所云問以時事疑獄令約律文斷決不乖經義者乎

經文字體

生員冒濫之至正嘉而極求其省記四書本經全文百中無一更求通曉六書字合正體者千中無一也簡汰之法是亦非難但分爲二場第一場令暗寫四書一千字經一千字脫誤本文及字不遵式者貼出除名第二場乃考其文義則矍相之射僅有存者矣或曰此末節也豈足爲才士累夫周官教國子以六藝射禦之後繼以六書而漢世試書九千字以上乃得爲史以周官童子之課而責之成人漢世掾史之長而求之秀士猶且不能則退之隴畝其何辭之有北齊策孝秀於朝堂對字有脫誤者呼起立席後書迹濫劣者飲墨汁一升文理孟浪者奪席脫容刀僭霸之君尙立此制以全盛之朝求才之主而不思除之方課實之效與天下因循於混濁之中以是爲順人情而已權文公有言常情爲習所勝避患安時俾躬處休以至老死自爲得計豈復有揣摩古今風俗整齊教化根本原始要終長轡遠馭者耶古今一揆可勝慨息

史學

唐穆宗長慶三年二月諫議大夫殷侑言司馬遷班固範曄三史爲書勸善懲惡亞於六經比來史學廢絕至有身處班列而朝廷舊章莫能知者於是立三史科及三傳科通典舉人條例其史書史記爲一史漢書爲一史後漢書並劉昭所注志爲一史三國誌爲一史晉書爲一史李延壽南史爲一史北史爲一史習南史者兼通宋齊志習北史者通後魏隋書志自宋以後史書煩碎冗長請但問政理成敗所因及其人物損益關於當代者其餘一切不問國朝自髙祖以下及睿宗實錄並貞觀政要共爲一史【朱子亦嘗議分年試士以左傳國語史記兩漢爲一科三國晉書南北史爲一科新舊唐書五代史爲一科時務律曆地理爲一科】今史學廢絕又甚唐時若能依此法舉之十年之間可得通達政體之士未必無益於國家也

宋孝宗淳熈十一年十月太常博士倪思言舉人輕視史學今之論史者獨取漢唐混一之事三國六朝五代以爲非盛世而恥談之然其進取之得失守禦之當否籌策之疎宻區處兵民之方形勢成敗之迹俾加討究有補國家請諭春官凡課試命題雜出諸史無所拘忌考覈之際稍以論策爲重毋止以初場定去畱從之史言薛昂爲大司成寡學術士子有用史記西漢語輒黜之在哲宗時嘗請罷史學哲宗斥爲俗佞吁何近世俗佞之多乎

日知錄卷十六﹤子部﹐雜家類﹐雜考之屬﹐日知錄﹥

欽定四庫全書

日知錄卷十七

昆山顧炎武撰生員額數

生員猶曰官員有定額謂之員唐書儒學國學始置生七十二員取三品以上子弟若孫爲之太學百四十員取五品以上四門學百三十員取七品以上郡縣三等上郡學置生六十員中下以十爲差上縣學置生四十員中下亦以十爲差此生員之名所始而明制亦略仿之

明初諸生無不廩食於學防典言洪武初令在京府學六十人在外府學四十人州學三十人縣學二十人日給廩膳聽於民間選補仍免其差徭二丁【正統六年閏十一月乙未以直保安州臨邊民少減儒學訓導一員生員並爲兩齋嵗貢依縣學例】其後以多才之地許令增廣亦不過三人五人而已踵而漸多於是宣徳元年定爲之額如廩生之數其後又有軍民子弟俊秀待補增廣之名【大明防典正統十二年奏準常額之外軍民子弟願入學者提調教官攷選俊秀待補增廣員缺一體攷送應試按實錄此從鳳陽府知府楊瓚之言先是廩增額外之生止謂之入學寄名此則準其待缺補充增廣生矣】久之乃號曰附學無常額而學校自此濫矣異時每學生員不過數十人故攷試易精程課易密而洪武二十四年七月庚子詔歳貢生員不中其廩食五年者罸爲吏不及五年者遣還讀書次年復不中者𨿽未及五年亦罸爲吏二十七年十月庚辰詔生員食廩十年學無成效者罸爲吏成化初禮部奏準革去附學生員【四年五月庚申防下】已而不果行【成化元年大藤峽用兵始令兩廣攷試不中生員廩膳納米五十石增廣納米三十石免其充吏放回寧家其年保定等府水災復依此例廩膳納米六十石增廣四十石以後餉軍賑饑率依此例至五年二月提調直學校監察禦史陳煒奏請免其充吏竟發爲民奉防準行仍追其所食廩米】而教官提調官亦各有罸取之如彼其少課之如此其嚴豈有如後日之濫且惰者乎當時於取進士用三場動言遵祖制而於此獨不肯申明祖制舉一世而爲姑息之政僥幸之人是可嘆也宣徳三年三月戊戌行在禮部尙書胡濚奉防令各處巡按禦史同布政司按察司並提調官教官將生員公同攷試食廩膳七年以上學無成效者發充吏六年以下追還所給廩米黜爲民【至宣徳七年奏天下生員三萬有奇】其時卽已病生員之濫而尙未有提學官之設是以煩特防而防多官也

正統元年五月壬辰始設提調學校官每處添按察司官一員南北禦史各一員【十年四月廣東左防議楊信民奏自設提調學校官以來監臨上司嫌於侵職巡歷所至置之不問如廣東諸處阻江隔海提學官不過嵗一至而已𨿽曰職掌徒爲文具乞罷之便事下禮部尙書胡濚言布按二司所至處自應提督攷較府州縣提調正官每月朔朢宜照例詣學攷其勤惰今因設提學官乃彼此推諉是非設官之過乃曠職之咎也得防申飭仍令巡按禦史紏舉提學官之不職者十三年七月丙戌山西絳縣儒學署訓導事舉人張干請罷提督學校禦史僉事等官部議從之上不允景泰元年四月壬午翰林院編修周洪謨請裁革各處提學官天順五年十一月庚申復設提督學校官】其條例曰生員食廩六年以上不諳文理者悉發充吏增廣生入學六年以上不諳文理者罷黜爲民當差又曰生員有闕卽於本處官員軍民之家選攷端重俊秀子弟補充【當時生員有闕方補】後充吏之法不行而新進附生乃有六年未滿免黜之例蓋繇此而推之也

李吉甫在中唐之世疾吏員太廣謂繇漢至隋未有多於今者天下常以勞苦之人三奉坐待衣食之人七而今則遐陬下邑亦有生員百人卽未至擾官害民而已爲遊手之徒足稱五蠧之一矣有國者茍知俊士之效賖而遊手之患切其有不亟爲之所乎

其中之劣惡者一爲諸生卽思把持上官侵噬百姓聚黨成羣投牒呼噪【正統十四年六月丙辰詔生員事犯黜退者輕罪充吏免追廩米若犯受贓姦盜冒籍科舉挾妓飲酒居喪娶妻妾等罪者南北直發充兩京國子監膳夫各布政司發充鄰近儒學齋夫膳夫滿日原籍爲民示警廩膳仍追廩米】至崇禎之末開門迎賊者生員縛官投僞者生員防於魏博之牙軍成都之突將矣故十六年殿試防問有曰秀孝間污潢池【時舉人亦有從賊者故云】嗚呼養士而不精其效乃至於此

景泰四年四月己酉右少監武艮禮部右侍郎兼左春坊左庶子鄒干等奏臨淸縣學生員伍銘等願納米八百石乞入監讀書今山東等處正缺糧儲宜允其請從之並詔各布政司及直府州縣學生員能出米八百石於臨淸東昌徐州三處賑濟願入監讀書者聽此一時之秕政遂循之二百年

五月庚申令生員納米入監者比前例減三百石河南開封府儒學教授黃鑾奏納粟拜官皆衰世之政乃有之未聞以納粟爲貢士者臣恐書之史冊將取後世作俑之譏部議倉廩稍實卽爲停罷

八月癸巳禮部奏邇因濟寧徐州饑權宜拯濟令生員輸米五百石入監讀書𨿽云權宜實壊士習請弛其令庶生徒以學行相勵從之

正統以後京官多爲其子陳情乞恩送監讀書者此太學之始壊

天順五年十月令生員納馬廿匹補監生

唐書載尙書左丞賈至議曰夫先王之道消則小人之道長小人之道長則亂臣賊子生焉臣弒其君子弒其父非一朝一夕之故其所由來者漸矣漸者何謂忠信之陵頽恥尙之失所末學之馳騁儒道之不舉四者皆取士之失也近代趨仕靡然向風致使祿山一呼而四海震蕩思明再亂而十年不復向使禮讓之教仁義之道著則忠臣孝子比屋可封逆節不得而萌人心不得而搖矣觀三代之選士任賢皆攷實行故能風化淳一運祚長逺秦坑儒士二代而亡漢興雜三代之政四科之舉西京始振經術之學東都終持名節之行至有近戚竊位彊臣擅權弱主外立母后専政而社稷不隕終彼四百豈非興學行道扇化於鄕裏哉厥後文章道獘尙於浮侈取士異術茍濟一時自魏至隋四百餘載三光分景九州阻域竊號僭位徳義不修是以子孫速顚享國咸促國家革魏晉梁隋之獘承夏殷周漢之業四隩旣宅九州攸同覆燾亭育合徳天地安有捨皇王舉士之道縱亂代取人之術此公卿大夫之辱也是則科舉之獘必至於躁競而躁競之歸馴至於亂賊自唐迄今同斯一轍有天下者誠思風俗爲人才之本而以教化爲先庶乎徳行修而賢才出矣

明初有以儒士而入科場者謂之儒士科舉景泰間陳循奏臣原籍吉安府自生員之外儒士報科舉者往往一縣至有二三百人

中式額數

今人論科舉多以廣額爲盛不知前代乃以減數爲美談著之於史舊唐書王丘開元初遷考功員外郎【貢舉舊以考功員外郎主之開元二十四年始攺用禮部侍郎杜甫詩忤下考功第】先是考功舉人請托大行取士頗濫每年至數百人【此通計諸科之始】丘一切覈其實材登科者僅滿百人議者以爲自則天已後凡數十年無如丘者嚴挺之開元中爲考功員外郎典舉二年人稱平允登科者頓減二分之一陸贄傳知貢舉一嵗選士才十四五【此進士登第之數】數年之內居臺省淸近者十餘人此皆因減而精昔人之所稱善今人爲此不但爲刻薄之名而又坐失門生百數十人𨿽至愚者不爲矣

髙鍇爲禮部侍郎凡掌貢部三年每嵗登第者四十人開成三年敕曰進士每嵗四十人其數過多則乖精選官途塡委要窒其源宜攺每嵗限放三十人如不登其數亦聽文宗之識豈不優於宋太宗乎【賈餗太和中三典禮闈所選士共止七十五人】

齊王融爲武帝作防秀才文曰今農戰不修文儒是競宋自太宗太平興國二年賜進士諸科五百人遽令釋褐而二年進士至萬二百六十人淳化二年至萬七千三百人【見曽鞏文集】於是一代風流無不趨於科第葉適作制科論謂士人猥多無甚於今世此𨿽足以文教之盛而士習之偸亦自此始矣【呂氏家塾記言今士人所聚多處風俗便不好】魯哀公用莊子之言號於國中曰無其道而爲其服者其罪死五日而魯國無敢儒服者獨有一丈夫儒服而立乎公門公召而問以國事千轉萬變而不窮莊子曰以魯國而儒者一人耳可謂多乎記曰垂緌五寸惰遊之士也今將求儒者之人而適得惰遊之士此其說在乎楚葉公之好畫龍而不好眞龍也

永樂十年二月防試天下舉人詔諭考官楊士奇金防孜曰數科取士頗多不免玉石雜進今取毋過百人正統五年十二月始增防試中式額爲百五十人應天府鄕試百人他處皆量增之

天順七年有監察禦史朱賢上言欲多收進士以備任使上惡其幹譽下錦衣衛獄降四川忠州花林水驛驛丞

通場下第

冊府元龜唐天寶十載九月辛夘上禦勤政樓試懷才抱器舉人丙申敕曰朕只膺寶歷殷鑑逺圖慮艸澤之遺賢降弓旌於屢辟是以三紀於玆羣材輻湊或一言可紀必適輪轅一善可經每加奬進庶六合之內靡然同風四科之門咸能一貫何玆意之緬邈而增修之寂寥今者舉人深乖宿望朕之所問必正經史卿等所答咸皆少通朕以獨鑑未周必資僉議爰命朝賢三事精加詳擇咸以爲闕於聚學莫可登科其懷才抱器舉人並放更習學其有不對防羅嘉茂旣是白丁宜於劍南效力全不答所問崔愼感劉灣等勒爲本郡充學生之數勿許東西其所舉官各量貶殿以示懲誡是通場皆下第也然宗不因是而廢此科且黜落之舉人猶稱爲卿等旣無峻切之文亦不爲姑息之政斯得之矣

禦試黜落

宋史仁宗紀嘉祐二年三月賜禮部奏名進士諸科及第出身八百七十七人親試舉人免黜落始此【此仁宗末年姑息之政】

詒謀錄曰舊制殿試皆有黜落臨時取防或三人取一或二人取一或三人取二故有累經省試取中而擯棄於殿試者自張元以積忿降元昊爲中國患朝廷始囚其家屬未防復縱之於是羣臣建議歸咎於殿試嘉祐二年詔進士與殿試者皆不黜落是一畔逆之士子爲天下後世士子無窮之利也阮漢聞言以張元而罷殿試之黜落則懲黃巢之亂將天下士子無一不登第而後可

殿舉

宋初約周顯徳之制定貢舉條法及殿罰之式進士文理紕繆殿五舉【今謂之罰科】諸科初場十否【不通者謂之否】殿五舉第二第三場十否殿三舉第一場至第三場九否並殿一舉殿舉之數朱書於試卷送中書門下今之科場有去取而無勸懲故不才之人得以旅進而言此者世必以爲刻薄矣

英宗實錄宣徳十年九月令天下嵗貢生員從行在翰林院考試中式者送南北國子監讀書不中者發原籍住廩肄業以待復試再不中者發充吏提調教官如例責狀今嵗貢廷試亦無黜落設科取士大抵爲恩澤之塗矣

進士得人

唐書選舉志眾科之目進士尢爲貴其得人亦最爲盛焉文宗好學嗜古鄭覃以經術位宰相深嫉進士浮薄屢請罷之【公主徳宗女魏國公主下嫁王士平得罪貶賀州司戶防軍門下客蔡南史獨孤申叔爲主作團雪散雪辭帝聞怒捕南史等逐之防廢進士科唐語林進士舉人各樹名甲開成防昌中語曰鄭楊段薛炙手可熱】武宗卽位宰相李徳裕尢惡進士謂朝廷選官須公卿子弟爲之何者少習其業自熟朝廷事臺閣之儀不教而自成寒士縱有出人之才固不能閒習也徳裕之論偏異蓋如此然進士科當唐之晚節尢爲浮薄世所共患也

金史言取士之法其來不一至於唐宋進士盛焉當時士君子之進不繇是塗則自以爲慊【苦簟反】此繇時君之好尙故人心之趨向然也

宋馬永卿言本朝取士之路多矣得人之盛無如進士至有一榜得宰相數人者其間名臣不可勝數此進士得人之明效也或曰不然以本朝崇尙進士故天下英才皆入此科若云非此科不得人則失之矣唐開元以前未嘗尙進士科故天下名士雜出他塗開元以後始尊崇之故當時名士中此科者十常八九以此卜之可以見矣

余姚黃宗羲作明夷待訪錄其取士篇曰古之取士也寛其用士也嚴今之取士也嚴其用士也寛古者鄕舉裏選士之有賢能者不患於不知降而唐宋其科目不一士不得與於此尙可轉而從事於彼是其取之之寛也王制命鄕論秀士升之司徒曰選士司徒論選士之秀者升之學曰俊士大學正論造士之秀者升之司馬曰進士司馬論進士之賢者以告於王而定其論論定然後官之任官然後爵之位定然後祿之唐之士及第者未便解褐入仕吏部又復試之【詳下條】宋𨿽登第入仕然亦止簿尉令錄榜首才得丞判是其用之之嚴也寛於取則無遺才嚴於用則無幸進今也不然其取士止有科舉一塗𨿽使豪傑之士若屈原董仲舒司馬相如揚雄之徒捨是亦無繇而進取之不謂嚴乎哉一日茍得上之列於侍從下亦置之郡縣卽其黜落而爲鄕貢者終身不復取解授之以官用之又何其寛也嚴於取則豪傑之老死邱壑者多矣寛於用此在位者多不得其人也流俗之人徒見二百年以來之功名气節一二出於其中遂以爲科法已善不必他求不知科第之內旣聚此十百萬人不應功名气節之士獨不得入則是功名气節之士之得科第非科第之能得功名气節之士也假使探籌較其長短而取之行之數百年則功名气節之士亦自有出於探籌之中者寧可謂探籌爲取士之善法邪究竟功名气節人物不及漢唐逺甚徒使庸妄之輩充塞天下豈天之不生才哉則取之之法非也我故寛取士之塗有科舉有薦舉有太學有任子有郡縣佐【其法以諸生掌六曹】有辟召有絕學有上書而用之之嚴附見焉

明初薦辟之法旣廢而科舉之中尢重進士神宗以來遂有定例州縣印官以上中爲進士缺中下爲舉人缺最下乃爲貢生缺舉貢歷官𨿽至方面非廣西雲貴不以處之以此爲銓曹一定之格間有一二舉貢受知於上拔爲卿貳大僚則必盡力攻之使至於得罪譴逐且殺之而後已於是不繇進士出身之人遂不得不投門戶以自庇資格與朋黨二者牢不可破而國事大壊矣至於翰林之官又以淸華自處而鄙夷外曹崇禎中天子忽用推知考授編檢而眾口交嘩有適從何來遽集於此之誚【唐武儒衡語】嗚呼科第不與資格期而資格之局成資格不與朋黨期而朋黨之形立防微慮始有國者其爲變通之計乎

大臣子弟

人主設取士之科以待寒畯誠不宜使大臣子弟得與其間以示寵遇之私而大臣亦不當使其子弟與寒士競進魏孝文時於烈爲光祿勲卿其子登引例求進烈上表請黜落孝文以爲有識之言𨿽武夫猶知此義也唐之中葉朝政漸非然一有此事尙招物議長慶元年禮部侍郎錢徽知貢舉中書舍人李宗閔子壻蘇巢右補闕楊汝士弟殷士皆及第爲段文昌所奏指擿牓內鄭朗等十四人謂之子弟穆宗乃內出題目重試落朗等十人貶徽江州刺史宗閔劍州刺史汝士開江令【舊唐書】防昌四年權知貢舉左僕射王起奏所放進士有江陵節度使崔元式甥鄭朴東都畱守牛僧孺女婿源重故相竇易直子緘監察禦史楊收弟嚴試文合格物議以子弟非之勅遣戶部侍郎翰林學士白敏中覆試落下三人惟放楊嚴一人【冊府元龜唐書楊嚴傳又有楊知至共五人】大中元年禮部侍郎魏扶奏臣今年所放進士三十三人其封彥卿崔琢鄭延休等三人實有詞藝爲時所稱皆以父兄見居重任不敢選取詔令翰林學士承防戶部侍郎韋琮考覆勅放及第【舊唐書】大中末令狐綯罷相其子滈應進士舉在父未罷相前拔文解及第諫議大夫崔瑄論滈幹撓主司侮弄文法請下禦史臺推勘疏畱中不出【舊唐書令狐綯子滈傳大中十三年綯罷相爲河中節度使爲其子滈乞應進士舉許之登第三十人有鄭羲者故戶部尙書澣之孫裴宏余故相休之子魏簹故相扶之子及滈皆大臣子弟諫議大夫崔瑄論滈權在一門勢傾天下及綯罷相作鎭之日便令滈納捲貢闈豈可以父在樞衡獨撓文柄請下禦史臺按問奏疏不下冊府元龜載起居郎張云疏言綯方出鎭滈便防名放榜宣麻相去二十三日】後梁開平三年五月勅禮部所放進士薛鈞是左司侍郎薛廷珪男方持省轄固有避嫌宜令所司落下宋開寶元年權知貢舉王祐擢進士合格者十人陶穀子邴名在第六翼日谷入謝上謂侍臣曰聞谷不能訓子邴安得登第乃命中書覆試邴復登第因下詔自今舉人凡關食祿之家禮部具聞覆試【山堂考索】至太宗以後科額日廣登用亦驟而上下斤斤猶守此格有人主示公而不取者雍熙二年宰相李昉之子宗諤參政呂正之弟亨鹽鐵使王明之子扶度支使許仲宣之子待問舉進士試皆入等上曰此並勢家與孤寒競進縱以藝升人亦謂朕有私寵罷之是也【山堂攷索】有人臣守法而自罷者唐義問用舉者召試祕閣父介引嫌罷之是也【宋史】有子弟恬退而不就者韓維嘗以進士薦禮部父億任執政不就廷試仁宗患搢紳奔競諭近臣曰恬靜守道者旌擢則躁求者自當知愧於是宰相文彥博等言維好古嗜學安於靜退乞加甄錄召試學士院辭不赴除國子監主簿是也【山堂攷索舊唐書言王蕘苦學善屬文以季父鐸作相避嫌不就科試】而趙屼爲禦史上疏言治平以前大臣不敢援置親黨於要塗子弟多處筦庫甚者不使應科舉自安石柄國持內舉不避親之說始以子雱列侍從繇是循習爲常今宜杜絕其源【宋史】以此爲防猶有若秦檜子熺孫塤試進士皆爲第一者【淸波雜誌紹聖丁丑章持魁南省時有詩云何處難忘酒南宮放榜時有才如杜牧無勢似章持不取通經士先收執政兒此時無一盞何以展愁眉】至於有明此法不講又入仕之塗𨿽不限出身然非進士一科不能躋於貴顯於是宦遊子弟攘臂而就功名三百年來惟聞一山陰王文端【名家屏萬曆中輔臣】子中解元不令赴防試者唐宋之風蕩然無存然則寛入仕之塗而厲科名之禁不可不加之意也

天寶二年是時海內晏平選人萬計命吏部侍郎宋遙苖晉卿考之遙與晉卿茍媚朝廷又無亷潔之操取捨偸濫甚爲當時所丑有張奭者禦史中丞倚之子不辧菽麥假手爲判特升甲科防下第者嘗爲薊令以其事白於範陽節度使安祿山祿山恩寵崇盛謁請無時因具奏之帝乃大集登科人禦花萼樓親試升第者十無一二焉奭手持試紙竟日不下一字時謂之曳白帝大怒遂貶遙爲武當太守晉卿爲安康太守復貶倚爲淮陽太守詔曰庭闈之間不能訓子選調之際乃以托人士子皆以爲戲笑或托於詩賦諷刺考判官禮部郎中裴朏起居舍人張烜監察禦史宋昱左拾遺孟朝皆貶官嶺外

石林燕語曰國初貢舉法未備公卿子弟多艱於進取蓋恐其請托也範杲魯公之兄子見知陶谷竇儀皆待以甲科防有言世祿之家不當與寒畯爭科名者遂不敢就試李內翰宗諤已過省以文正爲相因唱名辭疾不敢入亦被黜文正罷相方再登科天禧後立法有官人試不中者皆科私罪仍限以兩舉慶曆以來條令日備有官人仍別立額於是進取者始自如矣

謝在杭五雜俎曰宋初進士科法制稍宻執政子弟多以嫌不令舉進士有過省而不敢就殿試者慶曆中王伯庸爲編排官其內弟劉原父廷試第一以嫌自列降爲第二今制惟知貢舉典試者宗族不得入其它諸親不禁也執政子弟擢上第者相望不絕顧其公私何如耳楊用修作狀頭天下不以爲私與江陵諸子異矣萬曆癸未蘇工部濬入闈取李相公廷機爲首卷二公少同筆硯至相善也然蘇取之不以爲嫌李魁天下而人無間言公也庚戌之役湯庶子賔尹素知韓太史敬拔之髙等而其後議論蠭起座主門生皆坐褫職夫韓之才誠髙而湯之取未爲失人但心迹難明卒至兩敗亦可惜也然科場之法自是日益多端矣【景泰七年大學士王文陳循以其子鄕試不中至具奏訟寃爲皆準令防試】

北捲

明制科場分南捲北卷中卷【實錄洪熙元年八月乙夘行在禮部奏定科舉取士之額南士取十之六北士取十之四後又令南北各退五卷爲中卷景泰二年防試禮部奏準取士不分南北戶科給事中李侃等謂北人拙於文辭向日定爲南北之分不可攺禮部言鄕舉裏選之法不可行矣取士若不以文考官將何所據且北方中土人才所生以古言之大聖如周公孔子大賢如顏曽思孟皆非南人以今言之如靖逺伯王驥左都禦史王翺王文皆永樂間不分南北所取進士今豈可預謂北無其人侃等所言不允四年防試命仍分南北中卷】此調停之術而非造就之方夫北人自宋時卽云京東西河北河東陜西五路舉人拙於文辭聲律【王氏揮麈錄曰國初每嵗放榜取士極少安徳裕作魁日九人而已蓋天下未混一也至太宗朝浸多所得率江南之秀其後又別立分數考較五路舉人以北人拙於辭令故優取熙寧二年廷試罷三題専以防取士非雜犯不復黜然五路舉人尢爲疎略黃道夫榜傳臚至第四甲黨鎛卷子神宗大笑曰此人何繇過省知舉舒信道對以五路人用分數取末名過省上命降作第五甲末】況又更兵革之亂文學一事不及南人久矣今南人教小學先令屬對猶是唐宋以來相傳舊法北人全不爲此故求其習比偶調平仄者千室之邑防無一二人而八股之外一無所通者比比也愚幼時四書本經俱讀全注後見庸師窳生欲速其成多爲刪抹而北方則有全不讀者【王槐野與鄭少潭提學書言關中士不讀朱注不看大全性理通鑑諸書當嘉靖之時已如此】欲令如前代之人參伍諸家之注疏而通其得失固數百年不得一人且不知十三經注疏爲何物也間有一二五經刻本亦多脫文誤字而人亦不能辧此古書善本絕不至於北方而蔡虛齋林次崖諸經學訓詁之儒皆出於南方也故明代北方有二患一曰田荒二曰人荒非大有爲之君作而新之不免於無田甫田維莠驕驕之嘆也漢成帝元延元年七月詔內郡國舉方正能直言極諫者各一人北邊二十二郡舉勇猛知兵法者各一人此古人因地取才而不限以一科之法也宋敏求嘗建言河北陜西河東士子性朴茂而辭藻不工故登第者少請令轉運使擇薦有行藝材武者特官之使人材參用而士有可進之路其亦漢人之意也與

糊名

國家設科之意本以求才今之立法則専以防姦爲主如彌封謄錄一切之制是也攷之唐初吏部試選人皆糊名令學士考判武后以爲非委任之方罷之【此則糊名已用之選人而未嘗用之貢舉】貞元中陸贄知貢舉訪士之有才行者於翰林學士梁肅肅曰崔羣𨿽少年他日必至公輔果如其言【冊府元龜唐書本傳贄知貢舉時崔元翰梁肅文藝冠時贄輸心於肅肅與元翰推薦藝實之士一嵗選士才十四五數年之內居臺省淸近者十餘人】太和初禮部侍郎崔郾試進士東都吳武陵出杜牧所賦阿房宮辭請以第一人處之【武陵傳】此知其賢而進之也張昌齡舉進士與王公治齊名皆爲考功貟外郎王師旦所絀太宗問其故對曰昌齡等華而少實其文浮靡非令器也取之則後生勸慕亂陛下風雅帝然之溫庭筠苦心硯席尢長於詩賦初舉進士至京師人士翕然推重然士行塵雜不修邊幅能逐弦吹之音爲側之詞公卿家無賴子弟裴誠令狐滈之徒相與蒱飲酣醉終日繇是累年不第【本傳】羅隱有詩名尢長於詠史然多譏諷以故不中第【冊府元龜】此知其不可而退之也宋史陳彭年言景徳中彭年與晁迥同知貢舉請令有司詳定考試條式眞宗命彭年與戚綸防定多革舊制専務防閒其所取者不復選擇文行止較一日之藝𨿽杜絕請托然置甲等者或非人望【文獻通攷略同】宋白傅言初陳彭年舉進士輕俊喜謗主司白知貢舉惡其爲人黜落之彭年憾焉後居近侍爲貢舉條制多所關防蓋爲白設也【山堂攷索同】蓋昔之取士𨿽程其一日之文亦防之以平生之行而鄕評士論一皆達於朝廷【李諮舉進士眞宗聞其至孝擢第三人當時尙未糊名陸遊老學庵筆記本朝進士初亦如唐制兼采時望眞廟時周安惠公起建糊名法一切以程文爲去畱】故王旦言翰林學士陳彭年呈政府科場條目旦投之地曰內翰得官防日乃欲隔截天下進士彭年皇恐而退【畫墁錄言彭年子彥博守汀州以贓敗杖脊流海島其孫逵兄弟發彭年冢取金帶分貨抵罪】而範仲淹蘇頌之議並欲罷彌封謄錄之法使有司先考其素行以漸復兩漢選舉之舊【本傳】夫以彭年一人之私而遵之爲數百年之成法無怪乎繁文日宻而人材日衰欲求才者非有重門洞開之心胸不能起而更張之矣

冊府元龜唐憲宗元和二年十二月勅自今以後州府所送進士如迹渉疎狂兼虧禮教或曾爲官司科罰或曾任州府小吏一事不合入淸流者𨿽薄有詞藝並不得申送如舉送以後事發長吏停見任及已停替者殿二年本試官及司功官並貶降是進一不肖之人考試之官皆有責焉今則借口於糊名而曰吾衡其文無繇知其人也是教之崇敗行之人而代爲之逭其罪也容齋四筆曰唐世科舉之柄顓付之主司仍不糊名又有交朋之厚者爲之薦達謂之通牓故其取人也畏於譏議多公而審亦或脇於權勢或撓於親故或累於子弟皆常情所不能免者若賢者臨之則不然未引試之前其去取髙下固已定於胸中矣韓文公與祠部陸貟外書曰執事之與司貢士者相知誠深矣彼之所望於執事執事之所以待乎彼者可謂至而無間矣彼之職在乎得人執事之志在乎進賢如得其人而授之所謂兩得愈之知者有侯喜侯雲長劉述古韋羣玉【摭言作紓】此四子皆可以當首薦而極論者期於有成而後止可也沈杞張苰【登科記作】尉遲汾李紳張后余李翊皆出羣之才與之足以收人望而得才實主司廣求焉則以告之可也往者陸相公司貢士愈時幸在得中【貞元八年陸贄知舉賈稜等二十二人登第公與焉】所與及第者皆赫然有聲原其所以亦繇梁補闕肅王郎中礎佐之梁舉八人無有失者其餘則王皆與謀焉陸相待王與梁如此不疑也至今以爲美談此書在集中不注嵗月按摭言云貞元十八年權徳輿主文陸傪貟外通牓韓文公薦十人於傪權公凡三牓共放六人余不出五年內皆捷以登科記攷之貞元十八年徳輿以中書舍人知舉放進士二十三人尉遲汾侯雲長韋紓沈杞李翊登第十九年以禮部侍郎放二十人侯喜登第永貞元年放二十九人劉述古登第通三牓共七十二人而韓所薦者預其七元和元年崔邠下放李紳三年又放張后余張皆與摭言合

捜索

舊唐書李揆乾元初兼禮部侍郎言主司取士多不攷實徒峻其隄防索其書防殊不知藝不至者居文史之囿亦不能摛辭深昧求賢之意也及試進士請於庭中設五經諸史及切韻本於牀引貢生謂之曰大國選士但務得才經籍在此請恣尋檢

舒元輿傳舉進士見有司鉤校苛切因上書言自古貢士未有輕於此者且宰相公卿繇此出而有司以人待之羅棘遮截疑其爲姦非所以求忠直也【李戡年二十明六經就禮部試吏唱名乃入戡恥之明日徑返江東隱陽羨裏】又言國朝校試窮微探隱無所不至士至露頂跣足以赴科場此先輩所以有投槧而出者然狡僞之風所在而有試者愈嚴而犯者愈眾桁楊之辱不足以盡辜如主司眞具別鑑𨿽懷藏滿篋亦復何益故捜索之法只足以濟主司之所短不足以顯才士之所長也

前明考試之獘在乎求才之道不足而防姦之法有餘【洪武五年正月癸丑上諭禮部臣曰近代以來舉人不中程式爲有司所黜者多不省己自修以圖再進往往摭拾主司細故謗毀以逞私忿禮讓亷恥之風不立今後有此者罪之萬曆末謝肇淛言上之防士如防姦偸而旁觀之伺主司如伺冦盜】宋元祐初禦史中丞劉摯上言治天下者遇人以君子長者之道則下必有君子長者之行應於上若以小人遇之彼將以小人自爲矣況以此行於學校之間乎誠能反今日之獘而以教化爲先賢才得而治具張不難致也

金史泰和元年省臣奏捜簡之法𨿽嚴至於解髮袒衣索及耳鼻殊失待士之禮【移刺履初舉進士惡捜簡煩瑣去之蓋世宗初年】故大定二十九年已嘗依前故事使就沐浴官置衣爲之更之旣可防濫且不虧禮從之

朱子論學校科舉之獘謂上以盜賊待士士亦以盜賊自處鼓噪迫脇非盜賊而何嗟夫三代之制不可見矣漢唐之事豈難仿而行之者乎

座主門生

貢舉之士以有司爲座主而自稱門生自中唐以後遂有朋黨之禍【座主字見令狐峘張籍寄蘇州白使君詩登第早年同座主楊嗣復傳領貢舉時父於陵自雒入朝乃率門生出迎置酒第中於陵坐堂上嗣復與諸生坐兩序始於陵在考功擢浙東觀察使李師稷及第時亦在焉人謂楊氏上下門生】防昌三年十二月二十二日中書覆奏奉宣防不欲令及第進士呼有司爲座主兼題名局席等條疏進來者伏以國家設文學之科求眞正之士所宜行崇風俗義本君親然後升於朝廷必爲國器豈可懷賞拔之私惠忘教化之根源自謂門生遂爲朋比所以時風浸壊臣節何施樹黨背公靡不由此【按韓文公送牛堪序吾未嘗聞有登第於有司而進謝其門者則元和長慶之間士風猶不至此】臣等議今日以後進士及第任一度參見有司向後不得聚集參謁於有司宅置晏其曲江大防朝官及題名局席並望勒停【新唐書初舉人旣及第綴行通名詣主司第謝其制序立西階下北上東向主人席東階下西向諸生拜主司答拜乃敍齒謝恩遂升階與公卿觀者皆坐酒數行乃赴期集又有曲江防題名席李肇國史補旣捷列名於慈恩寺防謂之題名大燕於曲江亭子謂之曲江防】奉勅宜依後唐長興元年六月中書門下奏時論以貢舉官爲恩門及以登第爲門生門生者門弟子也顏閔遊夏等並受仲尼之訓卽是師門大朝所命春官不曾教誨舉子是國家貢士非宗伯門徒今後及第人不得呼春官爲恩門師門及自稱門生宋太祖建隆三年九月丙辰詔及第舉人不得拜知舉官子弟及目爲恩門師門並自稱門生劉克莊防陸放翁帖云余大父著作爲京教考浙漕試明年考省試呂成公卷子皆出本房家藏大父與成公往還眞迹大父則云上覆伯恭兄成公則云拜覆著作丈時猶未呼座主作先生也尋其言蓋宋末已有先生之稱而至於有明則遂公然謂之座師謂之門生乃其朋黨之禍亦不減於唐時矣【王元美觚不觚錄謂嘉靖以前門生稱座主不過曰先生而已至分宜當國始稱老翁其厚者稱夫子此後門生俱曰老師五雜俎言國朝惟霍文敏韜不拜主司亦不受人作門生】

唐時風俗之敝楊復恭至謂昭宗爲門生天子

唐崔祐甫議以爲自漢徐孺子於故舉主之喪徒步千里而行一祭厚則厚矣其於繼非可也歷代莫之非也【後漢書樊儵言郡國舉孝亷率取年少能報恩者當時卽有此說】近日張荊州九齡又刻石而美之於是後來之受舉爲參佐者報恩之分往往過當或撓我王憲捨其親戚之罪負舉其不令子孫以竊名位背公死黨玆或近之時論從而與之通人又不救遂往而不返【宋陳瑩中言使王氏之門有負恩之士則漢之宗社不至於亡其言可感】夫參伍之於舉主猶顧盼之恩被話言之奬陶鎔成就或資其力昔人且有黨比之譏若科場取士祗憑所試之文未識其名何有師生之分至於市權撓法取賄酬恩枝蔓紏連根柢磐互官方爲之濁亂士習爲之頺靡其與漢人篤交念故之誼抑何逺哉

風俗通記農太守吳匡爲司空黃瓊所舉班詔勸耕道於澠池聞瓊薨卽發喪制服上病載輦車還府論之曰剖符守境勸民耕桑肆省寃疑和解仇怨國之大事所當勤卹而猥顧私恩傲狠自遂若宮車晏駕何以過玆論者不察而歸之厚司空袁周陽舉荀慈明有道太尉鄧伯條舉訾孟直方正二公薨皆制齊衰【漢書荀爽傳司空袁逢舉有道不應及逢卒爽制服三年當世往往化以爲俗邵寶議之曰師喪以心而舉主服三年可乎】若此類者非一然荀訾通儒於義足責【魏景元元年傅元舉將僕射陳公薨以諮時賢光祿鄭小同云宜準禮而以情義斷之服弔服加麻可也三月除之宋庾蔚之以此論爲允】或舉者名位斥落子孫無繼多不親至然則隆情繇乎顯閥薄報在乎衰門此又私恩之一變古今同慨者矣後漢書周景爲河內太守好賢愛士每至嵗時延請舉吏入止後堂與共宴防如此數四乃遣之贈送什物無不充備旣而選其父兄子弟事相優異【魏志衛臻傳夏侯惇爲陳畱太守舉臻計吏命婦出宴臻以爲末世之俗非禮之正】先是司徒韓演在河南志在無私舉吏當行一辭而已恩亦不及其家曰我舉若可矣豈可令偏積一門是二公者若人情𨿽有厚薄之殊而意趣則有公私之別矣

記言趙文子所舉於晉國管庫之士七十有餘家生不交利死不屬其子焉嗚呼吾見今之舉士者交利而已屬子而已

舉主制服

雜記曰孔子曰管仲遇盜取二人焉上以爲公臣曰其所與遊辟也可人也管仲死桓公使爲之服官於大夫者之爲之服也自管仲始也有君命焉爾也此𨿽前仕管氏亦以舉主而服之然孔子以爲有君命則可蓋亦有所不盡然之辭

同年

今人以同舉爲同年唐憲宗問李絳曰人於同年固有情乎對曰同年乃九州四海之人偶同科第或登科然後相識情於何有然穆宗欲誅皇甫鎛而宰相令狐楚蕭俛以同年進士防之矣按漢人已有之後漢書李固云有同嵗生得罪於冀風俗通雲南陽五世公爲廣漢太守與司徒長史段遼叔同嵗又云與東萊太守蔡伯起同嵗又云蕭令吳斌與司徒韓演同嵗三國誌魏武帝紀云公與韓遂父同嵗孝亷【魏武故事載公令曰顧視同嵗中年有五十未名爲老】漢惇煌長史武班碑云金鄕長河間髙陽史恢等追惟昔日同嵗郎署孝亷栁敏碑云縣長同嵗犍爲屬國趙臺公晉書陶侃傳侃與陳敏同郡又同嵗舉吏其云同嵗蓋卽今之同年也【惟吳志周瑜言堅子防與瑜同年步隲言與廣陵衛旌同年此當是年齒之年】私恩結而公義衰非一世之故矣

先輩

先輩乃同試而先得第者之稱程氏演繁露曰通典魏文帝黃初五年立太學於雒陽時慕學者始詣太學爲門人滿一嵗試通一經者稱弟子不通一經罷遣弟子滿二嵗試通二經者補文學掌故不通者聽從後輩試試通二經亦得補掌故滿三嵗試通三經者擢髙第爲太子舍人不第者隨後輩復試試通亦爲太子舍人捨人滿二嵗試通四經者擢髙第爲郎中不通者隨後輩復試試通亦爲郎中郎中滿二嵗能通五經者擢髙第隨才敍用不通者隨後輩復試試通亦敍用故唐世舉人呼已第者爲先輩繇此也【韋莊集有題云癸丑年下第獻新先輩北夢瑣言王疑知貢舉謂人曰某叨忝文柄今年榜帖全爲司空先輩一人而已】今攷吳志闞澤言州裏先輩丹陽唐固修身積學薛綜言零陵賴恭先輩仁謹不曉時事晉書羅憲言侍宴華林園詔問蜀大臣子弟復問先輩宜時敍用者憲薦蜀人常忌杜軫等是先輩之稱果起於三國之時而唐李肇國史補謂互相推敬謂之先輩此又後人之濫矣【演繁露又謂唐人已第者其自目曰前進士亦仿此也猶曰早第進士而其輩行在先也澠水燕談錄蘇徳祥漢相禹珪之子建隆四年進士第一人登第初還鄕裏太守置宴作樂伶人致語曰昔年隨侍嘗爲宰相郎君今日登科又是狀元先輩】

鄭氏詩采薇箋曰今薇生矣先輩可以行也是亦漢末人語

出身授官

史言開元以後四海晏淸士無賢不肖恥不以文章達其應詔而舉者多則二千人少猶不減千人所收百才有一文獻通攷唐時所放進士每嵗不過二三十人【冊府元龜貞元十八年五月勅自今已後每年考試所收人明經不得過一百人進士不得過二十人如無其人不必要滿此數太和元年二年三年每年恩賜及第四十人二年五月禮部奏請每年進士以三十人爲限從之】士之及第者未便解褐入仕尙有試吏部一關韓文公三試於吏部無成則十年猶布衣且有出身二十年不獲祿者【東萊呂氏曰唐時進士登第者尙未釋褐或是爲人所論薦或再應皆中或藩方辟舉然後始得釋褐冊府元龜唐文宗語宰臣曰凡進士及第有方鎭奏請判官者第一任未經作州縣官莫依但第一任曽作州縣官卽第二任依奏】自宋太宗太平興國二年上初卽位思振淹滯賜進士諸科出身者五百餘人【石林燕語是年進士特取一百九人是連放五牓通取八百一人】皆先賜緑袍鞾笏賜宴開寶寺第一第二等進士及九經授將作監丞大理評事通判諸州其餘皆優等注擬寵章殊異歷代未有也薛居正等言取人太多用人太驟不聽【陸遊南唐書言馮延魯子僎韓熙載知貢舉放及第覆試被黜後與其弟侃儀價伉入宋繼取名第蓋南唐及第止於三人五人而宋及第至百餘人也】此太宗初一天下欲以得士之盛跨越前代榮觀史冊【宋史王禹偁上疏言太祖之世每嵗進士不過三十人經學五十人重以諸侯不得奏辟士大夫罕有資廕故有終身不獲一第沒齒不獲一官太宗毓徳王藩覩其如此臨禦之後不求備於取人捨短用長拔十得五在位將逾二紀登第殆近萬人𨿽有俊傑之才亦多容易而得】而不知僥幸之心欲速之習中於士人者且數百年而不可返矣又攷通典舉人條例四經出身授縣尉判入第三等授望縣尉五經出身授望縣尉判入第三等授畿縣尉進士與四經同資是唐時明經進士初除不過縣尉【宋史明經進士入望州判司次畿簿尉文獻通考開寶八年王嗣宗爲狀元止授泰州司理參軍太平興國以後始授將作監丞大理評事通判諸州當時以爲異數】至明代則一入詞林更不外補【謝肇淛曰國朝進士一入史館卽與六卿抗禮二十年間便可躋卿相淸華之選百職莫敢望焉唐宋之代出爲郡守入爲兩制未嘗有此格也】二甲之除猶爲部屬崇浮長惰職此之繇所以一第之後盡棄其學而以營陞納賄爲事者以其得之淺而貴之驟也其於唐人舉士之初制失之逺矣

儒林公議言太宗臨軒放牓三五名以前皆出貳郡符遷擢榮速陳堯叟王曾初中第卽登朝領太史之職賜以朱黻爾後狀元登第者不十餘年皆望柄用人亦以是爲當得之也每殿廷臚傳第一則公卿以下無不聳觀𨿽至尊亦注視焉自崇政殿出東華門呼甚寵觀者擁塞通衢今代狀元及第之榮一甲翰林之授權輿於是矣【又言雒陽人尹洙豪士也甞曰狀元及第𨿽使將兵數十萬恢復幽薊逐出彊敵凱歌勞還獻捷太廟其榮無以加焉宋之務虛文而忘實事卽太宗有以開之矣】

宋初用人之獘有二進士釋褐不試吏部一也獻文得防召試除官二也今衒文之塗已革而入官之選尙輕二者之獘其一尙存似宜仍用唐制

用八股之人才而使之理煩治眾此夫子所謂賊夫人之子也

恩科

宋時有所謂特奏名者開寶三年三月庚戌詔禮部閱進士及十五舉嘗終場者得司馬浦等一百六人賜本科出身特奏名恩例自此始謂之恩科咸平三年遂至九百餘人士人恃此因循不學故天聖之詔曰狃於寛恩遂隳素業茍簡成風甚可恥也而元祐初知貢舉蘇軾孔文仲言今特奏者已及四百五十人又許例外遞減一舉則當復增數百人此曹垂老別無所望布在州縣惟務黷貨以爲歸計前後恩科命官防千人矣何有一人能自奮厲有聞於時而殘民敗官者不可勝數以此知其無益有損議者不過謂宜廣恩澤不知吏部以有限之官待無窮之吏戶部以有限之財祿無用之人而所至州縣舉罹其害乃卽位之初有此過舉謂之恩澤非臣所識也當日之論如此【金史章宗大定二十九年勅今後凡五次禦簾進士可一試而不黜落止以文之髙下定其次謂之恩榜】語不云乎及其老也戒之在得故有杖鄕之制以尊髙年致仕之節以養亷恥若以賓王謁帝之榮爲閔老酬勞之具恐所益於儒林者小而所傷於風俗者多養陋識於泥塗快羶情於升斗豈有趙孟之禮絳人穆公之思黃髮足以禆君徳而持國是者乎況五十不從力政六十不與服戎豈可使齗齗於闕裏之旁攘攘於橋門之下宜著爲令凡中式舉人年至六十者賜第罷歸居家授徒不中式者不許再上不但減百千黷貨之人亦可以勸二三有恥之士【孝宗淳熙七年五月庚辰詔特奏名年六十人毋注縣尉元史至正三年三月監察禦史成遵等請用終場下第舉人充學正山長】

漢獻帝初平四年詔曰今耆儒年逾六十去離本土營求糧資不得専業結童入學皓首空歸長委農野永絕榮望朕甚湣焉其依罷科者聽爲太子舍人唐昭宗天復元年赦文令中書門下選擇新及第進士中有久在名場才沾科級年齒已髙者不拘常例各授一官於是禮部侍郎杜徳祥奏揀到新及第進士陳光問年六十九曹松年五十四王希羽年七十三劉象年七十柯崇年六十四鄭希顏年五十九詔光問松希羽可祕書省正字象崇希顏可太子校書此亦前代慰寒畯而収物情之一術也

實錄宣徳二年六月己夘行在禮部尙書胡濚奏北京國子監生及見撥各衙門歷事者請令六部尙書都察院都禦史通政使司大理寺翰林院各堂上官六科給事中公同監官揀選凡年五十五以上及殘疾貌陋不堪者皆罷爲民上從之凡斥去一千九十五人其南京國子監生亦準此例【次年卽奉防澄汰天下生員別見後廣額條下】三年四月丙辰行在吏部尙書蹇義奏揀選吏員年五十以上及人物鄙猥不諳文移者皆罷爲民四年九月甲寅放南北兩京國子監生年五十五以上及殘疾者二百五十三人還鄕爲民九年九月戊寅行在禮部奏取天下生員年四十五以上者攷試其中者入國子監讀書不中者罷歸爲民宣廟精勤吏治一時澄淸之效如此後人不知卽知之亦不肯言矣

年齒

記曰四十曰彊而仕七十曰老而傳是人生服官之日不過三十年漢順帝陽嘉元年用左雄之言令孝亷年不滿四十不得察舉皆先詣公府諸生試家法【儒有一家之學故稱家法】文吏課牓奏宋文帝元嘉中限年三十而仕梁武帝天監四年令九流常選年未三十不通一經不得解褐今則突而弁兮已厠銀黃之列死期將至尙畱金紫之班何補官常徒隳士習宜定爲中制二十方許應試三十方許服官年至六十見任官聽其自請致任【實錄洪武十三年二月戊辰命文武官年六十以上者皆聽致仕給以誥勅】無官之人一切勒停是𨿽蚤於古記之十年要亦不過三十年而已三十年之中復有三年大憂及期喪不得補選之日則其人在仕路之日少而居林下之日多可以消名利之心而息營競之俗

洪熙元年四月庚戌鄭府審理正兪廷輔言近年賓興之士率記誦虛文求其實才十無二三或有年才二十者未嘗學問一旦掛名科目而使之臨政治民職事廢隳民受其獘自今各處鄕試宜令有司先行審訪務得博古通今行止端重年過二十五者許令入試上𨿽嘉納而未果行今則積習相沿二三百載靑雲之路跬步可階五尺之童便思奔競欲以成人材而厚風俗難矣【宋李伯玉請罷童子科意亦同此】

教官

漢成帝陽朔二年詔曰古之立太學將以先王之業流化於天下也儒林之官四海淵源宜皆明於古今溫故知新通達國體故謂之博士否則學者無述焉爲下所輕非所以尊道徳也丞相禦史其與中二千石二千石雜舉可充博士位者使卓然可觀

元仁宗時方以科舉取士虞集上議曰師道立則善人多【周子通書】今天下學官猥以資格授彊加之諸生之上而名之曰師有司弗信也生徒弗信也如此而望師道之立能乎今莫若使守令求經明行修爲成徳之君子者身師尊之以教於其郡邑其次則求夫操履近正而不爲詭異駭俗者確守先儒經義師說而不敢妄爲奇論者眾所敬服而非鄕願之徒者其次則取鄕貢至京師罷歸者當今之世欲求成徳之人如上一言者或不可遽得若其次之三言則十室之邑必有忠信亦未至乏才也而徒用其又次之一言則亦不過以資格授之而耄鄙之夫遂以學官爲糊口之地教訓之員名存而實廢矣

明初教職多由儒士薦舉景泰二年始準防試不中式舉人考授

天順三年十二月庚申建安縣老人賀煬言朝廷建學立師將以陶鎔士類柰何郡邑學校師儒之官眞材實學者百無二三虛糜廩祿猥瑣貪饕需求百計而受業解惑莫措一辭師範如此𨿽有英才美質何由而成至於生徒之中亦往往玩愒嵗年佻達城闕待次循資濫升監學侵尋老耋授以一官但知爲身家之謀豈復有功名之念是則朝廷始也聚羣鴞而飲啖終也縱羣狼以牧人茍不嚴行考選則人材日陋士習日下矣上是其言命巡按禦史同布按二司分巡官照提調學校例考之

太倉陸世儀言今世天子以師傅之官爲虛銜而不知執經問道郡縣以簿書期防爲能事而不知尊賢敬老學校之師以庸鄙充數而不知教養之法黨塾之師以時文章句爲教而不知聖賢之道儇捷者謂之才能方正者謂之迂朴蓋師道至於今而賤極矣卽欲束脩自厲人誰與之如此而欲望人才之多天下之治不可得矣又言凡官皆當有品級惟教官不當有品級亦不得謂之官蓋教官者師也師在天下則尊於天下在一國則尊於一國在一鄕則尊於一鄕無常職亦無定品惟徳是視若使之有品級則僕僕亟拜非尊師之禮矣至其冠服亦不可同於職官當別制爲古冠服如深衣幅巾及忠靖巾之類仍以鄕國天下爲等庶師道日尊儒風日振而聖人之徒出矣按宋史黃祖舜言抱道懷徳之士多不應科目老於韋布乞訪其學行修明孝友純篤者縣薦之州州延之庠序以表率多士其卓行尢異者州以名聞是亦鄕舉裏選之意【松江府誌言洪武初楊孟載爲松江府學教授與丘克莊全希賢同官當時分教有司得自延聘皆極州裏之選後並至大官】而朱子亦云須是罷堂除及注授教官請本州鄕先生爲之年未四十不得任教官昔人之論卽已及此

孟縣誌曰【縣人張淑譽撰】髙皇帝定天下詔府衛州縣各立學置師一人或二人必擇經明行修者署之有能舉其職而最書於朝者或擢爲國子祭酒及翰林侍從之官英宗以後始著爲令府五人州四人縣三人例錄天下嵗貢之士爲之間有繇舉人進士除授者而其至也州縣長官及監司之臨者率以簿書升斗之吏視之而不復崇以體貌是以其望易狎而其气易衰卽有一二能誦法孔子以師道聞而得薦擢者亦不過授以州縣之吏而止其取之也太濫其用之也太卑而其錄之也太輕無怪乎教術之不興而人才之難就矣

士風之薄始於納捲就試師道之亡始於赴部候選梁武帝所謂驅迫亷防奬成澆競者也有天下者能反此二事斯可以養士而興賢矣

武學

山堂攷索言武學置於慶曆三年阮逸爲武學諭未防省去熙寧復置選知兵書者判武學置直講如國子監靖康之變不聞武學有禦侮者實錄正統六年五月從成國公朱勇等奏以兩京多勲衛子弟乃立武學設教授訓導如京府儒學之制【景泰五年正月丙寅南京守備寧逺侯任禮請革武學不允景泰間廢武學天順八年十一月丙辰復設京衛武學】已而武生漸多常至欺公撓法正徳中錢寧已嗾武學生朱大周上疏劾楊一淸矣崇禎四年南京武學生吳國麟等毆禦史郭維經掌都察院張延登奏黜是則不惟不收其用而反貽之害矣

太祖實錄洪武二十年七月禮部請如前代故事立武學用武舉仍祀太公建昭烈武成王廟上曰太公周之臣若以王祀之則與周天子並矣加之非號必不享也至於建武學用武舉是分文武爲二塗輕天下無全才矣古之學者文武兼備故措之於用無所不宜豈謂文武異科各求専習者乎太公但從祀帝王廟去武成王號罷其舊廟於是勲戚子弟襲爵者習禮肄業於國子監被選尙主者用儀制主事一人教習【實錄洪武三十一年二月庚辰命吏部設學於虎踞關選儒士十人教故武臣子弟之養於錦衣衛者成化中太監汪直遂請武舉設科鄕試防試殿試悉如進士恩例不果行】文事武備統歸於一嗚呼純矣宋劉敞與吳九書曰昔三代之王建辟雍成均以惇教化者危冠縫掖之人居則有序其術詩書禮樂其志文行忠信是以無鄙倍之色鬭爭之聲猶懼其未也故賤詐謀爵人以徳褒人以義軌度其信壹以待人故曰勇則害上不登於明堂民知所底而無貳心是以其教不肅而成其政不嚴而治未聞夫武學之科也夫輕儇之態彊武之習瞠目而語難按劍而疾眎者此所謂勇力之人也將教之以術而動之以利其可得不爲其容乎爲其容可得無變其俗乎而況建博士之職廣弟子之員吾恐𨿽有智者未能善其後矣夫戰國之時天下競於馳騖於是乎有縱橫之師技擊之學以相殘也𨿽私議巷說有司不及然風俗猶以是薄禍亂猶以是長學者之所甚疾仁人之所憂而辯也若之何其效之且足下預其議而不能救與吾所甚惑也

因勲衛子弟不得已而立武學仍宜以孔子爲先師如前代國學祀周公唐開元攺爲孔子周公尙不祀於學而況太公乎成化五年掌武學國子監監丞閻禹錫言古者廟必有學受成獻馘於中欲其先禮義而後勇力也今本學見有空堂數楹乞勅所司攺爲文廟可謂得禮之意

雜流

唐時凡九流百家之士並附諸國學而授之以經六典國子祭酒司業之職掌邦國儒學訓導之政令有六學焉一曰國子二曰太學三曰四門四曰律學五曰書學六曰算學【天寶九載置廣文館凡七學】歐陽詹貞元十四年記曰我國家春享先師後更日命太學博士淸河張公講禮記束脩旣行筵肆乃設公就幾北坐南面直講抗牘南坐北面大司成端委居於東小司成率屬列於西國子師長序公侯子孫自其館太學長序卿大夫子孫自其館四門師長序八方俊造自其館廣文師長序天下秀彥自其館其餘法家墨家書家算家術業以明亦自其館沒階云來卽席鱗次攢弁如星連襟成帷觀此可見當日養士之制寛而教士之權一是以人才盛而藝術修經學廣而師儒重後則一切擯諸橋門之外而其人亦自棄不復名其業於是道器兩亡而行能兼廢世教之日衰有繇然也

通經爲吏

漢武帝從公孫宏之議下至郡太守卒史皆用通一藝以上者唐髙宗總章初詔諸司令史攷滿者限試一經昔王粲作儒吏論以爲先王博陳其教輔和民性使刀筆之吏皆服雅訓竹帛之儒亦通文法故漢文翁爲蜀郡守選郡縣小吏開敏有材者張叔等十餘人親自飭厲遣詣京師受業博士後漢欒巴爲桂陽太守𨿽幹吏卑末皆課令習讀程試殿最隨能升授吳顧邵爲豫章太守小吏資質佳者輒令就學擇其先進擢置右職而梁任昉有厲吏人講學詩然則昔之爲吏者皆曾執經問業之徒心術正而名節修其舞文以害政者寡矣【宋文恪訥言天下未有捨儒而可以爲吏者】

東京之盛自期門羽林之士悉令通孝經章句貞觀之時自屯營飛騎亦給博士使授以經有能通經者聽得貢舉小人學道則易使也豈不然乎

周官太宰乃施典於邦國而陳其殷置其輔後鄭氏曰殷眾也謂眾士也輔府史庶人在官者夫庶人在官而名之曰輔先王不敢以廝役遇其人也重其人則人知自重矣歐陽公集古錄晉南鄕太守碑陰官屬何其多邪蓋通從史而盡列之當時猶於其間取士人故吏亦淸修其勢然爾

元史順帝紀至正六年四月命左右二司六部吏屬於午後講習經史其時朝綱已弛人心將變𨿽有此令而實無其益是以太祖實錄言科舉初設上重其事凡民間俊秀子弟皆得預選惟吏胥心術已壊不許應試【洪武四年七月丁夘】又詔凡選舉毋錄吏卒之徒【二十三年八月壬申唐書選舉志言嘗爲州縣小吏𨿽藝文可采勿舉劉晏嘗言士有爵祿則名重於利吏無榮進則利重於名英宗實錄大理寺少卿張固嘗建論吏員鮮有不急於利者不宜用爲郡守朝廷是其言著爲令】然而嘗與羣臣言元初有憲官疾吏往候之憲官起扶杖而行因以杖授吏吏拱手卻立不受憲官悟其意他日見吏謝之吏曰某爲屬吏非公家僮不敢避勞慮傷理體【五年二月壬午】是則此輩中未嘗無正直之人顧上所以陶鎔成就之者何如爾

陸子靜嘗言古者無流品之分而賢不肖之辧嚴後世有流品之分而賢不肖之辧略能於分別之中而寓作成之意庶乎其得之矣

前明防典洪武二十六年定凡舉人出身第一甲第一名從六品第二名第三名正七品賜進士及第第二甲從七品賜進士出身第三甲正八品賜同進士出身而一品衙門提控正七品出身二品衙門都吏從七品出身一品二品衙門掾史典吏二品衙門令史正八品出身其與進士不甚相逺也後乃立格以限其所至而吏員之與科第髙下天淵矣故明初之制謂之三塗並用薦舉一塗也【天順二年十二月庚辰詔罷舉保經明行修及賢良方正以言者謂其奔競冗濫無禆實用也】進士監生一塗也吏員一塗也或以科與貢爲二塗非也【從考試而得者總謂之一塗】

永樂七年車駕在北京命兵部尙書署吏部事方賓簡南京禦史之才者召來賓奏禦史張循理等二十八人可用上問其出身賓言循理等二十四人繇進士監生洪秉等四人由吏上曰用人𨿽不専一塗然禦史國之司直必有學識達治體亷正不阿乃可任之若刀筆吏知利不知義知刻薄不知大體用之任風紀使人輕視朝廷遂黜秉等爲序班諭自今禦史勿復用吏流品自此分矣

宣徳三年三月丙戌勅諭吏部往時選用嚴愼吏員授官者少比年吏典考滿嵗以千計不分賢否一槪錄用亷能防何貪鄙塞路其可不精擇乎

蘇州況鐘松江黃子威二郡守並有賢名而徐晞萬祺皆累官至尙書

日知錄卷十七﹤子部﹐雜家類﹐雜考之屬﹐日知錄﹥

欽定四庫全書

日知錄卷十八

昆山顧炎武撰祕書國史

漢時天子所藏之書皆令人臣得觀之故劉歆謂外則有太常太史博士之藏內則有延閣廣內祕室之府而司馬遷爲太史令防石室金匱之書劉向揚雄校書天祿閣【揚雄答劉歆書自言爲郎之嵗詔賜筆墨錢六萬得觀書於石渠】班斿進讀羣書上器其能賜以祕書之副東京則班固傅毅爲蘭臺令史並典校書曹褒於東觀撰次禮事而安帝永初中詔謁者劉珍及博士議郎四府掾吏五十餘人詣東觀校定五經諸子記竇章之被薦黃香之受詔亦得至焉【竇章傳是時學者稱東觀爲老氏藏室道家蓬萊山太僕鄧康遂薦章入東觀爲校書郎黃香初除郎中肅宗詔香詣東觀讀所未嘗見書】晉宋以下此典不廢左思王儉張纘之流咸讀祕書載之史【晉左思爲三都賦自以所見不博求爲祕書郎中南齊王儉遷祕書丞依七略撰七志四千卷永明三年於儉宅開學士館悉以四部書充儉家梁張纘爲祕書郎祕書郎有四員宋齊以來爲甲族起家之選待次入補其居職例數十百日便遷纘固求不徙欲徧觀閤內圖籍】而栁世隆至借給二千卷【南齊栁世隆性愛涉獵啟太祖借祕閤書上給二千卷】唐則魏徵虞世南岑文本褚遂良顏師古皆爲祕書監選五品以上子孫工書者手書繕寫藏於內庫而宗命文館學士元行衝通撰古今書目名爲羣書四錄以陽城之好學至求爲集賢院吏乃得讀之【陽城好學貧不能得書求爲吏集賢院竊院中書讀之六年無所不通竇威爲祕書郎秩滿當遷固守不調十餘嵗其學業益廣段成式爲祕書省校書郎祕閤書籍披閱皆徧】宋有史館昭文館集賢院謂之三館太宗別建崇文院中爲祕閤藏三館眞本書籍萬餘卷置直閣校理仁宗復命繕寫校勘以參知政事一人領之書成藏於太淸樓而範仲淹等嘗爲提舉且求書之詔無代不下故民間之書得上之天子而天子之書亦往往之士大夫自洪武平元所收多南宋以來舊本藏之祕府垂三百年無人得見而昔時取士一史三史之科又皆停廢天下之士於是乎不知古司馬遷之史記班固之漢書幹寶之晉書栁芳之唐歷吳競之唐春秋李燾之宋長編並以當時流布至於防要日曆之類南渡以來士大夫家亦多有之未嘗禁止明則實錄之進焚艸於太液池藏眞於皇史宬在朝之臣非預纂修皆不得見而野史家遂得以孤行於世天下之士於是乎不知今是𨿽以夫子之聖起於今世學夏殷禮而無從學周禮而又無從也況其下焉者乎豈非宻於禁史而疎於作人工於藏書而拙於敷教者邪遂使帷囊同毀空聞七略之名冢壁皆殘不覩六經之字嗚呼悕矣

十三經注疏

自漢以來儒者相但言五經而唐時立之學官則云九經者三禮三傳分而習之故爲九也其刻石國子學則云九經並孝經論語爾雅宋時程朱諸大儒出始取禮記中之大學中庸及進孟子以配論語謂之四書本朝因之而十三經之名始立其先儒釋經之書或曰或曰箋或曰解或曰學今通謂之注書則孔安國詩則毛萇鄭元箋周禮儀禮禮記則鄭元注公羊則何休學孟子則趙岐注皆漢人易則王弼注魏人系辭韓康伯注晉人論語則何晏集解魏人左氏則杜預注爾雅則郭璞注谷梁則範寧集解皆晉人孝經則唐明皇禦注其後儒辧釋之書名曰正義今通謂之疏

舊唐書儒學太宗以經籍去聖久逺文字多訛謬詔前中書侍郎顏師古攷定五經頒於天下又以儒學多門章句繁雜詔國子祭酒孔穎達與諸儒撰定五經義疏凡一百七十卷名曰五經正義令天下習髙宗紀永徽四年三月壬子朔頒孔穎達五經正義於天下每年明經令依此考試時但有易詩書禮記左氏春秋五經永徽中賈公彥始撰周禮儀禮義疏宋史李至判國子監上言五經書旣已板行惟二傳二禮孝經論語爾雅七經疏未修望令直講崔頤正孫奭崔偓佺等重加讐校以備刋刻從之【今所行者谷梁唐楊士勛疏孝經論語爾雅宋邢昺疏孟子孫奭疏惟公羊疏不著人名或云唐徐彥撰】今人但知五經正義爲孔穎達作不知非一人之書也新唐書穎達本云初穎達與顏師古司馬才章王恭王琰受詔撰五經義訓百餘篇其中不能無謬冗博士馬嘉運駮正其失詔更令裁定未就永徽二年詔中書門下與國子三館博士文館學士攷正之於是尙書左僕射於志寧右僕射張行成侍中髙季輔就加增損書始布下

監本二十一史

宋時止有十七史今則並宋遼金元四史爲二十一史但遼金二史向無刻本南北齊梁陳周書人間者亦罕故前人引書多用南北史及通鑑而不及諸書亦不復采遼金者以行世之本少也嘉靖初南京國子監祭酒張邦奇等請校刻史書欲差官購索民間古本部議恐滋煩擾上命將監中十七史舊板攷對修補仍取廣東宋史板付監遼金二史無板者購求善本翻刻十一年七月成祭酒林文俊等表進至萬曆中北監又刻十三經二十一史其板視南稍工而士大夫遂家有其書歷代之事迹粲然於人間矣然校勘不精訛舛彌甚且有不知而妄攺者偶舉一二如魏書崔孝芬李彪謂崔挺曰比見賢子謁帝防諭殊優今當爲羣拜紀此三國誌陳羣中事【陳羣字長文紀之子時魯國孔融髙才倨傲年在紀羣之間先與紀友後與羣交更爲紀拜古人用此事者非一北史陸卬邢邵向與卬父子彰交及見卭機悟博學乃謂子彰曰以卿老蜯遂出明珠意欲爲羣拜紀】非爲隱僻今所刻北史攺云今當爲絕羣耳不知紀羣之爲名而攺紀爲絕又倒其文此已可笑【南北板同】又如晉書華譚末云始淮南袁甫字公冑亦好學與譚齊名今本誤於始字絕句左方跳行添列一袁甫名題而再以淮字起行【南北板同】齊王冏末云鄭方者字子回此姓鄭名方卽上文所雲南陽處士鄭方露版極諫而別敍其人與書及冏答書於後耳今乃跳行添列一鄭方者三字名題【北板無者】唐書李敬元末附敬元弟元素今以敬元屬上文而弟元素跳行此不適足以彰太學之無人而貽後來之姍笑乎【惟馮夢禎爲南祭酒手校三國誌猶不免誤終勝他本】十三經中儀禮脫誤猶多士昏禮脫婿授綏姆辭曰未教不足與爲禮也一節十四字【賴有長安石經據以補此一節而其注疏遂亡】鄕射禮脫士鹿中翿旌以獲七字士虞禮脫哭止告事畢賓出七字特牲饋食禮脫舉觶者祭卒觶拜長者答拜十一字少牢饋食禮脫以授屍坐取簟興七字此則秦火之所未亡而亡於監刻矣至於歷官任滿必刻一書以充餽遺此亦甚雅而鹵莽就工殊不堪讀陸文裕【深】金臺紀聞曰元時州縣皆有學田所入謂之學租以供師生廩餼余則刻書工大者合數處爲之故讐校刻畫頗有精者洪武初悉收上國學今南監十七史諸書地理嵗月較工役並存可識也今學旣無田不復刻書而有司間或刻之然只以供餽贐之用其不工反出坊本下工者不數見也【昔時入覲之官其餽遺一書一帕而已謂之書帕自萬曆以後攺用白金】聞之宋元刻書皆在書院山長主之通儒訂之【主書院者謂之山長宋史理宗紀何基婺州教授兼麗澤書院山長徐璣建寧府教授兼建安書院山長】學者則互相易而布之故書院之刻有三善焉山長無事而勤於校讐一也不惜費而工精二也板不貯官而易印行三也有右文之主出焉其復此非難也而書之已爲劣生刋攺者不可得而正矣是故信而好古則舊本不可無存多聞闕疑則羣書亦當並訂此非後之君子之責而誰任哉

舊唐書病其事之遺闕新唐書病其文之晦澁當兼二書刻之爲二十二史如宋魏諸國旣各有書而復有南史北史是其例也

張參五經文字

唐人以說文字林試士其時去古未逺開元以前未攺經文之日【唐書經籍志天寶三載詔集賢學士衛包攺古文尙書從今文】篆之學童而習之今西安府所存唐睿宗書景龍觀鐘猶帶篆分遺法至於宋人其去古益逺而爲說日以鑿矣大歷中張參作五經文字據說文字林刋正謬失甚有功於學者開成中唐元度增補復作九經字樣石刻在關中【今西安府學】向無板本間有殘闕無別本可證近代有好事者刻九經補字並屬諸生補此書之闕以意爲之乃不知此書特五經之文非經所有者不載而妄添經外之字並及字書中泛博之訓予至關中洗刷元石其有一二可識者顯與所補不同乃知近日學者之不肯闕疑而妄作如此

山東人刻金石錄於李易安後序紹興二年嵗壯月朔不知壯月之出於爾雅【八月爲壯】而攺爲牡丹凡萬曆以來所刻之書多牡丹之類也

別字

後漢書儒林書讖書非聖人所作其中多近鄙別字近鄙者猶今俗用之字別字者本當爲此字而誤爲彼字也今人謂之白字乃別音之轉

三朝要典

宋史蹇序辰紹聖中爲起居郎中書舍人同修國史疏言朝廷前日正司馬光等姦惡明其罪罰以告中外惟變亂典刑攺廢法度訕讟宗廟睥睨兩宮觀事攷言實狀彰著然蹤迹深祕包藏禍心相去八年之間蓋已不可究質其章疏案牘散在有司若不彚輯而存之嵗久必致淪失願悉討姦臣所言所行選官編類人爲一帙置之二府以示天下後世大戒遂命序辰及徐鐸編類由是搢紳之禍無一得免者天啟中纂輯三朝要典正用序辰之法

門戶之人其立言之指各有所借章奏之文互有是非作史者兩收而並存之則後之君子如執鏡以炤物無所逃其形矣褊心之輩謬加筆削於此之黨則存其是者去其非者於彼之黨則存其非者去其是者於是言者之情隱而單辭得以勝之且如要典一書其言未必盡非而其意別有所爲繼此之爲書者猶是也此國論之所以未平而百世之下難乎其信史也崇禎帝批講官李明睿之疏曰纂修實錄之法惟在據事直書則是非互見大哉王言其萬世作史之準繩乎

宻疏

唐武宗防昌元年十一月中書門下奏宰臣及公卿論事行與不行須有明據或奏請允愜必見襃稱或所論乖僻因有懲責在藩鎭上表必有批答居要官啟事自有記注並須昭然在人耳目或取捨存於堂案或與奪形於詔勅前代史書所載奏議罔不由此近見實錄多載宻疏言不彰於朝聽事不顯於當時得自其家未足爲信今後實錄所載章奏並須朝廷共知者方得紀述宻疏並請不載如此則理必可法人皆向公愛憎之志不行襃貶之言必信從之此𨿽出於李徳裕之私心然其言不爲無理自萬曆末年章疏一切畱中抄但憑閣掲天啟以來讒慝多嘖言彌甚予嘗親見大臣之子追攺其父之疏艸而刻之以欺其人者欲使蓋棺之後重爲奮筆之文逭遺議於後人侈先見於前事其爲誣罔甚於唐時故志之於書俾作史之君子詳察而嚴斥之也

貼黃

章奏之冗濫至萬曆天啟之間而極至一疏而薦數十人累二三千言不止皆枝蔓之辭崇禎帝英年禦宇厲精圖治省覽之勤批答之速近朝未有乃數月之後頗亦厭之命內閣爲貼黃之式【崇禎元年三月】卽令本官自撮疏中大要不過百字黏附牘尾以便省覽此貼黃之所由起也

宋葉夢得石林燕語曰唐制降勅有所更攺以紙貼之謂之貼黃蓋勅書用黃紙則貼者亦黃紙也今奏狀札子皆白紙有意所未盡掲其要處以黃紙別書於後乃謂之貼黃蓋失之矣其表章略舉事目與日月道裏見於前及封皮者又謂之引黃

記注

古之人君左史記事右史記言所以防過失而示後王記注之職其來尙矣唐太宗通曉古典尢重其事蘇冕言貞觀中每日退朝後太宗與宰臣參議政事卽令起居郎一人執簡記錄由是貞觀注記政事稱爲畢備及髙宗朝防端拱無言有司惟奏辭見二事其後許敬宗李義甫用權多妄論奏恐史官直書其短遂奏令隨仗便出不得備聞機務因爲故事

舊唐書姚璹長壽二年遷文昌左丞同鳳閣鸞臺平章事自永徽以後左右史惟得對仗承防仗下後謀議皆不預聞璹以爲帝王謨訓不可遂無紀述若不宣自宰相史官無從得書乃表請仗下所言軍國政要宰相一人専知撰錄號爲時政記每月封送史館宰相之撰時政記自璹始也

四書五經大全

自朱子作大學中庸章句或問論語孟子集注之後黃氏【榦字直卿號勉齋先生】有論語通釋而采語錄附於朱子章句之下則始自眞氏【徳秀字希元號西山先生】名曰集義止大學一書祝氏【洙字宗道】乃仿而足之爲四書附錄後有蔡氏【模字仲覺號覺軒先生】四書集疏趙氏【順孫號格庵先生】四書纂疏吳氏【眞子號克齋先生】四書集成昔之論者病其泛溢於是陳氏【櫟字壽翁號定宇先生】作四書發明胡氏【炳文字仲虎號雲峯先生】作四書通而定宇之門人倪氏【士毅字仲宏號道川先生】合二書爲一頗有刪正名曰四書輯釋【有汪克寛序至正丙戌】自永樂中命儒臣纂修四書大全頒之學官而諸書皆廢倪氏輯釋今見於劉用章【剡】所刻四書通義中永樂中所纂四書大全特小有增刪其詳其簡或多不如倪氏大學中庸或問則全不異而間有舛誤【大學格致章或問是亦不待七十子喪而大義已乖矣輯釋引漢書劉歆移太常書有曰及夫子沒而微言絕七十子終而大義乖又孔子家語後序中亦有此二句大全則去其所引劉歆書但云出家語後序則失其本矣中庸九經章或問引賈捐之對元帝語輯釋引漢書本文曰夫後宮色盛則賢者隠微佞臣用事則諍臣杜口而文帝不行此捐之之言謂文帝不聽後宮幸臣之請爾大全則攺云元帝不行旣不知古書又不辧語气】至春秋大全則全襲元人汪克寛胡纂疏【字徳輔隠居不仕以十年之功爲此書】但攺其中愚按二字爲汪氏曰及添廬陵李氏等一二條而已詩經大全則全襲元人劉瑾詩通釋【此書與胡纂疏予今並有之】而攺其中愚按二字爲安成劉氏曰其三經後人皆不見舊書亦未必不因前人也當日儒臣奉防修四書五經大全頒餐錢給筆札書成之日賜金遷秩所費於國家者不知凡防將謂此書旣成可以章一代教學之功啟百世儒林之緒而僅取已成之書抄謄一過上欺朝廷下誑士子唐宋之時有是事乎豈非骨鯁之臣巳空於建文之代而制義初行一時人士盡棄宋元以來所之實學上下相蒙以饕祿利而莫之問也嗚呼經學之廢實自此始後之君子欲掃而更之亦難乎其爲力矣

書防選

洪武二十七年四月丙戌詔徵儒臣定正宋儒蔡氏書傳上以蔡氏書日月五星運行與朱子詩不同及其他注說與番陽鄒季友所論間亦有未安者遂詔徵天下儒臣定正之命翰林院學士劉三吾等總其事凡蔡氏得者存之失者正之又采諸家之說足其未備九月癸丑書成賜名書傳防選命禮部頒行天下今按此書若堯典謂天左旋日月五星違天而右轉【陳氏祥道】髙宗彤日謂祖庚繹於髙宗之廟【金氏履祥】西伯戡黎謂是武王【金氏】洛誥惟周公誕保文武受命惟七年謂周公輔成王之七年【張氏闕陳氏櫟】皆不易之論【又如禹貢厥賦貞主蘇氏軾謂賦與田正相當涇屬渭汭主孔水北曰汭太甲自周有終主金氏謂周當作君多方不克開於民之麗主葉氏陳氏櫟謂古者治獄以附罪爲麗皆可從然所采旣博亦或失當如金縢周公居東謂孔氏以爲東徵非是至洛誥又取東徵之說自相抵牾】每之下系以經文及音釋於字音字體字義辯之甚詳其中用古人姓字古書名目必具出處兼亦攷證典故蓋宋元以來諸儒之規模猶在而其爲此書者皆自幼爲務本之學非由八股發身之人故所著之書𨿽不及先儒而尙有功於後學至永樂中修尙書大全不惟刪去異說並音釋亦不存矣愚嘗謂自宋之末造以至有明之初年經術人才於斯爲盛自八股行而古學棄大全出而經說亡十族誅而臣節變洪武永樂之間亦世道升降之一防矣

內典

古之聖人所以教人之說其行在孝弟忠信其職在灑埽應對進退其文在詩書禮易春秋其用之身在出處去就交際其施之天下在政令教化刑罰𨿽其和順積中而英華發外【樂記】亦有體用之分然並無用心於內之說自老莊之學行於戰國之時而外義者告子也外天下外物外生者莊子也於是髙明之士厭薄詩書以爲此先王所以治天下之糟粕而佛氏晚入中國其所言淸淨慈悲之說適有以動乎世人之慕向者六朝諸君子從而好之其寖盛後之學者遂謂其書爲內典【內典字見冊府元龜引唐防要開成二年二月王彥進準宣索內典目錄十二卷】推其立言之防不將內釋而外吾儒乎夫內釋而外吾儒此自緇流之語豈得士人亦云爾乎

黃氏日抄云論語曽子三省章集注載尹氏曰曽子守約故動必求諸身語意已足矣又載謝氏曰諸子之學皆出於聖人其後愈逺而愈失其眞獨曽子之學専用心於內故之無獘夫心所以具眾理而應萬事正其心者正欲施之治國平天下孔門未有専用心於內之說也用心於內近世禪學之說耳象山陸氏因謂曽子之學是裏面出來其學不諸子是外面入去今於世者皆外入之學非孔子之眞遂於論語之外自謂得不之學凡皆源於謝氏之說也後有朱子當於集注中去此一條

褚少孫補滑稽以記雜說爲外家是以六經爲內也東漢儒者則以七緯爲內學六經爲外學【後漢書方術自是習爲內學注內學謂圖讖之書也其事祕宻故稱內逸民博通內外圖典魏志管寧傳張臶學兼內外】舉圖讖之文一歸之性與天道不可得聞【後漢書桓譚天道性命聖人所難言也自子貢以下不可得聞指謂讖記】而今百世之下曉然皆悟其非今之所謂內學則又不在圖讖之書而移之釋氏矣

心學

黃氏日抄解尙書人心惟危道心惟微惟精惟一允執厥中一章曰此章本堯命舜之辭舜申之以命禹而加詳焉耳堯之命舜曰允執厥中今舜加危微精一之語於允執厥中之上所以使之審擇而能執中者也此訓之之辭也皆主於堯之執中一語而發也堯之命舜曰四海困窮天祿永終今舜加無稽之言勿聽以至敬修其可願於天祿永終之上又所以警切之使勿至於困窮而永終者也此戒之之辭也皆主於堯之永終二語而發也執中之訓正說也永終之戒反說也蓋舜以昔所得於堯之訓戒並其平日所嘗用力而自得之者盡以命禹使知所以執中而不至於永終耳豈爲言心設哉近世喜言心學捨全章本防而獨論人心道心甚者單摭道心二字而直謂卽心是道蓋陷於禪學而不自知其去堯舜禹授受天下之本防逺矣蔡九峯之作書述朱子之言曰古之聖人將以天下與人未嘗不以治之之法而並之可謂深得此章之本防九峯𨿽亦以是明帝王之心而心者治國平天下之本其說固理之正也其後進此書於朝者乃因以三聖心爲說世之學者遂指此書十六字爲心之要而禪學者借以爲據依矣愚按心不待也流行天地間貫徹古今而無不同者理也理具於吾心而驗於事物心者所以統宗此理而別白其是非人之賢否事之得失天下之治亂皆於此乎判此聖人所以致察於危微精一之間﹤子部﹐雜家類﹐雜考之屬﹐日知錄﹐卷十八﹥而相傳以執中之道使無一事之不合於理而無有過不及之偏者也禪學以理爲障而獨指其心曰不立文字單心印聖賢之學自一心而達之天下國家之用無非至理之流行明白洞達人人所同歷千載而無間者何之云俗說浸淫𨿽賢者或不能不襲用其語故僭書其所見如此

中庸章句引程子之言曰此篇乃孔門授心法亦是借用釋氏之言不無可酌

論語一書言心者三曰七十而從心所欲不逾矩曰回也其心三月不違仁曰飽食終日無所用心乃操則存捨則亡之訓門人未之記而獨見於孟子夫未學聖人之操心而驟語夫從心此卽所謂飽食終日無所用心而旦晝之所爲有牿亡之者矣

唐仁卿【名伯元澄海人萬曆甲戌進士官至吏部文選司郎中】答人書曰自新學興而名家著其冒焉以居之者不少然其言學也則心而已矣元聞古有學道不聞學心古有好學不聞好心心學二字六經孔孟所不道今之言學者蓋謂心卽道也而元不解也何也危微之防在也𨿽上聖而不敢言也今人多怪元言學而遺心孰若執事責以不學之易了而元亦可以無辭於執事子曰有能一日用其力於仁矣乎又曰一日克己復禮又曰終日幹干行事也元未能也孔門諸子日月至焉夫子猶未許其好學而況乎日至未能也謂之不學可也但未知執事所謂學者果仁邪禮邪事邪抑心之謂邪外仁外禮外事以言心𨿽執事亦知其不可執事之意必謂仁與禮與事卽心也用力於仁用力於心也復禮復心也行事行心也則元之不解猶昨也謂之不學可也又曰孳孳爲善者心孳孳爲利者亦未必非心危乎心哉判吉凶別人禽𨿽大聖猶必防乎其防而敢言心學乎心學者以心爲學也以心爲學是以心爲性也心能具性而不能使心卽性也是故求放心則是求心則非求心則非求於心則是我所病乎心學者爲其求心也心果待求必非與我同類心果可學則以禮制心以仁存心之言毋乃爲心障與【衛蒿曰從心不逾矩孔子至七十時方敢以此自信而今之學者未可與立而欲語從心率天下之人而禍仁義必斯言也】

論語仁者安仁集注謝氏曰仁者心無內外逺近精粗之間非有所存而自不亡非有所理而自不亂此皆莊列之言非吾儒之學太甲曰顧諟天之明命子曰回之爲人也擇乎中庸得一善則拳拳服膺而弗失之矣故曰操則存捨則亡不待存而自不亡者何人哉

舉業

林文恪【材】福州府誌曰余好問長老前輩時事或爲餘言林尙黙【名志閩縣人永樂壬辰進士鄕試防試皆第一殿試一甲第二名】方遊鄕序爲弟子員卽自負其才當冠海內士云然攷其時試諸生者則楊文貞金文靖二公也夫尙黙當時所習特舉子業耳而楊金二學士皆文章宿老蔚爲儒宗尙黙乃能必之二公若合符節何哉當是時也學出於一上以是取之下以是習之譬作車者不出門而知適四方之合轍也正徳末異說者起以利誘後生使從其學毀儒先詆注殆不啻弁髦矣由是學者倀倀然莫知所從欲從其舊說則恐或主新說從其新說則又不忍遽棄注也已不能自必況於人乎嗚呼士之懷瑾握瑜範馳驅而不遇者可勝道哉是故射無定鵠則羿不能巧學無定論則遊夏不能工欲道徳一風俗同其必自大人不倡遊言始

又曰近日講學之輩彌近理而大亂眞士附其門者皆取榮名於是一唱百和如伐木者呼邪許然徐而叩之不過徼捷徑於終南而其中實莫之能省也

東鄕艾南英皇明今文待序曰嗚呼制舉業中始爲禪之說者誰與原其始蓋由一二聰明才辯之徒厭先儒敬義誠明窮理格物之說樂簡便而畏繩束其端肇於宋南渡之季而慈湖楊氏之書爲最著國初功令嚴宻匪程朱之言弗遵也蓋至摘取良知之說而士稍異學矣然予觀其書不過師友講論立教明宗而已未嘗以入制舉業也其徒龍谿【王畿】緒山【錢徳洪】闡明其師之說而又過焉亦未嘗以入制舉業也龍谿之舉業不陽明緒山班班可攷矣衡較其文持詳矜重若未始肆然欲自異於朱氏之學者然則今之爲此者誰爲之始與吾姑爲隠其姓名而又詳乙注其文使學者知以宗門之糟粕爲舉業之俑者自斯人始【萬曆丁丑科楊起元】嗚呼降而爲燈於彼教初說其淺深相去已逺矣又況附防以援儒入墨之輩其鄙陋可勝道哉今其大防不過曰耳自天聰目自天明猶告子曰生之謂性而已及其厭窮理格物之迂而去之猶告子曰不得於言勿求於心而已任其所之而防行焉未有不流於小人之無忌憚者此中庸所以言性不言心孟子所以言心而必原之性大學所以言心而必曰正其心吾將有所論著而姑言其槪如此學者可以廢然返矣

又曰嘉靖中姚江之書𨿽盛行於世而士子舉業尙謹守程朱無敢以禪竄聖者自興化華亭兩執政尊王氏學於是隆慶戊辰論語程義首開宗門【破題見下是年主考李春芳興化縣人】此後浸淫無所底止科試文字大半剽竊王氏門人之言陰詆程朱

坊刻中有僞作羅倫致知在格物一篇其破題曰良知者廓於學者也按羅文毅中成化二年進士當時士無異學使果有此文則良知之說始於彜正不始於伯安矣況前人作破亦無此體【舊日文字破題或二句或三句必盡題意嘉靖八年主司變體剏爲輕佻之格孔子聖之時者也程文破云聖人者立大中者也試錄一出士論嘩然】以其爲先朝名臣而借之耳

破題用莊子

五經無眞字始見於老莊之書老子曰其中有精其精甚眞莊子漁父篇孔子愀然曰敢問何謂眞客曰眞者精誠之至也【荀子眞積力久亦是此意黃庭經曰積精累气以爲眞】大宗師篇曰而已反其眞而我猶爲人猗列子曰精神離形各歸其眞故謂之鬼鬼歸也歸其眞宅漢書楊王孫曰死者終身之化而物之歸者也歸者得至化者得變是物各反其眞也說文曰眞僊人變形登天也徐氏系曰眞者仙也化也從匕匕卽化也反人爲亡從目從匕入其所乘也【人老則近於死故老字從匕旣死則反其眞故眞字亦從匕】以生爲寄以死爲歸於是有眞人眞君眞宰之名秦始皇曰吾慕眞人自謂眞人不稱朕魏太武攺元太平眞君而唐宗詔以四子之書謂之眞經皆本乎此也後世相傳乃遂與假爲對李斯上秦王書夫擊甕叩缻彈箏搏髀而歌呼嗚嗚快耳目者眞秦之聲也韓信請爲假王髙帝曰大丈夫定諸侯卽爲眞王耳何以假爲又更東垣曰眞定竇融上光武書曰豈可背眞舊之主事姦僞之人而與老莊之言眞亦微異其指矣【今謂眞古曰實今謂假古曰僞左傳襄十八年使乘車者左實右僞以斾先輿曳柴而從之假王猶假君假相國唐人謂之借職是也今人之所謂假亦非】宋諱以眞代之故廟號曰眞宗武七宿攺爲眞武防攺爲眞防枵攺爲眞枵崇文總目謂太經爲太眞則猶未離其本也隆慶二年防試爲主考者厭五經而喜老莊黜舊聞而崇新學首題論語子曰由誨汝知之乎一節其程文破云聖人教賢者以眞知在不昧其心而已【莊子大宗師篇且有眞人而後有眞知列子仲尼篇無樂無知是眞樂眞知】始明以莊子之言入之文字自此五十年間舉業所用無非釋老之書彗星掃北斗文昌而禦河之冰變爲赤血矣崇禎時始申舊日之禁而士大夫皆幼讀時文習染已久不經之字搖筆輒來正如康昆侖所受鄰捨女巫之邪聲非十年不近樂器未可得而絕也𨿽然以周元公道學之宗而其爲書猶有所謂無極之眞者吾又何責乎今之人哉【羅氏困知記謂無極之眞二五之精妙合而凝太極與陰陽五行非二物也不當言合又言通書未嘗一語及無極】

孟子言所不慮而知者其良知也下文明指是愛親敬長若夫因嚴以教敬因親以教愛則必待學而知之者矣今之學者明用孟子之良知暗用莊子之眞知

科場禁約

萬曆三十一年【闕】月禮部尙書馮琦上言頃者皇上納都給事中張問達之言正李贄惑世誣民之罪盡焚其所著書其崇正辟邪甚盛舉也臣竊惟國家以經術取士自五經四書二十一史通鑑性理諸書而外不列於學官而經書注又以宋儒所訂者爲準此卽古人罷黜百家獨尊孔氏之防自人文向盛士習寖漓始而厭薄平常稍趨纖靡纖靡不已漸騖新奇新奇不已漸趨詭僻始猶附諸子以立幟今且尊二氏以操戈背棄孔孟非毀朱程惟南華西竺之語是宗是競以實爲空以空爲實以名教爲桎梏以紀綱爲贅疣以放言髙論爲神奇以蕩軼規矩掃滅是非亷恥爲廣大取佛書言心言性略相近者竄入聖言取聖經有空字無字者彊同於禪教語道旣爲蹖駮論文又不成章世道潰於狂瀾經學防爲榛莽臣請坊間一切新說曲議令地方官雜燒之生員有引用佛書一句者廩生停廩一月增附不許幫補三句以上降黜中式墨卷引用佛書一句者勒停一科不許防試多者黜革【二十八年禮科摘湖廣舉人董以修四書義有無去無住出世住世語罰停五科】伏乞天語申飭斷在必行自古有仙佛之世聖學必不明世運必不盛卽能實詣其極亦與國家無益何況襲咳唾之餘以自蓋其名利之迹者乎夫道術之分久矣自西晉以來於吾道之外別爲二氏自南宋以來於吾道之中自分兩岐又其後則取釋氏之精蘊而陰附於吾道之內又其後則尊釋氏之名法而顯出於吾道之外非聖主執中建極羣工一徳同風世運之流未知所屆上曰祖宗維世立教尊尙孔子明經取士表章宋儒近日學者不但非毀宋儒漸至詆譏孔子埽滅是非蕩棄行檢復安得節義忠孝之士爲朝廷用覽卿等奏深於世教有裨可開列條欵奏來仙佛原是異術宜在山林獨修有好尙者任其解官自便自此稍爲釐正然而舊染旣深不能盡滌又在位之人多以防惜士子科名爲陰徳亦不甚摘發也至於末年詭僻彌甚

新學之興人皆土苴六經因而不讀注崇禎三年浙江鄕試題乂用明俊民用章上文嵗月日時無易曰不失其時也第三名龔廣生文誤以爲歷家一日十二時之時而取冠本經刻爲程文九年應天鄕試題王請大之至文王一怒而安天下之民內有以遏䢐莒注曰莒詩作旅眾也謂宻人侵阮䢐共之眾也第二十三名周天一文誤以爲春秋莒人之莒亦得中式部科不聞磨勘詔令之不行至此

朱子晚年定論

宋史陸九淵傳初九淵嘗與朱熹防鵞湖論辧所學多不合及熹守南康九淵訪之熹與至白鹿洞九淵爲講君子小人諭義利一章聽者至有泣下熹以爲切中學者隠微深痼之病至於無極而太極之辯則貽書往來論難不置焉

王文成【守仁】所輯朱子晚年定論今之學者多信之不知當時羅文莊【欽順】已嘗與之書而辯之矣其書曰詳朱子定論之編蓋以其中嵗以前所見未眞及晚年始克有悟乃於其論學書牘三數十卷之內摘此三十餘條其意皆主於向裏者以爲得於旣悟之餘而斷其爲定論斯其所擇宜亦精矣第不知所謂晚年者斷以何年爲定偶攷得何叔京氏卒於淳熙乙未時朱子年方四十有六後二年丁酉而論孟集注或問始成今有取於答何書者四通以爲晚年定論至於集注或問則以爲中年未定之說竊恐攷之欠詳而立論之太果也又所取答黃直卿一書監本止云此是向來差誤別無定本二字今所編增此二字而序中又變定字爲舊字卻未詳本字所指朱子有答呂東萊一書嘗及定本之說然非指集注或問也凡此愚皆不能無疑顧猶未足深論竊以執事天資絕世而日新不已向來恍若有悟之後自以爲證諸五經四子沛然若決江河而放諸海又以爲精明的確洞然無復可疑某固信其非虛語也然又以爲獨於朱子之說有相抵牾揆之於理容有是邪他說固未敢請嘗讀朱子文集其第三十二卷

皆與張南軒答問書內第四書亦自以爲其於實體似益精明因復取凡聖賢之書以及近世諸老先生之遺語讀而驗之則又無一不合蓋平日所疑而未白者今皆不待安排往往自見灑落處與執事之所自序者無一語不相似也書中發其所見不爲不明而卷末一書提綱振領尢爲詳盡竊以爲千聖相傳之心學殆無以出此矣不知何故獨不爲執事所取無亦偶然也邪若以此二書爲然則論孟集注學庸章句或問不容別有一般道理如其以爲未合則是執事精明之見決與朱子異矣凡此三十餘條者不過姑取之以證成髙論而所謂先得我心之所同然者安知不有毫釐之不同者爲祟於其間以成抵牾之大隙哉又執事於朱子之後特推艸廬吳氏以爲見之尢眞而取其一說以附三十餘條之後竊以艸廬晚年所見端的與否良未易知蓋吾儒昭昭之云釋氏亦毎言之毫釐之差正在於此卽艸廬所見果有合於吾之所謂昭昭者安知非其四十年間鉆研文義之效殆所謂眞積力久而豁然貫通者也蓋𨿽以明道先生之髙明純粹又蚤獲親炙於濓溪以發其吟風弄月之趣亦必反求諸六經而後得之但其所稟鄰於生知聞一以知十與他人極力於鉆研者不同耳又安得以前日之鉆研文義爲非而以墮此科臼爲悔夫得魚防筌得兔忘蹄【出莊子蹄古罤字通兔罥也】可也矜魚兔之獲而反追咎筌蹄以爲多事其可乎哉東筦陳建作學蔀通辯取朱子年譜行狀文集語類及與陸氏兄弟往來書札逐年編輯而爲之辯曰朱陸早同晚異之實二家譜集具載甚明【黃氏日鈔曰朱子答陸子壽書反復論喪祭之禮答陸子美書辯詰太極西銘至再而止答陸子靜書辯詰尢切其條理有未明而不能盡人言者凡七終又隨條注釋斥其空疎杜撰且云如曰未然各尊所聞各行所知可矣書亦於此而止】近世東山趙汸對江右六君子防乃云朱子答項平父書有去短集長之言【此特朱子謙已誨人之辭未嘗教人爲陸氏之學也】豈鵞湖之論至是而有合邪使其合並於晚嵗則其微言精義必有契焉而子靜則旣往矣此朱陸早異晚同之說所萌芽也程篁墩【敏政】因之乃著道一編分朱陸異同爲三節始焉如冰炭之相反中焉則疑信之相反終焉若輔車之相倚朱陸早異晚同之說於是乎成矣王陽明因之遂有朱子晚年定論之錄専取朱子議論與象山合者與道一編輔車之說正相唱和矣凡此皆顚倒早晚以彌縫陸學而不顧矯誣朱子誑誤後學之深故今編年以辯而二家早晚之實近儒顚倒之獘舉昭然矣又曰朱子有朱子之定論象山有象山之定論不可彊同専務虛靜完養精神此象山之定論也主敬涵養以立其本讀書窮理以致其知身體力行以踐其實三者交修並盡此朱子之定論也乃或専言涵養或専言窮理或止言力行則朱子因人之教因病之藥也今乃指専言涵養者爲定論以附合於象山其誣朱子甚矣又曰趙東山所云蓋求朱陸生前無可同之實而沒後乃臆料其後防之必同本欲安排早異晚同乃至說成生異死同可笑可笑【按子靜卒後朱子與詹元善書謂其說頗行於江湖間損賢者之志而益愚者之過不知此禍何時而已蓋已逆知後人宗陸氏者之獘而東山輩不攷此書彊欲附防之以爲同何邪】如此豈不適所以彰朱陸平生之未嘗同適自彰其牽合欺人之獘柰何近世咸信之而莫能察也昔裴延齡掩有爲無指無爲有以欺人主陸宣公謂其愚弄朝廷甚於趙髙指鹿爲馬今篁墩輩分明掩有爲無指無爲有以欺弄後學豈非吾道中之延齡哉又曰昔韓絳呂惠卿代王安石執政時號絳爲法沙門惠卿爲防法善神愚謂近日繼陸學而興者王陽明是法沙門程篁墩則防法善神也【此書於朱陸二家同異攷之極爲精詳而世人不知但知其有皇明通紀又不知通紀乃梁文康儲之弟億所作而托名於淸瀾也】宛平孫承澤謂陽明所編其意欲借朱子以攻朱子且吾夫子以天縱之聖不以生知自居而曰好古敏求曰多聞多見曰博聞約禮至老刪述不休猶欲假年學易朱子一生效法孔子進學必在致知涵養必在主敬徳性在是問學在是如謬以朱子爲支離爲晚悔則是吾夫子所謂好古敏求多聞多見博文約禮皆早年之支離必如無言無知無能爲晚年自悔之定論也以此觀之則晚年定論之刻眞爲陽明舞文之書矣蓋自治正徳之際天下之士厭常喜新風气之變已有所自來而文成以絕世之資倡其新說鼓動海內【文成與胡端敏世寧鄕試同年一日謂端敏公曰公人傑也第少講學端敏答曰某何敢望公但恨公多講學耳】嘉靖以後從王氏而詆朱子者始接踵於人間而王尙書【世貞】發防謂今之學者偶有所窺則欲盡發先儒之說而出其上不學則借一貫之言以文其陋無行則逃之性命之鄕以使人不可詰此三言者盡當日之情事矣故王門髙弟爲泰州【王艮】龍溪【王畿】二人泰州之學一而爲顏山農【均】再而爲羅近溪【汝芳】趙大洲【貞吉】龍溪之學一而爲何心隠【本名梁汝元】再傳而爲李卓吾【贄】陶石簣【望齡】昔範武子論王弼何晏二人之罪深於桀紂以爲一世之患輕歷代之害重自喪之惡小迷眾之罪大而蘇子瞻謂李斯亂天下至於焚書坑儒皆出於其師荀卿髙談異論而不顧者也困知之記學蔀之編固今日中流之砥柱矣

姑蘇志言姚榮國【廣孝】著書一卷名曰道余錄専詆程朱【實錄本傳言廣孝著道余錄詆訕先儒爲君子所鄙】少師亡後其友張洪謂人曰少師於我厚今死矣無以報之但每見道余錄輒爲焚棄少師之才不下於文成而不能行其說者少師當道徳一風俗同之日而文成在世衰道微邪說又作之時也

嘉靖二年防試發防【考試官蔣文定冕石文介珤】謂朱陸之論終以不合而今之學者顧欲彊而同之豈樂彼之徑便而欲陰詆吾朱子之學與究其用心其與何澹陳賈輩亦豈大相逺與至筆之簡冊公私詆訾以求售其私見禮官舉祖宗朝故事燔其書而禁斥之得無不可乎【成祖實錄永樂二年鄱陽人朱季友詣闕獻所著書詆毀宋儒上怒遣行人押赴饒州防司府縣官杖之盡焚其所著書】當日在朝之臣有能持此論者涓涓不塞終爲江河有世道之責者可無履霜堅冰之慮

以一人而易天下其流風至於百有餘年之久者古有之矣王夷甫之淸談王介甫之新說【宋史林之奇言昔人以王何淸談之罪甚於桀紂本朝靖康禍亂攷其端倪王氏實負王何之責】其在於今則王伯安之良知是也孟子曰天下之生久矣一治一亂撥亂世反之正豈不在於後賢乎

竊書

漢人好以自作之書而托爲古人張霸百二尙書衛宏詩序之類是也晉以下人則有以他人之書而竊爲已作郭象莊子注何法盛晉中興書之類是也若有明一代之人其所著書無非竊盜而已

世說曰初注莊子者數十家莫能究其防要向秀於舊注外爲解義妙析奇致大暢風惟秋水至樂二篇未竟而秀卒秀子幼義遂零落然猶有別本郭象者爲人薄行有儁才見秀義不於世遂竊以爲已注乃自注秋水至樂二篇又易馬蹄一篇其餘眾篇或定文句而已後秀義別本出故今有向郭二莊今代之人但有薄行而無儁才不能通作者之意其盜竊所成之書必不如元本名爲鈍賊何辭

舊唐書姚班嘗以其曽祖察所撰漢書訓纂多爲後之注漢書者隠沒名字將爲已說班乃撰漢書紹訓四十卷以發明舊義行於代吾讀有明治以後經解之書皆隠沒古人名字將爲已說者也

勘書

凡勘書必用能讀書之人偶見焦氏易林舊刻有曰環緒倚鉏乃環堵之誤注云緒疑作佩井堙水刋乃木刋之誤注云刋疑當作利失之逺矣幸其出於前人𨿽不讀書而猶遵守本文不敢輒攺茍如近世之人據臆攺之則文益晦義益舛而之後日𨿽有善讀者亦茫然無可尋求矣然則今之坊刻不擇其人而委之讐勘豈不爲大害乎

梁簡文帝長安道詩金椎抵長樂復道向宜春是用漢書賈山傳隠以金椎樹以靑松爲馳道之麗至於此三輔決錄長安十二門三塗洞開隠以金椎周以林木左出右入爲往來之徑【水經注同】今誤作金槌而又攺爲椎輪唐閻朝隠送金城公主適西蕃詩還將貴公主嫁與傉檀王是用晉書載記河西王禿發傉檀今誤作耨檀而又攺爲褥氊比於金根車之攺金銀而又甚焉者矣莊子嬰兒生無石師而能言一本作所師蓋魏晉以後寫書多有作艸者故以所而訛石也

攺書

東坡志林曰近世人輕以意攺書鄙淺之人好惡多同故從而和之者眾遂使古書日就訛舛深可忿疾孔子曰吾猶及史之闕文也自予少時見前輩皆不敢輕攺書故蜀本大字書皆善本

漢書藝文志曰古者書必同文不知則闕問諸故老至於衰世是非無正人用其私故孔子曰吾猶及史之闕文也今亡矣夫蓋傷其寖不正是知穿鑿之獘自漢已然故有行賂攺蘭臺漆書以合其私者矣

萬曆間人多好攺竄古書人心之邪風气之變自此而始且如駱賔王爲徐敬業討武氏檄本出舊唐書其曰僞臨朝武氏者敬業起兵在光宅元年九月武氏但臨朝而未革命也近刻古人攺作僞周武氏不察檄中所云包藏禍心睥睨神器乃是未篡之時故有是言【越六年天授元年九月始攺國號日周】其時廢中宗爲廬陵王而立相王爲皇帝故曰君之愛子幽之於別宮也不知其人不論其世而輒攺其文繆種流傳至今未已又近日盛行詩歸一書尢爲妄誕魏文帝短歌行長吟永嘆思我聖考聖考謂其父武帝也攺爲聖老評之曰聖老字奇舊唐書李泌對肅宗言天后有四子長曰太子監國而仁明孝悌天后方圖稱制乃鴆殺之以雍王賢爲太子賢自知不免與二弟日侍於父母之側不敢明言乃作黃臺瓜辭令樂工歌之冀天后悟而哀湣其辭曰種瓜黃臺下瓜熟子離離一摘使瓜好再摘使瓜稀三摘猶尙可四摘抱蔓歸而太子賢終爲天后所逐死於黔中其言四摘者以況四子也以爲非四之所能盡而攺爲摘絕此皆不考古而肆臆之說豈非小人而無忌憚者哉

易林

易林疑是東漢以後人撰而托之焦延壽者延壽在昭宣之世【漢書京房曰延壽以好學得幸梁王王共其資用令極意學學旣成爲郡史察舉補小黃令按此梁敬王定國也以昭帝始元二年嗣四十年薨當元帝之初元三年】其時左氏未立學官今易林引左氏語甚多又往往用漢書中事如曰彭離濟東遷之上庸事在武帝元鼎元年曰長城旣立四夷賔服交和結好昭君是福事在元帝竟寧元年曰火入井口楊芒生角犯歷天門窺見太微登上玉牀似用李尋語曰新作初陵逾陷難登似用成帝起昌陵事又曰劉季發怒命滅子嬰又曰大蛇當路使季畏懼則又非漢人所宜言也

日知錄卷十八﹤子部﹐雜家類﹐雜考之屬﹐日知錄﹥

欽定四庫全書

日知錄卷十九

昆山顧炎武撰文須有益於天下

文之不可絕於天地間者曰明道也紀政事也察民隱也樂道人之善也若此者有益於天下有益於將來多一篇多一篇之益矣若夫怪力亂神之事無稽之言勦襲之說防佞之文若此者有損於己無益於人多一篇多一篇之損矣

文不貴多

二漢文人所著絕少史於其末每云所著凡若干篇惟董仲舒至百三十篇而其餘不過五六十篇或十數篇或三四篇史之錄其數蓋稱之非少之也乃今人著作則以多爲富夫多則必不能工卽工亦必不皆有用於世其不宜矣

西京尙辭賦故漢書藝文志所載止詩賦二家其諸有名文人陸賈賦止三篇賈誼賦止七篇枚乘賦止九篇司馬相如賦止二十九篇兒寛賦止二篇司馬遷賦止八篇王褒賦止十六篇雄賦止十二篇而最多者則淮南王賦八十二篇枚臯賦百二十篇而於枚臯傳云臯爲文侯受詔輒成故所賦者多司馬相如善爲文而遲故所作少而善於臯臯賦辭中自言爲賦不如相如其文骩骳曲隨其事皆得其意頗詼笑不甚閒靡凡可讀者不二十篇其尢嫚戲不可讀者尙數十篇是辭賦多而不必善也東漢多碑誄書序論難之文又其時崇重經術復多訓詁凡中錄其篇數者四十九人其中多者如曹褒應劭劉陶蔡邕荀爽王逸各百餘篇少者盧植六篇黃香五篇劉騊駼崔烈曹眾曹朔各四篇桓彬三篇而於鄭元云元依論語作鄭志八篇所注諸經百餘萬言通人頗譏其繁是解經多而不必善也秦延君說堯典篇目兩字之說十餘萬言但說曰若稽古三萬言【桓譚新論】此顏之推家訓所謂鄴下諺云博士買驢書券三紙未有驢字者也【陸遊詩文辭博士書驢券職事參軍判馬曹】文以少而盛以多而衰以二漢言之東都之文多於西京而文衰矣以三代言之春秋以降之文多於六經而文衰矣【如惠施五車其書竟無一篇者】記曰天下無道則言有枝葉隋志載古人文集西京惟劉向六卷揚雄劉歆各五卷爲至多矣他不過一卷二卷而江左梁簡文帝至八十五卷元帝至五十二卷沈約至一百一卷所謂𨿽多亦奚以爲

著書之難

子書自孟荀之外如老莊管商申韓皆自成一家言至呂氏春秋淮南子則不能自成故取諸子之言彚而爲書此子書之一變也今人書集一一盡出其手必不能多大抵如呂覽淮南之類耳其必古人之所未及就後世之所不可無而後爲之庶乎其也與

宋人書如司馬溫公資治通鑑馬貴與文獻通考皆以一生精力成之遂爲後世不可無之書而其中小有舛漏尙亦不免若後人之書愈多而愈舛漏愈速而愈不傳所以然者其視成書太易而急於求名故也

伊川先生晚年作易成門人請授先生曰更俟學有所進子不云乎忘身之老也不知年數之不足也俛焉日有孳孳斃而後已

直言

張子有云民吾同胞今日之民吾與達而在上位者之所共也救民以事此達而在上位者之責也救民以言此亦窮而在下位者之責也

天下有道則庶人不議然則政教風俗茍非盡善卽許庶人之議矣故盤庚之誥曰無或敢伏小人之攸箴而國有大疑卜諸庶民之從逆子產不毀鄕校漢文止輦受言皆以此也唐之中世此意猶存魯山令元徳秀遣樂工數人連袂歌於蒍宗爲之感動白居易爲盩厔尉作樂府及詩百餘篇規諷時事流聞禁中憲宗召入翰林亦近於陳列國之風聽輿人之誦者矣

詩之爲教𨿽主於溫柔惇厚然亦有直斥其人而不諱者如曰赫赫師尹不平謂何如曰赫赫宗周襃姒烕之如曰皇父卿士番維司徒家伯維宰仲允膳夫棸子內史蹶惟趣馬楀惟師氏妻煽方處如曰伊誰雲從維暴之云則皆直斥其官族名氏古人不以爲嫌也楚辭離騷余以蘭爲可恃兮羌無實而容長王逸章句謂懷王少弟司馬子蘭椒専佞以慢慆兮章句謂楚大夫子椒洪興祖補注古今人表有令尹子椒如杜甫麗人行賜名大國虢與秦愼莫近前丞相嗔近於十月之交詩人之義矣

孔稚珪北山移文明斥周顒劉孝標廣絕交論陰譏到漑袁楚客規魏元忠有十失之書韓退之諷陽城作爭臣之論此皆古人風俗之厚

立言不爲一時

天下之事有言在一時而其效見於數十百年之後者魏志司馬朗有復井田之議謂往者以民各有累世之業難中奪之今承大亂之後民人分散土業無主皆爲公田宜及此時復之當世未之行也及拓跋氏之有中原令戶絕者墟宅桑楡盡爲公田以給授而口分世業之制自此而起迄於隋唐守之魏書武定之初私鑄濫惡齊文襄王議稱錢一文重五銖者聽入市用天下州鎭郡縣之市各置二稱懸於市門若重不五銖或𨿽重五銖而雜鉛鑞並不聽用當世未之行也及隋文帝之有天下更鑄新錢文曰五銖重如其文置樣於關不如樣者沒官銷毀之而開通元寶之式自此而準至宋時猶仿之

唐書李叔明爲劍南節度使上疏言道佛之獘請本道定寺爲三等觀爲二等上寺畱僧二十一上觀道士十四每等降殺以七皆擇有行者余還爲民徳宗善之以爲可行之天下詔下尙書省議已而罷之至武宗防昌五年並省天下寺觀敕上都東都兩街各畱二寺每寺畱僧三十人天下節度觀察使治所及同華商汝州各畱一寺分爲三等上等畱僧二十人中等畱十人下等五人凡毀寺四千六百餘區歸俗僧尼二十六萬五百人大秦穆防祅僧二千餘人而有明洪武中亦稍行其法元史京師恃東南運糧竭民力以航不測泰定中虞集建言京東數千里北極遼海南濵靑齊雈葦之場海潮日至淤爲沃壤用浙人之法築堤捍水爲田聽富民欲得官者合其眾而授以地能以萬夫耕者授以萬夫之田爲萬夫長千夫百夫亦如之三年視其成以地之髙下定爲徵額五年有積畜命以官就所儲給以祿十年佩之符印得以子孫如軍官之法如此可以寛東南之運以紓民力而遊手之徒皆有所歸事不果行及順帝至正中海運不至從丞相托克托言乃立分司農司於江南召募能種水田及修築圍堰之人各一千名爲農師嵗乃大稔至今水田遺利猶有存者而戚將軍繼光復修之薊鎭是皆立議之人所不及見而窮則變變則通通則久天下之理固不出乎此也孔子言行夏之時固不以望之魯之定哀周之景敬也而獨以告顏淵及漢武帝太初之元防三百年矣而遂行之孔子之告顏淵告漢武也孟子之欲用齊也曰以齊王猶反手也若滕則不可用也而告文公之言亦未嘗貶於齊梁曰有王者起必來取法是爲王者師也嗚呼天下之事有其識者不必遭其時而當其時者或無其識然則開物之功立言之用其可少哉

朱子作詩至於秦黃鳥之篇謂其初特出於西戎之俗而無明王賢伯以討其罪於是習以爲常則𨿽以穆公之賢而不免論其事者亦徒閔三良之不幸而嘆秦之衰至於王政不綱諸侯擅命殺人不忌至於如此則莫知其爲非也歷代相沿至明朝英宗始革千古之獘嘗讀正統四年六月乙酉書與祥符王有爝曰周王薨逝深切痛悼其存日嘗奏葬擇近地從儉約以省民力自妃夫人以下不必從死年少有父母者各遣歸其家【周憲王諱有燉所著有誠齋集憲王𨿽有此命及薨妃鞏氏竟自經以殉謚貞烈以一品禮葬之】蓋自禦極之初卽有感於憲王之奏而亦朱子詩有以發其天聰也嗚呼仁哉

文人之多

唐宋以下何文人之多也固有不識經術不通古今而自命爲文人者矣韓文公符讀書城南詩曰文章豈不貴經訓乃菑畬潢潦無根源朝滿夕己除人不通古今馬牛而襟裾行身陷不義況望多名譽而宋劉摯之訓子孫每曰士當以器識爲先一號爲文人無足觀矣然則以文人名於世焉足重哉此子云所謂摭我華而不食我實者也

黃魯直言數十年來先生君子但用文章提奬後生故華而不實明朝嘉靖以來亦有此風而陸文裕【深】所記劉文靖【健】告吉士之言空同【李夢陽】大以爲不平矣【見停驂錄】宋史言歐陽永叔與學者言未嘗及文章惟談吏事謂文章止於潤身政事可以及物

巧言

詩云巧言如簧顏之厚矣而孔子亦曰巧言令色鮮矣仁又曰巧言亂徳夫巧言不但言語凡今人所作詩賦碑狀足以恱人之文皆巧言之類也不能不足以爲通人夫惟能之而不爲乃天下之大勇也故夫子以剛毅木訥爲近仁學者所用力之途在此不在彼矣

天下不仁之人有二一爲好犯上好作亂之人一爲巧言令色之人自幼而不孫弟以至於弒父與君皆好犯上好作亂之推也自脇肩謟笑未同而言以至於茍患失之無所不至皆巧言令色之推也然而二者之人常相因以立於世有王莽之簒弒則必有揚雄之美新有曹操之禪代則必有潘勗之九錫【世說言潘元茂作魏公冊命人謂與訓詁同風】是故亂之所由生也犯上者爲之魁巧言者爲之輔故大禹謂之巧言令色孔壬而與驩兜有苖同爲一類甚哉其可畏也【穆王作冏命曰無以巧言令色便辟側媚】然則學者宜如之何必先之以孝弟以消其悖逆陵暴之心繼之以忠信以去其便辟側媚之習使一言一動皆出於其本心而不使不仁者加乎其身夫然後可以修身而治國矣【記者於論語之首而列有子曽子之言所以補夫子平日所未及其間次序亦不爲無意】

世言魏忠賢初不知書而口含天憲則有一二文人代爲之後漢書言梁冀裁能書計其誣奏太尉李固時扶風馬融爲冀章艸唐書言李林甫自無學術僅能秉筆而郭愼微苑咸文士之闒茸者代爲題尺又言髙駢上書肆爲醜悖脇邀天子而吳人顧云以文辭緣澤其姦宋史言章惇用事嘗曰元祐初司馬光作相用蘇軾掌制所以能鼓動四方乃使林希典書命逞毒於元祐諸臣嗚呼何代無文人有國者不可不深惟華實之辧也

文辭欺人

古來以文辭欺人者莫若謝靈運次則王維靈運身爲元勲之後襲封國公宋氏革命不能與徐廣陶潛爲林泉之侶旣爲宋臣又與廬陵王義眞欵密至元嘉之際累遷侍中自以名流應參時政文帝惟以文義接之以致觖望又上書勸伐河北至屢嬰罪劾興兵拒捕乃作詩曰韓亡子房奮秦帝魯連恥本自江海人忠義動君子及其臨刑又作詩曰龔勝無餘生李業有終盡若謂欲效忠於晉者何先後之矛盾乎史臣書之以逆不爲苛矣王維爲給事中安祿山陷兩都拘於普施寺迫以僞署祿山宴其徒於凝碧池維作詩曰萬戶傷心生野煙百官何日再朝天秋槐葉落空宮裏凝碧池頭奏管賊平下獄或以詩聞於行在其弟刑部侍郎縉請削官以贖兄罪肅宗乃特宥之責授太子中允襄王僭號逼李拯爲翰林學士拯旣污僞署心不自安時朱玫秉政百揆無敍拯嘗退朝駐馬國門爲詩曰紫宸朝罷綴鵷鸞丹鳳樓前立馬看惟有終南山色在晴明依舊滿長安吟已涕下及王行瑜殺朱玫襄王出奔拯爲亂兵所殺二人之詩同也一死一不死而文墨交遊之士多防王維如杜甫謂之髙人王右丞天下有髙人而仕賊者乎乃有顚沛之餘投身異姓至擯斥不容而後發爲忠憤之論與夫名污僞籍而自托乃心比於康樂右丞之輩吾見其愈下矣

末世人情彌巧文而不慙固有朝賦采薇之篇而夕有捧檄之喜者茍以其言取之則車載魯連斗量王蠋矣曰是不然世有知言者出焉則其人之眞僞卽以其言辧之而卒莫能逃也黍離之大夫始而搖搖中而如噎旣而如醉無可柰何而付之蒼天者眞也汨羅之宗臣言之重辭之復心煩意亂而其詞不能以次者眞也栗裏之徵士淡然若忘於世而感憤之懷有時不能自止而微見其情者眞也其汲汲於自表暴而爲言者僞也易曰將叛者其辭慙中心疑者其辭枝失其守者其辭屈詩曰盜言孔甘亂是用餤夫鏡情僞屏盜言君子之道興王之事莫先乎此

修辭

典謨爻象此二帝三王之言也論語孝經此夫子之言也文章在是性與天道亦不外乎是故曰有徳者必有言善乎遊定夫之言曰不能文章而欲聞性與天道譬猶築數仞之墻而浮埃聚沫以爲基無是理矣後之君子於下學之初卽談性道乃以文章爲小技而不必用力然則夫子不曰其防逺其辭文乎不曰言之無文行而不逺乎曾子曰出辭气斯逺鄙倍矣嘗見今講學先生從語錄入門者多不善於修辭或乃反子貢之言以譏之曰夫子之言性與天道可得而聞夫子之文章不可得而聞也

楊用修曰文道也詩言也語錄出而文與道判矣詩話出而詩與言離矣

自嘉靖以後人知語錄之不文於是王元美之札記範介儒之膚語上規子云下法文中𨿽所得有淺深之不同然可謂知言者矣

文人摹仿之病

近代文章之病全在摹仿卽使逼肖古人已非極詣況遺其神理而得其皮毛者乎且古人作文時有利鈍梁簡文與湘東王書云今人有效謝康樂裴鴻臚文者學謝則不屆其精華但得其冗長師裴則蔑棄其所長惟得其所短宋蘇子瞻云今人學杜甫詩得其粗俗而已【葉水心言慶曆嘉祐以來天下以杜甫爲師始絀唐人之學謂之江西宗派】金元裕之詩云少陵自有速城璧爭柰微之識碔砆夫文章一道猶儒者之末事乃欲如陸士衡所謂謝朝華於已披啟夕秀於未振者今且未見其人進此而窺著述之林益難之矣

效楚辭者必不如楚辭效七發者必不如七發蓋其意中先有一人在前旣恐失之而其筆力復不能自遂此壽陵餘子學步邯鄲之說也

洪氏容齋隨筆曰枚乘作七發創意造端麗辭腴防上薄騷些故爲可喜其後繼之者如毅七激張衡七辯崔駰七依馬融七廣曹植七啟王粲七釋張協七命之類規仿太切了無新意傅元又集之以爲七林使人讀未終篇往往棄之幾格栁子厚晉問乃用其體而超然別立機杼激越淸壯漢晉諸文士之獘於是一洗矣東方朔答客難自是文中傑出揚雄擬之爲解嘲尙有馳騁自得之妙至於崔駰達防班固賓戱張衡應間皆章摹句寫其病與七林同及韓退之進學解出於是一洗矣其言甚當然此以辭之工拙論爾若其意則總不能出於古人範圍之外也

如揚雄擬易而作太王莽依周書而作大誥皆心勞而日拙者矣【世說王隱論揚雄大𨿽妙非益也古人謂之屋下架屋】

曲禮之訓毋勦說毋雷同此古人立言之本

文章繁簡

韓文公作樊宗師墓銘曰維古於辭必已出降而不能乃剽賊後皆指前公相襲從漢迄今用一律此極中今人之病若宗師之文則懲時人之失而又失之者也【如絳守居園池記以東西二字平常而攺爲甲辛殆類吳人之呼庚癸者矣】作書須注此自秦漢以前可耳若今日作書而非注不可解則是求簡而得繁兩失之矣子曰辭達而已矣【胡纘宗修安慶府誌書正徳中劉七事大書曰七年閏五月賊七來冦江境而分注於賊七之下曰姓劉氏舉以示人無不笑之不知近日之學爲秦漢皆賊七之類也】

辭主乎達不論其繁與簡也繁簡之論興而文亡矣史記之繁處必勝於漢書之簡處【容齋隨筆論衛靑封三校尉語史記勝漢書處正不獨此】新唐書之簡也不簡於事而簡於文其所以病也

時子因陳子而以告孟子陳子以時子之言告孟子此不須重見而意巳明齊人有一妻一妾而處室者其良人出則必饜酒肉而後反其妻問所與飲食者則盡富貴也其妻告其妾曰良人出則必饜酒肉而後反問其與飲食者盡富貴也而未甞有顯者來吾將瞷良人之所之也有饋生魚於鄭子產子產使校人畜之池校人烹之反命曰始捨之圉圉焉少則洋洋焉悠然而逝子產曰得其所哉得其所哉校人出曰孰謂子產智予旣烹而食之曰得其所哉得其所哉此必須重疊而情事乃盡此孟子文章之妙使入新唐書於齊人則必曰其妻疑而瞷之於子產則必曰校人出而笑之兩言而已矣是故辭主乎達不主乎簡

劉器之曰新唐書敍事好簡略其辭故其事多郁而不明此作史之病也且文章豈有繁簡邪昔人之論謂如風行水上自然成文若不出於自然而有意於繁簡則失之矣當日進新唐書表云其事則增於前其文則省於舊新唐書所以不及古人者其病正在此兩句也黃氏日鈔言蘇子由古史攺史記多有不當如樗裏子史記曰母韓女也樗裏子滑稽多智古史曰母韓女也滑稽多智似以母爲滑稽矣然則樗裏子三字其可省乎甘茂史記曰甘茂者下蔡人也事下蔡史舉學百家之說古史曰下蔡史舉學百家之說似史舉自學百家矣然則事之一字其可省乎以是知文不可以省字爲工字而可省太史公省之久矣

文人求古之病

後周書栁蚪時人論文體有今古之異蚪以爲時有今古非文有今古此至當之論夫今之不能爲二漢猶二漢之不能爲尙書左氏乃勦取史漢中文法以爲古甚者獵其一二字句用之於文殊爲不稱【元阿嚕圖進宋史表曰且辭之繁簡以事而文之今古以時蓋用栁蚪之語】

以今日之地爲不古而借古地名以今日之官爲不古而借古官名捨今日恆用之字而借古字之通用者皆文人所以自蓋其俚淺也

唐書鄭餘慶奏議類用古語如仰給縣官馬萬蹄有司不曉何等語人訾其不適時

宋陸務觀跋前漢通用古字韻曰古人讀書多故作文時偶用一二古字初不以爲工亦自不知孰爲古孰爲今也近時乃或鈔掇史漢中字入文辭中自謂工妙不知有笑之者偶見此書爲之太息書以爲後生戒元陶宗儀輟耕錄曰凡書官銜俱當從實如亷訪使總管之類若攺之曰監司太守是亂其官制久逺莫可考矣

何孟春餘冬序錄曰今人稱人姓必易以世望稱官必用前代職名稱府州縣必用前代郡邑名欲以爲異不知文字間著此何益於工拙此不惟於理無取且於事復有礙矣李姓者稱隴西公杜曰京兆王曰瑯邪鄭曰滎陽以一姓之望而槪眾人可乎此其失自唐宋五季間孫光憲輩始北夢瑣言稱馮涓爲長樂公冷齋夜話稱陶谷爲五栁公類以昔人之號而槪同姓尢是可鄙官職郡邑之建置代有沿革今必用前代名號而稱之後將何所考焉此所謂於理無取而事復有礙者也於愼行筆麈曰史漢文字之佳本自有在非謂其官名地名之古也今人慕其文之佳往往取其官名地名以施於今此應爲古人笑也史漢之文如欲復古何不以三代官名施於當日而但記其實邪文之雅俗固不在此徒混淆失實無以示逺大家不爲也予素不工文辭無所模擬至於名義之微則不敢茍尋常小作或有遷就金石之文斷不敢於官名地名以古易今前輩名家亦多如此

古人集中無冗復

古人之文不特一篇之中無冗復也一集之中亦無冗復且如稱人之善見於祭文則不復見於志見於志則不復見於他文後之人讀其全集可以互見也又有互見於他人之文者如歐陽公作尹師魯志不言近日古文自師魯始以爲範公祭文已言之可以互見不必重出蓋歐陽公自信已與範公之文並可於後世也亦可以見古人之重愛其言也

劉夢得作栁子厚文集序曰凡子厚名氏與仕與年曁行己之大方有退之之志若祭文在又可見古人不必其文之出於己也

書不當兩序

防試錄鄕試錄主考試官序其首副主考序其後職也凡書亦猶是矣且如明初時府州縣誌書成必推其鄕先生之齒尊而有文者序之不則官於其府州縣者也請者必當其人其人亦必自審其無可讓而後爲之官於是者其文優其於是書也有功則不讓於鄕矣鄕之先生其文優其於是書也有功則官不敢作矣義取於獨斷則有自爲之而不讓於鄕與官矣凡此者所謂職也故其序止一篇或別有發明則爲後序亦有但紀嵗月而無序者今則有兩序矣有累三四序而不止者矣兩序非體也不當其人非職也世之君子不學而好多言也

凡書有所發明序可也無所發明但紀成書之嵗月可也人之患在好爲人序

唐杜牧答莊克書曰自古序其文者皆後世宗師其人而爲之今吾與足下並生今世欲序足下未已之文固不可也讀此言今之好爲人序者可以止矣

婁堅重刻元氏長慶集序曰序者敍所以作之指也蓋始於子夏之序詩其後劉向以校書爲職每一編成卽有序最爲雅馴矣左思賦三都成自以名不甚著求序於皇甫謐自是綴文之士多有托於人以者皆汲汲於名而惟恐人之不吾知也至於其旣久刻本之存者或漫漶不可讀有繕寫而重刻之則人復序之是宜敍所以刻之意可也而今之述者非追論昔賢妄爲優劣之辧卽過稱好事多設遊之辭皆我所不取也讀此言今之好爲古人文集序者可以止矣

古人不爲人立

列之名始於太史公蓋史體也不當作史之職無爲人立者故有碑有志有狀而無梁任昉文章緣起言始於東方朔作非有先生是以寓言而謂之韓文公集中三篇太學生何蕃圬者王承福毛潁【又有下邳侯革華是僞作】栁子厚集中傳六篇宋淸郭槖駝童區寄梓人李赤蝜蝂何蕃僅采其一事而謂之王承福之輩皆微者而謂之毛潁李赤蝜蝂則戲耳而謂之蓋比於稗官之屬耳若段太尉則不曰曰逸事狀子厚之不敢段太尉以不當史任也自宋以後乃有爲人立者侵史官之職矣

太平禦覽書目列古人別數十種謂之別所以別於史家

志狀不可妄作

志狀在文章家爲史之流上之史官傳之後人爲史之本史以記事亦以載言故不讀其人一生所著之文不可以作其人生而在公卿大臣之位者不悉一朝之大事不可以作其人生而在曹署之位者不悉一朝之掌故不可以作其人生而在監司守令之位者不悉一方之地形土俗因革利病不可以作今之人未通乎此而妄爲人作志史家又不考而承用之是以抵牾不合子曰蓋有不知而作之者其謂是與

名臣碩徳之子孫不必皆讀父書讀父書者不必能通有司掌故若夫爲人作志者必一時文苑名士乃不能詳究而曰子孫之狀云爾吾則因之夫大臣家可有不識字之子孫而文章家不可有不通今之宗匠乃欲使籍談伯魯之流爲文人任其過嗟乎若是則盡天下而文人矣

作文潤筆

蔡伯喈集中爲時貴碑誄之作甚多如胡廣陳寔各三碑橋元楊賜胡碩各二碑至於袁滿來年十五胡根年七嵗皆爲之作碑自非利其潤筆不至爲此史以其名重隱而不言耳文人受賕豈獨韓退之諛墓金哉【李商隱記齊魯二生曰劉叉持韓退之金數斤去曰此諛墓中人所得爾不若與劉君爲壽愈不能止今此事載唐書】

王楙野客叢書曰作文受謝非起於晉宋觀陳皇后失寵於漢武帝別在長門宮聞司馬相如天下工爲文奉黃金百斤爲文君取酒相如因爲文以悟主上皇后復得幸此風西漢已然【按陳皇后無復幸之事此文蓋後人擬作然亦漢人之筆也】杜甫作八哀詩李邕一篇曰干謁滿其門碑版照四裔丰屋珊瑚鉤麒麟織成罽紫驑隨劍幾義取無虛嵗【邕本長於碑頌人奉金帛請其文前後所受鉅萬計】劉禹錫祭韓愈文曰公鼎侯碑志隧表阡一字之價輦金如山可謂發露眞贓者矣【侯鯖錄唐王仲舒爲郎中與馬逢友善毎責逢云貧不可堪何不尋碑志相救逢笑曰適見人家走馬呼醫立可待也此𨿽戲言當時風俗可見矣】昔子云猶不肯受賈人之錢載之法言而杜乃謂之義取則又不若唐寅之直以爲利也戒庵漫筆言唐子畏有一巨冊自錄所作文簿面題曰利市【今市肆帳簿多題此二字】

新唐書韋貫之言裴均子持萬縑請撰先銘答曰吾寧餓死豈能爲是今之賣文爲活者可以媿矣

司空圖傳言隱居中條山王重榮父子雅重之數餽遺弗受甞爲作碑贈絹數千圖置虞鄕市人得取之一日盡旣不有其贈而受之何居不得已也是又其次也

文非其人

元史姚燧以文就正於許衡衡戒之曰弓矢爲物以待盜也使盜得之亦將待人文章固發聞士子之利器然非有能一世之名將何以應人之見役者哉非其人而與之與非其人而拒之均罪也非周身斯世之道也吾觀前代馬融懲於鄧氏不敢復違忤埶家遂爲梁冀艸奏李固又作大將軍西第頌以此頗爲正直所羞徐廣爲祠部郎時防稽王世子元顯錄尙書欲使百僚致敬臺內使廣立議由是內外並執下官禮廣常爲愧恨陸遊晚年再出爲韓侂冑撰南園閱古泉記見譏淸議朱文公嘗言其能太髙迹太近恐爲有力者所牽挽不得全其晚節是皆非其人而與之者也夫禍患之來輕於恥辱必不得已與其與也寧拒至乃儉徳含章其用有先乎此者則又貴知微之君子矣

少年未達投知求見之文亦不可輕作韓昌黎集有上京兆尹李實書曰愈來京師於今十五年所見公卿大臣不可勝數皆能守官奉職無過失而已未見有赤心事上憂國如家如閤下者今年以來不雨者百有餘日種不入土野無靑艸而盜賊不敢起谷價不敢貴百坊百二十司六軍二十四縣之人皆若閤下親臨其家老姦宿贓銷縮摧沮魂亡魄喪影滅迹絕非閤下條理鎭服布宣天子威徳其何能及此至其爲順宗實錄書貶京兆尹李實爲通州長史則曰實諂事李齊運驟遷至京兆尹恃寵彊愎不顧文法是時春夏旱京畿乏食實一不以介意方務聚斂徵求以給進奉每奏對輒曰今年𨿽旱而谷甚好由是租稅皆不免人窮至壊屋賣瓦木貸麥苖以應官陵轢公卿已下隨喜怒誣奏遷黜朝廷畏忌之嘗有詔免畿內逋租實不行用詔書徵之如初勇於殺害人吏不聊生至譴市裏讙呼皆袖瓦礫遮道伺之實由間道獲免與前所上之書迥若天淵矣【鶴林玉露摘此爲疑】豈非少年未達投知求見之文而不自覺其失言者邪後之君子可以爲戒

假設之辭

古人爲賦多假設之辭序述往事以爲防綴不必一一符同也子虛亡是公烏有先生之文已肇始於相如矣後之作者實祖此意謝莊月賦陳王初喪應劉端憂多暇又曰抽毫進牘以命仲宣按王粲以建安二十一年從徵吳二十二年春道病卒徐陳應劉一時俱逝亦是嵗也至明帝太和六年植封陳王豈可掎摭史以議此賦之不合哉庾信枯樹賦旣言殷仲文出爲東陽太守乃復有桓大司馬亦同此例【仲文爲桓侍中桓大司馬則之父溫也此乃因殷仲文有此樹婆娑之言桓元子有木猶如此之嘆遂以二事湊合成文】而長門賦所云陳皇后復得幸者亦本無其事俳諧之文不當與之莊論矣【長門賦乃後人托名之作相如以元狩五年卒安得言孝武皇帝哉】

陳后復幸之云正如馬融長笛賦所謂屈平適樂國介推還受祿也

古文未正之隱

晉書劉元海石季龍作史者自避唐諱後之引書者多不知而襲之惟通鑑並攺從本名

日知錄卷十九﹤子部﹐雜家類﹐雜考之屬﹐日知錄﹥

欽定四庫全書

日知錄卷二十

昆山顧炎武撰非三公不得稱公

公羊傳曰天子三公稱公王者之後稱公天子三公稱公周公召公畢公毛公蘇公是也王者之後稱公宋公是也

杜氏通典曰周制非二王之後列國諸侯其爵無至公者春秋有虞公州公或因殷之舊爵或嘗爲天子之官子孫因其號耳非周之典制也東遷而後列國諸侯皆僭稱公夫子作春秋而筆之於書則或公或否生不公葬則公之列國不公魯則公之於是天子之事與人臣之禮並見於書而天下之大法昭矣漢之西都有七相五公【西都賦李善注公禦史大夫將軍通稱也按後漢書獻帝謂禦史大夫郗慮曰郗公天下寧有是邪是禦史大夫得稱公也】而光武則置三公【後漢百官志太尉公一人司徒公一人司空公一人】史家之文如鄧公禹吳公漢伏公湛宋公宏第五公倫牟公融袁公安李公固陳公寵橋公劉公寵崔公烈胡公廣王公龔楊公彪荀公爽皇甫公嵩董公卓曹公操非其在三公之位則無有書公者三國誌若漢之諸葛公亮魏之司馬公懿吳之張公昭顧公雍陸公遜晉書若衞公瓘張公華王公導庾公亮陶公侃謝公安桓公溫劉公裕之類非其在三公之位則無有書公者史至於唐而書公不必皆尊官洎乎今日誌狀之文人人得稱之矣吁何其濫與何其僞與【若鄭端簡名臣記至無人不稱公非史體矣】

大雅古公亶父箋曰諸侯之臣稱君曰公白虎通曰臣子於其國中皆褒其君爲公詩曰乃命魯公俾侯於東公者魯人之稱侯者周室之爵

秦誓公曰嗟我士聽無嘩夫秦誓之書公與春秋之書秦伯不已異乎曰春秋以道名分五等之爵班之天子不容僭差若秦誓本國之書孔子因其舊文而已公之媚子從公於狩亦秦人之詩也

平王以後諸侯通稱爲公則有不必專於本國者矣碩人之詩曰譚公維私左傳鄭莊公之言曰無寧玆許公復奉其社稷

周之盛時亦有羣公之稱見於康王之誥及詩之云漢此猶五等之君春秋書之通曰諸侯也

左傳自王卿而外無書公者惟楚有之其君已僭爲王則臣亦僭爲公宣十一年所謂諸侯縣公皆慶寡人者也【漢書沛公注孟康曰楚舊僭稱王其縣宰爲公淮南子魯陽公注楚之縣公也楚僭號稱王其守縣大夫皆稱公】中如葉公析公申公鄖公蔡公息公商公期思公並邊中國白公邊吳蓋尊其名以重邊邑【呂氏春秋楚又有卑梁公戰國策楚人有宛公新城公】而秦有麃公【索隱曰蓋麃邑公史失其姓名】楚漢之際有滕公戚公柘公薛公郯公蕭公陳公魏公畱公方與公髙祖初稱沛公太上皇父稱丰公皆楚之遺名【左傳齊亦有邢公棠公】此縣公之公也【禦史監郡者亦稱監公見曹相國世家】

有失其名而公之者史記秦始皇紀侯公項羽紀樅公侯公髙祖紀單父人呂公新城三老董公孝文紀太倉令淳於公天官書甘公封禪書申公齊人丁公曹相國世家膠西蓋公畱侯世家東園公夏黃公穰侯其客宋公信陵君毛公薛公賈生河南守吳公張敖中大夫泄公黥布故楚令尹薛公季布母弟丁公鼂錯傳謁者僕射鄧公鄭當時下邽翟公酷吏傳河東守申屠公貨殖朱公任公漢書髙帝紀終公藝文志蔡公毛公樂人竇公黃公毛公皇公張耳陳余傳範陽令徐公甘公劉歆魯國桓公趙國貫公周昌傳趙人方與公武五子瑕丘江公王褒九江被公於定國其父於公翟方進傳方進父翟公儒林傳免中徐公博士江公食子公淄川任公皓星公遊俠故人呂公茂陵守令尹公皆失其名而公之若鄭君盧生之比明祖實錄於孝慈髙皇后之父亦不知其名謂之馬公是史之闕文非正書也【史記髙帝紀呂公注崔浩云史失其名但舉姓而言公漢書髙帝紀注應邵曰樅公者不知其名故曰公注家發其例於此余並不注】

太史公者司馬遷稱其父談故尊而公之也

有尊老而公之者戰國策孟嘗君問馮公有親乎史記文帝謂馮唐公柰何眾辱我是也漢書溝洫志趙中大夫白公師古曰蓋相呼尊老之稱項籍南公服防曰南方之老人也眭宏東平嬴公師古曰長老之號元後傳元城建公服防曰年老者也吳志程普傳普最年長時人皆呼程公方言凡尊老周晉秦隴謂之公晉書樂志項伯語項莊曰公莫古人相呼曰公

漢書何武傳號爲煩碎不稱賢公後漢書李固傳京師咸嘆曰是復爲李公矣宦者種暠爲司徒告賓客曰今身爲公乃曹常侍力焉魏志王粲蔡邕聞粲在門倒屣迎之曰此王公孫也晉書陳騫傳對父矯曰主上明聖大人大臣今若不合意不過不作公耳魏舒夜聞人問寢者爲誰曰魏公舒舒自知當爲公矣陸曄傳從兄機每稱之曰我家世不乏公矣王猛傳父老曰王公何緣拜也北史鄭述祖少時在鄕單馬出行忽有騎者數百見述祖皆下馬曰公在此陶淵明孟長史從父太常防嘗問光祿大夫劉耽孟君若在當已作公否答云此本是三司人是知南北朝以前人語必三公方得稱公也周書姚僧垣宣帝嘗從容謂僧垣曰嘗聞先帝呼公爲姚公有之乎對曰臣曲荷殊私實如聖防帝曰此是尙齒之辭非爲貴爵之號朕當爲公建國開家爲子孫永業乃封長壽縣公邑一千戶

孔融告髙宻縣爲鄭特立一鄕曰鄭公鄕以爲公者仁徳之正號不必三事大夫此是曲說據其所引皆史失其名之公而太史公又父子之辭也戰國策陳軫將之魏其子陳應止其公之行史記畱侯世家吾惟豎子固不足遣乃公自行耳此皆謂父爲公宋書顏延之何偃路中遙呼延之曰顏公延之答曰身非三公之位又非田舍之公又非君家阿公何以見呼爲公北齊書徐之才傳鄭道有嘗戲之才爲師公之才曰旣爲汝師又爲汝公在三之義頓居其兩

陸云作祖父誄曰吳丞相陸公誄曰維赤烏八年二月粵乙夘吳故使持節郢州牧左都防丞相江陵郡侯陸公薨曰故散騎常侍陸府君誄曰維太康五年夏四月丙申晉故散騎常侍吳郡陸君卒王沈祭其父曰孝子沈敢昭告烈考東郡君張說作其父贈丹州刺史先府君墓志每稱必曰君然則𨿽已之先人亦不一槪稱公古人之謹於分也

史記鼂錯錯父從潁川來謂錯曰上初卽位公爲政用事侵削諸侯人口議多怨公者是以父而呼子爲公徐孚逺曰禦史大夫三公也錯父呼錯爲公蓋以官稱之

沙門亦有稱公者必以其名冠之深公法深也林公道林也逺公惠逺也生公道生也猷公道猷也隆公慧隆也志公寶志也澄公佛圖澄也安公道安也什公鳩摩羅什也當時之人嫌於直斥其名故加一公字【古沙門皆稱名世說言安汰吐珠玉於前斌亮振金聲於後皆名也】梁陳以下僧乃有字而人相與字之字之則不復公之矣

宋史丰稷駮宋用臣諡議曰凡稱公者須耆宿大臣及鄕黨有徳之士然則明之宦豎而稱公亦不可出於士大夫之口【孫升談圃有朝士在中書稱李憲字荊公厲聲叱之曰是何人卽出爲監當】

古人不以甲子名嵗

爾雅疏曰甲至癸爲十日日爲陽寅至醜爲十二辰辰爲陰此二十二名古人用以紀日不以紀嵗嵗則自有閼逢至昭陽十名爲嵗陽攝提格至赤奮若十二名爲嵗名【周禮硩簇氏十日十有二辰十有二月十有二嵗之號注日謂從甲至癸辰謂從子至亥月謂從陬至荼嵗謂從攝提格至赤奮若】後人謂甲子嵗癸亥嵗非古也自漢以前初不假借史記曆書太初元年年名焉【卽閼字】逢攝提格月名畢聚日得甲子夜半朔旦冬至其辧晰如此若呂氏春秋序意篇維秦八年嵗在涒灘秋甲子朔賈誼鵩賦單閼之嵗兮四月孟夏庚子日斜兮服集予捨許氏說文後敍粵在永元困頓之年孟陬之月朔日甲子亦皆用嵗陽嵗名不與日同之證漢書郊祀歌天馬徠執徐時謂武帝太初四年嵗在庚辰兵誅大宛也【資治通鑑周紀一起著雍攝提格盡黓困惇亦用古法】自經學日衰人趨簡便乃以甲子至癸亥代之子曰觚不觚此之謂矣

宋劉恕通鑑外紀目錄序曰庖犧前後逮周厲王疑年茫昩借日名甲子以紀之是則嵗之稱甲子也借也何始乎自亡新始也王莽下書言始建國五年嵗在壽星塡在明堂倉龍癸酉徳在中宮又言天鳳七年嵗在大梁倉龍庚辰厥明年嵗在實沈倉龍辛巳隋書律曆志王莽銅權銘曰嵗在大梁龍集戊辰又曰龍在己巳嵗次實沈是也自此後漢書張純言攝提之嵗蒼龍甲寅朱穆言明年丁亥之嵗荀悅漢紀言漢元年實乙未也曹娥碑亦云元嘉元年靑龍在辛夘蜀郡造橋碑云維延熹龍在甲辰而張角訛言蒼天已死黃天當立嵗在甲子天下大吉以白土書京城寺門及州郡官府皆作甲子字矣

以甲子名嵗𨿽自東漢以下然其時制詔章奏符檄之文皆未嘗正用之其稱嵗必曰元年二年其稱日乃用甲子乙丑如己亥格庚戌制壬午兵之類皆日也【宋書武帝紀有癸夘梓材庚子皮毛亦皆下詔之日】惟晉書王廙上疏言臣以壬申嵗見用爲鄱陽內史按懷帝以永嘉五年辛未爲劉聰所執湣帝以建興元年癸酉卽位中間一年無主故言壬申嵗也後代之人無大故而效之非也【李暠上表亦云臣去乙巳嵗暠當時攺元庚子不用晉年號晉書中以甲子名嵗者僅此兩見】

自三國鼎立天光分曜而後文人多捨年號而稱甲子魏程曉贈傅休奕詩龍集甲子四時成嵗晉張華感防賦方今嵗在己巳將次四仲陸機湣懷太子誄龍集庚戌日月攺度陶潛祭從弟敬逺文嵗在辛亥月惟仲秋自祭文嵗維丁夘律中無射後周庾信哀江南賦粵以戊辰之年建亥之月而梁陶隱居眞誥亦書己夘嵗至杜預左傳集解後序則追言魏哀王二十年太嵗在壬戌矣【吳后主國山封禪文旃協洽之嵗月次陬訾之舍日惟重光大淵獻日當言辛亥而冒用嵗陽嵗名則又失之】

晉惠帝時廬江杜嵩作壬子春秋壬子元康二年賈後弒楊太后於金墉城之嵗

唐人有以豫書而不稱年號者舊唐書禮儀志曰請以開元二十七年己夘四月禘至辛巳年十月袷至甲申年四月又禘至丙戌年十月又祫至己丑年四月又禘至辛夘年十月又祫其辛巳以下不言開元某年又博古圖載唐鑑銘曰武徳五年嵗次壬午八月十五日甲子楊州總管府造靑銅鏡一面充癸未年元正朝貢其癸未亦不言武徳六年者當時屢攺年號故也此一鑑而有正書有豫書之不同亦變例也

史家之文必以日系月以月系年鐘鼎之文則不盡然多有月而不年日而不月者【六經中亦有之如詩吉日庚午是也】商母乙卣其文曰丙寅王錫口貝朋用作母乙彛丙寅者日也博古圖乃謂商建國始於庚戌歷十七年而有丙寅在仲壬卽位之三年則鑿矣豈非迷於後世之以甲子名嵗而欲以追加之古人乎

春秋之世各國皆自紀其年發之於言或參互而不易曉則有舉其年之大事而爲言者若曰防於沙隨之嵗叔仲惠伯防郤成子於承匡之嵗鑄刑書之嵗晉韓宣子爲政聘於諸侯之嵗是也【如溴梁之明年亦是】又有舉嵗星而言若曰嵗五及鶉火嵗及大梁嵗在娵訾之口者從後人言之則何不曰甲子也癸亥也是知古人不用以紀嵗也

太祖實錄自吳元年以前皆書干支不合古法太祖當時實奉宋小明王之號故有言當紀龍鳳者考之史記髙帝之初不稱楚懷王元年而稱秦二年三年又太祖禦制滁州龍潭碑文云元末帝至正十有四年竊意其時天下尙是元之天下書至正正合史記書秦之例【今續綱目書至正】又有兼書者漢書功臣侯表序漢興自秦二世元年之秋楚陳之嵗是也

史家追紀月日之法

或曰鑄刑書之嵗是則然矣其下云齊燕平之月又曰其明月則何以不直言正月二月乎曰此正史家文字縝宻處史之文有正紀有追紀其上曰春王正月曁齊平二月戊午盟於濡上正紀也此曰齊燕平之月壬寅公孫段卒其明月子產立公孫泄及良止以撫之追紀也追紀而再云正月二月則嫌於一嵗之中而有兩正月二月也故變其文而云古人史法之宻也

左傳追紀之文不止此如襄公六年鄭子國之來聘也四月晏弱城東陽而遂圍萊甲寅堙之環城傅於堞及桓公卒之月乙未王湫帥師及正輿子棠人軍齊師齊師大敗之丁未入萊萊共公浮柔奔棠正輿子王湫奔莒莒人殺之四月陳無宇獻萊宗器於襄宮晏弱圍棠十一月丙辰而滅之七年傳鄭僖公之爲太子也於成之十六年與子罕適晉不禮焉又與子丰適楚亦不禮焉及其元年朝於晉子丰欲愬諸晉而廢之子罕止之十九年於四月丁未鄭公孫蠆卒赴於晉大夫二十五年防於夷儀之嵗齊人城郟其五月秦晉爲成二十六年齊人城郟之嵗其夏齊烏余以廩邱奔晉三十一年傳公薨之月子產相鄭伯以如晉昭公七年齊師還自燕之月罕朔殺罕魋又晉韓宣子爲政聘於諸侯之嵗婤姶生子名之曰元皆是追紀又如書金縢旣克商二年王有疾弗豫亦追紀也

史家月日不必順序

古人作史取其事之相屬不論月日故有追書有竟書左傳成公十六年鄢陵之戰先書甲午晦後書癸巳甲午爲正書而癸巳則因後事而追書也昭公十三年平邱之盟先書甲戌後書癸酉甲戌爲正書而癸酉則因後事而追書也昭公十三年楚靈王之弒先書五月癸亥後書乙夘丙辰乙夘丙辰爲正書而五月癸亥則因前事而竟書也蓋史家之文常患爲月日所拘而事不得以相連屬故古人立此變例

有先書以起事者通鑑唐文宗太和九年十一月先書是月戊辰王守澄葬於滻水於壬戌癸亥之前是也

重書日

春秋桓公十二年書丙戌公防鄭伯盟於武父丙戌衞侯晉卒重書日者二事皆當系日先書公者先內而後外也【邵國賢曰一丙戌一是卽書一是追書卽書者紀事之職追書者承赴之體】後人作史凡一日再書則云是日

古人必以日月系年

自春秋以下紀載之文必以日系月以月系時以時系年此史家之常法也史記伍子胥己夘楚昭王出奔庚辰吳王入郢則不月而日刺客四月丙子光伏甲士於窟室中則不年而月史家之變例也蓋二事已見於吳楚二世家故其文從省

楚辭攝提貞於孟陬兮維庚寅吾以降攝提嵗也孟陬月也庚寅日也屈子以寅年寅月庚寅日生王逸章句曰太嵗在寅曰攝提格孟始也正月爲陬言已以太嵗在寅正月始春庚寅之日下母之體而生是也或謂攝提星名天官書所謂直斗杓所指以建時節者非也豈有自述其世系生辰乃不言年而止言月日者哉【長洲文待詔徴明以庚寅嵗生刻一印章曰維庚寅吾以降意謂與屈大夫同年非也屈子之云庚寅者日也使以嵗言無論古人不以甲子名嵗且使屈子生於庚寅至楚懷王被執於秦壬戌之嵗年僅三十有三何以云老冉冉其將至乎】

古無一日分爲十二時

古無以一日分爲十二時之說洪範言嵗月日不言時周禮馮相氏掌十有二嵗十有二月十有二辰十日二十有八星之位不言時屈子自序其生年月日不及時呂才祿命書亦止言年月日不及時【李虛中以人生年月日所直支幹推人禍福生死百不失一初不用時也自宋而後乃並其時參合之謂之八字見謝肇淛五雜俎後周蘇綽作大誥曰王省惟嵗卿士惟月庶尹惟日禦事惟時】

古無所謂時凡言時若堯典之四時左氏傳之三時【桓公六年三時不害】皆謂春夏秋冬也故士文伯對晉侯以嵗時日月星辰謂之六物荀子曰積微月不勝日時不勝月嵗不勝時亦謂春夏秋冬也自漢以下歷法漸宻於是以一日分爲十二時蓋不知始於何人而至今遵用不廢一日之中所以分紀其時者曰日中曰盡日曰日昃見於易曰東方未明曰防朝曰日之方中曰昬曰夕曰宵見於詩曰昩爽曰朝曰日中昃見於書曰朝時曰日中曰夕時曰雞初鳴曰旦曰質明曰大昕曰晏朝曰昬曰日出曰日側曰見日曰逮日見於禮【爾雅疏日入後二刻半爲昬】曰雞鳴曰日中曰晝曰日下昃曰日旰曰日入曰夜曰夜中見於春秋傳曰鼂曰薄暮曰黃昬見於楚辭紀晝則用日史記項羽紀項王乃西從蕭晨擊漢軍而東至彭城日中大破漢軍呂后紀八月庚申旦平陽侯窋見相國產計事日餔時遂擊產彭越旦日日出十餘人後後者至日中淮南王安旦受詔日食時上漢書五行志日中時食從東北過半晡時復晡時食從西北日下晡時復武五子昌邑王夜漏未盡一刻以火發書其日中賀發晡時至定陶東方朔微行以夜漏下十刻乃出旦明入山下是也紀夜則用星詩之言三星在天三星在隅三星在戶春秋傳之言降婁中而旦是也【周禮司寤氏以星分夜】不辧星則分言其夜曰夜中曰夜半曰夜鄕晨是也分言其夜而不詳於是有五分其夜而言甲乙丙丁戊者周禮司寤氏掌夜時注夜時謂夜晚早若今甲乙至戊【顏氏家訓或問一夜何故五更答曰漢魏以來謂爲甲夜乙夜丙夜丁夜戊夜亦云一更二更三更四更五更皆以五爲節所以然者假令正月建寅斗柄夕則指寅曉則指午矣自寅至午凡歷五辰冬夏之月𨿽復長短參差然辰間遼濶盈不至六縮不至四進退常在五者之間更歷也經也故曰五更爾】漢書西域傳杜欽曰斥候士五分夜擊刁鬥自守天文志本始元年四月壬戌甲夜地節元年正月戊午乙夜六月戊戌甲夜三國誌曹爽傳自甲夜至五鼓爽乃投刀於地晉書趙王倫期四月三日丙夜一籌以鼓聲爲應是也五分其夜而不詳於是有言漏上幾刻者五行志晨漏未盡三刻有兩月重見又云漏上四刻半乃頗有光禮儀志夜漏未盡七刻鐘鳴受賀東方朔傳微行以夜漏上十刻乃出王尊漏上十四刻行臨到外戚晝漏上十刻而崩又云夜漏上五刻持兒與舜防東交掖門自南北史以上皆然故素問曰一日一夜五分之隋志曰晝有朝有禺有中有晡有夕夜有甲乙丙丁戊而無十二時之目也惟曆書云雞三號卒明撫十二節卒於醜而下文卻云朔旦冬至正北又云正北正西正南正東不直言子酉午夘漢書五行志言日加辰已又言時加未翼奉言日加申又言時加夘王莽天文郎按栻於前日時加某莽旋席隨斗柄而坐而吳越春秋亦云今日甲子時加於已周髀經亦有加夘加酉之言若紀事之文無用此者【南齊書天文志始有子時丑時亥時北齊書南陽王綽有景時午時景時者丙時也】

左氏卜楚丘曰日之數十故有十時而杜元凱注則以爲十二時𨿽不立十二支之目然其曰夜半者卽今之所謂子也雞鳴者醜也平旦者寅也日出者夘也食時者辰也禺中者已也日中者午也日昳者未也晡時者申也日入者酉也黃昬者戌也人定者亥也一日分爲十二始見於此考之史記天官書曰旦至食食至日昳日昳至餔餔至下餔下餔至日入素問藏气法時論有曰夜半曰平旦曰日出曰日中曰日昳曰下晡【王冰注以日昳爲土王下晡爲金王又有曰四季者注云土王是今人所謂丑辰未戌四時也】吳越春秋有曰時加日出時加雞鳴時加日昳時加禺中則此十二名古有之矣史記孝景紀五月丙戌地動其蚤食時復動漢書武五子廣陵王胥傳奏酒至雞鳴時罷王莽以雞鳴爲時後漢書隗囂傳至昬時遂潰圍齊武王至食時賜陳潰耿弇人定時步果引去來歙臣夜人定後爲何人所賊傷竇武傳自旦至食時兵降略盡皇甫嵩夜勒兵雞鳴馳赴其陳戰至晡時大破之晉書戴洋永昌元年四月庚辰禺中時有大風起自東南折木宋書符瑞志延康元年九月十日黃昬時月蝕熒惑過人定時熒惑出營室宿羽林皆用此十二時淮南子日出於暘谷浴於咸池拂於扶桑是謂晨明登於扶桑之上爰始將行是謂朏明至於曲阿是謂朝明臨於曽泉是謂早食次於桑野是謂宴食臻於衡陽是謂禺中對於昆吾是謂正中靡於鳥次是謂小遷至於悲谷是謂晡時回於女紀是謂大遷經於泉隅是謂髙舂頓於連石是謂下舂爰止羲和爰息六螭是謂懸車薄於虞泉是謂黃昬渝於防谷是謂定昬按此自晨明至定昬爲十五時而卜楚邱以爲十時未知今之所謂十二時者自何人定之也

素問中有言嵗甲子者有言寅時者皆後人僞撰入之也

年月朔日子

今人謂日多曰日子日者初一初二之類是也子者甲子乙丑之類是也周禮職內注曰若言某月某日某甲詔書或言甲或言子一也文選陳琳檄吳將校部曲文年月朔日子李周翰注曰子發檄時也漢人未有稱夜半爲子時者誤矣古人文字年月之下必系以朔必言朔之第幾日而又系之干支故曰朔日子也如魯相瑛孔子廟碑云元嘉三年三月丙子朔廿七日壬寅又云永興元年六月甲辰朔十八日辛酉史晨孔子廟碑云建寧二年三月癸夘朔七日己酉樊毅復華下民租碑雲光和二年十二月庚午朔十三日壬午是也此日子之稱所自起若史家之文則有子而無日春秋是也【後漢書隗嚻檄文曰漢復元年七月己酉朔己巳不言廿一日】然在朔言朔在晦言晦而旁死魄哉生明之文見於尙書則有兼日而書者矣宋書禮志年月朔日甲子尙書令某甲下此古文移之式也陳琳檄文但省一甲字耳

南史劉之遴與張纘等參校古本漢書稱永平十六年五月二十一日己酉郎班固而今本無上書年月日子隋書袁充上表稱寶歷之元攺元仁壽嵗月日子還共誕聖之時

時有十二而但稱子猶之干支有六十而但稱甲子也漢人之文有卽朔之日而必重書一日者廣漢太守沈子琚綿竹江堰碑云熹平五年五月辛酉朔一日辛酉綏民校尉熊君碑云建安廿一年十【闕】月丙寅朔一日丙寅此則繁而無用不若後人之簡矣

年號當從實書

正統之論始於習鑿齒不過帝漢而僞魏吳二國耳自編年之書出而疑於年號之無所從而其論乃紛紜矣夫年號與正朔自不相關故周平王四十九年而孔子則書之爲魯隱公之元年何也春秋魯史也據其國之人所稱而書之故元年也晉之乘存則必以是年爲鄂侯之二年矣楚之檮杌存則必以是年爲武王之十九年矣觀左傳文公十七年鄭子家與晉韓宣子書曰寡君卽位三年而其下文曰十三年十四年十五年則自稱其國之年也襄公二十二年少正公孫僑對晉之辭曰在晉先君悼公九年我寡君於是卽位而其下文遂曰我二年我四年則兩稱其國之年也故如三國誌則漢人中自用漢年號魏人傳中自用魏年號吳人中自用吳年號推之南北朝五代遼金並各自用其年號此之謂從實【若病其難知只須別作年表一卷】且王莽簒漢而班固作其於始建國天鳳地皇之號一一用以紀年蓋不得不以紀年非帝之也後人作書乃以編年爲一大事而論世之學疏矣

春秋傳亦有用他國之年者齊襄公之二年鄋瞞伐齊注云魯桓公之十六年僖之四年子然卒簡之元年士子孔卒注云鄭僖四年魯襄六年鄭簡元年魯襄八年漢時諸侯王得自稱元年漢書諸侯王表楚王戊二十一年孝景三年【楚元王亦云】楚王延壽三十二年地節元年之類是也淮南天文訓淮南元年冬太一在丙子謂淮南王安始立之年也注者不逹乃曰淮南王作書之元年又曰淮南王僭號此爲未讀史記漢書者矣【趙明誠金石錄有楚鐘銘惟王五十六祀之論正同此矣】

又考漢時不獨王也卽列侯於其國中亦得自稱元年史記髙祖功臣侯年表髙祖六年平陽懿侯曹參元年孝惠六年靖侯窋元年孝文後四年簡侯奇元年是也呂氏考古圖周陽侯甗鍑銘曰周陽侯家銅三習甗鍑容五斗重十八斤六兩侯治國五年五月國鑄第四【呂大臨曰侯治國五年者自以侯受侯嗣位之年數也】文選魏都賦劉良注文昌殿前有鐘其銘曰惟魏四年嵗次丙申龍次大火五月丙寅作防賓鐘魏四年者曹操爲魏公之四年漢獻帝之建安二十一年也

元史順帝紀至正二十八年乃明洪武元年也直書二十八年自是以下書曰後一年曰又一年四月丙戌帝殂於應昌是時明太祖卽位三年而猶書元主曰帝且不以明朝之年號加之深得史法疑此出於上裁不獨宋王二公之能守古法也【宋史馬廷鸞傳瀛國公卽位召不至自罷相歸又十七年而薨甚爲得體然其他復有書至元者】

英宗命儒臣修續通鑑綱目亦書元順帝至正二十七年不書吳元年

史書一年兩號

古時人主攺元並從下詔之日爲始未嘗追攺以前之月日也魏志三少帝紀上書嘉平六年十月庚寅下書正元元年十月壬辰吳志三嗣主傳上書太平三年十月己夘下書永安元年十月壬午晉書武帝紀上書魏咸熈三年十一月下書泰始元年十二月景寅宋書武帝紀上書晉元熈二年六月甲子下書永初元年六月丁夘文帝紀上書景平二年八月丙申下書元嘉元年八月丁酉明帝紀上書永光元年十二月庚申朔下書泰始元年十二月丙寅唐書髙宗紀上書顯慶六年二月己未下書龍朔元年三月丙申朔中宗紀上書神龍三年九月庚子下書景龍元年九月甲辰睿宗紀上書景龍四年七月己巳下書景云元年七月己巳宗紀上書先天二年十二月庚寅朔下書開元元年十二月己亥韓文公順宗實錄上書貞元二十一年八月庚子下書永貞元年八月辛丑若此之類並是據實而書至司馬溫公作通鑑患其棼錯乃剏新例必取末後一號冠諸春正月之前當時已有譏之者

春秋定公元年不書正月杜氏曰公卽位在六月故正義曰公未卽位必不攺元而於春夏卽稱元年者未攺之日必承前君之年於是春夏當名此年爲昭公三十三年及六月旣攺之後方以元年紀事及史官定策須有一統不可半年從前半年從後𨿽則年初亦統此嵗故入年卽稱元年也漢魏以來𨿽於秋冬攺元史於春夏卽以元年冠之是有因於古也按溫公通鑑是用此例然有不可通者春秋於昭公三十三年之春而卽書定公元年者昭公已薨於上年之十二月矣若漢獻帝延康元年十月始禪於魏而正月之初漢帝尙存卽加以魏文黃初之號則非春秋之義矣豈有舊君尙在當時之人皆稟其正朔而後之爲史者顧乃追奪之乎史家變亂年號始自隋書大業十二年十一月景辰唐公入京師辛酉遙尊帝爲太上皇立代王侑爲帝攺元義寧而下卽書云二年三月右屯衛將軍宇文化及等作亂上崩於溫室按此大業十三年煬帝在江都而防以代王長安之號甚爲無理作史者唐臣不得不爾然於煬帝紀書十三年於恭帝紀書二年兩從其實似亦未害

明朝太宗實錄上書四年六月己巳下書洪武三十五年六月庚午正是史臣實書與前代合但不明書建文年號後人因謂之革除耳英宗實錄上書景泰八年正月辛巳下書天順元年正月壬午旬有六日而不沒其實且如萬曆四十八年九月以後爲泰昌元年若依溫公例取泰昌之號冠於四十八年春正月之前則詔令文移一一皆當追攺且上誣先皇矣故紀年之法從古爲正不以一年兩號三號爲嫌

年號古今相同

水經注谷水下千金堨前云太和五年曹魏明帝之太和也後云朝廷太和中元魏孝文帝之太和也

割並年號

唐朝一帝攺年號者十餘其見於文必全書無割取一字用之者至宋始有熈丰政宣建紹幹淳之語已是不敬然猶一帝之號自相連屬無合兩帝而稱之者又必用上一字惟元丰以元字與元祐無別故用下字明朝文人有稱永宣成嘉隆合兩帝之號而爲一稱【天啟六年部疏稱正統正徳爲二正奉防列聖年號昭然如何說二正】近又有去上字而稱慶曆啟禎更爲不通矣

地名割用一字如登萊如溫臺則可如眞順廣大則不通矣然漢人已有之史記天官書勃碣海岱之間气皆黑貨殖夫燕亦勃碣之間一都防也注云勃海碣石漢書王莽成命於巴宕注云巴郡宕渠縣魏晉以下始多此語常璩華陽國誌分巴割蜀以成犍廣是犍爲廣漢二郡左思蜀都賦跨躡犍牂是犍爲牂牁二郡魏都賦恆碣碪於靑霄是恆山碣石二山

人名割用一字者左傳以太皥濟水爲皥濟【僖二十一年】史記以黃帝老子爲黃老【曹相國世家張釋之田叔魏其鄭當時列】以王喬赤松子爲喬松【蔡澤】以伊尹管仲爲伊管【鄒陽】以絳侯灌嬰爲絳灌【賈生】

孫氏西齋錄

唐人作書無所回避孫樵所作西齋錄乃是私史至於起王氏已廢之魂上配天皇條髙後擅政之年下系中宗大義凜然視孔子之溝昭墓道不書定正而抑且過之矣

此說本之沈旣濟駮吳兢史議謂當並天后於孝和紀每嵗書某年春正月皇帝在房陵太后行某事攺某制則紀稱孝和而事述太后名禮兩得至於姓氏名諱入宮之由歷位之資及才藝智略年辰崩葬別纂入皇后列於廢後王庶人之下題其篇曰則天順聖武皇后云事𨿽不行而史氏稱之【其後宋範祖禹作唐鑑竟用此書法】

通鑑書攺元

晉書載記十六國時嗣位攺元者皆在本年此史家取便序事連屬書之其實皆攺明年元也不容十六國之中數十王皆不逾年而攺元者也

金石錄據趙橫山李君神碑石虎建武六年嵗在庚子與載記合若從帝紀則建武六年當是己亥今此碑與西門豹祠殿基記皆是庚子以此知帝紀之失此是差一年之證然載記亦不盡合昔人作史但存其年號而已初不屑屑於嵗月也

續綱目景炎三年五月以後爲帝昺祥興元年非也黃潛番禺客語攺元在明年正月己酉朔蓋亦是卽位之初攺明年元耳史家省文卽系於前年月日之下曰攺元祥興以此推十六國事必當同此

後元年

漢文帝後元年景帝中元年後元年當時只是攺爲元年後人追紀之爲中爲後耳若武帝之後元元年則自名之爲後光武之中元元年梁武帝之中大通元年中大同元年則自名之爲中不可一例論也

元順帝至元元年重用世祖之號後人追紀之則曰後至元元年

李茂貞稱秦王用天祐年號

通鑑後唐莊宗同光二年封岐王李茂貞爲秦王比得薛昌序所撰鳳翔法門寺碑天祐十九年建而其文已稱秦王則前乎同光之二年矣蓋必茂貞所自稱又史言茂貞奉天祐年號此碑之末亦書天祐十九年而篇中歷述前事則並以天復紀年至天復二十年止亦與史不合

五代史李彥威是時昭宗攺元天祐遷於東都爲梁所迫而晉人蜀人以爲天祐之號非唐所建不復稱之但稱天復前蜀世家則云建與唐隔絕而不知故仍稱天復其說不同按此碑則岐人亦稱天復史失之也又今陽城縣有後周顯徳二年徐綸撰龍泉禪院記內述天祐十九年按此地本屬梁此記乃追削梁號而攺稱天祐者

通鑑書葬

通鑑書外國之葬如晉紀義熙六年九月下云甲寅葬魏主珪於盛樂金陵不言魏葬而言葬魏或以爲仿春秋之文愚以爲非也春秋書葬宋穆公葬衞桓公之類皆魯遣其臣防葬故爲此文【徐邈曰凡書葬者據我而言葬】若南北朝時本國自葬則當書魏葬如宋紀景平元年十二月庚子魏葬明元帝於金陵元嘉二十九年三月辛夘魏葬太武皇帝於金陵則得之矣

通鑑書閏月

通鑑書閏月而不著其爲何月謂仿春秋之法非也春秋時閏未有不在嵗終者自太初歷行每月皆可置閏若不著其爲何月或上月無事則後之讀者必費於追尋矣新唐書亦然惟髙宗顯慶二年正月無事乃書曰閏正月壬寅如洛陽宮

史書人君未卽位

史書人君未卽位之例左傳晉文公未入國稱公子已入國稱公史記漢髙帝未帝稱漢王未王稱沛公五年將戰垓下而曰皇帝在後絳侯柴將軍在皇帝後至其下文乃曰諸侯及將相相與共請尊漢王爲皇帝於言爲不順矣

沈約作宋書於本紀第十卷

順帝升明三年四月壬申始書進齊公爵爲齊王而前第八卷

明帝泰始四年七月庚申已書以驍騎將軍齊王爲南兗州刺史自此以下齊王之號累見於篇此言之不順也【蕭子顯南齊書亦同此例】

史書一人先後歷官

漢書溝洫志先稱博士許商次稱將作大匠許商後稱河隄都尉許商此書一人而先後歷官不同之法書君奭我聞在昔成湯旣受命時則有若伊尹格於皇天在太甲時則有若保衡伊尹保衡一人也湯時未爲保衡至太甲時始爲此官故變文以稱之也

史書郡縣同名

漢時縣有同名者大抵加東西南北上下字以爲別蓋本於春秋之法燕國有二則一稱北燕邾國有二則一稱小邾是其例也若郡國同名而不同地則於縣必加一小字沛郡不治沛治相故書沛縣爲小沛廣陽國不治廣陽治薊故書廣陽縣爲小廣陽丹陽郡不治丹陽治宛陵故書丹陽縣爲小丹陽【今順天府保定縣稱小保定寧國府太平縣稱小太平】後人作史混書之而無別矣

郡國攺名

後漢書光武紀建武六年春正月丙辰攺舂陵鄕爲章陵縣十七年冬十月甲申幸章陵修園廟祠舊宅又云乃悉爲舂陵宗室起祠堂上言章陵見名也下言舂陵本舂陵侯之宗室不可因縣名而追攺之也此史家用字之宻也

史記南越王尉佗者眞定人也此未當當曰東垣人盧綰髙帝十一年冬更東垣爲眞定儒林漢興田何以齊田徙杜陵師古曰初徙時未爲杜陵蓋史家追言之也

漢書夏侯勝夏侯勝字長公初魯共王分魯西寧鄕以封子節侯別屬大河大河後更名東平故勝爲東平人趙廣漢趙廣漢字子都郡蠡吾人也故屬河間後漢書黨錮劉祐中山安國人也安國後別屬博陵夏侯湛東方朔畫像贊大夫諱朔字曼倩平原厭次人也魏建安中分厭次以爲樂陵郡故又爲郡人焉此郡國攺名之例

史書人同姓名

史記漢髙帝時有兩韓信則別之曰韓王信漢書王莽時有兩劉歆則別之曰國師劉歆此其法本於春秋左氏襄公二十五年齊崔杼弒其君光事中有兩賈舉則別之曰侍人賈舉

金史有二額爾克曰艸火額爾克板子額爾克有三羅索曰大羅索曰中羅索曰小羅索

述古

凡述古人之言必當引其立言之人古人又述古人之言則兩引之不可襲以爲已說也詩曰自古在昔先民有作程正叔易未濟三陽皆失位而曰斯義也聞之成都隱者是則時人之言而亦不敢沒其人君子之謙也然後可與進於學

引古必用原文

凡引前人之言必用原文水經注引盛之荊州記曰江中有九十九洲楚諺云州不百故不出王者桓有問鼎之志乃增一洲以充百數僭號數旬宗滅身屠及其傾敗洲亦消毀今上在西忽有一洲自生沙流回薄成不淹時其後未幾龍飛江漢矣注乃北魏酈道元作而記中所指今上則南宋文帝以宜都王卽帝位之事古人不以爲嫌

引書用意

書泰誓受有億兆夷人離心離徳予有亂臣十人同心同徳左傳引之則曰太誓所謂商兆民離周十人同者眾也【成元年】淮南子舜釣於河濱期年而漁者爭處湍瀨以曲隈深潭相予爾雅注引之則曰漁者不爭隈此皆略其文而用其意也

文章推服古人

韓退之文起八代之衰於駢偶聲律之文宜不屑爲而其滕王閣記推許王勃所爲序且曰竊喜載名其上詞列三王之次有榮耀焉李太白黃鶴樓詩曰眼前有景道不得崔顥題詩在上頭所謂自古在昔先民有作者也今之好譏訶古人翻駁舊作者其人之宅心可知矣宋洪邁從孫倬丞宣城自作題名記邁告之曰他文尙可隨力工拙下筆如此記豈宜犯不韙哉蓋以韓文公有藍田縣丞防壁記故也夫以題目之同於文公而以爲犯不韙昔人之謹厚何如哉

史書下兩曰字

注疏家凡引書下一曰字引書之中又引書則下一云字云曰一義變文以便讀也此出於論語牢曰子云是也若史家記載之辭可下兩曰字尙書多方周公曰王若曰是也【孟子書多有兩曰字如公都子曰告子曰公孫丑問曰髙子曰公孫丑曰伊尹曰公孫丑曰詩曰】

書家凡例

古人著書凡例卽隨事載之書中左傳中言凡者皆凡例也易乾坤二卦用九用六者亦凡例也

分題

古人作書於一篇之中有分題則標篇題於首而列分題於下如爾雅釋天一篇下列四時祥災嵗陽嵗名月陽月名風雨星名祭名講武旌旂呂氏春秋孟春紀第一下列正月紀本生重已貴公去私是也疏家謂之題上事謂標題上文之事若周公踐阼及詩篇章句皆篇末題之故此亦爾今按禮記文王世子篇有曰文王之爲世子也有曰教世子有曰周公踐阼樂記篇有曰子貢問樂亦同此例後人誤連於本文也又如漢書禮樂志郊祀歌練時日一帝臨二凡十九首皆著其名於本章之末安世房中歌桂華美芳二題傳冩之誤遂以冠後

爾雅釋親一篇石經本宗族二字在晜兄也之後母黨二字在從母姊妹之後妻黨二字在爲姒婦之後昏姻二字在吾謂之甥也之後今國子監刻本皆攺之

日知錄卷二十﹤子部﹐雜家類﹐雜考之屬﹐日知錄﹥

欽定四庫全書

日知錄卷二十一

昆山顧炎武撰作詩之防

舜曰詩言志此詩之本也王制命太師陳詩以觀民風此詩之用也荀子論小雅曰疾今之政以思往者其言有文焉其聲有哀焉此詩之情也故詩者王者之迹也建安以下洎乎齊梁所謂辭人之賦麗以滛而於作詩之防失之遠矣

唐白居易與元微之書曰年齒漸長閱事漸多每與人言多詢時務每讀書史多求理道始知文章合爲時而著歌詩合爲事而作又自敍其詩關於美刺者謂之諷諭詩自比於梁鴻五噫之作而謂好其詩者鄧魴唐衢俱死吾與足下又困躓豈六義四始之風天將破壊不可支持邪又不知天意不欲使下人病苦聞於上邪嗟乎可謂知立言之防者矣

晉葛洪抱朴子曰古詩刺過失故有益而貴今詩純虛譽故有損而賤

詩不必人人皆作

古人之會君臣朋友不必人人作詩人各有能有不能不作詩何害若一人先倡而意已盡則亦無庸更續是以虞廷之上臯陶歌而禹益無聞古之聖人不肯爲雷同之辭駢拇之作也栢梁之宴金穀之集必欲人人以詩鳴而蕪累之言始多於世矣

堯命歷而無歌文王演易而不作詩不聞後世之人議其劣於舜與周公也孔子以斯文自任上接文王之綂乃其事在六經而所自爲歌止於山彼婦諸作何寥寥也其不能與夫我則不暇與

宋邵博聞見後錄曰李習之與韓退之孟東野善習之於文退之所敬也退之與東野唱酬傾一時習之獨無詩退之不議也【石林詩話人之才力有限李翶皇甫湜皆韓退之髙弟而二人獨不傳其詩不應散亡無一篇存者計或非其所長故不作耳二人以非其所長而不作賢於世之不能而彊爲之者也】尹師魯與歐陽永叔梅聖兪善師魯於文永叔所敬也永叔與聖兪唱酬傾一時師魯獨無詩永叔不議也五子之歌適得五章以爲人各一章此又後人之見耳渭陽秦世子送舅氏也而晉公子無一言尹吉甫作崧髙之詩以贈申伯烝民之詩以贈仲山甫韓弈之詩以贈韓侯而三人者不聞其有答是知古人之詩不以無和答爲嫌

詩題

三百篇之詩人大率詩成取其中一字二字三四字以名篇故十五國並無一題雅頌中間一有之若常武美宣王也若勺若賚若般皆廟之樂也其後人取以名之者一篇曰巷伯自此而外無有也【雨無正篇韓詩篇首有雨無其極傷我稼穡二句】五言之興始自漢魏而十九首並無題郊祀歌鐃歌曲各以篇首字爲題又如王曹皆有七哀而不必同其情六子皆有雜詩而不必同其義則亦猶之十九首也唐人以詩取士始有命題分韻之法而詩學衰矣杜子美詩多取篇中字名之如不見李生久則以不見名篇近聞犬戎遠遁逃則以近聞名篇往在西京時則以往在名篇歷歷開元事則以歷歷名篇自平宮中呂太一則以自平名篇客從南溟來則以客從名篇皆取首二字爲題全無意義頗得古人之體

古人之詩有詩而後有題今人之詩有題而後有詩有詩而後有題者其詩本乎情有題而後有詩者其詩狥乎物

古人用韻無過十字

三百篇之詩句多則必轉韻【古人但謂之音不謂之韻今姑從俗名之耳】魏晉以上亦然宋齊以下韻學漸興人文趨巧於是有彊用一韻到底者終不及古人之變化自然也

古人用韻無過十字者獨閟宮之四章乃用十二字使就此一韻引而伸之非不可以成章而於義必有不達故末四句轉一韻是知以韻從我者古人之詩也以我從韻者今人之詩也自杜拾遺韓吏部未免此病也葉少蘊石林詩話曰長篇最難魏晉以前詩無過十韻者蓋使人以意逆志初不以序事傾盡爲工至老杜述懷北徵諸篇窮極筆力如太史公紀傳此固古今絕唱然八哀八篇本非集中髙作而世多尊稱之不敢議如李邕蘓源明詩中極多累句余嘗痛刋去僅各取其半方爲盡善然此不可爲不知者言也

詩主性情不貴奇巧唐以下人有彊用一韻中字幾盡者有用險韻者有次人韻者皆是立意以此見巧便非詩之正格

且如孔子作易彖象傳其用韻有多有少未嘗一律亦有無韻者可知古人作文之法一韻無字則及他韻他韻不恊則竟單行聖人無必無固於文見之矣

詩有無韻之句

詩以義爲主音從之必盡一韻無可用之字然後旁通他韻又不得於他韻則寜無韻茍其義之至當而不可以他字易則無韻不害漢以上往往有之

暮投石壕村有吏夜捉人【杜甫石壕吏詩】兩韻也至當不可易下句云老翁逾墻走老婦出門看則無韻矣亦至當不可易古辭紫驑馬歌中有舂谷持作飯采葵持作羮二句無韻李太白天馬歌中有白雲在靑天邱陵遠崔嵬二句無韻野田黃雀行首二句逰莫逐炎洲翠棲莫近吳宮燕無韻行行且遊獵篇首二句邊城兒生年不讀一字書無韻

五經中多有用韻

古人之文化工也自然而合於音則𨿽無韻之文而往往有韻茍其不然則𨿽有韻之文而時亦不用韻終不以韻而害意也三百篇之詩有韻之文也乃一章之中有二三句不用韻者如瞻彼洛矣維水泱泱之類是矣一篇之中有全章不用韻者如思齊之四章五章召旻之四章是矣又有全篇無韻者周頌淸廟維天之命昊天有成命時邁武諸篇是矣說者以爲當有餘聲然以餘聲相恊而不入正文此則所謂不以韻而害意者也孔子贊易十篇其彖象傳雜卦五篇用韻然其中無韻者亦十之一文言系辭說卦序卦五篇不用韻然亦間有一二如鼓之以雷霆潤之以風雨日月運行一寒一暑乾道成男坤道成女君子知微知彰知柔知剛萬夫之望此所謂化工之文自然而合者固未嘗有心於用韻也尙書之體本不用韻而大禹謨帝徳廣運乃聖乃神乃武乃文皇天眷命奄有四海爲天下君伊訓聖謨洋洋嘉言孔彰惟上帝不常作善降之百祥作不善降之百殃爾惟徳防小萬邦惟慶爾惟不徳防大墜厥宗太誓我武惟揚侵於之疆取彼凶殘我伐用張於湯有光洪範無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直皆用韻又如曲禮行前朱鳥而後武左靑龍而右白虎招揺在上急繕其怒禮運酒在室醴醆在戶粢醍在堂澄酒在下陳其犠牲備其鼎俎列其琴瑟管磬鐘皷修其祝嘏以降上神與其先祖以正君臣以篤父子以睦兄弟以齊上下夫婦有所是謂承天之祜樂記夫古者天地順而四時當民有徳而五穀昌疾疢不作而無妖祥此之謂大當然後聖人作爲父子君臣以爲紀綱中庸故君子不可以不修身思修身不可以不事親思事親不可以不知人思知人不可以不知天孟子師行而糧食饑者弗食勞者弗息睊睊胥讒民乃作慝方命虐民飲食若流流連荒亡爲諸侯憂凡此之類在秦漢以前諸子書並有之太史公作贊亦時一用韻而漢人樂府詩反有不用韻者

易韻

易之有韻自文王始也凡卦辭之繁者時用韻蒙之瀆告解之復夙震之虩啞艮之身人是也至周公則辭愈繁而愈多用韻疑古卜辭當用韻若春秋傳所載懿氏之鏘姜京驪姬之渝羭蕕臭伯姬之貺償相姬旗師丘孤弧姑逋家虛鄢陵之防目孫文子之陵雄衛侯之羊亡竇逾又如國語所載晉獻公之骨猾捽史記所載漢文帝之庚王光漢書元後傳所載晉史之雄乘崩興皆韻也故孔子作彖象傳用韻蓋本經有韻而傳亦韻此見聖人述而不作以古爲師而不苟也【郭璞注爾雅釋訓篇本經有韻注亦用韻】

彖象傳猶今之箋注者析字分句以爲訓也系辭文言以下猶今之箋注於字句明白之後取一章一篇全書之義而通論之也故其體不同

古詩用韻之法

古詩用韻之法大約有三首句次句連用韻隔第三句而於第四句用韻者關雎之首章是也凡漢以下詩及唐人律詩之首句用韻者源於此一起卽隔句用韻者捲耳之首章是也凡漢以下詩及唐人律詩之首句不用韻者源於此自首至末句句用韻者若考槃淸人還著十畝之間月出素冠諸篇又如捲耳之二章三章四章車攻之一章二章三章七章長髮之一章二章三章四章五章是也凡漢以下詩若魏文帝燕歌行之類源於此自是而變則轉韻矣轉韻之始亦有連用隔用之別而錯綜變化不可以一體拘於是有上下各自爲韻若兔罝及采薇之首章魚麗之前三章捲阿之首章者有首末自爲一韻中間自爲一韻若車攻之五章者有隔半章自爲韻若生民之卒章者有首提二韻而下分二節承之若有瞽之篇者此皆詩之變格亦莫非出於自然非有意爲之也

古人不忌重韻

杜子美作飲中八仙歌用三前二船二眠二天宋人疑古無此體遂欲分爲八章以爲必分爲八而後可以重押韻無害也不知柏梁臺詩三之三治二哉二時二來二材已先之矣東川有杜鶻西川無杜鶻涪萬無杜鶻云安有杜鶻求其說而不得則疑以爲題下注不知古人未嘗忌重韻也故有四韻成章而惟用二字者胡爲乎株林從夏南匪適株林從夏南是也有二韻成章而惟用一字者大人占之維熊維羆男子之祥維虺維蛇女子之祥是也有三韻成章而惟用一字者苟日新日日新又日新是也【湯濩曰儀禮祭侯辭惟若寜侯母或若女不寜侯左傳虞叔引諺匹夫無罪懷璧其罪曹子臧引志聖逹節次守節下失節晏子引諺非宅是卜惟鄰是卜老子道可道非常道名可名非常名史記天官書欲終日有雨有雲有風有日月當其時者深而多實無雲有風日當其時淺而多實有云風無日當其時深而少實皆古人以本字自爲韻者也】如采薇首章連用二玁狁之故句正月一章連用二自口字十月之交首章連用二而微字車牽三章連用二庶幾字文王有聲首章連用二有聲字召旻卒章連用二百里字又如行露首章起用露字末用露字又如簡兮卒章連用三人字那連用三聲字其重一字者不可勝述漢以下亦然如陌上桑詩三頭字二隅字二餘字二夫字二須字【羅敷字在下句末三見】焦仲妻作三語字三言字二由字二母字二取字二子字二歸字二之字二君字二門字又二言字蘓武骨肉緣枝葉一首二人字結髮爲夫婦一首二時字陳思王棄婦詞二庭字二靈字二鳴字二成字二寧字阮籍詠懷詩灼灼西隤日一首二歸字張協雜詩黑蜧躍重淵一首二生字謝靈運君子有所思行二歸字梁武帝撰孔子正言竟述懷詩二反字任昉哭範僕射詩二生字三情字沈約鐘山詩二足字然則重韻之有忌其在隋唐之代乎

諸葛孔明梁父吟云問是誰家墓田疆古冶子又云誰能爲此謀國相齊晏子用二子字古人但取文理明當而已初不避重字也今本或攺作田疆古冶氏失之矣潘嶽秋興賦宵耿介而不寐兮獨展轉於華省悟時嵗之遒盡兮慨俛首而自省用二省字

初唐詩最爲嚴整而盧照鄰長安古意別有豪華稱將相轉日回天不相譲意气由來排灌夫專權判不容蕭相用二相字今人謂必字同而義異者方可重用若此詩之二相固無異義也且詩曰王命南仲往城於方其下文又曰天子命我城彼朔方有何異義哉

李太白髙陽歌二杯字廬山謡二長字杜子美織女詩二中字奉先縣詠懷二卒字兩當縣吳十侍禦江上宅二白字八哀詩張九齡一首二省字二境字園人送二艸字寄狄明府二濟字宿鑿石浦二系字韓退之此日足可惜詩二光字二鳴字二更字二城字二狂字二江字【王摩詰故太子太師徐公挽歌重用二名字施之律詩則爲非體】

詩有以意轉而韻須重者如今夕何夕見此良人子兮子兮如此良人何嚶其鳴矣求其友聲相彼鳥兮猶求友聲有杕之杜其葉萋萋王事靡盬我心傷悲卉木萋止女心悲止於論皷鐘於樂辟廱於論皷鐘於樂辟廱又若公無渡河公竟渡河此皆承上文而轉者不容別換一字

七言之始

昔人謂招魂大招去其些只卽是七言詩餘考七言之興自漢以前固多有之如靈樞經刺節眞邪篇凡刺小邪日以大補其不足乃無害視其所在迎之界凡刺寒邪日以溫徐往徐來致其神門戶已閉气不分虛實得調其气存宋玉神女賦羅紈綺繢盛文章極服妙絲照萬方此皆七言之祖

素問八正神明論神乎神耳不聞目明心開而志先慧然獨悟口弗能言傑視獨見適若昏昭然獨明若風吹云故曰神三部九候爲之原九鍼之論不必存其文絕似荀子成相篇

一言

緇衣三章章四句非也敝字一句還字一句若曰敝予還予則言之不順矣且何必一言之不可爲詩也吳志歷陽山石文楚九州渚吳九州都楚字一句吳字一句亦是一言之詩

古人未有之格

語助之外止用四字成詩而四字皆韻古未之有也始見於莊子父邪母邪天乎人乎是也三章章各二句而合爲一韻古未之有也始見於孟嘗君傳長鋏歸來乎食無魚長鋏歸來乎出無車長鋏歸來乎無以爲家是也

古人不用長句成篇

古詩有八言者胡瞻爾庭有縣貆兮是也有九言者凜乎若朽索之馭六馬是也然無用爲全章者不特以其不便於歌也長則意多冗字多懈其於文也亦難之矣以是知古人之文可止則止不肯以一意之冗一字之懈而累吾作詩之本義也【正義引顏延之云詩體無九言者將由聲度闡緩不恊金石】知此義者不特句法也章法可知矣七言排律所以從來少作作亦不工者何也意多冗也字多懈也爲七言者必使其不可裁而後工也此漢人所以難之也

詩用疊字

詩用疊字最難衛詩河水洋洋北流活活施罛濊濊鱣鮪發發葭菼掲掲庶姜孽孽連用六疊字可謂復而不厭賾而不亂矣古詩靑靑河畔艸鬱鬱園中柳盈盈樓上女皎皎當窓牖娥娥紅粉妝纎纎出素手連用六疊字亦極自然下此卽無人可繼

屈原九章悲回風紛容容之無經兮防芒芒之無紀軋洋洋之無從兮馳逶移之焉止漂翻翻其上下兮翼遙遙其左右汜潏潏其前後兮伴張弛之信期連用六疊字宋玉九辯乘精气之搏搏兮騖諸神之湛湛驂白霓之習習兮歷羣靈之豊豊左朱雀之茇茇兮右蒼龍之躣躣屬雷師之闐闐兮通飛亷之衙衙前輕輬之鏘鏘兮後輜乘之從從載云旗之委蛇兮扈屯騎之容容連用十一疊字後人辭賦亦罕及之者

次韻

今人作詩動必次韻以此爲難以此爲巧吾謂其易而拙也且以律詩言之平聲通用三十韻之中任用一韻而必無他韻可易一韻數百字之中任押五字而必無他字可易名爲易其實難矣先定五字而以上文湊足之文或未順則曰牽於韻爾意或未滿則曰束於韻爾用事遣辭小見新巧卽可擅塲名爲難其實易矣夫其巧於和人者其胸中本無詩而拙於自言者也故難易巧拙之論破而次韻之風可少衰也

嚴滄浪詩話曰和韻最害人詩古人酬唱不次韻此風始盛於元白皮陸本朝諸賢乃以此而闘工遂至往復有八九和者

按唐元稹上令狐相公啟曰稹與同門生白居易友善居易雅能爲詩就中愛驅駕文字窮極聲韻或爲千言或爲五百言律詩以相投寄小生自審不能有以過之往往戱排舊韻別創新詞名爲次韻蓋欲以難相挑耳江湖間爲詩者或相仿斆或力不足則至於顚倒語言重復首尾韻同意等不異前篇亦目爲元和詩體而司文者考變雅之由往往歸咎於稹是知元白作詩次韻之初本自以爲戱而當時卽已取譏於人今人乃爲之而不厭又元白之所鄙而不屑者矣

歐陽公集古錄論唐薛蘋倡和詩曰【唐書薛蘋河中寶鼎人長於詩】其間馮宿馮定李紳皆唐顯人靈澈以詩名後世然詩皆不及蘋蓋倡者得於自然和者牽於彊作可謂知言朱子答謝成之書謂淵明詩所以爲髙正在不待安排胸中自然流出東坡乃篇篇句句依韻而和之𨿽其髙才似不費力然已失其自然之趣矣

凡詩不束於韻而能盡其意勝於爲韻束而意不盡且或無其意而牽入他意以足其韻者千萬也故韻律之道疏宻適中爲上不然則寜疏無宻文能發意則韻𨿽疎不害

栢梁臺詩

漢武栢梁臺詩本出三秦記云是元封三年作而考之於史則多不符按史記及漢書孝景紀中六年夏四月梁王薨諸侯王表梁孝王武立三十五年薨孝景後元年其王買嗣七年薨建元五年平王防嗣四十年薨文三王傳同又按孝武紀元鼎二年春起柏梁臺是爲梁平王之二十二年而孝王之薨至此已二十九年又七年始爲元封三年又按平王防元朔中以與太母爭樽公請廢爲庶人天子曰梁王防無良師傅故陷不義乃削梁八城梁余尙有十城【漢書言削五縣僅有八城】又按平王防之十年爲元朔二年來朝其三十六年爲太初四年來朝皆不當元封時又按百官公表郎中令武帝太初元年更名光祿勲典客景帝中六年更名大行令武帝太初元年更名大鴻臚治粟內史景帝後元年更名大農令武帝太初元年更名大司農中尉武帝太初元年更名執金吾內史景帝二年分置左內史右內史武帝太初元年更名京兆尹左內史更名左馮翊主爵中尉景帝中六年更名都尉武帝太初元年更名右扶風凡此六官皆太初以後之名不應預書於元封之時又按孝武紀太初元年冬十一月乙酉栢梁臺災夏五月正歷以正月爲歳首定官名則是栢梁旣災之後又半歳而始攺官名而大司馬大將軍靑則薨於元封之五年距此已二年矣反覆考證無一合者蓋是後人擬作剽取武帝以來官名及梁孝王世家乘輿駟馬之事以合之而不悟時代之乖舛也

按世家梁孝王二十九年【表孝景前七年】十月入朝景帝使使持節乘輿駟馬迎梁王於闕下臣瓉曰天子副車駕駟馬此一時異數平王安得有此

詩體代降

三百篇之不能不降而楚辭楚辭之不能不降而漢魏漢魏之不能不降而六朝六朝之不能不降而唐也勢也用一代之體則必似一代之文而後爲合格

詩文之所以代變有不得不變者一代之文沿襲已久不容人人皆道此語今且千數百年矣而猶取古人之陳言一一而摹仿之以是爲詩可乎故不似則失其所以爲詩似則失其所以爲我李杜之詩所以獨髙於唐人者以其未嘗不似而未嘗似也知此者可與言詩也已矣

書法詩格

南北朝以前金石之文無不皆八分書者是今之眞書不足爲字也姚鉉之唐文粹呂祖謙之皇朝文鑑眞徳秀之文章正宗凡近體之詩皆不収是今之律詩不足爲詩也今人將繇眞書以窺八分繇律詩以學古體是從事於古人之所賤者而求其所最工豈不難哉鄞人薛千仞【岡】曰自唐人之近體興而詩一大變後學之士可兼爲而不可專攻者也近日之獘無人不詩無詩不律無律不七言又曰七言律法度貴嚴對偶貴整音節貴響不易作也今初學後生無不爲七言律似反以此爲入門之路其終身不得窺此道藩籬無怪也

詩人攺古事

陳思王上書絕纓盜馬之臣赦楚趙以濟其難注謂赦盜馬秦穆公事秦亦趙姓故互文以避上秦字也趙至與嵇茂齊書梁生適越登嶽長謡梁鴻本適吳而以爲越者吳爲越所滅也謝靈運詩髙犒晉師仲連郤秦軍髙所犒者秦師而攺爲晉以避下秦字則舛而陋矣李太白行路難詩華亭鶴唳詎可聞上蔡蒼鷹安足道杜子美諸將詩昨日玉魚蒙塟地早時金盌出人間攺黃犬爲蒼鷹攺玉盌爲金盌亦同此病

自漢以來作文者卽有回避假借之法太史公伯夷傳伯夷叔齊𨿽賢得夫子而名益彰顏淵𨿽篤學附驥尾而行益顯本當是附夫子耳避上文雷同攺作驥尾使後人爲之豈不爲人譏笑

庾子山賦誤

庾子山枯樹賦云建章三月火按史記武帝太初元年冬十一月乙酉柏梁臺災春二月起建章宮西京賦柏梁旣災越巫陳方建章是經用厭火祥是災者柏梁非建章而三月火又秦之阿房非漢也哀江南賦云栩陽亭有離別之賦夜聽搗衣曲云栩陽離別賦按漢書藝文志別栩陽賦五篇詳其上下文例當是人姓名姓別名栩陽也以爲離別之別又非也

於仲文詩誤

隋於仲文詩景差方入楚樂毅始遊燕按漢書髙帝紀徙齊楚大族昭氏屈氏景氏懷氏齊田氏五姓關中與利田宅【景駒注文頴曰楚族景氏駒名】王逸楚辭章句三閭之職掌王族三姓曰昭屈景然則景差亦楚之同姓也而仲文以爲入楚豈非梁陳已下之人但事辭章而不詳典據故邪

梁武帝天監元年詔曰雉兔有刑姜宣致貶此用孟子殺其麋鹿者如殺人之罪而不知宣王乃田氏非姜後也與此一類

李太白詩誤

李太白詩漢家秦地月流影照明妃一上玉關道天涯去不歸按史記言囟奴左方王將直上谷以東右方王將直上郡以西而單於之庭直代雲中漢書言呼韓邪單於自請畱居光祿塞下又言天子遣使送單於出朔方雞鹿塞【今在河套內】後單於竟北歸庭乃知漢與囟奴往來之道大抵從雲中五原朔方明妃之行亦必出此故江淹之賦李陵但云情往上郡心畱鴈門而玉關與西域相通自是公主嫁烏孫所經太白誤矣顏氏家訓謂文章地理必須愜當其論梁簡文鴈門太守行而言日逐康居大宛月氐蕭子暉隴頭水而云北注黃龍東流白馬沈存中論白樂天長恨歌峨眉山下少人行謂峨睂在嘉州非幸蜀路文人之病蓋有同者

梁徐悱登瑯邪城詩甘泉警烽候上谷抵樓蘭上谷在居庸之北而樓蘭爲西域之國在玉門關外卽此一句之中文理已自不通其不切瑯邪城又無論也

郭璞賦誤

郭璞江賦總括漢泗兼包淮湘淮泗並不入江豈因孟子而誤邪

陸機文誤

陸機漢髙帝功臣頌侯公伏軾皇媼來歸乃不考史書之誤漢儀注髙帝母兵起時死小黃後於小黃作陵廟本紀五年皇帝位於汜水之陽追尊先媼爲昭靈夫人則其先亡可知而十年有太上皇后崩乃太上皇崩之誤文重書而未刪也侯公說羽羽乃與漢約中分天下九月歸太公呂后並無皇媼

字

春秋以上言文不言字如左傳於文止戈爲武故文反正爲乏於文皿虫爲蠱及論語史闕文中庸書同文之類並不言字易女子貞不字十年乃字詩牛羊腓字之左傳其僚無子使字敬叔皆訓爲乳書康誥於父不能字厥子左傳樂王鮒字而敬小事大大字小亦取愛飬之義惟儀禮士冠禮賓字之禮記郊特牲冠而字之敬其名也與文字之義稍近亦未嘗謂文爲字也以文爲字乃始於史記秦始皇瑯邪臺石刻曰同書文字說文序云依類象形謂之文形聲相益謂之字文者象物之本字者孳乳而生【孝經援神契亦有此語】周禮外史掌達書名於四方注云古曰名今曰字儀禮聘禮注云名書文也今謂之字【三國誌注孫亮時有山陰朱育依體像類造作異字干名以上】此則字之名自秦而立自漢而顯也與

許氏說文序此十四篇五百四十部九千三百五十三文解說凡十三萬三千四百四十一字以篆書謂之文書謂之字張揖上博雅表凡萬八千一百五十文唐度九經字樣序凡七十六部四百廿一文則通謂之文

三代以上言文不言字李斯程邈出文降而爲字矣二漢以上言音不言韻周顒沈約出音降而爲韻矣

古文

古時文字不一如漢汾陰宮鼎其蓋銘曰汾陰供官銅鼎蓋二十枚二十字作十十鼎銘曰汾陰供官銅鼎二十枚二十字作牛其末曰第二十三二十字作廿一器之銘三見而三不同自唐以後文字日繁不得不歸一律而古書之不復通者多矣

說文

自書以來其能發明六書之指使三代之文尙存於今日而得以識古人制作之本者許叔重說文之功爲大後之學者一防一畫莫不奉之爲規矩而愚以爲亦有不盡然者且以六經之文左氏公羊谷梁之傳毛萇孔安國鄭眾馬融諸儒之訓而未必盡合況叔重生於東京之中世所本者不過劉歆賈逵杜林徐巡等十餘人之說【楊愼六書索隠序曰說文有孔子說楚莊王說左氏說韓非說淮南子說司馬相如說董仲舒說京房說衛宏說雄說劉歆說桑欽說杜林說賈逵說傅毅說官溥說譚長說王育說戶�說張林說黃顥說周盛說逯安說歐陽僑說嚴說爰禮說徐巡說莊都說張徹說】而以爲盡得古人之意然與否與一也五經未遇蔡邕等正定之先傳寫人人各異今其書所收率多異字而以今經校之則說文爲短又一書之中有兩引而其文各異者【如汜下引詩江有汜洍下引詩江有洍逑下引書旁逑孱功僝下引書旁救僝功下引詩赤舄己巳掔下引詩赤舄掔掔】後之讀者將何所從二也【鄭常駮許愼五經異義顏氏家訓亦云說文中有援引經傳與今乖者未之敢從】流傳旣久豈無脫漏卽徐亦謂篆書堙替日久錯亂遺脫不可悉究今謂此書所闕者必古人所無別指一字以當之【如說文無劉字後人以鐂字當之無由字以甹字當之無免字以絻字當之】攺經典而就說文支離回互三也今舉其一二評之如秦宋薛皆國名也秦從禾以地宜禾亦已迂矣宋從木爲居薛從辛爲辠此何理也費誓之費攺爲防訓爲惡米武王載斾之斾攺爲坺訓爲臿土威爲姑也爲女陰殹爲擊聲困爲故廬普爲日無色此何理也貉之爲言惡也視犬之字如畫狗狗叩也豈孔子之言乎訓有則曰不宜有也春秋書日有食之訓郭則曰齊之郭氏善善不能進惡惡不能退是以亡國不幾於勦說而失其本指乎居爲法古用爲卜中童爲男有辠防爲解衣耕弔爲人持弓會敺禽辱爲失耕時臾爲束縛捽抴罰爲持刀罵詈勞爲火燒門宰爲辠人在屋下執事防爲十六日月始虧刑爲刀守並不幾於穿鑿而遠於情理乎武師之而制字荊公廣之而作書不可謂非濫觴於許氏者矣若夫訓參爲啇星此天文之不合者也訓亳爲京兆杜陵亭此地理之不合者也書中所引樂浪事數十條而他經籍反多闕略此采摭之失其當者也今之學者能取其大而棄其小擇其是而違其非乃可謂善學說文者與【後周書黎景熈其從祖廣太武時爲尙書郎善古學嘗從吏部尙書崔伯受字義又從司徒崔浩學楷篆自是家傳其法景熈亦傳習之頗與許氏有異可見魏晉以來傳受亦各不同】

王莽傳劉之爲字卯金刃也正月剛卯金刀之利皆不得行【食貨志亦云】又曰受命之日丁卯丁火漢氏之徳也卯劉姓所以爲字也光武告天祝文引防記曰卯金修徳爲天子公孫述引援神契曰西太守乙卯金謂西方太守而乙絕卯金也是古未嘗無劉字也【趙防光曰說文無劉字但作鐂今按漢書卯金刀之防及古印流傳者劉姓不下數十百面並作劉無鐂字】魏明帝太和初公奏言夫歌以詠徳舞以象事於文文武爲斌臣等謹制樂舞名曰章斌之舞魏去叔重未遠是古未嘗無斌字也【徐較定說文前列斌字云是俗書】

說文原本次第不可見今以四聲列者徐等所定也切字等所加也【趙古則六書本義曰漢以前未有反切許氏說文鄭氏箋注但曰讀若某而已今說文反切乃朱翺以孫愐唐韻所加】旁引後儒之言如杜預裴光遠李陽冰之類亦鉉等加也又云諸家不収今附之字韻末者【彌下】亦等加也【眸字下云說文直作牟趙宧光曰詳此則本書雜出眾人之手審矣安得不蕪穢也凡參訂經傳必以本人名冠之方不混於前人耳】

始字說文以爲女之初也已不必然而徐釋之以至哉坤元萬物資始不知經文乃是大哉乾元萬物資始若用此觧必從男乃合耳

說文長箋

萬曆末吳中趙凡夫宧光作說文長箋將自古相傳之五經肆意刋攺好行小慧以求異於先儒乃以靑靑子衿爲滛奔之詩而謂衿卽衾字【詩中元有衾字抱衾與裯錦衾爛兮】如此類者非一其實四書尙未能成誦而引論語虎兕出於柙誤作孟子虎豹出虧�【兕下】然其於六書之指不無管闚而適當喜新尙異之時此書乃盛行於世及今不辯恐他日習非勝是爲後學之害不淺矣故舉其尢剌謬者十餘條正之

舊唐書文宗紀開成二年宰臣判國子監祭酒鄭覃進石壁九經一百六十卷九經者易書詩三禮春秋三傳又有孝經論語爾雅其實乃十二經又有張參五經文字唐度九經字樣皆刻之於石今現在西安府學凡夫乃指此爲蜀本石經又云張參五經文字唐升九經字樣亦附蜀本之後但可作蜀經字法今此石經末有年月一行諸臣姓名十行大書開成二年丁巳歳凡夫豈未之見而妄指爲孟蜀邪

又云孫愐唐韻文殷二韻三聲皆分獨上聲合一咸嚴洽業二韻平入則分上去則合按今廣韻卽孫愐之遺文殷上聲之合則有之咸嚴洽業則四聲並分無並合者

切者兩字相摩以得其音取其切近今攺爲盜竊之竊於古未聞豈凡夫所以自名其學者邪

分字見史記虞傳漢書賈誼傳【戰國防注分其地如破然鹽鐵論隔絕羗胡分其地】竈突字見漢書霍光傳今云當作突當作突然則鮑昭蕪城賦所謂竟剖而豆分魏同防所謂分瓦裂者古人皆不識字邪按張參五經文字云突徒兀反作突者訛

顧野王陳人也而以爲晉之虎頭【颼下顧長康爲虎頭將軍】陸防唐人也而以爲宋之象山【乙下陸九淵號象山先生】王筠梁人也而以爲晉【蜺下梁書王筠傳沈約以郊居賦示筠讀至雌霓連踡約撫手欣忭今引此事謂之晉王筠約旣梁人安得與晉人語哉】王禹偁宋人也而以爲南朝【稱下】此眞所謂不學墻面者與

晉獻帝醉虞侍中命扶之【扶下】按晉書虞嘯父傳爲孝武帝所親愛侍飲大醉拜不能起帝顧曰扶虞侍中嘯父曰臣位未及扶醉不及亂非分之賜所不敢當帝甚悅傳首明有孝武帝字引書者未會全讀但見中間有貢獻之獻適與帝字相接遂以爲獻帝而不悟晉之無獻帝也萬曆間人看書不看首尾只看中間兩三行凡夫著書之人乃猶如此

恂字箋漢宣帝諱而不知宣帝諱詢【荀悅曰詢之字曰謀】非恂也衍字箋漢平帝諱而不知平帝諱衎【荀悅曰衎之字曰樂師古曰衎音口旱反】非衍也

後漢書劉虞傳故吏尾惇於路刼虞首歸葬之【注尾姓惇名】引之云後漢尾惇路刼劉虞首歸之莽若以惇路爲人名而又以葬爲莽是劉幽州之首竟歸之於王莽也左氏成六年傳韓獻子曰易覯則民愁民愁則墊隘說文墊二字兩引之而一作阨者古隘阨二字通用也箋乃云未詳何出野下引左傳身橫九野不知其當爲九畝又谷梁傳之文而非左氏也

鵲防醜其飛也防【防下】此爾雅釋鳥文箋乃曰訓辭未詳然非後人語驠馬白州也【驠下】本之爾雅釋畜白州驠注州竅也謂馬之白尻者箋乃云未詳疑誤

中國之稱夏尙矣今以爲起於唐之夏州其說之荒唐悠謬可發一笑姑未遑逺徵卽以尙書論語言之其所稱夏吾不知唐虞三代其時已有夏州乎又按夏州本朔方郡赫連勃勃建都於此自號曰夏后魏滅之而置夏州亦不始於唐也

云唐中晚詩文始見簿字前此無之【譜下】不知孟子言孔子先簿正祭器史記李廣傳急責廣之莫府對簿張湯傳使使八軰簿責湯孫寶傳禦史大夫張忠署寶主簿後漢輿服志毎出太僕奉駕上鹵簿馮異傳光武署異爲主簿而劉公幹詩已云沈迷簿領書回回自昬亂矣眊字云字不見經若言五經則不載者多矣何獨眊字若傳記史書則此字亦非隱僻晉語被羽先升注系於背若今將軍負眊矣劉略劉備性好結眊吳志甘寧傳負眊帶鈴梁劉孝儀和昭明太子詩山風亂采眊初景麗文轅

禰衡爲皷吏作漁陽撾摻摻乃操字【操下】按後漢書衡方爲漁陽參撾蹀而前注引文士傳作漁陽參捶王僧孺詩雲散度廣陵音參冩漁陽曲自注云參音七紺反乃曲奏之名後人添手作摻後周庾信詩玉堦風轉急長城云應闇新綬始欲縫細錦行湏篸聲煩廣陵散杵急漁陽摻隋煬帝詩今夜長城下云昬月應暗誰見倡樓前心悲不成摻唐李頎詩忽然更作漁陽摻黃雲蕭條白日暗正音七紺反今以爲操字而又倒其文不知漢人書操固有借作摻者而非此也

叩京兆藍田鄕箋云地近京口故從口【叩下】夫藍田乃今之西安府屬而京口則今之鎭江府此所謂風馬牛不相及者凡此書中防意之解皆京口之類也

寸十分也漢書律曆志一黍爲一分十分爲一寸本無可疑而增其文曰析寸爲分當言十分尺之一【寸下】夫古人之書豈可意爲增攺哉

五經古文

趙古則六書本義序曰魏晉及唐能書者軰出但防畫波折逞其姿媚而文字破碎然猶賴六經之篆未易至天寶間詔以法冩六經於是其道盡廢以愚考之其說殆不然按漢書藝文志曰尙書古文經四十六卷又曰孝經古孔氏一篇皆出孔氏壁中又曰有中古文易經而不言其所出【後傳儒林傳言東萊費直傳易授瑯邪王橫本以古字號古文易】又曰禮古經五十六卷春秋古經十二篇論語古二十一篇但言古不言文而赤睂之亂則已焚燒無遺後漢書杜林傳曰林前於西州得漆書古文尙書一卷常寶愛之𨿽遭艱困握持不離身出以示衛宏徐巡曰林流離兵亂常恐斯經將絕何意東海衛子濟南徐生復能傳之是道竟不墜於地也古文𨿽不合時務然願諸生無悔所學宏巡益重之於是古文遂行是東京古人之傳惟尙書而已晉書衛恆傳言魏初傳古文者出於邯鄲淳至正始中立三字石經轉失淳法因科斗之名遂效其形【後漢書儒林傳誤以三體書法爲熹平所刋】未知所立防經而唐初魏徴等作隋書經籍志但有三字石經尙書五卷三字石經春秋三卷【注云梁有十二卷】則他經亦不存矣冊府元唐宗天寶三載詔曰朕欽惟載籍討論墳典以爲先王令範莫越於唐虞上古遺書實稱於訓誥𨿽百篇奧義前代或亡而六體奇文舊規猶在但以古先所制有異於當今傳冩浸訛有疑於後學永言刋革必在從宜尙書應是古體文字並依今字繕冩施行其舊本仍藏之書府是宗所攺亦止於古文尙書而不聞有他經也夫諸經古文之亡其已久矣今謂五經皆有古文而宗攺之以今豈其然乎

孔安國書序曰科斗書廢已久時人無能知者以所聞伏生之書攷論文義定其可知者爲古定【正義曰就古文體而從定之故曰古以𨿽而猶古也】更以竹簡冩之是則西漢之時所云古文者不書之近古而共王所得科斗文字久已不傳宗所謂六體奇文蓋正始之書法也

宋晁公武古文尙書序曰余抵少城作石經考異之餘因得此古文全編於學宮乃延士張仿呂氏所鏤本書丹刻諸石方將配孝經周易經文之古者附於石經之列【末書乾道庚寅】今其石當已不存而摹本亦未見傳之人間也世無好古之人𨿽金石其能保與【今有廣信楊時喬所刻周易古文恐亦後人以意爲之不必有所受也】

急就篇

漢魏以後童子皆讀史遊急就篇晉夏侯湛抵疑鄕曲之徒一介之士曽諷急就習甲子魏書崔浩表言太宗卽位元年勑臣解急就章劉芳撰急就篇續注音義證三卷陸暐擬急就篇爲悟章又書家亦多冩急就篇【晁氏讀書記曰自昔善小學者多書急就章故有鐘繇皇象衛夫人王羲之所書傳於世】魏書崔浩傳浩旣工書人多托冩急就章從少至老初不憚勞所書蓋以百數儒林傳劉蘭始入小學書急就篇家人覺其聰敏北齊書李繪六歲未入學伺伯姊筆讀之閒輙竊用未防遂通急就章李鉉九歲入學書急就篇月餘便通自唐以下其學漸防【明初武官誥勅用二十八宿編號永樂中字盡奉防用漢急就章字】

千字文

千字文元有二本梁書周興嗣傳曰髙祖以三橋舊宅爲宅寺勅興嗣與陸倕制碑及成俱奏髙祖用興嗣所制者自是銅表銘柵塘碣北伐檄次韻王羲之書千字並使興嗣爲之蕭子範傳曰子範除大司馬南平王戶曹屬從事中使制千字文其辭甚美命記室蔡防注釋之舊唐書經籍志千字文一卷蕭子範撰又一卷周興嗣撰是興嗣所次者一千字文而子範所制者又一千字文也【陳書沈眾傳是時梁武帝制千字詩眾爲之注解是乂不獨興嗣子範二人矣】乃隋書經籍志云千字文一卷梁給事郎周興嗣撰千字文一卷梁國子祭酒蕭子云注梁書本傳謂子範作之而蔡防爲之注釋今以爲子云注子云乃子範之弟則異矣宋史李至傳言千字文乃梁武帝得鐘繇書破碑千餘字命周興嗣次韻而成【山堂考索同】本傳以爲王羲之而此又以爲鐘繇則又異矣隋書舊唐書志又有演千字文五卷不著何人作【隋書文苑傳秦王俊令潘徽爲萬字文】

淳化帖有漢章帝書百餘字皆周興嗣千字文中語東觀餘論曰此書非章帝然亦前代人作但錄書者集成千字中語耳歐陽公疑以爲漢時學書者多爲此語而後村劉氏遂謂千字文非梁人作誤矣黃魯直防章艸千字文曰章艸言可以通章奏耳非章帝書也

艸書

褚先生補史記三王世家曰至其次序分絕文字之上下簡之參差長短皆有意人莫之能知謹論次其眞艸詔書編於左方是則褚先生親見簡防之文而孝武時詔卽已用艸書也魏志劉廙傳轉五官將文學文帝器之令廙通艸書則漢魏之間箋啟之文有用艸書者矣【晉書郤鑑傳帝以鑑有器望萬機動靜輙問之乃詔特艸上表疏以從簡易】故艸書之可通於章奏者謂之章艸

趙彥衛雲麓漫鈔言宣和中陜右人發地得木簡字皆章艸乃永初二年發夫討畔羌檄米元章帖言章艸乃章奏之章今攷之旣用於檄則理容槪施於章奏蓋小學家流自古以降日趨於簡便故大篆變小篆小篆變比其久也復以爲繁則章奏文移悉以章艸從事亦自然之勢【張懷瓘書斷曰章艸者漢黃門令史遊所作也王愔云漢元帝時史遊作急就章解散體漢俗簡惰漸以行之是也此又一說】故𨿽曰艸而筆仍在良繇去未遠故也右軍作艸猶是其典刑故不勝爲冗筆逮張旭懷素軰出則此法掃地矣

北齊趙仲將學渉羣書善艸𨿽與弟書字皆楷正云艸不可不解若施之於人似相輕易若與當家中卑幼又恐其疑是以必湏筆唐席豫性謹𨿽與子弟書疏及吏曹簿領未嘗艸書謂人曰不敬他人是自不敬也或曰此事甚細卿何介意豫曰細猶不謹而況巨邪栁仲郢手鈔九經三史下及魏晉南北諸史皆楷小精眞無行字宋劉安世終身不作艸字書尺牘未嘗使人代張觀平生書必爲楷字無一行艸類其爲人古人之謹重如此舊唐書王君廓爲幽州都督李道爲長史君廓入朝道附書與其從甥房齡君廓私發之不識艸字疑其謀已懼而奔叛道坐流嶲州夫艸書之釁乃至是邪

金石錄

金石錄有宋公防餗鼎銘云按史記世家宋公無名防者莫知其爲何人今考左傳宋元公之太子欒嗣位爲景公漢書古今人表有宋景公兜欒而史記宋世家元公卒子景公頭曼立是兜欒之音訛爲頭曼而宋公防卽景公也宗均之誤爲宋不必証之碑及黨錮傳卽南蠻傳云防援病卒謁者宗均聽悉受降爲置吏司羣蠻遂平事與本傳合而南蠻傳作宗本傳作宋其誤顯然注未及正【黨錮傳注宗資字叔都南陽安眾人祖父均自有傳】

房彥謙髙祖法壽自宋歸魏封壯武侯子孫承襲魏隋唐三書皆同獨碑作莊武按漢膠東國有壯武縣文帝封宋昌爲壯武侯正義曰括地誌云壯武故城在萊州卽墨縣西六十里後漢志壯武故夷國左傳隱元年紀人伐夷是也賈復傳封膠東侯食郁秩壯武等六縣晉張亦封壯武侯字並作壯獨此碑與左傳杜氏注作莊

鑄印作減筆字

太原府徐溝縣有同戈驛其名本取洞渦水此水出樂平縣西四十里陡泉嶺經平定州壽陽楡次至徐溝縣入汾今徐溝縣北五里洞渦河其陽有洞渦村是也水經洞渦水出沾縣北山西楡次縣南又西到晉陽縣南西入於汾酈道元注劉琨之爲並州也劉淵引兵邀擊之合戰於洞渦卽是水也舊唐書昭宗紀天復元年四月氏叔琮營於洞渦驛【五代史唐本紀同】新唐書地理誌太原郡有府十八其一曰洞渦宋史曹彬傳爲前軍都監戰洞渦河北漢世家李繼勲敗繼防兵於洞渦河【惟魏書地形志晉陽下云同水出木嶺一出沾嶺一出大亷山一出原洞祠下五水合道故曰同西南入汾則又作同字異又按上文止四水或有脫漏】後人減筆借書同戈字而今鑄印遂作同戈以減借之字登於印文又不但馬文淵所言成臯印防畫之訛而已

今驛多用古地名者洪武九年四月壬辰以天下驛傳之名多因俚俗命翰林考古正之如揚州府曰廣陵驛鎭江府曰京口驛凡攺者二百三十二徐溝無古地名故以水名之

畫

古人圖畫皆指事爲之使觀者可法可戒上自三代之時則周明堂之四門墉有堯舜之容桀紂之象有周公相成王負斧扆南面以朝諸侯之圖【孔子家語】楚有先王之廟及公卿祠堂圖畫天地山川神靈琦瑋僪佹及古賢聖怪物行事【王逸楚辭章句】秦漢以下見於史者如周公負成王圖【霍光傳】成慶畫【景十三王傳猶言成慶圖非成慶所畫也】紂醉踞妲己圖【敍傳】屏風圖畫列女【宋傳】戴逵畫南都賦圖【世說】之類未有無因而作逮乎隋唐尙沿其意唐藝文志所列漢王元昌畫漢賢王圖閻立徳畫文成公主降蕃圖玉宮圖闘雞圖閻立本畫秦府十八學士圖淩煙閣功臣二十四人圖範長壽畫風俗圖醉道士圖王定畫本艸訓戒圖【貞觀尙方令】檀智敏畫遊春戱藝圖【振武校尉】殷韋無沗畫皇朝九聖圖髙祖及諸王圖太宗自定輦上圖開元十八學士圖【開元人】董蕚畫鞶車圖【開元人字重照】曹元廓畫後周北齊梁陳隋武徳貞觀永徽間朝臣圖髙祖太宗諸子圖秦府學士圖淩煙圖【武后左尙方令】楊升畫望賢宮圖安祿山眞張萱畫伎女圖乳母將嬰児圖按羯皷圖秋千圖【並元館畫直】談皎畫武惠妃舞圖佳麗寒食圖佳麗伎女圖韓幹畫龍朔功臣圖姚宋及安祿山圖相馬圖宗試馬圖寧王調馬打毬圖【大梁人大府寺丞】陳宏畫安祿山圖宗馬射圖上黨十九瑞圖【永王府長史】王象畫鹵簿圖田琦畫洪崖子橘木圖【徳平子汝南太守】竇師綸畫內庫瑞錦對雉闘羊翔鳯遊麟圖【字希言太宗秦王府諮議相國錄事參軍封陵陽公】韋鶠畫天竺胡僧渡水放牧圖【鑾子】周昉畫撲蝶按箏楊眞人降眞五星等圖【字景】各一卷唐文粹有王藹記漢公卿祖二疏圖舒元輿記桃源圖通鑑蜀嘉州司馬劉贊獻陳後主三閣圖皆指事象物之作王維傳人有得奏樂圖不知其名維視之曰此霓裳第三疊第一拍也好事者集樂工按之無差自實體難工空摹易善於是白描山水之畫興而古人之意亡矣

宋邵博聞見後錄云觀漢李翕王稚子髙貫方墓碑多刻山林人物乃知顧愷之陸探防宗處士軰尙有其遺法至吳道絕藝入神然始用巧思而古意少減矣況其下者此可爲知者道也

宋徽宗崇寧三年立畫學考畫之等以不仿前人而物之情態形色俱若自然筆韻髙簡爲工此近於空摹之格至今尙之

謝在杭五雜俎曰自唐以前名畫未有無故事者蓋有故事便湏立意結構事事考訂人物衣冠制度宮室規模大略城郭山川形勢向背皆不得艸艸下筆非若今人任意師心鹵莽滅裂動輙托之冩意而止也余觀張僧繇展子防閻立本軰皆畫神佛變相星曜眞形至如石勒竇建徳安祿山有何足畫而皆冩其故實其他如懿宗射貴妃上馬后主幸晉陽淸宮避暑不一而足上之則神農播種堯民擊壌老子度關宣尼十哲下之則商山采芝二疏祖道元逹鏁諫葛洪移居如此題目今人郤不肯畫而古人爲之轉相沿仿蓋繇所重在此習以成風要亦相傳法度易於循習耳

古器

洪氏隨筆謂彞器之傳春秋以來固已重之如郜鼎紀甗之類歷歷可數不知三代逸書之目湯有典寶武有分器而春官有典庸器之職祭祀出而陳之則固前乎此矣故夏后氏之璜封父之繁弱宻湏之皷闕鞏之甲班諸魯公唐叔之國而赤刀璧天球河圖之屬陳設於成王之顧命者又天子之世守也然而來去不恆成虧有數是以寶珪出河【左傳昭二十四年】九鼎淪泗武庫之劍穿屋而飛【越絕書亦載湛盧去吳事】殿前之鐘感山而響銅人入夢鐘虡生毛則知歷世久遠能爲神怪亦理之所必有者隋書文帝開皇九年四月毀平陳所得秦漢三大鐘越二大皷十一年正月丁酉以平陳所得古器多爲禍變悉命毀之而大金國誌載海陵正隆三年詔毀平遼宋所得古器亦如隋文之言蓋皆恣睢不學之主而古器之銷亡爲可惜矣

讀李易安題金石錄引王涯元載之事以爲有聚有散乃理之常人亡人得又胡足道未嘗不嘆其言之逹而元裕之【好問】作故物譜獨以爲不然其說曰三代鼎鐘其初出於聖人之制今其欵識故在不曰永用享則曰子子孫孫永寶用豈聖人者超然遠覧而不能忘情於一物邪自莊周列禦冦之說出遂以天地爲逆旅形骸爲外物𨿽聖哲之能事有不滿一吷者況外物之外者乎然而彼固未能寒而忘衣饑而忘食也則聖人之道所謂備物以致用守器以爲智者其可非也邪【已上櫽括元氏之文】春秋之於寶玉大弓竊之書得之書知此者可以得聖人之意矣

日知錄卷二十一﹤子部﹐雜家類﹐雜考之屬﹐日知錄﹥

欽定四庫全書

日知錄卷二十二

昆山顧炎武撰四海

書正義言天地之勢四邊有水鄒衍書言九州之外有大瀛海環之是九州居水內故以州爲名【州古洲字】然五經無西海北海之文而所謂四海者亦防萬國而言之爾【禮記祭義推而放諸西海而準推而放諸北海而準亦是防言之海至左傳齊桓公言寡人處北海則直指齊地而孟子言伯夷辟紂居北海之濵唐時以濰州爲北海郡而樂昌縣遂有伯夷廟】爾雅九夷八蠻六戎五狄謂之四海周禮校人凡將有事於四海山川注四海猶四方也則海非眞水之名易卦兌爲澤而不言海禮記鄕飲酒義曰祖天地之左海也則又以見右之無海矣【史記日者傳地不滿東南以海爲池】虞書禹言予決九川距四海據禹貢但有一海而南海之名猶之西河卽此河爾

禹貢之言海有二柬漸於海實言之海也聲教訖於四海槪言之海也

宋洪邁謂海一而已地勢西北髙東南下所謂東此南三海其實一也北至於靑滄則曰北海南至於交廣則曰南海東漸吳越則曰東海無繇有所謂西海者詩書禮經之稱四海蓋引類而言之至如荘子所謂窮發之北有防海及屈原所謂指西海以爲期皆寓言爾程大昌謂條支之西有海先漢使固嘗見之而載諸史【史記大宛傳於寘之西則水皆西流注西海又曰奄蔡在康居西北可二千里臨大澤無崖蓋乃北海云漢書西域傳條支國臨西海】

後漢班超又遣甘英軰親至其地而西海之西又有大秦夷人與海商皆常往來霍去病封狼居胥山其山實臨瀚海蘓武郭吉皆爲匈奴所幽寘諸北海之上而唐史又言突厥部北海之北有骨利干國在海北岸然則詩書所稱四海實環華裔而四之非寓言也然今甘州有居延海西寧有靑海雲南有滇海安知漢唐人所見之海非此類邪

九州

九州之名始見於禹貢【祭法共工氏之霸九有也其子曰后土能平九州此前乎禹而有九州之名】周禮職方氏疏曰自神農以上有大九州柱州迎州神州之等至黃帝以來徳不及遠惟於神州之內分爲九州【史記孟子荀傳騶衍言中國名曰赤縣神州赤縣神州內自有九州禹之序九州是也不得爲州數中國外如赤縣神州者九乃所謂九州也】蓋天下有九州古之帝者皆治之後世徳薄止治神州神州者東南一州也【河圖括地象東南神州正南卬州西南戎州正西弇州正中冀州西北柱州北方州東北咸州正東陽州淮南子地形訓同而以西北爲臺州正北爲濟州東北爲薄州正東爲陽州隋書北郊之制有神州迎州冀州戎州拾州柱州營州咸州陽州唐初房齡與禮官議以爲神州者國之所托餘八州則義不相及遂除迎州等八座惟祭皇地祗及神州】此荒誕之說固無足采然中國之大亦未有窮其涯域者尹耕兩鎭志引漢書地理誌言黃帝方制萬里畫埜分州得百里之國萬區而疑不盡於禹九州之內且曰以今觀之涿鹿【今保安州】東北之極陬也而黃帝以之建都釡山【在懷來城北】塞上之小山也而黃帝以之合符則當時藩國之在其西北者可知也【晉載記慕容廆以大棘城卽帝顓頊之也乃移居之通典棘城在營州柳城東南一百七十里】秦漢以來匃奴他部如爾朱宇文之類往往祖黃帝穪昌意後亦一證也【按魏周諸書惟云魏之先出自黃帝軒轅氏黃帝子曰昌意昌意之少子受封北國而爾朱氏無聞宇文氏則云其先出自炎帝神農氏今捨拓防而言爾朱宇文�也遼史言耶律嚴稱遼爲軒轅後】厥後昌意降居帝摰遜位至於洪水之災天下分絕而諸侯之不朝者有矣以書考之禹別九州而舜又肇十二州其分爲幽並營者皆在冀之東北【書肇十有二州傳云肇始也禹治水之後舜分冀州爲幽州並州分靑州爲營州始置十二州髙誘注淮南子云古之幽都在鴈門以北】必其前閉而後通前距而後服者也而此三州以外則舜不得而有之矣此後世幅員所以止於禹迹九州之內而天地之气亦自西北而趨於東南日荒日辟而今猶未已也【蔡仲黙書傳亦謂當舜之時冀北之地未必荒落如後世】騶子之言𨿽不盡然亦豈可謂其無所自哉

幽並營三州在禹貢九州之外先儒謂以冀靑二州地廣而分之殆非也【孔安國馬融並云疏謂堯時靑州當越海而有遼東益無據】幽則今涿易以北至塞外之地【書流共工於幽洲孟子作州括地誌云在防州燕樂縣界今順天有宻云縣】並則今忻代以北至塞外之地營則今遼東大寧之地其山川皆不載之禹貢故靡得而詳【凡漢之上谷漁陽右北平遼西遼東山川皆不載之禹貢惟碣石爲右北平驪城縣山然此但島夷之貢道爾】然而益稷之書謂弼成五服至於五千則冀方之北不應僅數百里而止遼史地理誌言幽州在渤碣之間並州北有代朔營州東曁遼海營衛志言冀州以南歷洪水之變夏后始制城郭其人土著而居並營以北勁風多寒隨陽遷徙歲無寧居曠土萬里或其說之有所本也劉三吾書傳謂孔氏以遼東屬靑州隔越巨海道裏殊遠非所謂因髙山大川以爲限之意蓋幽並營三州皆分冀州之地【又引歐陽忞輿地廣記以遼東營州屬冀州】今亦未有所攷

禹畫九州在前舜肇十二州在後肇始也昔但有九州今有十二州自舜始也【漢書地理誌堯遭洪水天下分絕爲十二州使禹治之更制九州與書肇十有二州之文不同蓋漢人之說如此故王莽據之爲奏陳氏經曰禹貢之作乃在堯時至舜時乃分九州爲十二州至夏之世又並爲九州故傳言貢金九牧竹書紀年帝舜三十三年夏后受命於神宗遂復九州亦未可信】然則謂禹貢九州爲盡虞夏之彊域者疏矣夏商以後沿上世九州之名各就其彊裏所及而分之故毎代小有不同【周書爾雅各與禹貢不同】周禮量人掌建國之法以分國爲九州曰分則不循於其舊可知矣【周禮職方東北曰幽州其山曰醫無閭藪曰豯養山川曰河泲浸曰菑時醫無閭在今遼東廣寧衛豯養澤注云在長廣今山陽萊陽縣已無迹可考而靑之菑時兗之河泲雜出於一條之中殆不可據】

州有二名舜典肇十有二州禹貢九州大名也周禮大司徒五黨爲州州長注二千五百家爲州左傳僖十五年晉作州兵宣十一年楚子入陳鄕取一人焉以歸謂之夏州昭二十二年晉籍談荀躒帥九州之戎【注州鄕屬也五州爲鄕】哀四年士蔑乃致九州之戎十七年衛侯登城以望見戎州國語謝西之九州何如【注謝西有九州二千五百家爲州】並小名也陳祥道禮書二百一十國謂之州五黨亦謂之州萬二千五百家謂之遂一夫之間亦謂之遂王畿謂之縣五鄙亦謂之縣【江淮河濟謂之四瀆而易坎爲水爲溝瀆大小之極不嫌同名】

六國獨燕無後

春秋之時楚最彊楚之官令尹最貴而其爲令尹者皆同姓之親至於六國已滅之後而卒能自立以亡秦者楚也嘗考夫七國之時人主多任其貴戚如孟嘗平原信陵三公子毋論楚之昭陽昭奚卹昭睢韓之公仲公叔趙之公子成趙豹趙奢齊之田嬰田忌田單單之功至於復齊國至秦則不用矣而涇陽髙陵之軰猶以擅國聞獨燕蔑有子之之於王噲未知其親疎自昭王以降無一同姓之見於史者及陳項兵起立六國後而孫心王楚儋王齊咎王魏已而歇王趙成王韓惟燕人乃立韓廣豈王喜之後無一人與不然燕人之哀太子丹豈下於懷王而忍亡之也蓋燕宗之不振久矣嗚呼楚用其宗而立懷王者楚也燕用非其宗而立韓廣者燕也然則晉無公族而六卿分秦無子弟而閻樂弒魏削藩王而陳畱簒於司馬宋卑宗子而二帝沒於金人皆是道矣詩曰宗子維城無俾城壊無獨斯畏其斯之謂與

郡縣

漢書地理誌言秦並兼四海以爲周制防弱終爲諸侯所防故不立尺土之封分天下爲郡縣蕩滅前聖之苗裔靡有孑遺後之文人祖述其說以爲廢封建立郡縣皆始皇之所爲也以余觀之殆不然左傳僖公三十三年晉防公以再命命先茅之縣賞胥臣宣公十一年楚子縣陳十二年鄭伯逆楚子之辭曰使攺事君夷於九縣【注楚滅諸小國爲九縣】十五年晉侯賞士伯以衍之縣成公六年韓獻子曰成師以出而敗楚之二縣防公二十六年蔡聲子曰晉人將與之縣以比叔向三十年絳縣人或年長矣昭公三年二宣子曰晉之別縣不惟州五年防啟疆曰韓賦七邑皆成縣也【注成縣賦百乘也】又曰因其十家九縣其餘四十縣十年叔向曰陳人聽命而遂縣之二十八年晉分祁氏之田以爲七縣分羊舌氏之田以爲三縣哀公十七年子谷曰彭仲爽申俘也文王以爲令尹實縣申息晏子春秋昔我先君桓公予管仲狐與谷其縣十七說苑景公令吏致千家之縣一於晏子戰國防智過言於智伯曰破趙則封二子者各萬家之縣一史記秦本紀武公十年伐邽冀戎初縣之十一年初縣杜鄭吳世家王余祭三年予慶封朱方之縣則當春秋之世滅人之國者固已爲縣矣【按昭二十九年傳蔡墨言劉累遷於魯縣則夏后氏已有縣之名周禮小司徒四甸爲縣遂人五鄙爲縣縣士注距王城二百里以外至四百里曰縣亦作寰國語管子制齊三鄕爲寰寰有寰帥十寰爲屬屬有大夫顏師古曰古書縣邑字皆作寰以縣爲縣掛字後人轉用爲州縣字其縣掛之縣又加心以別之也】史記吳王發九郡兵伐齊範蜎對楚王曰楚南塞厲門而郡江東甘茂謂秦王曰宜陽大縣名曰縣其實郡也春申君言於楚王曰淮北地邊齊其事急請以爲郡便匈奴傳言趙武靈王置雲中鴈門代郡燕置上谷漁陽右北平遼西遼東郡以屯守又言魏有河西上郡以與戎界邊則當七國之世而固已有郡矣【哀公二年傳趙簡子誓曰克敵者上大夫受縣下大夫受郡杜氏注引周書作雒篇千里百縣縣有四郡古時縣大而郡小說文周制天子地方千里分爲百縣縣有四郡至秦初置三十六郡以監其縣今按史記吳王及春申君之事則郡之統縣固不始於秦也】吳起爲西河守馮亭爲上黨守李伯爲代郡守西門豹爲鄴令荀況爲蘭陵令城渾說楚新城令衛有蒲守韓有南陽假守魏有安邑令蘓代曰請以三萬戶之都封太守千戶封縣令【趙封馮亭亦云】而齊威王朝諸縣令長七十二人則六國之未入於秦而固已先爲守令長矣故史言樂毅下齊七十餘城皆爲郡縣而齊湣王遺楚懷王書曰四國爭事秦則楚爲郡縣矣張儀說燕昭王曰今時趙之於秦猶郡縣也安得謂至始皇而始罷矦置守邪傳稱禹防諸侯執玉帛者萬國至周武王僅千八百國春秋時見於經傳者百四十餘國又並而爲十二諸侯又並而爲七國此固其勢之所必至秦𨿽欲復古之制一一而封之亦有所不能而謂罷侯置守之始於秦則儒生不通古今之見也

秦分天下爲三十六郡其中西河上郡則因魏之故雲中鴈門代郡則趙武靈王所置上谷漁陽右北平遼西遼東郡則燕所置史記不志地理而見之於匃奴之傳孟堅志皆謂之秦置者以漢之所承者秦不言魏趙燕爾

秦始皇議封建實無其本假使用淳於越之言而行封建其所封者不過如穣侯涇陽陽髙陵君之屬而已豈有建國長世之理

秦始皇未滅二國

古封建之國其未盡滅於秦始皇者衛世家言二世元年廢衛君角爲庻人是始皇時衛未嘗亡也【漢書地理誌始皇旣並天下猶獨置衛君二世時乃廢爲庻人凡四十世九百年最後絕】越世家言越以此散諸族子爭立或爲王或爲君濵於江南海上服朝於楚秦始皇本紀言二十五年王翦遂定荊江南地降越君漢興有東海王揺閩越王無諸之屬【如今世之土司】是越未嘗亡也西南夷傳又言秦滅諸侯惟楚苗裔尙有滇王然則謂秦滅五等而立郡縣亦舉其大勢然耳

漢王子侯

漢王子侯之盛無過哀平之間王莽傳五威將帥七十二人還奏事漢諸侯王爲公者悉上璽綬爲民【後漢書城陽防王祉傳莾簒立劉氏爲侯者皆降稱子食孤祿後皆奪爵】後漢光武紀建武二年十二月戊午詔曰惟宗室列侯爲王莽所廢先靈無所依歸朕甚湣之其並復故國若侯身已沒屬所上其子孫見名尙書封拜是皆絕於莽而復封於光武之時然漢書表傳中往往言王莽簒位絕而表言安眾侯崇居攝元年舉兵爲王莽所滅侯建武二年以崇從父弟紹封十三年侯松嗣今見師古曰作表時見爲侯也表言今見者止此一人是光武之時侯身已沒者其子孫亦但隨宜封拜而已【光武紀十三年下云其宗室及絕國封侯者凡一百三十七人】惟安眾之以故國紹封者褒崇之忠非通例也又莽傳云嘉新公國師以符命爲予四輔明徳侯劉龔率禮侯劉嘉等凡三十二人皆知天命或獻天符或貢昌言或捕告反冦諸劉與三十二人同宗共祖者勿罷賜姓曰王惟國師公以女配莽子故不賜姓武五子傳廣陽王嘉以獻符命封扶美侯賜姓王氏諸侯王表魯王閔獻神書言莽徳封列侯賜姓王中山王成都獻書言莽徳封列侯賜姓王王子侯表新鄕侯佟【莽傳作信鄕侯】元始五年上書言莽宜居攝莽簒位賜姓王若此之類光武豈得而復封之乎又王子侯表序曰元始之際王莽攝朝僞褒宗室侯及王之孫焉居攝而愈多非其正故弗錄旋踵亦絕又可見莽攝位之所封者光武皆不紹封也夫惟於親親之中而寓褒忠之意則於安眾之封見之【後漢書卓茂傳云劉宣字子髙安眾侯崇之從弟知王莽當簒乃變名姓抱經書隱避林藪建武初乃出光武以宣襲封安眾侯宣或卽之誤又李通傳云永平中顯宗幸宛詔諸李隨安眾宗室會見注引謝承書曰安眾侯崇長沙定王五代孫與宗人討莽有功隨光武河北破王郎朝廷髙其忠壯防文嗟嘆以厲宗室以表計之𨿽正是五代孫而以紹封者爲名崇殊爲舛錯當以前漢表爲正又劉隆傳曰隆字元伯南陽安眾侯宗室也王莽居攝中隆父禮與安眾侯崇起兵誅莽事泄隆以年未七歲故得免】史文𨿽略千載之下可以情測也此一代之大典不可不論

武五子傳昌邑王賀廢封爲海昬侯薨元帝復封賀子代宗爲海昬侯傳子至孫今見爲侯表云賀以神爵三年薨坐故行滛辟不得置後初元三年釐侯代宗以賀子紹封傳至孫原侯保世嗣傳至曽孫侯防邑嗣免建武復封是光武之復封有此二人安眾以褒忠海昬以嘗居尊位故與

功臣表蕭何九世孫禹王莽始建國元年更爲蕭鄕侯莽敗絕曹參十世孫宏舉兵佐軍【本傳云先降河北】詔封平陽侯十一世侯曠嗣今見非光武之薄於鄼侯而厚於平陽也非有功不侯髙帝法也

紅陽侯王以與諸劉結防父丹降爲將軍戰死【見元後傳】冨平侯張純以先來詣闕【見後漢書本傳】皆得紹封【按功臣侯復封者三人防澤侯復封者四人髙昌侯董永歸徳侯防平昌侯王獲三人功狀無考而周承休侯常自以周後】而杜憲趙牧並以先降梁王不得嗣光武命功之典如此

漢侯國

漢書地理誌京兆尹左馮翊右扶風並無侯國以在畿內故也然功臣侯表有陽陵侯傅寛髙陵侯王虞人防澤侯表有髙陵侯翟方進並左馮翊縣名功臣侯表平陵侯蘓建平陵侯範明友右扶風縣名而髙陵下曰瑯邪二平陵下曰武當則知此鄕名之同於縣者而非三輔也若後漢則新丰侯單超新丰侯叚熲京兆縣夏陽侯馮異櫟陽侯景丹臨晉侯楊賜並左馮翊縣好畤侯耿弇槐裏侯萬修槐裏侯竇武槐裏侯皇甫蒿栒邑侯宋侯董卓並右扶風縣而嵩傳云食槐裏美陽兩縣八千戶蓋東都之後三輔同於郡國矣

地理誌侯國有注有不注殆不可曉意者班史亦仍前人之文止據其時之見在者而書之乎

都

詩毛氏傳下邑曰都後人以爲人君所居非也【帝王世紀天子所宮曰都釋名都者國君所居】考之經則書之云大都小伯詩之云在浚之都作都於向者皆下邑也左傳曰先王之制大都不過參國之一中五之一小九之一【隱公元年】又曰邑有宗廟先君之主曰都無曰邑【莊公二十八年】故晉二五言於獻公曰狄之廣莫於晉爲都謂蒲也屈也士伯謂叔孫昭子曰將館子於都謂箕也公孫朝謂季平子曰有都以衛國也謂成也仲由爲季氏宰將墮三都謂郈也費也成也萊章曰往歲克敵今又勝都謂廩邱也孟子王之爲都者臣知五人焉謂平陸也韓子衛嗣君以一都買一胥靡謂左氏也史記趙良勸商君歸十五都灌園於鄙【秦封鞅商十五邑】秦王請藺相如召有司案圖指從此以往十五都予趙齊王令章子將五都之兵因北地之眾以伐燕張儀說楚王請效萬家之都以爲湯沐之邑而陳恢見沛公亦曰宛大郡之都也其名始於周禮小司徒九夫爲井四井爲邑四邑爲丘四丘爲甸四甸爲縣四縣爲都【注四縣爲都方四十里】而王之子弟所封及公卿之采邑在焉於是乎有都宗人都司馬其後乃爲大邑之稱耳【縣士注距王城四百里以外至五百里曰都】故詩云彼都人士禮記月令命農勉作毋休於都而宰夫掌郡都縣鄙之治【注羣都諸采邑也】啇子言百都之尊爵厚祿史記信陵君之諫魏王謂所亡於秦者大縣數十名都數百則皆小邑之稱也三代以上若湯居亳太王居邠並言居不言都至秦始皇始言吾聞周文王都丰武王都鎬丰鎬之間帝王之都也而項羽分立諸侯王遂各以其所居之地爲都王莽下書言周有東都西都之居而以雒陽爲新室東都常安爲新室西都【莽攺長安曰常安】後世因之遂以古者下邑之名爲帝王京師之號蓋習而不察矣

史記商君傳築冀闕宮庭於咸陽秦自雍徙都之而集小都鄕邑聚爲縣置令丞凡三十一縣上都國都之都下都都鄙之都史文兼古今語

漢書晁錯傳言憂勞百姓列侯就都是以所封國邑爲都後漢書安帝紀徙金城郡都防武龎參傳燒當羌種號多等皆降始復得還都令居是以郡治爲都而食貨志言長安及五都以雒陽邯鄲臨甾宛成都爲五都而長安不與焉此又所謂通邑大都居一方之防者也【如張衡南都賦徐幹齊都賦劉邵趙都賦庾闡揚都賦】若後世國都之名専於天子而諸侯王不敢稱矣

史記孝景中三年軍東都門外此時未有東都其曰東都門猶言東郭門也【程大昌以爲自此出雒陽東都者非】三輔黃圖長安城東出北頭第一門曰宣平門民間所謂東都門

鄕裏

以縣統鄕以鄕統裏備書之者史記老子楚苦縣厲鄕曲仁里人樗裏子室在昭王廟西渭南陰鄕樗裏是也書縣裏而不言鄕史記髙祖沛丰邑中陽里人【應劭曰沛縣也丰其鄕也】聶政軹深井里人淳於意師臨菑元裏公乘陽慶漢書衛太子亡至湖泉鳩裏是也亦有書鄕而不言裏史記陳丞相平陽武戶牖鄕人王翦頻陽東鄕人是也古時鄕亦有城漢書朱邑傳其子葬之桐鄕西郭外

都鄕

集古錄宋宗慤母夫人墓志湼陽縣都鄕安眾里人又云於秣陵縣都鄕石泉裏都鄕之制前史不載按都鄕蓋卽今之坊廂也漢濟陰太守孟郁堯廟碑成陽仲氏居都鄕髙相裏

都鄕侯

後漢封國之制有鄕侯有都鄕侯傳中言都鄕侯者甚多皇甫嵩封槐裏侯忤中常侍趙忠張譲削戶六千更封都鄕侯具瑗有罪詣獄謝上還東武侯印綬【上文作東武陽侯】詔貶爲都鄕侯是都鄕侯在列侯之下也趙忠以與誅梁冀功封都鄕侯【單超傳但言鄕侯今從本傳】延熹八年貶爲關內侯【本傳作關中侯今從單超傳】是都鄕侯在關內侯之上也【關內侯無食邑如淳以爲但爵其身見史記髙後紀注吳志孫賁封都亭侯子鄰嗣進封都鄕侯是都鄕侯在都亭侯之上】良賀卒帝封其養子爲都鄕侯三百戶是都鄕侯所食之戶數也梁冀得罪徙封比景都鄕侯是都鄕侯亦必有所封之地而不言者史略之也鄕侯都亭侯亭侯或言地或不言地亦同此【皇后紀都亭侯注凡言都亭者並城內亭也宋書百官志縣侯第三品鄕侯第四品亭侯第五品關內侯第六品而無都鄕侯都亭侯】

封君

七國𨿽稱王而其臣不過稱君孟嘗君平原君信陵君春申君是也秦則有稱侯者如穣侯應侯文信侯而蔡澤但爲剛成君漢興列侯曰侯關內侯曰君孔霸以師賜爵關內侯號褒成君其薨也謚曰烈君【孔光傳】

圖

宋時登科錄必書某縣某鄕某里人蕭山縣誌曰攺鄕爲都攺裏爲圖自元始嘉定縣誌曰圖卽裏也不曰裏而曰圖者以毎裏冊籍首列一圖故名曰圖是矣今俗省作啚謝少連作歙志乃曰啚音鄙左傳都鄙有章卽其立名之始【趙宦光亦曰都鄙本作啚俗誤讀圖】其說鑿矣

亭

秦制十里一亭十亭一鄕【風俗通曰漢家因秦大率十里一亭亭畱也蓋行旅宿會之所】以今度之蓋必有居捨如今之公署鄭康成周禮遺人注曰若今亭有室矣故霸陵尉止李廣宿亭下張禹奏請平陵肥牛亭部處上以賜禹徙亭它所而漢書注云亭有兩卒一爲亭父掌開閉掃除一爲求盜掌逐捕盜賊【任安先爲求盜亭父後爲亭長】是也【晉時有亭子劉卞爲縣小吏功曹銜之以他事補亭子】又必有城池如今之村堡【今福建廣東凡巡司皆有城】韓非子吳起爲魏西河守秦有小亭臨境起攻亭一朝而防之漢書息夫躬歸國未有第宅寄居邱亭姦人以爲侯家富常夜守之匈奴傳見畜布野而無人牧者怪之乃攻亭後漢書公孫瓉傳卒逢鮮卑數百騎乃退入空亭是也【減宣怒其吏成信信亡藏上林中宣使令將吏卒闌入上林中蠶室門攻亭格殺信是上林中亦有亭也】又必有人民如今之鎭集漢封功臣有亭侯是也亦謂之下亭風俗通鮑宣州牧行部多宿下亭是也其都亭則如今之關廂司馬相如往臨邛捨都亭【史記索隱曰郭下之亭也漢書注師古曰臨邛所治都之亭後漢陳實嘗爲都亭刺佐】嚴延年母止都亭不肯入府何並斬王林卿奴頭並所剝建皷置都亭下後漢書陳王有彊弩數千張出軍都亭會稽太守尹興使陸續於都亭賦民饘粥酒泉龎娥刺殺讐人於都亭吳志魏使邢貞拜權爲吳王權出都亭候貞是也京師亦有都亭後漢書張綱埋其車輪於雒陽都亭竇武召防北軍五校士屯都亭何進率左右羽林五營士屯都亭王喬爲葉令帝迎取其皷置都亭下是也蔡質漢儀雒陽二十四街街一亭十二城門門一亭人謂之旗亭史記三代世表褚先生言與方士考功防旗亭下是也【西京賦曰旗亭五重薛綜注旗亭市門樓也立旗於其上故取名焉】後代則但有郵亭驛亭之名而失古者居民之義矣【晉書載記慕容埀請入鄴城拜廟苻丕不許乃潛服而入亭吏禁之埀怒斬吏燒亭而去是晉時尙有亭名】

亭侯

通典獻帝建安初封曹操爲費亭侯亭侯之制自此始也恐不然靈帝以解瀆亭侯入繼桓帝紀封單超等五人爲縣侯尹勲等七人爲亭侯列傳中爲亭侯者甚多大抵皆在章和以後丁綝言能薄功防得鄕亭厚矣樊宏願還壽張食小鄕亭則建武中似已有亭侯矣【楚漢春秋髙祖封許負爲鳴雌亭侯裴松之曰髙祖時封皆列侯未有鄕亭之爵疑爲不然蜀志中山靖王子貞元狩六年封涿縣陸城亭侯按漢書作陸城侯志文衍一亭字】

漢書王莽傳攺大郡至分爲五郡縣以亭爲名者三百六十以應符命文

社

社之名起於古之國社里社故古人以鄕爲社大戴禮千乘之國受命於天子通其四疆教其書社管子方六里名之曰社是也左傳昭公二十五年齊侯唁公曰自莒疆以西請致千社注二十五家爲社千社二萬五千家【史記孔子世家冉有曰𨿽累千社夫子不利也索隱曰二十五家爲社】哀公十五年齊與衛地自濟以西禚媚杏以南書社五百晏子景公予魯君地山陰數百社又曰景公祿晏子以平陰與槀邑反市者十一社又曰昔吾先君桓公以書社五百封管仲不辭而受荀子與之書社三百而富人莫之敢距戰國防秦王使公子他謂趙王曰大國不義以告敝邑而賜之二社之地商子湯武之戰士卒坐陳者裏有書社呂氏春秋武王勝殷諸大夫賞以書社又曰衛公子啟方以書社四十下衛又曰越王請以故吳之地陰江之浦書社三百以封墨子今河南太原靑州鄕鎭猶以社爲稱古者春秋祭社一鄕之人無不防集三國誌注蔣濟爲太尉嘗與桓範防社下是也漢書五行志兗州刺史浩賞禁民私所自立社臣瓚曰舊制二十五家爲一社而民或十家五家共爲田社是私社隋書禮儀志百姓二十五家爲一社其舊社及人稀者不限後人聚徒結會亦謂之社萬曆末士人相防課文各立名號亦曰某社某社崇禎中有陸文升奏訐張溥等復社一事至奉防察勘在事之官多被降罰宋史薛顏傳耀州豪姓李甲結客數十人號沒命社會鞏傳章丘民聚黨村落間號霸王社石公弼傳揚州羣不逞爲俠於閭裏號亡命社而隋末譙郡賊有黒社白社之名元史泰定帝紀禁饑民結扁擔社傷人者杖一百不知後之士人何取而名此也天啟以後士子書刺往來社字猶以爲泛而曰盟曰社盟此遼史之所謂刺血友也

今日人情相與惟年社鄕宗四者而已除卻四者便同秦越

歷代帝王陵寢

宋太祖幹徳四年十月癸亥詔歷代帝王陵寢太昊以下十六帝各給守陵五戶蠲其他役長吏春秋奉祀啇中宗以下十帝各給三戶歲一享秦始皇以下十五帝各給二戶三歲一祭周桓王以下三十八帝州縣常禁樵采仍詔吳越國王錢俶修奉禹墓其時天下未一而首發此詔可謂盛徳之事惜當日儒臣考之不審以致傳訛後世如雲周文王武王成王康王並葬京兆咸陽縣者按劉向曰文武周公葬於畢史記周本紀太史公曰畢在鎬東南杜中皇覧曰文王武王周公皆在京兆長安鎬聚柬杜中【後漢志鎬在上林苑東孟康曰長安西南有鎬池】郭璞山海經注同書序周公薨成王葬於畢傳曰不敢臣周公故使近文武之墓正義曰案帝王世紀曰文武葬於畢畢在杜南晉書地道記亦云畢在杜南與畢陌別史記周本紀正義引括地誌曰文王武王墓在雍州萬年縣西南二十八里畢原上此其在渭水之南杜縣之中甚明【雍錄曰文都丰武都鎬丰鎬與杜相屬則皇覧謂文王葬於渭南者其理順也文王旣葬渭南則周公葬畢必附文墓矣】而今乃祭於渭北咸陽縣之北十五里蓋據顏師古劉向傳注畢陌在長安西北四十里之誤【地道記已明言與畢陌別矣】按史記秦本紀集解引皇覧曰秦武王冡在扶風安陵縣西北畢陌中大冡是也人以爲周文王冡非也周文王冡在杜中又秦始皇本紀末正義曰括地誌云秦惠文王陵在雍州咸陽縣西北一十四里又云秦悼武王陵在雍州咸陽縣西十里俗名周武王陵非也是昔人已辯之甚明今祭周之文王武王而於秦惠文王悼武王之墓不亦誣乎【雍錄言元和一志皆李吉甫爲之而周公之墓亦遂兩出一云在萬年縣西南二十八里一云在咸陽縣北十三里則是自相殊異原其誤皆起於畢名之有兩也】至云後魏孝文帝長陵在耀州富平縣東南尢謬魏書言帝孝於文明太后乃於永固陵東北裏余營壽宮遂有終焉之志及遷雒陽乃自表瀍西以爲山陵之所而方山虛宮號曰萬年堂云其曰方山者代都也瀍西者雒陽也孝文自代遷雒安得葬富平哉葬富平者西魏之文帝乃孝文之孫名寶炬以南陽王爲宇文泰所立在位十七年葬永陵魏書出於東朝不載其事而北史爲立本紀且曰嘗登逍遙觀望嵯峨山謂左右曰望此令人有脫屣之意然則今富平縣東南三十里之陵卽永陵也【后妃傳文帝悼皇后郁久閭氏大統六年崩葬於少陵原十七年合葬永陵當防橫橋北後梓宮先至鹿苑帝輼輬後來將就次所折不進】上有宋碑乃謬指爲孝文之葬而歷代因之豈非五代防亂之餘在朝罕淹通之士而率爾頒行不遑尋究以至於今日乎【宋遊師雄紹聖元年普寧寺題名亦指此爲西魏文帝陵】嗟乎近事之著在史書灼然如此而世之儒生且不能知乃欲與之考橋山訂蒼梧其茫然而失據也宜矣

又考冊府元唐髙宗顯慶二年二月帝在雒陽宮遣使以少牢祭漢光武后魏孝文帝陵則孝文之祭在雒陽於唐時未誤又曰憲宗元和十四年正月詔以周文王武王祠在咸陽縣俾有司修飾則似已在渭北矣魏書孝文太和二十一年五月遣使者以太牢祭周文王於酆武王於鎬隋書祀周文王武王於灃渭之郊舊唐書周文王太公配祭於酆周武王周公召公配祭於鎬並與皇覧之言合自古所傳當在渭南又韓文公南山詩前尋徑杜墅坌蔽畢原陋亦謂其在杜中韓卽元和間人或其遺迹未泯憲宗之詔言祠不言墓非一地也幹徳四年詔誤以魏孝文文帝爲一人淳化閣帖誤以梁髙祖武帝爲二人【宋史黃伯思病淳化閣帖乖譌龎雜作刋誤二卷】

堯靈臺

漢書地理誌濟陰成陽有堯冡靈臺後漢書章帝紀元和二年二月東巡狩使使者祠唐堯於成陽靈臺安帝紀延三年二月庚寅使使者祠唐堯於成陽皇覧云堯冡在濟陰成陽皇甫謐帝王世紀云堯葬濟陰成陽西北四十里是爲谷林水經注城陽西二里有堯陵陵南一里有堯母慶都陵於城爲西南稱曰靈臺【後漢堯母碑曰慶都僊歿蓋葬於玆欲人莫知名曰靈臺】鄕曰崇仁邑號修義皆立廟四周列水潭而不流水澤通泉泉不耗竭至丰魚筍不敢采捕廟前並列數碑栝柏成林二陵南北列馳道逕通皆以磚砌之尙修整堯陵東城西五十餘步中山夫人祠堯妃也石壁階墀仍舊南西北三面長櫟聫防扶疏裏余中山夫人祠南有仲山甫冡冡西有石廟羊虎破碎略盡於城爲西南在靈臺之東北宋史神宗熈寕元年七月己卯知濮州韓鐸言堯陵在雷澤縣東谷林山陵南有堯母慶都靈臺廟請敕本州春秋致祭置守陵五戶免其租奉灑埽從之【成陽在漢爲濟陰屬縣北齊廢隋復置爲雷澤縣唐宋因之金復廢今曹州東北六十里故雷澤城是也】而集古錄有漢堯祠及堯母祠碑是廟與碑宋時猶在也然開寶之詔帝堯之祠乃在鄆州【今在東平州東北三十里蘆泉山之陽】意者自石晉開運之初黃河決於曹濮堯陵爲水所浸乃移之髙地乎而後代因之不復考正矣【元史泰定帝紀泰定二年四月丁酉州鄄城縣言城西堯上有佛寺請徙之不報】舜陟方乃死見於書禹會諸侯於塗山見於傳惟堯不聞有巡狩之事墨子曰堯北教乎八狄道死葬蛩山之陰舜西教乎七戎道死葬南已之市禹柬教乎九夷道死葬防稽之山此戰國時人之說也自此以後呂氏春秋則曰堯葬於谷林太史公則曰堯作遊成陽劉向則曰堯葬濟陰竹書紀年則曰帝堯八十九年作遊宮於陶九十年帝遊居於陶一百年帝陟於陶說文陶再成邱也在濟陰有堯城堯嘗所居故堯號陶唐氏而堯之冡始定於成陽矣但堯都平陽相去甚遠耄期之年禪位之後豈復有巡遊之事哉囚堯偃朱之說並出於竹書而鄄城之迹亦復相近【括地誌曰故堯城在濮州鄄城縣柬北十五里竹書云昔堯徳衰爲舜所囚也又有偃朱故城在縣西北十五里竹書云舜囚堯復偃塞丹朱使不與父相見也按此皆戰國人所造之說或人告燕王謂啟攻益而奪之天下韓非子言湯使人說務光自投於河大抵類此】詩書所不載千世之遠其安能信之山海經海外南經狄山帝堯葬於陽注呂氏春秋曰堯葬谷林今成陽縣西柬阿縣城次鄕中赭陽縣湘亭南皆有堯冡

臨汾縣誌曰堯陵在城柬七十里俗謂之神林髙一百五十尺廣二百餘步旁皆山石惟此地爲平土深丈餘其廟正殿三間廡十間山後有河一道有金泰和二年碑記竊考舜陟方乃死其陵在九疑禹防諸侯於江南計功而崩其陵在防稽惟堯之巡狩不見經傳而此其國都之地則此陵爲堯陵無疑也按志所論似爲近理但自漢以來皆云堯葬濟陰成陽未敢以後人之言爲信

生祠

漢書萬石君傳石慶爲齊相齊人爲立石相祠於定國傳父於公爲縣獄吏郡中爲之立生祠號曰於公祠漢紀欒布爲燕相有治迹民爲之立生祠此後世生祠之始

後世無官不建生祠然有去任未幾而毀其像易其主者舊唐書狄仁傑爲魏州刺史人吏爲立生祠及去職其子暉爲魏州司功參軍貪暴爲人所惡乃毀仁傑之祠則唐時已有之矣後漢書張翕爲越嶲太守有遺愛其子湍復爲太守蠻人懽喜奉迎道路曰君儀貎類我府君後湍頗失其心有欲叛者諸蠻耆老相曉語曰當爲先府君故遂以得安然則魏人之因子而毀其父祠曽越嶲蠻人之不若邪

生碑

西京雜記平陵曹敞其師吳章爲王莽所殺人無敢収葬者弟子皆更名他師敞時爲司徒椽獨稱吳章弟子収葬其屍平陵人生爲立碑於吳章墓側此生立碑之始

晉書南陽王模爲公師藩等所攻廣平太守丁邵率眾救模模感邵徳勑國人爲邵生立碑唐彬爲使持節監幽州諸軍事百姓追慕彬功徳生爲立碑作頌史之所書居官而生立碑者有此二事

唐武后聖歷二年制州縣長吏非奉有勑防毋得擅立碑劉禹錫髙陵令劉君遺愛碑序曰太和四年髙陵人李仕淸等六十三人具前令劉君之徳詣縣請以金石刻縣令以狀申於府府以狀考於明法吏吏上言謹按寶應詔書凡以政績將立碑者具所紀之文上尙書考功有司考其詞宜有紀者乃奏明年八月庚午詔曰可舊唐書鄭瀚傳攺考功員外刺史有驅廹人吏上言政績請刋石紀徳者瀚探得其情條責亷使巧迹遂露人服其敏識是唐時頌官長徳政之碑必上考功奉防乃得立宋史言太祖建隆元年十月戊子詔諸道長貳有異政請立碑者委參軍驗實以聞今世立碑不必請防而衮之權操之自下不但溢美之文無以風勸而植於道旁亦無過而視之者不旋踵而與他人作鎭石矣

冊府元宋璟爲相奏言臣伏見韶州奏事云廣州與臣立遺愛頌【璟嘗爲廣州都督】夫碑所以頌徳紀功臣在郡日課無所稱幸免罪戾一介俗吏何足書能濫承防施見在樞宻以臣光寵成彼謟防欲革此風望自臣始請勅廣府卽停從之時鄭州百姓亦爲前刺史孟溫禮樹碑因是亦命罷之

張籍送裴相公赴鎭太原詩明年塞北平蕃落應建生祠請立碑以晉公之勲名而頌祝之辭止此當日碑祠之難得可知矣

張公素

前明一統志永平府名宦有唐張仲素徳宗時以列將事盧龍軍節度使張允伸擢平州刺史允伸卒詔仲素代爲節度使同平章事考之新舊唐書列則云張仲武爲盧龍節度使破降回鶻又破奚北部及山奚威加北翟擢累檢校司徒同中書門下平章事卒【一統志亦有張仲武列於仲素之後】子直方多不法畏下變起奔京師軍中以張允伸總後務詔賜旌節在鎭二十三年比嵗丰登邊鄙無虞張公素以軍校事允伸擢平州刺史允伸卒子簡會爲副大使公素以兵來會喪簡會出奔詔以公素爲節度使性暴厲眸子多白燕人號白眼相公爲李茂勲所襲奔京師貶復州司戶參軍按盧龍節度使前後三人皆張姓曰仲武曰允伸曰公素今乃合二名而曰仲素及詳其歷官卽公素也又其逐簡會在懿宗咸通十二年距徳宗時甚逺且又安取此簒奪暴戾之人而載之名宦乎今灤州乃祀之名宦祠吁皆當時修書者不學之過也

又考唐時別有一張仲素字繪之元和中爲翰林學士有詩名舊唐書楊於陵所謂屯田員外郎張仲素白居易燕子樓詩序所謂司勲員外郎張仲素繢之【今本長集誤作績之】卽其人也然非盧龍節度使【張濬傳祖仲素位至中書舍人】

王亙

肇慶府誌宋王亙淳熈中爲博羅令築隨龍蘓村二堤民賴其利後知南防一統志誤作王旦今博羅名宦稱宋丞相文正公前博羅令而不知文正未嘗爲此官【宋史王旦傳起家以大理評事知平江縣】淳熈又孝宗年號也蓋士不讀書而祀典之荒唐也久矣

日知錄卷二十二﹤子部﹐雜家類﹐雜考之屬﹐日知錄﹥

欽定四庫全書

日知錄卷二十三

昆山顧炎武撰姓

言姓者本於五帝見於春秋者得二十有二嬀虞姓出顓頊封於陳姒夏姓岀顓頊封於鄫越【傳云沈姒蓐黃春秋時無考】子殷姓出髙辛封於宋【小戎亦子姓】姬周姓出黃帝封於管蔡郕霍魯衞毛郜雍曹滕畢原酆郇邘晉應韓凡蔣邢茅胙祭吳虞虢鄭燕魏芮彤荀賈耿滑焦楊宻隨已諸國【戎犬戎皆姬姓】任宿湏句顓臾風姓也自太皥秦趙梁徐郯江黃葛麇嬴姓也自少皥莒已姓薛任姓【隱十一年疏引世本謝章薛舒呂祝終泉畢過十國皆任姓】南燕姞姓也自黃帝【宻湏亦姞姓國語又有酉滕葴荀僖儇依七姓其封國在周世無考】杜祁姓也自陶唐楚防權姓邾郳曹姓鄅偪陽妘姓鬷夷董姓也自祝融【國語又有彭禿斟三姓在周世無考】齊申呂許紀州向姜姓也自炎帝【又有姜戎】蓼六舒舒鳩偃姓也自咎繇胡歸姓鄧曼姓羅熊姓狄隗姓鄋瞞漆姓陰戎允姓六者不詳其所出【國語以莒爲曹姓越爲姓與此異】略舉一二論之則今之孟氏季氏孫氏寧氏遊氏丰氏皆姬陳氏田氏皆嬀氏向氏樂氏魚氏皆子崔氏馬氏皆姜屈氏昭氏景氏皆芊自戰國以下之人以氏爲姓而五帝以來之姓亡矣【或曰嬴姓出於祝融防葛谷皆嬴姓伯益賜姓嬴秦趙徐乃其後凡注疏家所引姓氏大扺出於世本今其書亡不能備考】

氏族

禮記大傳正義諸侯賜大夫以氏若同姓公之子曰公子公子之子曰公孫公孫之子其親已逺不得上連於公故以王父字爲氏若適夫人之子則以五十字伯仲爲氏若魯之仲孫季孫是也若庻子妾子則以二十字爲氏【記所云冠而字之之義】則展氏臧氏是也若異姓則以父祖官及所食之邑爲氏以官爲氏者則司馬司城是也以邑爲氏者若韓趙魏是也凡賜氏族者比爲乃賜有大功徳者生賜以族若叔孫得臣是也𨿽公子之身若有大功徳則以公子之字賜以爲族若仲遂是也其無功徳死後乃賜族若無駭是也【按此論亦多不然詳見第一卷

不書族條】其子孫若爲其君不賜族子孫自以王父字爲族也氏族對文爲別散則通也故左傳云問族於眾仲下云公命以字爲展氏是也其姓與氏散亦得通故春秋有姜氏子氏姜子皆姓而雲氏是也

戰國時人大抵猶稱氏族【戰國防甘茂曰昔者曽子處費費人有與曽子同名族者而殺人不言姓而言族可見當時未嘗以氏爲姓也】漢人則通謂之姓然氏族之稱猶有存者漢書恩澤侯表褒魯節侯公子寛以魯頃公孫之孫奉周祀元始元年六月丙午封子相如嗣更姓公孫氏【平帝紀封周公後公孫相如爲褒魯侯當依表作公子寛】後更爲姬氏公子公孫氏也姬姓也此變氏稱姓之一證

水經注漢武帝元鼎四年幸雒陽巡省豫州觀於周室邈而無祀詢問耆老乃得孽子嘉封爲周子南君以奉周祀按汲冡古文謂衞將軍文子爲子南彌牟其後有子南勁紀年勁朝於魏後惠成王如衞命子南爲侯秦並六國衞後滅疑嘉是衞後故氏子南而稱君也據此嘉本氏子南武帝卽以其氏命之爲爵而漢書恩澤侯表竟作姬嘉則沒其氏而書其姓矣與褒魯之封公孫氏更爲姬氏者正同

姓氏之稱自太史公始混而爲一本紀於秦始皇則曰姓趙氏於漢髙祖則曰姓劉氏

氏族相傳之訛

氏族之書所指秦漢以上者大抵不可盡信唐書表李氏則云紂之時有理徵字徳靈爲翼中吳伯【本李延壽北史序傳】不知三代時無此名字無此官爵也表王氏則云周靈王太子晉以直諫廢爲庻人傳記亦無此事王氏定著三房一曰瑯邪二曰太原皆出靈王太子晉三曰京兆出魏信陵君是凡王皆姬姓矣乃王莽自云舜後【漢書元後傳莽自謂黃帝之後黃帝姓姚氏八世生虞舜舜起嬀汭以嬀爲姓至周武王封舜後嬀滿於陳是爲胡公十三世生完完字敬仲奔齊齊桓公以爲姓田氏十一世田和有齊國三世稱王至王建爲秦所滅項羽起封建孫安爲濟北王至漢興安失國齊人謂之王家因以爲氏】莽敗其族尙全未必無後裔而春秋吳有王犯晉有王良範氏之臣王生戰國齊有王斗王蠋王驩費有王順魏有王錯趙有王登秦有王稽王齕王翦王綰王戊【過秦論有王廖未知何國人】亦未必同出於靈王也【野客叢書曹子建作王仲宣誄曰流裔畢萬末冑稱王厥姓斯氏條分葉散世滋芳烈聲秦漢呂向注秦有王翦王離漢有五侯按王粲系畢公髙之後畢萬封於魏後十代文侯始列爲侯至孫稱惠王因以王爲氏而秦之翦離自周太子晉之後漢之五侯自齊田和之後此三元不相干注引爲一誤矣故新莽以姚嬀陳田王五姓爲宗室且禁元城王氏勿與四姓爲婚而已自取王防之女魏東萊王基爲子納太原王沈女皆不以爲嫌蓋知此也庾信作宇文傑墓志亦有是誤】韓文公作王仲舒神道碑文云王氏皆王者之後在太原者爲姬姓春秋時王子成父敗狄有功因賜氏此語郤有斟酌竇氏古無所考類族者不得其本見左傳有後緡方娠逃出自竇之文卽爲之說曰帝相妃有仍氏女逃出自竇奔歸有仍生少康少康次子曰龍畱居有仍遂爲竇氏【唐書宰相世系表】此與王莽引易伏戎於莽升其髙陵莽皇帝名也升劉伯升也何以異哉乃韓文公作竇牟墓志後緡竇逃閔腹子夏以再家竇爲氏亦用此事竊意古地以竇名者甚多必是以地爲氏路史曰余嘗攷之古之得姓者未有不本乎始封者也其氏於事者蓋寡矣而姓書氏譜一每爲之曲說至有棄其祖之所自出又牽異類而屬之豈不悲哉正謂若此之類也

漢時碑文所述氏族之始多不可據如魏蔣濟郊議稱曹騰碑文云曹氏族出自邾王沈魏書云其先出於黃帝當髙陽世陸終之子曰安是爲曹姓周武王克殷封曹俠於邾至戰國爲楚所滅子孫分流或家於沛而魏武作家傳自云曹叔振鐸之後陳思王作武帝誄曰於穆武王冑稷周則又姬姓之後以國爲氏者矣及至景初中明帝從髙堂隆議謂魏爲舜後詔曰曹氏世系出自有虞氏今祀圜丘以始祖帝舜配後少帝禪晉文亦稱我皇祖有虞氏則又不知其何所據【宋書符瑞志載博士蘇林董巴言但云魏之氏族出自顓頊與舜同祖見於春秋世家魏志濟以爲舜本姓嬀其苗曰田非曹之先著文以追詰隆】夫以一代之君而三易其祖豈不可笑況於士大夫乎

程氏出程伯休父太史公自序云重黎氏世序天地其在周程伯休甫其後也應劭曰封爲程國伯休甫字也其後爲司馬氏【晉書宣帝紀其先出自帝髙陽之子重黎爲夏官祝融歷唐虞夏商世序其職及周以夏官爲司馬其後程伯休甫周宣王時以世官克平徐方鍚以官族因而爲氏】而左傳成十八年晉欒書中行偃使程滑弒厲公注程滑晉大夫防二十三年程鄭嬖於公注鄭亦荀氏宗此則晉之程氏乃荀氏之別不與休甫同出今旣祖休甫又祖程嬰則誤矣【路史以荀爲文王之後子華子之書亦言其族出於司馬而又曰趙則眞吾姓之所宗氏也則程又與趙同祖朱子曰子華子近世僞書今或引其說以證姓氏之所從出則誣其祖矣又按荘子及呂氏春秋子華子韓昭釐侯時人非孔子所見之程子】

沈氏宋書沈約自序昔少皥金天氏有裔子曰昧爲防師生允格臺駘臺駘能業其官宣汾洮障大澤以處太原帝顓頊嘉之封諸汾川其後四國沈姒蓐黃沈子國今汝南平輿沈亭是也【汝南去汾州甚逺】春秋之時列於盟防定公四年諸侯會召陵伐楚沈子不防晉使蔡伐沈滅之以沈子嘉歸按沈姒蓐黃四國皆在汾水之上爲晉所滅【左氏昭公元年傳曰今晉主汾而滅之矣】黃非江人黃人之黃則沈亦非沈子嘉之沈休文乃並列而合之爲一誤也唐宰相世系表曰沈氏出自姬姓周文王第十子叔季食采於沈汝南平輿沈亭卽其地也此爲得之【又按魯有沈猶氏家語魯之販羊有沈猶氏者曽子弟子沈猶行是以地爲姓漢書景帝封楚元王子歳爲沈猶侯】

白氏唐白居易自序家狀曰出於楚太子建之子白公勝楚殺白公其子奔秦代爲名將乙丙巳降是也裔孫白起有大功於秦封武安君按白乙丙見於僖之三十三年白公之死則哀之十六年後白乙丙一百四十八年曽謂樂天而不考古一至此哉【唐宰相世系表以西乞術白乙丙爲孟明之子尢誤】

楊氏漢書揚【從才】雄傳曰其先出自有周伯僑者以支庻食采於晉之揚【左傳楊字從木】因氏焉揚在河汾之間周衰而揚氏或稱侯號曰揚侯會晉六爭權韓魏趙興而範中行知伯獘當是時偪揚侯揚侯逃於楚巫山因家焉此誤以楊侯與楊食我爲一人也唐書宰相世系表曰楊氏出自姬姓周宣王子尙父封爲揚侯又云晉之公族食邑於羊舌【左傳正義引世族譜云羊舌其所食邑名】凡三縣一曰銅鞮二曰楊氏三曰平陽羊舌四族叔向食采楊氏其地平陽楊氏縣是也及晉滅羊舌氏而叔向子孫逃於華山仙谷遂居華陰用修據此以楊陽揚羊四姓爲一尢誤按楊城卽今之洪洞縣本楊侯國左氏女叔侯所云霍楊韓魏皆姬姓也【防二十九年】而子云反離騷亦云有周氏之嬋嫣兮或鼻祖於汾隅靈宗初諜伯僑兮流於末之揚侯不知其字何以爲楊及其滅於晉而爲大夫羊舌氏邑則食我始見於傳而楊朱與老子同時又非羊舌之族也陽氏則以國爲氏以邑爲氏皆不可知【胡三省曰春秋閔公二年齊人遷陽子孫以國爲氏又按昭公十二年齊髙偃帥師納北燕伯於陽是邑名】晉有陽處父乃在叔向之前而楚之陽匄魯之陽虎【曾子弟子有陽膚】非一陽也宋之羊斟邾之羊羅非一羊也安得謂陽爲平陽羊爲羊舌而並附之叔向乎

叚氏後漢書叚熲其先出鄭共叔叚古人無以祖父名爲氏者凡若此類皆不通之說按叚氏當出自叚幹史記老子之子名宗宗魏將封於叚幹【唐書世系表封於叚爲幹木大夫謬】魏世家有叚幹木叚幹子田完世家有叚幹明

褚氏唐宰相世系表云出自子姓宋共公子叚字子石食采於褚其徳可師號曰褚師按褚師乃官名不獨宋有此官鄭亦有之昭公二年鄭公孫黒請以印爲褚師是也衞亦有褚師聲子

賀氏晉書賀循傳曰防稽山陰人也其先慶普漢世傳禮所謂慶氏學族髙祖純安帝時爲侍中避安帝父【淸河王慶】諱攺爲賀氏宋史賀鑄自言出王子慶忌居越之湖澤所謂鏡湖乃慶湖也【見鑄本傳然史卽疑之】按古但有以王父字爲氏無以名爲氏者慶忌名也不得爲氏而鏡湖本名鑑湖慶古音羗聲不相近若齊之慶氏居吳朱方見於左傳後人以慶封有弒君之惡諱之而欲更其祖其不及宋司馬華孫逺矣【水經注有賀臺越入吳還而成之故號曰賀臺茍欲求越國之故何不取之於賀臺而必取之於鏡湖又攺鏡而爲慶邪】

刀氏【復古編云作刁非】姓譜以爲齊大夫豎刀之後胡三省曰豎刀安得有後漢書貨殖傳有刀間愚按古書刀與貂通齊防王時有貂勃

防氏姓譜出自武王弟康叔爲周司防後人因以氏焉按康叔爲衞國之祖必無以王官氏其支庻之理此乃衞之司防左傳哀二十五年有司防亥卽防氏之祖也檀弓有司防惠子

孔顏孟三氏

今之顏氏皆云兗國之裔考仲尼弟子列傳有顏幸顏髙顏祖顏之僕顏噲顏何而孔子於衞主顏讎由此六人與讎由皆無後乎今之孔氏皆云夫子之裔春秋齊有孔虺衞有孔達陳有孔寧鄭有孔叔孔張此四族者皆無後乎且夫子出於宋爲子姓而鄭姬姓陳嬀姓衞姞姓【哀十一年孔姞】可合而爲一乎【史記貨殖傳宛孔氏之先梁人也用鐵冶爲業秦伐魏遷孔氏南陽平準書孔僅南陽大冶】

顏魯公作家廟碑云其先出於顓頊之孫祝融融孫安爲曹姓其裔邾武公名夷甫字顏子友別封郳爲小邾子遂以顏爲氏多仕魯爲大夫按左傳防十九年齊侯娶於魯曰顏懿姬其侄鬷聲姬注曰顏鬷皆姬母姓【當雲母氏】則顏之爲姬姓爲魯族審矣【姓譜曰顏姓本自魯伯禽支子有食采顏邑者因以爲族】其出於邾之說本自圏稱葛洪蓋徒見公羊於邾有顏公之稱而不考之於左氏也莒之犂比公豈必爲犂彌之祖乎【公羊傳謂邾婁顏滛九公子於宮中因以納賊周天子誅顏而反孝公於魯非隱公所盟之儀父不知何取於若人而以之爲祖】

春秋時以孟爲字者甚多今之孟氏皆祖子輿前代亦未之有也魏書孟表濟北蛇邱人自云本屬北地號索裏諸孟【古時孟姓亦或與芒通史記秦本紀擊芒卯華陽索隱引譙周云孟卯也淮南子孟卯注引戰國防曰芒卯也】元史孔思晦傳五季時孔末之後方盛欲以僞滅眞害宣聖子孫防盡至是其裔復欲冒稱宣聖後思晦以爲不早辧則眞僞久益不可明彼與我不共戴天乃列於族與共拜殿庭可乎遂防族人斥之而重刻宗譜於石然則今之以孔姓而濫通譜牒者可以戒矣

仲氏

漢濟陰太守孟郁修堯廟碑曰惟序仲氏祖綂所出本繼於姬周之遺苗天生仲山甫翼佐中興宣平功遂受封於齊周道衰防失爵亡邦後嗣乖散各相土擇居帝堯萌兆生長葬陵在於成陽聖化常存慕巍巍之盛樂風俗之美遂安處基業屬都鄕髙相裏因氏仲焉以傳於今其陰列仲氏有名者三十餘人又廷尉仲定碑略同漢時仲氏自謂仲山甫之後托基於帝堯之陵而今則以爲孔子弟子子路之後援顏曾孟之例而求爲五經博士矣然春秋之以仲氏者不一而仲山甫未嘗封齊則漢人之祖山甫未必是而今人之祖子路亦未必非也

以國爲氏

古人之氏或以謚或以字或以官或以邑無以國爲氏者其出奔他國然後以本國爲氏敬仲奔齊而爲陳氏是也其他若鄭丹宋朝楚建郳申之類皆是也不然則亡國之遺裔也

今人姓同於國者多自云以國爲氏非也夏氏出於陳之少西而非夏后氏之夏齊氏出於衞之齊惡而非齊國之齊左氏史記其著明者矣【秦堇父非秦國之秦狄虒彌非狄人之狄】

姓氏書

姚寛西溪叢語曰姓氏之學莫盛於元和姓纂自南北朝以官職相髙沿至於唐崔盧李鄭紏紛可鄙若以聖賢所本如嬀姓子姓姬姓姜姓之類各分次其所從來以及春秋所紀用世本荀況譜杜預公子譜爲法則唐虞三代列國諸侯俱可成書此似太史公欲爲而未就者耳愚嘗欲以經傳諸書次之首列黃帝之子得姓者十二人次則三代以上之得國受氏而後人因以爲姓者次則戰國以下之見於傳記而今人通謂之姓者次則三國南北朝以下之見於史者又次則代北復姓遼金元姓之見於史者而無所考者別爲一帙【略舉其目曰姓本第一封國第二氏別第三秦漢以來姓氏合並第四代北姓第五遼金元姓第六雜攺姓第七無徵第八】此則若网之在綱有條而不紊而望族五音之紛紛者皆無所用豈非反本類族之一大事哉

漢劉向撰世本二卷其書不傳今左傳注疏多本之然亦未必無誤

通譜

同姓通族見於史者自晉以前未有晉書石苞傳曾孫朴沒於防石勒以與朴同姓俱出河北引朴爲宗室特加優寵位至司徒南史侯瑱傳侯景以瑱與已同姓托爲宗族待之甚厚此以殊族而附中國也晉書孫旂傳旂子弼及弟子髦輔琰四人並有吏材稱於當世遂與孫秀合族南史周正傳謟附王偉與周石珍【建康之廝也爲梁制局監降侯景】合族舊唐書李義甫傳義甫旣貴之後自言本出趙郡始與諸李敍昭穆而無賴之徒茍合借其權勢拜伏爲兄叔者甚眾李輔國傳宰相李揆山東甲族見輔國執子弟之禮謂之五父此以名門而附小人也凡此史皆書之以志其非今人好與同姓通譜不知於史傳居何等也

北人重同姓多通譜系南人則有比鄰而各自爲族者宋書王仲徳傳北土重同姓謂之骨肉有逺來相投者莫不竭力營贍仲徳聞王愉在江南是太原人乃往依之愉禮之甚薄魏書崔伯傳崔寛自隴右通欵見司徒浩浩與相齒次厚撫之及浩誅以逺來疎族獨得不坐遂家於武城以一子繼浩弟覧妻封氏相奉如親北史杜銓傳初宻太后杜氏父豹喪在濮陽太武欲令迎葬於鄴謂司徒崔浩曰天下諸杜何處望髙朕意欲取杜中長老一人以爲宗正令營防防事浩曰京兆爲美中書博士杜銓其家今在趙郡是杜預後於今爲諸杜召見銓以爲宗正令與杜超子道生送豹喪葬鄴南銓遂與超如親超謂銓曰旣是宗正何緣僑居趙郡乃延引同屬魏郡南史韋鼎傳陳亡入隋時吏部尙書韋世康兄弟顯貴文帝從容謂鼎曰世康與公逺近對曰臣宗族南徙昭穆非臣所知帝曰卿百代族豈本也命官給酒肴遣世康請鼎還杜陵鼎乃自楚太傅孟以下二十餘世並考論昭穆作韋氏譜七卷示之歡飲十餘日乃還

近日同姓通譜爲濫雜其實皆植黨營私爲蠧國害民之事宜嚴爲之禁欲合宗者必上之於官使諳悉古今者爲之考定嵗終以達禮部而類奏行之其不請而私通者屏之四裔然後可革其獘古之姓氏有專官掌之國語曰使名姓之後能知上下之神祗氏姓之所出者爲之宗又曰司啇協名姓春官宗伯其屬有都宗人家宗人而女官亦有內宗外宗今日姓氏昏姻二事似宜專設一官方得教民之本

氏族之亂莫甚於五代之時當日承唐余風猶重門防故史言唐梁之際仕宦遭亂奔亡而吏部銓文書不完因緣以爲姦利至有私鬻告勅亂易昭穆而季父母舅反拜侄甥者【豆盧革傳】冊府元長興初鴻臚桞膺將齋文書兩件賣與同姓人柳居則大理寺斷罪當大辟以遇恩赦減死奪見任官罰銅終身不齒勅曰一人告身三代名諱傳於同姓利以私財上則欺防人君下則貨鬻先祖罪莫大焉自今以後如有此獘傳者受者並當極法今則因無防敍遂弛禁防五十年來通譜之俗徧於天下自非明物察倫之主亟爲澄別則滔滔之勢將不可反矣

唐朝已前重譜牒如新唐書言河南劉氏本出匈奴之後劉庫仁柳城李氏世爲契丹酋長營州王氏本髙麗之類此同姓而不同族也又如魏書髙陽王雍傳言博陵崔顯世號東崔地寒望劣此同族而不同望也故髙士亷傳言每姓第其房望𨿽一姓中髙下懸隔異姓稱族自漢以來未有此事杜子美寄族弟唐十八使君詩云與君陶唐後盛族多其人聖賢冠史籍枝羅源津則杜與唐爲兄弟矣重送劉十弟判官詩云分源豕韋別浦鴈賓秋年事推兄忝人才覺弟優則杜與劉爲兄弟矣韓文公送何堅序亦云何與韓同姓爲近【容齋三筆引孫緬唐韻曰韓滅子孫分散江淮間因以韓爲何字隨音變遂爲何氏】按詩之水一章言戍申二章言戍甫三章言戍許孔氏曰言甫許者以其俱爲姜姓旣重章以變文因借甫許以言申其實不戍甫許也六國時秦趙同爲嬴姓史記漢書多謂秦爲趙亦此類也【史記秦本紀太史公曰秦以其先造父封趙城爲趙氏陸賈傳秦任刑法不變卒滅趙氏索隱曰案韋昭云秦伯翳後與趙同出蜚亷造父有功周穆王封之趙由此一姓趙氏漢書武五子傳趙氏無炊火焉韋昭曰趙秦之別氏南越傳蒼梧秦王晉灼曰秦王卽趙先也趙本與秦同姓故曰秦王淮南子亦稱秦始皇爲趙政三國誌陳思王上防絕纓盜馬之臣赦楚趙以濟其難注秦穆公有赦盜馬事趙則未聞蓋以秦亦趙姓文選王融防秀才文訪防禽於絕澗作霸秦基李善注引韓非子所載趙董閼於事而云史記曰趙氏之先與秦共祖以其共祖故𨿽趙亦號曰秦又左思魏都賦二嬴之所曽聆李善注秦穆公趙簡子史記趙氏之先與秦同祖故曰二嬴也】崧髙言生甫及申孔氏曰此詩送申伯而及甫侯者美其上世俱出四嶽故連言之今人之於同姓防無不通譜何不更廣之於異姓而以子美退之爲例也

李華淮南節度使崔公頌徳碑云惟申伯翼宣王登南邦興周室小白率諸侯徵楚翟奉王職與崔公葉徳同勲皆姜姓也

開元十九年於兩京置齊太公廟建中初宰相盧杞京兆尹盧諶以盧者齊之裔乃鳩其裔孫若崔盧丁呂之族合錢以崇飾之

元吳澂送何友道防萍鄕序云袁柳撫何二族各以儒官著而其初實一姬姓文之昭由魯之展而爲柳武之穆由晉之韓而爲何氏不同而姓同

宋邵伯溫聞見錄云司馬溫公一日過康節先生謁曰程秀才旣見則溫公也問其故公笑曰司馬出程伯休父

二字姓攺一字

古時以二字姓攺爲一字者如馬宮本姓馬矢攺爲馬唐憲宗名純詔姓淳於者攺姓於唐宰相世系表鐘離昧二子次曰接居潁川長社爲鐘氏見之史冊不過一二自洪武元年詔民間有色目姓一切禁止如今有呼姓本呼延乞姓本乞伏皆明初攺而並中國所自有之復姓皆去其一字氏族之紊莫甚於此且如孫氏有二衞之良夫楚之叔敖並見於春秋而公孫叔孫長孫士孫王孫之類今皆去而爲孫與二國之孫合而爲一而其本姓遂亡公羊公沙公乘之類則去而爲公母丘母將之類則去而爲母而其本姓遂亡司徒司空之類【唐宗禦注孝經碑末有司徒巨源李邕娑羅樹碑末有司徒蕳宋開寶�中宗廟碑翰林待詔司徒儼書宋史趙逢傳有禮部侍郎集賢殿學士司徒翊】則去而爲司司馬氏則去而或爲司或爲馬而司馬之僅存於代者惟溫公之後所以然者蓋因儒臣無學不能如魏孝文攺代北之姓一一爲之條理而聽其人之所自爲也然漢姓之攺不始於是時唐書阿史那忠以擒頡利功拜左屯衞將軍妻以宗女定防縣主賜名爲忠單穪史氏韓文公集賢院校理石君墓志云其先姓烏石蘭從拓防魏氏入夏居河南遂去烏與蘭獨姓石氏劉靜修古裏氏名字序云吳景初本姓古裏氏以代北諸姓今各就其近似者易從中國姓故古裏氏例稱吳則固巳先之矣【肅宗上元二年詔氏姓與俗諱及隱疾同聲者宜攺與本族望所出金世宗大定十三年五月戊戌禁女直人毋得混爲漢姓得惇本之至意】

章邱志言洪武初翰林編修吳沈奉防撰千家姓得姓一千九百六十八而此邑如術如防尙未之錄【廣韻防字下注云齊大夫名】今訪之術姓有三四百丁自云金丞相珠格髙琪之後【按珠格原文作術虎前人不知音譯故繆以爲術姓之祖也】蓋二字攺爲一字者而撰姓之時尙未登於黃冊也以此知單姓之攺並在明初以後而今代山東氏族其出於金元之裔者多矣

洪武元年禁不得蒙古姓禁中國人之爲防古姓【元時有此俗】非禁防古之本姓也三年四月甲子詔曰天生斯民族屬姓氏各有本原古之聖王尢重之所以別昏姻重本始以厚民俗也朕起布衣定羣雄爲天下主已嘗詔告天下古諸色人等皆吾赤子果有材能一體擢用比聞入仕之後或多更姓名朕慮嵗久其子孫相傳昧其本原非先王致謹氏族之道中書省其告諭之如已更易者聽其攺正可謂正大簡要至九年三月癸未以火你赤爲翰林古編修更其姓名曰霍莊【北音讀霍如火】蓋亦仿漢武賜日防姓金之意然漢武取義於休屠王祭天金人亦以中國本無金姓也今中國本有霍姓而賜之霍則與周霍叔之後無別矣況其時又多不奉防而自爲姓者其年閠九月丙午淮安府海州儒學正曾秉正言臣見近來古色目人多攺爲漢姓與土著無異有求仕入官者有登顯要者有爲富商大賈者𨿽示懷徠終慮淆混宜令復姓庻可辧識又臣前過江浦見塞外之俘累累而有以臣所見不如早爲之所至永樂元年九月庚子上謂兵部尙書劉儁曰各衞來降人多同名宜賜姓以別之於是兵部請如洪武中故事編置勘合給賜姓氏【按洪武中勘合賜姓實錄不載惟十六年二月故元雲南右丞觀音保降賜姓名李觀又宣宗實錄綽爾洪武二十一年來歸賜姓名李賢】從之三年七月賜巴圖特穆爾名吳允誠婁圖嚕古名柴秉誠寶珠名楊效誠自此遂以爲例而華宗賜姓與中土舊族相亂惜乎當日之君子徒誦招攜懷逺之言而無類族辧物之道使舉籍蕃人之來歸者賜以漢姓所無不妨如拓防宇文之類二字爲姓則旣不混於因生賜姓胙土命氏之舊而又使百世之下知昭代遠服四裔其得姓於朝者凡若干族豈非曠代之盛舉哉

北方門族

杜氏通典言北齊之代瀛冀諸劉淸河張宋並州王氏濮陽侯族諸如此軰近將萬室北史薛傳爲河北太守有韓馬兩姓各二千餘家今日中原北方𨿽號甲族無有至千丁者戶口之寡族姓之衰與江南相去絕其一登科第則爲一方之雄長而同譜之人至爲之僕役此又風俗之敝自金元以來淩夷至今非一日矣

冒姓

今人多有冒母家姓者漢書外戚恩澤侯表扶柳侯呂平以皇太后姊長姁子侯師古曰平旣呂氏所生不當姓呂蓋史家惟記母族也按是時太后方封呂氏故平以姊子冒呂姓而封耳唐書天后紀聖歷二年臘月賜皇太子【中宗】姓武氏然則有天子而令之冒母姓者與漢書景十三王傳趙王彭祖取江都易王寵姬王建所姦淖姬者甚愛之生一男號淖子晉書會稽王道子傳許榮上防言今臺府局吏直衞武官及僕婢兒取母之姓者本臧獲之徒無鄕邑品第是知冒母爲姓皆人倫之所鄙賤然亦有帝子而稱母姓者如栗太子衞太子史皇孫之類則以其失位而名之也【外戚傳上憐許太子蚤失母蓋霍后時人稱之】

呂平以太后姊長姁子侯此冒母姓之始【夏侯嬰傳曾孫頗尙主主隨外家姓號孫公主故滕公子孫更爲孫氏此冒外祖母姓】史記灌夫傳父張孟爲潁陰侯嬰舍人得幸因進之至二千石故灌氏姓爲灌孟大宛傳堂邑氏故夷奴甘父漢書注服防曰堂邑姓也漢人其奴名甘父師古曰堂邑氏之奴本夷人名甘父下云堂邑父者蓋取主之姓以爲氏而單稱其名曰父此冒主姓之始【新唐書元載父景升爲曹王明妃元氏掌田租請於妃冒爲元氏】

兩姓

漢書百官表建昭三年七月戊辰衞尉李延壽爲禦史大夫一姓繁

古人二名止用一字

晉侯重耳之名見於經而定四年祝佗述踐土之盟其載書止曰晉重豈古人二名可但稱其一與昭二年莒展輿出奔吳傳曰莒展之不立晉語曹僖負覉稱叔振鐸爲先君叔振亦二名而稱其一也

昭二十一年蔡侯朱出奔楚谷梁傳作蔡侯東出奔楚乃爲之說曰東者東國也【東國隱太子之子平侯廬之弟朱叔父也】何爲謂之東也王父誘而殺焉父執而用焉奔而又奔之曰東惡之而貶之也然則以削其一名爲貶也【定六年季孫斯仲孫忌帥師圍鄆杜氏注何忌不言何闕文】

王莽孫宗得罪自殺復其本名防宗貶厥爵攺厥號是又以增其一名爲貶也

班固幽通賦發還師以成命兮重醉行而自耦潘嶽西徵賦重戮帶以定防大順以霸世文公名止用一字本於踐土載書卻非翦截古人名字之比至嶽爲關中詩云紛紜齊萬亦孔之醜馬汧督誄云齊萬哮闞震驚臺司則不通矣豈有以齊萬年爲齊萬者邪若梁王彤爲徵西大將軍而詩云桓桓梁徵尢不成語

班固幽通賦巨滔天而泯夏王莽字巨君止用一巨字王逸九思管束兮桎梏百貿易兮傳賣【音鬻】遭桓繆兮識舉才徳用兮列施百里奚止用一百字此體後漢人已開之矣

呂氏春秋幹木光乎徳去叚字【今本呂氏捲秩有叚字】惜誓來革順志而用國去惡字此爲翦截名字之祖

文中並稱兩人而一氏一名尢爲變體殖華還二人也而淮南子稱爲殖華賈誼新書使曹勃不能制曹曹參勃周勃也史記孟子荀卿傳管嬰不及管管仲嬰晏嬰也司馬遷報任安書周魏見辜周周勃魏魏其侯竇嬰也楊雄長賦乃命驃衞驃驃騎將軍霍去病衞大將軍衞靑也杜欽傳覧宗宣之饗國韋昭曰宗殷髙宗也宣周宣王也徐樂傳名何必夏子俗何必成康服防曰夏禹也子湯也湯子姓班固幽通賦周賈蕩而貢憤周莊周賈賈誼也漢彰長碑云防父事母有柴潁之行柴髙柴潁潁考叔也夏侯湛張平子碑云同貫宰貢宰宰我貢子貢也風俗通淸擬夷叔郤正釋譏褊夷叔之髙懟傅子夷叔迂武王以成名杜預遺令南觀伊雒北望夷叔陶潛詩積善云有報夷叔在西山皆謂伯夷叔齊漢廣漢屬國侯李翊碑夷史之髙巴郡太守樊敏碑有夷史之直皆謂伯夷史魚陶潛讀史述九章程杵是程嬰公孫杵臼新唐書尉遲敬徳傳隱巢是隱太子巢刺王一諡一爵

古人諡止稱一字

古人諡有二字三字而後人相沿止稱一字者衞之叡聖武公止稱武公貞惠文子止稱公叔文子晉趙獻文子止稱文子【檀弓晉獻文子成室注謂晉君獻之廬陵胡氏曰或趙武諡獻文耳】魏惠成王止稱惠王楚頃防王止稱防王秦惠文王止稱惠王悼武王止稱武王昭防王止稱昭王莊防王止稱莊王韓昭釐侯止稱昭侯宣惠王止稱宣王趙悼防王止稱防王漢諸葛忠武侯止稱武侯

稱人或字或爵

顏曾思孟三人皆氏而思獨字以嫌於夫子也樊酈絳灌三人皆姓而勃獨爵以功臣周姓者多也【汾陰侯昌隆慮侯寵魏其侯止防武侯綜髙景侯成博陽侯聚皆周姓顏師古引楚漢春秋謂別有一人名絳灌者非】史記垓下之戰孔將軍居左費將軍居右孔將軍蓼侯孔藂也費將軍費侯陳賀也費獨以爵者以功臣陳姓者多也【博陽侯濞曲逆侯平堂邑侯嬰陽夏侯豨棘蒲侯武河陽侯涓髙胡侯夫乞復陽侯胥槀侯錯猗氏侯遫龍侯署紀信侯倉皆陳姓】

子孫稱祖父字

子孫得稱祖父之字子稱父字屈原之言朕皇考曰伯庸是也孫稱祖字子思之言仲尼祖述堯舜是也【朱子曰古人未嘗諱字程先生云予年十四五從周茂叔本朝先軰尙如此伊川亦嘗呼明道字】

儀禮筮宅之辭曰哀子某爲其父某甫筮宅又曰哀子某來日某卜葬其父某甫字父也虞祭之祝曰爾皇祖某甫卒哭之祝曰哀子某來日某隮祔爾於爾皇祖某甫字祖也祔祭之祝曰爾皇祖某甫以隮祔爾孫某甫兩字之也

字爲臣子所得而稱故周公追王其祖曰王季王而兼字

已祧不諱

冊府元唐憲宗元和元年禮儀使奏言謹按禮記曰旣卒哭宰夫執木鐸以命於宮曰捨故而諱新此謂已遷之廟則不諱也今順宗神主升祔禮畢髙宗中宗神主上遷請依禮不諱制可

文宗開成中刻石經凡髙祖太宗及肅代徳順憲穆敬七宗諱並缺防畫髙中睿四宗己祧則不缺文宗見爲天子依古卒哭乃諱【鄭氏曲禮注曰生者不相辟名】故禦名亦不缺韓退之辯諱本爲二名嫌名立論而其中治天下之治卻犯正諱蓋元和之元髙宗己祧故其潮州上表曰朝廷治平日久曰政治少懈曰巍巍治功曰君臣相戒以致至治舉張行素曰文學治行眾所推平淮西碑曰大開明堂坐以治之韓神道碑銘曰無有外事朝廷之治惟諱辯篇中似不當用

漢時祧廟之制不傳竊意亦當如此故孝惠諱盈而說苑敬愼篇引易天道盈而益謙四句盈字皆作滿在七世之內故也班固漢書律曆志盈元盈綂不盈之類一卷之中字凡四十餘見何休注公羊傳曰言孫於齊者盈諱文己祧故也若李陵詩獨有盈觴酒與子結綢繆枚乘柳賦盈玉縹之淸酒【載古文苑】又詩盈盈一水間【載玉臺新詠】二人皆在武昭之世而不避諱又可知其爲後人之擬作而不出於西京矣【李陵詩不當用盈字容齋隨筆論之】

後唐明宗天成四年中書門下奏少帝冊文內有基字是宗廟諱尋常詔勅皆不避少帝是繼世之孫冊文內不欲斥列聖之諱今攺爲宗字

宋史紹興三十二年正月禮部太常寺言欽宗祔廟翼祖當遷以後翼祖皇帝諱依禮不諱詔恭依

謝肇淛曰宋眞宗名恆而朱子於書中恆字獨不諱蓋當寜宗之世眞宗己祧

崇禎三年禮部奉防頒行天下避太祖成祖廟諱及孝武世穆神光熹七宗廟諱正依唐人之式惟今上禦名亦須廻避蓋唐宋亦皆如此【觀漢宣帝之詔知當時已避天子之名】然止避下一字而上一字天子與親王所同則不諱

皇太子名不諱

冊府元唐王紹爲兵部尙書紹名初與憲宗同憲宗時爲廣陵王順宗卽位將冊爲皇太子紹上言請攺名議者或非之曰皇太子亦人臣也【漢魏故事皇太子稱臣晉咸寧中議除此制摯虞以爲孝經資於事父以事君義兼臣子則不嫌於稱臣詔令依舊】東宮之臣當請攺爾柰何非其屬而請攺名豈爲以禮事上邪左司員外郎李藩曰歷代故事皆自不識大體之臣而失之因不可復正無足怪也

三國誌注言魏文帝爲五官中郎將賓客如雲邴原獨不往太祖防使人問之原答曰吾聞國危不事冡宰君老不奉世子萬曆中年往往有借國本之名而以爲題目者得無有愧其言

唐中宗自房州還復立爲皇太子左庻子王方慶上言太子皇儲其名尊重不敢指斥晉尙書僕射山濤啟事稱皇太子而不言名朝官猶尙如此宮臣諱則不疑今東宮殿及門名皆有觸犯臨事論啟廻避甚難孝敬皇帝爲太子時攺教門爲崇教門沛王爲皇太子攺崇賢館爲崇文館皆避名諱以遵典禮伏望依例攺換制從之史臣謂方慶欲尊太子以示中興之漸然則方慶之言蓋有爲言之也

有明之制太子親王名俱令廻避蓋失之不攷古也崇禎二年兵部主客司主事賀烺以避皇太子名攺名世壽而光宗爲太子河南府及商州屬縣並未嘗攺實錄言洪武十四年十月辛酉給事中鄭相同請依古制凡啟事皇太子惟東宮官屬稱臣朝臣則否以見尊無二上之義詔下羣臣議翰林院編修吳沈言太子所以繼聖體而承天位者也尊敬之體宜同從之歷代不稱臣之制自斯而變

親王之名尢不必諱而亦諱之正綂十二年山西鄕試詩經題內維周之楨楨字犯楚昭王諱考試及同考官俱罰俸一月

二名不偏諱

二名不偏諱宋武公名司空攺司空爲司城是其證也杜氏通典大唐武徳九年六月太宗居春宮萬防下令曰依禮二名不偏諱其官號人名及公私文籍有世及民兩字不連讀者並不須諱避唐書髙宗紀貞觀二十三年七月丙午攺治書侍禦史爲禦史中丞諸州治中爲司馬別駕爲長史治禮郎爲奉禮郎以避上名上以貞觀初不諱先帝二字有司奏曰先帝二名禮不偏諱上旣單名臣子不合指斥上乃從之【通典又言太宗時二名不相連者並不諱至宗始諱之然永徽初已攺民部爲戶部而李世勣已去世字單稱勣矣又按隋書修於太宗時而中間多有攺世爲代攺民爲人者此唐人偏諱之始然亦有不盡然者經籍志四民月令作四人而齊民要術仍民字是亦漢書注所云史駮文者也章懷太子注後漢書亦有並其本文而攺之者如胡廣傳詩美先人詢於芻蕘之類】

後唐明宗名嗣源天成元年六月勅曰古者酌禮以制名懼廢於物難知而易諱貴便於時況徵彼二名抑有前例太宗文皇帝自登寶位不攺舊稱時則臣有世南官有民部靡聞曲避止禁連呼朕猥以躬托於人上祗遵聖範非敢自尊應文書內所有二字但不連稱不得回避若臣下之名不欲與君親同字者任自攺更務從私便庻體朕懷

嫌名

衛桓公名完楚懷王名槐古人不諱嫌名故可以爲謚韓文公諱辯言不諱滸勢秉機乃宗禦刪定禮記月令曰野雞入大水爲蜃曰野雞始雊則諱雉以與治同音也李林甫序曰璿樞玉衡以齊七政則諱璣徳宗九月九日賜曲江宴詩時此萬樞暇與佳節並則諱機以與基同音也南史劉秉不稱名而書其字曰彥節則諱秉以與昞同音也又如武后父諱士彠而孫處約攺名茂道韋仁約攺名思謙睿宗諱旦而張仁亶攺名仁願宗諱隆基而劉知防攺名子箕州攺名儀州【卽今遼州】徳宗諱適而括州攺名處州順宗諱誦而鬭訟律攺爲鬭競憲宗諱純凡姓淳於者攺姓於惟監察禦史韋淳不攺旣而有詔以陸淳爲給事中攺名質淳不得已攺名處厚而懿宗以南詔酋龍名近宗諱遂不行冊禮則退之所言亦未爲定論也唐自中葉以後卽士大夫亦諱嫌名故舊史以韓愈爲李賀作諱辯爲紕繆而賈曾傳則曰拜中書舍人曾以父名忠固辭議者以爲中書是曹司名又與曾父名音同字別於禮無嫌曾乃就職懿宗紀則曰咸通二年八月中書舍人衛洙奏狀稱恩除授滑州刺史官號內一字與臣家諱音同請攺授閒官勅曰嫌名不諱著在禮文成命已行固難依允是又以爲不當諱也

冊府元咸通十二年分司侍禦史李谿進狀曰臣準西臺牒及金部稱奉六月二十七日勅內園院郝景全事奏狀內訟字音與廟諱同奉勅罰臣一季俸者臣官位至卑得罰俸屈與不屈不合有言而事關理體若便隱黙恐負聖時願陛下寛其罪戾使得盡言臣前奏狀稱準勅因事告事旁訟他人是咸通十一年十月十三日勅語臣狀中具有準勅字非臣自撰辭句臣謹按禮不諱嫌名又按職制律諸犯廟諱嫌名不坐注云謂若禹與雨防雲謂聲同而字異注防重復至易分曉伏惟皇帝陛下明過帝堯孝逾大舜豈自發制勅而不避諱哉故是審量禮律以爲無妨耳卽引陛下勅文而言不敢擅有移攺不謂內園便有此論奏也臣非敢訴此罰俸也恐自此有援引勅格者亦須委曲回避便成訛獘臣聞趙充國爲將不嫌伐一時事以爲漢家後法魏徵爲相不存形迹以致貞觀太平臣𨿽未及將相忝爲陛下持憲之臣豈可以論俸爲嫌而使國家勅命有誤也願陛下畱意察納別下明勅使自後章奏一遵禮律處分則天下幸甚勅免所罰

南唐元宗初名璟避周信祖廟諱攺名景是不諱嫌名按嫌名之有諱在漢末之聞晉羊祜爲都督荊州諸軍事及薨荊州人爲祜諱名室戶皆以門爲稱攺戶曹爲辭曹此諱嫌名之始也

後魏地形志天水郡上邽縣犯太祖諱攺爲上封魏太祖名珪

宋代制於嫌名字皆避之禮部韻略凡與廟諱音同之字皆不收太祖諱匡十陽部去王切一十三字二十一震部羊晉切一十一字皆不收它皆仿此朱子周易本義姤卦下以故爲姤作故爲遇避髙宗嫌名也【宋板書貞字完字多是缺筆貞音同禎仁宗諱完音同桓欽宗諱雍錄以貞女樹爲正女木樹音同曙英宗諱】豈不聞顏氏家訓所云呂尙之兒如不爲上趙壹之子倘不作一便是下筆卽妨是書皆觸者乎【金章宗泰和元年七月己巳初禁廟諱同音字蓋亦仿宋制也】

明代不諱嫌名如建文年號是也

以諱攺年號

唐中宗諱顯宗諱隆基唐人凡追稱髙宗顯慶年號多雲明慶永隆年號多雲永崇趙元昊以父名徳明攺宋明道年號爲顯道而範文正公與元昊書亦攺後唐明宗爲顯宗【杜氏通典釋法明逰天竺記明下有國諱攺焉四字當是小注今本連作大文】

前代諱

孟蜀所刻石經於唐髙祖太宗諱皆缺書石晉相裏金神道碑民瑉二字皆缺末筆南漢劉巖尊其父謙爲代祖聖武皇帝猶以代字易世至宋益逺矣而幹徳三年卜諲伏羲女媧廟碑民瑉二字咸平六年孫衝序絳守居園池記碑民瑉二字皆缺末筆其於舊君之禮何其厚與【予至西安見宋咸平二年夢英自書篆書日錄偏旁字源序立於文宣王廟者稱長安爲故都而唐字跳行蓋嘆昔人之厚其時唐之亡已九十三年矣】

楊阜魏明帝時人也其防引書協和萬國猶避漢髙祖諱韋昭吳后主時人也其解國語凡莊字皆作嚴猶避漢明帝諱唐長孫無忌等撰隋書易忠節傳以誠節稱苻堅爲苻永固亦避隋文帝及其考諱【後漢應劭作風俗通有諱舊君之議】自古相傳忠厚之道如此今人不知之矣

元移刺廸爲常州路總管刻其所防四書章句或問集注其凡例曰凡序注或問中題頭及空處並存其舊以見當時忠上之意【如宋徳隆盛之類】近嵗新刋大學衍義亦然時天歷元年也資治通鑑周太祖世宗紀太祖皇帝皆題頭至今仍之孟子見梁防王章末注蘇氏曰予觀孟子以來自漢髙祖及光武及唐太宗及我太祖皇帝能一天下者四君太祖上空一字永樂中修大全於其空處添一宋字後人之見與前人相去豈不逺哉

名父名君名祖

金縢周公之祝辭曰惟爾元孫某左傳荀偃濟河而禱稱曾臣彪名君也【淮南子曰祝則名君】左傳楚子圍宋申犀見王稱無畏知防對楚王稱外臣首鄢陵之戰欒鍼曰書退名父也華耦來盟稱君之先臣督欒盈辭於周行人曰陪臣書曰其子黶名祖若父也

弟子名師

論語長沮曰夫執輿者爲誰子路曰爲孔丘孟子樂正子入見曰君奚爲不見孟軻也是弟子而名師也

同軰稱名

古人生不諱名同軰皆面呼其名書周公若曰君奭禮記曾子問篇老聃曰丘檀弓篇曾子曰商論語微生畆謂孔子曰丘是也

以字爲諱

古人敬其名則無有不稱字者顏氏家訓曰古者名以正體字以表徳名終則諱之字乃可以爲孫氏孔子弟子記事者皆稱仲尼【子貢曰仲尼日月也魏鶴山云儀禮子孫於祖禰皆稱字】呂后微時嘗字髙祖爲季漢袁種字其叔父盎曰絲王丹與侯霸子語字霸爲君房江南至今不諱字也河北士人全不辧之故有諱其名而並諱其字者三國誌司馬朗傳年九嵗人有道其父字者朗曰慢人親者不敬其親者也客謝之常林傳年七嵗有父黨造門問林伯先在否林不答客曰何不拜林曰𨿽當下拜臨子字父何拜之有晉書儒林劉兆傳嘗有人著鞾騎驢至兆門外曰吾欲見劉延世兆儒徳道素靑州無稱其字者門人大怒兆曰聽前舊唐書韓愈傳拜中書舍人有不悅愈者言愈前左防爲江陵掾曹荊南節度使裴均館之頗厚近者均子鍔還省父愈爲序餞鍔仍呼其字此論喧於朝列坐是攺太子右庻子至於山陽公載記言馬超降蜀常呼先主字關羽怒請殺之此則面呼人主之字又不可以常儕論矣

自稱字

漢書注張晏曰匡衡少時字鼎世所傳衡與貢禹書上言衡敬報下言匡鼎白南史陶景自號華陽隱居人間書札卽以隱居代名此自稱字之始也

東觀餘論言古人或有自稱字者王右軍敬謝帖云王逸少白廬山遠公集盧循與遠書云範陽盧子先叩首柳少師與弟帖云誠懸呈今按唐權徳輿答楊湖南書稱載之再拜柳冕答鄭衢州書稱敬叔頓首白居易與元九書稱樂天再拜宋陳搏謁髙公詩稱道門弟子圖南上

唐張謂長沙風土碑銘有唐八葉元聖六載正言待理湘東張洗濟瀆廟祭器幣物銘濯纓不才謬領玆邑元稹作白氏長慶集序自書曰微之序乃是作文自稱其字

自稱其字不始於漢人家父吉甫寺人孟子之詩已先之矣

人主呼人臣字

漢髙帝曰運籌防帷帳之中決勝千里之外吾不如子房【張良字】景帝曰天下方有急王孫【竇嬰字】寜可以譲邪皆人主呼人臣字也

晉以下人主於其臣多不呼名南史梁蔡樽爲吏部尙書侍中武帝嘗設大臣防樽在坐帝頻呼姓名樽竟不答食防如故帝覺其負气乃攺喚蔡尙書樽始放筯執笏曰爾帝曰卿向何聾今何聰對曰臣預爲右戚且職在納言陛下不應以名垂喚帝有慙色【文選範云表稱乃祖平李善注引晉中興書範汪字平魏書江式表稱臣亡祖文威式祖彊字文威】又南朝人如王敬王仲徳王景文謝景仁北朝人如蕭世怡李元操之軰名犯帝諱卽以字行不復更名【宋褚叔茂張叔茂名與太和諱同以字行通鑑大同二年時人多以字行舊史皆因之周韋叔裕字孝寛以字行魏書多稱揚遵彥】魏王

昕對汝南王悅自稱元景北齊祖珽對長廣王湛自稱孝徵隋崔頥答豫章王啟自稱祖濬王貞答齊王啟自稱孝逸而唐太宗時如封倫房喬髙儉尉遲恭顏籀並以字爲名蓋因天子常稱臣下之字故爾其時堂陛之間未甚濶絕君臣而有朋友之義後世所不能及矣因話錄文宗對翰林諸學士因論前代文章裴舍人素數道陳拾遺名柳舍人璟目之裴不覺上顧桞曰他字伯玉亦應呼陳伯玉

兩名

禮記正義公羊說春秋譏二名謂二字作名若魏曼多也【公羊傳春秋以仲孫何忌爲仲孫忌魏曼多爲魏多皆謂譏二名而去之】左氏說二名者楚公子棄疾弒其君卽位之後攺名爲居是爲二名許愼謹案云文武賢臣有散宜生蘇忿生則公羊之說非也【白虎通古人之名或兼或單春秋譏二名乃謂其無常者也是用左氏說】今按古人兩名見於經傳者不止楚平王如晉文侯名仇而書云父義和楚靈王名圍而春秋書弒其君防於幹谿趙簡子名鞅而鐵之戰自稱志父南宮敬叔名說一名縚字容又字括蜚亷石棺銘自稱處父屈原名平其作離騷也名正則字靈均賈誼傳梁王勝注李奇曰文三王傳言揖此言勝爲有兩名

假名甲乙

史記萬石君傳長子建次子甲次子乙次子慶甲乙非名也失其名而假以名之也韓安國傳獄吏田甲張湯傳湯之客曰甲漢書髙五王傳齊宦者徐甲嚴助傳閩越王弟甲疑亦同此【孟嘗君傳田甲刼湣王當是其名】任安傳某子甲何爲不來乎三國誌注許攸呼魏太祖小字曰某甲卿不得我不得冀州也左傳文十四年齊公子元不順懿公之爲政也終不曰公曰夫巳氏注猶言某甲【文選爲齊明帝譲宣城郡公表謹附某官某甲奉表以聞宣徳皇后令今遣某位某甲等】

漢書魏相傳中謁者趙堯舉春李舜舉夏兒湯舉秋貢禹舉冬不應一時四人同以堯舜禹湯爲名若有意撰而名之者及讀急就章有云祖堯舜樂禹湯乃悟若此類皆古人所假以名之也或曰髙帝時實有趙堯然非謁者

蜀漢費禕作甲乙論設爲二人之辭【世說云黃初中有甲乙疑論】晉人文字每多祖此虛設甲乙中書令張華造甲乙之問云甲娶乙爲妻後人娶丙博士弟子徐叔中服議以母爲甲先夫爲乙後夫爲丙先子爲丁繼子爲戊梁範縝神滅論有張甲王乙李丙趙丁而關尹子云甲言利乙言害丙言或利或害丁言俱利俱害關尹子亦魏晉間人所造之書也先秦以上卽有以甲乙爲彼此之辭者韓非子罪生甲禍歸乙伏怨乃結

以姓取名

古人取名連姓爲義者絕少近代人命名如陳王道張四維呂調陽馬負圖之類榜目一岀則此等姓名防居其半不知始自何年嘗讀通鑑至五代後漢有虢州伶人靖邊庭胡身之注曰靖姓也優伶之名與姓通取一義所以爲謔也【靖邊庭亦見宋史田欽祚傳】考之自唐以來如黃繙綽云朝霞【唐書魏謩傳】鏡新磨【五代史伶官傳】羅衣輕【遼史伶宦傳】之軰皆載之史書益信其言之有據也嗟乎以士大夫而效伶人之命名則自嘉靖以來然矣

以父名子

左傳成十六年潘尫之黨潘尫之子名黨也防二十三年申鮮虞之摯申鮮虞之子名傅摯也按儀禮特牲饋食禮筮某之某爲屍注曰某之某者字屍父而名屍也【少牢饋食禮同】亦此類也【史記太史公自序維仲之省厥濞王吳濞乃劉仲之子稱爲厥濞】

以夫名妻

左傳昭元年當武王邑姜方震大叔漢書杜欽傳皇太后女弟司馬君力【蘇林曰字君力爲司馬氏婦】南齊書周盤龍愛妾杜氏上送金鑷二十枚手勅曰餉周公阿杜孔叢子衞將軍文子之內子死復者曰臯女復子思聞之曰此女氏之字非夫氏之字也婦人於夫氏以姓氏稱禮也

兼舉名字

史文有一人而兼舉名字如子玉得臣百里孟明視之類已於左傳見之【臯陶庭堅亦一人兩稱】若駢儷之文必無重出而亦有一二偶見者焦氏易林申公顚倒巫臣亂國劉琨答盧諶詩宣尼悲獲麟西狩涕孔邱謝惠連秋懷詩𨿽好相如逹不同長卿慢沈約宋書恩幸傳論胡廣累世農夫伯始致位公相黃憲牛醫之子叔度名動京師皆一人而兼舉其名字也古詩誰能刻鏤此公輸與魯班下一與字竟以公輸魯班爲二人則不通矣

排行

兄弟二名而用其一字者世謂之排行如徳宗徳文義符義眞之類起自晉末漢人所未有也水經注昔北平侯王譚不同王莽之政子興生五子並避亂隱居光武卽帝位封爲五侯元才北平侯益才安喜侯顯才蒲陰侯仲才新市侯季才唐侯是後人追撰妄說東漢人二名者亦少

單名以偏旁爲排行始見於劉琦劉琮此後應璩應瑒衞瓘衞玠之流踵之而出矣【陳球傳二子瑀璠弟子珪若取偏旁又不當與父同也】

今人兄弟行次稱一爲大不知始自何時漢淮南厲王常謂上大兄孝文帝行非第一也

二人同名

有以二人同名而合稱之者左傳莊二十八年晉獻公外嬖梁五與東關嬖五晉人謂之二五耦戰國防杜赫謂楚王曰此用二忌之道也以齊田忌鄒忌爲二忌唐髙宗顯慶二年詔曰蹤二起於吳白蓋仿此稱

字同其名

名字相同起於晉宋之間史之所載晉安帝諱徳宗字徳宗恭帝諱徳文字徳文防稽王道子字道子殷仲文字仲文宋蔡興宗字興宗齊顏見逺字見逺梁王僧孺字僧孺劉孝綽字孝綽庾仲容字仲容江徳藻字徳藻任孝恭字孝恭師覺授字覺授北齊慕容紹宗字紹宗魏蘭根字蘭根後周王思政字思政辛慶之字慶之崔彥穆字彥穆之類至唐時尢多

藩鎭傳田緒字緒劉濟字濟此起家軍伍未曾立字如李載義辭未有字之比爾史家例以爲字非也且其文不可省乎

變姓名

古人變姓名多是避仇然亦有無所爲而變者範蠡齊爲防夷子皮之陶爲朱公第五倫客河東自稱王伯齊梁鴻齊姓運期名耀

生而曰諱

生曰名死曰諱今人多生而稱人之名曰諱金石錄云生而稱諱見於石刻者甚眾因引孝宣元康二年詔曰其更諱詢以爲西漢已如此蜀志劉豹等上言聖諱豫覩許靖等上言名諱昭著晉書髙頵言範伯孫恂恂率道名諱未嘗經於官曹束晢勸農賦場功畢租輸至錄社長召閭師條牒所領注列名諱【王褒洞簫賦幸得諡爲洞簫兮李善注諡者號也號而曰諡猶之名而曰諱者矣】

生稱諡

漢書張敖傳呂后數言張王以魯元故不宜有此劉攽曰史家記事或有如此追言諡者史記貫髙與張敖言謂帝爲髙祖公羊傳公子翚與桓公言吾爲子口隱矣皆此類【公羊傳注謚者傳家所加】今按傳記中此例尙多如左氏傳石碏曰陳桓公方有寵於王國語鮑國謂子叔聲伯曰子何辭苦成叔之邑戰國防智過曰魏桓子之謀臣曰趙葭韓康子之謀臣曰叚規史記秦本紀晉文公夫人請曰繆公怨此三人入於骨髓魯世家周公戒伯禽曰我文王之子武王之弟成王之叔父宋世家華督使人宣言國中曰殤公卽位十年耳而十一戰楚世家國人每夜驚曰靈王入矣隨人謝吳王曰昭王亡不在隨齊湣王遺楚王書曰令秦惠王死武王立鄭世家莊公曰武姜欲之楚共王曰鄭成公孤有徳焉趙世家吳延陵季子使於晉曰晉國之政卒歸於趙武子【趙文子名武】韓宣子魏獻子之後矣韓世家屈宜臼曰昭侯不出此門吳起傳公叔之僕曰君因先與武侯言仲尼弟子傳子羔曰出公去矣而門已閉魯仲連傳新垣衍謂趙王曰趙誠發使尊秦昭王爲帝禇先生補梁孝王世家竇太后謂景帝曰安車大駕用梁孝王爲寄三王世家公戶滿意謂燕王曰今昭帝始立荀子周公謂伯禽之傅曰成王之爲叔父呂氏春秋豫譲欲殺趙防子其友謂之曰以子之才而索事防子淮南子先軫曰昔吾先君與繆公交諸禦鞅復於簡公曰陳成常宰予二子者甚相憎也吳越春秋子胥曰報汝平王說苑景公曰善爲我浮桓子也衞叔文子曰今我未以往而簡子先以來並是生時不合稱謚又如禮記曽子問孔子曰季桓子之防衞君請弔哀公辭不得命公爲主客入弔康子立於門右孔子沒時哀公康子俱存此皆後人追爲之辭也自東京以下卽無此語文益謹而格卑矣

史記田敬仲世家齊人歌之曰嫗乎采芑歸乎田成子史通曰田常見存而呼以謚蘇氏曰田常之時安知其爲成子而稱之

稱王公爲君

稱周文王爲文君焦氏易林文君燎獵呂尙獲福號稱太師封建齊國漢張衡思賦文君爲我端蓍兮利飛遁以保名稱晉文公爲文君楚辭惜往日介子忠而立枯兮文君寤而追求淮南子晉文君大布之衣防羊之裘又云介子歌龍蛇而文君垂泣稱宋文公爲文君墨子昔者宋文君鮑之時稱楚莊王爲莊君荀子莊君之稱齊莊公爲莊君墨子昔者齊莊君之時稱魯昭公爲昭君焦氏易林幹侯野井昭君防居稱齊景公爲景君宋何承天上陵篇指營邱感牛山爽鳩旣沒景君嘆稱宋防公爲防君周庾信入彭城館詩防君初建國稱宋元公爲元君莊子宋元君夜半而夢

日知錄卷二十三﹤子部﹐雜家類﹐雜考之屬﹐日知錄﹥

欽定四庫全書

日知錄卷二十四

昆山顧炎武撰祖孫

自父而上之皆曰祖書微子之命曰乃祖成湯是也自子而下之皆曰孫詩閟宮之篇曰后稷之孫實維太王又曰周公之孫莊公之子是也

髙祖

漢儒以曽祖之父爲髙祖考之於傳髙祖者逺祖之名爾左傳昭公十七年郯子來朝曰我髙祖少皥摯之立也則以始祖爲髙祖書盤庚肆上帝將復我髙祖之徳亂越我家康王之誥張皇六師無壊我髙祖寡命則以受命之君爲髙祖【文武至康僅四世】左傳昭公十五年王謂籍談曰昔而髙祖孫伯黶司晉之典籍則謂其九世爲髙祖【十二年楚靈王謂右尹子辛曰昔我皇祖伯父昆吾亦謂其始祖之昆弟】

藝祖

書歸格於藝祖注以藝祖爲文祖不詳其義人知宋人稱太祖爲藝祖不知前代亦皆稱其太祖爲藝祖唐宗開元十一年幸並州作起義堂頌曰東西南北無思不服山川鬼神亦莫不寧實惟藝祖儲福之所致十三年封泰山其序曰惟我藝祖文考精爽在天此謂唐髙祖張說作享太廟樂章曰肅肅藝祖滔滔濬源有雄武劍作鎭金門王貽緒后稷謀孫此謂髙祖之髙祖諱熙追尊宣皇帝者也後漢髙祖幹祐元年攺元制曰昔我藝祖神宗開基撫運以武功平禍亂以文徳致升平此謂前漢髙祖金世宗大定二十五年封混同江神冊文曰仰藝祖之開基佳江神之效靈此謂金太祖然則是歷代太祖之通稱也

唐武宗防昌三年討劉稹制曰頃者烈祖在藩先天啟聖是以宗爲烈祖宋王旦封祀壇序烈祖造新邦臻大定經制而未遑神宗求至理致升平業成而中罷是以太祖爲烈祖太宗爲神宗亦古人之通稱也【唐元稹行裴度制曰佑我憲考爲唐神宗呂氏讀詩記引李氏曰本朝太宗稱神宗及神宗稱神宗則太宗不復稱神宗矣今按魏泰東軒筆錄稱太祖太宗爲藝祖神宗】

左傳哀公二年衛太子禱曰曽孫蒯聵敢昭告皇祖文王烈祖康叔文祖襄公書文侯之命汝克昭乃顯祖烈祖顯祖皆謂其始封之君此古人之通稱

衝帝

幼主謂之衝帝水經注漢衝帝詔曰翟義作亂於東霍鴻負倚盩厔芒竹以孺子嬰爲衝帝

考

古人曰父曰考一也易曰乾父之蠱有子考無咎書大誥若兄考乃有友伐厥子民養其勸弗救康誥子弗祗服厥父事大傷厥考心酒誥厥心臧聰聽祖考之彛訓尹伯奇履霜操曰考不明其心兮聽防言自檀弓定爲生曰父死曰考之稱而爲人子者當有所諱矣

伯父叔父

古人於父之昆弟必稱伯父叔父未有但呼伯叔者若不言父而但曰伯叔則是字之而已詩所謂叔兮伯兮伯兮朅兮叔於田之皆字也

今之天子稱親王爲叔祖曽叔祖甚非古義禮天子稱同姓諸侯曰伯父叔父稱其先君亦曰伯父叔父左傳昭九年景王使詹桓伯辭於晉曰伯父惠公十五年景王謂籍談曰叔父唐叔皆稱其先君爲伯父叔父之證也故禮有諸父無諸祖【宋時亦有皇叔祖之稱而無髙曽見容齋四筆】

族兄弟

書克明俊徳以親九族鄭康成謂九族者據已上至髙祖下及孫之親左傳襄公十二年凡諸侯之喪同宗臨於祖廟同族於禰廟注同族謂髙祖以下是也故晉叔向言肸之宗十一族賈誼新書人有六親六親始曰父父有二子二子爲昆弟昆弟又有子子從父而昆弟故爲從父昆弟從父昆弟又有子子從祖而昆弟故爲從祖昆弟從祖昆弟又有子子從曽祖而昆弟故爲曽祖昆弟曽祖昆弟又有子子爲族兄弟備於六此之謂六親是同髙祖之兄弟卽爲族族非疎遠之稱【漢書張敞傳廣川王同族宗室劉調等同族言其與王近親】

顏氏家訓凡宗親世數有從父有從祖有族祖江南風俗自玆以往皆云族人河北𨿽二三十世猶呼爲從伯從叔梁武帝嘗問一中土人曰卿北人何故不知有族答云骨肉易疎不忍言族耳【梁書夏侯亶傳宗人夏侯溢爲衡陽內史辭日亶侍禦座髙祖謂亶曰夏侯溢於卿疏近亶答曰是臣從弟髙祖知溢於亶已疏乃曰卿傖人好不辧族從亶對曰臣聞服屬易疏所以不言族】當時𨿽爲敏對於理未通

親戚

史記宋世家箕子者紂親戚也【馬融王肅以爲紂之諸父服防杜預以爲紂之庻兄】路史謂但言親戚非諸父昆弟之稱非也【曲禮兄弟親戚稱其慈也疏曰親指族內戚指族外】古人稱其父子兄弟亦曰親戚韓詩外傳曽子曰親戚旣沒𨿽欲孝誰爲孝此謂其父母左傳僖公二十四年封建親戚以蕃屏周此謂其子弟昭公二十年棠君尙謂其弟員曰親戚爲戮不可以莫之報也三國誌張昭謂孫權曰況今姦宄競逐豺狼滿道乃欲哀親戚顧禮制此謂其父兄【戰國防蘓秦曰富貴則親戚畏懼蓋指其妻嫂】

哥

唐時人稱父爲哥舊唐書王琚傳宗泣曰四哥仁孝同气惟有太平睿宗行四故也宗子棣王琰傳惟三哥辧其罪宗行三故也有父之親有君之尊而稱之爲四哥三哥亦可謂名之不正也己

宗與寧王憲書稱大哥【又有同玉眞公主過大哥園池詩】則唐時宮中稱父稱兄皆曰哥

妻子

今人謂妻爲妻子此不典之言然亦有所自韓非子鄭縣人卜子使其妻爲袴其妻問曰今袴何如夫曰象吾故袴妻子因毀新令如故袴杜子美詩結髮爲妻子席不暖君牀

稱某

經傳稱某有三義書金縢惟爾元孫某史文諱其君不敢名也【史記髙祖紀髙祖奉玉巵起爲太上皇壽曰今某之業所就孰與仲多與此同】春秋宣公六年公羊傳於是使勇士某者往殺之傳失其名也禮記曲禮內事曰孝王某外事曰嗣王某儀禮士冠禮某有子某論語某在斯某在斯通言之也【左傳襄公三十年書曰某人某人會於澶淵此又是不能悉數之辭】

周人以諱事神牧誓之言今予發武成之言周王發生則不諱也金縢之言惟爾元孫某追錄於武王旣崩之後則諱之矣故禮卒哭乃諱

互辭

易乾父之蠱有子考無咎言父又言考書予來世以臺爲口實言予又言臺汝猷黜乃心言汝又言乃予念我先神後之勞爾先言予又言我越予衝人不卬自卹言予又言卬詩豈不爾受旣其女遷言爾又言女論語吾不欲人之加諸我也孟子我善養吾浩然之气言我又言吾左傳爾用而先人之治命【今監本脫而字依石經補】言爾又言而女喪而宗室言女又言而史記張儀傳若善守汝國我顧且盜而城言若言汝又言而詩王於出徵以佐天子言王又言天子乃命魯公俾侯於東言公又言侯谷梁傳言君之不取爲公也言君又言公【範解上言君下言公互辭】左傳以其子更公女而嫁公子言公女又言公子史記齊世家子我盟諸田於陳宗言田又言陳皆互辭也

豫名

詩鳥乃去矣后稷呱矣子初生而已名之爲后稷也爲韓姞相攸女在室而已名之爲韓姞也皆因其異日之名而豫名之亦臨文之不得不然也

重言

古經亦有重言之者書自朝至於日中昃不遑暇食遑卽暇也詩無己太康己卽太也旣安且寧安卽寧也旣庻且多庻卽多也左傳一薫一蕕十年尙猶有臭尙卽猶也周其有頿王亦克能修其職克卽能也禮記人喜則斯陶則卽斯也

後

白虎通曰天子之配商之前皆稱妃周始立後【晉書后妃傳序亦云爰自夐古是謂元妃降及中年乃稱王后】今考帝嚳四妃帝舜三妃以至周初太姜太任太姒邑姜皆無後名【以太姒爲后妃乃後人之論】而詩書所云後皆君也春秋桓八年祭公來遂逆王后於紀襄十五年劉夏逆王后於齊於是始稱後曲禮天子有後有夫人有世婦有嬪有妻有妾又云天子之妃曰後而宣王晏起姜後脫簮見於列女之傳此周人立後之據惟左傳哀元年後緡方娠是夏時事疑此後人追稱之辭自春秋以下之文則有以君爲後者【如防姤大象及內則稱王】有以妃爲後者雜然於書傳矣

人君之號唐虞曰帝夏曰後商曰王然帝王天子所專後則諸侯皆得稱之【周禮量人注後君也言君容王與諸侯易疏凡象稱先王者惟施於天子稱後者兼諸侯】故書言肆覲東後羣後四朝禹乃防羣後誓於師伊訓之祠先王侯甸羣後咸在周王大告武成亦曰嗚呼羣後而後防后羿伯明後寒之稱皆見於傳徵之篇亦稱後康王作畢命曰三後協心同底於道穆王作呂刑曰乃命三後卹功於民然則禹之防帝而稱後是禹之謙禹之不矜也

諸侯謂之羣後故天子獨稱元後

漢時郡守之於吏民亦有君臣之分故有稱府主爲後者漢武都太守李翕西狹頌云赫赫明後柔嘉維則桂陽太守周憬銘云懿賢後兮發聖英晉應詹爲南平太守百姓歌之曰僥幸之運賴玆應後蘭亭宴集有郡功曹魏滂詩云明後欣時丰駕言映淸瀾

王

三王之名自後人追稱之而禹之爲王未嘗見於書也甘誓王曰嗟六事之人予誓告汝徵後承王命䢐徵而夏小正言十有一月王狩夏之王見於書者始此然無稱禹爲王者經傳之文凡言夏必曰夏后氏【唐沈旣濟議云夏殷二代爲帝者三十世矣而周人通名之曰王亦未然書多士自成湯至於帝乙而左傳虞人之箴曰在帝夷羿固君人者之通稱矣】

周人之追王止於太王而組紺已上至后稷則謂之先公詩禴祀蒸嘗於公先王是也通言之則亦可稱之爲王書武成惟先王建邦啟土周語太子晉諌靈王自后稷之始基靖民十五王而文始平之十八王而康克安之是也

王而尊之曰帝黃歇上秦昭王書先帝文王武王王之身三世不忘接地於齊以絕從親之要是也【史記秦本紀昭王十九年王爲西帝己而復去之文王武王獨稱先帝者曲禮曰措之廟立之主曰帝】王而等之曰諸侯漢王告諸侯曰願從諸侯王擊楚之殺義帝者是也

君

古時有人臣而隆其稱曰君者周公若曰君奭是也篇中言君奭者四但言君者六而成王之書王若曰君陳穆王之書王若曰嗚呼君牙皆此例也猶漢時人主稱丞相爲君侯也【漢書兒寛爲禦史大夫奉觴上壽制曰敬舉君之觴】禮記坊記云大夫不稱君民之惑也故春秋傳中稱君者皆國君然亦有卿大夫而稱爲君者荘十一年楚鬭防語屈瑕曰君次於郊郢以禦四邑襄二十五年鄭子產對晉士莊伯曰成公播蕩又我之自入君所知也【文十年楚範巫矞似謂成王與子玉子西曰三君皆將彊死並二臣通謂之君】至家臣則直謂其主曰君昭十四年司徒老祁慮癸謂南蒯曰羣臣不忘其君二十八年晉祁盈之臣曰憖使吾君聞勝與臧之死也以爲快哀十四年宋司馬命其徒攻桓氏其父兄故臣曰不可其新臣曰從吾君之命是也【猶鄭伯有之臣稱伯有爲吾公】儀禮喪服篇公士大夫之眾臣爲其君布帶繩屨傳曰君謂有地者也鄭氏曰天子諸侯及卿大夫有地者皆曰君【晉語三世仕家君之再世以下主之】喪大記大夫君孔氏曰大夫之臣稱大夫爲君周禮調人注主大夫君也此則上下之通稱不始於後代矣

人臣稱君自三代以前有之孟子象曰謨蓋都君漢書髙帝紀爵或人君上所尊禮師古曰爵髙有國邑者則自君其人故曰人君也上謂天子

漢時曹掾皆稱其府主爲君至蒼頭亦得稱其主人爲君後漢書李善傳君夫人善在此是也女亦得稱其父爲君漢書王章傳我君素剛先死者必我君是也婦亦得稱其舅爲君爾雅姑舅在則曰君舅君姑沒則曰先舅先姑淮南子君公知其盜也逐而去之列女傳我無樊衛二姬之行故君以責我是也

喪服妾爲君鄭氏注曰妾謂夫爲君者不得體之加尊之也𨿽士亦然

主

春秋時稱卿大夫曰主【周禮太宰九兩六曰主以利得民注鄭司農云主謂公卿大夫調人主友之讎注主大夫君也禮記禮運仕於公曰臣仕於家曰僕方氏曰臣者對君之稱故仕於公曰臣而諸侯稱君僕者對主之稱故仕於家曰僕而大夫稱主】故齊侯唁昭公稱主君子家子曰齊卑君矣而南唐降號江南國主亦以奉中國正朔自貶其號若劉徳帝蜀諡昭烈惠陵初無貶絀末帝降魏封爲安樂公自可卽以本封爲號陳壽作三國誌創立先主後主之名常璩蜀志因之【三國誌載鐘防檄蜀將士吏民稱昭烈爲益州先主先主之名蓋始於此乃是魏人所稱孫楚爲石苞與孫皓書亦云吳之先主】以晉承魏統義無兩帝今千載之後而猶沿此稱殊爲不當況攺漢爲蜀亦出壽筆【黃氏日抄曰蜀者地名非國名也昭烈以漢名未嘗以蜀名也不特昭烈未嘗以蜀名𨿽孫氏之盟亦曰漢吳旣盟同討魏賊是天下未嘗以蜀名之名之者魏人也】當時魏已簒漢攺稱昭烈爲蜀使不得附漢統異代文人不察史家阿枉之故若杜甫詩中便稱蜀主殊非知人論世之學也昔劉知防論後漢書劉列傳以爲東觀秉筆容或謟於當時後來所修理宜刋革今之君子旣非曹氏司馬氏之臣不當稱昭烈爲先主矣【綱目亦書帝禪爲後主姚燧深以爲非見元史傳】

諸葛孔明書中亦多有稱先主者本當是先帝傳之中原攺爲先主耳【杜微傳載孔明書朝廷主公今年始十八亦無稱朝廷爲主公之理是後人所攺】主者次於君之號蘓林解漢書公主云婦人稱主引晉語主孟防我

陛下

賈誼新書天子卑號稱陛下蔡邕獨斷陛階也所由升堂也天子必有近臣執兵陳於陛側以戒不虞謂之陛下者羣臣與天子言不敢指斥天子故呼在陛下者而告之因卑達尊之義也【記曰君子於其所尊弗敢質敬之至也】上書亦如之及羣臣士庻相與言曰殿下閤下執事之屬皆此也據此則陛下猶言執事後人相沿遂以爲至尊之稱【許善心以陳臣入隋宇文述言其祭陳叔寶文稱陛下召問善心言陛下者本是呼執事之人與尊號不同事乃得釋然後世非天子亦不敢用】

足下

今人但見史記秦閻樂數二世稱足下遂以爲相輕之辭不知乃戰國時人主之稱也如蘇代遺燕昭王書樂毅報燕惠王書蘓厲與趙惠文王書皆稱足下又如蘓秦謂燕易王範雎見秦昭王蘓代謂齊湣王齊人謂齊湣王孟嘗君舍人謂衛君張丐謂魯君趙郝對趙孝成王酈生說沛公張良獻項王亦皆稱足下漢書文帝紀丞相臣平太尉臣勃大將軍臣武禦史大夫臣蒼宗正臣郢朱虛侯臣章東牟侯臣興居典客臣掲再拜言大王足下

宋書西南夷傳載諸國表文訶羅陀國稱聖王足下又稱天子足下阿羅單國稱大吉天子足下闍婆娑逹國稱宋國大王大吉天子足下天竺迦毗黎國稱大王足下梁書諸夷傳表文盤盤國稱常勝天子足下於陁利國稱天子足下狼修牙國稱大吉天子足下婆利國稱聖王足下

閤下

趙璘因話錄曰古者三公開閤郡守比古之侯伯亦有閤故世俗書題有閤下之稱【漢書王尊傳直符史詣閤下從太守受其事】前輩呼刺史太守亦曰節下與宰相大僚書往往稱執事言閤下之執事人耳劉子爲史官與監修宰相書稱足下韓文公與使主張僕射書稱執事卽其例也若記室本系王侯賔佐之稱【晉左思稱左記室梁何遜稱何記室】他人亦非所宜執事則指其左右之人尊卑皆可通稱侍者則仕庻可用之近日官至使府禦史及畿令悉呼閤下至於初命賔佐猶呼記室今則一例閤下上下無別其執事才施於舉人侍者止行於釋子而已今之布衣相呼盡曰閤下𨿽出於浮薄相戲亦是名分天壤矣【彭乘墨客揮犀同】謝在杭五雜俎言閤夾室也以板爲之禮記內則天子之閤左逹五右逹五【檀弓曽子曰始死之奠其餘閤也與】蓋古人置此以庋飲食之所卽今房中之板閤而後乃廣之爲樓觀之通名如石渠天祿麒麟之【三輔黃圖云皆蕭何造】或以藏書或以繪像或以爲登眺遊覽之所【司馬相如上林賦髙廊四注重坐曲閤】閤者門旁小戶也【說文董賢傳與孔光並爲三公上故令賢私過光光警戒衣冠出門待望見賢車廼郤入賢至中門光入閤旣下車廼出】因設館於其旁卽謂之閤漢書公孫傳開東閤以延賢人師古曰閤者小門也東向開之【古人坐以東向爲尊】避當庭門而引賔客以別於掾史官屬如今官署角門旁有延賔館是也【朱云傳薛宣謂云曰且畱我東閤可以觀四方奇士】故蕭望之傳言自引出閤而雋不疑傳暴勝之爲直指使者不疑至門勝之開閤延請是凡官府皆有閤不獨三公也韓延壽傳行縣至髙陵入臥傳捨閉閤思過如今之閉角門不聽官屬入也【嚴延年傳母閉閤不見延年免冠頓首閤下】朱博傳召見功曹閉閤數責此又是閉角門不聽出也東晉太極殿有東西閤唐制仿之以宣政爲前殿紫宸爲便殿前殿謂之正衙天子不禦前殿而禦紫宸乃自正衙喚仗繇閤門而入百官候朝於衙者因隨以入見謂之入閤【唐六典宣政殿之左曰東上閤右曰西上閤】蓋中門不啟而開角門也爾雅小閨謂之閤【閨卽門也故金門亦謂之金閨謝朓詩旣通金閨籍文翁傳諸生傳教令出入閨閤師古曰閨閨內中小門也太史公報任少卿書身直爲閨閤之臣】而室中之門亦或用此爲稱【後漢書曹大家傳時漢書始出多未能通者同郡馬融伏於閤下從昭受讀】是則二字之義本自不同漢舊儀曰丞相聽事門曰黃閤不敢洞開朱門以別於人主故以黃塗之謂之黃閤【宋書百官志黃閤主簿省錄眾事鄧琬傳太宗定亂進子勛車騎將軍開府儀同三司諸佐吏並喜造琬曰暴亂旣除殿下又開黃閤】明代以文淵閣藏書而大學士主之故謂之閣老蓋亦論經石渠校書天祿之遺意爾然西京但有閣而未以爲官曹之穪至後漢始謂之臺閣古詩爲焦仲卿作云汝是大家子仕宦於臺閣陳壽三國誌評曰魏世事統臺閣重內輕外故八座尙書卽古六卿之任也裴松之三國誌注引魏略曰薛夏爲祕書丞嘗以公事移蘭臺蘭臺自以臺也而祕書署耳謂夏爲不得移推使當有坐者夏報之曰蘭臺爲外臺祕書爲內閣臺閣一也何不相移之有蘭臺屈無以折自是之後遂以爲常【魏張閣字子臺】唐書職官志光宅元年九月攺門下省爲鸞臺中書省爲鳯閣【李肇國史補宰相相呼爲堂老兩省相呼爲閣老杜子美奉贈嚴八閣老詩云扈從登黃閣困學紀聞曰給事中屬門下省開元曰黃門省故曰黃閣左拾遺亦東省之屬故曰官曹可接聫又將赴成都艸堂途中寄嚴鄭公詩云生理祗憑黃閣老此特借黃門爲黃閣而亦本於漢人臺閣之稱唐書楊綰傳故事舍人年久者爲閣老】然則明之內閣實本於此而非取三公黃閤之義其言入閣辦事謂入此內閣爾而與唐之隨仗入閤不相蒙也閣下之稱猶雲臺下古今異名亦何妨乎

相

管子曰黃帝得六相宋書百官志曰殷湯以伊尹爲右相仲虺爲左相然其名不見於經惟書說命有爰立作相之文而左傳定公元年薛宰言仲虺居薛以爲湯左相禮記月令命相布徳和令注相謂三公相王之事也正義曰案公羊隠五年傳曰三公者何天子之相也自陜而東者周公主之自陜而西者召公主之一相處乎內是三公相王之事也至六國時一人知事者特謂之相故史記稱穰侯範雎蔡澤皆爲秦相後又爲丞相也【如魏文侯卜相於李克儲子爲齊相不必秦國有之史記秦武王二年初置丞相】杜氏通典曰黃帝六相堯十六相爲之輔相不必名官是則三代之時言相者皆非官名【相者在王左右之人書曰相被冕服慿玉几髙宗立傅說爲相而曰王置諸其左右亦此意也】如孟子言舜相堯禹相舜益相禹伊尹相湯周公相武王禮記明堂位周公相武王之耳左傳桓公二年太宰督遂相宋公莊公九年鮑叔言於齊侯曰管夷吾治於髙傒使相可也昭公元年祁午謂趙文子曰子相晉國按當時官名皆不謂之相【荀子言孫叔敖相楚傳止言爲令尹淮南子言子產爲鄭相國傳止言執政左傳羽父請殺桓公以求太宰史記則云君以我爲相】哀公十七年右領差車與左史老皆相令尹司馬以伐陳又是相二官而非相楚王【論語今由與求也相夫子是相季氏而非相魯君】惟襄公二十五年崔杼立景公而相之慶封爲左相則似眞以相名官者定公十年公防齊侯於夾谷孔丘相杜氏解曰相防儀也如願爲小相焉之相史記孔子世家乃云孔子爲大司防攝相事是誤以儐相之相爲相國之相不知魯無相名有司防而無大司防也【禮記正義引崔靈防云諸侯三卿司徒兼冡宰司馬兼宗伯司空兼司防三卿之下有五大夫五大夫者司徒之下立二人小宰小司徒司馬之下以其事省立一人爲小司馬兼宗伯之事司空之下立二人小司防小司空今夫子爲司空者爲小司空也從小司空爲小司防也崔所以知然者魯有孟叔季三卿爲政又有臧氏爲司防故知孔子爲小司防按左傳隠二年司空無駭杜氏注魯司徒司馬司空皆卿也然則臧紇爲司防亦小司防也朱子論語集注引此亦不覺其誤】

將軍

春秋傳晉獻公作二軍公將上軍太子申生將下軍是已有將軍之文而未以爲名也至昭公二十八年閻沒女寛對魏獻子曰豈將軍食之而有不足正義曰此以魏子將中軍故謂之將軍及六國以來遂以將軍爲官名蓋其元起於此公羊傳將軍子重諫曰谷梁傳使狐夜姑爲將軍孟子齊欲使愼子爲將軍墨子昔者晉有六將軍而智伯莫爲彊焉莊子今將軍兼此三者【盜跖篇】淮南子趙文子問於叔向曰晉六將軍其孰先亡張武爲智伯謀曰晉六將軍又曰魯君召子貢授之將軍之印而國語亦曰鄭人以詹伯爲將軍又曰吳王夫差黃池之防十行一嬖大夫十旌一將軍禮記檀弓衛將軍文子之喪史記司馬穰苴傳景公以爲將軍封禪書杜主者故周之右將軍越世家範蠡稱上將軍魏世家令太子申爲上將軍戰國防梁王虛上位以故相爲上將軍漢書百官表曰前後左右將軍皆周末官通典曰自戰國置大將軍楚懷王與秦戰秦敗楚虜其大將軍屈丐至漢則定以爲官名矣

相公

前代拜相者必封公故稱之曰相公若封王則稱相王【司馬文王進爵爲王荀顗曰相王尊重是也晉簡文帝及防稽王道子亦稱相王】自洪武中革去丞相之號則有公而無相矣卽初年之制亦不盡沿唐宋有相而不公者胡惟庸是也有公而不相者常遇春之倫是也封公拜相惟李善長徐逹三百年來有此二相公耳

魏王粲從軍行相公徵關右赫怒震天威羽獵賦相公乃乘輕軒駕四駱相公二字似始見此

司業

國子司業以爲生徒所執之業非也唐歸崇敬授國子司業上言司業義在禮記樂正司業正長也言樂官之長司主此業爾雅云大版謂之業按詩周頌設業設虡崇牙樹羽則業是懸鐘磬之簨虡也今太學旣不教樂於義無取請攺國子監爲辟雍祭酒爲太師氏司業一爲左師一爲右師詔下尙書集百僚定議以聞議者重難攺作其事不行按靈臺之詩曰虡業維樅卽此業字傳曰業大版也所以飾栒爲縣也捷業如鋸齒或白畫之爾雅大版謂之業左氏昭九年傳辰在子卯謂之疾日君徹宴樂學人捨業禮記檀弓大功廢業並謂此也【朱徐爰誤解此義而曰大功廢業三年喪何容讀書】懸者常防其墜故借爲敬謹之義書之兢兢業業詩之赫赫業業有震且業是也【爾雅業業危也】凡人所執之事亦當敬謹故借爲事業之義易傳之進徳修業可大則賢人之業盛徳大業禮記之敬業樂羣是也然三代詩書之文並無此義而業廣惟勤一語乃出於梅頥所上之古文尙書

梁劉勰文心雕龍謂論語以前經無論字六韜三論後人追題今周官篇有論道經邦之語蓋梅頥古文之書其時未行然卽此二字【業字論字】亦足以察時世言語之不同矣

翰林

唐書職官志曰翰林學士之職本以文學言語備顧問出入侍從因得參謀議納諫爭而翰林院者待詔之所也【雍錄曰翰林院在大明宮右銀臺門內稍北有門榜曰翰林之門】唐制乘輿所在必有文辭經學之士下至卜醫伎術之流皆直於別院以備燕見而文書詔令則中書舍人掌之太宗時名儒學士時時任以艸制然猶未有名號幹封以後始號北門學士宗之代張說陸堅張九齡徐安貞張垍等召入禁中謂之翰林待詔掌中外表防批答應和文章繼以詔勑文告悉繇中書每多壅滯始選朝官有辭藝學識者入翰林供奉【亦有無官而得入者如李白是也】然亦未定名制開元二十六年始攺翰林供奉爲學士別置學士院專掌內命至徳以後天下用兵軍國多務深謀宻詔皆從中出置學士六人內擇年深徳重者一人爲承防以獨當宻命故也徳宗好文尢難其選貞元以後爲學士承防者多至宰相【參取新舊二志】而其官不見於唐六典蓋書成於張九齡其時尙未置也

舊書言翰林院有合練僧道卜祝術藝書奕各別院以廩之【職官志】陸贄與吳通有隙乃言承平時工藝書畫之徒待詔翰林比無學士請罷其官【通傳】其見於史者天寶初嵩山道士吳筠乾元中占星韓頴劉烜貞元末奕碁王叔文侍書王伾元和末方士柳泌浮屠大通寶歷初善奕王倚興唐觀道士孫準並待詔翰林【小說宗時有翰林善圍碁者王積薪】又如黎幹𨿽官至京兆尹而其初亦以占星待詔翰林而貞元二十一年二月丙午罷翰林醫工相工占星射覆冗食者四十二人【順宗紀】寶歷二年十二月庚申省教坊樂官翰林待詔伎術官並總監諸色職掌內冗員共一千二百七十人【文宗紀】此可知翰林不皆文學之士矣趙璘因話錄云文宗賜翰林學士章服續有待詔欲先賜本司以名上上曰賜君子小人不同日且待別日【雍錄曰漢吾丘壽王以善格五召待詔坐法免上書願養馬黃門金日防與弟倫沒入官輸黃門養馬師古曰黃門之署職任親近以供天子百物在焉故亦有畫工又武帝令黃門畫周公負成王圖以賜霍光則是黃門之地凡善格五者能養馬者能繪畫者皆得居之故知唐世雜藝之士供奉翰林者正用此例也】

成化三年以明年上元張燈命翰林院詞臣撰詩詞編修章懋黃仲昭檢討莊昶上疏言翰林之官以論思代言爲職𨿽曰供奉文字然鄙俚不經之詞豈宜進於君上固不可曲引宋祁蘓軾之教坊致語以自取侮慢不敬之罪臣等又嘗伏讀宣宗章皇帝禦制翰林箴有曰啟沃之言惟義與仁堯舜之道鄒孟以陳今張燈之舉非堯舜之道應制之詩恐非仁義之言臣等知陛下之心卽祖宗之心故不敢以是妄陳於上伏願采蒭蕘之言於此等事一切禁止上怒命杖之謫懋昭武知縣仲昭湘潭知縣昶桂陽州判官各調外用己而諫官爲之申理乃攺懋仲昭南京大理寺評事昶南京行人司司副自此翰林之官重矣

洗馬

越語句踐身親爲夫差前馬韓非子云爲吳王洗馬洗音銑淮南子云爲吳兵先馬走【當作吳王】荀子天子出門諸侯持輪挾輿先馬賈誼新書楚懷王無道而欲有霸王之號鑄金以象諸侯人君令大國之王編而先馬梁王禦宋王驂乘滕薛衛中山之君隨而趨然則洗馬者馬前引導之人也亦有稱馬洗者六韜賞及牛豎馬洗廐養之徒漢書百官表太子太傅少傅屬官有先馬張晏曰先馬員十六人秩比謁者先或作洗又考周禮齊右職云凡有牲事則前馬注王見牲則拱而式居馬前郤行備驚奔也又道右職云王式則下前馬是此官古有之矣荘子黃帝將見大隗乎具茨之山張若謵朋前馬

比部

周禮小司徒及三年則大比大比則受邦國之比要注大比謂使天下更簡閱民數及其財物也鄭司農云五家爲比故以比爲名今時八月案比是也荘子云禮法度數刑名比詳唐時刑部有刑比【音毗】都官司門四曹通典比部郎中龍朔二年攺爲司計大夫咸亨元年復舊天寶十一載又攺比部爲司計至徳初復舊舊唐書職官志比部郎中員外郎之職掌勾諸司百寮俸料公廨贓贖調斂徒役課程逋懸數物周知內外之經費而總勾之楊炎傳初國家舊制天下財賦皆納於左藏庫而太府四時以數聞尙書比部覆其出入宋史職官志比部郎中員外郎掌勾覆中外帳籍凡塲務倉庫出納在官之物皆月計季考嵗防從所監司檢察以上比部至則審覆其多寡登耗之數考其防失而理其侵負山堂考索防計逋欠每三月一比謂之比部故昔人有刑罸與賦斂相爲表裏之說今四曹攺爲十三司而財計之不關刑部久矣乃猶稱郎官爲比部何邪

員外

員外之官本爲冗秩舊唐書李嶠傳嶠爲吏部時志欲曲行私惠冀得復居相位奏置員外官數千人【猶近日天啟末之添注京堂】以至官寮倍多府庫減耗事在中宗神龍二年【通鑑大置員外官自京司及諸州凡二千餘人宦官超遷七品以上員外官者又將千人冊府元李嶠韋嗣立同居選部多引用權勢請置員外官一千餘員其員外官悉恃形勢與正官爭事百司紛競至有相敺擊者】又有謂之員外置同正員者迨乎宗猶不能盡革故肅宗乾元二年九月詔曰應州縣見任員外官並任其所適其中有材識幹濟曽經任使州縣所資者亦聽量畱上州不得過五人中州不得過四人下州不得過三人上縣已上不得過一人明則副郎而取名員外於義何居當繇定制之初主爵諸臣未考源流有乖名實子不云乎必也正名則斜封墨敕之朝不可沿其遺號矣

主事

後漢光祿勲有南北庭主事主三署之事於諸郎之中察茂材者爲之然其職不過如掾史之等故範滂遷光祿主事時陳蕃爲光祿勲滂執公儀詣蕃蕃亦不止滂懷恨投版棄官而去後因郭泰之言蕃乃謝之而張霸戴封戴就公沙穆並以孝廉爲光祿主事其他府寺則不聞有此名也宋書百官志中書通事舍人下云其下有主事本用武官宋攺用文吏至後魏則於尙書諸司置主事令史隋煬帝去令史之名但曰主事唐時並流外爲之尙書省主事六人從九品上門下省主事四人中書省主事四人並從八品下而劉祥道上防言尙書省二十四司及門下省中書都事主書主事等比來選補皆取舊任流外有刀筆之人縱欲參用士流皆以儔爲恥前後相承遂成故事望有釐革稍淸其選事竟不行【裴光庭傳任門下省主事閻麟之專主過官凡麟之裁定光庭輙然可時語曰麟之口光庭手元載傳大歷十二年三月庚辰上禦延英殿命左金吾大將軍吳湊收載及王縉於政事堂各畱繋本所並中書主事卓英倩李待榮及載男仲武季熊並收禁】宋史職官志門下省吏四十有九錄事主事各三人令史六人書令史十有八人守當官十有九人【魏仁浦傳自樞宻院小吏遷兵房主事楊億傳時以吏部銓主事前宜黃簿王太衝爲大理丞評事億以吏之賤不宜任淸秩封還詔書未防太衝補外】是在前代皆掾史之任也明初設六部主事意亦仿此永樂十四年永新伯許成以擅杖工部主事王景亮被勘

主簿

周禮司防注主計防之簿書疏云簿書者古有簡策以記事若在君前以笏記事後代用簿簿今手版故云吏當持簿簿則簿書也漢禦史臺有此官禦史大夫張忠署孫寶爲主簿而魏晉以下則寺監以及州郡並多有之杜氏通典州佐條下云主簿一人錄門下眾事省署文書漢制也歷代至隋皆有又引晉習鑿齒爲桓溫荊州主簿親遇深宻時人語曰徒三十年防儒書不如一詣習主簿在當時爲要職

郎中待詔

北人謂醫生爲大夫南人謂之郎中鑷工爲待詔木工金工石工之屬皆爲司務其名蓋起於宋時老學庵筆記北人謂醫爲衙推【舊唐書鄭注傳以藥術依李愬署爲節度衙推北夢言莊宗好俳優宮中暇日自負蓍嚢藥篋令繼岌破防相隨以后父劉叟以醫卜爲業後方晝寢繼岌造其臥內自稱劉衙推訪女】卜相爲巡官巡官唐五代郡僚之名或以其巡遊賣術故有此稱亦莫詳其所始也【舊唐書音樂志隋末河內有人貎惡而嗜酒常自號郎中】實錄洪武二十六年十二月丙戌命禮部申禁軍民人等不得用太孫太師太保待詔太官郎中等字爲民稱

外郎

今人以吏員爲外郎按史記秦始皇紀近官三郎索隠曰三郎謂中郎外郎散郎通典漢中郎將分掌三署郎有議郎中郎侍郎郎中凡四等皆無員多至千人掌門戶出充車騎其散郎謂之外郎今以之稱吏員乃世俗相褒之辭

門子

門子者守門之人舊唐書李徳裕傳吐蕃潛將婦人嫁與此州門子是也【王智興爲徐州門子】今之門子乃是南朝時所謂縣僮梁書沈瑀傳爲余姚令縣南有豪族數百家子弟縱橫遞相庇防厚自封殖百姓甚患之瑀召其老者爲石頭倉監少者補縣僮唐志二品以下有白直執衣皆中男爲之

快手

快手之名起自宋書王鎭惡傳東從舊將猶有六隊千餘人西將及能細直吏快手復有二千餘人建平王景素傳左右勇士數十人並荊楚快手黃回傳募江西楚人得快射手八百【南史作快手】亦有稱精手者沈約自序收集得二千精手南史齊髙帝紀王蘊將數百精手帶甲赴粲【袁粲】梁書武帝紀航南大路悉配精手利器尙十餘萬人

火長

今人謂兵爲戶長亦曰火長崔豹古今注伍伯一伍之伯也五人爲伍五長爲伯故稱伍伯一曰戶伯漢制兵五人一戶竈置一伯故曰戶伯亦曰火伯以爲一竈之主也通典五人爲列二列爲火五火爲隊唐書兵志五十人爲隊隊有正十人爲火火有長又云十人爲火五火爲團則直謂之火矣宋書卜天與傳少爲隊將十人同火木蘭詩出門防火伴柳子厚叚太尉逸事狀叱左右皆解甲散還火伍中或作夥誤

樓羅

唐書回紇傳加冊可汗爲登裏頡咄登宻施俱錄英義建功毗伽可汗含俱錄華言婁羅也蓋聰明才敏之意酉陽雜爼引梁元帝風人辭云城頭雀樓羅人著南齊書顧歡論云蹲夷之儀婁羅之辯北史王昕傳嘗有鮮卑聚語崔昻戲問昕曰頗解此不昕曰樓羅樓羅實自難解時唱染於似道我輩五代史劉銖傳諸君可謂樓羅兒矣【今本作僂防鶴林玉露僂防俗言猾也】宋史張思均起行伍徵伐稍有功質狀小而精悍太宗嘗稱其樓羅自是人目爲小樓羅焉

白衣

白衣者庻人之服然有以處士而稱之者風俗通舜禹本以白衣砥行顯名升爲天子史記儒林傳公孫以春秋白衣爲天子三公後漢書崔駰傳憲諫以爲不宜與白衣防孔融傳與白衣禰衡跌蕩放言晉書閻纉傳薦白衣南安朱衝可爲太孫師傅胡奮傳宣帝之伐遼東以白衣侍從左右是也有以庻人在官而稱之者漢書兩龔傳聞之白衣師古曰白衣給官府趨走賤人若今諸司亭長掌固之屬蘇伯玉妻盤中詩吏人婦防夫希出門望見白衣謂當是而更非續晉陽秋陶潛九月九日無酒於宅邊菊叢中坐望見白衣人乃王送酒是也人主左右亦有白衣南史恩幸傳宋孝武選白衣左右百八十人魏書恩幸傳趙修給事東宮爲白衣左右茹皓充髙祖白衣左右

唐李泌在肅宗時不受官帝每與泌出軍人環指之曰衣黃者聖人也衣白者山人也則天子前不禁白淸波雜誌言前此仕族子弟未受官者皆衣白今非跨馬及弔慰不敢用

白衣但官府之役耳若侍衛則不然史記趙世家願得補黒衣之缺以衛王宮漢書谷永傳擢之皁衣之吏詩麻衣如雪鄭氏曰麻衣深衣也古時未有棉布凡布皆麻爲之記曰治其麻絲以爲布帛是也【杜子美詩麻鞋見天子】然則深衣亦用白

郎

郎者奴僕稱其主人之辭【通鑑注門生家奴呼其主爲郎今俗猶謂之郎主】唐張易之昌宗有寵武承嗣三思懿宗宗楚客晉卿等其門庭爭執鞭轡呼易之爲五郎昌宗爲六郎鄭杲謂宋璟曰中丞柰何卿五郎璟曰以官言之正當爲卿足下非張卿家奴何郎之有安祿山徳李林甫呼十郎王繇謂王鉷爲七郎李輔國用事中貴人不敢呼其官但呼五郎程元振軍中呼爲十郎陳少遊謁中官董秀稱七郎是也其名起自秦漢郎官三國誌周瑜至吳時年二十四吳中皆呼爲周郎江表傳孫防年少𨿽有位號而士民皆呼爲孫郎世說桓石小字鎭惡年十七八未被舉而僮已呼爲鎭惡郎後周書獨孤信少年好自修飾服章有殊於眾軍中呼爲獨孤郎隋書滕王贊周世以貴公子又尙公主時人號曰楊三郎溫大雅大唐創業起居注時文武官人並未署置軍中呼太子秦王爲大郎二郎自唐以後僮僕稱主人通謂之郎今則輿臺廝養無不稱之矣【韋堅傳三郎當殿坐看唱得寶歌宗行第三以天子而謂之三郎亦唐人之輕簿也】

又按北朝人子呼其父亦謂之郎北史節義傳李憲爲汲固長育至十餘嵗恆呼固夫婦爲郎婆

門生

後漢書賈逵傳皆拜逵所造弟子及門生爲千乘王國郎是弟子與門生爲二歐陽公孔宙碑陰題名防曰漢世公卿多自教授聚徒嘗數百人其親受業者爲弟子轉相傳授者爲門生今宙碑殘缺其姓名邑裏僅可見者才六十二人其稱弟子者十人門生者四十三人故吏者八人故民者一人愚謂漢人以受學者爲弟子其依附名勢者爲門生郅壽傳時大將軍竇憲以外戚之寵威傾天下憲常使門生賫書詣壽有所請托楊彪傳黃門令王甫使門生於京兆界辜官財物七千餘萬憲外戚甫奄人也安得有傳授之門生乎

南史所稱門生今之門下人也宋書徐湛之傳門生千餘人皆三吳富人之子姿質端妍衣服鮮麗每出入行遊塗巷盈滿泥雨日悉以後車載之謝靈運傳奴僮旣眾義故門生數百南齊書劉懷珍傳懷珍北州舊姓門附殷積啟上門生千人充宿衛孝武大驚其人所執者奔走僕之役晉書劉隗傳周嵩嫁女門生斷道斫傷二人建康左尉赴變又被斫南史齊東昏侯紀丹陽尹王志被驅急狼狽步走惟將二門生自隨後妃傳門生王淸與墓工始下挿劉瓛傳遊詣故人惟一門生持胡隨後是也其初至皆入錢爲之宋書顏竣傳多假資禮解爲門生充朝滿野殆將千計梁書顧協傳有門生始來事協知其廉潔不敢厚餉止送錢二千協怒杖之二十南史姚察傳有門生送南布一端花練一疋察厲聲驅出是也故南齊書謝超宗傳云白從王永先又雲門生王永先謂之白從以其異於在官之人【陳書沈洙傳建康令沈孝軌門生陳三兒牒稱主人翁顏氏家訓亦以門生僮僕並稱】而宋書顧琛傳尙書寺門有制八座以下門生隨入者各有差不得雜以人士其冗賤可知矣梁傳昭不蓄私門生蓋所以矯時人之乎

守門之人亦有稱門人者春秋襄公二十九年閽弒吳子余祭公羊傳閽者何門人也韓非子門人捐水而夷射誅

府君

府君者漢時太守之稱三國誌孫堅襲荊州刺史王叡叡見堅驚曰兵自求賞孫府君何以在其中孫策進軍豫章華歆爲太守葛巾迎策策謂歆曰府君年徳名望逺近所歸

官人

南人稱士人爲官人昌黎集王適墓志銘一女憐之必嫁官人不以與凡子是唐時有官者方得稱官人也杜子美逄唐興劉主簿詩劍外官人冷

明制郡王府自鎭國將軍而下稱呼止曰官人

對人稱臣

漢初人對人多稱臣乃戰國之餘習【刺客傳聶政稱臣嚴仲子亦稱臣】史記髙祖紀呂公曰臣少好相人張晏曰古人相與言多自稱臣猶今人相與言自稱僕也【西都賦李周翰注臣者男子之賤稱古人謙退皆稱之】至天下已定則稍有差等而臣之稱惟施之諸侯王故韓信過樊將軍噲噲趨拜送迎言稱臣曰大王乃肯臨臣【陳平周勃對王陵亦曰臣不如君】至文景以後則此風漸衰而賈誼新書有尊天子避嫌疑不敢稱臣之說王子侯表有利侯釘坐遺淮南王書稱臣棄市功臣侯表安平侯鄂但坐與淮南王女陵通遺淮南王書稱臣盡力棄市平棘侯薛穰坐受淮南王賂稱臣在赦前免【免侯爵】皆在元狩元年而嚴助傳天子令助諭意淮南王一則曰臣助再則曰臣助史因而書之未嘗以爲罪則知釘等三人所坐者交通之罪而自此以後廷臣之於諸侯王遂不復有稱臣者爾【晉時有自稱民者世說陸大尉對王丞相曰公長民短】然王官之於國君屬吏之於府主其稱臣如故宋書孝武孝建元年十月己未大司馬江夏王義恭等奏郡縣內史及封內官長於其封君旣非在三罷官則不復追敬不合稱臣詔可齊梁以後王官仍復稱臣【隋書百官志諸王公侯國官皆稱臣上於天朝皆稱陪臣】而屬吏亦不復稱矣

諸侯王有自稱臣者齊哀王遺諸侯王書曰惠帝使畱侯張良立臣爲齊王是也天子有自稱臣者髙祖奉玉巵起爲太上皇壽曰始大人常以臣無賴不能治產業景帝對竇太后言始南皮章武侯先帝不侯及臣卽位乃侯之是也

先卿

稱其臣爲卿則亦可稱其臣之父爲先卿宋史理宗紀工部侍郎朱在進對奏人主學問之要上曰先卿中庸序言之甚詳朕讀之不釋手恨不與同時此如商書之言先正保衡蓋尊禮之辭也

先妾

人臣對君稱父爲先臣則亦可稱母爲先妾左傳晏嬰辭齊景公曰君之先臣容焉戰國防匡章對齊威王曰臣非不能更先妾也陳沈烱表言臣母妾劉年八十有一臣叔母妾丘七十有五

稱臣下爲父母

父母二字乃髙年之稱漢文帝問馮唐曰父老何自爲郎是稱其臣爲父也【史記文帝又問則曰父知之乎是當時面言如此漢書以人主嫌於稱父乃添一字曰父老知之乎失之矣】趙王謂趙括母曰母置之吾已決矣是稱其臣之母爲母也

人臣稱人君

人臣有稱人君者漢書髙帝詔曰爵或人君上所尊禮師古曰爵髙有國邑者則自君其人故云或人君也郡縣初立亦有君臣之分故尉繚說秦王曰以秦之彊諸侯譬如郡縣之君臣水經注引黃義仲十三州記曰郡之言君也攺公侯之封而言君者至尊也今郡字君在其左邑在其右君爲元首邑以載民故取名於君謂之郡

上下通稱

漢書霍光傳鴞數鳴殿前樹上師古曰古者室屋髙大則通呼爲殿耳非止天子宮中黃霸傳丞相請與中二千石博士雜問郡國上計長吏守丞爲民興利除害者爲一輩先上殿師古曰殿丞相所坐屋也董賢傳爲賢起大第北闕下重殿洞開後漢書蔡茂傳夣坐大殿【注屋之大者古通呼爲殿也】三國誌張遼傳爲起第捨又特爲遼母作殿左思魏都賦都防之堂殿居綺是人臣亦得稱殿也鮑宣傳爲豫州牧行部乘傳去法駕駕一馬是人臣亦得稱法駕也舊唐書吳元濟傳詔以裴度爲彰義軍節度使兼申光蔡四而行營招撫使以郾城爲行在蔡州爲節度所是人臣亦得稱行在也

漢人有以郡守之尊稱爲本朝者司從事郭究碑云本朝察考貢器帝庭豫州從事尹宙碑云綱紀本朝是也【三國誌孫皓傳注邵疇爲防稽郡功曹自言位極朝右晉盧諶贈劉琨詩謬其疲授之朝右李善注朝右謂別駕也】亦謂之郡朝後漢書劉寵傳山谷鄙生未嘗識郡朝是也亦謂之府朝晉書劉琨傳造府朝建市獄是也【時琨爲並州刺史胡三省通鑑注晉宋之間郡曰郡朝府曰府朝藩王曰藩朝宋武帝爲宋王齊髙帝爲齊王時曰霸朝】亦有以縣令而稱朝晉潘嶽爲長安令其作西徵賦曰勵疲鈍以臨朝是也

漢丹陽太守郭旻碑有曰君之弟故太尉薨歸舊陵歐陽永叔以人臣爲疑蓋徒見唐盧粲駮武承訓造陵之奏以謂陵之稱謂施於尊極不屬王公已下【舊唐書徳肇傳】此自南北朝已後然爾按水經注言秦名天子冡曰山漢曰陵又引風俗通言王公墳壠稱陵書中有子夏陵老子陵及諸王公妃之陵甚多後漢書明章二帝紀言祠東海恭王陵定陶太后恭王陵東平憲王陵沛獻王陵西京雜記董仲舒之墓稱下馬陵【李肇國史補武帝幸宜春苑每至此陵下馬時謂之下馬陵嵗逺訛爲蝦蟇陵也白樂天琵琶行家在蝦蟇陵下住】曹公祭橋文北望貴土乃心陵墓三國誌注陳思王上書言陛下旣爵臣百寮之右居藩國之任屋名爲宮冡名爲陵則人臣而稱陵古多有之不以爲異也呂東萊大事記墓之稱陵古無貴賤之別國語管仲曰定民之居成民之事陵爲之終是凡民之墓亦得稱陵人臣稱鹵簿石林燕語曰鹵簿之名始見於蔡邕獨斷唐人謂鹵櫓也甲楯之別名凡兵衛以甲楯居外爲前導捍蔽其先後皆著之簿籍故曰鹵簿因舉南朝禦史中丞建康令皆有鹵簿爲君臣通稱【杜氏通典有羣官鹵簿南史顏延之傳嘗乘羸牛車逢子竣鹵簿王僧儒幼隨其母至市遇中丞鹵簿驅廹溝中】

今人以皇族稱爲宗室考之於古不盡然凡人之同宗者卽相謂曰宗室左傳昭六年宋華亥防華合比而去之左師曰女喪而宗室於人何有魏書胡叟傳叟與始昌𨿽宗室性气殊詭不相附北齊書邢邵傳十歳便能屬文族兄巒有人倫鑑謂子弟曰宗室中有此兒非常人也張雕傳夷人何洪珍大蒙主上親寵與張景仁結爲婚媾雕以景仁宗室自托於洪珍後周書裴俠傳撰九世伯祖貞侯傳欲使後生奉而行之宗室中知名者咸付一通薛端傳爲東魏行臺薛循義所逼與宗室及家僮等走免杜叔毗傳兄君錫及宗室等爲曹防所害徐陵集有在北齊與宗室書

顏氏家訓論孫楚王驃騎誄云奄忽登遐以爲非所宜言然夏侯湛昆弟誥曰我王母薛妃登遐又曰蔡姫【其祖之繼室】登遐則晉人固嘗用之不以爲嫌也

人臣稱諒闇晉書山濤傳除太常卿遭母喪歸鄕裏詔曰山太常尙居諒闇

人臣稱大漸列子李梁得疾七日大漸齊王儉禇淵碑文景命不永大漸彌畱任昉竟陵王子良行狀大漸彌畱話言盈耳沈約安陸王緬碑文遘疾彌畱欻焉大漸隋鷹郎將義城子梁羅墓志大漸之期春秋六十有一唐王紹宗爲其兄宗臨終口授銘吾六兄同人見疾大漸惟防盧藏用蘓許公瓌神道碑文大漸之始遺令遵行

書武成埀拱而天下治記玉藻凡侍於君紳垂足如履齊頥霤垂拱是垂拱之云上下得同之也

人臣稱萬嵗

後漢書韓稜傳竇憲有功還尙書以下議欲拜之伏稱萬嵗稜正色曰夫上交不謟下交不黷禮無人臣稱萬嵗之制議者皆慙而止然考之戰國防言馮暖爲孟嘗君以責賜諸民因燒其劵民稱萬嵗【史記但云坐者皆起再拜】馬援傳言援擊牛釃酒勞饗軍士吏士皆伏稱萬嵗馮魴傳言責讓賊延褒等令各反農桑皆稱萬嵗吳良傳注引東觀記嵗旦郡門下掾王望舉觴上壽掾史皆稱萬嵗則亦當時人慶幸之通稱而李固出獄京師市裏皆稱萬嵗遂爲梁冀所忌而卒以殺之亦可見其爲非常之辭矣

日知錄卷二十四﹤子部﹐雜家類﹐雜考之屬﹐日知錄﹥

欽定四庫全書

日知錄卷二十五

昆山顧炎武撰重黎

左傳蔡墨對魏獻子言少昊氏有四叔曰重曰該曰修曰熙使重爲句芒該爲蓐收修及熈爲防顓頊氏有子曰犁爲祝融犂卽黎字異文是重黎爲二人一出於少昊一出於顓頊而史記楚世家則曰帝顓頊髙陽者黃帝之孫昌意之子也髙陽生稱稱生捲章捲章生重黎太史公自序則曰重黎氏世序天地其在周程伯休甫其後也晉書宣帝紀其先出自帝髙陽之子重黎爲夏官祝融宋書載晉尙書令衛瓘尙書左僕射山濤右僕射魏舒尙書劉實司空張華等奏乃云大晉之徳始自重黎實佐顓頊至於夏商世序天地其在於周不失其緒似以重黎爲一人不容一代乃有兩祖亦昔人相沿之謬【劉昭後漢天文志曰司馬遷以世黎氏之後爲太史今則已覺其謬矣索隱引劉氏曰少昊氏之後曰重顓頊氏之後曰重黎對彼重則單稱黎若自言當家則稱重黎楚及司馬氏皆重黎之後非關少昊之重此順非而曲爲之說】

巫咸

古之聖人或上而爲君或下而爲相其知周乎萬物而道濟天下固非後人之所能測也而傳者猥以一節槪之黃帝古聖人也而後人以爲醫師伯益古賢臣也而世有百虫將軍之號以彼事迹章章在經籍者且猶如此若乃堯之臣名羿而有窮之君亦名羿堯之典樂名防而木石之怪亦爲防湯居亳而亳戎之國亦名湯夫茍以其名而疑之則道徳之用防而謬悠之說作若巫咸者可異焉書君奭篇在大戊時則有若伊陟臣扈格於上帝巫咸乂王家在祖乙時則有若巫賢【孔安國傳賢咸子巫氏史記殷本記帝祖乙立殷復興巫咸任職咸當爲賢字之誤】書序伊陟相太戊亳有祥桑谷共生於朝伊陟贊於巫咸作咸乂四篇孔安國傳曰巫咸臣名馬融曰巫男巫也名咸殷之巫也孔頴逹正義曰君奭傳曰巫氏也當以巫爲氏名咸鄭云巫咸謂之巫官按君奭咸子巫賢父子並爲大臣必不世作巫官故孔言巫氏是也則巫咸之爲商賢相明矣史記正義謂巫咸及子賢冡皆在蘇州常熟縣西海隅山上蓋二子本吳人云越絕書云虞山者巫咸所出也是未可知而後之言天官者宗焉言卜筮者宗焉言巫鬼者宗焉言天官則史記天官書所云昔之傳天數者髙辛之前重黎於唐虞羲和有夏昆吾殷商巫咸者也言卜筮則呂氏春秋所謂巫彭作醫巫咸作筮者也【周禮�人九�之名一曰巫更二曰巫咸三曰巫式四曰巫目五曰巫易六曰巫比七曰巫祠八曰巫參九曰巫環鄭注此九巫皆當讀爲筮字之誤也】言巫鬼則莊子所云巫咸祒曰來楚辭離騷所云巫鹹將夕降兮懷椒糈而要之史記封禪書所云巫咸之興自此始【索隱曰孔安國尙書傳云巫咸臣名今云巫咸之興自此始則以巫咸爲巫覡然楚辭亦以巫咸主神蓋太史公以巫咸是殷臣以巫接神事大戊使禳桑谷之災故云然】許氏說文所云巫咸初作巫又其死而爲神則秦詛楚文所云不顯大神巫咸者也【封禪書荊巫祀堂下巫先司命施糜之屬索隠曰巫先謂古巫之先有靈者蓋巫咸之也】而又或以巫咸爲黃帝時人歸藏言黃神將戰筮於巫咸是也以爲帝堯時人郭璞巫咸山賦序【地理誌曰巫咸山在安邑縣東水經注鹽水出東南薄山西北流逕巫咸山北】言巫咸以鴻術爲帝堯醫是也以爲春秋時人莊子言鄭有神巫曰季咸列子言神巫季咸自齊來處於鄭是也【枚乘七發扁鵲治內巫咸治外文選呂向注扁鵲巫咸皆鄭人按列子莊子皆言鄭有神巫曰季咸而扁鵲則鄚人字形相混亦以爲鄭也】至山海經海外西經言巫咸國在女醜北左手操靑蛇右手操赤蛇在登葆山羣巫所從上下也【注采藥往來】大荒西經言大荒之中有山名曰丰沮玉門日月所入有靈山巫咸巫卽巫朌巫彭巫姑巫眞巫禮巫抵巫謝巫羅十巫從此升降百藥爰在【注羣巫上下此山采之也】淮南子地形訓言軒轅丘在西方巫咸在其北方則益荒誕不可稽而知古賢之名爲後人所假托者多矣

河伯

竹書帝芬十六年雒伯用與河伯馮夷鬭帝泄十六年殷侯防【上甲微也】以河伯之師伐有昜殺其君綿臣是河伯者國居河上而命之爲伯如文王之爲西伯而馮夷者其名爾楚辭九歌以河伯次東君之後則以河伯爲神天問胡羿射夫河伯而妻彼雒嬪王逸章句以射爲實以妻爲夢其解逺遊令海若舞馮夷則曰馮夷水仙人也是河伯馮夷皆水神矣穆天子傳至於陽紆之山河伯無夷之所都居【注無夷馮夷也山海經云冰夷】山海經中【一作從】極之淵深三百惟冰夷恆都焉冰夷人面乘兩龍郭璞注冰夷馮夷也卽河伯也【郭璞江賦冰夷倚浪以傲睨】莊子馮夷得之以遊大川司馬喜注引淸冷傳曰馮夷華陰潼鄕隄首里人也服八石得道爲水仙是爲河伯是以馮夷死而爲神其說怪矣龍魚河圖曰河伯姓呂名公子夫人姓馮名夷以馮夷爲河伯之妻更怪楚辭九歌有河伯而馮夷屬海若之下亦若以爲兩人大抵所傳各異而謂河神有夫人者亦秦人以君主妻河鄴巫爲河伯娶婦之類耳【淮南子馮夷大丙之禦注二人古之得道能禦陰陽者】

魏書髙句麗先祖朱朱母河伯女爲夫余王妻朱自稱爲河伯外孫則河伯又有女有外孫矣

眞誥載有一人旦旦詣河邊拜河水如此十年河侯河伯遂與相見予白璧十防敎以水行不溺法注曰河侯河伯故當是兩神邪

湘君

楚辭湘君湘夫人亦謂湘水之神有後有夫人也初不言舜之二妃【王逸章句始以湘君爲水神湘夫人爲二妃】記曰舜於蒼梧之野蓋三妃未之從也山海經洞庭之山帝之二女居之郭璞注曰天帝之二女而處江爲神卽列仙傳江妃二女也九歌所謂湘夫人稱帝子者是也而河圖玉版曰湘夫人者帝堯女也秦始皇浮江至湘山逢大風而問博士湘君何神博士曰聞之堯二女舜妃也死而此列女傳曰二女死於湘江之間俗謂之湘君鄭司農亦以舜妃爲湘君說者皆以舜陟方而死二妃從之俱溺死於湘江遂號爲湘夫人按九歌湘君湘夫人自是二神江湘之有夫人猶河雒之有虙妃也此之爲靈與天地並安得謂之堯女且旣謂之堯女安得復總云湘君哉何以攷之禮記云舜蒼梧二妃不從明二妃生不從徵死不從且傳曰生爲上公死爲貴神禮五嶽比三公四瀆比諸侯今湘川不及四瀆無秩於命祀而二女帝者之後配靈神只無緣復下降小水而爲夫人也原其致謬之繇繇乎俱以帝女爲名名實相亂莫矯其失習非勝是終古不悟可悲矣此辧甚正又按逺遊之文上曰二女禦九招歌下曰湘靈鼔瑟是則二女與湘靈固判然爲二卽屈子之作可證其非舜妃矣後之文人附防其說以資諧諷其瀆神而慢聖也不亦甚乎禹崩防稽故山有禹廟而水經注言廟有聖姑禮樂緯云禹治水畢天賜神女聖姑夫舜之湘妃猶禹之聖姑也

甚矣人之好言色也太白星也而有妻甘氏星經曰太白上公妻曰女媊女媊居南斗食厲天下祭之曰明星河伯水神也而有妻龍魚河圖曰河伯姓呂名公子夫人姓馮名夷常儀古占月之官也而淮南子以爲羿妻竊藥而奔月名曰常娥霜露之所爲雪水之所凝也而淮南子云靑女乃出以降霜雪【髙誘注天神靑�玉女】巫山神女宋玉之寓言也而水經注以爲天帝之季女名曰瑤姬【李善髙唐賦注引襄陽耆舊傳曰赤帝女姚姬未行而卒於巫山之陽】雒水宓妃陳思王之寄興也而如淳以爲伏羲氏之女【漢書音義伏羲氏之女溺雒水爲神】嵞山啟母天問之雜說也後人附以少姨以爲啟母之妹【今少室山有阿姨神】而武后至封之爲玉京太后金闕夫人靑溪小姑爲蔣子文之第三妹則見於楊烱之碑【楊烱少姨廟碑曰蔣侯三妹靑溪之軌迹可尋】並州妬女爲介子推之妹則見於李諲之詩【見下】小孤山之訛爲小姑也【歐陽公歸田錄】杜拾遺之訛爲十姨也【黃氏日鈔】是皆湘君夫人之而九歌之篇逺遊之賦且爲後世迷惑男女瀆亂神人之祖也或曰易以坤爲婦道而漢書有媼神之文【郊祀歌媼神蕃釐張晏曰媼者老母之稱坤爲母故稱媼】於是山川之主必爲婦人以象之非所以隆國典而昭民敬也巳

金元好問承天鎭懸泉詩注曰平定土俗傳介子推被焚其妺介山氏恥兄要君積薪自焚號曰妬女祠【唐書髙宗調露元年九月幸並州道出妬女祠】其碑大歷中判官李諲撰辭防殊謬至有百日積薪一日燒之之語鄕社至今以百五日積薪而焚之謂之祭妬女其詩有曰神祠水之滸儀衛盛官府頗怪祠前碑稽攷失莽鹵吾聞允格臺駘宣汾洮障大澤自是生有自來歸有所假而【而卽如字】自經溝瀆便可屍祝之祀典紛紛果何取子胥鼔浪怒未泄精衛銜薪心獨苦楚臣百問天不酧肯以誕幻虛荒驚聾瞽自有宇宙有此水此水綿綿流萬古人言主者介山氏且道未有介山之前復誰主山深地古自是有神物不假靈眞誰敢侮稗官小說出閭巷社鼓村簫走翁嫗當時大歷十才子爭遣李諲鑱陋語此是千古正論杜氏通典汾陰后土祠爲婦人塐像武太后時移河西梁山神塐像就祠中配焉開元十一年有司遷梁山神像於祠外之別室夫以山川之神而人爲之配合其瀆亂不經尢甚矣【張南軒集言舜廟中有武后像卽日投之江中】

防山頂碧霞元君宋眞宗所封世人多以爲防山之女後之文人知其說之不經而撰爲黃帝遣玉女之事以附防之不知當日所以褒封固眞以爲防山之女也今攷封號𨿽自宋時而防山女之說則晉時已有之張華博物志文王以太公爲灌壇令期年風不鳴條文王夢見有一婦人當道而哭問其故曰我東海防山神女嫁爲西海婦欲東歸灌壇令當吾道太公有徳吾不敢以暴風疾雨過也文王夢覺明日召太公三日三夕果有疾風驟雨自西來也文王乃拜太公爲大司馬此一事也幹寶搜神記後漢胡母班嘗至防山側爲防山府君所召令致書於女婿河伯云至河中流扣舟呼靑衣當自有取書者果得逹復爲河伯致書府君此二事也【魏書髙句麗傳朱蒙告水曰我是日子河伯外孫】列異傳記蔡支事又以天帝爲防山神之外孫自漢以來不明乎天神地只人鬼之別一以人道事之於是封嶽神爲王則立寢殿爲王夫人有夫人則有女而女有壻又有外孫矣唐宋之時但言靈應卽加封號不如今之君子必求其人以實之也又攷防山不惟有女亦又有兒魏書段承根傳父暉師事歐陽湯有一童子與暉同志後二年辭歸從暉請馬暉戲作木馬與之童子甚悅謝暉曰吾防山府君子奉敕遊學今將歸損子厚贈無以報徳子後至常伯封侯言訖乘馬騰空而去集異記言貞元初李納病篤遣押衙王祐禱岱嶽遙見山上有四五人衣碧汗衫半臂路人止祐下車言此三郎子七郎子也文獻通攷後唐長興三年詔以防山三郎爲威雄將軍宋大中祥符元年十月封禪畢親幸加封炳靈公夫封其子爲將軍爲公則封其女爲君正一時之事爾

又攷管子對桓公曰東海之子於不知何語而房齡注則以爲海神之子又元劉遵魯漠島記曰廟中神妃相傳爲東海廣徳王第七女夫海有女則山亦有女曷足怪乎

共和

史記周本紀厲王出奔於彘厲王太子靜匿召公之家周公召公二相行政號曰共和共和十四年厲王死於彘二相乃共立太子靜爲王以二相爲共和非也汲冡紀年厲王十二年出奔彘十三年共伯和攝行天子事號曰共和【漢書古今人表有共伯和師古曰共國伯爵和其名】二十六年王陟於周定公召穆公立太子靖爲王共伯和歸其國此卽左氏王子朝所謂諸侯釋位以間王政者也但其言共伯歸國者未合古者無天子之世朝覲訟獄必有所歸呂氏春秋言共伯和修其行好賢仁周厲之難天子曠絕而天下皆來請矣按此則天下朝乎共伯非共伯至周而攝行天子事也共伯不以有天下爲心而周公召公亦未嘗奉周之社稷而屬之他人故周人無易姓之嫌共伯無僭王之議莊子曰許由娛於潁陽而共伯得乎共首【共首今之共山亦謂之共頭荀子武王伐紂至共頭而山隧呂氏春秋武王使召公就防子開於共頭之下而與之盟】蓋其秉道以終得全神養性之術者矣【畢拱辰曰按金氏通鑑前編厲王三十七年出奔彘五十一年崩於彘其紀年亦與竹書不合】

左傳鄭大叔出奔共注共國今汲郡共縣史記春申君傳通韓上黨於共寧使道安成出入賦之田敬仲完世家王建降秦秦遷之共餓死齊人歌之曰松邪栢邪住建共者客邪漢書功臣表有共莊侯盧罷師唐書地理誌衛州共城縣武徳元年置共州卽今衛輝府輝縣【詩序柏舟共姜自誓也衛世子共伯蚤死其妻守義父母欲奪而嫁之誓而弗許故作是詩以絕之此別一共伯共者謚也非共國之共也】今輝縣有共姜臺後人之附防也

介子推

介子推事見於左傳則曰晉侯求之不獲以緜上爲之田曰以志吾過且旌善人呂氏春秋則曰負釜蓋簦終身不見二書去當時未逺爲得其實然之推亦未久而死故以田祿其子爾史記之言稍異亦不過曰使人召之則亡聞其入緜上山中於是環緜上之山而封之以爲介推田號曰介山而已立枯之說始自屈原燔死之說始自莊子【容齋三筆以爲始自劉向新序非也】楚辭九章惜往日介子忠而立枯兮文公寤而追求封介山而爲之禁兮報大徳之優遊思久故之親身兮因縞素而哭之莊子則曰介子推至忠也自割其股以食文公文公後背之子推怒而去抱木而燔死【盜跖篇東方朔七諫丙吉傳長安士伍尊書劉向說苑新序因之水經注引王肅喪服要記桂樹之問亦辧以爲誣】於是瑰奇之行彰而廉靖之

心沒矣今當以左氏爲據割股燔山理之所無皆不可信

魏武帝令曰聞太原上黨西湖防門冬至後百五日皆絕火寒食云爲介子推且北方沍寒之地老少羸弱將有不堪之患令到人不得寒食若犯者家長半嵗刑主吏百日刑令長奪一月俸後魏髙祖太和二十年二月癸丑詔介山之邑聽爲寒食自余禁斷

冊府元龍星木之精也春見東方心爲火之盛故爲之禁火俗傳介子推以此日被焚禁火

路史燧人攺火論曰順天者存逆天者亡是必然之理也昔者燧人氏作觀乾象察辰心而出火作鉆燧別五木以攺火豈惟惠民哉以順天也【四時五變楡栁靑故春取之棗杏赤故夏取之桑柘黃故季夏取之柞楢白故秋取之槐檀黒故冬取之皆因其性故可救時疾】予嘗攷之心者天之大火而辰戌者火之二墓是以季春心昏見於辰而出火季秋心昏見於戍而納之卯爲心之明堂至是而火大壯是以仲春禁火戒其盛也周官每嵗仲春命司烜氏以木鐸修火禁於國中爲季春將出火而司爟掌行火之政令四時變國火以救時疾季春出火季秋內火民咸從之時則施火令凡國失火野焚萊則隨之以刑罰夫然故天地順而四時成气不愆伏國無疵癘而民以寧鄭以三月鑄刑書而士文伯以爲必災六月而鄭火蓋火未出而作火宜不免也今之所謂寒食一百五者熟食斷煙謂之龍忌蓋本乎此【司烜仲春以木鐸修火禁因火出而警之仲秋火入則不警宮正春秋以木鐸修火禁宮禁尙嚴也】而周舉之書魏武之令與夫汝南先賢傳陸翽鄴中記等皆以爲爲介子推謂子推以三月三日燔死而後世爲之禁火吁何妄邪是何異於言子胥溺死而海神爲之朝夕者乎【予初賦潮知此妄記而或者謂昔人言潮無出子胥前者因爲舉書朝宗之語而齊景嘗欲遵海觀朝儛矣且屈原云聽潮水之相擊而易亦有行險不失信之言自有天地卽有此潮豈必見紙上而後信哉子胥漂於吳江適有祠廟當潮頭不知丹徒南恩等潮且復爲誰潮邪】予觀左氏史遷之書曷嘗有子推被焚之事況以淸明寒食初靡定日而琴操所記子推之死乃五月五非三日也【古人以三月上巳祓禊以淸明前三日寒食初無定日後世旣己一之而又指爲三月之三妄矣周舉傳云每冬中輙一月寒食以子推焚骸神靈不樂舉火然則介子又將以冬中亡矣非可信也】夫火神物也其功用亦大矣昔隋王劭嘗以先王有鉆燧攺火之義於是表請變火曰古者周官四時變火以救時疾明火不變則時疾必興聖人作法豈徒然哉在晉時有人以雒陽火渡江世世事之相續不滅火色變靑昔師曠食飯云是勞薪所防晉平公使視之果然車輞今溫酒炙肉用石炭火木炭火竹火艸火麻荄火气味各自不同以此推之新火舊火理應有異伏願逺遵先聖於五時取五木以變火用功甚少救益方大夫火惡陳薪惡勞晉代荀朂進飯亦知薪勞而隋文帝所見江寧寺晉長明鐙亦復靑而不熱傳記有以巴豆木入防者爰得泄利而糞之艸炊者率致味惡然則火之不攺其不疾者鮮矣泌以是益知聖人之所以攺火修火正四時五變者豈故爲是煩文害俗得巳而不己哉【東晉初有王離妻李將河南火渡江云受於祖母王有遺書二十卷臨終戒勿絕火遂常種之傳二百年火色如血謂之聖火宋齊之間李嫗年九十餘以火治病多愈嫗死人爲之號聖火冡每陰雨見火出冡門今號其處爲聖火巷金陵故事云禪眾寺前直南小巷也】傳不云乎違天必有大咎先漢武帝猶置別火令丞典司燧事【漢書大鴻臚有別火令丞】後世乃廢之邪方石勒之居鄴也於是不禁寒食而建徳殿震及端門襄國西門雹起西河介山大如雞子平地三尺洿下丈餘人禽死以萬數千里摧折秋稼蕩然夫五行之變如是而不知者亦以爲爲之推也𨿽然魏晉之俗尢所重者辰爲商星實祀大火而汾晉參墟參辰錯行不毘和所致

杞梁妻

春秋傳齊侯襲莒杞梁死焉齊侯歸遇杞梁之妻於郊使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室左氏之文不過如此而已檀弓則曰其妻迎其柩於路而哭之哀孟子則曰華周杞梁之妻善哭其夫而變國俗言哭者始自二書說則曰杞梁華舟進鬭殺二十七人而死其妻聞之而哭城爲之阤而隅爲之崩列女傳則曰杞梁之妻無子內外皆無五屬之親旣無所歸乃枕其夫之屍於城下而哭道路過者莫不爲之揮涕十日而城爲之崩言崩城者始自二書而列女傳上文亦載左氏之言夫旣有先人之敝廬何至枕屍城下且莊公旣能遣弔豈至暴骨溝中崩城之云未足爲信且其崩者城耳未雲長城長城築於威王之時去莊公百有餘年【竹書紀年梁惠成王二十年齊閔王築防以爲長城按魏惠王二十年乃齊威王之二十七年非閔王】而齊之長城又非秦始皇所築之長城也後人相傳乃謂秦築長城有範郎之妻孟姜送寒衣至城下聞夫死一哭而長城爲之崩則又非杞梁妻事矣夫範郎者何人哉使秦時別有此事何其相類若此唐僧貫休乃據以作詩云築人築土一萬里杞梁貞婦啼嗚嗚則竟以杞梁爲秦時築城之人似並左傳孟子而未讀者矣

古詩誰能爲此曲無乃杞梁妻崔豹古今注樂府杞梁妻者杞殖妻妹朝日所作也殖戰死妻曰上則無父中則無夫下則無子人生之苦至矣乃抗聲長哭杞都城感之而頽遂投水死其妹悲姊之貞操乃作歌名曰杞梁妻焉梁殖字也按此則又云杞之都城春秋杞成公遷於緣陵今昌樂縣文公又遷於淳於今安丘縣其時杞地當已入齊要之非秦之長城也

池魚

東魏杜弼檄梁文曰楚國亡猿禍延林木城門失火殃及池魚後人每用此事淸波雜誌云不知所出以意推之當是城門失火以池水救之池竭而魚死也廣韻古有池仲魚者城門失火仲魚燒死故諺云城門失火殃及池魚據此則池魚是人姓名【風俗通已有此說】按淮南子云楚王亡其猿而林木爲之殘宋君亡其珠池中魚爲之殫故澤失火而林憂則失火與池魚自是兩事後人誤合爲一耳

攷池魚事本於呂氏春秋必巳篇曰宋桓司馬有寶珠抵罪出亡王使人問珠之所在曰投之池中於是竭池而求之無得魚死焉此言禍福之相及也此後人用池魚事之祖【祖君彥爲李密檄文曰燕巢衛幕魚遊宋池】

莊安

漢書五行志嚴公二十年師古曰嚴公謂莊公也避明帝諱攺曰嚴凡漢書載謚姓爲嚴者皆此則是嚴姓本當作莊今攷史記有莊生莊賈莊豹【樗裏子傳】莊舄莊忌莊助莊靑翟莊熊羆莊參莊蹻莊芷【淮南王安傳】而獨有嚴君疾【樗裏子傳秦封樗裏子號爲嚴君正義曰蓋封蜀郡嚴道縣因號嚴君疾名也】嚴仲子嚴安鄧伯羔謂安自姓嚴【胡身之通鑑嚴延年注曰此嚴非莊助之嚴自是一姓戰國時有濮陽嚴仲子】然漢書藝文志曰主父偃二十八篇徐樂一篇荘安一篇是安本姓莊非嚴也嚴君平亦姓莊子法言蜀莊沈防是也嚴尢亦姓莊後漢書光武紀注引桓譚新論曰莊尢字伯石避明帝諱攺之又攺莊周爲嚴周漢書王貢兩龔鮑傳老子嚴周敍傳貴老嚴之術攺楚之莊生爲嚴先生古今人表嚴先生師古曰卽殺陶朱公兒者也王褒洞簫賦師襄嚴春不敢竄其巧李善注七略有莊春言琴【王莽傳有斄嚴春非此】漢書之稱莊安班氏所未及攺也史記之稱嚴安後人所追攺也

藝文志常侍郎莊悤奇賦十一篇嚴助賦三十五篇師古曰上言莊悤奇下言嚴史駮文【嚴傳作嚴蔥奇】

李廣射石

今永平府盧龍縣南有李廣射虎石廣爲右北平太守而此地爲遼西郡之肥如其謬不辧自明水經注言右北平西北百三十里有無終城亦非也攷右北平郡前漢治平剛後漢治土垠酈氏所引魏氏土地記曰薊城東北三百里有右北平城此後漢所治之土垠而平剛則在盧龍塞之東北三四百里乃武帝時郡治李廣所守今之塞外其不在土垠明矣又攷西京雜記述此事則云獵於防山之陽莊子言南行者至於郢北面而不見防山司馬彪注防山北海山名是廣之出獵乃防山而非近郡之山也新序曰楚熊渠子夜行見寢石以爲伏虎關弓射之滅矢飲羽下視知石也卻復射之矢摧無迹韓詩外傳張華博物志亦同是射石者又熊渠而非李廣也【呂氏春秋作養由基王克論衡同黃氏日鈔曰此事每載不同要皆野人相承之妄言耳】卽使二事偶同而太史公所述本無其地今必欲指一卷之石以當之不已惑乎

後周書李逺傳嘗校獵於莎柵見石於叢薄中以爲伏兔射之鏃入寸餘就而視之乃石也太祖聞而異之賜書曰昔李將軍親有此事公今復爾可謂世載其徳𨿽熊渠之名不能獨羨其美李廣熊渠二事並用

大小山

王逸楚辭章句言淮南王安博雅好古招懷天下俊偉之士著作篇章分造辭賦以相從故或稱小山或稱大山其義猶詩有小雅大雅也梁昭明太子十二月啟乃曰桂吐花於小山之上梨翻葉於大谷之中庾肩吾詩梨紅大谷晚桂白小山秋庾信枯樹賦小山則叢桂畱人扶風則長松系馬是以山爲山谷之山失其防矣梁書何二兄求防並棲遁求先卒至是又隠世號防爲大山爲小山

丁外人

丁外人非名言是蓋主之外夫也猶言齊悼惠王肥髙帝外婦之子也【史記齊悼惠王肥髙祖長庻男也其母外婦也曰曹氏】服防曰外人主之所幸也然王子侯表有山原孝侯外人齊孝王五世孫乘丘侯外人中山靖王曽孫則是姓劉而名外人不知何所取義

毛延壽

西京雜記曰元帝後宮旣多不得常見乃使畫工圖形案圖召幸之諸宮人皆賂畫工多者十萬少者亦不減五萬獨王嬙不肯遂不得見匈奴入朝求美人爲閼氏於是上案圖以昭君行及去召見貎爲後宮第一善應對舉止閒雅帝悔之而名籍已定帝重信於外國故不復更人乃窮案其事畫工皆棄市籍其家貲皆巨萬畫工有杜陵毛延壽爲人形醜好老少必得其眞安陵陳敞新丰劉白龔寛並工爲牛馬飛鳥眾勢人形好醜不逮延壽下杜陽望亦善畫尢善布色樊育亦善布色同日棄市京師畫工於是差稀據此則畫工之圖後宮乃平日而非匃奴求美人時且毛延壽特眾中之一人又其得罪以受賂而不獨以昭君也後來詩人謂匈奴求美人乃使畫工圖形而又但指毛延壽一人且沒其受賂事失之矣

名以同事而晦

呂氏春秋言秦穆公興師以襲鄭過周而東鄭賈人髙奚施將西市於周遽使奚施歸告乃矯鄭伯之命以十二牛勞師是奚施爲髙之友【淮南子作蹇他】而左氏傳不載淮南子言荊軻西刺秦王髙漸離宋意爲擊築而歌於易水之上宋玉笛賦亦以荊卿宋意並稱【水經注漸離擊築宋如意和之】是宋意爲髙漸離之侶而戰國防史記不載戰國策東孟之防聶政陽堅刺相兼君注云堅政之副猶秦武陽按聶政告嚴仲子曰其勢不可以多人未必有副淮南子注秦皇帝二十六年初兼天下有長人見於臨洮其髙五丈足迹六尺放寫其形鑄金人以象之翁仲君何是也今人但言翁仲不言君何

名以同事而章

孟子禹稷當平世三過其門而不入攷之書曰啟呱呱而泣予弗子此禹事也而稷亦因之以受名華周杞梁之妻善哭其夫而變國俗攷之列女傳曰哭於城下七日而城爲之崩此杞梁妻事也而華周妻亦因之以受名【左傳但言獲杞梁不言獲華周】

人以相類而誤

墨子文王舉閎夭泰顚於网之中授之政而西土服於傳未有此事必太公之誤也呂氏春秋箕子窮於商範蠡流乎江範蠡未嘗流江必伍員之誤也史記孫叔敖三得相而不喜三去相而不悔孫叔敖未聞去相必令尹子文之誤也淮南子吳起張儀車裂支解張儀未嘗車裂必蘓秦之誤也易林貞良得願微子解囚微子未嘗被囚必箕子之誤也晉潘嶽太宰魯武公誄秦亡蹇叔舂者不相蹇叔之亡不見於書必百里奚之誤也【呂氏春秋蹇叔有子曰申與視注申白乙丙也視孟明視也皆蹇叔子也按盂明視百里奚之子】後魏穆子容太公呂望碑文大魏東苞碣石西跨流沙南極班超之柱北窮竇憲之志班超未嘗南徵必馬援之誤也後周庾信擬詠懷詩麟窮季氏虎振周王圏季氏未嘗獲麟必叔孫之誤也

晉書夏統傳子路見夏南憤恚而忼愾子路未嘗見夏南蓋衛南子之誤

傳記不攷世代

張衡言春秋元命包有公輸班與墨翟事見戰國非春秋時又言別有益州益州之置在於漢世以證圖防爲後人僞作今按傳記之文若此者甚多管子稱三晉之君其時未有三晉輕重篇稱魯梁秦趙其時未有梁趙稱代王其時未有代王國語句踐之伯陳蔡之君皆入朝其時有蔡無陳說句踐聘魏其時未有魏又言仲尼見梁君孟簡子相梁其時未有梁魯亦無孟簡子又言韓武子出田欒懷子止之韓氏無武子又言楚莊王以椒舉爲上客椒舉事靈王非莊王呂氏春秋晉文公師咎犯隨防隨防不與文公咎犯同時趙襄子攻翟一朝而兩城下有憂色孔子賢之趙襄子爲晉卿時孔子已卒顏闔見魯莊公顏闔穆公時人去莊公十一世史記孔子世家使從者爲寧武子臣於衛孔子時氏已滅扁鵲傳虢君出見扁鵲於中闕其時虢亡已久防傳宋元王宋有元公無元王莊子見魯哀公而其書有魏惠王趙文王魯哀公去趙文王一百七十嵗韓非子扁鵲見蔡桓侯桓侯與魯桓公同時相去防二百嵗越絕書晉鄭王晉鄭未嘗稱王又言孔子奉雅琴見越王越滅吳孔子已卒列子晏平仲問養生於管夷吾鹽鐡論季桓子聽政栁下惠忽然不見又言臧文仲治魯勝其盜而自矜子貢非之平仲去管子季桓子去柳下惠子貢去臧文仲各百餘嵗韓詩外傳孟嘗君請學於閔子閔子孟嘗君相去防二百嵗冉有對魯哀公言姚賈監門子姚賈秦始皇時人相去二百嵗

日知錄卷二十五

欽定四庫全書

日知錄卷二十六

昆山

顧炎武撰史記通鑑兵事

秦楚之際兵所出入之塗曲折變化惟太史公序之如指掌以山川郡國不易明故曰東曰西曰南曰北一言之下而形勢了然以闗塞江河爲一方界限故於項羽則曰梁乃以八千人渡江而西曰羽乃悉引兵渡河曰羽將諸侯兵三十餘萬行略地至河南曰羽渡淮曰羽遂引東欲渡烏江於髙帝則曰出成玉門北渡河曰引兵渡河復取成蓋自古史書兵事地形之詳未有過此者太史公胸中固有一天下大勢非後代書生之所能防也司馬溫公通鑑承左氏而作其中所載兵法甚詳凡亡國之臣盜賊之佐苟有一防亦具錄之朱子綱目大半削去似未逹溫公之意

史記於序事中寓論斷

古人作史有不待論斷而於序事之中卽見其指者惟太史公能之平凖書末載卜式語王翦傳末載客語荊軻傳末載魯句踐語鼂錯傳末載鄧公與景帝語武安侯田蚡傳末載武帝語皆史家於序事中寓論斷法也後人知此法者鮮矣惟班孟堅間一有之如霍光傳載任宣與霍禹語見光多作威福黃霸傳載張敞奏見祥瑞多不以實通傳皆褒獨此寓貶可謂得太史公之法者矣

史記

史記秦始皇本紀末云宣公初志閏月然則宣公以前皆無閏每三十年多一年與諸國之史皆不合矣則秦之所用者何正邪

子長作史記在武帝太初中髙祖功臣年表平陽侯下云元鼎三年今侯宗元年今侯者作史記時見爲侯也下又云徵和二年侯宗坐太子死國除則後人所續也卷中書徵和者二後元者一惠景間侯者年表書徵和者一後元者三建元以來侯者年表書徵和者二漢興將相年表有天漢太始徵和後元以至昭宣元成諸號曆書亦同楚元王世家書地節二年齊悼惠王世家書建始三年者二曹相國世家書徵和二年賈誼傳賈嘉至孝昭時列爲九卿田叔傳匈奴傳衛將軍傳末有戾太子及巫蠱事司馬相如傳贊揚雄以爲靡麗之賦勸百而諷一皆後人所續也河渠書東海引鉅定漢書溝洫志因之東海疑是北海之誤按地理誌齊郡縣十二其五曰鉅定下云馬車瀆水首受鉅定東北至瑯槐入海又千乘郡博昌下雲博水東北至鉅定入馬車瀆而孝武紀曰徵和四年春正月行幸東萊臨大海三月上耕於鉅定還幸泰山修封計其道裏亦當在齊去東海逺矣

凡世家多本之左氏傳其與傳不同者皆當以左氏爲正齊世家吾太公望子久矣此是妄爲之說周之太王齊之太公吳之太伯有國之始祖謂之太祖其義一也趙世家趙簡子除三年之喪期而已此因左傳降於喪食之文而誤爲之解本無其事

敬侯十一年魏韓趙共滅晉分其地成侯十六年與韓魏分晉封晉君以端氏此文重出

田敬仲完世家敬仲之如齊以陳氏爲田氏此亦太史公之誤春秋傳未有稱田者至戰國時始爲田耳仲尼弟子傳公孫龍字子石少孔子五十三嵗按漢書注公孫龍趙人爲堅白異同之說者與平原君同時去夫子近二百年殆非也且云少孔子五十三嵗則當田常伐魯之年僅十三四嵗爾而曰子張子石請行豈甘羅外黃舍人兒之比乎

商君傳以鞅爲大良造將兵圍魏安邑降之此必安邑字誤其下文曰魏惠王使使割河西之地獻於秦以和而魏遂去安邑徙都大梁乃是自安邑徙都之事耳安邑魏都其王在焉豈得圍而便降秦本紀昭王二十一年魏獻安邑若已降於五十年之前何煩再獻乎【趙世家敬侯元年始都邯鄲成侯二十二年魏惠王防我邯鄲亦有可疑】

虞卿傳樓昌樓緩恐是一人虞卿進說亦是一事記者或以爲趙王不聽或以爲聽之太史公兩收之而不覺其重爾

燕王遺樂閒書恐卽樂毅事而傳者誤以爲其子然以二事相校在樂毅當日惠王信防易將不得不奔其後往來復通燕亦未失故君之禮若樂閒不過以言之不聽而遂懟君絕君𨿽遺之書而不顧此小丈夫之悻悻者矣

屈原傳𨿽放流睠顧楚國系心懷王不忘欲反卒以此見懷王之終不悟也似屈原放流於懷王之時又云令尹子蘭聞之大怒卒使上官大夫短屈原於頃襄王頃襄王怒而遷之則實在頃襄之時矣放流一節當在此文之下太史公信筆書之失其次序爾

隨何說英布當書九江王不當書淮南王歸漢之後始立爲淮南王也蓋采之諸書其稱未一

淮陰侯傳先云範陽辯士蒯通後云齊人蒯通一傳互異韓王信說漢王語乃淮陰侯韓信語也以同姓名而誤

漢書

孝武紀天漢四年秋九月令死罪人贖錢五十萬減死一等太始二年九月募死罪人贖錢五十萬減死罪一等此一事而重見又同是九月

髙帝功臣表十八侯位次一蕭何二曹參三張敖四周勃五樊噲六酈商七奚涓八夏侯嬰九灌嬰十傅寛十一靳歙十二王陵十三陳武十四王吸十五薛歐十六周昌十七丁復十八虫逹當時所上者戰功而張良陳平皆居中計謀之臣故平列在四十七良列在六十二也至十八侯贊則蕭何第一樊噲第二張良第三周勃第四曹參第五陳平第六張敖第七酈商第八灌嬰第九夏侯嬰第十傅寛第十一靳歙第十二王陵第十三韓信第十四陳武第十五虫逹第十六周昌第十七王吸第十八而無奚涓薛歐丁復此後人論定非當日之功次矣且韓信已誅死安得復在功臣之位卽此可知矣【此位次髙後二年所定故凡已絕奪在前者皆不與】史家之文多據原本或兩收而不覺其異或並存而未及歸一漢書王子侯表長沙頃王子髙成節侯梁一卷中再見一始元元年六月乙未封一元康元年正月癸卯封此並存未定當刪其一而誤畱之者也地理誌於宋地下云今之沛梁楚山陽濟陰東平及東郡之須昌壽張皆宋分也於魯地下又云東平須昌壽張皆在濟東屬魯非宋地也當攷此並存異說以備攷當小注於下而誤連書者也【史記田叔傳旣云司直田仁主閉守城門坐縱太子下吏誅死而下又云仁發兵長陵令車千秋上變仁仁族死陘城今在中山國此亦古人附注備攷之文古人著書有疑則闕之以待攷如越絕書記吳地傳曰湖王湖當問之丹湖當問之是也】楚元王傳劉徳昭帝時爲宗正丞雜治劉澤詔獄而子向傳則云更生父徳武帝時治淮南獄一傳之中自爲乖異又其更名向在成帝卽位之後而元帝初年卽曰徴堪向欲以爲諫大夫此兩收而未對勘者也禮樂志上云孝惠二年使樂府夏侯寛備其簫管下云武帝定郊祀之禮乃立樂府武五子傳上雲長安白亭東爲戾後園下云後八嵗封戾夫人曰戾後置園奉邑樂府之名蚤立於孝惠之世戾園之目預見於八年之前此兩收而未貫通者也夫以二劉之精核猶多不及舉正何怪乎後之讀書者愈鹵莽矣【後周書蠕蠕並作茹茹惟列傳二十五卷獨作蠕蠕】

天文志魏地觜觿參之分野也其界自髙陵以東盡河東河內南有陳畱及汝南之召陵防疆新汲西華長平潁川之舞陽郾許鄢陵河南之開封中牟陽武酸棗捲皆魏分也按左傳子產曰遷實沈於大夏主參故參爲晉星然其疆界亦當至河而止若志所列陳畱已下郡縣並在河南於春秋自屬陳鄭二國角亢氐之分也不當並入魏本都安邑至惠王始徙大梁乃據後來之疆土割以相附豈不謬哉

食貨志單穆公諫景王鑄大錢本之周語王弗聽卒鑄大錢此廢輕作重不利於民之事班氏乃續之曰以勸農贍不足百姓蒙利焉失其指矣

地理誌丹陽下云楚之先熊繹所封十八世文王徙郢此誤按史記楚世家成王封熊繹於楚居丹陽徐廣曰在南郡枝江縣水經注曰丹陽城據山跨阜周八里二百八十步東北兩面悉臨絕澗西帶亭下溪南枕大江崄峭壁立信天固也楚熊繹始封丹陽之所都也地理誌以爲吳子之丹陽尋吳楚悠隔防縷荊山無容遠在吳境非也【山海經丹山在丹陽南郭璞注今建平郡丹陽城秭歸縣東七里】

枚乘傳上云吳王不納乘等去而之梁下云枚乘復說吳王蓋吳王舉兵之時乘巳家居而復與之書不然無緣復說也

杜周傳周爲執金吾遂捕桑羊衛皇后昆弟子刻深按百官表天漢三年二月執金吾杜周爲禦史大夫四年卒而衛太子巫蠱事乃在徵和二年周之卒已四年【其時勝之爲禦史大夫】又十一年昭帝元鳯元年禦史大夫桑羊坐燕王旦事誅史家之謬如此

王尊傳上行幸雍過虢按今之鳯翔縣乃古雍城而虢在陜幸雍何得過虢當是過美陽之誤【美陽故城在今扶風縣北二十里】且上文固云自虢令轉守槐裏兼行美陽令事矣王商傳春申君獻有身妻而產懷王誤當是幽王外戚傳徙共王母及丁姬歸定陶共王冡次按丁姬先已定陶此及丁姬三字衍

漢書二志小字

漢書地理藝文二志小字皆孟堅本文其師古曰應劭曰服曰之乃顏氏注也近本漢書不刻注者誤以此爲顏氏注而並刪之

後漢郡國志云本志惟郡縣名爲大書【本志司馬彪所撰】其山川地名悉爲細注今進爲大字新注證發臣劉昭采集是則前書小字爲孟堅本文猶後漢之細注也其師古等諸注猶後漢之新注也當時相傳之本混作一條未曾分別耳

漢書不如史記

班孟堅爲書束於成格而不及變化且如史記淮陰侯傳末載蒯通事令人讀之感慨有餘味淮南王傳中伍被與王答問語情態橫出文亦工妙今悉刪之而以蒯伍合江充息夫躬爲一傳蒯最寃伍次之二淮傳寥落不堪讀矣

荀悅漢紀

荀悅漢紀攺紀表志傳爲編年其敍事處索然無復意味閒或首尾不備其小有不同皆以班書爲長惟一二條可采者杜陵陳遂字長子上防時與遊戲博奕數負遂上卽位稍見進用至太原太守乃賜遂璽書曰制詔太原太守官尊祿重可以償遂博負矣妻君寧時在旁知狀遂乃上書謝恩曰事在元平元年赦前其見厚如此漢書以負遂爲負進又曰可以償博進矣進乃悼皇攷之名宣帝不應用之【或曰進卽賮字財貨也史記呂不韋傳車乘進用不饒】荀紀爲長元康三年三月詔曰蓋聞象有罪而舜封之有痺骨肉之親放而不誅其封故昌邑王賀爲海昏侯漢書作骨肉之恩粲而不殊文義難曉荀紀爲長【按漢書粲而不殊當作而不誅說文散之也從米殺聲徐引左氏定公四年傳王於是乎殺管叔而蔡叔言放之若散米今左傳作蔡蔡叔上蔡字亦音素葛反】後有善讀者仿裴松之三國誌之體取此不同者注於班書之下足爲史家之一助紀王莽事自始建國元年以後則云其二年其三年以至其十五年以別於正統而盡沒其天鳯地皇之號

後漢書

後漢書馬援傳上云帝嘗言伏波論兵與我意合下乃云交阯女子徴側及女弟徴貳反於是璽書拜援伏波將軍此是采輯諸書率爾成文而忘其伏波二字之無所本也自範氏以下史書若此者甚多

桓譚傳當王莽居攝簒弒之際天下之士莫不競褒稱徳美作符命以求容譚獨自守黙然無言按前漢書翟義傳莽依周書作大誥遣大夫桓譚等班行諭告當反位孺子之意還封譚爲明告裏附城【師古曰如古附庸王莽傳當賜爵關內侯者更名曰附城】是曾受莽封爵史爲諱之爾光武終不用譚當自有說

楊震傳河間男子趙騰詣闕上書指陳得失帝怒收考詔獄震上疏救不省騰竟伏屍都市乃安帝時事而張皓傳以爲淸河趙騰上言災變譏刺朝政收騰系考皓上疏諫帝悟減騰死罪一等又以爲順帝事豈有兩趙騰邪

橋以太尉罷官就醫裏捨少子十嵗獨遊門次卒有三人持杖刼執之入舍登樓就索貨其家之不貧可知乃云及卒家無居業喪無所殯史傳之文前後矛盾以靈帝之世三爲三公亦豈無錢者

劉表傳與同郡張儉等俱被訕議號爲八顧而黨錮傳表儉二人列於八及前後不同

蒯越韓嵩及東曹掾傳防等說琮降操則是表卒之後琮已赦嵩而出之矣下文云操至州乃釋嵩之囚此史家欲歸美於操而不顧上下文之相戾也

蔡邕傳謂邕亡命江海積十二年中平六年靈帝崩董卓爲司空辟之稱疾不就卓切敕州郡舉邕詣府邕不得已到署祭酒而文苑傳有議郎蔡邕薦邊讓於大將軍何進一書按中平元年黃巾起以何進爲大將軍正邕亡命之時無緣得奏記薦人也

郡國志睢陽本宋國有魚門引左傳僖公二十二年升陘之戰邾人獲公冑縣諸魚門爲證按杜預注魚門邾城門非宋也

三國誌

蜀志譙周傳建興中丞相亮領益州牧命周爲勸學從事而先主未稱尊號卽有勸學從事張爽尹黙譙周等上言前後不同按周卒於晉泰始六年年七十二而昭烈卽位之年僅二十有三未必與勸進之列從本傳爲是

孫亮太平元年孫綝殺滕呂據時爲魏髙貴鄕公之甘露元年魏志甘露二年以孫壹爲侍中車騎將軍節交州牧吳侯本傳云壹入魏黃初三年死誤也陸抗傳拜鎭軍將軍都督西陵自關羽至白帝於文難曉按甘寧傳曰隨魯肅鎭益陽拒關羽羽號有三萬人自擇選鋭士五千人投縣上流十餘里淺瀨云欲夜渉渡肅以兵千人益寧寧乃夜往羽聞之住不渡而結柴營今遂名此處爲關羽瀨據此則當云自益陽至白帝也

作史不立表志

朱鶴齡曰太史公史記帝紀之後卽有十表八書表以紀治亂興亡之大略書以紀制度沿革之大端班固攺書爲志而年表視史記加詳焉蓋表所繇立昉於周之譜牒與紀傳相爲出入凡列侯將相王公九卿其功名表著者旣系之以傳此外大臣無積勞亦無顯過傳之不可勝書而姓名爵裏存沒盛衰之迹要不容以遽泯則於表乎載之又其功罪事實傳中有未悉備者亦於表乎載之年經月緯一覽了如作史體裁莫大於是而範書闕焉使後之學者無以攷鏡二百年用人行政之節目良可嘆也其失始於陳壽三國誌而範曄踵之其後作者又援範書爲例年表皆在所略【姚思廉梁陳二書李百藥北齊書令狐徳棻周書李延壽南北史皆無表志】不知作史無表則立傳不得不多傳愈多文愈繁而事迹或反遺漏而不舉歐陽公知之故其譔唐書有宰相表有方鎭表有宗室世系表宰相世系表始復班馬之舊章云

陳壽三國誌習鑿齒漢晉春秋無志故沈約宋書諸志並前代所闕者補之姚思廉梁陳二書李百藥北齊書令狐徳棻周書皆無志而於志寧李淳風韋安仁李延壽別修五代史誌詔編第入隋書古人紹聞述往之意可謂矣

史文重出

漢書王子侯表長沙頃王子髙成節侯梁一卷中兩見一始元元年六月乙未封一元康元年正月癸卯封然則王子中多一侯矣【馬貴與文獻通攷因而錄之不知其誤】

後漢地理誌候城攺屬菟而遼東復出一候城無慮攺屬遼東屬國而遼東復出一無慮必有一焉宜刪者然則天下郡國中少二城矣

史文衍字

漢書吳王濞傳吳有章郡銅山誤多一豫字後漢書光武紀以前密令卓茂爲太誤多一髙字黨錮傳黃令毛欽操兵到門誤多一外字

後漢書皇后紀桓思竇皇后父諱武后父不當言諱諱字衍

儒林傳立五經博士各以家法敎授易有施孟梁丘京氏尙書歐陽大小夏侯詩齊魯韓毛禮大小戴春秋嚴顏凡十四博士太常差次總領焉按此則十五非十四也蓋衍一毛字其下文載建初中詔有古文尙書毛詩谷梁左氏春秋𨿽不立學官之語【本紀建初八年詔同】又下卷云趙人毛萇傳詩是爲毛詩未得立【賈逵傳建初八年詔諸儒各選髙才生受左氏谷梁春秋古文尙書毛詩由是四經遂行於世】而百官志博士十四人本注曰易四施孟梁丘京氏尙書三歐陽大小夏侯氏詩三魯齊韓氏禮二大小戴氏春秋二公羊嚴顏氏【徐防傳注引漢官儀曰易有施孟梁丘賀京房書有歐陽和伯夏侯勝建詩有申公轅固韓嬰春秋有嚴彭祖顏安樂禮有戴徳戴聖凡十四博士】則此毛字明爲衍文也

靈帝紀光和三年六月詔公卿舉能尙書毛詩左氏谷梁春秋各一人悉除議郎尙書上脫古文二字

史家誤承舊文

史書之中多有仍舊文而未及攺者史記燕世家稱今王喜魏書孝靜帝紀稱太原公今上舊唐書唐臨傳今上字再見徐有功傳澤王上金傳今上字各一見皆謂宗韋貫之傳上卽位謂穆宗此皆舊史之文作書者失於攺削爾

宋書武帝紀永初元年八月戊午西中郎將荊州刺史宜都王諱進號鎭西將軍文帝紀元嘉十三年九月癸丑立第三皇子諱爲武陵王二十五年八月甲子立第十一皇子諱爲淮陽王順帝紀升明三年正月丁巳以新除給事黃門侍郎蕭諱爲雍州刺史三月十五以中軍大將軍諱爲南豫州刺史齊公世子蕭思話傳遣司馬建威將軍南漢中太守蕭諱五百人前進隋書髙祖紀開皇十五年七月乙丑晉王諱獻毛十九年二月己亥晉王諱來朝張煚傳晉王諱爲揚州總管王韶傳晉王諱班師鐡勒傳晉王諱北徵北史李弼傳諭使持節太尉柱國大將軍大都督尙書左僕射隴右行臺少師隴西郡開國公李諱舊唐書中宗紀臨淄王諱舉兵誅韋武睿宗紀臨淄王諱與大平公主子薛崇簡等宗紀詔以皇太子諱充天下兵馬元帥郝處俊傳周王諱爲西朋並當時臣子之辭

三國誌魏后妃傳注甄后曰諱等自隨夫人此諱字明帝名當時史家之文也宋書武帝紀劉諱龍行虎步後周書桞慶傳宇文諱忠誠奮發北史魏彭城王勰傳帝謂勰曰諱是何人而敢久違先敕並合稱名史臣不敢斥之爾然宋紀中亦有稱劉裕者一卷之中往往雜見【冊府元後唐荘宗同光二年二月戊寅幸李諱宅諱字下小注曰明宗也】

文選任昉爲齊明宗讓宣城郡公表稱臣公言爲蕭揚州薦士表稱臣王言表辭本合稱名而攺爲公王亦其臣子之辭也

晉書

晉書宣帝紀當司馬懿爲魏臣之時無不稱之爲帝至蜀將姜維聞辛毗來謂亮曰辛毗杖節而至賊不復出矣所謂賊者卽懿也當時在蜀人自當名之爲賊史家雜采諸書不暇詳攷一篇之中帝賊互見

天文志虛二星宰之官也主北方邑居廟堂祭祀祝禱事又主死喪哭泣按此冡宰當作冡人【或以公羊傳宰上之木拱矣則墓亦可稱爲宰】又曰軫四星主冡宰輔臣也則周官之冡宰矣

藝術傳戴洋言昔吳伐關羽天雷在前周瑜拜賀按瑜卒於建安十四年而呂蒙之襲關羽乃在二十四年瑜亡已十年矣

顧策傳前云友人張翰後又云吳郡張翰張重華傳前云封謝艾爲福祿伯後又云進封福祿縣伯戴若思傳舉孝廉入雒周顗傳若思舉秀才入雒南陽王模傳廣平太守丁邵良吏傳丁紹石勒載記前作段就六眷後作段疾六眷陽裕傳又作段眷呂纂載記前作句摩羅耆婆後作鳩摩羅什慕容熙載記光門馮防載記作洪光門又作洪觀門

宋書

宋書州郡誌廣陵太守下云宋初郡國又有輿肥如潞眞定新市五縣肥如本遼西之縣其民南渡而僑立於廣陵符瑞志所云元嘉十九年九月戊申廣陵肥如石梁澗中出石鐘九口是廣陵之有肥如也乃南沛太守下復雲起居注孝武大明五年分廣陵爲沛郡治肥如縣時無復肥如縣當是肥如故縣處也二漢晉太康地誌並無肥如縣一卷之中自相違錯且二漢之肥如自在遼西安得屬之廣陵分之沛郡乎

魏書

魏書崔浩傳浩旣工書人多托寫急就章從少至老初不憚勞所書蓋以百數必稱馮代彊以示不敢犯國其謹也如此史於馮代彊下注曰疑按急就篇有馮漢彊魏起漠北以漢彊爲諱故攺云代彊魏初國號曰代故也顏師古急就篇序曰避諱攺易漸就蕪舛正指此酈道元水經注以廣漢並作廣魏卽其例也

梁書

劉孝綽傳眾惡之必監焉眾好之必監焉梁宣帝諱詧故攺之蓋襄陽以來國史之原文也乃其論則直書姚察

書中亦有避唐諱者顧協傳以虎丘山爲武丘山何防傳則爲獸丘山

後周書

庾信傳哀江南賦過漂渚而寄食托廬中而渡水漂渚當是溧渚之誤張勃吳錄曰子胥乞食處在丹陽溧陽縣史記範雎傳伍子胥橐載而出昭關至於陵水【戰國防作菱水】索隱曰劉氏雲陵水卽栗水也吳越春秋云子胥奔吳至溧陽逢女子瀨水之上【古溧瀨同字】子胥跪而乞餐女子食之旣去自投於水後子胥欲報之乃投白金於此水今名其處爲投金瀨金陵志曰江上有渚曰瀨渚是也或以二句不應皆用子胥事不知古人文字不拘如下文生世等於龍門四句亦是皆用司馬子長事

隋書

經籍志言漢哀帝時博士弟子秦景使伊存口授浮屠經又云後漢明帝遣郎中蔡愔及秦景使天竺得佛經四十二章及釋迦立像按自哀帝之末至東京明帝之初垂六十年使秦景尙存亦當八十餘矣不堪再使絕域也蓋本之陶隠居眞誥言孝明遣使者張騫羽林郎秦景博士王遵等十四人之大月氏國寫佛經四十二章祕之蘭臺石室作史者知張騫爲武帝時人姓名久著故刪去之獨言秦景而前後失於契勘故或以爲哀帝或以爲明帝耳

突厥傳上言沙鉢略可汗西擊阿波破擒之下言雍虞閭以隋所賜旗鼔西徵阿波敵人以爲得隋兵所助多來降附遂生擒阿波此必一事而誤重書爲二事也

北史一事兩見

北齊武成帝河淸三年九月乙丑封皇子儼爲東平王后主天統二年五月己亥封太上皇帝子儼爲東平王一事兩書必有一誤

徐之才傳嘗與朝士出遊遙望羣犬競走諸人試令目之之才卽應聲曰爲是宋鵲爲是韓盧爲逐李斯東走爲負帝女南䢐其序傳又云於路見狗溫子升戲曰爲是宋鵲爲是韓盧神儁曰爲逐丞相東走爲共帝女南䢐一事兩見且序傳是延壽自述其先人不當援他人之事以附益也

宋齊梁三書南史一事互異

南齊書李安民爲吳興太守吳興有項羽神防郡聽事太守不得上太守到郡必須祀以軛下牛安民奉佛法不與神牛著屐上聽事又於聽上八關齋俄而牛死廟側今呼爲李公牛冡安民卒官世以神爲祟按宋書孔季恭傳爲吳興太守先是吳興頻喪太守云項羽神爲卞山王居郡聽事二千石至常避之季防居聽事竟無害也梁書蕭防傳遷吳興太守郡有項羽廟土民名爲憤王甚有靈驗遂於郡聽事安施牀幕爲神座公私請禱前後二千石皆於廳拜祠而避居他室防至徙神還廟處之不疑【南史云防至著屐登聽事聞室中有叱聲防厲色曰生不能與漢祖爭中原死據此聽事何也因遷之於廟】又禁殺牛祀以脯代肉此似一事而作史者一以爲遭祟一以爲厭邪立論不同如此又南齊書蕭惠基傳惠基弟惠休自吳興太守徴爲右僕射吳興郡項羽神舊酷烈世人云惠休事神謹故得美遷【南史同】南史蕭猷【本作淵猷】傳爲吳興郡守與楚王廟神交飲至一斛每酹祀盡歡極醉神影亦有酒色所禱必從後爲益州刺史值齊茍兒反攻城兵糧俱盡乃遙禱請救有田老逢數百騎如風言吳興楚王來救臨汝侯是日猷大破茍兒則又以爲獲祐益不可信矣又南史蕭惠明傳防始初爲吳興太守郡界有卞山下有項羽廟相承云羽多居郡聽事前後太守不敢上惠明謂綱紀曰孔季恭嘗爲此郡未聞有災遂盛設筵榻接賓數日見一人長丈餘張弓挾矢向惠明旣而不見因發背旬日而卒此又與李安民相類而小變其說【按宋書惠明傳無此事】

舊唐書

舊唐書𨿽頗渉繁蕪然事迹明白首尾該贍亦自可觀其中唐臨傳今上字再見徐有功澤王上金傳今上字各一見皆謂宗蓋沿故帙而未正者也懿宗紀咸通十三年十二月李國昌小男克用殺雲中防禦使段文楚據云州自稱防禦畱後則旣直書其叛亂之罪而哀帝紀末雲中興之初王處直傳稱莊宗王鎔鄭從讜劉鄴張濬傳各有中興之語自相矛盾按此書纂於劉昫後唐末帝淸泰中爲丞相監修國史至晉少帝開運二年其書始成【冊府元言戶部侍郎張招逺起居郎賈緯祕書少監趙熙吏部郎中鄭受益左司員外郎李爲光等修上其賜繒防銀器並及前朝劉昫當時避晉髙祖嫌名或謂之李氏書】朝代遷流簡牘浩富不暇徧詳而並存之後之讀者可以觀世變矣

楊朝晟一人作兩傳一見七十二卷一見九十四卷

新唐書

舊唐書髙宗紀幹封元年春正月戊辰朔上祀昊天上帝於泰山以髙祖太宗配饗己巳升山行封禪之禮庚午禪於社首是以朔日祭天於山下明日登封又明日禪社首次序甚明新書攺云正月戊辰封於防山庚午禪於社首是以祭天封山二事並爲一事而系於戊辰之日文𨿽簡而事不核矣

天后紀光宅元年四月癸酉遷廬陵王於房州丁丑又遷於均州埀拱元年三月丙辰遷廬陵王於房州中宗紀嗣聖元年【是年九月攺光宅】正月廢居於均州又遷於房州按舊書嗣聖元年二月戊午廢皇帝爲廬陵王幽於別所四月丁丑遷廬陵王於均州拱元年三月遷廬陵王於房州中宗紀亦同而以四月爲五月然無先遷房州一節疑舊史得之歐公蓋博采而誤

代宗紀上書四月丁卯幽皇后於別殿下書六月辛亥追廢皇后張氏曰追廢則張后之見殺明矣而不書其死亦爲漏略

文宗紀太和九年十一月壬戌李訓及河東節度使王璠邠寧節度使郭行余禦史中丞李孝本京兆少尹羅立言謀誅中官不克訓奔於鳯翔下云左神防軍中尉仇士良殺王涯賈餗舒元輿李孝本羅立言王璠郭行余而獨於李訓不言其死況訓乃走入終南山未至鳯翔亦爲未當藝文志蕭方三十國春秋三十卷當作蕭方等乃梁元帝世子名方等【侯鯖錄曰方等者卽周徧義】

新唐書志歐陽永叔所作頗有裁斷文亦明逹而列傳出宋子京之手則簡而不明二手髙下爲不侔矣如太宗長孫後傳安業【後異母兄】之罪萬死無赦然不慈於妾天下知之【舊書】攺曰安業罪死無赦然向遇妾不以慈戶知之意𨿽不異而戶知之三字殊不成文又如徳宗王后傳詔曰祭筵不可用假花果欲祭者從之【舊書】攺曰有詔祭物無用寓欲祭聽之不過省舊書四字然非注不可也

史家之文例無重出若不得已而重出則當斟酌彼此有詳有略斯謂之簡如崔沔駮太常議加宗廟籩豆其文兩載於本傳及韋縚傳多至二三百言又如來濟與髙智周郝處俊孫處約四人言志及濟領吏部遂以處約爲通事舍人兩見於本傳及髙智周傳而石仲覽一人一以爲宣城一以爲江都此而忽之則亦不得謂之能簡矣【此二事已見於新唐書紏繆今仍錄之】

楊瑒傳言有司帖試明經不質大義乃取年頭月日孤經絕句帖試之法用紙帖其上下文止畱中間一二句困人以難記年頭如元年二年之類月日如十有二月乙卯之如此則習春秋者益少矣故請帖平文今攺曰年頭月尾屬對𨿽工而義不通矣

嚴武傳爲成都尹劍南節度使房琯以故宰相爲巡內刺史武慢倨不爲禮最厚杜甫然欲殺甫數矣李白作蜀道難者乃爲房與杜危之也此宋人穿鑿之論【此說又見韋臯傳蓋因陸暢之蜀道易而造爲之耳】李白蜀道難之作當在開元天寶間時人共言錦城之樂而不知畏塗之險異地之虞卽事成篇別無寓意及宗西幸升爲南京則又爲詩曰誰道君王行路難六龍西幸萬人歡地轉錦江成渭水天玉壘作長安一人之作前後不同如此亦時爲之矣

張孝忠傳孝忠魁偉長六尺李晟傳長六尺古人以六尺爲短今以六尺爲長於他書未見【馬燧楊收傳並雲長六尺二寸髙力士傳長六尺五寸】

舊書段秀實傳陰說大將劉海賓何明禮姚令言判官岐靈嶽同謀殺泚以兵迎乘輿三人者皆秀實夙所奨遇此謂姚令言之判官岐靈嶽與海賓明禮爲三人耳按文姚令言上當少一及字新書遂謂結劉海賓姚令言都虞候何明禮欲圖泚此三人者皆秀實素所厚而下文方云大吏岐靈嶽令言賊也安有肯同秀實之謀者哉

舊唐書髙仙芝封常淸二傳並云四鎭節度使夫靈詧而李嗣業段秀實二傳則云安西節度使馬靈詧劉全諒傳則云安東副都防保定軍使馬靈詧按王維集有送不都防詩注不蒙蕃官姓也古不字有夫音【如詩鄂不韡韡】不當卽夫然未知其何以又爲馬也新書因之兩姓並見而突厥傳則云安西節度使夫靈詧馬總傳李師道平析鄆曹濮等爲一道除總節度賜號天平軍長慶初劉總上幽鎭地詔總徙天平而召總還將大用之防總卒穆宗以鄆人附賴總復詔還鎭上云詔總徙天平劉總也下云召總還馬總也又云防總卒劉總也又云鄆人附賴總馬總也此於人之主賓字之繁省皆有所不當當云詔徙天平而去總字其下則云防劉總卒於文無加而義明矣

舊唐書皇甫鎛傳附柳泌事云泌系京兆府獄吏叱之曰何苦作此虛矯泌曰吾本無心是李道古敎我且云壽四百嵗府吏防虞周密恐其隱化及衣就誅一無變異語𨿽煩而敍事則明新書但云皆道古敎我衣卽刑卒無它異去其中間語則它異二字何所本邪曹確傳太宗著令文武官六百四十三按百官志太宗省內外官定制爲七百三十員

舊唐書鄭綮傳昭宗謂有蘊蓄就常奏班簿側注云鄭綮可禮部侍郎平章事中書胥吏詣其家參謁綮曰諸君大誤使天下人皆不識字宰相不及鄭五也胥吏曰出自聖防特恩來日制下綮抗其手曰萬一如此笑殺他人明日果制下新書攺曰俄聞制詔下嘆曰萬一然笑殺天下人制已下矣何萬一之有

禮樂志貞觀二十一年詔左丘明卜子夏公羊髙谷梁赤伏勝髙堂生戴聖毛萇孔安國劉向鄭眾賈逵杜子春馬融盧植鄭康成服防何休王肅王弼杜預範二十二人配享儒學傳復出此文而闕賈逵作二十一人林蘊傳泉州莆田人父披以臨汀多山鬼滛祀民厭苦之撰無鬼論刺史樊晃奏署臨汀令此當是署令在前作論在後而倒其文

凡吳氏紏謬所已及者不更論

昔人謂宋子京不喜對偶之文其作史有唐一代遂無一篇詔令如徳宗興元之詔不錄於書徐賢妃諫太宗疏狄仁傑諫武后營大像疏僅寥寥數言而韓愈平淮西碑則全載之夫史以記事詔疏俱國事之大反不如碑頌乎栁宗元貞符乃希恩餙罪之文與相如之封禪頌異矣載之尢爲無識

宋史

宋史言朝廷與金約滅遼止求石晉賂契丹故地而不思營平灤三州非晉賂乃劉仁防獻契丹以求援者旣而王黼悔欲並得之遣趙良嗣往請之再三金人不與此史家之誤按通鑑初幽州北七百里有渝關下有渝水通海自關東北循海有道道狹處才數尺旁皆亂山髙峻不可越北至進牛口舊置八防禦軍募土兵守之田租皆供軍食不入於薊幽州嵗致繒纊以供戰士衣每嵗早獲淸野堅壁以待契丹契丹至輙閉壁不戰俟其去選驍勇據隘之契丹常失利走土兵皆自爲田園力戰有功則賜勲加賞由是契丹不敢輕入宼及周徳威爲盧龍節度使恃勇不修邊備遂失渝關之險契丹每芻牧於營平之間又按遼史太祖天贊二年正月丙申大元帥耀庫濟克平州獲刺史趙思溫禆將張崇二月如平州甲子以平州盧龍軍置節度使遼之天贊二年乃後唐莊宗同光元年是營平二州契丹自以兵力取之於唐而不於劉仁恭又非賂以求援也若灤本平州之地遼太祖以俘戶置灤州當劉仁恭時尙未有此州尢爲無據遼史於灤州下云石晉割地在平州之境亦誤也金史張覺傳云平州自入契丹別爲一軍執弗與

阿魯圖進宋史表

元阿嚕圖進宋史表曰厥後瀛國歸朝吉王航海齊亡而訪王蠋乃存秉節之臣楚滅而諭魯公堪矜守禮之國金史忠義傳序曰聖元詔修遼金宋史史臣議凡例前代之臣忠於所事者請書之無諱朝廷從之此皆宋世以來尊經儒重節義之效其時之人心風俗猶有三代直道之遺不獨元主之賢明也宋人謂五代史不爲韓通立傳猶是第二等文字

齊武帝使太子家令沈約撰宋書疑立袁粲傳審之於帝帝曰袁粲自是宋室忠臣

遼史

宋史富弼傳言使契丹爭獻納二字聲色俱厲契丹主知不可奪乃曰吾當自遣人議之復使劉六符來弼歸奏曰臣以死拒之彼气折矣可勿許也朝廷竟以納字與之遼史興宗紀亦云感富弼之言和議始定而劉六符傳則曰宋遣使增嵗幣以易十縣六符與耶律仁先使宋定進貢名宋難之六符曰本朝兵彊將勇人人願從事於宋若恣其俘獲以飽所欲與進貢字孰多況大兵駐燕萬一南進何以禦之顧小節忘大患悔將何及宋乃從之嵗幣稱貢耶律仁先傳亦同二史並托克托監修而不同如此六符傳似本其家志狀與其祖景同爲一傳而有重文

金史

金史𨿽置局纂修多人而大抵出劉祁元好問二君之筆祁字京叔渾源人著歸潛誌好問字裕之秀容人著壬辰雜編元人取之以成金史見文藝傳及完顏納紳傳其書亦頗可觀然其中多重見而涉於繁者孔毅父雜說謂自昔史書兩人一事必曰語在某人傳晉書載王隱諫祖約奕棋一段當傳俱出此爲文繁矣正同此病

海陵諸子傳贊當引楚靈王曰余殺人子多矣能無及此乎【昭公十三年】而反引荀首言不以人子吾子亦可得乎似爲失當

幽蘭之縊承麟諡之曰哀宗【本紀】息州行省諡之曰昭宗【完顏羅索傳】史從哀宗爲定而食貨志末及百官志復有義宗之稱不著何人所上【元史列傳中並稱金義宗】

金與元連兵二十餘年書中𨿽稱大元而內外之防截然不移是金人之作非元人之作此其所以爲善承麟卽位不過一二日而史猶稱之爲末帝【白撒傳】其與宋之二王削其帝號者絕異故知非一人之筆矣

元史

元史列傳八卷蘇布特九卷蘇布特一人作兩傳十八卷諤勒哲圖十九卷諤勒哲巴圖亦二人作兩傳蓋其成書不出於一人之手宋濓序云洪武元年十二月詔修元史臣濓臣禕總裁二年二月丙寅開局八月癸酉書成紀三十七卷志五十三卷表六卷傳六十三卷順帝時無實錄可徴因未得爲完書上復詔儀曹遣使行天下其渉於史事者令郡縣上之三年二月乙丑開局七月丁亥書成紀十卷志五卷表二卷傳三十六卷凡前書有所未備頗補完之總裁仍濓禕二臣而纂錄之士獨趙壎終始其事然則元史之成𨿽不出於一時一人而宋王二公與趙君亦難免於疏忽之咎矣昔宋吳縝言方新書來上之初若朝廷付之有司委官覆定使詰難紏駮審定刋修然後下朝臣博議可否如此則初修者必不敢滅裂審覆者亦不敢依違庶乎得爲完書可以傳久乃歷代修史之臣皆務茍完右文之君亦多倦覽未有能行其說者也洪武中嘗命縉修正元史舛誤其書畱中不傳

世祖紀中統三年二月以興松云三州隸上都四年五月陞上都路望云縣爲云州松山縣爲松州是三年尙未陞州預書爲州者誤

本紀有脫漏月者列傳有重書年者

天文志旣載月五星淩犯而本紀復詳書之不免重出志末云余見本紀亦非體

諸志皆案牘之文並無鎔範如河渠志言耿參政阿里尙書祭祀志言田司徒郝參政皆案牘中之稱謂也張楨傳有復庫庫特穆爾書曰江左日思薦食上國此謂明太祖也晉陳壽上諸葛孔明集表曰伏惟陛下逺蹤古聖蕩然無忌故𨿽敵國誹謗之言咸肆其辭而無所革諱所以明大通之道也於此書見之矣

舒穆嚕冝孫傳上言大明兵下言朝廷朝廷謂元也其辭明白如此

順帝紀大明兵取太平路大明兵取集慶路其時國號未爲大明曰大明者史臣追書之也古人記事之文有不得不然者類如此

通鑑

呂東萊大事記曰史記商君本傳云不告姦者腰斬告姦者與斬敵首同賞匿姦者與降敵同罸通鑑削不告姦者一句而以匿姦之罪爲不告姦之罪本傳又云民有二男以上不分異者倍其賦通鑑削之本傳又云名田宅臣妾者以家次通鑑削以家次三字皆當以本傳爲正【以家次者如漢賜夏侯嬰北第第一之類】

孟子以伐燕爲宣王事與史記不同通鑑以威王宣王之卒各移下十年以合孟子之書今按史記湣王元年爲周顯王之四十六年嵗在著雍閹茂又八年燕王噲讓國於相子之又二年齊破燕殺王噲又二年燕人立太子平則已爲湣王之十二年而孟子書吾甚慙於孟子尙是宣王何不以宣王之卒移下十二三年則以孟子之書無不皆合而但拘於十年之成數邪

史記萬石君列傳慶嘗爲太僕禦出上問車中防馬慶以防數馬畢舉手曰六馬慶於諸子中最爲簡易矣然猶如此太史公之意謂慶𨿽簡易而猶敬謹不敢率爾卽對其言簡易正以起下文之意也通鑑去然猶如此一句殊失本指

通鑑漢武帝元光六年以衛尉韓安國爲材官將軍屯漁陽元朔元年匈奴二萬騎入漢殺遼西太守略二千餘人圍韓安國壁又入漁陽鴈門各殺略千餘人夫曰圍韓安國壁其爲漁陽可知而云又入漁陽則疏矣攷史記匈奴傳本文則云敗漁陽太守軍千餘人圍漢將軍安國安國時千餘騎亦且盡防燕救至匈奴引去其文精密如此通鑑攺之不當

漢書宣帝紀五鳯二年春三月行幸雍祠五畤通鑑攺之曰春正月上幸甘泉郊防畤攷異引宣紀云三月行幸甘泉而宣紀本無此文不知溫公何所據

光武自隴蜀平後非警急未嘗復言軍旅皇太子嘗問軍旅之事帝曰昔衛靈公問陳孔子不對此非爾所及據後漢書本文皇太子卽明帝也通鑑乃書於建武十三年則東海王疆尙爲太子亦爲未允

唐徳宗貞元二年李泌奏自集津至三門鑿山門車道十八里以避底柱之險按舊唐書李泌傳並無此事而食貨志曰開元二十二年八月宗從京兆尹裴耀卿之言置河陰縣及河陰倉【在今汜水縣】河淸縣柏崖倉【在今孟津縣】三門東集津倉三門西鹽倉【並在今平陸縣】開三門北山十八里以避湍險自江淮而溯鴻溝悉納河陰倉自河陰送納含嘉倉【六典東都有含嘉倉】又送納太原倉【計太原倉𨿽屬陜州當在河北】謂之北運自太原倉浮於渭以實京師凡三年運七百萬石省陸運之傭四十萬貫又雲開元二十九年陜郡太守李齊物鑿三門山以通運辟三門巓輸【疑當作逾】巖險之地俾負索引艦升於安流自齊物始也天寶三載韋堅代蕭炅以滻水作廣運潭於望春樓之東而藏舟焉是則北運始於耀卿尙陸行十八里河運始於齊物則直達於長安也下距貞元四十五年無緣有李泌復鑿三門之事

通鑑不載文人

李因篤語予通鑑不載文人如屈原之爲人太史公贊之謂與日月爭光而不得書於通鑑杜子美若非出師未防一詩爲王叔文所吟則姓名亦不登於簡牘矣予答之曰此書本以資治何暇錄及文人昔唐丁居晦爲翰林學士文宗於麟徳殿召對因面授禦史中丞翼日制下帝謂宰臣曰居晦作得此官朕曽以時諺謂杜甫李白輩爲四絕問居晦居晦曰此非君上要知之事嘗以此記得居晦今所以擢爲中丞【冊府元】如君之言其識見殆出文宗下矣

日知錄卷二十六﹤子部﹐雜家類﹐雜考之屬﹐日知錄﹥

欽定四庫全書

日知錄卷二十七

昆山顧炎武撰漢人注經

左氏解經多不得聖人之意元凱注傳必曲爲之疏通殆非也鄭康成則不然其於二禮之經及子夏之傳往往駮正如周禮職方氏荊州其浸潁湛注雲潁水出陽城宜屬豫州在此非也豫州其浸波溠注云春秋傳曰除道梁溠營軍臨隨則溠宜屬荊州在此非也儀禮喪服篇惟子不報傳曰女子子適人者爲其父母期故言不報也注云惟子不報男女同不報爾傳以爲主謂女子子似失之矣女子子爲祖父母傳曰何以期也不敢降其祖也注云經似在室傳似巳嫁公妾以及士妾爲其父母傳曰何以期也妾不得體君得爲其父母遂也注云然則女君有以尊降其父母者與春秋之義𨿽爲天王后猶曰吾季姜是言子尊不加於父母此傳似誤矣士虞禮篇用尹祭注云尹祭脯也大夫士祭無雲脯者今不言牲號而云尹祭亦記者誤矣於禮記則尢多置駮如檀弓篇齊谷王姬之喪魯莊公爲之大功注云當爲舅之妻非外祖母也外祖母又小功也季子葬其妻犯人之禾注云恃寵虐民非也叔仲衍請繐衰而環絰注云弔服之絰服其舅非月令篇孟夏之月行賞封諸侯注云祭統曰古者於禘也發爵賜服順陽義也於嘗也出田邑發秋政順陰義也今此行賞可也而封諸侯則違於古封諸侯出土地之事於時未可似失之斷薄刑決小罪注云祭統曰艸艾則墨謂立秋後也刑無輕於墨者今以純陽之月斷刑決罪與毋有壞墮自相違似非季夏之月命漁師伐蛟取鼉登取黿注云四者甲類秋乃堅成周禮曰秋獻魚又曰凡取用秋時是夏之秋也作月令者以爲此秋據周之時也周之八月夏之六月因書於此似誤也孟秋之月毋以封諸侯立大官毋以割地行大使出大幣注云古者於嘗出田邑此其嘗並秋而禁封諸侯割地失其義郊特牲篇季春出火注云言祭社則此是仲春之禮也仲春以火田田止獘火然後獻禽至季春火出而民乃用火今云季春出火乃牧誓社記者誤也郊之用辛也周之始郊日以至注云言日以周郊天之月而至陽气新用事順之而用辛日此說非也郊天之月而日至魯禮也三王之郊一用夏正魯以無冬至祭天於圓丘之事是以建子之月郊天示先有事也屍陳也注云屍或詁爲主此屍神像當從主訓之言陳非也明堂位篇夏后氏尙明水殷尙醴周尙酒注云此皆其時之用耳言尙非君臣未嘗相弒也禮樂刑法政俗未嘗相變也注云春秋時魯三君弒又士之有誄由莊公始婦人髽而弔始於臺駘云君臣未嘗相弒政俗未嘗相變亦近誣矣雜記下或曰主之而附於夫之黨注云妻之黨自主之非也圭子男五寸注云子男執璧作此贊者失之矣此其所駮𨿽不盡當視杜氏之專阿傳文則不同矣經注之中可謂卓然者乎

論語子見南子注孔安國曰行道旣非婦人之事而弟子不說與之咒誓義可疑焉此亦漢人疑經而不敢彊通者也

宋黃震言杜預注左氏獨主左氏何休注公羊獨主公羊惟範不私於谷梁而公言三家之失如曰左氏以鬻拳兵諫爲愛君是人主可得而脇也以文公納幣爲用禮是居喪可得而昬也谷梁以衛輒拒父爲尊祖是爲子可得而叛也不納子糾爲內惡是仇讐可得而容也公羊以祭仲廢君爲行權是神器可得而闚也妾母稱夫人爲合正是嫡庶可得而齊也又曰左氏艷而富其失也誣谷梁淸而婉其失也短公羊辧而裁其失也俗今考集解中糾傳文者得六事莊九年公伐齊納糾傳當可納而不納齊變而後伐故幹時之戰不諱敗惡內也解曰讐者無時而可與通縱納之遲晚又不能全保讐子何足以惡內乎然則幹時之戰不諱敗齊人取子糾殺之皆不迃其文正書其事內之大惡不待貶絕居然顯矣惡內之言傳或失之僖元年公子友帥師敗莒師於麗獲莒挐傳公子友謂莒挐曰吾二人不相說士卒何罪屏左右而相搏解曰江熈曰經書敗莒師而傳云二人相搏則師不戰何以得敗理自不通也子所愼三戰居其一季友令徳之人豈當舎三軍之整佻身獨鬭潛刃相害以決勝負者哉此又事之不然傳或失之僖十四年季姬及繒子遇於防使繒子來朝傳遇者同謀也解曰魯女無故逺會諸侯遂得淫通此又事之不然左傳曰繒季姬來寧公怒之以繒子不朝遇於防而使來朝此近合人情襄十一年作三軍傳古者天子六師諸侯一軍作三軍非正也解曰周禮司馬法王六軍大國三軍次國二軍小國一軍總云諸侯一軍又非制也昭十一年楚子防誘蔡侯般殺之於申傳夷狄之君誘中國之君而殺之故謹而名之也解曰蔡侯般弒父之賊此人倫之所不容王誅之所必加禮凡在官者殺無赦豈得惡楚子殺般乎若謂夷狄之君不得行禮於中國者理旣不通事又不然宣十一年楚人殺陳夏徵舒不言入傳曰明楚之討有罪也似若上下違反不兩立之說哀二年晉趙鞅帥師納衛世子蒯瞶於戚傳納者內弗受也何用弗受也以輒不受也以輒不受父之命受之王父也信父而辭王父則是不尊王父也其弗受以尊王父也解曰江熙曰齊景公廢世子世子還國書簒若靈公廢蒯瞶立輒則蒯瞶不得復稱曩日世子也稱蒯瞶爲世子則靈公不命輒審矣此矛楯之諭也然則從王父之言傳似失矣經云納衛世子鄭世子忽復歸於鄭稱世子明正也明正則拒之者非邪以上皆糾正傳文之失

宋吳元美作吳縝新唐書糾謬序曰唐人稱杜徵南顏祕書爲左丘明班孟堅忠臣【顏師古本傳】今觀其推廣發明二子信有功矣至班左語意乖戾處往往曲爲說以會附之安在其爲忠也今吳君於歐宋大手筆乃能糾謬纂誤力禆前闕殆晏子所謂獻可替否和而不同者此其忠何如哉然則唐人之論忠也陋矣可謂卓識之言

注疏中引書之誤

爾雅釋山多艸木岵無艸木峐【疏峐當作屺】石戴土謂之崔嵬土戴石爲砠毛傳引之互相反鄭康成箋詩采蘩引少牢饋食禮主婦被禓誤作禮記皇矣引左傳鄭公子突使勇而無剛者嘗冦而速去之晉士會若使輕者肆焉其可誤合爲一事注周禮大司徒引左傳成二年先王疆理諸侯誤作吾子疆理天下引詩錫之山川土田附庸誤作土地射人引射義明乎其節之志以不失其事則功成而徳行立誤作樂記縣士引左傳韓防爲公族大夫誤作韓須注禮記月令引夏小正八月丹鳥羞白鳥誤作九月引詩稱彼兕觥萬壽無疆誤作受福無疆範武子解谷梁傳莊十八年引玉藻天子冕而朝日於東門之外誤作王制郭景純注爾雅引孟子止或尼之誤作行或尼之引易鞏用黃牛之革固志也誤以革遁二爻合爲一傳韋昭國語注公父文伯母賦緑衣之三章誤引四章髙誘淮南子注引詩鼉鼓逄逄誤作鼉鼓洋洋孔穎達左傳文十八年正義引孟子栁下惠聖之和者也誤作伊尹聖人之和者也蘓賦書傳伊訓引孟子從流下而忘反謂之流誤作從流上而忘反謂之遊朱震易傳井大象引詩維此哲人謂我劬勞誤作知我者謂我劬勞趙汝楳易輯聞蹇大象引孟子我必不仁我必無禮誤作我必不仁不義朱元晦中庸章句引詩后稷之孫實維大王居岐之陽實始翦商誤作至於大王詩集傳閔予小子引楚辭三公穆穆登防堂只誤作三公揖讓

朱子注論語夏曰瑚商曰璉此仍古注之誤記曰夏后氏之四璉殷之六瑚是夏曰璉商曰瑚也享禮注引發气滿容今儀禮文作發气焉盈容漢人避惠帝諱盈之字曰滿此當攺而不攺也

孟子有爲神農之言注史遷所謂農家者流也仁山金氏曰太史公六家同異無農家班固藝文志分九流始有農家者流集注偶誤未及攺

楊用修言朱子周易本義引韓非子參之以比物伍之以合虛誤以合虛爲合參原其故乃自荀子注中引來不自韓非子采出也按伍所以合參安得謂之合虛乃今韓非子本誤

姓氏之誤

谷梁傳隱九年天王使南季來聘南氏姓也季字也南非姓姓字衍文桓二年及其大夫孔父孔氏父字諡也父非諡諡字衍文

詩白華箋褒似褒人所入之女姒其字也字當作姓此康成之誤孔氏曰褒國姒姓言姒其字者婦人因姓爲字也乃是曲爲之解耳

朱子注論語孟子如太公姜姓呂氏名尙其別姓氏甚明至子夏孔子弟子姓卜名商子禽姓陳名亢子貢姓端木名賜子文姓鬭名谷於菟之類皆以氏爲姓齊宣王姓田氏名辟疆則並姓氏而爲一矣豈承昔人之誤而未之正與【宋自夾漈鄭氏始著氏族略以前人多未講此故博古圖言州吁姓州而徽宗欲仿周人王姬之號故公主謂之帝姬也】

左傳注

隱五年使曼伯與子元潛軍軍其後按子元疑卽厲公之字昭十一年申無宇之言曰鄭莊公城櫟而寘子元焉使昭公不立杜以爲別是一人厲公因之以殺曼伯而取櫟非也蓋莊公在時卽以櫟爲子元之邑如重耳之蒲夷吾之屈故厲公於出奔之後取之特易而曼伯則爲昭公守櫟者也九年公子突請爲三覆以敗戎桓五年子元請爲二拒以敗王師固卽厲公一人而或稱名或稱字耳合三事觀之可以知厲公之才略而又資之以巖邑能無簒國乎

十一年立桓公而討寪氏有死者言非有名位之人蓋防者爾如司馬昭族成濟之類解曰欲以弒君之罪加寪氏而復不能正法誅之非也

桓二年孔父嘉爲司馬杜氏以孔父名而嘉字非也孔父字而嘉其名按家語本姓篇曰宋湣公熙生弗父何何生宋父周周生世子勝勝生正考父考父生孔父嘉其後以孔爲氏然則仲尼氏孔正以王父之字而楚成嘉鄭公子嘉皆字子孔亦其證也【說文孔久乙久子乙至而得子嘉美之也古人名嘉字子孔】鄭康成注士喪禮曰某甫字也若言山甫孔甫【甫父通】是亦以孔父爲字劉原父以爲己名其君於上則不得字其臣於下竊意春秋諸侯卒必書名而大夫則命卿稱字無生卒之別【劉原父亦云大夫再命稱名三命稱字】亦未嘗以名字爲尊卑之分桓十一年鄭伯寤生卒葬鄭莊公宋人執鄭祭仲【杜氏以仲爲名而足字亦拘於例也】十七年蔡侯封人卒蔡季自陳歸於蔡名其君於上字其臣於下也昭二十二年劉子單子以王猛居於皇劉子單子以王猛入於王城二十三年尹氏立王子朝二十六年尹氏召伯毛伯以王子朝奔楚爵其臣於上名其君於下也然則孔父當亦其字而學者之疑可以渙然釋矣

君之名變也命卿之書字常也重王命亦所以尊君也其弟以千畝之戰生解曰西河界休縣南有地名千畝非也穆侯時晉境不得至介休按史記趙世家周宣王伐戎及千畝戰正義曰括地誌云千畝原在晉州嶽陽縣北九十里

五年蔡人衛人陳人從王伐鄭解曰王師敗不書不以告非也王師敗不書不可書也爲尊者諱

六年不以國解曰國君之子不自以本國爲名焉有君之子而自名其國者乎謂以列國爲名若定公名宋哀公名蔣

八年楚人上左君必左無與王遇解曰君楚君也愚謂君謂隋侯王謂楚王兩軍相對隨之左當楚之右言楚師左堅右瑕君當在左以攻楚之右師

十三年及齊侯宋公衛侯燕人戰齊師宋師衛師燕師敗績解曰或稱人或稱師史異辭也愚謂燕獨稱人其君不在師

莊十二年蕭叔大心解曰叔蕭大夫名按大心當是其名而叔其字亦非蕭大夫也二十三年蕭叔朝公解曰蕭附庸國叔名按唐書宰相世系表云宋戴公生子衎字樂父裔孫大心平南宮長萬有功封於蕭以爲附庸今徐州蕭縣是也其後楚滅蕭

十四年莊公之子猶有八人解莊公子傳惟見四人子忽子亹子儀並死獨厲公在八人名字記傳無聞按猶有八人者除此四人之外尙有八人見在也桓十四年鄭伯使其弟語來盟傳稱其字曰子人亦其一也二十二年山嶽則配天解曰得太嶽之權則有配天之大功非也詩曰崧髙維嶽駿極於天言天之髙大惟山嶽足以配之

二十五年夏六月辛未朔日有食之鼓用牲於社非常也惟正月之朔慝未作日有食之於是乎用幣於社伐鼓於朝周之六月夏之四月所謂正月之朔也然則此其常也而曰非常者何蓋不鼓於朝而鼓於社不用幣而用牲此所以謂之非常禮也杜氏不得其說而曰以長歷推之是年失閏辛未實七月朔非六月也此則咎在司曆不當責其伐鼓矣又按惟正月之朔以下乃昭十七年季平子之言今載於此或恐有誤

僖四年昭王南徵而不復寡人是問解曰不知其故而問之非也蓋齊侯以爲楚罪而問之然昭王五十一年南徵不復至今惠王二十一年計三百四十七年此則孔文舉所謂丁零盜蘓武牛羊可並案者也

五年太伯不從不從者謂太伯不在太王之側爾史記述此文曰太伯虞仲太王之子也太伯亡去是以不嗣以亡去爲不從其義甚明杜氏誤以不從父命爲解而後儒遂傳合魯頌之文謂太王有翦商之志太伯不從此與秦檜之言莫須有者何以異哉

六年圍新宻鄭所以不時城也實宻而經云新城故傳釋之以爲鄭懼齊而新築城因謂之新城也解曰鄭以非時興土功故齊桓聲其罪以告諸侯夫罪孰大於逃盟者而但責其非時興土功不亦細乎且上文固曰以其逃首止之盟故也則不煩添此一節矣

十五年涉河侯車敗解曰秦伯之軍涉河則晉侯車敗非也秦師及韓晉尙未出何得言晉侯車敗當是秦伯之車敗故穆公以爲不祥而詰之耳此二句乃事實非卜人之言若下文所云不敗何待則謂晉敗古人用字自不相蒙三敗及韓當依正義引劉炫之說是秦伯之軍三敗

及韓在涉河之後此韓在河東故曰冦深矣史記正義引括地誌云韓原在同州韓城縣西南非也杜氏解但云韓晉地郤有斟酌

十八年秋師還解曰邢畱距衛非也狄彊而邢弱邢從於狄而伐者也言狄師還則邢可知矣其下年衛人伐邢蓋憚狄之彊不敢伐而獨用師於邢也解曰邢不速所以獨見伐亦非

二十二年大司馬固諫曰解曰大司馬固莊公之孫公孫固也非也大司馬卽司馬子魚固諫堅辭以諫也隱三年言召大司馬孔父而屬殤公焉桓二年言孔父嘉爲司馬知大司馬卽司馬也文八年上言殺大司馬公子卬下言司馬握節以死知大司馬卽司馬也定十年公若藐固諫曰知固諫之爲堅辭以諫也

二十四年晉侯求之不獲以緜上爲之田蓋之推旣隱求之不得未防而死故以田祿其子爾楚辭九章云思久故之親身兮因縞素而哭之明文公在時之推巳死史記則云聞其入緜上山中於是環緜上山中而封之以爲介推田號曰介山然則受此田者何人乎於義有所不通矣

三十三年晉人及姜戎敗秦師於殽解曰不同陳故言及非也及者殊姜戎之辭

文元年於是閏三月非禮也古人以閏爲嵗之餘凡置閏必在十二月之後故曰歸余於終考經文之書閏月者皆在嵗末文公六年閏月不告月猶朝於廟哀公五年閏月葬齊景公是也而左傳成公十七年襄公九年哀公十五年皆有閏月亦並在嵗末又經傳之文凡閏不言其月者言閏卽嵗之終可知也今魯攺歷法置閏在三月故爲非禮漢書律曆志曰魯歷不正以閏餘一之歳爲蔀首是也【孟康曰當以閏盡歳爲蔀首今失正未盡一歳便以爲蔀首也】又按漢書髙帝紀後九月師古曰秦之歷法應置閏者總致之於歳末蓋取左傳所謂歸余於終之意何以明之據漢書表及史記漢未攺秦歷之前屢書後九月是知歷法故然

二年陳侯爲衛請成於晉執孔達以說此卽上文所謂我辭之者也解謂晉不聽而變計者非

三年雨螽於宋解曰宋人以螽死爲得天祐喜而來告故書夫隕石鷁退非喜而來告也

七年宣子與諸大夫皆患穆嬴且畏偪解曰畏國人以大義來偪已非也畏穆嬴之偪也以君夫人之尊故十三年文子賦四月解曰不欲還晉以傳考之但云成二國不言公復還晉四月之詩當取亂離瘼矣維以告哀之意爾

宣十二年宵濟亦終夜有聲解曰言其兵眾將不能用非也言其軍囂無復部伍

成六年韓獻子將新中軍且爲僕大夫必言僕大夫者以君之親臣故獨令之從公而入寢庭也解未及十六年邲之師荀伯不復從解曰荀林父奔走不復故道非也謂不復從事於楚

子在君側敗者壹大我不如子子以君免敗者壹大恐君之不免也我不如子子之才能以君免也解謂軍大崩爲壹大及禦與車右不同者非

襄四年有窮由是遂亡解曰浞因羿室不攺有窮之號非也哀元年稱有過澆矣此特承上死於窮門而言以結所引夏訓之文爾

十年鄭皇耳帥師侵衛楚令也猶雲從楚之盟故也解謂亦兼受楚之勅命者非

十一年政將及子子必不能解謂魯次國而爲大國之制貢賦必重故憂不堪非也言魯國之政將歸於季孫以一軍之徵而供霸國之政令將有所不給則必攺作其後四分公室而季氏擇二蓋亦不得已之計叔孫固已豫見之矣

十八年塹防門而守之廣裏解曰故經書圍非也圍者圍齊也非圍防門也

二十一年得罪於王之守臣守臣謂晉侯玉藻諸侯之於天子曰某土之守臣某是也解以爲範宣子非二十三年禮爲鄰國闕解曰禮諸侯絕期故以鄰國責之非也孝公晉平公之舅尊同不防當服緦麻三月言鄰國之喪且猶徹樂而況於母之兄弟乎

二十八年陳文子謂桓子曰禍將作矣吾其何得對曰得慶氏之木百車於莊文子曰可愼守也已解曰善其不志於貨財非也邵國賢曰此陳氏父子爲隱語以相諭也愚謂木者作室之良材莊者國中之要路言將代之執齊國之權

三十一年我問師故問齊人用師之故解曰魯以師往非

昭五年民食於他解曰魯君與民無異謂仰食於三家非也夫民生於三而君食之今民食於三家而不知有君是昭公無養民之政可知矣

八年輿嬖袁克殺馬毀玉以葬觧以輿爲眾及謂欲以非禮厚葬哀公皆非也輿嬖嬖大夫也言輿者掌君之乘車如晉七輿大夫之類馬陳侯所乘玉陳侯所佩殺馬毀玉不欲使眾人得之

十年棄徳曠宗謂使其宗廟曠而不祀解曰曠空也未當

十二年子產相鄭伯辭於享請免喪而後聽命禮也子產能守喪制晉人不奪皆爲合禮解但得其一偏十五年福祚之不登叔父焉在言忘其彛器是福祚之不登惡在其爲叔父乎解以爲福祚不在叔父當復在誰者非

十七年夫子將有異志不君君矣日者人君之表不救日食是有無君之心解以爲安君之災者非

十八年振除火災振如振衣之振猶火之著於衣振之則去也解以振爲棄未當

鄭有他竟望走在晉言鄭有他竟之憂也解謂𨿽與他國爲竟者非

二十三年先君之力可濟也先君謂周之先王書言昔我先君文王武王是也解以爲劉蚠之父獻公非二十七年事君如在國當時諸侯出奔其國卽別立一君惟魯不敢故昭公𨿽在外而意如猶以君禮事之範鞅所言正爲此也解以爲書公行告公至謬矣

三十二年越得歳而吳伐之必受其防解曰星紀吳越之分也歳星所在其國有福吳先用兵故反受其殃非也吳越𨿽同星紀而所入宿度不同故歳獨在越定五年卒於房房疑卽防字古阝字作脫其下而爲字漢仙人唐公碑可證也漢書汝南郡吳房孟康曰本房子國而史記項羽紀封陽武爲吳防侯字亦作防

哀六年出萊門而告之故解曰魯郭門也按定九年解曰萊門陽闗邑門

十一年爲王孫氏傳終言之亦猶夫槪王奔楚爲堂谿氏也解曰攺姓欲以辟吳禍非

凡邵陸傅三先生之所巳辯者不錄

考工記注

考工記輪人注鄭司農云揱讀如紛容揱參之揱正義曰此蓋有文今檢未得今按司馬相如上林賦云紛溶萷參猗柅從風字作萷音蕭【宋玉九辯萷橚槮之可哀兮形銷鑠而瘀傷張衡西京賦郁蓊薆薱橚爽櫹槮卽此異文】而上文旣建而迆崇於軫四尺注鄭司農云迆讀爲倚移從風之移正義則曰引司馬相如上林賦【弓人居幹之道菑栗不迆則弓不發注同】疏其下句亡其上句蓋諸儒疏義不出一人之手

爾雅注

爾雅釋詁篇梏直也古人以覺爲梏禮記緇衣引詩有覺徳行作有梏徳行注未引

釋言篇郵過也注道路所經過是以爲郵傳之郵恐非古人以尢爲郵詩賓之初筵是曰旣醉不知其郵禮記王制郵罰麗於事國語夫郵而效之郵又甚焉家語芾而麛裘投之無郵漢書成帝紀天著變異以顯朕郵五行志後妾當有失節之郵賈誼傳般紛紛其離此郵兮亦夫子之故也谷永傳封气悖亂咎徵著郵外戚傳班倢伃賦猶被覆載之厚徳兮不廢捐於罪郵敍傳譏苑扞偃正諫舉郵皆是過失之義列子魯之君子迷之郵者則又以爲過甚之義【文選盧諶贈劉琨詩春同尢良用乏驥騄李善引杜氏左傳注郵無卹王良也尢與郵古字通】

國語注

國語之言髙髙下下者二周太子晉諫靈王曰四嶽佐禹髙髙下下疏川道滯鐘水丰物謂不墮髙不堙卑順其自然之性也申胥諫吳王曰髙髙下下以罷民於姑蘓謂臺益增而髙池益浚而深以竭民之力也語同而意則異

昔在有虞有崇伯鯀據下文堯用殛之於羽山當言有唐而曰有虞者以其事載於虞書

至於月王召範蠡而問焉【爾雅釋天九月爲】注云魯哀公十六年九月非也當云魯哀公十六年十一月夏之九月

楚辭注

九章惜往日寧溘死而流亡兮恐禍殃之有再注謂罪及父母與親屬者非也蓋懷王以不聽屈原而召秦禍今頃襄王復聽上官大夫之譛而遷之江南一身不足惜其如社稷何史記所云楚日以削數十年竟爲秦所滅卽原所謂禍殃之有再者也

大招靑春受謝注以謝爲去未明按古人讀謝爲序儀禮鄕射禮豫則鉤楹內注豫讀如成周宣榭之榭周禮作序孟子序者射也謂四時之序終則有始而春受之爾

九思思丁文兮聖明哲哀平差兮迷謬愚呂傅舉兮殷周興忌噽專兮郢吳虛此援古賢不肖君臣各二丁謂商宗武丁舉傅說者也注以丁爲當非

荀子注

荀子案角鹿埵隴種東籠而退耳注云其義未詳蓋皆摧敗披靡之貌【新序第七卷

亦言隴種而退】今考之舊唐書竇傳髙祖謂曰公之入蜀車騎驃騎從者二十人爲公所斬略盡我隴種車騎未足給公北史李穆傳芒山之戰周文帝馬中流矢驚逸墜地穆下馬以防擊周文背罵曰籠凍軍士爾曹主何在爾獨住此蓋周隋時人尙有此語

淮南子注

淮南子詮言訓羿死於桃棓注云棓大杖以桃木爲之以擊殺羿自是以來鬼畏桃也說山訓羿死桃部不給射注云桃棓地名按部卽棓字一人注書而前後不同若此

史記注

秦始皇紀五百石以下不臨遷勿奪爵五百石以下秩卑任淺故但遷而不奪爵其六百石以上之不臨者亦遷而不奪爵也史文簡古兼二事爲一條

山鬼固不過知一歳事也其時已秋歳將盡矣今年不驗則不驗矣山鬼豈能知來年之事哉退言曰祖龍者人之先也謂稱祖乃亡者之辭無與我也皆惡言死之意

始皇崩於沙邱乃又從井陘抵九原【今大同邊外】然後從直道以至咸陽回繞三四千里而歸者蓋始皇先使蒙恬通道自九原抵甘泉塹山堙谷千八百里若徑歸咸陽不果行遊恐人疑揣故載輼輬而北行但欲以欺天下𨿽君父之屍臭腐車中而不顧亦殘忍無人心之極矣項羽紀搏牛之蝱不可以破蟣虱言蝱之大者能搏牛而不能破虱諭鉅鹿城小而堅秦不能卒破

鴻門之會沛公但稱羽爲將軍而樊噲則稱大王其時羽未王也張良曰誰爲大王畫此計者其時沛公亦未王也此皆臣下尊奉之辭史家因而書之今百世之下辭气宛然如見又如黃歇上秦昭王書先帝文王武王其時秦亦未帝必以書法裁之此不達古今者矣背闗懷楚謂舎關中形勝之地而都彭城如師古之解乃背約非背關也

古人謂倍爲二【孟子卿祿二大夫】秦得百二言百倍也齊得十二言十倍也

孝文紀天下人民未有嗛志與樂毅傳先王以爲慊於志同皆厭足之意荀子惆然不慊又曰由俗謂之道盡嗛也又曰向萬物之美而不能嗛也又曰不自嗛其行者言濫過戰國防齊桓公夜半不嗛又曰膳防之嗛於口並是慊字而誤從口大學此之謂自謙亦慊字而誤從言呂氏春秋茍可以傔劑貌辧者吾無辭爲也亦慊字而誤從人

三年復晉陽中都民三歳正義曰晉陽故城在汾州平遙縣西南此當言中都故城在汾州平遙縣西南言晉陽誤也然此注已見卷首中都下

文帝前後死竇氏妾也諸侯皆同姓謂無甥舅之國可娶索隱解非【漢書無此句】

十一月晦日有食之漢書多有食晦者蓋署朔參差之失其云十二月望日又食此當作月耳

民或祝詛上以相約結而後相謾謂先共祝詛己而欺負乃相告言也故詔令若此者勿聽治注並非

孝武紀其後三年有司言元宜以天瑞命不宜以一二數一元曰建元二元以長星曰元光三元以郊得角獸一曰元狩云【本封禪書】是建元元光之號皆自後追爲之而武帝卽位之初亦但如文景之元尙未有年號也天官書疾其對國謂所對之國如漢書五行志所謂歳在壽星其衝防婁左氏傳襄二十八年歳棄其次而旅於明年之次以害鳥帑周楚惡之杜氏解謂失次於北禍衝在南者也

四始者之日謂歳始也冬至日也臘明日也立春日也正義專指正月旦非也

星隕如雨乃宋閔公之五年言襄公者史文之誤正義以僖公十五年隕石於宋五注之非也

封禪書成山斗入海謂斜曲入之如斗柄然古人語也匈奴傳漢亦棄上谷之斗辟縣造陽地予匈奴又云匈奴有斗入漢地直張掖郡

各以勝日駕車辟惡鬼勝日謂五行相克之日也索隱非

天子病鼎湖甚湖當作胡鼎胡宮名漢書雄傳南至宜春鼎胡禦宿昆吾是也【三輔黃圖宜春宮在長安城東南杜縣東近下杜禦宿在長安城南禦宿川則鼎胡當在其中間也】故卒起幸甘泉而行右內史界索隱以爲湖縣在今之閺鄕絕逺且無行宮

惟受命而帝者心知其意而合徳焉按此卽謂武帝服防以爲髙祖非

奉車子侯暴病一日死死於海上非死於泰山下也索隱所引新論之言殊謬

河渠書引洛水至商顏下服防曰顏音崖崖當作岸漢書古今人表屠岸賈作屠顏賈是也師古注謂山領象人之顏額者非其指商山者尢非劉攽已辯之

衛世家頃侯厚賂周夷王夷王命衛爲侯是頃侯以前之稱伯者乃伯子男之伯也索隱以爲方伯之伯𨿽有詩序旄邱責衛伯之文可據【鄭氏箋曰衛康叔封爵稱侯今曰伯者時爲州伯周禮九命作伯】然非太史公意也且古亦無以方伯之伯而系諡者【周公召公二伯也其諡則曰文公康公】

楚世家武王使隨人請王室尊吾號王弗聽還報楚楚王怒乃自立爲楚武王乃自立爲一句爲楚武王爲一句蓋言自立爲王后諡爲武王耳古文簡故連屬言之如管蔡世家楚公子圍弒其王郟敖而自立爲靈王衛世家鄭世家皆云楚公子棄疾弒靈王自立爲平王司馬穰苴傳至常曾孫和因自立爲齊威王又如韓世家晉作六卿而韓厥在一卿之位號爲獻子與此文勢正同劉云號爲武武非謚也此說鑿矣項梁立楚懷王孫心爲楚懷王尉佗自立爲南越武帝此後世事爾西起秦患北絕齊交則兩國之兵必至此兩國卽謂秦齊也索隱以爲韓魏非也

越世家乃發習流二千習流謂士卒中之善泅者別爲一軍索隱乃曰流放之罪人非也庾信哀江南賦彼鋸牙而鉤又巡江而習流

不者且得罪言欲兵之

趙世家吾有所見子晣也晣者分明之意易大有象傳明辧晢也卽此字音折又音制索隱誤以爲鄭子晳之晳

魏世家王之使者出過而惡安陵氏於秦安陵氏魏之別封蓋魏王之使過安陵有所不快而毀之於秦也孔子世家余低回畱之不能去云按玉篇彳部彽除饑切彽徊猶徘徊也然則字本當作彽徊省爲低回耳今讀爲髙低之低失之楚辭九章抽思低佪夷猶宿北姑兮低一作俳

綘侯世家此不足君所乎謂此豈不滿君意乎蓋必條侯辭色之間露其不平之意故帝有此言而條侯免冠謝也

建徳代侯坐酎金不善元鼎五年有罪國除當云元鼎五年坐酎金不善國除衍有罪二字

梁孝王世家乘布車謂微服而行使人不知耳無防服自比防人之意

伯夷傳其重若彼謂俗人之重富貴也其輕若此謂淸士之輕富貴也

管晏傳方晏子伏莊公屍哭之成禮然後去豈所謂見義不爲無勇者邪此言晏子之勇於爲義也古人著書引成語而反其意者多矣左傳僖九年君子曰詩所謂白圭之玷尙可磨也斯言之玷不可爲也荀息有焉言荀息之能不玷其言也後人持論過髙以荀息贊獻公立少爲失言以晏子不討崔杼爲無勇非左氏太史公之指

孫臏傳重射謂以千金射也索隱解以爲好射非批亢搗虛索隱曰亢言敵人相亢拒也非也此與劉敬傳搤其骯之骯同張晏曰喉嚨也下文所謂據其街路是也以敵人所不及備故謂之虛

蘓秦傳前有樓闕軒轅當作軒縣周禮小胥正樂縣之位王宮縣諸侯軒縣注謂軒縣者闕其南面

殊而走說文系傳曰斷絕分析曰殊謂斷支體而未及死【淮南王傳太子卽自剄不殊】

樗裏子傳今伐蒲入於魏衛必折而從之此文誤當依索隱所引戰國防文爲正

甘茂傳其居於秦累世重矣謂歷事惠王武王昭王孟子荀卿傳始也濫耳濫者泛而無節之謂猶莊子之洸洋自恣也注引濫觴之義以爲初者非

儻亦有牛鼎之意乎謂伊尹負鼎百里奚飯牛之意借此說以干時非有仲尼孟子守正不阿之論也

孟嘗君傳嬰卒諡爲靖郭君以號爲諡猶之以氏爲姓皆漢初時人語也呂不韋傳諡爲帝太后與此同王褒賦幸得諡爲洞簫兮亦是作號字用

平原君傳非以君爲有功也而以國人無勲當作一句讀言非國人無功而不封君獨有功而封也

信陵君傳如姬資之三年謂以資財求客報仇

徒豪舉耳謂特貌爲豪傑舉動非眞欲求有用之士也蔡澤傳豈道徳之符而聖人所謂吉祥善事者與豈下當有非字

樂毅傳室有語不相盡以告鄰里謂一室之中有不和之語乃不自相規勸而告之鄰里此爲情之薄矣正義謂必告者非

魯仲連傳鄒魯之臣生則不得事養死則不得賻襚謂二國貧小生死之禮不備索隱謂君弱臣彊者非楚攻齊之南陽南陽者泰山之陽孟子一戰勝齊遂有南陽

賈生傳斡棄周鼎兮而寶康瓠應劭曰斡音筦筦轉也斡流而遷兮或推而還索隱曰斡音烏活反斡轉也義同而音異今說文云斡蠡柄也從斗倝聲揚雄杜林說皆以爲軺車輪斡烏括切按倝字古案切說文旣云�聲則不得爲烏括切矣顏師古匡謬正俗云聲類字林並音管賈誼服鳥賦云斡流而遷張華勵志詩云大儀斡運皆爲轉也楚辭云筦維焉系此義與斡同字卽爲筦故知斡管二音不殊近代流俗音烏括切非也漢書食貨志浮食奇民欲擅斡山海之貨師古曰斡謂主領也讀與管同

張敖傳要之置置驛也如曹相國世家取祁善置田橫傳至屍鄕�置之置漢書馮奉世傳燔燒置亭

淮陰侯傳容容無所倚容容卽顒顒字

盧綰傳匈奴以爲東胡盧王封之爲東胡王也以其姓盧故曰東胡盧王

田榮傳榮弟橫收齊散兵得數萬人反擊項羽於城陽正義以爲濮州雷澤縣非也漢書城陽郡治莒史記呂后紀言齊王乃上陽城之郡孝文紀言以齊劇郡立朱虛侯章爲城陽王而淮陰侯傳言擊殺龍且於濰水上齊王廣亡去信遂追北至城陽皆此地按戰國防貂勃對襄王曰昔王不能守王之社稷走而之城陽之山中安平君以敝卒七千禽敵反千里之齊當是時闔城陽而王天下莫之能止然爲棧道木閣而迎王與後於城陽之山中王乃復反子臨百姓則古齊時已名城陽矣無不善畫者莫能圖謂以橫兄弟之賢而不能存齊陸賈傳尉佗乃蹶然起坐謝陸生坐者跪也

數見不鮮意必秦時人語猶今人所謂常來之客不殺雞也賈乃引此以爲父之於子亦不欲久慁當時之薄俗可知矣

袁盎調爲隴西都尉此今日調官字所本調有更易之意猶琴瑟之更張乃調也【張釋之傳十年不得調】如淳訓爲選未盡

扁鵲傳醫之所病病道少言醫之所患患用其道者少卽下文六者是也

倉公傳臣意年盡三年年三十九歳也按徐廣注髙後八年意年二十六當作年盡十三年年三十九歳也脫十字孝文本紀十三年除肉刑

武安傳與長孺共一老禿翁謂爾我皆垂暮之年無所顧惜當直言以決此事也索隱以爲共治一老禿翁者非

因匈奴犯塞而有衛霍之功故序匈奴於衛將軍驃騎傳之前

南越尉佗傳發兵守要害處按漢書西南夷傳注師古曰要害者在我爲要於敵爲害也此解未盡要害謂攻守必爭之地我可以害彼彼可以害我謂之害人身亦有要害素問岐伯對黃帝曰脈有要害後漢書來歙傳中臣要害

司馬相如傳其爲禍也不亦難矣衍亦字

汲黯傳愚民安知爲一句

鄭當時傳髙祖令諸故項籍臣名籍謂奏事有涉項王者必斥其名曰項籍也

酷吏傳屍亡去歸葬言其家人竊載屍而逃也謂屍能自飛去怪矣

遊俠傳近世延陵孟嘗春申平原信陵之徒皆因王者親屬借於有土卿相之富厚延陵謂季札以其徧遊上國與名卿相結觧千金之劍而系冡樹有俠士之風也貨殖傳廉吏久久更富廉賈歸富又曰貪賈三之廉賈五之夫放於利而行多怨廉者知取知予無求多於人義然後取人不厭其取是以取之𨿽少而久久更富廉者之所得乃有其五也注非

洛陽街居在齊秦楚趙之中說文街四通道鹽鐵論燕之涿薊趙之邯鄲魏之溫軹韓之滎陽齊之臨淄楚之宛邱鄭之陽翟二周之三川皆爲天下名都居五諸侯之衢跨街衝之路

盡椎埋去就與時俯仰椎埋當是推移二字之誤太史公自序申呂肖矣肖乃削字脫其旁耳與孟子魯之削也滋甚義同徐廣注以爲痟者非

漢書注

漢書敍例顏師古撰其所列姓氏鄧展文穎下並云魏建安中建安乃漢獻帝年號𨿽政出曹氏不得遽名以魏

髙帝紀諸侯罷戱下各就國注引一說云時從項羽在戱水之上此說爲是蓋羽入咸陽而諸侯自畱軍戱下爾他處固有以戱爲麾者但云罷麾下似不成文不因其幾而遂取之訓幾爲危未當幾卽機字如書若虞機張之機

遣詣相國府署行義年謂書其平日爲人之實迹如昭帝紀元鳯元年三月賜郡國所選有行義者涿郡韓福等五人帛宣帝紀令郡國舉孝弟有行義聞於鄕裏者各一人是也劉邠攺義爲儀謂若今貌非

武帝紀元封元年詔用事八神謂東巡海上而祠八神也卽封禪書所謂八神一曰天主祠天齊之屬文穎以爲祭太一開八通之鬼道者非

天漢元年秋閉城門大搜與二年及徵和元年之大搜同皆搜索姦人也非逾侈者也

昭帝紀三輔太常郡得以叔【卽菽字】粟當賦漢時田租本是叔粟今並口算雜徵之用錢者皆令以叔粟當之其獨行於三輔太常郡者不獨爲穀賤傷農亦以減漕三百萬石慮儲偫之乏也

元帝紀永光元年秋罷如淳曰當言罷某官某事爛脫失之是也左傳成二年夏有亦是闕文杜氏解曰失新築戰事

建昭三年戊巳校尉師古曰戊巳校尉者鎭安西域無常治處亦猶甲乙丙丁庚辛壬癸各有正位而戊巳四季寄王故以名官也時有戊校尉又有巳校尉一說戊巳位在中央今所置校尉處三十六國之中故曰戊巳也百官公卿表注亦載二說漢官儀曰戊巳中央鎭覆四方又開渠播種以爲厭勝故稱戊巳焉按馬融廣成頌曰校隊案部前後有屯甲乙相伍戊巳爲堅則不獨西域𨿽平時校獵亦有部伍也又如其甲乙八名皆有而西域則但置此戊巳二官爾【王莽傳右庚刻木校尉前丙燿金都尉其所名或有所本】車師傳置戊巳校尉屯田居車師故地烏孫傳漢徙巳校屯姑墨而後漢書耿恭傳恭爲戊校尉屯後王部金蒲城謁者關寵爲巳校尉屯前王栁中城故師古以爲無常治

哀帝紀非赦令也皆蠲除之猶成帝紀言其吏也遷二等同一文法蓋赦令不可復反故但此一事不蠲除也王子侯表瓡節侯息城陽頃王子師古曰瓡卽瓠字也又音孤地理誌北海郡下瓡侯國師古曰瓡卽執字二音不同而功臣表瓡讘侯杅者師古曰瓡狐同河東郡下作狐讘又未知卽此一字否也

百官表長水校尉掌長水宣曲胡騎師古曰長水胡名也宣曲觀名胡騎之屯於宣曲者按長水非胡名也郊祀志霸產丰澇涇渭長水以近咸陽盡得比山川祠史記索隱曰百官表有長水校尉沈約宋書云營近長水因名水經雲長水出白鹿原今之荊溪水是也

元鳯四年蒲侯蘓昌爲太常十一年坐籍霍山書泄祕書兔師古曰以祕書借霍山非也蓋籍沒霍山之書中有祕記當宻奏之而輒以示人故以宣泄罪之耳山本傳言山坐寫祕書顯爲上書獻城西第入馬千匹以贖山罪若山之祕書從昌借之昌之罪將不止免官而元康四年昌復爲太常薄責昌而厚繩山非法之平也且如顏說當云坐借霍山祕書免足矣何用文之重辭之復乎

建昭三年七月戊辰衛尉李延壽爲禦史大夫一姓繁師古曰繁音蒲元反陳湯傳禦史大夫繁延壽師古曰繁音蒲胡反蕭望之傳師古音婆谷永傳師古音蒲河反蒲元則音盤蒲胡則音蒲蒲河則音婆三音互見並未歸一然繁字似有蒲音左傳定四年殷民七族繁氏繁音步何反儀禮卿射禮注今文皮樹爲繁豎皮古音婆史記張丞相世家丞相司直繁君索隱曰繁音婆文選繁休伯呂向音步何反則繁之音婆相傳久矣【廣韻八戈部中有繁字注曰音薄波切姓也又音煩此字或作縏玉篇搫字亦音步波步丹二切】

律曆志壽王課比三年下謂課居下也下文言竟以下吏乃是下獄師古注非

食貨志學六甲五方書計之事六甲者四時六十甲子之類五方者九州嶽瀆列國之名書者六書計者九數瓉說未盡

國亡捐瘠者瘠古胔字謂死而不葬者也婁敬傳徒見羸胔老弱史記作瘠後漢書彭城靖王恭傳毀胔過禮大戴禮羸醜以胔皆是字則此瘠乃胔字之誤當從孟康之說【蘓林音漬是】

課得谷皆多其旁田畮一斛以上蓋壖地乃久不耕之地地力有餘其收必多所以作代田之法也

天下大氐無慮皆鑄金錢矣無慮猶云無算言多也布貨十品師古曰布卽錢耳謂之布者言其分布流行也按本文錢布自是二品而下文復載攺作貨布之制安得謂布卽錢乎莽傳曰貨布長二寸五分廣一寸直貨錢二十五今貨布見存上狹下廣而岐其下中有一孔師古當日或未之見也

郊祀志文公獲若石云於陳倉北阪城祠之其神或嵗不至或嵗數來來常以夜光煇若流星從東方來集於祠城若雄鷄其聲殷云野雞夜鳴如淳曰野雞雉也呂后名雉攺曰野雞五行志天水冀南山大石鳴聲隆隆如雷有頃止壄【野同】雞皆鳴師古曰雉也竊謂野雞者野中之雞耳注拘於荀悅云諱雉之字曰野雞夫諱恆曰常諱啟曰開史固有言常言開者豈必其皆爲恆與啟乎又此文本史記封禪書其上文云有雉登鼎耳雊其下文云公孫卿言見僊人迹緱氏城上有物如雉往來城上又云縱逺方奇獸飛禽及白雉諸物【漢書同此二條】並無所諱而漢書地理誌南陽郡有雉縣江夏郡有下雉縣五行志王音等上言雉者聽察先聞雷聲則漢時未嘗諱雉也

木寓龍一駟木寓車馬一駟李奇曰寓寄也寄生龍形於木此說恐非古文偶寓通用【偶亦音寓】木寓木偶也史記孝武紀作木偶馬而韓延壽傳曰賣偶車馬下裏僞物者棄之市道古人用以事神及送死皆木偶人木偶馬【魯相史晨孔廟後碑云飭治桐車馬於瀆上】今人代以紙人紙馬又史記殷本紀帝武乙無道爲偶人謂之天神索隱曰偶音寓酷吏傳匈奴至爲偶人像郅都索隱曰漢書作寓人可以證寓之爲偶矣

五行志吳王濞封有四郡五十餘城四當作三古四字積畫以成與三易混猶左傳陳蔡不三國之君爲四國也

隱公三年二月己巳日有食之其後鄭獲魯隱按狐壤之戰事在其前乃隱公爲太子時此劉向誤說班史因之不必曲爲之解

溝洫志內史稻田租挈重挈偏也說文有觢字注云角一俯一仰意同

楚元王傳孫卿師古曰荀況漢以避宣帝諱攺之按漢人不避嫌名荀之爲孫如孟夘之爲芒夘司徒之爲申徒語音之轉也

上數欲用向爲九卿輒不爲王氏居位者及丞相禦史所持故終不遷衍一不字當云輒爲王氏居位者及丞相禦史所持持者挾制之義而非挾助之解也

季布傳難近謂令人畏而逺之師古以近爲近天子爲大臣非也

樊噲傳項羽旣饗軍士中酒中酒謂酒半也呂氏春秋謂之中飲【晉靈公發酒於宣孟宣孟知之中飲而出戰國策楚王觴張儀中飲再拜而請】凡事之半曰中左傳昭公二十八年中置謂饋之半也【上云饋之始至下云饋之畢】史記河渠書中作而覺謂工之半也呂氏春秋中闗【音彎】而止謂闗弓正半而止也中酒猶今人言半席師古解以不醉不醒故謂之中失之矣【司馬相如傳酒中樂酣師古曰酒中飲酒中半也一人注書前後不同】

淮南厲王傳命從者刑之史記作剄之當從剄音相近而訛下文太子自刑不殊又云王自刑殺史記亦皆作剄也孝先自告反告除其罪按史記無下告字是衍文師古曲爲之說

萬石君傳內史坐車中自如固當者反言之也言貴而驕人當如此乎

賈誼傳上數爽其憂謂秦之所憂者在孤立而漢之所憂者在諸侯漢初之所憂者在異姓而今之所憂者在同姓張敖不反故添一貫髙爲相句古人文字之宻植遺腹朝委裘而天下不亂必古有是語所謂君薨而世子生者也季桓子命其臣正常曰南孺子之子男也則以告而立之遺腹之爲嗣自人君以至於大夫一也鄒陽傳宋任子冉之計囚墨翟史記作子罕文穎曰子冉子罕也按子罕是魯襄公時人墨翟在孔子之後子冉當別是一人

秦皇帝任中庶子蒙之言師古曰蒙者庶子名也今流俗本義下輒加恬字非也按史記秦王寵臣中庶子蒙嘉爲先言於秦王非蒙恬蒙亦非名傳文脫一嘉字趙王彭祖傳椎埋卽掘冢也新葬者謂之埋師古曰椎殺人而埋之恐非

李廣傳彌節白檀彌與弭同司馬相如傳於是楚王乃弭節俳佪注郭璞曰弭猶低也節所杖信節也

陵當發出塞乃詔疆弩都尉令迎軍言當俟陵出塞之後乃詔博徳迎之

蘓武傳陵惡自賜武使其妻賜武牛羊數十頭今人送物與人而托其名於妻者往往有之其謂之賜者陵在匈奴已立爲王故也云惡自賜武蓋嫌於自居其名耳師古注謂若示已於匈奴中富饒以誇武者非

司馬相如傳子虛之賦乃遊梁時作當是侈梁王田獵之事而爲言耳後更爲楚稱齊難而歸之天子則非當日之本文矣若但如今所載子虛之言不成一篇結構張安世傳無子子安世小男彭祖謂賀無見存之子而以安世小男爲子其蚤死之子別有一子乃下文所謂孤孫霸非無子也

杜周傳吏所增加十有餘萬謂辭外株連之人

張騫傳竟不能得月氏要領古人上衣下裳舉裳者執要舉衣者執領

廣陵王胥傳女須泣曰孝武帝下我言孝武帝降慿其身而言

千里馬兮駐待路言神魂飛將乘此馬而逺適千里之外張晏注以爲驛馬非

嚴助傳臣聞道路言閩越王弟甲弒而殺之卽下文所云會閩越王弟余善殺王以降者也當淮南王上書之時不知其名故謂之甲猶云某甲耳師古曰甲者閩越王弟之名非

朱買臣傳買臣入家中卽會稽邸中也邸如今京師之會館

柬方朔傳以劍割肉而去之裴松之注魏志云古人謂藏爲去蘓武傳掘野鼠去實而食之師古曰去謂藏之也

楊惲傳廷尉當惲大逆無道者以書中有君父送終之語

梅福傳諸侯奪宗如帝摰立不善崩而堯自唐侯升爲天子是也

梅福傳贊殷鑑不逺夏后所聞謂福引呂霍上官之事以規切王氏師古注謂封孔子後非

霍光傳張章等言霍氏皆讐有功晉灼曰讐等也非也此如詩無言不讐之讐【詩正義相對謂之讐】左傳僖五年無防而慼憂必讐焉注讐猶對也律曆志廣延宣問以理星度未能讐也鄭徳曰相應爲讐也郊祀志其方盡多不讐伍被傳贊忠不終而詐讐魏其傳上使禦史簿責嬰所言灌夫頗不讐

趙充國傳微將軍誰不樂此者言豈獨將軍茍安貪便人人皆欲爲之師古注以微字屬上句讀非

辛慶忌傳衛靑在位淮南寢謀謂伍被言大將軍數將習兵未易當又言𨿽古名將不過是爲淮南所憚於定國傳萬方之事大錄於君按今所傳王肅注舜典納於大麓曰麓錄也納舜使大錄萬機之政蓋西京時已有此解故詔書用之【章帝卽位以太傳趙熹太尉牟融並錄尙書事】

於定國傳贊哀鰥哲獄毛詩禮記凡鰥寡之鰥皆作矜此亦矜之誤哲則折之誤也師古以傳中有哀鰥寡語遂以釋此文而以哲爲明哲之哲

龔勝傳勿隨俗動吾冢種柏作祠堂師古曰多設器備恐被髮掘爲動吾冢非也古人族葬勝必已自有墓若隨俗人之意更於冢上種柏作祠堂則是動吾冢也蓋以朝代遷革一切飾終之禮俱不欲用

韋賢傳嵗月其䢐年其逮耉於昔君子庶顯於後孟自言年老慕昔之君子垂令名於後欲王信老成之言而用之也在鄒詩曰旣耉且陋則此爲孟之自述可知下從者與載送之下如袁盎傳下趙談之下與之共載復送至其家也

尹翁歸傳髙至於死髙謂罪名之上者猶言上刑王尊傳猥被共工之大惡謂禦史大夫劾奏尊以靖言庸違象共滔天

蕭育傳鄠名賊梁子政名賊猶言名王謂賊之有名號者也師古曰名賊者自顯其名無所避匿言其彊也非宣元六王傳贊貪人敗類大雅桑柔之詩師古注誤以爲蕩

張禹傳兩人皆聞知各自得也崇以禹爲親之宣以禹爲敬之故各自得

翟方進傳萬嵗之期近愼朝暮謂宮車晏駕故下文卽賁麗以爲可移於相也

揚雄傳不知伯僑周何別也謂不知是何王之別子冠倫魁能能字當屬上句言爲能臣之首

史書之文中有悞字要當旁證以求其是不必曲爲之說如此傳解謿篇中欲談者宛舌而固聲固乃同之誤東方朔割名於細君名乃炙之誤有文選可證而必欲訓之爲固爲名此小顏之癖也顏氏家訓雲谷梁傳孟勞者魯之寶刀也【僖元年】有姜仲嶽讀刀爲力謂公子左右姓孟名勞多力之人爲國所寶與吾苦諍淸河郡守邢峙當世碩儒助吾証之赧然而服此傳割名之解得無類之

儒林傳弟子行𨿽不備而至於大夫郎掌故以百數謂不必皆有行誼而多顯官

貨殖傳爲平陵石氏持錢持錢猶今人言掌財也如氏苴氏皆平陵富人而石訾亦次之

遊俠傳酒市趙君都賈子光服防曰酒市中人也非也按王尊傳長安宿豪大猾箭張禁酒趙放晉灼曰此二人作箭作酒之家今此上文有箭張回卽張禁也君都亦卽放也名偶異耳

佞幸傳朕惟噬膚之恩未忍是取易暌六五厥宗噬膚言貴戚之卿恩未忍絕

匈奴傳孤僨之君僨如左傳張脈僨興之僨倉公傳所謂病得之欲男子而不可得也

衛律爲單於謀穿井築城治樓以藏谷與秦人守之師古曰秦時有人亡入匈奴者今其子孫尙號秦人非也彼時匈奴謂中國人爲秦人猶今言漢人耳西域傳匈奴防馬前後足置城下馳言秦人我匄若馬師古曰謂中國人爲秦人習言故也是矣其言與秦人守者匈奴以轉徙爲業不習守禦凡穿井築城之事非秦人不能爲也大宛傳聞宛城中新得秦人知穿井亦謂中國人也

去胡來王唐兜師古曰爲其去胡而來防漢故以爲王號非也西域傳婼羗國王號去胡來王

臣知父呼韓邪單於蒙無量之恩其時尙未更名當曰臣嚢知牙斯作史者從其後更名錄之耳

故印已壞乃云因上書求故印者求更鑄如故印之式去新字而言璽

南粵傳朕髙皇帝側室之子師古曰言非正嫡所生非也春秋左氏桓公二年傳曰卿置側室杜解側室眾子也文公十二年傳曰趙有側室曰穿

西域傳康居國王柬覊事匈奴言不純臣但羈縻事之與烏孫羈屬意同當用彼注刪此注

宜給足不可乏當作可不乏

外戚傳常與死爲伍言濱於死

其條刺史大長秋來白之史當作使

丞知是何等兒也言藏之以辧是男非女師古注非柰何令長信得聞之謂何道令太后聞之

終沒至乃配食於左座謂合葬渭陵配食元帝

王莽傳治者掌冦大夫陳成自免去官蓋先防而去自稱廢漢大將軍者自稱漢大將軍也下文云亡漢將軍同此意自莽言謂之廢漢亡漢耳

會省戶下省戶卽禁門也蔡邕獨斷曰禁中者門戶有禁非侍禦者不得入故曰禁中孝元皇后父大司馬陽平侯名禁當時避之故曰省中

右庚刻木校尉刻克同取金克木

敍傳劉氏承堯之後氏族之世著乎春秋左氏昭公二十九年傳陶唐氏旣衰其後有劉累者學擾龍於豢龍氏以事孔甲師古引士會奔秦其處者爲劉氏則又其苗裔也雕落洪支謂中山東平之獄服防以爲廢退王氏非

後漢書注

光武紀今此誰賊而馳騖擊之乎注誰謂未有主也非言此何等賊不足煩主上親擊也

敢拘制不還以賣人法從事言比略賣人口律罪之重其法也

質帝紀先能通經者各令隨家法注儒生爲詩者謂之詩家爲禮者謂之禮家非也謂如詩有齊魯韓毛通齊詩者自以爲齊詩教授通魯詩者自以爲魯詩教授韓毛及五經皆然乃所謂家法耳魯丕傳言法異者各令自說師法徐防傳言伏見太學試博士弟子皆以意說不循【今文誤作修】家法是也【左雄傳注儒有一家之學故稱家此得之矣】

安帝紀永初元年九月癸酉調揚州五郡租米贍給東郡濟陰陳畱梁國下邳山陽注五郡謂九江丹陽廬江吳郡豫章也揚州領六郡會稽最逺蓋不調也按順帝紀永建四年分會稽爲吳郡安帝時未有吳郡止五郡無可疑者注非

馮異遺李軼書茍令長安尙可扶助延期嵗月疏不間親逺不逾近季文豈能居一隅哉言季文於更始爲親近之臣當在朝秉政豈得居此一隅注失其指反以爲疏逺非

景丹傳邯鄲將帥數言我發漁陽上谷兵我聊應言然謂邯鄲將帥有此言我亦聊以此言應之不能必二郡之果來也本文自明注乃謂王郎欲發之謬矣

鮑永傳太守趙興嘆曰我受漢茅土不能立節而鮑永死之豈可害其子也永字誤當作鮑宣

楊厚傳陰臣近戚妃黨當受禍陰臣謂婦人下文宋阿母是也注陰私也非

郎顗傳思過念咎務消祗悔注祗大也非也按易復初九無祗悔九家本作多古人多祗二字通用【論語多見其不知量也正義曰古人多祗同音左傳防二十九年多見疏也服防本作祗】

朱浮傳自損盛時損當作捐

賈逵傳鄕人有所計爭輒令祝少賓【司馬均】注云祝詛也爭曲直者輒言敢祝少賓乎非也言敢於少賓之前發誓乎事之如神明也古人文簡爾

鐘離意傳光武得奏以見霸【侯霸】見當作視古示字作視謂以意奏示霸也

張禹傳祖父況爲常山闗長會赤眉攻闗城按前漢志常山郡之縣十八其十二曰闗後漢志無此縣世祖所省也其地當卽今之故闗建武十五年徙鴈門代郡上谷三郡民置常山闗居庸闗以柬

梁節王暢傳今陛下爲臣收污天下收污猶左氏傳所謂國君含垢

李云傳當有黃精代見注黃精謂魏氏將興也按云本不知是魏故下言陳項虞回許氏爾黃之代赤自是五運之序王莽亦自以爲祖黃帝也

曹騰傳潁川堂谿趙典等按蔡邕傳作五官中郎將堂谿典注堂谿姓也此文衍一趙字【趙典本傳是成都人非潁川靈帝初官衛尉卒又黨錮傳云惟趙典名見而已是後漢有兩趙典】

文選注

阮嗣宗詠懷詩西遊咸陽中趙李相經過顏延年注趙漢成帝後趙飛燕也李武帝李夫人也按成帝時自有趙李漢書谷永傳言趙李從防賤專寵外戚傳班倢伃進侍者李平平得幸亦爲倢伃敍傳班倢伃供養東宮進侍者李平爲倢伃而趙飛燕爲皇后自大將軍王鳯薨後富平定陵侯張放淳於長等始愛幸出爲微行行則同輿執轡入侍禁中設宴飲之會及趙李諸侍中皆引滿舉白談笑大噱史傳明白如此而以爲武帝之李夫人何哉

陶淵明詩注

西溪叢語陶淵明詩云聞有田子春節義爲士雄漢書燕王劉澤傳云髙後時齊人田生遊乏資以書幹澤澤大悅之用金二百斤爲田生壽田生如長安求事幸謁者張卿諷髙後立澤爲瑯邪王晉灼曰楚漢春秋云田生字子春非也此詩上文云辭家夙嚴駕當往至無終下文云生有髙世名旣沒傳無窮其爲田疇可知矣三國誌田疇字子泰右北平無終人也泰一作春若田生遊說取金之人何得有髙世之名而爲靖節之所慕乎遂盡介然分終死歸田裏是用方望辭隗囂書𨿽懷介然之節欲潔去就之分

多謝綺與角精爽今何如多謝者非一言之所能盡今人亦有此語漢書趙廣漢爲京兆尹常記召湖都亭長西至界上界上亭長戲曰爲我多問趙君注多問者言殷勤若今人千萬問訊也

李太白詩注

誰憐李飛將白首沒三邊昔人譏其以飛將軍翦截爲飛將者然古人自有此語後漢書班勇傳班將能保北鹵不爲邊害乎後魏唐永正光中爲北地太守數與賊戰未嘗敗北時人語曰莫陸梁恐爾逢唐將並以將軍爲將海上碧雲防單於秋色來單於是地名通典麟徳元年攺雲中都防府爲單於大都防府領縣一曰金河有長城有金河李陵臺王昭君墓舊唐書突厥傳車鼻旣破之後突厥盡爲封疆之臣於是分置單於瀚海二都防單於都防領狼山雲中桑幹三都督蘓農等一十四州新書言磧以北蕃州悉瀚海南雲中雲中者義成公主所居也頡利滅李靖徙突厥羸破數百帳居之以阿史徳爲之長眾稍盛卽建言願以諸王爲可汗遙統之帝曰今可汗古單於也乃攺雲中府爲單於大都防府以殷王旭輪【卽睿宗】爲單於都防【裴行儉傳突厥阿史徳溫傅反單於管內一十四州並叛應之範希朝傳單於城中舊少樹希朝於他處市栁命軍人種之俄遂成林田歸道傳黙啜奏請六胡州及單於都防府之地則天不許回紇傳遣使北收單於兵馬倉糧】通鑑注引宋白曰唐振武軍舊單於都防府卽漢定襄郡之盛樂縣也在陰山之陽黃河之北後魏所都盛樂是也唐平突厥於此置雲中都督府後攺單於府新唐書地理誌曰唐之盛時開元天寶之際東至安東西至安西南至日南北至單於府徐九臯詩題曰送部四鎭人往單於崔顥詩題曰送單於裴都防赴西河岑參輪臺卽事詩輪臺風物異地是古單於是也

杜子美詩注

寄臨邑捨弟詩徐関深水府送捨弟頴赴齊州詩徐關東海西徐關在齊境今不可考左傳成公二年齊師敗於鞌齊侯自徐關入十七年齊侯與國佐盟於徐關而復之行次昭陵詩威定虎狼都注引蘓秦傳秦虎狼之國甚爲無理此乃用秦本紀贊據狼弧蹈參伐參爲白虎秦之分星也往者災猶降蒼生喘未蘓謂武韋之禍指麾安率土蕩滌撫洪鑪謂宗再造唐室也本於太宗之遺徳在人故詩中及之錢氏謂此詩天寶亂後作而攺鐡馬爲石馬以合李義山詩昭陵石馬之說非矣其朝享太廟賦曰弓劍皆鳴汗鑄金之風馬此在未亂以前又將何說必古記有此事而今失之爾【今昭陵六馬見存皆琢石爲屏而刻馬扵上其文凸起非金馬也幹陵石鴈亦然】

奉贈韋左丞丈詩殘杯與冷炙到處潛悲辛顏氏家訓古來名士多所愛好惟不可令有稱譽見役勲貴處之下坐以取殘杯冷炙之辱

髙都防驄馬行安西都防胡靑驄魏書吐谷渾傳吐谷渾嘗得波斯艸馬放入海因生驄駒能日行千里世傳靑海驄者是也

送蔡希魯還隴右詩涼州白麥枯杜氏通典涼州貢白小麥十石

天育驃騎歌伊昔太僕張景順監牧攻駒閱淸峻遂令大奴守天育別養驥子憐神駿按史言宗初卽位牧馬有二十四萬匹以太僕卿王毛仲爲內外閒廏使少卿張景順副之開元十三年宗東封有馬四十三萬匹牛羊稱是上嘉毛仲之功加開封儀同三司是景順特毛仲之副爾今斥毛仲爲大奴而歸其功於景順殆以詩人之筆而追黜陟之權乎

哀王孫詩但道困苦乞爲奴南史齊明帝爲宣城王遣典籖柯令孫殺建安王子眞子眞走入牀下令孫手牽出之叩頭乞爲奴不許而死

朔方健兒好身手顏氏家訓頃世離亂衣冠之士𨿽無身手或聚徒眾

大云寺贊公房詩防防國多狗韓非子外儲說右上夫國亦有狗有道之士陳其術而欲以明萬乘之主大臣爲猛狗迎而齕之此人主之所以蔽脇而有道之士所以不用也【戰國防江乙以狗諭昭奚卹】

晚行口號逺愧梁江總還家尙黒頭劉辰翁評曰人知江令自陳入隋不知其自梁時已逹官矣自梁入陳自陳入隋歸尙黒頭其人物心事可知著一梁字而不勝其愧矣詩之妙如此豈待罵哉按陳書江總傳侯景防京都詔以總權兼太常卿臺城防總避難﨑嶇至會稽郡復往廣州依蕭勃及元帝平侯景徵總爲明威將軍始興內史會江陵防不行總因此流寓嶺南積嵗天嘉四年以中書侍郎徵還朝以本傳總之年計之梁太淸三年己已臺城防總年三十一自此流離於外十四五年至陳天嘉四年癸未還朝總年四十五卽所謂還家尙黒頭也總集有詒孔中丞奐詩曰我行五嶺表辭鄕二十年子美遭亂﨑嶇略與總同而自傷其年已老故發此嘆爾何暇罵人哉傳又云京城防入隋爲上開府開皇十四年卒於江都時年七十六去禎明三年己酉陳亡之嵗又已五年頭安得黒乎其臺城防而避亂本在梁時自不得蒙以陳氏何罵之有且子美詩有云莫看江總老猶被賞時魚有云管寧紗帽淨江令錦袍鮮有云江總外家養謝安乘興長亦已亟稱之矣【李義山贈杜牧之詩云前身應是梁江總此乂何所譏哉】

北徵詩君誠中興主經緯固宻勿漢書劉向傳引詩宻勿從事師古曰宻勿猶黽勉

不聞夏殷衰中自誅褒妲不言周不言妺喜此古人互文之妙自八股學興無人解此文法矣

晚出左掖詩騎馬欲雞棲蓋欲效古人敝車羸馬之意後漢書陳蕃傳朱震字伯厚爲州從事奏濟陰太守單匡贓罪並連匡兄中常侍車騎將軍超桓帝收匡下廷尉以譴超超詣獄謝三府語曰車如雞棲馬如狗疾惡如風朱伯厚雞棲言車小也余聞之張錦衣紀云【唐席豫髙都公楊府君碑銘曰獬豸之角初見觸邪雞棲之車逺聞疾惡】

垂老別詩土門壁甚堅杏園度亦難土門在井陘之東【今獲鹿縣西南十里】杏園度在衛州汲縣臨河而守以遏賊使不得度皆唐人控制河北之要地也舊唐書郭子儀自杏園渡河圍衛州史思明遣薛岌圍令狐彰於杏園李忠臣爲濮州刺史移鎭杏園渡今河南徙而故迹不可尋矣唐崔峒送馮將軍詩想到滑臺桑葉落黃河東注杏園秋

秦州雜詩西戎外甥國注引吐蕃表稱外甥爲證按冊府元載吐蕃書皆自稱外甥稱上爲皇帝舅開元二十一年從公主言樹碑於赤嶺其碑文曰維大唐開元二十一年嵗次壬申舅甥修其舊好同爲一家則盟誓之文詔勅之語已載之矣

胡舞白題斜按南史裴子野爲著作舎人時西北逺邊有白題國遣使繇岷山道入貢此國歷代弗賓莫知所出子野曰漢潁陰侯斬白題將一人服防注云白題胡名也然則白題乃是國名【梁武帝普通三年白題國遣使獻方物冊府元白題國在滑國東】而此詩以爲白額儻亦詞家所謂借用者乎喜聞官軍已臨賊境二十韻家家賣釧準擬獻香醪南史庾杲之傳杲之嘗兼主客郎對魏使使問杲之曰百姓那得家家題名帖賣宅答曰朝廷旣欲掃蕩京雒克復神州所以家家賣宅耳

送鄭防貶臺州司戶詩酒後常稱老畫師舊唐書閻立本傳太宗嘗與侍臣學士泛舟於春苑池中有異鳥隨波容與召立本令寫鳥閣外傳呼云畫師閻立本寄嶽州賈司馬六丈巴州嚴八使君詩賈筆論孤憤嚴君賦防篇是用史記賈誼至長沙弔屈原事漢書藝文志嚴助賦三十五篇

古人經史皆是寫本久客四方未必能攜一時用事之誤自所不免後人不必曲爲之諱子美寄嶽州賈司馬六丈巴州嚴八使君詩弟子貧原憲諸生老伏防本用濟南伏生事伏生名勝非防後漢有服防非伏也示獠奴阿叚詩曽驚陶侃胡奴異蓋謂士行有胡奴可比阿叚胡奴侃子範小字非奴也【又如上兜率寺詩何顒好不忘當是周顒見葉少蘊避暑錄語】

佐還山後寄詩分張素有期後魏髙允徵士頌在者數子仍復分張北史蠕蠕阿那瓌言老母在彼萬里分張后周庾信傷心賦兄弟則五郡分張父子則三州離防蜀相詩三顧頻繁天下計入衡州詩頻繁命屢及蜀志費褘傳以奉使稱防頻繁至吳晉書刑法志詔防使問頻繁山濤傳手詔頻繁文選庾亮讓中書令表頻繁省闥出總六軍潘尼贈張正治詩張生防幽華頻繁登二宮陸云夏府君誄頻繁幃幄答兄平原書錫命頻繁【惟費褘山濤二傳作煩蓋後人減筆書爾】

題郭明府茅屋詩頻驚適小國左傳僖公七年楚文王戒申侯無適小國

寄韓諫議詩色難腥腐餐楓香漢書佞幸傳太子齰癰而色難之

送李卿詩上四句謂李卿下四句乃公自道晉山𨿽自棄是用介之推入緜上山中事

傷春詩大角纒兵气後漢書董卓傳贊矢延王輅兵纒魏象

鉤陳出帝畿水經注紫防有鉤陳之宿主鬭訟兵陳耆舊把天衣南齊書輿服志衮衣漢世出陳畱襄邑所織宋末用繡及織成齊建武中乃彩畫爲之加飾金銀薄時亦謂天衣梁庾肩吾和皇太子重云殿受戒詩天衣初拂石豆火欲然薪唐姚元景光宅寺造佛像讚姜被承歡曳天衣而下拂

贈王二十四侍禦詩女長裁褐穩男大卷書勻南齊書張融傳與從叔徵北將軍永書曰世業淸貧民生多待榛栗棗修女贄旣長束帛禽鳥男禮巳大勉身就官十年七仕不欲代耕何至此事

八哀詩長安米萬錢漢書髙帝紀闗中大饑米斛萬錢食貨志米至石萬錢

解悶詩何人爲覓鄭瓜州公自注今鄭祕監審劉辰翁曰因金陵有瓜州號鄭瓜州謬甚按瓜洲唐時屬潤州非金陵【別有考在第三十一卷

】且其字作洲非州也本文並無金陵卽令祕監流寓金陵遂可以二百里外江中之一洲爲此君之名號乎唐書地理誌瓜州晉昌郡下都督府武徳五年析沙州之常樂置屬隴右道蕭嵩傳開元十五年吐蕃陷瓜州執刺史田元獻以嵩爲兵部尙書河西節度使嵩奏以張守珪爲瓜州刺史修築州城招輯百姓令其復業張守珪傳以戰功加銀靑光祿大夫仍以瓜州爲都督府以守珪爲都督岑參爲宇文判官詩君從萬里使聞已到瓜州蓋必鄭審嘗官此州故以是稱之今不可考矣

防府書懷詩蒼生可察眉列子晉國苦盜有郤雍者能視盜之貌察其眉睫之間而得其情

觀公孫大娘弟子舞劍器行序記於郾城觀公孫氏舞劍器渾脫舊唐書郭山惲傳中宗引近臣宴集將作大匠宗晉卿舞渾脫胡三省注通鑑長孫無忌以烏羊毛爲渾脫氊帽人多效之謂之趙公渾脫因演以爲舞中宗神龍二年三月並州淸源縣尉呂元泰上疏言此見都邑坊市相率爲渾脫駿馬胡服名爲蘓莫遮非雅樂也

遣懷詩元和辭大鑪揚雄解難陶冶大鑪

秋興詩直北闗山金鼓震史記封禪書遂因其直北立五帝壇

波漂菇米沈云黒梁庾肩吾奉和皇太子納涼梧下應令詩黒米生菇葉靑花出稻苗

久居防府將適江陵四十韻擺闔盤渦沸鬼穀子有捭闔篇捭擺古今字通

哭李尙書詩奉使失張騫舊唐書房王惲傳惲孫之芳幼有令譽頗善五言詩宗室推之開元末爲駕部員外郎天寶十三載安祿山奏爲範陽司馬祿山反自防歸西京授右司郎中歷工部侍郎太子右庶子廣徳元年遣之芳兼禦史大夫使吐蕃被畱境上二年而歸除禮部尙書尋攺太子賓客

秋色凋春艸王孫若个邊五臣注文選招隱士曰屈原與楚同姓故云王孫

宴王使君宅詩畱歡卜夜閒閒字當從月甫父名閒自不須諱此閒字說文閒隙也閒暇之閒本從隙生義祗是一字至日遣興詩朱衣只在殿中間音異字同

韓文公詩注

韓文公遊靑龍寺贈崔太補闕詩側耳酸腸難濯澣是用詩柏舟如匪澣衣秋懷詩慼慼抱虛警是用陸士衡嘆逝賦節循虛而警立注皆不及

通鑑注

賦於民而食人二雞子賦於民而食者取之於民也人二雞子者每人令出二雞子也胡氏未注

防能令臧三耳矣言防令人以爲實有三耳

漢武帝太初三年膠東太守延廣爲禦史大夫注延廣史逸其姓按延卽姓也三十九卷南鄭人延岑注延姓岑名四十五卷有京兆尹南陽延篤

諸葛亮出師表云後值傾覆受任於敗軍之際奉命於危難之間爾來二十有一年矣所謂敗軍乃當陽長阪之敗其云奉命則求救於江東也注乃云事見上卷文帝黃初四年非

虞翻作表示呂岱爲愛憎所白【語出吳書】注曰讒佞之人有愛有憎而無公是非故謂之愛憎愚謂愛憎憎也言憎而並及愛古人之辭寛緩不迫故也又如得失失也史記刺客傳多人不能無生得失利害害也史記吳王濞傳擅兵而別多佗利害緩急急也史記倉公傳緩急無可使者遊俠傳緩急人之所時有也成敗敗也後漢書何進傳先帝嘗與太后不快防至成敗同異異也吳志孫皓傳注蕩異同如反掌晉書王彬傳江州當人彊盛時立異同羸縮縮也吳志諸葛恪傳一朝羸縮人情萬端禍福禍也晉歐陽建臨終詩潛圖宻已構成此禍福端皆此類

庾亮出奔左右射賊誤中柂工應弦而倒船上咸失色欲防亮不動徐曰此手何可使著賊注曰言射不能殺賊而反射殺柂工自恨之辭也非也亮意蓋謂有此善射之手使著賊身亦必應而倒耳解嘲之語也宋明帝泰始三年沈文秀攻靑州刺史明僧嵩帝遣輔國將軍劉懷珍浮海救之進至黔陬文秀所署長廣太守劉桃根將數千人戍不其城懷珍軍於洋水遣王廣之將百騎襲不其城防之注雲洋水卽巨洋水按不其城在今卽墨縣西南而巨洋水乃今之巨蔑河在臨朐益都壽光三縣之境與黔陬不其相去三四百里安能以百騎而襲取之乎水經注云拒艾水出黔陬縣西南拒艾山又謂之洋洋水膠州誌曰洋河在州南三十里發源鐵橛山東流入於海此卽懷珍所屯軍處耳梁武帝大通二年魏爾朱榮欲討山東羣盜請勅蠕蠕王阿那壞發兵東趨下口以躡其背注云下口蓋指飛狐口非也此卽居庸下口一百六十六卷注曰幽州軍都縣西北有居庸闗濕餘水出上谷溫陽縣之東南流出關謂之下口

周主從容問鄭譯曰我腳杖痕誰所爲也對曰事由烏丸軌宇文孝伯謂由此二人也下云因言軌捋須事亦是譯言之也故軌見殺而孝伯亦賜死注以宇文孝伯屬下讀而云孝伯何爲出此言誤矣

突厥立劉武周爲定楊可汗注云將使之定揚州非也楊者隋姓下條云劉武周爲定楊天子郭子和爲平楊天子猶言定隋平隋爾楊字從木

武后永昌元年二月丁酉尊魏忠孝王曰周忠孝太皇妣曰忠孝太后文水陵曰章徳陵咸陽陵曰明義陵注云武氏之先葬文水士彠及其妻葬咸陽非也後父士彠葬文水母楊氏葬咸陽後章徳攺名昊陵明義攺名順陵其碑文云然

劉肅大唐新語中宗宴興慶池侍宴者並唱回波詞給事中李景伯歌曰回波詞持酒巵防臣職在箴規侍宴旣過三爵諠嘩竊恐非儀首二句三言下三句六言蓋回波詞體也今通鑑作回波爾時酒巵恐傳寫之誤唐穆宗長慶元年劉總奏分所屬爲三道以幽涿營爲一道平薊嬀檀爲一道瀛莫爲一道注云營州治栁城道裏絕逺劉總奏以爲一道必有說按唐書地理誌營州栁城郡萬嵗通天元年爲契丹所陷聖歷二年僑治漁陽開元五年又還治栁城意者中唐之世復僑治於幽薊之間而史家自天寶亂後於東北邊事略而不詳故今無所考耶

李茂貞不敢稱帝但開岐王府置百官名其所居爲宮殿妻稱皇后注曰自爲岐王而妻稱皇后妻之貴逾於其夫矣竊謂此事理之必不然皇后乃王后之誤後漢髙祖紀吳越內牙指揮使諸溫注漢書地理誌瑯邪郡有諸縣蓋以邑爲氏也非按越有大夫諸稽郢周太祖廣順元年慕容彥超遣使入貢帝慮其疑懼賜詔慰安之曰今兄事已至此言不欲繁望弟扶持同安億兆今兄者太祖自謂也事巳至此謂爲眾所推而卽帝位也觀下文稱之爲弟語意相對可知注以漢祖爲彥超之兄攺作令兄者非

日知錄卷二十七﹤子部﹐雜家類﹐雜考之屬﹐日知錄﹥

欽定四庫全書

日知錄卷二十八

昆山顧炎武撰拜稽首

古人席地而坐引身而起則爲長跪首至手則爲拜手手至地則爲拜首至地則爲稽首此禮之等也君父之尊必用稽首拜而後稽首此禮之漸也必以稽首終此禮之成也今大明會典曰後一拜叩頭成禮此古之遺意也

古人以稽首爲敬之至周禮太祝辧九�一曰稽首注稽首拜中最重臣拜君之禮禮記郊特牲大夫之臣不稽首非尊家臣以避君也左傳僖公二十三年秦伯享晉公子重耳公賦六月公子降拜稽首公降一級而辭焉襄公三年盟於長樗公稽首知武子曰天子在而君辱稽首寡君懼矣二十四年鄭伯如晉鄭伯稽首宣子辭子西相曰以陳國之介恃大國而陵虐於敝邑寡君是以請罪焉敢不稽首哀公十七年盟於蒙齊侯稽首公拜齊人怒孟武伯曰非天子寡君無所稽首國語襄王使召公過及內史過賜晉惠公命晉侯執玉卑拜不稽首內史過歸以告王曰執玉卑替其贄也拜不稽首誣其上也替贄無鎭誣王無民可以見稽首之爲重也自敵者皆從頓首李陵報蘇武書稱頓首

陳氏禮書曰稽首者諸侯於天子大夫士於其君之禮也然君於臣亦有稽首書稱太甲稽首於伊尹成王稽首於周公是也大夫於非其君亦有稽首儀禮公勞賓賓再拜稽首勞介介再拜稽首是也蓋君子行禮於其所敬者無所不用其至則君稽首於其臣者尊徳也大夫士稽首於非其君者尊主人也春秋之時晉穆嬴抱太子頓首於趙宣子魯季平子頓首於叔孫則頓首非施於尊者之禮也【禮書以頓首爲首頓於手而已】

荀子言平衡曰拜下衡曰稽首至地曰稽顙似未然古惟喪禮始用稽顙蓋以頭觸地其與稽首乃有容無容之別

稽首頓首

今表文皆云稽首頓首蔡邕獨斷漢承秦法羣臣上書皆言昧死言王莽盜位慕古法去昧死曰稽首光武因而不攺朝臣曰稽首頓首非朝臣曰稽首再拜

百拜

百拜字出樂記古人之拜如今之鞠躬故通計一席之間賓主交拜近至於百注云壹獻士飲酒之禮百拜以諭多是也【徐伯魯曰按鄕飲酒禮無百拜此特甚言之耳】若平禮止是一拜再拜卽人臣於君亦止再拜孟子以君命將之再拜稽首而受是也禮至末世而繁自唐以下卽有四拜大明會典四拜者百官見東宮親王之禮見其父母亦行四拜禮其餘官長及親戚朋友相見止行兩拜禮是四拜惟於父母得行之今人書狀動稱百拜何也

古人未有四拜之禮唐李涪刋誤曰夫郊天祭地止於再拜其禮至重尙不可加今代婦謁姑章其拜必四詳其所自初則再拜次則跪獻衣服文史承其筐篚則跪而受之常於此際授受多誤故四拜相屬耳

戰國防蘇秦路過雒陽嫂蛇行匍伏四拜自跪而謝此四拜之始蓋因謝罪而加拜非禮之常也【黃庭經十讀四拜朝太上亦是加拜】今人上父母書用百拜亦爲無理若以古人之拜乎則古人必稽首然後爲敬而百拜僅賓主一日之禮非所施於父母若以今人之拜乎則天子止於五拜而又安得百也此二者過猶不及明知其不然而書之此以僞事其親也

洪武三年上諭中書省臣曰今人書札多稱頓首再拜百拜皆非實禮其定爲儀式令人遵守於是禮部定儀凡致書於尊者稱端肅奉書答則稱端肅奉復敵已者稱奉書奉復上之與下稱書寄書答卑幼與尊長則曰家書敬復尊長與卑幼則曰書付某人

九頓首三拜

九頓首出春秋傳然申包胥元是三頓首未嘗九也杜注無衣三章章三頓首每頓首必三此亡國之餘情至迫切而變其平日之禮者也七日夜哭於鄰國之庭古人有此禮乎七日哭也九頓首也皆亡國之禮也不可通用也

韓之戰秦獲晉侯晉大夫三拜稽首古但有再拜稽首無三拜也申包胥之九頓首晉大夫之三拜也

楚語湫舉遇蔡聲子降三拜納其乘馬亦亡人之禮也周書宣帝紀詔諸應拜者皆以三拜成禮後代變而彌增則有四拜不知天元自擬上帝凡冕服之類十二者皆增爲二十四而笞箠人亦以百二十爲度名曰天杖然未有四拜

東向坐

古人之坐以東向爲尊故宗廟之祭太祖之位東向卽交際之禮亦賓東向而主人西向【漢書注如淳曰君臣位南北面賓主位東西面】新序楚昭奚卹爲東面之壇一秦使者至昭奚卹曰君客也請就上位是也史記趙奢傳言括東向而朝軍吏田單傳言引卒東鄕坐師事之淮陰傳言得廣武君東鄕坐西鄕對師事之王陵傳言項王東鄕坐陵母周勃傳言每召諸生說士東鄕坐責之趣爲我語田蚡傳言召客飲坐其兄蓋侯南鄕自坐東鄕以爲漢相尊不可以兄故私撓南越傳言王太后置酒漢使者皆東鄕漢書蓋寛饒傳言許伯請之乃往從西堦上東鄕特坐樓防傳言王邑父事防時請召賓客邑居樽下稱賤子上壽坐者百數皆離席伏防獨東向正坐字謂邑曰公子貴如何后漢書鄧禹傳言顯宗卽位以禹先帝元功拜爲太傅進見東向桓榮傳言乘輿嘗幸太常府令榮坐東面天子親自執業【皆待以賓師之位】此皆東向之見於史者曲禮主人就東階客就西階自西階而升故東鄕自東階而升故西鄕而南鄕特其旁位如廟中之昭故田蚡以處蓋侯也

孝文紀西鄕讓者三南鄕讓者再注賓主位東西面君臣位南北面是時羣臣至代邸上議則代王爲主人故西鄕

舊唐書盧簡求子汝弼爲河東節度副使府有龍泉亭簡求節制時手書詩一章在亭之西壁汝弼復爲亞帥每亭中防集未嘗居賓位西向俛首而已是唐人亦以東向爲賓位也

坐

古人席地而坐西漢尙然漢書雋不疑傳登堂坐定不疑據地曰竊伏海濵聞暴公子威名舊矣是也

古人之坐皆以兩膝著席有所敬引身而起則爲長跪矣史記範雎傳言秦王跽而請秦王復跽而褚先生補梁孝王世家帝與梁王俱侍坐太后前太后謂帝曰吾聞殷道親親周道尊尊其義一也帝跪席舉身曰諾是也禮記坐皆訓跪三國誌注引髙士傳言管寧嘗坐一木榻積五十餘年未嘗箕股其榻上當膝處皆穿以此

土炕

北人以土爲牀而空其下以發火謂之炕古書不載【詩瓠葉傳炕火曰炙正義曰炕舉也謂以物貫之而舉於火上以炙之】左傳宋寺人栁熾炭於位將至則去之新序宛春謂衛靈公曰君衣狐裘坐熊席隩隅有竈漢書蘓武傳鑿地爲坎置熅火是蓋近之而非炕也【庾信小園賦管寧藜牀𨿽穿而可坐康鍛竈旣煗而堪眠】舊唐書東夷髙麗傳冬月皆作長坑下然熅火以取煗此卽今之土炕也但作坑字

水經注土垠縣有觀雞寺寺內有大堂甚髙廣可容千僧下悉結石爲之上加塗曁基內疏通枝經脈防基側室外四出爨火炎勢內流一堂盡溫此今人暖房之制形容盡之矣

冠服

漢書五行志曰風俗狂慢變節易度則爲剽輕奇怪之服故有服妖余所見五六十年服飾之變亦巳多矣故錄其所聞以視後人焉

豫章漫抄曰今人所戴小防以六瓣合縫下綴以檐如筩閻憲副閎謂予言亦太祖所制若曰六合一統云爾楊維楨亷夫以方巾見太祖問其制對曰四方平定巾上喜令士人皆得戴之商文毅用自編民亦以此巾見太康縣誌曰國初時衣衫褶前七後八治間上長下短褶多正徳初上短下長三分之一士夫多中停冠則平頂髙尺餘士夫不減八九寸嘉靖初服上長下短似治時市井少年防尖長俗云邊鼓防治間婦女衣衫僅掩裙腰富者用羅緞紗絹織金彩通袖裙用金彩膝襴髻髙寸餘正徳間衣衫漸大裙褶漸多衫惟用金彩補子髻漸髙嘉靖初衣衫大至膝裙短褶少髻髙如官防皆鐵絲胎髙六七寸口周面尺二三寸餘

內邱縣誌曰萬曆初童子發長猶總角年二十餘始戴网天啟間則十五六便戴网不使有總角之儀矣萬曆初庶民穿腃靸儒生穿雙臉鞋非鄕先生首戴忠靖冠者不得穿廂邊雲頭【俗呼朝鞋】至近日而門快輿皁無非云履醫卜星相莫不方巾又有晉巾唐巾樂天巾東坡巾者先年婦人非受封不敢戴梁冠披紅袍系拖帶今富者皆服之又或著百花袍不知創自何人萬曆間遼東興冶服五彩炫爛不三十年而遭屠戮玆花袍幾二十年矣服之不衷身之災也兵荒之咎其能免與

衩衣

通鑑唐僖宗乾符元年王凝崔彥昭同舉進士凝先及第嘗衩衣見彥昭衩楚懈反廣雅梢袺袵謂之衩一曰襢衣李義山詩芙蓉作裙衩又曰裠衩芙蓉小

對襟衣

太祖實錄洪武二十六年三月禁官民步卒人等服對襟衣惟騎馬許服以便於乘馬故也其不應服而服者罪之今之罩甲卽對襟衣也戒庵漫筆云罩甲之制比甲稍長比襖減短正徳間創自武宗近日士大夫有服者按說文無袂衣謂之防趙防光曰半臂衣也武士謂之蔽甲方俗謂之披襖小者曰背子卽此制也魏志楊阜傳阜嘗見明帝著防被縹綾半袖問帝曰此於禮何法服也則當時巳有此制

行幐

詩邪幅在下箋云邪幅如今行幐也偪束其脛自足至膝左傳帶裳幅舄注同亦作偪禮記偪屨著綦釋名偪所以自逼束今謂之行幐言以裹腳可以跳騰輕便也戰國防蘇秦臝幐負書擔囊吳志呂爲兵作絳衣行縢舊唐書徳宗入駱谷值霖雨道塗險滑衛士多亡歸朱泚東川節度使李叔明之子升及郭子儀之子令狐建之子彰等六人恐有姦人危乘輿相與齧臂爲盟著行幐釘鞵更鞚上馬以至梁州它人皆不得近及還京師上皆以爲禁衛將軍寵遇甚厚

古人之韈大抵以皮爲之春秋左氏傳注曰古者臣見君解韈旣解則露其邪幅而人得見之此采菽之詩所以爲詠今之村民往往行幐而不韈者古人之遺制也吳賀卲爲人美容止坐常著襪始從衣字希見其足則漢魏之世不襪而見足者多矣

樂府

樂府是官署之名其官有令有音監有遊徼漢書張放傳使大奴駿等四十餘人羣黨盛兵弩白晝入樂府攻射官寺霍光傳奏昌邑王大行在前殿發樂府樂器後漢書律曆志元帝時郎中京房知五聲之音六十律之數上使太子太傅韋成諫議大夫章雜試問房於樂府是也後人乃以樂府所采之詩卽名之曰樂府誤矣曰古樂府尢誤後漢書馬廖傳言哀帝去樂府注云哀帝卽位詔罷鄭衛之音減郊祭及武樂等人數是亦以樂府所肄之詩卽名之樂府也

寺

寺字自古至今凡三變三代以上凡言寺者皆奄豎之名周禮寺人注寺之言侍也詩云寺人孟子易之閽寺詩之婦寺左傳寺人貂寺人披寺人孟張寺人惠墻伊戾寺人桞寺人羅皆此也崔杼使圉人駕寺人禦而出自秦以宦者任外廷之職而官舍通謂之寺說文寺廷也有法度也此亦是漢時解耳漢人以太常光祿勲衛尉太僕廷尉大鴻臚宗正大司農少府爲九寺又禦史府亦謂之禦史大夫寺漢書元帝紀注師古曰凡府庭所在皆謂之寺風俗通曰寺司也唐書楊収傳漢制總羣官而聽曰省公務而専治曰寺諸官府所止皆曰寺後漢書安帝紀皇太后幸雒陽寺及若盧獄錄囚徒注寺官舍也張湛傳告歸平陵望寺門而步注寺門卽平陵縣門也樂恢傳父爲縣吏得罪於令恢年十一常俯伏寺門吳志淩統傳亦云過本縣步入寺門又變而浮屠之居亦謂之

寺矣石林燕語漢以來九卿官府皆名曰寺

鴻臚其一也本以待四裔賓客明帝時攝摩

騰竺法蘭自西以白馬負經至捨於

鴻臚寺旣死屍不壞因畱寺中後遂以

爲浮屠之居卽雒中白馬寺也僧居稱

寺本此

省

十三布政使司今人謂之十三省者沿元之舊而誤稱之也元時爲行中書省者十一曰遼陽等處曰鎭東曰陜西等處曰四川等處曰河南江北等處曰雲南等處曰江浙等處曰江西等處曰湖廣等處曰甘肅等處曰嶺北等處國初沿元制立行中書省洪武七年以京畿應天等府直六部攺行中書省爲布政使司今當稱十三布政司不當稱省

職官受杖

撞郎之事始於漢明後代因之有杖屬官之法曹公性嚴掾屬公事往往加杖【魏略韓宣以當受杖豫脫袴纒褌面縛】宋劉道錫爲廣州刺史杖治中荀齊文死魏劉仁之監作晉陽城杖前殷州刺史裴瑗並州刺史王綽隋文帝詔諸司論屬官罪有律輕情重者聽於律外斟酌決杖燕榮爲幽州總管元宏嗣除長史懼辱固辭上知之勅榮曰宏嗣杖十巳上罪皆奏聞榮忿曰豎子何敢弄我乃遣宏嗣監納倉粟颺得一糠一粃皆罰之每笞不滿十然一日中或至三數杜子美送髙三十五詩脫身簿尉中始與箠楚辭唐時自簿尉以上卽不加捶楚優於南北朝多矣

黃氏日抄讀韓文公贈張功曹詩云判司卑官不堪說未免捶楚塵埃間【通鑑注唐謂州曹諸司參軍爲判司】然則唐之判司簿尉類然與然唐人之待卑官𨿽嚴而卑官猶得以自申其法如劉仁軌爲陳倉尉擅殺折衝都尉魯寧是也明初判司簿尉以待新進士而筦庫監當不以辱之視唐重矣乃近日上官苦役苛責甚於奴僕官之辱法之屈也此事闗系世道

唐自兵興以後杖決之行卽不止於簿尉張鎬杖殺豪州刺史閭邱曉嚴武杖殺梓州刺史章彛韓臯杖殺安吉令孫澥栁仲郢杖殺南鄭令權奕劉晏爲觀察自刺史六品以下得杖而後奏則著之於令矣宋史理宗淳祐二年三月詔今後州縣官有罪帥司毋輒加杖責晉書王蒙傳爲司徒左西屬蒙以此職有譴則應受杖固辭詔爲停罰猶不就則不獨外吏矣南齊書陸澄傳郎官舊有坐杖有名無實澄在官積前後罰一日並受千杖南史蕭琛傳齊明帝用法嚴峻尙書郎坐杖罰者皆卽科行琛乃宻啟曰郎有杖起自後漢爾時郎官位卑親主文案與令史不異故郎三十五人令史二十人士人多恥爲此職自魏晉以來郎官稍重今方參用髙華吏部又近於通貴不應官髙昔品而罰遵曩科所以從來彈舉止是空文許以推遷或逢赦恩或入春令便得息停宋元嘉大明中有被罰者別繇犯忤主心非闗常凖泰始建元以來並未施行自奉敕之後己行倉部郎江重欣杖督五十無不人懷慙懼乞特賜輸贖使與令史有異以彰優緩之澤帝納之自是應受罰者依舊不行此後來公譴擬杖之所自始世說桓公在荊州恥以威刑肅物令史受杖正從朱衣上過桓式年少從外來云向從閤下過令史受杖上捎云根下拂地足桓公曰我猶患其重是令史服朱衣而受杖也【南史孔覬傳爲禦史中丞鞭令史爲有司所糾原不問】

南齊書張融傳大明五年制二品淸官行僮幹杖不得出十梁書江蒨傳弟葺爲吏部郎坐杖曹中幹免官郎官之杖虛杖也故至於千僮幹之杖實杖也不得過十然亦失中之法

沈統大明中爲著作佐郎先是五省官所給幹僮不得雜役太祖世坐以免官者前後數百人統役僮過差有司奏免世祖詔曰自頃幹僮多不祗給主可量聽行杖得行幹杖自此始也

北朝政令比之南朝尢爲嚴切髙允傳言魏初法嚴朝士多見杖罰孝昭帝紀言尙書郎中剖斷有失輒加捶楚而及其末世則有如髙陽王雍之以州牧而杖殺職官【任城王澄傳】唐邕之以錄尙書而撾撻朝士【本傳】者矣

押字

集古錄有五代時帝王將相等署字一卷所謂署字者皆艸書其名今俗謂之畫押不知始於何代嶽珂古冢盆桿記言得晉永寧元年甓有匠者姓名下有文如押字則晉已有之然不可考南齊書太祖在領軍府令紀僧眞學上手迹下名答報書疏皆付僧眞上觀之笑曰我亦不復能別也何敬容署名敬字則大作茍小爲文容字大爲父陸倕戱曰公家茍旣奇大父亦不小魏書崔元伯尢善行押之書特盡精巧而不見遺迹北史斛律金不識文字初名惇苦其難署攺名爲金從其便易猶以爲難神武乃指屋角令識之北齊書庫狄幹不知書署名爲幹字逆上畫之時人謂之穿錐又有武將王周署名先爲吉而後成其外陳書蕭引善書髙宗嘗披奏事指引署名曰此字筆勢翩翩似鳥之欲飛唐書董昌僣位下制詔皆自署名或曰帝王無押詔昌曰不親署何由知我爲天子今人亦謂之花字北齊後主紀開府千餘儀同無數領軍一時二十連判文書各作花字【北史各作依字】不具姓名莫知誰也黃伯思謂魏晉以來法書梁禦府所藏皆是朱異唐懷克沈熾文姚懷珍等題名於首尾紙縫間故或謂之押縫或謂之押尾後人花押蓋沿於此又云唐人及國初前輩與人書牘或只用押字與名用之無異上表章亦或爾近世遂施押字於檄移【癸辛雜識古人押字謂之花押印是用名字稍花之如韋陟五云體是也】不知南北諸史言押字者如此之多而韓非子言田嬰令官具押券斗石參升之計則戰國時已有之又不始於後世也三國誌少帝紀注世說及魏氏春秋並云姜維冦隴右時安東將軍司馬文王鎭許昌徵還擊維至京師帝禦平樂觀以臨軍過中領軍許允與左右小臣謀因文王辭殺之勒其眾以退大將軍已書詔於前文王入帝方食粟優人云午等唱曰靑頭雞靑頭雞靑頭雞者鴨也帝懼不敢發按鴨者勸帝押詔書耳是則以親署爲押已見於三國時矣【南北朝謂之畫勅】

邸報

宋史劉奉世傳先是進奏院每五日具定本報狀上樞宻院然後傳之四方而邸吏輒先期報下或矯爲家書以入郵置奉世乞革定本去實封但以通函騰報從之呂溱傳儂智髙冦嶺南詔奏邸毋得輒報湊言一方有警使諸道聞之共得爲備今欲人不知此意何也曹輔傳政和後帝多防行始民間猶未知及蔡京謝表有輕車小輦七賜臨幸自是邸報聞四方邸報字見於史書蓋始於此時然唐孫樵集中有讀開元雜報一篇則唐時巳有之矣

酒禁

先王之於酒也禮以先之刑以後之周書酒誥厥或告曰羣飲汝勿佚盡執拘以歸於周予其殺此刑亂國用重典也周官萍氏防酒謹酒而司虣禁以屬逰飲食於市者若不可禁則搏而戮之此刑平國用中典也一獻之禮賓主百拜終日飲酒而不得醉焉則未及乎刑而坊之以禮也故成康以下天子無甘酒之失卿士無酣歌之愆至於幽王而天不湎爾之詩始作其教嚴矣漢興蕭何造律三人以上無故羣飲酒罰金四兩曹參代之自謂遵其約束乃園中聞吏醉歌呼而亦取酒張飲與相應和是並其畫一之法而亡之也坊民以禮鄼侯旣闕之於前糾民以刑平陽復失之於後宏羊踵此從而榷酤夫亦開之有其漸乎武帝天漢三年初榷酒酤昭帝始元六年用賢良文學之議罷之而猶令民得以律占租賣酒升四錢遂以爲利國之一孔而酒禁之弛實濫觴於此【困學紀聞謂榷酤之害甚於魯之初稅畆】然史之所載自孝宣已後有時而禁有時而開至唐代宗廣徳二年十二月詔天下州縣各量定酤酒戶隨月納稅除此之外不問官私一切禁斷自此名禁而實許之酤意在榷錢而不在酒矣宋仁宗幹興初言者以天下酒課月比嵗增無有藝極非古禁羣飲節用之意孝宗淳熈中李燾奏謂設法勸飲以斂民財周輝雜誌以爲惟恐其飲不多而課不羨此榷酤之也至今代則旣不榷緡而亦無禁令民間遂以酒爲日用之需比於饔飱之不可闕若水之流滔滔皆是而厚生正徳之論莫有起而持之者矣邴原之遊學未嘗飲酒大禹之疏儀狄也諸葛亮之治蜀路無醉人武王之化妹邦也

舊唐書楊惠元傳充神防京西兵馬使鎭奉天詔移京西戍兵萬二千人以備闗東帝禦望春樓賜宴諸將列坐酒至神防將士皆不飲帝使問之惠元時爲都將對曰臣初發奉天本軍帥張巨濟與臣等約曰斯役也將防大勲建大名凱旋之日當共爲歡茍未戎捷無以飲酒故臣等不敢違約而飲旣發有司供餼於道路惟惠元一軍缾罍不發上稱嘆久之降璽書慰勞及田悅叛詔惠元領禁兵三千與諸將討伐禦河奪三橋皆惠元之功也能以眾整如此卽治國何難哉【沈括筆談言太宗朝禁卒買魚肉及酒入營門者有罪】

魏文成帝大安四年釀酤飲者皆斬金海陵正隆五年朝官飲酒者死元世祖至元二十年造酒者本身配役財產女子沒官可謂用重典者矣然立法太過故不久而弛也水爲地險酒爲人險故易爻之言酒者無非坎卦而萍氏掌國之水禁水與酒同官【黃魯直作黃彛字說云酒善溺人故六彛皆以舟爲足】徐尙書石麒有云傳曰水懦弱民狎而玩之故多死焉酒之禍烈於火而其親人甚於水有以夫世盡殀於酒而不覺也讀是言者可以知保生之道螢雪叢說言頃年陳公大卿生平好飲一日席上與同僚談舉知命者不立乎巖墻之下問之其人曰酒亦巖墻也陳因是有聞遂終身不飲頃者米醪不足而煙酒興焉則眞變而爲火矣

賭博

萬曆之末太平無事士大夫無所用心間有相從賭博者至天啟中始行馬弔之戱而今之朝士若江南山東防於無人不爲此有如韋昭論所云窮日盡明繼以脂燭人事曠而不修賓旅闕而不接者吁可畏也考之漢書安丘侯張拾邔【其已反】侯黃遂樊侯蔡辟方並坐搏揜免爲城旦【貨殖傳掘冢愽揜犯姦成富王符潛夫論以防愽持掩爲事】師古曰搏或作博六博也揜意錢之屬也【後漢書梁冀傳能挽滿彈棊格五六博蹴鞠意錢之戱】皆戱而賭取財物宋書王景文傳爲右衛將軍坐與奉朝請毛法因蒱戱得錢百二十萬白衣領職劉康祖傳爲員外郎十年再坐樗蒲戱免南史王質傳爲司徒左長史坐招聚博徒免官金史刑志大定八年制品官犯賭博法贓不滿五十貫者其法杖聽贖再犯者杖之上曰杖者所以罰小人也旣爲職官當先亷恥旣無廉恥故以小人之罰罰之今律犯賭博者文官革職爲民武官革職隨舎餘食糧差操亦此意也但百人之中未有一人坐罪者上下相容而法不行故也晉陶侃勤於吏職終日斂膝危坐閫外多事千緒萬端防有遺漏諸參佐或以談戱廢事者命取其酒器蒱博之具悉投於江將吏則加鞭朴卒成中興之業爲晉名臣唐宋璟爲殿中侍禦史同列有博於臺中者將責名品而黜之愽者惶恐自匿後爲開元賢相而史言文宗切於求理每至刺史面辭必殷勤戒敕曰無嗜博無飲酒內外聞之莫不悚息然則勤吏事而糾風愆乃救時之首務矣唐書言楊國忠以善樗蒲得入供奉常後出専主蒱簿計算鉤畫分銖不悞帝悅曰度支郎才也卒用之而敗宗末年荒佚遂以小人乘君子之器此亦國家之妖孽也今之士大夫不慕姚崇宋璟而學楊國忠亦終必亡而已矣

山堂考索宋大中祥符五年三月丁酉上封者言進士蕭元之本名琉嘗因賭愽抵杖刑今易名赴舉登第詔有司召元之詰問引伏奪其勑贖銅四十斤遣之宋制之嚴如此今之進士有以不工賭愽爲恥者矣

晉中興書載陶士行言摴蒲老子所作乃牧豬奴戲也近日士大夫多爲之

遼史穆宗應歷十九年正月甲午與羣臣爲葉格戱解曰宋錢僖公家有葉子掲格之戱【按應歷十九年爲宋太祖之開寶二年是契丹先有此戲不知其所自來】而其年二月已巳卽爲小哥等所弒君臣爲謔其禍乃不旋踵此不祥之物而今士大夫終日執之其能免於效尢之咎乎

宋史太宗紀淳化二年閏月己丑詔犯蒱博者斬元史世祖紀至元十二年禁民間賭愽犯者流之北地刑亂國用重典固當如此

今日致太平之道何繇曰君子勤禮小人盡力

京債

赴銓守京債之累於今爲甚舊唐書武宗紀會昌二年二月丙寅中書奏赴選官多京債到任塡還致其貪求罔不由此今年三銓於前件州府【河東鳯翔鄜坊邠寜等道】得官者許連狀相保戶部各備兩月加給料錢至支時折下所冀初官到任不帶息債衣食稍足可責淸廉從之蓋唐時有東選南選其在京銓授者止闗內河東兩道采訪使所屬之官不出一千餘里之內而猶念其舉債之累先於戶部給與兩月料錢非惟卹下之仁亦有勸廉之法與今之職官到任先辦京債剝下未足而或借庫銀以償之者得失之數較然可知已

若夫聖主之所行有超出於前代者太祖實錄吳元年七月丙子除郡縣官二百三十四人賜知府知州知縣文綺四絹六羅二夏布六父如之母妻及長子各半府州縣佐貳官視長官半之父如之母妻及長子又半之各府經歷知事同佐貳官州縣吏目典史視佐貳官又半之父母妻子皆如之其道裏費知府賜白金五十兩知州三十五兩知縣三十兩同知視知府五之三治中半之通判推官五之二州同知視府通判經歷及州判官視府同知半之縣丞主簿視知縣又半之知事吏目典史皆十兩著爲令上曰今新授官多出布衣到任之初或假貸於人則他日不免侵漁百姓不有以養其廉而責之奉公難矣洪武元年二月詔中書省自今新除府州縣官給賜白金一十兩布六疋十年正月甲辰上謂中書省臣曰官員聽選之在京者宜早與銓注卽令赴任聞久住客邸者日有所費甚至空乏假貸於人昔元之政此亦一端其常選官淹滯在京者資用旣乏流爲醫卜使人喪其所守實朝廷所以待之者非其道也自今銓選之後以品爲差皆與道裏費仍令有司給舟車送之著爲令十七年七月癸丑北平稅課司大使熊斯銘言仕者得祿養親此人子之所願也然有道逺而不得養其父母者乞令有司給以舟車俾得迎養以盡人子之情廷議以雲南兩廣四川福建官員家屬赴任者官爲給舟車已有定例自今凡一千五百里以外者宜依例給之制可【二十二年八月命故官妻子還鄕者亦給車舟】豈非愛民之仁先於卹吏者乎

居官負債

居官負債𨿽非君子之行似乎不干國法乃考之於古有以不償債而免列侯者漢書孝文三年河陽侯陳信坐不償人責過六月免【免侯爵】是也有以不償債而貶官者舊唐書李晟子惎累官至右龍武大將軍沈湎酒色恣爲豪侈積債至數千萬其子貸回鶻錢一萬餘貫不償爲回鶻所訴文宗怒貶惎爲定州司法參軍是也然此猶前代之事使在今日則回鶻當更貸之以錢而爲之營其善缺矣

元史太宗十二年以官民貸回鶻金償官者歳加倍名羊羔息其害爲甚詔以官物代還凡七萬六千錠仍命凡假貸嵗久惟子本相侔而止著爲令

日知錄卷二十八﹤子部﹐雜家類﹐雜考之屬﹐日知錄﹥

欽定四庫全書

日知錄卷二十九

昆山顧炎武撰騎

詩云古公亶父來朝走馬古者馬以駕車不可言走【董氏曰顧野王作來朝趣馬】曰走者單騎之稱古公之國鄰西戎翟其習尙有相同者【程大昌雍錄曰古皆乘車今曰走馬恐此時或已變乘爲騎蓋避翟之遽不暇駕車】然則騎射之法不始於趙武靈王也

左傳昭公二十五年左師展將以公乘馬而歸正義曰古者服牛乘馬馬以駕車不單騎也至六國之時始有單騎蘓秦所云車千乘騎萬匹是也曲禮云前有車騎者禮記漢世書耳經典無騎字也劉炫謂此左師展將以公乘馬而歸欲共公單騎而歸此騎馬之漸也【周禮大司馬師帥執提注提謂馬上鼓有曲木提持鼓立馬髦上者故謂之提正義曰先鄭蓋據當時已有單騎舉以況周其實周時皆乘車無輕騎法也王應麟謂六韜言騎戰其書當出於周末又引公羊傳齊侯唁公以鞍爲幾公羊亦周末之書也】

春秋之世荒服之散居於中夏者大抵皆在山谷之間兵車之所不至齊桓晉文僅攘而郤之不能深入其地者用車故也中行穆子之敗無終於太原得之毀車崇卒而智伯欲伐仇猶遺之大鐘以開其道其不利於車可知矣勢不得不變而爲騎騎射所以便山谷也變服所以便騎射也是以公子成之徒諫變服而不諫騎射意騎射之法必有先武靈而用之者矣

騎利攻車利守故衛將軍之遇敵以武剛車自環爲營史記項羽本紀敍鴻門之會曰沛公則置車騎脫身獨騎上言車騎則車駕之馬來時所乘也下言獨騎則單行之馬去時所跨也樊噲夏侯嬰靳彊紀信四人則皆步走也樊噲傳曰沛公畱車騎獨騎馬噲等四人步從是也

驛

漢書髙帝紀乘傳詣雒陽師古曰傳若今之驛古者以車謂之傳車其後又單置馬謂之驛騎竊疑此法春秋時當已有之如楚子乘驛會師於臨品祁奚乘驛而見範宣子楚子以馹至於羅汭子木使馹謁諸王楚人謂遊吉曰吾將使驛奔問諸晉而以告國語晉文公乘馹自下脫會秦伯於王城呂氏春秋齊君乘馹而自追晏子及之國郊皆事急不暇駕車或是單乘驛馬而注疏家未之及也【戴侗云以車曰傳以騎曰馹晉侯以傳召伯宗則是車也說文傳遽也左傳髙且使遽告於鄭注遽傳車按韓非子言齊景公遊少海傳騎從中來謁則騎亦可以謂之傳】

謝在杭五雜俎曰古者乘傳皆驛車也史記田橫與客二人乘傳詣雒陽注四馬髙足爲置傳四馬中足爲馳傳四馬下足爲乘傳然左傳言鄭子產乘遽而至則似單馬騎矣釋文以車曰傳以馬曰遽子產時相鄭國豈乏車乎懼不及故乘遽其爲驛馬無疑矣漢初尙乘傳車如鄭當時王溫舒皆私具驛馬后患其不速一槪乘馬矣

驢驘

自秦以上傳記無言驢者意其𨿽有而非人家所常畜也【爾雅無驢而有鼰鼠身長須而賊秦人謂之小驢】逸周書伊尹爲獻令正北空同大夏莎車匈奴樓煩月氏諸國以槖駝野馬騊駼駃騠爲獻【驢父馬母曰驘馬父驢母曰駃騠古今注以牡馬牝驢所生謂之駏】呂氏春秋趙簡子有兩白騾甚愛之李斯上秦王書言駿良駃騠鄒陽上梁王書亦云燕王按劍而怒食以駃騠是以爲貴重難得之物也司馬相如上林賦騊駼槖駞蛩蛩驒騱駃騠驢驘王褒僮約調治馬驢兼落三重其名始見於文而賈誼弔屈原賦騰駕罷牛兮驂蹇驢日者列傳騏驥不能與罷驢爲駟東方朔七諫要褭奔亾兮騰駕槖駞劉向九嘆郤騏驥以轉運兮騰驢驘以馳逐雄反離騷騁驊驑以曲囏兮驢騾連蹇而齊足則又賤之爲不堪用也嘗考驢之爲物至漢而名至孝武而得充上林至孝靈而貴幸【後漢書五行志靈帝於宮中西園駕四白驢躬自操轡驅馳周旋以爲大樂於是公卿貴戚轉相仿效至乘輜軿以爲騎從互相侵奪賈與馬齊】然其種大抵出於塞外自趙武靈王騎射之後漸資中國之用鹽鐡論驘驢馲駞銜尾入塞驒奚騵馬盡爲我畜杜篤論都賦虜侲驅騾驢馭宛馬鞭駃騠霍去病傳單於遂乘六驘匈奴傳其奇畜則槖駞驢驘駃騠騊駼驒奚西域傳鄯善國有驢馬多槖它烏秅國有驢無牛而玆王學漢家儀外國人皆曰驢非驢馬非馬若玆王所謂驘也可見外國之多產此種而漢人則以爲奇畜耳今中原亦自產驘任重致逺之資勝扵駑駘百倍且習見而無復以爲奇畜者矣

軍行遲速

魏明帝遣司馬懿徵遼東其時自雒陽出軍不過三千餘里而帝問往還防日懿對以往百日攻百日還百日以六十日爲休息如此一年足矣此猶是古人師行日三十里之遺意夏侯淵爲將赴急疾常出敵之不意軍中爲之語曰典軍校尉夏侯淵三日五百六日一千此可偶用之於二三百里之近不然百里而趨利者蹶上將固兵家所忌也

木渡軍

史記淮陰侯傳從陽夏以木缻渡軍服防曰以木押縛缻以渡是也古文簡不言縛爾吳志孫靜傳防詐令軍中促具缶數百口分軍夜投查瀆亦此法也其狀圖於諭龍徳兵衡謂之甕筏

海師

海道用師古人蓋屢行之矣吳徐承率舟師自海入齊此蘓州下海至山東之路越王勾踐命範蠡舌庸率師沿海溯淮以絕吳路此浙東下海至淮上之路唐太宗遣彊偉於劍南伐木造舟艦自巫峽抵江趨萊州此廣陵下海至山東之路漢武帝遣樓船將軍楊僕從齊浮渤海擊朝鮮魏明帝遣汝南太守田豫督靑州諸軍自海道討公孫淵秦符堅遣石越率騎一萬自東萊出右逕襲和龍唐太宗伐髙麗命張亮率舟師自東萊渡海趨平壤薛萬徹率甲士三萬自東萊渡海入鴨緑水此山東下海至遼東之路漢武帝遣中大夫嚴助發會稽兵浮海救東甌橫海將軍韓說自句章浮海擊東越此浙江下海至福建之路劉裕遣孫處沈田子自海道襲番禺此京口下海至廣東之路隋伐陳吳州刺史蕭瓛遣燕榮以舟師自東海至吳此又淮北下海而至蘓州也公孫度越海攻東萊諸縣侯希逸自平盧浮海據靑州此又遼東下海而至山東也宋李寶自江陰率舟師敗金兵於膠西之石臼島此又江南下海而至山東也此皆古人海道用師之效

海運

唐時海運之事不詳於史蓋栁城陷沒之後至開元之初新立治所【唐書地理誌營州栁城郡萬嵗通天元年爲契丹所陷聖歷二年僑治漁陽開元五年又還治栁城】乃轉柬南之粟以餉之耳及其樹藝巳成則不復資於轉運非若元時以此爲恆制也舊唐書宋【通典作宗】慶禮傳張九齡駁諡議曰營州鎭彼戎夷扼喉斷臂逆則制其死命順則爲其主人是稱樂都其來尙矣往緣趙翽作牧馭之非才自經隳廢便長宼孽大明臨下聖謀獨斷恢祖宗之舊復大禹之迹以數千之役徒無甲兵之彊衛指期遂往稟命而行於是量畚築執鼛鼓親總其役不愆所慮俾栁城爲金湯之險邊境無鋒鏑之苦尋而罷海運收歳儲邊庭晏然河朔無擾與夫興師之費轉輸之勞較其優劣孰爲利害此罷海之一證舊唐書懿宗紀咸通三年南蠻陷交趾徵諸道兵赴嶺南時湘漓溯運功役艱難軍屯廣州乏食潤州人陳磻石詣闕上書言江西湖南溯流運糧不濟軍師士卒食盡則散此宜深慮臣有奇計以饋南軍天子召見磻石因奏臣弟聽思曾任雷州刺史家人隨海船至福建往來大船一隻可致千石自福建裝船不一月至廣州得船數十艘便可致三萬石至廣府又引劉裕海路進軍破盧循故事執政是之以磻石爲鹽鐡巡官往子院專督海運於是康承訓之軍皆不闕供

燒荒

守邊將士每至秋月艸枯出塞縱火謂之燒荒唐書契丹每入寇幽薊劉仁恭嵗燎塞下艸使不得畱牧馬多死契丹乃乞盟是也其法自七國時已有之戰國防公孫衍謂義渠君曰中國無事於秦則秦且燒獲君之國

英宗實錄正統七年十一月錦衣衛指揮僉事王瑛言禦邊莫善於燒荒蓋邊之所恃者馬馬之所恃者艸近年燒荒逺者不過百里近者五六十里敵馬來侵半日可至乞敕邊將遇秋深率兵約日同出數百里外縱火焚燒使敵馬無水艸可恃如此則在我𨿽有一時之勞而一冬坐臥可安矣翰林院編修徐珵【後攺名有貞】亦請每年九月盡勅坐營將官巡邊分爲三路一出宣府抵赤城獨石一出大同抵萬全一出山海抵遼東各出三五百里燒荒哨了如遇邊寇出沒卽相機防禦此先朝燒荒舊制誠守邊之良法也

家兵

古之爲將者必有素豫之卒春秋傳冉求以武城人三百爲已徒卒後漢書朱儁傳交阯賊反拜儁刺史令過本郡簡募家兵張燕冦河內逼近京師出儁爲河內太守將家兵擊卻之三國誌呂防傳領泰山太守將家兵到郡郭祖公孫犢等皆降晉書王渾傳爲司徒楚王瑋將害汝南王亮渾辭疾歸第以家兵千餘人閉門距瑋瑋不敢逼

少林僧兵

少林寺中有唐太宗爲秦王時賜寺僧教其辭曰王世充叨竊非據敢違天常法師等並能深悟防變早識妙因擒彼凶孽廓玆淨土聞以欣尙不可思議今東都危急旦夕殄除並宜勉終茂功以垂令範是時立功十有三人裴漼少林寺碑所稱志操惠瑒曇宗等惟曇宗拜大將軍余不受官賜地四十頃此少林僧兵所起考之魏書孝武帝西奔以五千騎宿於瀍西楊王別舎沙門都維那恵臻負璽持千牛刀以從舊唐書元和十年嵩山僧圓淨與淄靑節度使李師道謀反結勇士數百人伏於東都進奏院乘雒城無兵欲竊發焚燒宮殿小將楊進李再興告變畱守呂元膺乃出兵圍之賊突圍而出入嵩嶽山棚盡擒之宋史範致虛以僧趙宗印充宣撫司參議官兼節制軍馬宗印以僧爲一軍號尊勝隊童子行爲一軍號淨勝隊然則嵩雒之間固世有異僧矣

嘉靖中少林僧月空受都督萬表檄禦倭於松江其徒三十餘人自爲部伍持鐡棒擊殺倭甚眾皆戰死嗟乎能執干戈以扞疆場則不得以其髠徒而外之矣宋靖康時有五臺僧眞寶與其徒習武事於山中欽宗召對便殿命之還山聚兵拒金晝夜苦戰寺舎盡焚爲金所得誘勸百方終不顧曰吾法中有口回之罪吾旣許宋皇帝以死豈當妄言也怡然受戮而徳祐之末常州有萬安僧起義者作詩曰時危聊作將事定復爲僧其亦有屠羊說之遺意者哉

毛葫蘆兵

元史順帝紀至正十三年立南陽鄧州等處毛葫蘆義兵萬戶府募土人爲軍免其差役令防城自效因其鄕人自相團結號毛葫蘆軍故以名之朶爾直班傳金商義兵以獸皮爲矢房如瓠號毛葫蘆軍甚精鋭大學衍義補今唐鄧山居者以毒藥漬矢以射獸應而倒謂之毛葫蘆

成化三年國子監學錄黃明義言宋時多剛縣夷爲冦用白芀子兵破之白芀子者卽今之民壯也

方音

五方之語𨿽各不同然使友天下之士而操一鄕之音亦君子之所不取也故仲由之喭夫子病之鴃舌之人孟子所斥而宋書謂髙祖𨿽累葉江南楚言未變雅道風流無聞焉爾又謂長沙王道憐素無才能言音甚楚舉止施爲多諸鄙拙世說言劉眞長見王丞相旣出人問見王公云何答曰未見他異惟聞作吳語耳又言王大將軍年少時舊有田舎名語音亦楚又言支道林入東見王子猷兄弟還人問見諸王何如答曰見一羣白項烏但聞喚啞啞聲北史謂丹楊王劉昶呵罵僮僕音雜夷夏𨿽在公坐諸王每侮弄之夫以創業之君中興之相不免時人之議而況於士大夫乎北齊楊愔稱裴讞之曰河東士族京官不少惟此家兄弟全無鄕音其所賤可知矣至於著書作文尢忌俚俗公羊多齊言淮南多楚語若易傳論語何嘗有一字哉若乃講經授學彌重文言是以孫詳蔣顯曾習周官而音乖楚夏【左思魏都賦蓋音有楚夏者土風之乖也】則學徒不至【梁書儒林傳陸倕云】李業興學問深博而舊音不攺則爲梁人所笑【北史本傳】�下人士音辭鄙陋風操蚩拙則顏之推不願以爲兒師【家訓】是則惟君子爲能通天下之志蓋必自其發言始也

金史國語解序曰今文尙書辭多奇澁蓋亦當世之方音也

荀子每言案楚辭每言羌皆方音劉勰文心雕龍云張華論韻謂士衡多楚可謂銜靈均之聲余失黃鐘之正響也

國語

後魏初定中原軍容號令皆本國語後染華俗多不能通故錄其本言相傳教習謂之國語孝文帝命侯防侯可悉陵以國語譯孝經之防教於國人謂之國語孝經【並隋書經籍志】而歷考後魏北齊二書若孟威以明解北人語敕在著作以備推訪孫搴以能通鮮卑語宣號令祖珽以觧鮮卑語免罪復參相府劉世淸以能通四裔語爲當時第一後主命作突厥語翻湼槃經以遺突厥可汗並見遇時主寵絕羣僚後唐康福善諸蕃語明宗聽政之暇每召入便殿咨訪時事福卽以蕃語奏之樞宻使安重誨惡焉嘗面戒之曰康福但亂奏事有日斬之

外國風俗

歷九州之風俗攷前代之史書中國之不如外國者有之矣遼史言契丹部族生生之資仰給畜牧績毛飲湩以爲衣食各安舊風狃習勞事不見紛華異物而遷故家給人足戒備整完卒之虎視四方彊朝弱附金史世宗嘗謂宰臣曰朕嘗見女直風俗迄今不忘今之燕飲音樂皆習漢風非朕心所好東宮不知女直風俗第以朕故猶尙存之恐異日一變此風非長久之計他日與臣下論及古今又曰女直舊風𨿽不知書然其祭天地敬親戚尊耆老接賔客信朋友禮意欵曲皆出自然其善與古書所載無異汝輩不可也乃禁女直人不得攺稱漢姓學南人衣裝犯者抵罪又曰女直舊風凡酒食防聚以騎射爲樂今則奕碁雙陸宜悉禁止令習騎射又曰遼不忘舊俗朕以爲是海陵習學漢人風俗是本也若依國家舊風四境可以無虞此長久之計也邵氏聞見錄言回紇風俗朴厚君臣之等不甚異故眾志專一勁健無敵自有功於唐賜遺丰腴登裏可汗始自尊大築宮室以居婦人有粉黛文繡之飾中國爲之虛耗而其俗亦壞昔者祭公謀父之言犬戎樹惇能帥舊徳而守終純固由余之對穆公言戎裔之俗上含淳徳以遇其下下懷忠信以事其上一國之政猶一身之治其所以有國而長世用此道也及乎古風漸逺鮮克遵循不務詩書惟徵玩好服飾競於無等財賄溢於靡用驕淫矜侉浸以成習於是中行有變俗之譏賈生有五餌之防又其末也則有如張昭逺以皇弟皇子喜俳優飾姬妾而卜沙陀之不永張舜民見太孫好音樂美姝名茶古畫而知契丹之將亾禮不忘其初惇本之道不其懿與

史記言匈奴獄久者不過十日一國之囚不過數人鹽鐡論言匈奴之俗略於文而敏於事宋鄧肅對髙宗言外國之巧在文書簡簡故速中國之患在文書繁繁故遲遼史言朝廷之上事簡職專此遼之所以興也【又曰皇帝四時巡守宰相已下於中京居守一切公事除拜官僚止行皇帖權差俟行在所取防出給誥勅文官縣令錄事已下更不奏聞聽中書銓選】然則外國之能勝於中國者惟其簡易而已

金史食貨志言金起東海其俗純實可與返古初入中夏民多流亡土多曠閒遺黎惴惴何求不獲於斯時縱不能復井地溝洫之制若用唐之永業口分以制民產放其租庸調之法以足國計何至百年之內所爲經畫紛紛然與其國相終始邪其在於急一時之利踵久壞之法及其中葉鄙遼儉朴襲宋繁縟之文懲宋寛柔加遼操切之政是棄二國之所長而並用其所短也繁縟勝必至於傷財操切勝必至於害民訖金之世國用易匱民心易離豈不由是與作法不愼厥初變法以救其祗益甚焉耳其論金時之至爲明切

魏太武始制反逆殺人姦盜之法號令明白政事淸簡無系訊連逮之煩百姓安之宋余靖言燕薊之地陷入契丹且百年而民亡南顧心者以契丹之法簡易故也

樓煩

樓煩乃趙西北邊之國其人彊悍習騎射史記趙世家武靈王行新地遂出伐西遇樓煩王於西河而致其兵云者致其人而用之也是以楚漢之際多用樓煩人別爲一軍髙祖功臣侯年表陽都侯丁復以趙將從起鄴至霸上爲樓煩將而項羽本紀漢有善騎射者樓煩【應劭曰樓煩胡也今樓煩縣按樓煩地大不止一縣之人】則漢有樓煩之兵矣灌嬰傳擊破柘公王武斬樓煩將五人攻龍且生得樓煩將十人擊項借軍陳下斬樓煩將二人攻黥布別將於相斬樓煩將三人功臣表平定侯齊受以驍騎都尉擊項借得樓煩將則項王及布亦各有樓煩之兵矣蓋自古用蠻裔攻中國者始自周武王牧野之師有庸蜀羌髳防盧彭濮而晉襄公敗秦於殽實用姜戎爲犄角之勢大者王小者霸於是武靈王踵此用以謀秦而鮮卑突厥回紇沙陀自此所在皆有矣

吐蕃回紇

大抵外國之音皆無正字唐之吐蕃卽今之土魯畨是也唐之回紇卽今之回回是也唐書回紇一名回鶻元史有畏兀兒部畏卽回兀卽鶻也其曰回回者亦回鶻之轉聲也【遼史天祚紀有回回國王元史太祖紀以回鶻回回爲二國恐非】其曰畏吾兒者又畏兀兒之轉聲也【冊府元按國史敍鐵勒種類云伊吾以西焉耆以北有契烏防紇骨等部契則契苾也烏防則烏紇也後爲回鶻紇骨則紇扢斯也轉爲黠戛斯蓋夷音有緩急卽傳譯語不同】大明會典哈宻古伊吾廬地在燉煌北大磧外爲西域諸畨往來要路其國部落與回回畏兀兒三種雜居則回回與畏兀兒又爲二種矣【今所存元時碑刻有畏兀兒字亦與回回字不同】自唐會昌中回紇衰弱降幽州者前後三萬餘人皆散諸道始雜居於中華而不變其本俗杜子美畱花門詩連云屯左輔百里見積雪李衛公上尊號玉冊文種類磐互縞衣如荼挾邪作蠱浸淫宇內今之遺風亦未衰於昔日也

舊唐書憲宗紀元和二年正月庚子回紇請於河南府太原府置摩尼寺許之此卽今禮拜寺之所從立也新唐書常衮傳言始回紇有戰功者得畱京師戎性易驕後乃創邸第佛祠或伏甲其間數出中渭橋與軍人格鬭奪含光門魚契走城外然則自肅代以來回紇固巳有居京師者矣

實錄正統元年六月乙卯徙甘州涼州寄居回回於江南各衛凡四百三十六戶一千七百四十九口其時西陲有警不得已爲徙戎之防然其種類遂蕃於江左矣【正統三年八月有歸附回回二百二人自涼州徙至浙江】

明初於其來降者待之𨿽優而防之未嘗不至福建漳州衛指揮僉事楊榮因進表至京爲回回之編置漳州者寄書於其同類奉防坐以交通外裔黜爲爲事官於大同立功【正統四年七月辛未】其後文教涵濡戎心漸革而內附子孫遂有登科第襲冠裳者惟回回自守其國俗終不肯變結成黨夥爲暴閭閻以累朝之徳化而不能訓其頑獷之習所謂食桑葚而懷好音固難言之矣

天子無故不殺牛而今之回子終日殺牛爲膳宜先禁此則裔風可以漸革唐時赦文每曰十惡五逆火光行劫持刃殺人官典犯贓屠牛鑄錢合造毒藥不在原赦之限可見古法以屠牛爲重也若韓滉之治江東以賊非牛酒不嘯結乃禁屠牛以絕其謀此又明識之士所宜豫防者矣

西域天文

西域人善天文自古已然唐書泥婆羅國頗解推測盈虛兼通曆術事天竺國善天文歷算之術罽賔國遣使進天文經拂菻國其王城門樓中懸一大金秤以金丸十二枚屬於衡端以日之十二時爲一金人其大如人立於側每至一時其金丸輒落鏗然發聲引唱以紀日時毫釐無失蓋不始於回回西洋也【元史張思明傳大徳初擢左司都事有獻西域秤法思明以惑眾不用】

王忠文雜集有阿都剌除回回司天少監誥曰天文之學其出於西域者約而能精𨿽其術不與中國古法同然以其多驗故近代多用之別設官署以掌其職冊府元載開元七年吐火羅國王上表獻解天文人大慕闍智慧幽深問無不知伏乞天恩喚取問諸教法請置一法堂依本教供養此與今之利瑪竇相似

幹陀利

韓文公廣州記有幹陀利注家皆闕按梁書海南諸夷傳幹陀利國在南海洲上其俗與林邑扶南略同出斑布吉貝防榔檳榔特精好爲諸國之最【梁王僧孺有謝賜幹陀利所獻檳榔啟】周正傳有罪應流徙勅以賜幹陀利國陳書世祖紀天嘉四年幹陀利國遣使獻方物惟宋書孝武帝紀孝建二年斤陀利國遣使獻方物【南史同】以幹爲斤疑悞

大秦

今之佛經皆題云大秦鳩摩羅什譯謂是姚興國號非也大秦乃西域國名後漢書西域言大秦國在海西地方數千里有四百餘城小國役屬者數十又云天竺國西與大秦通此其國名之偶同而以爲其人民皆長大平正有類中國故謂之大秦固未必然而晉書載記石季龍時有安定人侯子光自稱佛太子謂大秦國來當王小秦國以中國爲小秦則益爲誇誕矣

日知錄卷二十九﹤子部﹐雜家類﹐雜考之屬﹐日知錄﹥

欽定四庫全書

日知錄卷三十

昆山顧炎武撰天文

三代以上人人皆知天文七月流火農夫之辭也三星在天婦人之語也月離於畢戍卒之作也龍尾伏晨兒童之謡也後世文人學士有問之而茫然不知者矣若歷法則古人不及近代之宻

樊深河間府誌曰愚初讀律書見私習天文者有禁後讀制書見仁廟語楊士奇等曰此律自爲民間設耳卿等安得有禁遂以天元玉曆祥異賦賜羣臣由律書之言觀之乃知聖人所憂者深由制書之言觀之乃知聖人之所見者大

日食

劉向言春秋二百四十二年日食三十六今連三年比食自建始以來二十嵗間而八食率二嵗六月而一發古今罕有異有大小希稠占有舒疾緩急余所見崇禎之世十七年而八食【二年五月乙酉朔四年十月卒丑朔七年三月丁亥朔九年七月癸夘朔十年正月辛丑朔十二月乙未朔十四年十月癸夘朔十七年八月丙辰朔】與漢成略同而稠急過之矣然則謂日食爲一定之數無關於人事者豈非溺於疇人之術而不覺其自蹈於邪臣之說乎

春秋昭公二十一年秋七月壬午朔日有食之公問於梓愼曰是何物也禍福何爲對曰二至二分日有食之不爲災日月之行也分同道也至相過也其他月則爲災非也夫日月之在於天莫非一定之數然天象見於上而人事應於下矣爲此言者殆於後世以天變不足畏之說進其君者也漢書五行志亦知其說之非而依違其間以爲食輕不爲大災水旱而已然則食重也如之何是故日食之咎無論分至

月食

日食月揜日也月食地揜月也今西洋天文說如此自其法未入中國而已有此論陸文裕金臺紀聞曰嘗聞西域人算日月食者謂日月與地同大若地體正掩日輪上則月爲之食南城萬實月食辧曰凡黃道平分各一百八十二度半彊對衝處必爲地所隔望時月行適當黃道交處與日正相對則地隔日光而月爲之食矣按其說亦不始於近代漢張衡靈憲曰當日之衝光常不合者蔽於地也是謂闇虛在星星微月過則食載後漢天文志中俗本地字有誤作他者遂疑別有所謂闇虛而致紛紛之說【宋史天文志日火外明其對必有闇气大小與日體同者非】靜樂李鱸習西洋之學述其言曰月本無光借日之照以爲光曜至望日與地日爲一綫月見地不見日不得借光是以無光也或曰不然曾有一年月食之時當在日沒後乃日尙未沈而出地之月巳食矣東月初升西日未沒人兩見之則地固未嘗遮日月也何以云見地不見日乎答曰子所見者非月也月之影也月固未嘗出地也何以驗之今試以一文錢置虛器中前之郤之不見錢形矣郤貯水令滿而錢見則知所見者非錢也乃錢之影也日將落時東方蒼蒼涼涼海气升騰猶夫水然其映而升之亦月影也如必以東方之月爲眞月則是以水面之錢爲眞錢也然乎否乎又如漁者見魚浮水面而投乂刺之必稍下於魚乃能得魚其浮於水面者魚之影也舟人刺篙其半在水視之若曲焉此皆水之能影物也然則月之受隔於地又何疑哉

嵗星

吳伐越嵗在越故卒受其凶苻秦滅燕嵗在燕故燕之復建不過一紀二者信矣慕容超之亡嵗在齊而爲劉裕所破國遂以亡豈非天道有時而不驗邪是以天時不如地利

嵗星固有居其國而不吉者其行有嬴縮春秋傳嵗棄其次而旅於明年之次史記天官書已居之又東西去之國凶淮南子當居不居越而之他處以近事考之嵗星當居不居其地必有殃咎【考授時歷叚目嵗星未有不退之時但晨退四十六日夕退四十六日各有奇共止得九度七十六分有奇而十二宮大約各三十度以出宮爲災不出宮不爲災也】

五星聚

史言周將代殷五星聚房齊桓將伯五星聚箕【沈約宋書天文志云竹書紀年帝辛三十二年五星聚於房】漢元年十月五星聚東井唐天寶九載八月五星聚尾箕大歷三年七月五星聚東井宋幹徳五年三月五星聚奎【景徳四年六月司天監言五星聚而伏於鶉火】淳熈十三年閏七月五星聚軫元太祖二十一年十一月五星聚見於西南明嘉靖三年正月丙子五星聚營室天啟四年七月丙寅五星聚張【丙寅月之十四日日在張九度木十六度火七度土三度金三度水一度凡聚者四日】占曰五星若合是謂易行有徳受慶攺立王者奄有四方子孫蕃昌無徳受殃離其國家滅其宗廟百姓離去被滿四方考之前史所載惟天寶不吉蓋宗之政荒矣或曰漢從嵗宋從塡唐從熒惑云

四星之聚占家不以爲吉驗之前代於張光武帝漢【蜀志劉豹等言建安二十一年太白熒惑塡星常從嵗星】於牛女中宗紹晉【晉書懷帝紀永嘉六年七月嵗星熒惑太白聚於鬥牛天文志同但云聚於牛女而元帝紀則云永嘉中嵗塡營惑太白聚牛斗之間一云四星一云三星不同庾信哀江南賦值五馬之南奔逢三星之東聚】於觜參神武王齊於危文宣代魏於東井肅宗復唐於張髙祖王周皆爲有國之祥也故漢獻帝初韓馥以四星防於箕尾欲立劉虞爲帝唐咸通十年熒惑塡星太白辰星防於畢昴詔王景崇披衮冕軍府稱臣以厭之然亦有不同者如慕容超之滅四星聚奎婁姚之滅四星聚東井【至徳二載四月壬寅四星聚鶉首】後晉天福五年術士孫智永以四星聚斗分野有災勸南唐主巡東都宋靖康元年太白熒惑合於斗詔避殿減膳以圖消弭此則天官家所謂四星若合其國兵喪並起君子憂小人流而不可泥於一家之占者矣

海中五星二十八宿

漢書藝文志海中星占驗十二卷海中五星經雜事二十二卷海中五星順逆二十八卷海中二十八宿國分二十八卷海中二十八宿臣分二十八卷海中日月慧虹雜占十八卷海中者中國也故天文志曰甲乙海外日月不占蓋天象所臨者廣而二十八宿專主中國故曰海中二十八宿

星名

今天官家所傳星名皆起於甘石如郎將羽林三代以下之官左更右更三代以下之爵王良造父三代以下之人巴蜀河間三代以下之國春秋時無此名也

人事感天

易傳言先天後天考之史書所載人事動於下而天象變於上有驗於頃刻之間而不容遲者宋武帝欲受晉禪乃集朝臣宴飲日晚坐散中書令傅亮叩扉入見請還都謀禪代之事及出已夜見長星竟天拊髀嘆曰我常不信天文今始驗矣隋文帝立晉王廣爲皇太子其夜烈風大雪地震山崩民捨多壊壓死者百餘口唐宗爲臨淄王將誅韋氏與劉幽求等微服入中向二鼓天星散落如雪幽求曰天道如此時不可失文宗以右軍中尉王守澄之言召鄭注對於浴堂門是夜彗出東方長三尺然則荊軻爲燕太子丹謀刺秦王而白虹貫日衞先生爲秦昭王畫長平之事而太白食昴固理之所有孟子言气壹則動志其此之謂與

黃河淸

漢桓帝延熹九年濟陰東郡濟北平原河水淸襄楷上言河者諸侯位也淸者屬陽濁者屬陰河當濁而反淸者陰欲爲陽諸侯欲爲帝也明年帝崩靈帝以解瀆亭侯入繼隋書言齊武成帝河淸元年四月河濟淸後十餘嵗隋有天下隋煬帝大業三年武陽郡河淸數里十二年龍門河淸後二嵗唐受禪金衞紹王大安元年徐沛黃河淸臨洮人楊珪上書亦引襄楷之言後四嵗宣宗立元順帝至正二十一年十一月戊辰黃河自平陸三門磧下至孟津五百餘里皆淸凡七日而明太祖興至其後尢驗正徳河淸世宗以興王卽位泰昌河淸崇禎帝以信王卽位

妖人防入宮禁

自古國家中葉多有妖人防入宮禁之事固气運之疵亦是法紀廢弛所致如漢武帝徵和元年上居建章宮見一男子帶劍入中龍蕐門疑其異人命收之男子捐劍走逐之弗獲上怒斬門候成帝建始三年十月丁未渭水虒上小女陳持弓年九嵗走入橫城門入未央宮尙方掖門殿門門衞戶者莫見至句盾禁中而覺得綏和二年八月庚申鄭通裏男子王褒【師古曰鄭縣之通裏】衣綘衣小冠帶劍入北司馬門殿東門上前殿入非常室中解帷組結佩之收防考問褒故公車大誰卒病狂易不自知入宮狀下獄死後漢靈帝光和元年五月壬午有人白衣入徳陽門言梁伯夏教我上殿爲天子中黃門桓賢等呼門吏僕射欲收防吏未到須還走求索不得不知姓名四年魏郡男子張博送鐵盧詣太官博上書室殿山居屋後宮禁落屋讙呼上收防考問辭忽不自覺晉惠帝太安元年四月癸酉有人自雲龍門入殿前北面再拜曰我當作中書監卽收斬之【五行志於寶曰夫禁庭尊祕之處今賤人徑入而門衞不覺者宮室將虛而下人逾之之妖也】成帝咸康五年十一月有人持柘杖綘衣詣止車門上列爲聖人使求見天子門候受辭辭稱姓呂名賜具言王和女可右足下有七星星皆有毛長七寸天令命可爲天下母奏聞卽伏誅並下晉陵誅可秦苻堅時有人入明光殿大呼曰甲申乙酉魚羊食人悲哉無復遺堅命執之俄而不見陳後主爲太子時有婦人突入東宮大言曰畢國主唐髙宗永隆二年九月一日萬年縣女子劉凝靜乘白馬著白衣男子從者八九十人入太史局升令防牀坐勘問比有何災異太史令姚辧執之以聞是夜彗見西方天市中長五尺武后神功元年二月庚子有人走入端門又入則天門至通天宮閽者及仗衞不之覺睿宗太極元年狂人叚萬謙潛入承天門登太極殿升禦牀自稱天子呼宿衞兵士令稱萬嵗徳宗貞元八年二月丁亥許州人李狗兒持杖入含元殿擊欄檻擒得伏誅敬宗【卽位】長慶四年三月戊辰狂人徐忠信防入浴堂門杖四十配流天徳文宗開成二年十一月癸亥【新書作太和二年十月】狂人劉徳廣突入元殿詔付京兆府杖殺之宋髙宗建炎二年十一月帝在揚州郊祀後數日有狂人具衣冠執香鑪擕綘囊拜於行宮門外自言天遣我爲官家兒書於囊紙刻於右臂皆是語鞫之不得姓名帝以其狂釋不問孝宗淳熈十四年正月紹興府有狂人突入恩平郡王第升堂踐王坐曰我大上皇孫來赴郡鞫訊終不語元順帝至正十年春京師麗正門樓斗拱內有人伏其中不知何自而至逺近聚觀之有旨取付法司鞫問但云薊州人詰其所從來皆惘若無知乃以不應之罪笞之忽不知所在史家並書之以爲異明朝景泰三年五月癸巳朔以明日立太子具香亭於奉天門有一人自外徑入執紅棍擊香亭曰先打東南甲子木內使執之命付錦衣衞亦書於英宗實錄然未有若萬曆四十三年張差一事宮中府中幾成莫解之禍更歷五朝流言未息天乎人乎吾不得而知之矣

周禮閽人職云奇服怪民不入宮注曰怪民狂易是則先王固知其有此事而豫爲之防矣

詐稱太子

建炎南渡有詐稱徐王棣者詐稱信王榛者詐稱越王偲次子者詐稱淵聖第二皇子者詐稱榮徳帝姬者詐稱柔福帝姬者莫不伏法訖無異言乃福王時王之明一事中外流言洶洶不息藩鎭稱兵遂以借口當時民間尙有疑以爲眞者此亦亡國之妖也已

衞太子自殺於湖武帝爲築歸來望思之臺事狀明白十年之後猶有如成方遂之乘黃犢車詣北闕吏民聚觀至數萬人公卿莫敢發言右將軍勒兵闕下以偹非常京兆尹雋不疑後到叱從吏収防或曰是非未可知且安之不疑曰衛太子得罪於先帝亡不卽死今來自詣此罪人也晉會稽王導子爲桓所害以臨川王寶子修之爲道子嗣尊妃王氏爲太妃義熈中有稱元顯【道子世子】子秀熈避難蠻中而至者太妃請以爲嗣於是修之歸於別第劉裕意其詐而案驗之果散騎郎滕羨奴勺藥也竟坐棄市太妃不悟哭之甚慟【本傳】近時之論多有似乎此者

外國應天象

昔人言朔漠諸國惟占於昴北亦不盡然【晉志云是時𨿽二石僣號而其疆弱常占於不關太微紫宮】考之史流星入紫宮而劉聰死熒惑守心而石虎死孛星太微大角熒惑太白入東井而苻生弒彗起尾箕掃東井而燕滅秦彗起奎婁掃虛危而慕容徳有齊地太白犯虛危而南燕亡熒惑在匏中忽亡入東井而姚秦亡熒惑守心而李勢亡熒惑犯帝座而呂隆滅月掩心大星而魏宣武弒熒惑入南斗而孝武西奔月掩心星而齊文宣死彗星見而武成傳位彗星歷虛危而齊亡太白犯軒轅而周閔帝弒熒惑入軒轅而明帝弒嵗星掩太微上將而宇文防誅熒惑入太微而武帝死若金時則太白入太微而海陵弒白气貫紫微而髙琪殺胡沙虎彗星起大角而哀宗滅其他難以悉數夫中國之有都邑猶人家之有宅舍星气之失如宅舍之有妖祥主人在則主人當之主人不在則居者當之此一定之理而以中外爲限斷乃儒生之見不可語於天道也

魏明帝問黃權曰天下鼎立何地爲正對曰當驗天文往者熒惑守心而文帝崩吳蜀無事此其徵也晉康帝建元三年嵗星犯天關安西將軍庾翼與兄冰書曰嵗星犯天關占云關梁當分比來江東無他故江道亦不艱難而石虎頻年再閉關不通信使此復是天公憒憒無皁白之徵也梁武帝中大通六年先是熒惑入南斗去而復還畱止六句上以諺云熒惑入南斗天子下殿走乃跣而下殿以禳之及聞魏主西奔慙曰彼亦應天象邪

星事多凶

淮南王安以客言彗星長竟天天下兵當大起謀爲畔逆而自剄國除眭孟言大石自立僵栁復起當有從匹夫爲天子者而以祅言誅趙廣漢問太史知星气者言今年當有戮死大臣卽上書言丞相罪而身坐要斬甘忠可推漢有再受命之運而以罔上惑眾下獄病死弟子夏賀良等用其說以誅齊康候知東郡有兵私語門人爲王莽所殺卜者王況以劉氏復興李氏爲輔爲李焉作防書十餘萬言莽皆殺之國師公劉秀女愔言宮中當有白衣防乃以自殺西門君惠語王涉以國師公姓名當爲天子遂謀以所部兵刼莽事發被誅王明星歷嘗以河北有天子气而以僣位誅死襄楷言天文不利黃門常侍當族滅而卒防王芬自殺劉焉聞董扶言益州有天子气求爲益州牧而以天火燒城憂懼病卒子璋降於昭烈孔熈先推宋文帝必以非道晏駕禍由骨肉江州當出天子而卒與範等謀反棄市並害彭城王郭黁言代呂者王又言涼州分野有大兵故舉事先推王詳後推王乞基而卒之代呂隆者王尙又言滅秦者晉遂南奔秦人追而殺之劉靈助占爾朱當滅乂言三月末我必入定州遂舉兵以三月被擒斬於定州苗昌裔言太祖後當再有天下趙子崧習聞其說靖康末起兵檄文頗涉不遜卒以貶死成祖永樂末欽天監官王射成言天象將有易主之變孟賢等信之謀立趙王髙燧並以伏誅是數子者之占不可謂不驗而適以自禍其身是故占事知來之術惟正人可以學漢書謂夫子之言性與天道不可得聞而仲舒下吏夏侯囚執眭孟誅戮李尋流放此學者之大戒【眭兩夏侯京翼李傳贊】又曰星事凶悍非湛宻者弗能由也【藝文志】蜀漢杜精於術學初不視天文無所論說譙周常問其意曰欲明此術甚難須當身視識其形色不可信人也晨夜苦劇然後知之復憂漏泄不如不知是以不復視也後魏髙允精於天文遊雅數以災異問允允曰陰陽災異知之甚難旣已知之復恐漏泄不如不知也天下妙理至多何遽問此雅乃止北齊權防明風角象學徒有請問者終無所說每云此學可知不可言諸君並貴遊子弟不由此進何煩問也惟有一子亦不授此術石虎之太史令趙攬以天文死苻生之太醫令程延以方脈死故淮南子曰好事者未嘗不中【注中傷也】

圖防

史記趙世家扁鵲言秦穆公寤而述上帝之言公孫支書而藏之秦防於是出矣秦本紀燕人盧生使入海還以鬼神事因奏錄圖書曰亡秦者胡也然則防記之興實始於秦人而盛於西京之末也【褚先生三代世表論引黃帝終始傳】始皇備匃奴而亡秦者少子胡亥漢武殺中都官詔獄系者而卽帝位者皇曾孫病已苻生殺魚遵而代生者東海王堅宋廢帝欲南巡湘中而代子業者湘東王彧齊神武惡見沙門而亡髙者宇文周武殺紇豆陵而簒周者楊堅【見隋書王劭傳】隋煬族李渾而禪隋者李淵唐太宗誅李君羨而革唐者武后周世宗代張永徳而繼周者藝祖

孔子閉房記

自漢以後凡世人所傳帝王易姓受命之說一切附之孔子如沙丘之亡夘金之興皆謂夫子前知而預爲之防其書蓋不一矣魏髙祖太和九年詔自今圖防祕緯及名爲孔子閉房記者一皆焚之畱者以大辟論舊唐書王世充傳世充將謀簒位有道士桓法嗣者自言解圖防乃上孔子閉房記畫作丈夫持一竿以驅羊釋云隋楊姓也幹一者王字也王居羊後明相國代隋爲帝也世充大悅詳此乃似今人所云推背圖者今則托之李淳風而不言孔子【隋書藝術傳臨孝恭著孔子馬頭易卜書一卷】

百刻

一日十二時計刻則以百刻爲日今歷家每時有十刻則一百二十刻矣何以謂之百刻乎曰歷家有大刻有小刻初一初二初三初四正一正二正三正四謂之大刻合一日計之得九十六刻其不盡者置一初初於初一之上置一正初於正一之上謂之小刻每刻止當大刻六分之一合一日計之爲初初者十二爲正初者十二又得四大刻合前爲百刻

宋王逵蠡海集言百刻之說每刻分爲六十分百刻共得六十分散於十二時每時得五百分如此則一時占八刻零二十分將八刻截作初正各四刻卻將二十分零數分作初初正初微刻各一十分也困學紀聞所載易氏之說亦同

周禮挈壺氏注漏箭晝夜共百刻【刻字始見漢書宣帝紀五鳳三年詔曰神光並見燭燿齋宮十有餘刻又曰鸞鳳集長樂宮東闕樹上飛下止地畱十餘刻】禮記樂記百度得數而有常注百度百刻也靈樞經漏水下百刻以分晝夜說文漏以銅受水刻節晝夜百節隋書天文志昔黃帝創觀漏水制品取則以分晝夜其後因以命官周禮挈壺氏則其職也其法總以百刻分於晝夜梁天監六年武帝以晝夜百刻分配十二辰得八刻仍有餘分乃以晝夜爲九十六刻一辰有全刻八焉【漢哀新莽以百二十刻爲日梁武以九十六刻爲日】是知每辰得八刻仍有餘分者古法也五代史馬重績傳重續言漏刻之法以中星考晝夜爲一百刻八刻六十分刻之二十爲一時時以四刻十分爲正此自古所用也今失其傳以午正爲時始下侵未四刻十分而爲午由是晝夜昬曉皆失其正請依古攺正從之五代防要晉天福三年司天監奏漏刻經云晝夜一百刻分爲十二時每時有八刻三分之一六十分爲一刻一時有八刻二十分玉海每時初行一刻至四刻六分之一爲時正終八刻三分之一則交八次時國史誌每時八刻二十分每刻一擊鼓八鼓後進時牌餘二十分爲雞唱唱絕擊一十五鼓爲時正

雨水

禮記月令仲春之月始雨水桃始華倉庚鳴鷹化爲鳩始雨水者謂天所雨者水而非雪也今歷去此一句嫌於雨水爲正月中气也鄭康成月令注曰夏小正正月啟蟄漢始亦以驚蟄爲正月中疏引漢書律曆志云正月立春節雨水中二月驚蟄節春分中是前漢之末劉歆作三綂歷攺驚蟄爲二月節也然淮南子先雨水後驚蟄則漢初已有此說【逸周書周月解春三中气雨水春分谷雨】而蔡邕月令問答云問者曰旣不用三綂以驚蟄爲正月中雨水爲二月節皆三綂法也獨用之何曰孟夏月令曰蟄虫始震【今作振】在正月也仲春始雨水則雨水二月也以其合故用之是則三綂未嘗攺雨水在驚蟄之前也攺之者四分曆耳記疏誤也今二月間尙有雨雪惟南方地暖有正月雨水者【南史宋孝武帝紀大明元年正月庚午都下雨水蓋以雨水爲異】左傳桓五年啟蟄而郊注啟蟄夏正建寅之月夏小正正月啟蟄【王應麟曰攺啟爲驚蓋避景帝諱】則當依古以驚蟄爲正月中雨水爲二月節爲是【律曆志又先谷雨後淸明】

五行

淮南子五行子生母曰義母生子曰保子母相得曰專母勝子曰制子勝母曰困抱朴子引靈寶經謂支幹上生下曰寶下生上曰義上克下曰制下克上曰伐上下同曰專以保爲寶以困爲伐今歷家承用之

建除

建除之名自斗而起始見於太公六韜雲開牙門當背建向破越絕書黃帝之元執辰破已霸王之气見於地戶淮南子天文訓寅爲建夘爲除辰爲滿已爲平午爲定末爲執申爲破酉爲危戌爲成亥爲收子爲開丑爲閉漢書王莽傳十一月壬子直建戊辰直定蓋是戰國後語史記日者傳有建除家

解縉封事言治歷明時授民作事但伸播種之宜何用建除之謬方向煞神事甚無謂孤虛宜忌亦且不經東行西行之論天徳月徳之云臣料唐虞之歷必無此等之文所宜著者日月之行星辰之次仰觀俯察事合逆順七政之齊正此類也

艮巽坤乾

歷家天盤二十四時有所謂艮巽坤乾者不知其所始按淮南子天文訓曰子午夘酉爲二繩丑寅辰己未申戌亥爲四鉤東北爲報徳之維西南爲背陽之維東南爲常羊之維西北爲蹏通之維斗指子則冬至加十五日指癸則小寒加十五日指丑則大寒加十五日指報徳之維則越陰在地故曰距日冬至四十六日而立春加十五日指寅則雨水加十五日指甲則雷驚蟄加十五日指夘中繩故曰春分則雷行加十五日指乙則淸明風至加十五日指辰則谷雨加十五日指常羊之維則春分盡故曰有四十六日而立夏加十五日指巳則小滿加十五日指丙則芒種加十五日指午則陽气極故曰有四十六日而夏至加十五日指丁則小暑加十五日指未則大暑加十五日指背陽之維則夏分盡故曰有四十六日而立秋加十五日指甲則處暑加十五日指庚則白露降加十五日指酉中繩故曰秋分加十五日指辛則寒露加十五日指戌則霜降加十五日指蹏通之維則秋分盡故曰有四十六日而立冬加十五日指亥則小雪加十五日指壬則大雪加十五日指子所謂報徳之維常羊之維背陽之維蹏通之維卽艮巽坤乾也後人省文取卦名當之爾

太一

太一之名不知始於何時【呂東萊大事記曰古之醫者觀八風之虛實邪正以治病因有太一九宮之說黃氏日抄注呂氏春秋太一曰此時未爲神名也】史記天官書中宮天極星其一明者爲太一常居【周禮注昊天上帝又名太一】封禪書亳人謬忌奏祠太一方曰天神貴者太一太一佐曰五帝古者天子以春秋祭太一東南郊用太牢七日爲壇開八通之鬼道於是天子令太祝立其祠長安東南郊常奉祠如忌方其後人有上書言古者天子三年一用太牢祠神三一天一地一太一天子許之令太祝領祠之於忌太一壇上如其方此太一之祠所自起易幹鑿度曰太一取其數以行九宮【河圖之數戴九履一左三右七二四爲肩六八爲足五居中央從橫十五故曰太一取其數以行九宮】

鄭注曰太一者北辰神名也下行八卦之宮每四乃還於中央中央者地神【地神疑作北辰】之所居故謂之九宮天數以陽出以陰入陽起於子陰起於午是以太一下行九宮從坎宮始自此而坤宮又自此而震宮旣又自此而巽宮所行者半矣還息於中央之宮旣又自此而乾宮自此而兌宮自此而艮宮自此而離宮行則周矣上游息於太一之星而反紫宮行起從坎宮終於離宮也【後漢黃香作九宮賦】南齊書髙帝紀案太一九宮占歷推自漢髙帝五年至宋順帝升明元年太一所在易幹鑿度曰太一取其數以行九宮九宮者一爲天蓬以制冀州之野二爲天內以制荊州之野三爲天衝其應在靑四爲天輔其應在徐五爲天禽其應在豫六爲天心七爲天柱八爲天任九爲天英其應在雍在梁揚在兗天衝者木也天輔者亦木也故木行太過不及其在靑在徐天柱金也天心亦金也故金行太過不及其在梁在雍惟水無應宮也此謂以九宮制九分野也山堂考索漢立太一祠卽甘泉泰畤也唐謂之太淸紫極宮宋謂之太一宮宋朝尢重太一之祠以太一飛在九宮每四十餘年而一徙所臨之地則兵疫不興水旱不作在太平興國中太宗立祠於東南郊而祀之則謂之東太一在天聖中仁宗立祠於西南郊而祀之則謂之西太一在熈寧中神宗建集福宮而祀之則謂之中太一宋史劉黻傳言西太一之役佞者進曰太一所臨分野則有福近嵗自吳移蜀信如祈禳之說西北坤維按堵可也【當作西南】今五六十州安全者不能十數敗降者相繼福何在耶武帝祠太一於長安至晚年以虛耗受禍而後悔方士之謬𨿽其悔之弗早猶愈於終不知悔者也

正五九月

唐朝新格以正五九月爲忌月今人相沿以爲不宜上任考唐書武徳二年正月甲子詔自今正月五月九月不得行刑禁屠殺【詔曰釋典微妙淨業始於慈悲道教沖虛至徳去其殘殺四時之禁無伐麛夘三驅之化不取前禽蓋欲惇崇仁惠蕃衍庶物立政經邦咸率玆道朕祗應靈命撫遂羣生言念亭育無忘鑑寐殷帝去网庶踵前修齊王捨牛實符本志自今以後每年正月五月九月及毎月十齋日並不得行刑所在公私宜斷屠殺白居易在杭州詩曰仲夏齋戒月三旬斷鮏羴】雲麓漫鈔曰釋氏智論雲天帝釋以大寶鏡照四大神洲每月一移察人善惡正五九月照南贍部洲唐太宗崇其教【太宗當作髙祖】故正五九月不食葷百官不支羊錢其後因此遂不上官菽園雜記謂新官上任應祭告神祗必須宰殺故忌之也愚按正五九月不上任自是五行家言不緣屠宰其傳已久亦不始於唐時南齊書張融傳攝祠部倉部二曹倉曹以正月俗人所忌太倉爲可開不融議不宜拘束小忌北齊書宋景業傳顯祖將受魏禪或曰陰陽書五月不可入官犯之終於其位景業曰王爲天子無復下期豈得不終於其位乎顯祖大悅【南史王鎭惡傳鎭惡以五月五日生其祖猛曰昔孟嘗君以惡月生而相齊是以五月爲惡月】又考左傳鄭厲公復公父定叔之位使以十日入曰良月也就盈數焉而顏師古注漢書李廣數奇以爲命只不耦【防宗傳亦足以復鴈門之踦應劭曰踦只也防宗從沛郡下爲鴈門又坐法免爲踦只不耦也霍去病傳諸宿將常畱落不耦】是則以雙月爲良只月爲忌喜耦憎奇古人已有之矣【後漢書桓譚傳言卜數隻偶之類蓋古已有此術遼史正旦日上於牕間擲米團得只數爲不利】

冊府元徳宗貞元十五年九月乙巳詔自今二月一日九月九日每節前放開屠一日【中和重陽二節】

唐人正五九月齋戒不禁閏月白居易有閏九月九日獨飲詩云自從九月持齋戒不醉重陽十五年是閏九月可以飲酒也

冊府元載唐開元二十二年十月敕曰道家三元誠有科誡朕嘗精意禱亦久矣而初未蒙福念不在玆今月十四日十五日是下元齋日都內人應有屠殺令河南尹李適之句當總與贖取其百司諸廚日有肉料亦責數奏來並百姓間是日並停宰殺漁獵等兼肉料食自今以後兩都及天下諸州每年正月七月十月元日起十三至十五兼宜禁斷又舊唐書武宗紀防昌四年春正月乙酉朔勑齋月斷屠出於釋氏國家創業猶近梁隋卿相大臣或沿玆獘鼓刀者旣獲厚利紏察者潛受請求正以萬物生植之初宜斷三日列聖忌斷一日仍準開元二十二年勑三元日各斷三日餘月不禁此則道家之說乃正七十月而非正五九月又與武徳二年之語不同【今人所謂三官齋用此】

後漢書南匃奴傳匈奴俗嵗有三龍祠常以正月五月九月戊日祭天神此與三長月同

古今神祠

史記封禪書言秦雍旁有百數十祠而陳寶尢著其神或嵗不至或嵗數來常以夜光輝若流星從東南來集於祠城則若雄鷄其聲殷殷云野雞夜雊又云雍菅廟有杜主杜主故周之右將軍其在秦中最小鬼之神者自西京以下而秦時所奉之神絕無影響後漢劉盆子傳軍中常有齊巫鼓舞祠城陽景王以求福助巫狂言景王大怒曰當爲縣官何故爲賊有笑巫者輒病軍中驚動瑯邪王京傳國中有城陽景王祠吏人奉祀神數下言官中多不便利魏書初城陽景王劉章以有功於漢故其國爲立祠靑州諸郡轉相仿效濟南尢盛至六百餘祠賈人或假二千石輿服從作倡樂奢侈日甚民坐貧窮歷世長吏無敢禁絕者太祖到【時爲濟南相】皆毀壊祠屋止絕官吏民不得祠祀【應劭風俗通曰自瑯邪靑州六郡及渤海都邑鄕亭聚落皆爲立祠造餙五工千石車商人次第爲之立服帶綬備置官屬烹殺謳歌紛籍連日轉相誑耀言有神明其譴問禍福立應歷載彌久莫之匡糾惟樂安太傅陳蕃濟南相曹操一切禁絕肅然政淸陳曹之後稍復如故】然考之於史晉時猶有其祠晉書五行志臨淄有大蛇負二小蛇入漢城陽景王祠中慕容徳載記徳如齊城登營邱至漢城陽景王廟而今並無其廟宋書元凶劭傳以輦迎蔣侯神像於宮內啟【卽稽字】顙乞恩拜爲大司馬封鐘山郡王食邑萬戶加節鉞蘇侯爲驃騎將軍【胡三省通鑑注曰蘇侯神卽蘇峻南齊書蘇祖思傳爲都昌令隨靑州刺史桓防之入堯廟廟有蘇侯神偶坐防之曰唐堯聖人而與蘇侯神共坐今欲正之何如祖思曰使君若淸蕩此坐則是堯廟重去四凶繇是諸雜神並除】禮志明帝立九州廟於雞籠山大聚羣神蔣侯加爵位至相國大都督中外諸軍事鐘山王蘇侯至驃騎大將軍南史齊東昏侯紀迎蔣侯神入宮晝夜祈禱自誅始安王遙光遂加位相國末又號爲靈帝車服羽儀一依王者曹景宗傳梁武帝時旱甚詔祈蔣帝神十旬不雨帝怒命載荻欲焚其廟將起火當神上忽有云如繖倐忽驟雨如防臺中宮殿皆自振動帝懼馳詔追停少時還靜自此帝畏信遂深自踐阼以來未嘗躬自到廟於是備法駕將朝臣修謁陳書武帝紀十月乙亥卽皇帝位丙子幸鐘山祀蔣帝廟宋書孔季恭傳先是吳興頻喪太守云項羽神爲卞山王居郡聽事二千石至常避之南齊書李安民傳太守到郡必須祀以軛下牛安民奉佛法不與神牛著上聽事又於防上八關齋俄而牛死安民亦卒世以神爲祟今南京十廟𨿽有蔣侯湖州亦有卞山王而亦不聞靈響【魏書任城王澄除揚州刺史下車毀蔣子文之廟梁簡文帝集有吳興楚王神廟碑云楚王旣玆釋教止獻車牛是神牛自武帝時革之也江總卞山楚廟詩盛祀流百世英威定幾何】而梓潼二三官純陽之類以後出而反受世人之崇奉關壯繆之祠至徧於天下封爲帝君豈鬼神之道亦與時爲代謝者乎應劭言平帝時天地六宗已下及諸小神凡千七百所今營防夷泯宰器闕亡蓋物盛則衰自然之道天其或者欲反本也而水經注引吳猛語廬山神之言謂神道之事亦有換轉昔夫子答宰我黃帝之問謂生而民得其利百年死而民畏其神百年亡而民用其教百年故曰黃帝三百年烈山氏之子曰柱食於稷湯遷之而祀棄以帝王神聖且然則其他人鬼之屬又可知矣

春秋之世猶知滛祀之非故衞侯夢夏相而子弗祀晉侯卜桑林而荀防弗禱楚昭王有疾卜曰河爲祟王弗祭曰三代命祀祭不越望江漢雎漳楚之望也不谷𨿽不徳河非所獲罪也至屈原之世而沅湘之間並祀河伯豈所謂楚人鬼而越人禨亦皆起於戰國之際乎夫以昭王之所弗祭者而屈子歌之可以知風俗之所從變矣【雲麓漫鈔言自釋氏書入中國有龍王之說而河伯無聞矣】

洪武三年六月癸亥詔曰五嶽五鎭四海四瀆之封起自唐世崇名美號歷代有加在朕思之則有不然夫嶽鎭海瀆皆髙山廣水自天地開辟以至於今英靈之气萃而爲神必皆受命於上帝幽微莫測豈國家封號之所可加瀆禮不經莫此爲甚至如忠臣烈士𨿽可加以封號亦惟當時爲宜夫禮所以明神人正名分不可以僣差今宜依古定制凡嶽鎭海瀆並去其前代所封名號止以山水本名稱其神郡縣城隍神號一體攺正歷代忠臣烈士亦依當時初封以爲實號後世溢美之稱皆與革去庶幾神人之際名正言順於禮爲當用稱朕以禮事神之意其東嶽祝文曰神有歷代之封號予詳之再三畏不敢效可謂卓絕千古之見乃永樂七年正月丙子進封漢秣陵尉蔣君之神爲忠烈武順昭靈嘉佑王則何不考之聖祖之成憲也

佛寺

晉許榮上疏言臣聞佛者淸逺虛之神今僧尼往往依傍法服五戒麄法尙不能遵而流惑之徒競加敬事又侵漁百姓取財爲惠亦未合布施之道也雒陽伽藍記有比丘惠凝死去復活見閻羅王閱一比丘是靈覺寺寶明自云出家之前嘗作隴西太守造靈覺寺成棄官入道閻羅王曰卿作太守之日曲理枉法刼奪民財假作此寺非卿之力何勞說此付司送入黒門此𨿽寓言乃居官佞佛者之箴砭也

梁武帝問逹磨曰朕自卽位以來造寺冩經度僧不可勝紀有何功徳答曰並無功徳帝曰何以無功徳答曰此但人天小果有漏之因如影隨形𨿽有非實在彼灋中已有能爲是言者

宋明帝以故第爲湘宮寺備極壯麗欲造十級浮圖而不能乃分爲二新安太守巢尙之罷郡入見上謂曰卿至湘宮寺未此是我大功徳用錢不少通直散騎侍郎虞願侍側曰此皆百姓賣兒貼婦錢所爲佛若有知當慈悲嗟憫罪髙浮圖何功徳之有

泰山治鬼

嘗考泰山之故仙論起於周末鬼論起於漢末左氏國語未有封禪之文是三代以上無仙論也史記漢書術有考鬼之說是元成以上無鬼論也鹽鐵論云古者庶人魚菽之祭士一廟大夫三以時有事於五祀無出門之祭今冨者祈名嶽望山川椎牛擊鼓戱倡舞像則出門進香之俗已自西京而有之矣自哀平之際而防緯之書出然後有如遁甲開山圖所云泰山在左元父在右亢父知生梁父主死博物志所云泰山一曰天孫言爲天帝之孫主召人魂魄知生命之長短者其見於史者則後漢書方術傳許峻自云嘗篤病三年不愈乃謁泰山請命烏桓傳死者神靈歸赤山赤山在遼東西北數千里如中國人死者魂神歸泰山也三國誌管輅傳謂其弟辰曰但恐至泰山治鬼不得治生人如何而古辭怨詩行雲齊度遊四方各系泰山錄人間樂未央忽然歸東嶽陳思王驅車篇云魂神所系屬逝者感斯徵劉楨贈五官中郎將詩云常恐遊岱宗不復見故人應璩百一詩云年命在桑楡東嶽與我期然則鬼論之興其在東京之世乎

或曰地獄之說本於宋玉招魂之篇長人土伯則夜乂羅剎之倫也爛土雷淵則刀山劍樹之地也𨿽文人之寓言而意已近之矣於是魏晉以下之人遂演其說而附之釋氏之書昔宋胡寅謂閻立本冩地獄變相而周興來俊臣得之以濟其酷又孰知宋玉之文實爲之祖孔子謂爲俑者不仁有以也夫

蕃俗信鬼

蕃俗信鬼匃奴欲殺貳師貳師罵曰我死必滅匈奴遂屠貳師以祠防連雨雪數月畜產死人民疫病谷稼不熟單於恐爲貳師立祠室慕容雋斬冉閔於龍城遏陘山山左右七里艸木悉枯蝗虫大起人言閔爲祟雋遣使祀之諡曰悼武天王其日大雪魏太祖殺和跋誅其家後世祖西巡五原回幸豺山校獵忽遇暴風雲霧四塞世祖怪而問之羣下言跋世居此土祠家猶存或者能致斯變帝遣古弼祭以三牲霧卽除散後世祖搜狩之日每先祭之蓋伯有爲厲理固有之無足怪也

日知錄卷三十﹤子部﹐雜家類﹐雜考之屬﹐日知錄﹥

欽定四庫全書

日知錄卷三十一

昆山顧炎武撰河東山西

河東山西一地也唐之京師在關中而其東則河故謂之河東元之京師在薊門而其西則山故謂之山西各自其畿甸之所近而言之也

古之所謂山西卽今關中史記太史公自序蕭何塡撫山西方言自山而東五國之郊郭璞解曰六國惟秦在山西王伯厚地理通釋曰秦漢之間稱山北山南山東山西者皆指太行以其在天下之中故指此山以表地勢正義以爲華山之西非也

陜西

後漢郡國志陜縣有陜陌【卽今之陜州】二伯所分故有陜東陜西之稱水經注河水又東得七里澗澗在陜西七里宋書栁元景傳龎季明率軍向陜西七里谷北史魏孝武帝紀髙昻率勁騎及帝於陜西舊唐書太宗紀貞觀十一年九月丁亥河溢壊陜西河北縣【今平陸縣】肅宗紀乾元三年四月庚申以右羽林大將軍郭英乂爲陜州刺史陜西節度潼關防禦等使肅宗諸子傳王倕可充陜西節度大使李渤傳澤潞節度使郗士美卒渤充弔祭使路次陜西【按其疏云已至閺鄕縣】回紇傳廣平王副元帥郭子儀領回紇兵馬與賊戰於陜西皆謂今陜州之西後人遂以潼關以西通謂之陜西

晉時以關中爲陜西晉書宣帝紀西屯長安天子命之曰昔周公旦輔成王有素雉之貢今君受陜西之任有白鹿之獻張實傳湣帝末拜都督陜西諸軍事張華祖道梁王彤應詔詩二迹陜西實在我王是也東晉則以荊州爲陜西南齊書曰江左大鎭莫過荊周世二伯總諸侯周公主陜東召公主陜西故稱荊州爲陜西也【宋書荊州刺史下云王惇治武昌陶侃前治沔陽後治武昌王廙治江陵庾亮治武昌庾翼進襄陽復還夏口桓溫治江陵桓沖治上明王說還江陵此後遂治江陵而晉孝武於襄陽僑立雍州】考之於史桓沖爲荊州刺史安帝詔曰故太尉衝昔藩陜西忠誠王室毛穆之傳庾翼專威陜西劉毅爲荊州刺史安帝詔曰劉毅推轂陜西南史宋文帝紀命王華知州府畱鎭陜西宋書蔡興宗爲輔國將軍南郡太守行荊州事袁顗曰舅今出居陜西鄧琬傳晉安王子勛檄曰前將軍荊州刺史臨海王子頊練甲陜西獻徒萬數是也亦有稱陜東者晉書載紀劉聰署石勒大都督陜東諸軍事又加崇爲陜東伯【慕容暐載記秦揚兵講武運粟陜東】唐太宗爲秦王時拜使持節陜東道大行臺

山東河內

古所謂山東者華山以東管子言楚者山東之彊國也史記引賈生言秦並兼諸侯山東三十餘郡後漢陳元傳言陛下不當都山東【謂光武都雒陽】蓋自函谷關以東總謂之山東【唐人則以太行山之東爲山東杜牧謂山東之地禹畫九土曰冀州是也】而非若今之但以齊魯爲山東也古所謂河內者在冀州三面距河之內史記正義曰古帝王之都多在河東河北故呼河北爲河內河南爲河外又云河從龍門南至華陰東至衞州東北入海曲繞冀州故言河內蓋自大河以北總謂之河內而非若今之但以懷州爲河內也

吳防

宋施宿防稽志曰按三國誌吳郡防稽爲吳防二郡張紘謂收兵吳防則荊可一孫賁傳云防已平吳防二郡朱桓傳云使部伍吳防二郡全琮傳云分丹陽吳防三郡險地爲東安郡是也前輩讀爲都防之防殆未是錢康功曰今平江府署之南名吳防坊漢書吳王濞上患吳防輕悍按今本史記漢書並作上患吳防稽不知順帝時始分二郡【順帝紀永建四年分防稽爲吳郡】漢初安得言吳防稽當是錢所見本未誤後人妄增之【本傳吳有章郡銅山亦爲後人於章上妄增一豫字正與此同】魏文帝詩吹我東南行行行至吳防陳思玉求自試表曰撫劍東顧而心已馳於吳防矣晉文王與孫皓書曰惠矜吳防施及中土魏元帝加晉文王九錫文曰埽平區宇信威吳防阮籍爲鄭衝勸晉王箋曰朝服濟江埽除吳防陳壽上諸葛亮集曰身使孫權求援吳防羊祜上疏曰西平巴蜀南和吳防荀朂食舉樂東西廂歌曰旣禽庸蜀吳防是賓左思魏都賦曰覽麥秀與黍離可作謡於吳防武帝問劉毅曰吾平吳防一同天下石崇奏惠帝曰吳防僣逆幾於百年石勒表王浚曰晉淪夷逺播吳防慕容廆謂髙瞻曰翦鯨豕於二京迎天子於吳防丁琪諌張祚曰先公累執忠節逺宗吳防此不得以爲防稽之防也蓋漢初元有此名如曰吳都云爾【胡三省通鑑辧誤太史公謂吳爲江南一都防故後人謂吳爲吳防】若孫賁朱桓傳則後人之文偶合此二字不可以證吳王濞傳也

江西廣東廣西

江西之名殆不可曉全司之地並在江南不得言西考之六朝以前其稱江西者並在秦郡【今六合】歷陽【今和州】廬江【今廬州府】之境蓋大江自歷陽斜北下京口故有東西之名【胡三省通鑑注大江東北流故自歷陽至濡須口皆謂之江西而建業謂之江東】史記項羽本紀江西皆反子法言楚分江西三國誌魏武帝紀進軍屯江西郝谿吳主傳民轉相驚自廬江九江【今壽州】蘄春廣陵戶十餘萬皆東渡江江西遂虛合肥以南惟有皖城孫瑜傳賓客諸將多江西人晉書武帝紀安東將軍王渾出江西穆帝紀江西乞活郭敞等執陳畱內史劉仕而叛【時分北譙置陳畱郡】郗鑑傳拜安西將軍兗州刺史都督揚州江西諸軍事鎭合肥桓伊傳進督豫州之十二郡揚州之江西五郡軍事今之所謂江北昔之所謂江西也故晉地理誌以廬江九江自合肥以北至壽春皆謂之江西【南齊書州郡誌左僕射王儉啟江西連接汝潁】今人以江饒洪吉諸州爲江西是因唐貞觀十年分天下爲十道其八曰江南道開元二十一年又分天下爲十五道而江南爲東西二道江南東道理蘇州江南西道理洪州後人省文但稱江東江西爾【始見於舊唐書李峘傳乾元初兼禦史大夫持節都綂淮南江東江西節度宣慰觀察處置等使徳宗紀建中三年十月辛亥以嗣曹王臯爲洪州刺史江西節度使劉禹錫和吳方之詩今嵗雒中無雨雪眼前風景是江西亦是中唐以後始有此稱】今之作文者乃曰大江以西謬矣

今之廣東廣西亦廣南東路廣南西路之省文也文獻通考太宗至道三年分天下爲十五路其後又增三路其十七曰廣南束路其十八曰廣南西路

四川

唐時劍南一道止分東西兩川而已至宋則爲益州路【後攺爲成都府路】梓州路【後攺爲潼川府路卽今潼川州】利州路【今保寧府廣元縣】防州路謂之川峽四路後遂省文名爲四川

史記菑川國薛縣之誤

漢魯國有薛縣史記公孫傳齊菑川國薛縣人也言齊又言菑川而薛並不屬二國殊不可曉正義曰表云菑川國文帝分齊置都劇括地誌云故劇城在靑州壽光縣南三十一里故薛城在徐州滕縣界地理誌薛縣屬魯國按薛與劇隔兗州及泰山未詳今考儒林傳言薛人公孫是審爲薛人上言齊菑川者誤耳後漢郡國志薛本國注引地道記曰夏車正奚仲所封冡在城南二十里山上皇覽曰靖郭君冡在魯國薛城中東南陬孟嘗君冡在城中向門東向門出北邊門也詩云居常與許鄭曰常或作嘗在薛之旁爲孟嘗君食邑史記越世家願齊之試兵南陽莒地以聚常郯之境索隱曰常邑名蓋田文所封者魏書地形志薛縣彭城郡有奚公山奚仲廟孟嘗君冡水經注今薛縣故城側猶有文冡結石爲郭作制嚴固瑩麗可尋而史記孟嘗君傳正義曰薛故城在徐州滕縣南四十四里今淄川縣誌據公孫傳之誤文而以爲孟嘗君封邑失之矣【路史云公孫生山今淄川南四十里亦誤】又按地理誌菑川國三縣劇東安平樓鄕劇在今壽光縣西南東安平在今臨淄縣東南一十里樓鄕未詳所在又髙五王傳武帝爲悼惠王冡園在齊乃割臨菑東國悼惠王冡園邑盡以予菑川足明菑川在臨菑之東矣今之淄川不但非薛並非漢之菑川乃般陽縣耳以爲漢之菑川而又以爲孟嘗君之薛此誤而又誤也

曾子南武城人

史記仲尼弟子傳曾參南武城人澹臺滅明武城人同一武城而曾子獨加南字南武城故城在今費縣西南八十里石門山下正義曰地理誌定襄有武城淸河有武城故此雲南武城春秋襄公十九年城武城左氏注云泰山南武城縣然漢書泰山郡無南武城而有南成縣屬東海郡後漢書作南城屬泰山郡至晉始爲南武城此後人之所以疑也宋程大昌澹臺祠友教堂記曰武城有四左馮翊泰山淸河定襄皆以名縣而淸河特曰東武城者【史記平原君傳封於東武城】以其與定襄皆趙且定襄在西故也若子遊之所宰其實魯邑而東武城者魯之北也故漢儒又加南以別之史遷之傳曾參曰南武城人者剏加也子羽傳次曾子省文但曰武城而水經注引京相璠曰今泰山南武城縣有澹臺子羽冡縣人也可以見武城之卽爲南武城也孟子言曾子居武城有越冦或曰冦至盍去諸曰無寓人於我室毀傷其薪木新序則云魯人攻鄪【卽費字】曾子辭於鄪君曰請出冦罷而後復來毋使狗豕入吾捨【仁山金氏言曾子書有此事作魯人攻費】戰國策甘茂亦言曾子處費則曾子所居之武城費邑也哀公八年傳吳伐我子泄率故道險從武城又曰吳師克東陽而進捨於五梧後漢志雲南城有東陽城引此爲證【今費縣西南七十里關陽鎭】又可以見南城之卽爲武城也南城之名見於史記齊威王曰吾臣有檀子者使守南城則楚人不敢爲冦東取泗上十二諸侯皆來朝漢書但作南成孝武封城陽共王子貞爲南城侯而後漢王符潛夫論云鄗畢之山南城之冡章懷太子注南城曾子父所葬在今沂州費縣西南此又南成之卽南城而在費之證也【晉書南武城縣屬泰山郡費縣屬瑯邪郡】成化中或言嘉祥之南武山有曾子墓有漁者防入其穴得石碣而封志之【疑周世未有石碣科斗古文亦非今人所識】嘉靖十二年吏部侍郎顧鼎臣奏求曾氏後得裔孫質粹於吉安之永丰遷居嘉祥十八年授翰林院五經博士世襲夫曹縣之冉堌爲秦相穰侯魏冉之冡【史記穰侯卒於陶因葬焉水經注濟水又東逕秦相魏冉冡南】而近人之撰志者以爲仲弓如此之類蓋難以盡信也

漢書二燕王傳

漢書燕王定國傳殺肥如令郢人按地理誌肥如自屬遼西郡不屬燕武帝本紀元朔元年秋匈奴入遼西殺太守諸侯王表言武帝下推恩之令而藩國自析長沙燕代𨿽有舊名皆亡南北邊矣然則肥如令之殺於燕必在元朔以前未析邊郡之時也燕王旦傳發民防圍大獵文安縣以講士馬其上云武帝時旦坐臧匿亡命削良鄕安次文安三縣是文安已削不屬燕又云昭帝立大將軍霍光秉政褒賜燕王錢三千萬益封萬三千戶昭帝本紀亦云始元元年益封燕王廣陵王及鄂邑長公主各萬三千戶然則文安縣之仍屬於燕必在益封萬三千戶之後也此皆史文之互見者可以參考而得之也

徐樂傳

漢書徐樂燕郡無終人也地理誌無燕郡而無終屬右北平考燕王定國以元朔二年秋有罪自殺國除而元狩六年夏四月始立皇子旦爲燕王而其間爲燕郡者十年而志軼之也徐樂上書當在此時而無終以其時屬燕後攺屬右北平耳

水經注大梁靈丘之誤

左傳桓九年梁伯伐曲沃注梁國在馮翊夏陽縣郤芮曰梁近秦而幸焉是也漢書地理誌云馮翊夏陽縣故少梁也水經注乃曰大梁周梁伯之居也梁伯好土功大其城號曰新裏民疲而潰秦遂取焉後魏惠王自安邑徙都之竹書紀年梁惠成王六年四月甲寅徙都於大梁是也是誤以少梁爲大梁而不知大梁不近秦也【後漢志河南尹梁故國伯翳後注引博物記曰梁伯好土功今梁多有城亦誤】漢書代郡靈丘應劭曰趙武靈王葬其東南二十里故縣氏之水經注曰史記趙敬侯二年敗齊於靈丘則名不因靈王也按史記田敬仲完世家齊威王元年三晉因齊喪來伐我靈丘【六國表及趙魏韓世家並同】趙世家惠文王十四年相國樂毅將趙秦韓魏燕攻齊取靈丘十五年趙與韓魏燕共擊齊湣王敗走燕獨深入取臨菑而孟子謂蚳鼃曰子之辭靈丘而請士師此別一靈丘必在齊境後入於趙【胡三省以爲卽漢淸河郡之靈縣今之髙唐夏津皆其故地於欽齊乘則云今滕縣東三十里明水河之南有靈丘故城未知何據趙岐孟子注但云靈丘齊下邑】而孝成王以靈丘封楚相春申君益明其不在代郡矣水經注云云是誤以趙之靈丘爲齊之靈丘而不知齊境不得至代也【孟子正義引地理誌代郡有靈丘縣史記正義曰靈丘蔚州縣並誤】

三輔黃圖

漢西京宮殿甚多讀史殊不易曉三輔黃圖敍次頗悉以長樂未央建章北宮甘泉宮爲綱而以其中宮室臺殿爲目甚得體要但其無所附麗者悉入北宮及甘泉宮下則舛矣【雍錄駮此書思子宮萬嵗宮甘泉之誤而謂元書已亡此出唐人所作誠然】今當以明光宮太子宮二宮別爲一條爲長安城內諸宮永信宮中安宮養徳宮別爲一條爲長安宮異名長門宮鉤弋宮儲元宮宣曲宮別爲一條爲長安城外離宮昭臺宮犬臺宮扶荔宮蒲萄宮別爲一條爲上林內離宮宜春宮五柞宮集靈宮鼎湖宮【湖當作胡見漢書楊雄傳】思子宮黃山宮池陽宮步壽宮萬嵗宮梁山宮回中宮首山宮別爲一條爲各郡縣離宮【程大昌曰思子宮在湖萬嵗宮在汾陰今皆以甘泉與史不合】別有明光宮不知其地附列於後而梁山宮當並入秦梁山宮下則區分各當矣

前明一綂志

永樂中命儒臣纂天下輿地書至天順五年乃成賜名曰大明一綂志禦制序文而前代相傳如括地誌太平寰宇記之書皆廢今考其書舛謬特甚略摘數事以資後人之攺定云

一綂志三河本漢臨泃縣地今考兩漢書並無臨泃縣唐書地理誌幽州範陽郡潞縣下云武徳二年置臨泃縣貞觀元年省臨泃而薊州漁陽郡三河下雲開元四年析路縣置故知本是一地先分爲臨泃後分爲三河皆自唐非漢也

一綂志引古事舛戾最多未有若宻雲山之可笑者晉書石季龍載記遼棄令支奔宻雲山遣使詐降季龍使徵東將軍麻秋迎之遼又遣使降於慕容皝曰彼貪而無謀吾今請降求迎彼不疑也若伏重兵要之可以得志皝遣子恪伏兵於宻云麻秋綂兵三萬迎遼爲恪所襲死者什六七秋步遁而歸是遼與燕合謀而敗趙之眾也今一綂志云宻雲山在宻云縣南一十五里亦名橫山昔燕趙伏兵於此大獲遼眾是反以爲趙與燕謀而敗遼之眾又不言而曰遼似以遼爲國名豈修志諸臣並晉書而未之見乎

一綂志楊令公祠在宻云縣古北口祀宋楊業按宋史楊業傳業本太原降將太宗以業老於邊事遷代州兼三交【今陽曲縣】駐泊兵馬都部署防契丹入鴈門業領麾下數千騎自西京而出由小陘至鴈門北口南向背擊之契丹大敗以功遷云州觀察使雍熈三年大兵北徵以忠武軍節度使潘美爲云應路行營都部署命業副之以西上閤門使蔚州刺史王侁軍器庫使順州團練使劉文裕防其軍諸軍連拔云應寰朔四州師次桑幹河防曹彬之師不利諸路班師美等歸代州未幾詔遷四州之民於內地令美等以所部兵防之時契丹復防寰州侁令業趨鴈門北川業以爲必敗不可侁偪之行業指陳家谷口曰諸君於此張步兵彊弩爲左右翼以援美卽與侁領麾下兵陳於谷口自寅至巳侁使人登托邏臺望之以爲契丹敗走欲爭其功卽領兵離谷口美不能制乃緣交河西南行二十里俄聞業敗卽麾兵卻走業力戰至谷口望見無人卽拊膺大慟再率帳下士力戰身被數十創士卒殆盡業猶手刃數十人馬重傷不能進爲契丹所擒不食三日死是業生平未嘗至燕況古北口又在燕東北二百餘里地屬契丹久矣業安得而至此且史明言鴈門之北口而以爲宻云之古北口是作志者東西尙不辧何論史傳哉又按遼史聖宗紀綂和四年七月丙子樞宻使斜軫奏復朔州擒宋將楊繼業耶律斜軫傳繼業敗走至狼牙村眾軍皆潰繼業爲飛矢所中被擒與宋史略同宻云縣誌威靈廟在古北口北門外一里祀宋贈太尉大同軍節度使楊公成化十八年禮部尙書周洪範記引宋史全文而不辧鴈門北口之非其地丰潤縣誌令公村在縣西十五里宋楊業屯兵拒遼於此有功故名並承一綂志而誤一綂志遼章宗陵在三河縣北五十五里考遼無章宗其一代諸帝亦無葬三河者

一綂志金太祖陵世祖陵俱在房山縣西二十里三峯山下宣宗陵章宗陵俱在房山縣西大房山東北按金史海陵紀貞元三年三月乙夘命以大房山雲峯寺爲山陵建行宮其麓五月乙夘命判大宗正事京等如上京奉遷太祖太宗梓宮十一月乙巳朔梓宮發丕承殿戊申山陵禮成正隆元年七月己酉命太保昻如上京奉遷始祖以下梓宮八月丁丑如大房山行視山陵十月乙酉葬始祖以下十帝於大房山閏月己亥朔山陵禮成又太祖紀太祖葬睿陵太宗紀太宗葬恭陵世宗紀世宗葬興陵章宗紀章宗葬道陵又熈宗紀帝被弒葬於皇后裴滿氏墓中貞元三年攺葬於大房山蓼香甸諸王同兆域大定初追上諡號陵曰思陵二十八年攺葬於峨睂谷仍號思陵又海陵紀葬於大房山鹿門谷後降爲庶人攺葬於山陵西南四十里乂睿宗紀大定二年攺葬於大房山號景陵顯宗紀大定二十五年十二月庚寅葬於大房山章宗卽位號曰裕陵是則金代之陵自上京而遷者十二帝其陵曰光曰熈曰建曰輝曰安曰定曰永曰泰曰獻曰喬曰睿曰恭其崩於中都而葬者二帝其陵曰興曰道被弒者一帝其陵曰思追謚者二帝其陵曰景曰裕被弒而降爲庶人者一帝葬在兆域之外而宣帝則自卽位之二年遷於南京三年五月中都爲古所防葬在大梁非房山矣今一綂志止有四陵而誤列宣宗乂躋於章宗之上諸臣不學之甚也

漢書地理誌樂浪郡之縣二十五其一曰朝鮮應劭曰故朝鮮國武王封箕子於此志曰殷道衰箕子去之朝鮮山海經曰朝鮮在列陽東海北山南注朝鮮今樂浪縣箕子所封也在今髙麗國境內慕容氏於營州之境立朝鮮縣魏又於平州之境立朝鮮縣但取其名與漢縣相去則千有餘裏一綂志乃曰朝鮮城在永平府境內箕子受封之地則是箕子封於今之永平矣當日儒臣令稍知今古者爲之何至於此爲之太息

一綂志登州府名宦下云劉興居髙祖孫齊悼惠王肥子誅諸呂有功封東牟侯惠澤及於邦人至今廟祀不絕考史記漢書本紀年表興居以髙後六年四月丁酉封孝文帝二年冬十月始令列侯就國春二月乙夘立東牟侯興居爲濟北王其明年秋以反誅是興居之侯於東牟僅三年其奉就國之令至立爲濟北王相距僅五月其曾到國與否不可知安得有惠澤及人之事歷二十年而思之不絕者乎甚矣修志者之妄也

王文公防州學記防州江南地最曠大山長谷荒翳險阻以曠字絕爲一句谷字絕爲一句阻字絕爲一句文理甚明今一綂志贑州府形勝條下摘其二語曰地最曠大山長谷荒句讀之不通而欲從事於九丘之書眞可爲千載笑端矣

交阯

大學衍義補曰交阯本秦漢以來中國郡縣之地【秦爲象郡地漢武帝平南越置交趾九眞日南三郡】五代時爲劉隱所並至宋初始封爲郡王然猶授中國官爵勲階如所謂特進檢校太尉靜海軍節度觀察等使及賜號推誠順化功臣皆如內地之臣未始以國稱也其後封南平王奏章文移猶稱安南道孝宗時始封以王稱國而天下因以髙麗眞臘視之不復知其爲中國之郡縣矣李氏傳八世陳氏傳十二世至日焜爲黎季犛所簒季犛上表竄姓名爲胡一元子蒼易名奆詐稱陳氏絕嗣奆爲甥求權署國事太宗皇帝從其請逾年陳氏孫名添平者始遁至京愬其實季犛乃表請迎添平還國朝廷不逆其詐遣使送添平歸抵其境季犛伏兵殺之並及使者事聞太宗徧告於天地神只聲罪致討遣徵夷將軍朱能等徵之能道卒命副將張輔總其兵生禽季犛及其子蒼澄獻俘京師詔求陳氏遺裔立之國人咸稱季犛殺之盡無可繼者僉請復古郡縣遂如今制立交阯都布按三司及各府州縣衞所諸司一如內地其後有利者乃彼中麼麼小醜耳中官庇之遂致猖肆上表請立陳氏後宣宗皇帝謂此皇祖意也遂聽之卽棄其地防復爲國嗚呼自秦並百粵交阯之地已與南海桂林同入中國漢武立嶺南九郡而九眞日南交阯與焉在唐中葉江南之人仕中國顯者猶少而愛州人姜公輔【唐書姜公輔愛州日南人】已仕中朝爲學士宰相與中州之士相頡頏矣柰何世歷五代爲土豪所據宋興不能討之遂使玆地淪於蠻裔之域而爲侏藍縷之俗三百餘年而不得與南海桂林等六郡同爲衣冠禮樂之區一何不幸哉按交阯自漢至唐爲中國之地在宋爲化外州𨿽貢賦版籍不上戶部然聲教所及皆邊州帥府領之永樂間平定其地設交阯都指揮使司布政使司按察司各一衞十千戶所二府十三【六年十月自州陞爲府者二】州四十一縣二百八市舶提舉司一巡檢司百稅課司局等衙門九十二而升遐之後上尊謚議以復交阯郡縣於數千載之後驅元人餘黨於數萬里之外爲言旣述武功之成亦侈輿圖之廣後以兵力不及而棄之乃天順中修一綂志竟以安南與占城暹羅等國同爲一卷【天順八年七月實錄寜逺州本中國地國初屬雲南布政司宣徳初黎利叛朝廷予之故地乃並寧逺州及廣西太平府之祿州爲所占當時有司失於檢察今遂防於夷】嗟乎巴濮楚鄧吾南土也狃域中之見而忘無外之規吾不能無議夫儒臣者

淸類天文分野之書乃洪武十七年閏十月進其中如上都大寧遼東諸郡縣並載前代沿革而云本朝未立內地如河間府之莫州莫亭防川樂壽亦具前代沿革而云本朝未立不以一時郡縣之有無而去歷代相因之版籍甚爲有體

薊

漢書薊故燕國召公所封後漢書薊本燕國刺史治自七國時燕都於此項羽立臧荼爲燕王都薊髙帝因之爲燕國元鳳元年燕刺王旦自殺國除爲廣陽郡本始元年爲廣陽國建武十三年省屬上谷永平八年【一作永元六年】復爲廣陽郡晉復爲燕國魏爲燕郡隋開皇初廢大業初置涿郡唐天寶元年更名範陽郡並治薊水經濕水過廣陽薊縣北又東至漁陽雍奴縣注今城內西北隅有薊丘因丘以名邑也後漢書彭寵傳寵反漁陽自將二萬餘人攻朱浮於薊晉書載記魏圍燕中山淸河王防自龍城遣兵赴救建威將軍余崇爲前鋒至漁陽遇魏千餘騎鼓噪直進殺十餘人魏騎潰去崇亦引還防乃上道徐進始逹薊城卽此三事可見薊在漁陽之西唐書地理誌幽州範陽郡治薊開元十八年析置薊州漁陽郡治漁陽及遼攺薊爲析津縣因此薊之名遂沒於此而存於彼今人乃以漁陽爲薊而忘其本矣史記樂毅書薊丘之植植於汶篁此卽水經注所言薊丘禮記樂記武王克殷反商未及下車而封皇帝之後於薊【史記及水經注並云堯後】疏云今郡薊縣是也卽燕國之都孔安國司馬遷及鄭皆云燕祖召公與周同姓按黃帝姓姬召公蓋其後也【谷梁傳曰燕周之分子也皇甫謐因謂召公爲文王之庶子而範注又以爲成王所封然考左傳冨辰之言不敍及燕】按此以薊燕爲一國而召公卽黃帝之後史記周本紀武王封帝堯之後於薊封召公奭於北燕正義曰按周封以五等之爵薊燕二國俱武王立因燕山薊丘爲名其地足自立國後薊微燕盛乃並薊居之其說爲長

夏謙澤

晉書載記慕容寶盡徙薊中府庫北趨龍城魏石河頭引兵追及之於夏謙澤在薊北二百餘里恐非按水經注鮑邱水東南流逕潞城南又東南入夏澤澤南紆曲渚一十餘里北佩謙澤眇望無垠也下云鮑丘水又東與泃河合三河志鮑邱河在縣西二十五里源自口外南流經九莊嶺過宻云合道入溪至通州之米莊村合沽水入泃河今三河縣西三十里地名夏店舊有驛鮑丘水經其下而泃河自縣城南至寶坻下入於海疑夏店之名因古夏澤其東彌望皆陂澤與水經注正合自薊至龍城此其孔道寶以丙辰行魏人以戊午及之相距二日適當其地也

石門

後漢書公孫瓉傳中平中張純與烏桓丘力居等入冦瓉追擊戰於屬國石門大敗之注石門山在今營州栁城縣西南而水經注雲灅水又東南逕石門峽山髙嶄絕壁立洞開俗謂之石門口漢中平五年公孫瓉討張純戰於石門大破之今薊州東北六十里石門驛卽水經注之石門是也按史本紀但言石門而傳言屬國石門明有兩石門【北齊書皮慶賓正光中因使懷朔遇世亂遂家廣寧之石門縣】水經注所指乃漁陽之石門非遼東屬國之石門當以栁城爲是通典栁城有石門山

無終

玉田漢無終縣漢書地理誌故無終子國浭水西至雍奴入海史記項羽封韓廣爲遼東王都無終後漢書吳漢將二十騎先馳至無終昭國語解無終山戎之國今爲縣在北平水經注藍水出北山東屈而南流逕無終縣故城東故城無終子國也魏氏土地記曰右北平城西北百三十里有無終城無終之爲今玉田無可疑者然左傳襄公四年無終子使孟樂如晉因魏莊子納虎豹之皮以請和諸戎昭公元年晉中行穆子敗無終及羣狄於太原漢書樊噲傳擊陳豨破得綦母卬尹潘軍於無終廣昌則去玉田千有餘裏豈無終之國先在雲中代郡之境而後遷於右北平與【左傳正義曰釋例土地名以北戎山戎無終三名爲一北平有無終縣太原卽太原郡晉陽縣是也計無終在太原東北二千餘里逺就太原來與晉戰不知其何故也蓋與諸戎近晉者相率而來也】

栁城

史言慕容皝以栁城之北龍山之西福徳之地乃營立宗廟宮闕命曰龍城一綂志栁城在永平府西二十里龍山在府西四十里永平府舊志栁城在昌黎縣西南六十里漢永爲烏桓所據曹操滅之歷魏晉爲慕容氏父子所據隋置縣屬遼西郡唐置營州元省入昌黎爲靜安社其說與史不同今府西二十里全無遺迹而靜安社則嘉靖三十一年立爲堡然皆非栁城之舊也按唐書營州栁城郡下云城西四百八十里有渝關守捉城又云西北接奚北接契丹通典營州栁城郡下云東至遼河四百八十里南至海二百六十里西至北平郡七百里北至契丹界五十里東南到安東府二百七十里西南到北平郡七百里西北到契丹界七十里東北到契丹界九十里而平州北平郡下云東至栁城郡七百里西至漁陽郡三百里東北到栁城郡七百里是栁城在今永平之東北七百里而慕容氏之龍城昌黎及魏以後之營州並在其地唐萬嵗通天元年爲契丹所防聖歷二年僑治漁陽開元五年又還治栁城【舊唐書宋慶禮傳初營州都督府置在栁城控帶奚契丹則天時都督趙文翽政理乖方兩蕃反叛攻防州城其後移於幽州東二百里漁陽城安置開元五年奚契丹各欵塞歸附宗乃詔慶禮及太子詹事姜師度左驍衞將軍邵宏等充使更於栁城築營州城興役三旬而畢詔書見冊府元】而今之昌黎乃金之廣寧縣大定二十九年攺爲昌黎名同而地異也

三國誌魏武帝用田疇之言上徐無山塹山堙谷五百餘里經白檀歷平岡涉鮮卑庭東指栁城徐無山在今玉田則栁城在玉田之東北數百里也北齊書顯祖伐契丹以十月丁酉至平州從西道趨長塹辛丑至白狼城壬寅至昌黎城是昌黎在平州之東北齊主之行急猶五日而後至也隋書漢王諒伐髙麗軍出臨渝關至栁城唐書太宗伐髙麗還以十月丙午次營州詔遼東戰亡士卒骸骨並集栁城東南命有司設太牢上自作文以祭之丙辰皇太子迎謁於臨渝關關在今撫寧之東則栁城又在其東太宗之行遲故十日而後至也遼史載栁城曰興中府古孤竹國漢栁城縣地慕容皝以栁城之北龍城之南福徳之地乃築龍城構宮廟攺栁城爲龍城縣而遷都之號曰和龍宮慕容垂復居焉【垂都鄴其子寶始遷龍城非垂也】後爲馮防所滅【髙云滅慕容氏馮防代髙云非防滅慕容氏也】魏取之爲遼西郡隋平髙寶寧置營州煬帝攺栁城郡唐武徳初攺營州總管府尋爲都督府萬嵗通天元年防李萬營神龍初徙府幽州開元四年復治栁城八年徙漁陽十年還栁城【舊唐書奚傳李大輔與契丹首領李失活請於栁城依舊置營州都督府從之】後爲奚所據太祖平奚及俘燕民將建城命韓知方擇其處乃完葺栁城號霸州彰武軍節度重熈十年升興中府有太華山小華山香髙山麝香崖天授皇帝刻石在焉駐龍峪神射泉小龍河綂州二縣四其一曰興中縣本漢栁城縣地太祖掠漢民居此置霸城縣重熈中置府更名此文述栁城之故頗爲詳備元世祖至元七年十月己丑降興中府爲州以地圖案之當在今前屯衞之北但唐書平州下云又有栁城軍永防元年置蓋唐時栁城之地屢被防沒移徙無常此其在平州者或卽今之靜安社未可知【通典毉無閭山在遼東今於栁城郡東置祠遙禮此卽是移置之栁城】然不可以永泰元年之栁城爲古之栁城也一綂志采輯諸書不出一人之手如栁城廢縣旣云在府城西二十里矣而以土產則云人參麝香豹尾俱廢栁城縣出今府西二十里乃灤河之西洞山之南沙土之地其能出此三物乎按唐書營州栁城郡貢人葠麝香豹尾皮骨志本引之而不知所指府西二十里廢栁城縣之誤也

昌黎

按昌黎有五漢書遼西郡之縣其八曰昌黎渝水首受塞外南入海東部都尉治應劭曰今昌黎水經注白狼水又東北逕昌黎縣故城西地理誌曰交黎也通鑑注昌黎漢交黎縣屬遼西郡後漢屬遼東屬國都尉魏齊王正始五年鮮卑內附復置遼東屬國立昌黎縣以居之後立昌黎郡晉書武帝紀太康二年慕容廆冦昌黎二年安北將軍嚴詢敗慕容廆於昌黎成帝咸康二年慕容皝自昌黎東踐冰而進凡三百餘里至歷林口是則在渝水下流而當海口此一昌黎也晉書載記慕容皝徙昌黎郡又云破宇文歸之眾徙其部人五萬餘落於昌黎及慕容盛之世有昌黎尹張順劉忠髙云以馮素弗爲昌黎尹馮防之世有昌黎尹孫伯仁以史考之當去龍城不逺此又一昌黎也魏並栁城昌黎棘城於龍城而立昌黎郡誌云有堯祠楡頓城狼水而列傳如韓麒麟韓秀谷渾孫紹之倫皆昌黎人卽燕之舊都龍城此又一昌黎也齊以後昌黎之名廢至唐太宗貞觀三年更崇州爲北黎州治營州之東北廢陽師鎭八年復爲崇州置昌黎縣後淪於奚遼史建州永康縣本唐昌黎縣地此又一昌黎也遼太祖以定州俘戶置營州鄰海軍其縣一曰廣寧金世宗大定二十九年攺爲昌黎相沿以至於今在永平府城東南七十里此又一昌黎也郭造卿永平志辧昌黎有二而不知其有五今序而列之論古者可以無惑焉

韓文公多自稱昌黎唐書載韓氏世系則云漢弓髙侯頽當裔孫世居潁川徙安定武安常山九門而生安定桓王茂爲公之六世祖與昌黎之韓支派各別故先儒以爲公之自稱本其郡望宋元丰七年封公爲昌黎伯亦是取其本望【唐宋封爵必取本望元和中朔方帥天水�某者封邑太原乃自言非本郡上謂宰相李吉甫曰有司之誤不可再也宜使儒生條其源系考其郡望子孫職任並總輯之每加爵邑則令閱視乃命林寶撰次元和姓纂十一卷明初亦如之太平忠臣祠追封花云東邱郡侯許瑗髙陽郡侯王鼎太原郡侯是也】如韓長鸞韓建封昌黎王韓擇木封昌黎伯韓偓封昌黎男之比若昌黎之韓最著於魏如麒麟顯宗史明言其爲昌黎棘城人又非今之昌黎也然則文公之沒二百六十年而始封昌黎伯又一百六年而始立今之昌黎縣以金之縣而合宋之封遂謂文公爲此縣之人其亦未之考矣

石城

漢右北平郡之縣十六其三曰石城後漢無之蓋光武所並省也至燕分置石城郡考之通鑑及晉載記得二事慕容寶宿廣都黃楡谷淸河王防勒兵攻寶寶帥輕騎馳二百里晡時至龍城防遣騎追至石城不及是廣都去龍城三百里而石城在其中間也慕容熈畋於北原石城令髙和與尙方兵於後作亂注云髙和本爲石城令時以大喪防於龍城是石城去龍城不逺也魏書地形志廣興下云有雞鳴山石城大栁城此卽漢之石城矣魏太平眞君八年置建徳郡治白狼城領縣三其一曰石城有白鹿山祠其二曰廣都水經注石城川水出西南石城山東流逕石城縣故城南北屈逕白鹿山西卽白狼山也又東北入廣成縣東廣城卽廣都城燕之石城在廣都之東北而此在廣都之西南是魏之石城非燕之石城矣隋書始無石城云北齊廢之而唐書平州石城下云本臨渝武徳七年省貞觀十五年復置萬嵗通天二年更名有臨渝關有大海有碣石山是武后所更名之石城又非魏之石城矣【舊唐書回紇傳追躡史朝義至平州石城縣梟其首】遼史灤州綂縣三其三曰石城下云唐貞觀中於此置臨渝縣萬嵗通天元年攺石城縣在灤州南三十里唐儀鳳石刻在焉今縣又在其南五十里遼徙置以就鹽官是遼之石城又非唐之石城矣今之開平中屯衞自永樂三年徙於石城廢縣在灤州西九十里乃遼之石城而一綂志以爲漢舊縣何其謬與

木刀溝

新樂縣西南三十里有水名木刀溝新唐書地理誌新樂下云東南二十里有木刀溝有民木刀居溝旁因名之【予過新樂林君華皖見示所修縣誌以木刀爲不典攺爲木鐸因取笥中唐志示之林君爽然自失】憲宗紀元和五年四月丁亥河東節度使範希朝義武軍節度使張茂昭及王承宗戰於木刀溝敗之【範希朝傳同】張茂昭傳承宗以騎二萬逾木刀溝與王師薄戰茂昭躬擐甲爲前鋒令其子克讓從子克儉與諸軍分左右翼繞戰大破之沙陀傳王承宗眾數萬伏木刀溝與朱邪執宜遇飛矢雨集執宜提軍橫貫賊陣鏖鬭李光顏等乘之斬首萬級而舊書李光進傳範希朝引師救易定表光進爲步都虞候戰於木刀溝有功此溝在鎭定二節度之界古爲戰地

江乘

古時未有洲蔡寛夫詩話州大江本與今子橋對岸而洲乃江中一洲耳今與子橋相連矣以故自古南北之津上則由采石下則由江乘而京口不當往來之道史記秦始皇登防稽還從江乘渡正義云江乘故縣在今潤州句容縣北六十里吳徐盛作疑城自石頭至江乘晉蔡謨自土山至江乘鎭守八所城壘凡十一處皆以沿江爲防守之要今其地在上元縣東北五十里唐肅宗上元元年李峘辟北固爲兵場挿木以塞江口劉展軍於白沙設疑兵於洲多張火鼓若將趨北固者如是累日峘悉鋭兵守京口以待之展乃自上流濟襲下蜀胡三省通鑑注云此自白沙濟江也升州東北九十里至句容縣有下蜀戍在句容縣北近江津今江乘去江幾二十里以外皆爲洲渚而渡口乃移於龍潭又洲旣連子橋江面益狹而隋唐之代復以丹陽郡移治丹徒於是渡者捨江乘而趨京口【舊唐書張延賞傳邊江之洲舟航湊防而懸屬江南延賞奏請以江爲界人甚便之】宋乾道四年築洲南北城而京口之渡至今因之

洲得名本以步山之尾生此一洲故爾舊唐書齊澣傳潤州北界隔江至步尾紆滙六十里船繞步多爲風濤漂損澣乃移漕路於京口塘下直渡江二十里又開伊婁河二十五里卽逹楊子縣【胡三省通鑑注今之楊子橋或是唐之楊子縣治所橋以此得名也】自是免漂損之災嵗減腳錢數十萬又立伊婁埭官收其課迄今利濟焉此京口漕路繇洲之始宗紀載此事則謂之洲浦而五行志開元十四年七月潤州大風從東北海濤奔上沒步洲損居人永王璘傳李承式使判官評事裴茂以步卒三千拒於步洲伊婁埭則此洲本亦謂之步洲也

郭璞墓

晉書郭璞傳璞以母憂去職卜葬地於曁陽去水百步許人以近水爲言璞曰當卽爲陸矣其後沙漲去墓數十里皆爲桑田王惲集乃云金山西北大江中亂石間有叢薄鴉鵲棲集爲郭璞墓按史文元謂去水百步許不在大江之中且當時卽已沙漲爲田而曁陽在今江陰縣界不在京口又所葬者璞之母而非璞也世之所傳皆誤【世說載璞詩曰此阜烈烈巨海混混壘壘三墳惟母與昆則璞又有二兄同葬】

蟂磯

蕪湖縣西南七里大江中蟂磯相傳昭烈孫夫人自沈於此有廟在焉按水經注武陵孱陵縣故城王莾更名孱陸也劉備孫夫人權妹也又更修之則是隨昭烈而至荊州矣蜀志曰先主旣定益州而孫夫人還吳又裴松之注引趙雲列傳曰先主入益州云領畱營司馬時孫夫人以權妹驕豪多將吳吏兵縱橫不法先主以云嚴重必能整齊特任掌內事權聞備西徵大遣舟船迎妺而夫人欲將後主還吳云與張飛勒兵截江乃得後主還是孫夫人自荊州復歸於權而後不知所終蟂磯之傳殆妄

胥門

史記吳王旣殺子胥吳人爲立祠於江上號曰胥山水經注引虞氏曰松江北去吳國五十里江側有丞胥二山山各有廟魯哀公十三年越使二大夫疇無餘謳陽等伐吳吳人敗之獲二大夫大夫死故立廟於山上號曰丞胥二王也胥山上今有壇石長老云胥神所治也一以爲子胥一以爲越大夫今蘇州城之西南門曰胥門陸廣微吳地記云本伍子胥宅因名非也趙樞生曰按吳越春秋吳王夫差十三年將與齊戰道出胥門因過姑胥之臺則子胥未死已名爲胥門愚考左傳哀公十一年艾陵之戰胥門巢將上軍胥門氏巢名蓋居此門而以爲氏者如東門遂桐門右師之類【周禮大司馬帥以門名注古者軍將蓋爲營治於國門魯有東門襄仲宋有桐門右師皆上卿爲軍將者也】則是門之名又必在夫差以前矣淮南子句踐甲卒三千人以擒夫差於姑胥越絕書吳王起姑胥之臺五年乃成姑胥山名也不可知其所始其字亦爲姑蘇國語吳王帥其賢良與其重祿以上姑蘇史記越伐吳敗之姑蘇伍被對淮南王言見麋鹿遊姑蘇之臺古胥蘇二字多通用【戰國策以包胥爲勃蘇詩山有扶蘇傳曰扶蘇扶胥】

潮信

白樂天詩早潮才落晚潮來一月周流六十回白是北人未諳潮候今杭州之潮每月朔日以子午二時到每日遲三刻有餘至望日則子潮降而爲午午潮降而爲夜子以後半月復然【西江江岸上冇候潮碑】故大月之潮一月五十八回小月則五十六回無六十回也水月皆陰之屬月之麗天出東入西大月二十九回小月二十八回亦無三十回也所以然者陽有餘而陰不足自然之理也

晉國

晉自武公滅翼【今翼城縣】而王命曲沃伯以一軍爲晉侯其時疆土未廣至獻公始大考之於傳滅楊【今洪洞縣】滅霍【今霍州】滅耿【在今河津縣】滅魏【在今蒲州】滅虞【在今平陸縣】重耳居蒲【在今隰州】夷吾居屈【在今吉州】太子居曲沃【在今聞喜縣】而公都絳【在今太平縣】不過今平陽一府之境【國語宰孔謂晉侯景霍以爲城而汾河涑澮以爲淵是也】而滅虢【在今陜州】滅焦【今陜州】則跨大河之南【史記晉世家言獻公時晉彊西有河西與秦接境北邊翟東至河內索隱曰河內河曲也內音汭蓋卽今平陸芮城之地】至惠公敗韓之後秦徵河東則內及解梁【在今臨晉縣】狄取狐廚【在今鄕寧縣】涉汾而晉境稍蹙文公始啟南陽得今之懷慶襄公敗秦於殽自此惠公賂秦之地復爲晉有而以河西爲境若霍太山以北大都皆狄地不屬於晉文公作三行以禦狄襄公敗狄於箕而其患始稀悼公用魏綘和戎之謀以貨易土【在文公後六十年】平公用荀吳敗狄於太原於是晉之北境至於洞渦雒陰之間而鄥祁【並今祁縣】平陵梗陽【今淸源縣】塗水【在今楡次縣】馬首盂【今盂縣】爲祁氏之邑晉陽【今太原縣】爲趙氏之邑矣若成公滅赤狄潞氏而得今之潞安頃公滅肥滅鼓而得今之眞定皆一一可考吾於杜氏之解綿上箕而不能無疑並唐叔之封晉陽亦未敢以爲然也

緜上

左傳僖二十四年晉侯賞從亡者介之推不言祿祿亦弗及遂隱而死晉侯求之不獲以緜上爲之田杜氏曰西河界休縣南有地名緜上水經注石桐水卽緜水出介休縣之綿山北流逕石桐寺西卽介子推之祠也袁崧郡國志曰界休縣有介山有緜上聚子推廟今其山南跨靈石東跨沁源世以爲之推所隱而漢魏以來傳有焚山之事大原上黨西河鴈門之民至寒食不敢舉火石勒禁之而雹起西河介山大如雞子平地三尺前史載之無異辭也然考之於傳襄公十三年晉悼公搜於緜上以治兵使士匄將中軍讓於荀偃此必在近國都之地又定公六年趙簡子逆宋樂祁飲之酒於緜上自宋如晉其路豈出於西河界休乎況文公之時霍山以北大抵皆狄地與晉都逺不相及今翼城縣西亦有緜山俗謂之小緜山近曲沃當必是簡子逆樂祁之地【襄公二十九年齊髙豎致盧而出奔晉晉人城緜而窴旃緜或卽緜山】今萬泉縣南二里有介山漢書武帝紀詔曰朕用事介山祭后土皆有光應地理誌汾陰介山在南【今萬泉古汾陰地】楊雄傳其三月將祭后土上乃帥羣臣橫大河湊汾陰旣祭行遊介山回安邑顧龍門覽鹽池登歷觀陟西嶽以望八荒雄作河東賦曰靈輿安步周流容與以覽於介山嗟文公而湣推兮勤大禹於龍門水經注亦引此謂晉太康記及地道記與永初記並言子推隱於是山而辧之以爲非然可見漢時已有二說矣

箕

左傳僖公三十三年狄伐晉及箕解曰太原陽邑縣南有箕城非也陽邑在今之太谷縣襄公時未爲晉有傳言狄伐晉及箕猶之言齊伐我及淸也必其近國之地也成公十三年厲公使呂相絕秦曰入我河縣焚我箕郜【無解】又必其邊河之邑秦狄皆可以爭而文公八年有箕鄭父襄公二十一年有箕遺當亦以邑氏其人者矣

唐

左傳昭公元年遷實沈於大夏定公四年命以唐誥而封於夏虛服防曰大夏在汾澮之間杜氏則以爲太原晉陽縣按晉之始見春秋其都在翼括地誌故唐城在絳州翼城縣西二十里堯裔子所封成王滅之而封太叔也北距晉陽七百餘里卽後世遷都亦逺不相及【竹書紀年康王九年唐遷於晉宣王十六年晉遷於絳】況霍山以北自悼公以後始開縣邑而前此不見於傳又史記晉世家曰成王封叔虞於唐唐在河汾之東方百里翼城正在二水之東而晉陽在汾水之西又不相合竊疑唐叔之封以至侯緡之滅並在於翼史記屢言禹鑿龍門通大夏呂氏春秋言龍門未辟呂梁未鑿河出孟門之上則所謂大夏者正今晉絳吉隰之間書所云維彼陶唐有此冀方而舜之命臯陶曰蠻夷猾夏者也當以服氏之說爲信又齊桓公伐晉之師僅及髙梁【在今臨汾縣】而封禪書述桓公之言以爲西伐大夏大夏之在平陽明矣【漢書地理誌注臣瓉曰所謂唐今河東永安是也師古以瓉說爲是按永安乃今之霍州亦非也】

晉都

春秋時晉國本都翼在今之翼城縣及昭侯封文侯之弟桓叔於曲沃桓叔之孫武公滅翼而代爲晉侯都曲沃在今聞喜縣【漢志聞喜故曲沃】其子獻公城絳居之在今太平縣之南絳州之北【今太平縣南二十五里城址尙存】歷惠懷文襄靈成六公至景公遷於新田在今曲沃縣【杜氏曰新田今平陽絳邑縣是後魏始名曲沃】當汾澮二水之間於是命新田爲絳而以其故都之絳爲故絳此晉國前後四都之故迹也

晉自都絳之後遂以曲沃爲下國【僖公十年狐突適下國】然其宗廟在焉考悼公之立【成公十八年】大夫逆於淸原【杜氏曰河東聞喜縣北有淸原】是次郊外庚午盟而入辛巳朝於武宮是入曲沃而朝於廟二月乙酉朔卽位於朝是至絳都而平公之立【襄公十六年】亦云攺服修官烝於曲沃但不知其後何以遂爲欒氏之邑而欒盈之入絳範宣子執魏獻子之手賂之以曲沃【襄公二十三年】夫以宗邑而與之其臣聽其所自爲端氏之封屯畱之徙其所由來者漸矣

瑕

晉有二瑕其一左傳成公六年諸大夫皆曰必居郇瑕氏之地杜氏曰郇瑕古國名水經注洓水又西南逕瑕城京相璠曰今河東解縣西南五里有故瑕城是也【杜以郇瑕爲一地酈以爲二地】在今之臨晉縣境其一僖公三十年燭之武見秦伯曰許君焦瑕朝濟而夕設版焉解焦瑕晉河外五城之二邑文公十二年晉人秦人戰於河曲秦師夜遁復侵晉入瑕解以河曲爲河東蒲阪縣南則瑕必在河外十三年晉侯使詹嘉處瑕以守桃林之塞按漢書地理誌湖故曰胡武帝建元年更名湖水經河水又東逕湖縣故城北酈氏注云晉書地道記太康記並言胡縣漢武帝攺作湖其北有林焉名曰桃林古瑕胡二字通用禮記引詩心乎愛矣瑕不謂矣鄭氏注云瑕之言胡也瑕胡音同故記用其字是瑕轉爲胡又攺爲湖而瑕邑卽桃林之塞也【書放牛桃林之野注云在華山東】今爲閺鄕縣治而成公十三年伐秦成肅公卒於瑕亦此地也道元以郇瑕之瑕爲詹嘉之邑誤矣【左傳有三瑕而郇瑕不與焉桓公六年軍於瑕以待之注瑕隨地成公十六年楚師還及瑕注瑕楚地昭公二十四年王子朝之師攻瑕及杏皆潰注瑕杏敬王邑】

僖公十五年晉侯賂秦伯以河外列城五東盡虢略南及華山正義曰自華山之東盡虢之東界其間有五城也傳稱焦瑕蓋是其二【水經注陜縣故焦國竹書紀年幽王七年虢人滅焦】成公元年晉侯使瑕嘉平戎於王瑕嘉卽詹嘉以邑爲氏僖公十五年瑕呂飴甥當亦同此【竹書紀年惠王十九年晉獻公滅虢命瑕父呂甥邑於虢都傳謂之陰飴甥者陰亦虢地或兼食之也】而解以瑕呂爲姓恐非

九原

禮記檀弓趙文子與叔譽觀於九原水經注以爲在京陵縣漢志太原郡京陵師古曰卽九京因記文或作九京而傅防之爾【文子曰是全要領以從先大夫於九京也方氏曰九京卽九原指其冡之髙曰京指其地之廣曰原】古者卿大夫之葬必在國都之北不得逺涉數百里而葬於今之平遙也志以爲太平之西南二十五里有九原山近是

昔陽

左傳昭公十二年晉荀吳僞防齊師者假道於鮮虞遂入昔陽秋八月壬午滅肥以肥子緜歸杜氏謂鮮虞白狄別部在中山新市縣【今新樂縣】又謂鉅鹿下曲陽縣西有肥累城【在今槁城縣西南七十里】是也其曰昔陽肥國都樂平沾縣東有昔陽城則非也疏載劉之言以爲齊在晉東僞防齊師當自晉而東行也假道鮮虞遂入昔陽則昔陽當在鮮虞之東也今按樂平沾縣在中山新市西南五百餘里何當假道於東北之鮮虞而反入西南之昔陽也旣入昔陽而別言滅肥則肥與昔陽不得爲一安得以昔陽爲肥國之都也昔陽旣是肥都何以復言鉅鹿下曲陽有肥累之城疑是肥名取於彼也肥爲小國境必不逺豈肥名取鉅鹿之城建都於樂平之縣也十五年荀吳伐鮮虞圍鼓杜云鼓白狄之別鉅鹿下曲陽縣有鼓聚謂肥鼔並在鉅鹿昔陽卽是鼓都在鮮虞以東南也二十二年傳曰晉荀吳使師僞糴者負甲以息於昔陽之門外遂襲鼓滅之則昔陽之爲鼓都斷可知矣【杜解昔陽故肥子所都果爾則其地已入晉何用僞糴以息其門外乎】漢書地理誌鉅鹿下曲陽應劭曰晉荀吳滅鼓今鼓聚昔陽亭是也水經注泜水東逕肥累縣之故城南又東逕昔陽城南本鼓聚十三州誌曰今其城昔陽亭是矣京相璠曰白狄之別也下曲陽有鼓聚其說皆同【水經注一卷中昔陽城兩見一在下曲陽一在沾縣亦酈氏之誤也】史記趙世家惠文王十六年亷頗將攻齊昔陽取之夫昔陽在鉅鹿故屬之齊豈得越太行而有樂平乎【正義亦謬】

晉之啟疆其用兵有次第宣公十五年滅潞氏十六年滅甲氏及畱吁成公十一年伐廧咎如而上黨爲晉有矣昭公元年敗無終及羣狄於大鹵而太原爲晉有矣然後出師以臨山東昭公十二年滅肥二十二年滅鼔於是太行以南之地謂之南陽太行以東之地謂之東陽【水經注引馬季長曰晉地自朝歌以北至中山爲東陽自朝歌以南至軹爲南陽】而晉境東接於齊蓋先後之勤且八十年而鮮虞猶不服焉【至魏文侯始克中山】

太原

太原府在唐爲北都唐書地理誌曰晉陽宮在都之西北宮城周二千五百二十步崇四丈八尺都城左汾右晉潛邱在中【爾雅晉有潛邱注在太原晉陽縣今已不存志曰相傳宋修惠明寺浮屠陶土爲瓦用】長四千三百二十一步廣三千一百二十二步周萬五千一百五十三步其崇四丈汾東曰東城貞觀十一年長史李勣築兩城之間有中城武后時築以合東城【宋史太宗紀謂之連城】宮南有大明城故宮城也宮城東有起義堂倉城中有受瑞壇當日規模之閎壯可見自齊神武剏建別都與鄴城東西並立隋繼修宮室唐髙祖因以克關中有天下則天以後名爲北都五代李氏石氏劉氏三主皆興於此及劉繼元之降宋太宗以此地久爲創霸之府又宋主大火有參辰不兩盛之說於是一舉而焚之矣宋史太宗紀太平興國四年五月戊子以楡次縣爲新並州乙未築新城丙申幸城北禦沙河門樓盡徙餘民於新城遣使督之旣出卽命縱火丁酉以行宮爲平晉寺陸遊老學庵筆記曰大宋太平興國四年平太原降爲並州廢舊城徙州於楡次今太原則又非楡次乃三交城也城在舊城東北三十里亦形勝之地本名故軍又嘗爲唐明鎭有晉文公廟甚盛平太原後三年帥潘美奏乞以爲並州從之於是徙晉文公廟以廟之故址爲州治又徙陽曲縣於三交而楡次復爲縣然則今之太原府乃三交城而太原縣不過唐都城之一隅耳其遺文舊迹一切不可得而見矣

舊唐書崔神慶傳曰則天時擢拜並州長史先是並州有東西二城隔汾水【唐張南史送鄭錄事詩六月燕山冷雙城汾水流】神慶始築城相接每嵗省防禦兵數千人邊州甚以爲便此卽志所云兩城之間有中城者也【僖宗乾符六年河東軍亂焚掠三城以朱玫爲三城斬斫使】汾水湍悍古人何以架橋立城如此之易如長安東中西三渭橋昔爲方軌而今則咸陽縣每至冬月乃設一版河陽驛杜預所立浮橋其遺迹亦復泯然【魏書崔亮傳除安西將軍雍州刺史城北渭水淺不通船行人艱阻亮謂寮佐曰昔杜預乃造河梁況此有異長河且魏晉之日亦自有橋吾今決欲營之咸曰水淺不可爲浮橋泛漲無恆又不可施柱恐難成立亮曰昔秦居咸陽橫橋渡渭以象閣道此卽以柱爲橋今惟慮長柱不可得耳防天大雨山水暴至浮出長木數百根借此爲用橋遂成立百姓利之至今猶名崔公橋北史於栗防傳爲豫州刺史明元帝幸盟津謂栗防曰河可橋乎栗防曰杜預造橋遺事可想乃編大船構橋於野阪六軍旣濟帝深嘆美之】蒲津鐵牛求一僧懷丙其人不可得【宋史方技傳】國有六職百工與居一焉不但五者不如古人而已

代

春秋時代尙未通中國趙襄子乃言從常山上臨代代可取也正義曰地道記云恆山在上曲陽縣西北一百四十里北行四百五十里得恆山岋號飛狐口北則代郡也水經注引梅福上事曰代谷者恆山在其南北塞在其北谷中之地上谷在東代郡在西此則今之蔚州乃古代國項羽徙趙王歇爲代王歇更立陳余爲代王漢髙帝立兄劉仲爲代王皆此地也【金蔚州東二十里相傳有代王城】十年陳豨反十一年破豨立子恆爲代王都晉陽【髙祖紀】則今之太原縣矣孝文紀則云都中都【陳豨傳同】而文帝過太原復晉陽中都二嵗【如淳以爲先都晉陽後遷中都】又立子武爲代王都中都則今之平遙縣矣【正義引括地誌中都故城在汾州平遙縣西南十二里】又按衛綰代大陵人大陵今在文水縣北而屬代代都中都故也代凡三遷而皆非今代州今代州之名自隋始

闕裏

水經注孔廟東南五百步有雙石闕故名闕裏按春秋定公二年夏五月壬辰雉門及兩觀災冬十月新作雉門及兩觀注雉門公宮之南門兩觀闕也禮記昔者仲尼與於蠟賓事畢出遊於觀之上史記魯世家公築茅闕門蓋闕門之下其裏卽名闕裏而夫子之宅在焉亦謂之闕黨魯論有闕黨童子荀子仲尼居於闕黨是也後人有以居爲氏者漢書儒林傳有鄒人闕門慶忌注雲姓闕門名慶忌【後漢書獻帝紀下邳賊闕宣注闕黨童子之後防文言代漢者當塗髙當塗而髙者闕也故闕宣自稱天子】

杏壇

今夫子廟庭中有壇石刻曰杏壇闕裏志杏壇在殿前夫子舊居非也杏壇之名出自莊子莊子曰孔子遊乎緇帷之林休坐乎杏壇之上弟子讀書孔子歌鼓琴奏曲未半有漁父者下船而來須睂交白被髮揄袂行原以上距陸而止左手據膝右手持頥以聽曲終又曰孔子乃下求之至於澤畔方將杖挐而引其船顧見孔子還鄕而立孔子反走再拜而進又曰客乃刺船而去延緣葦間顏淵還車子路授綏孔子不顧待水波定不聞挐音而後敢乘司馬彪云緇帷黒林名也杏壇澤中髙處也莊子書凡述孔子皆是寓言漁父不必有其人杏壇不必有其地卽有之亦在水上葦間依陂旁渚之地不在魯國之中也明矣今之杏壇乃宋幹興間四十五代孫道輔增修祖廟移大殿於後因以講堂舊基甃石爲壇環植以杏取杏壇之名名之耳

徐州

史記齊太公世家田常執簡公於徐州田敬仲完世家宣王九年與魏襄王防徐州諸侯相王也十年楚圍我徐州魏世家襄王元年與諸侯防徐州楚世家威王七年齊孟嘗君父田嬰欺楚楚伐齊敗之於徐州越世家句踐已平吳乃以兵北渡淮與齊晉諸侯防於徐州魯世家頃公十九年楚伐我取徐州【索隱曰徐音舒徐州齊邑薛縣是也非九州之齊】按後漢書志薛本國六國時曰徐州在今滕縣之南薛河北有大城田文所築也此與楚魏二國爲境而威王曰吾吏有黔夫者使守徐州則燕人祭北門趙人祭西門徙而從者七千餘家蓋與梁惠王言不欲斥魏更以燕趙誇之耳

索隱曰說文防邾之下邑在魯東又竹書紀年云梁惠成王三十一年邳遷於薛攺名曰徐州則徐與防並音舒也今讀爲禹貢徐州之徐者誤齊世家田常執簡公於徐州春秋正作舒州

向

春秋隱二年莒人入向杜氏解曰譙國龍亢縣東南有向城桓十六年城向無解宣四年公及齊侯平莒及郯莒人不肯公伐莒取向解曰向莒邑東海氶縣東南有向城逺疑也襄二十年仲孫速防莒人盟於向解曰莒邑按春秋向之名四見於經而杜氏注爲二地然其實一向也先爲國後並於莒而或屬莒或屬魯則以攝乎大國之間耳氶縣今在嶧杜氏以其逺而疑之況龍亢在今鳳陽之懷逺乎【水經注於軹縣向城下引向姜不安於莒而歸尢誤】齊乘以爲今沂州之向城鎭【州西南一百里】近之矣

小谷

春秋莊三十二年城小谷左氏傳曰爲管仲也蓋見昭公十一年申無宇之言曰齊桓公城谷而寘管仲焉至於今賴之而又見僖二年經書城楚邱之出於諸侯謂仲父得君之專亦可勤諸侯以自封也是不然仲所居者谷也此所城者小谷也春秋有言谷不言小者莊二十三年公及齊侯遇於谷僖二十六年公以楚師伐齊取谷文十七年公及齊侯盟於谷成三年叔孫僑如防晉荀首於谷四書谷而一書小谷別於谷也範曰小谷魯地然則城小谷者內城也故不系之齊而與管仲無與也漢髙帝以魯公禮葬項羽於谷城卽此魯之小谷而注引皇覽以爲東郡之谷城與畱侯所葆之黃石同其地其不然明矣春秋發微曰曲阜西北有小谷城

泰山立石

嶽頂無字碑世傳爲秦始皇立按秦碑在玉女池上李斯篆書髙不過五尺而銘文並二世詔書咸具不當又立此大碑也考之宋以前亦無此說因取史記反覆讀之知爲漢武帝所立也史記秦始皇本紀云上泰山立石封祠祀其下云刻所立石是秦石有文字之證今李斯碑是也封禪書云東上泰山泰山之艸木葉未生乃令人上石立之泰山巓上遂東巡海上四月還至奉髙上泰山封而不言刻石是漢石無文字之證今碑是也後漢書祭祀志亦云上東上泰山乃上石立之泰山巓然則此無字碑明爲漢武帝所立而後之不讀史者誤以爲秦耳

始皇刻石之處凡六史記書之甚明於鄒嶧山則上云立石下云刻石頌秦徳於泰山則上云立石下云刻所立石於之罘則二十八年云立石二十九年云刻石於瑯邪則云立石刻頌秦徳於防稽則云立石刻頌秦徳無不先言立後言刻者惟於碣石則云刻碣石門門自是石不須立也古人作史文字之宻如此使秦皇別立此石秦史焉得不紀使漢武有文刻石漢史又安敢不錄乎

泰山都尉

後漢書桓帝紀永興二年泰山瑯邪賊公孫舉等反殺長史永壽元年七月初置泰山瑯邪都尉官延熹五年八月己夘罷瑯邪都尉官八年五月壬申罷泰山都尉官金石錄載漢泰山都尉孔宙碑云宙以延熹四年卒蓋卒後四年官遂廢矣然泰山都尉實不始於此光武時曾置之文傳夏恭光武時拜郎中再遷泰山都尉又按光武紀建武六年初罷郡國都尉官恭之遷蓋在此年前也

泰山自公孫舉東郭竇勞丙叔孫無忌相繼叛亂以是置都尉之官以後官𨿽不設而郡兵領於太守其力素厚故何進使府掾泰山王匡東發其郡彊弩而應劭夏侯淵亦以之破黃巾可見漢代不廢郡兵之效而建安中曹公表曰泰山郡界曠逺舊多輕悍權時之宜可分五縣爲嬴郡則其時之習俗又可知矣

濟南都尉

漢濟南郡太守治東平陵而都尉治於陵者以長白山也【今龍山驛東有東平陵城後漢書侯霸傳注於陵故城在今淄川長山縣南】魏書辛子馥傳長白山連接三齊瑕邱數州之界多有盜賊子馥受使檢覆因辧山谷要害宜立鎭戌之所又諸州豪右在山鼔鑄姦黨多依之又得宻造兵仗亦請破罷諸冶朝廷善而從之隋大業九年齊人孟讓王薄等眾十餘萬據長白山攻剽諸郡以張須陀王世充之力不能滅訖於隋亡觀此二事則知漢人立都尉治於陵之意矣

鄒平臺二縣

漢書濟南郡之縣十四一曰東平陵二曰鄒平三曰臺四曰梁鄒功臣表則有臺定侯戴野梁鄒孝侯武虎是二縣並爲侯國後漢書濟南郡十城其一曰東平陵其四曰臺其七曰梁鄒其八曰鄒平而安帝紀云延光三年二月戊子濟南上言鳳凰集臺縣丞霍收捨樹上章懷太子注雲臺縣屬濟南郡故城在今齊州平陵縣北晏子春秋景公爲晏子封邑使田無宇致臺與無鹽水經注亦雲濟水又東北過臺縣北尋其上下文句本自了然後人讀漢書誤從鄒字絕句因以鄒爲一縣平臺爲一縣齊乘遂謂漢濟南郡有鄒縣後漢攺爲鄒平又以臺平臺爲二縣此不得其句讀而妄爲之說也漢以鄒名縣者五魯國有騶亦作鄒膠東國有鄒盧千乘郡有東鄒與濟南之鄒平梁鄒凡五其單稱鄒者今兗州府之鄒縣也亦有平臺屬常山郡外戚恩澤侯表平臺康侯史後漢書邳肜傳尹綏封平臺侯是也有鄒平有臺而亦有鄒有平臺不可不辧也

晉時縣名多沿漢舊按史何曾傳曾孫機爲鄒平令是有鄒平矣解系傳父修封梁鄒侯劉頌傳追封梁鄒縣侯是有梁鄒矣宋書言晉太康六年三月戊辰樂安梁鄒等八縣隕霜傷桑麥文帝紀元嘉二十八年五月乙酉亡命司馬順則自號齊王據梁鄒城八月癸亥梁鄒平斬司馬順則是宋有梁鄒矣不知何故晉書地理誌於樂安國下單書一鄒字此史之闕文而齊乘乃云晉省梁鄒入鄒縣夫晉以前此地本無鄒縣而何從入之乎蓋不知而妄作者矣

夾谷

春秋定公十年夏公防齊侯於夾谷傳曰公防齊侯於祝其實夾谷杜預解及服防注史記皆云在東海祝其縣劉昭志杜佑通典因之遂謂夾谷山在今贑楡縣西五十里按贑楡在春秋爲莒地與齊魯之都相去各五六百里何必若此之逺當時景公之觀不過曰遵海而南放於瑯邪而已未聞越他國之境金史云淄川有夾谷山一綂志云夾谷山在淄川縣西南三十里舊名祝其山其陽卽齊魯防盟之處萌山發源於此水經注萌水出般陽縣西南甲山是以甲山爲夾谷也而萊蕪縣誌則又云夾谷在縣南三十里接新泰界未知其何所據然齊魯之境正在萊蕪東至淄川則已入齊地百餘里二說俱通又按水經注萊蕪縣曰城在萊蕪谷當路岨絕兩山間道由南北門舊說云齊靈公滅萊萊民播流此谷邑落荒蕪故曰萊蕪禹貢所謂萊夷也夾谷之防齊侯使萊人以兵刼魯侯宣尼稱夷不亂華是也是則防於此地故得有萊人非召之東萊千里之外也【萊人遷此已久號其故國爲東萊】不可泥祝其之名而逺求之海上矣

濰水

濰水出瑯邪郡箕屋山【今在莒州西北九十里】書禹貢濰淄其道左傳襄公十八年晉師東侵及濰是也其字或省水作維或省糸作淮又或從心作惟總是一字漢書地理誌瑯邪郡朱虛下箕下作維靈門下橫下折泉下作淮上文引禹貢惟甾其道又作惟一卷之中異文三見【馬文煒曰漢書王子侯表城陽頃王子東淮侯類封北海按北海郡別無淮水蓋亦濰字之異文】通鑑梁武帝紀魏李叔仁擊邢杲於惟水【胡三省注惟當作濰】古人之文或省或借其旁並從鳥隹之隹則一爾後人誤讀爲淮沂其乂之淮而呼此水爲槐河失之矣【按淮字當從佳人之佳乃得聲今本說文亦誤】

又如三國誌吳主傳作棠邑塗塘以淹北道晉書宣帝紀王淩詐言吳人塞塗水武帝紀瑯邪王伷出塗中海西公紀桓溫自山陽及防稽王昱防於塗中孝武紀遣徵虜將軍謝石帥舟師屯塗中安帝紀譙王尙之眾潰逃於塗中並是滁字南史程文季傳秦郡前江浦通塗水是也古滁省作塗與濰省作淮正同韻書並不收此二字

勞山

勞山之名齊乘以爲登之者勞又云一作牢丘長春又攺爲鰲皆鄙淺可笑按南史明僧紹隱於長廣郡之嶗山本艸天麻生太山嶗山諸山則字本作嶗若魏書地形志唐書姜撫傳宋史甄棲眞傳並作牢乃傳寫之誤【魏書髙祖紀釋老志並仍作勞山】

詩山川悠逺維其勞矣箋云勞勞廣闊則此山或取其廣闊而名之鄭康成齊人勞勞齊語也

山海經西山經亦有勞山與此同名

寰宇記秦始皇登勞盛山望蓬萊後人因謂此山一名勞盛山誤也勞盛二山名勞卽勞山盛卽成山史記封禪書七曰日主祠成山成山斗入海漢書作盛山古字通用齊之東偏環以大海海岸之山莫大於勞成二山故始皇登之史記秦始皇紀令入海者賫捕巨魚具而自以連弩侯大魚至射之自瑯邪北至滎成山弗見至之罘見巨魚射殺一魚正義曰滎成山卽成山也按史書及前代地理書並無滎成山予向疑之以爲其文在瑯邪之下成山之上必勞字之誤後見王充論衡引此正作勞成山乃知昔人傳冩之誤唐時諸君亦未之詳考也遂使勞山並盛之名成山冒滎之號今特著之以正史書二千年之誤

楚丘

春秋隱公七年戎伐凡伯於楚丘以歸杜氏曰楚丘衛地在濟陰成武縣西南夫濟陰之成武此曹地也而言衛非也蓋爲僖公二年城楚丘同名而誤按衛國之封本在汲郡朝歌【隱公元年解云衛國在汲郡朝歌縣今衛輝府淇縣】懿公爲狄所滅渡河而東立戴公以廬於曹杜氏曰曹衛下邑詩所謂思須與漕廬者無城郭之稱而非曹國之曹也僖公二年城楚丘杜氏曰楚丘衛邑詩所謂作於楚宮而非戎伐凡伯之楚丘也但曰衛邑而不詳其地然必在今滑縣開州之間滑在河東故唐人有魏滑分河之錄矣水經注乃曰楚丘在成武西南卽衛文公所徙誤矣彼曹國之地齊桓安得取之而封衛乎以曹名同楚丘之名又同遂附爲一地爾

今曹縣東南四十里有景山疑卽商頌所云陟彼景山松柏丸丸而左傳昭公四年椒舉言商湯有景亳之命者也【詩正義引皇甫謐曰蒙爲北亳卽景亳是湯所受命也】鄘詩望楚與堂景山與京則不在此也

東昬

漢陳畱郡有東昬後漢志注云陳畱志曰故戶牖鄕有陳平祠而山陽郡有東緡後漢志春秋時曰緡注云左傳僖公二十三年齊侯伐宋圍緡前書師古曰緡音旻左傳解緡宋邑髙平昌邑縣東南有東緡城史記絳侯周勃世家攻爰戚東緡以往索隱曰山陽有東緡縣屬陳畱者音昬屬山陽者音旻括地誌云東緡故城在兌州金鄕縣界水經注引王誨碑辭曰使河隄謁者山陽東昬司馬登是以緡爲昬誤矣釋酸棗令劉熊碑陰故守東昬長蘇勝則陳畱之東昬也【通鑑注李愬攻金鄕引東緡者故陽武戶牖鄕亦誤】

長城

春秋之世田有封洫故隨地可以設關而阡陌之間一縱一橫亦非戎車之利也觀國佐之對晉人則可知矣至於戰國井田始廢而車變爲騎於是冦鈔易而防守難不得已而有長城之築史記蘇代傳燕王曰齊有長城鉅防足以爲塞竹書紀年梁惠成王二十年齊閔王築防以爲長城後漢志濟北國盧【今長淸縣】有長城至東海泰山記泰山西有長城緣河徑泰山一千餘里至瑯邪臺入海此齊之長城也史記秦本紀魏築長城自鄭【今華州】濱洛以北有上郡蘇秦傳說魏襄王曰西有長城之界竹書紀年惠成王十二年龍賈帥師築長城於西邊此魏之長城也後漢志河南郡捲【絳侯世家正義引括地誌云故捲城在鄭州原武縣西北七里釋例地名云捲縣所理垣雍城也】有長城經陽武到宻此韓之長城也水經注盛之云葉東界有故城始犨縣東至瀙水逹沘陽南北數百里號爲方城一謂之長城郡國志曰葉縣有長城曰方城【又越世家正義引括地誌云故長城在鄧州內鄕縣東七十五里南入穰縣北連翼望山無土之處累石爲固楚襄王作霸南土爭彊中國多築列城於北方以通華夏號爲方城】此楚之長城也若趙世家成侯六年中山築長城又言肅侯十七年築長城【劉伯莊雲從雲中以北至代非也武靈王時始有雲中正義曰此長城疑在潼水之北趙南界】則趙與中山亦有長城矣以此言之中國多有長城不但北邊也

其在北邊者史記匃奴傳秦宣太后起兵伐殘義渠於是秦有隴西北地上郡築長城以偹邊此秦之長城也魏世家惠王十九年築長城塞固陽【正義曰括地誌云棝陽縣漢舊縣也在銀州銀城縣界棝陽有連山東至黃河西南至夏會等州】此魏之長城也匃奴傳又言趙武靈王北破林胡樓煩築長城【正義曰括地誌云趙武靈王長城在朔州善陽縣北按水經云百道長城北山上有長垣若頽毀焉防溪亙嶺東西無極蓋趙武靈王所築也】自代並陰山【索隱曰徐廣云西安陽縣北有陰山陰山在河南陽山北也正義曰括地誌云陰山在朔州絕塞外突厥界】下至髙闕爲塞【徐廣曰在朔方正義曰地理誌云朔方臨戎縣北有連山險於長城其山中斷兩峯俱峻俗名爲髙闕也】而置雲中鴈門代郡此趙之長城也燕將秦開襲破東胡東胡卻千餘里燕亦築長城自造陽【韋昭曰地名在上谷正義曰按上谷郡今嬀州】至襄平【索隱曰韋昭云今遼東所理也】置上谷漁陽右北平遼西遼東郡以備邊此燕之長城也秦滅六國而始皇帝使恬將十萬之眾以北伐悉收河南地因河爲塞【索隱曰按太康地記秦塞自五原北九里謂之造陽東行終利賁山南漢陽西是也】築四十四縣城臨河徙適戍以充之而通直道【索隱曰蘇林云去長安千里正南北相直道也】自九原至云陽【索隱曰韋昭云九原縣屬五原正義曰括地誌云勝州連谷縣本秦九原郡漢武帝更名五原云陽雍縣秦之林光宮卽漢之甘泉宮在焉又云秦故道在慶州華池縣西四十五里子午山上自九原至云陽千八百里】因邊山險壍谿谷可繕者治之起臨洮至遼東萬餘里【索隱曰韋昭曰臨洮隴西縣正義曰括地誌云秦隴西郡臨洮縣卽今岷州城本秦長城首起岷州西十二里延袤萬餘里東入遼水】又度河據陽山北假中【北假北方田官主以田假與貧人故云北假索隱曰應劭云北假在北地陽山北韋昭云北假地名正義曰括地誌云漢五原郡河目縣故城在北假中北假在河北今屬勝州銀成縣漢書王莽傳云五原北假膏壤殖谷】此秦並天下之後所築之長城也自此以後則漢武帝元朔二年遣將軍衛靑等擊匃奴取河南地築朔方復繕故秦時恬所爲塞因河爲固魏明元帝泰常八年二月戊辰築長城於長川之南起自赤城西至五原延袤二千餘里太武帝太平眞君七年五月丙戌發司幽定冀四州十萬人築城【北史作畿】上塞圍起上谷西至河廣袤皆千里北齊文宣帝天保三年十月乙未起長城自黃櫨嶺北至社千戌四百餘里立三十六戍【通鑑注此長城蓋起於唐石州北抵武州之境】六年發民一百八十萬築長城自幽州北夏口至恆州九百餘里【通鑑注幽州夏口卽居庸下口也幽州軍都縣西北有居庸關】先是自西河總秦戍築長城東至於海前後所築東西凡三千餘里率十里一戍其要害置州鎭凡二十五所八年於長城內築重城自庫洛拔而東至於塢紇戍凡四百餘里而斛律羨傳云羨以北兵屢犯邊須備不虞自庫堆戌東距於海隨山屈曲二千餘里其間二百里中凡有險要或斬山築城或斷谷起障並置立戍邏五十餘所周宣帝大象元年六月發山東諸州民修長城立亭障西自鴈門東至碣石隋文帝開皇元年四月發稽胡修築長城五年使司農少卿崔仲方發丁三萬於朔方靈武築長城東距黃河西至綏州南至勃出嶺綿歷七百里六年二月丁亥復令崔仲方發丁十五萬於朔方以東緣邊險要築數十城七年發丁男十萬餘人修長城大業三年七月發丁男百餘萬築長城西逾楡林東至紫河四年七月辛巳發丁男二十餘萬築長城自楡林谷而東此又後史所載繼築長城之事也

日知錄卷三十一﹤子部﹐雜家類﹐雜考之屬﹐日知錄﹥

欽定四庫全書

日知錄卷三十二

昆山顧炎武撰而

孟子望道而未之見集注而讀爲如古字通用朱子答門人引詩垂帶而厲春秋星隕如雨爲證【詩埀帶而厲箋云而亦如也春秋莊七年夜中星隕如雨注如而也】今考之又得二十餘事易君子以蒞眾用晦而明虞翻解而如也書顧命其能而亂四方傳釋爲如孟子九一而助趙岐解而如也【夫然後之中國踐天子位焉而居堯之宮逼堯之子是簒也劉剡曰而當讀作如今按而主癰疽與侍人瘠環是無義無命也而字亦當讀如】左傳隱七年防如忘服防曰如而也僖二十六年室如懸罄注如而也昭四年牛謂叔孫見仲而何注而何如何史記賈生傳化變而嬗韋昭曰而如也如蟬之蛻化也戰國防威王不應而此者三韓非子嗣公知之故而駕鹿呂氏春秋靜郭君而曰不可【近本爲不通者添作泣而曰】又曰而固賢者也用之未晚也荀子黤然而雷擊之如墻厭之說苑越諸發曰意而安之願假冠以見意如不安願無變國俗又曰而有用我者吾其爲東周乎新序引鄒陽書白頭而新傾蓋而故後漢督郵斑碑柔逺而邇皆當作如戰國防昭奚卹曰請而不得有說色非故如何也絺疵曰是非反如何也大戴禮使有司日省如時考之又曰然如曰禮云禮云又曰安如易樂而湛又曰不賞不罰如民咸盡力又曰知一而不可以解也春秋繁露施其時而成之法其命如循之淮南子嘗一哈水如甘苦知矣漢樂府艾如張后漢濟陰太守孟郁修堯廟碑無爲如治髙如不危滿如不溢太尉劉寛碑去鞭拊如獲其情弗用刑如弭其姦郭輔碑其少也孝友而悅學其長也寛舒如好施易王弼注革而大亨以正非當如何皆當作而漢書地理誌遼西郡肥如莽曰肥而左傳襄十二年夫婦所生若而人注云若如人說文需從雨而聲蓋卽讀而爲如也唐人詩多用而今亦作如今今江西人言如何亦曰而何【左傳襄三年齊侯與士匄盟於耏外水經注云卽地理誌曰如水矣耏如聲相似古而字卽讀爲如故耎字說文曰從大而聲】

周禮旅師而用之以質劑注而讀爲若聲之誤也陸徳明音義云而音若儀禮鄕飲酒禮公如大夫入注如讀爲若

柰何

柰何二字始於五子之歌爲人上者柰何不敬左傳河魚腹疾柰何曲禮曰國君去其國止之曰柰何去社稷也大夫曰柰何去宗廟也士曰柰何去墳墓也楚辭九歌大司命愁人兮柰何九辯君不知兮可柰何此柰何二字之祖左傳華元之歌曰牛則有皮犀兕尙多棄甲則那直言之曰那長言之曰柰何一也又書如五器鄭康成讀如爲乃个反論語吾末如之何也已矣音亦與柰同【按古人曰如曰若曰柰其義則一音不必同】

六朝人多書柰爲那三國誌注文欽與郭淮書曰所向全勝要那後無繼何宋書劉敬宣傳牢之曰平之後令我那驃騎何唐人詩多以無柰爲無那

語急

公羊傳隱元年母欲立之已殺之如勿與而已矣注如卽不如齊人語也按此不必齊人語左傳僖二十二年宋子魚曰若愛重傷則如勿傷愛其二毛則如服焉成二年衛孫良夫曰若知不能則如無出昭十三年蔡朝吳曰二三子若能死亡則如違之以待所濟若求安定則如與之以濟所欲二十一年宋華多僚曰君若愛司馬則如亡定五年楚子西曰不能如辭八年衛王孫賈曰然則如叛之漢書翟義傳義曰欲令都尉自送則如勿收邪左傳正義曰古人語然猶不敢之言敢也【莊二十二年敢辱髙位以速官謗注敢不敢也昭二年敢辱大館注敢不敢儀禮聘禮辭曰非禮也敢對曰非禮也敢注敢言不敢】

古人多以語急而省其文者詩亦不夷懌懌下省一乎字書弗愼厥徳𨿽悔可追可上省一不字我生不有命在天不上省一豈字在今爾安百姓何擇非人何敬非刑何度非及人下刑下及下各省一乎字孟子𨿽褐寛博吾不惴焉不上省一豈字禮記幼壯孝弟耆耋好禮不從流俗修身以俟死者不在此位也好學不倦好禮不變旄期稱道不亂者不在此位也幼上好上各省一非字

公羊傳隱公七年母弟稱弟母兄稱兄注母弟同母弟母兄同母兄不言同母言母弟者若謂不如言如矣齊人語也

嵗

天之行謂之嵗書以閏月定四時成嵗嵗二月東巡狩是也人之行謂之年書維呂命王享國百年左傳季隗曰我二十五年矣【僖公二十三年】絳縣人有與疑年使之年師曠曰七十三年矣【襄公三十年】於是昭公十九年矣【襄公三十一年】史記蓋太公之卒百有餘年是也今人多謂年爲嵗周禮太史注中數曰嵗朔數曰年自今年冬至至明年冬至嵗也自今年正月朔至明年正月朔年也

古人但曰年幾何不言嵗也自太史公始變之秦始皇本紀曰年十三嵗

今人以嵗初之日而增年古人以嵗盡之日而後增之史記倉公傳臣意年盡三年年三十九嵗也

月半

今人謂十五爲月半蓋古經已有之儀禮士喪禮月半不殷奠禮記祭義朔月月半君巡牲周禮大司樂王大食三侑注大食朔月月半以樂侑食時也晉溫嶠與陶侃書尅後月半大舉然亦有以上下爲月半者劉熈釋名月半之名也其形一旁曲一旁直若張弓施也望月滿之名也月大十六日小十五日日在東月在西遙相望也是則所謂月半者也禮經之所謂月半者望也曰半以月體而言之也望曰半以日數而言之也【岑參詩涼州三月半猶未脫春衣韓愈詩南方二月半春物亦已少李商隱詩白日當天三月半】

巳

吳才老韻補古巳午之巳亦謂如已矣之已漢律曆志振美於辰巳盛於巳史記巳者言陽气之已盡也鄭夢孔子告之曰起起今年嵗在辰明年嵗在巳【洪容齋三筆亦引曆書爲證】愚按古人讀已爲矣之證不止此淮南子斗指已巳則生已定也說文已巳也四月陽气已出陰气已藏萬物見成文章故已爲虵象形釋名巳巳也陽气畢布巳也詩似續妣祖箋云似讀巳午之巳巳續妣祖者謂巳成其宮廟也五經文字起從辰巳之巳白虎通太陽見於已巳者物必起晉書樂志四月之辰謂之巳巳者起也物至此時畢盡而起也詩江有汜亦讀爲矣釋名水決復入爲汜汜已也如出有所爲畢已復還而入也以享以祀亦讀爲矣說文祭無已也從示已聲公羊傳何休注言祀者無已長久之辭釋名商曰祀祀已也新气升故气已也今人以辰巳之巳讀爲士音宋毛晃曰陽气生於子終於巳已者終已也象陽气旣極回復之形故又爲終巳之義今俗以有鉤爲終已之已無鉤爲辰巳之巳是未知字義也

季春之月辰爲建巳爲除故用三月上巳祓除不祥古人謂病愈爲已亦此意也【韓詩曰鄭國之俗三月上巳之溱洧二水之上招魂續秉蘭艸祓不祥後漢書周舉傳三月上巳大將軍梁商大防賓客防於雒水袁紹傳三月上已大防賓從於薄落津周公謹癸辛雜識以爲戊巳之巳者非】

戊巳之巳篆作�辰巳之巳篆作�象虵形書則混而相類止以直筆上缺爲已上滿爲巳

裏

谷梁傳古者三百步爲裏今以三百六十步爲裏而尺又大於古四之一今之六十二里遂當古之百里谷梁傳鞍去國五百里今自歷城至臨淄僅三百三十里左傳黃人謂自郢及我九百里今自江陵至光州僅七百里邾子謂吳二千里不三月不至今自蘇州至鄒縣僅一千五百里孟子不逺千里而來千里而見王今自鄒至齊至梁亦不過五六百里又謂舜卒鳴條文王生岐周相去千有餘裏今自安邑至岐山亦不過八百里史記張儀說魏王言從鄭至梁二百餘里今自鄭州至開封僅一百四十里戚夫人歌相離三千里當誰使告汝貢禹上書言自痛去家三千里自今瑯邪至長安亦但二千餘里趙則二千里而近是則荀子所謂日中而趨百里者不過六十餘里而千里之馬亦日馳五六百里耳

王制古者百里當今百二十一里六十步四尺二寸二分殆未然

仞

說文仞伸臂一尋八尺【家語孔子所謂舒肘知尋】從人刃聲書爲山九仞孔傳八尺曰仞正義曰考工記匠人有畎遂溝洫皆廣深等而澮云廣二尋深二仞則澮亦廣深等仞與尋同故知八尺曰仞【左傳昭三十二年仞溝洫注度深曰仞】王肅聖證論及注家語皆云八尺曰仞與孔義同鄭云七尺曰仞與孔義異【王逸注楚辭大招亦云七尺】論語夫子之墻數仞注包云七尺孟子掘井九軔【與仞同】注八尺朱子乃兩從之【堂髙數仞趙注亦云八尺】當以八尺爲是若小爾雅云四尺漢書應劭注云五尺六寸則益非矣

不淑

人死謂之不淑禮記如何不淑是也生離亦謂之不淑詩中谷有蓷遇人之不淑矣是也失徳亦謂之不淑詩君子偕老子之不淑云如之何是也國亡亦謂之不淑逸周書王乃升汾之阜以望商邑曰嗚呼不淑是也

不弔

古人言不弔者猶曰不仁左傳成十三年穆爲不弔襄十三年君子以吳爲不弔十四年有君不弔昭七年兄弟之不睦於是乎不弔二十六年帥羣不弔之人以行亂於王室皆是不仁之意襄二十三年敢告不弔及詩之不弔昊天不弔不祥書之弗弔天降喪於殷則以爲哀閔之辭杜氏注皆以爲不相弔卹而於羣不弔之人則曰弔至也於義不通惟成七年中國不振旅蠻夷入伐而莫之或卹無弔者也夫乃當謂大國無卹鄰之義耳

亡

亡有三義有以死而名之中庸事亡如事存是也有以出奔於外而名之晉公子稱亡人是也有但以不在而名之詩予美亡此論語孔子時其亡也而往拜之是也漢書袁盎傳不以在亡爲辭【謂托故而辭以不在栁子厚詩在亡均寂寞宋史髙定子傳制置使未知在亡則以在亡爲存亡非漢書之意也】

幹沒

史記酷吏傳張湯始爲小吏幹沒徐廣曰幹沒隨勢沈浮也服防曰幹沒射成敗也如淳曰豫居物以待之得利爲幹失利爲沒三國誌傅嘏傳豈敢寄命洪流以徼幹沒裴松之注有所徼射不計漧燥之與沈沒而爲之也晉書潘嶽傳其母數誚之曰爾當知足而幹沒不已乎張駿傳從事劉慶諌曰霸王不以喜怒興師不以干沒取勝盧循傳姊夫徐道覆素有膽決知劉裕已還欲幹沒一戰魏書宋維傳維見乂【元乂】寵勢日隆便至幹沒北史王劭傳贊爲河朔淸流而幹沒榮利梁書止足傳序其進也光寵夷易故愚夫之所幹沒晉鼙舞歌明君篇昧死射幹沒覺露則滅族抱朴子忘髮膚之明戒尋幹沒於難冀

幹沒大抵是徼幸取利之意史記春申君傳沒利於前而易患於後也卽此意

辱

儀禮注以白造緇曰辱故老子謂楊朱曰大白若辱

姦

廣韻姦古顏切私也詐也亦作姧今本誤姧作姦非也姦音干犯也左氏僖公七年傳曰君以禮與信屬諸侯而以姦終之曰子父不姦之謂禮一傳之中二字各出而義不同釋名姦姦也言姦正法也以姦釋姦其爲兩字審矣又姦字亦可訓爲幹祿之幹漢書荊燕吳傳齊人田生以畫姦澤史記作幹然則姦但與幹通用而不可以爲姦也後人於案牘文移中以姦字畫多省作姦字此如繁之爲煩衝之爲衝驛之爲馹臺之爲臺皆借用之字

訛

訛字古作譌僞字古亦音訛詩小雅民之訛言箋云僞也小人好詐僞爲交易之言【正義曰謂以善言爲惡以惡言爲善交而換易其辭】爾雅注世以妖言爲訛太平禦覽引武王之書鑰曰昬謹守深察訛泰昌元年八月禦史張潑言京師姧宄叢集遊手成羣有謂之把棍者有謂之拏訛頭者【偵知一人作姧則尾隨其後陷人於罪從而嚇詐金錢謂之拏訛頭卽漢律所謂恐愒受賕】請將巡城攺爲中差一年一代

誰何

詩室人交徧摧我韓詩作防玉篇作防丁回切謫也六韜令我壘上誰何不絕史記賈誼過秦論陳利兵而誰何誰防同何呵同【韓非子王出而何之賈誼傳其在大譴大何之域者】漢書五行志主公車大誰卒注大誰主問非常之人雲姓名是誰何也此解未當焦氏易林當年少寡獨與孤處雞鳴犬吠無敢誰者說民知十已則尙與之爭曰不如吾也百巳則疵其過千巳則誰而不信楊雄衛尉箴二世妄宿敗於望夷閻樂矯搜防者不誰

史記衛綰傳嵗余不譙呵綰漢書作不孰何綰難曉疑﹤子部﹐雜家類﹐雜考之屬﹐日知錄﹐卷三十二﹥譙譌爲誰誰又轉爲孰也

周禮射人不敬者苛罰之注苛謂詰問之按此苛亦呵字

信

東觀餘論引晉武帝王右軍陶隱居帖及謝宣城傳謂凡言信者皆謂使人楊用修又引古樂府有信數寄書無信長相憶爲證良是然此語起於東漢以下楊太尉夫人袁氏答曹公卞夫人書云輒付往信古詩爲焦仲卿妻作自可斷來信徐徐更謂之魏杜摰贈母邱儉詩聞有韓眾藥信來給一丸以使人爲信始見於此若古人所謂信者乃符驗之別名墨子大將使人行守操信符史記刺客傳今行而無信則秦未可親也漢書石顯傳乃時歸誠取一信以爲驗西域傳匃奴使持單於一信到國國傳送食後漢書齊武王傳得司徒劉公一信願先下周禮掌節注猶信也行者所執之信此如今人言印信信牌之信不得謂爲使人也故梁武帝賜到漑連珠曰研磨墨以騰文筆飛豪【毫同】以書信而今人遂有書信之名

出

爾雅男子謂姊妹之子爲出傳中凡言出者皆是外甥左氏莊二十二年陳厲公蔡出也僖七年申侯申出也成十三年康公我之自出【注晉外甥】襄二十五年我周之自出【注言陳周之甥】又桓公之亂蔡人欲立其出二十九年晉平公出也三十一年莒去疾奔齊齊出也展輿吳出也昭四年徐子吳出也公羊文十四年傳接菑晉出也貜且齊出也史記秦本紀晉襄公之弟名雍秦出也漢書五行志王子鼂楚之出也而公羊襄五年傳蓋舅出也則以舅甥爲舅出矣【後漢書光武十王傳竇太后及憲等東海出也】

鰥寡

鰥者無妻之稱但有妻而於役者則亦可謂之鰥詩何艸不何人不矜矜讀爲鰥是也寡者無夫之稱但有夫而獨守者則亦可謂之寡越絕書獨婦山者句踐將伐吳徙寡婦獨山上以爲死士示得專一陳琳詩邊城多健少內捨多寡婦是也鮑照行路難來時聞君婦閨中孀居獨宿有貞名亦是此義

婦人以夫亡爲寡夫亦以婦亡爲寡左傳襄二十七年齊崔杼生成及彊而寡小爾雅曰凡無妻無夫通謂之寡焦氏易林久鰥無偶思配織女求其非望自令寡處

丁中

唐髙祖武徳六年三月人始生爲黃四嵗爲小十六爲中二十一爲丁六十爲老宗天寶三載十二月癸丑詔曰比者成童之嵗卽掛輕徭旣冠之年便當正役憫其勞苦用軫於懷自今宜以十八已上爲中男二十三已上成丁杜子美新安吏詩府帖昨夜下次選中男行是十八以上皆發之也然史文多有言丁中者舉丁中可以該黃小矣遼史耶律學古傳多張旗幟雜丁黃爲疑兵蓋中小皆雜用之而史文代以黃字黃者四嵗以下何可雜之兵間邪

阿

釋漢殽阬碑陰雲其間四十人皆字其名而系以阿字如劉興阿興潘京阿京之類必編戶民未嘗表其徳書石者欲其整齊而彊加之猶今閭巷之婦以阿挈其姓也成陽靈臺碑陰有主吏仲東阿東又云惟仲阿東年在元冠幼有中質又可見其年少而未有字抱朴子禰衡遊許下自公卿國士以下衡初不稱其官皆名之云阿某或以姓呼之爲某兒三國誌呂傳注魯肅拊背曰非復吳下阿世說注阮籍謂王渾曰與卿語不如與阿戎語【渾子戎】皆見其小時之稱也【亦有以阿挈其字者世說桓公謂殷淵源爲阿源謝太傅謂王修齡爲阿齡謂王子敬爲阿敬】婦人以阿挈姓則隋獨孤後謂云昭訓爲阿云唐蕭淑妃謂武后爲阿武韋後降爲庶人稱阿韋劉從諌妻裴氏稱阿裴吳湘娶顏悅女其母焦氏稱阿顏阿焦是也亦可以自稱其親焦仲卿妻詩堂上啟阿母阿母謂阿女是也亦可爲不定何人之辭古詩道逢鄕里人家中有阿誰三國誌龎綂傳先主謂曰向者之論阿誰爲失晉書沈充傳惇作色曰小人阿誰是也【亦有作何誰者晉劉實崇讓論不知何誰最賢不知何誰最不肖】阿者助語之辭古人以爲慢應聲老子惟之與阿相去幾何今南人讀爲入聲非【魏志東胡傳東方人名我爲阿】

幺

一爲數之本故可以大名之一年之稱元年長子之稱元子是也又爲數之初故可以小名之骰子之謂一爲幺是也爾雅幺幼注曰豕子最後生者俗呼爲幺豚故後人有幺防之稱說文幺小也象子初生之形幼字從幺亦取此義漢書食貨志王莽作錢貨六品小錢幺錢幼錢中錢壯錢大錢貝貨五品大貝壯貝幺貝小貝及不盈寸二分者布貨十品大布次布弟布壯布中布差布厚布幼布幺布小布隋書律曆志凡日不全爲余積以成餘者曰杪度不全爲分積以成分者曰�其有不成杪曰麼不成曰幺班彪王命論幺防尙不及數子蔡邕短人賦其餘尫幺晉陸機文賦猶幺而徽急故𨿽和而不悲郭璞螢火贊熠熠宵行虫之微幺盧諶蟋蟀賦享神气之幺芔並用此字唐書楊炎傳盧杞貌幺陋宋史嶽飛傳楊幺本名楊太太年幼楚人謂小爲幺故曰楊幺俗作麼非

元

元者本也本官曰元官本籍曰元籍本來曰元來唐宋人多此語後人以原字代之不知何解原者再也【爾雅原再也】易原筮周禮馬質禮記月令原蠶文王世子末有原漢原廟之原皆作再字解【漢書注師古曰原重也言已有正廟更重立也】與本來之義全不相同或以爲洪武中臣下有稱元任官者嫌於元朝之官故攺此字

古人亦有稱原官者後漢張衡應間曩滯日官今又原之注爾雅曰原再也衡爲太史令去官五載復爲太史令故曰原之然則原官乃再官之義也

寫

寫說文曰置物也詩駕言出遊以寫我憂旣見君子我心寫兮【傳曰寫輸寫也】周禮稻人以澮寫水儀禮特牲饋食禮主人出寫嗇於房禮記曲禮器之漑者不寫其餘皆寫【注傳之器中】韓非子衛靈公召師滑而告之曰有鼓新聲者其狀似鬼神子爲聽而寫之國語王命工以良金寫範蠡之狀而朝禮之史記秦始皇紀寫放其宮室作之咸陽北阪上蘇秦傳宋王無道爲木人以寫寡人新序葉公子髙好龍鉤以寫龍鑿以寫龍屋室雕文以寫龍周髀經笠以寫天上林賦肸蠁布寫漢書賈捐之傳淮南王盜寫虎符今人以書爲寫蓋以此本傳於彼本猶之以此器傳於彼器也【說文謄移書也徐氏曰謂移寫之也】始自特牲饋食禮卒筮寫卦注卦者主畫地識爻爻備以方寫之漢書藝文志孝武置寫書之官河間獻王傳從民得善書必爲好寫與之畱其眞路溫舒傳取澤中蒲截以爲牒編用寫書霍光傳山又坐寫祕書師丹傳吏私寫其艸淮南子說山訓竊簡而寫法律孔安國尙書序更以竹簡寫之至後漢而有圖寫【李恂傳】繕寫【盧植傳】之稱傳之至今矣今人謂馬去鞍曰寫貨物去舟車亦曰寫與器之漑者不寫義同後漢書皇甫規傳旋車完封寫之權門晉書潘嶽傳發槅寫鞍皆有所憇說文作卸捨車解馬也讀若汝南人寫書之寫

行李

古者謂行人爲行李亦曰行理左傳僖三十年行李之往來共其乏困襄八年亦不使一介行李告於寡君皆作李昭十三年行理之命無月不至作理國語周之秩官有之曰敵國賓至關尹以告行理以節逆之賈逵曰理吏也小行人也漢李翕析裏橋郙閣頌行理咨嗟至唐時謂官府從之人亦曰行李舊唐書溫造傳左拾遺舒元褒言元和長慶中中丞行李不過半坊今乃逺至兩坊謂之籠街喝道勑曰憲官之職在指佞觸邪不在行李豈其不敢稱鹵簿而別爲是名邪

耗

今人以音問爲耗起自後漢書章徳竇皇后紀家旣廢壊數呼相工問息耗注引薛氏韓詩章句曰耗惡也息耗猶言善惡也

量移

唐朝人得罪貶竄逺方遇赦攺近地謂之量移舊唐書宗紀開元二十年十一月庚午祀后土於脽上大赦天下左降官量移近處二十七年二月己巳加尊號大赦天下左降官量移近處量移字始見於此李白贈京兆韋防軍量移東陽詩雲潮水還歸海流人卻到吳相逢問愁苦淚盡日南珠白居易貶江州司馬自題云一旦失恩先左降三年隨例未量移【量讀平聲】及遷忠州刺史又云流落多年應是命量移逺郡未成官故韓愈自潮州刺史量移袁州有遇赦移官罪未除之句而宋史盧多遜貶崖州詔曰縱經大赦不在量移之限今人乃稱遷職爲量移誤矣

罘罳

罘罳字𨿽從网其實屏也漢書文帝紀七年六月癸酉未央宮東闕罘罳災師古曰罘罳謂連闕曲閣也以覆重刻垣墉之處其形罘罳然一曰屏也崔豹古今注曰罘罳屏之遺象也臣朝君行至門內屏外復應思惟罘罳復思也【釋名罘罳在門外罘復也罳思也臣將入請事於此復重思之也】漢西京罘罳合板爲之亦築土爲之每門闕殿捨前皆有焉於今郡國防前亦樹之【今人謂之影壁】考工記匠人宮隅之制七雉城隅之制九雉注宮隅城隅謂角浮思也廣雅罘罳謂之屏越絕書巫門外罘罳者春申君去吳假君所思處也【春申君相楚使其子爲假君治吳】魚豢魏略黃初三年築諸門闕外罘罳防考諸書當從屏說又五行志劉向以爲東闕所以朝諸侯之門也罘罳在其外諸侯之象也則其爲屏明甚而或在門內或在門外則制各不同耳鹽鐵論祠堂屏閣垣闕罘罳董賢傳外爲徼道周垣數里門闕罘罳甚盛王莽傳遣使壊渭陵延陵園門罘罳曰毋使民復思也後漢書靈帝紀中平四年三月己亥南宮內殿罘罳自壊【杜子美大云寺贊公房詩紫鴿下罘罳】

酉陽雜俎曰今人多呼殿榱桷防雀网爲罘罳非也禮記明堂位疏屏天子之廟飾也注云屏謂之樹【爾雅釋宮文】今桴思也刻之爲雲气虫獸如今闕上爲之矣【正義曰漢時謂屏爲桴思解者以爲天子外屏人臣至屏俯伏思念其事案匠人注云城隅謂闕桴思也漢時東闕桴思災以此諸文防之則桴思小樓也故城隅闕上皆有之然則屏上亦爲屋以覆屏墻故稱屏曰桴思】亦引廣雅及劉熈釋名爲證作書者成式蓋唐時有呼防雀网爲罘罳之目故史言甘露之變宦者扶上升輿決殿後罘罳疾趨北出而溫庭筠亦有罘罳晝捲閶闔夜開之句矣

罘罳字有作桴思者禮記明堂位注有作浮思者考工記注並見上有作罦罳者博雅罦罳謂之屏有作復思者水經注象魏之上加復思以易觀又云譙城南有曹嵩冡冡北有廟堂榱櫨及柱皆雕鏤云矩上復思已碎有作覆思者宋玉大言賦大笑至兮摧覆思言一笑而垣屏爲之傾倒也若摧防雀网亦不足大也

陳氏禮書曰古者門皆有屏天子設之於外諸侯設之於內禮臺門而旅樹旅道也當道而設屏此外門之屏也治朝在路門之外天子當寧而立寧在門屏之間此路門之屏也國語曰王背屏而立夫人向屏此寢門內之屏也魯廟疏屏天子之廟餙此廟門之屏也月令天子田獵整設於屏外此田防之屏也晉天文志屏四星在端門之內近右執法然則先王設屏非茍然也

塲屋

塲屋者於廣塲之中而爲屋不必皆開科試士之地也隋書音樂志每嵗正月萬國來朝畱至十五日於端門外建國門內綿亙八里列爲戱塲百官起棚夾路從昬逹旦以縱觀之至晦而罷故戱塲亦謂之塲屋唐元微之連昌宮辭夜半月髙弦索鳴賀老琵琶定塲屋

豆

戰國防張儀說韓王曰五穀所生非麥而豆民之所食大抵豆飯藿姚宏注曰史記作飯菽而麥下文亦作菽古語但稱菽漢以後方謂之豆今按本艸有赤小豆大豆之名本艸不皆神農所著越絕書丙貨之戶曰赤豆爲下物石五十已貨之戶曰大豆爲下物石二十越絕書亦非子貢所作漢書楊惲傳種一頃豆落而爲萁

陘

今井陘之陘古書有作銒者穆天子傳至於銒山之下【注今在常山石邑縣銒音邢】是也有作研者漢書地理誌上黨郡有石研闕是也有作岍者晉書石勒載記使石季龍擊托候部掘咄哪於岍北大破之是也有作硜者晉書胡奮傳頓軍硜北是也有作者楊子法言山之蹊是也有作徑者李尢圅谷關賦於北則有蕭居天井壺口石徑貫越代朔以臨北庭是也

豸

莊子在宥篇災及艸木禍及止虫止當作豸古止豸通用左傳宣十七年庶有豸乎豸止也

關

關者所以拒門之木說文關以木橫持門戶也左傳臧孫紇斬鹿門之關呂氏春秋孔子之勁舉國門之關而不肯以力聞賈誼新書豫讓曰我事中行之君與帷而衣之與關而枕之魯連子譬若門關舉之以便則可以一指持中而舉之非便則兩手不能關非益加重手非加罷也被所起者非舉勢也皆謂拒門之木後人因之遂謂門爲關也【周禮司關注關界上之門】

史記謂拒門之木爲關漢書楊惲傳有犇車抵殿門門關折馬死趙廣漢傳斬其門關而去宋書少帝紀突走出昌門追者以門關踣之王鎭惡傳軍人緣城得入門猶未及下關唐書李訓傳閽者欲扄鏁之爲中人所叱執關而不能下

宙

說文宙舟輿所極覆也此解未明淮南子覽防訓燕雀佼之以爲不能與之爭於宇宙之間髙誘注宙棟梁也似合宙字從宀本是宮室之象後人借爲往古來今之號耳【說文上下四方曰宇古往今來曰宙】

石炭

今人爲石炭爲墨按水經注冰井臺井深十五丈藏冰及石墨焉石墨可書又然之難盡亦謂之石炭是知石炭石墨一物也有精麤爾【史記外戚世家竇少君爲其主入山作炭後漢書黨錮傳夏馥入林慮山中親突煙炭皆此物也】北人凡入聲字皆轉爲平故呼墨爲煤而俗竟作煤字非也玉篇煤炱煤也韻防煤炱灰集屋者呂氏春秋孔子窮於陳蔡之間七日不嘗粒晝寢顏回索米得而防之幾熟孔子望見顏回攫其甑中而食之選間食熟謁孔子而進食孔子起曰今者夢見先君食潔而後饋顏回對曰不可向者煤室入甑中棄食不祥回攫而飯之髙誘曰煤室煙塵之煤也素問黒如炲者死注炲謂炲煤也唐張祜詩古墻丹雘盡深棟墨煤生李商隱詩敵國軍營漂木柹【方吠反按說文當作柿削木札朴也後漢書方術楊方傳風吹札柿】前朝神廟鎖煙煤溫庭筠詩煙煤朝奠處風雨夜歸時是煤乃梁上煙煤之名非石炭也崔銑彰徳志作烸【志曰安陽縣龍山出石炭入穴取之無窮取深數百丈必先見水水盡然後炭可取也炭有數品其堅者謂之石軟者謂之烸气愈臭者然之愈難盡水可以煎礬終不若晉絳者云】按玉篇廣韻並無烸字

終葵

考工記大圭長三尺杼上終葵首【注終葵椎也爲椎於其杼上明無所屈也】禮記玉藻終葵椎也方言齊人謂椎爲終葵馬融廣成頌翚【揮同】終葵關斧【博雅作柊揆】蓋古人以椎逐鬼若大儺之爲耳今人於戶上畫鐘馗像云唐時人能捕鬼者宗嘗夢見之事載沈存中補筆談未必然也【五代史吳越世家嵗除畫工獻鐘馗擊鬼圖】魏書堯暄本名鐘葵字辟邪則古人固以鐘葵爲辟邪之物矣又有淮南王佗子名鐘葵有楊鐘葵丘鐘葵李鐘葵慕容鐘葵喬鐘葵【北史庶人諒傳作喬鐘馗又恩幸傳未有宮鐘馗馗字兩見而楊義臣傳仍作喬鐘葵】鐘葵於勁字鐘葵張白澤本字鐘葵唐書有王武俊將張鐘葵【通鑑作終蔡】則以此爲名者甚多豈以其形似而名之抑取辟邪之義與左傳定四年分康叔以殷民七族有終葵氏是又不可知其立名之意也

魁

今人所奉魁星不知始自何年以奎爲文章之府故立廟祀之乃不能像奎而攺奎爲魁又不能像魁而取之字形爲鬼舉足而起其斗不知奎爲北方武七宿之一魁爲北斗之第一星所主不同而二字之音亦異今以文而祀乃不於奎而於魁宜乎今之應試而獲中者皆不識字之人與又今人以榜前五名爲五魁漢書酷吏傳所置皆其魁宿遊俠傳閭裏之俠原涉爲魁師古曰魁者斗之所用盛而杓之本也【天文北斗魁爲首末爲杓淮南子注斗第一星至第四爲魁第五星至第七爲杓】故言根本者皆云魁說文魁羮斗也趙宧光曰鬥首曰魁因借凡首皆謂之魁其見於經者書徵之殱厥渠魁記曲禮之不爲魁主人能則執兵而陪其後然則五魁之名豈佳語哉或曰裏有裏魁市有市魁皆長帥之意要非雅俊之目【呂氏春秋有魁士名人此用魁字之始國語幽王蕩以爲魁陵糞土溝瀆韋昭解小阜曰魁列子以君之力曾不能損魁父之丘史記趙世家嬴姓將大敗周人於範魁之西鮑宣傳白首耆白魁壘之士楊雄傳甘泉賦冠倫魁能陸機感丘賦羅魁封之累累又文選潘嶽笙賦綂大魁以爲笙李周翰曰大魁謂匏中也又儀禮士冠禮素積白屨以魁柎之注魁蜃蛤】

近時人好以魁命名亦取五魁之義古人以魁命名者絕少左傳有魁壘盧蒲就魁呂氏春秋齊王殺燕將張魁

桑梓

容齋隨筆謂小雅維桑與梓必恭敬止並無鄕裏之說而後人文字乃作鄕裏事用愚考之張衡南都賦云永世克孝懷桑梓焉眞人南巡覩舊裏焉蔡邕作光武濟南宮碑云來在濟陽顧見神宮追惟桑梓褒述之義陳琳爲袁紹檄云梁孝王先帝母弟墳陵尊顯松柏桑梓猶宜肅恭漢人之文必有所據齊魯韓三家之詩不傳未可知其說也【胡三省通鑑注桑梓謂其故鄕祖父之所樹者】以後魏鐘會與蔣斌書桑梓之敬古今所惇晉左思魏都賦畢昴之所應虞夏之餘人先王之桑梓列聖之遺塵陸機思親賦悲桑梓之悠曠愧蒸嘗之弗營贈弟士龍詩迫彼窀穸載驅東路繼其桑梓肆力邱墓贈顧彥先詩眷言懷桑梓無乃將爲魚百年歌辭官致祿歸桑梓潘尼贈陸機出爲吳王郎中令詩祁祁大邦惟桑與梓贈滎陽太守吳子仲詩埀覆豈他鄕回光臨桑梓潘嶽爲賈謐作贈陸機詩旋反桑梓帝弟作弼陸云答張士然詩感念桑梓域髣髴眼中人【九湣望龍門而屢顧攀維桑而祗泣嵗暮賦防孝敬於神邱兮結祗慕於維桑】閻式復羅尙書人懷桑梓劉琨上湣帝表蒸嘗之敬在心桑梓之情未克袁宏三國名臣贊子布擅名遭世方擾撫翼桑梓息肩江表宋武帝復彭沛下邳三郡租詔彭城桑梓本鄕加隆攸在文帝復丹徒租詔丹徒桑梓綢繆大業攸始謝靈運孝感賦戀邱墳而縈心憶桑梓而零淚會吟行東方就旅逸梁鴻去桑梓何承天鐃歌願言桑梓思舊遊鮑照從過舊宮詩嚴恭履桑梓加敬覽枌楡梁武帝幸蘭陵詔朕自違桑梓五十餘載劉峻辧命論居先王之桑梓竊名號於中縣江淹擬陸平原詩明發眷桑梓永嘆懷宻親則又從南都賦之文而承用之矣

按古人桑梓之說不過敬老之意說苑常樅謂老子曰過喬木而趨子知之乎老子曰過喬木而趨非謂敬老邪常樅曰嘻是已此於詩爲興體言桑梓猶當飬敬而況父母爲人子之所瞻依

艸馬

爾雅馬屬牡曰隲牝曰騇郭璞注以牡爲馬牝爲艸馬魏志杜畿爲河東太守課民畜牸牛艸馬晉書涼武昭王家有騧艸馬生白額駒魏書蠕蠕傅賜阿哪壊父艸馬五百匹吐谷渾吐谷渾嘗得波斯艸馬放入海因生騘駒隋書許善心賜艸馬二十匹【廣韻牝馬曰騲顏氏家訓有云騲隲】今人則以牡爲兒馬牝爲騍馬而惟牝驢乃言艸驢

艸驢女貓

今人謂牝驢爲艸驢北齊書楊愔選人魯漫漢在元子思坊騎禿尾艸驢是北齊時已有此語山東河北人謂牝貓爲女貓隋書外戚獨孤陁貓女可來無住宮中是隋時已有此語

雌雄牝牡

飛曰雌雄走曰牝牡雉鳴求其牡詩人以爲不倫之刺然亦有不一者周禮疏引詩雄狐綏綏走亦曰雄書牝雞無晨飛亦曰牝今按經之文不止於此如詩爾牧來思以薪以蒸以雌以雄左傳幹乘三去三去之餘獲其雄狐莊子猨猵狚【音旦】以爲雌焦氏易林雄犬夜鳴雄羆在後晉書五行志吳郡婁縣人家聞地中有犬子聲掘之得雌雄各一木蘭詩雄兔腳撲朔雌兔眼迷離皆走而稱雌雄者也爾雅鷯鶉其雄鶛牝痺山海經帶山有鳥焉其狀如烏五采而赤文名曰鵸防是自爲牝牡陽山有鳥焉其狀如雌雉而五采以文是自爲牝牡名曰象蛇則飛而稱牝牡者也龍亦可稱雌雄左傳帝賜之乘龍河漢各二各有雌雄是也虫亦可稱雌雄列子純雌其名大純雄其名穉蜂是也介虫亦可稱雌雄莊子注司馬云雄者黿類雌者鼈類是也人亦可稱雌雄管子楚人攻宋鄭令其人有喪雌雄莊子魯哀公之言哀駘他曰且而雌雄合乎前是也虹亦可稱雌雄詩疏虹雙出色鮮盛者爲雄雄曰虹闇者爲雌雌曰蜺是也【容齊三筆引宋玉賦雄風雌風及師曠古有雄雷雌雷之說】干支亦可稱雌雄史記索隠嵗雄在閼逄雌在攝提格月雄在畢雌在訾日雄在甲雌在子是也金亦可稱雌雄王子年拾遺記禹鑄九鼎擇雌金爲陰鼎雄金爲陽鼎是也石亦可稱雌雄後漢郡國志夜郎出雄黃雌黃是也符契亦可稱雌雄隋書髙祖紀頒木魚符於總管刺史雌一雄一唐六典太府寺置木契九十五隻雄付少府將作監雌畱太府寺是也箭亦可稱雌雄遼史儀衛志木箭內箭爲雄外箭爲雌皇帝行幸則用之還宮勘箭官執雌箭東上閤門使執雄箭是也【亦可稱牝牡宋沈括筆談大駕鹵薄中有勘箭如古之勘契也其牡謂之雄牡箭牝謂之�仗箭本胡法也熙寜中罷之】艸木亦可稱牡周禮牡橭牡蘜【注謂蘜之不華者】檀弓牡麻爾雅牡菣牡牡茅儀禮注牡蒲史記封禪書牡荊本艸牡桂是也車箱亦可稱牝考工記牝服正義云車較卽今人謂之平鬲皆有孔內軨子於其中而又向下服故謂之牝服是也管鑰亦可稱牝牡漢書五行志長安章城門門牡自亡月令注鍵牡閉牝也正義凡鏁噐入者謂之牡受者謂之牝是也棺蓋亦可稱牝牡禮記喪大記君蓋用漆正義用漆者塗合牝牡之中也是也瓦亦可稱牝廣韻牝瓦是也五藏亦可稱牝牡靈樞經肝心脾爲牡藏肺腎爲牝藏是也齒牙亦可稱牡說文牙牡齒是也【徐曰此於齒爲牡也九經字樣作牡齒】病亦可稱牡史記倉公牡疝是也星亦可稱牝牡天文志太白在南嵗在北名曰牝牡是也【法苑珠林虞喜天文論漢太初歷於一月甲子夜半冬至嵗雄在閼逢雌在攝提格月雄在畢雌在觜日雄在子大抵以十干爲嵗陽故謂之雄十二支爲嵗陰故謂之雌但畢觜爲月雌雄不可曉今之言陰陽者未嘗用雌雄二字也郎顗引易雌雄祕歷今亡此書】五行亦可稱牝牡左傳水火之牡也是也銅亦可稱牝牡抱朴於灌銅當以在火中向赤時有凸起者牡銅凹陷者牝銅是也若淮南子云北斗之神有雌雄月從一辰雄左行雌右行而隋書經籍志有孝經雌雄圖三卷五代史四夷附錄髙麗王建進孝經雌圖一卷載日食星變不經之說則近於誕矣【後周有典牝典牡上士中士以牝牡名官】

日知錄卷三十二

