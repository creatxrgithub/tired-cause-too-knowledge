

欽定四庫全書

元明事類鈔

提要

【臣】等謹案元明事類鈔四十卷

國朝姚之駰撰之駰有後漢書補逸巴著錄是編蓋摘取元明諸書分門載亦江少虞事實類苑之流而核其條目則實類書也其所纂述大抵典則可觀如元代故實載於說部者最少是書志疆域則引劉郁西使記以證拓境之逺志任官則引經世大典以證銓法之密皆足補元史各志之闕又如引詩防小傳以志馬祖常之耿直引名臣言行錄以志霍肅之公正亦足禆元史列傳所未備至記宮殿一門雜取元掖庭記元人詩集捜羅頗博更可與析津志諸書相防惟記奎章閣而不知崇文閣之更重記只遜引長安客話謂上直之衣不知卽輿服志之質孫【按只遜質孫皆濟遜之訛元史國語解已經考定今以辧其駁文是以各書其舊字以見異同舛互之所由】自天子至衞士皆有之乃前後互引失於考證未免稍有疎略至明代說部浩如煙海所采亦未爲詳賅然萬曆以後門戶交爭恩怨糾纒餘波及於翰墨凡所記錄多不足憑之駰或病其冗濫而矜愼取之歟是亦不失闕疑之義也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

元明事類鈔卷一

監察禦史姚之駰撰

天文門

天

際天開宇元史禮樂志際天開宇亙海爲家

天開眼元姚桐壽樂郊私語己亥秋月晦余曉詣嘉禾忽西北天開數百丈光焰如猛火照野宿鳥皆鳴視開處蠕蠕而動中復極明若金融冶少頃皆合舟人謂余曰此天開眼也

司天臺玉堂綱鑑至元中建司天臺於大都太史令王恂等請建儀象圭表以銅爲之

西域儀象元史世祖時紮瑪裏鼎造西域儀象明宋濓集元時西域有紮瑪裏鼎者獻萬年曆其測之法但用十二宮而分三百六十度若不聞二十八宿次捨之說及推日月之食頗與中國合

髙表元葉世奇艸木子前代立八尺之表以量日影則晷影短而尺寸昜差元立四丈之表於二丈折中開竅以量日影故影長而尺寸無毫杪之失元楊桓髙表銘惟昔八尺景促分宻爲用𨿽可每艱辧析聖皇禦極百度維新乃五其昔其用益神

簡儀明陳邦瞻元紀事本末元興以儀象之噐規環不協太史郭守敬出其所創簡儀仰儀及諸儀表皆臻精妙古人未及元姚燧簡儀銘四儀兩軸二極是當南軸攸防下乃天常維北欹傾取軸榘應鏤以百刻及時初正

二綫元史郭守敬謂昔人以管窺天度宿余分未得其的乃用二綫推測於余分纎微皆有可考

立裏差元史耶律楚材以西域與中國地裏相去之逺近立爲裏差以增損之𨿽東西萬里不復差忒名曰西徵庚午元歷

鳴如萬鼔明鐘惺明紀編年宣宗親徵髙煦初發時東南天鳴聲如萬鼓六師所至罪人斯得

天門開西樵野記天順間臨洮府蘭縣民陳鸞夜半獨起仰見天門大開上帝衮冕衣袍端拱其中儀從鵠立者甚眾宮殿闌楯昡彩奪目

一竅空明明徐應秋談薈眞臘國抵占城旁有西棚國望見天一竅空明稱天門一曰天際國女媧氏所不至也

天鳴如鐸明許重熙五朝注略萬曆時應天府天鳴聲如搗鐸旬餘乃止

黃道可見明何孟春集天之黃道可見處暑後秋分前晴朗日沒時於髙處向南視之若虹霓斜界雲气皆不敢入者是也

欽天監本朝谷霖蒼明紀事本末洪武三年攺司天監爲欽天監設監官其習業者分四科曰天文曰漏刻曰大統歷曰回回歷

經緯云柱明費宏集觀象防渾儀黃赤二道交於奎軫與今之四正戾其陽經南北軸不合兩極出入之度陰緯東西窺管又不與太陽出沒相當掌監事吳君昊奏之鑄爲新儀更二道環交於壁軫其經緯云柱自是皆與天合

木代機衡部學詞林周文安手置璿璣玉衡圖以木代之規制極巧廖道南曰予夙侍帝座乃見洪謨所著璿璣圖者張平子之靈憲郭守敬之簡儀先後若符也

測儀六式明紀事本末西儒羅雅谷湯若望在歷局造測儀六式一曰象限懸儀二曰平靣懸儀三曰象限立運儀四曰象限座正儀五曰象限大儀六曰三直防儀復有弩儀弧矢儀紀限儀諸噐甚多

更定嵗差五朝紀略嘉靖時光祿少卿華湘言堯時冬至初昏昴中日在虛七度今冬至初昏室中日在箕六度末四千年而差五十度矣至元辛巳攺歷至今嵗差一分五十秒今差三度六十四分五十秒矣至元距洪武甲子僅一百四年今則二百四十三年矣宜詳定嵗差以成一代之制

繪天姚燧集聖人之道天也善言者繪工也山水鳥獸艸木之爲物或可圖而肖之以語繪天設色而得其髣髴萬一者古今人無能爲也

丹霞天元掲徯斯麻姑壇詩嵯峨仙都觀遙望丹霞天

碧瑤天元張昱詩笑指淸泠橋下水此中原是碧瑤天

天地若甕明劉基詩天地若大甕萬物生其腹人猶腹中虫蠢蠢隨化育鑽攻無時休臓腑爲翻覆帝靑調元气豈不畏戎毒皤然命滌蕩汗下兼湧衂

日

暫沒卽出元史欽察國去中國三萬餘里夏夜極短日暫沒卽出

兩圓影樂郊私語至正丙申三月日晡有兩日相蕩窓隙壁竇皆成兩圓影

中景元史舊法以表端測晷所得者日體上邊之景今以橫梁取之實得中景不容有毫末之差

聲若雷霆元史沙弼茶國系日西沒之地至晚日入聲若雷霆國王每於城上聚千人吹角鳴鑼擊鼓混雜日聲不然則小兒驚死

如蓋如吞五朝紀略萬曆中禮科周朝瑞奏時當向午而日光不射目日上恍有一物可比日大混沌無光伏壓日上非煙非霧如蓋如吞

日珥明王醕集日珥悲時事也荘烈帝某嵗仲春五日日生交暈如連環左右生防气靑赤色白虹彌天因作短歌

平行實行明紀事本末督修歷法李天經防言太陽有平行有實行平則每日約行若干而實則有多有寡不獨秋分爲然

起復弗合明通紀正徳十三年五月朔日食起復弗合日官周濂請驗交食以更歷元

日不入地元邱處機集輕淸上浮爲天重濁下凝爲地三光輕淸悉止於天如何下沈蓋天下日月無出沒人間常有出沒而彊稱日入地中有何意義明夷之解特假象明理耳

地體掩日明鄭善夫經世要談聞西域人算日月食者謂日月與地同大若地體正掩日輪上則月爲之食傳注家謂月食爲暗虛所射者予未敢信

古日舒長歷代小史郭守敬常言古日舒長今日暫促此義在度數之外不可以語泥者每百年短一分也

磐陀觀日元吳萊海東洲磐陀石上觀日賦粵東遊於海徼兮得偉觀於陽阿登盤陀之疊石兮路防以巍峩天雞號而夜半兮暾欲出乎重波恍元幕之沈黒兮惚火輪之蕩摩

日月籠元楊維禎詩書賦囚人日月籠明楊愼詩烏蟾日月籠

緑陰鏤日元宋旡詩緑陰鏤日新歡夏紅雨鏖花故惱春

月

夜無光談薈元至正七年正月旣望月夜出無光命詠新月明通紀懿文太子與太孫侍太祖命詠新月懿文詩曰昨夜嚴陵失釣鉤何人移上碧雲頭𨿽然未得團圓相也有淸光徧九州太孫詩曰誰將玉指甲搯破碧天防影落江湖裏蛟龍不敢吞太祖覽之不悅

人入月中明馮夢禎漫錄虞長孺祖母秋夜坐庭中見有三人挨月而過異之急呼人同觀觀者出遲僅見其二湏臾俱入月中

漸過而東明雜記太祖云二十八宿經星也附天體而不動日月五星緯乎天者也甞於天气淸爽之夜指一宿爲主太陰居是宿之西相去丈許盡一夜則太陰漸過而東矣以此斷爲天左旋日月五星右旋

望後西闕玉堂漫錄新月之闕向東殘月之闕向西此謂映日可也惟望後月闕亦向西似與映日之說稍異

進退明李夢陽空同子夏之初月髙其圓也低冬之初月低其圓也髙進退之義也

瑞云承月明夏言瑞云承月賦序嘉靖己亥八月上南郊駕還時漏下四十刻仰見月生圓暈五采旋繞祥光絢發澹素云承之移時乃散明日降手札示臣

月如佳士元袁桶立春舟中見新月詩云春月如佳士翩翩欲上船相逢疑昨日一別又新年

月痩元劉因詩蒼月痩黒風酸枯梢老竅號空山呼酒客楊維楨詩仰唾天上蜍誓作酒中魄勸君飲此酒呼月爲酒客

釣月元柯九思題釣月軒詩憑防看月出倚釣待云生

延月元許謙延月樓詩主人欲擅四時秋夜夜掀簾爲延待

劃釵記防元孫氏蕙蘭詩隔窓久坐憐淸影閒劃金釵記月防

月有防明王禕詩春來天上渾無迹月到花間似有防

看月生存齋詩話晚涼浴罷閒無事水閣東頭看月生此吳主一平生得意之句

月可呼明僧梵琦詩船上見月如可呼愛之且復防斯須

星

禜星元史命回回司天監禜星

天狗墮地元史紀要順帝丙戌司天監奏天狗星墮地血食人間五千日始於楚徧及齊趙終於吳其光不及兩廣

星隕如箕續資治通鑑元世祖十五年有星隕於廣南色紅大如箕中裂爲五墜地時聲如鼓焉

南望北斗明紀事本末成祖親徵阿嚕臺次長淸塞地極北夜望北斗已在南矣明王世禎憶昔詩天門直向陰山辟北斗翻從南極懸

景星頌明紀事本末宣徳八年景星見天門少傅楊士奇進頌

五星紊度明通紀洪武九年欽天監奏五星紊度日月相刑下詔求言而平遙訓導葉居升以直言死獄中

五星聚室五朝注略嘉靖三年正月丙子五星聚營室辛巳五星皆伏太白先過壁

夜望三臺明泳化類編萬安罷相在道猶夜望三臺星冀復進用尋卒

星入月中明紀事本末荘烈帝十七年正月星入月中

壽星見明余繼登典故紀聞永樂十五年壽星見羣臣請賀上曰四方旱澇蝗疫比比有之鮮爲朕言者此何足賀

長庚四角明鄒漪明季遺聞福王稱制江南災異疊見東方長庚星光芒閃爛有四角或五角中有刀劍旗幟馬影似閧闘象

紅頭白尾明謝在杭麈餘萬曆壬寅八月福建地見一長星頭大紅色尾尖白色霹靂一聲裂開中紅外白蠕蠕而動

星道本朝王鴻緒明史槁日行黃道月行九道古來無所謂星道者山陰周述學推究五緯之行爲星道五圖於是七曜皆有道可求

星輪西洋曆書五星之天各有小輪原俱平行特爲小輪旋轉於大輪之上下故人從地靣測之覺有順逆遲速之異

星數明陳繼儒集三垣二十八宿中外宮計二百八十三座一千五百六十五星

斗柄挿水明髙啟時開篷望天邊斗柄挿水低

云

白雲庇墓元史趙榮至孝之日白雲庇墓前後十五里葬畢而散

彩雲如蓋典故紀聞太祖攻城有五色云見城西駐蹕地氤氳如蓋

西北異云明王世禎史傳劉基甞遊西湖有異雲起西北光射湖水客以爲慶雲將賦詩基大言曰此天子气也在金陵十年後英主出其下非我誰名世者

囊云明寧獻王囊云詩蒸入琴書潤粘來幾榻寒小齋非嶺上宏景坐相看注臞仙每月令人往匡廬最髙處囊云以歸搆云齋障以簾幙放云一囊四壁氤氳如身在巖洞

黒云如繖經濟錄英宗至大同暮有黒云如繖罩營雷雨大作眾皆危之已而有土木之難

靑雲隨渡明解縉集髙皇渡江靑雲隨之親徵州五色云覆軍上下

雲中畵舫獪園雜記隆萬間虞山采石者見云一片自西南隅至鼓樂駭空有畵舫數隻蕩漾云端仙妹靚妝列坐珠簾下江濤之聲在云漢

云闘談薈正徳時江西有黒云紅雲若相闘者久之分爲兩城人馬洶洶明年寧藩叛

云如車蓋明何喬逺名山蔵孝宗冊立爲太子時詔至南京瑞云見孝陵如車蓋

云占賊兵劉基行狀都督馮勝攻某城上使公授之方略公以一赫號封曰夜半出兵至某所見某方靑雲起卽設伏頃有黒雲起者賊伏也勿輕動日是而黒云漸薄回與靑雲接者賊歸也急撃勿失已而具如基言

玉局云楊愼集防蒼山之麓有玉局觀焉四時有雲气於夏尢著

黃海明黃汝亨遊黃山記從三天門扶笻上是爲海子又曰黃海蓋云極天界上下四方杳茫無辧似浮身海上稱黃山最勝處少頃登煉丹臺時落照弄晴白雲海中爲翠爲黛爲巨浪爲積雪爲彩霞片片爲金紫光爲錦繡文百道千花幻出空界不可名狀歸而作看云之歌

組雜班錯明祝允明建康觀云記以靑以丹以黃以碧以緋以赤以蒼以紫以緑以素以組雜以班錯

云壇本朝陸隴其集漢唐宋風雷雨皆各壇以祭未甞及云明洪武二年詔風雲雷雨合爲一壇

騎追云本朝王士禎池北偶談成化時翰林王公敕有仙術一日見白雲一片命騎追之云落地化爲石色如雪煮食之甚甘曰此雲母也

天孫妬明屠隆五色云賦大物矜炫變幻靡窮乍散乍合若淡若濃廓乎若啟窅乎若蒙嗟此璀粲雕彼太素神乎巧哉天孫所妬何文章之綺靡恐大帝之是怒

如冪元栁貫詩隙雨拂靣來空云稍如冪

野碓舂云元周權詩溪深野碓自舂云

爲賔袁桶詩古樹不受采白雲爲之賔

凍雲髙啟詩梁園雪早凍雲癡

風

禱風姚燧集潘澤知宏州州之南故山風爲災公爲文以禱之自爾風災衰息

楊爵風五朝注略楊爵爲禦史以直諌逮詔獄平生淸介絕俗居獄中惟推演易義而已逮之日京城大風人呼爲楊爵風

只管有風明太祖周顚仙傳周顚從行至皖城苦無風問顚顚曰只管行只管有風無膽行便無風行不三里果大風倐達小孤遂破友諒

旋風識火明焦竑獻徴錄世宗南巡至衛輝白晝有旋風繞駕不散上問陶仲文何祥對曰主火上命禳之仲文曰火終不免苐謹防聖躬耳是夜行宮果災上僅以身免

海泛風王世禎集倭舶之來恆在淸明之後前乎此風不凖淸明後方多東北風且積久不變過五月風自南來不利於行矣重陽後亦有東北者過十月風自西北來亦非所利故防海者以三四五月爲大泛九十月爲小泛

好黔明馮時可滇行紀略舊志雨師好黔風伯好滇風伯主穴明王尙防風穴賦序聞風气之爲天地之號令也而汝州獨有穴又有所謂風伯者主之故又有風伯廟春秋祈報祀饗靡闕而風時爲虐余惑焉

八風詩吳偉業八風詩序余消夏小園風塕然而四至𨿽泠泠可以析酲已疾而淒其怒號不能無爰居之思避其庶人之雌風乎廣其意作爲此詩

魚苖風明袁宏道擢歌行四月魚苖風隨君到巴東十月洗河水送君發楊子自注魚苖風洗河水皆長年語

涼信元熊鉢詩西風涼信入虛檐

掲花影元陳樵臨花亭詩歌珠一串流鶯出花影數重風掲開

雷電

擊小吏元史至正中永興縣雷擊死糧房貼書尹章於縣治時方大旱有朱書在其背云有旱卻言無旱無災卻道有災未庸殱厥渠魁且擊庭前小吏

震謹身殿明徐禎卿剪勝野聞洪武中雷震謹身殿帝親見火炎自空中下乃再拜曰上帝赦臣臣赦天下

突煙雷明陸深漫筆劉少師健爲庻僚夏日奉命往祀華山與客登髙頋見山下白霧彌漫若大海而山頂赤日方熾俯視突煙暴起或丈餘逓至尺許亦無所聞頗異之及下山問人云適有驟雨挾雷數百已過矣向所謂煙中突起者悉雷也

積沙書談薈崇禎時雷擊余邑王家偶觸產室雷電﹤子部﹐雜家類﹐雜纂之屬﹐元明事類鈔﹐卷一﹥遂霽堦上有天書二子不孝他日重治八字體作行書徑二尺餘似積沙成之洗濯不能去頃之自滅

繪梅花耳談姑蘓韓某暑月坐堂中忽暴雷起繞柱奮擊數刻始去堂上砌石上繪梅花一枝紋理精妍

雷神掣符鄒漪啟崇野乘萬尊師以三吳旱禜於數縣皆大雨道流竊語曰有雨無雷何也君方持請雨勘合未及焚雷神就其手掣去大震撃死謗法者

紅色楷書武林紀事洪武乙酉杭州吳山三茅觀雷擊白蜈蚣長尺餘有紅色楷書秦白起三字

手執綠斧獪園雜記廣東人家風雨晦明中雷神落地不得去赤髮猙獰頭如狝猿肉翅靑手執綠玉斧語其家急延正乙道士誦淸淨經出我須臾誦畢騰空而去

雷泉如願明曺大章元君靈應記大章建碧霞君廟於郊外日往薫修四明王生攜一童子亦在頂禮白日雷作攫童子離殿二三丈地烈爲池碧綠漣漪結成雷泉如願四字硃書久乃漸滅

四時雷電明王世懋二酉委譚浮梁景徳鎭天下窯噐所聚余以分守至其地萬杵之聲殷其火光燭天令人不能戱目之曰四時雷電鎭

落電明何景明雨詩樹明稍落電山暗轉奔雷

雨

雨核元陶宗儀輟耕錄至正時杭湖二州空中有物若果核與雨雜下五色間錯破其實食之似松子仁皆曰婆娑樹子後紅巾來雨核之地悉被兵火

平章雨元史王伯勝拜遼陽行中書省平章嵗大旱禱畢卽雨人謂之平章雨

別駕雨元史宇文公諒同知余姚州夏不雨公諒出禱輒應人頌之爲別駕雨

著衣皆赤元史元統二年正月朔雨血於汴梁著衣皆赤

二羊闘元納新集元統間知樞宻事薩都拉過龍門峽見二羊闘山椒間頃刻大雨泛溢人馬皆漂溺

雨木冰輟耕錄順帝時雨木冰狀如樓閣人物鳥獸卉木俱偹髙林大樹珠葆羽幢彌望不絕

獨不霑濕本朝邵逺平元史類編王庸至孝母卒露處墓前旦夕悲號一夕雷雨暴至鄰人持席往蔽之見庸坐臥地獨不霑濕

菩薩綫元史至正三年三月彰徳雨毛如綫而綠俗云菩薩綫

永隆雨明興雜記洪武中吳僧永隆請焚身以救冒請之僧至雨花防望闕拜辭取香瓣書風調雨順四字語侍中曰煩語陛下以此祈雨必驗乃自焚時大旱上命以所遺香至天僖寺禱雨夜雨大降上嘉曰此眞永隆雨也別見僧

發矢約雨明沈國元大事記滁州之柏子潭有龍祠水旱禱之輒應上因滁旱彎弓注矢立潭西祝曰吾與神約三日必雨連發三矢而還後三日果大雨

雨魚明通紀嘉靖壬戌三月山東徳州雨魚三日時有詩云魚乃躍於淵何如降自天

侍郎雨名世類苑永樂時浙江旱災上命王文安公英往祀南鎭公至紹興卽大雨田野沾足人皆喜曰此侍郎雨也

紅黑雨談薈兪震齋精五雷祈禱術同時有黃天元亦能之洪武時閩大旱官召二人祈雨立東西二壇分書朱墨二符私約曰吾二人雨當如其符色乃以書符朱墨二硯分投水缸中須臾雨至一壇水黑一壇水紅

天水羅茶記云烹茶以泉水爲佳如泉水不可得則用天水秋雨爲上梅雨次之秋雨冽而白梅雨醇而白

瀉汞元趙文敏孟頫雨詩雲蛛网懸珠絡荷盤瀉汞銀

梅月逢庚元李孝光詩梅月逢庚江雨歇稻花迎午水風涼

支幹不靈元馬臻詩雨久支幹盡不靈

煙織雨元郭鈺詩江煙寒織雨山鳥暝穿雲

癡雨元張飬浩久雨初霽詩癡雨歇檐滴頑雲開日華

露

乾淸露宋濂膏露頌洪武二年冬膏露降於乾淸宮後苑蒼松之上光潤如酒凝結如珠肪白飴甘彌布松柯

扭露飲明金幼孜北徵錄發靜鹵鎭人渇甚以衣於艸間且行且拽漬露水扭出飲之

露如霜元虞集詩天髙露如霜客子衣盡白

霜

聚霜煮元史赫嚕事太祖西徵在道絕汲晨起聚艸上霜煮以進問曰何從得水因告之故

寫霜景明董其昌集畫家霜景與煙景淆亂余末有以昜也丁亥冬燕山道上乃始悟之題詩驛樓云曉角寒聲散栁堤幹林雪色亞枝低行人不到邯鄲道一種煙霜也自迷

繁霜是血明戚繼光望闕臺詩繁雪盡是心頭血灑向榦峯木葉丹

霜片明髙啟詩月下凍防生綠井隔簾霜片飛無影

雪

雪獵元史朱徳潤爲鎭東行省提舉二月大雪英宗獵於栁林召見獻雪獵賦萬餘言

黒雪元綱鑑大全順帝時湖廣雨黒雪

苦得滕字元史類編呂徽之逃名以耕漁自給偶詣人家易谷種值大雪聞閣中分韻作雪詩有得滕字者苦吟弗就徽之不覺失諸貴逰方侮之因詢其笑何謂徽之曰我意舉滕王蛺蝶事耳眾始嘆服邀入座賦詩立就卽去

祈雪元史睿宗軍防於三峯山金人溝地立軍圍之睿宗令軍中祈雪夜果大雪三尺溝中軍僵立刀槊凍不能舉

暑雪元劉郁西使記潮海地極寒𨿽酷暑雪不消賦瑞雪明閔文振仰山脞錄方孝孺少侍潛溪宋公寓京師防大雪太祖宴羣臣命各爲瑞雪賦宋公旣醉還邸屬孝孺賦翊晨進上上讀之曰此非卿茟詞甚雄偉有用之才也

時玉夏言集嘉靖乙未正月夜雪詰朝全霽上喜札諭禮官曰天賜時玉欲與卿等一見伏讀聖文以時玉名雪實古今所未道恭掇賦一首

送雪明周憲王送雪詩準暖金香盒子明朝送雪與相知自注汴土風俗每嵗遇雪初下則以小盒子盛之送親知以爲瑞或舉觴歡宴尢爲宮中所尙焉

看雪墮松王禕集宋景濓性疏曠或獨臥長林下看晴雪墮松頂雪出沒巖扉間悠然自適

掬雪颒靣宋濓集孫孝子惟中廬墓晨起無火掬雪颒靣輒詣墓前拜

雪寒下馬名臣遺事夏忠靖與蹇忠定值雪夜過禁門有不欲下馬者曰雪大寒甚公曰君子不以墮行

屋角墊明文震孟集邢麗文家貧無所干請甞大雪人往視之則屋三角已墊方攜書坐其一角不糝者相見但誦所得佳句絕無慘凜色

赤足上嶽明陳仁錫潛確類書王冕當天大雪赤足上嶽峯四頋大呼曰徧天地間皆白玉合成使人心膽澄徹便欲仙去

聽雪篷明詩話嶺南無雪惟楊孚宅一見之杜詩所雲南雪不到地也番禺黃哲度嶺而北倚篷聽雪詫曰天下奇音也歸搆一軒名聽雪篷

三千掃雪野獲編大內每雪後卽於京營中撥三千人入內庭掃雪輪番出入亦有防閒少年代充其役以觀禁掖者

和蒸字明李東陽集王古直作詩亦有致甞與予和雪詩蒸字韻數往復出新意予頗訝之久乃覺其爲方石所助因以一詩挑之謝乃躍然出和遂成巨捲

待伴元張雨詩山防待伴雪春禁隔年花

齊腰袁桷上京詩今年春事減土捨雪齊腰

粉月元薩天錫詩吳剛粉月成瓊屑灑向人間沃春熱

七月雪元納新七月十六夜看月詩卻憶去年灤水上夜深孤館雪蕭蕭自注去年客上都是日大雪

壓山元吳澄雪詩防添吳楚千江水壓倒淮徐萬里山

千丈雪明唐寅詩一夜空山千丈雪艸元人在玉壺天

賣雪明施武賣雪詞注大理蒼山雪六月不化市上女郎賣之猶吳下之賣冰也

三色湧幢小品萬曆四十四年正月大雪無錫有黃紅黒三色

五月劖雪明範汭滇中詞五月防僮劖雪去三冬女擔花來

霧

紅霧元史至正中丹陽雨紅霧艸木葉及行人衣裳皆濡成紅色

十重霧元史類編董摶霄奉命以兵援江南賊犯徽州有道士能作十二里霧霄以計破之妖霧頓開諸伏兵皆起遂破賊

銀色界楊愼集安寧之境杪秋初冬天將霽晨必大霧千里一白如銀色界湏臾日出霞彩輝煥亦奇觀也

元日霧明王守仁詩元日昏昏霧塞空出門咫尺誤西東

沈峯明湯顯祖匡山館賦積霧沈峯橫云矯嶂

雹

玲瓏有竅元史至元中淸州雨雹大過於拳其狀有如者如小兒形者如獅象者如環玦者或撱如卵或圓如彈玲瓏有竅色白而堅

成形明邢侗集萬曆時山東臨邑縣雨雹盡作男女鳥獸形

如牛如象談薈崇禎十年又四月武鄕縣雨雹知縣親驗有如象大者二塊如牛大者數十塊

虹

靑紅綫明董谷碧裏雜存彭友信嵗貢至京一日髙祖微行見虹霓口占二句云誰把靑紅綫兩條和雲和雨繋天腰友信應聲曰玉皇昨夜鸞輿出萬里長空駕彩橋上異之約明日同早朝至明宣入以爲北平布政使

渴虹下飲升庵外集予甞登眺山寺見雨霽虹霓下飲澗水明若刻畫日射其旁如盻睞然得句云渇虹下飲玉池水斜日橫分蒼嶺霞

屈虹明鄭選虹賦以子所言是名屈虹字以挈貳謚以防蝀晦者爲雌昭者爲雄或言陽以陰防或言陰受陽攻或言樞鎭所散或言雨日所衝

霞

撚細末元貫裕實詩暖翠流香春自活手撚殘霞皆細末

銀霞邱處機望陰山詩逺觀日腳射銀霞

紫煙衣元倪瓉詩朝霞補作紫煙衣

天河

黃河無影明王鏳詩空擬乘槎問消息黃河無影到衡陽自注衡州不見天河疑黃河逺也

澹澹劉因明河秋夕圖詩明河澹澹縱復橫行雲悠悠度疏星

欽定四庫全書

元明事類鈔卷二

監察禦史姚之駰撰

地理門

地

幅員之廣元史元起朔漠並西域平西夏滅女直臣髙麗定南詔遂下江南而天下一故其地北逾陰山西極流沙東盡遼左南越海表漢隋唐宋以來幅員之廣咸不逮元

測景之所元史當時測景之所二十有七東極髙麗西至滇池南逾朱崖北盡鐵勒亦古人所未及爲者

平雲南元程鉅夫集世祖授鉞專徵絕洮逾吐蕃遣使大理未幾防善闡攻交趾金齒白衣羅鬼緬中諸蠻相繼納欵雲南平列爲郡縣刻石防蒼山以紀功

通緬國元史緬國爲西南夷不知何種前史皆不載其文字進上者用金葉冩之次用紙次用防榔葉謂之緬書世祖遣使招之道始通

輿圖畫方綱鑑輿圖引是圖乃元人朱思本所畫思本撫之臨川人博學多聞蹤迹徧宇內自敍此圖乃其十年之力茍非目足所及未敢遽書可謂用心之勤至其所爲畫方之法則巧思者不逮也

慈悲國元史類編八百媳婦國民皆種好佛惡殺毎村創一寺毎寺建一墖約以萬計有敵人來侵不得已舉兵得其讐而止俗名慈悲國元世祖初命將徵之道逺不能通後竟招附焉

獞狼本朝陸祚蕃粵西偶記猺人服化最早獞人之出自元至正始也狼人之出自明治始也

兩都艸木子元世祖定大興爲大都開平爲上都毎年四月艸靑則幸上都避暑八月艸將枯則駕回大都矣

气白明史槁龍泉胡深精術數元末兵亂嘆曰浙水東地气盡白禍將及矣乃集裏中子弟自保

寰宇縦橫明紀事本末洪武中寰宇通誌成東距遼左都司東北至三萬衛西極四川松潘衛西南距雲南金齒南逾廣東崖州東南至福建漳州府北曁太平大寧衛西北至陜西甘肅縦一萬九百里橫一萬一千五百里四裔不與焉

燕薊形勢明王鏊震澤長語古今都防未有及燕薊之形勢者太行盤盤自西而北居庸古北松亭等闗北瞰沙漠南引江淮土厚水深博大爽塏豈非天造其勝以貽帝王之業乎

建都籓籬明邱濬集建都於燕切臨邊境太行西來逶迆而北歷居庸而東極於醫無閭是爲第一層之內籓籬也又東起大寧界越宣府大同代州之境而西至於保定徳州之黃河又爲第二層之外籓籬也

驛傳古名楊愼集愼往年執簡史局見洪武中有請以春秋兩漢地名名今各路驛傳者詔旣從其請史復書其事

大西洋明紀事本末萬曆時天津稅監進大西洋利瑪竇方物明劉侗帝京景物略大西洋奉耶穌教者利瑪竇自歐羅巴國航海九萬里入中國

開貴州明鄭曉今言貴州本西夷羅施鬼國國初靄翠宋欽歸附乃其世官山峭地瘠夷情猾詐分川湖雲南永樂癸巳始立三司明吳國倫詩我聞水西奢香氏奉詔曾謁髙皇宮承恩一語九驛通鑿山刋木穿茸

復哈宻明史槁哈宻漢西域唐伊州地也明髙帝定陜西甘肅諸鎭嘉峪闗以西置不問永樂間封爲忠順王卽其地置哈宻衛

交趾興廢明紀事本末張輔平安南奏請爲郡縣如中國制乃置交趾布政使司都指揮按察司分十七府四十七州一百五十七縣至仁宗朝交趾復反上從楊士奇楊榮言遂棄之詔文武吏士攜家來歸

五大洲談薈西洋利瑪竇爲萬國全圖言天下有五大洲一曰亞細亞洲中凡百餘國而中國居其一二曰歐羅巴三曰利未亞四曰亞墨利加其地最大分爲南北二洲最後得墨瓦臘加洲爲第五而域中大地盡矣

地心測算西洋曆書天包地外地在天中其體皆圎皆以三百六十度算之地經各有測法從地窺天其自地心測算與自地面測算者多有不同

三輔五朝注略嘉靖二十九年以易州昌平通州爲三輔

陪京金陵社集海宇承平陪京佳麗仕宦者誇爲仙都遊談者指爲樂土

如一圎毬西洋曆書地形如一圎毬凡一切流峙動植之物皆粘吸於毬上故海水繞毬而流土物環毬而生於是有正者倒者橫者斜者而天則虛空籠罩毬外

燕山八景元陳櫟燕山八景賦建皇都於燕山信廣大而超卓稽載籍之所傳跨亳殷與京雒仰景致之佳絕殫頴而難窮味綺名之有八恍莫措其形容案八景爲瓊島春云太液晴波玉泉垂虹西山晴雪薊門煙樹盧溝曉月居庸疊翠金防夕照

南溟奇甸邱濬賦序髙皇帝勞海南衛指揮勑有曰南溟之浩瀚中有奇甸數千里地名炎方是時瓊郡入職方僅再期荒僻陋鄙而聖祖卽視之以畿甸而褒之以奇之一言豈無意哉

畱都明莫如忠畱都詩班林禁旅譏訶卒頭白中璫給掃人

烏撒明萬士和烏撒詩干羽未能馴鬼國祗貪闗市中鹽茶

無三尺平明朱茂時黔中曲疊嶂曾無三尺平盤江狹處銕橋橫自注地無三尺平黔中諺也

山

長白山名勝記長白山其巓有潭周八十里深不可測南流爲鴨綠江北流爲渾同江明一統志長白山在故防寧府南六十里橫直千里髙二百里

日月山元史憲宗二年八月始以冕服拜天於日月山明徐尊生讀元史詩祭天逺在日月山

萬嵗山輟耕錄相傳漠北有一山形勢雄偉金人望此山有王气謀厭勝之乃求通好以乞此山因大發卒鑿掘輦運至幽州城北積累成山開挑海子營搆宮殿爲遊幸之所後金亡元世祖徙都之及興築宮城山適在禁中遂賜名萬嵗山明紀事本末宣徳中召蹇義夏原吉楊士奇等十八人遊萬嵗山

煤山日下舊聞案宣宗廣寒殿記及楊文貞諸公西苑諸記所稱萬嵗山皆本金元之舊至馬仲房始以煤山爲萬嵗山迨萬曆間揭萬嵗門於後苑而紀事者往往混二爲一蓋金元之萬嵗山在西而明之萬嵗山在北也

仁山元史金履祥居仁山之下學者稱爲仁山先生防蒼山元史世祖平雲南刻石防蒼山以紀功徳詔程鉅夫撰其文

蟠龍山元史楊大淵建言取吳必先取蜀取蜀必先據防乃遣其侄文安相防逹要衝城蟠龍山

慈悲嶺元史詔與髙麗畫慈悲嶺爲界

栲栳峯元詩話岑安鄕余姚人自號栲栳山人以所居近栲栳峯也

山分元史李忠至孝大徳七年地震郇保山移所過摧壓將近忠家分爲二行五十餘步復合其家獨完也

太和山明羅宏運卓異記本朝太和山卽古武當山也眞武祀典之重前世無比明袁中道太和山詩山爲凾夏諸丘長帝是軒轅有道孫

封陵山嘉靖實錄上諭內閣昨議進祖陵皇陵二山名朕思孝陵在鐘山亦宜同體文皇旣封黃土山爲天壽山今又擬顯陵爲純徳山其祖陵宜曰基運山皇陵宜曰翔聖山孝陵宜曰神烈山並方澤從祀

雞鳴山聖君初政錄洪武時初建成均地多蜈蚣上令築土峯以鎭之號雞鳴山自是蜈蚣頓息

西山黃汝亨集西山之遊凡六日得泉樹十七得山十三而禪宮梵剎居半此山自我明標置間有唐宋元一二之遺故多宏麗少寂寞又皆爲中貴人瘞骨處香林佛地實多聚混亦此山所遭也元馬祖常西山詩鳳城西去玉泉頭楊栁堤邊馬上游

琴杵王鏊七十二峯記有若琴者曰琴山有若杵者杵山

封日本山卓異記島寇刼略文皇勑日本國王源道義討之獲渠魁以獻上嘉其勤誠賜書褒賚又封其國之山曰壽安鎭國之山

寶山明楊士奇集時航海者莫知停泊往往膠淺陳平江瑄於太倉相可泊處以二十萬卒築髙丘二十丈延亙十里爲表識眾便之稱寶山上親制文樹碑焉

甕山帝京景物略甕山初未名甕也初一老父語人曰山麓魁大而凹秀甕之屬也乃鑿之果得石甕因畱防曰石甕徙貧帝裏嘉靖時甕忽失去嗣是物力漸耗

康山本朝吳綺揚州鼓吹詞康山在徐寧門內傳爲開河時積土所成明康狀元海以救李夢陽罷官隠居玩世於此因以此得名

進耳山湧幢小品髙帝欲徵雲南未發衢童卽謡於道求之知爲土地神所泄因謫之雲南後憑巫於府治之西山故名之曰進耳山

淩霄峯明紀事本末云成祖出塞次淩霄峯登絕頂望漠北萬里蕭條顧謂胡廣等曰元盛時此皆民居也

兔兒山天啟宮詞注兔兒山卽旋磨防天啟乙丑重

陽車臨幸

四面異色明史槁西洋忽魯謨斯有大山四面異色一紅鹽石爲器盛食物味自和一白土可塗壁一赤土一黃土皆適於用

山移明李賢天順日錄王振擅權災異疊見浙江紹興山移平地地動白毛徧生

崖豁二扉國初事迹劉誠意未遇時知靑田靈異日手一編面山而坐忽崖上豁二扉公卽入其中有石室壁上有字云此石爲劉基所破

湧山明史稿萬曆時狄道山崩平地湧大小山五禮侍馮琦疏言山陷成谷地湧成山自開辟來惟唐垂拱中有之而今再見

布嚢貯山明陳獻章行狀先生嘗夢一長髯道士以布貯羅浮山遺之

望山爲云李夢陽集云內弟生不識山出陽武行望見山喜以爲云已知其山也益有喜躍馬行懊不卽至

山市明呂維祺集山市自古未聞東牟志載棲霞大方有之餘按部棲霞薄暮峯云繚繞皆如城郭臺榭人物花鳥之狀已抵蓬萊禱海市見焉與棲霞所見不殊

山鬭明李日華雜綴正統時太湖中大貢山小貢山忽鬭開閤者數次乃共沈於水忽復起復鬭逾一時乃止

山帶防劉因集今朝雪嶺初逢雨應是郎山帶防迎自注土人語云郎山帶防十日無道

惠山怪我明沈周冒雨登恵山詩惠山怪我昨徑去歸來欲登卻作雨

倦看北固明泳化類編云姚廣孝初爲僧字斯道嘗有京口覽古詩其末云蕭梁事業今何在北固靑靑眼倦看僧宗泐見之曰此豈釋子語耶斯道薄南朝矣

獻碧袁中道詩雲天雨乍霽云乍拆馬首諸山齊獻碧

曾見古人明鄭琨靑山詩把酒對崔巍靑山顏亦開吾嗟不如汝曾見古人來

山生面明魏學洢詩靑山宜作生面觀耳目爛熟妍亦醜

水

落際元史水至彭湖漸低近琉球謂之落際際者水趨下不回也凡舟遇風漂流落際回者百無一二

防灤水元史決雙塔白浮諸水爲通惠河以濟漕運而京師無轉運之勞渾河防灤水而武淸平灤無墊溺之虞本朝髙士奇松亭行記水經及注皆有濡水漢地裏志亦有濡水音乃官反五音集韻濡水名一作渜據此則今水有灤而無濡且渜灤字形相類豈古或通用而然耶

水髙如山北徵錄經濶灤海子遙望水髙如山但見白浪隠隠自髙而下嘗經江湖望水無不平者獨此水逺見如山之髙近處若極下此理極不可曉

浮光上燭明張誼宦遊記聞宏治辛酉夏夜古渝城上忽白光映天人起視之但見渝水明耀浮光上燭而已次早視之宛如豆汁人不敢飲逾三日始澄澈

五色如畫明於愼行筆麈至正十四年汴河水皆成五色花艸如畫三日方解

水寶祝允明語怪宏治中有回回入貢道山西某地見居民競汲山下一池謂伴者吾欲買此泉民漫言須十金回回卽與之民曰戱耳遂聞於縣及府至五千金守不得已許焉回回鑿山入穴得泉源乃天生一石池水從中出卽舁之去問之曰此水寶也凡汲者竭而復盈𨿽三軍萬眾城邑國都只用以汲終無竭時

赤水獻徴錄討來裏思國山下有水赤色望之如火宣徳年入貢

水僵李日華集正徳中文安縣水忽僵立是日天大寒遂凍爲冰柱髙五丈圍亦如之中空而旁有穴後數日流賊過縣民避入冰穴賴以全活者甚眾

火萬炬霏雪錄洪武丁夘會稽王家堰夜大雨水暴至溺人無算水上有火萬炬

水向髙行戒庵漫筆孝陵內寺僧於沿墻腳下鑿石作曲形引水水皆逆行自低向髙與江水異

眞水無香明王象晉羣芳譜洞庭張山人論水雲山頂泉淸而輕山下泉淸而重石中泉淸而甘沙中泉淸而冽土中泉淸而厚流動者良於安靜負陰者勝於向陽山削者泉寡山秀者有神眞源無味眞水無香

襟街帶巷明呂柟固原州行水記襟街帶巷出逹南河

善飲水李夢陽集邵道人善飲水鄕野人爭來欲觀道人令人自置水以椀列案無問多少飲之若冬月水冰則齒間瀺瀺聲頃之肩踴面紅汗下如雨

竹澑劉因詩松巢低映防竹澑細通廚

波如澱楊維楨詩瑤池春暖波如澱

海

海運元史朱淸張瑄並爲海道運糧萬戶輟耕錄國朝海運咸謂古來未有不知此法自秦已行之張昱詩國初海運自朱張百萬樓船渡大洋

星宿海元地理誌河源在土番朶甘思西鄙有泉百餘方可七八十里履髙山下瞰燦若列星以故名卾端諾爾卾端譯言星宿諾爾譯言海也徐尊生詩窮河直至星宿海

海涸元五行志憲宗討八尺蠻於衮騰吉斯海防大風吹海水盡涸濟師大防

海子元史海子在皇城之北舊名積水潭聚西北諸泉之水流入都城而滙於此汪洋如海人因名焉

雙泉海後北徵錄次雙泉海卽薩裏奇爾元太祖發迹之所舊建宮殿及郊壇毎嵗於此度夏前有二海子一鹹一淡

文檄海神明蔡錫傳鄞人蔡錫仁廟時守泉州欲修洛陽橋橋跨海功難施錫以文檄海神忽一醉卒乞往自沒於海俄而以醋字出錫意必八月廿一日也遂以是日興工潮旬餘不至工遂成本朝宋犖筠廊偶筆此事人不知而以附蔡端明且以爲傳奇中妄語矣

不與海爭明潘損集陳讓知杭州時海漸內徙逼海寧城羣策莫治公請去城一里許開支河築內堤延袤十里以寛治猛不與海爭利海果及堤而止

禱海神明紀事本末倭寇浙江趙文華請禱海神殺賊遂遣如浙

祀海地邱濬集今制祀東海於登州祀南海於廣州皆臨海而祭西海則望祀於蒲州北海則望祀於懷慶此因循宋舊也今京師東北乃古碣石渤海之處於此立祠爲宜滇之極西百夷之外聞有大海通西海島夷卽西海也宜於雲南城西望祀之

海气結市五雜爼海市海气所結非蜃也家居海濵毎秋月極明海中蚌蛤車螯之屬皆能吐成城市樓閣截流而渡至杳不可見蓋借海之气也

十更明史槁海道不可以裏計舟人分一晝夜爲十更因以更計道裏如臺灣至彭湖四更可達彭湖至金門七更可達是也

羅剎海元王逢詩風黑浪髙羅剎海月明天度使臣星

滇海楊愼詩金碧山前惡氛起虜馬來飲滇海水無分野明兪安期望海詩星臨東極無分野山入南荒有沃焦

空靑一片王世貞泛海詩空靑一片引牙不遣乾坤入混茫

江

源出昆侖江陰縣誌徐霞客言河源星宿海在昆侖之北江源犁牛石在昆侖之南佛書謂之殑伽河南經石門闗始東折而入麗江爲金沙江又北曲爲敍州大江與岷山之江合金沙在蠻獠人迹不到故捨逺而宗近也余親歷昆侖南境故知之

金沙江明紀事本末王驥徵麓川師逾孟養至孟那孟養在金沙江西去麓川千餘里諸部皆怖曰自古漢人無渡金沙江者今王師至此眞天威也元史鄭鼎從憲宗徵大理國至金沙河波濤洶湧案金沙河疑卽江也

通江滙明紀事本末初漕舟至淮安過壩渡淮以達淸河輸挽甚艱平江伯陳瑄采故老言鑿淸江浦引水由管家湖入鴨陳口達淮築堤置閘以便引舟浚儀眞州通潮鑿呂梁百步二洪石以平水勢開泰州白塔河通大江築髙郵湖堤而江淮遂通

白石江明沐英傳英攻雲南梁王駐兵曲靖拒守英乘大霧進至白石江阻水而止霧斂則已薄其營矣

黒龍江劉因詩黑龍江頭气鬱蔥自注黑龍江見金史

孝女江明王穉登詩急雨潮平孝女江案卽曺娥江也

水色變白明朱國貞湧幢小品宏治時馬湖府底渦江水色變白眀瑩可鑑翊日白濁如泔漿凝於岸者如土粉

江色飛入明陶安江色詩竹屋晨起闗江色直飛入空碧壓几案陰陰四壁濕玻瓈作天地泠然手可挹

縈紆萬里明李東陽長江詩朝離巴峽暮洞庭九卻轉潯陽城縈紆南徐萬餘里更萬餘里通蓬瀛

河【漕河附】

平河碑元史至正四年黃河大溢命賈魯爲總治河防使發軍民十七萬人供役自四月至十一月水土工畢掃諸堤成河復故道特命承防歐陽元制平河碑文以旌勞績元又從魯訪問方略及詢過客質吏牘作至正河防記欲使後世罹河患者按而求之

河淸元史順帝二十一年黃河自平陸三門磧下至孟津五百里皆淸凡七日泳化編世宗生之年河淸三日

尋河源元史至元中命多克實爲招討使佩金虎符往求河源四閱月始抵其處是冬還報其後學士潘昻霄得其說撰爲河源志臨川朱思本又得帝師所藏梵字圖書而以華文譯之與昻霄所志互有詳略明僧宗泐望河源詩漢使窮河源要領殊未得遂令西戎子千載笑中國

河入淮元方回詩更乘四凟舟自注謂江淮河濟皆至今黃河入淮歸有光詩淮水自西流黃河從北下並合向東行終年無停防

防通河續文獻通考元世祖因壽張尹韓仲暉獻議命興工起東平州安民山西南道壽張西北二百五十里抵臨淸引汶絕濟以達禦河建牐三十有一以節蓄泄遂名防通河

穆稜河元史張榮從太祖徵西域至穆陵河召問濟河之策榮請造船百艘一月而辦

金口河綱鑑順帝托克托用言者於都城外開金口河引水東流達通州河成以水積泥壅卒以無功

通惠河元史世祖時開通惠河以郭守敬領都水監道昌平白浮村神仙泉過防墖楡河引一畝玉泉諸水入城滙於積水潭從京北而南入舊河逾年畢工自是免都民陸運之勞帝京景物略嘉靖時禦史吳仲請修通惠河三月告成上登舟觀之大學士張等聫句以聞

二凟合一邱濬集凟者獨入於海故江河淮濟皆名焉今以一淮而受大河之全蓋合二凟爲一也

束水刷沙明潘季馴河防一覽通漕於河則治河卽以治漕防河於淮則治淮卽以治河合河淮而同入於海則治河淮卽以治海惟在築堤束水借水刷沙以此奏功百年可治

挑淺明馬從聘防黃河善淤故沿河州縣俱設有淺夫以爲挑河而設如夏鎭則一千餘名徐州至三千餘名當水落之時率夫於灘淺處挑浚俟伏秋水至沖刷一空矣自治河者爲束水滌沙之說取其效速而功顯無論旋滌於此復停於彼且河水暴發前堤壩盡化爲河身宜其髙與城齊也

防水勢泳化編徐有貞治河先是治者率築堤以遏之毎築輙壊更七年弗成有貞防言治水當先防其勢勢平乃治其決決至乃濬其淤於是作制水之閘流水之渠凡數百里越三年功成

遏汶入河眀紀事本末永樂九年防通河成以汶泗爲源汶水出寧陽縣泗水出兗州至濟寧而合置天井閘以分其流南流通於淮北流由新開河道東昌入臨淸置十五閘以時啟閉又於寧陽築壩以遏汶水盡入漕河明謝肇浙詩汶流久湮絕負載勞牛車戴村一以壩分水開龍渠畚鍤不再舉天府盈倉儲誰建平成烈共城宋尙書

五色照映解縉河淸頌榮光羃河河獻圖五色照映冰玉壺昔洪武今永樂襲休祥頌聲作自注三門磧黃河淸凡三十有二日袁桷詩馬足曾窮五色河

河濟漕今言大禹治河易今治河難禹時直欲除害今並欲興利以濟漕故甚難明紀事本末尙書朱衡言古之治河惟欲避害今之治河兼欲資利

議河套五朝注略嘉靖時縂督曾銑請復河套條八議以上明吳一鵬詩去年捜河套今年捜河套河套水艸多反以資冦盜

合五行明紀事本末徐有貞治河功成渠名廣濟閘名通源架濤截流柵木絡竹實之石而鍵以鐵蓋合五行用平水性

河入秦溝明紀事本末朱衡治河開廣秦溝以通運道是名夏鎭於是河專由秦溝入洪而河治

新河河渠志劉榮嗣尙書銜命治河時駱馬湖潰運道塡淤乃創挽河之議起宿遷至徐州別鑿新河分黃水注其中以通漕計二百餘里費金錢五十萬然黃水沖沙往往成淤漕艘入新河者輙膠而潮水適平可行尙書下獄論辟後駱馬湖復潰舟行新河人頗稱便焉

河決汴梁明李光壂守汴日誌闖賊三次圍汴最後決河滿城俱成河洪止存鐘皷二樓及王府屋脊相國寺寺頂軍民溺死數十萬吳偉業詩城上黃河屋注來千金堤帚一時開梁園遺迹銷沈盡誰與君王避吹防

堰帚河防一覽凡堤系掃灣預幹帚以衛堤根帚須土多料少樁簽用長入地須深

度閘明貢奎度閘詩新河十里分三閘閘束水奔河勢狹萬艘昻昻擁不前我愁度閘如度峽

一旬百里明邱兆麟泇河詩四月泇河濵運艘千百檥我舟銜尾來偶與同起止八牐閉九日一旬得百里前途牐更繁閉者轉難啟

春流無恙眀李攀龍上朱司空詩春流無恙桃花水秋色依然瓠子宮

湖

湖水立宋濓集上攻陳友諒大戰於彭蠡湖軍聲嘯呼湖水爲之起立

東湖明吳寛集東湖本陳湖也在長洲邑東南周可六七十里陳仁錫集予家東湖成宏間詩人倡和甚多

胭脂湖明陸應廣輿記監利有胭脂湖相傳陳友諒侍姬脂粉費以此湖漁利供之

復湖獻徴錄白昻奉命治河以髙郵甓社湖風浪時作多覆舟議卽其東開湖以避其患河成舟行無險名其河曰康濟人思公惠別名白公堤

湖涸王世貞集於謙未死時杭之西湖涸底孫厚貞時鎭其地語人曰哲人其萎乎吾甚虞於公

髙士湖鴻書孫一元與殷近夫泛西湖帶華陽巾披髙士服把酒四望謂近夫曰昔靑蓮與尙書郎張謂泛沔州南湖因攺爲郎官湖今日予與子頗追蹤前迹而湖可攺爲髙士湖矣時已醉甚信口成長歌云

惠娜湖雲南志鶴慶城西有惠娜湖茂艸佳木掩映其旁葉落水面卽有靑鳥啣出

湖眉明聞啟祥種兩堤桃栁議子瞻云杭之有西湖如人之有眉目余謂兩湖目也湖有兩堤堤有花栁眉也葑艸則其翳也爲目計則先去葑爲眉計莫先植花栁與禁折花栁

帶三郡髙啟太湖詩長溪如白虹分走荊霅具區納羣流襟帶三郡界

泉

瑞應泉元史世祖賜長興縣金沙泉名瑞應泉此泉不常出唐時用以造紫筍茶進貢有司祭之始得水事訖輙涸宋末屢浚泉迄不出至是中書省遣官致祭一夕水溢可漑田千畝故賜今名

明月泉元吳萊集浦陽舊有明月泉久而不應今乃防其源似與望晦朔之間相爲消長然

玉泉井元史太弟攻大理以久旱水逺軍渴甚乃仰天黙禱以劍挿地淸泉湧出名曰玉泉井

神應泉明紀事本末文皇北徵至淸水原水鹹苦不可飲人馬俱困明日營西北二十里有泉湧出甚甘冽賜名神應泉

玉泉垂虹一統志燕京八景有玉泉垂虹何景明玉泉詩入宮朝太液穿苑象昆明

紫泉潛溪集貴州有紫泉去城百步相傳天子治則紫泉出洪武元年冬泉流溢於江其色深紫光潔可染

燃泉楊愼丹鉛錄犍爲縣出泉如油人取燃之以代燈燭

金綫泉祝允明野錄齊州有金綫泉池心西南有金綫一道微起水面以杖亂之綫紋不見水止如故

呼來泉武夷山誌每嵗制茶令眾鳴金皷揚聲齊喊曰茶發芽旁有井旋卽漸滿因名呼來泉詳見茶

南旺分泉湯顯祖南旺分泉詩惟王資轉輸畫地此縈廻涓涓連衛潞灑灑注河淮吳偉業詩平分泰山雨兩使濟河風

一人泉宋濓遊鐘山記泉出小窽中可飲一人繼以干百勿竭

漉梨泉吳萊遊記西樵在南海西南巖有石室跳珠飛瀑如防下爲漉梨泉

水火共鼎明王衡陽泉記遵化州有湯泉泉本寒沁有石根可一畝類焦釡覆之水受石性故沸所不及則否蓋數武之內而水火共鼎亦一奇也

石子養泉明徐獻忠水品移泉水逺去信防便不能佳取泉中子石養之味可無變

洗屐元謝翺詩窟泉春洗屐

泉舞陶望齡第五泄詩客來泉亦喜舞作十溪雨赤腳立雨中衣沾翳厓樹

潮

潮不至元史巴延破臨安進軍浙江之滸潮不至者三日人以爲天助納延詩三日錢塘海不波子嬰繋組納山河

聞潮誤哭樂郊私語布哈至海上時秋濤大作潮夜吼布哈起問門者誤聴爲禍到驚跳入內呼其妻曰不意今夕共作水鬼遂大慟外巡聞哭皆來意不花遭大故也布哈方令閉門使水不得入門者破扉而入見布哈夫婦皆升屋大呼救我因共詢知不覺絕倒

息潮患元史天師張與材習掌道教時潮囓鹽官海鹽兩州爲患與材治之一夕大雷電以震明日見有物魚首龜形者磔於水際潮患頓息

潮三至元紀事本末順帝十七年泉州海潮日三至凍死潮明楊穆西墅雜記錢塘江潮自嘉靖甲午以來非惟不能過夷亭或且旬日不至時人謂之凍死潮

潮無信眀史鑑觀潮歌人言潮來信有時我言潮來不可期君不見戎馬營沙人有待潮乎此時信何在徒勞日後來不休萬古莫洗錢塘羞

層波復浪元黃溍詩前潮將斷後潮續層波復浪無重數

井

龍泉陶宗儀元氏掖庭記龍井泉瑪瑙石爲井牀雨花臺石爲井甃香檀爲蓋離云錦爲索雲母石爲汲瓶

滿井長安客話滿井徑五尺餘淸泉突出冬夏不竭或鑿石欄以束之水常浮起散漫四溢

生石筍泳化編胡惟庸定逺舊宅井中忽生石筍出水數尺諛者爭言符瑞自是益有異謀

啜廚井水獻徴錄黃學士諫好評品泉水自郊畿論之玉泉爲第一自京城論之文華殿東大庖廚井水所烹茶比眾過多或當罷講則連飲數杯曰暫與汝辭談者以爲嘉話

灑風明史槁天方國有一井水淸而甘泛海者汲以行遇風取水灑之卽息鄭和使西洋所傳也

圎甃髙啟冰壺井詩圎甃夏生冰光涵數星冷窓有定中僧休牽轆轤綆

冰

嶺南冰元史嶺南素無冰卜天璋爲廣東亷訪使始有冰人謂政化所及

五色如元史順帝時汴河冰皆成五色花艸如繪

西湖冰合明田汝成集元至正間西湖冰合故老云六十年前曾有此異元張仲舉詩西湖雪厚冰澈底行人徑度如長川安得長冰通滄海我欲三島求神仙

河冰夜合明紀事本末燕王列陣河西河水難渡是日雪黙禱曰天若助予則河冰合是夜果合遂擊敗都督陳暉兵暉眾遁河冰忽觧溺死無算

冰異典故紀聞永樂時金水河及太液池冰凝具樓閣龍鳳花卉之狀奇巧特甚此冰異也

湧浮屠獪園雜記常熟陳莊靖公瓉修淨業彌畱時誦佛益莊時方賜冰旣置冰於榻前眾見冰中七級浮屠湧出欄楯鉤綴窓格玲瓏移時方消

盂水夏凍明史槁禮部侍郎蔡毅中有至性母病盛夏思冰盂水忽凍

冰走元陳基詩濁浪滿河冰亂走

冰生癭劉因寒夜詩硯滴冰生癭

練色寒光明楊基詠冰詩壺淸迷練色甌薄耀寒光當座人俱素登筵體共涼

漕驛報冰明謝鐸詩漕鐸星馳已報冰

石

石囤元史鹽官州海溢壊堤侵及城郭有司請疉石爲塘詔曰築塘勞民其增石囤捍之

奎章元玉虞集詩序奎章閣有靈壁石奇絕名世禦書其上曰奎章元玉命集賦詩

石人隻眼元史嵗庚寅河南北童謡云石人一隻眼挑動黃河天下反及賈魯治河果於黃陵岡得石人一眼而汝頴之寇起

血影石明史槁黃觀殉建文之難妻翁亦赴水死死時嘔血石上成小影訛傳爲大士像僧舁至庵中翁夫人見夢曰我黃狀元妻也比明沃之以水影愈明有愁慘狀後移至觀祠名血影石

折糧石本朝髙士奇金鰲退食記萬嵗山疉石巉巖金元故物也或云本宋艮嶽之石金人載此石自汴至燕毎石一準糧若干俗呼爲折糧石

鸚鵡石雲林石譜荊南府有石如巨碑色淺緑不甚堅名爲鸚鵡石明程敏政月河梵苑記槐屋南爲小亭中度鸚鵡石其重二百觔色淨綠

沁雪石沈周集趙文敏公鷗波亭前有二石一曰沁雪一曰垂云垂云流落雲間沁云在海虞縣治中錢氏購之白石翁爲作圖系之以詩

山水如畫宋濓集波斯人來閩相古墓有寶气以錢數萬市而發之見骨肉俱潰惟心堅如石鋸開觀之有佳山水靑碧如畫傍有一女靚妝凝睇蓋此女有愛山水癖朝夕玩望故能融結如此

蒼松白猿獪園程君某好畜奇石一石瑩澤如玉上有老猿手攀枯松根而以一足掛下濯於水其松蒼其猿白

文成梅花耳談楊給捨言曾見一大理屏黑質白文成梅花一枝繪事所難工墜片紛紛撼風輕動樹下一巽字端楷類趙承防書

石行麈余林都運應雷閒坐山齋有太湖石一片自東行至西林惡之得疾卒

石函談薈嘉靖時姦僧李福達一日至蘇稅一大宅袖中出一小石函縦橫不數寸凡屏幛臥具衣服供膳盡從中出又於函中挈出婦人男子凡數軰皆其妾媵又有十餘小兒皆衣五彩將行仍挈諸人並器玩一一納石函中負之而去

一種一杯筆麈海豊太宰楊公平生宦遊所歷名山皆取其捲石以歸久之積石成小山閒時舉酒酬石毎石一種舉酒一杯亦自飲也

相思石王世懋閩部防莆田靑山海濱產小白石狀似杏仁而擘兩瓣腹有紋如虫向無知其異者近有人拾之貯之醯碟中兩石離立相對須臾能自動兩相迎合名之曰雌雄石亦曰相思試之良然案宋周公謹曰長生之螺置之醋中則活疑卽此也

石可爲器明通紀介休縣民言縣出五色石可爲器成祖曰此石饑不可食寒不可衣柰何以此累民

石坊血下本朝吳陳琰曠園雜誌瓊州海忠介公以直節顯崇禎甲申三月公石坊鐫名處泚然血下以爲其家禍拭之已復出至十九日乃止

石兔暖妹繇筆福淸化南裏童子入石洞見石無故自動鑿開得一白兔走數步卽化爲石

六合文石筠廊偶筆明米友石爲六合令好石六合文石得名自公始其珍藏甚多第一枚如柿而匾彩翠錯雜千絲萬縷卽錦繡不及也

瑞石圖解縉永樂歌序有瑞石呈圖日月合璧重輪宛然

防蒼石山堂肆考大理府防蒼山出石白質墨文有山水艸木之形溫潤如玉可琢爲屏五朝注略萬曆時下雲南采大理石

出香石元王惲出香奇石詩一峯華不注墮我几案間炷香煙滿竇野燒生春山

太古雪元楊仲宏詩往時天大風能吹華山裂墜此一卷石或云太古雪

耄石明倪元璐宿碧雲寺詩耄石雛花巡佛案瘦雲微雨裹禪房

城

一字城元史張君佐調守襄陽一字城

以城爲墓元史亦都防鎭火州都勒斡圍之急都防曰吾生以此城爲家死以此城爲墓不能從爾也

重城世宗實錄嘉靖四十三年京師重城成先是以邊報日至羣臣請築外城乃命相度四面約七十餘里旣又慮工費重大只築正南一面東西轉北接內城角可以刻期完報

瀕海城王世貞集髙帝謂湯和曰日本數爲侵盜當固我封戍彊爲朕一行和乃巡視登萊淮揚吳越閩嶺瀕海要害處築城凡數十民取一丁戌之弇州外史曰余嘗按行海上父老咸指言湯信公功不劘滅哉

活城元史鄂與漢陽分據大別山中挾巨浸號爲活城

南城舊京遺事初英廟居南城垣墉峻密及復辟之日令人椎壊曰我得出此城天也至今皇城豁達如洞

城如鳥巢明唐順之古北口詩諸城皆在山之坳此城冠山如鳥巢

防令築城湧幢小品胡司空松先爲嘉興推官署印平湖適倭寇至議築城公曰民難與慮始請防某軍前禦倭百姓受某恩必相急從之民大震不閱月城成

元明事類鈔卷二﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷三

監察禦史姚之駰撰

嵗時門

春

賦淸江引明查應賔靳史貫酸齋於立春小集客以淸江引請賦且限金木水火土五字冠於毎句之首句各用春字酸齋卽題云金釵影揺春燕斜木秒生春葉水塘春始波火春初熱土牛兒載將春到也

迎春卽至明皇甫庸近峯聞略正徳冬駕幸揚州河冰方合上問何時當觧江彬對曰立春然尙有旬餘日也上曰春迎之卽至耳焉能之命迎春於揚州之東郊明日百花盛開河冰流澌

春聫本朝陳尙古雜記春聫之設自明孝陵昉也帝於除夕前忽傳防公卿士庶家門上須加春聫一副防行出觀以爲笑樂偶見一家獨無詢知爲奄豕苖者帝大爲書曰雙手劈開生死路一刀割斷是非根投筆徑去

春加王上畜徳錄景泰時立春日正值聖節眾議慶賀迎春之先後於肅湣至眾質之公曰迎春宜先眾曰何據曰不見春王正月春加王上乎眾是之

親觀迎春呂柟集武皇駐蹕畱都親觀迎春寇公塗水時爲府丞啟具於郊外嬖幸欲劾公遲延或曰此人勁直不可動乃免

賦春陰明詩話王欽佩爲秀才時夢中聞人誦詩雲起來小步傍蘭堦花霧襲衣寒气重宏治乙丑閣試春陰題以夢中句入之李長沙批其捲云二句如有神助遂登上選

咬春金鏊退食記南花園在西苑門明時曰灰池植蔬於坑洞內烘養新菜以偹春盤薦生之用立春日進鮮蘿卜名曰咬春

賜春餅燕都遊覽志立春日於午門賜百官春餅結羊腸揭徯斯詩正月十六日風光京師女兒結羊腸焚香再拜禮神畢剪紙九道尺許長撚成對綰雙雙結心有所祈口難說明趙雍詩結成羊腸腸反斷惆悵春閨坐長嘆

春花湧幢小品正統中毎立春順天府別造春牛春花進禦前及仁壽宮中宮凡三座毎座用金銀珠翠等物費錢九萬餘

耍燕九帝京景物略京師人於正月十九日集白雲觀曰耍燕九彈射走馬焉吳寛燕九日詩京師勝日稱燕九少年盡向城西走白雲觀前作大防射箭擊毬人馬吼

春事明程羽文淸閒供春時晨起防梅花湯課奚奴灑掃防堦苔取薔薇露浣手讀書晌午采蕨作供汲泉試新茗午後乘欵段攜柑酒往聴黃鸝日晡坐栁風前裂五色牋集錦囊句薄暮繞徑灌花

窮春盤元耶律楚材驛中窮春盤詩勻和豌豆揉蔥白細剪萎蒿防韭黃

春不死陳樵詩春在地中常不死月行天盡又飛來春光一擔馬臻西湖春日詩石函橋畔人煙晚挑得春光一擔歸

望春如赦張欲詩寒谷望春如望赦雨雨風風惡相嚇

四時春楊愼滇海曲天气常如二三月花枝不斷四時春

彩仗迎春李東陽立春駕詣南郊詩暖香和露繞蓬萊彩仗迎春曉殿開北斗舊杓依嵗轉南郊佳气隔城來

賦兩春王世貞集迎春日對酒客有談一嵗兩春及中秋再閏者賦之秋當好處仍畱閏臘未窮時再見春但使黃楊初厄過不妨靑艸兩回新

花朝寒袁宏道集燕地寒花朝節後餘寒猶厲凍風時作作則飛砂走礫局促室內

元日

簽柏枝明田汝成熈朝樂事正月朔日簽柏枝於柿餅以大橘承之謂之百事大吉

旦除詩卷明詩話李杲堂云薛千仭年八十集其生平元旦除夕詩爲一卷起萬曆庚辰至崇禎庚辰身爲太平詞客六十年

閙嚷嚷北京嵗華記元旦人家小兒女剪烏金紙作蝴蝶戴之名曰閙嚷嚷

懷一品靳史吳子充遊大人以成名嘗於元旦賦詩懷分宜閣老其友聞之笑曰歷頭第一日懷中朝第一品循是懷人𨿽嵗除亦輪不到吾軰

防勝云屏於愼行謝元旦賜門神掛屏葫蘆等物詩防勝曾分仙禁縷云屏況借漢宮春

老畏嵗朝明何園客元日詩老畏今朝至貧看去日長

稀聞爆竹明程孟陽元日詩欲訪寒梅愁信逺稀聞爆竹覺人遙

百花開明吳兆詩閩中風景麗元旦百花開有岸皆縈艸無波不染苔

人日

艸堂禮像明朱日籓集升庵先生在江陽以畫像寄我己未人日金大輿何良俊諸君過余先生像在壁間諸君不肻背之坐各東西席覓陽羨茶烹中泠泉爲供作禮畢各嘆曰幸甚今日乃得覩升庵先生也文子作人日艸堂圖以寄先生並令諸君各賦詩於上

與春並趙孟頫人日立春詩今年人日與春並人得春來喜气迎

人日南郊明胡儼人日從駕行南郊詩千門萬戶東風暖勝裏金花剪防新

人無賴明髙承埏人日詩人日人無賴春風春可憐

元夕

罷燈山元史泰定帝以元夕勅搆燈山於內庭禦史趙思魯以水旱請罷從之

太平皷帝京景物略上元時童子揺皷傍夕向曉曰太平皷

侍母往觀明通紀永樂十年正月元宵賜百官宴聼臣民赴午門外觀鰲山自是嵗以爲常上或禦午門示禦制詩使儒臣奉和時尙書夏原吉侍其母往觀鰲山上聞之曰賢母也賜鈔二百錠

十夜燈帝京景物略上元三夜燈始於唐五夜燈始於北宋六夜燈始於南宋而十夜燈則始自明代也太祖建南都放燈十日今北都燈市起初八至十三而盛迄十七乃罷也

立成百首明彭時集劉定之資極頴敏一日中使傳防命制元宵詩公據幾不停揮頃刻成四句七言詩百首以進

報獻燈明紀事本末宣徳元年髙煦遣人獻元宵燈或曰此是窺瞰朝廷特以進獻爲名耳上曰吾惟推誠待之復書報謝

罷煙火五朝注略神宗問居正元夕鰲山煙火祖制乎居正曰非也成化時以奉母后當時多諫者隆慶時方嵗供耳乃命罷之

觀燈計嵗明袁凱集偕王叔明黃元吉錢伯云張夢辰金彥振元夕觀燈會於蕭塘隱居景元舉酒屬客曰七人四百九十嵗以燈字爲韻以此爲首句因賦此

與婦飲楊維楨元夕與婦飲詩問夜夜何其睠玆燈火夕老婦記節序淸夜羅酒席

憲王樂府李孟陽汴中元夕詩中山孺子倚新妝鄭女燕姬獨擅塲齊唱憲王春樂府金梁橋外月如霜

走橋明張宿走百病詩白綾衫照月光殊走過橋來百病無再過前門釘觸手一行直得一年娯帝京景物略上元時婦女相率宵行以消疾病曰走百病又曰走橋

不夜天程敏政元夕奉太后致語窺月中之火樹疑新開不夜之天分霜後之黃柑知共樂長春之宴

兩元宵明周用壽沈給事詩初度漫歌雙勸酒新年恰見兩元宵

淸明

戴栁熙朝樂事淸明日人家挿栁滿檐男女亦咸戴之諺云淸明不戴栁紅顏成皓首

書幾明馮時可集王少湖先生年十防值淸明節書幾雲天何以淸人何以濁天何以明人何以昏見者驚其早慧

觀蟻墳帝京景物略京師人於淸明日走海子觀螞蟻墳詳見蟻

旅庖無煙元範梈淸明日詩旅庖欲禁自無煙酒中原熟食天不分小桃紅似火爲人兒女照秋千

借看梨花明瞿祐淸明詩客不甘佳節過借人亭館看梨花

上巳

爽心宴元氏掖庭記上巳日諸妃嬪祓於內園迎祥亭漾碧池宴飲於中謂之爽心宴

走馬射兔燕北雜記三月三日以木雕爲兔分朋走馬射之先中者勝其負朋下馬奉勝朋人酒勝朋於馬上接盞畨呼此節爲陶裒花陶裒是兔花是射

戴薺花賞心樂事三月三日男女皆戴薺花諺云三春戴薺花桃李羞繁華

續蘭亭至元庚子劉仁本治師余姚州作雪詠亭於龍泉左麓仿佛蘭亭景物集名士趙俶謝理朱右天臺僧白雲以下四十二人修褉賦詩名曰續蘭亭防

脫圏元楊允孚詩脫圏窕意如何羅綺香風漾綠波自注上巳日灤京士女競作繡圏臨水棄之卽修褉意也

老謝袚除沈周上巳詩老謝祓除何故事健追行樂有間身

補褉吳偉業補禊詩春風好景定昆池散誕天涯卻誤期

夏

坐禪元歐陽公集貫云石毎夏坐禪包山暑退始入城

避暑灤涼明周憲王元宮詞年年避暑出居庸北望灤京朔漠中柯九思宮詞三十六宮齊上馬太平淸暑幸灤都

炎暑賦李東陽年譜公爲庶吉士時劉文安閣試公炎暑賦嘆曰此文殆絕無而僅有者觀子之志蓋欲用世吾老不及見矣

啟冰帝京景物略京師立夏日啟冰賜文武大臣編氓得賣買賣者手二銅盞疊之其聲磕磕曰冰盞

暑不持蓋王鏊集夏原吉爲戶部尙書治水兩浙布衣徒步晝夜經營盛暑或持蓋至曰眾赤體暴日中吾何忍求涼

火節明江盈科談叢滇俗毎於六月二十八日各家俱束葦爲槁髙七八尺遇夜炳燎其光燭天是日俱爲生肉切膾調以醯蒜名曰喫生縂稱曰火節問其故則弔忠臣王褘蓋梁王以是日殺禕醢其肉也

可無三伏李日華集嘗見礐石大如拳明透閃爍象一掬珠蓋絕品也聞歸歙友程季白季白有王右丞雪溪圖又兼取此可無三伏矣

巨檻載樹明詩小傳錢華能詩好客園池種荷數十畆作錦香亭其中亭苦炎日以巨檻載大樹視日所向防之林木郁然不知爲水榭也

夏供淸閒供夏時晨起傍花枝吸露午後浮沈李搗蓮花飲碧芳酒日晡浴罷掉小舟垂釣薄暮萚冠蒲扇立層岡看雲峯

薦麥淸閒供六月初伏薦麥中伏碧筩勸竹篠飲二十四日蓮誕

紅泣香枯元薩都拉新夏曲紅泣香枯怨水流夜放籜龍千尺尾

包暑明王維貞熱詩院深風不度火鏈井猶溫林宻翻包暑蚊多故趂昏

暑嬾王世貞暑嬾詩一暑生百慵一慵百事簡偃息衡門下悠悠夢初轉

紅嵐劉基大熱遣懷詩淸晨登樓望四野皆紅嵐暑中圖雪沈周暑中題雪圗詩老生放筆還自笑顚倒炎涼聊戱爾

五日

散絨縧楊允孚詩酬節涼糕猶未品內家先散小絨縧自注灤京重午節事

驃騎戱明周賔所識小編禁中端午有龍舟驃騎之戱驃騎者一人騎而持幟前行後騎繼之各於馬上呈弄巧技蓋以習騎乘雲實元制也彭時筆記五月五日賜文武官走驃騎於後苑卽俗名走解者也

防西苑五朝注略嘉靖時上以端午泛舟西苑召李時夏言郭勛侍行賜艾虎防索牙扇自芭蕉園歷玉蝀金鰲橋至澄碧亭命諸臣近龍舟頋問

賜艾虎泳化編嘉靖甲子端陽賜大學士徐階以靈符五道艾虎八个扇二把大符六道花縧一條陶望齡端午詩艾葉巧成虎

女兒節帝京景物略京師五月一日至五日家家妍飾小閨女簮以橊花曰女兒節餘有丁帝京午日詩都人重午女兒節酒蒲角黍橊花辰

擊射卓異記五日文皇幸東苑觀擊毬射栁聴朝臣夷使及耆老聚觀皇太孫而下以次擊射

侍禦供狀靳史髙舉拜禦史罷歸謝絕人事值重午郡守飲月波樓以觀競渡舉防服坐小舟守怒令其供狀舉書一絕云皇后升遐未一年今春先帝又賓天江山艸木皆含淚太守如何看船守詢知爲髙侍禦急延之公拂衣去

捕蝦蟇帝京景物略京城嵗五日中侍列同太醫院官金鼓前至南海子捕蝦蟇以取蟾酥

賜禦詩扇泳化編天順五年端午賜諸臣扇有禦制十景七言古詩十首明年端午賜扇有禦制淸暑解慍二歌國家賜朝官扇有禦詩惟此

綠艾黃梅周權詩人家綠艾端陽節天气黃梅細雨時

午日雪行栁貫午日雪後詩尖峯猶是漠南山駝褐蕭蕭午日寒艾葉漫將頭上挿橊花應許夢中防

金葉銀符於愼行集端午賜黃金艾葉銀書靈符等物嵗以爲常詩寶葉光分仙島月靈符香綴禦鑪煙

健人符明王屋端陽日詩重碧杯中滿輕黃額上塗醉憐雙髩短還挿健人符

賜粽明莊防端午食賜粽詩大官角黍菇蒲香防防萬縷雲霞光

釵符鎭膽髙啟端午詠羙人釵符詩靈篆貯紗囊薫風綠鬢傍從今能鎭膽不怯睡空房

蛇首裝船明沐璘午日詩蛇首裝船十丈長船頭鐃鼔間笙簧百夫劃槳齊聲去阿瓦城河沸似湯

半黍金鈴吳偉業端午詞葫蘆如豆虎如蠅旁系累絲銀扇子半黍金鈴

秋

吞豆熈朝樂事立秋之日男女咸帶楸葉以應時節或以秋水吞赤小豆七粒案戴楸葉宋夢華錄已有之

秋供淸閒供秋時晌午用蓮房洗硯拭梧竹午後戴白接防望紅樹葉落得句題其上薄暮焚香壅菊

秋耕宜早羣芳譜秋耕宜早恐霜後掩入陰气樂淸秋楊愼樂淸秋賦皇天平則成四時兮竊獨樂此淸秋無宋玉之悲懷兮匪江淹之離愁袪炎曦之焰焰兮追涼颮之颼颼

六月秋劉因詩山深六月有秋意

山瘦元黃庚詩落葉瘦秋山

滿天商吹明世宗秋日卽事詩拂暑金風動衮裳滿天商吹助新涼

減葉聲明梅鼎祚詩秋減葉聲中注云五字擅塲𨿽千章萬句何以加玆

秋先到王守仁詩客途最覺秋先到

衣偏早沈周詩老人衣服秋偏早

七夕

鬭巧宴元氏掖庭記至大中七夕臺上結防爲樓洪妃與宮官數人升焉剪防散臺下令宮嬪拾之以色艷淡爲勝負次日設宴大防謂之鬭巧負巧者罰一席

九尾鍼元氏掖庭記九引臺七夕乞巧之所至夕宮女登臺以五防絲穿九尾鍼先完者爲得巧遲完者爲輸巧各出資以贈得巧者

金合防巧周憲王元宮詞盝頂殿中逢七夕遙瞻牛女列珍羞明朝防巧開金合喜得蛛絲笑未休

投巧鍼帝京景物略京師七月七日之午丟巧鍼婦女曝盆水中令膜生面繡鍼投之則浮防水底鍼影有成云物花頭鳥獸形者謂乞得巧其影粗直或細如絲此拙徵矣婦或嘆女有泣者

五生盆燕石集七夕前數日種麥於小瓦器爲牽牛之神謂之五生盆宋褧詩巧棚人靜五生蔫

鵲橋衣明秦徴蘭天啟宮詞鵲橋衣卸巧山空自注七夕節各宮立乞巧山子宮眷衣鵲橋補自初一至初十止

踏歌乞巧明朱日藩集滇南風土毎嵗七夕前半月人家女郎各分曹相聚以香水花果爲供連臂踏歌乞巧於天孫因采其意爲滇南七夕歌

卻巧元王達集昔栁儀曺曾制乞巧文銕崖亦嘗擬之餘於壬辰七夕讀二先生之作感而作卻巧文

鍼綫月張昱七夕詩乞與人間巧全凴此夜秋如何鍼綫月容易下西樓

地底相逢元趙雍七夕詩夜深只恐天輪轉地底相逢未可知

曝畫倪瓉寄王叔明詩今年七夕聞多事曝畫繙書到夕曛

祖席果李攀龍七夕送茂秦詩祖席陳果徵衣理薜蘿明年見牛女能不憶羊河

中元

盂蘭防帝京景物略京師七月十五日諸寺建盂蘭盆防夜於水次放燈萬盞

西苑燈秦徴蘭天啟宮詞注中元節西苑作法事放河燈

蘭舟燈火張雨中元西湖放燈詩共放蘭舟燈火閙不知風露濕靑防如今池底休鋪錦此夕槎頭眞掛星

中秋

月圎佳防元氏掖庭記仲秋之夜武宗與諸嬪妃泛月於太液池鷁中流蓮舟夾持舟上設女軍左曰鳳隊右曰鶴團帝開宴而喜曰際此月圎共此佳防池液之樂不減瑤池惜不聞步虛聲耳有駱妃者能歌歌曰玉華兮如織照臨兮一色麗正兮中域同樂兮萬國帝悅其以月諭已賜八寶盤玳瑁盞

防月防月令廣義燕都士庶中秋餽遺月餅西之屬名防月防

祭月帝京景物略京師八月十五日人家多祭月其果餅必圎分必牙錯瓣刻之如蓮花向月供而拜則焚月光紙

停杯待月明郎瑛類槁永樂中中秋開宴不見月聖情不懌學士觧縉口占風落梅一闋又賦長短句一首上覽之歡甚爲停杯以待夜午月復明上大笑曰解縉眞才子奪天手也命宮人滿酌宣勸盡歡而罷

撰致語王世貞集隆慶初年有防令詞臣撰中秋致語徐文貞階曰先帝神主在幾卽宴且不可而況致語之盛於是並宴罷

中秋防城明紀事本末燕師渡白溝河謂諸將曰今夕中秋彼不偹飲酒爲樂此可破也夜半至雄縣防之

團圎節帝京景物略京師八月十五日女歸寧者必返其夫家曰團圎節也

閏而月王穉登集中秋而閏稱難遇矣閏而皆有月又皆有江山樓閣良朋把酒相燕樂也豈不尢難而予今者兩得之

分題賦詩明史槁王孫承采齊庻人後於萬曆三十二年中秋日大集四方名士百二十人於金陵分題賦詩承采名由此大著

伴嫦娥明陸濬原沈余長安婦女有好事者曾於侯家覩一防箋題曰一輪初滿萬戶皆淸若乃狎處衾帷不惟辜負蟾光亦恐嫦娥見妬涓於十五十六二宵聫女伴同志者一茗一鑪相從卜夜名曰伴嫦娥

虎丘防月明黃尊素虎丘防月賦八月之望吳公子邀客單舸遊虎丘蓋吳蘇翫月大抵集此綺羅竽交笙歌鼎沸月懸扶桑煙浮水際有少年持檀板坐生公石起子夜之吳歌振楚之餘風善洞簫者倚歌而和之吹眇壯音嫋嫋餘響聞者沾襟

罷月賞何景明中秋無月詩月賞今年罷髙樓獨客愁

九日

五解方回重陽吟序興有不同而皆極天下之感陶淵明曰閒居愛重九之名此閒寂之極感也蘓長翁曰菊花開時卽重陽此曠達之極感也潘邠老曰滿城風雨近重陽此衰謝之極感也呂居仁曰亂山深處過重陽此覊旅之極感也予不肖何足以跂前人嘗有詩曰干戈叢見重陽此亦亂離之極感也癸未之嵗適遇閒居重九私念平生五感俱集遂吟爲五解焉

雲巖詩酒明徐有功集古菊節登髙必以詩酒爲樂事然鮮能兼之龍山有酒無詩栗裏有詩無酒藍田齊山有詩有酒而又無屬和之什今雲巖之集蓋前此所未有也

春蘭秋菊熙朝樂事載云重九日以蘇子微漬靑梅鹵和甘蔗與霜梨香橙玉橊小顆各品名之曰春蘭秋菊

菊花補服金鰲退食記故老監云明時重九或幸萬嵗山或幸兔兒山登髙宮眷內臣皆著重九景菊花補服喫迎霜兔菊酒

神筄變魚曠園雜誌崇禎癸未重九杭城數友登五雲山一友戲拈神筄卜曰我輩今日得入城否時日尙午筄語答以不能眾人一笑而去旣下山見雙魚溪頭可俯拾也乃共捕之良久始得因就南屏酒家烹魚佐酒烹久不熟而禁門已扄矣啟視釜中乃廟中兩木筄耳

花糕帝京景物略京師九日麫餅種棗栗其面星星然曰花糕

重乾元余闕九日宴盛唐門詩今日良宴集玉帳設金縣賔稱此嘉辰令徳應重幹

赤棗糕髙啟九日食賜糕詩故園莫憶黃花酒內府初嘗赤棗糕

花糕旗帝京景物略九日糕肆摽紙彩旗曰花糕旗都人市以相問遺父母必迎女食花糕

無菊沈周九日無菊詩苦無新菊安排醉漫有新詩剪刻秋

滿城秋色謝榛九日過友無菊詩不種黃花君更嬾滿城秋色防人閒

天壽登髙明潘緯聖駕九日天壽山登髙詩仙輿九日駐郊圻淸蹕傳呼上翠微

莫上髙峯明朝鮮總制鄭道傳九日詩望欲逺時愁更逺登髙莫上最髙峯

冬

冬宜淸閒供冬時午後攜籠向古松懸崖間敲冰煮茗日晡皮防策蹇問寒梅消息晚則圍鑪煨芋魁說無上偈

掃疥熙朝樂事立冬日以各色香艸及菊花金銀花煎湯沐浴謂之掃疥

冬暖如春明廖道南集洪武三年十一月冬暖如春上召魏觀及危素宋濓等遊燕命各賦詩觀詩有淑气已從天上轉人間無地不陽春之句

送寒衣類函燕市俗刻版爲男女衣狀飾文五色印以出售小民競以初一日鬻去焚之祖考名曰送寒衣

紙籠花北京嵗華記臘月束梅於盎匿地下五尺許更深三尺用馬通然火使地微溫梅漸放白用紙籠之鬻於市小桃郁李迎春皆然

寒借麥艸明馬理集呂文簡柟夙夜居一矮屋危坐莊誦隆冬足寒則借麥艸焉

妻禦葛裳明史槁陳道亨爲吏部郎遭憂僦屋以居窮冬無衾幃妻或禦葛裳日與其子拾遺薪爇以禦寒

語笑凍咽明劉鳯斵冰記粟膚手不足言至語笑皆爲凍咽

癡陰元許衡詩癡陰冷墮雲間雪

成四絕明何中冬日山中樂詩云穆山山下數彎月華山山崖千丈雪幽人獨在雪月中要與梅花成四絕

冬令偸春明胡天遊詩冬令偸春多得暖灞橋無思可吟詩

長至

塗梅梅允孚詩試數窓間九九圗餘寒消盡暖回初梅花防徧無餘白看到今朝是杏株自注冬至後貼梅花一枝於窓間佳人曉妝以胭脂日塗一圏八十一圏旣足變作杏花卽暖回矣

一綫竿元氏掖庭記刺繡亭冬至則日於此亭邊有一綫竿竿下爲緝衮堂至日命宮人把刺以驗一綫之功

日箕宿獻徴錄博士朱裕上言臣將嵗差之術參詳較驗考得正徳丙子嵗冬至在辛夘丑初刻日赤道箕宿六度四十七分五十秒黃道箕宿五度九十六分四十三秒爲歷元

大祀明防典冬至大祀天於圜丘配以太祖

服貂類函明制冬至節賜百官始戴貂防服貂裘萬曆初猶然

賀冬馬臻至節卽事詩天街曉色瑞煙濃名紙相傳盡賀冬明汪元量詩三殿乘輿去賀冬

新陽一縷董其昌長安冬至詩子月風光雪後防新陽一縷動長安

冬假明髙叔嗣至日省中詩恩賜冬假拜手慶年華

愁長明魯鐸至日詩日未及愁長

除夕

懸鐘馗舊京遺事禁中嵗除各宮門攺易春聫及安放絹畫鐘馗像以素木小屏裝之綴銅鐶懸掛

防裝門神艮齋筆記宮中不帖門神殿門外列防裝二木人長與人等毎嵗除則飾以冠笏莊烈帝末防裝人入夜輙走久之日未落卽走至內官不敢獨行

讀書牀上明史槁馮恩家貧力學除夜無米且雨室盡濕恩讀書牀上自若後爲禦史以直言論死尋得遣戍

卻桃符名世類苑章文懿爲福建僉事以振風紀爲己任嘗因嵗序卻桃符題其門曰要使鬼神司屋漏不須郁壘衛門庭

淸寂可念明通紀神宗三十四年除夕上謂左右曰此時廷臣受外覲官書帕開宴打閙惟侍郎楊時喬李廷機副都詹沂三人淸寂可念

褚囊衡石啟禎野乘郝給事仲輿毎嵗著述不輟紙札投匭中除夕輙令侍兒以褚囊示客衡之中石相與大笑曰聊以爲豪具耳

令節不怡明季遺聞福籓稱制江南一日除夕忽不怡韓贊周言新宮宜懽王曰梨園殊少佳者贊周泣曰陛下令節或思皇考或念先帝乃作此想耶

比省過明世宗除夕詩序去年除夕朕以殘冬已盡陽和回春遂賦詩一首以辭殘比省過迓嵗比進善以示楊少師一淸

不須爆竹明張楷詩除夜不須燒爆竹四山烽火照人紅按楷是時提督八閩軍務賦此詩爲言者所劾而罷

照田蠶髙啟照田蠶詞東村西村作除夕髙炬千竿照田赤老人笑祝小兒歌願得宜蠶又宜麥

徧書春帖明徐霖除夕禁直書事詩徧書春帖子知是沐恩殊

一年憂喜明謝臻除夕詩一年憂喜今宵過兩髩風霜明日新

桃帖明盧琦除夕詩援筆題桃帖

除夕春王世貞除夕立春詩已遣黃雞催臘去眞成白雪和春來盤中傳菜猶疑栢庭際封條縂是梅

除魔李贄除夕詩白髮催人無柰何可憐除夕不除魔

不獨屠蘇明朱多炡除夕詠懷詩白屋多彊仕朱門屈壯夫萬端皆落後不獨是屠蘓

惠炭謝應芳謝人除夕惠炭詩範叔寒多正不禁烏薪意重比烏金

閏

曇花多瓣雲南志優曇花在府城中土主廟髙二十丈毎嵗四月花開如蓮有十二瓣閏嵗則多一瓣占花多少以卜嵗

閏日六硯齋筆記回回歷毎月有閏日而無閏月二月爲一時六時爲一嵗

忘閏耶律楚材詩毎春忘舊閏隨月出新年自注西人不計閏以十二月爲嵗

閏中秋明洪希文閏中秋小集詩今年中秋月不見白玉盤天公莫省事畱待閏月防王穉登詩何人不賞中秋閏防度能逢八月雙

冬閏明嚴嵩詩嵗閏移陰律寒深值晚冬

歷

歷理元史至正十三年詔王恂定新曆恂以歷家知歷數而不知歷理乃召許衡至京與太史令郭守敬等新制儀象圭表

授時歷元紀事本末許衡與郭守敬定歷增損古嵗差法上考春秋以來冬至無不盡合賜名曰授時歷

正歷失元史類編耶律楚材以大明歷後天言遲也乃損節气之分減周天之秒去交終之率治月轉之餘課兩曜之後先調五行之出沒以正大明歷之失

大統歷眀紀事本末太祖吳元年太史院劉基率其屬髙翼上戊申大統歷

不用建除明葉秉敬說鈴解大紳封事云治歷明時授民作事但伸播植之宜何用建除之謬方向煞神事甚無謂孤虛宜忌亦且不經東行西行之論天徳月徳之云臣料唐虞之歷必無此等

漏刻陸深燕閒錄歷家定漏刻長極六十短極四十惟正統己巳有晝漏三十九夜刻六十一以爲陰過故有土木之變元授時歷則長極於六十二短極於三十八以爲驗於燕地稍偏者故然

以晷影眀紀事本末光祿少卿華湘言古今善治歷者三家漢太初以鐘律唐大衍以蓍策元授時以晷影而晷影爲近其所因者本也

晷漏長短明鄭世子曆書元人都燕其七曜出沒之早晏四時晝夜之永短皆凖大都晷漏算定國朝都金陵故大統歷則依南京晷漏大統夏至晝冬至夜皆五十九刻冬至晝夏至夜皆四十一刻授時夏至晝冬至夜皆六十二刻冬至晝夏至夜皆三十八刻相差三刻有奇

二分多少西洋曆書七政諸天之中心與各地心不同處所春分至秋分多九日秋分至春分少九日此由太陽天心與地心不同處所人從地面望之覺有盈縮之差其本行初無盈縮

二歷有差歷學新說大統與授時歷相較時差九刻若旦暮之間節气所差不過一辰若處夜半之際所差便隔一日夫節气差天一日則置閏差天一月自萬曆九年以來節气差一日者甚多此非歷官之失正由歷經當攺而未攺也

西洋歷法眀紀事本末太僕寺卿李之藻上言大西洋國陪臣龎廸我龍化民熊三防陽瑪諾諸人慕義逺來洞知歷算之學攜彼國書籍極多其言天文曆數有中國昔賢所未及道者乞勑禮部依原文譯出成書不無禆益

撰中經眀史槁自西域回回經緯歷入中國始聞經緯淩犯之說然其立法度數與中歷不合名度亦異唐順之欲剙緯法以防通中西卒官不果周述學乃撰中經用中國之算測西域之占以畢順之之志

陪臣供歷眀紀事本末莊烈帝二年徵西洋陪臣湯若望羅雅谷供事歷局

論十二屬楊愼集十二屬之說天地自然之理日中有金雞乃酉之屬月中有玉兔乃夘之屬日月陰陽互藏其宅也古篆巳字作蛇形亥字作豬形餘可推而知矣

頒歷本朝王崇簡冬夜箋記眀頒歷舊在十一月朔成化十五年是日冬至攺於十月朔後隨因之

正朔新徐禎卿奉天殿頒歷詩禮樂明堂舊乾坤正朔新一陽回建子夏曆豫頒春

防歷紀年眀侯一元防新曆有感詩少日見星歷毎自閱紀年常常在人後漸漸出其前一朝見新曆我辰不及編

寶歷銅儀明吳防送陰陽教授詩寶歷敬時頒嵗正銅儀窺夜識星文

元明事類鈔卷三﹤子部﹐雜家類﹐雜纂之屬﹐元明事類鈔﹥

欽定四庫全書

元眀事類鈔卷四

監察禦史姚之駰撰

君道門

符命

白光化神元史太祖十四祖勃端察爾阿倫果斡寡居夜寢夢白光自天入化爲金色神人趨臥榻驚覺遂娠勃端察爾

天攺姓元紀事本末金末太白經天郭寶玉嘆曰北軍南汴梁卽降天攺姓矣

制大寶元經世大典我朝懲歷代之謬𨿽得秦刻及前世之器皆藏而不用爰制大寶質兼金玉之貴文列古今之宜以成一代之制

獻秦璽元史國王拾得家有故璽將鬻之以示中丞崔彧有禦史楊桓辧其文曰受命於天旣壽永昌蓋秦璽也彧請獻之賜金織文叚二

甲辰君元史順帝時司徒香山言陶宏景胡笳曲有負扆飛天歷終是甲辰君之語陛下生年紀號寔與之合此受命之符宜宣付史館翰林諸臣以爲恐啟防緯之端事遂寢

庚申帝權衡庚申帝大事紀瀛國公居甘州山寺有趙王者贈一女子後生一男眀宗適自北來見寺中龍文五采气問之曰子室中有異寶乎曰無今早產一男子耳眀宗因求爲子並其母以去卽庚申帝也余應詩合尊之妻夜生子眀宗隔帳聞笙鏞至今兒孫主沙漠吁嗟趙氏何其雄

紅羅幛名山蔵太祖初生浴汲河水水浮紅羅遂取爲衣故所居名紅羅幛

婁宿降靈皇甫庸記略元天歷戊辰婁宿降靈髙皇以是年生至洪武戊寅而婁星復眀

告太平眀髙皇周顚仙傳顚人周姓者建昌人因患顚疾凡新官到任必謁見而訴之曰告太平後朕帥師取南昌顚者來謁必曰告太平

鳳陽陵剪勝野聞淳皇帝及後疫死不能具棺太祖謀艸山中行未抵所而綆絕忽風雨雷電聞神語曰孰襲取我土有應者具淳皇名曰爲若人則己巳而暴風揚沙天轉晦比眀往視土裂屍已防田伯劉大秀遂歸其地今鳳陽皇陵是也

紫衣與俱眀紀事本末太祖歷光固諸州道病輒見兩紫衣人與俱病已遂不見解縉瑞應頌途中遇疾紫衣饋食

光燭地名山蔵成祖初舉兵風雨四起咫尺昏迷少焉東方雲開露靑天尺許有光燭地將士皆喜

日照龍鱗卓異記文皇同東宮侍太祖偶見禦輦馬命對曰風吹馬尾千條綫文皇應聲曰日照龍鱗萬防金東宮徐對曰雨打羊毛一片氊其气象不侔如此

太醫樣卓異記太祖看列代帝王像至宋眞宗以下曰太醫樣也至元世祖曰北人南相至順帝曰此又如太醫樣何也蓋順帝乃宋防主防所生

國號年號春眀夢餘錄遼之正殿曰洪武元之正殿曰大眀後國號年號先見於此誰謂非定數也

赤光罩帳眀通紀英宗旣防北營時有赤光罩定禦帳額森雪夜遣人行刺其人見一大蟒蛇繞防帳外畏怖而去

雨再來明紀事本末正統中京師旱羣小兒爲土龍拜禱歌曰雨帝雨帝城隍土地雨若再來還我土地未幾而有監國卽位之事繼有復辟之舉說者謂雨帝者與弟城隍者郕王再來還土地復辟也悉如謠言

帝誕

天壽節元史仁宗朝詔以生日爲天壽節

寺觀祝壽元典章每聖誕前期一月文武官躬詣寺觀建祝聖萬安道埸本日朝臣詣闕稱賀外官則率民人結防焚香呈舞百戱夾道只迎就寺觀三呼舞蹈畢公宴而防其費皆督之裏下

祠中異香名山蔵當皇妣娠時夢黃冠授一丸有光吞之覺而口尙聞香眀日生太祖於土地祠中白气貫空異香經宿祠中神驚避數里

授大圭名山蔵宣宗始生之夕成祖夢髙帝授以大圭命曰傳之子孫永世其昌

聖節賦詩陳建眀通紀宣宗二年聖節上制詩一章賜蹇義胡濙楊士奇楊榮賜宴盡歡而罷詩曰九天日月絢祥光萬嵗慈幃樂壽康初度幸逄全盛日贊襄有道賴賢良

民服祝聖眀黃佐集參議項喬舟出潞河遇聖壽節方欲行禮有報者曰小舟有民服具香案叩首祝聖禮節甚恭者喬曰此必薛某訪之果然蓋薛侃是時方以行人放還其忠敬如此

賜鏤金字於愼行萬壽節賜鏤金萬壽字銀書靈符等物詩裁就靈符華舜旦鐫成寶畫記堯年

金鏡瑤池髙啟聖壽節早朝詩金鏡千秋錄瑤池萬壽觴

君徳

物價頓減元通鑑仁宗禦便殿李孟進曰陛下禦極物價頓減方知聖人神化之速

遲防覆奏元史世祖諭史天澤曰朕或乘怒有所誅殺卿等宜遲防一二日覆奏行之

禁飛放元經世大典冬春之交天子或親幸近郊縱鷹隼擊名曰飛放至仁廟以谷不熟詔曰朕不飛放其勅諸王皆不聽出

親署禦名元史祕書蔵裕宗當時仿書於學生之下親署禦名習書謹呈其敬如此

卻珠畱錢續文獻通考世祖時回回獻大珠要價數萬上曰珠何用當畱是錢以賑貧遂卻之

天性恭儉經濟類編元仁宗天性恭儉通逹儒術事太后終身不違顏色待宗戚勲舊始終以禮大臣親老時加恩賚大官進膳必分賜貴近有司奏大辟每慘惻移時

故篋示儉元史英宗燕大安閣閣中有故篋宦者進曰此世祖貯裘帶者有聖訓云蔵此以遺子孫使見吾儉朴可爲華侈之戒卽命發篋視之

素服寢地元史仁宗不豫英宗憂形於色夜則焚香泣禱及升遐哀毀過禮素服寢於地日歠一粥

給林廟元史成宗時給曲阜林廟灑掃戶以尙珎署田五十頃供嵗祀焉

不似漢髙元許衡集劉秉忠定朝議奏之因言漢髙帝有言吾乃今知皇帝之貴上曰漢髙眼孔小朕豈如是

卻雨衣元通鑑仁宗以夏旱露禱旣而大雨左右以雨衣進帝曰朕爲民祈雨何避焉

度越前代眀鄭曉吾學編謝方石嘗曰我太祖有度越前代者五外攘荒漠収復諸夏一也肇基南服統一天下二也威加勝國鋒刄不交三也躬自創業臨馭久四也申眀祖訓宗法最嚴五也

衣袖敝垢典故紀聞成祖坐右順門所服裏衣袖敝垢納而復出侍臣有贊聖徳者上曰念當惜福故每澣濯更進昔皇妣躬緝故衣皇考見之而喜朕守先訓豈敢忘之

論寛卹事眀通紀宣宗謂楊士奇曰憶五年五月共爾宿齋宮論寛卹事且兩閱嵗民事不又有可卹乎士奇退與胡濙條上十數事卽命行之

虞夏爲盛眀林貞肅疏孝宗振舉舊章復午朝定日講開經筵時召劉健李東陽謝遷劉大夏戴珊等討論道理且革傳奉裁冗食善政不可枚舉宏治之政虞夏爲盛

三舉耒典故紀聞宣宗上陵還道中見耕者以數騎往視之下馬詢其稼穡之事因舉所執耒三推謂侍臣曰朕三舉耒已不勝勞況常事此乎耕者始知爲帝乃驚躍羅拜命賜以鈔

不用殉皇甫庸紀略英宗遺命不用殉宮嬪此最盛徳事憲宗賔天亦有是命

得聖之威王世貞集世宗皇帝得聖之威

誰能治吾眀通紀孝宗曰吾不自治誰能治吾史臣曰上簡言愼動慤誠充粹燕處必衣冠置筆硯有常處

但取完固眀紀太祖命有司立廟社建宮室典繕者以圗進見其有雕琢奇麗者卽去之曰宮室但取完固而已何必極雕巧以殫天下之財

寛疏駁名山蔵成祖諭諸給事云爾等疏駁奏牘一字之誤亦皆喋喋自今有此卽攺注印蓋之不必以聞爾等在朕左右凡天下何獘當革何利當興當歷舉以言如此細故可略也

以手撤牘泳化編宣宗仁愛每法司奏要囚輒慘然禦膳廢食以手撤其牘謂左右曰說與刑官稍緩之

角樓艸詔典故紀聞仁宗聞淮徐饑坐西角門召楊士奇命艸詔免稅及罷官買士奇對曰可令戶部工部與聞上曰此不可遲卽令士奇就西角樓書詔覽畢卽命用璽已遣使賫行再語戶工二部

片紙綴衣徐禎卿集太祖勤於庶政思得一事卽以片紙書之綴於裳衣或得數事則累然滿身若懸鶉焉

櫜鞬導従名山蔵宣徳五年淸眀上奉太后上陵櫜鞬導従步掖過河

吾惟一叔眀紀事本末宣宗平髙煦羣臣多請削趙王上曰吾惟一叔柰何不愛然當思所以保全之道乃封羣臣言章遣人賫視之趙王大喜曰吾生矣卽獻防衞

素冠而朝王世貞史傳仁宗卽位喪滿禮部請釋服従吉而朝楊士奇止之不獲蹇義具二議以請上素冠麻衣出朝英公張輔與士奇等三學士如上服上曰張輔武臣而禮依之何六卿之不輔若也

郤玉璽眀紀事本末宣徳時衛拉特順寧主入貢並獻前元玉璽上曰朕觀前代傳世之久歷年之多皆不在此王旣得之可自畱用其毋獻

毀香煙眀紀事本末莊烈帝禦便殿閱章奏聞香煙心動疑之出步堦墄間乃定詢內官乃宮中舊方卽叱令毀之太息曰皇考皇兄皆爲此誤也

習郊禮眀王愼中詩序南郊工就冬至前四日上親勤玉輅習郊禮於壇上威儀卒度小臣従觀其羙作異典

五更傳蹕王世貞宏治宮詞靜數連籌第五更寒鴉金井未分明披衣欲坐猶疑蚤前殿連傳警蹕聲

詠曜靈明陳子龍集曜靈天子遇旱而憂省獄減刑雨以時降詩人羙之按此美莊烈帝也

馭臣

資左手元史世祖語布呼珠曰太祖有言人主理天下如右手持物必資左手承之然後能固卿實朕之左手也

召老臣元史仁宗卽位召世祖朝諳知政務素有聲望老臣程鵬飛董士選李謙郝天挺程鉅夫等詣闕同議庶務

徴用老儒元通鑑英宗時拜珠言前集賢侍講趙居信直學士吳澂皆有徳老儒請徴用之帝喜曰卿言適副朕心

治天下匠元紀事本末常巴津以善造弓見知於太祖每曰國家方用武耶律儒者何用楚材曰治弓尙須用弓匠爲天下者可不用治天下匠耶帝聞而善之

集賢館類函元世祖置集賢館士應詔者盡命館谷之凡飲食供張之盛皆喜過望

屈四先生眀紀事本末劉基宋濂章溢葉琛至建康入見上喜甚曰我爲天下屈四先生

移榻召對廖道南集劉公大夏受知敬皇每朝罷輒召對移時商確時事𨿽貴近不得聞李夢陽詩九重移榻數召見夾城日髙未下殿英謀宻語人不知左右微聞至尊羨

君臣隔絕陸深集本朝君臣隔絕以憲廟口喫之故仕元不與眀紀事本末李文忠克應昌獲元主及其孫等防聞百官稱賀上令禮部榜示凡經仕元者不與

試士祝天嚴嵩集孝宗乙丑試士日於宮中焚香祝天願得眞才是年得顧鼎臣爲進士第一眀顧存仁詩聞道孝皇曽露禱臺星奕葉照麒麟

臣不孤眀王直集洪熙朝有議朝覲官養馬責課者楊士奇埶不可上許出內批罷之已而不聞眀日又言上曰偶忘之午刻召公諭曰內批豈眞忘耶聞李慶輩皆忿卿念卿孤立不欲因卿言而罷今有名矣出示陜西按察使一疏命公據此艸勅止之公頓首言陛下知臣臣不孤矣

閣老不名治世余聞孝皇優禮大臣每召至幄中従容講論眞如家人父子內閣諸臣皆稱爲先生李西涯有近臣常造膝閣老不呼名句蓋實錄也

門何必杜王世貞史傳宏治朝上最重劉大夏及戴珊等一日召對良久曰述職者集矣大臣皆杜門若二卿門何必杜也因各手白金一錠授之曰小佐而防且屬無廷謝恐他人或觖望

倚防呼名眀王錡寓圃雜記宣徳中駕幸楊士奇第夜已二皷士奇驚起朝服而迎但見儀従塞屋香气氤氳不知上所在惟北向拜不已上方倚東闌看月笑而呼曰士奇朕在此所賜已充庭矣

推誠付托眀通紀都禦史戴珊以疾求退不得一日劉大夏奏事及之上曰卿去語珊朕以天下事推誠付托猶家人父子也太平未兆何忍舎我而歸乎

不殺諫臣崔銑集李夢陽應詔陳二病三害六漸之獘末指皇親張侯侯怒誣以訕母后遂下獄已僅奪俸三月上語劉大夏曰朕欲寘夢陽輕典左右謂當廷杖渠忿則泄如朕殺諫臣何

不信飛語吾學編孝宗嘗問劉大夏天下衛所軍士何如大夏對曰江南困於運糧江北困於京翊日有造飛語帖宮門誣公者上曰宮門外人不能至必內臣忿不得私役軍士耳

好文

奎章獻書元野史文宗禦奎章日學士虞集博士柯九思常侍従以討論法書名畫爲事授經掲徯斯潛著一書曰奎章政要以進萬幾之暇每賜披覽及晏朝有授經獻書圗行於世

譯孝經通鑑元武宗時右丞以國字譯孝經進帝命刻板摹印諸王以下皆賜之

五經要語元史世祖畱意經學商挺與姚樞竇黙王鶚楊果纂五經要語凡十八類以進

途中賦詩元詩選文宗自集慶路入正大統途中有作

雷轟電燭觧縉集臣少侍髙帝蚤夜載筆楮以進聖情尢喜爲詩睿思英發雷轟電燭玉音沛然數千百言一息無滯臣輒艸書連幅筆不及成防畫

宮中觀書名山蔵成祖顧侍臣曰朕愛孔子飽食終日之言宮中恆觀書爾等盛年切莫自逸

自撰程文宣宗天縱神敏遜志經史每試進士輒自撰程文曰此不當防元及第耶

嗜學士書王鏊集孝宗喜玩書尢嗜故學士沈度之書日臨數過

能書畫眀紀宣宗多才藝善詩文能書畫所賦緑竹引采茶歌諸篇皆禦筆親書世傳爲寶

十齡大書眀通紀神宗十齡踐阼卽善書大書責難陳善四字分賜講官

攺元宵句明詩小傳肅皇帝喜爲詩楊文防元宵作有愛看冰輪淸似鏡之句上以爲類中秋詩乃云愛防六街燈似月文防防謝以爲曲盡情景不問可知爲元宵詩

禦制祭文武宗南巡將臨大學士靳貴喪詞臣撰祭文皆不稱防乃禦制一首云朕居東宮先生爲傅朕登大寶先生爲輔朕今南巡先生已矣時老於文者皆嘆息斂手

納諫

思魏徴元史帝嘗謂拜珠曰今亦有如唐魏徴之敢諫者乎對曰槃圓則水圓盂方則水方有太宗納諫之君則有魏徴敢諫之臣

移仗元史仁宗將卽位廷臣用皇太后防行大禮於隆福宮法駕已陳矣張珪言當禦大眀殿帝悟移仗大眀

自當不滿元通鑑文宗欲逰西湖自當諫不聽遂稱疾不従文宗在舟中顧謂臣曰自當終不滿朕此逰耶

畱蓋禦史元史類編蓋苖爲禦史時帝幸防國寺泛舟玉泉苖進曰今頻年不登邊隅不靖何暇逸防以臨不測之淵帝嘉納之臣擬僉淮東防訪司事帝曰仍畱蓋禦史朕欲時聞讜言

罷張燈元通鑑英宗欲以元夕張燈結防樓於宮中設宴參議張養浩進諫帝曰非張希孟不敢言卽命罷之賜以織幣

置白牌泳化編太祖慮朝政有失無人敢言乃立執法議理官置白牌於上書執法議理四字如有失許將牌極諫後竟廢之

聽講罷遊王守仁集王文恪鏊爲日講官方春上遊後苑左右諫不聽公講文王不敢盤於遊田上爲罷遊並召所幸戒之曰今日講官所指殆爲若等

以妃禮葬眀程楷集尹文和直在內閣時貴妃萬氏薨欲易太子婚期公執不可竟不易上又以妃殮宜服黃且欲以後禮葬皆以公言而止

皆得建言眀史槁始太祖不設諫官宣宗時或以爲言帝曰設官定制朕不得增損今中外大小臣皆得建言所得更多

呂震誤朕眀紀事本末仁宗時太理少卿戈謙言事過激呂震等奏其沽名上因免謙朝參楊士奇曰四方朝覲之臣咸在豈能盡知謙過將謂朝廷不能容直臣上惕然曰此呂震誤朕也遂命書引過而待謙如初

全無痛癢五朝注略神宗在禦久每見臺諫條陳卽曰此套子也卽有直言激切亦曰此欲沽名耳捲而封之於愼行以爲大度宋纁曰寧可罪及言官畢竟還有儆省若一槪不理如痿痺之疾全無痛癢無藥可醫矣此後數年凡百奏請一切畱中萬曆之政遂衰

賜銀章邱濬集仁宗召夏原吉等至扆前賜銀章一其文曰繩愆紏謬且諭曰朕有過舉卿卽舉奏來以此識之朕不難於従善也

殺諫臣眀紀事本末嚴嵩殺楊繼盛國家殺諫臣自此始

立諫官眀方孝孺詩伏枕三旬不整冠夢中時復對金鑾忽聞盛事披衣坐今日朝廷立諫官

武功

滅四十國元史太祖徵西域滅國者四十

市肆不移元巴延平南宋表爰従江海之上流復出武昌之故渡藩屏一空於江表烽煙直接於錢塘犄角之勢已成水陸之師並進奉揚寛大撫戢吏民九衢之市肆不移一代之繁華如故

奄入南方眀太祖檄文西抵巴蜀東連滄海南控閩越湖湘漢沔兩淮徐邳皆入版圗奄入南方盡爲我有

北取中原眀紀事本末太祖命將北取中原諭曰都城城守必固若懸師深入餽餉不繼援兵四集非我利也吾欲先取山東撤其屏蔽旋師河南斷其羽翼防潼闗而守之防其戶檻天下形勢入我掌握然後進兵則彼勢孤援絕不戰可克旣克其都皷行而西雲中太原及闗隴可席捲而下諸將皆曰善

親冒矢石類函成祖大小百戰皆親冒矢石

刻石紀功眀紀事本末文皇三徵阿嚕臺班師至淸水源道旁有石崖數十丈命楊榮金防孜刻石紀功曰使萬世後知朕親徵過此也

馬上料敵眀通紀宣宗親徵髙煦於馬上謂従臣曰髙煦外多誇詐內實怯懦今敢反者輕朕年少新立眾心未附又謂朕不能親徵卽遣將來得以利誘今聞朕行已膽落敢出戰乎至卽擒矣

巡幸

一幸再幸眀紀太祖一幸汴梁再幸中都

北巡類函成祖定鼎幽燕北巡者三

存問髙年眀通紀文皇巡幸所經必命存問髙年思念保民眀書宣徳三年車駕巡邊諭諸將曰朕深居九重豈不自逸但朝夕思念保民故有此行

營府第眀紀武宗時江彬等導上防戱近郊因數言宣府樂遂出居庸闗至宣府彬爲營鎭國公府第輦豹房珍玩女禦其中帝樂之忘歸曰家裏

臨幸不謝眀紀宣宗遣使問楊士奇車駕臨幸曷不謝對曰至尊夜出愚臣迨今中心惴栗未已豈敢言謝

幸承天眀紀事本末世宗以皇考顯陵狹隘欲南幸躬視羣臣諫不聽遂幸承天奉章聖太后梓宮合焉

親徵南遊眀通紀宸濠叛上欲假親徵南遊遂下詔南徵出師駐良鄕而王守仁防奏至上令追回待至南京另奏遂詣孝陵受江西俘至次年閏八月乃旋蹕

廬次衛宮夏言大駕南巡賦於時大司馬肅甲騎教步師而愼張皇大司徒布委積嚴芻餉而偹輸蔵大宗伯率胥史講巡狩而道趨蹌大司空飭行道列廬次而衛宮墻文章侍従則有起居百職集螭防而獻技金吾宿衛則有羽林千騎奮虎賁而超驤

翠网黃旗黃佐南徵詞翠网張瑤浦黃旗漾碧流殷勤供廟薦蕭灑事宸遊

萬馬踏雲眀胡廣扈従幸北京詩萬馬踏雲開輦路六龍扶日渡天津

隔防鵷序眀周忱車駕渡江詩衣冠隔防催鵷序舸艦中流列雁行

元眀事類鈔卷四

欽定四庫全書

元眀事類鈔卷五

監察禦史姚之駰撰

君道門【二】

涼徳

煙霞小仙元氏掖庭記順帝自稱玉宸館佩瓊花第一洞煙霞小仙就萬歳山建玉宸館疊石爲瓊花洞以居焉

稱將軍眀紀事本末武宗議北徵自稱威武大將軍太師鎭國公朱壽巡邊令內閣艸勅梁儲泣諫不可上乃自稱之鄭善夫詩聞道漢天子身封鎭國公

大慶法王續蔵書康陵好佛自稱大慶法王內批禮部稱大慶法王與聖旨等傅珪爲禮部尙書佯不知執奏孰爲大慶法王者敢並至尊書防天子大不敬詔勿問

上道號眀紀事本末世宗自號靈霄上淸統雷元陽竗一飛元眞君後又加帝君等號各數十字

土木之變眀紀事本末英宗惑於王振親徵額森前軍覆沒因班師至土木敵四面來攻上遂被擁以去尹耕詩永寧山外黃花鎭隆慶州旁土木城

外四家眀紀大同逰撃江彬入亰賂錢寧引入豹房得見上上喜冒國姓爲義兒時時在上前說兵事時許泰劉暉皆有寵於上號外四家而彬尢甚

破產禮佛眀海瑞防陛下破產禮佛民間室如懸磬天下因卽位攺元之號而臆之曰嘉靖者言家家皆淨而無財用也

中防眀通紀魏忠賢竊柄動曰中防廷臣交諫給事李魯生上言執中者帝宅中者王防不自中出而誰出時論鄙之

內撡眀紀事本末熹宗任忠賢開內撡鉦皷之聲喧衠宮禁眀沈徳符天啟宮詞封章臺鎖俱休進萬乘臨戎正內撡

選淑女明季遺聞福籓稱制江南惟以選淑女爲事特遣內監於杭州選到三人命戶工二部采辦珠冠明沈一貫有觀選淑女詩其詞云吏符登門如索

仇斧柱破壁怒不休父母長跪兄嬸哭願奉千金從吏贖

開帥府王世貞正徳宮詞大內別開元帥府傳聲侍女莫稱臣

興亡

冬靑塜倪端叟遊杭雜稿防稽唐玨聞發宋陵事乃聚諸少年潛收諸陵遺骨埋之又於宋常朝處掘冬靑樹植於所函土上楊維楨冬靑塜篇云江南石馬久不嘶塜上冬靑今已拱袁洪道詩云六陵花鳥哭冬靑

羊兒年元史至正五年淮楚間童謡云富漢莫起樓窮漢莫起屋但看羊兒年便是吳家國

日月並行明劉玉紀已瘧編元主嘗召一術士問以國祚對曰國家千秋萬嵗不必深慮惟日月並行爲可憂耳至明兵至而元亡

乾坤有恨明建文帝詩乾坤有恨家何在江漢無情水自流

開篋披剃傳信錄太祖一日問劉基汝有何術以教朕使守天下基對曰有因成一小篋用銕汁灌鎖戒後世非有大故不可開後靖難師至建文開篋視之則見袈裟一伽黎一剃刀一曰此伯溫教我也遂披剃而遁

制錫椑吾學編成祖崩於楡木川金文靖與楊文敏速集諸內侍祕不發喪亟括行在及軍中錫器召攻金者銷錫爲椑權斂而錮之殺工以滅口命光祿寺進饌如常儀

奪門眀紀事本末李賢對英宗曰陛下應天順人門何必奪且內府門寧當奪耶泳化編時言奪門防者紛紛上一日與李賢論及此深陳奪門二字之非

西山抔土眀顧起元詩西山一抔土寂寞亦冬春自注舊傳建文君於西山不封不樹

藍衣朱履眀通紀京城防帝自經於萬嵗山之壽皇亭披禦藍衣跣左足右朱履衣前書曰逆賊直逼京師𨿽朕薄徳匪躬然皆諸臣之誤朕也朕死無面目見祖宗於地下去朕冠冕以覆靣任賊分裂朕屍勿傷百姓一人

眀亡廠衛眀詩話沈起嘗擬撰眀書謂眀不亡於流防而亡於廠衛自成化十二年秋始設西廠絕筆焉眀季遺聞福王稱制時禮科袁彭年防諫錦衣緝事言廠衛一盛於成化再盛於正徳三盛於天啟卽廠衛之興廢而世運之治亂因之

皇后

卻臨幸元史巴延呼圗克皇后從順帝巡上京次中道一夕帝遣內官傳防欲臨幸後曰暮夜非至尊往來之中使反覆者再竟不納

易院官元史成宗尊母爲皇太后命設官屬置徽政院後院官有受獻浙西田七百頃籍於位下太后曰江南率土皆國家所有我安得取之命中書省易院官之受獻者

一視而返玉堂綱鑑世祖後鴻吉哩氏性眀逹帝以宋府庫物置殿庭召後視之後一視而返帝問何欲後曰宋人貯蓄以貽子孫子孫不能守我又何忍取之

禮法自持輟耕錄皇后鴻吉哩氏性節儉不妬忌動以禮法自持第二皇后奇氏有寵帝希幸後所後無防微怨望

法古賢後元史類編順帝諤勒哲呼圗克皇后故能矯飾每暇則取女孝經史書訪問歷代皇后之有賢行者爲法四方貢獻珍羞輒先遣使薦太廟然後敢食

賜臣下酒元史史樞取劍州帝大宴頋皇后命飲樞酒且曰我國家未有皇后賜臣下酒者以樞父子世篤忠貞故寵以殊禮有能盡瘁國事者亦如之

豈能相救綱鑑巴延誅騰吉斯其弟走匿皇後座下後蔽之以衣左右曳出斬之巴延並執後後呼曰陛下救我帝曰汝兄弟爲逆豈能相救

齋素作福剪勝野聞太祖欲殺宋濓太子救之不得防與後食後具齋素帝問之對曰妾聞宋先生坐罪薄作福佑之帝投筯而起竟使謫茂州

女官加刃眀書張太后謁陵還召英國公輔大學士士奇榮漙尙書濙入頋上曰此五臣三朝所簡任貽皇帝者頃之宣太監王振曰汝侍皇帝起居多不法今賜汝死於是女官加刃振頸上爲跪請太后曰我聽帝姑畱然自今不得令干國事

懷糗餌泳化編太祖曰皇后起布衣同甘苦嘗在軍倉卒忍饑懷糗餌以進比之豆粥麥飯其困尢甚

戒垂簾泳化編英廟防衝大臣請太后垂簾視事不許且曰毋壞我祖宗家法使母后預政也

哀吁拜天寓圃雜記英宗錢後性謹不妬上北狩每夜哀吁拜天倦則臥地因損一肢哭泣太多復損一目傾宮中所有佐迎駕之費復辟之後防景皇后猶有禮焉

星見燕分眀王家屏集慈聖太后降裏中異香彌旬不防司言後星見燕分直帝城東南其地女家多喜後慈聖儷莊皇帝於裕邸

夢月入懷眀史槁孝宗孝康皇后張氏興濟人母金夢月入懷而生後

召諭大臣弇山堂別集宣宗侍太后謁陵太后命召見大學士三楊英國公張輔少師義於便殿諭曰皇帝數言卿等忠勤今天下淸寕固是祖宗福祐亦卿等贊襄之功賜以酒肴及白金紵絲表裏

呼帝起眀史槁神宗初立李太后每當朝卽五更至帝所呼曰帝起勅左右掖帝坐取水爲盥面挈之登輦以出

讀趙髙傳眀紀事本末張后賢眀魏客忌之上一日幸後宮頋見幾上書一卷問後何書曰趙髙傳也上黙然

有娠托疾蕪史玉熈宮內安樂堂在焉成化間萬貴妃專權孝穆紀皇后有娠托疾居此誕生孝宗

妃嬪

緝駝茸元史世祖出獵道渇見一女子緝駝茸従覓馬潼女子曰馬潼有之但父母不在我女子難以與汝世祖欲去女子曰我獨居此汝自來自去於理不宜姑待父母歸須臾果歸出馬潼飲世祖賢之後納爲太子妃

聫縞元氏掖廷記熊嬪性耐寒嘗於月夜逰棃花亭露袓坐紫斑石上帝見其身與棃花一色因名其亭曰聮縞

玉龍笛元氏掖庭記程一寕未幸時嘗春夜登翠鸞樓倚闌弄玉龍之笛歌中情詞悲愴帝聞之遂至其所一寧見龍騎簇擁趨出俯伏帝以手扶之曰卿非玉笛中自道其意朕安得至此

投敝梳泳化編代王母下邳人初太祖嘗過其家已晚母曰人言汝當爲天子因畱宿詰旦去母曰有娠以何爲驗太祖投以敝梳旣而果娠生代王

歌閔農詩椒宮舊事髙皇登香雲閣觀後苑刈稻取酒爲賞令孫貴妃誦詩歌李紳閔農詩上大悅

天外玉簫明寧獻王宮詞忽聞天外玉簫聲花下聴來獨自行王司防宮詞贏得君王畱步輦玉簫嘹喨月明中注永樂間上寵幸髙麗賢妃權氏穠粹善吹簫宮中爭效之司防宣徳中女官也亦詠權妃事

守宮論徐禎卿異林女氏沈秀州人孝宗嘗試六宮守宮論沈發端云甚矣秦之無道也宮豈必守哉擢第一贈弟溥試春官詩有同補山龍上衮衣之句

年長獲寵明史槁憲宗年十六卽位萬貴妃巳三十五矣寵之專房遂譛廢吳后六宮希得進禦

訶妹妲五朝注略神宗元夕禦宴愼嬪魏氏勸停礦稅君民同樂面訶鄭貴妃爲妹妲忤旨幽之七日卒

緘玉合明史槁鄭貴妃於大髙元殿要帝謁神設誓立其子爲太子因禦書一紙緘玉合中賜妃爲符劵後以廷臣之爭旣立皇長子帝遣人取玉合封識宛然發合虫蝕書盡矣

羅巾有詩明郭子章詩話嘉靖中宮人張氏卒身畔羅巾題自嘆詩有雨過玉階秋气冷風吹金鎖夜聲多之句上傷之杖死宮監數人案湧幢小品以爲成化宮人邵氏詩憲宗聞之遂召幸焉後誕獻皇帝

移宮三朝典要給事楊漣疏曰先帝升遐宮中有選侍儼然以母道自居故諸臣請陛下暫居慈慶宮今旣登大寶豈有天子偏處東宮之理選侍非嫡母非生母無妄恃舊恩曰我貴妃我哥兒作此大不敬語宜勅遵天語立移入一號殿是爲守禮安分

江南供設明史槁懷宗田貴妃知書善畫蘭鼔琴母家本揚州宮中供設皆自江南輦致吳偉業永和宮詞有私買瓊花新樣錦自修水遞進黃柑句

太子

承華事略元史裕宗在東宮王惲進承華事略二十篇裕宗覽之至漢成帝不絕馳道唐肅宗攺服絳紗爲朱眀服心甚喜曰我若遇是禮亦當如是王惲西池幸遇詩首詢帝子龍樓召喜輟犀弓偃月彎自注時進承華事略太子讀之喜至爲輟射

旁求經籍元史類編仁宗爲太子雅重儒學遣使旁求經籍裝潢成帙識以玉印時有進大學衍義者命節而譯之曰治天下此一書足矣命與圗象孝經列女傳並刋行以賜臣下

崇儒重道元通鑑世祖太子眞金好賢若渇宋衟目眚則賜鈔王磐請老官其壻於東平辟劉因舉夾谷之奇爲贊善孔洙自江南入覲則責張九思以學聖人之道何不知有聖人之後其崇儒重道夲天性如此

不效流觴元史東宮香殿成工請鑿石爲池如曲水流觴故事太子曰古有肉林酒池亦欲吾效之耶不許

戒飛放輟耕錄太子在端夲堂讀書近侍之嘗以飛放従者輒臂鷹至廊廡間喧呼馳逐將勾引出逰太子授業畢徐令戒之曰此讀書之所先生長者在前汝輩安敢褻狎如此眾皆驚懼而退

屏去臂禽元史許有壬前朝舊徳太子敬禮之一日入見方臂鷙禽以爲樂遽呼左右屏去

置東宮官王世貞集元以太子領中書令髙帝曰太子當尊師傅習經傳他日軍國機務皆令唘聞何中書令也其議置東宮官屬

負逃圗剪勝野聞太祖嘗爲漢兵所逐馬后負之而逃太子私繪爲圗及後崩帝愈肆誅虐太子驟諫帝怒射之太子走帝追及太子探懷中所繪圗遺於地帝發視之大慟而止

賑荒眀紀事本末仁宗爲太子過鄒縣見男女持筐路拾艸實爲食因下馬入民舎視民皆衣百結竈釜傾僕嘆曰民隠不上聞至此乎賜之鈔卽令布政使停止秋稅且發官粟賑之官吏請人給三斗曰且與六鬥

起立拱聽李東陽集周文端爲中允侍太子講文華大訓太子每起拱聽大臣以爲勞謂宜跪請坐聽公不従竟得如禮

親封禦物聖諭錄文皇北徵命太子監國一日問楊士奇太子何如士奇對曰太子孝敬仁眀有事宗廟祭品祭器皆親閱每進禦物必親爲封識

情須自致眀紀懿文太子薨皇太孫欲服三年喪太祖不可然三年內未嘗髙聲笑未嘗露齒不飲酒食肉不舉樂不禦內人勸之則曰服可例除情須自致

養正圗萬曆注略修撰焦竑爲皇長子講官進飬正圗

讀三字經隆慶注略一日太子遇閣臣於禦道西召謂曰先生翊贊良苦閣臣頓首謝曰願殿下勤學答曰方讀三字經旣而曰先生且休矣睿音淸朗聽者悚恱眀徐階朝賀東宮詞千官繞仗容常防三字開編誦已成

抱足對泣後渠雜識英皇病臥便殿召李賢諭曰今庶事頗寕頋大者反揺柰何賢力陳國本不可動上遂召太子太子至賢曰天下事定趨出謝太子抱上足對泣讒遂不行

嘆不同時楊士奇集仁宗在東宮覽歐公奏議愛重不已有生不同時之嘆常舉公所以事君者勉羣臣

好皇孫玉堂叢話漢庶人謀奪嫡成祖惑焉遂欲易儲召重臣決之諸臣莫對觧縉獨曰好皇孫成祖由是釋然蓋縉以三語而決此大事云

啖金銀眀通紀景帝欲易太子恐大臣不従與太監謀先啖閣下諸學士賜以金五十兩銀一百兩陳循輩遂以太子爲可易

所見七事明姚防集仁宗監國時有飛語上聞上屬胡濙往察之公至以所見七事皆誠敬孝謹宻疏以聞上自是不復疑

爭國夲眀紀神宗晚年國夲之論起廟堂益相水火上頗厭惡之斥逐相繼持論者愈堅乃一切置之髙閣

震器有歸明姚登孫賀建儲表坤元居上扶皇統於中天震器有歸衍孫謀於奕世

三加冠眀陸釴漫記太子三加初折上巾二逺遊冠三九旒冕

藩王

分封西北續文獻通考元初以親王分封西北其地極逺去亰師數萬里

自歸藩元史噶瑪拉封晉王世祖崩奔赴上都王於世祖爲冡孫大臣皆屬之王慨然曰昔皇祖命我鎭朔方服厥職母弟特穆爾仁孝可嗣大統於是成宗卽位而王自歸籓

五世六王元元眀善集許愼氏五世六王六太師男婚帝族女嫓王家入垂子則出垂臣範

一字王續文獻通考元制封一字王者金印獸紐兩字王者金印螭紐

金印傳國元史穆呼哩沈毅多智略事太祖以忠勇稱滅金後封爲魯國忠武王賜黃金印曰子孫傳國世世不絕

蜀秀才眀朱謀瑋籓獻記蜀獻王椿博綜典籍容止都麗有儒素風髙皇常以蜀秀才目之

喜生食人吾學編祥符王有熺喜生食人腦肝膽薄暮每伺人過門輒誘入殺而食之故其邸前日未晡卽斷行迹

園亭待友獻徴錄唐恭王彌鉗平生雅尙儉素晚年乃廣置園亭曰吾非耽樂以待賔友爾士大夫過南陽無不造門求見者

制賦親餞明史槁襄王瞻墡入朝英宗爲制峴山漢水賦及襄陽四時歌親餞之盧溝橋

日賦一詩類函明秦簡王嗣位日賦一詩積三十年薨后妃某氏命紀善校刻其詩號賔竹小鳴集

女不乞封籓獻志恭裕王載坅以已祿縻費國廩無所補故事郡王女封縣主嵗食祿六百石王四女皆不乞封而以妻諸郡學弟子

囊云送雪明寧獻王有囊云詩注云臞仙每月令人往匡廬最髙處囊云以歸搆云齋障以幙放云一囊四壁氤氳如身在洞壑又周憲王有送雪詩自注云汴土風俗每嵗遇雪初下則以小合子盛之送親知以爲瑞或舉觴歡宴尢爲宮中所尙焉按臞仙囊云憲王送雪此宗籓中佳話可以屬對

墐戶著書明史槁鎭國中尉謀防墐戶著書至百十有二種皆手自繕寫黃汝亨爲進賢令投謁抗禮劇談久之逡巡攺席次日遂北靣稱弟子人兩髙之

四葉有集類函蜀自獻王移四葉皆有文集行世昭王仁厚好儒孝宗嘗賜詩以河間禮樂爲比

不用婦言徴吾錄宸濠將叛婁妃泣諫不聽及後被擒於檻車中泣語人曰昔紂用婦人言而亡天下我以不用婦人言而亡其國

風流好文明錢希言遼邸記聞遼王宮室聲伎之樂甲於諸籓且風流好文於諸技靡不狎弄四方之墨卿賦客博徒酒人無不集其座上江陵相未第時極爲遼王所眷旣入掌國事日夜思齮齕王十年間小山蘭阪遂鞠爲艸萊矣

百子並封弇山堂集慶成王生百子俱長成每防紫玉盈座詳見生子

兩疏上慰眀紀事夲末土木之變襄王兩上疏安太后乞命太子攝位急圗迎復仍乞訓諭郕王盡心輔政疏上景帝已立八日矣天順復辟得疏宮中上感嘆取王入朝禮待甚隆

蜀府最富病逸漫記天下王府惟蜀府最富楚秦次之其他如韓府襄城範徳最貧至有喪不能舉服不能完者

自比世民眀紀事夲末髙煦封漢王不之國請得天防衞爲防衞曰我英武豈不類秦王世民乎後謀反死

桐棺一寸眀史槁福王常洵就封洛陽是時帝所遣稅礦使日進月奉貴妃斥十之九資之又賜莊田四萬頃荻洲塩茶之稅以億萬計及爲闖賊所殺兩承奉乞収王骨賊義而許之桐棺一寸載以斷車

六王王世貞集今世知六王不知六王之爲韓宋二公而後不王者作李善長馮勝傳袁袠集眀興猛將云従而六王最著按六王徐中山逹常開平遇春李岐陽文忠鄧寕河愈湯東甌和沐黔寧英

支祿法皇甫庸紀略宗籓之盛二百年來不下萬餘人後以祿米不能供億定十六嵗以上支祿之法又定妃夫人而下不系奏請宮嬪所生皆與庶人同不得混襲

司香眀敖英集舊制太子未生生而未立立而未長親王一位不之國令其出閣而於太廟司香其慮深逺矣

裁抑宗籓明通紀卓敬宻奏裁抑宗籓於是燕周齊湘代岷諸王頗相煽動上患之謀諸齊泰泰與黃子澄首建削奪議

共篷分餅今言髙帝子孫蓋四萬有奇邸祿嵗增民財日窘至有共篷而居分餅而膳四旬未婚十年不者

婚嫁命名眀史槁宗籓婚嫁命名例請於朝貧者爲部所稽積疏數千有已死尙未名者崇禎初用何如寵請貧宗得嫁娶者六百餘人

辧方分土髙啟封建親王賜宴詩漢運初興日周籓並建年辧方分社土當陛列宮懸

公主

王公主元諸公主表秦漢以來惟帝姬得號公主而元則諸王之女亦槪稱焉

以鈔還直元史類編廉希憲爲北京行省平章長公主入朝縦獵郊原希憲欲入奏公主恐以鈔五千貫還民之直

諮稟軍政元史阿拉克必濟公主眀敏有智略太祖徵伐四出嘗使畱守軍國大政悉諮稟而後行故師出無內頋憂

拜甎雙趺紫柏禪師語錄潭柘寺有元妙嚴公主拜甎雙趺隠起防透磚背相傳妙嚴爲元世祖女削居此日禮觀音遂畱此迹

駙馬安在明通紀駙馬都尉梅鎭淮安燕師假道拒之革命日殷大慟欲死燕王迫公主囓血爲書以招殷後爲人擠死橋下公主疑出上意牽衣大哭曰駙馬安在文皇笑觧之

金瓶取一筆麈萬曆中選擇尙主兄弟三人入見太后置其名金瓶中焚香祝天取其一卽時緋袍覆之送入春曹

貽書阻兵吾學編寕國公主嘗遺書阻靖難兵文皇不答兵至淮北與公主書言興師不得已故令遷居太平門外公主亦不答

孤髙行眀史槁神宗榮昌公主下嫁楊春元春元早卒主孤髙行帝深重之

何敢偸生眀紀事夲末李自成犯京師尙衣監何新入宮見長公主斷肩僕地與宮人救之而蘇公主曰父皇賜我死我何敢偸生

長平誄夲朝張宸長平公主誄賊以貴主旣隕授屍國戚越五日復生順治二年上書髠緇空王詔不許以周君故劍是合俄焉薨逝於彰義門之賜莊禮也

閏位

海精元史補遺方國珍生有膂力善馳跳時童謠云楊嶼靑出海精楊嶼者臺州海上童山也延祐六年忽艸木欝然是嵗國生後防有臺溫慶雲等路賜爵衢國公眀興乃降

捕魚兒眀紀事夲末陳友諒鷙悍爲羣防冠其初起也父戒之曰若捕魚兒耳而乃圗大事友諒曰相塜者言我家當富貴今其時矣及僣稱漢帝往迎父焉康郎之戰敗死稱帝僅四年

張王楊循吉吳中故語迹士誠之所以起蓋亦乘亂保結然在元猶貢運不絕亦固知有大義者蘇人至今猶呼爲張王云

黃菜葉眀紀事夲末張士誠委政於弟士信每事惟與黃敬夫葉徳新蔡彥文三人謀時有民謡曰丞相做事業專用黃菜葉一朝西風起漧癟後徐達破平江刳三參軍槁於旗桿之首眀胡儼姑蘇詩夜月人歌黃菜葉秋風夢繞白駒場

樊樓主人壠起雜事韓林兒嘯亂稱小眀王都汴梁起樊樓於街西飾紅裙綺瑟於上將帥出師飲餞於此自稱樊樓主人

濠城甥館眀通紀時四方兵起定逺人郭子興據濠上欲入濠城避兵卜吉而往子興以養女妻焉卽髙後也上在甥館有救天下安生民之志後上克滁子興立爲滁陽王王卒上統其軍

披圗伐蜀明紀眀玉珎稱帝於蜀國號大夏遣使來聘太祖使參知政事蔡哲往報哲挾畫工同往圗其山川險易以獻太祖覽而嘉之遂爲取道伐蜀之張夲

元明事鈔卷五﹤子部﹐雜家類﹐雜纂之屬﹐元明事類鈔﹥

欽定四庫全書

元眀事類鈔卷六

監察禦史姚之駰撰

政術門【一】

法制

行中書省元史世祖混一天下立行中書省十一曰嶺北遼陽河南陜西四川甘肅雲南江浙江西湖廣徵東

不立兆域元史諸帝皆起輦谷李日華集元人起輦不立兆域無丘壠隧道用木刳中兩片合之金皮束固髹漆重重至期穴土而埋厚覆土馳萬馬踏平之列騎環坐至艸生彌望不可復識乃馳去

泥金書誥談薈巴延擅政諛者上言其功勲蓋世合用泥金書制以尊之院議不可止金書上天眷命皇帝聖旨八字

行漢法許衡集考之前代北方奄有中夏必行漢法可以長久故後魏遼金歷年最多

絲綸簿今言王文恪公曰陸防伯言內閣故有絲綸簿楊文貞晚年以子稷故欲媚王振以絲綸簿付之故內閣之權盡歸中官予入內閣見列朝詔誥底夲皆在非所謂絲綸簿乎不聞送入也湯顯祖集譚侍禦疏言閣中故有絲綸簿爲大璫竊去詔旨切責問出何記竟謫歸

論分封泳化編太祖封諸王葉居升應詔陳言論分封太侈太祖大怒曰小子敢間吾骨肉後死獄中雙溪雜記國初諸王皆置防衛有兵權太宗靖難後遂皆革罷其有感於居升之言耶

票旨詞林記洪武中批答皆禦前傳旨永洪猶然至宣徳時始令閣臣於章奏用小票黒書貼各疏面以進禦筆易紅書以出及遇大事則命大臣面議議定卽傳旨處分嗣後正統則止委中官治中防復國初之舊正徳時批答大率與正統類也

年號不更筆麈夲朝廟號多至十六字比之唐宋尢爲過溢惟年號不更及主上臨禦不上尊號此前代所不及

嫡裔博士王鏊集沈傑知衢州府初宣聖有嫡裔在衢儕於齊民公始命復其家爲疏於朝得世襲五經博士

言事八件玉堂叢話自太祖相傳凡臨朝每至日昃英宗防衝三楊慮聖體易倦權制每日早朝只許言事八件前一日先以副夲詣閣下豫爲處分遇奏事止依所陳傳旨而已後遂以爲定制

制詞體眀張居正集成宏時誥不過百餘字至扵慶典覃恩其詞尢簡此制體也近年以來多至百千言或無實行虛爲頌羙以臣諛君猶謂之佞況以上諛下乎

復內朝王鏊疏國家大朝防則奉天殿卽古之正朝常朝則奉天門卽古之外朝而內朝獨缺然非缺也華蓋謹身武英等殿非內朝之遺制乎今內朝罕臨常朝之外人臣無復進見故上下之情壅惟陛下仿古內朝之意大臣防三日日一起居更不時引見羣臣則眀目逹聰不是過矣

停內批吾學編孫懋疏言臣請每日視朝之餘卽禦文華殿聽政凡章奏皆賜觀覧不時召入閣臣斟酌裁決防有矛盾則勅廷臣集議不宜謀及防近従內批

美諡震澤長語夲朝之諡有美無惡官由翰林者乃得諡文定諡出扵秉筆一二人又不能如前代有博士駁正之條何以服天下信後世哉

封贈如一於愼行集宋元封贈大父母降父母一等父母降夲身一等夲朝則三代一如見爵教孝之典可謂大偹

封夲生明張元忭集舊制爲人後者不得兼封夲生亦未有兼服夲生者諸公大綬痛之艸奏祈貤封甚懇肅皇嘉其孝允之經陳淑人防衰絰三年當事爲疏於朝凡後於人者皆得服其夲生遂皆著爲令

武爵襲防王鏊集時議武爵以世坐耗天下宜以漸消之欲令繼絕者不得以旁支犯姦盜禠職者不得襲陳凱時爲武選郎中曰如前功何議凡同宗出自立功者襲余則否作姦禠職者夲支則坐屬従降二謂得調停之宜

糾儀陳政名世類苑孝廟登極禦史湯鼐侍班糾儀庶吉士鄒智告之曰祖宗盛時禦史糾儀得面陳政務當下取旨近年遇事惟退而進夲此君臣情分所由隔也公值大政維新時請效盛時故事

辭宻掲眀名臣錄孝宗召劉大夏語曰事有當行當罷者可寫掲帖宻封來公曰不敢臣下以掲帖進朝廷以掲帖顯行是前代斜封墨勅之獘也

勸禦朝萬曆注略王錫爵勸禦朝疏云一刻臨禦勝於百刻披覽面決一事勝於手勒百言

誥勅宛委余編凡給一品至五品皆誥六品以下勅花色殊異公侯一品玉軸伯及二品犀軸三四品鍍金軸余角軸內用禦寶加於年月上

遷都眀通紀永樂十四年上將建北亰宮殿命羣臣防議諸臣上疏曰北亰聖主龍興之地誠萬世帝王之都也宜蚤興工營建上従之十五年上巡北亰遂遷都焉

排和議明紀事夲末額森聲言欲送上皇眾遂多主和於謙獨排眾議曰社稷爲重君爲輕遣人申戒各邊毋墮賊計

止南遷眀通紀土木之變徐珵請幸南亰於謙上疏言京師天下根夲宗廟社稷陵寢百官萬姓帑蔵倉儲咸在若一動則大勢盡去宋南渡之事可鑑也珵妄言當斬

錦衣害天順日錄李賢言於上曰今天下百姓頗安惟有一害上曰何害賢曰錦衣官校是也上卽悟曰此輩害人不問可知今後非重事不遣明通紀霍文敏見亰官有罪卽命錦衣衛擒挐上疏以爲越介冑之職侵刀筆之權使士大夫朝列淸班暮污幽獄

賞卓萬曆注略光祿卿言內廷賞卓之費不堪耗用駕帖名世防苑王端公巡撫雲南錦衣官校絡繹縦橫公疏言駕帖下各衙門用司禮監印刑科掛號皇城諸門俱用照出闗防所以防詐僞也今所賫駕帖俱無之臣恐行詐濟私其不一

毀要典眀紀事夲末倪元璐上言魏忠賢殺人則借三案羣小求富貴則借三案以臣觀之三案者天下之公議要典者魏氏之私書惟有毀之而已

十家牌王守仁集軍民之家多圗小利寄住來歷不眀之人盜賊以之不靖今令在城居民每家置一牌偹寫門戶籍貫及人丁多寡之數有無寄住暫宿之人掲於門首以憑官查仍編十家爲一牌開列各戶姓名日輪一家按牌審察但有靣目可疑卽行報究防有隠匿十家連罪

疆域

拓境萬里劉郁西使記帝弟實喇烏訥格統諸軍西徵凡六年拓境防萬里

龍蟠踞元史世祖在潛邸語巴圗爾曰今天下稍定我欲勸主上駐蹕回鶻何如對曰幽燕之地龍蟠踞南控江淮北連朔漠大王欲經營天下駐蹕之所非燕不可

路府州縣元地裏志唐以前以郡領縣而已元則有路府州縣四等大率以路領州領縣而腹裏有以路領府府領州州領縣者其府與州又有不路而直省者

西域奉表眀史槁元太祖盡平西域封子弟爲王鎭之其小者則設官置戍元亡各自割防洪永間遣人招諭稍稍來貢迄宣徳朝稱臣奉表者多至七八十部

都燕郭子章集成祖之營燕也當時防諫交口言不便成祖曰北平之遷吾與大臣宻計數月而後行夫燕非金元始也周爲召公封國歷四十三世九百餘年眎周曆且過意亦宻計之一也

制馭西番眀史槁太祖建重鎭於甘肅以北據古南捍諸畨不得相合又令畨人得以馬易茶且亦許其朝貢彼勢旣分又動於利不敢爲惡自邊臣失防北防得與畨族交通西陲遂多事然防其患終在防而不在畨故議者以太祖制馭爲善

邊闗爲急吾學編額森薄京師大臣有奏畱邊將守亰者於公謙言今日之事邊闗爲急往者獨石營不棄則六師何以防土木紫荊白羊不破則畨騎何以薄都城今宜遣固守宣府居庸爲便

通馬市眀紀事夲末仇鸞使諳達以貢馬互市爲請羣臣弗敢異兵部貟外郎楊繼盛疏諫陳十不可五謬焉

復河套王世貞集都禦史曾銑議復河套夏言主之相嵩不可竟斬銑

生熟畨眀董份集洮岷古西羗地自國家服屬號熟畨然尙羈縻之不約偹也洮疊之外諸名爲生畨者則以計之得失爲安危

眾建土司眀紀事夲末時西南荒服楊氏反播奢氏反藺安氏反水西朱爕元総督五省軍務討平奢安朝廷欲郡縣之爕元諫止以爲不若眾建土司使其勢少力分則易制各欲保土地傳子孫則不敢爲逆宜分水西之地授諸渠長及有功漢人制曰可

修邊謠眀尹耕修邊謠去年修邊君莫喜血作邊墻墻下水今年修邊君莫憂石作邊墻墻下頭

憫黎詠眀錢嶫憫黎詠序嘉靖中崖吏失馭重以積蠧之餘羣黎遂叛攻掠城邑當路請命徵討予分典戎事憫而詠之

任官

補吏經世大典元代入官之制自吏業進者爲多卿相守令於此出焉故補之法尢宻

增俸玉堂綱鑑崔彧言今百官月俸不能副其贍養難責以防勤之遂詔官吏內外俸以十分爲差增給五分

貳古元百官志序世祖命劉秉忠許衡定內外之官自中書省以至路府州縣其長則古人爲之而漢人南人貳焉

定朝班解酲語元史定朝班凡執政大臣謂擎天班玉堂淸署謂煥璧班言官法司謂劍鍔班親王謂瓊枝班功臣將帥謂豹首班外戚謂淑蘭班其餘朝臣謂隨班

先守令元史哈喇哈斯嘗言治道必先守令近者多不得人於是精加遴選定官吏贓罪十二章

不致仕齊履謙集國家內外官年及七十並聽致仕郭公守敬以舊臣且朝廷所賴獨不許其請至今翰林太史司天官不致仕者自公始

職田元食貨志至元中定路府州縣官職田凡交代芒種以前去任者其租後官収之以後去任者後官分収

従吏入元史時由進士入官者僅百之一由吏致顯要者常十之九帝欲起傅巖爲吏部尙書禦史韓鏞言吏部掌天下銓衡巖従吏入官烏足盡知天下賢才

集賽元史凡集賽出身者國初用左右宿衛心膂爪牙故四集賽子孫世爲宿衛之長使得自舉其屬元張憲詩集賽兒郎年十八手中弓箭無虛發黃昏偸出齊化門大王莊前行刼奪

奪敕還粟元綱鑑順帝時令人入粟補官賑有匿姦罪而輸粟得七品雜職者右司郎成遵以爲鬻爵已非令典況又賣與姦人必奪其敕還其粟著爲令乃可従之

河渠官元紀事夲末詔曰農桑之事以旱潦爲先凡河渠之利悉委夲處正官一員以時濬治民力不足則相其輕重官爲導之貧不能造水車者官具材木給之

陞秩元史英宗時廣海郡邑官曠貟勅願往任者陞秩二等

課賦吟詩元通鑑帝嘗従容問趙良弼曰漢人惟務課賦吟詩將何用焉對曰此非學者之病在國家所尙耳

章程學元史楊湜習章程學工書算辟爲中書掾用資格經濟錄邱文莊曰祖宗立法之善文職四品及在京堂官在外方靣皆具名以聞五品以下吏部始得銓注此所謂用資格而有不用者也

西序書名卓異記洪熙初諭吏兵二部曰庶官賢否軍民休戚所系皇考嘗書中外官姓名於武英殿南閒暇觀之今在京官朝夕接見可察賢否若在外三司官朕之未識可具其姓名履歷掲諸西序將考其行事而黜陟焉

大選湧幢小品每雙月大選吏部先於門下奏選官承旨退同吏科都給事中於禦道謝防出赴東領酒飯赴午門外直房上覧夲畢傳出印子夲於左順門部官接出照夲塡榜張掛於吏科之上除官看榜選事畢各官出朝

久任成功眀胡世寧疏舊制藩臬守令皆久任而責其成功今則一嵗之中遷徙不常是諸官皆過客也必以九載爲滿以六期爲限其政事卓異者璽書旌奨增秩賜金如漢世庶得収用人之效乎

給道裏費典故紀聞太祖時除郡縣官皆給道裏費蓋以先養其防也

文武軒輊嘉靖注略楊一淸奏言年來文武二途軒輊太甚文吏以法防將官或寸牒不眀羅織驍將他日邊事之壞未必不由於此﹤子部﹐雜家類﹐雜纂之屬﹐元明事類鈔﹐卷六﹥

不拘曺局眀張衮集朱希周爲南京吏尙考察時譛者謂南科無一人之去以爲私公曰使一曺皆賢必去一人以爲公則一曺偶皆不肖亦將姑去一二以塞責乎上亦不之譴

用保舉名世類苑有言方靣官及府州縣專用保舉恩出於下宜仍洪永故事令吏部選除楊士奇曰宣徳時以官多不得其人是以令大臣保舉自後人才頗出況眾官保舉吏部覈實奏請兪允然後授官防實非出於下也宜仍用保舉便

準周禮陸深集夲朝準周禮建官以吏戶禮兵刑工爲次第在廷立班亦然宋制𨿽不合而轉遷之次亦同

文武職數眀史槁解學龍爲給事言國初文職五千四百有奇武職二萬八千有奇神宗時文增至一萬六千餘武增至八萬二千餘今又不知增防倍若冗者汰之嵗可得餉數十萬

譯言官邱濬大學衍義補譯言之官自古有之文皇始爲八館曰西天曰韃靼曰回回曰女直曰髙昌曰西畨曰緬甸曰百夷初以舉人爲之其後擇俊民使專其業焉

孝行授官楊士奇集張信孝友出於天性自幼𨿽饑渇飲食不先父母又嘗刲臂煮液療母疾永樂初有司以逹於朝詔旌其門授爲尙寶司丞

錦衣誌王世貞錦衣誌錦衣一禁校耳其領宿衛則光祿勲也制姦則司也至炳而分將相任極矣一重於紀綱再重於錢寕三重於陸炳其究乃位師保參綸綍不亦異哉

經撫不和眀史槁熊廷弼經略遼東主守巡撫王化貞一切反之中外舉知經撫不和必悞疆事已而果然

問三李眀紀事夲末給事李魯生太僕李蕃謟事魏忠賢與禮科李恆茂相善時人語曰官要起問三李

棄筐綰符觧縉集陛下進人不擇賢否授職不量重輕使闒冗之輩朝捐刀鑷夕擁冠裳左棄筐篋右綰符組

疏三病眀通紀莊烈帝時武舉陳啟新疏朝廷有三大病一當停科目以黜虛文一當舉孝防以崇實行一當罷知推行取科道以除橫恣之陋習上嘉異之特簡爲吏科給事

學校

免丁元史嵗壬子料民丁於中原凡業儒者試通一經卽不同編戶儒人免丁者實月乃合始之也

分教三齋元史至元十四年立國子學而定其制設博士通掌學事分教三齋凡讀書必先教經博士助教親授句讀音訓正錄伴讀以次傳習其功課對屬詩章經解史評則博士出題生貟具稿錄課簿以憑考校

建學泳化編洪武己酉詔天下郡縣並建學校以作養士類師生月廩米六斗有司給魚肉

立附學眀侯甸野記舊制生員惟有廩膳增廣廩膳有額增無額然成化初京師語曰和尙普度秀才拘數禮部姚防請奏立附學焉

選貢續通考宏治時祭酒張懋疏奏資格所拘羙材多滯乞於常員外令提學行選貢之法不分廩膳增廣生員通行精選充貢

增廣生員眀紀洪武二十年令增廣生貟不拘額數正統元年生員名缺許夲處官貟軍民之家及社學俊秀無過犯者選補十二年奏準生員常額之外軍民子弟入學者提調教官考選待補增廣名缺一體應試

武臣聽講寓圃雜記正統十一年英國公張輔曁侯伯二十餘人奏曰臣等武夫不諳經典賜假詣國學聴講上命以三月三日往至日到監祭酒李時勉命諸生立講五經各一章講罷設酒命諸生歌鹿鳴之詩賔主雍雍抵暮而防

臨雍眀王衮聖駕臨雍詩俎豆三千士都兪十九人公庭看萬舞未許羽衣陳眀雜記思陵再臨辟雍龍虎山張眞人適在亰疏請入監觀禮禮臣不可駁回

納粟明史槁鄒幹成化時爲禮部尙書不恱學嘗巡視水災臨淸諸生伍銘等輸粟入監讀書幹爲之請遂爲例矣

移學眀張鼐疏古之時簡太學之不率教者移之郊遂今之時舉四民之頑鈍無恥者移之太學臣未見朝廷之能重太學也

經筵

陳七臣狀元史庫庫侍經筵日勸帝務學凡四書五經所載治道必防繹而言若栁宗元梓人傳張商英七臣論尢喜誦說嘗於經筵力陳商英所言七臣之狀左右錯愕有嫉之之色

經筵活我宋濂集危素檢討經筵一月進講者三嘗繹民惟邦夲之言以進順帝大恱詔賜經筵官酒公不飲詔復賜馬湩一革嚢已而詔下中書發錢粟千萬賑河南永平民咸曰活我者經筵官也

隨事規諫玉堂綱鑑庫庫知經筵隨事規諫嘗曰天下事宰相當言宰相不得言則諫言之臺諫不敢言則經筵言之

不必忌諱歷代小史孝宗經筵日劉學士機進講責難於君二句上注聽久之問何以不講末句答以不敢上曰何害善者可感善心惡者可懲逸志自今不必忌諱

分撰講義泳化編仁宗命翰林分撰講義與閣臣閱攺然後呈講乃以觧縉屬書胡廣屬詩金防孜屬春秋楊士奇屬易其義有疑必召四人辧析

念苦辛泳化編孝宗雅重講幄諸臣文華殿講書畢賜織金緋衣金帶等頋勞之曰先生辛苦程敏政詩經生職分尋常事消得君王念苦辛

重講官典故紀聞正統元年始開經筵毎講畢上必曰先生喫酒飰閣老與講官承旨而退成化時劉主靜入閣托中貴言今後酒飰只以成例賜無煩玉音自是儼然而進黙然而退先生之稱亦不獲聞左右亦不知講官之重矣

揺扇鋪氊萬曆注略上每禦講筵盛暑時先就居正立處令內史搖扇殿角試其涼暄隆冬進講以氊一片鋪丹地恐居正立處寒也

正勃字眀通紀神宗在講筵讀論語至色勃如也讀勃作背居正従旁厲聲曰當作勃字上悚然而驚同列皆失色說者謂居正有參乘之萌而不自覺也

講言可畏眀鄒元標集朱賡充日講經筵官一日聞宮中娛情花石因講宋史花石綱極言羣小騷奪之害上退戒左右曰講官言可畏

感出獄眀史槁文震孟在講筵最嚴正常講君使臣以禮章反覆規諷帝卽出尙書喬允升侍郎胡世賞於獄

錦衣侍眀紀事夲末上以王振侄山爲錦衣衛同知尋命侍經筵

黃綾冩夲貢師防詩黃綾冩夲奏經筵正是虞書第二篇

聖主従容聽講罷許教畱在禦牀邊

經帷講殿楊愼經筵紀事詩經帷當日表講殿直天中瑩徳同金礪溫規借玉攻

賦役

減絲賦元史世祖時勅減今嵗絲賦之半

科差元史類編科差之名有二曰絲料曰包銀各驗其戶之上下而科焉後又有俸鈔之科亦以戶之髙下爲等於是以合科之數作大門攤分爲三限輸納

以唐爲法元史時取民大率以唐爲法其取於內郡者曰丁稅曰地稅此仿唐之租庸調也取於江南者曰秋稅夏稅此仿唐之兩稅也

儲大倉元通鑑張宏範守大名以大水請免民租曰朝廷儲小倉不若儲大倉帝曰何說對曰水潦不収而責民輸賦民死亡且盡眀年租將安出曷若活其民則嵗有恆収非陛下大倉庫乎

助役糧元史防定時立助役法命江南民戶有田一頃以上者於所輸稅外每頃量出助役之田具出扵冊嵗収其入以助充役之費民賴以不困

蠲佃民元史成宗時江浙行省言今年蠲田租十分之三然江南與江北異貧者佃富人之田嵗輸其租今所蠲特及田主是防不逮於貧民也宜令佃民當輸者亦如所蠲之數從之

不登羨課眀薛應旂元通鑑成宗語省臣曰比有以嵗課增羨希求爵賞者此非掊刻於民何従而出自今除原額外勿以增羨作正數

市舶續通考世祖定市舶抽分例舶貨精者取十之一粗者十之五

門攤元史禦史臺言江南宋時行兩稅法自阿爾哈雅攺爲門攤增課五萬今宣慰請復科夏稅與門攤並徴以圗陞進湖湘重罹其害帝命輒罷之

至元新格元史時以至元新格定科差法諸差皆司縣正官監視人吏置局均科夫役皆先富彊後貧弱貧富均者先多丁後少丁

免門徭元史成宗時詔免醫工門徭

廟戶給復元通鑑至元間王磐定孔子廟給民百戶以供灑掃復其家

科船元史順帝時立船戶提舉司定船戶科差納鈔夏稅秋糧經濟錄邱濬曰我朝稽古定制以天下之墾田定天下之賦稅徴之以夏者謂之稅徴之以秋者謂之糧嵗有定額家有常數其額則具於黃冊總於戶部其徴輸期限則責之藩服州縣

減官田租眀實錄正統元年戶部奏浙江直蘓松等處減除租糧命官爲覈實其官田毎畆秋糧四斗一升至二石以上者減作二斗七升二斗一升以上至四斗者減作一斗一升其二斗者減作一斗従之

魚鱗冊典故紀事太祖以兩浙田多詭寄遣國子生往各處量之圗其田之方員次其字號書其主名及丈尺四至類編爲冊號爲魚鱗圗冊

斛靣尖頭眀吳道賢集楊繼宗知嘉興時糧長人役有多収斛靣尖頭事發公嘆曰是獘自上始於是先革管糧官之遺賂後治其罪故彼時徴収石米但增三升而已

不蠲舊逋焦竑集申公時行爲相一切以寛大行之蠲新稅不蠲舊逋俾民沾實恵而姦民不得濫免

減租詩眀宣帝減租詩官租頗繁重在昔蓋有因而此服田者夲皆貧下民下詔減十三四方行之均實錄宣徳七年勅行在部院近年百姓稅糧逺運艱難官田尢甚其悉爲減免

除香米續通考太祖謂中書省臣曰金華嵗貢香米三十石其禁除之

黃冊眀史槁範敏授試戶部尙書髙帝以徭役不均命編造黃冊敏議百一十戶爲裏丁多者十人爲里長鳩一里之事以供嵗役十年一周餘百戶爲十甲後遂仍其制

鱗圩櫛號王世貞集時方均田平湖之田多不實劉士瑗爲令召集三老正平帥區役之能者爲分界植標竅石弓步鱗圩櫛號聽民自實上之三老躳自稽之乃得實田之數

編審均徭續通考宏治元年令各處編審均徭查照嵗額差使有力者止編夲等差不許加增人戶並逃亡者聽其空閒

丈量近峯聞略蘇守楊貢以民間多隠田乃爲丈量之法有投詩者曰量盡山田與水田只畱滄海與靑天如今那有閒洲渚寄與沙鷗莫浪眠守爲罷法

賠糧眀楊一淸疏存伍止軍身有差撡隨伍軍余例撥屯種然附郭屯地每歸於該管官司勢要之家屯田軍余有終嵗賠糧而不知屯地之所在者

增賦眀史槁楊嗣昌當國主加賦予餉然餉徒虛縻兵益無實自神宗末增賦五百二十萬崇禎初再增百四十萬総名遼餉至是復增勦餉練餉先後共增一千六百七十萬民不聊生益起爲盜迨帝末年始詔罷練餉而賊兵已逼城下矣

十倍淮陰眀歸有光集國初田賦往往因其舊貫蘇州田不及淮安半而吳賦十倍淮陰松江二縣糧與畿內八府百七十縣埒其不均如此

因賦定役續通考明初因賦定役每十年大造黃冊分上中下三等差役照冊僉定之凡各處賦役必驗丁糧多寡產業厚薄以均其力

條八式眀史槁莊烈帝時畢自嚴爲戶尙時軍餉匱乏詔令輯賦役全書自嚴言自行一條鞭法距今已四十五年有一事而此多彼少者其獘爲混派有司聽姦吏暗灑分其獘爲化派當大爲申飭因條八式以獻

市布漆眀紀事夲末工部奏修軍器請徴布漆於民宣宗命給鈔市之

船稅湧幢小品國初止収商稅未有船鈔宣徳間始設鈔闗凡七所河西務臨淸九江滸墅淮安揚州杭州萬曆注略時始徴湖口船稅後又徴長江船稅

礦稅眀紀編年禮部侍郎馮琦上言礦使出而天下之苦甚於兵稅使出而天下之苦甚於礦

店租明紀事夲末萬曆中給督徴天津等處店租內官闗防又山東及荊州俱徴店稅

罷織造眀通紀莊烈帝卽位罷蘇杭織造諭曰封疆多事徴輸重繁朕不忍以衣被組綉之工重困此一方民吳偉業聞撤織造志喜詩恩詔只今憐赤子貢船従此罷黃河

素衣詩倪瓉素衣詩序素衣內自省也督輸店租羈縶幽憤思棄田廬斂裳宵遁焉

裁驛站眀紀編年給事劉懋淸請裁驛站卽給郵乘傳者有額無濫用縣官錢嵗省費無算而河北防民向借食驛糈用是益無賴潰兵煽之而全陜無寕土矣

議役法眀紀事夲末命中書議役法每田一頃出丁夫一人不及頃者以別田足之名曰均工夫於農隙用之

元眀事類鈔卷六

欽定四庫全書

元明事類鈔卷七

監察禦史姚之駰撰

政術門【二】

重農

勸農官元史至元九年命勸農官舉察勤惰

耕織圖虞集文元置十道勸農使皆愼擇其人親歷原野而教之功成省歸憲司憲司置四僉事其二乃勸農之官故天下守令皆以勸農系銜憲司以耕桑之事上大司農至郡縣大門兩壁皆畫耕織圖也

募耕間田續通考元至元中募民能耕江南曠土者免其差徭又遣官墾甘肅間田給以牛種農器

社長元經世大典凡縣邑所屬村堡五十家立一社擇髙年曉農事者爲社長以教督農桑爲事凡種田者立牌橛於田側書某社某人於上社長以時防視舉不率教者姓名以授提防官責之有疾病凶喪不能耕種者合力助之一社之中災病多者兩社助之凡爲長者復其身郡縣官不得以社長與科差事

農桑輯要元史世祖卽位首詔天下國以民爲本民以衣食爲本衣食以農桑爲本於是頒農桑輯要之書於民俾民崇本抑末

分司農元綱鑑順帝時托克托言近京水地宜募南人耕種嵗可得粟麥百萬餘石不煩海運京師足食帝從之乃立分司農司立法佃種所用工價牛具悉從官給

徧歷農家類函洪武間圜丘成帝出視太子從行因命左右導之徧歷農家觀其居處飲食器用

墾田明紀沐英鎭雲南治水利墾田一百一萬餘畆雲南遂爲樂土

農桑皷明紀事本末太祖令民每村置皷凡遇農桑時月晨起擊皷會田所怠者裏老督責之

耕夫記明通紀宣宗道路見耕夫因錄其語作耕夫記

同觀收獲明通紀嘉靖十年無逸殿豳風亭成上召翟鑾等同觀收獲諭曰農之辛勤見於紙上不如親見爲眞果爲粒粒皆辛苦也

教藝稻明史槁董應舉萬曆時以禦史理天津至山海屯務買田十八萬畆廣募耕者畀工廩田器牛種濬渠築防教之藝稻凡費二萬六千而嵗收黍麥谷五萬五千餘石廷臣多論其功

開水田明申時行集京東諸縣多卑窪地可開水田如江南耕耨法嵗收自倍徐尙寶主其說墾田以億計畆收一鐘而北人恐其起稅如江南也撓之水田遂罷盡毀堤岸斥爲間田案徐名貞明字孺東貴溪人

漕糧

糧數元史天下嵗入糧數總計一千二百十一萬四千七百八石

海運元通鑑朱淸張瑄並爲海道運糧萬戶詳見海京糧元史順帝時命大司農司屯種防覇二州以給京師號京糧

倉數元史河西務十四倉京師二十二倉通州十三倉

陸運術元史類編董摶霄言海寜一境不通舟楫惟可陸運其陸運之方每人行十步三十六人可行一里三百六十人可行十里三千六百人可行一百里每人負米四斗以夾布囊盛之用印封識人不息肩米不著地排列成行日行五百回計路二十八里日可運米二百石此百里一日運糧之術也明史槁延綏盜起李繼貞請發帑金用董摶霄人運法糴米輸軍前莊烈帝不從

罷海運明紀事本末永樂十三年始罷海運凡漕渠在齊魯間者宋禮功爲多在江淮間者陳瑄功爲多

長運續通考成祖時海陸兼運後會通河成於淮安諸處設倉令軍船每嵗通運四次所謂支運也宣徳時始令民補給腳價及加耗米與運弁則轉運變而爲兌運也成化時罷淮兌運裏河官軍雇江船於江南水次民加過江之費是兌運變而爲長運也

通濟倉明實錄永樂七年修通州衛十六年置通州衛通濟倉

益耗納官明紀事本末宣徳時陳瑄言支運法軍民均勞甚善但民病捨穡往還不若益耗兌軍便因攺爲兌軍法行之旣久耗亦納官矣

支變爲兌明邵寶集我朝支運𨿽遇災傷民有免徴而軍無免運支者不必出當年之居納納者不必供當年之軍支蓋通數年之裒益而計之及支變爲兌向也轉輸今也直達派徴免納叢於一嵗之中矣

冬月兌運玉堂叢話漕河通張居正謂嵗賦逾春而發卽水橫溢非次卽涸乃采漕臣議令以孟冬月兌運及嵗初而畢發少罹水患

四凟畢涉明王恕漕河圖志序跨江入淮由河達濟四凟畢涉舳艫相望者三千里

減耗續通考治二年令應天府上元等七縣官田糧每石減耗米二斗五升民田每畆勸出米二升其餘有差

粟支六年張居正尺牘運艘過淮無任欣慰今計太倉之粟一千三百餘萬石可支五六年鄙意十年之上當別有勾當今未敢言也

一耕十食劉基感時詩聖人別九州田賦揚爲殿豳風重稼穡王業丘山奠哀哉防稽古生齒徒蕃羨一耕而十食何以奉徵繕

漕四百萬吳寛詩幽燕建都邑九鼎從而遷八政一曰食仰此東南偏嵗漕四百萬舳艫相後先雲帆罷轉海江淮達且沿迆邐經齊魯有渠昔人穿置牐以啟閉相時爲節宣

官倉行何景明官倉行帳前喧呼朝不休剪旌分隊聽唱籌富家得粟堆如丘大車檻檻服兩牛鄕間餓夫立墻下稍欲近前遭吏罵

鹽法

紅鹽甘元史類編寧夏所產紅鹽池不辦課程其池鄰接陜西環州百餘里紅鹽味甘而價賤解鹽味苦而價貴百姓私相販而不可禁約

野鹽元史至元九年罷遼陽瀕海民煎熬野鹽鹽利居八元史世祖時朝廷經費鹽利居十之八而兩淮鹽商獨當天下之半法日以壊以郝彬行戶部尙書省經理之

撈鹽元史中統十年命撈鹽戶每丁撈鹽一石給工銀五錢

地震湧鹽元通鑑卭州有金鳯茅池二井因地震鹽水湧溢民有願作什器煮鹽而輸課於官者從之

海竈圖名世類苑彭韶進海竈圖防曰庶民之中竈戶尢苦今將兩浙鹽場景物事情略分八節各繪爲圖並述以詩裝冊上進庶防目擊貧竈之迹

開中續通考明初天下鹽課俱於各邊開中上納本色米豆商人欲求鹽利於近邊轉運本色以待開中故邊方粟豆無甚貴之時嘉靖時戶部尙書葉淇聽商人言更其制而邊儲自此匱矣

不粟而銀明李文靖鹽法議輸之不粟而銀也不之塞下而之鹺司也自度支葉淇始也

停奏討治世余聞李東陽疏曰鹽法今大壊各邊開中徒有其名商人無利不肯上納此皆因奏討之獘蓋奏討之中有夾帶奏一分則夾帶十分也上然其言

鹺有秋邢侗集姚三讓按山西鹺周視鹺池劑量池勢髙下別爲塍畦翻車以時轉運不令亢旱潦淖鹺乃大有秋

鹽租界元貢師防詩法重鹽租嚴犯界官多魚稅倍徵闗

黒井好明施武煮鹽詞使君不及郁林亷舊例逡巡新例添白井爭如黒井好一斤水煮半斤鹽

茶馬

長短引續通考至元中定茶課長引短引之法以三分取一後置茶都轉運司於江州總江淮荊湖福建之稅遂除長引專用短引

防金牌經濟錄楊一淸言我朝之制西畨納馬謂之差發我則酬以茶斤較之前代互市得失較然洪武年頒降金牌以定茶馬數目今金牌制廢私販盛行畨人不知懷徳畏威坐失茶馬之利此大獘也

折馬明袁黃羣書備考祖制種馬所以壯京營乃種之旣久而馬蕃則議折折之旣久而價多則議借至邊鎭之借者遂沿以爲例而太僕大困矣

種馬明劉大夏疏祖宗之法種馬養在民間正欲孳生起俵以備邊用今𨿽有種馬之額而無種馬之實

易馬續通考洪武初令陜西洮州河州西寜各茶馬司收貯官茶每年一次差京官捧金牌信符往附近畨族將茶易馬上等馬每匹一百二十斤中七十斤下五十斤

中茶續通考明招商中茶上引五千斤中引四千斤下引三千斤每七斤蒸曬一箆運至茶司官商對分官茶易馬商茶給賣每上引仍給附茶百箆中八十下六十名曰酬勞

馬市明紀事本末嘉靖時仇鸞有貢馬互市之請詳見疆域

餘地何罪王世貞集羅良司理大名時燕齊之境不困賦而困養馬故事養馬而賦金者爲牧地賦金而免馬者爲餘地後並賦金地悉通融養馬矣久之賦復如故公曰餘地何罪而重困之乃更爲調停蠲減焉

荒政

不罪擅發元史王克敬除江浙行省都事畨陽大饑總管王都中出倉粟賑之行省欲罪其擅發克敬曰畨陽距此千里比待命民且死彼爲仁而吾屬乃不仁乎都中因得免

示糠餅元史蓋苖爲單州判官嵗饑郡遣苖至戶部請賑部難之苖伏中書堂下出糠餅以示曰濟寜民率食此況不得食此者尢多豈可坐視不救因泣下時宰悟乃許賑

善法漢唐續通考元立義倉於鄕社又置常平於路府使饑不損民丰不傷農可謂善法漢唐者矣

廩給流移明通紀宣宗時山西民饑流移至南陽諸郡者十餘萬有司捕逐死亡者多上聞之曰民饑流移豈其得已驅逐使之失所不仁甚矣其卽發倉廩給之隨其所至居住有捕治者罪之

秋賑明蔡淸集何喬新按察河南時大水民艱食舊制賑貸貧民至秋罷公曰止於秋者以秋成可仰也今秋田無收賑可已乎命如舊賑之麥熟乃止

識額授票獻徴錄同安大饑兪大猷領賑東偏每詣一鄕令民敷地而坐公徧行坐間審其餓者以藥識其額就授以票使得受谷於官旣不病裏胥墨冒而饑民又無離鄕而死者

濟農倉泳化編周忱巡撫江南諸郡大稔朝廷詔許以官鈔平糴且勸借儲峙以待賑忱承命於各縣置倉分貯名曰濟農倉

救荒令羣書備考凡救荒洪武六年有蠲免稅糧之令二十六年有先發倉廩然後奏聞之令永樂二年有星口借給之令六年有各項停徴之令景防四年有有力囚犯給米賑濟之令

散銀明朱睦防集山東大饑議出帑銀三萬賑之徐有貞曰散銀有獘無益饑者李賢曰天下事未嘗無獘顧奉行何如耳散銀有獘而不貸將聽其饑死乎上以爲然命增銀四萬兩民賴以活

救荒錄名世類苑王莊毅巡撫江北時淮南大祲公不待奏報大發廣運倉賑之近者人日飼之粥逺者量散以米流移者給米以爲道食被鬻者贖其人以還擇醫四十人空庾四十楹處流民之病者其死者給以棺爲叢冡葬之或述公行事爲救荒錄傳世

糴以升斗玉堂叢話京師饑陳俊奉勅發太倉粟百萬減價糶之有乘時射利者俊請凡糴以升斗計滿一石者閉不與由是饑者獲濟

救荒平政明楊繼盛集京師有捨米飯及減價賣米之惠人皆聞風而來而又鮮有實惠每至凍餓以死夫救荒自有均平之政若令各處撫按作急賑濟然後給示諭之使各歸鄕裏又將所捨之米預支二三十日以爲回家之費則窮民有鄕井飽食之樂京師無死亡道路之慘矣

移轉糴明朱坤集茅坤補丹徒令時旱饑徐沛間稍登而閉糴公移諸司詞多剴切遂得弛禁於是搜庫金五千兩並導富民出貲收糴於稔鄕歸而出糶價踴者平矣

救荒本艸獻徴錄周定王以庶艸多可佐饑乃購諸野人得四百餘種植圃中躬自辧別察其成熟繪圖而注疏之作救荒本艸四卷

發賑旁縣獻徴錄梁泂奉命賑徐州時蕭碭二縣亦饑泂欲賑之有司以未有命沮泂泂曰民皆王民可坐視其死耶有罪吾自任之遂發粟賑濟事聞太宗嘉之

糴糧貯倉續通考正統時楊士奇言太祖備荒有制郡縣悉出官鈔糴糧貯倉以時散斂嵗久滋獘谷盡倉毀請京官往督之五年敕立預備倉發所在庫銀糴糧貯焉

贖鍰糴谷續通考嘉靖時許纉言郡縣贖鍰引稅多幹沒宜令糴谷備賑從之

刑法

循金律元史元興其初未有法守百官斷理獄訟循用金律頗傷嚴刻

用七元經世大典五刑自七下至一百七數用七者考之元以前斷獄皆用成數大徳中刑部尙書王約言國家用刑寛恕笞杖十減其三故笞十減爲七今之杖一百者宜止九十七不當又加十也議者憚於變更其事遂寢

誤殺罰銅元史濟陽縣有牧童持鐵連擊野雀誤殺同牧者系獄數嵗達爾瑪曰小兒實無殺人意難以定罪罰銅而遣之

身被五刑元通鑑曺伯啟言五刑者刑異五等今黥杖徒役於千里之外百無一生還者是一人身被五刑也法當攺

焚獄具元史富珠哩翀往淮東覈憲司官聲時憲臣尙刑多置獄具翀曰國家所以立風紀將肅淸天下初不尙刑也取其獄具焚之

繩索法元典章王儀爲刑部侍郎能以一繩縛囚令其徧身痛楚稍重則四肢斷裂號王侍郎繩索法

贓吏治喪元綱鑑順帝時有議贓吏遭喪不許歸葬須竟其獄者右司郎中成遵曰惡人固可怒然與人倫孰重議遂寢

贖俸泳化編洪武中工部尙書坐法當笞太祖曰六卿不宜以細故辱命以俸贖罪後百官有過皆許贖俸蓋始此

審駁成捲吾學編王恭毅任兩法司及畿籓多所平反諸所審駁防文切理倫要簡暢轉相傳錄類成捲籍至今法司行之

八字五服續通考明律以名例攝科條以八字括詞議以五服參情法以墨湼識盜竊凡死刑並讞上巳乃聽決

焚防定書續通考宣徳時王恕言近日書坊刋大明律後有防定見行律一百八條皆輕重失倫不可行於天下法司防議自後斷罪悉依大明律並奏準現行事例不得用會定律條仍行書坊卽將刻本燒毀

抱案聽讀明周忱墓志文襄欲活一死獄而無路形於憂嘆使吏抱成案讀之至數萬言背手立聽至一處忽然防頭喜曰幸有此可生遂出其人

折獄緣文明文徴明集薛君采折獄詳明所當必允緣餙以文條例燦然一時法家咸推之

枷鎖香楊繼盛朝審口吟詩風吹枷鎖滿城香簇簇爭看員外郎

廷杖明伍袁萃集自古言官無杖辱者國初間有之然皆不去衣重綿裹受汪直用事或教之曰言官不怕貶只怕杖耳於是始去衣痛懲後宰執亦效尢而斃杖下者多矣

重氊疊帊嘉靖注略林俊言古者撻人於朝辱之而已成化初廷杖容令重氊疊帊至劉瑾始啟觧衣之端釀成撻死之慘非祖宗仁厚之意

胡藍獄明紀事本末太祖時胡惟庸之獄僚屬黨與被誅者凡萬五千人藍玉之獄坐黨論死者可二萬人

蔓抄王鏊集景淸醢上晝寢夢淸入繞殿追之曰淸猶能爲厲耶命籍其鄕轉相攀染至數百千人謂之蔓抄明曾朝節方正學祠詩蔓抄𨿽毒遺文百世傳

鴆血染衣泳化編太祖用法過嚴一時仕者多以鴆血染衣帶一有捕命卽吮帶死每早朝卽與妻子泣訣至暮則相慶更生

二字獄明紀事本末英宗復辟徐有貞嗾言官以迎立外籓議劾王文並誣於謙下獄勘之無驗法司阿石亨軰乃以意欲二字成獄

犯聖經嘉靖注略楊繼盛論嚴嵩刑部受嵩指論絞或問郎曰繼盛絞犯何律曰不犯律犯聖經耳直而無禮則絞也滿朝傳爲美談

遣緹騎天啟注略許顯純勘問汪文言受魏忠賢指羅織楊漣左光斗魏大中諸人於是內傳防遣緹騎逮之明紀事本末禦史楊仁願言臣子獲罪但勅撫按檻車送詣未爲不可緹騎一遣爲害實深

用比律文徴明集吳愈爲比部郎內庫遺火事連中司坐死者數人公具獄以比請尙書言情罪旣得奚比爲公曰法如是不可逾也獄上當讞者稱善曰此所坐非正律宜以比言卒攺用比律奏之

焚燬非刑明通紀莊烈帝元年詔曰非法非刑慘毒異常豈盛世所宜有今遵髙皇帝勅槪從焚燬

賄賂

羊羔利元史時州縣多貸回鶻賈銀以償官息動累數倍名羊羔利至奴其妻子猶不足楚材奏令本利相侔而止民所負者官代償之

棒頭血楊維楨集四溪吏某積金若干盛以巨木櫃妻曰此非金櫃乃血櫃耳吏問故曰棒頭舊血漸新血櫃裏黃金壓白金櫃非血乎

四髙會弇州史料嚴世蕃積貲滿百萬輒置酒一髙會其後四髙會矣而幹沒不止

以錢償明紀給事韓一良言今之世何處非用錢之地何官非愛錢之人向以錢進安得不以錢償臣起家縣官居言路知縣令行賄之首而給事納賄之魁今但咎守令之不亷然守令亦安得亷乎

黃白米明史槁宦者李廣死於其家得路籍多文武大臣名餽黃白米各千百石帝曰廣食幾何家亦甚隘豈能容是左右曰黃米者金白米者銀也帝怒下法司究交結廣者

京債明紀事本末劉瑾用事諸司官朝覲者各斂銀賂之多貸於京師富豪復任日取官庫賠償名曰京債

古器貨賂明王穉登集往時吳中古器物視今價不能一二今讀邸中書若某人爲禦史則曰以某器進某人爲監司則曰以某圖入是古鐘鼎金石圖書爲金錢貨賂矣

掃錢明季遺聞福籓稱制江南馬士英借徴餉名賣官鬻爵時人語曰掃盡江南錢塡塞馬家口

書帕長安明趙南星疏司選者每遇退朝羣遮畱講陞講調至署則公書私書闐戶盈幾所謂面皮世界書帕長安也

戲雙陸元史哈瑪爾寧宗乳母之子順帝深眷之官侍禦史嘗與帝雙陸爲戱又宻進西天僧以運气術媚帝帝習爲之號演揲兒法

以言利進元綱鑑盧世榮初以言利進太子深非之曰財非天降安能嵗取贏乎後伏誅

佞幸

折栁鼓噪明通紀成祖寵任紀綱旣久端午帝與羣臣射栁綱屬鎭撫龎瑛曰我故射不中若折栁鼓噪以覘眾瑛如其言無敢糾者綱喜曰是無能難我矣遂謀不軌

臣安進皇甫庸紀略憲宗崩宮中得疏一篋皆房中術也紙尾悉署臣安進太監懷恩袖至閣下示安曰是大臣所爲乎安慚汗不能出一語案萬安時爲大學士

遣校偵事明史槁天順時逯杲大幸遣校尉偵事凡四方大吏及富家多進伎樂貨賄以祈免親籓郡王亦然無賄者輙執送於是天下朝覲官大半罹罪

學五雷法明紀事本末憲宗好方術李孜省乃學五雷法厚結中官以符籙進賜金冠法印至擢禮部侍郎掌通政

大小丞相楊繼盛疏嵩以臣而弄君之權世蕃復以子而弄父之柄京師有大丞相小丞相之謡

枕臥明史槁錢寜得幸賜國姓爲義子其名刺自稱皇庶子帝在豹房常醉枕寜臥百官朝至晡莫得帝起居宻伺寜寜來則知駕將出矣

煉秋石獻徴錄顧可學以進士官參議家居十年瞷上好長生重賄相嵩自言能煉秋石服食卻老遂得進用累擢至禮部尙書然惟帶空銜支俸不與聞公事

兼公孤弇山堂集陸炳以乳媼子得幸勢傾天下累加太保兼少傅掌錦衣如舊故事三公無兼三孤者僅於炳見之

四字諡嘉靖注略邵元節入京大加寵信後拜禮部尙書死時帝爲出涕賜少師葬用伯爵禮禮官擬諡榮靖不稱防又擬文康帝遂兼用之互見道士

權奄

釋奠風異元通鑑武宗遣宦者李邦寜釋奠於孔子方行禮忽大風起殿上及兩廡燭盡滅燭臺底銕鐏入地尺許無不防者邦寜慚悔累日

失鐵牌獻徴錄太祖置鐵牌髙三尺上鑄內臣不得干預政事八字在宮門內王振惡之一夕忽失牌所在

西廠明紀事本末憲宗命太監汪直詗刺外事遂置西廠初永樂中因僇建文諸臣設東廠主刺姦至是名西廠以別之明商輅集去嵗有妖物出自西北繞城傷人當時人言必有應驗及妖怪方息遂立西廠一如妖物害人之時若不除革禍卒難消

呼先生王鏊紀聞王振之橫天子亦以先生呼之三殿初成宴百官故事宦官𨿽貴寵不與上乃使人視王先生何爲振方大怒曰周公輔成王我獨不可一坐乎使以復命乃命振由東華中門出使百官振拜振始恱

兩帝疏議輯略劉瑾肆惡四川巡撫林見素上疏以爲今日近而京師逺而天下皆有兩皇帝之謡曰朱皇帝劉皇帝又曰坐皇帝立皇帝

入覲投冊明紀事本末莊烈帝時總理太監張彛憲請入覲官投冊以隆體統許之僉事袁繼咸上言諸臣未覲天子之光先拜內臣之座士大夫尙得有亷恥乎

老伴來明陸釴漫記宦官覃吉識大體通書史輔導東宮之功爲多東宮嘗念髙王經而吉適至駭曰老伴來矣卽以孝經自攜吉跪曰主得無念經乎曰否吾才讀孝經耳其見畏如此

垂手小扶王世貞觚不觚錄馮璫勢張甚固安武淸以長樂尊父見之亦叩頭惟謹馮少屈膝答之曰皇親免禮而已若駙馬叩頭則垂手小扶之耳

笞寄尙書嘉靖注略太監崔文奴橫索民錢刑部鞠之文請防移訊錦衣尙書林俊不與文劾俊抗防卽收捕告人捶之叱曰此笞寄與尙書

內臣總兵明紀事本末英宗使太監曺吉祥監定西侯軍號都督多選降丁騎射以從此內臣總兵之始

呼士錄書吳中故語成化時太監王敬以采藥材書籍至江南橫暴尢甚呼士子錄書至千餘卷或不如意則出梵經使鈔之得賂而止方近秋試復以紙牌召集諸生於是有三學罵王敬一事

刻沈香明紀事本末英宗復辟悔殺王振乃刻沈香木爲振形葬之祀智化寺焉

廠臣並防天啟注略時有防稱朕與廠臣軫念云云嗣後聖諭皆上與廠臣並稱而不名

蟒玉趨隨明楊漣疏魏忠賢進香涿州鐵騎之簇擁如雲蟒玉之趨隨耀日警蹕傳呼淸塵墊道

富貴自在明紀事本末闖賊薄彰義門太監杜勲縋城上入見大內張皇賊勢語守璫輩曰吾黨富貴自在也

秉筆尊明周宗建感事詩宮禁髙皇誥尙存只今秉筆自言尊

元明事類鈔卷七﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷八

監察禦史姚之駰撰

官品門【一】

內閣

十八入相元明善集安同年十八入相薦用端良職任漢士天子嘉之曰安同爲相朕寢乃熟元名臣事略安童十八登庸在相位前後二十年海內號爲極治案元史俱作安童

花馬平章元史布延特穆爾持身亷介常乘花馬時稱花馬兒平章

爲百姓哭元通鑑耶律楚材爲相每陳民生休戚辭色懇切太宗嘗曰汝又欲爲百姓哭耶楚材嘗言興一利不若除一害生一事不若減一事

元徳上輔元史巴延求解政柄三宮勉畱詔爲大丞相加號元徳上輔輟耕錄巴延所署官銜計二百四十六字曰元徳上輔云云

自毀其稿元史類編李文忠孟三入中書退居一室蕭然如布衣凡獻納謀議常自毀其稿家無存者

給皮服元通鑑京師苦寒有丐訴丞相馬前丞相索皮服予之仍覈在官皮服悉給貧民都事歸暘曰宰相當廣濟天下此皮服幾何而欲給之

丞相廢置明侯甸西樵野記本朝承宋元以來亦嘗置丞相若汪廣洋胡惟庸等俱在相位後因井油之變誅戮數千由是始置三公閣內以備顧問而丞相廢革矣陳子龍集國家廢中書而立閣學然久之竟如眞相者近人主而操絲綸也此卽東京政歸臺閣之意耳

入內閣今言直文淵閣者入內閣預機務出納帝命奉承規誨防檢題奏擬議批答九卿奏事亦不得相關白蓋旣罷中書丞相此直閣者卽虞揆殷衡周宰之職也

功名始終明實錄費宏恭愼謙抑明習國家故事能持重得大體凡三入內閣以功名始終云

三楊玉堂叢話正統間文貞爲西楊文敏爲東楊因居第別之文定郡望每書南郡世遂稱南楊西楊有相才東楊有相業南楊有相度論本朝賢相必曰三楊

風流儒雅明何良俊叢說李文正當國每朝罷門生羣集其家皆海內名士談文講藝絕口不及勢利其文章亦足領防一時風流儒雅𨿽前代宰相罕見其匹

李謀劉斷明費宷集劉文靖健晚年遭際孝廟與李公東陽謝公遷同心輔政上推心任之時人語曰李公謀劉公斷謝公尢侃侃

薦文武才明名臣記李賢爲大學士練達政務不屑爲小廉曲謹薦用耿九疇軒輗年富王竑姚防崔恭顏彪馮宗諸文武才臣皆得其用

學博才雄吾學編正徳時楊一淸入內閣學博才雄善應變尢曉暢邊事羽檄旁午一夕十疏口占指授悉中機宜

首相今言設內閣自李文達領吏部尙書而彭文憲商文毅萬安相繼領之遂爲首相故事

不私鄕故殿閣詞林信陽進士何景明年少能詩時劉文靖在內閣人以爲首相同鄕必入翰林公曰此人福薄能詩何用後竟如其言自來居內閣不私鄕故惟公一人

手折疏名陸深集楊文貞士奇當國時有手折子書知府以上名姓懷之防中暇卽展閱此與宋呂晦叔籍記人才事件謂之掌記者正同

虛扆總已明楊廷和行狀四月二十一日嗣君至行殿明日卽位自三月十四日至是三十有八日公承虛扆總已內外晏然十六載獘政姦人皆於卽位詔除之

視部如屬明孫鑛集髙皇罷丞相以政事歸六卿吏部爲首故文皇委任蹇忠定猶在三楊上後三楊位益尊而繼蹇者資淺因少遜焉後王文端忠肅繼之職守復正自玆以還時有低昻要不甚遠分宜在閣久部權始失至江陵而始自爲眞相視部如屬也

首疏八事名臣記商輅於成化二年復入閣首疏八事勤政納諫儲將材飭邊備革冗員設社倉崇先聖之號以配天開入徳之基以造士

自訪一人明嶽正傳英宗復辟召見文華殿旣出上曰今內閣朕自訪得一人乃嶽正也

問子薦賢明耿定向集楊溥執政其子自鄕來省公公問一路守令孰賢子曰兒道出江陵其令殊不賢曰云何曰卽待兒茍簡甚矣乃天臺範理也公黙然居數日卽薦陞安陸知府

直廬三語王世貞集徐文貞階爲相上輟分宜直廬以賜公於是公始爲政書三語懸之朝房壁曰以威福還主上以政務還諸司以用捨刑賞還公論

直窮慕古名臣記大學士薛瑄卒劉定之請從祀孔廟言公直窮慕古談道淑徒進無附麗退不慕戀

多平反獻徴錄仁宗時金幼孜爲武英殿大學士當時法司論死罪多寃帝命臨決必三學士防讞幼孜知律例多平反

老儒讀書獻實邱濬宏治中入內閣上時政疏凡十餘萬言帝知濬老儒讀書事上輒允

六載拜相王世貞集張文忠孚敬在公車最久而其成進士僅六載而拜相天子之所以禮信之者自明興無兩

封還手諭明史槁鄭貴妃不欲福王之國沮撓萬端以明年太后七十壽宜畱慶賀帝令內閣宣諭廷臣葉向髙畱弗宣帝又遣中使促之向髙反覆上言封還手諭帝不得已從之

父子宰輔明史槁陳於陛大學士以勤子也終明世父子爲宰輔者惟南充陳氏世以比漢韋平

夢二祖明王錫爵集李文定春芳少時夢與百神遊於鈞天廣樂二祖禦而引之曰大事付汝又一夕夢謁英宗其相髙少保取其扁授公曰而嗣我而嗣我

第稱元輔明紀事本末張居正爲相剛愎自用至章疏不敢斥名第稱元輔始譽以伊周漸進以五臣居正亦恬然居之至有以舜亦以命禹題試士者當時目爲勸進

外僚入閣明史槁莊烈帝將增置閣臣以翰林不習世務思用他官參之召廷臣數十人各授一疏令擬防遂擢張至發入閣自世宗朝許瓚後外僚入閣自至發始

林下九相王世貞明盛事記萬曆元年少傅李本太子太保嚴訥少師徐階李春芳太師髙拱少傅郭朴陳以勤少保殷士儋太子太保趙貞吉凡九人皆一品腰玉逍遙林下此亦前代所未見者

南人作相王鏊相論國朝之興奮自南服一時元勲皆出濠定之間其後名臣碩輔如三楊蹇夏出於南者不可縷數

萬嵗閣老泳化編成化時彭時以君臣懸隔爲言司禮乃約云上禦文華殿召見但情未洽浹不宜多言至期時方奏天變減俸二事萬安遂呼萬嵗彭時商輅皆同呼而退四方因傳笑萬嵗閣老云

閣中無人萬曆注略閣中李廷機請告至一百二十三疏後葉向髙復杜門閣中虛無人者五月

淸客宰相明紀事本末莊烈帝初年編修倪元璐屢言事大學士來宗道嘗曰渠何事多言吾詞林故事惟香茗耳時謂宗道淸客宰相

爭枚卜明紀事本末時防推閣員禮部尙書溫體仁訐錢謙益主試納賄不宜枚卜上召廷臣及體仁謙益於文華殿質辧體仁言如湧泉而謙益出不意頗屈

閣權今言內閣之預機務也自建文始也孤卿入內閣自王文始也內閣之領吏部亦自文始也至於今非孤卿則六卿內閣職業重於中書省體統尊於三公府而內閣之權益隆

吏部

不私鄕人元通鑑成宗時吳元珪爲吏部尙書時選曹多私其鄕人元珪曰此風不可長蜀黨朔黨宋之所由衰也自視事請謁皆謝絕

從吏入官元史帝欲起傅巖爲吏部尙書韓鏞言吏部掌天下銓衡巖從吏入官不可詳見任官

嵗月定資元史仁宗時韓若愚爲吏部郎中故事凡潛邸官吏不次遷轉若愚請以嵗月定其資品遂著爲令

簡命特異官制沿革洪武時革中書省使政歸六部吏部分四子部曰總部後攺文選曰司封後攺驗封曰司勲後攺稽勲曰考功尙書之簡命禮數特異其勲勞茂著往往加以三孤贈以三公

銓法秩然明史槁洪武四年陳修拜吏部尙書偕侍郎李仁詳考舊典參以時宜按地劇僻爲設官繁簡凡庶司黜陟及課功覈實之法皆精心籌畫銓法秩然

榜吏部壁王世貞集徐文貞階當遷吏部時榜於壁曰咄汝階二十一而及第四十三而佐天官國恩厚矣何以稱塞

揭缺明髙拱志銘往除吏時其善地多畱而不除曰養缺公曰民方無主何以畱爲只畱以供用且以供人之用耳命選司凡有所缺悉揭諸門外使眾見之

不受私謁申時行集嚴文靖訥爲吏部尙書下教諸以公事謁及攻吾闕者之待漏所毋私第吾不受私謁有郡守使人上謁公鐫守三秩曰吾不愛一守以明吾志

革頂首明何世守集舊時吏役實防者皆坐名撥缺多行重賂以圖厚利新舊相代索頂首銀至千兩霍韜爲吏部侍郎一槪撥之痛革頂首之獘

朝房見客獻徴錄陳有年爲吏部尙書視事卽止息於公署以朝房見客諸中貴聞之人人自失自是片楮不及門矣

不家此官名臣記吏部闕侍郎上求老成名持法者乃以兵侍歐陽鐸上輒報可鐸佐吏部不攜家曰吾乃敢家此官哉

布秧斂手卓異記洪武間吏部尙書吳琳致仕上遣使察之潛至旁捨見一農人孤坐小幾起拔稻秧徐布於田使者問曰此有吳尙書乎農人斂手曰琳是也使以狀聞上益重之

典銓嚴肅明徐階集周用爲吏部尙書自近嵗來郎中於爲政專尙書至不暇有可否而侍郎以噤不語爲知體郎中者其智與力俱困則盡以任吏於是銓部之政幾由吏出公有舉錯必參以眾論吏不得爲姦私故其典銓不嚴而肅

黜幽創條吾學編成化時李裕爲冢宰舊制以老疾罷軟貪酷不謹四條爲黜幽公謂遲鈍似軟偏執似酷創立才力不及一條以處之實愛惜人才之意其法迄今不變

子接賓客名臣記王恕居冢宰時子承裕隨任令接海內賓客籍其所長恕依而用之當時旣不疑其子而海內號稱公明

壽最髙實錄上嘗謂李賢曰今六部尙書庶皆得人但慮吏部王翺老爾時翺年七十八賢對曰臣聞祿命之說翺壽最髙尙有十年上喜曰如此無慮

注地停筆明黃佐集吏部尙書屠滽注選至惡地必停筆良久務以土俗稍宜者補之

嵗寒圖名世類苑正統間兪山爲吏部侍郎上嘉其淸愼作嵗寒圖並題詩以賜之

注牘塡牓獻徴錄李裕拜冢宰每大選先二日於後堂設一木榻上書皇天鑑之與二侍郎文選司官以缺員與選人一一第資格可否注牘至期引奏塡牓更無舛錯而庶官得人

恊心爲政明何喬新集宏治初王恕爲吏部尙書楊守陳與劉紹和爲左右侍郎三公恊心爲政凡黜陟人才楊公於其人忠邪易險侃侃言之二公知公好惡無私率皆聽用故當時用捨天下皆以爲當

書冊參驗明郭正域集髙文襄拱以內閣兼吏部集諸司官各授之柬曰吏部職在知人某也徳某也才某也不徳不才或所自見或得之何人各書諸冊月終以復予愼之哉每嵗得八百餘冊以爲參驗

注王官明史槁趙南星爲吏部尙書鋭意澄淸有給事爲貲郎求鹽運司卽注貲郎王府而出給事於外知縣石三畏夤緣行取亦置之王府時進士無爲王官者南星不卹也

選人報缺明胡直集楊載鳴掌銓事時曹中吏多匿善缺市賄選士有數年不得出者公乃示應選者各呈報其鄕之缺官不逾月缺盡出遂無復壅滯

京察不狥獻實考功郎趙汝謙主京察事人謂公曰兩閣下私人須先請問否則匪直損官而已公不從明日立堂上簿唱官名執議不狥

別疏請汰明楊廉集凃觀在考功別白賢否人以爲明當考察時力與侍郎章公綸爭可否旣連署以上章公復別疏請汰十餘人憲廟命廷臣覈之卒從觀議

采鄕評名山藏張瀚曰銓部省各一人凡以采鄕評杜誣蔑也

不知吏部名臣記林春赴官泊淮淮守某以次謁客舟始及春供饌又薄若不知爲吏部者後淮守入覲考下春時爲稽勲郎白尙書以過淮事薦其亷靜

延訪人才明史槁故事選郎悉閉門謝客黃孔昭入文選公退客至輒延見訪以人才書之於冊除官以其才髙下配地繁簡其以私幹者悉拒之

因才授職獻徴錄嘉靖朝屠楷爲選郎每注選因才授職權勢請托抗論不從後以久任當遷侍郎奏畱之曰四五十年來無此文選云

擲眼紗明詩話劉天民始諫南巡再諫大禮兩笞闕下以選郎調知壽州故事京官外謫出都以眼紗自蔽時過部門選人擁其馬不得前天民擲紗於地曰吾無愧於官俾汝輩見吾面目可耳

選郎憂喜吳寛集黃仲昭爲選郎十五年持法最愼侍郎謝鐸嘗稱之曰在文選每見其喜則知賢者之得進見其憂則知小人之不得退十有五年始終一節

從他部調明史槁時選郎缺儀制郎吳昌時欲得之周延儒力薦於帝諸臣亦稱其賢遂以他部調選郎前此未有也

封外無職孫鑛集成國公朱希忠卒援封王例爲請時陳恭介有年爲驗封郎中拒之詔下竟王焉公卽日移病曰郎官職在司封封外無職今有王封而不得爭復何冀乎

陽秋可畏明顧璘集儲文懿瓘爲考功時畱意人才考注臧否無不曲當一時人士竦然戒曰儲君陽秋可畏

抽籖注缺萬曆注略孫丕揚爲吏部更定選法親自抽籖時人嘲銓部爲籖部明顧大韶竹籖傳竹氏之興蓋顯於禹益之世後更名籖萬曆間太宰薦於朝命入吏部貳文選郎事

南銓明蕭士瑋集南銓如退院僧日煨折腳鐺罨糙米飯

執劵酬吳萊詩選曹已似執劵酬皂雕一飛卽掣韝玉帶朱衣沈周寄三原王冢宰詩玉帶朱衣鶴明夕陽林下寄長生

帶翰林李東陽賀彭閣老詩吏部銜淸帶翰林路隨仙步轉髙深

戶部

指蠒姚燧集李徳輝爲戶部尙書事無大小必決之一日書判煩勞指爲之蠒

心計精析元史類編楊湜心計精析爲戶部侍郎時用壬子舊籍定賦役之髙下湜言不可因俾第其輕重人以爲平

奏罷提舉元史至元中尙文爲戶部尙書奏罷懷衛竹稅提舉司民便之

十二部吾學編明初制戶部屬有四曰民部曰度支曰金部曰倉部後以庶務浩繁攺爲十二部各令淸理一布政司事二十九年又攺十二部爲十二淸吏司

公毋署名獻徴錄年富拜戶部尙書錢谷防計躬任其勞事有關於利害者僚佐或難之富曰苐行之吾當其責公毋署名可也

告報艸米明通紀命戶部侍郎劉大夏理北邊糧艸時糧艸半屬中貴子弟經營以致缺乏大夏日夕講究得其要領揭榜云某倉場缺幾千石每石給官價若干官民客商但願告報者米自十石以上艸自百束以上皆準告𨿽中貴子弟不禁也不兩月公有餘積民有餘財蓋往時來告糧百千石艸十萬束方準故中貴子弟相爭爲市耳

袖小帖泳化編夏原吉爲戶部尙書每天下錢糧之數悉書小帖於袖暇卽按閱

天眼開明崔后渠雜識詔還梁健庵材司徒途人馬子相語曰今天眼開故回梁爺

請停取買明紀編年隆慶時劉體幹爲戶部尙書凡內降取買金玉之類每執持不行嘗上疏請停取買疏至文思房不肯進體幹仍令賫上內閣請體幹面諭不必上本體幹遂致仕

乘一騾去明紀事本末戶部尙書韓文爲劉瑾所厄而罷卽日乘一騾宿野店而去

課多考下李東陽集周文端經爲戶部尙書每委官監稅必諭以愛節民力凡課入多者則與下考

呼李戅獻徴錄宣徳中李新任戶部侍郎上常呼李戅而不名其見重如此

筆如嵌金明彭韶集陳俊爲戶部侍郎隨時裁決懸合事宜部屬相謂諸文移稿有陳公筆如嵌金然其重之如此

張板知名名山藏往年南京芻粟委之憲臣及張鳯攺南戶部侍郎特勅鳯兼督蓋以出納嚴愼故時人以其執法號爲張板朝廷亦知其名

名堂後樂名臣記南戶部尙書黃福公正亷恕素孚於人憂國之心始終不渝嘗以範希文語名其退食之堂曰後樂以見其志

食止柿餅獻徴錄劉璣爲戶部尙書未制緋冬月朝防公卿皆緋紵璣獨絳紗直至郊賜始制服日至部視事過午堂食止柿餅四枚茶一盂耳

響應無遺解縉集戶部侍郎郁新每奏事廷中玉音顧問天下地理陰陽戶口漕運之數民間利害無巨細皆響應無遺謬

得十二人京學志梁端肅材爲司徒上念吏治厖雜特命公行考察所汰者數百人人心大服又大獄久不決者四事上命兼司冦讞之居數日盡得其情上喜曰得尙書十二人如材者朕可無憂矣

士得宿飽明史槁鄭三俊起南京戶部尙書南糧嵗額八十二萬有奇積逋至數百萬三俊初至時倉庫不足一月餉乃力祛宿屢與兵部爭虛冒久之士得宿飽

盡令入署明史槁戶部十三司自宏治來以公署隘惟郎中一人治事員外郎主事止除官日一赴而已王國光爲尙書盡令入署職務得修

立輸賈法明邵寶集畿內諸倉有餉馬菽久腐且棄或扺數給軍往往生怨陸廣爲山西司主事立輸賈法平糴直給有備無壞且省道理費以備荒賑疏上行之

屬京府楊廷和集侯觀爲戶部郎尙書周文端器之雲南司缺薦公調補蓋雲南司屬京府事倍他司故也部中章奏多以委之

不給公廩獻徴錄戶部員外郎張昕一以養民爲心恆念先人所遺幸有餘自爲主事卽辭祿𨿽奉使在外不給公廩餽遺一無所取

司農倚重獻實世宗時鄒守愚歷戶部郎中議行平糶法奏發帑金賑全陜饑劾中貴冒芻茭與爲逋逃主者諸所持論諤諤不阿司農氏倚重焉

減璫息明史槁曹珖授戶部主事督皇城四門倉衛軍貸羣璫子錢償以月餉軍不支餉者三年珖命減息璫大嘩珖曰並私券奏聞聽上處分耳羣璫請如命軍困稍蘇

漢命周餘明兪安期送路司農考績詩仙吏度支猶漢日黎民苦旱似周餘

禮部

不視眾元通鑑庫庫拜禮部尙書故事大樂教坊本部遇公防眾伎雜陳庫庫端坐不一視僚佐以下皆肅然

親書官階元史至大中郭貫除禮部尙書帝親書其官階曰嘉議大夫以授有司

如古圖畵元史類編文宗視郊時張起巖爲禮部尙書充大禮使導帝陟降步武有節百姓望之如古圖畵中所覩帝甚嘉之賜賚優渥

申捲班令元史曹元用爲禮部尙書及大朝防爲糾儀官申捲班之令俾以序退無爭門而出之擾行之

自翰林擢續文獻通考國家稽古右文敷典察倫類非道藝徳行具備者莫稱玆任故成宏以來率以翰林爲之登公孤任輔導皆必由此明史槁禮部長不由翰林者席書以言大禮故由他曹選萬士和亦先歷其部侍郎惟徐學謨則以刑侍徑拜張居正之力也

不奉封冊明王錡寓圃雜記宣廟時胡濙爲大宗伯宮中屢有封冊必先命於公或有不當必奏曰臣掌天下大禮一不合宜遺譏萬世臣不敢奉詔上亦爲之中止

關系禮儀明霍韜行實公爲南京禮部尙書諸施爲建白若拜牌更十二拜之禮制帛嚴導送之儀擬差小九卿之進箋議革小京堂之用轎察百職事之拜孝陵劾劉監丞之衝儀仗皆關系禮儀之大者

風化爲務明趙永集李文康時長禮部首以風化爲務京師節日城西諸剎假禮佛邀男婦出遊公以爲狎暱薄俗奏止之

十知貢舉明盛事記胡忠安濙在禮部自宣徳丁未至景泰甲戌凡十爲防試知貢舉官

奏請専對名臣記太宗時呂震爲禮部尙書每朝時奏請他尙書皆執副本以備遺忘又與左右更進疊奏時震兼戶兵二部奏牘之多數倍震皆自専對未嘗有誤

天選侍郎獻實天順時禮部侍郎缺時有結權貴圗進者上不許密訪得李紹甚喜曰朕知其人久矣召吏部陞紹公卿往賀尙書王皥舉酒酬曰天選侍郎也

侍郎雨泳化編禮部侍郎王英遣祀南鎭時久旱英至紹興卽大雨四野沾足人皆曰此侍郎雨也又詳見雨

了無供具名山蔵吾紳拜少宗伯衣冠畢賀而一室蕭然了無供具有誚之者曰拜官不祀先防客乎紳笑惟而已

方術尙書嘉靖注略陶仲文起筦庫以符水噀劍絕宮中妖太子患痘禱之而瘥帝深寵異仕至禮部尙書加少保

卻樣茶明顧淸集精膳司主天下貢茶至者必先呈樣樣者其名實則以私餽唐貞爲郎中飭門者正供外無得入流風一淸

臨軒試詩獻徴錄林鴻擢膳部員外郎太祖臨軒試龍池春曉孤鴈二詩一日名動京師

辧安南表宋濓集安南來貢主客曹已受其表曽魯爲祠部主事取其副覽之其王乃陳叔明公曰前王陳日熞今驟更名必有以也白尙書詰之果簒位者托修貢以覘朝廷之意上聞之乃卻貢不受

毀淫寺明屠應埈集兄應塤遷祠祭郎中人有建議毀京師諸淫寺事下部議議者多幻惑兄一夕發檄徧京師盡毀諸寺無復艱慮

訂讀書約孫鑛集蔣勸能爲精膳司員外余亦備員主客是時署中多知名士共訂讀書約欲兼通今古先讀經濟錄吾學編次乃讀左氏傳班範諸史今書日一卷古書半之各以意加評防十日爲期公退後共攜所讀來直共相辧論

知貢焚香明張以寧賀禮部王尙書詩知貢春題榜焚香晝鎖防爲公植桃李報國蓄參苓

兵部

增驛鈔元史兵部總天下諸驛時使客之費十倍彊取於民趙孟頫授兵部郎中請於中書增鈔給之

蹇驢赴戍名臣紀劉大夏以兵部尙書發戍策一蹇驢赴戍所披甲持鋭與諸卒無異

不論首功明史槁王瓊爲兵部尙書時四方盜起將士率以首功進秩瓊言此嬴秦獘政行之邊方猶可未有內地而論首功者今江西四川妄殺平民千萬縱賊滋蔓貽禍實深自後惟以蕩平爲功不計首級從之

眞司馬王世貞集英廟北狩時於公謙稱眞司馬葉公盛稱眞夕垣

防中手冊獻徴錄上嘗召兵部尙書齊泰問邊將姓名泰歷數無遺又問諸圖籍泰出防中手冊以進簡要詳宻上大奇之

不與管鑰明書武皇南巡江彬欲爲亂一日遣校索南京九門管鑰甚急督府莫能難問兵部尙書喬宇宇曰守備者所以備非常城門管鑰孰敢取亦孰敢與乎𨿽天子詔無聽可也事得寢

屹立無怍野記王繼攺南大司馬時中貴李廣以左道見寵大臣競以賄結廣敗科道劾交通之大臣上宥之翊日早朝空班謝罪惟公與鈞陽馬公弗預垂紳屹立了無怍色

可屬大事名山藏兵部尙書戴金首陳安攘大計十二事上省覽嘉悅謂戴尙書可屬大事命斟酌舉行

獻三經名臣記胡世寧前謫遼東熟知京東一帶利病及起兵部侍郎進備邊二十五事復憂時獻三經講義辭多中羣忌

一日剖決獻徴錄楊博再起兵部尙書署事者以公將至案牘皆謙讓未敢判叢積多至數十公至一日盡剖決無畱滯者

兩熊夾馬明通紀熊翀爲兵部侍郎時大司馬馬文貞公名焰然而侍郎有左熊右熊公爲左熊京輦有兩熊夾一馬天下太平之謠

余羨治船吾學編武庫司故所風馬船千餘以備上供物每船敝輒衞校士自補破產者相望王積爲郎中時言於朝以武庫余羨治船不累衞校士

武選得人獻徴錄陳愷任武選久武選固劇司怨叢勢軋愷一意奉公杜門自守一時稱得人大司馬鈞陽馬公謂可備方嶽之任

裁貢船泳化編正徳中臧應奎授南職方司時中官以進貢多索船利私載縻金害民奎悉裁省

條論互市王世貞集楊繼盛爲兵部員外郎時仇鸞驕且畏敵請於二邊互市市馬公上疏條論其十不可五謬遂貶狄道典史

匿籍泳化編朝廷欲使人於西洋求寶玩命兵部查王三保至西洋時水程尙書使都吏檢舊案時劉大夏爲主事先入檢之匿其籍遂不得後私語尙書曰三保下西洋時所費錢糧數十萬軍民死者萬計舊案𨿽在何足究其有無耶

卹馬戶明陳所蘊集畱都故有買馬戶供騎士用所市馬必由兵垣及守備以次傳閱皆橫索錢不則駁不中選陶大年爲駕部郎白大司馬自駕部一驗肥瘠卽付領騎又檄管操人同閱以杜軍人口嵗省馬戶若干緡

竟日坐署明於愼行集武選掌天下軍職圖籍充棟郎不能一一閱曹椽以其間受賕上下之李學詩爲郎每逢選月卽謝絕人事竟日坐署中校其功閱卽有秋毫之姦無不燭照

繪九邊圖明顧夢圭集周鳯鳴爲職方嘗繪九邊圖以獻欲上知邊隅要害本兵李公每語人曰職方得周郎吾可坐嘯矣乂獻徴錄載鄭曉撰次九邊圖志三十卷

單騎出關明史槁袁崇煥爲職方主事廣寧師潰廷議扼山海關崇煥卽單騎出閱關外部中驚失袁主事家人亦不知所往已還朝具言形勢且自任一人可守遂使監關外軍

職方賤明季遺聞福藩稱制南京馬士英阮大鋮等用事一時幸進者眾京中爲之語曰職方賤如狗都督滿街走

洗諸司馬水東日記劉洗馬定之朝遇王偉兵侍王戱之曰吾太僕馬多洗馬須一一洗之劉應聲曰何止太僕也諸司馬不潔我固當洗之耳

儲養本兵髙拱集兵乃專門之學非人人可能者宜養之有素臣謂儲養本兵大臣卽當自兵部司屬始宜特髙其選以有智謀才力者充之使其專官於此而又優其陞格焉

刑部

何必彊壯元史阿嚕臺爲平章議刑部尙書宰職有所舉者或曰此人柔軟非刑部可用阿嚕臺曰廟堂卽今選劊子耶何必求彊壯之人

不責稽遲元通鑑仁宗朝以吏多滯事責曹按不如程謝讓曰刑獄非錢谷銓選之比寛以嵗月猶恐失實豈可律以常法由是刑曹獨得不責稽遲從讓言也

辧赦前元史丞相特們徳爾專政一日召刑曹官屬問曰西僧訟某之罪何久不治眾莫敢對時曹伯啟爲侍郎從容言曰犯在赦前丞相𨿽怒莫之奪也

四科歷代沿革洪武時於刑部中分十二部各淸理一布政司刑名事每部仍分憲部比部司門部都官部四科以領其事

筆不忍下明通紀夏原吉爲刑部尙書嘗夜閱文書撫案嘆息欲下而止者再夫人問之吉曰適所批者嵗終大辟奏也吾筆一下生死決矣是以慘沮而不忍下也

簿籍無名筆麈萬曆初籍沒馮璫閱其簿籍大臣皆有問遺惟無司冦嚴公淸名上甚重之內中因呼爲嚴靑天未幾拜太宰

牒付司城明汪道昆集聞淵遷南刑部尙書南京訟故煩晨持牒者數百公曰守備中官受告宻侵刑部權釋此不問顧獨下行有司事乎自今民間大事必由通政司達刑部其餘一切付司城

作期無軒獻徴錄刑部尙書周雍初遷卽作期無軒以自警

書名禦屏明曽同亨集陸光祖爲大司冦時上嘗列公名於禦屏間下書淸正二字後攺吏部實出上意

奏定條例吳寛集刑部尙書臼昻以律爲萬世之法條例爲一時之宜今吏得爲姦皆條例繁冗之故因詳定爲若千條奏上頒行而姦獘始少

以往牘決何喬新集陸瑜簡爲刑部尙書英廟語左右曰刑部得人矣公久居法曹練達國家典故凡有大獄下不能決者質於公則曰某時某所犯類此退索往牘閱之年時無少差

與屬講律獻徴錄陳璋之爲刑部侍郎也日以律法與諸屬講明故一時多以刑名著聞

無路可通名臣記刑部獄詞旣經侍郎詳定尙書多不覆視惟死罪始自裁決楊志學遷刑部尙書自笞以上皆親覽請托不行人皆曰楊公無路可通也

外翰林客燕雜記嘉靖間李攀龍王世貞輩俱官西曹相聚論詩建白雲樓榜諸君詩人目刑部爲外翰林

何鐵而本朝朱彛尊明詩綜傳永樂中仁和何澦官刑曹郎持法不避貴勢京師語曰無縱誕避何鐵面

殺豬享囚四部稿王守仁爲刑部主事當直獄嵗行盡而故尙書侍郎家畜豬飼以囚食甚腯守仁悉殺以享獄卒及囚莫能詰也

辧詐囚明李濓集趙羾爲刑部郎時一人犯大辟死獄中出其屍實閉气詐死也越四十年公爲司冦其人復犯法公一見呼其姓名曰汝非曩死獄中者耶訊之伏辜人以爲神

勝百輩獻徴錄洪武中詹鼎爲刑部郎中刑郎僚佐未完有司請除吏丞相曰刑部有詹鼎在勝百軰其見重如此

治錦衣獻實錦衣衞廣東司其官校多恣橫法司每優容之何喬新爲員外郎時有犯輒捕治不貸官校皆悚懼無犯

關門郎中泳化編刑部郎朱恩遜志吏事不通問謁有關門朱郎中之稱至聞於孝皇

治律如經王錫爵集王樵爲刑部郎治律如經生治經字比句櫛貫串折衷有手纂讀律私箋法家不能難也

有著輒屬王世貞集李於鱗官刑部曹事寖劇守文法無害而其業日益進大司冦有著作輒以屬於鱗借借公卿間

自署疏尾明袁洪愈集相嵩之欲殺楊忠湣也授指侍郎案以詐傳親王令防時史朝賓爲刑部郎論辧終日無如之何乃自署疏尾有楊繼盛語𨿽詿誤心實無他惟陛下憫其愚狂以全好生等語嵩怒乃降職調外

一官易命明史槁顧大章爲刑部員外時遼陽邏姦細論死絕無左驗者二百餘人未死者僅四之一大章曰以一身易五十人命且甘之況一官乎卽言於尙書防讞系三人余悉移大理釋放

赭衣啼明通紀南京獄官孫一謙於獄囚甚有恩囚米舊日一升率爲獄卒盜去公手一秤秤米計飯按籍分給囚衣敝爲浣濯補綴終其官囚無凍餓淩虐死者王世貞贈孫獄官詩靑衫白馬帝城西祖道無人日欲低獨有苦盧方畝地赭衣猶作數行啼

生地獄湧幢小品閩人蘇夢爲獄官禁獄卒患苦諸囚又恐其夜虐莫知也則監置一鑼令曰有虐囚者同監鳴此其他撫卹法甚備郎中沈珖指獄戶語曰此生地獄也

掌三法司獻徴錄楊茂元授刑部主事練習法比大司冦器之部政有幹三法司者悉令兼理人謂之掌三法司蓋愼選也

工部

息民力元史成宗時連年水旱五穀不登工部尙書吳元珪言春秋之義以養民爲本凡用民力者必書蓋民力息而生養遂

丞相怒我元史類編唐仁祖遷工部尙書丞相欲重困之考織課稍緩遽命吏往督且促其期仁祖召諸署長諭曰丞相怒在我爾等勿懼眾皆感激晝夜倍其功期未及而辦

不治鷹食元史阿哈瑪特使鷹監奏工部不給鷹食鷹且瘦死帝促召治之時董文用爲工部侍郎帝望見文用入曰此豈爲爾治鷹食者置不問

賜繡囊名山藏毛伯溫爲工部尙書以意制八輪車上聞之喜賜繡囊銀勺各一詳見車

治決河獻徴錄景泰中趙榮遷工部侍郎張秋河決命董治之卒復故道

不虛讓名臣記杜銘遷大司空故事拜尙書者率上疏禮辭公曰事君貴誠虛讓非禮也獨不辭

請酌緩急獻徴錄時大工並興漏巵幹沒百出張潤爲工部尙書躬勤省閱百獘盡祛乃請酌緩急爲先後上納之

均羣匠獻實孫需爲南工部尙書先是諸營建給領料價悉匠魁専之部或與爲市故羣匠無所得而工不可完需令匠魁及羣匠同領而均分之稱便如出一口

冬曹大臣泳化編陸傑晉工部侍郎禦札諭問稱冬曹大臣而不名

馬前雙明說聽工部居六曹后仕進者泠局視之嘉靖間興大工添設郎官數倍營繕司尢盛或得驟陞京堂亦有先賜四品服者人始慕之而爲語云馬前雙馬后方督工郎雙者棍方者杌也

題詩驛亭獻徴錄屠勲授都水主事分司淸江浦督修運舟持亷秉公百度具舉有題詩驛亭以美其事者

獻玉池泳化編工部郎陸祥多巧思嘗用玉一方寸許刻鏤爲方池以獻凡水中所有魚龍荇藻之類皆備

戎器堅利孫鑛集沈子木爲虞衡主事領盔甲廠廠有中貴主之物料半侵牟公乃召工匠嚴諭之有不中程者輒毀棄令重治後敵猝至通州禁軍出禦出戎器十三萬有奇皆堅利可用

印識明茅瓚集虞衡司嵗収所貢縑及軍仗當事者惡其濫惡輒鹵漬而刀碎之輸者大困吳源在司以膏硃印識縑兩端以火烙印識軍仗濫惡者不得行而民免於困

一遷自可明紀事本末石亨以迎復功專恣工部侍郎孫宏緣亨薦得官復請以爲尙書上曰且使侍郎再遷則尙書矣亨出曰一遷尙書何不可者乃待再耶

貳尙書明通紀莊烈帝時工部侍郎髙宏圖言臣部有公署中則尙書旁列侍郎禮也內臣張彛憲奉總理兩部之命儼臨其上不亦辱朝廷乎臣之爲侍郎也貳尙書非貳內臣也

諸曹郎

顚主事明世說楊循吉多病好讀書最不喜酬應常開卷至得意因起踔掉不休人遂呼爲顚主事

願就部曹褒談士之始進以翰林爲極選競進者率規計恐後戴公珊與華容劉公堅避不往且曰願就部曹習民事沒沒老文字竊所恥也後兩公咸爲名臣

南郎湯顯祖集南郎者仕人所謂遲回厭怠之者也然僕有私願而特不願去者五

翰林院

翰林中人元史曹元用幼嗜書經目成誦爲翰林編修值禋院副史缺中書奏以元用爲之帝不允曰此人翰林中所不可無者

援筆立成元史類編李之紹授編修姚燧欲試其才凡翰林應酬之文積十餘事並以付之紹援筆立成燧曰可謂名下無虛士也

嘆未顯擢元史虞集兼編修官仁宗嘗對左右嘆曰儒者皆用矣惟虞伯生未顯擢耳

烏珠宮瀛洲道古錄元時翰林院以金烏珠第爲之歐陽楚公詩翰林老屋勢深雄猶是金家烏珠宮

六入翰林元史歐陽元歷官四十餘年六入翰林三拜承防凡宗廟朝廷雄文大冊多出元手金繒上尊之賜幾無虛嵗

萬世公論元史仁宗曰禦史臺是一時公論國史院是萬世公論於是陞翰林史院秩從一品

養老地玉堂綱鑑袁成宗曰集賢翰林乃養老之地自今諸老滿秩者陞勿令輒去

詞林殿閣詞林記洪武初建翰林院於皇城內學士而下晚朝卽宿其中扁之曰詞林

二十八宿吾學編永樂甲申始選庶吉士得二十八人以應列宿

挨宿明世說永樂時選庶常周文襄忱自陳年少乞讀中祕書時人謂之挨宿明彭惠安爲文襄像贊學博而邃沛乎有容二十八宿誰能右公

玉堂仙彭時筆記翰林官職淸務簡世謂之玉堂仙好事者謂第一甲三人爲天生仙余爲半路修行仙以三人卽除撰編余選庶吉士須教養數年而後除也

投獻皇甫庸紀略宏治前凡選庶吉士必先呈所爲文於內閣謂之投獻後諱其名廢不用

不屑文內閣行實徐武功入翰林不屑以文名凡軍旅行役水利之類無不講求其法曰此孰非儒者事使朝廷一日有事用我恐學之無及矣

柯亭劉井明詩話北京翰林院設玉河橋西堂後有井劉文安所鑿也亭二間凡八楹柯學士所築也至今入院者以劉井柯亭爲佳話李東陽詩當時院長文安公柯亭劉井相西東

教如國子明徐階集歐陽徳奉命教庶吉士曰此朝廷所厚養以需大用者不宜徒以文爲也教之如國子而繼之以時政之所急

不減年獻徴錄王崇儉舉進士防考選庶吉士有逹官見其詩翰者謂曰以君才學宜居上選惜年逾三十少減一二入選必矣公正色曰豈有未事君而先欺君者乎卒不減

伐老栁湧幢小品楊守隨掌院事院後有巨栁數章參天蔽日民之輸廩米者欲曝於庭患栁陰翳之請伐其最巨者公不許作伐老栁賦示意

攺翰院唐順之集昔官翰林者進士髙甲與庶吉士兩途今天子以爲不足遂得李學詩等十一人攺翰院皆取之科道與部屬而學詩與餘皆從吏部入

柯學士柏玉堂叢話廖道南遊翰林見有亭一區曰柯亭有柏二株曰柯學士柏嘆曰流風遺澤令人永矢勿諼

獨長揖吾學編崔銑爲編修時宦瑾擅權卿佐皆伏謁跪銑遇瑾史館門獨長揖瑾怒目視銑他日諸史官見又皆長揖瑾怒謂張防曰翰林後生多輕薄如崔銑尢甚

疏諌南巡明通紀江暉翰林庶吉士與同館舒芬等抗疏諫南巡廷杖幾斃

四諫玉堂叢話成化丁亥上以元宵張燈令侍從諸臣賦詩編修張懋莊防檢討黃仲昭上疏諫上怒杖之謫補外時稱三君子先是修撰羅倫論執政起復被謫而章等繼之號翰林四諌

積沙明蔣一葵長安客話翰林院門左右各積有飛沙髙三四尺世廟中掌院某嘗令除去官僚罷謫幾空未幾沙還積如故或以爲形勢宜爾

久握院章明王防集王獻天順時入翰林三十有七年先後握院章者十六年而年始五十餘

多陟顯要明王瓊雙溪雜記自成以來南北史部必用翰林一人禮部非翰林出身不得陞入由是翰林人多陟顯要而科道部屬不得齊驅矣

艸誥無誇陶望齡集林偕春爲編修以次艸江陵誥詞防體演文無所誇飾江陵不怡屬令攺定公曰王言適如是止也不增易一字

入館徒行明毛紀集李遜學教習庶吉士言曰學者宜甘淡泊服勞苦以爲他日受大任重之地向予輩初入館艱於置騎徒行者久之𨿽暑寒弗輟也今寜有是夫

屢建言明通紀張元貞天順時爲編修屢建言與時宰議不合告歸潛心理學名益髙

不弔內臣王鏊集成化中司禮監黃賜母死省寺監院無弗弔祭翰林獨不往或曰時且如此柰何陳音奮言曰堂堂翰林相率而拜內臣之門天下其謂何事遂已

女兒官凡史官在禁近者皆暖暖姝姝俯躬低聲涵養相體謂之女兒官孫少師承宗獨不然

刻勵古學獻徴錄陳束爲庶吉士與唐順之王愼中諸人刻勵爲古學張桂受上殊寵朝士咸奔走束獨不往諸老憾之呼爲輕薄小黃毛

分畨入直萬曆注略張居正請令翰林官分畨入直應和文章或侍上淸晏質問經義陳說治理如唐宋故事

吉士専疏明史槁明世以庶吉士専疏建言者前惟鄒智後則劉之綸劉綱並四川人

非三公府明史槁宣徳七年以故鴻臚寺爲翰林院落成大學士皆至掌院事錢習禮不設楊士奇溥座曰非三公府也士奇漙以聞於帝帝命具坐士奇漙乃自閣內出坐諸學士上

一時之厄嘉靖注略張璁以不由翰林驟居輔導而議禮時爲詞臣攻訐乃因事逐之十去六七又進閣時庶吉士不屑赴揖乃謂皆不堪教養不當出爲科道於是盡補司屬知縣爲翰林一時之厄

就熱去寒明詩綜傳明京師諺曰翰林九年就熱去寒

七科湧幢小品詞林初授官有七科以上旁坐避馬之說聞己丑焦弱侯過司成鄧定宇鄧辛未科焦執舊禮鄧固辭曰卽如俗禮所云曰七科以上蓋八科也柰何仍訛至此遂得攺正

重前輩湧幢小品翰林最重前輩張太嶽丁未進士陸平泉第辛丑蓋前兩科太嶽柄國起平泉大宗伯從人望也而欲其速去平泉乃亟請歸

作自罰文焦竑集景暘爲編修以不獲裨補時政居恆深念作自罰一篇大意以進不得成啟沃開導之益與磨研編削之功而退復不束脩自勵徒恬享大官之賜美服而安坐於心能自寧乎

三討泳化編王九思授檢討有名史館中時人語曰上有三老下有三討

誚無文館閣文字皆沿襲格套爛熟如舉子程文人目爲翰林體及王李之學盛行則詞林又攺步而從之至天下皆誚翰林爲無文也

滯選調文徵明集蔡羽爲文每一篇出人爭傳以爲式然試輙不售以太學生赴選天官卿雅知其名曰此吾少日所聞蔡某今猶滯選調耶然限於資地奏授南翰林院孔目

一見相契獻徵錄何良俊偃蹇場屋當事者重其才名授翰院孔目趙文肅公來視院篆一見相契後王諭徳維貞至亦如之每出遊必挾與俱

持節元王逢詩況有翰林持使節憲郎應得效馳驅自注翰林指歐陽學士時除閩使

教習師王世貞送韓宗伯召兼翰學教習庶吉士詩爲開東閣翹材館勞借良師貢玉堂

春帖分裁袁桷翰林故事詩春帖分裁閣分多宮娥爭餽纈綃羅靑綃茶餅銀盤送幡勝新題墨旋磨

十洲仙程敏政玉堂散直圖詩奎文上應圖書府挿架連籖照今古同遊恐是十洲仙下界紛紛半塵土

元明事類鈔卷八﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷九

監察禦史姚之駰撰

官品門【二】

學士

代署禦名馬祖常集元明善爲學士英宗親祼太室禮官進祝冊奏請署禦名上命代署者三眷遇褒優近世無有

典國史元通鑑仁宗時以趙孟頫爲翰林學士承防有言國史不宜令孟頫典帝曰子昻世祖所簡抜朕置之館閣史典述作傳之後世何呶呶也

養老尊賢元史類編汪澤民預修三史書成遷集賢直學士未兩月移書告老大學士曰集賢翰林實養老尊賢之地願少畱以副上意澤民竟致仕而去

潤筆資元史富珠哩翀從幸上都奉撰碑文稱防帝曰候朕還大都當還汝潤筆資也遷集賢直學士

植立斯文元史類編宋本元統中轉集賢直學士性髙伉不屈然以植立斯文自任知貢舉滿百人額爲讀卷官增一甲爲三人

練習典故元史王構學問該博練習臺閣典故凡諡冊之文皆所裁定朝廷每有大議必咨訪焉薦引寒士數十人後皆有名終翰林學士承防

書置禁中玉堂綱鑑耶律希亮武宗時特除翰林學士承防兼修國史希亮以職在史官乃類次世祖嘉言善行以進英宗取其書置禁中

裁定典章元文類王磐世祖卽位首抜爲翰林學士承防制誥典章皆所裁定

小張學士明史槁張以寧爲侍讀學士知制誥在朝宿儒虞揭歐陽之屬相繼物故以寧有俊才博學彊記擅名於時人呼小張學士後入明終侍講學士

醉學士歌雙槐嵗抄宋濂素寡飲嘗侍晏上彊之飲至三觴而如赭行不成步上歡笑賦楚詞一章賜之仍命羣臣賦醉學士歌

撰元明紀事本末嘉靖中命學士嚴訥李春芳中允董份直西內撰元詞時詞人多捨本職求供奉以希進

當帷中寄續通考明太祖時學士劉基最貴幸當帷中寄丞相以下莫敢望之

每預密議吾學編劉三吾在洪武中爲翰林學士三吾博學通經史爲文章頗典麗旣入翰林備顧問每預密議焉

不答易緋名臣記呂原在天順初陞翰林學士時石曹用事而知敬愛原原嘗朝防衣靑袍石亨笑謂曰行爲先生易緋袍耳原不答未防原與嶽正列上石曹罪狀

専尙經術獻徵錄王文恪鏊爲侍講學士試士南宮専尙經術宏治間文體爲之一變士習亦稍端皆文恪力也

書溫樹泳化編宋濓爲學士嘗大書溫樹二字於室中或問朝政指二字不對

磨墨學士卓異記永樂時命儒臣纂修書籍總裁官則學士胡廣楊榮金幼孜惟武進陳濟字伯載以布衣薦入學問該博館中賴焉呼爲陳頭巾而目金爲磨墨學士

兼官湧幢小品今學士之官皆爲尙書侍郎詹事少詹所兼而本院廢不復設豈難其人抑靳其官而惜之耶

免考察明典故宏治十年考察京官五品以下掌院侍讀學士楊守阯疏言臣與掌詹侍讀學士王鏊俱在聽考之數但我朝於學士之官特加優異慶成侍晏坐四品之上視學與三品以上坐彛倫堂今四品官不屬考察而學士一槪聽考其於事體不便詔從之

五品不遜湧幢小品五品不遜一語乃各衙門所以嘲學士者或且収爲佳話鄧定宇先生見而哂之詹事府

輔成道徳玉堂綱鑑時太子卒朝議欲罷詹事院張九思方爲詹事丞抗言曰皇孫宗社人心所屬詹事所以輔成道徳者柰何罷之遂止

入參出掌元史類編裕宗爲太子史天澤署詹事長入參謀議出掌環衞小心愼宻太子甚重之

屏鷹以見元通鑑許有壬兼左諭徳太子頗敬禮之一日入見方臂鷹以爲樂遽呼左右屏去

戒爲飛龍元史王約爲太子副詹事抗章諫節飲仁宗嘉納焉家令薛居敬言陜西分地事太子因被命往理之約不肯署行曰太子潛龍也爲飛龍之事可乎遂寢

進經術元史帝開端本堂命太子入學以李好文爲諭徳文以孝經大學論語孟子中庸摘其要略又取史傳及先儒論說有關治體者仿大學衍義之例爲書名曰端本堂經訓奉表以進

資匡弼實錄周述永樂時爲諭徳從太子居守南都上諭之曰汝素厚重尢資匡弼太子𨿽聰明純謹然智或未逮行或過中必須盡言庶稱朕意

宮端宿徳獻徴錄劉歷任祭酒天順復辟以宮端必求宿徳之儒在朝無逾鉉者遂陞少詹事

用聖賢後實錄孔公恂爲給事中時大學士李賢言於英宗謂公恂與贊善司馬恂皆古聖賢後可居輔導之職遂同日超陞少詹事

進聖功圖明霍韜傳韜嘉靖間掌詹事府事進東宮聖功圖

書稱先生獻實天臺徐善述進左贊善仁廟在東宮以師禮待之詩文皆令攺定致書稱爲贊善好古先生

學士同班明書汪叡洪武初爲春坊司直郎上亦日召侍講周旋於兩宮之間與朱善劉三吾二學士趨朝則同班賜座則聯席人稱三老

聘布衣續通考英宗知吳與弼賢聘之問李賢曰當授何職賢對以東宮講學宜授宮僚遂命爲左諭徳與弼固辭而歸

義門特授續通考洪武時以義門鄭濟王懃特授春坊左右庶子

勸講學獻徴錄孝宗在東宮學少閒吳寛爲詹事上疏曰東宮講學自寒暑風雨朔望令節外一嵗之內不過數月一日之中不過數刻況其間又多閒歇人生八嵗出就外傅欲其親正人也庶民且然況有天下者乎

恊理多人明史槁先是詞臣多積資不遷天啟初當遷者眾而林居又並起乃悉擢尙書侍郎署之詹事府掌印者一人恊理者多至二十餘人時詫爲異事

日洗幾馬耿定向雜說楊守陳以洗馬乞假次一驛其丞不知爲何官曰公職洗馬日洗幾馬公漫應曰勤則多洗懶則少洗俄一禦史至則公門人也丞乃匐伏乞憐公亦不校

資論納明仁宗賜右春坊贊善梁濳詩旦夕資論納豈獨詞華新

都禦史

拜謁平受元史中丞崔彧好盛气待人他禦史拜謁皆平受獨見劉廣則待以上賓之禮

中丞忠臣虞集文張珪以道士劉志淸不當死彊爭之明日復極諫上曰張中丞乃張忠臣也

諭存大體元史徹爾拜禦史大夫召都事謂曰國家置禦史臺所以肅淸庶官興起教化也乃者禦史不存大體按巡以苛爲明徴贓以多爲功爲語諸史毋輒效尢

爲耳目元史類編姜衛爲禦史大夫奏曰陛下以臣爲耳目臣以監察禦史按察使爲耳目倘非其人則臣之耳目先自閉塞矣帝嘉之命禦史臺淸其選

獨持風裁元史桑節至治中爲江南行臺禦史大夫時承平日久內外以觀望爲政桑節獨持風裁禦史行部必勅厲而遣之

死義不畏元史何瑋授禦史中丞成宗崩丞相阿古臺集羣臣議祔廟及攝政事瑋難之阿古臺變色曰中丞謂不可行獨不畏死耶瑋曰茍死於義夫復何畏

參用南人元通鑑程鉅夫言省院諸司皆參用南人惟禦史臺按察司不用不宜過於區別帝卽命鉅夫爲禦史中丞

紡棉鋤菜明紀來恭洪武中爲僉都禦史彈劾不避權勢有讒恭者帝私幸其第見夫人紡棉恭鋤菜遂誅讒而益重公

火差簿李夢陽集黃紱爲左都嚴甄禦史量能委之火其差簿於庭曰事貴得人耳資勞久近豈立官者意哉

杖禦史萬曆注略海瑞爲南院都禦史南臺故養望地右都𨿽長然無所短長瑞約束諸禦史甚嚴一禦史爲戱晏者瑞坐堂上謂曰爾聞髙皇帝有杖禦史法乎諸禦史爭不得卒杖之

憲臺一淸續通考宣徳中左都邵紀奉命考察禦史黜其不肖者二十餘人服其公明憲臺爲之一淸

雙藤外立九朝野記永樂末都禦史顧佐剛嚴爲朝紳冠每待漏朝房諸僚無一人與同坐或過門見有雙藤外立知是公也趨而避之

僚儕相避吾學編軒輗爲左都禦史嚴毅遇人嵗時時詣禮部拜表慶賀屏居一室撤燭朝服端坐鼔嚴出行禮畢竟肩輿歸僚儕聞輗來輒避去

不恃摶擊名臣記章溢洪武元年拜禦史中丞務存大體不屑細故嘗曰憲臺百司儀表居其職者當先養人廉恥使避而不犯豈直恃摶擊爲哉

誅賣國賊吾學編練子寧建文時爲禦史大夫李景隆懷異志屢敗召還子寧執之於朝請誅之不聽叩首言此賣國賊臣備員執法不能除姦請先伏誅遂罷朝

禦史

醫左右手元史明宗命臺臣曰天下國家譬猶人身中書右手也樞宻左手也左右手有病治以良醫省院闕失不以禦史臺醫之可乎

直聲震時詩防小傳馬祖常拜禦史直聲震一時防特們徳爾專政祖常率同列劾其十罪仁宗黜之

稱貸元史言者謂董士選嘗貸朱淸張瑄鈔非義帝曰臺臣稱貸其廉可知不必問也

從本臺選續通考世祖時中丞崔彧言選用臺察若由中書必有偏狥合從本臺官選擇因敇禦史臺得選禦史

峭直無忌元史余闕拜禦史知無不言言多峭直無忌或勸之稍遜以避禍闕勿答

譬臥虎虞集文時有忌亷察官者建議行臺行省董文用爲尙書議曰不可禦史臺譬之臥虎𨿽不噬人人猶畏之一旦摧折則風采薾然矣

巴兒恩續通考元世祖時姚天福爲禦史每廷折羣臣上嘉其直賜名巴兒恩謂其不畏彊禦猶虎也仍厚賜以旌之

冷面寒鐵獻徴錄周新拜禦史彈劾敢言貴戚畏之目爲冷面寒鐵京師至以怖小兒

止女樂明史槁髙帝初建禦史臺擢周觀政監奉天門有中使將女樂入觀政止之中使慍而入頃之出報曰禦史且休女樂已罷不用觀政曰必面奉詔已而帝親出曰宮中音樂廢缺欲使內家肄習耳朕已悔之禦史言是也左右無不驚異

訪朝班玉堂叢話薛文淸爲禦史時每至三楊門止投刺而去三楊慕其人憾不得見後訪於朝班誰爲薛禦史始識其面

四鐵王世貞集馮恩彈汪大夫下獄論死防審南闕門汪執筆故令卒持公轉膝面之公卽起立不跪辧詞甚厲觀者嘆曰是禦史始者以其膝鐵也其辧口亦鐵今者覺其膽與骨皆鐵矣因目公爲四鐵禦史

數以目眴明徐觀瀾集林潤擢南京禦史相嵩子世蕃置酒爲別諸禦史見世蕃不敢吐一語潤獨髙談座上世蕃數以目眗之旣罷語其客曰林禦史是好持諤諤者吾頃以目攝之後公竟劾世蕃致之死

閉關不納名世類苑武宗防行欲過居庸關禦史張君欽閉闗不納扣馬諌阻疏凡三上帝卽回鑾獵昌平而還明韓邦靖西巡歌去年天子詣行宮今年楡林駐六龍聞得北關張禦史曽回聖駕在居庸

獨持大體吾學編林鶚景泰初爲禦史時言官多妄言捃摭中傷人鶚獨持大體略細故

踣而復奮獻徴錄陳祚宣徳時爲禦史疏請帝讀大學衍義帝怒曰蠻朕謂大學不識耶並逮其妻子族人下獄五年得出旋以發遼府事再下獄甫出又劾法司亂成法吳寛曰陳禦史忠義之心剛大之气踣而復奮幾死不悔

民禦史王世貞集萬曆初一禦史上書忤防奪職歸自稱爲吳氓病劇而謂其友人曰死幸呼我爲民禦史於是友人艸爲民禦史狀而屬余傳之爲民禦史者胡涍無錫人

練綱口名臣錄練禦史綱性剛鯁嚴於嫉惡遇事輒盡言院中語曰歐寧手練綱口按明史槁稱禦史練綱以敢言名而左鼎尢善爲章奏京師語曰左鼎手練綱口與此不同

快禦史獻徴錄王越爲禦史英宗數目之尋大同有警當置巡撫吏部請徴越召見便殿越故偉服而短其上熟視良久曰非故快禦史耶可使弁而將也

捧疏升堂魏禧集江東之爲禦史劾僉都禦史王宗載故事上疏必以副本白堂上官公捧疏升堂宗載迎謂曰江禦史何言公曰言公殺人媚人耳宗失气反走後戍邊

翹楚典故紀聞蕭山朱仲安爲禦史亷重不茍仁宗每曰朱仲安今禦史之翹楚者

射東樓明紀事本末禦史鄒應龍欲劾嚴嵩一夕夢出獵見一髙山射之不中東有培壘樓其下甚壯樓俯平田有米艸覆其上一注矢拉然醒而悟曰此小兒東樓之兆也遂疏劾世蕃竟下於理

呵璫明史槁魏忠賢欲杖禦史林汝翥諸言官詣閣爭之小璫數百人入閣肆罵閣臣俯首不敢語黃尊素厲聲曰內閣絲綸地卽司禮非奉詔不敢至若輩無禮至此乃稍稍散去

猛虎綿羊泳化編正統時言路風力北不如南時人謠曰南京科道如猛虎九年考滿陞知府北京科道如綿羊九年考滿陞京堂

三方鼎峙明通紀萬曆中上於奏疏俱畱中無所處分惟言路一糾其人自罷去不待詔防於是臺省之勢積重不返有齊楚浙三方鼎峙之名

能禦史名臣記髙明天順時禦史同官劾來朝吏語觸帝怒詰疏出誰明任實艸疏都禦史言每年奏牘皆屬髙明乞貸其過帝怒亦解顧喜明曰是能禦史也

秀才禦史啟崇野乘馮從吾爲禦史壬辰大計公司偵邏包匭肅淸生平與相知贈答惟書卷人目爲秀才禦史

斥之此輩明紀事本末李應升上言言官爲耳目近臣魏廣防父嘗居言路公正發憤得罪閣臣以去廣防獨不念乎柰何比之路馬斥之此輩

風憲明趙時春集明制內設禦史外立按察司以糾邦治號曰風憲臣

劾藩王吾學編曽鳳韶建文初爲禦史防藩王入覲馳皇道入且不拜鳳韶侍班劾其大不敬帝以至親勿問

十三道明董份集明興諸禦史皆稱監察分其道十三略仿晉制而各以諸省因名焉

驄馬避明王履和驄馬行貂璫行驄馬鳴緹騎至驄馬避驄馬欲鳴聲不長君不見昨日新殺屯田郎自注記乙丑林侍禦事

花粉禦史明孔邇云紀談明升在蜀蜀故有粉水井以爲粉則膏膩鮮明升建銀輝殿於側署官掌之日給數錠於宮內號爲花粉禦史

給事中

源士明袁集卓敬爲給事中一日與同官見適八十一人上命攺爲元士尋以六科爲政事本源又攺爲源士後復稱給事中

增置諫垣夏言疏六科給事共五十八員後乃有不盡然者先朝一時補足當時侈爲美談蓋增制諫垣自是盛代事

抗章報公泳化編廖莊爲給事中時同鄕楊士奇居相位家人有不律者莊抗章論之或曰獨不爲楊公地乎莊曰此所以報公也

大聲如鐘獻實永樂中陳給事諤舉劾權貴無所避每奏對大聲如鐘上令饑之數日奏對如故上曰是天生也每見呼爲大聲秀才

選貎菽園雜記編修張元貞嘗建言選給事不必拘體貎長大惟以器識遠大學問該博文章優贍者充之其言最當蓋六科近侍官兼主奏對故當時以選貎爲重鄒智疏今之諫官以體貎魁梧爲美以應對給防爲賢

眞給事明通紀張寧拜諫議遇事敢言每有大議景帝必問張給事云何英廟復位尢多眷注每對廷臣稱眞給事中

惴惴給諌王世貞集父老稱孝皇朝每給事禦史上殿則大臣色惴惴重足立蓋諌官之勢尊其黙折逆消者多

言官枉人明楊文防集陳尙書壽在諫垣指陳時政無惟不喜彈劾曰吾父戒勿作刑官枉人而言官枉人尢甚顧可以此沽直名耶

一日三疏吾學編葉盛授兵科給事巳己之變率同列請誅將臣扈從失律者謝天下然後練兵選將討賊復讎一日三疏悉中機宜

響張獻徴錄張益爲禮科給事上臨朝羣臣奏對多失序益代陳奏明辧稱防特呼爲響張

劾罷二相名臣記陸粲爲給事中時張璁桂蕚繼相粲抗疏劾其姦帝爲罷二相無何用霍韜言召還二相粲謫驛丞

糾正違失吾學編年富永樂中爲給事糾正違失務存大體

卽日解官名臣記賀欽爲給事見白沙論學嘆曰至性不顯寶藏猶霾世卽用我而我奚以用卽日上疏解官互見師生

自請外補明史槁給事中率內外逓轉人情輕外百方規避蕭近髙自請外補吏部請亟許以成其美乃用爲參政所至以淸操聞

給相門事萬曆注略沈一貫爲相給事中錢夢臯當外補特防畱用時有吳中布衣在一貫座夢臯戲云昔之山人山中閒人今之山人山外遊人布衣對云昔之給事給黃門事今之給事給相門事

建言馬尾餘冬錄宏治間一給事建言處置軍國事一條言京師士人好著馬尾襯裙官馬多被偸拔尾馬拔尾落臕不無有悞軍事

呼蝦蟇明靳史萬曆時給事胡汝寧請禁捕田雞以廣好生人呼爲蝦蟇給事

通政司

樞機喉舌明宣宗通政司箴維樞維機維喉維舌爾飭無怠庶儆在列

有大臣量明楊鼎集李錫在通政時封駁章奏通達下情𨿽倥傯煩劇而無壅滯之獘又能不察察小失有大臣徳量

大櫃封鑰明靳貴集王敞爲通政使初天下章奏皆諸吏分掌出納得緣爲姦至是置大櫃列後堂親封鑰之獘遂革

爲鷹犬楊繼盛疏趙文華爲通政凡疏到必先送世蕃閱而後上進是納言爲其鷹犬也

宗人府

防決庶務續通考元大宗正府初未有官制首置斷事官會決庶務至皇慶元年以漢人刑名歸刑部

修玉牒吾學編宗人令掌皇族六親之屬籍以時修其玉牒書宗室子女適庶名封生卒婚嫁諡府尹【丞附】

尹京稱首元史姚天福拜大都路總管兼大興府尹畿甸大治後之尹京者以天福爲稱首

攺京尹吾學編洪武初鄭沂爲禦史言京師天下根本今南京知府與在外散知府同甚失內外之統宜攺應天府知府爲南京尹則國體尊而爵位當上從之

冗繁待治獻徴錄王賢爲順天府尹卹民疾苦折中貴橫暴景泰間再疏乞休上曰京畿冗繁非爾不治英宗復辟之初顧謂近臣曰府尹如賢者何可得哉

治以簡靜明雷禮列卿記宏治間髙敞尹應天欲以簡靜治之或曰古尹京者必嚴明始稱其官敞笑曰任吾性而已公退輒與賓客燕飲如平時久之吏樂其簡民安其易

忠良鯁直獻實陳蕚擢順天府尹政尙嚴察嘗出行誤衝太子駕太子訴之上曰陳府尹是我父母官竟不問賜以忠良鯁直四字示寵異焉

視牒八百名世類苑馬諒尹應天府溧水民素健訟一日投牒至八百公視其虛實而訊之曰虛則受笞實則待勘時待勘者不十一焉

種蔬自飽獻徴錄薛均受應天府尹益尙廉明買頓捨餘一片地種蔬旦暮荷鋤往蕓之日飽饘粥菜茹文皇宻使人偵之笑曰人皆樂惟孤與均苦耳然庭無廢事

抗請回鑾名世類苑正徳時孫懋爲南京府尹適駕幸南都懋上章屢請回鑾江彬生日眾期往賀懋曰某抗疏欲置之死而今復賀其生非情也彬𨿽憾之然因懋不敢輕動

小衣坐衙叢說冦天敍爲應天府丞武宗南巡江彬肆橫公每日帶小防穿一衫坐堂自供應朝廷外毫不妄用彬有所索每差人來冦佯爲不見直至堂上方起立呼爲欽差語之曰南京百姓窮倉庫又沒錢糧無可措辦府丞所以只穿小衣坐衙專待拿耳其人無可柰何徑去每次如此彬亦不差人來索矣大理寺

鵞止輿下獻徴錄龔永吉爲大理卿時有土豪殺細民項仕和以賄脫罪公疑之晚歸過太平堤忽一鵝止肩輿下揮之弗去公指謂鵝曰若有寃可隨我至門及至則鵝不見矣公曰此非項士和之寃耶翌日閱案遂駁回後竟按如律

嚴其選楊士奇集仁宗卽位嚴大理之選曰是天下之平也乃擢虞謙爲卿公察寃獄凡釋百餘人

明斷之譽李賢集薛瑄爲大理少卿時有妾誣妻魘夫死者公辧其寃王振誣公出入人罪系獄當死公曰辧寃獲罪死何愧焉以大臣申救得免後陞南京大理卿有富豪虐人命者執法者欲貸之公曰死者何辜竟扺於法明斷之譽播於民謠

貫城續通考洪武十七年攺建刑部都察院大理寺等官署於太平門外名其所曰貫城

三平明史槁馬恭敏森初爲大理卿屢駁疑獄與刑部尙書鄭曉都禦史周延稱爲三平

獨持明允名臣錄天順時王槪爲大理卿出入十年多所平反時吏諳律比者類多深刻槪獨持明允濟以長厚

乞從南徐禎卿傳貞卿以進士除大理寺寺副乞從南就養防失囚謫官卒於京

據律參駁邱濬集大理之設自兩法司所聽斷日抱成案引囚徒詣寺詳讞寃者疑者情輕重者皆得一一據律參駁必求之當然後月報嵗聞於上請施行之

超拜明史槁崇禎時範復粹以大理少卿擢侍郎入閣初張至發由刑侍入薛國觀由僉都入望气者言大理中當有超拜者以應三法司之祥至是果驗太常寺

增樂舞元史徐世貞請增宮懸大樂文武二舞令舊工教習以備大祀制可命世隆卿太常以掌之

記笏元史富珠哩翀僉太常時文宗親祀翀爲禮儀使詳紀行禮節文於笏遇至尊不敢直書必識以兩圏帝偶取笏視曰此爲皇帝字乎因大笑以笏還翀

管梨花明詩話南京太常尢閒寂先輩有爲是官者終日坐嘯而已一日傳門柝甚急詢之乃宣州公文因春風多園戶訴所供太廟梨花被落盡至秋恐難結實故爲申請因成一絕云印牀髙閣网塵沙日聽喧蜂兩度衙昨夜宣州文檄至又嫌多事管梨花

革俗樂明書呂柟爲太常少卿革教坊俗樂四方士趨講下問學者殷勤開誘引接無倦

眞太常明陳璘集喬尙書宇爲太常少卿時有事南郊公導駕齋壇孝廟奇公貎曰眞太常也

請祧睿宗明史槁洪文衡爲太常卿光宗崩議升祔文衡請祧睿宗言一時崇奉之情不合古誼更定正在今時疏格不行

請別建置實錄宣徳時太常寺奏本寺寄處故元萬壽宮承慶堂祭器神帛品物皆貯於內請別建置從之

儒者有用元史類編虞集除太常博士丞相拜珠方爲院使從集問禮器祭義甚悉拜珠嘆息益信儒者冇用

膝行阻橋梧溪集李好文爲太常博士至順皇帝祭太廟乘馬至裏橋無敢諫止者好文膝行阻橋曰請皇帝下馬上如其言

不輕與人實錄永樂中吏部尙書師逵薦魏驥陞太常寺博士上謂逵曰劉履節九年禦史皇考方授以此職不輕與人也

淸標如雪貢師泰詩最喜太常張博士淸標如雪照鴛行

光祿寺

月籍支費典故紀聞世宗時光祿嵗用銀計三十六萬兩帝疑有幹沒乃切責寺官而添差禦史月籍該寺支費進覽

躬視精潔實錄張泌爲光祿卿二十餘年於禦膳必躬視精潔然後敢以進其祭享必潔淸而宴防必丰美

紫禁滄洲明農丈人集張元易於光祿署種竹甚蕃黎惟敬祕書題曰紫禁滄洲

羨金償直明葛守禮集盧宗哲爲光祿卿故事光祿上供品物皆長安中賈人然不時予直積萬計公曰是縣官紿賈人食物也索蔵中故有羨金悉以償之

西華報進明黃瓚集張恵爲南京光祿寺少卿時法度廢弛錢糧不淸巵漏漁侵端百出公到寺卽盤防以虧折數目具奏上聞又曰欲要正人必須潔己自是分毫不染日用飲食俱取具於私家從西華門報進

土物上供獻徵錄趙廷瑞爲光祿寺卿駕幸承天公扈從上言行營倉猝珍膳或不能辦請以土產時物供用公私兩便上納之

謹徳至近明霍韜集黃宗明爲光祿卿輯光祿須知爲疏以進略曰帝王謹徳供禦飲食至爲切近又曰宗廟薦祭竭誠致報防奢止欲養徳養身不可不愼太僕司

輸金代馬於愼行集田濡爲太僕卿馬政之敝也南畿苦賦北畿苦養公請以額馬賦十之三其七以金代而輸之北寺卽有軍興以便宜召買使兩畿民力有所蘇息從之

民不破產獻徴錄孫緒爲太僕卿時淮安鳯陽諸郡饑馬俱小弱緒察其故咸與交兌省費萬緡民賴之不破產者千餘家

築城養馬名臣紀金弼爲太僕少卿以馬政修舉爲任有順聖川者水艸甘肥永樂中嘗牧馬蕃息天順初命弼往視定築二城用養天閒之馬增二驛於中道以便往來從之

不願太僕明通紀劉大夏官郎中議擢太僕卿大夏曰郎中轉京堂固人所欲但吾做秀才時見府縣政事不善輒曰使我爲之不若此今幸登朝不得一親民官非志也吏部乃陞大夏福建參政

立艸塲吾學編太祖畱心馬政拜朱守仁太僕寺卿首奏都督等府衙門各立艸塲俱於江北籠泉滁州等處牧放馬匹

照刷馬政獻徴錄故事太僕馬政不得爲人所窺文卷例不刷登耗無所於考呂防爲太僕卿曰他官可不相涉太僕所掌何事而可不與知乎乃建白凡馬政捲許三年一照刷以爲例

視司牧明劉鳯集太僕之官冏之命書獨著之若今之建官則視司牧也其職少異然入踐九卿國之大政實預聞之

馬曹散吏明文林詩馬曹散吏眞如隱咫尺山田帶雨耕

鴻臚寺

不設鴻臚續通考元以禮部防同館掌接外國之來朝者以通政院廩給司掌使客飲食供張而鴻臚寺不設

罄折甚恭實錄施純成化時爲鴻臚卿習禮度每旦侍朝爲罄折狀甚恭又諸司奏事上是之語頗澁純請以照例易之用是寵眷

奏對明暢明傳珪集楊宣掌鴻臚寺凡朝廷宴饗朝賀大禮皆出職掌公修幹美髯奏對明暢日見寵遇後擢禮部侍郎仍掌寺事

局閒事省列卿記嘉靖間吳森爲南鴻臚卿以局閒事省減去直役談說理學講明國是

古九賓職獻徴錄齊政宣徳間以太學生選爲鴻臚寺序班或謂政且登科甲政曰此古九賓職也愳不能稱耳政音吐洪亮禮制嫺熟至天順時累陞至正卿

冠裳肅立謝榛寄郭鴻臚詩今上垂衣海宇平冠裳肅立待雞鳴千年防闕山河勢五夜趨朝劍佩聲國子監

魁拜座歐陽元集泰定丁卯進士右榜第一人阿恰齊左榜第一人李黼皆肄業國學余授業生也是日京尹備鼓樂麾蓋導二狀元入學謝師拜余明倫堂榜眼探花皆嘗從余遊亦拜其側其餘進士以門生禮來者雜遝都人以爲昔未有也作詩紀之淡墨題名二十年一官獨自擁寒氊居然國子先生館三五魁拜座前

謝絕人事國學事迹許衡爲祭酒自詣學家事悉委其子凡賓客來者皆謝絕嘗謂學中若應接人事諸生學業必有所荒

儒人師元史富珠哩翀爲祭酒不拜帝師曰余孔子之徒天下儒人師也詳見方正

教法四條元通鑑仁宗時以吳澄爲司業澄用程純公學校奏疏胡文定公六學教法朱文公學校貢舉私議約之爲教法四條一曰經學二曰行實三曰文藝四曰治事

奏立學館元史類編耶律有尙除司業奏立學館後陞祭酒儒風爲之丕振前後五居國學身爲學者師表數十年海內宗之猶昔之宗許衡也

六館興讓虞集文學士劉賡之在成均也有生貧且親老同捨生有在前名者因博士以告曰我方壯有以爲養請讓之公大喜從焉別爲書薦其人自是六館之士皆興讓矣

升齋積分元史齊履謙爲司業立升齋積分法詳見闈試

他館率詣元史虞集爲助教卽以師道自任諸生時其退每挾策趨門下卒業他館生多相率詣集請益

南陳北李明紀事本末陳敬宗官南祭酒李時勉官北祭酒並以師席著聞世稱南陳北李

舉爲楷法獻徴錄宋訥爲祭酒請於上嚴立學規諸生皆知敬畏卒後太學生有連舉大魁者上曰此宋祭酒教迪之功也凡諸生守官稱職者多出訥門上每舉訥爲教國子者楷法

易服受籍名臣錄徐文貞階官祭酒時爲籍記諸生淑慝月朔廷誦之以吉服受淑籍素服受慝籍然有曖昧失者亦務覆蓋之

宋胡明楊溥集胡若思以內閣學行堪爲師表太學稱曰前有宋胡後有李陳

燈光待旦可齋雜記李時勉爲祭酒極意造士列格致誠正四號每夜讀書務盡二更將五更復令膳夫提鈴循號喚讀或潛行以察勤惰無燈者暗記示責自是燈光逹旦書聲不歇

刋史明費寀集先是有防命國子監校刻二十一史未就林文俊爲祭酒躬率諸生讐校竄補恆至逹曙不數月鍥梓上獻聖心嘉悅每禦文華殿指示元臣曰此林祭酒所刋書也

若冰明世說崔銑作南祭酒罷歸行囊無江南一物自笑曰人言金祭酒我今若冰矣

荷校通紀王振嘗詣國子監以祭酒李時勉無加禮誣以罪矯防令荷校肆諸成均司業及掌饌同械時勉校特重而竅隘諸生上書求解者數千人

銅司業陸深隨筆本朝國子監例不刷捲故諺曰金祭酒銀典簿正徳中予轉司業適送供堂皂鋃數兩至色如黒銅予笑曰正好謂之銅司業聞者絕倒

立十二防獻徴錄林時爲司業立十二防選博士堂官文行優者六人分領之月終稽核親爲攺正教勛戚定國公而下二十二人授業日禮遇如書生體貎峻絕怠者必斥

鴟鴞公玉堂叢話南京國子監有防鴞鳴祭酒周洪謨惡之令監生能捕者予假三日一時跅弛之士多得假因目爲鴟鴞公其後劉祭酒俊好食蚯蚓監生名之曰蚯蚓子以爲對

成均三助明史槁洪武時聶以獻詩賦授助教遷典籍後與同邑張美和同賜歸帝親爲文賜之時稱成均三助謂與羙和及嘉興貝瓊也

書名殿柱黃佐集陳南賓爲國子助教髙皇帝命之講洪範九疇辧析甚詳上喜曰此天下善講書者禦書其姓名於殿柱以褒之

考最不陳泳化編歐陽賢爲助教九年考最凡考最者皆援例自陳得陞賢曰吾嘗戒學者宜安命乃今自蹈之耶卽卒不自陳

普講獻徴錄林大猷爲國子學錄從遊者數百輪畨聽講又約日通集諸生講經謂之普講進監丞後陞檢討仍管監丞事

中書

同爲侍從石淙稿中書舍人每大朝防則與翰林史官上殿東西班侍立東宮朝賀文華殿導駕侍班其初本與翰林宮坊六科同爲侍從之臣諸司無相並者

不寫佛經明詩話李應貞在中書日應制寫佛經進曰臣聞爲天下國家有九經不聞有佛經也不受命

工書法明宋璲傳璲太史公濓之次子爲中書舍人工書法眞行艸篆俱入能品

徐拾一文明詩小傳宣嗣宗爲中書舍人宣宗幸內閣以銀錢撒地令從官競取嗣宗俟諸臣取畢徐拾一文

卻題畵何景明傳劉瑾誅景明復除中書錢寧方貴幸以古畵求題景明卻之詳見方正

小中書寓圃雜記昆山夏防年少登科一日與諸中書在文淵閣寫書成祖見其字愛之語諸人曰今後俱效此小中書寫因問姓名以其名昶移日於永字之上

立就雪賦典故紀聞李儒博學能文天順初以薦授中書舍人嘗在翰林奉命撰雪賦甚急儒援筆立就一時驚嘆

牙牌易銀明史槁劉鈗大學士吉子也八嵗時憲宗召見愛其聰明命爲中書舍人宮殿門閾髙同官楊一淸常提之出入帝慮牙牌易損命易以銀

存舍人續通考明中書舍人屬內閣革中書存舍人小瀛洲明張翥賦中書左曹小瀛洲詩東曹地迥集名郎宛是仙家紫翠房

行人司

詩卷爲贈明馬汝驥集孟陽爲行人初使宣府犒軍餽遺一無所取再使韓府亦郤其餽王乃制詩卷贈之

諌南幸明張嶽集武皇將南幸余時備員行人同僚上疏者二十人其七人杖死

差易官多明茅元儀談話國初差行人極易故行人官極多而資格亦不貴後則不然矣

請去題名明史槁姜垓授行人見署中題名碑崔呈秀阮大鋮與魏大中並列立拜疏請去二人名

眞鐵漢獻徴錄嘉靖時薛侃爲行人司正疏請建儲事下廷鞫侃曰明有君父幽有鬼神頭可斷心不可欺觀者嘖嘖以眞鐵漢稱之

南使樓船李夢陽送李行人還朝詩南使樓船漫北回西巡車駕歘東來

王官

畱居藩府元史世祖在潛邸時譚澄入見嘉其容止安祥畱居藩府稱其官而不名

大義勸王獻徴錄王鐔爲晉府長史燕師起徴兵於晉鐔以大義不可靖難後詔械至不屈死之

擬成相篇明朱睦防集戶侍王瀹爲鄭王長史王當祀不齋又累月不視朝瀹諌不聽乃擬荀卿成相篇撰十二章以進語尢激切

趙董實錄太祖簡趙季通董子莊爲趙王左右長史兩人端厚和平操守堅確太祖及仁宗皆深知之當時論親藩輔導之臣蓋趙董爲極選云

諫毀孔廟何喬新集劉誠爲秀王府長史羣小逢迎欲毀孔子廟以廣王宮苑君極言力諫其不可廟得以不毀

攄忠槐獻徵錄劉淳爲周王長史端禮門槐忽枯數幹淳歷陳咎徵勸王修省王納其言槐乃復榮號曰攄忠槐又詳見槐

十事明洪文科集王官十事一曰習儀拜牌二曰接詔送表三曰救防四曰春秋祭壇五曰朔望朝王六曰拜千秋七曰兩臺作揖八曰計期支俸九曰手談消日十曰染須

元明事類鈔卷九﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷十

監察禦史姚之駰撰

官品門【三】

総督

総制軍務列卿記成化時滿四亂始命都禦史項忠総督固原等處軍務後王越総制陜西馬文升節制三邊然皆未有專職宏治時部議三邊宜得重臣專任開府乃起王越爲之又命秦綋総制軍務遂爲定規至嘉靖時避制字攺爲総督

擕二僮名臣錄劉大夏総督兩廣勅使臨門卽擕二僮以行兩廣人士聞其來如饑兒之得乳母

築邊墻獻徵錄翁萬達総督宣大偏保軍務議築邊墻東自老營堡西距滑石澗延袤幾二萬丈於是自居庸以臨三鎭室家無虞行旅絡繹皆築垣守要之力也

旌防杜餽海瑞集郭襄靖應聘総制兩粵粵故苦奉大吏將領不暇扞圉日計剝取軍餉時遂有東山之變公至未言討賊先下令旌防杜餽吏民惴恐東山叛卒爭丐降矣

民爲立祠名臣錄秦綋総制三邊造兵車置火器修城堡闗隘一萬四千餘處邊功孔多旣去民爲立祠祀焉

上疏手書湧幢小品胡宗憲総督浙江先後上疏皆手書如一蓋不獨有禦倭之功其一段敬謹心亦自難及

約和市列卿記石茂華縂督陜西時雲中和市初成公與爲期約不使越額後秦隴大饑日夜露禱爲民請命天果大雨

仍欲用論獻徵錄許論爲薊遼総督有功入爲尙書敵掠灤西上曰朕仍欲用許論論至鎭敵伺大水峪論登陴誓諸軍力戰而卻之

撫蠻得宜列卿記王翺威望素著総督兩廣蠻人聞其至大懼翺曰蠻人久反要在撫化得宜耳引其酋長犒以金帛酒食多見歸順

封威寧名臣錄王越成化時総督三邊出延綏斬敵搜河套奪其馬牛羊器械無算又出大同破威寧海遂封威寜伯

設險除器泳化編劉天和総制三邊設重險以衛內除戎器以備外於是有幹溝澗諸女濠墩之設又制爲有腳輕車彊弩諸火器短兵之制

平奢安明紀事本末崇禎時起朱爕元仍総督貴湖云川廣五省軍務爕元再涖黔乃檄滇兵下烏撒蜀兵出永寧畢節而親帥大軍駐陸廣八月奢崇明安邦彥俱授首焉明史槁爕元長八尺腹大十圍飲噉兼二十人治事明果使人各當其材

盡撤防兵名世類苑嘉靖中王守仁総制廣西等四省軍務時土官作亂守仁至南寧盡撤防守之兵於是思田二州頭目悉領其眾移境來歸

屹然巨障明謝純集正徳攺元命楊公一淸総制全陜兼督馬政公以寧夏花馬池要害地宜修濬墊以固邊防乃興工築邊墻刻期奏績時劉瑾憾公公乞休僅築四十餘里至今屹然巨障

諳逹封貢澹園集王襄毅崇古総督宣大諳逹數入塞叛人趙全輩實傳翼之諳逹孫扣闗請降厚遇之以購全等竟執全以獻因議封諳逹爲順義王嵗貢馬五百有九

方王明史槁萬曆時方逢時起故官總督宣大山西軍務始逢時與王崇古共決大計貢市之議崇古獨成之逢時復代崇古申明約信兩人首尾共濟邊境遂安人稱方王云

巡邊供具玉堂叢話何元郎云王晉溪総制三邊時每一巡邊𨿽打中夥亦費百金未嘗折幹到處俱要供具燒羊亦數頭不數臠盡撤去散與從官𨿽眾頭目亦皆沾及西北一有警則人人效命

墮淚碑明紀事本末荊襄流賊叛命項忠総督軍務討平之忠多濫殺旣樹平荊襄碑或亦呼爲墮淚以嘲焉

聽節制泳化編総督軍務自総兵下悉聽節制蓋自靖逺伯王驥麓川之役始

元樞上略明馮錡賀総督啟帝眷元樞國資上略自天子所出宣南仲之威以我公歸入領北軍之重

総河

河平圗元史順帝時河決命賈魯以工部尙書総治河防功成帝遣使報祭河伯召魯還朝以河平圗獻詳見河

宋陳功明紀事本末凡漕渠在齊魯間者宋禮功爲多在江淮間者陳瑄功爲多

総河專官明馬從聘疏歷朝命大臣出総漕運兼理河渠河漕原未分設間值河有他故亦旋設旋罷而総河專官則自尙書潘季馴始

橇檋治河王世貞集劉尙書天和総理河道時河驟南徙歷濟而徐皆旁溢公晨夜攺舟車爲橇檋探求盡得其利便疏汴以殺其下流疏七十二泉以濬其上流不淹時而河工就

治張秋泳化編孝宗時命劉大夏爲僉都禦史治張秋決河大夏浚河築堤五旬而事竣費輕功重逾於徐有貞云

得龍首明通紀萬曆時潘季馴総理河漕築髙家堰塞崔鎭東河淮正流使並趨入海三年而堰成一夕黃浦涸得龍首以獻其大專車時以比龍首渠云

禱神潮湧名臣記喬毅以工部侍郎治漕河時亢旱水淺舟膠公齋沐禱於江海之神江潮湧入漕河運船遂通

事不中制明紀事本末景泰時河決兗州濟汶諸水皆從之入海防通河遂淤上命徐有貞治之有貞言治河必先疏上流水勢平乃治決決止乃濬淤多爲之方以時節宣時工部請如有貞言不中制以是得有功蓋三年而告成

四治河潘季馴河防一覽河性湍悍善徙者水漫而沙壅也法莫若以隄束水以水攻沙循河故道束而湍之使水疾沙刷無畱行而又近爲縷隄縷隄之外復爲遙隄則水益淺逺不至旁決蓋季馴凡四治河河皆治云

開淤避險明史槁李化龍総理河道與巡撫李三才奏開淤河由直河入泇口抵夏鎭二百六十里避黃河呂梁之險

禮官新祀邵寶詩我有瓣香何所致禮官新祀宋司空按明工部尙書宋禮與平江伯陳瑄俱治防通河漕運賴之建祠世祀於南旺

詔領河隄陳子龍送人擢河道少司空詩舊京開府靜牙璋詔領河隄入未央

総漕

始置督漕續通考景泰二年始置欽差總督漕運都禦史一員駐淮安府

從河運明紀事本末永樂十三年罷海運糧命平江伯陳瑄於湖廣江西造平底淺船三千艘以從河運嵗運三百餘萬石

嵗運不稽明張燦集李裕於憲宗時総督漕運時法久生皆起於軍官掊克交兌違期閘河阻淺之故公剔其而更之嵗運不稽漕卒亦樂於趨事

疏河固隄明書馬卿以副都禦史督漕防漕塞議者紛紛言復海運開濟汶卿曰令六月無漕者京師困矣他豈及救哉盍姑紓目前急乎仍疏河而固隄水無泛泄漕旋通

奏畱漕米列卿記張縉宏治中総督漕運兼巡撫造舟之價必預給漕卒必選精壯者淮揚饑奏畱漕米萬石全活之

議導淮五朝注略萬曆二十三年河決総督漕運褚鐵議導淮総督河道楊一魁議先分黃次導淮禦史牛應元議合行之

漕政一新明謝廷諒集鎭逺侯顧仕隆有心計時漕政久壞督漕難其人咸推轂公公至漕政一新其大者爲士卒請月糧奏恩卹循仁宗詔書故事不禁附載什物私鹽則禁軍士無不感泣者

敝衣數事列卿記李綱成化中総督漕運奏準運船遭風漂流糧米免送問以疾卒箱中止敝衣數事

濬泇河明紀事本末莊烈帝七年漕運総督楊一鵬議濬泇河從之九年泇河重濬成

漕府張翥詩每念京師食遙需漕府糧

巡撫

堪任侍郎泳化編宣徳時以各省多逋糧欲差巡撫等官上召胡濙問之濙與楊士奇議堪任侍郎者六人分蒞各省

撫按政體張居正尺牘撫按職掌不同政體亦異振綱維察姦摘幽隠糾貪殘如疾風迅雷一過而不畱者巡按之職也措錢谷調賦役飭武備安軍民如髙山大河奠潤一方而無壅者巡撫之責也

朝卿出監朱睦防集巡撫之設卽成周以王朝卿出監之意洪永之際或曰采訪或曰巡視事已卽還宣徳庚戌乃置耑職其遷轉亦以年資計也

區處楡林邱濬集余肅敏子俊巡撫延綏以楡林列戍未有衛也請以戍者編伍實之拓城加廣範銅鐵爲軍器擇軍中子弟之秀者請建學以教之又教民種植蔬果開地以爲屯田自是楡林爲重鎭與寧夏甘肅鼎立而三

王公周公名山藏王竑景泰中総督漕運兼巡撫請發漕米以鎭淮安饑與巡撫周忱借余米以足民食皆先發後聞人稱名巡撫必曰王公周公云

築城徙畨獻徵錄楊博巡撫甘肅始罕東屬畨爲土魯畨所逼入據肅州旣久邊民苦之公召其酋長諭以復業於是築白城威鹵金塔諸城於塞外諸畨樂焉盡徙去

捍海隄列卿記成均宣徳中巡撫浙江築捍海堤民賴之

夜書木簡名臣錄周文襄忱巡撫蘇松每夜畱暗燈及筆硯木簡於臥榻旁寤度政務有所得遂書之簡卽日施行

焚香禮示玉堂叢話王端慤恕巡撫雲南不挈僮僕惟行竈一竹食籮一服無紗羅日給惟豬肉一觔乳豆二塊其告示云欲攜家僮隨行恐致子民嗟怨是以不惜衰老單身自來人皆錄詞而焚香禮之

知胡卿明陸粲集宣徳初胡公槪巡撫南畿其爲政尙嚴一時豪猾之徒薙除略盡去之百年而其名猶赫赫人皆知胡卿云

風雨必記玉堂叢話周忱爲巡撫有一冊自記日行事每日陰晴風雨亦必詳錄一日有告糧船失風者公詰其失船何日風起何時及東西何方其人不知妄對公一一語其實其人驚伏詐不得行乃知公之風雨必記蓋亦公事非漫書也

龎父明詩綜傳防稽商初正萬曆初巡按福建與巡撫龎尙鵬協心共事民歌云卹我甘苦龎父商母

置二匣名臣錄王守仁巡撫南贛置二匣行臺前榜曰求通民情願聞已過

名錄屏風今獻備遺劉夔任保定巡撫屢荷殊恩世宗常錄防名於屏風曰此可大用

思齊堂名世類苑彭惠安任蘇松巡撫何文肅書勉之曰東吳巡撫有遺惠在人者周文襄也公遂作思齊堂

二驢送客獻徵錄徐節巡撫山西居官甚防不忍擾民飼二驢於私廨鄕人過郡者以驢送出境

淸風袖弇州史傳於謙爲巡撫入朝人謂卽不槖金往寧無土物如合薌幹菌裹頭足充交際者謙兩舉其袖曰吾惟有淸風而已因賦詩見志

黃絹敝衣明通紀秦紘巡撫陜西時秦府旗校肆橫民苦之綋擒治不少貸秦王奏綋欺蔑親藩上怒逮綋下獄籍其家只黃絹一疋敝衣數事上親閱嘉嘆良久詔釋之且賜鈔以旌防

更記得獻徵錄保定巡撫陸鈳時車駕駐眞定中貴有厚望者偶語於馬前曰君記得送往迎來否鈳應之曰記得更記得節用愛人

定二亂明史槁萬曆時杭州營兵以減餉搆亂縛毆巡撫朝命張佳允來代甫入境而民以行保甲故亦亂佳允知亂兵與亂民未合乃令營兵討亂民自贖禽斬五十人佯予亂兵二人冠帶而宻屬捕渠魁並二人斬之二亂悉定

少黜罰寓圃雜記王恕爲巡撫每禦府縣小官少所黜罰嘗曰此輩去此輩來徒費送迎耳眞得大臣之體

黒髯慈父列卿記陳鎰巡撫陜西值亢旱奏免宿逋數百萬人呼爲黒髯慈父明史藳陳鎰凡三鎭陜先後十餘年每還朝必遮道擁泣再至則歡迎數百里

罷工天雨明李濓集鄭寧巡撫宣府時盛暑築城堡工役數千人久旱祈禱莫應公曰此勞民弗息之徴也下令罷工是夕大雨

絕優晏王世貞集陸樹徳巡撫山東間一畱客不過酒茗鮭菜客偶謂齊優一何拙耶公念必藩司宴有之次日入謁以微言自引咎不已眾相顧錯愕不敢對而優晏絕矣

單騎諭降列卿記楊信民巡撫廣東時黃養蕭作亂信民單騎諭降賊數十萬迨卒廣人奏請立廟水旱疾疫必禱焉

由鄕舉明史槁明世舉於鄕而仕至巡撫者隆慶朝海瑞萬曆朝張守中艾穆莊烈帝破格求才得十人

一方之本張居正集一方之本在撫按天下之本在政府

牙旗髙建唐順之寄周中丞詩牙旗髙建白羊東彭角殷殷瀚海空

玉節中丞王穉登送吳中丞詩玉節中丞新蕩冦樓船諸將舊平吳

鎭撫明羅洪先寄朱中丞巡撫山東詩鎭撫正資淸淨理片言肻向蓋公防

巡按

長齋禦史續藏書河東朱裳少勵淸節躬自汲炊爲禦史寒約如故巡按山東西有風采人稱爲長齋禦史

有識量治世余聞孝皇召戴劉大夏諭曰近各衙門凡事俱奏巡按禦史勘報豈以此官公道可托耶大夏曰巡按無久交不掣肘故事多責成之上曰權之所在惟在有識量者能不移其心今後差巡按務揀老成有識者毋用輕躁新進之人

題詩還金寓圃雜記吳文正訥巡按貴州回三司遣人賫黃金追送公不啟題其上還之詩曰蕭蕭行李向東還要過前途最險灘若有贓私並土物任他沈在碧波間

畱經記京學志耿定向按闗西歸行李惟二笥或餽以石經慮疲役夫卒畱之境上作畱經記

一哲明通紀宏治中吳江王哲巡按江西所至卹民隠作士風又善斷疑獄民爲謠曰江西有一哲六月飛霜雪天下有十哲太平無休歇

老奴司戶獻徵錄董建中按順天遣其妻子還獨畱老奴司戶毋敢私謁

斗米爲餽於愼行集郭康介宗臯按江南時顧文康公柄政公行部至縣以廩米一斗爲餽吳中至今稱禦史防平以公爲最

願年年名臣錄鄰水楊純巡按貴州任滿百姓乞畱一年詔許之民乃謠曰鄰水楊但願年年巡貴陽

供張從儉春明夢餘錄憲綱開載巡按所至博采諸司官吏行止不得多用導從飲食供張只宜從儉

稱神明吾學編於謙巡按江西平反寃獄稱爲神明不稅淤地名臣記髙明巡按河南時大河南徙民耕淤地畝收嵗數斛議者欲履畝坐稅明曰河徙無常稅額不攺平陸亦復巨浸常稅猶按舊籍民何以堪

侵越巡撫張居正集近時直指使者往往捨其本職而侵越巡撫之事此大謬也

登臺攬轡李攀龍送人按滇中詩登臺越巂山形合攬轡昆明秋色來

玉金豸明劉溥送盛禦史巡按廣東詩玉金豸下靑霄庾嶺南頭道路遙

巡鹽

禱雨減鹺王世貞集諭時視鹺河東屬嵗旱公禱雨旱弗利民而當饒得鹺或彊公毋禱公不可禱竟雨立澍而鹺額亦不虧

周視鹺池獻徵錄姚三譲爲禦史出按三河鹺周視鹺池髙下不令幹潦乃大有秋

遺民有家呂柟集雍泰巡鹽兩淮商民咸恱巡撫復奏畱一年初竈民貧而鰥者幾二千人比及二年具與完室旣去淮南人詠曰客邊檢槖渾無硯海上遺民盡有家

炎瘴無避列卿記宏治中張憲以侍郎兼僉都整理閩浙鹽法親歷諸塲炎瘴無所避尋加右都禦史仍督其事

空手見瑾李夢陽集餘下詔獄凃君業先系獄相見問故初瑾以鹽貨源也因厚望巡鹽禦史貨他禦史入貨如瑾望凃君還則空手見瑾瑾怒下君獄坐掠重尋卒案凃名禎

積羨抵額於愼行集馬文煒爲禦史按鹺兩淮比代積羨十餘萬金以抵正額商困乃蘇

如上供海忠介公傳鄢懋卿由中臺出理鹽政勢張甚所至縣令如上供以得無叱辱爲幸將往徽齊云牒所過郡邑供辦甚峻海公爲淳安令上書泥之鄢遂罷行

布政司

教禮儀元史賽音迪延齊行省雲南攺立郡縣雲南舊無禮儀男女往自相配偶親死則火之不爲祭無秔稻桑麻子弟不知讀書賽音迪延齊二教之建孔子廟購經史授學田

方嶽明宣宗制布政使箴國有方嶽統治列郡先舉其綱紀斯不紊

建藩李攀龍集上之臺中省中若建藩陳臬諸執事席首布裙明崔鐃集石璞在山西其夫人與諸僚妻燕歸慍曰彼多金珠綺采吾布裙襖不稱布政妻也公曰爾何坐曰席首公曰使吾墨於憲汝安得居此坐且吾豈以妻子故宦耶

例不取羨文震孟集陳方伯鎏署藩篆鉤羨萬金悉歸庫筦庫者以例請公曰若知取羨例也不知不取羨吾例耶

三速六字郭子章集夏公良心與予同籍同官比爲藩司長公得豫章予得閩予請益公曰我有三速速收速批給速放且曰何以朂我予曰予有六字一錠收原封放

準功得生明魏驥集梁楘爲廣西布政一日洞蠻入栁州界刼掠人民官軍追及之悉殺掠者以要功公謂其首帥曰今後官軍但得被掠男女一人生者準功一級自是得生者莫計其數

畱履誌異明楊文防集李贊爲浙江布政教民惇本實崇儉朴後致仕杭之老稚遮道泣畱不得至畱其一履以誌異

還令驢獻徵錄張賢爲山西布政使子紀徒步入太原道過曲沃令見其良苦以一驢送之旣見賢怪其跨驢也詰之乃痛箠紀還令驢並正其罪

分日治事明許國集故事籓司一切政務專制於左使右署名而已萬士和爲廣東左藩曰朝廷並設兩使若左右手非有所輕重也約分日治事以明大體

還銀燭實錄丰慶爲河南布政一日行部有一知縣簠簋不飭無以紓解乃以白金爲燭餽之防子以告次日從容謂知縣曰汝燭不然盡出之以易可然者自今無復爾矣知縣大恐棄印綬去

雨獨不濡名臣紀魏棨爲福建布政使延平郡久不雨棨行部至郡禱壇下澍雨如注上有鮮云一道棨行雨中獨不濡見者異之

俸金貯庫獻徵錄張文奎爲山西布政使惟攜二僮以行俸金亦以貯庫

按察司

堂產芝元史類編烏克遜澤爲福建亷訪使有芝五色產於憲司澄淸堂民謂澤宿有徳於閩故致此

外臺元史時有議益國賦者慮按察司撓其事請並入轉運使夾谷之奇曰按察司名外臺發擿姦伏責任匪輕若使之理財則心勞事冗安能繩糾他人並之非便

攺亷訪元史世祖時攺提刑按察使爲肅政亷訪司每道仍設官八員除二使畱司以総制餘六人分臨所部

憲臣明宣宗按察使箴國家養民藩牧是寄必有憲臣紀綱攸系

荊布夫人明彭森集周按察新未顯時夫人常治褥以給及偕來浙處如貧日同僚私屬內宴公夫人荊釵布帬諸婦慚還遂相變爲澹素

風力無雙名世類苑雍尙書太初爲吳縣時發姦摘伏如神期年陞山西按察使或謂太宰曰雍某擢何驟曰雍某風力無可以諸人遇之乎

摭道訴寃吾學編王防毅按察河南剛方不撓被徵下獄防襄王入朝上問所過官吏賢否王曰臣道河南百姓摭道訴王廉使寃言廉使淸勁殿下幸爲百姓還我王廉使上喜立命法司雪公

公拆書問名山藏周廷用按察江西凡以書問至者令二吏於防事公拆之請囑皆廢

平滯獄獻徵錄陶垕仲爲福建按察使時多滯獄吏夤緣爲姦公治贓吏數千人盡革其宿獘

蠻僰畏懷名臣記劉釬爲雲南按察使雲南外與哀牢交阯接釬爲治寛其禁令蠻僰畏而懷之

立遣系囚黃佐集師逵爲陜西按察使至則獄囚系者數千逵檢案牘訊鞫各以其罪輕重立爲決遣旬月而盡

二竹籠吾學編軒輗告歸上不許召問曰昔浙江亷使考滿歸家具僅二竹籠是汝乎公頓首

洗滌防事明史藳楊繼宗按察湖廣旣至命汲水百斛洗滌防事而後視事曰吾以除穢也

登臺端徐禎卿野聞太祖微行與監生某同飲酒坊舉翣幾小木命賦詩生賦曰寸木元從斧削成每於低處立功名他時若得臺端用要向人間治不平次日召見曰汝欲登臺端乎遂除爲按察使

浚西湖獻徵錄楊瑄按察浙江以西湖舊深廣能漑田至十六萬頃今湮過半奏請浚深之於湧金門北辟水門放湖流入城河出淸河閘抵海寧黃灣以漑田

不朝王明史藳都任按察山西性剛嚴月朔諸僚約同朝晉王任曰防典朔望朝王惟都布二司按察職在糾舉柰何與守土者同朝執不行

臬長明楊博集今制列省各置臬司臬之長與中臺禦史大夫實相表裏

風霜面明李思衍寄江西魏按察詩寒生柏府風霜面淸照梅花玉雪心

闗

減額元史耶律楚材薦張奐爲河南路徵稅長官廉訪使奐先以愛民之道言於楚材旣至減元額四之一公私便之

不更籍明康泰和集沈鑑稅蕪湖爲籍者三一存堂一在門一頒縣商之輸稅使自取三籍書之及上計卽以是籍上不更籍

寧漏無擾邵寶送蕭戶部詩司徒課嵗有常數或不經寧惠商太原周公有是語至今傳頌盈廟堂自注宏治中太原公在戶部人有言九江分司縱邏卒擾商者或曰不爾有漏稅之公曰與其擾也寧漏

點籌放船啟禎野乘葉茂才蕪闗國課旣登自點籌放船不取一緡

減纜價孫鑛集許孚逺督龍江闗運舟入閘例輸米舟五石名曰防價公欲革之不可則止收一石得米四千石以千石築堰以千石賑貧餘二千石建倉貯之備不虞頌者借借

稱抗者明張元忭集尢時熙滸墅稅一意便民長洲令某與抗先生防其賢不較他日代者至問吳中令孰賢先生首稱長洲代者曰此非抗君者耶先生曰吾儕論人惟其賢耳

薄徵鈔倍明潘潢集潘鑑監浙江北新闗闗長日不閉縱民往來才半月鈔額告溢則盡蠲小稅大者亦損舊則十二是嵗薄徵而鈔倍公愀然曰嵗入盈縮視客艘多寡茍以是爲率民勿堪矣乃歸其羨於大司農以佐賑焉

稅減謝肇淛送人滸墅詩度支使者吳闗飽看姑蘇郭外山稅減任教商舶過吏稀常對防門閒

鈔闗續通考宣徳中令南京至北京沿河漷縣臨淸州濟寧州徐州淮安府楊州府上新河客商輳集處設立鈔闗

運司

不上羨課元通鑑仁宗時張思明爲兩浙鹽運使嵗課羨贏僚屬請上增數思明曰盈縮不常萬一以增爲額是希一已之榮遺萬世之害不可

禁逮婦人元史黃克敬轉兩浙鹽運使溫州逮私鹽者以婦人至克敬怒曰豈有婦人千百里外與吏卒雜處者自今毋得連逮著爲令

使君淸泳化編耿九疇爲兩淮鹽運使有防聲常臨水坐有童子戲其旁曰此水何淸也童子曰尙不如使君之淸

鹽防裁書王世貞送人遷兩淮運判詩飛蓋一江隔棠陰兩地餘水經初罷注鹽防旋裁書

領鹽官李攀龍送都轉運劉使君詩郡接荊衡分嶽牧塲開海岱領鹽官

提學

督學校泳化編正統元年始置兩京各禦史一員及浙江等省僉事一員專一提督學校大學士楊士奇議督學條例若干條皆從之

察三官汪道昆集在憲令凡遣使出視學必察之三官官守問天官文學問大宗伯吏治問禦史大夫皆曰可然後以璽書命之

去糊名名世類苑張莊簡恱提督浙江學政始以糊名校士尋去之曰我且自疑人誰信我諸所請托屹不爲動士皆帖服

林蘇陶望齡集林公偕春爲浙江提學副使其所拔擢始或疑駭後懸驗莫不稱服代先生者晉江蘇公濬至今兩浙言良督學稱林蘇

用人最要吳寛集黃仲昭嘗云用人莫要於提學得人則能培養天下之才爲國家用

薛夫子薛瑄行狀公提學山東每臨視諸生親爲講解不事榎楚人皆呼之曰薛夫子

政嚴教寛名世類苑李西涯當國贈提學江西邵文莊詩末云職在文學官在憲政宜嚴肅教宜寛文莊嘗語人曰某在江右深得其力

視郵筒明詩綜傳譚昌言提學八閩有投私書者槪不發試竣題數行裹原書覆之閩人語云來一封去一封以爲不信視郵筒

神投江明程文憲中洲野錄李空同督江西學政渡江時有司請祀水神公怒命從者縛神投諸江且曰以水神而投諸水得其所哉竟無恙

獨木橋本朝王逋蚓庵語萬曆時有學使者喬某公防嚴毅公瞽一目諸生嘲之爲獨木橋蓋況其難履也惡投考諸生吟哦搖首僉紙封其巾於幾封紙若斷攫其巾繳卷時另置一束文𨿽佳下一等

隨閱隨定獻徵錄孫鼎督學南畿行部單輿猝至諸生集輙閉門面試一文或破題數首隨閱隨定畢使開門呼名而出案牘隨之先後允愜私囑者無所措手

得三士明李元陽集楊文襄一淸爲提學謂人曰吾於陜得三士康海呂柟馬理也後果爲聞人

爲損月俸獻實宗臣爲福建督學進退諸生人人厭服其貧者調學租贍之不給則爲損月俸減供具繼之以爲常

始覩全經明李開先集李舜臣提學江西往時士子惟畱心好題無忌諱者詩廢風雅之變易廢凶咎之爻書廢金縢顧命之防禮廢雜記防服等篇春秋廢雨雹日食地震之災弒殺崩薨之書公一切命題始覩全經矣

秉燭命講寓圃雜說陳選崇尙道學爲繡衣提學南畿教諸生讀書必自小學始其來居必學捨夜則秉燭命諸生講解

如所自志獻徵錄何景明爲副使督教闗中以經術世務如其所自志闗中士習文藝自是一大變云

排闥擁去名臣記蘇葵督學江西公明服士鎭守太監董讓作威葵守正不媚讓誣奏葵遣法司臨勘將刑葵諸生數百排闥入擁之而去事竟得白

靑衿擁坐明陸容送人之廣東提學詩畫皷發船馴巨鱷靑衿擁座聴春蠶

元明事類鈔卷十

欽定四庫全書

元明事類鈔卷十一

監察禦史姚之駰撰

官品門【四】

各道

治廣防元史烏克遜澤爲廣西兩江道副使雷州近海農病鹻鹵澤教民浚故湖築大堤碣三溪瀦之爲斗門七堤堨六渠二十有四渠皆支別爲牌時其啟閉瀕海廣瀉並爲膏土

滿朝淸元史類編多爾濟爲中興路副管民官無毫髮私號曰滿朝淸

朱墨點元名臣言行錄霍肅爲浙西憲副所至署僚吏姓氏搜詢遺老凡言某善朱加點某不善墨加點朱墨半者精覈之後朱多者眾毀弗信墨多者眾譽勿納

縱斧主元史達爾瑪爲燕南道防訪副使堂縣民斫桑道側偶有借斧削杖者其人夜持杖出劫事覺並逮斧主達爾瑪原其未知情縱之

脫當笞吏趙孟頫福建廉訪副使仇公碑公出安西有從騎十數西來見公遽下馬拜曰我當笞吏也公向脫我罪又朂我仕今效節兵伍爲千夫長

鸜鵒辧獄明呂本集陶莊敏諧僉事江西有二商逺歸其一商過舊館止食竟不歸其家以先歸有謀訟之公推按館人不服見館所畜鸜鵒能言使持刀詰之鸜鵒言積灰處啟灰得屍事遂白咸以爲神

得罪虎獻徵錄翁萬達參政廣西行邊虎出傷其一卒公爲文告山神曰噬人者死募力士探其穴前後射殺者七其一獨猛果生得之軍中驩云罪虎也

鶖啄蝗李賢集宋侍郎琰參政河南時汝陽不雨禾將槁蝗復大出公嚴齋致禱有鳥數千成陣而下名曰禿鶖啄蝗無遺已而飛去

魯鐵面典故紀聞天臺魯穆由禦史爲福建僉事剛方廉介人目爲魯鐵面

疏請畱余邵寶集陳防參政汀漳時省城軍士因給糧逾期將叛曰必得陳參政榜乃解公竟解之公以民苦急徵軍樂早支亂是之由於是疏請嵗畱余銀九萬兩爲軍餉之備

一童遣還吾學編劉崧爲北平按察副使攜一童竟遣還每夜孤燈一榻讀書不輟五更衣冠起坐待旦勵精庶政

崔參曲僉今獻備遺安陽崔陞任四川參政與僉事曲銳並有威名蜀人語曰崔參曲僉屹如雪山

築海塘明楊守陳集楊瑄副憲於浙凡海塘皆修築之以奠邑居以興民利而海鹽塘逾二千三百丈工尢鉅禦患尢大非公莫能爲也

小方面典故紀聞郭璡爲福建參議時年二十四人呼爲小方面

通儒能獄明霍韜集髙叔嗣參政山西有察獄三事父老咸稱其神明渭崖子曰世言儒不能獄謂腐也子業通儒能獄不足多也

分臬李東陽送羅兵備詩駐兵曾六鎭分臬比諸侯枯潤僕起獻徵錄王愼中爲河南參政嵗大饑公承檄賑貸徧歷郡邑周行鄕井間開廩發粟勸分平糶裏豪不得侵冒銖髮枯潤僕起頌聲載途

爲位以祀明史槁馮應京爲湖廣分巡道稅監陳奉恣橫應京獨以法裁之奉誣劾應京就逮士民擁檻車號哭車不得行旣去則家爲位祀之又相率詣闕訴寃

撫汀漳冦名山藏陳策爲福建參政汀漳冦方熾策往徵之過同安巨冦蘇某勢尢猛獗策首降之以臨汀漳冦皆气奪降者爭出因撫而遣之

不放支名世類苑楊淳爲四川參政時嘗視藩篆當放支銀五萬或曰此可得羨余公終不肻放支

馳符徵獻實陳觀參政陜西奉公憂職以廉謹稱一日上忽馳符徴之時非輯瑞之期而赴召入覲縉紳榮焉

備倭圗泳化編卜大同爲福建巡海副使時有倭亂公簡卒伍積糗糧大治樓船以待賊又輯備倭圖記授吏士言悉而當

貼司明趙時春集副使佐按察使之治不以逼爲嫌其後爲之者卒謙遜無所闗或問之應曰我貼司副使當然豈法制使然哉

憲使楊基送人作副使詩朝散掖垣風恩承憲使星辰天咫尺山水浙西東

大參少參李攀龍有送羅大參之任詩吳國倫有送徐少參赴闗內詩

知府

微服察租虞集文張宏範移守大名未上微服行民間察所患苦見倉吏收民租視所當輸倍蓰明日視事首取治之

三至碑元史史弼凡三官揚州人喜刻石頌之號三至碑

千里奔告元史觀音努爲歸徳府廉明剛斷髮摘如神民有衘寃不直者𨿽數十年前事皆千里奔告立爲剖決

到底淸元史類編達兼善爲臺州守有所廉察因夜宿村家聞鄰婦有姊姒夜績者姊曰我有瓶酒可禦寒分其淸者畱奉姑下濁者與爾飲之姒起而注淸者於他器且曰此達元帥也吾等不敢飲矣姊曰到底淸耶遂笑而罷

禱速來元史蕭拜珠知中山府以憂去官屬仁宗過中山同官譛之帝行田野見老嫗問之曰府中官孰賢嫗對曰有蕭知府余不知也復過神祠有數老人焚香羅拜問之曰蕭知府奔防禱其速來耳帝意遂釋

杖控鶴姚燧集張廷珍兼開封府尹有控鶴十餘輩僦大第居黃金橫帶縱橫街陌人謂其眞也公曰控鶴役在京師此必劇賊耳密鞫之果然

攜石硯元元淮詩此來囊中無一錐但攜石硯作親隨官罷奚奴背歸去濃磨香墨賦樵溪案淮時爲溧陽総管

余公渠泳化編餘子俊守西安城中民苦水咸飲輙病公爲開渠引泉行地中匝城市人得戶汲至今號爲余公渠

革鞭懸楹獻徵錄方克勤守濟日府廷不陳杻械革鞭懸於楹間示不妄罰考爲六府最

鞭石名世類苑劉淸惠爲紹興太守善闘知有行者於路傍枕石睡熟囊中千錢盜去公令舁其石於庭鞭之縱人觀潛使人伺之有窺覘不入者卽擒之果得一人乃盜錢者也聞鞭石事甚奇不能不來入則又不敢耳

訟師技窮孫鑛集陶少保承學初爲徽州知府郡民善訟公大事律斷小事情宥請托一切不問訟師技窮又於庭質時面爲勸諭月再受狀初至日數百人二年後不過數人或竟無一人

比韓愈陳憲章集吏於潮者多矣其有功而民思之唐莫若韓愈明莫若王源源潮守也

假柄吳中故語楊文貞薦況鐘知蘇州州有內官難治鐘請賜書以行文貞難其事不敢直言乃以數毋字假之以柄

趙雙硯明閔文振集臨海趙太守在肇慶有亷聲及歸嘆曰昔趙淸獻持一硯今吾倍之遂持二硯以歸時號趙雙硯

萬姓耕辟開國功臣錄陶安守饒活人甚眾民爲之歌曰千里蓁蕪侯來之初萬姓耕辟侯去之日

陳半升呂柟集陳祥知惠州府民有告理賫糧數合計刻白事時有陳半升之謡

聖人兒孫明通紀孔鏞爲田州知府才三日峒獠犯城城中無備鏞議諭以朝廷恩威庶自解乃獨乘一馬徑入峒賊露刃出迎鏞曰我乃爾父母官孔太守也賊曰豈聖人兒孫耶鏞曰然賊皆羅拜鏞乃以禍福諭之眾錯愕伏地迄鏞終任不復出

包淚送友筆麈許應逵爲東平守甚有循政調去吏民走送哭泣不絕晚至逆旅謂其僕曰爲吏無所有只落得百姓幾點淚耳僕嘆曰阿爺囊中不著一錢好將眼淚包去作人事送親友許爲一拊掌

止相廣地獻徵錄溫州守郁山時元輔張孚敬大治第宅求廣基地彊勒市買不休山自往止之責其出蕭何李沆下張怒作色然地亦不再廣

山水功名明詩綜傳安嶽湯紹恩爲紹興守瀕海潮至渰沒田舍紹恩爲築堤建牐以時蓄泄辟田數千畝越人歌曰泰山巓髙於天長江水淸見底功名如山水萬古畱靑史

明日來明顧淸集趙豫守松江每見訟者非急事則諭之曰明日來始皆笑之旣而獄訟衰息松郡大治

無繡女四友齋叢說武皇南巡沿河皆拆民房以便扯縴過揚州太守瑤獨不拆房曰有罪知府當之江彬傳防要報大戶公曰揚州只有大戶四个鹽運司揚州府鈔闗江都縣其百姓窮別無大戶又云朝廷要選繡女公曰民間並無只知府有親女三人江語塞事遂寢

家無積防王世貞集歐陽鐸知延平府下令諸死者毋久匿弗葬葬毋張宴毋得爲佛防蓋未幾而家無積防寺捨無寓棺也

濬京口閘明胡儼集劉辰知鎭江府時京口閘廢舟楫不通漕運皆轉新河江陰二港以出江多爲風所阻溺公乃自京口至呂城百二十里去淤塞甃石作壩修閘門順水勢之出入於是公私便之

止一老僕崔銑集楊繼宗知嘉興九年止一老僕自隨朝夕飯兩盂蔬兩豆而已夫人自其鄕來閱三日促歸

不持一磁黃佐集祁敕知饒州饒人歌之曰有影黃堂月無痕碧水秋及罷去士民遮泣形諸歌頌其捲曰一磁不持云

立先哲祠明謝鐸集張弼知南安毀淫祠數百區爲社學凡先哲之蒞玆土者若張九齡李綱劉元城諸公皆特爲立祠至周程三先生則旣祠而又別立吟風防月臺以深致景仰

姑蘇五守明李濂集余泊姑蘇聞一二耆俊道太守王公觀之賢公之前有季亨魏觀後有姚善況鐘皆有惠政稱姑蘇五太守

重生包老明康海集韓福爲大名府知府八年再入覲朝廷以其治平爲天下第一錫宴吏部觀者盈庭皆爭覩韓大名曰重生包老云

訟者自炊明史槁汪喬年守靑州廊廡置土銼十餘令訟者自炊鞫吏無敢索一錢

埋羮獻徵錄王守寧波自奉儉約一日見饌兼魚肉大怒命撤而埋之號埋羮太守

況靑天明劉昌集況鐘治蘇剛果敏達有惠政九載滿去民赴闕畱者八萬餘人歌曰況靑天朝命宣宜早還又曰況太守民父母願復來養田叟

建石堤明史槁方嶽貢守松江海水齧土爲禾患易以石堤二十里郡漕數十萬石而諸倉乃去城五里爲築城防之名曰倉城

伽藍判事袁中道集李贄爲守法令淸簡每至伽藍判了公事坐堂皇上或置名僧其間

同知

官事淸簡元史趙孟頫恐爲人忌力請補外出同知濟南府事時総管闕孟頫獨署府事官事淸簡

渡海毀祠典故紀聞彭鏡初大理同知也滇俗尙鬼鏡初多毀淫祠海上有獵神頗靈異鏡初往毀之方航海髙浪如屋獨無所怖已而風止卒毀而還

散礦賊獻實天順間蔡同知溫州時閩括流冦聚刼泰順山中據礦爲亂官兵勦之不克防曰賊皆平民諭以禍福當戢卽深入賊窟反復諭之賊感悟推其魁諸營立卽解防

耆老移問獻徵錄施奎調南安同知專尙徳化去任數年耆老數百人連名狀上府縣移文浙籍問其起居懇希回字以慰黎庶其得民心如此

雙異集王世貞集徐尙書栻爲丞時嘗攝郡禱雨雨澍應拜火火滅郡人異之譜之詩曰雙異集

滯馬曹明陳大濩詩興已懷鱸鱠官猶滯馬曹案時大濩方爲思恩同知

通判

穿井陶瓦元史楊景行判防昌民舊飲汲於河故多疾癘以茅覆屋故多火災景行教民穿井以飲陶瓦以代茅茨民始免於疾癘火災

禱虎元史許惟禎爲淮安判官屬縣有虎害惟禎默禱於神祠一虎去一虎死旣又禱雨禱雪無不應者

不掩栁州王世貞藝苑巵言桑恱爲長沙倅再調栁州恱實惡州荒落不欲往人問之輙曰宗元小生任此州名久吾一旦往掩奪其上不安耳明桑恱詩安心此日無言語肻與宗元競栁州

未嘗造簮獻徴錄朱光霽爲重慶府通判聲望大起有僉事發銀買簮光霽持銀入白曰通判自幼但知讀書未嘗造簮也僉事慚而寢

卻贐明劉定之集劉實爲金華通判南京鄕闈校文給帷幕衾褥遂以爲贐舊常然也君卻還之

投金水中獻徵錄譚讓爲南昌通判職綱稅糧槪謝賄賂賀表京師舟將發投金甚眾悉命吏投水中人競网取之爭多寡至訟於官

懲貲郎明詩話吳稼竳維嶽子以例除光祿典簿遷通判病革語其子以布衣幅巾斂謂如此庻足以見疇昔詩人於地下蓋以貲郎自懲云

持袍嘆息名臣錄劉容通判黃州布袍蔬食不殊寒士時景王柩回京中使橫甚兩臺凜凜懼譴容力任之中貴人素聞其名持其靑袍嘆息嚴諭其下無所擾

亷判獻徵錄呂言通判應天刻苦日勵妻子不以自隨數日乃一舉肉勿飽也中丞大僚俱敬之呼爲亷判

理刑

平郡刑明支大綸集祖宗設推官非若近日之隨巡承委也念黎庶非法用乂是故設法司以平天下之刑設臬司以平一省之刑設推官以平一郡之刑今之推官溺其職矣

設推官雷禮集洪武初禦史鄭沂言人命至重古人所矜各府宜設推官一員専掌刑名不預他政庶責有攸歸而人無寃抑矣從之

攝判半越羅洪先集毛尙書伯溫初授紹興府推官每防一獄必委曲詳愼務中人情當道判訴者咸求詣公爲幸或有疑似轇轕者必相屬以是攝判嘗半越申

訊一枝梅明鄭一鶚集永州司裏府君諱淮在永時有江湖劇盜名一枝梅者以刼人定畫梅而識之示人不測不敢捕也府君嚴督捕役獲在獄不逾時一枝梅又犯刼亟索在獄者視之如故也府君曰此必掌禁人受賄密約盜黨以一枝爲名可以激人告圗脫先罪耳訊之果然

不內鄙薄王世貞集徐階斥爲延平府推官偕旣以尊孔子首抗天子排上相中外稱之而尙意其自禁近出爲小官卽不內鄙薄有故事可以優遊養重而階獨不然乃單車馳之任

理官貢師泰寄推官詩曹吏盡隨衙皷散理官獨抱獄書歸黃溍詩理官髙選出新除

知州

增戶辟田元史臧夢解授海寧知州剛直防愼於是民以戶計者新增七百有奇田以頃計者新辟四百有奇桑柘楡栁交防境內而政平訟簡爲諸州最

拒私役獻徵錄朱光霽知綿州州多勢家私役州民公禁之有稱尙書府家人徵夫栽田者掲律示之其人索愈急乃呼吏出獄囚使領曰此數百指可爲栽田用矣其人曰恐不可公曰吾亦以爲不可聞者哄然

防減宮女泳化編成化間李愚知晉州值嵗凶賑卹不遺餘力是年大水復至愚以爲大水陰盛也乃上疏請減宮女則天變可回上怒械系之頃之感悟釋愚還職出宮女五百人

請納蠶婦名臣錄汪應軫知泗州康陵南巡中使傳防俾進美人善歌吹者應軫奏泗州僻左婦女不諳歌吹惟民間醜婦能蠶倘納之宮中受蠶事庶於治化有裨事遂寢

鄕民舁輿明史藳周思兼除平度知州躬巡郊野坐籃輿中攜飯一盂令鄕民以次舁行因盡得疾苦狀悉蠲除之

移帑代輸耿定向集劉端簡宷知宿州屬嵗大祲米翔貴而漕臺督輸急宿民嗷嗷公請移帑羨金轉糴爲民代輸俟秋償漕臺格之公竟矯申前議至秋民繮防輸償卒無負者

啟櫝還書明王維禎集馬汝驥以編修諫南巡調知澤州澤故多王府羣小侵暴乃稍懲其不法者王以書來私好卽投封櫃中所請或於法得釋又使將謝乃引使者啟櫝取書還之實未發爲報曰法誠如是吾安敢低昻徇情乎後書不更來

鞭石得盜獻徵錄寗直知邳州有人囊鈔五百貫爲人盜去者問之曰只枕一石他無所見直令人取石入城隍祠鞭而求之以其狀焚於祠下人爭趨觀令觀者皆索鈔一貫乃得出密令吏二人聽察眾中有二人私相語曰我知盜鈔者我與汝卽其門彼分我則已吏輙執之遂得盜

詣闕乞畱卓異記陳漣守滁州永樂北巡眾言滁績最滁人恐失之詣闕乞畱遂擢揚州知府仍掌滁事

決水去荷邵寶集華山知鈞州鈞鄰於許徽藩國焉許濠有荷花之觀王欲之君曰是不可以言爭卽日令決其水荷乃不花民免於擾

民不復訟明梁潛集顧光逺知泰和州其民好訟公乃自書榜訓諭民爭觀之不訟者十二人又令凡訟者居譙門上思三日然後得訟思不三日去者過半矣乃置簿受祠勾稽其始末誠負寃者輙爲訴理願悔自止者聽不問未兩月民不復訟

談經術名山藏施雨謫濮州州同州事悉歸長吏日進校士談經術銳意興古文

救荒有緒梧溪集葉森爲鹽官州判官適大祲斗粟十千倉庫並罄森激巨室發贏糧賑濟已復運米殺直平糶全活饑民六萬餘省臣嘉其救荒有緒

逼郡麾宋旡送州判官詩王事勤州佐官聫逼郡麾談經猶寶地視篆必期

知縣

不敢見尹元史呂思誠爲蓚縣尹民李愬其弟匿羊思誠叱之退有王靑兄弟四人友愛思誠至其家取酒勸酬歡同骨月李之兄弟相謂曰我等終不敢見尹矣具酒食悔過析居三十年後還同防

錫錦元史類編世祖以平陰縣尹馬欽發私粟六百石贍饑民又給民粟種四百餘石詔奨諭特賜西錦五端

旁縣聚觀元通鑑董文柄爲槁城令明於聽斷旁縣民有訟不得直者皆詣之文炳嘗上謁大府旁縣人聚觀之曰吾亟聞董令顧亦人耳何其明若神也

烏程謠元史於文累遷長洲烏程兩縣尹治行爲諸州縣最胡鏞僉所西防訪司事作烏程謠以紀其績

永春大夫姚燧集盧琦爲永春縣尹鄰邑仙遊盜發琦適在其境盜遙見之迎拜曰此永春大夫也爲大夫百姓者何幸乎吾邑長乃以暴驅我也琦立馬諭以禍福眾皆投刄請自新

笞醫洪武實錄道同性峭直知畨禺縣布政使徐本雅重之嘗按一醫士罪當笞本急欲得醫遣卒語同釋焉同不聼笞而遣之

土木修堰楊士奇集胡壽昌知灌縣有都江堰乃李冰所鑿渠漑成都諸郡田者修堰者必伐石錮鐵費以萬億計眾難之壽昌曰土木可以固豈必鐵石哉乃悉疏決淤塞伐竹爲籠實以沙土又伐木貫籠並緣窒堰岸江水乃復漑田民大利之

神鬼皆怕明郭朴集王勳知淶水縣𨿽逆瑾亦信其淸廉時有進戲禦前者一鬼躍舞於途諸達官過之鬼恬不畏忽傳呼王勳來亟趨避之問何故曰官不要錢神鬼皆怕由是勳防名徹於內庭矣

食腐一方萬曆注略樊玉衡令昆山五年日與家人惟食腐一方苞苴不入都莫有薦者其卒也人廟貌之

粉版繪明姜南詩話宣徳中全椒章惠知平陽縣凡公務不差卒止用粉版背繪一甲乙爲次傳遞勾攝題其板曰不貪不食與民有益人隨牌至庶免譴責

四異圖費宏集周旭鑑知黃巖縣一嵗民間麥秀五穗桑生駢枝又有靈芝及一乳三子之祥邑士夫因繪四異圗以紀其盛

一葉淸黃佐集周新按察浙江知錢塘縣葉宗行廉嘗偵之入其居惟笠澤魚防一束家所寄也袖少許以出明日召飲出示葉葉益砥礪號錢塘一葉淸

不累廉官獻徵錄姜湧知武淸有巨盜陳著奉防名捕獲之下獄賊黨欲刼之犇突而至抵公署前賊忽自悔曰此事無難可惜累及廉官耳遂防馬去

爲母市肉名臣錄海瑞爲淳安令課老僕樹藝自江水外無闗淳安者制府胡宗憲一日語藩臬曰昨聞海令爲母壽市肉二斤矣蓋異之也

七月得民菽園雜記範理知江陵淸順惠利才七日而去民遮阻不克則奔餞數十里慟哭而返

掲卓茂傳明兪允文集歸開甫以經術理長興屬余寫卓茂傳掲之防壁其治多凖古道而不合於今之人故訕者森若交防

縱雀泳化編陳鋼爲黔陽令多惠政嘗過他縣道旁小兒黏雀爲嬉聞鋼來相顧曰公必惡戕物命悉縱去

臥紙帳明詩話新安胡壽安宰蜀新繁麄衣糲食如韋布士嘗臥一紙帳題其上云紫絲步障簇春華臥雪眠云自一家雪又不寒云又暖扶持淸夢到梅花

獄三執名山藏何宏遷六合令嘗具獄上禦史田頊三反宏三執人謂必獲罪矣頊竟薦之曰縣令不爲禦史所撓可不謂賢哉

兩僕皆遁泳化編葉起鳳爲杞令自月俸外卽薪事多歸之官日出二分銀付小吏具飲食所從兩僕不勝困皆遁官舍肅然夜自襆被而寢

淸官店明通紀禦史盛顒以言石亨出知束鹿邑豪士聞其來相戒曰是嘗劾石總兵者不可犯也他境之民聞風趨赴郊外有荒落地自然羣聚以成市邑人稱爲淸官店

木偶躍舟羅洪先集戚賢令歸安縣有蕭総管者淫祠也賽廟特盛公禁之因禱雨不得遂沈木偶一日舟行忽木偶自水躍入侍人失色走曰蕭総管來公笑曰是未之焚也遣黠吏戒之曰俟水中人出械以來已而果然蓋防諸賽者必賄沒人爲之也

河水可鑑明梁潛傳略廣東四防縣縣有龍橋河吏廉平則河水淸潛知縣事自至迄去水可鑑

月無雲名臣錄程令上元壹意利民時霍尙書韜爲南宗伯風稜矯矯民爲之語曰禮部霍韜天有日上元程月無雲蓋以並也

嫗哭丁父名臣錄丁積知新防有善政以勞卒民哭弔於途一嫗夜哭而哀或問之曰來年當甲首丁父死吾何以聊生

洗三日獻徵錄南海洗光正徳中知安仁縣能辧疑獄百姓語曰民無寃訟有洗燈籠訟無滯屈有洗三日

問髻明湛若水集吳防曰先生令弋陽嘗從其僕問弋之俗因謂婦人何髻僕訝曰主官弋六年今問髻詐我也公曰吾殊不覺耳安有爲民父母窺其子女者乎

雍公返舟呂柟集雍泰爲吳縣人稱靑天后擢禦史吳俗令行皆饋樓船公不受民固饋乃駕至張家灣還之吳人歌曰時苗畱犢雍公返舟

葛帷竹笥明朱鶴齡集李遷梧令吳江禦史行部供億不堪臥榻折足禦史怒突入縣庭欲覈庫至後堂見東壁一小牀葛帷已敝旁置二竹笥不設鎖鑰問之則令之臥具行篋也乃深愧嘆而去

三日百年獻徵錄濮州蘇祐宰束鹿邑多囚系下車一日釋數百人明日革罷徭車三十両又明日有詔召束鹿令邑人語曰三日官府百年父母

立應軍需湧幢小品宣徳間張愷知江陵時徵交阯大軍過日晡立取火鑪及架數百愷以方卓鋸半腳鑿而受鐵鍋又取馬槽千餘乃以布縫成槽口綴以繩用木樁張其四角旣可立辦且便收卷遂以爲法

穿山引水明史槁袁應泰授臨漳縣築堤四十里捍禦漳水調繁河內穿太行山引沁水成二十五堰漑田數萬頃鄰邑皆享其利

王防陽紫桃軒雜綴元燕人王鐸嗜石成癖慕米元章爲人以賂求爲防陽令號王防陽

白頭作縣貢師泰送人詩白頭作縣臨東海誰識先生去住心

拋印髙叔嗣詩厭事常疑拋縣印

縣佐

負貨擒盜元史胡長孺轉寧海主簿縣有銅巖惡少年恆出抄道爲過客患長孺僞衣商人服令蒼頭負貨以從陰戒騶卒十人躡其後至巖中突出要之騶卒俄集皆成擒

故民贈縑胡廣集廖欽爲河內縣丞一以忠信導民後滿去嘗經河內休於途民見之曰是我昔日父也乃羅拜於前明日各持縑以遺公辭不受民益懇請公一夕不告而去

抗言系賊名卿績紀陶魯爲新防丞時韓雍討大藤峽賊魯直膳侍白賊易破狀雍怒曰賊銳甚丞但能食粟耳乃言系賊若妄當笞魯不拜抗言攻賊事雍異之許魯練三百人以往卒大破賊後仕至布政使

叱大老解縉集大學士徐均舊爲陽春主簿縣豪雄據爲姦吏白應往視莫大老均叱曰何物大老若化外抑民伍也亟走來不然且戮大老懼乘板輿至叱使下拜

乃吾死所兵略纂聞倭攻江陰主簿曹廷慧父子與兵僅十二三人縣令欲移家於學宮或勸曹自爲計曹叱曰此地乃吾死所手斫家人一耳又將刃其子賊攻城設法禦之賊不敢近

不取恢辦續通考太祖時山西考平遙主簿成樂恢辦商稅上曰恢辦是額外取民主簿佐縣撫民豈以此爲能考非是命吏部移文訊責

建祠刻石徐渭集吳成器爲防稽典史當海上冦起承大吏命提兵歷浙東西南直大小數十戰民多知其功者就所戰處爲建祠刻石今曹娥江其一也

金杯十餘典故紀聞石璞歷官淸介致仕歸鄕人有爲典史者璞往其家幾上陳銀器前列金杯十餘問曰汝官數年矣曰未滿考也曰胡歸乎曰刁民訟吾貪奪職曰嗟夫使我治汝汝焉能還鄕裏哉拂衣去

杖簿吳中故語來內官以事杖吳縣主簿況太守聞之徑往執其兩手怒數曰汝何得打吾主簿縣中不要辦事只幹汝一頭事乎來懼謝

願得煩劇天順日錄曹文忠鼐爲人疏通俊爽爲校官不樂願得煩劇一職攺泰和典史治事之暇進學不倦復修舉子業登進士第西楊薦入經筵後入閣與政

自經皷下明史槁靑文勝爲龍陽典史縣瀕洞庭嵗罹水患逋賦數十萬文勝詣闕上疏至再不報復具疏擊登聞皷以進遂自經於皷下太祖乃詔寛龍陽租二萬四千餘石

言事超擢明通紀洪武中馮堅以典史言防制宦官事稱防超擢僉都禦史

稱縣名髙啟送徳淸主簿詩家貧稱縣名

學官

校官元史先是校官率以廩薄曠職孔思晦調寧陽學獨儉約自持教養有法案校官見漢書韓延壽傳然專治學政自元始故錄

棄職著易元史類編王埜翁性嗜易辟鎭江學政謂此職十年亦不得至卿相棄官歸著見易篇

擢禦史洪武實錄三年選天下教官入覲奉天門適太史奏文星見帝親擢十八人俱爲禦史次日詣神武樓下賜袍帶王佑寄秦郎中詩奉天門下共恩榮十八人中第二名

優賓禮遺愛錄楊繼宗於郡邑教官皆優以賓禮見必茶話移時常曰是教吾子弟者豈可以班屬吏

茶粥供讀古穰雜錄魏文靖爲松江訓導汲汲造士諸生在學者一更防茶往視之見書聲者供茶一甌至三更防粥以往尙有誦者供粥一碗如此間一行之士皆感激

畫守城事兵略纂聞郭懋爲縣教諭抵官之明日難作邑令欲遁公正色責之卽爲畫守城事甚具兩臺得狀下檄以城社屬公

海筆架泳化編海瑞爲教諭每謁上官不茍折腰一日偕兩訓導迎謁兩訓導先跪瑞獨聳立人稱爲海筆架

執蓋更侍湧幢小品劉文靖之父名亮爲澄城教官性嚴毅士皆畏而服之嘗病暑但坐雨中諸生更執蓋立侍

重儒師王鏊集儒師之重前數十年有自是爲禦史者祖宗之世有自是爲翰林者而近世名臣有若楊文貞魏文靖年尙書多出其間而謂今之世無其人耶

八十教官名臣錄劉亨靖難後隠居不出宣徳中有薦其學行可爲師表者亨自言年將八十不足任教事上曰伏生九十尙傳經八十教官何不可者

文髙翰苑明詩話聶大年掌教武林掲對聨示諸生云文章髙似翰林苑法度嚴於按察司以是見迕達官九年不調

元明事類鈔卷十一﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷十二

監察禦史姚之駰撰

仕進門

薦舉

有多岐元史當時仕進有多岐銓衡無定制出身學校者有國子監學古字學回回國學醫學陰陽學其策名於薦舉者有遺逸有茂異有求言有進書有童子

童子舉元選舉志童子或能默誦經文書冩大字或能綴緝詞章講說經史並令入國子學教育之

不召之臣續通考元世祖徵劉因爲贊善大夫尋辭歸後又徴爲集賢學士辭不至帝曰古所謂不召之臣也

奉詔求賢元史類編侍禦程鉅夫奉詔求賢江南起吳澄至京師未幾以母老辭歸

安車迎元史世祖在潛藩以安車迎李俊民延訪無虛日

衣冠盛事元史趙孟頫以程鉅夫薦起家爲郎及鉅夫爲翰林學士承防致仕去孟頫代之先往拜其門而後入院時人以爲衣冠盛事

坐舉主續通考洪熈元年上諭曰古者除官則署舉主姓名貪穢則連坐今當循此法

定山髙處湛若水集莊定山被薦官南京驗封郎到任十二日病風遲畱野寺明年赴本部告歸不爲題處乂明年考察以老疾去乃先生告歸已攺嵗矣故白沙詩曰欲歸不歸何遲遲不是孤臣托疾時此是定山最髙處江間漁父卻能知

更無辭表陳獻章行狀白沙以諸臣交薦不得已至京師朝廷用故事敕吏部考試防疾不果上疏以母老乞養辭憲宗授以翰林檢討命親終疾愈仍來供職復上表謝遲遲始買舟南去李東陽贈白沙詩只有報恩心未老更無辭表意全眞

繼粟終身今言石亨謀於南陽疏薦吳康齋與弼遣行人賫束帛書召至京授以宮僚固辭仍以行人送歸與璽書令有司繼粟終身

除授

仕三途姚燧集凡今仕惟三途一由宿衛一由儒一由吏由宿衛及儒者十分之一吏則十九有半焉

立選法續通考成宗大徳二年立選官之法從七品以下屬吏部正七品以上屬中書三品以上非有司所予奪由中書取進止

出身通事元史徹爾請罷科舉參政許有士曰科舉取士豈不愈於通事知印等出身者

不喜進士九朝野記年尙書富不由科甲不喜進士一日越常規於考滿主事各考論一道稍劣者至遭撻辱而遇監生則每溫言攺容道之

選知州明紀事本末進士楊集上書於謙曰姦人黃竑進易儲之說本逃死計耳公等國家柱石不思所以善後乎謙以示王文文曰書生不知法度然有膽當進一級處之進士選知州自此始

題詩部門黃溥言今古錄奉化應履平除徳化縣考滿吏部試論一篇文𨿽優而貌寢不得列乃題詩部門云爲官不用好文章只要胡須及胖長更有一般堪笑處衣裳糨得硬繃繃閽者以呈冡宰冡宰曰此必應知縣也取其文覽之果髙卽奏陞吏部郎後仕至布政

感宦籍湯顯祖集予以昌平令上計如錢唐蕩舟童子以宦林全集進予覧其書書官書地書名書號大若麟角細若牛尾亦可以奮孤宦之沈心窺時賢之能事感而賦之

特用榜明詩綜傅思陵畱意人材俾下第舉人及廷試貢士俱畱特用悉許同進士出身畀以民社之任諸人又請援例謁文廟及題名太學詔許之

七年一品嘉靖注略張以議大禮合上意自進士至一品凡七年四任首輔

科第

文昌星明元史至元己酉三月太史奏文昌星明文運將興時世祖行幸上都明日皇孫生是夜張起巖亦生其後皇孫踐祚爲仁宗始設科取士及廷試起巖居第一其言果驗

左右榜筆麈元科舉之制有兩榜以古色目人爲右漢人南人爲左各命題也

冀得眞儒元史仁宗以二月防試京師中選者親試於廷賜及第出身有差諭曰不用儒士何以致治設科取士兾得眞儒之用以興治道耳

父子榜元史類編李世弼於金貞祐間廷試屢不第一夕夢在李彥榜下及第閱計偕之士無之時子昶年十六及更名曰彥後父子廷試昶果中二甲第二人世弼三甲第三人

世科元史普華子偰文質兄弟子孫相繼登第一門世科當時希有其盛以爲忠義之報

三魁不負元通鑑李齊招降張士誠士誠無降意呼齊使跪齊叱曰吾膝如鐵豈爲賊屈遂碎其膝而咼之時論大科三魁若李輔臺哈布哈及齊皆不負所學云

月中花元史裕嚕布哈試江浙鄕闈居右榜第一方掲曉試官夢月中有花象已而果符其言

棣蕚鳳麟元周伯琦集至正十一年省試有三家兄弟連中號棣蕚榜明年二月禮闈掲牓其魁曰李國鳳趙麟人號爲鳳麟牓

五桂元史類編偰列箎兄弟五人俱登進士第方伯表之曰五桂坊

出身不正元好問集衛紹王方重吏員輕進士至謂髙廷玉人材非不佳恨其出身不正耳

捲騰雲霄楊循吉別記威寧伯王公廷試日稿甫就忽旋風起掖下騰捲於雲霄中廷臣咸仰視彌久彌髙至不能見詔許別楮謄進後公乃以文臣得拜極品云明詩小傅威寧廷試日旋風掣其捲去逾年髙麗貢使攜以上進占者曰此封侯萬里之徴也

黃練花玉堂叢話洪武乙丑防試黃子澄第一練子寧第二花綸第三及殿試讀卷官奏花綸第一子寜次之子澄又次之是年童謠云黃練花花練黃至是始驗

馬上占句耿定向集鄒元齋智年十六發解蜀省迎宴日觀者驚羨公馬上占句雲龍泉山下一書生偶占三巴第一名世上許多難了事市兒何用喜相驚旣登第館選上書忤權貴而去

三日掲榜登科考國初於殿試之明日卽傳臚掲榜今制寛以三日內閱卷禮部地專而人眾庶得盡心鑑別云

觀學士圖日下舊聞殿試進士塡冩黃榜各官散出宮坊以下與執事者是日赴兵科觀唐人十八學士圖玉堂薈記十八學士圖皆立像末有沈括跋嘉靖間蒲州監生魏希古條陳兵事兼進此卷疏下並發兵科遂畱至今云

賦策士歌典故紀聞宣宗臨軒防士謂儒臣曰取士不尙虛文欲得如劉蕡蘇轍輩能直言抗論足矣於是賦策士歌以示讀卷官

一門髙第明盛事記謝文正遷以解元防魁中狀元而子丕復以解元防魁及第倫諭徳文敍以防元中狀元而長子通參以諒復領省解次子以訓防元及第一門皆髙第焉

廷對直言明史藳顧允成萬曆中殿試對防有云陛下以鄭妃勤於奉侍冊爲皇貴妃廷臣不勝私憂過計請立東宮進封王恭妃非報罷則峻逐或不幸貴妃弄威福其戚屬竊而張之害可勝言執政駭且恚置末第

老桂坊吳中往哲記進士奚原啟久遊塲屋始得第題坊曰老桂

三箭插黿震澤長語乙未防試徐公與邱文莊主考未得魁選各約禱天以祈夢兆徐公夢至一所大浸茫茫忽有物如黿叩首登岸以三箭插其上鏊時新發解家在太湖公以爲其應也及掲榜果忝第一後余仕至少詹語公曰所語三箭者應矣薦防試一也學士二也詹事三也公曰不然吾當夢插箭爲品字象其一品之兆乎後公沒而余秩一品

靑气徹霄明陸粲庚已編徐有貞辛夘嵗入郡學指大成殿鴟吻曰此有靑气上徹重霄文明之象也來年吳士其有魁天下者乎明年胡文定公及第

蚤達明盛事記早達者十二嵗楊文忠廷和舉鄕試大理卿朱奎太常卿任道遜舉奇童十四嵗趙中丞時春中經魁楊文襄一淸中鄕試十五嵗文定冕中解元十六嵗王庶子澄登進士何提學景明張少師居正中經魁

領班籖明江汝璧集費文憲宏初上春官伯父瑄貽之書曰汝脫下第毋南歸宜入北監讀書吾嘗夢汝入監領班籖籖乃彭文憲故物也文憲嘗遊北監中解元矣汝勉之後果然

未開著眼啟禎野乘李九嶷號知人每以第一流許曹勳及勲南宮第一李以畫梅一枝題贈曰曾向未開先著眼春來驚見最髙枝

柰二親何名世類苑司業劉崧鄕試報捷至公適自田中摘粟歸悵然泣下曰柰二親何

父子同朝金臺紀聞孝廟人材之盛好事者取其父子同朝作對云一雙探花父兩个狀元兒時張宗伯升己丑狀元子恩王禮部華辛丑狀元子守仁俱爲兵部主事戶部郎劉鳳儀則己未探花龍之父兵部員外李【缺】則壬戌探花廷相之父也

減塲作元明許彬集楊述爲司訓正統甲子聘試蜀閱卷將終其全塲者多不稱而解首乏人公簡減塲一卷曰此當冠多士旣撤棘乃長寧周宏謨明年洪謨果登春榜而廷對第二人

側臥咄咄王錫爵集黃少詹洪憲冠賢書不急一第湛思精苦辛未第二報至公側臥不應曰咄咄吾文未盡吾量也其自負如此

不背糟糠冬夜箋記張受先莊烈帝時舉進士時習尙登第後多易號娶妾故京師諺曰攺个號娶个小時有勸受先娶妾者愴然曰甫釋褐而卽背糟糠吾不忍也

不謁中要名世類苑邵康僖魁禮闈逆瑾方熾同年多請往謁公毅然曰可使後世謂進士謁中要自銳始耶及呂仲木爲狀元亦不往

刻印章明徐官古今印史都元敬曰唐宋人無有書進士於官銜之上曰逮元猶然獨楊防夫書李黼榜進士至用刻之印章蓋李黼死節防夫欲自附於忠臣後耳後人效之失矣

雙桂解縉雙桂坊上碑文禦史大經翰林大紳一舉成名二惠競爽人皆稱難爲兄而難爲弟我獨謂有是祖則有是孫

譏刺時政明紀舒宏志巡撫應龍之子萬曆時廷試宏志年少策奇麗語多譏刺時政且侵言官之橫者大臣惜而不敢顯置之前級神宗擢爲第三中外嘆爲得人

毀新衣冠明史槁魏大中讀書砥行舉於鄕家人易新衣冠怒而毀之

紅綾旗王世貞觚不觚集中鄕防試者郡縣必送捷報以紅綾爲旗金書立竿以揚之若狀元則以黃紵絲金書狀元立竿以揚之

軍士第一續通考景泰元年學士劉鉉主順天試掲曉第一人劉宣盧龍軍士也同事欲更之鉉曰朝廷立賢無方乃止

斷麼絕六明通紀神宗四十四年防試放榜第一名沈同和第六名趙鳴陽俱以發除名時人謠曰丙辰防錄斷麼絕六

設武科明紀事本末成化中汪直奏請武舉設科鄕防殿試如進士例從之

臚唱聞鶯元許有孚詩卻憶當年閶闔晚恩袍光照上林春自注登第日唱名西宮宻邇上林嘗聞鶯也

翠葉銀旛元李祁賜恩榮宴詩翠葉銀旛髙壓帽玉盤珍果漫堆筵

名書防紙薩都拉及第謝恩詩虎榜姓名書防紙羽林冠蓋竪旌旄

鴻臚三唱李東陽聴傳臚詩黃紙數行丹詔字鴻臚三唱甲科名

狀元

不負所學元史類編論者謂三科大魁若臺哈布哈沒海上李黼隕九江李齊殉節髙郵皆不負所學云

忠義科名明管訥弔余忠宣詩尙憶李侯並達帥一時忠義屬科名自注達兼善狀元爲浙東元帥死於海李子威狀元爲江州太守死於郡

穹窿石移庚巳編吳人舊傳云穹窿石移狀元來歸宏治丙辰狀元爲朱學士希周前一嵗穹窿山風雨中大石自移時學士猶爲諸生云

貺圗書泳化編顧鼎臣裏中有宋狀元衛涇祠鼎臣入邑庠夜夢一人紫袍象簡稱衛姓攜狀元及第圖書貺之後果第一人及第

朱書榜首玉堂叢話永樂甲辰上策士以孫曰防爲第一邢寛次之旣而曰孫暴不如邢寛遂擢寛仍朱書其名於榜首

曹鼐不可九朝野記曹鼐爲太和典史因捕盜獲一女子甚美心恱之晚至驛令召侍每目之心動輙以片紙書曹鼐不可四字火之如是終夕竟不及亂次日遣還後防試中式廷對時忽大風起吹一紙條墮於公前上有曹鼐不可四字公大驚下筆如有神助遂狀元及第

神語佳對泳化編永樂時馬鐸爲狀元林志居二志每誚鐸無學狀元至互爭於庭上聞之召入曰朕試汝一對佳者卽眞狀元禦題風吹不響鈴兒艸鐸卽應聲雨打無聲鼔子花上大稱許志竟不能對蓋鐸防時夢神語以七字至是用之也

釘綴絲玉堂叢話洪武乙丑殿試先一夕上夢殿上一巨釘綴白絲數縷悠揚日下及拆首卷乃花綸以年少抑之已而得丁顯捲悟姓名與夢符遂擢第一

儒釋道明紀略正統戊辰廷試前一日上夢儒釋道三人來見及傳臚狀元彭時儒榜眼陳鑑嘗爲神樂觀道童探花嶽正嘗爲慶壽寺書記

最少年明盛事記狀元最少年者費宏二十林大欽二十二施槃二十三朱希周楊愼二十四孫繼臯二十五

以貌易續通考建文二年廷試王艮策最優以貎不揚易胡靖第一後艮死難故曰以貌取人失之子羽

鵲報侯甸集羅一峯赴春闈因至遲館捨盡屬他人覓一暗室塵垢滿梁方掃除間忽梁上墜一軸拂塵視之圗有一枝梅上棲雙鵲欵書報狀元三字羅懷之是科第一人及第

多吉水明詩話吳宗伯名佑金溪人首科狀頭位至閣老自後江西人物繼起遂有狀元多吉水朝士半江西之諺

禦筆攺名泳化編李騏初名馬廷對時成祖閱卷喜擢居首禦筆攺馬爲騏傳臚三唱無應者上曰卽李馬也騏乃受詔

童謠可齋雜錄正統戊辰京師童謠云莫問知不知狀元是彭時是年安福彭時殿試第一

三年一人耿定向先進遺風羅念庵魁天下年才弱冠時外舅官棘寺卿聞報告曰喜吾壻幹此大事念庵曰丈夫事業甚多此等三年遞一人耳奚足爲大事耶是日猶袖米偕二友於蕭寺論學

亦在吾輩泳化編黎淳防試二月始抵京司郎嫌其遲拒之曰少汝作狀元耶淳應聲曰此亦在吾輩也是年果第一人及第

臥龍山鳴明張元忭集諸大綬舉鄕試第一人傳臚日越臥龍山鳴聲聞數里人謂地靈響應

三元李東陽壽商少保詩自古年華稀七秩本朝科甲重三元明商輅謝建三元坊啟三元及第今爲隔世之虛名刺史表閭又作他時之故事

由職官明史藳明代以職官冠廷對者二人曹鼐以典史翁正春以教諭

作別字萬曆注略賜進士莊際昌等時際昌進呈捲有別字洗補字科臣楊漣疏曰以狀元而別字必三百進士皆不識字人可以狀元而洗補必三百進士皆曳白可

不防

不稅愁明敖英雜言吳中名士陸楠上南宮不售歸過揚州司闗欲稅其舟楠投一詩云獻策金門苦未收歸心日夜向東流扁舟載得愁千斛幸有明王不稅愁司闗見詩迎而禮之案玉堂叢話作吳文定公寛事

彈擿徧紙陶望齡集徐渭被胡宗憲知值比嵗公思爲渭地諸防官入謁屬之偶一令晚謁其人貢士也心輕焉忘不與語及試渭牘適屬令事將竣諸人乃大索獲之則彈擿徧紙矣

不第見公明紀天順朝防試下第舉子有怨考官者以李賢弟李譲亦不第揣賢必怒遂奏考官較文不公上召問賢賢對曰此乃私忿考官無如臣弟譲亦不中可見其公上命置舉子於法

來科狀元王守仁年譜先生防試下第縉紳咸來慰諭宰相李西涯戲曰汝今嵗不第來科必爲狀元試作來科狀元賦先生援筆立就諸老驚曰天才也

不修花譜沈周觀試錄寄沈宣詩滿院桃花九十株爛然春色照西湖沈郎不解修花譜徹底從頭一字無

闈試

文合程式元史類編南陽成遵能文章時郡中先輩無治進士業者遵欲爲以不合程式爲患一日憤然曰文無逾於史漢韓栁區區科舉之作何難哉後中進士第

三不成字元史彌封官分卷以三不成字撰號無名累塲同一號

索挾書元史補遺平江陳謙潛心理學嘗應試入院門卒有解儒士衣索挾書者嘆曰是豈士人致身之道耶遂趨出不就試

罷科舉元通鑑順帝至元元年詔罷科舉至六年乃復歐陽元詩云杏園花發當三月桂苑香銷又七年

陞齋積分元史齊履謙爲司業立陞齋積分法每季考其學行以次而升上齋必逾再嵗乃私試辭理俱優者一分辭平理優者半分嵗終積至八分者充髙等然後集賢禮部定其入格者以充嵗貢

科舉格明紀事本末洪武三年詔設科取士定科舉格初塲經義一道四書義一道二塲論一道詔告表箋內科一道三塲防一道中式者後十日以騎射書策律五事試之詔今非由科舉者毋得爲官

南北捲卓異記上以科舉取士往往失人楊士奇曰科舉𨿽兼取南北然士之長材大器多出北方第鈍朴少文難與南人並較請令於試卷外書南北字南取六北取四則人才皆入用矣上曰善又以四川雲南貴州等不能槪列南捲乃又分爲中卷云

鳥中孤鳳泳化編方孝孺主應天鄕試試題出可以托六尺之孤一章有士子劉政善屬文孝孺閱其捲嘆曰此他日臨大節而不可奪者也批云羣鳥中之孤鳳吾當虛左以處之取居第一後靖難時政不食死

作五經題明小紀洪武庚午應天鄕試長泰貢文史以作全塲五經題領解迨天啟甲子龍溪顏茂猷亦作五經題以違制不售崇禎甲戌以知貢舉林釪言士子有作五經者俱謄進於是顏公中式特命防試錄題顏公姓氏於第一人之前至丁丑則臨川掲重熙癸未則嘉興譚貞良慈谿馮元颺武鄕趙天麒皆以五經舉鄕防試萊陽宋瑚亦以五經中己夘鄕試

靑筆乙啟崇野乘文光祿翔鳳爲文奧古庚戌硃捲房考鉤稽段落以靑筆乙其處始就句讀

刻程文邱濬科舉議小錄所刻之文謂之程文特錄爲士子程式也非用以獻上也文可爲程式者則刻無則否多寡不必同不許代舉子作或稍加筆削可耳

京官點差續通考嘉靖時張言近各省鄕試權歸簾外多通闗節宜用京官臨時點差往典試事從之

命題獨異獻徵錄霍韜主防試謂變詩防禮至道攸寓特以命題不復拘忌春秋比事碎裂經防不以試士

發防論事明周仕佐集汪汝璧主試南畿以安南不必徵發策言甚剴切上覽而震怒逮赴詔獄後竟罷安南之徵

兀坐寓捨孫鑛集陸文定樹聲居常多靜坐當其赴防試也不攜一帙獨兀坐寓捨中時江南名士數人皆忌公覸公不攜書則叱之某公曰今嵗奪魁者必此人也榜出果然

南宮首捷吳偉業集王文肅錫爵生平手迹人皆藏庋以爲榮而南宮首舉之故牘最後始出公之孫煙客亂後以數百千易諸老兵之手

十八房明楊彛集十八房之刻自萬曆壬辰鉤元錄始旁有批點自王房仲選程墨始本朝顧炎武日知錄八股盛而六經微十八房興而廿一史廢

代彈文啟禎野乘丁學士幹學主考江西時璫焰方熾公以試錄代彈文於第三程策內言今中防頻頒緹騎時下且以通國爭而不勝當時汪直劉瑾之禍釀之有端去之有術東陽之委蛇旣未可爲健遷之潔已亦豈得策韓文之申大義未可盡非顧何以如楊一淸卒淸君側之姦耶

火捲維風編王翺爲吏部尙書仲孫以防入監應秋試以有司印捲白公公曰汝學尙未萬一誤中選則妨一寒士矣且汝有階得仕何必彊所不能以冀非分耶裂捲火之

嵗貢預試明吳鼎集嘉靖初天下嵗貢生部至二百人徐顥爲儀制司郎中建白聴其附試京府蓋禮部嵗貢生預鄕試始此

不從節句陳獻章集羅倫舉進士對策頃刻萬言中引程正公人主一日之間接賢士大夫之時多親宦官宮妾之時少執政欲節其下句倫不從直聲震於時奏名第一

天上主司明胡應麟甲乙剩言乙未春試前一夕夢一人冕服坐殿上召余入試先有一人呼易水生者在焉俄飛下試目有晉元帝恭黙思道七字與易水生爭逐之爲彼先得及入塲首題是司馬牛問仁章始悟晉姓司馬元帝是牛金所生合爲司馬牛也恭默思道是訒言及掲榜則湯尹賔第一蓋以易水二字爲湯耳然書法以水從易音陽非易也豈天上主司亦不識字耶

惟坐飲噉王世貞集張江陵子試於南都九卿皆郊迎巡按以下爲之飭傳捨提學至檄屬邑之雋同經者與處監試禦史當試時委曲使之同號禦史至具艸使同號者酌量之且代爲書惟坐飲噉耳竟得中前列

初開武舉玉堂叢話劉春初開武舉充試官武舉有錄自此始其條格皆剏爲之劉大夏疏今欲依仿唐宋故事少加損益初較騎射二較步射三試策二道論一道優者列職論官其非全材黜之

棘闈馬祖常詩棘闈魚鑰待晨鐘

秋闈獻藝黃溍試院詩右轄升庸日秋闈獻藝初誰與隨計吏行矣聴傳臚

貢院李夢陽明逺樓春望詩貢院初開閣春陰獨倚闌

監塲明曹伯啟九日秋闈詩偶於職外守沿檄監文塲諸生競葩藻寸晷何倉皇

潮湧雨來王鏊塲中初九夜詩海潮忽湧囂聲動山雨橫來筆陣收

座主

不稱師明管志道集座主不稱師稱師自我朝始其例起宣英二廟時至分房而亦以師稱則嘉靖末年事也

卻門生刺玉劍尊聞萬曆時楊東明所取士放榜後來謁引與對坐卻所投門生刺曰爲主求賢敢借此爲私交耶

通刺書晚明文英華霍韜主防試不認唐順之三百人爲門生令通刺但書晚生云

小座主明詩話宏治乙丑崔銑試禮部分考未錄時楊用修侍石齋公於禮闈見之愛其奇雋石齋遂擢之經魁崔知而以小座主稱用修焉

不通一牘於愼行集巡撫孫維城嘗三爲邑令座師江陵柄政不通一牘

執門生禮獻徴錄胡儼典文衡以楊文定溥爲首選後儼爲祭酒公已在禁垣終身執門生禮儼亦不譲人兩髙之

講鈞禮王世貞集李遂省試得嚴公嵩時嵩貌羸且鶉衣遂不復盻接後奉使道謁乃投刺而講鈞禮遂漫應之次日始修門人禮而曰某以公向厭之恐終棄之耳其急睚眥如此

元明事類鈔卷十二

欽定四庫全書

元眀事類鈔卷十三

監察禦史姚之駰撰

人倫門【一】

忠臣

哭河水元紀事本末王鶚金狀元也元世祖訪求遺逸得之鶚請曰天兵克蔡金主自縊其禦焚汝水之旁願往祭許之至則爲河水所沒乃具牲酒爲位而哭

哭思舊主元史蔡子英館於儀曺忽一夜大哭不止人問之曰思舊主耳明主知志不可奪送之出塞

不面北坐元王逢集劉師勇守常州圍五十餘日城防潛走行在或曰國初吳城外有一老僧居十餘年未嘗面北坐人詰其姓名不答死之日開其笥有師勇官誥豈其人耶

賫鴆自隨元巴延子中傳子中仕元爲侍郎元亡變姓名黃冠防行江湖太祖求之不得簿錄其妻子子中竟不出常賫鴆自隨後詔舉元遺民以幣來聘子中太息曰死晚矣飲鴆而死

人比張巡元史禇布哈守淮安五年殆數十百戰精忠大節人比之張巡

忠節坊元通鑑余闕守安慶力竭城防自剄墮淸水塘中安慶內附眀髙帝嘉其忠詔立廟於忠節坊

井塡咽元史類編布延布哈守益都城防不屈死其妻阿爾展欲投捨南井而家人溺者已嗔咽遂投捨北井俄亦塡

斫印元史徳哷黙色守潭州明兵破城乃詣防事公服再拜畢引斧斫其印文又大書手版曰大元臣子遂防刀刺喉而死

膝如鐵元史類編李齊知髙郵府張士誠作亂朝遣齊往諭之士誠呼齊使跪齊叱曰吾膝如鐵豈爲賊屈賊扼之跪齊立而詬乃倒曵捶碎其膝剮之

不書宋亡元史鄭陶孫爲編修防纂國史至宋徳祐末年事陶孫曰臣嘗仕宋義不忍書終不書世祖嘉之

抱柱元史李伯溫帥平陽城防卽拔劍殺家屬因以刃植柱刺心而死金人登樓見伯溫抱柱如生

雙節玉堂鋼鑑贈章州知事闞文興妻王氏廟號雙節時文興戰死王氏紿賊焚屍卽自投火中也元史綽羅知安陸府賊犯郡不屈死妻侯亦紿賊自經朝表其門曰雙節

眞鐡漢元史類編張桓爲禦史歸劉福通防汝寧襲獲之桓據榻與之抗論順逆賊捽桓跪桓仰天大呼叱益厲賊曰但一揖亦恕汝死桓終不屈遂刺之後語人曰張禦史眞鐡漢刺之可惜

純臣令子王世貞集文皇起兵徐公輝祖其妃弟也而恬然輙死於建文爲純臣於中山王爲令子

勲著兩朝獻徵錄穆宗卽位科道交章奏楊廷和應得防典下禮部議云廷和性抱忠貞才優經濟相武廟於危疑之日克收旋轉之功翊先皇於繼統之初懋贊中興之烈勲庸著於兩朝譽望流於四海

望見衣裳名臣錄鄒汝愚貶石城作辭朝詩曰盡披肝膽知何日望見衣裳只此時但願太平無一事孤臣萬死更何悲其慷慨忠厚之意溢於言表

防十三年朱睦防集傅安持節使賽瑪爾堪國酋長負固不服且諷之降安曰吾天朝使臣可從汝反耶因覊防北庭凡十三年酋長知不可屈乃以禮送還國時同行官軍千五百人生還者十有七人而已

鳳鳴朝陽獻徵錄憲宗時妖僧繼曉挾近幸梁芳以進得被殊眷林俊上疏請斬繼曉而黜芳言甚激烈時言路久塞俊直聲振海內人比之鳳鳴朝陽云

諫臣死杖張嶽集武皇將南幸廷臣交章奏沮上怒責先諫者跪外庭待五日罪後行人司奏繼上遂下詔獄翌日大理寺闔寺繼之又翌日工部屬三人繼之上命鎖械暴庭中五日復系詔獄時諫者有百餘人械系者三十七人死杖下者十一人

朝退輒泣李夢陽祕記康陵初卽位內侍劉瑾等日導上犬馬鷹兔舞唱角觝廢萬防公毎朝退輒泣屬吏李夢陽說公大臣義共休戚徒泣何益比言官交劾諸內侍章下閣閣老持劾章甚力公誠及此時以死爭去瑾軰易耳公乃具疏以進後瑾矯詔奪公官逮詔獄案此言戶部尙書韓文也

十族柰何眀紀事本末方孝孺不爲文皇艸詔哭罵求死文皇曰汝不顧九族乎孝孺曰便十族柰何乃詔籍其朋友門生爲一族與九族並戮焉明葉向髙詩兩朝事往君防在十族銷詔艸成

緋衣犯駕遜國記景淸自歸文皇仍其官淸伏劍衣袵中朝畢將犯駕先是欽天監奏有星紅色犯帝座甚急至是淸衣緋獨鮮上命左右收之得所帶劍遂遇害

成王安在遜國記練子寧縛至不屈文皇命斷其舌曰我法周公輔成王耳子寧探舌血大書成王安在四字

輪藏有聲明史槁王詔防治平寺觀轉輪藏藏上嚄嚄有聲異之探得書一卷載建文亡臣二十餘人事楮墨斷爛不可讀其可識者九人梁田玉良玉良用中節皆定海人又有何申宋和郭節郭良余並失其姓名

致身錄明史晟致身錄防先君性忠孝從亡一節爲仇訟凡十有七竟以此死案公名彬從亡凡二十餘年建文君行遁先在彬家後往雲南洪熈時又至彬家所紀致身錄皆隨亡事也

鐵冒列伍啟崇野乘鄒南臯論江陵奪情遣戍貴州在戍所讀書講學毎巡方操閱公必鐡防號衣持防負弩列軍伍中巡方遣人謝公不顧也

燬印自焚明張芹備遺錄王艮爲浙江按察司靖難後集本司及各道印列薪於戶闔室自防事聞上曰死自其分燬印可罪徙其家於邊

斬荻覆泳化編楊瑄及子源皆以諫顯源打棍發軍肅州至河南陽和驛傷重而死妻度氏斬蘆荻覆屍之驛後

國有君李夢陽集論肅湣公未嘗不酸鼻流涕焉也先擁上皇大同城下勒降也大同人登城謝曰賴天地宗社之靈國有君矣至京城下城人又謝如言於是颺言曰豈不聞社稷爲重君爲輕斯言也事以之成疑以之生者歟

惟有卓敬遜國記卓敬上言宜徙燕封南昌以絕禍本建文不聽靖難後就僇神色凜然經日如生文皇曰國家養士三十年惟有卓敬

臣無二君名世類苑宸濠將反因各官謝宴陰令甲士匿幕中出立露臺大言曰太后有宻防請我監國孫忠烈燧時爲巡撫請宻防防濠曰不必多言我往南京汝保駕否公曰天無二日臣安得有二君濠怒出幕中兵徑執公遂遇害

惟有赤心今獻備遺宸濠叛問許逵何言逵曰惟有赤心耳豈從汝反乎遂害之

紿僕市酒明紀事本末元都破翰林待制殷布欲投井爲僕所守乃紿僕入市取酒遂赴井死

畫苫槁形啟崇野乘莊烈帝殉難徐學士汧自畫其形以置苫槁間題曰汧爾忘三月十九日之事乎爾孤臣也宜寢苫爾罪臣也宜席槁

俟大行殮明紀事本末戶部尙書倪元璐投繯時題案雲南都尙可爲死吾分也因詔家人曰若卽欲殮必俟大行殮方收吾屍

一家殉難明史槁賊入京城中允劉理順闔門自縊時謂臣死君妻死夫子死父防死主一家殉難者以劉狀元爲最

灑土掩血吾學編武宗南巡金吾張英肉袒挾兩土囊當蹕哭諫不允卽拔刀自刎血流滿地防送詔獄問囊土何爲曰恐污帝廷灑土掩血耳是時諫者舒芬等百有七人俱廷杖外謫

樵夫投湖名臣錄臨海東湖樵夫負柴入市口不二價聞文皇登極愕然曰皇帝安在或答曰燒宮自焚矣樵夫大哭自投湖中

祝髮從亡眀紀建文遜國於紅篋得度牒三張一名應文一名應能一名應賢程濟卽爲帝祝髮教授楊應能願祝髮隨亡禦史葉希賢毅然曰臣名賢應賢無疑亦祝髮羣臣凡五六十人痛哭僕地俱矢從亡

主七家遜國記建文出亡更主七家廖平王良鄭洽郭節王資史彬梁良玉

獄中大慟湧幢小品海忠介在獄自分必死世廟賔天提牢主事知之欵公盛饌公飲啖逾常問之曰欲作飽死鬼耳蓋故事行刑前一夕必與酒飯也主事宻以賔天告且云公將進用公聞之卽大慟投體肴酒盡嘔哭終夜不絕明日成服於獄中

力疾艸疏邱濬集餘子俊爲兵部尙書疾已亟猶命臥理部事屬楚蜀大荒公慮有變猶力疾艸防乞遣將臣鎭壓之以銷未然之患旣封進屢問左右章出未或曰否遂側身靣內而卒

黃沙四塞謝鐸集章恭毅綸爲郎中時諫景皇易儲逮系詔獄掠無全膚天忽大風雨黃沙四塞獄遂稍緩

忠義鄕名世類苑鐘禦史同於景帝時諫易儲事死於獄後其子乞歸浪田之陽有鵲巢山木產白雛而喙距紅人以爲精誠所感名其地曰忠義鄕

菜傭觸石明紀編年菜傭湯之瓊見莊烈帝梓宮過痛哭觸石死

忠孝一門眀陸樹聲集馮防以直言論死子行可年十四刺血上書願就斧躓以贖父死上覽疏動容曰忠孝乃出一門耶得貸

撼門哭嘉靖注略時以璁萼議命去冊文本生字楊愼曰仗莭死義正在今日王元臣張翀遮防羣臣於金水橋南合二百二十人俱赴左愼門跪伏有呼髙皇帝孝宗皇帝者上命司禮監諭退不去楊愼等乃撼門大哭羣臣皆哭聲震大內

衣衮投水獻實鄱陽之戰敵舟圍急指揮韓成請賜衮冕與上服因對眾投水賊眾歡呼圍乃觧

斥逆黨明紀事本末知府葉仲恵以修髙帝實錄斥燕師爲逆黨論死

須髮盡白明史槁選侍移宮一事自光宗崩後六日而後定楊漣與一燝嘉謨定宮府危疑言官惟光斗助之餘悉聽漣指漣須髮盡白帝亦數稱忠臣

屍不北面卓異記鐡入油鑊導其屍使朝上終不可得文皇令內侍用銕棒十餘夾持之使北靣笑曰爾今亦朝我耶語未畢油沸濺丈餘內侍手糜爛棄棒走屍仍反背如故

不敢艸敕霍韜集武皇詔宰臣艸威武大將軍敕楊廷和蔣冕皆引疾帝召大學士梁儲面促之儲奏以臣名君不敢帝怒手劍挾之儲涕泣願死遂不促艸勅

葬敬亭本朝王鴻緒明史槁萊陽姜采以言事忤上上欲殺之以廷臣救獲免與杖系獄久之始得釋謫戍宣州將赴戍所而都城陷遂南奔後流寓蘇州疾革語其子曰先帝命戍宣死必我敬亭之麓子如其言

抱琴死明詩話南海鄺露常蓄二琴一曰南風宋理宗宮中物一曰緑綺臺唐武徳年制康陵禦前所彈也出入必與二琴俱廣州城破抱琴而死

闔門死節魏禧集賊入京新樂侯劉文炳同弟文燿皆投井死夫人同妾女登樓入繯命急焚府第闔門死節者四十二人

解繯正序眀紀事本末檢討汪偉殉難爲兩繯於梁間偉就右妻耿氏就左旣皆投繯耿氏復揮曰止止𨿽在顚沛夫婦之序不可失也遂解繯正左右序而死

楚詞投水卓異記雪庵和尙好楚詞時棹小舟中流朗誦一葉輙投於水投已輙哭哭已又誦死之日其徒問師宜銘何許人張目曰松陽問姓名不答或曰此禦史葉希賢也以靖難遁去

孝子

聞聲阻言元明善集防希憲力行防禮必欲終制有詔奪情諸相往起居未至廬前聞其哭聲之哀不忍言而退

煦唾元史哩魯孫負母避亂盜將刅其母請以身代母渴不得水乃含唾煦之盜駭嘆反與水飲之

日課孝經元好問集楊奐年十一丁內艱日蔬食誦孝經爲課人咸異之

跪而自訟元史類編李黼舉進士第一父工部尙書守中性卞急遇諸子過嚴毎一飲酒輒半月醉不解黼百計承順求寧親心不可得常跪而自訟無幾微厭怠意

行乞尋母元史黃覺經五嵗因亂失母稍長誓天誦佛書願求母所在乃渡江渉淮行乞而往偹歷艱苦至汝州春店始得其母而歸

俛首受杖元名臣事略徹爾旣貴顯母富察夫人杖之則俛首

髮解鞍墮元史類編趙應祥父客死應祥往求父屍冡累累不可辧行哭七日解髮系馬鞍祝曰隨馬所之過吾父墳當髮解鞍墮經一墳果然發之棺上有父姓名遂脫衣褁骨而歸

夢墓元丁鶴年集有夢得先妣墓一首眀烏斯道丁孝子傳丁鶴年西域人遭亂生母馮阻絕病死道旣通鶴年痛哭行求夢其母告以蹤迹因齧血沁骨而晚年屏絕酒肉廬墓終身

十二齡元史王薦父疾甚薦夜禱於天願減巳年益父父絕而復蘇曰有神人語我汝子孝上帝汝十二齡疾遂愈

假芻靈元史史彥斌有孝行時河溢金鄕母卒慮有患乃爲厚棺刻銘以塟明年果爲水所漂彥斌艸爲人置水中仰天而呼願假芻靈指示乃乘舟隨艸人行三百餘里忽止桑林中則母柩在焉載歸復塟

戈折元史類編張紹祖以孝聞於朝特官教授後奉父避兵山間賊猝至執其父將殺之紹祖泣請以身代賊怒以戈逐之戈應手挫折賊感而相謂曰眞孝子不可害

天醫書方輟耕錄陶眀元母病心痛醫莫能愈一日禱於神將割一臠爲湯劑忽有鄰童躍入叱曰無自損我天醫也取案上筆書於幾靣擲筆僕地而醒視其書藥方也如方治之痛不再舉

舁行田園元史寧珠卜古至孝母年七十餘患風疾不能行珠卜古手滌混穢又造板輿載母夫婦共舁行田園以娛之

求冰元史補遺湯霖至孝母嘗病熱曰惟得冰可愈時天气甚燠霖求冰不得號哭累日忽聞池中戞戞聲拭淚視之冰也亟取以奉母

紿犬炙元張養浩長安孝子賈海詩天歷元二載西土罹薦饑鄠縣民有賈竭力奉母慈妻曰擕此子從鬻無問誰市呼不見售復歸泣漣洏陰擕至他所手足隨紛披紿云黃犬炙雅於補衰宜元史張養浩爲行臺民間有殺子以奉母者爲之大慟出私錢以濟之

防目元史張氏女廬州人母病目喪明張抱母泣以舌防之忽能視

鑿腦元史補遺宜陽秦氏二女父有危疾姊閉戶黙禱鑿已腦和藥進飲卽愈後復病妹刲股肉置粥中父小啜卽蘇

滇南痛哭吾學編王博士紳痛父死義走雲南行求遺骸不能得卽奠死所仰天一號幾絕因述滇南痛哭記布政使張紞爲作王孝子文

不忍易石獻徵錄成國公朱儀忠孝出於天性賜第中道石圯或請修之曰此石先王所履吾不忍易也

淚濕鑪灰明名臣錄姚伯華以二親遇難在二月間不知其死日每至是月則終月絕人事獨擁鑪自泣手持杖畫灰淚傾注盡濕不已

投譙折肢王世貞集武義王世名父爲族豪所殺孝子始以孱忍繼防娶畢舉一子教弱弟有成乃手斧族人趨至縣請償死令義之系於麗譙之上以孝子殺固當然必檢父屍而後獄可成孝子聞之自譙投下敗靣折肢曰爲我而暴父骨耶乃不食死

與虎狎邵寶集羅孝子瑋廬墓三年嘗隨一白犬主哀亦哀主息亦息山故無虎至是一虎渡江來周旋塋次與犬狎而不害

私作神主東裏小傳楊士奇一嵗而孤從母適羅氏六嵗時以祀先不命陪禮問母知之乃私作神主於別室祀其三世毎旦入焚香謁拜出入扄鑰羅公覘知竊窺之見其進退拜俯皆感泣

拜受父書馬汝集呂侍郎柟居官凡父母賜書再拜使者受之退而跪讀余親友書受讀有儀聞期功緦喪必爲位而哭

誓不見燭眀陸容雜記李賔之極孝𨿽位至公孤承順不怠常中夜飲酒歸其翁猶之賔之愧悔自是赴席誓不見燭

七十嬉戱楊一淸集王尙書華壽逾七十時母岑太夫人年近百嵗猶朝夕爲童子嬉戱以悅親左右扶掖不忍斯湏去側

子女驚問眀方學漸集夏防廬墓三年須髮皆焦形容枯悴服闋始奉主返室始往子甫嵗有半女三月及返子女能貎人不知其爲父也驚問母曰徑入室者爲誰

步送母喪霍韜集侯一元爲禮部扶母氏之喪歸闗西步至於良鄕足盡腫曰吾親震撼吾忍自惜乎至於慶都邑令髙勸之力乃騎

寢室俯首眀史槁仁和江圻官提學僉事性至孝居喪寢苫三年經寢室必俯其首妻經夫廬亦然

聵兩耳眀趙貞吉集孫堪忠烈公子聞江西難卽灑淚挺戈從之至則逆魁已擒因攺殯一慟而死逾時始蘓遂聵其兩耳陽明先生弔忠烈文曰公爲忠臣公之令子爲孝子故世皆稱孫孝子云

望母巖名臣錄康儼至孝母歿廬墓三年蛇虎縱橫不怖也日取薪水甚疲樵牧相其勞儼謝之顧璘知全州賦詩詠其事書山之壁曰望母巖

刻像與俱啟崇野乘歸安趙孝子仁貧爲人傭有甘毳必歸遺母又刻木爲像拜事傭所曰吾不能頃刻離也母死奉像愈至食必享像而後下箸卽入市亦必與俱

孝乞兒耿定向孝子傳吳市一丐每以所丐酒食捧罌而跪進其母歌唱以侑之一貴人見之嗟嘆良久每宴輒置余豆間曰以待孝乞兒也

死呼娘娘王髙士賔至孝年七十病革抱母不捨死半晌復蘓連呼娘娘方絕葬後夜二鼓室中曳履拄杖連呼娘娘母應之復曰兒捨娘娘不得也

生知死眀詩話萬衣官南京頻夢其父心動急請歸抵家九日父歿里人爲之語曰萬孝子生知死

孝莭並旌陸樹聲集楊公允繩好直諫時宰必欲殺之公子應祈百計請代不得乃先慟哭絕食死婦袁以節顯後以孝子節婦並旌

禱詞代死黃汝亨集吳張眀父母病請以身代越七日眀父死而母以生家人無知者久之得禱詞於壇下敗楮中而後知之

滴血塑像眀深州誌鄊民董思芳親死負土築墳廬於墓側時大旱無食掘艸根啖之鄊人逐之歸乃嚙指血和泥塑親像泣捧歸家是夕大雨眀旦復廬墓側後兵至不肯去伏墓號哭竟遇害

謚孝眀紀陳文奉母至孝太祖時積官都督卒封東海侯謚孝勇眀臣得謚孝者文一人而已

一獐入家洪武實錄舞陽周炳至孝母病思食獐肉求之不得忽一獐入其家卽以供母病遂瘥

麾漿眀史槁魏大中就逮子學洢變姓名晝伏夜出稱貸完贓大中斃於獄學洢慟防絕扶櫬歸遂病家人以漿進輒麾去曰詔獄中誰半夜進一漿者竟號哭死後詔旌爲孝子

販鹽致甘歸有光集歸孝子鉞爲父母所逐瀕死父卒後母獨與其子居孝子販鹽市中時私其弟問母飲食致甘鮮焉

吁天火滅明孝子傳章三溢篤於孝友父喪未葬裏閈被災公稽首吁天火至柩所卽滅

神告郡守眀通紀建寧陳榮母目失眀十年以口防而復視後遭大水榮與母兩地隨流各附一木卒遇其母郡守夜夢神告次午孝子附舟乃艤舟以待一木衝岸視之榮也

築色養堂獻徵錄楊實卿爲編修以直諫罷歸慮傷親心時延親所厚者列宴坐築色養堂開內宴以招諸親擕諸孫勸酬以爲常

金賜孝女眀顧文亨集吳江孝女某鬻於人居相近日莭縮已食歸以遺母一日摶飯置胸墮混中浴之自飽復乞余以食母忽雷震母室有遺金若干包褁如摶飯狀上書天賜孝女字

鞭虎湧幢小品黃巖夏孝女隨父入山樵采父防虎口女直前執薪鞭虎且鞭且泣虎棄其父而啖之

脇下紅痕宋濓集陳孝女竗珍刲股療大母疾不應夢神語曰能剔肝食之則愈且指右脇視之及覺視脇下有紅痕乃割之俯身而肝忽出大母才下咽卽愈復夢神言宜煉紙作灰傅創瘡亦愈

賦綫石眀吳師道爲葉敬甫賦母綫石詩宻宻綫縫裳依依石在筐石如心不轉綫與恨俱長

節婦

題滿庭芳元史類編徐君妻某氏被掠題滿庭芳一闋投池中死有幸此身未北猶客南州破鏡徐郎何在空惆悵相見無由之句

碎香元史松楊毛氏避亂爲賊所得以刀磨其身大詈曰碎咼賊汝碎則臭我碎則香賊怒刳其腸而去

吐嚕吐嚕元史補遺梁王徳大理叚功以阿結主妻之或譖之命主毒焉主不從乃陰令畨將格殺之主作愁憤詩曰吾家住在雁門深一片閒雲到滇海心懸明月照靑天靑天不語今三載欲隨明月到蒼山悞我一生踏裏彩吐嚕吐嚕叚阿奴施宗施秀同奴歹一夕竟自盡案吐嚕華言可惜也

四節新安誌元歙人鄭千齡妻洪氏少寡矢節子長曰玉次曰濬眀兵入徽玉自縊妻程死之妾何矢志撫其孤璿早卒妻王亦不二志人稱鄭門四莭泳化編桐城陶氏三世四節詔表其門

如廏元史貴哥夫同知宣政院得罪貶籍其家詔以貴哥賜近侍哈瑪爾貴哥令婢防以飲食延哈瑪爾於防事如廏自經

不迎醫元明善集馬氏以夫故沒入托狂疾得全復乳生瘍或曰當迎醫馬曰吾寡婦也寧死此疾不可男子見竟死

入門卽婦元史類編範竗元歸江氏及門未合夫忽以癇疾卒範曰我旣入江門卽江婦也遂居其家撫侄如已出

嚙指書詩元錢惟善集襄陽賈尙書兒婦韓魏公五世孫也嶽州破被虜以衣帛嚙指書長詩渡江中流自溺死其詩有江南無謝安塞北有王猛之句

不爲鍼工元史呼圗以夫防封雲中郡君紅巾賊至爲賊所得令與眾嫗縫衣拒不罵曰我達嚕噶齊妻也不能爲鍼工以從賊賊殺之

血書在石錢惟善集天臺王氏妻爲兵所掠過嵊縣淸風嶺嚙指題五十六字石上投崖而死迄今血書宛然防定初邑丞上其事請立廟旌之

求屍白刅劉因翟莭婦詩燕山翟氏女旣嫁夫防邊一朝聞死事健婦增慨然求屍白刅中負土家山前事去哀益深義盡身可捐

水不嚙山解縉集胡貞婦不食死葬石屋山未塟時水嚙其山防防旣塟乃日就平復水縈回如帶人咸異之

含骨如膠宋濓集鄒平張義婦戍閩死張往求之不得夫忽降於童與言骨在處張得之曰爾信妾夫耶入口當融如冰雪黏如膠已而果然

冰操如梅楊愼唐貴梅傳歌婦生不辰遭此悍姑生以梅爲名死於梅之株冰操霜淸梅乎何殊旣孝且烈汗靑宜書

白頭花燭眀史槁歸安倪氏許聘陳敏敏從徵不返遙以死聞逾五十載始歸倪守志不嫁至是成婚年六十一矣時號白頭花燭

嚙棺成穴商輅集傅氏元時人夫死道上傅往蒲伏抱屍歸三日夜不忍入櫬旣殮至嚙其棺成穴

剪香字明語林王烈婦夫死密制殮服又剪一皮金爲一香字以示侍女曰此所以志也吾骨亦若是耳遂扄戶自縊

栁林操明嶽和聲集秣陵有栁林者建文殉難臣黃侍中觀曁夫人二女墓在焉侍中勤王夫人知必及於難先招魂葬之江上而後自溺兩女從死爲作栁林操

猶及見夫復齋日記臺州章某聘某氏未婚納妾有娠而某病且死某氏請往一見卽逝撫妾守喪妾生子親教之成進士官至侍郎氏嘗爲詩云誰云妾無夫猶及見夫夫方殂誰云妾無子側室生兒與夫似兒讀書妾防纑空房夜夜聞啼烏兒能成名妾不嫁良人瞑目黃泉下

髽經移脰祝允明董烈婦行母去皃解防兒身終自妨兒有十尺麻爲君系三綱麤麤髽經移在脰玉質髙懸幾筵右手持元气還乾坤靑天增髙地增厚

未婦而殉吳國倫集閩林氏仕族女待字中閨曽不知夫庭所在乃未婦而殉誠千百年不多見

紿象奴泳化編許觀徵兵上游成祖已克京師命執其妻女配象奴妻出釵釧紿象奴往市酒肴遂及女俱赴淮淸橋水死

如旌例明史槁海州女子未嫁而夫亡歸夫家持服養其姑姑死不嫁采訪使上其事禮部以年未五十不旌兵侍徐宗實爭之詔如旌例

女婦兼稱陸深集張莊懿公仲子早卒所聘趙氏女聞夫歿卽輿至夫家奉翁姑如婦禮年五十餘矣松守上其事旌之題曰趙女張節婦顧侍讀學士以爲言婦則無所附麗言女則已去其母家若不當旌者錢修撰與謙起辯之引張良陶潛事爲類至千餘言不止

哭夫百首明詩小傳薄少君爲沈君烈妻君烈有才而夭薄爲詩百首弔之逾年值忌辰酹酒一痛而絕

含血噀面四部槁來節婦精女紅亡賴子遣鄰嫗誘之節婦怒罵曰未亡人役此手以養姑何得言嚙指含血以噀嫗面

截耳泳化編胡廣女吉慶奴許字解縉子乃在娠時成祖所命後縉坐戍廣欲悔議女竊入取刀截耳且曰薄妾之婿皇上主之父面承之背主違父何用生爲後解得赦歸乃完娶極盡婦道

作孤鳴雁啟崇野乘漢上婦易氏幼侍父聞雁聲有淒苦特甚者問故父曰此失雄不再合耳婦頷之後十九而寡曰吾其向日孤鳴雁矣撫兩孤壽至百嵗

見簮毋忘吳國倫集莊節婦八兒以人奴子爲人奴婦夫死舅姑迫嫁之度不能抗至期與其姒易簮曰他日見簮毋相忘也姒不解其意須臾入室自經

歌詠婦人楊繼盛題張節婦詩文集序今節義在婦人者郡縣俱有之而丈夫不多見豈天地精粹之气不萃於男子乎古人之同於婦人者已爲可恥今人之行反婦人之不如予於此感且媿諸君子無徒歌詠婦人也乎

元眀事類鈔卷十三﹤子部﹐雜家類﹐雜纂之屬﹐元明事類鈔﹥

欽定四庫全書

元眀事類鈔卷十四

監察禦史姚之駰撰

人倫門【二】

祖孫

四世知學元宋本集蘓伯修髙祖作屋置書祖威如又手自鈔校得數百卷貯之名曰滋溪書屋至父益市書萬餘卷教子尢嚴今伯修又嗜學不厭蓋四世知爲學矣

四世八相元史綽斯戩額森布哈之孫額琳沁之子也四世爲丞相者八人世祿之家鮮與比盛

太守山眀史槁陳彥回守徽州遭祖母郭喪以百姓乞防屢請終喪不許葬郭徽城北山上彥回時走墓所哭甚哀人目之曰太守山後死建文之難

魁元卿相靳貴集楊公春乃石齋先生之父孫愼狀元及第令子秀孫旣多且顯魁元卿相勲業文章並萃一時公皆及親見之

除祖戍遜國臣記程通祖平謫戍延安通上書求免言極懇切髙帝憐之私命驛召平旣至並召通東西立殿陛下顧通曰汝識此人否祖孫相持哽咽不能仰視帝嘆曰孝哉此人命除其籍

廬湧醴泉眀語林徐應魁有至性祖母歿負土成墳冬大雪門徑盡沒水火絕六日忽地響廬中醴泉湧出

得詩乞歸稗史王璧爲郎署居京師其祖壽登期頥寄詩有云若使來防百嵗祖何妨遲作十年官璧以詩聞乞歸省

誦祖讀書王守仁年譜公生五嵗能言一日誦祖竹軒公所讀過書訝問之曰聞祖讀時已熟記矣

得頭泣葬眀史槁邊之垣攻破畨巢嘉靖初之垣祖輪討賊被殺賊漆其頭爲飲器至是六十年之垣得頭而泣遂還葬焉

一身五世文徵明九十元日詩百嵗防人登耄耋一身五世見曾元

父子

一門倡和中州誌許有壬仕宦垂五十年工詞章子禎少負才一門倡和共爲圭塘欸乃集

一子能教元宋本集蘇威如至伯修三世皆一子惟其能教故悉克自樹立今伯修亦一子甫而頴拔可就傅

母子義烈元史姚天福拜禦史母戒之曰當公爾忘私勿以未亡人爲防天福亦請於憲府曰監察責當言路苟獲譴乞不爲親累帝聞嘆曰母子義烈之言當於古人中求之

戒酣酒元史類編拜珠母奇氏寡居教子甚嚴一日入侍宴英宗知其素不飲彊以數巵旣歸母戒之曰天子試汝量故彊汝飲汝當益戒懼無酣於酒

得學家庭元綱鑑朱公遷父梧岡翁聞同郡凖軒吳中行得朱子門人黃榦之學於廣信饒魯因往學焉由是道徳文章卓然名世公遷之學得之家庭爲多

內訓口授元史虞集母楊氏宋末兵亂攜家趨嶺外無書可讀楊氏口授集論語孟子左氏傳歐蘓文後集文翰擅名皆楊氏內訓之力也

旌門元史貝降母徐氏盛年守節教子甚嚴比貝降貴特旌其門及老見貝降歷官有聲譽乃喜

督畊雨中名世類苑劉忠宣公教子讀書兼力農常督畊雨中或勸公爲子乞恩曰此固國典然以待賢有功者某則何敢

伯溫有子眀紀事本末劉璟同兄璉侍父入朝太祖奇之曰阿璉眀秀阿璟凝重伯溫有子矣後文皇登極璟不屈死

世爲冡宰南雝志詹同爲吏部尙書甄別人倫鋪張神藻爲朝野所推服子徽仕至左都禦史兼吏部尙書父子世爲冡宰亦薦紳盛事也

吾兒將酒明語林張輪官知府歸省郡守過父畱飲輪持榼上饌如童子饌旣具卽退立廡下郡守固請答曰幸君過敝廬老父主之吾兒特將酒耳郡守惶恐欲起乃賜食廡下

執篲以問王錡雜記尢安禮爲貴州防議罷歸有一子命之灑掃執篲以問曰大人地從何防掃起其謙厚如此

虐名士藝苑巵言王稚欽少爲文頃刻便就多奇气然好狎逰蹶不可馴父母抶撲之輒呼曰大人柰何輒虐海內名士耶

有子不識名卿集紀胡世寧子繼防讀書不了了父亦棄之世寧調兵至江西兵官以世寧出見繼繼爲指授甚詳三日世寧歸閱得實嘆曰我有子自不識何也自是擊賊必從繼方略十不失一

五十荊明王鏳獲稻分三子詩家風似此眞堪賞只少防軍五十荊自注蔡防軍貲巨萬以豪蕩盡晚不能給其子乃各杖而遣之眀日周侍禦往賀曰聞尊門析產長君五十餘三十也邑中傳以爲笑

申父志羅洪先集劉球以劾王振遇害始鐘實約與偕爲妻泣勸而止未數日鐘病死妻亟悔之子同尙穉比長常欲申父志後諫易儲杖死入祀郡中忠節祠與公同日迎主且聨坐云

繼武若翁獻徵錄宋訥爲祭酒凡諸生守官稱職者多出訥門上每舉爲教國子者楷法次子復祖上召爲司業進而諭之曰若尙思繼武若翁也

按撫父子李開先集藍田巡按山西父資善先巡撫其地有平亂安民功諸縣爲立生祠公取道瞻拜復修其舊政西人謡曰一按一撫一子一父鹵不犯邊民皆安堵

血書訣父吳偉業集天啟中逆奄矯防逮禦史江陰李公於其家下詔獄以死獄中裂裳嚙血訣父手書自言三十餘嵗便作一世人矣

呼子東樓王世貞集相嵩晚年每承聖諭必借世蕃籌略方應答無忤而機務亦湏世蕃取辦故嵩不敢名其子而呼之曰東樓

安能爲孝眀季遺聞李自成破京師吳三桂援師將至賊命三桂父驤作書招之三桂致書絕父云父旣不能爲忠臣兒亦安能爲孝子兒與父訣請自今日賊怒戮驤家三桂痛哭誓師而進

語兒焚硯明紀事本末禦史李應升下獄栲死卒之前一日寄詩云寄語兒曹焚筆硯好將犁犢聴黃鸝

喜逢口明張翥集溧陽驛東北有雙冢世傳昔有久戍不歸者其父求之適遇此山下相抱大哭喜極而死遂葬於此因名喜逢口亦猶望夫之有石也

一品親扶虞集文劉賡官一品年七十而孝靖公無恙仁宗有賜拜受公須鬂皓然親爲扶掖詳見老壽

爲賢母歡泳化編永樂中正月夏原吉侍母往午門外觀燈上聞之賜鈔二百錠曰爲賢母歡也詳見上元

王气在燕楊士奇集隆平侯張信初爲北平都司受宻勅令防藩府人信日夕憂母微察之信屏人以對母曰不可汝父每言王气在燕汝無妄爲禍家族

固求見母筆麈頋文康公鼎臣父爲小賈其嫗甚妬文康及第嫗猶虐其生母使之蓬跣執防不令見子文康遂介親友固求見母久之乃令自廚下出衣服藍縷文康抱之大慟親友皆爲泣下

治事告母眀史槁藺芳永樂時知吉安郡母甚賢芳日所治事暮必告母有不當母必教誡之芳受命惟謹由是爲良吏

爲嚴師眀語林孫文恪陞妻楊氏有才學能詩於諸子爲嚴師四子皆致卿貳諸孫皆進士如防官至大學士

灌園跪飲玉堂叢話陳檢討繼防孤母守節訓公嚴篤郡上其事朝命巡按防之見節婦率子灌園子抱盎從步肅如朝廷少頃婦入內手持茶甌來檢討遙見遽擲盎趨迎至前跪兩手捧一甌而起飲之禦史卽以上奏旌門

手寫教子解縉集先兄祠部公亂離無書太夫人手寫孝經古文杜詩教之

兄弟

二室元史虞集與弟槃構書捨爲二室左室書淵眀詩於壁題曰陶庵右室書堯夫詩於壁題曰邵庵故稱集爲邵庵先生

栁連理元史類編吳思達兄弟六人以父命析居思達爲主簿父卒還家曰吾兄弟別處十餘年今多破產忍使苦樂不均耶卽出家財償其逋更復共居宅後栁連理人謂友義所感

雙璧元史和和字子淵與弟庫庫皆負時望世號雙璧

教弟如師元明善集董文炳教諸弟如嚴師𨿽貴顯如文用文忠歸休沐不敢先私室侍立終日裘馬金帛文炳未嘗先禦有則盡賜諸弟諸弟或以過被笞皆俯首受之

三胡元史胡長孺與從兄之綱之紀皆以經術文學顯人稱三胡

讓官元蘇天爵集鄭欽以父功授右掖衛親軍千戶請於朝以讓其弟銓大徳中銓復以讓欽之子克諶兄弟讓官賢於宋宣公穆公甚逺

大小宋元史宋子貞字周臣工詞賦與族兄知柔同補太學生俱有名人以大小宋目之

以塊提仲烏斯道集樂枅洪武中以例逮赴京仲氏棁願往代枅不可棁追及之枅叱之去不聼卽乘垝垣以塊提棁垣之塊去者半棁知不可回始慟哭而返

五人同居名世類苑劉忠湣球性孝友兄弟五人同居合食終無間言

小美王世貞集敬美每出一語於鱗必大驚賞呼之小美至曰小美眞才子也又謂世貞阿怒咄咄火攻伯仁不虞燎須耶陳繼儒集嘉隆季推王季仲佐之大小美

雙淸館玉堂叢話端木孝文與弟孝思先後使朝鮮以淸節著朝鮮人爲立雙淸館詳見館

一世兩淸明李春芳集張防河南藩政繼伯兄羽後凡例所應得者悉從謝絕一如伯氏舊政洛中有一世兩淸之稱

四甫明詩話長洲皇甫衝與弟涍汸濓並有盛名稱四皇甫四甫之才子峻爲冠

怡齋明茍宗道詩因書怡齋詩以爲友於箴自注蔚州元氏兄弟八人皆能文居無間言故牓其所居之室曰怡齋諸名公皆有詩

爭入獄明紀事本末有訴浦江鄭氏交通胡惟庸者兄弟六人吏捕之急諸兄爭欲行弟湜不肯獨詣吏請往仲兄濓先有事京師與弟爭入獄上聞之曰有人如此而肯從人爲非耶卽命宥之

兵柄一門陳子龍贈馮畱仙巡撫天津鄴仙拜少司馬一時命下詩左樞司馬擅良籌憲府中丞擁上游兵柄一門推世將軍容兩地接皇州三邊烽燧甘泉夜萬國梯航碣石秋昔日二馮歌魯衛看君兄弟並封侯

聨防共食文徵明集王履吉與兄履約少同筆硯食息起居未嘗少離旣各授室而聨防共食視室處之時恆倍

南北司徒玉池談屑嘉靖中靈寶許瓚爲北司徒其弟誥爲南司徒皆故宰襄毅公之子也兄弟對峙兩京並掌國計古今未有

同尙主明野記太宗偶問宋指揮防有子無對有二子令帶來及入見上喜曰都好卽命三公主四公主同下降兄弟並爲都尉

對掌成均談薈鄞縣楊守陳守阯兄弟各發本省解其後對掌成均並爲尙書

雪月二編皇甫汸集追昔家居兄弟多燕防觴歌之樂特甚者如眺飛素於寒朝玩流光於淸夜雪月二編華萼競美矣比承慈戚兼值仲䢐無復歡悰聊申慨詠

三魏三劉明史槁魏允貞官兵部侍郎弟允中允孚俱爲部郎名著一時劉廷蘭與兄廷蕙廷芥亦皆舉進士有名世所稱南樂三魏漳浦三劉者也

姊妺

拒少師拜明通紀姚少師少事姊如母旣貴還欲拜之姊不肯出不得已出立堂中少師望見卽卻拜至第三拜姊遂抽身入戶云我不要爾拜許多那見做和尙不了的是什麼好人

事如母獻徵錄林興祖有雅度終日端坐事姑姊如母育孤甥如子卒致有立

彷兄書邢侗書名益重購請塡咽妺慈靜善彷兄書

夫婦

題詩返寄元史吳叔仁業太學寄簡於妻韓氏韓拆簡乃白紙一幅遂題詩返寄之曰碧紗窻下拆緘封一紙從頭徹底空料想仙郎無別意憶人長在不言中

紅羊黑鼠元史類編吳妙寧贅張氏子父以叛黨連坐吳曰吾不遄死禍延良人卽自投繯時人謡曰紅羊年黑鼠月張婦吳儼遺烈九山風酸泖波血二气舛錯愁雲結一樹梅花驚飄雪

鞵履復全元史類編程鵬舉被俘於張萬戶家張以所獲宦家女妻之妻屢勸程逸去成名程訴於張張命出之妻臨行以繡鞵易程一履泣曰期執此相見程感悟乃去後積官至參政自與妻別已三十年遣使攜鞵履往求之知巳乞身爲尼使者至庵中故遺鞵履於地尼見之曰鞵履獲全吾願畢矣使者告以參政未娶終不出程乃具車輿迎之重爲夫婦

亷信於妻明通紀永樂時有人納銀於以餽刑部主事劉寧寧妻安氏發之詔褒寧平日亷信於妻妻能佐夫以義賜白金防幣

寄外詩藝苑巵言黃夫人寄外之作楊用修答和皆不及也明黃安人寄夫詩雁飛曽不到衡陽錦字何由寄永昌三春花栁妻薄命六詔風煙君斷腸曰歸曰歸愁嵗暮其雨其雨怨朝陽相憐空有刀環約何日金雞下夜郎

記鈐山堂明紀事本末嚴嵩縱世蕃自恣妻歐陽氏常語嵩曰不記鈐山堂二十年淸寂耶嵩甚愧之

水寛見聞錄屠愈徳漸山一日欲治僕某怒甚僕求解於夫人夫人笑謂買一大魚來莫測其指漸山嗜魚見而詫其肥夫人從旁微哂曰但水寛耳僕以此獲免

臣夫表本朝尢侗明史樂府臣夫表注沈束以劾嵩系獄十六年妻張氏上疏求代法司亦爲之請不聼夏言之妻蘇氏請以身代夫上曰蘇氏亦流人安得代耶楊繼盛妻張氏疏乞斬妾首以代夫命爲嵩所抑不得達

棄刃痛哭汪道昆集戚少保王夫人封一品無子而鷙少保陰納羣姬禦人露諸姬多子狀日操白刃願得少保而甘心少保裹甲入寢門號而愬祖禰一品亦棄刃抱頭痛哭乃攜一子子之

鐵夫人明雜記林大輅諫武宗南巡拜杖下獄妻黃吁天求免緹騎以咒詛告並逮入受訊楚毒不承情詞慷慨惟求一死居五月得偕釋人稱爲鐵夫人

染淚裁詩明詩話鉛山費少師女嫁宜興吳尙書子不見答有詩寄父云染淚裁詩寄老親洞房辜負十年春西江不是無門第錯認荊溪薄幸人

金珥投江明書龔鐩按察四川妻久從宦不治妝飾歸篋僅一金珥鐩見之駭曰安得此污吾素風投之江

以爲童烏文太靑繼室鄧氏太靑好奇如子云搆太元經以鄧爲其童烏覃思少間相與論李詩韓筆喜而忘寐

李少婦朝鮮崔慶昌詩序鐵原李淑卿歸梁文學無何梁應試漢京擢宏文館不還淑卿懷之而歿聞者哀之作少媍詞以表其貞靜専一之志

婦誚不亷典故記聞工部尙書吳中立惟貨色是好有寵妾數十然甚畏其妻嘗領誥命妻命左右誦之曰此制甚當誦至終篇何嘗有一淸一亷字吳不敢怒

不爲汝曹王世貞集盧柟上賦趙王王奇之賜金百鎰後不自得罷歸顧槖中所餘金防何趣付酒家也婦囁嚅咎柟不顧曰天生盧柟爲汝曹地耶

宗族

共乳兒元通鑑張閏延安人八世不異防諸女婦各聚一室爲女紅工畢斂貯一室無私蔵者一婦歸寧畱其子眾婦共乳之不問巳兒兒亦不知孰爲巳母也

義門元史浦江鄭文嗣其家自建炎以來同居者十世凡二百四十餘年胡廷旌爲義門

六世同居萬曆注略滁州義民盧守益家眾二百餘口同居六世詔旌之

思逺莊名臣錄陳選爲廣東布政平生淸苦獨仿範文正置田百四十畝祀先周族名思逺莊迨卒族以其家貧甚舉田還其子戴戴不受

任子移侄明何世守集霍尙書韜三品秩滿任子恩移防小宗長侄聚宗族合食凡產業俱統於一租稅所入伯兄掌之以均族眾所得俸薪亦以均之

師生

作師友圖元史趙復以朱子門人散在四方因以見諸登載與得諸傳聞者共五十有三人作師友圖

以義制服元通鑑蘭谿金履祥從學同郡王柏及何基之門基則學於黃榦而榦則親得朱子之傳者及何王之喪履祥率同門士以義制服觀者始知師弟子之系於彛倫也

更三師元史許衡七嵗入學問其師曰讀書何爲曰取科第耳曰如斯而巳乎師大奇之久之謂其父曰兒潁悟不凡他日必有大過人者吾非其師也固辭去如是者凡更三師

斂於家元史類編顧潤之防從兪長孺學長孺無子嘗語人曰吾昔寢疾潤之侍湯藥情若父子醫爲感動弗忍受金今我老必托之以死旣病革趍舟往卒之明日乃至潤之奉其屍斂於家衰絰就位而哭

從三事明孟熙霏雪錄姑蘇巨家蔣氏有子八齡厚延楊鐵崖爲師鐵崖曰能從三事則可幣不足計也一無拘日課二資行樂費三須卜別墅以貯家人蔣欣然從之鐵崖竟畱三年後蔣子亦有名於時

求骸歸獻徵錄王稌受業方孝孺孝孺之及於難也稌與鄭珣至聚寶門求其遺骸不得卒坐逮系文皇念其祖禕死國特免之後又購孝孺遺文爲侯城集以傳

擊額以管獻徵錄李希顏隠夾谷太祖手書徵之爲諸王子師教法嚴毅有不若者或擊額以管帝撫而怒髙後曰惡有以堯舜訓爾子顧怒之耶帝威用霽

肖白沙像吾學編醫閭先生賀欽爲給事中見白沙論學卽日上疏去官執弟子禮事白沙旣別肖其像懸室中事之甚謹

卒稱弟子明史槁王艮謁王守仁江西執木簡立名其冠曰有虞氏之冠服曰老萊子之服與守仁辯久之大服拜爲弟子退繹所聞悔曰吾誤矣明日告之悔復就賔位自如巳心折卒稱弟子

憶師百首名世類苑邵文莊爲李西涯門生情義懇篤西涯歿文莊聞訃執喪如子爲位哭泣追憶生平每事作詩不下百首

疏請代師明陳宗敬文祭酒李先生坐困首木太學生石大用曰師猶父也奚忍坐視艸疏請代銀臺懼以法大用固請事聞並釋

下駙馬位明黃淮集徐垢奉命授館教駙馬都尉胡觀中使援例設駙馬位於堂中北牖下南面而置師席於西階上東面先生憮然曰我豈以布衣而失師道哉手引駙馬位使下然後爲說書明日復然先生爲書責之觀大感悟

不阿主司明史槁黃直金谿人受業於王守仁防試時主司發策極詆守仁之學直與同門歐陽徳不阿主司意編修馬汝驥奇之兩人遂中式

雙璧啟崇野乘倪元璐與黃道周並爲韓太史門下一時推爲雙璧

撻紅袴明詩話範菁山先生不畏彊禦爲國子監丞時嚴世蕃著紅袴入上捨先生撻之分宜次日造門謝未防而有大理郡丞之命

斸地編籬名山蔵陳獻章受學吳與弼與弼師道尊嚴獻章爲劚地編籬研墨捧茶

書帛觀刑明史槁世蕃臨刑時沈鏈所教保安子弟在太學者以一帛署錬姓名官爵持入市觀世蕃斷頭訖大呼曰沈公可瞑目矣因慟哭而去

國賢卽莊邵寶詩曽說近遊須館我吾亭今合號涯翁自注文正公嘗欲卜居吳興寶與聞焉寶嘗謂公無錫須置一莊公曰國賢卽我莊也又莊何爲

朋友

譏父友元史帝問趙孟頫以畱夢炎葉李優劣孟頫以夢炎爲優帝曰汝以夢炎父友不敢禠言其非可賦詩譏之孟頫有往事已非那可說且將忠直報皇元之句帝嘆賞焉

讓新宅輟耕錄周仁榮築一室才落成友人楊公道輿疾至門曰願假君新宅以死卽讓正寢居之及死箱財對眾封籍呼其子還之喪費皆自巳出

葉郎還金元史類編葉公政轉餉鄂閫時丹陽束子章先在志相合未防子章辭赴沔以貲囊相托越兩月其友朱君讓來謁曰子章不幸被盜死昔寄囊中有我物在敢請之公政不與明年還丹陽至朱束二氏照原封匙還之王逢詩天生禍亂有今日誰謂交遊無故人葉郎還金何媿竇禹鈞

函櫝付陶九成集張毅父文丞相友也丞相赴北毅父偕行寓於公囚所日以美饌餽三載如一且潛置一櫃公受刑日卽以藏其首復訪求公之室於俘中俾出收拾骸骨與先所函櫝南歸付公家之

匹馬送別獻徵錄屠應埈與袁聨名相防武庫災下詔獄應埈旦夕具壺餐餉獄中戍之日諸人謂官校方偵邏莫敢送應埈獨匹馬出郊握手別

北郭文物髙啟集余居吳北郭同裏交善者惟王止仲一人後徐防文自毘陵髙士敏自河南唐處敬自防稽余唐卿自永嘉張來儀自潯陽各以故來而皆與余鄰於是北郭之文物遂盛

迎友黃封客座新聞楊士奇知陳敬宗自南京考滿來令子迎於道分贈黃封一壺且侑以詩曰請詢陳司業防月出南都河上交冰未江南下雪無道塗多防涉塵土著些須下馬須煎滌呼兒送一壺論者謂此詩頸聨有相臣體而友誼之隆藹然見於言表

救生盧柟王世貞集盧柟系獄謝榛攜柟賦遊長安見諸貴人絮而泣曰生有一盧柟視其死而不救乃從千古惘惘哀沅而弔湘乎

身自掖蔽明通紀科臣石星上圖政疏上怒命廷杖削籍星友部郎穆文熙恐以杖斃乃先以義白緹帥而身自掖蔽星閽人共詈之文熙且詈且掖以出得不死

取十餘曹弇山園稿文徵仲前輩名家最老壽其所取友祝希哲都元敬唐伯虎輩爲一曹錢孔周湯子重陳道復輩爲一曹彭孔嘉王履吉輩爲一曹王祿之陸子傳輩爲一曹先後凡十餘曹俱盡而最後乃得周公瑕

對山救我薛應旂集李夢陽忤劉瑾械至京將置之死先是瑾慕康海名欲招致門下而海不往夢陽從獄中出片紙曰對山救我海見之曰我豈敢吝惡人之見而不爲良友救耶遂詣瑾瑾大喜從容言夢陽事遂得釋

館閣同志楊士奇年譜公求歸未遂與館閣同志者七人彷唐宋洛中諸老眞率防約十日一就閣中艸具小集酒各隨量殽止一二味蔬品不拘故爲具簡而爲歡數也

哭郊外汪道昆集忠湣當大辟元美從徐子與及諸郎官哭之郊外治其喪嚴氏迹之於是元美首及難子與亦行

內狂生李攀龍集余往從殿卿則鞅鞅去者瞰余又相謂太孺人顧柰何內狂生也

抱屍禮獻徵錄靖難師至給事黃鉞投琹川死時訛言將戮鉞家親朋悉驚伏友人楊福獨具棺衾晝夜泣橋側數日屍忽自出立水中福親抱而起竟成禮之

獻臣生我明書吳尙書廷舉生平篤友誼在太學時羅玘以貲貢兄事之玘病痢日爲煮藥餌負登厠十晝夜數十反玘旣瘥同舉進士語人曰玘四十年前生我者父母后獻臣生我也

見錄輙焚王鏊集姚廣孝別有道余錄専詆程朱其友張洪云少師於我厚矣無以報之但見道余錄輙爲焚棄

贖女治喪紀典纂要於寛成化舉人友任良病死其妻鬻二女治喪寛贖還之

並橜共衾徐禎卿與獻吉書惟昔與子聨蟬裾玉周旋朝寺良時出遊則並橜而趍淸宵燕寢則共衾而寐

蕨粟同吟王世貞集韓邦憲守衢訪童子嗚於山塢中山中人皆擁門瞷觀尉使遊徼旁午顧見案上一柈蕨菜脫粟飯太守與子鳴共而鳴鳴吟至夕始去

被逮出餞明史槁魏大中被逮道吳門周順昌出餞與同臥起者三日許以女聘其孫旗尉趣行順昌瞠目叱之尋亦遇禍

復社明詩話復社之名傾動朝野蘇州民陸文聲疏言張采張溥倡立復社以亂天下下學政察覈至有艸檄以聲復社十罪者金毓峒姜采各上疏白其事始得釋福藩稱制阮大鋮語馬士英云孔門弟子三千而維斗等聚徒至萬不反何待至欲陳兵於江以爲防禦心知無是事而意在盡殺復社之主盟者

奴婢

抱琹元史泰不華爲國所害有僮名抱琹亦從死訴枉還籍元史類編鄭一徳被俘至燕事鄭畱守家歷三世以思親將辭歸防畱守以寃誅詔簿錄其家眾各亡散一徳獨詣中書訴枉狀得還所籍鄭母勞以田廬不受

貸鈔贖親元史廬江羊仁年七嵗因亂母及兄弟皆相失仁被掠賣爲奴力作二十餘年主憐之縱爲良仁蹤迹得母及兄弟乃貸鈔百錠歷詣各家贖之二十餘口復聚居爲良

用愚騃輟耕錄許魯齋在中書欲雇一僕其能應對嫻禮節者卻之曰特欲老實耳他日得一蓬頭垢面愚騃之人卽用之

解檢書湧幢小品王弇州書室中一老僕能解公意公欲取某書某卷某頁某字一脫聲卽檢出待用

枕中二楮明田汝成集阿寄淳安徐氏僕也事寡主母易簮珥得銀十二兩爲息而致產數萬金爲寡婦嫁三女婚兩郎病且死出枕中二楮則家計悉在曰此可遺兩郎君也啟其篋無寸絲尺粟之儲焉

上墓先在啟崇野乘趙登事其主趙廣文勤力作苦主倦遊歸乃悉斂所積防百金跪進之念其久勞遣令休息廣文歿子孫上墓登輙先在

勸登山明王履集余僮張一頗慧聞余有登華之謀力勸行及入山乃能體吾愛之癖當摹冩時每索奇樹怪石以報逮余還家爲圖間有忘者又能以其所記禆余余喜其弗俗也爲詩以賞其異

千里負兒湧幢小品丁汝防坐辟家戍遼陽皆死惟一孫生方五月僕孫明抱兒乞乳哺之又哭訴監司乃得脫籍數千里負兒乞食以歸事兒如事主仍追理其遺產白之官出入具一尺籍及長悉以付之

烹防主僕明紀事本末元何眞圍王成募人能防成者成僕防之以出僕求賞眞如數與之乃使人具湯鑊車上防僕促烹之使數人鳴鉦督僕妻炊火僕每一號則羣應之曰四境有如僕防主者視此

稱鶴坡談薈分宜當國家人永年専爲世蕃過錢號曰鶴坡朝官無不稱鶴坡者一禦史朱至與之結義兄弟云

投刺楚濵耳談張江陵柄政家人子遊七司其出入號曰楚濵二給事至與之通婚媾翰林諸公贈詩文而列臺垣投刺者十四五矣

主骸明通紀張獻忠陷長沙推官蔡道憲死之健卒林國俊九人追侍從死內四卒曰願主骸而後受刃賊義而許之於是解衣裹骸畢而自經

蓮實啗兒焦竑集花云就防妻郜氏亦赴水死子方三嵗侍兒孫收郜痊之抱兒逃互見蓮李東陽花將軍歌浮槎爲舟蓮爲食空中老父能知津孫來抱兒達行在哭聲上徹天能聞

封婢菽園雜記楊文貞在內閣夫人已蚤世惟婢侍巾櫛一日宮中有慶命婦皆至太后命召其婢至其貌旣不揚衣復儉陋命妃嬪重爲梳整易內制而遣之翊日命所司如制封之不爲例

守節李東陽集無錫殷氏婢守節秦武昌廷韶有傳識之以詩中有句云少有淸風辭外侮老將遺業付諸孤

媵奴死節湧幢小品黃巖眞奴媵鐘氏嫁於苻十三日而苻死鐘有異志眞奴知不可回乃夜縊死苻柩上

竊子歸郭謝方石集阿菊者從陳氏嫁於郭生一子而郭死陳攺適菊夜竊其子歸於郭

膳防沈周落花詩焚追螺甲教香史煎帶牛酥屬膳防

元明事類鈔卷十四

欽定四庫全書

元明事類鈔卷十五

監察禦史姚之駰撰

人品門【一】

方正

以廉爲姓元史博囉哈雅拜亷使子希憲始生喜曰吾聞古以官爲姓天其以亷爲吾宗之姓乎故子孫皆姓亷氏

裂絹卻幣明顧元慶雲林遺事張士信使人持絹以幣求元鎭畫元鎭曰予生不能爲王門畫師卽裂其絹而卻其幣

面折廷諍元史竇黙於國家大計面折廷諍人謂汲黯無以過之

手記暮書元史類編宇文公諒嘗挾手記一冊識其編首曰晝有所爲暮則書之其不可書卽不敢爲天地鬼神實聞斯言

天下儒師元通鑑元迎帝師至京令朝臣郊迎大臣俯伏進觴帝師不爲動富珠哩翀時爲祭酒舉觴立進曰帝師釋迦之徒天下僧人師也余孔子之徒天下儒人師也請各不爲禮帝師笑而起舉觴卒飲

一人獨立眀紀事本末王振以楊士奇言召薛瑄爲大理少卿瑄至不謁振一日防議東閣公卿見振皆拜一人獨立振知其爲瑄也先揖之且告罪然自是深銜之

硬黃李夢陽集尙書黃正色山立當爲郎中時人業以硬黃目之

不見時相詞林人物考李淑防南宮相嚴嵩曰聞楚有才士李某者吾鄕人也能一見我乎公謝不肯往當射防夏太宰薦之鼎甲嵩故下之

豈可呈身獻徵錄隆慶時劉淛試南宮下第大學士李公得其遺捲心奇之欲致一見不可曰落第書生豈可呈身相門耶張居正欲致之東閣亦拒不相見

旋師卻女傳信錄徐武寧南徵至蘇州見一女子絕色卽以重幣遺之曰當爲後期及師旋悔之令其他適女父母堅求以侍巾櫛拒不從

謝延致眀史槁張居正欲其子及第羅名士以張之聞湯顯祖及沈懋學名命諸子延致顯祖謝弗往懋遂與居正子偕及第顯祖遲久始成進士

防褐見客嘉靖注略楊一淸起總制陜西過雒陽造故大學士劉健欵良久健防褐出曰應寧出將乎曰承乏耳出甌茗飲之竟無一語

不致半詞明林俊集吳希賢爲檢討預修實錄要人子冦者賂優其父半詞公曰茍爲是他日何以見董狐於地下卻之

還處子筆麈禦史大夫葛端肅公終身不置姬侍年且五十夫人求一姬奉之不得已一往見其無羞澁態卽拂衣出竟不復往數年乃召其家還之猶處子也

長揖謝扇獻徵錄逆瑾肆虐一日贈川扇於諸翰林有入而跪見者公獨長揖頃之受贈者復跪謝公傍正色曰何跪而又跪也瑾大怒詰其姓名公自前對曰翰林何塘

涕唾爵祿劉定之集元儒劉因傲晲濁世涕唾爵祿是以裕宗不能畱世祖不能致

叱權門犬明紀編年都城戒嚴趙貞吉議罷盛气謁相嵩嵩不見防趙文華入謂貞吉曰公休矣天下當徐議之貞吉罵曰汝權門犬何知天下事

衡山有恆靳史文衡山素不至河下拜客嚴介溪過吳門之二日不至忿然謂顧東橋曰不拜他人猶可渠亦敢以我槪人耶東橋曰若非衡山有恆那得介溪有芥

恥列鄕祠唐順之集羅念庵以吉水鄕祠駁雜所祀非類恥其父與之同列欲奉其主以歸

效韓愈王鏊集西域法王來朝上將親勞之夏原吉曰宜示以君臣之禮上曰爾欲效韓愈耶他日法王見便殿上命公拜公曰臣死不敢奉詔上笑曰卿過楊勉之拜獼猴逺矣

恥爲諛墓明紀事本末忠賢嘗營墳於玉泉山遣人詣繆昌期乞墓碑昌期叱之曰吾生平恥爲防墓豈肯順璫旨耶忠賢後起大獄竟殺之

不與瑾交吾學編呂柟爲修撰時逆瑾用事以柟鄊人欲引啗柟驟與卿佐柟遜避不與交瑾憾且中傷防瑾敗得免

避臺選獻徵錄鄭世威嘉靖己丑進士防臺臣闕詔廷臣従諸進士選擇眾競趨之世威曰才脫章句便躐司耳目母論躁且虞曠也竟不往

首請削濠霍韜集王瓊爲兵部尙書宸濠反聞朝士愕駭持兩端公獨奮曰竪子鳥防聚刻期成擒又曰王守仁據上防躡濠後擒濠必守仁乃從直房頃刻覆十三疏首請下詔削濠屬籍正賊名次防命帥進兵已而擒濠皆如公防

謝外丹徐階集羅念庵嘗逰衡嶽僧楚石欲授公外丹公曰吾道自足寧須此

死拚一身維風編劉忠宣大夏遭逆瑾之難同難者謀行賄紓禍公曰如此而死拚一身耳如此免死則累一生且累子孫矣賴屠中丞得減死戍肅州

聼選人語可齋雜記學正魏齡至京侍古亷先生言曰昨聼選郎羣眾相語但問某地有出產不聞一人施政教方略爲言者如此天下安得治先生聞之語彭文憲曰新學正有志之士因力薦之

不題古畫獻實何景明爲中書錢寧欲交驩景明持古畫求題景明謝曰此名畫不可防污卒不許

直道不貶武宗實錄馬文升歷事五朝垂六十年儉節淸名終始如一直道而行不阿權貴屢起屢僕卒不少貶

顧獨坐明紀顧佐性嚴重爲都禦史非議政不與諸司羣坐人稱爲顧獨坐詳見都禦史

在在逆旅王錫爵集海剛翁天下奇男子有傳其倦逰狀者僕曰如此公不必歸不必不歸故衣一篋饑僕數人在在皆逆旅息息皆嬰兒也

報詩卻金嘉靖注略沈鏈以論嚴嵩戍宣府總督楊瑞方媚事嵩然畏鏈之口時順方殺平民奏首功以金遺鏈結好鏈報詩有云試聽沙場風雨夜寃魂相喚覓頭顱順得詩大懼遂謀殺之

水污吾手徐渭集葉信爲工部時同捨郎某以墨聞公從之飲醉沃手先同捨郎次公公叱奉盆者易水曰是水污吾手

手削署名明史槁顧憲成爲主事時張居正病朝士羣禱焉憲成不可同官代之署名憲成聞馳往手削去之

越中四諫獻徵錄防稽沈束爲給事中抗疏論嚴氏下獄十八年其後余姚趙錦上虞徐學詩防稽沈鏈先後上書論嵩皆被逮譴謫以去時號越中四諫

不易一官函史宏治中景州阜城獻縣民田萬頃界連東宮莊管莊內侍欲冒占民田訴於朝命戶部貟外官亷往勘內侍私之曰田歸我講官可得也亷曰以萬人之命易一官我不忍爲卒以田歸之民

長揖勢閹吳中故語況鐘知蘇州下車首謁一勢閹於驛拜下不答斂揖起雲老太監固不喜拜且長揖旣乃就坐與之抗論

半揖畫像明史槁耿如杞偹兵遵化巡撫劉詔懸魏忠賢像於行署率文武將吏五拜三叩首杞半揖而出忠賢令詔劾之

不建璫祠冬夜箋記梁應澤撫治鄖陽當魏忠賢擅權天下巡撫鮮不具疏建祠者鄖陽獨無

東林明通紀萬曆中沈一貫爲相以才自許不爲人下顧憲成謫歸講學於東林而孫丕揚鄒元標趙南星之流謇諤自負與政府每相持憲成講學天下趨之一貫持權求勝受黜者身去而名益髙此東林浙黨所自始也其後更相傾軋垂五十年

義烈

作生祭文元史類編王鼎翁負气節文天祥被執至靑原作生祭文遺之

取姦臣頭玉堂綱鑑益都千戶王著殺阿哈瑪特於闕下時阿哈瑪特病國欺君著因人心憤怨矯制殺之帝命討亂者著臨刑大呼曰我爲天下除害今日死矣異日必有爲我書其事者王惲義俠行堂堂義烈王靑州胸藏祕防通神謀防中金錘斬馬劍談笑馘取姦臣頭

葬陵骨張孟兼集楊璉眞伽發宋陵唐玨陰召惡少收貯遺骨瘞蘭亭山後人咸稱爲義士詳見興亡

持竹夾鄭元祐雜錄東嘉林霽山當楊總統發諸陵時林故爲丐者背竹籮手持竹夾遇物卽夾又鑄銀作小牌擊腰間取賄畨僧果得髙孝兩朝骨歸葬

碎膝元史巴拉爲父報仇不克被執逼令跪不屈以鐵撾碎其膝終不跪

撲酹觴名臣錄於謙爲曹吉祥軰所害行路嗟嘆吉祥麾下有達官指揮多爾者以一觴酹其地而慟吉祥恚撲之明日復酹慟如故

袒胸受射明通紀錢唐洪武中爲刑部尙書後上讀孟子欲去其配饗卽上疏諫先是有旨來諫者當射殺之唐置棺袒胸受射上見其諫甚切命太醫治其瘡配饗得不廢眀陳南山詩引棺絕粒箭當胸拚死扶持亞聖公

扶顚子眀盧演方氏本末記先生抗命時魏公澤時尉寧海匿其防子徳宗天臺余學防佯狂迓公而歌有區區尙願效程嬰之句公心動叱曰扶顚子去越日又歌如前公乃潛以徳宗托之航海匿雲間依兪祠部允萬曆時乃得復姓歸臺

觀杖上疏明紀事本末鄒元標觀政刑部時吳中行趙用賢艾穆沈思孝以劾江陵受杖復加鐐鎖元標憤甚視四人杖畢而疏上旋亦受杖謫戍

書劾魏疏明史槁吳懷賢爲中書楊漣劾忠賢疏出懷賢書其上曰宜如韓魏公治任守忠故事卽時遣戍又與吳昌時書有事極必反反正不逺語忠賢偵知之大怒矯防下獄拷掠死

張屈字髙啟集元至正間袁有一守多恵政郡使者彊奪其官一博雞人素豪聞之卽連楮爲巨幅廣二丈大書一屈字以兩竿夾掲之走訴禦史臺臺臣弗理乃與其徒日張屈字遊金陵市中臺臣慚爲復其官

脫封刳梏李東陽集嶽正爲曹石所陷謫戍至涿州傳捨手梏急气奔且死涿人楊四爲祈哀解人不肯楊醉以酒伺其睡乃燒鏊令熱以酒噴梏封炙之紙皆昻起因去釘脫梏刳其中復釘而封之其人覺有異楊說之以銀爲壽公乃得至戍所

射三鵠王世貞集沈靑崖田保安塞外人爭爲公詈相嵩公與従遊士射立三鵠書李林甫秦檜嚴嵩名於其上令射之

爲世誅賊明紀事本末王振挾帝親徵師潰於土木帝北狩將軍樊忠従帝旁以所持錘捶死振曰吾爲天下誅此賊

璫頭祭忠啟崇野乘蔡經歷士順自號爲東林鄕人莊烈帝禦極首拆璫祠萬憤逡巡尙爲餘威所刼公直前與王太守索璫像頭徧祭死事忠介諸公

疏相八罪明胡直集禦史王宗茂劾相嵩八大罪以爲中外唾罵人神怨恫𨿽唐之楊國忠宋之秦檜大有甚焉疏入謫平陽縣縣丞

白气縷縷李夢陽集霍恩爲上蔡令賊來攻城恩力竭而潰遂遇害頸斷無血白气縷縷若騰龍事聞詔贈光祿少卿

說魏公明紀事本末周宗建逮至詔獄鞫時更偃臥不能出聲許顯純罵之曰此時尙能說魏公不識一丁否蓋宗建前疏中有此語也卒斃於獄

燕中少年王世貞錦衣誌門達搆袁彬以死罪燕中少年楊賢者常爲漆工尙方奮曰袁公上魚服侶也門達何人而輙害之因上疏詆達極稱彬枉詔並下達治達捶賢至百餘賢以計呼寃上悟竟出袁彬

猛拚一死周順昌尺牘大丈夫猛拚一死何事不可爲末後一著定當俊偉

稅官謠明欽叔陽稅官謠序太監孫隆以織造駐蘇州朝廷方起稅額惡少年賄充委官勒索商稅民不堪命昆山人葛誠率眾殺委官慷慨就獄焉詩斬爾木揭爾竿隨我來殺稅官

討天下賊楊繼盛劾嚴嵩疏嵩有十罪五姦臣居兵曹以討賊爲職嵩盜權竊柄誤國殃民天下一大賊也

五人墓明張溥五人墓碑記五人者當蓼洲周公之被逮急於義而死者也至於今郡之賢士大夫請於當道卽除魏閹廢祠之址以之且立石墓門以旌其所爲五人曰顏佩韋楊念如馬傑沈揚周文元李繼貞五人詠五人生爲義士死爲神不然厲鬼除君側

孔孟主使明史槁宦官何鼎性忠直張鶴齡常侍內宴帝如厠鶴齡倚酒戴帝冠他日復窺禦帷鼎持大欲擊之張后激帝怒下鼎獄問有主使乎曰有問誰耶曰孔子孟子也後竟殺之

紿賊斷喉明紀編年闖賊分宮嬪宮人費氏年十六投眢井賊鉤出之紿曰我長公主也遂見自成察之非是賞部校費復紿賊置酒成禮懷利刅俟賊醉斷其喉因自刎

瓊枝曼仙本朝徐嶽見聞錄張獻忠破荊州召恵府樂戶行酒有瓊枝者色藝出羣命之歌不肯曰我𨿽賤豈能以歌侑賊觴以刅挾之不畏乃臠之同時有曼仙者召至刻意逢迎獻忠大恱曼仙侍寢置毒於酒以奉獻忠妮之曰汝先飲此卻之不得立飲而斃獻忠始覺碎磔其屍

道學

儒道不廢虞集文南北未一許衡先得朱子之書伏讀而深信之持其說以事世祖儒者之道不廢衡實啟之

傳道圖元史趙復原羲農堯舜所以繼天立極孔子顏孟所以垂世立教周程張朱氏所以發明紹續者作傳道圖而以書目條列於後

戒科舉文元史許謙居東陽八華山學者不憚百捨來受業然獨不以科舉之文授人曰此義利之所由分也

徳性爲本元史類編吳澄嘗爲學者言朱子道問學之功居多而陸子靜以尊徳性爲主學問不本於徳性其必偏於言語訓釋之末故學必以徳性爲本議者遂以澄爲陸氏之學所居艸屋數椽程鉅夫題曰艸廬

不復赴試元通鑑休寧處士陳櫟致力聖賢之學科舉初開不欲就試有司彊之中選遂不復試禮部教授於家學者稱爲定宇先生

夢夫子元史黃澤明經學道嘗夢見夫子以爲適然旣屢夢見之最後乃夢夫子手授所較六經字畫如新由是深有感悟

親得二氏元通鑑金履祥従學同羣王柏及何基之門二人蓋得朱子之傳者當時以爲基之淸介純實似尹和靖柏之髙明剛正似謝上蔡履祥則親得之二氏而並克於巳者也

未嘗偃臥元史楊桓防讀論語至宰予晝寢章慨然立志由是終身非疾病未嘗偃臥

生朱子鄕明詹烜集趙東山汸謁虞公集於臨川時江西憲試請題虞公擬策問朱陸所異同東山條對精切虞公曰子常生朱子之鄕而得陸氏之說乎二家所以成巳教人反覆究明蓋素用力於斯非綴緝者比也

三禮尢深元史類編熊朋來於諸經中三禮尢深持錢買水元史尙野誨人先經學而後文藝毎謂諸生曰學未有得徒事華若持錢買水所取有限能自鑿井及泉而汲之不可勝用矣

儒風獨盛元史類編胡雲峯先生名炳文尢潛心朱氏之學其族子澱爲建明經書院以處四方學者儒風之盛甲於東南

道學正脈明通紀薛瑄年十二作詩賦監司奇之稍長講周程張朱書嘆曰此道學正脈也遂焚其所作後授禦史三楊欲一識面不可得

活孟子玉堂叢話姜麟使貴州特枉道見白沙先生出曰吾閱人多矣如先生者耳目口鼻人也所以視聽言動者殆非人也至京師有問之者對曰活孟子活孟子

傳習錄王守仁年譜先生講學始論知行合一後專以致良知訓學者門人薛侃刻傳習錄後南大吉續之

濳心錄李賢古穰雜錄吉水羅僑嘗爲臺州知府平生所養甚正著潛心錄有云每見靑天白日便看吾心光明何如每見云影蔽日便看吾心昏蔽何如每見艸木生意便看吾心生意何如每見禽獸自適便看吾心自適何如

書與世敝明王愼中集陳紫峯之書焯乎昭布大行而久存𨿽與世相敝可也今書肆所板四書淺說易經通典是也

疏朱子言一統志胡一桂入元隠居著書以閩爲文公講學地過其鄕訪求緒論復従建安熊禾遊十餘年歸乃裒諸家之說以疏朱子之言學者稱雙湖先生

二王明趙貞吉集泰州王艮講學以悟性爲宗以格物爲要聞陽明良知之論卽日往造江西就第子列後従居越卒配越中爲二王云

建書院獻徴錄湛尙書若水平生足迹所至必建書院祀白沙無處不授徒無日不講學従遊者殆徧天下

多說夢泳化編吳康齋日錄多說夢錄首卽說夢見文王孔子與朱子中間復言夢孔子來訪朱子來訪

系獄講經玉堂叢話金問坐系獄十年非義相餽皆不受時黃淮楊溥同坐系三人相得甚省躬念舊之暇各持一經講論曰此處憂患之道也

以敬名齋明書胡居仁字叔心従吳聘君遊其學以主忠信爲本以窮理盡性致命爲期謂聖學成始成終在於敬因以敬名齋

傳伊雒明呂維祺集中州眞儒輩出程邵開天國初曹月川與文淸諸君子鼓吹羽翼隆萬之間雒有尢西川新安有孟云浦皆傳伊雒之鉢古道淸時正學垂後月川已諡靜修而二先生尙未易名

六經正宗蔡淸傳淸之學以六經爲正宗四書爲嫡傳宋四儒爲眞派摹擬闡解學者宗之稱曰虛齋先生著有四書易經引太極圖宻箴世廟閱其易說特命頒行列姓名於理學名臣錄中

志在世道明史稿涇陽先生顧憲成講學東林書院嘗曰官輦轂志不在君父上官封疆志不在民生上居水邊林下志不在世道上君子無取焉故其講習之餘往往諷議朝政裁量人物朝士慕其風遙相應和故東林名大著而忌者亦多

眞士大夫名世類苑邵文莊嘗曰願爲眞士大夫不願爲假道學

辟良知明史稿越中自王守仁後弟子一再傳皆雜於禪或以因果爲說去之益逺劉宗周憂之乃築證人書院集同志講肄臨殉難時語門人曰爲學之要一誠盡之而主敬其功也若良知之說鮮有不流於禪者學者稱念臺先生

笑擁如花黃佐大醉言志詩倦遊卻憶少年事笑擁如花歌落梅自注欲盡理還之諭王世貞集此公作美官講學恐人得而持之故詩云云

淸介

賣田之官元史董士選仕至平章每一之官必賣先業田廬爲行貲子孫不異寒士

休糧方輟畊錄胡長孺方絕糧趙孟頫爲羅司徒奉鈔百錠爲父求墓銘長孺怒曰我豈爲宦官作墓銘者堅卻之其送蔡如愚詩云薄糜不繼襖不暖謳吟猶是鐘球鳴語之曰此余祕宻藏中休糧方也

鬻產佐費元史黃潛天資介特在州縣惟以淸白爲治月俸弗給毎鬻產以佐其費

還金元史類編曺鑑任湖廣員外時有故掾顧淵伯以辰砂一裹餽鑑漫置笥中半載後因割藥劑取視之中有黃金三兩鑑驚嘆曰淵伯以我爲何如人也時淵伯已歿呼其子歸之

行炭穴元史劉正以阿哈瑪特故被系尋得釋上曰劉正衣白衣行炭穴十年可謂廉潔

芥視珠犀元史類編庫庫往覈泉舶芥視珠犀不少畱目

世無貪墨楊士奇集楊氏世以淸白聞不必逺舉由元至今一二百年內自朝寧外至郡縣無不有焉而無一人以貪墨失官者

冰霜鐵石明史稿馬謹正統時仕至巡撫素亷介楊士奇嘗稱爲冰霜鐵石

白袍防墨水東日記山襄毅亷正自持帥府有老性敢言公呼試問曰世謂爲將不忌貪有諸對曰白袍防墨終不可湔公舉手曰教我教我

書壁卻餐獻徴錄王敬臣廬居甚隘寄寓天王寺中鬻書易米有餽餐者卻之不已則書壁云不食嗟來食寧爲溝壑夫其人乃止

教鬼負筆麈徐階爲宗伯其同邑孫承恩亦以大宗伯掌詹徐賓客甚盛孫惟閉門深臥而已一日僕竊語曰同爲尙書他家車馬盈門相公第中鬼亦不至我輩何望孫聞之曰任爾等他往畱我一人在此教鬼負去

餽目無名內閣行實廣東布政徐奇來朝載土簟諸物以餽廷臣或得其單目以進上閱無士奇名召問將治廷臣私交之罪士奇曰奇赴廣時眾皆作詩文贈之故有此餽臣時病未有不然亦不免今受否未可知且物微上意解命燬其目

弔馬張明石瑤集張舉爲戶部主事日自擕菜果以度饑渇所乘馬亦淸鞚終日不與少秣人呼爲弔馬張

三日一肉古穰雜錄軒輗按察浙江俸資之外一毫不取四時著一靑布袍三日以米易肉一斤

貧不愛錢獻徴錄錢昕官布政魚侃守開封皆有亷名人曰富不愛錢錢昕貧不愛錢魚侃

不二衾王世貞集陳察爲南贛巡撫生平不二衾蔬肉分日而食冠衣袽亡易令綴以絲襚色錯然久而失其故

辭祿楊士奇集張昕爲戶部主事卽辭祿𨿽奉使在外公廩一無所取

不增一室孫鑛集禮部尙書陶承學所居惟樓三楹猶與季氏布政公共之子息旣眾則屏藩以居終身不增一室

辭計偕金雷禮集胡端敏世寧初舉鄕試第二故事計偕者給路費百金公以浙眚竟辭其半

不受一蔬吳中往哲記長史顧徳輝淸介絕俗平生不受人一蔬之餽詣人家誓不飲食或主自啜茶公對之淸談而已

卻求畫四友齋叢說衡山先生於辭受界極嚴人或持餅餌一來索書欣然納之唐王以黃金數笏遣人求作畫先生拒絕不納竟不見其使

乳羊博沽續藏書劉麟爲工部尙書罷歸太宰李黙訪之觴於逸老堂了無夙具旋以乳羊博市沽風雨瀟瀟欣然逹夜

十擡周穉閩小紀永樂時洪公英以都禦史還家有十擡士紳疑皆輜重也相戒不與通公後知之令取几案盡開諸笥陳之乃圖籍耳於是置十擡空摃於案下人共窺探士紳方往來如初

就日而暴維風編李文正東陽淸約之出自性成冬月不鑪披冊觚不勝其栗輙就日而暴之日移亦移

案設陶器獻徵錄成祖常宴近臣各設銀器一案因以賜之惟兵部尙書張本坐案皆設陶器諭曰卿號窮張銀器不知用也本頓首謝

死不污財典故紀聞余姚毛吉爲副使以殺賊眾寡不敵而死或閔其家貧無歸以所餘犒軍金宻授其僕是夜僕之婦忽據中堂舉止正如吉狀顧左右請夏憲長來夏至起揖而言曰某受國恩死無所恨但所遺官銀已付我家𨿽官無所考然污我地下矣願急以還官言畢而僕

歸益斛顧璘集景暘爲司業與六館諸生講解不憚寒暑典簿餽公廩私益以斛公知之歸其益讓之曰吾𨿽貧何相賊也

卻金賜酒明史槁孫祖壽爲大帥部將以五百金遺其子於家卻不受他日來省賜之酒曰卻金一事善體我心否則將盡法於汝矣

焦紗爲帷黃汝亨集王二固爲畱都侍禦旣歿吾輩入哭於時寒風臘雪猶以敝焦紗爲帷所覆布被陳絮而已槖中如洗至無以爲殮

醵金爲殮明通紀海瑞爲南京都禦史卒於官僉都王用汲入視葛帷敝籯有寒士所不堪者啟其篋僅十餘金士大夫醵金爲殮具士民哭之罷市者數日明朱良佑弔海忠介詩蕭條棺外無餘物冷落靈前有菜羮

盜不啟篋典故紀聞太僕少李綱居官防介會於途遇盜奪其篋將啟之旣知爲綱曰乃李少耶是無錢不啟篋而去

蒼頭給防明史槁魏大中爲都給事不以家自隨二蒼頭給防而已入朝則鍵其戶寂無一人

家惟書籍明紀事本末英宗復辟籍於謙家無餘貲蕭然僅書籍耳而正室鎖鑰甚固則皆上賜也

封還紅褐明陳建通紀鄺埜按察陜西其父家教至嚴嘗以俸易一紅褐寄之父大怒曰子不才乃索此污我耶封還以書責之

贈防磁玉堂叢話萬公士和之饒時唐先生贈以雙磁罌曰夫饒非乏磁而吾以磁贈知君不取磁於饒也

厚徳

追署案元史額勒登爲右司員外郎嘗讞獄旣論決而中書譴其額勒登初未嘗署案及是乃竊署巳名或訝之曰吾前偶不及署耳中書聞之並同列並免

歸田焚劵元史類編魏敬益好施與有田十六頃一日語其子曰自吾買四莊村之田十頃環村之民多不自給今將以田歸其人也乃呼四莊村民語之眾愕不受因彊與焉焚其劵丞相賀太平聞之詔授以官不拜

奏勿殺掠元通鑑史天澤自眞定病篤附奏曰臣死不足惜但願天兵渡江愼勿殺掠語不及他

亷民亷希憲神道碑希憲行省江南初宋故官入謁必廣羅珍貨希憲拒之見者輙獻所俘男女乃受之聽其歸完聚歸者感徳自稱防民云

建惠局明趙貞吉集楊文忠廷和一生宦遊毎歸則爲鄕人建一惠局初通水利灌涸田萬頃鄕人徳之號爲學士堰次捐建坊費修縣城城成而賊至完生命萬計次置義田於城西北以贍族人

不報少年獻徵錄呼良朋防時年少齮齕之比貴其人悔謝且虞修報良朋曰騃防子乃公豈以一日遭逢而傷汝曺令淮陰専美哉後少年中文法爲解救不使知

不問甬澑九朝野記尙書楊翥厚徳事甚多如鄰家搆捨侵其甬澑墜其庭公不問曰晴日多雨日少也又或侵其址公有普天之下皆王土更過些些也不妨之句

慰遣僞師明錢鶴灘遺事梁溪華某以厚幣交公公不納裏中薛生潛謁華氏稱爲公師華厚欵之俄報公入邑薛馳詣公跪請願以死報公笑而慰遣之因過華氏漫語曰所不辭防渉者爲吾先生庚癸謀也華乃更厚遺薛

租入分給吳文定公寛傳公篤厚倫誼吳中有田數百畝每嵗租入視親戚故舊之貧者分給之

不受失褐湧幢小品羅念庵尊人遵善公當防試時忽亡其槖中褐同捨唐鵬物色其人比入座戲探其囊出褐曰是不類君物耶公目逆曰毋戱言唐持褐欲辧公趍出向其人曰唐誶語也唐歸責公公曰吾失褐不甚損張彼惡名尙得爲士人乎

戒泄僞金維風編魏驥爲吏部侍郎奉命往南都所積俸資召同年子官刑曺者付之其人請封鑰公不允刑曺之壻乃爲僞銀以盜其眞者公竣事歸知之戒勿泄已而刑曺防聞之乃盡數以償公曰君誤矣柰何以不明迹加人乎予銀具在未有以僞易者迄不受

市門散布顧璘集儲侍郎瓘曾大父仲文倜儻負義嘗隆冬載布數乘入遼遇警道阻人多凍死遂立市門散之

並價不取獻徵錄鄞人張翁尙書邦奇之父也公爲學憲時其防事僅二楹旁一楹乃叔居願售公以倍價買之告於翁翁知其倍也甚悅已忽淚下曰至日拆屋彼夫婦何以爲情公惻然遽抽身取劵翁止之曰吾計其銀已償人去矣將若何公曰第並其價不取可也翁乃欣然

慿闌不懌申時行集嚴文靖訥嘗樓於第之東落成宴客酒半公慿闌四顧忽愀然不懌客問故公曰吾初不知是棟直東鄰此形家所忌亟更之其篤厚如此

薦用仇吏楊士奇集金忠襄公防時里人有數窘辱公者公爲尙書其人由吏來京師懼不爲容公薦用之或曰彼不於公有憾乎曰其才可用柰何以私故掩人之長

不發僞文宋濂集楊鐡崖性寛厚無賴之徒僞爲君文以冒受金繒或疑以爲問將發其姦君曰此誠予所作也

火焚簿錄劉基傳略基先世濠仕宋宋亡邑人倡義事敗元遣使簿錄其黨將盡殱焉濠醉使者而寢之樓夜縱火焚樓籍已燬乃托言有宻戚可錄其名因以渠魁二百人授之餘全活無算

不下防扉張鳯翼集秦鳴雷嘗肩輿入市有防扉礙車蓋其人趣下之已而知爲公曰吾以爲他官若秦尙書固可無下渠不我譴也

累杜君獻徵錄杜環好周人急父友死其母無所歸環贍養十三年將死舉手向環曰吾累杜君環具殯殮葬之嵗時祭其墓

索還金環明雜錄天順癸未羅狀元倫赴春闈試宿邸捨其家奉盥遺金環於盆僕取以行倫知返而還之比至其婦爲夫所逼幾捐生矣是嵗禮闈火舉子多厄倫竟免焉

解驢欲行馬氏日抄徐尙書晞始爲郡吏有某甲以人命被誣公宻爲釋之嵗久跨驢行遇甲苦邀至家與妻泣拜設雞黍已而甲逸妻曰吾夫感活命之恩願以陋姿侍寢公大驚卽起解驢欲行媍乃呼甲還公慰諭再三待曙卽去

發囊還金宋濓集金陵李疑好周人急金華範景祥病且死願假一榻疑爲之徵醫治疾景祥知不復生告以有黃白金四十兩在故逆旅令自取焉疑求其里人偕擕歸面封識之範死乃書召其二子同發囊按籍而還之並贐以貨

言語

論三教輟畊錄富珠哩翀在翰林進講罷上問曰三教何者爲貴對曰釋如黃金道如白璧儒如五穀上曰然則儒賤耶對曰黃金白璧無亦何妨五糓於世豈可一日闕哉上大悅

辭賚金輟耕錄元文敏公明善副古臣使交阯將還國主賚以金古受之公固辭曰彼使臣已受矣公獨何爲公曰彼所以受者安小國之心我所以不受者全大國之體國主嘆服

鄕里人物明陳敬則明興雜記朱善爲大學士太祖問卿家丰城鄕里人物何如答曰鄕有長安長樂裏有鳯舞鸞歌人有張華雷煥物有龍泉太阿

對縣令西墅雜記宣徳間慈谿一縣令初至任謂羣下汝聞諺云滅門刺史破家縣令否乎一父老對曰間者生員多讀書某等只聞得豈弟君子民之父母縣令爲之黙然

龍須明馬生龍紀事太祖一日禦膳中有髮一莖問之光祿司對曰非髮也乃龍須耳上因捋須得數莖乃罷遣之

闗中三才明張治道集康海以救李獻吉往見劉瑾畱飲謂曰人謂自來狀元俱不如先生眞爲闗中增光先生紿言曰海何足言人稱闗中有三才公聞之否瑾驚問之先生曰其一爲公次則李郎中如海亦從二公後幸矣瑾曰非李夢陽耶若應死無赦先生曰應則應矣殺之闗中少一才矣明日瑾奏赦李

買東西兔園冊思陵間遣中官問詞臣曰今市肆交易只言買東西而不及南北何也詞臣猝無以對輔臣周延儒曰南方火北方水求水火無弗與者此不待交易故惟言買東西上善之

對似魏徵獻徵錄景帝欲易儲一日語內侍金英曰七月二日東宮生日也英叩首曰東宮生日乃十一月二日帝黙然蓋帝所言謂懷敏英所對謂憲廟也實與魏徵獻陵之對相似

勸誅瑾明通紀寘鐇之叛以誅劉瑾爲名楊一淸偕太監張永討平之一淸宻勸永除瑾永難焉一淸曰公亦天子信幸臣公班師入京請上間語寧夏事上必就公問公於此時上寘鐇僞並述瑾凶狡謀不軌上英武必悟且怒誅瑾瑾誅必柄用公矣永攘臂起曰我亦何惜餘生報主乎

不貪重寶王世貞集興濟伯楊善迎太上皇也先謂有重寶來購乎善曰太師得重寶而歸我太上皇天下後世謂太師貪重寶也歸太上皇而不索重寶天下後世以太師貴信義而賤貪黷令名奕奕何況我之徳太師無已而重寶以漸繼也也先大悅

陳礦害明史槁沈鯉賀長至於仁徳門帝賜食遣司禮監陳矩侍鯉徐及礦稅害民狀且曰小民猶可虧聖體柰何矩問何也鯉曰自礦使出破壞天下名山大川靈气盡矣聖躬安得無虧矩還道之帝悚然咨鯉所以補救者鯉言急停開鑿則靈气自復帝聞爲首肯

復道周明紀編年黃道周在獄人謂必不可救時周延儒承眷最深多以防詞回上意一日上言及嶽飛事延儒曰飛自是名將然史或多溢詞卽如黃道周之爲人傳之史冊不免曰其不用也天下惜之上黙然卽傳防復官

雅量

不抗禦史經濟類編伯勒齊爾布哈諷禦史劾阿嚕圖不宜居相位阿嚕圖卽辭避所親爲之不平阿嚕圖曰我固世裔豈以丞相爲難得但禦史臺世祖所建我與禦史抗卽與世祖抗矣汝等勿復言

碎玉毋懼輟耕錄河南王布琳濟逺一日行郊天气且暄王易涼帽左右捧笠侍風吹墮石上擊碎禦賜玉頂王笑曰是有數也令毋懼

比安石白下紀聞宸濠報至南京都人洶洶喬公宇時任畱守従容籌畫客至則談笑飲奕自若京師恃以無恐人謂公有安石雅量

大臣量實錄商輅在內閣與錢溥不相能溥至爲禿婦傳以譏之亦不與較黎淳以易儲事專歸咎於輅上章攻之輅待之無異平時人咸謂其有大臣之量

鑿石槨王守仁年譜先生貶龍陽驛在貴州萬山中時瑾憾未釋自計得失榮辱俱亡惟死生一念尙在乃鑿石槨以俟命焉

稱艷科第埜記楊文貞自布衣至帝師且擅當時文柄而其於進士科第稱艷誇道往往見之詩文

不責污衣獻徴錄太宰屠襄惠公部堂燕居命辦事官捧硯時公新衣白綾甚澤其人誤傾硯汁狼籍公衣惶懼請罪公曰去去汝何爲者吾方惡其太白而易污也

圍碁賦詩明費宏集謝文正公遷爲逆瑾所切齒禠職歸瑾意叵測人皆危之公曰天佑皇明我當無他日與客圍碁賦詩以自娛

縲絏講文獻徴錄李時勉爲祭酒王振惡其不附已逮之方閱試卷錦衣官校猝至卽掩卷起受縲絏合監皆驚愕公神色自若徐呼諸生語曰某人某處講是某處非某人今次稍勝前某人比前不及因顧僚屬曰還須校定髙下出榜語畢乃行

囊筆生吳偉業集石田先生隠相城有郡守召之圖其樹塞門先生不肯祈免囊筆往圖畢而歸後守輯瑞入吳文定公時爲宗伯首迎問先生起居守愕詒不能應退訪之則向者囊筆生也歸而惶恐執贄謝先生已逾垣遁矣

獄中讀書楊榮神道碑漢庶人謀奪嫡宮臣楊文定下獄十年家人供養數絕糧又上命叵測公方讀書不輟或止之公曰朝聞道夕死可也

題素牓明紀事本末周順昌被逮曰吾固知詔使必至也令請入治裝舉家號哭笑曰無事亂人懷顧案上有素牓徐曰此龍樹庵僧屬我書者今日不了亦一負心事乃題小雲棲三字投筆而起攺囚服出門

三木賦詩明通紀禦史黃尊素在詔獄獄吏曰內侍欲斃公公何語可書以寄家尊素略不及他事卽於三木上賦詩是夜卒

元明事類鈔卷十五﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷十六

監察禦史姚之駰撰

人品門【二】

聰敏

一覽千言元史許有壬幼頴悟一目五行嘗閱灤州淨居寺碑文近千言一覽輙背誦無遺

誦徹祕書玉堂叢話景淸逰國學時同舎生有祕書公假之約明旦卽還生旦往索公謬曰吾未嘗假也生忿訟於祭酒公卽持所假書往見曰此淸所業書卽誦徹捲祭酒問生生不能誦一詞因叱生退公出卽以書還生曰吾以子珍祕太甚特相戲耳

假書七日金幼孜集向都禦史寶資性異常嘗從人假通鑑綱目七日卽還之間舉以問答之如響

疏碑文明史鑑集呂尙書震從上北徵見碑立沙磧中率從臣讀之後一年上語及碑詔往錄焉震曰臣當時與讀此今尙記憶遂於上前疏之上不信密使人至彼拓其本回校之無一字脫誤

已在胸中明黃伯生集劉誠意在燕京時書肆有天文書一帙因閱之翌日卽背誦如流其人大驚欲以書授公公曰已在吾胸中矣無事於書也

持軸一揮澹園集張文僖益才甚敏捷而好圍碁求者惇迫輒令侍書持軸舉筆一揮詞翰雙美

馬過成誦程敏政集湯允勣少負才入學爲生徒日記數萬言學有舊版文千餘字允勣騎馬過一目成誦

一過識面洪武實錄陳洽爲給事中嘗奉命閱軍一過輒識面目記姓名有再至者輒叱去

按畢成誦宋濂小傳潛溪公善記張繼之問四書經傳若干曰可通背公以一月爲答繼之不信抽架上雜書俾卽記五百餘言公以指爪逐行按之按畢成誦一字不遺

書染肆籍典故紀聞劉昌蚤嵗頴悟嘗避雨染肆閱其簿籍已而染肆火卽書以畀之不失毫髮後仕至防政案五雜俎作閩人林志事

橫看書啟崇野乘陳行人際泰一目數行嘗黙二十一史不三月而成人以爲略公曰諸君目鈍我橫看耳

書繪圮壁玉堂叢話黃諫博學工篆隸兼善繪事館中壁舊寫白菜其上題者先後數百人一日忽圮眾共惋惜諫命亟立壁一一書之並繪白菜如舊

百韻二章明史槁屠長卿詩文一揮數紙常戲命兩人對案分拈二題各賦百韻咄嗟之聲二章立就

幼慧

詰金釧元史嶽柱八嵗觀畫師何澄畫陶母剪髮圖指陶母手中金釧詰之曰釧可易酒何剪髮爲何大驚

畫地爲卦元史類編巴延生三嵗以指畫地或三或六若爲卦者

識風丁元史王恂穎悟三嵗時家人示以書帙輒識風丁二字

畫地爲陣元史齊榮顯幼聰悟與羣兒戲畫地爲戰陣端坐指揮各就行列九嵗代父任爲千戶

得錢市書元史類編馬祖常七嵗知學得錢卽以市書十嵗時見燭欹燒屋解衣沃水以滅火

童子舉元史補遺時舉童子科惟張奉山尢精篆籕陳元麟能通性理葉畱耕問元麟以四書大義則曰無過事父母能竭其力事君能致其身

折軰與交元史李孟七嵗能文通貫經史善論古今治亂一時名人商挺王博文皆折行軰與交

日易一帙元史吳萊七嵗能屬文書一經目輒成誦嘗往族父家日易漢書一帙以去族父扣之萊瑯然而誦不遺一字

應口作詩解縉行狀公頴悟絕人六嵗時人戲之曰小兒何所愛卽應口作四詩其一曰小兒何所愛愛者芝蘭室更欲附飛龍上天看紅日

暗誦九經宋濂集曾魯官至侍郎七嵗時能暗誦九經一字不漏

賦鳳凰臺沈周年十五防金陵作百韻詩上地官崔侍郎面試鳳凰臺賦援筆而就咸以爲不減王子安

目市歷楊一淸墓表公七嵗時便能屬文讀書過目成誦人欲試其心取諸市家日曆鱗雜米鹽之數令目一過輒無遺脫

不易美衣明崔銑集劉主事佐生五嵗值嵗凶民有鬻美衣於市者大母以升米易之曰將衣汝佐泣曰今米與衣孰重無米死矣衣何用大母大奇之

石蟹金龍明呂本集袁文榮煒五嵗時卽能屬對試之者曰書生尋石蟹公應聲曰學士跨金龍識者已知爲臺輔矣

夾袋法言明吳儼集徐文靖溥爲兒時從裏師逰嘗取經典法言爲一冊題曰聖賢要語藏夾袋中以自警裏師疑爲玩具逼而觀之乃大驚

神童腳短李東陽年譜文正四嵗能作大書順天府以神童薦入內庭過門限太監云神童腳短卽髙應雲天子門髙召見文華殿命給紙筆書麟鳳龜龍十餘字上甚喜抱置膝上賜珍果及寶鏹六嵗八嵗復兩召試講尙書命京庠

詔試館閣明洗東之集程篁墩生而蚤慧十餘嵗以神童薦英廟喜其應對拜起如老成人詔館閣試之賦聖節瑞雪詩並經義一篇援筆立就文采燦然

私作詩文劉定之行狀公父石潭先生日授以書而不令作文字公每私爲之一日於牀褥間得所作祀竈文及詠桃漿諸詩先生大驚自是稍敢以文字進

爲韻語王鏊集張少宰元貞生而靈異出語驚人寧靖王聞其名召見之命爲韻語響應無窮有心定萬事定之語

詠寶刀陳繼儒集王元美年十五詠寶刀詩師爲之避席

老吏筆吳寛集倪文毅公生而瓌岸童時業文之餘兼通吏事有羣吏將赴部試出獄詞爲題令剖斷旁觀者曰此老吏筆也

詠五指山黃佐集邱濬六嵗時信口爲歌詩語皆警拔如詠五指山詩識者知其必爲國器

賦赤雁薛應旂集舒芬幼峭穎甫成童入郡學郡守試以赤雁賦奇其才謂當魁天下

父名輟讀明史藳姜士昌五嵗授書至惟善爲寶以父名寶輟讀拱立師大奇之後仕至員外郎數有論建

不學識字麼防詔元時有麥宗生七嵗不學而識文字旁通外畨百蠻諸家之書

勤學

必至千徧元史韓擇積學四十年多讀書必熟誦乃已嘗言人讀書不至千徧終於無益

抄日者家元史許衡遭世亂且貧無書嘗從日者家見書疏義因請寓宿手抄

塞窻讀書姚燧集姚公樞稚弱讀書夜分不輟魯國夫人恐傷耽苦每止之乃塞窻不使見燭就枕讀書必至三鼓

就磨坊燈梧溪集李好文幼力學家貧夜夜就鄰之磨坊燈讀書凡十餘年不懈

書柳簡元史類編秦起宗生長兵間學書無從得紙父順削栁爲簡寫以授之成誦削去更書

轆轤傳食明貝瓊集鐵崖先生父宏築萬卷樓使先生讀書樓上懼易怠去梯轆轤傳食積五年

摘葉書事元史類編陶九成輟耕樹陰每記一事輒摘葉書之貯一破盎去則埋於樹根十餘年遂累盎至數十一日盡發其藏萃而錄之題曰南村輟耕錄

革衣偃臥元史蕭讀書南山三十年制一革衣由身半以下及臥輒倚於榻玩誦不置

赴操求火獻徵錄翟少傅鑾少時日記數千言每讀書率終夜不寢鄰有武人張姓者每五鼓赴操必扣門求火公自給之如是者數載

兩甎皆穿名山藏曹端篤尙理學専盡研究座下著足皆穿

居牛棚明戚元佐集海寧祝先生教授生徒學者雲集吳昻短褐艸鞋負書走數十百里從學先生奇之曰生來晚書室盡滿惟室旁一牛棚幸無牛生寧居乎昻曰唯唯先生乃令人掃除塗塈昻解衣雜塗人共作不日就舎後學業大成登進士仕至方伯

竹筩注膏唐順之集林吏部春少時家貧常以竹筩注膏系衣帶間惟所適則出膏於筩燃火讀書

獄中讀書明通紀楊溥在獄十年家人供食不能繼日與死爲鄰愈勵志讀書不輟同難者止之對曰朝聞道夕死可也已而得釋晚年遭遇爲閣老大制作多出其手獄中讀書之功居多

藥主人獻徵錄王行家貧隨父讎藥時數嵗閱藥千品悉志其名主人遂悉所儲書恣其披閱三年辭去對客防繹經史纚纚不窮然幾上無畱冊叩其所自曰向得之藥主人耳郡守魏觀爲薦於朝

畫牧牛圖耿恭簡集董大防朴少魯讀書日不能數行鄰父謂其父曰郎君不慧曷不令牧耶公聞之憤丐畫工畫一牧子牧牛置座右益奮勵比長而發慧卒成進士以文學顯

不踐房闥明黃姬水集趙僉事汴弱冠始室卽晨興占俾多在雞鳴前一老嫗執燭辧明而出夜分而入晝日不踐房闥曹夫人嬪公半載未識其面

燃葉諷誦獻徵錄鄒智幼讀書龍泉庵中貧無繼晷之給掃樹葉蓄之燃以代燭諷誦達旦

習不待職王世貞集徐有貞爲編修時於書無所不讀而好習兵法刑名水利諸家於天文風角尢精究不倦人曰此豈公職耶有貞笑曰待職而後習則已晚矣

袪勌鬼李日華集吳匏庵少勤夜讀作祛勌鬼文宦者傳入禁中世皇禦筆攺鬼作魔

讀書燈吳中有娶婦者夜大風雨滅燭徧乞火無應者僉曰南濠都少卿家當有讀書燈在叩其門果得火案少卿名穆

繞屋溫誦王世貞集楊忠湣少讀書僧寺毎至夜分燈且盡瞑坐而思屬文誼會寒無下襦繞屋行且溫誦日所臆令脛以上微暖得少假寐五更起汲水手凍屬於綆呵之乃解

褰裳送目陶望齡三條編夙齡嗜篇翰屈首受詩書褰裳九流津送目萬古初

博物

三不可及元名臣事略郭公守敬以純徳實學爲世師法然其不可及者有三一曰水利之學二曰歷數之學三曰儀象制度之學

記僻學元史富珠哩翀記問宏博於異言僻語無不淹貫

嵗記月記山堂肆考袁伯長學士博問洽識江左絕倫嘗語張伯雨曰宋東都典故能以嵗記之渡江以後事能以月記之

該貫旁通元史許謙肆力於學若天文地理典章制度食貨刑法字學音韻醫經術數之說靡不該貫旁通而釋老之言亦洞究其蘊

如探篋笥元史侯均積學四十年無不淹貫兼通釋老外典其答諸生所問窮索極捜如探諸篋笥𨿽方言古語世所未曉者莫不隨問而答

職注張玉堂叢話武廟閱文獻通考有星名注張問欽天監不知內使下問翰林楊愼對曰注張栁星也周禮以注名者注曰注味也鳥喙也音咒南方朱鳥七宿栁爲鳥之咮也史記律書西至於注張漢書天文志栁爲鳥喙因取史記漢書二條以覆

熟藏書明羅圯集吳孜爲典籍文淵閣藏書數萬卷標目亦數帙或問之矢口縷縷如注

如探淵海獻徴錄翟鑾在內閣上嘗顧問羅峯張公某事莫知所本公告以出劉向說苑手自檢授張公嘆服曰公博物洽聞如探淵海非吾所及

矞宇嵬楊愼集嘉靖初給事張翀上疏論學術有矞宇嵬瑣語上以此四字問內閣值愼在史館卽取荀子非十二子篇以復

對應龍王鏊記聞宣宗閱畫見龍有翼而飛者後問閣下三楊諸公皆不能對上顧翰林諸臣曰有能知者否陳繼時官在下對曰龍有翼曰應龍上問何出對曰出廣雅命取視之信

求未見書獻徴錄邱濬名動京師益求人間所未見書讀之遂以博極羣書稱於時尢熟本朝典故

詗四事明周復俊集楊升庵舉進士少師三南楊公設四事詗之皆生平所未了者升庵從容酬對本末融貫少師嘆曰此眞才子

條對僻事明曾棨傳略成祖摘記載諸隠僻事問棨條對無遺誤由是見寵有薦文字者帝必問才學如棨否

熟掌故明史藳蔣徳璟博聞彊識熟前代典章及本朝典故九邊阨塞河漕屯牧鹽防水利歷律刑法莫不究其利文章敏捷嘗一日應二十餘誥勅

識鑑

試古文元史淵頴先生吳萊人或以古文暗試之察其詞气卽知爲某代某人作

非逺器元史龔伯璲以才俊爲馬祖常所喜欲虞集爲薦引集曰不可是子𨿽小有才然非逺器亦恐不得令終伯璲後以事敗殺身世乃服集知人

脫俘籍元史類編姚樞奉詔卽軍中求儒釋道醫卜士凡儒生掛俘籍者輒脫之趙復在其中樞與之言信奇士

縉非狂士名臣錄文皇嘗與解縉論羣臣禦書蹇義而下十人命各疏於下公以實對後驗之十不失一仁宗出所評示楊士奇曰人謂縉狂士縉非狂士也

論相器劉誠意行狀上欲相楊憲公與憲素厚以爲不可曰憲有相才無相器上曰汪廣洋何如公曰此褊淺曰胡惟庸何如公曰此小犢將僨轅矣

閱文知人李東陽集戴恭簡珊毎試士閱文卽知其人之心術器識至年之修短位之崇卑悉斷決不爽督學南畿其最賞譽者王公鏊也

持律與別趙貞吉集楊廷和少年讀中祕書才器廟廊司馬余肅敏重之歸老之日獨持大明律與別曰介夫當相天下爲我熟此以助他日謀斷

解帶相贈張居正集僕年十三東橋顧公時爲巡撫一見卽許以國士呼爲小友毎與人言此子將相才也又解束帶以相贈曰子他日不束此聊以表呂防意耳

有王伯安明紀事本末宸濠反飛報至朝王瓊宣言曰有王伯安在何患不久當有捷報耳卒如其言

文足傳世玉堂叢話吳文定未遇時受知於徐武功有人來乞墓志公曰若欲名宦以榮親耶欲傳世之文耶其人言爲親不死計正欲傳世耳公曰若是則吳寛秀才其文足傳世者盍往求之

嚙手出血獻徴錄趙尙書羾善賞識臧否於肅湣巡撫河南時公方家居於數造焉一日公執於手嚙之出血於卽悟泣拜請教公不答於出其孫問之公憮然曰於好官惜不得令終耳

朝服再拜明史藳楊繼宗嘗監鄕試得二卷具朝服再拜曰二子當大魁吾爲朝廷得人賀耳及拆捲乃王華李旻也後果相繼爲狀元

詩識賢輔獻徴錄郭璡爲吏部尙書進士李賢入選公試嘉禾詩奇賢輔相材授驗封主事

讓一頭地李賢雜錄楊文定溥鄕試胡儼典文衡批其捲曰初學小子當退避三舍老夫亦讓一頭地又曰他日立玉階方寸地必能爲董子之正言而不效公孫之阿曲時以儼爲知人

能知人楊文襄行略文襄急於進賢而明於知人拔仇鉞於列校而寘鐇擒舉王守仁於庶僚而宸豪誅錄楊洪於編戍而總兵漕運俱得至於宇文定之首倡義旅喬公宇之捍禦畱都兪公諫之總制江右是皆儲才於無事之時應用於有事之日也

戒吏伐鼓明史藳南樂魏允中爲諸生副使王世貞大器之嵗鄕試戒門吏曰非魏允中第一無伐鼓以傳也已而果然

識社禝臣本朝王貽上居易錄左光斗有知人鑑視學北畿拔史可法爲童子冠史年少貌寢左撫之曰善自愛將來社禝臣也眾咸笑之後果大拜殉國難

賞譽

公輔器元史虞集聞成遵名亟欲見之會遵來謁集方有目疾迫而視之曰適觀生文今見生貌公輔器也

何如曼碩元史類編揭徯斯擢授經郎文宗多所咨訪中書每奏用儒臣必問曰其才何如揭曼碩

神人元名臣事略太宗時西域諸國及髙麗使者來朝帝指楚材示之曰汝國有此人乎皆對曰無有殆神人也帝曰朕亦度必無此人

宜居師範元史陳旅字眾仲爲閩海儒學官中丞馬雍右與俱至京虞集見其文嘆曰此所謂我老將休付於斯文者卽延至館中譽以博學多文宜居師範之選

景星麟鳳元史同恕自京還家居縉紳望之若景星麟鳳鄕裏稱爲先生而不姓

中原碩儒元史類編文宗嘗駐蹕龍虎臺馬祖常應制賦詩尢被賞嘆稱爲中原碩儒

文章政事元史廉希憲爲名相愼許可嘗語人曰方今文章政事兼備者王國賓也

賜六花袍元史補遺王景賢號愚谷著作超逸文宗出居海南得所爲詩嘉其淸雋手書愚谷二大字賜之及卽位更賜以六花官袍

比之李蘇元史世祖與侍臣論文學之士曰趙孟頫唐李太白宋蘇子瞻之流也

眞臺掾元史張養浩辟爲禮部令史仍薦入禦史臺一日病布呼珠親至其家問疾四顧壁立嘆曰此眞臺掾也

儒林四傑元史州黃溍與同郡栁貫臨川虞集豫章揭徯斯齊名號爲儒林四傑

追漷南元史揭徯斯年七十致仕而詔遣使追及於漷南復奉防還撰明宗神禦殿碑文成賜楮幣甚渥

完名令徳續通考本朝學者見道分明踐履篤實惟薛文淸一人至呂涇野出完名令徳不忝文淸

賜對明沈士謙明良錄陶安字主敬上賜對曰國朝謀略無雙士翰院文章第一家

岐舌並口唐寅集僕往冒東南文士之上方斯時也薦紳交友舉手以慶岐舌而贊並口而稱

眞儒復出吾學編陳白沙逰太學邢祭酒讓試和楊龜山此日不再得詩大驚曰龜山不如也卽颺言朝寧謂眞儒復出由是名動京師

子房諸葛明劉瑜謝表先臣劉基放迹江湖識眞主於未遇決機帷幄翌丕運於方開故在軍則稱之曰子房其命詞至比之爲諸葛

厚重博大名臣錄蹇忠定公厚重博大爲當代名臣凡大臣得位行志未有若其顯且久者

楚三傑玉堂叢話世宗在藩邸獻皇帝語之曰吾楚有三傑若知之乎兵部尙書劉大夏大學士李東陽楊一淸

古人未易明紀事本末陳獻章少所許可劉大夏在廣東時獻章稱之曰劉公愛民如子守身如女無論今人卽古人亦未易得也

賦相逢行明陸師道集袁永之制作燦然動師古北地李獻吉少所許可獨一見歡然如故賦相逢行爲贈且命其子他日必袁生表吾墓其重之如此

伯宗才子吾學編吳伯宗入朝太祖制十題命賦援筆立就辭語峻潔太祖曰伯宗才子

先民遺軌憲章錄劉忠宣明識治理如賈誼通達治體如陸贄質直不阿如汲黯廉潔不私如包拯忠誠懇至如司馬光固先民之遺軌云

神駿祥鸞耿定向集李東陽幼負俊才借有淸譽藝林推爲神駿雲路比之祥鸞

恭愼醇粹名山藏劉閔恭愼醇粹孝行髙古日無二粥身無完衣而處之裕如宏治中尙書林俊薦以布衣入侍東宮

一攀龍汪道昆集元美之多於鱗也其言曰漢庭兩司馬吾代一攀龍言兼長也

玉光劍气玉堂叢話吳祐幼而頴悟鄕先達葛元詰曰此兒玉光劍气終不可掩洪武三年鄕試又一年禮部廷對皆第一

小韓子吾學編方孝孺髫齡已善屬文讀書十行俱下曰積寸許人呼爲小韓子

淸剛簡貴梅村集黃陶庵先生爲人淸剛簡貴言規行蚤有得於濂洛之傳

一身四現明薛剛筆余長卿儀部之才如天風乍來海濤忽勇漢之文園唐之靑蓮宋之坡老明之長卿蓋一身四現者也

兩文敏吳偉業題思翁仿趙承防筆詩佘山云接弁山遙苕霅扁舟景色饒羨殺當時兩文敏一般殘墨畫金焦董尙書其昌宏光補諡以其風流文物繼迹承防得諡文敏

名望

遇冦詭稱元史蕭有盛名鄕人有暮行遇冦者詭曰我蕭先生也冦驚愕釋去

容接爲榮元名臣事略王磐夙有重名天下想聞風采得被容接者終身以爲榮

武夫知重貝瓊集楊鐵崖先生武夫悍卒識與不識皆知其文爲重

白雲先生元史許謙身任正學之重嘗以白雲山人自號世稱爲白雲先生又察罕暮年居徳安白雲山別墅以白雲自號嘗入見帝望之曰白雲先生來也

稱韓先生元史補遺韓性出無輿馬僕禦所過負者息肩行者避道巷夫街叟至於童稚廝役咸稱之曰韓先生云

以米沽名元史類編有陳柏者被命監鑄祭器來杭州倪瓚慕其名張燕湖山間餽米百石柏命從者舉豆觥引伎樂悉分散之顧瓚曰自在京時卽熟爾名蓋以米沽之也遂絕不與交

禦冦還財典故紀聞陳公甫與族弟同舟遇冦盡劫舟中財物而去公甫居舟尾呼曰我有行李在此寧取我物耳冦問爲誰答曰我陳獻章也冦曰小人不知冒犯君子舟中人皆先生友也忍利其財乎悉還於舟乃去

懸像對坐王瓊事略晉溪在本兵時王文成撫贛每讀其疏必稱奇才平生不見先生面客有進先生像者公懸之中堂焚香對坐左手抱孫右手執先生奏讀之明日入奏事必盡行其所請明王士騏詩尙書懸像拜中丞僕僕生前豈爲名

疏薦遺佚明史藳鄒吏部元標裏居講學從逰者曰眾名髙天下中外疏薦遺佚凡數十百上莫不以元標爲首

三甫嘉靖中五子創詩社於長安於鱗出守元美爲政南昌銅梁張肖甫及助甫相繼入焉是爲七子元美所謂吾黨有三甫是也

鼎立而三陳繼儒集禦史楊公謁於忠肅公墓嘆曰浙中伍大夫嶽武穆與公鼎立而三命廓公祠遂成湖上偉觀

不犯鄕裏玉堂叢話正徳中湖廣調土兵截殺流賊所經擄掠一空至華容見劉司馬大夏各拜曰大人鄕裏安敢犯遂肅然出境

貢使問安明樓璉集海外殊絕罕至之國朝貢之使接於國門必門宋公濂安否購公文集以歸孫蕡送先生致仕詩髙麗日本朝王使長向仙班問姓名

艸木知名明史藳黃忠宣福兩以尙書領交阯布按事多恵政後防贊南京有安南使來或問曰汝識此大人否對曰南交艸木亦知公名安得不識

闗中先生明楊廉琬琰錄馬溪田未登仕籍安南貢使問禮部主事黃淸曰闗中馬理先生何在其名重外若是

蠻貊所重劉忠宣言行錄邑舉人張某會朝鮮使使問公起居某詰其故曰吾聞中國有李西涯劉東山某復扣其孰優使徐曰是何待言鄕人令廣中遇安南使者入貢問曰爾鄕劉司馬逺戍西鄙今安否其爲蠻貊所重如此

東西王明史藳王直泰和人在翰林二十餘年著作多出其手與金谿王英齊名人稱二王以居地目直曰東王英曰西王

褐衣客李攀龍詩謝榛吾黨彥咄嗴名士籍遂令淸廟音乃在褐衣客

八君子明史藳時稱東林八君子顧憲成允成髙攀龍安希範劉元珍錢一本薛敷教葉茂才

老許小李啟崇野乘李維貞爲庶吉士與許文穆齊名同館有曰記不得問老許做不得問小李

四皇三張明詩話吳人皇甫衝兄弟四人並有盛名旣而張鳳翼兄弟三人亦有名於時吳人語云前有四皇后有三張

羅剎成佛啟崇野乘方震孺在詔獄魏璫必欲置之死其卒或時佐公飲啜公疑之卒曰此我妻聞公精忠手治以獻者也公因賦羅剎成佛詩贈之

讀詩愛名藝苑巵言鄭郎中善夫初不識王廷相作漫興中有雲海內談詩王子衡春風坐徧魯諸生後鄭卒王始知之爲位而哭走使千里致奠仍刻其遺文甚矣人之愛名也

四錢明史槁錢象坤在翰林時與龍錫士升並負物望稱四錢

酒樓懸像陳眉公之名傾動寰宇逺而酋土司丐其詞章近而酒樓茶館懸其畫像享髙名食淸福古稱通隠庶幾似之

品藻

竇心姚才玉堂綱鑑元世祖嘗曰如竇渼卿之心姚公茂之才合而爲一可謂全人矣

不讓漢卿元史特穆爾好讀書與學士大夫逰字之曰漢卿仁宗曰漢名卿不讓也字之宜矣

賢王聘問元史世祖在潛邸召李冶問人材賢否冶曰今儒生如魏璠王鶚李獻卿蘭光庭趙復郝經王博文軰皆有用之材又賢王所嘗聘問者

防孟子元通鑑廉希憲一日方讀孟子聞召急懷以進世祖問其說遂以性善義利仁暴之防爲對世祖嘉之曰廉孟子

三楊元史楊湜工書算爲中書掾與中山楊珍無極楊卞齊名時人以三楊目之

气融神邁元史吳澄身若不勝衣正坐拱手气融神邁

書畫掩才元史史官楊載稱孟頫之才頗爲書畫所掩知其書畫者不知其文章知其文章者不知其經濟之學人以爲知言

操翰自苦新倩籍文徴仲述造勤工嘗矯諸友曰君等並持欵說而璧獨操翰自苦譬之騄耳泛駕蹇牛負軛誠不可共語也

完人王守仁集世所謂完人若震澤先生王公非耶內裕倫常無俯仰之憾外際明良極祿位聲光之顯所謂壽福康寧攸好徳而考終命者公殆無愧焉

人如龍虎明王維貞集在昔經國之臣有所謂楊石淙者其人如龍又有所謂王晉溪者其人如虎龍所在淵雷雨興焉虎所在山艸木茂焉人罔不仰其爲祥亦罔不駭其爲異

貌古心湛若水集莊定山貌古心學博志大就之退遜若不勝衣而胸中多奇探之不窮使人恍然若失

布衣學士湧幢小品明初南城瀟泗其父兄皆仕宦泗獨爲農而通經術多讀古書時號曰布衣學士

靖難人豪何良後集皇天眷佑凡國家有一大難必生一人以靖之英宗北狩則生一於肅湣劉瑾謀逆則生一楊文襄宸濠之變則生一王陽明武宗南巡則生一喬白巖武宗大漸時江彬陰蓄異謀則生一楊文忠王晉溪皆對病之藥手到病除

勲業文章玉堂叢話楊文懿守陳曰子房不見文詞元齡僅辦符檄劉誠意勲業造邦文章傳世可謂千古人豪

含宏亮直王鏊集成宏間翰林聲望最著者吳寛謝遷二人皆狀元儀貌修偉寛溫粹含宏遷明暢亮直並有公輔之望

經濟大業楊文忠行狀太師李文正公曰文章我不敢辭經濟大業須歸石齋梁文康公曰天下大事非石齋莫能濟

四王王文貞集時海內有稱二王者則元馭兄弟而又有稱四王者則濫及余與敬美余實不能當也

朗暢玉立國寶新編李夢陽朗暢玉立傲睨當世字一字袁小修集顧鎬字京汝南人今人皆兩字字而京獨字一字自東漢以下無之

眞孝廉啟崇野乘吳江朱陛宣鄕舉後益儉約自矢不名一錢惟日以娛親爲樂幾度春闈獻嵗而行甫竣事卽歸未嘗有三月淹巡按衫彪佳以眞孝廉請於朝贈翰林院待詔

擬禰李盧集余坐誣系濬獄有人傳四溟詩集讀之乃茂秦所爲中二絕句矜予極寃擬之禰衡李白夫禰李𨿽死詩文猶傳於世若餘發迹旣隠又罹重患有說如山誰肯爲余傳哉因作詩以答其意

三不貪海瑞集郭襄靖公之不貪三白首淹卹遲馬后鞭處咸寧分宜江陵際進退完玨是不貪位自公開府粵地夷停櫓珠胎斷罾是不貪利削平獠功滿東南孫膚寂若儒生是不貪功案公名應聘官兵部尙書

志肆材縮徐貞卿集唐寅悲以華盛榮名不立乃作昭卹賦以自見又嘗自論曰嗟乎唐生何志之肆而材之縮乎

醍醐稱弇山園稿徐子與舌有臧而無否莊事李攀龍不敢以友進宗臣梁有譽早死攀龍髙簡少延納國倫與世貞不耐多口語獨於公無間言以故得醍醐稱一曰國老和而甘且善劑也

表裏相稱李賢雜錄吏部侍郎缺上召李賢問之對曰無如禮部二人上復問其優劣賢曰鄒幹爲人端謹但規模稍狹姚防表裏相稱有大臣之量上遂用之

附庸風雅陳仲醇通明俊邁短章小詞皆有風致亦可裝防山林附庸風雅

品第四等嘉靖注略禦史曹嘉品第朝臣五十餘人釐爲四等上奏上以其狂肆令補外

隠逸

米桶中人元史補遺呂徽之隠居萬竹山諸貴防往訪之時天寒忽米桶中坐一人乃其妻也問呂先生何在曰溪上捕魚詣其處見之少頃擕魚換酒至盡歡而別他日復往則遷居矣

老客婦楊維貞傅維貞於洪武二年召修禮樂書謝曰豈有八十嵗老婦就木不逺而再理嫁者耶賦老客婦詞以進遂以白衣乞骸骨歸

林泉民貝瓊集陳畱張夢辰居華亭之城東日與子弟數十人講春秋或勸之仕不應人以是髙之稱曰林泉民

待淸元史補遺潘音生十嵗聞崖山之變不食者累日長而絕意進取築居南洲山中扁其軒曰待淸後徴天下遺逸廉訪使贊之行固辭不就

畀牀元史陳友諒陷江西吳當戴黃冠著道士服杜門不出友諒辟之當臥牀不食以死自誓乃畀牀載之舟送江陵終不爲屈

致書丞相元史杜本隠武山丞相托克托以隠士薦詔遣使以織幣上尊召爲翰君待制使者致君相意趣之行至杭州稱疾固辭致書丞相而返

枕槖臥明李希顏傳希顏隠居不仕太祖手書徵爲諸王師授贊善諸王就國希賢歸舊隠部使者騶輿訪之途遇一老枕槖而臥前驅蹴之起乃希顏也倚槖與語竟日而別

浮防湖山明周南老集倪處士元鎭晚嵗益務恬退棄散無所積屏慮釋累黃冠野服浮防湖山間足迹不涉貴人之門

晉宋風致宋濂集吾衍意气簡傲不爲公侯屈生徒從逰者常數十百人衍左目眇又跛右足一俯一仰嫵媚可觀宛有晉宋風致

倚樓長嘯獻徵錄王冕每居小樓上客至僮入報命之登乃登部使者行郡坐馬上求見拒之去去不數武冕倚樓長嘯使者聞之大慚

行窩詩畫明張時徹集沈周隠居奉母居常戒入城市郭外置一行窩間與親賓欵語有擁騶徒過者則不納每欲至窩逺近喧傳曰沈先生來矣之者舟滿河幹乞詩乞畫隨所欲應之然以母故亦不畱宿

不足而足王鏊集東岡髙士施鳳食貧礪行晚構一臺於松竹之間客至與飲怡然終日有貴者過而問焉曰君何所得而樂若是曰吾無得也吾所欲易足耳貴者惘然曰吾足而不足君不足而足

鶴鹿夾輿王鏊集吳興有逸人王綸每值好風日肩輿行山溪間蒼鹿一白鶴一夾輿馴擾鄕人遙望之輒曰吳隠君來也

風神藻雅李夢陽集太白山人者吳越間放人也往劉子過門數山人風神藻雅云與之逰令人坐忘然予竟莫知其何人也明孫一元傳一元字大初入太白山嚼艸木因自號太白山人

世隠文震孟集顧氏自樂安君隠居臨頓裏結椽三楹署曰春潛子克成孫子武蓋三世饒隠徳焉

大籠五六李東陽集王古直名佐旅食三十年無僮僕不置釡甑有大籠五六惟詩畫數百幅中貯壺酒晨出飲一再勺已復鑰之以去

一石支門獻徵錄陸叔平善繪事饒風雅築室支硎山下蓺名花數百種佳客過從卽迎至花所茍非其人彊造者以一石支門剝啄如弗聞矣

自答不在明韓奕小傳奕字公望絕意仕進與王賓咸隠於醫建文初姚善守吳造請之公望不逾中門於布簾內答云不在一日伺賓在掩入其室公望走楞伽山善隨至則泛小舟入太湖善太息而去

苕溪五隠李夢陽集孫一元就昏吳興與劉麟吳珫陸昆龍霓稱苕溪五隠

山人橫金王世懋集余乞休不允彊出朝過李臨涯遇一舊識山人在座李謂余曰君知舊日山人多攺業乎是君爲一中丞所知腰已橫金矣余戲謂山人方競橫金那聽橫金吏反作山人也

寒山名啟崇野乘趙凡夫得地寒山之陽鑿澗疏泉披蓁削莾收戶三十連岑五百於是寒山之名聞海內

煤書歷背本朝王士禎詩話天啟初潁川張逺度置田潁南一日獨逰見耕而歌者聽之皆杜詩也遂呼與語自言王姓淸臣名因過其廬見舊曆紙背以煤書所作詩皆有致

處士頭銜元陳旅贈梅石詩還家不復羨浮榮處士頭銜字字淸

地髙卿相吳偉業題陳徴君祠詩通隠居城市風流白石仙地髙卿相上身逺亂離前

元明事類鈔卷十六﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷十七

監察禦史姚之駰撰

人品門【三】

富豪

花嬉玉樂元氏掖庭記雅克特穆爾脂紅粉白羅列左右隨其所取以爲花嬉玉樂

散五十篚元史姚燧文名天下髙麗求詩文不與至奉防乃與之王酬幣帛金玉名畫五十篚燧卽時分散屬吏止畱金銀爲翰林院公用器物其豪邁如此

金盤美人楊維楨金盤美人詩注僞駙馬潘某娶美妓數十一蘓氏才色兼美醉後殺之以金盤薦其首於客絕類北齊主事

人皮褥湧幢小品韓觀都督兩廣殺人甚多禦史欲劾之一日觀召禦史飲以人皮爲坐褥耳目口鼻顯然髮垂褥首披椅後殽上設一人首觀以箸取二目食之禦史戰栗迄不能劾

女伎夾道談薈胡少保開府錢唐值迎春設宴選伎女二百侍飲每十人則以一佳者領之使捧酒炙樂器之屬不設几案亦無他執役者日已瞑張燈火數里鼓吹沸天女夾道跪送

七寶虎子明靳史嚴東樓所用虎子以七寶嵌金爲之又用金銀鑄婦人而空其中粉白彩衣以陰受溺

鹽防祭酒李攀龍集汪次公客東海諸郡部使者視鹽防必召公畫便宜有司乃籍爲鹽莢祭酒

得金牛馬稗編明沈萬三爲江南第一家太祖定鼎金陵召廷見令嵗獻白金千錠黃金百斤甲馬錢谷多取資其家後得罪發遼陽從戎又穴地得金牛馬亦累千云

望竿燈談薈王文恪子延喆性豪奢寵姬數十人人設一院院設一竿夜懸紗燈其上夜與諸姬縱飲爲樂最後出白玉巵是夜所屬意者則酌以賜諸姬擁入院始散去余紗燈皆熄惟此院獨存各院望見紗燈知尙私飲嘖嘖相羨

人雙陸明雜記大同僉事某餽東樓以人雙陸飾女童三十人分紅白繡衣二色織紫絨爲局毎對直當食子則應移女子抱當食者出局

文錦被厠明史稿鄢懋卿性奢侈至以文錦被厠牀白金飾溺器

富媼楊維貞鹽商行人生不願萬戶侯但願鹽利淮西頭人生不願萬金宅但願鹽商千料舶吁嗟海王不愛寶吾莢之成霸道如何后世嚴立法只與鹽商成富媼

貧儉

無茗具名臣錄邵淸爲副史歸無室廬依外氏以居督學禦史訪之笑語移時貧無茗具可設乃太息而去

稱窮鬼明陳鳳集劉都督璽分閫江西計廩而食巡按薦之有僚友比之學官家人謂之窮鬼諸語後推總漕上識其名喜曰是前窮鬼耶亟可其奏

舉火日午陳獻章集羅一峯家居客晨至畱具飯其妻語其子曰瓶粟罄矣之旁舎幹之比舉火日已近午一峯曠然不以爲意

無一暖食吳中往哲記邢蠢齋於書無所不覽僮僕皆無惟炊一黍分而食焉未嘗得一暖食

陳也罷客座新聞陳愧齋性寛坦在翰林時會客至呼茶夫人曰未煮公曰也罷又呼曰幹茶夫人曰未買公曰也罷客爲捧腹時因號曰陳也罷王鏊集愧齋小事無可不可輒曰也罷人戲稱爲也罷先生

車牕薛瑄集薛徳溫官禦史五年始買小屋兩間於京師又苦其東壁暗甚力不能辦一牕乃取廢車轅中方穿櫺若牕者穴壁而安置之因作車牕記

爨馬通崔銑集家君爲京官二十年日令僮拾馬通夾薪以爨

買油裒談耿裕爲禮部尙書時嘗曰吾暮自部歸必經三原王公之門見一老蒼頭每持秤買油吾自入仕未嘗買油故每過輒面城而行蓋愧之也

樓礙冠玉堂叢話章楓山徙居城中廢寺舊有小樓二間其卑至於礙冠楓山終日宴坐其中每作文搆思必繞室中行紗幘數爲所觸亦不知也後年八十六竟哭於斯別無營搆

子孫榼祝允明猥說江西俗儉果榼作數格惟中一味或果或菜可食餘悉充以雕木謂之子孫果榼

布被十年明劉崧傳略崧博學有志行微時兄弟三人共居一茅居有田五十畝及貴無所增益十年一布被鼠傷始易之仍緝以衣其子

局蹐敗絮虞集貧士詩老骨寒不寐夜長況聞風心悸危欲折局蹐敗絮中

典衣購畫趙孟頫詩貧尙典衣貪購畫

簡傲

謁部三揖湛若水集莊定山被薦以特防召用故行謁吏部三揖不跪冡宰起延之以茶令四司送出部門

割薪忙明世說蘇郡隠士王賓素與姚少師善及少師靖難賓愧其所爲不與接少師屏騎從以往賓不納因徉問爲誰曰是昔日道衍也不應少師大呼曰不棄舊雅容老僧一見乎答曰吾方割薪忙不暇也

送客對山劉麟集太白山人隠居西湖一朝貴辟騶從過訪太白送之出面對山不一顧朝貴訝曰山有何好太白曰山無好處但對靑山勝對俗人耳

半醉罵侯藝苑巵言李獻吉以上書論壽寧侯事下獄賴上恩得免一夕醉遇侯於市罵其生事害人以鞭稍擊墮其齒侯欲陳其事隠忍而止獻吉後有詩云半醉唾罵文成侯蓋指此也

刺書才子王世貞集桑悅爲博士弟子謁部使者書刺曰江南才子使者大駭延之較書預刋落以試悅校至不屬卽索筆請書足乃敬禮焉

任達

至寶是保何氏語林趙子固嘗得姜白石所藏定武不損本褉帖乘舟夜泛而歸行至霅之升山風起舟覆子固披濕衣立淺水中手持褉帖語人曰蘭亭在此不足問也因題於卷首云性命可輕至寶是保

儒衣僧帽獻徵錄顧瑛才情妙麗嘗閱釋氏書有悟遂祝發稱金粟道人自題其像曰儒衣僧帽道人鞋天下靑山骨可埋若說向時豪俠處五陵鞍馬洛陽街

前者無觸雲林遺事元鎭使童子入山擔七寶泉以前桶煎茶後桶濯足或問之曰前者無觸後者或爲泄气穢耳

騎牛誦書元史補遺王元章一試不第卽焚所爲文常著髙檐帽披緑簑衣履長齒木屐或騎黃牛持漢書朗誦人皆目爲狂

埋骨湖心西湖志余張昱官杭省左司後棄官歸居西湖每放舟湖心把酒扣舷自歌其詩笑曰我死埋骨於此題曰詩人張員外墓足矣

詛三等藝苑巵言丰坊狂誕傲僻嘗要邑子沈嘉則結忘年交甚驩或問之曰是嘗姍笑公詩卽大怒設醮上章詛之所詛凡三等一等皆公卿大夫有仇隙者二等則布衣文士嘉則爲首三等鼠蠅蚊虫其狂易可笑類如此

縛帚不給袁中道集李溫陵閉門下楗日以讀書爲事性愛掃地數日縛帚不給

嘩聲撼鄰方孝孺集孫伯融持辧風生人莫當其口夏煜有詩名伯融與對飲務出奇相勝每得一爽句拍案大呼拔劍起舞嘩聲撼鄰

扣扉起詠叢說朱野航葑門老儒教書王氏晚酌罷主人入內適月上野航得句云萬事不如杯在手一年幾見月當頭喜劇發狂扣扉呼主人起詠此二句主人亦大擊節取酒更酌明日更請吳中善詩者賞之

吾師少住藝苑巵言崔子鐘好劇飲嘗五鼓踏月長安街席地坐飲李文正以元相朝天偶過遙望之曰非子鐘耶崔便趨至輿旁拱曰吾師得少住乎李曰佳便脫衣行觴火城漸繁始分手別

挾冊坐桶嵩陽雜識何大復傲睨當世在京師毎有燕席常閉目坐一日命隸人擕圊桶至會所手一冊坐桶上傲然不屑

挿花逰市玉堂叢話楊用修在瀘州嘗醉輒胡粉傅面作雙丫髻挿花門生畀之諸仗捧觴逰行城市了不爲怍

醉臥謝令王世貞集濬令某陽慕盧柟從容語柟吾旦過若飲柟歸夜共張至旦會令有他事日昃不來柟愧且望之鬥酒自勞醉則已臥報令至柟故徐出坐久之稱醉不能具賓主令恚去曰吾乃爲傖子辱遂以事系柟獄中

秀才嚎囂獻徵錄徐渭在胡宗憲幕府性通脫多與羣少年眤飲市肆幕中有急需召渭不得夜深開防門以待之偵者得狀報曰徐秀才方大醉嚎囂不可致也

眼同季眞明世說袁中郎逰鑑湖語陶石簣曰爾狂不如季眞飲酒不如季眞獨兩眼差同耳石簣問故袁曰季眞識謫仙人爾識袁中郎

杖藳人陶望齡集蔡羽怪誕有三間齋已處其中縛藳爲二大儒令腰膝皆可屈折系兩旁室朝課易夕課四書自爲解而置傳注幾旁每開卷便大詬曰某甲謬甚叱童子牽以來跪而杖之

更衣爲丐明閻秀卿集張靈好逰俠與唐寅逰武邱會數賈飲於可中亭且詠詩靈因更衣爲丐者上賈與之食啖之靈請作狗尾續賈笑曰得無誑乎令賡之卽揮毫不已返舟易維蘿陰下令迹絕賈使人察之不見皆以爲神仙

吟嘯還家黃佐集秫坡黎貞戍遼東十八年其歸也適薄暮明月滿江呼舟中余酒登所築釣魚臺吟嘯久之乃扣門還家

微吾長夜微吾長夜於鱗旣跋扈於前才勝相如伯玉亦簸揚於後

棲樹叫呼四部稿王稚欽爲庶吉士翰林故事兩學士典司教習體貌嚴重稚欽俟其退食棲院署樹杪窺見其起居狀大聲叫呼兩學士無如之何佯弗知也

排調

倒好嬉水東日記吾子行嘗作一印曰好嬉子魏國夫人作馬圖子行爲題詩後倒用此印坐客莫曉文敏見之罵曰个瞎子他道倒好嬉子耳

多耳少目靳史聶大年被徵修史卒於京邸翰林中多惜不獲見者時童大章在座因曰不必識其人彼但多一耳少一目而已眾爲閧堂蓋大年姓聶而眇一目也

楚兵六千弇州史傳張永多役兵治私第優人阿醜裝爲楚歌者曰吾張子房也能一歌而散楚兵六千問者曰吾聞楚兵八千人何以六千曰其二千在保國府作役上爲一笑永懼而出其兵

陳公一怒玉堂叢話髙谷夫人悍妬無出偶畱陳公循酌談及夫人聞之卽出詬循掀案作怒以一棒撲夫人僕地數其罪且云當奏聞置於法自是妬少衰髙得禦妾生一子人曰此陳公一怒之力也

李先生山堂肆考西涯李公善謔居政府時庶吉士進見公曰今日諸君試屬一對云庭前花始放眾哂其易各思一語以應公曰總不如閣下李先生一笑而散

無錢可貫明陸楫雜抄劉文莊健邱文莊濬同在內閣劉凡事獨秉大綱邱則博極羣書一日劉對客論邱曰渠所學如一倉錢縱橫充滿而不得貫以一繩邱公聞之語人曰我固然矣劉公則有繩一條而無錢可貫柰何士林傳爲雅謔

行窩門生明世說湛甘泉在南都講學其門生甚多後爲宗伯揚州儀徴大鹽商亦皆從學甘泉呼爲行窩中門生

生死市明世說張江陵當國附勢者競趨其門江陵敗眾急攻之以覬殊擢太倉相公曰生江陵市與死江陵市等耳

劉棉花明文棉漫抄閣老劉吉屢爲臺諫所論而上眷不衰人因稱爲劉棉花謂轉彈轉可用也

笑長卿王世貞集王兆貞爲文有聲而久蹭蹬客謂君家幸饒胡不北逰京師取他途顯乎君曰吾嘗笑長卿以如是才而甘心貲郎借令不借人主知以三賦稱天下後世卽錦江水庸能洗之

何用今泣明通紀正徳初大臣議攻劉瑾西涯李公俛首不語蓋與劉厚也後劉公健謝公遷被斥回日李公祖道嚱吁劉曰使當日出一語何用今日泣爲

中庸又見內閣行實胡文穆性乏骨鯁一味承順病篤時有人投詩云漢朝胡廣號中庸今日中庸又見公可笑天生兩姦宄天教名姓正相同

給事餂疥菽園雜記近時言官嘗受挫辱自是噤不敢言有孫禦醫者人問生疥何以愈之曰請六科給事餂之問故曰不語唾可治疥也

非跨鶴人靳史錢鶴灘告歸門生某守揚州遣使迎公久始一至諸大賈爭先迎謁將有所屬公曰老夫扶杖來看廣陵濤並問瓊花消息耳無作跨鶴人猜也

洗幾馬明尹直瑣綴錄景泰間劉主靜爲洗馬兵部侍郎王偉戲曰先生一日洗幾馬劉應聲答曰大司馬洗得漧淨少司馬洗得不漧淨眾爲噱然

厚禮王鏊震澤紀聞閩人呼豬爲咨翁世資爲尙書屬官稟工部送一咨來世資以爲豬也曰厚禮聞者大笑

名大泳化編成化間一禦史性頗狂以居言路署名字大寸許或貽之口占云諸葛大名垂宇宙今人名大欲如何𨿽於事體無妨礙只恐文房費墨多

懷一品明詩話吳子充於元旦賦詩懷分宜其友笑曰歷頭第一日懷朝中第一品詳見元日

倚靠蘇子畱靑日札近俗學尙三蘇合之得雋一士素不喜眉山文笑曰人皆有蘇子倚筆我獨無蘇子可使喚耶於是論防中三引蘇子蘇氏之言主司批云此子固畱心三蘇者但未純熟士見而大笑蓋所引蘇子乃蘇秦蘇竟蘇氏則若蘭也

太史附熱明史陸式齋遷職方李西涯時爲學士戲曰先生其知幾乎曷爲又入職方也式齋應聲曰太史非附熱者柰何只管翰林耶

仗兩鉞王世貞集閹人汪直挾上寵開邊釁恃主越以行而兵部尙書陳鉞亦中直心有優者阿醜嘗於上曲宴爲中貴武狀者挾兩斧踉蹌而前人問之曰我汪太監也已左右顧其手曰吾惟仗此兩鉞耳

烹白陽池北偶談畢白陽崇禎初爲戶部尙書精心計時新餉日增一言官以亢旱上疏有烹宏羊天乃雨之語先生笑曰此非烹宏羊直是要烹白羊耳

紕漏

不驚越女輟耕錄張氏據平江部將呂珍守越防軍陳庶子饒介之在左右一日陳賦詩寄呂有聞說錦袍酣戰罷不驚越女采荷花之句饒爲題扇寄之詞翰雙絕呂倩人誦罷大怒曰我爲主人血戰守封疆豈愛一女子不忍驚乎見則必殺之

唐寅以降王世懋集文徴仲生年與靈均同嘗爲圖書取離騷句曰惟庚寅吾以降一郡守問曰文先生前尙有善畫於先生者否或對曰有唐解元寅守躍然曰信吾見先生圖書惟唐寅吾以降

誤入戶部玉堂叢話陳太常音常考滿誤入戶部見入稅銀者驚曰賄賂公行至此已極

懲鐟天順日錄陳智性褊急一日因岸帽取鐟剔指失墜於地怒其鐟起自拾之觸地數次若懲其鐟者

竊鉄筆塵在朝時有一臺諫上疏以艸相示內有竊鉄二字蓋以鈇爲鉄也予難於面質苐曰此莫是錯寫渠愕然不答及奏牘上進已寫作大鐵字不可復正

效跪泳化編汪直勢焰逼人王越爲尙書每見必跪時吏部尙書尹旻欲詣直私問越跪否越曰安有六卿跪人者越先入跪叩頭出旻伺之入見皆跪比出越尢旻旻曰吾自見人跪來特效之耳

並案宋元明史稿焦芳居內閣惡江西人因劉本事乃減江西解額五十名通籍者勿選京職又欲榜王安石吳澄罪楊廷和曰以一盜而禍連一方已足矣宋元人物亦欲並案耶

公乃重瑞萬曆注略張居正喪父湖廣巡撫至其家喪服而哭並祈見居正母母指旁私役小閹謂瑞曰幸一垂盻之瑞卽起揖閹曰瑞安能重公如公乃能重陳瑞耳

誰爲作傳明紀事本末衡府紀善周是修與楊士奇輩約同死義惟是修不負其言後楊士奇爲作傳語其子轅曰當時吾亦同死誰爲爾父作傳聞者笑之案天順日錄作解縉語

書幾繼世余聞李西涯子兆先幼穎敏然防俠無度公一日過其館中書幾云今日栁陌明日花街焚膏繼晷秀才秀才兆先見之亦過公齋書幾云今日黑雨明日黃風爕理陰陽相公相公聞者以爲笑談

蘇文劣等明靳史姜寶提學四川道楚汪伯玉爲臬副會飲黃鶴樓舉杯大言曰蜀人如蘇軾者一字不通此等秀才當以劣等處之眾皆眙數日復會汪大言如初姜笑應曰訪問蜀中胥吏秀才中並無此人想臨考畏避耳座爲閧堂

晚年泥愛天順日錄楊士奇晚年泥愛其子或以其暴橫來告反疑之必與子書云某說爾過卽攺之子得書反毀其人後主者連奏其不善狀朝廷不忍加辠士奇卒始論死

全似吾家靳史陳師召嘗自院中歸語從者以訪某官從者不聞引轡歸舎師召謂至某官家矣升堂周覽曰境界全似吾家何也又覩壁間畫曰是我家物緣何在此夫人出視之公訝曰何爲亦在此

聞何況明史稿內閣鄭以偉讀書過目不忘文章淵奧而票擬非所長章疏中有何況二字誤以爲人名也擬防提問帝駁攺始知

學飛墮地朱大復好仙罷官後修眞煉形常累几案數十重梯而登其上反手跋足如鳥之學飛以求翀舉墮地傷重僅而不死人爭揶揄之

褁身若繭談薈明梁次櫨常令積綿於樓之庭與檻齊已從髙墜其中綿褁身若繭然人爭解之以爲樂

擬孔子明通紀監生陸萬齡請建魏忠賢祠於國學之旁謂孔子作春秋而忠賢作要典孔子誅少正卯而忠賢誅東林詔許之

比妖賊明紀事本末天啟時給事朱童疏紏鄒元標馮從吾醵金講學比之妖賊

擬選人名明史稿司禮王體幹附魏忠賢凡遇選人有似忠賢所惡者卽極力排斥故錢受益黃尊素輩並禁錮聞者之

文選有詩明張鳳翼談輅予纂文選注旣成一貴逰閱之云張公誤矣旣云文選安得復選有詩客以語予予笑曰此事當問蕭君不幹張君事

攺牡丹日知錄山東人刻金石錄於李易安後序紹興二年元黓嵗壯月朔不知壯月之出於爾雅而攺爲牡丹凡萬曆以來所刻之書多牡丹之類

稱明年馮夢貞漫錄臨安令有趙鼻涕者最罷軟民錢徳明持狀稱徳明年若干嵗趙怒命行笞曰汝欺我不稱今年而稱明年何也

風懷

鴛鴦會元史雅克穆爾姬妾數百一日宴趙世延家男女列坐名鴛鴦會見座隅一婦色甚麗問爲誰欲與俱歸左右曰此太師家人也

竟夕不交雲林外紀元鎭常眷趙寶兒疑其不潔俾之浴旣寢且捫且嗅復俾浴不已竟夕不交而罷

侑觴乞詩元顧瑛傳阿瑛築玉山艸堂園池聲伎之盛甲於天下四方名士常主其家有二伎曰小璚花南枝秀者毎遇宴會輒會侑觴乞詩風流文雅著稱東南

綾裓醉墨藝苑巵言楊用修謫滇有東山之癖酋欲得其書不可乃以精白裬作裓遺諸伎服之使酒間乞書楊欣然命筆醉墨淋漓裾袖酋購歸裝潢成捲

毋傷十娘餘懷板橋雜記萊陽姜如須逰李十娘家匿不出戶方密之孫克咸並能屏風上行漏三下兩君一躍登屋排闥閧張勢如盜賊如須下牀跪稱大王乞命毋傷十娘兩君擲刀大笑曰三郎郎當復呼酒盡醉而散

牽妾載輿明史稿張防尢漁色其鄕人劉介守撫州妾美防擢爲太常少卿盛服往賀曰何以報我介謝曰一身外皆公物防曰命之矣卽使人直入內牽其妾輿載而去

玉云生湯顯祖集予昔時一曲才罷卽爲玉云生夜舞朝歌而去生故修窈其聲若絲遼徹靑雲莫不言好

惜是婦人明世說楚中有篤於男色者見一美姬姿態絕倫乃嘆曰可惜是婦人耳

眉約目成明宋玨集湯宣城詩有長橋細月眉相約之句惜全篇不稱春日坐浪樓爲對以逺浦微波目共成戲爲足之

狹斜行明吳鼎芳挽王百谷詩生平只合狹斜行紛紛安用栽桃李

閨媛

拾炭題壁元史徐彩鸞逃亂捨身救父爲賊所拘至桂林橋拾炭題詩壁間有惟有桂林橋下水千年照見妾心淸遂投水死

立前妻子元史類編耶律璢格妻侄裏氏見帝請以長子薛闍襲父爵帝欲立其弟氏拜且泣曰錫沙者前妻所出嫡子善格婢子所出若立之自私已而蔑天倫竊以爲不可帝嘆其賢許之

緑窻遺稿元詩話傅若金妻孫氏蕙蘭因其弟受唐詩得其音格輒能爲近體五七言早卒若金爲序其詩曰緑窻遺稿

眞眞曲貝瓊詩序姚文公燧在玉堂一日宴集有妓眞眞者操南音公問之泣對曰妾西山之裔也父坐盜縣官錢賣妾以償遂落倡家公憫之白丞相爲落借且謂翰林王棣曰汝無妻以此配汝吾卽其父也爲作眞眞曲以紀事

易服從徵焦氏筆乘國朝蜀韓氏女遭明玉珍之亂服男子服從徵雲南七年無人知者後遇其叔始擕以歸

龍香一篆王逢感宋遺事詩龍香一篆魂同返猶借君王舊賜恩自注宋三宮赴上都內人安康朱夫人安定陳夫人及二侍兒閉門焚香於地自經死衣中自書有不免辱國幸免辱身焚香設誓代書諸紳之語

銀簪詞明詩話徳淸女子沈回奴元末兵亂爲賊所獲紿賊以擇日具禮至期防頭上簪刺喉死明陳震銀簪詞銀簪不刺股銀簪不錐目咽喉三寸气出入此气一斷難再續

薄皇后明雜記徐竗錦仁孝皇后妹靖難後矢志不嫁後薨成祖聘之不從宣徳中張太后召入宮自稱徐達第三女宮人竊語此薄皇后不爲者

二女賦詩王鏊紀聞鐵鉉不屈死其家屬發教坊爲娼有二女誓不受辱仁宗卽位赦出之皆嫁朝士二女能詩有教坊脂粉洗鉛華一片閒心對落花及覽鏡自憐傾國貌向人羞學倚門妝之句

著酒食議解縉集縉母髙夫人好讀書其治食饋酒醯醢果蔬俱有法著酒食議若干捲

乞序旌母語林韓防議妻屈氏有詩才及卒女異悲母集散失以書貽康對山乞序書云願借皮爲楮削骨代頴以傳母集對山感其誠爲作序表之

夫人城明通紀沁水之竇莊堡甚堅賊入眾議棄去張忠烈銓妻霍氏曰死於家不猶愈死於野乎躬率僮僕爲守禦賊攻不克宗族獨金兵備表其堡曰夫人城

三娘子明紀事本末諳達妻三娘子慕華欵塞總督吳兌兒女畜之或致手書索金珠兌隨市與以惇好部落有梗化者三娘子時時報聞後封忠順夫人於愼行題忠順夫人畫像不道長安春色少甘泉宮裏畫閼氏

女秀才明詩話明初識字婦女得舉女秀才入尙功局

忠允姑明紀事本末大理卿胡閏死於靖難女郡奴方四嵗一功臣家爨下婢收之稍長識大義發至寸卽截去曰以炭污面後遇赦郡奴行乞歸鄱陽鄕人爭饋之女所受免死而已後沒私諡曰忠允貞姑

論夫學明史稿冀元亨以宸濠事爲張忠輩所誣下獄所司系其妻李李無怖色曰吾夫尊師樂善豈他慮哉獄中與二女治麻枲不輟事且白按察諸僚婦聞其賢召之問其夫學曰吾夫之學不出閨門袵席間聞者悚然

手制徵袍明莊烈帝賜女土司秦良玉詩蜀錦徵袍手制成桃花馬上請長纓世間不少奇男子誰肯沙場萬里行明通紀良玉兄弟三人皆死王事諸部以其忠勇遂襲宣撫使屢有戰功張獻忠入蜀鑄金印賫之不爲動賊黨無敢入境者

驛壁題詩新嘉驛壁間有題云餘生長會稽幼攻書史嗟林下之風致事腹負之將軍加之河東獅子曰吼數聲逢彼之怒辱等奴婢忍死須臾伺同類睡熟竊以淚和墨題三詩於壁庶知音讀而悲之

躍禦河明通紀闖賊入淸宮官人魏氏大呼曰賊入大內我輩必爲所污有志者蚤爲之計遂躍入禦河頃間從死者一二百人

搗衣杵楊愼集山東女子趙小錢年十五爲賊所掠罵賊不從以搗衣杵擊賊遇害事聞詔旌其門

經濟宏文浙江通誌仁和顧若璞適黃汝亨之子蚤寡每爲遺孤說經史大義平生好講求河漕邊備諸大計所著臥月軒集多經濟宏文又嘗論建文景泰間事欲建白更定囑二子曰而他日得備官必勉爲之

萱艸帖楊維禎答士女曹妙淸詩冩得雪濤萱艸帖西湖紙價可能髙明詩話妙淸錢塘人善鼓琴工詩行書防畫皆有法三十不嫁事母孝謹故云

作上梁文明詩話朝鮮許蘭雪其兄篈筠皆狀元八嵗作廣寒殿玉樓上梁文才名出二兄之右不見答於其夫夫徇國難許遂爲女道士有集盛傳中夏

摹本艸啟崇野乘趙靈均婦文字端容性明慧所見花艸虫蜨皆能摹寫性情圖得千種名曰寒山艸昆虫狀又嘗摹內府本艸購者塡塞

撰狀乞銘啟崇野乘趙靈均與婦卒無子一女曰昭嫁平湖馬氏撰其父母事狀乞銘當世

河東君明程嘉燧贈河東君詩杯近仙源花瀲瀲云來神峽雨蒙蒙案河東君姓栁字如是工筆札其所居名我聞室

美人

香肌席元氏掖庭記雅克特穆爾洞房設樓牀廣褥擇美姬溫軟少骨者枕藉而寢謂之香肌席

三聖奴明周憲王元宮詞隊裏惟誇三聖奴淸歌妙舞世間無禦前供奉深寵賜得西洋塔納珠

花月對楊維貞集春日偕顧仲瑛諸人燕於吳城佐酒六姝皆蘇臺之選有璚花與珠月者選中之絕也璚花捧硯請予題仲瑛曰花月一對𨿽絕而不無相妬題品稍偏當令偏者舉一巨觥予矢口月滿十分珠有暈花開第一玉無瑕兩姬大喜明日乃足成之

羣珠碎元陳基集吳帥潘元紹七妾皆靑年絕色善纂組歌詞因潘出軍恐致疑皆自經爲作羣珠碎詩楊愼集七姬之死蓋潘逼焉平居則獶雜子女而漁聚之一旦有變恐樂他人之少年而雉經之潘之惡甚矣

香唾盂明雜記嚴東樓唾吐皆美人以口承之方發聲婢口已巧就謂之香吐盂

雲英明周憲王詩雲英何處訪遺迹空對陽臺十二峯注王宮人雲英生五嵗闇誦孝經七嵗盡通釋典色藝絕倫其居曰端淸閣後臥病求爲尼以了生死作偈示眾而逝

圓圓吳偉業圓圓曲鼎湖當日棄人間破敵收京下玉關慟哭六軍俱縞素衝冠一怒爲紅顏家本姑蘇浣花裏圓圓小字嬌羅綺

奉聖夫人明紀事本末客氏爲太孫乳媼先與魏朝私忠賢亦通焉熹宗卽位一夕忠賢與朝爭擁客氏囂聲達禦前上知客厭朝獧薄乃逐朝而忠賢得専客氏後封奉聖夫人

回鶻隊王世貞正徳宮詞紅粉別依回鶻隊君王新自虎城來

延年藥王世貞西城宮詞兩角鵶靑雙箸紅靈犀一防未曾通自緣身作延年藥憔悴春風雨露中

戎妝美人黃汝亨戎妝美人詩芙蓉寶劍石橊裙一片香鬟挽陣云自是傾城能破敵漫疑娘子學從軍

妓女

折花歌曲樂全堂廣客譚野雲廉公於萬柳堂張筵邀疎齋松雪兩學士歌姬劉名解語花者左手執荷花持獻右手舉杯歌驟雨打新荷之曲松雪喜而賦詩

揭簾半面張昱輦下曲教坊女樂順時秀豈獨歌傳天下名意態由來看不足揭簾半面已傾城

雜劇獨步輟耕錄歌兒珠簾秀姓朱氏姿容珠麗雜劇當今獨步胡紫山宣慰極賞之

正反雙下明潘之恆曲中志徐飛卿一字翩周公瑕曰翩字法遒媚又能正反手雙下不失絲毫稱爲絕技

贈簪明武宗外紀上南巡與伎劉氏有約劉贈一簪且以爲信過盧溝馳馬失之大索不得至臨淸使召劉劉以無信辭上乃乘單舸疾歸張家灣與劉俱載而南

春陰詩異林金陵妓徐氏有文藻作春陰詩末云楊花厚處春陰薄淸冷不勝單裌衣

像傳蠻峒薛素素爲李徵蠻所嬖其畫像傳入蠻峒酉陽彭宣慰深慕之吳人馮生自詭能致素素費金錢無算竟不讎

紅妝季布王穉登序馬湘蘭詩有美一人風流絕代問姓則千金燕市之駿托名則九畹湘江之英輕錢刀若土壤翠袖朱家重然諾如山邱紅妝季布

盒子會明詩話南都舊院特盛成宏間院中色藝優者結二三十姓爲手帕姊妹每月節以春檠巧具殽核相鬭名爲盒子會沈啟南曾爲作圖系以長句

寶奴老去梅鼎頓嫗坐追談正徳南巡事詩寶奴老去優仁逺坊曲今誰記姓名自注頓之先有頓仁彈琵琶及角妓王寶奴俱見幸

冦白門叢殘紅粉念君恩女俠誰知冦白門板橋雜記詩冦家姊妹總芳菲十八年來花信迷則冦家多佳麗白門其一也

士女表明曹大章秦淮士女表表有學士太史狀元等目學士者王賽玉品云嬴樓國色原名玉瑤島天仙舊是王狀元者蔣玉蘭品云麗質人如玉幽香花是蘭

詠骰子天祿識余正徳間有妓女失其名於客所分詠骰子詩曰一片寒微骨翻成面面心自從遭防污拋擲到如今

散花詞王穉登詩閩中有女最能詩寄我一部散花詞

禁用歌妓崔銑後渠雜識宣徳初臣僚燕樂歌妓滿前紀綱爲之不振顧公爲都禦史始禁用歌妓焉

善彈胡應麟剰言京師薛素素姿度艷雅工書畫又善馳馬挾彈能以兩彈先後發必使後彈擊前彈碎於空中又置一彈於地能反引弓以擊地下之彈百不失一

訕妓明詩話鄭若庸妙擅樂府嘗塡玉玦詞以訕院妓一時白門楊栁少系馬者羣妓患之乃醵金數百行薛生近兗作繡襦記以雪之秦淮花月頓復舊觀

畫蘭明王醇題馬湘蘭畫蘭詩冰綃宛是湘江曲寒映秋芳數枝玉

用官妓明揭軌宴南市樓詩江頭魚藻新開宴苑外鶯花又賜酺趙女酒翻歌扇濕燕姬香襲舞裙紆明姜明叔詩話觀揭孟同詩知國初宴集皆用官妓與唐宋同

元明事類鈔卷十七﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷十八

監察禦史姚之駰撰

藝術門

醫學

納牛腹元史布札爾力戰身中數矢血流悶僕太祖命取一牛剖其腹納布札爾於內浸熱血中移時遂蘇

銅人鍼元史類編竇黙少避亂蔡州遇名醫李浩授以銅人鍼法

十三科元史諸人於十三科內不能精通一科者不得行醫

賜鋌如年元史許國禎以醫徴莊聖太后疾治之卽愈太后時年五十三遂以白金鋌如年數賜之

東垣十書元史李杲深於醫所著有東垣十書丹溪心法元史類編朱震亨師事許謙一日母病延醫因自悟曰人子不知醫或委之庸人寧無有失於是研究醫理治癥多奇效學者稱丹溪先生

尙醫元史中統元年置宣差提防太醫院事二十年攺爲尙醫監明馮璧詩尙醫冗食渠百軰公論共推君十全

知非人脈庚巳編元至正間範益爲醫官有老嫗擕二女求醫益診之曰何以俱非人脈嫗曰妾西山老狐也知公仁術故來投耳益曰禁城百神呵防何得至此嫗曰眞天子自在濠州此間空虛故得出入益異其言授以藥

劉李王禕叢錄金時張潔古劉守眞張子和李明之皆精於醫潔古子和一再傳無聞焉明之專於補守眞主於攻李氏弟子多在中州劉氏傳於江南而南方皆宗之

不言疹靨王世貞集痘疹於幼爲甚危而醫之於方絕不及或曰其癥不起唐以前第不知所由始考之前史備載人貌之妍醜正偏獨不言疹靨其然哉

紅丸三朝典要光宗大漸召諸臣入宮有鴻臚寺丞李可灼自言欲進紅丸諸臣遲疑間可灼袖出萬病回春書一卷載有此方旋召入診脈卽和藥以進帝舉玉杯飲之曰似已小安次蚤卽聞上升矣

下錫陸深金臺紀聞金華名醫戴元禮被召至京見一醫家迎求溢戶其按方發劑皆無他異偶一人求藥者旣去追而告曰臨煎時下錫一塊元禮始大異之叩之曰是古方耳元禮求得其書乃是餳字

下蝗震澤紀聞太宗得瘕疾諸藥不效召戴元禮至問上所嗜曰生芹曰吾得之矣乃處劑以進是夜暴下視之皆細蝗也蓋食生芹所致耳

砭犬異林葛可久遇異人授以醫術道有狂犬可久曰是可療惡少環執之砭其腎犬臥良久差

授鍼術明史稿歸安淩漢章云逰泰山古廟有病人垂死云嗟嘆久之一道人曰汝欲生之乎爲鍼其左股立蘇曰此人毒气內侵非死也毒散自生耳因授以鍼術云拜受之爲人治疾無不效

禮藥王王世貞贈盛國醫詩任是醫和通國脈可煩臣意對師方生平怪殺兒曹嬾擁篲爭先禮藥王

診腸斷徐禎卿集葛可久醫術神異羣少戲裏中望見可久一少年從牗躍入室曰召可久診視不驗則羣噪之可久診之曰腸已斷矣當立死耳有頃少年死

證治凖繩明史稿金壇王肯堂官檢討貶福建參政博極羣書兼通醫學所著證治凖繩爲醫家所宗

本艸綱目明史稿蘄州李時珍字東璧病本艸之雜乃窮搜博采芟煩補闕歷時三十年閱書八百餘家稿三易而成本艸綱目一書書成將上之朝而遽卒後其子來獻神宗命刋行之

艾師楊維禎詩艾師艾師古中黃肘有補注明堂方籠有岐伯神鍼之海艸篋有軒轅洪鑪之燧光

杏村淸杵沈周分得藥臼謝醫詩抱疾人來識淸杵數聲遙在杏花村

藥市春楊愼藥市賦蓬邱仙伯匕刀圭而通神柰園老宿品千二而稱珍何如蓉城之日重開藥市之春

卜筮

羊脾卜元史睿宗燒羊胛骨卜得吉兆果大勝銀河棹楊愼集元至正間瑞州曾義山賣卜有瞽而丐者曰明有三人共一目者來宜叩之巳果然遂以其書相授且畫沙指訣其書名銀河棹山後占卜如神臨終謂其子曰某月日劉姓過吾家取書畀之後劉伯溫官髙安果經山家其子如言授焉

白馬將軍元史張廷瑞攻其酋長羅拜曰我近生裂羊脾卜之視肉之分拆分吉防其兆曰有白馬將軍來可不勞兵而罷今公馬果白敢不從命

教學奇中元通鑑阿榮長文翰尢深於數學言多奇中天歷三年春防士於庭阿榮與虞集防於直廬語集曰更一科後科舉當輟輟兩科而復復則人材彬彬矣後竟如其言

金姬卜湧幢小品李金兒章邱人從父得卜藝言皆響應被俘入張士誠宮髙郵被圍防其必勝及士誠據姑蘇則以爲不可居且有大患士誠不聼且將冊爲妃姬知不免遂閉目而逝後屢見夣於士誠妻亂後爲黙保其二子

三殿當燬卓異記永樂時三殿工畢上召刻漏博士胡侖卜之曰明年某月某日午時當燬上怒囚之至期獄卒報午過無火胡服毒死則午正三刻也殿果焚

筮復辟明紀事本末上皇北狩陰遣使諭鎭守太監裴富富私問卜者仝寅筮得幹之初九附奏曰大吉可以賀矣龍君象也四初之應也龍潛躍必以秋應以壬午浹嵗而更龍變化之物也庚者更也庚午中秋車駕其還乎還則必幽勿用故也或躍應焉或之者疑之也計七八年當必復辟故曰大吉

貍七斤異林胡宏善卜易有一人家暴富心疑宏爲設卦曰家有貍奴走入室是其祥也曰然曰貍形必大稱之得幾斤曰七斤曰富及七載貍奴當去後果然

占勝兆稗史彚編華亭沈昭陽善卜太宗時驛取至京命於午門上布卦問英國公徵南事昭陽占曰此大勝之兆時正午當得防音至其時果有飛檄至報安南平上大悅賜鈔幣

籌易知赦嘉靖注略楊爵復系又三年冬日爵籌易與同系者飲曰須盡此杯明日出矣是日大髙元殿火火中恍呼爵名者遂並釋爲民

十八孩兒明紀事本末李自成有卜者善河洛數名宋獻防長不滿三尺獻圖防云十八孩兒當主神器自成大喜拜軍師

賜筮錢程敏政集仝寅字景明英廟北狩占復辟日月皆符將官之固辭乃命工鑄陰陽神靈四字爲筮錢十八文制牙盒貯之並金杯彩幣以賜

九宮數楊維禎集洪州矮張如矮瓠大帛深衣更雙屨自言矮瓠不食酒惟貯先天九宮數

瞽師髙啟贈談鬼谷數瞽師詩瞽師得異傳相去逾千春不爲縱橫說談數妙入神

異術

識雞卵元史田忠良好學通儒雜家言世祖召至俄指西序第二人謂忠良曰彼手中握何物對曰雞卵也果然又帝出獵駐輦召忠良曰朕有所遺汝知何物還可復得否對曰其數珠乎明日二十里外當有得而來獻者已而果然

通鳥語元史補遺瑪爾藏能通禽鳥語道其呼鳴之故試之輙驗互見幼慧

定相日談薈元相哥元名桑哥拜相後延日者書桑字令拆曰欲知相位久近曰木字十八也上有三个十字當有四十八个月相哥不滿遂更今名復書相字令拆曰目字橫防又是四字橫直只四十八个月後果然【按相哥桑哥俱應攺僧格因載日者之言故仍其舊】

鐵冠奇中從信錄鐵冠道人張中曾遇異人授以太極數學太祖聞豫章受圍問何日當解中曰當在七月丙戌曁報至乃乙酉蓋日官算歷是月差一日實在丙戌解去其他奇中類如此

祕記圖明季遺聞大內有宻室劉誠意畱祕記鐍鑰甚固戒非大變勿啟崇禎癸未秋啟之櫃中得繪圖三軸第一圖繪文武官手執朝服披髮亂走第二圖繪兵將倒戈窮民奔逃狀再展三圖圖像酷肖帝容身穿白背心右足跣左足有履襪披髮中懸後煤山之事皆符焉

將臺見水楊士奇集楊本精於遁法建文募才智之士本應募授錦衣衛鎭撫時吳王撫軍一日本請王出觀兵及登將臺見大水渺茫平階而一軍皆不見本曰此水遁也

預知兵起卓異記熒惑守心嶽池教諭程濟上言北方兵起期在明年朝議以濟妄言將殺之濟曰陛下幸囚臣至期無兵殺臣未晚也詔囚於獄至期靖難兵果起

自知當竄獻徴錄宋琮洪武丁丑禮闈第一琮明於易數謂其同進諸士曰旬月間翰林多罪琮其竄乎後因西北人無登第者以試官狥私至主考劉三吾等皆置於法琮以首舉連坐安置威虜衛

土遁白醉言正徳初有太監入京一老人附舟日與歡洽俄賊報至老人曰無恐令散諸僕畱一二人侍戒勿言笑乃出小嚢以挑其中物於舟首尾曰可髙枕矣明晨賊騎皆四顧曰昨有龍衣船當泊此今何之老人徐起收其物入囊而舟遂見或曰土遁也

拆榜字霏雪錄洪武初參知政事劉某王某蒞浙日攺拱北樓爲來逺樓榜掲拆字者張乘槎視之曰三日內主哀防之事如期王父母夫人皆病卒劉以事坐法或問之張曰來者防字形逺者哀字形旁之一防相結者淚防也

望大將气王鏊集皇甫仲和善占土木之難敵騎逼城下城中皆哭仲和登髙望曰雲頭向南大將气至冦將退矣明日楊洪等入援敵遂遁

紅篋明通紀金川門失守太監王鉞曰昔髙帝升遐時有遺篋曰臨大難當發命急出之俄舁一紅篋至四圍俱灌以鐵二鎖亦灌鐵程濟碎篋得度牒三張袈裟帽鞋剃刀俱備建文帝乃卽祝發出亡

卜骰子本朝揆敍雜識閩鄭仰田有異術倪元璐與溫體仁忤將請告遇鄭於席上初未通名取骰子緋四者予卜鄭曰京官四品而握印者非祭酒耶倪頷之曰骰子骨所成而四面稜骨公必與當事忤姓名骨字者又曰公欲歸乎得請矣骰體方類口四亦類口乃回字也後果然

相字獻徴錄胡宏善相字有二士將赴試皆書立字問得失宏云一當中一有服阻已而果然或問之宏曰一問時適有人汲水而過水與立泣字也故知其當有哭泣之戚一人問時偶有人立於旁成位字故知其必中也

聞撞木聲庚巳編劉誠意遊吳門夜聞撞木聲則居人上梁也曰吉日辰良上梁最宜問知是貧家僅數楹屋嘆曰後日驟發必當更置此屋旺气一去其衰可待惜哉後果然

審音術甌江逸志富春孫君遇異人授以審音之術周坦未第時偶坐市肆厲聲詬僕孫聞其聲往揖之曰狀元何來耶周以紿已不答後果擢進士第一

當西南事明史稿朱爕元初官陜西遇一老人盡得其風角占遁甲諸術將別語爕元曰幸自愛異日西南有事公當之矣後督雲貴廣西軍事安奢之難皆平之

日者

居官有火獻徴錄古行翁王奇爲諸生兼通星數之學王郎中應煃問命翁曰是火气太盛若官之南所至必有火災後守臺州三月郡中十室九燼王以疾去

知瞽女貴王世貞史傳郭公善日者言裏中富翁有女而瞽爲推其支幹曰是命當貴遂委禽焉自是家益饒生仲子興封滁陽王

不諳自命李夣陽集副使周君善星命十中八九然不諳自命華林之役有星命者實賊黨來談君命曰美哉動罔不利君曰我刑殺太重無制其人曰夫刑殺者利於兵者也遂決自攻賊竟死焉

命舎磨蠍髙啟集蘇文忠謂韓文公身生磨蠍宮而已命亦居是宮故平生毀譽頗相似余景仰二公無能爲役而命亦舎磨蠍又與文忠皆生丙子是幸而偶同也

不對命邵寶集古行翁善星數之學在金陵吏部官欲黜二禦史而問其命翁曰命豈宜問於公哉進退人才固有不在命者不對而出

多王侯命明王文祿龍興慈記劉伯溫往臨淮見人皆英雄直諒與之算多王侯貴人命嘆曰天子必在此不然何從龍者之眾耶

焚祿命書本朝勞大與甌江逸志蕭鳴鳯精於星學以郡守罷歸遇比部張公璁以命叩之曰祿命書從此可焚矣僕自揣位應至方伯而今如此君命不出三年便應入相而君猶郎署也豈吾術未至耶後張入京僅三載以議大禮至大拜旣貴憶蕭言卽起之果仕至方伯

拙運耶律楚材詩拙運且淹童子役雄材宜作帝王師

相士

相子封侯明史稿濠州郭山甫善相人太祖微時過其家山甫相之貴不可言因謂諸子子興英曰吾相汝曹皆可封侯者以此亟遣從渡江並遣女侍後封皇寕妃

視日不霏雪錄洪武中有胡僧善相見四明袁廷禮欲授其術乃令袁視日久之雜以黒白豆令防之袁目不遂以其術傳之

平世封侯明封爵考石亨方面丰軀美髯及膝從侄彪亦雄偉髯亦過臍嘗同貰酒相工遇之酒肆大奇之曰今當平世柰何二人有封侯相後亨封武靖伯彪封定逺伯

酒肆趨拜傳信錄燕王聞袁珙名召至王從貌類者十餘人知珙飲酒肆亦入焉珙一見卽趨王前拜曰殿下何自輕如此王手止之命入宮悉屏左右珙俯伏曰大王太平天子也臣逰燕市見諸將相接肩則以大王之故也王大喜

尙書骨法雙槐嵗抄袁廷玉過鄞縣見婦人哭甚哀曰夫戍當行遂往問其夫曰我金世忠也卜課度日爲彊人以我代戍袁相之曰此尙書骨法也因厚贐之囑曰他日無相忘金至戍所開卜肆以奇驗聞燕邸召問靖難事卜吉多用其謀後至兵部尙書

相王於明史稿袁忠徹父相術相王文謂面無人色法曰瀝血頭相於謙謂目常上視法曰望刀眼後果如其言

摩頂卜相於謙集古春法師於予彌月時赴湯餅防摩予頂曰此兒他日救時宰相

子星滿容泳化編徐昻初無嗣有相士王姓者言多中曰君相不容嗣也徐後守西安途娶一嬖詰之故家女也卽焚券及之任擇士人嫁之後王生見之驚曰君相異矣子星滿容詎非培徳所致乎後果育五子

識執扇兒獻實袁尙寶忠徹相術妙天下盛琦少役於劉指揮家袁見其執扇在旁謂劉曰善視此兒乃進士知縣也後果業舉子登進士授無錫尹

聖果圓王守仁年譜公年十二於長安街遇相者有須至下丹田聖果圓之語詳見須

胖和尙卓異記姚廣孝嘗逰嵩山佛寺遇袁珙珙相之曰寧馨胖和尙乃爾耶目三角影白形如餓虎性必嗜殺他日劉秉忠之流也廣孝大笑

眉間气髙啟贈薛相士詩自言解相人視予難久藏腦後骨已隆眉間气已黃

地師

當出異人元史吳澄祖居南華蓋臨川二山之間望气者徐覺言其地當出異人

禁聴野師元典章郭貫上言江淮無知人多發掘墳墓攺售圖地或聴信野師妄以風水誑惑曰某山彊則某支富某水弱則某支貧以致輕發先塋請以此同惡逆定罪野師責逐刑曹是其言著爲令

狐臥芝園集李東陽父淳家貧業渡因渡一孝婦終身不受直忽遇一老叟指一山視之曰此中狐臥處善地也可以葬淳往果白狐稔睡不起驚狐去之而葬訖復遇叟告之叟曰驚之而去後當中衰然汝子不失爲三公後果然

擇黃土潛確類書廖均卿精地理成祖擇壽陵久不得吉壤均卿至昌平徧閱諸山擇黃土山最吉成祖卽日臨視封爲天壽山授均卿以官

萬馬騰空卓異記王京兆某微時夣人授以一書曰讀此可以衣緋翌日於道旁拾一書乃靑烏家言遂以其術顯文皇召見於房山指示所得地對曰此公侯地耳更扈從至竇十郎故宅奏曰萬馬騰空而下眞龍穴也上從之今長陵是也

金鎖玉鉤湧幢小品舒梓溪微時嘗濟人之急除夕聞鬼語曰銀環金鎖鎖簾捲玉鉤鉤後有形家者告曰此中有大地爲美女梳妝形有銀環金鎖珠簾玉鉤先生念其與鬼語合遂葬其先人不數年廷試第一

風水禦史明史稿萬曆時作壽宮於大峪山中有石帝躬往視之終謂其吉禦史柯挺因自言習葬法力稱大峪之美獲督學南畿時稱風水禦史

出金庚巳編長洲薛副使英祖墓在夷亭劉誠意舟過之曰此地當出一系金帶人時薛猶未達後果然

玉帶數條筆麈正徳時樂長臧賢被寵給一品服相傳本司門曾攺方向有形家云此中當出玉帶數條未幾上有所幸伶兒詔盡官之使入爲鐘皷司後皆賜玉

畫學

進比干圖元史順帝欲觀古名畫庫庫取郭忠恕比干圖以進

妙在界畫虞集文永嘉王振畫學妙在界畫運筆和墨毫分縷柝左右髙下不失錙銖

小弓彈粉明都穆譚纂王叔明知泰安防事後有樓對泰山叔明張絹素於壁毎興至輙一舉筆凡三年而圖成時陳汝言爲經歷一日大雪叔明欲攺雪景汝言曰當爲小弓夾粉筆張滿彈之粉落絹上儼然飛舞之勢相顧以爲神叔明題其上曰岱宗宻雪圖因贈陳

西域才人本朝查嗣瑮輯聞髙尙書畫在元時推爲第一危素贈詩云房山居士髙使君系出西域才超羣周伯琦云西域才人畫似詩雲山髙下墨淋漓

繪鑑元史類編夏士良篤愛繪事賞鑑無毫髮爽乃自史皇封膜而下訖於有元刋冗補闕爲五卷名圖繪寶鑑

畫欵明沈顥畫麈元以前畫多不用欵欵或隠之石隙恐書不精有傷畫局後來書繪並工附麗成觀

三絕圖虞集詩注髙文簡公一日逰西湖見素屏乘興畫奇石古木數日後文敏公爲補叢竹後爲楊侍郎所得虞文靖公題詩其上此圖遂成三絕

補摘圖張羽集趙文敏家藏小李將軍摘圖歷代寶之常倩胡廷暉同補暉私記其筆意歸寫一幅質公公大驚賞謂其亂眞

畫解元稗編陳汝言坐法臨刑猶從容作畫畫畢乃就戮說者以兵解之法推之謂之畫解

飛白體眞逸農田餘話古無畫葡萄者吳僧溫日觀於月下視葡萄影因以飛白書體爲之明楊載題日觀葡萄詩翠藤蟠屈那可辧但見滿紙生龍蛇

詰金釧元史嶽柱八嵗觀畫陶母剪髮圖詰金釧可以易酒詳見幼慧

橫披許衡詩桃溪風景寫橫披渾是秦人避亂時喜怒气元僧覺隠集吾嘗以喜气寫蘭怒气寫竹竹同八法柯九思題魏公竹石詩石如飛白竹如籀寫竹原於八法同

手卷四家吳梅村詞元人手卷四家中注謂倪元鎭王叔明黃子久吳仲圭也

寫逸气元史類編倪瓚自題其畫竹雲人每愛予竹予之竹聊以寫胸中逸气耳豈復較其是與非哉

紅袍垂釣陸深隨筆宣廟喜繪事戴文進入京眾工妬之嘗進秋江獨釣圖一紅袍人垂釣畫家惟紅色爲難文進獨得古法妬者奏曰大紅是朝廷品官服以此釣魚甚失大體遂揮去

工畫筆麈宣憲二宗雅好畫品武英待詔精者頗多然皆工畫也

數年一幅懸笥探王孟端中書山水名筆嘗退朝黔國公呼之不應謂同行者曰此必與我索畫耳黔公又造其第求之數年始作一幅曰吾不可直寄黔公其西賔吾故人也吾寄之待彼與求耳

詭翻墨汁獻徴錄吳次翁亦稱小仙憲宗命作松風圖詭翻墨汁信手塗抹而風雲生屏障間上嘆曰仙人筆也李夣陽詩帝命待詔仁智殿有時半酣被召見詭翻墨汁信手塗白日慘淡風雲變

重元畫王世貞集畫當重宋而三十年忽重元乃至倪元鎭以逮明沈周價增十倍矣

仁智殿四友齋叢說國朝設仁智殿以處畫士一時在院中者人物則蔣子成翎毛則邊景昭山水則商喜石鋭馬軾李在倪端陳暹鐘欽禮王諤朱端然皆畫家第二流人

畫兼詩書明薛岡筆余吳中名畫如啟南徴仲伯虎道復諸公後世珍之不在黃癡倪迂下以其皆文人之筆無畫工色相更難在毎畫之中詩與書法無不佳

蜂蝶叢集籓獻記荊王厚烇精繪事一日拂素圖蜀葵移暴日中蜂蝶叢集花上拂之輙來其神妙動物如此

天眞幽淡明莫是龍畫說倪迂晚年聚精於畫一變古法以天眞幽淡爲宗要亦所謂漸老漸熟者若不從北苑築基豈容易到

蒼潤盛貢士時泰善畫家有小軒文徴仲題曰蒼潤以盛畫法倪迂沈啟南贈詩有筆蹤要是存蒼潤畫法還應入有無之句

畫梅得米宋濓集王冕善畫梅不減楊補之求者相望以繒幅短長爲得米之差

賣畫爲活明詩話六如淪落明時恆賣畫爲活其詩有湖上水田人不要誰來買我畫中山之句

渇苔攢苔畫麈山石防苔水泉索綫常法也叔明渇苔仲圭攢苔是二氏一種學二氏以苔取肖鈍漢也

俟時防苔紫桃軒雜綴山水林石家以苔爲眉目古人極不艸艸嘗聞白石翁積畫一篋俱未防苔語人曰今日意思昏鈍侯精明澄徹時爲之

畫松馳聲楊士奇題費同知松樹障子歌當代畫松誰最精王紱卓廸俱馳聲兩生以來鮮繼者鳳池周璿新得名

寫鳥用墨李夢陽題林良畫鷹詩百餘年來畫禽鳥後有呂紀前邊昭二子工似不工意吮筆決眥分毫毛林良寫烏只用墨開縑半掃風雲黑水禽陸禽並臻妙掛出滿堂皆動色

眞菊明荘寶題計汝和墨菊詩郎中畫菊眞是菊泉葡萄太常竹一時能事並馳聲豈眞文章難繼續自注天順中語雲林良翎毛夏防竹嶽正葡萄計禮菊

催賜金錢吳偉業詩武宗供奉徐髯仙豹房夜直從遊畋靑熊蒼兕寫奇特至尊催賜黃金錢

似龍眠陳繼儒集丁南羽白描似龍眠所畫阿羅漢像絲髮之間而眉睫意態畢具

翎毛獨步蕭鎡詩宣徳年間邊景昭彩色翎毛稱獨步

煙霜董其昌集畫家煙景與霜景淆亂余未有以易也丁酉冬燕山道上乃始悟之題詩驛樓末二句云行人不到燕山道一種煙霜也自迷

淡墨欹斜白陽山人陳道復善畫尢好寫生一花半葉淡墨欹斜非畫工可比

題元兔圖萬曆注略上禦文華殿取宣宗元兔圖示史官令賦詩復命張居正而下三十五人皆親書於軸並得自用圖記

琳瑯照座獻徴錄錢叔寶嗜讀書以其餘工繪事嘗裒吳中先賢而像之各手錄其志傳而聯綴之開卷一室琳瑯照座

畫狀元獻徴錄孝廟時復召見吳小仙命畫稱防賜畫狀元印

稱腕痛袁凱詠朱澤民畫詩王卿巨公數見尋往往閉門稱腕痛

侵畫位畫麈石田晚年題寫灑落毎侵畫位翻多奇趣人多效之

四齡善畫明詩話陳章侯四齡見翁家新堊壁登案畫關侯像長八九尺翁見下拜遂以室奉之

朱竹談薈朱竹古所無起於國初宋仲溫在試院捲尾以朱筆掃之故張伯雨有偶見一枝紅石竹之句管夫人常畫懸崖朱竹一枝楊亷夫題其上云网得珊瑚枝擲向篔簹谷

江山圖徐禎卿野聞太祖召畫工周元素令畫天下江山圖於殿壁元素曰惟陛下艸建規模臣再潤之帝卽操筆倏成大勢令加潤元素進曰陛下山河已定豈可動揺帝笑而惟之

挾畫工明紀事本末夏主明升遣使來聘太祖遣蔡哲報之哲挾畫工同往圖其山川險易以獻太祖覽而嘉焉遂爲取遂伐蜀之張本

畫像如塑帝京景物略西洋天主堂藻繢特異供耶穌像其上畫像也望之如塑中國繢事所不及

繡畫李攀龍集許太安人生十嵗兼善繪事嘗曰刺繡制形圖畫制意形致欲實意致欲虛並伎相發若輟若起

求古畫明紀事本末嚴世蕃嘗乞古畫於王忬忬有臨幅類眞者以獻世蕃知之後竟殺忬

射

貫松牌元史張廷瑞爲蠻夷部宣慰使叛蠻善飛鎗聨松枝爲牌自蔽廷瑞討之所射矢出其牌半簳蠻驚曰何物弓矢如此之力卽請服

射雄元史太祖與賊遇將戰二飛鶩至命綽哈射之請曰爲雄乎爲雌乎帝曰雄一發墜雄賊大驚

墜雕元史類編諤勒哲圖勒諸軍大獵以耀武令降人縱觀之適一雕翔空中諤勒哲圖引仰射雕應而墜賊大慴服

洞虎喉元史張珪少能挽彊命中嘗從父出林中遇虎珪抽矢直前虎人立遂洞其喉一軍盡歡

剪栁明周賔所識小編永樂時禁中有剪栁之戱卽射栁也陳繼儒云以鵓鴿貯葫蘆中懸桞上射中輙飛出以飛髙爲勝防於淸明端午日名射栁

折兩弓典故紀聞都督武忠善射嘗使朝鮮國人請閱兵忠挽弓輙嫌其弱並張兩弓折之會有雁橫空忠射之應而落

墜翔鴟楊士奇集平江伯陳瑄精騎射少侍大將出郊遙望孤雁雜鵝羣命從者射不中公發一矢斃之有翔鴟於上命公射應而墜

勝十萬師名世類苑鄱陽之戰友諒自督戰子興射之死余悉降上喜曰郭子興一箭勝十萬師

三發三中明紀事本末王守仁平宸濠張忠許泰軰復以內防討濠餘黨忠泰自挾所長較射教塲乃彊守仁守仁故不得已應之忠泰笑守仁乃三發三中北軍皆同聲呼躍

折靑絲明王直射栁詩向風飛白羽和露折靑絲

奕

不能碁泳化編故儼侍宣宗朝一日上命之圍棋對不能問之對曰防時父師嚴只教讀書不學無益之事所以不能案獻徴錄作尙書福事

消日明世說李西涯耽奕何燕泉勸之李曰將何消日

老人指示胡應麟剰言方子振小時嗜奕嘗於月下見一老人示之由是海內遂無敵者

以口對奕湧幢小品韓苑洛之弟邦靖有奇質嘗與客奕背坐不視局以口對奕者始終不差一著

命終局王世貞集盛寅以禦醫入直宣宗幸內直房時方奕弗及屏上命終局且授韻俾賦奕詩明日上倚和焉

不敢讓卓異記劉璟文成仲子嘗至燕文皇與奕不勝文皇曰卿獨不少讓我耶璟正色曰可讓處璟不敢不讓不可讓處璟不敢讓後文皇登極璟對語猶稱殿下遂下獄自經死

用紙震澤長語宣宗一日過城令內防覸閣老何爲曰方對奕問何以不聞落子聲對曰棊用紙上笑曰何陋也明日賜象牙棊一副

奕律王思任奕律笞十贖銀五釐杖十贖銀一分徒作愚徒之徒毎一年贖銀三錢不贖侍坐

勝國手陸深玉堂漫筆國初奕棋以江陰相子先爲國手鄞人樓得勝乃累勝子先得賜冠帶

蚤知勝負燕山叢錄閻子明善圍碁下子十餘便知勝負所在終日對局令再布不差一子隆萬間推爲第一

敗中有勝楊愼集諺曰敗棋有勝著惜乎當局者迷耳對奕救災龍興慈記聖祖賜劉誠意一金曰撃門椎有急則撃之一夕夜將半撃門而入曰睡不安思聖上奕碁耳命對奕俄頃報太倉災命駕往救劉止之曰且奕先遣一內使充乘輿往遂如言回則內使已斃車中矣

怕死貪生明郭登棊詩怕死貪生錯認眞運籌多少費精神防來總是爭閒气笑殺旁觀防手人

添燭了殘黃庚詩分茶醒酒客添燭了殘棋

篆刻

比紹之王世貞集童叟善書工鐫刻文待詔毎書石非叟刻不快待詔曰吾不能如鐘成侯戴居士手自登石童生非吾茅紹之耶紹之者趙文敏客也

才子圖石唐寅傳伯虎文章風采照耀江表圖其石曰江南第一風流才子

片石金價李維貞集何主臣以篆刻名東南一時無軰設而人益重之片石與金同價

刀芒森立黃汝亨集鐫古篆如作古詩政使筆慧刀瘢兩兩俱化爲佳予所見何雪漁篆刻筆筆皆古人而刀芒森立睨視流軰

擢尙寶卿明史稿進士郭琮由主事以篆刻爲中人所引擢尙寶少卿日與市井工技趨走闕廷

守三寸鐵吳寛題何刻工卷詩百年獨守三寸鐵姓名與石同貞堅

銅章王世貞謝人刻五湖長銅章詩銅章仍再錫知我莫如君果署五湖長應須十賚文

算法

算術一藝元史王恂善算術裕宗問焉曰算數六藝之一定國家安人民乃大事也

誦年加減國學事迹許衡爲祭酒欲令諸生習學算術遂自唐堯戊辰至元壬申凡三千六百五年編其世代歷年爲一書俾諸生誦其年數而加減之

問答算數元史至元間初立太史局治歷皆司天臺子太史王恂問以算數莫能對獨齊履謙隨問隨答恂大奇之

洞淵九容元李冶測圓海鏡序予自幼善算數恆病考圓之術例出牽彊後得洞淵九容之說日夕玩之遂衍爲一百七十問

廢算法明鄭善夫請攺歷元防本朝算法旣廢戶部考校數嵗限取數人又止於算錢谷戶口此在九章尙未得其一也

自撥盤珠明李開先集唐順之至廬州適府有算糧事唐子乃索善算者十餘人人各與一數算訖記其槪只數字凡三四易自撥盤珠毎一數亦只記數字不移時而一府錢糧數目淸矣老書算咸驚其神速

精明九數明從信錄博士元統奏言郭伯玉精明九數願徴令推算以昭一代之制

雜技

見魏徴像元史劉元從阿爾尼格學西天梵相稱絕藝大都作東嶽廟元造神聖帝像巍巍然有帝王之度其侍臣像乃若憂深思逺者始元欲作侍臣像久之未措手適閱祕書圖畫見唐魏徴像瞿然曰得之矣非若此莫稱爲相臣者遂走廟中爲之卽日成

繡工元史閩俗滛巧文繡局多取良家女充繡工範梈爲閱海道知事作詩歌述其獘後得罷遣

賞蹴踘元通鑑有近臣蹴踘帝前命出鈔十五萬貫賜之阿實克布哈曰以蹴踘而受上賞則奇技滛巧之人日進而賢者日退矣

織禦容元史原廟禦容皆阿爾尼格織錦爲之圖畫弗及

鍼灸像元史阿爾尼格以心爲師知畫塑鑄金之藝帝以明堂灸銅人嵗久闕壊無能修完之者命新之後新像成闗鬲絡脈皆備金工嘆其大巧

煙火野獲編世宗居永壽宮冬夜火大作凡乘輿服禦及先朝異寶悉燼相傳上是夕被酒與尙美人於貂帳下試小煙火延灼遂熾趙孟頫贈放煙火者詩人間巧藝奪天工煉藥燃脂淸晝同栁絮飛殘鋪地白桃花落盡滿階紅

泥金畫漆張弼集義士楊塤父爲漆工宣徳間嘗遣人至倭國傳泥金畫漆之法以歸塤習之更出已意以五色金鈿並施物色各稱倭人見之亦齚指稱嘆蓋其天資敏妙卽一藝亦絕古今也

指鳥而下髙啟集南宮生吳人博涉書傳喜撃劍走馬尢善彈指飛鳥下之

壘石吳偉業集張南垣少學畫好寫人像兼通山水遂以其意壘石最工董元宰陳仲醇亟稱之曰江南諸山土中戴石一峯仲圭常言之南垣知夫畫脈者也

補鍋卓異記補鍋匠不知何許人往來防慶間所至不過三日必去有欲學補鍋者卽教之不索謝但令負擔從一日於市逢馮翁相顧愕然已復相持哭哭已乃相牽入深山中

葉子譜潘之恆葉子譜題詞葉子古貝葉之遺制其法始於昆山初用水滸傳中名色爲角抵戲耳後爲馬掉

數錢葉汪道昆數錢葉譜語云河間奼女工數錢夫錢無盡藏數無窮極工者爲誰惟不貪乃能工故有取於介士

演義吳偉業集栁敬亭善談論或問生何師曰吾師乃儒者雲間莫後光莫君之言曰夫演義𨿽小技其以辧性情考方俗形容萬類不與儒者異道栁生退揣摩數月莫君望見驚起曰子得之矣目之所視手之所倚足之所跂言未發而哀樂具乎其前此說之全矣

治犀玉觚不觚錄吳中陸子岡之治玉鮑天成之治犀朱碧山之治銀趙璧之治錫馬勲治扇周治治商嵌及歙呂愛山治金王小溪治瑪瑙蔣抱雲治銅皆比常價再倍也

昊十九明雜記浮梁人昊十九善制磁器士大夫多與之逰時人語云成窯太薄永窯厚天下馳名昊十九

元明事類鈔卷十八﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷十九

監察禦史姚之駰撰

釋道門

佛

白傘元史世祖以帝師言於大明殿禦座上置白傘蓋一頂用素縀泥金書梵字於上毎嵗二月十五日啟建白傘蓋佛事用諸色儀仗迎引傘蓋周遊皇城士女聚觀

防檀像輟畊錄京師防檀佛像以靈異著相傳其像無所倚著人君有道則至其國國初時尙可通一綫今不然矣帝京景物略鷲峯寺防檀像髙五尺許寒暑晨昏不一色像造自優闐國當佛升天時乃周穆王辛卯至明熹宗丁邜凡二千六百一十餘年

泥金書經元史順帝時詔以泥金書經一藏

三禪防元史世祖詔僧人通五大部經者爲中選以有徳業者爲僧錄等官仍於各路設三學講三禪防

鐵像自移燕山叢錄香河鐵佛寺舊有鐵佛像髙大餘元至正中佛見夢於僧曰吾緣法不當住此將辭去僧以鐵鎖鎖佛臂一夕竟移去東光寺獨鎖臂存至今爲僧供養

金佛塔元史世祖時闍婆國供金佛塔

辟支牙耶律楚材題佛牙詩殷勤敬禮辟支牙緣在西庵居士家午夜飛光驚曉月六時騰熖燦朝霞

心佛宋濓集臨川僧法循常行舟三昧示寂後闍維心獨不化熾火鍜之出五色光視之獲佛像髙三寸非金非石絕類刻成者又有優婆塞得禪觀之法死後火塟心內包觀自在鸚鵡軍持皆具

塔光王世貞集京師天寧寺塔可髙三十尋四周綴鐸以萬計恆語不絕至是忽盡斂乃它聲作於下耔耔然仰睇相輪表靑白光晶濙大於五防甕上下焛不定間一射人衣亦作靑白色可炊黍熟許時乃息則鐸聲發它耔耔聲亦息矣

觀音夢明董谷碧裏雜存文皇后在燕邸嘗夢白衣大士授以經一卷謂之曰汝他日正位中宮誦此可以禦難夢中誦之覺書之不遺一字命之曰觀音夣感經自制序文宣入大藏

佛帚明梵僧鎖喃嚷結記天竺國答辣寺有佛箒帚一把乃伽捨艸作成長三尺圍七寸帚柄雜寶裝餙玉石匣盛

年齒當拜蘇談周文襄撫吳好徜徉梵剎毎至佛殿則膜拜人或笑之文襄曰卽以年齒論之彼長蓋二三千嵗豈不直得人拜一二拜也

塔見多影名山藏成祖往靈谷寺觀向日塔影隨心所祝見影十一彩雲輪囷寶像周現上大悅曰物影一而已塔見多影佛道僧法於斯爲勝

攝身光明李逸民集雞足山放光寺見兜羅綿云緬出一白宛如玉地大圓光如鏡倚立玉地之上觀者自見身現鏡中僧呼爲攝身光也

塔光迎經啟崇野乘憨山爲報恩寺請藏上命師賫送寺塔放光累日迎經之日光如浮橋北渡經在塔光中行

佛現了暖姝繇筆蛾眉山放光或見七圓光五大二小一二日前有鳥連叫施主施主數聲後云佛現了則光見矣

大士女像談薈大士像餙以婦服前此未聞考宣和畫譜唐宋名手寫像俱不作婦人凢法苑珠林等記觀世音顯迹六朝至多其相或沙門或道流或菩薩無作婦人者惟宋壽涯禪師詠魚籃觀音有金蘭茜裙諸語然亦其變相耳後世訛爲女像又訛爲妙莊玉女尢可笑

窯變帝京景物略報國寺窯變觀音像可尺許寶冠綠帔瞑而右倚譚元禮贊陶人爲陶水火土佐煙銷窯開有觀音座是觀音來匪窯也變世化若煙空際色現

燔佛骨雲谷臥余世宗撤大善殿夏言請以佛骨瘞之中野世宗曰今𨿽埋之將來豈無竊發乃焚之於通衢佛骨佛牙凡一萬三千餘觔

銷金像明紀事本末嘉靖中黜禁中佛像召李時夏言入視大善殿見金範像不下千百俱命銷燬

天雨杪欏明雜記洪武四年詔徴江南髙僧十人詣京師建法防以薦國殤泰厲帝搢圭靣佛樂七奏是日天雨杪欏子於山中

上佛表明僧夷簡詩序洪武五年正月十三日三皷上禦奉天殿集公侯百官奉上佛表命禮部尙書賫赴鐘山焚之詩尙書夜待三更漏使者朝持五色云

求遺經明太祖以佛書有遺帙命宗引徒三十餘人往西域求之三年得莊嚴寶王文殊等經還朝姚廣孝和宗泐使天竺取經回朝詩曇花瑞現傳天界貝葉文翻進帝宮

浮來佛明袁易觀浮海石佛詩閣中兩金象奇姿斵山石當年浮巨海波泛來中國髙啟開元寺詩法身已現浮來佛宗防曾傳化去僧

雪佛程本立雪佛碑詩乃瞻白玉相安用黃金餙一洗熱惱心悉依淸淨力

螺髻挿星王世貞詠大佛詩何來布金地螺髻挿星辰謂爾原無相憐予亦幻身

母卽佛明李元陽集楊黼讀書養親一日聞蜀有無際大師悟道因辭親往訪途遇一老僧告之僧曰卽無際不如見佛曰佛安在曰汝但回遇著某色衣履者卽是佛也遂回數日無遇暮夜至家其母喜甚披衾出戶乃卽老僧所言佛狀也自此知父母是佛不用逺慕

呼佛當怒明世說翟永齡之母日誦佛不輟聲永齡徉呼之母應諾又呼不已母怒曰無事何頻呼也永齡曰吾呼母三四便不悅母日呼佛千萬聲怒當何如母爲少止

未聞佛經明世說李應貞以中書舍人供奉上命繕冩佛經李奏曰臣聞凢爲天下國家有九經未聞有佛經者

活佛明史槁正徳時以烏斯藏僧有能知三生者國人稱之爲活佛命中官乘傳往迎縻金錢數十萬不能致韓邦靖宮女行更寵番僧取活佛似欲淸淨超西天

由敎而禪明僧古溪集入佛之門有二由文字而顯曰敎離文字而悟曰禪泥文字則失之滯略文字則失之誕去滯與誕其必由敎而禪乎

掇釋腴唐順之集薛君采喜觀釋氏書謂能一死生外形骸將掇其腴以求防於吾儒性命之防

儒釋合吳偉業集唐宋之講學儒釋分而明之講學儒釋合憨山蓮池諸大法師皆能融防書傳歸之敎乘

仙

神仙宗伯元史邱處機自號長春子兒時有相者謂其異日當爲神仙宗伯金宋之際俱遣使來召不赴一日語其徒曰天使來召我我當往翊日太祖召者至遂行

仙相元史類編張畱孫少時入龍虎山爲道士有道人相之曰神仙宰相也後從天師入朝遂畱闕下封大眞人位大學士上

焚道書元史張易言道書惟道徳經系老子親著餘皆後人僞撰宜悉焚燬從之

告太平明太祖周顚仙傳顚人周姓者建昌人因患顚疾凡新官到任必謁而訴之曰告太平後朕帥師取南昌顚者來謁必曰告太平

噀水登舟異林太宗召張刺達窮其道術張命取水噀於中庭須卽成巨川岸際橫一舟張舉手招之舟忽近人遂登舟去不知所之尋視庭際杳無波浪

八仙像王世貞集八仙者鐘離李呂張藍韓曹何也不知其防所由始余所觀仙迹及圖史詳矣凡元以前無一筆而明畫手稍有名者亦未嘗及之意或庸畫工取委巷叢俚之說而爲之耶

剪紙成舟卓異記金箔張有道術上召問之曰能頃刻開蓮花請上禦金水橋觀焉張取蓮子撒河中隨見荷葉競發菡萏齊開張復剪紙作舟吹落河中張拏舟而登歌采蓮之歌妻子僮僕皆在舟中相與倡和上大悅忽驟風起人舟荷葉皆不見

畱小皷獻徴錄張三丰有仙術臨復生以小皷一腔畱寶雞民家𨿽戞大鏞不能混其身後亦亾去本朝陳鼎滇黔紀遊平越城內有張邋遢修道故迹邋遢名三丰閩人

投橋出闗類纂鐵冠道人術甚神太祖重之居白下數年自投大中橋水死太祖令索屍不獲未幾潼闗守奏某月日道人杖策出闗計之正其投橋之日也

曇陽王世貞集曇陽大師姓王氏少好誦佛號忽夢大士及朱眞君吸香煙遂不飯後諸眞數至久之能鏈形出神臨化時曰吾曇鸞菩薩化身也因左手結印執劍右手握麈尾端立而瞑明王叔承詩曇陽仙子王家姑幼從節烈參虛無七年服气絕煙火玉樓明月寒冰壺

仙諭明楊儀異纂程濟朝邑人有仙術嘗爲四川嶽池敎諭相去數千里旦暮寢食未嘗離家而日治嶽池事不廢

從十洲來李日華集人說黃子久年九十餘碧瞳丹頰一日於虎跑同客立石上忽雲霧湧溢片時竟不見子久以爲仙去予繙道藏見公望編錄者非一其師則金蓬頭友則莫月鼎冷起敬張三丰乃知此老原從十洲來

達夫訪客羅達夫沒人言其仙去不死或見之燕齊海上云蜀人馬生恢怪士也於京口語余曰念庵先生數千里訪公得無相失乎余歸問之果有西江老人衣冠甚偉杖防叩門不告姓名而去

懷皮雀異林張道修師事胡風子欲宻授以五雷法以書置屋上覆瓦中呼道修曰天將雨急乘屋道修如其言往胡公曰得乎曰得矣於是能驅風雷如神常懷一皮雀狎小兒毎出則小兒羣繞之故時人謂之張皮雀

隠瓶獻徴錄冷謙爲恊律郎有故人貧甚知謙有異術求濟謙曰吾指汝一所有贏金二錠可資但勿過取廼於壁間畫一門一鶴守之令其人敲門門忽自開竟恣取以出而不覺遺其引他日內庫失金吏獲引執其人詞連及謙謙將至城門謂逮者曰吾死矣安得少水以濟渴守者以瓶汲水與之謙遽以足入瓶中其身漸隠守者遂攜瓶至禦前問之輙於瓶中奏對上怒碎其瓶片片皆應

法鐘齊發異林雷蓬頭者名太云成化間居太和山敝衣蓬首行若飄雲倐忽數十里山中祠宮咸固鎖鑰毎雞鳴諸山法鐘逺近俱發道士驚起曰雷仙人入宮矣

噉擔獻徴錄尹蓬頭入市適賣擔停焉人戱曰公能盡此一擔乎曰能卽買而饋之噉立盡

祭碑遜國記徐州之防諸將樹碑敍戰功及統軍者姓名程濟一夜潛往祭碑人莫測所以後文皇過徐見碑大怒趣左右椎碑再椎遽止曰爲我錄碑文來已而按碑族諸將濟名正當椎處得免

虞臯宴客明雜記虞臯羅源人常爲道士所辱故人木當敏背之去尋入羅喜洞望見玉堂金闕麗人百數臯至皆前迎有頃宴客坐當敏於堂下居十日辭歸城郭人民盡非昔日蓋洪武之十二年矣

月府侍書啟崇野乘鄭公子曽修玉京女史時月府侍書寒簧聞之於其讀書樓下花架中一現天仙女身此天順二年事後鄭公子托生張姓寒簧謫爲葉工部女名小鸞方締姻好便爾長逝小鸞仍仙籍焉

英雄爲仙彭仙翁幼朔嘗語余近有人入靑城山中見老人跨白鹿曰我三國徐庶也世寧有英雄不爲神仙者乎

通名紙異纂劉知府偉好神仙比死命無塟我其甥韓邦奇宦山西忽閽人持名紙入報韓驚起命延入戴古氈笠靑絹袍一童子扶之入坐無異平生手接茶而不飲語及家事頗作悲泣之狀別去令人蹤迹之至一逺寺中止明日訪之去矣劉氏聞之發棺視惟一冠在焉

左手常握山東通誌海上一老人發如銀絲顏如渥赭左手常握而不開日進生果三枚水一勺而已生元至正甲辰至明成化癸卯涉一百二十餘嵗濟南衛指揮奏其事賜名王士能

袖中兩橘獻徴錄尹蓬頭館魏國家嘗偃大棹晝睡寤而語魏國曰適遊姑蘇洞庭山而返魏國不信卽出袖中雙橘其時南都尙未有也

箕仙名世類苑世宗信任箕仙勅建承天閣以奉之吏部尙書熊浹言箕仙不足崇信上怒黜爲民

靑詞明紀事本末夏言與嚴嵩俱以靑詞得幸言老倦令幕客具艸毎多舊所進者上輙抵之地嵩聞益精其事上愈幸嵩

僧

步行水面談薈元時黃衣和尙毎渡津卽步行水面衣履不濕遇虎豹輙叱之而馭

帝師元史世祖以梵僧帕克斯巴爲帝師授以玉印統釋教

數珠愈疾元史允丹嘉勒燦妻得奇疾國師丹巴以所持數珠加其身立愈

並驅嵩璉元歐陽詹爲蒲庵集序由唐至宋大覺璉公明敎嵩公覺範洪公宏詞妙論人盡嘆服元初若天隱至公晦機熈公倡斯文於東南一洗咸淳之陋晦機之徒笑隱訴公尢爲雄傑後見心復公以敏悟之資發爲詞章卽卓然並驅於嵩璉諸師無愧也

咒食龍湫元史丹巴習梵祕法禱雨立應又嘗咒食投龍湫久之奇花異果上尊湧出波面取以上進

聰書記元史劉秉忠初從釋氏名子聰世祖愛之𨿽居左右而猶不攺舊服人稱之爲聰書記後位太保

延徹爾元史順帝時西天僧進房中運气之術號延徹爾法帝又習西番僧祕宻法

梵孫姚燧集佛遊悠久其言斯存孰爲其言百世梵孫

羊皮牒湧幢小品元時僧度牒以羊皮爲之

不入僧座元史虞槃以兄集喜接方外士聞諸僧在坐輙不入竟去

立聼詔防耶律楚材集萬松老人住持仰嶠章廟入山屢重顧問翌日遣賜錢二百萬使者傳勅命師跪聼師曰出家兒安有此例竟焚香立聼詔防

皁衲元方回詩敲月防碁迎皁衲

懷探玉龍獪園西域僧班廸達與眞人張宇皆侍髙皇令二人較術曰聞西域某國有玉龍可取之眞人受詔作法的達止盂水置前趺坐而已逾六日不至宇以的達破其術帝令觧之廸達取盂水防於地有頃諸神報曰取得玉龍行抵流沙忽洪濤漲天六日水退始得渡而玉龍竟沈於沙中帝不悅廸達便從懷中取出以獻

焚身救僧剪勝野聞洪武中下度僧之令僧至者三千餘人巾有冒名代請者上悉命戮之吳僧永隆請焚身以救帝允之至雨花防秉炬自焚骸骨不倒異香逼人羣鶴舞於龕頂上乃宥三千人

役木球李東陽集宣徳中板庵禪師能役木球大如斗轉輪行馳登下委折如目脛具逢人躍躍如首稽叩師曰入某門則入募金若干宣宗召入命爲木球使者施金錢遂建巨剎曰功徳寺

雪中紅光宋濓集壁禪師在五防順帝召之冬夕大雪有紅光自師空室中起上接霄漢帝驚嘆賜以金紋伽黎衣

泐秀才傳信錄泐公好儒帝呼以泐秀才

拂子趕蠅明髙僧傳雪公將示寂坐髙齋俛見擔糞者過其下呼至授以拂子曰拿去趕蒼蠅

設燈懴詛今言靖難兵起南州法師愽洽設藥師燈懴詛長陵金川門開又爲建文君薙發長陵聞其事囚之十餘年姚榮靖疾問所欲言於榻上叩首曰愽洽系獄久矣上卽日釋之

乞施剩韻明陸儷山詩話國初越中詩人遊曹娥祠一僧敝衣坐船尾眾方分韻賦詩殊不之顧忽作禮云有剰韻乞布施一个眾拈蕉字與之卽應聲賦七律一章末云西北陰沈天欲雨臥聼篷韻學芭蕉眾驚曰公非噩夢堂乎遂邀入社

諷經虎溪西湖志蓮池師見雲棲山水幽寂有終焉之志環山多虎患師發悲懇諷經施食虎遂逺徙

宣偈送塟徐禎卿野聞馬后塟日大風雨雷電帝不樂召僧宗泐至命宣偈泐應聲曰雨落天流淚雷鳴地舉哀西方諸佛子同送馬如來帝大悅

不付弟子明髙僧傳雪公造詣淵微與天童同爲禹門法嗣天童以巾拂付弟子十二人再傳登獅座者多至六百七十八人雪公終身不付一弟子

釋三負明髙僧傳紫柏師聞憨山被難閹人督礦橫行乃決防入都謂人曰海印不歸我爲法一大負礦稅不止我救世一大負傳燈錄不續我慧命一大負捨此一具貧骨釋此三負不復走王捨城矣

眞防法明僧祩宏尺牘佛法外防付與王臣但今之防法有矯枉過正者遂令緇侶樂於庵居蒼生哭於郊野豈不可傷願居士以忠君愛民爲正務次乃及於防法是謂之眞防法

魚聲逹宮隴蜀余聞明無壊禪師西域人與秦湣王有宿緣木魚聲逹王宮異之往見與語恍然悟前生事師攜石甑炊飯石瓶煮水飲食從者徧千人

三軍法侶憨山戍雷陽赭衣見大師乃搆丈室於行間以金鼓爲鐘磬以旗幟爲幢幡以刁鬥爲鉢盂以三軍爲法軍以參謁爲禮拜

食肉止殺吳偉業綏冦紀略張獻忠殺人之多較黃巢百倍破山和尙嘗勸賊止殺賊以羊豕進曰和尙食此吾當封刃破山遂食之

拄杖打狗明髙僧傳雪公手攜藤杖甚奇古或見之以爲難得公笑曰小大魔王動以拄杖拂子付人十年之後此物不中打狗

少林棍明李本寧題少林演眞圖程宗猷受少林棍法彚之成帙有圖有訣相傳寺僧於隋唐間力能拒賊至勝國時防下僧奮神棍火中以卻紅巾而刺麻師益拘討之國家有徵討往往召僧奏效名益著矣

如鷙嘉靖注略僧天圓講楞嚴於天池山蘇州撫臣知其武召之出募遊僧八十人制衣內皮外竹甲造鎗鉤鐵挺諸仗毎戰爲官兵前行或俟諸軍戰酣羣僧躍擊如鷙倭賊畏之

如妓陳仁錫焦山塔記金山僧如妓廬如市

釋焰明董石林題唐義士傳後釋焰薰天墨毒殘骨唐進士忠憤激發拔遊魂於獸髑之中

臨濟兒孫法幢日倒魔民師子稱臨濟兒孫互相尊奉

華云楊愼感通寺詩傳燈畱聖制演梵聼華云自注洪武中賜寺僧詔云眾僧經通佛防語善華雲華云猶華言也

呂尼趺逝帝京景物略英宗親徵也先陜西呂尼迎駕諌曰不利上怒叱武士交捶尼趺坐以逝及防塵時數見尼或授上餅餌駕返居南宮亦數數見復辟後詔封皇姑建寺後殿祀姑肉身

道士

七眞詩話元時道敎特盛所稱邱劉譚馬郝王孫七眞者大半有集

虎徙元史張志淸傳道制行堅峻東海珠牢山舊多虎志淸往結茅居之虎皆避徙然頗爲人害志淸曰是吾奪其所也遂去之

句曲外史張雨傳雨字伯雨年二十棄家爲道士王眞人偕之入京璽書賜驛傳欲官之自誓不更出往來華陽云石間世稱句曲外史

廿年不睡劉因九日登洪崖詩況有幽棲人嗒然空隠幾自注有道士居此今二十年不睡矣

呵屍誌怪錄葉宗可元末避兵淮陽晝伏夜行倦臥地上雜眾屍中夜分月明見一道士偕一童子以燭燭羣屍凡老幼羸尫者俱不顧得一壯男子道士視之有喜色卽觧衣與之合體相抱持對口呵气良久道士气漸防屍冉冉動俄而欠伸又開眼遂推道士於地蹶然而起仍令童子執燭而去

作符篆元史張伯雨謁虞伯生虞問能作幾家符篆乎答曰未也虞連書七十二家示之伯雨下拜曰眞吾師也

劍印相傳元史世祖遣使召天師三十六代宗演命取其所傳玉印寶劍觀之語侍臣曰朝代更易不知其幾而此印劍傳子若孫至今豈非神相

天師世家宋濓集嗣漢四十二代天師張眞人以世家一卷徴序於予蓋文成侯九傳而生漢天師道陵是爲元敎之宗歷千二百有餘歳而至今天師秩視二品

噓气成暖異纂蔡敞好神仙嘗有一道士來謁偶命一童子去席百步觧衣而立時方隆冬道士遙吐气噓之卽汗出淋漓暖如盛夏旣而口出風吹之寒气襲人便欲僵臥敞曰庭中瓦礫山積君能除之乎曰易耳卽令閉門盡屏侍從但聞人馬聲瞬息聲止開視之階砌如掃矣

化金蛇蒓鄕贅筆彭通微母夢一黃冠食以大桃而有娠及長太和張眞人錬气之術居細林山中明太祖召之值其羽化命啟毳視之正坐不倚長爪繞身其爪甲隨風而化變爲金蛇或藏之器中倐去不見

劾狐啟崇野乘萬安禮好道習符法人有爲狐媚者延往劾之狐盛車騎迎入雜然相詆訶安禮乃握掌黙運雷訣須雷震狐死樹下

符籙幸嘉靖注略龍虎山道流邵元節以符籙幸曰致一眞人仕至尙書

祝生老人異人祝萬春決楊漣必爲大器漣少時疾將屬纊祝視之大呼楊二者三唇微張乃出藥一粒啟其齒下之气息惙惙夜分而蘇人皆曰祝老能生死人也

方術尙書嘉靖注略陶仲文爲庫大使以方術召見仕至禮部尙書加少保明唐時升過陶眞人故居詩世皇中嵗好神仙方士承恩玉几前

鏈師禱雨髙啟贈鏈師禱雨詩當年服侍茅長君能役鬼神呼風雲下爲羣生掃旱沴雨工驅起如羊羣

金籙大齋明紀事本末嘉靖中命建金籙大齋於內皇壇白鶴繞壇卿云捧日賞天師張彥翀有加

丹侶何景明天壇沈道士觀中詩洞口逢丹侶花間醉碧簫

寺觀

集慶寺虞集碑銘皇帝自金陵入正大統以金陵爲集慶路遣使以潛宮之舊作大龍翔集慶寺銘曰我卽我宮作祠奕奕照汝淨月沐汝甘澤

報恩寺程鉅夫報恩寺銘彤雲承霤翠霧凝柯天花夕雨貝葉晨哦湧幢小品南京報恩寺有琉璃塔及殿屋皆莊嚴防偉蓋悉成祖宣廟財力成此

延釐寺姚燧集安西王請卽六盤興慶池園爲寺用資兩聖防福案華嶽實王封內嶽祠之門揭爲宣釐則表寺之名莫延釐爲宜

西山寺郝敬西山絕句西山三百寺十日徧經行歸與家人語山多不記名辛齋詩話西山巖無處非寺王子衡詩西山三百七十寺正徳年中內臣作何仲黙詩先朝四百寺秋日徧題名鄭繼之詩西山五百寺多傍北邙成

華巖寺袁桷華嚴寺銘巍煌華嚴窮珍極瑰龍伏井云凝瑤防

五臺山寺筆麈五防山寺元太后宏吉剌氏所造剙寺之役民夫伐木運石死者萬人

慈仁寺排悶錄慈仁寺本爲周太后弟吉祥建而寺碑只云爲太后祝釐蓋諱其事至歸熈甫作記始詳言之寺建於報國寺之東南都人至今目爲報國寺

塔變紅元史元統中彰徳路天寧寺塔忽變紅色表裏透徹如煆鐵初出於鑪頂上光焰迸發先是河北有童謠云塔兒黒北人作主南人客塔兒紅朱衣人作主人公

禮拜寺明史稿天方重回回敎國有禮拜寺共三百六十間皆白玉爲柱黃甘玉爲地其堂以五色石砌成沈香大木爲梁凡五又以黃金爲閣垣墉悉以薔薇露龍涎香和土爲之守門以二黒獅鄭和使西洋傳其制如此

臨濟寺元好問遊龍泉寺詩庭樹老於臨濟寺霜林渾是漢家營

秋水觀虞集秋水觀詩湖深天影碧天淨月光空幸自無波浪蘋花滿晚風

先天觀余闕先天觀詩仙客錬金地蒼山深幾重至今龍虎气猶在琵琶峯

延祥觀盤陰雜誌延祥觀初名元寶觀至元中邱長春過此觀有枯柏捫之復榮

紫陽庵薩天錫贈吳山女道士詩序吳山紫陽庵丁姓者棄俗爲全眞一日忽召其妻出詩云嬾散六十三妙用無人識順逆兩俱防虛空鎭長寂抱膝而逝屍堂尙存其妻王守眞亦束髮爲女道士奉夫屍不下山二十年西湖志紫陽庵元至元間建丁號野鶴王世貞紫陽庵詩觧道丁家畱鶴蛻至今華表未聞歸

白雲觀帝京景物略白雲觀太極宮故墟中塑長春邱眞人像都人正月十九致漿祠下相傳是日眞人必來王世貞遊白雲觀詩行散到古院翛然遇眞師落日淡眉宇淸霜疏髩絲

大素宮登齊雲巖詩先帝祈年盻蠁聞紫壇綘節正氤氳金莖直上虛危位銀牓親書天地文自注大素宮是也世廟禖祀所建

梵樓楊維楨承天閣詩荊棘荒涼繞舊宮梵樓突兀畫圖中

棲雲宋濓棲雲室記中峯本禪師結廬姑蘇城西趙文敏書其扁曰棲雲中之孫用庵作新室於故址復取故名掲之

塔燈李本寧報恩寺塔燈詩鳯剎勢參天天花步步蓮火從三昧入燈向十方傳

天寧寺帝京景物略天寧寺塔藏釋迦舍利珠髙十三尋何景明天寧寺塔詩七級芙蓉起千年舍利藏地形標海嶽人代閱隋唐

功徳寺李夢陽功徳寺詩宣宗昔遊幸遊戱玉泉傍立宇表嵲開池荷芰香

皇覺寺泳化編太祖防時托身濠州皇覺寺

元武金殿卓異記靖難兵起南軍遙見空中眞武二字旗幟皆攻後以北旣正大統遣使於武當山營元武宮殿楣柱甃甓悉用黃金一時天下金防盡明成祖禦制太和山碑太和山神陰翊顯佑靈赫奕肆今建玉虛宮天柱之巓冶銅爲殿餙以金泥

元明事類鈔卷十九

欽定四庫全書

元明事類鈔卷二十

監察禦史姚之駰撰

神鬼門

神靈

天妃元史南海女神靈惠夫人至元中以防海運有奇應加封天妃嵗遣使致祭袁凱天妃廟詩百年祀事崇邦典半夜神光出海濤

頸湧白液元史類編王伯顏知福寧罵賊死頸湧白液如乳後賊時覩其引兵出入明年我兵討賊望空呼王州尹乃見陰兵相助

元武石宋濓集吳興林君靜事元武神夜夢羽客遲遊鰲峯翌日往逢蛇出洞中已而不見因劚地獲圓石有元武像黃帕按劍坐雲中蛇在下衣如淡金色背文外爲墨緣其色正白所現之形毫末備悉

廟移文林漫抄髙皇生於靈迹鄕土地廟相傳生時夜晦惟廟有火光明日廟移至東路至今其地丈許不生艸

惠墨一擔祝允明集唐子畏性絕頴利嘗乞夢仙遊九鯉神夣惠之墨一擔蓋終以文墨傳焉

司土供地徐禎卿集太祖微行有監生某者入酒坊帝與之入時座客滿案惟供司土神幾尙餘空帝攜之在地曰神姑讓我乃與生對飲次日召見除官秣陵民家至今供土神於地也

酆都獄祝允明語怪酆都觀香火甚盛永樂間江西尢和爲令意欲除之一日門子忽倚其靴而僵越二日始蘇云方走無常始回耳問其所攝則卽令之弟也扣其室廬相貌無不合者命人訊於家弟果亾乃入觀醮謝紀其事而鑱之石

廟徧天下元李俊民闗將軍廟詩曹吳不是中原手天下英防有使君明錢福集義勇武安王闗公廟祀徧天下端人正士義其忠武夫勁節壯其勇田畯村嫗攝其神

巨人大言王守仁年譜壬子先生試於鄕時闈中夜半見二巨人衣緋綠東西立大言曰三人好作事已而先生與孫中丞燧胡尙書世寧同舉及宸濠之變胡發其姦孫死其難先生平之

桑將軍獻徴錄戚編修瀾嘗渡錢塘風濤大作有綘紗燈數百照江通明丈夫九人乘白馬飛馳水面公推窻看之九人皆下馬跪問曰若軰非桑將軍九弟兄耶曰然曰去吾諭矣公遂反棹謂家人曰某日吾逝矣及期沐浴朝服坐九人率甲士來迎踐屋瓦皆碎有頃公卒

藤像帝京景物略顯靈宮祀王靈官神相傳靈官藤像文皇獲之東海崇禮朝夕所徵必載及金川河舁不可動就禮而祕問之曰上帝有界止此也明李言恭顯靈宮詩殿中香火儀猶具海上仙人事轉疑

九蓮菩薩玉堂薈記九蓮菩薩者孝定後夢中授經者也覺而一字不遺因錄入大藏中旋作慈壽寺內塑像跨一鳯而九首寺僧相傳菩薩爲孝定前身

樹中神像典故紀聞雲南普寕州有大樹頗靈後大風折樹鋸之中有神像戴冠執簡容貌如畫因立祠以祀

旌旗蔽天名臣錄成祖起兵問少師姚公師期曰未也俟吾師及祭纛見披髮而旌旗者蔽天問公何神曰向固言之吾師北方之將元武也於是成祖卽披髮仗劍相應焉

龍王明神宗畫眉山龍王廟詩序廟在都城西一捨地故有泉潭相傳爲龍所居卽其旁建廟焉禱雨輙應

州西寺李夢陽集黃紱爲四川參政過崇岡忽旋風起輿前公曰是有寃禱之城隍夢中若有人言州西寺云公宻訪之果有寺倚山爲寨抵寺見一人狀甚惡鞫之盜也並暴諸僧姦狀遂毀其寺

鸚鵡神徴吾錄寘璠將叛覡王九兒降鸚鵡神言禍福每見寘璠輙呼老天子

神人呼觧縉永樂歌詞序有老父羽衣至神樂觀大呼萬嵗者三已而忽不見廼知其神人也作神人呼

伽藍告帝京景物略報國寺碑記雲英宗周後弟幼祝發晝遊市陌夜宿寺之伽藍殿英宗忽夢伽藍神來告後弟今在某所後夢亦同卽日求得之後弟仍願爲僧乃攺報國寺爲慈仁寺

濟瀆貸語怪濟瀆祠前有大池欲假金者先以珓禱神許則投劵池中良久有銀浮出如數貸者持去如期具子本祭謝而投之銀沒而原劵浮也

碑石自立明潘塤集劉安宰南宮邑有李陽冰祠祠頽碑髙丈餘且僕公祈雨至祠下告神曰如神有靈碑自立當新其祠翌日雷雨大作四野霑足碑且起立公具其事上聞

問孔老人異林文太守在溫州遣人至九仙山祈問壽算夢中人云有孔老人還自問之至郡以白守捜訪果有此人昨被差遣將一大木付鋸因召問曰此木合鋸幾何對曰合得板五十有六中腐其一數不全耳守時年五十有五聞言驚汗明年卒

紫姑詩泳化編朱原虛有弟二人皆幼遂匿父所遺綾錦二弟皆至貧乏一日請紫姑仙乞詩仙降云何處西風夜捲霜雁行中斷各淒涼吳綾越錦成私篋不及姜家布被香原虛大慚卽召還二弟

碧霞君董其昌望岱詩何當馳匹練髙揖碧霞君子路擊明紀事本末有張生者欲上防以忠賢與孔子並尊入國學忽稱見子路擊之遽殂

城隍禮佛帝京景物略萬曆時鷲峯僧在殿誦經一士子禮拜墀下僧覩儀觀有異乃迎上殿士固不可因通曰城隍也殿有戒神呵防我小神敢輕入語罷不見

花神邀飲明詩話閩人鄭琰客西寧侯所晝夢黃衣少年邀至廡下共飲少焉一麗人至起舞歌春遊之曲飲正歡駭曰文羗校尉來矣見一人綠袍張目至前遂罷席而寤就視庭中牡丹一花映日一黃蝶一螳螂而已

判官閱籍名世類苑商輅防試累不第乙丑載試夢至嶽祠祈問利否嶽神目判官閱籍云皆在首商喜趍出遂寤後果然

汗如珠湧幢小品安吉州李衛公廟宏治初歳旱邑令輿神禱雨雨隨輿至後又旱且酷熱禱於神神額有汗如珠拭之復汗雨亦隨應

防木積廟崔銑集石璞開籓山西議修堯廟一夕大風防木積廟前皆棟梁材

山神震吼沂陽日記江彬導武皇宿牛首山三日彬欲行異志而山神震吼達曙不敢舉事

貶土地西樵野記吳文定少就某師學偕友詣土地祠戱書神座云土地無道貶三千里其夜神見夢於師曰從者無過見譴然天曹筆也兾爲我釋之某師起訪諸其徒得匏翁焉乃命洗滌之後文定官吏部侍郎

日中紅衣獻實周新死西市後數日或見形於朝又或見一人衣紅衣立日中不甚可辧上問爲誰對曰臣周某也上帝以臣剛直命爲浙江城隍矣言已不見

牲筵犒軍汪道昆集戚將軍繼光提兵過萊山萊山其上祠秦始所封日主未及一捨一嫗伏謁馬前請犒從事問其故嫗自言嫗子病禱於祠陳牲二筵夜夢神謂曰朝有孝亷將軍至願持此爲餉故敢逆軍吏耳

金龍王湧幢小品金龍大王姓謝名緒隱居金龍山聞元兵入臨安赴江死屍僵不壊明兵起神示夢佑戰輙勝後鑿防通渠於呂梁洪舟過者禱無不應於是建祠洪上潘季馴治河時屢著靈應祗事益防

夢羽士徐禎卿野聞常遇春初附劉聚嘗晝寢夢一羽士語之曰起起此處非爾所托爾主至矣旣寤適太祖至遂傾心焉

如豕者七蘇談徐武功下詔獄日默誦斗母咒迨獄且論決而風雷大作承天門鴟吻落暝晦中有見錦衣堂上有物如豕者七蹲焉蓋斗神所爲也

漁翁引兵功臣錄湯襄武徵福建從海道進兵遇漁翁面藍色操舟就之曰子弗殺人吾指子路應曰諾遂潛兵直抵城下全城降附視昔之漁翁乃南防太廟殿神也

五聖觚賸明祖定天下大封功臣夢兵卒千萬拜殿前曰我軰沒於行陣請加恩卹髙皇曰汝固多人無從稽考姓氏但五人爲伍處處血食足矣因命江南人家立尺五小廟祀之俗稱五聖祠

焚香灰結王世貞集劉大夏治張秋河決祀河神而所焚帛灰結若人形物議洶洶大夏不爲動乃防上流之壅而別河張秋之南以通運艘河就馴

猿仙神湧幢小品韓苑洛爲浙江僉事以誣被逮時山東魯橋有猿仙神能言禍福官校謁神神曰汝輩非拿韓僉事者乎韓大好官無人不惜其枉異日且大用爾軰可謹事之眾自是待韓愈恭

天妃送風埜記羅文肅玘未遇時嘗在舟中病防忽聞人呼天妃至遂張目視之覺舟之篛下如轎足之垂一婦人呼曰此中一有學之士病在孤旅如何無一人救防我送他一陣好風言畢轎足舉起頓覺身顫汗出而漸蘇

伽藍呵責李日華集唐伯虎讀書山寺偶椎村犬拾佛廬中木位作薪煮啖之鄰寓一措大亦分啖數臠措大歸卽病爲鬼語呵責曰我寺之伽藍神也措大辯曰事由唐寅神曰唐寅則可汝何人敢效之耶

書牌封劍明史槁熊廷弼按遼東嵗大旱行部金州禱城隍神約七日雨不雨毀其廟逾期乃大書白牌封劍使使往斬之未至風雷大作雨如注遼人以爲神

曇鸞降闈虞長孺一生多仙靈冥感己夘鎖闈寐而腕書六義醒以意足之爲舉子曇鸞降焉以所挾行捲焚之俄而完楮飛回上有紫粉批絕細

天主女圖明紀事本末利瑪竇貢方物禮部言大西洋不載防典而所貢天主女圖又屬不經勿宜令住京師

死作閻羅獪園陳用賔撫黔夫人病劇以三月十六日設壇召乩乩至自稱金碧山神問病可救乎曰常熟春官侍郎趙公用賢新爲五殿閻羅十五日蒞任法甚嚴峻無路可救矣越三閱月知侍郎果以是日捐館萬里之遙一日而神已知異哉

靈眞位業明曹士龍玉海詩記天上靈眞位業一十九位太保萬楚中嶽陶潛南嶽杜甫西源大帝王羲之巡王四大洲謝安左館玉書蘇子瞻西溟星君莊定山太極殿大學士李於鱗其可知者也

刺謁夣中謝肇淛集練中丞闔門茶毒有侍媵抱匝嵗子匿民間展轉入閩爲傭六世孫綺爲陳孝防書記江右楊生同舟先一夕夣練公持刺謁已心異之比見書記侍側問何姓答曰姓練生扣之具得其狀歸白當事聘之授以衣巾俾奉公祠

授仙篆魏禧集萬曆時孝子吳紹宗以父病自投太華山捨身崕代死投訖立空不墜足下白雲起遙見石門上一大孝字有神人命之曰孝子吾左側石有仙篆九十二畫汝記歸書紙食汝父不獨卻疾且延年孝子叩謝畢身已在殿上急歸如言後果然

夣報風濤弇州史料邱文莊夫人嘗過鄱陽湖夜夣達官呵擁入舟曰吾編修戚瀾也昔與邱先生同官誼不容絕特報爾三日後有風濤可亟遷於岸夫人驚覺如其言移於寺中未防果有風濤眾舟盡溺至京夫人白其事於公公以聞於朝遣官諭祭

掃晴婦李俊民集世俗爲掃晴婦者蓋假爕理之手使民免幹熯之患也感其事而賦之明王彥竹枝風雨元宵意倍傷畫檐低拜掃晴娘

鬼物

貞魂求書趙孟頫集巴陵韓氏魏公五世孫嫁董瓊嶽州破被虜以衣帛書詩自投於江詩傳人間長興判官托劉光履求書此詩傳世劉諾而未言一夕夣一婦人云趣爲我求書庶因大人君子之筆發揚幽憤余聞爲冩一道

人皮詛談薈元世祖誅阿哈瑪特籍其家得二熟人皮於櫃中兩耳俱存云詛咒時置神座上其應如響

蘇小和詩楊儀雜錄西陵蘇小小塟處也詩人馬浩瀾遊西湖首倡長律明日再遊坐中有客扶乩浩瀾以前詩請和運乩如飛詩畢曰錢唐蘇小小和馬先生昨日湖頭原倡

玉香吟詩明詩話成化中閩林景淸戀妓楊玉香旣別而玉香夭林泊舟白沙則玉香夜至有詩相酬和及過金陵訪之則死已一月矣是夜獨宿見玉香從帳中出吟詩末雲從前爲雨爲雲處總是防王一夢中

避景秀才遜國記景淸赴舉宿旅主家主家有女爲妖所憑是夜淸在而妖不來女詰之曰避景秀才也女父告淸淸乃爲書景淸在此四字令防其門妖遂絕

耗紙鬼明詩話劉溥爲廷美題終南進士詩廷美懸之堂上次日賀客正至競裂門籍紙傳冩廷美曰此馗乃耗紙鬼也

鬼兵庚巳編陸容居吳之婁門外正徳丙寅春一日晚聞隔岸洶洶有兵甲聲已而有數千百人自腰以下可見皆花繒纒股其行甚疾呼家人出皆見之是嵗海冦起蓋兵象也

詩魂夜訪才鬼記吳人竹溪翁嘗讀書山中夜半有鬼扣其門其人不敢納鬼誦詩云墓頭古樹號秋風墓底幽人萬慮空獨有詩魂消不得夜深來訪竹溪翁

鬼聲戢戢獻徴錄蔣欽爲禦史偕同官十三人劾逆瑾屬艸燈下聞鬼聲戢戢自念此鳴者將非先人之靈懼覆後嗣欲泥吾事乎俄而聲振四壁欽嘆曰使緘默負國爲先人羞亦均於不孝矣因奮筆曰死卽死耳不可易也聲遂止防上被杖而卒

黒眚典故紀聞正徳七年黑眚見形兼赤黑大者如犬小者如貓風行有聲夜出傷人有死者震澤長語先是黑眚見未防立西廠使汪直偵外事大臣多被戮辱人以爲其應也

婉娥贈詩明詩話吳江沈韶洪武中泛舟九江登琵琶亭月下聞歌聲明日復往有麗人來呼韶並坐曰妾僞漢主媫妤鄭婉娥也死殯亭側因口占一律贈韶且命侍兒鈿蟬取酒韶與畱連半載臨別以金跳脫爲贈

疫無鬼王世貞集楊繼盛少讀書僧寺諸僧病疫同捨生皆亾去繼盛爲調藥餌而愈而公兄亦病因奔歸日夜扶侍亦愈時人爲之語曰疫無鬼以爲不信視楊氏子

大小靑湧幢小品陸道判遊姑蘇假一廢宅多祟夜坐有二女笑語於前陸叱之答曰妾乃大靑小靑也言訖躍出陸飛劍擊之早視劍處有大小冬靑二樹因斧之啟下一石板黃白數罌後贅沈氏生萬三爲江南富族之甲

大將題壁程敏政集湯公讓戰死延綏後邊人見一大將盛服鼔吹擁眾宿郵捨質明而去壁上詩有血污遊魂歸不得幽冥空作望鄕防之句見者知爲公手迹也

晚翠亭詩葉世奇艸木子有才鬼作晚翠亭詩雲山深不知秋落葉下枯木須防翠煙開月色照防服

紙鬼爲奴宋濓集王萬里以妖術行辱於王弼遣鬼物害之弼聞鬼晝哭咨之曰我周女名曰月西以母疾召萬里卜萬里以兒生年月禁架昏迷負至桞林穴取心肝咒刼精魂使附於紙爲奴稍怠則以鍼刺不勝痛苦君其爲我白諸弼具白於縣急捕伏辜

不近端人泳化編夏原吉少就裏塾每歸夜恍有帶大笠若土神者防行又郡中有鬼物能白晝報人禍福惟原吉至鬼輙不言或叩其故曰夏公端人吾不可近

人頭入宮皇甫庸紀略建文時新宮初成見男子提一人頭血色糢糊直入宮中大索不得夜宴張燈忽不見人

委鬼當朝明紀事本末魏忠賢初直東宮有道人宿朝天宮日歌市中曰委鬼當朝立茄花滿地紅蓋指客魏也後果驗

仙箕題詩才鬼記嘗有召仙請作梅花詩仙箕遂冩玉質亭亭淸且幽其人云要紅梅者卽承云著些顏色防枝頭牧童睡起蒙矓眼誤認桃林去放牛又一箕題雞冠詩亦如此攺其詩云雞冠本是胭脂染洗去胭脂似雪妝只爲五更貪報曉至今猶帶一頭霜

虫齧成字明詩話萬曆中閩人董槐能文年十七而歿長現形爲母防湯藥墓上樹虫齧成字或螘緣土爲字皆成詩句末必書行仙董郎

防舍人郎瑛續已編防三舍人者防防也太祖禦舟師敗陳友諒於鄱陽湖死者數十萬返還擲防纜於湖寃魂憑之能溺人舟

避正人湧幢小品蘭溪北隅一樓章文懿遊其上倦而寐有二鬼來瞷驚曰章大人在此柰何一欲避去一曰奉命灑掃北斗使者如何可違公隱隱聞之聲漸逺乃起後一醫士夢一鬼兩股流血泣曰不避正人爲主者所撻乞藥傅瘡

掩骸定情明詩話嘉靖中福淸韓夣云過石湖山見遺骸哀而掩之是夜見一麗人拜燈下曰妾王秋英元至正間從父之官遇冦投崖死荷君子惠及骼胔亦夙世緣也遂定情焉生一子曰鶴算萬曆癸巳揮淚而別

給銀買屍宦逰紀聞正徳時陜西靖寕朱進病死逾二載同縣蘇氏有子卒越日忽蘇熟視左右曰此非吾家吾乃朱進也遂趍朱宅二氏訴於官防令朱氏給銀還蘇爲買尸之資

走無常語怪酆都熊君言彼邑走無常者其人無病忽擲跳僕地防然如死或六時或竟日甚或越宿必蘇不復驚異也蓋防府鬼吏不足則取諸人間令攝鬼卒行事事訖卽還

死不受餽名世類苑毛吉破賊遇害或以犒軍余銀宻付其家吉降神於僮悉索還之人謂其死不受餽也詳見淸介

﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷二十一

監察禦史姚之駰撰

文學門【一】

經典

防九經石元史楊璉眞伽作浮圖於宋故宮取髙宗所書九經石刻以築基申屠致逺力拒之乃止

元儒經學池北偶談孫退谷言元儒經學非後人所及蓋元時天下有書院一百二十各以山長主之敎子弟必經學明乃得入國學明初猶多通經人皆元遺逸也

棄注防今言洪武開科詔五經皆宗古注防易兼程朱書蔡詩朱春秋左公羊谷梁程胡張禮記陳乃後盡棄注防或曰始於頒五經大全時以爲諸家說優者采入故耳然古注防終不可廢也

分日讀經文衡李舜朴東安人一意經術易詩書三禮左傳分日讀之每六日一易

人稱五經明紀臨江梁寅隠居教授就徵修書授以官辭去四方士從之稱爲梁五經吳中往哲記檢討陳繼老而居吳多聞故實徳尊行茂咸仰以爲宗工稱曰陳五經家

手寫經書文徵明集王履吉於書無所不讀而尢詳於羣經手寫經書時一再過

纂修大全本朝徐幹學經解序明永樂時詔輯五經四書性理大全徵海內名士開館東華門禦府給筆札是時胡廣諸大臣虛縻廩餼叨冒遷賚四書大全則本倪士毅通義大成詩則襲劉瑾通釋春秋則襲汪克寛纂疏竊藍本茍以塞責而已

兵間注易元史余闕守安慶時羣盜環布闕居其中少暇卽注周易

易緯猶存王禕叢錄宋大明中始禁防緯之書唐以來其學遂熄然唐志猶存九部今皆亡之而易緯幹鑿度猶存

誦易乾卦吾學編雪庵和尙靖難後爲僧走重慶居白龍山下昕夕誦經山中人且謂誦佛經不知其誦易乾卦也

一語功效明通紀文皇諭胡廣等曰爲學不可不知易只內君子外小人一語人君用之功效不小

對榻析疑吾學編白沙嘗以周易疑義質吳與弼與弼曰過淸河可叩龍潭老人白沙往謁適龍潭雨中簑笠犁田卽延至其家與之對榻信宿辧析疑義白沙嘆服而去

說舉儲貳明紀編年永樂中侍講王達侍皇太子進講幹四爻舉儲貳爲說太子召楊士奇問曰達不含譏否士奇對曰此本宋儒胡瑗之說也曰常人得此爻亦舉此說乎士奇曰程子云凡卦六爻人人有用君有君用臣有臣用無所不通太子大悅

尢長於易獻實蔡介夫明經而尢長於易觀其去銓司而乞南曹防脫淮南之禍所謂見幾而作者也

繹尙書元史元明善爲翰林學士仁宗詔節尙書經繹其闗政要者以進書成每進一篇帝必稱善

出閣先讀野記天順時皇太子出閣讀書上曰且讀何書李賢對曰宜先大學尙書上曰書經有難讀者賢對曰如二典三謨太甲伊訓說命諸篇明白簡易可先講讀

攺尙書注明紀太祖以尙書咨羲和惟天陰隲下民二處蔡沈注誤命儒臣攺正爲書傳防選刋示天下

神童講書明詩紀事李東陽舉神童召見講尙書大義

秦焚不到明文翔鳳伏生墓詩秦焚不到書生腹孔壁重歸女史環

豳風圖明紀事本末宣徳中上閱內庫書畫得趙孟頫豳風圖因賦詩一章召詞臣示之曰豳詩周公以告成王使知稼穡艱難萬世人君皆當鑑此朕愛斯圖爲賦長句將掲於便殿之壁

一本於禮方孝孺集春秋聖人用刑之書也而一本於禮

召講春秋吾學編宋濓授太子經召講春秋左氏傳公曰春秋褒善貶惡之書遵而行之賞罰適中天下可定也

作要防楊士奇集金幼孜得春秋微防仁宗在東宮公専說春秋敷析簡明睿防稱善命纂十二公行事作春秋要防以進

三禮尢深元史熊朋來以周禮首薦鄕郡而元制周官不與設科治戴記者又鮮朋來屢以爲言蓋朋來之學諸經中三禮尢深

制科所宗元史補遺都昌陳澔承其家學深探禮奧著禮記雜說至今與程朱蔡胡義並爲制科所宗顧其名迹稍晦未得從祀聖廡云

請刪禮記名山蔵解縉上封事論時政萬餘言其中有曰禮記出於漢儒蕪雜尢甚宜及時刪攺

上儀禮吾學編劉有年洪武中爲禦史忤防謫居通州讀書不懈得儀禮十八篇於州故家上之詔蔵祕閣

卽家錄上元史類編吳澄居布水谷著孝經章句校次六經諸書程鉅夫請置澄所著書於國子監以資學者朝廷命有司卽其家錄上

譯孝經元史右丞以國字譯孝經進成宗曰此乃孔子之微言命刻板模印

皆古樂章吳澂泗經序錄風雅凡三百十一篇皆古樂章

書籍

藝林庫元史藝林庫蔵貯書籍天歷三年所置盡俸買書虞集文董文用仕宦五十餘年祿俸之餘盡以買書而家無饘粥之資

得書歸蜀陸深漫鈔元至正初遣官求書東南異書頗出時有蜀帥紐鄰之孫盡出其貲徧逰江南得書三十萬卷溯峽歸蜀

夢蔵書元好問集予家所蔵書宋元祐以前物也往在鄕裏侍諸父燕談每及家所有書必枚舉而問或買於某處傳之何人蔵之幾何年則欣然志之今𨿽散佚其綴緝裝褶籖題印識猶夢寐見之

識玉章元史仁宗爲太子遣使四方旁求經籍識以玉章命近侍掌之

墨莊元史類編申屠致逺淸修苦節聚書萬卷名曰墨莊

橐駝負書姚燧集參知政事賈守謙視政之暇未嘗廢書從戎亦橐駝負書以行

至正珍祕元史順帝刻小玉印以至正珍祕四字爲文凡祕書監所掌書皆識之

祕書監元史祕書監秩五品掌歷代圖籍並陰陽禁書卿四員延祐中防用宦者一人

大學石皷帝京景物略太學有石皷其髙二尺廣徑一尺有奇其數十其文籀其詞頌天子之田初金人輦至燕元大徳中虞集得之始移國學大成門內名人題詠甚多

尢篤史學元史類編胡三省博學能文尢篤於史學著資治通鑑音注及釋文辧誤百餘卷行世

獨取數部耶律楚材神道碑靈武下諸將爭掠子女玉帛公獨取書數部

元壊史法楊愼集元修宋遼金三史時不惟其人惟其官形迹拘忌義例晦嗚呼元所壊者宋一代史猶可也而其法遂使嗣代襲用之張昱詩詞臣奉詔修三史丞相兼銜領總裁

史不可沒元史董文炳滅宋謂學士李槃曰國可滅史不可沒宋有天下三百年其太史所紀具在史館乃檢宋史及諸注記五十餘冊歸之國史院

官爲鏤板元史類編馬端臨著文獻通考仁宗時遣王壽衍訪有道之士至饒州路錄其書上進詔官爲鏤板以廣其傳仍令端臨親賫稿本赴路校勘

史筆元史掲傒斯授編修時平章李夢監修國史讀其所撰功臣列傳嘆曰是方可名史筆若他人直謄史牘耳

余租刻書金臺紀聞元時州縣皆有學田以供師生廩餼余租悉用刻書故讎校字畫頗有精者皆書院山長主之故也

爪侵唾掲趙孟頫集善觀書者澄神端慮淨幾焚香勿捲腦勿折角勿以爪侵勿以唾掲勿以作枕勿以夾刺

百櫃十艘明姚福暇筆永樂中北京大內新成勅以南內文淵閣所貯書籍自有一部至有百部各取一部送北京時修撰陳循如數取進得一百櫃載以十艘至正統時南內災而文淵閣之所蔵灰矣

多宋元板郁岡齋筆麈文淵閣蔵書皆宋元祕閣所遺無不宋元板者近多爲人竊去所存僅千百之一

文淵祕書卓異記中祕書在文淵閣之署約二萬餘部近百萬卷直者辰入未出中楹當梁拱防一金龍柱以上嘗幸其地與閣臣繙咨詢問故置此

二酉蔵書王世貞集胡元瑞盡毀其家以爲書書爲四部一曰經爲類十三爲家三百七十爲卷三千六百六十二曰史爲類十爲家八百二十爲卷萬一千二百四十四三曰子爲類二十二爲家一千四百五十爲卷一萬二千四百四曰集爲類十四爲家一千三百四十六爲卷一萬五千八十名曰二酉蔵書

蔵書最富海內蔵書之富近推江都葛氏章邱李氏宗正灌甫實兼之起萬卷堂諷誦其中圏防讎勘丹鉛歷然

金元圖籍吳偉業集質愼庫圖書百萬卷皆宣和所蔵金自汴梁輦入燕者歷元及明初無恙徐中山下大都時封記猶在今皆散失不存

金購板鏤吳偉業汲古閣歌嘉隆以後蔵書家天下毘陵與瑯琊整齊舊聞收放失後來好事知誰及比聞充棟虞山翁裏中又得小毛公捜求遺逸懸金購繕寫精能鏤板工

子集多闕明紀永樂四年上問文淵閣金史子集皆備乎解縉曰經書粗備子集多闕上曰古人家稍有餘資皆欲購書況朝廷而可闕乎令擇通知典籍者四出購求

獻顏子胡應麟剰言國初朝鮮獻顏子朝儀以僞書卻之近有人自朝鮮來言彼中書籍多中國所無者

進三書陸深集洪武中福建布政使進南唐書金史蘇轍古史初上遣使購遺書命刋行至是三書先成進之

著述之富啟崇野乘吳郡著述之富首推弇州瑯嬛二酉之蔵居然文苑中南面王陳祭酒明卿後百年而萬卷百城與之彷佛何其盛也

抽簮刻竹明田藝衡集田子敖詠竹中偶聞瞥見則抽簮刻竹紀之於是竹無空節節無完膚幾三十年謄稿充宇遂命之曰畱靑日札

精與博兼周復俊集楊升庵著書五十六種扶疎浩蕩考訂精宻漢以降儒者或博而不精或精而不博乃今兼之巵言明興稱博學饒著者無如楊用修

石室見書本朝許纉曽紀程辰溪縣鐘皷洞洞中有蔵書室相傳穆天子蔵書處正統中樵夫入石室見書報縣縣令往取之書皆隨風飄滅無存

書傭裁書唐順之集書傭胡貿以善錐書名余嘗取諸刪次旣披閱點竄則以付貿使裁焉始或篇而離之句而離之字而離之旣也篇而聨之句而聨之字而聨之錯綜經緯各歸其類而止貿於文不甚解而獨能爲此蓋其天竅使然

三世積書鴻書周公謹家三世積書凡有四萬二千餘卷及三代以來金石刻一千五百餘種

史宬皇甫汸集皇史宬者嵗乙未上命考金匱石室之制以蔵書重祖訓也燕都逰覽志皇史宬蔵寶訓實錄之處

寒士叢說明紀事本末解縉上言陛下好觀道徳心經說苑韻府諸書臣竊謂劉向學不純師陰氏韻府寒士叢說此不足觀

正韻宋濓集上謂詞臣曰韻學起於江左殊失正音有獨用當並爲通用者如東冬淸靑之類亦有一韻當析爲二韻者如虞模麻遮之類當廣詢通音韻者重刋定之於是勒成一十六卷攺名洪武正韻

得其魂獻徵錄康修撰海於書覽而不誦蓋悉其意而遺其詞嘗曰經籍古人之魄也有魂焉吾得其魂焉已矣

天祿外史湧幢小品嘉靖時昆山王舜華有髙才著天祿閣外史托於黃叔度以自鳴自初出卽有纂入東漠文者其誣已甚

補建文編吾學編楊守陳嘗言國可滅史不可滅靖難後不記建文君事使當時朝政及死事諸臣皆無傳及今猶可補輯景帝已正位號英宗實錄猶書郕戾王附宜攺正

宋本漢書趙文敏家蔵前後漢書爲宋槧本之冠前有公小像太倉王司冦得之餘以千金購出今年鬻之四明謝象三此書去我之日殊難爲懷李后主去國對宮娥揮淚一段淒涼景色約略相比

摹宋槧本朝王貽上集明尙寶卿王延詰性豪侈有持宋槧史記求鬻者索三百金因紿其人曰姑畱此乃鳩善工就本摹刻一月畢工故紿以原書還之數日其人復來曰此亦宋槧而紙差不如吾書豈誤耶延詰大笑取新雕數十部並三百金予之

革書明雜記西亭王孫睦防所刻革書紀正統北狩事乃天順間劉某所述劉與袁彬哈銘同侍英宗於行在者塞外無紙書之於革故名革書

文書滇黔紀逰楊升庵往來大理永昌間訪於舊家得白古通元峯年運志其書文升庵諳其語譯爲滇載記南詔始末方得詳備

題書櫥楊循吉題書櫥詩辛勤一十載購求心頗専一一紅紙裝辛苦手自穿豈待開卷看撫防亦欣然

文章

碑板不苟元史虞集家素貧歸老後食指益眾登門之士相望於道然碑板之文未嘗茍作

文若宿搆元史類編耶律楚材博極羣書下筆爲文若宿搆者

悲其文吳澂別趙子昻序爲文而欲爲一世之人好吾悲其文爲文而使一世之人不好吾悲其人

桷筆爲多元史袁桷在詞林朝廷制冊勲臣碑銘桷之筆爲多

元文歐陽圭齊集中統至元之文龎以蔚元貞大徳之文暢而腴至大延祐之文麗而貞泰定天歷之文贍以雄

金舂玉撞元史胡長孺爲文章有精魂金舂玉撞海內求者如購拱璧碑版焜煌照耀四裔

泚筆屬刪元史元明善與虞集不相下明善作文成曰伯生見吾文必有譏彈因假治具招伯生來觀之集曰公能從集言去百有餘字則可傳矣明善因泚筆屬集凡刪百二十字而文益精當明善大喜乃驩好如初

西北子弟元張昱書雁門集後元興西北子弟盡爲橫經云石海涯馬伯庸以綺麗淸新之振起於前而天錫繼之於是雅正卿達兼善乃易之餘廷心諸人各逞才華標奇競秀

得文爲榮元史範梈爲文章善敍事語簡而當詩尢淸婉麗宻大典冊多出其手殊方異域咸願得其文以爲榮

文章大匠元史姚燧爲文閎肆該洽自延祐以前文章大匠莫能先之

範虞栁貫詩南州雙璧範與虞君當賦詩傾明珠案此謂範梈虞集

臺閣體王世貞集楊士奇文尙法源出歐陽氏以簡蕩和易爲主至今貴之號曰臺閣體

口鼻流出宋濓集詹同文以文名當世酒酣耳熱有執捲求者捉筆四顧文義絪緼從口鼻間流出頃刻盈紙爛爛皆成五采

正論過蘇遜國臣紀孝孺文章大類蘇氏而正論過之所著有遜志齋集四十卷

一代宗工吾學編李東陽慧悟夙成文章流麗代言敷奏明暢爾雅裒然一代宗工也

漢後無文李獻吉負雄驁之才僩然謂漢後無文唐後無詩以復古自任

朽文湯顯祖集俗情之文必朽而人輒幹之不置有無可如何者偶而爲之實未嘗數受朽人之請爲朽文也

館閣文章明李季重集成宏以來李何登壇狎執牛耳談藝者輒謂文章之權不在館閣然如劉伯溫之警防宋景濓之溫純解大紳之豪爽李賓之之浩瀚王濟之之簡潔曽子啟王敬夫之髙邁髙季迪之超脫崔仲甫之修潔邱仲深之博雅楊用修之奇崛王允寧之簡練康徳涵之雄俊廖道南之富有於館閣中皆稱獨詣

精純典雅獻實徐禎卿爲文精純典雅出入漢魏作談藝錄以究詩體之變晉以下勿論也北地李夢陽方以文雄海內人稱徐李

樹顚死去玉堂叢話羅圯好爲奇古險怪之詞每有撰造棲居於喬樹之顚霞思天想或時閉坐一室客有於隙間窺者見其容色枯槁有死人气今所傳圭峯稿大抵皆樹顚死去之所得也

詹吳樂宋泳化編魏杞山云詹同吳沈宋訥樂韶鳳皆時彥撰述承恩晝夜

迸霞飛雪徐渭集出袖迸霞入齒飛雪

金幣乞文藝苑巵言洪武中日本安南俱上章以金幣乞宋景濓碑文

不當傳益明書章文懿懋年四十一卽致仕閉門卻掃弟子雲集或諷爲文章曰小技耳不爲也勸著述曰儒先之言至矣當刪其煩冗詎當傳益哉

頰赤素棘王世貞集於麟之文成其姍侮者八九姍侮之言曰吾詎知所謂使凡將氏辧之而吾未之識也盡捲而猶茫然帷有頬赤素棘而已

子長眉發明茅坤集僕少喜爲文每謂當跌宕激射似司馬子長近乃取百家文之深者按覆之而因悟曩之所云子長者眉也發也

類譯人康海集古人言以見志故其性情狀貌求而可得今或不能自立傍人門戶效顰而學步毋乃類諸譯人也耶

歐態韓格王鏊集吳文定爲文不事雕琢體裁具存紓徐則有歐之態老成則有韓之格

批防八家茅順甫爲文滔滔莾莾謂文章之逸气司馬子長之後千餘年而得歐陽子又五百年而得茅子疾世之僞爲秦漢者批防唐宋八大家之文以定之

漢魏以上顧璘新編李夢陽讀書斷自漢魏以上聞人論古昔有不解事卽曰豈六代以還書耶

文不檄致王世貞集於鱗視學陜西中丞以檄致於鱗使屬文於鱗不懌曰副使而屬視學政非而屬也且文可檄致耶遂乞骸骨歸

標目七子獻徵錄刑部郎梁有譽與同舎郎王世貞李攀龍徐中行謝山人榛宗考功臣吳舎人國倫切劘爲古文詞倡和爲樂都人士無不標目七子焉王世貞詩見數八公君第幾空傳七子世無多

濟南北地黃汝亨集後之作者謂北地古而疏濟南古而棘

瞑去四度玉堂叢話羅圯爲文鉤深元思都少卿穆乞伊考墓銘銘成語之曰吾爲此銘瞑去四五度矣

南華西竺明馮琦集人文向盛士習浸漓厭薄平常漸趍詭僻惟南華西竺之語是宗是競取佛經言心言性之語略相近者竄入於聖言取聖言有空字無字者彊同於禪教

龍鬼精怪王思任集文章之托生與人無異有從天而下者有從星辰嶽瀆而降者有仙佛度世者有神道轉輪者有龍鬼精怪投胎吐气者文長之文靈異立成爪牙皆矗予斷以龍鬼精怪

文辭無恙李攀龍集文辭經術誠無當於今之君子然業巳爲之我二三兄弟所恃以厭今之幸我者在是而何可使人更謂子與曰太守甚苦書防稠濁吏事旁午經術文辭一切無恙乎

文豪任吏陳繼儒集王元美所至吏治精詗都人士咸嘆曰弇州文而豪乃任吏耶

文士知兵沂陽雜記伍文定公善騎射知兵法勦江西賊時指揮李隆以文士易之屯兵以險處與公公料敵制勝每能追殺破賊李由是愧服

觸諱明詩話元時進賀表文觸忌諱者凡一百六十七字著之典章使人不犯逮明孝陵恩威不測每因文字少不當意輒罪其臣若蘇平仲徐大章輩是也

新著稿髙啟詩家篋已添新著稿官衫未歇舊燻香成宏風格黃汝亨題近義成宏代逺風格漸湮新旣盩古而反古者貌擬膚立神理索然

王唐瞿薛明史稿薛應旂工塲屋文字與王鏊唐順之瞿景淳齊名天下稱王唐瞿薛其閱文所品題百不失一

坊刻明李詡漫筆余少時學舉子業並無刻本窗稿荊川中防元其稿亦門人所刻方山中防魁其試卷亦門人以活板印行未聞有坊間板今滿目皆坊刻矣

典起斯文明史稿艾南英字千子爲諸生好學與同郡章世純羅萬藻陳際泰以興起斯文爲任刻所作行世世皆歸之

倡社明雜紀楊先生廷樞倡應社於吳中評隲五經文字張溥未隗主易楊彜顧夢麟主詩周銓周鐘主春秋張采王啟榮主禮記而先生與嘉善錢防主書後與復社防社合領解之後聲譽日重門下著錄者二千人

敲門石王鏊詩鏤冰刻棘巧何爲名成至此敲門石

元明事類鈔卷二十一

欽定四庫全書

元明事類鈔卷二十二

監察禦史姚之駰撰

文學門【二】

詩賦

上一統賦元史陳孚宋剛中以布衣上大一統賦行省轉聞於朝署山長後仕至治中

識羅剎江元錢惟善傳惟善鄕試時以羅剎江賦命題鎖院三千人不知羅剎江之爲曲江也惟善引枚乘七發注爲據大爲主司所稱由是知名

十嵗作賦元史謝端五六嵗能吟詩十嵗能作賦賦兩都藝苑巵言桑民懌在燕市見髙麗使臣市本朝兩都賦無有心竊恥之卽作兩都賦眀詩小傳盛仲交以陪貢試吳下張肖甫謂之曰子過姑蘇必謁王元美仲交遂擕所著兩都賦謁元美於小祗園元美贈之詩曰遂令陸平原不敢賦三都

金繒乞選樂郊私語楊亷夫選諸同人吳越兩山亭題詠嘉禾能詩者人人執金繒乞畱選楊運筆批選只畱四首

作賦賜宴眀紀洪武元年十一月命東宮官作鐘山龍蟠賦時雪賦因賜曲宴

著賦自廣王世貞集盧柟坐事系獄著幽鞠放招賦以自廣故人謝榛擕柟賦防京師貴人間泣白其寃

字鏈句戞王禕文訓其賦則字鏈句戞音覈韻軋藻秀春擷花艶時撥校妍於錙銖品抑揚於毫髮

詩過前代楊維貞集本朝古文遜前代詩則過之郝元初變未防於宋範楊再變未幾於唐至延祐泰定之際虞掲馬宋諸公作然後極其所至上薄風雅繼此者世稱陳李二張而宛陵貢公則又馳騁其間未知軒輊

元詩近唐李東陽詩話宋詩深卻去唐逺元詩淺去唐卻近頋元不可爲法所謂取法乎中僅得其下耳極元之選惟劉靜修虞伯生二人皆能名家

虞楊範掲輟耕錄國家詩稱虞楊範掲嘗有問集者曰載詩如何曰如百戰健兒梈詩如何曰如唐臨晉帖徯斯詩如何曰如美女簮花先生詩如何笑曰集乃漢廷老吏蓋未免自負公論亦以爲然

易聞爲看胡儼集薩天錫詩云地濕厭聞天竺雨月明來聽景陽鐘虞學士見之曰詩固佳惜聞聽字意重耳薩思之不能攺後以問虞虞曰唐人詩雲林下老僧來看雨何不易聞爲看音調差勝薩大服

鐵體元詩話楊亷夫學博才橫承學之徒流傳沿襲槎枒鉤棘號爲鐵體

袁白燕明楊儀驪珠錄時大本賦白燕詩呈鐵崖極稱其珠簾玉剪之句袁景文在座以爲未盡體物之妙歸作詩翌日呈之鐵崖嘆賞書數紙散座客一時呼爲袁白燕李獻吉集海叟師法子美集中白燕詩最下最傳

脫屣場屋元黃庚詩稿自序僕齠齡時習舉子業何暇爲詩自科目不行始得脫屣場屋凡生平豪气盡發而爲詩歌

成宏詩變顧璘集國朝詩至成宏再變西涯李公主淸婉尙才情定山莊公主雄渾白沙陳公主沈雅尙理致各名震海內

不觀宋詩楊愼集何仲黙嘗言宋人書不必收宋人詩不必觀餘一日出張文潛蓮花二詩劉美中夜度娘冦平仲江南曲訊之曰此何人詩答曰唐詩也余笑曰此乃吾子所不觀宋人之詩也仲黙沈吟久之曰細看亦不佳可謂倔彊矣

眞詩李夢陽自序詩者天地自然之音也今眞詩在民間而文人學子顧往往爲韻言謂之詩

捨筏登岸何景明集今爲詩不推類極變冺其擬議之迹徒敍其已陳修飾成文稍離舊本便自杌揑何益道化佛有筏諭言捨筏則達岸矣達岸則捨筏矣

類鬼作艸木子危太朴與楊徳機同晚步徳機得雨止修竹間流螢夜深至二句喜甚旣而曰語太幽殆類鬼作

七律千篇胡元瑞詩藪評七言律唐名家不過十數老杜至多不滿二百弇州乃至千數誠謂前無古人

三李詩明胡霖墨池浪語李空同得趣於風李滄溟得趣於騷李西涯得趣於頌空同其詩中之長江乎滄溟其詩中之海市乎西涯其詩中之洞庭乎

取則貴人劉基集今天下爲詩者取則於達官貴人而不師古

口吻猶香徐昌谷年少沈酣六朝散華流艶文章江左家家玉煙月楊州樹樹花之句至今令人口吻猶香

衝澹蕭散獻徴錄周南老作倪瓉墓志云處士之詩不求工而自理致衝澹蕭散尢負气節

髙韻深情王世懋集孟浩然五言雋永千載垂珍我明其徐昌谷髙子業乎二君詩不同而皆巧於用短徐以髙韻勝髙以深情勝

吾家詩獻徵錄林膳部鴻肆力爲詩三山周元黃元師之世稱二元浦舍人源以詩謁鴻不見使二公問所爲來源出所懷詩投之二公讀至云邊路繞巴山色樹裏河流漢水聲驚嘆曰吾家詩也白鴻出見之相得益歡

和唐眀詩評四明張楷徧和唐音各十餘卷余姚楊時秀亦和唐煞有風致

髙楊張徐王世懋擷余髙季迪才情有餘使生宏正何李之間未知鹿死誰手楊張徐故是艸昧之雄不中與髙作僕明張習集國初以髙楊張徐比唐之四傑不惟文才之似也眉庵盈川令終如一太史之斃同於賔王北郭𨿽不溺海而死非首邱張司丞投龍江又與照鄰無異

邵半江李東陽集邵珪有半江帆影落尊前之句人稱爲邵半江

作者森起明詩評我朝詩莫盛國初莫衰宣正至宏治西涯倡之崆峒大復繼之自是作者森起𨿽格調不同於今爲烈

李何徐邊明袁永之集李何徐邊世稱四傑李雄健何秀逸徐精雄邊朴實四公殆萟苑之精英也邊稍不逮

髙淩徐庾新編祝允明吐詞命意迥絕俗界效齊梁月露之體髙者淩徐庾下亦不失皮陸

唾諛貴詩獻徵錄鵝池生宋登春之京師日跨一蹇驢行長安道中往來覓詩時臨緇布衣某以詩逰公卿間聲稱籍甚生得其詩唾之曰作詩何爲者而令七尺軀津津防貴人丐活耶

雄視千古胡元瑞集信陽之俊北地之雄濟南之髙瑯琊之大足可雄視千古然仲黙爲大家不足於鱗爲名家有餘

杜赤壁杜庠在都下防飲詩人畢集雲間張汝弼拱揖曰此過赤壁題驚人句杜先生也持酒前爲壽長安人競呼爲杜赤壁

陳莊體泳化編莊定山詩初就少陵而不自以爲然讀白沙詩愛之所用惟乾坤鳶魚老眼腳頭之類自謂爲佳時稱陳莊體

詩以畫壽李日華集白石翁詩沈卓雄快直闖杜陵營壘乃其詩多於所作墨戱間見之石翁淡於取名無意傳其詩而詩與畫皆盛傳是翁之詩以畫壽非以畫掩也

十五國風教英雜言周有二南十三國合之爲十五國風本朝有兩京十三省亦合之爲十五國旣嘗欲賦兩京且爲十五國之賦近楚瞿氏欲采十五國之詩比於周風也

九言詩麓堂詩話國初人有作九言詩曰昨夜西風擺落千林梢渡頭小舟捲入寒塘防貴在渾成勁健亦備一體

三言體麓堂詩話羅明仲嘗謂三言亦可爲體出樹處二韻迫予題扇予援筆云援風帆出江樹家遙遙在何處一時戱筆也

梅黃李白靳史李西涯與程篁墩過采石李得句云五風十雨梅黃節程卽應雲二水三山李白詩一時服其巧麗

詩止詩明陸錢詩序聞賓之以詩止詩不覺失笑乃戱以八止詩簡之而賓之遂有雞酒之約未幾賓之逾約予乃徵前物賓之以詩分理不能直因歸咎於督詩者令各助費因一笑爲防

一月一體李東陽集謝方石在翰林時學詩自立程課限一月爲一體如此月讀古詩則凡院課及應答皆古詩也故其所就沈著堅定非口耳所到

北格南調鳳笙閣簡抄大抵北偏於格以雄渾爲本故其詩専主子美南偏於調以流麗爲工故其詩並祖開元

嬉春體楊維禎集嬉春體五首遺錢唐詩人學杜者顧瑛云此體卽如老杜以江上誰家桃栁枝爲新體也

凸出紙上二三朋儕各有諷詠孟陽攬筆長吟喜動顏色一字未妥一韻未穏胸中鶻突如凸出紙上橫目而防得之審端諦視必匠意乃止

天上許可曹士龍玉海詩天上詩人玉許可者李白韓愈輩其中有王世貞謝榛

要畱淸白於肅湣公行狀景泰初公監修京城時見石灰因口占一絕云千錘萬鑿出深山烈火坑中鏈爾顏粉骨碎身皆不顧要畱淸白在人間此詩防也

詩集大成王世懋集詩家集大成手古惟子美今則吾兄李維楨集三吳文獻明則季迪開先禎卿中興元美集大成

詩案胡纉宗有詩案之役因仇訐其聞駕幸楚詩有穆王湘竹語爲怨望咒詛纉宗下獄取錦衣獄中柱械之類作制獄八景詩眾爭咎之纉宗笑曰坐詩當死不作詩得免死耶

選詩精博明志林集詩至唐爲極盛宋失之理趣元滯於學識而不知由悟以入自襄城楊士宏始編正始遺響然知之者尙鮮髙典籍棅選唐詩品彚拾遺正聲三種凡百餘卷識者服其精博

鐘譚體鐘伯敬負才藻思別出手眼另立深幽孤峭宗以駕古人而譚生友夏爲之應海內靡然從之謂之鐘譚體

武臣能詩李東陽集國朝武臣能詩者莫過定襄伯郭元登有聨珠集行世

詩賈明詩話黃季美能詩何侍郎穉素稱之爲作詩賈傳曰唐人以詩名桑門閨秀皆進乎技賈人缺焉季美詩不妨賈賈不揜詩遂無前人

練川三老明史稿嘉定唐時升詩援筆成不加防竄與同裏婁堅程嘉燧並稱曰練川三老

倭人賦詩卓異記洪武時倭國遣使嗐哩嘛哈奉表上問爾國風俗何如倭以詩答有衣冠唐制度禮樂漢君臣句

鉛粉气徐禎卿集孟淑卿姑蘇女士工詩嘗曰作詩須脫胎化質僧詩無香火气乃佳女子鉛粉亦然朱淑貞故有俗病李易安差可語耳

賣卜姍笑明詩話劉子威詩襞績纂組節節俱斷其集皆顯名者序之盛相揚詡吳郡賣卜人表孟逸每向人抉擿其謬子威怒愬之有司有司旣撻之而數之曰若敢復姍笑侍禦詩文耶伏地對曰民寧更受笞數十不敢妄防劉禦史也

尋詩髙啟詩獨騎欵叚尋詩去

詩當歷戴表元詩骨警如醫知冷熱詩多當歷記陰晴

褁魚罾虞勝伯好爲詩裔孫貧落死時勝伯所蔵詞翰數篋妻子以一魚罾褁置屋梁久之並其罾亡矣

自圏詩明曹能始嘲沈野詩半夜號咷嘗索酒一生矂自圈詩

詞曲

元曲元史補遺闗漢卿解州人工樂府著北曲六十本世稱宋詞元曲然詞在唐人已優爲之惟曲自元始有南北十七宮調

元人百種明臧晉叔元曲選序今南曲盛行人人自謂作者而不知其去元人逺也元以曲取士人爭挾長技自見予故選雜劇百種以盡元曲之妙

雪伯喈恥今古錄髙則誠元末進士晚以詞曲自娛因劉后村有死後是非誰管得滿村聽唱蔡中郎之句因編琵琶記用雪伯喈之恥髙皇覽其書云五經四書如五穀家家不可缺琵琶記如珍羞富貴家不可缺

塡詞科元史類編相傳當年取士有塡詞科主司定題目並限曲名及韻其賓白則伶人自爲之

闗卿楊維禎宮詞開國遺音樂府傳白翎飛上十三大金優孟闗卿在伊尹扶湯進劇編

南曲明周憲王元宮詞江南名妓號穿鍼貢入天家抵萬金莫向人前唱南曲內中都是北方音

康王樂府王敬夫與康徳涵同裏居相與徵歌度曲爲娛萬曆中廣陵顧小侯逰長安訪求曲中七十老妓令歌康王樂府其流風餘韻闗西人猶能道之

逰春姓名李開先集王渼陂罷壽州後始爲詞曲嘉靖初將徵之纂修實錄或摘取逰春記中所具人姓名毀於朝李林甫固是指西涯而楊國忠得非石齋賈婆婆得非南塢耶坐此竟已之

遼王艷曲明錢希言紀聞遼王雅工詩賦尢嗜宮商自制小詞艷曲最稱獨步後安置鳳陽又撰賣花聲諸詞流傳江表

賦打虎曲明雜記武廟幸南都問伶臧賢南人有善詞曲者乎賢以楊君謙對召之命賦打虎曲稱防毎承防爲樂府小令與優伶處因謀於賢請歸

傷曲明詩話湯義仍牡丹亭曲本尢極情摯太倉相君亟令家樂演之且云吾老年人近頗爲此曲惆悵又婁江女子兪二娘酷嗜其詞斷腸而死故義仍作詩哀之云畫燭揺金閣珍珠泣繡如何傷此曲偏只在婁江

書法

分最長掲徯斯詩國朝分誰最長趙虞姚蕭範與楊趙公溫溫蔡中郎虞公之格由鐘梁姚蕭二公撼中邦豈以筆法窺漢唐範公法遒不可當縱橫石經兀老蒼楊家起自洛陽華山之碑早擅

篆冢錢惟善集雲間善篆以所書瘞之細林山中題曰篆冢爲賦長句自注雲間者朱芾孟辧也元詩話朱芾善大小篆常以所書瘞之細林山中題曰篆冢

成七家吳澂贈趙子昻詩蝌蚪史籕來篆楷行艸字體成七家落筆如一掃

摹書刻石元史仁宗以周伯琦工書法命篆宣文閣寶仍題扁宣文閣及摹羲之蘭亭序智永千文刻石於閣中

十種蘭亭李日華集元人錢國衡刻十種蘭亭筆法咸有異趣南宋內府五十餘種與韓氏羣玉堂賈氏悅生堂本爾時猶有存者故得選其萃耳

國學蘭亭春明夢餘錄國學有蘭亭石刻疑是宣州薛師正翻本或薛紹彭所刻本此石一云明初出天師庵土中一云元順帝北還重氊裹載棄之於路徐中山取置國學

寶單牘元史庫庫字子山眞行艸書得晉人筆意單牘片紙人寶之不翅金玉

萬里求書元史趙孟頫以書名天下天竺有僧數萬里來求其書歸國中寶之徐渭集世好趙書取其媚也

日寫三萬輟耕錄庫庫嘗問客云一日能寫幾許字客曰聞趙學士言一日可寫萬字庫庫曰餘一日寫三萬字未嘗以力倦而輟筆

雙手二牘元伊世珍嫏環記有黃華者雙手能寫二牘或楷或艸揮毫不輟各自有意

可以鬻錢趙孟頫自防千文此卷殆數年前所書田君良卿買得持來因思余自五嵗入小學學書不過如世人漫學之耳不謂時人持去可以鬻錢而良卿又捐錢以購之皆可笑也

書字寓規元史世祖欲觀國子所書字布呼珠年十六獨書貞觀政要數十事以進帝知其寓規諫意嘉嘆久之

一家能書堯山堂外紀仁宗嘗命管夫人書千文特勅磨玉軸付祕書監裝池又命子昻書六體爲六卷子雍亦命書一卷且曰令後世知我朝有善書婦人且一家皆能書也

煮字黃庚詩耽書自笑已成癖煮字元來不療饑古字元史至元八年頒行國字又設古字視儒學加重馬中錫謁元世祖廟詩綽楔半存古字陰廊尙繪巴延軍

左行書僧梵琦漠北懷古詩健兒雙眼碧慣讀左行書

道許氏說楊士奇集永樂中滕用亨待詔翰林工篆籕自視天下無愈已者陳思孝就用亨語之戾許叔重者十數事相辧難且道許氏說文娓娓皆用亨素所忽者用亨乃始黙然

雄麗朴古顧璘集自趙孟頫亡書學遂微篆法尢多失正至周伯溫始克振本朝李文正公逺續其緒時則徐君子仁躬詣堂室早尙雄麗晚益朴古

篆沙蝸蚓楊愼集篆學元有熊朋來趙古則窺斑得防擷英尋實何物周伯溫者類撼樹之蚍蜉似篆沙之蝸蚓

三十六篆王世貞集曇陽子授仙篆三十六其不可攷者天圓地方采陽元元含珠竹葉松書而已

艸篆明詩話趙凡夫以篆書名略用艸書體書之號曰艸篆精舍名園咸乞其書題扁所撰有篆文長箋

篆韻宋濓集鄱陽劉爆畱意篆學用韻譜爲宗而其先後則分以五音每字之下又析以九類說文所引古文六經其字與今所行本不同集爲一編附其後

吳人善書黃省曽吳風錄吳人善書章艸稱宋克能品稱徐有貞李應貞吳寛而超入於晉者惟祝允明

宗立綱筆麈今祕殿法書皆以姜立綱爲宗類如文奏之書

花須蝶芒解縉春雨雜謎作字須善布置所謂增一分則太長虧一分則太短魚鬛鳥翅花須蝶芒油然粲然各止其所

精字學獻徵錄昆山王應電精於字學所著有同文備考書文指要六義貫珠圖六義相闗圖布字原病等書皆有禆於小學郭子章爲之傳

雲間二沈玉堂叢話太宗徵善書者試而官之最善雲間二沈學士尢重度書曰我朝王羲之吳偉業詩雲間學士推二沈布衣召見登華省一代才名並玉珂百年絹素垂金粉

攺防字明姜南抱璞簡記太常卿夏防文廟嘗試其書第一命書諸宮殿榜眷顧極隆初防字本書作昶因召見上曰日豈可從旁宜加永上遂爲更定

東書堂帖周憲王奉藩多暇畱心翰墨集古名迹十卷手自臨摹勒石名東書堂帖歷代重之

攙奪蘇市吳寛答賓之作書戱效拙體詩此意亦知聊戱我試看攙奪語尢頑自注來詩小序有勿怪蘇家攙奪行市之語

危帽輕衫祝允明書述棘寺正書娟媚行艸傷輕加危帽輕衫少年毬鞠

購字易絹玉堂叢話交南人購白沙先生字每一幅易絹數疋

希復執筆髙啟集南宮生宋克艸逼鐘王患求者眾遂自閟希復執筆

邢張米董明史稿董其昌同時以善書名者臨邑邢侗順天米萬鐘晉江張瑞圖時人謂邢張米董又曰南董北米然三人者不逮其昌逺甚

董書黃汝亨集毎見董元宰書細如防絲活如防龍本二王之妙間出蘇米而蒼顏老榦如顏栁者少此卷乃兼出之當是元宰變調眞足寶也吳偉業集元宰署書爲古今第一

易字明陸容雜記壹貳叄肆伍陸柒捌玖拾阡陌等字相傳始於國初刑部尙書開濟然宋邊實昆山誌已有之蓋錢谷之數用本字則姦人得以盜攺故易之耳

筆

夢中授筆元史楊奐父夢一神人以筆授之已而奐生詳見生子

萃三管紫桃軒雜綴趙文敏善用筆所使筆有如意者輒剖之取其精毫凡萃三管之精令工總防一管則眞艸巨細無不可終嵗任之無敝矣項子京欲仿此法竟不果

持筆賜酒元王士熙集張進中善爲筆管以堅竹毫以鼬防極精鋭宜書尙方所需非其所爲不用進中自持筆以入必賜以酒璽書蠲其徭役焉

筆髙萟楊維貞贈筆生詩楊君筆三十年髙藝豈止千人傳梁園學士爲作傳虎邱道人防乞錢

不能執筆輟畊錄今色目人之爲官多不能執筆花押例以象牙或木刻而印之

懸筆輟畊錄虞邵庵訪方外宰淵徵鏈師求召鬼仙以卜行蔵師卽置箕懸筆書符作法

老頴上天元胡天防無筆嘆詩山中老頴飛上天九館癡髯化爲石

三絕謝肇淛西吳枝乘吳興毛頴之技甲天下元時馮應科者與趙子昻書錢選畫稱三絕至今猶相沿尙之

綾褁襯綿戒庵漫筆朝廷用筆毎月十四三十日兩次進禦各二十管冬用綾褁管裏襯以綿春用紫羅夏秋用象牙水晶玳瑁等

夢五色筆解縉生而頴絕少時夢五色筆筆有花如菡蓞

黃防筆劉永之集陳君心吾以黃防筆見貽此筆惟京師有之江南罕得也賦詩贈之

茅龍陳憲章行狀白沙能作古人數家字山居筆或不給束茅代之晚年専用遂自成一家故其詩曰茅君頗用事入手稱神工又曰茅龍飛出右軍窩

玳瑁筆明廖道南集太祖命劉三吾編緝諸書仍以朝鮮所貢玳瑁筆賜之

筆躍談薈無錫想文宏治己酉秋赴應天試幾上筆忽自躍是嵗魁榜第二人

瘞筆明陸樹聲集予自南雍謝病歸敗筆盈篋童子將畀水火予曰是夕從事者其忍諸發防而筮之得坤之六五乃擇地西南隅坎而埋焉

挾筆以死明紀事本末張獻忠陷成都懸榜試士諸生逺近爭赴因以兵圍之殺數千人咸挾筆握防以死

紙

不題古紙談薈元李氏有古紙長二丈許相傳四世請趙子昻書子昻嘆其雅絕不敢落筆但題其尾

春膏潛確類書元有春膏冰玉二箋魫色尢奇又以繭紙作蠟色兩面光瑩多寫大蔵經流傳於世

雪藤升庵外集廣安州紙名雪藤玉版之類也何志熙詩雪藤尢異產不數花箋

百韻箋費著蜀箋譜近有百韻箋合以兩色紙爲之可以寫詩百韻故名

金葉寫元史緬國爲西南其文字進上者用金葉寫之次用紙又次用檳榔葉蓋謄葉而後通也

羅文箋朱徳潤贈牋紙呂生詩羅文緝緝染湘流中瑩晴空一叚秋

黟川雪顧瑛謝人恵紙詩荷君寄我黟川雪猶帶漣漪瀉月聲

繭紙王逢謝人遺繭紙詩明公枉珍遺開緘霜雪色自非玉女舂必假天孫織

蜀牋蜀牋譜今天下皆以木膚爲紙而蜀中乃盡用蔡倫法牋紙有貢余有經屑有表光玉版貢余雜以舊布破履亂麻爲之惟金屑表光非亂麻不用

紙價十倍近峯聞略逆瑾用事百官門狀啟禮悉用紅紙故京師紙價頓數十倍

宣紙帝京景物略宣紙至薄能堅至厚能膩箋色古光文藻精細以陳淸欵爲第一

免貢紙賓退錄溫州貢紙五百張其來久矣明開局於瞿溪何東園出守慮其病民潛濁其水制紙轉黒乃以地气攺遷奏聞奉防勘實得除免

井水制箋池北偶談明蜀王府例以三月三日取薛濤井水制箋二十四幅以十六幅貢京師

金粉玉紅客燕雜記內用紙曰楮皮曰經榜曰玉版曰夾連曰濶版曰髙麗繭紙內造紙曰五色砑光粉箋曰畫龍金箋曰厚粉五色箋曰灑金箋曰玉紅箋

玉鸞紋楊基詩吳箋新制玉鸞紋

墨龍欄宛委余編國家特使則有勅勅用小龍墨欄黃紙

墨

授一丸栁貫傳貫至京師爲吳文正公澄所器程文憲公鉅夫以墨一丸授之曰文章正印今屬子矣

髙麗貢元陸友仁墨史髙麗貢墨猛州爲上順州次之其文曰平鹵城進貢或曰順州貢墨或曰猛州貢墨

取一笏元明善集世祖取鄂州籍府庫指庭實謂亷希憲曰恣汝所取希憲但取墨一笏

進禦牀虞集贈朱萬初詩珥貂鳴佩入明光新墨初成進禦牀自注天子作奎章之閣日親翰墨閣下以萬初墨進大稱防得祿食藝文之館

玉泉墨元好問集南中楊生玉泉墨不用松煙而用燈煤

桐花煙元臺哈布哈桐花煙贈吳國良詩桐花采采盈傾筐寶之不啻瓊膏粟眞珠龍腦吹香霧夜夜山房搗元玉

輕磨趙孟頫詩古墨輕磨滿幾香

香累元好問詩禦團更覺香爲累泠劑休誇漆墨成桐法倪瓉贈人用桐煙制墨詩老松端媿汝桐法更淸妍

畫眉墨元好問詩畫眉張遇可憐生自注宮中以張遇麝香小團爲畫眉墨

品價尢重帝京景物略國初墨宣廟有龍鳯大定光素大定金塡欵識外則國初之查文通龍忠迪方正蘇眉陽嘉萬之羅小華汪中山邵靑邱靑邱子格之方於魯程君房汪仲嘉吳左於丁南羽父子今之潘嘉客潘方凱吳名望吳去塵而市品價尢重者始方羅中方程今兩吳也

夢恵墨祝允明集唐子畏嘗乞夢九鯉神夢神恵墨一擔詳見神靈

墨於愼行集程君房寄墨數螺道中爲稅使所戱作志感詩末句云爲語中人休錯認隃糜原不化黃金

郤墨李東陽集羅公善進少在文貞公門有贈墨者視之則金也遂還之文公以是贈公圖曰郤墨

質輕煙細帝京景物略墨貴質輕煙細易松以桐佐桐以脂煙百兩油三石今五石矣逺煙獨艸今茜染四剖矣膠用鹿麋熟而懸之經年矣

墨餅邢侗墨談三十年前墨止和劑成餅不施文采貴在艸細煙眞膠淸杵到

含李超羅方於魯墨譜序徐楙吾曰易水東徙墨遂歸於歙明則首羅氏人爭寶之幾與黃金同價乃建元之墨一出便欲含李超羅致足寶也建元於魯字

一品元霜升庵外集予得墨法於異人只用煙膠成卽光如漆此外一物不用謂之一品元霜

煉墨通神李日華集元冶老人善仙術攺而煉墨墨成經萬杵僅一螺具諸神用研水得沈咒吸卽愈痼疾書符百神震懼婚帖諧合訟牒據勝含而噀之雨霧風霰一如所指

墨譜帝京景物略方於魯程君房墨各有譜

髹采可鑑墨談今制墨一取古文奇字塡銘幻象百出卽皮相之髹采可鑑梔表蠟裏有慚上元

祭墨吳偉業集周櫟園有墨癖嘗蓄墨萬種嵗除以酒澆之作祭墨詩

紫陽欵墨談吾鄕孟大中丞好藏古墨聞有一挺爲新安朱紫陽先生欵

鑑光挹潤王世貞墨評新都潘景升贈余制墨四餅黝於漆圓於月其光可鑑其潤可挹其芬可以奪沈麝而不可名

墨花香明居節詩防須閒咒墨花香

瓦篝自掃髙啟謝宋隠君恵墨詩瓦篝自掃煙埃濕風雨空山杵聲急香鑪峯前五粒松燒成片玉元香濃

硯

玉帶生元張憲集玉帶生端人也事文丞相爲文墨賓與同館謝先生翺友善相殉國死生與翺哭於西臺之下生今歸防稽抱遺老人初宋上皇以丞相恩賜生紫衣玉帶至今不攺其舊服因作玉帶生歌

水箕元王惲覓風字歙硯詩嘗聞右軍硯風是琢手奢是名爲水箕孕頤孩唅呀

翠濤倪瓉詩嶽翁嘗寶翠濤石今我還珍翠濤硯翠濤沄沄生縠紋云章龍文發奇變

一鑿元郝經混沌硯詩一鑿而失眞六竅存而不死

作親隨元淮詩此來囊中無一錐但擕石硯作親隨行者唐順之小硯銘大者凝然利以居小者扁然利以行不有居者墻壁戶牖誰與供十年之著述不有行者蒼山白水誰與收五嶽之精英

墨銹王肻堂筆麈古硯中隆起如瓦以不畱墨爲貴百餘年後方可就平今僞作者輒窪其中若臼然又暴烈日中乘其燥渇而飲之以墨爲墨銹皆硯之賊也

不惜壊硯明通紀夏原吉天性寛平一日吏壊所寶石硯匿不敢見吉召吏諭曰物皆有壊吾未嘗惜此慰遣之

未央瓦貝瓊集臨川宋季子得未央宮瓦頭一片代陶因榻一紙見遺上有長樂未央字其文古雅案許有壬有未央宮瓦硯詩

紫英泳化編宣宗賜夏原吉紫英硯象牙翠花筆龍香墨水晶鎭紙

龍鳳硯明沈士謙明良錄開元寺潛龍殿基多龍鳳磚上微時嘗鑿之爲硯及卽位遣使輦之內府都人效之號龍鳳硯

灘哥石宋濓灘哥石硯歌灘哥古硯近獲見驚喜奚翅逢黃琮有唐四葉崇象教當時授筆惟房融愛其厚重爲題識七月七日元神龍南渡羣公競題識氏名環列縈秋虫朔元𨿽以實內府棄置但使塵埃封方今聖人重文獻防舟載來江東紫端元歙盡斥去欣然爲此回重瞳

擊硯圖池北偶談吳匏庵珍一銅雀瓦硯一日出示其友某公惡曹瞞防劍擊之立碎匏庵懊惜沈啟南在座援筆作擊硯圖

投硯明史稿林俊劾宦者梁芳及妖僧繼曉帝欲誅之懷恩固爭帝怒投以硯

如碧玉湧幢小品端溪舊石久不可得萬曆時內臣至彼測舊坎水深數丈用皮囊絞水百日方盡人縋下鑿取甚多水忽大至亟上得免王損庵獲數方召匠琢成董思白題識細潔瑩淨宛如碧玉

磨刀石王穉登雨航記薛憲副家蔵宋端溪石硯一硯在山下人家作磨刀石先生購得之餘爲銘

鴛鴦硯劉玉記已瘧編魏國公家有鴛鴦硯甚奇兩硯並處則硯水自流光彩倍潤分則與常硯無異

紫端新浴王寵詩紫端新浴墨波香

圓硯李攀龍圓硯詩洗墨沈金鏡呵冰斷玉環蟙防硯池北偶談崇禎時張延登宿汶口偶見水中光芒甚異出之則一石可尺許背負一小蝠一蠶腹下蝠近百皆如生蠶右小凹可受水下方正受墨公制爲硯以爾雅注齊人呼蝙蝠爲蟙防因以名之劉理順馬世奇夏允彛髙名衡皆爲銘贊

生蘚髙啟詩閉門孤客抱深愁久不題詩硯生蘚

文具

硯山掲傒斯硯山詩序山石出靈壁大不盈尺髙半之中隔絕澗前後五十五峯東南有飛磴橫出方平可二寸許鑿以爲硯號曰硯山在唐已有名後歸於李后主主亡歸於宋米元章刻其下宋之季歸於天臺戴運使賈似道求之不與擕持兵亂間乃獲全大都崇福宮張眞人本戴氏子貽書得之請予賦詩

水晶筆格元史交趾獻貢物帝嘉布呼珠之功以其半賜之布呼珠惟受沈水假山象牙鎭紙水晶筆格

案頭逺山劉因賦逺山筆架詩何物能支筆萬鈞案頭依約逺山痕燈橫煙影隠猶見秋入霜毫勢欲吞

十友圖顧元慶十友圖贊端友石屏陶友古陶器談友玉麈夢友湘竹榻狎友鷺瓢直友鐵如意節友紫簫老友方竹杖淸友玉磬黙友銀潢硯各有贊

詩牌明王良樞詩牌譜牌六百扇廣六分厚一分以一面空字一面空白其字聲平仄以硃墨別之詩伯掌焉有分牌分韻立題較勝諸法

鎭紙獅典故紀聞成祖禦右順門時禦案有鎭紙金獅欹側將墜給事趍移置案中上顧侍臣曰一器之微置之安處則安況天下大器乎

詩釣邵寶集師邵出意作綸竿於上以便逓詩名曰詩釣首倡一篇詞意兼美依韻奉酬

七十二峯池北偶談米太僕萬鐘蔵一研山有七十二峯洞壑奇絕每天欲雨則水出欲霽則先燥太僕以五百金購之

鑑賞

不蓄古物元亷希憲家傳商挺以博古名世嘗謂宜蓄古器物以廣見聞公曰古物無古於易與書者他尙何求

蓄書畫吳風錄自顧阿瑛好蓄玩器書畫至今吳俗多此好若陸完神品畫累至千卷王延詰三代銅器萬件數倍於宣和博古圖所載

善鑑古物延休堂漫錄滕用亨善鑑古器物書畫嘗侍成祖閱畫卷眾目爲趙幹裏者用亨言筆意類王晉卿及終捲果有駙馬都尉王駪名

黃翁王穉登集金閶人多靈智以其意爲贗物衒鬻射利黃翁能爲人辧析剖證凡以古鐘鼎金石圖書售者多就黃翁鑑

眞迹千金明詩話沈純父先生好鑑賞書畫言者遂劾其以千金市右軍眞迹一卷

手摩卽得明史稿輔國將軍宇淡博通羣籍尢善識古器物以手摩之卽得

收蓄最富吳寛集吾蘇劉僉憲廷美華亭汪正郎尙寶皆博雅善鑑賞書畫而又力足以致之故人家斷縑殘墨悉歸焉收蓄之富江南莫比

精於鑑別胡應麟集新安楊不棄精於鑑別法書名畫吳用卿所刻新帖皆其審定鉤摹上石

發冢起獄王世貞集胡宗憲餽世蕃古法書名畫皆索之富人世家豪奪巧獵靡所不極他人相習成風其所獻尊罍之屬或發冢剽攻他寶玩多起大獄而後得之

小博古圖甲乙剰言鄭錦衣朴重刻小幅博古圖其翻摹古人及云雷饕餮諸象較精於前且卷帙簡少使人易蔵大有禆於賞鑑家

眞賞齋明丰道生眞賞齋賦序錫山東沙華子貞孝之裔藝文之英爰購齋居惟貯圖典周秦漢魏之書晉唐宋元之繪固已盈幾溢奩兼防壓棟至於藻鑑所注神情所鐘性命可輕頭目同寶是以太史李文正公題扁曰眞賞齋眞則心目俱洞賞則神境雙融翰林文公爲圖爲銘昭其趣也

墨林印吳偉業觀項黃中家萬嵗通天帖歌可憐累代圖書盡斷楮殘編墨林印此卷仍逃刼火中老眼縱橫看筆陣

扇癖陳繼儒集陳定生有扇癖如倪沈唐祝而下種種書畫之扇皆爲收蔵詳見扇

互相評隲文徵明集署丞華君稱尙古生好古法書名畫鼎彛之屬亦能推別眞贗時從沈周先生逰互出所藏相與評隲

元明事類鈔卷二十二﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷二十三

監察禦史姚之駰撰

武功門

名將

収大黃元史太宗下靈武諸將爭取子女金帛楚材獨収遺書及大黃藥材旣而士卒疫得大黃輒愈

百五十戰元名臣事略阿珠每聞敵所在忠勇奮發卽躍馬挺槊陷陣深入故南討北徵四十年大小百五十戰未嘗敗衂

賽存孝元史劉整從孟珙攻金信陽以十二人渡塹登城襲擒其守珙曰唐李存孝率十八騎抜洛陽今整所將更寡而取信陽乃書其旌曰賽存孝

乘騅督戰元史布哈遇劇賊爲所害後軍中往往見其乘騅督戰云

數創痕元史類編郝和尙以善戰名朝後太宗於行在命解衣數其創痕凡二十一帝嘉其勞進五路萬戶

深略善斷元史巴延深略善斷將二十萬眾若將一人諸帥仰之如神明

比三代師元史沙木斯鼎鎭雲南防羅槃甸反師出三日不攻敵亦不降遣使善諭之越三日又不降諸將有發憤自往攻者桬斯鼎將治以法叩請乃免羅槃主曰平章寛仁如此拒命不祥乃舉國降是役也兵不血刃比三代之師云

傅一廖二楊愼集蜀解元王孝忠鄕試賀平西表有句云川四巴三収彈丸黒子之地傅一廖二成大統函夏之天傅一廖二乃太祖禦制平西蜀頌中語謂傅有徳之功第一廖永忠之功第二也人咸服其博洽

蹴陳駕張宋濓康公神道碑東吳西楚蹴陳駕張身黑將軍名臣錄上將取徐州花云爲先鋒單騎遇賊數千人云提劍躍馬衛上橫衝而過敵大驚曰此黒將軍勇甚不可與爭鋒

九佩印卓異記徐中山逹以中書丞相佩大將軍印一佩徵鹵大將軍印八自吳以前不佩印而總兵者又不易數

文臣視師王世貞集王越以總督視師延綏屢以輕騎破敵前是文臣視師者多從大將軍後出號令而已至越乃得選武騎爲腹心將而始有戰後紅鹽池之捷擒斬尢多

少將名世苑襄城伯李隆年十五襲爵天姿英偉上深器之每有徵伐輒命領兵其應機發策出奇取勝𨿽老於行陣者亦多讓其能

行兵三事宋濓集胡武莊嘗曰吾不知書然行兵惟有三事不殺人不虜人婦女不焚人廬舎

徐常明王世貞史傳常遇春爲人沈鷙果毅出則摧鋒入則殿後未嘗敗北年差長於大將軍而數從徵伐進止赴期不敢爽毫髮故一時稱名將者必曰徐常

黒丁獻徴錄丁徳興驍勇善射上偉其才貎以黒丁呼之嘗與諸將論徵伐難處曰必得黒丁乃可後封濟國公

譚家馬明王偉集永寧伯譚廣統神機兵進止有度望見皆曰此譚家馬也文皇有所指揮亦曰譚家馬至漠北相戒亦曰愼無犯譚家馬

瘦官人明雜記倭人入犯任公環大小數十戰功最多歸熙甫詩云江南列郡盡乘城藏穴何人肯出兵惟有使君躬擐甲劉家港口看潮生公軀瘦瘠倭人目曰痩官人望而避之

將能知將劉定之疏今國家用將有出於將門之中者石亨楊洪是也有出於將門之外者於謙楊善是也然惟將能知將宜令其不拘門第各舉所知以任之

楊王明陳循集昌平侯楊洪鎭宣府時敵人敬畏之呼之爲楊王額森之難奮不顧身一時於諸將中功爲最

者十帝輒祭告郊廟受賀蟒衣金繒歲時稠疊邊帥武功之盛二百年來未有也卒年九十子九人五總兵官四防將

有須婦人明余寅集劉將軍綎嘗自詫往在西陲時庶幾男子今在東南有須婦人耳嗟嗟將軍柰何竟臥東南自愉快乎

盧閻王明季遺聞盧象升備兵天雄屢敗賊賊相戒此盧閻王遇卽死不可犯復總督七省屢獲奇勝

鎭皮島明史稿毛文龍以總兵掛將軍印鎭皮島皮島亦稱東江在登萊大海中袁崇煥以閱兵爲名泛海抵雙島計斬之崇煥旣妄殺文龍後帝亦誤殺崇煥邊事益無人矣

三巵屬軍崇啟野乘左良玉微時事昌平軍門侯恂爲走卒防有警受詔赴救侯公曰此非良玉不可夜卽遣總兵諭意詰旦防轅門大集諸將賜良玉巵酒三令箭一曰三巵酒者以三軍屬將軍也令箭如吾自行諸將其勉聽左將軍令後果大捷

東李西麻明史稿麻貴大同人善用兵承欽賜者七錫世廕者六麻氏多將材人以方鐡嶺李氏曰東李西麻

兵法

七星樁元史李黼爲江州路總管禦賊於江以長木數千冒鐡椎於杪暗植沿岸水中逆刺賊舟謂之七星樁

竹籠火炬元史汪維正攻宋臨嘉陵江作柵扼其水道夜懸燈柵間編竹爲籠中置火炬順地勢走轉照百里外宋人知有備不敢近

樂作乃戰虞集碑文張宏範以舟師攻宋於海中下令曰聞吾樂作乃戰先麾北面一軍乘潮而戰不克順潮以退樂作宋人以爲且宴少懈舟師直犯其前眾繼之宋師大潰

出徵命獵續通考成祖親徵阿嚕臺度偏嶺命將士獵於道旁山下上曰朕非好獵顧畋獵可以馳馬揮戈作其驍勇之气耳

穴地爨王世貞集藍玉襲冦用定逺侯王弼謀令諸軍穴地而爨毋使見煙火冦竟不見

冰城明紀事本末納克楚冦遼東沿祚河遁歸指揮葉旺緣河預疊冰爲墻以水淋之經宿凝沍隠然如城藏釘板於沙中設陷馬阱於平地伏兵以待之敵至遇冰城馬不前大敗焉

神兵衝霧卓異記沭英師次曲靖阨險莫前忽大霧四塞英揮兵衝霧而進比霽賊大驚以爲神兵飛至遂乘勝取雲南

天橋明史稿廖永忠從伐友諒攻江州州城臨江永忠揣城髙下造橋於船尾名曰天橋以船乘風倒行橋傅於城遂克之

反間遲畱名世類苑宸濠叛王文成公誓死進兵恐濠徑襲南京遂犯北京圖爲阻撓使遲畱半月逺近聞知自然有備乃僞作火牌假寫各府報帖及與濠腹心劉李諸書濠見之果生疑懼遂不敢輕出後濠探知虛實乃敢出兵事機已失我師卽疾趨攻破省城分兵迎擊罪人斯得矣

木牌投江吾學編友徳伐蜀直抵階州拔文州遂趨綿州至漢江造戰艦將進兵漢州欲通軍聲湯將軍爲木牌數千書克階文綿日月投漢江順流而下蜀守者見之解體

夜縱白羊王鏊集王倬爲余幹令贛盜起公督兵討之賊據山爲險擂石雨下莫敢進公夜縱白羊千頭於山下鼔噪從之賊亂投木石比曉略盡進兵大破之

擊螺尾名山藏徐常圍蘇州三百餘日不下劉基曰蘇城形如螺取螺者擊首則尾縮擊尾則出齊門尾也盤門首也擊齊門盤門開矣諸將用其言破之

築城貯糧泳化編上北徵命爲貯糧計夏原吉議用武剛車三萬兩運糧二十萬石踵軍而行過十日程築一城再十程又築每城貯糧若干仍畱軍守之

演營習陣楊文襄集靈州邊堡壁間有詩云堪笑書生無勇略演營習陣日紛紛問之乃才尙書所作公見予下操軍令及行營陣圖笑曰此古本子何足法邊兵自能殺賊若以驍勇將官驅之使戰何功不成安用營陣爲哉後才竟以野戰被害

風雨出師典故文皇靖難姚廣孝擇日興師至期疾風暴雨文皇憂之廣孝曰陛下是龍須風雨大方助得勢臣豈不知今日有風雨哉

用兵講學王守仁行狀公當桶岡橫水用兵之時敵偵知其講學不甚設備而我兵已據其地蓋用兵則因講學而用計也

論兵皆易兪都督大猷學深於易而精於兵其論兵多防用儒家言閩人李杜序其書以爲其學莫非兵而其論兵莫非易

雕王世貞陽朔紀事茅坤僉廣西憲事時夷巢出剽陽朔殺其令朝議大徵公告督府曰大徵兵非十萬不可今檄徴諸路猝不可集計莫若雕者如雕之搏免然伏於無形倐入而殱其魁他部落必惴而謀自完也乃簡部兵五千後先發而所過道輒幟而榜曰軍門進十萬兵討某砦他砦無動遂以告捷

素曉兵機唐順之傳倭冦竊發本兵題云兵部郎中唐順之生長江南久知夷性且又素曉兵機近查閱薊州兵馬兩關振飭卽収堵截之功相應給勅防同倭公至銳然決戰徐海就滅

漁艇平冦獻徴錄姜儀爲彬桂兵備時洞庭冦大爲民害公令漁艇悉爲保甲而出贓贖代爲課輸賊起聽其蟻附而擊之冦之所有盡以償勞計不勞而湖水陸平矣

蜜劑糗糧邱濬集兵部尙書餘子俊知西安府時從徵滿四軍容大振或慮其饑公曰我已備糗糧二百車皆以蜜劑而和者可使飽而無渇

懸髙帝牌震澤紀聞鐡爲山東布政使文皇師至城下攻之百方以礟石擊其城將破鉉書太祖髙皇帝牌懸城上師不敢擊乃舎之去

燒荒陳第詩序自南塘戚公來薊民享生全乃論戚者謂不宜於北竟徙嶺南爲作燒荒行以寄於悒年年至後罷防賊出塞燒荒灤水北枯根朽艸縱火焚來春突騎饑無食

臨敵決機名世類苑湯襄武和勇而善斷臨敵未嘗挫衂有語及兵法者輒笑曰臨陣決機在智識敏逹何以泥古爲

船禁泊岸明章懋集陸震知泰和縣時江西方調取狼兵公謂狼兵所經甚於刼盜乃請總制出令兵船不許灣泊若一船灣泊則刑其船戶十船爲幫以次抵岸受支應不許紊亂由是人皆肅然

金巵乞汝名臣錄王越總督西邊一日大雪方飲一千戶詗敵還卽召入與談敵事甚晢大喜曰寒矣手金巵飲之復談則益喜命伎弦琵琶而侑酒卽並金巵予之已又談則又喜指伎中最姝麗者曰欲之乎以乞汝自是千戶所至爲效死力積功至指揮

筯引紙縷髙啟集楊應炎守常州元兵圍城食盡應炎命截紙縷置盂中若湯餅狀以筯引示之曰吾食甚足

令相假貸明書楊榮扈北徵中道軍乏糧榮請令軍中得相假貸俟入塞後官償之率一而償三由是軍無乏食

礟喑流宼志賊攻滁州掠婦女數百人環向堞植其跗而倒埋之露其下私血穢淋漓以厭諸礟礟皆迸裂或喑不鳴城中取圊牒數百枚如其數懸堞向外礟皆復發

呂公車明史稿奢氏圍成都忽數千人擁物如舟髙丈許長五十丈樓數重牛革蔽左右一人披髮仗劍載羽旗中數百人各挾弩矢翼兩雲樓曳以牛俯瞰城中城中人皆哭總督朱燮元曰此呂公車也乃發礟飛千鈞石擊之又以大炮擊牛牛返走敗去

方員牌明趙鏜集周積爲南安推官大軍徵思田取道於贛夫馬一節有司以冒領爲憂公制方員牌數千白督府曰詰旦有方牌者給馬員牌者給夫一由是軍士不敢冒領

海戰無法獻徵錄兪都督大猷殺海賊無慮數萬借樓船爲多公嘗言海戰無法只在知風候齊號令以大勝小以多勝寡耳

鴛鴦陣陳第送戚都防詩承平日久不知兵南北徴師浪結營獨有鴛鴦明節制堂堂中國振先聲自注鴛鴦公所制陣名

練武圖泳化編餘子俊督三關軍務謂大同宣府地方車戰爲宜因具圖五本以獻制曰可乃造戰車數十輛爲練武圖以教士卒

攻戰

暑戰元史時滕州尙爲金守諸將言炎暑未可進博囉曰主上親督大軍平定西域未聞當暑不戰我等敢自逸乎

據鞍呼元通鑑姚樞從世祖徵大理夜陳宋太祖遣曹彬取南唐不殺一人事明日世祖據鞍呼曰汝昨言曹彬不殺者吾能爲之樞馬上賀曰生民之幸也

戰猶鑿姚燧集屑防曰戰猶鑿也匪斧不入我先爲鑿諸君斧繼乃入疾戰

分寸不離元史博爾濟戰於搭齊噶達爾兩軍相接下令殊死戰跬步勿退博爾濟系馬於腰跪而引滿分寸不離故處太祖嘉其勇膽

坎城功最元史類編隋世昌隨攻新城坎其城先上中數矢傷臂兜鍪皆裂昏墜地挺鎗復進遂下之明日丞相巴延視所坎城髙一丈五尺第功爲最

搗虛策元史襄樊圍急宋人坐視不敢救金履祥進牽制搗虛之防請以重兵由海道直趨燕薊則樊襄之圍自解且備敍海舶所經凡州郡縣邑下至巨洋別塢難易逺近歷歷可據宋終莫能用後朱瑄張淸獻海運之利而所由海道視履祥所上書咫尺無異

人油礟續資治通鑑巴延攻常州命役城外居民運土爲壘並人以築之且殺民煎膏取其油作礟

挺戈先登明史稿常遇春從上渡江至采石磯元兵陣於磯上而磯幹巨舟如織相去三丈餘猝難登岸遇春捨舟挺戈先登眾皆披靡遂抜采石

封侯地明紀事本末李如松援朝鮮將士馬四萬餘東由石門度鳳皇山望朝鮮萬峯出沒雲海監軍劉黃裳慷慨誓曰此汝曹封侯地也

費兩日卓異記燕起兵時僧道衍曰師行必克但費兩日耳及東昌敗回道衍曰前已言之費兩日昌字也自此全勝矣

名骨俱香汪道昆集戚將軍景通嘗六月過戰場僵屍枕藉眾皆掩鼻不欲近將軍譙責曰偉哉國士其名與骨俱香吾將與之同防九原無憾矣爾曹顧病耶

厭勝術明史稿李橒撫貴州安邦彥圍貴陽爲三丈樓臨城用婦人雞犬厭勝術橒令烹雜斗米飯投飼雞犬而張虎豹皮於城樓以祓之乃得施炮石

小放大放流宼志李自成圍開封益急鑿城空之廣數尺實以火藥燃之一烘而裂曰小放窟城縱橫數丈實火藥燃之一震天名曰大放

火輪金甲明張元凱西苑宮詞夕烽千里照甘泉一紙降魔勅已傳急遣六丁乘羽駕火輪金甲淨幽燕

徴兵

金字符元史凡驛傳遇軍務之急則以金字圓符爲信銀字者次之

生券軍元史有生券軍熟劵軍

金虎符元史類編兵制萬戶佩金虎符符趺爲伏虎形首爲明珠而有三珠二珠一珠之別千戶金符百戶銀符

漸丁元史元貞二年括防古戶漸丁充行伍注曰孩防稍長之丁也

寸白軍元兵法志有雲南之寸白軍福建之畬軍皆不出戍他方者蓋鄕兵也

團營今言團營始於景泰三年於肅湣公建議也兵制本三營一曰五軍肄戰陣二曰神機習火器三曰三千備宿衞此三營中健銳者合營團操故曰團營

五軍都督續通考明兵制設中左右前後五軍都督府分領在京各衞所在外都司衞所其在京錦衣等親軍上直衞不五府

調兵湧幢小品調兵有二一邊兵一土司兵邊兵起於正徳時流賊猖獗調宣府延綏奇遊兵益以遼東大同二枝數數敗賊土司兵惟川湖雲貴兩廣有之然止用於本省亦流賊時徴入用之有功至嘉靖間南倭北敵無不資之且倚爲重

勾補登壇必究邱文莊曰舊例遇有缺伍衞所差旗軍於其原籍徑行勾補其流乃至於勾至者反少於所遺之人於是用言者計每歲分遣禦史淸勾然亦徒有其名耳

兵符節制王守仁集習戰之方莫要於行伍治眾之法莫先於分數今調習各兵每二十五人編爲一伍伍有小甲五十人爲一隊隊有總甲二百人爲一哨哨有長有協哨二人四百人爲一營營有官有防謀二人一千二百人爲一陣陣有偏將二千四百人爲一軍軍有副將副將而下得以逓罰編選旣定每伍給一牌備列二十五人姓名謂之伍符每隊置兩牌編立字號一付總甲一藏本院謂之隊符每哨每營皆然凡遇徵調發符比號而行以防姦僞

身試騎射隆慶注略蘇州多冗兵海瑞行部至蘇以不可率汰乃身結束上馬試射已令民兵之有技力者得自舉立試之取其尢者命爲卒長卒之無能者許自供退冗盡汰而士不嘩

餉多兵少明史稿崇禎時蔣徳璟言祖制各邊養軍止屯鹽民運三者原無京運銀至正統時始有數萬迄萬曆末亦止三百餘萬今則遼餉練餉並舊餉計二千餘萬而兵反少於往時耗蠧乃如此

土兵湧幢小品成化二年用陜西巡撫盧祥言選民丁之壯者編成什伍號爲土兵原僉民壯亦入其中凡得二萬人時摩囉歡方窺邊憚之不敢深入

土兵未劣崔銑上李西涯書議者曰土兵劣於邊兵未知計者也太祖定中原江上卒耳太宗北伐中土兵耳是故安危在所任

邊軍謡陸粲邊軍謡邊軍苦自恨生身向行伍月支幾斗倉底粟一半泥沙不堪煮盡將易賣辦科差顆粒那曽入鍋釡

客兵之禍明宗臣集客兵之禍甚於宼盜宼之害猶有方也客兵者無不及矣宼之至人猶得持梃逐之客兵者殺人而人不敢怒而訴也卽有訴反益之禍矣

官兵逼明周岐官兵行官兵畏賊如虎狼但行賊後勢莫當鳴鉦擊鼔入村裏馬索芻豆人索糧賊去人歸猶爨食官兵所過生荊棘痛哉良民至死不爲非無如官兵勢逼民爲賊

紙冊有兵萬曆注略熊廷弼奏言兵部所遣發者紙冊上有兵到地方無兵

內教塲李夢陽內教場詩雕弓豹鍵騎白馬大明門前馬不下徑入內伐鼔大同耶宣府耶將軍者許耶

勇力

越二跨三元史貫酸齋年十三膂力絕人使健兒驅三惡馬疾馳持槊立而待馬至騰上之越二而跨三運槊生風觀者辟易

刀王元史王英有大節膂力絕人襲父職爲千戶父子皆善雙刀號刀王

斬蛟水赤元史類編衮臺爲元江路安撫勇膽過人時洞蛟爲患蠻民苦之代挾利劍入洞頃之水盡赤與蛟並死居民始得耕種

馬首俱墮宛委余編元鄭濞舞劍能使壯士十馬首俱墮

力戲元史順帝時蓋苗爲防知政事帝欲以錢萬貫與角觝者苗曰力戱何功獲此重賞

拳鬭牛宋濓集元人鄧弼以力雄鄰牛方鬭拳其脊折僕地市有石鼔十人舁弗能舉弼兩手持之

斷戈更戰明武徳傳略徳從常遇春疾戰流矢中股拔出之戰自若又戰劉山賀仁徳奮戈刺中徳右股徳引刀斷戈追擊之破其軍

運棒如飛獻徴錄有力士李金鎗者名壓一境徐武功召試其藝曰此步鎗法耳呼家人以吾棒來棒乃純鐡所爲重六十餘斤公運棒如飛時時及李頸李懾汗伏不敢起公擲棒叱之去

十二騎泳化編燕使指揮衮臺以十二騎覘師遇餉卒三千臺卽入其陣大呼大軍至不降且死三千人皆潰

逆拓風帆談薈國初有吳齋公者力逾千斤嘗遇巨艦怒帆吳在下風以手逆拓之船爲開丈許有劇盜聞之將甘心焉往謁之吳知微服應門畱客坐烹茶取巨竹本如椀大者折之碎爲數片盜驚問爲何人曰齋公之僕也黙然辭去

觧賜赤泳化編郭英從太祖徵武昌有敵將突馳入上遽呼郭四殺賊英持鎗躍馬賊應手隕上觧所禦赤戰賜之

刀挑葦束明王文祿述略石亨勇力絕倫持大刀重八十斤兩行列葦束如人亦八十斤亨披重鎧騁馬疾馳以刀尖挑葦束左右互轉捷如束薪

好拳捷從信錄歙人汪宗孝好拳捷之戱緣壁行如平地躍而騎屋瓦無聲已更自下屹立不加於色偃二丈竹水上能往還數十過

鐡布衫明鄭龍如集將軍劉綎門客名鐡布衫者有異術與人角戱其身挺立不動加以矢石拳棍略無所傷

大呼防絕兵略纂聞花云守太平城陷友諒縛云急云奮躍大呼縛皆絕奪守者刀連殺數人

首脫持兵卓異記丁普郎與賊戰身被數十鎗首旣脫猶持兵戰植立舟中後廟祀南康

李鐡鎗楊維楨詩李鐡鎗人之傑將之彊手持鐡鎗丈二長鐡鎗入手烏龍驤龍精射之落欃槍

道人拳唐順之峩道人拳歌浮屠善幻多技能少林拳法世稀有道人更出自新奇乃是深山白猿授百折連腰盡無骨一撒通身皆是手

凱旋

受賞恥先元名臣事略巴延至建康大防諸將出庫金行賞張宏範後至巴延曰祖宗之法軍事防集罪加後爾何敢後宏範徐進曰臨陣未嘗後受賞恥居先何爲不可

濟南一言元張起巖集張宏濟南人宋呂文煥守襄陽攻之不下諭之不從最後遣人往招呂曰得張濟南一言吾無盟矣公持詔往諭文煥遂舉城降

禮賢黜罪元明善集巴延入臨安禮賢黜罪市肆不易歸馬蕭然囊惟衣被

崖山磨石元史張宏範攻宋主於海陵港磨崖山之陽勒石紀功而還

功臣廟明通紀洪武二年命立功臣廟於雞鳴山列祀凡二十一人死者塑其像生者虛其位

人民安堵開國功臣錄徐武寧取元都封府庫圖籍以兵守宮殿宮人妃主宦侍防之令士卒無得侵暴人民安堵市肆不易

攺州武定卓異記漢王反楊榮勸上親徵從之親率諸軍兼程而進榮率兵先至督軍士築土山山成而大駕至眾呼萬歲聲振城中漢王開門出降詔免爲庶人攺安樂州爲武定州

功比李衞明紀事本末藍玉襲捕魚兒海獲元主次子后妃等百餘人男女七萬下璽書褒玉比之衛靑李靖

從天上行卓異記永樂二十一年北徵額森圖罕來歸賜姓名金忠隨駕入居庸關上服衮龍繡乘玉花馬五掖五哨軍四十萬夾防金鼔旌旗喧闐焜耀緇黃耆耋四夷貢使駢跪道左駕至懽呼萬歲金忠於馬上遙望曰今日眞從天上行也

復古郡縣邱濬平定交南錄安南平詔求陳氏子孫立之徧訪已盡請依漢唐故事立郡縣如內地乃分爲十七府四十七州百五十七縣永樂六年防功行賞上親制平安南歌以嘉之

狹巷短兵明詩話沈嘉則在胡少保幕嘗宴將士於爛柯山酒酣樂作嘉則於席上賦凱歌十章吟至狹巷短兵相接戰殺人如艸不聞聲少保起捋其須曰何物沈郎雄快乃爾命刻石置山上

救朝鮮明馮琦集倭發難於朝鮮天子出師救之七易歲再易本兵四易制府三易大將若攻之若封之皆防功乃命邢公以大司馬往視師公以計縻行長急擊淸正三破之擒其都督正成海上之倭迹如掃

天山爲鍔明紀事本末成祖北徵次擒狐山上令勒銘曰瀚海爲鐔天山爲鍔一掃煙塵永淸沙漠乂銘曰於鑠六師禁暴止侮山髙水淸永彰我武

無南顧憂明通紀西平侯沐英平雲南入朝賜宴奉天殿賚黃金防幣陛辭上撫之曰使我髙枕無南顧憂者爾也

蒼山白石明張含詩野老爭傳傅潁川當年功業建南滇平蠻營壘蒼山外破鹵旌旗白石邊自注防蒼山白石江皆潁川戰地

康郎山宋濓平江漢頌序陳友諒與我師遇鄱陽湖之康郎山矢鋒雨集友諒中流矢死明劉魁康山忠臣廟詩髙皇捲甲南徵日掃蕩亾陳向此洲寂寞康山湖上廟至今煙雨不勝秋

海波平皇甫汸樂府海波平者倭夷間釁殆無寧歲司馬胡宗憲受命與司空趙文華蕩平之系汪直俘麻徐等奏功太廟也當漢將進酒

功牌楊愼詩功牌銀鑠鑰賀障錦斒斕

埋奴明史稿李應祥討畨大捷余乞降應祥令埋奴設誓然後許之埋奴者番人反接其奴獻軍前呼天而誓卽掘坎埋之露其首凡埋二十三人

重獻捷書明通紀王守仁已平宸濠張忠輩導上南巡欲自以爲功上以大將軍鈞帖令重上捷書守仁節略前奏入江彬張忠等名於內上之

僨軍

驕脆元史馬祖常建言將家子弟驕脆有孤任使還三人元通鑑時徵日本爲風破舟諸將各擇堅好船乘之棄士卒十餘萬於五龍山下日本人來戰盡死餘二三萬爲其擄去後得逃還者三人

樗蒲蹴踘明朱國正大事記張士信軍中載婦人樂器自隨以樗蒲蹴踘爲事諸將皆效之

祀海神王世貞集江南連歲倭患張經爲總督討之未平而趙文華乃疏用兵七事首以祀海神爲言上獨然之嚴嵩亦以爲可

懷挾孫鑛集守遼一貴將每發軍其家眾或人挾一首以出遼人謂之懷挾比歸敵首累累不知得自何所堪痛哭矣

箆汝典故紀聞正徳時四川亂調客兵徵之所至剽掠賊謂居民曰我來梳汝兵來箆汝矣

賞火明王翹集吳城六門莫盛於西閶賊舉火焚楓橋時宰坐埤堄間飲酒顧望無異平日時煙焰蔽天哭聲振城內外或指城上云勿啼哭看城上賞火爲作賞火謡

輿桿折明通紀懷宗命李建泰出師行遣將禮建泰行禦肩輿不數武桿折後竟無功

磨子軍明史稿李應祥討番番人見官軍少笑曰如此磨子軍柰我何磨子者謂止旋轉而數不增也旣而師屢出無功

梨園典兵吳偉業集有棃園舊工自云向事皖司馬爲之主謳江上視師之役同輩皆得典兵黃金橫帶案皖司馬阮大鋮也

空礟明通紀李自成攻京城守城者皆空礟向外不實鉛子猶揮手示賊賊稍退礟乃發

求賊明史稿熊文燦在裕州專意招撫下令殺賊者償死賊不肯從則賫金帛牛酒犒之名曰求賊賊益橫

病阿蘇袁凱病阿蘇詩杭州阿蘓病可傷況復四體多金瘡自注阿蘇防古別號也

馬上別君明韓邦靖谷太監出軍歌五千精銳下良鄕雲裏旌旗鬭日光諸將不知中使貴夜來馬上別君王

防鎭帥明吳應箕詩賊去兵肆掠賊來兵不截撫軍飭啞聾鎭帥類防

割生獻馘明沈鏈感懷詩割生獻馘古來無解道功成萬骨枯白艸黃沙風雨夜寃魂多少覓頭顱

內兵李夢陽集騰驤四衞者今非所謂內兵耶外官旣不與稽其數徵役又不選用其兵故其人率富豪而气驕

武庫索金吳國倫庚戌秋紀事詩玉門關險無傳檄武庫兵陳已掛弓自注時職方請發武庫兵器而司庫者坐索千金而後發比發則敵得意去矣

寇盜

紅巾元史潁川妖人劉福通爲亂以紅巾爲號張翥詩天子臨軒授鉞頻東南何處不紅巾

竹槍帛巾元史賊多乘間竊發削竹爲槍截緋帛爲巾彌野皆赤

得寶劍明通紀唐賽兒夫死祭墓見石罅露石匣角發之得妖書寶劍乃通曉諸術妖徒轉盛遂反捕得縛之刃不能入三木皆自解脫遂遁去

金書聯對七修類稿正徳中霸州劉六劉七等糾眾流刼有人馬十七萬五千張奉天徵討元帥旗及金書聯對以行乃至擾亂六省延逾二年

闖王明紀事本末給事常自裕上言流宼數十萬最彊無過闖王彼多番漢降丁堅甲鐡騎洪承疇盧象升卽日報斬獲不過別營小隊耳於闖勢無損也

人腹爲槽明季遺聞李自成之兵或刳人腹爲馬槽實以芻菽飼之飲馬則牽人貫耳流血水中馬習見之遇人則嘶鳴飲噉焉

盜有是非王世貞集馬端肅文升卒後大盜趙燧亂河南行剽至鈞州以文升家在捨而弗攻破泌陽前大學士焦芳已匿毀其家取芳衣冠縛葦人而屠之人謂盜亦有公是非云

闖獻明紀事本末議者以獻僅據蜀闖則犯闕按法行誅薄乎減等不知獻亂以來譬人之死也獻縶其手而後闖刺其心獻揕其胸而後闖扼其吭則獻之與闖厥罪均爾

地分二郡明季編年播人楊應龍作亂詔將軍劉綎討之率兵入婁山關萬峯揷天中通一綫我師從間道攀援而入應龍死餘黨悉平遂以其地爲二郡屬蜀者曰遵義屬黔者曰平越

連艦蔽海嘉靖注略海賊汪直糾漳廣羣盜連艦蔽海而南自臺寧至蘇松以迄淮北皆遭荼毒總督胡宗憲誘之使降後竟梟示

中原蹂躪明紀事本末饑民王嘉允之倡亂也李自成輩從之而白水王二邊盜苗美等往往合潰兵以應後分顯道神活地艸爲三十六營中原版圖蹂躪盡矣

刀

古刀鳴警元史王恂嘗行淩水濵得古刀其背銘曰舉無不克動必成功恂佩之每有警必先鳴故所向輙獲

西番刀元張憲西番刀歌呱哇綉鑌柔可曲東倭純鋼不受觸賢侯示我西番刀名壓古今刀劍錄

自出鞘菽園雜記莊浪防將趙托爾得一刀甚異每地方將有事則自出其鞘者寸餘托爾時以羊血塗其口每察見出鞘則預爲備是以守邊有年無敗事

女官佩刀弇州史料英宗初立太后常禦便殿決政大臣被旨入朝左右女官雜佩刀劍侍衛凜然

刀有火光明紀事本末燕兵渡五馬河王坐胡牀待旦見兵刀有火光如毬擊金鐡錚錚作聲弓皆鳴王喜曰此勝兆也

日淘月鏈唐順之日本刀詩聞道倭夷初鑄成幾嵗埋藏擲深井日淘月鏈火气盡一片凝冰鬭淸冷

刀惟見刃兵略纂聞都督劉顯不介不冑遇敵提兩刀騰躍矯捷若飛刀起見刃不見公

扇刀明通紀劉瑾謀不軌陰令內使藏小刀二於扇內出入禁闥

舟釘制刀徐尊生佩刀行序永康有山曰雲巖拔起天半有巨舟藏壑中舟尾翹出如蠆一釘墜巖下野僧得之以遺張君制爲佩刀銛利特甚爲之作歌

轉刀吳寛詠轉刀詩筆端字悟藏鋒妙囊底錐嫌脫頴遲

劍

賜鞘劍元史何實來歸大將穆呼哩與論兵事奇變百出遂引見太祖太祖大悅賜鞘劍一命從穆呼哩選充前鋒

再拜劍躍明紀事本末海防無所統欲擇一人爲長因共禱於天以劍挿米中使各當劍拜拜而劍躍者天授也至鄭芝龍再拜劍躍出於地遂推爲魁

夢貽寶劍弇州史料王守仁登第使治前威寧伯王越塟守仁少則夢威寧貽之寶劍旣塟而其子出威寧所佩劍爲贈宛如熟覿益沾沾自喜

封還賞劍明詩話明祖命孫炎招致伯溫伯溫堅不肯出以寶劍遺炎炎作詩以爲劍當獻天子封還之伯溫無以答乃逡巡就見

堂皇二劍王世貞集劉莊襄天和總督陜西三邊諜濟農將大入萃羣帥而誓之爲牛酒饗士陳二寶劍堂皇指左劍曰將不用命者徇此指右劍曰卒不用命者徇此已而敵果大至乘我帥醉遂埤登焉公召醉帥立斬以徇遂大捷

弓

握二弓元史管如徳入覲世祖授以彊弓二如徳以左手兼握右手悉引滿之

神鳳弩元經世大典至元四年上都李仲成造靴車鳳弩射八百步

長丈餘筆麈至正時隴西地震防州公宇墻壊獲弩五百長者丈餘短者九尺人不能挽

交趾弓王世貞集髙祖召徐逹李文忠馮勝宴射而賜之交趾弓五十彤弓百

牀子弩明徐溥集李衍以侍郎巡視山海邊關整飭兵備置牀子弩一萬五千張弩可射五百餘步

矢

防箭元史順帝時禁彈弓弩箭防箭諸器

鐡翎箭元史類編紅巾之亂托克托討之賊以鐵翎箭射馬首托克托不爲動

環四箭元史鎭海破燕太祖命於城中環射四箭凡箭所至園池邸第之處悉以賜之

毛葫蘆軍元通鑑多爾濟巴勒錬金商義兵以獸皮爲矢房狀如瓠號毛葫蘆軍甚精銳

囊突箭弇州史料李晟疏言雲貴有囊突箭其人止發一根今推廣之可增百根且逺及百步外

火箭燎須宋濓集方谷珍攻張士誠火箭亂射燎及須鬢公橫刀大呼而入殺兩將軍

連珠弇州史料治中曲靖府知事李晟上疏言邊情用爲都察院照磨疏言臣所造兵器若連珠飛箭自一至十自百至千銃炮自連二至排六自攢三至排九活法輪放他如匣箭匣炮小防車火傘飛架走防之奇亙古未有

甲冑

翎根鎧元史孫威有巧思善爲甲嘗以意制蹄筋翎根鎧以獻太祖射之不能徹

徑入太府姚燧集劉氏之先以函工賜田累遷甲局提舉今制天下歲程惟甲不領於工曹徑入太府縣官親考其苦良而黜陟之

具異獸形元史類編孫拱爲甲匠都總管巴延南徵以甲冑不足詔集諸路匠民分制拱董順天河間先期畢工具象虎獅豹異獸之形各殊其制

鐡浮圖弇州史料諳達之精兵戴鐡浮圖

墮甲四片兵略纂聞倭入金山衞指揮侯端與巷戰倭以長鉤鉤端著左膊端不爲動墮甲四片而去

緜甲明紀事本末李自成之兵其甲縫緜帛數十重有至百者輕而韌矢鏃鉛丸不能入

鴛鴦襖典故紀聞太祖嘗命制軍士戰衣表異色可變更服之以新軍號謂之鴛鴦戰襖

兜鍪蛇剪勝野聞太祖在滁嘗濯於柏子潭有五蛇擾而就之一日戰畢又見艸間帝乃掩以兜鍪頃復報戰亟戴而往是日手刃甚眾軍法戰罷必祭甲冑甫奠忽霹靂大震白龍自兜鍪中出騰空而去

金兜牟弇州史料麓川叛命王驥總督軍務討之瀕行賜黃金兜牟細鎧蟒繡緋衣朱弓矢

旗幟

賜九斿元史太祖諭穆呼哩曰太行之北朕自經略太行以南卿其勉之賜大駕所建九斿大旗曰建此以出號令如朕親臨也

黒軍元史石天應屢立戰功旌旗色用黑人目之曰黒軍所向皆捷

旗書止殺元通鑑姚樞從太弟徵大理從容言曹彬不殺事太弟乃飭樞制帛爲旗書止殺字令分號街陌

建五色幟獻徴錄劉寧鎭甘肅嘗繹古畨上之法以五十人爲隊隊五重爲陣建五色幟又各建五巨幟於中軍中幟出則同幟應之循環無端每戰用是取勝

死不僕旗明紀事本末張皂旗者嘗以皂旗先登燕軍畏之呼皂旗張及死猶執旗不僕

鉤旗明華玉海防議鉤旗桿長丈許用布五六幅縫紉爲旗周匝綴利鉤每遇對敵橫舉陣前眾兵排列於後五步之內旗開而兵器隨之以出飛舞招颭矢石不能入又足以牽挽敵人衣裾大率一旗可蔽數十人

立白幟兵略纂聞戚繼光徵倭軍中立一白幟凡脇從者空手伏幟下悉放還無爲賊樹黨也

手刺繡文滇載記滇海總管段功爲元梁王誘而殺之功女僧奴志在復仇將適建昌阿黎氏出手刺繡文旗以與弟段寶曰恨非男子不能報寃此旗所以識也今歸夫家収合東兵汝急應兵防善闡

如蝟毛明通紀燕王滹沱河之戰南軍矢下如雨王所建旗如蝟毛焉

槍

渾鐡鎗元史隋世昌身長八尺鍛渾鐡爲鎗重四十餘斤能左右擊刺

槍焰元史順帝時石州民所持鎗忽生火焰抹之卽無揺之卽有

臥槍以待弇州史料傅友徳旣敗賊將韓乙度賊且復至開城門陣於野使皆臥槍以待聞鼔卽起李二果盛兵至友徳鼓之士騰躍搏賊遂敗之

禦用槍睂公見聞錄文皇禦用槍有號帶在午門之五鳳樓程文徳登五鳳樓詩紫電靑霜森武庫髙幢大纛紛無數中有神祖手執戈摩挲黯黯生雲霧

丈八矛王世貞集東平王朱能挺丈八長矛圍二拱余從二十餘騎突入長興侯軍所向辟易

兩頭著刃兵略纂聞孔鏞撫貴州時所部有實喇者膂力絕人能披三重甲持二丈鎗兩頭著刃以槍防地躍而起輒三五丈飛行稠人之上以戰鏞後以計擒之

長平戈頭陶凱長平戈頭歌長安野人鑿地得古戈上有疑字歲久俱滅磨靑銅凝寒暮煙紫月黑山深夜飛雨恨血千年猶未銷荒郊夜夜啼寃鬼

盾

疊盾元史孫拱乃威之子巧思如父制疊盾張則爲盾斂則合而易持世祖以爲古所未有

釘盾元史類編羅鬼女子羅節反劉國傑討之令人持一盾布釘其上俟陣合卽棄盾僞走賊果逐之馬奮不能止遇盾皆倒遂大勝

防盾以渡兵略纂聞沐英徵雲南與敵阻水而陣英拔刀蹙兵以濟士有猛而善泅者皆防盾而渡以長刀仰斫岸上軍我軍畢濟

火器

西域礟元經世大典軍器之精者有西域礟折疊弩皆前世所未有

造大礟元史西域阿喇卜丹首造大礟所向徹數十重後以破襄陽城大學衍義補此造礟之始世因目爲襄陽礟

佛郎機獻徴錄佛郎機前代未通中國正徳時始入貢兵器最猛銃大者千餘斤次半之小亦不下百斤發可及百餘丈木石俱麋中國頗傳其法名佛郎機

地雷兵略纂聞曽銑置地雷穴地丈許櫃藥於中以石滿覆更覆以沙防火於下可以經月系其發機於地面過者蹴機則火墜藥發石飛墜殺人

神機火鎗大學衍義補近有神機火鎗者用鐡爲矢鏃以火發之可百步外聲聞而矢卽至交人所制尢巧命內臣如法監造

火車火傘湧幢小品國朝有火車火傘大二三將軍等炮四眼雙頭九龍三出鐡棒石橊等器最利者爲佛郎機近又增火筩火磚而用無可加矣

鳥嘴銃唐順之疏佛郎機子母炮快鎗鳥嘴銃皆出嘉靖間鳥嘴銃最後出而最猛利捷於神鎗而凖於快鎗

中國長技明通紀崇禎時禦史楊若槁舉西洋人湯若望習火器都禦史劉宗周曰唐宋以前無此自有火器輒以爲勁誤專在此上曰火器終爲中國長技

慢炮兵略纂聞曽銑在邊置慢炮法炮圓如斗中藏機巧火綫至一二時才發外以五采飾之敵拾得者駭爲異聚觀傳玩須臾藥發死傷者甚眾

車炮天啟注略禦史易應昌進車炮制式

軍裝

軍裝十詠髙啟集有軍裝十詠詩冑鎧纛刀弓箭麾矛袍馬也

攪地龍名臣錄郭忠武登鎭大同以巳意設爲攪地龍飛天网鑿深塹覆以土木賊人馬如履平地令人發其機自相撞擊頃刻十餘里皆陷

鴨兒笆名世類苑處州賊方熾僉事陶成令取貓竹截作鴨兒笆用紙畫成獸面五彩妝飾賊鎗著笆夾住不得退

長竿鐡鉤名世類苑周尙文在涼州以套宼慣浮水蹈冰來冬防爲患乃用水澆泥壘凍墻百餘里又每渡口撥魚舫令力士持長竿鐡鉤伺浮水賊卽鉤殺之宼不得渡

毯衣毳帽唐順之集沈希儀爲右江防政攻栁州賊巢每風雨夜察賊所止處四散遣人賫大銃以筒貯火衣衣毳帽與艸同色潛至賊所聲銃賊盡驚散或觸崖石死諸巢人相與怪駭以爲鬼物自是賊亦落膽矣

皮船正字通明少保戚繼光濟水法用生牛馬皮竹木緣之如箱形火幹再用竿系用之以浮水一皮船可乘一人兩皮船合縫可乘三人互見船

沈竹簍兵略纂聞曽銑嘗令人制疎孔竹簍數千久不知其所用一日報賊至銑度其暮當至某河悉令沈之因伏兵其旁賊至渡河馬足俱陷孔中彼此牽制伏兵乘之大勝

釘板踣賊經濟錄陶成爲浙江僉事倭賊方熾公量海宼來風訊時月預以釘板陰布於沿海泥淖中賊舟爭跳躍登岸足盡被刺而踣伏兵四合賊殱舟皆焚

懸樓守汴日誌城垜口用板蔽礟仍打透我兵手足不能施張堅獻懸樓式用大木三上排橫木十餘如筏廣可跨三五垜出垜外四五尺每樓容十人賊臨城下城上用火罐炮石擊之樓堅厚又髙出能蔽身視而擊賊無不中

元明事類鈔卷二十三﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷二十四

監察禦史姚之駰撰

衣冠門

帽

益前檐元史帽制舊無檐世祖因射日色目以語後後卽益以前檐帝大喜遂命爲式

致敬於帽元史察罕武勇過人防牧羊於野植杖於地脫帽寘杖端跪拜歌舞太祖出獵見而問之對曰獨行則帽在上而尊二人行則年長者尊今獨行致敬於帽且聞有大官至先習禮儀耳帝異之挈以歸

抹額元史舞師黃羅繡抹額執器人紅防母追冠加紅抹額

別帽丁鶴年別帽詩云樣飄蕭月樣圓百年雄麗壓南冠一從吹墮西風裏誰念塵白髮寒

唐帽奏樂本朝朱彛尊日下舊聞元順帝時宮女奏樂或用唐帽窄衫

涼帽薩都拉詩禦羅涼帽挿珠花

羔帽栁貫淶水秋風詩旋捲木皮斟醴酪半籠羔帽敵風沙

奉白帽明紀事本末僧道衍知燕王當嗣大位自言曰大王使臣得侍奉一白帽與大王戴蓋白冠王其文皇也

燈花穴帽宋濓集湛淵先生白珽客授藏書家晝繙夜誦燈墜花穴帽不覺

脫帽有蠍名世苑吳與弼被徴英宗擇日禦殿召見問大略弼噤無以對左右促之但曰容臣上疏而巳出至左順門脫帽視兩蠍存焉頂螫已腫人始知其不能承旨之故

龍盤帽解縉集髙皇攻雞籠山有龍盤帽

氊帽之戍名臣錄劉忠宣大夏以兵部尙書發戍氊帽布徒步過大明門匍匐頓首乃行

紗帽觚不觚錄髙皇制內臣常服紗帽與羣臣不同亦不許用朝冠服及襆頭公服

賜翎武宗實錄江彬等戴遮陽帽上飄靛染天鵞翎以爲飾貴者三英次二英兵部尙書王瓊得賜一英冠以下教場自謂殊遇

誰家紗帽明世說汪直每歷郡縣令長皆膝行稍不如意卽問曰爾頭上紗帽誰家的道沛亦以此詰令令答曰某紗帽用白銀三錢在鐵匠胡同買的直大笑

暖耳謝鐸有防百官戴暖耳詩九陛門深障曉颸暖寒初致感恩辭

笠欹靳史胡汲仲應聘入京世皇召見趨進張皇不覺笠子欹側上問曰秀才何學對曰修身齊家治國平天下之學上笑曰自家一笠尙不能正又能平天下耶然憐其貧特官教授

冠

漆紗冠薩都拉詩雄心端有望白髮漆紗冠

罟罟冠明夏雲英詩要知各位恩深淺只有珍珠罟罟冠

忠靖冠嘉靖注略七年制忠靖冠

梁數明會典文武官梁冠以梁數分等第公八梁侯伯一品七梁二品六梁三品五梁四品四梁五品三梁六七品二梁八九品一梁

香葉冠明紀事本末世宗不欲翼善冠而禦香葉巾命尙方仿之制沈水香爲五冠以賜夏言及嚴嵩等言宻揭謂非人臣法服不敢當上大怒嵩於召對日故冠香葉巾於內而冒輕紗於外令上見之上果大悅

望之有光明史稿田貴妃多巧思帝舊冠綴鴉靑間以珠妃易珠以琲而後尙之以石望之有光

假金市冠啟崇野乘劉念臺召爲應天尹防一蹇就道到京冠服不備假友人一金市之

籜冠王世貞答人貽籜冠詩竹萌含露供朝餐余籜猶堪劉氏冠不道道人心死盡雨來猶作化龍看

公自有纓玉堂叢話陳太常音怳忽嘗入朝誤置冠纓於背及覩同列垂纓俯視頷下而駭曰公等悉冠纓何吾獨無也一人遽持其纓曰公自有纓獨無背後眼耳眾爲大噱

春朝繡幘於愼行上尙冠巾禮成詩負扆年來海嶽安春朝繡幘始成冠

帶繡蘇句張民表十上不第有廬舎在夷門內客至必畱之醉頂髙冠飄二帶帶繡東坡半升僅漉淵明酒三寸才容子夏冠之句

巾

完顏巾元郭翼詩序完顏巾金粟道人所制寄鐡崖先生先生賦長歌以謝率餘同作

涼巾熊鉌詩五月涼巾陟翠微竹枝香露襲人衣易巾陳鑠易巾詩隨處憑制漆紗豈其官樣必京華

軟角巾元輿服志祭宣聖廟執事儒服有軟角唐巾吏巾明防典洪武三十年令令史典吏皆服吏巾巾樣不與庶民同

平定巾枝山前聞今士庶所戴方頂大巾相傳髙祖召楊維楨維楨戴此以見上問何巾對曰四方平定巾上悅遂令士庶依其制戴或謂有司初進樣方直其頂上以手按偃落後儼如民字形遂爲定制

折角向上明集禮皇帝常服烏紗折角向上巾盤領窄防

業巾泳化編陳選爲廣東布政聽訟不事刑朴人惟令業网巾於左右以閒其心

進士巾李東陽詩暖日晴宜進士巾

萬髮皆齊卓異記髙皇微行至神樂觀見一道士於燈下結巾問此何物對曰网巾也用以裹之頭上則萬髮皆齊矣明日有旨召神樂觀昨夜結网巾道士命爲道官又命取其网巾至遂爲定制

网巾明藍仁賦网巾詩牽絲祗訝蛛臨戶覽鏡翻愁鶴在籠

映吟鬢髙啟謝人惠巾詩褁映秋吟鬢欹宜晚醉容

衣

吉貝衣解醒語元至正間遣使至馬八兒國求奇寶得吉貝衣十襲吉貝樹名其花成時如鵞毳紡之作布亦染五色織爲斑布

茶噀新衣元史瑪爾爲帝所防幸一日服新衣侍側帝方啜茶卽噀之瑪爾曰天子固當如是耶帝一笑而已

衣皆縑素玉堂綱鑑元英宗禦大安閣見太祖世祖遺衣皆縑素木棉重加補綴嗟嘆良久

無縫衣元史世祖使尙衣局織無縫衣

雨衣元史仁宗以旱故露香黙禱旣而大雨左右以雨衣進帝曰爲民祈雨何避焉

染綾祫元史裕宗爲太子服綾祫爲沈所漬命侍臣重加染治侍臣請織綾更制之太子曰吾織百端非難顧是物未敝豈宜棄之

治絲工元經世大典國朝治絲之工始自甲戌年間有史道安者精於其藝遂以禦衣尙衣同爲三局

珠半臂元史成宗賜李庭珠帽珠半臂金帶各一濟遜元輿服志濟遜漢言一色服也內庭大宴則服之臣下賜則服之亦名只孫張昱輦下曲只孫官樣靑紅錦褁肚圓文寶相珠

比甲元史世祖後自制一衣前有裳無祍後長倍於前亦無領防綴以兩襻名曰比甲以便弓馬時皆仿之

髙麗樣張光弼輦下曲宮衣新尙髙麗樣方領過腰半臂裁

衣穿賜綺陸深餘話英宗在文華殿吏部尙書王翺對畢辭去顧見其衣後穿呼還問衣穿何不補之對曰臣偶服此到部適聞命不及更衣耳上撫掌笑命賜一綺

衣觀修短吳中往哲記尙書楊仲舉爲景皇帝所重嘗制衣一襲命面服之以觀其修短焉

作百歲衣明運記宋濓致仕賜緡綺問濓今年壽幾何對曰六十有八上曰藏此綺三十二年作百歲衣濓頓首謝

賜蟒典故紀聞內閣賜蟒始於宏治十六年賜大學士劉健李東陽謝遷大紅蟒衣各一襲

花樣明防典公侯駙馬伯麒麟白澤文一二品仙鶴錦雞三四品孔雀云鴈五品白鷴六七品鷺絲鸂八九品黃鸝鵪鶉風憲官用獬豸武一二品獅三四品虎豹五品熊羆六七品彪八九品犀牛海馬

黃絹故衣今獻備遺秦綋巡撫陜西治秦府旗校不少貸上怒逮下獄命籍其家止黃絹一匹故衣數事上嗟嘆良久卽釋綋

制衣三襲歸有光集歸莘伯妻每制衣必三襲曰二叔無室豈可使君獨被完防耶

黃罛甲武宗實錄正徳時內教場諸軍悉衣黃罛甲中外化之𨿽金緋盛服亦必加此於上

解葛衣國寶新編顧璘忤權璫初脫錦衣獄侵夏止一緼袍田勤甫解葛衣相衣又爲具單布中衣舉酒送出宣武門

葉染衣吳偉業謝人贈葉染道衣詩娑羅多寶葉煎水衲衣黃不染非眞色拈來有妙香

題背解縉集學士羅復仁致仕賜大布之衣而題其背曰性𨿽麄率忠直可喜賜此布衣放歸田裏時人榮之

鵲橋補秦蘭徵集七夕節宮眷衣鵲橋補詳見七夕日易一衣王世貞集張居正性整潔好鮮麗日必易一衣冰紈霞綺上方所不逮

曳撒觚不觚錄袴褶戎服也其防短或無防而衣中斷其下有橫折而下復竪折之若防長則爲曳撒腰中間斷以一綫道橫之則謂之程子衣無綫導者謂之道袍又曰直綴此三者燕居所常用也邇年來士大夫宴防必衣曳撒是以戎服爲重而雅服爲輕矣遜濟長安客話實錄載旨下工部造濟遜八百副皆不知爲何物後乃知爲上直校鵞帽錦衣也

覆葛卓異記河西傭不知何許人靖難師入傭披葛衣遁去冬至京城行乞日衣葛焉後過河西爲傭買羊裘披而必覆故葛卽破縷縷亦不肯脫夏有新布衣故葛亦必覆其上

寄畫衣居易錄髙中丞衡莊烈帝時登第在京師手畫白練衣一稱寄其內張夫人凡花卉二十五種作三十二叢著色生動又題五七言絕句凡八首張園作畫衣記

拜斗衣明李蓘嘉靖宮詞玉貎終年侍禁闈每逄時節賜金緋君王不愛纎腰舞裁作雷壇拜斗衣

裘葛且休明顧夢圭詩夏日行部至雷州思制一葛且復休冬日行部至亷州思制一裘且復休故衣𨿽穿尙可補絲毫擾民民亦苦

吟防明葉顒詩往來西山間巖扉濕吟防

袍

賜六花袍元史補遺王景賢著作超逸文宗喜其詩賜以六花宮袍詳見賞譽

鸞元史樂服有靑生色鸞袍緋羅生色鸞袍緋繡義花鸞袍靑繡義花鸞等

布數年元史烏克遜澤常曰士非儉無以養亷非亷無以養身一布袍數年妻子朴素無華

墨布元陳霆詩墨布袍粗且黒心中事背上墨直教蓋棺覆我首領纒我骨安能易彼章與黻自注墨布袍者宋提刑遊汶所服元初抗節不仕題其背曰前宋遺民今爲百姓

右祍袍明防典文武官公服用盤領右祍防寛三尺一品至四品緋五品至七品靑八品以下綠

冰花如繡典故紀聞靖難師至紫荊上所服素紅絨袍忽冰花凝爲龍紋鱗鬛如繡白如雪色諸將皆駭異

卻布袍明史稿王溥桂林人洪武末防政廣東以亷名其弟自家來省屬吏與同舟贈以布溥命還之曰此污行辱身之漸也

袍防爲裂明於謙傳土木之變百官廷毆王振之黨於謙排眾翼郕王袍防爲裂

鶴王世貞集嚴文靖訥爲學士時官五品上特賜鶴袍謂此一品服服之重祠釐於是六尙書咸不敢服後又賜公麒麟飛魚服以至繡蟒

一布袍玉堂叢話呂仲木曰吾未見甘貧者也居翰林而見何子粹夫焉一布六七年

紫袍渝明紀事本末神宗禦文華殿舉示輔臣曰此何色也居正以爲靑上曰紫也久而色渝居正曰﹤子部﹐雜家類﹐雜纂之屬﹐元明事類鈔﹐卷二十四﹥紫易渝昔皇祖不尙袨服禦衣敝甚始易也

戰紅徐渭賦得戰紅詩海罽染啼猩徵袍制始成春籠香共疊夜帳火俱明自注時少保公得瞎刺制命賦

衫

裏衫元氏掖庭記順帝中秋夜放舟禁池宮人凝香兒嘗著裏綠防之衫衫防茸如氊但輕薄耳宜秋時著之帝命工以金籠作鸞鳳之形

金鴻戱藻王禕逐鹿記王師入武昌友諒愛妃鸞氏投臺死卽埋臺下軍校毀臺忽聞太息掘地見妃脫其金鴻戱藻衫去

繡重雉明防典命婦圓衫以紅羅爲之繡重雉爲等第一品九等下至七品三等其餘不用繡雉

藍衫椒宮舊事髙後見秀才巾服與胥吏同乃更制儒巾斕衫上曰此眞儒服也遂頒天下明史稿帝命工部侍郎範逵制士子巾服式凡三易其制乃定賜監生藍衫縧各一以爲天下先明代士子衣冠蓋剏自逵云

靑薴衫明詩話葉靑門初補學官弟子制靑薴布爲斕衫後授兄子太僕坰以及孫曽家有靑薴亭至今存焉

不縫衫徐渭集夷女愁妖身畫丹夫行親授不縫衫自注倭衫無縫

窄衫王士熙白薴詩窄衫裁薴淸如水踏茵起舞雲層層

裘

靑鼠毛衣元張翥詩序予衰老畏寒始制靑鼠袍賦詩自志靑鼠毛衣可禦寒禿衿空防放身寛遮頭更著狐皮帽好个儂家老契丹

皮服飾金元史帝勅特哩所受海都皮服全飾以金凡朝防宜服以表示焉

卉裘吳萊詩朔風吹塵織卉裘炕牀煤炭手足柔銀鼠衣張翥詩白馬紫駝酒靑貂銀鼠衣

帶

七寶帶元史桑阿克達爾遣使進緬國所貢珍珠珊瑚異防及七寶束帶

值千金西使記布達國城破金寶珍貝不可勝計帶有值千金者穆錫國城破一帶有值銀千笏者

玉鵞帶元輿服志全涼帶一紅羅褁縷金爲之上爲玉鵞七

玉帶鉤元史世祖命皇子從竇黙學賜以玉帶鉤諭之曰此帶內府故物汝老人佩服爲宜

茘枝帶薩天錫詩紫防窄衫花蕚繞黃金小帶茘枝垂元史舞師紫服金銅茘枝帶

鶴頂帶彭時筆記上召李賢等賜金鑲鶴頂博帶一條皆親授

從容系帶綴錄正統中胡宗伯濙一日早朝承旨跪起帶解落地從容系之遂叩頭還班禦史亦不糾

龍角帶湧幢小品永樂時貴龍角帶一銙直十餘金後於嘉興掘龍墳所得甚多價爲頓減

夢賜玉帶內閣行實劉文靖健生時母張氏夢一神人致上帝命命持紫玉帶賜其家驚而寤猶有見也

帶何如環湧幢小品李長沙晚年時事多艱乞身不遂一日退朝袍帶未解一道士服紫玉環來見指公所服帶並自指曰此帶𨿽好何如我環倘能棄卻相從入山公曰久服誠無味然入山尙需時耳道士微笑卽乘雲去蓋呂仙也

防云捧日明英宗賜襄王書承賜防云捧日玉帶謹以領訖

素犀似玉王錫爵集嚴淸初拜尙書貧不能具服色束素犀帶以朝或戱曰公釋褐時玳瑁帶故在耶公笑曰夫犀帶不裝金安知非玉吾顧恐難爲上耳

五色分防李攀龍錦帶賦引如霜兮並刀剖五色兮分防乍若彩霞初斷倚若木又如虹霓中絕垂碧濤

帕

禦巾納懷虞集文上重張珪以禦巾拭面額納諸公懷曰朕澤之所存朕心之所存也其服膺毋失

番羅帕張昱大都詩無端収得番羅帕徹夜薔薇露水香

籠指襯腮薩都拉手帕詩塵拂鳳箏籠筍指夢回鴛枕襯桃腮

裳袴

花蘂裳元氏掖庭記香兒服玉河花蘂之裳於闐國烏玉河生花蘂艸采其蕋織之爲錦故香兒歌詞云防衫兮蕊裳瑤環兮瓊璫

犛裙筆麈聞長老傳數十年前俗以犛爲裙著長衣下令其蓬蓬張起爲美卽無犛裙至系竹圏襯之殊爲可笑此與王莽好以犛毛裝禇衣中事同

血裙歸塟明紀事本末王振使馬順殺劉球於獄支解之董琳從旁匿球血裙以歸球家二子求屍止得一臂乃以血裙塟

撻紅袴明詩話範菁山先生不畏彊禦爲國子監丞時嚴世蕃著紅袴入先生撻之詳見師生

血漬袴閭史掇遺海鹽鄭履諄爲尙寶司丞隆慶中疏請用賢語甚激切廷杖一百血漬於袴今其子孫尙藏笥中

鞾履

得履寶藏元通鑑文丞相被害人皆悲慟有得其一履者亦寶藏之

長尺有咫元史類編呂文徳微時鬻薪於市宋淮帥趙葵見其遺履長尺有咫異之招致麾下後官京湖安撫制置使

靿髙防束元輿服志紅羅靴制以紅羅爲之髙靿雲頭靴以皮幫嵌云朶頭作云象防束於脛

雪疊三山談薈元麗嬪張阿元爲帝制繡絲絞布之裘雪疊三山之履

雙耳元輿服志履制以納石失有雙耳二帶鉤飾以珠

煮靴底元史賊冦信州軍民糧竭茶紙亦盡括靴底煮食之

鴞爪鞾歐陽元集偰氏之先嘗盛暑跣臥樹下鴞鳴樹上惡之攬衣起且鞾鴞下爪鞾者三方怒提之毒蛇自上墮地賴鴞免於螫因戒子孫勿殺鴞

鵠嘴鞾楊維楨詩騎馬當軒鵠嘴鞾西風馬上鼔琵琶

立月無聲元沈愚繡鞋詩南陌踏靑春有迹西廂立月夜無聲

繡鞾楊維楨無題詩繡鞾蹋踘句麗樣羅帕垂彎女直裝

入朝小履長安客話李文正防舉神童帝抱置膝上入朝小履一雙僅二寸餘猶是絆系所成衫則粗紵爲天臺所得後歸其家帝京景物略耿定向贖公賜第爲公祠爲具篋貯履衫撰文鏤篋蓋守祠者人斂數錢則出示之

購艸履獻徴錄姚伯華逃難屨幾不免尋以銀購得之始獲濟遂終身織艸屨以施貧乏後贈禮部侍郎

穗出鞾王世貞集劉同野令歙介甚嘗步行一穗自鞾出以爲誤也引之愈長公徐曰槁也吾以代棉汪伯玉笑之公亦笑曰吾昔讀書時嘗坐一木罌而積槁其中令腰以下皆暖今僅槁吾足侈矣

聞履聲泳化編危素爲學士太祖心薄之一日禦東閣素過之有履聲上問爲誰對曰老臣危素太祖曰朕將謂文天祥耳素頓首汗流浹背

衾禂

蘆花被元史貫酸齋過梁山濼見漁父織蘆花爲被雅愛之欲易以綢漁父疑之陽謂曰君欲吾被當更賦詩遂援筆立成竟持被去人間喧傳蘆花被詩元謝宗可蘆花被詩軟鋪香絮淸無比醉壓晴霜夜不融

金綫衾元氏掖庭記帝爲英英起采芳館內設唐人滿花之席重樓金綫之衾浮香細鱗之帳六角雕羽之屛重樓金綫花名也出長白山

方褥輟耕錄元文定王實喇卜爲學士嘗在上左右一日體小倦遂於便殿之側偃臥而寐上因以借坐方褥親扶其首而枕之

種羊書褥吳萊四域種羊書褥歌四圍築垣聞杵聲羊子還從脛骨生靑艸抽叢臍未斷馬蹄踣鐵繞垣行羊子跳踉卻在艸防王如拳不同老飫肉筵開塞饌肥裁皮褥作書林寶

弦織衾綢泳化編髙後聞元世祖後煮故弓弦事亦取練之織爲衾禂以惠貧者

大織衣被陶望齡集徐渭不事生業客幕時有餽之洮絨十餘匹者遂大制衣被下至所嬖私防之服靡不備者一日都盡

兜羅被明髙啟謝人惠兜羅被詩蠻工細擘冰蠶繭織得長衾謝縫剪茸栁恕不愁吹鋪壓髙牀夜香軟

紙被明龔詡詠紙被詩紙衾方幅六七尺厚軟輕溫膩而白霜天雪夜最相宜不使寒侵獨眠客

布

種出西畨梧尋雜佩吾松以棉布衣被天下而棉花之來莫詳其始相傳爲種出西番元時始入中國按通鑑梁武帝送木棉皂帳史照釋文謂卽今之木棉花非也此乃扳枝花耳楊用修曽辧之

番布元史世祖時咀南藩邦遣使進金書寶塔及黒獅子番布

白茸茸方防詩木棉白茸茸

防苾布明史稿須文逹那洪武時遣使貢防苾布十五疋隔著布入的力布各一疋

南北互鬻王象晉木棉譜序北土廣樹藝而昧於織南土精織紝而寡於藝故棉則方舟而鬻於南布則方舟而鬻諸北

折俸典故紀聞官吏折俸布舊於甲字庫折支者每一匹折米四十石成化時始攺三十石是一布價銀三十兩矣從古所未有也

紫花湧價明詩話劉念臺先生居恆服紫花布衣士大夫爭效之布爲湧價羣芳譜木棉一種紫花者核大而棉輕其布制衣甚朴雅

不受云布明世說黎文僖淳性耿介門生尹華亭以云布寄淳淳不受責之曰古之爲令拔葵萟麻今之爲令織布添花吾不受妖服也

封還匹布玉臺叢話劉忠湣球從弟玭知莆田奉夏布一匹卽日封還貽書戒之曰當力行淸白以光前人此非所望於賢弟者

吉布王楨木棉圖譜序木棉產自海南諸種藝制作之法駸駸北來至南北混一之後商販於此被服漸廣名曰吉布又曰棉布

麗宻羣芳譜松布之巧者有折枝團鳳碁局字樣而一切彈紡織綜綫挈花法皆始於黃媼其布之麗宻他方莫並

出絮吐核明徐獻忠布賦鐡木相軋手挽足壓且餧且扐出絮吐核張弓持急聲噎牽條絡車吚啞錯雜

葛

葛如裘元周權苦熱詩人間何處逃隆暑細葛如裘汗如雨

易二葛名世類苑吳淸惠廷舉宰順徳時市舶太監出銀市葛故事太監市物悉令民辦而以原金還公卽以銀易二葛曰以此爲式如不可請還金且葛雷產也太監怒取金去

黃陂葛明陶允宜黃陂葛詩楚人種葛不種麻男采女績爭紛拏皎如白紵輕如紗進之內宮傳相誇價值減少尺幅加織者十家逃九家

絨褐

緝駝茸元史世祖出獵見一女子緝駝茸應對有禮因納爲太子妃詳見后妃

石絨元史阿哈瑪特奏布格齊山出石絨織爲布火不能燃請遣官采取

駝褐典故紀聞永樂中以駝褐溫暖令地方給官料織五十匹正統初陜西右防政年富奏罷之

無責褐王世貞集楊繼盛謫臨洮典史有禦史使責鬻褐者公持其人曰禦史無責褐也責褐卽禦史吾且得請之其人大窘自是無來責邑褐者矣

半年得匹明紀事本末萬曆中陜西奏歲貢羊絨四千匹奉命攺織盤陵又降柘黃暗花二則每匹長五丈八尺日織一寸七分半年得匹豈能加額

封還紅葛陳建通紀鄺埜按察陜西以一紅褐寄父父封還移書責之詳見淸介

錦綺

八答費著蜀錦譜上貢錦名八答暈錦

繡市元史掖庭記淑妃龍瑞嬌貪而且妬帝賜鸞鳳靈芝五龍萬壽字等段以巨萬數乃開市於左掖門內買者給帖令不相禁由是京師四方豪貴爭買焉時呼爲繡市又號麗色多春之市

防鸞摩云逐鹿記張王城破時出防帛十三庫散之城中父老又取珍衣二十餘種焚於臥虎街正舉火我軍已入有二校拾其二種一爲彩鸞摩云一爲春花競秀

麝香金元好問詩去去旃車雪三尺畫羅休縷麝香金注云泥金色如麝香宮中所尙

疊雪袁桷詩宮羅疊雪撚金龍

經粗緯細輟耕錄河北絹經緯一等故無背靣江南絹則經粗緯細有背面

緋絹元輿服志蔽膝制以緋羅有縹緋絹爲裏其形如防袍上著之繡復身龍

海東白紵虞集答人寄海東白紵詩海國綀衣雪色明寄將千里寄髙情著隨野鶴渾相稱行近沙鷗亦不驚

經冰緯玉周權白紵制服詩經冰緯玉紛縱橫三盥寒露方織成曉機裂下不敢翫一道雪瀑來中庭

誥綾謝翺將舊誥綾作手卷詩織文宛轉勅字新知是初裁六尺誥

弓綢元史世祖後嘗於太府監支繒帛帝以爲言後乃率宮人親執女工拘諸舊弓弦練之緝爲繒其紉宻比綾綺

落花流水談薈屠緯眞云裱錦古有樗蒲錦又名闍婆錦有樓閣錦走龍錦翻鴻錦粟地錦今蘇州有落花流水錦

錦上花玉堂叢話髙谷陞侍講履任公宴猶以新花樣補舊錦人謂髙學士錦上添花也

雙窠蜀錦譜有大窠獅子錦大窠馬大球錦雙窠云鴈錦宜男百花錦

添織明紀事本末萬曆中命浙直添織七萬三千張居正言添織之費不下四五十萬不可上命減其半

罷織明通紀莊烈帝卽位命罷蘇杭織造詳見賦役五毒紅紗經濟錄江南巡撫疏劾中官王敬需索珍寶組織防妝五毒紅紗難以數計夫五毒者艾虎蜈蚣蝦蟆蛇蠍也以此織爲衣午節用之謂可辟邪而其實不祥顧乃暴殄天物虐害蒸民如此

刻絲牡丹李東陽刻絲牡丹詩組織兼成刻畫功好花芳蝶共春風摩挲舊物尋遺事不是唐宮也宋宮

實無一綾筆麈陸樹聲爲吉士告滿詣闕世蕃知公淸望使人索松江綾二百疋當以翰苑予之陸謝曰本不敢希翰苑又實無一綾惟公所置之

繭防明張綱孫防陰詩傍午息防陰野店脫敝裘土人延我坐率爾意綢繆誇彼繭防好紅絲信淸秋艱苦養此虫三時乃有収饑食槲樹葉渴飲淸露流日出虛幔張薄暮挑燈収男女賴茍活焉敢視悠悠

元明事類鈔卷二十四

欽定四庫全書

元明事類鈔卷二十五

監察禦史姚之駰撰

吉防門

老壽

國家人瑞虞集文劉賡官一品年七十而父慤無恙賡躬奉飲食晨昏不懈仁宗聞之曰此國家人瑞也刻玉爲鳩杖賜之生日遣大臣錫宴其家慤拜受賡須髩皓然親爲扶掖都人爲歌詠其事

請帝減年元史竇黙年八十公卿皆往賀帝聞之拱手曰此輩賢者安得請於上帝減去數年畱朕左右共治天下乎

老不避難元史卜天璋天歷三年蜀兵起復拜山南亷訪使人謂公必不行矣公曰國步方艱吾年八十恆懼弗獲死所敢避難乎遂行至則厲風紀州郡肅然

伯仲同壽元史類編防州兩尹先生伯仲同以己亥歲正月一日生今泰定丁夘皆九十矣而疆健聰明二公如一

家慶圖楊維楨爲蔡君俊五世家慶圖詩只今諸孫脫繃繻文采个个成於莵郭鈺送人候大父詩五倫有眞樂家慶傳新圖

老態趙孟頫詩老態年來日日添黒花飛眼雪生髯恕老山堂肆考楊鐡崖晚年臥起小蓬臺不復下直榜其門曰客至不下樓恕老懶見客不答禮恕老病問事不對恕老黙發言無所避恕老迂飲酒不輟樂恕老狂

世壽捲明程文憲中洲野錄昆山周壽誼年一百一十三嵗生於宋而鄕飲於洪武六年子孫皆有百歲家建世壽堂六世孫震令鄱陽出世壽捲士夫多題詠之

繪壽星圖王鏊集夏原吉誕辰上親繪壽星圖有獨生申甫扶鴻運之句

行人存問名世類苑吏部尙書王恕年九十朝廷差行人乘傳存問賜牢醴月給米二石役四人楊文襄爲序舊臣存問錄

三老圖宋濓三老圖頌浦江鄭氏一門五十餘室不別槃案而飯者垂三百年靈和充牣發爲祥徴三壽作朋形於同气

人瑞狀元明盛事記治中太倉州毛弼年百歲而孫澄狀元及第有司爲蓋人瑞狀元坊

夏母篇明繆昌期夏母篇序夏忠靖母廖夫人忠靖防孤夫人教之嚴而愛事姑甚謹姑病語曰吾無以報汝願汝壽過我子孫事汝如汝事我忠靖拜司農夫人年八十封太夫人三楊及胡祭酒皆升堂拜焉

壽有大小明盧柟壽成臯王賦梁孝王燕賔莬園授簡於相如曰寡人壽願爲我賦之相如曰唯唯夫壽天地之希齡大王知壽然未聞王之壽大庶人之壽小也

賜上尊明劉文靖傳文靖公健位極人臣壽至九十四功成身退嘉靖初降詔存問又遣撫臣卽其家賜束帛餼羊上尊酒官其曽孫爲尙寶丞

老人星見王世貞集聞之元命包苴弧北有一大星爲老人星爲保章氏說者曰星今見女牛分以故江左多壽考云余束髮而事吾鄕之老乃至有百歲者九十則時見八十七十則恆見而不以爲異

百歲賦詩明詩話桐城石英正統間人享年一百有三生七子二十三孫有同庚友二人年九十棄家學道英百歲日賦詩云庚申共守人何在甲午同生獨詠詩

天之幸人申少師七十福淸葉少師爲文稱壽以爲天之幸人蓋福淸當國國事物情視萬曆初年日變而日難宜其致羨也案幸人字見說苑然以之祝壽始此

老不弛學楊一淸集戶部尙書韓文世廟中興賜書褒嘉令有司存問年九十三卒吏部請諡有曰愚同子而竟保其身老似武公而不弛於學得諡忠定

百歲防玉堂叢話康徳涵六十要名倡百人爲百歲防旣畢了無錢第持箋命詩送王邸處分

家慶弇州別集嚴文靖訥以大學士予告父封公與母夫人尙無恙其家慶與李文定公春芳相望於南北

百年將屆名世類苑魏文靖驥年九十一歲以恩詔進階一級賦詩云一品新陞遵紫詔百年將屆荷蒼穹後至九十八歲作詩云百年已屆殊康健任樂唐虞化日長

百年四春明詩話侯官林太守春澤百歲有司爲建人瑞坊集中生元孫詩云傳家二十有三世老我百年仍四春

烹魚沽酒維風編趙司成永過魯學士鐸將同爲西涯壽魯問趙以何爲贄曰帕二方魯公索帕無有憶裏中曽餽枯魚取之僅存其半卽以半魚與趙俱往西涯烹魚沽酒以飲二公歡甚卽事倡和而罷

榮壽王世貞集徐文靖階年八十上以公翼戴三朝足稱榮壽賜賚有加更頒勅諭於是江陵相而下數百人推本上意爲壽詞公合而梓之以玉音所稱名之曰榮壽

壽豈堂談薈胡忠安公年八十二公三弟皆七十餘燕樂一堂名之曰壽豈詳見堂

艸舎延客啟崇野乘張受先名播海內母五旬誕日四方名士畢集冠蓋塡塞公蓋艸爲房以延客一時美之曰榮親之道莫過於是

友十餘曹四部稿文徴仲先輩名家最老壽其所取友先後凡十餘曹詳見朋友

一萬八千明徐瑞之詩序五十初度戱作一萬八千日歌

滿十辭壽羅洪九集今世風俗凡男婦稍有可資逄四五十謂之滿十則多援貴顯禮際以侈大之爲交親者又醵金以爲壽至乞言於名家數十年前無有是也然在人亦有宜不宜者故辭之

不知其歲王世貞集戚大將軍束髮從軍比數十百戰南掃倭北拒敵卽習大將軍者以其宿將謂且老而不知其歲僅四十七也今諸部曲乞言爲壽不佞其能以非時謝之

百齡餘慶明太宗賜姚廣孝七十壽詩百齡有餘慶寫此壽仙翁

百歲乞養明史稿進賢饒伸與兄位並官侍郎母年百歲先後以侍養歸先是任邱劉元震元霖兄弟俱官九列以母年近百歲俱乞養親與伸兄弟事相類一時皆以爲榮

三世壽湧幢小品世廟時崇徳隠士周徳茂年百有三歲子年皆七十餘孫且五十扁其堂曰上壽其曽孫爲給事中猶及見之

百度花李東陽昆山毛翁百歲詩種菊南山下秋風百度花乾坤此間气江漢復誰家管榻經重敝陶冠已十加海籌曽不一桑陸看量沙

小頑子沈周七十喜言自知蒲栁望秋零意外驚延七十星膝下猶爲小頑子籍中已是空閒丁

吟力退髙啟詩老來吟力退貧去告身存

壽母賦何景明壽母賦春仲之望爲母壽節與父偕享時諸子舉觴諸婦進履諸孫羅舞及女侄諸偦咸在小子景明前跪而稱賦

百番春風明張鑾百歲作石田茅屋野人家百畨春風換歲華盡道長生緣辟穀不知香飯有胡麻

婚姻

天賜夫人郝經天賜夫人詞八月十五雙星防佳婦佳兒好昏對黒風當筵滅火燭一朶仙桃降天外梁家有子是新郎氏忽從中間背自說成都五千里恍惚不知來此際甘心與作梁家詔起髙門牓天賜防年夫壻作相公滿眼兒孫盡朝貴

自著婚禮獻徴錄王尙書承裕兒時卽厚重如老儒成化丙午舉於鄕完婚時自著昏禮用中呈父執而用之

不貪富黃佐集楊鼎在南監攻苦力學有郡守欲以子妻之鼎以不告父母爲辭乃托其同鄕兵部尙書徐琦言曰子淸貧而彼富裕父母聞之必安祭酒亦勸鼎得之鼎曰原憲𨿽貧於道則富猗頓𨿽富於道則貧鼎敢貪富乎竟辭之後仕至戶部尙書

徒步親迎王世貞集陸樹徳初昏時舉親迎禮外父少保公僦一鄕大夫車禦公公力辭曰士而大夫車非禮也竟以徒步往後仕至都禦史

奏金鑾宋濓送張編修還家畢姻詩少年歸娶奏金鑾喜得天顏一笑防從此梅花消息好靑綾不似玉堂寒

合誦詩明徐一防集四明陳思禮父早世母教甚嚴未婚而母歿不肯娶友據義責之不得已從焉及期合巹危坐誦蓼莪詩凡七晝夜不輟

拜親入室古穰雜錄康齋先生父任司成在京師命先生還鄕畢姻至親迎後不行合巹之禮及赴京拜父母畢始入室

因荷得耦明世說程篁墩舉神童李賢許字以女指席間果試之曰因荷而得藕卽應聲對曰有杏不湏梅

指硯屬句明宋玨集莆陽徐氏女字於兪紈袴兒也合巹之夕傳母惎之曰郎君當作詩催妝不則屬對句而就寢徐指二硯而屬句曰防防楊花入硯池近朱者赤近墨者黑兪縮瑟不能成句徐笑曰何不云雙雙燕子飛簾幙同聲相應同气相求自後抱賈大夫之恨以歿

眞吾倩邢侗集於志鯨爲童子時太倉王公試其文曰阿懋尙不及於鱗先生亦察公不凡左史殿卿者自負其家靖劭人倫鑑數覓快壻難焉一日從衢路間望見公防手而驚曰此誰氏子眞吾倩矣遂成婚姻

生子

孔廟賜果元史張之純夜夢謁孔子廟得賜嘉果已而孔孫生因丐名於衍聖公遂名今名

夢金錢霏雪錄楊亷夫母夫人嘗夢神人授金錢一枚吞之遂娠先生錢思復挽亷夫詩生前母應金錢夢死後人稱鐡笛仙按七修類稿作金鉤徐祐讀楊集詩亦以金鉤對鐡笛

馬載兒元史類編劉因字夢吉生之夕父夢神人馬載一兒至其家曰善養之旣覺而生乃名曰駰字夢驥後攺今名

舟中釡鳴元史富珠哩翀父宦江西生翀贑江舟中釡鳴者三舟人以爲異後仕至翰林侍講

鄰媼夢元名臣錄吳澄生前一夕鄕父老見異气降其家鄰媼復夢有物蜿蜒降其舎旁池中旦以告人而澄生

神人授筆元史楊奐母嘗夢東南日光射其身旁一神人以筆授之已而奐生後兩中賦論第一仕至宣撫司

南嶽眞人虞集墓碑集父汲娶楊文仲女文仲守衡以汲從未有子爲禱於南嶽集之將生文仲夢一道士至前牙兵啟曰南嶽眞人來見旣覺聞甥館得男心頗異之

帳中白气元史類編穆呼哩生時有白气出帳中神巫異之

文昌星元史呂思誠母馮氏夢一丈夫烏巾白斕衫紅鞓束帶趨而謁曰我文昌星也及寤思誠生

吞大星元史貫酸齋母亷氏夢神人授以大星使吞之已而有妊

慶成百子明盛事記慶成王生百子自長子襲封外余並封鎭國將軍每防紫玉盈座至不能相識而人皆隆凖

雲中送兒王守仁年譜先生生之夕祖母岑夢神人衣緋玉自雲中鼓吹送兒來驚寤已聞啼聲因名曰云卿人遂指所生樓曰瑞雲樓案先生五歲以神僧言更今名

同夢而生談薈吳與弼聘君母居江右父宦於京同夢相交合而生聘君

嶽神入室吳寛集倪文毅嶽之父文僖公奉命祀北嶽母夢緋衣神人入室寤而生公遂名曰嶽

陸績爲孫明朱徳潤小傳徳潤之大母病卜壙於陽抱山夢一偉丈夫來告曰勿奪吾宅吾將爲而孫旣而治地五尺得一石刻曰太守陸君績之墓亟命掩之復夢丈夫來曰今眞得爲夫人孫矣遂生徳潤

賜紫玉帶內閣行實劉文靖健生時母夢一神人持紫玉帶賜其家詳見帶

音如鐘仰山脞錄龍泉章公溢始生其音如鐘父母疑爲不祥幾不舉後爲佐命勲臣

紫衣入謁李賢集薛文淸母馬氏夢一紫衣人入謁而生公

神人虎變汪道昆集戚少保繼光初生時王太夫人夢神人衣綘衣降於庭虎變而躍梱內是日日華五色孝亷因命之曰繼光

晚子成名孫鑛集陸平泉先生壽九十七生子時已近六旬猶及見其成名且見曽孫焉

夢天裂明紀事本末寧夏哱拜驍勇屢立戰功妻將產拜夢空中大響天裂出火焰一妖物如虎入妻脇下不見拜急手劍之驚覺遂產子狼貌梟啼名曰承恩後倡亂坐誅

皇女試周夏言詞序奉聖旨今日皇四女試歲周一取鐘二取銀三取黃水晶石示卿等知

睂宇好明黨懷英賀生子詩我來初見出錦繃肌肉照人睂宇好

死喪

惟有琴阮元史耶律楚材葬命視之惟琴阮十餘及古今書畫金石遺文數千卷而已

夜夢作詩貢奎別傳集賢學士貢奎以疾歸旋愈一日蚤作謂猶子師文曰吾夜夢作詩有竹樹蕭蕭夾泉石之句其末云九轉丹成生羽翼是何祥也語已泊然而逝

別比鄰元名臣錄州胡長孺晚寓武林一旦具酒食與比鄰別云將返故鄕門人有識其意者問曰先生精神不衰何爲遽欲觀化長孺曰精神與死生初無相涉也

白气貫臺元史有白气貫三臺帝問田忠良何祥對曰三公其死乎未幾太保劉秉忠卒

端視而瞑大方通鑑許謙病革猶正衣冠而坐門人朱震亨進曰先生視稍偏矣謙更肅容端視頃之微瞑遂逝

百鶴翔元史類編孔思晦卒之日有鶴百餘翔其屋上又見神光自東南落其舎北

扶起奠獻元史許衡病革值家祠祭衡曰吾一日未死可不有事祖考乎扶而起奠獻如常儀旣徹家人餕怡如也已而卒

如索气元史有白气如索長五百餘丈起危宿掃太薇垣太史奏山東當大水帝曰不然山東必失一良將後察罕特穆爾竟及於難

白霧繞室薛文淸行狀文淸彌畱正衣冠危坐而逝迅雷震屋白霧繞室

西湖涸名臣錄杭之西湖涸底孫原貞時鎭其地語人曰哲人其萎乎吾甚虞於公後果然

撰生壙碑楊循吉自撰生壙碑愧無寸長不欲勞他人之筆所貴以自述爲不誣

白簾六字明孫琛集舒修撰芬歿之前一日門生諶柟夢天垂白簾中有六字曰忠孝狀元止此越日果不起

飛二帛明黃渾集鄧元錫被徴臨行先期一日空中忽飛素帛一條於邑學聖殿一條於演武防旗竿公方與人論學竟疾作遂艸乞恩放歸疏並答人書恬然而逝

大烏至嘉靖注略楊爵釋歸有異烏集裏舎爵曰大烏至矣其爲我乎自爲墓志而卒

孔鏞星祝允明集孔鏞屢立戰績入爲工部侍郎卒於舟有白气自舟尾上直貫天表蓋日正中也而熒熒然星矣允明遂目之爲孔鏞星

書志石文徴明小傳先生卒之時方爲人書志石未竟欠伸端坐而逝

車馬喧闐陳白沙行狀先生歿之日頂出白气勃勃如蒸竟日乃息前一日五鼓鄰人聞車馬喧闐異之急出見一人若王者狀儀節甚都出先生廬而去以爲大官及旦詢之無有也

英魂助戰卓異記金華苗軍作亂殺防政胡大海大海生時嘗夜出人見其兩目若燈及歿後敵兵有犯境者軍中輒夢大海若生或夜觀火光滿野洶洶若人馬聲則師出必勝蓋其英魂烈爽相爲助也

兩來字詩名臣錄魏文靖易簀時自爲詩有瑤島不勞靑鳥至菊籬還許白衣來句後書云是時因病篤未及敲推故有兩來字首句爲舊日華池水漸來也繼復書平生不作欺心事一防靈光直上行書畢乃瞑

狂醉捐世靳史陳體方以詩名吳中將死頭戴野花肩輿徧逰田間狂醉三日乃捐世

鋸木示數異林文太守遣人至九仙山祈問壽算夢神語以問孔老人至郡問之老人方鋸一大木得板五十有五也詳見神靈

山有白气章文懿行狀文懿卒之日鄕人見所居前山有白气沖天久之乃散

羣鶴繞防名世類苑馬端肅之終前數日城西大劉山忽崩是日天鼓再鳴羣鶴飛繞其防事久之乃去

天門二旛趙貞吉集楊文忠少時嘗夢天門開遙瞻綽楔曰際昌時而公顯其老也復夢天門開有二旛導公冉冉以去而公卒

盛囊以殮顧璘集儲侍郎瓘易簀時夫人以公落髮與須指爪甲及頭垢各盛嚢爲殮其愛親敬身可謂全歸矣

久哭暫輟王守仁年譜龍山公喪先生久哭暫輟有弔客至侍者云宜哭先生曰哭發於心若以客至而始哭則以客不至而不哭矣

乘潮解去邢侗集宋叟過余舉杯慷慨言將訪徐公吳中尋錢塘弄潮脫履江幹乘潮解去子願君視宋登春豈杉栢四周中人余時被酒笑罵之後聞叟果別徐公至江滸呼榜人勿誤我潮信抵海口四十餘里徑跳白波而逝

解脫吟明詩話黃九煙晚變名曰黃人字曰略似年七十忽感愴於懷仰天嘆曰嘻而今不可以死乎自撰墓志作解脫吟十二章縱飲而沈於水

黃泉客捨碧裏雜存孫蕡爲翰林典籍詩髙古坐爲藍玉題畫誅臨刑口占曰鼉鼓三聲急西山日又斜黃泉無客捨今夜宿誰家死後太祖聞知此詩曰有如此好詩何不覆奏並誅監斬者

淸恬太甚王錫爵集兒子衡叨雋不佞陰識此兒淸恬太甚恐終非爵祿器

丹臺記湧幢小品蔣燾之父娶徐有貞女而生燾五嵗母口授小學卽成誦及長文譽馳公卿間十七而卒未卒時夢上帝召爲丹臺記因爲表以母老辭錄而祕之母聞之抵於地然竟不免

一官憔悴明蔡汝楠哭皇甫涍詩五字沈吟詩品絕一官憔悴世途難皇甫僉事宦屢躓不達其卒也蔡子木哭以此詩每爲人誦之輒嗚咽流涕

八十分啟崇野乘顧大章在獄卒之前數日慷慨語曰自唐虞至今才四千年吾生五十年已得八十分之一不爲不壽

死遅四年三朝野史夏貴附元時年已八十閱三嵗而歿有曽以詩者云自古誰不死惜公遅四年問公今日死何似四年前

爲道羅倫泳化編李賢奪情羅倫上疏力請許賢終制賢怒內批黜倫後賢卒有人嘲以詩云九泉若遇南陽李爲道羅倫已復官

誰肯銘我明實錄曹元以瑾親黨居內閣惟日飲無他諧謔而已將死自作墓銘曰我卽死誰肯銘我

死後文唐順之集宇宙間有人見慣而絕可笑者其屠沽細人稍有飯喫死後必有一篇墓志其達官貴人與科第人稍有名目者死後必有一部詩文刻集

塟祭

刳香木元閻復集廣平王月呂薨賻賵有加刳香木爲棺錮以金銀

執紼二千元史類編宋本父官南中淸愼自持饘粥恆不給本嘗聚徒以養親歷仕通顯猶僦屋以居及卒執紼者二千人

碣署和尙元詩話吳仲圭將歿命置短碣塜上曰梅花和尙之墓人怪之答曰久當自驗未幾楊髠毀掘江南諸墳惟仲圭以碣所署疑爲釋流竟免

詩乞銘墓明雜記聶大年被徴入史局病中以詩別王行儉曰鏡中白髮誰鏡我湖上靑山欲待誰千里故人分槖少百年公論蓋棺遅行儉得詩泣曰大年欲吾銘其墓耳明日而大年卒行儉爲作墓志

自記壽藏泳化編劉大夏以士大夫沒後多私所親名筆以遺後因作壽藏於東山之陽皆自爲之記述其生平履歷李西涯見之戱雲天下皆如公翰林文章無用矣公曰先生輩文章宜記大有功徳者予敢以累蓋東陽先爲劉瑾作而公嘲之也

禦撰祭文明詩話康陵南巡將臨靳文僖喪詞臣撰祭文均不稱防乃禦制爲之詳見好文

歌竹枝亙史謝茂秦客大名客請賦壽詩百章至八十餘投筆而逝所幸賈姬奉柩停大寺之傍每夜操琵琶一曲歌茂秦竹枝詞必慟絕而罷

土香王穉登挽馬湘蘭詩水流花謝斷人膓一塟金釵土盡香

元明事類鈔卷二十五﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷二十六

監察禦史姚之駰撰

珍寶門

金

得金手中元史蘇格使金不屈金主壯之取金巵飲之飲畢卽懷以出復命備以虛實告且出所懷金巵以獻太宗喜曰我得金於汝手中矣

淘金元食貨志丰城舊有淘金戶三百地不產金而歲課轉增民死徙且盡揭徯斯言之朝蠲其課

不登藏金元史杜瑛所居術者言其下有藏金家人欲發視輒止之後來居者果得黃金百斤其不苟取如此

大如棗西使記宻實勒國地產金人夜視有光處志之明日發之有大如棗者

藏金尺元富珠哩翀集江西吏善舞文或誣熊氏子買藏金尺訊則無之訊益酷乃貨簪珥作新尺符其妄尙公至率淸脫民始寧

槖不能容元史博囉歡未至雲南布固丹宻以金六籯迎餽歡以其握兵拒之恐致變陽諾曰吾槖不能容可且持歸待我取之至則竟其獄

賜葉金袁桷詩入院聽宣席未溫賜金已向案頭存自注故事入院傳旨畢賜葉金十兩始艸制

不買詩名元好問黃金行人間不買詩名用一片靑山衡霍重

盤龍金明髙帝實錄上一日手黃金一錠示羣臣曰此乃表箋袱盤龍金命宮中洗濯銷鎔所成者

一挺酬詩王世貞集元末吳中饒介之以醉樵歌試諸名士獨張夢簡第一得黃金一挺髙季廸次之得白金三斤餘各次之後承平久張洪修撰爲人作一文得五百錢

胎金宋濓集宣慰伯以婆律香贄余闕闕覺重卻之香中果胎黃金也

泚筆金野獲編世廟齋醮每一舉卽赤金亦數十兩蓋扁對皆以金泥爲書握管中書預備大管泚筆令滿故爲不堪波磔狀則防之凡訖一對或易數十管則防中金亦不下數十銖矣

還金釵泳化編李時勉元夜觀燈拾一金釵歸書於門有一婦人來告驗而還之其夫具幣以謝公不受因納一片藥曰此血竭不易得公入之後公以直諫爲金瓜斷脇賴血竭灌之得不死

不識金礦明史稿陳觀洪武時爲陜西防政以亷稱或問陜產金礦何狀觀大驚曰吾備位籓寮何金之問

生熟金明曹昭格古要論金出西番髙麗等處沙中南番瓜子金麩皮金皆生金也雲南葉子金西番回回錢此熟金也

置金墓下程敏政集馮履吉以鎰金貸兪繪不質劵馮卒後十五年兪遣其子以金倍息歸馮之子朋玉不受其子則奠置馮君墓下而行朋玉不獲辭則以予鄕人之貧者

金壺遺家萬曆注略上方十歲以英明聞穆廟恭妃以金壺遺其家爲門者所執上笞內使三十而以百金遺妃曰妃家貧以此給賜先帝賜器不可出也

紫石成金筆麈嘉靖中海丰漁子爲風飄一絕島見人皆椎結袒裼所食惟蜜浸黃精薯芋之類其流水處皆五色石漁子各収數升置舟中一日飃返故防取所挈文石則皆靺鞨瑟瑟諸寶也中有紫者以五銖入火間以白金成黃金一兩不鎔則柔甚可屈折云

伯溫窖金李日華集老竹嶺溪中多礁石相傳劉伯溫窖金在下誠意伯每數十年一遣人來取土人妄鑿之終不得

金甲明紀事本末劉瑾籍沒得金二十四萬錠又五萬七千八百兩元寶五百萬錠又一百五十八萬三千六百兩寶石二斗金甲二金鉤三千金溫盒五百

髙北斗明通紀萬曆時巡撫李三才請停礦稅疏云皇上欲黃金髙北斗而不使百姓有糠粃升斗之儲

講筵金錢長安客話景泰初始開經筵每講畢布金錢於地令講官拾之以爲恩典

金絲帳弇州史料嚴世蕃有金絲帳累金絲爲之輕細洞徹

金銀置礟明紀事本末李自成殺掠馬騾爲上次軍仗次衣幣次珍寶其金銀恆防棄之或以代鉛置礟中

錮金明史稿張獻忠破蜀用法移錦江涸而闕之深數丈埋金寶億萬計然後決隄放流名錮金曰無爲後人有也

箔金宋濓義俠歌取袍當戶著縫爛然赬箔金滿中貯碎若剪鳳翎

玉

玉桃盞元史阿哈瑪特誣巴延平宋時取其玉桃盞帝命按之無驗後有獻此盞者帝愕然曰幾陷我忠良

十七步輟耕錄巴延至於闐見有白玉一段髙廣五六尺長十七步以重不可致

玉遞元食貨志玉在法爾實者有民戶六十淘焉於是免其差徭所淘之玉立水站至京師

鎭圭續通考元鎭圭制以玉長一尺二寸有袋副之止燔瘞元祭祀志平章賈閭等議大祀禮神之玉無得燔瘞蓋燔者取其气之臭聞玉旣無煙又且無气但當奠於神座卒事藏之時出而用

照見筋骨輟耕錄巴延嘗至於闐國得一玉佛髙四尺色如截肪照之筋骨脈絡皆見

納玉盞元史世祖納碧玉盞六白玉盞十五於太廟柈斗盈尺談薈雅克特穆爾嘗晏客櫻桃下以赤玉盤盛脯白玉斗盛漿皆盈尺客楊維楨亦爲色動

磨玉璽輟耕錄至元間巴延出太府監所藏歷代玉璽磨去篆文攺造押字圖書及鷹墜等物以分其黨與

玉酒甕輟耕錄廣寒殿有黒玉酒甕玉有白章隨其形刻爲魚獸出沒之狀其大可貯酒三十石

暖玉注明孔邇紀談陳友諒時或進暖玉注蓋出於薛塘古墳者

玉玲瓏泳化編汪後以憲宗防持罄所有以出英宗索一玉玲瓏太監對應在汪所汪急而投之井

市盈尺嘉靖注略諭內閣皇祖六寶正徳甲戌火失其五令市玉盈尺者補之

雪山靑玉卓異記建文元年有使者還自西方得靑玉於雪山方逾二尺質理溫潤上命玉人琢爲大璽命曰凝命神寶

盤徑尺明紀事本末王振籍沒時器服珍玩尙方不及玉盤徑尺者十面珊瑚髙者七八尺金銀十餘庫馬萬餘匹

破囊得椀壠起雜事張王基住居一男子陰囊大如斗陜西大賈識爲至寶買去俟其死破囊得二玉椀世所絕無

合巹杯甲乙剰言髙郵守楊君家藏合巹玉杯形制奇怪兩杯對峙中通一道使酒相過兩杯之間承以威鳳玉潤而古碾琢極工蓋漢器之奇絕者

玉斧明通紀李文忠克應昌獲元主孫后妃等並宋代玉璽金寶十五宣和殿玉圖書一玉冊二鎭國玉帶玉斧各一

求紅黃玉明史稿嘉靖時制方丘朝日壇爵詔求紅黃玉於天方哈宻諸番不可得有通事言此玉產於阿丹去土魯畨東南二千里請重賄往購帝不從

卻玉盌典故紀聞回回進玉盌成祖曰磁器潔素瑩然適心不必此也卻之

識玉璞池北偶談崇禎時內殿石驟長數寸上以問大學士何如寵何謝不知歸問老友姚康伯曰此璞也中必有玉翼日以對命剖之果然

碧玉尺餘明季遺聞張獻忠遣人以碧玉長尺餘者二方圓徑寸珠二枚賄熊文燦請降文燦許焉

玉琴明通紀劉瑾籍沒時有玉琴一玉帶四千一百六十二

珠

碧珠現鐘輟耕錄文宗潛邸金陵適興國寺鑄大鐘金方在冶上至取嵌珠指環默祝曰若天命在躬此當不壊卽投液中鐘成珠宛然在上及登大寶方言之

珠課元食貨志珠采於大都南京廣州有珠課烏蜑撼絙輟耕錄廣東采珠之人懸絙於腰沈入海中良久得珠撼其絙舶上人挈出之葬於蛟龍之腹者不少有司名曰烏蜑戶仁宗登極特旨放免後復行

雅古勒珠元史西域賈人售雅古勒珠價六十萬含之可不渴熨面可使目有光省臣平章愛之一座傳玩尙文曰一人含之千萬人不渇則寶也若一寶止濟一人何益吾之所寶米粟是也

太歲彈西使記布逹國所產大珠曰太歲彈又有蘭石瑟瑟金剛鉆之類

珠字詔元史泰定帝以珠字詔賜帝師

珠元史類編重山從太宗伐宋復入中書賜中廏馬十匹貫珠一

珠三囊元史朱淸張瑄以海宼致位防政多不法恐事覺以黃金五千兩珠三囊爲賂江浙平章托克托怒而系之

進百斤元史類編世祖時江浙平章莽哈岱進眞珠百斤

珠傘元史回鶻獻水晶盆珍珠傘等物帝曰今百姓疲獘所急者錢耳卻之

雉帚掃珠張昱輦下曲向晚大安髙閣上紅竿雉帚掃珍珠

珠花薩都拉詩昨日官家淸宴罷禦羅輕帽挿珠花重七兩明史稿蘇祿國有珠池夜望之光浮水面土人以珠與華人市洪武時東主遣使貢大珠一其重七兩有奇

拆襖還珠崔銑集王翺爲都禦史守遼東臨別太監某贈西洋珠四枚公固辭不得則內所著披襖中紉之後還朝求太監從子謂曰如有營予佐爾費因拆襖出珠授之封識宛然

分斗珠維風編楊一淸爲相時有人餽美珠一斗者公直受之嗣諸邊將來謁畱詢邊事隨出所受珠分勞之頃刻立盡

捶珠典故紀聞刑部尙書楊靖逮一弁將鞫之門卒檢其衣得大珠一顆僚屬方駭視靖徐曰安有許大珠此僞物命捶碎之始以上聞

蜑戶采珠續通考洪武中差內官於廣東起取蜑戶采珠給與口糧

問珠狀明史稿張嶽遷亷州知府亷民多盜珠池嶽居四年未嘗入一珠家人問珠何狀嶽取庫中珠以示

爛溪珠王叔承集隆慶戊辰夏秋時江南大旱吾鄕爛溪蚌產珠焉有徑寸夜光者有五色圓走盤者農漁雜采日數百人賣累千金

獅子形王宇泰筆麈海南市舶提舉劉貽哲云嘗見一珠作獅子形宛然畢肖

續命膏萬曆注略科臣蕭近髙有言陛下思初疾時珠玉滿前誰爲續命之膏

銀

元寶文元史楊湜上言平準行用庫白金出入有偸盜之請以五十兩鑄爲定文以元寶用之便詔可

防古古今錄北荒稱銀曰防古元之先以女直國號金乃以銀號其國也

千萬錠元史中書省言太府院爲內藏世祖成宗朝遇重賜則取給中書今所賜有逾千錠至萬錠者皆取之太府今復以乏告請自後內府所用數多者仍取之中書

銀交牀元史巴圖爾從徵納延有功帝賞以腰帶及銀交牀等物

烈女變貢師泰金谿葛烈女詩憶昔裏中初賦銀銀賦日急家日貧父身榜掠痛欲絕女心憤結何由伸鬼狐夜嘷天漆黒大野騰騰火光烈可憐踴躍雙蛾睂變作兼金白如雪

十流銀馬祖常詩五坊戲馬賽爭道宣聲催賜十流銀

銀徙卓異記洪武中廣積庫銀毎錠重數百觔忽穿屋飛出莫知所之有一書生夜行見田間光起標記而去明日掘土尺餘見白金一錠大不能舉歸約十八人並力舉之上有廣積字眾分不均以聞於官官以聞上上曰此天賜儒生也卽賜之

十窖泳化編內帑之積凡十窖積之以備邊虞者景泰濫賜缺其一角英宗復辟節他費以補之

一錢棄涇續通考明陳完爲涇縣教諭嘗分膳銀一生多取一錢而去旣而少者來告完曰多在此遂封一錢與之其人曰先生本不多某安敢受完曰吾實偶多汝不受盍棄於水遂投諸涇

太倉庫銀李夢陽疏臣始至戶部太倉庫銀尙百七十餘萬今消耗且過半矣

銀甕泳化編宣宗賜夏原吉範金圖書及翠鑪銀甕玉杯玉帶

銀豆謡明通紀景帝奢侈常以金豆金錢等物撒地令宮人及宦侍爭拾爲哄笑楊守陳銀豆謡聞知昨日六宮中翠娥紅防成春風黃金作豆競拾得羊車不至愁煙空別有銀豆薄如葉並刀剪碎盈丹匣也隨金豆灑金階滿地春風飛玉蝶君不見民餐木皮和艸根夢想銀豆如八珍官倉有米無銀糴操瓢盡作溝中塵

銀不足明靳學顏疏今天下之民以匱乏爲慮者非布帛五糓也銀不足耳夫銀獨行則藏益深而銀益貴貨益賤於是銀積於豪右者益厚行於天下者愈少更數十年不知所底止矣

叱還銀硯於愼行集李先芳爲新諭知縣富人張浚有寃遇公而白以一硯爲獻受而付之記史異日發之銀也笑曰陶淸士辱以朱提召浚叱還之

鑄餅明史稿李自成入都悉鎔所拷索金銀及宮中器皿鑄爲餅每餅千金約數萬餅騾車載歸西安

銀山明張元凱西苑宮詞昨貯銀山髙幾許試將玉尺殿中量

錢

泉貨監元史武宗時初行錢法立資國院泉貨監以領之

金銅芽耶律楚材西域詩難穿無眼錢自注西人金銅芽錢無孔郭

銅兒元史至正中欲更鈔法以楮幣一貫文省權銅錢一千文鈔爲母而錢爲子祭酒呂思誠曰中統至元自有母子上料爲母下料爲子比之逹勒逹人乞養漢人爲子是終爲漢人之子而已豈有故紙爲父而以銅爲過房兒子者耶

編古錢吳萊題毘陵承氏藏古錢詩我觀泉志頗識錢古今錢品不一傳一朝變通別攺幣余盡沈朽徒埋船承君好古此収拾寶玩有若編埓然

錢飛卓異記洪武乙夘禦庫錢忽飛去側立於民門屋瓦上人以篾穿其孔或得一二十文

一貫泳化編洪武中鑄大中通寶錢與歷代錢兼用以四百爲一貫四十爲一兩四文爲一錢

雲中撒錢稗史彚編成化丁酉六月京師大雨雨中往往得錢王文恪公有詩云蒼天似憫斯人困故向雲中撒與錢錢若了時民又困何如只賜與丰年

賜防中錢玉堂叢話宣宗幸史館撒金錢於地命眾取之學士李時勉獨立不動上嘉嘆親取防中餘錢賜之

給夜讀李攀龍集余憶殿卿自肥子來持進不滿千錢太孺人命給余夜讀

家兄孔方明世說袁宏道令吳長安貴人一無問餽時其兄宋道官翰林有與宏道同官者嘲之曰他人問餽以孔方爲家兄君不問餽乃以家兄爲孔方耳

飛空如蝶長安客話涿中舊有塔在桑幹河中名鎭河塔嘉靖時塔崩內有古錢皆飛空如蝶

板兒碧裏雜存正徳丁丑余逰京師見交易者皆稱錢爲板兒卽低惡之錢但取如數而不視善否好錢遂閣不行

禁天啟錢曠園雜誌蘇州逮周忠介公後民倡議天啟無道互戒不用其錢各州縣從而和之積天啟錢無算後出示勸諭乃行私禁凡十閱月

數錢投匭啟崇野乘楊忠烈殉義後追贓令亟賣菜傭亦爭以數錢投縣匭中三年乃止

買笑錢朱白民家貧授徒養親以老萊子爲法牀頭恆貯數十錢曰買笑錢

以錢償明紀事本末給事韓一良言今之世何處非用錢之地何官非愛錢之人向以錢進安得不以錢償詳見賄賂

五等泳化編錢有五等當十當五當三折二小錢錢譜陸深燕閒錄吾鄕朱氏所撰錢譜盡裒歷代之錢穴紙譜之奇形異狀無所不有而各疏時代由來楊鐡崖錢艾蒳俱有論亦博古之淸玩也

捶錢明葉憲祖捶錢賦余濫司鼓鑄之役故事錢非式者捶之因感其不才見棄有似乎人乃爲之賦乃有非防非壯不範不模違錯刀之金飾類延繯之薄膚蓋萬選而莫中將一擲而若無於是命朱亥之椎碎鄧通之鑄紛如委地曾莫之顧

黃邊徐渭詩鵞眼黃邊只十个

鈔

交鈔元食貨志鈔始於唐之飛錢宋之交防金之交鈔其法以物爲母鈔爲子子母相權而行卽周官質劑之意也元初仿唐金制有行用鈔世祖始造交鈔

楮用於陰輟耕錄世祖嘗以錢幣問劉秉忠對曰錢用於陽楮用於陰今國家龍興沙漠自陰域以臨中夏宜用楮幣若用錢四海且將不靖遂不用錢後武帝用之不久輒罷

絲鈔元史印鈔之法以絲爲本每銀五十兩易絲鈔一千兩諸物之值並從絲例

賜鈔印艸木子元以朱淸張瑄海漕有勞賜鈔印聽其自印鈔色比官造加黒印朱加紅

僞鈔謡元李存僞鈔謡國朝鈔法古所無絕勝錢貫如靑蚨試令童子置懷防千里萬里覊孤豈期俗下有姦往往造僞潛隈隅設科定例非不重柰此趨利甘捐軀

搗課簿卓異記太祖時造鈔屢不就一夕夢神告以當用秀才心肝爲之旣寤不解馬后曰士子苦心夕課卽心肝也乃取太學生課簿搗而制之遂成

収輭爛明實錄正統四年勅戶部曰市鈔不分輭爛但有一貫字樣卽皆行使是以鈔法流通今収受課程亦不得分輭爛污迹俟年終遣官防揀堪用者畱不堪者燒毀

取桑穰啟崇野乘思陵欲行鈔法鈔局言須桑穰二百萬斤例采產桑諸省槪因荒亂不能詳見桑

雜寶

珊瑚燈檠元史郭侃將兵至克實宻爾部屠西城又破其東城東城殿宇皆構以沈檀焚之香聞百里得七十二琵琶五尺珊瑚燈檠

盤植珊瑚明史稿禦史張應詔劾殷正茂以金盤二植珊瑚其中髙三尺許賂居正

瑪瑙盌元史成宗賜特爾格瑪瑙盌曰此器先皇所用朕今賜卿以久侍先皇故也

水精食牀雨航記李時可宴楊鐡崖賞蓮花水精爲食牀空其中置金鱗翠藻

采水晶玉堂綱鑑武宗時福建平章言漳浦梁山產水晶乞割民百戶采之

翠腕防元氏掖庭記懿靜後誕日南朝宮人一獻寒光水玉魚一獻靑芝雙虯如意一獻栁金防翠腕防防似今之手鐲乃景陽宮胭脂井中物

碧甸山元史影堂祭器黃金瓶斚之屬以十數黃金塗銀香盒椀楪之屬以百數銀壺釜匜之屬稱是玉器水晶瑪瑙之器爲數不同有玻璃瓶琥珀勺眞珠簾珊瑚樹碧甸子山之屬

月下蒲萄耳談吳郡沈萬三有瑪瑙壺通明類水晶面有蒲萄一枝如墨防名月下蒲萄

鐡可成銅元史順帝時立饒州銅冶場注云時有張理言膽水浸鐡可成銅故卽其地立之

設提舉元史瑪瑙提舉司秩從五品又有玉局金絲子局鞓帶斜皮局瓘玉局浮梁磁局皆有提舉司

雜谷貢續通考嘉靖中雜谷安撫司貢珊瑚

照世杯典故紀聞賽瑪爾堪在西邊其國有照世杯光明洞逹照之可知世事明史稿賽瑪爾堪洪武中入貢其表文有云欽仰聖心如照世之杯使臣心中豁然光明

太陰凝魄明靳學賢水晶盞賦有太陰之凝魄抱元英之至質發坤藏於重艮托哲匠而呈則

靑紅色格古要論多年老冰爲水精然日本國有靑水精紅水精則水精非冰明矣

寶石井談薈凡寶石皆出井中西番最盛中國惟出雲南金齒街與麗江兩處屬紅黃類者爲貓睛靺鞨芽星漢砂琥珀木難酒黃刺子屬靑綠色者爲瑟瑟珠珇綠鴉鶻石空靑

琥珀藏蛛王貽上集明王延詰文恪公子性豪有持琥珀求售者中有蜘蛛如生索百金延詰手碎之果有生蛛自內躍出行幾上見風卽化爲水

埓阿勒類纂元大徳間回回巨商賣埒阿勒一塊重一兩三錢估值中統鈔十四萬錠用嵌帽頂累朝皇帝相承寶重凡大朝賀則服用之

貓睛徐渭集髙陞馳保安沈錦衣出貓睛睒睒若果核意以酬舊逋君擲不顧去

鴉靑明施武寶井詞緬中花落滿蠻山千兩鴉靑馬上還自注鴉靑寶名寶井在姚關萬里外販寶者只於緬中交易

常貢續通考明日本琉球常貢瑪瑙

犀銘李維楨集王左丞眎余犀角圖色理形質甚奇可爲山經可爲酒器可爲如意一物而三善具焉因爲之銘

水寶語怪有回回見居民競汲一池因買之破山得一石池水從中出言此水寶也凡用汲者竭而復盈詳見水

商人進寶萬曆注略在金商人進金一千五百兩靑紅黃寶石四百塊貓睛珇綠等八十塊靑碧黃白玉料一千六百餘斤硨磲瑪瑙琥珀料六十斤翠毛六千五百兩大小珠一萬二千六百顆

寶貨易嘉靖注略上欲觀內庫儲積太監張佐奏止之眾侍問佐佐曰寶貨易經目或啟靡心也

元明事類鈔卷二十六

欽定四庫全書

元明事類鈔卷二十七

監察禦史姚之駰撰

禮樂門

典制

禮樂所自元李好文集憲宗時有日月之祀當羣臣奏對時上問禮樂自何始左右對以堯舜則其立神基肇人極已宏逺矣

右爲尊元名臣奏議泰定帝時遷列聖神主於太廟新殿博士劉致議曰國家取唐宋定制爲九世遂以舊廟入室爲六世昭穆不分父子並坐不合禮經𨿽國家以右爲尊然古人所尙左右初無定制今建宗廟之方位旣依禮經而宗廟之昭穆反不合禮經於制未便

加封文宣元閻復艸制朕纂承丕緒敬仰休風循治古之良規舉追封之盛典加號大成至聖文宣王遣使闕裏祀以太牢

鹵簿圖元史類編英宗時拜珠進鹵簿圖帝以唐制用萬二千三百人太多乃定大駕三千二百人法駕二千五百人丹墀獨對至大中曾防初嘗著鹵簿圖並書進之至英宗而鹵簿大興旗幟之繡繪者作於閩浙人馬鎧甲被彩繡者作於江西又命畱守作五輅

太常集禮元史李好文言曩有詔集禮只令各郡縣置局纂修夫禮樂出自朝廷郡縣何有哉乃白院長選僚屬出架閣文牘資其采擇三年書成名太常集禮得防頒示中外

星宿旗元輿服志儀仗有二十八宿旗各繪神像又有風伯雨師雷公電母五嶽四瀆旗

尙左典故紀聞吳元年始命百官禮儀俱尙左攺右相國爲左相國余官如之

集禮書成明紀事本末洪武中集禮書成其書以吉防軍賓嘉冠服車輅儀仗鹵簿字學樂爲綱凡升降儀節制度名數皆偹通五十卷

革封號王褘擬詔嶽鎭海凟皆受命於上帝豈國家封號之所得加今止以山水本名稱其神郡縣城隍神號一體攺正歷代忠臣烈士亦依當時初封以爲實號後世溢美之稱皆與革去

易木主明紀事本末嘉靖中正孔子祀典易木主及釐正從事諸賢本朝谷霖蒼論孔子加封自漢平帝始也王拜於帝僣已稱先師禮也廟祀設像自唐宋元始也其防已甚易木主禮也八佾十二豆籩自宋徽宗始也祭用生祿太學仍之郡國減等禮也帝釋奠舞六佾謬巳從祀四聖七十二賢矣曾防顏路退食廡下子先父食攺附啟聖禮也刪申黨黜公伯寮等十三人攺蘧瑗等七人進後蒼等五人考證班班勿僣勿黷禮也

尙赤明通紀洪武時詔定服色尙赤

防旗夾壠泳化編正統時上祀先農畢釋祭服秉耒三推戶部尙書捧靑箱後隨耆老馭牛按轅教坊樂工執彩旗夾壠謳一倡百和颭旗而行凡三往三返

鹵簿儀仗續通考明鹵簿儀仗凡正旦冬至聖節錦衣衛陳鹵簿大駕於殿之東西郊祀鹵簿大駕全設前期視牲丹陛駕其祭社稷太廟山川鹵簿內去白澤旗以下等項耕籍幸學俱用鹵簿大駕

親蠶嘉靖注略夏言請舉親蠶上勅戶部建壇曰蠶於禁中唐人便安之制不可法命翟車出入由元武門壇制殺先農什一

孔門下馬典故紀聞成化時以監生虎臣言詔天下孔廟所在凡過其門者皆下馬

六卿不及明紀編年成祖防逾二十七日禮部尙書請卽吉羣臣釋服楊士奇以爲宜素衣冠黑角帶明日視朝上素冠麻衣麻經文臣惟學士武臣惟英國公如上所服上曰張輔知禮六卿不及士奇所執是也

大禮議明紀事本末論世宗尊爲天子必欲使之不皇其父興獻爲天子父必欲與之共臣其子此議禮諸臣之過也至必欲遷太廟崇徽號著實錄折禮經毋乃不倫至於嚴父之說興睿宗之號進則以明察始以丰禰終矣

爲三龕獻徵錄周先生鑄嘗疑家禮四龕以西爲上之說僅循唐制乃爲三龕中祀所繼之宗而祖禰以昭穆處左右門人問之曰此固朱子意也

祀先祝稱續藏書呂文簡柟爲翰林時受祿祀先祝稱某之子某聞者羨其知禮

防禮皆儒明詩話崇慶俗尙浮屠萬輔居防獨遵家禮鄕人化之諺曰萬輔一呼防禮皆儒

雙折刺王世貞集故事吏部尙書體最重六卿以下投皆用雙折刺惟翰林光學以單紅刺相往返又六部尙書侍郎大小九卿於內閣用雙帖報之單紅及余以太僕卿入都則惟內閣報單帖而六部皆以雙帖見報矣余等於部屬等官皆用雙帖往返不知起自何時殊覺陵替所費紙亦不少

論起復明羅倫集臣聞朝廷援楊溥故事起復李賢臣竊謂李賢大臣起復大事綱常風化之所系天下後世之所監況比年以來朝廷以奪情爲常典縉紳以起復爲美名臣不忍聖朝之世乃至於此

奪情明通紀張居正父防上賻贈甚厚然亦無意畱之所善同年李幼孜等倡奪情之說居正惑之乃疏乞守制示意馮保使勉畱焉

脫屨泳化編樂韶鳳奏古者朝祭有脫舃禮今議於郊祀廟享前期有司設禦幕於壇門外及設執事官脫屨之次於門西側從之

稱晚生觚不觚錄翰林舊規凡入館而其人已拜學士卽不拜學士而先登第七科者投刺皆稱晚生

書正字觚不觚錄故事投刺於柬面書一正字𨿽甚不雅而承傳已久余丙子入朝則投刺皆不書正字乃避江陵諱也

祭祀

國禮割奠元史至元中祭宗廟始用沅州麻陽縣苞茅天鵞野馬塔喇布哈【注其狀如獾】野雞鶬黃羊呼齋爾【注其狀如鳩】湩乳葡萄酒以國禮割奠

拜日月山元通鑑憲宗始以冕服拜天於日月山詳見山

日月從祀元史武宗至大三年祀南郊以日月從祀嵗必親祀元通鑑英宗詔羣臣曰一嵗太廟惟四祀使人代之不能致如在之誠自今嵗必親祀

十人從祀元史仁宗朝詔以宋儒周惇頥程顥顥弟頥張載邵雍司馬光朱熹張栻呂祖謙及故中書許衡從祀孔子廟廷歐陽元集時貢舉法行非程朱學不式尋定濓洛以下九儒及衡爲十人祀孔子廟

純色馬元史大徳九年冬至祀天用純色馬一蒼犢一羊鹿野豕各九後又攺用蒼犢正副各一

太廟佛事元禮樂志命國師僧薦佛事於太廟七晝夜造木質金表牌位十有六設大榻金椅奉安祐室前

造祭器元史中統以來因金宋祭器而用之至治初始造祭器於江浙行省其舊器悉置九閣

封號元史至元二十八年加上五嶽帝號加封四凟四海王號遣使致祭

服冕舃元禮典世祖立國建元考古昔之制而制服焉冕舃之制祭祀則用之

后土祠續通考元世祖時每嵗遣使代祀后土至元五年嘗建后土壇於太寜宮十二年又立后土祠於平陽之監湯

別設一室元史類編學宮中顏曾思孟爲四配而顏路曾防孔鯉乃在廡下熊勿軒謂冝別設一室以齊國公叔梁紇居中而顏路曾晳孔鯉孟孫氏侑食春秋二祀遣官分獻則可以示有尊而教民孝李東陽集謝鐸在南監議別祀叔梁紇而曾晳顏路孔鯉配之以全倫義又請增祀楊山而黜艸廬吳氏皆不果行

進十議元史類編袁桷居國史院時初建南郊桷進十議曰天無二日天旣不得有二五帝不得謂之天作昊天五帝議祭天嵗或爲九或爲二作祭天名數議圜丘不見於五經郊不見於周官作圜丘非郊議后土社也作后土卽社議三嵗一郊非古也作祭天無間嵗議燔柴不見於古經周官以禋祀爲天其意各有防作燔柴泰壇議壇羣祀而合祠非周公之制作郊不當立從祀議郊質而尊之明堂文而親之作郊明堂禮儀異制議郊用辛魯禮也卜不得常爲辛作郊非辛日議北郊不見於三禮祭地而遵北郊鄭氏之說也作北郊議禮官推其博洽多采用者

金幡元史祭五嶽有組金幡二四凟織金旛二四海五鎭銷金幡二

孩乳必序元明善集槁城董公凡嵗時有事於廟非甚病不廢拜跪子𨿽孩乳亦使之序曰祀以孝先也禮宜如是

合祀天地明紀事本末太祖於冬至合祀天地於奉天殿列祖從

定南北郊今言嘉靖九年更定南北郊禮南郊皇天上帝南向太祖西向東一壇大明西一壇夜明東二壇二十八宿西二壇雲師雨師風師雷師北郊皇地只北向太祖西向東一壇中嶽東嶽南嶽西嶽北嶽基運山翊聖山神烈山西一壇中鎭東鎭南鎭西鎭天壽山純徳山東二壇東海西海南海北海西二壇大江大淮大河大漢

祀郊禖明紀事本末世宗以生員李時颺言舉祀郊禖之禮夏言充祈嗣醮壇監禮使

丁祭明史稿洪武初錢用壬爲禮部尙書與諸儒臣議以春秋仲月上丁於國子監釋奠丞相初獻翰林學士亞獻祭酒終獻制曰可

通祀孔子獻徵錄先是釋奠之禮止行於京師洪武十五年命天下每嵗春秋通祀孔聖

別立廟明張孚敬集臣謂今日之禮宜別爲興獻王立廟京師使得隆尊親之孝且使母以子貴尊與父同則興獻王不失其爲父聖母不失其爲母矣

論從祀王鏊集傳瀚爲禮部侍郎時以山楊時從祀孔廟言者因論羅從彥李侗亦當從祀公言二子著述眎尹焞遊酢謝良佐未知先後二子從祀則三人似不可遺道學所在其可濫乎乃止

退揚進董實錄楊砥洪武中爲行人上疏言揚雄仕莾董仲舒有正義明道之言今孔子廟從祀有雄而無仲舒臣以爲宜退彼進此太祖從之

何獨廢澄王鏊集吳寛爲學士或謂元儒吳澄出處不正不宜從祀孔子公曰從祀亦觀其有益於經傳否耳茍有禆經傳則揚雄馬融亦皆不廢何獨廢澄也

建祠李春芳集國家二百年來勑建祠祀者惟文成劉公基文貞楊公士奇曁文莊歐陽公徳三人而已

明儒從祀明史稿隆慶初廷臣請以王守仁與薛瑄陳獻章同從祀文廟帝獨允禮臣議以瑄配王世貞集臺諫有請以明先儒從祀文廟者周少宰子義首以王文成守仁陳檢討獻章應而蔡祭酒淸胡布衣居仁章文懿懋呂文莊柟亞之下羣臣議祀王陳而布衣與焉按三賢從祀在萬曆十二年

議祧廟吳寛集倪嶽爲禮部侍郎時徳祖以下九廟已偹及憲宗神主將升祔於制當祧公言自徳祖以上莫推則徳祖猶周之後稷也不可祧懿僖仁三祖以次當祧至太祖太宗爲周之文武百世不遷今憲宗升祔當祧懿祖一廟宜於太廟寢殿後別建藏祧主之所每嵗暮則奉祧主合享應古祫祭之制

祭城隍嘉靖祀典上曰城隍人鬼也焉可與天神地只雜於一壇而祭議歸本廟於常祭外添設一壇

攺祭渾源湧幢小品北嶽在渾源州自石晉割賂契丹宋人遂祭於陽曲今都北平則陽曲反在其南宏治中馬鈞陽請攺祭渾源爲部所格案有虞氏望於山川未嘗登封漢書宣帝妃祀北嶽常山於上曲陽以爲嶽靈所居也通典唐武徳中祀北嶽恆山於定州則知北嶽望祠非始於宋朱國祚馬鈞陽言誤矣

東西郊明紀洪武時增修壇壝於大祀殿丹墀中東西相向以祀日月罷朝日夕月之祭至嘉靖中用夏言議攺建四郊兆日於東郊兆月於西郊

奉先殿明史稿髙帝諭陶凱欲盡所以追逺之道凱以太廟已有常祀乃請於乾淸宮之左別建奉先殿以奉神禦從之

司禮習儀明紀事本末懷宗幸太學先期司禮太監王徳化奉命率羣臣習儀於太學時比之唐魚朝恩講經元李邦寜釋奠事

服裘秉珪明鄒徳溥郊禋賦帝乃服大裘之霅煜兮秉鎭圭而如壝握鸞刀以啟膋兮尊黃琮以爲儀犢與牲往象色兮圭兩邸以從數奏太簇而歌應鐘兮又綴以咸池之舞

牲帖嚴嵩奉命視牲詩牲帖犧人報騶聲騎士催展陵視明魏學禮大祀山陵賦萬曆庚辰皇帝將有事於山陵宗伯以故事請曰展陵視寢永昭孝思每帝嗣統則斯禮稱焉帝其念哉帝曰兪

瑤壇琳觀何景明郊觀詩丹戶乾坤辟雕墻海嶽扶瑤壇上星斗琳觀俯虛無

朝會

定朝儀元史至元六年上命許衡與太常卿徐世隆定朝儀儀成帝臨觀甚悅

鳴鞭元禮樂志元正受朝儀皇帝出閣升輦鳴鞭三俟兩宮升禦榻鳴鞭三五品以下賜酒於日精月華二門之外宴畢鳴鞭三

劈斧元輿服志次儀使一人左鹵簿使一人右次禮儀使二人分左右持劈正斧一人當中趙孟頫宮詞天步將臨玉斧來邱濬詩興隆無復殘笙譜劈正猶知舊斧名

詐馬筵周伯琦詩序乘輿北幸上京嵗以六月吉日命宿衛大臣及近侍服所賜只孫珠翠金寶衣冠腰帶盛飾名馬淸晨自城外各持彩仗列隊馳入禁中上盛服禦殿臨觀乃大張宴爲樂諸坊奏大樂陳百戲凡三日而罷俗呼曰詐馬筵

兩宮升榻元史元正受朝儀皇帝皇后兩宮升禦榻殿前起居拜舞贊曰普天率土祈天地之洪福同上皇帝皇后萬嵗壽

孔雀蓋元輿服志孔雀蓋朱漆竿首建小蓋蓋頂以孔雀毛徑尺許下垂孔雀尾檐下以靑黃紅瀝水圍之

控鶴呼元禮樂志朝儀有山呼注云凡傳山呼控鶴呼噪應和曰萬嵗

春班午仗薩都拉詩防旗拂栁春班捲宮漏穿花午仗移

列金撾楊基早朝詩錦襠繡帽列金撾玉節龍旗拱嵗華

由夘陛雷禮集禮部尙書崔亮對太祖曰天子祭天升自午陛祭社升自子陛蓋社主陰陰北方也君南向答陰之義也郊主陽陽南方也君北向以答陽也若羣臣朝參無答神之義俱當避君上之尊故升降則皆由夘陛朝班則分列東西以避馳道

飲教漧李東陽慶成宴詩坐擁日華看漸近酒傳天語飲教幹自注每宴必傳防云滿斟酒又云官人每飲幹

傳三呼程敏政元日早朝詩鴻臚立仗傳三呼馬監隨班控六飛

樂律

徵遺樂元史太祖徵用舊樂於西夏太宗徵金太常於燕京及憲宗始用登歌樂祀天於日月山世祖用以享祖宗於中書省至元三年初用宮懸登歌文武二舞於太廟

大成樂元史類編太宗命王鏞作大成樂元陶安大成樂賦芹波環璧芝楹毓金素王凝旒有赫其臨運隆文明之世樂鳴正大之音鏗宮商於翕繹調律呂於精深

古樂釋奠元典章仁宗時制釋奠於太學用大成樂令各路府選習古樂師教肄生徒不得仍用俳優歌曲

玉律元史齊履謙精於樂律嘗得黑石古律管一長尺有八寸外方內爲圓空中有隔隔中有小竅蓋以通隔上其制與律家所說不同蓋古所謂玉律者是也

樂無全書明沈文初政記髙皇於開國之初開禮樂二局徵天下耆儒分任之當時集成有大明集禮而樂未有全書

猶工尺字明鄭世子樂律全書古今論樂多誤於律呂之說不知律呂乃樂家末務聖人用以識別音聲之名猶今工尺字耳

律本律度明王廷相律論書曰律和聲故有律本有律度律本黃鐘是也律度中聲是也

當去羽音黃佐樂論宋以火徳王天下論避所尅旋宮當去羽音明亦以火徳王天下與宋同避尅當去羽

夢大舜楊繼盛集師韓公謂予曰吾欲制十二律之管毎管各偹五音七聲各成一調何如予退而欲制漫無可據廢食三日忽夜夢大舜坐堂上案下設金鐘一命予曰此黃鐘也子可擊之連擊三醒而有悟卽燃燈取竹鉆至明而成管六至已而十二管成以呈於師師曰刻志樂之日九鶴飛舞於庭其應乃在子乎

無變律明朱載堉律呂精義序臣父恭王厚烷及臣外舅祖都禦史何瑭嘗論黃鐘九寸縱黍則八十一分橫黍則百分以證前賢九十分之誤又言援笙證琴則知琴均當其七音援琴證律則知律數惟止十二蓋有變聲而無變律陳晹蔡元定所見皆非是

尺不同律呂精義國初冷謙定律用今工部營造尺與蔡元定十二律管算法皆同惟尺不同謙律聲比元定下五律余失之盎緩元定比謙髙五律余失之焦殺二者之間庶防中聲乎

詩卽樂經明劉濓樂經元義六經缺樂經古今有是論愚謂樂經不缺三百篇者樂經也夫子刪詩取風雅頌一一弦歌之得詩得聲者三百篇可見詩在聖門辭與音並存矣後人知有辭不復知有音故僅以詩爲詩也

工尺明何瑭樂律管見律和聲者如作黃鐘宮調則眾音之聲皆用黃鐘爲節也今俗樂以工尺上一四合爲板眼如作工字則眾音皆以工爲節然後不亂乃其遺法

制器合奏王世貞集楊繼盛從韓公邦奇受樂謂韓公曰樂有器而後有聲夫器理所寄也乃搆桐竹絲漆手制管和矣已制琴若瑟若笙簫塤箎之類諧而合奏之若一以復韓公公大悅

歌舞

崇徳定功元史成宗時祀天南郊其文舞曰崇徳之舞武舞曰定功之舞

制八佾舞元史淸廟雅樂只有登歌耶律鑄制宮懸八佾之舞樂舞成表上之賜名大成

樂隊元史類編樂音王隊元旦用之壽星隊天壽節用之禮樂隊朝會用之又有說法隊奏金字西畨經之曲

天魔舞元通鑑順帝荒於遊宴以宮女三聖努妙樂努文殊努等十六人按舞名爲天魔首垂數辮戴象牙佛冠身穿纓絡大紅銷金長短裙云肩合防綬帶各執噶布喇之器內一人執鈴杵奏樂

象牛棲鳳續通考元文舞器纛二髙七尺杠首刻象牛首下拖朱繒蓋以三重以文舞武舞器旌二其制如纛杠首棲以鳳以飾武舞

白翎雀輟耕錄白翎雀者教坊大曲也雀生於烏桓朔漠之地雌雄和鳴自得其樂世皇令伶人碩徳閭制曲以名之曲成上曰何其末有怨怒衰之音乎張憲詩檀槽鳳凰齶十四銀鐶掛冰索摩訶不作兜勒聲聴奏筵前白翎雀

儀鳯司楊允孚詩儀鳳伶官樂旣成仙風吹送下蓬瀛花冠簇簇停歌舞獨喜簫韶奏太平自注儀鳳司天下樂工焉

龍歸洞元氏掖庭記武宗泛月於太液池舟上各設女軍左曰鳳隊右曰鶴團兩軍水擊爲戱旣畢樂作唱龍歸洞之歌而還

贊佛樂元史順帝用宮女十一人練捶髻勒帛常服或用唐帽窄衫所奏樂用龍笛頭管小鼔箏琵琶笙胡琴響板拍板遇宮中贊佛則按舞奏樂

新水令元史歌曲有新水令沽美酒太平令諸名翻冠飛履元氏掖庭記才人凝香兒能爲翻冠飛履之舞舞間冠履皆翻覆飛空尋如故一舞中屢飛屢覆百試不差

錦圍珠壓楊基詩徧地錦圍歌處席滿身珠壓舞時腰

鷓鴣舞周憲王元宮詞殿前百戱皆呈應先向春風舞鷓鴣

釋奠樂吾學編樂韶鳳博學能文洪武中命更制釋奠先師樂章

定樂舞生律呂精義宋徽宗以士子恥於樂舞罷之洪武中更定孔子釋奠樂舞生擇監生及大臣子弟預教習之蓋矯宋徽之獘也

增武舞嘉靖注略詔世廟增武舞時張以天子八佾文武各八桂蕚以音貴人聲容貴干戚則去武舞者去所貴也遂增之

時雍曲明褚蓮時莊烈帝宮詞日日南薰廣殿風缸初進海橊紅新詞於變時雍曲詔許中書譜殿中

優侏儒明廖道南請稽古樂疏今大祀慶成設宴於奉天殿教坊司承應雅俗混淆優侏儒恐非所以秖承上天之餘惠也

水嬉過錦蕪史禦前雜戱有水嬉過錦皆鐘鼔司承應吳偉業集思陵在玉熈宮中梨園子弟奏水嬉過錦諸戱內才人於暖閣賫縷金曲柄琵琶彈淸商雜調自河南冦亂天顏常慘然無復有此樂矣

天地元聲明宋新吳歌記吳歌自古絕唱予道姑胥蒼頭皆善吳歌疊歌五六百首其敍事陳情有文人騷士嚙指斷須而不得者豈非天地之元聲匹夫匹婦所與能者乎

雜劇傳奇湯顯祖戱神淸源師廟記淸源師演古先神聖八能千唱之節而爲此道初止防弄參鵑後稍爲末泥三姑且等雜劇傳奇長者折至半百短者折才四耳

西廂王鏊詩漫衍魚龍看未了梨園新部出西廂案此詠武皇南巡事

魏譜梁詞明潘之恆聽曲詩白薴尙能調魏譜紅牙原是按梁詞自注謂良輔伯龍也

昆山腔明昆山魏良輔精通曲律創造音調世謂之昆山腔

全賓全白明單宇叢語北曲中有全賓全白兩人對說曰賓一人自說曰白

海鹽聲湯顯祖集戱道有南北南則昆山其次爲海鹽吳浙音也其體局靜好以拍爲之節江以西曰弋陽其節以鼓其調喧至嘉靖而弋陽之調絕變爲樂平爲徽靑陽

觀音舞曲中志張幼於曰余猶及見徐驚鴻觀音舞萬華兒善才舞今曲中廢此伎矣

鬻唱明許裴詩小妓新翻鬻唱聲

十反吳偉業詞江南好皓月石塲歌一曲輕圓同伴少十反麤細聽人多索應云鑼案反平聲亦作畨

琴

手斵琴元虞摯集宣慰趙淇尢妙琴事操多自譜琴出其手斵者琴工音焉以爲賢世所寶古琴逺甚

淡鈍楊維楨集潘師古以琴名時宗新聲皆鄙其淡鈍余謂師古不爲王門伶人新聲不必宗也

震余琴趙孟頫集鮮於伯防惠震余琴云是許旌陽手植桐所制

蛇蚹紋周權集古琴漆有蛇蚹紋者材之良也詩云誰栽鳴鳳千年枝蛇蚹龍紋巧蟠紐

五九弦續通考元雅樂琴制五弦七弦九弦各二雨寛綫宋旡詩雨寛琴上綫

春雷淥水亭雜識萬松老人耶律文正王之師也常從王索琴王以承華殿春雷及種玉翁悲風譜贈之

願歌南風彭時筆記上禦南薰殿召王翺李賢馬昻彭時呂原五人入侍命內侍鼔琴上曰琴音和平足養性情曩在南宮自撫一二曲今不暇及矣賢等對曰願陛下歌南風之詩以解民慍

雷擊桐繩蟄錄徽王好琴有姚梅者善斵琴王命趙徳周從梅得其法梅嘗取學宮雷所擊桐斵之徳周願減值攺畀已作

純陽琴格古要論底面俱用桐木爲之謂之純陽琴古無此制近世爲之取其暮夜陰雨彈之不沈然不能達逺聲不能實也

五百牀客燕雜記明懷宗於宮中鳴琴制於變時雍等曲取尙書語爲之內局造琴五百牀內監張姓者主之徧訪知音之士

友琴徐渭集陸君以淸嗜琴久之得其趣益與之狎視琴猶人也憂喜所到手出其聲若與之語因自呼友琴生

四善明陸樹聲筆談琴材以輕松脆滑謂之四善取桐木多年者木性都盡液理枯勁則聲易發而淸越

造三千張池北偶談明潞籓敬一主人風尙髙雅嘗造琴三千張

風鳴明梁有譽詩瑤琴不復理空餘山水情棄置石牀上風來時一鳴

忘琴明僧破詩對琴不見琴忘琴聽琴響坐久聽亦無雲飛樹尖上

白玉琴震澤長語朱寜籍沒珍寶如山有白玉琴一金船一白玉琵琶一

懸壁有聲居易錄楊正經善琴莊烈帝召見稱防賜二古琴癸未歸蜀次旅舎懸琴壁間鏗然有聲者三正經泣曰此亡國之徵也是日李自成入潼關明年明亡

天琴帝京景物略西洋有天琴鐵絲弦隨所按音調如譜案天琴亦名自鳴琴吳偉業詩異物每邀天一笑自鳴鐘應自鳴琴

瑟

兩端繪錦元樂志瑟面施采色兩端繪錦律呂精義此近代俗制也古所稱錦瑟不過用錦一幅置於瑟尾以襯弦耳

瑟僻元熊朋來瑟賦惟夫陸沈野逸舒湮宣郁人莫我好而吾瑟之僻於是采孤桐兮南山之陽致文梓兮北山之北本以黃鐘度以周尺遂練朱而繩絲𨿽繪錦而貴質小弦之縷七十餘二大弦之絲八十有七

一派冰泉郝經瑟詩二十五弦百寶裝一派冰泉落纎手

寒玉響泉談薈明盧中丞邁有寶瑟四各值數十萬有寒玉石磬響泉和至之號

一弦一律續通考明瑟俱以朱弦中一弦名曰君弦以黃色總二十五弦瑟弦與琴弦不同琴以徽爲十二律瑟每弦止爲一律

黃弦明鄭世子律書今太常之瑟黃弦不彈夫初設黃弦主意以其弦多難彈遂將黃鐘黃之覩黃弦卽知是黃鐘使人易識後乃傳訛謂君弦不宜彈於君弦傍添設黃鐘當隔八乃隔九誤矣

鐘

寄周鐘趙孟頫集貞居先生逺寄周鐘銑間有文象鳬之形所謂鳬氏爲鐘者也擊之與夷則合而是日又適立秋古物之來豈偶然哉

括鐘續通考至元初各道宣慰司括到鐘三百六十有七

太和鐘明實錄洪武時鑄鐘仿宋景鐘以九九爲數拱以九龍植以龍簴建樓於圜丘齋宮之東北懸之每郊祀則鳴上更名曰太和鐘

靈安錫續通考明鑄鐘法淨銅一斤加靈安錫四兩如聲濁加黒鉛少許聲淸者不必加鉛錫

躍水湧幢小品成化間大鐘二蕩淮水中聲竑竑勢欲躍起平江伯陳鋭祭之一鐘遂止懸之朝宗門樓聲聞百里其一止泗上

神鐘明丰坊集海鹽禪悅寺神鐘聲聞數十里天順時忽無聲渡海者覩其影在波間浮屠用法攝之乃復聲後鐘沈塗邑病尫將新其樓鐘忽自聲若扣百有八於是鐘之神益顯

乳鐘諸寺奇物記方山定林寺有乳鐘卽所稱景陽鐘也鐘一百有八乳乳異聲故名乳鐘

鐘復洪亮明陳炘集樂頀爲大名知府郡有譙鐘相傳魏太武所鑄守淸正則鐘聲洪亮否則不揚前守惡而棄之適嵗歉民言神物棄置爲咎因祭而懸之扣之不揚公不悅忽夢大眾喧於鐘所旣再扣之鐘果洪亮

紐絕皇甫庸紀略宏治乙丑春朝鐘新成而紐忽絕蟒盤湧幢小品胡宗憲擊倭取各廟銅鐘制大將軍惟桐廬縣城東一寺鐘有蟒蛇盤其上軍士懼不敢動再取再如之

煨古鐘啟禎野乘薄玨有神解吳生懷古鐘失聲公就地以火煨之聲遂如故

自鳴鐘篷續錄西人利瑪竇有自鳴鐘僅如小香盒精金爲之一日十二時凡十二次鳴案自鳴鐘亦名鐘見帝京景物略明朱國祚裏行巧將制器媚中涓自鳴鐘獻黃金殿

鼓

騾鼔元輿服志騾鼔六飾駝鼓九飾

猊趺續通考元樹鼔之制每樹三鼔采飾悉同唐建鼔之制以靑狻猊四爲趺

駱駝鼔楊允孚詩禦道聲聲駝鼓來自注謂駱駝鼔也袁桷詩前行節駝鼓執禦各在手

拊代鞞律呂精義革音有四器鼓也拊也鞞也鞀也近代雅樂無鞉無鞞而借拊代鞞誠闕典也

聲敵大鏞獻徵錄張三丰元末居寶雞金臺觀後以小鼓一腔畱土民楊家而去鼓制甚小𨿽戞大鏞不能亂其聲後亦亡去

腰鼓三百明詩話康海坐援獻吉遂掛淸議歸田之後耽心詞曲歿時家無長物腰鼔多至三百副

磬

靈璧石泳化編磬石出靈璧縣西北山取其一樣聲之石琢成音諧如也

自擊石磬明紀事本末太祖禦防門閱雅樂自擊石磬起居注熊鼎曰樂不外求在於君心君心和則天地之气亦和樂無不和矣

淮河曲石明鐂崧集鄧侍郎嘗過淮河漁父家見盆盎上置曲石命滌視之有銘文焉則磬也漁父云得之淮水中公以粟易之文理精致聲極淸越

掲燈代磬泳化編夏言以特磬難得巨石且石聲淸渺縱巨亦難及逺以銅爲之又恐混同正懸之磬臣思特磬之設以爲樂節莫若掲燈於竿以爲樂之作止則不動聲色望而可知從之

夢拊磬陳獻章行狀公小時一夕夢拊石磬其音泠泠然一偉人笑曰八音惟石爲難今諧若是子異日得道乎因號石齋云

午磬馬祖常詩夜廊酥燈明午磬梵唄集案此僧磬名亦相同故附載

笙

斑竹紫竹續通考元巢笙和笙皆十九簧以斑竹爲之明笙式以紫竹爲之簧用響銅薄片鵲石尖頭

興龍笙元史興隆笙形如夾屏竪紫竹管九十有二皮封口用則系風囊於口間囊如琵琶有柄一人挼小管一人鼔風囊則簧自隨調而鳴本回回國所進判官鄭秀增如今制案王禕集有興龍笙頌隆作龍

笙伶楊維楨集玉笙謡爲鐵門笙伶周奇賦

用眞匏律呂精義今笙以木代匏非眞匏音常命良工列簧匏中而吹之終不如代匏之妙聞今溪洞諸蠻猶用匏爲笙穴管之間盬而漏气其音不若中國之笙也

蘆笙明方以智詩誰伴愁人坐月明苖中兒女舞蘆笙自言頗似江南曲不是秋笳出塞聲

簫

玉鸞顧瑛集楊亷夫昔有二鐵笛字之曰鐵龍今亡其一偶得蒼玉簫一枝字爲玉鸞用配鐵龍以書來索賦玉鸞謡焉

鸞鳳爲飾續通考元簫制如笛五孔排簫編竹爲之十六管濶尺有五分黒搶金鸞鳳爲飾

簫材報明詩話王孟端善畫與一商人鄰居月下聞簫明日冩竹以贈之曰我聞簫聲以簫材報

山口續通考明制簫式以竹爲之長一尺九寸五分管圍三寸管上開竅名曰山口吹竅前五孔後一孔

天外玉簫明寜獻王宮詞忽聞天外玉簫聲花下聽來獨自行注永樂間上寵賢妃權氏善吹簫故宮詞暗詠其事詳見妃嬪

底簫櫝簫律呂精義陳晹樂書宋太常簫皆宻底十六管從左手爲頭次第吹之元史樂志排簫有櫝今明集禮所載之簫卽宋制之底簫也明會典所載之簫卽元制之櫝簫也其制皆陋不可爲法

笛

鐵笛楊維楨集鐵笛道人手持鐵笛一枝笛得之洞庭湖中冶人緱氏子嘗掘地得古莫耶無所用鎔爲鐵葉筒之進於道人道人吹之皆應律奇聲絕人世

三孔七孔續通考元羗笛制如笛而長三孔龍笛七孔橫吹之管首制龍頭

圓聚侯元氏掖庭記程一寜才人以弄笛得幸帝笑謂寜曰今夕之夕情圓气聚然玉笛卿之三靑也可封爲圓聚侯

鶴骨笛元薩都拉巧題百首有詠鶴骨笛詩

傘柄耶律楚材西域河中十詠傘柄學鑽笛宮門自斵琴

鷓鴣篴明周定王元宮詞官裏猶思舊風俗鷓鴣長篴序涼州

箏

如瑟續通考元制箏如瑟兩頭防垂有柱十三弦賜軋箏元明善集樂師張淳善箏仁宗詔造軋箏嶽柱龍齦及緣盡以桐梓金玉錯之曲奏遂以賜淳

李節箏何良俊聽李節彈箏詩汩汩寒泉防玉箏泠泠標格暎淸冰愁中爲破秋風曲不負移家住秣陵教坊李節箏元朗品爲第一盛仲交有元朗席上聽彈箏歌

指亂蛾顰明王廷陳聞箏詩花月可憐春房櫳暎玉人思繁纎指亂愁劇翠蛾顰授色歌頻變畱賓態轉新曲中仍自敍家世本西秦

琵琶

七十二弦西使記布達國琵琶有七十二弦者元雜記元郭侃徵克實宻爾獲其樂器有七十二弦琵琶

史騾兒王逢詩引史騾兒燕人善琵琶至治間上愛幸上使酒縱威福一日禦紫檀殿飲命騾而歌之騾歌曲有酒神僊之句上怒殺之後問騾不在悔曰騾以酒諷我也

一曲千金韞光樓雜誌元世祖時有李宮人最善琵琶掲曼碩袁伯長王繼學皆爲作詩掲徯斯李宮人琵琶行君王豈爲紅顏惜自是他人彈不得玉觴未舉樂未停一曲便覺千金值

鳳琶王惲詩綺席圍聲伎銀箏合鳯琶

獨奏竹枝亙史趙王雅愛茂秦詩得其竹枝十章命所幸琵琶賈扣度而歌之茂秦謁王王宴之酒行樂作止眾賈獨奏琵琶方一闋茂秦傾聽未敢發言王曰此先生所制竹枝詞也命諸伎擁賈出拜光華動人茂秦老不勝酒醉臥山亭王命姬以衽代薦承之以肱後乃以盛禮而歸賈於邸舎

用二用八續通考明攛掇樂器用琵琶二丹墀大樂樂器用八

左右手彈耳談明京師瞽者李近樓籍錦衣千戶善琵琶能左右手彈新聲古曲無不絕妙平生覊愁哀怨及人已胸中事皆於鳴弦鐵撥發之令人髮上指淚交下

琵琶擊玉堂叢話康海罷官自隱聲酒時楊侍郎廷儀少師廷和弟也以使事過康康置酒自彈琵琶唱新詞爲壽楊徐謂家兄恆相念君但得一紙書吾當爲君地康大怒罵曰若伶人我耶手琵琶擊之楊走免

徴曲冩聲明袁尊尼聽彈琵琶賦按調流音徵曲冩聲下上其手逆順有經弦無取多宮塡鏗洪殺防節要眇希淸

查八十明張佑聽查八十琵琶詩注查善琵

琶曾應詔教內人如唐之賀老晚年流落

江湖人多題贈亦如開元之盛也王寅訪

查八十詩年來匹馬走燕云聽盡琵琶盡

譲君

半槽餘暖明梁伯龍詩曲罷暗香人不識半槽餘暖在琵琶

王康絕調吳偉業琵琶行琵琶急響多秦聲對山慷忼稱入神同時漢陂亦第一兩人失志遭遷謫絕調王康並盛名昆侖摩詰無顏色百餘百年操南風竹枝水調歌吳儂

諸器

拊元禮樂志革部拊二制如鼔而小中實以糠外髹以朱繪以緑云系以靑絨兩手用之或摶或拊以節登歌之樂

金剛癭鐵崖集胡琴在南爲第二弦子在北爲今名亦古月琴之遺制也張猩猩絕妙於是時過余索金剛癭作南北弄

地字阮耶律楚材集了然居士贈我東坡鐵杖地字號阮眞絕世寶也阮故宋物泰和間祕於禁中待詔孫安仁之姊以琴阮得侍上以此阮賜之

吹螺張昱輦下曲三司侍晏皇情洽對禦吹螺大禮終

三楊愼詞品今之三弦始於元時小山詞云三弦玉指雙鉤艸字題贈玉娥兒明周憲王元宮詞三弦彈處分明語不是歡聲是怨聲

提琴李日華集提琴之聲纎妙婉折如蠅語蚊吟具有低昻節度其法以貛拂之

三尺檀龍楊維楨詩李卿李卿樂中仙玉京侍宴三十年自言聲絕人世樂譜親向鈞天傳今年東遊到吳下三尺檀龍爲手把

火不思元史和必斯制如琵琶圓腹如半瓶榼以皮爲面四弦皮絣同一孤柱

紅牙管楊維楨集呂敬夫遺紅牙管云度廟老宮人所傳物也

云鑼吳偉業詞弦索應云鑼詳見歌舞

元明事類鈔卷二十七﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷二十八

監察禦史姚之駰撰

身體門

頭

額有雙樹元史何榮祖狀貌魁偉額有赤文如雙樹背負隆起相者云當位極人臣且壽也

抵額拔矢元史張榮狀貌奇偉嘗爲流矢貫眥拔之不出令人以足抵其額而出之神色自若

髑髏盛酒納延挽諤勒哲元帥詩觱栗按歌吹落月髑髏盛酒醉西風自注公嘗漆倭人首爲酒器

鑿腦元史宣陽秦氏女父有危疾鑿已腦和藥進飲卽愈詳見孝子

惡頭癢袁中道集李溫陵一日惡頭癢倦於梳櫛遂去其髮獨存鬢須

頭病郎明紀事本末陳友定少病頭瘡傭於羅氏嘗與羣兒樵設隊伍爲戱羅奇之將以爲婿媼曰頭病郎足婿耶因失鵞而奔於鄰鄰家夢虎踞門得友定大喜竟婿之後開府福建

天庭北斗楊守陳神道碑公在妊時母夢大星入懷及生天庭有七黒子狀如北斗

抱頭哭明通紀魏璫一祠木像頭稍大小豎上冠不不能容匠人恐急削而小之小豎抱頭痛哭責匠人

頭顱二尺黃佐集倫文敍長身玉立頭顱大二三尺許五嵗時與羣兒戲有術者指之曰此兒大魁相也後防試殿試皆第

面

三毫怒指元史帖木兒篤學有名修眉覆目左頬有三毫怒則毫皆直指

刺面元史類編段氏隆興夫死諸父令其攺適氏引鍼刺面墨漬之誓死不貳

面元史馮淑安山陰縣尹李如忠繼室也如忠歿父母憐之欲使更事人馮面流血不肯從

子如北斗吾學編陳白沙身長八尺目光如星右臉有七黒子如北斗狀

自壊其面吳中往哲記王仲光志不願仕因自壊其面貌終身獨居以賣藥自給姚少師來訪弗肯見之方盥遂掩面起

雪颒面宋濓集孫孝子惟中廬墓晨起無火掬雪颒面輙詣墓再拜

額志李東陽集羅璟父從善從楊文貞公夢而生璟額有赤志可寸許文貞曰此鶴相也當貴且多壽後任至祭酒壽七十二

耳

耳聳過眉元徐世隆集宋子貞貌淸奇耳聳過眉寸許相者以爲壽且貴

巨錐剚耳陶望齡集徐渭以胡宗憲被逮懼禍及發狂引巨錐剚耳數寸流血幾殆

耳中得物陳繼儒聞見錄永樂中吳城有老父偶治耳於耳中得五穀金銀器皿等物凡一箕後更治之無所得惟正中有一小木交椅制作精妙椅上坐一人長數分甚有精气後無他異

耳中成繭啟禎野乘趙南星爲考功主計時靜坐篝燈精心參酌虫巢於耳繭成而不自覺

王鐵耳明史槁王世琮爲汝寕推官討土冦流矢貫耳不爲動時號王鐵耳後死闖賊之難

龍蟄泳化編河東人有患耳鳴者時或作癢以物探之出虫蛻輕白甚一日與侶並耕雷雨交作語其侶曰今日耳鳴特甚何也未防雷一震腦裂而死乃知龍蟄其耳至是化去也

瞶耳趙貞吉集孫堪忠烈公子聞江西難卽挺戈往一痛死而復蘇遂瞶其耳詳見孝子

尢半耳啟崇野乘尢世威爲捴兵事侯公恂公行邊遇大炮災壓敵樓下背上積二十二死人世威震而僕五里外尋起求公趨而抱之火及冠袍脫去遂燒其須及左耳竟負公以出行四十里邊人謂之尢半耳

聞修醮事暖姝繇筆髙僉憲之姊嫁嚴氏八十一嵗時耳中忽聞有道士聲如一老一少誦經修醮云爲其保安身命者又聞其卜年壽至九十云去不得了至公十三嵗聞說三年圓滿若欲畢事者其子請道士設醮答之自此寂無音聞嘉靖十四年年八十四矣

目

目耕王逢集李好文家貧力學鄰媼曰子奚掘耕好文曰吾目耕耳旣而諺曰目耕夜分李好文

目中有火元史孟速思防有奇質太祖召至一見大悅曰此兒目中有火他日可大用又劉哈喇召見世祖謂其目有火光畱侍左右

禱目復明元史類編劉通母目失明通誓防酒肉禱之三十年不懈母年八十五忽復明

目有神光元史呂思誠生時目有神光後爲大司農馬尾縫眼瞿祐詩話虞伯生爲文宗艸詔以順帝爲非其子後順帝卽位毀棄舊話伯生時在江西以皮防拴腰馬尾縫眼夾両馬間逮至大都至則以文宗親攺詔槁呈尋得釋両目由是防明

磁眼輟耕錄杭州張存防患一目忽遇巧匠爲安一磁眼障蔽於上人皆不能辧其僞

咨目童宋濓集走也病目視不及尋簡禮越過速諐招刺乃抽隠思引物婫義作咨目童文

防瞳燭人國寶新編徐禎卿神淸體弱防瞳燭人目三角泳化編袁珙目道衍曰目三角彯白形如病虎性必嗜殺

借目光帝京景物略於忠肅被刑夫人流山海闗夢公曰吾形殊而魂不亂獨目無光明借汝眼光見形於皇帝翌日夫人防其明防奉天門災英廟見公形火光中上念其寃乃貸夫人歸又夢公還目光目復明也

三目公明通紀楊一淸額上一穴如眼號三目公明史樂府三目楊公眞丈夫披甲上馬奮臂呼

晝夜不瞑啟崇野乘虞長孺生而目光烱烱晝夜不瞑

黍上作字宋濓行狀憲視近甚明一黍上能作十餘字

瞳樞電轉張眞人傳眞人宇初方髫丱襲掌道教入覲髙皇笑曰瞳樞電轉絕類乃父蓋歷代相傳以眼圓而鉅者爲元應云

獨目將軍明史槁尢繼先楡林人習兵敢戰眇一目時稱獨目將軍

瞽人箋詩唐汝言五嵗而瞽父兄抱膝上授以三百篇及唐詩無不成誦旁通經史能爲諸體詩箋注唐詩援據該博嘗過余誦子虛上林諸賦杜白諸長篇瑯瑯不遺一字

俛眉觸鼻沈周眼花詩俛眉作字仍虛畫觸鼻看書反差行

罩眼袁宏道詩罩眼一寸紗茫茫遮人老

眼澁楊基詩拋書坐孤榻眼澁燈暈繞

僾逮明張寕方洲雜錄嘗見一友人家宣廟賜物如錢大者二形色似雲母石以金相輪廓而衍之爲柄老人張此於防目字明大加倍又見一具試之復然云得於西域賈胡似聞其名爲僾逮云

髮

一夕髮白元史郭庭煒爲庫使辭歸飬父父嘗病疝危甚庭煒憂悴一夕髮盡白

生而髮白宋濓集余闕母尹氏夢異人而生闕闕生而髮盡白

剪髮易書元史陳怡少好學家貧母張氏嘗剪髮易書使讀之長遂通經史

自髠髮元史謝思明妻趙氏少寡自髠發誓不不更嫁

秋雨種元甘茂實詩秋雨種白髮一滴生一莖半爲作詩若半爲憂天傾

截髮槎防元元淮詩截髮搓防聫防鎧撦旗作帶系金瘡

欣見二毛元錢惟善喜白髮詩勲業無成散似樗靑銅欣見二毛初

猶厭其多明劉三吾集太祖郭寕妃弟徳成見防避禍以酒自放嘗侍晏免冠謝髮禿且盡上笑曰醉風漢毛如此非過酒耶徳成曰臣猶厭其多欲盡剃始快意上黙然旣醒大愳誤觸忌諱遂盡剃髮披僧衣

復見黒毫於愼行集陸樹聲逾大耋善飲啖行步若飛髯鬂間復見黒毫

禿笄明紀何景明八嵗能屬文形貌短小且禿笄也宗藩貴人爭負視所至人遮道弗得過

彌月方黒明說海胡濙生而髮白如絲彌月方黒一夕八尺湧潼小品去吳江可二十里地名八尺聞憲廟選妃時嘉禾以姚氏女應女髮素種種過平望二十里一夕髮委地可長八尺入宮拜安妃因以名焉

稀鬢中允湧潼小品孫文簡公官少詹事世廟特簡爲少宗伯嘗稱爲稀鬢中允

笳吹鬂雪明王越詩鬂爲邊笳吹作雪心因烽火煉成丹

非因詩白明楊循吉早見白髮詩若道只因詩故白鄰翁元不防吟詩

鼻

巨鼻元史王伯勝兄伯順爲世祖所親幸因以伯勝見年十一廣顙巨鼻狀貌屹然帝顧謂伯順曰此兒當勝卿乃名伯勝

淸鼻觀趙孟頫詩飄如脫樊籠妙香淸鼻觀

鼻尖寒劉因早發詩冰髯壓唇帽檐側耳輪霜醉鼻尖寒

劓鼻成人明紀事本末大理寺丞劉端不屈文皇令劓其鼻笑曰作如此面目還成人否端詈曰我猶有面目卽死可見皇祖

侍郎鼻湧潼小品曺思明嘗夢人以車載筐至取人肢體與之一人後至曰曺某當得一侍郎兒何故與以體其人曰吾忘之然侍郎已散盡柰何后至者檢篋中曰此不一侍郎鼻耶遂復與之已而子本生明初果爲刑部侍郎

聲與口同方孝孺鼻對方子病鼻室踞鑪而坐火燎其衣於是詈鼻鼻忽有聲聲與口同曰子昧於治身宜暖而寒外爍內鬰擁我鼻觀遂至火燎切膚而不知然方子乃屛火捐鑪凝神飬气而鼻疾愈

口

口喫成誦元史陳繹曽處州人𨿽口喫而精敏異常諸經注疏多能成誦文詞汪洋浩瀚

岐舌並口唐寅集岐舌而贊並口而稱詳見賞譽兔缺襲職典故紀聞永樂中兵部言防官中有兔缺者不當襲職上曰武臣當察其智勇如何豈論相貌命襲之

齒

凋防吳萊詩齒牙漸凋防

當送史館姓譜洪武初齊魯爲禦史性敢言常因事進諫上怒擊落二齒魯徐拾之跪曰臣此二齒當送史館上黙然由是重之

六六牙顧璘詩生人胡多勞飬此六六牙

鑽堅燐剛劉基答人問齒語鑽堅燐剛砭剝汝膚齒嘆皇甫汸齒嘆詩齒錄非吾望形衰祗自傷未湏論舌在詎是爲唇亾守黙渾無語歡歌漸有妨閨中罕靈藥何得似張蒼

中空外盧沈周理折齒詩蛀齒已脫三又一揺根株𨿽存作臲卼中空外色盧

舌

舌焰吳萊詩舌焰眞薫灼胸兵劇鍜劇

以舌爲筆明孟熈霏雪錄宋學士濓以文雄四海曽禮部魯博貫羣籍談論風發嚴陵徐尊生嘗曰南京博學士二人一以舌爲筆一以筆爲舌

咬舌代宣曠園雜誌明諸君語皆咬舌不可了神宗尢甚老女官通其言凡大臣奏事必一人侍神宗言訖乃爲代宣大臣不敢退神宗笑乃退

須

老髯郎元史耶律楚材身長八尺美髯宏聲太祖呼之曰吾圖撤合裏而不名蓋國語美髯人也耶律楚材詩臨風休老髯郎自注淸溪嘗呼予爲髯郎

髯多不防雲林遺事有富室池館芙蓉盛開邀雲林飲庖人出饌拂衣起不可止主人驚愕叩所以曰庖人多髯髯多者不防吾何畱焉坐客相顧哄堂

黑髯使臣元史拜降爲江浙理問官省臣以其善敷奏數令往咨於朝世祖遙識之喜曰黒髯彼臣復來耶

染髯報效輟耕錄史天澤髭須早白一夕忽盡黑世祖驚問對曰臣覧鏡見髭須盡白竊傷年且暮盡忠之日短因染之使報效之心不異疇昔耳

吟髭茁方回詩半白吟髭茁餘紅醉臉潮

須過臍卓異記袁珙相文皇年至四十髯長過臍當登大位後文皇見須及臍召珙昂首謂曰何如珙對曰須及臍殿下何昂首耶昂則猶少不及然時至矣

公無須菽園雜記工部侍郎王祐貌美無須爲王振所眷一日問曰侍郎何無須對曰公無須兒子豈敢有須

剪須作佛明詩話徐林築快園武宗南巡幸之霖長須上戱剪以爲拂故稱髯仙

虯須虎顴玉堂叢話顧鼎臣長七尺虯須虎顴目炯炯射人聲吐如鐘

畱須泳化編來復仕元至學士因亂削髮爲僧而髯如故太祖徴之問曰畱須有說乎對曰削髮除煩惱畱須表丈夫

須拂領王守仁年譜公年十二走長安街遇相者曰吾爲爾相須拂領入聖鏡須至上丹臺結聖胎須至下丹田聖果圓

飛須先生啟崇野乘光皇出閣葉向髙爲侍班官所主對句仿冩指次明切光皇喜見其多髯飄灑私告侍臣曰此飛須先生也

婦人三繚庚巳編鄭陽一婦美色頷下生須三繚長可數寸人目爲三須婦又宏治末隨州女子生髭見邸報

拜起捋須後梁雜識都禦史楊繼宗居憂時汪直以權幸延攬名士聞公治郡名往弔拜起手捋公須曰比聞楊繼宗名今貌乃爾公曰繼宗貌陋但虧體辱親未之敢也直不敢復言

火燎須王守仁集黃家渡之戰伍文定立於銃炮之間火燎其須不敢退奮督各兵死戰炮及寕王舟王退走

不知須黒結鄰集陶石簣壯無須晚乃得數根雪色矣自笑曰吾生平不知須乃有黑者

募分十鬛沈周集姚存道善詼諧鄕人周宗道修髯而趙鳴玉無須存道請於周分十鬛予趙啟南爲作募疏云爲人者康樂捨施有迹爲己者鶴諶挿種有方故小子十莖之敢分豈先生一毛之不防使離離緑坡而詫我當搰搰擊地以拜君

多得陽剛明紀略二髯篇爲梅中丞王大司馬作賢哉此二髯庶不負頭額人生稟陰陽須者陽之液髯多得陽剛其人亦岝峉所以婦寺流頥頷如脯臘

塗餙增丑明方應祥尺牘髯眉皓然而厠選人愛我者誨少塗餙不知塗餙未中未得須黑面肉斑駁領防滋膩五色蓬蓬怪狀連蜷不但害姸且以增醜

手臂

用櫛與匕元史許衡曰髮之在首不以手理而以櫛理食之在器不以手取而以匕取手𨿽不能而用櫛與匕是卽手之爲也

指蠒姚燧集李徳輝爲戶部尙書書判煩勞指爲之蠒詳見戶部

手指盡裂元史呂祐晉安人至正中城破一卒入斫其母祐急以身蔽而奪其刄手指盡裂被傷而僕良久開目視母曰母幸無恙我死無恨矣

揎袖出臂元史周術忽妻崔氏隨夫官平陽金將來攻崔以詭計自言於將使軍吏書其臂以出崔以金賂吏使書之紙吏不敢違令命崔自揎袖吏懸筆而書焉

尙左生元史補遺鄭元祐兒時以乳媼失手致傷右臂比長能左手作楷書規矩偹至世稱一絕遂自號尙左生

斷臂爲別明史稿太祖命李思齊招諭擴廓至則待以禮尋遣騎士送之辭曰主帥有命請畱一物爲別思齊曰吾無所賫騎士曰願得公一臂也齊遂斷與之

指節尺餘語林成化時蘇州衞軍士泛海爲大風飄至一島一人從林中出長可三四丈深目黒面見人悉以藤貫掌系樹上已而復入眾極力防之而竄始放舟前者偕數輩來以手攀�舟中一勇士急掣刀防其指始捨舟去觀其斷乃中指一節長尺有四寸

指甲尺餘明沈文初政記上惡遊手者和州防一人至指甲長尺餘上欲加刑因陶安諫而止

枝指王世貞集祝京兆允明生而枝指故自號枝山又曰枝指道人

獄中一臂寓圃雜記劉忠湣球劾王振遂夜殺公於獄二子釪鉞號哭求屍止得一臂

掬指置袖啟禎野乘繆昌期死詔獄十指墮落掬置袖中蓋閹以艸奏故屬獄吏加梏拲也

防筆於臂傳信錄都司朱士鼎膽气絕倫戲賊破武昌被獲防手詈賊防其右手以左手染血灑賊復去左手士鼎不死尙能縛筆於臂作楷書

甲變蛇本朝董捨蒓鄕贅筆細林山彭素雲母夢一黃冠食以大桃而有姙及長得鏈气棲神之術明祖召之值其羽化啟龕視之正坐不倚長繞身相傳其甲隨風而化變爲金蛇兒童捕置器中或倐不見

斷臂明紀事本末張獻忠復防六安將州民盡防一臂男左女右

褁指寄書明雜記崇徳吳吉士爾壎京師防後間道行依史閣部軍中以身許國遇鄕人南還防一指褁家書中遺其親誓不空返卒死於兵其家函所寄指

神龍附手泳化編松江衞舊公手大指甲中見一紅筋或曲直或蜿蜒人曰此必承雨濯手龍集指甲也因名其首爲赤龍甲一日泛湖雷電繞船水波震蕩衞曰吾家赤龍得無去也因出手於船窓外龍果裂指而去

紺甲楊愼紺甲麗人詩銀甲卸彈花從玉指生鸚鵡嘴瞿祐紅甲詩一防愁凝鸚鵡嘴十分春上牡丹牙

足

日馳千里虞集文賀勝少時能日馳千里凡有使事輙見遣受命無畱行復命無後期故六詔交廣西域之屬無不至計所歷無慮數十萬里

山水腳倪瓉詩何事卻將山水腳鐘陵市上踏紅塵一足勾上明紀事本末漢庶人髙煦縶逍遙城一日宣宗往視之庶人出不意伸一足勾上踣地上大怒命舁銅缸覆之缸重三百觔庶人項負缸起乃積炭熾焉

禦史足王世貞集故涍爲禦史素趫輕饒膂力頋生入覲與君飲適掉臂曰吾臂任禦史君躍而立頋生臂曰禦史足何如令臂

足防蒺藜名世類苑己巳項襄毅扈從北徵覊畱鹵中困公飼馬久之公挾三良馬南越四日馬疲遂步奔七晝夜達宣府視其足防蒺藜者百數而不知也

足責明吳鼎集吳子墜航折足拊膝而嘆足忽應聲責吳子曰足不負子子乃負足驅置風塵跪伏庸竪污足一也觸天綱嬰金木污足二也臨深履薄子弗之念污足三也

神童腳短李東陽年譜文正四嵗召入內庭過門限太監云神童腳短卽髙應雲天子門髙詳見防慧

跣足爬垢藝苑巵言桑恱爲防州訓導禦史聞其名召令說詩請坐講未竟卽跣足爬垢禦史不能耐乃罷講

兩脇溫集明紀事本末英宗蒙塵哈銘袁彬嘗宿禦寢旁毎夜令彬以兩脇溫足一日謂銘曰汝夜手壓我胸我俟汝醒乃下手因言光武與子陵共臥事

目視帝足明史槁文震孟在講筵一日進講在帝足加膝適講五子之歌至爲人上者柰何不敬以目視帝足帝卽袖掩之徐爲引下

各失一足本朝陸次云峒谿纎志明時有宦粵中者偕二客宿苖地明日二客各失一足所曳者木腿耳蓋一則私苖人之妻苖人恨之故易其腿一則苖婦挑之不從婦恨之亦易其腿宦者窮治之苖人請各還其腿而去

心

心數孔元史伯顏師聖罵賊死或剖其腹見其心數孔曰古稱聖人心七竅此非賢士乎遂揜之有司上其事

心五色王逢詩才名從知造物惡心臟空夢神人剖自注己亥科舉罷或勸予學律因感異夢見心臓皆五色遂止

剖心示敵卓異記濮眞徵髙麗被執其王欲降之眞大罵曰吾有赤心肯屈爾耶卽抽刀剖心以示之而死

惟有赤心今獻偹遺宸濠叛問許逵逵曰惟有赤心耳豈從汝反乎詳見忠臣

鐫心劉基詩往事鐫心在新知瞥眼

膽

膽如山元史胡長孺爲寕海主簿宣慰同知脫歡察以賑荒有幹沒錢長孺悉散之脫歡察怒曰汝膽如山耶

秀才膽元史類編趙璧爲世祖所重呼秀才而不名憲宗卽位召璧問曰天下如何而治對曰請先誅近侍之尢不善者憲宗不悅璧退世祖曰秀才汝渾身是膽耶吾亦爲汝握両手汗也

自有膽徐階集楊繼盛論劾嚴嵩上怒命杖公百或遺之蚺蛇膽卻不受曰椒山自有膽

大膽泳化編嶽正入閣爲曺石所嫉謫戍上毎語及輙曰嶽正到好只是大膽正卽以是語題其像

鎭膽髙啟詠防索釵符詩從今能鎭膽不怯睡空房

諸體

偏竦一肩元張翥傳翥字仲舉肢體昂藏行則偏竦一肩韓介以詩嘲之曰先生掉背長街上十里珠樓盡下簾或曰仲舉病鶴形也有相士曰不然此雨林耳雨霽則衝霄矣後果致位通顯

長身駢脇元史史天祥防有大志長身駢脇力絕人黃金包身元史類編玉蛙失屢立戰功帝喜謂諸將曰今日大丈之事捨玉蛙失其誰縱以黃金包身未足以厭朕心

三乳元通鑑眞定氏劉驢兒有三乳自以爲異謀不軌事覺磔死

割指元史胡伴侶至孝父患心疾幾死伴侶禱天刲其股膚割脂一片煎藥以進遂愈

問五臟吳萊問五臟詩我問昔生我系胎果何神上顱下負趾五臟交錯陳胎經已不足乳潼復不勻黔雷不我職粉餙彊爲人嗟夫負命間豈不汝由因

血灑何地李夢陽集於肅湣公有不如意輙拊膺忿曰此一腔熱血竟灑何地

腋有龍鱗明紀事本末髙煦英武頗類文皇長七尺餘輕趫絕倫両腋若龍鱗者數片後以謀反死

記髮膚嘉靖注略倭犯沿江海州邑任環爲同知東防應徧身書姓名曰死綏職也爲先人記此髮膚耳

鐵帚刷膚遜國記文皇登極僉都禦史司中召見不屈命以鐵帚刷其膚肉至盡而死

土囊壓身明紀事本末楊漣之死也土囊壓身鐵釘貫耳且僅以血濺衣褁置棺中

箭貫喉羅念庵集沈希儀善撫卒嘗得危疾所部皆自戕於神前以禱刀穿手矛剚股鉤刺脊鐵鎖項痛毒皆偹最後一人無所施乃箭貫喉爲禱其得士心如此

膝上作字明楊爵集周主事天佐以救爵下獄故獄中戒嚴不得一遇爵恐天佐不能堪其苦呼一人卽膝上手作困卦二字以潛慰之乃示以亨貞之意聞天佐首肯之且防有笑容越一日竟死

皮犯駕明紀事本末景淸行刺不遂文皇命剝其皮艸櫝之械系長安門後駕過索忽防所械皮趨前數步爲犯駕狀上大驚命燒之

音如鐘宋濓集章三溢始生其音如鐘父母疑爲不祥幾棄不舉

狀類獼猴剪勝野聞常開平驍勇絕世狀類獼猴指臂間多修毫

擔骸獻徴錄姚防作姚甫擔骸傳云甫父母遇亂爲盜推墜崖死甫哭失聲計盜來未已乃用絳防被褁其父母骸骨以肩擔之乘夜奔桐江而之

體書崇禎明通紀長洲諸生許琰聞京師之變悲號欲絕徧體書崇禎聖上四字絕粒而死

防骨忽接玉堂叢話李時勉以言觸諱仁廟大怒命武士以金撲數十下脇防皆內向不著及用挺杻防骨忽自接

骨如水晶泳化編薛敬軒生有異質膚淸透骨五臟皆露如水晶瓶

肉甘遜國記鐵鉉被執至京文皇令爇其肉納鉉口中問曰甘否鉉厲聲曰忠臣孝子肉有何不甘

割肉防筋明張氏請代夫命疏臣夫楊繼盛杖後入獄割肉二觔防筋二條日夜籠防偹諸苦楚

脂肉藏示明史槁趙用賢在翰林以論張居正奪情受杖用賢體素肥肉潰落如掌其妻脂而藏之以示子孫

錢易一臠明通紀劉瑾誅諸被害人爭買其肉啖之至有以一錢易一臠者

沈香像明紀事本末魏璫祠徧天下像以沈香雕刻口鼻手足宛轉如生人肺腸皆以金玉珠寶爲之髻上穴空其一以簮四時異花

形累明詩話詩人形累者孫伯融跛偶武孟張節之謝茂秦眇祝希哲枝指何仲黙禿筓其他不可悉數至唐仲言無目李公起口啞耳聾兩人乃能勤於箋述不廢吟詠是難能也

生毛明史槁張獻忠屠全蜀民有逃深山中者艸衣水食久徧體皆生毛

元明事類鈔卷二十八

欽定四庫全書

元明事類鈔卷二十九

監察禦史姚之駰撰

宮室門

宮闕

金桷雕櫋元氏掖庭記元祖肇建內殿制度精巧瓦滑琉璃與天一色朱砂塗壁紅重胭脂彤橑華棁金桷雕櫋窮一時之麗

魫袁桷詩春淺正宜氈作幕夜涼深恨魫爲蕭洵故宮遺錄花亭氈閣環以棕墻緑障魫

萬安宮元史太祖七年城和林作萬安宮

翠華宮元氏掖庭記大內有徳壽宮興聖宮翠華宮擇聖宮

在地壇右人海記元張養浩登憫忠寺閣詩自注云北三十里爲大內虞文靖集有云至元十年始大城京師於大興故城之北然則元之大內約在今地壇之右

水雲雪浪談薈四飛山產白墡極膩滑張士誠取之和以胭膠作堦面之餙有水雪白雪浪花玉鱗墀等名

燃燈望形卓異記髙皇將造大內欲先觀形勢而不能大防其全工部有一郎請至夜以燈數萬依宮殿墻門形勢列之上禦覆舟山一望盡得其槪

神木明梁億遵聞錄文皇將營北京宮殿時有神木出四川馬胡山中命禮部尙書潘賜賫香往答神麻聞山呼者三

瑞靄浮空內閣藏書目錄永樂十五年建北京宮殿有瑞靄浮空金水橋河冰凝結浮圖諸像又慶雲呈彩團圞如月當禦座中且現五色天花於是大小臣工咸爲歌頌有聖徳瑞應詩四十卷

書廡壁明紀事本末新內成命博士熊鼎類編古人行事可鑑者書於壁間又命侍臣書大學衍義於兩廡壁太祖曰此豈不愈於丹靑乎

繪耕織像明王達椒宮舊事髙皇命後宮垣壁屏障皆繪耕織之像

易黃瓦明世說文皇謀起兵檐瓦忽墜色殊不懌道衍曰此祥也天欲陛下易黃瓦耳

琉精李時勉北京賦琉精之闕瓊華之室墉城岧嶤金崒律

南宮明紀事本末景泰元年八月上皇至自迆北入居南宮

乾淸宮黃佐乾淸宮賦粵乾淸之祕宮總元黃之噴薄何富媼之蘊靈竣定鼎而後獲湏謀之襲契法太紫以營度蓋以疏明瀹聰儲神習體軼煩惂而遊沖漠者也

集道宮王世貞集曇陽師逰集道宮乃十眞所防崔仙妃司鑰焉不覩日月而恆有光地無甓砌色匹白棟柱亦不類竹木而螺紋斜上糸錯可愛

十宮詞髙啟集十宮詞者吳宮楚宮秦宮漢宮魏宮晉宮陳宮隋宮唐宮也

殿

防橺殿貢師泰詩防橺別殿擁仙曺寶蓋沈沈禦座髙案此本名防毛殿元史鹿頂有防毛殿楊允孚詩有時金鎖因何掣聖駕防毛殿裏回

大明殿輟耕錄大明殿乃登極正旦壽節防朝之正衙也十一間東西二百尺深一百二十尺髙九十尺中設七寶雲龍禦榻

坤徳殿元史忽都皇后居坤徳殿終日端坐未嘗妄逾戶閾

五華殿元氏掖庭記大內有五華殿東設吐霓瓶曰玉華西設七星雲板曰金華南設火齊屛風曰珠華北設百蕊龍觚曰木華並中央木蓮花紫香琪座千鈞案九朶云蓋爲五華

紅鸞殿元氏掖庭記大內有紅鸞殿入霄殿

沈檀作殿西使記報達國富庻爲西域冠宮殿皆用沈香降香烏木爲之壁皆砌以黒白玉

水晶殿明吳節故宮遺錄新殿後有水晶二圓殿起於水通用玻璃餙日光回彩宛若水宮中建長橋逺引修衢而入周伯琦水晶殿詩巧思曾經修月手通明元在五雲中

緝熈殿虞集詩緝熈殿裏禦屛風零落誰収百嵗中紫檀殿輟耕錄紫檀殿皆以紫檀香木爲之鏤花龍涎香間白玉餙壁宋旡詩玉筍曉班聫鷺序紫檀春殿對龍顏

不失尺寸世廟識余錄三殿規制自宣徳間再建諸將作皆莫省其舊而匠官徐果能以意料量比落成不失尺寸

樂成殿明馬驥西苑詩序樂成殿後有屋設石磨二石碓二下激湍水自動蓋南田谷成於此舂治故曰樂成

皇極殿春明夢餘錄皇極殿九間中爲寶座座傍列鎭器兩壁列大龍櫃中貯三代鼎彛毎遇正旦冬至聖壽則禦焉歸有光集嘉靖時奉天殿文武樓告成上制名曰皇極殿

廣寒殿輟耕錄廣寒殿在萬嵗山頂明宣宗廣寒殿記萬嵗山在宮城西北隅皆奇石積疊以成最髙者爲廣寒殿其山石卽宋之艮嶽也宋之不振以是金不戒而徙於玆元又不戒而加侈焉乃以皇祖大訓

圓殿西苑詩序承光殿在幹明門外圈以甕城中接金殿穹窿如蓋雕櫳綺牖旋轉如環俗名圓殿

無逸殿嘉靖注略上於西苑作無逸殿豳風亭命講官分撰無逸豳風詩進覧並書無逸篇於殿壁

三殿成明紀事本末新內三殿成曰奉天華蓋謹身左右樓曰文樓武樓殿之後爲宮前曰乾淸後曰坤寧

淸馥殿夏言西苑詩殿敞松陰淸馥馥亭虛竹色翠芬芬自注淸馥殿名翠芬亭名

銅殿黃汝亨銅殿詩孤峯新法宇寶殿出名罏煜爚榱題麗雕鎪戶牖鋪自注在金陵華山

金殿故宮遺錄後苑中有金殿殿楹窓扉皆褁以黃金

殿生荊棘天順目錄王振擅權時南京殿宇一時被焚是夜大雨明日殿基上生荊棘二尺始下詔赦

樓

連天樓元史掖庭記大內有連天樓

黃篾樓張雨傳雨所居曰黃篾樓貯圖書甚富明月樓揚州鼔吹詞序維揚富室趙氏建明月樓以延客一時題詠甚多皆未愜意趙子昂後至卽席題云春風閬苑三千客明月揚州第一樓趙大喜撤酒斚爲壽

飛樓元氏掖庭記順帝秋夜乘船泊月池上起浮橋橋分三洞洞上結綺爲飛樓樓上置女樂

防樓元李俊明集髙平縣防樓今始親見議者猶謂髙下侈麗不及向者三分之一因感而賦之層層華構髙且崇萬防糾結塡靑紅何人下手奪天巧都入意匠經營中楊允孚詩結防爲樓不用檠

樓去梯貝瓊集鐵崖先生父築萬卷樓使先生讀書樓上去梯轆轤傳食

白雪樓李攀龍集白雪樓在濟南郡東三十里許鮑城李使君以讀白雪樓集於廣州咄然壯之歸爲圖以寄王世貞集於鱗歸則搆一樓田居東眺華不注西揖鮑山曰他無所混吾目也

瑞雲樓王守仁年譜公生時有彩雲見因名所生樓曰瑞云

藏書樓鴻書浦陽鄭氏家有藏書樓其額是建文君所題擘窠大書所藏至八萬餘卷

十四樓明姜明叔集國初於金陵聚寶門外建輕煙淡粉梅妍桞翠等十四樓明晏振之金陵春夕詩花月春江十四樓

神樓圖名臣錄劉尙書麟好樓居而力不能搆文徴仲作神樓圖以遺之劉尙書常懸之壁命曰神樓

閱江樓明太祖閱江樓記城西北二十里抵江幹曰龍灣一峯突兀形似狻猊故賜名曰獅子山命工因山爲防搆樓以覆山首名曰閱江樓

獨處小樓吳與弼行狀康齋見伊洛淵源錄道學之傳心竊慕焉遂棄舉業謝人事獨處小樓之上日玩四書諸經洛閩語錄不下樓者二年

撤樓甌江逸志王侍郎瓉素仁厚設席宴鄰至某人詢以生理若何云去舊逺甚叩之則曰公家搆樓妨礙所致公次日語家人曰卽撤某樓吾將更新之樓旣撤遂不復搆

樓礙冠玉堂叢話章楓山居有小樓二間其卑至於礙冠毎繞室行紗幘數爲所觸

臺

呼鷹臺元史成宗築呼鷹臺於漷州澤中

觀象臺春明夢餘錄觀象臺在城東南隅臺上有渾天儀及簡儀玉衡銅毬等器

龍虎臺周伯琦集龍虎臺在昌平境廼賢龍虎臺詩晨登龍虎臺停驂望居庸翠有時幸北狩甘泉宮千官鳴蹕萬騎如飛龍自注大駕巡幸往返皆駐蹕臺上

集寶臺元氏掖庭記有集寶臺凡逺方貢獻上古所遺器物一皆貯之

篷臺元史楊維禎晚年築篷臺於松江東南才俊士投贄求文者無虛日

九引臺元氏掖庭記九引臺七夕乞巧之所詳見七夕

平臺西苑詩序太液池西隄出兔圍東北臺髙數丈中作團頂小殿左右各四楹有馳道可以走馬乃武皇所築閱射之地亦曰平臺

祭忠臺名臣錄劉忠湣球忤王振死極慘毒其邑人成器設公位龍泉山顚爲文哭而祭之人名其地爲祭忠臺

晾鷹臺帝京景物略南海子中殿旁晾鷹防臨三海子築七十二橋以渡吳偉業集晾鷹防上何王殿自注晾鷹防乃元之仁虞院也使大學士提調之

詠十防吳師道十防懷古詩十防者姑蘇防章華防朝陽防黃金防戱馬臺欹風臺望思防銅雀防鳯凰防淩敲臺

閣

奎章閣虞集文天歷二年天子作奎章閣萬防之暇觀書怡神則恆禦焉乃奉勅刻銘

香閣元史帝以西夏子弟多俊逸召見於香閣周伯琦香殿詩鷓班百和作堅材翥鳯翔龍四壁開寶地曉張香積界始知天子是如來

淸閟閣雲林遺事元鎭有淸閟閣雲林堂淸閟尢勝非佳客不入有賈人欲見之以沈香百片爲贄適元鎭連日出遊其人以傾慕不得一見徘徊其家因開雲林堂使登焉其人方驚頋間謂曰聞有淸祕閣能一觀否曰此閣非人所易入且吾主已出不可得也其人望閣再拜而去

淸林閣元氏掖庭記大內有延涼之所曰淸林閣又有眺逺閣

暖閣春明夢餘錄皇極門內東曰文昭閣西曰武成閣乾淸宮有東暖閣西暖閣

秋水閣秋水閣記閣於山與湖之間山圍如屛湖繞如帶主人與客登而樂之謀所以名其閣者主人曰客亦知河伯之自多於水乎今吾與子亦猶是也遂以秋水名閣

荔支閣明曺學佺荔支閣記閣介如防樹樹故有垣繚之而枝葉扶疏特出垣外閣借徑於別室以梯以橋皆因於樹坐露防如在緑幄中荔子熟時可掇而食

內閣春明夢餘錄大學士直捨所謂內閣也在午門內

堂

影堂元史神禦殿舊稱影堂所奉禦容皆紋綺局織錦爲之

端本堂元史類編順帝開端本堂命皇太子入學又命學士李好文取史傳及先儒論說闗治體者爲書十一卷名曰端本堂經訓要義

金絲堂元史孔廟防於兵五十四世孫思晦竭力營度以復其舊金絲堂壊又一新之

麗澤堂元史張時立飬素邱園易代如一世祖賜號中庸先生且名其讀書之堂曰麗澤

萬桞堂亷希憲家傳公嘗於近郊建萬桞堂暇則置酒招客

防硯堂輟耕錄周仁榮剙義塾掘地獲防硯硯有欵識乃唐鄭司戶防故物塾旣成遂名防硯堂

壽豈堂談纂胡忠安公年八十二辭免師傳三弟皆七十餘燕樂一堂名其堂曰壽豈

承恩堂楊溥集宣徳七年詔有司爲少師蹇公新厥居命繪圖以集弗稱上乃自規畫授有司旣成復命大臣燕飲以樂之遂名其堂曰承恩

東山艸堂李夢陽集有奉送大司馬劉公歸東山艸堂歌案忠宣之出處闗系泰康兩陵盛衰之際史家序忠宣去國必引此詩以爲美談明何孟春東山艸堂詩宇宙此東山乾坤一艸堂請看出處間斯文道彌光

亭

野史亭元好問傳好問謂金源氏實錄在順天張萬戶家國亾史興己所當任乃言於張願爲選述構亭於家名曰野史

我我亭揭徯斯集殷仲堪曰我與我周旋久寕作我宜春黃元瑜取以名其亭曰我我爲賦詩一首

天心水面元史李洞以學士歸僑居濟南有湖山花竹之勝作亭曰天心水面文宗勅虞集制文以記之

楠木亭元史順帝幸楠木亭

槎槎亭元明善集汲人張君錫氏作檥槎之亭誌怪者雲海與天河通蓋有人乘車至鬥牛間徴而慕之故以名亭

書畫船亭元鄭元祐題楊鐵崖書畫船亭詩艸心苦意如何檥岸舟輕不動波聴雨夜篷燒燭防截云湘竹噴愁多賦成猶夢橫江鶴書罷應籠泛渚鵞想見後堂涼月夜彭宣腸防雪見歌

萬竹亭範梈萬竹亭詩誰能買山種萬竹殘年請老住巴蜀結亭更在竹中間四面雲溪冩山

香雪亭明沈氏謙明良錄髙皇召章溢與劉基防同至建業嘗從上觀蕚緑梅於香雪亭賜宴亭上

敬一亭嘉靖注略敬一亭成賜儒臣宴

瀛洲亭燕都遊覽志瀛洲亭在翰林院內堂之右故有隙地一區萬曆中甃爲方池搆亭中央額曰瀛洲

淸風亭玉堂叢話柯潛旣綜院章就詞林後圃結淸風亭亭下鑿池蒔蓮公退宴坐其中翛然若眞登瀛洲者

軒

雪軒元蒲道源雪軒賦序牛君楚臣官翰林歸使人特雪軒捲求余序引餘思君之取義於雪有深意焉

舫軒元鄭士玉題舫軒詩山人愛舟屋亦舟山中便作滄海遊何湏風防冒險逺東西南北窮遐陬

友筠軒方孝儒友筠軒賦維淸淸之玉立俯漪漪之軒搆憇樂矣之幽情處蔚然之深秀蒼雪灑乎涼飈緑陰蔽乎淸晝

何陋軒王守仁年譜公貶龍塲驛在萬山叢棘中夷人與居乃伐木搆龍岡書院及寅賔堂何陋軒翫易窩以居之﹤子部﹐雜家類﹐雜纂之屬﹐元明事類鈔﹐卷二十九﹥

獨坐軒明桑悅集子爲西昌教官學圃中築一軒大如斗僅容防椅各一賔主無可升降弗肅以入因名之以獨坐

兩弓余沈周詩一軒偪側兩弓余

齋

松雪齋趙孟頫傳孟頫家苕水上所居名松雪齋桞貫詩後身松雪齋中叟伸紙臨摹筆鋒走

息齋元戴表元息齋賦序薊邱李仲賔郎中風流博雅經濟人也而好世外之學嘗以息名齋屬剡源戴子賦之

飬徳齋夏言集明乾淸宮後有飬徳齋遊藝齋苦齋劉基集章溢先生隠居之室在匡山巓其下惟白雲其上多北風風從北來者大率不能甘而善苦故物性之苦者樂生焉先生曰井以甘竭李以苦存夫差以酣酒亾而勾賤以嘗膽興遂名其室曰苦齋

古墨齋帝京景物略古墨齋在宛平縣署萬曆初李防爲令發地得柱礎六防有字迹洗視之唐北海云麾將軍碑也碑存一百二十餘字因作小室砌碑壁間曰古墨齋

庵

邵庵袁桷集虞伯生界其居之偏爲庵廬且曰維昔邵先生遭時明康玩芳以嬉儒者之凖也吾將尊其廬曰邵庵何如桷曰可乎哉

虛庵薛宣虛庵賦肇嘉名以爰錫兮寓虛庵而頥顏辟混沌以爲室兮鍵太素以爲闗列衝穆而爲榻兮鋪恬靜而爲莞

半偈庵明童子鳴題王百谷半偈庵詩偈學髙僧課人將大士師明徐渤寄百谷詩何日庵前談半偈一瓶秋水玉蓮花

歇庵陶望齡集酣中閣下左偏一室曰歇庵奉親之暇已輙憇息故曰歇也

室

松室倪瓉詩松室夜燈禪影痩石潭秋水道心空墨塗室壁明詩話倪元璐尙書晚築室於城南窓櫺法式皆手自繪畫巧匠莫及時方患目疾取程君房方於魯所制墨塗壁黙坐其中

懸磬室王世貞爲錢叔寶題懸磬室詩錢卽坐我懸磬室要我爲作懸磬篇我嘲欲就湏鬥酒君言室中無一錢

廬

艸廬元史吳澄所居艸屋數間題其牖曰抱膝梁父吟浩歌出師表程鉅夫知其意題之曰艸廬故學者稱爲艸廬先生

蝸牛廬雲林遺事雲林蹤迹多在松陵笠澤間陸荘有蝸牛廬則其常棲止處

玉溪精廬劉因玉溪精廬詩居然山四頽危檻俯晴春川气生不極翠潤流衣巾

正學廬遜國記蜀獻王聞方孝孺賢聘爲世子師王喜甚講論無虛日爲名其讀書之廬曰正學

屋

募葺屋元淩彥翀爲張光弼募葺屋疏一居士囊無一錢之畱家徒四壁之立若非慷慨而多助安得輪奐之一新卽欲取杜工部艸堂貲何時可辦倘葺得楊闗西槐市塾今嵗無憂案光弼爲員外郎罷官歸居室敝甚疏傳交遊爭助之

共月居黃庚詩石林夢冷和云臥茅屋燈殘共月居梅花屋羣芳譜王冕隠九里山樹梅花千株桃李居其半結茅廬三間自題爲梅花屋

屋角墊文震孟集形防文家貧嘗大雪屋三角已墊方移書坐其一角不糝者

題板屋明吳儷次匏庵板屋詩達官宜髙居胡爲喜卑下豈是三命余動欲循墻者

館

采芳館元氏掖庭記順帝起采芳館於瓊華島內池館翠涼黃庚竹館詩池館翠涼處寛閒稱客居未仙猶閬苑不夢亦華胥

防淸館玉堂叢話端木孝文爲翰林待詔與弟侍書孝思先後使朝鮮以淸節爲逺人所服立防淸館

空館髙啟客館秋懷詩獨臥愁空館墻陰野豆開暑將潮气斂秋雨竹聲來

匡山館湯顕祖匡山館賦序孟弢本豫章之才子慕匡山之舊廬結架山顏逶迆云貌毎聚逺公之笈自號栗裏之人白雪恆丹風再暢

停雲館文啟美詩停雲家世紅闌裏注停雲別館名也

第宅

眞定宅元史許國楨母韓氏以能醫侍荘憲太后亦善調和食味太后憫其勞賜眞定宅一區國楨由是家焉

樣房泳化編太祖一日念大臣所居必得大第卽與刑部尙書開濟剙爲之制甚宏防令有司以此爲式俗呼樣房

辭賜第於謙辭賜第疏官資崇重方漸無補於涓埃門第寒防何意選居於大廈況朝廷多事之秋非臣子安居之日不若寓宿直房庻使朝謁

輟金築第談薈萬曆元年江陵築第故里上特輟禦前白金千兩遣官賫送

賜宅元齋祕錄永樂中賜衍聖公孔彥譜宅於京師彥譜數來皆館於民家上聞之命工部賜宅

四居第王世貞集上以嵩直捨隘別輟小殿材營室於宅嵩故有居第在宜春分宜並京師南昌而四皆宏敞壯麗分輦金寶以實之

價四兩李東陽集若虛秋官有屋一區爲積潦所壊數年不售竟得銀四兩聞師召售馬自謂與此價略近因索予詩

苑囿

花亭毬閣大都宮殿考禦苑西有翠殿又有花亭毬閣苑外重繞長廡廡後出內墻墻東連海以接厚載門門上建髙閣東百步有髙臺臺旁有雪桞萬株

南苑大政記南苑有三海子嵗時搜獵於此

南海子彭時筆記十月扈駕校獵南海子海子距城南二十里方一百六十里辟四門繚以崇墉中有水泉三處獐鹿雉兔不可勝計籍海千餘守視毎獵則海戶合圍縱騎士馳射其中何景明駕幸南海子詩鐃音發桂畤春狩踐蘭區水盡緹城合山廻帳殿孤

廣寒宮殿楊士奇從遊西苑詩廣寒宮殿屬天家曉從宸遊駐翠華

金鰲玉蝀馬西苑詩序太液池上跨石梁修二百步欄楯皆白石鐫鏤如玉東西峙華表東曰玉蝀西曰金鰲其北別駕一梁制差小亦峙華表南曰積翠北曰堆云夏言詩堆云積翠通山殿玉蝀金鰲駕石梁

豹房明紀事本末武宗樂豹房稱曰家明金孫正徳宮詞西宮今夜停歌舞聞道官家宿豹房

瓊華島西苑詩序瓊華島在太液池中從承光殿北度石梁至島有巗洞窅窕通紆折皆疊石爲之

芭蕉園金鼇退食記承光殿南行舊有崇智殿殿後一亭名臨漪又一小石梁出水中有亭八面內外皆水雲鈞魚臺園名芭蕉豈昔有而今獨存其名耶歷朝實錄成於此焚艸

南城筆記上賜尙書馬昻並學士三人逰南城中有宮殿樓閣十餘所皆宣廟與上逰幸之處

園圃

三十六處蘇談頋阿瑛在昆山其亭館有三十六處毎處春帖皆阿瑛手題其記必名公詩必才士當時與楊亷夫鄭明徳張伯雨倪元鎭皆其往還客也

圭塘周伯琦圭塘欵乃序中丞安陽公歸相州於其地之西得康氏廢園鑿池其中袤廣以文計者千餘深八尺形如桓圭防洲左枕孤島右峙誇隄繚垣崇臺在肘公時攜弟若子觴歌其間

九靈山房元愛理沙題九靈山房圖詩墨池新水春還滿書閣秋云晚更飛自注戴叔能讀書處也

玉山佳處楊維貞玉山記頋仲瑛家界溪之上爲園池別墅前之軒曰釣月中之室曰芝云東曰可詩齋西曰讀書捨後疊石爲山山前之亭曰種玉登山而憇住者曰小蓬萊山邊之樓曰小遊仙最後之堂曰碧梧翠竹又有湖光山色之樓過浣花之溪而艸堂在焉所謂桞塘春漁荘者又其東偏之景也臨池之軒曰金粟影此虎頭之癡絕者合而稱之則曰玉山佳處

松巢元陳旅題謝徴君松巢詩昔聞徴君在天目松間積巢成久防

桃花塢袁防集唐子畏築室桃花塢中讀書灌園家無擔石而客常滿座

弇山園王世貞集弇山園一名弇州園園之中爲山者三爲嶺者一爲佛國者二爲樓者五爲堂者三爲書室者四爲軒者一爲亭者十爲修廊者一爲橋之石者二木者六爲石梁者五爲洞者爲灘若瀬者各四爲流杯者二諸巖磴澗壑不可以指計竹木卉艸香藥之類不可以勾股計此園中之所有也園畆七十而贏土石得十之四水三之室廬二之竹樹一之此吾園之槪也

獵二園勝孫鑛集陸尙書樹聲嘗搆適園不二畆最小而潔東則朱司成園又東則範太僕園朱園宏傑範園蒨蔚幽防皆太有奇致然登公樓者二園之勝可獵有焉

待隠園王鏊待隠園賦序冡宰楊公作園於京口曰待隠謂將歸老乎此也而遭際明時願莫之遂予爲作賦以明其初志爾

海澱別業澤農吟槁武淸侯海澱別業引西山之泉淮爲巨浸繚垣十里水居其半疊石爲山巖洞幽窅堤跨防橋花果萬樹京師第一名園也

勺園長安客話北澱有園水曺郎米仲詔自築曰勺園都人稱曰米家園仲詔念園在郊闗不日渉因繪園中景爲燈互見燈

金粉福地唐寅金粉福地賦閩山右姓防府元勲篋粉敍金借靈光於織女移山變海假福地於茅君屈戍垂環朱提塗其獸紐觚稜戴刅白防染其

蠶紋

橫雲拂水吳偉業集張南垣自爲園則李工部之橫云虞觀察之預園王奉常之樂郊吳吏部之竹亭爲最著

檀園李長蘅讀書處曰檀園水木淸華市囂不至一樹一石皆長蘅父子手自位置客過者恍如身在圗畫中

乞花塲王世貞集徐孟孺與陳仲醇偕築讀書處於小昆山乞名花實其中目之曰乞花場而屬余記

韋園帝京景物略韋公寺武宗朝常侍韋霦建貲竭不能竟詔水衡佐焉明文彭韋園秋集詩直擬韋園作韋曲鳯城亦自有滄洲

隙地自治袁凱新治圃成詩隙地所自治剪刜去蘢茸幸無棼穢雜況此淸泉湧

半圃吳偉業題半圃詩半間茅屋半牀書半賦閒逰半索居領略溪山應不盡平分風月復何如黠癡互有世亷謙中間好結廬自是圖全非易事與君隨意狎樵漁

祠廟

天壇春明夢餘錄天壇在正陽門之左永樂時建繚以垣墻凡九里初遵洪武合祀之制稱天地壇後旣分祀乃専稱天壇

劉蕡祠玉堂綱鑑元置建議書院於昌平祀唐劉蕡廼賢劉蕡祠詩劉君素忠憤防闕論邦國痛陳腹心禍竟罹考功斥卿人仰髙誼千載崇廟食

三賢祠元史至正中眞州守臣以張湏立及郝經吳澄皆嘗防儀眞作祠宇祀之曰三賢祠

靑琉璃夏言疏圜邱之制臣與匠氏商確以爲三成防幹四旁轉角宜用白玉石爲之至於壇面墁甎周遭墻基砌甎悉用靑色琉璃庶可圖久

文丞相祠楊士奇集洪武中北平副使劉崧始建文丞相祠於教忠坊今順天府學之右而塑像焉羅倫文丞相祠記公之忠誠能墮空山之石能通七里之神能作廣陵之風雨能起誇狄豺狼之悚敬

舊柏新薇邵寶謁謝疊山祠詩庭防舊柏生同勁鼎薦新薇死亦臒

名宦鄕賢呂柟集王云鳯爲祠祭員外奏準天下郡縣皆立名宦鄕賢祠爲後人式

首善書院明馮元飈首善書院感舊詩注京師首善之地往時講學輙借僧捨此大闕事天啟中禦史臺諸公搆書院一所於宣武門內南臯少墟兩公朝退輙入書院講學士風爲之少變未防逆璫用事黨禍大作禦史倪文煥遂奏請毀之

精忠祠徐階集楊忠湣受禍後十二年旣受防卹於朝又以禦史郝君傑請建祠保定賜額曰精忠

新宋方祠明陸可教集蕭廩按兩浙尢加意教本次苐新宋文憲方正學以下諸公祠又請祀王文成於學宮不果則肖其像於天眞書院而羣髦講肄焉

廟市明桞人曾遊廟市記紫宮之西貫索之南爰建都市合天象也月之市者三凡朔望及下五之日布市籍者馳堅防駟般般隆隆萬貨川徙充牣錯峙

璫祠天啟注略浙撫潘汝楨請建魏忠賢生祠於西湖自此而璫祠徧天下矣

冡墓

皇舅墓陶宗儀集景州蓚縣河滸一土阜相傳爲皇舅墓自國初卽有謡云皇舅墓門閉運糧向北去水渰墓門開運糧卻回來至正辛邜大水墓門顕露後天下多事海道不通元張翥皇舅墓詩安得壯士塞河水萬古莫今開墓門

自題墖元小史吳仲圭未歿時常自題其墓曰梅花和尙之墖後天下大亂所在發冡仲圭竟以僧之碣得全

預刻盜名湧幢小品劉秉忠祖墓在邢嘉靖間被盜所發內有石刻云爲盜者李淮事聞遂得捕治劉之精於數學如此

三髙士墓元史補遺華亭陸居仁號雲松野褐與錢惟善楊維楨遊歿同於山東號三髙士墓

掘賊墓明邊大綬虎口餘生記李自成米脂人大綬尹是邑幕府檄發其先世墓以泄殺气破其祖冡骨黑如墨頭額生白毛六七寸其父冡中則蟠一白蛇頭額嶄然見人無畏眾擊殺之骨節間色如銅緑生黃白毛五六寸

門

紅門輟耕錄隆福殿在大內之西與興聖之前南紅門東西紅門宮一繚以甎垣

金川門名山藏成祖兵入金川門諸王羣臣請卽天子位謝肇制詩燕山日黒黃塵起金川門外鼔聲死

十一門輟耕錄京城方六十里裏二百四十步分十一門

九門工部志永樂中定都北京建築京城周四十里爲九門南曰防正文明順城東曰齊化東直西曰平則西直北曰定安徳勝正統初更爲防正爲正陽文明爲崇文順城爲宣武齊化爲朝陽平則爲阜城余仍舊無門限明興雜記南京國子監內號房皆無門限太祖之意謂士人當出用不宜限隔故如此

字無鉤明興雜記國子監集賢門門字無鉤太祖怒詹蓋舉書門字有鉤卽以粉塗鉤畫至今粉迹宛然

紫禁門明皇城門名城門凡六曰大明門長安左門長安右門東安門西安門北安門俗呼厚載門仍元舊也紫禁凡六曰承天門端門午門卽俗所云五鳯樓也東曰左掖門西曰右掖門東曰東華門西曰西華門北曰元武門

彰義門李夢陽發京師詩驅車彰義門遙望郭西樹冠蓋耀靑雲車馬夾廣路

紫防門劉基詩紫防門下逢仙使新向湖州召畫工

池

太液池馬驥集幹明門外有太液池周凡數里水從玉泉流舊名西海子李賢遊西苑記初入苑卽臨太液池莆葦盈水芰荷翠防

九龍池夏言侍上觀九龍池詩駐蹕靈湫上依巖帳殿門雨從龍洞作云擁鳯輿來玉竇春明澑金潭晝殷雷翠華淸樾下天語賜徘徊

魚藻池燕都遊覧志魚藻池在崇文門外俗呼金魚池畜飬朱魚以供市易都人入夏結篷列肆飲於穢流之上以爲愉快

橋

海子橋元史文帝時調軍士修桞林海子橋道琢龍鳯故宮遺錄紅門內數十步許有河河上建白石橋三座名周橋皆琢龍鳯祥雲明瑩如玉橋下有四白石龍擎戴水中甚壯

大通橋燕都遊覧志出東便門有大通橋水從玉河中出波流演迆防檣往來可達通州

三十六橋蘓談顧阿瑛亭館有三十六處鉄崖吳詠云三十六橋明月夜姑蘇城裏有瓊花卽此謂也

盧溝橋帝京景物略盧溝橋金時建橋二百步石欄列柱頭獅母乳態色相向數之不盡金防孜盧溝橋詩盧溝夭矯出桑幹月照河流下石灘

檄神修橋筠廊偶筆鄞人蔡錫仁廟時守泉州欲修洛陽橋以文檄海神忽一醉卒曰我能賫檄往俄而以醋字出錫意必八月二十一也遂以是日興工潮旬餘不至工遂成

鐵橋啟崇野乘朱家民監軍普安議於盤江造鐵橋鎔鉄成扣聨扣成索余其索之頭末銕軸而藏山窟中鋪以木幹輪蹄往來若天馬行空楊愼蘭津橋詩織鐵懸梯飛步驚

扁額

篆閣牓天都載時攺奎章閣爲宣文命巙巙書牓巙巙薦周伯琦篆書卽命書焉

慕右軍筆歷朝詩話饒介之云倪元鎭堂扁雲林二字云字正摹天臺白雲寺額林字摹廬山東林字額右軍得意書也

顏扁蒲道源贈龍巖上人艸書歌我聞雪庵亦工此好事往往輸縑繒都城顏扁妙天下驟得榮寵非階升

各書一字魏禧集京口何元澄精醫術洪熈初授太醫不就時三楊各書一字榜其防事曰皆春堂

楣扁舒頔適畊堂詩適畊大篆楣扁存掛經扶耒窮朝昏

題素牓明紀事本末周順昌被逮時顧案上有素牓徐曰此龍樹庵僧屬書者爲題三字卽囚服出門詳見雅量

元明事類鈔卷二十九﹤子部﹐雜家類﹐雜纂之屬﹐元明事類鈔﹥

欽定四庫全書

元眀事類鈔卷三十

監察禦史姚之駰撰

器用門

舟

迎風船元史世祖命女直碩達勒達造日本迎風船如弓鞋西使記過呼爾察河渡船如弓鞋然土人云河源出大南山地多產玉疑爲昆侖山

白鷂海船元史類編阿穆爾與王世彊招討造白鷂海船

黃鵠元史張宏範攻宋師於焦山宋師大敗追至圌山獲黃鵠白鷂船數百艘

輪船元史至元中宋帥範文虎遣都統張順張貴駕輪船饋襄陽衣甲

皮船元史類編舒穆嚕安紮攻敍州軍不得渡乃聚軍中牛皮作渾脫及皮船乘之泳化編髙煦謀不軌作皮船以習水戰

龍船元史內苑造龍船首尾長一百二十尺旁畫雲霞飾以五彩金裝水手二十四人衣紫衫金荔支帶自後宮至前宮山下海子內往來逰戱其行時龍首眼口爪尾皆動皆帝自制其樣

畫地爲船元史劉整造船五千艘日練水軍𨿽雨不能出亦畫地爲船而習之得練卒千萬人

祭檣眀陸釴賢識錄太祖初渡江禦舟瀕危得一檣以免令樹此檣扵一舟而祭之遂爲常制今在京城淸涼門外

白舟剪勝野聞太祖與僞漢戰扵湖時乘白舟漢主以赤龍船厭勝及戰王師大防因制令以赤船載俘囚白船給官胥

混江龍眀通紀王師敗陳友諒兵扵龍江獲巨艦有混江龍塞斷江撞倒山海江鰲諸名

滿江紅碧裏雜存髙祖欲圖集慶與徐達間行買舟以觀江南虛寔元旦發舟舟人打號子曰聖天子六龍防駕大將軍八面威風髙帝甚喜登極後訪之並封其舟而朱焉故今江中渡船皆謂之滿江紅

龍舟鳳舸西元集瓊華島有水殿二一蔵龍舟一蔵鳳舸舟首尾刻龍鳳形上結樓臺以金飾之

方船水部偹考方船制長十丈九尺濶二丈九尺五寸爲方形嘉靖扵禁苑成造以偹用

錦帆涇楊儀壠起雜事姑蘇城內淤川士誠嘗以彩漆金花舟施錦帆載美人泛此使伎女唱尋香采芳之曲後遂名爲錦帆涇髙啟詩水繞荒城栁半枯錦帆去後故宮蕪窮奢畢竟輸漁父長保西風一幅蒲

毀舟皇甫汸集吳郡巨麗寔爲水區宏舸連軸巨艦接艫治者惡其崇奢蕩志議將毀舟示以甲令焉先生曰此剖斗折衡裂衣斷帶之禁也

拖牀帝京景物略海子冬冰堅一人挽木小兜驅如衢曰冰牀雪後集十餘牀罏分尊合月在雪雪在冰東南未曽有也眀劉玉詩行人冰上引拖牀按沈存中筆談冬月作小坐牀扵冰上拽之謂之淩牀則宋時已有此然其名異故錄之

酒案袁中道詩荷花爲麈尾酒案代逰舟自注禦河不敢用舟以釀酒者盛水之案如長盆可坐十人名曰酒案

敵炮碎舟卓異記上與友諒戰劉基在禦舟忽躍起大呼上亦驚視但見基雙手揮之連聲曰難星過可更舟上悟急過他舟未半晌前舟已爲敵炮擊碎

浮梅艦黃汝亨集余逰黃山見竹筏行溪間好事者載酒從之甚適歸而謀扵西湖制之地裏志云有梅湖者以梅爲筏沈於此湖有時浮出至春則開花浮滿湖面因題所制曰浮梅艦

刻鳥獸形獻徴錄陶諧爲河南副使治理河道人渡河每中流苦舟人窘索登岸不識姓名無所控訴公令舟刻鳥獸形有被害者卽指形詣告今天下津渡多刻鳥獸自公始

雲母舟眀薛蕙行幸南京歌燕姬玉防抱箜篌馬上常隨翠輦逰春來照影秦淮水愛殺江南雲母舟

竹船沈一貫若耶溪詩編竹爲船任所之髙低白石上灘遲

十錦船眀錢復亨詩誰家樓外停歌舞又上西湖十錦船

不系園眀汪汝謙畫舫詩序偶得木蘭一本斵而爲舟入門數武堪貯百壺次進方丈足布兩席曲蔵斗室可供臥吟側偃壁廚俾收醉墨出轉爲廊廊升爲臺陳眉公題曰不系園佳名勝事傳異日西湖一段佳話也

蓮葉樣陶望齡西湖莊詩艇子舊裝蓮葉樣吳兒殊有串珠喉

車

靑質赤質元輿服志玉輅靑質金裝金輅赤質金裝象輅黃質金裝革輅白質金裝木輅黒質金裝

許乘小車元史趙世延拜中書平章政事固辭不允詔以世延年髙多疾許乘小車入內

賜車入禁元史葉李有足疾詔賜大小車各一許乘小車入禁中仍給扶升殿

五云車元氏掖庭記宮中制五云車車有五箱以火樹爲檻式烏稜爲輪轅頂懸眀珠按五方色張蓋結錦爲重云復頂中箱爲帝座外四箱爲妃嬪座每晦夜逰幸禦此以行不用燈燭

駞車納延詩翠幰金車錦駱駞芙蓉繡褥坐雙娥氊車許有壬詩齋廚供玉食毳索出氊車

蠶裹繭袁桷車行詩隆如戴殻如蠶裹繭八輪名山藏工部尙書毛伯溫以意制八輪車前後聨絡隨地夷險爲低昻工作易就上聞之喜賜賚甚渥

古銅車眀陸容雜記太監韋通於徐州桓山寺鑿井得獨輪銅車色緑如上有識云陸機造憲宗時以進於朝受賞頗厚

步輿萬曆注略張若正請假歸眞定守錢普剙爲步輿以媚之前軒後寢二童子侍揮箑炷香用三十六人舁之

僦車一乘弇州別記石珤爲相防有飛語中傷者因請罷僦露車一乘行圖籍行李皆在焉自嘉靖中閣臣亷貧無逾珤者

抵按摩陸深南巡日錄時扈蹕上車嚴介溪宗伯向予云坐車可抵按摩

橫板史槪眀世宗示夏言罪諭云言扵禁中乘輿詰之乃雲橫板

惟車一輛眀紀成化中陳選旣貴顯服先人舊衣帶客至瓦器蔬食官廣東布政行裝蕭然惟車一輛而已

幾

琴幾黃庚詩栁陰分緑籠琴幾花片飛紅落研池欹幾試莊玉堂叢話髙皇召方孝孺使見太子賜宴故欹其幾以試之孝孺必正之乃坐髙皇使人覘之喜謂太子曰此莊士也當老其才以輔汝耳

設低幾名世類苑張元禎爲日講官上命設低幾就而聽之蓋張短小不及四尺然聲音朗徹上亦起敬故設此幾以便之

杖

龍頭杖元史帝以所禦金龍頭杖賜石天麟曰卿年老出入宮掖杖此可也

杖指滅火續通考元僧振蔵主性慧居鄞城西寺一日往定海見主家火起以杖指之乃反風而滅

杖爲馬元史舒穆嚕眀安爲童子時嘗騎杖爲馬令羣兒前行列整肅無敢諠嘩者父老見而異之

楷木杖郝經集拜謁孔林家長翁以楷木笏杖各十相貽爲賦此詩宋濂集有楷木杖行

鐵靈杖楊維楨杖賦序故吏魏防得鐵靈杖以壽予因感而賦伊珍木之托根兮乃在澹崖之山孕祝融之火徳兮食炎海之咸泉得大椿之春秋兮曽不記年之幾千

烏木杖姚燧烏木杖賦炎海之山珍木產焉金爲之聲石與其堅魋結伐荷投諸龍淵嵗月祀之化而爲元折而杖之奔走相餉試扶衰以起筞觸爪甲而鏗響必求同扵所異才黒蛇之佛彷

梅杖劉因梅杖詩鐵石心腸冰玉姿掌中得嵗寒枝天教一握蔵春宻風送餘香防手吹

琢棘杖泳化編太子諫髙皇誅夷太過上一日以棘杖遺地命太子持太子難之上曰汝弗能執我潤琢以遺汝可乎今所誅者皆棘杖也

代鳩杖眀馮時可集王少湖父病劇一夕十數起先生臥不交睫微聞謦欬則躍然起立爲代鳩杖

杖竹生枝邵寶集羅孝子瑋居母防病而廬臥所杖竹倚壁生枝葉

投杖起眀紀事本末燕王欲殺謝貴張昺稱疾愈曳杖坐賜宴行酒忽怒且詈於是防衞軍直前擒貴昺等王投杖起曰我何病廹於若姦臣耳

簫杖眀謝常簫杖者黃大癡之珍玩也湘竹一枝修不逾五尺竅兩節間而吹之聲淸剛而奇眀丁遜詠簫杖詩吹時只恐成龍去筞防常疑作鳳鳴

記方竹杖李日華集學士詹同以方竹杖一枝獻太祖太祖大喜親灑翰成方竹記一篇授之

防雪挨花夏言詠杖詩寒溪防雪鳩頭白春徑挨花鶴膝紅

龍杖王穉登龍杖詩何必葛陂方化去只今已作老龍吟

過眉笻陳獻章詩獨來橋畔路髙拄過眉笻

牀

五山珍元史世祖爲五山珍禦榻置廣寒殿

鏤金牀眀紀事本末江西行省以友諒鏤金牀進太祖曰此與孟防七寶溺器何異命毀之

蹴牀泳化編陳友諒僞丞相詣降請禁止若干事太祖有難意劉基自後蹴所坐胡牀太祖悟遂許之

象牙飾牀眀史槁許存仁以博士告歸僉事程孔昭劾存仁寓杭娶妾以象牙飾牀失師臣體詔安置韶州

竹牀生葉雙槐嵗抄南海黃蕭養爲盜在獄逾年所臥竹牀皮忽靑色漸生枝葉同禁者以爲瑞教之越獄遂嘯聚羣盜攻圍郡邑僣王攺元後伏誅

艸榻眀僧淸珙詩艸榻夢回有月竹鑪茶熟竈無煙

席

金絲簟癸辛雜識楊璉眞伽發宋諸陵梓宮皆借以錦錦下承以竹絲簟取者往往擲地有聲蓋金絲所織云

滿花席元氏掖庭記順帝爲英英起采芳館設唐人滿花之席唐人髙麗島名產滿花艸性柔而澤土人編之爲席

餽簟無名內閣行寔廣東布政徐奇來朝載土簟諸物以餽廷臣楊士奇獨無名

玳瑁席鴻一亭筆記北京工部庫有玳瑁席經緯相錯若莞與蒲不知何代物

象簟野記安南鄧上舎說其祖初入朝時貢象簟金枕象簟者凡象牙之中悉是逐條縱攢於內用法煮軟逐條抽出柔靱如綫以織爲席

卻簟眀紀事本末洪武元年蘄州進竹簟命卻之仍令四方毋妄獻

席止城外玉堂叢話朱恭靖公爲禮部侍郎家載席一車爲公買宅費都城宦者止之且云必得一刺以別眞僞公弗許家人云必入乃得利公曰不得利又何妨乎竟止城外平價售之

一簟幾工王廷相蘄民謡龍須作席光似電暑眠不及蘄陽簟涼如水滑如藤一簟幾工能織成官府取之只一聲有價誰敢爭

枕

碧玉枕元史至大中以內府碧玉寶枕賜王磐菊枕馬祖常菊枕詩東籬采采數枝霜包裹西風入夢涼半夜歸心三徑逺一囊秋色四屏香牀頭未覺黃金盡鏡底難教白髮長幾度醉來消不得臥收淸气入詩腸

枕易黃庚枕易詩古鼎煙銷倦防朱翛然髙臥夜寒初四檐寂寂半牀夢兩鬂蕭蕭一卷書日月防心知代謝陰陽回首驗盈虛起來萬象皆吾有收拾乾坤在艸廬

雞鳴枕客座新聞偶武孟爲武岡州幕官因鑿渠得一瓦枕枕之聞其中鳴皷起擂一更至五更次第不差旣聞雞鳴亦三唱而曉以爲鬼怪碎之見其中設機局以應夜气識者謂此武侯雞鳴枕也

屏

吐霓元氏掖庭記有吐霓屏風火齊屏風

奎章石屏道園學古錄天子在奎章閣有獻文石者其陽丹碧光彩有云物山川屋邑之形其陰紫潤可書可鐫命臣集記諸而攻材制匡廓植以爲屏焉

進禦屏萬曆注略張居正進禦屏一座中三扇繪天下疆域圖左六扇列文職名右六扇列武職名用浮帖以便更換上命張文華殿

龍水禦屏邵寶詩龍躍九淵屏隔座自注文華禦屏彩漆龍水日本貢物也

雕燈屏秦徴蘭天啟宮詞裕妃笑指燈屏問雕到寒梅第幾枝自注上好雕鏤木器防燈小屏八幅手刻寒雀爭梅令小璫鬻之仍諭以禦制之物價湏一萬

巫峽巴江顧瑛石屏詩秀潔庚庚絕文理十二巫峯橫隱起芙蓉照影立亭亭逺落巴江一江水

夾紗燈屏明吳兆賦夾紗燈屏詩逶迆一片影匿匝九枝華曉戶鶯窺鏡春窻蝶誤紗

藤障子湯顯祖萬州藤障子詩劍門藤絲如髮細織作爭先出新意十二云屏海上來平波瑩熨瀟湘字

連張徐賁詠屏詩宻防宜便坐連張湏廣筵

簾

簾押元經世大典親王納妃公主下降皆有銀蒜簾押幾百雙

虎皮簾貢師防進講詩黃金爲玉爲檐劍防如林衛紫髯也受儒臣勤講讀向前輕掲虎皮簾

琉璃簾馬祖常詠琉璃簾詩萬縷橫陳銀色界一塵不入水晶宮

玳瑁簾鴻一亭筆記北京工部庫有玳瑁簾橫數尺其長倍之四旁縫以錦繡

朱筠紫氊瑣綴錄成化中閤門則夏秋懸朱筠簾冬春紫氊簾

珠光瑣影沈周詠簾詩珠光蕩日花如夢瑣影通風笑有聲

扇

雉扇元輿服志有大雉扇中雉扇小雉扇

暖箑歐陽元詩十月都人拱暖箑

揺箑鋪氊明紀事本末神宗敬禮張居正盛暑禦講就居正立處令內使揺扇詳見經筵

卓影辟邪陸容雜記奉天門朝座後內官持一小扇黃絹裹之問一老將軍云非扇也其名卓影辟邪永樂間外國所貢竟不知爲何物

貢扇明紀事本末萬曆中四川貢扇不至布政使等俱降調崇禎間免四川貢扇三年明陳三島川扇詩險絕蠶叢地由來宮扇傳大都白帝竹盡用錦官箋

以扇擲地獻徴錄王云鳳先生生而舉止端重十一嵗時或借其扇至妓家先生知之後扇還擲地不取

倭扇明馮時可續錄外國道人利瑪竇贈余倭扇四柄合之不能一指輕而多風且堅致

繪魏徴像獻徴錄尹直在內閣上出牙骨折扇繪魏徴像並書禦制良臣頌以賜

返象扇明王時槐集劉侍講戩使交交地苦炎其館伴進一象骨扇及出關以其扇返之交王謝表有廷臣淸白之語

貂扇明紀事本末劉瑾冬月團扇飾以貂皮

不敢揮扇李元陽集張時宜教授建昌與郡人羅近溪倡明道學每登講席同人咸聽𨿽盛暑不敢揮扇

金鉸箑夏言集上璽書云爰賜彩箑金鉸象飾與卿同涼用滌炎熱

扇癖陳繼儒集荊溪陳定生博學嫻文有扇癖如沈唐文祝匏庵荊川而下種種書畵名家皆出自匠心形於便面定生收藏賞鑑可稱好事

扇贊方孝孺扇贊大火流金天地爲鑪汝扵是時伊周大儒北風其涼雨雪載塗汝扵是時夷齊餓夫噫用之則行舎之則藏惟我與爾有是夫

偵詩扇明史槁揚州知府劉鐸有才藻憤忠賢亂政作詩書僧扇有陰霾國事非句偵者得之倪文煥遂嗾忠賢逮治焉

賜扇於愼行賜畫面川扇詩九華彩扇貢巴東午日承恩出漢宮

類鳳翎吳彩詩倭人小扇來東溟粉箋折疊類鳳翎揮灑字畫李日華集折疊扇古名聚頭扇元時倭人始貢永樂間稍效爲之至揮灑字畫則始成化間

宮扇題詩萬曆注略上出宮扇三十柄命講官六人題詩各書四柄

引風明僧大逐秋扇詩莫以涼風多棄捐敝篋裏試記無風時是誰引風起

雁羽扇明曺文晦雁羽扇詩幾揮赤壁千年敵借得衡陽六月秋

金翅薩都拉詩雙鳳曉開金翅扇六龍春駕五云車橊甖墜湧幢小品世廟賜勲輔大臣畫扇有木刻海橊甖墜子寸許穴其腹蔵象刻物凡百件亦天下絕巧也

鏡

前知鏡元好問集陽曲劉氏寶鏡能照天地四方以前知休咎常埋地中泰和中北方兵動欲卜之乃握鏡出光耀爛然鏡中見北來兵騎無數餘三方俱無所覩因大駭卽埋之

鏡體不正典故紀聞太祖謂侍臣曰朕嘗發庫中古鏡十餘以鑑貎多失眞召工人問之言模範不正故鏡體偏邪照人失眞夫鏡一邪不可鑑形況人君之心不正何以主宰萬物

掘鏡兆忠今獻偹遺孫忠烈燧初扵防事前掘得古鏡背刻篆字有昭眀光運忠扶日月等語後竟死忠蓋先兆云

辟瘧鏡郎瑛續已編吳縣陳氏傳古鏡一凡患瘧者照之必見一物附於背其狀蓬首黧麵糊塗不可辧一舉鏡而此物如驚奄忽失去病卽時愈蓋瘧鬼畏見其形而遁也

水能發光西吳枝乘鏡以吳興爲良範金固不殊其水淸洌能發光也知名者薛氏

見墓中人野史成化時宿州農夫於古墓獲鏡磨炤之見墓中人僵臥獨帶弓矢驚撲扵地又見農家室戶男女宛然以爲怪擲之

逺鏡帝京景物略大西洋工奇器有逺鏡狀如尺許竹筍抽而出出五尺許節節玻璃眼光過此則視逺者近小者大唘崇野乘薄玨造銅炮擊賊及三十里又設千里鏡以偵賊之近逺

眼鏡吳寛謝人送西域眼鏡詩眼鏡從何來異哉不可詰圓與莢錢同淨與雲母匹持之近眼眶偏宜對書帙蠅頭瑣細字眀瑩類椽筆世傳離婁眀雙睛不能沒

古銅好揭徯斯何郎失鏡詩街頭不直半緡錢古銅終較今銅好

粉綿磨瞿祐美人畫眉歌粉綿磨鏡不聞聲彩鸞影落瑤臺裏

透光鏡麻九疇透光鏡詩奩開燿燿光走庭劃如剸犀乍脫鞘

鑪

臥褥元陳樵臥褥香鑪賦藻繡叢中不火而然香生雜縷五色非煙援衾拂席銀黃可鑑動如丸走止與輪停觸鈿函而不轉環綬笥以如縈

宣銅首鑪帝京景物略廟市器首重宣廟之銅宣銅鑪其首宣鑪惟色不可僞爲其色黯然奇光在裏望之如一柔物可挼搯然廹視如膚肉內色蘊火爇之彩爛善變

鑪價必翔薛岡筆余本朝永樂宣成正嘉窯器與宣廟銅鑪數百年後價視宋時諸甆商周彛鼎必翔然宣鑪在今日已不多得矣

浴金鑪髙啟詩浴金燻鑪鏤玉奩蘭香今夜爲君添宜火宜香眀張士昌宣鑪歌吁嗟乎此鑪不可狀南鑄北鑄徒多樣曰除獸面象鼻與分襠防耳魚耳斯爲上近來蘇鑄巧益精終然北鑄稱良匠鑪所以者質不同自宣鑄後更無兩贗者寧非名手造至妙難扵向人道彛鼎靑緑陳設多宜火宜香宣鑪好

圍鑪三百王文祿機警開濟館某尙書家上郊祀索白染圍鑪三百尙書窘廹濟教截矮卓腳鑿圓孔白紙糊之取鐵鍋爲鑪如進上喜詰之舉濟

圓鑪眀集禮眀以黃金爲圓鑪大口細頸巨腹三足飾以鈒花有蓋爲蹲龍形二飛鳳爲耳

香

勝梅香劉秉忠焚勝梅香詩春風吹滅小檠釭夢斷鑪香結翠幢檐外杏花橫素月恰如梅影在西

香墜張昱宮中詞尋出塗金香墜子安排衣綫撚春綿

香毬元輿服志儀仗香毬以銀爲座上挿蓮花鑪罩以圓毬鏤絪緼旋轉紋扵上黃金塗之

漚手香水南翰記經筵所展書官進詣禦前跪出漚手香注漚手香名太醫院每嵗制此以分餽各官

沈香街觚賸項墨林防金陵妮一妓歸搆沈水香爲牀復以紈錦制衣遺之入門值有客妓頋項若不識者他日項命潔前堂舁牀其中闔院爭來酒半忽抗聲責妓呼僕出篋中衣裂之碎牀焚於庭煙防裊空徧城聞異香累日因名此街爲沈香街

辟虫香典故紀聞宣宗時尙衣監需辟虫香二萬斤乞差人收買上曰此非急務不必遣人且香藥安用許多其減十之七

購龍涎湧幢小品嘉靖時宮中龍涎香悉燬扵火上命再購尙書髙燿進八兩上給價七百六十兩加太子少保

甜香考槃餘事甜香惟宣徳年制淸逺味幽壇黑如漆白底上有燒造年月

解家香吳寛謝人送解家香詩暖煙盤出絲縈碧細屑圓成箸削金始信解家眞得法淸泉餅莫送詞林

香墮沼流眀史槁美洛居在東海中地有香山雨後香墮沼流滿地拾起不竭其酋委積以待商舶之售

萬春香夏言賜萬春香詩黃紙重封防絳囊銀罌滿貯萬春香

衣香眀馮汝訥餉衣香詩湘君搴薜荔魏帝采蘼蕪盤龍連理帶翠鳳合歡

燈

罷張燈元史仁宗欲以元夕張燈宮中張養浩諌遽命罷之

走馬燈元謝宗可走馬燈詩飈輪擁騎駕炎精飛繞人間不夜城又秦軍夜潰咸陽火吳炬宵馳赤壁兵

麥燈王士騏詩序上張燈後苑以麥燈居中吾州所產也詩織就絲絲冰比潔鏤成葉葉玉分光

市羊角名世類苑正統初下有司市羊角以制燈耿淸恵巡撫江西諌止之

米家燈眀詩話米按察萬鐘築勺園海澱之北自念不能日涉因繪園中景爲燈邱壑亭臺纎悉具偹都人爭尙之號曰米家燈眀呂邦翰詩玉綃疊出上元村雙炬懸來景物繁怳惚重逰邱壑米家燈是米家園

觀燈送女焦竑筆乘史癡翁豪俠不覊女笄當嫁婿家貧不能具禮詭詞攜之觀燈與其婦送之婿家大噱而去

燈市帝京景物略永樂時令元宵節賜百官假十日燈市在東華門亙二里九市開塲貨隨隊分向夕而燈張樂作煙火施放眀汪歷賢燈市竹枝詞長安燈市晝連宵防女爭呈馬上腰蹋蹋燈光莫歸去前門釘子玉河橋

料絲燈眀薛蕙詠料絲燈詩霏微狀蟬翼連娟伴网絲煙空不礙視霧弱未勝持

屏風燈李東陽屏風燈詩春步轉迷絲作障夜逰翻訝錦爲衣

老人燈眀詩話李空同就醫京口故自矜重元夕張飲王四樓磐在下座賦老人燈云形骸憔悴不堪描還自心頭火未銷自分不知年老大也隨兒女閙元宵空同心知其嘲黙然而罷桑民懌詠老人燈詩得火常時能暖腹避煙終夜只揺頭

墨紗燈曹學佺墨紗燈詩憑將彩筆畫認作剪刀裁鳥向空中度花從鏡裏開

冰燈燕都逰覽志燈市有冰燈細剪百彩澆水成之唐順之冰燈詩燭花不礙空中影暈气宜從月防

幕方空眀史槁田貴妃多巧思宮中燈縷金匼匝妃三分其圍去一方空而以輕綃幕之欲其眀也

石鐙眀張紞詠髙麗石鐙詩竅石燭幽遐虛眀詎異紗琢從箕子國爇向竺王家何景眀石鐙詩石盌何年鑿瑤燈此夕燃

卵燈胡應麟剰言嘗扵燈市見一燈皆以卵殻爲之爲燈爲蓋爲帶爲墜計數千百枚每殻必開四門皆有攘拱楹金碧輝耀一中官以三百金易去

毬燈王世貞詩夜半毬燈出未央

魫燈續通考永樂中增定鹵簿有魫燈三對

珠燈王叔承宮詞珠燈別起瑚架引得君王帶醉來

泡燈李東陽集上元節京師燒糯汁爲瓶以貯水蓄魚旁映屏燭通眀可愛俗呼爲泡燈

燈蘭眀周容燈蘭賦序作客暮春朋酒卜夜淸歌乍歇燭影猶髙有起剔煤心栽以欖核者吐焰如蘭三四而燼感爲賦之

河燈帝京景物略京師七月十五日諸寺建盂蘭盆防夜扵水次放燈曰放河燈

燈謎眀人元夕詩猜殘燈謎無人解何處平添兩鬂絲

虫蠟羣芳譜古澆燭皆蜜蠟此虫白蠟自元以來人始知之今則爲日用物矣

杯

用靑瓷元史何榮祖身至大官而僦第以居飲器用靑瓷杯中宮聞之賜以上尊及金銀以旌其亷

大樽元史世祖造大樽扵殿樽以木爲質銀內而外鏤爲雲龍髙一丈七寸

奔月巵張雨奔月巵歌甓社眀珠奔入月脫殻政似風蟬潔一扇桃核寛有餘半葉蕉心捲未舒飲非其人躍入水怪雨盲風生座隅

鞋杯雲林遺事楊亷夫一日與元鎭防飲亷夫脫妓鞋置酒杯其中名曰鞋杯元鎭見之甚怒連呼齷齪而去西湖逰覽志鐵崖訪瞿士衡飲次脫妓鞋置杯行酒名曰鞋杯謂其侄孫宗吉詠之宗吉作沁園春以進

成窯如紙帝京景物略成窯酒盞薄才如紙神廟光宗尙前窯器成窯一雙值十萬錢矣吳偉業詩故國滿前君莫問淒涼酒盞鬭成窯

宣窯字畫觚不觚錄窯器當重哥汝而十五年來忽重宣徳以至永樂成化價亦驟增十倍大抵吳人濫觴而徽人導之謝在杭集宣窯不獨欵式端正色澤細潤卽其字畫亦精絕

磁杯見朕卓異記上最寵遇夏原吉一日賜茶杯是白磁公覺其異爲一注目上曰以賜卿令卿子孫世世見朕也今杯爲其家世寶無心視之內有永樂二字久視不見

翠甌泳化編宣宗一日命尙方取一翠甌賜蹇公旣乃笑曰卿夫人得無競乎加賜一焉

見日月王宇泰筆麈劉貽哲爲海南市舶提舉云見一犀杯注酒晝則日夜則月見於酒中酒盡則隱

卵幕杯李日華集浮梁昊十九能吟善書隱陶輪間所制精磁妙絕人巧嘗作卵幕杯薄如雞卵之幕瑩白可愛一杯重半銖眀樊玉衡詩宣窯薄甚永窯厚天下馳名昊十九

防杯不忠眀通紀鐵冠道人結廬鐘山下藍玉攜酒訪之道人野服出迎玉以其輕己不悅酒行戲曰吾有一語先生屬對腳穿芒屨迎賔足下無禮道人卽指玉所持防杯覆之曰手執防杯作盞尊前不忠玉武人不悟其意

壓手杯帝京景物略永窯之壓手杯用可久價值甚髙

鐫犀玉杯眀紀事本末編修吳中行檢討趙用賢劾張居正忘親貪位予廷杖卽日出國門人不敢視庶子許文穆鐫玉杯一曰斑斑者何卞生淚英英者何藺生气追之琢之永成器以贈中行鐫犀杯一曰文羊一角其理沈黝不惜刻心寜辭碎首黃流在中爲君子壽以贈用賢

雞缸帝京景物略凡成杯茶貴扵酒采貴扵靑其最者鬭雞可口謂之雞缸吳偉業詞廠盒鬭雞鐘

匏杯眀巢鳴盛匏杯詩剖心香自發刮垢力須攻

瓶

大食瓶吳萊大食瓶詩西夏有大食國自波斯玆人最解寶厥土善陶埏素瓶一二尺金碧燦相鮮晶濙龍宮獻錯落鬼斧鐫

刺篙得瓶黃大癡居烏程西每坐湖橋防山飲罷輙投其瓶扵橋下舟人刺篙多得之至今呼黃大癡酒瓶

枯根借潤袁桷張節婦瓶中杏枝著葉詩張氏之壺如截肪眞火練質千年剛枯根借潤袁貞志愼勿語怪歸荒唐

因時因地眀張謙徳缾花譜凡挿花先須擇瓶春冬用銅秋夏用磁因乎時也堂廈宜大書室宜小因乎地也

花之金屋袁宏道瓶史養花瓶亦須精良嘗見人家所蔵舊觚靑翠入骨斑砂垤起可謂花之金屋其次官哥象定等窯媚細滋潤皆花之精舎也

古瓶宜花瓶史古銅器入土年久受土气深用以養花花色鮮眀如枝頭開速而謝遲就瓶結寔陶器亦然

隠瓶獻徴錄冷謙被逮乞水飲守者以瓶汲水與之謙遽以足入其中其身漸隠攜至禦前輙扵瓶中奏對詳見仙

盤

吮紅盤帝京景物略宣窯之吮紅盤乃末西紅寶石塗泑燒出發古未有案吮亦作祭

景泰盤眀金孫崇禎宮詞賜來谷雨新茶白景泰盤承宣徳甌

盒

廠盒帝京景物略剔紅宋多金銀爲素國朝錫木爲胎永樂中果園廠制其法朱漆三十六次鏤以細錦比元時劍環香艸之式似爲過之宣廟時廠器終不逮前乃私購內蔵盤盒磨去永樂鍼書細欵刻宣徳大字濃金塡掩而進之

剔紅盒吳偉業詩剔紅香盒豆靑盤

盒子防眀詩話舊院扵月節有盒子防沈啟南爲之圖並歌

漏

香漏齊履謙集郭守敬進櫃香漏又作屏風香漏行漏以偹郊廟行幸

自制宮漏元史順帝自制宮漏造木爲櫃陰蔵諸壺其中運水上下櫃上設三聖殿櫃腰立玉女捧時刻籌時至輙浮水而上左右列金甲神一擊鐘一擊鉦按更無差當鐘鉦之鳴獅鳯在側者皆翔舞櫃西東有日月宮飛仙六人立宮前遇子午時飛仙自能耦進度仙橋達三聖殿已復退立如前

燈漏齊履謙集七寶燈漏亦守敬所進其中鐘鼔皆應時自鳴納延詩珠懸殿幄晨光動燈轉紗籠刻漏長自注大眀殿幄懸大寶珠於上中設郭太史所制燈漏

水晶刻漏典故紀聞司天監進元所制水晶刻漏偹極機巧太祖謂侍臣曰此所謂作無益害有益也命碎之

沙漏宋濓集沙漏之制貯細沙扵池而注扵斗凡運五輪焉上貫於測景盤盤列十二時分刻盈百初灤陽水善冰不能爲漏新安詹君希元乃以沙代之

鵞卵漏李日華集西人利瑪竇一沙漏狀如鵞卵寔沙其中而顚倒滲泄之以更數

印

別印鈕元經世大典符印以示信也而印鈕之制則有龍獸蛇之別金銀銅𨿽異而又有三臺二臺之辧

駞鈕元史世祖封皇子扵雲南賜駞鈕金渡銀印印不可與元史張士誠稱吳王使人索行臺印章布哈特穆爾封其印置諸庫曰我頭可斷印不可與遂死之

賜圖書眀紀事本末仁宗賜蹇義楊士奇楊榮金幼孜繩愆糾謬圖書

晬盤取印於愼行集殷文莊公士儋生而淵睿一嵗卽能言誕日示以晬盤取筆書秤及石印一他不復視後仕至大學士

鑄印續通考眀制各衙門印信俱禮部鑄印局専管鑄造俱有定式又有鑄換辧驗等例

瓢

飲椰瓢劉因飲仲誠椰瓢詩君家匏落無所容江湖誰辧平生胸海南佳气久欝塞灩澦似喜今相逢

泣瓢王元美破瓢道人歌爲吳孺子作也孺子常以數縑市一大瓢朝夕摩挲陸離光怪荊溪盜發其篋怒而碎之抱而泣者累日王元美爲作破瓢道人歌

釜

革釜元史太祖嘗困無所得食防一野馬來射之殪遂刳革爲釡出火扵石汲河水煮而啖之

舟中釡鳴元史富珠哩翀生扵舟中時釡鳴者三詳見生子

借釡立磔弇州史料李文忠入杭州營扵麗譙下令曰有擅入民居者殊死一卒下借民釡立磔以殉

自沸釡楊愼集麻城毛柱史言平谷縣畊民得一釡以涼水沃之忽自沸以之炊飰卽熟下有諸葛行鍋四字鄕民以中有寶物碎之止復層中有水火二字耳

戒滿方孝孺釡銘勿納非義以取滿盈非義多毒滿盈必傾

甕

煆顚仙眀卓異記上厭周顚仙命沃以燒酒覆以甕積薪煆之火息起視正坐宴然

懸樹作聲眀通紀成化中山東民穿窖得古一甕貯水輙涸懸樹上作聲怪而破之識者云此寶器能照數里

壺

龔春壺眀聞龍茶箋周文甫愛茶嘗蓄一龔春壺摩挱寶愛用之旣久外類紫玉內如碧雲眞奇物也

大彬沙壺羣芳譜茶具宜雅潔今時大彬之沙壺士大夫皆珍之

壺子傳眀劉唘元壺子傳壺子字酌之其先錫山人質稍防頑鎔化扵將作大匠復爲之切磋以成其器爲人長喙大耳腹恢恢而有容

湯蘊之眀支廷訓湯蘊之傳湯蘊之陽羨產也狀貎𨿽不甚偉間修雅飾一準扵時且火足入水不濡歷金山玉泉碧澗咸爲識賞

諸器

詠燭剪元武伯英詠燭剪詩啼殘痩玉蘭心吐蹴落春紅燕尾香李日華集此詩上句無味因攺之云吞殘月魄蟇頥動蹴就花須燕尾香又攺云朱櫻顆折金虫動絳樹花殘玉燕斜更覺縟麗

風磨耶律楚材詩衝風磨舊麥懸碓杵新粳自注西人作磨風動機軸以磨麥

牙刷元郭鈺詩南州牙刷寄來日去膩滌煩一金直短簪削成玳瑁輕冰絲綴瑣銀騣宻但當置我近淸流莫遣孫郎空潄石

銅碌山元好問集予家所蔵銅碌兩小山以酒沃之淸翠可摘

塡漆帝京景物略塡漆刻成花鳥彩塡稠漆磨平如畫久愈新也眀金聲觀宣廟塡漆器歌宣廟塡漆器如新初形以雕後色眞惟塡紛挐但一片礱磨施之色形見奴驅倭漆兄剔紅請爲宣皇記考工

詠竹箸名世類苑劉誠意初見上與坐賜食問曰能詩乎對曰能卽舉所用竹箸曰試吟此基應聲曰一對湘江玉細攢當年曽灑涙痕斑上曰秀才气基曰未也卽續之云漢家四百年天下盡在張良一借間

得瓦劵徐渭集栁元谷以所得晉太康間冢中杯及瓦劵來易余手繪詳玩劵文似買地於神若今祀后土義非從人間買也

吞浪掠霞李時勉剪刀詩吳綾剪防魚吞浪蜀錦裁時燕掠霞

子午鍼眀朱國祚瑣裏行髹槃驗一綫鍼將子午求萬屐齊擲眀雜紀周忠介被逮眾怒毆諸校尉詰曰防從何出曰魏上公於是眾共擊持僞防者時大雨堂下萬屐齊擲

竹鑪王紱題眞上人竹茶鑪詩气蒸陽羨三春雨聲帶湘江兩岸秋吳寛集予逰恵山入聽松庵酌第二泉煮茶竹鑪出扵故王舎人孟端制古而雅

陀螺帝京景物略京師小兒二月謡云楊栁兒活抽陀螺楊栁兒靑放空鐘楊栁兒死踢鞬子楊栁發芽兒打防兒案陀螺等皆小兒戲物名

水火鑪眀徐充暖姝由筆國初剙器物前代所無者圍屏酒盤折扇水火鑪

倒掖气帝京景物略京師正月扵琉璃廠賣琉璃瓶盛朱魚別有銜而噓吸者大聲詠詠小聲唪唪曰倒掖气

玉雪廚眀詩話黃冠吳少君巧扵制器嘗煉白堊爲竈名玉雪廚

元眀事類鈔卷三十

欽定四庫全書

元眀事類鈔卷三十一

監察禦史姚之駰撰

飲食門

茶

貢茶芽元史常湖二路茶園提舉掌園戶二萬三千有奇采摘茶芽以貢內府又平江路有茶提舉建寜北苑武夷有茶塲提領

蓮花茶雲林遺事元鎭作蓮花茶扵日初出時就蓮蕋略破者以指撥開入茶滿中麻絲防札經宿摘之取紙褁曬如此三次

云芝劉秉忠嘗云芝茶詩銕色皴皮帶老霜含英咀美入詩腸舌根未得天眞味鼻觀先通聖妙香

淸泉白石雲林遺事元鎭好飲茶在恵山中用核桃松子肉和眞粉成小塊如石置茶中名曰淸泉白石茶

鸚鵡茶元劉詵詩鸚鵡茶香分供客荼防酒熟足娛親

納石元楊孚詩氊房納石茶添火自注納石鞬靼茶名

暗香湯元陳深集南湖史君置暗香湯奇甚賦詩求之有元霜只許雲英見地上詩人渴夢生之句

瓊芽元黃縉集灤陽邢君制芍藥芽代茗飲號曰瓊芽先朝嘗以進禦

賞皂馮夢禎漫錄李於鱗爲吾浙按副徐子與以茶最精者餉之比防子與昭慶寺問及則已賞皂役矣蓋茶葉大多梗於鱗北士宜不遇耶

松蘿晚出李本寜集茶產非一地事非一朝而新安松蘿晚出名冠天下眀許次惇茶防歙之松蘿吳之虎邱錢塘之龍井香气濃鬱並與頡頏

葉茶李日華集前元挏馬潼茶無所聞入昭代惟貴葉茶餅制遂絕

急扇重揉聞龍茶箋松蘿法炒茶時須一人從旁扇之以祛熱气否則黃色香味俱減旣出鐺仍須急扇令气稍退以手重揉之再散入鐺文火炒幹蓋揉則其精上浮防時香味易出

龍爲最田藝衡煮泉小品武林諸泉惟龍入品而茶亦龍山爲最虞伯生詩但見瓢中淸翠影落羣岫烹煎黃金芽不取谷雨後姚公綬詩品嘗頋渚風斯下零落茶經柰爾何則風味可知矣

喊泉亭武夷山誌山四面有禦茶園每嵗驚蟄有司致祭令眾鳴金皷齊喊曰茶發芽旁有通仙井旋卽漸滿以此造茶異扵常品造畢泉亦漸縮溫都爾建喊泉亭

虎丘淡逺西湖枝乘余嘗品茗以武夷虎丘第一淡而逺也松蘿龍井次之香而艷也天池又次之常而不厭也

撥茗還金語林鄭曉嘉靖中爲選郎有餽金者上覆以茗公謂茗也受之夫人撥茗見金撃柝語公急整茗如初歸之

不得碾揉七修類稿洪武中詔天下產茶之地嵗有定額以建寜爲上聽茶戶采進勿預有司茶名有四探春先春次春紫筍不得碾揉爲大小龍團

羅茶防近所尙茶爲長興之羅介扵山中謂之羅氏隱焉故名羅紫桃軒雜綴羅山廟後以兄虎邱則有餘以父龍井則不足

富貴事聞雁齋筆談茶之知己在水然非煮之茶竈茶鑪則不佳故曰飲茶富貴之事也趙長白生平無他幸但不曽飲井水此老扵茶可謂能盡其性者

斷煙火气煮泉小品茶之團者片者多損眞味不若今之芽茶也生曬者更近自然且斷煙火气

茶具羣芳譜器具雅潔茶更生色今姑蘇之湯注時大彬之沙壺汴梁之錫銚湘妃竹之茶竈宣成窯之茶盞士大夫皆爲之珍重唐宋以來茶具之精未能及之

求茶市眀紀事本末諳達求茶市巡茶禦史李時成上言曰諳達意不在茶在得畨人耳畨人一日無茶則病且死是其命懸扵中國脫以茶市假諳達彼此合一患可勝道哉

不善焙茶滇行紀略城外石馬井水無異恵泉感通寺茶不下天池伏龍特此中人不善焙茶耳

槍旗短髙啟詩云過溪山碧雲暖幽叢半吐槍旗短冰絲王世貞謝人恵茶詩中冷新水潑冰絲防向宣州雪白甆念爾欲澆詩思苦千山緑竹曉衙時

雨前掇眀貝瓊題烹茶圖詩春風一旗色尙活建溪山人雨前掇

靑篛紫砂徐渭謝人恵虎邱茗詩靑篛舊封題谷雨紫砂新礶買宜興

交淡戰肥陳繼儒試茶竹鑪幽討松火怒飛水交以淡茗戰而肥

酒

釂大巵元史世祖宴羣臣於上都有不能釂大巵者免其冠服

賜酒益壽元史類編察罕拜參知政事帝嘗賜枸杞酒曰以益卿壽

飲三爵元史部長奉酒六尊扵太祖時朔方未有酒太祖飲三爵而止曰是物少則發性多則亂性

腐鐵元通鑑太宗嗜酒楚材諫不聽乃持酒槽鐵口進曰麹蘗能腐物鐵尙如此況五臓乎

翠濤飲元氏掖庭記酒有翠濤飲露囊飲瓊華汁玉園春石凍春葡萄春鳳子腦薔薇露緑膏漿

書酒誥玉堂綱鑑元武宗時徴處士蕭爲諭徳入覲東宮書酒誥爲獻以朝廷時尙酒也

十罌給傳元史武宗重貝降防母卒奔防時酒禁方嚴特命以酒十罌官給傳致墓所偹奠

秋露白元宋伯仁酒小史杭城秋露白西京金漿醪相州碎玉處州金盤露富平石凍春潞州珍珠紅

荔漿陳基集夜夢從彥成飲曰此荔漿也子爲我賦之當贈三百壺予口占一詩覺乃夢也及防彥成聞釀酒果名荔支漿以夢白之不覺失笑馬祖常詩水甌蜂蜜澑酒榼荔漿翻

蓉城霞王逢詩憶擕蓉城霞醉賞君山雪自注蓉城霞君山酒名

臘前春元安南國王陳益稷謝賜酒詩仙醴釀成天上露宮壺分賜臘前春

牀頭畱響許有壬酒熟臥聞槽聲詩不忍撥醅甕面且教畱響在牀頭

馬酒耶律楚材乞馬乳詩天馬西來釀玉漿革囊傾處酒微香許有壬馬酒詩新醅撞重白絕品挹淸元

浴酒眀靳史石裕造酒數斛忽解衣入其中咨浴而出告人曰吾平生飲酒恨毛髮未識其味今日聊以設之庶無厚薄

荷花酒暖媛由筆正徳間朝廷開設酒館酒望云本店發賣四時荷花髙酒猶南人言蓮花白酒也

酒爲生徐禎卿集史百戶善飲晝夜沈醉其父絕之久之病且死其妻泣曰汝素嗜酒今死矣然久不得飲薦一杯與爾永訣啟其齒以溫酒灌之須防若有息者又灌之乃漸蘇名醫張致和曰彼以酒爲生也

狀元酒量羣賢彚語永樂中有交阯貢使飲量無類上令舉善飲者館欵之曽狀元棨自請扵上上曰卿量防何對曰欵此二使足矣不必盡臣量也扵是飲之二使赧謝去翌日謝防上曰不論卿文學只是酒量豈不作狀元耶更賜以酒

引口醪椒宮遺事李淑妃性不愛酒髙皇爲設引口醪每宴特設以供妃

紅黃票傍秋亭雜記內法酒總名長春有上用甜苦二色給內閣者以黃票學士以紅票

程酒如涇王叔承集元美分守浙西書來謂烏程酒濁如涇黒若油也

舉觴瑟縮宋濓集上賜觴頋臣曰卿宜更釂一觴臣固辭上曰一觴豈能醉人乎臣舉觴至口端又復瑟縮者三上笑曰男子何不慷慨因勉彊一吸至盡顏面變頳精神飄忽若行浮雲

陪鹿鳴談薈毛尙書伯溫常主湖廣鹿鳴宴諸生七十二人人陪二大白不醉

領醉鄕眀邱坦防袁宏道觴政石公見酒琖輙醉乃欲以白衣領醉鄕乎夫披堅執鋭非將不武而將將者不然石公曉暢飲略深入酒解糟邱覇業當與吾黨共推之

茉莉香馮夢貞漫錄用酒佳者不滿瓶上虛三寸編竹爲井字障瓶口新摘茉莉以綫系蒂懸之令離一指許用紙封固旬日香透矣

薏苡酒鳳洲筆記薊州薏苡酒三屯營所造更勝淸列秀美出色香味之長

畨酒眀史槁和蘭又名紅毛畨萬曆時駕舟薄香山澚以畨刀畨酒餽稅使求貢市

靈露飲眀紀事本末霍維華通扵魏忠賢進仙方靈露飲其法雜取秔穤諸米淘洗入甑蒸之甑底安長頸大口空銀瓶一米旋添旋熟水漸熱漸易不數易而瓶中之露滿矣乃米谷之精也上飲而甘之及不豫忠賢歸罪扵此以恚維華

二色酒靳史季元造二色酒白酒中有黒花斟扵器中花亦不散中有肝石故也

紙俑溢異林曽棨善飲啖張英國輔欲試之宻使人圍其腹作紙俑置防事後命蒼頭視公飲飲防許如器注俑中公飲竟日俑已溢則注甕中又溢公神色不動

猩色酒楊維楨詩段家橋頭猩色酒重典春衣沽十千

木醖宋濓集木醖新篘

吳中白陶望齡詩越酒苦醲釅琖落瑚赤家傳蘇氏方頗類吳中白自注予家造眞一酒色味似三白

長安酒長安酒詩長安多美酒酒人食其名酒旗蔽馳道麹車相摩爭刁酒非沼水味薄甜如餳易酒釀天壇市酤安得淸魏酒稍芬芳勁正乖典刑我性好別酒齒舌判渭涇對此寜不飲枯腸任雷鳴

酒芝本朝鈕琇觚賸江右李太虛爲諸生時嗜酒落拓家蔵酒一罌內產一芝如盤紫光煜煜以爲此瑞徴也顧酒敗不可飲柰何挹之則淸冽異常是秋登鄕薦眀年成進士入詞館

水法麹材王鏊酒熟志喜詩水法直教擔栁毅麹材先巳謝桐君自注特汲栁毅井泉爲之趜不用藥

重碧輕紅眀程孟陽荔支酒歌誰將巧意相和溲便釀荔枝作春酒重碧輕紅兩有無萬里瑩然落吾手

暖銷春甕邵寶雪酒詩光重夜杯如有物暖銷春甕本無聲

醋交語林何文肅喬新景泰中知溫州夜乘小艇訪虞徴君坐久索飲村居無覓防何曰𨿽酸醅亦可乃出新醯共酌劇談竟夕時稱何虞醋交

飯

新飯吳澄詩棗梨秋熟供新飯元楊子善詩新飯軟炊菇米白濁醪香泛菊花黃

薄飯顧璘詩薄飯時兼芝菌味

乞濕粟玉堂叢話羅一峯家居偶畱客飯不知絕糧也夫人乞鄰得濕粟數升旋炒旋脫日已西矣一峯不以爲意

盛暑不餲燕山叢談房山縣有石窩稲色白味香美以爲飯𨿽盛暑經宿不餲

噉五升王世貞集河南丌副使善噉一日宴於鄕紳家歸醉飽甚忽曰肉𨿽多不使勝食气問廚有米乎量之得五升作飯噉至盡乃就枕

飯百官眀紀事本末早朝有遺書丹墀告劉瑾不法狀者瑾乃矯防跪百官奉天門下時暑盛僵偃數人至暮盡執三百餘人下詔獄長安鬻飯者爭飯百官於市中

糜

糜一器元史王磐年方冠學於郾城客居貧甚日作糜一器畫爲朝暮食

進盂粥元通鑑仁宗聞哀奔赴至漳河值大風雪田叟以盂粥進近侍卻之帝曰人苦不知稼穡艱難命取食之賜綾一匹

乳粥楊允孚詩夜宿氊房月滿衣晨餐乳粥碗生肥甜糜元蒲道源詩春來暖透黃綾被老去甜歸白粲糜

饌

秋風膾元氏掖庭記武宗泛月於禁苑太液池薦蜻蜓之脯進秋風之膾

聚霜煮羮元史太祖西徵在道絕汲赫嚕晨起聚艸上霜煮羮以進詳見霜

琉璃肺王惲琉璃肺詩犀筯喜辛忘海味霜刀爭割快牛心

紅玉髓耶律楚材鹿尾詩濃色殷殷紅玉髄微香馥馥紫瓊漿

羊酥貢師泰詩三山五月尙淸寒新滴羊酥凍玉柈何物風流可相稱兔豪花瀹水龍團

糟魚王惲糟魚詩霜刀截斷玉腴芳暖貯銀罌釀粉漿錦尾帶頳傳內品金盤堆雪喜新嘗

駞蹄栁貫詩勸客有駞蹄耶律楚材詩臘糟微浸軟駞蹄

換舌羮元氏掖庭記宮中以玉版尖及白兔胎作羮味極佳名之曰換舌羮偹載尢良名饌錄及髙廸詩序

頭腦酒典故記聞舊自冬至後至春日殿前將軍甲士賜酒肉名曰頭腦酒景防時以大官度支不充罷之

一飽吳饌玉堂叢話張居正歸葬所州邑上食水陸過百品猶謂無下箸處眞定守吳普爲吳饌以進居正甘之曰至此僅得一飽

平生三飽談薈王鈺舉進士第二人善飲噉自云平生惟三飽嘗歸家外家享之極水陸之腴一使朝鮮噉芻豢皆殽蒸體一禮成奉天府上知其善噉盡撤禦膳賜之

匕不及明世說嚴介溪語徐存齋曰貴谿再相每閣中防饌不食大官供所擕酒肴甚豊飫器用皆黃金與某日共案而食某自食大官供寥寥單具相對埀二載未嘗以一匕見及

防項不甘見聞錄邱濬慕桑悅名嘗饋以防項悅詣謝濬曰生甘防項乎對曰使悅嘗尙方芍藥饌所不足甘而一防項何殊艸具哉

誤嚼駝九朝埜記解縉與呂震談及食中羙味呂云駝珍羙未之識也解云僕嘗食之洵美矣呂知其誑巳他日得一死象蹄踵語解曰昨有駝峯之賜宜共饗焉解因大嚼而去呂以詩嘲之

埋羮太守王璡墓志璡自奉儉約一日見饌兼魚肉命埋之號埋羮太守詳見知府

煨蹄總憲眀史槁周應秋附忠賢得左都禦史家善烹飪每魏良卿過進豚蹄畱飲輙大歡時號煨蹄總憲

進百臠談薈陽城王太宰國光飲噉尢偉切白肉作大臠每進必百臠飲必三斗

冰鴨銀苗眀秦徴蘭天啟宮詞冰鴨銀苗院院同自注宮中中元節食銀苗菜藕之嫩芽也冰鴨先一夕煮熟凝成膏者

進鮓典故紀聞湖廣進魚鮓始於成化中鎭守太監進二千五百斤後增至二萬餘斤皆有司供之宏治初始命內官造辦如前數

芝饌眀張元凱西苑宮詞大官不進麒麟脯禦饌惟供五色芝

餅

銀絲滑元好問詩湯翻豆餅銀絲滑油防茶心雪蕊香

香三丈方防詩酒熟十千沽玉瀣麺香三丈捲銀絲納餅傷膚剪勝野聞太祖微時見愛於郭子興其子惡焉乃以他事幽之馬后竊以餅餌爲遺一日煎餅釡中將修供爲郭氏親信所窺遂納懷中膚有傷痕

餅髙筋許談薈王端毅恕年九十餘毎晨起必食三大盌肉盌可一二斤熟菜一大碗麺餅二盤各堆髙筋許

賜麥餌嘉靖注略初緣佛氏說每四月八日賜食不落夾上惡其名命於五日薦新麥於內殿因爲麥餌賜羣臣食遂爲嵗例

劃地得餅觚賸蒲城羅秀才遇一神僧傾小瓶藥如豆餅斷細竹數寸贈焉曰殷邦十五井鬼奇祲用此乃免閱三載遇奇旱羅取藥向屈戍磨之便成黃金又以竹枝劃地成圈輙得胡餅一枚啖至三枚再劃則不成矣殷邦謂嘉靖十五卽七八兩年而鬼井乃秦分野也

徑二尺帝京景物略京師於八月十五日爲月餅月果戚屬相饋餅有徑二尺者

閣老餅玉堂叢話邱文莊自制餅軟膩適口托中官進上食之喜命司膳效爲之不中程俱被責因請之邱不告以故中官曰此豈宰相事耶由是京師盛傳爲閣老餅吳偉業說餅詩閣老膏環常對酒徴君寒具好烹茶

分餅今言宗人載屬籍有分餅而膳者

雞粉溲麺卓異記髙皇欲食湯餅光祿治具不精多所誅戮言往時入一山寺中僧進湯餅甚佳今竟不能致遣使尋寺僧問法乃以嫩雞作粉溲麺爲之使復命盡戮寺僧

博餅餌陳繼儒集歸徳大學士沈公年甚老甚健有門生故吏至則拉入杏花酒肆中或與鄕父老賭博餅餌勝負以爲樂

餅須蔥味談薈李於鱗食蒸餅必須有蔥味而不見蔥

眉公餅吳偉業詩餅師粔籹山翁印自注眉公好說餅市者以爲名眉公名動寰宇甚至鬻粔籹市塩豉者胥被以眉公之名無得免焉

春餅申時行立春賜百官春餅詩紫宸朝罷聽傳餐玉餌瓊殽出大官

甘酥瑩雪程敏政詩傳家麫食天下工制法來自東山東美如甘酥色瑩雪一凷入口心神融

兩舉箸談薈楊襄毅公每噉麫一甌輙兩舉箸凡十六舉箸而罄八甌

糕

華月糕元氏掖庭記武宗泛月扵太液池酌元霜之酒防華月之糕

楡錢糕帝京景物略京師四月以楡錢麫和糖蒸食之曰楡錢糕

花糕帝京景物略京師九月麫餅種棗栗其面星星然曰花糕

赤棗糕髙唘詩故園莫憶黃花酒內府初嘗赤棗糕燈圓夏言上元賜喫圓子詩雕盤露甲絲絲細玉盌霜團顆顆圓眀顧淸以燈圓餉人詩梅欲鬭圓忙著意雪如爭巧故成團

粉丸莫寛粉丸詩淨淘細碾玉霏霏萬顆完成素手稀

腐

賣腐眀張定在田錄上皇以賣腐爲生皇覺寺一寺僧眾爭來買之

炕腐李日華蓬櫳夜話許文懿公在中書遇不得意輙投其筆曰人生防何乃舎吾鄕炕腐而食煤火肉耶蓋篛山一王老以砂鍋炕腐成片鬻之味獨勝也人因此目爲許閣老腐

都豆腐獻徴錄都僉事歷官六十餘年自奉甚儉日惟豆腐一味人以都豆腐稱之

百里市腐獻徴錄張三丰寓徳安太平山將辭去父老登山爲別三丰揖眾使坐市豆腐一提歸曰此提板乃唐邑西闗王宅物爲我還之至問王宅市豆腐時父老登山日也唐邑去太平山百四十里回覓三丰不知所在

菽乳眀孫作集豆腐本淮南王安所作惜其名不雅今攺字菽乳爲賦以詩

糖

求沙糖元史亷希憲有疾醫言須用沙糖作飲時最艱得阿哈瑪特與之二斤希憲卻之曰使此物果能活人吾終不以姦人所與求活也

糖霜元洪希文糖霜詩擕來已見堅冰漸嚼過誰傳餐玉方

元眀事類鈔卷三十一

欽定四庫全書

元眀事類鈔卷三十二

監察禦史姚之駰撰

蔬谷門

禾

卻瑞禾元史河東守獻嘉禾大臣欲奏以爲瑞布呼珠曰汝部內所產盡然耶曰惟此數莖耳曰如此則何足爲瑞遂罷遣之

繪嘉禾圖元通鑑仁宗時河間有獻嘉禾異畝同頴及一莖數穂者命集賢學士趙孟頫繪圖蔵諸祕書

秋耕元史至大中申命大司農總挈天下農政除牧養之地其餘聽民秋耕蓋秋耕之地俺陽气扵土中蝗蝻遺種皆爲日曝死次年所種每偹常禾

浴種禁蝗元典章取臘雪煮馬骨放水冷浴諸種子生苗蝗亦不食

禾出防事元史尉遲徳誠爲家令司丞防事前有粟苗不種而萌偶出一莖雙穂眾以爲嘉禾

孕靑元李孝光詩稲盡秋田孕更靑

禾三節卓異記四眀儒者召見髙皇聞其業農也問曰卿亦知禾麥之節有不同乎對曰禾三節而麥四節是不同也上曰何也對曰禾播種於春至秋而獲凡歷三時故三節麥則歷四時故四節上曰能知稼穡之艱難者卽擢知州

一夕稲王世貞集學士官京師曇陽師室前生豆麥之屬殆徧學士試謂師如燕中不能稲何一夕而稲生俄而並寔

內苑嘉禾眀紀事本末嘉靖中內苑獻嘉禾一莖三穂者兩穂者三十有一羣臣表賀

一本百莖湧幢小品正徳六年如臯縣嘉禾一本有至百莖者其一本二十莖者尢多

谷長寸許本朝東軒主人述異記昆山顧瑞屏之父好道入天臺見一人挑稲谷一擔其行甚速異而就之見谷赤色長寸許因拜求之主僕各與一粒令卽食之後顧翁年八十餘遇亂不食而逝僕九十餘嵗順治間尙在

北方佳品羣芳譜稲一名稌南方以爲常食北方以爲佳品

五日結谷平陽縣誌萬曆辛卯民有田六畝同時挿秧中三畝勃然奮發五日卽結谷收成

試嘉禾吾學編李賢試嘉禾詩尙書郭璡奇賢輔相才授主事詳見識鑑

不知稲艸眀史槁左光斗出理屯田大興水利北人始知藝稲鄒元標曰三十年前都人不知稲艸何物今所在皆稲種水田力也

禁種糯典故紀聞太祖常禁種糯以塞造酒之源海水占瓊州府誌瓊州人以海占年曰海水熱谷不結海水涼禾登塲

雪耕耘一統志云陽界稲十一月下種雪耕耘次年四月熟

虎掌稲羣芳譜虎掌稲赤穬稲蟬鳴稲俱七月熟麥爭塲羣芳譜稲一種名麥爭塲三月種六月熟食新者爭市之

指白蒿王穉登集三吳下濕之地昊天降防有司恬嬉莫卹及其被牒行郊則指白蒿爲黃茂望蒼葭爲嘉禾

防札札髙啟防刈禾詩往獲安可後相催及秋晴父子俱在田札札防有聲

爲瑞爲妖眀許國嘉禾賦有禾芊芊名盛之年飛紫芒於堯陌垂金粟扵舜田以此爲瑞瑞何疑焉若夫帝澤未流嘉禾幸穟揺盲飈以扶疏潤怪雨而薆薱出非其時是乃妖類

吳苗渴湯顯祖詩吾鄕有再熟蟬鳴卽新糈吳苗苦遲立似渴白露雨

擊鼔挿秧眀朱隗詩傍舎秧齊聞擊鼓自注北方皆敲鼔挿秧

龍門三穂解縉嘉禾頌洪武乙亥秋谷登朔方龍門嘉禾生三穂二穂交兩騰異本同頴同敷榮蕊珠金粟隔露凝親籓錫貢來神京

麥

麥蠶圖元史英宗詔畫麥蠶圖扵鹿頂殿壁以時觀之可知民事

嵗萬石元綱鑑王文忠磐世業農嵗得麥萬石號萬石王家

麥當芽元史胡長孺爲寜海簿羣嫗聚浮屠庵一嫗失其衣適長孺出鄕嫗訟之長孺以牟麥置羣嫗合掌中命繞誦佛書長孺閉目叩齒作集神狀且曰盜衣者行數周麥當芽一嫗屢開掌視長孺指防之還所盜衣

四穂元本紀世祖時東平府進瑞麥一莖二穂三穂四穂各一本

磨樓輟耕錄尙食局進禦麥麺其磨在樓上於樓下設機局以旋之驢畜之蹂踐人役之往來皆不能及乃巧匠瞿民所造

籸麫許有壬籸麫詩坡逺花全白霜輕寔便黃杵頭麩退墨磑齒雪流香

履麥艸泳花編呂祭酒柟日危坐誦書嚴寒則履借麥艸夜以繼日

火尅金空同子麥種扵秋而焦於夏火尅金也麥穂直而芒有兵象焉

不受瑞陵川集初置屯田甸人進麥有八穂一莖者眾以爲瑞太弟不受

瑞麥薦廟眀寔錄太祖時盱眙民進瑞麥一莖二穂者十六本禦史達魯與權言瑞麥產扵帝鄕宜薦之宗廟以彰祖宗之神靈從之

南麥日花蚓庵瑣語北地之麥日中吐花江南麥花夜放眀末南麥花多日開蓋地气自北而南也

九穂西安志宣徳時嘉麥生茂陵一莖九穂

五岐劉基瑞麥頌爰有嘉麥一本五岐布葉萋萋結寔離離旣齊旣平先百谷成擢頴芒金交翠英

麥花香麻九疇詩筍輿歸路麥花香

寒隴濤申時行麥浪詩晴畦錦漾千層谷寒隴濤生四月秋

粉麥宋濓詩粉麥白如玉貿易入南城

米

圓米元史內府食用圓米特爾克奏曰計粳米一石僅得圓米四斗請自今非禦用止給常米從之

十二劵方回苦雨行序丁亥天雨不止米價十二劵至二十劵市絕糶

早秈方回詩炊白早秈香

肩米熊鉢詩老農肩米肉成瘡

臼中日產燕山叢錄宛平縣史家營山有石如臼昔有仙人居此臼中每日產米隨寺中多少取給不乏後有僧厭其險峻鑿石穴通之穴成而米絕

呼仙生粒泳化編李景隆善遇張三丰旣別遺一蓑一笠曰公後當有橫禍絕粒急難時可披蓑頂笠繞園呼我靖難兵至景隆幽於家糧垂絕乃如言呼之忽前後園皆生谷不逾月而熟食之得不死

米成粉宋濓集王毅字剛叔少時父使視防溪濵毅挾冊坐轓車間防旣久則米成粉尙哦不輟父怒逐之後成名儒

白糧萬曆注略光祿卿奏白糧民運甚苦蓋白糧本供禦食及各宮之膳乃每年壓軍糧舟後常至守凍

冬防菽園雜記吳民計一嵗食米至冬月防白以蓄之名冬防米蓋以開春農務少暇且恐春气動則米芽浮起易碎冬月米堅折耗少故及時防之

銀賤金貴戒庵漫筆稲花白而瓣少者米賤多而色黃則貴俗云銀花賤金花貴也

檀香粒眀詩話黃冠吳少君常以白米置冬防囷中令微黃號爲檀香粒

糓化錢李日華集鞔村主人其先窖蔵糓十餘屋一日發之悉化爲錢又復禁閉迨其孫開視錢栩栩飛出一一貼壁拂之不下俄爲字一一都是好文

天雨谷談薈莊烈帝五年姑孰天雨谷粒比常稲加長差黦黒耳

盈寸湧幢小品暹國稲其粒盈寸

老米劉侗詩老米靑煤眀日客片時和哄可憐身雨防風播楊基新米詩雨防風播落寒芒照眼眀珠絕糠粃

海米方孝孺海米行海邊有艸名海米大非蓬蒿小非薺煮米爲飯充朝饑性命聊假須臾時

黍稷

黍成字元史至元時有黍自生成文紅楷黒字其上節雲天下太平其下節雲天下刀兵

雨黍羣芳譜成化元年天雨黒黍於襄陽

先熟羣芳譜稷米似粟而大色黃先於麥熟後於米熟

蜀秫農政全書蜀秫在北方地不冝麥禾者乃種此尢宜下地

釀酒李時珍本艸秫卽梁米粟米之黏者有赤白黃三色皆可釀酒

豆

蝗不食苗元典章蝗不食豆苖勸民多種豌豆惡肥方回詩茄藤宜硬地豆莢惡肥田

摘緑羣芳譜緑豆早種者名摘緑可頻摘也遲種者名防緑一防而已

耐陳農政全書元扈先生曰豌豆與蠶豆各種蠶豆之利十倍於豌其耐陳則一也

雨豆雙槐嵗抄宏治乙夘黟歙雨豆隆慶六年陜西西寜衛天降黒豆徧地人食之則气悶

吞豆荊湖近事李守愚侵晨汲井華水吞黒豆五七粒謂之五臓谷至老視聽不衰

紅豆羣芳譜赤小豆一名紅豆

豆結緣帝京景物略四月八日捨豆兒名曰結緣先是拈豆念佛一豆佛號一聲有念豆至石者至日熟豆捨之人亦念佛啖一豆也

人面豆筠廟偶筆眀末余親見人面豆豆黃色須髯眉目如生蒓鄕贅筆莊烈帝末年臨淮民家豆數斛悉變人首狀有老者少者或如哭泣及類婦人者數日仍復豆形

芽菜眀陳嶷豆芽菜賦有彼物兮冰肌玉質子不入於污泥根不資於扶植金芽寸長珠防雙粒宛訝白龍之須髣髴春蠶之蟄狂風疾雨不減其芳重露嚴霜不雕其寔

白花靑蔓王穉登種豆詩白花靑蔓髙扵屋夜夜寒虫金石聲

豆角吳寛詩短籬垂豆角破壁上苔衣

白豆花髙啟詩白豆花開片雨餘

菜

屋址生菜輟畊錄揚州至正時兵燹之餘城中屋址徧生白菜大者重十五斤小亦不下八九斤有力人才負四五窠耳

菜本肥虞集詩玉膾新嘗菜本肥

土銼烹熬元洪希文菜羮詩筠籠采擷朝晡供土銼烹熬雨露香

菜窩劉基集菜者采也君子之所采也或謂之蔬焉蔬者防也食梁肉者之所疏也君子所采而食梁肉者疏之庶防可以裕我乎吾廬窠也請名之曰菜窩

藤花菜眀史槁師逵事母孝母疾思藤花菜逵出城二十餘里求得之及歸夜二皷道遇虎逵驚呼虎捨之去持還奉母母疾遂愈

疏介夫沈周疏介夫傳介夫姓疏名介介有姜桂之性愈老愈辣其族有大小之異

園蔬獨茂眀季遺聞熊文燦駐節襄陽扵後圃種蔬日用數十人灌漑時旱郡邑申文祈雨文燦批牘尾云園蔬茁茂禾苗何以獨枯不過姦民爲逋糧地耳其設施類如此

刻畫菜王世貞集句容令徐九思生平不嗜肉惟噉菜佐脫粟又嘗圖一靑菜扵堂曰古不云乎民不可有此色士不可無此味及罷去父老刻所畫菜並肖像而尸之

黃芽王世懋蔬防燕地黃芽可稱菜中神品羣芳譜燕京圃人冬則以菜入窖壅培不見風日長出苗葉皆嫩黃色脆美無滓謂之黃芽菜

鸚鵡菜羣芳譜菠薐一名赤根菜一名鸚鵡菜防麥娘眀滑浩野菜譜有防麥娘燕子不來香茭兒菜羊耳禿等名

眞珠菜黃山誌眞珠菜蔓生芽端綴一二蕋圓白如珠葉脆緑如茶連蕋葉臘之香甘鮮滑

雪裏蕻眀屠本畯野菜箋四眀有菜名雪裏蕻冬月雪深諸菜凍損此菜獨靑

髙河菜雲南志菜出防蒼山髙河中莖紅葉緑味甚辛辣采之若髙聲則雲霧驟起風雨猝至蓋髙河龍湫也

連理菜李東陽集舟人有采蔬者問其名曰連理菜感而作詩汀人采芳至物好名亦好所恨舟中人不如沙中艸

箭捍王世懋集古稱秋末晚菘竟無定說大都今之冬菜如郡城箭捍菜之類

紺牙紅甲眀徐賁答人送菜詩隙地知君手自栽紺牙紅甲雨中開

芥屑耶律楚材詩芥屑差辛類姜桂

異鄕菜眀歐大任除夕寓九江詩燭銷深夜酒菜簇異鄕盤

蕈

玉釘袁桷上京詩摩姑綴玉釘

沙菌許有壬沙菌詩牛羊膏潤足物產借英華帳腳駢遮地釘頭怒戴沙自注沙菌喜生車帳卓歇之地每環迹而生

采天花潘之恆廣菌譜天花蕈卽天花菜出五臺山形如松花而大白色食之甚美典故紀聞成祖云往年曽命內使往山西采天花菜甚悔之案宋朱弁詩地菜方爲九夏珍天花忽從五臺至則天花自宋已著然至眀方以進禦

一本一縑五臺山記山盡名林僧苦荒付之一炬得雨之後精气怒生菌如斗壯所雲天花者也牧兒得一本輙易一縑

楡肉李日華筆記古北口有楡肉略如摩茹而稍大煮熟其大又倍聶切之味如肉或云生樹間或云產石上

竹菇王穉登荊溪疏竹菇蕈也小如錢赤如丹砂生以二月不獨竹下風味極佳當爲伊蒲第一

饑食羊肚眀史能仁新城示百姓詩上天降甘露徧地生羊肚饑食羊肚菜渴飲甘露乳涕泣告吾民愼勿去鄕土

知名采鬻眀舒頃蕈賦序蕈非一種有松花蕈蛤蕈肉蕈香蕈竹菇之屬樵夫豎子知其名采鬻扵市不知名者食則殺人

采菇李夢陽詩眾星欲沒月糢糊人家河上起相呼相呼相喚采秋菇問渠早起緣何事此艸日出化作田中枯

雞防廣菌譜雞防蕈出雲南生沙地間丁蕈也髙腳繖頭土人采烘寄逺楊愼謝人送雞防詩仙人近住華陽洞分得瓊英一兩枝

穿苔破蘚眀史遷菌子詩穿苔破蘚釘戢戢如蓋如芝萬玉立

韭

韭黃耶律楚材詩細剪蔞蒿防韭黃

野韭許有壬韭花詩西風吹野韭花發滿沙陀爲君劉基菜窩說天地久其道而萬物生故植韭以爲之君韭者久也所以久吾性也

匍匐持韭獻徴錄左吏部思忠年二嵗時母安人每思韭卽匍匐向園中手持韭向安人與之人皆驚異知其將來能孝云

姜

姜課元史食貨志有姜課在興元路

紫芽姜羣芳譜凡姜秋社前後新芽頓長

棗梨姜芥眀紀事本末宸濠奪官池布政張嵿不可濠遣人饋以四菓則棗梨姜芥也嵿曰是欲我早離江西界耶臣子受命行止豈人所能與濠聞之黙然

蔥

獨本元史成宗時四川馬湖進獨本蔥

蔥白耶律楚材詩勻和豌豆揉蔥白

沙蔥北徵錄金剛阜地生沙蔥皮赤气辛眀僧梵琦漠北懷古詩野蒜根含水沙蔥葉負霜

蕨

蕨粉元陳泰詩蕨澄澄新春食蕨畱蕨根淩晨劚根暮防杵防防大甕流黃渾常年春寒粉始凍誰信秋暑霜翻盆

如脂元郭鈺蕨詩紫芽初長粉如脂

蒓

靑縷玉絲謝宗可蒓詩冰縠冷纒有縷滑翠鈿細綴玉絲香

穉蒓羣芳譜蒓扵三四月間嫩莖未葉細如釵股名穉蒓又名雉尾蒓體軟味甘

湘湖蒓花史蕭山湘湖產蒓絲最美

西湖來去眀李流芳詩區區芋魁亦遭遇西湖蒓生人不顧季鷹之後有吾徒此物千年免沈錮自注袁石公盛稱湘湖蒓不知湘湖無蒓皆從西湖采去以湘湖水浸之耳

衍棹太湖眀鄒新盛太湖采蒓引時泛太湖見紫蒓雜出蘋荇間訊諸榜人不識也衍棹求之得數里許太湖無蒓采自予始

白蒓四川志綿竹縣武都山上出白蒓菜甚佳蒓冰陳繼儒詩蒓絲翠滴蒓冰滑

芋

細凝酥馬臻詩飽霜紫芋細凝酥

芋塹玉堂閒話閤皁山一寺僧種芋嵗收極多杵之如泥造塹爲墻後遇大饑獨此寺僧賴芋塹以活

不忍食芋眀張元忭集範瓘至孝母嗜芋母歿終身不忍食芋

椒

地椒許有壬地椒詩凍雨催花紫輕風散野香刺沙尖葉細敷地亂條長楊允孚詩地椒生處乳羊肥

私發寄椒枝山前聞鄕先生盛起東嘗夜夢有人寄椒扵家急欲椒遂私發用之旣自覺深咎曰豈吾平日義心不眀以致此耶迄不能寐

蘿卜

脆如梨許有壬詠蘆菔詩熟餐甘似芋生薦脆如梨自邊塞來羣芳譜蘿卜有黃赤二種元時始自邊塞中來故名胡蘿卜

瓠

剪標範梈集或言種瓠蔓長必剪其標乃寔余齋所種因樹蔓緣果多虛花欲去之慮傷其淩霄之意因賦一詩

瓠亭雜錄元趙參謀禹卿匏亭在城東禹卿日種瓠以制飲具當時目曰趙瓠王惲詩君家匏盡樽彛

繞屋匏眀詩話巢孝亷鳴盛肥遁山林繞屋種匏大小凡十餘種長如鶴頸纎若蜂腰杯杓之外室中所需莫非匏者逺近爭效之

細腰李時珍本艸細腰者今之藥壺盧也廣志謂之約腹壺



雪中元史王薦福母病渴時冬月求不得行至深奧嶺值大雪避樹下仰天而哭忽見巖間靑蔓有二焉因摘歸母食之渴頓止

馬首耶律楚材西域詩飽啖雞舌肉分餐馬首自注土產大如馬首

粘碧搯紅元方防食西詩縷縷花衫粘唾碧痕痕丹血搯膚紅

臘半耶律楚材記西逰詩畱得晚過臘半蔵來秋果到春殘

二寔共蒂獻徴錄汧陽王至孝父端懿王墓上嘉禾生一本雙穂嘉二寔共蒂

暑不食筆麈海丰楊太宰巍純孝母年百嵗余猶朝夕上食躬嘗以進冬月病思西走四方覓致至則不及飯含公以此不食西暑月渴甚飲水而已

噉擔獻徴錄尹蓬頭入市人戲買擔贈之噉立盡詳見仙

召食近峯聞略文皇將靖難以六月十一日召三司諸官出西食因責以離間事執都指揮謝貴布政張昺殺之宸濠將謀不軌亦以六月十一日出西與羣官共食執都禦史孫燧副使許逵殺之

嘉宋濓嘉頌序洪武五年六月嘉生於句容張觀之園雙寔同蒂圓如合璧紺色交潤

駢寔壁文方孝孺集東陽蔣氏萟之圃得異焉並蒂而駢寔紺色而璧文或曰此祥也

幹條遺人學圃余防甜以香而小者爲第一涼州塞外作幹條遺逺人味極甘

花帝京景物略京師七夕以雕刻成花謂之花

經嵗變黃松漠紀聞西形如扁蒲色極靑翠經嵗則變黃色甚甘脆今禁圃鄕圃亦有但不能畱經嵗耳

長四丈廣東志昆山冬延蔓蒼藤徑寸寔長三四丈大逾圍

絲可滌器羣芳譜絲至九月已老瓤絲如网可滌器

二月王王世懋集王燕京者佳種之火室中逼生花葉二月初卽結小寔中官取以上供閩中則二三月食之入夏卽枯

肥緑壓肩陳憲章詩兩頭肥緑壓肩斜五月江園始送

獄中生楊繼盛和商中丞獄中生詩天意昭殊節犴庭產異可憐成寂寞徒自吐英華

諸蔬

種首蓿元史至元中頒農桑之制令各社布種苜蓿以防饑年

畨藷眀徐元扈甘藷防畨藷較山藷獨甘海外人不令出境有人取藷絞入汲水繩中因得渡海分植

香凝石髄眀劉崧嘗山藥詩味益丹田暖香凝石髄春

低矮蔵身董其昌紫茄詩累垂貪結子低矮巧蔵身被壠千葩赤連畦萬顆勻

八角茴羣芳譜茴香自畨舶來者寔大如柏裂則八瓣一瓣一核黃褐色味甜俗呼舶茴又曰八角茴

玉環野菜箋甘露艸生何防珊堪綴步揺照玉環所以因名玉環菜一嚼蕭爽齒牙間

莧褒薇怨徐賁菜薖詩莧褒蔡守淸薇怨周節逆

元眀事類鈔卷三十二﹤子部﹐雜家類﹐雜纂之屬﹐元明事類鈔﹥

欽定四庫全書

元眀事類鈔卷三十三

監察禦史姚之駰撰

花艸門【一】

牡丹

左紫一株姚燧集余曩見左紫只一株已移置嵩山廟中壽安紅故在其玉版白及毛園百抹亦移植矣

不以花媚元名臣事略時營繕東宮工部官請扵防公希憲曰牡丹名品惟相公家乞移植數本公曰我備位宰相未嘗曲丐恩澤顧以花求媚耶請者媿止

單臺袁桷集小院牡丹開乃單臺花也作詩云內院賜曽傳側帶江南畫不數重臺自注舊賞花宴有大側帶小側帶徐熙畫牡丹無重瓣者至崇嗣始有之

一韻百首元詩話僧曉庵早負詩名錢唐瞿宗吉賦牡丹詩師與對壘用一韻賦百首

將軍樹元僧公寔題錢舜舉牡丹卷詩那知十丈將軍樹卻在靑城古洞前自注靑城山丈人觀前牡丹二株一髙十丈名大將軍一髙五丈名小將軍

才是花張光弼詩春到牡丹才是花

奉花請請劉基集茂卿之牡丹大開崇酒侑客因奉花以請曰此花翫賞多年未有闔座皆文章士夫如今集者盍爲歌詩以爲他日之雅談因取韻探丸不限體制

十月進禦帝京景物略右安門外艸橋一帶居人多以種花爲業冬則溫火暄之十月中旬牡丹已進禦矣

建文手植湖壖雜記安溪東明寺建文帝遁迹遽也寺有牡丹一本色白如銀花皆千萼分其積他處卽不榮

鳯尾吳寛詩話家有牡丹一本花後有二瓣稍張人名爲鳯尾

變綠色花木考正統時天香圃牡丹一品變成綠色凡開三朶憲宗時在東宮畫其形色詠以詩

寫花遺友屠隆集吳中王太史家得緑牡丹一本久而始花王元美曹子念諸君皆詠之錢叔寶從王氏座上寫一本以遺沈嘉則焉

一宿百篇吳中往哲記張處士淮爲富人賭賦牡丹百篇一宿而就詞意新麗餉谷三十石

花甲一周湧幢小品靑城山有牡丹花甲一周始一作花永樂中適當花開蜀獻王遣使視之取花以回

竹兜行塍燕都逰覽志恵安伯張公園牡丹花時制小竹兜以供逰客行花塍中袁宏道集恵安伯園牡丹繁盛約開五千餘花自籬落至門屏無非牡丹也

變白談薈王敬美在闗中時秦籓有黃牡丹盛開宴客敬美購二本擕歸至來年開花仍是白者始知秦籓亦以黃梔水澆其根爲

試詩弇州別記焦芳子中僅行文廷試以不得第一人爲恚防瑾召試黃中牡丹詩拙甚大咍笑曰焦先生唉耶此可得第一人

牡丹表明薛鳯翔牡丹表有神品名品靈品逸品能品具品

遺袁家紫明見聞錄桑悅調某州博士大學士邱濬贈之牡丹一種戲曰後當遷洛陽故遺生袁家紫對曰明公知未形事豈已飲上池水乎

佛頭靑明薛恵集李子西送佛頭靑花得自永寧王宮中蓋牡丹之殊異者喜而賦詩且攺名爲萼緑華云

墨本王世貞集陳道復作墨本牡丹甚得徐熙野逸之趣

牡丹狀元明詩話莊烈帝初鄭進士超宗未第時主防賦黃牡丹詩者百人番禺黎遂球居第一時號黃牡丹狀元

取三十本明紀事本末宏治中勅河南取牡丹三十本巡撫孫需上陳不可詔止之

芙蓉三變袁宏道集牡丹一種爲芙蓉三變曉起白如珂雪已後作嫩黃色午間紅暈一防如腮霞花之極妖異者

泥金牌楊基詞雕玉碾成鸚鵡架泥金鐫就牡丹牌五色明郭登賦沐公家牡丹詩五色應將靈藥染三生曽用妙香薫

魚血紅曹學佺蜀府防牡丹詩雲水自龍池分處碧花從魚血染來紅自注云蜀中牡丹以魚血紅爲第一

霜後花申時行集初植牡丹忽放一花時逼長至因作詩以志其異霜後著花還傲菊春前破萼肯輸梅

芍藥

神座生元楊奐集闕裏舊有鄆國夫人殿遭亂無餘忽神座生芍藥一本見者異之越明年而修廟之令下

春暉樓元嶽楡芍藥詩序訪顧君仲瑛值春暉樓前芍藥盛開因置酒樓上同集者七人遂以紅藥當堦翻一句分韻賦詩

花開端午馬祖常五月芍藥詩紅芍花開端午時江南逰客苦相疑上京不是花開晚自是天家日影遲

紅鋭方回詩芍藥抽紅鋭

花如斗楊允孚詩若較內園紅芍藥洛陽輸卻牡丹花自注灤京內園芍藥亭亭數尺花大如斗揚州不及

玉堂花羣芳譜宣宗幸文淵閣命於閣右築石臺植淡紅芍藥一本景泰初增植二本左純白右深紅後學士李賢命之曰醉仙顏淡紅也玉帶白純白也宮錦紅深紅也與眾賦詩名玉堂賞花集

續芳王世懋花防余以牡丹天香國色而不能無防云易散之恨因剙一亭周遭悉種芍藥名其亭曰續芳

八學士花史文淵閣芍藥三本天順二年盛開八花李賢設宴邀呂原劉定之等八學士共賞惟黃諫以足疾不赴眀日復開一花眾謂諫足以當之

丰臺花析津日記京師丰臺芍藥最盛連畦接畛擔市者亦日萬餘莖丰臺之名不知所始詢之土人並無臺也

花相李東陽芍藥詩持杯賀花相先我得休官玉盤承露儲瓘白芍藥詩翠幄圍香吹漸逺玉盤承露防初寒

蘭

畫蘭去土靳史鄭所南畫蘭去土人問其故答曰土爲番人奪去眀史鑑題子昻畫蘭詩誰道有人和涙冩托根無地怨東風

國香零落艸木子趙仲穆宋裔也善作蘭木竹石張伯雨題其墨蘭云近日國香零落盡王孫芳艸徧天涯仲穆見之愧不復作

古香薩都拉蘭臯曲幽蘭日日吹古香美人不來溪水長

防葉張羽詠蘭葉詩泣露花偏亂含風影自斜俗人那解此防葉勝防花

陳良紫王世貞續蘭譜序翻張君所纂譜詠其得意句鼻觀習習芬馥又何必左擁陳良紫右侍魚魫白而後快哉

玉魫閩部防蘭以建名而福興四郡尢盛以玉魫爲貴以四季開者爲珍

種有九宋濓集蘭種有九而九之中又有山澤二者之殊生於山者花質易萎不可佩生於澤者花葉俱香卽所謂蕳又所謂都梁香也

建蘭是蕙學圃余蔬今人重建蘭卻只是蕙古人畫蘭殊不爾

冰霜欲侵李東陽觀畫蘭有感微吟未成日獨晚冰霜欲來侵九畹蘭兮蘭兮竟誰管

丫蘭明陸治畫丫蘭詩王節稜稜應節分枝枝柔玉紉香雲

蕙箭明錢嘉徵福州詩此間眞色無梳洗蕙箭開時揷滿頭

眞珠蘭二如亭羣芳譜謂眞珠蘭一名魚子蘭蓓蕾如珠花開成穂其香甚濃以蒸牙香棒香名蘭香也

伊蘭楊愼伊蘭賦序江陽有花名賽蘭香不足於艷而有餘於香戴之髤紒經旬猶馨西域有伊蘭以爲佛供卽此從而爲之賦

弔蘭閩部疏弔蘭花葉皆似蘭裹而懸之有風露處無土自榮

菊

菊村元袁士元士元擢國史院檢閱不赴築城西別墅種菊數百本自號菊村

桃花菊王惲桃花菊詩黃輕白碎空多種碧爛紅鮮自一家

作枕馬祖常菊枕詩詳枕

牡丹菊郝經牡丹菊賦序初入新館客將宋日新致硃砂紅牡丹菊一本只三四花今嵗忽茂達成叢及秋而放數百花所未見也故作賦以寓感

賜植五色名世類苑宣徳間上禦文華閣命以五色菊花賜植楊士奇金幼孜楊榮俱撰詩楊士奇詩內庭植物眞奇特一種秋香開五色瑪瑙葳防琥珀黃胭脂隱映鉛華白由來托根得所宜造化生成雨露滋喜見幽芳出上苑何須佳色羨東籬

菊吏隱王守仁集職方南署之前有菊數本閱嵗旣槁發其故叢髙及扵垣署古人謂菊爲花之隱逸則惟邨圃籬落之宜而以植之簿書案牘之間殆亦昔之所謂吏而隱者歟

知我惟此宋濓集竹溪逸民陳泗性嗜菊種之滿園顧視若嬰孩花開對酌日入不倦嘗曰舉世無知我知我惟此花耳

怕見淵眀靳史嚴嵩誕日諸翰林稱壽爭足恭求近時菊花滿堂陸平泉獨退防扵後同列問曰何更退爲陸曰此處怕見陶淵眀

身自種菊獻徴錄陶九成萟圃一區果蔬薯蕷度給賔祭余悉種菊栽接漑壅身自爲之

囊馬首花防元馭閣老尢愛種菊京師有一種大紅曰麻葉紅相袍紅爲翰林時特命囊之馬首歸

寒菊紫桃軒雜綴寒菊十二月始花枝葉皆柔荏靑翠燦然與江梅水仙同置一幾三君子者不惟嵗寒交可稱忘年友

菊有粗細學圃余防菊之變態有大如盌者有作異色二色者皆名粗種其最貴乃各色剪絨各色西施各色狼牙乃謂之細種

一種一杯於愼行集予山園多種菊值菊共開無可對飲獨造花下每花一種與酒一杯自飲一杯凡酬二十許者竟醉矣

題菊自況眀闌莊駒陰冗記唐子畏嘗題逆旅畫菊云黃花無主爲誰容冷落疏籬曲徑中盡把金錢買脂粉一身顏色付西風蓋自況云

山泉漬花史文保雍菊譜中有小甘菊詩莖細花黃葉又纎淸香濃烈味還甘祛風偏重山泉漬自古南陽有菊潭

賜紫配黃王世貞詩元馭宗伯畱賞菊忽有紫牡丹一株異而賦之學士銀魚焚不遲居然陶令傍東籬誰云晚節無三友忽許天香借一枝賜紫獨應誇彩服配黃雙可薦金巵知公大是春秋筆能遣風光並此時

菊鄰髙啟菊鄰詩幽人苦愛菊自是柴桑倫閒園誰與語叢栽爲四鄰

菊屏李東陽題菊屏詩先生深臥菊花叢曲幾圍屏杳窕通

醉楊妃眀喬長史詠醉楊妃菊詩傾日尙疑聞羯皷臨風猶是舞霓裳

映橊髙啟五月菊詩不依寒竹語欲映午橊霞孤根瓦全吳偉業賞菊詩坐來艷質同杯泛老去孤根僅瓦全自注蒔者以瓦束土

羞組防何景眀白菊賦葉萋萋其微靄萼栗栗以寒色申纎縞以自貞羞組防之外飾承危朶而不傾挺柔枝而益力

荷

解語杯輟耕錄飲松江夏氏淸樾堂酒半折正開荷花置小金巵其中命歌姬捧以行酒客就姬取花分瓣而飲其風致過碧筒逺甚余因名爲解語杯

把花勸酒輟畊錄野雲亷公於萬栁堂置酒召客歌姬解語花者左手執荷花右手舉杯歌以行酒趙松雪在座喜而賦詩有手把荷花來勸酒步隨芳艸去尋春之句

瑞蓮元許楨瑞蓮歌湏溪主人今得閒種出萬柄紅白蓮就中一茄發挺特艷妝雙出云髻鬈有如二女降潙汭翠裙紅袖相牽連

濯手生蓮畱靑日札元末施州向氏譚氏二女濯手仙女池遂生嘉蓮時眀玉珍據四川選宮嬪二女皆入向立爲後譚退還乃投池中死

荷意怯張雨詩水深荷意怯田冷稲心遲

鎖子藕楊維楨詩下作鎖子藕上作雙頭花

紅蓮變白眀周延集都水主事張防出督淸江浦署有紅蓮一池一夕盡變白人謂其淸白所感

蓮兆狀元庚巳編正統戊子吳縣學池中蓮一莖三花巡撫周文襄見之曰行有當之者眀年施槃狀元及第成化辛夘郡學池蓮亦一莖二花旣而吳文定寛爲狀元

碧臺蓮學圃余防一種碧臺蓮大佳花白而瓣上恆滴一翠防房之上復抽緑葉似花非花摘取瓶中以爲西方供

楠樹生異林宏治中敍州楠樹生蓮花五十餘朶沈荷百缸眀詩話陸啟浤性豪邁嘗大防詞人扵桃葉渡妓有紅菊者倚船曰今日之集惜無兩岸芙蕖耳翌日陸復張防渡頭至則淸風拂席荷香襲人四座莫測其故蓋先一日以善價購得荷百缸碎而沈之自是十四樓中奉爲上客

大如梅花史陳丰常以靑蓮子十枚寄葛勃勃防未竟墮一子於盆水中眀晨有並蒂花開水面大如梅花後剖其房得實五枚

百子蓮王世懋集蓮花種至多蘇州府學前者葉如傘蓋莖長大許花大而紅結房曰百子蓮

如品字王貽上隴蜀余聞天啟七年鄭州書院中開蓮花一枝如品字

頃刻開花花史國初金箔張嘗扵臘月索幹石蓮子亂撒池中頃刻花開滿池香艷可愛

蓮笠李日華二筆蓮初透水爲驟雨所淋輙中天余出新意剪荷葉綫縫之作兜鍪狀名曰蓮笠雨前覆之良濟

五色眀潘緯瑞蓮應制詩瑤池浪說千年藕玉井虛傳十丈花爭似九莖開五色西方瑞現帝王家自注蓮生慈寜宮奉大士盆中九華五色

黃金蓋申時行應制題黃臺蓮詩朶朶黃雲團羽蓋爲迎金母下瑤池

外直中通陳獻章茂叔愛蓮詩不支不蔓體本具外直中通用乃神我卽蓮花花卽我如公方是愛蓮人

妖血花髙啟過靑溪詩麗華妖血流難盡化作荷花別樣紅自注史言隋人殺張麗華扵此

蓮實防兒宋濓集花云不屈死侍兒孫氏抱三嵗兒逃入蘆渚中渚有蓮實取以防兒七日不死詳見奴婢

握雪餐冰李東陽賜藕詩輕同握雪愁先碎細比餐冰聽卻無

海棠

回龍臨幸燕都逰覽志回龍觀舊多海棠旁有六角亭每嵗花發時上臨幸焉

臘前偸泄尹廷髙臘月海棠詩尢物眞能奪化工臘前偸泄數枝紅霜華不上胭脂面彊飾春妍嫁北風

兩花於秋郝經儀眞館海棠兩花於秋詩二年海棠秋幽妍對寥索霜後輙載花枯株吐纎弱化工爲詩人故令造物錯

豆顆勻元好問未開海棠詩翠葉輕籠豆顆勻胭脂濃抹蠟痕新殷勤畱著花梢露滴下生紅可惜春

脫葉露紅顧瑛秋日海棠花詩序一日同覩此花於脫葉間露紅蓓蕾扵炎風赫日中甚可驚訝後三日而花大拆乃延客與花神洗妝焉

色重瓣多學圃余防海棠以西府爲佳而西府尢推紫綿一種以其色重而瓣多也

命婦戚裏邱濬雜誌重葉海棠曰花命婦多葉海棠曰花戚裏

鮮媚沿山滇中志垂絲海棠髙數丈每當春時鮮媚異常自大理至永昌防山歷澗往往而是

索海棠秧徐渭逰記春日就十峯山人飲扵小園林卉云繁索得海棠秧二本

列燭枝上宋濓防海棠詩序海棠競放鄭太常觴客扵眾芳園時日已西沒乃列燭花枝上花旣娟好而燭光映之愈致其妍

初識面程敏政駙馬宅賞海棠詩仙種北來初識靣臨風醉九霞觴

太憎紅眀黃姬水西域海棠詩仙觀臺荒蔓艸中海棠一樹太憎紅可憐亦是星槎物不學葡萄入漢宮

紅顫眀夏彛垂絲海棠賦弱顏畏見春風面面向玉階逗微綫海綃遙拂動纎容紫燕輕捐覺紅顫

山茶

月丹郝經月丹詩一種是花偏富貴三冬無物比妖嬈自注王承宣月丹一本雲山茶大者曰月丹又大者曰照殿紅故爲賦此

寶珠元張新寶珠茶詩胭脂染就絳裙襴琥珀裝成赤玉盤

茶花屏元朱徳潤題白茶花屏詩飛仙自天來幻作白茶蕋淸香不自媚廻出山谷底

楊妃茶王世懋集楊妃山茶與白菱同時放淡紅色冬初花當具一種

滇茶羣芳譜滇南茶有二三丈者開至千朶大扵牡丹花皆下垂

輭枝捲瓣雲南志土山產茶花謝肇淛謂其品七十有二趙璧作譜近百種大抵以深紅輭枝分心捲瓣者爲上

韻勝瓶史黃白山茶韻勝其姿

陶狄祠學圃余防潯陽陶狄祠山茶一株幹大盈把枝防滿庭土人云千年外物也

簇錦滇云記勝山茶花以沐氏西園爲最有樓名簇錦茶花四面簇之凡數十樹樹可三丈花開以萬計紫者朱者紅者紅白兼者映日如錦

雪裏嬌眀於若瀛山茶詩旣足風前態還宜雪裏嬌並蒂眀蘇伯衡並蒂山茶詩山茶作花紅錦妝中有一枝並蒂香符彩爛若雙鴛鴦

茗花艸花防茗花卽食茶之花色月白而黃心淸香隱然瓶之髙齋蕋能徧開

桂

異色之瑞元史類編海塩潘應定以母防廬墓廬前感桂花異色白鶴來翔之瑞左丞周伯琦書雙禎二字揭扵墓所

拆輕包馬臻詩荷葉晚風吹老气桂花涼雨拆輕包神與一枝泳化編申時行母旣孕嘗夜夢神人與桂花一枝比寤猶香

桂樓李東陽集太和楊黼好學不應舉庭前有大桂樹防板其上題曰桂樓偃仰其中歌詩自得

重榮桂宋濓集廬陵周氏廬桂樹一章陰可二畆元至正間紅巾盜起桂焚死越五年忽發緑芽膚間已而怒長不數年蓊若云布爲賦重榮桂

雙桂連理方孝孺集四眀桂君有二良子所居軒得雙桂連理之祥因以雙桂名其軒而爲之銘

毬子學圃余防木犀吾地爲盛然須種早黃毬子二種早黃七月中開毬子花密爲勝卽香亦異常花

四季花閩部防福南四郡桂皆四季開花而反盛扵冬凡桂四季者有子

訪桂楊基集軒東古桂一株花已爛熳人無知者偶夜聞香自東來旦起訪之得扵廢苑中繞樹嗟嘆作宜秋軒桂詩

支公手植眀湯祖佑道林庵防千年桂花詩入寺訪幽蹤古樹千年活空香來無方境靜心自豁自注此桂傳系支公手植

日宮栽眀髙帝紅木樨詩月宮移向日宮栽引得輕紅入面來好向煙霞承雨露丹心一防爲君開

糝粟黃雲張雨桂枝詞桂樹叢生枝婀娜糝粟黃雲欲成朶

月桂李東陽月桂詩一月一花開花開應時節未須誇雨露愼與蔵冰雪

天香湯淸供錄木樨開時打下揀去蒂萼擂爛如泥入炒塩粉甘少許勻置磁瓶中每用沸湯防服名天香湯

桂餅眀莊寶桂餅詩寶鈿和露壓金英爲趂秋光一日成

玉蘭

雪山瓊島弇山園記弇山之陽曠朗爲平臺可以收全月左右各植玉蘭五株花時交映如雪山瓊島

如玉山一統志華容縣觀音寺玉蘭一株輪囷盤鬰髙十餘丈望之如玉山

產蘭谿羣芳譜蘭谿產玉蘭

玉樹花防玉蘭早扵辛夷宋人名以迎春千幹萬蕋不葉而花當其盛時可稱玉樹

噴雪生蘭陸樹聲詩日晃簾櫳晴噴雪風廻齋閣气生蘭

雪成圍文徴眀玉蘭詩綽約新妝玉有輝玉娥千隊雪成圍

白霓裳沈周玉蘭詩韻友自知人意好隔簾輕解白霓裳

繡毬

羽輪偸駐張昱繡毬花詩天女夜涼乘月到羽輪偸駐碧防中

萬花碎剪錢惟善粉團花下夜飲詩萬花碎剪玉團晴雪飛香夜不寒恰是玉人相對立酒尊移月近前防按粉團卽繡毬也

蝴蝶成團張光弼繡毬花詩落過楊花渾不覺飛來蝴蝶忽成團

雪毬羣芳譜雪毬百花成朶卽繡毬花也

一本千朶金陵諸園記杞園繡毬一本一開可千朶紅毬花防初見閩人來賣一花云是紅繡毬倭國中來者後至建寜見人家多有之

紫毬巖棲幽事蜀中有紫繡毬

一蒂千花謝榛繡毬花詩髙枝帶雨壓雕欄一蒂千花白玉團

紫薇

耐久交羣芳譜紫薇花易植易養可作耐久交有四種學圃余防紫薇有四種紫淡紅白紫卻是正色

貞嘉余藻眀皇甫涍集秋日散步亭隅薇花爛目亭故余讀書處也昔嘗眷戀此花爲賦有垂貞嘉於余藻竟何徴耳因作紫薇花行

日炙霞蒸劉基詩紫薇花樹小樓東日炙霞蒸似錦紅

爛熳十旬薛蕙紫薇詩紫薇開最久爛熳十旬期夏日逾秋序新花續故枝

若剪輕縠於若瀛文紫薇花攢柯若剪輕縠盛開時爛熳如火

丁香

席上畫眀詩話陶云湖與壻淩谿偕入都一日語壻曰聞張家灣某氏丁香花盛放子盍隨我一觀乎淩谿云去禮部試僅三日公無往云湖不許乘箯輿徑去醉花下五日榜發淩谿中式鄕人皆賀云湖夷然於席上畫丁香一本尢妙

紫粟吳寛丁香詩枝頭綴紫粟旖旎香非輕乃知博物者名以香而成

杜鵑

石巖學圃余防花之紅者曰杜鵑葉細花小色鮮瓣密者曰石巖

川鵑艸花譜杜鵑花出蜀中者佳謂川鵑花花內十數層色紅甚出四眀者花可二三層色淡

五色雲南志杜鵑有五色雙瓣者永昌防化多至二十餘種

駐春眀張獻翼杜鵑花詩何事江南春盡去子規聲裏駐年光

木槿

莊客三栁軒雜識姚氏殘語以木槿爲暫客今攺爲莊客

小而艷羣芳譜木槿花小而艷有深紅粉紅白色及單葉千葉之殊

秋風一種陸深白木槿詩漫道春來李能白秋風一種玉無瑕

編籬防吳寛木槿詩南方編短籬木槿每當路北方少爲貴翻編短籬防

夾竹桃

落花盈斗羣芳譜何無咎云夾竹桃溫臺有叢生者一本至二百餘幹晨起掃落花盈斗

不耐寒王穉登詩夾竹桃花不耐寒

棲鳳化龍王世貞夾竹桃詩棲鳯錯疑瑤海實化龍還憶武陵人

拂石成蹊王世懋夾竹桃詩葉不迎秋墜花仍入夏齊菲菲能拂石冉冉更成蹊

元眀事類鈔卷三十三

欽定四庫全書

元眀事類鈔卷三十四

監察禦史姚之駰撰

花艸門【二】

芙蓉

花萬餘石林燕語溫州江心寺文丞相祠有木芙蓉一本髙二丈幹圍四尺花幾萬餘朶

芙蓉屏元朱徳潤題芙蓉花屏詩芙蓉發靚妝絕艷秋江邊臨風拂羅幃紅裳擁三千

著色妝元宋褧詩芙蓉如妓繞橫塘一叚秋容著色妝

轉觀元蒲道源轉觀芙蓉詩未甘白紵居寒素也著緋衣入品流

文官花花史卭州有弄色木芙蓉一日白二日淺紅三日黃四日深紅比落色紫人號爲文官花

三醉王世懋集芙蓉有曰三醉者一日間凡三換色亦奇吳偉業芙蓉詩千絲衣薄荷同制三醉顏酡栁共眼

芙蓉渚弇山園記偶得一石刻曰芙蓉渚是開元古或云是範石湖家物因樹之池右池旁皆紅白芙蓉環之蓋亦不偶云

樓上觀學圃余防芙蓉入江西俱成大樹人從樓上觀

菊爲兄弟眀謝遷芙蓉詩已呼晚菊爲兄弟更爲秋江作主人

芙蓉沜申時行芙蓉沜詩艷態偏臨水幽姿獨拒霜白者後開花防芙蓉白者最後開元陳基白芙蓉詩自移長信宮中去學得班姬淡畫眉

晚操眀吳桂芳木芙蓉賦貞不絕俗節足自全不趨時以逐榮歷遲暮而獨妍豈凋貞扵霜雪況比色扵綺紈洵晚操之可嘉知春華之莫班

葵

柔軟金元好問集得黃葵子種之南庵眀年夏作花佛經所謂閻浮檀金眀淨柔軟令人愛樂者此花可以當之

紫暈黃旉馬祖常蜀葵詩紫暈成丹景黃旉綴緑幢

欝金衣趙孟頫黃葵詩仙掌鬰金衣朝陽鳳露晞金杯側袁易題畫黃葵詩只今花似金杯側獨對西風詠折枝

一丈紅近峯聞略成化末占城使臣嘗寓於蘇問葵花何名人紿之曰一丈紅也卽題一絕末云五尺防幹遮不盡尙畱一半與人防

如墨如靛學圃余蔬蜀葵種色至多黒者如墨藍者如靛

朱葵楊繼盛和人朱葵詩百年殊色因誰痩萬古丹心向日開

白衣向陽髙啟白葵花詩素彩發庭陰涼滋玉露深誰憐白衣者亦有向陽心

傾心衛足吳寛葵詩傾心識忠臣衛足存古典

萱

金臺王世懋集萱有一種小而絕黃者曰金臺宮萱眀黃省曽洪武宮詞淸萱到防碧鬖鬖興慶宮前色倍含借問皇家何種此太平天子要宜男

雪中有華獻徴錄汧陽王至孝宏治辛酉冬雪中萱艸有華人謂孝感所致

傷抱髙啟萱艸詩不見堂上親空樹堂下艸日暮欲忘憂搴芳轉傷抱

獨苦心李東陽饋萱與太宰詩紫葵紅藥標題徧可忍黃花獨苦心

荼防

萬玉娥元貢奎荼防架詩宛如萬玉娥素防舞雲中珠璣千顆綴翠佩煙光籠

縋緑方回詩荼防縋緑長

風吹不斷元葉顒荼防詩千紅萬紫消磨盡猶有風吹不斷香

雪纓絡羣芳譜酴醿一名瓊緩帶一名雪纓絡酴醿露廣東志酴醿出大西洋國者花大如牡丹遇天冷露凝花上瓊瑤靑瑩芳香襲人用之澤體膩髮香經月不滅貯以鉛瓶轉販他國

冬有餘香花史荼防盛開時折置書冊中冬取挿鬂猶有餘香

薔薇

閱兩國劉因薔薇詩色染女眞黃露凝天水碧花開日月長朝暮閱兩國

一撲黃劉秉忠詩新染薔薇一撲黃

五色珍珠船崇禎萬壽宮有五色薔薇是閒閒吳眞人手植

成洞房顧璘薔薇洞詩百丈薔薇枝繚繞成洞房密葉翠帷重穠香紅錦張

弱香柔蔓眀王韋薔薇詩弱香柔蔓不勝寒十二圍屏錦獨攢

七防始榮眀兪允文黃薔薇賦有中國之嘉卉兮體天質之純靑陋眾芳之穠艷兮昭粹色之奇英羌移根而永托兮遂挺栽扵前庭含內美以俟時兮越七而始榮

木香

木香洞府郝經夢逰木香洞府詩月靑錦麝塵寒夢繞煙條露蕊防但覺身輕似蝴蝶種香風物似槐安

髙架萬條羣芳譜木香以紫心白花者爲最香馥淸逺髙架萬條望若冰雪

黃紅不及花史木香有黃色紅色白色細朶中朶大朶皆不及紫心者

紫藤

紫霞被王惲紫藤花歌竹宮瑣雲霧垂紫藤花發何葳防天孫夜擲紫霞被滿意下覆須春曦

少宰手植燕都逰覽志紫藤花二株其一在少宰右署中吳文定公手植也其一在司防左署中

散紅纓吳寛朱藤詩有花散紅纓有子垂皂莢赤日隔繁陰偃息可移榻

瑞香

萬个丁香楊維禎瑞香花詩一團華蓋翠亭亭萬个丁香露欲零

蓬萊紫羣芳譜瑞香一名露甲一名蓬萊紫一名風流樹

花開殊色眀宣宗瑞香花歌瑞香花葉如織其葉非一狀花開亦殊色或如瑪瑙之殷紅或如玉雪之姿容或含淺絳或深紫細防疊萼紛玲瓏

玫瑰

色媚而香花防玫瑰色媚而香甚旖旎可食可佩黃碧色羣芳譜燕中有黃玫瑰稍小扵紫嵩山深防有碧色者

紫玉眀陳淳玫瑰詩淸香疑紫玉何必數薔薇搗膏作餅羣芳譜采玫瑰花瓣搗成膏白梅水浸少時加糖霜再勻研最香甜亦可印作餅

茉莉

和酒露範梈詩茉莉香深和酒露桄榔葉暗煮塩煙編籬貢師泰詩茉莉編籬香旖旎

玲瓏雪元許棐茉莉詩荔枝香裏玲瓏雪

樹及檐泉南雜誌余廨東所植茉莉其髙及檐嘗扵暑月設木榻坐其下王穉登茉莉曲贑州船子兩頭尖茉莉初來價便添公子豪華錢不惜買花要揀樹齊檐

黃馨廣東志雷瓊二州有緑茉莉本如蔦蘿又有黃茉莉名黃馨

蒸液香譜今多采茉莉蒸取其液以代薔薇

猩紅朶唐寅詩手拈茉莉猩紅朶欲挿逢人問可宜

梔子

觀花命賦黃佐集髙皇北郊命文職陪祀者各卽時物賦詠旣又命賦詩者往殿後觀梔子花人給紙一俾各賦詩

炎天冰雪眀黃朝薦詠梔子花詩蘭葉春以榮桂花秋露滋何如炎炎天挺此冰雪姿

含妙香陳淳梔子詩薝卜含妙香來自天竺國雪魄冰花沈周檐卜花詩雪魄冰花涼气淸曲防深處艷精神

小花重臺羣芳譜梔子一種花小而重臺者園圃中品

玉簪

玉痩心淸劉因玉簪詩玉痩每憂和露滴心淸誰恨有絲長

玉纎長張雨玉簪花詞玉纎長頓化作雲英香莢

紫鶴學圃余防玉簪紫花者名紫鶴

露濯開吳寛詩玉削簪頭露濯開

緑鬂瑤笄田藝衡玉簪花賦微雨初沐淡然晚妝洗盡鉛華月映霓裳挿瑤笄扵緑鬂解瓊佩扵華堂獨持雅潔以壓羣芳

罌粟

無香韻聞雁齋筆談罌粟花之無香韻者或種之盈畆萬朶爛然亦足奪目

千態學圃余防罌粟善變加意灌漑妙好千態鸞臺瓶史罌粟蜀葵妍於籬落司空圖之鸞臺也種自中秋眀吳防培罌粟花詩種自中秋湏隔嵗開於初夏伴傾觴

虞美人

滿園春花防虞美人一名滿園春千葉者佳

如蝶翅花鏡虞美人花五色俱偹姿態蔥秀因風飛舞儼如蝶翅之扇動也

楚云妝眀孫守之虞美人詩夜月空懸漢宮鏡幽姿猶帶楚云妝

逐歌聲眀徐茂吳虞美人花詩迎風似逐歌聲起宿雨那經舞防垂

水仙

玉質金相元張伯淳題水仙圖帬長帶裊寒偏耐玉質金相密更奇

翠虯白鳳倪瓚水仙詩曉夢盈盈香水春翠虯白鳳照江濵

嵗寒友學圃余防水仙宜置瓶中前接蠟梅後接江梅眞嵗寒友也

神骨淸絕瓶史水仙神骨淸絕織女之梁玉淸也風鬟霧鬢李東陽題水仙詩風鬟霧鬢無纒束不是人間富貴妝

素質金防眀姚公綬水仙花賦惟炫素質不禦鉛華中有金防輕防臂紗衝斥暮雨揮霍朝霞

貴單葉花防水仙以單葉者爲貴出嘉定者短葉髙花最是佳種

秋海棠

一壑皆丹荊溪防善捲洞後秋時海棠千本並著花一壑皆丹

緑葉朱絲於若瀛文秋海棠岐防作淺絳色緑葉文似朱絲婉媚可人不獨花也

小樣紅妝眀兪琬綸詠秋海棠詩薄羅初試怯風淒小樣紅妝著雨低

不禁露王士騏題秋海棠詩弱質不禁露幽懷欲訴風

瓊肌低顫眀葉襄秋海棠賦有美人兮倚山之阿旣防娟以靜冶復窈窕而婀娜薄春條之鬭艷樂秋景之婆娑俯瓊肌以低顫逞嬌臉之微酡

酸態瓶史秋海棠嫣然有酸態鄭康成崔秀才之侍兒也

雞冠

珊瑚痩郝經詠雞冠詩胍絡引絲起一片珊瑚痩云芝並紅腴紫茵捲翠脰

後庭花碧雞漫志吳蜀雞冠有一種小者髙不過五六寸目曰後庭花

淺淡妝花史解縉嘗侍上側上命賦雞冠花縉曰雞冠本是胭脂染上忽防中出白雞冠云是白者縉曰今日如何淺淡妝只爲五更貪報曉至今猶戴滿頭霜

壽星羣芳譜一朶而紫黃各半名鴛鴦雞冠又有紫白粉紅三色一朶者又一種五色者最矮名壽星雞冠

紅突兀沈周詩髙冠紅突兀獨立似晨雞

檐下晚盛眀仲宏道檐下雞冠花賦序百卉以雨露爲生檐下則雨露減矣乃雨露減者霜霰亦減此花反因檐下而得晚盛嗚呼造化生物之盈虧固如是其難料也

鳳仙

媚客三栁軒雜識鳳仙爲媚客

灑金羣芳譜鳳仙多紅紫黃白碧及雜色有灑金者白瓣上有紅色數防

倒影花花史謝長見鳳仙花命侍兒進葉公金膏以麈尾稍灑之折一枝倒挿影山側眀年此花金色不去名倒影花

染指甲花史李玉映采鳳仙花染指甲後扵月中調弦或比之落花流水徐階詩金鳳花開色最鮮佳人染得指頭丹

雜花

長十八納延詩雙鬟小女玉娟娟自捲氊簾出帳前忽見一枝長十八折來簪在帽檐邊自注長十八艸花名貢師泰詩忽見艸間長十八

重樓金綫元氏掖庭記重樓金綫花出長白山花心抽絲如金長至四五尺每尺寸防結如樓形山中人取以織之成幅

玉瓏松元好問詩漫山白白與紅紅小樹低叢防不供總道楂花香气好就中偏愛玉瓏松自注花名有玉瓏松

瑤花元郭鈺瑤花詩瑤臺仙子初相見迥立天風飄雪練東華夢破歸去遲素衣總被緇衣染芳心不委春蝶狂水晶簾捲凝淸香胭脂洗紅畱殘暈海云剪碧浮霓裳自注花色白而變淺紅而碧

橦花元陳髙種橦花詩炎方有橦樹衣被代桑結實吐秋繭皎潔如雪霜緝治入機杼裁剪爲衣裳禦寒類挾纊老種免淒涼

猜花顧瑛詩分曹賭酒詩爲令狎坐猜花手作瓊妃烈女山房隨筆揚州瓊花天下只一本花側作亭扁曰無雙徳祐末北師至花遂不榮趙炎詩云名擅無雙气色雄忍將一死報東風他年我若修花史合傳瓊妃烈女中

佛桑花防五色佛桑出嶺南不能閱冬楊愼集佛桑花出黎州蠻嶺蓋朱槿之紅鮮重臺者

密檀花眀施敬詩東風吹盡密檀花案密檀花出滇中

紫桃李日華集人從天臺來贈餘秋艸一叢作花類桃而艷紫可愛因植之雪霤峯下逾年遂滋蔓滿山趾因取以名我軒

畱地棠王世貞招元馭家馭防地棠詩弇園千樹錦橫斜雨妬風欺一任他惟愛君家兄弟好就中畱得地棠花

金雀花眀王越金雀花詩侯門防金雀金雀顏色好化作枝上花淩春獨開早

七姊妹楊基詠七姊妹花詩三姊娉婷四姊嬌緑虛度可憐宵八姨秦國休相姤腸斷江東大小喬

十姊妹眀黃繼立初夏詩楊花初防渡頭津十姊妹花紅滿屏

艸花眀髙濓艸花譜始扵甌蘭終扵靑瑚凡數十種

山花冬放眀陳子貞集合肥孝子張梅營祖祼身溫穴而積雪夜晴廬父墓泣血毀形而山花冬放

小紅畱沈周落花詩魚沬煦恩殘粉在蛛絲牽愛小紅畱

艸

艸牛元史劉整攻襄陽諜知呂文煥將遣張貴出城求援乃分部戰艦防艸如牛狀傍漢水綿亙參錯後貴夜出順流下走因傍岸艸牛如晝整麾戰艦轉戰擒貴

封艸張昱輦下曲墀左朱防艸滿叢世皇封殖意尢濃艱難大業從玆起莫忘龍沙汗血功

苜蓿提領元史苜蓿園提領三員掌種苜蓿以飼馬駝膳羊

天膏壠起雜事張王基亂後百餘年忽生一種異艸結實如小紅燈夜則開之以承露人飲之百病自愈呼爲天膏

香綿穩借元好問詩香綿穩借僧溪艸蜀錦驚防佛鉢花

感生席艸卓異記無錫儲福靖難後不食死妻範氏營事姑甚謹一日往澗邊浣衣見水邊艸類蘇席因取織席售以養姑範卒後席艸不復生矣

繡墩艸李東陽繡墩艸詩野艸不繡地靑靑常覆盆風朝還雨夕畱客意終存

翠云艸羣芳譜翠云艸性喜陰蒼翠可愛細葉柔莖重重碎蹙儼若翠鈿

吉祥艸羣芳譜吉祥艸不拘水土石上俱可種或云花開則有赦或云花開則家有喜元任士琳賦序吉祥艸似蘭而疏秀海國有其種率云十嵗一花餘過僧室見一本綴花數十似瑞香而斂小翫之有香气曰種十五年矣今才一開

茵陳香王世貞詩坐來薜荔時添潤齋罷茵陳尙送香

蓬眀齊之鸞集西夏旱澇之餘見居人刈蓬科其類有柿蓬刺蓬二種子皆可爲饑民借以充腹取而啖之苦惡辛澀乃封題以進

莽艸眀靳學顏莽艸賦序予道商顏谷中見莽艸橘葉桂莖丹萼素蕾厥形麗矣然一葉入吻百內潰裂是何形情之詭與廼制此賦示之來喆

煙葉蚓庵瑣語煙葉出自閩中邊土人寒疾非此不治闗外至以匹馬易煙一觔崇禎癸未下禁煙之令後因邊軍病寒遂弛其禁至末年徧地栽種𨿽三尺童子莫不食煙矣

嫩緑柔香楊基春艸詩嫩緑柔香逺更濃春來無防不茸茸

分沙陳繼儒詩新艸微分一抹沙

芝

如瑚元史大徳五年西鄕縣進芝一本色如瑚華蓋慶雲元史至正中芝艸生扵當陽縣一本五幹一本二幹相依附如瑚其髙者結爲華蓋慶雲之狀

求徑尺眀紀事本末嘉靖三十七年禮部類進四方所獻芝凡千八百六十有四詔更求廣徑尺以上者

芝林羣芳譜中丞潘季馴治河時嘗築舎扵昆山下有芝生扵庭始則一本繼乃日盛至百本扶疏偃仰紫色照目因標之曰芝林

芝山湧幢小品世宗時鄠縣民聚芝一百八十本爲山以獻內有徑一尺八寸者號曰仙應萬年芝山

獄中芝眀雜記周朝瑞袁化中顧大章楊漣左光斗魏大中六君子被逮是年六月詔獄土地祠前樹下生一黃芝六君子至日光彩映人環視適六瓣見者疑吉兆顧公嘆曰芝瑞艸也而生扵獄其妖乎未幾六君子皆歿獄中

分芝鏈藥王世貞集上嘗分郡國所進五色芝授嵩以方便鏈爲藥而進禦謂徐階曰卿政本所闗不相混也階皇恐求得之

繞麓生李日華筆記葉臺山尊公爲九江別駕衙齋堆一小石山山成而繞麓生芝因築室名瑞芝堂臺山時未弱冠課讀其中

有紫气弇山園記含雪樓下產芝已三閱嵗上有紫气受日晶瑩因名之曰榮芝所

孝芝眀呂維祺集呂子夜夢神如文昌者曰汝羽翼孝經甚力上帝錫汝孝芝一本十有八莖葉與孝經篇章相應翌日柱壁隙中果生芝逾月而堅徑六七寸許圍可尺八九寸凡十八莖芳香光采各具五色

如兒手庚巳編漕湖之濵有農婦望湖灘一物白如雪視之乃一小兒手也連臂約長尺許其下作聲喞喞走報其夫共掘之根不可窮乃折而棄之湖嘗讀神仙感遇傳名肉芝者正與此類食之得仙乃不幸棄扵愚夫之手惜哉

藥成五色宛委余編世宗末年姦人王金於崇文門外積巨木置陰濕所以藥傅之卽生芝隨藥成五色用以進獻獲賞賚無數

蕉

蕉池積雪談薈張伯雨有古銅洗種小芭蕉白石名之曰蕉池積雪

洞賔題詩西湖志元妙觀有蕉花一株以卜盛衰休咎元時有羽客題葉上詩二首人以爲呂洞賔云

蕉園馬汝驥西苑詩序從崇智殿至臨漪亭殿前有牡丹數十株園名芭蕉豈昔有而今獨存其名耶歷朝寔錄成扵此焚艸

蕉女庚巳編馮漢坐齋中覩一女子緑衣翠裳映牕而立叱之女子拜曰妾蕉氏也言畢忽入戶視之乃絕色挽衣相狎女忙廹而去執得一帬角乃蕉葉耳驗庭中蕉裂防正合遂伐之其根有血

雪蕉寔境陸深集予道建陽酌邑令堂後軒時大雪而芭蕉一株橫映粉墻盛開紅花世稱王維蕉畫爲奇格而此乃實境也

冬蔵地窟玉堂閒話天水之地寒不產芭蕉戎帥使人於興元求之得二本至冬卽連土掘之埋蔵地窟春暖再植之

作扇乞詩畱靑日札於肅湣爲諸生時忽外有人持一扇乞詩公醉中揮筆書曰大造乾坤手重扶社稷時其人驚去乃鬼也視所遺扇則蕉葉一片

美人蕉學圃余防芭蕉惟福州美人蕉最可愛歷冬春不凋嘗吐朱蓮如簇

紅妝濕皇甫汸題美人蕉詩帶雨紅妝濕迎風翠防翻欲知心不捲遲暮獨無言

不種蕉眀邊貢詩自聞蕉雨聲不種芭蕉樹

全無暑气王守仁書庭蕉詩檐前蕉葉緑成林長夏全無暑气侵

蒲

開紫茸倪瓚詩石上菖蒲開紫茸

盆池靈苗元劉詵石菖蒲詩盆池有靈苗石罅忘偪側微根亂繁絲疏葉散纎碧

蒲劍貫酸齋蒲劍詩長橋有影蛟龍懼流水無聲日夜磨

蔵三寸眀太祖周顚仙傳顚者舊裙腰間蔵三寸許菖蒲一莖問何用曰細嚼飲水腹無痛矣

愈瘠愈細羣芳譜石菖蒲之爲物不假日色不資寸土不計春秋愈久愈密愈瘠愈細書齋有此便覺淸趣瀟灑

花如車輪花史趙隱之母傅氏於山澗中見菖蒲花大如車輪有神人守之戒勿泄享富貴後忽向子孫說之得疾而終

蒲茵李東陽集蘇人織蒲爲茵二片置牀椅間借背及足甚宜冬寒友人見恵詩以報之輕蒲一簇軟如花巧織重茵意未華吟防宜孤背倚坐來溫愛兩趺加

蘆

蘆花被元史貫酸齋見漁父織蘆花爲被易之以禂更爲賦詩詳見衾禂

荻苫廩元史都城以荻苫廩或請以瓦易之因靳徳進諫而止

葦若旗槍元通鑑至元中彰徳路葦葉順次倚疊而生自編成若旂幟上尖葉聚粘如槍民謡云葦葉生旂民皆流離葦葉成槍殺伐遭殃

靑林匹江姚燧詩瀕江不可禾嵗惟葭葦茁靑林無端倪永與江水匹

晴雪眀仁宗江樓秋望詩荻洲晴亦雪楓岸晝常霞移根吳寛蘆詩移根偶種植溝淺土不污每當風雨夕蕭蕭亦江湖

蘆洲吳偉業詩江岸蘆洲不知裏積浪吹沙長灘起雲是徐常舊賜莊百戰勲名照江水

天竹

雪中尢佳學圃余防天竹累累朱實扶揺緑葉上雪中尢佳

亂紅王世貞詩狎寒天竹亂紅多

老少年

頂紅羣芳譜老少年至秋深腳葉深紫而頂紅少年老則頂黃而葉緑

殿羣芳陸樹聲老少年詩衰遲不爲矜顏色畱與羣芳殿後塵

秋色媚眼王世貞詠老少年詩秋色空庭媚眼眀嫣然衰葉轉盈盈虛傳夏女能傾族恰比徐娘尙有情裛露丹楓聊借潤拒霜黃菊有同盟春英三五曽塗抹短蔓長條恨已生

七尺瑚眀周翼詠雁來紅詩云翔雁南來塞艸秋未霜紅葉已先抽綠珠宴罷歸金穀七尺珊瑚夜未收

陽鳥楊愼雁來紅賦玆纎莖兮獨異陽鳥而敷芳盈盈渥赭奕奕鮮妝案愼自序云此餘十七嵗時作

錦西風艸花譜紅紫黃綠相兼者名錦西風又名十樣錦又名錦布衲

苔

不使防壊雲林遺事元鎭閣前苔蘚盈庭不畱水迹緑縟可坐每遇墜葉輒令童子以鍼綴杖頭刺出之不使防壊

斑斑綠元華幼武詩苔生白石斑斑緑

翠毯方回詩苔文深翠毯

黏石陳樵詩莓苔著雨長黏石

畏客殘李東陽苔徑詩豈不愛佳客客來殘我苔西園十日雨三徑不曽開

紅苔楊繼盛獄中紅苔詩西風滿地苔痕紅盡是渭囚寃涙血

萍

一夕生楊基賦得萍贈人詩浮萍寒星一夕生無數惆悵別君時楊花滿衣絮

爭水面眀日本貢使詠萍詩曽與白雲爭水面豈容眀月下波心

藤

蟠結成龕昆山縣誌元衣和庵主隱居雪竇有藤一枝蜿蜒其上乃蟠結成龕爲蔵修之所故號棲雲

吏部藤帝京景物略吳文定公手植藤在吏部右堂質本蔓生而出土便已幹直其引蔓也無軃委之態方嚴好古如植者之爲人馮元颺賦吏部古藤詩因材皆帝力不變是臣心莫漫輕孤植居然表一林

大藤峽眀紀事本末廣西潯州大藤峽有孤藤渡峽磵如徒杠然諸蠻聚此爲亂韓雍討平之乃斬峽藤斷焉因攺爲斷藤峽

藤蓑陳獻章藤蓑詩一蓑費防藤南岡厲朝斧交加落翠蔓制作類上古

爲梁於若瀛詩藤古結爲梁蜿蜒憑雲霧步步時動揺疑駕彩虹度

元眀事類鈔卷三十四﹤子部﹐雜家類﹐雜纂之屬﹐元明事類鈔﹥

欽定四庫全書

元眀事類鈔卷三十五

監察禦史姚之駰撰

果木門

梅

澆紅宴元氏掖庭記宮中紅梅初發擕尊對酌名曰澆紅之宴

燕地新移輟畊錄初燕地未有梅花吳閒閒從江南移至防以穹廬句曲外史訪之若與西湖故人遇徘徊旣久不覺熟寢扵中比覺閒閒命作詩以贖過送集賢諸君子和之

梅華傳王冕梅花傳先生姓梅名華字魁不知何許人或謂出炎帝翩翩濁世之髙士也觀其淸標雅韻有古君子之風焉

鴛鴦梅謝宗可鴛鴦梅詩枝頭交頸棲香暖花底同心結子肥金殿鎖煙妝粉額玉堂環水浴紅衣

疊葉梅吳澄疊葉梅詩羅浮夢斷杳無蹤冰雪仙姿兩兩逢縞怯單寒後襲粉妝嫌薄晚來濃迎風一笑知顏厚臨水相防見影重道眼只將平等視玉環飛燕總天容

玉蝶梅王逢詩藻池岸匝水仙開滿面飄香玉蝶梅繡苔元僧眀本苔梅詩古貎蒼然鶴膝枝唾花生暈護香肌李流芳詩村園數樹已生苔自注西山梅花幹上皆生緑苔繡澁可愛此中無此種

只畱淸气復齋日記王元章善畫梅多自書所題扵上嘗題云我家洗研池頭樹个个花開淡墨痕不要人誇好顏色只畱淸气滿乾坤

梅杖劉因梅杖詩天教一握蔵春密風送餘香就手吹詳見杖

脆梅元劉詵詩紈扇晴嬉墮脆梅

蜜梅顧瑛謝人恵蜜梅詩江南煙雨未全黃誰使靑酸墮蜜房

鄧尉香雪袁宏道集鄧尉與元墓諸山相屬山中梅最盛開時香雪三十里

河渚梅西湖志永興寺有錄蕚二樹古榦扶疏爲河渚西溪之冠

盆梅夏言詩卄載長安不見梅一枝春向小盆開梅認新年王穉登詩此地人家無玉曆梅花開日是新年眀汪衢謝人送歷詩梅花枝上歷自識山中春

詩與梅約沈周雪湖賞梅詩新詩似與梅相約詩到成時梅恰香

精神气節西湖志余馬浩瀾評梅詩和靖暗香疏影一聨寫梅之風韻耳後髙季廸雪滿山中髙士臥月眀林下美人來狀梅之精神楊防夫萬花敢向雪中出一樹獨先天下春道梅之气節

榔梅結實獻徴錄永樂三年榔梅結實住持李幽巖遣道士上貢次年復實亦如之賜賫甚厚花史太和山有榔梅相傳眞武折梅寄榔樹上云吾道若成開花結果竟如其言

梅籃瑯琊漫抄永嘉婦人以靑梅雕剜脫核鏤以花鳥手擘之玲瓏如小盒闔之復爲梅謂之梅籃

補梅搆亭西湖志至元中儒學提舉余謙於孤山補植梅數百本搆梅亭扵其上

當首植學圃余防紅梅最先發元日有開者此花故當首植

蠟梅

檀心淺露元馮子振蠟梅詩洗卻鉛膏飾道裝檀心淺露紫香囊

冷金耶律楚材謝人恵蠟梅詩雪裏冰枝破冷金檀香梅羣芳譜蠟梅有開最先色深黃如紫檀者花密香濃名檀香梅此品最佳

水仙作婢瓶史蠟梅以水仙爲婢

磬口學圃余防蠟梅一種花𨿽盛開常半含名磬口梅出河南次曰荷花出松江又次曰九英

狗蠅本朝揆敍雜識蠟梅以經接者爲佳子出者花小而香淺名九英俗譌爲狗蠅已見範石湖梅譜然未言其子出也

杏

巴旦杏羣芳譜巴旦杏一名八擔杏出回回地植千餘株春眀夢餘錄元董宇定杏花園在上東門外植杏千餘株至順辛未諸名士宴集於此皆有詩虞集爲之記周伯琦揭傒斯歐陽元功和其詩

退房時元好問集防防海棠如有語杏花也到退房時自注予絕愛未開杏花故以爲戱

千樹紅雲元果囉羅東嶽廟杏花詩上東門外杏花開千樹紅雲繞石臺最憶奎章虞閣老白頭騎馬防花來

二杏範梈二杏詩北鄰杏一株身作龍盤拏直上靑天中虛空髙結花南鄰杏更好枝相交加三月二月時匝地堆紅霞

瓶杏著花袁桷張節婦瓶中杏枝著花詩陶人妙合陰陽機凍壺頃刻廻芳菲盈盈緑房綴冰蕋玉蝶婀娜穿帷飛互見瓶

芙蓉杏元方輿勝覽海云寺有千葉杏二株名芙蓉杏錢唐張叔夏見之稱其奇麗江南所無爲塡三姝媚詞

杏精宋濓集危素未仕時館貴溪張氏張思伐杏樹以辟家塾有鬼夜告公曰吾杏之精也主人將伐願參政生之公卽造張力解而止鬼致白金壺爲謝

文杏館屠隆小輞川記池西有榭臨澗澗前植杏樹數十株顏曰文杏館

杏花谷王衡逰香山記臥佛寺面面皆杏花而一緋杏據西園上者大可迎抱且殊麗吾鄕朱氏園三十本較此直春薺耳豈知天壤間自有杏花谷哉

得杏三枝夢珍廣記王鈺夢騎黒龍於土上橫一金玉砌橋跨而折杏三枝解之者曰黒龍應壬辰科金玉砌橋乃汝姓名得杏三枝乃探花也後永樂七年果中第三

杏柯水宋濓逰荊塗二山記廟前杏樹一章大可蔽牛中置小甕杏柯之水時津津滴其內

杏塢袁凱杏塢詩窈窕石徑深參差繁英滿發采已云奇生香殊未斷

破核作藥吳寛杏詩莫言結寔供人啖破核還防作藥材

桃

愛嬌宴元氏掖庭記宮中碧桃盛開舉杯相賞名愛嬌之宴

桃羞馬臻詩地痩仍慳雨桃羞未著花

白淡紅蔫元張宏範碧桃花詩應是元都觀裏仙爲嫌白澹厭紅蔫

防一桃邱長春本行碑眞人赴京師上遣中使賜上林桃師不食菜果者十餘年矣至是取其一啖之重上賜也

日月桃羣芳譜桃種類頗多有日月桃一枝二花或紅或白二色桃粉紅千瓣鴛鴦桃千葉深紅壽星桃樹矮而花可玩

人面桃聞雁齋筆談人面桃瑩白如雪光浮白外素者固艷不艷於此

手植緋桃眀張九一集陽和制府廨中緋桃甚盛乃毅皇帝手植爲賦詩曰制府東開一畆宮曽傳翠輦禦微風緋桃手自先皇植花譜名將上苑同

暖暈王衡集夫桃也逺而睇之光浮浮然近而卽之若有暖暈焉擬之於春殆巽女乎

十月花劉基詩今年南國天气暖十月赤城桃有花映月如霞王叔承集夜次毘陵桃花園桃花數十畆映月如朝霞忽忽身在華陽夢中也

桃花塢袁袠集唐子畏築室桃花塢中讀書灌園天賜桃嘉靖注略上夜坐庭中禦幄後忽獲一桃左右或見桃空中墜上喜曰天賜也修醮五日復有一桃降

澹圃皆偹王世懋果防桃有金桃銀桃水蜜桃灰桃匾桃澹圃中皆偹

重四五斤眀史槁天方國極逺西甘有一人不能舉者桃有重四五斤者

霜下桃客燕雜記京師中佳果有紅桃白銀桃酒紅桃霜下桃肅寜八月桃

水蜜桃羣芳譜水蜜桃獨上海有之而顧尙寶西園者尢佳

蟠桃核宋濂蟠桃核賦序上召詞臣出示巨桃半核蓋元庫內所蔵物也其長五寸廣四寸七分前刻西王母賜漢武桃及宣和殿十字中繪鶴雲气後鐫庚子年甲申月丁酉日記皆以金飾之

李

李生元史至元中彰徳路李樹結實如小王民謡云李生王民皆無家

玉气數尺元劉詵望城隅李花詩遙花洗宿潤姝靜耿獨立日光照素服玉气起數尺

如女道士灌園史桃花如麗姝歌舞塲中定不可少李花如女道士煙霞泉石間獨可無一乎

花光月色楊基李花詩憶與盧仝共防來花光月色兩徘徊

麝香李客燕雜記京師佳果有麝香李盤山李夢私食李蘇談楊翥嘗夜夢誤入林園私食人二李旣寤深自咎悔三日不飡

寔如安慶府誌正徳己夘三月李結寔如其味甜其長寸四月遂大水

楓生李異林宏治甲寅有楓樹生李寔又嵗丙辰李樹生豆莢苕苕滿枝

梨

雨催妝王惲詩風前數防催妝雨辦與梨花作好春紅梨花程鉅夫和冬日紅梨花詩至人宴坐處元气含沖融無情及枯株嫣然爲修容坐令玉華君來從蕋珠宮

秋花虞集秋日梨花詩朝食葉底梨暮防枝上花梨無主元史許衡暑中過河陽渴甚道有梨眾爭取啖衡獨危坐樹下人曰世亂此無主曰梨無主吾心獨無主乎

候日影虞集詩食餘苜蓿承朝日坐棠梨過夕暉自注成均東有棠梨樹日影至則師生始散二十餘年矣納延詩十騎聨鑣入郭遲從教斜日過棠梨

管梨花眀詩話南京太常尢簡寂爲是官者坐嘯而已一日宣州公文訴所供太廟梨事因成一詩末云又嫌多事管梨花詳見太常寺

如濤如雪滇云紀勝梨花滇中處處有之望之如濤如雪僕自曲靖還省時有乍疑洱海濤初起忽憶蒼山雪未消之句

香髄楊基梨花詩柔膚凝脂暖欲滴香髄入面春無痕

杵梨合飲卓異記上召浦江鄭氏家長至適河南進香梨賜以二枚雙手擎梨扵首趍出上命一校尾而瞰之至家召其族置二缸水於庭杵梨扵缸中合族飲之卽北面叩首謝校還報上喜

賜梨漿玉堂叢話王禕奉詔修元史一日在史局渴甚謂宋學士濂曰得昨上所賜梨漿吾渴濟矣中官竊聞之言於上卽命賫賜之

小紅梨眀沈思孝集淸寜兩宮災臣督諸軍入救上遣小黃門賜以肴四合酥與果稱中有鳯仙橘小紅梨佳甚賦詩紀之

糗梨帝京景物略仰山蓮花峯下嵗梨花時山則銀色實時所苦險僻市不得致僧熟梨餐之幹梨糗之餘以供防雀或落而爲泥以糞樹樹益勤花實

秋白學圃余防北之秋白梨南之宣州梨皆吾地所不及

棗

神人與棗雲林集袁員外年八十有二顏貎筋力如四五十許人自言弱冠時過九華山道逢神人與棗食之後數見夢寐間

打棗譜栁貫打棗譜八月剝棗棗實未熟打不落也世云噉棗多令人齒黃養生論齒居晉而黃食棗多故也

纓絡棗客燕雜記京師佳果有纓絡棗賽梨棗合兒棗減賦棗泳化編惜薪司奏準賦北京山東棗八十萬斤以供香炭時楊士奇入見仁宗曰新華蓋來必自有說士奇果奏賦棗之病民上喜卽命減其半

棗梨姜芥眀紀事本末宸濠遺張嵿以棗梨姜芥嵿曰欲我早離江西界耶詳見姜

讓余棗眀紀編年建文元年博士黃彥淸閒步扵市見兩兒食棗退讓有禮食畢餘一棗幼者遜其長者長者不受推讓良久遇匄者與之嘆曰何風之厚也眀日入朝奏之

棗贖眀許宗魯集戶部尙書劉璣初爲曲沃縣縣產棗公視事多以棗贖罪遂儲棗數萬斤後大祲賑粟不繼卽繼以棗民賴不饑

紫繭徐渭詩雙棗沈茶紫繭肥

甘脆吳寛棗詩此種味甘脆南方之所無日炙色漸赤兒童已窺覦

栗

鷹客燕雜記京師佳果栗三霜前栗盤古栗鷹爪栗

餳拌析津日記燕京市肆以餳拌栗雜石子爆之栗比南中差小而味頗甘以禦栗名

代軟栗湧幢小品郭南令常熟時推能吏虞山出軟栗甚肥美南食而甘之乃令悉伐其樹曰後必有以是進奉病吾民者

新栗張雨新栗寄雲林詩朅來常熟嘗新栗黃玉穰分紫殻開果園坊中無買處頂山寺裏爲求來

擘嫩方回詩擘黃新栗嫩

風栗元釋恵洪九日詩卯飯露葵欣旋摘夜風栗共嘗新

荔枝

火齊紅虞集詩荔子枝頭火齊紅

墨君風歐陽元墨荔支詩顏色似嫌妃子涴蕭然猶有墨君風

土獠販千頃齋集元李京雲南志云土獠以采荔支販賣爲業則滇南亦有荔支也然早摘味酸殊不堪嚼

楓庭爲最王世懋集楓亭驛荔支甲天下無論丹寔累累而樹亦極婆娑可愛荔支以此爲最長樂次之

四郡品目眀徐荔支譜序爰仿蔡書別搆玆譜狀四郡名目之殊陳生植制用之法旁羅事寔雜采題詠

洞中紅三山誌烏石山宿猿洞前舊有荔支樹極佳名曰洞中紅

延壽紅瀟瀟齋筆談延壽紅乃宋狀元徐公鐸所手植者其樹迄今猶茂果實丰美非有力者不得嘗

移數本文徴眀集常熟顧氏自閩移荔支數本經嵗遂活石田使折枝驗之葉芃芃然以示閩人良是因作新荔支篇命璧同賦

鶴銜浪齋便錄秣陵孫稚眀家園亭養鶴數十忽一隻飛去七日不歸及歸口啣鮮荔支一穂共七枚廻翔而下識者曰此東粵荔支也

絳苞甘液屠本畯荔支譜序翠幄舒張見絳苞之錯落瓊瓤剖迸訝甘液之旁唐

黃香謝肇淛黃香荔支詩棲枝鶯友曽無辧對酒鵞兒別有香

作丞噉荔宋玨詩兪公晚好事垂涎及荔支願貶楓亭驛甘作驛丞卑妄意荔熟日端坐飽噉之事有謬不然傾耳聽我詞楓亭閩孔道迎送無停時及至荔支熟苦情公不知

送荔紅曹學佺荔支嘆詩玉鏡臺前倚惆悵郎家不送荔支紅自注閩俗女子將嫁男家先一年送荔支紅

種核沈周題顧氏種荔核成樹詩人傳顧家園近有閩荔栽始聞漫竦企果否兩莫栽閩吳地殊懸此物胡來哉

雙髻徐煓雙髻荔支詩連理枝頭並蒂殷攣胎合浦蚌珠迎

荔陰眀周宣荔陰說長柯密葉日交之而翠陰成月交之而金影碎風雪交之不疏不凋荔之陰人有不盡知者

收荔蕋眀黎遂球荔支賦新得一姬其名玉環體若荔膚紅裁荔衫息气荔香嚙唇荔甘又善選擇手持荔籃長歌娛毋祝荔宜男則有麻姑仙女臨海渡水投吾古方餐花不死眾卉可收獨難荔蕋蝶翅如飴蜂釀將醢繞樹防持設餳祭醴

作梳錦湖野談四川某州荔攴一株寔甚美相傳爲李唐時物太眞所鐘愛嘉靖中一州守伐作梳櫳數百副至今蜀人以爲話柄

龍眼

水晶丸梧潯雜佩龍眼結寔甚繁剖之色瑩白政如水晶丸核映扵外但微覺艸气故風韻逺遜荔支

唱龍眼閩小記龍眼枝脆熟時賃慣手登采恐其恣啖與約曰歌勿輟輟則弗給直坐緑陰中喁喁不已頗足娛耳主人謂之唱龍眼

旁挺寥寥宋玨荔支譜側生歌詠累牘不盡獨旁挺寥寥何也觀其赤若金丸肉似玻瓈核如黒漆補精益髄蠲渴扶饑功效不可枚舉至扵寄逺廣販利又倍扵荔支也

荔稱伯仲王象晉龍眼詩應與荔丹稱伯仲況兼益我筞勲殊

石橊

一桚紅楊維楨石橊花詩密幄千重碧疏巾一桚紅染茜元劉彥衝石橊詩一夜霜飛染茜紅

並蒂花鏡石橊有並蒂花者又有紅花白緣白花紅緣者

重臺羣芳譜燕中石橊有黃白粉紅大紅者俱千瓣其單瓣者中心花瓣如起樓臺謂之重臺石橊花大而色深

借橊李東陽借橊一首寄方石君家海橊四五株意欲借之如借書自言花借不在好僅取數尺靑扶疏

淡裙髙啟橊花詩夜來端午宴淡卻美人帬

花市千盆吳寛橊詩都下朝千盆花市此爲盛我獨解其防髙枝遂厥性

丹橊忽僵曹學佺丹橊行可憐沒後見精忠靑史相傳貫白虹欲知血涙何時滅秋老橊花開尙紅自注貴溪被難時樓前橊樹忽僵後數日仍活

珠橊解縉集大學士徐均舊爲宜春主簿奉府符系縣豪於獄豪使人舁大安石橊十數枚致饋其中皆黃金大珠也均不一視卽麾出械系送之府

飽珠璣沈周詩累累枝上寔滿腹飽珠璣

南橊齲齒吳偉業石橊詩江南逢巧笑齲齒向人開自注江南石橊多裂北方獨否

櫻桃

紅香元程從龍櫻桃賦摭火齊扵銀盤啖紅香之瓊液玩其精華服其風味爽可以愈沈屙腴可以美意气

紅粉風流花史張茂卿頗事聲妓一日櫻桃花開攜酒其下曰紅粉風流無逾此君悉屏妓妾

逞素垂珠吳國倫櫻桃花詩逞素愁金穀垂珠遲玉盤

光萬防王叔承逰櫻桃園詩珠林光萬防紅亂野園芳

雙林寺帝京景物略雙林寺後一土山山前一塔傍多朱櫻

解饞飽目弇山園記小罨畫溪之西種含桃嵗得一解饞花亦飽目因名含桃塢

紺跗丹顆眀薛章憲風雨憶含桃詩縱有紺跗垂弱蒂分無丹顆綴柔柯

半吐成丹王士騏櫻桃詩素面相防渾似醉朱唇半吐欲成丹

葡萄

還葡萄園玉堂綱鑑成宗時罷太原平陽路釀進葡萄酒其萄園民恃爲己業者還之

西果郝經詩葡萄本西果南國誰與種忽憶河隴秋滿地無隙空支離半空架串艸十里洞一瑪瑙漿傾注百千甕

絞漿成酒元好問蒲桃酒賦序安邑多蒲桃而人不知有釀酒法摘其寔並米炊之殊無古意嘗見蒲桃在空盎上者枝蒂已幹而汁流盎中飲之良酒也有自西域來者云大食人絞蒲桃漿封而埋之未幾成酒愈久愈佳其說正與此合

甘露乳吳澄蒲桃詩見此西涼甘露乳泠然齒頰出寒酥

抱珠眼丁鶴年畫葡萄詩江海風雷動羣龍悉上天秋來風露冷个个抱珠眠

石壓靑霞虞集葡萄詩秋深雨足馬乳重舉囊石壓靑霞漿

畫葡萄畫麈元僧日觀善畫葡萄蓋前此未有爲之者

大如棗羣芳譜雲南出葡萄大如棗味尢長如唐史所稱波斯國蒲桃大如雞卵者

瑣瑣筆麈陜西近西域防有一種小葡萄號瑣瑣葡萄味極甘中土甚珍之

橘

入橘皮元史張庭瑞屯靑居其土多橘課閒卒日入橘皮若干升儲之人莫曉也時中州艱得蜀藥其價倍常賈人有防其資者給橘皮一石助之歸

黃金重顧瑛詩橘摘並蒂黃金重

賜橘花揭傒斯集南郊齋宿夢先帝召見便殿手賜橘花一枝感而作詩倪瓚詩山園細路橘花香

取二名臣錄孫鼎督學南畿一日庭橘方熟命摘嘗因分畀諸生一生獨取其二公問之以奉親對公大賞倍遺之

袖中兩橘獻徴錄尹蓬頭嘗晝睡寤而語人曰吾適逰洞庭山也出袖中雙橘示人詳見仙

橘熟約逰陶望齡集予告歸道金閶袁中郎爲吳令時方食橘曰予竢此熟當來逰洞庭眀年秋中郎書至申前約而小園橙橘亦黃緑矣遂行

橘租髙啟洞庭山詩居人彷佛武陵客戶種橘柚收爲租

漳橘王世懋集閩漳之朱橘紅而大味極甘

病橘眀沈宗之詩病橘含辛寔淒然墮曉風本無雕飾分敢恨托根窮

橘花茶王世懋集橘花以之蒸茶向爲龍虎山進禦絕品

洞庭香山家淸供水心先生席上一僧送饐如錢大各合橘葉淸香藹然先生詩曰不待滿林霜後熟蒸來便作洞庭香因問寺僧方云采蓮與橘葉搗汁加蜜和米粉作饐各合以葉蒸之

樹寒吳偉業詩莫設西山戍蕭條是橘官果從今嵗少樹爲去年寒自注昨冬大寒橘半枯死

鳳仙橘沈思孝集上賜肴果有鳳仙橘佳甚詳見梨

橙

擘杯張宏範詩笑倩釵金挑燭影醉嫌杯玉擘橙香涴橙陶望齡集洞庭天王寺在橙圃中數百畆間殆無雜樹君奭曰人之詠是者金子火珠丹房翠苞若是皆涴之耳宜更求雅稱者而亦竟不能得

感橙樹方孝孺詩序秋林道旁有橙樹處荊棘中防增置驛舎斧斤幾及遇識者獲免築室旣成結寔累然感而爲之詩

十月進眀王弼舶上謡千艘飛過石頭城獵獵黃旗發皷聲中使便前傳令急江南十月進香橙

摘早霜李夢陽詩玉圃新橙摘早霜

柑

善蔵柑劉基集杭有賣果者善蔵柑渉寒暑不潰出之熀然玉質而金色剖其中幹若敗絮予曰甚哉爲欺也賣者曰世之爲欺者不少何往不金玉其外而敗絮其中哉

獅頭柑雲南志北勝州有獅頭柑

乳柑羣芳譜乳柑出溫州泥山爲最其味似乳酪故名王世貞謝人餉乳柑詩噉時霞漏液剝處霧生香

柑飣眀陸容詩滿衣柑霧香生飣百甕黎云暖破春蘸酒書眀儲瓘道士山房詩醉來也有回仙興自擘黃柑蘸酒書

佛手柑王世貞佛手柑詩自有色香通妙諦欲將淸苦味眞詮漢宮虛擢銅仙掌消渴文園病未痊

柿

風落早元成廷珪詩柿因風落早

淩霜侯眀張定在田錄髙皇微時過柴村已二日不食至一所乃人家敗園兵火之後惟一樹霜柿正熟上取食之十枚便飽後防采石取太平過此因下馬以赤袍加之曰封爾爲淩霜侯

賜紅柿眀李恕水南翰記相國嚴嵩患痔上賜紅柿以療之謝啟有云艸木何知賴乾坤之長養桑楡有幸承天日之光輝

寜碎玉階龍興慈記刑部尙書開濟聰敏眀辧一日聖祖見柿樹倡句曰柿子熟綿綿不落待何年諷退也濟續曰因沾雨露重寜碎玉階前

噉四十枚談薈王太宰國光嘗大醉面熱不能升公座噉巨柿四十枚頃刻都盡

采柿爲糧眀史藳孫傅庭與闖戰於郟縣時天大雨糧不至士采靑柿爲糧凍且餒故大敗豫人所謂柿園之役也

佛手柿閩小記閩南郊外道者巖有柿一株結寔如佛手柑指屈伸層疊有長五六寸者皮穰色味則皆柿也

海門柿學圃雜防有海門柿罐柿

楊梅

金姥西湖古迹杭州楊梅塢在南山近瑞石峯塢內有一老嫗金姓其家楊梅甚盛所謂金姥楊梅是也

蝟肌粟聚張雨楊梅詞鶴頂珠圓蝟肌粟聚寶葉揉藍初洗

當飡王穉登詩雨多楊梅爛靑筐滿山市兒童當夕飡嫣然口唇紫

甘露流齶楊循吉食楊梅詩有紅有白紫者佳大如彈丸圓可握生芒刺口易破碎到牙甘露先流齶

霜漧李東陽楊梅幹詩霜幹淺帶層冰結紅爛紛成萬粟堆

曽未沾唇玉堂漫筆文徴眀食性多禁尢不喜楊家果爲作解嘲詩有云十年枉卻蘇州住坐令同儕笑庸鄙防回欲作解嘲詩曾未沾唇心不死

黃帕朱幡眀金忠士詩黃帕朱幡紫貝囊朱衣小隊儼成行奉何勅使畱都去爲摘楊梅四月嘗

不吐核談薈王提學世芳噉肉可立盡十餘器每進楊梅櫻橘必十斤爲度而不吐核

冩生眀朱應登楊梅圖賦序沈石田爲楊梅冩生緑葉敷暢朱實累然卽而締觀天趣溢發如江南盛夏見其熟時也因爲之賦

枇杷

花如雪顧瑛詩枇杷花開如雪白

誤書琵琶眀靳史莫廷韓過袁履善適村人獻枇杷果誤書作琵琶字屠令君續至吟曰枇杷不是這琵琶袁曰只爲當年識字差莫卽云若使琵琶能結果滿城簫管盡開花令君賞譽再三遂爲莫逆

畱金丸髙啟蘭若見枇杷詩居僧記取南風後畱个金丸待我嘗

北客不知於愼行賜鮮枇杷詩嘉名漢殿舊標奇北客由來自不知

蘋果

枕畔微香采蘭雜誌燕地有蘋果味𨿽平淡置枕畔微有香气卽佛書所謂蘋婆華言相思也

吳地奇物學圃余防北土之蘋婆卽花紅之變也吳地無此或載北土以來亦能花能果形味俱減然猶是奇物

附冰帝京景物略都門內冰於窖凡蘋婆果入春而市者附蔵焉啟之如初摘離則化如泥

釋老知曽棨蘋婆果詩異果曾因釋老知喜防嘉寔出京師

橄欖

气韻郝經詠橄欖詩齒牙噴艱澁苦硬不可持气韻久始來靈根瀹天池

香勝雞舌羣芳譜閩中尢重橄欖云咀之口香勝雞舌香

薑汁塗樹雜誌橄欖采寔時剝其皮以薑汁塗之則盡落

蔗

釀酒酒小史假焉裏丁釀蔗爲酒

蔗冰顧瑛詩蔗漿玉椀冰泠泠

稲田種泉南雜誌甘蔗榦小而長者居民磨以煮糖泛海售商其地爲稲利薄蔗利厚往往有攺稲田種蔗者

菱

紫角玉心元氏掖庭記武宗泛月太液池酒半酣菱舟進鮮紫角玉心之奇山聳而至

破紫菱薩都拉詩酒濁冰盤破紫菱

水面剪靑元氏掖庭記順帝避暑西湖作采菱小船命宮人乘之爲水戱命香兒制采菱曲爲水面剪靑之調使篙人歌之

代糧李時珍本艸野人收菱曝漧刴米爲飯爲粥爲糕爲果皆可代糧其根亦可曝收和米作飯以救荒歉

掠食白嶽行記由謝邨取余杭道曲溪被水皆菱角舟行掬手可取奴子工掠食偶資咀嚼平生所恥此爲愧心

菱角楊愼菱芰辧菱今之菱角芰今之雞頭

菱科眀王鴻漸題菱科圖風流而復越溪女但采菱科救饑餒

得三菱宋濂集瞿嗣興至孝母思食菱時菱始花孝子解衣入水歷覆其葉覓之雙脛皆腫赤俄得三菱

芡

黃盤馬祖常詠芡詩冶緑黃盤鋪

雞珠王世貞詩采得雞珠和菱賣

葧薺

生稲畦王鴻漸題野葧薺圖詩野葧薺生稲畦苦薅不盡心力疲造物有意防民饑

帶鄕土吳寛題葧薺畫冊累累滿筐盛上帶葑門土咀嚼味還佳地栗何足數

銀杏

破塊得果湧幢小品浦城縣邨中白果一樹世傳以爲仙人擲樹枝扵上其枝垂生每年果熟時不生於枝節惟於樹身腫成大塊破之可至滿石視凡果差小味則同

有雌雄學圃余防銀杏樹有大合抱而不寔者人言樹有雌雄也秋冬葉純黃間楓林中相錯如繡

錯落朱提吳寛謝人送銀杏詩錯落朱提數百枚洞庭秋色滿盤堆

香櫞

盈室俱香王世懋果防香櫞花香寔大置寔盤中盈室俱香

剖杯山家淸供謝益齋不嗜酒但喜防客之醉一日方宴命剖香櫞作二杯刻以花溫上所賜酒以勸客淸芬靄靄覺金罍玉斚皆埃矣

經旬猶香羣芳譜枸櫞香芬大勝置衣笥中經旬猶香

木

鏤花陵陽集詩注木園入折山數里供進後方敢賣土人取埋其半扵沙中以紙鏤花貼上以溪水灑之日曬乃紅

黃帕封林元牟巘詩木已過折山來黃帕封林未敢開想見白沙紅照裏繡文磊落見奇瑰

玉液金沙邱濬謝送木詩味涵玉液酸仍澁囊蹙金沙寔不虛

諸果

紅姑娘元宮殿記棕毛殿前有野果名紅姑娘外垂絳囊中含赤子如珠酸甜可食

不睨庭果元史許衡從學扵姚樞樞嘗被召入京以其雪齋居衡衡拒不受庭有果熟爛墮地童子過之亦不睨視而去其家人化之如此

金豆橘錄金豆比金柑更小結寔繁多羣芳譜金豆形圓而气味淸香可蜜漬

龍荔徐氏筆精交趾有龍荔寔如小荔支元陳剛中使安南詩雲龍荔綴如珠紀其寔也

文官果果防山東有文官果花亦可觀形味稍似馬金囊禮部精膳司亦有一株吳偉業詩近世誰來尙何緣得此名

無花果倦逰錄木饅頭京師亦有之謂之無花果狀類小梨色微紅味頗甘酸嶺南尢多

北果學圃余防核桃北果而宜山種

花紅花防花紅卽古林檎

果園斂手王鏊集羅一峯生時有奇祥五嵗隨母入果園長幼競取先生斂手賜而後受

元眀事類鈔卷三十五﹤子部﹐雜家類﹐雜纂之屬﹐元明事類鈔﹥

欽定四庫全書

元眀事類鈔卷三十六

監察禦史姚之駰撰

材木門

松

支離叟元史類編鮮於樞嘗扵廢圃得怪松一株移至屋前呼爲支離叟

手植松長安客話彛倫堂前古松是元儒許衡手植松實江鄰幾雜誌順帝時眀州松樹結寔其大有盈尺者

薪巨松輟耕錄白湛園先生續演雅詩灤人薪巨松童山八百里蓋去上都二百里卽古松林千里其大十圍居人薪之將八百里也

張雨繖元王紱詩所居有長松蔚蔚張雨繖

冩髯官楊維楨題萬松圖詩亟呼圓瓦倒墨汁盡冩髯官立成仗羣爭十丈百丈身气敵千人萬人將

龍形謝宗可龍形松詩紫髯夜濕千山雨銕甲春生萬壑雷

十八公元馮子振十八公賦序上京東北百數十里爲蹛林卽古八百里黒松林也又數十里爲孤驛松一根十八榦共挺挺植立頂領撐矗勢各合抱不令參差下視蒼岡翠麓無敢抗行其崛奇瓌傑殆九州之表未之有也

白松許有壬逰林慮山記支提龕山門有白松皮葉皆異

偹陵樹燕都逰覽志松園在昌平州延袤里許皆松以便陵樹缺移栽也二百年來禁人樵采遂成大林

雙偃松帝京景物略送客出廣寜門者率置酒報國寺二偃松下左之偃不過檐甃右之偃下俯欄石影無逺移遙枝相及眀梁於涘報國寺松歌繞殿古松十三株有二痀瘻中人軀緑影倒地苔蘚及倩爾朱柱爲攙扶如兩禿頂來西胡胡旋舞進金鉢盂如兩毒龍降伏久頭角則俯揚其防

一松一形黃山誌山松一松成一形無有重複若楊枝灑淨松纓松棋枰松其最著也極大者有擾龍松蒲團松破石松倒掛松接引松變化離奇不一而足

對松登岱記十八盤兩峽口各有松數十株蒼翠相掩里人名其山爲對松山

值萬錢天目山記天目山松形如蓋髙不逾數尺一株值萬餘錢

西苑松西苑記自兩掖洞門而升上有古松三株枝榦如龍奮爪云表

赤鯉空飛都昌縣誌柴棚鎭有古松一株太祖徵僞諒時駐其下萬曆時知縣王廷筞卽地建亭防梁時有赤鯉從空飛下

虫食樹萬曆注略三十二年諸陵松樹虫食殆盡執松而坐日夲志戚繼光勦倭率眾先伏上風次日兵出頗早下令各斫一松樹執而坐賊望見意爲林木俟其行過半乃齊呼躍出賊大驚擾散走

盆盎玩黃山誌黃山松天然蟠結盡足供盆盎玩而根盤絕壁過者無由攫取

葉暗花香何景眀古松歌葉暗秋燈梵殿深花香晚飯齋廚靜

羅漢松屠隆詠羅漢松詩四果總來成佛印一官應不受秦侵

金松臺州府誌縣出金松垂條如弱栁結子如碧珠三年子乃一熟

剔牙松學圃余防栝子松俗名剔牙松嵗久亦生寔化石素園石譜州永寜縣松林一夕大風雨忽化爲石悉皆新截有松節脂脈

松花餅居山雜錄松花時以杖叩枝紛紛墮落衣祴承之調以蜜作餅名松花餅

栢

絡石西使記博囉城山多栢不能株絡石而長栢作聲談薈至正中海塩趙初心掃墓忽聞如老鶴戞戞聲諦聽乃是一栢樹頃之眾樹同聲逾時方止後爲苗軍火其居

防秋聲許有壬詩翠栢防秋聲

再生栢帝京景物略平谷縣城東延祥觀栢再生栢也元時邱眞人至盤山過觀中有枯栢扶而摩之曰憐惜憐惜而去柏乃葉生茂至今焉

蒼龍伏湧幢小品髙皇將兵取州過蘭溪見古栢甚奇駐兵其下後創亭繞之而空其中夜半人望之輙有蒼龍伏其上王世懋詩何年古栢尙靑靑曽是髙皇玉輦停不信聖恩偏雨露枝枝都作老龍形

學士柏眀詩話玉堂後栢二株柯學士潛手植也李長沙選館受業於柯後李教習庶常以學士栢命題爲館課李東陽學士栢歌我見先生種樹年我身尙短樹及肩枝蟠江山地可縮手斡造化天無權瓊臺翠閣何森爽院栁庭花敢爭長庇防長畱六月陰盤廻直與孤云上

栢生花典故紀聞永樂中福建以栢生花爲瑞來奏帝賜勅責之

漢栢泰山記炳靈殿前漢柏三四株皆連理中一株最巨輪囷擁腫狀尢詭異至眀猶然

千株入云隴蜀余聞自劍州以南盡梓橦縣界古栢千株皆大數十圍形狀詭異髙盡入云是正徳中劍州守李璧所植

載栢子先進遺風董三泉家世防介爲蜀州守諸子請曰大人年髙蜀中多美材後事可計也旣致政歸諸子間請於公公曰吾聞之人云杉不如柏也子曰今所具者栢耶公莞然曰吾載有栢子在種之可耳其淸介如此

不折一枝本朝陸隴其靈壽志眀孝子朱仲福其母庭前手植一栢仲福終身不忍折其枝晨起卽掃栢子及落葉跪焚之教其子孫必於樹下

栢屏顧璘栢屏詩壁立靑玉屏下見古栢根相憐嵗寒葉鬰作蒼云屯名園非此種誰可當君門

種盈尺方孝孺栽栢詩翠栢信良材成長計功遲玆晨劚煙雨移種盈尺姿

瓔珞栢丰道生眞賞齋賦龍髯之松瓔珞之栢

檜

石作身虞集古檜詩根到深泉石作身疏疏香葉不知春

兩見發枝羣芳譜宣聖手植檜紋皆左紐上聳無枝而不朽每遇一代興或聖君出則發一枝眀祖龍興世宗繼統曽兩見焉

檜花爲瑞眀通紀永樂時蘇揚二府言檜生花爲瑞上曰近蘇松水災蔽不以聞乃以此稱瑞小人務諛可惡

七星檜沈周七星檜詩海虞七星檜宜爲羣木冠列生老子宮與邑作奇觀傳植從蕭梁其說我恐漫驗斗形頗全七旣斃其半三株寔聊存誰執嵗月算

分骸檜湧幢小品治時杭州同知馬偉取檜折榦爲二植武穆墓前名分骸檜

給俸燕都防覽志承光殿一名圓殿有古檜一株傳爲金時遺植自嘉靖以來每嵗給檜俸米若干

孟檜董其昌孟檜詩愛此孟家檜森然見典型沃根洙泗潤含气嶧山靈

杉

屹如雙闕範梈古杉行丹靈觀有古杉存屹如雙闕當雲門云是鐘君之手植君去此樹余空邨或云下有丹火伏四時地底皆春溫

帝摩貴州誌白雲山在廣順州建文帝常遁迹扵此上有羅永庵庵外杉二株長數十尺其一經帝所摩至杪絕無附枝

杉苗羣芳譜江南宣歙諸防山廣土肥堪挿杉苗成行排列每年耘鋤弗雜他本

杉牌薛瑄詩杉牌賈客房

沾賸馥吳寛蘇學新杉詩諸生沾賸馥巧匠待長條

梓

有三種李時珍本艸梓木有三種木理白者爲梓赤者爲楸梓梓之美文者爲椅

見夢羣芳譜王之稷通判貴陽運木渡黃河大梓木二忽防泥中千人不可出作文祭之乃見夢曰吾三千年爲羣木領袖今乃逐逐隨人後耶必欲應天子命非巨舟載不可如其言拽而登舟一呼如躍

楠

紋成山水格古要論鬭栢楠出馬湖府紋理縱橫其中成山水人物形者價髙亦頗艱得

木龍羣芳譜商人采楠木鑿字編筏而下至蕪湖使必擇買商人剔巨者沈於江俟其去沒水取之嘗失其一萬曆中一舟漂沒有老人入水若有人扶之至潭口榜曰木龍府殿上人冕旒甚偉面有黒痕則宛然鑿字也令一人負老人而出俄頃身在大木上

淵玉堅金眀王煜楠樹賦膚理潤玉體榦兼金姿華外妍沈液內盎

槐

記瑞槐納延孔林瑞槐序先聖墓林古槐一章枝榦偃蹇膚理若鐫刻篆籀龍鳳圖畫不及衍聖公愈加培植因以紀瑞

金瑣碎袁桷詩槐眀金瑣碎

唐槐泰山記延禧殿唐槐一株至眀代中空而半枯攄忠眀李濂集周王端禮門夾路槐盛夏如蓋忽枯數榦長史劉淳歷陳咎徴進戒王納其言修省枯漧復榮王乃書一牌懸扵樹曰攄忠槐

呼刀斬槐弇州史料南京經歷卜某子好武遇一全眞以一技誇之全眞曰此一夫勇耳吾亦有小技呼一刀使斬府中大槐後有百餘刀隨之削槐樹如札

晉軒李東陽集予奉使南都金谿徐公方掌院事指所植三槐謂予曰此樹旣枯而復茂意院中有當大用如王晉公所徴者屬予晉軒二字扁於楣際

奴僕檉楡吳寛槐詩非借此防庇誰結幽亭居立爲眾木長奴僕檉與楡

猶傳玉樹眀馬弓陳槐詩濃陰不礙金蓮影虛籟猶傳玉樹歌

楡

木有文元五行志元貞元年蕪湖縣進楡木有文曰天下太平

錢作羮本艸綱目三月采楡錢可作羮亦可收至冬釀酒瀹過曬漧可爲醬

抝楡錢帝京景物略京師天壇楡之錢以秋名抝楡錢

屑皮農桑要訣昔丰沛嵗饑以楡皮作屑煮食之民賴以濟

不療貧眀李氏玉英詩柴扉寂寞鎖殘春滿地楡錢不療貧

桐

剪唾雲林遺事元鎭畱客夜榻恐有所穢時出聽之一夕聞咳聲侵晨令家童徧覓不得童僞言牕外梧葉有唾痕並令剪棄十餘里外蓋宿露所凝訛指以避箠也

新水沃桐眀劉溥題福山曹氏畫詩如今桐樹無人洗風雨空山防度秋注曹氏富甲一郡植梧桐數十畝將納涼其下令人以新水沃之謂之洗梧淮兵入福山曹氏園亭首被禍故云

貴孫枝丹鉛總錄凡木本實而末虛惟桐反之世之所以貴孫枝者貴其實也

子如蓮實滇南雜記永昌有梧桐子比中州者形頗長其大者防可當蓮實

洗桐語林倪瓉性好潔庭前有六桐命童日汲水洗之眀王問洗桐詩梧桐生髙岡菶菶貽夏陰挹取葉上露爲予冩其心何以報爾徳激泉濯朝林

不妨月鐘惺月下新桐詩是物多妨月桐陰獨不然長如晨露引不隔晚涼天

濡毳眀徐茂吾詠桐綿詩濡毳桐枝別作葩溫柔香裏玉無瑕

栁

柳課元食貨志栁課在河間路

栁簡元史類編秦起宗幼時父削栁爲簡冩以授之詳見勤學

麗澤栁元好問詩誰憐麗澤門邊栁痩倚東風望翠華自注麗澤燕都西門名

栁巷許有孚栁巷詩種栁圭塘路行行便向榮訪永丰栁眀周憲王集白居易詞有永丰栁宣宗令取二株植苑中予於洪武年至長安訪永丰坊乃在陜西城內東街尙有垂楊柔枝拂地愛而賦之

栁枝挿背眀紀事本末燕王命李逺帥輕騎詣徐沛令易士卒甲冑與南軍仝挿栁枝於背爲識

賞栁羣芳譜帶溪曲公言西粵無栁僅藩司一株每吐葉則治具請三司賞栁以爲奇觀

栁莊眀文華集袁廷玉所居前後皆樹以栁名曰栁莊人稱栁莊先生

栁防城劉基詩姑蘇臺下垂楊栁曽爲張王護禁城治河六栁經濟錄劉天河治河有六栁一曰臥栁二曰低栁三曰編栁皆爲固護堤岸名活龍尾帚四曰深栁五曰漫栁六曰髙栁

雪栁楊基雪中栁詩涙粉凝啼眼珍珠壓舞腰謔栁髙啟謔栁詩何恨苦長顰纎姿彊媚春慣愁行路客差比舞筵人徐賁謔栁詩泣雨愁多眼縈煙誤學眉

畫不成眀馬臻楊花詩品題曽入百花名長恨蒙蒙畫不成

桑

栽桑圖元通鑑仁宗時司農丞苗好謙進所撰栽桑圖說帝命刋印千帙散之民間

避竊桑元史第五居仁率弟子力農宏度雅量嘗行田間遇有竊其桑者輙避之

龍文元史至元三年夏大都桑果葉皆有黃色龍文一个羣芳譜湖州以桑葉二十斤爲一个

樹燔不損續通考正徳中山東文登縣火起桑樹樹燔而桑無損

采桑臺泳化編嘉靖時定親蠶禮皇后祭先蠶畢易服詣采桑臺采桑三公命婦五采侯九卿命婦九采

取桑穰啟崇野乘莊烈帝欲行鈔法鈔局言須桑穰二百萬斤例采產桑諸省蔣徳璟言北直山東河南已遭蹂躪無桑矣浙直𨿽宜桑地而水旱頻告亦難括取後竟不能行

矮婦卜價湧幢小品湖州章姓者預占桑價賤卽畜之二十年無爽生計遂饒一日賽畢有婦人矮而肥臥地求齋其家叱之婦曰我連嵗爲汝應卜助生何吝一齋匍匐入門忽不見自後卜吉而畜其價必左

玉堂陰李東陽詩采桑玉堂陰陰濃樹婆娑一采不滿筐竟日能防何乃知富貴地不及窮山阿日下舊聞今院中先師廟庭古桑尙存當卽西涯所賦也

楓

制錦馬祖常詩光山楓制錦

如潑丹砂眀鐘人傑過楓林記楓林在城西南隅障天蔽野了無雜樹時夕照已在林腰橫射葉上光彩如潑丹砂

生李異林宏治乙夘長沙大旱楓樹生李實

蟻穴無歸李東陽集諸生有作紅葉詩者愛其末句云晚來蟻穴無歸路應恨蕭蕭匝地風

秋霜媚人徐渭紅葉詩只言春色能嬌物不道秋霜解媚人

椿

影不移宦防紀聞涿州有靈椿寺寺中椿木一本極大凡樹影皆隨日月爲斜正而此椿影早暮未嘗少移

不脫片葉湧幢小品福州白崖之顚有椿一株榕葉槐身從無鳥迹海風暴至不脫片葉三年一結子如紅豆一道士月眀見樹頂羽衣數人隨以鶴鹿盤桓其上隱隱有笙簧聲

椿芽野菜箋香椿香椿愼勿嘩兒童攀折來防茶嚼之竟日香齒牙元好問雲溪童相對采椿芽

當花木考采椿芽食之以當亦有防茶者

榕

祭樹復榮本朝閔敍粵述榕樹門古桂州南門也門上榕一株巨至百圍分根下跨至地元至正間忽枯平章唐元公祭之復榮人以爲異

中可盤坐丹鉛錄福建龍泉庵有榕木其中亦可盤坐五六人

榕城榕城隨筆閩中多榕樹因號榕城閩以北無此榦旣生枝枝又生根垂垂若流蘇少著物卽縈系或就本榦自相依附若七八樹叢生者

中原不識吳寛榕江記榕旣偏生一隅中原之人初不之識僅一見於子厚之詩而已

榕門眀傅汝舟集南峯庵庵徑有古榕樹懸枝對峙宛若闗門詩古樹上危根依天巧出門

烏桕

望若梅花元盧琦集前邨烏桕熟疑是早梅花成林可畫陸深集饒信之間多桕冬月葉落結子放蠟每顆作十字裂一叢數柯望之若梅花初綻逺近成林直可畫也

黃楊

堅質比松元華幼武黃楊詩未應逢閠厄堅質比寒松

厄多材短吳寛百漧黃楊詩厄多逢嵗閠材短謝良工

冬靑

冬靑塜倪端叟遊杭雜稿防稽唐玨聞發宋陵事潛收宋諸陵遺骨埋之又於宋常朝處掘冬靑樹植扵冡上詳見興亡

比屋綺羅委巷叢談洪武中浙江都司徐司馬令杭城人家各植冬靑樹扵門數年後街市緑陰匝地張輿詩云比屋冬靑樹人皆隱綺羅

屋瓦盡碧王穉登客越志云入武林門人家門外悉是冬靑樹蒼翠鱗鱗屋瓦盡碧人從樹裏行不見赤日也

羣木

兜羅綿樹元史緬土產有兜羅綿樹類椶髙五六丈結實如掌土人以面納罐中以索懸罐扵實下劃實取汁熬爲白糖其葉卽貝葉也

樺皮袁桷題樺皮詩褐裳新脫玉層層紅葉朱蕉謝不能擬制小冠韜短髮意行雲水一枝藤

埋寃樹元周霆震埋寃樹歌出城十里西南去行役經過倦休防崔巍古榦落蒼藤相傳此是埋寃樹樹名那得呼埋寃閱人累嵗官道邊朝吁械系逮詞訟夕敝鞭朴逋稅錢

入火不焚輟畊錄回紇野馬川有木名鎖鎖燒之其火經年不滅且不作灰彼處婦女取根制防入火不焚能辟寒

五穀樹王世貞集丞相府後有五穀樹當初夏時其寔若稲麥者則稲麥登爲魚形則大水

菩提樹天啟宮詞注英華殿前菩提樹二株子不從花結與花並發而附於葉背可作佛珠此樹爲李太后手植卽所稱九蓮菩薩也

念珠樹雲南志念珠樹出大理府每穂結寔一百八枚

官樹妨班泳化編彛倫堂前一大樹許平仲手植李時勉爲祭酒嫌其枝榦旁落妨諸生班列令稍伐去王振借以防公

樹衣談薈滇中雞足山龍華寺多古木木杪有絲飄飄下垂長數尺許土人取之織以爲服名曰樹衣

萬木圖楊士奇集楊達卿先生當元季民饑思發廩賑之指山號於眾曰有能相吾力樹木者先予谷若干於是爭願出力所活不可勝計居數嵗木已鬰然先生曰無苟自利於是木之所施利益多阮左丞作萬木圖以表之

風流樹湖廣通誌施州慢木寨有木名普舎樹普舎華言風流也昔覃氏祖於東門闗伐一異木隨流至那車復生根而活四時開百種花覃氏子孫歌舞其下花乃自落取而簮之若他姓往則花不復落

瑞木湧幢小品洪武元年臨川獻瑞木木中析有文曰天下平質白文黒當有文防木理隨畫順成無錯迕者

木孕文解縉永樂頌序蒲盧上有文曰太平或取以獻上郤之爲賦木孕文

采木歸有光集奉天殿災命大臣開府江陵采辦大木時近水無復峻榦乃行巴庸道轉荊嶽至東南川往來督責鉤之荒裔中於是萬山之木稍出

樹中仙藥隴蜀余聞萬曆時鞏縣東路旁聞仙樂細聆之聲出樹中一匠欲窮其怪揮斤斫之樂聲自樹飛去巡按姚思仁聞扵朝

風吹異葉獻徴錄周新按察浙江一日視篆忽旋風吹一異葉至前左右言城中無此木獨一僧寺有之去城差逺公悟曰此必寺僧殺人埋其下也寃魂報我矣發之得婦人屍

葉兆談薈雲南江之南有古樹春初葉自北兆雨自南兆旱自西則風雨時

竹

深入竹鄕元史類編孝息齋善冩竹後使交趾深入竹鄕於竹之形色情狀辧析精到作畫竹墨竹二譜

渾心竹耶律楚材集西域有渾心竹

號竹西李日華筆記元楊瑀爲行省掾晚棲峯間植竹千竿自號竹西居士趙仲穆圖之楊防夫爲作記張雨詩問訊楊雄宅深居在竹西

竹課元食貨志至元四年使懷孟等司竹監凡賣竹皆給引後又扵衛州立竹課提舉

竹寔爲糧元史世祖時太平縣饑民采竹寔爲糧活者三百餘戶

盆竹元僧善住盆竹詩瓦缶不多土娟娟枝葉蕃豈知麼鳳尾元是古龍孫

瑞竹宋元集如鏡伐竹架過墻蒲桃斷竹挿地復生枝葉稱曰瑞竹以詩贈之詩鳯梢依舊生虛籟龍籜相將添逺孫

筍脯元吉雅木丹詩紅稲供炊筍脯香

江南此君眀詩話戴冠題姚少師畫竹詩客邊偶冩龍孫譜忘卻江南有此君王湛求云此風人善謔之遺也

伐竹以賜王世貞史傳景帝重於謙謙病痰醫需竹瀝上爲親幸萬嵗山伐竹以賜

一竹千錢唐順之竹溪記京師侯家富人之園致一竹輙不惜數千錢然才遇霜雪又槁以死

比玉王世貞萬玉山房記君子比徳於玉而比玉於竹玉溫潤而澤縝密以栗竹之質同也玉有禮地之珪曰瑯玕之靑碧竹之色同也叩之淸越以長竹之音同也音之在樂有八而各居其一又同也玉稱君子竹亦稱君子又同也胡弗比也

鳳城萬樹眀宣宗緑竹引鳳城之陽禁苑東瑯玕萬樹淩靑空

欽安百尺夏言觀欽安殿栽竹詩欽安殿前修竹園百尺瑯玕防紫垣夜夜月眀揺鳳尾年年春雨長龍孫

痩竹李東陽題陸寛痩竹卷詩江南陸郎痩於竹種竹城東玉河曲未論千尺勢能長剛道兩竿軒也足恥隨桃李鬭芳腴只共松杉伴幽獨

陰欲雨眀唐時升東園詩竹陰長欲雨花气不因風竹母徐渭逰記春日就馬丈園飲穿籬過別徑掘竹母數根而去因記以詩

竹無根眀林垐題畫竹詩所南之蘭無土恥齋之竹無根想見百千年後熒熒紙上血痕案垐號恥齋侯官人除海寜縣家居死事

竹窩眀吳鎭竹窩詩阿香怒鞭籜龍尾斑鱗蝕去痕未洗天風吹作萬瑯玕翠壓修林收不起

交竹薛瑄詩生平苦愛竹義若君子交玆軒忽見之俄頃漆在膠

黃旗靑筍徐禎卿內中偶述詩朱莒殊方貢黃旗使者回內園春未到靑筍渡江來

劚雪堆吳寛謝人恵冬筍詩聊供香飯抄云子爲想長鑱劚雪堆

賜鮮筍於愼行紀賜鮮筍詩蒲筐乍解香盈座錦籜初分緑滿盤

老師少俊李東陽集佩之恵筍幹自稱玉版老師謂原慱冬筍爲吳山少俊疊韻爲謝

元眀事類鈔卷三十六

欽定四庫全書

元明事類鈔卷三十七

監察禦史姚之駰撰

飛鳥門

鳳

皷山鳳納延詩朱鸞應瑞黃河淸聖人啟運乾坤寧自注金將亡新鄕河淸皷山鳳出應國家將興之兆

赬爾鳥燉煌新錄約蘇果勒澤中有天仙椒大如彈丸焚之香徹數十里毎燃椒則有鳥自雲際翩�五色名赬爾鳥蓋鳳凰之種

神鳳操明髙帝神鳳操鈞天奏兮列丹墀俄翩翩兮鳳凰儀斂翺翔兮棲梧枝彼觀徳兮直爲我辭

分體似形楊愼鳳賦緑圖贊於帝曰臣聞鸞鵷鸑鵠得鳳體而分者也頒雀諌珂定甲錦駝竊鳳形而似者也且蜚翼生鳳凰鳳凰生鸞鳥鸞鳥生庶鳥庶鳥之變乃產妖鳥是曰羽虫之孽臣恐百世之後誣天矯神必求鳳而弗能將歌舞羽孽而珍貺咎徴

孔雀

孔雀膽元史雲南梁王以阿結主妻大理叚功或譖之王以孔雀膽一具付主乘便毒功主不從

文章王世貞詩孔雀𨿽有毒不能掩文章

穿樹楊愼滇海曲孔雀行穿鸚鵡樹錦鶯飛啄杜鵑花

朝王明貝翔孔雀賦序世傳孔雀當己午時則振翎舒尾若拜舞狀以爲朝鳳鳳爲百鳥之王故曰孔雀朝王洪武中余覩於東圃凡歷二時而後止因嘆羽毛之族猶有尊上之誠故爲之賦

金閃翠紛明張治道孔雀賦怒則危冠閒則舒體尾屢變而如雲貌恂恭而有禮𨿽寶愛之周身實珍奇之在尾金閃爍而浮光翠繽紛而極斐

鶴

鶴庵劉因集或贄大經鶴二畜庭中遂名其居曰鶴庵

惜鶴十詠張養浩集予嘗得一鶴之尢者甚愛而之偶爲田嫗傷其脛而斃因取其始末作十詩慰之題曰購鶴友鶴病鶴醫鶴挽鶴招鶴憶鶴瘞鶴夢鶴圖鶴

生有鶴飛倪纘集荒邨盡日無車馬時有殘云伴鶴歸注云雲林子之生也有一白鶴飛集林上其後避地江陰華亭鶴亦隨之翔舞不去及雲林沒遂去不復返

雙金鶴水南翰記經筵設文華殿殿中金鶴一雙東西相向立盤中下有跌架以口銜香香黑色如細燭外國所貢

鶴糧湧幢小品張司令慕楊鐵崖名迎之旣而辭去司令出米滿載相送云是鶴糧鐵崖素愛鶴不能郤乃以分給貧者

鶴繞鄕宴名世類苑李文逹舉河南鄕試第一名宴鹿鳴有鶴數十旋繞其上

日食官廩王世貞二鶴賦序尙書刑部省中有二鶴焉朱冠縞衣昂步接趾日食官廩優遊長日然毎一驤首雲霄之翼嘹唳躑躅若有所恨慕者餘悲之爲作短賦

乘鶴升天續文獻通考裴慶蘇州人天師某知其異人長跪延之慶約三年後俟我於廬峯頂上至期擔棄履數石壘一洞而入火自內發烈熖中見慶乘白鶴升天天師俟於廬峯頂上慶果至遂並去不知所之

海鶴頂類纂海鶴大者修項五尺許翅足稱是吞常鳥如啖魚鱓成化間有至漳州者漳人射殺之復有以頂貨者又島夷人剝鶴頂售於舶估比至閩廣價等金玉

騎鶴飛去明彭輅集尹蓬頭在南都時劉瑾謀不軌惡尹私有詆斥羅而戍之闗右至戍所偶過鐵觀騎一鶴淩空飛去

鶴應呼嘯陶望齡集徐渭修偉肥白音朗然如唳鶴常中夜呼嘯有羣鶴應焉

孤鶴避宿陳子龍集許氏有二鶴其雄斃後有復以二鶴贈者孤鶴踽踽避之不同飲啄雄者意挾兩雌則引吭相搏擊夕防鶴宿於池則孤鶴宿於庭其在庭也亦然

醮壇鶴夏言醮壇鶴降詞白鶴下遙自九天來圓頂丹砂千嵗大修脛紫甲苔玉骨本仙胎

天鵞

頭鵞劉因詠白海靑詩平蕪未灑頭鵞血

賞金一錠輟耕錄元鷹房每嵗以所養海靑獲頭鵞者賞黃金一錠以首得之又重三十餘斤且以進禦膳故曰頭鵞

十四頭王惲詩今年校獵饒常嵗一色天鵞十四頭

鷹

海東靑元史遼陽省進海東靑二十四驛每驛給牛六頭使者食米五石鷹食羊五口

建屋居元史類編文宗時命興和建屋居海靑上都建屋居鷹鶻

白海靑元袁易集尙方有賜江浙省臣白海靑者爲賦之詩孤飛雪防靑雲破一擊秋生玉宇寛

啄蝗玉堂綱鑑元至元時武陟縣禾將熟有蝗自東來縣令張寛仰天祝曰寧殺縣尹無傷百姓俄有黒鷹羣飛啄食之

鷹語渉異志大興劉公機爲諸生時畿郡有鷹神乃一獵鷹也一日飛止公宅奴以餈飼之不潔鷹攫其奴若懲之者居數日呼公語曰劉機爾大貴人他日當坐八人轎至南京語已飛去後公果如其語云

璽作墜吳偉業集元晾鷹臺鷹墜皆用先朝舊璽攺作

生鷹元王士熈詩白鵞海上生鷹獵紅藥山岡詐馬朝

錦絳脫李東陽題防鷹圖詩丹靑落手翩欲活韝上驚看錦絳脫

雕鶚

雕生犬西使記西海皂雕一產三卵內一卵生犬灰色毛短隨母影而走所逐無不獲者

銅雕張昱輦下曲五垓千陛立朝廷檻首銅雕一丈翎

鶚止庭元史王鶚始生有大鳥止於庭鄕先生曰鶚也是兒其大名乎因名之鶚後爲狀元仕至資善大夫

鶻

賜白鶻姚燧集白鶻觜爪如玉帝以賜古且曰是禽惟朕及鷹師所鞲以卿世臣故賜

金鴉鶻元史文宗時諸王達爾瑪等各遣使來貢蒲桃酒西馬金鴉鶻

怒失鶻元史竇黙侍帝於幄殿獵者失一鶻帝怒侍臣或從旁大聲謂宜加罪帝惡其迎合命杖之釋獵者不問旣退劉秉忠賀黙曰非公誠結主知安得感悟至此

變赤趙孟頫赤鶻賦序皇慶元年上賜大都畱守白鶻一翎翮皓潔白雪同皎至延祐元年凡三籠而毛羽變赤光彩艷異勇鷙加於疇昔𨿽老於五坊者亦不知其所以然乃爲之賦

鶻胎袁桷詩海國名鷹豈鶻胎

戒畜鶻明周憲王集宮人雲英善詩餘嘗命詠鶻雲英以箴進戒余勿畜

海東鶻元史武宗時中書省言進海東鶻者當乘驛馬五百不敷勅遣括民間車馬兵部請以各驛馬陸續而進勿括爲便從之

鸛

香木返魂客座新聞永樂中劉家河天妃廟一日僧外歸見鼎中二鶴卵已熟命還之曰不望其生但免鸛之悲號耳後數日忽出二雛探其巢得一木五彩如錦香風馥鬱有倭人見之驚曰此聚窟洲返魂香也

義鸛髙啟義鸛贊吳報恩寺浮屠之顚有鸛二巢焉出返必俱一日雄罣輪索中久之宛轉而絕雌依其旁弗去羣鳥欲磔之輙引喙怒逐逮毛骨盡化乃已風雨之夕哀唳噭噭若號慕然

墨身朱喙楊一淸集王尙書佐防敏慧光祿君初丞譚城驛有中貴宿驛久人厭苦之公夜宻令人取庭樹巢鸛墨身朱喙而縱之中貴見而驚詰諸館人皆驚以爲不祥遂去之

鸛訴明詩話海鹽劉鋭有僕善射一日水鸛集資聖寺鴟吻僕射之貫其左翮鸛帶矢盤旋良久竟集中庭如臆訴者鋭曰嘻必僕也命防其矢縱之不能飛乃命僕飼之旬日瘡愈而去

雉

感鳴元任士林感雉鳴賦承後皇之佳恵胚太和於卵翼被文繡於外體抽肺肝之五色將自防於羣飛羌好修而彊飾吁嗟乎余身之章兮又安知非余身之賊

變爲純潔劉詵白雉賦序夫雉文繡者也變爲純潔非世道休明不及此

綴錦明周憲王元宮詞埜雉滿鞍如綴錦馬前珍重是黃鷹

鳩

題畫鳩泳化編李文祥有風節萬安當國欲引以附己因延欵於家屬題畫鳩文祥末句云春來風雨防常事莫把天恩作己恩安深銜之

不忍去主陳子龍集畜鳩者以午日剪其舌飼以靈砂則能言李氏有一鳩甚慧或願以十金易之鳩曰我居此久不忍去主人紿之去鳩竟不食哀鳴告歸遂還李氏

槖鳩和尙蓬櫳夜話新安市有槖鳩和尙行負一槖遇空濶處趺坐良久啟槖鳩衝出飛繞一匝師舉槖鳩卽投入

鸚鵡

鸚鵡贓元史臺臣言陜西行省受人鸚鵡請論如律詔曰鸚鵡防物以是論贓失於太苛

圓舌馬祖常詩圓舌教成鸚鵡話

縈絲屈玉元馬祖常王繼學鸚鵡聯句南荒孕靈質西顥發麗曲頸綬紅縈絲喙棘頳屈玉

誦無逸篇明詩話泰陵時沈瑩中爲女學士在大內暇飼白鸚鵡教之誦尙書無逸篇

緑羽變黃王鏊集成化時中貴有以黃鸚鵡獻者王端毅恕上疏曰漢末防巢於樹野鳥變色以爲不祥夫鸚鵡本緑羽而今黃豈非野鵲變色之類歟湧幢小品雲南百夷中產黃鸚鵡永樂中常貢此金文靖有賦

有兩耳筆麈萬曆丙子一日講畢上遣中使持赤墨鸚鵡各一示羣臣赤者毛色嬌麗墨者有兩耳

呼老天子明史槁寘鐇襲王爵素狂誕巫王九兒教鸚鵡妄言禍福毎見寘鐇呼老天子乃遂覬望非分

詩懷舊主大梁一市店養鸚鵡甚慧一公子購之賈人籠之以獻鸚鵡悲愁不食自歌云我本山貨店中鳥不識臺司衙內尊最是傷心懷舊主難將巧語博新恩越五日苦口求歸垂頸气盡人稱爲首陽鸚鵡

朱衣翠裳湧幢小品成化間海南進紅鸚鵡朱衣翠裳沈啟南見而圖焉又王世貞紅鸚鵡賦粵古西王母命彼靑鳥使於祝融祝融賓之便�不通爰祈孟虧遴報聘者百羽遒盡而得鸚鵡錫之緋服毋與緑伍

雪鸚孫蕡詩炎方已見來丹荔交趾還聞進雪鸚冠如芙蓉五雜俎閩中稅監求異物於海舶以進禦有黃鸚鵡其頂上有冠如芙蓉

鶯

圓聲流羽元臺哈布哈賦得上林鶯詩圓聲度繁葉流羽拂髙枝

揀枝啼劉秉忠詩黃鸝只揀好枝啼

金陵郡公楊愼集郤後妬武帝令敇中庖以倉庚爲宮膳倉庚中有老而慧者鼔作人語郤後聞之幡然爲逮下帝乃放倉庚封爲金陵郡公唐世金衣公子其後也

一聲一杯李攀龍詩長夏園林黃鳥來百花春酒復新開主人把酒聽黃鳥黃鳥一聲酒一杯

舊時聲袁凱新鶯詩芳樹何年到西園夢裏驚不須重聽汝只是舊時聲

雀

白翎雀明姜南輟築記朔漠無他禽惟鴻雁與白翎雀鴻雁秋南春北惟白翎雀𨿽窮冬沍寒亦不易處薩都刺詩淒淒幽雀防白翎飛飛只傍烏垣城平沙無樹巢弗營雌雄爲樂相和鳴互見樂

市雀相送王世貞集王文成兒時卽能詩然好嬉戱一日之市與鬻雀者遊客熟視之出篋錢市雀而送之歸塾曰少年貴當極人爵立非常功名

放黏雀顧璘集陳鋼知黔陽縣嘗以公事至他邑道旁小兒黏雀爲嬉問知公名相顧曰公必惡我等戕物命悉縱雀去

臂上雀形庚巳編範某妻患瘵或與方云用雀百頭以藥飼之服其腦當瘥妻覩雀嘆曰以吾一人殘物命至百開籠放之病旋愈且生一男男兩臂各有黒志如雀形一飛一啄不減刻畫

雀銜牌五雜俎京師戱者籠一小雀置小骨牌寸許擊鑼一聲雀以口銜其機門便自開令取天牌則銜六六出余牌亦然觀畢復擊鑼一聲雀入而門自閉

縱雀雛明鄒守愚集翁尙書萬逹五嵗時或攜雀雛畀公玩方適而兩雀悲鳴從之夫人顧公曰兒能活此乎公縱之去夫人喜曰吾兒他日必能活人

萬爵飛鳴焦竑集王文肅錫爵生時有萬雀飛鳴樓前盤旋不去遂命今名

集肩湧幢小品哱拜未反前一年有雀集拜之左肩旋右繞者三匝淩雲而翔拜大喜及次年是日寧夏軍亂推拜父子爲王未防敗滅

狎久喧多陳獻章瓦雀詩狎久如私暱喧多類滑稽行蔵非社燕飲啄混家雞

烏鵶

烏城宋濂集元至正中嘉禾城西有烏數千營巢於地圍八尺崇五尺晝夜不休未防大盜起遂詔郡縣築城自嘉禾始此與唐貞元田緒境內事相類

忠烏楊維楨丈人烏樂府丈人愛爾烏獻忠不獻諛命爾曰忠烏

烏啼曲明僧宗泐詩序天臺王文起以故官例遷汴念親老不得養思慕彌篤邸房有古槐羣烏俄集久而弗去及文起遷其居烏亦隨之其孝感如此爲作烏啼曲

銜嚢異林宏治時武昌城中飛鵶銜一市人逐之嚢墜啟視之中有火礫五枚是嵗火災凡五見

向舟鳴噪李夢陽集獻皇帝初封興王之國舟泊龍江闗烏鴉以萬數集江栁向王舟鳴噪其中興之應歟

烏朝明建文帝詩百官此日知何處惟有羣烏早晚朝

獻白鴉明紀事本末宏治中保定撫臣獻白鴉爲瑞禮部尙書傅瀚劾其不當奏詔斥遣之

鴉語明張怡續筆崇禎戊寅張秋鴉作人語云人少人少無米怎了未防李靑山作亂殺人盈野嵗大饑兗東西四百餘里寂無人

烏朝空同子宏治初予侍朝毎鐘鼔鳴則烏鴉以萬數集於龍樓長老曰此百鳥來朝也然久矣後正徳間不復見此

朝鴉明汪元錫朝鴉詩景陽鐘動曉鴉飛漢殿千官拜玉墀仙仗才移東殿去翩翩棲滿萬年枝

鴉陣明穆文熈鴉陣賦序訪如全衲子於眞空堂古樹環生羣烏萃止如全述其朝暮去來之狀甚奇余惟鴉兵象也羣集陣形也兵陣之間非禪僧所居而如全則降心戰勝焉爲作鴉陣賦

鵲

白鵲五朝注略嘉靖時湖廣獻白鵲

帝家白鵲三朝聖諭錄太宗在北有白鵲之瑞監國命宮僚具賀表艸皆未愜持示士奇命攺之士奇攺一對云望金門而送喜馴丹陛以自儀又一聯云與鳳同類蹌蹌於舜帝之庭如玉有輝翯翯在文王之囿監國喜曰此方是帝王家白鵲也

鵲報狀元西樵野記羅倫赴春闈賃一室於梁間墜一軸乃枝梅上棲防鵲欵書報狀元三字又詳見狀元

占鵲鬭王鏊集皇甫仲和有異術一日出朝有一衛士求相仲和曰汝不能正內妻妾在家相鬭不觧何相爲衞士不信至家果然人固詢之曰彼問時見屋上兩鵲正相丈是以知之

邊將白鵲劉艸題防喜圖送人出塞詩云逺隨金印出邊州早報平安入鳳樓剪取白羅飛繡影旗竿十丈掛羌頭

鵲集冠啟崇野乘丁賓爲南法司嘗露章請釋寃獄發防日有鵲飛集冠上麾去復來頃忽銜筆而去

感鵲哺語林明太祖行後苑見巢鵲哺雛曰禽獸且爾況人乎令羣臣親老者歸養

鵲帖明張元忭集沈束爲給事以論嚴氏下獄時上好鉤察外事獄中一語動錄以聞謂之監帖一日進帖云有鵲當沈束前噪不休束曰豈有喜及罪人者耶蓋謾語而上信之後遂釋之束繋獄十八年而白首歸田乃以鵲帖之故

元衣素襟李東陽鵲賦修尾長喙元衣素襟皦皦奇質泠泠警心

鴻雁

系書雁元史郝經拘宋十六年汴中民射雁金明池得繋帛書詩云露落風髙恣所如歸期回首是春初上林天子援弓繳窮海累臣有帛書後題至元五年九月一日放雁獲者勿殺國信大使郝經書於眞州忠勇軍營新館王逢集郝經帛書虞人獲之以聞上遂進師南伐書今蔵祕監劉澹齋家袁桷題郝伯常雁足詩一寸蠟丸慿雁寄明年春盡竟生還

飛鳴食宿薩都拉飛鳴食宿雁詩影隨薊北月橫塞聲斷江南霜滿天雨暗蘆花愁夜渚露香菇米下秋田

雁婦楊維楨匹鳥曲上林雁婦忍流離九嶷倀倀天萬里

雁帶秋黃庚詩年年江上無情雁只帶秋來不帶書雁媒郝經雁媒詩信禽法天運斷不爲炎涼偶爲篝燈誤足離江鄕飲啄養爲媒朋儔總相忘被獲反爲用竭力如鬼倀

獻白雁明紀事本末淮王獻白雁二賜金幣世宗曰天降祥羽其告廟

賦赤雁薛應旂集舒芬甫成童入郡學嘗作赤雁賦郡守奇其才當魁天下

賦雁字明唐時升集楚中才士近爲雁字詩吳中亦有繼作者俱未之見木落天空躊躇隴首日覩來賓之侶遲速應節疏宻成文有感於中遂成二十四首

來雁明兪允文來雁賦序大梁王公以防平恵愛爲邑隆慶二年冬公在防事有翔雁降於庭依遲宛頸畱止不去公乃異而畜之蓋公之理行不惟孚於民而直曁於翔泳矣

排云帶月明區大相秋雁詩排云聲漸眾帶月影全稀

鷺鷥

碧玉檠張雨詠鷺鷥詩碧玉燈檠防足瘦白麻衣袂一身輕

晴江雪元葉顒鷺立寒江詩疑是晴江沙上雪黃昏一防未分明

鷺影元好問詩鷺影兼秋靜蟬聲帶晚涼

鴿

函鴿獻書輟耕錄顏淸甫曲阜人偶彈一鵓鴿於稍翎間得書一緘上題曰家書付男郭禹開拆禹乃曲阜縣尹其父自眞定寄至者時禹攺授他縣去鴿未及知故爾淸甫取木匣函鴿抵禹官所並獻其書禹曰畜此鴿十七年矣凡有家書𨿽隔數千里亦能傳致

義鴿楊維楨集予讀康裏相家義鴿志爲之唶曰嗟乎通文史如衞仲道妻而有不鴿如者爲賦三章

玉鴿居易錄永樂中忽有玉鴿十二枚飛集天壽山後於其地卜長陵至徳陵凡十二陵而止思宗則碣葬田妃墓而已

足系書明郝卭贅筆正統間有人在淮揚一日大風雨有鴿墮主人屋上困甚將取烹之見其足繋書一封裹以油紙視其封字則此鴿自京師來才三日耳因仍使飛去

被放復還皇甫汸義鴿賦序余客居陪京嘗養鴿十餘輩防圖歸計命童子悉放之一鴿夜去晨來徘徊瞻顧意若戀戀因感而作賦焉

傳鈴王世貞馴鴿賦忽天樂之鏳鈜知傳鈴於尻末始順風而揚聲柰廻飈之錯節

燕

貞燕元馮子振貞燕記元貞二年防燕巢於燕人家一雄死雌悲鳴不已朝夕守巢哺諸雛成翼而去明年雌獨來人視巢生二卵疑其更偶徐伺之則抱獨之殻耳自是秋去春來凡六稔人目爲貞燕云

燕擠雛尹廷髙巢燕行序巢中雌燕斃眾雛待哺雄別偶一雌來愛飼加至未防乘雄之出也盡擠其雛乃自育卵予見其事因紀之

京城燕納延詩三月京城寒悄悄燕子初來怯淸曉自注京城燕子三月方至甫立秋卽去

三寸黒元錙泰晚春詩社燕低翻三寸黒海棠防褪一分紅

珠箔烏衣楊基雪中燕詩玉樓迷故壘珠箔見烏衣斜訝衝花落輕疑掠絮飛

聚燕臺帝京景物略采育東南有阜髙一丈曰聚燕臺每嵗秋社燕辭巢日必各將其雛數千百聚此臺呢喃一二日然後分翔而去

睡燕謝宗可睡燕詩魂飛漢殿人應老夢入烏衣路轉迷卻怪捲簾人喚醒小橋深巷夕陽西

莫逐燕明紀事本末建文中有道士歌於途曰莫逐燕逐燕日髙飛髙飛上帝畿至燕王入南京其言始驗

獻白燕萬曆注略翰林產白燕輔臣獻之中使馮保曰主上衝年不可以異物啟玩上防以白燕送出

燕子飛入傳信錄洪武初京城旣定上行視謂劉基曰城髙如此誰能逾之基笑曰人無能除是燕子防飛入耳燕子者燕國之子蓋隠語也

袁白燕明詩話袁海叟白燕詩云故國飄零事已非舊時王謝見應稀月明湘水初無影雪滿梁園尙未歸栁絮池塘香入夢梨花庭院冷侵衣趙家姊妹多相忌莫向昭陽殿裏飛一時傳誦人呼爲袁白燕詳見詩

燕泉獻徵集吏部侍郎何孟春所居廬陵有泉以燕去來時消長學者稱燕泉先生

燕窩閩部防燕窩漳海邊已有之蓋海燕所築銜之飛渡海中力倦則擲置海面浮之若杯身坐其中多爲海風吹泊山澳海人得之以貨焉吳偉業燕窩詩海燕無家苦爭銜白小魚卻供人采食未卜汝安居

沙燕顧璘誚沙燕賦序河朔之野川厓壁起有鳥曰沙燕穴居鷇化以陋見全厥類日夥舟過則飛躁慿怒余惡其驕也作賦誚焉

鴛鴦

鴛繡元好問詩鴛鴦繡了從他看莫把金鍼度與人翠領文綃王世貞鴛鴦詩翠領文綃淺著緋軟波芳渚自依依生憐蕭史前身是長向韓朋故冡飛璧月聯窺秦殿瓦銀燈雙上竇家機煙波最好翻新曲聽罷吳儂並手歸

畫眉

白畫眉元陳旅白畫眉詩隋家宮妓掃長蛾銷盡波斯百斛螺化作雪禽春樹頂遠山無數柰愁何

呼羣明太祖畫眉賦序庚申二月督政務於奉天門下是日也春陰方霽日色暄和朕務稍暇見內臣將所豢畫眉置於欄下斯鳥感淑气之浮游呼羣之意囀聲泠然而美聽故爲之辭

相思鳥

距二羽縱閩小紀過浦城得相思鳥合雌雄一籠閉一縱一縱者必歸宿則以首互沒翼中各屈其中距立予嘗夜視之驚失其一久之覺距故二而羽則加縱

百里防赴明葉憲祖相思鳥賦序鳥大如爵朱喙褐色雌雄並棲捕必雙得如縱其一百里防赴名曰相思偶有籠致一雙者戱爲賦之

鴟鴞

鴟鳴殿上艸木子至正七月有一餓鴟鳴於端明殿帝命射之終莫能中俄而明兵至

鴞爪鞾歐陽元集偰氏之先嘗攬衣起且鞾鴞下爪鞾提之毒蛇墮地賴鴞免於螫戒子孫勿殺鴞詳見鞾履

鴟鴞公玉堂叢話南雍有鴟鴞周祭酒惡之令監生能捕者予假三日人目爲鴟鴞公詳見國子監

鵝

分鵝羣泳化編郭元帥家畜羣鵝太祖往視之勅羣鵝黒白分左右羣鵞如命一花鵞走莫適收殺之人曰令之威也及物

懸炙鵞獻實周新爲浙江按察使人或以炙鵞餽公公懸之後有遺者指以示焉

毛結蓮花明郭子章集李太宰戒殺生凡爲已殺者不食一日客招之爲宰一鵞公不悅曰我故不食鵞何宰焉語畢其鵞毛從地飛起至云結成蓮花一朶墜於筵前久之始防

餂子鵞明通紀建文帝於正統時以老僧至京師朝命太監吳亮往視一見卽曰汝吳亮耶亮曰非是曰我昔禦便殿食子鵞遺片肉於地汝戱餂之豈遽忘乎亮伏地哭旣復命卽自經

鵞肥人瘦明陶允宜麻城鵞詩麻城鵞品光州右餌以膏粱兼菉豆肉色紅鮮滋味厚取之爲鮓進元後近年黃州失耕耨一鵞之肥防人瘦

去首尾王世貞集先君爲禦史告歸巡按來訪畱飯不過十器或益以果餌之屬進子鵞必去其首尾而以雞首尾蓋之曰禦史無食鵞例也湧幢小品食品以鵞爲重故祖制禦史不許食鵞

鵞止輿下獻徴錄龔永吉爲大理卿有鵞止輿下不去公曰若有寃可隨我入門及門而鵞不見公於是覈項士和之寃詳見大理寺

鵞炙價明談允謙聞內臣述往事詩潛邸曽親到市防民間物價毎流連西華鵞炙前門鮓一箸才消半百錢注崇禎初大官庖開應支物價簿帝詰太浮且曰炙鵞腌鰣肉鮓在某肆市之錢半百耳內侍驚愕

並浴王逢詩新水緑塘鵞並浴

鴨

射雄鶩元史太祖遇二飛鶩命綽哈射之一發墜其雄者詳見巧射

野鴨炙楊維楨詩銀絲蒓薦野鴨炙

翠吭文翰髙啟鬭鴨篇宛轉廻翠吭防褷振文翰聲雜江雨喧影逐浦云亂

放鳬明周是修放鳬賦序洪武丙子春仲上憇乎城東之臺有進水鳬百餘翼者毛色鮮華羣匹和輯興夫不忍之心俱放於濠詔奉祠臣是修賦之

不願食鶩明屠應埈集京兆君呂言七八嵗時同羣兒出野野有鶩兒或竊鶩歸君怒曰若弗學他卽學盜吾不願見盜吾終身不願食鶩矣

雞

賜食雞元史特爾格甫四嵗入見太宗時方食雞輟以賜之特爾格捧而不食問之曰將以遺母帝奇之加賜一雞

三足輟畊錄至正時錢塘人家一雞伏九雛一雛有三足二足在前一足在後諸曁人家一雞伏五雛一雛有四足二足在翼下

花冠防翼楊維楨鬭雞詩劍心一動碎花冠口血相污膠防翼

包括二質元塗防雞子賦有物於此兮不方而圓包括二質兮陰陽具全金玉發輝兮互相褁纒外固內蔵兮剛柔以宣淸濁未判兮渾渾其天

大小雞明詩話京師市語呼江西人爲雞相嵩當國江西士紳賀生辰嵩長身聳立諸公俯躬趨謁髙拱旁睨而笑嵩問之曰偶思昌黎鬭雞詩大雞昂然來小雞竦而待是以失笑耳相與哄堂

怒烹二雞先進遺風胡壽安三年大邑在官未嘗肉食其子來省居一月烹二雞胡怒曰吾居官二十年日以奢爲戒爾好大嚼如此不爲吾累乎

气蒸成佛戒庵漫筆萬曆時常熟邑人偶有熟雞半只見有光焰乃雞气蒸成一小佛殿中坐佛一尊如世間大士像眉目分明

重四十斤綏冦紀略崇禎十年京師民家一白雞羽毛鮮好喙距純赤重四十斤慈谿應廷詰見之愀然曰此鷔也所見之處國亡

子母雞沈周詩檐前故壘雌雄燕籬腳秋虫子母雞方卵庚巳編宏治末崇明縣民家有雞生卵而方異而碎之中有一獼猴

眾鳥

羅浮鳳歐陽元羅浮鳯賦序羅浮鳳者海南小禽也家君自嶺嶠歸挈之北上予嘉其身負文彩而欲自售其羽儀也乃爲賦之

食火鳥西使記富浪國有大鳥駞蹄蒼色髙丈餘食火升許

羽蔽千人癸辛雜誌元靑吉斯皇帝常西徵渡流沙萬餘里有大鳥其一羽足以蔽千人蓋鵬類也

大鳥遺粟元史類編至正中萊州有大鳥飛至其色蒼白展翅如席狀類鶴俄頃飛去遺下粟黍豆麥於屋上約升許是嵗大稔

寒號虫輟畊錄五臺山有鳥名寒號虫四足有肉翅不能飛其糞卽五靈脂當暑文采絢爛乃自鳴曰鳳凰不如我比至深冬毛羽脫落遂自鳴曰得過且過

駱駝鳥卵髙麗史世子如元謁便殿禦案前有物大圓小鋭色潔而貞髙尺有五寸可受酒數斗云摩訶鉢國所獻駱駝鳥卵也帝命世子觀之並賜酒

鬭鵪張昱詩鬭鵪初罷艸初黃錦袋牙牌日自將閙市閒坊日搭對紅塵走殺少年狂

駝雞獻徴錄永樂中忽魯謨斯獻方物及駝雞上命侍臣金幼孜爲之賦

倒掛鳥王世貞集客攜紅鸚鵡求售視之非也體小十之六首尾紅色如猩血而兩翅各一二莖如翡翠腹毛作鵝黃極馴擾出入人懷袖間時掛一足於架倒懸移晷不動

粉紅色閩小紀九鯉湖中鷗作粉紅色嬌艷異常殆如淸異錄所稱芙蓉鷗也

玻璃鳥明陳衎玻璃鳥賦宛彼小鳥體具鸑鷟渉歷風濤不知旬朔逾月氐出天竺經交趾跨橫目似燕無頷似雀無角朱喙紅距流丹欲渥紺衣翠裳晶瑩潔濯

十二紅楊基詩何處飛來十二紅萬年枝上立東風注十二紅鳥名

居庸子規邱濬話元事詩起輦谷前駱馬迹居庸關外子規聲自注元至正十六年子規啼於居庸

賦碧雞篇明王家屏集許文穆國少讀書宛陵山寺有兩靑鳥飛鳴其前移時乃去僧言此碧雞也相傳唐李翰林自蜀攜來者明惟舒梓溪狀元一見因出所蔵圖繪示公公爲賦碧雞篇意頗自負

秋鳥明沈懋嘉秋鳥詩注屠康僖墓在陳山毎東風起有鳥海外來集樹上張羅捕之大者曰蛓毛鷹亦曰鶘中者曰花雞小者曰鉆籬剖其腹有靑椒其骨甚脆號爲秋鳥

白頭公沈周白頭公圖詩梨花將老春將去愁白山禽一夜頭

半翅空同子西方有烏曰半翅見人飛不過三尺可以杖撃之得也

佛現鳥明廖大亨佛現鳥賦七寶臺髙三生業重灝養鴻蒙碧傾空洞爰有神鳥狀類伯勞衣浣玹冰喙啄赤霄紺緣丰頷羽防文苞載飛載止倐近倐遙

瑚鳥楊基詠瑚鳥詩黒翎紅嘴瑚鳥映花一防瑚小

異鳥鳴邱濬疏今彗見天津地震天鳴無虛日異鳥三鳴於禁中其咎徴之應甚可畏也

錦雞王世貞錦雞賦序鄖山中多錦雞五色可愛古不經見至明定爲二品服章人始稱之賦曰首若郁金項如結緑翡翠叢腋渥丹凝腹忽橫絕而迅往杳驚電之掣目

元明事類鈔卷三十七﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷三十八

監察禦史姚之駰撰

走獸門

麒麟

以鞹上元五行志至大年大同民家牛生一犢其質有鱗無毛其色靑黃若麟者以其鞹上之

望如植竿九朝埜記正統中朝毎宴享廷中陳五獸首麒麟身似鹿灰色防有文頸特長殆將二丈望之如植竿其首亦大槪如羊頗醜非如古所傳者

如壁畫異林宏治中灤陽民家牛產一麟初不爲異偶過廨宇見壁上畫麟始大驚悟俗謂麟能茹鐵糞金遂以鐵灌之而斃後獻其皮於鎭府

丰骨靈毳夏原吉麒麟賦永樂十有二年榜葛刺國來朝獻麒麟今來麻林國復以麒麟來獻其形色與古傳記所載無異謹拜手而爲賦丰骨神異靈毳瑩潔霞明龍首云擁鳳翼星眸兮焜燿文燦兮煜熠

無麟何害明史藳永樂時外國進麒麟呂震請賀帝曰天下治安無麒麟何害

夜火光空同子嘉靖初舞陽之野麟生於牛其夜火光又其聲雷又見其角而鱗以爲妖擊之

牛產天啟注略山東巡撫奏靑州民家耕牛產麒麟南海獻明紀事本末宣徳八年南海諸國獻麒麟四楊士奇等進頌

鱗有五彩筠廊偶筆正徳時河南產麒麟貯鄴郡庫中萊陽某爲郡守割其臂蔵於家余宗琬親見之方鱗黃色潤如蠟珀鱗四周五彩環繞如月華狀

甪端

爲人語元史太祖西徵甪端見於東印度爲人語云汝主宜早還意者天告之以止殺也

緑色獨角元宋子貞集元主西徵時見一獸鹿形馬尾緑色而獨角耶律楚材曰此名甪端日行一萬八千里

旄星之精輟畊錄帝駐師印度忽有大獸一角如犀能作人語楚材進曰此名甪端乃旄星之精聖人在位則斯獸奉書而至靈異如鬼神不可犯也

騶虞

出神後山解縉永樂歌詞騶虞出於鈞許之神後山獻之朝爲騶虞獻第一

獻二明紀事本末南京守備獻騶虞二出滁州石固山禮部請賀上不許

獅

溺虎首癸辛雜誌元時有貢獅子者首類虎身如狗宮中疑其非眞使牽入虎牢猛獸皆俯首不敢動獅子遂溺於虎之首虎亦莫敢動也乃知爲眞獅子

吹毛輟畊錄元大防郡臣出諸獸於萬嵗山其獅子短小絕類金毛猱狗諸獸見之皆伏及各飼以雞鴨之類諸獸皆以爪按定用舌去其毛羽惟獅子則以掌擎而吹之毛羽紛落

舉石獅元史史弼膂力絕人裏門鑿石爲獅子重四百斤弼舉之置數步外

諫求獅子名世類苑英廟復位薛文淸居內閣數月朝議遣使求獅子於西域諫不聽

夢獅踞門徐階集唐少保龍在娠時母夫人夢獅踞門而向日及生日光正射蓐其貌儼然獅也人異而傳之

目閉明史藳獅生於阿珠河蘆林中初生目閉七日始開土人於目閉時取而調習之稍長則不可馴

魯疊獅舞明袁觀魯疊所貢獅子歌魯疊迢迢逺在昆侖西叩關通道貢狻猊攣題械脰苦維縶豹鞹爲鞘鐵銜勒始知丹靑貌不同天子賜見長楊宮虎賁如雲兵衞列彊弩短刀防噬嚙詔謂圉人破檻車玉階舞蹈龍顏悅

日用二羊明史藳孝宗時劉吉上言飼獅日用二羊十嵗則七千二百羊矣守獅日役校尉五十人一嵗則一萬八千人矣若絕其餧養聽其自斃傳之千載實爲美談帝不能用

詔還獅明紀事本末宏治中西域進獅子倪嶽言獅眞僞不可知非眞無爲外國所笑詔還之

鑄鐵獅吳偉業田家鐵獅歌武安戚裏起髙門欲表君恩示子孫鑄就銘詞鐫日月天貽神獸守重閽省中忽唱田蚡死靑犢明年食龍子此時鐵獅眞可憐兒童鞭挽牽不起

雪獅明鄭元勲雪獅賦丱女崽子不畏寒栗和香掃來帶翠攢集木猴棘鳶之神工刻玉鏤脂之無迹壘成厥類備摹怪醜不動而威不聲而吼毛淺若虥尾大如斗

象

斷靷脫象虞集文世祖校獵還宮伶人道迎有被色繒綴雜旄像獅子爲戱者載輿象見之驚逸人莫能制伯顏自投輿下追及斷靷脫象乘輿乃安

袖引象元史梁曾使安南歸安南獻方物帝命曾引所貢象曽以袖引之象隨轉如素馴者帝以曽爲福人

象跪石一統志象跪石在鶴慶府城北昔元世祖自麗江石門關乘一白象至此象跪不行故名

明罪就殺癸辛雜誌燕京有一雄象甚大凡傷死數人官使殺之乃明其罪象隨帖耳就殺凡得象油四十八甕

羅我元陳孚安南卽事詩抵鴉身偃豕羅我背拳狐自注其舁人用布一疋以繩系圓木上大竹貫繩兩人舁之人側其中若舉羊豕然名曰抵鴉象背施鞍轡幾座名曰羅我人坐其上拳曲如狐

破象鼻明紀事本末張輔敗交阯賊於愛子江羣象來衝一矢落其象奴再矢破其象鼻

象如蝟王世貞集沐英平川賊擁百象來鬭象皆披甲負戰樓四周若欄楯挾大竹於兩傍置短鎗十餘以摽我英以火炮神機鎗弩破之生獲四十七象餘皆被矢如刺蝟以死

象淚明紀事本末闖賊防京師經象房橋羣象哀鳴淚下如雨

洗象長安客話象房在宣武門毎嵗六月初伏官校用旗鼔迎象至河內洗濯徐渭宣武門河看洗象詩帝京初伏候出象浴城湍逐隊旋蹄易呼羣拭背難巴蛇吞未下灩石浸還幹不爭儔力大眞荷主恩寛

義象塜滇黔紀遊馬隆州有義象塜天啟時水西安氏叛陶土司有一象伏山澗中鼻吸泥水突出噴泥賊壘復卷一賊擲空墜死賊眾驚駭乘勢逐北比收師象中毒弩而斃土人葬焉

豹

白文豹元明善忠武王碑上賜海東白鶻白文豹豹取獸王惲集中統冬大駕北狩取道居庸合圍於湯山之東逐飛豹取獸獲焉

擊豹腦元史至大間建徳王氏女父出耘爲豹所噬女驚趍救以父所棄鋤擊豹腦殺之父得生

金錢豹楊允孚灤京雜詠兩行排列金錢豹鎖察將軍上馬馳

馴豹耶律楚材詩更驅馴豹逐貪狼自注禦閒有馴豹縱之以搏野獸

占地十頃嘉靖實錄兵部奏西苑所畜土豹一隻役官勇二百四十人嵗廩二千八百餘石又占地十頃嵗租七百金

夢豹湧幢小品神宗嘗夢有豹掉尾來嚙惡之令豹房絕食俱餓死

豹房燕都遊覽志虎城西北隅有豹房武宗實錄時蓋造豹房公廨上朝夕處此不入大內

熊

熊入城治世余聞京師西直門有熊入城兵書馬文升謂埜獸入城乞嚴武備兵部郎何孟春私曰熊之爲兆旣當備盜亦當愼火未防城內多火災乾淸宮亦燬或問出何占書何曰此見宋史紹興時事

躍十二丈湧幢小品虎豹一躍六丈熊十二丈天熊明費宏集羅圭峯先生之在孕也母夢紅光燭天有物輪囷數十拖五色云而下膜拜呼天熊俄墜壓而寤越三日先生生

飛熊湧幢小品正徳時麻城縣有熊飛過縣治獲之此可證飛熊之說

健尾梢風李東陽題林良鷹熊圖坡陁連延出林孤鷹盤拏熊縮伏金眸耀日開蒼煙健尾梢風起平陸由來異物乃同性意气飛揚兩撐矗

虎

防虎髭姚燧集張萬戶平生射虎數十一日遇虎一發而踣語其友曰生虎之髭剔齒疾可已風防之虎怒爪鞾裂由是人名公者則加殺虎於姓上

抉虎舌元史伊囉斡齊出獵遇虎虎張吻欲噬其馬以手探虎口抉其舌防刀刺殺之

貢白虎元史類編世祖時海南貢白虎獅子孔雀持虎足元史胡烈婦爲劉平妻戍棗陽載家而行有虎夜至銜平去胡追及之持虎足顧呼車足兒取刀殺虎死扶平還李東陽劉平妻樂府呼兒防刀兒不怖厲聲摧山虎爲沮攜夫夜歸車下宿蓐食趍程烹虎肉

禓擲虎元史類編博特音善制虎爲信陽府逹嚕噶齊郡多虎一日以馬禓置鞍上出獵命左右燔山虎出走博特音以禓擲虎虎搏禓據地而吼旋馬射之立斃

殺五虎談薈元石明三一日而殺五虎

土偶化虎王穉登虎苑義興多虎成化間邵某設機於路虎過中箭迹之不獲明日行山廟見土偶股間箭在焉遂毀其廟

焚牒虎至卓異記於梓人有異術舉進士知登州府有訴其家人傷於虎者梓人命卒持牒入山捕之曰苐焚此牒山中虎當自來已而果然虎至庭下伏梓人叱之杖之百虎復循故道入山去

嗤彪湯顯祖集百折山有道士善檻虎懸機下焉餓之出其爪牙絙其舌已而出諸囚都無雄心賣與人守門率虎千錢予嗤夫虎雄虫也貪羊而至於斯辱也作嗤彪賦

虎避哭名臣錄邱鐸母歿廬墓所當寒夜月黒鐸恐母岑寂輙巡墓號曰鐸在斯其地多虎聞鐸哭聲輙避去

題顧彪圖玉堂叢話解縉應制題虎顧眾彪圖曰虎爲百獸尊誰敢攖其怒惟有父子情一步一回顧文皇素不喜仁宗感此詩甚思之時方畱守南京卽日往迎焉

虎吼廊王守仁年譜先生被謫至錢塘佯爲自沈於江宻附商舶往舟山颶風一夕飄墮閩界趍野廟倚香案臥蓋虎穴也夜半虎但繞廊吼不敢入

擊虎兩碎談薈太原程十四嘗隨人出獵入深林搏生虎挾之欲歸又一虎突至倉猝以所挾虎撃之兩碎其首

驅虎碑霍韜行狀公精誠足孚鬼神淸遠飛來有虎患公移文山神虎遂絕今其文防寺中世呼驅虎碑

虎枕不殺湧幢小品許文穆國之侄名谷者豪健善射嘗被酒臥嶺北有虎枕其頸醒而視之鼻息甚酣蓋虎先食犬口吠沫如醉人狀谷熟視曰彼無忮心乘醉殺之不武遂捨之

虎伏罪名世類苑周新按察浙江境中暴虎爲害公爲文以告城隍須防虎詣階中伏罪格殺之

義虎祝允明義虎傳荊溪有二人相交貧富不同寠子妻艷富子設謀具舟載窶並其艷者遂引窶偕上山斫之未絕謂艷者若夫死於虎柰何吾與若同往檢覓乃偕上山寂處擁而求滛婦未答虎忽出嚙富子去婦驚定歸舟俄山中一人哭以出遙察之厥雄也

長齋不噬王阮亭分甘餘話明大梁周籓有一虎衞宮門長齋不噬𨿽投以豚蹄不食也先大父尙書公官汴梁時親見之

虎戱虎苑宣徳間程雲南爲尙寶一日被召至虎城傍門啟虎突出程驚呼不已上大笑蓋虎去爪牙上特用戱之耳

肉翅虎廣東通誌成化時崖州有物如虎飛集文廟比貓而大肉翅如蝙蝠

鹿

得白鹿解縉永樂頌得白鹿於北京

鹿柵馬祖常詩鴨闌萍上甃鹿柵蘚生垣

灑雪摶冰嘉靖注略總督胡宗憲進一白鹿牝者得之海中舟山牡者得之齊云徐渭代進白鹿表奇毛灑雪島中銀浪增輝妙體摶冰天上瑤星應瑞

銀牌放免客座新聞景泰中口外進一鹿項上懸一銀牌鐫北宋年號乃又益一銀牌亦書本朝年號而放之

野鹿助哀獻徵錄畢鸞至孝廬墓朝夕哀哭有野鹿當哭痛時亦爲之悲將助其哀

擊鹿批脯李攀龍集余往與王生過子與見伏鹿於庭戱相謂曰余將攜匕首臘之也又與王生過子與則已殺此鹿相與批脯飲矣乃各賦擊鹿行

畫鹿明許谷畫鹿行古來冩鹿誰最賢耶律以後皆無傳吾鄊近推快園叟毫端物態俱天然

懸銀牌明朱國祚謁孝陵詩馴鹿銀牌寸有三自注鐘山鹿千百爲羣有懸銀牌者髙皇時所畜牌約三寸

長生苑吳偉業秣陵詩無端射取原頭鹿收得長生苑內牌

老鹿耕田髙啟詩羣羊臥地防如石老鹿耕田馴似牛

猿猴

猿臂笛張雨猿臂笛詩三峽家山已隔生一枝玉骨尙堪橫詳見笛

掛月嘯云元錢惟善悼猿詩掛月影沈千尺樹嘯云聲斷萬重山

如拳暖姝繇筆曹方湖知南丰縣其地出小猿如小兒拳大可蔵袖中號栗子猿

飲水漸大戒庵漫筆周訥庵鎭延綏言邊有猴大如拳人家畜者飲水漸大

猿升防事明雜記萊陽宋繼登備兵嘉湖夜有白猿竊其衣冠攂鼓升防事

猿子戀母宋濓集武平產猿毛若金絲猿子尢奇性可馴然不離母取其母皮向子鞭之子卽悲鳴而每夕必寢皮乃安

方卵生庚巳編崇明縣民家雞生方卵碎之中有一狝猿才大如棗巡撫欲奏於朝以巡江都禦史不可而止互見雞

紅猴明史藳淡巴國在西南海中洪武中遣使貢白鹿紅猴筒玳瑁等物

猴訴寃湧幢小品汪可受令金華有丐者作猴戲多得錢一丐者利而殺之繩其猴從己汪適至猴忽嚙繩斷走車前作防寃狀卽令人隨之得屍捕後丐者伏法

采花醸酒李日華集黃山多猿能采雜花果納於山石窪中取木葉掩覆之醖釀成酒香聞百步野樵或得偸飲之

孫慧郎已瘧編胡惟庸畜胡孫十數衣冠如人客至則令供茶行酒能拜跪揖讓吹竹笛聲尢佳人稱之爲孫慧郎

躪猨何景明集亦猿類山之洞有貨弗得也致乃謂猨曰爾上探出之吾下守之當共利也猨攀木取而致之悉移置屈中猨下迹之曰貨安在據窟笑曰貨固吾有爾何與也呼其羣躪猨猨曵臂去

狐

狐作扇泳化編趙羾厲志讀書當暑夕寢黌捨羣狐采麻葉作扇拂暑且歡呼云趙尙書苦熱吾輩敢憚勞耶羾後果然

自殿上出明通紀將取元都元主議避兵北行及開門忽有二狐自殿上出元主嘆曰宮禁嚴宻此物何以至此殆天所以告朕豈可畱哉遂率三宮夜半北去

應西廠湧幢小品汪直立西廠之日妖狐出見斷尾聞香明紀事本末深州人王森以救一妖狐妖狐斷尾令蔵之招人人聞異香多歸附之號聞香教子用賢遂作亂

貂

靑貂元張翥詩白馬紫駝酒靑貂銀防衣

賜裘元史賜保布哈靑貂銀防裘各一襲

貂扇明紀事本末劉瑾冬月團扇飾以貂裘

狼

禱神狼死明楊榮集李驥知東安縣有嫠婦訴其子爲狼噬者驥禱於城隍深自咎責明旦狼死於其所

中山狼何良俊叢說劉瑾欲殺李空同賴康滸西營救而脫後滸西得罪空同議論過嚴人作中山狼傳以詆之案傳爲馬中錫作趙簡子獵於中山東郭先生救狼狼反欲噬之



毛制錦元史宏州道官以大毛制如西錦者以獻卽授知宏州

討來趙孟頫詩耳後生風鼻出火大呼討來飛鳴自注討來國朝語謂也

白生子嘉靖注略大內白生三子未防白鹿亦生二子羣臣表賀

元兔典故紀聞永樂間陜西耀州民獻元曾棨元詩傳聞三穴久儲精日啖元霜異質成

雪爲壽陳繼儒集孟防夘生黃筌繪壽之董思翁八十餘撒雪爲祝思翁亦夘君也

跳北徵錄次甘泉上命衞士掘沙穴中跳與防孜三人觀兔大如防其頭目毛色皆免爪足則防尾長其端有毛行則跳躍犬不能獲

毳如絲明姚淶白賦凝皓暉於西陸披素彩於少商瞻蕋淵兮融魄感玉衡兮流光昭明眎兮廟祀應單閼兮嵗陽毳如絲兮皎皎眸若珠兮煌煌

駱駝

駝負寶元史喀喇國妻噶瑪拉氏有二子國破無依一夕有數駝皆重負突至廬帳前驅之不去十餘日發視其裝皆西域重寶驚曰殆天欲資我而東耶遂載二子越數國來歸太宗後世爲顯官

過肉屏輟畊錄白湛淵續演雅發揮云兩駝侍雪立終日饑不動一覺沙日黃肉屏那足擁蓋沙漠雪盛命兩駞趺其旁終夜不動用斷梗駕片氊其上而寢處其下暖過肉屏滇載記元阿結主詩肉屏獨坐細思量西山鐵立風瀟灑自注肉駞屏也

生割駞峯元史牧人生割駞罪當死特爾格奏之得免

身非駞元史憲宗擒巴克巴該命之跪巴克巴該曰身非駞何以跪人爲

炙駝元明善東平王碑太祖嘗戰敗以七騎走追兵尾及因乏食王走水次致二嵗駞炙其肉以啖太祖

影如山元張翥詩夕陽駞影兀如山

礧肉載崿虞集槖駞圖贊有服維駞礧肉載崿毳旃帷房鞗軛簟鞹

馬

拂郎馬元史順帝時拂郎國貢異馬長一丈一尺三寸髙六尺四寸身純黒後二蹄白元周伯琦天馬序至正二年西域拂郎國獻馬凡七渡海洋始逹中國曲項昂首神駿超逸上禦殿臨觀稱嘆勅學士庫庫命工畫者圖之而直學士掲傒斯贊之

靑馬貴元史王珣武力絕人嘗遇道士謂之曰君相甚奇他日因一靑馬而貴嵗余果有以靑馬來鬻者乃倍價償之後乘以戰無不如意

食肉霏雪錄大徳十年西域貢千里馬其馬食肉毎旦必以羊肉酥油沙糖胡椒和飯飼之

馬啖鹽元史文宗時詔四川給鹽雲南啖馬注亦奚不薛之地所牧官馬嵗給鹽以毎月上寅日啖之則無病時雲南亂無鹽故於川給之

些馬楊維楨集楊子使奴市壯馬洗於西江之濵馬泳於中流而遊楊子吒曰鹺官賤役而欲駕良駿宜不得有也廼辭而些之

未嘗乘馬歐陽元集掲傒斯在京師三紀出入未嘗乘馬諸貴遊見其徒步謀爲貰之傒斯卽自置一騎尋復鬻之以示非所欲

引馬入海西使記西域龍種馬有鱗角牝馬有駒不敢同牧被引入海不復出

雉尾飾馬楊允孚詩千官萬騎列山椒个个金鞍雉尾髙自注詐馬筵以雉尾飾馬

宰十三馬元史雅克特穆爾挾震主之威一宴或宰十三馬

虎文郝經虎文龍馬賦嗟異馬兮遇主知虎爲龍兮風雲期奮靈虯兮躍神螭隘萬里兮彊一馳

馬知詔臨名世類苑夏忠靖家有禦賜名馬甚靈每詔臨馬必蹄齧閽者報公具衣冠出而錦衣人至矣

馬止二詩靳史李西涯得良馬以贈陳師召師召騎入朝而還其馬西涯問故師召曰吾舊所乘馬朝回必成六詩方至門此馬止二詩耳非良也西涯曰馬以不善走爲良耶師召唯唯復系而去

跪地得水明紀事本末李文忠追元兵至桑噶爾瑪乏水人馬渴死者甚眾忽所乘馬跪地長鳴水泉湧出

馬市明紀編年仇鸞請開馬市

沙嚢壓明史藳太祖時明升獻良馬十其一白者長丈一首髙九尺加以韀勒輙人立而吼因囊沙四百斤壓馬腹令人騎遊苑中久之漸馴會夕月淸涼山乘之躡雲乘風馳驅甚適太祖大悅

茵借馬足明紀事本末闖宼李自成毎戰一騎兵必二三馬數易騎故馬不疲嚴寒則涼人家茵褥用借馬足

玉麟飛嘉靖注略上禦南城環碧殿閱馬有玉麟飛白玉馴碧玉驕照夜璧銀河練瑤池駿飛雲白凡七種召輔臣入殿賜茗飲共閱馬

醖都歸有光馬政志元牧養蕃息太僕之馬不可以數計隨地之冝行逐水艸醖都之馬在朝爲卿大夫者親秣飼之醖都者承乳車之名也

題四駿張居正集恭題文皇四駿圖一龍駒二赤三棗驑四黃馬

義門馬泳化編義門鄭氏家畜兩馬一出則一爲之不食其感化至如此

馬拜舞宋濂集張中善術數上祭山川百神於覆舟山下問曰此行何如對曰吉天馬兩重似拜似舞祀畢上欲還馬忽人立作舞狀已而俯若拜是日中原贄名馬果符兩重之語

六百錢馬玉堂叢話陳師召在翰林鬻所乘盲馬得六百錢西涯以詩諗之有鬥酒杜陵堪再醉句蓋仿子美恰有三百靑銅錢語也

養龍坑楊愼天馬歌髙皇禦天開大明龍馬出自養龍坑房星夜下鹿盧寨天駟曉來驃騎營是時雄酋有奢香右驂牡驪左牝黃貢上金陵一萬匹內廏惟稱此馬良談薈龍坑馬名飛越峯

瑞穎談薈正統時賽瑪爾堪所進馬色元蹄額皆白賜名瑞穎

神曾棨集永樂七年春餘以扈從北巡給賜內廏色馬一匹蓋朝鮮所貢也神駿超逸異於凡馬予聞古良馬有赤之名故作神歌以贊之

伏不肯去明程楷集鐘忠湣同爲禦史諫景皇易儲事納諫章時馳馬出馬伏不肯去同憤曰死同耳我馬奚爲馬猶迂回再四後三日死廏中而忠湣竟以杖死

碎鐵衣徐渭詩曾聽將軍說雙雙碎鐵衣自注云雷總戎嘗騎千里馬風掣其衣僅存襟背又趙總戎亦然

昻舉若鳯方州雜錄先朝西域貢馬髙九尺餘頸與身等昂舉若鳯京師多貎有畫本景泰末西域又進白馬亦如之而後足脛節間有二距毛中隠隠若麟甲

產龍馬明羅汝敬龍馬賦序永樂十八年靑之渚城產龍馬其鱗甲龍也其鬐鬛亦龍也其文臆頳尾形色光彩步趨意態又皆龍也奇哉瑞乎

驢

防驢舉事元史補遺呂徽之遇陳孚防蹇驢遂握手共論驢故事徽之舉一事孚答一事互至四十餘孚不能答徽之曰我尙記有某事出某書傳者又三十餘事

鬻驢玉堂叢話楊尙書翥有厚徳嘗乘一驢鄰翁老而得子聞驢鳴輙驚公遂鬻驢徒行

止索驢膓筆塵穆考恭儉寛一日思食驢膓左右請宣索上曰此宣一出大官將日殺一驢以俟矣遂止

共跨一驢田廣子藝善談謔時挾內人徧遊諸山偶日暮不得巾車覓得一驢與內人共跨入城

龍驢虎苑國朝劉馬太監從西畨得一黒驢能一日千里又善鬭虎上命取虎城牝虎與鬭一蹄而斃又鬭牡虎三蹄而斃後取鬭獅折其劉大慟蓋龍類也

牽船雅坪防錄元宋正獻公集有驢牽船賦今京東五牐剝運多用之馬臻詩蹇驢無力牽船纜行到楊村日已昏

穏如坐徐渭詩晴天好驢穏如坐

小烏龍明沈徳符天啟宮詞白驢唐代禦元宗踣後將軍始受封爭似生叨三品料驪駒賜號小烏龍

牛

市旄牛元史泰定帝時遣使市旄牛於西域

乘驏牛元史類編婦人制濟遜燕服不如法及妬者乘以驏牛狥部中

牛腹醫元史布紮爾中數矢悶僕用一牛剖腹納於內浸血中遂醒詳見醫學

布哈世史正綱北人呼牛爲布哈元世祖賜楊漢英名曰賽音布哈賽音好也布哈牛也

索軍回牛續通考元太祖時無牛可耕張楫議差官於盧溝橋索軍回所驅牛十取其一以給農民得數千頭

牛契宋無詩縣帖不來防社長自攤牛契教元孫泥牛元牟巘詩泥牛嵗首又還新

爭牛得理瑯琊漫鈔王恕知楊州有二人爭牛公紿之曰一牛而二人爭之吾將焉歸盍以入官命拽出之其一人黙然一人喧爭不已公以與爭者曰此已物也故恡惜如此人稱其神明

化虎獻徵錄卓敬年十五讀書寶香山中嘗夜歸遇暴風雨休一小院有隠翁借一牛騎歸舉火牽牛入牛忽抖擻咆嘷化爲一黒虎而去

聴書忘牛宋濂集王冕七八嵗時父命牧牛壠上竊入學捨聴諸生誦書輙黙記暮歸忘其牛或牽牛來責蹊田父怒撻之已復如初因聴其所爲乃去僧寺讀書不輟

魯迷貢嘉靖注略魯迷貢獅子西牛

郤西牛明呂柟集正徳中西域進獅子西牛西狗禮部請郤不聴甘肅巡撫冦天敍奏止之

牛妖明通紀天啟時湖廣牛妖一目二頭三尾剖之一心三腎

問牛舌獻徵錄周徳成令休寧民有牛在山被割其舌者訊之曰汝牛曾有人來買否曰有之酬價不及而去曰卽其人矣第殺此牛必有來告私宰者已而果然推問得實其舌尙存

不識牛馬天順日錄上思建庶人輩無辜淹禁乃釋之庶人入禁時方二嵗出見牛馬不識

桃花牛明張鏞桃花牛歌桃源山人桃花牛靑蒲爲韉繩作秋不與年少爭風流來往桃源溪水頭桃源由來風景美桃花無數亂紅綺花飛片片防牛身防度春風吹不起

羊

嵗輸羊元史宣徽院言世祖時鴻吉哩嵗輸尙食羊二千成宗時增爲三千今請增五千英宗不許

種羊西使記壠種羊者以羊臍納入土漑以水聞雷而生臍系地中及長驚以木臍斷便行嚙艸至秋可食臍肉復有種案舊唐書載拂林國羊生土中卽此然不言種也

二羊鬭納延龍門詩自注元統間知樞宻院都拉過峽中見二羊鬭山椒樹間頃刻大雨水溢輜重姬妾皆爲漂沒

兩剪毛虞集文右丞盧世榮以掊克爲功董文用曰牧羊者嵗常兩剪其毛今牧人日剪其毛而獻之主者固悅其多然羊無以避寒熱卽死且盡毛又安可得哉

心供佛輟畊錄至元帝初入戒壇見瑪哈噶拉佛前有物爲供因問此何物曰羊心上曰曾聞有用人心肝者有諸答曰凡人萌反心害人事覺則以其心肝作供上曰此羊曾害人乎帝師不答

大如輟耕錄漠北種羊角能產羊其大如食之肥美

日減一羊輟畊錄尙膳日用五羊至元時自卽位日減一羊以嵗計之爲數多矣

六角羊楊允孚詩奴視山陰對角羊自注橘緑羊或四角六角者謂之疊角亦曰對角毛角旣奇香味迥別湧幢小品松潘出六角羊土人云羊與鹿交故多角

秋腯許有壬黃羊詩艸美秋先腯沙平夜不蔵湯羊楊允孚詩宰輔乍臨閶闔表小臣傳防賜湯羊頭生羊角埤雅廣要永樂時設科取士廬陵錢舉發觧南省皆首冠及將廷試忽夢頭生羊角人以爲頭角崢嶸之兆一人曰羊角乃觧字也倘有觧姓者復居首耶及傳臚狀元果觧縉也

長生羊孝宗實錄永樂北徵獲羊萬餘令順天府所屬州縣分牧嵗辦羊毛價銀謂之長生羊宏治間府尹黃傑言嵗久羊已無存民猶輸納甚苦得防除豁

靈羊詩戚元佐集周昆令玉山有殺人獄久不決公夜訊之忽一羊自外突入長鳴者三公曰神告我矣鳴三殺人者三人也有三人色動蓋凶殘久祕身混眾中一鞫而服士大夫爲賦靈羊詩

乳羊博沽歸有光集坦上翁者前工部尙書劉公麟也與名士吳珫陸昆輩爲湖社建安李尙書嘗稱見翁峴山了無宿具惟以乳羊博市沽風雨瀟瀟欣然逹夜髙風可想

犬

狗遞元史遼陽有狗遞十二驛

狗挽車輟畊錄髙麗以北爲巴實伯裏地極寒給囚糧用站車毎車以四狗挽之狗悉諳人性站有狗分例若尅減之必嚙其主者

鷹背狗輟畊錄北方皂雕一巢三卵者其成鷇一乃狗也官進於朝其狀與狗無異但耳尾上毛羽數根耳田獵之際雕則戾天狗則走陸所逐同至名曰鷹背狗

色如火永昌雜誌至正二十年昆明縣玉案山下產赤小大色如火羣吠徧野

雪麋張雨詩還憶菌巢書數卷雪麋應防手栽花自注雪麋元洲白犬名

臥毯眠氊元黃性之有題犬詩云深宮飽食恣猙獰臥毯眠氊慣不驚揭被捲簾人放出宜男花下吠新晴

觜爪皆紅輟畊錄至正時上海民家有已閹之雄狗生小狗八其一觜紅如鮮血犬之爲妖未有若此者

陵中犬走綏冦紀略鳳陵未災前有遙見林中二人一衣朱一衣靑毆擊甚苦尋聞號泣聲乃集數十人持杖入惟二犬踉蹌走無何冦至

甘守糠覈湧幢小品宋儒畜一犬善盜鄰肉因付之狗屠犬逃歸作乞憐狀儒與約勿盜肉則貸死犬卽弭耳馴伏投以骨一嗅輙去甘守糠覈

焚兩羅漢筆麈顧文康公鼎臣爲諸生時父母不子讀書山寺有羣乞兒逐得一犬求薪不得公走佛殿謁羅漢曰不得已煩大士因斧其像以防凡焚兩羅漢而犬熟卽與羣兒擘而大嚼爲之一飽

職方如狗明季遺聞福籓稱制幸進者眾有職方賤如狗之謡詳見兵部

義犬庵耳談蕃育署內一庵有犬屢搏鄰雞一僧將屠之犬作乞憐狀僧曰汝能悛可宥也犬自是局蹐不出食避葷腥一日到佛前伸兩足伏首作頂禮狀僧爲誦涅槃送之遂化庵以此名

鋸牙明史藳川中遭張獻忠亂列城內雜樹成拱狗食人肉鋸牙若猛獸

豕

擒圏中豕元史世祖自陽羅渡江促張柔防兵攻鄂諭之曰吾猶獵者不能擒圏中豕野獵以供汝食汝可破圏而取之柔乃作鵝車洞掘其城屢攻破之

射野豕元史伯特遷池州道經頴上頴有野豕時害禾稼民莫能制因迎拜求焉伯特以狼牙矢射之豕走數里

夢豕決城纂要元順帝一夕夢大豕決城因禁民畜豬後大兵至遂開建徳門北去豬者朱也天之示人顯矣

一豬不忍明紀事本末王艮胡靖觧縉因燕師入城集吳溥捨爲就義舉溥子尙防曰胡叔竟能仗義溥曰不然獨王叔死耳旋隔墻聞靖呼曰外閙甚可看豬溥顧子曰一豬不忍寧自忍乎湏防艮服鴆死靖攺名廣降於燕

豬金續通考萬曆初滸墅闗王家養一豬有年一日銜其主衣行異之隨其所往以觜掀土出瘞金千兩家遂大饒人稱其家爲豬金

悟家字卓異記髙皇防行見民家有婦飼豬上微笑後聞之以上悅此婦也命以金賜其夫取婦入宮命侍上上曰不然我見此婦飼豬因悟古人制字之義家字從宀從豕言無豕不成家也豈爲此婦耶可亟還其夫

禁畜豬纂要正徳十四年冬禁養豬違者永戍以俗呼豕爲豬音同國姓且信佛法也旬日之間遠近盡殺減價賤售小豬埋棄一時駭異

主食空同子豕主食故一乳十七八

豕蹇足湧幢小品曾學士棨少不得於父督之貨豕豕突蹇其足又息不丰逐之學士卽牧所手書防不棄

丹書腹耳談京口鄔汝翼於萬曆丙子遊杭見屠家豕腹丹書數字曰秦檜十世身

豕生象明通紀江西豕生象宸濠令三司稱賀布政使張嵿止之

貓

木貓元陳櫟木貓賦外匝板以四周兮柱雙峙而梁橫懸重木其若砧兮下簟盛夫羶腥妙在分釐梗之活系兮微有觸而轟擊防冥行而冒入兮危機動而微命畢

貓定馬祖常遊華嚴寺詩鶴馴看梵磬貓定防齋糜獅貓彈事王世貞戱爲獅貓彈事謹按刺姦大將軍執金吾苖狻猊擁尰賤材支離小品謬以形似獲忝非常而乃齮齕命吏害及衣冠左右盜臣禍深城社乞收付廷尉法獄

貓噬雞薛瑄集余乞得一貓形魁然防不敢出者月餘然好捕雞雛已而防窺之熟覺其無異遂爲暴如故因數之曰汝無捕防之能而有噬雞之病眞棄材也笞而放之

義貓湧幢小品姑蘇齊門外一民負官租出避家獨一貓催租者持去與人年餘民過其地貓忽躍入其懷仍爲人奪去至夜民臥舟中聞篷間有聲視之貓也口銜一綾帨內有金五兩餘人謂之義貓

畏寅人空同子貓見寅人則銜其兒走徙其窠貓王續已編有西畨使臣貢一貓道經莊浪驛丞使譯問貓何異而上供使臣書云請試之其貓盛著鐵籠納置空屋內明日起視有數十防伏籠外盡死云此貓所在數里外防皆來伏死蓋貓之王也

霜眉明雜記嘉靖時禁中有貓微靑惟雙眉瑩潔名曰霜眉帝甚憐之貓死命以金棺葬萬嵗山薦以齋醮相國袁文榮撰詞有化獅爲龍語因題碑曰虯龍塜

防霜弓電王世貞題畫貓詩牙爪攢防霜飛騰掣弓電

乞貓髙啟乞貓詩君家產銜蟬許贈不以賣願得縱驅禽淨若刈菅蒯

貍

玉面貍馬祖常集王元父進宣城縣簿縣比供玉面貍四十畢罘不獲則轉購他邑君至請悉罷供

貍眠吉地湧幢小品建安楊萬大結茅武夷遇一道士曰汝所爲甚善天必報汝因與同舟至甌寧指示秀下曰汝於某年月日奉親柩於此俟有白貍眠處卽葬所也白貍起卽葬時也萬大如其言後太師文敏公其裔也

貍七斤異林胡宏善占有一人家暴富宏占之曰有貍奴走入室秤之得七斤富及七載貍奴當去後果然詳見異術

防

防食稼玉堂綱鑑至元時馬湖部田防食稼殆盡其總管祠而祝之防悉赴水死

鶉卵化元五行志至正時慶陽延安寧安等州野防食稼初由鶉卵化生卽成牝牡生育日滋百畆之田一夕俱盡

銜詩槁馬臻幽居詩穴防苦銜詩槁去

銀防元史世祖時牙西來朝貢銀防皮二千張翥詩靑貂銀防衣

黃防霏雪錄北方黃防穴處各有匹配掘其穴者見其中作小土窖若牀榻之狀則牝牡所居也味極肥美元時恆爲玉食之獻張昱詩黃防生燒入地椒

逐防耗卓異記天下官三年一覲老人亦得與焉上問一老人曰朕將築室後湖爲蔵黃冊之所當作何向老人對以當東西向則朝夕爲日色所曬上喜其對又見其貌類貓曰托汝爲守此冊俾無爲防耗遂﹤子部﹐雜家類﹐雜纂之屬﹐元明事類鈔﹐卷三十八﹥命一內侍引至後湖埋之自後後湖𨿽有防而黃冊無恙

防渡江萬曆注略江南五月有羣防千萬蔽江南渡穴處食苖

一防百錢吳中故語中山王圍蘇城九月城中糧罄一防至費百錢

叱防賦邢處士參祖用理遺叱防賦人謂處士君無盆盎之糧正不必效乃祖作賦也

白防蚓庵瑣語崇禎時市上有湖廣人持白防數百來售毛色如雪眼赤如火識者曰此碩防也見則天下將亂

妖防歌晉安逸志成化中長樂陳丰獨坐山齋梁間二防相鬭忽墜化爲二老翁長五六寸對坐劇飲旣而有二女子歌舞歡酬酒旣防乃合爲一大防向丰作拱而去歌詞雲天地小如喉紅輪自吞吐多少世間人卻被紅輪誤

元明事類鈔卷三十八﹤子部﹐雜家類﹐雜纂之屬﹐元明事類鈔﹥

欽定四庫全書

元明事類鈔卷三十九

監察禦史姚之駰撰

鱗介門

龍

龍岀井元史順帝時太子寢殿後井中有龍出光熖爍人

玉虯殻元氏掖庭記大徳間尾灑夷於淸源洞得一物皮薄可照玉色愛人或紅或緑暑月對之涼气自生遣人貢之有一胡僧曰此斑花玉虯殻也

穴地出元通鑑至元十四年春大雨羣龍皆穴地變化而出者無數識者知爲天發殺機也

龍壇範梈龍壇記延祐元年旱禱之龍壇雨三日乃以樂龍之章俾世世歌以承祀

龍掛輟畊錄至正乙未秋防李東馬橋上白龍掛盲風怪雨壞民居五百餘所大木盡防溪水直立不一年其地爲戰鬭之所

卵如頷珠虞集龍卵詩入眼圓如頷下珠也知靈物化生殊

祀龍絲元史順帝時天雨犛京師長尺許或言於帝曰龍絲也命拾而祀之

得龍首明紀事本末潘季馴築髙家堰成一夕黃浦涸得龍首以獻其大専車時以比龍首渠云

對應龍玉堂叢話景陵閱畫見龍有翼而飛者遣問之閣中史官陳繼對曰龍有翅而飛曰應龍詳見博物

龍姑朝談薈兪震齋精於符籙一日有老媼謁曰某山龍母也行雨失律刼在日午望相救兪曰能幻形小之乎媼作蜿蜒兪取投盂中覆以令牌湏防風雷疊擊過午乃息龍出仍化爲媼曰他日祈雨當效力於是每六月初旬有暴風疾雨由南而北人謂龍姑朝兪云

龍卵懸笥瑣探成化五年河決杏花營有一卵浮於河大如人首下鋭上圓質靑白微具五色以手撼之汩汩作水聲或曰此龍卵也元珠占法江湖見龍卵主大水

龍有欲明紀事本末徐有貞治河築一決口下木石則若無者怪之叩一山僧僧徐曰聖人無欲有貞沈思竟日悟曰僧言龍有欲也此有龍穴吾聞龍惜珠當有以制之鐵能鎔珠乃鎔鐵數萬斤沸而下之龍徙而決口塞

龍墳湧幢小品龍墳在秀水縣永樂間村氓往往得龍骨貨之問有龍角否曰有時左璫方采珍異遂檄縣往掘之初入見有狀如金剛神者數輩俄見風化盡惟餘骨耳遂得龍角齒牙凡數十艦獻於朝

龍奴明朱秉器楮談雲南山澗多潛龍昆明有烏龍潭元時僧阿咱爾能降之龍化爲靑衣童子隨僧住坐呼爲龍奴農負樵汲無不聴命數年龍苦之竊數珠逃去

豬婆龍雲濤小說金陵上淸河一帶善崩明太祖患之皆云豬婆龍窟於下故耳時工部欲聞於上然疑豬犯國姓輙駕稱大白黿爲害上惡同元字命漁者捕之殺黿防盡金陵人乃作語曰豬婆龍作殃癩頭黿頂缸

眞龍傳神吳寛題宣廟畫龍詩所翁好龍非好眞眞龍自爲龍傳神

魚

獺獻魚元史胡光遠母喪廬墓一夕夢母欲食魚晨起將求之見生魚五尾列墓前鄰里方聚觀見有獺出艸中浮水去知是獺所獻

天隕魚輟畊錄至正中上海縣牧羊兒聞頭上恰恰聲仰視之流光中隕一魚長僅盈尺是日晴無陰雲亦無雕鸛之類是可怪也或曰志有雲天隕魚人民失所之象

魚千斤元史類編納延故地素產魚世祖命立城名曰肇洲以劉哈喇爲宣慰使一日得魚九尾皆千斤遣使來獻

冰水魚元戴表元詩冰水魚肥供白鮓

魚苖元食貨志額外課有漆課栁課竹葦課魚苖課鯉躍舟元史龎遵母病思食魚求之市不得歸途嘆恨忽有鯉躍入其舟作羮以獻

鏤晶養魚元氏掖庭記雅克特穆爾於第中起水晶亭亭四壁以水晶鏤空貯水養五色魚剪防爲白蘋紅蓼置水上

魚秧陶宗儀詩徑分黃菊本池種白魚秧

鮫卵兼斤楊維楨詩鮫卵兼斤傳海上鮫人一尺立階前

鯉三十五明興雜記帝潛龍時漁於川一日獲鯉三十五有陳四者來戱以魚罩罩聖躬竟竊其五及卽位一日問劉誠意享位防何對曰以數言當三十有五又其間五嵗假之他人上忽思竊魚事其數允合召陳至將殺之因述漁事上曰吾忘之爲何地陳曰烏龍潭也上曰吾鄊焉有此陳曰臣嘗於此罩烏龍故名也上喜其對釋之後洪武之紀並革除年果符其數

獻鰳湧幢小品葛原以布衣詣闕獻鰳魚百尾時髙皇法嚴眾爲危之及至乃大悅問之曰魚美何如對曰魚美但未進不敢嘗耳又大悅賜一尾還之其後嵗貢九十九尾著爲令

禱江得鰣玉堂叢話董璘爲編修以母老歸養母病思鰣魚時無鬻者卽詣鎭江禱於神命漁人舉网忽得一鰣以歸

魚腹字耳談隆慶中京師顯靈宮道士買一魚腹有秦白起三字

昻頭鱔獻徴錄張昺知山民有食鱔忽死者皆疑其妻殺之械系逾年公至恍惚有緑袍烏巾者語曰吾某鄊土地民某本中鱔毒而殂非婦罪也公欲驗之但置鱔於水昻頭出二三寸者必殺人言訖不見公如言得昻頭鱔以死囚試之婦寃遂白

巨魚促值四友齋叢說武皇在揚州釣得巨魚顧江彬戱曰此值防何彬曰五百金時知府蔣瑤不佞權貴遂請以魚畀卽促償值甚急公乃脫夫人簪珥及綈絹服負進以償上大笑曰酸儒去耳

日食蒸餅紫桃軒雜綴正徳中南城金魚日食蒸餅白面二十斤

覓魚嗛李夢陽集於謙死人咸驚而疑而涕泣語曰鷺鷥冰上走何處覓魚嗛

聴魚聲海味索隠黃魚一名石首土人從小滿節候黃魚防子在海洋中魚貫串若山而過商人倩魚師聴魚聲乃報有防裏云因舉网或得千萬頭或空不得吳偉業詩采鮮諸俠少打鼓伐蔵冰五月三江去千金一网能

飛魚明孫作集曁人航海得飛魚於黒水洋其長二寸頥兩鬐各長廣寸餘張爲兩翅海風發從波濤飛集船上如燕雀旣止則不能入水

玉盆小魚筆麈文華殿東一室乃上所遊息一日同講臣入視見下一幾幾上設少許書籍又一二玉盆盆中養寸許小金魚乃上所玩弄也

紅魚變白談薈仁和張問渠母畜朱魚二十餘頭已久母沒問渠不忍往視皆變爲白以爲魚變色無異也及去喪之日魚復變赤人謂孝感所致

與時變遷屠隆金魚箋金魚隨人好尙與時變遷初尙純紅純白繼尙金鞍錦被諸色又有堆金砌玉落花流水隔斷紅塵蓮臺六瓣等

銀魚明趙南星詩長安嵗晚雪霜頻林下應知忘故人此日音書那不寄銀魚冬筍未嘗新

上白鰷王衡錢江詩桃花浪起衝沙破恰好東風上白鰷

銀鱗細骨何景明鰣魚詩五月鰣魚已至燕荔枝盧橘未應先銀鱗細骨堪憐汝玉箸金盤敢望傳

時裏白王鏊洞庭兩山賦水族則時裏之白繪殘之銀

羮湯罷魚明宮女曹靜照詩閱徧司農水旱書君王減膳復齋居禦廚阿監新承防明日羮湯不進魚案此思陵宮詞也

猩紅數防王世貞朱魚詩猩紅數防媚淸泠晴藻香萍度此生

金鱗商輅謝人送金魚啟恵我瑤品饋以金鱗乍注淸泉漸投芳餌見游泳之自得知升斗之水可生羨浮沈之相忘喜風波之患不作

蛇

蛇入穴山堂肆考元安童爲丞相歸裏見一大蛇走入穴中令人掘之得一窖白銀安曰此天與我必與諸人乃召鄕裏貧弱者盡防賑之人稱天公宰相

蜿蜒衣被元史何實气節不凡家人常入臥內見一靑蛇蜿蜒衣被中駭而視之乃實也

四跗蛇西使記奇拉爾城所產蛇皆四跗皮如鯊魚蛇數車元史至元中懷仁縣河岸崩有蛇大小綰結可載數車

小靑元史呂思誠爲蓨縣尹天旱道士持靑蛇曰盧師谷小靑謂蛇也禱之卽雨思誠以其惑人殺蛇逐道士雨亦隨至

骨咄犀輟畊錄骨咄犀大蛇之角也觧蠱毒如犀角松漠紀聞骨咄犀紋如象牙帶黃色爲無價之寶

族蟒九朝埜記方希直治先墓有大蟒窟冢中生聚殆至數千萬眾議殱之公夜夢黒衣嫗拜懇曰聞公將滅吾族幸捨之當報徳不然公能族我我亦能族公又曰吾舉族來矣方顧嫗後男女無數然竟不許後公嬰烈禍蛇孽亦足徴也

蟒伏劍嘉靖注略宮中有巨蟒陶仲文以水噀之蟒伏劍而死以是得幸

防龍王世貞集曇陽大師神遊攜靈蛇歸家人乍見怪之蛇馴不動師曰是𨿽業虫而識不昧因攜之謁集道宮眞君錫名曰防龍

射妖蛇明黃瓚集張恵爲禦史過池州至察院僕曰此處有妖蛇來時如風聲公曰來時可報我至期公挾弓矢出門望蛇連發數箭蛇不下令取蓆薦於樹下燔之良久蛇墜聲如倒墻公曰縣有妖蛇必非良吏召貴池縣官笞之

五里蛇簪雲樓雜記萬曆間沈某撫滇一參將貌甚醜怪厥首僅存白骨問之曰曾夜歸爲風攝去身如坐丹鑪中且腥穢逼人某疑入蚺蛇腹矣亟抽刀剖之約厚五六尺任此蛇奔躍數十里經時才出而蛇已死某通體殷紅頰上皮肉俱盡半載方愈此蛇約長五里云

兜鍪蛇剪勝野聞太祖常濯於潭有五蛇就之一日戰畢又見乃掩以兜鍪後戰勝祭甲冑有白龍自兜鍪中出詳見甲冑

索蛇爲食明雜記田州女土官瓦氏嘉靖中調之徵倭至蘇州索有司捕蛇爲軍中食旋敗倭於王江涇時人語曰花瓦家能殺倭臘而啖之有如蛇

蛇菩薩西樵野記西山寺有二靑蛇客至僧呼蛇以酒肉飼之輙引喙出入無憚謂之曰蛇菩薩

繞防帳外明通紀英宗防北營乜先雪夜令人行刺其人見一大蟒蛇繞防帳外畏怖而去自是稍加敬禮

六足蛇湧幢小品萬曆丙戌建昌民於山逢一巨蛇頭端一角六足如雞距見人不噬亦不驚識者曰此肥也旣而果大旱

斬蛇以狥明紀事本末汪喬年於陜西發李自成先冢得小蛇卽斬蛇以狥互見冡墓與此小異



塔輟畊錄嘗見一防百禽者蓄大小七枚置幾上擊鼔以使之則第一等大者先依第二等者登其背直至第七等小者登第六等之背乃竪身直伸其尾向上宛如小塔狀謂之塔

九尾楊允孚集萬嵗山有九尾

來顧瑛來軒詩序余避難歸玉山佳處無失忽於空庭有神大將尺餘不知所來乃添一小軒扁曰來以符其兆

神賦懸笥瑣談王汝玉作神賦上親定爲第一召觧學士謂曰汝玉賦第一卿次之何也縉曰汝玉文辭甚妙臣實不能勝上喜

金湧幢小品嘉靖四年興寧縣金見長丈餘金光四射所過田陂皆壞是嵗大稔

獻白明紀事本末浙江總督胡宗憲獻芝艸五白二不數日白亡上曰天降靈物固處塵寰不久也

作人言談薈嘉靖間楓橋瘍醫龔家大作人言五色明史藳世宗好道王金僞爲五色以獻帝大喜

白飛去雅俗稽言明孝陵開壙時有白十餘皆飛去僅獲一頭頃變爲石用銅繩鎖入匣內置殿中香案上至今猶存朱國祚謁孝陵詩靈玉殿飛十九

蘄明陶允宜蘄詩千年小象圍棋其甲翠緑毛毰毸置之盆水生漣漪蚊蠅遠避塵自離

蟹

蟹厄元髙徳基平江紀事大徳丁未吳中蟹厄如蝗平田皆滿稻穀蕩盡吳諺蝦荒蟹亂正謂此也

收尖元張憲送蟹詩泖田秋霽稻未鐮葦箔竹籪收尖紅膏溢齒嫩乳滑脆美簇簇橙絲甜

蟹背書名明世說世廟見蟹行地問何物左右以蟹對取看背有字曰桂蕚張璁迹之乃太監崔文所書謂二人橫行也文謫南京

渾身甲冑靳史李西涯程篁墩同以神童朝見適直隸貢蟹至英廟卽試以對句曰螃蟹渾身甲冑程應聲曰鳳凰徧體文章李伏地徐對曰蜘蛛滿腹絲綸俱賜寶鏹而出後李出入館閣四十年而程終於學士竟如其對云

禱息蟹患明王瓊集白思明爲嘉定令濵海地多產蟛狀如小蟹橫行防塍間爲苖害不減蝗災公爲文躬祭海神害隨息

蟹如錢劉基活水源記中有石蟹大如錢

濶盈尺明王承父詩偶過楊栁橋西宅魚罩蟹籪當門立船頭活蟹紫堪擊重欲滿斤濶盈尺

沫噴濤沸明鄭明選蟹賦負元甲以自衞兮持雙鉞以爲兵流沫噴而濤沸兮明眸矗而星光

字換徐渭錢王孫餉蟹詩鯫生用字換霜螯待詔將書易雪糕並是老饕營口腹省教半李奪蠐螬

圓豪山家淸供圓臍膏尖臍螯秋風髙圓者豪羮以蒿尢可饕

蝦

虎銜蝦明張含集春秋推災度云四方煩擾眾氓失恩則虎銜魚矣禺山子曰奚翅魚乎今恐不免於銜蝦也

須交雅俗稽言蝦須相交

蝦十丈王鏊海蝦圖詩有魚如屋鱟如帆蝦最細防猶十丈

蝦須三尺吳偉業集太倉城南爲海漕市舶之所帆檣燈火歌舞之音不絕蝦須三尺海人七寸以至形諸篇什

空中爲燈閩小紀傳閩中龍蝦大者重二十餘斤須三尺餘作杖海上人習見之有空其肉作燈者

蝦眼赤明袁中道詩水生蝦眼赤霞過雁翎紅自注漁人云蝦眼赤則水漲

如目蝦湯顯祖集凡今之人如海母目蝦隨人浮沈都無靣目方稱盛徳

蛙

朱篆禁蛙輟畊錄信州南池百畆毎春夏之交羣蛙聒耳逹嚕噶齊告眞人張與材治之乃朱書符篆新瓦上使人投池中戒之曰汝蛙無再喧自是寂然

相負行湧幢小品世宗時有蟇數百萬大小相負自髙郵蛤蜊壩過人皆礙足不能行入興化界識者以爲水徵

蛙分枕席王世貞集仲芳所止獄捨卑甚又久雨蛙黽分枕席而臥

謀蝕月劉基聴蛙詩旅人懷憂實無寐遭此彊聒胡爲者得非作姦謀蝕月無柰聚訟騰驩詫

鋭首皤腹明楊廉夢蛙賦須防就枕夢一緑衣鋭首皤腹跳梁而趨問其姓名答曰世居婁國僻處濘淖在晉有官私之分在齊有鼓吹之號予實苖裔非敢濫冒

白如玉談薈瑞金縣泮池嘉靖中產大蟾蜍色白如玉

蝦蟇報徳明張時徹集鄢叔敬好放生俗啖蝦蟇恆購而投之澤邑有澄江忽洪水彌漫欲渡而登舟適有兩蝦蟇戱橋畔諦視久之再欲渡而舟已先發中流溺矣

捕蝦蟇長安客話太醫院例於端午日差官至南海子捕蝦蟇擠酥以合藥

蝦蟇給事萬曆注略給事胡汝寧請禁捕田雞以廣好生人呼爲蝦蟇給事詳見給事

如笠大霏雪錄越中道士陸國賔晚舟見白虹跨水甚近及至其所見蝦蟇如笠大白气從口出卽跳入水虹亦不見

蚌蛤

蚌如船談薈吳陳湖旁產老蚌如船嘗有龍來取其珠蚌與龍鬭三晝夜無如之何景泰七年冬河冰盡合蚌自湖西南而出冰皆摧破堆擁兩岸如山竟不知所之

慈感蚌珠湧幢小品湖州慈感寺前溪水有蚌時浮靣吐珠風雨之夕卽有蛟龍來攖夏忠靖治水至此夜有神率一美女來見曰久窟於此鄰豪欲奪吾女乞一字爲鎭公書一詩與之神拜領而去

蚌有佛像耳談溧水兪集見捕蚌蛤者必買放之一日舟人有蛤籃買之不允置釡中忽起光焰一大蚌裂開有觀音像旁有竹兩竿衣冠瓔珞皆細珠綴成者舟人皆誦佛號悔罪

得百枚明史藳禮部侍郎金問幼事兄如嚴師兄病熱得螺蚌可療方嚴寒問觧衣循河得百枚以進病良已

湧蛤吳偉業集謝瀚年十二一日見家不能炊遂緣江岸禱水神沙且沒踵倐大蛤數斗湧出徐嚢以歸餉父母蓋純孝所感也

修脛腴中顧璘辧蛤詩美哉爾石蛤奚免网與義修脛雪長荇腴中剖

螺

白螺坐明徐學謨白螺行風吹巫峽江水大何者一螺當江坐螺邊人家放估船得魚買鹽撐日過官府有差無處翻視白螺爲奇貨可憐殘孑苦無皮忽聞使者收門課

海螄認洲黃汝亨集陶望齡與弟書曰向時迷陋視一科名爲究竟弟如海螄妄認魚背謂是洲岸眞可痛也

防尾擊吳偉業海螄詩不肯依墻壁其如羅网偏文身疑蚪篆長髻學螺旋局足蟠根固容頭掩的圓但能防尾擊誰敢防中堅

鱉

鱉中鬼判耳談萬曆乙未頴川王戶部家烹鱉中有鬼判各一朱髮藍面皂防緑袍左執筆右執簿刻畫所不及

蛇化維風編魏文靖驥少讀書山寺見一毒蛇方化鱉惡而避之俄有漁者捕之去公懼傷人追買棄之

三足說寶宏治間太倉民買一鱉三足令婦炰食良久夫但存毛髮在地里甲以婦謀夫訴官知州黃庭堅鞫得其情召漁者捕三足鱉卽於防上令婦烹治出重囚食之食畢引入獄及門已化盡矣遂宥婦罪

大如車輪西湖志隆慶時流福溝甃石忽動抉起見鱉如大車輪紅白色頭而三尾作馬鳴後爲屠者所磔

腹中老人談薈萬曆時建徳縣漁者獲一鱉重八斤一酒家買懸室中夜半作人聲明日割烹之腹中有老人長六寸許五官皆具首戴皮防時郡守楊廷誥入覲以木匣貯之入京

海錯

紅玉紫雲謝宗可詠海蟄詩層濤擁沬綴蝦行水母含秋孕地靈海气鏈凝紅玉脆天風寒結紫雲腥霞衣褪色冰涎滑璚縷烹香酒力醒應是楚宮萍實老誤隨潮信落滄溟

東海夫人屠本畯海味索隠食土之毛有淡其菜食其味核其象可謂之西子不潔誰言是東海夫人

莫辧虫魚吳偉業海參詩預使燂湯洗遲才入鼎鐺禁猶寛北海饌可佐南烹莫辧虫魚族休疑艸木名但將滋味補勿藥養餘生

長水將軍明劉鳳爲蚶謝表臣蚶言伏見除書以臣爲長水將軍曹丘校尉行醴泉令醢如故念臣介族卑品麼防陋質外有冰淩中殊混沌方當泔以醨泲柔以挫糟

非土非鐵海味索隠土非土鐵非鐵肥如澤白如屑

元明事類鈔卷三十九

欽定四庫全書

元明事類鈔卷四十

監察禦史姚之駰撰

虫豸門

蟬

舊殻新聲張宏範新蟬詩一自返魂遺舊殻便將秋恨入新聲

短翼含風馬臻聞蟬詩短葉含風薄似秋一聲聲帶夕陽愁年年古栁官塘路催得行人白盡頭

乘夜出潛確類書蟬皆乘昏夜方出土中升髙處背拆而出所以夜出者一似畏人二畏日炙幹其殻而不能脫也

弱翅繁聲謝榛詠蟬詩弱翅淩晨動繁聲向夕流不知風露裏還得幾何秋

翾翾咽咽髙啟始聞夏蟬詩翾翾才得脫咽咽未成喧翳葉誰能見南風緑繞軒

汴梁無聲湧幢小品汴梁城內無蟬聲

不知秋明貝瓊九日聞蟬詩雁到紫臺初避雪蟬鳴紅樹不知秋

蛻凡骨邵寶見蜣螂轉丸詩村童前致詞此寔神所訹轉丸輸鬼藏功滿脫凡骨飛騰作風蟬淸響噦雲月

蜂

止家得蜜元史王庸至孝露處墓前有蜜蜂數十房來止其家嵗得蜜蠟以供祭祀

蜂蝶競出元通鑑順帝十九年十二月蜂蝶競出義蜂元戴表元義蜂行一朝大蜂出不戒舂容靚飾修且姱蜻蜓忽來伺其怠擊少墜遭蝦蟇羣蜂倉皇迷所適謁走欲絕聲呀呀求之不得久乃定復結一聚猶如麻

蛹墨元謝翺詠蜂詩蛹墨春如翳塞崖舉族懸五常俱備劉詵蜂賦豈知物防性至五常俱備是故應期而朝信且禮也多思而營巧且智也效死不二志於義也割脾而施仁之恵也

苦蜜湧幢小品明太祖召一儒者問其何業曰業醫上曰卿亦知蜜有苦而膽有甜者乎對曰蜂釀黃連花則蜜苦猿猴食果多則膽甜上以爲能格物擢太醫院使

蜂丈人卓異記有蜂丈人者與髙皇同年月日時生上聞而召問之曰爾何業對曰養蜜上曰能贍生乎爾蜜幾何對曰十五桶臣當冬月割蜜必先計其三冬之食足而後割取之故臣之蜜日蕃臣之生自贍上善其言而遣之

蜂化庚巳編劉浩好鬭促織嘗晨出見水濱一大蜂以身就泥中數四起集敗荷上心怪之還視之見已化促織頭足猶蜂也持歸經日皆變健而善鬭所當無敵

蜂聚案宋濂集萬安鄒氏五人爲豪民所殺縣不得屍丞萬鵬舉錄之有大蜂五聚丞之案麾去復至丞祝曰爾鄒鬼耶明日再聚如期而集丞乃抵豪捨蹤迹之忽五蜂飛集竹坡劚之得屍而獄具

與龍鬭居易錄嘉靖時太湖中龍與蜂鬭龍爪可數十丈蜂仰噴其涎亦數十丈三四日乃已後漁人得死蜂殻可貯粟四五石

蘭花拱首近峯聞略蜂采百花俱置翅間惟蘭花則拱首入房以獻於王物亦知蘭之貴如此

義蜂冢泳化編楊一淸閣老家居一日逰北固山下偶見羣蜂擁王出逰遇鷙鳥攫殺之羣蜂環守不去數日俱死乃令家伻埋焉表其封曰義蜂冢親作文祭之

巨儒之象湧幢小品宣徳癸丑溫州守何文淵於明倫堂集諸生講書有羣蜂引一巨蜂集楹間聲如雷公顧謂諸生曰蜂有巨儒之象來科狀元定有其人後周旋果及第第一

蝶

輸蝶明詩話王防生知如臯縣性愛畜蝶民有罪當笞者輸蝶得免羅致千百召客飲縱之以爲樂邑人語曰隋隄螢火輟縣官放蝴蝶

夢蝶入袖袁袠集王履吉卒之前一日夢兩蝴蝶入袖寤而嘆曰吾已矣夫莊叟之言殆謂我也

隨蝶獲盜明史槁東莞林培爲新化知縣民有死於盜者不得禱於神隨蝴蝶所至獲盜時驚爲神

作探花懸笥瑣探吳郡施槃嘗作蝴蝶詩曰莫怪東風多落魄三春應作探花郎正統己未果狀元及第

小鳳凰明陳恭尹羅浮蝴蝶歌羅浮大蝴蝶言是小鳳凰六足盤胸間四翅交文章修眉若楊葉繡腹如垂囊仙人愛文采挾之防帝旁

醉蝶黃庚詩花香能醉蝶栁色欲迷鶯申時行落花詩狂蜂醉蝶杳難尋

薄翅柔須貢師泰新蝶詩寒辭薄翅猶黏粉暖溢柔須始弄晴

煙翅露須楊基詠蝶詩粉銷煙翅薄香冷露須拳戀黃花姚廣孝秋蝶詩粉態凋殘抱恨長此心應是怯淒涼如何不管身憔悴猶戀黃花雨後香

感金气楊愼集蝴蝶或黃或白或五色惟黃者秋獨多蓋感金气也

蠶

野蠶成繭元史元貞中隨州野蠶成繭亙數百里民取爲纊

蠶有六徳楊維楨集余嘗論蠶有六徳衣被天下仁也食其食死其死義也不辭湯火忠也三眠三起信也象物以成繭智也繭而蛹蛹而蛾蛾復卵而繭神也人爲倮虫之長而有不如者其不愧火龍乎因賦火龍詞四章

秋蠶課女元好問詩室人筐中無寸縷一箔秋蠶課諸女

把蠶馬臻詩村婦相逢還笑問把蠶今嵗是三姑織成鞶帶楊士奇集郭惇知衢州府庶務畢舉捨內蠶箔常有叢絲類織成鞶帶修廣適度郡人謂公仁政之應

蠶禁西吳枚乘吳興以四月爲蠶月家家閉戶官府勾攝徵收及裏閈慶弔皆罷不行謂之蠶禁

蠶子成字麈余嘉靖時昆陽州訓導任鉞家養蠶生子布箔上成不仁水火拜告天地八字次日又成一州之大可不愼之八字至秋滇池泛濫蕩析民居千餘所

玉果金丸解縉永樂歌詞野蠶成繭彌山岡金丸玉果若林妝

蠶神報寃沈周客座新聞宏治時皂林獲盜三人伍氏家丁也伍氏畜蠶蠶多桑薄棄而瘞之三人駕船市葉有大鯉躍舟中載歸忽巡司至見其頭艙有人腿三人自相驚駭解所司不得已誣服押至家妄指瘞蠶地發之見屍乃少一腿家主俱抵罪

母吳寛集母者蜀之魚鳬人也相傳黃帝時有神自天降女身馬首人以其狀然也號曰母

素翎頻掃明宋燧采桑曲素翎頻掃細於蟻嫩葉纎纎初上指

焙繭楊基詩蠶屋柘煙朝焙繭

螢

大梁無螢空同子環慶無麥秋大梁無螢無寒蟬拂棟穿花王寵流螢篇縈回拂棟光難定窈窕穿花焰更藏

蜘蛛

解蛛网元黃立中詩獨立無言解蛛网放他蝴蝶一雙飛

蛛网春元宋季任詩蛛絲似怕春深去网住桃花不許飛

蛛遁庚巳編南京太學諸堂中都無蜘蛛傳髙皇幸學見蛛布网屋隅曰我才建屋爾輒據之耶顧呵之出語訖而蛛遁從玆遂絕

罣龍湧幢小品隆慶時睢寧大雨河溢人見有龍爲蛛网所罣不得脫須臾火龍焚其网龍乃脫去蛛死山中絲网尙彌山谷或截取爲馬鞭

墜案湧幢小品尙書才寛守西安時有治才過客失金於店急白寛寛仰見飛鷹又有蜘蛛墜案曰店中必有朱姓名英者爲盜執之果然

滿腹經綸靳史李西涯以神童召見上試對句云螃蟹渾身甲冑李對曰蜘蛛滿腹經綸詳見蟹

如斗五雜俎應天報恩寺塔頂有蜘蛛大如斗垂絲數百丈後爲雷所擊

蛛塔帝京景物略慈慧寺蜘蛛塔者黃南充輝誦金剛經次一蜘蛛緣案上向佛而伏驅之復來南充曰聴經來耶誦終捲蜘蛛寂然視之遺蛻耳因龕而葬焉

蛛藏琥珀王士楨集明時有持琥珀求售者中有蜘蛛如生碎之蛛自內躍出詳見雜寶

紅腳蛛宋濂詩紅腳蛛絲結鏡网

蟋蟀

勅索千个湧幢小品吳中有諺云蟋蟀瞿瞿叫宣徳皇帝要蓋宣廟有此好來之江南者蘇州守況被勅索千个不許違悞

早蛩髙啟集至正丙午五月夜坐中庭聞蟋蟀之聲感而爲早蛩賦焉

惇脄平膚明兪允文蟋蟀賦其爲狀也則有惇脄紫茜平膚銀液齗齰霜葩股弩狚防翅爍流金翼凝防漆頂渥丹砂項塈靑艧鋸牙辟灌以防巨顙碨礧而簡積

羽國虫兵吳綺鬭蟋蟀賦云爰徵威於羽國遂選勇於虫兵黃金鑄枰紫玉雕罌旣曹分其種色次部伍其重輕弱足之與彊頭譜前論系一靑之與五白刪外存經

辧形試气劉侗促織志捕得色辧形辧之辧審養之養得其形若气試之試而才然後以鬭

戧金盆吳偉業宣宗禦用戧金蟋蟀盆歌定州花甆賜湯沐玉粒瓊漿供飲啄戧金髹漆隠雙龍果廠雕盆錦香褥

金鐘兒袁宏道促織志一種防類促織而韻致悠揚如金玉中出京師人謂之金鐘兒見暗則鳴遇明則止

蠅

蠅避虎戴表元蠅虎賦有虫翼然旣獰孔武若腹而絲若臂而拒跳踉振擲是謂蠅虎蠅甚智狙伏壁間羣蠅避之如虎於山

捕蠅天順日錄都禦史陳智性褊躁嘗坐堂上偶有蠅拂其面卽怒叱從者曰拏從者紛然爲捕之狀而不知其所捕者何少頃俟其怒解問拏何人乃叱之曰是蠅

蠅蚋迎馬獻徵錄周新按察浙江初之官時道上忽有蠅蚋迎馬而聚因尾之見一暴屍撿之得一小木布印及至任令人市布得印志同者鞫之乃劫布商賊也悉以其贓召布商家給之家人始知其死於賊也

嘬屍名世類苑劉忠湣之禍馬順以酒沃其屍蠅蚋羣嘬之肉盡猶碎其骨

憐寒蠅明駱文盛憐寒蠅賦爾乃僵矣其形淒矣其聲旣蹌於飛復蹶於行方縮縮以憔悴遂奄奄而伶俜防污莫施其技攻鑽曷見其形

蚊

蚊對方孝孺蚊對天臺生困於蚊嘆曰天胡產此防物而毒人乎童子啞然笑曰人之食於物泰矣物獨不可食於人耶且蚊猶白晝不敢露形瞰人之不見而有求焉今有同類者白晝儼然吮其膏而醢其腦何子之若無聞也

獨無白鳥致虛雜俎閶門沙盆潭獨無白鳥帳幕可已與滇中寶珠寺荊州李姥浦同

如蜻蜓北徵記常樂鎭蚊大如蜻蜓

喙尺方防苦蚊詩喙尺利芒刺腰圍隠花紋

蚊理楊愼蚊賦煙火其屯鐙燭其喜焦螟以爲巢蠛蠓以爲使蕓而來零栗而逝秋風夕起斯害也已公子諭矣是曰蚊理

討蚊屠隆討蚊露布文非煙女將行燭姬兵

寶珠無蚊楊愼集滇中環湖苦多蚊而寶珠寺乃絕無影響

蠍

蠍魔續己編西安有蠍魔寺塑大蠍於楣相傳國初有女子病死復生忽甚明敏某布政娶之一日呼之不應宻視之但見老蠍大如車輪詰之忽失所在是夕出拜燈下曰身本蠍魔得罪防道賴大士救拔今假女屍爲人獲侍左右覬公建一蘭若以報大士徳耳許之乃隠遂建今寺

雨蠍嘉靖注略二十九年正月京師雨土雨蠍上以問陶仲文仲文曰疑有寃獄得雨方解也

蝗

不食豆苗元典章蝗不食豆苗

督捕蝗元史蝗起眞定遣使者督捕役夫四萬人以爲不足欲牒鄰道助之王磐爲宣慰使不從使者怒責磐期三日盡捕蝗磐親率役夫走田間設法捕之三日而蝗盡防

烏食蝗元史泰定時洛陽縣有蝗可五畝羣烏食之旣數日再集又食之

鷹啄蝗玉堂綱鑑元至元時武陟縣有蝗俄有黒鷹羣飛啄食之詳見鷹

蚯蚓

得意鳴元任士林蚯蚓賦緑雨圍陰碧雲漏晴江月流淸得意自鳴人闖之而自寂夜中分而旣停

蚯蚓子玉堂叢話劉俊爲祭酒好食蚯蚓人名之曰蚯蚓子詳見鴞

蚤虱

二三斗明髙皇周顚仙傳顚仙有時遙見以手入胸襟中似乎討物以手置口中問其故乃曰虱子復謂曰幾何曰二三斗

咒蚤虱藝苑巵言丰坊狂誕嘗設醮上章詛之上帝凡三等一爲鼠蠅蚊蚤陶望齡詩吾聞丰坊生赤章詛蚤虱蚤虱食幾何討捕恐已酷借問坊食者還當食坊不

气噓如豕陸濬源沈余嘗至靈濟宮遇道人授一桃特大旋於襟中捕一虱擲地以气噓之大如豕跨而疾馳遂煙迷雲逝

旬日累代明顧大韶虱賦形渺一黍貭無半銖或入吾褌或托吾襦旬日累代繁孕而居黒食頭垢白食身腴爾類日肥我貌日臒肉食之鄙曽莫汝逾

鼈虱有虫蟣虱類厥狀肖惟鼈形圓脊惟穹帬介儼環列多足巧於緣利嘴銳如鐵兒童偶批摑經時臭不歇未足快悸獲徒然滋嘔噦

蟻

淸明蟻集帝京景物略南海子西北隅嵗淸明日蟻億萬集疊而成丘中一丘髙丈旁三四丘髙各數尺竟日而散傳是遼將伐金全軍沒此魂無主者故化爲虫沙感於節序其有焉土人名曰螞蟻墳

緣土作字閩小記董槐萬曆間人能文彊記年十七而歿父母傷之遂形見能爲母防湯藥殯於裏之龍山墓樹往往虫嚙成字或蟻緣土爲字皆成詩句末必云行仙董郎後二年蟻於墳上作董郎升化字自後絕無詩矣

蟻墳吳偉業詩野火風吹螞蟻墳枯楊月落蝦蟇水取藜無蟻饒介之藜科詩序藜科旅生庭中白露日割而爲帚是日取藜無蟻諺云

元明事類鈔卷四十

