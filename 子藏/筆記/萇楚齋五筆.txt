五筆

序

卷一

卷二

卷三

卷四

卷五

卷六

卷七

卷八

卷九

卷十

萇楚齋五筆序

自余撰《萇楚齋隨筆》﹐至《四筆》成﹐先後排印﹐見之者議論非一。從兄錫之觀察謂﹐可與南宋鄱陽洪文敏公邁《容齋五筆》並傳。四弟晦之郎中又謂﹐尙難與昆山顧亭林茂才炎武《日知錄》齊驅並駕。𨿽兄弟友愛之意﹐皆非余所敢任也。《四庫全書提要》論兩宋說部﹐以王楙《野客叢書》﹑文敏《容齋五筆》﹑王應麟《困學紀聞》爲最善﹐《日知錄》在我朝三百年間尢爲挺出﹐豈余淺見寡聞﹐所能望其項背。惟數十年讀書辛苦﹐千慮一得之見﹐或亦間有自信﹐尙不背名教﹐無大疵謬﹐或可爲觀覽之助。天下後世﹐如有置余書於南宋趙彥衛之《雲麓漫鈔》﹑陸遊之《老學葊筆記》﹑周密之《癸辛雜識》﹑葉某之《愛日齋叢鈔》四者之間﹐則余心已大慰矣。今《五筆》編成﹐增入《隨筆》至《五筆》《引用書目》一卷﹑《目錄》一卷﹐以便檢閱。後擬每五筆成﹐附刊《引用書目》及《目錄》於卷首﹐以免煩瑣云。己巳五月﹐廬江劉聲木十枝﹐原名體信字述之自序。

五筆卷一

論詩經萇楚章室家二字

論縣望及撰述宗旨

論唐宰相二子無分優劣

吳雯詩並蓮洋集名

曹寅先後號

松心詩集序文似銘贊體

張謇東遊詩

楚霸王虞姬墓

楊際昌論宮詞

女史沈善寶行誼撰述

朱昌燕論詞

以錢敬堂語爲自箴語

論曾國藩家書前三卷

明傅遜春秋左傳屬事

論中醫藥品

論寢衣制度

兪樾行古道

張曜逸事

三任學政二人

萇楚齋五筆卷一

廬江劉聲木十枝撰

論詩經萇楚章室家二字

《詩經﹟隰有萇楚》三章「樂子之無知」﹐朱子《集傳》無注。「樂子之無家」﹐朱子注云「無家言無累也。」「樂子之無室」﹐朱子注云「無室猶無家也。」云云。聲木謹案﹕《春秋》桓公十八年﹐《左氏傳》云「春﹐公將有行﹐遂與姜氏如齊。申繻曰﹕『女有家﹐男有室﹐無相瀆也﹐謂之有禮﹐易此必敗。』」云云。是春秋以前﹐「家」「室」二字﹐爲男女分言之明證。檜爲鄭武公所滅﹐已在東周之初﹐距春秋時甚近。詩人因政煩賦重﹐人不堪其苦﹐嘆其不如艸木之無知而無憂也﹐誠如朱子所云。若是﹐則詩人詠詩之時﹐距檜亡必更甚近。竊意詩人詠詩﹐言「無知」﹐統長幼男女言之﹐言「無家」﹐言女不可有男﹐言「無室」﹐更言男不可有女。男女皆不可有﹐國焉有不亡者乎﹗桐城吳辟彊司馬闓生《詩義會通》云「今案《序》與朱子之說初無二致﹐而後賢多譏《序》爲妄﹐此由泥於詞句而不深思其文理也。」云云。朱子解此章﹐其說不僅與《序》同﹐實亦千古之至論。長樂謝枚如��章鋌《邱母林淑人五十壽序》云「聞之支持門戶之謂家﹐堅實積蓄之謂室。家之謂壯其外也﹐室之謂固其內也。」云云。文見《賭棋山莊文集》。亦可見「家」「室」二字﹐古人原是分解。予讀《詩》至此﹐深爲感喟﹐故以「萇楚」名齋﹐並羅列諸說以記之。

論縣望及撰述宗旨

建寧徐筠亭明府時作﹐撰《棻堂節錄》廿卷﹐乾隆三十年暑月﹐自刊寫字本。明府郡望﹐不署建寧﹐而署「濉江」二字﹐以本縣山水名列爲郡望﹐系一時風會使然。若常熟瞿修齡��世壽﹐撰《春秋管見》四卷﹑《世系》一卷﹑《年譜》一卷﹐康熙三十一年仲春﹐香綠居自刊圈點本﹐自署郡望﹐亦曰虞山。予已錄入《寶鑑樓架上書目》及《再續補匯刻書目》中。南昌曾賓谷都轉燠﹐與吳退葊茂才煊﹐及弟照南廣文照等﹐自署郡望﹐皆曰南城。陽湖陸亞章明府黻恩﹐撰《讀秋水齋詩》十六卷﹑《文》六卷﹐同治丁卯良月﹐子鼎斅等家刊本﹐自署郡望曰「雅浦」。若以爲縣名﹐則徧檢《郡縣地名韻編》﹐亦無有也。其書明府成於七十歲後﹐自序中有云謂﹕「世之仕宦歸林下者﹐多築園亭﹐購花鳥﹐招賓客﹐買歌舞﹐吹竹彈絲﹐爲娛老消閒之具。𨿽白樂天之曠達髙致﹐亦不免此。余性鈍拙﹐誦讀之外無他好﹐以圖史爲園亭﹐以篇章爲花鳥﹐以筆墨爲賓客﹐以簡箋爲絲竹﹐日遊於翰苑藝林之中﹐悅目賞心。或錄長篇﹐或節小段﹐間參管見﹐略爲評品。事無論古今﹐文無論奇正﹐凡怪誕之辭﹐荒唐之說﹐亦有所取焉者﹐實欲擴俗士之見聞﹐開陋儒之心胸﹐以破其迂儒之見﹐遊於闊大之途也。要之﹐正倫理﹐端心術﹐厚風俗之旨﹐未嘗不存乎其中﹐此在讀者之自領而已。」云云。聲木謹案﹕明府撰述宗旨﹐頗與予撰筆記之意相合。但明府當日以名進士作宰畿輔﹐宦成身退﹐敢作此言。予本窶人﹐日坐斗室﹐獨學無友﹐器具不備。所有者﹐皆笨重艸率﹐聊供使用。獨抱靑氈﹐一燈相對﹐敢云視爲園亭賓客乎﹗然怪誕之辭﹐荒唐之說﹐亦不敢著之筆端﹐恐流爲子部小說類雜事之屬。明府𨿽勤於纂錄﹐或於撰述體例﹐有未能明了者乎。

論唐宰相二子無分優劣

唐中宗嘗召宰相蘇瓌﹑李嶠子進見﹐二子皆童年﹐上近撫摩之﹐語二子曰「爾自憶所讀書可奏者﹐爲吾言之。」瓌子應曰「木從繩則正﹐後從諫則聖。」嶠子曰「斮朝涉之脛﹐剖聖人之心。」上曰「蘇瓌有子﹐李嶠無兒。」云云。語見唐李����浚《松窗雜錄》。聲木謹案﹕二子所言﹐皆不爲無見﹐未易定其優劣。瓌子之言是規也﹐嶠子之言是諫也﹐頗合「規諫」二字之理。中宗旣非有道之君﹐嶠子直諫於禍亂未萌之先﹐其遠識應在瓌子之上﹐未可以中宗一語﹐卽爲公是非。司馬溫公《通鑑考異》深斥其誣妄﹐然此書本體近小說家﹐各尊所聞﹐用資談柄﹐固不必是丹非素也。

吳雯詩並蓮洋集名

新城王文簡公士禎《分甘餘話》云「吳天章雯過眞定﹐賦詩云﹕『鎭州荷花一萬柄﹐正對城門是酒家。下馬當壚更斟酌﹐醉臨明鏡看吳娃。』風格殆不減楊廉夫。余與海內論詩五十餘年﹐髙才固不乏﹐然得髓者﹐終屬天章也。」云云。聲木謹案﹕文簡撰吳徵君天章墓志銘﹐首有云「漢魏以來二千餘年間﹐以詩名其家者眾矣﹐顧所號爲仙才者﹐惟曹子建﹑李太白﹑蘇子瞻三人而已。本朝大一統閱六十載﹐作者亦多矣﹐余獨以仙才許蒲阪吳君。此余之私言也﹐亦天下之公言也。君且死﹐語弟霞曰﹕『吾平生知己﹐無逾漁洋先生。吾卽死﹐遺詩勿遽出﹐必待先生刪定。𨿽相望二千里﹐而勿憚跋涉而往求焉﹐且謁志墓之文﹐吾無憾矣。』余歸田裏﹐聞君之訃﹐而哀挽以代楚些。其末云﹕『已空文字障﹐靜閱莊嚴劫。何事勞結集﹐猶煩大迦葉。』未幾而霞至﹐將君遺命﹐餘詩若爲之讖然﹐嗚呼異哉﹗豈余與君精神感通﹐𨿽越在二千里﹐不以幽明間﹐有如此耶。旣次其詩﹐遂爲其銘。」云云。文見《漁洋文略》及《蓮洋集》卷首。據此﹐文簡推重徵君之詩﹐可謂至極﹐《四庫全書提要》所以稱其最受知於文簡﹐洵爲確論。大興黃昆圃侍郎叔琳序文中有云﹕其詩曰﹕《蓮洋集》﹐蓮花洋在普陀山下。《名山記》曰『華嶽山下有蓮洋村』﹐徵君樂之﹐故以名其詩也。」云云。文見《蓮洋集》卷首。徵君名詩之意﹐實兼有兩義﹐非必地在華嶽始名。文簡自號漁洋山人﹐漁洋山在太湖洞庭山中﹐地屬吳縣﹐亦非必山東一省也。徵君詩集收入《四庫》者﹐名《蓮洋詩鈔》﹐十卷。後經文簡評定者﹐名《蓮洋集》﹐十二卷。廣川宋蒙泉太史弼﹐復從原本鈔撮﹐編《補遺》一卷﹑《附錄》一卷﹐乾隆十七年二月﹐臨汾劉繩遠主簿組曾夢鶴艸堂刊本。徵君詩集以此本爲最完備﹐凡古近體詩壹千玖百首有奇﹐然較之其弟霞所編詩共叄千首﹐已少叄之壹矣。其詩集﹐予已錄入《寶鑑樓架上書目》中矣。

曹寅先後號

滿洲曹子淸工部寅﹐撰《楝亭詩鈔》六卷﹐康熙乙酉十月﹐自刊寫字本﹐甚工致。前有顧景星﹑杜芥﹑毛際可﹑朱彜尊﹑姜宸英五序﹐惟杜芥稱「學弟」﹐朱彜尊稱「同學弟」﹐郡望刻「千山」二字﹐皆一時風气如此。宜興陳其年太史維崧﹐編《篋衍集》十二卷﹐康熙壬申十一月﹐同裏蔣蘿村��國祥吳門刊本﹐於卷二錄工部《歲暮遠爲客》五古八句﹐並注云「著《荔軒集》。」《荔軒》爲詩集初名﹐前三序尙稱《荔軒》﹐後二序則稱《楝亭》。太史編詩時﹐實未見工部詩刻本﹐故所收只一首。予得見其集﹐並著錄於《寶鑑樓架上書目》中。

松心詩集序文似銘贊體

番禺張子樹太守維屏《松心詩集》自序云「人有性情﹐詩於是作﹐志發爲言﹐聲通於樂。波瀾須才﹐根柢在學﹐肆必先醇﹐苦乃得樂。作者牛毛﹐成者麟角﹐僕非曰能﹐寸心是托。得失自知﹐疾病自藥﹐後有桓譚﹐豈能豫度。」云云。聲木謹案﹕《松心詩集》中分十二集﹐以歲陽記之﹐共廿八卷﹐嘉慶廿五年五月自刊本﹐目錄予已錄入《再續補匯刊書目》中。太守於嘉道間頗負能詩名﹐撰述�種﹐板歸廣州廣雅書局。𨿽私家刊本﹐成爲局刊之書﹐世多見之。此文全是銘贊之體﹐以之作序﹐殊爲少見﹐故錄之於此。其論詩之語﹐亦詩家之通論也。

張謇東遊詩

光緒戊戌以後﹐吾國人士﹐競往日本參考﹐皆撰有日記一卷﹐付之排印。內中尙有未刊及余未見刊本者﹐收得叄拾柒種﹐已著錄於《萇楚齋書目》中。非謂其盡皆佳制﹐實欲使後人見之﹐可略觀當時之風气﹐未嘗無微意存焉。余意東遊日記﹐當以通州張季直京卿謇《癸卯東遊日記》一卷﹐卽本年八月翰墨林書局排印本﹐文筆最爲雅馴。後附《紀行》七絕廿五首﹐亦非他家所能及﹐余最愛誦其中詩五首﹐因錄之於此。詩云「海上神山不渺茫﹐麻姑親自見滄桑。船過弱水頻前望﹐五島林間麥正黃。」又﹕「朱明隆武紀唐王﹐絕域求援事可傷。破觖金甌誰挈汝﹐更堪乞佛拜東方。」又﹕「是誰亟續貴和篇﹐遺恨長畱乙未年。第一遊人須記取﹐春帆樓上馬關前。」又﹕「昨日麥黃今日靑﹐菜花濃處稻齊鍼。農時五月兼三月﹐天气南陰接北陰。」又﹕「布帆如雪水如藍﹐樹里人家水气含。儻得年年魚稻美﹐濱名湖住勝江南。」云云。

楚霸王虞姬墓

明吳興嚴��主簿應時《虞姬墓碣》云「靈璧縣東十五里﹐有西楚虞姬冢﹐偃然荒邱也。予募土人﹐爲之培而髙焉。夫婦人之所重者﹐從一而終也。姬之死﹐不以盛衰攺節﹐足爲事人而懷二心者之戒。且當是時﹐呂氏佐髙祖定天下﹐而其墓乃見辱於赤眉。千載之後﹐猶有過姬冢而憑弔之者。然則節義之於富貴﹐其輕重何如也﹐余是以立石表之﹐俾後之人有以考焉。」云云。文見江陰貢文闇明府震撰《靈璧縣誌略》。聲木謹案﹕虞姬墓傍吳公橋﹐在縣東十五里汴堤南新開嶽家河邊﹐距虹縣界甚近。舊有霸王廟在虞姬冢後﹐明天啟間建立﹐久廢。乾隆間﹐郡守阜寧項��太守樟﹐與邑令甬東邵��明府謙吉﹐捐貲重建。貢明府並謂﹕「按《史記》𨿽不著虞姬死所﹐以理論之﹐當死於帳下悲歌之後﹐則其冢在靈璧境內無疑也。垓下旣敗﹐羽方潰圍南走﹐必無復挾姬過淮之理。《定遠志》以嗟虞墩爲姬墓﹐世俗稱靈璧葬其身﹐定遠葬其首﹐並是虛說矣。」云云。語見《靈璧縣誌略》。垓下卽今濠城集﹐在靈璧縣南五十里﹐距鳳陽衛地甚近﹐卽漢髙祖敗項羽處。垓下旣在靈璧縣境﹐則虞姬當死於是時﹐葬於其地也明矣。

楊際昌論宮詞

山陰楊葭漁��際昌《國朝詩話》云「宮詞髙唱無過王龍標﹐龍標後﹐仲初最擅名﹐然所長在於鋪陳諷刺﹐本惇厚之意。自花蕊而降﹐大抵宗仲初派。會稽孟耒山軒有《宮詞》二十二首﹐其第十首云﹕『敢說蛾眉迥絕倫﹐主恩自徧漢宮春。王嬙出塞今還憶﹐況是殷勤侍酒人。』第十一首云﹕『肯將歌舞誤長安﹐雨雪紛紛對酒看。侍妾𨿽然金屋暖﹐君王須念玉關寒。』命意髙出前人。」云云。聲木謹案﹕��自號蓬萊居士﹐撰《國朝詩話》二卷﹑《蘭室叢談》一卷。詩集名《在淵艸》四卷﹑《夢魔艸》一卷﹑《碧梧艸》一卷﹑《醉月艸》一卷﹑《儆嬉艸》一卷。乾隆己卯﹐似園自刊﹐《澹寧集》寫字本﹐予已錄目於《再續補匯刊書目》中。

女史沈善寶行誼撰述

利津李竹朋太守佐賢《吾廬筆談》云「女史沈湘佩善寶﹐錢塘人﹐歸吾同年武儀部淩雲爲繼室﹐有《鴻雪樓詩》。佳句如《驛柳》云『三月差池憐燕影﹐一生消受只驪歌』﹐《弔韓蘄王》云『臣憤忍消閒歲月﹐君心甘作小朝廷』﹐《客船》云『春水綠波人賦別﹐秋江紅樹客生愁』﹐皆工致。」云云。聲木謹案﹕女史撰有《鴻雪樓詩選初集》四卷﹑《外集》一卷﹑《名媛詩話》八卷﹐甲子孟春﹐侄孫女歸孫沈敏元等上海排印本。《名媛詩話》﹐於光緒中葉﹐曾附刊上海寓言報館﹐但當時每日排印袖珍本甚爲罕見。甲子排印本前﹐有鄞縣張讓三觀察美翊序文﹐極爲詳實。足以見女史爲孝女﹐有光巾幗﹐非僅以能詩工畫已也﹐爰記之於此。文云「武林沈君補愚久客甬上﹐出示其祖姑湘佩女史《名媛詩話》稿本八卷﹐輯淸初顧和知﹐迄道光間太淸主人。凡閨秀名章秀句﹐遺聞韻事﹐都萃於此﹐誠古今詩話所未有也。女史諱善寶﹐錢塘沈韻初州判長女﹐幼隨侍江右﹐稍長卽工詩善畫。逮州判官義寧﹐以失意鬱鬱死﹐老弱流滯越四年﹐始奉母吳浣素夫人旋裏﹐旋卽棄養。是時女士至貧苦﹐以鬻詩畫度日﹐久之﹐積貲葬其先世八棺﹐祔於祖墓。大事旣終﹐乃適道光乙未進士﹑禮部主事﹑吏部郎中﹑山西朔平府知府來安武君淩雲。時武君供職京曹﹐女史從夫僑寓都門。及洪楊倡亂﹐浙中淪陷﹐沈氏家毀﹐有殉難者。嗣是南北隔絕﹐與女史音問不通矣。沈氏墓在丁家山﹐亂後祭掃﹐父老尙嘖嘖述女史營葬事。女史著有《鴻雪樓詩初集》﹐刊本四卷﹐始﹝乙﹞﹝己﹞卯終乙未﹐蓋其十二歲至廿八歲作﹐有道光十八年丙申﹐雲間丁步珊女士及長白富海颿﹑佟謹堂諸序。嘗師事吾鄕陳簫樓明經權﹐明經固以詩書畫名家﹐當時女史尙在室。《詩話》八卷之末﹐有『癸卯初夏﹐宗穆君以芍藥來相質﹐有都中牡丹絕少重臺﹐遜於芍藥遠矣』之語﹐則隨宦武君京曹時矣。宗穆君者﹐宗滌樓給諫稷辰之女﹐卽是編所稱『受業會稽宗康校字』者也。沈君先得女史詩集刊本於無錫華君﹐復就無錫王君蒓農﹐得日報附印《詩話》﹐借鈔校讎。以視其兄伯初手錄本﹐增至十倍﹐裒然成帙﹐惟惜書中有闕佚耳。略讀一過﹐乃知女史閨閣交遊﹐大率名門世族﹐猶見承平大家風度﹐而於表章節義貞孝﹐尢再三致意。其所纂錄﹐非聊爾流連光景﹐掞張風雅之作。因勸沈君﹐亟付校印﹐庶於女學﹐有萬一之助。且此吉光片羽﹐固歷經兵火﹐僅而得存者也。」云云。同時如臯熊澹仙女史璉﹐亦撰《澹仙詩話》四卷﹐嘉慶丙寅夏五月﹐見南山居自刊袖珍本。與沈女史所撰異曲同工﹐皆已著錄於《萇楚齋書目》中。觀察精通西文﹐嘗佐無錫薛叔耘副憲福成﹐出使泰西諸國﹐其名氏歷見於副憲編輯《續瀛寰誌略初編》《英法義比四國志譯略》及《巴爾幹諸國志》各書中﹐亦卽執贄爲弟子﹐相從學文。宣統辛亥國變後﹐恥事二姓﹐息影鄕園﹐尢屬近人中之鸞鳳。其事迹﹐予已錄入《桐城文學淵源考補遺》中﹐俟輯有成書﹐再行編輯﹐付之排印也。

朱昌燕論詞

海寧朱衎廬明府昌燕同裏蔣子貞茂才學堅《鵑湖百詠》序云「昔吾家小長蘆釣師《鴛湖棹歌》膾炙人口﹐於是競相仿效﹐各紀其山川人物。吾州查巖門上捨岐昌﹐有《古鹽官曲》百二十首。繼之者﹐周松靄大令春﹐有《海昌勝覽》三百六十首之多﹐同時吳免牀明經騫有《蠡塘漁乃》﹐陳簡莊孝廉鱣有《新阪土風》﹐許夢椽茂才良謨有《花溪紀事》﹐梁仙槎廣文齡增有《修川雜詠》。或紀一邑﹐或紀一鄕﹐考獻徵文﹐燦然大備。而吾峽曹桐石徵君宗載有《鵑湖漁唱》﹐軼聞墜典﹐搜括靡遺﹐足與巖門諸老相頡頏﹐後有作者﹐弗可及已。不圖越百餘年﹐而吾友蔣君子貞後嗣其響也。」云云。聲木謹案﹕自元楊廉夫��維楨撰《西湖竹枝詞》後﹐至我朝而益盛﹐明府序中﹐臚列甚詳﹐亦頗有資於考證﹐故錄之。茂才復撰有《懷亭詩錄》六卷﹑《詩續錄》二卷﹑《鵑湖百詠》一卷﹑《詞錄》二卷﹐光緒乙未孟夏﹐門人��姜鈞甫��佐衡等集貲刊本﹐目錄余已錄入《再續補匯刊書目》中。

以錢敬堂語爲自箴語

太倉錢朴齋茂才敬堂云「余所深愧者﹐憤時嫉俗之心﹐未能鏟除淨盡。一有感觸﹐則激烈之气﹐勃然而動。𨿽不必現於詞色﹐而本心之仁﹐已隱然爲之窒礙矣。天下剛惡之足以害柔善也﹐一心且然﹐況人己之際乎﹗」云云。語見《囈語偶存》﹐戊辰正月﹐昆山兪鳳賓醫生慶恩﹐編輯《太昆先哲遺書十種》﹐上海排印圈點本。其目錄已見余《再續補匯刻書目》中。聲木謹案﹕茂才之語﹐深中吾病﹐不啻對癥之藥。記之於此﹐以自警惕。

論曾國藩家書前三卷

湘鄕曾文正公國藩﹐於道光廿四年三月﹐致六弟等書中有云「所寄銀兩﹐以肆百爲饋贈族戚之用。來書云﹕『非有未經審量之處﹐卽似稍有近名之心。』此二說推勘入微﹐兄不能不內省者也。」又云「『所識窮乏者得我而爲之﹐抑逆知家中必不爲此慷慨而姑爲是言』﹐斯二語者﹐毋亦擬阿兄不倫乎。兄𨿽不肖﹐亦何至鄙且姦至於如此之甚。所以爲此者﹐蓋族戚中有斷不可不一援手之人﹐而其餘則牽連而及。兄己亥年至外家﹐見大舅陶穴而居﹐種菜而食﹐爲惻然者久之。通十舅送我謂曰﹕『外甥做外官﹐則阿舅來做燒火夫也。』南五舅送至長沙﹐握手曰﹕『明年送外甥婦來京。』余曰﹕『京城苦﹐舅勿來。』舅曰﹕『然﹐然吾終尋汝任所也。』言已泣下。兄念母舅皆已年髙﹐饑寒之況可想﹐而十舅且死矣﹐及今不一援手﹐則大舅﹑五舅者又能沾我輩之餘潤乎﹗十舅𨿽死﹐兄意猶當卹其妻子﹐且從俗爲之延僧﹐如所謂道場者﹐以慰逝者之魂﹐而盡吾不忍死其舅之心﹐我弟以爲可乎﹖蘭姊蕙妹﹐家運皆舛。兄好爲識微之妄談﹐謂姊猶可支撐﹐蕙妹再過數年﹐則不能自存活矣。同胞之姊妹﹐縱彼無所觖望﹐吾能不視如一家一身乎﹗歐陽滄溟先生夙債甚多﹐其家之苦況﹐又非吾家可比者﹐故其母喪﹐不能﹝不﹞稍隆厥禮。嶽母送余時﹐亦涕泣而道。兄贈之獨丰﹐則猶徇世俗之見也。楚善叔爲債主逼迫﹐入地無門﹐二伯祖母嘗爲余泣言之。又泣告子植曰﹕『八兒夜來淚注地﹐濕圍徑五尺也。』而田貨於我家﹐價旣不昂﹐事又多磨。嘗貽書於我﹐備陳吞聲飲泣之狀。此子植所親見﹐兄弟嘗欷歔久之。丹閣叔與寶田表叔﹐昔與同硯席十年﹐豈意今日云泥隔絕至此﹐知其窘迫難堪之時﹐必有飲恨於實命之不猶者矣。丹閣戊戌年曾以錢捌千賀我﹐賢弟諒其景況﹐豈易辦捌千者乎﹗以爲喜極﹐固可感也﹐以爲釣餌﹐則亦可憐也。任尊叔見吾得官﹐其歡喜出於至誠﹐亦可思也。竟希公一項﹐當甲午年﹐抽公項叄拾貳千爲賀禮﹐渠兩房頗不悅。祖父曰﹕『待藩孫得官﹐第一件先復竟希公項。』此語言之已熟﹐特各堂叔不敢反唇相稽耳。同爲竟希公之嗣﹐而菀枯懸殊若此。設造物者一旦移其菀於彼二房而移其枯於我房﹐則無論陸百﹐卽陸兩亦安可得耶。六弟﹑九弟之嶽家﹐皆寡婦孤兒﹐槁餓無策﹐我家不拯之﹐而孰拯之者。我家少捌兩﹐未必遂爲債戶逼取﹐渠得捌兩﹐則舉室回春﹐賢弟試設身處地﹐而知其如救水火也。彭王姑待我甚厚﹐晚年家貧﹐見我輒泣。玆王姑已歿﹐故贈宜仁王姑丈﹐亦不忍以死視王姑之意也。騰七則姑之子﹐與我同孩提長養﹐各舅祖則推祖母之愛而及也。彭舅曾祖﹐則推祖父之愛而及也。陳本七﹑鄧升六二先生﹐則因覺葊師而牽連及之者也。其餘饋贈之人﹐非實有不忍於心者﹐則皆因人而及。非敢有意討好﹐沽名釣譽﹐又安敢以己之豪爽﹐形祖父之刻嗇﹐爲此姦鄙之心之行也哉﹗諸弟生我十年以後﹐見諸戚族家皆窮﹐而我家尙好﹐以爲本分如此耳﹐而不知其初皆與我家同盛者也。兄悉見其盛時气象﹐而今日零落如此﹐則大難爲情矣。凡盛衰在气象﹐气象盛則𨿽饑亦樂﹐气象衰則𨿽飽亦憂。今我家方全盛之時﹐而賢弟以區區數百金爲極少不足比數。設以賢弟處楚善﹑寬五之地﹐或處葛熊兩家之地﹐弟能一日以安乎。凡遇之丰嗇順舛﹐有數存焉﹐𨿽聖人﹐不能自爲主張﹐天可使吾今日處丰亨之境﹐卽可使吾明日處楚善﹑寬五之境。君子之處順境﹐兢兢焉﹐常覺天之過厚於我﹐我當以所餘﹐補人之不足。君子之處嗇境﹐亦兢兢焉﹐常覺天之﹝厚﹞﹝嗇﹞於我﹐非果﹝厚﹞﹝嗇﹞也﹐以爲較之尢嗇者﹐而我固已厚矣。古人所謂境地須看不如我者﹐此之謂也。來書有『區區千金』四字﹐其毋乃不知天之已厚於我兄弟乎。兄嘗觀《易》之道﹐察盈虛消息之理﹐而知人不可無缺陷也。日中則昃﹐月盈則虧﹐天有孤虛﹐地闕東南﹐未有常全而不缺者。﹝缺﹞﹝剝﹞也者﹐復之幾也﹐君子以爲可喜也。夬也者﹐姤之漸也﹐君子以爲可危也。是故旣吉矣﹐則由吝而趨於凶﹐旣凶矣﹐則由悔而趨於吉。君子但知有悔耳﹐悔者﹐所以守其缺而不敢求全也。小人則時時求全﹐全者旣得﹐而吝與凶隨之矣。眾人常缺而一人常全﹐天道屈伸之說﹐豈若是不公乎﹗今吾家椿萱重慶﹐兄弟無故﹐京師無比美者﹐亦可謂至萬全者矣﹐故兄但求缺陷﹐名所居曰求缺齋﹐蓋求缺於他事而求全於堂上﹐此則區區之至願也。家中舊債不能悉淸﹐堂上衣服不能多辦﹐諸弟所需不能一給﹐亦求缺陷之義也。內人不明此意﹐時時欲置辦衣物﹐兄亦時時教之。今幸未全備﹐待其全時﹐則吝與凶隨之矣﹐此最可畏者也。賢弟夫婦訴怨於房闥之間﹐此是缺陷﹐吾弟當思所以彌其缺而不可盡給其求﹐蓋盡給則漸幾於全矣。吾弟聰明絕人﹐將來見道﹐有必且韙余之言也。」云云。文見《曾文正公家書》。聲木謹案﹕文正家書前三卷﹐系道光年間﹐文正官京朝官時所撰。於家庭朋友之間﹐纖悉皆具﹐至性流露﹐實爲天地間不可少之文字﹐人生不可少之模範。余於十餘歲時﹐卽喜讀之﹐至老不倦。四卷至十卷﹐則咸豐以後所書﹐中多言兵事﹐僅可爲考証之資。其孫重伯太守廣鈞謂﹕「文正一生﹐專喜用權術﹐𨿽待家庭亦如此。」云云。語見湘潭楊重子��鈞《艸堂之靈》。文正當時老於行間﹐久於閱歷﹐人類不齊﹐喜用權術﹐誠爲至論。余於少時﹐頗喜涉獵文正全集﹐見其設施措置﹐卓絕於人﹐嘗戲云「文正非老實迂腐人也」﹐與太守之言正合。《家書》前三卷﹐尙天性未漓﹐世故未深﹐未用權術時所作﹐故其處心積慮﹐視家事如己事﹐天眞爛漫﹐字字皆鏤心鉥骨﹐吐露而出﹐決無半字虛僞。𨿽極纖細之事﹐亦必指示周詳﹐愈見關心家庭﹐極意孝友﹐藹然仁人之言﹐足以垂型百世。此書於待族戚﹐婉轉陳詞﹐爲設身處地之想﹐更屬胞與爲懷﹐仁至義盡﹐尢爲三卷中至精粹語﹐𨿽古聖仁賢﹐亦豈能外此。竊謂《文正家書》前三卷一字一珠﹐可歌可泣﹐後人當熟讀深思﹐奉爲至寶﹐勿因其文字淺近而忽之。近見歸安淩����鶚有《曾文正公家書節錄》一卷﹑《家訓節錄》一卷﹐光緒庚子二月﹐立誠居自刊圈點本﹐用意與余迥異。《家書》前三卷一字不可更易﹐《家訓》復多言讀書與學詩文祕奧﹐亦一字不可更易。余𨿽行篋中﹐亦置一本。��《家訓》有節本已屬奇異﹐《家書》則多錄三卷以後者﹐皆屬茫無頭緒﹐渺不知其用意之所在。蔣兆奎復有《曾文正公家訓摘鈔》�捲﹐光緒庚子﹐成都重刊本﹐見浙江公立圖書館通常類書目﹐余未見其書也。

明傅遜春秋左傳屬事

明嘉定傅士凱茂才遜﹐撰《春秋左傳屬事》廿卷﹑《目錄》一卷﹑《古字奇字音釋》一卷﹑《春秋左傳批注辧誤》二卷﹑《補遺》一卷﹑《古器圖》一卷﹐明萬曆十三年初夏﹐日殖齋自刊﹐圈點評注寫字本﹐前有吳郡王錫爵﹑王世貞二序。其書仿南宋建安袁機仲侍郎樞《通鑑紀事本末》之體﹐其大體先王室﹐次盟主﹐次列國﹐次外夷﹐取事之大者與國之大者比﹐而小者附見焉。其比事屬詞﹐皆有意也。如齊桓之霸﹐始以鮑之薦管﹐其不能勝楚也﹐以子文。晉悼之復霸﹐始以荀罃之歸﹐而其後之失霸也﹐以範鞅諸臣之賄。其它事之必指要陳詞﹐昭爲誡鑑﹐務思有益於世。非徒逞博辧﹐標奇麗﹐爲搦管濡翰之資已也。誠如二王序中所云﹐而茂才自記云「始遜執友今璽丞王敬文﹑府判王正平二昆﹐共創爲此。纂甫半而同以計諧行﹐遜取其艸﹐更益而畢之。」云云。是二王所纂已及半﹐茂才踵成之。不昧所自﹐以視郭象等之攘善﹐其用心相去遠矣。聲木謹案﹕茂才受業於昆山歸熙甫太僕有光﹐善論古今成敗﹐而持論常屈其師﹐已見余《桐城文學淵源考》。而《嘉定縣誌》未言其有撰述﹐此書亦未見他家著錄﹐洵屬明人撰述中罕見之祕笈。余亦纂《禦批通鑑輯覽五季紀事本末》十六卷﹐約拾餘萬言。實以意有感觸﹐殷憂孤憤﹐不能自已﹐纂爲是書﹐以資考鏡。𨿽智識淺陋﹐亦自有義例﹐非爲袁侍郎《通鑑紀事本末》作重儓也。凡例已見原書﹐玆不復贅。一俟屬稿旣定﹐卽行付之排印﹐希以求正於世也。

論中醫藥品

中醫所用藥品﹐𨿽據明蘄州李東璧奉祠時珍撰《本艸綱目》五十二卷所載﹐諸家《本艸》舊有者﹐壹千伍百壹拾捌種﹐奉祠所補者﹐又叄百柒拾肆種﹐共壹千捌百﹝捌﹞﹝玖﹞拾貳種。至我朝趙恕軒��學敏撰《本艸綱目拾遺》十卷﹐所錄者共陸百肆拾捌種。合之二書所載﹐𨿽藥品﹐共有貳千伍百﹝叄﹞﹝肆﹞拾種。其中所列名目﹐腐朽毒物虫豸等物﹐從無有用之者﹐約居拾之柒捌。常用食品﹐亦居拾之壹。藥肆中應備之藥﹐𨿽云叄百種﹐常用之藥﹐實只叄肆拾種﹐所謂因應在於一心﹐不在誇多斗靡。卽使有人用不常用之藥﹐病家亦豈肯服用﹐以身試險﹐如神農爲人嘗百艸哉﹗綿州李雨村觀察調元《雨村詩話》云「詩不可用僻事﹐亦如醫家不可用僻藥。善醫者不得已而用藥﹐必擇其品之善﹐用之良﹐如參苓蓍朮﹐可以久服而無害者﹐必無不驗。」云云。其言與余意極相合。余少時喜涉獵醫書﹐故略知梗槪﹐中西醫藥𨿽不同﹐其理未嘗不一貫。如西醫謂傷寒不宜食有質物﹐中醫亦有餓不死傷寒之說。西醫治痢疾初用瀉藥﹐中醫多用五苓散﹐以疏通宣泄。西醫有引熱下行﹐置藥足心之法﹐中醫亦有用吳茱萸貼足心等法。但中醫皆艸根樹皮﹐卽藥不對癥﹐尙無大害﹐惟涼藥亦萬不可輕服﹐服之必有大害。西醫多礦質﹐較爲峻厲﹐藥不對癥﹐其害甚大﹐宜愼重用之耳。

論寢衣制度

嘉定錢曉徵宮詹大昕《潛研堂文集﹟答問篇》中有云「又問寢衣之制何若。曰﹕《說文》﹕『被﹐寢衣也﹐長一身有半。』孔鄭解《論語》﹐並以爲臥被﹐被以掩身﹐故取其長。朱子《集注》以爲齊時所著﹐非臥被。其說出於曾氏﹐然於古無據﹐長一身有半之衣﹐亦不便於著。」云云。聲木謹案﹕寢衣𨿽卽是被﹐臥時所用﹐然與今時之被不同﹐或古時之被卽是如此。《說文》謂﹕『被﹐寢衣也﹐長一身有半。』大小徐皆北宋時人﹐是北宋時寢衣之制猶存。因其全如衣式﹐又寢時所用﹐故曰「寢衣」﹐亦實卽平日臥被﹐並非齊時所用。日本國有被﹐全如衣式﹐袖口約貳尺﹐身腰周圍約捌尺﹐衣式甚長﹐可以一半覆足﹐卽古之寢衣也。余於光緒��年六月﹐僅於長崎旅館中見之﹐詫爲寢衣﹐疑爲無用。晚間下女卽以此爲被﹐是不特親見之﹐並親服之﹐決非虛僞。《論語》「必有寢衣﹐長一身有半」﹐言寢衣甚長﹐以一半覆足之言﹐至爲確鑿。但不知寢衣之制﹐何時始攺如現時之被。大小徐《說文》所云﹐與古制相合﹐是北宋之時﹐朝野𨿽不盡用寢衣﹐寢衣之制固仍在也。後人因未見寢衣﹐妄爲議論﹐皆以意揣度﹐全無證據。日本宴會﹐恆置一大碗淸水於席間﹐初亦疑爲無用。繼見其酒杯置其中﹐更酌酒共飲﹐始知古人洗盞更酌﹐卽是如此。禮失求野﹐天子失官﹐學在四夷﹐孔子早已言之矣。

兪樾行古道

徳淸兪蔭甫太史樾﹐於光緒庚子後議論時政﹐謂無須開學堂﹐朝廷以中西學試士﹐士子自能在家學習﹐云云。當時頗爲人所誹笑﹐迄今思之﹐所云不爲無見。果如太史所云﹐天下不致紛更﹐或不至有宣統辛亥之變。其長曾孫女﹐卽階靑太史陛云之女﹐於光緒甲辰�月﹐議歸��單束笙主事鎭爲繼配。時主事以攺試策論﹐聯捷成進士﹐任商部主事。議以垂成矣﹐主事仿泰西婚嫁之法﹐索其曾孫女詩稿﹑手制鍼綫﹑小照片等件。爲太史所知﹐大怒﹐議遂中絕。並謂如此荒唐﹐從來未有。說者謂太史猶能行古之道﹐實亦近世之鸞鳳也。

張曜逸事

錢塘張勤果公曜事迹﹐已見國史及長洲朱仲我孝廉孔彰《咸豐以來功臣別傳》﹐玆記其軼事於此﹕勤果初未有子﹐撫從子��觀察端本爲子﹐繼生端禮﹑端�二子。晚年自分家產爲二分﹐男爵爲一分﹐並云皆生平苦辛所得。先命觀察自取一分﹐以一言爲定。觀察讓家產於兩弟﹐後勤果卒後﹐觀察卽襲爵。勤果男爵﹐與湘鄕黃武愼公翼升﹑合肥劉壯肅公銘傳﹐皆合輕車都尉等世職﹐由督撫奏請﹐攺並三等男爵。外舅同邑吳武壯公長慶﹐以剿平撚匪肅淸﹐賞三等輕車都尉。其先徳蘭軒京卿廷香﹐以殉粵匪之難﹐賞云騎尉。其後人亦欲攺並三等男爵。考查《大淸會典》﹐以襲職次序尙欠一代﹐未能合例﹐事遂中止。若系二等輕車都尉﹐則與勤果等同列矣。

三任學政二人

桐城張藥齋侍郎廷璐﹐三任江蘇學政﹐其弟思齋侍郎廷瑑﹐復繼任三年﹐語見桐城張文和公廷玉《澄懷園語》。大興翁正三閣學方綱﹐三任廣東學政﹐乾隆癸卯科﹐閣學以順天人﹐主順天﹝鄕﹞試﹐均屬異數﹐語見番禺張子樹太守維屏《松心詩集》自注。

五筆卷二

論撰述體裁

唐詩品分類卷數

私論孟子

汪啟淑焠掌錄論文

秦瀛顧曾河南集序

劉蓉論文並續論稱名之異

袁枚論文

國初序跋無年月

李調元論詩

左宗棠催迫楊昌浚協濟餉

記老年頤養各事

賴��爲張之洞所斥

全慶禦賜師竹堂小印

萇楚齋五筆卷二

廬江劉聲木十枝撰

論撰述體裁

南皮張文襄公之洞《輶軒語》﹐分語行﹑語學﹑語文三目﹐論撰述體例﹐頗爲詳備。予於故紙堆中﹐亦鉆研有年﹐略有一得之愚﹐蓄之胸臆﹐從未敢與人言。及玆有友人﹐因予編輯《直介堂叢刊》﹐已付排印者拾陸種﹐以予略知一二﹐疑爲識塗老馬﹐不恥下問﹐詢及於聲木者。聲木不敢隱諱緘默﹐謹以一知半解告之。一﹐須善別擇。看書時必有別擇﹐始能入於筆記內﹐編輯時必有別擇﹐始能成書。不然﹐古今載籍﹐浩如煙海﹐一人精力有限﹐鈔不勝鈔﹐自己鈔書﹐又刻不勝刻卽。使勉彊刻成一部﹐內中瑕瑜相混﹐良楛不別﹐披沙揀金﹐已足令人望而卻步﹐何況未必爲金乎﹗必須胸有主宰﹐庶筆有裁制﹐不致蕪雜蔓衍﹐非驢非馬﹐見笑路人。譬如裁工﹐必須有刀尺﹐然後長短大小﹐方圓弧角﹐皆可如志。若無刀尺﹐𨿽良工﹐亦無所用之矣。一﹐須明體例。解經注子﹐各有體例﹐不可混淆﹐解經尢不容有一語之出入。猶之五言絕律不可入七字句﹐七言絕律不可入五字句﹐五言律如四十賢人﹐尢不可雜一他語。上元梅伯言郎中曾亮《管異之文集書後》云「余遂稍學爲古文詞﹐異之不盡謂善也﹐曰﹕『子之文病雜﹐一篇之中﹐數體互見。武其冠﹐儒其衣﹐非全人也。』余自信不如信異之深﹐得一言爲數日憂喜。」云云。語見《柏梘山房文集》。湘潭王壬秋太史闓運﹐嘗謂馮莘垞世丈曰「聞君與王葵園至善﹐可勸其少著書﹐夾七夾八﹐未免太難。」馮丈未必肯達﹐而葵園之書走徧全國﹐吾未見有知其夾七夾八者﹐然則今之世可謂無人。又謂﹕「曾重伯詩﹐有湊雜之獘。譬諸講話﹐一句京腔﹐一句蘇白﹐不成體也。」云云。語見湘潭楊重子��鈞《艸堂之靈》。長沙王益吾祭酒先謙﹐任江蘇學政時﹐誥誡諸生云「同撰獨撰者﹐每成二三卷﹐封呈該學官備文送署﹐閱定當否。如有不合﹐指示另撰﹐免致誤用心力。書院肄業生﹐便於隨時指授﹐遠在他縣者﹐評定發還。」云云。語見《勸學瑣言》。皆諄諄以體例爲言也。一﹐須戒盜竊。凡撰述﹐著錄他人名氏書名﹐則爲引證﹐非是則爲盜竊。解經注子﹐必有依據﹐非可空言塞責﹐𨿽非鈔襲﹐卽是鈔襲﹐原不諱言。髙者引證十書八書﹐以證明一書﹐低者引證一二書﹐以證明一書﹐必須詳著書名人名及自己意見﹐又必人己分明﹐以便後人互證參稽。不可滅去書名人名﹐令人閱之恍惚迷離﹐莫辧人己。明季山人惡習﹐萬不可有。一﹐須戒陳腐。凡人心中所有﹐目中所無者﹐須分別淑慝﹐緊要者尙可紀述。心目中皆有者﹐則無容紀矣。如有獨見﹐已見前人者﹐必須削去以讓之。勿謂我目未見伊書﹐不妨兩存。須知古人在前我在後﹐卽實非鈔襲﹐其誰信之。況土飯塵羹﹐屋上架屋﹐牀上支牀﹐遭人厭惡。一﹐須辧雅俗。雅俗卽後世文野之謂。江浙文士﹐撰述最多﹐𨿽宏博不足﹐而雅潔有餘﹐皆確有師承﹐轉相授受﹐故能洞見奧竅﹐可以傳世行遠。譬如牡丹芍藥﹐花中之至貴者﹐若移栽屋上﹐何人肯升梯玩賞﹐或移污穢﹐何人肯掩鼻玩賞﹐又或栽於深山窮谷﹐更有何人不畏虎豹虺蛇玩賞﹐轉不若菖蒲艸﹑萬年靑供置几案﹐人猶得而見之也。若明此義﹐卽可撰述。一﹐須崇禮義。《管子》云「禮義廉恥﹐國之四維﹐四維不張﹐國乃滅亡。」云云。是無論在朝在野﹐皆必以此爲依歸。我書𨿽未必能傳﹐然亦不可不作此想﹐希賢希聖希天﹐原不禁人攀躋。凡離經叛道之詞﹐不能闌入﹐卽齊諧誌怪﹐亦必以獻縣紀文達公昀《閱微艸堂筆記》爲法﹐有關勸懲﹐專辟淫邪。一﹐須泯恩怨。受恩可述﹐受怨切不可記。世無臯陶﹐是非曲直﹐焉能平正。若假公濟私﹐陰以排怨﹐或任意謾罵﹐並無事實﹐古今旣無此書﹐載籍更無此體。當時之人﹐見之齒冷﹐無論後人。若��汪��明府堃之撰《盾鼻隨聞錄》﹐意在辱罵道州何氏﹐見者孰不言明府必非正人。無錫薛叔耘副憲福成﹐至欲嚴禁其書﹐焚毀其板﹐見於《庸葊筆記》。予亦別有論議﹐已見《﹝隨﹞筆》捲﹝五﹞。一﹐須戒誇誕。譬如言一己之父母﹐徳如堯舜及周之太任﹑太姒﹐志在尊崇先徳﹐並非不善﹐然聞者誰能與之辧白﹐又誰能信之﹐卽一己亦未能自信﹐何論他人﹗孝子不誣其親﹐不可爲溢量之語﹐惹人嘻笑。一﹐須權輕重。凡有關勸懲及嘉言懿行﹐足爲矜式者﹐始可記載。非是及零星小事﹐近於瑣碎者﹐不足錄矣。一﹐須戒蕪雜。博贍爲恆人所難﹐自足傳世行遠。蕪雜則自穢其書﹐必爲眾人棄置﹐所不屑道。有千里毫釐之分別﹐不可不知。一﹐須戒謬妄。一時之是非未足爲憑﹐須求千古之是非。衡情酌理﹐沈思冥想﹐不可率爾操觚。一﹐戒遊戲尖刻。凡此等語﹐非正人君子所宜出諸口﹐況敢筆之於書乎﹗必如南宋陳亮所云﹐堂堂之陣﹐正正之旗﹐方爲允協。以上十二條﹐本詹詹小言﹐知無當於大雅﹐姑錄於此以自志之。

唐詩品分類卷數

歙縣鮑雙五侍郎桂星﹐輯有《唐詩品》八十﹝五﹞捲﹐見於新城陳碩士侍郎用光《太乙舟文集﹟詹事鮑覺生先生墓志銘》中﹐而書實未刊。余於書肆中﹐得見侍郎當年編輯原本﹐爲侍郎從子子年太守康所藏鈔本﹐字迹甚精。卷中所攺訛字﹐悉用朱筆﹐圈點亦工整。目錄後有朱書楷字二行﹐皆屬侍郎手迹﹐文云「此書輯於嘉慶乙亥﹐越三年戊寅﹐始付鈔胥。費叄拾金﹐而亥豕鳥焉﹐開卷卽是﹐令人��戊寅長至後十日﹐覺生識。」又自序云「唐司空表聖《廿四詩品》侔色揣稱﹐盡態極妍﹐顧未嘗舉一篇一詠以實之﹐俾操觚家有所準的也。閒居無事﹐以唐人之品﹐品唐人之詩。比偶進退﹐必相依麗﹐錄其工者�采。庶品不虛立﹐詩不虛附﹐星分藻合﹐耀若披錦﹐或亦藝林一快耳。近代詩家有補《詩品》者��爲可無贅云。」云云。卷一爲雄渾﹐卷二至卷六爲衝澹﹐卷七至卷十五爲纖穠﹐卷十六至卷廿四爲沈著﹐卷廿五至卷廿八爲髙古﹐卷廿九至卷三十三爲典雅﹐卷三十四爲洗煉﹐卷三十五至卷三十八爲勁健﹐卷三十九卷四十爲綺麗﹐卷四十一至卷四十五爲自然﹐卷四十六至卷五十爲含蓄﹐卷五十一二爲豪放﹐卷五十三爲精神﹐卷五十四爲縝密﹐卷五十五至卷五十八爲疏野﹐卷五十九至卷六十二爲淸奇﹐卷六十三四爲委曲﹐卷六十五至卷六十九爲實境﹐卷七十至卷七十六爲悲懷﹐卷七十七至卷八十爲形容﹐卷八十一爲超詣﹐卷八十二三爲飄逸﹐卷八十四爲曠達﹐卷八十五爲流動。惜中多虫蛀﹐字迹亦稍有缺佚。每頁下黑口上﹐有「如鳥數飛齋」木刊五字﹐確爲侍郎原本無疑。聲木謹案﹕侍郎詩文學﹐受之歙縣吳澹泉徵君定﹐確有師承﹐已見余《桐城文學淵源考》及《撰述考》中。此書當系侍郎當日奉旨閉門思過時所編﹐家居多暇﹐以四年之力﹐始得從容以《全唐詩》按《詩品》編錄。甚爲允協﹐洋洋大觀﹐亦唐詩選本佳制﹐爲後人學詩津逮。原書後歸於余﹐又見《萇楚齋書目》。中多闕字﹐謹依式錄入﹐不敢妄爲添注﹐亦撰述之通例也。

私論孟子

刪攺經文﹐始自宋儒﹐實由疑經之論開其先。有疑則必須刪攺﹐此一定之理﹐其識見議論﹐亦有不可解者。𨿽儒者意見偶偏﹐事所恆有﹐不應全出自宋儒。類如廬陵歐陽文忠公修疑《系詞》﹐臨川王文公安石疑《左傳》﹐夏縣司馬文正公光與南城李泰伯說書覯皆疑《孟子》﹐說書又疑《儒行》﹐與蒲江魏文靖公了翁疑《檀弓》﹐皆以爲戰國時人所爲。聲木謹案﹕惟《孟子》一書﹐實多可疑之處。少時囫圇讀過﹐未及研究。向日爲兒輩講書﹐細玩經文﹐頗覺《孟子》𨿽亦言仁義﹐實不能離戰國策士之習﹐爲一時風气所囿﹐未能超然物外。若以《論語》《學》《庸》衡之﹐可議之處﹐不可縷指。生平於經學﹐素未研求﹐援古人說經外傳之例﹐姑條舉其說於後﹕一﹐梁惠王所云「利」﹐利者其義甚廣﹐孟子直認爲利義之利﹐何所見而云然。一﹐梁惠言「賢者而後樂此」﹐齊宣王言「賢者亦有此樂乎」﹐孟子對以「不賢者﹐𨿽有此不樂也」﹐又曰「人不得﹐則非其上矣」﹐豈人臣對君上之辭。一﹐《孟子見梁襄王》一節﹐尢屬非是。君子居其國﹐不非其大夫﹐況人君乎﹗一﹐孟子曰「仲尼之徒﹐無道桓文之事者。」《論語》論管仲有二三處﹐且孔子許齊桓公「正而不譎」﹐「一匡天下﹐民到於今受其賜」﹐何嘗不言。一﹐孟子曰「文王以百里而王」﹐又曰「文王之囿﹐方七十里」﹐未免自相矛盾。一﹐孟子曰「聞誅一夫紂矣﹐未聞弒君也。」以後弒君者﹐皆可誣其君爲「一夫」﹐莽操得有以借口矣。一﹐「彼以其富﹐我以吾仁﹐彼以其爵﹐我以吾義﹐吾何慊乎哉」云云﹐亦嫌妄自尊大﹐孔子決不言此。一﹐「非其道﹐則一簞食不可受於人。如其道﹐則舜受﹝堯﹞之天下﹐不以爲泰﹐子以爲泰乎」云云﹐以後車數十乘﹐從者數百人﹐以傳食於諸侯﹐仍不以爲泰﹐而作此言﹐當時與蘇秦張儀者又何以異。一﹐「舜不告而娶﹐爲無後也」云云﹐以後人子只須及歲﹐皆可不告而娶﹐以「無後」爲言矣。一﹐《孟子曰君之視臣如手足》一節云云﹐必如孟子所云﹐後世犯上作亂﹐篡弒相仍﹐皆可以「臣之視君如寇讎」爲解矣。一﹐《萬章曰父母使舜完廩》一節云云﹐舜卽大孝﹐焉能明知父母與弟皆謀殺之不憂而喜﹐延頸就戮﹐豈人情哉﹗「二嫂使治朕棲」﹐是直欲妻娥皇﹑女英也。舜𨿽大孝﹐能縱其弟通其妻﹐作此亂倫害理之事乎﹗何況英娥爲帝堯之女﹐名列漢劉向《列女傳》母儀之首﹐賢徳可知﹐豈從一之訓亦未聞乎﹗一﹐「堂髙數仞﹐榱題數尺﹐我得志弗爲也」云云﹐當時並未得志﹐又何必預作得志之言乎。姑舉最難解說者十二條於此﹐其它可議之處仍多﹐無怪宋儒肆行攻擊也。

汪啟淑焠掌錄論文

歙縣汪秀峯��啟淑《焠掌錄》云「古人行文﹐不尙隱僻。《文心雕龍》云﹕『一字詭異﹐則羣句震驚﹐三人弗識﹐則將成字妖矣。』《顏氏家訓﹟文章篇》云「沈隱侯曰﹕『文章當從三易。易見事﹐一也。易識字﹐二也。易讀誦﹐三也。』邢子才嘗曰﹕『沈侯文章﹐用事不使人覺﹐若胸臆語也﹐深以此服之。』」云云。聲木謹案﹕此書傳本甚罕﹐僅寥寥數十條﹐在筆記中﹐未爲佳制。余見開萬樓寫字刊本﹐前有仁和杭大宗太史世駿八分書序文壹頁有半﹐亦無年月。捲端自題郡望曰「古歙」﹐序文稱爲「錢唐汪君秀峯」﹐郡望已未免兩歧。明末嘉定唐叔達布衣時升﹐名其集曰《三易》﹐義卽取此。

秦瀛顧曾河南集序

長洲顧少卿上捨曾《尹河南集後序》云「吾友陳貞白善爲古文﹐其議論不少下﹐而於宋文家好尹師魯。謂其簡古質實﹐自班孟堅而下﹐未有能及之者。而柳開﹑穆修﹑鄭條之徒﹐𨿽稱復古﹐而猶未至焉者也。師魯之文﹐舊傳二十七卷﹐以知之者少﹐久無刻本﹐故脫謬尢多。陳君初藏有鈔本《河南集》﹐旣又得葛氏不全本﹐以辧其同異。最後聞同裏吳君伊仲有善本﹐從而攺定之。其猶有未當者﹐則博考他書以正之﹐然後師魯之文始完。噫﹗師魯以平生忠義之節﹐適遭讒謗而卒以貶死﹐其所爲文章﹐議論有識略﹐當時所稱歐尹者也﹐是宜可以信後而及遠。而元明以來﹐學者皆不甚稱道之﹐至於今﹐遂不復知有師魯之文矣。夫《六藝》殘缺﹐賴後儒間出收拾補綴﹐得以相保。況乎古人之文﹐顯晦有時﹐其不爲後世所亂者幾何也。獨陳君於師魯之文能自得所好﹐而用力之勤如是﹐余因爲之嘆息﹐知師魯之文﹐將由是可以信後而及遠﹐蓋發自陳君始也。」云云。文見《校經艸廬文集》。無錫秦淩滄侍郎瀛復序云「古今來文字之傳與不傳﹐視乎其文﹐而其間亦有幸有不幸焉。李習之之文亞於昌黎﹐而文之傳於今者﹐僅一十八卷。河南先生之文﹐範文正稱其辭約理精﹐歐陽公銘先生墓﹐亦稱其文簡而有法﹐而今人但知有歐陽公之文﹐鮮有道及河南先生者。卽當時文正序其文﹐嘗索而類之﹐亦無刊本﹐傳於後世。烏乎﹗古君子不遇於時﹐而文之顯晦亦有數存﹐是可慨已。長洲陳君貞白治古文﹐酷嗜先生文﹐因取世所傳鈔本﹐並家藏本及他氏所藏本﹐采孴校正﹐凡二十七卷﹐閱數年而後卒業。將刻之以廣其傳﹐而屬余序之。余讀先生文﹐髙簡質實﹐誠有如範﹑歐陽之所稱者。質與文互勝﹐而質乃文之幹﹐質有餘者不受飾﹐文之至者辭不繁﹐如治金錫﹐必麤礦去而光潤生﹐其先生之文與。夫北宋古文之學﹐倡自柳仲塗﹐曩者余嘗序仲塗文矣。仲塗之爲古文﹐在穆伯長之先﹐而先生亦實先於歐陽公。伯長之文﹐不必似仲塗﹐歐陽公之文﹐亦不必同於先生。惟師友之間﹐同爲古文﹐而文不必同﹐猶之習之學於昌黎﹐而文未嘗襲昌黎﹐此所以爲古人之文也。今人則不然﹐各師一家而不能自勝﹐其異乎己者輒訾謷之﹐而文之眞不存焉。王漁洋尙書跋先生集﹐僅有鈔本。貞白學優而位卑﹐年五十餘﹐尙困於下僚。顧自先生沒﹐閱七百餘年﹐而貞白猶刻先生集以傳﹐顯晦固有時﹐亦不可謂非先生之幸也已。」云云。文見《小峴山人續文集》。又並見本集。聲木謹案﹕河南尹師魯舍人洙﹐於北宋初﹐亦以古文負盛名。當時﹝文學﹞固在廬陵歐陽文忠公修之先﹐名亦出文忠之右。自文忠文盛行﹐舍人文學轉爲所掩。《四庫全書提要》稱其文具有原本﹐古峭勁潔﹐繼柳開﹑穆修之後﹐一挽五季浮靡之習﹐尢卓然可以自傳﹐云云﹐洵屬確論。惟千年以來﹐文集久掩﹐不特無人誦習﹐其見於各家藏書目者亦甚稀。明府獨能篤好遺文﹐表揚先喆﹐重爲刊行﹐世人始得見其集﹐可謂舍人千古第一知己。厥後﹐巴陵方柳橋太守功惠﹐編輯三宋人集﹐內有舍人《河南集》﹐光緒庚辰�月﹐韓江自刊本。渦陽袁杏南中丞大化﹐於宣統二年﹐復有排印本。《四部叢刊》內﹐又有影印春岑閣鈔本。百餘年間﹐已有四刊本﹐非明府提倡校刊之功﹐曷克臻此。明府刊本﹐稱胥臺陳氏刊本。後三本﹐余已著錄於《萇楚齋書目》中矣。

劉蓉論文並續論稱名之異

湘鄕劉孟容中丞蓉《復吳南屏學博書》中有云「其論近世文派﹐以文必古於辭﹐則自我求之古人而已﹐奚近時宗派之示。」又曰「烏有建一先生之言﹐以爲門戶塗轍﹐而可自遠於古人者。卓識偉論﹐足破時流之惑﹐惟譏貶姚姬傳氏﹐至比諸江西詩派之呂居仁﹐則似稍失平允。居仁之詩﹐殆尙未涉後山藩籬﹐無論山谷﹐而其圖云爾者﹐直欲依托門墻﹐以自標異而已。姚氏於古文﹐自漢唐以來諸家﹐實嘗究其源流﹐窺其奧妙﹐而深味其甘苦曲折之故﹐評量論衡﹐往往當於人心。及其自爲﹐𨿽未能盡如所云﹐然淵懿雅潔﹐髙者亦往往入古作者之林﹐非居仁依艸附木者之比也。弟嘗謂本朝文家﹐如方望溪氏﹐經術湛深﹐發爲文章﹐特具肅穆之气﹐栗然如不可犯﹐乃其所自得於古者。姚氏根柢稍薄﹐晚歲頗耽禪說﹐然善持論﹐揚榷古今﹐如商彜周鼎﹐貝玉珠璣﹐璀璨滿目﹐良賈者次第品題﹐不差銖兩。當榦隆中葉﹐考據風行﹐鼓蕩海內﹐幾欲擯絕宋賢﹐別樹漢學之幟。姚氏獨倡言排之﹐不激不隨﹐卓然大雅﹐彼豈無得而然者。如江河然﹐方氏浚其源﹐姚氏承其流﹐揚其波﹐故天下論文章者必歸桐城﹐非盡出於私好也。近世宗桐城者承其緒論﹐乃不復求諸三代兩漢﹐而惟宗派之云。甚者至謂句法之短長伸縮﹐聲音之抗墜疾徐﹐皆有一定繩尺﹐如詞曲之有譜然﹐尋聲逐影﹐良可厭薄。曩歲備藩巴蜀﹐新城陳君懿叔客幕中期年﹐每與論文﹐好舉桐城﹐由方姚以溯歸氏﹐上及八家。他日見所爲《遵義唐公事狀》或稱『公』﹐或舉其字﹐或書其名。其它作﹐或自署名曰『學受』﹐或去『學』而稱『受』﹐或稱『陳受』。怪而問之﹐則曰﹕『於彼於此﹐音節各有所諧﹐蓋歸氏之法云爾。』僕大笑之﹐謂﹕『昔孟子譏告子戕賊人以爲仁義﹐君乃欲戕賊人以爲文章乎。』此𨿽一時戲言﹐然流獘之極至此﹐眞文字之大戹矣。執事譏貶姚氏﹐殆亦有鑑於此﹐非姚氏之過﹐學姚氏者之過也。」云云。文見《養晦堂文集》。聲木謹案﹕湘鄕羅申田參贊長《稱謂》中有云「《通鑑》赤壁之戰﹐張昭之稱曹操曰『曹公』﹐曰『操』﹐孫權之稱曹操曰『老賊』﹐曰『操』﹐曰『孟徳』。一人一時之言﹐無定稱如此。求之於古﹐《左傳》秦晉韓之戰﹐書呂飴甥曰『瑕呂飴甥』﹐曰『陰飴甥』﹐曰『呂甥』﹐曰『子金』﹐《離騷》《天問》書文王曰『西伯』﹐曰『伯昌』﹐曰『昌』﹐曰『後』。近世劉海峯之爲文﹐自署名曰『大櫆』﹐曰『櫆』﹐曰『劉櫆』﹐其法原於歸氏﹐以謂於彼於此﹐音節各有所諧﹐世嘗笑之。」云云。文見《思兄樓文稿》。據參贊所言﹐稱名之異﹐實始於東周之時。《左傳》中﹐幾於每篇皆是如此。例如隱公元年﹐《鄭伯克段於鄢》一段﹐武姜一人﹐或稱「姜氏」﹐或稱「夫人」﹐或稱「姜」一字﹐一婦人已有四稱。其它類此者極多﹐不勝枚舉。惜當時新城陳懿叔上捨學受﹐未以周秦文章舊例爲言﹐致爲中丞所譏。《通鑑》效之﹐時在北宋﹐去古未遠﹐讀者無異詞也。明之歸太僕及我朝之劉廣文﹐𨿽依法古人﹐並非師心自用﹐而歲月綿遠﹐此等體格旣已失傳﹐卽不適於後人之用。若我以爲復古﹐銳意行之﹐徒供時人誹笑。古人事迹﹐有亙萬古而不可變者﹐後人自不能稍有變更﹐若久爲世人所不稱道者﹐亦不妨從眾因革損益。苟無悖於經權﹐卽堯舜禹湯﹐文武周公孔子﹐原不禁人移易﹐固不必一意孤行﹐爲驚眾駭俗之舉。歸劉文法𨿽髙﹐豈亦尙未明此理乎﹗

袁枚論文

錢塘袁簡齋明府枚《與韓紹眞書》云「嘗謂方望溪才力𨿽薄﹐頗得古文意義﹐乃竹汀少詹深鄙之﹐與僕少時見解相同﹐中年以後﹐則不敢復爲此論。蓋望溪讀書少﹐而竹汀無書不覽﹐其彊記精詳﹐又遠出僕上﹐以故渺視望溪﹐有劉貢父笑歐九之意。不知古文之道﹐不貴書多﹐所讀之書不古﹐則所作之文亦不古。唐宋以來﹐推韓柳能爲古文﹐然昌黎自言﹕『非三代兩漢之書不敢觀﹐懼其雜也﹐迎而距之。』柳子《與韋中立書》所引書目﹐班班可考﹐其得力處﹐全在鎔鑄變化﹐純以神行。若欲自炫所學﹐廣搜百氏﹐旁摭佛老及說部書﹐儳入古文﹐便傷﹝雅﹞﹝嚴﹞潔。嘗讀《呂氏春秋》﹐載伯夷就養於文王﹐未至岐周而道卒。王荊公最博雅﹐未必不見此書﹐乃作《伯夷論》曰﹕『豈其年髙﹐不及至周而歿也﹖抑或未及待武王而死也﹖』故意跌蕩其詞﹐以作波瀾﹐不肯引《呂覽》以實之﹐於此可悟作文之法。蓋貴直者人也﹐貴曲者文也。天上有文曲星﹐無文直星。木之直者無文﹐木之拳曲盤紆者有文﹐水之靜者無文﹐水之被風撓激者有文。孔子曰﹕『情欲信﹐詞欲巧。』巧卽曲之謂矣。善作文者﹐平素宜與書合﹐落筆時宜與書離。又須揭取精華﹐掃糟粕而空之。云之捲舒﹐鳥之飛翔﹐皆在於空。銅厚則鐘啞矣﹐膏盛則燈滅矣。《莊子》﹕云﹕『室無空虛﹐則姑婦勃溪。』其理皆可一貫。」又《答姚小坡尙書書》云「札中問《道古堂文集》與星齋孰優。星齋先生集未付梓﹐枚無由得見。《道古堂集》則通行翻擷﹐其博引繁稱處自具气力﹐惜記序之文失之容易﹐序事之文過於宂雜﹐全無提挈翦裁。要知良史之才﹐不是酰醬油鹽﹐照帳謄錄也。集中如梁少師﹑齊侍郎兩墓志﹐是何等題目﹐乃鋪敍一鹿肉﹐一蘋果﹐如市賈列單﹐令人齒冷。豈不知君恩所系﹐有賜必書。然果屬卑官寒士﹐則尙方之一縷一蹄﹐自當詳載﹐而三品以上大臣﹐則宜取其大者遠者而書之﹐瑣碎事端﹐槪從刪節﹐此文章一定之體例也。不然﹐如韓歐集中所作諸名臣碑版﹐豈當時天子不賞賜一物者乎﹐而何以絕不記載乎。近日考據家爲古文﹐往往不曉此義﹐十人九病﹐堇甫﹑謝山皆所不免。惟方望溪力能矯之﹐而又苦於才力太薄﹐讀者索然。」又《與翁東如書》云「從古文章家替人作碑銘傳志者﹐其道有三。第一是其人功徳忠勛﹐彪炳海內﹐我爲表章﹐不獨彼借我傳其名﹐而我亦借彼以傳其文。此不待其子孫之請﹐而甘心訪求以爲之者。次則其人𨿽無可紀﹐而生平與我交好﹐則爲之傳志﹐以申哀感之情。此亦古人集中往往有之。再次其人𨿽於世庸庸﹐於我落落﹐而無柰其子孫欲展孝思﹐大輦金幣﹐來求吾文﹐則亦不得不且感且慚﹐貶其道而爲之。譬如抱關擊柝﹐爲貧而仕者一般。此劉乂所謂諛墓之文﹐亦古人所不免者也。若三者無一﹐不過鄕裏之善人﹐村巷之嫠﹝婦﹞﹐此輩在世﹐僂指難數﹐焉得人人而傳志之。《論語》稱『好仁不好學﹐其蔽也愚』﹐君子不爲也。」云云。文均見《小倉山房尺牘》。聲木謹案﹕靑浦王徳甫侍郎昶《蒲褐山房詩話》云「孫君淵如又謂其神道碑﹑墓志銘諸文﹐紀事多失實。余謂豈惟失實﹐並有與諸人家狀多不合者。卽如朱文端公軾﹑嶽將軍鍾琪﹑李閣學紱﹑裘文達公曰修﹐其文皆有聲有色。然予與嶽裘二家之後俱屬同年﹐而穆堂先生爲余房師李少司空友棠之祖﹐且予兩至江西﹐見文端後裔﹐詢之﹐皆云未嘗請乞﹐亦未嘗讀其所作。蓋子才遊屐所至﹐偶聞名公卿可喜可愕之事﹐著爲志傳﹐以驚爆時人耳目﹐初不計信今傳後也。」云云。其指斥明府文集﹐可謂深切著明。其集中淫哇纖佻之語﹐誠足以害人心術﹐貶責誠爲至論。然明府畢竟聰明絕人﹐論詩文亦時有獨到語﹐未可偏廢。其自云「此不待其子孫之請﹐而甘心訪求以爲之者」﹐似早知身後必遭人攻擊﹐預先自己明言﹐以示虛僞作文﹐實有意存於其間﹐其計亦狡矣。

國初序跋無年月

國初名人爲人撰詩文集或雜著序﹐素無年月日﹐專喜自稱「同學弟」或「同學友」。如新城王文簡公士禎﹑長洲汪苕文太史琬﹑宣城施愚山學士閏章﹑蕭山毛西河太史奇齡﹑澤州陳文貞公廷敬﹑無錫嚴蓀友��繩孫﹑江都顧書宣太史圖河等所撰諸書皆是﹐亦一時風會所趣﹐有不知其然而然者。余編輯《續補匯刻書目》及《再續補匯刻書目》﹐每遇國初人撰述﹐細檢從無年月日﹐及稱「同學弟」﹐是以知之。

李調元論詩

綿州李雨村觀察調元《雨村詩話》云「詩有三字訣﹐曰響﹑爽﹑朗。響者﹐音節鏗鏘﹐無沈悶堆塞之謂也。爽者﹐正大光明﹐無囁嚅不出之謂也。而要歸於朗。朗者﹐冰雪聰明﹐無瑕瑜互掩之謂也。言詩者不得此訣﹐吾未見其能詩也。」又云「詩尢貴潔。金在沙﹐必揀其礫﹐米在箕﹐必簸其粃﹐理也。若揀金而不去礫﹐簸米而不去粃﹐則塵飯土羹﹐知味者必不食﹐以瑕掩瑜﹐善鑑者必不觀矣。」又云「昌黎云﹕『气盛﹐則言之長短與聲之髙下皆宜。』此可與知者道﹐難與不知者言也。詩以气行﹐气盛則詩奇﹐有奇气者必能傳也。但空疏者不可言气﹐糅雜者亦不可言气。以空疏言气﹐則白話而已﹐糅雜言气﹐則粗鹵而已﹐方且抹之批之不暇﹐何暇觀其气乎。空疏者必入打油﹐粗鹵者必墜惡道﹐勢所必至也。」又云「古人作近體詩﹐必先選韻﹐一切晦澀者不用。如『葩』卽花也﹐而『葩』字不亮﹐『芳』卽香也﹐而『芳』字不響﹐諸如此類。間有借用者﹐皆謂之不善選韻。」又云「詩不可用替代字﹐如以風爲巽二﹐雪爲滕六等類。𨿽宋人多有之﹐大是低品。」又云「詩貴錘煉﹐所謂百煉成字﹐千煉成句也。」又云「余嘗云作詩者當使千百世見﹐不但使一時人見。使一時人見﹐下筆必率﹐使千百世見﹐下筆必謹。」云云。聲木謹案﹕錢塘袁簡齋明府枚《隨園詩話》謂觀察詩法﹐瓣香隨園﹐喜爲得一知己。觀察所撰《童山詩集》四十二卷﹐刊入《函海》中﹐實未必然也。所撰《雨村詩話》十六卷﹑《補遺》四卷﹐與《隨園詩話》頗能風行一時﹐實則觀察於詩學研究甚深﹐確有心得之語﹐余故略摘其尢要者數語以識之。

左宗棠催迫楊昌浚協濟餉

湘鄕楊石泉制府昌浚﹐由諸生官至封疆﹐皆爲湘陰左文襄公宗棠一人栽培之力。及文襄督師陜甘﹐剿平回匪﹐制府適任浙撫。浙省例有西徵協濟之餉﹐每到日稍遲﹐文襄卽來函詰責﹐並問以官從何來﹐而吝於協餉。制府無柰﹐悉索敝賦以應之。及制府以楊乃武案罷職﹐繼任者爲桂陽陳雋丞中丞士傑﹐時在光緒八年。淸查庫款﹐浙江藩庫𨿽尙存銀貳叄拾萬﹐息欠票號現款伍陸拾萬兩﹐兩相抵不足﹐尙欠貳叄拾萬。庫空如洗﹐在當時亦希有之事也。

記老年頤養各事

合肥李文忠公鴻章﹐晚年頤養之品﹐只日服牛肉汁﹑蒲萄酒二項﹐然皆經西醫考驗﹐爲泰西某某名廠所制成﹐終身服之﹐從不更易。牛肉汁須以溫水沖服﹐熱則無效﹐蒲萄酒於每飯後服一杯﹐以助消化。並聞英國名相格蘭斯頓﹐亦每飯後服蒲萄酒一杯﹐壽至八十餘始卒。又聞益陽胡文忠公林翼﹐每日以肉桂末和髙粱酒飲之﹐想因火衰而然﹐他人不能嘗試也。聲木謹案﹕先文莊公平日嘗自言﹐一生從未食飯二盂﹐晚年所食更少﹐幾於食無兼味。偶感疾﹐輒去粥飯﹐旣愈﹐仍淸齋數日。然精神彊固﹐步履如少年時人﹐𨿽年至八十﹐目猶能視細字﹐耳能聽微聲﹐齒能嚼堅物﹐且從未脫一齒﹐聲如洪鐘﹐數十年之事﹐述之纖悉不遺﹐固臻上壽。長樂梁茞鄰中丞章巨言﹐老年養生之法﹐不特眠宜少﹐食亦宜少﹐見於《歸田瑣記》。湘鄕曾文正公國藩亟然其說﹐見於《求闕齋日記類鈔》。是年無論老幼﹐總以節食爲貴。錢塘袁簡齋明府枚﹐平日精於飲饌﹐晚年多病﹐實由於此。觀其自記於詩集﹐言服大黃則疾愈﹐豈非爲食所傷﹐始利用消導之品。𨿽年亦至八十餘歲﹐若善於節食﹐焉知不壽過期頤哉。

賴��爲張之洞所斥

光緒十餘年間﹐��賴建平觀察��以知縣需須皖省﹐初署南陵縣知縣﹐繼權無爲州知州。皆吾省著名優缺﹐是以積貲甚富﹐驟捐道員﹐加二品頂戴﹐指分江蘇。瀕行時﹐自撰首聯云「賴觀察南無得道」﹐募能對得者﹐贈以銀若干。逾年﹐時值甲午﹐南皮張文襄公之洞署理兩江總督﹐見其履歷﹐深爲不悅﹐謂之曰「聯署優缺州縣﹐卽捐升道府﹐最爲官場惡習。旣已有錢﹐又何必復欲作官乎。」觀察爲之沮喪﹐未幾亦卒。

全慶禦賜師竹堂小印

國朝定制﹕凡翰林入南書房者﹐每年歲暮﹐例有禦賜小果盒壹个。得者多奉置於客廳正中。凡京朝官見之﹐無不知之也。然久於其職者﹐禦書及禦用對像﹐亦可蒙恩隨時賞賜。先文莊公庚申會試座師滿洲全��公慶﹐平日與人函牘﹐皆加蓋「師竹堂」朱文有邊小方印。自言系宣宗成皇帝禦賜之物﹐加蓋於信﹐榮君賜也云云。

五筆卷三

望溪文集三續補遺等編輯

續論勸孝圖說等書

女媧氏變爲女像

本地土人鑿碑字

天下郡國利病書等刊本

紀大奎論孝道

聰訓齋語與澄懷園語之比較

靈璧縣誌略言靈璧石

兩書論餘懷詩

論左宗棠家書二篇

楊峴論桐城文

張廷玉言古今圖書集成

汪楫悔齋詩摘錄

李世熊希南宋鄭所南

張佩綸撰述

柏梘山房尺牘

江蘇牙釐局差

孝欽顯皇后幸農事試驗場

論南宋雜事詩

論臨川四夢不應丑詆陳繼儒

先文莊公格言等聯

李文田等書法

淮海英靈集中塡諱等事

萇楚齋五筆卷三

廬江劉聲木十枝撰

望溪文集三續補遺等編輯

予搜輯桐城方望溪侍郎苞集外文﹐編《望溪文集再續補遺》四卷﹐已於己巳五月﹐排印袖珍本。書刊成後﹐復於髙郵夏醴谷太史之蓉《半舫齋古文》中﹐搜得侍郎序一篇﹐明��盧忠肅公象升遺集中﹐搜得侍郎《讀禮圖贊》一篇。侍郎不以工書名﹐此贊獨爲八分書﹐結體頗類漢石經﹐乃知侍郎非無意於六藝者。予復搜輯湘鄕曾文正公國藩古文等﹐編《曾文正公集外文》一卷﹐亦於己巳五月﹐排印袖珍本。後復於《四溟瑣記》中﹐搜得文正《孫文鳳殉節記》一篇﹐嘉定張海門學使金鏞《瀟湘風雨錄》中﹐得文正致學使二書﹐長洲朱仲我孝廉孔彰《題江南曾文正公祠百韻》自注中﹐得文正《題甘祺仁學博宋卅六磚歸裝圖》七絕二首﹐湘鄕劉孟容中丞蓉《養晦堂詩集》自注中﹐得文正集蘇詩句聯。聲木謹案﹕新城王文簡公士禎﹐編《浯溪考》二卷﹐已刊後﹐復於洪邁《唐人萬首絕句》中﹐得唐鄭谷《浯溪》詩﹐洪覺範《石門文字禪》中﹐得南宋女史李易安《同景莊遊浯溪讀中興碑長句》﹐皆未及錄入﹐特錄其詩於《古夫於亭雜錄》。玆因其例﹐先記之於此。文簡無意再續﹐故錄其詩。予尙欲續有所得﹐可成卷帙﹐重編《望溪文集三續補遺》《曾文正公集外文續》﹐故僅錄其目於此﹐用意旣殊﹐爲例亦異矣。

續論勸孝圖說等書

《男四十八孝圖說》�捲﹐���撰﹐《女二十四孝圖說》一卷﹐不著編輯名氏﹐光緒二十年仲冬﹐上海陳雨祥司馬鉞惇義堂重印﹐寫字繪圖本﹐板藏川沙吳讀秋��福根敬愼堂。讀秋更擇善書中言不孝者﹐爲《車鑑錄》一卷﹐附錄於後。聲木謹案﹕��王晉升����撰《二十四孝圖說》一卷﹐繪圖帖說﹐頗爲簡明﹐風行一時。踵其後者﹐續有編輯。竊謂此等撰述﹐天經地義﹐倫教綱常﹐恰理饜心﹐允宜家諭戶曉﹐人人手此一編﹐潛移默化於無形之中﹐實屬有功於名教者匪細﹐爲教孝第一善本﹐未可以淺近而忽之。撰述以覺世牖民爲貴﹐人生以勤善淑世爲髙﹐奚必以詮經詁子﹐髙文典冊﹐然後始克足志滿意哉﹗

女媧氏變爲女像

乾隆��年�月﹐仁和金汝白總憲徳瑛﹐奉命祭女媧﹑成湯二陵﹐旋疏奏以女媧氏寢宮中塑女像﹐鄕人奉爲求嗣之神﹐褻瀆不經﹐應請攺設木主﹐禁絕私祈﹐得旨下部議﹐從之。千古祀典﹐始爲釐正云云。語見《檜門詩存》及《鄕賢崇祀錄》中。聲木謹案﹕女媧爲上古聖王﹐尙在三皇五帝之前﹐原無婦女之說。流俗訛爲婦女﹐歷代帝王象中已是如此﹐不謂陵寢之宮中﹐公然竟作婦女﹐且用以爲祈子之神﹐實屬荒誕不經﹐直爲千古笑柄。總憲廢象﹐攺祀木主﹐釐正祀典﹐祛絕謬妄﹐見識遠大﹐洵不可及。總憲於��辛酉﹐簡放江南學政﹐以祖籍休寧﹐引嫌奏請。奉旨不必回避﹐亦屬異數。總憲服官廿八載﹐𨿽罰俸處分並未嘗有﹐小心謹愼﹐亦我朝大臣中所僅見。總憲當時以商籍﹐補仁和縣學生員﹐後復薦舉博學宏詞。撰述四種﹐余已錄入《再續補匯刻書目》中矣。

本地土人鑿碑字

蘇州閶門外江村橋寒山寺﹐卽妙利吉剎寺﹐以唐釋寒山﹑拾得及唐張繼一詩得名﹐實則地居偏僻﹐並無風景之可言﹐亦久已荒廢。宣統元二年間﹐云陽程雪樓中丞徳全任蘇撫﹐爲之修建﹐並刊有碑石數種。余於戊午六七月間﹐慕名往遊。各門洞開﹐闃無一人。修建工程﹐極爲艸率﹐不久仍﹝須﹞﹝歸﹞頹廢。凡碑石中有「程徳全」三字或二字﹐皆爲本地土人擊毀無遺﹐間有僅露「程」字者。聲木謹案﹕道光癸卯秋月﹐長安南門外十里許﹐農民耕田﹐得曹魏《曹眞》殘碑。出土後﹐碑文中第九行原有「蜀賊諸葛亮」五字﹐亦盡爲本地土人鑿毀殆盡。石後歸滿洲端忠湣公方﹐見《匋齋藏石記》。此皆三代直道之公﹐猶得於末世見之﹐不可謂非厚幸矣。

天下郡國利病書等刊本

昆山顧亭林先生炎武﹐閱《二十一史》以及天下郡國誌書﹐一代名臣文集﹐間及章奏文冊之類﹐有得卽錄﹐成《肇域志》�����《天下郡國利病書》壹百貳拾捲。昆山顧景範��祖禹﹐搜采經史及方輿書千餘家﹐旁及稗官野乘﹐成《讀史方輿紀要》壹百叄拾捲。嘉慶十六年八月﹐甘肅鞏秦階道成都龍燮堂觀察萬育敷文閣﹐爲之合刊行世﹐用聚珍版﹐排印壹百貳拾部﹐復於道光十一年仲秋﹐重爲排印一次。聲木謹案﹕昆山兩顧氏此二書﹐誠人間不朽之盛業﹐獨怪當時百餘年間﹐竟無人爲之刊行﹐設非觀察爲之校讎排印﹐後人難得見之矣。《讀史方輿紀要》凡例言﹐輯方輿書目凡二卷﹐約千有餘家云云﹐惜未能同付鈔錄排印﹐深爲可惜矣。

紀大奎論孝道

臨川紀愼齋明府大奎《敬義堂家訓述錄》云「人生天地間﹐孝弟自是頭一件事。《論語》開首兩章﹐便說『其爲人也孝弟』﹐可見不孝弟﹐便不得爲人。古人書中說孝弟事極多﹐大凡讀到此處﹐便當悚然惕然﹐一一想到自己身上﹐天性自然觸發﹐安得復爲不孝之子。」又云「人子或不能常在父母膝下﹐總要刻刻不忘父母。《詩》云『無父母詒罹』﹐蓋女子一嫁﹐便離卻父母﹐故以此惕醒之﹐何況男子﹗但凡做一事﹐必想到此事有益我父母否﹐無玷辱我父母否﹐不失我父母心志否。涉一處﹐必想到此處可慰我父母望念否﹐不爲我父母憂慮否。食一美食﹐穿一美衣﹐居處一好境界﹐必想到我父母曾享此否﹐我今享此﹐可不愧父母否。當大寒大暑之時﹐必想到我父母﹐不知安適否。當饑寒困阨之時﹐必想到我父母﹐不知何如﹐莫也如此否。時時處處如此在心﹐安得尙有不孝之行﹗且安得不爲善人﹐爲吉人﹗天地安得不覆佑他﹗若處處總不想到父母﹐天性旣漓﹐非心日長﹐漸漸不知其所至﹐天地安能覆佑得他﹗比如樹枝﹐離了根乾土壤﹐自然枯槁﹐縱有和風甘雨﹐豈能受其生養。此理最明﹐人人可曉。」云云。聲木謹案﹕湘鄕曾文正公國藩﹐於同治九年六月﹐將赴天津﹐示兩子諭中有云「孝友爲家庭之祥瑞。凡所稱因果報應﹐他事或不盡驗﹐獨孝友則立獲吉慶﹐反是則立獲殃禍﹐無不驗者。」云云。語見《曾文正公家訓》。均言孝友至道﹐而明府所論﹐尢爲闡發無遺。設使人人奉爲圭臬﹐刻意遵行﹐則感召祥和﹐家因之日昌﹐國因之日治﹐和風甘雨﹐景星慶雲﹐天且因之垂象矣。

聰訓齋語與澄懷園語之比較

桐城張文端公英《聰訓齋語》四卷﹐其子文和公廷玉《澄懷園語》四卷﹐同治癸酉仲夏﹐第廿七世曾孫曾虔﹐嘗合刊爲一書﹐嗣後刊本益多。以予所見者﹐有光緒六年十一月﹐七世孫紹文龐山合刊本﹐光緒八年��天津《廣仁堂叢書》本﹐光緒九年����髙培谷資州官署寶硯齋刊本﹐光緒十五年夏仲﹐合肥蒯蔗農方伯徳標湖北藩署妙香山館排印本﹐光緒三十一年��七世孫紹華山西藩署排印本﹐又排印袖珍本﹐予已錄入《寶鑑樓架上書目》中﹐以見一時人之好尙。然以余觀之﹐文和之書﹐去文端之書﹐不可同日而語矣。《聰訓齋語》佳處﹐湘鄕曾文正公國藩﹐於同治四年九月﹐諭其子惠敏公紀澤等云「張文端公英所著《聰訓齋語》﹐皆教子之言。其中言養身擇友﹐觀玩山水花竹﹐純是一片太和生機﹐爾宜常常省覽。鴻兒體亦單弱﹐亦宜常看此書。」云云。語見《曾文正公家訓》。此數語﹐眞能盡得其妙。余生平亦酷嗜此書﹐舟車偶遺﹐急覓購一本﹐置諸左右﹐故藏本較多。《澄懷園語》中﹐多侈言朝廷恩澤﹐非全教子之言﹐可備我朝掌故考據。名𨿽相同﹐義例實異﹐未可以其書合刊﹐遂一例視之也。

靈璧縣誌略言靈璧石

《書經》言「泗濱浮磬」﹐後人言卽靈璧縣出石﹐久聞其名﹐未得其詳。玆閱江陰貢文闇明府震撰《靈璧縣誌略》﹐記載甚詳﹐因錄之於此﹐以廣見聞。文云「磬石出石磬山﹐其色靑潤﹐其聲淸越﹐歷代所采﹐以供郊廟之樂者。西有輝山﹐其石亦可爲磬﹐質地稍松﹐攻治較易﹐近來工匠﹐多於此采之。𨿽形色相似﹐而聲則不如磬山所產多矣。巧石出石磬山北平地﹐舊坑數畝﹐產石最佳﹐所謂慶雲萬態奇峯者﹐此也。小者髙廣數尺﹐大者可一二丈﹐色靑潤﹐備五聲﹐淸越有餘韻。旁所產石﹐背有紅黃砂紋﹐品次之。然舊坑之石﹐絕不可復得。文石產周家山﹐髙廣不過數寸﹐具峯巒洞壑﹐或有如鳥獸形者﹐渾然天成﹐不假雕琢﹐米元章袖中所藏者﹐是已。此石亦靑色﹐極細潤﹐摩挲之則黝﹐聲淸而無餘韻﹐質小故也。夏秋大雨後﹐澗水沖激而出﹐間有佳者﹐秀皺瘦透﹐諸美必備。若掘地求之﹐率多粗惡。今人於大石上鑿取其尖﹐雕鏤成文﹐不堪入目。黑石產土龍山﹐大小不等﹐黑白相間成文﹐不起峯﹐扣之無聲﹐所謂臥牛菡菡者﹐然聚煙之語﹐要不可信。透花石產紅鳥山﹐琢爲屏風尊壺等﹐石中自具山云艸木鳥獸之文﹐與大理不相似。但石色紫﹐花紋色雜﹐故不足珍。近來匠人琢爲幾硯﹐皆無文﹐蓋此技不傳也。民間家藏有文者﹐余猶見之。菜玉石產齊眉山西玉石山﹐石之在土中者色如綠玉﹐極細潤。康熙中﹐民間猶取以爲器﹐今石已竭﹐山小故也。」云云。聲木謹案﹕《靈璧縣誌略》四卷﹑《卷首》一卷﹐後附《靈璧縣河防錄》一卷﹑《河渠原委》二卷﹐江陰貢文闇明府震﹐任靈璧縣知縣時所自撰﹐乾隆廿五年八月﹐建平縣署此君艸堂自刊寫字本﹐予已錄入《萇楚齋書目》中。當時未及細考﹐誤以爲邵謙吉修。《靈璧縣誌》無第二本﹐此書刊本亦罕見﹐𨿽敍述簡略﹐未爲善本﹐亦彌足珍矣。

兩書論餘懷詩

莆田余澹心懷居建康風流領袖﹐所著《板橋雜記》﹐世眼以爲艷情﹐道眼以爲殷鑑。金陵懷古詩﹐如《謝公墩》《孫楚酒樓》《雨花臺》諸作﹐漁洋山人比之劉賓客。近人多愛其「綠蘿僧院孤煙外﹐紅樹人家小閣西」一聯。余謂寫景𨿽工﹐要是裝色畫﹐非色品也﹐不如「芳艸故都春閉戶﹐落花寒食夜開樽」﹐淡宕有味﹐云云。語見山陰楊葭漁��際昌《國朝詩話》。聲木謹案﹕新城王文簡公士禎《漁洋﹝詩﹞話》云「余澹心居建康﹐常賦金陵懷古詩﹐不減劉賓客。《謝公墩》詩﹕『髙臥東山四十年﹐一堂絲竹敗苻堅。至今墩下瀟瀟雨﹐猶唱當年﹝柰何許﹞。』《孫楚酒樓》詩﹕『江南城西酒樓紅﹐無數楊柳迎春風。孫楚去後李白醉﹐千年不見紫髯公。』《雨花臺》詩﹕『雨花臺上艸靑靑﹐落日猶銜木末亭。一綫長江三里寺﹐千年鶴唳九秋螢。』《勞勞亭》詩﹕『蔓艸離離朝送客﹐驪駒愁唱新亭陌。夜深苦竹啼鷓鴣﹐空簾獨宿頭皆白。』順治辛丑﹐寄余廣陵﹐余答詩云﹕『千載秦淮水﹐東流繞舊京。江南戎馬后﹐愁殺庾蘭成。鍾阜蔣侯祠﹐靑溪江令宅。傳得石頭詩﹐腸斷蕪城客。』」云云。文簡𨿽盛稱其詩﹐然當時實以艷體擅場﹐亦一時風气使然。文簡編《感舊集》及吳江徐電發太史釚編《本事詩》﹐均錄其詩。撰有《味外軒集》�捲﹐從未見諸家著錄﹐想已久佚矣。

論左宗棠家書二篇

湘陰左文襄公宗棠﹐於同治癸亥正月龍遊城外大營﹐諭其子書云「霖兒知悉﹕郭叔處遞到爾前後兩書﹐一切均悉。所謂重經濟而輕文章﹐亦有所見﹐然文章亦談何容易。且無論古之所謂文章者何若﹐卽說韓柳歐蘇之古文﹐李杜之詩﹐皆盡一生聰明學問﹐然後得以名世﹐古今能幾及者究有幾人。又無論此等文章﹐卽八股文﹐排律詩﹐若要作得妥當﹐語語皆印心而出﹐亦一代可得幾人﹐一人可得幾篇乎。今之論者﹐動謂人才之不及古昔﹐由於八股誤之﹐至以八股人才相詬病。我現在想尋幾个八股人才﹐與之講求軍政﹐學習吏事﹐亦了不可得。間有一二由八股得科名者﹐其心思﹐較之他人﹐尙易入理。與之說幾句《四書》﹐說幾句大注﹐卽目前事物﹐隨時指點﹐是較未讀書之人﹐容易開悟許多。可見眞作八股者﹐必體玩書理﹐時有幾句聖賢話頭畱在口邊﹐究是不同也。小時志趣要遠大﹐髙談闊論固自不妨﹐但須時時返躬自問﹕我口邊是如此話說﹐我胸中究有者般道理否﹖我說人家作得不是﹐我自己作事時又何如﹖卽如看人家好文章﹐亦要仔細去尋思路﹐摩他筆路﹐仿他腔調。看時就要著想﹕要是我做者篇文字﹐必會是如何﹐他卻不然﹐所以比我彊。先看通篇﹐次則分起﹐節節看下去﹐一字一句都要細心體會﹐方曉得他的好處﹐方學得他的好處﹐亦是不容易的。心思能如此用慣﹐則以後遇大小事到手﹐便不至粗浮苟且。我看爾喜看書﹐卻不肯用心﹐我小來亦有此病﹐且曾自誇目力之捷﹐究竟未曾仔細﹐了無所得﹐爾當戒之。子弟之資分各有不同﹐總是書气不可少﹐好讀書之人自有書气﹐外面一切嗜好不能誘之。世之所貴讀書寒士者﹐以其用心苦﹐境遇苦﹐可望成材也。若讀書不耐苦﹐則無所用心之人﹐遇境不耐苦﹐則無所成就之人。我在軍中作一日是一日﹐作一事是一事。日日檢點﹐總覺得自己多少不是﹐多少欠缺﹐方知陸淸獻公詩『老大始知气質駁』一句﹐眞是閱歷後語。少年志髙言大﹐我最歡喜﹐卻愁心思一放﹐便難收束。以後恃才傲物﹐是己非人﹐種種毛病﹐都從此出。如學生荒疏之後﹐看人好文章﹐總覺得不如我﹐漸成目髙手低之病。人家背後訕笑﹐自己反得意也。爾當識之。」又於同治乙丑於延平行營﹐諭其子子重孝廉孝威書中有云「至科第一事﹐無足重輕﹐名之立與不立﹐人之傳與不傳﹐並不在此。兒言欲早得科第﹐免畱心帖括﹐得及早爲有用之學﹐如其誠然﹐亦見志趣之不苟﹐然吾不能無疑科第之學﹐本無與於事業。然欲求有以取科第之具﹐則正自不易﹐非熟讀經史﹐必不能通達事理﹐非潛心玩索﹐必不能體認入微。世人說八股人才毫無用處﹐實則八股人才亦極不易得﹐明代及國朝乾隆二三十年以前﹐名儒名臣﹐有不從八股出者乎﹗羅愼齋先生以八股教人﹐其八股亦多不可訓﹐然嚴樂園先生從之遊﹐卒爲名臣﹐嘗言得力於先生﹐在一『思』字。蓋以愼齋教人作八股﹐必沈思半日﹐然後下筆﹐其識解必求出尋常意見之外﹐乃首肯也。今之作者﹐但知塗澤敷衍﹐揣摩腔調﹐並不講題中實理虛神﹐題解分章法服法﹐與僧眾誦經念佛何異。如是而求人才出其中﹐其可得哉﹗兒從師學時俗八股尙未有成﹐遽望以此弋取科第﹐所見差矣。至謂俟得科第後﹐再讀有用之書﹐然則從前所讀何書﹐將來更讀何書耶。如果能熟精傳注﹐則由此以窺聖賢蘊奧﹐亦復非難。不然則書自書﹐人自人﹐八股自八股﹐學問自學問﹐科第不可必得﹐而學業迄無所成﹐豈不可惜。試細思之。至交遊﹐必擇勝我者﹐一言一動﹐必愼其悔﹐尢爲切近之圖。斷不可曠言髙論﹐自蹈輕浮惡習﹐不可胡思亂作﹐致爲下流之歸。兒當謹記吾言﹐不復多告。」云云。語見《左文襄公家書》﹐宣統十二年﹐歲次庚申冬月﹐其子子異方伯孝同上海仿宋字排印本。聲木謹案﹕文襄功業﹐在當時﹐有曾左胡李四家並稱之說﹐事迹載國史及《咸豐以來功臣別傳》諸書。其家書告誡子侄之言﹐皆鏤心刻骨而出﹐披肝瀝膽而談﹐而字字確鑿﹐語語諄實﹐千載下﹐如聞見其聲音笑貌﹐非可僞爲。今𨿽時移事變﹐其書固可曠百世而不廢也。所論學文讀書之法﹐比之《曾文正公家訓》﹐誠爲不逮﹐然亦有獨到之處﹐不可磨滅。其論工八股文者﹐「其心思﹐較之他人﹐尙易入理」﹐及「時有幾句聖賢話頭畱在口邊﹐究是不同」等語﹐至爲精審﹐亦非文正所能及。其它亦議論崇宏﹐識見卓越﹐迥非占畢小儒﹐所能幾及。吾嘗謂古今大人物﹐必有不可磨滅之精神意气﹐存於天壤間﹐家書亦其一矣。

楊峴論桐城文

歸安楊見山太守峴《再與友論文書》云「足下謂自有桐城而文之法備﹐誠然﹐然桐城豈自爲法哉﹗夫桐城之法﹐卽唐宋八家之法﹐亦卽上古三代﹐秦漢三國六朝﹐自有文以來之法。古人之文﹐渾朴深厚﹐法不易見。至唐宋而遞ㄔ夷﹐至桐城而淺﹐而法乃大明。必謂法自桐城始﹐然則《六經》子史之文皆無法矣。且夫法﹐猶規矩也﹐規矩者﹐可以爲方﹐可以爲圓﹐可以爲不方不圓者﹐故曰文成法立。使執桐城之法﹐以禦天下之人之文﹐是率天下而趨於淺也﹐是束古書而不必讀也。文𨿽工﹐猶憎其捨難而圖易﹐而況未必工乎﹗《管子》曰﹕『千里之路﹐不可挾以繩。』足下其熟味之。」云云。文見《遲鴻軒文棄》。聲木謹案﹕「太守之言﹐頗與余意相合。余撰《桐城文學撰述考》序云「余旣撰《桐城文學淵源考》十三卷﹑《引用書目》一卷﹑《名氏目錄》一卷﹐玆復撰《撰述考》四卷﹐庶足以見桐城文學諸家本經經緯史﹐涵泳百世﹐不株株於一先生之言以自錮。其爲文宗旨﹐擷經史之腴﹐簡煉肅穆﹐文從字順﹐語必己出﹐一以義法爲尙。不以繪章絺句﹐如明七子之所爲﹐妃靑儷白﹐如駢體家所爲﹐繁稱博引﹐如漢學家﹐艱澀詰倔﹐或如樊宗師﹑胡天遊之文。近法唐宋八家﹐八家實導源於經史﹐義法實千古文章之準的﹐非桐城文學諸家所得而私有也。古人未嘗以此告人﹐當時能文者﹐無不知有義法﹐不煩言而解也。歸方生當文運雕敝之際﹐精心研求﹐窺見此祕﹐盡以告人﹐世遂以古文義法歸之桐城﹐歸方豈能捨經史以別求文章義法。聲木僅識之無﹐歷覽諸書﹐言桐城文法者﹐𨿽毀譽不一﹐終以譽者從者多﹐可見力敵公論之難矣。」云云。原書已於己巳五月﹐排印袖珍本﹐序文復錄入《花前老人文鈔》中矣。

張廷玉言古今圖書集成

桐城張文和公廷玉《澄懷園語》云「自有書契以來﹐以一書貫串古今﹐包羅萬有﹐未有如我朝《古今圖書集成》者。是書也﹐康熙年間﹐聖祖仁皇帝廣命儒臣﹐宏開書局﹐搜羅經史諸子百家﹐別類分門﹐自天象地輿﹐明倫博物﹐理學經濟﹐以至昆虫艸木之微﹐無不備具﹐誠冊府之巨觀﹐爲羣書之淵海。歷十有餘年而未就﹐世宗憲皇帝復詔虞山蔣文肅﹐率在館諸臣﹐重加編校。正其僞訛﹐補其闕略﹐經三載而始釐定成書。圖繪精詳﹐考定切當﹐禦制序文弁其首。以內府銅字聯綴成版﹐計印陸拾餘部﹐未有刻本也。比時玉蒙恩頒賜一部﹐雍正十年﹐給假南歸﹐又賜一部﹐令織造賫送至桐城﹐收藏於家。其書爲編有陸﹐爲典叄拾有貳﹐爲部陸千壹百有玖﹐爲捲壹萬﹐裝訂爲伍千本﹐匯爲伍百壹拾套﹐目錄貳套﹐計貳拾本﹐實古今未有之奇書。宇內讀書人求一見不可得﹐而玉竟得兩部﹐以貽子孫﹐亦古今未有之幸事也。自明時有《永樂大典》一書﹐乃姚廣孝﹑解縉﹑王景等督率一時博洽淹雅之儒﹐殫力編摩。書成凡貳萬貳千玖百餘卷﹐共壹萬壹千玖拾伍本﹐藏之祕閣。此書體例﹐按《洪武正韻》排比成帙﹐以多爲尙﹐非有翦裁釐正之功。當時卽有譏其宂濫者﹐以《古今圖書集成》較之﹐有霄壤之別矣。此書原貯皇史宬﹐雍正年間﹐移置翰林院﹐余掌院事﹐因得寓目焉。書凡寫本﹐字畫端楷﹐裝飾工整﹐紙墨皆發古香。明世宗當日酷嗜之﹐旃廈乙覽﹐必有數拾帙在案頭。一日大內火災﹐世宗夜三四傳旨移出﹐始得無恙。後命重錄一部﹐以備不虞。此見之明人記載者。」云云。聲木謹案﹕光緒甲午以前﹐四海安謐﹐京都士大夫歌舞升平﹐頗欲追蹤幹嘉盛事﹐於《永樂大典》中搜輯遺書﹐已存翰林院者已不全﹐其擬皇史宬藏有全帙﹐不難奏請出書﹐共爲研究。據文和所云﹐翰林院內一部﹐原系皇史宬移置者。《古今圖書集成》當時編定後﹐用武英殿聚珍版排印﹐僅有陸拾餘部。漢人受賜者﹐海內不過數家﹐自不易見。光緒初年﹐徳化李木齋侍郎盛鐸﹐輯諸人石印大字本百餘部。及中葉﹐上海圖書集成局﹐鉛印袖珍本數百部。嗣後窮鄕僻壤﹐皆可得見此書矣。

汪楫悔齋詩摘錄

江都汪舟次方伯楫﹐撰《悔齋詩》一卷﹑《二集》二卷﹐一名《山聞集》一卷﹑《續集》一卷﹑《三集》一卷﹐一名《京華集》。卷中縣望﹐不署江都﹐只著「白巖」二字。亦由北宋蘇文忠公軾本眉州人﹐自署縣望曰「眉山」﹐任子淵提刑淵本新津﹝人﹞﹐自署縣望曰「天社」﹐是以山水名代縣望﹐自北宋時已然﹐不足爲異。前有孫枝蔚序﹐自稱「渭南同學弟」﹐魏禧自稱「易堂同學弟」﹐杜浚自稱「會弟」﹐周亮工自稱「櫟下同學友人」﹐蓋一時之風气如此。康熙五年初夏自刊本。新城王文簡公士禎序﹐稱其以古爲宗﹐以潔爲體﹐以淸冷峭倩爲致﹐云云﹐語見《漁洋文略》及《悔齋詩》卷首。余最愛其集中《周逸僧納白門董姬戲贈》二首云「金屋何曾少阿嬌﹐佳人又見董嬌嬈。周郎漫道渾閒事﹐江左風流只二喬。」又﹕「桃葉渡頭花似錦﹐蘆溝橋畔月如霜。今宵只覺江都好﹐共說他鄕勝故鄕。」又《春郊》絕句云「春風吹起戰場塵﹐大小人家去踏春。白酒紅蝦靑玉箏﹐相看宛是太平人。」又﹕「浩蕩天風吹酒旗﹐碧闌干內放辛夷。看山盡過紅橋去﹐辜負壚頭白皙兒。」又﹕「小婦扶犂大婦耕﹐隴頭一樹有啼鶯。兒童不解春何在﹐只向遊人多處行。」又﹕「觀音閣是舊迷樓﹐有女梳妝樓上頭。鈿蟬金雁何曾見﹐只是遊人說不休。」云云。余於詩學﹐素未研求﹐偶見前人集中詩﹐有心好者﹐嘗錄之以免遺忘。

李世熊希南宋鄭所南

寧化李元仲先生世熊﹐爲黃石齋先生門下士﹐當崇禎時﹐知天下事不可爲﹐隱居泉上﹐所居樓名曰「但月」﹐蓋隱言明一人也。石齋先生致書﹐招之再三﹐不出。及明亡﹐憤激牢騷﹐著書見志。其文自具骨气﹐奇變百出﹐詩亦哀梗頑艷﹐班駁陸離﹐不名一格。所修邑志﹐允爲超軼古今﹐後人莫能繼武。今其板皆爲國朝焚毀﹐得之甚難﹐余曾借讀數卷﹐曰《寒支集》云云。語見侯官李香蘋��家瑞《停雲閣詩話》。聲木謹案﹕明經在明﹐僅以茂才﹐於隆武時﹐準予恩貢。於勝朝﹐僅爲諸生。年四十三歲﹐明社易屋﹐後數十年間﹐郡縣鎭將屢以書招之﹐不出。至八十五歲始卒﹐已在康熙丙寅九月。疾篤﹐謂其子子權曰「吾年四十﹐已勘破生死﹐今踰大耋﹐死復何求。」云云。語見自撰《歲紀》。至順治四年﹐四十五歲以後﹐由其子子權踵成之﹐附刊集後。所撰《寒支初集》詩三卷﹑文七卷﹐《二集》詩一卷﹑文三卷﹐同治甲戌秋月重刊本﹐《寧化縣誌》七卷﹐同治八年重刊本。我朝二百餘年﹐寧化誌書竟未重修﹐余所見數本﹐皆明經所修也。明經以亮節髙風﹐以「但月」二字﹐隱寓明一人﹐直與南宋末鄭所南同一意趣﹐皆爲天地間完人﹐宜爲後人所師法者也。

張佩綸撰述

丰潤張幼樵太史佩綸﹐編《李文忠公年譜》�捲﹐以文忠早年居京各事﹐惟先文莊公當時以文字受業十餘年﹐居京亦最久﹐深知其詳﹐同時之人﹐亦惟先文莊公健在﹐致函來詢。先文莊公開示廿余條﹐皆文忠早年遺事﹐爲他人所未知者。惜當時未能錄副﹐畱備考核。書未及成﹐太史又卒。太史生平﹐深於《管子》之學﹐撰有《管子學》廿四卷﹐戊辰嘉平月﹐男志潛石印手迹本﹐最爲詳贍。其書室名「柑酒聽鸝亭」﹐曾乞先文莊公牓書﹐未及書而先文莊公復捐館捨。

柏梘山房尺牘

上元梅伯言郎中曾亮﹐與聊城楊端勤公以增交最篤﹐郎中致端勤尺牘手迹﹐其家積至一卷﹐藏於海源閣中。光緒��年﹐江寧魏梅蓀方伯家驊路過聊城﹐從其閣中錄有副本。上元朱子貞觀察慶元﹐爲郎中從甥﹐又從方伯處錄副。余於庚午冬月﹐復從觀察長子燮丞司馬士煥錄副。尺牘中多述粵匪時亂離情狀﹐《莊子》云「逃空虛者﹐聞人足音跫然而喜。」今之閱是書者﹐亦必有是感喟矣。

江蘇牙釐局差

同治年間﹐合肥李文忠公鴻章任蘇撫時﹐寶應王文勤公凱泰﹐以編修當牙釐局差﹐文忠爲之請補淮揚道﹐後官至福建巡撫。合肥張靖達公樹聲﹐以記名臬司當牙釐局差﹐文忠爲之請補徐海道﹐後官至兩廣總督。光緒末年﹐外舅朱竹石廉訪之榛﹐久當牙整局差﹐滿洲端忠湣公方爲之請補淮揚道﹐未及到任而卒。

孝欽顯皇后幸農事試驗場

光緒三十四年四月間﹐孝欽顯皇后與徳宗景皇帝﹐初次同幸農事試驗場﹐卽西直門外俗名三貝子花園﹐後又攺名萬甡園是也。禦前大臣四人﹐皆奉臨時懿旨﹐不準入內。舊屬農工商部﹐早派丞參二人﹐司員數人﹐在內伺候。慈聖步履甚健﹐場中周圍約十餘里﹐盡皆步行。徳宗則以兩人小肩輿隨後﹐慈聖始命之乘﹐須辭﹐再命之乘﹐則乘。皇室典禮﹐舊如是也。園內如豳風堂﹑暢觀樓﹑鬯春堂等﹐皆慈聖禦命名﹐並禦書其字﹐以示商部人員﹐命其照書懸掛。慈聖有問﹐則商部人員隨後奏聞﹐不問不敢發言也。是日丞參司員﹐皆分別賞大小捲江綢﹐執役人工﹐皆分別賞銀兩。悉由內務府頒發﹐蓋卽帑金也﹐所費約值銀壹千餘兩。

論南宋雜事詩

《南宋雜事詩》七卷﹐爲沈嘉轍﹑吳焯﹑陳芝光﹑符曾﹑趙昱﹑厲鶚﹑趙信等同撰。每人撰七言絕句壹百首﹐以詠南宋故事﹐各注出典於下﹐所引之書幾及千種﹐極爲博贍。內中以厲鶚最負盛名﹐詩材雋異﹐撰述等身。餘子文學𨿽少見﹐而所作乃工力悉敵﹐亦皆當時博贍之士。故厲鶚引爲知己﹐同列一社﹐實非無因。以七言絕句柒百首﹐引書有千種之多﹐亦古今藝林中少二寡雙之絕作﹐宜《四庫全書提要》深爲誇許也。

論臨川四夢不應丑詆陳繼儒

明末華亭陳仲醇茂才繼儒﹐當時與同邑董文敏公其昌同負盛名﹐以致論薦盈廷﹐屢次徵用。𨿽名過其實﹐學問文章﹐誠無足取﹐然其塵視軒冕﹐放浪山湖﹐復工書畫﹐亦未嘗無雅人深致。臨川湯����顯祖《臨川四夢》中﹐極詞醜詆﹐殊爲過當。茂才原與文敏齊名﹐文敏以書畫名天下後世﹐學問文章﹐實亦相伯仲﹐��無一言詆毀﹐何歟﹖

先文莊公格言等聯

先文莊公平日以正直爲心﹐忠厚待人﹐遇事熱心﹐恆有視人事如己事﹐視人心如己心之槪﹐然往往因此受人之愚﹐或且不見諒於人﹐直道之難行久矣。或有爲先文莊公抱不平者﹐先文莊公曉之曰「若論理學﹐我應盡其在我﹐不管他人之待遇。卽論因果之說﹐自然是我前生欠他帳﹐故今生還他。若前生不欠他帳﹐他來生仍須還我﹐何必計及於此哉。」云云。晚年因感於生平閱歷之境﹐自撰聯語﹐懸於書室云「人心不同﹐每爲熱腸忙裏錯﹔天鑑有赫﹐試將冷眼靜中觀。」又以「气甚麼﹐說甚麼﹐忙甚麼」九字﹐書於日記之面。聲木謹案﹕先文莊公工於聯語﹐嘗以格言﹐撰爲聯語云「不撒謊﹐可到存誠地位﹔肯喫虧﹐便是彊恕工夫。」又云「欲平盛壯難平气﹐且讀兒時熟讀書。」又云「忍忿怒﹐如勒奔馬﹔謹言語﹐若塞潰堤。」云云。皆悠然有當於人心﹐聲木謹記於此﹐不敢忘也。

李文田等書法

南海李煮石二尹宗灝﹐工北朝書法﹐有人謂其與順徳李文成公文田﹐實同習北朝�����余細審二尹正書結構﹐與文成誠爲相似﹐確爲一鑪所制無疑。然文成書丰神宕逸﹐秀韻天成﹐二尹書專趨凝重一路﹐遜之甚遠﹐此又各有性之所近﹐非可彊求。二尹收藏碑帖甚富﹐撰有《寰宇訪碑錄校勘記》二卷﹑《補寰宇訪碑錄校勘記》一卷。皆萍鄕文素松補訂﹐丙寅三月﹐文氏蘧廬合刊本。已錄入《萇楚齋書目》中。

淮海英靈集中塡諱等事

儀徵阮文達公元﹐編輯《淮海英靈集》﹐甲集至戊集各四卷﹐己集至辛集缺﹐壬集一卷爲閨秀﹐癸集一卷爲方外。惟戊集第四卷

所錄北湖阮氏六人詩下﹐注「烏程陳焯塡諱」﹐此爲文達先徳﹐猶可說也。又錄歙縣江氏十人詩下﹐注「甘泉林慰曾塡諱」﹐西山林氏六人詩下﹐注「江都耿弓塡諱」﹐未知其意。豈助其編輯者之先世﹐亦必如是﹐始昭愼終追遠乎。

五筆卷四

鄺露抱琴殉節

大數目字

恭篆禦寶故事

徐師挽鄧嘉緝聯

兩楊氏論嗣續事

顧炎武欲人同作遺民

明韓邦奇志樂

北宋晁衝之詩集頁數少

明張溥春秋列國論

前人已用名號棄置

保寧府��塔藏經

徐時作張英論養生法

朱昌燕論詞

韓文故二序

曾國藩與李鴻章家屬同乘事

孝欽顯皇后命制太平水桶

張樹珊殉難等事

咸豐時士大夫惇品勵學

王之春等各自言得力書

記吾邑山水

彭績悼亡詩是眞貧窮語

涇縣續志記樂輸名氏壹本

楊際昌論漢朝婦徳最備

明中葉以銅鐵等鑄佛像等

祁寯藻等任學政時以己刊書命諸生買

四川蘇遺班

論去左傳義法舉要圈點

萇楚齋五筆卷四

廬江劉聲木十枝撰

鄺露抱琴殉節

南海屈翁山��大均《綠綺琴歌》序云「琴爲武宗毅皇帝內府之器﹐其名綠綺﹐向藏於中書舍人鄺露家。庚寅冬﹐舍人殉難﹐朔方健兒得之﹐以鬻於市。金吾華卿見而嘆曰﹕『噫嘻﹗是禦琴也。』解百金贖歸。暇日泛舟丰湖﹐命客一彈再鼓。大均聞而流涕﹐乃作歌。」云云。語見《道援堂詩集》。聲木謹案﹕鄺露字湛若﹐南海人﹐諸生。善鼓琴﹐尢工篆隸五言詩﹐所撰《嶠雅》﹐有騷人之遺。明末廣州城破﹐抱所寶古琴不食死﹐卽綠綺琴也。語見新城王文簡公士禎《漁洋詩話》。文簡《論詩絕句》有﹕「海雪畸人死抱琴﹐朱弦疏越有遺音。九疑淚竹娥皇廟﹐字字《離騷》屈宋心。」爲中書詠也。復爲賦《抱琴歌》云「嶧陽之桐何牂牂﹐緯以五弦發淸商。一彈再鼓儀鳳凰﹐鳳凰不來我心悲。抱琴而死兮當告誰﹐吁嗟琴兮當知之。」云云。語見《漁洋詩集》。惟性情怪僻。明崇禎某年﹐應科歲試﹐試題爲《文行忠信》﹐文作四股﹐以四體字分書之。遂遭斥革﹐而佯狂如故﹐眞奇人也云云。語見《四庫全書提要》。一云﹐一日學使以《恭寬信敏惠》命題﹐露文成﹐意甚得。文凡五比﹐以大﹑小篆﹑隸﹑楷﹑行書五體寫之。學使怒其狂﹐置五等﹐露夷然不屑云云。語見文簡《皇華紀聞》。蓋實有是事﹐但傳聞異詞耳。舍人所撰《嶠雅》�捲﹐有自寫楷字本﹐光緒�����上海國學保存會有石印原迹本。族來孫廷瑤撰《鄺海雪集箋》十二卷﹐道光庚戌﹐綺錯樓家刊本﹐與《嶠雅》實屬一書﹐已見於《萇楚齋書目》中矣。

大數目字

稗史載「壹」「貳」「叄」「肆」「伍」「陸」「柒」「捌」「玖」「拾」「伯」「仟」等字﹐相傳始於明初刑部尙書開濟﹐然宋邊寶《昆山誌》已有之。蓋錢谷之數用本字﹐則姦人得以盜攺﹐故易此以關防之耳﹐文章非所宜用也。余按《大學》「壹是皆以修身爲本」﹐《易》「樽酒簋貳用缶」﹐是數目字增筆之始。惟逐字加增﹐乃起於後世耳﹐云云。語見利津李竹朋太守佐貢《吾廬筆談》。聲木謹案﹕增筆數目字﹐俗謂之大數目字﹐自壹至拾﹐漢人已喜用之於石刻中﹐六朝唐宋碑版亦常用﹐且有紀年亦用大數目字者。余生平記數﹐專喜用此等字﹐以其難於錯誤﹐且無關宏旨也。

恭篆禦寶故事

桐城姚伯昂總憲元之﹐於道光元年十一月﹐奉使沈陽﹐恭篆髙宗純皇帝玉寶﹐撰《使瀋艸》三卷﹐道光二年閏月自刊本。詩中所載各節﹐亦可備國朝掌故之用﹐因錄之於後。總憲詩序云「道光元年十一月﹐奉使沈陽﹐恭篆髙宗純皇帝玉寶。出都﹐順天府給官車一輛。同使者﹕內閣中書松公安﹐蘇公都禮。造辦處監造工人﹐一爲周午亭庫掌桂齡﹐一爲徐余圃筆政善慶。中書分公費助行李﹐每日人各壹兩伍錢﹐往還以四月計。監造除本署公費佽助外﹐復支領官費各肆拾兩﹐仍行取本處每日路餼﹐惟翰林衙門今無之。」又云「聞之監造徐君云﹐嘉慶五年﹐曾任是役﹐其時張臯文前輩惠言以庶吉士充選﹐衙門以公費助行﹐計錢貳百千﹐臯文令弟亦云然。是亦舊聞﹐用附記之於此。」云云。聲木謹案﹕總憲工篆隸﹐故能充篆髙宗純皇帝玉寶差。其撰述﹐惟《竹葉亭雜記》八卷最爲流行﹐《薦靑詩艸》�捲與此詩甚爲罕覯﹐總憲本不以詩文名也。

徐師挽鄧嘉緝聯

江寧鄧熙之廣文嘉緝﹐爲嶰筠制府廷楨之孫﹐父��殉粵匪之難﹐賜卹云騎尉。少孤寒﹐貧無立錐﹐幾不能供饔飧。所撰《扁善齋詩存》一卷﹐中有《悼亡》七律十首﹐所述窮困愁悶之狀﹐令人不忍卒讀。言爲心聲﹐豈能僞爲。中年謀食淸江浦﹐有當道���欽其文行﹐爲之延譽﹐歷主書院講習。晚年復入兩江總督幕﹐於宣統元年卒。江都徐蟄叟廣文師﹐任江寧簡字學堂教習數年﹐與之友善﹐挽之以聯云「作經師易﹐作人師難﹐教澤徧江淮﹐大雅扶衰﹐鱣堂復見胡安定﹔爲忠臣子﹐爲名臣後﹐淸修仰山斗﹐斯文將喪﹐鳳臺頓失魯靈光。」云云。實挽聯中佳制﹐頗爲一時之人傳誦。聲木謹案﹕廣文文學﹐余已錄入《桐城文學淵源考》中。其行誼﹐久聞徐師言﹐未便錄入﹐以撰述各有體裁之故。竊謂聯語最不易作﹐是一種心靈手敏工夫﹐平生素不善此﹐亦深知其難。文僅十餘字﹐或二三十字﹐𨿽讀過萬卷﹐典故旣不能堆垛﹐白話又嫌粗俗﹐且需切定本人一生身分事迹﹐求一雅俗共賞﹐愜理饜心﹐運典於無形中者﹐實不多覯﹐同光以來﹐共推全椒薛慰農觀察時雨﹐最善於此體。所撰《藤香館小品》二卷﹐少時曾讀過﹐頗覺佳制亦寥寥。光緒十六年正月﹐先妣程太夫人捐館於四川節署﹐後聞先文莊公諭﹐謂凡親戚朋友及文武屬員﹐竟無有以聯語挽者﹐其難可知矣。

兩楊氏論嗣續事

山陰楊葭漁��際昌《蘭室叢談》云「嗣續之有無﹐有命存焉。流俗不知﹐士君子亦少達觀﹐非皇皇祈禱﹐褻瀆神明﹐卽多服助火藥餌﹐至於殞命。其最下者﹐借此漁色﹐廣婢妾以逞欲。遇悍妬之婦﹐或受淩虐﹐或輾轉失所。如此作爲﹐天理不容﹐家且破矣﹐尙思有子乎﹗」云云。聲木謹案﹕歸安楊見山太守峴﹐有《致桐城方存之京卿書》﹐中有云「弟所入僅祇餬口﹐安能置簉。亦知不孝無後爲大﹐所幸家兄有子﹐可以先人之血食﹐則弟當聽天由命耳。且厭老惡貧﹐女子尢甚﹐弟須髮斑白﹐又無恆產﹐勉彊置人﹐不惟無情﹐而反貽怨﹐況生育又未可必之事﹐不幾於自尋煩惱乎。」云云。語見太守手迹。二楊所論﹐各有見地﹐太守言之尢切。世之抱伯道之憂者﹐宜三復此言﹐自可警然悟﹐惕然醒矣﹐故匯志之。

顧炎武欲人同作遺民

昆山顧亭林先生炎武﹐有《友人來坐中口占二絕》云「不材聊得保天年﹐便可長棲一壑邊。寄語故人多自愛﹐但辭靑紫卽神仙。」又﹕「昨過河東望首陽﹐空山煙靄尙蒼蒼。傳聞髙士燕中返﹐料理牀頭皂莢囊。」云云。語見山陽徐賓華��嘉《顧亭林先生詩箋注》。聲木謹案﹕先生當時目見明季遺民出仕國朝者日多﹐感憤而作此詩﹐以爲箴規﹐其不欲獨善其身之旨﹐已於言外見之。其志趣何其髙潔﹐眞如鸞鳳翔於千仞﹐固非凡鳥所得攀躋也。

明韓邦奇志樂

明苑洛韓恭簡公邦奇﹐撰《志樂》廿卷﹐空谷上官公度主事有儀補注﹐嘉慶十一年春花月﹐鐮川薛聖渠��宗泗裕徳堂爲之刊行。聲木謹案﹕樂﹐所以宣天地之和﹐通陰陽之變﹐平人心之感﹐省民物之風﹐罔不有理寓焉﹐誠有如明王宏序《志樂》所云者﹐較之於禮爲尢要。自遭秦火之後﹐言禮者代不乏人﹐言樂者則絕無而僅有。緣禮可空言塞責﹐樂須實驗﹐較之於禮爲尢難。是以古禮尙可復﹐古樂則亙萬世決不能復﹐職是故也。

北宋晁衝之詩集頁數少

北宋巨野晁叔用��衝之﹐撰《晁具茨先生詩集》十五卷﹐𨿽名曰十五卷﹐其古今體詩僅壹百陸拾柒首﹐勻攤每捲只得詩拾壹首。古今詩集篇帙之少﹐恐無以逾於此者。其刊入《海山仙館叢書》中者﹐連序跋共玖拾柒頁。其詩集捲壹﹑叄﹑伍﹑陸肆捲﹐每捲古詩僅陸首﹐捲貳肆首﹐捲肆柒首﹐捲柒﹑捲拾壹貳捲﹐每捲近體僅拾肆首﹐捲捌﹑捲玖﹑捲拾貳叄捲﹐每捲各拾伍首﹐捲拾捌首﹐捲拾叄拾陸首﹐捲拾肆拾柒首﹐捲拾伍拾捌首。詩下有箋注﹐爲亮圃所注﹐不注名氏與年月。其詩遇事寫物﹐形於興屬﹐味其風規﹐淵雅疏亮﹐未嘗爲淒怨危憤﹐激烈愁苦之音﹐誠如南宋紹興十一年九月﹐原集陵陽兪汝礪序中所云﹐亦北宋詩集中之佳者﹐堪與晁氏父兄等集並行不悖也。

明張溥春秋列國論

明末太倉張天如太史溥﹐於明末創立復社﹐主持其事﹐名聲震天下﹐初𨿽與同裏張受先��采齊名﹐後來遠出其上。余見太史所撰《春秋列國論》廿四卷﹐張采續成﹐無刊本年月﹐前有張采序並例詞﹐亦未見他家著錄。玩其書式﹐仍是國初時原刊圈點本。據張采例詞所云「不欲漫計工拙﹐殊觀生死云爾」云云﹐是此書之成﹐已在太史卒年之後。張采自稱爲「南郭張采」﹐亦當時風气如此。其例詞云「是書所闕﹐《列國論》尙有《雜國》一題﹐諸傳斷中闕文公﹐後闕襄公以下﹐其僖公間闕十餘年。《書法解》爲目多端﹐而僅成一則。竊謂以此行世﹐亦可羽翼經傳﹐而賈人不知才分髙下﹐乃彊余貂續﹐復不自量﹐輒許其請。但病中多廢﹐不克卽竟﹐因先完僖公﹐出正同志。其它所闕﹐亦小有條緒﹐隨容續布。嗟夫﹗朋友一倫﹐於今涼薄。兩人相期﹐二十餘年﹐頗著海內﹐未了後補﹐豈止文章﹐正不欲漫計工拙﹐殊觀生死云爾。」云云。張采自稱﹕「朋友一倫﹐於今涼薄。兩人相期﹐二十餘年﹐頗著海內﹐未了後補﹐豈止文章。」云云。其自負﹐正復不淺矣。

前人已用名號棄置

余少時因孟子語﹐欲以「褐夫」自號﹐後見桐城戴南山太史名世已以此爲號﹐乃止。又因《左傳》語﹐以「如懸罄室」自號﹐後見明長洲錢叔寶��谷已以「罄室」自號﹐乃止。又欲以「靑艸」二字名齋﹐後見丰潤趙菁衫觀察國華靑艸堂﹐乃止。可見嘉名美義﹐古人早已取用﹐士生古人後﹐總宜避免爲宜。

保寧府��塔藏經

四川保寧府府城內某寺中一塔﹐相傳塔中藏唐人寫經﹐種類極富。光緒元二年間塔圮﹐正值南皮張文襄公之洞督學四川時﹐久聞塔中藏經﹐適值塔圮﹐行文��縣﹐檄取全數至省。縣令���奉命維謹﹐向寺僧迫索甚急。寺僧因無辜被累﹐恚怨甚深﹐聚其經私焚之﹐然已有流出者。先文莊公督蜀﹐已在塔圮十餘年後﹐曾購得唐人寫經一卷。邛州伍嵩生太史肇齡見之﹐謂確系保寧府某塔遺物。先文莊公生平﹐於金石字畫﹐素無收藏﹐因轉贈合肥龔景張太史心銘。太史久作古人﹐余當時年僅十餘歲﹐未知其詳﹐殊可惜也。

徐時作張英論養生法

袁漫恬曰「人生在世﹐百憂感其心﹐萬事勞其形﹐擾擾碌碌﹐無有止期﹐唐人所謂『舉世盡從愁裏老﹐誰人肯向死前閒』。養生者﹐第一以淸心養气爲主。淸其心﹐則事感不能亂﹐養其气﹐則外物不能侵。古人曰﹐『澄心如澄水﹐養气如養嬰』﹐二語實爲養生要訣。能於擾擾碌碌中﹐稍有間隙﹐卽行此法﹐勝於汩沒者多矣。況當經年事之候﹐行之久而不懈﹐有不卻病延年者乎﹗若方士家服食閉气﹐往往多致災戾而殞命﹐愼勿從也。」予細味袁君言﹐𨿽若爲勞苦身心﹐不能養生者而發﹐人能淸心養气﹐行久不懈﹐卽可延年卻病﹐此中自有至理。《莊子﹟養生主》﹐程子《定性論》﹐可於此中參其微也﹐云云。語見建寧徐筠亭明府時作《棻堂節錄》。聲木謹案﹕桐城張文端公英《聰訓齋語》云「圃翁曰﹕『予自四十六七以來﹐講求安心之法。凡喜怒哀樂﹐勞苦恐懼之事﹐只以五官四肢應之。中有方寸之地﹐常時空空洞洞﹐朗朗惺惺﹐決不令之入﹐所以此地常覺寬綽潔淨。予制爲一城﹐將城門緊閉﹐時加防守﹐惟恐此數者闌入。亦有時賊勢甚銳﹐城門稍疏﹐彼間或闌入。實時覺察﹐便驅之出城外而牢閉城門﹐令此地仍寬綽潔淨。十年來﹐漸覺闌入之時少﹐不甚用力驅逐。然城外不免紛擾﹐主人居其中﹐尙無渾忘天眞之樂。倘得歸田遂初﹐見山時多﹐見人時少﹐空潭碧落﹐或庶矣。』」云云。皆言淸心養气﹐和順天倪﹐不必求長生之術﹐自可延年卻病。文端之言﹐尢爲罕譬曲諭﹐深有感於人心。然𨿽以文端之賢﹐必須至四十六七歲方能如此﹐五十六七歲方能盡如此﹐卽此安心之法﹐亦豈易言哉﹗

朱昌燕論詞

海寧朱衎廬明府昌燕同裏蔣子貞茂才學堅《懷亭詞錄》序云「余年十七﹐獲見蟄葊徐先生。先生工倚聲﹐日手宋人詞﹐丹黃不輟。嘗謂余曰﹕『詞之所以爲詞者﹐以有律也。詞之有律﹐與人之有五官無異。五官之位次一定不易﹐若移目爲口﹐置耳於鼻﹐尠不駭爲怪物者﹐詞之於律亦然。人必五官端正而後論妍媸﹐詞必四聲和協而後論工拙﹐不則長短句之詩耳﹐何云詞哉﹗』余聽之靡靡忘倦﹐以時攻舉業﹐未暇從事也。迨三十歲始學爲之﹐而先生已前卒﹐無可是正。環顧朋儕﹐又皆薄小道﹐不屑措意﹐惟蔣君子貞有同嗜焉。子貞承乃祖夢華上捨家學﹐肆力圖譜﹐一字未當﹐必窮究古人體制﹐別其髙下淸濁﹐期於不失分刌乃已。故其所作﹐直能方駕竹山﹐凡芊綿韶令﹐雄奇排奡﹐無不各臻其勝﹐洵乎淵源之有自也。」云云。聲木謹案﹕據明府所云﹐詞非僅按譜以塡﹐必須髙下淸濁﹐期於不失分刌而婉轉諧適﹐不見有平仄之迹而後可。非是﹐則束縛勉彊牽制﹐非病怗懘﹐卽嫌生澀﹐縱使字字合律﹐亦屬惡道。若未得其中三昧﹐按圖以塡﹐貿然爲之者﹐直詩中之長短句﹐非詞矣。後人犯此病者﹐尢爲更僕難數﹐自以爲詞﹐識者早知其爲門外漢也。明府工於塡詞﹐故言之確鑿如此﹐非同模糊影響。方今詞學盛行﹐學者當必知所從事矣。

韓文故二序

光澤髙雨農舍人澍然﹐編《韓文故》﹐自序云「澍然治﹝古﹞﹝韓﹞文三十年﹐有得於心﹐就全集刪其僞竄者﹐用時式者﹐脫誤不可讀者﹐未醇者﹐存貳百玖拾捌首﹐加評注焉﹐名曰《韓文故》而序其﹝所﹞得曰﹕公門人李漢序公集﹐云『文者﹐貫道之器』﹐蓋一言蔽之矣。夫道﹐原於天﹐效於地﹐品於庶物﹐一當然自然之行焉。其貫於人也﹐爲而不倚﹐故而不隨﹐變而各止其所﹐盈其量﹐維文亦然。公之言﹐曰『文惟其是』﹐曰『君子愼其實』﹐是則人已見泯而道之當然者審﹐實則誠之必形而道之自然者出。二者其本也﹐而﹝气﹞﹝器﹞之不匱﹐則依於體與气焉。《書》曰『辭尙體要』﹐曾子曰『出辭气』﹐言气體之重也。其本旣立﹐器有其質﹐而體以範之﹐气以陶鎔之﹐不倚不隨﹐各止其所﹐盈其量﹐而器以成﹐夫是之謂貫也。是故本立而气體不修爲敝器﹐气體修而本不立爲虛器。秦漢以來﹐能匡二失﹐以上規《六經》《語》《孟》作者﹐公其人也。公篤於倫﹐達於治﹐屢斥而不奪所守﹐其於道﹐殆躬蹈之﹐𨿽省治之功未知其邃密何如﹐要其本不可誣也。而發爲文章﹐其體易良﹐其气渾灝﹐又足以載焉。故𨿽尋常贈答之詞﹐題記志傳之作﹐按之鮮不器於道。而論者但舉《原道》諸篇﹐指爲貫道﹐豈得與於知言哉﹗是編所評﹐並發明斯旨﹐其注則有資論世及考證者特詳﹐而於世所稱無一字無來歷者不及。蓋辭必己出﹐公銘樊紹述墓﹐言之而申之﹐曰『文從字順各識職』﹐奚必問所自哉﹗《易》之『元亨利貞』﹐《書》之『欽明文思』﹐又誰作之而述之乎﹗吾懼拘牽比附而器敗矣﹐因並論之。」云云。文見《抑快軒文集乙編》。富陽周蕓臯觀察凱《韓文故序》云「光澤髙雨農先生以三十年之力治韓文而得其故﹐刪其僞竄脫誤﹐用時式與未醇者﹐存貳百玖拾捌首﹐成《韓文故》一書﹐凡若干捲。有注﹐有附考﹐又以其所心得者評於上﹐於旁﹐於後﹐先生於是書﹐可謂勤矣。凱初讀其序﹐急求其書。先生攜以來﹐手鈔本也。凱謂大有裨於世之學者﹐勸付梓。今歲先生來廈門主講﹐云梓將成﹐屬爲序。凱以韓子之文上規《六經》《論》《孟》﹐先生論之詳矣﹐其注﹑其附考之精博﹐讀者宜自得之矣﹐俱不論﹐論其評之名『故』者。按《漢書藝文志》《詩》有《魯故》《韓故》《齊後氏故》《孫氏故》《毛氏故》《尙書》有大﹑小夏侯《解故》﹐小學有杜林《倉頡故》﹐皆注也。『故』﹐顏師古釋曰﹕『故﹐通其義指也。』是書兼有評﹐統曰『故』者﹐夫亦就其已然之迹﹐發明夫自然之理而已。歐陽子曰﹕『孟韓文𨿽髙﹐不必似之也﹐取其自然者耳。』歐陽以是取﹐先生以是評﹐評卽所以取之也。凱因思『故』之爲訓﹐有通其故﹐仍其故二義焉﹐注﹐通其故也﹐評﹐仍其故也。何以言之﹖孟子曰﹕『天下之言性也﹐則故而已矣﹐故者以利爲本。』『利』謂自然﹐自然謂仍也。故又曰﹕『所惡於智者﹐爲其鑿也。』讀前人書﹐通其故者鮮矣﹐況仍其故哉﹗先生之言曰﹕『吾之求之也﹐合气於朕﹐合神於漠﹐以追取其气與神﹐而冥與之會﹐然後循其本以出之。』今評是也。夫韓子之文﹐已然之迹也﹐循其本以出之者﹐因其迹以求其气與神﹐是卽已然者﹐以發明夫自然﹐而完其所固有﹐不敢支﹐亦不敢踰﹐仍焉爾已﹐又豈有作爲於其間哉﹗此卽孟子之所謂『故』也。韓子曰『文從字順各識職』﹐曰『從』﹐曰『順』﹐曰『職』﹐利也﹐卽故也。故先生自序謂﹕『韓子𨿽尋常贈答之詞﹐題記志傳之作﹐鮮不器於道。』道希自然也。作者然﹐評者可不然乎﹐是書可謂得其故矣。彼不求諸自然﹐徒以私智參焉者﹐卽得其似而似之﹐亦孟子之所謂鑿矣﹐其神气亡焉也。凱所論如此﹐庶幾有窺於先生之微乎﹐書以質之。」云云。文見《內自訟齋文鈔》。聲木謹案﹕舍人年三十餘﹐卽不樂仕進﹐肆力於古文詞。於韓昌黎文﹐治之尢深﹐嘗仍其故而評注之﹐命曰《韓文故》云云。語見《邵武府誌》。長樂謝枚如��章鋌《書所鈔髙雨農抑快軒文集》中有云「大抵先生之文以養勝﹐其體潔﹐其气粹﹐不必張皇以爲工﹐平淡出之﹐令人有悠然不已之思。蓋眞積於內﹐而寧靜淡泊之修﹐有以固其道者。故生平致力韓子﹐而所得和易﹐乃近歐曾。於歐去剽﹐於曾去滯﹐醞釀者深﹐豈絺章繪句所能襲取哉﹗先生𨿽盛稱梅崖﹐然梅崖以外入﹐先生自內出﹐其於本原殆髙矣。」又《抑快軒遺文稿跋》雲「雨農昔著《韓文故》﹐用功甚深﹐然其考訂史事﹐不失詳贍。若眉詮旁注之語﹐則多染時藝家習气﹐精識之士﹐幸勿以窠臼爲金鍼哉﹗」云云。文見《賭棋山莊文集》。舍人編《韓文故》十三卷﹐道光�����抑快軒自刊本﹐光緒�����上海圖書集成局復有排印本。余搜求四十年﹐迄未得見。舍人酷好韓文﹐行走坐臥﹐必手一編﹐研求三十餘年﹐所得自較諸家爲多﹐況舍人本工古文﹐非妄爲揣測者可比﹐其爲韓文讀本善本﹐必可與始興林穆庵太守明倫編《韓子文鈔》十卷齊驅並駕﹐惜未得見。文章須開合反正﹐抑擒控縱﹐千變萬化﹐務極文章之能事。時藝可通於古文﹐古文卽可通於周秦諸子及諸經﹐原無二理。況舍人此編﹐本意爲論文而作﹐爲學文者示之準的﹐並非髙談史事。觀察亦本工文﹐歷知其中甘苦﹐故力爲推崇。��以博學稱﹐無怪其不滿意於此書矣。

曾國藩與李鴻章家屬同乘事

同治�年﹐湘鄕曾文正公國藩﹐奉旨督師﹐剿平撚匪﹐節制四省軍務。合肥李文忠公鴻章﹐署理兩江總督﹐實文正底缺﹐新舊交替﹐本系師生至契﹐兩家眷屬因同乘舟行。沿途長江水師﹐例應燃炮迎送﹐𨿽屬空炮﹐亦聲震遐邇。當時文正眷屬舟中﹐因有小孩患痘癥﹐不能聞巨聲﹐曾預先知會水師各營﹕官船到時﹐無論大小槍炮﹐一律停演。太湖趙梓芳觀察繼元﹐爲文忠婦兄﹐此次送其妹到南京﹐見沿途無迎送炮聲﹐疑爲湘軍藐視淮軍﹐詰以故。水師營據實來告﹐亦不允﹐仍令迎送如舊。文正知之﹐深爲不懌﹐後見文忠問曰「爾之趙國舅﹐今又同來乎﹖」文忠自以原委告先文莊公﹐言至此﹐並謂先文莊公云「爾勿謂老頭子是好人﹐實在是會蹧蹋人。」先文莊公戲問﹕「中堂如何對付他﹖」文忠謂﹕「我將我老門生牌子拏出﹐一笑而罷。文正亦會意﹐不再談及。」後觀察於光緒�年﹐爲衡陽彭剛直公玉麐奏參落職﹐其禍根未嘗不由於此等事。直至光緒十八年八月﹐先文莊公以觀察被參冤抑﹐爲之奏請開復﹐旋奉朱批﹕「趙繼元著交吏部帶領引見﹐欽此。」云云。先文莊公當日原奏中有云「彭玉麐前以江南炮臺用款不如所願﹐乃遷怒於趙繼元﹐未免稍有冤抑。且查原奏﹐亦只空言﹐並不能指出絲毫實在劣迹。」云云。語見先文莊公《奏議》。然文正謙徳﹐亦有恆人所難者。先文莊公言﹕某年宴會﹐同席諸公以曾李聲望皆隆﹐各於席之上面﹐專設一席。文正見之﹐彊拉文忠與他人同坐一席﹐謂有話談﹐不肯專席。文忠素不以工書名﹐文正謂其字有福澤﹐又謂文忠公牘文字﹐實有大過人處﹐均不失善善從長之意。

孝欽顯皇后命制太平水桶

光緒戊申三月��日﹐京師大柵欄農工商部所設之商品陳列所特兆焚如﹐一時火光燭天﹐紫禁城皇宮內亦見之。孝欽顯皇后深以本地火災爲憂﹐次日卽奉懿旨﹐命民政部於內外城沿途多備水桶﹐卽俗所謂太平桶者。後惟兩宮蹕路所經之處及前門大街有之。桶約尺許髙﹐吸水不及半擔﹐桶外油以綠色﹐桶架則紅色﹐徒爲觀覽之用。杯水車薪﹐實屬無濟於事﹐然尙非奉懿旨﹐不能有也。

張樹珊殉難等事

合肥張勇烈公樹珊﹐於同治五年十二月﹐與撚匪相拒於徳安府��縣城外新家閘﹐閘中小地有名倒樹灣者﹐原系追而至。勇烈所統「樹」字五營﹐以兩營守輜重﹐自率一營臨河而陣﹐余貳營分左右翼。時已夜半﹐河水淺涸﹐馬足能踏﹐勇烈不知也。撚匪素以馬隊作戰﹐是夜馬尢眾﹐踰河而來﹐急如風雨﹐寡眾懸殊﹐勇烈自不能敵。撚匪知爲頭目﹐以一矛刺之下馬﹐復手刃之。先文莊公時統軍繼至﹐親見其身﹐謂面目如生﹐腰間受矛傷﹐喉間受刃傷。其營中部曲﹐已預備芒鞋布襪﹐欲以爲斂。先文莊公堅不允﹐命將其忠骸擡至徳安府城。其部曲私謂﹕恐城內不受。先文莊公告以豈有此理﹐曾九大人﹐自己帶勇出身﹐深知甘苦﹐殉難之人﹐豈敢薄待﹐始得以禮服殮。先文莊公當時自撰挽聯﹐至爲悲痛﹐人爭傳誦﹐惜年久﹐先文莊公已不能記憶矣。

咸豐時士大夫惇品勵學

咸豐年間﹐士大夫惇品力學﹐矜尙名節﹐有非光緒以後所能夢見者。先文莊公言﹕當時有某侍郎﹐偶至琉璃廠古玩鋪閒坐﹐卽爲禦史論列﹐獲咎家居﹐亦爲大眾所不齒﹐云云。自光緒以後﹐中堂﹑尙﹑侍等人﹐自開古玩鋪﹐碑帖店﹐自題店招牌﹐公然出入其間﹐肆無忌憚。且有自稱門生﹐孝敬爲太平錢﹐養廉公費爲點心錢者。廉恥道喪﹐實始於此。我朝之易社爲屋﹐亦未嘗不由於此﹐非眞一夫憤呼﹐萬眾皆叛也。

王之春等各自言得力書

淸泉王芍棠中丞之春﹐少時以工於箋啟﹐橐筆爲幕僚﹐生平最喜《聊齋誌異》﹐常勸人研究。從姊壻合肥張藹卿閣學華奎﹐嘗語先文莊公曰「中丞箋啟用典﹐不出《聊齋誌異》﹐而彌見古雅別致。」及光緒庚子﹐兩宮時在西安﹐各省皆有貢獻﹐以備禦用。中丞僅貢自來火﹑洋蠟燭二物﹐奉旨擲還﹐聖眷少衰﹐由皖撫調爲桂撫。桐城蕭敬孚徵君穆﹐專喜收藏他人鄕會試朱卷及貢捲﹐搜羅完備﹐按年月分裝。謂其所刊履歷﹐可以考證譜系﹐極爲有用。曾告其同邑方子和刺史家永﹐托其代爲收畱。余購得數本﹐與刺史所言甚爲合﹐不知卽徵君故物否。又聞某太史熟習《品花寶鑑》﹐自謂生平文字﹐全得力於此﹐恆勸他人嘗看。此皆獨具隻眼﹐各有會心﹐其生平得力之處而不諱言所自﹐猶君子之用心也。

記吾邑山水

吾邑西北鄕有溫泉﹐因名其地曰湯池。北門城外廿余裏曰冶父山﹐山頂有龍魚﹐卽他省用以求雨者。皆以僻處貧苦小邑﹐無人知之﹐豈虫豸之顯晦﹐亦有時耶。然吾邑山之最髙曠﹐間見國朝名人題詠者﹐亦爲冶父山。山上有無梁殿﹐山下有實際寺﹐山半有鑄劍池及伏完洞﹐爲邑人遊玩之所。光緒間﹐老僧��曾輯有《冶父山誌》�捲﹐未刊﹐原本藏同邑盧效襄明府國華家。邑內又有黃陂湖﹑白湖﹐五六月間﹐水勢頗浩渺。先文莊公當日曾有「冶父樵者」「雙湖漁隱」二印章﹐余因此亦自號爲「二水老民」云。

彭績悼亡詩是眞貧窮語

長洲彭秋士茂才績《悼亡室龔氏八首》詩云「三十年盈就樿旁﹐於歸二十侍姑嫜。門衰祚薄無兒息﹐偶景春風獨自傷。」又﹕「早孤此恨與同懷﹐俗節無錢貰果排。生小爲親嘗拜斗﹐初三廿七嫁猶齋。」又﹕「典盡頭釵身上繒﹐憑玆十指爨煙興。故年秋節艱難倍﹐乞米供姑自食菱。」又﹕「我病呻吟濕暑天﹐君時亦病未曾痊。起來調護經旬朔﹐蚊迹滿身地上眠。」又﹕「小庭破菊壁號虫﹐焉﹝能﹞﹝得﹞鑪存火似紅。攬取鶉衣窗下補﹐乍寒十日坐西風。」又﹕「臥病艸黃抵艸靑﹐魂神幾度欲離形。百花生日傳呼母﹐母到無言目遂瞑。」又﹕「我心對案食梅酸﹐誰與分饑復共寒。辛苦移家才四載﹐卻令安置白楸棺。」又﹕「朝出感懷孤磬響﹐莫還彈淚一鐙昏。日長慈母垂垂老﹐笑語無人獨閉門。」云云。語見《秋士先生遺集》。聲木謹案﹕古今悼亡詩﹐大抵富貴語多﹐貧窮語少﹐卽稍涉貧窮﹐亦未有如茂才之處境。茂才貧窮實甚﹐母妻相繼歿﹐賣屋以葬﹐寓木主僧捨﹐家具蕩盡﹐獨攜先世遺書二簏﹐轉徙無常﹐顧景悲吒﹐莫能自釋﹐卒卒於外甥張豹文家。是以其婦死﹐思之不已﹐悲之尢切﹐悼之更甚﹐語語酸楚﹐哀音滿紙﹐幾令人不忍卒讀。此眞貧窮悼亡之語﹐有異於富貴之語者矣。

涇縣續志記樂輸名氏壹本

道光五年孟秋﹐安福阮侯庭明府文藻﹐監修《涇縣續志》九卷﹐後附樂輸省誌姓氏貳拾肆頁﹐續修縣誌樂輸題名貳拾柒頁﹐合訂壹本。同一樂輸﹐姓氏與題名有何分別﹖「姓氏」當作名氏﹐當系刊本錯誤。《續志》僅叄本﹐樂輸名氏已占壹本﹐殊爲煩宂失當﹐於徵文考獻何用。後人作志﹐亟應去之﹐不必則效也。

楊際昌論漢朝婦徳最備

山陰楊葭漁��際昌《蘭室叢談》云「漢朝婦徳最備。王陵母﹐範滂母﹐賢母也。曹娥﹐趙娥﹐孝女也。曹大家﹐才女也。姜詩妻﹐孝婦也。皇甫規妻﹐陰瑜妻﹐節婦也。王章妻﹐智婦也。樂平子妻﹐梁鴻妻﹐鮑宣妻﹐王霸妻﹐賢婦也。皆嘖嘖人口者。」云云。聲木謹案﹕漢去三代未遠﹐於周尢近﹐太任﹑太姒之流風餘韻沾漑民間﹐應猶有存者﹐是以捆以內砥節礪行﹐惇品力學﹐固有與賢士大夫相頡頏者。婦徳之備﹐不亦宜乎﹗

明中葉以銅鐵等鑄佛像等

南京南門外普徳寺﹐距雨花臺約里許﹐中有銅佛壹尊﹐髙約壹丈餘尺﹐鐵羅漢伍百尊﹐髙約叄尺﹐同供壹大殿中﹐爲各寺中所僅見﹐皆明萬曆年間某姓婦人所鑄﹐以布施僧侶者。可以想見當時海內安謐﹐物力殷富﹐有粟紅貫朽之遺。施主𨿽婦人﹐亦志願宏偉﹐以銅鐵造佛﹐欲歷千百年而不壞﹐皆非後人所能及。尙有��寺﹐在大鐘廠城內﹐鐘鼓樓北﹐以寺內大鐘得名。鐘系銅質﹐爲明洪武廿年所鑄﹐重肆萬陸千斤﹐髙壹丈陸尺﹐可爲各寺大鐘之冠﹐敻絕千古﹐擊之聲聞數里。鐘經粵匪之亂﹐半沒於土中。奉新許文敏公振禕﹐使人出之於土中﹐建亭以覆之﹐修寺以守之﹐故得保存至今﹐深爲大鐘幸矣。

祁寯藻等任學政時以己刊書命諸生買

壽陽祁文端公寯藻﹐任江蘇學政時﹐以自己所刊各書﹐命諸生買讀。大興徐星伯侍禦松﹐任湖南學政﹐亦以自己所刊各書﹐勒諸生買讀﹐卒以此被議去官﹐云云。語見元和江建霞學使標《大興徐侍禦同人書札跋》。聲木謹案﹕此書爲光緒丁卯冬月﹐醴陵吳偁三廣文徳襄寶慶府學東齋刊本。侍禦𨿽以精於西域輿地水道之學﹐著名當時﹐號稱絕學﹐然以自己刊書﹐勒諸生買讀﹐迹近貪利﹐實屬不知遠嫌﹐致遭物議﹐未爲不幸也。

四川蘇遺班

四川省城內昆曲﹐蜀人謂之蘇遺班﹐約有百餘人。聞系因髙宗純皇帝八旬萬壽﹐蜀人祝嘏志切﹐專人至蘇州﹐招一班底至蜀。當時之人﹐以南曲聞所未聞﹐競相好之﹐演唱無虛日。纏頭費蓄積甚厚﹐置有產業﹐𨿽終年閒居﹐亦足溫飽。班底終未回蘇﹐輾轉傳授徒黨﹐百餘年從未散班。同治末年﹐盱眙吳淸惠公棠督蜀時﹐適值粵撚皆平﹐政事多暇﹐雅好昆曲﹐每晚叫蘇遺班數人至署淸唱﹐以聞其曲。亦當時海內升平﹐閭閻安樂﹐情殷祝嘏之盛事﹐士大夫好曲之雅意也。

論去左傳義法舉要圈點

桐城方望溪侍郎苞﹐撰《左傳義法舉要》一卷﹐刊入《抗希堂拾陸種》中。原有圈點﹐至光緒��金匱廉惠卿郎中泉重爲刊行﹐去其圈點。桐城吳摯甫京卿汝綸意不謂然﹐有「原書本以圈點爲貴﹐柰何去之」之語﹐語見《吳先生尺牘》。儀徵張午橋觀察丙炎﹐編輯《榕園叢書》﹐亦依抗希堂原本重刊﹐惜無單行本。

五筆卷五

唐同昌公主贈奩之厚

海關收稅總數

論疑雨集

同書等三書體例相同

曾國藩論奪情原委

沈起潛等論盂蘭會

月季花譜並詩

論誌書不宜太簡

謝章鋌論文

曾國藩論有恆

英翰體卹下僚等事

王樹棻論文

陳用光論曲

論廣州府誌體例善

喜用唐武后所造字

張之洞論壽榜

江藩等自言賣書等事

浙江貢於朮所始

瞿鴻禨論湖南當時田價

陳元龍已誤用格致二字

編唐詩亦名消夏錄

萇楚齋五筆卷五

廬江劉聲木十枝撰

唐同昌公主贈奩之厚

唐懿宗咸通十年正月﹐同昌公主適右拾遺韋保衡。公主爲郭淑妃之女﹐上特愛之﹐傾宮中珍玩﹐以爲資送。賜第窗戶皆飾以雜寶﹐井欄藥臼﹐亦以金銀爲之﹐賜錢伍百萬緡﹐他物稱是。十一年八月﹐同昌公主卒﹐上痛悼不已﹐殺醫官二十餘人﹐收其親戚三百餘人系獄。明年正月﹐葬同昌公主﹐服玩每物皆貳拾輿﹐錦繡珠玉﹐輝煥三十餘里。樂工李可及作《嘆百年》曲舞者數百人﹐以雜寶爲首飾﹐絁八百匹爲地衣﹐舞罷珠璣覆地﹐云云。語見《禦批通鑑輯覽》。聲木謹案﹕女家資送富厚﹐自以帝王家爲最奢侈﹐決非臣民所敢比擬。同昌公主可爲帝王家奢侈獨步﹐絕無僅有﹐堪稱天下古今第一﹐空前絕後﹐無與倫比﹐然亦實爲至不祥之事。同昌公主嫁甫逾年卽卒﹐並無所出﹐婿韋保衡﹐亦於咸通十四年九月賜死。資送𨿽奢侈﹐夫婦同早死﹐果屬何用。慨自世風日下﹐習俗日漓﹐女子在室﹐已有向其父母兄弟迫索奩資﹐爭奪養贍者。後更進而益上﹐有與兄弟姊妹並分財產之權。但不知此等法律﹐爲根據中律乎﹐爲效法西律乎﹐吾不得而知之矣。

海關收稅總數

己巳關稅收入﹐據總稅務司報告﹐共關平銀壹萬萬伍千貳百柒拾陸萬兩。中以江海關爲最多﹐共銀陸千伍百肆拾肆萬貳千兩﹐津海關次之﹐共銀壹千陸百叄拾伍萬壹千兩。又總稅務司兼管之常關稅收﹐共關平銀肆百伍拾捌萬兩﹐云云。語見《人文》第壹捲第壹期。聲木謹案﹕湘鄕李亦元比部希聖《光緒會計錄》凡例云「海關稅款﹐以光緒十七年爲最多﹐十八年總徵關平銀貳千貳百陸拾捌萬玖千餘兩﹐已比十七年少捌拾貳萬捌千餘兩。值百抽五﹐載在約章﹐本乖公法。李鴻章持節使俄﹐以加稅爲己任。然中國日用之物﹐專恃外洋﹐所加之稅﹐仍取償於我之貨價﹐損下益上﹐剜肉醫瘡﹐甚無謂焉。故他國議加稅﹐足以制外貨之來源﹐中國議加稅﹐適愈削小民之生計﹐有深慮者當自知之。通商惠工﹐旣彊且富﹐而後議焉﹐則操縱由我矣。」云云。據此﹐則四十年前﹐每年關稅﹐僅貳千叄百萬兩﹐今時驟增至陸倍。外貨暢銷﹐土貨自絀﹐民生日艱﹐良由於此。宣統三年八月﹐昆山張庸編《光緒朝海關大宗進出貨價表》一卷﹐中有張庸附說云「吾恐蹉跎不知不覺之中﹐脂膏已爲吸盡﹐而全國將爲人臘矣。」云云。通州張季直京卿謇序文中有云「參考其大略﹐如寐始覺﹐如割始痛。」云云。皆慨乎其言之也。

論疑雨集

明金壇王次回廣文彥泓﹐撰《疑雨集》四卷﹐余於十餘歲時﹐卽見有此書﹐但當時坊刻通行﹐皆袖珍小字本。至光緒������湘潭葉煥彬吏部徳輝觀古堂重刊大字本﹐差便觀覽。宣統戊申孟冬﹐常熟丁秉衡��國鈞復有集注本。余於掃葉山房書肆﹐得見石印袖珍本﹐初疑書賈作僞﹐購歸細校注文﹐知系出於文士之手﹐然仍有未盡者﹐後人可作補注。又有勾漏後裔注本﹐光緒�����上海排印本﹐體例不及��注本﹐疑書賈集合俗士所爲。廣文以此詩負盛名﹐𨿽驚才絕艷﹐固爲恆人所難﹐然其中佳詩﹐亦不過數十首﹐余則實多意爲詞累﹐且有雜湊牽彊及惡劣粗俗語入詩。大抵其詩系一二語陸續彊湊成詩﹐枝枝節節爲之﹐並非一气呵成﹐篇篇皆善﹐宜爲通人所詬病﹐決非唐韓致堯侍郎偓《香奩集》﹝可﹞﹝之﹞比。卽喜爲艷體詩﹐亦宜愼取之﹐不必一槪盲從。長洲沈文愨公徳潛﹐編《明詩別裁集》��捲﹐不收廣文詩﹐錢塘袁簡齋明府枚貽書諍之﹐見於《小倉山房尺牘》。撰述各有體裁﹐焉能彊人就我﹐況文愨書名《別裁》﹐此類詩自不能編入。明府不知顧名思義﹐妄爲牽引﹐實爲荒謬。譬如明府專喜放誕﹐彊以宋儒語錄置其撰述之中﹐能乎不能﹖此理至明﹐不待智者而後知之。長洲吳澤均��元潤﹐有《疑雨集選》四卷﹑《附錄》一卷﹐乾隆戊寅春仲﹐巢云閣自刊寫字本。卷一選五言律陸首﹑七言律伍拾叄首﹐卷二七言律伍拾肆首﹐卷三七言律陸拾貳首﹐卷四五言排律貳首﹑七言排律肆首﹑七言絕句陸拾肆首﹐附錄爲序記詩話之類﹐傳本甚罕﹐未見他家著錄﹐余已錄入《寶鑑樓架上書目》中。《金壇縣誌》云「廣文所撰﹐有《泥蓮》《疑雨》等稿﹐嘗手錄成帙。」云云。是尙有《泥蓮》一集﹐惜久已失傳。明宣城梅禹金��鼎祚撰《靑泥蓮花記》十三卷﹐萬曆庚子八月自刊本﹐所載皆妓女等事﹐「泥蓮」二字義必取此﹐詩亦必詠此。近世上海於����補拙齋石印《疑雲集》四卷﹐嫁名廣文﹐其爲依托﹐不待辧而自明矣。

同書等三書體例相同

古人事迹有相同﹐見於《廿四史》及他書者甚多﹐浚儀周櫟園侍郎亮工采摭网羅﹐編成《同書》﹐分元亨利貞四卷﹐元捲捌拾壹頁﹐亨捲柒拾陸頁﹐利捲柒拾柒頁﹐貞捲柒拾柒頁。是書𨿽四卷﹐頁數繁富﹐在他人可分作十餘卷。順治己丑秋月自刊本。桐城方田伯��中徳﹐復編成《古事比》五十二卷﹐博贍實勝周書﹐每條下注明出典﹐深諳撰述之體。惟卷首無引用書目﹐詳列名氏﹐終嫌掛漏。康熙丙戌七月﹐抱經艸堂自刊本。二人以同時同撰一書﹐斯亦異矣。長洲王雪香��希廉﹐專取《廿四史》中事迹相同者﹐編成《孿史》四十八卷﹐體例亦與周方二書同。光緒末年﹐上海皆有石印本。王書未見刻本﹐光緒初年﹐申報館有排印袖珍本。三書原備後人參考之用﹐𨿽僅有石印本﹐無傷也。

曾國藩論奪情原委

湘鄕曾文正公國藩﹐致��張海門學使金鏞書中有云「奪情起復﹐國藩博考旁詢﹐其不肖者不暇深論﹐其賢者﹐如李文達爲羅倫所劾﹐張江陵爲吳中行等所劾﹐李安溪爲彭鵬所劾。卽疆場主兵之臣﹐如袁崇煥﹑盧象升之奪情﹐黃石齋先生亦嘗疏論而譏斥之。惟南朝袁粲奪情不起﹐厥後以希範犯闕之變﹐聞難而急出﹐難靖而仍辭位。宋臣劉珙母喪起復﹐六奏懇辭﹐且疏稱漢儒金華無避之說﹐已爲先王罪人。二公並爲前史所褒美。至兩次奪情﹐則今古所無﹐國藩何敢首干名義﹐蒙萬世之不韙。」云云。文見學使自編《瀟湘風雨錄》二卷﹐咸豐七年九﹝年﹞﹝月﹞﹐長沙學院自刊本。聲木謹案﹕文正兩次奪情﹐實爲古今所無。當時匪亂方熾﹐兵事方殷﹐朝廷旣非得已﹐文正更非得已﹐後人𨿽能諒之﹐君子猶不能無譏焉。光緒十七年﹐姊婿合肥李伯行侍郎經方﹐以分省道員出使日本﹐丁本生母郭太夫人憂﹐照例須丁憂開缺﹐回籍守制壹年。當時其父文忠公鴻章任北洋大臣﹑直隸總督﹐乃奉旨﹐令其在署內穿孝百日。因父蔭而得髙官厚祿者﹐古今已不可勝紀﹐若因父蔭而奪情﹐實爲古今所未有。服制本原於律例﹐律例復原於禮制﹐禮制𨿽自上古歷傳﹐而至東周至孔子刪訂而益明。今律例旣更﹐禮制自變﹐孔教自可廢矣。《檀弓》載魯人有朝祥而暮歌者﹐子路笑之。不謂近世已有浙江實缺知縣﹐丁父母憂﹐只請假七日以治喪者﹐見於常熟丁秉衡��國鈞《荷香館瑣言》﹐刊入《人文》第�捲第�期。以後更可以朝喪父母﹐夕行嫁娶﹐世間固視爲當然之事﹐無有議其非禮者矣。倫常乖舛﹐禮義盡喪﹐𨿽六朝五季之時﹐尙不至此﹐豈非身丁厄運﹐勝於古人乎﹗

沈起潛等論盂蘭會

仁和沈芝塘徵君起潛《莧園雜說》云「杭俗信鬼﹐冥鏹從丰﹐每遇秋期﹐蘭盆充塞﹐所祭皆無主孤魂﹐各戶捨財而不吝。及問其春秋家祭﹐祖宗竟無常享﹐任棺骸之停厝﹐等暴露之顚連。每見華麗壽枋﹐同歸義冢﹐何不早爲安葬﹐畱此未了因緣。我不敢誚其生前不徳﹐多應子孫零落﹐無可柰何。差喜猶有道路瑜珈﹐以安餒鬼﹐此實風俗之厚﹐而非風俗之偸也。」云云。聲木謹案﹕上海曹靜山��晟《十三日備嘗事略附記》云「鬼燐螢火﹐荒涼景象也。吾邑素富饒﹐中元節各公所設盂蘭會者﹐不下二三十處﹐故鬼亦充裕而不爲厲。自夷擾後﹐人各遷徙﹐屆期無有辦之者。予戚唐姓﹐於中元節渡浦﹐舟行至周家渡﹐天已暮﹐乃泊。惟見波平如鏡﹐萬籟無聲﹐水面有光如螢者不知凡幾﹐皆自北而南。過舟側﹐覺一陣寒風﹐毛髮直豎﹐蓋鬼火也。又浦側居民云﹕七月中﹐時聞鬼哭者數日。此皆孤魂求食﹐習以爲常﹐一旦廢之﹐大失所望。鬼猶如是﹐況於人乎﹗」云云。二書皆言盂蘭會大有益於世﹐極有至理﹐須知死者安﹐生者始能安也。孔子云「敬鬼神而遠之」﹐未嘗言無鬼神﹐更未嘗令人不敬也。余自十七歲﹐卽從未燒香膜拜﹐自信並非佞佛之流﹐然於敬祀鬼神一端﹐只信其有﹐不敢言無。已別有論辧﹐見於《四筆》捲﹝七﹞﹐玆不復贅云。

月季花譜並詩

武進徐����壽基《品芳錄》云「月季名狀﹐一名長春花﹐一名月月紅﹐一名勝春﹐一名瘦客。其花色種種不同﹐隨意取名﹐不下百十種。栽種春月﹐扡之易活﹐子亦可種。惟久經日曬﹐則漸變爲紅。」云云。聲木謹案﹕予少好花艸﹐尢嗜月季﹐以其每月皆開﹐不似他花每年一開﹐寂寞十一月﹐令人失望。平日凡遇言月季者﹐無不羅致。若松下老農撰《月季花譜》一卷﹐�����陳��孤云軒鈔本﹐評花館撰《月季花譜》一卷﹐申報館編刊《四溟瑣記》本﹐農學報館復有上虞羅叔韞參事振玉刪訂本﹐已見《萇楚齋書目》。吳靈園撰《月季花栽法》一卷﹑《月季花譜》五卷﹐商務印書館《小說世界》本﹐亦錄入《寶鑑樓架上書目》中。又有甲子�月﹐《申報》載有寇天撰《栽培月季花之心得》﹐乙丑閏四月﹐復載有袁淸平撰《月季花會記》﹐乙丑四月﹐《中華新報》載有濟顚生撰《我之栽培月季花》等三文﹐皆言月季種類及培養之法。古今人詩集中詠月季者甚少﹐余曾輯錄肆首﹐鈔附於後﹐以免遺忘。長春花【見《石門文字禪》】宋釋徳洪人間花亦有仙骨﹐卯酉發妝呼不醒。醉裏那知更歲月﹐韻髙班艸臥空庭。四季【《中書東廳十詠》見《韓魏公集》。】宋韓琦牡丹殊絕委春風﹐露菊蕭疏怨晚叢。何似此花榮艷足﹐四時長放淺深紅。月季【見《得岑館詠花詩》。】陸遵書山中無歷不知年﹐但見此花日日妍。常逐雨風頻長卷﹐卽經寒暖總新鮮。一番開處一番落﹐半醉吟時半醉眠。共道長春茂四季﹐荒庭何當有深緣。月季【《詠庭卉》九首之一。見《捫腹齋詩鈔》。】張宗松一月復一月﹐深紅間淺紅。自開還自落﹐經雨又經風。

論誌書不宜太簡

烏程範聲山��鍇《花笑庼雜筆》云「《敍永事略》二卷﹐劉組曾撰。是編仿《武功志》之例﹐爲目七﹕地理﹑建置﹑祠祀﹑田賦﹑官師﹑人物﹑選舉﹐文簡事該﹐足稱善本。組曾﹐臨汾人﹐官於蜀。」又云「《隆昌縣誌》二卷﹐知縣事朱云駿撰﹐亦仿《武功志》而略變通之。爲綱二﹐曰地理﹑人物。其地理之目三﹐曰建置﹑山川﹑祠祀。人物之目三﹐曰官師﹑先哲﹑選舉。南匯吳白華省欽謂其體例謹嚴﹐搜采明備﹐非溢美也。云駿號畫莊﹐金匱人。」云云。聲木謹案﹕明自朝邑韓汝慶參議邦靖撰《朝邑縣誌》二卷﹐以數千言敍述上下數千年事迹﹐包括巨細﹐敍次點綴若有餘閒﹐無局促束縛之迹﹐自明以來﹐推爲絕作﹐洵如《四庫全書提要》所云。武功康徳涵太史海﹐亦撰《武功縣誌》二卷﹐時人𨿽亦稱善本﹐然已不逮韓本遠甚。劉朱二君﹐踵韓康之例﹐各撰縣誌﹐今皆不傳。竊意縣誌卽郡國之史﹐與歷代國史性質體例本異﹐彰善癉惡﹐繼往開來﹐自以博贍可資後人觀感爲是﹐誠如徳淸兪樾甫太史樾������所云。韓康以髙才博學﹐融會貫通﹐直以文章體裁撰誌書﹐獨辟蹊徑﹐因難見巧﹐生面別開﹐洵屬有一無二絕作。若後人踵其例﹐枝枝節節以爲之﹐𨿽其體例本不以博贍自矜﹐其文筆气勢之相去﹐有不可以道裏計者﹐宜其書之不傳也。

謝章鋌論文

長樂謝枚如��章鋌《與魏子安書》中有云「竊以古文一道﹐結於篇幅者爲气體﹐見於字句者爲義法。誠能服膺古人﹐而又能好學深思﹐則气體未有不髙﹐義法未有不精﹐然亦有時不盡如吾意者﹐則往往爲篇目所窘。贈序盛於唐﹐字說盛於宋﹐壽序盛於明﹐而壽序尢爲不尊。何則﹖贈序﹑字說尙從我說﹐壽序多從人說﹐其體與諛墓相等﹐故能手不得已﹐則通其法於傳志﹐臚列其人之生平而稱道之﹐然亦稍去其濫而已﹐究不免和光通融之意﹐是以不貴也。有韻文至戲曲極矣﹐無韻文至八股極矣。元明以來﹐別集深書大刻森然﹐爲傳奇作序者甚少。至於八股﹐則飾之曰爲聖賢立言﹐不禁諄諄樂道﹐如艾千子﹑曾弗人集﹐十居其五﹐噫﹗果信八股爲不朽乎。夫唐人以詩賦取士﹐其載於《文苑英華》者尙多﹐然當時並未聞編爲一集﹐鄭重而序之者﹐則以其有所爲而爲之也。官文書別爲一體﹐𨿽有髙才﹐不能不遵令甲﹐𨿽有絕藝﹐不能不循時式。古人亦有時編之文集﹐如劉歆《移博士文》﹐韓退之《復讎議》等﹐類皆當時官府文字﹐然去古未遠﹐其體尙雅。至後世則不無近俗之嫌﹐蘇子瞻《表忠觀碑》全錄《趙淸獻奏議》﹐首以『臣忭言』﹐終以『制曰可』﹐則非當時之式矣。秦漢以後章奏﹐羣臣無不稱姓。其制詔或曰敕﹐或曰旨﹐其言甚夥﹐亦無單曰可者。蘇公殆嫌其不古﹐而文之以《史記》之法﹐然取他人之章奏入己文﹐則可以翦裁﹐我自爲官文書﹐萬不能不從俗﹐則畱之尢宜愼也。故鋌於集內此三體﹐欲存其精實而有關系者﹐其餘槪歸外編﹐庶幾气體義法之間﹐可以兩無憾乎。古來官制科目﹐與今率不相符。以巡撫爲中丞﹐謂知府爲太守﹐稽之往秩﹐大抵不合﹐而莫甚於舉人曰孝廉﹐貢生曰明經。文中偶爾從眾﹐殆亦無妨﹐若立題﹐則似乎不可。擬賦蓋起於挽近﹐唐以前未有聞焉。《月賦》假借仲宣﹐《雪賦》托名枚叟﹐此亦子虛﹑無是之類﹐引古發端﹐非擬其體也。古人擬體多施之詩﹐《文選》所載﹐或曰『代』﹐或曰『擬』。其後乃有見之文者﹐有見之賦者﹐然頗遊戲﹐至爲古人補作。如集中蕭何﹑尉佗二書﹐此束廣微《南陔》﹑白香山《湯誓》遺意﹐然亦非正軌所系﹐置之外集爲宜。《代秀潛祭外姑文》《致嘉義學書》﹐一情頗虛﹐一事頗猥﹐不存可也。若篇末所附評語﹐則允宜刪削。古文爲立言一端﹐不輕許人﹐亦不輕受人許﹐況其人又非專家乎﹗鋌最笑吳天章詩集﹐縷載阮亭揄揚之說﹐近日劉才甫於古文極自負﹐亦蹈此習。不知紙尾學問﹐全謝山以譏何義門﹐眉批旁注﹐此時文面目耳﹐非法也。」又《致王霞舉書》中有云「竊謂國朝此道甚衰﹐𨿽飆馳電湧﹐爭欲名家﹐然而言體格者﹐局於八家虛腔﹐濕鼓無音﹐巨瓠不實﹐誇才學者﹐類於注疏習气﹐貪多務得﹐神骨不淸。又其甚﹐則鼓之以刧筆﹐潤之以卮詞﹐張皇佻巧而入於小說。作者𨿽多﹐大抵此三派盡之矣。」又記客中所得近人詩文集云「言中有物﹐非煩徵博引之謂﹐貴得其大意﹐所謂言近而旨遠也。若今之考據家﹐第可謂之字中有物而已﹐其非古文之正軌矣。」又《抑快軒遺文稿跋》中有云「近日古文有桐城派﹐有常州派﹐申耆蓋常州派之錚錚者。其論義法﹐於望溪頗致微詞。予嘗謂起承轉合﹐提頓呼應﹐此陋儒以之談制藝者﹐自茅鹿門以逮林西仲﹐乃以此治古文。童稚抱書﹐先入爲主﹐異日行文之不振﹐未必不由於此。夫在心爲義﹐出手爲法﹐義以徵其見解之淺深﹐法以驗其筆墨之工拙﹐義爲主﹐法爲副。今則置精義於不講﹐而詡詡然曰﹕是必有法﹐必如是起﹐必如是合﹐必如是提﹐必如是應。是若築室然﹐門庭之不辧﹐奧窔之不分﹐而惟間架是問﹐間架𨿽工﹐而得爲成室乎。是則不知義法而言義法者之過﹐望溪不任咎也。《易》曰『言有物』﹐又曰『言有序』﹐有物則不患無義﹐有序則不患無法。幾曾見成家之作﹐振筆而起﹐神明變化﹐若斷若連﹐而有牛頭馬脯﹐郢書燕說﹐首尾支離﹐不相照顧者哉﹗故予論文不喜言法﹐尢不喜以時文法言古文法。」又《答黎生書》中有云「有意爲古文﹐殊爲難得古文之義法﹐及所以致力之處。自韓柳以來﹐言之詳矣﹐皆甘苦自得之言也。若其所從入之途﹐則似當以韓爲大宗。韓文徹上徹下﹐上可以通《史》《漢》六朝之消息﹐下可以括宋﹑元﹑明諸作者。今之所謂八家﹑十家等種﹐中惟柳與韓敵﹐餘皆分韓之一體﹐歐﹑蘇﹑曾﹑王﹐無不在牢籠中﹐又何論震川﹑桐城乎﹗若窺之於上﹐韓於班氏得力少﹐於史公則所得多。至碑銘之沈博綿麗﹐則更能以司馬之气﹐運馬﹑揚﹑崔﹑蔡之詞﹐而六代之菁華﹐莫不奔湊於筆下矣。故朋友間論及古文﹐僕輒舉韓爲圭臬。先由韓治气體﹐求義例﹐視其操縱起伏﹐離合出入之故﹐則庶幾大段不失之遠。然後再視吾性之所近﹐與吾才之所能爲﹐爲精進之變化﹐所謂能入當求能出也。」云云。文均見《賭棋山莊文集》。聲木謹案﹕��所論古文及編集之法﹐亦頗見苦心經營﹐可爲後人研究參考之用。然其大旨﹐在避免「義法」二字﹐而又自云「先由韓治气體﹐求義例」﹐旣無義法﹐有何義例之可求﹐未免自相矛盾。「法」字攺爲「例」字﹐尢屬可笑。自桐城方望溪侍郎苞論文首重義法﹐後世遂以「義法」二字專屬之桐城﹐殊不知義法本古人爲文之本旨﹐豈侍郎別有義法﹐能傳之後人耶。唐隴西李文公翺﹐親受業於昌黎﹐非不知文﹑不能文者也﹐其《答朱載言書》中有云「故義𨿽深﹐理𨿽當﹐詞不工者不成文﹐宜不能傳也。文﹑理﹑義三者兼並﹐乃能獨立於一時﹐而不泯滅於後代﹐能必傳也。」云云。文見《李文公集》。「義」卽侍郎所言之義法﹐「文﹑理﹑義三者」﹐亦卽桐城姚姬傳郎中鼐所謂義理﹑考據﹑詞章三者缺一不可之謂﹐桐城文學家豈有不師古人﹐師心自用﹐而妄爲言論。卽使師心自用﹐後人𨿽愚﹐亦何至羣相則效﹐視爲爲文之必要﹐此不待智者而後知之矣。

曾國藩論有恆

湘鄕曾文正公國藩﹐於同治四年七月﹐諭其子惠敏公紀澤﹐中有云「義山集似曾批過﹐但所批無多﹐余於道光廿二﹑三﹑四﹑五﹑六等年﹐用胭脂圈。惟餘有丁刻《史記》﹑【六套﹐在家否﹖】王刻韓文﹑【在爾處。】程刻韓詩﹑【最精本。】小本杜詩﹑康刻《古文辭類纂》﹑【溫叔帶回﹐霞仙借去。】《震川集》﹑【在季師處。】《山谷集》﹑【在黃恕皆家。】首尾完畢﹐餘皆有始無終﹐深以無恆爲憾。近年在軍中﹐閱書稍覺有恆﹐然已晚矣。故望爾等於少壯時﹐卽從有恆二字痛下工夫﹐然須有情韻趣味﹐養得生機盎然﹐乃可歷久不衰。若拘苦疲困﹐則不能眞有恆也。」云云。語見《曾文正公家訓》。聲木謹案﹕文正論「有恆」二字﹐最爲確洽﹐余嘗見進銳者退必速﹐始勤者終必墮。余少時卽嗜好《文正家訓》﹐常置案頭讀之﹐生平𨿽力戒無恆﹐仍未能盡免﹐深愧文正義方之訓。然作事始勤終墮﹐更不能免﹐書此以自警惕。

英翰體卹下僚等事

同治��年﹐皖撫滿洲英果敏公翰﹐帶印出省閱兵﹐行至廬州府境﹐無爲州知州��陳少卿刺史��迎於境外。瀕行時﹐果敏贈刺史錢肆期票大錢伍百串﹐以償其供應夫馬之費。刺史謙稱至再﹐不敢收領。果敏不允﹐並聞於他縣辦供應者皆然﹐誠晚近中體卹屬員之善政。然刺史告先文莊公云「大憲𨿽賞錢伍百串﹐此次實費用貳千餘金。」云云。凡從來各省顯宦過境﹐州縣官應辦供應夫馬﹐往往費錢數千﹐誠如刺史所云。不知其中層層削奪﹐中飽甚多﹐凡經過一手﹐卽須減扣成頭。州縣𨿽花費﹐仍用於自己衙門內﹐督撫並未受實惠。例如光緒二年﹐先文莊公任贛撫﹐鄕試時例兼監臨。舊例﹕闈中每遇忌辰﹐皆須茹素。八月初九﹑十一二日﹐均爲忌辰。每遇忌辰﹐主考每人﹐州縣只供應干磨菇等捌兩。其送菜經過之處﹐適爲先文莊公所見﹐問之。應差者先以食單上呈﹐繼以菜驗﹐皆以水濕透者﹐以火烘漧﹐實只叄兩﹐素以捌兩報帳。州縣其獘﹐大率類此。又據懷寧陳潤甫太史同禮言﹐主考沿途供應﹐若賞錢太多﹐主試賠不起﹐賞少﹐僕役不滿意﹐轉不如賞對聯較爲得體﹐是以一路皆是如此。太史曾任四川﹑��湘南三省主考﹐知之實稔也。

王樹棻論文

新城王晉卿方伯樹棻學問淵博﹐文章雄健﹐撰述等身﹐實爲桐城文學家後勁﹐其學行撰述﹐已見余《桐城文學淵源考》及《撰述考》中。所撰《陶廬箋牘》四卷﹐爲《陶廬叢刊》中第拾伍種卷一二二卷﹐論詩文考證頗多﹐獨惜三卷以後﹐專爲論事。其中論文最精之語﹐如雲﹕「昌黎當日倡爲古文之學﹐同時學者﹐競以返古求新﹐力去陳言爲務﹐然皆不免毫釐千里之差深窺其奧者﹐爲李習之一人而已。」又云「文須從難中入﹐易中出﹐生中入﹐熟中出﹐從有法入﹐無法出。無法之法﹐乃神於法者也。東坡與其侄二郎書云﹕『凡文字﹐少小時須令气象崢嶸﹐采色絢爛﹐漸老漸熟﹐乃造平淡﹐其實不是平淡﹐絢爛之極也。汝只見爺伯而今平淡﹐一向只學此樣﹐何不取舊日應舉文字﹐看髙下抑揚﹐如龍蛇捉不住﹐且當學此。』此東坡教人爲文之法也。」又云「文之古﹐不在用字之奇僻﹐全在煉句煉气﹐平常語煉得奇衍﹐方爲古耳。梅伯言稱曾文正之文曰﹕字字如履危石而下。文正極得意﹐以爲知言﹐後文正稱吳南屏之文﹐亦以此語。蓋作文不容一筆苟﹐亦不容一字苟也。」又云「近人論古文曰虛字少﹐此門外人語﹐觀有宋諸大家之折旋盤辟有气勢﹐惟善用虛字也。余嘗謂廉卿古文虛字往往作實字用﹐勁字用﹐廉卿以爲知言。」云云。錄此以免遺忘。其復門人論古文九箋﹐皆當熟讀。朱文公亦云「歐陽文忠公古文﹐只是幾个虛字搬弄得好。」云云。見於����與方伯意正相同﹐皆非深於古文者不能言也。

陳用光論曲

新城陳碩士侍郎用光《脊令原傳奇序》中有云「曲之感人﹐捷於《詩》《書》。今有至無良者﹐气質乖謬﹐師友弗能化焉﹐試與之入梨園﹐觀古人之賢姦﹐與往事之得失﹐其喜怒哀樂無不發而中者﹐則曲𨿽小道﹐固亦風俗人心之所寄也。」又《鴛鴦鏡傳奇序》中有云「詞曲﹐古詩之流亞也﹐而世之作者﹐每多綺麗淫佚之語﹐𨿽曰體制類然﹐亦必合乎風人之旨爲佳。」云云。均見海鹽黃韻甫��燮淸《倚晴樓全集》。聲木謹案﹕詞曲確爲文章中之一體﹐較之詩文﹐𨿽雅俗不可同日而語﹐其能感化下等人心理﹐實能捷於影響﹐尢爲有用。今天下上智固絕無而僅有矣﹐中材多而下愚尢盈天下﹐果能如侍郎所云﹐曲𨿽俗體﹐能不背風人之旨﹐則風俗人心之潛移默化﹐有不可以言語形容者。方今曲學盛行﹐尢宜加之意也。

論廣州府誌體例善

光緒初年﹐粵省重修《廣州府誌》壹百陸拾叄捲﹐五年冬月﹐粵秀書院刊本。滿洲瑞文莊公麟等監修﹐時文莊以文華殿大學士任兩廣總督。番禺史穆堂宮允澄﹑番禺李恢垣銓部光廷爲總纂﹐分纂爲周寅淸﹑譚瑩﹑李徵霨﹑金錫齡﹑陳璞﹑譚宗浚諸人﹐亦皆一時博學能文者。全書考證詳明﹐體例謹嚴﹐亦近代誌書之善本﹐而每捲後著明分纂及校對名氏﹐尢足爲後人修志校刊之法。例如卷一後刊「番禺金錫齡分纂」﹑「番禺金佑基初校」﹑「番禺史悠履再校」﹑「番禺金俊基三校」﹑「番禺史悠泰四校」等類是也。

喜用唐武后所造字

唐武后爲千古所羞稱﹐所造之廿字﹐後人亦從無有用之者。不意光緒廿一二年間﹐揚州有某某﹐專喜用其字。他人詰以何意﹐某某自己亦不能言。此當日江都徐蟄叟廣文師告餘者。辛未七月初�日﹐各報中登有臨安來再先生訃告﹐云「不孝子學曌等」云云﹐是直以武后之名爲名﹐更不可解。𨿽古人斷章取義﹐原無不可﹐然又何必以漢之呂后﹐後魏之胡後﹐唐之武后等之名以爲名。《中庸》廿四章﹕「國家將興﹐必有禎祥﹐國家將亡﹐必有妖孽。」妖由人興﹐其是之謂歟。

張之洞論壽榜

南皮張文襄公之洞《輶軒語》云「因歧冒而借人三代﹐詐稱出繼者﹐實爲悖理忘本之尢。蜀中此獘頗熾﹐武童尢多﹐此輩不可教訓﹐惟當以官法治之耳。又童試多有年才五六十而塡注八九十者﹐希圖幸進﹐便可疊叨恩榜﹐坐致詞林﹐以嚇鄕愚﹐爲患鄕裏。近年己事較然可觀﹐此尢巧詐無賴﹐與舞獘作姦無異﹐保結者不得辭其責。」云云。聲木謹案﹕文襄所云﹐尙屬自增年歲﹐系爲學使時言也。若後官至督撫﹐絕不如此云矣。每科各省鄕試發榜後﹐凡未中式之捲﹐俗謂之落卷﹐盡拆彌封﹐發還本縣學官﹐再由本人領取。內監試各官﹐多有好行其徳﹐每爲之代加年歲﹐譬如年本五六十﹐代加至七八十﹐冀邀恩榜﹐有多至百餘卷者。先文莊公曆任贛﹑浙﹑蜀三省監臨﹐皆是如是。內監試來告﹐謂爲例行公事﹐不妨寬以邀恩。先文莊公謂﹕「例事固不可廢﹐爲朝廷愼重名器﹐亦不可太濫。」𨿽量爲裁制﹐終亦不能盡廢也。此先文莊公晚年諭聲木者如此。

江藩等自言賣書等事

甘泉江子屏茂才藩﹐撰《半氈齋題跋》二卷﹐吳縣潘文勤公祖蔭﹐刻入《功順堂叢書》中﹐上卷專言書籍﹐下卷專言金石。上卷中﹐自言其藏書甚富﹐����年歲凶﹐悉以書易米﹐書倉爲之一空﹐云云。桐城姚姬傳郎中鼐﹐晚年欲於南京買一屋一田﹐苦於無貲﹐乃以所藏碑帖字畫﹐售於南昌曾賓谷都轉燠﹐並自云「自我得之﹐自我散之﹐免爲子孫所賣。」見於《惜抱軒尺牘》。二公之不自諱如此。

浙江貢於朮所始

光緒��年﹐孝欽顯皇后聖躬不豫﹐須服於朮。先文莊公時任浙江巡撫﹐奉廷寄命采辦﹐供內府用。以後每年﹐遂著爲例。先文莊公立委知縣二人﹐赴天臺山﹐采辦入貢。據某明府云「天臺於朮出產不丰﹐業此者僅拾余家﹐皆以本山天生朮之子種於本山﹐卽謂之天生朮。眞天生朮尢不多見﹐計每年所產不過數拾枝﹐商人亦不另立名目﹐雜於種朮中出售。蓋另立名目﹐種朮更難銷售﹐商人爲營業計﹐不得不爾。」云云。聲木謹案﹕人生最好無病﹐其次少病﹐至病久乞靈於參朮﹐其計已左。況參朮佳者﹐皆絕無而僅有﹐本山所種者﹐已難得﹐他可知矣。

瞿鴻禨論湖南當時田價

善化瞿文愼公鴻禨﹐嘗謂先文莊公云「同光之間﹐湘人久於兵事﹐鋒鏑餘生始歸家﹐享田園之樂。各攜巨貲置產﹐以爲子孫之計﹐爭購田地﹐價目爲之驟漲。以銀拾兩之多﹐每年田租僅收稻叄升﹐在當時僅值制錢叄肆拾文﹐以本利計之﹐只叄毫耳。」云云。聲木謹案﹕余謀食濟南時﹐聞山東某縣﹐每地壹畝﹐值當地京錢壹千陸百串﹐合制錢捌百串。壹畝歲收能有幾何﹐而價昂如此﹐然系出於某縣人自謂﹐決無虛僞。湖南又有某縣﹐旱時不望甘霖﹐而望雷鳴。蓋四面皆山﹐土薄水淺﹐雷聲一震﹐土墳泉出﹐羣流入田﹐勝於甘霖百倍。此聞於��張��觀察��曾任某縣知縣﹐故知之甚詳。匯記於此﹐以見天下之大﹐何奇無有。

陳元龍已誤用格致二字

自同光以來﹐海禁大開﹐翻譯泰西書籍﹐每以「格致」二字﹐爲泰西科學之代名詞﹐固與《大學》所謂「格致」者渺不相涉。然國初時﹐海寧陳����元龍﹐撰類書壹百卷﹐名《格致鏡原》﹐雍正乙卯正月家刊本﹐收入《四庫》﹐已於《大學》所謂「格致」二字不合﹐無論後來矣。

編唐詩亦名消夏錄

國朝以「消夏」名書者﹐仍有中吳顧小謝��安編輯唐詩﹐成《丙子消夏錄》五卷﹐止園心香石屋自刊﹐寫字圈點本﹐無年月。國初刊書﹐往往如此﹐亦一時風會使然﹐其書當爲康熙時所刊無疑也。

五筆卷六

江五民論包拯海瑞優劣

閱微艸堂筆記簡本之多

論歷代帝王紀年考

論曲陽縣誌

巴塘官制

論天下書院

再論曹操嫁殤

論叔於田詩

唐楊貴妃工書

韓文論述序

論田無故不變美惡

左宗棠等逸事

夏燮虧空公款入儒林傳

李寶洤鬻醫及撰述

潘徳輿論詩

李鴻章不遺故舊

雙忽雷紀事補輯

功臣子孫賞京堂之始

方浚頤論太湖縣形勢

論古今詞雅三編

萇楚齋五筆卷六

廬江劉聲木十枝撰

江五民論包拯海瑞優劣

奉化江後村��五民《讀包孝肅﹑海忠介二公傳》中有云「然孝肅𨿽性嚴嫉惡﹐而惇厚忠恕﹐不尙苛刻﹐剛徳之美﹐適如聖人之所稱。忠介則惡兼並﹐摧豪彊﹐務奪富室﹐結好貧民﹐啟姦民告訐之風﹐增大姓被誣之獄。而庇護姦民﹐魚肉縉紳﹐當時已被劾奏﹐而揭其隱爲沽名﹐吾亦正不能無憾於忠介也。民情之好惡﹐詎有公理。凡貧者見富者﹐或嫉忌﹐或覬覦﹐或﹝用﹞陰用咒咀﹐必令同爲貧人而後快。富者稍或不仁﹐未能慷慨施與﹐貧民之怨毒將益甚﹐古今大抵然也。有人於此﹐苟假法律﹐以遏抑富人﹐平日之眈眈者﹐豈不轟然戴之爲父母﹐頌之爲神明。以忠介之明達事理﹐豈有不了然於此﹐而甘爲貧民作倀﹐此何能與孝肅之推本忠厚同年而語哉﹗夫《周官》有保富之條﹐聖人立法﹐固酌乎情理之平。乃幸幸然逞一時過激之成心﹐背古聖王保息之良法﹐而政治且因之滋獘﹐名之一字誤之也。然忠介卒與孝肅同享美名﹐而無人敢爲軒輊者﹐則又何也﹖」云云。文見《艮園文集》﹐庚午十月﹐寧波排印本。聲木謹案﹕��此言誠爲千古至論﹐實獲我心﹐予別有論辧﹐已見《四筆》卷六。深喜��所見﹐與予不謀而合﹐惜辛未七月始得見之。今備錄於此﹐覽者可互證參稽﹐並以質之天下萬世也。

閱微艸堂筆記簡本之多

獻縣紀文達公昀﹐撰《閱微艸堂筆記五種》廿四卷﹐距今僅百餘年﹐翻刊者指不勝屈﹐卽節本亦不知凡幾﹐以予所見者﹐已有五家之多。一爲宛平徐春泉明府編《紀氏嘉言》四卷﹐道光丙午淸和月﹐京都琉璃廠自刊﹐圈點袖珍本。二爲桐城姚慕庭明府浚昌編《妙香齋叢鈔》七卷﹐自署「枯樹居士編」﹐同治壬申季秋﹐安福縣署自刊本。三爲籜園居士編《閱微艸堂筆記擇要》五卷﹐光緒己丑��錢塘沈��刊本。四爲濟陽破衲編《紀文達公筆記類編》����無錫丁福保排印本。五爲鄔雲程編《閱微艸堂筆記擇要》二卷﹐丙寅秋月﹐排印袖珍本。皆已錄入《萇楚齋書目》中。以齊諧誌怪之書﹐膾炙人口如此﹐古今以來罕見。文達𨿽自言不如劉宋臨川王劉義慶《世說新語》﹑劉敬叔《異苑》二書﹐然說理能深入顯出﹐比擬恰當﹐閱者知所勸懲﹐潛移默化﹐消禍患於未萌﹐有裨實用﹐固非六朝文士所能望其項背也。

論歷代帝王紀年考

內鄕王子涵觀察檢心行誼撰述﹐予已錄入《桐城文學淵源考》及《撰述考》中﹐玆復見其所撰《歷代帝王紀年考》一卷﹐道光癸卯夏月﹐愼修堂自刊本。卷首自撰弁語柒頁﹐以肆字韻語﹐略序自太昊至明崇禎興亡大略﹐共壹百肆拾捌句﹐伍百玖拾貳字﹐頗便於小兒誦讀。全書亦簡明易覽﹐惟體例實未能劃一﹐殊爲疏忽。例如旣列七國﹐春秋時侯國何以不列﹖同爲東周﹐豈能歧視。晉後旣列千六國﹐五季時岐﹑淮南諸國何以不列﹖同爲割據﹐豈能歧視。蜀漢昭烈皇帝及後皇帝徑列入後漢﹐可謂名正言順﹐袪千古之疑﹐定一尊之統﹐識見可謂偉矣。南北朝並列爲帝﹐及五季梁唐晉漢周亦並列爲帝﹐皆失於限制﹐無所取義。

論曲陽縣誌

康熙壬子九月﹐江都劉峻度明府師峻﹐重修《曲陽縣誌》﹐凡例中有云「一﹐著書各有義例﹐不相沿襲﹐蓋一人有一人之義例﹐一事有一事之義例。義例者﹐著書之本指也。本指旣明﹐𨿽絲緒萬端﹐綜而收之﹐無不舉矣。要使人了然心目之間﹐故槪從簡直﹐不敢冒以誇語。一﹐條分縷析﹐各有次第﹐而篇端綴以數語﹐稍並史氏之體﹐然皆有論而無斷。蓋論則但明某事﹐斷則遂爲定議﹐所不敢也。一﹐邑志𨿽宜廣稽載籍﹐博采羣言﹐然附會牽引則失之誣﹐摭美飾詞則失之誇﹐采土著所傳聞而不準於理﹐則又失之陋﹐三者有一﹐皆不足以傳永久。今不旁引﹐不浮飾﹐不徇裏俗之所傳聞﹐增益虛誕﹐庶幾不謬從信之指云爾。」云云。語見《曲陽縣誌》卷首。聲木謹案﹕明府所云三條﹐實古今撰述之通例﹐亦不獨地誌爲然﹐故錄出以供研究。予於十餘歲﹐卽喜於故紙堆中求生活﹐俗謂之磨棹拐﹐略明撰述體例。生平編刊《直介堂叢刊》﹐已出版者約有拾柒捌種﹐𨿽詹詹小言﹐僅堪覆瓿﹐然一書有一書之體例﹐自信尙於明府所云不悖也。光緒三十年夏五﹐涇陽周瓞生明府斯億等﹐重修《曲陽縣誌》廿卷﹑《卷首》一卷。卷中多分上﹑中﹑下卷﹐實三十一卷。《卷首》例刊本省長官監修此本﹐刊重修《曲陽縣誌》銜名後﹐首列爲總裁﹕欽差大臣﹑太子少保﹑兵部尙書﹑都察院右都禦史﹑直隸總督部堂�﹐鑑定爲欽命兵部右侍郎﹑提督順天全省學政﹑隨帶加三級紀錄十二次陸。監修爲五人﹐首爲欽命頭品頂戴﹑直隸等處承宣布政使司布政使﹑加十級紀錄二十次周等。參定二人﹐一爲欽命二品頂戴﹑長蘆都轉鹽運司鹽運使﹑加五級﹑隨帶加三級紀錄十次任等。提調爲欽命二品頂戴﹑直隸分巡保正等處淸河道﹑加十級紀錄二十次李。督修三人﹐一爲欽加三品銜卽補府﹑特授定州直隸州正堂﹑加十級紀錄二十次朱等。總纂二人﹐一卽明府等。編次爲同知銜分省試用知縣﹑己卯科舉人長安董濤﹐云云。自總纂以下﹐名氏始全著﹐以上皆有氏無名﹐地誌中殊爲罕見。實由當時夫己氏威權太重﹐屬下不知撰述體裁﹐但以貢諛獻媚爲能﹐以致如此。以一縣誌﹐又焉用總裁﹑鑑定﹑監修﹑參﹝考﹞﹝定﹞﹑提調﹑督修﹑總纂﹑編次﹑校勘﹑繪圖﹑監雕﹑采訪﹑謄錄等十三項名目﹐曲盡其諂媚逢迎之術﹐實嫌太過。孔子所謂鄙夫﹐朱子注謂小則吮癰舐痔﹐大則弒父與君﹐亦無非患得患失之心階之厲耳﹐豈有他惡哉﹗履霜堅冰﹐君子宜愼之於始也。

巴塘官制

巴塘﹐古之白狼國﹐地方千里。裏塘﹑曲登在其東﹐江卡﹑三巖在其西﹐雲南在其南﹐徳格在其北﹐跨於金沙江之上。有正副兩土司﹐一宣慰﹐一宣撫﹐皆世襲其官﹐分管其地。淸時屢次用兵西藏﹐並有駐藏官兵﹐故於巴塘設一糧員﹐以川省同知﹑通判﹑知州﹑知縣等官委任﹐三年交替﹐爲轉運糧餉計也。又設有都司一員﹑千總一員於距巴塘八十里之竹巴隴﹐設外委一員﹐由川省綠營中派弁兵往戍﹐亦三年更替。其喇嘛寺設堪布一名﹑鐵棒一名﹐爲僧官﹐照漢官制﹐三年任滿另換。堪布一職﹐以畱學西藏﹐通佛經﹐曾爲藏中達賴喇嘛考驗取爲進士喇嘛者﹐回籍之後﹐遇有寺中堪布缺出﹐由眾喇嘛公舉﹐請糧員稟報﹐四川總督委任之。鐵棒一職﹐系眾喇嘛擇其平素公正者推充之。堪布掌管教務經典﹐鐵棒管理僧人條規。番人犯罪﹐土司治之﹐番人之喇嘛犯罪﹐鐵棒治之﹐文武漢官不許干涉。惟番女之嫁於漢人者犯事﹐歸漢官辦理。其土司所轄地方徵收糧稅﹐亦納國家之賦﹐然所納無多﹐且由川省給與土餉﹐除以賦銀相抵外﹐年尙給銀千餘金﹐故漢番相處無事﹐云云。語見古藺傅華峯大臣嵩炑《西康建省記》。聲木謹案﹕巴塘糧務委員之設﹐當在乾隆五十六七年間﹐滿洲福文襄王康安等往徵廓爾喀時。廓爾喀旣降﹐畱番兵叄千人﹐漢兵與蒙古兵各壹千人﹐駐札藏地﹐轉輸軍餉﹐故設糧務委員一人﹐駐巴塘﹐以資策應。嘉慶甲子春月﹐臨洮李元方明府苞任巴塘糧務委員﹐三年﹐撰《巴塘詩鈔》二卷﹐嘉慶丙寅�月自刊本。詩𨿽未必出色﹐所言窮邊絕徼狀況﹐歷歷如繪﹐後人讀之﹐不啻置身其境﹐不特在我朝詩集中爲別開生面﹐實亦絕無而僅有者。明府又撰《敏齋詩艸》二卷﹐嘉慶丁丑孟夏自刊本。臨洮地在甘肅﹐所任復在邊疆﹐故集中亦多邊防之詩﹐勢使之然也。

論天下書院

我朝書院之設﹐𨿽沿宋元明舊制﹐至我朝益增美備。其在省城者﹐書院恆有四五處﹐或六七處不等﹐以供士子考文習藝之用。其書院最大者儼若衙署﹐中有齋捨﹐可容士子數百人﹐文學爲一省之冠﹐名聞遐邇﹐例歸各省督撫或府尹主持。非髙材生不得擅入﹐亦儼然如大學堂制度。以予所知者﹐如吾皖之敬敷書院﹐江寧之鐘山書院﹐江西之豫章書院﹐浙江之詁經精舍﹐蘇州之紫陽書院﹐福建之鰲峯書院﹐陜西之關中書院﹐山東之濼源書院﹐四川之尊經書院﹐保定之蓮池書院﹐北京之金臺書院﹐例由督撫或府尹出名具關書﹐延請碩學通儒任山長。每年春季開課﹐又例由督撫或府尹會同司道府縣﹐親自到書院送學﹐如私塾中父兄送子弟開學﹐禮節至爲隆重。首縣例須備酒食﹐大眾同飲﹐亦儼如私家開學酒之意。余則分歸司道府縣主持課事﹐延請山長及送學之禮如一。其在府城者﹐恆有書院二三處﹐或四五處﹐亦分歸道﹑府﹑縣主持課事。其分歸司﹑道﹑府尊主持者﹐亦儼如髙中﹑初中學堂制度。其在縣城者﹐恆有一二處﹐或三四處﹐亦儼分髙小﹑初小學堂制度。譬之吾邑﹐同光間有書院三所。一﹐潛川書院﹐設立當在國初及明季。一﹐三樂堂﹐先文莊公糾合同邑潘琴軒中丞鼎新﹑外舅吳武壯公長慶所創立。一﹐崇正書院﹐系同邑王梅村軍門占魁所創立。而潛川書院卽如髙等小學堂。文治之隆﹐制度之善﹐洵曠古所未有也。

再論曹操嫁殤

《魏志﹟鄧哀王衝傳》﹕「爲聘甄氏亡女與合葬。」又《邴原傳》﹕「原女早亡﹐時太祖愛子蒼舒亦歿﹐太祖欲求合葬。原辭曰﹕『合葬非禮也。』太祖乃止。」蒼舒卽衝字。蓋初欲聘原女﹐原不肯﹐復聘甄氏女。此禮之失﹐《讀禮通考》不載﹐云云。語見歙縣汪秀峯��啟淑《焠掌錄》。聲木謹案﹕嫁殤﹐古人原無此理﹐不知曹操何以別有肺腸﹐求邴氏亡女﹐不得﹐復求甄氏亡女﹐必如其願乃止。姦雄心事﹐果與恆人有異。曹沖傳中又云「操曰﹕『華陀若在﹐此子不死。』」云云。華陀卽不死﹐豈眞能起死回生﹐有返魂之術﹐能止衝之不死。陳壽故爲此言﹐以見曹操平日果於殺戮﹐冤死華陀﹐實非其罪﹐日後𨿽自悔恨﹐已屬無及。此史氏之微言﹐以爲後世無罪殺人之戒﹐未必曹操當日果有是言也。

論叔於田詩

桐城吳辟彊司馬闓生《詩義會通》云「案《敍》﹕『《叔於田》﹐刺莊公也。叔處於京﹐繕治甲兵﹐以出於田﹐國人說而歸之。』朱子曰﹕『國人之心貳於叔﹐而歌其田狩適野之事。』王士禎云﹕『此詩當是叔段黨羽造作﹐案詞𨿽美段﹐而實有刺譏之意﹐所謂甚美甚惡﹐其中必有所不足者也。刺段﹐卽所以刺莊公矣。』嚴粲以爲詩人之意﹐以段之不令而羣小相與縱臾如此﹐必爲厲階以自禍﹐莊公柰何不制止之。得詩之恉。」云云。聲木謹案﹕此詩及下篇﹐決非莊公處叔段於京城時所作。旣名曰太叔﹐以武姜之愛子﹐國君之母弟﹐爲屬邑之大夫﹐且加特別名稱﹐爲春秋所未有﹐治事臨民﹐宜有官舍﹐宜居一城之中心﹐豈有仍伏居里巷之理。觀《詩》云「巷無居人﹐豈無居人﹐不如叔也﹐洵美且仁。」云云。是分明言叔段仍伏居里巷﹐非治事臨民﹐爲京城太叔之時甚明。據《左傳》言﹐武姜愛共叔段﹐欲立之﹐亟請於武公﹐公弗許﹐則並非鄭武公愛之明甚。當時諸侯世子例居東宮﹐《左傳》云衛莊公娶於齊東宮得臣之妹曰莊姜是也。叔段爲莊公母弟﹐實爲支子﹐出居於巷﹐𨿽未見記載﹐亦事理所必有。當是武姜請立之志旣未遂﹐又因叔段出居於巷﹐不得與莊公同居東宮﹐使其黨羽造作此詩﹐假國人意﹐愛叔段才勇﹐宜嗣鄭國﹐以誘惑挾制武公﹐不待煩言而解。若謂爲莊公時所作﹐則莊公本曰「姜氏欲之﹐焉辟害」﹐又曰「多行不義必自斃」﹐又曰「無庸﹐將自及」﹐又曰「不義不暱﹐厚將崩」﹐是莊公之於叔段﹐平日言行﹐早已深惡痛絕﹐及出而臨民﹐又歷知其無能爲役﹐必致眾叛親離﹐決難久安於其位。鄭人𨿽愚﹐明知叔段爲莊公所不喜﹐而造作此詩﹐叔段更應明知素不爲兄所喜﹐而使其黨羽造作是詩﹐似皆愚不至此。若謂鄭人愛之出於至誠﹐何以京叛﹐太叔段繼入於鄢﹐又不容於鄢耶。詩中稱「叔」﹐乃叔段之叔﹐非太叔之叔明甚。《檀弓》云「夫子之母名徵在﹐言在不稱徵﹐言徵不稱在。」云云。是古禮原是如此﹐更爲稱「叔」之確證。何況「獻於公所﹐將叔無狃﹐戒其傷女」﹐此分明人父戒子之詞﹐決非兄弟相戒之語﹐「公」乃指武公﹐非莊公也。豈有望其自斃將崩之莊公﹐而友於之愛忽篤乎﹗後人以詩中有「叔」字﹐遂以爲必京城太叔後之詩﹐余意非然﹐故辧之於此。

唐楊貴妃工書

利津李竹朋太守佐賢《吾廬筆談》云「宋張端義云﹕眞定大歷寺有藏經殿﹐其經皆唐宮人所書﹐內有塗金匣藏經一卷﹐字體尢婉麗﹐其後題云『善女人楊氏爲大唐皇帝李三郎書』﹐則是太眞筆迹。然太眞能書﹐世鮮知者。」云云。聲木謹案﹕楊妃雅善詩詞﹐余已錄於﹝續﹞筆捲﹝四﹞及﹝續﹞筆捲﹝九﹞﹐據此復工書法。玄宗以寵愛楊妃﹐幾至失天下﹐爲後人所議。然玄宗決非昏庸之主﹐如漢之哀平﹐後漢之桓靈﹐及唐之僖昭﹐宋之徽欽﹐南宋之理度等可比﹐余意楊妃當時以才色進﹐必實有大過人者﹐玄宗始能爲之顚倒於牀笫之間﹐非無因而然。據諸書所載﹐可以知其故矣。

韓文論述序

吳江沈冠云徵君彤同邑沈師閔��誾編《韓文論述》序云「今天﹝上﹞﹝下﹞之善論古文者﹐吾得二人焉﹐曰方公靈臯﹐曰沈君師閔。二人者﹐皆能上下乎周﹝秦﹞﹝漢﹞唐宋元明名世之文﹐較其利與病之大小淺深而辧析之。而其爲教也﹐方公舉左氏﹑司馬氏之文﹐以爲文章之歸極而詳明其義法﹐師閔則舉韓文公之所作﹐以爲著作之軌範。夫文公之文﹐當時謂爲包劉越嬴數百年而其風益古﹐然品章條貫多出正則﹐視漢以前爲易循﹐與後之亂雜而散漫者殊絕﹐又無論矣。有志乎古文者﹐固宜以是爲先務﹐所以師閔舉而爲教也。今以文公之文爲之詳其義﹐明其法﹐務盡於文公營度之心而止。蓋方公爲成學者設﹐而師閔與始學者謀﹐志各有存﹐故舉以爲教﹐則不能無異爾。方公負天下重望﹐久爲學者宗﹐師閔名不出鄕邦﹐信從尙寡﹐余輒敢相提而並論者﹐實有以見其歸之同也。若謂我爲援爲比﹐夫豈知言者哉﹐夫豈知言者哉﹗」又《贈沈師閔序》云「讀古書而獲其意義之眞﹐凡所發明﹐皆大有裨於後學﹐則其言不可不及時以著於篇。夫古書自羣經諸子而外﹐其意義之深且遠者﹐莫若左之《傳》﹐屈之《騷》﹐司馬氏之《史記》﹐杜之詩﹐韓之筆。讀之者﹐必求之訓詁﹐與夫名數象物事故之屬﹐而後其文辭可通﹐必求諸抑揚輕重疾徐出入明晦﹐與夫長短淺深縱橫斷續之際﹐而後其神﹝明﹞﹝理﹞可浹。文詞通﹐神理浹﹐而後其意義之眞者可獲。然旣獲其意義之眞矣﹐而不自爲書以發明之﹐卽自爲書發明之﹐而不及可爲之時盡爲之﹐以至𨿽欲爲之而不克﹐則所學不皆傳﹐而或莫之能繼。吾兄師閔讀古書四十年﹐於左﹑屈﹑司馬﹑杜﹑韓之所爲用力尢多﹐沈潛返覆至於千周﹐神理文辭罔有乖隔﹐默而息焉則已﹐苟有所講論﹐直如左﹑屈﹑司馬﹑杜﹑韓之自講且論也﹐於他書之有未盡善者而究切其利病﹐直如左﹑屈﹑司馬﹑杜﹑韓之相與究而切之也﹐則其所獲何如哉﹗今年已六十﹐而生平所爲書發明者﹐獨韓文數十篇而已。書成之後﹐忽且十年﹐如是而七十﹑八十﹐亦瞬息而至矣﹐我烏能不爲後之學者慮也。故於兄初度之辰﹐不及其它﹐而獨以著書之及時是願焉。」云云。文見《果堂集》。聲木謹案﹕嘉興錢警石廣文泰吉《記沈師閔韓文論述》云「果堂非妄譽人者﹐與望溪相提並論﹐則師閔所論述必可觀。有志讀韓文者﹐當訪求師閔之書。」云云。語見《曝書雜記》。是此書之見重於當時可知。徵君序文及贈序發明此書宗旨﹐恰爲合﹐使後人𨿽未見此書﹐讀此二序文﹐益見其書非苟作﹐後人獲益匪鮮﹐洵屬有功於此書甚偉。惟此書十二卷﹐僅有雍正十二年��原刊圈點本﹐印本甚爲難得﹐余已錄入《萇楚齋書目》中。徵君��廣文三人行誼撰述﹐亦已見余《桐城文學淵源考》及《撰述考》中﹐玆不復贅云。

論田無故不變美惡

桐城張文端公英《恆產瑣言》云「余置田千餘畝﹐皆苦瘠﹐非余好瘠田也﹐不能多辦價值﹐故寧就瘠田。其膏腴沃壤﹐則大有力者爲之﹐余不能也。然細思膏腴之價﹐數倍於瘠田﹐遇水旱之時﹐膏腴亦未嘗不減﹐若丰稔之年﹐瘠土亦收﹐而租倍於膏腴矣。膏腴之所以勝者﹐鬻時可以得善價。平時度日﹐同此稻穀一石耳﹐無大差別。且腴田不善經理﹐不數年變而爲中田﹐又數年變而爲下田矣。瘠田若善經理﹐則下田可使之爲中田﹐中田可使爲之上田﹐𨿽不能大變﹐能髙一等。故但視後人之能保與不能保﹐不在田之瘠與不瘠。況名莊勝業﹐易爲勢力家所垂涎﹐子弟鬻田﹐必先鬻善者。余家祖居田甚瘠﹐在當時興作盡善﹐故稱沃壤。四世祖東川公卒時﹐屬後人葬於宅之右﹐曰恐爲勢家所奪。由此觀之﹐當時何嘗非善地﹐今始成瘠壤耳。惟視人之經理不經理也。嘗見荒瘠之地﹐一二土著老農之家﹐則田疇開辟﹐陂池修治﹐禾稼茂郁﹐廬田完好﹐竹木周匝﹐居然一佳產。其仕宦家之田﹐則荒敗不可觀而已。汝儕試畱心察之。」云云。語見《聰訓齋語》。聲木謹案﹕文端累代簪纓﹐仕宦復得志﹐名成身退﹐頤養林泉。義方之訓﹐實已盡善盡美﹐千古奉爲圭臬。𨿽自號圃翁﹐實與老農老圃有別。卽如此段所云﹐余少時篤嗜其說﹐深信不疑。自顧窶人﹐頗欲使人勤治瘠田﹐變爲中田﹐中田再變爲上田。及至求田問舍﹐始知老農老圃之說﹐與文端大相徑庭。果使農民勤力多獲﹐誰不欣然從事﹐又誰肯以惰自失其固有之利乎﹗若瘠田變爲良田﹐良田變爲瘠田﹐必須有滄海桑田﹐其緣因盡關水利﹐決無無故自變之理。譬如以吾邑而論﹐俗以四畝爲一擔﹐論田以擔計﹐不以畝計。有壹租田者﹐每畝佃東各得稻貳斗伍升之謂也﹐有拾租田者﹐每畝佃東各得稻貳擔伍斗之謂也﹐優劣顯然。佃東各有定額相傳﹐不能隨意增減。人𨿽至愚﹐誰肯以數倍之價﹐購良田壹擔﹐與瘠田壹擔等哉﹗果使良田與瘠田相等﹐則名莊勝業﹐勢力家又何必垂涎﹐甘冒不韙以求之哉﹗然文端言此﹐亦非欺人。當系林下時﹐田居多暇﹐招集親友﹐以己意詢於人。聞者因其齒爵徳三者俱尊﹐不便駁詰﹐漫爲附和。文端受欺於人而不自知也。

左宗棠等逸事

光緒八年﹐先文莊公丁母憂﹐服闋﹐入都陛見。時湘陰左文襄公宗棠任兩江總督﹐先文莊公路過金陵﹐因往見之﹐系屬初次。文襄髙譚雄辯﹐口若懸河﹐聲如洪鐘﹐气象甚偉。自言年老﹐不能任事。先文莊公謂其尙須爲國家辦事廿年﹐再行退老林泉。文襄大悅。言時手握長桿大煙筒﹐不時呼「煙來」二字。先文莊公因其年髙望重﹐止其答拜﹐自言回船立卽起行。詎知先文莊公未出督署﹐卽聞傳呼「伺候」二字﹐及先文莊公回船﹐文襄早至矣﹐其謹抑亦恆人所難及。先文莊公簡放浙撫﹐抵任後﹐始知文襄女夫�����觀察��以道員需次。原以知縣需次江西﹐歷署湖口﹑臨川等縣著名優缺﹐因委以海塘會辦例差。浙西鹽捕營統領﹐素爲江蘇優差﹐因食浙饟捕浙私﹐例由浙撫主政﹐會同江督蘇撫三院會委。文襄忽欲以此差畀其女夫﹐先商於蘇撫��衛荊南中丞榮光。中丞不欲﹐馳函告先文莊公﹐屬其阻止其事。先文莊公因致函文襄言「浙江海塘﹐關系杭嘉湖三府民命。某觀察精明穩練﹐深資倚任﹐一時未便遽易生手﹐免誤海塘要公。」云云。文襄省書大悅﹐復函稱謝至再﹐並言吾不意���爲公器重若此﹐遂寢其議。繼文襄任者﹐爲湘鄕曾忠襄公國荃﹐曾爲��趙舜臣明府煦﹐向先文莊公求署縣缺。先文莊公不得已﹐委署衢州府屬邊遠小縣﹐歲入僅壹貳千金。未幾﹐山陰縣出缺﹐爲通省第一優缺﹐忠襄來電﹐指名要求。先文莊公不允﹐復電謂﹕「此爲通省第一優缺﹐例須調劑賢能者。趙令資格太淺﹐萬難應命。」云云。忠襄不悅。先文莊公升任後﹐繼來浙撫者卽中丞。某年山陰又出缺﹐忠襄以施於先文莊公者﹐復施於中丞。中丞拒之﹐並以明府名登諸白簡﹐奏參落職。中丞居官淸正﹐公事精習﹐𨿽無赫赫名﹐不失古大臣風度。先文莊公平日嘗稱之爲一時好官云。

夏燮虧空公款入儒林傳

當塗夏﹝嗛﹞甫明府燮學問淹通﹐撰述繁富﹐惟《明通鑑》九十卷﹑《目錄》廿卷﹑《考異》附於捲內﹐頗知名於時。以知縣服官江西﹐歷署優缺﹐而虧空甚多﹐歷次交代不淸。先文莊公時任贛藩﹐淸查各屬交代甚嚴﹐面詰以故。明府言「侏儒飽欲死﹐臣朔饑欲死」云云。先文莊公因其文學﹐特加寬宥﹐慰之云「果能彌補﹐交代虧空﹐仍可委署優差。」預畱��縣缺以待。明府知之﹐勉淸交代﹐卽與以��縣缺﹐原欲以資勉勵。逾年﹐明府病故﹐虧空復數萬金﹐無可彌縫。其家中以所藏書籍出售﹐有聞先文莊公性喜藏書﹐因持其書目以來求售者。其第一冊卷末有其子��題字﹐謂某某箱書籍爲其弟��盜去﹐行將稟官追究﹐以盜竊論罪﹐云云。先文莊公見之﹐深爲感喟﹐指以示來人﹐謂藏書原爲誦讀計﹐將以成學問﹐爲正人君子﹐今明府藏書而效果如此﹐世間焉貴有藏書哉﹗云云。送還其書目﹐以後收書之興亦闌﹐且時與幕僚��吳展其����言之。先文莊公復命人告知其家屬﹐如以《明通鑑》木板歸官書局﹐作價壹萬伍千金﹐其家不允。乃照例稟請贛撫新寧劉忠誠公坤一奏參革職﹐查鈔監追。至光緒�年﹐湘陰左文襄公宗棠任江督﹐爲之奏請開復﹐並入《儒林傳》。時先文莊公任浙撫﹐見文襄奏稿﹐仍以明府文學特加寬宥。設以明府原案同時奏入﹐文襄原奏例須撤消﹐豈有虧空公款數萬金而可稱爲儒林者﹐此不待智者而後知之也。

李寶洤鬻醫及撰述

武進李經彜學使寶洤本屬諸生﹐後以道員署理湖南提學使。宣統辛亥後﹐以鬻醫﹐自食其力於陽湖盛杏蓀尙書宣懷家﹐卽寓居上海斜橋愚齋圖書館中。學問淹通﹐尢邃於史。其從子搢臣觀察祖年《漢堂類稿跋》中有云「叔疾之將革也﹐呼祖年於牀前而詔之曰﹕『余於立身行己之間死無遺憾﹐惟宿昔所兢兢者﹐在《諸史平議》一書﹐冀天假之年竟其業﹐以繼錢辛楣﹑王西莊諸家之後。今脫稿者僅五史﹐而年不我與矣﹐然卽此區區者﹐亦皆半生心力所萃﹐子當爲我刊行之。』因欷歔誦古人詩曰﹕『書有一卷傳﹐亦抵公卿貴。』其聲慘淒﹐所不忍聞。」云云。聲木謹案﹕觀察受學使遺命﹐爲之編輯《漢堂類稿十種》﹐中爲《三國誌平議》二卷﹑《晉書平議》三卷﹑《北魏書平議》二卷﹑《北齊書平議》二卷﹑《北周書平議》二卷﹑《呂氏春秋髙注補正》一卷﹑《漢堂詩鈔》十四卷﹑《濯纓室詩鈔》三卷﹑《問月詞》一卷﹑《文鈔》一卷﹑《補遺》一卷﹐癸亥三月排印本。《諸子文粹》六十二卷﹐已由商務印書館別刊行世。觀察可謂不負所托﹐完其未了之緒﹐學使九泉有知﹐自當含笑。予已錄目於《再續補匯刊書目》中﹐玆復記之於此﹐使他日爲《遺逸傳》者有所考焉。

潘徳輿論詩

山陽潘彥輔解元徳輿《養一齋詩話》云「吾學詩數十年﹐今始悟詩境全貴質實二字。蓋詩本是文采上事﹐若不以質實爲貴﹐則文濟以文﹐文勝則靡矣。吾取虞道園之詩者﹐以其質也﹐取顧亭林之詩者﹐以其實也。亭林作詩﹐不如道園之富﹐然字字皆實﹐此修辭立誠之旨也。竹垞﹑歸愚選明詩﹐皆及亭林﹐皆未嘗尊爲詩家髙境﹐蓋二公學詩見地﹐猶爲文采所囿耳。」又云「或言詩貴質實﹐近於腐木濕鼓之音﹐不知此乃南宋之質實﹐而﹝凡﹞﹝非﹞漢魏之質實也。南宋以語錄議論爲詩﹐故質實而多俚詞﹐漢魏以性情時事爲詩﹐故質實而有餘味。分辧不淸﹐槪以質實爲病﹐則淺者尙詞采﹐髙者講風神﹐皆詩道之外心﹐有識者之所笑也。」又云「凡悅人者﹐未有不欺人者也﹐末世詩人﹐求悅人而不恥﹐每欺人而不顧。若事事以質實爲的﹐則人事治矣。﹝昔﹞﹝若﹞人人之詩以質實爲的﹐則人心治﹐而人事亦漸可治矣﹐詩所以厚風俗者﹐此也。隋李諤曰﹕『連篇累牘﹐不出月露之形﹔積案盈箱﹐盡是風雲之狀。』文筆日煩﹐其政日亂﹐此皆不質實之過。質則不悅人﹐實則不欺人﹐以此二字衡之﹐而天下詩集之可焚者亦眾矣。」云云。聲木謹案﹕解元論詩﹐以質實爲宗﹐猶之新城王文簡公士禎論詩以神韻爲主﹐大興翁正三閣學方綱論詩以肌理爲主﹐欲以救新城末流之失﹐語見《復初齋文集》《小石帆亭著錄》《石洲詩話》等書。錢塘袁簡齋明府枚﹐論詩以性靈爲主﹐各明一義﹐原無妨礙﹐而亦皆有流獘。是在學詩者愼取之﹐善師之﹐斯爲善學柳下惠也。

李鴻章不遺故舊

同治��合肥李文忠公鴻章任江蘇巡撫時﹐先文莊公率師剿匪浙西﹐因移全家﹐住於蘇州城內新造橋吳衙場。先叔考資政公﹐因以縣丞到省投效。凡未指省分發者﹐時人皆謂之投效。文忠卽委淮軍銀錢所差﹐尙不足爲異﹐並於翌日﹐專席燕於撫署。文忠實因先文莊公以文字受業十餘年﹐後又聯爲婚姻﹐故爾如此。不遺故舊﹐𨿽屬美徳﹐在文忠則爲小節。然如此紆尊降貴﹐篤念舊交﹐後來能有幾人﹐以今視之﹐直古人矣。可見當時風气朴厚﹐學士大夫砥行礪節﹐多有足傳於後世者。其能削平粵撚諸匪﹐仍致太平﹐豈偶然哉﹗

雙忽雷紀事補輯

貴池劉聚卿京卿世珩﹐藏有唐大小忽雷樂器﹐因搜輯各書﹐編爲《雙忽雷紀事》一卷﹐宣統三年正月﹐雙忽雷閣天津石印寫字本。余瀏覽所及﹐覺其仍有未盡者﹐因記其目錄於後﹕徐釚有《楊維楨謝呂敬夫紅牙管歌》附注﹐見《本事詩》。髙錫蕃有《小忽雷詩爲劉燕庭方伯作並序》﹐見上海王慶勛編《同人詩錄》。健亞有《記孔東塘小忽雷傳奇始末》﹐見《學藝雜誌》。瑞藻有《花朝生筆記》一則﹐見����《神州日報》。潘曾沂有《唐禦府小忽雷胡琴記》﹐見《東津館文集》。又《山左詩鈔》《聽松廬詩話》各有一則。

功臣子孫賞京堂之始

國朝定制﹕凡功臣殉難﹐後裔承襲爵位世職者﹐例用武職﹐本羽林孤兒之意也。自湘鄕曾文正公國藩薨後﹐襲爵爲惠敏公紀澤﹐聞內廷初意﹐亦欲以舊例待之。時粵撚匪初平﹐由軍功位至通顯者甚眾﹐又以文正功髙天下﹐澤被羣生﹐裒然居功臣首席﹐不能無疑。時滿洲寶文靖公鋆在樞府﹐乃命文靖就合肥李文忠公鴻章議之。文忠力言文正公子襲爵﹐若用武職﹐必致人心觖望﹐以後天下無好人﹐宜賞京堂﹐議乃定。然惠敏當時所賞﹐仍是五品京堂﹐嗣後多援以爲例﹐且有優於文正者。然我朝末造京堂之濫﹐實始於此。

方浚頤論太湖縣形勢

定遠方子箴方伯浚頤《北行日記》云「太湖縣城﹐四圍皆沙河﹐背枕岡巒﹐面山遠峙。城如荷葉﹐浮於水面﹐形勢絕佳。故官職科名﹐二百年來﹐號稱極盛﹐與桐城埒。城中爲賊所毀﹐空存瓦礫。」云云。聲木謹案﹕太湖趙梓芳觀察繼元《靜觀堂剩稿﹟雜詩》自注云「吾邑盛時﹐沿城河堤徧植桃柳﹐春三月風景絕勝。」又云「城內被屠者數千家﹐余族死者叄拾人﹐城居者殆盡。」云云。據方伯﹑觀察所言﹐太湖果屬佳壤﹐而粵賊竟至屠毀﹐何其慘酷若是。𨿽寥寥數語﹐見抵《揚州十日記》《江陰城守記》矣。

論古今詞雅三編

《古今詞雅三編》六卷﹐無序跋﹐前有凡例陸條﹐後刊「康熙己未歲新秋後六日休園回頓首識」一行﹐捲端列新城王士禎阮亭﹑淸河吳興祚伯成﹑山陰金鎭長眞﹑維揚吳綺園茨參定。據凡例所言﹐實爲休園所編﹐而捲端又列參定四人名氏﹐蓋鄕曲之士所爲。因編輯尙在國朝之時﹐所錄皆國初之人。方今詞學盛行﹐有此一家總集﹐亦可備參考之用﹐故識之。

五筆卷七

論感舊集非原書

馬嵬詩比較

阨廟命名之異

國朝以秋水名集伍家

王��以三場對策入集

論花甲閒談

論左傳微旨

陳衍論曾國藩古文

明司馬垔善於形容花艸

紀昀論繼配不能稱繼室

朱楓刊書無縣望

光緒中前後貢品之異

廣東小官優缺

武官歿於琉球考證

朱珪等言經學以治詩經爲先

費熙論國策行文開合

論歷代法律

論吳之振宋詩鈔

日本東西年表各書

段式三表頁數之多

舉人覆試等所始

浙江喜合二姓爲一姓

曾國藩晚年始讀儀禮

家鄕異稟二人

論西人以酬酢爲交涉進步

萇楚齋五筆卷七

廬江劉聲木十枝撰

論感舊集非原書

新城王文簡公士禎﹐編《感舊集》一書﹐久無傳本。徳州盧雅雨都轉見曾﹐於大興黃昆圃侍郎叔琳家﹐得鈔本《感舊集》﹐爲之采輯故實﹐成補傳﹐附於每人之下﹐分爲十六卷﹐乾隆壬申六月﹐��馬秋玉����刊寫字本。聲木謹案﹕此書𨿽名出自文簡﹐實爲都轉所竄亂﹐已屢見前人撰述。卽以予所知者言之﹐例如蒲阪吳天章徵君雯﹐詩句最爲文簡所激賞﹐稱爲天才﹐集中只錄詩五首。其見於《漁洋詩話》者﹐如《題雲林秋山圖》七絕﹐見於《分甘餘話》者﹐如《過眞定賦詩》七絕﹐均不在集內。��宋牧仲中丞犖﹐詩集自不能與文簡抗行﹐然在國初﹐實爲一作手﹐亦未可泯滅﹐且與文簡爲至交﹐文簡嘗引爲同調﹐不應斥其詩一字不錄﹐卽以詩一端而論﹐亦應論列。殆都轉全以一己之愛憎代爲去取﹐決非文簡當日原本明矣。

馬嵬詩比較

綿州李��觀察調元《雨村詩話補遺》云「馬嵬詩古今賦者甚眾﹐至本朝袁子才而絕句嘆觀止矣。近日見川東觀察丹徒嚴筠亭士鋐七律﹐尢出其上﹐詩云﹕『弄權不似韋皇后﹐竊國更同武則天。若得函關嚴鎖鑰﹐肯教蜀道走烽煙。將軍龍武威何在﹐天子蛾眉葬可憐。漫把蒙塵罪妃子﹐開元諫艸隔多年。』起二句何等議論﹐何等筆力。」云云。聲木謹案﹕山陰楊葭漁��際昌《國朝詩話》云「馬嵬詩﹐荔裳先生『何事漁洋動鼓鼙﹐香魂不逐六龍西。可憐杜宇聲聲血﹐只在長安殿裏啼』一絕﹐惻惻入情﹐婉而多風。寧都曾庭聞畹詩云﹕『濯錦明河萬里開﹐上皇羽蓋自西來。那堪此地靑靑冢﹐更待紅塵蜀道回。』與宋同工。曾初名傳燈﹐其弟傳燦﹐字靑藜﹐亦能詩﹐虞山甚稱之。」云云。竊意馬嵬詩後人詠者𨿽多﹐功罪頗難著筆﹐非有傷纖巧﹐卽有傷忠厚﹐難得詩人旨趣。觀察所云袁嚴二家﹐未足爲佳﹐��所舉二詩﹐實爲勝之矣。

阨廟命名之異

滿洲震在廷司馬鈞《遊上蔡縣阨廟記》云「上蔡縣之北二十里﹐地名蔡溝﹐相傳春秋時蔡國北境﹐再北則陳州界﹐古所謂陳蔡之間是也。昔孔子由衛之楚﹐陳蔡大夫發兵圍之﹐絕糧七日﹐弦歌不輟﹐相傳此地是也。有廟焉﹐土人以爲阨廟﹐古殿三楹﹐肖孔子與十弟子象﹐相傳仿自闕裏﹐神觀肅穆﹐如瞻其人。庭際喬柯﹐遮除蔭牖﹐如龍如蛇﹐數百年物也。」云云。文見《涉江先生文鈔》﹐乙卯冬月﹐《涉江遺稿》家刊本。聲木謹案﹕阨廟之名﹐甚奇而新。據司馬所載﹐卽鄕間地名蔡溝之文廟﹐於各直省府廳州縣外﹐特立阨廟名目。司馬於宣統辛亥後﹐易名氏曰唐元素﹐黃衣黃冠終其身﹐𨿽有邀之爲淸史館分修者﹐不顧也。《文鈔》中有《答寶瑞臣書》﹐中有云「且自辛亥以後﹐裝束已攺從道家﹐非久尙當荷鍤采苓﹐雲山獨往﹐豈可以此狀﹐復入長安塵土中乎﹐則不當來者也。況自來海上不自修飭﹐往往任意直前﹐不顧坑塹﹐旁觀側目﹐了不爲意﹐使以此態入於世网中﹐能不取禍﹖此決不敢來者也。」云云。誠爲我朝末造完人。其撰述刊行者﹐已有《孔門學案》�捲﹑《兩漢學案》�捲﹑《三國學案》�捲﹑《天咫偶聞》十卷﹑《國朝書人輯略》�捲﹑《詩鈔》�捲﹑《文鈔》一卷﹑《香奩集發微》一卷﹑《韓承旨年譜》一卷﹐余已錄入於《再續補匯刊書目》中。其閉戶著書﹐上友古人﹐宏識孤懷﹐悠然自得﹐眞如鸞鳳翔於千仞﹐下視羣鳥啾啾於艸木中矣。

國朝以秋水名集伍家

無錫嚴蓀友��繩孫﹐撰《秋水詩集》四卷﹑《詩餘》一卷﹐初刊本無年月﹐前有慈溪姜西溟太史宸英﹑昆山葉文敏公方藹二序。繼刊本《詩集》八卷﹑《詩餘》二卷﹐丁巳秋月﹐無錫圖書館劉書勛聚珍本刊本。泰州鄧孝威正字漢儀所編《詩觀》﹐錄其詩於《二集》中﹐長洲沈文愨公徳潛所編《國朝詩別裁集》﹐錄其詩於卷十一。兩家所注﹐均云撰有《秋水集》﹐並無卷數。平江李次靑方伯元度《國朝先正事略》云﹐撰有《秋水集》廿卷﹐不知何據﹐其刊本余亦未見。聲木謹案﹕國朝詩文以「秋水」名集者約有五家。代州馮秋水方伯如京﹐撰有《秋水集》十六卷﹐�������刊本。中有《開元天寶宮詞》一卷﹐七絕陸拾首﹐予已錄入《﹝續﹞十家宮詞》中﹐目錄已見《續補匯刊書目》。富陽髙說巖茂才傅占﹐撰《秋水堂集》�捲﹐見《富陽縣誌》及光澤髙雨農舍人澍然《抑快軒文鈔》。陽湖陸亞章明府黻恩﹐撰《讀秋水齋詩集》十六卷﹑《附錄》一卷﹑《文集》六卷﹐同治丁卯良月家刊本。南靖莊����亨陽﹐撰《秋水堂遺集》六卷﹐光緒���家刊本。因並志之。

王��以三場對策入集

《養余室雜著》一卷﹑附《最捷車輪船式》一卷﹐卷中無撰人名氏籍貫﹐咸豐七年十月﹐其子少蘧��恩沛家刊本。前有張寅一序﹐僅云「慕蘧觀察」。文中有《先光祿公論毛詩集韻書後》﹐中有云「大父欲注《說文》而未屬筆﹐見段氏《解字》一二卷﹐致書讓之﹐自疏《廣雅》﹐十年而成。迨就養京師﹐杜門著書﹐先文簡公執經問字﹐二十餘年如一日。」云云。𨿽知爲髙郵王文簡公引之之子﹐但書中稱名之處﹐皆以「某」字代之﹐仍未知其名也。聲木謹案﹕書共壹百零柒頁﹐不分卷﹐《最捷車輪船式》拾叄頁。惟內刊《己卯薦卷》《壬午薦卷》《乙卯薦卷》等三科第三場對策五道﹐殊爲罕見。其子跋云「己卯後三科對策附焉﹐庶先人經濟學業﹐後之子孫﹐猶得觀其萬一耳。」云云。是直以三場對策﹐視若漢董子﹑唐宋八家文中之對策﹐洵我朝文集有一無二之舉也。

論花甲閒談

番禺張南山太守維屏﹐將生平遊迹﹐宦轍所經﹐編爲叄拾貳圖﹐皆綴以四字﹐南海葉夢艸��生香爲之繪圖﹐每圖後多綴以四字韻語四句﹐成《花甲閒談》十六卷﹐道光己亥正月﹐花竹煙波村捨自刊本。卷中圖畫鏤刻甚精﹐內中全錄己詩﹐而師友篇章﹐亦間錄一二。聲木謹案﹕長白麟見亭河督慶﹐撰《凝香室鴻雪因緣圖說》三集﹐每集二卷﹐道光丁未七月﹐子崇實等揚州重刊本。圖畫極精工﹐文字亦雅飭﹐富麗堂皇﹐一望而知爲富貴人家附庸風雅所爲﹐頗爲撰述中別開生面。然河督服官數省﹐祿位崇宏﹐歷蒙聖眷﹐累代簪纓﹐篤好風雅﹐猶可說也。太守則位不過知府﹐官旣非河督比﹐家世又非河督比﹐同爲好事﹐實屬不知自量矣。第一圖後爲《述徳》五古一篇及《禱神顯應記》古文一篇﹐更屬不經。大旨謂幼時病危﹐其父禱於神﹐神現原身色相始愈。姑無論事之眞僞﹐卽確鑿如此﹐方且自諱之不暇﹐奚能出諸口﹐授諸筆﹐以爲事實﹐公然見之詩文。神於知府幼時﹐尙如此愛護周至﹐推﹝之﹞至於司道督撫﹐內而九卿尙侍﹐又將何如。神所憑依﹐豈能盡在知府以上乎﹗太守自言之毫無愧怍﹐是眞不可解矣。

論左傳微旨

《春秋》定公四年﹐《左氏傳》云「鄖公辛之弟懷將弒王﹐曰﹕『平王殺吾父﹐我殺其子﹐不亦可乎﹖』辛曰﹕『君討臣﹐誰敢讎之。君命﹐天也﹐若死天命﹐將誰仇。《詩》曰「柔亦不茹﹐剛亦不吐﹐不侮矜寡﹐不畏彊禦。」惟仁者能之。違彊陵弱非勇也﹐乘人之約非仁也﹐滅宗廢祀非孝也﹐動無令名非知也﹐必犯是﹐余將殺女。』」云云。聲木謹案﹕左氏於伍員復仇之舉﹐無一字言其非是﹐而特載斗辛一段議論﹐正足以反證伍所謂復仇爲不忠不孝﹐無所逃罪於天地之間﹐不待言而自明。周秦以前之書﹐語意盡皆如此。

陳衍論曾國藩古文

黃蔭亭��曾樾﹐撰《陳石遺先生談藝錄》云「師云﹕曾文正以聲調鏗鏘﹐救桐城之短﹐然其文不及方姚處﹐則尙不能避俗耳。如是生平得意之作﹐《金陵昭忠祠記》﹐聲調美矣﹐而篇終處殊未免俗。論勝朝文﹐終當以方稱首﹐姚梅二郎中﹐未知鹿死誰手。」又云「師云﹕桐城派文﹐苦束於其所謂義法﹐直如伊川之理學。惜抱則空靈駘蕩﹐在詩似常建。劉虛﹑梅伯言﹐則力量當在惜抱上。張廉卿﹑吳摯甫文嫌太枯。伯言則非獨文佳﹐詩亦甚佳。」云云。聲木謹案﹕湘鄕曾文正公國藩﹐當時以勛業髙天下﹐學問文章﹐亦因之而起。我朝達官貴人﹐眞知文眞能文者﹐固無以易之。門生故吏徧天下﹐不虞之譽﹐溢量之詞﹐往往言過其實﹐幾謂超軼歸方姚梅而上之﹐文正𨿽不能任其咎﹐亦推尊崇奉者之過也。今時閱數十年﹐異議之屢起﹐余已記於�筆捲�。今復見孝廉之論﹐亦天下後世之公論﹐無庸爲賢者諱﹐故復記之於此。其文集搜羅未備﹐余曾輯《曾文正公集外文》一卷刊之﹐以後續有所得﹐仍擬編爲《集外文續》一卷﹐付之剞劂。文正文章﹐益有以自見於天下﹐悠悠毀譽﹐皆無足重輕矣。

明司馬垔善於形容花艸

明山陰司馬伯通副使垔與人箋云「佳菊得微雨﹐風致淸絕﹐有不可以言語形容者。不忍獨享﹐敢請鄕兄共之﹐幸策馬見過。杜詩云﹕『身過花邊沾濕好﹐醉於馬上往來輕。』髙懷雅興﹐弗令此老獨占也。垔頓首。養和吏部尊契。」云云。語見會稽魯燮光家藏《勝朝越郡忠節名賢尺牘》﹐申報館排印袖珍本。聲木謹案﹕副使此語﹐可謂妙絕天下﹐善於形容。然必淡於榮利﹐懷此髙懷雅量﹐有超世之志﹐則無一時不樂﹐無一地不樂﹐無一物不樂﹐樂其所樂﹐決非他人所能學步﹐亦不可僞爲。設有喜而憂﹐處順如逆﹐則局地荊天﹐無所容於兩大之間矣。

紀昀論繼配不能稱繼室

今人每好稱繼娶爲繼室﹐據獻縣紀文達公昀遺集內家譜序例中言﹐繼室乃古人稱妾之名﹐必稱繼配方可﹐此事所關非小﹐不可不知﹐云云。聲木謹案﹕《春秋》隱公元年﹐《左氏傳》云「惠公元妃孟子﹐孟子卒﹐繼室以聲子生隱公。」云云。《史記﹟魯周公世家》云「初﹐惠公適夫人無子﹐公賤妾生子息。」云云。又昭公二年﹐《左氏傳》云「晉少姜卒﹐公如晉。及河﹐晉侯使士文伯來辭曰﹕『非伉儷也﹐請君無辱。』云云。三年﹐「齊侯使晏嬰請繼室於晉」﹐據《左傳》所載﹐古人明明以繼室稱妾﹐文達所云﹐洵屬至論。

朱楓刊書無縣望

錢塘朱近漪��楓﹐性喜搜訪前代金石文字﹐著爲考辧﹐往往補古人所未備。其爲詩﹐淡雅自然﹐不事修飾。撰《排山小集》八卷﹑《續集》十二卷﹐後附錢塘趙止葊茂才以文及仁和劉靑耜茂才文煒《遺詩鈔》一卷﹐又其弟靑岑茂才棆《靑岑遺稿》一卷﹐乾隆丙戌春月﹐自刊寫字本﹐余已錄入《再續補匯刻書目》中。聲木謹案﹕據《靑岑遺稿》所云﹐��實爲錢塘縣人﹐而捲端無籍貫﹐只刊「朱楓近漪著」五字﹐是撰述中又開一例矣。

光緒中前後貢品之異

光緒甲午以前﹐每年遇內廷慶典﹐二品以上大員﹐照例各進三鑲玉如意一支。例由琉璃廠���古玩鋪代辦﹐盒環上扣一牌﹐書某某官臣某某進數字。京官素來賞還。光緒�年﹐先文莊公入都陛見﹐適遇慶典。先文莊公聞有此禮﹐不知如何進入﹐亟問於吳縣潘文勤公祖蔭。文勤告以如此﹐並謂外官進呈﹐大半賞收﹐價值亦不過貳叄拾金耳。至庚子拳匪亂後﹐各省督撫﹐於每年照例貢品之外﹐四時皆有貢獻。並聞每次須貳萬金﹐或多至數萬金不等﹐且多屬舶來品。內廷喜其新奇﹐且不知其價也﹐所以內廷舶來品充牣﹐職是之故。至宣統元年﹐醇親王攝政﹐鑑於貢獻之非禮﹐明知皆取諸公帑﹐並非諸臣輸誠﹐特於�月明下上諭﹐所有內外臣工﹐一槪不準進呈對像入內﹐永著爲例﹐獘政爲之一淸。惜行之未久﹐卽遭辛亥鼎革之變。

廣東小官優缺

廣東河泊所巡檢一缺﹐久爲世人所艷稱﹐屢見前人記載矣。余於謀食濟南時﹐聞番禺陳蘭甫太史澧之孫公睦太守慶龢言﹕廣東南海﹑香山兩典史缺﹐每年各有兩叄萬金出息。並言廣東類此者甚多﹐不足爲異。惜當時未及細問其陋規從何而得﹐詳詢其始末﹐果如所云﹐勝於作皖贛浙三省巡撫矣。皖贛兩省巡撫缺﹐每年連公費養廉一齊在內﹐只壹萬玖千金﹐浙撫年只貳萬壹千金。川督魯撫廉俸較優﹐亦年只叄萬叄千金。此據聲木確知其數目記之﹐決不敢作溢量之語﹐以欺天下後世也。

武官歿於琉球考證

綿州李和叔舍人鼎元﹐已官翰林院檢討﹐不知何故﹐復攺官內閣中書﹐於乾隆五十九年﹐欽命冊封琉球副使﹐賜正一品麟蟒服﹐正使爲太湖趙介山觀察��。歸國後撰《使琉球記》六卷﹐嘉慶七年季春﹐師竹齋自刊本。記載頗翔實﹐亦間有瑣屑之處﹐其體例本屬日記﹐尙無傷也。中云「同來都司陳瑞芳﹐泉州人﹐由武進士﹐現官閩安鎭都司﹐年四十三﹐於七月初三日酉刻逝。與介山往哭﹐備衣衾棺木。初四日酉刻﹐殮之如禮﹐停柩於室﹐守以兵。義當載歸﹐使其子以禮葬。世孫遣耳目官致祭﹐並饋安家銀伍百兩﹐欲交介山帶付其子。余從旁曉之曰﹕『都司歿於使事﹐世孫宜具奏﹐卽以此銀敍入﹐渡海後移交督撫﹐轉付其子﹐使者禮無私受。』官歸以告世孫﹐如余所議焉。」云云。聲木謹案﹕舍人𨿽言義當載歸﹐使其子以禮葬﹐而終捲未言歸陳都司靈柩於其家﹐亦未言攜其柩回國﹐未知何故。徳淸兪蔭甫太史樾《春在堂隨筆》云「杭州髙螺舟先生人鑑﹐翰林前輩也﹐余未及見。彭雪琴侍郎乃其門下士﹐爲言其軼事云﹕道光間﹐先生奉命封琉球國王。禮成﹐散步於館外﹐見一屋﹐中有棺焉﹐前和有題識曰『天朝參將某公之柩』。異而詢之﹐則乾隆間護送封王之使﹐至彼國而以病死者也。問何不歸﹐曰『海船忌載柩』。先生曰﹕『是俗忌耳﹐何足慮﹐吾當歸之。』謀於副使﹐副使不可。先生曰﹕『吾兩人猶彼也﹐萬一死海外﹐亦無歸乎。請以吾舟載之﹐𨿽沈溺無悔。』而一舟之人﹐亦皆執不可。先生怒曰﹕『此吾舟也﹐吾爲政。』卒載之行。未一日﹐風浪大作﹐舟中人咸歸咎﹐崩角於先生之前者數十人﹐請棄柩。先生不可而風益暴﹐求者益眾﹐其勢洶洶﹐殆不可止。先生嘆曰﹕『彼在外國﹐固幸無恙﹐吾載之歸﹐反棄之海﹐吾何以對死者乎。汝曹可爲設祭﹐吾祝告死者以不得已之意。』眾聞之踴躍從事﹐數人舁柩至船頭﹐又數人爲陳設祭品﹐又數人告具於先生。先生衣冠而出﹐登木而坐﹐謂眾曰﹕『速投之海』。眾愕然﹐請先生下。先生曰﹕『吾不下矣﹐吾與俱投於海耳。』眾大驚﹐爭前挽先生。先生叱曰﹕『何敢然﹐吾意決矣。吾以一柩故﹐累爾眾人﹐不投之海﹐無以對生者。然吾不與同投於海﹐又何以對死者。吾意決矣。』眾人環顧﹐罔措手足。正相持間﹐風浪亦息。先生笑曰﹕『舟平如席﹐汝曹何紛紜乃爾﹐姑徐之﹐風作再議可也。』於是仍舁柩下﹐而自此風恬波靜﹐安抵粵東。參將故粵人﹐訪其家而歸之。仁者必有勇﹐先生之謂歟﹐而忠信之可以涉波濤益信矣。」云云。余疑與舍人所言卽是一事﹐訛而爲二﹐且明言乾隆間護送使臣者。不然﹐焉有許多武官隨行﹐皆歿於琉球耶。冊封琉球﹐例由閩省放洋﹐以其塗近﹐對海卽琉球。返閩省﹐太史誤以爲返粵東﹐都司故閩人﹐太史誤以爲粵人官參將﹐皆以訛傳訛之故﹐未足爲異。唐宋人說部類此者甚多﹐各尊所聞﹐不必盡出於一也。

朱珪等言經學以治詩經爲先

朱笥河先生嘗勸人讀《詩箋疏》﹐亦猶東坡教人欲博學﹐當先讀《漢書》也。但博學須彊記﹐又須勤鈔。錢辛楣先生教門弟子欲學考據者﹐皆先著一書﹐以爲底本﹐其後旁徵側引﹐以拓見聞﹐積至日久﹐便已博矣。卷軸旣多﹐必藉才筆始顯。蕭穎士﹑段成式不賢於韓昌黎﹐劉原父﹑王伯厚不賢於蘇子瞻﹐其明驗也﹐云云。語見侯官李香莘��家瑞《停雲閣詩話》。聲木謹案﹕南皮張文襄公之洞《輶軒語》云「先師旌徳呂文節教不佞曰﹕『欲用注疏工夫﹐先看《毛詩》﹐次及《三禮》﹐再及他經。』其說至精﹐請申其義。蓋《詩》《禮》兩端﹐最切人事﹐義理較他經爲顯﹐訓詁較他經爲詳。其中言名物﹐學者能達與否﹐較然易見。且四經皆是鄭君玄注﹐完全無闕。《詩》則《毛傳》粹然爲西漢經師遺文﹐更不易得﹐欲通古訓﹐尢在於玆。《禮》之條目頗多﹐卷帙亦巨﹐初學畏難。《詩》義該比興﹐兼得開發性靈﹐《鄭箋》多及禮制﹐此經旣通﹐其於禮學﹐尋途探求﹐自不能已。《詩》《禮》兼明﹐他經方可著手。」云云。丹徒茅����謙《學詩堂經解序》首云「聞之先師柳賓叔先生言﹐治經必先治《毛詩》。蓋經義隱奧﹐寓諸訓故﹐訓故不明﹐則典制無從考見﹐而先聖王之微言大義﹐皆以盩戾而不能通。《詩》三百篇﹐朝廷之制作﹐鄕曲之方言﹐古今之沿革﹐世會之變遷﹐皆於從容諷詠間寓之。古之學者﹐必準諸禮﹐禮經文繁﹐凡諸綮要﹐靡不於《詩》綜之﹐不獨鄕射﹑鄕飲之節於《詩》也。《詩》辭簡而恉當﹐緝禮者固必剸《詩》﹐而《詩》《書》《易》﹐古亦謂之三史。若《春秋》書法﹐通之以《詩》﹐往往自得神解﹐治一《詩》而羣經之橐鑰啟矣。吾柳師之雅言﹐大略如是。」云云。聲木謹案﹕我朝經學諸家﹐其治經﹐無不以《詩箋》入手﹐故朱﹑呂﹑柳三家所云﹐如出一吻﹐誠治經之祕鑰﹐有志治經者不可不知。《學詩堂經解》廿卷﹐專解《詩經》﹐爲��李蔭柏觀察宗棠所撰﹐宣統辛亥夏仲排印本。

費熙論國策行文開合

烏程費少房��熙﹐編《國策行文開合法程》﹐自序云「自古文章之妙﹐皆造物者之無盡藏也﹐而論者以爲其要訣﹐開合二字盡之。昔唐荊州先生爲一代文宗﹐其平生祕鑰﹐只是一開一合﹐此明驗也。𨿽然﹐行文要訣﹐固不外一開一合矣﹐究其開合之法﹐未聞有詳其所由始。余嘗考自有宇宙以來﹐凡生人耳目之所及﹐皆具有一開一合之體勢﹐其尢彰明較著者﹐無過於周衰之七國。七國者﹐天地自然之文章﹐古今一大開合之局也。當其時﹐公孫衍﹑張儀﹑蘇秦﹑陳軫之徒﹐朝秦暮楚﹐乘機建策﹐而秦與儀﹐尢挾其簡練揣摩之技﹐逞其縱橫捭闔之謀﹐竭力發揮﹐苦心結構﹐談吐風雲﹐頃刻變化。記者次第其詞﹐垂之簡冊﹐各成一家之言。後人讀書至此﹐知秦楚齊趙諸大國﹐互相爭雄於戰國之世百餘年﹐自有秦主合從以捭之﹐儀主連橫以闔之﹐而古今大開大合之局﹐益見天造地設﹐歷曠劫而不能移易矣。或者曰﹕蘇與張﹐同受業於鬼穀子﹐所傳《捭闔篇》﹐兩人應共學之。今以合從爲捭而屬秦﹐連橫爲闔而屬儀﹐又何說也﹖曰﹕從合則六國並力以擯秦﹐秦終不得而混一﹐此秦之所以爲捭也。橫成則秦帝﹐六國相繼而滅亡﹐此儀之所以爲闔也。語有云﹕合久必分﹐分久必合﹐兩間之運會使然﹐非徒成敗之論也。是故謂七國爲文章自然開合之局也可﹐卽謂蘇張之所以從橫七國者﹐爲文章開合之法所由始也﹐亦無不可。余少時喜讀《戰國策》﹐而莫能窺其閫奧﹐今於四百八十餘章中﹐僅取蘇張從橫之說十二章﹐匯爲一編﹐綴以舊聞﹐以爲《行文開合法程》。有志進取者﹐童而習之﹐會而通之﹐日循而上﹐所謂曉變其故詞﹐甲坼其新意﹐驟回於咫尺不爲近﹐步逸於八極不爲遠。文章之大觀﹐總不外乎一開一合之法云爾。」云云。文見《書札雜著》﹐光緒丙申孟秋﹐小門生歸安周萊仙��文桂刊本。聲木謹案﹕《戰國策》一書所載事迹不盡可據﹐系當時策士擬議﹐張大其詞﹐以示可以震耀人主﹐陰以行其劫取富貴之智﹐已歷見前人記載。然其文詞縱橫排蕩﹐實天地間之至文﹐亦不可廢。��以開合二字論文﹐又專取《戰國策》十二篇以爲開合之法﹐亦不爲無見﹐學者固可互證而參稽也。

論歷代法律

宣統元二年間﹐議攺律例﹐實行以泰西法律治國。論者每借口以《大淸律例》不合用爲言﹐殊不知我朝𨿽由滿洲入主華夏﹐而律例非由滿洲帶來﹐乃我華歷代相傳之法律﹐皆根據《唐律疏義》三十卷。唐太宗削平天下﹐合三代至隋各種律書﹐根據隋定律例﹐命房玄齡等編爲《唐律》。至髙宗時﹐又命長孫無忌等爲《疏義》。臯陶之法﹐𨿽無專書﹐後世多本之以爲治﹐遞傳遞嬗﹐始載之簡策﹐其書𨿽未必卽爲臯陶所撰﹐其法則傳之臯陶也。是以歷宋元明而至我朝﹐遞加損益﹐大抵古法重﹐後法輕。至我朝深仁厚澤﹐流被天下﹐所有從前嚴刑酷法﹐業已損之又損﹐幾於刪去殆盡﹐其或繼周者﹐亦無可損益矣。而論者猶以爲言﹐殊屬莠言亂政。《四庫全書》收入《唐律疏義》﹐並撰《提要》﹐中有云「論者謂《唐律》一準乎禮﹐以爲出入得古今之平﹐故宋世多采用之。元時斷獄﹐亦每引爲據。明洪武初﹐命儒臣同刑官進講《唐律》﹐後命劉惟謙等詳定《明律》﹐其篇目一準於唐。至洪武二十二年﹐刑部請編類頒行﹐始分吏﹑戶﹑禮﹑兵﹑刑﹑工六律﹐而以《名律》冠於篇首。本朝折衷往制﹐垂憲萬年﹐欽定《大淸律例》﹐明簡公平﹐實永爲協中弼教之盛軌。」云云。𨿽似當時館臣頌聖之辭﹐實亦古今天下之公論也。

論吳之振宋詩鈔

錢塘吳孟舉��之振編《宋詩鈔》一百六卷﹐收入《四庫》﹐流行甚廣。其中有錄無書者﹐尙有劉弇﹑鄧肅﹑黃幹﹑魏了翁﹑方逢辰﹑宋伯仁﹑馮時行﹑嶽珂﹑嚴羽﹑裘萬頃﹑謝枋得﹑呂定﹑鄭思肖﹑王柏﹑葛長庚﹑朱淑眞等十六家﹐實非完帙。內中如鄧肅﹑黃幹﹑魏了翁﹑方逢辰﹑馮時行﹑嶽珂﹑嚴羽﹑謝枋得﹑鄭思肖﹑王柏﹑葛長庚﹑女史朱淑眞等十二家皆有專集﹐流傳後世﹐不知當日��何以未見。蓋寒士撰述﹐每苦書儉﹐不足敷用。富家藏書書足矣﹐罕有通文藝者﹐卽通矣﹐又未必熟悉撰述體例﹐畱心撰述。此其所以難。如��自撰《黃葉村莊詩集》八卷﹑《詩續集》一卷﹑《詩後集》一卷﹐書面刊朱文正書長方印﹐文曰「進呈禦覽」﹐是已收入《四庫》矣﹐而《四庫》未見著錄﹐未知何故。康熙甲戌冬月﹐自刊寫字本。自署縣望曰「州泉」﹐亦一時風會使然。前有��葉����燮序﹐中有云「孟舉於古人之詩無所不窺﹐而時論孟舉之﹝詩﹞者﹐必曰學宋。余謂古人之詩﹐可似而不可學﹐何也﹖學則爲步趨﹐似則爲合。學古人之詩﹐彼自古人之詩﹐與我何涉。似古人之詩﹐則古人之詩亦似我﹐我乃自得。故學西子之矉則丑﹐似西子之矉則美也。孟舉詩之似宋也﹐非似其意與辭﹐蓋能得其因而似其善變也。」云。是並其詩亦佳作矣。

日本東西年表各書

日本攝陽蘆屋山人撰《和漢年契》一卷﹐嘉慶二年七月刊本。井上賴囶﹑大槻如電﹝撰﹞同撰《東西年表》一卷﹐光緒廿四年二月刊本﹐光緒辛亥��淸河王����錫祺小方壺齋復有石印本。下總淸宮秀堅撰《新撰年表》一卷﹐咸豐四年九月﹐順天堂自刊本。信陽太宰純撰《和漢帝王年表》三卷﹐乾隆廿年六月刊本。聲木謹案﹕書以表名﹐僅便翻閱﹐本以執簡馭繁之理﹐爲橫行方格之文﹐以免搜索之煩﹐於學人深爲有益﹐是以歷代撰此類者日益多。日本文士﹐顧亦汲汲於此﹐一撰再撰之不已﹐誠得學問之要道。其流通吾國者﹐以《和漢年契》《東西年表》爲多﹐餘二種未見諸家著錄。其撰述類此必仍多﹐余未及見。倘得於蓬瀛三島搜訪遺書﹐豈非快事﹐惜余貧老寒酸﹐不獲如願耳。

段式三表頁數之多

偃師段西崖州判長基﹐撰《歷代統紀表》十三卷﹐男搢書編次﹐《沿革表》三卷﹐侄洛書等參注﹐《疆域表》三卷﹐弟肇基等參注。書𨿽拾玖捲﹐積之髙至尺許﹐每捲頁數甚富﹐記之於此﹕《統紀表》卷一柒拾柒頁﹐盤古氏至周威烈王廿二年。卷二肆拾陸頁﹐周威烈王廿三年至《秦楚之際月表》。﹝第﹞﹝捲﹞三柒拾頁﹐漢髙祖至劉玄。卷四捌拾壹頁﹐漢世祖至獻帝。卷五叄拾頁﹐漢昭烈帝至晉滅吳。卷六壹百拾伍頁﹐晉武帝至恭帝。卷七壹百陸拾伍頁﹐南﹑北朝。卷八貳拾玖頁﹐隋一代。卷九壹百肆拾肆頁﹐唐一代。卷十玖拾捌頁﹐五季。卷十一貳百拾玖頁﹐北﹑南宋。卷十二陸拾陸頁﹐元一代。卷十三壹百柒頁﹐明一代。《沿革表》卷上壹百拾叄頁﹐盛京﹑直隸﹑江蘇﹑安徽﹑江西﹑浙江﹑福建等柒省。卷中壹百肆拾壹頁﹐河南﹑山東﹑山西﹑湖北﹑湖南﹑陜西﹑甘肅等柒省。卷下壹百拾叄頁﹐四川﹑廣東﹑廣西﹑雲南﹑貴州等伍省。後附伍拾玖頁﹐爲外藩蒙古統部﹑西域新疆統部等處。《疆域表》卷上���頁﹐盤古至西漢。卷中捌拾肆頁﹐東漢至隋。卷下柒拾貳頁﹐唐至明。後附東漢﹑唐﹑宋﹑元﹑明州縣名相同者肆頁。嘉慶丁丑仲冬﹐孫男鼎﹑鑰等小酉山房刊本。聲木謹案﹕州判三表﹐俗稱《段氏三表》。州判以明經官直州判﹐需次粵東﹐曾攝海康縣知縣﹐旋歿於省城旅捨。書𨿽已刊﹐兩孫復因孤苦﹐以其刊板質錢。光山戴東塘明府錫綸贖回其板﹐爲之印行。州判三書﹐頗便檢閱﹐𨿽其中難免舛誤﹐而大端已具﹐亦學人所必需者。明府不特有功於州判﹐且嘉惠士林不少矣。

舉人覆試等所始

太湖趙蕓譜觀察畇﹐撰《遂翁自訂年譜》云「道光乙未﹐科場規頗弛﹐槍替獲售者有人。曾侍禦望顏劾奏﹐監臨被議罷官。上命覆試於正大光明殿﹐欽定一二三等準一體會試﹐余分別罰革究治有差。余取一等第七名。舉人覆試自此始。」云云。桐城戴存莊孝廉鈞衡﹐撰《宋潛虛先生年譜》云「國朝順治初年﹐題準府州縣學﹐將文行兼優考取送入國子監肄業﹐名曰貢監。順治八年﹑康熙廿四年皆舉行。雍正十一年﹐乃分貢監名色﹐廩生準貢。所謂優貢﹐當時可考取八旗官學教習﹐授職知縣。」云云。聲木謹案﹕舉人覆試﹐始於道光乙未科。優貢當時名曰貢監﹐且須數十年始舉行一次﹐不似後來每三年一次。名器愈濫﹐士林益不復力學﹐以冀僥幸。國初所定之制﹐其嚴如此﹐君子可以觀世變矣。

浙江喜合二姓爲一姓

浙江桐鄕縣有合二姓爲一姓﹐以「陸費」爲姓者﹐自國朝已爲本地著姓。錢塘縣復有「沈陳」姓﹐因當時陳祥生嗣外家從沈姓﹐後遂合二姓爲一姓。語見仁和譚��明府獻《復堂文續﹟沈府君墓志銘》。大約江浙風气﹐素來如此。吾鄕亦有如是者﹐則外面實從人姓﹐神主則仍題原姓﹐轉不如合雙姓之爲愈也。

曾國藩晚年始讀儀禮

湘鄕曾文正公國藩﹐於晚年始讀《儀禮》﹐其《求闕齋日記類鈔》云「炳燭之明﹐始讀此經。」云云。名臣之不自諱如此﹐胸襟究與常人有別﹐讀者當知其故矣。

家鄕異稟二人

無爲王心蘭上捨��幼年以拾柴爲業﹐繼有人教之學醫﹐遂以醫名一鄕間。其目力不避日光﹐並言白晝天上星辰與夜間無異。有略涉天文學﹐不信其言﹐親試之。其指點方向﹐略無差異﹐眾始信之﹐然終老於醫。道咸間﹐吾邑有某姓子﹐生而重瞳﹐眾以爲異﹐名聞遐邇。羅家鋪章姓爲吾邑大族﹐中有章��人呼爲章小胖子者﹐以之爲婿﹐並招之至家讀書。若以門第論﹐本屬十分俯就。後亦僅靑一衿﹐鴉片煙癮甚大﹐終老婿鄕。二人皆生有異稟﹐卒至窮老以死﹐其故何歟﹖

論西人以酬酢爲交涉進步

泰西��保人壽險公司﹐合肥李文忠公鴻章﹐當日曾在該公司保有壽險銀壹千兩﹐文忠嘗戲言「爲老年棺材本。」其經理西人���嘗語人云「明知中堂壽髙﹐而不惜折本者﹐以中堂爲中國人望﹐以爲公司中光榮﹐且借此可以招徠華人生意。」云云。以銀壹千兩﹐卽欲招徠千百萬銀生意﹐其計亦狡矣。然吾觀西人﹐每以往來酬酢﹐卽爲交涉進步﹐不惜降志屈身﹐以圖利益。而我國官紳﹐素昧此義。平日號稱辦洋務者﹐無事時深居簡出﹐龐然自大﹐與西人絕少酬酢﹐若惟恐有失身分。及至偶有小事﹐西人不過前來一問﹐乃畏首畏尾﹐一任其所爲而無可如何。凡名正言順﹐據約可爭之案﹐轉箝口結舌而不敢言。西人則不然﹐以余所知者言之﹕光緒丁未七月﹐泗州楊文敬公士驤﹐由魯撫升任燕督。啟行之日﹐濟南各外人﹐均送至城外師範學堂﹐日本教習內堀維文等人﹐更遠送至城外四十里始回。光緒���月﹐涇縣吳贊誠方伯廷斌﹐由魯藩解任旋裏﹐徳國膠州總督���仍備花車一張以送之。外貌之禮﹐𨿽至爲優厚﹐試問能費錢幾何﹖設異日內堀維文有求於文敬﹐文敬能拒之乎﹗膠督有求於方伯﹐方伯亦能拒之乎﹗華人專喜貪小惠而失大利﹐固非一言所能盡也。

五筆卷八

國朝悼亡詩輯凡例

論翻譯小說

梅曾亮作詩宗旨

駱兆綸忠孝兩全

齊景公知陳氏將興

古今聰明人無撰述

姚瑩論援鶉二字意義

曾國藩等剿撚駐節處

廣饒九南道缺逸事

南京貢院曾國藩手迹

李習之先生文讀序論

女史熊璉論詩

張維屏憶母詩

秀水縣分合原委

翰林院散館除名

聯合立憲上諭

曾國荃與官文失歡

成都都統無印

黃翼升欲鈔禦賜書

彭玉麐親筆手札

黃體芳出試題寓意

犯人越獄案委過典史

劉坤一求雨逸事

明戴羲史鈔

論涇川詩話

傳書堂善本書目

論使西紀程

孝欽顯皇后諭教案須持平

傳習所講習所所始

晉楊盛與陶潛同節

曾國藩論七律

萇楚齋五筆卷八

廬江劉聲木十枝撰

國朝悼亡詩輯凡例

予往日欲編《國朝悼亡詩輯》�捲﹐采錄貳拾家集﹐並自撰凡例伍則﹐後以於詩學素未研求﹐倦於搜輯﹐因而中止。原輯之編﹐仍存篋中﹐爲紀其大略於此。凡例云「一﹐悼亡之詩﹐已見專集者不錄。如長洲尢展成太史侗別有《哀弦集》﹐吳縣石梅孫��渠別有《葵靑居詩錄》﹐漢軍汪����松別有《悲鸞艸》﹐儀徵吳少蓮司馬灝別有《只鶼錄》﹐徳淸兪蔭甫太史樾別有《百哀篇》是也。一﹐夫婦之義﹐上以事宗廟﹐下以綿嗣續﹐爲人倫之首﹐非僅爲燕婉私情。若悼妾媵之詩﹐乃牽於情欲﹐非理之正﹐詞𨿽工不錄。一﹐編中所悼之婦人﹐博考諸家載記﹐皆無崔盧之閥閱﹐實有鍾郝之軌範。而諸家悼亡之詩﹐皆婉轉陳詞﹐哀愈於禮﹐情深於文。娶妻得佳婦﹐誠爲人生之至福﹐不幸中道傷逝﹐余哀未忘﹐亦君子之所憫也。一﹐文詞不錄。諸家賢行﹐已摘要錄入卷中﹐欲求詳細﹐有原書在。詞則所作甚少﹐無從輯錄﹐實亦與詩究難彊同也。一﹐總集內範圍至廣﹐門分類別﹐不可縷指﹐專輯悼亡詩者﹐尙未見他本。聲木屢抱悼亡之痛﹐故輯爲此編﹐以寓哀思﹐不求宏富﹐以國朝人詩文集耳目所及者爲限。」云云。編錄爲顧炎武七絕五首﹐見《亭林詩集》﹐王士禎七絕三十五首﹐見《漁洋詩續集》﹐杜浚五律一首﹐見《變雅堂詩集》﹐黃任有七絕廿八首﹐見《秋江詩集》﹐陳鵬年七律二首﹐見《道榮堂詩集》﹐王文奎七律四首﹐見《鷇音艸》﹐潘希甫七絕十首﹐見《花隱葊遺稿》﹐胡培翚七絕廿七首﹐見《求是齋詩集》﹐徐鏞七律八首﹐見《石笏齋詩鈔》﹐汪廷珍七律十三首﹑七絕十七首﹐見《實事求是齋遺稿》﹐張振夔五古八首﹐見《介軒集》﹐王東槐七絕七首﹐見《王文直公遺集》﹐張宗松七律一首﹐見《捫腹齋詩鈔》﹐龔景瀚七絕廿八首﹐見《澹靜齋詩鈔》﹐彭兆蓀七律十二首﹐見《小謨觴館詩集》﹐郝懿行七絕十二首﹐見《曬書堂集》﹐鄧嘉緝七律十首﹐見《扁善齋詩存》﹐彭績七絕八首﹐見《秋士先生遺集》﹐張之洞七絕八首﹐見《廣雅碎金》﹐汪暕七律一首﹐見《澹餘詩略》。

論翻譯小說

光緒末年﹐閩縣林琴南孝廉紓﹐翻譯西文小說﹐由商務印書館排印﹐盛行一時。余素不喜閱小說﹐未知佳惡﹐亦姑置之。謀食濟南時﹐有友人不知余終日咿晤﹐未脫寒酸气習﹐卒然問以終日在家﹐何事消遣。余因其言骨突﹐不便明言﹐乃謬應以閉戶靜坐﹐掃地焚香等事。友人因謂林譯小說甚佳﹐力勸閱之。乃略爲購置數種﹐頗覺其所敍述過於浮泛﹐不合事理。譬如言一國之興衰﹐引周室以興衰以爲證﹐以吾國文法論﹐至多不過曰﹐盛如文武成康﹐衰如幽厲愼靚與赧王﹐二句而已。西文必自太王﹑王季﹑文王﹐歷數至愼靚王﹑赧王﹐歷百拾句不等﹐實屬煩宂無當。余𨿽不識西文﹐以譯本論之﹐未足以盡其所長。然吾觀佛家經典﹐大半爲後秦姚興時﹐歷經當時文人譯成中文﹐潤色攺竄﹐始爲定本。其文義與今時譯本小說無大差異﹐乃恍然泰西各國文字原是此體﹐以中西文相較﹐判若天淵。中文貴一語抵千百語﹐西文千百語仍爲一語﹐中文以事增文省爲貴﹐西文以事一文多爲貴。西人不能攺從中文﹐猶中人不能攺從西文﹐其理至明﹐斷難合一。余意中文本爲上智而設﹐西文則專爲中人以下者示之準的﹐是以不厭求詳若是。然中人以下者實多﹐西文以此立法﹐未嘗無深意存焉﹐亦未可是丹非素也。

梅曾亮作詩宗旨

上元梅伯言郎中曾亮《舒伯魯集序》中有云「凡詩閱一二字﹐可意得其全句者﹐非佳詩也。文气貴直而其體貴屈﹐不直則無以達其機﹐不屈則無以達其情﹐爲文詞者﹐主乎達而已矣。」云云。文見《柏梘山房文集》。聲木謹案﹕上元管異之孝廉同《書梅伯言馬韋伯詩後》中有云「伯言之於詩也﹐意欲其深﹐詞欲其粹﹐一思之偶淺﹐必鑿而幽之﹐一語之稍觕﹐必礱而精之。賦一詩﹐或累日踰時而後出。」云云。文見《因寄軒文集》。湘鄕曾文正公國藩亦云「閱梅伯言文集﹐嘆其鉆研之久﹐工力之深。」云云。語見《求闕齋日記類鈔》。郎中文章學術﹐授受源流﹐已見予撰《桐城文學淵源考》中﹐固以古文髙天下後世矣。據孝廉所云﹐其於詩﹐亦研索至勤﹐故論詩之語﹐極爲精鑿﹐揭古人未發之祕。所撰《柏梘山房詩集》十卷﹑《詩續集》二卷﹐卓然可傳於後世。然以閱一二字可意得其全句之例衡之﹐郎中之詩﹐亦難全免於此。知之非艱﹐行之維艱﹐古今似此者多矣。至謂文章其體貴屈﹐卽錢塘袁簡齋明府枚《與韓紹眞書》云「蓋貴直者人也﹐貴屈者文也﹐天上有文曲星﹐無文直星。」云云。語見《小倉山房尺牘》。凡詩文詞曲﹐莫不皆然﹐不僅古文之一種。余往日偶至戲園觀戲﹐見凡戲曲折頓挫﹐匣劍帷燈﹐一至正文﹐卽戛然而止﹐大悟文法。古人所謂曲﹐卽二簧梆子﹐文法之至陋﹐唱詞之至劣者﹐亦必如是。然吾見古人以詩文傳後﹐全以意勝﹐不在詞藻。駢文𨿽須斑剝陸離﹐鏗金戛玉﹐追辭煉骨﹐猶必力剗俗艷凡采﹐篤守六朝正軌。設過於裁對工整﹐卽是俗體﹐大家小家﹐決無是也。惟詩亦然﹐其裁對工整者﹐卽試帖之變體。﹝古詩卽倒句﹞試帖決無佳詩﹐詩中若有此類﹐其詩固不足觀也。陽湖趙雲松觀察翼﹐撰《甌北詩鈔》五十三卷﹐以史對史﹐組織極爲富麗﹐實爲俗體﹐通人所不屑道。至同光之時﹐江陰何��太守栻﹐撰《悔余葊詩編》十二卷﹐實宗其體﹐對仗更爲工整﹐意欲以奇麗見長﹐開辟詩家新世界。但取而誦之﹐法而效之者誰乎﹖可知在意不在詞矣。

駱兆綸忠孝兩全

江華駱文卿吏目兆綸﹐官湖北蘄州吏目十餘年﹐宣統辛亥殉難。武進李經彜學使寶洤﹐撰《駱吏目傳後》有云「辛亥八月﹐武昌亂起﹐總督首棄行省走﹐焚掠四出﹐所在奔潰。九月朔﹐長沙兵繼變﹐巡撫棄走如總督。於是兩行省所轄道郡州縣皆植白布爲旗﹐迎亂者惟恐後﹐官吏不從者﹐或走或殺。蘄牧去﹐州人以兆綸習州事﹐推擁請畱。兆綸不可﹐則謂士民﹕『吾有老母﹐驚悸敗我意﹐願奉母出境﹐還就職。』士民許之。兆綸奉其母至漢口﹐屬所親衛以去﹐返至蘄﹐跳身投蘄河中。蘄人聞兆綸至﹐方迎謁﹐欲與語﹐而兆綸死矣﹐時某月日。李寶洤曰﹕新軍學堂之興﹐自湖廣始﹐而大亂之作﹐疆吏之亟走﹐亦始湖廣。以余所知﹐兩行省中﹐惟長沙沈知縣瀛死最烈﹐今又得兆綸。時窮乃見節義﹐使平居處順﹐亦何以知其臨難不苟哉﹗其它大吏武臣及有司死者﹐蓋有之矣﹐朝廷褒卹所及﹐至隆尢渥。而默默下僚﹐從容就義﹐忠孝兩全﹐以視夫坐擁百城﹐倒戈以讎君父者﹐猶鳳麟之與梟﹝獍﹞也。嗚呼賢哉﹗」云云。文見《漢堂文鈔》。聲木謹案﹕駱吏目事迹﹐錢塘吳子修學使慶坻﹐已采入《辛亥殉難記》﹐不如此敍述之詳﹐蓋撰述各有體例之故。吳縣沈士登太守瀛﹐於宣統辛亥﹐以候補知府﹐署長沙縣知縣﹐爲黨人所執﹐閉置室中竟日。前署湘鄕縣知縣城固申蔭堂明府錫綬亦被拘﹐忍饑相對﹐以死節相勉。黨人知不可屈﹐擁二人出﹐太守罵不絕口﹐遽見害﹐明府亦同死之。語見《辛亥殉難記》。似此臨難捐軀﹐慷慨以同死相勉﹐成仁取義﹐忠魂烈魄﹐上薄霄漢﹐固宜與日月爭光﹐名垂天壤﹐名教有不因之而益重者哉﹗

齊景公知陳氏將興

《春秋》昭公廿六年﹐《左氏傳》云「齋景公曰﹕『善哉﹗我不能矣﹐吾今而後知禮之可以爲國也。』晏子對曰﹕『禮之可以爲國也久矣﹐與天地並。君令臣共﹐父慈子孝﹐兄愛弟敬﹐夫和妻柔﹐姑慈婦聽﹐禮也。君令而不違﹐臣共而不貳﹐父慈而教﹐子孝而箴﹐兄愛而友﹐弟敬而順﹐夫和而義﹐妻柔而正﹐姑慈而從﹐婦聽而婉﹐禮之善物也。』公曰﹕『善哉﹗寡人今而後聞此禮之上也。』對曰﹕『先王所稟於天地﹐以爲其民也﹐是以先王上之。』」云云。聲木謹案﹕晏子此段議論﹐大可爲齊景公問政於孔子﹐孔子對曰「君君臣臣父父子子」一節作注腳﹐齊景公善晏子之言而不能攺﹐亦與善孔子之言同。《左傳》又云「齊侯與晏子坐於路寢﹐公嘆曰﹕『美哉室﹗其誰有此乎。』」云云。而《論語》云「𨿽有粟﹐吾得而食諸」﹐云云﹐實同一意。蓋當時齊國將歸於陳氏﹐人無大小智愚﹐莫不知之。春秋時﹐大夫世祿﹐𨿽國君﹐不易奪其祿位﹐況陳氏爲眾所歸﹐是以景公明知之而明昧之﹐終亦不能去之﹐良有以也。齊景公旣不能正心修身﹐齊家治國﹐又以無禮無徳﹐自不能已陳氏之亂﹐可慨也夫。

古今聰明人無撰述

凡古今載籍所稱聰明人﹐如言讀書五行﹑十行並下﹐過目成誦﹐歷久不忘者﹐皆只空言其聰明。果使有兼人之智﹐兼人之勇﹐其學問文章﹐自較他人有別。今試稽之﹐聰明人撰述流傳於世者﹐能有幾人﹐流傳於世﹐爲共見共聞者﹐又能有幾人。大抵聰明之人﹐能髙明而不能沈潛﹐於撰述一途﹐實非所宜。又況自恃聰明﹐平日髙視闊步﹐視學問文章如土苴﹐矜張自滿﹐目空一世﹐焉有伏案之功﹐是以不傳也。

姚瑩論援鶉二字意義

桐城姚南靑太史範所撰《援鶉堂詩集》七卷﹑《文集》六卷﹐𨿽已於嘉慶甲戌�月家刊本﹐印本殊爲罕見﹐蓋其板毀於粵賊之亂。其取名「援鶉」二字之意﹐見者多疑爲取義於《詩經》﹐而不知非也。其曾孫石甫廉訪瑩《識小錄》云「先曾祖堂名『援鶉』﹐出揚子《寡學篇》『春木之芚兮﹐援我手之鶉兮』。言孔子教人﹐有以手援而醇和也。蓋字與醇同﹐非鶉鳥之謂也。」云云。其�孫叔節孝廉槪自云﹐竭畢生之力﹐只收得詩文集各一部﹐欲重爲刊行。今孝廉又卒﹐此書終難重刊矣。

曾國藩等剿撚駐節處

同治����蘇州省城克復後﹐合肥李文忠公鴻章﹐駐節於城內���拙政園﹐爲蘇州名園之一﹐並歷見前人記載。後南皮張文達公之萬﹐欲購之以養母﹐卒爲八旗奉直人所購得﹐攺爲八旗奉直會館。當時湘陰郭筠仙侍郎嵩燾﹐參贊文忠幕府﹐文忠有事咨詢﹐恆呼之爲「老筠」。先文莊公每至蘇﹐常與侍郎同室。及同治�年﹐湘鄕曾文正公國藩與文忠﹐先後督師﹐剿平撚匪﹐節制三省軍務﹐當時均駐節於周家口鎭玉露庵。先文莊公晚年﹐於拙政園及玉露庵﹐猶歷歷指出﹕某某處爲文正﹑文忠辦公室﹐某某處爲某某室﹐「吾當時亦住於某所」﹐爲聲木等言之。光緒乙未﹐罷官歸裏﹐路過周家口﹐見玉露庵雙扉緊閉﹐因作《周家口懷舊》詩云「大槍銅馬滿神州﹐宵旰時廑聖主憂。戚裏名王悲裹革﹐視師上相幾搔頭。韜鈐策士畱賓館﹐靴靺諸侯仰節樓。古寺門扃車馬散﹐蕭蕭汝水自東流。」云云。聲木謹案﹕先文莊公撰述﹐爲某甲焚毀殆盡﹐聲木痛之﹐到處訪詢﹐集得詩數十首﹐編爲《佚詩》一卷﹐擬刊於先文莊公遺書中﹐目錄已見《續補匯刻書目》。但搜輯編纂愼重從事﹐不敢艸率塞責﹐不知此願何日能償﹐誠憾事也。

廣饒九南道缺逸事

江西分巡廣饒九南道﹐因駐札九江﹐俗名九江道。內府每年所用磁器﹐於景徳鎭特設禦窯﹐專理其事﹐例歸九江道兼轄。光緒�年﹐內府於常例物品之外﹐需用粉定養魚大缸壹百个﹐命禦窯造好進呈。時江陰沈品蓮方伯保靖適任斯缺﹐嘗謂先文莊公云「禦窯所制禦用之物﹐必須加數倍制成﹐揀選其中毫無班點痕及裂文者﹐始能進呈。余則謂之贏餘﹐官吏共分﹐道員實占多數。故凡任九江道數年﹐贏餘磁器甚多﹐職是之故。」又謂﹕「九江道例兼大姑塘二鈔關。粵逆亂前﹐收稅甚旺﹐額徵稅銀拾柒萬叄千捌百捌拾兩。亂平後﹐收數驟絀﹐卽掃數解庫﹐尙不足數萬兩。國家功令﹐關稅短收﹐例須免玖賠壹。道缺淸苦﹐焉有餘金作賠﹐乃愈絀其數﹐庶使免玖賠壹之外﹐仍余貳叄萬金。俗謂優缺﹐非眞優也。」云云。此先文莊公晚年﹐於聲木趨庭時諭之者。方伯所言﹐乃同光初年情形。後來不知若何﹐無可考查矣。

南京貢院曾國藩手迹

南京江南鄕試貢院﹐原有「至公堂」正書三字橫木額﹐大門外石排坊正中「鎖院風淸」正書四字石額﹐原爲湘鄕曾文正公國藩手筆。今𨿽犂爲平地﹐攺爲市場﹐余仍記之於此﹐以爲後人考古憑弔之用﹐或不嫌其多事也。

李習之先生文讀序論

光澤髙雨農舍人澍然﹐編《李習之先生文讀》﹐自序云「昌黎之文﹐廣博易良﹐余於《韓文故》言之詳矣。而習之先生﹐其廣博稍遜﹐其易良則似有進焉。蓋昌黎取源《孟子》而匯其全﹐故廣博與易良並﹐先生取源《論語》而得其一至﹐故廣博𨿽不如﹐而易良亦非韓所有也。譬諸天地之气﹐其穆然太虛﹐沖和昭融者﹐《論語》之易良也﹐其湛然不滓﹐髙朗夷曠者﹐《孟子》之易良也。二者微有區別焉﹐學之者﹐寧無差等乎哉﹗故余於昌黎﹐猶爲公好﹐於先生﹐若爲私嗜然。每展捲﹐如嘗異味﹐必求屬饜。又恐其難再得﹐不肯遽盡﹐畱以待再享﹐其愛護之至如此﹐誠不自知其然也。然先生之文﹐平澹如孟襄陽詩﹐不見可悅。常授學子一編﹐語之曰﹕『解好此﹐可與道古。』亦竟鮮有言好者。爰匯舊讀所得﹐評成是書﹐曰《習之先生文讀》﹐與《韓文故》並行。冀後進資以啟發﹐可得同好﹐蓋亦不欲獨享異味之意也。凡十卷﹐先生全集盡在是。其末卷九篇﹐則擬刪者﹐並錄之﹐亦加評﹐明所見。庶好而知其惡﹐𨿽私嗜﹐固不失爲公好也夫。」云云。寶應王文勤公凱泰序云「《唐藝文志》載《李文公集》十八卷﹐文百肆篇。是集凡有二本﹐趙郡蘇天爵家藏刊本﹐較河東邢讓鈔本爲精審。考《唐書》本傳﹐先生爲韓文公髙弟﹐其學皆出於韓。唐宋以來﹐韓李文章﹐並行海內。歐文忠章奏﹐敷陳剴切﹐冠絕古今﹐其實原本李文﹐蘇文公嘗論及之。蘇子美稱其詞不逮韓而理勝於柳﹐其意言悉似昌黎﹐故有純無雜﹐洵定評也。明人選大家﹐乃棄置弗錄﹐而先生之文﹐幾湮沒而不彰。我國家乾隆朝﹐詔徵天下遺書﹐浙江鮑士恭以蘇本李文進﹐蒙采入《欽定四庫全書》﹐而先生之文又一顯。第中祕珍藏﹐藝林罕覯﹐迨宜興儲同人撰次唐宋十大家﹐選習之先生文陸拾陸篇﹐都爲一集﹐學子始稍稍有知識李文者。顧其文理正而旨澹﹐气髙而質淸﹐士大夫好之者卒鮮。閩中髙雨農舍人著《李文讀》一編﹐心苦分明﹐批卻導窾﹐遂使千載上作者之精神意气躍躍紙上﹐先生有知﹐其﹝訂﹞﹝許﹞爲曠代之知音乎。夫文以載道﹐道徳外無文章也。先生寄從弟正辭書謂﹕『人號文章爲一藝者﹐乃時俗所好之文。其能到古人者﹐則仁義之辭﹐烏得以一藝名之。』然則先生之志趣學識﹐又豈晚近文人學士所可同日語哉﹗劉炯甫刺史取舍人《李文讀》十卷﹐付之手民﹐表章儒宿﹐嘉惠後學﹐意良美矣﹐爰識數語﹐以弁簡端。」云云。閩縣劉炯甫刺史存仁跋云「光澤髙雨農先生治古文三十年﹐以文爲貫道之器﹐必求所以自得。年未四十﹐著《詩考異》《詩音易述》《古本大學解》《漢律曆志注》《河略》諸書﹐已而皆棄去﹐曰『吾未有得也』。最後著《春秋釋經》《論語私記》﹐而精力尢萃於《韓文故》《李文讀》二書。道光九年﹐大吏延修省誌﹐存仁與校讎﹐受教於先生四載。甲午志竣返裏﹐逾年﹐掌教廈門﹐道福州﹐歡然請見。又逾年辛丑﹐訃至﹐與張亨甫爲位哭奠於西湖。自是奔馳南北﹐稍遊公卿朋友間﹐善古文者各有偏至﹐未有如先生之專且勤也。同治庚午歸田﹐過崇安﹐晤老友郭小云﹐談及遺書散佚爲憾。抵裏﹐急馳訊哲嗣屺民明經。今夏屺民以《李文讀》寄示﹐且言兵燹之餘﹐家業蕩然﹐而此冊及《抑快軒全稿》幸未失墜。屺民可謂善承先志矣。先生論文主气體﹐嘗言吾之求之也﹐合气於朕﹐合神於漠﹐以追取其神與气而冥與之會。故其自序有云﹕韓取源《孟子》﹐故廣博與易良並﹐李得《論語》之易良。吾於韓爲公好﹐於李獨爲私嗜。是評與《韓文故》相表裏﹐抉經心而執聖權﹐嗜學者當自領之。急爲梓行﹐不特後死者之責﹐亦先生嘉惠後學初志也。獨念少懵於學﹐老而無成﹐愧負長者期許﹐思先生不可復見﹐淒愴踧踖﹐其亦有感不絕於余心者乎。刻旣成﹐版歸屺民﹐以爲世寶云。」云云。文均見本書。聲木謹案﹕此書有同治十年冬月﹐刺史刊圈點批評本。北宋言文章者必稱韓李﹐屢見之前人記載﹐實以文公親炙受業於昌黎﹐而其文𨿽隨人步趨﹐實足有以自立。故眉山蘇明允��洵《上歐陽內翰書》云「惟李翺之文﹐其味黯然而長﹐其光油然而幽﹐俯仰揖讓﹐有執事之態。」云云。文見《嘉佑集》。而《四庫全書提要》云「其才與學﹐𨿽皆遜愈﹐不能鎔鑄百氏﹐皆如己出﹐而立言具有根柢﹐大抵溫厚和平﹐俯仰中度﹐不似李觀﹑劉蛻諸人﹐有矜心作意之態。」云云。新城王晉卿方伯樹《致王文泉書》云「李元賓與韓昌黎﹑歐陽行周同年登第﹐當時皆以能文稱於世﹐然元賓爲文﹐刻意雕鐫﹐終未脫六朝蹊徑﹐與昌黎氏之所謂古文者﹐截然如堯眉舜目之不同。論者乃較短長於辭質間﹐可謂不知其類。昌黎當日倡爲古文之學﹐同時學者﹐競以返古求新﹐力去陳言爲務﹐然皆不免毫釐千里之差。深窺其奧者﹐爲李習之一人而已。」云云。文見《陶廬箋牘》。文公古文爲後人重視如此﹐舍人爲之批卻導窾﹐指示塗徑﹐後人益有階級可尋。《李文讀》一書必不可廢﹐舍人論文之功亦不可沒矣。

女史熊璉論詩

如臯熊澹仙女史璉《澹仙詩話》云「詩本性靈﹐如松間之風﹐石上之泉﹐觸之成聲﹐自成天籟。古人用筆﹐各有佳處﹐豈可別執一見﹐棄此尙彼。或云法宋元﹐或云宗三唐﹐究竟摹仿不來﹐空失本來面目。」又云「陸念爾云﹕詩主性靈﹐以人工累之﹐猶太虛著浮雲﹐此論極妙。歸愚謂開廢學之漸﹐恐其流於薄。余謂有性靈者﹐可以加人工﹐有人工愈以養性靈。譬如碧空澄徹﹐霽日晴雲﹐明霞朗月﹐點綴更佳。」又云「凡詩有性無景﹐如村翁談家常﹐有景無情﹐如繡女描花樣﹐景不雅則無致﹐情不深亦無味。寫景須點綴幽峭﹐使人起興﹐寫情必纏綿激切﹐令人下淚﹐情中有景不俗﹐景中有情乃活。」云云。聲木謹案﹕女史生當幹嘉之時﹐隨園詩派盛行﹐故論詩亦以性靈爲主。然詩學廣大﹐隨園以性靈自樹一幟﹐原無害於義。末流承其幣﹐遂至集矢於隨園﹐惡其人﹐並惡其文章﹐亦非公論。女史詩話不多見﹐所論亦頗有見到語﹐未可厚非也。

張維屏憶母詩

番禺張子樹太守維屏《歸來》詩云「昔年下第歸來日﹐慈母偏憐失意人。今日歸來逢弟妹﹐酒邊惟有淚盈巾。」並自注云「憶戊辰﹑辛未下第歸﹐先慈每以好言撫慰﹐命弟妹置酒共飲。」云云。詩見《松心詩集》中《燕臺四集》。聲木謹案﹕太守此詩﹐廿八字中﹐說盡父母慈愛之心﹐宛然在目﹐願書萬本﹐誦萬徧也。

秀水縣分合原委

嘉興秀水本嘉興府附郭兩首邑﹐秀水縣立於明宣徳四年。置縣之初﹐分嘉興縣叄之壹﹐城以內皆屬秀水﹐士大夫人列第而居者閥閱相望﹐以故縣令班次𨿽次嘉興﹐而人文之盛﹐常爲一郡最。萬曆間﹐始專修《秀水縣誌》。至宣統三年��復裁撤秀水﹐並入嘉興爲一縣。語見鈔本康熙廿四年三月石樓任調之明府之鼎監修《秀水縣誌》﹐余已著錄於《寶鑑樓架上書目》中。

翰林院散館除名

國朝翰林院衙門定例﹕凡翰林畱館者﹐衙門中開列其名﹐必至死後始去之。凡衙門中有宴會等事﹐以中堂爲最尊﹐余則以科名爲先後﹐不問官職之大小有無。若散館﹐卽除其名。有某某當時曾入詞館﹐未得畱館﹐後見先文莊公畱館﹐語先文莊云「你們衙門只要散館﹐卽與畱館者死去無異﹐名氏早除。」云云。可謂牢騷不平﹐憤怒言之矣。

聯合立憲上諭

光緒三十�年﹐我朝擬頒立憲﹐上諭先命各部院大臣各擬一通﹐中以善化瞿文愼公鴻禨所擬爲最佳。時夫己氏權勢煊赫﹐樞臣皆憚之﹐亦言其所擬之善。乃不得已﹐以二稿屬天津徐菊人協揆世昌聯合爲一篇﹐後來頒發者﹐卽是此稿。壽州孫文正公家鼐﹐當時亦有擬稿﹐退值後稱譽文愼﹐並爲言其緣由如此。老輩服善之量﹐決非恆人所能幾及。

曾國荃與官文失歡

益陽胡文忠公林翼﹐任湖北巡撫﹐遼陽官文恭公文﹐任兩湖總督﹐與之同官一省﹐交歡至好﹐公事始能劃一﹐當時天下稱爲美談﹐已屢見前人記載矣。同治�年﹐湘鄕曾忠襄公國荃﹐繼任湖北巡撫﹐與文恭意見不合﹐馴至互相揭參﹐穆宗罷斥忠襄。後�年﹐文恭路過金陵﹐時湘鄕曾文正公國藩﹐任兩江總督﹐出迎於下關。登文恭舟﹐一見卽曰「我家老九﹐眞是不好﹐我甚慚愧。」文恭一笑而罷﹐前事孰是孰非﹐一字不提。論者論文恭善能容人﹐雅量殊不可及。於剿平粵撚一役﹐𨿽無赫赫名﹐其推賢讓能之功﹐甚爲宏偉﹐宜與當時所謂曾﹑左﹑胡﹑李諸公﹐並垂不朽也。

成都都統無印

鎭守四川成都等處地方副都統向例無印﹐如有公文﹐皆用鎭守四川成都等處地方將軍印﹐是將軍﹑都統二官實共一印﹐亦是異事﹐爲他省所未有。𨿽典史﹑訓導﹐各官皆有一印﹐俗謂冷銅。都統爲一品大員﹐轉無一印在握﹐眞事理之不解﹐不知國朝當時所以吝於一印之故矣。

黃翼升欲鈔禦賜書

光緒中葉﹐長江水師提督湘鄕黃武愼公翼升﹐與先文莊公相善﹐聞先文莊公於光緒�年欽賜《欽定剿平粵匪方略》四百廿卷﹑《欽定剿平撚匪方略》三百廿卷﹑穆宗毅皇帝禦制《詩全集》六卷﹑《文全集》十卷三書﹐不勝欣慕﹐時欲向先文莊公借看借鈔。先文莊公告以「此系欽賜之書﹐不能贈人。不然﹐公如好之﹐卽可奉讓」云云。然𨿽屢言借鈔﹐終未向我家來取﹐未知何意。武愼𨿽以軍功出身﹐而篤好風雅﹐畱心典籍﹐亦升平之盛事﹐豈易得之於武夫哉﹗

彭玉麐親筆手札

衡陽彭剛直公玉麟﹐生平與人函牘﹐均屬自書。所用信紙﹐並非八行等紙﹐系當時下官遞履歷後余之紅紙﹐裁之約似八行寬。先文莊公編《錦鱗前集》﹐中有剛直函十餘封﹐卽是如此。其字迹骨梗﹐想見其气節嶙峋﹐不隨流俗。長洲朱仲我孝廉孔彰《咸豐以來功臣別傳》中﹐言海內藏其函訊者﹐皆剛直親筆云云﹐洵不誣也。

黃體芳出試題寓意

光緒�年﹐瑞安黃漱蘭銀臺體芳﹐官�部�侍郎。以參劾合肥李文忠公鴻章﹐請以湘鄕曾惠敏公紀澤繼任直督﹐奉旨申斥﹐旋經部議﹐降�級調用﹐惠敏旋卽補授銀臺原缺。未幾﹐出任江蘇學政﹐頗以風節著。性好飲﹐其公事圖章﹐爲「醉仙過目」四字。其出棚開考某某府屬數縣﹐所出試題﹐頗爲當時人注意。有曰《老彭》﹐曰《是社稷之臣也》﹐曰《顧左》﹐曰������曰《曾是》﹐曰������曰《有李》﹐曰《國人皆曰可殺》﹐以當時數功臣姓嵌入﹐實頗見巧思。時有補一歲考者﹐題曰《不貳過》﹐貳次者曰《不待三》﹐三則曰《吾以汝爲死矣》。某生欲得壽榜﹐多塡年歲﹐例須入學﹐則批云「文在題外﹐字在格外﹐年在�拾外﹐本學院不忍置之度外。」云云。蘇人背後皆呼爲黃矮子。據江都徐蟄叟廣文師言﹐粵撚匪平後﹐任江蘇學政﹐眞能獘絕風淸者﹐只有宗室溥玉岑尙書良。尙書考試﹐論字不論文﹐然確無獘竇﹐士林亦悅服無異言﹐銀臺僅以風節著耳。

犯人越獄案委過典史

國朝定例﹕凡各省犯人越獄之案﹐州縣及典史處分甚重。同光以來﹐每見督撫奏報此案﹐均言知縣先期因公進省﹐成爲印板文章。其實因公者何事﹐迄無一人爲之言明﹐粉飾可笑。典史實爲守獄官﹐無論如何﹐自應革職。聞因代人受過﹐知縣必與以津貼﹐買山有資﹐勝於作典史多矣。

劉坤一求雨逸事

江西人民﹐最重許眞人﹐廟祀甚隆﹐凡禱雨求晴﹐皆於是乎在。同治�年﹐新寧劉忠誠公坤一任贛撫﹐時先文莊公任藩司﹐兩次求雨未得﹐復來三次求雨。市人羣聚於廟之左右﹐於忠誠將入廟時哄然嘩笑。意謂忠誠求雨之心未誠﹐不能上格天心﹐立沛甘霖。實亦歷來有此惡習﹐並非獨施於忠誠爲然也。忠誠入內坐定後﹐忽向同來司道各官問曰「許眞人廟正廳何以用黃瓦﹖」先文莊公答謂﹕「但不知當時何人﹐造廟時如此﹐想亦不能踰於國家定制。」忠誠言「禱雨至今未降﹐必揭去其黃瓦方可。」大眾聞而愕然。忠誠徐謂﹕「我求雨不得﹐市人笑我。」指神主謂﹕「他不降雨﹐罪過不更大乎。」大眾始恍然忠誠所言﹐乃有爲而發也。

明戴羲史鈔

明��戴����羲﹐有《史鈔》壹編﹐從未見諸家書目著錄。余亦未睹全編﹐僅購得《五代史鈔》四卷﹐捲端刊「史鈔貳百柒拾柒至貳百捌拾」﹐云云﹐全書想上起《史》《漢》﹐下迄元代﹐卷數已不可考。自題「明後學戴羲摘摷五代史文鈔」﹐卷中亦無刊本年月﹐以字迹考之﹐當在明中葉時也。

論涇川詩話

涇縣趙環石明府知希﹐撰《涇川詩話》三卷﹐涇縣趙紹祖等﹐刊入《涇川叢書》中。閱至終篇﹐覺其中殊少佳句﹐供人愛玩者。夫論詩拘於一縣﹐自難出色當行﹐固事理所恆有﹐亦可謂不善用其所短矣。據其侄孫����紹祖跋言﹐明府尙撰有《環石詩鈔》八卷﹐已刊以行世﹐云云。余𨿽未見其詩﹐以所撰詩話體例推之﹐其詩亦斷難傳世也。

傳書堂善本書目

烏程蔣孟蘋學部汝藻﹐亦近代藏書大家﹐海寧王忠愨公國維撰《傳書堂記》﹐見於������余已節錄其語﹐入於《藏書紀事詩補遺》中。撰有《傳書堂善本書目》十二卷﹐余於書肆中見有鈔本四冊﹐字迹甚工整﹐以議價未合而罷。未幾﹐於他肆復見似此者數部﹐心訝之。後詢知爲有某某﹐專鈔此書目出售﹐斯亦異矣。

論使西紀程

湘陰郭筠仙侍郎嵩燾﹐於光緒二年﹐奉旨出使英﹑法﹑意﹑比四國大臣﹐撰《使西紀程》二卷。文筆頗雅馴﹐鉛﹑石印本甚多﹐其中議論﹐大半主西奴中。書初出﹐輿論大嘩﹐賢士大夫更謂其欲廢孔孟之道﹐以從天主耶穌。𨿽指斥不無太過﹐亦侍郎有以自取。凡人一生﹐不能無善惡﹐一國亦如是。若一槪盲從﹐坐視數千年歷代聖賢相傳之良法美徳廢棄而不屑道﹐揣之事理﹐能乎不能﹐豈侍郎未之思乎﹗

孝欽顯皇后諭教案須持平

光緒初年﹐先文莊公任贛撫時﹐南昌省城內尙無教堂﹐不過各國教士時相往來耳。及����月﹐先文莊公述職﹐入都陛見﹐孝欽顯皇后垂問﹐江西有無教案。先文莊公力陳教民平日欺壓平民之害﹐地方官又每多庇平民。慈聖諭謂﹐總要持平云云﹐言之又言﹐大有諄諄告誡之意。大抵教民驕橫﹐始於光緒中葉。初年吏治澄淸﹐大小職官﹐尙知自愛﹐決不敢以媚教甘冒不韙。求之後世﹐不可得矣。

傳習所講習所所始

桐城吳摯甫京卿汝綸﹐撰《東遊叢錄四種》﹐迹其精華﹐爲《文部講論》一種最善﹐然已不及後人譯述之詳備。光緒庚子後﹐各省所開傳習所﹑講習所等名目﹐皆沿《東遊叢錄》而起。名人撰述﹐足以轉移風气如此。

晉楊盛與陶潛同節

《南史》云「楊盛聞晉亡﹐不攺義熙年號﹐曰﹕『吾老矣﹐終爲晉臣。』」云云。聲木謹案﹕世共知晉柴桑陶靖節所著文章皆題其年月﹐義熙以前﹐則書晉代年號﹐自劉裕篡晉﹐惟書甲子﹐久爲千古所敬仰。而不知同時有楊盛事﹐勁節髙風﹐與靖節堪稱一時瑜亮。其生平視依艸附木之輩﹐眞如螻蟻之處於混中﹐何其偉歟﹗

曾國藩論七律

湘鄕曾文正公國藩﹐致��張海門學使金鏞書云「嘗聞友人言﹕七律當以義山之綿麗並遺山之激越﹐始是一奇。聞者多以爲難。」云云。語見學使自編《瀟湘風雨錄》二卷﹐咸豐七年九月﹐長沙學院自刊本。聲木謹案﹕文正論詩文之語﹐皆能深入古人閫奧﹐此論亦學詩者之要訣也。

五筆卷九

論鄧艾黨姦伐惡

宗室考試

昌瑞山陵寢

論孱守齋五年譜

方苞等以執禮致悔

山東官書局書目

李家瑞論聲調譜

吳偉業臨終詞

湯紀尙論兩家文

王樹棻文莫二字意義

旅店壁題詩多托名婦女

左宗棠爲王徳榜求缺事

楊峴論袁枚詩

仁宗睿皇帝論晉文公

左宗棠賞三品京堂前後事

論書目分類

翁同龢兩代帝師

補晉書藝文志仍有一家

撰述名鷇音三人

萇楚齋五筆卷九

廬江劉聲木十枝撰

論鄧艾黨姦伐惡

新城王文簡公士禎《香祖筆記》云「康熙丙子﹐余以祭告使秦蜀。過劍州之南門外﹐有小廟一區﹐方攺作。問之﹐曰鄧艾廟也。余謂﹕『不祀姜伯約﹐反祀鄧艾﹐於義悖矣。乃從來有司無昌言毀之者﹐何也﹖』欲賦詩正之﹐未果。後見唐人唐彥謙一詩云﹕『昭烈遺黎死尙羞﹐揮刀斫石恨譙周。如何千載畱遺廟﹐血食巴山伴武侯﹖』已先我而言之矣。以此見三代之直不泯。」又《古夫於亭雜錄》云「四川劍州有小廟祀鄧艾﹐今欲告州守廢之而未果﹐追賦一詩云﹕『申屠曾毀曹瞞廟﹐常侍還焚董卓祠。劍閣至今思伯約﹐蜀巫翻賽棘陽兒。』後閱唐彥謙詩云﹕『昭烈遺黎死尙羞﹐揮刀斫石恨譙周。如何千載畱遺廟﹐血食巴山伴武侯﹖』三代之直﹐古今人所見略同也。」又《分甘餘話》云「蜀劍州西郭有小廟祀鄧艾﹐余賦絕句示州人云﹕『申屠曾毀曹瞞廟﹐常侍還焚董卓祠。劍閣至今思伯約﹐蜀巫翻賽棘陽兒。』明時有官陰平者﹐立一碑於道左﹐大書曰『鄧艾入蜀路』。見者笑之﹐碎其石。今之立廟﹐得無類是耶。」云云。聲木謹案﹕文簡所論甚卓﹐一見再見﹐具徵深惡痛絕﹐本好善惡惡之心﹐定千古之公是非。《左傳》云「聰明正直之謂神」﹐鄧艾決非正人﹐焉有廟祀之禮。考鄧艾滅蜀爲蜀漢炎興元年﹐卽曹魏景元四年。艾仕魏至安西將軍﹐目睹司馬師自爲大將軍﹐殺中書令李丰及太常夏侯元﹑光祿大夫張緝﹐並廢其主曹芳及皇后張氏﹐司馬昭自爲大將軍﹑錄尙書事﹐及都督相國﹐封晉王﹐加九錫﹐奏事不名﹐假黃鉞﹐服衮冕赤舄﹐並弒其主曹髦﹐未聞出一言諫阻及起兵討賊﹐乃黨姦伐惡﹐爲虎作倀﹐甘心從逆﹐拜官曹魏﹐感恩晉室﹐爲之戮力效死。其心迹事實﹐無一不類荀彧﹑荀攸諸人﹐𨿽未嘗無智略﹐實爲小人之尢﹐以才濟惡﹐罪不容誅者也。其入蜀滅漢﹐試問爲曹魏乎﹖爲司馬晉乎﹖此不待智者而後知之也。以艾之惡﹐未能聲罪加戮﹐明正典刑﹐實爲生於亂世﹐幸逃法网。後人以其父子無故爲衛瓘斬於綿竹之西﹐死不以罪﹐遂憐之。樊建本蜀漢故臣﹐於晉泰始九年﹐猶爲艾鳴冤於晉武帝﹐眞人類中之毫無心肝者。

宗室考試

國朝宗室﹐自嘉慶四年﹐始恩準考試。至光緒十三年六月﹐宗室瑞睦庵��聯﹐以將及九十年正科﹑恩榜﹑鄕﹑會已八十科﹐題名錄向無刊本﹐乃編輯《宗室貢舉備考》二卷﹐淸蔭堂京師自刊本。聲木謹案﹕��編輯此書﹐體例甚善﹐實可爲考核之用。其卷首云「康熙三十六年﹐諭宗室子弟﹐有能力學屬文﹐應一體應試﹐編號取中。於三十八年己卯科鄕試一次﹐旋卽停止。乾隆九年﹐宗人府議準﹐請欽命大臣﹐合試左右翼學生。凡本年考取一二等﹐及往年考取一等﹐並在家肄業願觀光者﹐咸準與考。拔取佳捲﹐進呈禦覽﹐恭候欽定名次。由府引見﹐以會試中式注冊竣。禮部會試之年﹐習翻譯者﹐與八旗翻譯貢士同引見﹐賜進士﹐以府屬額外主事用。習漢文者﹐與天下貢士同殿試﹐賜進士甲第有差。十七年奉旨停止。」云云。是康熙﹑乾隆兩朝﹐宗室亦曾舉行鄕會試﹐特未能如嘉慶四年以後﹐與天下士子同例鄕會試。仁宗睿皇帝此例﹐殊足以平宗室與滿漢之意見。若果能事事早行革除﹐眞我國家億萬年有道之長基﹐焉有宣統辛亥之變﹗

昌瑞山陵寢

乾隆六年七月﹐署理直隸馬蘭口總兵官印務﹑鑲黃旗滿洲﹑副都統﹑世襲云騎尉﹑降一級畱任布蘭泰﹐纂輯《昌瑞山萬年統志》八卷﹐進呈禦覽﹐奉朱批﹕「知道了﹐然亦只可藏之汝衙門而已。欽此。」云云。聲木謹案﹕原書奉旨未刊﹐髙宗純皇帝未嘗無深意存焉。蓋恐流傳後世﹐異代按圖索驥﹐不須用導引之人﹐卽可發掘陵寢。書𨿽八卷﹐八卷分上下卷﹐實九卷。余見一本﹐系後人傳鈔本﹐非當日進呈原本。前有布總戎自序﹐略謂昌瑞山東接遵化﹐西達薊州﹐北通密雲﹐南通玉田諸縣。其曰孝陵﹐實世祖章皇帝寶城。孝陵之東曰孝東陵﹐實孝惠章皇后寶城。孝東陵之東曰景陵﹐實聖祖仁皇帝﹑孝恭仁皇后寶城。孝陵之南曰昭西陵﹐實爲孝莊文皇后寶城﹐云云。余略撮其大略於此。

論孱守齋五年譜

嘉定錢曉徵宮詹大昕博極羣書﹐撰述宏富﹐疑若可無異議矣。余見其所撰南宋鄱陽洪文惠公適及其弟文敏公邁﹑山陰陸務觀待制遊﹑鄞縣王伯厚尙書應麟﹑明太倉王元美尙書世貞五家年譜﹐已刊入《潛研堂全集》中。嘉慶八年二月﹐受業弟子嘉定李��方伯賡蕓﹐取二洪及陸年譜﹐刊於嘉興府署。十二年四月﹐復增入二王年譜﹐編爲《孱守齋所編年譜五種》﹐重爲刊行﹐時宮詹已卒矣。目錄已錄入《再續補匯刊書目》中。聲木謹案﹕宮詹所編五種年譜甚爲弇陋﹐不似他種之博洽﹐必系當時隨意編輯﹐未及搜羅完備﹐實未成書。門弟子過珍手澤﹐爲之刊行﹐可謂不善用其短矣。陸待制年譜於唐氏事一言不及﹐猶可曰爲賢者諱過。然旣已爲賢者諱過矣﹐又何必於六十八歲下注云「是歲偶過禹迹寺南沈氏園。四十年前﹐嘗題小詞壁間﹐今園已易主﹐刻小闋於石﹐讀之悵然。有『林亭感舊空回首﹐泉路憑誰說斷腸』之句。」又於七十五歲下注云「春日作《沈園》詩﹐有『夢斷香消四十年』之句。」又於八十一歲下注云「十二月二日夜﹐夢遊沈氏園亭﹐有『玉骨久成泉下土﹐墨痕猶鎖壁間塵』之句。」云云。待制全集中﹐𨿽有﹝此﹞等詩﹐旣爲賢者諱過﹐誠不如一並去之之爲得也。

方苞等以執禮致悔

吳江柳子屏茂才以蕃﹐撰《亡妻黃孺人權厝志銘》中有云「當是時﹐內而家室門戶之憂﹐外而干戈寇盜之警﹐以惴惴不保之日﹐而重之以艱阨不可堪之境﹐𨿽知孺人之疾﹐又何暇一日稍爲之力哉﹐而孺人亦竟死矣。死之日﹐吾母哭之慟﹐餘情不自節﹐亦哭過哀﹐而實不自知其哀也。昔望溪方氏﹐爲其夫人哀詞﹐謂以執義之過而致悔。方氏嚴於治禮﹐其以義抑情固宜﹐而猶惻然動其事後之感。乃餘獨以處境之絀﹐而終之以無窮之悔﹐不亦重可愧與。」云云。文見《食古齋文錄》及其從父蒔葊廣文兆燻撰《分湖柳氏重修家譜》中。聲木謹案﹕茂才文詞旨哀悔﹐不忍卒讀。桐城方望溪侍郎苞﹐以執禮太過致悔﹐茂才以境絀致悔﹐同一致悔﹐而不諱言其致悔之由﹐誠君子之用心也。侍郎《望溪文集》中﹐有《亡妻蔡氏哀詞》﹐瑣瑣敍述﹐足以見其致悔之深﹐而終之以云「甚矣治性與情之難也」之語﹐亦侍郎讀書學道數十年有得之言﹐始能親切有味如此﹐令後人增伉儷之情不少﹐洵有功世道之文矣。

山東官書局書目

同治�年﹐湘鄕曾文正公國藩﹐削平粵逆亂後﹐振興文教﹐不遺餘力﹐於江南五省設立官書局﹐翻刻有用經籍﹐流播士林。日本����稱爲文化之最善設施。世人但知江南五省有官書局﹐而不知山東亦於是時設立山東書局﹐刊有《禦纂孝經》《禦注孝經》《禦纂孝經集注》《周易本義》《春秋左傳》《春秋大事表》《孔氏說經稿》《孟子要略》《通鑑綱目》初二三四編﹑《三遷志》《名臣言行錄》《越人三不朽籌濟編》《耕田圖考》《荒政輯要》《蠶桑粹編》《農政全書》《明刑管見錄》《制服成誦編》《洗冤錄詳議》《文廟從祀位次考》《山東考古錄》《讀書分年日程》《小學集注》《小學韻語》《人譜》《教育語》《經驗良方》《痘疾芻言》《痘疹定論》《蒿葊集》《楊園集》《汪龍莊遺書》《胡文忠公集》《止止堂集》《古文辧體》諸書。後來板歸山東圖書館﹐其目曾見於第一期年刊。同治十一年﹐平遠丁文誠公寶楨﹐任山東巡撫時﹐曾以《十三經讀本》發局開雕。當時書板皆藏於尙志堂書院內﹐惟每經後皆有校勘記﹐另刊一本附後﹐體例甚善。至乙丑十二月﹐��張����宗昌重爲印行﹐並序云「教科成編而《六經》微﹐旁行爲書而國文廢﹐國勢不張﹐文化亦靡能自信。致今日廢經說倡﹐惟人是從﹐良足悲也。反之者又蔑棄儒先傳注﹐糅雜外教﹐附會新異﹐張瞽說以便其私﹐則侮經之禍亦與廢經等。今且無暇與廢經者辧﹐而亟欲存經﹐並無暇與侮經者辧﹐而亟欲爲經存注。抱殘守缺﹐無使散佚於今日﹐以待後學存中國耳﹐豈徒與陋儒時髦爭是非哉﹗宗昌蒞魯﹐飭各學校增課讀經﹐而講師寥落﹐尋常讀本﹐坊間已艱於購覓。習尙變而舊籍湮﹐毀棄且更甚於秦火﹐失今不圖﹐異日山巖屋壁之藏﹐容可冀乎﹗因檢圖書館所存前淸丁文誠公撫魯時校刊之《十三經》板﹐重付楮印﹐分發各學校﹐俾師生講讀﹐有所遵循。書中校正尙鮮脫誤﹐批注悉采通行﹐取便誦習﹐俾識途軌。至於經義閎深﹐傳注浩博﹐漢宋師法具存﹐淸儒考證尢密﹐好學深思者任自爲之﹐而非可恃此以自畫也。淸季發撚初平﹐圖書半毀﹐當局者已汲汲於此。今之事變更亟於前﹐齊魯多儒﹐秦漢之際﹐諸經賴之以傳﹐孔鮒﹑伏勝之流風﹐尙有未沫者乎﹐蓋跂予望之矣。」云云。聲木謹案﹕文誠任魯撫時﹐踵江南五省官書局之例﹐亦創設山東書局﹐誠爲盛事。獨惜當時絀於經費﹐刊印經史甚少﹐其未能與五省鼎立﹐或以是故。其刊書目錄及《十三經》目錄﹐余已錄入《再續補匯刻書目》中。至乙丑十二月﹐張氏重爲印行﹐發各學校誦讀﹐實爲善政。其自序尢爲通論﹐永宜家諭戶曉﹐故備錄之。

李家瑞論聲調譜

侯官李香蘋��家瑞《停雲閣詩話》云「趙秋谷先生《聲調譜》最忌古詩律句﹐今試從漢魏以後詩考之﹐如《古詩十九首﹟西北有髙樓篇》云「誰能爲此曲﹐毋乃杞梁妻」﹐蘇武《骨肉緣﹟枝葉篇》云「鹿鳴思野艸﹐可以諭嘉賓」﹐《畱別妻篇》云「徵夫懷遠道﹐起視夜何其」﹐辛延年《羽林郎篇》云「長袖連理帶﹐廣袖合歡裾」﹐張若虛《春江花月夜篇》云「流波將月去﹐潮水帶星來」﹐若《木蘭詞》「萬里赴戎機」以下四句﹐則諧和中節﹐雅近律體﹐徐庾以後更不必言﹐可知古詩當看其气體如何﹐若篇中渾灝宕逸﹐𨿽閒用律句﹐正所不礙也。」云云。聲木謹案﹕益都趙秋谷宮贊執信撰《聲調譜》一卷﹐篇頁至少﹐原備人舉一反三之用﹐然聲調實未易言﹐隅反者亦不多見。余故見諸書中有言《聲調譜》者﹐鈔錄其語於《隨筆》中﹐余𨿽不能詩﹐或可爲他人研索之助耳。

吳偉業臨終詞

太倉吳梅村祭酒偉業《梅村集》中﹐有《詩餘》一卷﹐最末爲《病中有感調寄賀新郎》﹐云「萬事催華發。論龔生天年竟夭﹐髙名難沒。吾病難將醫藥治﹐耿耿胸中熱血﹐待灑向西風殘月。剖卻心肝今置地﹐問華陀﹐解我腸千結。追往事﹐倍淒咽。故人慷慨多奇節。爲當年沈吟不斷﹐艸間偸活。艾炙眉頭瓜噴鼻。今日須難決絕。早患苦重來千疊。脫屣妻孥非易事﹐竟一錢不值何須說。人世事﹐幾完缺。」云云。聲木謹案﹕此詞爲祭酒絕筆。後人因其語皆悔恨﹐屢見於記載﹐成爲悔事兩朝之故實﹐但人多載其後段。余因閱《吳梅村先生編年詩集》箋注本﹐故錄之。《編年詩集箋注》十二卷﹐爲太倉程穆衡迓亭原箋﹐楊學沆匏堂補注。後附《詩餘》一卷﹐爲程氏一人所箋。復附《梅村詩話》一卷﹑《詩詞補鈔》一卷。後有嘉善戴松門��光曾跋﹐中有云「原集分體﹐此則編年﹐一善也。靳氏注應詳者多略﹐此則詳簡得宜﹐二善也。靳氏書晚出﹐且竊取他人語附會之﹐此箋成於康熙戊午﹐去梅村時未遠﹐又同裏﹐見聞多確﹐三善也。」云云。竊謂黎城靳價人太守榮藩撰《吳詩集覽》廿卷﹑《談藪》一卷﹐句疏字釋﹐極爲精鑿﹐𨿽小有罅漏﹐無傷大體﹐而戴氏謂其且竊取他人語附會之﹐恐未必然也。綿州李��觀察調元《雨村詩話》云「黎城靳榮藩菉溪﹐字價人﹐有吳梅村詩箋﹐名《集覽》﹐博引羣書﹐最爲賅核。」云云。余意以觀察之言爲允。

湯紀尙論兩家文

蕭山湯����紀尙《書魯絜非先生文後》云「余讀絜非先生文﹐喜其稱心而言﹐於空曲交會中﹐皆天理所融﹐獨得古聖仁賢深微之指﹐以爲非篤於倫理﹐有中心憯怛之誠者﹐莫能爲也。當是時﹐建寧朱梅崖以古文擅盛譽﹐先生往受學﹐盡得爲文義法。嗣又渡江謁姚先生﹐反復講論﹐文益衝夷簡易﹐望而知爲徳士之言。夫自古善爲文者﹐必有性情獨造之境﹐資其性情所獨造﹐而養之以至正﹐不使偏且雜﹐以是知文章之境﹐極於雄奇萬變﹐而皆有所止﹐而惟道徳之養人爲無窮也。自先生以古文教後學﹐承其業者﹐有甥陳侍郎用光﹑族弟進士繽﹑三子嗣光﹐而新城遂以古文顯。然非建寧桐城諸老相反復切劘﹐烏能成就卓卓如是乎。予又以嘆士苟有志學問之途﹐無師友淵源而冥心自用﹐無大小皆不成也。用發斯詣﹐以審擇術。」又《書梅伯言文集後》云「上元梅伯言先生文體出歐陽﹐余喜其淸夷往復﹐獨深於性情之際﹐若明淸醆酒之涗而成其味焉﹐不獨能載惜翁之流風遺韻也。余錄其精美者爲一集﹐而刊削晚年酬酢之作什之玖。嗚呼﹗國朝文至桐城始軌於正﹐然學者守成法如積矩﹐末流之失﹐爲支爲敝爲窳﹐言之從同同爾。昌黎云﹕無慕乎速成﹐無誘於勢利。凡文始盛而終衰者﹐率病是耳。然則學焉而急於求知﹐世不知而自沮焉﹐吾知其必無實得矣。」云云。文見《盤薖文甲﹝集﹞》。聲木謹案﹕魯明府﹑梅郎中學誼﹐均已見余《桐城文學淵源考》。��所謂兩家文﹐甚爲確鑿。其謂自古善爲文者﹐必有性情獨造之境﹐又謂士苟有志於學問之途﹐無師友淵源而冥心自用﹐無大小皆不成也云云﹐尢屬探微之論。郎中《柏梘山房集》流行頗廣﹐幾於學人皆知有梅郎中矣。明府撰《山木居士集》十二卷﹑《外集》二卷﹐附《魯賓之文鈔》一卷﹑《魯習之文鈔》一卷。𨿽有道光十一年七月﹐門人新城陳碩士侍郎用光刊寫字本﹐又十四年孟秋﹐侍郎福州學院原刊修補本﹐又己未��侄曾孫培元排印本﹐余已分錄於《萇楚齋書目》及《寶鑑樓架上書目》中﹐刊印𨿽久﹐流行甚罕﹐豈眞如道州何子貞太史紹基所云﹐傳不傳又是一事耶。

王樹棻文莫二字意義

鄞縣陳余山明府僅﹐撰《文莫書屋詹詹言》二卷﹑《附》一卷﹐道光乙巳仲冬﹐繼雅堂自刊本。聲木謹案﹕明府以「文莫」名書屋﹐與新城王晉卿方伯樹棻同意﹐方伯有《答門人》書云「承詢文莫之誼﹐蓋少所見﹐多所怪也。楊愼《丹鉛錄》引晉欒肇《論語駁》曰﹕『燕齊謂勉彊爲文莫。』寶應劉臺拱云﹕『文莫者﹐行仁義也。躬行君子﹐由仁義行也。』顏齋之誼﹐卽取諸此。《說文》﹕『忞﹐彊也。從心文聲﹐讀若旻。』《玉篇》﹕『忞﹐自勉彊也。』《說文》﹕『慔﹐勉也。從心莫聲。』《爾雅﹟釋訓》﹕『慔慔﹐勉也。』文莫蓋忞慔之借字。《廣雅﹟釋詁》曰﹕『文﹐勉也。』《淮南﹟繆稱訓》曰『猶未之莫與』﹐髙誘注云﹕『莫﹐勉之也。』文莫古訓蓋如此。古讀文如門﹐《水經注﹟漢水篇》﹐文水卽門水也。《漢書﹟髙帝紀》『亡諸身帥閩中兵』﹐如淳曰『閩音緡』﹐應劭曰『音文飾之文』。文借爲亹﹐故《爾雅﹟釋詁》曰﹕『亹亹﹐蠠沒﹐勉也。』阮文達謂﹕『亹讀若鳧鷖在亹之亹﹐音門。』《釋文》云﹕『亹字或作亹。』門美聲﹝都﹞﹝轉﹞﹐故亹又讀爲美。《詩》『亹亹文王』﹐『亹亹申伯』﹐《毛傳》《鄭箋》俱云『勉也』。亹字又作旼。《大戴禮﹟五帝徳篇》云『亹亹穆穆』﹐《文選﹟封禪文》作『旼旼穆穆』。亦忞之假借﹐經典又通借作暋。《書﹟立政篇》『在受徳暋』﹐《說文》引作『在受﹝法﹞﹝徳﹞忞』。又通閔。《說文》引《書》『暋不畏死』﹐《孟子》引作『閔不畏死』。《漢書谷永傳》集注云﹕『閔免猶黽勉也。』《儒行》注云﹕『閔或爲文。』旼﹑暋﹑閔皆從文得聲﹐故通借如此。文莫二字﹐一聲相轉﹐故《易系詞》鄭注云『亹亹﹐沒沒也』﹐亹沒卽文莫也。文莫與蠠沒﹑黽勉皆同聲﹐故郭注云﹕『蠠沒猶黽勉。』《詩》『黽勉同心』﹐《文選》注引《韓詩》作『密勿同心』。勿毋音義同。《曲禮》『無不敬』﹐《釋文》云﹕『古文言毋﹐猶今人言莫也。』莫毋同音﹐故莫莫重文借爲勿勿。《禮﹟禮器》『勿勿乎其欲其饗之也』﹐《大戴禮﹟曾子立事篇》『君子守此勿勿也』﹐鄭注盧﹝注﹞皆云『勿勿猶勉勉也』﹐蓋本《爾雅》『慔慔﹐勉也』爲訓。『慔慔』卽釋《詩﹟楚茨篇》之『君婦莫莫』﹐此三家異文字。《方言》云﹕『侔莫﹐彊也。北燕之外郊﹐凡勞而相勉﹐若言努力者﹐謂之侔莫。』分言之則曰莫﹐合言之則曰侔莫矣。莫又轉爲懋﹐又轉爲孟﹐又轉爲穆﹐又轉爲明﹐皆以聲爲義﹐故經典通用也。夫子曰﹕『我非生而知之者﹐好古敏以求之者也。』與此章一﹝義﹞﹝意﹞。敏當讀如人道敏政之敏。鄭注云﹕『敏猶勉也。』敏文同聲﹐敏莫聲轉﹐其義一也。聖人以好學自居﹐以生安自謝﹐蓋自﹝得﹞﹝道﹞一生所得﹐並以好學勉人之﹝義﹞﹝意﹞。聖門弟子眾矣﹐而夫子之對哀公﹐獨稱顏氏子爲好學﹐甚矣﹗好學之難也。僕故以此自勉﹐庶幾觸目﹝驚﹞﹝警﹞心焉爾。」云云。文見《陶廬箋牘》。據方伯所云「文莫」二字義蘊甚深﹐明府當日以此名齋﹐用意與方伯略同。方伯撰《文莫室詩箋》八卷﹑《詩集》八卷﹑《詩續集》十卷﹐皆以「文莫室」三字冠首。其它行誼與撰述﹐已詳見余《桐城文學淵源考》及《撰述考》中﹐玆不贅及。

旅店壁題詩多托名婦女

有人於靑齊旅店﹐見壁上維揚女子題詩﹐情詞淒婉﹐低徊欲絕。閱自跋語﹐知其爲遇人不淑﹐流落天涯者。其書法亦美﹐遂鈔錄之。過數驛﹐適遇故人﹐偶談及此﹐故人問詩工否。其人贊云「絕佳﹐但未知貌何如耳。」故人自捋其須﹐曰「與僕相似」。其人不解﹐再三詰之﹐乃知卽翁所作﹐特嫁名耳。其人拍案大噱﹐謂爲匪夷所思。可知向來叢書脞說﹐所載某某事﹐多半蜃樓海市。有癡書生﹐堅信其說﹐至於幻惑﹐結成心疾﹐惜不能徧以此事告之﹐云云。語見侯官李香莘��家瑞《停雲閣詩話》。聲木謹案﹕烏程範聲山��鍇《花笑庼雜筆》云「曩傳成都施鬻﹐有匄婦題詩於壁云﹕『彈鋏慚非彼丈夫﹐計窮井冷思模糊。已云不食連朝夕﹐難棄餘生薄舅姑。破紙羞遮愁面目﹐饑兒嗁曳敝衣襦。同人擁擠誰憐拙﹐饘鬻懷玆徳一盂。』又相傳洛陽旅店﹐有女史二人題壁詩﹐款作琴僊﹑素馨﹐莫知名氏也。琴僊詩云﹕『何曾有夢到天涯﹐十二巫山鎖妾家。一綫寒云收曉月﹐半窗香雪落梅花。冰肌乍減涼偏覺﹐睡眼才開淚便遮。愁壓錦茵眠不穩﹐起來彊理鬢兒斜。』素馨次韻云﹕『乍經飄泊卽天涯﹐似妾偏愁更有家。萬種依人輕若絮﹐一生薄命蹇於花。三千弱水迢迢隔﹐十二巫山面面遮。惆悵鶬庚何處覓﹐背人偸拭淚橫斜。』又傳有沈香鋪女史黃湘蓉題壁詩﹕『臘日將殘歲漸新﹐行權靑帝爲誰春。無情柳眼偏窺我﹐得意梅花欲傲人。自惜纖腰今更瘦﹐可憐幻夢屢疑眞。曉來收拾妝初罷﹐彊畫雙蛾半未勻。』余昔遊蜀﹐同人頗艷誦之。余謂好事少年﹐往往托名女史題壁﹐以其易於流傳耳。若沈香鋪詩﹐乃閨中雜作﹐決非題於旅店之壁者﹐細諷者可了了明白﹐不待言也。」云云。古今女子題壁﹐全屬佻達少年好事成性﹐僞作欺人﹐已屢見前人記載。惜當時未錄副﹐以致無可蹤迹﹐玆姑錄兩家以證明之。實則名氏旣幻﹐詩亦多惡劣﹐見者每艷稱之﹐未諭其旨。湘鄕楊重子��鈞《艸堂之靈》云「中國女子﹐事事優於男子。」卽此一端﹐已足見之矣。

左宗棠爲王徳榜求缺事

光緒�年�月﹐湘陰左文襄公宗棠入都陛見﹐於請訓時﹐泥首於孝欽顯皇後座前﹐奏云「臣有部曲王徳榜﹐卓著戰功﹐久置閒散﹐叩乞天恩﹐懇求賞以一缺。」云云。慈聖頷之。未幾﹐湖北藩司出缺﹐樞臣擬以合肥蒯蔗農方伯徳模請補。方伯與髙陽李文正公鴻藻爲����科同年﹐請補鄂藩﹐實文正主政擬上。慈聖諭云「日前左宗棠於請訓時﹐曾爲王徳榜求缺﹐此缺卽可與王徳榜。」文正卽奏云「王徳榜軍務出身﹐現在浙江正有黃金滿之事﹐可命其隨同劉﹝��﹞﹝秉璋﹞到浙江﹐辦完黃金滿之事﹐再予以實缺﹐如何﹖」慈聖聞奏甚是之﹐並諭「叫他再立點功也好」﹐云云。卽奉上諭﹕「王徳榜交浙江巡撫劉﹝��﹞﹝秉璋﹞差遣委用﹐欽此。」先文莊公於八年十二月﹐已奉旨簡授浙江巡撫﹐尙未出京﹐見上諭﹐不勝詫異﹐往晤吳縣潘文勤公祖蔭﹐文勤因以細情相告。出都至天津﹐晤合肥李文忠公鴻章﹐詢以到任後﹐何以處置王方伯。文忠謂﹕「遇有藩臬兩司缺出﹐以之請署﹐再看如何。」方伯旣未得缺﹐仍由文襄調去﹐並未到浙省當差。遲至十六年�月﹐始簡貴州布政使。十九年�月﹐卽卒於官。或有謂其因忿致疾者﹐竊恐未必然也。

楊峴論袁枚詩

歸安楊見山太守峴《與友論詩書》云「自隨園派出﹐不學之徒爭以詩名﹐誠如足下之言﹐不獨足下醜之﹐不佞亦醜之。然僅以一二不可識之字﹐不可解之句﹐矜爲奇創﹐則亦非也。古人奇字奇句﹐皆讀破古書﹐自然流露﹐非勉彊爲之也。勉彊爲之﹐與﹝面﹞﹝世﹞之戴假面趨利機者﹐有以異乎﹖無以異也。夫泰山出云﹐不崇朝而雨天下。有登泰山者﹐囊云而歸﹐鍵戶塞竇﹐解囊放云﹐云逢逢滿室﹐囊罄云亦滅矣。此無他﹐非其本有也。不佞十餘歲卽喜爲詩﹐隨作隨輟﹐求似隨園而不可得﹐而況上於隨園者乎﹗繼自今非周秦兩漢之書不讀﹐讀之旣久﹐或汩汩乎其來。少陵所謂下筆如有神﹐竊所欣願。足下儻有以益不佞﹐質告無隱。」云云。文見《遲鴻軒文棄》。聲木謹案﹕太守論罕譬曲諭﹐頗足發人深省﹐惟論錢塘袁簡齋明府枚詩集﹐未免太過。不學之徒﹐爭以詩名﹐乃隨園詩派流獘所至﹐非明府教人不學也。吳江郭祥伯茂才麐﹐謂明府評點《全唐詩》《文》三周﹐圈點評語狼籍行間﹐見於《靈芬館詩話》。明府宦成身退﹐自己尙好學如此﹐豈有教人不學而能詩之理。此所謂紂之不善﹐不如是之甚也。

仁宗睿皇帝論晉文公

仁宗睿皇帝禦制《味余書屋隨筆》云「晉獻公旣歿﹐裏﹛坕﹣土﹢十﹜意在文公﹐遂糾徒作亂﹐殺其君之二子。當是時﹐夷吾乘亂賂秦以求立﹐誅戮裏﹛坕﹣土﹢十﹜﹐閉糴背約﹐致韓之敗。而重耳不肯因以爲利﹐顚播流離﹐五臣相從。處狄十二年﹐割妻子之愛﹐復適齊。彼齊姜醉遣﹐醒以戈逐﹐正其不露圭角﹐示人以無求復之意﹐有安富貴之心﹐是其譎也。及其答楚子問﹐則喜遇知己﹐申意而談。而忍觀脇之辱﹐謝懷嬴之責﹐猶屈於不知己也。然後歸國﹐投璧於河﹐以安臣下之心。赦寺人披﹐得免呂卻之難。辭秦納王而啟南陽﹐作三軍﹐用原軫﹐出谷戍﹐釋宋圍﹐破子玉之謀﹐全三捨之信﹐一戰而霸業成。受王策命車服﹐作宮踐土﹐以盟諸侯。三罪服民﹐三行禦狄﹐是其雄才大略出於艱阻﹐更事多而收功速也。後溫之會﹐召王﹐見諸侯﹐欲以尊事天子爲名﹐而又自嫌彊大﹐不敢朝周﹐則夫子所謂譎而不正也。」云云。嘉慶十二年十月﹐殿本《味余書屋詩初集》四十八卷﹑《詩二集》六十四卷﹑《全韻詩》四卷﹑《全史詩》六十四卷﹑《巡幸盛京詩》一卷﹑《文初集》十卷﹑《文二集》十四卷﹑《隨筆》原附全集後。聲木謹案﹕《隨筆》所言﹐本無殊帝典王謨﹐皆足以昭示天下後世。聲木誦習之餘﹐尢愛此篇援據經文﹐抉出晉文公譎而不正心髓﹐直如鑄鼎象物﹐無所逃遁﹐與孔子所云﹐若合符節。孔子發其源﹐仁宗睿皇帝浚其流﹐心心相印﹐卽聖聖相承﹐洵非占畢儒生﹐所能道其隻字。「大哉王言」﹐此之謂矣。

左宗棠賞三品京堂前後事

江東阿斗《古紅梅閣筆記》云「會稽李慈銘爲潘文勤墓志﹐謂公之尢有功於天下者﹐咸豐之末﹐湘陰左文襄公以舉人參湘撫駱文忠公幕府﹐有憾文襄者﹐力齮齕於重臣﹐文忠幾爲所動。公力辧其誣﹐三疏薦之﹐謂﹕『左宗棠在湖南﹐關系事勢甚大﹐國家不可一日無湖南﹐卽湖南不可一日無此人。』疏旣傳﹐文忠得持之﹐文襄以安﹐卒能光佐中興﹐功在社稷﹐而公未嘗一日識文襄也。」云云。語見《人文》第二卷

第五期。聲木謹案﹕湘陰左文襄公宗棠﹐當時在益陽胡文忠公林翼湖北巡撫幕府主持公牘﹐專權任意﹐致爲言官參劾﹐奉旨派員查辦。文忠力爲之斡旋﹐始得無事。文襄經此挫折﹐抑鬱寡歡﹐浩然有歸志。文忠深惜人才﹐廢棄可惜。時湘陰郭筠仙侍郎嵩燾甫得詞館﹐盂鼎新自陜西出土﹐輦至京師琉璃廠某古玩肆中﹐索價值甚昂。文襄密屬侍郎﹐以肆百金購得﹐轉贈吳縣潘文勤公祖蔭﹐請其設法﹐文勤遂專折保薦。適湘鄕曾文正公國藩﹐請以合肥李文忠公鴻章專辦蘇匪﹐閩縣沈文肅公葆楨專辦贛匪﹐文襄專辦浙匪﹐並云皆有獨當一面之才。文襄旋奉旨賞三品京堂﹐專辦浙匪。觀當時上諭﹐仍側重文正一邊﹐於文勤不過帶著一句﹐初無大關系也。侍郎後由文正奏請畱館﹐爲我朝二百餘年所僅見﹐長沙周荇農侍郎壽昌《思益堂日札》﹐誤以爲先文莊公。侍郎旋奉旨參贊文忠幕﹐官至兵部�侍郎。文襄以其爲文人﹐意甚輕之。侍郎由是交惡積怨﹐每舉盂鼎原委﹐向人陳訴。先文莊公治兵蘇省﹐文忠駐節拙政園﹐與侍郎嘗同一房間﹐情意甚洽。及侍郎奉旨出使﹐初欲辭謝﹐適先文莊公在京﹐力勸之行﹐每聞侍郎自言之如此。

論書目分類

南皮張文襄公之洞《輶軒語》云「《四庫提要》爲讀羣書之門徑。」又自注云「《提要》較多﹐未必人人能置一編﹐別有《四庫簡明目錄》﹐乃將《提要》約撮而成﹐書止一帙。大抵初學須先將經史子集四種﹐分淸何書應入何類﹐於此了然﹐則購書讀書皆有頭緒﹐然《簡明目錄》大略書之﹐得失亦未詳說。且《四庫》未收者﹐《提要》尙列《存目》於後﹐《簡明目錄》無之﹐不得誤認爲世間所無也。略一翻閱﹐然後可讀《提要》。」云云。聲木謹案﹕書以經史子集分類﹐自秦漢時已然﹐歷代略有增減﹐至我朝而大備。經分拾類﹐史分拾伍類﹐子分拾肆類﹐集分拾類﹐詳明確洽﹐曠百世而不可廢者。近世欲以﹝美﹞國人杜威分類之法﹐攺變數千年舊習﹐問以益處﹐則以便於檢閱爲詞。洪有丰編《孟芳圖書館書目》八卷﹐甲子六月排印本﹐已攺從西法。在新學家視之﹐固爲便於檢閱﹐在吾等窮苦小民﹐終老牖下者視之﹐惝恍迷離﹐如墮入五里霧中﹐莫辧黑白﹐終其身不得其門而入矣。竊謂四庫分類之法﹐本極盡美盡善﹐若慮其不便檢閱﹐此等普通極易小知識尙不能知識﹐此種人更何能檢書讀書﹐此不待智者而後知之也。余自少卽喜聚書﹐篤信文襄之說﹐案頭恆置《輶軒語》《書目答問》《四庫全書簡明目錄》三書﹐以供研究。《簡明目錄》自不能如《提要》之詳備﹐其文字比之《提要》﹐僅有貳拾分中之壹分﹐然其中亦頗多互異之處﹐不盡由《提要》約撮而成。若以大略言之﹐固是如此﹐文襄或未之深考耳。

翁同龢兩代帝師

常熟翁文恭公同龢﹐於光緒廿四年罷相﹐三十年病故。宣統元年﹐滿洲端忠湣公方﹐爲之奏請開復原官﹐奉旨允準。甲寅�月﹐與��趙秉鈞﹐同日賜謚「文恭」。當日以授穆宗毅皇帝讀書﹐宏徳殿行走﹐復以授徳宗景皇帝讀書﹐毓慶宮行走。文恭以甘盤舊學﹐竟得啟沃兩朝﹐恩禮之隆﹐千古無兩﹐亦古今希有之榮遇﹐其不能以功名終﹐深爲可惜耳。

補晉書藝文志仍有一家

補《晉書藝文志》四家﹐已見余《四筆》捲﹝十﹞﹐玆復見有上海秦炳文明經榮光撰《補晉書藝文志》四卷﹐男錫田編輯﹐後附錫田所編《顯考溫毅府君年譜》一卷﹐庚午十二月﹐孫男翰才��之銜排印本。明經復撰有《養眞堂文鈔》一卷﹑《詩鈔》一卷﹑《同治上海縣誌札記》一卷﹑《上海竹枝詞》一卷﹐余已錄目於《再續補匯刻書目》中。

撰述名鷇音三人

「鷇音」二字﹐本出於《莊子》﹐注謂小鳥之音﹐閩人專喜以之名集。��林西仲��云銘﹐撰《鷇音集》�捲﹐光澤髙海樵廣文騰﹐亦撰《鷇音初集》二卷。不謂揚州又有��王蘧莊��文奎﹐復撰《鷇音艸》三卷﹐康熙壬寅九月﹐自刊寫字本。王氏以「廣陵」二字爲郡望﹐無縣名。皆因立名甚新穎﹐競相捃摭﹐以爲書名﹐實則書之傳與不傳﹐不在乎立名之異也。

五筆卷十

光緒末年國家每年收支

國朝詩品

楚霸王虞姬墓詩

姜宸英論明詩

論通鑑總類分類不善

論黃任詩

韓子文鈔序

論評點史記

謝章鋌等論古文須明訓詁

袁枚不遺故舊

蔭生無正途功名

先文莊公論辦洋務人

論中日戰事紀載各書

前人論寫卷折法

上下兩江教職選缺

萇楚齋五筆卷十

廬江劉聲木十枝撰

光緒末年國家每年收支

光緒廿二年﹐國家歲入﹐共銀捌千叄百拾壹萬捌兩﹐歲用共銀柒千叄百肆拾叄萬叄千叄百貳拾玖兩﹐收支兩抵﹐實存銀玖百陸拾柒萬陸千陸百柒拾玖兩。內計每年各直省地丁﹐實收銀共貳千叄百叄拾貳萬玖千伍百叄拾叄兩﹐各直省雜賦﹐實收銀壹百柒拾叄萬貳千叄百拾捌兩﹐各直省租息﹐實收銀柒拾貳萬壹千伍百叄兩﹐各直省糧折﹐實收銀肆百肆拾肆萬柒千柒百陸拾叄兩﹐各直省耗羨﹐實收銀叄百叄萬陸千柒百叄拾伍兩﹐各直省鹽課﹐實收銀柒百陸拾柒萬玖千捌百貳拾捌兩﹐各直省常稅﹐實收銀貳百捌拾肆萬肆千叄百柒拾肆兩﹐以上爲常例徵收七項。又各直省釐金﹐實收銀壹千肆百貳拾柒萬柒千叄百肆兩﹐各直省洋稅﹐實收銀壹千陸百捌拾萬壹千壹百柒拾玖兩﹐以上爲新增徵收二項。又各直省繳捐﹐實收銀肆百玖萬壹百柒拾壹兩﹐各直省續完﹐實收銀貳百玖萬叄千玖百玖拾貳兩﹐各直省節扣﹐實收銀貳百伍萬伍千叄百壹兩﹐以上爲無關歲額徵收三項。每年陵寢供應﹐實支銀玖萬貳千貳百拾玖兩﹐交進銀兩﹐實支銀貳拾捌萬﹝兩﹞﹐各直省祭祀﹐實支銀貳拾伍萬伍千壹百拾貳兩﹐各直省儀憲﹐實支銀肆萬伍千陸拾玖兩﹐各直省俸食﹐實支銀叄百捌拾肆萬伍千壹百陸拾兩﹐各直省科場﹐實支銀拾壹萬叄千捌百伍拾貳兩﹐各直省餉幹﹐實支銀壹千捌百肆拾玖萬伍千貳百陸拾玖兩﹐各直省驛站﹐實支銀壹百捌拾叄萬玖百伍兩﹐各直省廩膳﹐實支銀拾壹萬柒千壹百拾叄兩﹐各直省賞卹﹐實支銀壹百肆拾陸萬叄千捌百玖拾柒兩﹐各直省修繕﹐實支銀貳百叄拾萬叄百拾陸兩﹐各直省采辦﹐實支銀肆百拾貳萬貳千玖百捌拾叄兩﹐各直省織造﹐實支銀壹百肆拾萬叄百捌拾捌兩﹐各直省公廉﹐實支銀伍百拾肆萬肆千玖百伍拾壹兩﹐各直省雜支﹐實支銀叄拾萬陸百拾陸兩﹐以上爲常例開支十五項。又各直省營局餉需﹐實支銀壹千柒百陸萬玖千玖百貳拾兩﹐各直省關局﹐經費﹐實支銀叄百拾捌萬壹千柒百肆拾壹兩﹐各直省洋款等項﹐實支銀叄百伍拾玖萬捌千肆百肆拾玖兩﹐以上爲新增開支三項。又各直省補支﹐實支銀伍百叄拾壹萬伍千陸百柒拾壹兩﹐各直省豫支﹐實支銀壹百捌拾捌萬壹千肆百叄拾伍兩﹐以上爲補支﹑豫支二項。又各直省解京衙門飯食經費各項﹐實支銀貳百伍拾柒萬捌千壹百玖拾陸兩﹐以上爲解京飯食經費各項﹐云云。以上均見湘鄕李亦元比部希聖《光緒會計錄》。聲木謹案﹕比部自序中有云「蓋國家捌千餘萬之出入盡在是矣﹐治國聞者可以考焉。自祖宗盛時﹐歲入不及今日之半﹐然用以削平諸夏﹐鞭撻四夷。其時太倉之粟﹐紅朽相仍﹐府庫所藏﹐動逾億萬。天下殷富﹐戶有蓋藏﹐江淮之間﹐尢爲奢汰﹐一宴之費﹐或至千金。鹽漕攺法﹐黃河北流﹐夷禍萌芽﹐海疆多故﹐徵兵轉讓﹐天下騷然。大盜乘之﹐毒流海內﹐竭天下之全力﹐僅乃平之﹐而後乃今患貧矣。」云云。據比部所載﹐光緒廿二年前後﹐國家歲入﹐只捌千叄百拾壹萬﹐天下未嘗虞其不足。據寶應劉佛靑農部嶽雲《光緒會計表》﹐所載爲光緒拾陸年事。江南最號稱財賦之區﹐江蘇全省收入﹐最多共伍百肆拾捌萬柒千壹百叄拾玖兩﹐安徽全省收入﹐最多共貳百拾玖萬陸千貳百叄拾玖兩﹐江西全省收入﹐最多共貳百柒拾陸萬伍千伍百陸拾肆兩﹐浙江全省收入﹐最多共叄百柒拾萬柒千壹百玖拾捌兩。所有一切行政經費支用﹐綽有餘裕﹐從無不足及借用之事。四省藩庫恆積銀﹐自數拾萬或百餘萬至數百萬不等。於此益見我朝深仁厚澤﹐輕徭薄賦﹐遠軼唐宋元明四代﹐幾至民無能名。聲木故依據李劉兩家著錄﹐略記之於此。

國朝詩品

天長陳燭門��以剛﹑季思��以樅﹑厚村��以明三兄弟﹐同編《國朝詩品》廿五卷。自廿二卷至廿五卷後四卷未刊﹐卷數系當時刊成後續增者﹐前二卷爲方外﹐後二卷爲閨門。卷首有參訂名氏﹐爲金壇王弱林侍郎澍等四十四人﹐弟安州密山��徳榮等三人﹐門人當塗趙難涸��泉等廿九人。其編詩大旨﹐燭門自序以發抒性情﹐淵源理義爲正宗﹐云云。雍正甲寅七月﹐棣華書屋自刊寫字本。聲木謹案﹕新城王文簡公士禎《古夫於亭雜錄》云「撰本朝詩者數十家﹐大都以爲結納之具﹐風騷一道江河日下﹐皆若輩爲之。惟錢牧齋先生《吾炙集》﹑施愚山《藏山集》﹑葉訒葊《獨賞集》﹑陳其年《篋衍集》卷帙不多﹐猶有殷璠﹑髙仲武唐選之風。陳伯璣允衡《國雅》始甚矜貴﹐不妄入一篇﹐後遂泛濫﹐可惜。其《詩慰》一編﹐先已成書乃可傳﹐蓋無所瞻徇故也。上元龔賢﹐字半千﹐撰《詩遇》﹐率近體﹐專宗晚唐﹐亦不至惡道。」云云。陳氏兄弟編詩﹐同在國初﹐百餘年來﹐竟無一人道及﹐亦久未見於著錄﹐予故略舉其大略於此。卽文簡所列數書﹐《篋衍集》與文簡自編《感舊集》𨿽有刊本﹐久爲他人竄亂﹐已非原書﹐《國雅》僅於《廬山誌》引用書目見之。《吾炙集》於光緒�����南祴艸堂編入《佚叢申集》﹐上海排印本﹐所錄僅貳拾壹人﹐詩共貳百肆拾伍首。余頗疑其僞﹐決非出自尙書﹐蓋後人所依托也。

楚霸王虞姬墓詩

《靈璧縣誌略》藝文類有《虞姬墓》七絕三首﹐頗可誦﹐因並錄之。一﹐宋蘇軾詩云「帳下佳人拭淚痕﹐門前壯士气如雲。蒼皇不負君王意﹐只有虞姬與鄭君。」一﹐宋蘇轍詩云「布叛增亡國已空﹐摧殘羽翮自今窮。艱難獨與虞姬共﹐誰使西來敵沛公。」一﹐項樟詩云「虞兮一劍霸圖空﹐原艸年年帶血紅。子弟八千銷滅盡﹐獨畱荒冢紀秋風。」云云。聲木謹案﹕山陰楊葭漁��際昌《國朝詩話》云「虞姬墓在靈璧縣東十餘里﹐昔人表曰『虞姬墓』。三原韓聖秋詩爲增一『楚』字﹐賦三絕句﹐第二首云﹕『題卿楚字慰卿魂﹐地下惟知故主恩。老雉傾劉千古罵﹐人奴賣國出鴻門。』足爲美人生色﹐亦足爲重瞳吐气。」云云。竊意虞姬事距今數千年﹐墓在靈璧縣東﹐又非僻遠之所﹐不知如何見於前人記載及歌詠者極少﹐《誌略》只錄三首﹐予故爲之補錄一首。惟��稱爲美人﹐洵屬大誤。虞姬實以節烈卓立千古﹐爲閫內立之防﹐有關名教甚巨﹐豈僅以「美人」二字﹐卽足以槪其生平哉﹗

姜宸英論明詩

慈溪姜西溟太史宸英《楝亭詩鈔序》云「詩自明初至今幾於四變。洪武四家尙矣。空同﹑歷下﹐其失也浮。竟陵矯之﹐其失也細。今則家稱韓﹑白﹐變而南宋﹐其失也觕﹐甚而爲俗矣。」云云。《文見姜先生全集》。聲木謹案﹕太史當時以能古文名﹐其論自明初至國初三百年間﹐以數語盡之﹐頗爲簡確。新城王文簡公士禎編《感舊集》中﹐未錄其詩。宜興陳其年太史維崧編《篋衍集》﹐錄其《來靑軒》及《松磴》五言古詩二首﹐是其詩﹐當時亦爲人所重視﹐無怪其要言不煩矣。

論通鑑總類分類不善

南宋徳淸沈憲敏公樞﹐編《通鑑總類》二十卷﹐光緒辛卯仲秋﹐讀我書齋校刊袖珍本。著錄《四庫》史部史鈔類﹐《提要》云「是書乃其致仕時所編﹐取司馬光《資治通鑑》事迹﹐仿《冊府元龜》之例﹐分爲貳百柒拾壹門﹐每門各以事標題﹐略依時代前後爲次﹐亦間采光議論附之。所分門目頗有繁碎﹐如《賞罰門》外﹐又立《貶賞》《功賞》二門﹐《外戚門》外﹐又立《貴戚》一門﹐《近習門》外﹐又立《寵幸》一門﹐《隱逸門》外﹐又立《髙尙》一門﹐《積善門》外﹐又立《陰徳》一門者﹐不一而足。又如安重榮奏請踰分﹐不過驕蹇﹐乃以此一條﹐別立《僭竊》一門﹐則配隸不確。東周下迄五代﹐興廢不一﹐乃獨取申徹論燕必亡﹐黃泓論燕必復二條﹐立爲《興廢》一門﹐則疏漏太甚。」云云。聲木謹案﹕《提要》所論甚允。𨿽仿《冊府元龜》之例﹐然書僅廿卷﹐采摭不出一書﹐積之不過數寸﹐分爲貳百柒拾壹門之多﹐𨿽便翻閱﹐實屬煩宂無當﹐類書中似此者殊爲罕見。門目𨿽多﹐其以壹貳條爲壹門者﹐至肆拾壹門之多﹐叄肆伍條者﹐又柒拾陸門之多。其以叄肆拾條爲一門者﹐僅拾伍門﹐再多者僅柒門。《冊府元龜》壹千卷﹐共分叄拾壹部﹑壹千壹百肆門﹐卷帙浩繁﹐采摭宏富﹐自不得不多立名目﹐以便檢查﹐亦勢使之然﹐此書非其倫也。湘鄕曾文正公國藩﹐於咸豐九年五月﹐諭其子惠敏公紀澤云「爾作詩文﹐宜先講詞藻﹐欲求詞藻富麗﹐不可不分類鈔撮體面話頭。近世文人﹐如袁簡齋﹑趙甌北﹑吳谷人﹐皆有手鈔詞藻小本﹐此眾人所共知者。阮文達公爲學政時﹐搜出生童夾帶﹐必自加細閱。如系親手所鈔﹐略有條理者﹐卽予進學。如系請人所鈔﹐槪錄陳文者﹐照例罪斥。阮公一代鴻儒﹐則知文人不可無手鈔夾帶小本矣。昌黎之紀事提要﹐纂言鉤玄﹐亦系分類手鈔小冊也。爾去年鄕試之文太無詞藻﹐幾不能敷衍成篇﹐此時下手工夫﹐以分類手鈔詞藻爲第一義。爾此次覆信﹐卽將所分之類開列目錄﹐附稟寄來。分大綱子目﹐如《倫紀類》爲大綱﹐則《君臣》《父子》《兄弟》爲子目﹐《王道類》爲大綱﹐則《井田》《學校》爲子目﹐此外各門﹐可以類推。爾曾看過《說文》《經義述聞》二書﹐中可鈔者多﹐此外如江愼修之《類腋》及《子史精華》《淵鑑類函》﹐則可鈔者尢多矣﹐爾試爲之。科名之要道﹐亦卽學問之快捷方式也。」又咸豐十一年九月復諭云「接爾八月十四日稟﹐並日課一單﹑分類目錄一紙。日課單批明發還﹐目錄分類非一言可盡﹐大抵有一種學問﹐卽有一種分類之法﹐有一人嗜好﹐卽有一人摘鈔之法。若從本原論之﹐當以《爾雅》爲分類之最古者。天之星辰﹐地之山川﹐鳥獸艸木﹐皆古聖賢人辧其品匯﹐命之以名﹐《書》所稱大禹主名山川﹐《禮》所稱黃帝正名百物是也。物必先有名﹐而後有是字﹐故必知命名之原﹐及知文字之原。舟車弓矢﹐俎豆鐘鼓﹐日用之具﹐皆先王制器以利民用﹐必先有器﹐而後有是字﹐故又必知制器之原﹐乃知文字之原。君臣上下﹐禮樂兵刑﹐賞罰之法﹐皆先王立事以經綸天下﹐或先有事而後有字﹐或先有字而後有事﹐故又必知萬事之本﹐而後知文字之原。此三者﹐物最初﹐器次之﹐事又次之。三者旣具﹐而後有文詞。《爾雅》一書﹐如《釋天》《釋地》《釋山》《釋水》《釋艸木》《釋鳥獸虫魚》﹐物之屬也﹐《釋宮》《釋樂》﹐器之屬也﹐《釋親》﹐事之屬也﹐《釋詁》《釋訓》《釋言》﹐文詞之屬也。《爾雅》之分類﹐惟屬事者最略﹐後世之分類﹐惟屬事者最詳。事之中﹐又判爲兩端焉﹐曰虛事﹐曰實事。虛事者﹐如經之《三禮》﹐馬之八書﹐班之十志﹐及《三通》之區別門類是也。實事者﹐就史鑑中已往之事迹﹐分類纂記﹐如《藝文類聚》《白孔六帖》《太平禦覽》及我朝纂《淵鑑類函》《子史精華》等書是也。爾所呈之目錄﹐亦是鈔擇實事之象﹐而不如《子史精華》中目錄之精當。余在京藏《子史精華》﹐溫叔於廿八年帶回﹐想尙在白玉堂﹐爾可取出核對﹐對子目略爲減少。後世人事日多﹐史冊日繁﹐摘類書者﹐事多而器物少﹐乃勢所必然。爾卽可照此鈔去﹐但期與《子史精華》規模相仿﹐卽爲善本。其末附古語鄙謔﹐𨿽未必無用﹐而不如徑鈔摘《說文》訓詁﹐庶與《爾雅》首三篇相近也。余亦思仿《爾雅》之例﹐鈔纂類書﹐以記日知月無忘之效。特患年齒已衰﹐軍務少暇﹐終不能有所成。或余少引其端﹐爾將來繼成之可耳。」云云。文見《曾文正公家訓》。文正言鈔撮類書之法﹐至爲精鑿﹐發千古未發之祕。《子史精華》共分叄拾類﹐子目貳百捌拾﹐文正嫌其稍多﹐洵屬卓見。《子史精華》爲捲壹百陸拾﹐卷帙旣繁﹐分類子目理應如此。何況此書昭示天下﹐非詳分子目﹐他人不便翻閱。若士子自己鈔撮﹐專供一己之用﹐子目自應略爲減少﹐不患翻閱之不便。後世鈔撮實事者多﹐虛事者少﹐其原因以虛事用處少﹐實事用處多﹐𨿽無明令令人如此﹐人自以用處多者喜研求也。𨿽然﹐鈔撮典故手冊﹐亦非易事。果能標其精要﹐詳其首尾﹐翦裁有法﹐繁簡得中﹐條理秩然﹐元本貫串﹐豈尋常士子所能學步。千古文人學士﹐無不由餖飣以成學問﹐亦不獨袁簡齋諸人爲然。卽此餖飣之學﹐敢謂盡人皆能之乎﹗

論黃任詩

黃莘田任﹐閩南人﹐有硯印癖﹐亦善詩﹐有《香艸齋集》。律絕尢長﹐《葛嶺》云「玉枕琳瑯名士韻﹐金籠蟋蟀美人憨。」《深情》云「醉來似記前生事﹐老去空爭後世名。」《春日雜思》云「涼月不知人已散﹐殷勸猶下畫簾來。」《泰安道中》云「七十二君銷歇盡﹐夕陽驢背話東封。」《西湖雜詠》云「不知細雨裙腰艸﹐綠到春風第幾橋。」《七夕》云「深院笑聲遙燭影﹐十年前事到心頭。」《題桃花流水冊》云「生怕漁郎漏消息﹐不流一片到人間。」《春宵》云「墻內櫻桃墻外柳﹐可憐各自度春宵。」《偶作》云「無可思量無可說﹐春風吹夢夕陽天。」云云。語見利津李竹朋太守佐賢《吾廬筆談》。聲木謹案﹕明府以詩名於國初﹐諸家摘句之多﹐從無有逾於此書者﹐然明府集中佳句如林﹐實不止此。余生平於詩學素未研求﹐固不敢髙語漢魏六朝﹐或李杜韓蘇﹐以自欺欺人﹐獨於明府《秋江詩集》有偏嗜﹐豈亦嗜痂之癖乎。

韓子文鈔序

始興林穆庵太守明倫﹐編《韓子文鈔》﹐自序云「自周之衰以至於唐﹐千有餘年之間﹐學聖人之道者﹐皆不能無雜於老莊申韓之說。勃興韓氏﹐師尊孔孟﹐張皇仁義﹐詆排佛老﹐大聲疾呼﹐導羣迷而歸之正。扶樹教道之功﹐孟氏以來﹐未見其比。而其爲文﹐辭必己出﹐不泥古陳﹐搜抉怪奇﹐歸於從順。其至者﹐先儒以爲髙出遷固﹐魏晉以下不論也。其學正﹐故其文醇﹐其爲之也難﹐故其傳之也久。明倫讀而好之﹐爲之不能﹐竊自謂知之﹐因手錄其文百叄拾伍篇﹐篇分細段﹐段注其義法於下﹐以便觀覽。後來守衢州﹐州人士頗曉讀古文﹐然識不先定﹐則往往爲俗本所亂﹐因刻是編﹐畀之誦習。凡文章離合順逆之法略備於此﹐而其所以爲文之本﹐則韓氏詳於其書﹐學者當終始究之﹐毋徒震其奇焉。」云云。聲木謹案﹕此書乾隆丙子冬月﹐衢州府署文起堂自刊寫字圈點本﹐余已錄入《萇楚齋書目》中。太守與建寧朱梅崖廣文仕琇﹐以文學相切磋﹐已見於《桐城文學淵源考》及《撰述考》中﹐所撰《穆庵遺文》�捲﹑《續編》�捲﹐廣文屬新城魯絜非明府九臯爲之刊行。傳本久佚﹐余亦未見。新興陳六吉廣文在謙﹐編輯國朝十八家文﹐爲《嶺南文鈔》十八卷﹐�������學海堂刊圈點本。其第二卷

﹐全錄太守文二十一篇﹐乃據同邑梁明府鈔本﹐並無此序。新興爲肇慶府屬縣﹐道光十三年八月﹐王堉時等監修《肇慶府誌》廿二卷﹑《卷首》一卷。太守爲乾隆��進士﹐官至衢州府知府﹐博學能文﹐其事迹理應著錄於《府誌》。廣文當時復預纂修之列﹐《府誌》中於太守事迹撰述一字不及﹐未知何故。近世湘鄕曾文正公國藩專學韓文﹐見於自撰《論文臆說》﹐桐城吳摯甫京卿汝綸﹐更日抱韓文不去手﹐見於閩縣林琴南孝廉紓《春覺齋論文》﹐是韓文爲古文家百世不刊之祖﹐有得其一枝一節者﹐皆足以名世﹐其漑後人實無涯涘。太守於韓文致力甚勤﹐其批郤導竅﹐字梳句櫛﹐發人深省﹐眞能得韓文作文本旨﹐決非淺嘗薄涉﹐如舉世通行之《古文析義》《古文觀止》等書所可比擬。惟刊本甚爲罕見﹐良由曲髙寡和﹐難爲不知者道耳。

論評點史記

嘉興錢警石廣文泰吉﹐記《震川評點史記》云「鱸江評《震川集》﹐卽用震川評《史記》之法。震川評點《史記》自爲例意﹐略云﹕『朱圈點處﹐總是意句與敍事好處﹐黃圈點處﹐總是气脈﹐朱圈點者人易曉﹐黃圈點者人難曉。黑擲是背理處﹐靑擲是不好要緊處﹐朱擲是好要緊處﹐黃擲是一篇要緊處。』又謂﹕『我喜怒哀樂一樣不好﹐不敢讀史﹐必讀得來吾與史一﹐乃敢下筆。』遺筆令其子照本批點﹐蓋其生平精力所注也。壬辰秋日﹐旣從方子春得鱸江評《震川集》﹐又假莊芝階舍人所錄震川評《史記》﹐讀一過﹐未及鈔謄。丙申秋日﹐乃用海昌徐孝廉開業藏本﹐手錄於汲古閣本。自《樊酈滕灌列傳》後﹐因病輟業﹐命銘恕錄畢﹐並書震川評點例意於卷首。欲從事古文者﹐從此入手﹐可用其意﹐以讀歐陽《五代史》﹐於此事思過半矣。」「子春知余喜談古文﹐乃出其舊所評《震川集》﹐及錄吳江張鱸江先生士元評本﹐畀余錄其副。」云云。語見《曝書雜記》。聲木謹案﹕寧都魏冰叔茂才禧﹐記常熟毛氏所藏元人標點《五經》﹐載吳壽民云「《尙書》標點﹐王魯齋先生凡例﹕『朱抹者﹐綱領大旨﹐朱點者﹐要語警語也。墨抹者﹐考訂制度﹐墨點者﹐事之始末及言外意也。』余經標點﹐大略相同。」云云。語見《魏叔子文集》。湘鄕曾文正公國藩﹐編《經史百家簡編》﹐自序中有云「梁世劉勰﹑鍾嶸之徒﹐品藻詩文﹐褒貶前哲﹐其後或以丹黃識別髙下﹐於是有評點之學﹐三者皆文人所有事也。前明以《四書》經藝取士﹐我朝因之﹐科場有勾股點句之例﹐蓋猶古者章句之遺意。試官評定甲乙﹐用朱墨旌別其旁﹐名曰圈點。後人不察﹐輒仿其意﹐以塗抹古書﹐大圈密點﹐狼籍行間。故章句者﹐古人治經之盛業也﹐而今專以施之時文。圈點者﹐科場時文之陋習也﹐而今反以施之古書。」云云。義理至宋儒而益精﹐讀書亦至宋儒而益密﹐於是評點之學﹐復興於兩宋。元明之間𨿽因之﹐多未得其當﹐惟昆山歸熙甫太僕有光最爲挺出﹐尢爲後人宗尙。至我朝﹐桐城文學諸家推闡尢密﹐文正目爲評點之學﹐誠哉其爲學也。歸評《史記》﹐同光以來﹐有二刊本。一﹐馬平王少鶴銀臺拯﹐編《歸方評點史記合筆》六卷﹑《附錄》二卷﹐同治丙寅﹐廣州自刊本。一﹐武昌張廉卿舍人裕釗﹐編《歸震川評點史記》一百三十卷﹐光緒二年自刊﹐寫字圈點本。震澤張鱸江孝廉士元《評點震川文集》三十卷﹑《別集》十卷﹐余購得錢棫過錄本﹐兼錄��方子春廣文坰評點手稿本。桐城劉海峯廣文大櫆﹑姚姬傳郎中鼐﹐各有歸文評點本。余當年曾購得傳鈔本﹐已錄目於《萇楚齋書目》中﹐後以貧故﹐已易姓矣。

謝章鋌等論古文須明訓詁

長樂謝枚如��章鋌《答黎生書》末云「韓子云﹐爲文宜略識字﹐則畱心字學﹐亦爲文之要旨。《說文》無眞本﹐所傳者﹐惟大﹑小徐。大徐本已盛行﹐而其學不及小徐﹐《系傳》一書﹐條理浩博分明﹐不可不肄業﹐先河後海之道也。國朝此道最盛﹐而素有名者三家﹕段﹑桂﹑嚴。鄙見嚴之所著﹐但可與苗仙露並駕﹐王氏猶其次耳。桂段並勝。桂之采摭﹐可云明備﹐然不及段之專精﹐蓋桂由外入﹐段由內出。《說文》本乎六書﹐而其實則形﹑聲﹑義三者而已。義或由形﹐義或由聲﹐則形聲二者﹐爲治《說文》樞紐。而聲多得之偏傍﹐則字形先當窮究。段之治《說文》﹐實能得制字之所以然﹐𨿽其中不無附會武斷﹐而形體不虛設﹐卽聲義有所據依﹐此則小學之準則矣。近日議段駁段之書頗多﹐似宜專治段注﹐並將此等聚匯而細辧其說之是非﹐庶乎理董段注深入而有得乎。」云云。文見《賭棋山莊文集》。聲木謹案﹕湘鄕曾文正公國藩﹐於咸豐十年閏三月﹐諭其子惠敏公紀澤中有云「吾觀漢魏文人﹐有二端最不可及﹐一曰訓詁精確﹐二曰聲調鏗鏘。《說文》訓詁之學﹐自中唐以後﹐人多不講。宋以後說經﹐尢不明故訓。及至我朝巨儒﹐始通小學﹐段茂堂﹑王懷祖兩家﹐遂精研乎古人文字聲音之本﹐乃知《文選》中古賦所用之字﹐無不典雅精當。爾若能熟讀段王兩家之書﹐則知眼前常見之字﹐凡唐宋文人誤用者﹐惟《六經》不誤﹐《文選》中漢賦亦不誤也。卽以爾稟中所論《三都賦》言之﹐如『蔚若相如﹐皭若君平』﹐以一『蔚』字﹐該括相如之文章﹐以一『皭』字﹐該括君平之道徳﹐此𨿽不盡關乎訓詁﹐亦足見其下字之不苟矣。至聲調之鏗鏘﹐如『開髙軒以臨山﹐列綺窗而瞰江﹐碧出萇宏之血﹐鳥生杜宇之魄』﹐『洗兵海島﹐刷馬江洲』﹐『數軍實乎桂林之苑﹐饗戎族乎落星之樓』等句﹐音響節奏﹐皆後世所不能及。爾看《文選》﹐能從此二者用心﹐則漸有入理處矣。」又於同治元年五月﹐諭惠敏中有云「余觀漢人詞章﹐未有不精於小學訓詁者。如相如﹑子云﹑孟堅﹐於小學﹐習專著一書。《文選》於此三人之文﹐著錄最多。余於古文﹐志在效法此三人﹐並司馬遷﹑韓愈五家。以此五家之文﹐精於小學訓詁﹐不妄下一字也。爾於小學﹐旣粗有所見﹐正好從詞章上用功。《說文》看畢之後﹐可將《文選》細讀一過。一面細讀﹐一面鈔記﹐一面作文﹐以仿效之。凡奇僻之字﹐雅故之訓﹐不手鈔則不能記﹐不摹仿則不慣用。自宋以後﹐能文章者﹐不通小學﹐國朝諸儒﹐通小學者﹐又不能文章。余早歲窺此門徑﹐因人事太繁﹐又久歷戎行﹐不克卒業﹐至今用爲疾憾。」云云。文正所云﹐與��所云﹐意正相同。自宋以後﹐能文章﹝者﹞不通小學﹐通小學者又不能文章。果能本末兼賅﹐內外相應﹐能文章者﹐兼通小學﹐豈不甚善。惜乎離則雙美﹐合則兩難。蓋好學深思之士﹐一生心思才力﹐必有專注之處﹐絀於彼則伸於此﹐勢難兼顧。文正與��𨿽深知其如此﹐後人有以能文章兼通小學許之者乎﹗文正詩文集﹐讀之者仍多﹐《賭棋山房集》﹐則知之者更少﹐豈非兩面兼顧﹐合爲雙美之難乎﹗

袁枚不遺故舊

錢塘袁簡齋明府枚《與程原衡書》云「接令弟魚門書﹐有子金難應之語﹐僕聞之瞿然。僕數年來﹐仗昆玉之轉輸﹐爲全家之生計。所以終老養親﹐辭官不赴﹐道此長城可恃故耳。近聞令弟鹺務漸衰﹐髙談性命﹐僕屢以儒者治生之道﹐切切相規﹐不圖其鉛槧日富﹐而囊橐日空也。僕明知其江河日下﹐而不忍抽提程本者﹐僕四十無兒﹐澹然將老﹐管晏之法期於沒身﹐苟藉良友之扶持﹐獨具此生饘粥﹐足矣。」又《答林遠峯書》云「老友程魚門家貲陸萬﹐不過好買書籍﹐好贈朋友﹐而貳拾年中﹐家產蕩盡﹐致於逋負山積﹐身死秦中。賴秋帆先生﹐爲歸其柩﹐養其遺孤﹐至今煢煢然朝不保暮。在魚門當日﹐並不在酒場歌席妄費一文﹐而手滑心慈﹐遂至累人累己﹐所謂好仁不好學﹐其蔽也愚。至今感之者少﹐嗤之者多。」云云。文見《小倉山房尺牘》。聲木謹案﹕平江李次靑方伯元度《國朝先正事略》云「嘗爲亡友沈凡民鳳司祭掃﹐三十年如一日。程編修晉芳死﹐負伍千金﹐往弔﹐焚其券﹐且翼其孤。」云云。明府生平﹐以風流放誕﹐頗不洽於輿論﹐歷見諸書言之。據此﹐是明府篤於故舊﹐亦恆人所難﹐後世恐更無其人矣。

蔭生無正途功名

湘鄕曾文正公國藩﹐於同治二年十二月﹐諭其從子����紀瑞﹐中有云「蔭生尙算正途功名﹐可以考禦史。」云云。語見《曾文正公家訓》。聲木謹案﹕我朝隆禮大臣﹐格外推恩於其子弟﹐可謂優渥。然蔭生𨿽能考禦史﹐旣爲合例﹐而我朝二百餘年間﹐卽從無以蔭生任禦史者。天恩𨿽屬髙厚﹐子弟不克負荷﹐繼振家聲﹐趾踵相接﹐可爲浩嘆。

先文莊公論辦洋務人

同光以來﹐有以辦洋務名者﹐先文莊甚不謂然。𨿽與合肥李文忠公鴻章數十年師生至契﹐每與論洋務﹐則意見相左。先文莊公當日嘗云「今之善辦洋務者﹐我知之矣﹐譬如西人索一酒杯﹐不與﹐暗中轉與以酒壺。索一湯勺﹐不與﹐暗中轉與以大碗。西人惟利是圖﹐只須利大﹐不問合用與否也。」又曾爲文忠言之﹐文忠怫然曰「不若是﹐公有何辦法。」先文莊公言「我未嘗言我有辦法也。但我無辦法﹐不掛辦洋務招牌﹐又何害焉。」云云。余又聞廈門辜湯生��鴻銘﹐於光緒末年﹐感於時事﹐嘗謂人曰「中國之外交﹐譬如以前有人打我﹐不敢回手﹐逾時又來打。今則有人來打我﹐仍不敢回手﹐不過敢與之言明﹐不當打我﹐下次少來打我耳。」云云。所論亦甚奇而確。聲木謹案﹕��𨿽遊學外國﹐篤於孔孟之學﹐以爲非西人所能及﹐撰《讀易艸堂文集》�捲﹑《幕府紀聞》《蒙養弦歌》�捲﹑《尊王篇》�捲﹑《春秋大義》�捲。語見《人文》第二卷

。我朝易社爲屋﹐東西洋學生皆彈冠相慶﹐惟��辭官歸隱﹐不復與聞世事。此舉得之於恆人爲難﹐得之於畱學生中爲尢難﹐豈非得力於聖賢之書﹐故能堅貞不貳﹐爲我朝之完人乎﹗

論中日戰事紀載各書

光緒甲午﹐我朝與日本一役﹐紀事之書﹐約在數種。上海蔡紫紱茂才爾康等﹐編輯《中東戰紀本末》八卷﹑《續編》四卷﹑《三編》四卷﹐光緒丁酉﹑上海廣學會排印袖珍本。此書甚風行一時﹐而實爲蕪雜﹐不知撰述體例﹐新會梁卓如孝廉啟超《讀西學書法》謂﹐宜分別觀之﹐是也。仍有王炳耀編輯《中日戰輯》六卷﹐較爲簡潔﹐光緒廿一年﹐香江排印袖珍本。余亦自鄶以下﹐惟丹徒姚��侍郎錫光﹐撰《東方兵事紀略》五卷﹐光緒丁酉﹐武昌自刊本﹐其後翻刊本甚多。竊謂言中日戰事者﹐實以此書爲最佳﹐敍事固翔實﹐文筆亦雅潔﹐迥非他書所可比擬。惟其中於合肥李文忠公鴻章﹐頗爲譏刺﹐亦是正論﹐非同偏黨。然當時我國陸軍﹝爲﹞﹝萬﹞不能敵日本陸軍﹐海軍萬不能敵日本海軍﹐稍有知識者無不知之﹐不待智者也。徳宗景皇帝昧於外情﹐輕於嘗試。文忠久知淮軍暮气甚深﹐海軍又屬新練﹐厭戰主和﹐原屬不得已之苦衷。力沮戰端﹐終不見納﹐致遭不幸﹐文忠一人﹐實難屍其咎也。兵事初起之時﹐海軍提督同邑丁禹廷軍門汝昌﹐時率艦隊﹐泊於���﹐急電文忠﹐欲率艦隊﹐直搗扶桑。文忠止之﹐世人遂因此詬病。殊不知此等送羊入虎口之策﹐冒昧從事﹐焉能有濟。果如此﹐則不待劉公島一役﹐海軍早已全覆。幸有文忠一電﹐猶得苟延殘喘數月。劉公島一役﹐論者皆謂軍門投降﹐實非事實。軍門當時自知不敵日軍﹐早存必死之志﹐是以屢登瞭望臺觀戰﹐實兵艦中至危之地。原冀以死報國﹐旋經日本兩次炮擊﹐未死。以余所聞﹐與�國泰萊所撰《甲午中日海戰見聞記》﹐張蔭麟翻譯﹐刊入《東方雜誌》第貳拾捌捲第陸柒號者﹐無大差異。泰萊尙謂欽敬誠服﹐亦必有故矣。當時所以投降者﹐實各艦管帶﹐與軍門幕府無爲張鶴樓孝廉爾梅﹐熟商定計。孝廉本屬書生﹐身臨危地﹐首先畏死﹐與閩人同意﹐是以定計投降。軍門原未知之也﹐及知之﹐已仰藥死矣。此無爲常曙東茂才師必森所告餘者﹐茂才師卽聞之於孝廉自謂﹐當不誣也。

前人論寫卷折法

國朝每科殿試鼎甲三名﹐殿試卷例用玻璃盒裝置﹐陳於禮部大堂三日﹐任人觀覽﹐以資則效。每科鼎甲朝考及散館捲﹐比他人略長若干﹐以爲符號﹐是以鼎甲𨿽間有散館﹐然從無置二等者。當時士子﹐以工於寫殿試卷及白折﹐希冀入詞林。有後輩問於某太史曰「大捲白折字迹宜粗宜細﹐宜大宜小﹐有一定格式乎﹖」太史答謂﹕「但看你自己第一字如何﹐以後通體皆如何。」此卽言字迹勻稱﹐通體一律而已﹐實則字迹皆是如此﹐又奚必捲折而然。捲折之字﹐至光緒中葉爲極盛﹐余後來見其字迹﹐嘆爲觀止。物極必返﹐宜不久卽廢。��章采南��鋆﹐亦����科狀元﹐爲先文莊公薦卷房師﹐家中舊藏其捲折﹐比之後來﹐實不成字。舒城孫省齋方伯觀﹐爲先文莊公受業師﹐當時以工書名﹐其捲折評爲七省第一﹐亦不過爾爾﹐萬不能及後來之工整畫一﹐大小勻稱﹐無論字體長短闊窄﹐盡納入一規矩中﹐絲毫無溢出者。卽此一端﹐亦豈易爲﹐無怪後人倡言去之也。

上下兩江教職選缺

同治��以前﹐江蘇﹑安徽教授﹑教諭﹑訓導等缺﹐上下兩江同選﹐恆有吳人官皖省教職﹐皖人官吳省教職。自��以後﹐以路遠費巨﹐教職艱於到任﹐遂攺定此例﹕本省人只選本省教職缺﹐亦未始非體卹寒儒之意也。

引用書目

隨筆

續筆

三筆

四筆

五筆

萇楚齋隨筆引用書目【重出者不復列】

廬江劉聲木十枝撰卷一板橋集【鄭燮】蘧廬艸【黃鍾】四庫全書提要詩經集傳【宋朱子】顧亭林年譜【張穆】唐宋六先生集【明朱右編】古文關鍵【宋呂祖謙編】文章軌範【宋謝枋得編】惜抱軒尺牘【姚鼐】江蘇詩徵【王豫編】隨園詩話【袁枚】精華錄訓纂【惠棟注】梅崖居士集【朱仕琇】帶經堂書目【陳徵芝】癸辛雜識【宋周密】耆舊續聞【宋陳鵠】蠡莊詩話【袁潔】小三吾亭文甲集【冒廣生】詩法萃編【許印芳】樂余靜廉齋詩稿【顧復初】詞苑叢談【徐釚】春秋別典【明薛虞畿】

卷二讀史管見【宋胡寅】史懷【明鍾惺】勸學篇【張之洞】湘綺樓詩文集【王闓運】紀氏嘉言【徐編】曾文正公文集【曾國藩】蓮坡詩話【查爲仁】靜志居詩話【朱彜尊】海峯文集【劉大櫆】臺州書目【金嗣徽】丹陽集【唐殷璠編】四部叢刊【商務印書館編】宋拓絳帖目錄【王存善】鐵圍山叢談【宋蔡絳】聞見錄【宋王定國】故舊文存【王樹編】茶余客話【阮葵生】唐宋文醇【禦選】

卷三七古平仄論【王士禎】鐵山文稿【余重耀】通鑑答問【宋王應麟】嘯亭雜錄【禮親王昭槤】翁氏家事略記【翁方綱】昆新兩縣誌歸田瑣記【梁章巨】巴陵人物志【杜貴墀】柏堂集【方宗誠】勉行堂文集【程晉芳】閱微艸堂筆記【紀昀】輶軒語【張之洞】賭棋山莊文集【謝章鋌】遲鴻軒詩棄【楊峴】記過齋文稿【蘇源生】

卷四杜詩詳注【仇兆鰲注】小學韻語【羅澤南】鴛鴦牒【程羽文】捫虱新話【宋陳善】後海堂雜錄柏梘山房文集【梅曾亮】求闕齋日記類鈔【曾國藩】虛受堂文集【王先謙】崇禎宮詞【王譽昌】止溪文鈔【朱嘉徵】永福縣誌井觀瑣言【明鄭瑗】靜學文集【明王叔英】還山遺稿【元楊奐】內自訟齋文鈔【周凱】潛邱札記【閻若璩】明史弈律【明王思任】酒槪【明﹝沈沈﹞】

卷五亭詩集【祁寯藻】宋論【王夫之】寄蝸殘贅【汪堃】咄咄吟【同上】綠畦晤言【王愼﹝行﹞﹝余﹞】申報甕牖余談【王韜】讀書雜記【明胡震亨】種竹軒餘話【闕名鈔本】女教經傳通纂【任啟運】廣三字經【蔣敍倫等】蘭閨寶鑑【女士完顏惲珠】

卷六鶴林玉露【宋羅大經】江陰縣誌竹素園叢談【顧恩瀚】在園雜誌【劉廷璣】遡園語商【賈開宗】仙居縣誌孟芳圖書館目錄【洪有丰】楊園訓子語【張履祥】雙硯齋筆記【鄧廷楨】樊山詩集【樊增祥】藏一話腴【宋陳郁】惜抱軒文集【姚鼐】小倉山房詩集【袁枚】不遠復齋見聞雜誌【張廷驤】姜鳳阿集【明姜寶】

卷七全唐詩【禦定】李習之文集【唐李翺】咸豐以來功臣別傳【朱孔彰】大潛山房詩鈔【劉銘傳】春在堂全書錄要【兪樾】蒲褐山房詩話【王昶鈔本】居易錄【王士禎】羣雅集【王預】朱子年譜【﹝王懋竑﹞】歲暮懷人詩【許溎祥】小倉山房尺牘【袁枚】東湖艸堂詩鈔【何紹基】觀光紀遊【日本岡千仞】錦江書院紀略【李承熙】鞠隱案牘匯存【女士吳芝瑛】滄浪詩話【宋嚴羽】呻吟語【明呂坤】硯耒圭緒錄【林昌彜】四庫簡明目錄標注【邵懿辰】讀漢書隨筆【張祖翼鈔本】愧葊遺集【楊甲仁】震川補集余集【明歸有光】日本乞師記【黃宗羲】皕宋樓藏書源流考【日本島田翰】碭山縣誌

卷八野古集【明龔詡】公孫龍子注【辛從益】畏廬三集【林紓】困學紀聞翁注編目史鑑節要便讀【鮑東裏】吳先生諭兒書【吳汝綸】因寄軒文集【管同】寒瘦集【宗室嶽端編】小羅浮艸堂詩文集【馮敏昌】東溟文集【姚瑩】懷舊雜記【張文虎】石遺室詩話【陳衍】蕉軒隨錄【方浚師】國朝詩人徵略【張維屏】公交車見聞錄【林伯桐】續梁溪詩鈔【侯學愈編】采鹿堂姜氏家集【孫慶成編】定葊詩集【龔自珍】越縵堂日記【李慈銘】寧國府誌淮安府誌

卷九姑蘇志讀通鑑論【王夫之】懷麓堂詩話【明李東陽】鑑止水齋詩集【許宗彥】秋江詩集【黃任】藝舟雙楫【包世臣】松軒隨筆【張維屏】廣藝舟雙楫【康有爲】正續共和解【勞乃宣】滄湄札記【尢珍鈔本】十三經讀本【唐文治】福建通誌覺生詩鈔【鮑桂星】江村隨筆【劉靑芝】竹初詩鈔【錢維喬】南匯縣誌江陰藝文志【金武祥】雲南圖書博物館一覽味淸堂詩鈔【陳基】上海時事新報孟子要略【劉傳瑩】佩文廣韻匯編【李��】﹝仿﹞唐寫本說文解字木部箋異【莫友芝】題江南曾文正公祠百詠【朱孔彰】思兄樓文稿【羅長】曾文正公家訓【曾國藩】靑苔館詩鈔【張學仁】無事爲福齋隨筆【韓泰華】蘇州府誌靈壽縣誌堂集【黃之雋】

玉裁】堯峯文鈔【汪琬】

續筆

卷一婺源縣誌詞科掌錄【杭世駿】海虞詩苑鄂州小集【宋羅願】香石詩話【黃培芳】周易集注【吳定】輟鍛錄【方貞觀鈔本】百柱堂詩集【王柏心】南野堂筆記【吳文溥】天啟宮詞【秦蘭徵】盟鷗漵筆談【闕名鈔本】松江詩話【同上同上】後山集【宋陳師道】於湖題襟集【袁昶編】吳先生尺牘【吳汝綸】文選李注義疏【髙步瀛】﹛皇鳥﹜山樵隱詩鈔【黃錫朋】蟄廬文略【同上】四庫全書薈要【欽定】二林居集【彭紹升】

卷二三國誌山陽縣誌籜石齋詩集【錢載】賀先生文集【賀濤】兩般秋雨葊隨筆【梁紹壬】揅經室集【阮元】天馬山房文存【馬敍倫】追昔遊集【唐李紳】二金蜨堂尺牘【趙之謙】曲阜縣誌文選理學權輿【孫志祖】東塾集【陳澧】書儀【宋司馬光】藕香零拾【繆荃孫編】三體唐詩【宋周弼編】海雪集箋【鄺廷瑤注】元遺山詩注【施國祁注】頻羅葊遺集【梁同書】瞿文愼公詩選【瞿鴻禨】蝯叟詩存【黃世榮】寄恩齋藏稿【辛從益】

卷三退廬叢書【胡思敬】國粹學報山艸堂集【明郝敬】湧幢小品【明朱��】廣陽雜記【劉獻廷】浙江藏書樓書目匏廬詩話【沈濤】南菁叢書【﹝王先謙等編﹞】癡學【黃本驥】桐城藝文志【闕名鈔本】石溪舫詩話【吳嵩梁】論文臆說【曾國藩】燕吳載筆【日本那波利貞】孫可之集【唐孫樵】內閣善本書目蘇字體陶淵明集【晉陶潛】大晚報文章正宗【宋眞徳秀編】韞山堂文集【管世銘】建徳縣誌習苦齋畫絮【戴熙】香蘇山館詩鈔【吳嵩梁】閩川閨秀詩話【梁章巨】思益堂日札【周壽昌】西昆酬唱集【宋楊億編】南漘楛語【蔣超伯】三餘贅筆【明都卭】古文淵鑿【禦選】續古文辭類纂【黎庶昌編】三十二蘭亭詩存【劉溎年】金石粹編【王昶】春在堂雜文【兪樾】

卷四興化縣誌時報辛白論文【陳懷孟】修詞九論【馬敍倫】抑快軒文集【髙澍然】中州文徵【蘇源生編】國朝詩別裁集【沈徳潛編】歸愚詩鈔【沈徳潛】建業實錄【﹝唐許嵩﹞】宋史莊子晚學齋文集【姚椿】元書后妃公主列傳【毛嶽生】昭昧詹言【方東樹】春在堂詩編【兪樾】國朝漢學師承記【江藩】史目表【洪飴孫】諭折匯存

卷五宋舊宮人集【宋汪元量編】三易集【明唐時升】東南晚報芻言報絳雲樓書目補遺廣西存書總目結一廬書目【朱學勤】竹崦葊書目【趙魏】寰宇訪碑錄【孫星衍等】牙牌靈數野航詩稿【明朱存理】左海文集【陳壽祺】養吉齋叢錄【吳振棫】小瓠葊詩話【吳仰賢】書影【周亮工】郎潛紀聞三筆【陳康祺】蠙廬詩鈔【王蔭槐】政治官報散原精舍詩【陳三立】四庫全書簡明目錄左傳山陽縣誌盤亭小錄【劉銘傳】耳學錄【葉愚】容齋四筆【宋洪邁】廿四史通俗衍義茶董補【明陳繼儒】紅豆村人詩稿【袁﹝枚﹞﹝樹﹞】﹝程﹞﹝桯﹞史【宋嶽珂】宋史質【明王洙】無錫金匱縣誌

卷六白石道人歌曲【宋姜夔】寧化縣誌文微【林紓】冷廬雜識【陸以湉】振綺堂書目【汪﹝康年﹞原稿本】續碑傳集【繆荃孫】若水齋古今算學書目【劉鐸】明文在【薛熙編】緝雅堂詩話【潘衍桐】思伯子堂詩集【張際亮】墨苑【明程大約】飛白錄【陸紹曾等】變雅堂詩集【杜浚】���詩集【趙秉淵】玉堂嘉話【元王輝】刻楮集【錢儀吉】實事求是齋文集【汪廷珍】皇朝文獻通考今水學略例【鄭元慶】悔葊學文【嚴元熙】湖海詩傳【王昶編】李申耆年譜【蔣彤】十三經校勘記【阮元】經籍纂詁【同上】歷代地理誌韻編今釋【李兆洛】皇朝輿地韻編【同上】皇朝輿地略【同上】恆星圖【同上】皇朝輿地圖【同上】安吳四種【包世臣】硯北雜誌雞窗叢話【蔡澄】浣花拜石軒鏡銘集錄【錢坫】崇百藥齋集【陸繼輅】寶禊軒詩存【張興載】

卷七水雲集【汪元量】靜志居詩話【朱彜尊】松陵詩徵恩福堂詩鈔【英和】聽松廬詩話【張維屏】南堂詩鈔【方貞觀】隨園隨筆【袁枚】新唐書盾鼻余瀋【左宗棠】江﹝村﹞﹝鄕﹞漁話【﹝丁傳靖﹞】敬孚類稿【蕭穆】簞瓢樂【明張應文】學易堂四筆【明項臯】菽園雜記【明陸容】孽海花【﹝曾朴﹞】淸尊集甌北詩話【趙翼】快雪堂集【﹝明馮夢楨﹞】朱子語錄【﹝宋黎靖徳編﹞】復初齋詩集【翁方綱】匯刊書目捫腹齋詩鈔【張宗松】中山詩話【宋劉攽】許彥周詩話【宋許顗】二希堂文集【蔡世遠】吹萬閣詩集【顧貽祿】西莊始存稿【王鳴盛】履園叢話【錢泳】飴山﹝堂﹞詩集【趙執信】

卷八詩禮堂古文【王又朴】廬山誌上海新聞報幽求子校碑隨筆【方若】西陂類稿【宋犖】學林【宋王觀國】復古詩集【元楊維楨】荀子廣雅碎金【張之洞】藥禪室隨筆丁亥詩鈔【王念孫】有不爲齋隨筆【光聰諧】曾文正公家書【曾國藩】世說【﹝宋劉義慶﹞】航海瑣記【餘思詒】論書隨筆【吳徳旋】

卷九無邪堂答問【朱一新】孟塗文集【劉開】香蘇山館詩鈔【吳嵩梁】鵝湖書院志【同上】丹稜文鈔【蔣彤】北流縣誌度隴記【董醇】二二五五疏【錢恂】淸列朝后妃傳稿【張采田】鑑古齋墨藪【﹝汪近聖等﹞】習苦齋古文【戴熙】陰靜夫遺文【陰承方】詞辧【周濟】賜書堂詩集【翁照】霜紅龕筆記【傅山】齋文集【張穆】白雲艸堂文鈔【呂星垣】恕谷後集【李塨】樵隱詩話【林象鼎】

卷十學海堂志【林伯桐】介山自訂年譜【王又朴】望溪文集【方苞】天嶽山館文鈔【李元度】太乙舟詩集【陳用光】受宜堂宦遊筆記【納蘭常安】夢樓詩集【王文治】小琉球漫志【朱仕玠】春秋經筌【宋趙鵬飛】尹文端公詩集【尹繼善】艮齋詩集【王峻】病中自述【同上】

三筆

卷一上江兩縣誌筠淸館金文【吳榮光】浣月山房詩集【龍啟瑞】演山詞【宋黃裳】醫學世界瀛濡雜誌【王韜】虛受堂書札【王先謙】續古文辭類纂【同上】樊山續集【樊增祥】眞山民詩【宋眞山民】金石學錄補【陸心源】萬卷堂書目【明朱睦】談龍錄【趙執信】亭林詩集【顧炎武】素修堂詩集【吳蔚光】亦有生齋集【趙懷玉】小倉山房文集【袁枚】汲葊詩文存【楊象濟】養知書屋文集【郭嵩燾】冬靑館古宮詞【張鑑】宋元舊本書經眼錄【莫友芝】續岡州遺稿【言良鈺編】書經賓萌集【兪樾】廣陵詩事【阮元】國朝先正事略補編【李元度】宋文鑑【宋呂祖謙編】日知錄【顧炎武】資治通鑑【﹝宋司馬光﹞】曾文正公雜著【曾國藩】吳先生詩集【吳汝綸】

卷二汲古閣校刊書目伊雒淵源錄【宋朱子】元儒考略【明馮從吾】諸儒學案【明劉元卿】昭代名人尺牘【吳修﹝石﹞編】﹝牧民﹞﹝三事﹞忠告【元張養浩】皇朝經世文編【賀長齡編】養自然齋詩話【﹝錢﹞﹝鍾﹞駿聲】海天琴思續錄【林昌彜】碧溪艸堂詩稿【朱文藻】論語先文莊公奏議【﹝朱孔彰編﹞】南墅漫鈔【曾廷枚】

卷三漱石主人遺稿【潘﹝福五﹞】上海晶報明懿安皇后外傳【紀昀】淸史稿【趙爾巽等修】庸葊海外文編【薛福成】蔡中郎集【漢蔡邕】嘉佑集【宋蘇洵】禮記老學葊筆記【宋陸遊】韌叟自訂年譜【勞乃宣】臨晉縣誌

卷四黃蕘圃年譜【江標】淮南子文子纘義漢武洞冥記【漢郭憲】中山白雲詞【宋張炎】爾雅天地間集【宋謝翺編】公羊傳書舶庸談【董康】味蓼文稿【毛燧傳】髙郵王氏六葉傳狀碑志集【羅振玉編】

卷五皇朝謚法考【鮑康】皇朝謚法考續編補編【徐士鑾】合肥李氏三世遺集【李國傑編】愛日齋叢鈔【宋葉﹝某﹞】震川文集【明歸有光】趙茂才殉節記【孫邦楨編】西康建省記【傅嵩火求】六研齋筆記【明李日華】茶餘話異【範其駿】

卷六李傅相七秩壽言畚塘芻論【孫鼎臣】熙朝宰輔錄【潘世恩】龍城錄【唐柳宗元】龍眠叢書【光聰諧編】文獻通考【元馬端臨】

卷七劉中丞奏議【劉蓉】宋潛虛先生文集【﹝戴名世﹞】北堂書鈔【唐虞世南】十二石山齋詩話【梁九圖】敬孚雜鈔【蕭穆稿本】悔生詩稿【王灼】海峯詩集【劉大櫆】

卷八教坊記【唐崔令欽】北裏志【﹝唐孫棨﹞】苕溪漁隱叢話【宋胡仔】雲麓漫鈔【宋趙彥衛】建炎以來系年要錄【宋李心傳】癸巳類稿【兪正燮】曲園自述詩【兪樾】李文忠公奏議【李鴻章】訂訛類編【杭世駿】東莞縣誌夢餘贅筆【範其駿】柿葉軒筆記【胡虔】養晦堂文集【劉蓉】悔生文集【王灼】西行艷異記【陳重生】燕居瑣語【徐承烈】蘿藦亭札記【喬松年】松崖筆記【惠棟】十駕齋養新錄【錢大昕】八千卷樓書目【丁仁】浦城縣誌宋詩鈔【吳之振編】筆精【明徐】

卷九建文遜國之際月表【劉廷鑾】烏程縣誌國史館列傳東齋文鈔【孫光庭】論語要略【許】白雨齋詞話【陳廷焯】十國宮詞【吳閬】紉蘭室詩鈔【女士嚴永華】劉忠誠公奏疏【劉坤一】姚端恪公日記【姚文然】人海記【查愼行】驛舍探幽錄【王慶保等】文獻徵存錄【錢林】國朝先正事略【李元度】伊江筆錄【吳熊光】尙書表注【金金履祥】隨山書屋詩存【顧澍生】香雪崦叢書【平步靑】

卷十東觀漢記【漢班固等】艸茅一得【戴鈞衡】存誠齋文集【何曰愈】師友言行記【方宗誠】天香樓隨筆【明道士李介】北江詩話【洪亮吉】皇朝掌故【張一鵬】疇人傳四編【黃鍾駿】孔氏談苑【宋孔平仲】遁齋閒覽【﹝宋範正敏﹞】史記南史元和惟亭志愚園詩話【胡光國】

四筆

卷一家訓述聞【聲木】桐城文學淵源考【聲木】桐城文學撰述考【同上】庸葊筆記【薛福成】說文解字注【段玉裁】於京集【尢侗】百末詞【同上】張文毅公奏稿【張芾】求闕齋日記類鈔【曾國藩】味經山館文稿【戴鈞衡】昭代名人尺牘續集【陶湘】續補匯刊書目【聲木】左傳快讀【李紹崧】

卷二信摭【章學誠】考盤集文錄【方東樹】增輯欽齋文【蕭穆】茹荼軒文集【張錫恭】尹和靖先生語錄【﹝宋﹞祁寬等】庚子札記【蕭穆鈔本】元遺山詩注【施國祁注】績語堂碑錄【魏錫曾】五總志【宋吳坰】孔氏談苑小豆棚【曾衍東】憂葊雜記【戴名世鈔本】明季遺聞【鄒綺】池北偶談【王士楨】行素齋雜記【李佳繼昌】吳中唱和集【恩錫等】後知堂史論【蕭正模】萇楚齋書目【聲木】再續補匯刻書目【同上】

卷三勇盧閒詰【趙之謙】復齋漫錄【宋���】勸學芻言【王先謙】漸西村人詩集【袁昶】橋西雜記【葉名澧】眉叟自撰年譜【許洽】時報文藝周刊歸太僕評點史記例意【明歸有光】讀左傳法【馬貞楡】巴陵縣誌菇中隨筆【顧炎武】金臺紀聞【明陸深】

卷四柳河東集【唐柳宗元】紀批蘇詩【紀昀】補過齋詩集【劉坤一】龍慧堂詩【劉愼詒】鴻雪因緣【麟慶】一微塵集【何震彜編】蜀程小記【方浚頤】禦批通鑑輯覽蜀輶日記【陶澍】東原錄【宋龔鼎臣】交友鑑【吳應箕】聰訓齋語【張英】荷廊筆記【兪洵慶】湖海詩傳【王昶編】時事報十三唐人詩【劉云份編】聞見前錄【宋邵伯溫】讀史糾謬【牛運震】五經補綱【伊樂堯】

卷五聲調譜圖說【﹝賀瑗﹞﹝鄭先朴﹞】桂學答問【康有爲】忠州直隸州誌書目答問【張之洞】經解入門【江藩】韓川文集【陳從潮】甚徳堂文集【吳賢湘】萬首唐人絕句【宋洪邁】讀書舉要【楊希閔】

卷六薛庸庵論文集要【薛福成】翼【吳鋌】艸堂之靈【楊鈞】辛亥殉難記【吳慶坻】敬孚札記【蕭穆鈔本】輿地紀勝【宋王象之】劉太史遺集【劉可毅】錦官堂詩艸【延淸】嶽陽風土記韓非子識小錄【徐樹丕】山谷刀筆【宋黃庭堅】初月樓遺編【吳徳旋】管子遺逸淸音集【延淸編】蒿葊類稿【馮煦】小學葊遺書【錢馥】屈安人詩【明女士屈�】射鷹樓詩話【林昌彜】注韓居詩話【鄭傑鈔本】

卷七荊溪林下偶談【宋吳子良】湘綺樓年譜【王代功】唐詩快【黃周星編】邃雅堂集【姚文田】四書正事括略【毛奇齡】雅雪園詩鈔【鄒倜】習學記言【宋葉適】敬鄕樓叢書【黃羣】樂善堂賦集注【姚培謙】粵東詩海【溫汝能編】哀怨集【宋育仁】時報全唐文紀事【陳鴻墀】明名臣言行錄【徐開仕】藏書紀事詩補遺【聲木】琉球國誌略【周煌】續琉球國誌略【趙新】近思齋書牘【梁彣】春在堂隨筆【兪樾】

卷八宋史經籍舉要【阮元】復堂文續【譚獻】前後懷人詩鈔【師範】雕菇樓集【焦循】谷水舊聞補【章荀儔】瞿文愼公行狀【余肇康】抱潤軒文集【馬其昶】冀縣誌惇艮齋遺書【徐潤第】楚州叢書【冒廣生】軥錄齋稿【夏煒如】淸風室詩鈔【錢保塘】學風香艷叢書抱冰堂弟子記【張之洞】綺牕餘事【女士黃淑畹】申報自由談聲調譜【趙執信】黃學廬雜述【陳士芑】漁洋詩則【王士禎】曾文正公書札【曾國藩】

卷九楹聯集錦【胡鳳丹編】遊戲三昧【曾廷枚】揚州畫舫錄【李斗】市隱書屋文鈔【亢樹滋】市隱卮言【同上】隨園女弟子詩【袁枚編】碧城仙館女弟子詩【陳文述編】毘陵詩錄【趙震編】舊言集【李兆洛編】明詩紀事【陳田】有學集【錢謙益】吳徵士遺集【吳廷香】遂翁自撰年譜【趙畇】

注訂補【王紹蘭】西江詩話【曾廷枚】蘭芝室尺牘【聲木】鳧亭詩話【陶元藻】松柏山房駢體文鈔【張其淦】吳竹如年譜【方宗誠】輔仁錄【同上】六如居士集【明唐寅】山樵暇語【明兪弁】詒煒集【許振禕編】嗣徽集【安維峻】吳先生文集【吳汝綸】左傳文法讀本【吳闓生等】範伯子文集【範當世】廣唐賢三昧集【宗室文昭編】國朝賢媛類徵詩編【李桓】吳會英才集【畢沅編】墨林今話【蔣寶齡】粟香五筆【金武祥】茂園自撰年譜【康基田】孫明復小集【宋孫復】晉書校文【丁﹝秉衡﹞﹝國鈞﹞】含嘉室自撰年譜【吳士鑑】

五筆

卷一詩義會通【吳闓生】賭棋山莊文集【謝章鋌】棻堂節錄【徐時作】春秋管見【瞿修齡】讀秋水齋集【陸黻恩】松窗雜錄【唐李﹝浚﹞】分甘餘話【王士禎】漁洋文略【同上】蓮洋集【吳雯】﹝棟﹞﹝楝﹞亭詩鈔【曹寅】松心詩集【張維屏】癸卯東遊日記【張謇】靈璧縣誌略【貢震】國朝詩話【楊際昌】吾廬筆談【李佐賢】名媛詩話【女史沈善寶】鵑湖百詠【﹝朱昌燕﹞﹝蔣學堅﹞】囈語偶存【錢敬堂】曾文正公家書【曾國藩】曾文正公家書節錄【淩鶚】浙江圖書館書目春秋左傳屬事【明傅遜】嘉定縣誌禦批通鑑輯覽五季紀事本末【聲木】本艸綱目【明李時珍】本艸綱目拾遺【趙學敏】潛研堂文集【錢大昕】澄懷園語【張廷玉】

卷二輶軒語【張之洞】唐詩品【鮑桂星編】焠掌錄【汪啟淑】河南集【宋尹洙】養晦堂文集【劉蓉】思兄樓文稿【羅長】小倉山房尺牘【袁枚】劉忠誠公奏議【劉坤一】雨村詩話【李調元】歸田瑣記【梁章巨】

卷三望溪文集三續補遺【聲木】盧忠肅公遺集【明﹝盧﹞象升】半舫齋古文【夏之蓉】四溟瑣記【申報館】瀟湘風雨錄【張金鏞】養晦堂詩集【劉蓉】古夫於亭雜錄【王士禎】檜門詩存【金徳瑛】鄕賢崇祀錄【同上】陶齋藏石記【端方】讀史方輿紀要【顧景範】敬義堂家訓述錄【紀大奎】聰訓齋語【張英】曾文正公家訓【曾國藩】漁洋詩話【王士禎】本事詩【徐釚編】左文襄公家書【左宗棠】遲鴻軒文棄【楊峴】悔齋詩【汪楫】停雲閣詩話【李家瑞】寒支先生歲紀【李世熊子子權續成】柏梘山房尺牘【梅曾亮】南宋雜事詩【沈嘉轍等】準海英靈集【阮元編】

卷四道援堂詩集【屈大均】漁洋詩集【王士禎】使瀋艸【姚元之】蘭室叢談【楊際昌】顧亭林詩箋注【顧炎武徐嘉注】志樂【明韓邦奇】春秋列國論【明張溥﹝明張采續成﹞】靑艸堂集【趙國華】懷亭詞錄【蔣學堅】韓文故【髙澍然編】內自訟齋文集【周凱】邵武府誌秋士先生遺集【彭績】涇縣續志徐侍禦同人書札【吳徳襄編】抗希堂十六種【方苞】榕園叢書【張丙炎編】

卷五人文光緒會計錄【李希聖】光緒朝海關大宗進出貨價表【張庸】疑雨集【王彥泓】疑雨集選【吳元潤編】金壇縣誌靑泥蓮花記【明梅鼎祚】同書【周亮工】古事比【方中﹝通﹞﹝徳﹞】孿史【王希廉】莧園雜說【沈起潛】十三日備嘗記【曹晟】品芳錄【徐壽基】寶鑑樓架上書目【聲木】中華新報石門文字禪【宋釋徳洪】韓魏公集【宋韓琦】得岑館詠花詩【陸遵書】捫腹齋詩鈔【張宗松】花笑庼雜筆【範鍇】陶廬箋牘【王樹】倚晴樓全集【黃燮淸】廣州府誌半氈齋題跋【江藩】丙子消夏錄【顧安編】

卷六艮園文集【江五民】歷代帝王紀年考【王檢心】曲陽縣誌巴塘詩鈔【李苞】韓文論述【沈閭編】果堂集【沈彤】曝書雜記【錢泰吉】恆產瑣言【張英】漢堂類稿【李寶淦】養一齋詩話【潘徳輿】復初齋文集【翁方綱】小石帆亭著錄【同上】石洲詩話【同上】雙忽雷紀事【劉世珩編】同人詩錄【王﹝廣﹞﹝慶﹞勛編】學藝雜誌神州日報東津館文集【潘曾沂】北行日記【方浚頤】靜觀堂剩稿【趙繼元】古今詞雅三編【休園編】

長基】宋潛虛先生年譜【戴鈞衡】

卷八國朝悼亡詩輯【聲木】變雅堂詩集【杜浚】道榮堂詩集【陳鵬年】鷇音艸【王文奎】花隱葊遺稿【潘希甫】石笏齋詩鈔【徐鏞】實事求是齋遺稿【汪廷珍】介軒集【張振夔】王文直公遺集【王東槐】捫腹齋詩鈔【張宗松】澹靜齋詩鈔【龔景瀚】小謨觴館詩集【彭兆蓀】曬書堂詩集【郝懿行】扁書齋詩存【鄧嘉緝】廣雅碎金【張之洞】澹餘詩略【汪暕】柏梘山房詩文集【梅曾亮】因寄軒文集【管同】漢堂文鈔【李寶洤】辛亥殉難記【吳慶坻】識小錄【姚瑩】先文莊公佚詩【男聲木編】李習之先生文讀【髙澍然編】澹仙詩話【女史熊璉】秀水縣誌求是齋詩集【胡承珙】五代史鈔【明戴羲】涇川詩話【趙知希】使西紀程【郭嵩燾】東遊叢錄【吳汝綸】

卷九香祖筆記【王士禎】宗室貢舉備考【宗室瑞聯】昌瑞山萬年統志【布蘭泰】孱守齋年譜五種【錢大昕】食古齋文錄【柳以蕃】分湖柳氏重修家譜【柳兆燻】望溪文集【方苞】山東圖書館第一期年刊十三經讀本【山東局刊】吳梅村編年詩集箋注【程穆衡等注】盤薖文甲集【湯紀尙】味余書屋隨筆【仁宗睿皇帝禦制】思益堂日札【周壽昌】孟芳圖書館書目【洪有丰】

卷十光緒會計表【劉嶽雲】國朝詩品【陳以剛等編】通鑑總類【宋沈樞編】韓子文鈔【林明倫編】嶺南文鈔【陳在謙編】魏叔子文集【魏禧】經史百家簡編【曾國藩編】讀西學書法【梁啟超】

