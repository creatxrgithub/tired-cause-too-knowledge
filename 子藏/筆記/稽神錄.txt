稽神錄五代徐鉉

●卷一

○朱拯

僞吳玉山主簿朱拯赴選至揚都﹝《廣記》作「州」﹞。夢入官署﹐堂上一紫衣﹐正坐旁一綠衣。紫衣起揖拯﹝《廣記》無「拯」字﹞曰「君當以十千錢見與。」拯拜許諾﹐遂寤。頃之﹝毛本無「之」字﹞﹐補安福令。旣至﹐謁城隍神﹐廟宇神像皆如夢中。其神座後﹐屋漏梁壞。拯嘆曰「十千豈非此耶﹖」卽以私財葺之﹐費如其﹝《廣記》無「其」字﹞數。﹝《廣記》卷二百八十一﹞

○韋建

江南戎帥韋建﹐自統軍除武昌節度使。將行﹐夢一朱衣人﹐導從數十來詣韋曰「聞公將鎭鄂渚﹐僕所居在焉。棟宇頹毀﹐風雨不蔽。非公不能爲僕修完也。」韋許諾。及至鎭﹐訪之﹐乃宋無忌廟﹐視其像﹐卽夢中所見﹐因新其廟。祠祀數有靈驗云。﹝《廣記》卷二百八十一﹞

○鄭就

壽春屠者鄭就﹐家至貧﹐嘗﹝《廣記》作「常」﹞夢一人﹐自稱廉頗﹐謂就﹝《廣記》作「己」﹞曰「可於裏﹝《廣記》作屋﹐曾慥《類說》同﹞東掘地﹐取吾寶劍﹐當令汝富﹐然不得攺舊業。」就如其言﹐果獲之﹐逾年遂富。後泄其事﹐於是失劍。﹝《廣記》卷二百八十一﹐曾慥《類說》亦引﹞

○董昌

董昌未遇前﹐有山陰縣老人僞上言於昌曰「今大王善政及人﹐願萬歲帝爲越﹐以福兆庶。三十年前﹐已有謠言﹐正合今日﹐故來獻。其言曰﹕『欲識聖人姓﹐千里艸靑靑﹔欲知聖人名﹐日從曰上生。』」昌得之大喜﹐因讀曰「天命早已歸我﹐我爲天子矣。」乃贈老人百縑﹐仍免其徵賦。先遣道士朱思遠﹐立壇醮上帝。忽一夕云﹐天符降於雨中﹐有碧紙朱書﹐其文人不可識。思遠言「天命合興董氏。」又有王守貞者﹐俗謂之王百藝﹐極機巧。初立生祠﹐雕刻形像﹑塑繪宮嬪﹐及設兵衛﹐狀若鬼神﹐皆百藝所爲也。妖僞之際﹐尢興百藝幻惑之術。昌每言「我聞『兔子上金牀』﹐讖我也。我卯生﹐來歲屬卯﹐二月二日亦卯﹐卽卯年卯月卯日﹐仍當以卯時﹐萬世之業利在於此。」乾寧二年二月二日﹐率軍俗數萬人﹐僭衮冕儀衛﹐登子城門樓﹐赦境內﹐攺僞號羅平國﹐年號天冊﹐自稱聖人。及令官屬將校等﹐皆呼聖人萬歲﹐俯而曰言云云﹐畢﹐復欲舞蹈﹐昌乃連聲止之﹐曰「卿道得這許多言語﹐壓得朕頭疼無柰何也。」蓋緣工人所制平天冠稍重﹐故有是言也。時人聞者皆大笑之。﹝《廣記》卷二百九十引《會稽典錄》﹐當刪。因系原本誤收﹐姑存以備考﹞

○熊博

熊博者﹐本建安津吏。岸崩出﹝《廣記》作「得」﹞一古冢﹐藤蔓纏其棺﹐傍有石銘云「欲陷不陷被藤縛﹐欲落不落被沙閣﹐五百年後遇熊博。」博使平光寺﹝四字《廣記》作「時貧老」三字﹞僧爲率錢葬之。博後至建州刺史。﹝《廣記》卷三百九十二﹞

○彭城佛寺

國初楊汀自言﹐天祐初﹝《廣記》作「某」﹞在彭城避暑於佛寺﹐雨雹方甚﹐忽聞大聲震地﹐走視門下﹝《廣記》作外﹞﹐乃下一大雹於街中﹐其髙廣與寺樓等﹐入地可丈餘。頃之﹐雨止﹐則炎風赫日。經月雹乃消盡。﹝《廣記》卷三百九十五﹞

○歐陽氏

廣陵孔目吏歐陽某者﹐居決守寺之前。其妻少遇亂失其父母﹐至是有老父詣門﹐使白其妻「我汝父也。」妻見其貧陋﹐不悅﹐拒絕之。父又言其名字及中外親族甚悉﹐妻竟不聽。又曰「吾自遠來﹐今無所歸矣﹐若爾﹐權寄門下信宿﹐可乎﹖」妻又不從﹐其夫勸﹝《廣記》有之字﹞﹐又不可。父乃曰﹝《廣記》曰字在去字下﹞﹕「去吾將訟爾矣。」左右以爲公﹝毛本誤作「何」﹞訟耳﹐亦不介意。明日午﹐暴風雨從南方來﹐有﹝毛本誤作自﹞震霆入歐陽氏之居﹐牽其妻至中庭﹐擊殺之。大水平地數尺﹐鄰里皆漂﹝《廣記》作「震」﹞蕩不自持。後數日﹐歐陽之人至后土廟神座前得一書﹐卽老父訟女文也。﹝《廣記》卷三百九十五﹞

○廬山賣油者

廬山下賣油者﹐養其母甚孝謹。爲暴雷震死﹐其母自以無罪﹐日號泣於九天使者之祠﹐願知其故。一夕﹐夢緋﹝《廣記》作「朱」﹞衣人告曰「汝子恆以魚膏雜油中﹐以圖厚利。且廟中齋醮常﹝《廣記》作「恆」﹞用其﹝《廣記》作「此」﹞油﹐鮏气薰蒸﹐靈仙不降。其﹝《廣記》無「其」字﹞震死宜矣。」母知其事﹐遂止。﹝《廣記》卷三百九十五﹞

○李誠

江南軍使蘇建雄﹐有別墅在毗陵﹐常﹝《廣記》作「恆」﹞使傔人李誠來往檢事﹝《廣記》作「視」﹞。乙卯歲﹝案﹕乙卯當周顯徳二年﹞六月﹐誠自墅中回﹐至句容縣西﹐時盛暑赫日﹐持傘自覆﹐忽起﹝《廣記》作「值」﹞大風﹐飛沙﹝《廣記》作「石」﹞拔木﹐捲其傘蓋而去﹐惟持傘柄﹐行數十步﹐雷﹝《廣記》作「云」﹞雨大至﹐方憂濡濕﹐忽有飄席至其所﹐因取覆之。俄而﹐雷震地道傍數家之中﹐捲去﹝《廣記》無「去」字﹞一家屋室﹐向東北而去。頃之﹐震﹝《廣記》「震」字作「遂霽」二字﹞。其居蕩然無復遺者﹐老幼十餘皆聚桑林中﹐一無所傷。捨前有足迹﹐長三尺。誠又西行數里﹐遇一人求買所覆席﹐卽與之。復﹝《廣記》作「又」﹞裏余後﹝《廣記》作「復」﹞遇一人﹐求買所持傘柄﹐誠乃異之﹐曰「此物無用﹐爾何爲者乃﹝《廣記》作「而」﹞買之﹖」其人但求乞甚切﹐終不言其故﹐隨行數百步﹐與之﹐乃去。﹝《廣記》卷三百九十五﹞

○茅山牛

庚寅歲﹝曾慥《類說》作大和中。案﹕庚寅爲唐長興元年﹐當吳大和二年﹞﹐有﹝《廣記》「有」字在「山」字下﹞茅山村中兒牧牛﹐洗所著汗衫﹐曝於艸上而假寐。及覺﹝《廣記》作「寤」﹞﹐失之﹐惟一鄰兒在傍﹐以爲竊去﹐因相喧競。鄰兒父見之﹐怒曰「生兒爲盜﹐將安用汝﹖」﹝《廣記》作「之」﹞卽投水中﹐鄰兒匍匐出水﹐呼天稱冤者不已﹝《廣記》「不已」作「數四」﹐曾慥《類說》同﹞。復欲投之。俄而﹐雷雨暴至﹐震死其牛﹐汗衫乃自牛口中嘔出﹐兒乃得免。﹝《廣記》卷三百九十五﹐曾慥《類說》亦引﹞

○番禺村女

庚申歲﹝案﹕庚申當宋建隆元年﹞﹐番禺村有老姥與其女餉田。忽雲雨晦冥﹐及霽﹐乃失其女。姥號哭﹐求訪﹐鄰里相與尋之不能得。後月餘﹐復雲雨晝晦﹐及霽﹐而庭中陳列筵席﹐有鹿脯﹑乾魚﹑果實﹑酒醢﹐甚丰腆﹝《廣記》作「潔」﹞。其女盛服而至。姥驚喜持之﹐女自言﹐爲雷師所娶﹐將至一石室中﹐親族甚眾﹐婚姻之禮﹐一同人間。今使歸返﹐而﹝《廣記》作「面」﹞他日不可再歸矣。姥問﹕「雷郎可得見耶﹖」曰「不可得。」﹝《廣記》無「得」字﹞畱數宿﹐一夕復風雨晦冥﹐遂不可﹝《廣記》「可」作「復」﹞見矣。﹝《廣記》卷三百九十五﹞

○江西村嫗

江西村中雷震﹐一老嫗爲電火所燒﹐一臂盡傷。卽而﹐空中有呼曰「誤矣。」卽墜一瓶﹐瓶有藥如膏﹐曰「以此傅之﹐卽瘥。」﹝《廣記》作「差」﹞嫗﹝《廣記》無「嫗」字﹞如其言﹐隨傅而愈。家人共議此神丹﹝《廣記》作「藥」﹞也﹐將取藏之﹐數人共舉其瓶不能動。頃之﹐復有雷雨﹐攝﹝《廣記》作「收」﹞之而去。又有一﹝《廣記》無「一」字﹞村人亦﹝《廣記》無「亦」字﹞震死﹐﹝《廣記》有「旣而」二字﹞空中人呼曰「誤矣。可急﹝《廣記》無「急」字﹞取蚯蚓﹐搗爛傅﹝《廣記》作「覆」﹐曾慥《類說》同﹞臍中﹐當瘥。」如言傅之乃﹝《廣記》作遂﹞蘇。﹝《廣記》卷三百九十五﹐曾慥《類說》亦引﹞

○甘露寺

道士範可保﹐夏月獨遊浙西甘露寺﹐出殿後門﹐將登北軒。忽有人﹐衣故褐衣﹐自其傍入﹐肩帔相拂。範素好潔﹐新衣恐污﹝四字《廣記》作「衣新服」三字﹞﹐心不悅。俄而﹐牽一黃犬﹝《廣記》作「狗」﹞﹐又摩﹝《廣記》作「駕」﹞肩而出。範怒形於色﹐褐衣回顧張目﹐其光如電﹐範始畏懼。頃之﹐山下人至﹐曰「向者﹝《廣記》無「者」字﹞山上﹝《廣記》作「下」﹞霹靂取龍﹐子聞﹝《廣記》「子」作「不」﹐「聞」「作」「知」﹞之乎﹖」範固不知﹝《廣記》作「聞」﹞也。﹝《廣記》卷三百九十五﹞

○南康縣令

辛酉﹝案﹕辛酉當宋建隆二年﹞五月四日﹐有使過南康縣﹐令胡侃置酒於縣南蓮華館水軒。忽有暴雨﹝《廣記》作「風」﹞吹沙從南來﹐因手掩目﹐聞盤中器物蔌蔌有聲﹐若物飛﹝《廣記》「物飛」作「有物」﹞過。良久﹐開目﹐見食器微反﹝《廣記》作「仄」﹞。其銀酒杯與杯之舟皆狹長。時東西影壁傍有大桐樹﹐亦拔出﹐投於﹝《廣記》「投於」二字作「墻外時」三字﹞一里外﹐皆此風雨。常遙聞館中迅雷﹐而館中初不聞也。胡亦無恙。﹝《廣記》卷三百九十五﹞

○犬吠石

婺源縣有大黃石﹐自山墜於溪側﹐瑩徹可愛。羣犬見而競吠之﹐數日﹐村人不堪其喧﹐乃相與推致水中﹐犬又俯水而吠。愈急取而碎之﹐犬乃不吠。﹝《廣記》卷三百九十八﹞

○甕形石

潘祚爲鄱陽令﹐縣治﹝《廣記》「令縣」作「縣令」﹐無「治」字﹞後連帶石城﹐其中隙荒數十畝。祚嘗還家﹐望月於此﹐見城下艸中有光﹐髙數丈﹐其間荊棘蒙密﹐不可夜行﹐卽取弓射其處以志之。明日﹐掘其地﹐得一甕﹐大腹小口﹐靑石塞之。祚命舁歸其家﹐發其口﹐不可開﹐令擊碎之﹐乃一石﹐如甕之形﹐若冰凍之凝結者﹐復碎而棄之﹐訖無所得。﹝《廣記》卷三百九十八﹞

○金蠶

右千牛兵﹝毛本作「撫」﹞曹王文秉﹐丹陽人﹐世善刻石。其祖嘗爲浙西廉使裴璩采碑於積石之下﹐得一自然圓石﹐如球形。式﹝毛本作「試」﹞加礱斫﹐乃重疊如殼相包﹐斫之至盡﹐其大如拳。破視之﹝三字《廣記》作「復破之」﹞﹐中有一蠶﹐如蠐螬﹐蠕蠕能動﹐人不能識﹐因棄之。數年﹐浙西亂﹐王出奔﹐至蜀下﹐與鄕人夜會﹐語及靑蚨﹝毛本「靑蚨」二字空闕﹞西送﹝《廣記》無「送」字﹞還錢事。坐中或云「人欲求富﹐莫如得石中金蠶蓄之﹐則寶貨自至﹝《廣記》作「致」﹞矣。」問其形狀﹐則石中蠐螬也。﹝《廣記》卷三百九十八﹞

○濠州井

戊子歲﹝案﹕戊子當唐天成三年﹞﹐大旱。濠州酒肆前﹐有大井﹐堙塞積久。至是﹐酒家召井工陶老﹐有﹝毛本作「其」﹞工人父子應募者﹐乃子先入﹐倚鍤而死。其父繼下﹐亦卒。觀者如堵﹐無敢復入。引繩出屍﹐竟不復鑿。﹝《廣記》卷三百九十九﹞

○雞井

江夏有林主簿﹐虐而好賭。甚愛一女﹐好食雞﹐裏胥日供雙雞。一日﹐將殺雞﹐雞走﹐其女自逐之﹐雞入舍北枯井中﹐女亦入井﹐遂不見。林自往﹐亦入井不出。俄﹐井中黑气騰上如炊。其家但臨井而哭﹐無敢入者。有屠兒請入視之﹐但見大釜﹐湯湧﹝《廣記》作「沸」﹞火熾﹐有人拒其足曰「事不幹汝。」不得入而出。久之﹐气稍稍而熄。井中惟雞骨一具﹐人骨二具。此事﹝《廣記》無「事」字﹞數聞故老言之﹐不知其何年也。﹝《廣記》卷三百九十九﹞

○軍井

建州有魏使君宅﹐兵後焚毀﹐以爲軍營。有大井﹐湮﹝《廣記》作「澱」﹞塞。壬子歲﹐軍士浚之﹐入者二人皆卒﹐屍亦不獲。有一人請復入﹐曰「以繩縋我﹐我急﹝毛本作「亟」﹞引繩﹐卽﹝《廣記》有「亟」字﹞出之。」旣入﹐久之﹐忽掣其﹝《廣記》「掣其」二字作「引」字﹞繩甚急﹐卽出之﹐色﹝《廣記》作「已」﹞如癡矣﹐良久乃能言﹐云「旣入井﹐但見城郭﹑邑廬﹝《廣記》「邑廬」作「井邑」﹞﹐人物甚眾。其主曰李將軍﹐機務鞅掌府署甚盛。懼而欲﹝《廣記》無「欲」字﹞遽出。」竟不獲二屍。建州畱後朱斥﹐嘗奉使鎭﹝四字《廣記》作「業使塡」三字﹞此井。﹝《廣記》卷三百九十九﹞

○金華令

王祝從子某﹐爲金華令﹐築私第於邑中。夏﹐暴雨大至﹐水忽奔往東南隅﹐如灌漏卮﹐頃刻而盡﹐其地成井﹐深不可測。以絲絙﹝《廣記》作「籰」﹞縋石而測之﹐數十丈乃及底﹐得一新饅﹝《廣記》作「撚」﹞頭而出﹝《廣記》作「上」﹞與人間嘗﹝《廣記》作「常」﹞食者﹐無小異也。﹝《廣記》卷三百九十九﹞

○徐善

江南僞中書舍人徐善﹐幼孤﹐家於豫章。楊吳之寇﹝《廣記》作「克」﹞豫章﹐善之妹爲一軍校所虜﹐旣定﹐軍校求﹝《廣記》無「求」字﹞得善請以禮聘之。善自以舊族﹐不當與戎士爲婚﹐固﹝《廣記》作「因」﹞不許。乃彊納幣焉﹐悉擲棄之﹐臨以白刃﹐亦不懼﹐然竟虜之而去。善卽詣揚都﹐求見吳楊渥而訴之。時渥初嗣﹐藩服府庭甚嚴。僭擬王者﹑布衣遊士﹐旬歲不得一見。而善始至白沙﹐渥夜夢人來言曰「江西有秀才徐善將來見公﹐今在白沙逆旅矣。其人良士也﹐且有情事未申﹝《廣記》無「未申」二字﹞﹐公其﹝《廣記》作「可」﹞厚遇之。」渥﹝《廣記》無「渥」字﹞旦卽遣騎迎之。旣至﹐禮遇甚厚﹐﹝《廣記》有「且」字﹞問所欲言﹐善具白其妹事。渥﹝《廣記》無「渥」字﹞卽命購﹝《廣記》無「購」字﹞贖﹐歸於徐氏。時歙州刺史陶雅聞而異之﹐因辟爲從事。﹝《廣記》卷二百七十七﹞

○何致雍

何致雍者﹐賈人之子也﹐幼而英爽﹝《廣記》作「爽俊」﹞好學。嘗從其叔父﹐泊舟皖口。其叔夜夢一人﹐若官吏﹐乘馬從數僕﹐來往岸側﹐徧閱舟船人物之數。復一人自後呼曰「何僕射在此﹐勿驚之。」對曰「諾。」不敢驚。旣寤﹐徧訪鄰舟之人﹐皆無何姓者﹐乃移舟入深浦中。翌日﹐大風濤﹐所泊之舟皆沒﹐惟何氏存。叔父乃謂致雍曰「我家世貧賤﹐吾復老矣﹐『何僕射』必汝矣﹝《廣記》作「也」﹞﹐善自愛。」致雍後受﹝《廣記》作「從」﹞知於湖南爲節度判官。會楚王殷自稱尊號﹐以致雍爲戶部侍郎﹑翰林學士。致雍自謂當作相﹐而居師表﹝《廣記》作「長」﹞之任。後楚王希範嗣立﹐復去帝號﹐以致雍爲﹝《廣記》「爲」字缺﹞節度判官﹑檢校僕射。竟卒於官。﹝《廣記》卷二百七十八﹐官作任﹞

○郭仁表

僞吳春坊吏郭仁表﹐居冶﹝《廣記》作「治」﹞城北。甲寅歲﹐因得疾沈痼﹐忽夢一﹝《廣記》無「一」字﹞道士﹐衣金花紫帔﹐從一小童﹐自門入﹐坐其堂上。仁表初不甚敬﹐因問疾何時可愈﹐道士厲色﹝《廣記》作「色厲」﹞曰「甚則有之。」旣寤﹐疾甚。數夜﹐復夢﹝《廣記》有「前」字﹞道士至﹐因叩頭遜謝。久之﹐道士色解﹐索紙筆。仁表以爲將疏方﹐卽跪奉之﹐道士書而授之﹐其辭曰「飄風暴雨可思惟﹐鶴望巢門斂翅飛。吾道之宗正可依﹐萬物之先數在玆﹐不能行此欲何爲﹖」夢中不曉其義﹐將問之﹐童子搖手曰「不可。」因拜謝。道士自西北而去﹐因而﹝《廣記》作「爾」﹞疾愈。﹝《廣記》卷二百七十八﹞

○王嶼

僞吳鄂帥王嶼﹐少爲小將﹐從軍圍潁州。夜夢道士告之曰「旦有流星墜地﹐能避之﹐當至將相。」明日﹐眾軍攻城﹐城中矢石如雨。嶼仗劍﹐倚柵木而督戰﹐俄有飛﹝《廣記》作「大」﹞石正中其柵木﹐及嶼﹐鎧甲之半皆糜碎﹐而嶼無傷。因嘆曰「流星正謂﹝《廣記》無「謂」字﹞爾耶。」由是自負﹐卒至大官。﹝《廣記》卷二百七十八﹞

○謝諤

進士謝諤﹐家於南康﹐捨前有溪﹐常遊戲之所也。諤爲兒時﹐嘗夢浴溪中有人以珠一器遺之﹐曰「郎吞此則明悟矣。」諤度其大者不可吞﹐郎吞細者六十餘顆。及長﹐善爲詩。進士裴說爲選其善者六十餘篇﹐行於世。﹝《廣記》卷二百七十八﹞

○崔萬安

江南司農少卿崔萬安﹐分務廣陵。嘗病苦脾泄﹐困甚。其家人禱於后土祠。是夕﹐萬安夢一婦人﹐珠珥珠履﹐衣五重﹐皆編貝玉﹝《廣記》作「珠」﹞爲之。謂萬安曰「此病﹝《廣記》作「疾」﹞可治﹐今以一方相與。可取靑木香﹑肉豆蔻等分﹐棗肉爲丸米﹐飲下二十丸。」又云「此藥大﹝《廣記》作「太」﹞熱﹐疾平卽止。」如其言服之﹐遂愈。﹝《廣記》卷二百七十八﹞

○江南李令

江南有李令者﹐累任大邑﹐假秩至評事﹐世亂年老﹐無復宦情﹐築室於廣陵法云寺之西﹐爲終焉之計。嘗夢束艸加首﹐口銜一刀﹐兩手各持一刀﹐入水而行﹐意甚異之。俄而﹐孫儒陷廣陵﹐儒部將李瓊屯兵於法云寺﹐恆止李令家﹐父事令。及儒死﹐宣城裨將馬殷﹑劉建封輩率眾南走﹐瓊因彊令俱行。及殷據湖南﹐瓊爲桂管觀察使﹐用令爲荔浦令﹐則前夢之驗也。﹝《廣記》卷二百七十八﹞

○毛貞輔

僞吳毛貞輔﹐累爲邑宰﹐應選之廣陵。夢吞日﹐旣寤﹐腹猶熱。以問侍禦史楊廷式﹐楊曰「此夢至大﹐非君所能當。若當君而言﹐當得赤烏場官也。」果如其言。﹝《廣記》卷二百七十八﹞

○陸洎

江南陸洎爲常州刺史﹐不克之任﹐爲淮南副使。性和雅重厚﹐時輩推仰之。副使李承嗣﹐與之尢﹝《廣記》「尢」字在「與」字上﹞善。乙丑歲﹝案﹕乙丑當宋乾徳三年﹞九月﹐承嗣與諸客訪之﹐洎從容曰「某明年此月當與諸君﹝《廣記》作「客」﹞別矣。」承嗣問其故﹐答曰「吾向夢人以一騎召去﹐﹝六字毛本作「一騎兵以召去」﹞止大明寺西可數里﹐至一大府﹐署曰陽明府。入門西序﹐復由東向大門下馬﹐入一室中﹝《廣記》無「中」字﹞。久之﹐吏引至階下。門中有二綠衣吏﹐捧一案﹐案上有書。一紫衣秉笏取書﹐宣云﹕『洎三世爲人﹐皆行慈孝﹐功成業就﹐宜﹝毛本「就」作「寬」﹐「宜」作「並」﹞受此官。可封陽明府侍郎﹐判九州都監事。來年九月十七日﹐本府上事。』復以騎送歸﹐奄然遂寤。靈命已定﹐不可攺矣。」諸客皆默﹝《廣記》作「嘻」﹞。然至明年九月﹐日使候其起居。及十六日﹐承嗣復與向客候之﹝《廣記》有「客詣之」三字﹞﹐謂曰「明日君﹝《廣記》「君」字在「明」字上﹞當上事﹐今何無恙也﹖」洎曰「府中已辦﹐明當行也。」承嗣曰「吾嘗﹝《廣記》作『常』﹞以長者重君﹐今無乃近妖乎﹖」洎曰「惟君與我有緣﹐他日必當卜鄰。」承嗣默然而去。明日遂卒﹐葬於茱萸灣。承嗣後爲楚州刺史﹐卒﹐葬於洎墓之北云。﹝《廣記》卷二百七十九﹞

○周延翰

江南太子校書周延翰﹐性好道﹐頗修服餌之事。嘗夢神人以一卷書示﹝《廣記》作「授」﹞之﹐若道家之經﹐其文皆七字爲句﹐惟記其末句云「紫髯之伴﹝《廣記》作「畔」﹞有丹砂」。延翰寤而自喜﹐以爲必得丹砂之效。後﹝《廣記》無「後」字﹞從事建業﹐卒﹐葬於吳大帝陵側﹐無妻子﹐惟一婢名丹砂。﹝《廣記》卷二百七十九。按﹕據李劍國考證﹐《廣記》明鈔本引作﹝稽神錄》﹐談本訛作《廣異記》﹞

○王瞻

處﹝《廣記》作「虔」﹞化縣令王瞻﹐罷任歸建業﹐泊舟秦淮。病甚﹐夢朱衣吏執牒至曰「君命已盡﹐今奉召。」瞻曰「命不敢辭﹐但舟中隘狹﹐欲寬假之﹐使得登岸卜居﹐無所憚也。」吏許諾﹐以五日爲期﹐曰﹕﹝《廣記》無「曰」字﹞「至期﹐平旦﹝《廣記》作「明」﹞當來也。」旣寤﹐便能下牀﹐自出僦捨﹐營辦凶具。教其子哭踴之節﹐召六親爲別。至期﹐登榻安臥﹐向曙乃卒。﹝《廣記》卷二百七十九﹞

○邢陶

江南大理司直邢陶﹐癸卯歲﹝按﹐癸卯當南唐保大元年﹞﹐夢人告云「君當爲涇州刺史。」旣而﹐爲宣州涇縣令。考滿﹐復夢其人告云「宣州諸縣官人﹐來春皆替﹐而君官誥不到。」邢甚惡之。至明年春﹐罷歸。有薦陶﹝《廣記》作「邢」﹞爲水部員外郎﹐牒下﹐而所司失去﹐復請二十餘日﹐竟未拜而卒。﹝《廣記》卷二百七十九﹞

●卷二

○紫石

晉安有東山﹐樵人陳某﹝《廣記》作「氏」﹞﹐恆見山中有紫光燭天。伺之久﹐乃見一大鹿﹐光自口出。設置捕而獲之﹐刳其腹﹐得一紫石﹐圓瑩如珠。因寶藏之﹐家自是富。至其孫﹐奢縱好酒﹐醉而玩其珠﹐以爲石何能神﹐因擊碎之﹐家自是貧矣。﹝《廣記》卷四百四十三﹞

○楊邁

司農卿楊邁﹐少好畋獵。自云﹕在長安時﹐放鷹於野﹐遙見艸中一兔跳躍﹐鷹亦自見﹐卽奮往搏之。旣至﹐無有。收鷹上鞲﹐行數十步﹐回顧其處﹐復見其兔﹝《廣記》無「其」字﹐「兔下」有「走」字﹞。又搏之﹐亦不獲﹐如是者三。卽命芟艸以求之﹐得兔骨一具﹐蓋兔之鬼也。﹝《廣記》卷四百四十三﹐曾慥《類說》亦引﹞

○舒州人

舒州有人入灊山﹐見大蛇﹐擊殺之。視之有足﹐甚以爲異﹐因負之而﹝《廣記》無「而」字﹞出﹐將以示人。遇縣吏數人於路﹐因告之曰「我殺此蛇而有四足。」吏皆不見﹐曰「蛇何在﹖」曰「在爾前﹐何故不見﹖」卽棄蛇於地﹐乃見之。於是負此蛇者﹐皆不見﹐人以爲怪﹐乃棄之。按﹐此蛇生﹝《廣記》作「至」﹞不能自隱其形﹐死乃能隱人之形﹐此理有不可窮者。﹝《廣記》卷四百五十九﹞

○賈潭

僞吳兵部尙書賈潭﹐言其所知爲嶺南節度﹝《廣記》有使字﹞﹐獲一橘﹐其大如升﹐將表獻之﹐監軍中使以爲非常物﹐不可輕進。因取鍼﹐微刺其帶下﹐乃有蠕蠕﹝四字《廣記》作乃「蝡」二字﹞而動者。因﹝《廣記》作「命」﹞破之﹐中有一小赤蛇﹐長數寸。﹝《廣記》卷四百五十九﹞

○姚景

僞吳壽州節度使姚景﹐爲兒時﹐事濠州節度使劉金﹐給使廏中。金嘗卒行至內﹝《廣記》作「廏」﹞﹐見景方寢﹐有二小赤蛇戲於景面﹐出入兩鼻中﹐良久﹐景寤﹐蛇乃不見。金由是驟加寵擢﹐妻之以女﹐卒至大官。﹝《廣記》卷四百五十九﹞

○王稔

僞吳壽州節度使王稔﹐罷歸揚都﹐爲統軍﹐坐廳事﹐與客語。忽有小赤蛇﹐自屋墜地﹐向稔而蟠。稔令以器覆之﹐良久﹐發視﹐惟一蝙蝠飛去。其年﹐稔加﹝毛本作「升」﹞平章事。﹝《廣記》卷四百五十九﹞

○安陸人

安陸人姓毛﹐善食毒蛇﹐以酒吞之。嘗遊齊安﹐遂至豫章﹐恆弄蛇於市﹐以乞丐爲生﹝《廣記》作「事」﹞﹐積年十餘。有賣薪者﹐自鄱陽來﹐宿黃培﹝《廣記》作「倍」﹞山下﹐夢老父云「爲我寄一蛇與江西弄蛇毛生也。」乃至豫章觀步門﹐賣薪﹐將盡﹐有一蛇﹐蒼白色﹐蟠於船舷﹐觸之不動。薪者方省向夢﹐卽攜之至市﹐訪得毛生﹐因以與之。毛始欲展撥﹐應手嚙其指﹝《廣記》作「乳」﹞﹐毛失聲顚﹝《廣記》作「頓」﹞僕﹐遂卒。良久卽腐壞﹐蛇亦不知所在。﹝《廣記》卷四百五十九﹞

○食虎

建安﹝《廣記》作「中」﹞山中人﹝《廣記》「人」字在「山」字上﹞種粟者﹐皆構棚於髙樹﹐以防虎。嘗有一人﹐方升棚﹐見一虎﹐垂頭榻尾﹐過去甚速。俄有一獸﹐如虎而稍小﹐躡前虎而去。遂聞竹林中哮吼震地﹐久之乃寂。明日往視﹐其虎被食略盡﹐但存少骨。﹝《廣記》卷四百三十二﹞

○鞭牛﹝《廣記》作靑牛﹞

京口居人晚出﹐見﹝《廣記》「見」在「上」下﹞江上石公山下﹐有二靑牛﹐腹靑背赤﹝《廣記》作「腹嘴皆紅」﹞﹐戲於水濱。一白衣老翁﹐長可三丈﹐執鞭於其旁。久之﹐翁回顧見人﹐卽鞭二牛入水﹐翁卽跳躍而上﹐倏忽漸長﹐一舉足徑上石公山頂﹐遂不復見。﹝《廣記》卷四百三十四﹞

○王姥

廣陵有王﹝《廣記》有「氏老」二字﹞姥﹐病數日﹐忽謂其子曰「我死必生西溪浩氏爲牛子﹐當尋而贖我﹐腹下有王字是也。」頃之﹐遂卒。﹝其﹞﹝《廣記》無「其」字﹞西溪者﹐海﹝《廣記》作「廣」﹞陵之西地名也。其民浩氏﹐生牛﹐腹有白毛成王字。其子尋而得之﹐以束帛贖之以歸。﹝《廣記》卷四百三十四﹐以歸作而去﹞

○陳璋

淮南統軍陳璋﹐加平章事﹐拜命於朝。李昪時執政﹐謂璋曰「吾將詣公賀﹐且求一女婿於公家﹐公其先歸﹐吾將至。」璋馳一赤驥而去﹐中路馬蹶而墜。頃之﹐昪至﹐璋扶疾而出。昪坐少選卽去。璋召馬數之曰「吾以今日拜官﹐又議親事﹐爾乃以是而墜我。畜生﹗不忍殺汝﹐使牽去﹐勿與芻秣﹐餓死之。」是夕圉人竊秣之﹝《廣記》「秣之」作「具芻粟」三字﹞﹐馬視之而已﹐達旦不食芻﹝《廣記》無「芻」字﹞。如是累日﹐圉人以告。璋復召數之曰「爾旣知罪﹐吾赦爾。」馬跳躍而去﹐是夕乃飲食如故。璋後出鎭宣城﹐罷歸而薨﹐旬月之中﹐馬亦悲鳴而死。﹝《廣記》卷四百三十五﹞

○吳宗嗣

軍使吳宗嗣者﹐嘗有某府吏﹝《廣記》作「父吏某」﹞從之貸錢二十萬﹐月計利息。一年後不復肯還﹐求索不可得。宗嗣怒﹐召而責之曰「我前世負爾錢﹐我今還矣。爾負我﹐當作驢馬還我。」因焚券而遣之。逾年﹐宗嗣獨坐廳事﹐忽見吏白衣而入曰「某來還債。」宗嗣曰「已焚券﹐何用﹝《廣記》作「爲」﹞復償﹖」﹝《廣記》作「來」﹞吏不答﹐徑入廏中﹐俄而﹐廏人報馬生白駒。使詣吏捨詰之﹐云「死已翌日矣。」駒長﹐賣之﹐正得所負錢數。﹝《廣記》卷四百三十六﹞

○孫漢威

江南神武軍使孫漢威﹐廏中有馬﹐遇夜輒尾上放光﹐狀若散火﹐羣馬驚嘶﹝《廣記》「驚」作「皆」﹐「嘶」下有「鳴」字﹞漢威以爲妖﹐拔劍斬之﹐數月除盧州刺吏。﹝《廣記》卷四百三十六﹞

○唐道襲

王建稱尊於洛﹝《廣記》作「蜀」﹞﹐其嬖臣唐道襲爲樞密使﹐夏日在家﹐會大雨﹐其所蓄貓戲水於檐澑下。道襲視之﹐稍稍而長﹐俄而前足及檐﹐忽﹝《廣記》有「爾」字﹞雷雹﹝《廣記》作「電」﹞大至﹐化爲龍而去。﹝《廣記》卷四百四十﹞

○鬻醯者﹝《廣記》作「賣醋人」﹞

建康﹝曾慥《類說》作「昌」﹞有鬻醯者﹝《廣記》作「賣醋人」﹞某﹐蓄一貓﹐甚俊健﹐愛之甚。辛亥歲﹝案﹕辛亥當南唐保大九年﹞六月﹐貓死﹐某不忍棄﹐猶置坐側。數日﹐腐且臭﹐不得已﹐攜棄秦淮中。旣入水﹐貓乃活﹐某﹝《廣記》有「自」字﹞下救之﹐遂溺死﹐而貓登岸走。金烏鋪吏﹝曾慥《類說》作「金吾吏」﹞獲之﹐綆而鐍之﹝四字《廣記》作「縛置」二字﹞鋪中﹐繅其戶。出白官司﹐將以其貓爲證。旣還﹐則已斷索嚙壁而去﹐竟不復見。﹝《廣記》卷四百四十﹐曾慥《類說》亦引﹞

○建康人

建康人方食魚﹐棄魚頭於地。俄而﹐壁下地穴中﹐有人乘馬﹐鎧甲分明﹐大不盈尺﹐手執長槊﹐徑刺魚頭﹐馳入穴去。如是數四。卽掘地求之﹐見數大鼠﹐魚頭在焉。惟有箸一隻﹐了不見甲馬之狀﹐無何其人卒。﹝《廣記》卷四百四十﹞

○盧嵩

太廟齋廊盧嵩﹐所居釜鳴﹐竈下有鼠﹐如人哭聲。因祀竈﹐竈下有五大鼠﹐各如方色﹐盡食所祀之物﹐復入竈中。其年嵩選﹝《廣記》無「選」字﹞補興化尉﹐竟無﹝《廣記》「怪上」有「他」字﹞怪。﹝《廣記》卷四百四十﹞

○柴再用

龍武統軍柴再用﹐嘗在廳事﹐憑幾獨坐﹐忽有﹝《廣記》有「一」字﹞鼠走至庭下﹐向再用拱﹝《廣記》有「手而」二字﹞立﹐如欲拜揖之狀。再用怒﹐呼左右﹐左右皆不至。卽自起逐之﹐鼠乃去﹐而廳屋梁折﹐所坐牀幾盡壓糜碎。再用後爲盧鄂宣三鎭節度使卒。﹝《廣記》卷四百四十﹞

○蘇長史

蘇長史者將卜居京口﹐此宅素凶﹐妻子諫止之。蘇曰「爾惡此宅﹐吾必獨住。」始宿之﹝毛本「之」作「一」﹞夕﹐有三十餘人﹐皆長尺餘﹐道士冠﹐衣﹝《廣記》「衣」字在「道」字上﹞褐來謁蘇曰「此吾等所居也﹐君必速去﹐不然禍及。」﹝《廣記》作「及禍」﹞蘇怒持杖逐之﹐皆走入宅後竹林中而沒。卽掘其處﹐獲白鼠三十餘頭﹐皆殺之﹝三字《廣記》無﹞。宅不復凶矣。﹝《廣記》卷四百四十﹞

○盧樞

侍禦史盧樞言其親爲建州刺史﹐嘗﹝《廣記》無「嘗」字﹞暑夜獨居﹝《廣記》作「出」﹞寢室﹐望月於中﹝《廣記》無「中」字﹞庭﹐旣﹝《廣記》作「始」﹞出戶﹐忽聞堂西階下﹐若有人語笑聲。躡足窺之﹐見七八白衣人﹐長不盈尺﹐男女雜坐飲酒﹐幾席什﹝《廣記》作「食」﹞器皆具而微﹐獻酬久之﹐席中一人曰「今夕甚樂﹐但白老將至﹐柰何﹖」因嘆叱﹝《廣記》無「叱」字﹞。須臾﹐坐中皆突﹝《廣記》作「哭」﹞入陰溝中﹐遂不見。後數日﹝《廣記》無「數日」二字﹞﹐罷郡新政家有貓名白老﹐旣至﹐白老自﹝《廣記》作「穴」﹞堂西階地中獲﹝《廣記》有「白」字﹐「七八」下有「枚」字﹞鼠七八﹐皆殺之。﹝《廣記》卷四百四十﹐曾慥《類說》亦引﹞

○豫章中官

天福﹝《廣記》作「復」。案﹕晉天福五年系庚子。廣記作天復者﹐是唐天復祗三年﹐四年甲子四月攺元爲天祐元年﹞甲子歲﹐豫章居人近市者﹐夜恆聞街﹝毛本作「階」﹞中若數十人語聲﹐向市而去﹐就﹝《廣記》作「視」﹞則無人﹐如是累夜。人皆惴恐﹐夜不能寐。頃之﹐詔盡誅閹官﹐豫章所殺凡五十餘﹐驅之向市﹐聚﹝《廣記》作「驟」﹞語喧う﹝《廣記》作「噪」﹞﹐如前所聞。﹝《廣記》卷三百五十三﹞

○靑州客

朱梁時靑州有賈客﹐泛海遇風﹐漂至一處﹐遠望有山川城郭﹐海師曰「自頃遭風者﹐未嘗至此。吾聞鬼國在是﹐得非此耶﹖」頃之﹐舟至岸﹐因登之﹝《廣記》作「岸」﹞﹐向城而去。其廬舍田畝﹐皆如﹝《廣記》皆如「作不殊」﹞中國﹐見人皆揖之﹐而人皆不應﹝《廣記》作見﹞。已至城﹐有守門者﹐揖之亦不應。入城﹐屋﹝毛本無「屋」字﹞室人物殷富﹝《廣記》無「富」字﹞﹐遂至其﹝《廣記》無「其」字﹞王宮﹐正值大宴﹐羣臣侍宴者數十﹐其衣冠器用﹑絲竹陳設之類﹐多如﹝《廣記》作「類」﹞中國。客因升殿﹐俯逼王座以窺之。俄而﹐王﹝《廣記》有「有」字﹞疾﹐左右扶還﹐亟召巫者示之﹐巫云「有陽地使﹝《廣記》無「使」字﹞人至此﹐陽气逼人﹐故王病。其人偶來爾﹐無心爲祟﹐以飲食車馬謝遣之﹐可矣。」卽具酒食﹐設坐於別室﹐王﹝《廣記》作「巫」﹞及其羣臣﹝《廣記》有皆字﹞來祀祝﹐客據案而食﹐俄有僕夫馭馬而至﹐客亦乘馬而歸。至岸登舟﹐國人竟不見﹝《廣記》有「已」字﹞。復遇便風得歸。時賀徳儉爲靑州節度﹐與魏博節度楊思厚有親﹐因遣此客使魏﹐具爲思厚言之。魏人範宣古親聞其事﹐至﹝《廣記》無「至」字﹞爲餘言。﹝《廣記》卷三百五十三﹞

○周元樞

周元樞者﹐睢陽人﹐爲平盧掌書記。﹝《廣記》有「寄」字﹞居臨淄官舍﹐一夕將寢﹐忽有車馬輜重甚眾﹐扣門﹐吏﹝《廣記》作「使」﹞報曰「李司空候謁。」元樞念親知輩皆無此人﹐因自思必鄕曲之舊﹐吾不及知矣﹐因出見之。延坐請問其所從來﹐曰「吾新移家至此﹝《廣記》作「吾亦新家至此」﹞﹐未有所止﹐求君﹝《廣記》作「居」﹞此宅可矣。」﹝《廣記》無「可矣」二字﹞元樞驚曰「何至是。」對曰「此吾之舊宅也。」元樞曰「吾從官至此﹐相傳云書記之公署也。君何時居此。」曰「隋開皇中嘗居之。」﹝《廣記》有「元」字﹞樞曰「若爾﹐君定是鬼耶﹖」曰「然」地府許我立廟於此﹐故請君移去爾。」元樞不可﹐曰「人不當與鬼相接﹐豈吾將死﹐故君得臨吾﹝《廣記》「臨吾」作「淩我」﹞耶﹖𨿽然﹐理不當以此宅授君﹐吾𨿽死必與君訟。」因召妻子曰「我死﹐必多置紙筆於棺中﹐將與李君對訟。」卽具酒與之飲相酬數百杯﹐詞色愈厲。客將去﹐復畱之﹐良久﹐一蒼頭來云「﹝《廣記》有「夫人傳語」四字﹞司空周書記﹐木石人也﹐安可與之論難﹐自取困哉﹖」客於是辭謝而去﹐送之出門﹐倏忽不見。元樞竟無恙。﹝《廣記》卷三百五十三﹞

○朱延壽

壽州刺史朱延壽﹐末年﹐浴於室中﹐窺見窗外有二人﹐皆靑面朱發靑衣﹐手執文書。一人曰「我受命來取。」一人曰「我亦受命來取。」一人又曰「我受命在前。」延壽因呼侍者﹐二人卽滅。侍者至﹐問外有何人﹐皆云無人。俄而被殺。﹝《廣記》卷三百五十三﹞

○秦進忠

天祐丙子歲﹝案﹕天祐爲吳之年號﹐鉉生於是﹐年曾仕吳爲校書郎﹞﹐浙西軍士周交作亂﹐殺大將秦進忠﹑張胤凡十餘人。進忠少時﹐嘗怒一小奴﹐刃貫心﹐殺而並埋之。末年恆見此奴捧心而立﹐始於百步之外﹐稍稍而近。其日將出﹐乃在馬前﹐左右皆見之﹐﹝《廣記》有「而」字﹞入府﹝《廣記》有「又」字﹞遇亂兵傷胸而卒。張胤前月餘每聞呼其姓名者﹝《廣記》無「者」字﹞﹐聲甚淸越﹐亦稍稍而近。其日若在對面﹐入府而斃。﹝《廣記》卷三百五十三﹐而「斃」作「皆斃矣」﹞

○望江李令

望江李令者﹐罷秩居舒州﹐有二子﹐甚聰慧。令嘗飲酒暮歸﹐去家數百步﹐見二子來迎﹐卽共擒而毆之﹐令驚﹝《廣記》有「大」字﹞怒大呼﹐而遠方人絕﹐竟無知者。且行且毆﹐將至家﹐二子皆卻走而去。及入門﹐二子復迎於堂下﹐問之皆云「未嘗出門」。後月餘﹐令復飲酒於所親家﹐因具白其事﹐請畱宿不敢歸。而其子恐其父﹝《廣記》作「及」﹞暮歸復爲所毆﹐卽俱往迎之﹐及至﹝《廣記》無「至」字﹞中途﹐見其父怒曰「何故暮出﹖」卽使從者擊之﹐困﹝毛本作「因」﹞而獲免。明日令歸﹐益駭其事。不數月﹐父子皆卒。郡人云「吾﹝《廣記》無「吾」字﹞舒有山鬼﹐善爲此厲﹐蓋黎邱之徒也。」﹝《廣記》卷三百五十三﹞

○建康樂人

建康有樂人﹐日晚如市﹐見二僕夫云「陸判官召」﹐隨之而去。至一﹝《廣記》無「一」字﹞大宅﹐陳設甚嚴﹐賓客十餘人﹐皆善酒。惟飲酒而不設食﹐酒亦不及樂人﹐向曙而散﹐樂人困甚﹐因臥門外牀上。及﹝《廣記》作「旣」﹞寤﹐乃在艸間﹐旁有大冢﹐問其里人﹐云相傳陸判官之冢﹐不知何時人也。﹝《廣記》卷三百五十三﹞

○黃廷讓

建康吏黃廷讓﹐嘗飲酒於親家﹐迨夜而散。不甚醉而﹝《廣記》「而」字在「然」字下﹞怳然身浮﹐飄飄而行﹐不能自致﹝《廣記》作「制」﹞行可十數里﹐至一大宅﹐寂然無人﹐堂前有小房﹐房中有牀﹐廷讓困甚﹐因寢牀上。及寤﹐乃在蔣山前艸間﹐逾重城復塹矣。因恍惚得疾﹐歲餘乃愈。﹝《廣記》卷三百五十三﹞

○張瑗

江南內臣張瑗﹐日暮過建康新橋﹐忽見一美婦﹝《廣記》無「婦」字﹞人﹐袒衣猖獗而走。瑗甚訝﹐諦視之﹐婦人忽爾回顧﹐﹝《廣記》作「頭」﹞化爲旋風撲瑗﹐瑗馬倒傷面﹐月餘乃復。初馬旣起﹐乃提﹝毛本作「是」﹞一足跛行而歸﹐自是每過此橋﹐馬輒提一足而行﹐竟亦無他怪禍。﹝《廣記》卷三百五十三﹐無「亦」字「禍」字﹞

○婺源軍人妻

丁酉歲﹝案﹕丁酉當南唐升元元年﹞﹐婺源建威軍人﹝曾慥《類說》引作「建安有人」﹞﹐妻死更娶。其後妻虐遇前妻之子過甚﹐夫不能制。一日﹐忽見亡妻自門而入﹐大怒後妻曰「人誰無死﹖孰無母子之情﹖乃虐我女兒如是耶﹖吾此訴於﹝《廣記》作「與」﹞地下所司﹐今與我假十日﹐使我誨汝﹐汝遂不攺﹐必能殺君。」夫妻皆恐懼﹐再拜﹐卽爲具酒食。便﹝廣記作「徧」﹞召親黨鄰里問訊﹐敍語﹝《廣記》作「話」﹞如常。他人但聞其聲﹐惟夫妻﹝《廣記》無「妻」字﹞見之。及夜﹐爲設榻別室﹐夫欲從之宿﹐不可。滿十日﹐將去﹐復責詈﹝《廣記》作「勵」﹞其後妻﹐言甚切至。舉家親族共送至墓﹝《廣記》有「去墓」二字﹞百餘步﹐曰「諸人可止矣。」復殷勤辭訣而去。將及柏林中﹐遂入﹐﹝《廣記》無「遂入」二字﹐有「諸」字﹞人皆見之﹐衣服容色如平生﹐及墓乃沒。建威軍使汪延昌言如是。﹝《廣記》卷三百五十三﹐曾慥《類說》亦引﹞

○陳徳遇

辛亥歲﹝案﹕辛亥當南唐保大九年﹞﹐江南僞右藏庫官陳居讓﹐字徳遇﹐直宿庫中。其妻在家﹐五更初忽夢二吏﹐手把文書﹐自門而入﹐問﹕「此陳徳遇家耶﹖」曰「然。」徳遇何在﹖」曰「在庫中。」吏將去﹐妻追呼之曰「家夫字徳遇耳﹐有主衣庫官陳徳遇者﹐家近在東曲。」二吏相視而嘻曰「幾誤。」﹝《廣記》有「矣」字﹞遂去。爾﹝毛本作「彌」﹞日徳遇晨起如廁﹐乃自云有疾﹐還臥﹐良久遂卒。二人並居冶﹝《廣記》作「治」﹞城之西。﹝《廣記》卷三百五十三﹞

○廣陵吏人

廣陵吏姓趙﹐當暑獨寢一室中。夜忽見大黃衣人自門而入﹐從小黃衣七八﹝《廣記》作「人」﹞﹐謂己曰「處處尋不得﹐乃在此耶﹗」叱起之﹐曰「可以行矣﹗」一黃衣前白﹝《廣記》無「白」字﹞曰「天年未盡﹐未可遽行﹐宜有以記之可也。」大人卽探懷出﹝《廣記》有「一」字﹞印﹐印其左臂而去。及明視之﹐印文著肉﹐字若古篆﹐識其下﹐右若先字﹐左若記之﹐其上不可識。趙后不知所終。﹝《廣記》卷三百五十三﹞

○田達誠

廬陵有賈人田達誠﹐富於財業﹐﹝《廣記》無「業」字﹞頗以周給爲務。治第新城﹐有夜扣門者﹐就視無人﹐如是再三。因呵﹝《廣記》作「呼」﹞問之「爲人耶鬼耶」﹐良久答曰「實非人也。比居龍泉捨﹐爲暴水所漂﹐﹝《廣記》作「毀」﹞求寄君家﹐治捨畢乃去耳。」達誠不許曰「人豈可與鬼同居耶﹖」對曰「暫寄居耳﹐無害於君﹐且以君義气聞於鄕裏﹐故告耳。」達誠許之。因曰「當止我何所﹖」達誠曰「惟有廳事耳﹖」卽﹝《廣記》有「拜」字﹞辭謝而去。數日復來﹐曰「吾家已至廳中﹐亦無妨君賓客﹐然可嚴整﹐家中人愼火﹐萬一不虞﹝《廣記》作「意」﹞﹐或當云吾等所爲也。」達誠亦虛其廳以付﹝《廣記》作「奉」﹞之。達誠嘗爲詩﹐鬼忽空中言曰「君乃能詩耶﹖吾亦嘗好之﹐可唱和耳。」﹝《廣記》作「乎」﹞達誠卽具酒﹐置紙筆於前﹐談論無所不至﹐眾目視之﹐酒與紙筆儼然不動﹐試暫回顧﹐則酒已盡﹐字已著紙矣。前後數十﹝《廣記》無「十」字﹞篇﹐皆有意趣﹝《廣記》作「義」﹞﹐筆迹勁健作柳體。或問其姓字﹐曰「吾儻言之﹐將不益於主人﹐可詩以寄言也。」﹝《廣記》作「之」﹞乃賦詩云「天然與我亦﹝《廣記》作「一」﹞靈通﹐還與人間事不同。要識吾家眞姓字﹐大字﹝《廣記》「大」字作「天地」﹞南頭一段紅。」眾﹝《廣記》有「亦」字﹞不諭也。一日﹐復告曰「吾有少子﹐婚樟樹神女﹐以某日成禮﹐復欲借君後堂三日﹐以終君大惠﹐可乎﹖」達誠亦虛其堂﹐以幕帷﹝《廣記》作「圖」﹞之。三日﹐復謝曰「吾事訖矣﹐還君此堂。主人之恩﹐可謂至矣。然君家老婢某可笞一百也。」達誠辭謝﹐卽﹝《廣記》無「卽」字﹞召婢笞數下﹐鬼曰「使之知過﹐可止矣。」達誠徐問其婢﹐云﹝《廣記》作「言」﹞曾穴幕竊視﹐見賓客男女﹐廚膳花燭﹐與人間不殊。後歲餘﹐乃辭謝而去。達誠以事至廣陵﹐久之不歸﹐其家尢之﹐鬼復至曰「君家尢主人耶﹖吾將省之。」翌﹝《廣記》作「明」﹞日乃還﹐曰「主政﹝《廣記》作「人」﹞在揚州﹝《廣記》作子﹞﹐甚無恙﹐行當歸矣。新納一妾﹐與之同寢﹐吾燒其帳後幅以戲之耳。」大笑而去。達誠歸﹐問其事皆同。後至龍泉訪其居﹐亦竟不獲。﹝《廣記》卷三百五十四﹞

●卷三

○徐彥成

軍吏徐彥成﹐恆業市木。丁亥歲﹝案﹕丁亥當唐天成二年﹞﹐往信州汭口場﹐無木可市﹐泊舟久之。一日晚﹐有少年從二僕往來岸側﹐狀若訪人而不遇者。彥成因延入舟中﹐爲設酒席﹐賓禮﹝《廣記》作「敬」﹞之。少年甚愧焉﹐將去﹐謝曰「吾家近此數里別業中﹐君今肯辱枉﹝四字《廣記》作「旦日能辱」﹞顧乎﹖」彥成許諾。明日乃往﹐行裏余﹐有僕馬來迎﹐奄至一大宅﹐門館甚盛。少年出延客﹐酒膳丰備﹐從容久之。彥成因言住此久無木可市﹐少年云﹕﹝《廣記》作「曰」﹞「吾有木在山中﹐明當令出也。」居一二日﹐果有杉﹝《廣記》作「材」﹞木大至﹐良而價廉﹐市易旣畢﹐往辭﹐少年復出大杉板四枚﹐曰「向之木吾所賣﹐今以此贈君﹐至吳當獲善價。」﹝二字《廣記》作「菩提」﹞彥成回﹐始至秦淮﹐會吳帥殂﹐納杉板爲棺﹐以求﹝《廣記》作「爲」﹞材之尢異者﹐獲錢數十萬。彥成廣﹝《廣記》作「大」﹞市珍玩﹐復往汭口以酬少年﹐﹝《廣記》有「少年復」三字﹞更與交易於市﹐三往返﹝三字《廣記》作「如是三往」四字﹐下有「頗」字﹞獲其﹝《廣記》無「其」字﹞厚利。間一歲﹐復往﹐但見﹝《廣記》「往但見」三字作「詣之」二字﹞村落如故﹐了無所見。詢﹝《廣記》作訪﹞其裏中﹐竟無能知﹝《廣記》無「之」字﹞之者。﹝《廣記》卷三百五十四﹞

○周潔

霍邱令周潔﹐甲辰歲罷任﹐客遊淮上。時民大饑﹐逆旅殆絕﹐投宿無所。升髙而望﹐遙見村落煙火﹐趨而詣之﹐得一村捨﹐扣門久之﹐一女子出應門﹐告以求宿﹐女子曰「家中饑餓﹐老幼皆病﹐愧﹝《廣記》無「愧」字﹞無以延客﹐止﹝《廣記》作「至」﹞中堂一榻可矣。」遂入之﹐女子侍立於前。少頃﹐其妹復出﹐映婦﹝《廣記》作「姊」﹞而立﹐不見其面。潔自具食﹐取餅二枚以與二女﹐持之入室﹐閉關而聽﹝《廣記》作「寢」﹞﹐悄無人聲。潔方竦﹝《廣記》「方」作「亦」﹞然而懼﹐向曉將去﹐使﹝《廣記》作「更」﹞呼二女告別﹝《廣記》作「之」﹞﹐了無聲應者。因壞戶而入﹐乃見積屍滿屋﹐皆將枯朽﹐惟女子死未﹝《廣記》作「可」﹞旬日﹐其妹面目已枯矣﹐二餅猶置胸上。潔後皆爲瘞之。﹝《廣記》卷三百五十四﹐「之」字下有「云」字﹐毛本同﹞

○楊副使

壬午歲﹝案﹕壬午爲梁龍徳二年﹐吳順義二年﹞﹐廣陵瓜州市中有人市果實甚亟﹝《廣記》作「急」﹞﹐或問所用﹐云「吾長官明日上事。」又﹝《廣記》作「有」﹞問長官爲誰﹐云「楊副使也。」又問官署何在﹐﹝《廣記》無「又」字﹞云金山之東。遂去不可復問。時浙西有楊﹝《廣記》無「楊」字﹞副使﹐被召之揚都﹐﹝《廣記》有「明日」二字﹞船至金山﹐無故而沒。﹝《廣記》卷三百五十五﹞

○僧瑉楚

廣陵法云寺僧瑉楚﹐嘗﹝《廣記》作「常」﹞與中山賈人章某者親熟﹐章死瑉楚爲設齋誦經。數月﹐忽遇章於市中﹐楚未食﹐章卽延入食店﹐爲置胡餅﹐旣食﹐楚問﹕「君已死﹐那得在此﹖」章曰「然吾以小罪﹐﹝《廣記》有「而」字﹞未得辭脫﹝《廣記》「脫」作「免」﹞﹐今死﹝《廣記》作「配」﹞爲揚州掠剩兒。」﹝《廣記》作「鬼」﹞復問何謂掠剩﹐曰「凡市﹞人賣﹝《廣記》作「賈」﹞販利息﹐皆有常﹝《廣記》無「常」字﹞數﹐過數得之﹝《廣記》有「卽」字﹞爲掠﹝《廣記》作「余」﹞剩﹐吾得而掠有之。今人間如吾輩甚多。」因指路人男女曰﹐某人某人皆是也。頃之有一僧過於前﹐又曰「此僧亦是也。」因召至﹐與語良久﹐僧亦不見楚也。頃之﹐相與南行﹐遇一婦人賣花﹐章曰「此婦人之花﹝《廣記》無「之花」二字﹞亦鬼所買﹝《廣記》作「賣」﹞﹐花亦鬼用之﹐人間無所用﹝《廣記》作「見」﹞也。」章卽﹝《廣記》作「則」﹞出數錢買之﹐以贈楚曰「凡見此花而笑者﹐皆鬼也。」卽告辭而去。其花紅色﹝《廣記》作「芳」﹞可愛﹐而甚重﹐楚亦昏然而歸。路人見花頗有笑者﹐至寺北門﹐自念我與鬼同遊﹐復持鬼物﹐﹝《廣記》作「花」﹐下有「亦」字﹞不可﹐卽將花擲濺水中﹝七字《廣記》作「卽擲花溝中濺水有聲」﹞。旣歸有﹝《廣記》無「有」字﹞同院人覺其面﹝《廣記》無「面」字﹞色甚異﹐以爲中惡﹐競持湯藥以救之﹐良久乃復﹐且﹝《廣記》作「具」﹞言其故。因相與覆視其花﹐乃一死人手也。楚亦無恙。﹝《廣記》卷三百五十五﹐曾慥《類說》同﹞

○陳守規

軍將陳守規者﹐嘗坐法流信州﹐寓止公館﹐館素凶﹐守規始至﹐卽鬼物書見﹐奇形怪狀﹐變化倏忽。守規素剛猛﹐親持弓矢刀仗與之鬥。久之﹐乃空中語曰「吾鬼神不欲與人雜處﹝《廣記》作「居」﹞﹐君旣堅貞﹝《廣記》作「正」﹞﹐願以兄事可乎﹖」守規許之。自是嘗﹝《廣記》作「常」﹞與交言﹐有吉凶輒先報﹐或求飲食﹐與之輒得錢物。旣久﹐頗爲厭倦﹐因求方士手書章疏奏之上帝。翌日﹐鬼乃大罵曰「吾與君爲兄弟﹐柰何上章疏﹝《廣記》作「訴」﹞我﹖大丈夫結交當如是耶﹖」守規曰「安得﹝《廣記》有「有」字﹞此事﹖」卽於空中擲下章疏﹐紙墨﹝《廣記》作「筆」﹞宛然。鬼﹝《廣記》無「鬼」字﹞又曰「君圖我居處﹐謂我無所止也﹐吾今往蜀川﹐亦不下於此矣。」由是遂絕。﹝《廣記》卷三百五十五﹞

○廣陵買人

廣陵有賈人以柏木造牀﹐凡什物百餘事﹐制作甚精﹐其費已二十萬﹐載之建康﹐賣以求利。晚至瓜步﹐微有風起﹐因泊山下。頃之﹐有巨舟﹐其中空﹐惟篙工三人乘之﹐亦泊於其側。買人疑之﹐相與議此必羣盜也﹐將伺夜而劫我。前浦旣遠﹐風又益急﹐逃避無地﹝《廣記》作「所」﹞﹐夜卽相與登岸﹐深﹝《廣記》有「林中以」三字﹞避之。俄而﹐風雨雷電蒙覆舟所﹐岸上則星月皎﹝《廣記》作「了」﹞然。食頃﹐雨止雲散﹐見巨艘﹝《廣記》作「舟」﹞稍稍前去﹐乃敢歸舟中﹐所載柏牀﹝《廣記》作「木」﹞什器都不復見﹐餘物皆在。巨舟猶在東岸﹐有人呼曰「爾無恨﹐當還爾價直。」﹝《廣記》無「直」字﹞賈人所載旣失﹐復歸廣陵。至家已有人送錢三十萬﹐置之而去﹐問其人﹐卽泊瓜步之明日也。﹝《廣記》卷三百五十五﹞

○浦城人

浦城人﹐少死於路﹐家有金一斤﹐其婦匿之﹐不聞於其姑。逾年﹐忽夜扣門﹐號哭而歸。其母驚駭﹐相與哀慟﹐曰「汝眞死耶﹖」曰「兒實已死﹐有不平事﹐是以暫歸。」因坐母膝﹐言語如﹝《廣記》有「平」字﹞生﹐但手足冷如水耳。因起握刀﹐責其妻曰「我死有金爾﹐何以﹝《廣記》無「以」字﹞不供﹝《廣記》有「老」字﹞母乃﹝《廣記》作「而」﹞自藏耶﹖」卽往﹝《廣記》作「欲」﹞殺之﹐其母曰「汝已死矣﹐儻殺爾妻﹝《廣記》「爾妻」作「是人」﹞﹐必謂我﹝《廣記》作「吾」﹞所殺也。」於是哭辭母而去﹐復自提刀送其妻歸母﹝《廣記》「歸母」作「還父」﹞家。迨曉及門數十步﹐忽然不見。﹝《廣記》卷三百五十五﹐曾慥《類說》亦引﹞

○劉道士

廬山道士劉某﹐將遊南嶽﹐路出宜春﹐宿一村家。其主﹝《廣記》作「家」﹞至貧﹐復喪一﹝《廣記》作「其」﹞子﹐未有以殮。旣夕﹐忽有一男子行哭而來﹐但撫膺而號﹝《廣記》作「呼」﹞曰「可惜﹐可惜。」劉出視之﹐見面白如雪﹐梳兩髻者﹝《廣記》「梳」作「作」﹐「髻」作「結」﹐下無「者」字﹞﹐徑入其家﹐負屍而去﹝《廣記》作「負其屍去」﹞。莫知所之。﹝《廣記》卷三百五十五﹞

○淸源都將

淸源﹝《廣記》有「郡」字﹞人楊某﹐爲本郡防遏營副將。有大﹝毛本作空﹞第在西郭﹐侵﹝《廣記》作「某」﹞晨趨府未歸﹐家人方食﹐忽有一鵝負紙錢自門而入﹐徑詣西郭﹝《廣記》作「廊」﹞房中﹐家人云「此鵝自神祠中來耶﹖」令其﹝《廣記》「令其」作「乃令」﹞奴逐之﹐奴入房﹐但見一雙髻白髯老翁﹐家人莫不驚走。某歸聞之﹐怒持杖擊之﹐鬼出沒四隅﹐變化倏忽﹐杖莫能中。某益怒﹐曰「食訖當復來擊殺﹝《廣記》作「杖」﹞之。」鬼乃折腰而前口諾。楊有女二﹝《廣記》「女二」作「二女」﹞﹐長女入廚切肉具﹝《廣記》作「且」﹞食﹐肉落砧﹐輒失去。女執刀白父﹝《廣記》「白父」作「向空」﹞曰「砧下﹝《廣記》「曰砧下」作「四斫乃」﹞露一大黑毛手﹐曰「請斫。」女走﹐气殆絕﹐因而成疾。次女於大甕中取鹽﹐有一猴自甕突出﹐上女之背﹐女走至堂前﹐復失之﹐亦成疾。乃召巫立壇治之﹐鬼亦立壇作法﹐愈盛於巫﹐巫不能制﹐亦懼而去。頃之﹐二女及妻皆卒。後有善作魔法者﹐名曰明教﹐請爲持經。一宿﹐鬼乃唾罵某而去﹐因而遂絕。某其年亦卒。﹝《廣記》卷三百五十五﹞

○王■﹝訁利﹞妻

王■﹝訁利﹞者﹐南安縣大盆﹝《廣記》作「盈」﹞村人也。妻林氏忽病﹐有鬼憑之﹐言「我陳九娘也﹐以香花祠我﹐當有益於主人。」■﹝訁利﹞許之﹐乃呼林爲阿姐﹐爲人言禍福多中。半歲餘﹝《廣記》作「余歲」﹞乃見形﹐自腰已下見爲﹝《廣記》「見」上有「可」字﹐無「爲」字﹞人。未嘗來者﹐亦不見也﹐但以言語相接。鄕人有召者﹐不擇遠近﹐與林偕往。人有祭祀﹐但具酒食﹐陳氏自召神名﹐祝詞明惠﹐聽者亡﹝《廣記》作「忘」﹞倦﹐林拱坐而已。二年間獲利甚溥﹝《廣記》作「博」﹞﹐一旦忽悲泣﹐謂林曰「我累生爲人女﹐年未及笄而夭﹐問﹝《廣記》作「聞」﹞於地府﹐乃前生隱瞞﹝《廣記》作「沒」﹞阿姐錢一﹝《廣記》作「二」﹞十萬﹐故主者令我爲神以償此錢訖﹐卽生爲男子而獲壽﹐今酬已足﹐請置酒爲別。」乃盡見其形﹐容質端媚﹐言詞婉轉﹐殷勤致謝﹐嗚咽云「珍重珍重。」遂不復﹝《廣記》無「復」字﹞見。﹝《廣記》卷三百五十五﹞

○林昌業

林昌業者﹝《廣記》無「者」字﹞﹐漳浦人也。博覽典籍﹐精究術數﹐性髙雅﹐人不可幹。嘗爲泉州軍事衙推﹐年七十餘﹐退居本郡龍溪縣羊額山之陽﹐鄕裏宗敬之。有良田數頃﹐嘗欲舂穀爲米﹐載詣州貨之。工力未集﹐忽有一﹝《廣記》「一字」作「雙髻」二字﹞男子﹐年可三十﹐髭﹝《廣記》作「須」﹞髯甚長﹐來詣林。林問何人﹐但微笑﹐唯唯不對。林知其鬼物﹐令家人食之致飽而去。翌日﹐忽聞倉下有﹝《廣記》無「有」字﹞礱谷聲﹐視之乃昨日男子﹐取谷礱之。﹝《廣記》有「而」字﹞林問無故辛苦﹐而﹝《廣記》作「耶」﹞鬼亦笑不言﹐復置丰饌飯蔬而已。凡月餘礱谷不輟。鬼復自斗量﹐得米五十餘石﹐拜辭而去﹐卒無一言﹐不復再﹝《廣記》無「再」字﹞來矣。﹝《廣記》卷三百五十五﹞

○潘襲

潘襲爲建安令﹝曾慥《類說》作「晉安令」﹞﹐遣一手力﹐賫牒下鄕﹐有所追攝。手力新受事﹐未嘗行此路。至夕﹐道左有艸舍﹐扣門求宿。其家惟一婦人應門云「主人不在﹐又將移居﹐無暇延客也。」手力以道遠多虎苦﹝《廣記》疊「苦」字﹞求之﹐婦人卽召入﹐門側席地而寢。婦人結束箱篋什器﹝六字曾慥《類說》作「結艸束箱篋」五字﹞之類﹐達旦不寐。手力向曉辭去﹐行數里乃覺失所賫牒﹐復返求之宿處﹐乃﹝《廣記》有「是」字﹞一墳。方見其家人攺葬﹐及開棺﹐席下得一書﹐卽所失公﹝《廣記》作「之」﹞牒也。﹝《廣記》卷三百五十五﹐曾慥《類說》亦引﹞

○胡澄

池陽人胡澄﹐傭耕以自給﹐妻卒﹐官給棺以葬﹐其平生服飾悉附棺中。後數年﹐澄偶至市﹐見列肆賣首飾者﹐熟視之乃妻送葬物也﹐問其人云「一婦人寄於此﹐約某日來取。」澄如期復往﹐果見其妻取直而去。澄因躡其後﹐至郊外及之﹐妻曰「我昔葬時官給口具﹝《廣記》作「祕器」﹐曾慥《類說》作「凶器」﹞﹐𨿽免暴骨﹐然至今爲所司督責﹐其直計無所出﹐賣此以償之耳。」言訖不見﹐澄遂爲僧焉。﹝《廣記》卷三百五十五﹐無「焉」字曾慥《類說》亦引﹞

○王攀

髙郵縣醫士﹝《廣記》作「工」﹞王攀﹐鄕裏推其長者。恆往來廣陵城東﹐每數月輒一直縣。自念明日當赴縣﹐今夕卽欲出東水門﹐夜泛小舟﹐及明可至。旣而﹐乃﹝《廣記》無「乃」字﹞與親友飲於酒家﹐不覺大醉﹐誤出參佐門﹐投一村捨宿。向曉稍醒﹐東壁有燈而不甚明﹐仰視屋室知非常宿處。因獨嘆曰「吾明日須至縣﹐今在何處﹝《廣記》作「所」﹞也﹖」久之﹐乃聞其內躡履聲。有婦人隔壁問曰「客將何之﹖」因起辭謝曰「欲之髙郵﹐醉中誤至於是。」婦曰「此非髙郵道也﹐吾﹝《廣記》作「將」﹞使人奉送至城東﹐無憂也。」乃有一村豎至﹐隨之而行﹐每歷艱險﹐豎輒以手捧其足而過。旣曙﹐﹝《廣記》作「隨」﹞至城東常宿之店﹝《廣記》作「嘗所宿店」﹞﹐告辭而去﹐攀解其襦以贈之﹐豎不受﹐固與之乃持去。旣而入店易衣﹐又﹝《廣記》作「乃」﹞見其襦放﹝《廣記》作「故」﹞在腰下。卽復詣宿處尋之﹐但一﹝《廣記》無「一」字﹞古冢﹝《廣記》有「耳」字﹞﹐並無人家。﹝《廣記》卷三百五十五﹞

○鄭守澄

廣陵裨將鄭守澄﹐新買一小婢。旬日﹐有夜扣門者﹐曰「君家納﹝《廣記》作「買」﹞婢﹐其名籍在此。」﹝《廣記》有「不可畱也﹐開門視之無所見﹐方怪之。數日廣陵大疫此。」二十一字﹞婢忽﹝《廣記》作「亦」﹞病﹐遂卒死﹝《廣記》無「死」字﹞。旣而﹐守澄亦病卒。而弔客數人轉相染著﹐皆卒﹐甲寅歲春也。﹝《廣記》卷三百五十五﹞

○劉騭

洪州髙安人劉騭﹐少遇亂﹐有姊曰糞掃﹐爲軍將孫金所虜。有妹曰烏頭﹐生十七年而卒。卒後三歲﹐孫金爲常州團練副使﹐糞掃從其女君會宴於大將陳氏﹐乃見烏頭在焉。問其所從來﹐云「頃爲人所虜至嶽州﹐與劉翁媼爲女﹐嫁得北來軍士任某﹐任卽陳所將卒也﹐從陳至此爾。」因通信至其家。騭時爲縣手力﹐後數年因事至都﹐遂往毗陵省之。晚止逆旅﹐翌日先謁孫金﹐卽詣任營中。先遣小僕覘之﹐方見灑掃庭內﹐曰「吾阿兄﹝《廣記》「阿兄」作「兄弟」﹞將至矣。」僕良久扣門﹐問爲誰﹐曰「髙安劉家使來。」乃曰「非﹝《廣記》有「二」字﹞兄名騭多髯者乎﹖昨日晚當至﹐何爲遲也﹖」卽自﹝毛本作「日」﹞出營門迎之。容貌如故﹐相見悲泣﹐了無小異。頃之﹐孫金遣其諸甥持酒食至任之居﹐撫﹝《廣記》作「燕」﹞敍良久。烏頭曰「今日乃得二兄來證我爲人﹐向來﹝《廣記》作「者」﹞恆爲諸兄﹝《廣記》作「兒」﹞輩呼我爲鬼也。」任亦言其舉止輕健﹝《廣記》作「捷」﹞﹐女工敏速﹐恆夜作至旦﹐若有人爲同作者﹐飲食必待冷而後食。騭因密問﹕「汝昔已死﹐那得至是﹖」對曰「兄無爲如此問我﹐將不得相見矣。」騭乃不敢言。久之﹐任卒﹐再適軍。﹝《廣記》作「隸」﹞江州陳承昭爲髙安制置使﹐召騭問其事﹐令發墓視之。墓在米嶺﹐無人省視﹐數十年矣。伐木開路而至﹐見墓上有穴﹐大如碗﹐測其甚深﹝四字《廣記》作「其深不測」﹞。眾懼不敢發﹐相與退坐大樹下﹐筆疏其事﹐以白承昭。是歲烏頭病﹐騭往省之﹐乃曰「頃爲鄕人百﹝《廣記》無「百」字﹞十餘輩﹐持刀仗劍﹝二字《廣記》作「杖劫我」三字﹞﹐幾中我面﹐故﹝《廣記》無「故」字﹞我大責罵﹐力拒之乃退﹐坐大樹下作文書而去﹐今至舉身猶痛。」騭乃知恆出入墓中也。因是亦懼而疏之。羅後移隸晉王城戍。顯徳五年﹐周有淮南之地﹐羅陷沒不知所在﹐時年六十二歲矣。﹝《廣記》卷三百五十五﹞

○舒州軍吏

王琪爲舒州刺史﹐有軍吏方某者﹐其家忽有鬼降﹝《廣記》作「怪」﹞﹐自言「姓杜﹐年二十﹐廣陵富家子﹐居通津﹝《廣記》作「肆」﹞橋之西。前生因﹝《廣記》無「因」字﹞欠君錢十萬﹐今地府使我爲神﹐償君此債爾。」因爲人占候禍福﹐其言多中﹐方以家貧﹐告琪﹝《廣記》有「求」字﹞爲一鎭將﹐因問鬼﹕「吾所求可得否﹖」鬼曰「諾﹐吾將問之。」良久乃至曰「必得之﹐其鎭名一字正方﹐他不能識矣。」旣而得雙港鎭將﹐以爲其言無驗﹐未及之任﹐琪忽謂方曰「適得軍牒﹐軍中令一人來爲雙港鎭將﹐吾今以爾爲口鎭。」﹝《廣記》有「將」字﹞竟如其言。比歲餘﹐鬼忽言曰「吾還君債足。」告別而去﹐遂寂然。方後至廣陵﹐訪得杜氏﹐問其子弟﹝《廣記》作「弟子」﹞﹐云「吾第二子頃忽病如癡人﹐歲餘﹐今愈矣。」﹝《廣記》卷三百五十八﹞

○田頵

宣州節度田頵﹐將作亂。一日向暮﹐有鳥赤﹝毛本作「出」﹞色﹐如雉而大﹐尾有火光如散星之狀﹐自外飛入﹐止戟門而不見。翌日﹐府中大火﹐曹局皆盡﹐惟甲兵存焉。頵資以起事﹐明年遂敗。﹝《廣記》卷一百四十五﹐毛本脫「遂敗」二字﹞

○鐘傳

南平王鐘傳﹐在江西﹐有衙門吏孔知讓新治第﹐晝有一星隕於庭中﹐知讓方﹝《廣記》無「方」字﹞甚惡之﹐求典外戎以空其第﹝《廣記》作「地」﹞。歲餘禦史中丞薛昭緯貶官至豫章﹐傳取此第以居之﹐後遂卒於是。﹝《廣記》卷一百四十五﹐無後字﹐是作此﹞

○頓金

袁州刺史頓金﹐罷郡還都﹐有人以紫袱包一物詣門遺之。開視則白襽﹝《廣記》誤作「欄」﹞衫也﹐遽追其人則亡矣。其年金卒。﹝《廣記》一百四十五﹞

○宋氏

江西軍吏宋氏﹐嘗市木至星子江﹐見水濱人物喧聚﹐乃漁人得大黿﹐黿見宋屢顧﹐宋卽以錢一千贖之﹐放於江中。後數年泊舟龍沙﹐忽有一僕夫至云「某長史奉召。」宋恍然不知何長史也﹐旣往﹐欻至﹐一府官出迎與坐曰「君尙相識耶﹖」宋思之實未嘗識﹐又曰「君亦記星子江中放黿耶﹖」曰「然。」「我﹝《廣記》作「身」﹞卽黿也﹐頃嘗有罪﹐帝命謫爲水族﹐見困於漁人﹐微君之惠已骨朽矣。今已得爲九江長﹐予將﹝二字《廣記》作「相召者」三字﹞有以奉報。君之兒某者﹐命當溺死﹐名籍在是﹐後數日烏山神將朝廬山﹐使者行必以疾風雨﹐君兒當以此時死。今有一人名姓正同﹐亦當溺死﹐但先期歲月間耳﹐吾取以代之﹐君兒宜速登岸避匿﹐不然不免。」宋陳謝而出﹐不覺已在舟次矣。數日﹐果有風濤之害﹐死者甚眾﹐宋氏之子竟免。﹝《廣記》卷四百七十一﹞

○史氏女

溧水五壇村人史氏女﹐蒔田困﹝毛本「蒔田」作「因蒔」﹞倦﹐偃息樹下﹐見一物鱗角爪距可畏﹐來據其上。已而有娠﹐生一鯉魚﹐養於盆中﹐數日益長﹐乃置投金瀨中。頃之﹐有﹝《廣記》「有」字作「村中」二字﹞人刈艸﹐誤斷其尾﹐魚卽奮躍而去﹐風雨隨之﹐入太湖而止。家亦漸富﹐其後女卒﹐每寒食其魚輒從羣魚一至墓前﹐至今每閏年一至爾。有漁人李黑獺﹐恆張网於江﹐忽獲一嬰兒﹐長可三尺﹐爲网亂糸延所縈﹐浹旬不解。有道士見之曰「可取鐵汁灌之。」如其言遂解。視嬰兒口鼻眉髮如畫﹐而無肩﹐﹝《廣記》作「目」﹞口猶有酒气﹐眾懼﹐復投於江﹝毛本「江」下有「而去矣」三字﹞。﹝《廣記》卷四百七十一﹞

○漁人

近有漁人泊舟馬當山下﹐月明風細﹝《廣記》作「恬」﹞﹐見一大黿出水直上山頂﹐引首四望。頃之﹐江水中湧出一彩舟﹐有十餘人會飲酒﹐妓樂陳設甚盛﹐獻壽﹝《廣記》作「酬」﹞久之。上流有巨艦來下﹐櫓聲振於坐中﹐彩舟乃沒﹐前之黿亦下﹐未及﹝《廣記》有「水」字﹞死於岸側。意者水神使此黿爲候望﹐而不知巨艦之來﹐故殛之。﹝《廣記》卷四百七十一﹞

○閻居敬

新安人閻居敬﹐所居爲山水所侵﹝《廣記》作「浸」﹞﹐恐屋壤﹐移榻於戶外而寢。夢一烏衣人曰「君避水在此﹐我亦避水至此﹐於君何害﹖而迫逐我如是﹐不快甚矣。」居敬寤﹐不測其故﹐爾夕三夢﹐居敬曰「豈吾不當止此耶﹖」因命移牀﹐乃牀腳壓一龜﹐於戶限外放之而去。﹝《廣記》卷四百七十二﹞

○池州民

池州民楊氏以賣鮓爲業。嘗烹鯉魚十枚﹝《廣記》作「頭」﹞﹐令兒守之﹐將熟﹐忽聞釜中乞命者數四﹐兒驚懼﹐走告其親﹐往視之﹐釜中無復一魚﹐求之不得。期年所蓄犬恆窺戶限下而吠﹐數日﹐其家人曰「去年鯉魚得非在此耶﹖」卽撤視之﹐得龜十頭﹐送之水中﹐家亦無恙。﹝《廣記》卷四百七十二﹞

○李宗

李宗爲楚州刺史﹐郡中有尼﹐方行於市﹐忽踞地而坐﹐不可推動﹐不食不語者累日。所有司以告﹐宗命武士扶起﹐掘其地得大龜﹐長數尺﹐送之江中﹐其尼乃愈。﹝《廣記》卷四百七十二﹞

○漁人妻

瓜村有漁人妻﹐得勞瘦﹝《廣記》無「瘦」字﹞疾﹐轉相傳染﹝《廣記》「傳染」作「染著」﹞﹐死者數人。或云取病者生釘棺中﹐棄之﹐其病可絕。頃之﹐其女病﹐卽生釘棺中﹐流之於江﹐至金山有漁人見而異之﹐引之至岸﹐開視之見女子猶活﹐因取置漁捨中﹝《廣記》無「中」字﹞﹐多得鰻鮓魚以食之。久之病愈﹐遂爲漁人之妻﹐至今尙無恙。﹝《廣記》卷二百二十﹞

○陳寨

陳寨者﹐泉州晉江巫也。善禁咒之術﹐爲人治疾多效﹝《廣記》作「愈」﹞者。澶﹝《廣記》作「漳」﹐漳上有「有」字﹞州逆旅蘇猛﹐其子病狂﹐人莫能療﹐乃往請陳。陳至﹐蘇氏子見之﹐戟手大罵。寨曰「此疾入心矣。」乃立壇於堂中﹐戒人無得竊視﹐至夜乃取蘇氏子劈爲兩片﹐懸堂之東壁﹐其心懸北檐下。寨方在堂中作法﹐所懸之心遂爲犬食﹐寨求之不得﹐驚懼﹐乃持刀宛轉於地﹐出門而去。主人弗知﹐謂其作法耳。食頃﹐乃持心而入﹐內於病者之腹﹐被髮連叱﹐其腹遂合。蘇氏子旣寤﹝《廣記》作「悟」﹞﹐但連呼遞鋪遞鋪﹐家人莫之測。乃其日去家十﹝《廣記》作「數」﹞裏﹐有驛吏手持官文書死於道傍。初﹐南中驛路二十里置一遞鋪﹐吏持符牒以次傳授﹐欲近前鋪﹐輒連呼以警之。乃寨取驛吏之心而活蘇氏﹐蘇遂愈如故。﹝《廣記》卷二百二十﹞

●卷四

○陶俊

江南吉州刺史張曜卿有傔力曰﹝《廣記》作「者」﹞陶俊﹐性謹直。嘗從軍徵江西﹐爲飛石所中﹐因有腰足之疾﹐恆扶杖而行。張命守舟於廣陵之江口﹐因至白沙市中﹝《廣記》無「中」字﹞﹐避雨於酒肆。同立者甚眾﹐有二書生過於前﹐獨顧俊相與言曰「此人好心﹐宜爲療其疾。」卽呼俊﹐與藥二丸曰「服此卽愈。」乃去﹐後歸舟吞之。良久﹐覺腹中痛楚甚﹐頃之痛止﹐疾亦都﹝《廣記》作「多」﹞瘥。操篙理纜﹐尢覺輕捷﹝《廣記》作「健」﹞﹐白沙去城八十里﹐一日復還﹝《廣記》復還「作往復」﹞﹐不以爲勞。後訪二書生﹐竟不復見。﹝《廣記》卷二百二十﹞

○延陵村人妻

延陵靈寶觀道人謝及﹝《廣記》作「又」﹐下同﹞損﹐近縣村人。有喪婦者﹐請及損爲齋。婦死已半月矣﹐忽聞摧﹝《廣記》作「推」﹞棺而呼﹐眾皆驚走﹐其夫開棺視之﹐乃起坐。頃之﹐能言﹐云「爲舅姑所召去﹐云『我此無人﹐使之執爨。』其居處甚閒潔﹐但苦無水﹐一日見溝中水甚淸﹐因取以釀﹝《廣記》作「漉」﹞饋﹐姑見之大怒曰﹕『我不知爾不潔如是﹐用爾何爲﹖』」乃﹝《廣記》作「因」﹞逐之使回﹐走出門遂蘇。今尙無恙。﹝《廣記》卷三百八十六﹞

○趙某妻

丁亥歲﹝案﹕丁亥當唐天成二年﹞﹐浙西有典客吏趙某﹐妻死未及旬將葬﹝三字《廣記》作「大殮」二字﹞﹐忽大叫而活﹐云「爲一﹝《廣記》無「一」字﹞吏所錄﹐至鶴林門﹐內有府署﹐侍衛嚴整﹐官吏諮﹝《廣記》有「事」字﹞及領囚集﹝《廣記》作「禁」﹞者甚眾。吏持已入﹝毛本「已入」作「幾人」﹞﹐至庭下﹐堂上一綠衣﹑一白衣偶坐﹐綠衣謂吏曰﹕『汝誤﹐非此人也﹐急遣之。』白衣曰﹕『已迫至此﹐何用遣之﹖』﹝《廣記》作「禁」﹞綠衣不從﹐相質食頃﹐綠衣怒叱吏遣之。吏持﹝毛本作「時」﹞己疾趨﹐出路經一橋﹐數十人﹝「數十人」毛本作「數日」﹞方修橋﹐其﹝《廣記》作「無」﹞板有釘﹐吏持之走過﹐釘傷足。因痛失聲﹐遂活。」視足果傷。俄而鄰婦遂﹝《廣記》作暴﹞卒﹐不復蘇矣。﹝《廣記》卷三百八十六﹞

○建業婦人

近歲建業有婦人﹐背生一癅﹐大如數斗﹐囊中有物﹐如繭粟甚眾﹐行卽有聲。恆乞於市﹐自言村婦也﹐嘗與娣﹝毛本作「姊」﹞姒輩分養蠶﹐已獨頻年損耗﹐因竊﹝毛本「因竊」作「竊以」﹞其姒囊繭焚之﹐頃之背患此瘡﹐漸成此癅。以衣覆之﹐卽气閉悶﹐常露之乃可﹐而重如負囊矣﹝《廣記》卷一百三十三引作《搜神記》。按﹕今人李劍國考證﹐此條當爲《稽神錄》佚文﹐《廣記》誤﹞。

○廣陵男子

廣陵有男子行乞於市﹐每見馬矢﹐卽取食。自云「常爲人飼馬﹐慵不能夜起﹐其主恆自檢視﹐見槽中無艸﹐督責之﹐乃取烏梅餅以飼馬﹐馬齒酸楚﹐不能食﹐竟致死。」已﹝毛本作「亡」﹞後因患病﹐見馬矢輒流涎欲食﹐食之與烏梅味正同﹐了無穢气。﹝《廣記》卷一百三十三﹞

○施汴

廬州營田吏施汴﹐嘗恃勢奪民田數十頃﹐其主遂爲其耕夫﹐不能自理。數年汴卒﹐其田主家生一牛﹐腹下有白毛﹐方數寸﹐旣長稍斑駁﹐不逾年成施汴字﹐點畫無缺。道士邵修默親見之。﹝《廣記》卷一百三十四﹞

○朱慶源

婺源尉朱慶源﹐罷任方還家﹐在豫章之丰城﹐庭中地甚爽塏﹐忽生蓮一枝。其家駭懼﹐多方以禳之﹐蓮生不已﹐乃築堤堰﹝《廣記》作「汲」﹞水以沼﹝《廣記》作「回」﹞之﹐遂成大池﹐芡荷甚茂。其年慶源﹝《廣記》有「選」字﹞授南奉令﹐後三歲入爲大理評事。﹝《廣記》卷一百三十八﹞

○僧十朋

劉建封寇豫章﹐僧十朋與其徒奔分寧﹐宿澄心僧院。初夜見窗外有光﹐視之見團火髙廣數尺﹐中有金車子﹐與火俱行﹐嘔軋有聲。十朋始懼﹐其主人云「見之數年矣。每夜必出於西﹝《廣記》作「東」﹞堂西北隅地中﹐繞堂﹝《廣記》作「屋」﹞數周﹐復沒於此。以其不爲禍福﹐故無掘視之者。」﹝《廣記》卷三百六十六﹞

○宜春人

天祐初﹐有人遊宜春之﹝《廣記》作「止」﹞空宅中。兵革之後﹐井邑蕪沒﹐堂西屋﹝《廣記》作「至」﹞梁上有小窗﹐外隙荒數十畝。日暮窗外﹐有一物正方﹐自下而上﹐頃之全蔽其窗。其人引弓射之﹐應弦而落。時已夕﹐不能仰﹝《廣記》作「卽」﹞視﹐明旦尋之﹐西百餘步﹐有方杉木板﹐帶一矢﹐卽昨所射也。﹝《廣記》卷三百六十六﹞

○朱從本

李遇爲宣武節度使﹐軍政委大將朱從本。其﹝《廣記》作「本」﹞家究中畜猴﹐圉人夜起秣馬﹐見一物如驢﹐黑而毛﹐手足皆如人﹐據地而食此猴﹐見人乃棄﹝《廣記》作「去」﹞猴﹐已食其半。明年遇族誅。宣城故老云「郡中常有此怪﹐每軍城有變﹐此物輒出﹐出則滿城皆臭。田頵將敗﹐出於街中﹐巡夜者見之不敢逼﹐旬月禍及。」﹝《廣記》卷三百三十六﹞

○周本

信州刺史周本﹐入覲揚都﹐捨於邸第﹐遇私諱日﹐獨宿外齋﹐張燈而寐。未熟﹐聞室中有聲劃然﹐視之見火鑪冉冉而上﹐直抵﹝《廣記》作「博」﹞於屋﹐良久乃下﹐飛灰勃然。明日滿室浮埃覆物﹐亦無他怪。﹝《廣記》卷三百六十六﹞

○薛老峯

福州城中有烏石山﹐山﹝《廣記》「山」在「峯」字下﹞有大峯﹐鑿三字曰薛老峯。癸卯歲﹐一夕間﹝《廣記》「間」在「雨」字下﹞大風雨﹐山上如數千人喧噪之聲。及旦﹐則薛老峯倒立﹐峯字返向上﹐城中石碑皆自轉側﹐其年閩亡。﹝《廣記》卷三百三十六﹞

○王愼辭

江南通事舍人王愼辭﹐有別墅在廣陵城西﹐愼辭嘗與親友宴﹝《廣記》無「宴」字﹞遊於其上。一日忽自愛其岡﹝《廣記》作「崗」﹞阜之勢﹐嘆曰「我死必葬於此。」是夜村中聞犬吠﹐或起視之﹐見愼辭獨騎徘徊於此﹐逼而視﹝《廣記》無「而視」二字﹞之﹐遂不見。自是夜夜恆至﹐月餘愼辭卒﹐竟葬其地。﹝《廣記》卷一百四十五﹞

○姚氏

東州靜海軍姚氏﹐率其徒捕海魚以充歲貢。時已將晚﹐而得魚殊少﹐方憂之﹐忽网中獲﹝毛本「獲」在「网」字上﹞一人﹐黑色﹐舉身長毛﹐拱手而立﹐問之不應。海師曰「此所謂海人﹐見必有災﹐請殺之以塞其咎。」姚曰「此神物也﹐殺之不祥。」乃釋而祝之曰「爾能爲我致羣魚以免闕職之罪﹐信爲神矣。」毛人卻行水上﹐數十步而沒。明日﹐魚乃大獲﹐倍於常歲矣。﹝《廣記》卷四百七十一﹞

○彭顒

宣州鹽鐵院官彭顒﹐常病數月﹐恍惚不樂﹐每出外廳﹐輒見俳優樂工數十人﹐長皆﹝《廣記》作「皆長」﹞數寸﹐合﹝毛本作「金」﹞奏百戲﹐並作朱紫炫目。顒視之移﹝《廣記》作「或」﹞時﹐欣笑或憤懣﹐然無如之何﹐他人不見也。顒後病愈﹐亦不復見﹐後十餘年乃卒。﹝《廣記》卷三百六十七﹞

○呂師造

呂師造爲池州刺史﹐頗聚斂。常嫁女於揚都﹐資送甚厚﹐使家人送之。晚泊竹筱江﹐岸上忽有一道士﹐狀若狂人﹐來去奔走﹐忽躍入舟﹐直穿舟中過﹐隨其所經﹐火卽大發﹐復登後船﹐火亦隨之。凡所載之舟﹝《廣記》作「物」﹞﹐皆爲煨燼。一老婢發﹝《廣記》「發」下有「亦盡」二字﹐無「尺」字﹞尺餘﹐人與船了無所損失﹝《廣記》﹐「失」字作火滅二字﹞。道士亦不復見。﹝《廣記》卷三百六十七﹞

○崔彥章

饒州刺﹝《廣記》脫「刺」字﹞史崔彥章﹐送客於城東﹐方燕﹐忽有一﹝《廣記》無「一」字﹞小車﹐其色如金﹐髙尺餘﹐巡席而行﹐若有求覓﹐至彥章﹝《廣記》有「前」字﹞遂止不行。彥章﹝六字《廣記》無﹞因卽絕倒﹐攜﹝《廣記》無「攜」字﹞輿﹝「輿」字毛本作「與」﹞歸州而卒。﹝《廣記》卷三百六十七﹞

○潤州气

戊子﹝案﹕戊子當唐天成三年﹞歲﹐潤州有气如虹﹐五彩奪目﹐有首如驢﹐長數十丈﹐環廳事而立﹝《廣記》無「立」字﹞﹐行三周而滅。占者曰「廳中將有哭聲﹐然非州府之咎也。」頃之﹐其國太后殂﹐發喪﹝《廣記》作「哀」﹞於此堂。﹝《廣記》卷三百六十七﹞

○黃極

甲午歲﹝案﹕甲午當唐應順元年﹞﹐江西館驛巡官黃極子婦生男﹝《廣記》無「子」字﹞﹐一首兩身相背﹐四手四足。建昌民家生牛﹐每一足更附出一足﹐投之江中。翌日﹐浮於水上。南昌新義裏地陷長數十步﹐廣者數丈﹐狹者七八尺﹐其年節度使徐知詢卒。﹝《廣記》卷三百六十七﹞

○熊勛

軍吏熊勛﹐家於建康長樂坡﹝《廣記》作「漫」﹞之東。嘗﹝《廣記》作「常」﹞日晚見屋上有二物﹐大如卵﹐赤而有光﹐往來相馳逐。家人駭懼﹐有親客壯勇﹐登﹝毛本作「開」﹞屋捕之﹐得其﹝毛本無「其」字﹞一﹐乃被﹝《廣記》作「辟」﹞繒彩﹐包一雞卵殼也。銼而焚之﹐臭聞數里。其一走去不復來矣﹐家亦無恙。﹝《廣記》卷三百六十七引不注出處。按﹕明鈔本《廣記》引作《稽神錄》﹞

○王建封

江南軍使王建封﹐驕恣奢攢。築大第於淮之南﹐暇日臨街坐窗下﹐見一老嫗攜少女過於前﹐衣服縊縷而姿色絕世。建封呼問之﹐云「孤貧無依﹐乞食至此。」建封曰「吾納爾女﹐而給養以﹝《廣記》作「爾」﹞終身可乎﹖」嫗欣然。建封卽召入﹐命取新衣二襲以衣之﹐嫗及女始脫故衣﹐皆化﹝《廣記》無「化」字﹞爲凝血﹝《廣記》有「聚」字﹞於地。旬月建封被誅。﹝《廣記》卷三百六十七﹞

○廣陵士人

廣陵有士人﹐嘗﹝《廣記》作「常」﹞張燈獨寢。一夕中夜而坐﹝《廣記》作「寐」﹞﹐忽有雙髻靑衣女子﹐姿﹝《廣記》作「資」﹞質甚麗﹐熟寐於其足。某知其妖物也﹐懼不敢近﹐復寢如故﹐向曉乃失﹐門戶猶﹝《廣記》有故「字」﹞扃鐍﹝《廣記》作「閉」﹞。後﹝《廣記》無「後」字﹞自是夜夜恆至。有術士爲書符﹐施其髻中﹐﹝《廣記》有「其」字﹞夜半﹝《廣記》作「佯」﹞寢以閱﹝《廣記》作「伺」﹞之﹐果見自門而入﹐徑詣髻中解取符﹐燈下視之微笑﹐訖復爲﹝《廣記》作「入」﹞置髻中﹐升牀而寢﹐無﹝《廣記》作「甚」﹞懼。後聞玉笥山有道士﹐符禁神妙﹐乃往訪之。至暮﹝《廣記》「至暮」二字作「旣」字﹞登舟﹐遂長往﹝《廣記》「長往」作「不至」﹞﹐途次豫章﹐暑夜乘月行舟﹐時甚熱﹐﹝《廣記》有「乃」字﹞盡開船窗而寢﹐中夜忽復見寐於牀後﹐某卽潛起﹐急提﹝《廣記》作「捉」﹞其手足﹐投之江中﹐ヨ然有聲﹐因爾遂絕。﹝《廣記》卷三百六十七﹐絕作「滅」﹞

○黃仁浚

舒州司士參軍黃仁浚﹐自言五十﹝《廣記》作「壬子」﹞歲罷隴州陽主簿﹐至鳳翔﹐有文殊寺﹐寺中有﹝《廣記》無「有」字﹞土偶數十軀﹐忽自然搖動﹐如醉人狀﹝《廣記》無「狀」字﹞。食頃不止﹐傍﹝《廣記》無「傍」字﹞觀者如堵﹐官司禁止之﹐至今未得﹝《廣記》作「知」﹞其應驗。﹝《廣記》卷三百六十七﹐無「驗」字﹞

○孫徳遵

舒州都虞候孫徳遵﹐其家寢室﹝《廣記》作「堂」﹞中鐵燈擎﹝《廣記》作「檠」﹐下同﹞忽自搖動﹐如人撼之。至明日﹐有﹝《廣記》有「一」字﹞婢偶至燈擎所﹐忽爾僕地﹐遂卒。﹝《廣記》捲同上﹞

○木成﹝毛本木作朱﹐成作盛﹞文

梁開平二年﹐使其將李思安攻潞州﹐營於壺口﹝《廣記》有「關」字﹞﹐伐木爲柵﹐破一大木﹐木中隸﹝《廣記》作「朱」﹞書六字曰「天十四載石進」﹐思安表上之﹐其羣臣皆賀﹐以爲十四年必有遠夷入﹝《廣記》無「入」字﹞貢。﹝《廣記》有「珍寶者其」四字﹞司天少監徐鴻獨﹝《廣記》無「獨」字﹞謂其﹝《廣記》無「其」字﹞所親曰「自古無一字爲年號者﹐上天符命豈闕文乎﹖吾以爲﹝《廣記》無「爲」字﹞丙申之年當有石氏王此地者。移四字中兩豎書﹝《廣記》作「畫」﹞﹐置天字左右卽丙字也﹔移四之外圍以十字貫之﹐卽申字也。」後至丙申歲﹐晉髙祖以石信﹝《廣記》作「姓」﹞起並州﹐如鴻之言。﹝《廣記》卷一百六十三﹞

○柳翁

天祐中﹐饒州有柳翁﹐常乘小舟釣鄱陽江中﹐不知其居處妻子﹐亦不見其飲食。凡水族之類與山川之深遠者﹐無不周知之﹔凡鄱﹝《廣記》無「凡」字﹐「鄱」下有「陽」字﹞人漁釣者﹐咸諮訪而後行。呂師造爲刺史﹐修城掘濠﹐至城北則雨止﹐役則晴﹐或問柳翁﹐翁曰「此下龍穴也﹐震動其土﹝《廣記》作「上」﹞則龍不安而出穴﹐龍出則雨矣。掘之不已﹐必得其穴﹐則霖雨方將爲患矣。」旣深數丈﹐果得大﹝《廣記》作「方」﹞木﹐長數丈﹝《廣記》「丈」作「十尺」﹞﹐交加﹝《廣記》無「加」字﹞構疊之﹐累積﹝毛本作「之」﹞數十重﹐其下霧气沖人﹐不可入﹔而其上﹝《廣記》「而」下有「止」字﹐「其」下無「上」字﹞木皆腥涎縈之﹐刻削平正﹐非人力所致﹝《廣記》作「及」﹞。自是果霖雨爲患。呂氏諸子將网魚於鄱陽江﹐召問柳翁﹐翁指南岸一處﹐「今日惟此處有魚﹐然有一小龍在焉。」諸子不信﹐网之﹐果大獲。舟中以瓦﹝《廣記》作「巨」﹞盆貯之﹐中有一單魚長一二尺﹐雙目精明﹐有二長須﹐繞盆而行﹐羣魚皆翼從之。將至北岸﹐遂失所在。柳翁竟不知所終。﹝《廣記》卷四百二十三﹞

○李禪

李禪﹐楚州刺史承嗣少子也。居廣陵宣平裏大第﹐晝日寢庭前﹐忽有白蝙蝠繞庭而飛﹐家僮輩竟以帚撲﹐皆不能中﹐久之飛出院門﹐撲之亦不中﹐及飛出至外門之外﹐遂不見。其年禪妻卒﹐而車出入之路﹐卽白蝙蝠飛翔之所也。﹝《廣記》卷四百七十九﹞

○蚓瘡

天祐中﹐浙西重建慈和寺﹐畫地旣畢﹐每爲蚯蚓穿穴﹐執事者患之。有一僧教以石灰覆之﹐由是得定﹐而殺蚯蚓無數。頃之其僧病﹐舉身皆癢﹐日須得長指爪者搔之﹐以至成瘡。瘡中輒得死蚯蚓一條﹐殆數百千條﹐肉盡至骨而死。﹝《廣記》卷四百七十九﹞

○蜂余

廬陵有人應舉行﹐遇夜詣一村捨求宿﹐有老翁出見客曰「吾捨窄人多﹐容一榻可矣。」因止其家﹐屋室百餘間﹐但窄小甚。久之﹐告饑﹐翁曰「吾家貧﹐所食惟野菜耳。」卽以設客﹐食之甚甘美﹐與常菜殊。及就寢惟聞訌訌之聲﹐旣曉而寤﹐身臥田中﹐旁有大蜂窠。客常患風﹐因而遂愈﹐蓋食蜂之餘爾。﹝《廣記》卷四百七十九﹞

○熊乃

信州有板山﹐川谷深遠﹐采板之所﹐因以名之。州人熊乃﹐嘗與其徒入山伐木﹐其弟從西﹝《廣記》作「而」﹞追之﹐日暮不及其兄。忽見甲士淸道自東來﹐傳呼甚厲﹐乃弟恐懼﹐伏於艸間。俄而旗幟戈甲﹐絡繹而至﹐道旁亦有行人﹐其犯淸道者輒爲所戮﹐至軍中﹐有一人若大將者﹐西馳至﹝《廣記》「至」字作「而去」二字﹞。度其尙﹝《廣記》無「尙」字﹞遠﹐乃敢起行﹐迨曉方見其兄﹐具道所見。眾皆曰「非巡邏之所﹐而西去溪灘險絕﹐往無所詣﹐安得有此人﹖」卽共尋之﹐可十餘里﹐隔溪猶見旌旗紛若布圍畋獵之狀。其徒有勇者遙叱之﹐忽無所見。就視之﹐人皆樹葉﹐馬皆大蟻﹐取而碎之﹐皆有血云。貯在庭中﹐以火燒之﹐少時蕩盡﹐眾口所哭。乃亦尋患足腫﹐粗於甕﹐其酸不可忍﹐旬月而終。﹝《廣記》卷四百七十九﹐無「貯在庭中」以下三十四字﹞

○劉威

丁卯歲﹝案﹕丁卯當宋乾徳五年﹞﹐盧﹝《廣記》作「廬」﹐下同﹞州刺史劉威移鎭江西﹐旣去任﹐而郡中大火﹐虞候申﹝《廣記》作「吏」﹞巡﹐火甚急而往往有持火夜行﹝《廣記》有「者」字﹞﹐捕之不獲﹐或射之殪﹐就視之﹐乃棺材板﹑腐木﹑敗帚之類。郡人愈恐﹐數月除張宗爲盧州刺史﹐火災乃止。﹝《廣記》卷三百七十三﹞

○馬希範

楚王馬希範修長沙城﹐開濠畢﹐忽有一物﹝「有一物」三字毛本脫﹞﹐長十丈餘﹐無頭尾手足﹐狀若土山﹐自北岸出﹐游泳水上﹐久之入南岸而沒﹐出入俱無蹤迹。或謂之土龍﹐無幾何﹐而馬氏遂﹝《廣記》無「遂」字﹞亡。﹝《廣記》卷三百七十三﹞

●卷五

○桂從義

池陽建徳縣吏桂從義﹐家人入山伐木﹝《廣記》作「薪」﹞﹐常於﹝《廣記》無「於」字﹞所行山路﹐﹝《廣記》有「忽」字﹞有一石崩倒。就視之﹐有一室﹐內﹝《廣記》作「室」﹞有金漆柏牀六張﹐茭薦芒簟皆新﹐金銀積疊。其人坐牀上﹐良久﹐因揭簟下﹐見一角柄小刀﹐取內懷中而出。恐﹝《廣記》「恐」字作「扶起」二字﹞崩石塞之﹐以物爲記﹐歸呼家人共取﹐及至則石壁如故﹐了無所睹。﹝《廣記》卷三百七十四﹐睹作見﹞

○金精山木鶴

處﹝《廣記》作「虔」﹞州處﹝《廣記》作「虔」﹞化縣金精山﹐昔長沙王吳芮時女張麗英飛升之所﹐道館在焉。巖髙數百尺﹐有二木鶴﹐二女仙乘之﹐鐵繅懸於巖下﹐非傍道所至﹝《廣記》作「及」﹞﹐不知其所從。其二鶴嘴隨四時而轉﹐初不差忒。順義道中百勝軍小將陳師粲者﹐能捲簟爲牛﹐躍而出入﹐嘗與鄕裏女子遇於巖下﹐求娶焉﹐女子曰「君能射中此鶴﹐姻卽成。」﹝《廣記》「姻」作「目」﹐「成」作「可」﹐「卽」在「粲」字下﹞師粲一發而中﹐臂卽無力﹐歸而病臥如夢。﹝《廣記》有「非」字﹞夢見二女道士繞牀而行﹐每過輒以手拂師粲之目﹐數四而去﹐竟致﹝《廣記》無「致」字﹞失明而卒。所射之鶴﹐自爾不復轉﹐其一猶轉如故。辛酉歲﹝案﹕辛酉當宋建隆二年﹞﹐其女子猶在。師粲之子孫﹐至今猶﹝《廣記》作「亦」﹞爲軍士。﹝《廣記》卷二百七十四﹞

○賣餅王老﹝毛本作「廣陵人賣餅」﹞

有賣餅王老﹝《廣記》「有賣餅」上有「廣陵」二字﹞﹐無妻﹐獨與一女居。王老晝日自賣餅所歸家﹐見其女與他少年共寢於北戶下﹐王老怒持刀逐之﹐少年躍走得免﹐王老怒甚﹐遂殺其女。而少年行至中路﹐忽流血滿身﹐吏呵問之﹐不知所對﹐拘之以還王老之居。鄕伍方按驗其事﹐王老見而識之﹐遂抵﹝《廣記》無「抵」字﹞其罪。﹝《廣記》卷三百七十四﹞

○桃林禾稼﹝《廣記》無「稼」字﹞

閩王﹝《廣記》有「審知」二字﹞初爲泉州刺史﹐州北數十里﹐地名桃林。光啟初﹐一夕村中地震﹐有聲如鳴數百面鼓。及明視之﹐禾稼方茂﹐了無一莖。咸﹝《廣記》作「試」﹞掘地求之﹐則皆倒懸在土下。其年審知克晉安﹐盡有甌閩之地﹝《廣記》有《傳國》二字﹞六十年。至其子﹝《廣記》無「其」字﹐「子」作「於」﹞延義﹝《廣記》作羲﹐下同﹞立﹐桃林地中復有鼓聲﹐禾已收獲﹐余粳在田﹝《廣記》「鼓聲」下作「時禾已收﹐惟餘梗在田」﹞。及明視之亦無一莖﹐掘地求之則亦倒懸土下。其年延義爲左右所殺﹐王氏遂滅。﹝《廣記》卷三百七十四﹞

○王延政

王延政爲建州節度。延平村人夜夢人告之曰「與汝富﹐旦入山求之。」明日入山﹐終於所得。其﹝《廣記》作「邇」﹞夕復夢如前﹐村人曰「旦﹝《廣記》作「日」﹞已入山﹐無所得也。」其人曰「但求之﹐何故不得﹖」於是﹐明日復入﹐向暮息大樹下﹐見方丈之地獨明淨﹐試掘之﹐得赤土如丹﹐旣無他物﹐則負之歸﹐以飾墻壁﹐煥然可愛。人聞者競以善價從此人求市。延政聞之﹐取以飾其宮室﹐署其人以牙門之職。數年建州亦敗。﹝《廣記》卷三百七十四﹞

○洪州樵人

洪州樵人﹐入西山巖石之下﹐藤蘿甚密﹐中有一女冠﹐姿色絕世﹐閉目端坐﹐衣帔皆如新。近﹝《廣記》作「眾」﹞觀之﹐不能測。或爲整其冠髻﹐卽應手腐壞﹐眾懼散去﹐復尋之﹐不能得見。﹝《廣記》卷三百七十四﹐按《廣記》明鈔本不注出處﹐無「見」字﹐引作《稽神錄》﹞

○法曹吏

廬州有法曹吏﹐嘗劾一僧﹐曲致其死﹐具獄上州。爾日﹝毛本「爾日」作案入﹞﹐其妻女在家﹐方紉縫於西窗下﹐忽有二靑衣卒﹝毛本作「者」﹞﹐手執文書自廚中出﹐厲聲謂其妻曰「語爾夫﹐何故﹝《廣記》「何故」作「無枉」﹞殺僧﹖」遂出門去。妻女皆驚怪﹐流汗久之﹐乃走出視其門扃﹐閉固如舊﹝「固如舊」《廣記》作「如故」﹞。吏歸﹐具言之。吏甚恐﹐明日將竊取其案﹐已不及矣。竟殺其僧。死之日卽遇諸塗﹐百計穰謝﹐月餘﹝《廣記》「月餘」作「旬月」﹞竟死。﹝《廣記》卷一百二十四﹞

○劉存

劉存爲舒州刺史﹐辟儒生霍某爲團練判官﹐甚見信任﹐後爲左右所譖﹐因構其罪下獄﹐白使府﹐請殺之。吳帥知其冤﹐使執送揚都﹐存遂縊之於獄。卽而﹐存遷鄂州節度使﹐霍友人在舒州﹐夢霍素服自司命祠中出﹐撫掌大笑曰「吾罪﹝《廣記》作已﹞得雪矣。」俄而﹐存帥師徵湖南。霍表兄馬鄴爲黃州刺史﹐有夜扣齊安城門者﹐曰「舒州霍判官將往﹐軍前馬病﹐與﹝《廣記》作「白」﹞使君借馬。」守陴者以告﹐鄴嘆曰「劉公枉殺霍生﹐今此人往矣﹐寧無禍乎﹖」因畫馬數匹﹐焚之以祭﹝《廣記》「以祭」作「水際」﹞。數日﹐存敗績死之。﹝《廣記》卷一百二十四﹞

○袁州錄事

袁州錄事參軍王某﹐嘗以﹝《廣記》作「劾」﹞一盜﹐獄具而遇赦﹐王以盜罪重不可恕﹐乃先殺之﹐而﹝《廣記》有「後」字﹞宣赦。罷歸﹐至新諭邑﹐邑﹝《廣記》無「邑」字﹞客馮氏具卮﹝《廣記》無「卮」字﹞酒﹐請王明日當往﹐晚止僧院﹐乃見盜者﹐曰「我罪誠合死﹐然已赦矣﹐君何敢逆王命而殺我﹖我今得請於所司矣。君明日往馮家耶﹖不往亦可。」言訖乃沒。院僧但見其與人言而不見其他。﹝《廣記》「其他」作「也字」﹞明日方飲﹐暴卒。﹝《廣記》卷一百二十四﹞

○劉璠

軍將劉璠﹐性彊直勇敢﹐坐法徙海陵﹐郡守褚仁規嫌之﹐誣其謀叛﹐詔殺於海陵﹝《廣記》脫「陵」字﹞市。璠將死﹐謂監刑者曰「與﹝《廣記》作「爲」﹞我白諸妻﹝《廣記》無「妻」字﹞兒﹐多置紙筆於棺中﹐予將﹝《廣記》作「必」﹞訟之。」後數年﹐仁規入朝﹐泊舟濟灘江口﹐夜半聞岸上連呼「褚仁規﹐爾知當死否﹖」舟人﹝《廣記》有「盡」字﹞驚起﹐視岸上無人﹐仁規謂左右曰「爾識此聲否﹖卽﹝《廣記》無「卽」字﹞劉璠也。」命以酒食祭﹝《廣記》作「立命酒食祭而謝之」﹞之。仁規至都﹐以殘虐下獄。獄吏夜夢一人﹐長大黥面﹐後﹝《廣記》無「後」字﹞從二十餘人﹐至獄執仁規而去。旣寤﹐爲仁規說其人﹝三字《廣記》作「所親說之」﹞﹐乃﹝《廣記》「乃」字作「其人」二字﹞撫膺嘆曰「吾必死﹐此人卽劉璠也。」其日中使至﹐遂縊於獄中矣。﹝《廣記》卷一百二十四﹞

○吳景

浙西軍校吳景者﹐辛酉歲﹝《廣記》作丁酉。案辛酉當宋建隆二年﹐丁酉當南唐升元元年﹞﹐設齋於石頭城僧院。其夕﹐旣陳設﹐忽聞婦女哭聲甚哀﹐初遠漸近﹐俄在齋筵中矣。景乃告院僧曰「景頃歲從軍克﹝《廣記》作「克」﹞豫章﹐獲一婦人﹐殊有姿色﹐未幾其夫求贖﹐將軍令嚴肅﹐不可相容。景卽殺之﹐後甚以爲恨﹐今之設齋﹐正爲是也。」卽與僧俱往﹐乃見婦人在焉。僧爲之祈告﹐婦人曰「我從吳景索命﹐不知其他。」遽前逐之﹐景急走上佛殿﹐大呼曰「我﹝《廣記》無「我」字﹞還爾命。」於是顚僕而卒。﹝《廣記》卷一百二十四﹞

○周寶

周寶爲浙西節度使﹐治城隍﹐至鶴林門﹐得古冢棺櫝﹐將腐﹐發之﹐有一女子﹐面如生﹐鉛粉衣服皆不敗。掌墓﹝《廣記》作「役」﹞者以告﹐寶親視之﹐或曰「此當是嘗餌靈藥﹐待時而發﹐發則解化﹝《廣記》作「化解」﹞之期矣。」寶卽命攺葬之。其而﹝《廣記》「其而」作「具車」﹞聲樂以送﹐寶與僚屬登城望之。行數里﹐有紫雲覆而車之上﹐眾咸見一女子出自車中﹐坐於紫雲之﹐冉冉﹝四字《廣記》作「冉冉而上」﹞久之乃沒。開棺則空矣。﹝《廣記》卷七十﹞

○陳師

豫章逆旅梅氏﹐頗濟惠﹐行旅僧道投止﹐皆不求直。恆有一道士﹐衣服藍縷﹐來止其家﹐梅厚待之。一日謂梅曰「吾明日當設齋﹐從君求新瓷碗二十事及七箸﹐君亦宜來會﹐可於天寶洞前訪陳師也。」梅許之﹐道士持碗渡江而去﹐梅翌日詣洞前﹐問其村人莫知其處﹐久之將回﹐偶得一小徑﹐甚明靜﹝《廣記》作「淨」﹞﹐試尋之﹐果得一院﹐有靑衣﹝《廣記》無「衣」字﹞童應門﹐問之﹐乃陳之居也。旣﹝《廣記》無「旣」字﹞入﹐見道士衣冠華潔﹝《廣記》作「楚」﹞﹐延與之坐﹐命具食。頃之﹐食至﹐乃熟蒸一嬰兒﹐梅懼不食。良久﹐又進食﹐乃蒸一犬子﹐梅亦不食。道士嘆息﹐命取昨所得碗贈客﹐視之乃金碗也。謂梅曰「子善人也﹐𨿽﹝《廣記》無「𨿽」字﹞然不得仙﹐千歲人參﹑枸杞皆不肯食﹐乃分也。」謝而遣之曰「﹝《廣記》無「曰」字﹞此而後不可復繼見矣。」﹝《廣記》卷五十一﹐「此作比」﹐無「而後」二字及「可」字﹞

○陳金

陳金者﹐少爲軍士﹐隸江西節度使﹐劉信圍處﹝《廣記》作「虔」﹞州﹐金私與其徒五人發一大冢﹐開棺見﹝《廣記》有「一」字﹞白髯老人﹐面如生﹐通身白羅衣﹐衣皆如新。開棺時﹝《廣記》無「時」字﹞卽有白气沖天﹐墓中有非常香馥﹝《廣記》作「气」﹞﹐金獨視棺蓋上有物如粉﹐微作硫黃气。金素聞棺中硫黃爲藥成仙﹝二字《廣記》無﹞﹐卽以衣襟掬取懷歸。墓中無他珍寶﹐卽共掩﹝《廣記》有「塞」字﹞之而出﹝《廣記》作「去」﹞。旣至營中﹐營中人皆驚云「今日那得﹝《廣記》有「有」字﹞香气﹖」金知硫黃之異﹐旦輒汲水浸﹝《廣記》作「服」﹞食至盡。城平﹝《廣記》作「中」﹞入舍僧寺﹐偶與寺僧言之﹐僧曰「此城中富人之遠祖也。子孫相傳﹐其祖好道﹐有異人教﹝《廣記》作「數」﹞餌硫黃﹐云﹐數盡當死﹐死後三百年﹐墓開﹐當﹝《廣記》作「當開」﹞卽解化之期也﹐今正三百年矣。」卽相與復視之﹐棺中空﹐惟衣裳﹝《廣記》無「裳」字﹞尙存﹐如蟬蛻之狀。金自是無病﹐今爲淸海軍小將﹐年七十餘矣﹐形體枯瘦﹐輕健如故。﹝《廣記》卷五十一﹞

○沈彬

吳興沈彬﹐少而好道﹐及致仕歸髙安﹐恆以焚修服餌爲事。嘗遊都下洞觀﹐忽聞空中樂聲﹐仰視云表﹝《廣記》作「際」﹞見仙女數十﹐冉冉而下﹐往﹝《廣記》作「逕」﹞之觀中﹐徧至像前焚香﹐良久乃去。彬匿室中不敢出﹐旣去﹐入殿視之﹐几案土皆有遺香﹐彬悉取置鑪中﹐已而﹐自悔曰「吾平生好道﹐今見神仙而能禮謁﹐得仙香而不能食之﹐是其無分歟﹖」初彬恆誡其子云「吾所居室﹝《廣記》作「堂」﹐毛本同﹞中﹐正是吉地﹐死卽葬之。」及卒﹐如其言﹐掘地得自然磚壙﹐制造甚精﹐磚上皆作吳興字彬﹐年八十餘卒。其﹝《廣記》無「其」字﹞後豫章有漁人投生米於潭中捕魚﹐不覺行遠﹐忽入一石門﹐煥然明朗﹐行數百步見一白髯翁﹐諦視之﹐頗類﹝《廣記》有「於」字﹞彬﹐謂矣。故老有知者云「此卽西山﹝《廣記》作「仙」﹞天寶洞之南門也。」﹝《廣記》卷五十四﹞

○梅眞君

汝陰人崔景唐﹐家甚富。嘗有道士﹐自言姓梅﹐來訪崔﹐崔客之。數月﹐景唐市得玉案﹝《廣記》作「鞍」﹞﹐將之壽春﹐以獻節度使髙審思﹐謂梅曰「先生但居此﹐吾將詣壽春﹐旬月而還﹐使兒﹝毛本作「爾」﹞侄輩奉事﹐無所憂也。」梅曰「吾乃壽春人也﹐將﹝《廣記》有「此」字﹞訪一親知﹐已﹝《廣記》作「比」﹞將還矣﹐君其先往也。久居於此﹐思有以奉報﹐君家有水銀乎﹖」曰「有。」卽以十兩奉之﹐梅乃置鼎中﹐以水﹝《廣記》有「銀」字﹞煉之﹐少久卽成白銀矣。因以與景唐曰「以此爲路糧﹐君至壽春﹐可於城東訪吾家也。」卽與景唐分路而去。景唐至壽春﹐卽詣城東訪梅氏﹐數日不得﹐村人皆曰「此中無梅家﹐亦無爲道士者。惟淮南嶽廟中有梅眞君像﹐得非此耶﹖」如其言訪之﹐果梅眞君矣。自後竟不復遇。﹝《廣記》卷四十五﹞

○康氏

僞吳楊行密﹐初定揚州﹐遠方﹝《廣記》作「坊」﹞居人稀少﹐煙火不接。有康氏者﹐以傭貸爲業。僦一室於太平坊空宅中。康晨出未返﹐其夕﹝《廣記》作「妻」﹞生一子﹐方席槁﹐忽有一異人﹐赤面朱衣冠﹐據門而坐。妻驚怖﹐久﹝《廣記》作「叱」﹞之﹐乃走如捨西﹐訇﹝《廣記》作「踣」﹞然有聲。康適歸﹐欲至家而﹝《廣記》無「而」字﹞路左忽有錢五千﹐羊牛控﹝《廣記》作「邊」﹞樽酒在焉。伺之久﹐無行人﹐因持之歸。妻亦告其所見﹐卽往捨西尋之﹐乃一金人僕於艸間﹐亦曳之歸。因烹羊飲酒﹐得以周給。自是出入﹝《廣記》作「必」﹞獲富﹝《廣記》作「利」﹞﹐日以富贍﹐而金人畱爲家寶。所生子名曰平平﹐及﹝《廣記》無「及」字﹞長﹐遂﹝《廣記》有「爲」字﹞富人。有李潯者﹐爲江都令﹐行縣至新寧鄕﹐見大宅﹐卽平平家也﹐其父老爲李言如此。﹝《廣記》卷四百一﹞

○豫章人

天復中﹐豫章有人治捨掘地﹐得一木匱﹐發之﹐得金人十二軀﹝《廣記》作「頭」﹞﹐各長數寸﹐皆古衣冠﹐首戴十二辰屬﹐鐫刻﹝《廣記》「鐫刻」作「數款」﹞精妙﹝《廣記》作麗﹞﹐殆非人功﹐其家寶祠之﹐因以致�福﹝《廣記》「福」上不空格﹐毛本作「因攜到金福」﹞。時兵革未定﹐遂爲戍將劫﹝《廣記》有「取」字﹞之﹐後不知所終。﹝《廣記》卷四百一﹞

○陳浚

江南陳浚尙書﹐自言其諸父在鄕裏好爲詩﹐里人謂之陳白舍人﹐比之樂天也﹐性疏簡﹐喜賓客。嘗有二道士﹐一黃衣﹐一白衣﹐詣其家求捨﹝《廣記》作「宿」﹞。捨之廳事﹐夜分聞﹝三字《廣記》作「夜間」二字﹞二客牀壞﹐訇然有聲﹐久之﹐若無人者。秉燭視之﹐見白衣人﹝《廣記》無「人」字﹞臥於壁﹝《廣記》有「下」字﹞﹐乃銀人也﹔黃衣人﹝《廣記》無「人」字﹞不復見矣。自是丰﹝《廣記》作「致」﹞富。﹝《廣記》卷四百一﹞

○建安村人

建安有人村居者﹐常使一小奴出﹝《廣記》有「入」字﹞城市﹐經過﹝《廣記》無「過」字﹞捨南大冢﹐冢旁恆有一黃衣人﹝《廣記》作「兒」﹞與之較力爲戲﹐其主因歸遲將責之﹝《廣記》無「歸」字及「將責」二字﹞﹐奴以實告﹐往﹝《廣記》無「往」字﹞覘之﹐信然。一日挾撾而往﹐伏於艸間。小奴至﹐黃衣兒復出﹐卽起擊之﹐應手而僕﹝《廣記》作「踣」﹞﹐乃金兒也。因持以歸﹐家遂殷﹝《廣記》「遂殷」作「自是」﹞富。﹝《廣記》卷四百一﹞

○蔡彥卿

廬州軍吏蔡彥卿爲拓臯鎭將﹐暑夜坐鎭門外納涼﹐忽見道南桑林中﹐有白衣婦人獨舞﹐就視卽滅。明夜﹐彥卿扶﹝《廣記》作「挾」﹞杖先往﹐伏於艸間﹐久之﹐婦人復出而﹝《廣記》作「方」﹞舞﹐卽擊之墜﹝《廣記》作「墮」﹞地﹐乃白金一餅﹝《廣記》作「﹤缶並﹥」﹞。復掘地﹐獲銀數﹝《廣記》無「數」字﹞千兩﹐遂致富裕云﹝《廣記》卷四百一﹐「致」作「爲」﹐「裕」作「人」﹞。

○岑氏

臨川人岑氏﹐嘗遊山溪水中﹐見二白石﹐大如蓮實﹐自相馳逐﹐捕而獲之﹐歸置巾箱中。其夕﹐夢二白衣美女﹐自言姊妹﹐來侍左右。旣寤﹐益知二石之異也﹐恆結於衣帶中。後至豫章﹐有波斯國﹝《廣記》作「胡」﹞人﹐邀而問之「君有寶耶」﹖﹝《廣記》作「乎」﹞曰「然。」卽出二石示之﹐胡人欲﹝《廣記》作「求」﹞以三萬爲價﹝《廣記》作「市」﹞得之﹝《廣記》無「得之」二字﹞。岑𨿽寶藏﹝《廣記》作「之」﹞而實﹝《廣記》無「實」字﹞無用﹐得錢甚﹝《廣記》無「甚」字﹞喜﹐因﹝《廣記》作「卽」﹞以與之﹐胡謝而去。岑氏因此而贍﹝以上十字廣記作「以錢爲生資遂致殷贍」九字﹞﹐但恨不能問其名與所用云。﹝《廣記》卷四百四﹞

○建州﹝《廣記》作「安」﹞村人

建安有村人﹐乘小舟﹐往來建溪中﹐賣薪爲業。嘗泊舟登岸﹐將伐薪﹐忽見山上有數百錢流下﹐稍上尋之﹐累獲數十﹔未﹝《廣記》作「可」﹞及山半﹐有大樹下一﹝《廣記》「一」字作「有大」二字﹞甕﹐髙五六尺﹐錢滿其中﹐而甕小欹﹐故錢流出。於是推而正之﹐以石支之﹐納衣襟得﹝《廣記》「納」作「以」﹐「得」作「貯」﹞五百而歸。盡率其﹝《廣記》無「其」字﹞家人復往﹝《廣記》有將字﹞盡取﹐旣至﹐得舊路﹐見大樹﹐而亡其甕。村人徘徊數日不能去﹐夜夢人告之曰「此錢有主﹐向爲甕欹﹐以五百雇而﹝《廣記》而作爾﹞正之﹐不可再得也﹝《廣記》﹐「再得」作「妄想」﹐「不可」上有「余」字﹞。」﹝《廣記》卷四百五﹐字曾慥《類說》亦引﹞

○徐仲寶

徐仲寶者﹐長沙人﹐所居道南﹐有大枯樹﹐合數大抱。有僕夫﹐灑掃其下﹐沙中獲錢百餘﹐以告仲寶。仲寶自往﹐亦獲數百。自爾﹐每需錢卽往掃其下﹐必有所得﹐如是積年﹐凡得數十萬。仲寶後至揚都﹐選授舒城令。暇日與家人共坐﹐地中忽有白气甚勁烈﹐斜飛向外而去﹐中若有物。其妻以手攫之﹐得一玉蛺蝶﹐制作精妙﹐人莫能測。後爲樂平令﹐家人復於廁廚﹝《廣記》作「廚側」﹞鼠穴中得錢甚多。仲寶卽率人掘之﹐深數尺﹐有一白雀飛出﹐止於庭樹。其下獲錢至百萬錢﹐盡﹐白雀乃去﹐不知所之。﹝《廣記》卷四百五﹞

○邢氏

建業有庫子﹐姓邢﹐家貧﹐聚錢滿二千輒病﹐或失去。其妻竊聚錢﹐埋於地中。一日﹝《廣記》作「夕」﹞忽聞有聲如虫﹐飛自地﹐出穿窗戶而去﹐有觸墻壁墮﹝《廣記》作「墜」﹞地者。明旦﹝《廣記》作「日」﹞視之﹐皆錢也﹝《廣記》無「也」字﹞。其妻乃告邢﹐使埋﹝《廣記》無「邢」字﹐「埋」作裏﹞瘞之﹐再﹝《廣記》作「發」﹞視則皆亡矣。﹝《廣記》有「後」字﹞邢得一自然石龜﹐其狀如眞﹐置庭中石橊樹下。或見之曰「此寶物也。」因裝﹝《廣記》作「收」﹞置巾﹝《廣記》作「筐」﹞箱中。自爾稍稍﹝《廣記》少一「稍」字﹞充足﹐後頗富饒矣。﹝《廣記》卷四百五﹐無「饒」字﹞

○林氏

汀州有林氏﹐其先嘗爲郡守﹐罷任家居。一日﹐天忽雨錢﹐充積其家。林氏乃整衣冠﹐仰天而祝曰「非常之事﹐必將爲禍於此﹝《廣記》「於此」作「願天」﹞。速止﹐林氏之福也。」應聲而﹝《廣記》作「則」﹞止。所收已鉅萬﹐至今爲富人云。﹝《廣記》卷四百五﹞

○曹眞

壽春人曹眞﹐出行野外﹐忽見坡下有數千錢﹐自遠而來﹐飛聲如鈴。眞逐之﹐入一小穴﹐以手掬之﹐可得數十而已。又舒州桐城縣雙戍港﹐有回風捲錢﹐經市而過﹐市人隨攫其錢﹐以衣襟貯之。風入石城﹝《廣記》作「古墓」﹞荊棘中﹐人不能入而止。所得錢歸家視之﹐與常錢無異﹐而皆言亡八九矣。﹝《廣記》卷四百五﹞

○破木有肉

建康﹝《廣記》無「建康」二字﹞有木工﹝《廣記》「木工」二字作「人」﹞破﹝《廣記》有「大」字﹞木﹐木中有肉﹐﹝《廣記》有「可」字﹞五斤許﹐其香﹝《廣記》無「許其香」三字﹞如熟豬肉。此又不可以理窮究者矣。﹝《廣記》卷四百七﹐無「此又」句﹞

○登第皂莢

泉州文宣王廟﹐庭宇嚴峻﹐學校之盛於藩府。庭中有皂莢樹﹐每州人將登第﹐卽﹝《廣記》作「則」﹞生一莢﹐以爲常矣。梁貞明中﹐忽然生二﹝《廣記》作「一」﹞莢﹐一半莢﹐﹝《廣記》作「人」﹞莫諭其意。乃其年州人陳逖進士及第﹐黃仁隸﹝《廣記》作「穎」﹐下同﹞學究及第﹐仁隸恥之﹐復應進士舉。至同光中﹐舊生半莢之後﹝《廣記》作「所」﹞復生全莢﹐其年仁隸及第。後數年﹐廟爲火焚﹐其年﹝《廣記》有「閩」字﹞自稱尊號﹐不復生莢﹐﹝《廣記》作「貢士」﹞遂至今矣﹝《廣記》「至」下有「於」字﹐無「矣」字﹞。﹝《廣記》卷四百七﹞

○張懷武

南平王鐘傳鎭江西﹐遣道士沈太虛禱廬山九天使者廟。太虛醮罷﹐夜坐廟廡間﹐忽然若夢﹐見壁畫一人前揖太虛曰「身張懷武也。嘗爲軍將﹐上帝以微有陰功及物﹐今配此廟﹐爲靈官。」旣寤﹐起視壁畫﹐署曰五百靈官。太虛歸﹐以語進士沈彬。彬後二十年遊醴陵﹐縣令陸生客之。方食﹐有軍吏許生後至﹐語及張懷武。彬因問之﹐許曰「懷武者﹐蔡之裨將某之長吏也。頃甲辰年﹐大饑﹐聞豫章獨稔﹐卽與一他將﹐各帥其屬奔豫章。旣卽路﹐兩軍稍不相能﹐比至武﹝《廣記》作「五」﹞昌﹐釁﹝《廣記》作「一」﹞隙大作﹐克日將決戰﹐禁之不可。懷武乃攜劍上戍樓云﹝《廣記》「云」字作「去其」二字﹞梯﹐謂其徒曰﹕『吾與汝今日之行﹐非有他圖﹐直救性命耳﹐柰何不忍小而相攻戰﹖夫戰必彊者傷而弱者亡﹐如是則何爲去父母之國而死於道路耶﹖凡兩軍所以致爭者﹐以有懷武故也﹐今爲汝等死﹐兩軍爲一﹐無徒召﹝《廣記》「徒召」二字作「禦名」二字並寫﹞難矣。』遂自刎。於是﹐兩軍之士皆伏樓下慟哭﹐遂相與和親。比及豫章﹐無﹝《廣記》有「一」字﹞人逃亡者。許但懷其舊恩﹐亦不知靈官之事﹐樞密述記以申明之。」豈天意將感發死義之士﹐故以肸蚃告人乎﹖﹝《廣記》卷三百十三﹞

●卷六

○李攻

天祐初﹐舒州有倉官李攻﹝《廣記》作「玫」﹐下同﹞﹐自言少時因病遂見鬼﹐爲人言禍福多中。淮南大將張顥﹐專廢立之權﹐威震﹝《廣記》作振﹞中外。攻時宿於鬻﹝《廣記》作「灊」﹞山司命眞君廟﹐翌日與道士崔綽﹝《廣記》作「繟」下同﹞然數人將入城﹐去廟數里﹐忽止同行於道側﹐自映大樹以窺之﹐良久乃行。綽然曰「復見鬼耶﹖」曰「向見一人﹐桎梏甚嚴﹐吏卒數十人衛之﹐向廟而去。是必爲眞君考召也﹐𨿽意气尙在﹐已不自免矣。」或問爲誰﹐久之乃肯言曰「張顥也。」聞者皆懼﹐共祕之。不旬月﹝《廣記》作「日」﹞而聞顥誅。李宗造開元寺成﹐大會文武僧道於寺中﹐旣罷﹐攻復謂綽然曰﹔「向坐中有客爲二吏固緝﹝《廣記》作「揖」﹞之而去﹐是不久矣。」言其衣服容貌﹐則團練巡官陳絳也。不數月絳暴疾﹐卒。道士邵修默﹑崔之弟皆﹝《廣記》作「子」﹞親見之。﹝《廣記》卷三百十三﹞

○趙瑜

明經趙瑜﹐魯人﹐累舉不第﹐困厄甚矣﹝《廣記》無「矣」字﹞因遊太山﹐祈死於嶽廟。將出門﹐忽有小吏自後至曰「判官召。」隨之而去。奄至一廳事﹐簾中有人云「所重者生﹐君何爲求﹝《廣記》作「祈」﹞死﹖」對曰「瑜應鄕薦﹐累舉不第﹐退無歸耕之資﹐湮厄貧病﹐無復生意﹐故祈死耳。」良久﹐聞簾中檢閱簿書﹐旣而言曰「君命至薄﹐名與﹝《廣記》作「第」﹞祿仕皆無分。然不可置家﹐置家則貧矣。」瑜拜謝而出﹐至門外﹐空中飄大桐葉至瑜﹐﹝《廣記》有「前視之」三字﹞乃書巴豆丸方於其上﹐﹝《廣記》有「亦」字﹞與人間之方正同。瑜遂﹝《廣記》有「自」字﹞稱前長水令﹐賣藥於夷門﹐市餌其藥者﹐病無不愈﹐獲利甚多。道士李徳陽親見其桐葉﹐已十餘年﹐尙如新折者。﹝《廣記》卷三百十三﹞

○袁州老父

袁州村中有老父﹐性謹厚﹐爲鄕裏所推﹐家亦甚富。一日﹐有紫衣少年﹐車僕甚盛﹐詣其家求食。老父卽延入﹐設食甚丰。﹝《廣記》作「至」﹞徧及從者。老父侍食於前﹐因思長吏朝使行縣﹐當有頓地﹐此何人哉﹖意色甚疑。少年覺之﹐謂曰「君疑我﹐我不能復爲君隱﹐仰山神也。」父悚然再拜曰「仰山日獻﹝《廣記》作「厭」﹞於祭祀﹐柰何求食乎﹖」神曰「凡人之祀我﹐皆從我求福﹐我有力不能致者。若﹝《廣記》作「或」﹞非其人不當受福者﹐我皆不敢享之。以君長者﹐故從君求食爾。」食訖辭讓而去﹐遂不見。﹝《廣記》卷三百十四曾慥《類說》亦引﹞

○朱廷禹

江南內臣朱廷禹﹐言其所親﹐泛海遇風﹐舟將覆者數矣﹐海師云﹐此海神有所求﹐可卽取舟中所載﹐棄之水中。物將盡﹐有一黃衣婦人﹐容色絕世﹐乘舟而來﹐四靑衣卒刺船﹐皆朱發豕牙﹐貌甚可畏。婦人徑﹝《廣記》作「竟」﹞上船﹐問有好發髢可以見與﹐其人忙怖不復記﹐但云物已盡矣﹐婦人云「在船後掛壁篋中」﹐如言而得之。船屋上有脯臘﹐婦人取以食四卒﹐視其手鳥爪也﹐持髢而去﹐舟乃達。廷禹又言其所﹝《廣記》作「諸」﹞親﹐自江西如廣陵﹐攜一十歲兒﹐行至馬當﹐泊舟﹝《廣記》無「舟」字﹞登岸晚望﹐及還船﹐失其兒﹐徧尋之﹐得於茂林中﹐已如癡矣。翌日﹐乃能言﹐云爲人召去﹐有所教我﹐乃吹指長嘯﹐有山禽數十百隻應聲而至﹐彩毛﹝《廣記》作「毛彩」﹞怪異﹐人莫能識。自爾東下﹐時時吹嘯﹐眾禽必至。至白沙不敢復入﹐博訪醫巫治之﹐積久﹝《廣記》「積久」作「久乃」﹞愈。﹝《廣記》卷三百十四﹞

○僧徳林﹝《廣記》作「秋」﹞

浙西僧徳林﹐少時遊舒州﹐路左見一夫荷鋤治方丈之地﹐左右數十里不見居人﹐問之﹐對云「頃時自舒之桐城﹐至此暴得痞疾﹐不能去﹐因臥艸中﹐及稍醒﹐已昏矣﹐四望無人煙﹐惟虎豹吼叫﹐自分必死。俄有一人﹐部從如大將﹐至此下馬﹐據胡牀坐﹐﹝《廣記》有「良」字﹞久﹐乃﹝《廣記》無「乃」字﹞召二卒曰﹕善守此人﹐明日送至桐城縣下。』遂上馬去﹐倏忽不見﹐惟二卒在焉。某卽彊起問之﹐答﹐此茅將軍也﹐常夜出獵虎﹐憂汝被傷﹐故使護汝。欲更問之﹐困而復臥﹐及覺已日出﹐不復見二卒﹐卽起行﹐意甚輕健﹐若無疾者。至桐城﹐頃之疾愈﹐故以所見之處立祠祀之。」徳林上舒州十年﹐及回﹐則村落皆立茅將軍祠矣。﹝《廣記》卷三百十四﹞

○司馬正彜

司馬正彜者﹐始爲小吏﹐行溧水道中﹐去前店尙遠﹐而饑渴甚﹐意頗憂之。俄而﹐遇一新艸店數間﹐獨一婦人迎客﹐爲設飲食﹐甚丰潔。正彜謝之﹐婦人云「至都有好粉燕支﹝《廣記》作「胭脂」﹞﹐宜以爲惠。」正彜許諾。至建業﹐遇其所知往溧水﹐因以粉燕支托遺其婦﹝九字廣記作「因市粉脂遺之」七字﹞﹐具告其處。旣至﹐不復見店﹐有﹝《廣記》作「但」﹞一神女廟﹐因置所遺而去。正彜後爲溧水令。﹝《廣記》有「相」字﹞傳云﹐往往有遇﹝《廣記》有「之」字﹞者﹐不知其詳。﹝《廣記》卷三百十四﹐不作未﹐詳作審﹞

○劉宣

戊寅歲﹝案﹕戊寅當梁貞明四年﹐吳天祐十五年﹞﹐吳﹝師﹞徵越﹐敗於臨安﹐裨將劉宣﹐傷重臥於死人中。至夜﹐有官吏數人持簿書至﹐徧閱死者﹐至宣乃扶起視之﹐曰「此漢非是。」引出十餘步﹐置路左而去。明日賊退﹐宣乃得歸。宣肥白如瓠﹐初伏於地越人割其尻肉﹐宣不敢動。後瘡愈﹐肉不復生﹐臀竟小偏﹐十餘年而卒。﹝《廣記》卷三百十四﹐「而」作「乃」。曾慥《類說》亦引﹞

○黃魯

徐三誨爲撫州錄事參軍﹐其下幹力黃魯者﹐郡之俚人﹐年少頗白皙﹐有父母在鄕中﹐數月一告歸﹐歸旬日復來。一旦歸來﹐月餘不至﹐三誨遣吏至其家召之。家人云「久不歸矣。」於是散尋之﹐又月餘乃見﹐在深山中﹐黃衣屣履挾彈而遊﹐與他少年數人皆衣服相同﹝《廣記》作「類」﹞﹐捕之不獲。魯家富﹐乃召募﹝《廣記》有「人」字﹞伏於﹝《廣記》無「於」字﹞艸間以伺之。數日﹐果擒之﹐而諸少年皆走﹐歸問其故﹐曰「山中有石氏者﹐其家如王公﹐納我爲婿。」他無所言﹐畱數日﹐復失去﹐又於山中求得之﹐如是者三。後一日﹐竟去﹐遂不復見。尋石氏之居亦不能得。此山乃臨川人采石之所﹐蓋石之神也。﹝《廣記》卷三百十四﹞

○張鋋

張鋋者﹐累任邑宰﹐以廉直稱。後爲彭澤令﹐至縣宅﹐堂後有神祠﹐祠前巨木成林﹐烏鳶﹝《廣記》「烏鳶」二字作「爲」字﹞野禽﹐羣巢其上﹐糞穢積於堂中﹐人畏其神﹐故莫敢犯。鋋大﹝《廣記》無「大」字﹞惡之﹐使巫祝﹝《廣記》作「祀」﹞於神曰「所爲土地之神﹐當潔淸﹐縣署以奉居人﹐柰何使腥穢如是耶﹖爾三日中當盡逐眾禽﹐不然吾將焚廟而伐樹矣。」居二日有數大鶚奮擊而至﹐盡壤羣巢。又一日﹐大雨﹐糞穢皆淨。自此﹐宅居淸潔矣。﹝《廣記》卷三百十四﹞

○潯陽縣吏

庚寅歲﹝案﹕庚寅當唐長興元年﹐吳大和二年﹞﹐江西節度使徐知諫﹐以錢百萬修廬山使者廟。潯陽令遣一吏典其事﹐此吏嘗入城﹐召一畫工俱往﹐畫工負荷丹彩﹐雜物從之。始出城﹐吏昏然若醉﹐自解衣帶投地﹐畫工以吏﹝《廣記》無吏字﹞爲醉﹐而隨之﹐須臾復脫衣棄帽﹐比至山中﹐殆至裸身。近廟﹐澗水中有一卒﹐靑衣白韋蔽膝﹐吏至乃執之﹐畫工救之曰「此醉人也。」卒怒曰「交交加加﹐誰能得會﹖」竟擒之﹐坐於水中。工知其非人也﹐走往廟中告人﹐競往視之﹐卒已不見﹐其吏猶坐水中﹐已死矣。乃閱其出納之籍﹐則已乾沒過半。進士謝嶽見﹝《廣記》「見」上有「親」字﹞之。﹝《廣記》卷三百十四﹞

○朱元吉

烏江縣令朱元吉﹐言其所知﹐泛舟至采石遇風﹐同行者數舟皆沒。某旣溺﹐不復見水﹐道路如人間﹐其人驅之東行﹐可在東岸﹐山下有大府署﹐門外堆壞船版木如邱陵﹐復有諸﹝《廣記》「諸」字在「運」字下﹞人運溺者財物入庫中甚多。﹝《廣記》作「眾」﹞入門堂上有官人﹐徧召溺者﹐閱籍審之。至某獨曰「此人不合來﹐可令送出」﹐吏卽引去。復至舟所﹐舟中財物亦皆還之。怳然不自知﹐出水已在西岸沙上矣。舉船儼然﹐亦無沾濕。﹝《廣記》卷三百十四﹞

○酤酒王氏

建康江寧縣廨之後﹐有酤酒王氏﹐以平直稱。癸卯歲﹐二月旣望﹐夜﹐店人將閉外戶﹐忽有朱衣數人﹐僕﹝《廣記》有「馬」字﹞甚盛﹐奄至戶前﹐叱曰「開門﹐吾將暫憩於此。」店人奔告其主﹐其主曰「出迎。」則已入坐矣。主人因設酒食甚備﹐又犒諸從者﹐客甚謝焉。頃之﹐有僕夫執細﹝《廣記》作「捆」﹞繩百千丈﹐又一人執撅弋數百枚﹐前白請布圍﹐紫衣可之。卽出以弋釘地﹐系繩其上﹐圍坊曲人家使徧。良久曰「事訖。」紫衣起﹐至戶外﹐從者白此店亦在圍中矣。紫衣相謂曰「主人相待甚厚﹐空﹝《廣記》作「免」﹞此一店可乎﹖」皆曰「一家耳﹐何爲不可﹖」卽命移代﹐出店於圍外。顧主人曰「以此相報。」遂去﹐倏忽不見。顧視繩弋已亡矣。俄而﹐巡使歐陽進邏﹝《廣記》有「巡」字﹞夜至店前﹐問﹕「何故深夜開門﹖又不滅燈燭﹐何也﹖」主人具告所見﹐進不信﹐執之下獄﹐將以妖言罪之。居一日﹐江寧﹝《廣記》「江寧」作「建康」﹞大火﹐﹝《廣記》有「自」字﹞朱雀橋西至鳳臺山﹐居人焚之殆盡﹐此店四鄰皆爲煨燼﹐而王氏獨免。﹝《廣記》卷三百十四﹞

○鮑回

鮑回者﹐嘗入深山捕獵﹐見一少年裸臥大樹下﹐毛髮委地﹐回欲射之﹐少年曰「我山神也﹐避君不及﹐勿殺我﹐富貴可致。」回以刃刺其口﹐血皆逆流﹐遂殺之﹐無何回卒。﹝《廣記》卷三百十四﹞

○梨山廟

建州梨山廟﹐土人云「故相李回之廟。」回貶爲建州刺史﹐後卒於臨川。卒之夕﹐建安人咸夢回乘白馬入梨山﹐及凶問至﹐因立祠焉﹐世傳靈應。王延政在建安﹐與福州構隙﹐使其將吳某帥兵向晉安﹐吳新鑄一劍﹐甚利﹐將行﹐攜劍禱於梨山廟﹐且曰「某願以此劍手殺千﹝毛本作「十」﹞人。」其夕夢神謂己曰「人不當發惡願﹐﹝《廣記》有「吾」字﹞祐汝﹐使汝不死於人之手。」旣戰敗績﹐左右皆潰散。追兵將及﹐某自度不免﹐卽以此劍自刎而死。﹝《廣記》卷三百十五﹞

○吳延瑫

廣陵有倉官吳延瑫者﹐其弟旣冠﹐將爲求婦﹐鄰有某嫗﹐素受吳氏之命。一日﹐有人詣門云「張司空家使召。」隨之而去﹐在正﹝《廣記》作「政」﹞勝寺之東南﹐宅甚雄壯﹐嫗云「初不聞有張公在是。」其人云「公沒於臨安之戰﹐故少人知者。」久之﹝《廣記》作「知」﹞﹐其家陳設炳煥如王公家﹐見一老姥﹐云是縣君﹐及﹝《廣記》作「之」﹞坐頃之﹐其女亦出﹐姥謂嫗曰「聞君爲﹝毛本作「謂」﹞吳家求婚﹐吾欲以此女事之。」嫗曰「吳氏小吏貧家﹐豈當與貴人爲婚耶﹖」女因自言曰「兒以母老無兄弟﹐家業旣大事托善人﹐聞吳氏子孝謹可事﹐豈求髙門耶﹖」嫗曰「諾。」將問之歸以告延瑫﹐異之﹐未敢言。數日﹐忽有車與數乘詣鄰嫗之室﹐乃張氏女與二老婢俱至﹐使召延瑫之妻﹐卽席具酒食甚丰﹐皆張氏所備也。其女自議婚事﹐瑫妻內思之﹐此女𨿽極端麗﹐然可年三十餘﹐其小郎年卻﹝《廣記》作「節」﹞少﹐未必歡也。其女卽言曰「夫妻皆系前定﹐義﹝《廣記》有「如有」二字﹞合豈當嫌老少耶﹖」瑫妻聳然﹐不敢復言。女卽出紅白羅二匹﹐曰「以此爲禮。」其他贈遣甚多。至暮﹐邀鄰嫗俱歸其家﹐畱數宿﹐謂嫗曰「吾家至富﹐人不知爾﹐他日皆吳郎所有也。」室中三大廚﹐其廚髙至屋﹐因開示之一﹐廚實以銀。﹝《廣記》作「金」﹐下有「二廚實以銀」五字﹞又指地曰「此中皆錢也。」卽命掘之﹐深尺餘﹐卽見錢充積。又至外廳﹐庭中系朱鬣白馬﹐傍有一豕﹐曰「此皆禮物也。」廳之西﹐復有廣廈﹐百工制作畢備﹐曰「此亦造禮物也。」至夜就寢﹐聞豕有被驚聲﹝《廣記》「被」作「如無聲」字﹞﹐呼諸婢曰「此豕不宜在外﹐是必爲蛇所嚙也。」嫗曰「蛇豈食豬者耶﹖」女曰「此中常有之。」卽相與秉燭視之﹐果見大赤蛇自地出﹐縈繞其豕﹐復入地去﹐救之得免。明日﹐方與嫗別﹐忽召二靑衣夾侍左右﹐謂嫗曰「吾有故近﹐出少選當還。」卽與靑衣淩虛而去。嫗大驚﹐其母曰「吾女暫之天上會計﹐但坐無苦也。」少﹝《廣記》作「食」﹞頃﹐乃見自外而入﹐微有酒气﹐曰「諸仙畱飲﹐吾以媒嫗在此﹐固辭得還。」嫗回﹝《廣記》作「歸」﹞益駭﹐異而不敢言。又月餘﹐復召嫗「縣君疾亟」﹐及往﹐其母已卒。同﹝《廣記》作「因」﹞嫗至葬﹐葬於楊子縣北徐氏村中﹐盡室往會。徐氏有女﹐可十餘歲﹐張氏撫之曰「此女有相﹐當爲淮北一武將之妻﹐善視之。」旣葬﹐復厚贈嫗﹐舉家南去﹐莫知所之。婚事﹝《廣記》無「事」字﹞亦竟不成。嫗歸﹐訪其故居﹐但裏捨數間﹐問其裏中﹐云「住此已久﹐相傳云張司空之居。」竟不得其處﹐﹝《廣記》作「是」﹞後十年﹐廣陵亂﹐吳氏之弟歸於建業﹐亦竟無恙。﹝《廣記》卷三百十五﹞

○貝禧

義興人貝禧﹐爲邑之鄕胥。乾寧甲寅歲十月﹐宿於菱瀆別業﹐夜分﹐忽聞扣門者﹐人馬之聲甚眾﹐出視之﹐見一人綠衣秉簡西面而立﹐從者百餘。禧攝衣出迎﹐自通曰「某﹝《廣記》作「隆」﹞姓周殷名﹝《廣記》「殷名」二字作「第十八」三字﹞。」卽延入坐﹐問以來意﹐曰「余﹝《廣記》無「余」字﹞身爲地府南曹判官﹐奉王命召君爲北曹判官爾。」禧初甚驚﹐殷﹝《廣記》作「懼」﹞「徐謂」﹝《廣記》徐「謂」二字作「隆」字﹞曰「此乃陰府要職﹐何易及此﹗君無﹝毛本作「何」﹞辭也。」俄有從者持牀褥﹝《廣記》作「榻」﹞﹑食案﹑帷幕﹐陳設畢﹝《廣記》有「滿」字﹞置﹐酒食對飲。良久﹐一吏趨入﹐白﹝《廣記》有「殷」字﹞判官至。復有一綠衣﹐秉簡﹐二從者捧箱﹝《廣記》作「簡」﹞隨之。箱中亦綠衣﹐殷揖禧曰「命賜君﹐兼同奉召。」卽以綠裳爲禧衣之。就坐共飲﹐將﹝《廣記》作「可」﹞至五更﹐曰「王命不可畱矣。」卽﹝《廣記》有「相」字﹞與偕行﹐禧曰「此去家不遠﹐暫歸告別可乎﹖」皆曰「君今已死﹐縱復﹝《廣記》無「復」字﹞歸﹐安得﹝《廣記》作「可復」﹞與家人相接耶。」乃出門與周殷各乘一馬﹐其疾如風行水上﹝「行水上」《廣記》作「涉水不溺」﹞﹐至暮宿一村居﹝《廣記》作「店」﹞﹐店中具酒食而無居人﹐𨿽設燈燭﹐如隔帷幔﹐云「已行二千餘里矣。」向曉復行﹐久之﹐至一城﹐門衛嚴峻﹐周殷先入﹐復出召禧﹐凡經三門﹐左右吏卒皆趨拜﹐復入一門﹐正北大殿垂簾﹐禧趨走參謁﹐一同人間。旣出﹐周殷﹝《廣記》無「殷」字﹞謂禧曰「此﹝《廣記》作「北」﹞曹闕官多年﹐第宅曹署皆須整緝﹐君可暫止吾家也。」卽自殿門東行﹐可一里﹐有大宅﹐止禧於東廳。頃之﹐有同官可三十餘人﹐皆來造請慶賀﹐遂置宴﹐宴罷﹐醉臥至晚﹝《廣記》作「曉」﹞﹐徧詣諸官曹報謝。復有朱衣吏﹐以王命致泉﹝《廣記》作至「錢」﹞帛車馬﹐廩﹝《廣記》作「饔」﹞餼甚丰備。翌日﹐周謂禧曰「可視事矣。」又相與向王殿之東北﹐有大宅﹐陳設甚嚴﹐止禧於中﹐有典吏﹐可八十餘人﹐參請給使。廳之南﹐空﹝《廣記》作「大」﹞屋數十間﹐卽曹局﹐簿書充積其內﹔廳之北﹐別室兩間﹐有几案及有數﹝《廣記》「有數」作「數書」﹞廚﹐皆寶五﹝《廣記》「寶玉」作「雜寶」﹞飾之。周以金鑰授禧曰「此廚簿書最爲祕要﹐管鑰恆當自掌﹐勿輕委人也。」周旣去﹐禧開視之﹐書冊積疊﹐皆方尺餘﹐首取一冊﹐金題其上﹐作﹝《廣記》無「作」字﹞陜州字﹐其中字甚細密﹐諦視之乃可見﹐皆世人之名簿也。禧欲知其家事﹐復開一廚﹐乃得常州簿﹐閱其家籍﹐見身及家人世代名字甚悉﹐其已死者以墨鉤之。至晚﹐周殷判官復至曰「王以君世壽未盡﹐遣暫還﹐壽盡當復居此職。」禧卽以金鑰還授於周。禧始閱簿時﹐盡記其家人及己禍福壽夭之事﹐將歸﹝《廣記》「將歸」作「至是」﹞然盡忘矣。頃之﹐官吏俱至﹐告別周殷﹐二人送之歸。翌日夜乃至菱瀆村中﹐入室見己臥於牀上﹐周殷與禧各就寢﹐俄而驚悟﹝《廣記》作「寤」﹞﹐日正午時﹐問其左右﹐云「死殆﹝《廣記》作「始」﹞半日」﹐而地府已四日矣。禧卽愈﹐一如常人﹐亦無小異。又四十餘年乃卒。﹝《廣記》卷三百七十八﹞

○支戩

江左有支戩者﹐余幹人﹐世爲小吏﹐至戩獨好學爲文﹐竊自稱秀才。會正月望夜﹐時俗取飯箕衣之﹐衣服插箸爲觜﹐使畫盤粉以卜。戩見家人﹝毛本無「見」字「人」字﹞爲之﹐卽﹝毛本「卽」字作「其時」二字﹞戲祝曰「請卜支秀才他日至何官。」乃畫粉宛成司空字。又戩嘗夢至地府﹐盡閱名簿﹐至己籍云「至司空﹐﹝以上二十四字毛本脫﹞年五十餘」﹐他人籍不可記﹐惟記其友人鄭元樞﹝《廣記》有「云」字﹞貧賤無官﹐﹝毛本有「亡」字﹞年四十八。元樞後居浙西廉使﹐徐知諫賓禮之﹐將薦於執政﹐行有日矣﹐暴疾而卒﹐實年四十八。戩後爲金陵觀察判官﹐檢校司空﹐但﹝《廣記》作「恆」﹞以此事話於親友﹐竟卒於任﹐年五十一。﹝《廣記》卷一百五十八﹞

○食黃精婢

臨川有士人唐遇﹝《廣記》無「唐遇」二字﹞﹐虐其所使婢﹐婢不堪其毒﹐乃逃入山中。久之﹐糧盡饑甚﹐坐水邊﹐見野艸枝葉可愛﹐卽拔取濯水中﹐連根食之﹐甚美。自是恆食﹐久之遂不饑﹐而更輕健。夜息大樹下﹐聞艸中獸走﹐以爲虎而懼﹐因念得上樹杪乃生也﹐正爾念之﹐而身已在樹杪矣。及曉又念當下平地﹐又效然而下。自是﹐意有所之﹐身輒﹝《廣記》作「卽」﹞飄然而去。或自一峯之一峯頂﹐若飛鳥焉。數歲﹐其家人伐薪見之﹐以告其主﹐使捕之不得。一日遇其在絕壁下。卽以网﹝《廣記》作「細繩」﹞三面圍之﹐俄而﹝《廣記》無「而」字﹞騰上山頂﹐其主亦駭異﹐必欲致之。或曰「此婢也﹐安有仙骨﹖不過得靈藥餌之爾。試以盛饌﹐多其五味﹐令甚香美﹐致﹝《廣記》作「值」﹞其往來之路﹐觀其食﹝《廣記》有「之」字﹞否﹖」果﹝《廣記》無「果」字﹞如其言﹐常﹝《廣記》作「果」﹞來就食﹐食訖不復能遠去﹐遂爲所擒。具述其故﹐問其所食艸之形狀﹝《廣記》無「狀」字﹞﹐卽黃精也。復使尋之﹐遂不能得﹐其婢數年亦卒。﹝《廣記》卷四百十四﹐曾慥《類說》亦引﹞

○豫章人

豫章人好食蕈﹐有黃姑蕈者﹐尢爲美味。有民家治捨﹐烹此蕈以食工人。工人有登廚﹝《廣記》無「廚」字﹞屋施瓦者﹐下視無人﹐惟釜中﹝《廣記》無「中」字﹞煮物﹐以盆覆之﹐俄有一﹝《廣記》無「一」字﹞小鬼倮身繞釜而走﹐倏忽投﹝《廣記》作「沒」﹞於釜中。頃之﹐主人設蕈﹐工人﹝《廣記》無「人」字﹞獨不食﹐亦不言其故﹝《廣記》無「其故」二字﹞﹐旣暮﹐其﹝《廣記》無「其」字﹞食蕈者皆卒。﹝《廣記》卷四百十七﹞

●拾遺

○龍昌裔

戊子歲﹝案﹕戊子當唐天成三年﹐吳乾貞二年﹞﹐旱﹐廬陵人龍昌裔﹐有米數千斛糶。旣而米價稍賤﹐昌裔乃爲文禱神岡廟﹐祈更一月不雨﹐祠訖。還至路﹐憩亭中﹐俄有黑雲一朵﹝《廣記》作「片」﹞自廟後出﹐頃之雷雨大至﹐昌裔震死於亭外。官司檢視之﹐脫巾﹐於髻中得書一紙﹝《廣記》「書」在「紙下」﹞﹐則禱廟之文也。昌裔有孫婿﹐﹝《廣記》作「將」﹞應童子舉﹐鄕人以其事訴之﹐不獲送考。﹝《廣記》卷二百四十三﹐無「考」字﹞

○李生

中和末﹐有明經李生應舉如長安﹐途遇一﹝《廣記》無「一」字﹞道士同行﹐宿數日﹐言意相孚﹝《廣記》作「得」﹞﹐入關相別﹐因言黃白之術﹐道士曰「點化之事﹐神仙小﹝《廣記》作「淺」﹞術也。但世人多貪﹐將以濟其侈﹐故仙道祕之。夫至道不煩﹐仙方簡易﹐今人或貴重其藥﹐艱難其事﹐皆非也。吾觀子性靜而寡欲﹐似可教者﹐今以方授子﹐可以濟乏絕而已。如遂能不仕亦當不匱衣食﹔如得祿則勿復爲﹐如﹝《廣記》無「如」字﹞爲之則貪也﹐仙道所不許也。」因手疏方﹐授之而別﹐﹝《廣記》有「方」字﹞常藥艸數種而已。每遇乏絕﹐依方爲之﹐無不成者。後及第﹐歷州縣官﹐時時爲之﹐所得轉少﹐及爲南昌令﹐復爲之﹐絕不成矣。從子智修爲沙門﹐李以數丸與之。智修後遊鐘離﹐止賣藥家﹐燒銀得二十兩以易衣。時劉仁規爲刺史﹐方好其事﹐爲人所告﹐遁而獲免。﹝《廣記》卷八十五﹞

○徐明府

金鄕徐明府者﹐隱而有道術﹐﹝《廣記》有「人」字﹞莫能測。河南劉崇遠﹐崇龜從弟也﹐有妹爲尼﹐居楚州。常有一客尼寓宿﹐忽病勞。瘦甚且死﹐其姊﹝《廣記》作「妹」﹞省之﹐眾共見病者身中有气如飛虫﹐入其姊衣中﹐遂不見﹐病者死﹐姊亦病﹐俄而劉氏舉院皆病﹐病者輒死。劉氏旣﹝函﹞崇遠﹐求於明府﹐徐曰「爾有別業在金陵﹐可致金陵絹一疋﹐吾爲爾療之。」如言送絹訖﹐翌日﹐劉氏夢一道士執簡而至﹐以簡徧﹝毛本作編﹞撫其身﹐身中白气騰上如炊﹐旣寤﹐遂輕爽能食﹐異於常日。頃之﹐徐封絹而至曰「置絹席下﹐寢其上卽差矣。」如其言﹐遂愈。已而神﹝《廣記》作「視」﹞其絹﹐乃畫﹝《廣記》有「一」字﹞持簡道士如所夢者。﹝《廣記》卷八十五﹞

○華陰店嫗

楊彥伯﹐廬陵新淦人也﹐童子科﹝《廣記》無「科」字﹞及第。天復辛酉歲﹐赴選至華陰﹐捨於逆旅﹐時京國多難﹐朝無親識﹐選事不能如意﹝《廣記》作「期」﹞﹐亦﹝《廣記》作「意」﹞甚憂悶。會豫章郎﹝《廣記》作「邸」﹞吏姓楊﹐鄕裏舊知﹐同宿﹐於是因教己云「凡行旅至此﹐未嘗不禱於﹝《廣記》作「金」﹞天﹐必獲夢寐之報。縱無夢﹐則此店之嫗亦能知方來事﹐苟獲一言亦可矣。」彥伯因畱一日﹐精意以祠之﹐爾夕竟無夢。旣曙﹐店嫗方迎送他客﹐又無所言﹐彥伯愈怏怏。將行忽失所著鞋﹐詰責僮僕甚喧﹐旣卽路﹐嫗乃從而呼之曰「少年何其喧耶﹖」彥伯因具道其事﹐嫗曰「嘻﹐此卽神告也。夫將行而失其鞋﹐則﹝《廣記》無「則」字﹞是事皆不諧矣。非徒如此而已也﹐京國將有亂﹐當不可復振﹝《廣記》作「不復振振」﹐無「當」字﹐「可」字﹞﹐君﹝毛本作「官」﹞當百艱備歷﹐然不足爲﹝《廣記》「不足爲」三字作「無」字﹞憂也。子之爵祿皆在江淮﹐官﹝《廣記》作「宜」﹞當至門下侍郎。」彥伯因思之﹐江淮安得有門下侍郎﹖遂行至長安﹐適會大駕西幸﹐隨至岐隴﹐梁寇圍城﹝《廣記》有「三年」二字﹞﹐彥伯辛苦備至。駕旣出城﹐彥伯逃還﹐吉州刺史彭珍厚遇之﹐累攝縣邑。僞吳平江西﹐復見選用﹐登朝至戶部侍郎﹐會臨軒策命齊王﹐彥伯攝爲門下侍郎行事﹐旣受命﹐思店嫗之言﹐大不悅﹐數月遂卒。﹝《廣記》卷八十五﹞

○劉處士

張易在洛陽﹐遇處士劉某﹐頗有奇術﹐易恆與之遊。﹝《廣記》有「劉」字﹞常﹝《廣記》作「嘗」﹞賣藥於市﹝《廣記》作「賣銀與市」﹐下「市」字無﹞﹐市中人負﹝《廣記》作「欠」﹞其直﹐劉從易往訴﹝《廣記》作「索」﹞之﹐市人旣不酬直﹐又大罵劉﹐劉歸謂易曰「彼愚人不識理﹐於是吾當小懲之﹐不爾必將爲土地神靈之所﹝《廣記》有「重」字﹞譴也。」旣夜﹐滅燭就寢﹐積薪﹝《廣記》「積薪」作「劉牀前」三字﹞熾炭燒藥。易寐未熟﹐暗中見一神﹝《廣記》作「人」﹞就鑪吹火﹐火光中識其面﹐乃向之市人也﹐迨曙不復見。易後求其間﹝《廣記》「其間」二字作「之」字﹞問市人﹐云「一夕夢人召去﹐逼﹝毛本「逼」作「通」﹞使吹火﹐气殆不續﹐旣寤唇腫气乏﹐旬日乃愈。」劉恆爲河南尹張全義所禮﹐會與梁太祖食﹐思魚鱠﹐全義曰「吾有客﹐能立致之。」卽召劉使掘小坎﹐汲水滿之﹐垂鉤﹐良久﹐卽獲魚數頭。梁祖大怒曰「妖妄之甚者也。」卽杖背二十﹐械系於獄。翌日﹐將殺之﹐其夕亡去。劉友人爲登封令﹐其日至縣謂令曰「吾有難﹐從此逝矣。」遂去﹐不知所之。﹝《廣記》卷八十五﹞

○張武

張武者﹐始爲廬﹝《廣記》有「江道」二字﹞中一鎭副將﹐頗以拯濟行旅爲事。嘗有老僧過其所﹐武謂之曰「師年老﹐前店尙遠﹐今夕止吾廬中﹐可乎﹖」僧忻然。其鎭將聞之﹐怒曰「今南北交戰﹐間諜如林﹐知此僧爲何人而敢畱之也﹖」僧乃求去﹐武曰「吾﹝《廣記》有「業」字﹞已畱師﹐行日﹝《廣記》作「益」﹞晚﹐但宿無苦也。」武室中惟有一牀﹐卽以奉其僧﹐己卽席地而寢﹐盥濯之備皆自具焉。夜數起視之﹐至五更﹐僧乃起而嘆息﹐謂武曰「少年﹝《廣記》有乃字﹞能如是耶。吾有藥贈子﹐十丸﹐每正旦吞一丸﹐可延十年之壽﹐善自愛。」珍重而去﹐出門忽不見。武今爲常州團練副使﹐有識者計其年已百歲﹐常自稱七十﹐輕健如故。﹝《廣記》卷八十五﹞

○茅山道士

茅山道士陳某﹐壬子歲﹐遊海陵﹐宿於逆旅﹐雨雪方甚﹐有同宿者﹐身衣單葛﹐欲與同寢﹐而嫌其垢獘﹐乃曰「雪寒如此﹐何以過夜﹖」答曰「君﹝毛本無「君」字﹞但臥﹐無以見憂。」旣皆就寢﹐陳竊視之﹐見懷中出三角碎瓦數片﹐鐵條貫之﹐燒於燈上﹐俄而火熾﹐一室皆暖﹐陳去衣被乃得寢。未明而行﹐竟不復見也。﹝《廣記》卷八十五無見字﹞

○逆旅客

大梁逆旅中﹐有客不知所從來﹐恆賣皂莢百莖於市﹐其莢丰大﹐有異於常者﹝《廣記》無「者」字﹞﹐日獲百錢﹐輒飲而去。有好事者﹐知其非常人﹐乃與同店而宿﹐及夜穴壁窺之。方見鋤﹝《廣記》作「椎」﹞治牀前數尺之地甚熟﹐旣而出皂莢實數枚﹐種之﹐少頃卽生。時窺之﹐轉復滋長﹐向曉則已垂實矣﹐卽自采掇﹐伐去其樹﹐判而焚之﹐及明攜之而去。自是遂出﹐莫知所之。﹝《廣記》卷八十五﹞

○教坊樂人子

教坊樂人某﹐有兒年十餘歲﹐恆病﹐黃瘦尢甚。忽遇﹝《廣記》有「一」字﹞道士於路謂之曰「汝病食癥耳﹐吾能瘳﹝《廣記》作「療」﹞之。」因袖中出藥數丸﹐使吞之。旣而復視袖中曰「訝﹐賺﹝《廣記》「訝賺」作「嘻誤」﹞矣﹐此辟穀藥也﹐自此當不食﹐然病亦瘳矣﹐爾必欲食﹐常取少木耳食之﹐吾他日復以食癥藥遺爾也。」遂去。兒歸三﹝《廣記》「三」作「一二」兩字﹞日病愈。然其父母恆以不食爲憂﹐竟逼使餌木耳﹐遂飲啖﹝《廣記》「飲啖」作「飯啖」﹞如故矣﹝《廣記》無「矣」字﹞。已而自悔曰「我餌仙藥而不自知﹐道士許我後﹝《廣記》作「復」﹞送藥來﹐會當再見乎﹖」因白父母﹐求徧歷名山尋訪道士﹐母不許﹐其父許之曰「﹝《廣記》有「向」字﹞使兒病﹝《廣記》無「兒病」二字﹞不愈﹐今亦死矣﹐旣志堅如此﹐或當有分也。」遂遣之﹐今不知所在。﹝《廣記》卷八十五﹞

○蔣舜卿

光州檢田官蔣舜卿﹐行山中﹐見一人方采林檎﹐以﹝《廣記》作「一」﹞二枚與之﹐食﹐因爾不饑。家人以爲得鬼食﹐不治將病﹐求醫甚切﹐而不能愈。後聞壽春有人善醫﹐令﹝《廣記》作「乃」﹞往訪之﹐始行一日﹐宿一所村﹝《廣記》作「歲」﹞店﹐有老父問以所患﹐具告之﹐父曰「吾能救之﹐無煩遠行也。」出藥方寸匕﹐使服之。吐﹝《廣記》作「此」﹞二林離如新﹐父收之去。舜卿之﹝《廣記》有「飲」字﹞食如常。旣歸﹐他日﹝《廣記》有「復」字﹞訪之﹐店與老父俱不見矣。﹝《廣記》卷八十五﹞

○盧延貴

盧延貴者﹐爲宣州安仁場官﹐赴職﹐中途阻風﹐泊舟﹝《廣記》作「大」﹞江次。數日﹐因登岸﹐閒步不覺行遠﹐遙窺﹝《廣記》作「望」﹞大樹下﹐若有屋室﹐稍近﹐見室中一物若人若獸﹐見人卽行起而來逐﹝《廣記》無「逐」字﹞。延貴懼而卻走﹐此物連呼「無懼﹐吾乃人也。」卽往就之﹐狀貌奇怪﹝《廣記》作「偉」﹞﹐裸袒而通身有毛長數寸﹐自言「我﹝《廣記》無「我」字﹞商賈也﹐頃歲漂﹝《廣記》作「泛」﹞舟至此遇風﹐舉家沒溺而身獨得就岸﹐數日食艸根﹐飲澗水﹐因得不死﹐歲餘身乃生毛﹐自爾﹝《廣記》有「乃」字﹞不飲不食﹐自傷孤獨﹐無復世念﹐結廬於此千﹝《廣記》「千」字作「已十二」字﹞餘年矣。」因問獨居於此﹐得無虎豹之害﹝《廣記》有「乎」字﹞﹐答曰「吾已能騰空上下﹐虎豹無柰何也。」延貴畱久之﹐又問「有所需乎﹖」對曰「亦有之﹐每浴於溪中﹐恆患身不速乾﹐得數尺布爲巾﹐乃佳也。又得一﹝《廣記》無「一」字﹞小刀以掘藥物﹐益善。君能致之耶﹖」延貴延之過﹝《廣記》作「至」﹞船﹐固不肯﹐乃送巾與刀而去。罷任復尋之﹐遂�﹝《廣記》作「迷」﹞失路﹐後復﹝《廣記》作「無」﹞有遇之者。﹝《廣記》卷八十六﹞

○杜魯賓

建康人杜魯賓﹐以賣藥爲事。嘗有客自稱豫章人﹐恆來市藥﹐未嘗還直﹐魯賓善待之。一日復至﹐市藥甚多﹐曰「吾欠君藥錢多矣﹐今更從君求此﹐吾將還西天﹝毛本作「大」﹞市版木﹐比﹝三字毛本作「服術此」﹞及再求﹐足以並酬君矣。」杜許之。旣去﹐久之乃還﹐贈杜山木棒十條﹐委之而去﹐莫知所之。杜得之不以介意﹐轉遺﹝《廣記》作「移」﹞親友。所存三條﹐偶命工人剖之﹐其中得小鐵杵二具焉﹝《廣記》「杵」下有「臼」字﹐「二」作「一」﹐「焉」作「髙」﹞﹐可五六寸﹐舊﹝《廣記》作「臼」﹞有八﹝《廣記》作「入」﹞足﹐間作獸頭﹐制作精巧﹐不類人力﹐杜亦凡人﹐不知所用﹐竟爲人取去﹐今失所在。杜又嘗﹝《廣記》作「常」﹞治捨﹐有賣土者﹐自言金壇縣人﹐來往甚數﹐杜亦厚資給之。治捨畢﹐賣土者將去﹐畱方寸之土曰「以此爲別。」遂去不復來。其土堅致﹐有異於常﹐杜置藥肆中﹐不以爲貴。數年﹐杜之居爲火所焚﹐屋壤土裂﹝毛本脫「裂」字﹞﹐視之有小赤蛇在其隙中﹐剖之﹐蛇縈繞一白石龜﹐大可三二寸﹐蛇去而龜尙﹝《廣記》無「而」字「尙」字﹞存﹐至今寶藏於杜氏。﹝《廣記》卷八十六﹞

○建州狂僧

建州有僧﹐不知其名﹐常如狂人﹐其所言動﹐多有微驗。邵武縣前臨溪有大磐石﹐去水猶百步﹐一日忽以墨畫其石之半﹐因坐石上﹐爲﹝《廣記》「爲」在「竿」下﹞持竿釣魚之狀。明日山水大發﹐適﹝毛本作「遇」﹞至其墨畫而退。癸卯歲﹐盡砍﹝《廣記》作「斫」﹞去臨路樹枝之向南者﹐人問之﹐曰「免礙旗幡。」又曰「要歸一邊。」及吳師之入﹐皆行其下。又城外僧寺﹐大署其壁﹐某等若干人處書之。及軍至城下﹐分據僧寺﹐以爲柵﹐所安置人數亦﹝《廣記》作「一」﹞無所差。其僧竟爲軍士所殺。初王氏之季﹐閩建多難﹐民不聊生﹐或問狂僧曰「待﹝《廣記》「待」字作「時世」二字﹞何時當安﹖」答曰「儂去卽安矣。」及其旣死﹐閩嶺竟平﹐皆如其言。﹝《廣記》卷八十六﹞

●補遺

○李漢雄

李漢雄者﹐嘗爲欽州刺史﹐罷郡居池州﹐善風角推步之奇術﹐自言當以兵死。天祐丙子歲﹐遊浙西﹐始入府而嘆曰「府中气候甚惡﹐當有兵亂﹐期不遠矣﹐吾必速回。」旣見﹐府公厚待之﹐畱旬日﹐未得遽去。一日晚出逆旅﹐四顧而嘆曰「禍在明日﹐吾不可畱。」翌日晨入府辭﹐坐客位中﹐良久曰「禍卽今至﹐速出猶或可。」遂出至府門﹐遇軍將周交作亂﹐遂遇殺害於門下。﹝《廣記》卷八十﹞

○髙安村小兒

髙安村人﹐有小兒作田中﹐爲人所殺﹐不獲其賊。至明年死日﹐家人爲設齋。爾日有裏中兒﹐方見其一小兒謂之曰「我某家死兒也﹐今日家人設齋﹐吾與而同往食乎﹖」裏中兒卽隨之至其家﹐共坐靈牀﹐食至輒餐﹐家人不見也。久之﹐其舅後至﹐望靈牀而哭﹐兒卽逕指之曰「此人殺我者也﹐吾惡見之。」遂去。兒旣去﹐而家人見裏中兒坐靈牀上﹐皆大驚﹐問其故﹐兒具言之﹐且言其舅殺之﹐因執以送官﹐遂伏罪。﹝《廣記》卷一百二十四﹞

○陳勛

建陽縣錄事陳勛﹐性剛狷不容物。爲縣吏﹐十人共誣其罪﹐竟坐棄市。至明年死日﹐家爲設齋﹐妻哭畢﹐獨嘆於靈前曰「君平生以剛直稱﹐今枉死﹐逾年精魂何寂然耶﹖」是夕卽夢勛曰「吾都不知死﹐向聞����卿言﹐方大悟爾﹐若爾﹐吾當報仇﹐然公署非可卒入者﹐卿明日爲我入縣訴枉。吾當隨之。」明日妻如言而往﹐出門卽見勛仗劍從之﹐至縣遇一讎吏於橋上﹐勛以劍擊其首﹐吏卽顚僕而死。旣入門﹐勛徑之曹署﹐以次擊之﹐中者皆死﹐十殺其八﹐二吏奔至臨川﹐乃得免。勛家在蓋竹鄕﹐人恆見之﹐因爲立祠﹐號陳府君廟﹐至今傳其靈。﹝《廣記》卷一百二十四﹞

○鐘遵

江南大理評事鐘遵﹐南平王傳之孫也﹐歷任貪濁。水部員外郎孫嶽素知其事﹐密縱於權要﹐竟坐下獄。會赦除名﹐遵旣以事在赦前﹐又其祖嘗賜鐵券﹐恕子孫二死﹐因復詣闕自理﹐事下所司﹐大理奏贓狀明白﹐遂棄市。臨刑﹐或與之酒﹐遵不飲﹐曰「吾當訟於地下﹐不可令醉也。」遵死月餘﹐嶽方與客坐﹐有小靑蛇出於棟間﹐嶽視之驚起曰「鐘評事﹐鐘評事。」變色而入﹐遂病﹐翌日死。﹝《廣記》卷一百二十四﹞

○魯思郾女

內臣魯思郾﹐女生拾七年﹐一日臨鏡將妝﹐鏡中忽見一婦人﹐披髮徒跣﹐抱一嬰兒﹐回顧則在其後﹐因恐懼頓僕﹐久之乃蘇。自是日日恆見﹐積久﹐其家人皆見之。思郾自問其故﹐答曰「己揚子縣裏民之女﹐往歲建昌錄事某以事至揚子﹐因聘己爲側室﹐君女卽其正妻﹐歲餘生此子﹐後錄事出旁縣君女因投己於井﹐並此子﹐以石塡之﹐詐其夫云「逃去」我方訟於所司﹐適會君女卒。今𨿽後身﹐固當償命也。」思郾使人馳至建昌驗事﹐其錄事老猶在﹐如言發井﹐果得骸骨。其家多方以禳之﹐皆不可。其女後嫁褚氏﹐厲愈甚﹐旦夕驚悸﹐以至於卒。﹝《廣記》卷一百三十﹞

○袁弘禦

後唐袁弘禦爲雲中從事﹐尢精算術。同府令算庭下桐樹葉數﹐卽自起量樹﹐去地七尺圍之﹐取圍徑之數布算﹐良久曰若干葉﹐眾不能覆﹐命撼去二十二葉﹐復使算﹐曰「已少向者二十一葉矣。」審視之﹐兩葉差小﹐止當一葉耳。節度使張敬達有二玉碗﹐弘禦量其廣深﹐算之曰「此碗明年五月十六日已時當破。」敬達聞之曰「吾敬藏之﹐能破否﹖」卽命貯大籠﹐籍以衣絮繅之庫中。至期﹐庫屋梁折﹐正壓其籠﹐二碗俱碎。太僕少卿薛文美同府親見。﹝《廣記》卷二百十五﹞

○蒯亮

處士蒯亮﹐言其所知額角患癅﹐醫爲割之﹐得一黑石棋子﹐巨斧擊之﹐終不傷缺。復有足脛生癅者﹐因至親家﹐爲■﹝犭制﹞犬所齰﹐正嚙其癅﹐其中得鍼百餘枚﹐皆可用﹐疾亦愈。﹝《廣記》卷二百二十﹞

○張易

江南刑部郎中張易﹐少居菑川﹐病熱困惙且甚﹐恍惚見一神人﹐長可數寸﹐立於枕前﹐持藥三丸曰「吞此可愈。」易受而亟吞之﹐二丸謙之﹐一丸落席有聲﹐因自起求之﹐不得。家人驚問何爲﹐具述所見﹐病因卽愈﹐爾日出入里巷﹐了無所苦。﹝《廣記》卷二百二十﹞

○廣陵木工

廣陵有木工﹐因病﹐手足皆拳縮﹐不能復執斤斧。扶踴行乞﹐至后土廟前﹐遇一道士﹐長而黑色﹐神采甚異﹐呼問其疾﹐因與藥數丸曰「餌此當愈﹐旦日平明復會於此。」木工辭曰「某不能行﹐家去此遠﹐明日𨿽晚尙未能至也。」道士曰「爾無憂﹐但早至此。」遂別去。木工旣歸﹐餌其藥﹐頃之﹐手足痛甚﹐中夜乃止﹐因卽得寐﹐五更而寤﹐覺手足甚輕﹐因下牀﹐趨走如故﹐卽馳詣后土廟前﹐久之乃見道士倚杖而立﹐再拜陳謝﹐道士曰「吾授爾方﹐可救人疾苦﹐無爲木匠耳。」遂再拜受之﹐因問其名居﹐曰「吾在紫極宮﹐有事可訪吾也。」遂去。木匠得方﹐用以治疾﹐無不愈者。至紫極宮訪之﹐竟不復見。後有婦人久疾﹐亦遇一道士與藥而差﹐言其容貌﹐亦木工所見也。廣陵尋亂﹐木工竟不知所之。﹝《廣記》卷二百二十﹞

○郭厚

李宗爲舒州刺史﹐重造開元寺﹐工徒始集﹐將浚一廢井﹐井中﹝下有脫﹞如言而得之﹐船屋上有脯臘﹐婦人取以食。四卒視其手﹝下有脫﹞。王寇犯闕﹐天下亂﹐僧輩利吾行資﹐殺我投此井中﹐今骸骨在是﹐爲我白李公﹐幸葬我﹐無見棄也。主者以告宗﹐翌日觀至井上﹐使發之﹐果得骸骨﹐卽爲具衣衾棺槨﹐設祭而葬之。葬日﹐伍伯復僕地鬼語曰「爲我謝李公﹐幽魂處此已三十年﹐藉公之惠﹐今九州社令已補我爲土地之神﹐配食於此矣。」寺中至今祀之。﹝《廣記》卷三百十四﹞

○彭虎子

彭虎子少壯有膂力﹐常謂無鬼神。母死﹐俗巫誡之云「某日殃煞當還﹐重有所殺﹐宜出避之。」合家細弱悉出逃隱﹐虎子獨畱不去﹐夜中有人排門入﹐至東西屋﹐覓人不得﹐次入屋向廬室中。虎子遑遽無計﹐牀頭先有一甕﹐便入其中﹐以板蓋頭﹐覺母在板上﹐有人問﹕「板下無人耶﹖」母云「無。」相率而去。﹝《廣記》卷三百十八。按﹕今人李劍國考證明鈔本《廣記》注出《幽明錄》當從之﹞

○馬舉

馬舉嘗爲山南步奏官﹐問道入蜀﹐時兵後﹐僻路絕無人煙。夜至一館﹐聞東廊下有人語聲﹐因往告之﹐有應者云「中堂有牀﹐自往宿去。」舉至中堂﹐惟有上榻﹐求火﹐答云「無火。」求席﹐隔屋擲出一席﹐可重十餘斤。舉亦壯士﹐殊不介意。中夜﹐有一物如猴﹐升榻而來﹐舉以鐵椎急擊之﹐叫呼而走。及明告別﹐其人怒去﹐更云「夜來見伊獨處﹐令兒子往伴﹐打得幾死。」舉推其門不可開﹐自隙窺之﹐積壤而已。舉後爲太原大將﹐官至淮南節度使。﹝《廣記》卷三百六十六﹞

○陳龜範

陳龜範﹐明州人﹐客遊廣陵﹐因事贊善馬潛。一夕暴卒﹐至一府署﹐有府官視牒曰「吾追陳龜謀﹐何故追龜範耶﹖」範對曰「範本名龜謀﹐近事馬贊善﹐馬公諱言﹐故攺一字耳。」府公乃曰「取明州簿來。」頃之﹐一吏持簿至﹐視之乃龜謀也。因引至曹署﹐吏云「有人訟君已引退矣﹐君當得還也。」龜範因自言「平生多難﹐貧苦備至﹐人生固當死﹐今已至此﹐不願還也。」吏固遣之﹐又曰「若是﹐願知將來窮達之事。」吏因爲檢簿曰「君他日甚善﹐𨿽不至富貴﹐然職祿無闕。」又問壽幾何﹐曰「此固不可言也。」又問卒於何處﹐曰「不在揚州﹐不在鄂州。」送還家﹐寤後潛歷典二郡﹐甚見委用。潛卒﹐歸於揚州﹐奉使鄂州﹐旣還﹐卒於彭澤。﹝《廣記》卷三百八十五﹞

○馬思道

洪州醫博士馬思道﹐病篤﹐忽自歡曰「吾平生不省爲惡﹐何故乃爲女子﹖今在條子坊﹐朱氏婦所托生矣。」其子試尋之﹐其家婦果娠﹐乃作𦇤褓以候之﹐及思道卒﹐而朱氏生實女子也。﹝《廣記》卷三百八十八﹞

○海陵夏氏

戊戌歲﹝案﹕戊戌﹐晉天福三年﹐南唐升元二年﹞﹐城海陵縣爲郡﹐侵人冢墓。有市儈夏氏﹐其先嘗爲鹽商﹐墓在城西﹐夏攺葬其祖﹐百一十年矣﹐開棺惟有白骨﹐而衣服器物皆儼然如新﹐無所損污﹐有紅錦被﹐文彩尢異﹐夏方貧﹐皆取賣之﹐人競以善價買去。其餘冢𨿽歷年未及而皆腐敗矣。﹝《廣記》卷三百九十﹞

○廬陵彭氏

廬陵人彭氏﹐葬其父﹐有術士爲卜地曰「葬此當世爲藩牧郡守。」彭從之。又掘坎﹐術士曰「深無過九尺。」久之﹐術士暫憩他所﹐役者遂掘丈餘﹐欻有白鶴自地出﹐飛入雲中。術士嘆恨而去。今彭氏子孫有爲縣令者。﹝《廣記》卷三百九十﹞

○武夷山

建州武夷山﹐或風雨之夕﹐聞人馬簫管之聲﹐及明﹐則有棺槨在懸崖之上﹐中有脛骨一節﹐土人謂之仙人換骨函。近代有人深入絕壑﹐俯見一函﹐其上題云「潤州朝京門內染師張某第三女」﹐好事者記之。後至潤州﹐果得張氏之居﹐云第三女﹐未嫁而卒﹐已數歲。因發其墓﹐則空棺矣。﹝《廣記》卷三百九十﹞

○林贊堯

丙午歲﹝案﹕丙午晉開運三年﹐南唐保大四年﹞﹐漳州裨將林贊堯殺監軍中使﹐據郡及保山巖以爲營﹐掘地得一古冢﹐棺槨皆腐﹐中有一女子﹐衣服容貌皆如生﹐舉體猶有暖气。軍士取其金銀釵而棄其屍。又發一冢﹐開棺見一人被髮覆面﹐蹲於棺中﹐軍士駭懼﹐致死者數人。贊堯竟伏誅。﹝《廣記》卷三百九十﹞

○張紹軍卒

丙午歲﹝案﹕丙午當南唐保大四年﹞﹐江南之師圍畱安﹐軍政不肅﹐軍士發掘冢墓以取財物﹐諸將莫禁。監軍使張匡紹所將卒二人﹐發城南一冢﹐得一椰實柸以獻匡紹﹐因曰「某發此冢﹐開棺見綠衣人面如生﹐懼不敢犯﹐墓中無他珍﹐惟得此枉耳。」旣還營而綠衣人已坐某房矣﹐一日數見﹐意甚惡之。居一二日﹐二卒皆戰死。﹝《廣記》卷三百九十﹞

○馬黃谷冢

安州城南馬黃谷冢﹐左有大冢﹐棺槨已腐﹐惟一骷髏﹐長三尺﹐陳人左鵬親見之焉。﹝《廣記》卷三百九十﹞

○秦進崇

周顯徳乙卯歲﹐僞漣水軍使泰進崇修城﹐發一古冢﹐棺槨皆腐﹐得古錢﹑破銅鏡數枚﹐復得一瓶﹐中更有一瓶﹐黃質黑文﹐隸字云「一雙靑鳥子﹐飛來五兩頭。借問船輕重﹐寄信到揚州。」其明年﹐周師伐吳﹐進崇死之。﹝《廣記》卷三百九十﹞

○陳褒

淸源人陳褒﹐隱居別業﹐臨窗夜坐﹐窗外卽廣野﹐忽聞有人馬聲﹐視之﹐見一婦人騎虎自窗下過﹐徑入西屋內。壁下先有一婢臥﹐婦人卽取細竹枝從壁隙中刺之﹐婢忽爾腹痛﹐開戶去如廁。褒方愕駭﹐未及言﹐婢已出﹐卽爲虎所搏﹐遽前救之﹐僅免。鄕人雲村中恆有此怪﹐所謂虎鬼者也。﹝《廣記》卷四百三十二﹞

○朱氏子

廣陵有朱氏子﹐家世勛貴﹐性好食牛﹐所殺無數。嘗於暑月中﹐欲殺一牛﹐其母止之曰「暑熱如此﹐汝已醉﹐所食幾何﹖勿殺也。」子向牛言曰「汝能拜我﹐我赦汝。」牛應聲下淚而拜﹐朱反怒曰「畜生安能會人言﹖」立殺之。數日﹐乃病﹐恆見此牛爲厲﹐竟作牛聲而死。﹝《廣記》卷四百三十四﹞

○張某妻

晉州神山縣民張某妻﹐忽夢一人﹐衣黃褐衣﹐腰腹甚細﹐逼而淫之﹐兩接而去。已而妊娠﹐遂好食生肉﹐常恨不飽﹐恆舐唇咬齒而怒﹐性益狠戾。居半歲﹐生二狼子﹐旣生卽走﹐其父急擊死之。妻遂病恍惚﹐歲餘乃復。鄕人謂之狼母。﹝《廣記》卷四百四十二﹞

○張謹

道士張謹者﹐好符法﹐學𨿽苦而無成。嘗客遊至華陰市﹐見賣瓜者﹐買而食之。旁有老父﹐謹覺其饑色﹐取以遺之﹐累食百餘﹐謹知其異﹐奉之愈敬。將去﹐謂謹曰「吾土地之神也﹐感子之意﹐有以相報。」因出一編書曰「此禁狐魅之術也﹐宜勤行之。」謹受之﹐父亦不見。爾日宿近縣村中﹐聞其家有女子啼呼﹐狀若狂者﹐以問主人﹐對曰「家有女﹐近得狂疾﹐每日昃輒靚妝盛服﹐云召胡郎來。非不療理﹐無如之何也。」謹卽爲書符﹐施檐戶間。是日晚間﹐檐上哭泣且罵曰「何物道士﹐預他人家事﹐宜急去之。」謹怒呵之。良久﹐大言曰「吾且爲奴矣。」遂寂然。謹復書數符﹐病卽都差。主人遺絹數十匹以謝之。謹嘗獨行﹐旣有重賫﹐須得傔力﹐停數日﹐忽有二奴詣謹﹐自稱曰徳兒﹑歸寶﹐嘗事崔氏﹐崔出官﹐因見捨棄。今無歸矣﹐願侍左右。謹納之﹐二奴皆謹願黠利﹐尢可憑信。謹東行﹐凡書囊﹑符法﹑過所﹑衣服﹐皆付歸寶負之﹐將及關﹐歸寶忽大罵曰「以我爲奴﹐如役汝父。」因絕走。謹駭怒﹐逐之﹐其行如風﹐倏忽不見。旣而徳兒亦不見﹐所賫之物皆失之矣。時秦隴用兵﹐關禁嚴急﹐客行無驗﹐皆見刑戮。旣不敢東度﹐復還主人﹐具以告之﹐主人怒曰「寧有是事﹐是無厭復將撓我耳。」因止於田夫之家﹐絕不供給﹐遂爲耕夫﹐邀與同作﹐晝耕夜息﹐疲苦備至﹐因憩大樹下﹐仰見二兒﹐曰「吾徳兒﹑歸寶也﹐汝之爲奴﹐苦否﹖」又曰「此符法﹐我之書也。失之已久﹐今喜再獲﹐吾豈無情於汝乎﹖」因擲過所還之曰「速歸﹐鄕人待爾書符也。」卽大笑而去。謹得過所﹐復詣主人﹐方異之﹐更遺絹數匹乃得去。自爾遂絕書符矣。﹝《廣記》卷四百五十五﹞

○合肥富人

合肥有富人劉某﹐好食雞﹐每殺雞﹐必先刖雙足﹐置木櫃中﹐血瀝盡乃烹﹝曾慥《類說》作「膏血瀝盡乃烹之」﹞﹐以爲去鮏气。某後病﹐生瘡於鬢。旣愈﹐復生小雞足於瘡瘢中﹐每巾櫛必傷其足﹐傷卽流血被面﹐痛楚竟日。如是積歲﹐無日不傷﹐竟以是卒。﹝《廣記》卷四百六十一﹐曾慥《類說》亦引﹞

○平固人

處州平固人訪其親家﹐因畱宿﹐夜分聞寢室中有人語聲﹐徐起聽之﹐乃羣鵝語曰「明旦主人將殺我﹐善視諸兒。」言之甚悉。旣明﹐客辭去﹐主人曰「我有鵝甚肥﹐將以食子。」客具告之﹐主人於是舉家不復食鵝。頃之﹐舉鄕不食矣。﹝《廣記》卷四百六十二﹞

○海陵斗鵝

乙卯歲﹝案﹕乙卯﹐周顯徳二年﹞﹐海陵郡西村中﹐有二鵝鬥於空中﹐久乃墜地。其大可五六尺﹐雙足如驢蹄﹐村人殺而食之者皆卒。明年兵陷海陵。﹝《廣記》卷四百六十二﹞

○海陵人

海陵縣東居﹐人多以捕雁爲業﹐恆養一雁﹐去其六翮以爲媒。一日﹐羣雁回塞﹐時雁媒忽人語謂主人曰「我償爾錢足﹐放我回去。」因騰空而去。此人遂不復捕雁。﹝《廣記》卷四百六十二﹞

○廣陵少年

廣陵有少年畜一鸜鵒﹐甚愛之﹐籠檻八十日﹐死﹐以小棺貯之﹐將瘞於野。至城門﹐閽吏發視之﹐乃人之一手也。﹝曾慥《類說》作》乃一人頭」﹞執而拘諸吏﹐凡八十日﹐復爲死鸜鵒﹐乃獲免。﹝《廣記》卷四百六十二﹐曾慥《類說》亦引﹞

○染人

廣陵有染人﹐居九曲池南﹐夢一白衣少年求寄居焉﹐答曰「吾家隘陋﹐不足以容君也。」乃入廚中。爾夕﹐舉家夢之﹐旣日﹐廚中得一白鱉﹐廣尺餘﹐兩目如金﹐其人送詣紫極宮道士李棲一所﹐置之水中﹐則色如金﹐而目如丹﹐出水則白如故。棲一不能測﹐復送池中﹐遂不復見。﹝《廣記》卷四百六十七﹞

○海上人

近有海上人﹐於魚扈中得一物﹐是人一手﹐而掌中有面﹐七竅皆具﹐能動而不能語。傳玩久之﹐或曰「此神物也﹐不當殺之。」其人乃放置水上﹐此物浮水而去﹐可數十步﹐忽大笑數聲﹐躍沒於水。﹝《廣記》卷四百六十七﹞

○契丹

盧文進﹐幽州人也﹐至南﹐封範陽王。嘗云陷契丹中﹐屢又絕塞射獵﹐以給軍食﹐正晝方獵﹐忽天色晦黑﹐眾星粲然﹐眾皆懼﹐捕得蕃人問之﹐乃所謂笪卻日也。此地以爲尋常﹐當復矣。頃之乃明﹐日猶午也。又云﹐常於無定河見人腦骨一條﹐大如柱﹐長可七尺云。﹝《廣記》卷四百八十﹞

○楊蘧

王贊﹐中朝名士。有弘農楊蘧者﹐曾至嶺外﹐見楊朔荔浦山水﹐心常愛之﹐談不容口。蘧嘗出入贊門下﹐稍接從容﹐不覺形於言曰「侍郎會見楊朔荔浦山水乎﹖」贊曰「未曾打人唇綻齒落﹐安得見耶﹖」因大笑﹐此言嶺外之地﹐非貶不去。﹝《廣記》卷五百﹐按﹕今人李劍國考證此條實出《北夢瑣言》卷五﹞

○洞中道士對棋

婺源公山二洞﹐有穴如井。咸通末﹐有鄭道士以繩縋下百餘丈﹐旁有光﹐往視之﹐路窮阻水﹐隔岸有花木﹐二道士對棋﹐使一童子刺船而至﹐問﹕「欲渡否﹖」答曰「當還。」童子回舟而去。鄭復縋而出。明日井中有石筍塞其口﹐自是無入者。﹝曾慥《類說》﹞

○波中婦人

謝仲宣泛舟西江﹐見一婦人沒波中﹐腰以下乃魚也。竟不知人化魚﹐魚化人。﹝曾慥《類說》﹞

○采菱遇蛟

晉曲阿民謝盛﹐乘船入湖采菱﹐見一蛟來向船﹐盛以叉殺之﹐懼而還家。後數年亢旱﹐盛步至湖﹐見先叉在地﹐拾取之﹐忽心痛還家而卒。﹝曾慥《類說》。按﹕《廣記》卷一三一題作《謝盛》﹐注出《幽明錄》﹞

○北斗君主簿

許攸夢烏衣叟奉漆案上﹐有六封文書﹐拜跪曰「府君當爲北斗君﹐陳康爲主簿。」旣覺﹐康忽來謁﹐攸告之﹐康曰「我作道師﹐死不過作社公﹐今得北斗主簿﹐主爲忝矣。」明年同日而死。﹝曾慥《類悅》。按﹕《廣記》卷二七六題作《許攸》﹐注出《幽明錄》。﹞

○楊祐患頭風

楊祐常患頭風﹐醫欲治之﹐祐曰「吾生三日﹐時首向北戶﹐覺風吹項﹐意甚患之﹐不能語耳﹐病源已遠﹐不可治也。」﹝曾慥《類說》﹞

○鄭玄老奴

王輔嗣注易﹐笑鄭玄云老奴﹐甚無意﹐夜久忽聞外舀有著屐聲﹐須臾入﹐自云是鄭玄曰「君年少﹐何以穿鑿文句﹐妄譏老子﹖」言訖而去﹐輔嗣暴卒。﹝曾慥類說﹞

○恥與魑魅爭光

嵇康燈下彈琴﹐忽一人﹐長丈餘﹐著黑單衣革帶﹐康熟視﹐乃吹火滅曰「恥與魑魅爭光。」﹝曾慥《類說》按﹕以上三條實出《類說》卷一一所節《幽明錄》而非《稽神錄》佚文﹞

○鄭公場采銀

饒州鄭公場﹐采銀之所﹐山有澗水出底。天祐末﹐銀夫十餘人﹐傍澗鑿地道﹐入數步﹐空闊明朗﹐山頂有穴如天窗﹐日光下照﹐樓閣四柱﹐石皆白銀也。采銀者復出﹐持斧而入將斫取之﹐俄而山摧﹐入者盡壓死。頃之﹐流血自澗出﹐數日不絕﹐自是無敢入者。﹝曾慥《類說》﹞

○李白舊宅酒

滄州有李巡官﹐居洛陽空宅﹐其子夜讀書﹐有皂衣肥短人被酒排闥而入﹐其子懼走﹐皂衣人怒曰「李白尙與我爲友﹐汝何爲者耶﹖」其子疑其神仙﹐再拜延坐﹐皂衣曰「吾有酒﹐與汝飲。」乃以席帽盛酒而至數杯﹐基父從戶外窺見﹐以爲怪魅﹐以磚擲之﹐皂衣走。視其帽﹐酒蓋也。明日﹐糞壤中得一隻﹐故老云李翰林舊宅也。﹝曾慥《類說》﹞

○老猿竊婦人

晉州含山有妖鬼﹐好竊婦人。嘗有士人行至含山﹐夜失其妻﹐旦而尋求﹔入深山﹐一大石﹐有五六婦人共坐﹐問曰「君何至此﹖」具言其故﹐婦人曰「賢夫人昨夜至此﹐在石室中﹐吾等皆經過爲所竊也。將軍竊人至此﹐與行容彭之術﹐每十日一試﹐取索練周纏其身及手足﹐作法運气﹐練皆斷裂。每一試輒增一疋﹐明日當五疋。君明旦至此伺之﹐吾等當以六七疋急纏其身﹐俟君至卽共殺之﹐可乎﹖」其人如期而往﹐見一人貌甚可畏﹐眾婦以練縛之﹐至六疋乃直前格之﹐遂殺之﹐乃一老猿也。因獲其妻﹐眾婦皆得出﹐其怪遂絕。﹝曾慥《類說》﹞

○凶宅掘銀

壽州大將趙璘﹔本州有凶宅﹐人莫敢居﹐璘入居之﹐獨據中堂﹐夜有物推牀曰「我等在此已久﹐爲君所壓﹐甚不快﹐君可速去。」鬼乃相與移其牀於庭下﹐璘亦安寢。明日﹐於堂上置牀處掘得銀一窖﹐宅遂安。﹝曾慥《類說》﹞

○紫薇宮題壁

建業市有卜者﹐忽於紫薇宮題壁云「昨日朝天過紫薇﹐玉壇風冷杏花稀。碧桃暱我傳消息﹐何事人間更不歸。」自是絕迹﹐人皆言其上升。﹝曾慥《類說》﹞

●再補

○鄂州小將﹝李劍國輯﹞

鄂州小將某者﹐本田家子。旣仕﹐欲結豪族﹐而謀其故妻。因相與歸寧﹐殺之於路﹐棄屍江側﹐並殺其同行婢。已而奔告其家﹐號哭云「爲盜所殺」﹐人不之疑也。後數年﹐奉使至廣陵﹐捨於逆旅。見一婦人賣花﹐酷類其所殺婢﹔旣近﹐乃眞是婢。見己亦再拜。因問﹕「爲人耶鬼耶﹖」答云「人也。往者爲賊所擊﹐幸而不死。旣蘇﹐得賈人船﹐寓載東下。今在此﹐與娘子賣花給食而已。」復問﹕「娘子何在﹖」曰「在近。」「可見之乎﹖」曰「可。」卽隨之而去。一小曲中﹐指一貧捨曰「此是也。」婢先入。頃之﹐其妻乃出﹐相見悲涕﹐備述艱苦。某亦恍然﹐莫之測也。俄而設食具酒﹐復延入內室﹐置飲食於從者﹐皆醉。日暮不出。從者稍前覘之﹐寂若無人。因直入室中﹐但見白骨一具﹐衣服毀裂﹐流血滿地。問其鄰﹐云「此空宅﹐久無居人矣。」﹝《廣記》卷一三○﹐未題書名。《白孔六帖》卷九○《報怨》引《稽神錄》﹐名《賣花娘子》﹞

○食核桃﹝李劍國輯﹞

楊子畱後吳堯卿家﹐有傭賃者﹐役之旣久。一日﹐持一大桃核﹐可容數升﹐以獻堯卿。堯卿知其異﹐稍磨之取食。食盡﹐頗覺輕健。堯卿爲吏﹐貪猥殘虐﹐畢師鐸之難﹐投所居後閣井中死。師鐸求得類堯卿者殺之。後有得其故居者﹐竊知其屍在井中﹐取而得之﹐舉體皆腐壞﹐而藏府有成金者。﹝《廣記》卷四一○引《積神錄》。「積」乃「稽」字之訛﹞

○掬沙撲人﹝李劍國輯﹞

新安人吳生嘗病熱死。旣棺斂﹐忽有一鬼﹐被髮跣足﹐自門而入﹐徑至殯所﹐掬沙以撲人。人皆驚走﹐卽聞椎聲喧噪。良久﹐瞥見一人﹐衣冠儼然﹐入廚中﹐少頃卽出﹐去。至墓﹐家人乃敢臨視﹐棺已開﹐中亦空矣。數月﹐吳自建康附書云「吾已死矣﹐有鬼救我﹐遂活。旣寢﹐渴甚﹐卽入廚中飲訖﹐性猶恍惚﹐不覺出門﹐今在都矣。」後歲餘﹐乃歸﹐人皆呼爲「吳還魂」。﹝《白孔六帖》卷九○《再生》引《稽神錄》﹞

○木客﹝李劍國輯﹞

鄱陽山中有木客﹐自言秦時造阿房宮采木者也。食木實﹐遂得不死﹝《能攺》「死」作「絕」﹞。時就民間酤酒酣飲。爲詩一章云「酒盡君莫酤﹐壺傾我當發。城市多囂塵﹐還山拜﹝《能攺》作「弄」﹞明月。」﹝《集注分類東坡先生詩》卷二《虔州八境圖》趙次公注引徐鉉《小說》。《能攺齋漫錄》卷八《還山弄明月》亦引此段﹐題徐鼎臣《搜神記》﹞

○幹大﹝程毅中輯﹞

洪州西山中有樵人﹐自稱幹大﹐眾莫知其名。時出村落﹐與人相接﹐拱揖而已﹐未嘗交一言。人欲問之﹐輒揖而去。有少年者﹐俟其出﹐拜之曰「願事先生。」幹大驚欲去。少年急捉其衣褐﹐隨之而往﹐幹大曰「爾何爲者﹖」輒對曰「願事先生。」且拜且行﹐經歷險絕﹐輒不踅捨。久之﹐乃坐澗水傍曰「爾欲茶不﹖」少年曰「諾。」卽解衣襟間取茶末﹐置少年掌中﹐使掬水吞之訖。因臥﹐良久而寤﹐遂失幹大。尋樵路而出﹐乃分寧縣界﹐數日還家。少年自此輕健無疾。﹝《道藏》本《歷世眞仙體道通鑑》卷二十七《許大》引《稽神錄》﹞

