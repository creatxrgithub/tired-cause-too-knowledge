《艷異編》﹝明﹞正集續集王世貞編集

目錄正集艷異編卷一星部

郭翰張遵言傳

神部

汝陰人

沈警

劉子卿

韋安道

周秦行記艷異編卷二水神部

張無頗傳

鄭徳傳

洛神傳太學鄭生

邢鳳

遼陽海神傳

洞簫記艷異編卷三龍神部

柳毅傳

靈應傳艷異編卷四仙部

裴航

少室仙姝傳

嵩嶽嫁女記

裴諶

張老

薛昭傳艷異編卷五

宮掖部一

少昊

妲已

周昭王

穆王

褒姒

夏姬

越王

燕昭王

齊襄王

春申君

中山陰後

秦宣太后

呂不韋艷異編卷六宮掖部二

漢武帝

孝武李夫人傳

武帝

孝武帝

王昭君艷異編卷七

宮掖部三

孝成趙皇后傳

趙飛燕外傳

趙飛燕合徳別傳

飛燕事六條

宵遊宮艷異編卷八宮掖部四

漢靈帝

獻帝伏皇后

薛靈蕓

吳趙夫人

吳潘夫人

吳鄧夫人

孫亮

蜀甘後

賈皇后傳

晉武胡貴嬪傳

晉時事

齊廢帝東昏侯潘妃傳

郁林王何妃

元帝徐妃

北齊武成皇后胡氏傳

後主胡皇后﹝原書有目無文﹞

後主穆皇后

後主馮淑妃

後主張貴妃

隋宣華夫人陳氏艷異編卷九宮掖部五

海山記

迷樓記

大業拾遺記艷異編卷十

宮掖部六

武后傳略

韋後

上官昭容艷異編卷十一宮掖部七

長恨歌傳

玄宗楊貴妃傳﹝原書有目無文﹞

開元天寶遺事﹝凡三十一條﹞艷異編卷十二宮掖部八

楊太眞外傳艷異編卷十三宮掖部九

唐玄宗梅妃傳

東舞女

文宗

武宗賢妃王氏傳

南唐後主昭惠後周氏

後主繼室周後

後主保儀黃氏

女冠耿先生

後主﹝凡二條﹞

大體雙

蜀徐太后太妃

王衍﹝原書無目有文﹞艷異編卷十四宮掖部十

王岐公

明節劉后﹝凡二條﹞

蔡京太淸樓記

蔡京保和延福二記

徳壽宮看花

徳壽宮生辰

金廢帝海陵諸嬖

壽寧縣主什古等

海陵

元順帝

演蝶兒﹝原書無目有文﹞艷異編十五戚裏部一

館陶公主

董偃

山陰公主

王維

安樂公主

同昌公主外傳

孫壽艷異編卷十六戚裏部二

石崇

石崇事﹝凡二條﹞

綠珠傳

羽風

徐君

蕭宏

髙陽王

河間王

寧王

元載

張功甫

韓冑艷異編卷十七幽期部一

司馬相如傳

卓文君

賈午

鶯鶯傳卽會眞記

李紳鶯鶯本傳歌

杜舍人牧之次會眞詩

王性之傳奇辧證

三十韻

元微之古艷詩詞

鶯鶯傳跋

非煙傳艷異編卷十八幽期部二

潘用中奇遇

鄭吳情詩

聯芳樓記艷異編卷十九幽期部三

嬌紅記艷異編卷二十冥感部一

離魂記

韋臯

崔護

買粉兒艷異編卷二十一冥感部二

賈雲華還魂記艷異編卷二十二夢遊部

櫻桃靑衣

獨孤遐叔

邢鳳

沈亞之

張生

劉道濟

淳於棼

劉景復

安西張氏女

司馬才仲

渭塘奇遇艷異編卷二十三義俠部一

樂昌公主

虯髯客傳

柳氏傳

無雙傳艷異編卷二十四義俠部二

紅綫傳

昆侖奴傳

車中女子

聶隱娘

花月新聞艷異編卷二十五䢐異部

卻要

河間傳

章子厚

蔡太師園

狄氏

王生

湯賽師

樓叔韶

李將仕

幻異部

陽羨書生

梵僧難陀﹝原書無目有文﹞

張和

畫工艷異編卷二十六妓女部一

天水仙哥

楚兒

鄭舉舉

顏令賓

楊妙兒

王團兒

王蘇蘇

王蓮蓮﹝原書有目無文﹞

劉泰娘

張住住

胡證尙書

裴思謙狀元

楊汝土尙書

鄭合敬先輩

北裏不測二事艷異編卷二十七

妓女部二

王之渙

洛中舉人

風窠羣女

鄭中丞

李季蘭

李逢吉

薛濤

張建封妓

歐陽詹

武昌妓﹝原書無目有文﹞

薛宜寮

戎昱

劉禹錫

杜牧

張又新

周韶

秀蘭

琴操

西閣寄梅記﹝原書無目有文﹞艷異編卷二十八妓女部三

張怡云

曹娥秀

解語花

珠簾秀

趙眞眞

劉燕哥

順時秀

杜妙隆

宋六嫂

王巧兒

連枝秀

張玉蓮金鶯兒

一分兒

般般醜

劉婆惜艷異編卷二十九妓女部四霍小玉傳

李娃傳

楊娼傳艷異編卷三十妓女部五

義娼傳

吳女盈盈

吳淑姬嚴蕊

徐蘭

謝希孟

蘇小娟

陶師兒

陳詵

符郎

王魁

詹天遊艷異編卷三十一男寵部

宋朝

向

禰子暇

龍陽君

安陵君

鄧通

韓嫣

金丸

李延年

馮子都

張放

董賢

斷袖

董賢第

秦宮

曹肇

丁期

鄭櫻桃

慕容衝

王確

陳子髙

王韶艷異編卷三十二

妖怪部一

白猿傳

袁氏傳

石六山美人

焦封

烏將軍艷異編卷三十三妖怪部二

任氏傳

李參軍

姚坤

許貞艷異編卷三十四妖怪部三

烏君山

白蛇記

錢炎

長須國

舒信道

太湖金鯉艷異編卷三十五妖怪部四

崔玄微

桂花著異

桃花仕女

劉攺之

張不疑

金友章

謝翺

生王二艷異編卷三十六鬼部一

韓重

盧充

王敬伯

長孫紹祖

劉導

崔羅什

劉諷

李陶

王玄之

鄭徳

柳參軍傳

崔書生艷異編卷三十七鬼部二

獨孤穆傳

崔煒傳

鄭紹

孟氏

李章武艷異編卷三十八鬼部三

竇玉傳

曾季衡

顏

韋氏子

韓宗武

金彥

呂使君

西湖女子

寧行者

解俊

江渭逢二仙艷異編卷三十九鬼部四

蓮塘二姬

錢履道

綠衣人傳

滕穆醉遊聚景園記

金鳳釵記艷異編卷四十鬼部五

雙頭牡丹燈記

南樓美人

法僧遣祟

吳小員外

田沫遇薛濤聯句記續集艷異編﹝續集﹞卷一神部

未央老翁

花蕊夫人

巫娥志

龍神部

蔡霞傳

李靖艷異編﹝續集﹞卷二仙部

蓬萊宮娥

陶尹二君傳

柳歸舜傳

元藏幾

唐憲宗艷異編﹝續集﹞卷三鴻象部

靈光夜遊錄

西明夫人宮掖部

金鳳外傳艷異編﹝續集﹞卷四幽期部

金釧記

寶環記

彩舟記

晁采外傳

紫竹小傳

姚月華小傳

投桃錄艷異編﹝續集﹞卷五情感部

並蒂蓮花記

秋千會記

張紅橋傳

翠翠傳

太曼生傳

烏山幽會記

雙鴛冢志

娟娟傳艷異編﹝續集﹞卷六妓女部

楊玉香

書仙傳

瑞卿

王翹兒

王幼玉記

長安李姝

鐵氏二女

蜀客妓

靈犀小傳

義娼傳

艷異編﹝續集﹞卷七夢遊部

玄妙洞天記

荔枝夢

浣衣

蔡少霞

範微

扶離佳會錄

鄭翰卿

義俠部

劍客

虯須叟傳

申屠氏

碧綫傳

幻術部

豬嘴道人

張山人

陳季卿艷異編﹝續集﹞卷八鱗介部

宗立本

昭潭三姝

樊氏女

江郎

彭城男子

謝飛

島胡

歷陽麗人艷異編﹝續集﹞卷九器具部

紫珍記

虢國夫人

張秀才

阮文雄

搴絨志

招提嘉遇記

蘇還妻

幼卿

牛邦本

石占娘艷異編﹝續集﹞卷十珍寶部

眞如八寶記

玉淸三寶記

寶母

張牧

龍枕石

上淸童子

聚寶竹

龜寶

波斯人

陸傳艷異編﹝續集﹞卷十一禽部

魏沂

陶必行

陳元善

令史妻

京師女

劉潛女

昆虫部

毗蜉王傳

木師古

科斗郎君

石憲

蠍魔

王雙

朱誕給使

瘦腰郎君艷異編﹝續集﹞卷十二獸部

山莊夜怪錄

陳丰

淮南獵者

嵩山老僧

冀州刺史子

巴西侯傳

連少連

韓生

天元鄧將軍

蓬贏眞人

大士誅邪記

申屠澄傳

王知古

何讓之艷異編﹝續集﹞卷十三鬼部一

王秋英傳

遊會稽山記

趙合

虞秀才艷異編﹝續集﹞卷十四鬼部二

褚必明

赤丁子

趙慶雲

鄭婉娥傳

馬仲叔

三趙失舟

張生

來儀

鬼國母

僧智圓

唐儉

艷異編﹝續集﹞卷十五䢐異部

鈕婆

劉氏子妻

大歷士人

王守一

臂龍﹝原書無目有文﹞

張茂先

王布女

海賈

艷異編﹝續集﹞卷十六定數部

盧生

李君

李行修

盧求

秀師言記

尉遲敬徳

李公

崔潔

張太艷異編﹝續集﹞卷十七冥迹部

劉長史女

麗春

秋英

郤惠連

蒼壁艷異編﹝續集﹞卷十八冤報部

盧氏

綠翹

王士眞

軍使女

唐紹

滿少卿艷異編﹝續集﹞卷十九艸木部

妖柳傳

薛

鄧

狄明善﹝原書無目有文﹞

周少夫

僧智通

翻經臺記

海月樓記

蘇昌遠

焦氏

野廟花神記

菊異序

嘗聞宇宙大矣﹐何所不有。宣尼「不語怪」﹐非謂無怪之可語也。乃齷齪﹐老儒謂目不親非聖之書抑何坐井觀天耶﹗泥丸封口﹐自甘固陋。獨不觀乎天之風月﹐地之花鳥﹐人之歌舞﹐非此不成其爲三才乎﹖從來可欣可羨可駭可愕之事﹐自曲士觀之甚奇﹐自達人觀之甚平。吾嘗浮沈八股道中﹐無一生趣。月之夕﹐花之晨﹐銜觴賦詩之餘﹐登山臨水之際﹐稗官野史﹐時一展玩。諸凡神仙妖怪﹐國士名姝﹐風流得意﹐慷慨情深等語﹐千轉萬變﹐靡不錯陳於前﹐亦足以送居諸而破岑寂。豈其詹詹學一先生之言而以號於人曰「此夫出自齊諧之口者也」而擯不復道耶﹖𨿽然詩三百篇﹐不廢鄭衛﹐要以「無邪」爲歸。假令不善讀詩者﹐而徒侈淫哇之詞﹐領忘懲創之旨﹐𨿽多亦奚以爲﹗是集也﹐奇而法﹐正而葩﹐纖合度﹐修短中程﹐才情妙敏﹐蹤迹幽玄。其爲物也多姿﹐其爲態也屢遷。斯亦小言中之白眉者矣。昔人云「我能轉法華﹐不爲法華轉。」得其說而並得其所以說﹐則樂而不淫﹐哀而不傷﹐縱橫流漫而不納於邪﹐詭譎浮誇而不離於正。不然﹐始而惑﹐旣而溺﹐終而蕩。「盡信書則不如無書」﹐有味乎於輿氏之言哉。不佞﹐懶如嵇﹐狂如阮﹐慢如長卿﹐迂加元稹﹐一世不可余﹐余亦不可一世。蕭蕭此君而外﹐更無知已。嘯詠時每手一編﹐未嘗不臨文感慨﹐不能諭之於人。竊謂開卷有益﹐夫固善取益者自爲益耳。戊午﹐天孫渡河後三日﹐晏坐南窗﹐涼風颯至﹐綠筠弄影。左蟹鰲﹐右酒杯﹐拍浮﹐漫興書此﹐以告夫世之讀《艷異編》者。玉苟茗居士湯顯祖題

艷異編正集正集艷異編卷一星部

郭翰太原郭翰﹐少簡貴﹐有淸標﹐姿度美秀﹐善談論﹐工艸隸。早孤﹐獨處。當盛暑﹐乘月臥庭中﹐時時有微風﹐稍聞香气漸濃﹐翰甚怪之。仰視空中﹐見有人冉冉而下﹐直至翰前﹐乃一少女也。明艷絕代﹐光彩溢目。衣玄絹之衣﹐曳羅霜之帔﹐戴翠翹鳳凰之冠﹐躡瓊文九章之履。侍女二人﹐皆有殊色﹐感蕩心神。翰整衣巾﹐下牀拜謁﹐曰「不意尊靈回降﹐願垂徳音。」女微笑曰「吾天上織女也。久無主對﹐而佳期阻曠﹐幽思盈懷﹐上帝賜命而遊人間。仰慕淸風﹐願托神契。」翰曰「非敢望也。」益深所感。女爲敕侍婢﹐淨掃室中﹐張湘霧丹之帷﹐施水精玉華之簟。轉惠風之扇﹐宛若淸秋。乃攜手升堂﹐解衣共寢。其襯體紅腦之衣﹐似小香囊﹐气盈一室。有同心親腦之枕﹐覆一雙縷鴛文之衾。柔肌膩體﹐深情密態﹐妍艷無匹。欲曉辭去﹐麵粉如故。試之﹐乃本質。翰送出戶﹐淩雲而去。自後﹐夜夜皆來﹐情好轉切。翰戲之曰「牛郎何在﹐哪敢獨行﹖」對曰「陰陽變化﹐關渠何事﹖且河漢隔絕﹐無可復知﹐總復知之﹐不足爲慮。」因撫翰心前曰「世人不明瞻矚耳﹗」翰又曰「卿旣寄靈辰象﹐辰象之間﹐可得聞乎﹖」對曰「人間觀之﹐只見是星﹐其中自有宮室居處﹐諸仙皆遊觀焉。萬物之精﹐各有象在天﹐在地成形﹐下人之變﹐必形於上也。吾今觀之﹐皆了了自識。」因爲翰指列星分位﹐盡詳紀度。時人不悟者﹐翰遂洞曉之。後將至七夕﹐忽不復來。經數夜方至。翰問曰「相見樂乎﹖」笑而對曰「天上哪比人間﹐正以感運當爾﹐非有他故也。君無相忘。」問曰「卿何來遲﹖」答曰「人中五日﹐彼一夕也。」又爲翰致天廚﹐悉非世物。徐視其衣﹐並無縫。翰問之。謂曰「天衣本非鍼綫爲也。」每去﹐則以衣服自隨。經一年﹐忽於一夜﹐顏色淒惻﹐涕淚交下﹐執翰手曰「帝命有程﹐使當永訣。」遂嗚咽不自勝。翰驚惋曰「尙餘幾日﹖」對曰「只在今夕耳﹗」遂悲泣﹐徹曉不眠。及旦﹐撫抱分別。以七寶枕一枚畱贈﹐約明年某日﹐當有書相問。翰答以玉環一雙﹐便履空而去。回顧招手﹐良久方滅。翰思之成疾﹐未嘗暫忘。明年至期﹐果使前日侍女將書函至。翰遂開緘﹐以靑縑爲紙﹐鉛丹爲字﹐言詞淸麗﹐情意重疊。末有詩二首﹐詩曰﹕河漢𨿽云闊﹐三秋尙有期。情人終已矣﹐良會更何時。又曰﹕朱閣歸淸漢﹐瓊宮禦紫房。

佳期空在此﹐只是斷人腸。翰以香箋答書﹐意情甚切﹐並有酬贈二詩曰﹕人世將天上﹐由來不可期。

誰知一回顧﹐交作兩相思。又曰﹕贈枕猶香澤﹐啼衣尙淚痕。

玉顏霄漢裏﹐空有往來魂。自此而絕。

是歲﹐太史奏﹕「織女星無光。」翰思不已﹐人間麗色不復措意。復以繼嗣大義須婚﹐彊娶程氏女﹐殊不稱意。復以無嗣﹐遂成反目。翰官至侍禦史而卒。

張遵言傳南陽張遵言﹐求名下第﹐途次商山山館。中夜晦黑﹐因起廳堂﹐督芻秣﹐見東堂下一物﹐凝白曜人。使僕者視之﹐乃一白犬﹐大如貓﹐鬢睫爪牙皆如玉﹐毫彩淸潤﹐瑩澤可愛。遵言憐愛之﹐目爲捷飛。言駿奔之捷﹐甚於飛也。常與之俱。初﹐令僕人張志誠袖之﹐每飲飼﹐則未嘗不持目前。時或飲食不快﹐則必伺其嗜而之。苟或不足﹐寧自輟味﹐不令捷飛不足也。一年餘﹐志誠袖行意已懈倦。由是﹐遵言每行自袖之﹐飲食轉加精愛。夜則同寢﹐晝則同處﹐首尾四年。

後遵言因行於梁山路。日將夕﹐天且陰﹐未至詣所而風雨驟來。遵言與僕等隱大樹下。於時昏晦﹐默亡所睹﹐忽失捷飛所在。遵言驚嘆﹐命志誠等分頭搜討﹐未獲。次忽見一人﹐衣白衣﹐長八尺餘﹐形狀可愛。遵言豁然﹐如月中立﹐各得辧色。問白衣人﹕「何許來﹐何姓氏﹖」白衣人曰「我姓蘇﹐第四。」謂遵言曰「我已知子姓字矣。君知捷飛去處否﹖則我是也。今君災厄會死﹐我緣受君恩深﹐四年已來﹐能待我至於盡力輟味﹐曾無毫釐悔恨。我今誓脫子厄﹐然須損十餘人命耳。」言訖﹐乘遵言馬而行﹐遵言步以從之。方十里許﹐遙見一冢﹐上有三四人﹐衣白衣冠﹐人長丈餘﹐手持弓劍﹐形狀瑰偉。見蘇四郎﹐俯僂迎趨而拜。拜訖﹐莫敢仰視。四郎問﹕「何故相見﹖」白衣人曰「奉大王帖﹐追張遵言秀才。」言訖﹐偸目盜視遵言。遵言恐欲踣地。四郎曰「不得無禮﹗我與遵言往還﹐爾等須與我且去﹗」四人憂恚﹐啼泣而去。四郎謂遵言曰「勿優懼﹐此輩亦不能戾君。」更行十里﹐又見夜叉輩六七人﹐皆持兵器﹐銅頭鐵額﹐狀貌皆可憎惡﹐跳梁企躑﹐進退獰望。遙見四郎﹐戢毒栗立﹐惕伏戰竦而拜。四郎喝問曰「作何來﹖」夜叉等霽獰毒﹐爲戚施之顏﹐肘行而前曰「奉大王帖﹐專取張遵言秀才。」偸目盜視之﹐狀如初。四郎曰「遵言﹐我之故人﹐取固不可也。」夜叉等一時叩頭流血而言曰「在前白衣者四人﹐爲取遵言不到﹐大王已各使決鐵杖五百﹐死者活者未分。四郎今不與去﹐某等盡死。伏乞哀其性命﹐暫遣遵言往。」四郎大怒﹐叱夜叉。夜叉等辟易崩倒者數十步外﹐流血跳迸﹐涕淚又言。四郎曰「小鬼等敢爾﹗不然且急死。」夜叉等啼泣咽嗚而去。四郎又謂遵言曰「此數輩甚難與語。今旣去﹐則奉爲之事成矣。」行七八里﹐見兵仗等五十餘人。形神則常人耳。又列拜於四郎前。四郎曰「何故來﹖」對答如夜叉等。又言曰「前者夜叉﹑牛叔良等七人﹐爲追張遵言不到﹐盡已付法﹐某等惶懼﹐不知四郎有何術救得某等全生﹖」四郎曰﹔「第隨我來﹐或希冀耳。」凡五十人﹐言可者半。須臾﹐至大黑門。又行數里﹐見城堞甚嚴。有一人﹐具軍容﹐走馬而前﹐傳王言曰「四郎遠到﹐某爲所主有限法﹐不得迎拜於路﹐請且於南館少休﹐卽當邀迂。」入館未安﹐信使相繼而召﹕「兼屈張秀才。」俄而從行﹐宮室欄署﹐皆眞王者也。入門﹐見王披衮垂旒﹐迎四郎酬拜。四郎酬拜。起﹐甚輕易﹐言詞唯唯而已。大王盡禮﹐前揖四郎升階。四郎亦微揖而上。回顧遵言曰「地主之分﹐不可不爾。」王曰「前殿淺陋﹐不足四郎居處。」又揖四郎﹐凡過殿者三﹐每殿中皆有陳設﹐盤榻食具﹐供帳之備。至四重殿方坐。所食之物及器用﹐皆非人間所有。食訖﹐王揖四郎上夜明樓。樓上四角柱﹐盡飾明珠﹐其光如晝。命酒具樂﹐飲數巡﹐王謂四郎曰「有侑酒者﹐欲命之。」四郎曰「有何不可。」女樂七八人﹐飲酒者十餘人﹐皆神仙間容貌妝飾耳。王與四郎﹐各衣便服﹐談笑亦鄰於人間少年。有頃﹐四郎戲一美人。美人正色不接。四郎又戲之﹐美人怒曰「我是劉根妻﹐爲不奉上元夫人處分﹐以涉於此﹐君子何容易乎﹗中間許長史﹐於雲林王夫人會上﹐輕言某已贈語﹐杜蘭香姊妹至多微言﹐猶不敢掉謔﹐君何容易耶﹗」四郎怒﹐以酒卮擊牙盤。一聲﹐其柱上明珠﹐轂轂而落﹐瞑然亡所睹。遵言良久懵而復醒﹐原在所隱樹下﹐與四郎及鞍馬同處。四郎曰「君已過厄矣﹐與君便別。」遵言曰「某受生成之恩已極矣﹐都不知四郎之由﹐以歸感戴之所。又某之一生﹐更有何所賴也﹖」四郎曰「吾不能言。汝但於商州龍興寺東廊縫衲老僧處問之可知矣。」言畢﹐騰空而去。

天已向曙﹐遵言遂整轡適商州。果於龍興寺見縫衲老僧﹐遂禮拜。初甚拒遵言。遵言求之不已。夜深乃曰「君子苦求﹐焉得不應。蘇四郎者﹐太白星精也。大王者﹐仙府謫官也。今居於此。」遵言又以事問老增﹐僧竟不對﹐曰「君已離此厄矣。」勗遵言﹐令歸館谷。明辰尋之﹐已不知其處所矣。

神部

汝陰人汝陽男子姓許﹐少孤﹐爲人白皙﹐有姿調﹐好鮮衣良馬﹐遊騁無度。嘗牽黃犬逐獸荒澗中﹐倦息大樹下。村髙百餘尺﹐大數十圍﹐髙柯旁挺﹐垂陰連數畝。仰視間﹐枝懸一五色彩囊。以爲誤有遺者﹐巧取歸。而結不可解﹐甚愛異之﹐置巾箱中。向暮﹐化成一女子﹐手把名紙直前云「王女郎令相聞。」致名訖﹐遂去。有頃﹑異香滿室﹐浙聞車馬之聲。許出戶﹐望見列燭成行。有一少年﹐乘公馬﹐從十餘騎在前﹐直來詣許。曰「小妹粗惡﹐竊慕盛徳﹐欲托良緣於君子。如何﹖」許以其神。不敢苦辭。少年卽命左右﹐灑掃淨室。須臾﹐女車至﹐光香滿路。侍女乘馬﹐數十人﹐皆有美色﹐持步障﹐擁女郎下車﹐延入別室﹐幃帳茵席畢具。家人大驚﹐視之皆見。少年促許沐浴﹐進新衣。侍女扶人女室。女郎年十六七﹐艷麗無雙﹐著靑。珠翠璀錯﹐下階答拜。共行禮訖﹐少年乃去房中。施雲母屏風﹑芙蓉翠帳﹐以鹿瑞錦幛映四壁。大設珍肴﹐多諸異果﹐甘美鮮香﹐非人間者食。器有七子螺﹑九枝盤﹑紅螺杯﹑蕖葉碗﹐皆黃金隱起﹐錯以瑰玫。金貯車師菊酒﹐芬馨酷烈。座置連心蠟燭﹐悉以紫玉爲盤﹐光明如晝。許素輕薄無檢﹐又爲物色誇炫﹐意甚悅之﹐坐定問曰「鄙夫固陋﹐蓬室湫隘﹐不意乃能見顧之深﹐歡懼交並﹐未知所措。」女答曰「大人爲中樂南部將軍﹐不以兒之幽賤﹐欲使托身君子﹐躬奉砥礪。幸遇良會。欣願誠深。」又問﹕「南部將軍今何也﹖」曰﹕」是蒿君別部所治﹐若古之四鎭將軍也。」酒酣嘆曰「今夕何夕﹐見此良人﹐詞韻淸媚﹐非所見聞。」又援箏作飛鴻別鶴之曲﹐宛頸而歌﹐爲許送酒﹐淸聲哀暢﹐容態蕩越﹐殆不自持。許不勝其情﹐遽前擁之﹐仍徵聘而笑曰「旣爲師人感悅之機﹐又玷上容柱纓之笑﹐如何﹖」因顧令撤筵﹐去燭就帳﹐恣其歡押。丰肌弱骨﹐柔滑如飴。明日﹐徧召家人﹐大申婦禮﹐賜與甚厚。積三日﹐前少年又來﹐曰「大人感愧良甚﹐願得相見﹐使某奉迎。」乃與俱去。至前獵處﹐無復大樹矣。但見朱門素壁﹐若今大官府中。左右列兵衛﹐皆迎拜。少年引入﹐見府君冠平天幘﹔絳紗衣﹐坐髙殿上。庭中排戟設纛。許拜謁﹐府君爲起﹐揖之﹐升階﹐勞慰曰「少女幼失所恃﹑幸得把奉髙明﹐感慶無量。然此亦冥期神契﹐非至情相感﹐何能及此。」許謝乃入內。門宇嚴邃﹐環廊曲閣﹐連豆相通。中堂髙會﹐酣宴正歡。因命設樂﹐絲竹繁錯﹐曲度新奇。歌妓數十人﹐皆妍冶上色。旣罷﹐乃以金帛厚遺之﹐並資僕馬﹐家遂贍給﹐仍爲起宅於裏中﹑皆極丰麗。女郎善玄素養生之計﹐許體力精爽﹐倍於常矣﹐以此知其審神人也。後時一歸﹐皆女郎相隨﹐府君輒饋送甚厚。數十年﹐有子五人﹐而姿色無損。後許卒﹐乃攜俱去﹐不知所在也。

沈警沈警﹐字玄機﹐吳興武康人也。美風調﹐善吟詠﹐爲梁東宮常侍﹐名著當時。每公卿宴集﹐必致驥邀之。語曰「玄機在席﹐顚倒賓客。」其推重如此。後荊楚陷沒﹐入周爲上柱國。奉使秦隴﹐途過張女郎廟。旅行多以酒肴祈禱﹐警獨酌水﹐具祝詞曰「酌彼寒泉水。紅芳掇巖谷﹐𨿽致之非遠﹐而薦之略俗。丹誠在此﹐神其感錄。」旣暮﹐宿傳捨。憑軒望月﹐作《風將雛﹖含嬌曲》﹐其詞曰﹕命嘯無人嘯﹐含嬌何處嬌。

徘徊花上月﹐空度可憐宵。又續爲歌曰﹕靡靡春風至﹐微微春露輕。

可惜關山月﹐還成無用明。吟畢﹐聞簾外嘆賞之聲。復云「閒宵豈虛擲﹐朗月豈無明。」音旨淸婉﹐頗異於常。忽見一女子﹐褰簾而入﹐再拜云「張女郎仲妹﹐見使致意。」警異之﹐乃具衣冠。未離坐﹐而二女已入﹐謂警曰「跋涉山川﹐固勞動止。」警曰「行役在途﹐春宵多感﹐聊因吟詠﹐稍遣旅愁。豈意女郎狎降仙駕。願知伯仲。」二女郎相顧而笑之。大女郎謂警曰「妾是女郎妹﹐適廬山夫人長男。」指小女郎云「適衡山府君小子。並以生日﹐同覲大姊。屬大姊今朝層城未旋。山中幽寂﹐良夜多懷﹐輒欲奉屈﹐無憚勞也。」遂攜手出門﹐共登一輜轎車﹐駕六馬﹐馳空而行。俄至一處﹐朱樓飛閣﹐備極煥麗。令警止一水閣﹐香气自外入內﹐簾幌多金縷翠羽﹐飾以珠譏﹐光照室內。須臾﹐二女郎自閣後冉冉而至﹐揖警就坐﹐又具酒肴。於是大女郎彈箜篌﹐小女郎援琴﹐爲數弄﹐皆非人世所聞。警嗟賞良久。願請琴寫之。小女郎笑之﹐謂警曰「此是秦穆公﹑周靈王太子神仙所制﹐不願傳於人間。」警粗記數弄﹐不復敢訪。及酒酣﹐大女郎歌曰﹕人神相合兮後會難﹐邂逅相遇兮暫爲歡。

星漢移兮夜將闌﹐心未極兮且盤桓。小女郎歌曰﹕洞蕭響兮風生流﹐淸夜闌兮管弦遒。

長相思兮衡山曲﹐心斷絕兮素隴頭。又歌曰﹕隴上云車不復居﹐湘江斑竹淚沾余﹐

誰念衡山煙霧裏﹐空著雁足不傳書。警乃歌曰﹕義起曾歷許多年﹐張碩凡得幾時憐﹐何意今人不及昔﹐暫來相見更無緣。二女郎相顧流涕﹐曾亦下淚。小女郎謂警曰「蘭香姨﹑智瑛姊亦常懷此恨矣。」警見二女郎歌詠極歡﹐而未知密契所在。警顧小女郎曰「潤玉﹐此人可念也。」良久﹐大女郎命履﹐與小女郎同出。及門﹐調小女郎曰「潤玉﹐可便伴沈郎寢。」警欣感如不自得﹐遂攜手入門﹐已見小婢前施臥具。小女郎執警手曰「昔從二妃遊湘川﹐見君於舜帝廟﹐讀湘王碑。此時憶念頗切。不謂今宵得諧宿願。」警亦備記此事﹐執手款敍。不能已也。小婢麗質﹐前致詞曰「人神路隔﹐別後會賒。況桓娥妒人﹐不肯流照﹔

織女無賴﹐已復斜河。寸陰幾時﹐何勞煩瑣。」遂掩戶就寢﹐備極歡暱。將曉﹐小女郎起謂警曰「人神事殊﹐無宜於晝﹐大姊已在門首。」警於是抱持致於膝﹐共敍離別。須臾﹐大女郎卽復至前。相對流涕﹐不能身已。復置酒﹐警歌曰﹕時值行人心不平﹐那宜萬里阻關情。只今隴上分流水﹐更泛從來哽咽聲。警乃贈小女郎指環。小女郎贈警金合歡結﹐歌曰﹕心纏幾萬結﹐縷系幾千回。

結怨無窮極﹐結心終不開。大女郎贈警瑤鏡子﹐歌曰﹔憶昔窺瑤鏡﹐相看望明月。

彼此俱照人﹐莫令光影滅。贈答頗多﹐不能備記﹐粗憶數首而已。遂相與出門﹐復駕輜姘車﹐送至下廟﹐乃執手嗚咽而別。及至館﹐懷中探得瑤鏡﹑金縷結。良久﹐乃言於主人。夜而失所在。時同旅咸怪警夜有異香。警後使回﹐至廟中﹐於神座後得一碧箋﹐乃是小女郎與警書﹐各敍離情。書末有篇云「飛書報沈郎﹐尋已到衡陽。若存金石契﹐風月兩相望。」

從此遂絕矣。劉子卿宋劉子卿﹐徐州人也﹐居廬山虎溪。少好學﹐篤志忘倦﹐常慕幽閒﹐以爲養性。恆愛花種樹。其江南花木﹐溪庭無不植者。文帝元嘉三年春﹐臨玩之際﹐忽見雙蝶﹐五彩分明﹐來玩花上﹐其大如燕。一日中﹐或三四往復。子卿亦訝其大繁。旬有三日﹐月朗風淸。其歌吟之際﹐忽聞叩肩。有女子笑語之音。子卿異之。謂左右曰﹔「吾居此溪五歲﹐人向無能知﹐何有女子而詣我乎﹖此必有異。」乃出戶。見二女﹐各十六七﹐衣服霞煥﹐容止甚都。謂子卿曰「君常怪花間之物。感君之愛﹐故來相詣﹐未度君子心若何﹖」子卿延之坐﹐謂二女曰「居止僻陋﹐無酒敍情﹐有慚於此。」一女曰「此來之意﹐豈求酒耶。況山月已斜﹐夜將垂曉﹐君子豈有意乎﹖」子卿曰「鄙夫惟有茅齋﹐願申繾綣。」二女東向坐者﹐笑謂西坐者曰「今宵讓姊﹐余夜可知。」因起﹐送子卿之室。又謂子卿曰「卽閉戶雙棲﹐同衾並枕﹐來夜之歡﹐願同今夕。」乃去。及曉﹐女乃請去。子卿曰「幸遂繾錈﹐復更來乎﹖一夕之歡﹐反生深恨。」女撫子卿背曰。「具小妹之期﹐後卽次我。」請出戶。女曰「心存意在﹐特望不渝。」出戶﹐﹑不知蹤迹。是夕﹐二女又至﹐宴好如前。姊謂妹曰「我且去矣。昨夜之歡﹐今畱與汝。汝勿貪多恨少﹐誤惑劉郎。」言訖﹐大笑﹐乘風而去。如是同寢。子卿問女曰「我知卿二人﹐非人間之有﹐願知之。」女曰「但得佳妻﹐何勞執問。」乃撫子卿曰「郎但申情愛﹐莫問閒事。」臨曉將去﹐謂子卿曰「我姊妹實非人間之人﹐亦非山精物魅。若說於郎﹐郎必異傳﹐故不欲笑於人世。今者與郎契合﹐亦是姻緣。愼迹藏心﹐勿使人曉。卽姊妹每旬更至﹐以慰郎心。」乃去。常十日一至﹐如是者數年。後子卿遇亂還鄕﹐二女遂絕。廬山有康王廟﹐去所居二十里餘。子卿依稀有如前遇﹐疑此是之。韋安道京兆韋安道﹐起居舍人貞之子。舉進士﹐久不第。唐大足年中﹐於洛陽早出。至慈惠裏西門﹐晨鼓初發﹐見中衢有兵仗﹐如帝者之衛﹐前有甲騎數十隊﹐次有宦者持大仗﹐衣畫褲於夾道。前趨亦數十輩。又見黃屋左纛﹐有月旗而無日旗。又有近侍才人﹑宮監之屬﹐亦數百人。中有飛傘﹐傘下見衣珠壁之服﹐乘大馬﹐如后妃之飾﹐美麗光艷﹐其容動人。又有後騎﹐皆婦人之官﹐持鉞負弓矢﹐乘馬從﹐亦千餘人。時天后在洛﹐安道初謂天后之遊幸。時天尙未明﹐問同行者﹐皆云不見。又怪衢中金吾街吏不爲靜路。久之漸明﹐見有後騎一宮監﹐馳馬而至。安道因畱問之﹕「前所過者﹐非人主乎﹖」宮監曰「非也。」安道請問其事﹐宮監但指慈惠裏之西門曰「公但自此去﹐由裏門循墻而南行百餘步﹐有朱扉西向者﹐叩之問其由﹐當自知矣。」安道如其言﹐叩扉久之﹐有朱衣宦出應門曰「公非韋安道乎﹖」曰「然。」宦者曰「后土夫人相候已久矣。」遂延入。見一大門﹐如戟門者﹐宦者入通。頃之﹐又延人﹐有紫衣宮監與安道敍語於庭。延入一宮中﹐置湯沐。頃之﹐以大箱奉美服一襲﹐其間有靑袍牙笏﹐靑綬及靴畢備﹐命安道服之。官監曰「可去矣。」遂乘安道以大馬﹐女騎導從者數人。宮監與安道聯轡﹐出慈惠之西門﹐由正街西南﹐自通利街東行﹐出建春門﹐又東北行﹐約二十餘里﹐漸見夾道城﹐守者拜於馬前而去。凡數處﹐乃至一大城﹐甲士守衛甚嚴﹐如王者之城。幾經數重﹐遂見飛樓連閣﹐下有大門﹐如天子之居﹐而多宮監。安道乘馬﹐經翠樓朱殿而過。又十餘處﹐遂入一門內﹐行百步許﹐復有大殿。上陳廣筵眾樂﹐羅列樽俎。九奏萬舞﹐若鈞天之樂。美婦人數十﹐如妃主之狀﹐列於筵左右。前所與同行宮監﹐引安道自西階而上。頃之﹐見殿內宮監如贊者﹐命安道殿間東向而立﹐頃之﹐自殿後門見衛從者先羅立殿中﹐乃微聞環佩之聲﹐有美婦人備首飾衣﹐如謁廟之服﹐至殿間西向﹐與安道對立。乃是前於慈惠西街飛傘下所見者也。宮監乃贊曰「后土夫人﹐乃冥數合爲匹偶。」命安道拜﹐夫人受之﹔夫人拜﹐安道受之﹐如人間賓主之禮。遂去禮服﹐與安道對坐於筵上。前所見十數美好人﹐亦列坐於左右。奏樂飲饌﹐及昏而罷。則以其夕偶之﹐尙處子也。如此者蓋十餘日﹐其所服禦飲饌﹐皆如帝王之家。夫人因謂安道曰「某爲子之妻﹐子有父母﹐不告而娶﹐不可謂禮﹐願從子而歸﹐廟見舅姑﹐得成夫之禮﹐幸也。」安道曰「諾。」因下令﹐命車駕﹐卽日告備。夫人乘黃犢之車﹐車有金壁寶玉之飾﹐蓋人間所謂庫車也。上有飛傘覆之﹐車徒賓從如慈惠西街所見。安道乘馬﹐從車而行。安道左右侍者十數人﹐皆才官宦者之流。行十餘里﹐有朱幕供帳﹐女吏列於後﹐行宮供頓之所。夫人遂人供帳中﹐命安道與同處。所進飲膳華美。頃之﹐又下令﹐命去所從車騎﹐減去十七八。相次又行三數里﹐復下令去從者。及至建春門﹐左右才有二十騎人馬﹐如王者之遊。旣人洛陽﹐欲至其家﹐安道先入。家人怪其車服之異。安道遂見其父母。二親驚愕。久之﹐謂曰「不見爾者蓋月餘矣﹐爾安適耶﹖」安道拜而對曰「偶爲一家迫以婚姻。」言「新婦卽至﹐故先上告。」父母驚問來意﹐車騎已及門矣。遂有侍婢及閹奴數十輩﹐自外正門傳繡絝席﹐羅列於庭﹐及以翠屏畫帷﹐飾於堂門。左右施細繩牀二﹐請舅姑對坐。遂自門外﹐設二錦步障﹐夫人衣禮服﹐垂佩而入。修婦禮畢﹐奉翠玉﹑金寶﹑羅紈﹐蓋數十箱﹐爲賀遺之禮﹐置於舅姑之前﹐及叔伯﹑諸姑家人﹐皆蒙其禮。因曰「新婦請居東院。」遂又有侍婢閹奴﹐持房幃供帳之飾﹐置於東院﹐修飾甚周。遂居之。父母相與憂懼﹐莫知所來。

是時天后朝﹐法令嚴峻﹐懼禍及之﹐乃具以事上奏請罪。天后曰「此必魅物也﹐卿不足憂。朕有善咒術者﹐釋門之師九思﹑懷素二僧﹐可爲卿去此妖也。」因詔僧九思﹑懷素往。僧曰「此不過妖魅狐貍之屬﹐以術去之﹐易耳。當先命於新婦院中設饌﹑置坐位﹐請期翌日而至。」貞歸﹐具以二僧之語命之。新婦承命﹐具饌設位﹐輒無所懼。明日二僧至﹐旣畢飲﹐端坐﹐請與新婦相見﹐將施其術。新婦旋至﹐亦致禮於二僧﹐二僧忽若物擊之﹐俯伏稱罪﹐目毗鼻口流血。又具以事上聞。天后因命二僧﹐對曰「某所咒者﹐不過妖魅鬼物﹐此不知其所從來﹐想不能制。」天后曰「有正諫大夫明崇儼﹐以太乙術﹐制錄天地諸神﹐此必可使也。」遂召崇儼。祟儼謂貞曰「君可以今夕於所居堂中﹐潔誠坐以候﹐新婦所居室上﹐見異物至﹐而觀其勝則已﹐或不勝﹐則當更以別法制之。」貞如其言。如甲夜﹐見有物如飛雲﹐赤光若驚電﹐目崇儼之居飛躍而至﹐及新婦屋上﹐忽若爲物所撲滅者﹐因而不見。使人候新婦﹐乃平安如故。乙夜﹐又見物如赤龍之狀﹐拿攫噴毒﹐聲如羣鼓﹐乘黑雲有光者﹐至新婦屋上。又若爲物所撲﹐有呦然之聲而滅。使人候新婦﹐又如故。又至子夜﹐見有物朱發鋸牙﹐盤鐵輪﹐乘飛雷輪錯角呼奔而至。旣及其屋﹐又如爲物所殺﹐稱罪而滅。旣而又如故﹐貞怪懼﹐不知其所爲計﹐又具以事告。祟儼曰「前所爲法﹐是太乙符法也﹐但可掃制狐魅耳。今旣無效﹐請更索之。」因致壇醮之篆﹐使徵八極厚地﹐山川河瀆﹐丘墟水木﹐主職鬼魅之屬﹐其數無缺。崇儼異之。翌日﹐又徵人世上天累部八極之神﹐具數無缺。崇儼曰「神祗所爲魅者﹐則某能制之﹐若然﹐則不可得而知也。請試自見而索之。」因命於新婦院設饌﹐淸祟儼。崇儼又忽若爲物所擊﹐奄然斥倒﹐稱罪請命﹐目毗鼻口流血於地。貞又益懼﹐不知所爲。其妻因謂貞曰「此九思﹑懷素﹑明正諫所不能制也﹐爲之柰何﹖聞安道初與偶之時﹐云是后土夫人。此﹐𨿽人間百術亦不能制之。今觀其與安道夫婦之道﹐亦甚相得。試使安道致詞﹐請去之﹐或可也。」貞卽命安道謝之曰「某寒門﹐新婦靈貴之神﹐今幸與小子伉儷﹐不敢稱敵。又天后法嚴﹐懼由是禍及。幸新婦且歸﹐爲舅姑之計。」語未終﹐新婦涕泣而言曰「某幸得配偶君子﹐奉事舅姑﹐爲夫婦之道﹐所宜奉舅姑之命。今舅姑旣有命﹐敢不敬從。」因以卽日命駕而去﹐遂具禮告辭於堂下﹐因請曰「新婦﹐女子也﹐不敢獨歸﹐願得與韋郎同去。」貞悅而聽之﹐遂與安道俱行。至建春門外﹐其前時車徒悉至﹐其所都城僕使兵衛悉如前。至城之明日﹐夫人被法服﹐居大殿中﹐現天子朝見之像。遂見奇容異人來朝﹐或有長丈餘者﹐皆戴華冠長劍﹐被朱紫之服﹐云是四海之內嶽瀆河海之神。次有數千百人﹐云是諸山林樹木之神。已而又報天下諸國之王悉至。時安道於夫人坐側置一小牀﹐令觀之。因最後通一人﹐云大羅天女。安道視之﹐天后也。夫人乃笑謂安道曰「此是子之地主﹐少避之。」命安道人殿內小室中。旣而天后拜於庭下﹐禮甚謹。夫人乃延上坐﹐天后數四辭﹐然後登大殿﹐再拜而坐。夫人謂天后曰「某以有冥數﹐當與天后部內一人韋安道者爲匹偶﹐今冥數已盡﹐自當離異。然不能與之無情。此人若無壽。某嘗在其家﹐本願與延壽三百歲﹐使官至三品。爲其尊父母厭迫﹐不得久居人間﹐因不果與成其事。今天女幸至﹐爲予之錢五百萬﹐予官至五品。無使過之﹐恐不勝之﹐安道命薄耳。」因而命安道出﹐使拜天后。夫人謂天后曰「此天女之屬部人也﹐當受之拜。」天後進退﹐色若不足而受之﹐於是諾而去。夫人謂安道曰「以郎嘗善丹靑﹐爲郎更益此藝﹐可成千世之名耳。」因居安道於一小殿﹐使垂簾設幕﹐召自古帝王及功臣之有名者於前﹐令安道圖寫。凡經月餘﹐悉得其狀﹐集成二十卷。於是安道請辭去。夫人命車駕於所都城西﹐設離帳祖席﹐與安道訣別。涕泣執手﹐情若不自勝。並遺以金玉珠瑤﹐盈載而去。安道旣至東都﹐人建春門﹐聞金吾傳令於洛陽城中﹐訪韋安道已將月餘。旣至﹐謁﹐天后坐小殿見之﹐且述前夢﹐與安道所敍同。遂以安道爲魏王府長史﹐賜錢五百萬。取安道所畫帝王功臣圖視之﹐與祕府之舊者皆驗﹐至今行於世。天策中﹐安道竟卒於官。

周秦行記予貞元中舉進士落第﹐歸宛葉﹐至伊闕南道鳴臯山下﹐將宿大安民捨。會暮﹐失道不至。更十餘里﹐行一道甚易。夜月始出。忽聞有異气﹐如香。因趨進﹐行不知厭﹐遠見火明﹐意莊家。更前驅﹐至一宅﹐門庭若富家。有黃衣閽人曰「郎君何至﹖」予答曰「僧孺姓牛﹐應進士落第。本往大安民捨﹐誤道來此﹐直乞宿無他。」中有小轡靑衣出﹐責黃衣曰「門外謂誰﹖」黃衣曰「有客」。黃衣人告。少時﹐出曰「請郎君入。」予問﹕「誰氏宅﹖」黃衣曰「但進﹐無須問。」入十餘門﹐至大殿﹐蔽以珠簾。有朱衣﹑黃農閽人數百﹐立階左右﹐曰「拜﹗」簾中語曰「妾﹐漢文帝母薄太后。此是薄太后廟﹐郎君不審﹐何忽至此﹖」對曰「臣家宛葉﹐將歸失道﹐敢托命。」太后遺西簾避席曰「妾故漢室老母﹐君唐朝名士﹐不待君臣﹐幸希簡敬。便上殿來見。」

太后著練衣﹐貌狀玫瑰﹐不甚年髙。勞予曰「行役無苦乎﹖」召坐食。頃間﹐殿內有笑聲。太后曰「今夜風月甚佳﹐偶有二女伴相尋﹐況又遇佳賓﹐不可不成一會。」呼左右﹕「屈二娘子出見秀才。」良久﹐有女子二人從中至﹐從者數百。前立者一人﹐狹腰﹑長面﹑多發﹐下妝衣靑衣﹐僅可二十餘。太后曰「髙祖戚夫人。」予下拜。夫人亦拜。更一人﹐柔肌穩身﹐貌舒態逸﹐光彩射遠近﹐多服花繡單衣。薄太后曰﹔「此元帝王嬙。」予拜如戚夫人。王嬙復拜。各就坐。坐定﹐太后使紫衣中貴人曰「迎楊家﹑潘家來。」頃之﹐空中見五色云下﹐聞笑語聲浸近。太后曰「楊﹑潘至矣。」忽車騎馬迹相雜。羅納耀煥﹐旁視不給。有二女從雲中下。予起立於側。見前一人﹐纖腰修眸﹐容貌甚麗﹐衣繡衣﹐冠玉冠﹐年三十餘。太后曰「此是唐朝太眞妃子。」予卽伏謁拜如臣禮。太眞曰「妾得罪先帝﹐皇朝不置妾在后妃數中﹐設此禮豈不虛乎﹖不敢受。」卻答拜。更一人﹐厚肌敏視﹐小質﹐潔白﹐齒極卑﹐被寬博衣。太后曰「齊潘淑妃。」予拜之如妃禮。旣而﹐太后命進鑲。少時﹐攫至。勞潔萬端﹐皆不得名字。但欲充腹﹐不能足食﹐已更具酒。其器用盡如王者。太后語太眞曰「何久不來相看﹖」太眞謹容﹐對曰「三郎﹝玄宗也﹞數幸華淸官﹐扈從不得至。」太后又謂潘妃曰「子亦不來﹐何也﹖」潘妃匿笑不禁﹐不成對。太眞視潘妃而對曰「潘妃向玉奴﹝太眞名﹞說﹐懊恨東昏候疏狂﹐終日出獵。故不得時謁耳。」太后問予﹕「今天子爲誰﹖」予對曰「令皇帝﹐先帝長子。」太眞笑曰「沈婆兒作天子也。太奇。」太后曰﹔「何如主﹖」予對曰「小臣不足以知君徳。」太后曰「然無嫌﹐但言之。」予曰「民間傳聖武。」太后首肯三四。太后曰「進酒加樂。」樂妓皆少小女子。酒環行數周﹐樂亦隨輟。太后請戚夫人鼓琴。夫人約指以玉環﹐光照於座。引琴而鼓﹐聲甚怨。太后曰「牛秀才邂逅到此﹐諸娘子又調相訪﹐今無以盡平生之歡。牛秀才固才士﹐益各賦詩言志﹐不亦善乎。」遂各授與箋筆﹐逡巡詩成。薄后詩曰﹕月輯範它得奉君﹐至今猶愧管夫人。漢家舊是笙歌處﹐煙艸幾經秋復春。王嬙詩曰﹕雪裏穹廬不見春﹐漢衣𨿽舊淚垂新。如今最恨毛延壽﹐愛把丹靑錯畫人。戚夫人曰﹕自別漢宮休楚舞﹐不能妝粉恨君王。無金豈得迎商叟﹐呂氏何曾畏木彊。太眞詩曰﹕金釵墮地別君王。紅淚流珠滿禦牀。雲雨馬嵬分散後﹐驪宮不復舞霓裳。潘妃詩曰﹕秋月春風幾度歸﹐江山猶是舊宮非。東昏舊作蓮花地﹐空想曾披金縷衣。再三邀予作﹐予不得辭﹐遂應命作詩曰﹕香風引到大羅天﹐月地云階拜洞仙。共道人間惆悵事﹐不知今夕是何年﹖別有善笛女子﹐短髮麗衣﹐貌甚美而目多媚﹐與潘妃偕來。太后以接坐居之﹐時令吹笛﹐往往亦及酒。太后顧而問曰「識此否﹖石家綠珠也。潘妃養作妹﹐故潘妃與俱來。」太后因曰「綠珠豈能無詩乎﹖」綠珠乃謝而作詩曰﹕此日人非昔日人﹐笛聲空怨趙王倫。紅殘翠碎花樓下﹐金穀千年更不春。詩畢﹐灑旣至﹐太后笑曰「牛秀才遠來﹐今夕誰人爲伴﹖」戚夫人先起辭曰「如意成長﹐固不可﹐且不宜如此。」潘妃辭曰「東昏以玉兒身死國除﹐玉兒不擬負他。」綠珠辭曰「石衛尉性嚴急﹐今有死﹐不可及亂。」太后曰「太眞今朝先帝貴妃﹐不可言其他。」太后謂王嬙曰「昭君始嫁呼韓單於﹐復爲株索單於婦﹐固自困。且苦寒地﹐胡鬼能何爲﹖昭君幸勿辭。」昭君不對﹐低眉羞眼。俄各歸休。予爲左右送入昭君院。會將旦﹐侍人告起。昭君垂泣持別。忍聞外有太后命﹐予遂出見太后。太后曰「此非郎君久畱地﹐宜亟還。便別矣﹐幸無忘向來歡。」更索酒﹐酒再行。而戚夫人﹑潘妃﹑綠珠皆泣下。竟辭去。太后使朱衣送往太安。抵西道﹐旋失使人所在。時始明矣。予就大安裏﹐問其里人。里人云「此十餘里﹐有薄后廟。」予卻回望﹐廟荒毀不可入﹐非向者所見矣。予衣上香經十餘日不歇﹐竟不知其何香。

艷異編卷二水神部張無頗傳長慶中﹐進士張無頗居南康。將赴舉﹐遊丐番禺。偶府帥攺移﹐投詣無所﹐愁疾臥於逆旅﹐僕從皆逃。忽有善易者袁大娘來主人捨﹐瞪視無頗曰「子豈久窮悴耶﹗」遂脫衣買酒而飲之﹐曰「君窘厄如是﹐能取某一計﹐不旬日向當富贍﹐兼獲延齡。」無頗曰「某困餓無似﹐敢不受教。」大娘曰「某有玉龍膏一盒子﹐不惟還魂起死﹐因此亦遇名姝。但立一表白曰『能治業疾』。若常人求醫﹐但言不可治。若遇異人請之﹐必須持此藥而一往﹐自能富貴耳。」無頗拜謝受藥﹐以暖金盒盛之。曰「寒時但出此盒﹐則一室暄熱﹐不假鑪炭矣。」無頗依其言﹐立表數日﹐果有黃衣若宦者﹐叩門甚急﹐曰「廣利王知君有膏﹐故使召見。」無頗志大娘之言﹐遂從使者而往。江畔有畫舸﹐登之甚輕疾。食頃﹐忽睹城宇極峻﹐守衛甚嚴。宦者引無頗人十數重門﹐至殿庭。多列美女﹐服飾甚鮮﹐卓然衙立。宦者趨而言曰「召張無頗至。」遂聞殿上使軸簾。見一丈夫﹐衣王者之衣﹐戴遠遊冠。二紫衣侍女扶立而臨砌﹐召無頗曰「請不拜。」王曰「知秀才非南越人﹐不相統攝﹐幸勿展禮。」無頗彊拜﹐王磬折而謝曰「寡人薄徳﹐遠邀大賢。蓋緣愛女有疾﹐一心鐘念。知君有神膏﹐倘獲痊平﹐實所愧戴。」遂令阿藍三人﹐引人貴主院。無頗又經數重戶﹐至一小殿。廊宇皆綴明璣翠﹐楹楣煥耀﹐若布金鈿。異香氤郁﹐滿其庭戶。俄有二女搴簾﹐召無頗入。睹珍珠繡帳中﹐有一女子﹐才及笄年﹐衣翠羅縷金之襦。無頗切其脈﹐良久曰「貴主所疾﹐是心之所苦。」送出龍膏﹐以酒吞之﹐立愈。貴主遂抽翠玉雙鸞篦而遺無頗﹐目視者久之。無頗不敢受。貴主曰「此不足酬君子﹐但表其情耳。然王當有獻遺。」無頗愧謝。阿藍遂引之見王。王出駭雞犀﹑翡翠碗﹑麗玉明瑰而贈無頗﹐無頗拜謝。宦者復引送於畫舸﹐歸番禺﹐主人莫能覺。才貨其犀﹐已巨萬矣。無頗睹貴主華艷動人﹐頗思之。月餘﹐忽有靑衣叩門而送紅箋﹐有詩二首﹐莫題姓字。無頗捧之﹐靑衣倏亦不見。無頗曰「此必仙女所制也。」詞曰﹕羞解明尋漢渚﹐但憑春夢訪天涯。紅樓日暮鶯飛去﹐愁殺深宮落砌花。又曰﹕燕語春泥墮錦箋﹐情愁無意整花鈿。寒閨欹枕不成夢﹐香炷金鑪自裊煙。頃之﹐前時宦者又至﹐謂曰「王令復召﹐貴主有疾如初。」無頗欣然復往。見貴主﹐復切脈﹐次﹐左右云「王后至。」無頗降階。聞環佩之響﹐宮人侍衛羅列。見一女子可三十許﹐服飾如后妃。無頗拜之。後曰「再勞賢哲﹐實所懷慚。然女子所疾﹐又是何苦﹖」無頗曰「前所疾耳。心有擊觸而復作焉。若再餌藥﹐當去根幹耳。」後曰「藥何在﹖」無頗進藥盒。後睹之﹐默然色不樂﹐慰諭貴主而去。後遂白王曰「愛女非疾﹐其私無頗矣。不然者﹐何以宮中暖金盒得在斯人處耶﹖」王愀然良久﹐曰「復爲賈充女耶﹖吾亦當繼其一而成之﹐無使久苦也。」無頗出﹐王命延之別館﹐丰厚宴犒。後王召之曰「寡人竊慕君子爲人﹐欲以愛女奉托如何﹖」無頗再拜辭謝﹐喜不自勝。遂命有司擇吉日﹐具禮成婚。王與後敬仰愈於諸婿﹐遂止月餘﹐歡宴俱極。王曰「張郎不同諸婿﹐須歸人間。昨夜檢於幽府﹐云『當是冥數」﹐卽寡人之女﹐不至苦矣。番禺地近﹐恐爲他人所怪﹔南康又遠﹐不如歸韶陽甚便。」無頗曰「某意亦欲如此。」遂具舟楫服飾﹑異珍﹑金玉﹐曰「惟侍衛輩卽須自置﹐無使此陰人減算耳。」遂與別曰「三年卽一到彼﹐勿言於人。」無頗挈家居於韶陽﹐人罕知者。住月餘﹐忽袁大娘叩門見無頗﹐無頗大驚。大娘曰「張郎今日賽口﹐及小娘子酬媒人可矣。」二人各具珍寶賞之﹐然後告去。無頗詰妻﹐妻曰「此袁天綱女﹐程先生妻也。暖金盒﹐卽某宮中寶也。」後每三歲﹐廣利王必夜至張室。後無頗爲人疑訝﹐於是去之﹐不知所適。鄭徳傳貞元中﹐湘潭尉鄭徳﹐家居長沙。有親表居江夏﹐每歲一往省焉。中間涉洞庭﹐歷湘潭﹐常遇老叟棹舟而粥菱芡﹐𨿽白髮而有少容。徳與語。多及玄解。詰曰「舟無糗糧﹐何以爲食﹖」叟曰「菱芡耳。」徳好酒﹐每挈松醑春過江夏﹐遇叟無不飲之。叟飲﹐亦不甚愧荷。徳抵江夏﹐將返長沙﹐駐舟於黃鶴樓下。旁有鹺賈韋生者﹐乘巨舟亦抵於湘潭。其夜與鄰舟告別飲酒。韋生有女。居於舟之舵樓﹐鄰舟女亦來訪別﹐二女同處笑語﹐夜將半﹐聞江中有秀才吟詩曰﹕物觸輕舟心自知﹐風恬浪靜月光微。夜深江上解愁思﹐拾得紅蕖香惹衣。鄰舟女善筆札﹑因睹韋氏妝奩中有紅箋一幅﹐取而題所聞之句﹐亦吟哦良久﹐然莫曉誰人所制也。及旦﹐東西而去。徳舟與韋氏舟同離鄂渚。信宿及暮﹐又同宿至洞庭之畔﹐與韋生舟楫頗似相近。韋氏美而絕﹐瓊英膩云﹐蓮蕊瑩波﹐露濯姿﹐月鮮珠彩﹐於水窗中垂釣。徳因窺見之﹐甚悅。遂以紅綃一尺﹐上題詩曰﹕纖手垂釣對水窗﹐紅蕖秋色艷長江。旣能解佩投交甫﹐更有明珠乞一雙。彊以紅綃惹其鉤﹐女因收得。吟玩久之。然𨿽諷讀﹐卻不能曉其義。女不工刀札﹐又恥無所報﹐遂以釣絲而投夜來鄰舟女所題紅箋者。徳謂女所制﹐疑思頗悅﹐喜暢可知。然莫曉詩之意義﹐亦無計遂其款曲。由是女以所得紅綃系臂﹐自愛惜之。明月淸風﹐韋舟遽張帆而去。風勢將緊﹐波濤恐人。徳小舟不敢同越﹐然意殊恨恨。將暮﹐有漁人語徳曰「向者賈客巨舟﹐已全家沒於洞庭矣。」徳大駭﹐神思恍惚﹐悲惋久之﹐不能排抑。將夜﹐爲《弔江妹》詩二首曰﹕湖面狂風且莫吹﹐浪花初綻月光微。沈潛暗想橫波淚﹐得共鮫人相對垂。又曰﹕洞庭風軟荻花秋﹐新沒靑娥細浪愁。淚滴白君不見﹐月明江上有輕鷗。詩成﹐酹而投之。精貫神祗﹐至誠感應﹐遂感水神﹐持詣水府。府君覽之﹐召溺者數輩曰「誰是鄭生所愛﹖」而韋氏亦不能曉其來由。由主者搜臂見紅絹而語府君曰「徳異日﹐是吾邑之明宰。況曩日有義相及﹐不可不曲活爾命。」因召主者攜韋氏送鄭生。韋氏視府君﹐乃一老叟也。逐主者疾趨而無所礙。道將盡﹐睹一大池﹐碧水汪然﹐遂爲主者推墮其中。或沈或浮﹐亦甚困苦。時已三更﹐徳未寢﹐但吟紅箋之詩﹐悲而益苦。忽有物觸舟﹐然舟人已寢﹐徳遂秉炬照之。見衣服彩繡﹐似是人物。驚而拯之﹐乃韋氏也﹐系臂紅絹尙在。徳喜且駭。良久﹐女蘇息﹐及曉﹐方能言。乃說「府君感君而活我命。」徳曰「府君何人也﹖」終不省悟。遂納爲室﹐感其異也﹐將歸長沙。後三年﹐徳當調選﹐欲謀醴陵令。韋氏曰「不過作巴陵耳。」徳曰「子何以知﹖」韋氏曰「向者水府君言﹐是吾邑之明宰。洞庭乃屬巴陵﹐此可驗矣。」徳志之。選果得巴陵令。及至巴陵縣﹐使人迎韋氏。舟揖至洞庭側﹐值逆鳳不進。徳使傭篙工者五人而迎之﹐內一老叟挽舟﹐若不爲意。韋氏怒而唾之﹐史回顧曰「我昔水府活汝性命﹐不以爲徳﹐今反生怒。」韋氏乃悟﹐恐悸﹐召叟登舟﹐拜而進酒果﹐叩頭曰「吾之父母﹐當在水府﹐可省覲否﹖」曰「可。」須臾﹐舟揖似沒於波﹐然無所苦。俄到往時之水府﹐大小倚舟號慟。訪其父母﹐父母居止嚴然﹐第捨與人世無異。韋氏詢其所須﹐父母曰「所溺之物﹐皆能至此﹐但無火化﹐所食惟菱芡耳。」持白金器數事而遺女曰「吾在此無用處﹐可以贈爾﹐不得久停。」促其相別。韋氏遂哀慟﹐別其父母。叟以筆大書韋氏巾曰「昔日江頭菱芡人﹐蒙君數飲松醪春﹐活君家室以爲報﹐珍重長沙鄭徳。」書訖﹐叟遂爲僕侍數百輩﹐自舟迎歸府捨。俄頃﹐舟卻出於湖畔﹐一舟之人﹐咸有所睹。徳詳詩意﹐方悟水府老叟乃昔日粥菱芡者。歲餘﹐有秀才崔希周投詩卷於徳﹐內有《江上夜拾得芙蓉》詩﹐卽韋氏所投徳紅箋詩也。徳疑詩﹐乃詰希周。對曰「數年前泊輕舟於鄂渚﹐江上月明﹐時尙未寢﹐有微物觸舟﹐芳香襲鼻﹐取而視之﹐乃一束芙蓉也﹐因而制詩。旣成﹐諷詠良久。敢以實對。」徳嘆曰「命也﹗」然後更不敢越洞庭。徳官至刺史。洛神傳太和中﹐處士蕭曠﹐自洛東遊至孝義館﹐夜憩於雙美亭。時﹐月朗風淸。曠善琴﹐遂取琴彈之。夜半﹐調甚苦。俄聞洛水之上有長嘆者。漸相逼﹐乃一美人。曠因捨琴而揖之曰「彼何人耶﹖」女曰「洛浦神女也。昔陳思王有賦﹐子不憶也耶﹖」曠曰「然。」曠又問曰「或聞洛神卽甄皇后﹐後謝世﹐陳思王遇其魄於洛濱﹐遂爲《感甄賦》。後覺事之不正﹐攺爲《洛神賦》。寄意於宓妃﹐有之乎﹖」女曰「妾卽甄后也。爲慕陳思王之才調﹐文帝怒而幽死。後精魄遇王於洛水之上﹐敍其冤抑﹐因感而賦之。覺事之不典﹐易其題﹐乃不謬矣。」俄有雙鬟﹐持茵席﹐具酒肴而至。謂曠曰「妾爲袁家新婦時﹐性好鼓琴。每彈至《悲風》及《三峽流泉》﹐未嘗不盡夕而止。適聞君琴韻淸雅﹐願一聽之。」曠乃彈《別鶴操》及《悲風》。神女長嘆曰「眞蔡中郎之儔也。」問曠曰「陳思王《洛神賦》如何﹖」曠曰「眞體物澑亮﹐爲梁昭明之精選耳。」女微笑曰「狀妾之幸止云﹕『翩若驚鴻﹐婉若遊龍』﹐得無疏矣﹗」曠曰「陳思王之精魄今何在﹖」女曰「見爲遮須國王。」曠曰「何爲遮須國﹖」女曰「劉聰子死而復生。語其父曰﹕『有人告某云﹐遮須國久無主﹐待汝父來做主。』卽此國是也。」俄有一靑衣﹐引一女曰「織綃娘子至矣。」神女曰「洛浦龍君之愛女﹐善織綃於水府。適令召之耳。」曠因語織綃曰「近日人世或傳柳毅靈姻之事﹐有之乎﹖」女曰「十得其四五耳。餘皆飾詞﹐不可惑也。」曠曰「或聞龍畏鐵﹐有之乎﹖」女曰「龍之神化﹐𨿽鐵石金玉可透達﹐何獨畏鐵乎﹗畏者﹐蛟螭輩也。」曠又曰「雷氏子﹐佩丰城劍﹐至延平津﹐躍入水﹐化爲龍。有之乎﹖女曰「妄也。龍﹐木類。劍乃金﹐金旣克木而不相生﹐焉能變化。豈同雀入水爲蛤﹐雉入水爲蜃哉。但寶劍靈物﹐金水相生而入水﹐雷生自不能沈於泉耳。其後搜劍不獲﹐乃妄言爲龍。且雷煥只言化去﹐張司空但言終合﹐俱不說爲龍化。劍之靈異﹐亦人之鼓鑄鍛煉﹐非自然之物。是知終不能爲龍﹐明矣。」曠又曰「梭化爲龍如何﹖」女曰「梭﹐木也。龍本屬木﹐變化歸本﹐又何怪也。」曠又曰「龍之變化如神﹐又何病而求馬師皇療之﹖「女曰「師皇是上界髙眞﹐哀馬之引重負遠﹐故爲馬醫。愈其疾者﹐萬有餘匹。上天降鑑﹐化其疾於龍唇吻間﹐欲念師皇之能﹐龍後負而登天。天假之﹐非龍眞有病也。」曠又曰「龍之嗜燕血﹐有之乎﹖」女曰「龍之淸虛﹐食飲沆瀣﹔若食燕血﹐豈能行藏。蓋嗜者乃蛟蜃輩耳。無信造作﹐皆梁朝四公誕妄之詞耳。」曠又曰「龍何好﹖」曰「好睡。大卽千年﹐小不下數百歲。偃仰於洞穴﹐鱗甲間聚積砂塵﹐或有鳥銜木葉﹐遺棄其上﹐乃甲坼生樹﹐至於合抱﹐龍方覺悟﹐遂振迅修行。脫其體而實虛無﹔澄其神而歸寂滅。自然形之與气﹐隨其化用﹐散入眞空。若未胚﹐若未凝結﹐如物在恍惚﹐精奇杳冥。當此之時﹐𨿽百骸五體﹐盡可入於芥子之內。隨其舉止﹐無所不之。自得還原返本之術﹐與造化爭功矣。」曠又曰「龍之修行﹐向何門而得﹖」女曰「髙眞所修之術何異。上士修之﹐形神俱達﹔口士修之﹐神超而形沈﹔下士修之﹐形神俱墜。且當修之時﹐气爽而神凝﹐有物出焉。卽老子云﹕恍恍惚惚其中有物也。其於幽微﹐不敢泄物﹐恐爲上天譴謫耳」。神女遂命左右傳觴敍語﹐情況暱洽﹐蘭艷動人﹐若左瓊枝而右玉樹﹐繾綣永夕﹐感暢共懷。曠曰「遇二仙娥於此﹐眞所謂雙美亭也。」忽聞雞鳴﹐神女乃畱詩曰﹕玉凝腮憶魏宮﹐朱絲一弄淸風。明晨追賞應愁寂﹐沙渚煙銷翠羽空。織綃詩曰﹕織綃泉底少歡娛﹐更勸蕭郎盡此壺。悲見玉琴彈《別鶴》﹐又將淸淚滴眞珠。曠答二女詩曰﹕紅蘭吐艷間夭桃﹐自喜尋芳數已遭。珠佩鵲橋從此斷﹐遙天空恨碧雲髙。神女遂出明珠翠羽二物贈曠曰「此乃陳思王賦云『或采明珠﹐或拾翠羽』﹐故有斯贈﹐以成《洛神賦》之詠民。」龍女也輕綃一匹贈曠曰「若有胡人購之﹐非萬金不可。」神女曰「君有奇骨異相﹐當出世﹐但淡味薄俗﹐淸襟養眞﹐妾當爲陰助。」言訖﹐超然躡虛而去﹐無所睹矣。後曠保其珠﹑綃﹐多遊嵩嶽﹐友人嘗遇之﹐備寫其事﹐今遁世不復見焉。太學鄭生垂拱中﹐駕在上陽宮。太學進士鄭生﹐晨發銅駝裏﹐趁曉月渡洛橋。橋下有哭聲甚哀。生下馬察之﹐見一艷女﹐翳然蒙袂曰「孤養於兄嫂﹐嫂惡苦我﹐今俗赴水﹐故畱哀須臾。」生曰「能隨我歸乎﹖」應曰「婢禦無悔。」遂載與之歸所居﹐號曰汜人。能誦楚詞《九歌》《招魂》《九辧》之書。亦嘗擬詞賦爲怨歌﹐其詞艷麗﹐世莫有屬者。因撰《風光詞》曰﹕隆光秀兮昭盛時﹐播薰緣兮淑華歸。顧室沒兮有處尊﹐方潛重房以飾姿。見耀態之韶美兮﹐蒙長褐以爲帷。醉融光兮眇眇彌彌。元千里兮涵煙眉﹐晨陶陶兮暮熙熙。無娜之條兮﹐盈盈以披遲。酬遊顏兮倡蔓卉﹐流情電兮發隨施。生居貧﹐汜人嘗出輕繒一端賣之﹐有胡人酬千金。居歲餘﹐生將遊長安。是夕﹐謂生曰「我湖中蛟室這姝也﹐謫而從居。今歲滿﹐無以久畱君所。」乃與生訣﹐生畱之不能得。去後十餘年﹐生兄爲嶽州刺史﹐會上巳日﹐與家徒登嶽陽樓﹐望鄂渚﹐張宴樂酣﹐生愁思吟曰「情無限兮蕩洋洋﹐懷佳期兮屬三湘。」聲未終﹐有畫舫浮漾而來。中爲彩樓﹐髙百餘尺。其上﹐花帷帳欄籠畫囊﹐有彈弦鼓吹者﹐旨神仙峨眉﹐被服煙電﹐裾袖皆廣尺。中一人起舞﹐含顰怨慕﹐形類汜人﹐舞而歌曰「祈靑春兮江之隅﹐拖湖波兮裊綠裾。荷拳拳兮來舒﹐非同歸兮何如。」舞畢﹐斂袖悵然。須臾﹐風濤崩怒﹐遂不知所在。邢鳳宋時﹐有邢鳳者﹐字君瑞﹐寓居西湖﹐有堂曰「此君」。水竹幽雅﹐常偃息其中。一日獨坐﹐見一美女度竹而來。鳳意爲人家宅眷﹐將起避之。女遽呼曰「君瑞毋避我﹐有詩奉觀。」乃吟曰﹕娉婷少女踏春陽﹐無處春陽不斷腸。舞袖弓彎渾忘卻﹐羅衣虛度五秋霜。鳳聽罷﹐亦口占挑之曰﹕意態精神畫亦難﹐不知何事出仙壇﹖此君堂上云深處﹐應與蕭郎駕彩鸞。女曰「予心子意﹐彼此相同。柰夙效未及﹐當期五年﹐君來守土﹐相會於鳳凰山下。君如不爽﹐千萬相尋。」言訖不見。後五年﹐鳳隨兄鎭杭﹐乃思前約﹐具舟泛湖。默念間﹐忽聞湖浦鳴榔﹐遙見一美人﹐架小舟舉手招之曰「君瑞﹐信人也。」方舟相敍曰「妾西湖水神也。千里不違約﹐君情良厚矣。」君瑞喜﹐躍過舟﹐蕩入湖心﹐人舟俱沒。後人常見鳳與采蓮女﹐遊蕩於淸風明月之下﹐或歌或笑﹐出沒無時焉。遼陽海神傳程宰士賢者﹐徽人也。正徳初元﹐與兄某挾重貲商於遼陽數年。所向失利﹐展轉耗盡。徽俗﹐商者率數歲一歸﹐其妻孥宗黨﹐全視所荻多少﹐力賢不肖而愛憎焉。程兄弟﹐曁皆落莫﹐羞慚慘沮﹐鄕井無望﹐遂受傭他商﹐爲之掌計以糊口。二人聯屋而居﹐抑鬱憤懣﹐殆不聊生。至戊寅秋﹐又數年矣。遼陽天气早寒。一夕﹐風雨暴作。程已擁衾就枕﹐苦寒思家﹐攬衣起坐﹐悲歌浩嘆﹐恨不速死。時燈燭已滅﹐又無月光。忽盡室明朗﹐殆同白日。室中什物﹐毫髮可數。方疑惑間﹐又聞異香氤氳﹐莫知所自。風雨息聲﹐寒威頓失。程益惜愕﹐不知所爲。亟啟戶出視﹐則風雨晦寒如故。閉戶入室﹐卽別一境界矣。疑鬼物所幻﹐髙聲呼怪﹐冀兄聞之。兄寢室﹐才隔一土壁﹐連呼救十﹐寂然不應。愈惶恐無計﹐遂引衾冪首﹐向壁而臥。少頃﹐又聞空中車馬暄鬧﹐管弦金石之音。自東南來。初猶甚遠﹐須臾﹐已入室矣。回眸竊視﹐則三美人﹐皆朱顏綠鬢﹐明眸皓齒﹐約年二十許。冠帔盛飾﹐若世所圖畫后妃之狀。徧體上下﹐金翠珠玉﹐光艷互發﹐莫可測識。容色風度﹐奪目驚心﹐眞天人也。前後左右﹐侍女數百﹐亦皆韶麗。或提鑪﹐或揮扇﹐或張蓋﹐或帶劍﹐或持節﹐或捧器幣﹐或秉花燭﹐或挾圖書﹐或列寶玩﹐或荷旌幢﹐或擁衾褥﹐或執巾﹐或奉盤。或擎如意﹐或舉肴核﹐或陳屏障﹐或布幾筵﹐或奏音樂。𨿽紛紜雜沓﹐而行列整齊﹐不少錯亂。室才方丈﹐數百人各執其事﹐周旋進退﹐綽然胡余﹐不見其隘。門窗皆扃﹐不知何自而入。俄頃﹐冠帔者一人﹐前逼牀﹐撫程微笑曰「果熟寢耶﹖吾非禍人者。子有夙緣﹐故來相就。何見疑若是﹖且吾已到此﹐必無去理。子便髙呼終夕﹐兄必不聞﹐徒自苦耳。速起﹐速起﹗」程私度﹕「此物靈變若斯﹐非仙則鬼。果欲禍我﹐𨿽臥不起﹐其可逭乎。且彼旣有夙緣語﹐亦或無害。」遂推枕下榻﹐匍匐前拜曰「下界愚夫﹐不知眞仙降臨﹐有失虔迓﹐誠合萬死﹐伏乞哀憐。」美人引手掖程起﹐慰令無懼﹐遂一南面同坐﹐其二人者東西相向﹐皆言「今夕之會﹐數非偶爾﹐愼勿自生疑阻。」遂命侍女行酒進饌﹐品物皆生平所未睹。才一舉箸﹐珍美異常﹐心胸頓爽。俄以紅玉蓮花卮進酒。卮亦絕大﹐約容酒升許。程素少飲﹐固辭不勝。美人笑曰「郎懼醉耶﹖此非人間曲蘗所醞﹐柰何槪以狂藥見疑。」遂自舉卮奉程。程不得已﹐爲之一吸。酒凝厚如餳﹐而爽滑異甚﹐略不粘齒。其甘香淸冽﹐醴泉甘露弗及也﹐不覺一卮俱盡。美人又笑曰「郎已信吾朱﹖」遂邊酌數卮﹐精神愈開﹐略無醉意。酒每一行﹐必八音齊奏﹐聲調淸和﹐令人有超凡遺世之想。酒闌﹐東西二美人起曰「夜已向深﹐郎夫婦可就寢矣。」遂爲褰帷拂枕而去。其餘侍女﹐亦皆隨散。凡百器物﹐瞥然不見。門亦尙扃﹐又不知何自而出。獨畱同坐美人﹐相與解衣登榻。則帷褥衾枕﹐皆極珍奇﹐非向之故物矣。程𨿽駭異﹐殊亦心動。美人徐解發綰髮﹐黑光可鑑﹐殆長丈餘。肌膚滑瑩﹐凝脂不若。側身就程﹐丰若有餘﹐柔若無骨。程於斯時﹐神魂飄越﹐莫知所爲矣。已而﹐交會才合﹐丹流浹藉﹔若喜若驚﹐若遠若近﹐嬌怯婉轉﹐殆弗能勝﹐眞處子也。程旣喜出望外﹐美人亦眷程殊厚。因謂﹕「世間花月之妖﹐飛走之怪﹐往往害人﹐所以見惡。吾非若比﹐郎愼無疑。𨿽不能有大益於郎﹐亦可致郎身體康勝﹐資用稍足。倘有患難﹐亦可周旋。但不宜漏泄耳。自今而後﹐遂當恆奉枕席﹐不敢有廢。兄𨿽至親﹐亦愼勿言。言則大禍踵至﹐吾亦不能爲子謀矣。」程聞言甚喜﹐合掌自誓云「某本凡賤﹐猥蒙眞仙厚徳﹐恨碎骨粉身﹐不能爲報。伏承法旨﹐敢不銘心。倘違初言﹐九殞元悔。」誓畢﹐美人挾程項謂曰「吾非仙也﹐實海神也。與子有夙緣甚久﹐故相就耳。」忽鄰捨雞鳴至再﹐美人攬衣起曰「吾今去矣﹐夜當復來﹐郎宜自愛。」言畢﹐昨夕二美人及諸侍女齊到﹐各致賀詞﹐盥洗嚴妝﹐捧擁而出。美人執程手﹐矚令勿泄﹐叮嚀數四﹐去復回顧﹐不忍暫捨。愛厚之意﹐不可言狀。程益傾喜發狂﹐不能自禁。轉盼間已失所在。諦視門扉﹐猶昨夕所扃也。回視室中﹐則上炕布衾﹐荊筐蘆席﹐依然如舊。向之瑰異無有矣。程茫然自失曰「豈其夢耶﹖」然念飲食笑語﹐交合誓盟之類﹐皆在歷明甚﹐非夢境也。且惑且喜。頃之﹐曙色辧物﹐出就兄室﹐兄大駭曰「汝今晨神彩發越﹐頓異昨日﹐何也﹖」程恐見疑﹐謬言「年來失志﹐鄕井無期﹐昨夕暴寒﹐愁思殊切﹐展轉悲嘆﹐竟夕不寢﹐兄必聞之。有何快心而神彩發越耶﹖」兄言「我亦苦寒﹐思家不寐。靜聽汝室﹐始終閱然﹐何嘗聞有悲嘆聲耶﹖」已而﹐商夥羣至﹐見程容色﹐皆大驚異﹐言與兄合。程但唯唯謙晦而已。然程亦自覺神思精明﹐肌體潤膩﹐倍加於前。心竊喜之﹐惟恐其不復至也。是日﹐頻視晷影﹐恨不速移。才至日晡﹐托言腹痛﹐入室扃扉﹐虔想以伺。及街鼓初動﹐則室中忽然復明﹐宛如昨夕。俄頃﹐雙鑪前導﹐美人至矣。侍女數人耳﹐儀從不復疇昔之盛。彼二人者亦不復來。美人笑曰「郎果有心若是。但當終始如一耳。」卽命侍女行酒薦饌﹐珍腆如昨﹔歡謔諧笑﹐則有加焉。須臾﹐撤席就寢﹐侍女復散。顧視牀褥﹐又錦繡重疊矣。然不見其鋪設也。程私念﹕「吾且詐跌牀下﹐試其所爲。」方欲轉身﹐則室中全襯錦﹐地無寸隙矣。是夕﹐綢繆好合﹐愈加親狎。晨雞再鳴﹐復起妝沐而去。自後﹐人定卽來﹐雞鳴卽起﹐率以爲常﹐殆無虛夕。𨿽言語喧鬧﹐音樂疊奏﹐兄室甚邇﹐終不聞知。莫知其何術也。程每心有所慕﹐卽舉目便是﹐極其神速。一夕﹐偶思鮮荔枝﹐卽有帶葉百餘顆﹐香味色皆絕珍美。他夕﹐又念楊梅﹐卽有白色一枝﹐長三四尺﹐二百餘顆﹐甘美異常﹐葉殊鮮嫩。食餘﹐忽不見。時已深冬﹐不知何自而得﹐況二物皆非北地所產也。又夕﹐言及鸚鵡。程言「聞有白者﹐恨未之見。」轉盼間﹐已見數鸚鵡飛舞於前。白者﹐五色者相半。或誦佛經﹐或歌詩賦。皆漢音也。一日﹐市有大賈﹐售寶石二顆﹐所謂硬紅者﹐色若桃花﹐大於拇指﹐價索百金。程偶見之。是夜言及﹐美人撫掌曰「夏虫不可語冰﹐信哉。」言絕﹐卽異寶滿室。珊瑚有髙丈許者﹐明珠有如鵝卵者﹐五色寶石有如栲栳者﹐光艷爍目﹐不可正視。轉睫間﹐又忽空空矣。是後﹐相狎旣久﹐言及往年貿易耗折事﹐不覺嗟嘆。美人又撫掌曰「方爾歡適﹐便以俗事嬰心﹐何不灑脫若是那﹗𨿽然郎本業也﹐亦無足異。」言絕﹐卽金銀滿前﹐從地及棟﹐莫知其數﹐指謂程曰「子欲是乎﹖」程歆艷之極﹐欲有所取。美人引箸夾食前肉一臠﹐擲程面曰「此肉可粘君面否﹖」程言「此是他肉﹐何可粘吾面也。」美人笑指金銀﹕「此是他物﹐何可爲君有那。君欲取之﹐亦無不可。但非分之物不足爲福﹐適取禍耳。吾安忍禍君也。君欲此物﹐可自經營﹐吾當相助耳。」時己卯初夏﹐有販藥材者﹐諸藥已盡﹐獨余黃檗﹑大黃各千餘斤不售﹐殆欲委之而去。美人謂程﹕「是可居也﹐不久大售矣。」程有傭值銀十餘兩﹐遂盡易而歸。其兄謂弟失心病風﹐誶罵不已。數日﹐疫癘盛作﹐二藥他肆盡缺﹐卽時踴貴﹐果得五百餘金。又有荊商販彩緞者﹐途間遭濕蒸熱﹐發斑過半﹐日夕涕泣。美人謂程﹕「是亦可居也。」遂以五百金﹐獲四百餘匹。兄又頓足不已﹐謂弟福薄﹐得此非分之財﹐隨亦喪去﹐爲之悲泣。商夥中無不相咎竊笑者。月餘﹐逆藩宸濠反於江西﹐朝廷急調遼兵南討﹐師期促甚﹐戎裝衣幟﹐限在朝夕﹐帛價騰踴。程所居者﹐遂三倍而售。庚辰秋﹐有蘇人販布三萬餘匹﹐已售十八矣﹐尙存粗者十二。忽聞母死﹐急欲奔喪。美人又謂程﹕「是亦可居也。」程往商價﹐蘇人獲利己厚﹐歸計又急﹐只取原值而去。蓋以千金易六千餘匹云。明年辛已三月﹐武宗崩﹐天下服喪。遼旣絕遠﹐布非土產﹐價遂頓髙。又獲利三倍。如是屢屢﹐不能悉紀。四五年間﹐展轉數萬﹐殆過昔年所喪十倍矣。宸濠之變也﹐人心危駭﹐流言屢至。或謂據南都卽位矣﹐或謂兵渡淮矣﹐或謂過臨淸﹑近徳州矣。一日數端﹐莫知誠僞。程心念鄕邑﹐殊不能安。私叩美人。美人曬曰「眞天子自在湖湘間﹐彼何爲者﹐止速死耳﹐行且就擒矣。何以慮爲。」時七月下旬也。月餘報至﹐逆徒果以是月二十六日兵敗。程初聞眞天子在湖湘之說﹐恐江南復遭他變﹐愈疑懼。美人搖首曰「無事﹐無事。國家慶祚靈長﹐天下方享太平之福﹐近在一二年耳。」更叩其詳﹐曰「其已近矣﹐何必預知再期。」今上中興﹐海字於變﹐悉如美人之言。其明驗之人者如此﹐余細弗錄。他夕﹐程問﹕「天堂地獄﹑因果報應之說﹐有諸﹖」曰「作善降之百祥﹐作不善降之百殃﹐心所感召﹐各以類應﹐物理自然。若謂冥冥之中必有主者﹐銖銖兩兩﹐而較其重輕以行誅賞﹐爲神抵者不亦勞乎。」「輪回之說有諸﹖」曰「釋以爲有﹐誣也。儒以爲無﹐亦誣也。人有眞元完固者﹐形骸𨿽斃﹐而靈性猶存﹐投胎奪舍﹐間亦有之。千億中之一二也。」「人死而爲厲﹐有諸﹖」曰「精神未散﹐無所依歸﹐往往憑物爲厲。所謂遊魂爲變耳。」「人間祭把﹐鬼神歆饗有諸﹖」曰「精誠所至﹐一气感通﹐自然來格。非鬼而祭﹐徒自耳。所謂神不散非類﹐民不祀非族也。」「人有化爲異類者﹐何也﹖」曰「人之心術﹐旣與禽獸無異﹐積之至久﹐外貌猶人﹐而五內先化。一旦攺形﹐無足深訝。」。「異類亦有化人者﹐何也﹖」曰「是與人化異類﹐同一理耳。」「人有爲神仙者﹐何也﹖」曰「異類猶有化人者﹐況人與仙﹐本一階耳﹐又何足異。」「雷神巧異﹐往往有迹﹐何也﹖」曰「陽能變化﹐理所自然。人得幾何而智巧若是。況雷實至陽﹐其爲神變﹐何足怪乎。」「龍能變化﹐大小不常﹐何也﹖」曰「龍亦至陽﹐故能屈伸變化﹐元足問也。」「蜃气能爲山川城郭﹐樓臺人物之形﹐何也﹖」曰「天地精明之气﹐遊變無常﹐兩間所有﹐時或自現﹐此可驗天地生物之機。所謂在天成像﹐在地成形也。蜃何能爲。」程平生所疑﹐皆爲剖析﹐詞旨明婉﹐如指諸掌。又夕﹐問﹕「美人姓氏爲何﹖」曰「吾旣海神﹐有何姓氏。多則﹐天下人盡吾同姓﹔少則﹐一姓亦無也。」「有父母親戚乎﹖」曰「旣元姓氏﹐豈有親戚。多則﹐天下人盡吾同胞﹔少則﹐全無瓜葛也。」「年幾何矣﹖」曰「旣無所生﹐有何年歲。多則﹐千歲不止﹔少則﹐一歲全無。」言多類此。迨嘉靖甲申﹐首尾七年﹐每夜必至﹐气候悉如江南二三月。琪花寶樹﹐仙音法曲﹐變幻無常﹐耳目迎接不暇。有時或自吹簽鼓琴﹐浩歌擊築﹐必髙徹云表﹐非復人世之音。蓋凡可以娛程者﹐無不至也。兩淸繾綣愈固。一夕﹐程忽念及鄕井﹐謂美人口﹕「僕離家二十年矣﹐向因耗折﹐不敢言旋。今蒙大造﹐丰饒過望。欲暫與兄歸省墳墓﹐一見妻子﹐便當復來﹐永奉歡好。期在周歲﹐幸可否之。」美人欷嘆曰「數年之好﹐果盡此乎﹗郎宜自愛﹐勉圖後福。」言訖﹐悲不自勝。程大駭曰「某告假歸省﹐必當速來﹐以圖後會。何敢有負恩私﹐而夫人乃遽棄捐若是耶﹖」美人泣曰「大數當然﹐非關彼此。郎造所言﹐自是數當永訣耳。」言猶未已﹐前者同來二美人及諸傳女﹑儀從一時皆集。蕭韶疊奏﹐會宴如初。美人自起酌酒勸程﹐追敍往昔。每吐一言﹐必泛濫哽咽。程亦爲之長慟﹐自悔失言。兩情依依﹐至於子夜。諸女前啟﹕「大數已終﹐法駕備矣。速請登途﹐無庸自戚。」美人猶執程手泣曰「子有三大難近矣﹐時宜警省﹐至期吾自相援。過此以後﹐終身淸吉﹐永無悔吝﹐壽至九九﹐當候子於蓬萊三島﹐以續前盟。子亦宜宅心淸淨﹐力行善事﹐以副吾望。身𨿽與子相遠﹐子之動作﹐吾必知之。萬一墮落﹐自乾天律﹐吾亦無如之何矣。後會迢遙﹐勉之﹐勉之。」叮嚀頻復﹐至於十數。程斯時神志俱喪﹐一辭莫措﹐但零涕耳。旣而﹐鄰雞羣唱﹐促行愈急﹐乃執手泣訣而去。猶復回盼再四﹐方忽寂然。於時﹐蟋蟀悲鳴﹐孤燈半滅﹐頃刻之間﹐恍如隔世。亟啟戶出現﹐見曙星東升﹐銀河西轉﹐悲風蕭颯﹐鐵馬叮當而已。情發於中﹐不覺哀拗。才號一聲﹐兄卽驚呼間故。蓋不復昔之若聾矣。兄細詰不已﹐度弗能隱﹐乃具述其會合始末﹐及所以丰裕之由。兄始駭悟﹐相與南望瞻拜。至明﹐而城之內外﹐傳皆徧矣。程由是終日鬱鬱﹐若居伉儷之喪。遂束裝南歸。俾兄先部貨賄﹐自潞河入舟﹐而自以輕騎﹐由京師出居庸﹐至大同省其從父﹐畱連累日未發。忽夕夢美人催去甚急曰「禍將至矣﹐猶盤桓耶﹖」程憶前言﹐卽晨告別。而從父殷勤畱餞﹐抵暮出城。時已曛黑﹐乃寓宿旅館。是夜三鼓﹐又夢美人連催速發云「大難將至﹐稍遲不得脫矣。」程驚起﹐策騎車奔四五里﹐忽聞炮聲連發﹐回望城外﹐則火炬四出﹐照天如晝矣。蓋叛軍殺都禦史張文錦﹐脇城內外壯了同逆也。及抵居庸﹐夜宿關外。又夢美人連促過關﹐云「稍遲必有狴犴憂矣。」程又驚起﹐叩關﹐候門啟先人。行數里﹐而宣府檄至﹐凡自大同入關者﹐非公差吏人﹐皆桎梏下獄詰驗。恐有好細入京故也。是夜﹐與程偕宿者﹐無一得免。有禁至半年而釋者﹐有瘐死於獄者。程入舟﹐爲兄備言得脫之故﹐感念不已。及過髙郵湖﹐天云驟黑﹐狂風怒號﹐舟掀蕩如簸。須臾﹐二桅皆折﹐花零落如粉﹐傾在瞬息矣。忽聞異香滿舟﹐風卽頓息。俄而﹐黑霧四散﹐中有彩雲一片﹐正當舟上﹐則美人在焉。自腰以上﹐毫髮分明﹐以下則霞光擁蔽﹐莫可辧也。程悲感之極﹐涕泗交下﹐遙瞻稽首。美人亦於云端舉手答禮﹐容色猶戀戀如故也。舟人皆不之見。良久而隱﹐從是遂絕矣。戊子初夏﹐余在京師聞其事﹐猶疑信間﹐適某企憲﹑某總戎自遼入京﹐言之詳甚﹐然猶未聞大同以後事。今年丙申﹐在南院﹐客有言程來遊雨花臺者﹐遂令邀與偕至﹐詢其始末。程故儒家子﹐少嘗讀書﹐其言歷歷具有原委。且已六秩﹐容色僅如四十許人﹐足徵其遇異人之無疑﹐而昔之所聞不謬也。作遼陽海神傳。洞簫記徐鏊字朝楫﹐長洲人﹐家東城下﹐爲人美丰儀﹐好修飾﹐而尢善音律。𨿽居廛陌﹐雅有士人風度。弘治辛酉﹐年十九矣。其舅氏張鎭者﹐富人也。延鏊主解庫﹐以堂東小廂爲之臥室。是歲七夕﹐月明如晝﹐鏊吹簫以自娛。人二鼓﹐擁衾榻上﹐鳴未休。忽聞異香酷烈﹐雙扉自開。有巨大突入﹐項綴金鈴﹐繞室一周而去。鏊方訝之﹐聞庭中人語切切﹐有女郎攜梅花燈﹐循階而上。分兩行。凡十六輩。最後一美人﹐年可十八九。瑤冠鳳履﹐文犀帶﹐著方錦紗袍﹐袖廣幾二尺﹐若世所畫宮妝之狀。而玉色瑩然﹐與月光交映﹐眞天人也。諸侍女服飾略同﹐而形制差小﹐其貌亦非尋常所見。人門各出籠中紅燭﹐插銀臺上﹐一室朗然﹐四壁頓覺宏敞。鏊股栗﹐罔知所措﹐美人徐步就榻坐﹐引手人衾﹐撫鏊體殆徧。良久趨出﹐不交一言。諸侍女導從而去。香燭一時俱滅。鏊驚怪﹐志意惶惑者累日。越三夕﹐月色愈明。鏊將寢﹐又覺香气異常﹐心念昨者佳麗﹐得無又至乎。逡巡問﹐侍女復擁美人來。室中羅設酒肴﹐若幾席架之屬﹐不見有攜之者﹐而無不畢具。美人南向坐﹐顧盼左右﹐光彩燁如也。使侍女喚鏊﹐鏊整衣冠起揖之。美人顧使坐其右。侍女向鏊﹐捧玉杯進酒﹐酒味醇烈特異。而肴核精腆﹐水陸珍錯﹐不可名狀。美人謂鏊曰「卿勿疑訝﹐身非相禍者。與卿宿緣﹐應得諧合。𨿽不能大有補益﹐然能令卿資用無乏﹐飲食恆足﹐遠味珍錯﹐繒素絕錦﹐亦復都有﹐世間之物﹐惟卿所欲﹐卽不難致。但憂卿福薄耳﹗」復親酌勸鏊﹐稍前促坐﹐辭致溫婉﹐笑語款洽。鏊唯唯不能出一言﹐飲食而已。美人曰「昨聽得簫聲﹐知卿興致非淺﹐身亦薄曉絲竹﹐願一聞之。」顧侍女取簫授鏊。吹罷﹐美人繼奏一曲﹐音調淸越﹐不能按也。且笑曰「秦家兒女﹐才吹得世間下俚調﹐如何解引得鳳凰來﹖令渠蕭生在﹐應不羞爲徐郎作奴。」逡巡去。起明夕又至。飲酒間﹐侍女請曰「夜向深矣。」因拂榻促眠。美人低面微笑。良久﹐乃相攜登榻﹐幃帳茵藉﹐窮極瑰麗﹐非復鏊向時之比也。鏊心念﹕「吾試詐跌入地﹐觀其何爲。」念方起﹐榻下已徧鋪錦褥﹐殆無隙地。美人解衣﹐獨著紅絹裹肚一事﹐相與就枕交會﹐已而﹐流丹泱藉﹐宛轉誆怯難勝。鏊於斯時﹐情志飛蕩﹐顚倒若狂矣。然竟莫能一言。天且明﹐美人先起揭帳。侍女十餘﹐奉沃盥。良久﹐妝訖言別。謂鏊曰「感時追運﹐猥得相從﹐良非容易。從玆之後﹐歡好當復無間﹐卿舉一念﹐身卽卻來。但憂卿此心還易翻覆耳。且多言可畏。第此來﹐誠不欲令世間俗子輩得知﹐惟卿牢爲祕密而已。」遂去。鏊恍然自失。徘徊凝睇者久之。晝出﹐人覺其衣香气酷烈異常﹐多怪之者。自是﹐每一舉念﹐則香發﹐美人輒來﹐來則攜酒相與歡宴﹐頻頻向鏊說天上事﹐及諸仙人變化。言甚奇妙﹐非世所聞。鏊心欲質其居止所向﹐而相見輒訥於辭。乃書小札問之﹐終不答。曰「卿得好婦﹐適意便足﹐何煩窮問﹖」間自言「吾從九江來﹐聞蘇杭名郡多勝景﹐故爾暫遊。此世中處處是吾家。」其美人𨿽柔和自喜﹐而禦下極嚴﹐諸侍女在左右﹐惴惴跪拜惟謹﹐使事鏊必如事己。一人以湯進﹐微偃蹇﹐輒摘其耳﹐使跪謝乃已。鏊時有所需﹐應心而至。一日出行﹐見道旁柑子﹐意甚欲之。及夕﹐美人袖出數十顆遺焉。市場有不得者﹐必爲委曲方便致之。鏊有佳布數匹﹐或剪六尺藏焉。鏊方動覺﹐美人來語其處﹐令收之。解庫中失金首飾﹐美人指令於黃牛坊錢肆中尋之。曰「盜者已易錢若干去矣。」詰朝往訪焉﹐物宛然在﹐徑取以歸。主人者徒瞪目視而已﹐鏊嘗與人有爭﹐稍不勝﹐其人或無故僵臥﹐或以他事橫被折辱﹐美人輒告曰「奴輩無禮﹐已爲郎報之矣。」如此往還數月﹐外間或微聞之。有愛鏊者﹐疑其妖﹐勸使勿近。美人已知之﹐見鏊曰「癡奴妄言﹐世寧有妖如我者乎﹖」鏊嘗以事出﹐微戾邸中﹐美人欹牀坐於旁﹐時時會合如常。其眠處人𨿽甚多﹐了不覺也。數戒鏊云「勿輕向人道﹐恐不爲卿福。」而鏊不能忍口﹐時復宣泄﹐傳聞浸廣﹐或潛相窺伺﹐美人始慍。會鏊母聞其事﹐使召鏊歸﹐謀爲娶妻以絕之﹐鏊不能違。美人一夕見曰「郎有外心矣﹐吾不敢復相從矣。」遂絕不復來﹐鏊𨿽念之﹐終莫能致也。至十一月望後﹐鏊夜夢四卒來呼。過所居蕭家巷﹐立土寺詞外。一卒人呼土神﹐神出﹐方巾白袍老神也﹐同行曰「夫人召。」鏊隨之。出胥門﹐躡水而度﹐到大第院。墻裏外喬木數百章﹐蔽翳天日。歷三重門﹐門盡朱漆獸環﹐金浮漚釘﹐有人守之。至堂下﹐堂可髙八九切﹐陛數十級。下有鶴﹐屈頭縮一足立臥焉。彩繡朱碧﹐上下煥映。小靑衣遙見鏊﹐奔人報云「薄情郎來矣。」堂內女兒捧香者﹑調鸚鵡者﹑弄琵琶者﹑歌者﹑舞者﹐不知幾輩﹐更疊從窗隙看鏊。亦有舊識相呼者﹑笑者﹑微誶罵者。俄聞佩聲泠然﹐香煙如雲。堂內逆相報云「夫人來。」老人牽鏊使跪﹐窺簾中﹐有大金地鑪﹐燃獸炭﹐美人擁鑪坐﹐自提著挾火。時或長嘆云「我曾道渠無福﹐果不錯。」少時﹐聞呼捲簾。美人見鏊﹐數之曰「卿大負心者。昔語卿云何﹐而輒背之。今日相見愧否﹖」因欷泣下曰「與卿本期終始﹐何圖乃爾﹗」諸姬左右侍者或進曰「夫人無自苦。个兒郎無義﹐便當殺卻﹐何復云云。」頤指羣卒﹐以大杖擊鰲。至八十﹐鏊呼曰「吾誠負心﹐念嘗蒙顧覆﹐情分不薄﹐彼洞簫猶在﹐何無香人情耶﹖」美人因呼停杖﹐曰「實欲殺卿。感念疇昔﹐今貰卿死。」鏊起﹐匍匍拜謝。因放出﹐老人仍送還。登橋失足﹐遂覺。兩股創甚﹐臥不能起。又五六夕﹐復見美人來﹐將繁責之如前。語云「卿自無福﹐非關身事。」旣去﹐瘡卽瘥﹐後詣胥門﹐蹤迹其境﹐杳不可得﹐竟莫測爲何等人也。余少聞鏊事﹐嘗面質之﹐得其首未如此﹐爲之敍次﹐作《洞簫記》。

艷異編卷三龍神部柳毅傳鳳中﹐有儒生柳毅者﹐應舉下第﹐將還湘濱。念鄕人有客於徑陽者﹐遂往告去。至六七里﹐鳥起馬驚﹐疾逸道左。又六七里﹐乃止。見有婦人﹐牧羊於道畔。毅怪視之﹐乃殊色也。然而娥臉不舒﹐中袖元光﹐凝聽翔立﹐若有所伺。毅詰曰「子何苦而自辱如此﹖」婦始笑而謝﹐終泣而對曰「賤妾不幸﹐今日見辱問於長者﹐然而恨貫肌骨﹐亦何能愧避﹐幸一聞焉。妾洞庭龍君少女也。父母配嫁徑川次子。而夫婿樂逸﹐爲婢僕所惑﹐日以厭薄。旣而將訴於舅姑﹐舅姑愛其子﹐不能禦。逮訴頻切﹐又得罪於舅姑。舅姑毀黜以至此。」言訖﹐欷流涕﹐悲不自勝。又曰「洞庭於玆﹐相遠不知其幾多也﹖長天茫茫﹐信耗莫通﹐心目斷盡﹐無所知哀。聞君將還吳﹐密邇洞庭﹐欲以尺書寄托侍者﹐未卜將以爲可乎﹖」毅曰「吾義夫也。聞子之說﹐气血俱動﹐恨無毛羽﹐不能奮飛。是何可否之謂乎﹗然而﹐洞庭深水也﹐吾行塵間﹐寧可致意耶﹖惟恐道途顯晦﹐不相通達﹐致負誠托﹐又乖懇願﹐子有何術﹐可導我耶﹖」女悲泣再謝曰「負戴珍重﹐不復言矣﹐脫獲回耗﹐𨿽死必謝﹐君不許﹐何敢言。旣許而問﹐則洞庭之與京邑﹐不足爲異也。」毅請聞之。女曰「洞庭之陰﹐有大橘樹焉﹐鄕人謂之社橘。君當解去玆帶﹐束以他物。然後舉樹三發﹐當有應者。因而隨之﹐元有礙矣。幸君子書敍之外﹐悉以語之。心誠信托﹐千萬勿渝。」毅曰「敬聞命矣。」女遂於襦間解書﹐再拜以進。東望愁泣﹐若不自勝。毅深爲之戚。乃置書囊中﹐因復問曰「吾不知子之牧羊﹐何所用哉﹖神豈宰殺乎﹖」女曰「非羊也﹐雨工也。」曰「何爲雨工﹖」曰「雷霆之類也。」毅復視之﹐則皆矯顧怒步﹐飲甚異。而大小毛角﹐則無別羊焉。毅又曰「吾爲使者﹐他日歸洞庭﹐愼勿相避。」女曰「寧止不避﹐當如親戚耳。」語竟﹐引別東去。不數十步﹐回望女與羊﹐俱無所見矣。其夕﹐至邑而別其友﹐月餘到家。乃訪於洞庭之陰﹐果有社橘。遂易帶向樹三叩。俄有武夫出波間﹐再拜請曰「貴客將自何所至也﹖」毅不告其事﹐曰「徒謁大王耳。」武夫揭水指路﹐引毅以進。謂毅曰「當閉目﹐數息可達矣。」毅如其言﹐遂至其宮。始見臺閣相向﹐門戶千萬﹔奇艸珍木﹐無所不有﹐武夫乃指毅上於大室之隅﹐曰「客當居此以伺。」毅曰「此何所也﹖」夫曰「此靈虛殿也。」毅視之﹐則人間珍寶﹐畢盡於此。柱以白壁﹐砌以靑玉﹐牀以珊瑚﹐簾以水晶﹔雕琉璃於翠媚﹐飾琥珀於虹棟。奇秀深杳﹐不可殫言。然而王久不至。毅謂夫曰「洞庭君安在哉﹖」曰「君方幸玄珠閣﹐與太陽道士講《火經》﹐少選當畢。」毅曰「何謂《火經》﹖」夫曰「吾君﹐龍也。龍以水爲神﹐舉一波可包陵谷。道士乃人也。人以火爲神﹐發一炬可燎阿房。然而靈用不同﹐玄化各異。太陽道士精於入理﹐吾君邀以聽焉。」言粗畢﹐而宮門問景從云合﹐見一人披紫衣﹐執靑玉。夫躍曰「此吾君也。」乃至前以告之。君望毅而問曰「豈非人間之人乎﹖」毅曰「然。」遂入拜﹐君亦拜﹐坐於靈虛之下﹐謂毅曰「水府幽深﹐寡人暗昧﹐夫子不遠千里而來﹐將有爲乎﹖」毅曰「毅﹐大王之鄕人也。長於楚﹐遊學於秦。昨下第﹐閒驅涇水之﹐見大王愛女牧羊於野﹐風鬟雨鬢﹐所不忍視。毅因詰之﹐謂毅曰﹕『爲夫媚所薄﹐舅姑不念﹐以至於此。』悲泗淋漓﹐誠怛人心。遂托書於毅﹐毅許之﹐念至此。」因取書進之。洞庭君覽畢﹐以袖掩面而泣目﹕「老父之罪﹐不診鑑聽﹐坐貽聾瞽﹐使深閨孺弱﹐遠罹辱害。公乃陌上人也﹐而能急之。幸被齒髮﹐何敢負徳﹗」詞畢﹐又哀吒良久。左右皆流涕。時有宦人密侍君者﹐君目以書授之﹐令達宮中。須臾﹐宮中皆慟哭。君驚謂左右曰「疾告宮中﹐元使有聲﹐恐錢塘所知。」毅曰「錢塘何人也﹖」曰「寡人愛弟也﹐昔爲錢塘長﹐今則致政矣。」曰「何故不使知﹖」曰「以其勇過人耳。昔堯遭洪水九年者﹐乃此子一怒也。近與天將失意﹐穿其五山。上帝以寡人有薄徳於古今﹐遂寬其同气之罪。然猶摩系於此。故錢塘之人﹐日來候焉。」詞未畢﹐而大聲忽發﹐天坼地裂﹐宮殿擺簸﹐雲煙沸湧。俄有赤龍長萬餘尺﹐電目血舌﹐朱鱗火須﹔項掣金鎖﹐鎖牽玉柱﹔千雷萬霆﹐繳繞其身﹐霰雪雨雹﹐一瞬皆下﹐乃孽靑天而飛去。毅初恐蹶僕地﹐君親起持之曰「元懼﹐固無害。」毅良久安抑﹐乃獲自定﹐因告辭曰「願得生歸﹐以避復來。」君曰「不必如此﹐其去則然﹐其來則不爾。幸爲少盡繾綣。」因命酌﹐互舉以人事。俄而祥風慶雲﹐融融恰恰﹐幢節玲瓏﹐簫韶以隨﹐紅妝千萬﹐笑語熙熙。中有一人﹐自然蛾眉﹐明滿身﹐綃參差。迫而視之﹐前所寄辭女。然而若喜若悲﹐零淚如絲。須臾﹐紅煙蔽其左﹐紫气舒其右﹐香凝環旋﹐入於宮中。君笑謂毅曰「涇水之囚人至矣。」君乃辭人宮。須臾﹐又聞怨苦不已。有頃﹐君復出﹐與毅飲。又有一人﹐披紫裳﹐執靑玉﹐貌聳神溢﹐立於君左右。謂毅曰「此錢塘也。」毅起趨拜之﹐錢塘亦盡禮相接。謂毅曰「女侄不幸﹐爲頑童所辱﹐賴明君子信義昭彰﹐致達遠冤。不然者﹐是爲涇陵之土矣。饗徳懷恩﹐辭不渝心。」毅退辭謝﹐俯仰唯唯。錢塘乃告兄曰「適者﹐辰發靈虛﹐巳至涇陽﹐午戰於彼﹐未還於此。申間馳至九天﹐以告上帝。上帝知其冤﹐而宥其失﹐前所譴執﹐因而獲免。然而剛腸激發﹐不逞辭候。驚擾宮中﹐復忤賓客﹐愧惕慚懼﹐不知所還。」因退而再拜。君曰「所殺幾何﹖」曰「六十萬。」「傷稼乎﹖」曰「八百里。」「無情郎安在﹖」曰「食之矣。」君憮然曰「頑童之爲是心也﹐誠過忍﹐然汝亦大艸艸。賴上帝靈聖﹐諒其至冤。不然者﹐我何辭焉。從此已往﹐勿復如斯。」錢塘復再拜坐定﹐遂宿毅於凝光殿﹐明日﹐又宴毅於凝碧宮。會友戚﹐張廣樂﹐具以醪醴﹐羅以甘潔。初笳角鼙鼓﹐旗旌劍乾﹐舞萬夫於其右。中有一夫前曰「此《錢塘破陣樂》。」族傑气﹐顧驟悍﹐坐客視之﹐毛髮皆豎。復有金石絲竹﹐羅綺珠翠﹐舞千女於其左。中有一女前進曰「此《貴主還宮樂》。」淸音宛轉﹐如訴如慕﹐坐客聽之﹐不覺淚下。二舞旣畢﹐龍君大悅。賜以紈綺﹐頒於舞人﹐然後密席貫坐﹐縱酒極娛。酒酣﹐洞庭君乃擊席而歌曰「大天蒼蒼兮﹐大地茫茫。人各有志兮﹐何可思量。狐神鼠聖兮﹐薄社依墻。雷霆一發兮﹐其孰敢當﹗荷貞人兮信義長﹐令骨肉兮返故鄕。永言慚愧兮何時忘﹗」洞庭君歌罷﹐錢塘君再拜而歌曰「上天配合兮﹐生死有途。此不當婦兮﹐彼不當夫﹐腹心辛苦兮﹐涇水之隅。鬟鬢風霜兮﹐雨雪羅襦。賴公明兮引素書﹐令骨肉兮家如初。永言鄭重兮無時無。」錢塘君歌閡﹐洞庭君俱奉觴於毅。毅躇而受爵。飲訖﹐復以二觴奉二君﹐乃歌曰「碧雲悠悠兮﹐徑水東流。傷嗟美人兮﹐雨泣花愁。尺書遠達兮﹐以解君憂。哀冤果雪兮﹐還處其休。荷君和雅兮盛甘羞。山家寂寞兮難久畱﹐欲得辭去兮悲綢繆。」歌罷﹐皆呼萬歲。洞庭君因出碧玉箱﹐貯以開水犀﹔錢塘君亦出紅珀盤﹐貯以照夜璣﹐皆起進毅。毅辭謝而受。旣而宮中之人﹐咸以綃彩珠璧﹐投於毅側。重疊煥赫﹐須臾埋沒於前後。毅笑語四顧﹐愧揖不暇。泊酒闌歡極﹐毅辭起﹐復宿於凝光殿。翌日﹐又宴毅於淸光閣。錢塘君因酒作色﹐謂毅曰「子不聞『猛石可裂不可捲﹐義士可殺不可羞』者耶﹖愚有衷曲﹐一陳於公。爲可﹐則俱履雲霄﹔如不可﹐則綿夷糞壤。足下以爲何如哉﹖」毅曰「請聞之。」錢塘曰「涇陽之妻﹐則洞庭君之愛女也。淑性茂質﹐爲九姻所重。不幸見辱於匪人﹐今則絕矣。將欲求托髙義﹐世爲親賓。使受恩者知其所歸﹐懷愛者知其所付。豈不爲君子始終之道耶﹖」毅肅然而作﹐笑曰「誠不知君孱困如是。毅始聞﹐跨九州﹐攘五嶽﹐泄其憤怒﹔復見斷金鎖﹐掣玉柱﹐赴其急難。毅以爲剛決明直﹐無如君者。蓋犯之者不避其死﹐感之者不受其生。此眞丈夫之志。柰何蕭管方洽﹐親賓正和﹐不顧其道﹐以威加人﹐豈僕之素望乎。若遇公於洪波之內﹐玄山之中﹐鼓以鱗須﹐被的雲雨﹐將迫毅以死﹐毅則以禽獸視之﹐亦何恨哉。今體被衣冠﹐坐談札義﹐盡五常之至性﹐窮百行之微旨﹐𨿽人世賢傑﹐有不如者﹐況江湖靈類乎﹖而欲以介然之軀﹐悍然之性﹐乘酒假气﹐將迫於人﹐豈近直哉﹗且毅之質﹐不足以藏王一甲之間﹐然而敢以不伏之心﹐勝王彊暴之气﹐惟王籌之耳。」錢塘逡巡致謝曰「寡人生長深宮﹐不聞正論。邇者詞述狂狷﹐唐突髙明﹐退自循顧﹐戾不容責﹐幸君子不爲此乖間也。」其夕復與歡宴﹐其樂如舊。毅與錢塘君遂爲知心友。明日﹐毅辭歸。洞庭君夫人別宴毅於潛景殿。男女僕妾﹐悉出預會。夫人泣謂毅曰「骨肉受君子深恩﹐恨不得展愧戴﹐遂至睽別。」使前涇陽女當席拜毅以致謝。夫人又曰「此別豈有復相遇之日乎﹖」毅於始𨿽不諾錢塘之請﹐然當此席﹐殊有嘆恨之色。宴罷辭別﹐滿宮淒然。贈遺珍寶﹐怪不可述。毅於是復循出途上岸。見從者十餘人﹐擔囊以隨﹐至其家而辭去。毅因適廣陵寶肆﹐鬻其所得﹐百未發一﹐財已盈兆。故淮右富族﹐咸以爲莫如。遂娶於張氏﹐亡。又娶韓氏﹐數月又亡。徒家金陵﹐常以鰥曠多感﹐欲求繼。媒氏來曰「有盧氏女﹐範陽人也。父曰浩﹐嘗爲淸流宰。晚歲好道﹐獨遊雲泉﹐今則不知所在矣。母曰鄭氏。盧氏女前年適淸河張氏﹐無何而張子夭亡。今母憐其少艾﹐惜其獨居﹐欲擇徳以配焉。尊意可否﹖」毅乃卜日就禮。是則男女二姓﹐俱爲豪族﹐法用禮物﹐極其丰盛。金陵之士﹐莫不健仰。居月餘﹐毅視其妻﹐俄憶類於龍女﹐而逸艷丰狀﹐則又過之。因與話昔事﹐妻曰「世間豈有是理乎﹖」經歲餘﹐生一子﹐端麗奇特﹐毅益愛重之。逾月﹐乃飾煥服﹐殷勤笑謂毅曰「君不憶余之於昔耶﹖」毅曰「昔非姻好﹐何以爲憶﹖」妻曰「余卽洞庭君之女也。涇川之辱﹐君能救之。自此﹐誓心求報。洎錢塘季父論親不從﹐乖負宿心﹐悵望成疾。中間父母欲配嫁於濯錦小兒﹐妾遂閉戶剪髮﹐以明無意。𨿽君子棄絕﹐分無見期。而當初之心﹐死不自替。他日父母憐志﹐復欲馳白於君。值君累娶張﹑韓﹐不可申志。怠張﹑韓繼卒﹐君卜居於玆﹐父母得以爲心矣。不意今日獲奉君子﹐感喜終世﹐死何恨焉。」因泣下﹐復謂毅曰「始不言者﹐知君無重色之心。今乃言者﹐知君有愛子之意。婦人匪薄﹐不足以歡厚永心。故因君之愛子﹐以托賤質﹐未知君意若何﹖愁懼兼心﹐不能自解。君附書之日﹐笑謂妾曰﹐『他日歸洞庭﹐愼勿相避﹔誠不知當此之際﹐君豈有意於今日之事乎﹖其後季父請於君﹐君不許。君乃誠爲不可邪﹐抑忿然耶﹖君其語之。」毅曰「似有命者。僕始見君於長涇之隅﹐枉抑憔悴﹐誠有不平之志。然自約其心﹐以達君之命﹐余無及也。初言愼勿相避者﹐偶然耳﹐豈有意哉。洎錢塘君逼迫之際﹐惟理有不可﹐是乃激人之怒耳。夫始以行義爲志﹐寧有殺其婿而納其妻者耶﹗一不可也。某素以操直爲志尙﹐寧有屈於己而負於心者乎﹖二不可也﹐因率肆胸臆﹐酬酢紛綸﹐惟直是圖﹐不遑避害。然而將別之日﹐見子有依然之容﹐心甚恨之。終以人事扼束﹐無由報謝。吁﹗今子盧氏也﹐又家於人間﹐則吾始心未爲惑矣。從此以往﹐永奉歡好﹐心元纖慮也。」妻深感﹐悲喜交至。復謂曰「勿以異類﹐遂爲無心﹐固當知報耳。」夫龍壽萬歲﹐今與君同之。水陸無往不適﹐君不以爲妄也﹖」毅嘉之曰「吾不知國客﹐乃復爲神仙之餌。」乃相與覲洞庭。旣至﹐而賓主盛禮﹐不可備紀。後徙居南海。僅四十年﹐其邸第輿馬﹐珍鮮服玩﹐𨿽侯伯之室﹐無以加也。毅之族﹐咸遂濡澤。以其春秋積聚﹐容狀不衰。南海之人﹐靡不驚惑。及開元中﹐上方屬意於神仙之事﹔精索道術。毅不安﹐遂歸洞庭。凡十餘歲﹐殆莫知迹。至開元末﹐毅之表弟薛暇﹐爲京畿令﹐謫官東南。經洞庭﹐晴晝長望﹐俄見碧山出於遠波﹐舟人皆側立曰「此本無山﹐恐水怪耳﹗」指顧之際﹐山與舟稍相逼﹐乃有彩船﹐自山馳來﹐迎問於。其中有一人呼之曰「柳公來候耳﹗」省然記之﹐乃促至山下﹐攝衣疾上。山有宮闕如人世。見毅立於宮室之中﹐前列絲竹﹐後羅珠翠﹐物玩之盛﹐殊倍人間。毅詞理益玄﹐容顏益少。初﹐迎於砌﹐持曰「別來瞬息﹐而毛髮已黃。」笑曰「兄爲神仙﹐弟爲枯骨。命也。」毅因出藥五十丸﹐遺曰「此藥一丸﹐可增一歲。歲滿復來﹐無久居人世。」歡宴畢﹐乃辭行。自是以後﹐遂絕影響。嘗以是說傳於人世。殆四紀亦不知所在。隴西李朝威﹐敍而嘆曰「五虫之長﹐必以靈者﹐別斯見矣。人﹐裸也﹐移信鱗虫。洞庭含吐大直﹐錢塘迅疾磊落﹐宜有承焉。誅而不載﹐獨可憐其意矣。愚義之﹐遂爲斯文。」靈應傳涇州之東二十里﹐有故薛舉城。城之隅﹐有善女湫。廣袤數里﹐蒹葭聚翠﹐古木蕭疏。其水湛然而碧﹐莫有測其淺深者。水族靈怪﹐往往見焉。鄕人立祠於旁﹐曰九娘子神。歲之水旱禳﹐皆得祈請焉﹐又州之西二百餘里﹐朝那鎭之北﹐有湫神。因地而名日朝那神。其靈應﹐則居善女之右。唐乾符五年﹐節度使周寶在鎭日﹐自仲夏之初﹐數數有雲气﹐如奇峯者﹐如美女者﹐如鼠如虎者﹐由二湫而興。至於叢激迅風﹐震雷掣電﹐發屋拔樹﹐數刻而止。傷人害稼﹐其數甚多。寶責躬厲己﹐謂爲政之未效﹐致陰靈之所譴也。至六月五日﹐午﹐視事之暇﹐昏然思寐﹐乃解巾就枕。寐猶未熟﹐見一武士﹐冠鍪披鎧﹐持鉞而立於階下曰「有女客在門﹐欲申參謁﹐故先聽命。」寶曰「爾爲誰乎﹖」曰「某卽君之閽者﹐效役有年矣。」寶將詰其由﹐已見二靑衣歷階而升﹐長跪於前曰「九娘子自郊墅特來告謁。故先使下執事致命於明公。」寶曰「九娘子非吾通家親戚﹐安敢造次相面乎。」言猶未終﹐而見祥雲細雨﹐異香襲人。俄有一婦人﹐年可十六八﹐衣裾素淡﹐容質窈窕﹐憑空而下﹐立庭廡之間﹐容儀綽約﹐有絕世之貌。侍者十餘輩﹐皆服飾鮮潔﹐有如妃主之儀。顧步徊翔﹐漸及階所。寶將稍避之﹐以俟其意。侍者趨而言曰「貴主以君之節義可申﹐誠信可托﹐故將冤抑之狀﹐上訴明公﹐明公忍不救其急難。」寶遂命升階相見﹐賓主之禮﹐頗甚肅恭。登席而坐﹐祥煙四合﹐紫气充庭。斂態低鬟﹐若有憂戚之貌。寶命酌醴設饌﹐厚禮以待之。俄而斂袂離席﹐逡巡而言曰「妾幸以寓止郊園﹐綿歷多祀﹐醉酒飽徳﹐蒙惠誠深。𨿽以孤枕寒牀﹐甘心沒齒。煢嫠有托﹐負荷逾多。但以顯晦殊途﹐行止乖互。今乃迫於情禮﹐豈暇緘藏。倘鑑幽情﹐當敢披露。」寶曰「願聞其說﹐兼冀識其宗系。苟可展分﹐安敢以幽顯爲辭。君子殺身以成仁﹐徇其毅烈﹐蹈赴湯火﹐旁雪不平﹐乃寶之志也。」對曰「妾家世會稽之縣﹐十築於東海之潭﹐桑楡墳壠﹐百有餘代。其後遭世不造﹐瞰室貽災﹐五百人皆遭庚氏焚炙之禍﹐纂紹幾絕。不忍戴天﹐潛遁幽巖﹐庾冤莫雪。至梁天鑑中﹐武帝好奇﹐召人通龍宮﹐人枯桑島﹐以燒燕奇味﹐結好於洞庭君寶藏主第七女﹐以求異寶。尋聞家仇庾昆羅自縣白水﹐卽棄官解印﹐欲承命請行﹐陰懷不道﹐因使得人龍門﹐假以求貨﹐覆吾宗嗣。賴傑公敏鑑﹐知渠挾私請行﹐欲肆無辜之害。慮其反貽伊戚﹐辱君之命﹐言於武帝﹐武帝遂止。乃命合浦郡落黎縣﹐歐越羅子春代行。妾之先宗﹐羞其共戴﹐慮其後患﹐乃率其族﹐韜光滅迹﹐易姓變名﹐避仇於新平眞寧縣安村。披榛盤穴﹐築室於玆。先人敝廬﹐殆成胡越。今三世卜居﹐先爲靈應君﹐尋受封應聖侯。後以陰靈普濟﹐功徳及民﹐又封普濟王。威徳臨人﹐爲世所重。妾卽王之第九女也。棄年配於象郡石龍之少子。良人以世襲猛烈﹐血气方剛﹐憲法不拘﹐嚴父不禁﹐殘虐視事﹐禮教蔑聞。未及期年﹐果貽天譴﹐覆宗絕嗣﹐削迹除名。惟妾一身﹐僅以獲免。父母抑遣再行﹐妾終違命。王侯致聘﹐接珍交轅。誠願旣堅﹐遂欲援刀自劓。父母斥其剛烈﹐遂遣屏居於玆土之別邑﹐音問不通﹐於今三紀。𨿽慈顏未復﹐溫淸久違﹐離羣索居﹐甚爲得志。近年爲朝那小龍﹐以季弟未婚﹐潛行禮聘。甘言厚市﹐峻阻復來。滅性毀形﹐殆將不可。朝那遂通好於家君﹐欲成其事。遂使其季弟權徙居於王畿之西﹐將質於我王﹐以成姻好。家君知妾之不可奪情﹐乃令朝那縱兵相逼﹐妾亦率其家童五十餘人﹐付以兵仗﹐逆戰郊原。眾寡不敵。三戰三北。師徒倦斃﹐犄角無怙。將欲收拾餘燼﹐背城萬一﹐而慮晉陽水急﹐臺城火炎﹐一旦攻下﹐爲頑童所辱。縱沒於泉下﹐元面石氏之子。故《詩》云﹕泛彼柏舟﹐在彼中河﹐髡彼兩髦﹐實維我儀。之死矢靡他﹐母也天只﹐不諒人只。此衛世子孀婦自誓之詞。又云﹕誰謂鼠無牙﹐何以穿我墉﹐誰謂女無家﹐何以速我訟。𨿽速我訟﹐亦不女從。此召伯聽訟衰亂之俗﹐微貞信之教﹐興彊暴之男﹐不能侵淩貞女也。今則公之教﹐可以精通顯晦﹐貽範古今。貞信之教﹐固爲姬之下者。幸以君之餘力﹐少假兵鋒﹐挫彼凶狂﹐存其鰥寡﹐成賤妾終天之誓﹐彰明公赴難之心。輒傾至誠﹐幸無見阻。」寶心𨿽許之﹐訝其辯博﹐欲拒以他事﹐以觀其詞。乃曰「邊徼事繁﹐煙塵在望。朝廷以西陲陷虜﹐蕪沒者三十餘州。將議舉戈﹐復其土壤。曉夕恭命﹐不敢自安。匪夕伊朝﹐前茅卽舉﹐空多憤誹﹐未暇承命。」對曰「昔者楚昭王以方城爲城﹐漢水爲池﹐盡有荊蠻之地。藉父兄之資﹐彊國外連﹐三良內助。而吳兵一舉﹐鳥迸云奔﹐不暇嬰城﹐迫於奔走。寶玉遷徙﹐宗社陵夷。萬乘之靈﹐不能庇先王之朽骨。使申胥乞師於嬴氏﹐血淚污於秦廷﹐七日長號﹐晝夜靡息。秦伯憫其窘急﹐竟爲出師﹐復楚退吳﹐僅存亡國。況秦氏爲春秋之彊國﹐申胥乃衰楚之大夫﹐而以矢盡兵窮﹐委身折節﹐肝腦塗地﹐感動於彊秦。矧妾一女子﹐父母斥其孤貞﹐狂童淩其寡弱﹐綴旒之急﹐安得不少動仁人之心乎﹗」寶曰「九娘子靈宗異派﹐呼吸風雲﹐蠢爾黎元﹐固在掌握。又焉得示弱於世俗之人而自困如是者哉﹖」對曰「父家族望﹐海內咸知。只如彭蠡﹑洞庭﹐皆外祖也。淩水﹑羅水﹐皆中表也。內外昆季﹐百有餘人。散居吳越之間﹐各分地土。咸京八水﹐半是宗親。若以遣一介之使﹐飛咫尺之書﹐告彭蠡﹑洞庭﹐召淩水﹑羅水﹐率維揚之輕銳﹐徵八水之鷹揚﹐然後檄馮夷﹐說巨靈﹐鼓子胥之波濤﹐顯陽侯之鬼怪﹐鞭驅列缺﹐指揮丰隆﹐扇疾風﹐翻暴浪﹐百道俱進﹐六師鼓行。一戰而成功﹐則朝那一鱗﹐立爲齏粉。涇城千里﹐坐變污瀦。言下可觀﹐安敢謬矣。頃者﹐涇陽君與洞庭外祖﹐世爲姻戚。後以琴瑟不調﹐棄擲少婦﹐遭錢塘之一怒﹐傷生害稼﹐懷山襄陵﹐涇水窮鱗﹐尋斃外祖之牙齒。今涇上車輪馬迹猶在﹐史傳具存﹐固非謬也。妾又以夫族得罪於天﹐未蒙上帝昭雪﹐所以銷聲避影﹐而自困如是。君若不悉誠款﹐終以多事爲詞﹐則向者之言﹐不敢避上帝之責也。」寶遂許諾。卒爵撤饌﹐再拜而去。寶及晡方寤﹐耳聞目覽﹐恍然如在。翌日﹐遂遣兵士一千五百人﹐戍於少數廟之側。是月七日﹐雞初鳴﹐寶將晨興﹐疏牖尙暗。忽於帳前有一人﹐經行於帷幌之間﹐有若侍巾柿者。呼之命燭﹐竟無酬對。遂厲聲而斥之。乃言曰「幽明有隔﹐幸不以燈燭見迫也。」寶潛知其異﹐乃屏气息音﹐徐謂之曰「得非九娘子乎﹖」對曰「某卽九娘子之執事者也。昨日蒙君假以師徒﹐救其危患。但以幽顯事別﹐不能驅策。苟能存其始卒﹐幸再思之。」俄而紗窗漸白﹐注目視之﹐悄無所見。寶良久思之﹐方達其義﹐遂呼吏﹐命按兵籍選亡沒者名﹐得馬軍五百人﹐步卒一千五百人﹐數內選押衙盂遠充行營都虞侯﹐牒送善女湫神。是月十一日﹐抽回戍廟之卒。見於廳事之前﹐轉旋之際﹐有一甲士僕地。口動目瞬﹐問無所應﹐亦不似暴死者﹐遂置於廊虎之間﹐及明方悟。乃使人詰之。對曰「某初見一人﹐衣靑袍﹐自東而來﹐相見甚有札。謂某曰﹕『貴主蒙相公垂莫大之恩﹐拯其焚溺﹐然亦未盡誠款。假爾明敏﹐再達幽情﹐幸勿辭免也。』某急以他詞拒之﹐遂以袂相牽﹐懵然顚僕。但覺與靑衣者繼踵偕行﹐俄至其廟。促呼連拜﹐至於幃箔之前。見貴主﹐謂某云﹕『昨蒙相公憫念孤危﹐俾爾戍於敝邑。往返途路﹐得元勞止。余近蒙相公再借兵師﹐深愜誠願。觀其士馬兵彊﹐衣甲利。然都虞侯孟遠﹐才輕位下﹐甚無機略。今月九日﹐有遊軍三千餘騎﹐掠我近郊。遂令盂遠領新到將士﹐要擊於平原之上。設伏不密﹐反爲彼軍所敗。甚思一權謀之將。俾速歸﹐達我情素。』言訖﹐拜辭而出。昏然似醉﹐余無所知矣。」寶驗其說﹐與夢相符。意其質於前事﹐遂差制勝關使鄭承符﹐以代盂遠。是月十三日晚衙於後球場﹐瀝酒焚香﹐牒請九娘神收管。至十六日﹐制勝關申云「今月十三日夜﹐三更已來﹐關使暴卒。」寶驚嘆﹐急使人馳傳看之﹐至則果卒﹐惟心背不冷。暑月停屍﹐亦不敗壞。其家甚異之。忽一夜﹐陰風慘冽﹐吹砂走石﹐發屋拔樹﹐禾苗盡偃﹐及曉而止。雲霧四布﹐連夕不解。至瞑﹐有迅雷一聲﹐劃如天裂。承符忽呻吟數息﹐其家剖棺視之﹐良久復蘇。是夕﹐親鄰咸聚﹐悲喜相仍﹐信宿如故。家人詰其由﹐乃曰「余初見一人﹐衣紫綬﹐乘驪駒﹐從者十餘人。至門下馬﹐命吾相見。揖讓周旋﹐手捧一牒授吾云﹕『貴主得吹塵之夢﹐知君負命世之才﹐欲遵南陽故事﹐思殄邦仇。使下臣持玆禮市﹐聊展敬於君子﹐而冀再康國步﹐幸不以三顧爲勞也。』余不暇他辭﹐惟稱不敢﹐酬酢之際﹐已見聘幣羅於階下﹐鞍馬器甲。錦彩服玩﹑橐之屬﹐咸布列於庭。吾辭不獲免﹐遂再拜受之。卽相促登車。所乘馬異常駿快﹐飾裝鮮活﹐僕禦整肅。悠忽行百餘里﹐有甲馬三百騎﹐已來迎候。驅殿有大將軍之行李﹐余亦甚得志。指顧之間﹐望見一城﹐雉牒穹崇﹐溝洫深浚。余惝恍不知所自。俄於郊外備帳樂﹐設亭﹐宴罷人城﹐觀者如堵。傳呼小使﹐交錯其間。所經之門﹐不記重數。及至一處﹐有如公署。左右使餘下馬易衣﹐趨見貴主。貴主使人傳命﹐請以賓主之禮見。余自謂﹐旣受公文器甲臨戎之具﹐卽是臣也。遂堅辭﹐具戎服入見。貴主使人復命請去橐﹐賓主之間﹐降殺可也。余遂捨器仗而趨人﹐見貴主坐於廳上。余拜﹐一如君臣之禮。拜訖﹐連呼登階。余亦再拜﹐升自西階。見紅妝翠眉﹑蟠龍髻鳳而侍立者二十餘輩﹔彈弦握管﹑花異服而執役者又數十輩。腰金拖紫﹑曳組攢簪而趨隅者﹐又非止一人也﹔輕裘大帶﹑白玉橫腰﹐而森羅於階下者﹐其數甚多。次命召女客五六人﹐各有侍者十數輩﹐差肩接迹﹐累累而進﹐余亦低視長揖﹐不敢施拜。坐定﹐有大校數人﹐皆令與坐。舉酒進樂。酒至﹐貴主斂袂舉觴﹐將欲興詞﹐敍向來徵聘之意。俄聞烽燧四起﹐叫噪喧呼云﹕『朝那賊部﹐步騎數萬人﹐今日平明﹐攻破堡寨﹐尋已人界﹐數道齊進﹐煙火不絕。請發兵救應。』侍坐者相顧失色﹐諸女不及敍別﹐狼狽而散。余及諸校﹐降階拜謝﹐佇立聽命。貴主降軒謂余曰﹕『吾受明公非常之惠﹐憫以孤﹐繼發師徒﹐拯其患難。然以車甲不利﹐權略是思。今不羞鄙陋﹐所以命將軍者﹐正謂此危急也。幸不以幽僻爲辭﹐少匡不迨。』遂別賜戰馬二匹﹐黃金甲一副﹐族旗旄鉞﹑珍寶器用﹐充庭溢目﹐不可勝計。彩女二人﹐給以兵符﹐錫賚甚丰。余拜捧而出﹐傳呼諸將﹐指揮部伍﹐內外響應。「是夜出城﹐相次探報﹐皆云『賊勢漸雄』。余素諳其山川地理﹐形勢孤虛。遂引軍夜出﹐去城百餘里﹐分布要害。明懸賞罰﹐號令三軍。設三伏以待之。遲明﹐排布已畢。賊侈其前功﹐頗甚輕進﹐猶謂孟遠之統眾也。余自引輕騎﹐登髙視之﹐見煙塵四合﹐行陣整肅。余先使輕兵搦戰﹐示弱以誘之。接以短兵﹐且行且戰。金革之聲﹐天地裂坼。余引兵詐北﹐彼乃盡銳前趨﹐鼓噪一聲﹐伏兵盡起。十里轉戰﹐四面夾攻。彼軍敗績﹐死者如麻﹐再戰再奔﹐朝那狡童﹐漏刃而去。從亡之卒﹐不過十人。余選生馬二十騎追之﹐果生置於麾下。由是﹐血肉漬艸木﹐脂膏潤原野﹐腥穢蕩空﹐戈甲山積。賊師以輕車馳送貴主﹐貴主登平朔樓以受之。舉國士民﹐咸來會集。引於樓前﹐以札責問。惟稱死罪﹐竟絕他詞。遂令押赴都市腰斬。臨刑﹐有一使乘傳﹐來自王所﹐持急詔令﹐促赦朝那隊﹐曰﹕『朝那之罪﹐吾之罪也。汝可赦之﹐以輕吾過。』貴主以父母再通音問﹐喜不自勝。顧謂諸將曰﹕『朝那妄動﹐卽父之命也。今使赦之﹐亦父之命也。昔吾違命﹐乃貞節也。今若又違﹐是不祥也。』遂釋其縛﹐使單車送歸。未及朝那﹐包羞而卒於路。余以克敵之功﹐大被寵賜﹐尋備禮。拜平難大將軍﹐食朔方一萬三千戶﹐別賜宅第﹑輿馬﹑寶器﹑衣服﹑婢僕﹑園林﹑邸第﹑麾幢﹑鎧甲﹐次及諸將﹐賞賚有差。明日﹐大宴﹐與坐者不過五六人。前所見六七女﹐皆來侍坐。丰姿艷態﹐愈更動人。笑語竟夕﹐酣飲甚歡。酒至﹐貴主觴筋言曰﹕『妾之不幸﹐少處空閨。天賦孤貞﹐不從嚴父之命。屏居於此三紀矣。蓬首灰﹐心﹐未得其死。鄰童迫脇﹐幾至顚危。若非相公之殊惠﹐將軍之雄武﹐則息國不言之婦﹐又爲朝那之囚耳。永言斯惠﹐終天不忘。』遂以七寶鐘酌酒﹐使人持送鄭將軍。吾因避席﹐再拜而飲。余自是頗動歸心﹐詞理懇切﹐遂許給假一月。宴罷﹐明日﹐辭謝訖﹐擁其麾下三十餘人﹐返於來路。所經之處﹐聞雞犬﹐頗甚酸辛。俄頃到家﹐見家人聚哭﹐靈帳儼然。麾下一人﹐令余促人棺縫之中。余擬前﹐而爲左右所聳。俄聞震雷一聲﹐醒然而悟。承符自此不事家產﹐惟以後事付孥李。果經一月﹐無疾而終。其初欲暴卒﹐每告其所親曰「余本機鈐人用﹐效節戎行。𨿽奇功蔑聞﹐而薄效粗立。泊遭釁累﹐譴謫於玆。平生志气﹐郁然未申。丈夫終當扇長風﹐摧巨浪﹐挾泰山以壓卵﹐決東海以沃螢。奮其鷹犬之心﹐爲人雪不平之事。吾朝夕當有所受。與子分襟﹐固不久矣。」其月十三日﹐有人自薛舉城﹐晨發十餘里﹐天初平曉﹐忽見前有車塵競起﹐族旗煥赫﹐甲馬數百人。中擁一人﹐气槪洋洋然。逼而視之﹐鄭承符也。此人驚訝移時﹐因仁立於路左。瞥見如風雲﹐抵善女湫而去﹐俄無所見。

艷異編卷四仙部裴航唐長慶中﹐有裴航秀才﹐因下第﹐遊於鄂渚﹐謁故舊友人崔相國。值相國贈錢二十萬﹐遂挈歸於京。因傭巨舟﹐載於襄漢。同載有樊夫人﹐乃國色也。言詞間接﹐帷帳比鄰﹐航𨿽親切﹐無計導達而睹面焉。因賂侍婢裊煙﹐求達詩一章﹐曰﹕向爲胡越猶懷想﹐況遇天仙隔錦屏。倘若玉京朝會去﹐願隨鸞鶴入靑冥。詩往﹐久而無答。航數詰裊煙﹐煙曰「娘子見詩若不聞﹐如何﹗」航無計﹐因在道求名醞﹑珍果而獻之。夫人乃使裊煙召航相識。及褰帷﹐因玉瑩光寒﹐花明景麗﹐云低發鬢﹐月淡修眉﹐舉止乃煙霞外人﹐肯與塵俗爲偶。航再拜揖﹐愕胎久之。夫人曰「妾有夫在漢南﹐將欲棄官﹐而幽棲巖谷﹐召某一訣耳。深哀艸擾﹐慮不及期﹐豈更有情畱盼他人耶﹖但喜與郎君同舟共濟﹐無以諧謔爲意爾。」航曰「不敢。」飲訖而歸。操比冰霜﹐不可於冒。夫人後使裊煙持詩一章﹐曰﹕一飲瓊漿百感生﹐玄霜搗盡見雲英。藍橋便是神仙窟﹐何必崎嶇上玉京。航覽之﹐空愧佩而已。然亦不能洞達詩之旨趣。後更不復見﹐但使裊煙達寒暄而已。遂抵襄漢﹐與使婢摯妝奮不告辭而去。人不能知其所造。航徧求訪之﹐滅迹匿形﹐竟無蹤兆﹐遂飾裝歸。輦下經藍橋驛側近﹐因渴甚﹐遂下道求漿而飲。見茅屋三數間﹐低而復隘﹐有老嫗績薴麻。航揖之求漿﹐嫗咄曰「雲英擎一杯漿來﹐郎君要飲。」航訝之﹐憶樊夫人詩有「雲英」之句﹐深不自會。俄於葦箔之下﹐出雙玉手捧瓷匝﹐航接飲之﹐眞玉液也。但覺異香氖氫﹐透於戶外。因還甌﹐遽揭箔﹐睹一女子﹐露瓊英﹐春融雪彩﹐臉欺膩玉﹐鬢惹濃云﹐嬌羞而掩面蔽身﹐𨿽紅蘭之隱幽谷﹐不足比其芳麗也。航驚怛軟足﹐縮不能去。因白嫗曰「某僕馬甚饑﹐願憩於此﹐當厚答謝﹐幸無見阻。」嫗曰「任郎君自便耳。」遂飯僕襪馬。良久﹐謂嫗曰「向睹小娘子艷麗驚人﹐姿容擢世﹐所以躊躇而不能適﹐願納厚禮而娶之﹐可乎﹖」嫗曰「渠已許嫁一人﹐但時未就耳。我今老病﹐只有此女孫﹐昨有神仙與靈藥一刀圭﹐但須玉柞臼搗之百日﹐方可就吞﹐當得後天而老。若約娶此女者﹐得玉杵臼﹐吾當與之也。其餘金帛﹐吾元用處耳。」航拜謝曰「願以百日爲期﹐必攜杵臼而至﹐更無許他人。」嫗曰「然。」航恨恨而去。及至京國﹐殊不以舉事爲意﹐但於坊曲鬧市暄衢﹐髙聲訪其玉杵臼﹐曾無影響。或遇朋友﹐若不相識﹐眾言爲狂人。數月餘日﹐忽遇一貨玉老翁﹐曰「近得虢州藥鋪卞老書云﹐有玉杵臼貨之。郎君懇求如此﹐吾當爲書導達。」航愧荷珍重﹐果獲杵臼。卞老曰「非二百緡不可得。」航乃瀉囊﹐兼貨僕馬﹐方及其值。遂步驟獨挈而抵藍橋。昔日嫗大笑曰「有如是信士乎﹖吾豈愛惜女子﹐而不酬其勞哉。」女亦微笑曰「𨿽然﹐更爲吾搗藥百日﹐方議姻好。」嫗於襟帶間解藥﹐航卽搗之﹐晝爲而夜息。夜則嫗收藥日於內室﹐航又聞搗藥聲﹐因窺之﹐有玉兔持杵臼﹐而雪光輝室﹐可鑑毫芒。於是航之意愈堅。如此日足﹐嫗持而吞之﹐曰「吾當人洞而告姻戚﹐爲裴郎具幃帳。」遂挈女人山。謂航曰「但少畱此。」逡巡﹐車馬僕隸﹐迎航而往。則見一大第連云﹐珠扉晃日﹐內有帳幄屏帷﹐珠翠珍玩﹐莫不臻至﹐愈如貴戚家焉。仙童侍女引航人帳﹐就禮訖﹐航拜嫗﹐悲泣感荷。嫗曰「裴郎自是淸冷裴眞人子孫﹐業當出世﹐不足深愧老嫗也。」及引見諸賓﹐多神仙中人也。後有仙女﹐鬟髻霓衣﹐云是妻之姊耳。航拜訖﹐女曰「裴郎不相識耶﹖」航曰「昔非姻好﹐不省拜侍。」女曰「不憶鄂渚同舟而抵襄漢乎﹖」航深驚怛﹐懇悃陳謝。後問左右﹐曰「是小娘子之姊云翹夫人﹐劉綱仙君之妻也。已是髙眞﹐爲玉皇之女吏。」嫗遂遣航將妻﹐人玉峯洞中﹐瓊樓珠室而居之﹐餌以蜂雪瓊英之丹。體性淸虛﹐毛髮紺綠﹐神化自在﹐超爲上仙。至太和中﹐友人盧顥遇之於藍橋驛之西﹐因說得道之事。遂贈藍田美玉十斤﹐紫府云丹一粒。敍話永日﹐使達書於親愛。盧顥稽顙曰「兄旣得道﹐如何乞一言而教授。」航曰「老子曰『虛其心﹐實其腹。』今之人心愈實﹐何由有得道之理。」盧子懵然。而語之曰「心多妄想﹐腹漏精液﹐卽虛實可知矣。凡人自有不死之術﹐還丹之方﹐但子未便可教﹐異日言之。」盧子知不可請﹐但終宴而去。後﹐世人莫有遇者。少室仙姝傳寶歷中﹐有封陟孝廉者﹐居於少室。貌態潔朗﹐性頗貞端﹐志在墳典。僻於林藪﹐探義而星歸。腐艸閱經﹐而月墜幽窗。孜孜﹐俾夜作晝。無非搜索隱奧﹐未嘗縱日時也。書堂之畔﹐景像可窺。泉石淸寒﹐桂蘭幽淡。戲猱每竊其庭果﹐唳鶴頻棲於澗松。虛籟時吟﹐纖埃畫闃。煙鎖筍重之翠節﹐露滋踩躅之紅葩。薛蔓衣墻﹐苔茸毯砌。時﹐夜將午。忽飄酷烈﹐漸布於庭際。俄有輜拼自空而降﹐畫輪軋軋﹐直湊格檻。睹一仙姝﹐侍從華麗。玉佩敲磐﹐羅裙曳云。體欺浩雪之容光﹐臉奪芙蓉之濯艷。正容斂衽而揖陟曰「某籍本上仙﹐謫居下界﹐或遊人間五嶽﹐或止海面三峯。月到瑤階愁﹐莫聽其鳳管﹔虫吟粉壁恨﹐不寐於鴛衾。燕浪語而徘徊﹐鸞虛歌而縹緲。寶瑟休泛﹐虯獻懶斟。紅杏艷枝﹐激含顰於綺殿﹔碧桃芳藻﹐引凝睇於瓊樓。旣厭曉妝﹐漸融春思。伏見郎君﹐神儀浚潔﹐襟量端朗﹐學聚流螢﹐文含隱豹。所以慕其貞朴﹐愛此孤標。特謁光容。願持箕帚。又不知郎君雅旨何如﹖」隴攝衣朗燭﹐正色而坐。言曰「某家本貞廉﹐性惟孤介。貪古人之糟粕﹐究前聖之指歸。編柳苦辛﹐燃糠幽暗﹐布被糲食﹐燒蒿茹藜。但自困窮﹐終不斯濫。必不敢當神仙降顧。斷意如此﹐幸早回車。」姝曰「某乍造門墻﹐未申懇迫﹐輒有詩一章奉畱。復七日更來。」詩曰﹕謫居蓬島別瑤池﹐春媚煙花有所思。爲愛君心能潔白﹐願操箕帚奉庭幃。

陟覽之﹐若不聞。云旣去﹐窗戶遺芳。然陟心中不可轉也。後七日夜﹐姝又至﹐騎從如前。時麗容潔服﹐艷媚巧言﹐又白陟曰「某以業緣遽索﹐魔障起﹐蓬山瀛島﹐繡帳錦宮﹐恨起紅茵﹐愁生翠被。難窺舞蝶於芳艸﹐每妒流營於綺叢。靡不雙飛﹐俱能對峙﹐自矜孤寢﹐轉懵深閨。秋卻銀缸﹐但凝眸於片月﹔春尋瓊圃﹐空抒思於殘花。所以激切前時﹐布露丹懇﹐幸垂采納﹐無阻積誠。又不知郎君意竟何如﹖」陟又正色而言曰「某身居山藪﹐志已顓蒙﹐不識鉛華﹐豈知女色﹐幸垂速去﹐無相見尢。」姝曰「顧不貯其深疑﹐幸望容其陋質﹐輒更有詩一章﹐後七日復來。」詩曰﹕弄玉有夫皆得道﹐劉綱兼室盡登仙。君能仔細窺朝露﹐須逐云車拜洞天。陟覽之﹐又不過意。後七日夜﹐姝又至﹐柔容冶態﹐靚衣明眸。又言曰「逝波難駐﹐白日易頹。花木不停﹐薤露非久。輕漚泛水﹐只得逡巡。微燭當風﹐莫過瞬息。虛爭意气﹐能得幾時﹖恃賴韶顏﹐須臾槁木。所以﹐君誇容鬢﹐尙未凋零﹐固止綺羅﹐貪窮典籍。及其衰老﹐何以維持。我有還丹﹐頗能駐命﹐許其依托﹐必寫襟懷。能遣君壽例三松﹐瞳芳兩目﹐仙山靈府﹐任意邀遊。莫種槿花﹐使朝晨而騁艷﹔休敲石火﹐尙昏墨而流光。」陟乃怒目而言曰「我居幽齋﹐不欺暗室﹐下惠爲師﹐叔子爲證。是何妖精﹐苦用淩逼﹐心如鐵石﹐元更多言。倘若遲回﹐必當窘辱。」侍衛諫曰「小娘子回車。此木偶人﹐不足與語。況窮薄當爲下鬼﹐豈神仙配偶耶﹗」姝長吁曰「我所以懇者﹐爲是靑牛道土之苗裔。況此時一失﹐又須曠居六百年。不是細事。放戲﹐此子大是忍人。」又畱詩曰﹕蕭郎不顧鳳樓人﹐云澀回車淚臉新﹐愁想蓬瀛歸去路﹐難窺舊苑碧桃春。輜出戶﹐珠翠響空﹐泠泠拎簫笙﹐杳杳雲路。然陟意不易。後三年﹐涉染疾而終。爲太山所追﹐束以巨鎖。使者驅之﹐欲至幽府。忽遇神仙騎從﹐淸道甚嚴﹐使者躬身於路左。曰「上元夫人遊太山耳。」俄有仙騎召使者﹐與囚俱來。陟至彼仰窺﹐乃昔日求偶仙姝也。但左右彈指悲嗟。仙姝遂索追狀曰「不能於此人無情。」遂索大筆判曰「封陟性𨿽執迷﹐操惟堅潔﹐實由朴戇﹐難責風情。宜更延一紀。」左右令涉跪謝。使者遂解去鐵鎖﹐曰「仙官已釋﹐則幽府無敢追攝。」使者卻引歸。良久蘇息。後追悔昔日之事﹐慟哭自咎而已。嵩嶽嫁女記三禮田者﹐甚有文道﹐熟讀羣書。與其友鄧韶﹐博學相類﹐皆以人昧不能彰其明。家於洛陽﹐元和癸巳歲﹐仲秋望夕﹐攜觴晚出建春門﹐期望月於韶別墅。行二三里﹐遇韶亦攜觴自東來﹐駐馬道周﹐未決所適。有二書生乘驄﹐復出建春門。揖謬﹑韶曰「二君子挈﹐得非求今夕望月之地乎﹖某敝莊﹐水竹臺榭﹐名聞洛下﹐東南去此二三里。倘能迂轡﹐冀展傾蓋之分耳。」韶甚愜所望﹐乃從而往。問其姓氏﹐多他語對。行數里﹐桂輪已升。至一車門﹐始人﹐甚荒涼。又行數百步﹐有異香迎前而來﹐則豁然眞境矣。飛泉交流﹐松桂夾道﹐奇花異艸﹐照燭如晝﹔好鳥騰翥﹐風和月瑩。韶請疾馬飛觴。書生曰「足下中﹐厥味何如﹖」韶曰「乾和五﹐𨿽上淸醍醐﹐計不加此味也。」書生曰「某有瑞露之酒﹐釀於百花之中﹐不知與足下五孰愈耳。」謂小童曰「折燭夜一花﹐傾與二君子嘗。」其花四出而深紅﹐圓如小瓶﹐徑三寸餘﹐綠葉﹐形類杯﹐觸之有餘韻。小童折花至﹐傾於竹葉中﹐凡飛數巡﹐其味甘香﹐不可比狀。飲訖﹐又東南行數里﹐至一門。書生揖二客下馬﹐仍以燭夜花中之餘﹐賚諸從者。飲一杯﹐皆大醉﹐各止於戶外。乃引客人﹐則有鸞鶴數十﹐騰舞來迎﹐步而前﹐花轉繁﹐酒味尢美﹐其百花皆芳香壓枝於路旁。凡歷池館臺榭﹐率皆陳設盤筵﹐若有所待﹐但不畱韶坐。韶飲多﹐行又甚倦﹐請暫憩盤筵。書生曰「坐有何難﹐但不利於君耳。」韶詰其由。曰「今夕﹐中天羣仙會於玆﹐嶽籍君神魄不離腥﹐請以知禮導升降﹐此皆諸仙位坐﹐不宜塵觸耳。」言訖﹐見直北花燭亙天﹐蕭韶沸空。駐雲母雙車於金堤之上﹐設水精方盤於瑤幄之內。羣仙方奏霓裳羽衣曲﹐書生前進請命﹐再拜夫人。夫人摹帷笑曰「下城之人而能知禮﹐然服食之气然猶射人﹐不可近它。貴婿可各賜薰髓酒一杯。」韶飲訖﹐覺肌膚溫潤﹐稍異常人﹐噓吸皆異香气。夫人問左右﹕「誰人召來﹖」曰「衛符卿﹑李八百。」夫人曰「便令此二童接待。」於是二童引韶於羣仙之後。縱目﹐問曰「相者誰﹖」曰「劉綱。」「侍者誰﹖」曰「茅盈東鄰女。」「彈箏擊築者誰﹖」曰「麻姑﹑謝自然。」「幄中坐者誰﹖」曰「西王母。」俄有一人﹐駕鶴而來。王母曰「久望。」有玉女問曰「禮生來未﹖」於是﹐引韶進﹐立於碧玉堂下左。劉君笑曰「適緣蓮花峯士奏章﹐事須決遣。尙多未來客﹐何言久望乎﹖」王母曰「奏章事者﹐有何所爲﹖」曰「浮梁縣令宋延年﹐以其人因賄賂履官途﹐以苛虐爲官政﹐生情於案犢﹐忠恕之道蔑聞﹐惟雜於貨財﹐巧僞之計更作﹐自貽覆﹐以促餘齡﹐但以蓮華峯叟受托於人。奏章甚懇﹐特緩死限﹐量延五年。」問﹕「劉君誰﹖」曰「漢朝天子。」續有一人﹐駕黃龍﹐戴黃旗﹐導以笙歌﹐從以嬪嫡﹐及瑤幄而下。王母復問曰「李君來何遲﹖」曰「爲敕龍神設水旱之計﹐作獼淮蔡﹐以殲妖逆。」漢主曰「柰百姓何﹖」曰「上帝亦有此間﹐予一表斷其惑矣。」曰「可得聞乎﹖」曰「不能悉記﹐略舉大綱耳。表云﹕『某孫某﹐克丕業﹐徳洽兆庶﹐臨履深薄﹐匪敢怠荒。不勞師車﹐平中夏﹑西蜀之孽﹔不費天府﹐掃東吳﹑上黨之妖。九在已見其廓淸﹐一方尙屯其气。伏以虺蜴肆毒痛於淮蔡﹐豺狼尙惜其口喙﹐螻蟻猶固其封疆。若遣時丰人安﹐是稔羣丑﹔但使年饑癘作﹐必搖人心。如此倒戈而攻﹐可以席捲。禍三州之逆黨﹐所損至微﹔安六合之疾田亡﹐其利則厚。伏請神龍施水﹐厲鬼行災。由此天誅﹐以資戰力。』」漢主曰「表至嘉﹐第旣允許﹐可以前賀誅鋤矣。」書生謂韶﹕「此開元﹑天寶太平之主也。」未頃﹐聞蕭韶自空而下﹐執繹節者前唱言「穆天子來。」奏樂﹐羣仙皆起。王母避位﹐拜迎二主﹐降階人幄﹐環坐而飲。王母曰「何不拉取老軒轅來﹖」曰「他今夕主張月宮之宴﹐非不勤請耳。」王母又曰「瑤池一別後﹐陵谷幾遷移。向來觀洛陽東城﹐已丘墟矣。定鼎門西路﹐忽焉復新。市朝云攺﹐名利如舊﹐可以悲嘆耳。」穆王把酒﹐請王母歌。以珊瑚鉤擊盤而歌曰﹕勸君酒﹐爲君悲且吟。自從頻見市朝攺﹐無復瑤池宴樂心。王母持杯﹐穆天子歌曰﹕奉君酒﹐休嘆市朝非。早知無復瑤池興﹐悔駕驊驑艸艸歸。歌竟﹐與王母話瑤池舊事﹐乃重歌一章云﹕八馬回乘漫風﹐猶思往事憩昭宮﹐宴移玄圃情方洽﹐樂奏鈞天曲未終。斜漢露凝殘月冷﹐流霞杯泛曙光紅。昆侖回首不知處﹐疑是酒酣魂夢中。王母酬穆天子歌曰﹕一曲笙歌瑤水濱﹐曾畱逸足駐徵輪﹐人間甲子周千歲﹐靈境杯筋初一巡。玉兔銀河終不夜﹐奇花好樹鎭長春。悄知穆滿饒詞句﹐歌向俗流疑誤人。酒至漢武帝﹐王母又歌曰﹕珠露金風下界秋﹐漢家陵樹冷修修。當時不得仙桃力﹐尋作浮塵飄壠頭。漢主上王母酒﹐歌以送之曰﹕五十餘年四海淸﹐自親丹竈得長生。若言盡是仙桃力﹐看取神仙簿上名。帝把酒曰「吾聞丁令威能歌。」命左右召來。令威至﹐帝又遣子晉吹笙以和﹐歌曰﹕月照驪山露泣花﹐似悲先帝早升遐﹐至今猶有長生鹿﹐時繞溫泉望翠華。帝持杯久之。王母曰「應須召葉靜能來唱一曲﹐敍當時事。」靜能續至﹐跪獻帝酒﹐復歌曰﹕幽薊煙塵別九重﹐貴妃湯殿罷歌鐘。中宵扈從無全仗﹐大駕蒼黃髮六龍。妝匣尙畱金翡翠﹐暖池猶浸玉芙蓉。荊棒一閉朝元路﹐惟有悲鳳吹晚松。歌竟﹐帝淒慘良久﹐諸仙亦淒然。於是﹐黃龍持杯﹐立於車前﹐再拜祝曰﹕上淸神女﹐玉京仙郎﹐樂此今夕﹐和鳴鳳凰﹔鳳凰和鳴﹐將翺將翔。與天齊休﹐慶流無央。仙郎卽以鮫綃五千匹﹑海人文錦三千端﹑琉璃琥珀器一百牀﹑明月驪珠各十斛﹐贈奏樂仙女。乃有四鶴立於車前﹐載仙郎並相者﹑侍者﹐兼有寶花臺。俄進法膳﹐凡數十味。亦沾及韶。韶襖﹐有仙女捧玉箱﹐托紅箋筆硯而至﹐請催妝詩。於是﹐劉綱詩曰﹕玉爲質兮花爲顏﹐蟬爲鬢兮云爲環。何勞傅粉兮施渥丹﹐早出娉婷兮縹緲間。於是﹐茅盈詩雲﹕水精帳開銀燭明﹐鳳搖珠佩連云淸。休勻紅粉飾花態﹐早駕雙鸞朝玉京。巢父詩曰﹕三星在天銀漢回﹐人間曙色東方來。玉苗瓊蕊亦宜夜﹐來使一花衝曉開。詩旣入﹐內有環佩聲。卽有玉女數十﹐引仙郎入帳﹐召韶行禮。禮畢﹐二書生復引韶辭夫人。夫人曰「非無至寶可以相贈﹐但爾力不任攜挈耳。」各賜延壽酒一杯﹐曰「可增人間半甲子。」復命衛符卿等引還人間﹐無使歸途寂寞。於是﹐二童引韶而去。折花傾酒﹐步步惜別。衛君謂韶曰「夫人白日上升﹐驂鸞駕鶴﹐在積習而已。未有積徳累仁﹐抱才蘊學﹐卒不享爵祿者﹐吾未之信。倘吾子塵牢可逾﹐俗桎可脫﹐自今後十五年﹐待子於三十六峯。願珍重自愛。」復出來時車門﹐握手告別。別訖﹐行四五步﹐音失所在﹐惟見嵩山嵯峨倚天﹐得樵徑而歸。及還家﹐已歲餘。室人招魂葬於北之原﹐墳艸宿矣。於是﹐韶捐棄家室﹐同人少室山。今不知所在。裴諶裴諶﹑王敬伯﹑梁芳約爲方外之友。隋大業中﹐相與入白鹿山學道。謂黃白可成﹐不死之藥可致﹔雲飛羽化﹐無非積學﹐辛勤采煉﹐手足胼胝﹐十數年間﹐亡何﹐梁芳死。敬伯謂諶曰「吾所以去國亡家﹐耳絕絲竹﹐口厭肥豢﹐目棄奇色﹔去華屋而樂齋居﹐賤珍物而貴寂寞者﹐豈非覬乘雲駕鶴﹐遊戲蓬壺。縱其不成﹐亦望長生﹐壽比大地耳。今仙海無涯﹐長生未致﹐辛勤於靈山之外﹐不免就死。敬伯所樂﹐將下山乘肥衣輕﹐聽歌玩色﹐遊於京洛。意足﹐然後求達﹐垂功立事﹐以榮耀人寰。縱不能憩三山﹐飲瑤池﹐駿龍衣霞﹐歌鸞舞鳳﹐與仙翁爲侶﹐且著金拖紫﹐圖形淩煙﹐廁卿大夫之間。何如哉﹖子盍歸乎﹐無空死深山。」諶曰「吾乃夢醒者﹐不復低迷。」敬伯遂歸。諶畱之不得。時唐貞觀初﹐以舊籍調授左武衛騎曹參軍﹐大將軍趙妻之以女﹐數年間遷大理延評﹐衣緋。奉使淮南﹐舟行過髙郵。制使之行﹐呵叱風生﹐舟船不敢動。時淮天雨﹐忽有一漁舟突過﹐中有老人﹐衣蓑戴笠﹐鼓棹而去﹐其疾如鳳。敬伯以爲﹐吾乃制使﹐威振遠近﹐此漁父敢突過﹗試視之﹐乃諶也。遂令追之﹐因請維舟﹐延之座內﹐握手慰之曰「兄久居深山﹐拋擲名宦而無成﹐到此極也﹗夫風不可系﹐影不可。古人倦夜長尙秉燭遊﹐況少年白晝而擲之乎﹖敬伯自出山數年﹐今廷尉平事矣。昨者推獄平允﹐乃大錫命服﹐淮南疑獄﹐今讞於有司﹐上擇詳明吏復訊之。敬伯預其選﹐故有是行。𨿽未可言官達﹐比之山儕﹐自謂差勝。兄甘勞苦尙如曩日﹐奇哉奇哉﹗今何所需﹖當以奉給。」諶曰「吾叟野人﹐心近云鶴﹐未可以腐鼠嚇也。吾子沈浮﹐魚鳥各適﹐何必矜炫也﹐夫人世之所需者﹐吾當給爾﹐子何以贈我與中山之友﹖或市藥於廣陵﹐亦有息肩之地。靑園橋東﹐有數里櫻桃園﹐園北車門﹐卽吾宅也。子公事稍隙﹐尋我於此。」遂然而去。敬伯到廣陵十餘日﹐事少閒﹐思諶言﹐因此尋之﹐果有車門。試問之﹐乃裴宅也。人引以進。初尙荒涼﹐移步愈佳。行數百步﹐方及大門。樓閣重重﹐花木鮮秀﹐似非人境﹐煙翠蔥籠﹐景色艷媚﹐不可形狀。香風颯來﹐神淸气爽﹐飄飄然有淩雲之意﹐不復以使車爲重﹐視其身若腐鼠﹐視其徒若螻蟻。旣而稍聞劍佩之聲。二靑衣出曰「阿郎來。」俄有一人﹐衣冠偉然﹐儀貌奇麗。敬伯前拜視之﹐乃諶也。裴慰之曰「塵界任官﹐久食鮏羴﹐愁欲之火﹐焰於胸中﹐負之而行﹐固甚勞苦。」遂揖以人﹐坐於中堂﹐窗戶棟梁﹐飾以異寶﹐屏帳皆畫云鶴。有頃﹐四靑衣捧碧玉臺盤而至。器物珍異﹐皆非人世所有。香醒佳饌﹐目所未睹。旣而﹐日將暮﹐命其僕促席。燃九光之燈﹐光華滿座。女樂二十人﹐皆絕代之色﹐列其座前。裴顧小黃頭曰「王評事昔吾山中之友﹐道情不固﹐棄吾下山﹐別近十年﹐才爲廷尉。屬今俗心已就﹐須俗伎以樂之。顧伶家女無足召者﹐當召士大夫之女已適人者。如近無姝麗﹐五千里內皆可擇之。」小黃頭唯唯而去。諸伎調碧玉蕭﹐調未諧﹐而黃頭已復命﹐引一伎自西階登﹐拜裴席前。裴指曰「參評事。」敬伯答拜。細視之﹐乃其妻趙氏﹐而敬伯驚訝不敢言。妻亦甚駭﹐目之不已。遂令坐。玉階下一靑衣﹐捧玳瑁箏授之﹐趙素所善也。因令與座伎合曲以送酒。敬伯座間取殷色朱李投之。趙顧敬伯﹐潛系於衣帶。伎奏之曲﹐趙皆不能逐。裴乃令隨所奏﹐時時停趙以呈其曲。其歌舞﹐非云韶九奏之樂﹐而淸亮宛轉﹐酬獻極歡。天將曙﹐乃召前黃頭曰「送趙夫人。」且謂曰「此乃九大畫堂﹐常人不到。吾昔與王爲方外之交﹐憐其爲俗所迷﹐自投湯火﹐以智自燒﹐以明自賊﹐將沈浮於生死海中﹐求濟不得﹐故命於此一以醒之。今日之會﹐誠再難得。亦夫人宿命﹐乃得暫遊雲山萬里﹐重復來往﹐勞苦無辭也。」趙拜而去。裴謂敬伯曰「評公使車﹐畱此一宿﹐得無驚郡將乎﹖宜就館。未赴闕﹐閒時訪我可也。塵路遐遠﹐萬愁攻人﹐努力自愛。」伯拜謝而去。後五日﹐將還﹐潛詣取別其門﹐不復有宅﹐乃荒涼之地﹐煙艸極目﹐惆悵而返。及京﹐奏事畢﹐得歸私第。諸趙竟怒曰「女子誠陋﹐不足以奉事君子﹐然已辱厚禮﹐亦宜敬之。夫上以承祖考﹐下以繼後嗣﹐豈苟而已哉。柰何以妖術致之萬里﹐而娛人之視聽乎﹗朱李尙在﹐其言足證﹐何諱乎﹖」敬伯盡言之﹐且曰「當此之時﹐敬伯亦自不測﹐此蓋裴之道成矣﹐以此相炫也。」其妻亦記得裴言﹐遂不復責。吁﹗神仙之變化﹐誠如此乎﹖將謂幻者鬻術以致惑乎﹖固非常智之所及。且夫雀爲蛤﹐雉爲蜃﹐人爲虎﹐腐艸爲螢﹐蜣螂爲蟬﹐鯤爲鵬﹐萬物之變化﹐書傳之記者不可以智達﹐況耳目之外乎。張老張老者﹐揚州六合縣園叟也。其鄰有韋恕者﹐梁天監中﹐自揚州曹掾役滿而來。有長女旣笄﹐召裏媒媼﹐令訪良婿。張老聞知﹐喜而候媒於韋門。媼出﹐張老固延人﹐且備酒食。酒闌﹐謂媼曰「聞韋氏有女將適人﹐求良才於汝﹐有之乎﹖」曰「然」。曰「某誠衰邁﹐灌園之業﹐亦可衣食。幸爲求之﹐事成厚謝。」媼大罵而去。他日又邀媼。媼曰「叟何不自度﹖豈有衣冠子女﹐肯嫁園叟耶﹗此家誠貧﹐士大夫家之敵者不少顧﹐叟非匹﹐吾安能爲叟一杯酒﹐乃取辱於韋氏。」叟固曰「彊爲吾一言之﹐言不從﹐卽吾命也。」媼不得已﹐冒責而入言之。韋氏大怒﹕「媼以吾貧﹐輕我乃如是﹗且韋家焉有此事﹐況園叟何人﹐敢發此議。叟固不足責﹐媼何無別之甚也。」曰「媼誠非所宜言﹐爲曳所逼﹐不得不達其意。」韋怒曰「爲我報之﹐今日內得五百緡則可。」媼出﹐以告張老﹐乃曰「諾。」未幾﹐車載納於韋氏。韋大驚曰「前言戲之耳。且此翁爲園﹐何以致此﹖吾度其必無而言之﹐今不移多時而錢到﹐當如之何﹖」乃使人潛候其女。女亦不恨﹐乃曰「此固命乎﹗」遂許焉。張老旣娶韋氏﹐園業不廢﹐負穢地﹐鬻蔬不輟。其妻躬執爨濯﹐了無怍色。親戚惡之﹐亦不能止。數年﹐中外之有識者責恕曰「君家誠貧﹐鄕裏豈無貧子弟﹐柰何以女妻園叟﹖旣棄之﹐何不令遠去也。」他日﹐恕置酒召女及張老。酒酣﹐微露其意。張老起曰「所以不卽去者﹐恐有念。今旣相厭﹐去亦何難。某王屋下有一小莊﹐明日且歸耳。」天將曙﹐來別韋氏曰「他歲想念﹐可令大兄往天壇山南相訪。」遂令妻騎驢戴笠﹐張老策杖相隨而去。絕無消息。後數年﹐恕念其女﹐以爲蓬頭垢面﹐不可識也。令長男義方訪之。到天壇南﹐道遇一昆侖奴﹐駕黃牛耕田。問曰「此有張老家莊否﹖」昆侖投杖拜曰「大郎子何久不來﹖莊去此甚近﹐某當前引。」遂與俱東去。初上一山﹐山下有水﹐過水連綿凡十餘處﹐景色漸異﹐不與人間同。下一山﹐見水北朱戶甲第﹐樓閣參差﹐花木繁榮﹐煙雲鮮媚﹐鸞鶴孔雀﹐回翔其間﹐歌管嘹亮耳目。昆侖奴指曰「此張家莊也。」韋驚駭不測。俄而及門﹐門有紫衣人吏拜引人廳中。鋪陳之盛﹐目所未睹。異香氤氳﹐徧滿崖谷。忽聞珠佩之聲漸近﹐二靑衣出曰「阿郎來。」次見十數靑衣﹐容色絕代﹐相對而行﹐若有所引。俄見一人﹐戴遠遊冠﹐衣朱綃﹐曳朱履﹐徐出門。一靑衣引爲前拜﹐儀狀偉然﹐容色芳嫩。細觀之﹐乃張老也。言曰「人世勞苦﹐若在火中﹐身未淸涼﹐怨焰又熾﹐固無斯須泰時。兄久客寄﹐何以自娛﹖賢妹略梳頭﹐卽當奉見。」因揖令坐。未幾﹐一靑衣來曰「娘子已梳頭畢。」引人見妹﹐遂於堂前。其堂沈香爲梁﹐玳瑁貼門﹐碧玉窗﹐珍珠箔﹐階砌皆冷淸碧色﹐不辧其物。其妹服飾之盛﹐世間未見。略敍寒暄﹐問尊長而已﹐意甚鹵莽。有頃進饌﹐精美芳馨﹐不可名狀。食訖﹐館韋於內廳。明日方曙﹐張老與韋生坐﹐忽有一靑衣附耳而語。張老笑曰「宅中有客﹐安得暮歸﹖」因曰「小弟暫欲遊蓬萊山﹐賢妹亦當去。然未暮卽歸﹐兄但憩此。」張老揖而入。俄而五雲起於庭中﹐鸞鳳飛翔﹐絲竹並作。張老及妹﹐各乘一鳳﹐余伎乘鶴者十數人﹐漸上空中﹐正東而去。望之已久﹐猶隱隱聞音樂之聲。韋君在館﹐小靑衣供侍甚謹。迫暮﹐稍聞笙簧之音﹐倏忽復到。及下於庭﹐張老與妻見韋曰「獨居大寂寞。然此地神仙之府﹐非俗人得遊﹐以兄宿命﹐合得到此﹐然亦不可久居﹐明日當奉別耳。」及時﹐妹寢出別兄﹐殷勤傳語父母而已。張老曰「人世遐遠﹐不及做書。」奉金二十鎰﹐並與一故席帽﹐曰「兄若無錢﹐可於揚州北邸賣藥王老家﹐取錢一千萬﹐持此爲信。」遂別﹐復令昆侖奴送出﹐卻到天壇﹐昆侖奴拜別而去。韋自荷而歸。其家驚訝問之﹐或以爲神仙﹐或以爲妖妄﹐不知所謂。五六年間金盡﹐欲取王老錢﹐復疑其妄。或曰「許爾取錢﹐不持一字﹐此帽安足信。」旣而困極﹐其家彊進之曰「必不得﹐用何傷。」乃往揚州﹐入北邸﹐而王老者方當肆陳藥。韋前曰「叟何姓﹖」曰「姓王。」韋曰「張老令取錢一千萬﹐持此帽爲信。」王曰「錢卽實有﹐昔帽是乎﹖」韋曰「叟可驗之﹐豈不識耶﹖」王老未語。有小女出至幃中﹐曰「張老嘗過﹐令縫帽頂﹐其時無皂綫﹐以紅綫縫之﹐綫色手迹皆可驗。」因取看之﹐果是也。遂得錢載而歸。乃信其神仙也。其家又思女﹐復遣義方往天壇南尋之。旣到﹐千山萬水﹐不復有路。時逢樵人﹐亦無知張老莊者。悲思浩然而歸。舉家以爲仙俗路殊﹐無相見期。又尋王老﹐亦去矣。後數年﹐義方偶遊揚州﹐閒行瓊花觀﹐忽見張家昆侖奴前曰「大郎家中何如﹖娘子𨿽不得歸﹐如在左右﹐家中事無巨細﹐莫不知之。」因出懷金十斤以奉曰「娘子令送與大郎君。阿郎與王老會飲於此酒家﹐大郎且坐﹐昆侖當入報。」義方坐於酒旗下﹐日暮不見出﹐乃入觀之﹐飲者滿座﹐座上並無二老﹐亦無昆侖奴。取金視之﹐乃眞金也。驚嘆而歸﹐又以供數年之食。後不復知張老所在。薛昭傳薛昭者﹐唐元和未爲平陸尉﹐以气義自喜﹐常慕郭代公﹑李北海之爲心。因夜值宿﹐囚有爲母復仇殺人者﹐與金而逸之﹐故縣聞於廉使。廉使奏之﹐坐謫爲民於海康。敕下之日﹐不問家產﹐但荷銀鐺而去。有客田山叟者﹐或云數百歲。時來平生﹐正與昭洽﹐乃賫酒攔道而飲餞之。謂昭曰「君義大也﹐脫人之禍而自當之﹐眞荊聶之儔也。吾請從子。」昭不許。固請﹐乃許之。至三鄕夜﹐山史脫衣易酒﹐大醉其左右。謂昭曰「可遁矣。」與之攜手出東郊﹐贈藥一粒曰「非惟去疾﹐兼能去食。」又約曰「此去﹐但遇道北有林藪蘩翳處﹐可且匿。不獨逃難﹐當獲美姝。」昭辭行﹐遇蘭昌宮﹐古木修竹﹐四合其所。昭逾垣而入﹐追者但東西奔走﹐莫能知蹤矣。昭潛於古殿之西間。及夜﹐風淸月朗﹐見階間有三美女﹐笑語而至﹐揖讓升於花茵﹐以犀杯酌酒而進之。居其首女子酹之曰「吉利吉利﹐好人相逢﹐惡人相避。」其次曰「良宵宴會﹐𨿽有好人﹐豈易逢耶﹖」昭居窗隙間聞之﹐又志田山叟之言﹐遂躍出曰「適聞夫人云『好人豈易逢耶』。昭𨿽不才﹐願備好人之數。」三人愕然良久﹐曰「君是何人﹐而匿於此﹖」昭具以實對。乃設座於茵之南。昭詢其姓字﹐長曰「云容張氏。」次曰「鳳臺蕭氏。」次曰「蘭翹劉氏。」飲將酣﹐蘭翹命骰子﹐謂二女曰「今夜佳賓相逢﹐須有匹偶﹐請擲骰子﹐遇彩彊者得薦枕席。」徧擲﹐云容彩勝。蘭翹遂命薛郎近云容姊坐﹐又持雙杯而獻﹐曰「眞所爲合巹矣。」昭拜謝之。遂問﹕「夫人何許人﹖何以至此﹖」答曰「某乃齊元中楊貴妃之侍兒也。妃甚愛惜﹐嘗令獨舞霓裳於繡嶺宮。妃贈我詩曰﹕『羅袖動香香不已﹐紅渠裊裊秋煙裏。輕雲嶺上乍搖風﹐嫩柳池邊初拂水。』詩成﹐皇帝吟諷久之﹐亦有繼和﹐但不記耳。遂賜雙金扼臂﹐因玆寵幸﹐愈於羣輩。此時多遇帝與申天師談道﹐余獨與貴妃得竊聽﹐亦數侍天師茶藥﹐頗獲天師憫之﹐因間處叩頭乞藥﹐師云﹐『吾不借﹐但汝無分﹐不久處世﹐如何﹖我曰﹕『朝聞道﹐夕死可矣。』天師乃與絳雪丹一粒曰﹕『汝但服之﹐𨿽死不壞。但能大其棺﹐廣其穴﹐含以眞玉﹐疏而有風﹐使魂不蕩空﹐魄不沈寂﹐有物拘制﹐陶出陰陽﹐後百年得遇生人交精之气﹐或再生﹐便爲地仙耳。』我沒昌蘭之時﹐同輩具以白﹐貴妃憐之﹐命中貴人陳玄造受其事﹐送終之器﹐皆荷如約。今已百年矣。仙師之兆﹐莫非今宵良會乎﹖此乃宿分﹐非偶然耳。」昭因詰申天師之貌﹐乃田山叟之魁梧也﹐昭大驚曰「山叟卽天師明矣﹐不然何以委曲使餘符曩日之事哉﹖」又問蘭﹑鳳二子。容曰「亦當時宮人有容者﹐爲九仙媛所忌﹐毒而死之﹐藏吾穴之側﹐與之交遊非一朝一夕耳。」鳳臺請擊席而歌﹐送昭﹑容酒。歌曰﹕臉花不綻幾含幽﹐今夕陽春獨換秋。我守孤燈無白日﹐寒云壠上更添愁。蘭翹和曰﹕幽谷啼營整羽翰﹐犀沈玉冷自長歡。月華不忍扃泉戶﹐露滴松枝一夜寒。云容和曰﹕韶光不見分成塵﹐曾餌金丹忽有神。不意薛生攜舊律﹐獨開幽谷一技春。昭亦和曰﹕誤人宮墻漏网人﹐月華淸洗玉階塵﹐自疑飛到蓬萊頂﹐瓊艷三枝半夜春。詩畢﹐旋聞雞鳴﹐三人曰「可歸室矣。」昭持其衣﹐超然而去。初覺門戶至微﹐及經閾﹐亦無所妨。蘭﹑鳳亦告辭而他往矣。但燈燭熒熒﹐侍婢凝立﹐帳幄緒繡﹐如貴戚家焉。遂同寢處﹐昭甚慰喜。如此覺數夕﹐但不知昏旦。容曰「吾體已蘇矣。但衣服破故﹐更得新衣則可起矣。今有金扼臂﹐君可持往近縣易衣服。」昭懼﹐不敢去﹐曰「恐爲州縣所執。」容曰「無憚。可將我白絹去。有急卽蒙首﹐人無能見矣。」昭然之﹐遂出三鄕貨之﹐市其衣服﹐夜至穴側﹐容已迎門而笑﹐引人曰「但啟梓﹐當自起矣。」昭如其言﹐果見容體已生﹐及回顧看帷帳﹐惟一大穴﹐多冥器服玩金玉﹐惟取寶器而出﹐遂與容同歸金陵幽棲﹐至今見在﹐容鬢不衰﹐豈非俱餌天師之靈藥乎﹖申生名元也。

艷異編卷五宮掖部一少昊少昊以金徳王﹐母曰皇娥﹐處璇宮而夜織﹐或乘桴木而晝遊﹐經歷窮桑﹑滄茫之浦。時有神童﹐容貌絕俗﹐稱爲白帝之子﹐卽太白之精。降乎水際﹐與皇娥宴戲﹐奏娟之樂﹐遊漾忘歸。窮桑者﹐西海之濱﹐有孤桑之樹﹐直上千尋﹐葉紅椹紫﹐萬歲一實﹐食之﹐後天而老。帝子與皇娥泛於海上﹐以桂枝爲表﹐結薰茅爲旌﹐刻玉爲鳩﹑置於表端。言鳩知四時之候﹐故春秋傳曰﹐司至是也。今之相風﹐此之遺象也。帝子與皇娥並坐﹐撫桐峯梓瑟﹐皇娥倚瑟而淸歌曰﹕天淸地曠浩茫茫﹐萬象回薄化無方。天蕩蕩望滄滄﹐乘桴輕漾著日傍。當其何所至窮桑﹐心知和樂悅未央。俗謂遊樂之處爲桑中也﹐《詩》中《衛風》云「期我乎桑中」。蓋類此也。帝子答歌曰﹕四維八埏眇難極﹐驅光逐影窮水域﹐璇宮夜靜當軒織﹐桐峯文梓千尋直。伐梓作器成琴瑟﹐淸歌流暢樂難極﹐滄湄海浦來棲息。及皇娥生少昊﹐號曰窮桑氏﹐亦曰桑丘氏。至六國時﹐桑丘子著陰陽書﹐卽其餘裔也。少昊以主西方﹐一號金天氏﹐亦曰金窮氏。時有五鳳隨方之色﹐集於帝庭﹐因曰鳳鳥氏。金鳴於山﹐銀湧於地﹐或如龜蛇之類﹐乍似人鬼之形。有水屈曲﹐亦如龍鳳之狀。有山盤纖﹐亦如屈龍之勢。故有龍山龜山鳳水之目也。亦因以爲姓﹐末代爲龍丘氏﹐出班固《藝文志》。蛇丘氏﹐出西王母《神異傳》。妲已商王紂名受﹐貌美而資辯捷疾﹐聞見甚敏﹐材力過人。手格猛獸﹐嘗倒曳九牛﹐撫梁易柱。智足以拒諫﹐言足以飾非。矜人臣以能﹐髙天下以聲﹐以爲皆出己之下。好酒淫樂﹐嬖於有蘇之美女妲己﹐惟嬖己言是從。於是使師涓作新淫之聲﹐北裏之舞﹐靡靡之樂。益收狗馬奇物﹐廣沙丘苑臺﹐多取野獸飛鳥置其中﹐大聚樂戲於沙丘。以酒爲池﹐懸肉爲林﹐使男女裸相逐﹐爲長夜之飲。鄂侯﹑西伯昌﹑九侯爲三公。九侯有好女人之紂。九侯女不喜淫﹐紂怒殺之﹐而醢九侯。鄂侯爭之﹐彊辯之疾﹐並脯鄂侯。西伯聞之竊嘆﹐崇侯虎知之以告紂﹐紂囚西怕裏九年。西怕之臣閡夭之徒﹐求有莘氏之美女﹐驪戎之文馬﹐有熊九駟﹐珍奇怪物﹐因殷嬖臣費仲獻之紂﹐紂大悅曰「此一物足以釋西伯﹐況其多乎。」乃赦西伯﹐賜之弓矢斧鉞﹐得專徵伐。師延者殷之樂人也﹐拊一弦琴﹐則地抵皆升﹔吹玉律﹐則天神俱降。紂淫於聲色﹐乃拘師延於陰宮﹐欲極刑慘。師延旣被囚系﹐奏淸商流徵滌角之音﹐司獄者以聞於紂﹐紂猶嫌曰「此乃淳古遠樂﹐非余可聽說也。」猶不釋。師延乃更奏迷魂淫魄之曲﹐以奉淸夜之娛﹐乃得免炮烙。周武王興師﹐師延赴濮流而逝﹐或云死於水府。周昭王二十四年﹐塗修國獻靑鳳丹鵲﹐各一雌一雄。孟夏之時﹐鳳鵲皆脫易毛羽﹐聚鵲翅以爲扇﹐緝鳳羽以飾車蓋也。扇一名遊飄﹐二名翮﹐三名虧光﹐四名仄影。時東甌獻二女﹐一名延娟﹐二名延娛﹐使二人更搖此扇﹐侍於王側﹐輕風四散﹐泠然自涼。此二人辯口麗辭﹐巧善歌笑﹐步塵上無迹﹐行日中無影。及昭王淪於漢水﹐二女與王乘舟﹐夾擁王身同溺於水﹐故江漢之人到今思之﹐立祀於江。數十年間﹐人於江漢之上﹐猶見王與二女乘舟戲於水際。至暮春上已之日﹐禊集詞間﹐或以時鮮甘味﹐采蘭杜包裹以沈水中﹐或結五色紗囊盛食﹐或用金鐵之器﹐並沈水中﹐以驚蚊龍水虫﹐使畏之不侵此食也。其水旁號日招抵之詞﹐綴靑鳳之毛爲二裘﹐一名煩質﹐二名暄肌﹐服之可以卻寒。至厲王流於彘﹐彘人得而奇之﹐分裂此裘﹐徧於彘上。罪人大辟者﹐抽裘一毫以贖其死﹐則價值萬金。穆王穆王卽位三十二年﹐巡行天下﹐馭黃金碧玉之車。旁气乘風﹐起朝陽之嶽﹐自明及晦﹐窮寓縣之表。有書史十人﹐記其所行之地。又副以瑤華之輪十乘﹐隨王之後﹐以載其書也。王馭八龍之駿﹐一名絕地﹐足不踐土﹔二名翻羽﹐行越飛禽﹔三名奔宵﹐夜行萬里﹔四名超影﹐逐日而行﹔五名逾輝﹐毛色炳耀﹔六名超光﹐一形十影﹔七名騰霧﹐乘雲而奔﹔八名夾翼﹐身有肉翅。遞而駕焉﹐按轡徐行﹐以匝天地之域。王神智遠謀﹐使毅迹徧於四海﹐故絕異之物﹐不期而自服焉。三十六年﹐王東巡大騎之谷﹐詣春宵宮﹐集諸方士仙術之要﹐而螭鵠龍蛇之類奇種﹐憑空而出。時已將夜﹐王設長生之燈以自照﹐一名恆輝。又列潘膏之燭﹐徧於宮內。又有鳳腦之燈。又有冰荷者﹐出冰壑之中﹐取此花以覆燈﹐七八尺不欲使光明遠也。西王母乘翠鳳之輦而來﹐前導以文虎文豹﹐後列雕麟紫麇﹐曳白玉之履﹐敷碧蒲之席﹑黃莞之薦﹐共王張髙會。薦淸澄琬琰之膏以爲酒。又進洞淵紅花﹐州甜雪﹐昆流素蓮﹔陰歧黑棗﹐萬歲冰桃千年碧藕﹐靑花白橘。素蓮者﹐一房百子﹐淩冬而茂。黑棗者﹐其樹百尋﹐實長二尺﹐核細而柔﹐百年一熟。褒姒夏后氏衰﹐有二神龍止於夏帝庭而言曰「余褒之二君。」夏帝卜殺之。與去之﹐與止之﹐莫吉卜﹐請其而藏之﹐乃吉。於是布幣而策告之﹐龍亡而在﹐櫝而藏之。夏亡﹐傳此器於殷。殷亡﹐又傳此器於周。比三代莫敢發之。至厲王之未﹐發而觀之﹐流於庭﹐不可除。厲王使婦人裸而噪之﹐化爲玄黿﹐以入王后宮。後宮之童妾﹐旣齔而遭之﹐旣笄而孕﹐元夫而生子﹐懼而棄之。宣王之時﹐童女謠曰「弧箕服﹐實亡周國。」於是宣王聞之。有夫婦賣是器者﹐宣王使執而戮之。逃於道﹐而見向者後宮童妾所棄妖子出於路者﹐聞其夜啼。哀而收之。夫婦亡奔於褒﹐褒人有罪﹐請入童妾所棄女子者贖罪。棄女子出於褒。是爲褒姒。當幽王之三年﹐王之後宮﹐見而嬖幸之﹐生子伯服﹐竟廢申後及太子﹐以褒擬爲後﹐伯服爲太子。太史伯陽曰「禍成矣﹐無可柰何。」褒姒不好笑﹐幽王欲其笑﹐誘之萬方﹐故不笑。幽王爲烽隧犬鼓。有寇至﹐則舉烽火。諸侯悉至﹐至而無寇﹐褒姒乃大笑。幽王悅之﹐爲數舉烽火。其後不信﹐諸侯益亦不至。申後之父申侯怒﹐與繒西夷犬戎攻幽王﹐幽王舉烽火徵兵﹐兵莫至﹐遂殺幽王驪山下﹐虜褒姒﹐盡取周賂而去。夏姬夏姬者﹐陳大夫夏徵舒之母﹐而禦叔之妻也。陳靈公元年﹐徵舒已爲卿。十四年﹐靈公與大夫孔寧﹑儀行父皆通於夏姬。衷其服以戲於朝。泄冶諫曰「君臣淫亂﹐民何效焉﹖」靈公以告二子﹐二子請殺泄冶﹐公弗禁﹐遂殺泄冶。十五年﹐靈公與二子飲於夏氏﹐公戲二子曰「徵舒似汝。」二子曰「亦如公。」徵舒怒。靈公罷酒出﹐徵舒伏弩廏門﹐射殺靈公。孔寧﹑儀行父皆奔楚。明年﹐楚莊王伐陳﹐誅徵舒﹐欲納夏姬。申公巫臣曰「不可。君召諸侯﹐以討罪也。今納夏姬﹐貪其色也。貪色爲淫﹐淫爲大罰。若興諸侯﹐以取大罰﹐非愼之也。王其圖之。」王乃止。子反欲娶之﹐巫臣曰「是不樣人也。是夭子蠻﹐殺禦叔﹐弒靈侯﹐戮夏南﹐出孔﹑儀﹐喪陳國﹐何不祥如是﹗人王實難﹐其有不獲死乎。天下多美婦人﹐何必是。」子反乃止。王以與連尹襄老。襄老死於﹐不獲其屍。其子黑要焉。巫臣使道焉﹐曰「歸﹐吾聘汝。」又使自鄭召之曰「屍可得也﹐必來逆之。」姬以告王﹐王問諸屈巫﹐對曰「其信知之父﹐成公之嬖也﹐而中行伯之季弟也﹐新佐中軍﹐而善皇戍﹐甚愛此子。其必因鄭而歸子﹐與襄老之屍以求之。鄭人懼於之役﹐而欲求媚於晉﹐其必許之。」王遣夏姬歸。將行﹐謂送者曰「不得屍﹐吾不返矣。」巫臣聘諸鄭﹐鄭伯許之。及共王卽位﹐將爲陽橋之役﹐使屈巫聘於齊﹐且告師期。巫臣盡室以行﹐申叔跪從其父。將適郢﹐遇之曰「異哉。夫子有三軍之懼﹐而又有桑中之喜。且將竊妻以逃者也。」及鄭﹐使介反幣﹐而以夏姬行。將奔齊﹐齊師新敗。曰「吾不處不勝之國。」遂奔晉﹐而因卻至以成於晉﹐晉人使爲邢大夫。按《列女傳》﹐夏姬狀美好﹐老而復少者三﹐三爲王后﹐七爲夫人﹐公侯爭之﹐莫不迷惑失意﹐又曰「姬﹐雞皮三少﹐善彭老交接之術。」越王越謀滅吳﹐畜天下奇寶﹑美人﹑異味進於吳。殺三牲以祈天地﹐殺龍蛇以祠川嶽。矯以江南億萬戶民輸吳爲傭保。越又有美女二人﹐一名夷光﹐二名修明﹝卽西施﹑鄭旦之別名﹞﹐以貢於吳。吳處以椒華之房﹐貫細珠爲簾幌﹐朝下以蔽景﹐夕捲以待月。二人當軒並坐﹐理鏡靚妝於珠幌之內﹐竊窺者莫不動心驚魂﹐謂之神人。吳王妖惑忘政﹐及越兵人國﹐乃抱二女以逃吳苑。越軍亂入﹐見二女在樹下﹐皆言神女﹐望而不敢侵。今吳城蛇門內﹐有朽株尙爲祠神女之處。初越王人國﹐有丹烏夾王而飛﹐故勾踐人國﹐起望烏臺﹐言丹烏之異也。範蠡相越﹐日致千金﹐家童閒算術者萬人﹐收四海難得之貨﹐盈積於越都﹐以爲器﹐銅鐵之類﹐積如山之阜﹐或藏之井塹﹐謂之寶井。奇容麗色溢於閨房﹐謂之遊宮。歷古以來﹐未之有也。燕昭王王卽位二年﹐廣延國來貢善舞者二人。一名旋娟﹐一名提謨﹐並玉質凝膚﹐體輕气馥﹐綽約而窈窕﹐絕古無倫。或行無迹影﹐或積年不饑。昭王處以單綃華幄﹐飲以瑉之膏﹐飴以丹泉之粟。王登崇霞之臺﹐乃召二人徘徊翔舞﹐殆不自支。王以纓縷拂之﹐二人皆舞﹐容冶夭麗﹐靡於鸞翔﹐而歌聲輕。乃使女伶代唱其曲﹐淸響流韻﹐𨿽飄梁動木﹐未足嘉也﹐其舞﹐一名縈塵﹐言其體輕與塵相亂。次日集羽﹐言其婉轉若羽毛之從鳳。未曲曰旋懷﹐言其支體纏曼﹐若人懷袖也。乃設麟文之席﹐散莖蕪之香。香出波戈國﹐浸地則上石皆香﹐著朽木腐艸莫不郁茂﹐以燻枯骨則肌肉皆生。以屑噴地厚四五寸﹐使二女舞其上﹐彌日無迹﹐體輕故也。時有白鸞孤翔﹐銜千莖穗於空中﹐自生花實﹐落地則生根葉﹐一歲百獲﹐一莖滿車﹐故曰盈車嘉穗。麟文者﹐錯雜寶以飾席也﹐皆爲雲霞麒鳳之狀。昭王復以衣袖麾之﹐舞者皆止。昭王知其神異﹐處於崇霞之臺﹐設枕席以寢宴﹐遣侍人以衛之。王好神仙之術﹐玄天之女托形作此二人。昭王之未﹐莫知所在﹐或雲遊於漢江﹐或伊洛之濱。齊襄王齊閡王之遇殺﹐其子法章變姓名﹐爲莒太史家傭夫。太史效女奇法章之狀貌﹐以爲非常人﹐憐而常竊衣食之與私焉。莒中及齊亡臣相聚﹐求閔王子﹐欲立之。法章乃自言於莒。共立法章爲襄王。襄王立﹐以太史氏女爲王后﹐生子建﹐太史敫曰「女無媒而嫁者﹐非吾種也﹐污吾世矣。」終身不睹君王后。君王后賢﹐不以不睹之故失人子之禮也。襄王卒﹐子建立爲齊王﹐君王後事秦謹﹐與諸侯信﹐以故建立四十有餘年﹐不受兵。秦昭王嘗遣使者遺君王后玉連環曰「齊多智而解此環不﹖」君王后以示羣臣。羣臣不知解﹐君王后引錐椎破之﹐謝秦使曰「謹以解矣。」及君王后且卒﹐誡建曰「羣臣之可用者某。」建曰「請書之。」君王后曰「善。」取筆犢受言﹐君王后曰「老婦已忘矣。」春申君楚考烈王無子春申君患之﹐求婦人宜子者﹐進之甚眾﹐卒無子。趙人李園﹐持其女弟欲進之楚王﹐聞其不宜子﹐恐又無寵。李園求事春申君爲舍人﹐已而謁﹐歸﹐故失期。還謁﹐春申君問狀﹐對曰「齊王遣使求臣女弟﹐與其使者飲﹐故失期。」春申君曰「聘人乎﹖」對曰「未也。」春申君曰「可得見乎﹖」曰「可。」於是園乃進其女弟﹐卽幸於春申君。知其有娠﹐園乃與其女弟謀﹐園女弟乘間說春申君曰「楚王之貴幸君﹐𨿽兄弟不如。今君相楚王二十餘年﹐而王無子﹐卽百歲後將更立兄弟﹐卽楚王更立﹐彼亦各貴其所親﹐君又安得長有寵乎﹖非徒然也﹖君用事久﹐多失禮於王兄弟﹐兄弟誠立﹐禍且及身﹐柰何以保相印﹑江東之封乎﹖今妾自知有身矣﹐而人莫知。妾之幸君未久﹐誠以君之重﹐而進妾於楚王﹐王必幸妾﹐妾賴天而有男﹔則是君之子爲王也﹐楚國封盡可得﹐孰與其臨不測之罪乎。」春申君大然之﹐乃出園女弟謹捨﹐而言之楚王﹐王召入幸之。遂生子男﹐立爲太子﹐以李園女弟立爲王后。楚王貴李園﹐李園用事。李園旣入﹐其女弟爲王后﹐子爲太子﹐恐春申君語泄而益嬌﹐陰養死士﹐欲殺春申君以滅口﹐而國人頗有知之者。春申君相楚二十五年﹐考烈王病﹐朱英謂春申君曰「世有無妄之福﹐又有無妄之禍﹐今君處無妄之世﹐以事無妄之主﹐安不有無妄之人乎﹖」春申君曰「何爲無妄之福﹖」「君相楚二十餘年矣﹐𨿽名爲相國﹐實楚王也﹐五子皆諸侯相。今王疾甚﹐旦暮崩﹐太子衰弱﹐疾而不起﹐而君相少主﹐因而代立﹐當國如伊尹﹑周公﹐玉長而反政﹐不卽遂南面稱孤﹐因而有楚國﹐此所謂無妄之福也。」春申君曰「何謂無妄之禍﹖」曰「李園不治國﹐王之舅也﹐不爲兵將﹐而陰養死士之日久矣。楚王崩﹐李園必先人。據本議制斷君命﹐秉權而殺君以滅口﹐此所謂無妄之禍也。」春申君曰「何謂無妄之人﹖」曰「君先仕臣爲郎中﹐君王崩﹐李園先人﹐臣請爲君其胸殺之﹐此所謂無妄之人也。」春申君曰「先生置之﹐勿復言也。李園軟弱人也﹐僕又善之﹐又何至此。」朱英恐﹐乃亡去。後十七日﹐楚考烈王崩﹐李園果先人﹐置死士止於棘門之內。春申君後人﹐止棘門﹐園死士夾刺春申君﹐斬其頭﹐投之棘門外。於是使吏盡滅春申君之家﹐而李園女弟初幸春申君有身﹐而入之王﹐所生子者﹐遂立爲楚幽王也。中山陰後陰姬與江姬爭爲後﹐司馬喜謂陰姬公曰「事成則有土得民﹐不成則恐無身﹐欲成之﹐何不見臣乎﹖」陰姬公稽首曰「誠如君言﹐事何可預道者﹖」司馬喜卽奏書中山王曰「臣聞弱趙彊中山。」中山王悅而見之﹐曰「願聞弱趙彊中山之說。」司馬喜曰「臣願之趙﹐觀其地形險阻﹐人民貪富﹐君臣賢不肖﹐商敵爲資﹐未可預陳也。」中山王遣之。見趙玉曰「臣聞趙天下善爲音﹐佳麗人之所出也。今者臣來﹐至境人都邑﹐觀人民謠俗﹐容貌顏色﹐殊無佳麗美好者。以臣所行多矣﹐周流無所不至﹐未嘗見人有中山陰姬者也。不知者特以爲神人﹐言不能及也。其容貌顏色﹐固已過絕人矣﹐若其眉目準頒﹐權衡犀角偃月﹐彼乃帝王之後﹐非諸侯之姬也。」趙王意移﹐大悅﹐曰「吾願請之何如﹖」司馬喜曰「臣竊見其佳麗﹐口不能元道爾。卽欲請之﹐是非臣所敢議﹐願王元泄也。」司馬喜辭去。歸報中山王曰「趙王非賢王也﹐不好道徳而好聲色﹐不好仁義而好勇力。臣聞其乃欲請所謂陰姬者。」中山王作色不悅。司馬喜曰「趙﹐彊國也﹐其請之必矣﹐王如不與﹐卽社稷危矣﹐與之巨爲諸候笑。」中山王曰「爲將柰何﹖」司馬喜曰「王立爲後﹐以絕趙王之意。世無請後者﹐𨿽欲得請之鄰國﹐不與也。」中山王遂立爲後﹐趙王亦無請言也。秦宣太后秦宣太后愛魏醜夫。大後病將死﹐出令曰「爲我葬﹐必以魏子爲殉。」魏子患之。庸芮爲魏子說太后曰「以死者爲有知乎﹖」曰「無知也。」曰「若太后之神靈﹐明知死者之無知矣﹐何爲空以生所愛﹐葬於無知之死人哉。若死者有知﹐先王積怒之日久矣。太后救過且不贍﹐何暇私魏醜夫乎﹖」太后曰「善。」乃止。呂不韋呂不韋者﹐陽翟大賈人也。往來販賤賣貴﹐家累千金。秦昭王四十年﹐太子死。其四十二年﹐以其次子安國君爲太子。安國君有子二十餘人﹐安國君有甚愛姬﹐立以爲正夫人﹐號日華陽夫人﹐華陽夫人無子。安國君中男名子楚﹐子楚母日夏姬﹐母愛子楚﹐爲秦質子於趙。秦數攻趙﹐趙不甚禮子楚﹐子楚秦諸庶孽孫質於諸侯﹐車乘進用不饒﹐居處困不得意。呂不韋賈邯鄲﹐見而憐之曰「此奇貨可居。」乃往見子楚說曰「吾能大子之門。」子楚笑曰「且自大君之門﹐而乃大吾門。」不韋目﹕「子不知也﹐吾門待子門而大。」子楚心知所謂﹐乃引與坐﹐深語。不韋曰「秦王老矣﹐安國君得爲太子﹐竊聞安國君愛幸華陽夫人﹐華陽夫人無子﹐能立適嗣者﹐獨華陽夫人耳。今子兄弟二十餘人﹐子又居中﹐不甚見幸﹐又質諸侯﹐卽大王薨﹐安國君立爲王﹐則子無幾得與長子及諸子旦暮在前者爭爲太子矣。」子楚曰「然﹐爲之柰何。」呂不韋曰「子貧客於此﹐非有以奉獻於親及結賓客也。不韋𨿽貧﹐請以千金爲子西遊﹐事安國君及華陽夫人﹐立於爲適嗣。」子楚乃頓首曰「必如君策﹐請得分秦國與君共之。」不韋乃以五百金與子楚﹐爲進用結賓客。而復以五百金買奇物玩好﹐自奉而西遊秦﹐求見華陽夫人姊﹐而皆以其物獻華陽夫人。因言「子楚賢知﹐結諸侯﹐賓客徧天下。常曰﹕『楚也﹐以夫人爲天。』日夜泣思太子及夫人。」夫人大喜。不韋因使其姊說夫人曰「吾聞之﹐以色事人者﹐色衰而愛弛﹐今夫人事太子﹐甚愛而無子﹐不以此時早自結於諸子中賢孝者﹐舉立以爲適而子之﹐夫在則重尊﹐夫百歲之後﹐所子者爲王﹐終不失勢﹐此所謂一言而萬世之利也。不以繁華時樹本﹐卽色衰愛弛後﹐𨿽欲開一語﹐尙可得乎﹖今子楚賢而自知﹐中男也﹐次不得爲適﹐其母又不得幸﹐自附夫人﹐夫人誠以此時拔以爲適﹐夫人則竟世有寵於秦矣。」華陽夫人以爲然。乘太子閒﹐從容言「子楚﹐質於趙者絕賢﹐來往者皆稱譽之。」因涕泣曰「妾幸得充後宮﹐不幸無子﹐願得子楚立以爲適嗣﹐以托妾身。」安國君許之﹐乃與夫人刻玉符﹐約以爲適嗣。安國君及夫人﹐因厚饋遺子楚﹐而請呂不韋傅之﹐子楚以此名譽益盛於諸侯。呂不韋取邯鄲諸姬絕好善舞者與居﹐知有身。子楚從不韋飲﹐見而悅之﹐因起爲壽請之。不韋怒﹐念業已破家爲子楚﹐欲以釣奇﹐乃遂獻其姬﹔姬自匿有娠﹐至大期時生子政﹐子楚遂立姬爲夫人。秦昭王五十年﹐使玉圍邯鄲急﹐趙欲殺子楚﹐子楚與不韋謀﹐行金六百斤予守者吏﹐得脫亡赴秦軍﹐遂以得歸。趙欲殺子楚妻子﹐子楚夫人趙豪家女也﹐得匿﹐以故母子竟得活。秦昭王五十六年薨﹐太子安國君立爲王﹐華陽夫人爲王后﹐子楚爲太子。趙亦奉子楚夫人及子政歸秦。秦王立﹐一年薨﹐謚爲孝文王﹐太子子楚代立﹐是爲莊襄王﹐所養母華陽後爲華陽太后﹐眞母夏姬尊以爲夏太后。莊襄王元年﹐以不韋爲丞相﹐封爲文信侯﹐食河南洛陽十萬戶。莊襄王卽位三年薨﹐太子政立爲王﹐尊不韋爲相國﹐號稱仲父。秦王年少﹐太后時時竊私通不韋。不韋家童萬人。當是時﹐魏有信陵君﹐楚有春申君﹐趙有平原君﹐齊有孟嘗君﹐皆下士﹑喜賓客以相傾﹐不韋以秦之彊﹐羞不如﹐亦招致士厚遇之。食客三千人。始皇帝益壯﹐太后淫不止﹐不韋恐覺禍及己﹐乃私求大陰人以爲舍人﹐時縱倡樂﹐使以其陰關桐輪而行﹐令太后聞之﹐以啖大後。大後聞﹐果欲私得之。不韋遂進﹐詐令人以腐罪告。不韋又陰謂太后曰「可事詐腐﹐則得給事中。」太后乃厚賜主腐者吏﹐詐論之。拔其須眉爲宦者﹐遂得侍大後。太后私與通﹐絕愛之﹐有娠。太后恐人知之﹐詐卜當避時﹐徙宮居雍﹐嘗從﹐賞賜甚厚﹐事皆決於。家童數千人﹐諸客求宦﹐爲舍人千餘人。始皇九年﹐有告實非宦者﹔常與太后私亂﹔生子二人皆匿之﹔與太后謀﹐曰「王卽薨﹐以子爲後」。於是秦王下吏治﹐具得情實﹐事連相國呂不韋。九月﹐夷三族﹐殺太后所生兩子﹐而遂遷太后於雍﹐諸舍人﹐皆沒其家而遷之蜀。王欲誅相國﹐爲其奉先王功大﹐及賓客辯士爲遊說者眾﹐王不忍致法。秦王十年十月﹐詔免相國呂不韋。

艷異編卷六宮掖部二漢武帝漢景帝王皇后﹐槐裏王仲女也。名妹兒﹐母臧氏﹐臧茶孫也。初爲仲妻﹐生一男兩女﹐其中一女卽後也。仲死﹐更嫁長陵田氏﹐生二男。後少孤﹐始嫁與金王孫﹐生一男矣。相工姚翁善相人﹐千百弗失。見後而嘆曰「天下貴人也﹐當生天子。」田氏乃奪後歸﹐納太子宮﹐得幸有娠﹐夢日人懷。景帝亦夢髙祖謂後曰「王美人得子﹐可名爲彘。」及生男﹐因名焉。是爲武帝。帝以乙酉年七月七日旦﹐生於漪蘭殿。年四歲﹐立爲膠東王。少而聰明﹐有智術﹐與宮人諸兄弟戲﹐善徵其意而應之﹐大小皆得其歡心。及在上前﹐恭敬應對﹐有若成人。太后﹐下及侍衛﹐咸異之。是時﹐薄皇后無子﹐立栗姬子爲太子。長公主嫖有女﹐欲與太子婚。栗姬妒﹐寵少衰﹐王夫人因令告栗姬曰「長公主前納美人﹐得幸於上﹐子何不私謁長公主結之乎。」時諸美人皆因長公主見得貴幸也﹐故栗姬怒不聽﹐因謝長公主﹐不許婚。長公主亦怒﹐工夫人因厚事之﹐長公主更欲與王夫人男婚﹐上未許。後長公主還宮﹐膠東王數歲﹐公主抱置膝上﹐問曰「兒欲得婦否﹖」長宮指左右長禦百餘人﹐皆云不用。指其女阿嬌好否﹐笑對曰「好﹐若得阿嬌作婦﹐當作金屋貯之。」長主大悅﹐乃苦要上﹐遂成婚焉。皇后旣廢﹐栗姬次﹐應立﹐而長主伺其短﹐輒微白之﹐上嘗與栗姬語﹐屬諸姬子曰「吾百歲後善視之。」栗姬怒﹐弗肯應﹐又罵上老狗﹐上心銜之未發也。長主日譖之﹐因譽王夫人男之美。王夫人陰告長主﹐使大臣請立栗姬爲後。上以爲栗姬諷之﹐遂發怒﹐誅大臣﹐廢太子爲王。栗姬自殺﹐遂立王夫人爲後﹐膠東王爲太子﹐時年七歲。上曰。「彘者徹也。」因攺名徹。廷尉上囚防年﹐繼母陳氏殺年父﹐年因殺陳。依律﹐殺母大逆論。帝疑之﹐詔問太子﹐對曰「夫繼母如母﹐明其不及也﹐緣父之愛﹐故謂之母爾。今繼母無狀﹐手殺其父﹐貝下手之日﹐母恩絕矣﹐宜與殺人者同﹐不宜大逆論。」帝從之﹐議者稱善。太子年十四卽位﹐攺號建元。長主伐其功﹐求欲無厭﹐上患之﹐皇后寵亦衰。皇太后謂上曰「汝新卽位﹐先爲明堂﹐太皇太后己怒﹐今又忤長主﹐必重得罪。婦人性易悅﹐深愼之。」上納太后戒﹐復與長主和﹐皇后寵幸如初。建元六年﹐太皇太后崩﹐上始親政事﹐好祀鬼神﹐謀議徵伐。長主自伐滋甚﹐每有所求﹐上不復與。長主怨望﹐愈出醜言。上怒﹐欲廢﹐皇后曰「微長公主弗及此﹐忘徳弗祥。且容之。」乃止。然皇后寵𨿽衰﹐嬌妒滋甚。女巫楚服﹐自言有術能令上意回﹐晝夜祭祀﹐合藥服之。巫著男子衣冠幘帶﹐素與皇后寢居﹐相愛若夫婦。上聞﹐窮治侍禦﹐巫與後諸妖蠱咒咀﹐女而男淫﹐皆伏辜﹐廢皇后處長門宮。後𨿽廢﹐供養如法﹐長門無異其宮也。長主以宿恩猶自親近。後置酒主家﹐見所幸董偃﹐上爲之起。偃能自媚於上﹐貴寵聞於天下。嘗宴飲宣室﹐引公主及偃。東方朔﹑司馬相如等並諫﹐上不聽。但旣富於財﹐淫於他色﹐與主漸疏。主怒﹐因閉於內﹐不復聽交遊﹐上聞之﹐賜偃死﹐後卒﹐與公主合葬。元朔元年﹐立衛子夫爲皇后。初﹐上幸平陽公主家﹐置酒作樂。子夫爲謳者﹐善歌﹐能造曲。每歌挑上﹐上喜﹐動起更衣﹐子夫因侍尙衣軒中﹐遂得幸。上見其美發悅之﹐遂納於宮中。時宮女數千﹐皆以次幸。子夫新人在籍未﹐歲餘不得見。上擇宮人不中用者出之。子夫因泣涕請出。上曰「吾昨夜夢子夫﹐中庭生梓樹數株﹐豈非天意乎﹖」是日幸之﹐有娠生女。凡三幸生二女﹐後生男﹐卽戾太子也。淮南王安招方術之上﹐皆謂神仙﹐上聞而喜女事﹐於是方士自燕齊至者數千人。齊人李少翁﹐年二百餘歲﹐色若童子﹐拜爲文成將軍。歲餘﹐術未驗﹐上漸厭倦。會所幸李夫人死﹐上甚思悼之。少翁云能致其神。乃夜張帳﹐明燭陳酒食﹐令上居他帳中﹐遙見李夫人﹐不得就視也。上愈益想之﹐乃作賦曰﹕美連娟以修兮﹐命絕而不長﹐飾新宮以延佇兮﹐泯不歸乎故鄕。慘鬱鬱其蕪穢兮﹐處幽隱而懷傷。釋輿馬於山椒兮﹐奄修夜之不陽。云少翁者諸方皆驗﹐惟祭太乙積年元應。上怒﹐誅之。文成被誅﹐後月餘使者籍資從關東還﹐逢於渭亭。謂使者曰「爲吾謝上﹐不能忍少日而敗大事乎。上好自愛﹐後四十年求我於蓬山。方將共事﹐不相怨也。」於是﹐上大悔﹐復徵諸方士。上常輕服爲微行。時丞相公孫弘數諫弗從。弘謂其子曰「吾年已八十餘﹐陛下擢爲宰相﹐士猶爲知己死﹐況不世之君乎。今陛下微行不已﹐社稷必危。吾𨿽不逮史魚﹐冀萬一能以屍諫。」因自殺。上聞而悲之﹐自爲誄。弘嘗諫伐匈奴。爲之少止。弘卒﹐乃大發卒數十萬﹐遣霍去病討匈奴。折蘭過居延﹐獲祭天金人於上林鑿昆明池﹐又起柏梁臺﹐以處神君。神君者﹐長陵女子也。先嫁爲人妻﹐生一男數歲死﹐女子悲哀悼痛之亦死﹐死而有靈﹐其姒宛若﹝宛若姒之行也﹞﹐祀之﹐遂關通言語﹐說人家小事頗有驗。上遂祠神君請術。初﹐霍去病微時﹐數自禱於神君﹐神君乃見其形﹐自修飾﹐欲與去病交接。去病不肯。乃責之曰「吾以神君淸潔﹐故齋戒祈福。今規欲爲淫﹐此非神也。」因絕﹐不復往。神君亦慚。及去病疾篤﹐上命爲禱於神君﹐神君曰「霍將軍精气少﹐壽命弗長。吾嘗欲以太乙精補之﹐可以延年﹐霍將軍不曉此意﹐遂見斷絕。今病必死﹐非阿救也。』」去病竟薨。上造神君請術﹐行之有效﹐大抵不異文成也。神君以道授宛若﹐亦曉其術﹐年百餘歲﹐貌有少容。衛太子未敗﹐一年神君亡去。自柏臺燒後﹐神稍衰。東方朔娶宛若爲小妻﹐生三子﹐與朔同日死﹐時人疑化去未死也。自後﹐貴人公主慕其術﹐專爲淫亂。大者抵罪﹐或夭死無復驗云﹔東郡送一短人﹐長五寸﹐衣冠具足。上疑其精﹐東方朔至。朔呼短人曰「巨靈阿母還來否﹖」短人不對。因指謂上﹕「王母種桃﹐三千年一結子。此兒不良﹐已三過偸之﹐失王母意﹐故被謫來此。」上大驚﹐始知朔非世中人也。短人謂上曰「王母使人來告陛下﹐求道之法﹐惟有淸靜﹐不宜騷擾。」言終弗見。上愈怪﹐召朔問其道。朔曰「陛下自當知。」上以其神人﹐不敢逼也。乃出宮女希幸禦者二十人以賜之。朔與行道女子﹐並年百歲而死。惟一女子﹐長陵徐氏號儀君﹐善傳朔術﹐至今上元延中﹐已百三十七歲矣﹐視之如童女。者侯貴人更迎致之﹐問其道術。善行交接之道﹐無他法也。受道者皆與之通。或傳﹐世淫之陳盛父子﹐皆與之行道。京中好淫亂者爭就之。翟丞相奏壞風俗﹐請戮尢亂甚者﹐今上弗聽﹐乃徙女子於惇煌﹐後遂人胡﹐不知所終。樂成侯上書﹐言方士欒大膠東人﹐故曾與文成侯同師。上召見﹐大悅。大乃敢爲大言﹐處之無疑。上乃封爲樂通侯﹐賜甲第﹑童奴千人﹐乘輿車馬帷幄器物以克其家。又以女公主妻之﹐送金千斤﹐更號當利公主。連年妖妄滋甚而不效﹐上怒﹐收大﹐腰斬之。上起明光宮﹐發燕趙美女二千人充之﹐率皆十五以上二十以下﹐年滿三十者出嫁之。掖庭總籍﹐凡諸宮美女﹐萬有八千﹐建章﹑未央﹑長安三宮﹐皆輦道相屬﹐率使宦者婦人分屬﹐或以爲僕射﹐大者領四五百﹐小者領一二百人。常被幸禦者則注其籍﹐增其俸秩﹐比六百石。宮人旣多﹐極被幸者數年一再遇﹐挾婦人媚術者甚眾﹐選二百人﹐常從幸郡國﹐載之後車﹐與上同輦者十六人﹐充數恆使滿﹐皆自然美麗﹐不假粉白黛綠。侍尙衣軒者亦如之。嘗自言﹐能三日不食﹐不能一日無婦人。善行導養術﹐故體常壯悅。其應有子者﹐皆記其時日﹐賜金千斤。孕者拜爵爲容華﹐充侍衣之屬。上巡狩過河間﹐有紫靑气自地屬天。望气者以爲其下當有奇女﹐天子之祥。上使求之﹐見有一女子在空館中﹐姿貌殊絕﹐兩手皆拳。上令開其手﹐數十人擘之莫能舒。上於是自披手﹐手卽伸。由是得幸﹐號拳夫人﹐進爲婕妤﹐居鈞弋宮﹐解黃帝素女之術﹐大有寵。有娠﹐十四月而產﹐是爲昭帝焉。從上至甘泉﹐因告上曰「妾相連此﹐應爲陛下生一男。年七歲﹐妾當死。今必死於此﹐不可得歸矣。願陛下自愛。宮中多巫蠱气﹐必傷聖體﹐幸愼之。」言終而卒。旣殯﹐屍香聞十餘里﹐因葬云陵。上哀悼之﹐又疑其非常人﹐乃發冢﹐開棺﹐空棺無屍﹐惟衣履存。上乃爲起通靈臺。於是上年六十餘﹐發不白﹐更有少容﹐服食辟穀﹐希復幸女子矣。每見羣臣﹐自嘆愚惑﹐天下希有仙人﹐盡妖妄耳。節食服藥差可少病﹐自是亦不服藥﹐而體更瘠瘦﹐二三年中﹐慘慘不樂。行幸五柞宮謂霍光曰「朕告老矣﹐公可立鉤弋子。公善輔之。」光泣頓首曰「陛下尙康豫﹐豈有此耶﹖」上曰「吾病甚﹐公不知耳。」三月丙寅﹐上晝臥不覺﹐顏色不異﹐而身已無气。明日﹐色漸變﹐閉目﹐乃發喪﹐殯未央前殿。朝哺上祭﹐若有食之。常所幸禦﹐葬畢﹐悉出茂陵園。自婕妤以下﹐上幸之如平生﹐旁人弗見也。光聞之﹐乃更出宮人﹐增爲五百人﹐因是遂絕。孝武李夫人傳李夫人本以娟進。初﹐夫人兄延年﹐性知音﹑善歌舞﹐武帝愛之﹐每爲新聲變曲﹐聞者莫不感動。延年侍上﹐起舞歌曰「北方有佳人﹐絕世而獨立﹔一顧傾人城﹐再顧傾人國﹐寧不知﹐傾城與傾國﹐佳人難再得。」上嘆息曰「善﹐世豈有此人乎﹖」平陽主因言﹐延年有女弟。上乃召見之。實妙麗善舞﹐由是得幸。生一男﹐是爲昌邑哀王。李夫人少而早卒﹐上憐憫焉。圖畫其形於甘泉宮。及衛思後廢後四年﹐武帝崩。大將軍霍光﹐緣上雅意﹐以李夫人配食﹐追上尊號曰孝武皇帝。初﹐李夫人病篤﹐上自臨候之。夫人蒙被謝曰「妾久寢病﹐形貌毀壞﹐不可以見帝。願以王及兄弟爲托。」上曰「夫人病甚﹐殆將不起。一見我﹐囑托王及兄弟﹐豈不快哉﹖」夫人曰「婦人貌不修飾﹐不見君父。妾不敢以燕見帝。」上曰「夫人第一見我﹐將加賜千金﹐而予兄弟尊官。」夫人曰「尊官在帝﹐不在一見。」上復言﹐欲必見之。夫人遂轉向欷而不復言。於是﹐上不悅而起。夫人姊妹讓之曰「貴人獨不可一見上囑托兄弟耶﹐何爲恨上如此﹖」夫人曰「所以不欲見帝者﹐乃欲以深托兄弟也。我以容貌之好﹐得從微賤愛幸於上。夫以色事人者﹐色衰而愛弛﹐愛弛則恩絕。上所以拳拳顧念我者﹐乃以平生容貌也。今見我毀壞﹐顏色非故﹐必畏惡吐棄我﹐意尙肯復追思憫錄其兄弟哉。」及夫人卒﹐上以後禮葬焉。其後﹐上以夫人兄李廣利爲貳師將軍﹐封海西侯﹐延年爲協律都尉。上思念李夫人不已﹐方士齊人少翁言能致其神﹐乃夜張燈燭﹐設帷帳﹐陳酒肉﹐而令上居他帳﹐遙望見好女如李夫人之貌﹐還幄坐而步﹐又不得就視。上愈益相思悲感﹐爲作詩曰「是耶﹐非耶﹖立而望之﹐偏何姍姍其來遲。」令樂府諸音家弦歌之。上又自爲作賦﹐以傷悼夫人。其辭曰﹕美連娟以修兮﹐命要緊絕而不長。飾新宮以延佇兮﹐泯不歸乎故鄕。慘鬱鬱其蕪穢兮﹐處幽隱而懷傷。釋輿馬於山椒兮﹐奄修夜之不陽。秋气慘以淒淚兮﹐桂枝落而銷亡。神鶯煢以遙思兮﹐精浮游而出疆。托沈陰以曠久兮﹐借蕃番華之未央。念窮極之不還兮﹐惟幼眇之相羊。函以俟風兮﹐芳雜襲以彌章。的容與以猗靡兮﹐縹飄姚乎愈莊。燕淫衍而撫楹兮﹐連流視而娥揚﹐旣激感而心逐兮﹐包紅顏而弗明。歡接狎以離別兮﹐宵寤夢之茫茫。忽遷化而不返兮﹐魂放逸以飛揚﹐何靈魂之紛紛兮﹐哀裴回以躊躇。勢路日以遠兮﹐遂荒忽而辭去。超兮西徵﹐屑兮不見。浸淫敞恍﹐寂兮無音。思若流波﹐怛兮在心。亂曰﹕佳俠函光﹐隕朱榮兮。嫉妒癔茸﹐將安程兮。方時隆盛﹐年夭傷兮。弟子增欷﹐沫悵兮。悲愁於邑﹐喧不可止兮。向不虛應﹐亦云已矣。礁妍太息﹐嘆稚子兮。慟栗不言﹐倚所恃兮。仁者不誓﹐豈約親兮。旣往不來﹐申以信兮。去彼昭昭﹐就冥冥兮。旣下新宮﹐不復故庭兮﹐嗚呼哀哉﹐想魂靈兮﹗其後﹐李延年弟季﹐坐姦亂後宮﹐廣利降匈奴﹐家族滅矣。武帝武帝思懷往者李夫人不可得復時﹐始穿昆靈之池﹐泛翔禽之舟。帝自造歌曲﹐使女伶歌之。時日已西傾﹐涼風激水﹐女伶歌聲甚遒﹐因賦落葉哀蟬之曲曰「羅袂兮無聲﹐玉墀兮塵生。虛房冷而寂寞﹐落葉依於重扃。望彼美之女兮﹐安得感余心之未寧。」帝聞唱動心﹐悶悶不自支。特命龍膏之燭以照舟內﹐悲不自止。親侍者覺帝容色愁怨﹐乃進洪梁之酒﹐酌以文螺之卮﹐卮出波祗之國﹐酒出洪梁之縣。此屬右扶風﹐至哀帝﹐廢此邑。南人受此釀法﹐今言云陽出美酒﹐兩聲相亂矣。帝飲三爵﹐色悅心歡﹐乃詔女伶出侍﹐帝息於延涼室﹐臥夢李夫人授帝蘅蕪之香。帝驚起﹐而香气猶著衣枕﹐歷月不歇。帝彌思求﹐終不復見。涕泣洽席﹐遂攺延涼室爲遺芳夢室。初﹐帝深嬖李夫人﹐死後常思夢之﹐或欲見夫人。帝貌憔悴﹐嬪禦不寧。詔李少君﹐與之語曰「朕思李夫人﹐其可得乎﹖」少君曰「可遙見﹐不可同於幃幄。暗海有潛英之石﹐其色靑﹐輕如毛羽﹐寒盛則石溫﹐暑盛則石冷﹐刻之爲人像﹐神悟不異眞人。使此石像往﹐則夫人至矣。此石人能傳譯人言語﹐有聲無气﹐故知神異也。」帝曰「此石像可得否﹖」少君曰「願得樓船﹐巨力千人﹐能浮水登木﹐皆使明於道術。」賚不死之藥﹐乃至暗海﹐經十年而還。昔之去人﹐或升云不歸﹐或托形假死﹐獲返者四五人。得此石﹐卽命工人依先圖刻作夫人形。刻成﹐置於靑紗幕裏﹐宛若生時。帝大悅﹐問少君曰「可得近乎﹖」少君曰「譬如中宵忽夢而晝。」「可得近觀乎﹖」「此石毒﹐宜遠望﹐不可逼也。勿輕萬乘之尊﹐惑此精魅之物。」帝乃從其諫。見夫人畢﹐少君乃使舂此石人爲丸服之﹐不復思夢。帝乃築靈夢臺﹐歲時祀之焉。孝武帝孝武帝﹐景帝子也。未生之時﹐景帝夢一赤彘從雲中下﹐直入崇芳閣。景帝覺而坐閣下﹐果見赤龍如霧來。閉戶牖。宮內嬪禦望閣上有丹霞蓊蔚而起。霞滅﹐見赤龍盤回棟間。景帝召占者姚翁以問之。翁曰「吉祥也﹐此閣必生命世之人﹐攘夷狄而獲嘉瑞﹐爲劉宗盛主也。然亦有大妖。」景帝使王夫人移居崇芳閣﹐欲以順姚翁之言也。乃攺崇芳閣爲猗蘭殿。旬餘﹐景帝夢神女捧日以授王夫人﹐夫人吞之。十四月而生武帝。景帝曰「吾夢赤气化爲赤龍﹐占者以爲吉﹐可名之吉。」至三歲﹐景帝抱於膝上撫念之﹐知其心藏洞徹﹐試問﹕「兒樂爲天子否﹖」對曰「由天不由兒﹐願每日居官﹐恆在陛下前戲弄﹐亦不敢逸豫以失子道。」景帝聞﹐恧然加敬而訓之。他回復抱置幾前﹐試問﹕「兒悅習何書﹐爲朕言之。」乃誦伏羲以來﹐羣聖所錄陰陽診候﹐及龍圖龜策數萬言﹐無一字遺落。至七歲﹐聖徹過人。景帝令名徹。徹及卽位﹐好神仙之道﹐常禱祈名山大川五嶽以應神。元封元年正月甲子﹐登嵩山起道宮。帝齋七日﹐禱訖乃還。至四月戊辰﹐帝閒居﹐東方朔﹑董仲舒在側焉。忽見一女子﹐著靑衣﹐非常麗色。帝愕然問曰「何人﹖」曰「我蘭宮玉女﹐姓王名登。爲王母所使﹐從昆侖山來。」語帝曰「聞子輕四海之祿﹐以尋道求生﹔降尊主之位﹐而屢禱山嶽。勤哉有心﹐似可教者。從今日淸齋﹐不交人事﹐至七月七日﹐王母當暫至也。」帝下席跪謝。言訖﹐女子忽然不見。帝問東方朔﹕「此何人﹖」朔曰「是西王母紫蘭官玉女﹐常傳使命往來扶桑﹐出入靈州﹐交關常陽﹐傳言玄都阿母。昔出配於蜀仙人﹐近又召還﹐使領命具錄靈官也。」帝於是登尋眞之臺﹐齋戒存道。其四方之事﹐權委於冢宰。到七月七日﹐乃掃宮掖﹐設座大殿。以紫羅薦地﹐燔百合之香﹐張云錦之幃﹐燃九光之燈﹐列玉門之棗﹐酌葡萄之醴﹐射監香果﹐爲天宮之饌。帝乃盛服立於階下﹐敕端門之內不得有妄窺者。內外謐寂﹐以候仙官到。夜二更之後﹐忽見西南如白雲起﹐鬱鬱直來﹐徑趨宮廷。須臾轉近﹐聞雲中有策鼓之聲﹐人馬之響。復半食頃﹐王母至也。或駕龍虎﹐或乘白麟﹐或乘白鶴﹐或乘軒車﹐或乘天馬﹐羣仙數千﹐輝光庭宇。旣至﹐從官不復知所在﹐惟見王母乘紫雲之輦﹐駕九色斑麟﹐別有五千天仙﹐側近云駕﹐皆身長丈餘﹐同執彩旄之節﹐佩金剛靈璽帶﹐天眞之冠﹐咸佇殿下。王母惟將二侍女上殿﹐侍女年可十六七﹐服靑綾之褂﹐容眸流盼﹐神華淸發﹐眞美人也。王母東向坐﹐著黃錦袷襦﹐霞彩明鮮﹐金光奕奕﹐身帶飛火之綬﹐腰佩分景之劍﹐頭上華髻﹐戴太眞晨嬰之冠﹐履玄瓊鳳文之舄。映朗云棟﹐神光曄﹐視之可年三十許。修短得中﹐天姿掩藹﹐容顏絕世。異靈人也。帝跪拜﹐問寒暄畢而立。因呼帝坐。帝面南。王母自設天廚﹐精妙非常。丰珍上果﹐芳華百味﹐紫芝萎蕊﹐芬芳塡累。淸香之酒﹐非土上所有﹐甘气殊絕﹐奮不能名也。又命傳女索桃果。須臾﹐以玉盤盛仙桃七顆﹐大如鴨子﹐形圓﹐靑色﹐以呈王母。母以四顆與帝﹐三顆自食。桃味甘美﹐口有盈味。帝輒錄其核﹐王母問帝。帝曰「欲種之。」母曰「此桃三千年一生實﹐中夏地薄﹐種之不生如何。」帝乃止。於是﹐酒觴數笙﹐王母乃命諸侍玉女咀花﹐王子登彈八瑯之﹐董雙成吹云和之笙﹐石公子擊昆庭之金﹐許飛瓊鼓震靈之簧﹐淩婉華批吾陵之石﹐範成君擊同陰之磬﹐段安香作九天之鈞。於是眾聲朗徹﹐靈音駭空。又命法嬰歌玄靈之曲。歌畢﹐王母曰「未欲修身﹐當先營其气﹐大仙眞經所謂行益者益精﹐行易者易形﹔能易能益﹐名上仙籍﹔不益不易﹐不離死厄。行益易者﹐謂常思念靈寶。靈者﹐神也。寶者﹐精也。子但愛精握固﹐閒气吞液﹐气化爲血﹐血化爲精﹐精化爲神﹐神化爲液﹐液化爲骨﹔行之不倦﹐神精充溢﹐爲之一年易气﹐二年易血﹐三年易精﹐四年易脈﹐五年易髓﹐六年易筋﹐七年易骨﹐八年易發﹐九年易形。易形則變化﹐變化則成道﹐成道則爲仙人。吐納六气﹐口中甘香﹐飲食靈芝﹐存道其味﹐微息揖吞﹐從心所適。气者﹐水也﹐無所不成﹐至柔之物﹐通致神精矣。此元殆天王在丹房之中所設微言﹐今敕侍笈玉女李慶孫書之以相付﹐子善錄百修焉。」於是﹐王母言語粗畢﹐嘯命靈官﹐使駕龍嚴車欲去。帝下席叩頭﹐請畱殷勤﹐乃止。王母乃遣侍女與上元夫人相問云「王九光之母敬謝。此不相見四千餘年﹐天事勞我﹐致以愆面。劉徹好道﹐適來視之。見徹了了﹐似可成進﹐然形慢神穢﹐腦血淫濁﹐五臟不淳。關腎彭孛﹐骨元津液﹐脈浮反升﹐肉多精少﹐童子不夷﹐三尸狡亂﹐玄白失時。𨿽當語之以至道﹐殆恐非仙才也。吾久不在人間﹐實力臭濁。然後時可遊望﹐以寫思念。客王對坐﹐悒悒不樂﹐夫人可暫來否﹖若能屈駕﹐當停相須。」帝見侍女下殿﹐俄失所在。一時頃﹐侍女至。夫人隨遣一侍女答問云「阿環再拜﹐上問起居。遠隔絳河﹐擾以官事﹐遂替顏色﹐迨五千年。仰戀光潤﹐情系無違。密香至﹐奉信﹐承降尊於劉徹處。聞命之際﹐登當命駕。先被大帝君敕使詣玄洲校定天元﹐正爾暫去。如是當還﹐還便來席﹐願暫少畱。」帝因問王母﹕「不審上元何眞也﹖」王母曰「是三天眞皇之母﹐上元之宮﹐統十方玉女名錄者也。」俄而夫人至﹐亦聞雲中有蕭鼓之聲。旣至﹐從官文武千餘人﹐並是女子﹐年皆十八九許。形容明逸﹐多服靑衣﹐光彩耀目﹐眞靈官也。夫人年可二十餘﹐天姿精耀﹐靈眸艷絕。服靑霜袍﹐雲彩亂色﹐非錦非繡﹐不可名字。頭作三角髻﹐餘發哉垂。至者戴九云夜光之冠﹐帶六山大玉之佩﹐結鳳林華錦之綬﹐腰流黃揮精之劍。上殿向王母拜。玉母坐止之﹐呼同坐﹐北向。夫人設廚﹐亦精珍﹐與王母所設者相似。王母敕帝曰「此眞元之母﹐尊貴之人﹐汝當起拜問寒溫。」還坐﹐夫人笑曰「五濁之人﹐耽酒營利﹐嗜味淫色﹐固其常也。且徹以天子之貴﹐其亂目者倍於凡焉。而復於華嚴之墟﹐折嗜欲之根﹐願無爲之事﹐良有志矣。」王母曰「所謂有心哉。」夫人謂帝曰「汝好道乎﹖聞數招方術﹐祭山嶽祠靈禱河﹐亦爲勤矣。勤而不獲﹐實有由也。汝胎性暴﹑胎性淫﹑胎性奢﹑胎性賊﹑胎性酷。五者恆捨於榮衛之中﹐五臟之內﹐𨿽獲良鍼﹐固難愈也。暴則使气奔而攻神﹐是故神擾而气竭﹔淫則使精漏而魂度﹐是故精竭而魂消﹔奢則使眞雜而魄穢﹐是故命逝而靈臭﹔酷則喪仁而攻目﹐是故失仁而眼亂﹔賊者使心斗而口漧﹐是故內戰而外絕。此五事﹐皆是截身之刀鋸﹐刳命之斧斤。𨿽復志好長生﹐不能遣玆五難﹐亦何爲損性而自勞乎﹖然由是待此小益以自精掛耳。若從今已去﹐寫汝五性﹐及諸柔善﹐明務察下﹐慈念矜寬﹐惠鰥卹寡﹐賑貧護弱﹐薄賦愛身﹐恆爲陰徳﹐救死濟厄﹐旦夕孜孜﹐不泄精液﹐如是去諸淫﹐養汝神於諸奢處﹐至儉勤齋戒﹐節飲食﹐絕五穀﹐去膻腥﹐鳴天鼓﹐飲玉漿﹐蕩華池﹐叩金梁﹐按而行之﹐當有異耳。今阿母乃天尊之重﹐下降於蟪蛄之戶﹐屈宵虛之靈﹐而詣於狐鳥之䢐。且阿母至誠﹐妙唱音容﹐其敬勗節度﹐明修所奉﹐比及百年﹐阿母必能致汝於玄都之墟﹐迎汝於昆閬之中﹐位以仙官﹐遊於十方。信吾言矣﹐子勵之哉。若不能爾﹐無所言矣。」帝下席跪謝曰「臣受性凶頑﹐生長亂濁﹐面墻不啟﹐無由開達。然貪生畏死﹐奉靈敬神﹐今日受教﹐此乃天也。徹戴聖命﹐以爲聖範﹐是小醜之臣﹐當獲生活﹐惟垂哀護﹐賜其元元。」夫人使帝還坐。王母謂夫人曰「卿之爲此言甚急切﹐更使未解之人畏於志矣。」夫人曰「若其志道﹐將以身投餓虎﹐忘軀被弒﹐蹈人履難﹐必無憂也。若其無志﹐則心疑眞信嫌惑之徒﹐不畏急言。急言之發﹐欲戒其志耳。阿母旣存念故來﹐必當賜與尸解之方耳。」王母曰「此子勤心已久﹐而不遇良師﹐遂欲毀其正志﹐當疑天下必無仙人。是故我發靈宮﹐暫合塵濁。旣欲堅其胎志﹐又欲令向化不惑也。今日相見﹐令人念之。至於尸解下方﹐吾甚不惜﹐後三年吾必賜以成丹半劑﹐石像散一具。正爾授之﹐則徹不得停當。今匈奴未弭﹐邊疆有事﹐何必令其倉卒褻天子之尊而便人林岫耶。如其悔攺﹐吾當數來。」王母因拊帝背曰「汝當咀上元夫人至言﹐必得長生。可不勗勉邪﹗」帝跪曰「務書之金簡﹐以身謨之焉。」帝又見王母巾器中有一卷書﹐盛以紫錦之囊。帝問﹕「此書是仙靈方耶﹗不審其目﹐可得瞻盼否﹖」王母出以示之曰「此五嶽眞形圖也。昨靑城諸仙﹐就吾請求﹐今當過以付之﹐乃三天太上所出﹐文祕禁重﹐豈汝穢質所宜佩乎。今且與汝靈光生經﹐可以通神勸心也。」帝叩頭固請不已。王母曰「昔上皇淸虛元年三月﹐太上道君下觀六合﹐瞻河海之短長﹐察山嶽之髙卑﹐名天柱而安於地理﹐植五嶽而擬諸鎭輔﹐賁昆陵以捨靈仙﹐飭蓬山以館眞人﹐安水神於極陰之源﹐棲大帝於扶桑之墟。於是﹐方丈之阜﹐爲理命之室﹔滄浪海島﹐養九老之堂。祖瀛玄炎﹐長元流生﹐鳳麟聚窟﹐各爲洲名﹐並在滄流大海玄津之中。水則碧黑俱流﹐波則震蕩羣精。諸仙玉女﹐聚居滄溟。其名難測﹐其實分明。乃目山源之規矩﹐睹河嶽之盤曲。陵回阜轉﹐山髙龍長﹐周旋透迆﹐形似善字﹐是故因像制名﹐定名實之號。書形祕於玄臺﹐而出爲靈眞之信。諸仙佩之﹐皆如轉章。道士執之﹐經行山川。百神羣靈﹐尊奉親近。汝𨿽不敏﹐然詣仙澤叩求﹐不忌於道。欣子有心﹐今以相與﹐當深奉敬﹐如事君父﹐泄失示人﹐必禍及也。」夫人語帝曰「阿母今以瓊航笈妙韞﹐發紫臺之文﹐賜汝八會之書。五嶽眞形﹐可謂至眞且貴﹐上帝之玄觀也。子自非受命合神﹐焉見此文。今𨿽得其形﹐觀其妙理﹐而無五帝六甲﹐左右靈飛之符﹐太陰六丁﹐通眞逐靈玉女之篆﹐太陽六戊﹐招神天光策精之書﹔左乙混洞東蒙之文﹐右庚素招攝殺之律﹔壬癸六遠﹐隱地八術﹑丙丁八大九赤班符﹔六辛人金致黃水月華之法﹐六巳石精金光藏景化形之方﹔子午卯西﹐八稟十決﹐六靈威儀﹔丑辰未戊﹐地眞曲素訣辭﹐長生紫書﹐三五順行﹔寅已申亥﹐紫度炎光﹐內視中方。凡缺此十二事者﹐當何以召山靈﹑朝地神﹑攝萬精﹑驅百鬼﹑束虎豹﹑役蚊龍乎﹗子所謂通﹐知其一﹐未見其他。」帝下席叩頭曰「徹下土濁子﹐不識淸眞。今日聞道﹐是生命會遇。今聖母賜以眞形﹐修以度世。」夫人云「今告徹應須六甲六丁六戊致靈之術。」「旣蒙啟發﹐弘益無量﹐惟願告誨﹐濟臣饑渴。使已枯之木﹐蒙云陽之潤﹔焦炎之艸﹐幸甘雨之凝。不敢多陳。」帝啟叩不已。王母又告夫人曰「夫眞形寶文﹐靈宮所貴。此子守求不已﹐誓以心得。故虧科禁﹐將以與之。然五帝六甲﹐通眞招神﹐此術渺邈﹐必須精潔至誠﹐殆非流濁所宜行。吾今旣賜徹以眞形﹐夫人當授之矣。吾嘗憶與夫人共登玄隴羽野及曜宜之山視王子童。子童就吾求請太上隱書﹐吾以三光祕言﹐不可傳泄於中仙。夫人時有言見助於子童之至。以吾旣難爲來意﹐不獨執昔。至於今日之事﹐有以相似。後來朱火陵食靈瓜﹐味甚好。憶此未久﹐而已七十歲。夫人旣以告徹篇目十二事﹐必當匠而成之﹐何緣令主人稽首請乞流血耶﹖」夫人曰「誠不顧惜﹐向不持來耳。此是太虛羣文眞人赤童所出﹐傳之旣自有男女之限﹐又宜授得道者。恐徹下才﹐未應得此耳。」王母色不平﹐乃曰「天禁漏泄﹐犯違明科﹐傳必某人﹐授必知眞者。夫人何向不才而說其靈飛之篇目乎﹖妄說則泄﹐而不傳是天道﹐此禁乃重於傳邪。別敕三官司直﹐推夫人之輕泄也。吾五嶽眞形文﹐乃太平上天皇所出﹐其文寶妙而爲天仙之信﹐豈復當授於劉徹耶﹖直以徹孜孜之心﹐數請川嶽﹐勤修齋戒﹐以求神仙之應。志在度世﹐不遭明師﹐故吾等有以天下盼之爾。至於仙之術﹐不復限惜而傳之。夫人且有致靈之方﹐能獨執之乎﹖吾今所以授徹眞形文者﹐非謂其必能得道﹐欲使其精誠有驗﹐求仙之不惑﹐可以諉進向化之徒﹐又欲令悠悠者知天地間有此靈眞之事﹐足以卻不信之狂夫耳。吾意在此也。此子性气淫暴﹐眼睛不紅﹐何能成眞仙。浮空參差乎﹐勤而行之﹐庶幾不死千年。明科云﹕非長生難也﹐聞道難﹔非聞道難也﹐行之難﹔非行之難也﹐終之難。良匠能與人規矩﹐不能使人巧也﹔非何足隱之耶。」夫人謝曰「謹受命矣。但環昔蒙倒景君﹑無常先生二君傳靈飛之約﹐以四千年一傳女﹐授女不授男。太上科禁﹐只表於照生之符矣。環所授以來﹐並賢大女﹐卽抱蘭兄傳大十八女子﹐固不可授男也。頃見扶廣山靑眞小童﹐受六甲靈飛於太徹﹐中元君凡十二事﹐與環所授者同。靑眞是環之大弟子﹐所受六甲未聞別授於人。彼男官也。今王敕取之﹐將以授徹也﹐先所以告其篇目者﹐亦是憫其有心﹐特欲堅其專气﹐今且廣求﹐他日與之﹐亦欲以男授男﹐承科而行﹐使勤而方獲﹐令知天眞之珍貴耳﹐非徒拘執衙泄天道矣。願不遂焉。阿母眞形之貴﹐憫於勤志﹐亦已授之﹐可謂大不宜矣。」王母笑曰「亦可恕乎﹖」夫人卽命侍女紀羅容促到福廣山﹐敕靑眞小童出左右六甲靈飛致神之方十二事﹐當以授劉徹也。須臾侍女還﹐捧八色玉笈﹑鳳文之蘊﹐以出六甲之文曰﹕『弟子何昌言﹕向奉使絳河﹐攝南眞七元君﹐檢校羣龍猛獸。事畢﹐過受教﹐承阿母相邀詣劉徹家。不意天靈至尊﹐下降於臭濁﹐不審起北來何如﹖侍女紀羅容至云﹐尊母欲得金書祕字﹑六甲靈飛﹑左右策精之文十二事﹐欲授劉徹。輒封一通﹐付信﹐且徹𨿽有心﹐實非仙才﹐詎宜以此傳泄於行屍乎﹗昌近帝處﹐見有上言之者甚眾。雲山鬼笑於叢林﹐孤魂號於絕域﹐輿師歸而族有功﹐忘兵勞而縱白骨。煩擾黔首﹐淫酷自恣。罪已彰於太上﹐怨已見於天气﹐囂言玄聞﹐必不得度世也。奉尊見敕﹐不敢違耳。」王母笑曰「言此子者誠多﹐然帝亦不必推也。徹念道累年﹐齋亦勤矣。累禱名山﹐願求度脫﹐較計功過﹐殆已相掩﹐但自今以去﹐勤修至誠。奉上元夫人之言﹐不宜復奢淫暴虐﹐使萬兆勞殘﹐冤魂窮鬼有破屋之訴﹐流血之屍﹐忘功賞之辭耳。」夫人乃下席起﹐一手執八色玉笈﹐鳳文之蘊﹐仰天向地而咒曰「九天浩同﹐太山耀靈﹐神照玄微﹐淸虛朗明﹐淸靈者妙﹐守气者生﹐至念道臻﹐寂感眞誠﹐役神形唇﹐安精年榮﹐授以靈飛﹐及此六丁﹐左右招神﹐天光策精﹐可以步虛﹐可以隱形﹐長生久視﹐還白流靑。我傳有四萬之授﹐徹傳在四十之齡。違犯泄漏﹐禍必族傾。及是天眞﹐必沈幽冥。爾其愼禍﹐敢告劉生。爾師生是靑眞小童﹐太上中黃道君之司直﹐元始十天王入室弟子也﹐姓楊名陵﹐字庇華。形有嬰孤之貌﹐仙宮以靑眞小童爲號。其爲器也﹐玉朗洞鑑﹐聖周萬變﹐玄鏡幽覽﹐才爲眞俊。遊子浮廣﹐推此始運。館於玄圃﹐治仙職分。子在師君﹐從爾所授﹐命必傾淪。」言畢﹐夫人一一手摘所施用節度﹐以示帝焉。凡十二事都畢﹐又告帝曰「夫五帝者﹐方面之眞精。六甲者﹐立位之通靈。佩而尊之﹐可致長生。此書﹐上帝封玄景之臺﹐子其爲寶祕焉。」王母曰「此三天太上之所撰﹐藏於紫陵之臺﹐隱以靈壇之房﹐封以華琳之函﹐韞以蘭簡之帛﹐約以紫羅之索﹐印以大帝之璽。受之者四十年傳一人﹐無其人﹐八十年可授二人。得道者四百年一傳﹐得仙者四千年一傳﹐得眞者四萬年一傳﹐升太上者四十萬年一傳。非其人﹐謂之泄天道﹔得其人不傳﹐是謂蔽天寶﹔非限妄傳﹐是謂輕人老﹔受而不敬﹐是謂慢天藻。泄﹑蔽﹑輕﹑慢四者﹐取死之刀斧﹐延禍之車乘也。泄者﹐身死於道路﹐受土刑而骸裂﹔蔽者﹐盲聾於求世﹐命調殘而卒歿﹔輕則禍鐘於父母﹐詣玄都而受罰﹔慢則暴終而墮惡﹐生棄疾於後世。此皆道之科禁﹐故以相戒﹐不可不愼也。」王母因授以五嶽眞形圖。帝拜受俱畢﹐夫人自彈雲林之﹐歌步玄之曲。王母命侍女田四非答歌﹐歌畢﹐乃告帝從者姓名﹐及冠帶執佩物名﹐所以得知而紀焉。及明﹐王母與上元夫人同乘而去。龍虎車馬導從音樂如初來時﹐雲彩郁勃﹐盡爲香气。西南而去﹐良久乃絕。帝旣見王母及夫人﹐乃信天下有神仙之事﹐其後﹐帝以王母所授五眞圖﹑靈光經及上元夫人所授六甲靈飛十二事﹐自撰集爲一卷及諸經圖﹐皆奉以黃金之幾﹐封以白玉之函﹐以珊瑚爲牀﹐紫錦爲囊﹐安著柏梁臺上。數自齋潔朝拜﹐燒香灑掃﹐然後乃執省焉。帝日受法﹐出入六年﹐意旨淸暢髙韻﹐自許爲神眞見降﹐必當度世﹐恃此不修至徳﹐更興起臺館﹐勞獘萬民﹐坑降殺服﹐遠徵夷狄﹐路盈怨嘆﹐流血膏城﹐每事不從。至太初元年十一月己酉﹐天火燒柏梁臺﹐眞形圖﹑靈飛經錄十二事﹑靈光經及自撰所受凡十四卷並函並失﹐王母當知武帝不從訓﹐故火災耳。其後﹐東方朔一旦乘龍而飛去﹐同時眾人見從西北上冉冉﹐仰望良久﹐大霧覆之﹐不知所適。至元狩二年二月﹐帝病行西﹐憩五柞宮。丁卯帝崩﹐人殯未央宮前殿﹐三月葬茂陵。夕﹐帝棺自動而有聲聞宮外﹐如此數徧。又有異香。營陵畢﹐於墳埏間大霧﹐門柱壞﹐霧一月許。帝冢間先有一玉箱﹐一玉杖﹐此是西胡康渠王所獻﹐帝甚愛之﹐故人梓宮中。其後四年﹐有人於扶風市中﹐買得此二物﹐帝時左右侍人有識此物是先帝所珍玩者﹐因認以告有司。詰之﹐買者云﹐商人也﹐從關外來﹐宿廛市。其日﹐見一人於北車巷中賣此二物﹐靑布三十匹﹐錢九萬﹐卽交度﹐實不知賣箱杖主姓名。事實如此﹐有司以聞﹐商人放還。詔以二物付太廟。又﹐帝崩時﹐遺詔以雜經三十餘卷常讀玩者﹐使隨身斂。到延康二年﹐河東功曹李友﹐入上黨抱犢山采藥﹐於巖室中得此經﹐盛以金箱﹐捲後題東觀臣姚名記月日﹐武帝時也。河東太守張純以經箱奏宣帝﹐帝問武帝時左右待臣﹐有典書中郎關祭﹐見經及箱﹐流涕對曰「此孝武皇帝殯斂時物。臣嘗科著梓宮中﹐不知何緣得出﹖」宣帝大愴然﹐驚愕。以經付孝武帝廟中。按﹐九都龍眞經﹐得仙之下者皆示死﹐過太陰煉屍骸度地戶﹐然後得尸解而去。且先斂箱杖﹐乃顯貨於市﹐經見山洞﹐自非得道者孰能如此乎。王昭君昭君字嬙﹐南郡人也﹐初﹐元帝時以良家子選人掖庭。時呼韓邪來朝﹐帝敕以宮女五人賜之。昭君人宮數年未得見禦。積悲怨﹐乃請掖庭令出行。呼韓邪臨辭﹐大會﹐帝召五女以示之。昭君丰容靚飾﹐光明漢宮﹐顧景徘徊﹐竦動左右。帝見﹐大驚﹐意欲畱之﹐而難於失信。遂與匈奴﹐生二子。及呼韓邪死﹐其前閼氏子代立﹐欲妻之。昭君上書求歸﹐成帝敕令從胡俗﹐遂復爲後單於閼氏焉。

艷異編卷七宮掖部三孝成趙皇后傳孝成趙皇后﹐本長安宮人。初生時﹐父母不舉﹐三日不死﹐乃收養之。及壯﹐屬陽阿主家學歌舞﹐號曰飛燕。成帝嘗微行出﹐過陽阿主作樂。上見飛燕而悅之﹐召入宮﹐大幸。有女弟復召人。俱爲婕妤﹐貴傾後宮。許後之廢也﹐上欲立趙婕妤﹐皇太后嫌其所出微甚﹐難之。太后姊子淳於長爲侍中﹐數往來傳語﹐得太后旨﹐上立封趙捷好父臨爲陽城侯﹐後月餘﹐乃立婕妤爲皇后。追以長前白罷昌陵功﹐封爲定陵侯。皇后旣立﹐後寵少衰﹐而弟絕幸﹐爲昭儀﹐居昭陽捨﹐其中庭彤朱﹐而殿上髹漆﹐砌皆銅沓冒黃金﹐塗白玉﹐階壁帶往往爲黃金﹐函藍田璧﹐明珠翠羽飾之。自後宮未嘗有焉。姊弟專寵十餘年﹐卒皆無子。未年﹐定陶王來朝。王祖母傅太后私賂遺趙皇后﹑昭儀﹐定陶王竟爲太子。明年春﹐成帝崩。帝素彊無疾病﹐是時﹐楚思王衍﹑梁王立來朝﹐明旦當辭去﹐上宿供張白虎殿。又欲拜左將軍孔光爲丞相﹐已刻侯印書贊﹐昏夜平善﹐鄕晨傅褲襪欲起﹐因失衣不能言﹐晝漏下十刻而崩。民間歸罪趙昭儀。皇太后詔大司馬莽﹑丞相大司空曰「皇帝暴崩﹐羣眾喧嘩怪之﹐掖庭令輔等在後庭﹐左右侍燕迫近﹐雜與禦史丞相廷尉治間皇帝起居發病狀。趙昭儀自殺。哀帝旣立﹐尊趙皇后爲皇太后﹐封太后弟侍中駙馬都尉欽爲新成侯。趙氏侯者凡二人。後數月﹐司隸解光奏言「臣聞許美人及故中宮史曹宮﹐皆禦幸孝成皇帝﹐產子﹐子隱不見。臣遣從事椽業史望﹐驗問知狀者。掖庭獄丞籍武﹐故中黃門王舜﹑吳恭﹑靳嚴﹐宮婢曹曉﹑道房﹑張棄﹐故趙昭儀禦者於客子﹑王偏﹑臧兼等﹐皆曰﹕宮卽曉子女﹐前屬中宮爲學事史﹐通《詩》﹐授皇后。房與宮對食﹐元延元年﹐中宮語房曰﹕陛下幸宮。後數月﹐曉人殿中﹐見宮腹大﹐問宮。宮曰﹕『禦幸有娠。』其十月中﹐宮乳掖庭﹐牛官令捨有婢六人﹐中黃門田客持詔記盛綠綈方底﹐封禦史中丞印予武曰﹕『取牛官令捨婦人新產兒﹑婢六人﹐盡置暴室獄﹐毋問兒男女﹑誰兒也。』武迎置獄。宮曰﹕『善藏我兒胞﹐丞知是何等兒也。』後三日﹐客持詔記與武﹐問﹕『兒死未﹖手書對犢背。﹐武卽書對﹕『兒見在未死。』有頃﹐客出曰﹕『上與昭儀大怒﹐柰何不殺﹖﹐武叩頭啼曰﹕『不殺兒自知當死﹐殺之亦死。卽因客奏封事曰﹕『陛下未有繼嗣﹐子無貴賤。椎畱意。』奏人。客復持詔記予武曰﹕『今夜漏上五刻﹐持兒與舜會東交掖門。』武因問客﹕『陛下得武書﹐意何如﹖』曰﹕『瞠也。』武以兒付舜。舜受詔內兒殿中﹐爲擇乳母﹐告善養兒﹐且有詔﹐毋令泄漏。舜擇棄爲乳母﹐時兒生八九日。後三日﹐客復持詔記封如前予武﹐中有封小椽篋記曰﹕『告武﹐以篋中物書予獄中婦人﹐武自臨飲之。武發篋中﹐有裹藥二枚﹐赫蹄書曰﹕『告偉能﹐努力飲此藥﹐不可復人﹐女自知之。』偉能卽宮﹐宮讀書已﹐曰﹕『果也﹐欲姊弟擅天下﹐我兒男也﹐額上有壯發﹐類孝元皇帝﹐今兒安在﹖危殺之矣﹐柰何令長信得聞之﹖』宮飲藥死﹐後宮婢六人召入﹐出語武曰﹕『昭儀言﹐女無過﹐寧自殺耶﹐若外家也。我曹言願自殺。』卽自戮死。武皆表奏狀。棄所養兒十一日﹐宮長李南以詔書取兒去﹐不知所置﹐許美人前在上林涿沐館﹐數召人飾宮中﹐若捨一歲﹐再三召畱數月或半歲禦幸。元延二年﹐襄子共十一月乳﹐詔使嚴﹐持乳醫及五種和藥丸三﹐送美人所。後客子﹑偏﹑兼﹐聞昭儀謂成帝曰﹕『常給我言從中宮來﹐旣從中宮來﹐許美人幾何從生中﹐許氏竟當復立耶﹖』懟﹐以手自搗﹐以頭擊壁戶柱﹐從牀上自投地﹐啼泣不肯食。曰﹕『今當安置﹐我欲歸耳。』帝曰﹕『今故告之﹐反怒爲﹐殊不可曉也。』帝亦不食。昭儀曰﹕『陛下自知﹐是不食謂何﹖陛下常自言約不負女﹐今美人有子﹐竟負約謂何﹖』帝曰﹕『約以趙氏﹐故不立許氏﹐使天下無出趙氏上者﹐毋憂也。』後詔使嚴持綠囊書予許美人。告嚴曰﹕『美人當有以予汝﹐受來置飾室中簾南。』美人以葦篋一合﹐盛所生兒緘封﹐及綠囊報書予嚴﹐嚴持筐書置飾室簾南去。帝與昭儀坐﹐使客子解篋緘。未已﹐帝使客子﹑偏﹑兼皆出﹐自閉戶﹐獨與昭儀在。須臾開戶﹐呼客子﹑偏﹑兼﹐使緘封蘑及綠綈方底﹐推置屏風東。恭受詔﹐持篋方底予武﹐皆封以禦史中丞印﹐曰﹕『告武﹐篋中有死兒埋屏處﹐勿令人知。』武穿獄樓垣下爲坎﹐埋其中。故長定許貴人及故成都平阿侯家婢王業﹑任﹑公孫習前免爲庶人﹐詔召入﹐屬昭儀爲私婢。成帝崩﹐未幸梓宮倉卒悲哀之﹐時昭儀自知罪惡大﹐知業等故許氏﹑王氏婢﹐恐事泄﹐而以大婢羊子等賜予業等各且十人以慰其意﹐囑『勿道我家過失。』元延二年﹐故掖庭令吾丘遵謂武曰「掖丞庭吏以下﹐皆與昭儀合通無可與語者﹐獨欲與武有所言。我無子﹐武有子﹐是家輕族人﹐得無不敢乎﹖掖庭中禦幸生子者輒死﹐又飲藥傷墮者無數﹐欲與武共言之大臣』。驃騎將軍貪嗜錢﹐不足計事﹐柰何令長信得聞之。遵後病困﹐謂武﹕『今我已死﹐前所語事﹐武不能獨爲也﹐愼語。』皆在今年四月赦令前。臣謹按﹕永光三年﹐男子忠等發長陵傅夫人冢﹐事更大赦。孝元皇帝下詔曰﹕。比朕不當所得赦也。』窮治﹐盡伏辜﹐天下以爲當。魯嚴公夫人殺世子﹐齊桓召而誅焉﹐《春秋》予之。趙昭儀傾亂聖朝﹐親滅繼嗣﹐家屬當伏天誅。前平安剛候夫人謁坐大逆﹐同產當坐﹐以蒙赦令歸故郡。今昭儀所犯尢悖逆﹐罪重於謁﹐而同產親屬﹐皆在尊貴之位﹐迫近帷幄﹐羣下寒心﹐非所以懲惡崇誼事四方也。請事窮竟﹐丞相以下議正法。」哀帝於是免新成侯趙欽﹐欽兄子成陽侯訴﹐皆爲庶人﹐將家屬徙遼西郡。時議郎耿育上疏言「臣聞﹐繼嗣失統﹐廢嫡立庶﹐聖人法禁﹐古今至戒。然泰伯見歷知適﹐逡循固讓﹐委身吳粵﹐權變所設﹐不計常法。致位王季﹐以崇聖嗣﹐卒有天下﹐子孫承業﹐七八百載。功冠三王﹐道徳最備﹐是以尊號追及太王。故世必有非常之變﹐然後乃有非常之謀﹐孝成皇帝﹐自知繼嗣不以時立﹐念𨿽未有王於﹐萬歲之後未能持國﹐權柄之重﹐制於女主。女主驕盛﹐則嗜欲元極。少主幼弱﹐則大臣不使。世元周公抱負之輔﹐恐危社稷﹐傾亂天下。知陛下有聖賢通明之徳﹐仁孝子愛之恩﹐懷獨見之明﹐內斷於身。故廢後宮就館之漸﹐絕微嗣禍亂之根。乃欲致位陛下﹐以安宗廟。愚臣旣不能深援安危﹐定金匱之計﹐又不知推演聖徳﹐述先帝之志。乃反復校省內﹐暴露私燕﹐誣污先帝傾惑之過﹐成結寵妾妒媚之誅﹐甚失賢聖遠見之明﹐逆負先帝憂國之意。夫論大徳不拘俗﹐立大功不合眾。此乃孝成皇帝至思所以萬萬於眾臣。陛下聖徳盛茂﹐所以符合於皇天也。豈當世庸庸斗宵之臣所能及哉。且褒廣將順君父之美﹐匡救銷滅旣往之過﹐古今通義也。事不當時﹐固爭防禍於未然。各隨旨阿從以求容媚﹐晏駕之後﹐尊號已定﹐萬事已訖﹐乃探迫不及之事﹐訐揚幽昧之過﹐此臣所深痛也。願下有司議﹐卽如臣言﹐宜宣布天下﹐使咸曉知先帝聖意所起。不然﹐空使謗議﹐上及山陵﹐下流後世﹐遠聞百蠻﹐近布海內﹐甚非先帝托後之意也。蓋孝子善述父之志﹐善成人之事﹐惟陛下省察。」哀帝爲太子﹐亦頗得趙太后力﹐遂不竟其事。傅太后恩趙太后﹐趙太后亦歸心﹐故成帝母及王太后皆怨之。哀帝崩﹐王莽白太后﹐詔有司曰「前王太后與昭儀﹐俱侍帷幄﹐姊弟專寵銅寢﹐執賊亂之謀﹐殘滅繼嗣﹐以危宗廟﹐悖天犯祖﹐無爲天下母之義。」貶皇太后爲孝成皇后﹐徙居北宮﹐後月餘﹐復下詔曰「皇后自知罪惡深大﹐朝請希闊﹐失婦道﹐元無養之禮﹐而有狼虎之毒﹐宗室所怨﹐海內之仇也。而尙在小君之位﹐誠非皇天之心。夫小不忍﹐亂大謀。恩之所不能已者﹐義之所割也。今廢皇后爲庶人。」就其園﹐是日自殺。凡立十六年而誅。先是﹐有童謠曰「燕燕尾涎涎。張公子﹐時相見。木門倉瑯根﹐燕飛來﹐啄皇孫。皇孫死﹐燕啄矢。」成帝每微行﹐出常與張放俱﹐而稱富平侯家﹐故曰張公子。倉瑯根﹐宮門銅鍰也。趙飛燕外傳趙后飛燕﹐父馮萬金。祖大力﹐工理樂器﹐事江都王協律舍人。萬金不肯傳家業﹐編習樂聲亡章曲﹐任爲繁乎哀聲﹐自號幾靡之樂﹐聞者心動焉。江都王孫女姑蘇主﹐嫁江都中尉趙曼。曼幸萬金﹐食不同器不飽。萬金得通趙主﹐主有娠。曼性暴妒﹐且早有私病﹐不近婦人。主乃托疾居王宮﹐一產二女﹐歸之萬金。長曰宜主﹐次曰合徳﹐然皆冒姓趙。宜主幼聰悟﹐家有彭祖方脈之書﹐善行气術。長而纖便輕細﹐舉止翩然﹐人謂之飛燕。合徳膏滑﹐出浴不濡。善音辭﹐輕緩可聽。二人皆出世色。萬金死﹐馮氏家敗。飛燕姊弟流轉至長安。於時人稱趙主子。或云曼之它子。與陽阿主家令趙臨共里巷﹐托附臨﹐屢爲組文刺繡獻臨﹐臨愧受之。居臨家﹐稱臨女。臨嘗有女事宮省﹐被病歸死﹐飛燕或稱死者。飛燕姊弟事陽阿主家爲捨直﹐常竊效歌舞﹐積思精切﹐聽至終日﹐不得食。待直貨服疏苦財﹐且專事膏沐澡粉﹐其費亡所愛﹐共直者指爲愚人。飛燕通鄰羽林射鳥者。飛燕貧﹐與合徳共被。夜雪﹐期射鳥者於捨旁﹐飛燕露立﹐閉息順气﹐體溫舒﹐亡疹粟﹐射鳥者異之﹐以爲神仙。飛燕緣主家大人﹐得入宮召幸﹐其姑妹樊﹐爲丞光司者﹐故識飛燕與射鳥兒事﹐爲之寒心。及幸﹐飛燕瞑目牢握﹐涕交頤下﹐戰栗不迎帝。帝擁飛燕三夕﹐不能接﹐略無譴意。宮中素幸者﹐從容問帝﹐帝曰「丰若有餘﹐柔若無骨﹐遷延謙畏﹐若遠若近﹐禮義人也。寧與汝曹婢脇肩者比耶﹖」旣幸﹐流丹浹席。私語飛燕曰「射鳥者不近汝耶﹖」飛燕曰「我內視三日﹐肉肌盈實矣。帝體洪壯﹐創我甚焉。」飛燕自此特幸後宮﹐號趙皇后。帝居鴛鴦殿便房﹐省帝簿﹐上簿﹐因進言「飛燕有女弟合徳﹐美容﹐體性醇粹可信﹐不與飛燕比。」帝卽令舍人呂延福﹐以百寶鳳毛步輦迎合徳。合徳謝曰「非貴人姊召不敢行﹐願斬首以報宮中。」延福還奏﹐爲帝取後五彩組文手籍爲符﹐以召合徳。合徳新沐﹐膏九回沈水香﹔爲卷髮﹐號新髻﹔爲薄眉﹐號遠山黛﹔施小朱﹐號慵來妝﹔衣故短繡裙﹐小袖﹐李文襪。帝禦雲光殿帳﹐使樊進合徳。合徳謝曰「貴人姊虐妒﹐不難滅恩﹐受恥不受死﹐非姊教﹐願以身易恥﹐不望旋踵。」音詞舒閒淸切﹐左右嗟賞之嘖嘖。帝乃歸合徳。宣帝時﹐披香博士淖方誠﹐白髮教授宮中﹐號淖夫人﹐在帝後唾曰「此禍水也。滅火必矣。」帝用樊計﹐爲後別開遠條館﹐賜紫茸雲气帳﹐文玉几﹐赤金九層博山緣合。諷後曰「上久亡子﹐宮中不思千萬歲計耶﹖何不時進上﹐求有子﹗」後聽計﹐是夜進合徳。帝大悅。以輔屬體﹐無所不靡﹐謂爲溫柔鄕。謂曰「吾老是鄕矣﹐不能效武皇帝求白雲鄕也。」呼萬歲﹐賀曰「陛下眞得仙者。」上立賜鮫文萬金﹐錦二十四匹﹐合徳尢幸﹐號爲趙婕妤。婕妤事後﹐常爲兒拜。後與婕妤坐﹐後誤唾婕妤袖﹐婕妤曰「姊唾染人紺袖﹐正似石上花﹐假令尙方爲之﹐未必能若此衣之華。」以爲石華廣袖。後在遠條館﹐多通待郎宮奴多子者。睫好傾心翼護。常謂帝曰「姊性剛﹐或爲人陷﹐則趙氏無種矣。」每泣下淒惻﹐以故白後泣狀者﹐帝輒殺之。侍郎宮奴﹐鮮絝蘊香﹐恣縱棲息遠條館﹐元敢言者。後終無子。後浴五蘊七香湯﹐踞通香沈水坐﹐燎降神百蘊香。婕妤浴豆寇湯﹐傅露華百英粉。帝常私語樊曰「後𨿽有異香﹐不著婕妤體自香也。」江都易王故姬李陽華﹐其姑爲馮大力妻。陽華老﹐歸馮氏。後姊弟母事陽華﹐善賁飾﹐常教後九回沈水香澤﹐雄麝臍內息肌丸。婕妤亦內息肌丸﹐常試若爲婦者﹐月事益薄。他日﹐後言於承光司劑者﹐上官嫵撫膺曰「若如是﹐安能有子乎。」教後煮美花滌之﹐終不能驗。眞臘夷獻萬年蛤﹑不夜珠﹐光彩皆若月﹐照人亡妍醜皆美艷。帝以蛤賜後﹐以珠賜婕妤。後以蛤妝五成金霞帳﹐帳中常若滿月。久之﹐帝爲婕妤曰「吾晝視後﹐不若夜視之美﹐每旦令人忽忽如失。」婕妤聞之﹐卽以珠號爲枕前不夜珠﹐爲後壽﹐終不爲後道帝言。後始加大號﹐婕妤奏書於後曰「天地交暢﹐貴人姊及此令吉光登正位﹐爲天下休﹐不堪喜豫﹐謹奏。」上三十六物以賀。金屑組文茵一鋪﹐沈水香蓮﹐心碗一面﹐五色同心大結一盤﹐鴛鴦萬金錦一匹﹐琉璃屏風一張﹐枕前不夜珠一枚﹐含毛綠毛貍藉一鋪﹐通香虎皮檀象一座﹐龍香握魚二首﹐獨搖寶蓮一鋪﹐七出菱花鏡一奩﹐精金環四指﹐若無絳綃單衣一襲﹐香文羅手籍三幅﹐七回光瑩肪發澤一盎﹐紫金被褥香鑪三枚﹐文犀辟毒著二雙﹐碧玉膏奩一盒。使侍兒郭語瓊拜上。後報以云錦五色帳﹑沈香水玉壺。婕妤泣怨帝曰「非姊賜吾﹐死不知此器。」帝謝之。詔益州畱三年輸﹐爲婕妤作七成錦帳﹐以沈水香飾。婕妤接帝於大液池﹐作千人舟﹐號合宮之舟。池中起爲瀛洲﹐謝髙四十丈。帝禦流波文無縫衫﹐後衣南越所貢雲英紫裙﹐碧瓊輕綃廣樹﹐上﹑後歌舞《歸風送遠》之曲﹐帝以文犀簪擊玉甌﹐今後所愛侍良馮無方吹笙以倚後歌。中流歌酣﹐風大起﹐後順鳳揚音﹐無方長嗡細裊以相屬。後裙髀曰「顧我﹐顧我﹗」後揚袖曰﹕仙乎﹐仙乎﹐去故而就新﹐寧忘懷乎﹗」帝曰「元方爲我持後﹗」無方捨吹持後履。久之風霽。後泣曰「帝恩我﹐使我仙去不得。」悵然曼嘯﹐泣數行下。帝益愧愛。後賜無方千萬入後房闥。他日宮姝幸者﹐或襞裙爲縐﹐號曰畱仙裙。婕妤益貴幸﹐號昭儀﹐求近遠條館。帝作少嬪館﹐爲露華殿﹑含風殿﹑博昌殿﹑求安殿﹐皆爲前殿後殿。又爲溫室﹑凝室﹑浴蘭室﹐曲房連檻﹐飾黃金﹑白玉﹐以璧爲表裏﹐千變萬狀﹐連遠條館﹐號通仙門。後貴寵﹐益思放蕩﹐使人博求術士﹐求匪安卻老之方。時西南比波夷致貢﹐其使者舉茹一飯﹐晝夜不臥偃。典屬國上其狀﹐屢有光怪。後聞之﹐問何如術。夷人曰「吾術天地平﹐生死齊﹐出入有無﹐變化萬象﹐而卒不化。」後令樊弟子不周遺千金。夷人曰「學吾術者﹐要不淫與謾言。」後遂不報。他日﹐樊侍後浴﹐語甚歡。後爲樊道夷言﹐抵掌笑曰「憶在江都時﹐陽華李姑﹐畜斗鴨水池上﹐苦獺嚙鴨。時下朱裏芮姥者﹐求捕獺貍獻。姥謂姑曰﹕『是貍不他食﹐當飯以鴨。』姑怒﹐絞其貍。今夷術﹐眞似此也。」後大笑曰「臭夷何足污我絞乎﹗」後所通官奴燕赤鳳者﹐雄捷能超觀閣﹐兼通昭儀。赤鳳始出少嬪館﹐後適來幸。時十月五日﹐宮中故事﹐上靈安廟。是日吹壩擊鼓歌﹐連臂踏地﹐歌《赤鳳來》曲。後謂昭儀曰「赤風爲誰來﹖」昭儀曰「赤鳳自爲姊來﹐寧爲他人乎﹖」後怒﹐以杯抵昭儀。後曰「鼠子能嚙人乎﹖」昭儀曰「穿其衣﹐見其私﹐足矣﹐安在嚙人乎﹗」昭儀素卑事後﹐不虞見答之暴﹐熟視不復言。樊脫簪叩頭出血﹐扶昭儀爲拜後。昭儀拜﹐乃泣曰「姊寧忘共被﹐夜長苦寒不成寢﹐使合徳擁姊背耶﹗今日兼得貴皆勝人﹐且無外搏﹐我姊弟其忍內相搏乎﹖」後亦泣﹐持昭儀手﹐抽紫玉九雛釵﹐爲昭儀簪髻﹐乃罷。帝微聞其事﹐畏後不敢問﹐以問昭儀。昭儀曰「後妒我耳。以漢家火徳﹐故以帝爲赤龍鳳。」帝信之﹐大悅。帝嘗早獵﹐觸雪得疾﹐陰緩弱不能壯發﹐每持昭儀足﹐不勝至欲輒暴起﹐昭儀常轉側﹐帝不能常持其足。樊謂昭儀曰「上餌方士大丹﹐求盛大不能得﹐得貴人足一持﹐暢動比天﹐乃貴妃大福﹐寧展側俾帝就耶。」昭儀曰「幸轉側不就﹐尙能畱帝欲﹐亦如姊教﹐常持則厭去矣。安能復動乎﹖」後驕逸﹐體微病輒不自飲食﹐須帝持匕箸。藥有苦口者﹐非帝爲含吐不下咽。昭儀夜入浴蘭室﹐膚體發光﹐占燒燭。帝從幅中竊望之﹐待兒以白昭儀。昭儀覽巾﹐使撤燭。他日﹐帝約賜侍兒黃金﹐使無得言。私婢不豫約中﹐出幃值帝﹐卽人白昭儀。昭儀遽隱避。自是﹐帝從蘭室幃中窺昭儀﹐多袖金﹐逢侍兒私婢﹐輒牽止賜之。侍兒貪帝金﹐一出一人不絕。帝使夜從帑益至百餘金。帝病緩弱﹐太醫萬方不能救﹐求奇藥﹐嘗得膠﹐遺昭儀。昭儀輒進帝﹐一丸一幸。一夕﹐昭儀醉進七丸﹐帝昏夜擁昭儀居九成帳﹐笑喫喫不絕。抵明﹐帝起禦衣﹐陰精流輸不禁。有頃絕倒﹐衣視帝﹐余精出湧﹐沾污被內。須臾帝崩。宮人以白太后。太后使理昭儀。昭儀曰「吾持人主如嬰兒﹐寵傾天下﹐安能斂手掖庭令﹐爭帷帳之事乎。」乃拊膺呼曰「帝何往乎﹗」遂嘔血而死。趙飛燕合徳別傳﹐余裏有李生﹐世業儒術。一日﹐家事零替﹐余往見之﹐墻角破筐中有古文數冊﹐其間有趙后別傳﹐𨿽編次脫落﹐尙可觀覽。余就李生乞其文以歸﹐補正編次以成傳﹐傳諸好事者。趙后腰骨尢纖﹐善踽步行﹐若人手執花枝﹐顫顫然﹐他人莫可學也。在主家時﹐號爲飛燕。入宮﹐復引援其妹﹐得幸爲昭儀。昭儀尢善笑語﹐肌骨秀滑﹐二人皆天下第一﹐色傾後宮。自昭儀人宮﹐帝亦稀幸東宮。昭儀居西宮﹐太后居中宮。後日夜欲求子﹐爲自固久遠計。多用小犢車載少年子﹐與通。帝﹐一日﹐惟從三四人往後宮﹐後方與人亂﹐不知。左右急報﹐後驚﹐遽出迎帝。後冠發散亂﹐言語失度﹐帝固亦疑焉。帝坐未久﹐復聞壁中有人嗽聲﹐帝乃去。由是帝有害後意﹐以昭儀隱忍未發。一日﹐帝與昭儀方飲﹐忽攘袖目﹐直視昭儀﹐怒气拂然不可犯。昭儀遽起﹐避席伏地曰「臣妾族孤寒﹐無彊近之援﹐一旦得備後庭驅使之列﹐不意獨承幸禦﹐濃被聖私﹐立於眾人之上﹐恃寵邀愛﹐眾毀來集。加以不識忌諱﹐冒觸威怒。臣妾願賜速死以寬聖抱。」因涕淚交下。帝自引昭儀曰「汝復坐﹐吾語汝。」曰「汝無罪。汝之姊﹐吾欲梟其首﹐斷其手足﹐置幹混中﹐乃快吾意。」昭儀問﹕「何緣而得罪﹖」帝言壁衣中事。昭儀曰「臣妾緣後得備後宮。後死則妾安能獨生﹖況陛下無故而殺一後﹐天下有以窺陛下也。願得身實鼎鑊﹐體膏斧鉞。」因大慟﹐以身投地。帝驚﹐遂起持昭儀曰「吾以汝故﹐因不害後﹐第言之耳﹐如何自恨若是。」久之﹐昭儀方就坐﹐問壁衣中人。帝陰窮其迹﹐乃宿衛陳崇子也。帝使人就其家殺之﹐而廢陳崇。昭儀往見後﹐言帝所言﹐且曰﹕姊曾憶家貧﹐寒饑無聊﹐姊使我共鄰家女﹐爲艸履人市﹐貨履市米。一日得米﹐忽遇風雨﹐無火可炊﹐饑寒甚不能成寐﹐使我擁姊背同汜。此事姊豈不憶也。今日幸富貴﹐元他人比我﹐而自毀﹐脫或再有過﹐帝復怒﹐事不可救﹐身首異地﹐爲天下笑。今日妾能拯救也﹐存歿無定﹐或亦妾死﹐姊尙誰攀乎﹖」乃泣下不已﹐後亦泣焉。自是帝不復往後宮﹐承幸禦者﹐昭儀一人而已。昭儀方浴﹐帝私視。侍者報昭儀﹐昭儀急趨燭後避﹐帝瞥見之﹐心愈眩惑。一日昭儀浴﹐帝默賜侍者﹐特令不言。帝自屏罅覘蘭湯灩湘﹐昭儀坐其中﹐若三尺寒泉浸明玉。帝意思飛揚﹐若無所主。帝常語近侍曰「自古人主無二後﹐若有則吾立昭儀爲後矣。」趙后知帝見昭儀益加寵幸﹐乃具湯浴﹐請帝以觀﹐旣往﹐後人浴﹐後體以水沃﹐愈親近﹐而帝愈不樂﹐不終幸而去。後泣曰「愛在一身﹐無可柰何﹗」後生日﹐昭儀爲賀﹐帝亦同往。酒半酣﹐後欲感動帝意﹐乃泣數行。帝曰「他人對酒而樂﹐子獨悲﹐豈不足耶﹖」後曰「妾昔在後宮時﹐帝幸主第﹐妾立主後﹐帝時視妾﹐不移目甚久。主知帝意﹐遣妾侍帝﹐竟承更衣之幸。下體嘗污禦服﹐急欲爲帝浣去﹐帝曰﹕『畱以爲憶』。不數日﹐備後宮。時帝齒痕猶在妾頸。今日思之﹐不覺感泣。」帝惻然懷舊﹐有愛後意﹐顧視嗟嘆。昭儀知帝欲畱﹐先辭去。帝逼暮方離後宮。後因帝幸﹐心爲姦利﹐經三月﹐乃詐托有孕﹐上箋奏﹐云「臣妾久備掖庭﹐先承幸禦﹐遣肆大號﹐積有歲時。近因始生之日﹐復加善祝之私﹐時屈乘輿﹐俯臨東掖﹐久侍宴私﹐再承幸禦。臣妾數月來﹐內宮盈實﹐月脈不流。飲食美甘﹐不異常日。知聖躬在體﹐辧天日之入懷。虹初貫日﹐總是珍符﹐龍已據胸﹐玆爲佳瑞。更期蕃育聖嗣﹐抱日趨庭﹐瞻望聖明。踴躍臨賀﹐謹以此聞。」帝時在西宮﹐得奏﹐喜動顏色。答云「因閱來奏﹐喜慶交集。夫妻之私﹐義均一體。社稷之重﹐嗣續其先。好體方初﹐保綏宜厚。藥有性者勿舉﹐食無毒者可親。有懇求上﹐元煩箋奏﹐口授宮使可矣。」兩宮候問﹐宮使交至。後慮帝幸見其詐﹐乃與宮使王盛謀自爲之計。盛謂後曰「莫若辭以有者不可近人﹐近人則有所觸焉﹐觸則孕或敗。」後乃遣王盛奏帝﹐帝不復見後﹐第遣問安否。而甫及誕日﹐帝具浴子之儀。後謂王盛及宮中人曰「汝自黃衣﹐卽出入禁掖﹐吾引汝父子俱富貴。吾欲爲自利長久計﹐托孕乃吾之私意﹐非實言也。已及期﹐子爲我謀焉。若事成﹐子萬世有後利。」盛曰「臣爲後取民間才生子﹐攜入宮爲後子。但事密不泄亦無害。」後曰「可。」盛於都城外有若生子孫才數日者﹐以百金售之。以物囊之﹐人宮見後﹐旣發器﹐則子死。後驚曰「子死安用也﹗」盛曰「臣今知矣﹐載子之器气不泄﹐此子所以死也。臣今求載子之器﹐穴其上﹐使气可出入﹐則子不死。」盛得子﹐趨宮門﹐欲入﹐則子驚啼尢甚。盛不敢入。少選﹐復攜之趨門﹐子復如是﹐盛終不敢攜人宮。盛來見後﹐具言子驚啼事。後汜曰「爲之柰何﹖」時已逾十二月矣﹐帝頗疑訝。或奏帝云「堯之母十四月而生堯。後所﹐當是聖人。」後終無計﹐乃遣人奏帝云「臣妾昨夢龍臥﹐不幸聖嗣不育。」帝但嘆惋而已。昭儀知其詐﹐乃遣人謝後曰「聖嗣不育﹐豈日月不滿也﹖三尺童子尙不可﹐況人主乎﹖一日手足俱見﹐妾不知姊之死所也。」時後庭掌茶宮女朱氏生子﹐昭儀曰「從何而得也﹖」乃以身投地﹐大慟。帝自持昭儀﹐昭儀起坐。昭儀聲呼官吏蔡規曰「急爲吾取子來。」規取子上﹐昭儀語規曰「爲吾殺之﹗」規未敢。昭儀怒罵曰「吾重祿養汝﹐將安用也﹗不然﹐吾並戮汝。」規以子擊殿礎死﹐投之後宮。宮人孕子者皆殺之。後帝行步遲澀﹐頗气憊﹐不能禦昭儀。有方士獻丹﹐其丹養於火﹐百日乃成。先以甕置水滿﹐卽置丹於水中﹐旣沸又易去﹐復以新水。如是十日﹐不沸方可服。帝日服一粒﹐頗能幸昭儀。一夕﹐在大慶殿﹐昭儀醉進十粒﹐初夜﹐絳帳中擁昭儀﹐帝笑聲喫喫不止。及中夜﹐帝昏昏﹐知不可。將起坐僕臥﹐昭儀急起秉燭﹐視帝精出如泉溢。有頃﹐帝崩。太后遣人理昭儀﹐且急窮帝得病之端。昭儀乃自絕。後居東官﹐久益失禦。一夕﹐後寢驚啼甚久﹐待左右呼聞方覺。乃言曰「適吾寢中見帝﹐帝自雲中賜我坐﹐帝命進茶。左右奏帝云﹕『向日侍帝不謹﹐不合啜此茶。吾意旣不足﹐吾又問帝﹕『昭儀安在﹖』帝曰﹕『以數殺吾子﹐令罰爲巨黿﹐居北海之陰水穴間﹐受千載水寒之苦。』乃大慟。」後北鄙月氏王獵於海上﹐見巨黿出於穴上﹐首猶冠玉釵頭﹐望波上﹐眷眷有戀人之意。大月氏王遣使問梁武帝﹐武帝以昭儀事答之。飛燕事六條趙飛燕女弟居昭陽殿﹐中庭彤朱﹐而殿上丹漆﹐砌皆銅﹐沓黃金﹐塗白玉﹐階璧帶往往爲黃金缸﹐含藍田壁﹐明珠翠羽飾之。上設九金龍﹐皆銜九子金鈴﹐五色流蘇﹐帶以綠文紫綬﹐金銀花鑷。每好風日﹐幡旌光影﹐照耀一殿。鈴鑷之聲﹐驚動左右。中設木畫屏風﹐文如蜘蛛絲縷﹐玉几玉牀﹐白象牙簟﹐綠熊席﹐席毛長二尺餘﹐人眠而擁毛自蔽﹐望之不能見﹐坐則沒膝﹐其中雜薰諸香﹐一坐此席﹐餘香百日不歇。有四玉鎭﹐皆達照無瑕缺。窗扉多是綠琉璃﹐亦皆達照﹐毛髮不得藏焉。椽桷皆刻作龍蛇﹐縈繞其間﹐鱗甲分明﹐見者莫不兢栗。匠人丁援﹑李菊巧爲天下第一。締構旣成﹐向其姊子樊延。趙后體輕腰弱﹐善行步進退﹐女弟昭儀不能及也。但昭儀弱骨丰肌﹐尢工笑語﹐二人並色臺紅玉﹐爲當時第一﹐皆擅寵後宮。趙飛燕爲皇后﹐其女弟在昭陽殿﹐遺飛燕書曰「今日嘉辰﹐貴姊懋膺洪冊﹐謹上三十五條﹐以陳踴躍之心。金華紫輪帽﹑織成上襦﹑金華紫羅面衣﹑織成下裳﹑五色文綬﹑鴛鴛被﹑鴛鴛襪﹑鴛鴛褥﹑金鵲繡襠﹑五色文玉環﹑七寶綦履。同心七寶釵﹑黃金步搖﹑合歡圓襠﹑琥珀枕﹑龜文枕﹑珊瑚﹑瑪瑙﹑雲母扇﹑孔雀扇﹑翠羽扇﹑九華扇﹑五明扇﹑雲母屏風﹑琉璃屏風﹑回風扇﹑椰葉席﹑五層金博山香鑪﹑同心梅﹑含枝李﹑靑木香﹑沈水香﹑香螺卮﹑九眞雄麝香﹑七枝燈。」慶安世年十五﹐爲成帝侍郎﹐善鼓琴﹐能力雙鳳離駕之曲。趙后悅之﹐白上﹐得出入禦內﹐絕見愛幸。嘗著輕絲履﹑招風扇﹑紫綈裘與後同居處。帝欲有子而終無胤嗣。趙后自以無子常托以禱祈﹐別開一室﹐自左右侍婢以外﹐莫得至者。上亦不得至焉。以車載輕薄少年爲女子服﹐入後宮者日以十數﹐與之淫通﹐無時休息。有疲怠者輒差代之﹐而卒無子。趙后有寶琴﹐曰鳳凰﹐皆以金玉隱起爲龍鳳螭鸞﹑古賢列女之象﹐亦善爲《歸風》《送遠》之操。帝常以三秋閒日﹐與飛燕戲於太液池。以沙棠木爲舟﹐貴其不沈沒也。以雲母飾於首﹐一名「云舟」。又刻大桐木爲虯龍﹐雕飾如眞﹐以夾云舟而行。以紫桂爲拖。及觀雲棹水﹐玩擷菱蕖。帝每憂輕蕩以驚飛燕﹐命飛之士﹐以金鎖纜云舟於波上。每輕風時至﹐飛燕殆欲隨風入水﹐帝以翠纓結飛燕之裙。常怨曰「妾微賤﹐何復得預纓裙之遊﹖」今太液池尙有避風臺﹐卽飛燕結裙之處。宵遊宮成帝好微行﹐於太液池旁起宵遊宮。以漆爲柱﹐鋪黑綾之幕﹐器服乘輿皆尙黑色。旣悅於暗行﹐懾燈燭之照。官中美禦﹐皆服單衣。自班婕妤以下﹐咸帶玄綬。簪佩𨿽如錦繡﹐更以木蘭紗絹罩之。至宵遊宮﹐乃秉燭宴幸。旣罷﹐靜鼓自舞﹐而步步揚塵。好夕出遊﹐造飛行殿﹐方一丈﹐如今之輦。選羽林之士﹐負之以趨。帝於輦上﹐覺其行快疾間﹐其中若風雷之聲。言其行疾也﹐名曰云雷宮。所幸之宮﹐咸以氈綈籍地﹐惡車轍馬迹之喧。𨿽或於微行﹐暱宴在民﹐元勞無怨。每乘輿返駕﹐以愛幸之姬﹐寶衣珍食﹐捨於道旁。國人之窮老者﹐皆歌萬歲。是以鴻嘉﹑永始之間﹐國富家丰﹐兵戈長戢。故劉向﹑谷永指言切諫。於是﹐焚宵遊宮及飛行殿﹐罷宴逸之樂。所謂從繩則正﹐如轉圜焉。

艷異編卷八宮掖部四漢靈帝靈帝中平三年﹐遊於西園。起裸遊館千間﹐采綠苔而被階﹐引渠水以繞砌﹐周流澄澈﹐乘船以遊漾﹐使宮人乘之﹐選玉色輕體﹐以執篙楫﹐搖漾於渠中。其水淸澈﹐以盛暑之時﹐使舟覆沒﹐視宮人玉色者。又奏《招商》之歌﹐以來涼气也。歌曰﹕涼風起兮日照渠﹐靑荷晝偃葉夜舒﹐惟日不足樂有餘﹐淸絲流管歌玉鳧﹐千年萬歲喜難逾。渠中植蓮大如蓋﹐長一丈﹐南國所獻。其葉夜舒晝捲﹐一莖有四蓮叢生﹐名曰「夜舒荷」﹐亦雲月出則舒也﹐故曰「望舒荷」。帝盛夏避暑於裸遊館﹐長夜飲宴。帝嗟曰「使萬歲如此﹐則上仙也。」宮人年二七以上﹐三六以下﹐皆靚妝﹐解其上衣﹐惟著內服﹐或共裸浴。西域所獻茵墀香﹐煮以爲湯﹐宮人以之浴浣﹐使以余汁人渠﹐名日「流香渠」。又使內豎爲驢鳴於館北。又作雞鳴堂﹐多畜雞。每醉﹐迷於天曉﹐內侍竟作雞鳴﹐以亂眞聲也﹐及以炬燭投於殿前﹐帝乃驚悟。及董卓破京師﹐散其美人﹐焚其宮館。至魏咸熙中元﹐所投燭處﹐夕夕有光如星﹐後人以爲神光。於此地立小屋﹐名曰餘光﹐詞以祈福。至魏明﹝帝﹞未﹐稍掃除矣。獻帝伏皇后獻帝伏皇后﹐聰惠仁明﹐有聞於內。則及乘輿爲李催所敗﹐晝夜逃走﹐宮人奔竄﹐萬無一生。至河﹐無舟揖﹐後乃負帝以濟河。河流迅急﹐惟覺腳下如有乘踐﹐則神物之助焉。兵戈逼岸﹐後乃以身擁遏於帝。帝傷趾﹐後以繡紱拭血﹐刮玉釵以敷於瘡﹐應手卽愈。以淚湔帝衣及面﹐潔淨如渝烷﹐車人嘆服﹐𨿽亂猶有明智﹐婦人精誠之至﹐幽祗之所感矣。薛靈蕓魏元帝所愛美人薛靈蕓﹐常山人也。父名業﹐爲鄕亭長。母陳氏﹐隨業捨於亭旁。居生窮賤﹐至夜每聚鄰婦績﹐以麻槁自照。靈蕓年十七﹐容貌絕世。閭中少年﹐多以夜來竊窺﹐終不得見。咸熙元年﹐谷習出守常山郡﹐聞亭長有美女而家甚貧。時元帝選良家女子以入六宮。習以千金寶賂聘之。旣得﹐便以獻元帝。靈蕓聞別父母﹐欷累目﹐淚下沾衣。至升車就路之時﹐以玉唾壺盛淚﹐壺中卽如紅色。旣發常山﹐及至京師﹐壺中之淚凝如血色矣。帝以文車十乘迎之。車皆鏤金爲輪輞﹐丹畫其轂軛﹐前有雜寶﹐爲龍鳳禦百子﹔鈴鏘鏘和鳴﹐響於林野﹔駕靑色駢蹄之牛﹐日行三百里。此牛屍塗國所獻﹐足如馬蹄也。道側燒石葉之香。此石疊疊﹐狀如雲母﹐其光气辟惡厲之疾﹐乃腹題國所獻也。靈蕓未至京師﹐數十里膏燭之光﹐相續不滅。車徒噎路﹐塵起蔽於星月﹐時人謂爲塵霄。又築土赤爲臺﹐基三十丈﹐列燭致於臺下﹐名曰燭臺﹐遠望如列星之墜地。又於大道之旁﹐一里致一銅表﹐髙五尺﹐以志里數。故行者歌曰﹕靑槐夾道多塵埃﹐龍樓鳳闕望崔嵬﹐淸風細雨雜香來﹐土上出金火照臺。﹝此七字是妖辭也﹞時爲銅表以志里數於道側﹐是土上出金之義。以燭致臺下﹐則火在上下之義﹔漢火徳王﹐魏土徳王﹐火伏而上興也﹔土上出金﹐是魏滅晉興也。靈蕓未至京師十里﹐帝乘雕玉之輦﹐以望車徒之盛。嗟曰「昔者言﹕朝爲行雲﹐暮爲行雨。今非雲非雨﹐非朝非暮。」因攺靈蕓之名曰夜來。人宮承寵愛。外國獻火珠龍鸞之釵。帝曰「明珠翠羽尙不勝﹐況乎龍鸞之重。」乃止而不進。夜來妙於鍼功﹐𨿽處於深幃重幄之內﹐不用燈燭之光﹐裁制立成。非夜來所縫制﹐帝不服也。宮中號曰鍼神。吳趙夫人吳主趙夫人﹐丞相達之妹。善畫﹐巧妙無雙。能於指間以彩絲織雲霞龍鳳之錦。大則盈尺﹐小則方寸。宮中謂之機絕。孫權常嘆魏蜀未夷﹐軍旅之隙﹐思得善畫者﹐使圖山川地勢軍陣之象。達乃進其妹﹐權使寫九州江河方嶽之勢。夫人曰「丹靑之色﹐甚易歇滅﹐不可久寶﹐妾能刺繡作列國方帛之上﹐寫以五嶽河海城邑行陣之形。」旣成﹐乃於進吳主。時人謂之鍼絕。𨿽棘刺木猴云梯飛﹐無過此麗也。權居昭陽宮﹐倦暑﹐乃摹紫綃之帷。夫人曰「此不足貴也。」權使夫人指其意思焉。答曰「妾欲窮慮盡思﹐能使下絹綃幃而淸風自入﹐視外無有蔽礙﹐列侍者飄然自涼﹐若馭風而行也。」權贊善。夫人乃折發﹐以神膠續之。神膠出郁夷國﹐接弓彎之斷弦﹐百斷百續也。乃織爲羅﹐累月而成。裁爲幔﹐內外視之﹐飄飄如煙气輕動﹐而房內自涼。時權常在軍旅﹐每以此幔自隨﹐以爲徵幕。舒之﹐則廣縱一丈﹔捲﹐則可內於枕中。時人謂之絲絕。故吳有三絕﹐四海無侍其妙。後有貪寵求媚者﹐言夫人幻耀於人主﹐因而致退黜。𨿽見疑墜﹐猶存錄其巧工﹐吳亡不知所在。吳潘夫人吳主潘夫人﹐父坐法﹐夫人輸入織室。容態少儔﹐爲江東絕色。同幽者百餘人﹐謂夫人爲神女﹐敬而遠之﹐有聞於吳主﹐使圖其容貌。夫人憂戚不食﹐減瘦攺形。工人寫其眞狀以進。吳主見面喜悅。以琥珀如意﹐撫按卽折。嘆曰「此女神也。愁貌尙能感人﹐況在歡樂。」乃命雕輪﹐就織室納於後宮﹐果以姿色見寵。每以夫人遊昭宣之臺﹐志意幸愜。旣盡酣醉﹐唾於玉壺中﹐使侍婢瀉於臺下﹐得火齊指環﹐卽掛石橊枝上。因其處起臺﹐名曰「環橊臺」。時有諫者云「今吳蜀爭雄﹐還劉之名將爲妖矣。」權乃翻其名曰「橊環臺」。又與夫人遊釣臺﹐得大魚﹐主大喜。夫人曰「昔聞泣魚﹐今乃爲喜﹐有喜必憂﹐以爲深戒。」至於未年﹐漸相譖毀﹐稍見離退。時人謂夫人知幾其神。吳主於是罷宴﹐夫人果見棄逐。其釣臺基﹐今尙存焉。吳鄧夫人吳孫和﹐悅鄧夫人﹐常置膝上。和於月下舞水精如意﹐誤傷夫人頰﹐血流污褲﹐嬌奼彌苦。自舐其瘡﹐命太醫合藥。醫曰「得白獺髓﹑雜玉與琥珀屑﹐當滅此痕。」卽購致百金能得白獺髓者厚賞之。有富春漁人云「此物知人欲取﹐則逃人石穴。伺其祭魚之時﹐獺有鬥死者﹐穴中應有枯骨﹐𨿽無髓﹐其骨可合玉舂爲粉﹐噴於瘡上﹐其痕則滅。」和乃命合此膏。琥珀大多﹐及差﹐面有赤點如朱。逼而視之﹐更益其妍。諸嬖人欲要寵﹐皆以丹脂點頰而後進幸。妖惑相動﹐遂成淫俗。孫亮吳孫亮﹐作玻璃屏風﹐甚薄而瑩澈﹐每於月下淸夜舒之。常與愛姬四人﹝皆振古絕色﹐一名朝姝﹐二名麗居﹐三名洛珍﹐四名潔華﹞﹐使四人坐屏風內﹐而外望之如無隔﹐惟香气不通於外。爲四人合四气香﹐殊方異國所出。凡經踐躡宴息之處﹐香气沾衣﹐歷年彌盛﹐百浣不歇﹐因名曰「百濯香」。或以人名香﹐故有朝姝香﹑麗居香﹑洛珍香﹑潔華香。亮每遊﹐此四人皆同輿席。來侍皆以香名﹐前後爲次﹐不得越亂。所居之室﹐名爲「思香媚寢」。《煙花記》云「吳主亮命宮人潘芳作玻璃屏鳳﹐鏤祥物一百三十種﹐各有生气﹐遠視若眞。一日與夫人戲﹐觸屏﹐墜其一鳳﹐頓之飛去。」蜀甘後蜀先主甘後﹐沛人也。生於微賤。裏中相者云「此女後貴﹐位極宮掖。」及長﹐而體貌特異。年至十八﹐玉質柔肌﹐態媚容冶。先主召人﹐致白綃帳中﹐於戶外望者﹐如月下聚雪。河南獻玉人﹐髙三尺﹐乃取玉人置後側。晝則講說軍謀﹐夕則擁後而玩玉人。常稱﹕「玉之所貴﹐比徳君子。況爲人形﹐而可不玩乎﹖」甘後與玉人潔白齊潤﹐觀者殆相惑亂。嬖寵者非惟嫉於甘後﹐亦妒於玉人也。後常欲取玉人琢毀之﹐乃誡先主曰「昔子罕不以玉爲寶﹐春秋美之。今吳魏未滅﹐安以妖玩經懷。凡淫惑生疑﹐勿復進焉。」先主乃撤玉人﹐嬖者皆退。當時君子﹐議以甘後爲神智夫人焉。賈皇后傳賈後諱南風﹐父充。後旣立﹐而廢弒楊太后。遂荒淫放恣﹐與太醫令程據等亂彰內外。洛南有盜尉部小吏﹐端麗美容止。旣給廝役﹐忽有非常衣服﹐眾咸疑其竊﹐盜尉嫌而辯之。賈後疏親欲求盜物﹐往聽對辭。小吏云「先行逢一老嫗﹐說家有疾病﹐師卜云﹕『宜得城南少年厭之﹐欲暫相煩﹐必有重報。』於是隨去。上車下帷﹐內簏箱中。行可十餘里﹐過六七門限﹐開簏箱﹐忽見樓闕好屋。問﹕『此是何處﹖』云﹕『是天上。』卽以香湯見浴﹐好衣美食將人。見一婦人﹐年可三十五六﹐短形﹐靑黑色眉﹐後有疵﹐見畱數夕﹐共寢歡宴。臨出贈此眾物。」聽者聞其形狀﹐知是賈後﹐慚笑而去。尉亦解頤。時他人入者多死﹐惟此小吏以後愛之﹐得全而出。晉武胡貴嬪傳胡貴嬪﹐名芳。父奮﹐別有傳。泰始九年﹐帝多簡良家子女以充內職﹐自擇其美者﹐以絳紗系臂。而芳旣入選﹐下殿號泣﹐左右止之曰「陛下聞聲。」芳曰「死且不畏﹐何畏陛下。」帝遣洛陽令司馬肇﹐冊拜芳爲貴嬪。帝每有顧問﹐不飾言辭﹐率爾而答﹐進退方雅。時帝多內寵﹐平吳之後﹐復納孫皓宮人數千。自此﹐掖庭殆將萬人﹐而並寵者甚眾。帝莫知所適﹐常乘羊車恣其所之﹐至便宴寢。宮人乃取竹葉插戶﹐以鹽汁灑地﹐而引帝車。然芳最蒙愛幸﹐殆有專房之寵焉。侍禦服飾﹐亞於皇后。帝嘗與之樗蒲爭矢﹐遂傷上指﹐帝怒曰「此固將種也﹖」芳對曰「北伐公孫﹐西拒諸葛﹐非將種而何﹖」帝甚有慚色。芳生武安公主。晉時事石虎於太極殿前﹐起樓髙四十丈﹐結珠爲簾﹐垂五色玉佩﹐風至鏗鏘﹐和鳴淸雅。盛夏之時﹐登髙樓以望四極﹐奏金石絲竹之樂﹐以夜繼日。於樓下﹐開馬埒射場﹐周回四百步﹐皆文石丹砂﹐及彩畫於埒。旁聚金玉錢貝之寶﹐以賞百戲之人。四廂置錦饅﹐屋柱皆隱起爲龍鳳百獸之形。雕聽眾寶﹐以飾楹柱﹐夜往往有光明。集諸羌胡於樓上。時亢旱﹐舂雜寶異香爲屑﹐使數百人於樓上吹散之﹐名日芳塵臺。上有銅龍﹐腹容數百斛酒﹐使胡人於樓上嗽酒。風至﹐望之如露﹐名曰粘雨臺﹐用以灑塵。樓上嬉笑之聲﹐音震空中。又爲四時浴室﹐用石爲堤岸﹐或以琥珀爲瓶杓。夏則引渠水以爲池﹐池中皆以紗爲囊﹐盛百雜香漬於水中﹔嚴冰之時﹐作銅屈龍數千枚﹐各重數十斤﹐燒如火色﹐投入水中﹐則池水恆溫﹐名曰龍溫池。引鳳文錦步障﹐索蔽浴所。共宮人寵嬖者解服宴戲﹐彌於日夜﹐名日淸嬉浴室。浴罷泄水於宮外﹐水流之所﹐名溫香渠。渠外之人﹐爭來汲取﹐得升合以歸﹐其家人莫不怡悅。至石氏破滅﹐諸龍猶在﹐鄴城池今夷塞矣。齊廢帝東昏侯潘妃傳帝爲潘貴妃起神仙﹑永壽二殿﹐皆飾以金璧﹐其玉壽中作飛仙帳﹐四回繡綺﹐窗間盡畫神仙﹐又作七賢﹐皆以美女侍側。鑿金銀爲書字﹐靈獸神禽﹐風雲華炬﹐爲之玩飾。椽桷之端悉垂鈴佩。江左舊物﹐有古玉律數枚﹐悉裁以銦笛。莊嚴寺有玉九子鈴﹐外國寺佛面有光相﹐禪靈寺塔諸寶珥﹐皆剝取以施潘妃殿飾。又鑿爲蓮花以貼地﹐令潘妃行其上﹐曰「此步步生蓮花也。」塗壁皆以麝香﹐錦幔珠簾﹐窮極綺麗。執役工匠﹐自夜達曉﹐猶不速副﹐乃剔取諸佛寺剎殿藻﹐並仙人騎獸以充之。武帝興光樓上施靑漆﹐世人謂之「靑樓」。帝曰「武帝不巧﹐何不純用琉璃﹗」潘氏服禦﹐極選珍寶。主衣庫舊物不復用﹐用貴市人間金銀寶物﹐價皆數倍。琥珀釵一隻﹐值百七十萬。潘妃生女﹐百日而亡。制斬衰杖衣﹐悉粗布。羣小來弔﹐盤旋地坐﹐舉手受執蔬膳﹐積旬不聽音伎。左右直長閹豎王寶孫諸人﹐共營肴羞﹐云爲天子解菜。於苑中立店肆﹐模大市﹐日遊市中﹐雜所貨物﹐與人﹑閹豎共爲裨販﹐以潘妃爲市令﹐自爲市吏。錄事將斗者就潘妃罰之。帝小有得失﹐潘則與杖。乃敕虎賁威儀﹐不得進大荊子﹐閣內不得進實中獲。𨿽畏潘氏﹐而竊與諸姊妹淫通。每遊幸﹐潘妃乘小輿﹐宮人皆露﹐著。帝自戎服騎馬從後。又開渠立埭﹐躬自引船。埭上設店﹐坐而屠沽。於時﹐百姓歌云「開武堂﹐種楊柳﹐至尊屠肉﹐潘妃沽酒。」建康下﹐梁武帝將畱之﹐以問領軍。王茂曰「亡齊者此物﹐畱之恐貽外議。」帝乃出之。軍主田安﹐啟求爲婦。玉兒泣曰「昔者見遇時王﹐今豈下匹非類﹐死而後己﹐義不受辱。」及見縊﹐潔美如生。輿出﹐尉吏俱行非禮﹐乃以余妃賜茂﹐亦潘之亞也。郁林王何妃郁林王何妃﹐諱婧英﹐廬江人﹐撫軍將軍戢女也。初將納爲南郡王妃﹐文惠太子嫌戢無男﹐門孤﹐不欲與婚。王儉以甫郡王妃﹐便爲將來外戚﹐惟須髙冑﹐不須彊門﹐今何氏蔭華族弱﹐實允外戚之義。永明三年乃成婚。妃稟性淫亂﹐」南郡王所與元賴人遊﹐妃擇其美者﹐皆與交歡。南郡王侍書人馬澄﹐年少﹐色美甚﹐妃悅之﹐常與鬥腕較力﹐南郡王以爲歡笑。澄者﹐本剡縣寒人﹐嘗於南岸逼略人家女﹐爲秣陵縣所錄﹐南郡王語縣散遣之。澄又逼求姨女爲妾﹐姨不與﹐澄詣建康令沈徽孚訟之﹐徽罕曰「姨女可爲婦﹐不可爲妾。」澄曰「僕父爲給事中﹐門戶旣成﹐姨家猶是賤﹐正可爲妾耳。」徽孚呵而遣之。十一年﹐爲皇太孫妃。又有女巫子楊瑉之﹐亦有美貌﹐妃尢愛悅之﹐與同寢處﹐如伉儷。及太孫卽帝位﹐爲皇后。封後嫡母劉爲髙昌縣都鄕君。所生母宋爲徐杭廣昌鄕君。後將拜﹐鏡在牀元因墮地。其冬﹐與太后同日謁太廟。楊瑉之爲帝所幸﹐常居中侍。明帝爲輔﹐與王宴﹑徐孝嗣﹑王廣之並面請﹐不聽﹐又令肖諶﹑坦之固請。皇后與帝同席坐﹐流涕覆面﹐謂坦之曰「楊郎好少年﹐無罪過﹐何可狂殺﹗」坦之耳語於帝曰「此事別有一意﹐不可令人聞。」帝謂皇后爲阿奴﹐曰「阿奴暫去。」坦之乃曰「外間並云﹐楊氓之與皇后有異情﹐彰聞遐邇。」帝不得已﹐乃爲敕。但之馳報明帝﹐卽令建康行刑﹐而果有敕原之﹐而氓之已死。後旣淫亂﹐又與帝相愛褻﹐故帝恣之。又迎後親戚人宮﹐常賜人百數十萬。以武帝曜靈殿處後家屬。帝廢﹐後爲皇妃。父戢自有傳。元帝徐妃梁元帝徐妃﹐諱昭佩﹐東海剡人也。祖孝嗣﹐齊太尉枝江文忠公。父鯤﹐侍中信武將軍。妃以天監十六年十二月﹐拜湘東王妃﹐生世子方等﹑益昌公主含貞。妃無容質﹐不見札於帝﹐三二年一入房。妃以帝眇一目﹐每知帝將至﹐必爲半面妝以俟﹐帝見則大怒而出。妃性嗜酒﹐多洪醉﹐帝還房必吐衣中﹐與荊州後堂瑤光寺智遠道人私通。酷妒忌﹐見無寵之妾﹐便交杯接坐﹔才覺有娠者﹐卽手加刀刃。帝左右曁季江有姿容﹐又與淫通。季江每嘆曰「植直狗𨿽老猶能獵﹐蕭溧陽馬𨿽老猶駿﹔徐娘𨿽老﹐猶尙多情。」時有賀徽者﹐美色。妃要之於普賢尼寺﹐書白角枕爲詩相贈答。旣而﹐貞惠世子方諸母王氏寵愛﹐未幾而終。元帝歸咎於妃。及方等死﹐愈見疾。太淸三年﹐遂逼令自殺。妃知不免﹐乃投井死。帝以屍還徐氏﹐謂之出妻﹐葬江陵瓦官寺。帝制《金樓子》﹐述其淫行。北齊武成皇后胡氏傳胡後者﹐安定胡延之女。其母範陽盧道約女﹐初懷孕﹐有胡憎詣門曰「此宅瓠蘆中有月。」旣而生後。天保初﹐選爲長廣王妃。產後主日﹐鳴於產帳上。武成崩﹐尊爲皇太后。陸媼及和士開﹐密謀殺趙郡王﹐出婁定遠﹑髙文遙爲刺史。和﹑陸諂事太后無不至。初武成時﹐後與諸閹人褻狎。武成寵幸和士開﹐每與後握槊﹐因此與後姦通。自武成崩﹐後數出詣佛寺﹐又與沙門曇獻通。布金錢於獻席下﹐又掛寶胡牀於獻屋壁﹐武成平日所禦也。乃置百僧於內殿﹐托以聽講﹐日夜與曇獻寢處。以獻爲昭玄統。僧徒遙指太后﹐以弄曇獻﹐乃至謂之爲大上者。帝聞太后不謹﹐而未之信。後朝太后﹐見二小尼﹐悅而召之﹐乃男於也。於是曇獻事亦發﹐皆伏法。並殺元山王三郡君﹐皆太后之所暱也。帝視晉陽﹐奉太后還鄴。至紫陌﹐卒遇大風。舍人魏憎伽明風角﹐奏言「卽時當有暴逆事。」帝詐云鄴中有急﹐彎弓纏馳人城。令鄧長幽太后北宮﹐仍﹝乃﹞敕內外諸親﹐一不得與太后相見。久之﹐帝復迎太后。太后初聞使者至﹐大驚﹐慮不測。每太后設食﹐帝亦不敢嘗。周使元偉來聘﹐作《述行賦》﹐敍鄭莊公克段而遷姜氏﹐文𨿽不工﹐當時深以爲愧。齊亡入周﹐恣行姦穢。隋開皇中殂。後主穆皇后後主皇后穆氏﹐名邪利。本斛律後從婢也。母名輕霄﹐本穆子倫婢也。轉入侍中宋欽道家﹐好私而生後﹐莫知氏族。或云﹐後卽欽道女子也。小字黃花﹐後字舍利。欽道婦妒﹐黥婦輕霄面﹐爲宋郎欽道伏誅。黃花因此入宮﹐有幸於後主。女侍中陸大姬知其寵﹐養以爲女﹐號爲弘徳夫人。武平元年六月生子﹐時後主未有儲嗣﹐陸陰結代以監撫之任﹐不可無王。時皇后斛律氏﹐丞相光之女也。慮其懷恨﹐先令母養之﹐立爲皇太子。陸以國姓之重﹐陸﹑穆相對﹐又奏賜姓穆氏。胡庶人之廢也﹐陸有助焉﹐故遂立爲皇后。大赦。初﹐有折衝將軍元正列於鄴城東水中得璽以獻。文曰「天皇后璽」。蓋石氏所作。詔書頒告﹐以爲穆後之瑞焉﹐武成時﹐爲胡後造眞珠裙褲﹐所費不可勝計。被火所燒。後主旣立﹐穆皇后復爲營之﹐屬周武﹐遭太后喪﹐詔侍中薛孤﹑康買等爲弔使﹐又遣商胡賫錦三萬匹﹐與弔使同往﹐欲市眞珠爲皇后造七寶車。周人不與交易﹐然而竟造焉。先是﹐童謠曰「黃花勢欲落﹐淸觴滿杯酌。」言黃花不久也。後主自立穆後以後昏飲無度﹐故云「淸觴滿杯酌。」陸怠駱提婆詔攺姓爲穆。陸封大姬﹐皆以皇后故也。後旣以陸爲母﹐提婆爲家﹐更不目輕霄。輕霄自遼西欲求見太后﹑陸媼﹐使禁掌之﹐竟不得見。後主馮淑妃馮淑妃﹐名小憐﹐大穆後從婢也。穆後愛衰﹐以五月五日進之﹐號曰續命。慧黠﹐能彈琵琶﹐工歌舞。後主惑之﹐坐則同席﹐出則並馬﹐願得生死一處。命淑妃處隆基堂。淑妃惡曹昭儀所常居也﹐悉令反換其地。周師之取平陽﹐帝獵於三堆。晉州亟告急﹐帝將還﹐淑妃請更殺一圍﹐帝從其言。識者以爲﹐後主名緯﹐殺圍﹐言非吉徵。及帝至晉州﹐城已欲沒矣。作地道攻之。城陷十餘步﹐將士乘勢欲入﹐帝敕且止﹐召淑妃共觀之。淑妃妝點不獲時至﹐周人以木拒塞城﹐遂不下。舊相傳﹐晉州城西石上﹐有聖人迹﹐淑妃欲往觀之。帝恐弩矢及橋﹐故抽攻城木造遠橋。監作舍人﹐以不造成受罰。帝與淑妃渡橋﹐橋壞﹐至夜乃還。稱妃有功勛﹐將立爲左皇后。卽令使馳取翟等皇后服禦﹐仍與之並騎觀戰。東偏少卻﹐淑妃怖曰「軍敗矣。」帝遂以淑妃奔﹐還至洪洞戍。淑妃以粉鏡自玩﹐後聲亂唱賊至﹐於是復走。內參自晉陽以皇后衣至。帝爲按轡﹐命淑妃著之﹐然後去。帝奔鄴﹐太后後至﹐帝不出迎。淑妃將至﹐鑿城北門﹐出十里迎之。復以淑妃奔靑州。後主至長安﹐問周武帝乞淑妃。帝曰「朕視天下如脫﹐一老嫗豈與公惜也。」仍以賜之。及帝遇害﹐以淑妃賜代王達﹐甚嬖之。淑妃彈琵琶﹐因弦斷作詩曰﹕𨿽蒙今日寵﹐猶憶昔時憐﹐欲知心斷絕﹐應看膠上弦。達妃爲淑妃所譖﹐幾至於死。隋文帝將賜達妃兄李詢﹐令著布裙配舂﹐詢母逼令自殺。後主以李祖欽女爲左昭儀﹐進爲左娥英﹐裴氏爲右娥英。娥英者兼取舜妃娥皇女英名。陽休之所制樂人曹僧奴進二女﹐大者件旨剝面皮﹐少者彈琵琶爲昭儀。以僧奴爲日南王。僧奴死後﹐又貴其兄弟妙達等二人﹐同日皆爲郡王。爲昭儀別起隆基堂﹐極爲綺麗。陸媼誣以左道﹐遂殺之。又有董昭儀﹑毛夫人﹑彭夫人﹑王夫人﹑小王夫人﹑二李夫人﹐皆嬖寵之。毛能彈箏﹐本和士開薦入。帝所幸彭夫人﹐亦音伎進﹐死於晉陽﹐造佛寺與總持相埒。二李是隸戶女﹐以五弦進。二李卽孝眞之女也。小王生一男﹐諸閹人在宮﹐皆蒙賜給。毛兄思安﹐超登武衛。董父賢義﹐爲作軍主。田昭儀父﹐亦超登開府。其餘姻屬﹐多至大官。後主張貴妃張貴妃名麗華﹐兵家女也。父兄以織席爲業。後主爲太子﹐以選入宮。侍龔貴嬪爲良娣。貴妃年十歲﹐爲之給使。後主見而悅之﹐因得幸。遂有娠﹐生太子深。後主卽位﹐拜爲貴妃。性聰慧﹐甚被寵遇。後主始以始興王叔陵之亂被傷﹐臥於承香殿﹐時諸姬並不得進﹐惟貴妃侍焉。而柳太后猶居柏梁殿﹐卽皇后之正殿也。而阮皇后素無寵於後主﹐不得侍疾﹐別居求賢殿。至徳二年﹐乃於光昭殿前起臨春﹑結綺﹑望仙三閣﹐髙數十丈﹐並數十間﹐其窗牖壁帶﹐懸媚欄檻之類﹐悉以沈檀香爲之。又飾以金玉﹐間以珠翠。外施珠簾﹐內有寶牀寶帳。其服玩之屬﹐瑰奇珍麗﹐皆近古未有。每微風暫至﹐香聞數里。朝日初照﹐光映後庭﹐其下積石爲山﹐引水爲池。植以奇樹﹐雜以花藥。後主自居臨春閣﹐張貴妃居結綺閣。龔﹑孔二貴嬪居望仙閣﹐並復道交相往來。又有王李二美人﹑張薛二淑媛﹑袁昭儀﹑何捷妤﹑江修容等七人﹐並有寵﹐遞代以遊其上。以宮人有文學者袁大捨等爲女學士。後主每引賓客對貴妃等遊宴﹐則使諸貴人及女學士與狎客共賦新詩﹐互相贈答。采其尢艷麗看以爲曲調﹐被以新聲。選宮女有容色者﹐以千百數令置而歌之。分部疊進﹐持以相樂。其曲有《玉樹後庭花》《臨春樂》等。其略云「壁月夜夜滿﹐瓊樹朝朝新。」大旨所歸﹐皆美張貴妃﹑孔貴嬪之容色。張貴妃發長七尺﹐黑如漆﹐其光可鑑。特聰慧﹐有神采﹐進止閒暇﹐容色端麗。每瞻視睞﹐光彩溢目﹐照映左右。常於閣上靚妝﹐臨於軒檻。宮中遙望﹐飄若神仙。才辯彊記﹐善候人主顏色。薦諸宮女﹐後宮咸徳之﹐竟言其善。又工厭魅之術﹐假鬼道以惑後主﹐置淫祀於宮中﹐聚諸女而使之鼓舞。使後主怠於政事。百司啟奏﹐並因宦者蔡臨兒﹑李善度進諸後主。倚隱囊置張貴妃於膝上共決之。李﹑蔡所不能記者﹐貴妃並爲條疏﹐無所遺脫。因參訪外事﹐人間有「一言一事貴妃必先知」白之﹐由是益加寵異﹐冠絕後庭。而後宮之家不尊法度有於理者﹐但求哀於貴妃﹐貴妃則令李。蔡先啟其事﹐而後從容爲言之。大臣有不從者﹐因而譖之﹐言無不聽﹐於是張﹑孔之勢﹐燻灼四方﹐內外宗族﹐多被引用﹐大臣執政﹐亦從風而靡。閹宦便佞之徒﹐內外交結﹐轉相引進﹐賄賂公行。賞罰無常﹐綱紀瞀亂矣。及隋軍克臺城﹐貴妃與後主俱入於井。隋軍出之。晉王廣﹐命斬貴妃﹐於靑溪中橋。隋宣華夫人陳氏宣華夫人陳氏﹐陳宣帝之女也。性聰慧﹐姿貌無雙。及陳滅﹐配掖庭﹐後選入宮爲嬪。時獨孤後性妒﹐後宮罕得進禦﹐惟陳氏有寵。晉王廣之在藩也﹐陰有奪宗之計﹐規爲內助﹐每致禮焉﹐進金蛇﹑金駝等物﹐以取媚於陳氏。皇太子廢立之際﹐頗有力焉。及文獻皇后崩﹐進位爲貴人。專房擅寵﹐主斷內事﹐六宮莫與爲比。及上大漸﹐遺詔拜爲宣華夫人。初上寢疾於仁壽宮也﹐夫人與皇太子同侍疾。平旦出更衣﹐爲太子所逼﹐夫人拒之得免。歸於上所﹐怪其神色有異﹐問其故﹐夫人泫然曰「太子無禮。」上恚曰「畜生何足付大事﹐獨孤誠誤我﹗」﹝謂獻皇后也﹞因呼兵部尙書柳述﹑黃門侍郎元巖曰「召我兒。」述等將呼太子﹐上曰「勇也。」述﹑巖出閣爲敕書訖﹐示左僕射楊素。素以其事白太子。太子遣張衡入寢殿﹐遂令夫人及後宮同侍疾者﹐並出就別宮。俄聞上崩﹐而未發喪也。夫人與諸後宮相顧曰「事變矣。」皆色動股栗。晡後﹐太子遣使者賫金盒子﹐緘紙於際﹐親書封字﹐以賜夫人。夫人見之惶懼﹐以爲鴆毒﹐不敢發。使者促之﹐乃發﹐見盒中有同心結數枚﹐諸人咸悅。相謂曰「得免死矣。」陳氏恚而卻坐﹐不肯致謝。諸宮人共逼之﹐乃拜使者。其夜﹐太子焉。及煬帝卽位之後﹐出居先都宮﹐尋召入。歲餘而終﹐時年二十九。帝深悼之﹐爲制《傷神賦》。

艷異編卷九宮掖部五海山記隋煬帝生時﹐有紅光燭天﹐裏中牛馬皆鳴。先是獨孤後夢龍出身中﹐飛髙十餘里﹐龍墮地﹐尾輒斷。以告文帝。帝沈吟默塞不答。帝三歲﹐戲於文帝前。文帝抱之﹐玩視甚久﹐曰「是兒極貴﹐恐破吾家。」自玆﹐𨿽愛帝而亦不快於帝。帝十歲﹐好觀古今書傳﹐至於方藥﹑天文﹑地理﹑伎藝﹑術數﹐無不通曉。然而性偏急﹐陰賊刻忌﹐好鉤索人情深淺。時楊素有戰功﹐方貴用事﹐帝傾意結之。文帝得疾﹐內外莫有知者。帝坐便室﹐召素謀曰「君國之元老﹐能了吾家事者君也。」乃私執素手曰「使我得志﹐我亦終身報公。」素曰「待之。當自有計。」素木入在疾﹐文帝見素﹐起坐﹐謂素曰「吾嘗親鋒刃﹐冒矢石﹐出入死生﹐與子同之﹐方享今日之貴。吾自惟不免此疾﹐不能臨天下。汝亦吾族中人﹐吾不諱﹐汝立吾兒勇爲帝。汝背吾言﹐吾去世亦殺汝。此事吾不語人。」素曰「國本不可屢易﹐臣不敢奉詔。」文帝因憤懣﹐乃大呼左右曰「召吾兒勇來﹗」乃气哽塞﹐回面向內不言。素乃出語帝曰「事未可﹐更待之。」有頃﹐左右出報素曰「帝呼不應﹐喉中呦呦有聲。」帝拜素曰「以終身累公。」素急入﹐帝已崩矣﹐乃不發喪。明日﹐素袖遺詔立帝。時百官猶未知。素執圭謂百官曰「大行遺詔立帝﹐有不從者戮於此﹗」左右扶帝上殿﹐帝足弱﹐欲倒者數四﹐不能上。素下﹐去左右﹐以手扶接帝。帝援之乃上。百官莫不嗟嘆。素歸﹐謂家人輩曰「小兒子吾已提起﹐教作大家。卽不知了當得否﹖」素恃己有功﹐見帝多呼爲郎君。侍宴內殿﹐宮人偶覆酒污素衣﹐素怒﹐叱左右引下加撻焉。帝頗惡之﹐隱忍不發。一日﹐帝與素釣魚於池﹐並坐﹐左右張傘以遮日。帝起如廁﹐回見素坐赭傘下﹐風骨秀異﹐堂堂然。帝大忌之。帝多欲有所爲﹐素輒請而抑之。由是愈有害素意。會素死﹐帝曰「使素不死﹐夷其九族。」先﹐素欲入朝﹐出見文帝執金鉞逐之曰「此賊﹗吾欲立勇﹐汝竟不從吾言﹐今必殺汝﹗」素驚呼入室﹐召子弟二人而語曰「吾必死矣﹗出見文帝。」語不移時﹐素死。帝自素死﹐益無憚﹐乃辟地周二百里爲西苑﹐役民力常百萬。苑內爲十六院﹐聚巧石爲山﹐鑿池爲五湖四海。詔天下境內所有鳥獸艸木﹐驛至京師。天下共進花木鳥魯魚虫﹐莫知其數﹐此不俱載。詔定西苑十六院名﹕景明一迎暉二棲鸞三晨光四明霞五翠華六文安七積珍八影紋九儀鳳十仁智十一淸修十二寶林十三和明十四綺陰十五絳陽十六﹐皆帝自制名。院有二十人﹐皆擇宮中佳麗謹厚有容色美人實之。每一院﹐選帝常幸禦者爲之首。每院有宦者﹐主出入易市。又鑿五湖﹐每湖方四十里。東日翠光湖﹐南日迎陽湖﹐西曰寒光湖﹐北曰潔水湖﹐中日廣明湖。湖中積土石爲山﹐構亭殿﹐曲屈環繞澄碧﹐皆窮極人間華麗。又鑿北海﹐周環四十里。中有三山﹐效蓬萊﹑方丈﹑瀛洲﹐上皆臺榭回廊。水深數丈﹐開溝通五湖四海。溝盡通行龍鳳舸﹔帝多泛東湖。因制湖上曲《望江南》八闋云﹕湖上月﹐偏照列仙家。水浸寒光鋪枕簟﹐浪搖睛影走金蛇。偏稱泛靈槎。光景好﹐輕彩望中斜。淸露冷侵銀兔影﹐西風吹落桂枝花。開宴思無涯。湖上柳﹐煙裏不勝垂﹐宿露洗開明媚眼﹐東風搖弄好腰枝。煙雨更相宜。環曲岸﹐陰覆畫橋低﹐綫拂行人春晚後﹐絮飛晴雪暖風時。幽意更依依。湖上雪﹐風急墮還多。輕片有時敲竹戶﹐素華無韻入澄波。望外玉相磨。湖水遠﹐天地色相和。仰面莫思梁苑賦﹐朝來且聽玉人歌。不醉擬如何﹖湖上艸﹐碧翠浪通津。修帶不爲歌舞緩﹐濃鋪堪作醉人茵。無意襯香裳。晴霽後﹐顏色一般新。遊子不歸生滿地﹐佳人遠意寄靑春。畱詠卒難伸。「湖上花﹐天水浸靈葩。淺蕊水邊勻玉粉﹐濃苞天外剪明霞。只在列仙家。開爛熳﹐插鬢若相遮。水殿春寒幽冷艷﹐玉軒晴照暖添華。淸賞思何賒。湖上女﹐精選正輕盈。猶恨乍離金殿侶﹐相將盡是采蓮人。淸唱謾頻頻。軒內好﹐嬉戲下龍津。玉朱弦聞晝夜﹐踏靑鬥艸事靑春。玉輦從羣眞。湖上酒﹐終日助淸歡。檀板輕聲銀甲緩﹐酪浮香米玉蛆寒。醉眼暗相看。春殿晚﹐仙艷奉杯盤。湖上風光眞可愛﹐醉鄕天地就中寬。帝主正淸安。湖上水﹐流繞禁園中。斜日暖搖靑翠動﹐落花香暖眾紋紅。未起淸風﹐閒縱目﹐魚躍小蓮東。泛泛輕搖蘭棹穩﹐沈沈寒影上仙宮。遠意更重重。帝常遊湖上﹐多令宮中美人歌此曲。大業六年﹐後苑艸木鳥獸繁息茂盛。桃蹊柳徑﹐翠蔭交合﹔金猿靑鹿﹐動輒成羣。自大內開爲禦道﹐直通西苑﹐夾道植長松髙柳。帝多幸苑中﹐去來無時﹐侍禦多夾道而宿。帝往往中夜卽幸焉。一夕﹐帝泛舟遊北海﹐與宦人十數﹐或升海山。是時月色朦朧﹐晚風輕軟﹐浮浪無聲﹐萬籟俱寂﹐恍惚間水上有一小舟﹐只容兩人﹐帝謂十六院中美人。洎至﹐首一人先登﹐贊唱﹕「陳後主謁帝。」帝意恍惚﹐亦忘其死。帝幼年與後主甚善﹐乃起迎之。後主再拜﹐帝亦鞠躬勞謝。旣坐﹐後主曰「憶昔與帝同隊戲﹐情愛甚於同气。今陛下富有四海﹐令人欽服。始者謂帝將致理於三王之上﹐今乃甚取當時之樂以快平生﹐亦甚美事。聞陛下已開隋渠﹐引洪河之水﹐東遊維揚﹐因作詩來奏。」乃探懷出詩上帝。詩曰﹕隋室開玆水﹐初心謀太奢。一千里力役﹐百萬民吁嗟。水殿不復反﹐龍舟成小暇。溢流隨陡岸﹐濁浪噴黃沙。兩人迎客至﹐三月柳飛花。日腳沈云外﹐楡梢噪瞑鴉。如今遊士俗﹐異日便無家。且樂人間景﹐休尋海上槎。人喧舟艤岸﹐風細錦帆斜。莫言無後利﹐千古壯京華。帝觀詩﹐佛然怒曰「生死﹐命也。興數也。爾安知吾開河爲後人之利﹖」帝怒叱之。後主曰「子之壯气﹐能得幾日﹖其終始更不若吾。」帝乃起而逐之。後主走﹐曰「且去﹐且去。後一年﹐吳公臺下相見。」乃沒於水際。帝方悟其死﹐兀然不自知﹐驚悸移時。一日﹐明霞院美人楊夫人喜報帝曰「酸棗邑所進玉李﹐一夕忽長﹐淸陰數畝。」帝沈默甚久﹐曰「何故而忽茂﹖」夫人云「是夕﹐院中人聞空中若有千百人﹐語言切切﹐云﹕『李木當茂。洎曉看之﹐已茂盛如此。」帝欲伐去。左右或奏曰「木徳來助之應也。」又一夕﹐晨光院周夫人來奏云「院中楊梅一夕忽爾繁盛。」帝喜﹐問曰「楊梅之茂﹐能如玉李乎﹖」或曰「楊梅𨿽茂﹐終不敵玉李之盛。」帝往兩院觀之﹐亦自見玉李至繁茂。後梅李同時結實﹐院妃來獻。帝問二果孰勝。院妃曰「楊梅𨿽好﹐味淸酸﹐終不若玉李之甘。苑中人多好玉李。」帝嘆曰「惡楊好李﹐豈人情哉﹐天意乎﹗」後帝將崩揚州﹐一日﹐院妃報楊梅已枯死。帝果崩於揚州。異乎﹗一日﹐洛水漁者獲生鯉一尾﹐金鱗赭尾﹐鮮明可愛。帝問漁者之姓。姓解﹐未有名。帝以朱筆於魚額書「解生」字以記之﹐乃放之北海中。後帝幸北海﹐其鯉已長丈餘﹐浮水見帝﹐其魚不沒。帝時與蕭院妃同看﹐魚之額朱字猶存﹐惟「解」字無半﹐尙隱隱「角」字存焉。蕭后曰「鯉有角﹐乃龍也。」帝曰「朕爲人主﹐豈不知此意﹖」遂引弓射之。魚乃沈。大業四年﹐道州貢矮民王義﹐眉目濃秀﹐應對甚敏。帝尢愛之。常從帝遊﹐終不得入宮。帝曰「爾非宮中物。」義乃自宮。帝由是愈加憐愛﹐得出入。帝臥內寢﹐義多臥榻下﹔帝遊湖海回﹔義多宿十六院。一夕﹐帝中夜潛入棲鸞院。時夏气暄煩﹐院妃慶兒臥於簾下。初月照軒﹐頗明朗。慶兒睡中驚魘﹐若不救者。帝使義呼慶兒﹐帝自扶起﹐久方淸醒。帝曰「汝夢中何苦如此﹖」慶兒曰「妾夢中如常時﹐帝握妾臂﹐遊十六院。至第十院﹐帝坐殿上﹐俄時火發。妾乃奔走。回視帝坐烈焰中﹐妾驚呼人救帝。久方睡覺。」帝自彊解曰「夢死得生。火有威烈之勢﹐吾居其中﹐得威者也。」大業十年﹐幸江都被弒。帝入第十院﹐居火中﹐此其應也。龍舟爲楊玄感所燒。後敕揚州刺史再造﹐制度又華麗﹐仍長廣於前舟。舟初來進﹐帝東幸維揚﹐後宮十六院皆隨行。西苑令馬守忠別帝曰「願陛下早還都輦﹐臣整頓西苑以待乘輿之來。西苑風景臺殿如此﹐陛下豈不思戀﹐捨之而遠遊也﹖」又泣下。帝亦愴然﹐謂守忠曰「爲吾好看西苑﹐無令後人笑吾不解裝景趣也﹗」左右甚疑訝。帝禦龍舟﹐中道﹐夜半﹐聞歌者甚悲。其歌曰﹕我兄徵遼東﹐餓死靑山下。令我挽龍舟﹐又困隋堤道。方今天下饑﹐路糧無些少。前去三十程﹐此身安可保。寒骨枕荒沙﹐幽魂泣煙艸。悲損閨內妻﹐望斷吾家老。安得義男兒﹐憫此無主屍。引其孤魂回﹐負其白骨歸。帝聞其歌﹐遂遣人求其歌者﹐至曉不得其人。帝頗彷徨﹐通夕不寐。揚州朝百官﹐天下朝貢使﹐無一人至者。有來者﹐在途﹐遭兵奪其貢物。帝猶與羣臣議﹐詔十三道起兵﹐誅不朝貢者。帝知其世祚已去﹐意欲遂幸永嘉﹐羣臣皆不願從。帝未遇害前數日﹐帝亦微識玄象﹐多夜起觀天。乃召太史令袁充﹐問曰「天象如何﹖」充伏地泣涕曰﹕」星文文惡﹐賊星逼帝座甚急。恐禍起旦夕﹐願陛下遽修徳滅之。」帝不樂﹐乃起﹐入便殿﹐按膝俯首不語。顧玉義曰「汝知天下將亂乎﹖汝何故省言而不告我也﹖」義泣對曰「臣遠方廢民﹐得蒙上貢﹐自入深宮﹐久膺聖澤﹐又嘗自宮﹐以近陛下。天下大亂﹐固非今日﹐履霜堅冰﹐其來久矣。臣料大禍﹐事在不救。」帝曰「子何不早告我也﹖」義曰「臣不早言﹐言﹐卽死久矣。」帝乃泣下﹐曰「卿爲我陳成敗之理。朕貴知也。」翌日﹐義上書云「臣本出南楚卑薄之地﹐逢聖明爲治之時。不愛此身﹐願從入貢﹐臣本侏儒﹐性尢蒙滯。出入左右﹐積有歲華﹐濃被聖私﹐皆逾素望﹐侍從乘輿﹐周旋臺閣。臣𨿽至鄙﹐酷好窮經﹐頗知善惡之本源﹐少識興亡之所以。還往民間﹐周知利害。深蒙顧問﹐方敢敷陳﹐自陛下嗣守元符﹐體臨大器﹐聖神獨斷﹐諫淨莫從﹐獨發睿謀﹐不容人獻。大興西苑﹐兩至遼東﹐龍舟逾於萬艘﹐宮闕徧乎天下﹐兵甲常役百萬﹐士民窮乎山谷。徵遼者百不存十﹐歿葬者十未有一﹐帑藏全虛﹐谷粟湧貴。乘輿竟往﹐行幸無時﹐兵士時從﹐常逾萬人。遂令四方失望﹐天下爲墟。方今有家之村﹐存者可數。子弟死於兵役﹐老弱困於蓬蒿﹐兵屍如嶽﹐餓殍盈郊﹐狗彘厭人之肉﹐烏食人之餘。臭聞千里﹐骨積髙原﹐膏血艸野﹐狐犬盡肥﹐陰風元人之墟﹐鬼哭寒艸之下。目斷平野﹐千里元煙。萬民剝落﹐不保朝昏﹐父遺幼子﹐妻號故夫。孤苦何多﹐餓殍尢甚﹐亂離方始﹐生死孰知。人主愛人﹐一何如此﹖陛下恆性毅然﹐孰敢上諫。或有鯁言﹐又令賜死﹐臣下相顧﹐鉗結自全。龍逢復生﹐安敢議奏﹖左右近臣﹐阿諛順旨﹐迎合帝意﹐造作拒諫﹐皆出此途﹐乃逢富貴。陛下惡過﹐從何得聞﹖方今又敗遼師﹐再幸東土﹐社稷危於春雪﹐干戈徧於四方﹐生民已入塗炭﹐官吏猶未敢言。陛下自惟﹐若何爲什﹖陛下欲興師則兵吏不順﹐欲行幸則將衛莫從。適當此時﹐如何自處﹖陛下𨿽欲發憤修徳﹐特加愛民。聖慈𨿽切救時﹐天下不可復得。大勢已去﹐時不再來。巨廈之崩﹐一木不能支﹔洪河已決﹐掬壤不能救。臣本遠人﹐不知忌諱。事急至此﹐安敢不言﹖臣今不死﹐後必死兵﹐敢獻此書﹐延頸待盡。」帝省義奏﹐曰「自古安有不亡之國﹐不死之主乎﹖」義曰「陛下尙猶蔽飾己過。陛下常言﹐吾當跨三皇﹐超五帝﹐下視商周﹐使萬世不可及。今日之勢如何﹖能自復回都輦乎﹖」帝乃泣下﹐再三嘉嘆。義曰「臣昔不言﹐誠愛生也。今旣且奏﹐願以死謝也。天下方亂﹐陛下自愛。」少選﹐報云「義自刎矣。」帝不勝悲傷﹐特命厚葬焉。不數日﹐帝遇害。時中夜﹐聞外切切有聲。帝急起﹐衣冠禦內殿。坐未久﹐左右伏兵俱起﹐司馬戡攜刃向帝。帝叱之曰「吾終年重祿養汝。吾無負汝﹐汝何負我﹖」帝常所幸朱貴兒在帝旁﹐謂戡曰「三日前﹐帝慮侍衛秋寒﹐詔宮人悉絮袍褲。帝自臨視﹐數千袍兩日畢工。前日賜公等﹐豈不知也﹖爾等何敢逼乘輿﹖」乃大罵戡。戡曰「臣實負陛下。但今天下俱脇叛﹐二京已爲賊據﹐陛下歸亦無路﹐臣生亦無門。臣已虧臣節﹐𨿽欲復已不可得也﹐願得陛下首以謝天下。」乃攜劍上殿。帝復叱曰「汝豈不知﹐諸侯之血入地大旱﹐況人主乎﹖」戡進帛。帝入內閣自經。貴兒猶大罵不息﹐爲亂兵所殺耳。迷樓記煬帝晚年﹐尢沈迷女色。他日﹐顧謂近侍曰「人主享天地之富﹐亦欲極當年之樂﹐自快其意。今天下安富﹐海內無事﹐此吾得以遂其樂也。今宮殿𨿽壯麗顯敞﹐苦無曲房小室﹐幽軒短檻。若得此﹐則吾期老於其中也。」近侍髙昌奏曰「臣有友項升﹐浙人也﹐自言能構宮室。」翌日﹐召而問之。升曰「臣乞先進圖本。」後日進圖。帝覽﹐大悅。卽日詔有司﹐供具材木﹐凡役夫數萬﹐經歲而成。樓閣髙下﹐軒窗掩映。幽房曲室﹐玉欄朱﹐互相連屬﹐回環四合﹐曲屋自通﹐千門萬牖﹐上下金碧。金虯伏於棟下﹐玉獸蹲於戶旁﹐壁砌生光﹐瑣窗射日。工巧之極﹐自古無有也。費用金玉﹐帑庫爲之一虛。人誤入者﹐𨿽終日不能出。帝幸之﹐大喜﹐顧左右曰「使眞仙遊其中﹐亦當自迷也。可目之日迷樓。」詔以五品官賜升﹐仍給內庫帛千匹賞之。詔選後宮良家女數千﹐以居樓中﹐每一幸﹐有經月而不出。是月﹐大夫何稠進禦童女車﹐車之制度絕小﹐只容一人﹐有機處於其中﹐以機礙女之手足﹐女纖毫不能動。帝以處女試之﹐極喜。召何稠語之曰「卿之巧思﹐一何神妙如此﹖」以千金贈之﹐旌其巧也。何稠出﹐爲人言車之機巧。有識者曰「此非盛徳之器也。」稠又進轉關車﹐車周挽之﹐可以升樓閣如行平地。車中禦女則自搖動﹐帝尢喜悅。謂稠曰「此車何名也﹖」稠曰「臣任意造成﹐未有名也。願帝賜佳名。」帝曰「卿任其巧意以成車﹐朕得之﹐任其意以自樂﹐可名任意車也。」何稠再拜而去。帝令畫工繪士女會合之圖數十幅﹐懸於閣中。上官時自江外得替回。鑄烏銅屏數十面﹐其髙五尺而闊三尺﹐磨以成鑑﹐爲屏﹐可環於寢所﹐詣闕投進。帝以屏內迷樓﹐而禦女於其中﹐纖毫皆入於鑑中。帝大喜曰「繪畫得其象耳。此得人之眞容也﹐勝繪畫萬倍矣。」又以千金賜上官時。帝日夕沈荒於迷樓﹐罄竭其力﹐亦多倦怠。顧謂近侍曰「朕憶初登極日﹐多辛苦無睡﹐得婦人枕而藉之﹐方能合目。才似夢﹐則又覺。今睡則冥冥不知返﹐近女色則憊﹐何也﹖」他日﹐矮民王義上奏曰「臣田野廢民﹐作事皆不勝人。生於遼曠絕遠之域﹐幸因入貢﹐得備後宮掃除之役。陛下特加愛遇﹐臣嘗自宮以侍陛下。自玆出入臥內﹐周旋宮室﹐方今親信﹐無如臣者。臣由是竊覽殿中簡編﹐反復玩味﹐微有所得。臣聞精气爲人之聰明。陛下當龍潛日﹐先帝勤儉﹐陛下鮮親聲色﹐日近善人。陛下精實於內﹐神淸於外﹐故日夕無寢﹐陛下自數年聲色無數﹐盈滿後宮﹐日夕遊宴於其中。自非歲節大辰﹐何嘗臨禦前殿﹖其餘多不受朝。或引見遠人﹐非時慶賀﹐亦日宴坐朝﹐曾未移刻﹐則聖躬起入後宮。夫以有限之體而投無盡之欲﹐臣固知其竭也。臣聞古者有野叟獨歌舞於盤古之上。人詢之曰﹕『子何獨樂之多也﹖』叟曰﹕『吾有三樂﹐子知之乎﹖』『何也﹖』叟曰﹕『人生難遇太平世。吾今不見兵革﹐此一樂也。人生難得支體完備。吾身不殘疾﹐此二樂也。人生難得壽。吾今年八十矣﹐此三樂也。其人嘆賞而去。陛下享天下之富貴﹐聖貌軒逸﹐龍章鳳姿﹐而不自愛重﹐其思慮固出於野叟之外。臣蕞爾微軀﹐難圖報效﹐罔知忌諱﹐上逆天顏。」因俯伏泣涕。帝乃命引起。翌日﹐召義語之曰「朕昨夜思汝言﹐極有深理。汝眞愛我者也。」乃命義後宮擇一靜室﹐而帝居其中﹐宮女皆不得入。居二日﹐帝忿然而出曰「安能悒悒居此乎﹖若此﹐𨿽壽千萬歲﹐將安用也。」乃復入迷樓。宮女無數﹐後宮不得進禦者亦極多。後宮侯夫人有美色﹐一日﹐自經於棟下。臂懸錦囊﹐中有文。左右取以進帝﹐乃詩也。《自感》三首﹐云﹕庭絕玉輦迹﹐芳艸漸成窠。隱隱聞簫鼓﹐君恩何處多﹖欲泣不成淚﹐悲來翻彊歌。庭花方爛慢﹐無計柰春何。春陰正無際﹐獨肯意如何﹖不及閒花柳﹐翻承雨露多。《看梅》二首﹐云﹕砌雪無消日﹐捲簾時自顰。庭梅對我有憐意﹐先露枝頭一點春。香淸寒艷好﹐誰識是天眞。玉梅謝後陽和至﹐散與羣芳自在春。

《妝成》云﹕妝成多自惜﹐夢好卻成悲。不及楊花意﹑春來到處飛。《遣意》云﹕祕洞扃仙卉﹐雕窗鎖玉人。毛君眞可戮﹐不肯寫昭君。《自傷》云﹕初入承明日﹐深深報未央。長門七八載﹐無復見君王。春寒入骨淸﹐獨臥愁空房。颯履步庭下﹐幽懷空感傷。平日新愛惜﹐自待聊非常。色美反成棄﹐命薄何可量﹖君恩實疏遠﹐妾意徒訪惶。家豈無骨肉﹐偏親老北堂。此身無羽翼﹐何計出髙墻﹖性命誠所重﹐棄割良可傷。懸帛朱棟上﹐肝腸如沸湯。引頸又自惜﹐若有絲牽腸。毅然就死地﹐從此歸冥鄕﹗帝見其詩﹐反復傷感。帝往視其屍﹐曰「此已死﹐顏色猶美如桃花。」乃急召中使許廷輔曰「朕向遣汝﹐擇後宮女入迷樓﹐汝何故獨棄此人也﹖」乃令廷輔就獄﹐賜自盡﹐厚禮葬侯夫人。帝日誦詩﹐酷好其文﹐乃令樂府歌之。帝又於後宮親擇女百人入迷樓。大業八年﹐方士進大丹﹐帝服之﹐蕩思愈不可制﹐日夕禦女數十人。入夏﹐帝煩躁﹐日引飲數百杯﹐而渴不止。醫丞莫君錫上奏曰「帝心脈煩盛﹐眞元太虛﹐多飲﹐卽大疾生焉。」因進劑治之。仍乞置冰盤於前﹐憚帝日夕朝望之﹐亦治煩躁之一術也。自玆﹐諸院美人各市冰爲盤﹐以望行幸﹐京師冰爲之踴貴﹐藏冰之家﹐皆獲千金。大業九年﹐帝將再幸江都。有迷樓宮人靜夜亢聲歌云「河南楊柳謝﹐河北李花榮。楊花飛去落何處﹖李花結果自然成。」帝聞其歌﹐披衣起聽﹐召宮女問之云「孰使汝歌也﹖汝自歌之耶﹖」宮女曰「臣有弟在民間﹐因得此歌﹐曰『道途兒童多唱此歌。』」帝默然久之﹐曰「天啟之也﹐天啟之也﹗」帝因索酒﹐自歌云﹕宮木陰濃燕子飛﹐興衰自古漫成悲。他日迷樓更好景﹐宮中吐艷戀紅輝。歌竟﹐不勝其悲。近侍奏﹕「無故而歌﹐又悲﹐臣皆不曉。」帝曰「休間。他日自知也。」後帝幸江都。唐帝提兵號令入京﹐見迷樓﹐大驚曰「此皆民膏血所爲也﹗」乃命焚之。經月火不滅﹐前謠前詩皆見矣。方知世代興亡﹐非偶然也。大業拾遺記大業十二年﹐煬帝將幸江都﹐命越王侑畱守東都﹐宮女半不隨駕﹐拜泣畱帝。言遼東小國﹐不足以煩大駕﹐願擇將徵之。攀車畱籍指血染鞅﹐帝意不回。因戲飛白題二十字﹐賜守宮女云﹕我夢江都好﹐徵遼亦偶然。但存顏色在﹐離別只今年。車駕旣行﹐師徒百萬﹐前趨大橋未就﹐則命云屯將軍麻叔謀浚黃河人汴堤﹐使勝巨艦。叔謀銜命﹐甚酷﹐以鐵腳木鵝試彼淺深。鵝止﹐謂浚河之夫不忠﹐隊伍死水下﹗至今兒啼﹐聞人言「麻胡來」卽止。其訛言畏人皆若是。帝離都旬日﹐幸宋何妥所進車。車前隻輪髙廣﹐疏釘爲刃﹐後隻輪庳下﹐以柔楡爲之﹐使滑動不滯﹐使牛禦焉﹝車名見何妥傳﹞﹐自都抵汴郡﹐日進禦車女﹐垂鮫綃网﹐雜綴片玉鳴鈴﹐行搖玲瓏﹐以混車中笑語﹐冀左右不聞也。長安貢禦車女袁寶兒﹐年十五﹐腰肢纖墮﹐呆憨多態﹐帝寵愛之特厚。時洛陽進合蒂迎輦花。云得之嵩山塢中﹐人不知名﹐采者異而貢之。會帝駕適至﹐因以迎輦名之。花外殷紫﹐內素膩菲芬﹐粉蕊﹐心深紅﹐跗爭兩花﹐枝榦烘翠﹐類通艸無刺﹐葉圓長薄﹐其香气芬馥﹐或惹襟袖﹐移日不散﹐嗅之令人不多睡。帝令寶兒持之﹐號日司花女。時詔虞世南艸徵遼指揮徳音敕於帝側﹐寶兒注視久之﹐帝謂世南曰「昔傳飛燕可掌上舞﹐朕常謂儒生飾於文字﹐豈人能若是乎﹖及今得寶兒﹐方昭前事﹐然多憨態。今注目於卿﹐卿才人﹐可便嘲之。」世南應詔爲絕句曰﹕學畫鴉黃半未成﹐垂肩袖太憨生﹐緣憨卻得君王惜﹐常把花枝傍輦行。上大悅。至汴﹐帝禦龍舟﹐蕭妃乘鳳舸﹐錦帆彩纜﹐窮極侈靡﹐舟前爲舞臺﹐臺上垂蔽日簾﹐簾卽蒲澤國所進﹐以負山蚊睫紉蓮根絲﹐貫小珠問睫編成。𨿽曉日激射﹐而光不能透。每舟擇妙麗長白女子千人﹐執雕板鏤金揖﹐號爲殿腳女。一日﹐帝將登鳳舸﹐憑殿腳女吳練仙肩﹐喜其柔麗﹐不與羣輩齒。愛之甚﹐久不移步。絳仙善畫長蛾眉﹐帝色不自禁。回輦﹐召絳仙﹐將拜捷好。適值絳仙下嫁爲玉工萬羣妻﹐故不克諧。帝寢興罷﹐擢爲龍舟首揖﹐號曰崆峒夫人﹐由是﹐殿腳女爭效爲長蛾眉。司官吏日給螺子黛五斛﹐號爲蛾綠。螺子黛﹐出波斯國﹐每顆值十金。後徵賦不足﹐雜以銅黛給之。獨絳仙得賜螺黛不絕。帝每倚簾視絳仙﹐移時不去。顧內謁者云「古人言秀色若可餐。如絳仙眞可療饑矣。」因吟詩揖篇賜之曰﹕舊曲歌桃葉﹐新妝艷落梅。將身旁輕楫﹐知是渡江來。詔殿腳女千輩唱之。時﹐越溪進耀光綾﹐綾紋突起有光彩。越人乘樵風舟﹐泛於石帆山下﹐收野繭繅之。繅絲女夜夢神人告之曰「禹穴三千年一開﹐汝所得野繭﹐卽江淹文集中壁魚所化也。絲織爲裳﹐必有奇文。」織成果符所夢﹐故進之。帝獨賜司花女洎絳仙﹐他姬莫預。蕭妃恚妒不懌。由是二姬稍稍不得親幸。帝嘗醉遊諸宮﹐偶戲官婢羅羅者﹐羅羅畏蕭妃﹐不敢迎帝﹐且辭以有程姬之疾﹐不可薦寢。帝乃嘲之曰﹕个人無賴是橫波﹐黛染隆顱簇小蛾。幸得畱儂伴成夢﹐不畱儂住意如何﹖帝自達廣陵宮中﹐多效吳言﹐因有儂語也。帝昏湎滋深﹐往往爲妖祟所惑﹐嘗遊吳公宅雞臺﹐恍惚間與陳後主相遇﹐尙喚帝爲殿下。後主戴車紗皂幘﹐靑綽袖﹐長裾﹐綠錦純緣紫紋﹐方平履﹐舞女數十許﹐羅侍左右。中一女迥美﹐帝屢目之。後主云「殿下不識此人耶﹖卽麗華也。每憶桃葉山前﹐乘戰艦與此子北渡。爾時麗華最恨﹐方倚臨春閣﹐試東郭紫毫筆﹐書小砑紅綃作答江令壁月句。未終﹐見韓擒虎躍靑驄駒﹐擁萬甲直來衝人﹐都不存去就。至今日。」俄以綠文測海蠡﹐酌紅粱新釀勸帝。帝飲之﹐甚歡。因請麗華舞玉樹後庭花。麗華白後主﹐辭以拋擲歲久﹐自井中出來﹐腰肢依巨﹐元復往時姿態。帝再三索之﹐乃徐起終一曲。後主問帝﹕「蕭妃何如此人﹖」帝曰「春蘭秋菊﹐各一時之秀也。」後主復誦詩十數篇﹐帝不記之。獨愛小窗詩及寄侍兒碧玉詩。小窗詩云﹕午醉醒來晚﹐無人夢自驚﹐夕陽如有意﹐偏傍小窗明。寄碧玉詩云﹕離別腸應斷﹐相思骨合銷﹐愁魂若飛散﹐憑仗一相招。麗華拜求帝一章﹐辭以不能。麗華笑曰「嘗聞『此處不畱儂﹐會有畱儂處』﹐安可言不能﹖」帝彊爲之。操觚曰﹕見面無多事﹐聞名爾許時﹐坐來生百媚﹐實个好相知。麗華捧詩﹐然不懌。後主問帝﹕「龍舟之遊﹐樂乎﹖始謂殿下致治在堯舜之上﹐今日復此逸遊﹐大抵人生各圖快樂。曩時何見罪之深耶。三十六封書﹐至今使人怏怏不悅。」帝忽悟﹐叱之云「何今日尙目我爲殿下﹐復以往事訊我耶﹖」隨叱聲﹐恍然不見。帝幸月觀﹐煙景淸朗﹐中夜﹐獨與蕭妃起臨前軒。簾櫳不開﹐左右方寢。帝憑妃肩說東宮時事。適有小黃門映薔蔽叢調宮婢﹐衣帶爲薔蔽結﹐笑聲哧哧不止。帝望見腰肢纖弱﹐意爲寶兒有私。帝披單衣﹐亟行擒之。乃宮婢雅娘也。回入寢殿﹐蕭妃俏笑不知止。帝因曰「往年私幸妥娘時﹐情態正如此。此時𨿽有性命﹐不復惜矣。後得月賓﹐被伊作意態不徹﹐是時儂憐心不減今日對蕭娘情態﹐曾效劉孝綽爲雜憶詩﹐常念與妃﹐妃記之否﹖」蕭妃承問﹐卽念云「憶睡時﹐待來剛不來。卸妝仍索伴﹐解佩更相催。博山思結夢﹐沈水未成灰。」又云「憶起時﹐投簽初報曉。被惹香黛殘﹐枕隱金釵裊。笑動上林中﹐除卻司晨鳥。」聽之咨嗟云「日月遄逝﹐今來已是幾年事矣。」妃因言「聞說方外羣盜不少﹐幸帝圖之。」帝曰「儂家事﹐一切已托楊素了﹐人生能幾何﹐縱有他變﹐儂終不失作長城公。汝無言外事也。」帝嘗幸昭明文選樓﹐車駕未至﹐先命宮娥數千升樓迎侍。微風東來﹐宮娥衣被風綽﹐直泊肩項。帝睹之色荒愈熾﹐因此乃建迷樓。擇下俚稚女居之﹐使衣輕羅單裳﹐倚檻望之勢若飛舉。又名香於四隅﹐煙气霏霏常若朝霧未散﹐謂爲神仙境不我多也。樓上張四寶帳﹐帳各異名﹐一名散春愁﹐二名醉忘歸﹐三名夜酣香﹐四名延秋月。妝奩﹑寢衣﹑帳各異制。帝自達廣陵﹐沈緬失度﹐每睡﹐須搖頓四體﹐或歌吹齊鼓﹐方就一夢。侍兒韓俊娥﹐尢得帝意。每寢必召令振聳支節﹐然後成寢。別賜名爲來夢兒。蕭妃常密訊俊娥曰「帝體不舒﹐汝能安之﹐豈有他媚﹖」俊娥畏威進言「妾從帝自都城來﹐見帝常在何妥車﹐車行髙下不等﹐女態自搖﹐帝就搖怡悅。妾今幸承皇后恩徳﹐侍寢帳下﹐私效車中之態以安帝耳﹐非他媚也。」他日﹐蕭后誣罪去之﹐帝不能止。暇日登迷樓憶之﹐題東南柱二篇云﹕黯黯愁侵骨﹐綿綿病欲成﹐須知潘嶽鬢﹐彊半爲多情。又云﹕不信長相憶﹐絲從鬢裏生﹐閒來倚樓立﹐相望幾含情。殿腳女自至廣陵﹐悉命備月觀行宮﹐由是﹐絳仙等亦不得親侍寢殿。有郎將自瓜州宣事回﹐進合歡水果一器﹐帝命小黃門以一雙馳騎賜絳仙。遇馬急搖解。蜂仙拜賜不然﹐因附紅箋小簡上進曰﹕驛騎傳雙果﹐君王寵念深。寧知辭帝裏﹐無復合歡心。帝省章不悅﹐顧黃門曰「絳仙如何來辭怨之深矣﹖」黃門懼拜而言「適走馬搖動﹐及月觀﹐果已離解﹐不復連理。」帝意不解﹐因言曰「繹仙不獨貌可觀﹐詩意深切﹐乃女相如也。亦付謝左貴嬪乎﹖」帝於宮中﹐嘗小會﹐爲拆字令﹐取左右離合之意。時杳娘侍側。帝曰「我取杏字爲十八日。」杳娘復解羅字爲四維。帝顧蕭妃曰「爾能拆朕字乎﹖不能當醉一杯。」妃徐曰「移左畫居右﹐豈非淵字乎﹖」時人望多歸唐公﹐帝聞之不懌。乃言「吾不知此事﹐豈爲非聖人耶﹖」於是﹐姦蠢起於內﹐盜賊攻於外﹐直閣斐虔通﹑虎賫郎將司馬徳勤等﹐引左右屯衛將軍字文化及將謀亂﹐因請放官奴分直上下。帝可奏﹐卽宣詔云「門下﹐寒暑疊用所以成歲功也。日月代明﹐所以均勞逸也。故士子有遊息之談﹐農夫有休勞之節。咨爾髡眾﹐服役甚勤﹐執勞無怠。埃溢於爪發﹐蟣虱結於兜鍪。朕甚憫之﹐俾爾休番﹐從便億戲。無煩方朔滑稽之請﹐而從衛士遞上之文。朕於待從之間﹐可謂恩矣。可依前件事。」是有焚艸之變。右《大業拾遺記》者﹐上元縣南朝故都﹐梁建瓦棺寺閣﹐閣南隅有雙閣﹐閉之忘記歲月。會昌中﹐詔拆浮圖﹐因開之。得筆千餘頭﹐中藏書一帙。𨿽皆隨手靡書﹐而文字可紀者﹐乃隋書遺稿也﹐中有生白藤紙數幅﹐題爲南部煙花錄﹐僧志徹得之。及焚釋氏羣經﹐僧人惜其香軸﹐爭取紙尾拆去﹐視軸﹐皆有魯郡文中顏公名題云手寫﹐是錄卽前之筆﹐可不舉而知也。志徹得錄前事。及取隋書校之﹐多隱文﹐特有符會﹐而事頗簡脫。豈不以國初將相爭以王道輔政﹐顏公不欲華靡前迹﹐因而削乎。今堯風已還﹐得車斯駕﹐獨惜斯文湮沒﹐不得爲詞人才子談柄。故編云《大業擡遺記》。本文缺落凡十七八﹐悉而補之矣。

艷異編卷十宮掖部六武后傳略髙宗則天皇后武氏﹐並州文水人﹐父士﹐從佐命﹐歷官荊州都督﹐封應國公﹐卒贈禮部尙書﹐溢曰定。士始娶相裏氏﹐生子元慶﹑元爽﹐卒﹐又娶楊氏﹐生三女。元女妻賀蘭越石﹐生子敏之而寡。後﹐其仲女也。太宗文徳皇后長孫氏崩﹐有言後美者﹐召爲才人﹐方十四。母楊慟泣與訣﹐後自如曰「見天子﹐庸知非福﹐何至作兒女子態乎﹖」母乃止。旣見帝﹐幸之﹐賜號武媚。帝有疾﹐髙宗以皇太子入侍。悅之﹐遂卽東廂焉。帝崩﹐武媚與嬪禦皆爲比丘尼。髙宗旣卽位﹐而王皇后久無子﹐蕭淑妃方幸﹐皇后陰不悅。他日﹐帝過佛廬﹐後見且泣﹐帝內感動。王皇后廉知狀﹐引納後宮﹐以撓妃寵。後有權數﹐詭變不窮。始﹐下辭降體事王皇后。皇后喜﹐數譽於帝﹐故進爲昭儀。一旦顧幸在蕭右。浸與王皇后不協﹐皇后性簡重﹐不曲事上下﹐而母柳﹐見內人尙宮無浮禮。故後伺王皇后所薄﹐必款結之﹔得賜予﹐盡以分遺。由是﹐王皇后﹑蕭淑妃所爲必得﹐得輒以聞﹐然未有以中也。後生女﹐王皇后就視撫弄去。俄而﹐後潛斃兒衾下。伺帝至﹐陽爲歡言。發衾視兒﹐死矣。帝驚問左右﹐告曰「中宮適來。」後卽悲咽而不言。帝不能察﹐怒曰「中宮殺吾女。往與蕭淑相讒﹐今又爾耶。」由是﹐後得入其訾。王皇后無以自解﹐而帝愈信愛﹐始有廢立意。久之﹐欲進昭儀號爲宸妃。侍中韓瑗﹑來濟言「嬪妃有數﹐今別立號不可。」後乃誣王皇后與母柳﹐挾蠱道厭勝。帝挾前憾﹐實其言﹐將廢之。褚遂良﹑韓緩﹑來濟瀕死固爭。長孫元忌亦持不可。而中書舍人李義府﹑衛尉卿許敬宗素險側䢐勢﹐卽表請昭儀爲後。帝意決﹐下詔廢王皇后﹑蕭淑妃皆爲庶人﹐囚宮中。詔司空李﹑太子太師於志寧奉璽綬進昭儀爲皇后﹐命羣臣四夷酋長﹐朝後肅儀門外﹔內外命婦入謁朝皇后。自此始﹐再贈士司徒周國公﹐謚忠孝﹐母楊爲代國夫人﹐食魏千戶。於是﹐逐無忌﹑遂良踵死徙。寵煽赫然。後城髙深阻﹐柔屈不恥﹐以就大事。帝謂能奉己﹐故扳公議立之。已得志﹐卽盜威福﹐施施無憚避﹐帝亦懦昏﹐舉能鉗勒﹐使不得專﹐久稍不平。帝念故王皇后﹑蕭淑妃﹐間行至囚所﹐見門禁銅嚴﹐進飲食竇中﹐惻然傷之。呼曰「皇后﹑良娣無恙乎﹖」二人同辭曰「妾等非罪棄爲婢﹐安得尊稱耶﹗」流淚鳴咽。又曰「陛下幸念疇昔﹐使妾死更生﹐復見日月﹐乞署此爲回心院。」帝曰「朕卽有處置。」後知之﹐促詔杖二人百﹐剔其手足﹐反接投釀甕中。曰「令二嫗骨醉。」數日死﹐誅其屍。仍攺王姓爲蟒﹐蕭姓爲梟。初﹐詔旨到。王皇后再拜曰「陛下萬年﹐昭儀承恩﹐死吾分也。」至淑妃罵曰「武氏狐媚﹐翻覆至此﹐我後爲貓﹐武氏爲鼠﹐吾當扼其喉以報。」後聞﹐詔六宮毋畜貓。後頻見二人被髮瀝血爲厲﹐惡之﹐以巫祝解謝﹐卽徙蓬萊宮﹐厲復見﹐故多駐東都。麟徳初﹐後召主士郭行眞入禁中爲蠱祝﹐宦人王伏勝發之。帝怒﹐召西臺侍郎上官儀語其故。儀指言後專海內望﹐不可以承宗廟。與帝意合﹐乃趣使艸詔廢之。左右馳告﹐後遽從帝自訴。帝羞縮﹐待之如初。猶意其恚﹐且曰「是上官儀教我。」後諷許敬宗儀﹐殺之。自是﹐政歸房帷﹐天子拱手矣。羣臣朝﹐四方奏章皆曰「二聖」。每視朝﹐殿中垂簾﹐帝與後偶坐。生殺賞罰惟所命。當其忍斷﹐𨿽甚愛不少隱也。楊氏進封榮國夫人﹔賀蘭氏寡姊封韓國夫人﹐卒﹐有女封魏國夫人﹐有殊色﹐在宮中帝尢愛幸之。初。相裏二子元慶﹑元爽及後從兄惟良﹑懷運﹐事楊氏不以禮。𨿽列位從官﹐而後內銜之。後旣忌魏國夫人奪已寵﹐會封泰山﹐惟良﹑懷運以嶽牧來集﹐從還京師。後置堇毒殺魏國夫人﹐歸罪惟良等﹐盡殺之。元慶﹑元爽從坐﹐流龍州﹑振州死﹐家屬徙嶺外﹐以賀蘭敏之爲士後﹐賜氏武﹐襲封周國公﹐擢左侍極蘭臺太史令。敏之少韶秀輕俊﹐自喜楊氏﹐其外祖母與私通﹐因言其才﹐俾繼士﹐後亦屬意焉。嘗曲宴於宮中﹐後逼淫之。敏之懼得罪﹐固辭﹐後愧且恨﹐未發也。而會楊氏卒﹐後出珍市建佛廬徼福﹐敏之乾沒自用。司衛少卿楊思儉女﹐選爲太子妃﹐告婚期矣。敏之聞其美﹐彊私焉。楊喪未畢﹐褫粗奏音樂。太平公主往來外家﹐宮人從者敏之悉逼亂之。後疊數怒﹐至此暴其惡﹐流雷州﹐表復故姓﹐道中自經死。乃還元爽子承嗣﹐奉士後。上元元年﹐進號天后。蕭妃女義陽宣城公主﹐幽掖庭﹐幾四十不諫。太子弘言於帝﹐後怒﹐酞殺弘。帝將下詔遜位於後﹐宰相郝處俊固諫乃止。儀鳳中﹐帝病頭眩﹐不能視。侍醫張文仲﹑秦鳴鶴曰「風上逆﹐砭血﹐頭可愈。」後內幸帝始得自專﹐怒曰「是可斬也﹐帝體寧刺血處耶﹗」醫頓首請命。帝曰「醫議疾﹐烏可罪。且吾眩不可堪﹐聽爲之。」醫一再刺。帝曰「吾目明矣。」言未畢﹐後簾中再拜謝曰「天賜我師﹗」身負繒寶以賜。帝崩﹐中宗卽位﹐天后稱皇太后。遺詔﹐軍國大務聽參決。嗣聖元年﹐太后廢帝爲盧陵王﹐自臨朝﹐以睿宗卽帝位。後坐武成殿﹐帝率羣臣上號冊。越三日﹐太后臨軒冊帝。自是﹐太后常禦紫宸殿﹐施參紫帳臨朝。尊考爲大師﹐魏王﹔妣爲王妃。時睿宗𨿽立﹐實囚之﹐而諸武擅命。於是﹐英公李敬業﹑臨海丞駱賓王等﹐起兵於揚州﹐以恢復爲名﹐移檄州縣﹐略曰「僞臨朝武氏者﹐人非溫順﹐地實寒微。昔充太宗下陳﹐嘗以更衣人侍。洎乎晚節﹐穢亂春宮﹐密隱先帝之私﹐陰圖後庭之嬖。踐元後於翟﹐陷吾君於聚。」又曰「殺姊屠兄﹐弒君鴆母﹐神人之所同嫉﹐天地之所不容。」又曰「包藏禍心﹐窺竊神器。君之愛子﹐幽之於別宮﹐賊之宗盟﹐委之以重任。」又曰「一之土未於﹐六尺之孤安在﹖」又曰「試觀今日之域中﹐竟是誰家之天下﹗」太后讀之﹐但嘻笑而已。至「一之土」﹐矍然曰「誰所爲﹖」或對曰「駱賓王。」太后曰「宰相之過也﹗人有如此之才﹐而使之流落不偶乎﹖」遣大將李考逸﹑黑齒當之﹐以三十萬眾討平之。尋詔毀乾元殿爲明堂﹐以浮屠薛懷義爲使督作。懷義本姓馮氏﹐名小寶﹐人也。陽道偉岸﹐性淫毒﹐佯狂洛陽市﹐露其穢﹐千金公主聞而通之﹐上言「小寶可入侍。」後召與私﹐大悅﹐欲掩迹得通籍出入﹐使祝發爲浮屠﹐拜白馬寺主﹐詔與太平公主婿薛紹通昭穆。紹父事之。給廏馬中﹐官爲騶侍﹐𨿽武承嗣﹑三思皆尊事惟謹。至是﹐托言懷義有巧思﹐故使入禁中營造。補闕王求理上言﹐以爲「太宗時有羅黑黑﹐善彈琵琶﹐大宗閹爲給使﹐使教人。陛下若以懷義有巧性﹐欲宮中驅使者﹐臣請閹之﹐庶不亂宮闈。」表寢不出。堂成﹐拜左威衛大將軍梁國公。太后尋郊見上帝﹐加尊號曰聖母神皇享萬象神宮﹐制等十二文﹐自名爲﹐進拜懷義輔國大將軍鄂國公﹐令與羣浮屠作大云經﹐言神皇革命事﹐頒賜天下。「稍圖革命﹐然慮人心不肯附﹐乃陰忍鷙害﹐斬殺怖天下。內縱酷吏周興﹑來俊臣等爲爪牙﹐有不慊若素疑憚者必危法中之宗姓侯王﹑及它骨鯁臣將相﹐驕頸就鐵﹐血丹狴戶﹐家不能自保。天后操奩具垂重幃﹐而國命移矣。」遂大赦天下﹐攺國號「周」﹐自稱「聖神皇帝。」立武氏七廟﹐皆尊帝號。天子從姓武﹐降爲皇嗣。太后𨿽春秋髙﹐善自塗澤﹐左右亦不覺其衰也。俄而二齒生﹐下詔攺元長壽﹐太后加號金輪聖神皇帝﹐置七寶於廷﹐曰金輪寶﹑白象寶﹑女寶﹑馬寶﹑珠寶﹑主兵臣寶﹑主藏臣寶﹐大朝會則陳之。懷義負幸暱﹐气蓋一時﹐出百官上。突厥默啜犯塞﹐拜新平伐逆朔方道大總管﹐提十八將軍兵討之。宰相李昭徳﹑蘇味道爲長史司馬。嘗與昭徳有隙﹐杖之幾死。初﹐明堂旣成﹐太后命懷義作夾大像﹐其小指中﹐猶容數十人。於明堂北構天堂以貯之。嘗始構﹐爲風所摧﹐更構之﹐日役萬人﹐采木江嶺。數年之間﹐費以萬億計﹐府藏爲之耗竭。懷義用財如糞上﹐太后一聽之無所問。每作無遮會﹐用錢萬絡﹐士女雲集﹐又散錢十車﹐使之爭拾相蹈踐﹐有死者。所在公私田宅﹐多爲僧有。懷義頗厭入宮﹐多居白馬寺﹐所度力士爲僧者滿千人。侍禦史周矩﹐疑有姦謀﹐固請按之。太后曰「卿姑退﹐朕卽令往。」矩至臺﹐懷義亦至﹐乘馬就階而下﹐坦腹於牀。矩召吏將按之﹐遽躍馬而去。矩具奏其狀。太后曰「此道人病風﹐不足詰。」所度僧悉流遠州。太后尋加號天冊﹐攺元天冊萬歲﹐作大無遮會。於明堂鑿池爲坑﹐深五丈﹐結彩爲宮殿﹐佛像皆於坑中引出之﹐云自地湧出。乃殺牛取血﹐畫大像﹐首髙二百丈﹐云懷義刺膝血爲之﹐張像於天津橋南。設齋時﹐禦醫沈南亦以材具善禦女﹐得幸於大後﹐懷義心慍﹐是夕密燒天堂﹐延及明堂﹐光照城中如晝。比明皆盡﹐暴風裂血像爲數百段。太后恥而諱之﹐但云內作工徒誤燒麻主。遂涉明堂﹐命更造之﹐仍以懷義充使。又鑄銅爲九州鼎及十二神﹐皆髙一丈﹐各置其方。先是﹐河內老尼﹐晝食一麻一米﹐夜則烹宰宴樂﹐畜弟子百餘人﹐淫穢靡所不爲。武什方自言能合長生藥﹐太后遣乘驛於嶺南采藥。及明堂火﹐尼入唁。太后怒叱之曰「汝常言能前知﹐何以不言明堂火﹖」因斥還河內﹐弟子及老尼等皆逃散。又有發其好者﹐太后乃復召尼還麟趾寺﹐弟子畢集﹐敕給使掩捕﹐盡獲之﹐皆沒爲宮婢。什方聞之﹐自縊死。懷義旣焚明堂﹐心不自安﹐言多不順。太后密選宮人有力者以防之。懷義入﹐至瑤光殿下﹐太平公主以宮人執縛﹐付武攸宜﹑宗晉卿擊殺之﹐備車載屍還白馬寺焚之。以造塔﹐詔大衷銅鐵合冶作天柩﹐曰「大周萬國﹐頌徳天樞」。置端門外。其制若柱﹐度髙一百五尺﹐八面﹐面別五尺﹐冶鐵象山爲之趾﹐負以銅龍﹑石怪獸之柱﹐顚爲云蓋﹐出大珠﹐髙丈圍三之﹐作四蛟﹐度丈二尺﹐以珠承其趾﹐山周百七十尺﹐度二丈無慮﹐用銅鐵二百萬斤﹐皆列太后功徳及鏤羣臣番酋名字於上。復鑄九鼎﹐徙通天宮。豫州鼎髙丈八尺﹐受千一百石﹐他州鼎髙丈四尺﹐受一千二百石﹐各圖山川物采於上﹐用銅五十六萬七百斤。懷義死﹐而張昌宗﹑張易之得幸。昌宗年少﹐妖麗姣好如美婦人﹐太平公主使以淫藥傅之﹐薦人侍禁中。昌宗爲太后言「兄易之美姿容﹐善音律﹐且器用過臣。」亦召入。兄弟具承辟陽之寵﹐常傅朱粉﹐衣錦繡。昌宗累遷散騎常侍﹐易之爲司衛少卿﹐賞賜不可勝記。武承嗣﹑三思﹑懿宗﹑宗楚客﹑晉卿﹐候易之門庭﹐爭執鞭轡﹐謂易之爲五郎﹐昌宗爲六郎。置控鶴監﹐秩三品。張易之爲控鶴監﹐昌宗爲祕書監。又攺控鶴爲天驥府﹐再攺爲奉宸府。易之爲奉宸令﹐昌宗進春官侍郎﹐太后每內殿曲宴﹐輒引易之﹑昌宗及諸武﹐飲博嘲謔。欲掩其迹﹐乃命二張與文學之士﹐修《三教珠英》於內殿。武三思奏﹐昌宗乃王子晉後身。太后命昌宗衣羽衣吹笙﹐乘木鶴於庭中。文士皆賦詩以美之。崔融爲絕唱﹐有昔遇浮丘伯﹐今同丁令威。中郎才貌是﹐藏史姓名非之句。太后又多選美少年﹐爲奉宸內供奉﹐右補闕朱敬則諫曰「臣聞﹐志不可滿﹐樂不可極。嗜欲之情﹐愚志皆同。賢者能節之﹐不使過度﹐則前賢格言也。陛下內寵已有薛懷義﹐後有張昌宗﹑張易之﹐固云足矣。近聞尙食奉禦柳模﹐自言子良賓潔白美須眉﹐左監門衛長史侯祥雲陽道壯偉過於懷義﹐專欲自進﹐堪充宸內供奉﹑亡禮亡義﹐溢於朝聽。臣愚﹐職在諫諍﹐不敢不奏。」太后勞之曰「非卿直言﹐朕不知此。」賜彩百端。時戶部郎宋之間以詩聞﹐狀貌偉麗﹐諂附易之兄弟﹐求爲北門學士。太后不許﹐乃作《明河篇》。其辭曰﹕八月涼風天气晶﹐萬里無雲河漢明。昏見南樓淸且淺﹐曉落西山縱復橫。洛陽城闕天中起﹐長河夜夜千門裏。復道連甍共蔽虧﹐畫堂瓊戶特相宜。雲母帳前初泛濫﹐水晶簾外轉透迆。倬彼昭回如練白﹐復出東城接南陌。南陌徵人去不歸﹐誰家今夜搗寒衣。鴛鴦枕上疏螢度﹐烏鵲橋邊一雁飛。雁飛螢度愁難歇﹐坐見天河漸微沒。明河可望不可親﹐願得乘搓一問津。還將織女支機石﹐更訪成都賣卜人。太后見其詩﹐謂崔融曰「朕非不知其才﹐但以其有口過耳。」之間終身銜雞舌之恨。易之﹑昌宗競以豪侈相勝。易之爲母阿臧造七寶帳﹐金銀珠玉寶貝之屬﹐罔不畢革。鋪象牙牀﹐織犀角簟﹑貂之褥﹐蛩蚊之毯﹐汾晉之龍須﹑臨河之風翩以爲席。與鳳閣侍郎李迥秀私通﹐逼之同飲﹐以鴛盞一雙﹐取其常相逐也。太后乃詔迥秀爲臧私夫﹐迥秀畏其盛﹐嫌其老﹐乃荒飲無度﹐醉爲常﹐頻喚不交﹐出爲恆州刺史。昌宗弟昌儀爲洛陽令﹐請囑無不從。嘗早朝﹐有選人姓薛﹐以金五十兩並狀﹐邀其馬而賂之。昌儀至朝堂以狀授天官待郎張錫。數日﹐錫失其狀﹐以問昌儀。昌儀罵曰「不了事人﹐但姓薛者卽與之。」錫懼。退﹐索在銓姓薛者六十餘人﹐悉畱注官。太后旣以內史狄仁傑言﹐召盧陵王於房州﹐還﹐復爲皇太子﹐恐百歲後爲唐宗室躪籍無死所﹐卽引諸武及相王﹑太平公主立誓明堂﹐告天地﹐爲鐵券藏史館。時南海有進集翠裘者﹐珍麗異常。張宗昌侍側﹐太后賜之。遂命披裘供奉雙陸。狄仁傑時入奏事﹐太后賜坐。因命仁傑與昌宗雙陸。太后曰「卿二人賭何物﹖」仁傑對曰「爭先三籌賭昌宗所衣毛裘。」太后謂曰「卿以何物對﹖」仁傑指所衣紫袍曰「臣以此敵。」太后笑曰「此裘價逾千金﹐卿衣非敵矣。」仁傑起曰「臣此袍乃大臣朝見奏對之衣﹐昌宗所衣乃劈幸寵遇之服﹐對臣之袍臣猶怏怏﹗」太后業已處分﹐乃許之。昌宗心赦神沮﹐气勢素莫﹐累局連北。仁傑對禦褫其袍﹐拜恩而出。至光範門﹐遂付家人衣之﹐促馬去。後仁傑卒﹐昌宗兄弟益橫。大後旣春秋髙﹐厭政﹐政多委之。邵王重潤與其妹永泰郡主﹑主婿魏王武延基﹐竊議其事。易之訴於太后﹐皆逼令自殺。延基﹐承嗣子也。易之兄司札少卿同休﹐常召公卿宴集﹐戲內史楊再思曰「楊內史面似髙麗。」再思欣然﹐卽剪紙貼中﹐反披紫袍﹐爲髙麗舞﹐舉坐大笑。時人或譽昌宗之美﹐曰「六郎面似蓮花。」再思獨曰「不然。」昌宗驚問故。再思曰「乃蓮花似六郎耳。」太后宴諸朝貴﹐易之﹑昌宗位中丞宋上。易之素憚﹐虛位揖之曰「公方今第一人﹐何乃下坐。」憬曰「才劣位卑﹐張卿乃以爲第一何也﹖」天官侍郎鄭果謂曰「中丞柰何卿五郎﹖」正色曰「以官言之﹐正當爲卿。足下非張卿家奴﹐何郎之有﹗」舉坐驚惕。尋以司禮少卿同休及昌宗兄汴州刺史昌期﹑弟尙方少監昌儀﹐皆坐贓穢下獄﹐命左右臺共鞠之。俄敕易之﹑昌宗作威作福﹐亦令同鞠。禦史大夫李承嘉等﹐奏張同休兄弟贓共四千餘絹﹐張昌宗法應免官﹐昌宗奏﹕「臣有功於國﹐法不至免官。」太后問諸宰相﹕「昌宗有功乎﹖」楊再思曰「昌宗合神丹﹐聖躬服之有驗﹐此莫大之功。」太后悅﹐赦昌宗﹐復其官。張同休貶岐山丞﹑昌儀博望丞﹐未久而復。太后寢疾﹐居長生院﹐宰相不得見者累月﹐惟張易之﹑昌宗侍疾。少間﹐崔玄奏言「皇太子相王仁明孝友﹐足侍湯藥。宮禁事重﹐伏願不令異姓出入。」太后曰「徳卿厚意。」易之﹑昌宗見太后疾篤﹐恐禍及己。引用黨援﹐謀爲之備。屢有人爲飛書及榜其書於通衢﹐云易之兄弟謀反﹐太后皆不問。許州人楊元嗣告昌宗嘗召術士李經泰占相﹐弘泰言昌宗有天子相。勸於定州造佛寺﹐則天下歸心。大後命韋承慶及司刑卿崔神慶﹑禦史中丞宋憬鞠之。承慶﹑神慶奏言「昌宗款稱弘泰之語﹐尋已奏聞﹐準法首原﹐弘泰妖言﹐請付行法。」與大理丞封全禎奏﹕「昌宗寵榮如是﹐復召術士占相﹐志欲何求﹖弘泰稱筮得乾天子之卦﹐昌宗倘以爲妖妄﹐何不執送有司。𨿽云奏聞﹐終是包藏禍心﹐法當處斬破家。請收付獄﹐窮理其罪。」太后不聽﹐爭之甚力。太后乃可其奏﹐遣昌宗詣臺﹐憬庭立而按之。事未畢﹐大後遣中使召昌宗﹐特敕赦。嘆曰「不先擊此子腦裂﹐負此恨矣。」明年正月﹐赦天下﹐攺元。太后疾益甚﹐惟二張居中用事。宰相張柬之﹑崔玄﹑姚元之與中臺右丞敬暉﹑司刑少卿桓彥範﹑相王府司馬袁恕已合謀﹐使羽林大將軍李多祚﹐左右羽林將軍楊元琰﹑李湛﹐左威衛將軍薛思行﹐駙馬都尉王同皎﹐率飛騎五百人至東宮﹐迎皇太子至玄武門﹐斬關而入。太后在迎仙宮﹐柬之等誅昌宗﹑易之於廡下﹐進至太后所長生殿﹐環繞侍衛。太后驚起問曰「亂者誰也﹖」對曰「易之﹑昌宗謀反﹐臣等已奉太子命誅之。恐有漏泄﹐故不敢以聞。」太后見太子﹐曰「乃汝耶﹗小子旣誅﹐可還東宮。」彥範曰「太子安得更歸。昔天皇以愛子托陛下﹐今年齒已長﹐久居東宮。天意人心﹐久思李氏﹐羣臣不忘太宗﹑天皇之徳﹐故奉太子誅賊臣﹐願陛下傳位太子﹐以順天人之望。」太后乃默然。是日﹐袁恕已從相王統南牙兵以備非常﹐悉收張昌期等誅之。太后傳位皇太子﹐徙居上陽宮。是歲十一月﹐太后崩。相王加號安國相王﹐拜太尉﹐同鳳閣鸞臺三品﹐太平公主加號鎭國太平公主﹐張柬之爲夏官尙書﹐與袁恕已俱同鳳閣鸞臺三品﹐崔玄爲內史﹐敬暉﹑桓彥範爲納言﹐並賜爵郡公。李多祚賜爵遼陽郡王﹐李湛爲右羽林大將軍趙國公。王用皎爲右千牛將軍瑯邪郡公﹐余官﹐賞有差。初﹐張昌儀新作第甚美﹐逾於王主。或夜書其門曰「一日絲能作幾日絡﹖」滅去﹐復書之。如是六七日。昌儀取筆注其下云「一日亦足。」乃止。又﹐易之兄弟侈於食﹐競爲慘酷。易之爲大鐵籠﹐置鵝鴨於內﹐當中起炭火﹐銅盆貯五味汁﹐鵝鴨繞火走﹐渴卽飲汁﹐火炙痛卽回﹐表裏皆熱﹐毛落盡肉赤乃死。昌宗以其法作驢炙。昌儀用鐵撅釘狗四足按鷹鷂﹐肉盡而狗未死﹐號叫酸楚不可聽。易之過昌儀憶馬腸﹐昌儀從騎破肋取腸﹐良久乃死。後洛陽人臠易之﹑昌宗﹐肉肥白如熊肪﹐煎炙而食。昌儀打雙腳折﹐掏取心肝﹐人以爲有天報焉。黃巢盜亂﹐發武后冢。如生﹐次第淫之﹐剔取金寶﹐毀其屍。韋後中宗庶人﹐韋氏﹐京兆萬年人。祖弘表﹐貞觀中曹王府典軍。帝在東宮﹐後被選爲妃。嗣聖初立爲皇后。俄與帝處房陵。每使至﹐帝輒恐欲自殺。後止曰「禍福何常﹐早晚等死耳﹐無遽。」及帝復卽位﹐後居中宮。是時上官昭容與政事。方敬暉等將盡誅諸武﹐武三思懼﹐乃因昭容入請﹐得幸於後﹐卒謀暉等誅之。初﹐帝幽廢﹐與後約﹕一朝見天日﹐不相制﹐至是﹐與三思叩禦牀博戲﹐帝從旁典籌﹐不爲忤。三思諷羣臣上後號爲順天皇后﹐乃親謁宗廟﹐贈父玄貞上洛郡王。左拾遺賈虛己建言「非李氏王者﹐盟書共棄之。今復國未幾﹐遽私後家﹐先朝禍鑑未遠﹐甚可懼也。如令皇后固辭﹐使天下知後宮謙讓﹐不亦善乎。」不聽。神龍三年﹐節湣太子舉兵﹐敗。宗楚客率羣臣請加號翊聖。詔可。禁中謬傳﹐有五色雲起後衣筒﹐帝圖以示諸朝。因大赦天下﹐賜百官母﹑妻封號。太史迦葉志忠表上《桑條歌》二十篇﹐言後當受命﹐曰「昔髙祖時﹐天下聖桃李﹔太宗時歌《秦王破陣》髙宗歌《堂堂》﹔天后世歌《武媚娘》﹔皇帝受命歌《英王石州》後今受命歌《桑條韋》﹐蓋后妃之徳專蠶桑﹐供宗廟事也。」乃賜志忠第一區﹐彩七百段。大宗少卿鄭因之被樂府。楚客又諷補闕趙延禧離析桑條爲九十八代。帝大喜﹐擢延禧諫議大夫。於是﹐昭容以武氏事動後﹐卽表增出母服﹐民以二十三爲了限﹐五十九免五品而上。母妻不由夫子封者喪得用鼓吹。數攺制度﹐陰儲人望﹐稍寵﹐樹親屬封拜之。昭容與母及尙官賀婁等﹐多受金錢。封巫趙隴西夫人﹐出入禁中﹐勢與上官埒﹐由是墨敕斜封出矣。三年﹐帝祝郊﹐引後亞獻。明年正月望夜﹐帝與後微服過市﹐倘佯觀覽﹐縱宮女出遊﹐皆淫奔不返。國子祭酒葉靜能善禁戒﹐常侍馬秦客髙醫﹑光祿少卿楊均善烹調﹐皆引人後廷。均﹑秦客於後﹐嘗免喪﹐不歷旬輒起。帝遇弒﹐議者咎秦客及安樂公主。後大懼﹐引所親議計﹐乃以刑部尙書斐琰﹐工部尙書張錫輔政﹐畱守東都。詔將軍趙承福﹑薛簡以兵五百衛譙五重福與兄溫﹐定策立溫王重茂爲皇太子﹐列府兵五萬﹐分二營屯京師﹐然後發喪。太子卽位﹐是爲殤帝﹐皇太后臨朝﹐溫總內務檢議官省﹐族弟濯﹑播﹐宗子捷﹑甥髙崇及武延秀﹐分兵左右屯營﹐羽林飛騎萬騎。京師大恐。傳言且革命。播﹑人軍中﹐鞭督萬騎欲立威﹐士怨不爲用。俄而﹐臨淄王引兵夜披玄武門﹐入羽林﹐殺﹑播﹑崇於寢﹐斧關叩太極殿﹐後遁人飛騎營﹐爲亂兵所殺﹐斬延秀﹑安樂公主﹐分捕諸韋諸武與其支黨﹐悉誅之梟後及安樂公主首東市。翌日﹐追貶爲庶人﹐葬以一品禮。上官昭容上官昭容者名婉兒﹐西臺侍郎儀之孫﹐父應芝與儀死。武后時﹐母鄭大常少卿休遠之姊。婉兒始生﹐與母配掖廷。天性韶警善文章﹐年十四﹐武后召見﹐有所制作﹐若素構。自通天以來﹐內掌詔命﹐麗可觀﹐嘗忤旨當誅﹐後惜其才﹐止黥而不殺也。然羣臣奏議及天下事皆與之。帝卽位﹐大被信任﹐進拜昭容﹐封鄭沛國夫人。婉兒通武三思﹐故詔書推右武氏抑唐家﹐節憨太子不平﹐及舉兵叩肅章門﹐索婉兒。婉兒曰「我死﹐當次索皇后大家矣﹗」以激怒帝。帝與後挾婉兒登玄武門。以詔艸示劉幽求﹐幽求言之王﹐王不許﹐遂誅。開元初﹐哀次其文章﹐詔張說題篇。艷異編卷十一宮掖部七長恨歌傳唐開元中﹐泰階平﹐四海無事。玄宗在位歲久﹐倦於旰食宵衣﹐政元小大﹐始委於丞相﹐稍深居遊宴﹐以聲色自娛。先是元獻皇后武淑妃皆有寵﹐相次卽世。宮中𨿽良家子千萬數﹐無悅目者。上心忽忽不樂﹐時每歲十月﹐駕幸華淸宮﹐內外命婦﹐餛耀景從﹐浴日餘波﹐賜以湯沐﹐春風靈液﹐澹蕩其間。上心油然﹐若有所遇﹐顧左右前後﹐粉色如土﹐詔髙力士潛搜外宮﹐得弘農楊玄琰女於壽邸﹐旣笄矣。鬢髮膩理﹐纖稱中度﹐舉止閒冶﹐如漢武帝李夫人。別疏湯泉﹐詔賜澡瑩。旣出水﹐體弱力微﹐若不任羅績。光彩煥發﹐轉動照人。上甚悅。進見之日﹐奏《霓裳羽衣曲》以導之﹔定情之夕﹐授金釵鈿合以固之。又命戴步搖﹐垂金明珥。冊爲貴妃﹐著後服用。由是冶其容﹐敏其詞﹐婉孌萬態﹐以中上意。上益劈焉。時省風九州﹐泥金五嶽﹐儷山雪夜﹐上陽春朝﹐與上行同輦﹐止同室﹐宴專席﹐寢專房。𨿽有三夫人﹐九嬪﹐二十六世婦﹐八十一禦妻﹐曁後宮才人﹐樂府伎女﹐使天子無顧叼意。自是六宮無復進幸者。非徒殊艷尢態獨能致是﹐蓋才智明慧﹐善巧便佞﹐先意希旨﹐有不可形容者焉。叔父昆弟皆列位淸貴﹐爵爲通侯。姊妹封國夫人﹐富埒王宮﹐車服邸第﹐與大長公主侔矣﹐而恩澤勢力﹐則又過之﹐出入禁不問﹐京師長吏爲之側目。故當時謠詠有云「生女勿悲酸﹐生男勿喜歡。」又曰「男不封侯女作妃﹐君看女卻爲門。」其爲人心羨慕如此。天寶末﹐兄國忠盜丞相位﹐愚弄國柄。及安祿山引兵向闕﹐以討楊氏爲詞。潼關不守﹐翠華南幸﹐出咸陽﹐道次馬嵬亭。六軍徘徊﹐持戟不進。從官郎吏伏上馬前﹐請誅晁錯謝天下。國忠奉犛纓盤水﹐死於道周。左右之意未愜﹐上問之。當時敢言者﹐請以貴妃塞天下怒。上知不免﹐而不忍見其死﹐反袂掩面﹐使牽而去之。倉皇展轉﹐竟就絕於尺組之下。旣而玄宗狩成都﹐肅宗受禪靈武。明年大凶歸元﹐大駕還都。尊玄宗爲太上皇﹐就養南官。自南宮遷於西內﹐時移事去﹐樂盡悲來﹐每至春之日﹐冬之夜﹐池蓮夏開﹐宮槐秋落﹐梨園弟子﹐玉管發音﹐聞《霓裳羽衣》一聲﹐則天顏不怡﹐左右欷。三載一意﹐其念不衰。求之夢魂﹐杳不能得。適有道士自蜀來﹐知上心念楊妃如是﹐自言有李少君之術。玄宗大喜﹐命致其神。方士乃竭其術以索之﹐不至。又能遊神馭气﹐出天界﹑沒地府以求之﹐又不見。又旁求四虛上下﹐東極絕天涯﹐跨蓬壺。見最髙仙山﹐上多樓闕﹐西廂下有洞戶東向﹐窺其門﹐署曰「玉妃大眞院」。方士抽簪叩扉﹐有雙鬟童女﹐出應門。方士造次未及言﹐而雙鬟復入﹐俄有碧衣侍女至﹐詰其所從來。方士因稱唐天子使者﹐且致其命。碧衣云「玉妃方寢﹐請少待之。」於時雲海沈沈﹐洞天日晚﹐瓊戶重闔﹐悄然無聲。方士屏息斂足﹐拱手門下。久之﹐而碧衣延入﹐且曰「玉妃出。」見一人冠金蓮﹐披紫綃﹐佩紅玉﹐曳鳳舄﹐左右侍者七八人﹐揖方士﹐問「皇帝安否﹖」次問天寶十四載已還事。言訖﹐憫然。指碧衣女取金釵鈿合﹐各析其半﹐授使者曰「爲謝太上皇﹐謹獻是物﹐尋舊好也。」方土受辭與信﹐將行﹐色有不足。玉妃因徵其意。復前跪致詞﹕「請當時一事﹐不爲他人聞者﹐驗於太上皇。不然﹐恐鈿合金釵﹐負新垣平之詐也。」玉妃茫然退立﹐若有所思﹐徐而言曰「昔天寶十年﹐侍輦避暑驪山宮。秋七月﹐牽牛織女相見之夕﹐秦人風俗﹐是夜張錦繡﹐陳飲食﹐樹瓜華﹐焚香於庭﹐號爲乞巧。宮掖間尢尙之。時夜殆半﹐休侍衛於東西廂﹐獨侍上。上憑肩而立﹐因仰天感牛女事﹐密相誓心﹐願世世爲夫婦。言畢﹐執手各嗚咽。此獨君王知之耳。」因自悲曰「由此一念﹐義不復居此。復墮下界﹐且結後緣。或爲天﹐或爲人﹐決再相見﹐好合如舊。」因言「太上皇亦不久人間﹐幸惟自安﹐無自苦耳。」使者還奏太上皇﹐皇心嗟悼久之。余具唐史。至憲宗元和元年﹐縣尉自居易爲歌以言其事。並前秀才陳鴻作傳﹐冠於歌之前﹐自爲《長恨歌傳》。居易歌曰﹕漢皇重色思傾國﹐禦宇多年求不得。楊家有女初長成﹐養在深閨人未識。天生麗質難自棄﹐一朝選在君王側。回眸一笑百媚生﹐六宮粉黛無顏色。春寒賜浴華淸池﹐溫泉水滑洗凝脂。侍兒扶起嬌無力﹐始是新承恩澤時﹐雲鬢花顏金步搖﹐芙蓉帳暖度春宵。春宵苦短日髙起﹐從此君王不早朝。承歡侍宴無閒暇﹐春從春遊夜專夜。後宮佳麗三千人﹐三千寵愛在一身。金屋妝成嬌侍夜﹐玉樓宴罷醉和春。姊妹弟兄皆列土﹐可憐光彩生門戶﹔遂令天下父母心﹐不重生男重生女。驪宮髙處入靑雲﹐仙樂風飄處處聞。緩歌慢舞凝絲竹﹐盡日君王看不足。漁陽鼙鼓動地來﹐驚破《霓裳羽衣曲》。九重城闕煙塵生﹐千乘萬騎西南行。翠華搖搖行復止﹐西出都門百餘里。六軍不發無柰何﹐宛轉蛾眉馬前死。花鈿委地無人收﹐翠翹金雀玉搔頭。君王掩面救不得﹐回看血淚相和流。黃埃散漫風蕭索﹐云棧索紆登劍閣﹔峨嵋山下少人行﹐旌旗無光日色薄。蜀江水碧蜀山靑﹐聖主朝朝暮暮情。行宮見月傷心色﹐夜雨聞鈴腸斷聲。天旋地轉回龍馭﹐到此躊躇不能去。馬嵬坡下泥土中﹐不見玉顏空死處。君臣相顧盡沾衣﹐東望都門信馬歸。歸來池苑皆依舊﹐太液芙蓉未央柳。芙蓉如面柳如眉﹐對此如何不淚垂﹗春風桃李花開日﹐秋雨梧桐葉落時。西宮南苑多秋艸﹐落葉滿階紅不掃。梨園子弟白髮新﹐椒房阿監靑娥老。夕殿螢飛思悄然﹐孤燈挑盡未成眠。遲遲鐘漏初長夜﹐耿耿星河欲曙天。鴛鴦瓦冷霜華重﹐翡翠衾寒誰與共﹖悠悠生死別經年﹐魂魄不曾來入夢。臨邛道士鴻都客﹐能以精誠致魂魄。爲感君王展轉思﹐遂教方士殷勤覓。排空馭气奔如電﹐升天入地求之徧。上窮碧落下黃泉﹐兩處茫茫皆不見。忽聞海上有仙山﹐山在虛無縹緲間。樓閣玲瓏五雲起﹐其中綽約多仙子﹐中有一人字太眞﹐雪膚花貌參差是。金闕西廂叩玉扃﹐轉教小玉報雙成。聞道漢家天子使﹐九華帳裏夢魂驚。攬衣推枕起徘徊﹐珠箔銀屏迆邐開。云捨半偏新睡覺﹐花冠不整下堂來。風吹仙袂飄飄舉﹐猶似霓裳羽衣舞。玉容寂寞淚闌干﹐梨花一枝春帶雨。含情凝睇謝君王﹕一別音容兩渺茫。昭陽殿裏恩愛絕﹐蓬萊宮中日月長。回頭下望人寰處﹐不見長安見塵霧。惟將舊物表深情﹐鈿合金釵寄將去。釵畱一股合一扇﹐釵擘黃金合分鈿。但令心似金鈿堅﹐天上人間會相見。臨別殷勤重寄詞﹐詞中有誓兩心知。七月七日長生殿﹐夜半無人私語時﹕在天願作比翼鳥﹐在地願爲連理枝。天長地久有時盡﹐此恨綿綿無絕期。開元天寶遺事隨蝶所幸開元末﹐明皇每至春時﹐旦暮宴於宮中﹐使嬪妃輦爭插艷花。帝親捉粉蝶放之﹐隨蝶所止幸之。後因楊妃寵﹐遂不復此戲也。助嬌花禦苑新有千葉桃花﹐帝親折一枝﹐插於妃子寶冠上﹐曰「此个花尢能助嬌態也。」助情花明皇正寵妃子﹐不視朝政﹐安祿山初承聖眷﹐因進助情花香百粒﹐大小如粳米而色紅。每當寢處之際﹐則含香一粒﹐助情發興﹐筋力不倦。帝祕之曰「此亦漢之愼卹膠也。」眼色媚人念奴者有姿色﹐善歌唱﹐未曾一日離帝左右。每執板﹐當廣顧盼。帝謂妃子曰「此女妖麗﹐眼色媚人。」每囀聲歌喉﹐則聲出於朝霞之上﹐𨿽鐘鼓笙竽嘈雜而莫能遏。宮伎中﹐帝之鐘愛也。金籠蟋蟀每至秋時﹐宮中妃妾輩皆以小金籠捉蟋蟀﹐閉於籠中﹐置於枕函畔﹐夜聽其聲。庶民之家皆效之。戲擲金錢內庭嬪妃﹐每至春時﹐各於禁中結伴﹐三人至五人﹐擲金錢爲戲。蓋孤悶無所遣也。射團宮中每到端午節﹐造粉團扇黍﹐貯於粉盤中﹐以小角造弓子﹐纖妙可愛。架箭射盤中粉團﹐中者得食。蓋粉團滑膩而難射也。都中盛爲此戲。醒酒花明皇與貴妃幸華淸宮﹐因宿酒初醒﹐憑妃子肩看木芍藥。上親折一枝與妃子﹐徧嗅其艷。帝曰「不惟萱艸忘憂﹐此香艷尢能醒酒。」被底鴛鴦五月五日﹐明皇避暑﹐遊興慶池﹐與妃子晝寢於水殿中。宮嬪輩憑欄倚檻﹐爭看雌雄二戲於水中。帝時擁貴妃於綃帳內﹐謂宮嬪曰「爾等愛水中﹐爭如我被底鴛鴛。」半仙之戲天寶﹐宮中至寒食節﹐竟豎秋千﹐令宮嬪輩嘻笑以爲宴樂。帝呼爲半仙之戲。都中士民﹐因而呼之。冰箸冬至日﹐大雪。至午雪霽﹐有晴色﹐因寒所結澑﹐皆爲冰條。妃子使侍兒敲下二條看玩。帝自晚朝視政回﹐問妃子曰「所玩何物耶﹖」妃子笑而答曰「所玩者﹐冰也。」帝謂左右曰「妃子聰慧﹐此象可愛也。」紅冰楊貴妃初承恩召﹐與父母相別﹐泣涕登車。時天寒﹐淚結爲紅冰。投錢賭寢明皇未得妃子﹐宮中嬪妃輩﹐投金錢賭侍帝寢﹐以親者爲勝。自楊妃入﹐遂罷此戲。淚妝宮中嬪妃輩﹐施素粉於兩頰﹐相號爲淚妝。識者以爲不祥。後有安祿山之亂。解語花明皇秋八月﹐太液池有千葉白蓮﹐數枝盛開﹐帝與貴戚宴賞焉。左右皆嘆羨久之。帝指貴妃示於左右曰「爭如我解語花。」含玉津貴妃素有肉體﹐至夏苦熱﹐常有肺渴﹐每日含一玉魚兒於口中﹐蓋借其涼津沃肺也。紅汗貴妃每至夏月﹐常衣輕綃﹐使恃兒交扇鼓風﹐猶不解其熱。每有汗出﹐紅膩而多香。或拭之於中帕之上﹐其色如桃花也。歌值千全宮伎永新者﹐善歌﹐最受明皇寵愛。每對禦奏歌﹐則絲竹之聲莫能遏。帝常謂左右曰「此女歌值千金。」子亂局一日﹐明皇與親王﹐令賀懷智獨奏琵琶﹐妃子立於局前觀之。上欲輸次﹐妃子將康國子放之﹐令於局上亂其輸贏。上甚悅焉。長湯十六所華淸宮中﹐除供奉雨湯外﹐而別更有長湯十六所﹐嬪禦之類浴焉。錦雁奉禦湯中﹐以文瑤密石﹐中央有玉蓮湯泉﹐湧以成池。又縫錦繡爲鳧雁於水中。帝與貴妃﹐施鏤小舟﹐戲玩於其間。宮中退水出於金溝﹐其中珠纓寶絡﹐流出街渠﹐貧民日有所得焉。夜明枕虢國夫人有夜明枕。設於堂中﹐光照一室﹐不假燈燭。百枝燈樹韓國夫人置百枝燈樹﹐髙八十尺﹐豎之髙山﹐上元夜點之﹐百里皆見﹐光明奪月色也。風流陣明皇與貴妃﹐每至酒酣﹐使妃子統官伎百餘人﹐帝統小中貴百餘人﹐排兩陣於掖廷中﹐目爲風流陣﹐以霞被錦被張之爲旗幟﹐攻擊相鬥。敗者罰之巨觥以嘻笑。時議以爲不祥之兆。後果有祿山兵亂。天意人事﹐不偶然也。望月臺玄宗﹐八月十五日夜﹐與貴妃臨大液池﹐憑欄望月不盡﹐帝意不快﹐遂敕令左右﹕「於池西岸﹐別築百尺髙臺﹐吾與妃子來年望月。」後經祿山之兵﹐不復置焉﹐惟有基址而已。袖裏春史諱錄曰﹕玄宗爲太子時﹐愛妾號鸞兒﹐多從中貴董逍遙微行﹐以輕羅造梨花散蕊﹐以月麟香﹐號袖裏春﹐所至暗遺之。透花《品物類聚》記曰「吳興木炊之甑香曰馬豆﹐食之齒醉。」虢國夫人廚吏鄧連﹐以此米搗爲透花﹐以豆洗其皮﹐作靈沙膳﹐供翠鴛堂。梨國樂天寶中﹐玄宗命宮女數百人爲梨園弟子﹐皆居宜春北院﹐上素曉音律﹐時有馬仙期﹑李龜年﹑賀懷智﹐皆洞知律度。安祿山自範陽人覲﹐亦獻白玉蕭管數百事﹐皆陳於梨園。自是音響﹐殆不類人間。藍田磬太眞妃﹐多曲藝﹐最善擊磬﹐拊搏之者泠泠然多新聲。太常梨園之能人﹐莫能加也。玄宗命采藍田玉琢爲磬。尙方造流蘇之屬﹐皆以金鈿珠翠珍怪之物雜飾之。又鑄金爲二獅子﹐拿攫騰奮之狀﹐各重二百餘斤以爲跌。其他彩繪綺麗﹐制作精妙﹐一時無比也。及上幸蜀回京師﹐樂多亡失﹐獨玉磬偶在。上顧之淒然﹐不忍置牀前﹐遂令載送大常寺﹐至今藏於太樂著正聲庫者是也。羯鼓唐玄宗洞曉音律﹐由之天縱。凡是管弦﹐必造其妙。若制調曲﹐隨意卽成。不至章度﹐取適短長﹐應指散聲﹐皆中點節。至於淸濁變轉﹐律呂召呼﹐君臣事物﹐疊相制度。𨿽古之夔曠﹐不能過也。尢愛羯鼓﹐笛云八音之領袖﹐諸樂不可無此。嘗遇二月初﹐詰旦﹐巾櫛方畢﹐時宿雨始晴﹐景色明麗﹐小殿亭內﹐柳杏將吐﹐睹之嘆曰「對此景物﹐豈可不與他判斷之乎﹗」左右相目﹐將命備酒﹐獨髙力士遣取羯鼓﹐上旋命之。臨軒縱一曲﹐曲名《春光好》﹐神思自得。及顧柳杏﹐皆已發拆﹐指而笑之﹐謂嬪墻內官曰「此一事﹐不喚我作天公可乎﹖」皆呼萬歲。又制《秋風髙》﹐每至秋空回繳﹐纖蘿不起﹐卽奏之。必遠風徐來﹐庭葉徐下﹐其妙絕入神如此。揮汗擊鼓玄宗嘗伺察諸王。寧王夏中揮汗擊鼓﹐所讀書乃龜玆樂譜也。上知之﹐喜曰「天子兄弟﹐當極酒樂。」花奴汝陽王﹐寧王長子也。姿容妍美﹐秀出藩邸。玄宗特鐘愛焉﹐自傳授之。又以其聰悟敏慧﹐妙達其旨﹐每隨遊幸﹐頃刻不捨。嘗戴砑光絹帽打曲﹐上自摘紅槿花一朵﹐置於帽上簡處﹐二物皆極滑﹐久之方安。遂奏《舞山香》一曲﹐而花不墜﹝本色所謂足頭頂﹐難在不搖動也﹞。上大喜笑﹐賜金器﹐因誇曰「花奴﹝小名﹞姿質明瑩﹐肌發光細﹐非人間人﹐必神仙謫墜也。」寧王謙謝﹐隨而短斥之。上笑曰「大哥不在過慮阿瞞﹐自是相師。夫帝王之相﹐且須英特越逸之气﹐不然有深沈包育之厚。若花奴但秀邁人﹐悉無此狀﹐固無猜也﹔而又舉止淹雅﹐當更得公卿間令譽耳。」寧王又謝對曰「若於此﹐臣乃輸之。」上曰「若此一條﹐阿瞞亦輸大哥矣。」寧王又謙謝。上笑曰「阿瞞贏處多﹐大哥亦不用僞挹。」眾皆歡賀。玄宗性俊邁﹐酷不好琴。曾聽彈﹐三弄未及畢﹐叱琴者曰「待詔出去﹗」謂內官曰「速召花奴﹐將羯鼓來﹐爲我解穢。」貴妃琵音開元中﹐有中官白秀貞﹐自蜀使回﹐得琵琶以獻。其槽邏檀爲之﹐溫潤如玉﹐光耀可鑑﹐有金縷紅紋﹐影成雙鳳。楊妃每抱是琵琶﹐奏於梨園﹐音韻淒淸﹐飄如雲外。而諸王貴主﹐泊虢國以下﹐號爲貴妃琵琶弟子﹐每受曲畢﹐皆廣有進獻。

艷異編卷十二宮掖部八楊太眞外傳楊貴妃小字玉環﹐弘農華陰人也。後徙居蒲州永樂之獨頭村。髙祖令本﹐金州刺史﹔父玄琰﹐蜀州司戶。貴妃生於蜀。嘗誤墜池中﹐後人呼爲落妃池。池在導江縣前。﹝亦如王昭君生於陜州﹐今有昭君村﹔綠珠生於白州﹐今有綠珠江。﹞妃早孤﹐養於叔父河南府士曹玄家。開元二十三年十一月﹐歸於壽邸。二十八年十月﹐玄宗幸溫泉宮﹐﹝自天寶六載十月﹐復攺爲華淸宮。﹞使髙力士取楊氏女於壽邸﹐度爲女道士﹐號太眞﹐住內太眞宮。天寶四載七月﹐冊左衛中郎將韋昭訓女配壽邸。是月﹐於鳳凰園冊太眞宮女道士楊氏爲貴妃﹐半後服用。進見之日﹐奏《霓裳羽衣曲》。﹝《霓裳羽衣曲》者﹐是玄宗登三鄕驛﹐望女兒山所作也。故劉禹錫有詩云「伏睹玄宗皇帝望《女兒山詩》﹐小臣斐然有感﹕開元天子萬事足﹐惟惜當時光景促﹐三鄕驛上望仙山﹐歸作《霓裳羽衣曲》。仙心從此在瑤池﹐三淸八景相追隨。天上忽乘白雲去﹐世間空有《秋風詞》。」又《逸史》云「羅公遠天寶初侍玄宗﹐八月十五日夜﹐宮中玩月﹐曰﹕『陛下能從臣月中遊乎﹖』乃取一枝桂﹐向空擲之﹐化爲一橋﹐其色如銀。請上同登﹐約行數十里﹐遂至大城闕。公遠曰﹕『此月宮也。』有仙女數百﹐素練寬衣﹐舞於廣庭。上前問曰﹕『此何曲也﹖』曰﹕『《霓裳羽衣》也。』上密記其聲調﹐遂回橋﹐卻顧﹐隨步而滅。旦諭伶官﹐象其聲調﹐作《霓裳羽衣曲》。」以二說不同﹐乃備錄於此。﹞是夕﹐授金釵鈿合。上又自執麗水鎭庫紫磨金琢成步搖﹐至妝閣﹐親與插鬢。上甚喜﹐謂後宮人曰「朕得楊貴妃﹐如得至寶也。」乃制曲子曰《得寶子》﹐又曰《得子》。先是﹐開元初﹐玄宗有武惠妃﹑王皇后。後無子。妃生子﹐又美麗﹐寵傾後宮。至十三年﹐皇后廢﹐妃嬪無得與惠妃比。二十一年十一月﹐惠妃卽世。後庭𨿽有良家子﹐無悅上目者﹐上心淒然。至是得貴妃﹐又寵甚於惠妃。有姊三人﹐皆丰碩修整﹐工於謔浪﹐巧會旨趣﹐每入宮中﹐移晷方出。宮中呼貴妃爲娘子﹐禮數同於皇后。冊妃日贈其父玄淡濟陰太守﹐母李氏隴西郡夫人。又贈玄琰兵部尙書﹐李氏涼國夫人。叔玄爲光祿卿銀靑光祿大夫。再從兄釗拜爲侍郎﹐兼數使。兄又居朝列。堂弟尙太華公主﹐是武惠妃生﹐以母﹐見遇過於諸女﹐賜第連於宮禁。自此楊氏權傾天下﹐每有囑請﹐臺省府縣﹐若奉詔敕。四方奇貨﹑童僕﹑駝馬﹐日輸其門。時安祿山爲範陽節度﹐恩遇最深﹐上呼之爲兒。嘗於便殿與貴妃同宴樂。祿山每就坐﹐不拜上而拜貴妃。上顧而問之﹕「胡不拜我而拜妃子﹐意者何也﹖」祿山奏云「胡家不知其父﹐只知其母。」上笑而赦之。又命楊以下﹐約祿山爲兄弟姊妹﹐往來必相宴餞。初𨿽結義頗深﹐後亦權敵﹐不葉。五載七月﹐妃子以妒悍忤旨。乘單車﹐令髙力士送還楊宅。及亭午﹐上思之不食﹐舉動發怒。力士探旨﹐奏請載還﹐送院中宮人衣物及司農米麵酒饌百餘車。諸姊及初則懼禍聚哭﹐及恩賜浸廣﹐禦饌兼至﹐乃稍寬慰。妃初出﹐上無卿﹐中官趨過者﹐或笞撻之。至有驚怖而亡者。力士因請就召﹐旣夜﹐遂開安興坊﹐從太華宅以入。及曉﹐玄宗見之內殿﹐大悅。貴妃拜泣謝過。因召兩市雜戲以娛貴妃。貴妃諸姊進食作樂。自玆恩遇日深﹐後宮無得進幸矣。七載﹐加釗禦史大夫﹐權京兆尹﹐賜名國忠。封大姨爲韓國夫人﹐三姨爲虢國夫人﹐八姨爲秦國夫人。同日拜命﹐皆月給錢十萬﹐爲脂粉之姿。然虢國不施妝粉﹐自炫美艷﹐常素面朝天。當時杜甫有詩云﹕虢國夫人承主恩﹐平明上馬入宮門。卻嫌脂粉顏色﹐淡掃蛾眉朝至尊。又賜虢國照夜璣﹐秦國七葉冠﹐國忠鎖子帳﹐蓋希代之珍﹐其恩寵如此。授銀靑光祿大夫鴻腫卿﹐列戟﹐特授上柱國﹐一日三詔。與國忠五家於宣陽裏﹐甲第洞開﹐僭擬宮掖﹐車馬僕從﹐照耀京邑。遞相誇尙﹐每造一堂﹐費逾千萬計﹐見制度宏土於己者﹐則毀之復造﹐土木之工﹐不捨晝夜。上賜禦食﹐及方外進獻﹐皆頒賜五宅。開元已來﹐豪貴榮盛﹐未之比也。上起動必與貴妃同行﹐將乘馬﹐則力士執轡授鞭。宮中掌貴妃刺繡織錦﹐亡慮百人﹐雕樓器物又數百人﹐供生日及時節慶﹐續命楊益往嶺南長吏﹐日求新奇以進奉。嶺南節度張九章﹐廣陵乏史王翼﹐以端午進貴妃珍玩衣服﹐異於他郡﹐九章加銀靑光祿大夫﹐翼擢爲戶部侍郎。九載二月﹐上舊置五王帳﹐長枕大被﹐與兄弟共處其間。妃子無何竊寧王紫玉笛吹。因此又忤旨﹐放出。時吉溫多與中貴人善﹐國忠懼﹐請計於溫。遂入奏曰「妃﹐婦人﹐無智識。有忤聖顏﹐罪當死。旣蒙嘗恩寵﹐只合死於宮中。陛下何惜一席之地﹐使其就戮﹐安忍取辱於外乎﹖」上曰「朕用卿﹐蓋不緣妃也。」初﹐令中使張韜光送妃至宅﹐妃泣謂韜光曰「請奏﹕妾罪合萬死。衣服之外﹐皆聖恩所賜。惟發膚是父母所生。今當卽死﹐無以謝上。」乃引刀剪其發一繚﹐附韜光以獻。妃旣出﹐上憮然。至是﹐韜光以發搭於肩以奏。上大驚惋﹐遽使力士就召以歸﹐自後益嬖焉。又加國忠遙領劍南節度使。十載上元節﹐楊氏五宅夜遊﹐遂與廣寧公主騎從爭西市門。楊氏奴揮鞭誤及公主衣﹐公主墮馬。駙馬鄭昌裔扶公主﹐因及數撾。公主泣奏之﹐上令決殺楊家奴一人﹐昌裔停官﹐不許朝謁。於是楊家轉橫﹐出入禁門不問﹐京師長吏爲之側目。故當時謠曰「生女勿悲酸﹐生男勿喜歡。」又曰「男不封侯女作妃﹐君看女卻爲門。」其天下人心羨慕如此。上一旦禦勤政樓﹐大張聲樂。時教坊有王大娘﹐善戴百尺竿﹐上施木山﹕狀瀛州﹑方丈﹐令小兒持絳節﹐出入其間﹐而舞不輟﹐時劉晏以神童爲祕書省正字﹐十歲﹐惠悟過人。上召於樓中﹐貴妃坐於膝上﹐爲施粉黛﹐與之巾櫛。貴妃令詠王大娘戴竿﹐晏應聲曰﹕樓前百戲競爭新﹐惟有長竿妙入神。誰謂綺羅翻有力﹐猶自嫌輕更著人。上與貴妃及嬪禦皆歡笑移時﹐聲聞於外﹐因命牙笏錦紋袍賜之。上又宴諸王於木蘭殿﹐時木蘭花發﹐皇情不悅。妃醉中舞《霓裳羽衣》一曲﹐天顏大悅﹐方知回雪流風﹐可以回天轉地。上嘗夢十仙子﹐乃制《紫雲回》﹝玄宗嘗夢仙子十餘輩﹐禦卿云而下﹐各執樂器﹐懸奏之。曲度淸越﹐眞仙府之音。有一仙人曰「此神仙《紫雲回》。今傳授陛下﹐爲正始之音。」上喜而傳受。寤後﹐餘響猶在。旦﹐命玉笛習之﹐盡得其節奏也﹞。並夢龍女﹐又制《淩波曲》﹝玄宗在東都﹐晝夢一女﹐容貌艷異﹐梳交心髻﹐大袖寬衣﹐拜於牀前。上問﹕「汝何人﹖」曰「妾是陛下淩波池中龍女。衛宮護駕﹐妾實有功﹐今陛下洞曉鈞天之音﹐乞賜一曲以光族類。」上於夢中爲鼓胡琴﹐拾新舊之曲聲﹐爲《淩波曲》。龍女再拜而去。及覺﹐盡記之。會禁樂﹐自禦琵琶﹐習而翻之。與文武臣僚﹐於淩波宮臨池奏新曲﹐池中波濤湧起﹐復有神女出池心﹐乃所夢之女也。上大悅﹐語於宰相﹐因於池上置廟﹐每歲命祀之﹞。二曲旣成﹐遂賜宜春院及梨園弟子並諸王。時新丰初進女伶謝阿蠻﹐善舞。上與妃子鐘念﹐因而受焉。就按於淸元小殿﹐寧王吹玉笛﹐上羯鼓﹐妃琵琶﹐馬仙期方響﹐李龜年篥﹐張野狐箜篌﹐賀懷智拍。自旦至午﹐歡洽異常。時惟妃女弟秦國夫人端坐觀之。曲罷﹐上戲曰「阿瞞﹝上在禁中﹐多自稱也﹞樂籍﹐今日幸得供養夫人﹐請一纏頭。」秦國曰「豈有大唐天子阿姨﹐無錢用耶﹖」遂出三百萬爲一局焉。樂器皆非世有者﹐才奏﹐而淸風習習﹐聲出天表。妃子琵琶羅檀﹐寺人白季貞使蜀還獻。其木溫潤如玉﹐光耀可鑑﹐有金縷紅紋﹐蹙成雙鳳。弦乃未呵彌羅國永泰元年所貢者﹐淥水蠶絲也﹐光瑩如貫珠瑟瑟。紫玉笛乃桓娥所得也。祿山進三百事管色﹐俱用媚玉爲之。諸王﹑郡主﹑妃之姊妹﹐皆師妃﹐爲琵琶弟子。每一曲徹﹐廣有獻遺﹐妃子是日問阿蠻曰「爾貧﹐無可獻師長﹐待我與汝爲。」命侍兒紅桃娘取紅粟玉臂支賜阿蠻。妃善擊磬﹐拊搏之音泠泠然多新聲﹐𨿽太常梨園之妓﹐莫能及之。上命采藍田綠玉﹐琢成磐﹕上方造﹑流蘇之屬﹐以金鈿珠翠飾之﹐鑄金爲二獅子﹐以爲趺﹐彩繒褥麗﹐一時無比。先﹐開元中﹐禁中重木芍藥﹐卽今牡丹也。得數本紅紫淺紅通白者﹐上因移植於興慶池東沈香亭前。會花方繁開﹐上乘照夜白﹐妃以步輦從。詔選梨園弟子中尢者﹐得樂十六色。李龜年以歌擅一時之名﹐手捧檀板﹐押眾樂前﹐將欲歌之。上曰「賞名花﹐對妃子﹐焉用舊樂詞爲。」遽命龜年持金花箋﹐宣賜翰林學士李白立進《淸平樂詞》三篇。承旨﹐猶苦宿醒﹐因援筆賦之。第一首﹕云想衣裳花想容﹐春風拂檻露華濃。若非羣玉山頭見﹐會向瑤臺月下逢。第二首﹕一枝紅艷露凝香﹐雲雨巫山枉斷腸。借問漢宮誰得似﹖可憐飛燕倚新妝。第三首﹕名花傾國兩相歡﹐長得君王帶笑看。解釋春風無限恨﹐沈香亭北倚闌干。龜年捧詞進﹐上命梨園弟子略約詞調﹐撫絲竹﹐遂促龜年以歌。妃持玻璃七寶杯﹐酌西涼州葡萄酒﹐笑領歌﹐意甚厚。上因調玉笛以倚曲。每曲徧將換﹐則遲其聲以媚之。妃飲罷﹐斂繡巾再拜。上自是顧李翰林尢異於他學士。會力士終以脫靴爲恥﹐異日﹐妃重吟前詞﹐力士戲曰「始爲妃子怨李白深入骨髓﹐何翻拳拳如是耶﹖」妃子驚曰「何學士能辱人如斯﹖」力士曰「以飛燕指妃子﹐賤之甚矣。」妃深然之。上嘗三欲命李白官﹐卒爲宮中所捍而止。上在百花院便殿﹐因覽《漢成帝內傳》﹐時妃子後至﹐以手整上衣領﹐曰「看何文書﹖」上笑曰「莫問。知則又人。」覓去﹐乃是「漢成帝獲飛燕﹐身輕欲不勝風。恐其飄翥﹐帝爲造水晶盤﹐令宮人掌之而歌舞。又制七寶避風臺﹐間以諸香﹐安於上﹐恐其四肢不禁」也。上又曰「爾則任吹多少。」蓋妃微有肌也﹐故上有此語戲妃。妃曰「《霓裳羽衣》一曲﹐可掩前古。」上曰「我才弄﹐爾便欲嗔乎﹖憶有一屏風﹐合在﹐待訪得﹐以賜爾。」屏風乃虹霓爲名﹐雕刻前代美人之形﹐可長三寸許。其間服玩之器﹑衣服﹐皆用眾寶雜廁而成。水晶爲地﹐外以玳瑁水犀爲押﹐絡以珍珠瑟瑟。間綴精妙﹐迨非人力所制。此乃隋文帝所造。賜文成公主﹐隨在北胡。貞觀初﹐滅胡﹐與蕭后同歸中國﹐因而賜焉﹐﹝妃歸衛公家﹐遂持去。安於髙樓上﹐未及將歸。國忠日午偃息樓上﹐至牀﹐睹屏風在焉。才就枕﹐而屏風諸女悉皆下牀前﹐各通所號﹐曰「裂繒人也。」「定陶人也。」「穹廬人也。」「當壚人也。」「亡吳人也。」「步蓮人也。」「桃源人也。」「斑竹人也。」「奉五官人也。」「溫肌人也。」「曹氏投波人也。」「吳宮無雙返香人也。」「拾翠人也。」「竊香人也。」「金屋人也。」「解佩人也。」「爲云人也。」「董雙成也。」「爲煙人也。」「畫眉人也。」「吹蕭人也。」「笑人也。」「垓中人也。」「許飛瓊也。」「趙飛燕也。」「金穀人也。」「小鬢人也。」「光發人也。」「薛夜來也。」「結綺人也。」「臨春閣人也。」「扶風女也。」國忠𨿽開目﹐歷歷見之﹐而身體不能動﹐口不能發聲。諸女各以物列坐。俄有纖腰伎人近十餘輩﹐曰「楚章華踏謠娘也。」乃連臂而歌之﹐曰「三朵芙蓉是我流﹐大楊造得小楊收。」復有二三伎﹐又曰「楚宮弓腰也。何不見《楚辭別序》云﹕『綽約花態﹐弓身玉肌﹖』」俄而遞爲本藝。將呈訖﹐一一復歸屏上。國忠方醒﹐惶懼甚﹐遽走下樓﹐急令封鎖之。貴妃知之﹐亦不欲見焉。祿山亂後﹐其物猶存。在宰相元載家﹐自後不知所在。﹞初﹐開元末﹐江陵進乳柑橘﹐上以十枚種於蓬萊宮﹐至天寶十載九月秋結實。宣賜宰臣﹐曰「朕近於宮內種柑子數株﹐今秋結實一百五十餘顆﹐乃與江南及蜀道所進無別﹐亦可謂稍異者。」宰臣表賀曰「伏以自天所育者﹐不能攺有常之性﹐曠古所無者﹐乃可謂非常之感。是知聖人禦物﹐以元气布和﹐大道乘時﹐則殊方葉致﹐且橘油所植﹐南北異名﹐實造化之有初﹐匪陰陽之有革。陛下玄風眞紀﹐六合一家﹐雨露所均﹐混天區而齊被﹔艸木有性﹐憑地气以潛通。故玆江外之珍果﹐爲禁中之佳實。綠蒂含霜﹐芳流綺殿﹐金衣爛日﹐色麗彤庭。云矣。」乃頒賜大臣。外有一合歡果﹐上與妃子互相持玩。上曰「此果似知人意﹐朕與卿固同一體﹐所以合歡。」於是促坐﹐同食焉。因令畫圖﹐傳之於後。妃子旣生於蜀﹐嗜荔枝。南海荔枝﹐勝於蜀者﹐故每歲馳驛以進。然方暑熱而熟﹐經宿則無味。後人不能知也。上與妃采戲﹐將北﹐惟重四轉敗爲勝。連叱﹐骰子宛轉而成重四﹐遂令髙力士賜緋﹐風俗因而不易。廣南進白鸚鵡﹐洞曉言同﹐呼爲「雪衣女」﹐一朝飛上妃鏡臺上﹐自語﹕「雪衣女昨夜夢爲鷙烏所搏。」上令妃授以《多心經》﹐記誦精熟。後上與妃遊別殿﹐置雪衣女於步輦竿上同去。瞥有鷹至﹐搏之而斃。上與妃嘆息久之﹐遂瘞於苑中﹐呼爲鸚鵡冢。交趾貢龍腦香﹐有蟬蠶之狀﹐五十枚。波斯言老龍腦樹節方有。禁中呼爲瑞龍腦﹐上賜妃十枚。妃私發明駝使﹝明駝使﹐腹下有毛﹐夜能明﹐日馳五百里﹞﹐持三枚遺祿山。妃又常遺祿山金平脫裝具﹐玉盒﹐金平脫鐵面碗。十一載﹐李林甫死﹐又以國忠爲相﹐帶四十餘使。十二載﹐加國忠司空。長男暄﹐先尙延和郡主﹐又拜銀靑光祿大夫﹑太常卿﹐兼戶部侍郎。小男﹐尙萬春公主。貴妃堂弟祕書少監鑑﹐尙承榮郡主。一門一貴妃﹐二公主﹐三郡主﹐三夫人。十二載﹐重贈玄琰太尉﹐齊國公。母重封梁國夫人﹐官爲造廟﹐禦制碑﹐及書。叔玄又拜工部尙書。韓國婿祕書少監崔女爲代宗妃﹔虢國男裴徽尙代宗女延光公主﹐女爲讓帝男妻﹔秦國婿柳澄男鈞尙長淸縣主﹐澄弟潭尙肅宗女和政公主。上每年冬十月﹐幸華淸宮﹐常經冬還宮闕﹐去卽與妃同輦。華淸宮有端正樓﹐卽貴妃梳洗之所﹔有蓮花湯﹐卽貴妃澡沐之室。國忠賜第在宮東門之南﹐虢國相對。韓國﹑秦國﹐甍棟相接。天子幸其第﹐必過五家﹐賞賜燕樂。扈從之時﹐每家爲一隊﹐隊著一色衣。五家合隊相映﹐口百花之煥發。遺鈿﹐墜舄﹐瑟瑟珠翠﹐燦於路歧可掬。曾有人俯身一窺其車﹐香气數日不絕。駝馬千餘頭匹。以劍南旌節器仗前驅。出有餞飲﹐還有軟腳。遠近餉遺珍玩狗馬﹐閹侍歌兒﹐相望於道。及秦國先死﹐獨虢國﹑韓國﹑國忠轉盛。虢國又與國忠亂焉。略無儀檢﹐每入朝謁﹐國忠與韓﹑虢連轡﹐揮鞭驟馬以爲諧謔。從官嫗百餘騎。秉燭如晝﹐鮮裝服而行﹐亦無蒙蔽﹐衢路觀者如堵﹐無不駭嘆。十宅諸王男女婚嫁﹐皆資韓。虢紹介﹐每一人納一千貫﹐上乃許之。十四載六月一日﹐上幸華淸宮﹐乃貴妃生日。上命小部音聲﹝小部者﹐梨園法部所置﹐凡三十人﹐皆十五以下﹞﹐於長生殿奏新曲﹐未有名﹐會南海進荔枝﹐因以曲名《荔枝香》。左右歡呼﹐聲動山谷。其年十一月﹐祿山反幽陵﹝祿山本名軋艸山﹐雜種胡人也。母本巫師。祿山晚年益肥﹐垂肚過膝﹐自稱得三百五十斤。於上前胡旋舞﹐疾如風焉。上嘗於勤政樓東間設大金雞障﹐施一大榻﹐捲去簾﹐令祿山坐。其下設百戲﹐與祿山看焉。肅宗諫曰「歷觀今古﹐未聞臣下與君上同坐閱戲。」上私曰「渠有異相﹐我禳之故耳。」又嘗與夜宴﹐祿山醉臥﹐化爲一豬而龍首。左右遽告帝。帝曰「此豬龍﹐無能爲。」終不殺。卒亂中國。﹞以誅國忠爲名。咸言國忠﹑虢國﹑貴妃三罪﹐莫敢上聞。上欲以皇太子監國﹐蓋欲傳位﹐自親徵。謀於國忠﹐國忠大懼﹐歸謂姊妹曰「我等死在旦夕。今東宮監國﹐當與娘子等並命矣。」姊妹哭訴於貴妃。妃銜土請命﹐事乃寢。十五載六月﹐潼關失守﹐上幸巴蜀﹐貴妃從。至馬嵬﹐右龍武將軍陳玄札懼兵亂﹐乃謂軍士曰「今天下崩離﹐萬乘震蕩﹐豈不由楊國忠割剝庶﹐以至於此。若不誅之﹐何以謝天下﹖」眾曰「念之久矣。」會吐蕃和好使在驛門遮國忠訴事。軍士呼曰「楊國忠與番人謀叛﹗」諸軍乃圍驛四合﹐殺國忠並男暄等。﹝國忠舊名釗﹐本張易之子也。天授中﹐易之恩幸莫比。每歸私第﹐詔令居樓﹐仍去其梯﹐圍以束棘﹐無復女奴侍立。母恐張氏絕嗣﹐乃置女奴嬪妹於樓復壁中。遂有娠﹐而生國忠。後嫁於楊氏。﹞上乃出驛門勞六軍。六軍不解圍﹐上顧左右責其故。髙力士對曰「國忠負罪﹐諸將討之。貴妃卽國忠之妹﹐猶在陛下左右﹐羣臣能無憂怖﹖伏乞聖慮裁斷。」﹝一本云「賊根猶在﹐何敢散乎﹖」蓋斥貴妃也。﹞上回入驛﹐驛門內旁有小巷﹐上不忍歸行宮﹐於巷中倚杖欹首而立。聖情昏默﹐久而不迸。京兆司錄韋鍔﹝見素男也﹞進曰「乞陛下割恩忍斷﹐以寧國家。」逡巡﹐上入行宮。撫妃子出於廳門﹐至馬道北墻口而別之﹐使力士賜死。妃位涕鳴咽﹐語不勝情﹐乃曰「願大家好注﹐妾誠負國恩﹐死無恨矣。乞容禮佛。」帝曰「願妃子善地受生。」力士遂縊於佛堂前之梨樹下。才絕﹐而南方進荔枝至。上睹之﹐長號數息﹐使力士曰「與我祭之。」祭後﹐六軍尙未解圍。以繡衾覆牀﹐置驛庭中﹐敕玄禮等入驛視之。玄禮擡其首﹐知其死﹐曰「是矣。」而圍解。瘞於西郭之外一里許道北坎下。妃時年三十八。上持荔枝於馬上謂張野狐曰「此去劍門﹐鳥啼花落﹐水綠山靑﹐無非助朕悲悼妃子之由也。」初﹐上在華淸宮日﹐乘馬出宮門﹐欲幸虢國夫人之宅。玄禮曰「未宣敕報臣﹐天子不可輕去就。」上爲之回轡。他年﹐在華淸宮﹐逼上元﹐欲夜遊。玄禮奏曰「官外卽是曠野﹐須有預備﹐若欲夜遊﹐願歸城闕。」上又不能違諫。及此馬嵬之誅﹐皆是敢言之有效也。先是﹐術士李遐周有詩曰﹕燕市人皆去﹐函關馬不歸。若逢山下鬼﹐環上系羅衣。「燕市人皆去」﹐祿山卽薊門之士而來。「函關馬不歸」﹐哥舒翰之敗潼關也。「若逢山下鬼」﹐嵬字﹐卽馬嵬驛也。「環上系羅衣」﹐貴妃小字玉環﹐及其死也﹐力士以羅巾縊焉。又妃常以假髻爲首飾﹐而好服黃裙。天寶末﹐京師童謠曰「義髻拋河裏﹐黃裙逐水流。」至此應矣。初﹑祿山嘗於上前應對﹐雜以諧謔。妃常在座﹐祿山心動。及聞馬嵬之死﹐數日嘆惋。𨿽林甫養育之﹐國忠激怒之﹐然其有所自也。是時虢國夫人先至陳倉之官店。國忠誅問至﹐縣令薛景仙率吏人追之。走入竹林下﹐以爲賊軍至﹐虢國先殺其男徽﹐次殺其女。國忠妻裴柔曰「娘子何不惜我方便乎﹖」遂並其女刺殺之。已而自刎﹐不死。載於獄中﹐猶問人曰「國家乎﹖賊乎﹖」獄吏曰「互有之。」血凝其喉而死。遂並坎於東郭十餘步道北楊樹下。上發馬嵬﹐行至扶風道。道旁有花﹐寺畔見石楠樹團圓﹐愛玩之﹐因呼爲端正樹﹐蓋有所思也。又至斜谷口﹐屬霖雨涉旬﹐於棧道雨中聞鈴聲隔山相應。上旣悼念貴妃﹐因采其聲爲《雨霖鈴》曲﹐以寄恨焉。至徳二年﹐旣收復西京。十一月﹐上自成都還﹐使祭之。後欲攺葬﹐李輔國等不從。時禮部恃郎李揆奏曰「龍武將士以楊國忠反﹐故誅之。今攺葬故妃﹐恐龍武將士疑懼。」肅宗遂止之。上皇密令中官潛移葬之於他所。妃之初瘞﹐以紫褥裹之。及移葬﹐肌膚已消釋矣。胸前猶有錦香囊在焉。中官葬畢以獻﹐上皇置之懷袖。又令畫工寫妃形於別殿﹐朝夕視之而欷焉。上皇旣居南內﹐夜闌登勤政樓﹐憑欄南望﹐煙月滿目。上因自歌曰「庭前琪樹已堪攀﹐塞外徵人殊未還。」歌歇﹐聞裏中隱隱如有歌聲者﹐顧力士曰「得非梨園舊人乎﹖遲明﹐爲我訪來。」翌日﹐力士潛求於裏中﹐因召與同去﹐果梨園弟子也。其後﹐上復與妃侍者紅桃在焉﹐歌《涼州》之詞﹐貴妃所制也。上親禦玉笛﹐爲之倚曲。曲罷相視﹐無不掩泣。上因廣其曲﹐今《涼州》畱傳者益加焉。至徳中﹐復幸華淸宮。從官嬪禦﹐多非舊人。上於望京樓下命張野狐奏《雨霖鈴》曲。曲半﹐上四顧淒涼﹐不覺流涕。左右亦爲感傷。新丰有女伶謝阿蠻﹐善舞《淩波曲》﹐舊出入宮禁﹐貴妃厚焉是日﹐詔令舞。舞罷﹐阿蠻因進金粟裝臂環﹐曰「此貴妃所賜。」上持之﹐淒然垂涕曰「此我祖大帝破髙麗﹐獲二寶﹕一紫金帶﹐一紅玉支。朕以岐王所進《龍池篇》﹐賜之金帶﹐紅玉支賜妃子。後髙麗知此寶歸我﹐乃上言『本國因失此寶﹐風雨愆時﹐民離兵弱。』朕尋以爲得此不足爲貴﹐乃命還其紫金帶。惟此不還。汝旣得之於妃子﹐朕今再睹之﹐但興悲念矣。」言訖﹐又涕零。至乾元元年﹐賀懷智又上言﹐曰「昔上夏日與親王棋﹐令臣獨彈琵琶﹝其琵琶以石爲槽﹐雞筋爲弦﹐用鐵撥彈之﹞﹐貴妃立於局前觀之。上數枰子將輸﹐貴妃放康國子上局亂之﹐上大悅。時風吹貴妃領巾於臣巾上﹐良久﹐回身方落。及歸﹐覺滿身香气。乃卸頭幘﹐貯於錦囊中﹐今輒進所貯襆頭。」上皇發囊﹐且曰「此瑞龍腦香也。吾曾施於暖池玉蓮朵﹐再幸尙有香气宛然。況乎絲縷潤膩之物哉。」遂淒倫不已。自是聖懷耿耿﹐但吟﹕刻木牽絲作者翁﹐雞皮鶴髮與眞同。須臾舞罷寂無事﹐還似人生一世中。有道士楊通幽自蜀來﹐知上皇念楊貴妃﹐自云「有李少君之術。」上皇大喜﹐命致其神。方士乃竭其術以索之﹐不至。又能遊神馭气﹐出天界﹑入地府求之﹐竟不見。又旁求四虛上下﹐東極﹐絕大海﹐跨蓬壺。忽見最髙山﹐上多樓閣。泊至﹐西廂下有洞戶﹐東向﹐闔其門﹐額署曰「玉妃太眞院」。方士復抽簪叩扉﹐有雙鬟童女出應門﹐方士造次未及言﹐雙鬟復入。俄有碧衣侍女至﹐詰其所從來。方士因稱天子使者﹐且致其命。碧衣云「玉妃方寢﹐請少待之。」逾時﹐碧衣延入﹐且引曰「玉妃出。」妃冠金蓮﹐紫綃﹐佩紅玉﹐曳鳳舄。左右侍女七八人。揖方士﹐問皇帝安否﹐次問天寶十四載以還事。言訖憫然﹐指碧衣女取金釵鈿合﹐折其半授使者曰「爲我謝太上皇﹐謹獻是物﹐尋舊好也。」方土將行﹐色有不足。玉妃因徵其意﹐乃復前跪致詞﹕「請當時一事﹐不聞於他人者﹐驗於太上皇。不然﹐恐金釵鈿合﹐負新垣平之詐也。」玉妃茫然退立﹐若有所思﹐徐而言曰「昔天寶十載﹐侍輦避暑驪山宮。秋七月﹐牽牛織女相見之夕﹐上憑肩而望。因仰天感牛女事﹐密相誓心﹕『願世世爲夫婦。』言畢﹐執手各嗚咽。此獨君王知之耳。」因悲曰「由此一念﹐又不得居此﹐復墮下界﹐且結後緣。或爲天﹐或爲人﹐決再相見。好合如舊。」因言「太上皇亦不久人間﹐幸惟自愛﹐無自苦耳。」使者還﹐具奏太上皇。皇心震悼。及至移入大內甘露殿﹐悲悼妃子﹐無日無之。遂辟穀服气﹐張皇後進櫻桃蔗漿﹐聖皇並不食。帝玩一紫玉笛﹐因吹數聲﹐有雙鶴下於庭﹐徘徊而去。聖皇語侍兒宮愛曰「吾奉上帝所命﹐爲元始孔升眞人﹐此期可再會妃子耳﹐笛非爾所寶﹐可送大收。」﹝大收﹐代宗小字。﹞卽令具湯沐。「我若就枕﹐愼勿驚我。」宮愛聞睡中有聲﹐駭而視之﹐已崩矣。妃子死日﹐馬嵬媼得錦拗襪一隻﹐相傳過客一玩百錢﹐前後獲錢無數。悲夫﹐玄宗在位久﹐倦於萬機﹐常以大臣接對拘檢﹐難徇私欲。自得李林甫﹐一以委成。故絕逆耳之言﹐恣行燕樂﹐衽席無別﹐不以爲恥﹐申林甫之贊成矣。乘輿遷播﹐朝廷陷沒﹐百僚系頸﹐妃王被戮﹐兵滿天下﹐毒流四海﹐皆國忠之召禍也。附錄楊妃夢與明皇遊驪山﹐至興元驛﹐方對食﹐後宮忽告火發。倉卒出驛﹐回望驛木﹐俱爲烈焰。俄有二龍﹐帝跨白龍﹐其去若飛﹐妃跨黑龍﹐其行甚緩。左右無人﹐惟一蓬頭面物﹐貌不類人﹐望帝去之甚遠﹐觸一危峯﹐沈煙藹中。開目﹐則獨自一室﹐面物曰「某此峯神也。」有一騎來授妃益州牧蠶元後。悠然夢覺﹐翌日﹐漁陽叛書至。帝至馬嵬縊妃子死。帝曰「夢今有應矣。與朕遊驪山。驪與離同﹔方食火發﹐失食之兆。火﹐兵器也。驛木俱焚﹐驛與易同﹐加木於旁﹐楊字也。吾跨白龍﹐西遊之象。彼跨黑龍﹐陰暗之理。獨行無左右之助﹐一騎馬也。峯神﹐乃山鬼也﹐果死於馬嵬乎。當授益州牧蠶元後﹐牧﹐養也﹔養蠶所以致絲也﹐益旁加絲﹐縊字也。」帝後夢至一處﹐題曰東虛府。又至一院﹐題曰太一玉眞元上妃院﹐入見太眞﹐隔一雲母屏對坐﹐不見其形。帝曰﹔「汝思我乎﹖」妃曰﹔「人非木石﹐安得無情。異日﹐當共跨晴暉﹐浮落景﹐遊玉虛中。」帝曰﹔「碧海無涯﹐仙人路絕﹐何計通耗﹖」妃曰﹔「若遇雁府上人﹐可附信矣。」後果遇鴻都道士於海上仙峯得釵合私言而回。

艷異編卷十三宮掖部九唐玄宗梅妃傳梅妃﹐姓江氏﹐莆田人。父仲遜﹐世爲醫。妃年九歲﹐能誦《二南》。語父曰「我𨿽女子﹐期以此爲志。」父奇之﹐名曰采。開元中﹐髙力士使閩越﹐妃笄矣。見其少麗﹐選歸﹐侍明皇﹐大見寵幸。長安大內﹑大明﹑興慶三宮﹐東都大內﹑上陽兩宮﹐幾四萬人﹐自得妃﹐視如塵土。宮中亦自以爲不及。妃善屬文﹐自比謝女。淡妝雅服﹐而姿態明秀﹐筆不可描畫。性喜梅﹐所居欄檻﹐悉植數株﹐上榜曰「梅亭」。梅開﹐賦賞至夜分﹐尙顧戀花下不能去。上以其所好﹐戲名曰「梅妃」。妃有《蕭》《蘭》﹝《蕭蘭》﹞﹑《梨園》《梅花》《鳳笛》《玻杯》《剪刀》《絢窗》八﹝七﹞賦。是時承平歲久﹐海內無事。上於兄弟間極友愛﹐日從燕間﹐必妃侍側。上命破橙往賜諸王。至漢邸﹐潛以足躡妃履﹐登時退閣。上命連趨﹐報言「適履珠脫綴﹐綴竟當來」。久之﹐上親往命妃。妃曳衣迓上﹐言「胸腹疾作﹐不果前也」﹐卒不至。其恃寵如此。後上與妃鬥茶﹐顧諸王戲曰「此『梅精﹐也﹐吹白玉笛﹐作驚鴻舞﹐一座光輝。鬥茶今又勝我矣。」妃應聲曰「艸木之戲﹐誤勝陛下。設使調和四海﹐烹任鼎鼐﹐萬乘自有憲法﹐賤妾何能較勝負也。」上大悅。會太眞楊氏人侍﹐寵愛日奪﹐上無疏意。而二人相疾﹐避路而行。上嘗方之英﹑皇﹐議者謂廣狹不類﹐竊笑之。太眞忌而智﹐妃性柔緩﹐亡以勝﹐後竟爲楊氏遷於上陽東宮。後﹐上憶妃﹐夜遣小黃門滅燭﹐密以戲馬召妃至翠華西閣﹐敍舊愛﹐悲不自勝。旣而上失寤﹐侍禦驚報曰「妃子已屆閣前﹐當柰何﹖」上披衣﹐抱妃藏夾幕間。太眞旣至﹐問﹕「『梅精』安在﹖」上曰「在東宮。」太眞曰「乞宣至﹐今日同浴溫泉。」上曰「此女已放屏﹐無並往也。」太眞語益堅﹐上顧左右不答。太眞大怒﹐曰「肴核狼藉﹐禦榻下有婦人遺舄﹐夜來何人侍陛下寢﹐歡醉至於日出不視朝﹖陛下可出見羣臣﹐妾止此閣以俟駕回。」上愧甚﹐曳衾向屏復寢﹐曰「今日有疾﹐不可臨朝。」太眞怒甚﹐徑歸私第。上頃覓妃所在﹐已爲小黃門送令步歸東宮。上怒斬之。遺舄並翠鈿命封賜妃。妃謂使者曰「上棄我之深乎﹖」使者曰「上非棄妃﹐誠恐太眞無情耳﹗」妃笑曰「恐憐我則動肥婢情﹐豈非棄也﹖」妃以千金壽髙力士﹐求詞人擬司馬相如爲《長門賦》﹐欲邀上意。力士方奉太眞﹐且畏其勢﹐報曰「無人解賦。」妃乃自作《樓東賦》﹐略曰﹕玉鑑塵生﹐鳳奩香珍。懶蟬鬢之巧梳﹐閒縷衣之輕練。苦寂寞於蕙宮﹐但凝思乎蘭殿。信標落之梅花﹐隔長門而不見。況乃花心恨﹐柳眼弄愁。暖風習習﹐春鳥啾啾。樓上黃昏兮﹐聽風吹而回首﹔碧雲日暮兮﹐對素月而凝眸。溫泉不到﹐憶拾翠之舊遊﹔長門深閉﹐嗟靑鸞之信修。憶太液淸波﹐水光蕩浮﹐笙歌賞宴﹐陪從宸旒。奏舞鸞之妙曲﹐乘畫之仙舟。君情繾綣﹐深敍綢繆。誓山海而常在﹐似日月而亡休。柰何嫉色庸庸﹐妒气衝衝。奪我之愛幸﹐斥我乎幽宮。思舊歡之莫得﹐想夢著乎朦隴。度花朝與月夕﹐羞懶對乎春風。欲相如之奏賦﹐柰世才之不工。屬愁吟之未盡﹐已響動乎疏鐘。空長嘆而掩袂﹐躊躇步於樓東。太眞聞之﹐訴明皇曰「江妃庸賤﹐以諛詞宣言怨望﹐願賜死。」上默然。會嶺表使歸﹐妃問左右﹕「何處驛使來﹐非梅使耶﹖」對曰「庶邦貢楊妃果實﹝荔﹞使來。」妃悲咽泣下。上在花萼樓﹐會夷使至﹐命封珍珠一斛密賜妃。妃不受﹐以詩付使者曰「爲我進禦前也。」曰﹕柳葉雙眉久不描﹐殘妝和淚污紅綃。長門自是無梳洗﹐何必珍珠慰寂寞。上覽詩﹐悵然不樂。令樂府以新聲度之﹐號《一斛珠》﹐曲名是此始。後祿山犯閉﹐上西幸﹐太眞死。及東歸﹐尋妃所在﹐不可得。上悲﹐謂兵火之後﹐流落他處。詔﹕「有得之﹐官二秩﹐錢百萬。」訪搜不知所在。上又命方士飛神禦气﹐潛經天地﹐亦不可得。有宦者進其畫眞﹐上言「甚似﹐但不活耳。」詩題於上﹐曰﹕憶昔嬌妃在紫宸﹐鉛華不禦得天眞。霜綃𨿽似當時態﹐爭柰嬌波不顧人。讀之泣下﹐命模像刊石。後上暑月晝寢﹐仿佛見妃隔竹間泣﹐含涕障袂﹐如花蒙霧露狀。妃曰「昔陛下蒙塵﹐妾死亂兵之手。哀妾者埋骨池東梅株旁。」上駭然流汗而寤。登時令往太液池發視之﹐無獲。上益不樂。忽悟溫泉湯池側有梅十餘株﹐豈在是乎﹗上自命駕﹐令發現。才數株﹐得屍﹐裹以錦﹐盛以酒槽﹐附土三尺許。上大慟﹐左右莫能仰視。視其所傷﹐脇下有刀痕。上自制文誄之﹐以妃札易葬焉。贊曰﹕明皇自爲潞州別駕﹐以豪偉聞。馳騁犬馬杜之間﹐與俠少遊。用此起支庶﹐踐尊位﹐五十餘年﹐享天下之奉﹐窮奢極侈﹐子孫百數﹐其閱萬方美色眾矣。晚得楊氏﹐變易三綱﹐濁亂四海﹐身廢國辱﹐思之不少悔﹐是固有以中其心﹐滿其欲矣。江妃者﹐後先其間﹐以色爲所深嫉﹐則其當人主者﹐又可知矣。議者謂﹕或覆宗﹐或非命﹐均其媚忌自取。殊不知明皇耄而忮忍﹐至一日殺三子﹐如輕斷螻蟻之命。奔竄而歸﹐受制昏逆﹐四顧嬪嬙﹐斬亡俱盡﹐窮獨苟活﹐天下哀之。《傳》曰「以其所不愛及其所愛」﹐蓋天所以酬之也。報復之理﹐毫髮不差﹐是豈特兩女子之罪哉﹗東舞女寶歷二年﹐東貢舞女二人﹐一日「飛燕」﹐二曰「輕鳳」。修眉夥首﹐蘭气融冶﹐冬不纊衣﹐夏無汗體。所食多荔枝﹑榧實﹑金屑﹐龍腦之類。戴輕金雅冠﹐羅衣﹐無縫而成﹐其文織巧﹐人未之識。輕金冠以金絲結之﹐爲鸞鳳之狀﹐仍飾以五彩細珠﹐玲瓏相續可髙一尺﹐稱之爲三二分。上更琢玉芙蓉以爲二女歌舞臺。每夜歌舞一發﹐如鸞鳳之音﹐百鳥莫不翔集其上﹐及於庭際﹐舞態艷逸﹐非人間所有。每歌罷﹐上令內人藏之金屋寶帳﹐蓋恐風日故也。由是宮中語曰「寶帳香重重﹐一雙紅芙蓉。」文宗大和九年﹐誅王涯﹑鄭注後﹐仇士良專權恣意﹐上頗惡之。或登臨遊幸﹐𨿽百戲駢羅﹐未嘗以爲樂。往往膛目獨語﹐左右莫敢進問。因題曰﹕替路生春艸﹐上林花滿枝。憑髙何限意﹐無復侍臣知。偶於內殿前看牡丹﹐翹足憑欄﹐忽吟舒元輿《牡丹賦》云「俯者如愁﹐仰者如語。合者如咽。」吟罷﹐方省元輿詞﹐不覺嘆息。良久﹐位下沾臆。時有宮人沈阿翹﹐爲上舞《河滿子》﹐調聲風態﹐卒皆宛暢。曲罷﹐上賜金臂環﹐卽問其從來。阿翹曰「妾本吳元濟之伎女。濟敗﹐因以聲得爲宮人。」俄又進白玉方響﹐云「吳元濟所與也。」光明皎潔﹐可照十數步。言犀﹐捶卽響犀也。凡物有聲﹐乃響應其中焉。架則云檀香也﹐而文彩若雲霞之狀﹐芬馥著人﹐則彌月不散。制度精妙﹐固非中國所有。上因令阿翹奏《涼州曲》﹐音韻淸越﹐聽者無不淒然﹐咸謂之天上樂。乃選內人與翹爲弟子焉。武宗賢妃王氏傳王氏﹐邯鄲人。失其世﹐年十三﹐善歌舞﹐得入宮中。穆宗以賜穎王。性機悟。開成末﹐王嗣帝位﹐妃陰爲助畫﹐故進號「才人」﹐遂有寵。狀纖頎﹐頗類帝。每畋苑中﹐才人必從袍而騎﹐容服光寵﹐略同至尊﹐相與馳出入﹐觀者莫知孰爲帝也。帝欲立爲後﹐宰相李徳裕曰「才人元子﹐且家不素顯﹐恐貽天下議。」乃止。帝稍惑方士說﹐欲餌藥長年﹐後浸不豫﹐才人每謂親近曰「陛下日燎丹﹐意取不死。膚澤稍槁﹐吾心憂之。」俄而疾侵。才人侍左右﹐帝熟視曰「吾气奄奄﹐情慮耗盡﹐顧與汝辭。」答曰「陛下大福未艾﹐安語不祥﹖」帝曰「脫如我言﹐柰何﹖」對曰「陛下萬歲後﹐妾得以殉。」帝不復言。及大漸﹐才人悉取所常貯﹐散遺宮中。審帝已崩﹐卽自經幄下。當時嬪媛﹐𨿽常妒才人專上者﹐返皆義才人﹐爲之感慟。宣宗卽位﹐嘉其節﹐贈「賢妃」﹐葬端陵之柏城。南唐後主昭惠後周氏後主昭惠後周氏﹐小字蛾皇﹐大司徒宗之女﹐甫十九歲﹐歸於王宮。通書史﹐善音律﹐尢工琵琶。元宗賞其藝﹐取所禦琵琶﹐時謂之燒槽者賜焉﹐燒槽之說﹐卽蔡邕焦桐之義﹐或謂焰材而斷之﹐或謂因而存之。元宗南幸豫章﹐詔旨存問﹐以令婦稱。後主卽位﹐冊爲國後。後𨿽在妙齡﹐婦順母儀﹐宛如老成。唐之盛時﹐《霓裳羽衣》﹐最爲大曲。罹亂﹐瞽師曠職﹐其音遂絕。後主獨得其譜﹐樂工曹生亦善琵琶﹐按譜粗得其聲﹐而未盡善也。後輒變易訛謬﹐頗去窪淫﹐繁手新音﹐淸越可聽。後主嘗演《念家山》舊曲﹐後復作《邀醉舞》《恨來遲》新破﹐皆行於時。中書舍人徐鉉聞《霓裳羽衣》曰「法曲終慢﹐而此聲太急﹐何耶﹖」曹生曰「其本實慢﹐而宮中有人易之﹐然非吉徵也。」歲餘﹐周後子母繼死﹐後主國步浸微。音之所起﹐實由人心﹐而蟬緩噍殺﹐治亂應之﹐豈虛言乎﹖後生三子﹐皆秀嶷。其季仲宣﹐標字淸峻﹐後尢鐘愛﹐自鞠視之。後旣病﹐仲宣甫四歲﹐保育於別院。忽遘暴疾﹐數日卒。後聞之﹐哀號顚僕﹐遂致大漸。後主朝夕視食﹐藥非親嘗不進﹐衣不解帶者累夕。後𨿽病亟﹐爽邁如常﹐謂後主曰「婢子多幸﹐托質君門﹐冒寵乘華﹐凡十載矣。女子之榮﹐莫過於此。所不足者﹐子殤身歿﹐無以報徳。」遂以元宗所賜琵琶及常臂玉環﹐親遺後主。又自爲書﹐請薄葬。越三日﹐沐浴正衣妝﹐自內含玉﹐殂於瑤光殿之西室。時乾徳二年十二月甲戌也﹐享年二十有九。明年正月王午﹐遷靈柩於園寢。後主哀苦﹐骨立﹐杖立而後起。﹝譏之也。何譏爾﹖以太后在故也。﹞自爲誄曰﹕天長地久﹐嗟嗟蒸民。嗜欲旣勝﹐悲嘆糾紛。緣情攸宅﹐觸事來津。貲盈世逸﹐樂鮮愁殷。沈烏逞兔﹐茂夏凋春。年彌念曠﹐得故亡新。闕景頹岸﹐世閱川奔。外物交感﹐猶傷昔人。詭夢髙唐﹐誕誇洛浦。曲平虛﹐亦憫終古。況我心摧﹐興哀有地﹐蒼蒼何辜﹐殲予伉儷﹐窈窕難追﹐不祿於世。玉潤珠融﹐殞然破碎。柔儀俊徳﹐孤映雙纖。鮮挺秀﹐婉孌開揚。艷不至冶﹐慧或亡傷。盤迪奚誡﹐愼肅惟常。佩環愛節﹐造次有章。含顰發笑﹐擢秀勝芳。鬢云畱鑑﹐眼彩飛光。情瀾春媚﹐愛語風香。瑰姿稟異﹐金冶昭樣。娩容亡犯﹐均教多方。茫茫獨逝﹐捨我何鄕。昔我新婚﹐燕爾情好。媒亡勞辭﹐筮亡違報。歸妹邀終﹐咸交協兆。俯仰同心﹐綢繆是道。執子之手﹐與子偕老。今也如何﹐不終往告。嗚呼哀哉﹗志心旣達﹐孝愛克全。殷勤柔握﹐力危言。遺情盼盼﹐哀淚漣漣。何爲忍心﹐覽此哀編。絕艷易調﹐連城易脆。實曰能容﹐壯心是醉。信美堪餐﹐朝饑是慰。如何一旦﹐同心曠世。嗚呼哀哉﹗丰才富藝﹐女也克肖。采戲傳能﹐弈棋逞妙。媚動澄眸﹐歌縈柔調﹐小鞀質﹐奇器傳華。翠虯一舉﹐紅袖飛花。情馳天降﹐思棲雲涯。發揚掩抑﹐纖緊洪奢。窮幽極致﹐莫得微暇。審音者仰止﹐達樂者興嗟。曲演來遲﹐破傳邀舞。利撥迅手﹐吟商逞羽。制革常調﹐法移往度。剪遏繁態﹐藹成新矩。霓裳舊曲﹐韜音淪世。失味齊音﹐猶傷孔氏。故國遺聲﹐忍乎湮墜。我稽其美﹐爾揚其祕。程度余律﹐重新雅制。非子而誰﹐誠吾有類。今也則亡﹐永從遐逝。嗚呼哀哉﹗該玆碩美﹐郁此房風。事傳遐祀﹐人難與同。式瞻虛館﹐空尋所蹤。追悼良時﹐心存目憶﹐景旭雕薨﹐風和繡額。燕燕交音﹐洋洋接色。蝶亂落花﹐雨晴寒食。接輦窮歡﹐是宴是息。含桃薦實﹐畏日流空。林調晚籜﹐蓮舞疏紅。煙輕麗服﹐雪瑩修容。纖眉範月﹐髙髻淩風。輯柔爾顏﹐何樂靡從。蟬響吟愁﹐槐凋落怨。四气窮哀﹐革此秋晏。我心亡憂﹐物莫能亂。弦爾淸商﹐艷爾醉盼﹐情如何其﹐式歌且宴。寒生蕙帷﹐雪舞蘭堂。珠籠暮捲﹐金鑪夕香。麗爾渥丹﹐婉爾淸揚。厭厭夜飲﹐予何爾忘。年去年來﹐殊歡逸賞。不足光陰﹑先懷帳快。如何倏然﹐已爲疇曩。嗚呼哀哉﹗孰謂逝者﹐荏苒彌疏。我思妹於﹐永念猶切。愛而不見﹐我心毀如。寒暑斯疚﹐吾寧禦諸。嗚呼哀哉﹗萬物無心﹐同煙若故。惟日惟月﹐以陰以雨。事則依然﹐人乎何所。悄悄房櫳﹐孰堪其處。嗚呼哀哉﹗佳名鎭在﹐望月傷娥。雙眸永隔﹐見鏡無波。皇皇望絕﹐心如之何。艸樹蒼蒼﹐哀摧無際。歷歷前歡﹐多多遺致。絲竹聲悄﹐綺羅香查。想渙乎忉怛﹐恍越乎惟悴﹐嗚呼哀哉﹗歲雲暮兮﹐無相見期。情瞀亂兮﹐誰將因依。維昔之時兮﹐亦如此﹔維今之心兮﹐不如斯。嗚呼哀哉﹗神之不仁兮﹐斂怨爲徳。旣取我子兮﹐又毀我室。鏡重輪兮何年﹐蘭襲香兮何日﹖嗚呼哀哉﹗天漫漫兮愁雲噎﹐空暖暖兮愁煙起。蛾眉寂寞兮閒佳城﹐哀寢悲氛兮竟徒爾。嗚呼哀哉﹗日月有時兮龜蓍旣許﹐蕭前淒咽兮旗常是舉。龍一駕兮亡來轅﹐金屋千秋兮永無主﹐嗚呼哀哉﹗木交枸兮風索索﹐鳥相鳴兮飛翼翼。弔孤影兮孰我哀﹐私自憐兮痛亡極。嗚呼哀哉﹗應寤皆感兮何響不哀﹐窮求弗獲兮此心隳摧。號亡聲兮何續﹐神求逝兮長乖。鳴呼哀哉﹗杳杳香魂﹐茫茫天步﹐血撫櫬﹐邀子何所。苟雲路之可窮﹐冀傳情於方士。嗚呼哀哉﹗每於花朝月夕﹐無不傷懷。如﹕又見桐花發舊枝﹐一樓煙雨暮淒淒。憑欄惆悵人誰會﹐不覺然淚眼低。層城亡復見嬌姿﹐佳節纏哀不自持。空有當年舊煙月﹐芙蓉池上哭蛾眉。皆因後作。又嘗與後移植梅花於瑤光殿之西﹐及花時而後己殂﹐因成詩見意曰﹕殷勤移植地﹐曲檻小欄邊。共約重芳日﹐還憂不盛妍。阻風開步障﹐乘月漑寒泉。誰料花前後﹐蛾眉卻不全。此不特敍其幽思﹐且以興內助之艱難﹐而不得與之同樂。又云﹕失卻煙花主﹐東君不自知。淸香更何用﹐猶發去年枝。此足以見光景於人無情﹐而人於景物﹐不可認而有之也。悲夫﹗至於書靈箋手巾云﹕浮生苦憔悴﹐壯歲失婢娟。汗手遺香漬﹐痕眉染黛煙。書琵琶背云﹕自肩如削﹐難勝數縷。天香畱鳳尾﹐餘暖在檀槽。觸物寓意類如此。初﹐烈祖爲刺史時﹐後父宗給使左右。及贊禪代﹐尢爲親信。元宗以宗爲社稷元老﹐故聘其女爲吳王妃﹐克相其夫﹐顯於諸子﹐而身居國母﹐可謂賢也。陵曰「懿陵」﹐謚「昭惠」。方是時﹐南唐𨿽去帝號﹐而其餘制度﹐尙未減損﹐如元宗之葬﹐猶稱皇帝﹐故昭惠𨿽謂之國後﹐而羣臣國人皆稱曰「皇后」焉。後主繼室周後後主繼室周後﹐昭惠之母弟也。警敏有才思﹐神采端靜。昭惠感疾﹐後常出入臥內﹐而昭惠未之知也。一日﹐因立帳前﹐昭惠驚曰「妹在此耶﹖」後幼未識嫌疑﹐卽以實告﹐曰「旣數日矣。」昭惠惡之﹐返臥不復顧。昭惠殂﹐後未勝禮服﹔待年宮中。明年﹐鐘太后殂﹐後主服喪﹐故中宮位號﹐久而未正。至開寶元年﹐始議立後爲國後。南唐享國日淺﹐而三世皆娶於藩邸﹐故國主婚禮﹐議者不一。詔中書舍人徐鉉﹑知制浩潘佑與禮官參議。鉉曰「婚禮古不用樂。」佑以爲今古不相沿襲﹐固請用樂。鉉曰「案古房樂無鐘鼓。」佑曲引詩「窈窕淑女﹐鐘鼓樂之」﹐則房樂宜有鐘鼓矣。後初見君﹐《後魏書》有「後先拜後起﹐帝後拜先起」之文﹐因此以爲夫婦之禮﹑人倫之本﹑承祖宗﹑主祭祀﹑請答拜。佑以爲王者婚禮﹐不可與庶人同﹐請不答拜。又車服之制﹐互有矛盾﹐議久不決。後主令文安郡公徐遊評其是非。時佑方寵用﹐遊希旨奏佑爲是。旣而﹐遊病疽。鉉戲謂人曰「周﹑孔亦有崇乎﹖」將納采﹐後主先令校鵝代白雁﹐被以文繡﹐使禦書侈靡不經﹐類如此。及親迎﹐民庶觀者﹐或登屋極﹐至有墜瓦而斃者。後自昭惠租﹐常在禁中﹐後主樂府詞有﹕「衩襪步香階﹐手提金縷鞋」之類﹐多傳於外﹐至納後乃成禮而已。翌日﹐大宴羣臣。韓熙載以下﹐皆爲詩以諷焉﹐而後主不之譴。歸於京師﹐去號位﹐從夫之爵。太平興國三年﹐隴西公薨﹐周氏亦薨。後主保儀黃氏後主保儀黃氏﹐世爲江夏人。父守忠﹐遇亂流徙湘湖﹐事馬氏爲裨將。馬希萼之難﹐守忠死之。邊鎬下湖南﹐得黃氏。甫數歲﹐奇其貌﹐內後宮。後主卽位﹐選爲保儀。容態幸鹿﹐冠絕當世。顧盼顰笑﹐無不妍姣。其書學技能﹐皆出於天性。後主𨿽屬意﹐會小周專房﹐由是進禦稀﹐而呂秩不加﹐第以掌墨寶而已。黃氏服勤﹐降體以事小周﹐故同時美女﹐率多遇害﹐而黃氏獨不遭譴﹐以其事之盡也。初元宗﹑後主皆妙於筆札﹐博收古書﹐有獻者﹐厚賞之﹐宮中圖籍萬卷﹐尢多鐘﹑王墨迹﹐皆系保儀所掌。都城將陷﹐後主謂黃氏曰「此皆吾所保﹐惜哉﹗城若不守﹐卽焚之﹐無使散逸。」及城陷﹐圖籍皆煬﹐靡有遺者。黃氏隨後主俘至京師卒。女冠耿先生耿先生﹐江表將校耿謙之女也﹐少而明慧﹐有姿色﹐頗好書﹐稍爲詩句﹐往往有嘉者。而明於道術﹐能拘制鬼魅。通於黃白之術﹐變怪之事﹐奇偉恍惚﹐莫知其何從得也。保大中﹐江淮富盛。上好文雅﹐悅異常之事﹐召之人宮﹐蓋觀其術。不以貫魚之列待﹐特處之別院﹐號曰「先生」。先生常被碧霞彼﹐見上精采卓逸﹐言詞朗暢。手如鳥爪﹐不便於用﹐飲食皆仰於人。復不喜行宮中﹐常使人抱持之﹐每爲詩句題於墻壁﹐自稱「比大先生」﹐亦莫知其旨也。先生之術﹐不常的然發揚﹐於遇事則應昭然而彰﹐上益以此重之也。始入官﹐問以黃白之事﹐試之皆驗﹐益復爲之﹐而簡易不煩。上嘗因暇﹐顧謂先生曰「此皆因火以成之。苟不須火﹐其能成乎﹖」先生曰「試爲之﹐殆亦可。」上乃取水銀﹐以紙重復裹之﹐封題甚密﹐先生內於懷中。良久﹐忽若裂帛聲﹐先生笑曰「陛下常不信下妾之術﹐今日而觀﹐可復不信耶﹖」將以呈上。上周視﹐題處如舊﹐發之﹐已爲銀矣﹐又嘗大雪﹐上戲謂曰「先生能以雪爲銀乎﹖」先生曰「亦可。」乃取雪﹐削之爲銀錠狀﹐先生自投於熾炭中﹐灰埃堂起﹐徐以炭周覆。過食頃﹐曰「可矣。」乃持以出﹐赫然洞赤﹐置之於地﹐及冷爛然爲銀錠﹐而刀迹具在﹐反視其下﹐若垂酥滴乳之狀﹐蓋初爲火之所融釋也。於是﹐先生所作雪銀甚多。上誕日﹐每作器用﹐獻以爲壽。又多巧思﹐所作必過於人。南海嘗貢奇物﹐有薔薇水。龍腦漿。薔薇水﹐香郁烈﹔龍腦漿﹐補男子。上實寶之。每以龍腦調酒服之﹐香气連日﹐不絕於口。亦以賜近臣。先生曰「此未爲佳也。」上曰「先生豈能爲之﹖」曰「試爲﹐應亦可。」乃取龍腦﹐以細絹袋懸於琉璃瓶中。上親封題之﹐置酒於其側﹐而觀之。食頃﹐先生曰「龍腦已漿矣。」上自起附耳聽之﹐果聞滴瀝聲。且復飲。少選﹐又視之﹐見琉璃瓶中﹐湛然如勺水矣。明日發之﹐已半瓶﹐香气酷烈﹐逾於舊者遠矣。先生後有孕。一日謂上曰「妾此夕當產神孫聖子﹐誠在此耳。請備生產所用之物。」上悉爲設之﹐復令宮人宿於室中。夜半﹐烈風震雷﹐人皆悸怖。是夜﹐不復產。明旦﹐先生腹已消如常人。上驚問之﹐先生曰「昨夜雷電中生子﹐已爲神物持去﹐不可得矣。」先生嗜酒﹐至於男女大欲﹐亦復同於常。後竟以疾終。古者﹐神仙多晦迹混俗﹐先生豈其人乎﹖余頃在江南﹐嘗聞其事。而宮掖祕奧﹐說者多異同。及江南平﹐在京師嘗與徐率更遊﹐卽義祖之孫也。宮中之事﹐悉能知之。因就質之﹐備爲餘言。後主﹝凡二條﹞李煜歸朝後﹐鬱鬱不樂﹐見於詞語。在賜第七夕﹐命故伎作樂聞於外﹐太宗怒﹐又傳「小樓昨夜又東風」﹐並坐之﹐遂被禍。龍衮江南錄云「李國主小周後﹐隨後主歸朝﹐封鄭國夫人。例隨命婦入宮﹐每一入輒數日﹐出必大位﹐罵後主聲聞於外﹐後主多宛轉避之。又韓玉汝家﹐有李國主歸朝後與金陵舊宮人書云﹕此中日夕以眼淚洗面。又﹐李煜在國徵行娼家﹐遇一僧張席﹑惺遂爲不速之客。僧酒令謳吟吹彈﹐莫不髙了。見煜明俊蘊藉﹐契合相愛重。煜乘醉大書石壁曰﹕淺斟低唱﹐偎紅倚翠﹐大師鴛鴦﹐寺主傳持﹐風流教法。久之﹐僧擁妓之屏帷。惺徐步而出﹐僧妓竟不知。煜嘗密諭徐鉉﹐鉉因言於所親焉。大體雙劉昏縱角出﹐得波斯女﹐年破瓜﹐丰鷂而慧艷﹐善淫﹐曲盡其妙。嬖之﹐賜號「媚豬」。延方士求健陽法﹐久乃得﹐多多益辦。好觀人交﹐選惡少年配以雛宮人﹐皆妖俊美健者﹐就後園褫衣﹐使露而偶。扶媚豬巡行覽玩﹐號曰「大體雙」﹐又擇新采異與媚豬對。鳥獸見之﹐孰亦作合。蜀徐太后太妃《左傳》昭公二十八年﹐叔向之母﹐日子虛之妻﹐殺三夫﹐一君一子一國兩卿矣﹐可開懲乎﹖吾聞之﹐甚美必有甚惡﹐此春秋爲深誡矣。前蜀﹐徐公有女焉。徐寫其二女眞以感太祖﹐太祖遂納之﹐各有子焉。長曰翊聖太妃﹐生彭王﹔次曰順聖太后﹐生後主。後主性多狂率﹐不守宗桃。頻歲省方﹐政歸國母﹐多行教令﹐淫錄重臣﹐乾徳中﹐姊妹以巡札聖境爲名﹐恣風月煙花之勝。惟駕輜於綠野﹐擁金翠於靑山。倍役生靈﹐頗銷經費。凡經過之所﹐宴寢之宮﹐皆有篇章刊於玉石﹐自秦漢以來﹐后妃省方﹐未有富貴如斯之盛也。順聖太后題靑城面山丈人觀詩曰﹕早與元妃慕至元﹐同臍靈嶽訪眞仙。當時信有壺中景﹐今日親來洞裏天。儀仗影交寥廓外﹐金絲聲揭翠微巓。惟慚未至華胥理﹐徒卜升平萬萬年。翊聖太妃繼曰﹕獲陪翠輦喜殊常﹐同陟仙壇豈厭長不羨乘鸞入煙霧﹐此中便是五云鄕順聖太后又題謁丈人觀先帝聖容云﹕聖帝歸梧野﹐躬來謁聖顏﹐旋登三徑路﹐似涉九疑山。日照惟嵐迫﹐雲橫積翠間。斯修封禪禮﹐方俟再躋攀。栩聖太妃繼曰﹕共謁禦容儀﹐還同在禁闈。笙歌喧玉殿﹐彩仗耀金徽。淸淚沾羅袂﹐紅霞拂繡衣。九嶷山水遠﹐無路繼湘妃。順聖又題謁丈人觀先帝聖像云﹕千尋綠幛夾流溪﹐登眺因知海嶽低。瀑布迸舂石碎﹐輪橫剪翠峯齊。步粘苔薛龍橋滑﹐目閃煙蘿鳥徑迷。莫道穹天無路到﹐此山便是碧雲梯。翊聖太妃繼曰﹕登尋丹壑到玄都﹐接日紅霞照座隅。卽問周回巖上看﹐似看魯進畫圖無。順聖又題金華宮曰﹕再到金華頂﹐玄都訪道回。云披分景象﹐黛鎖顯樓臺。雨滌前山淨﹐風吹去路開。翠屏夾流水﹐何必羨蓬萊。翊聖太妃繼曰﹕碧煙紅霧撲人衣﹐露宿粘苔百徑危。風巧解吹松上曲﹐蝶嬌頻采臉邊脂。同尋僻徑思攜手﹐暗指遙山學畫眉。好把身心淸靜處﹐角冠霞彼事希夷。順聖又題丹景山至徳寺云﹕周回雲水遊丹景﹐回輦眞成眺上方。晴日曉升金晃耀﹐寒泉夜落玉了當。松梢月轉禽棲影﹐柏徑風牽麝食香。虔六銖宜禱祝﹐惟期聖祚保遐昌。翊聖繼曰﹕丹景山頭宿梵宮﹐玉軒金輅駐遙空。軍持無水注寒碧﹐蘭若有花開晚紅。武土盡排靑障下﹐內人皆在講筵中。我家帝子專王業﹐積善終期四海同。順聖又題彭州平陽宮云﹕尋眞遊勝境﹐巡禮到陽平。水遠波瀾碧﹐山髙气象淸。殿嚴孫氏貌﹐碑暗系師名夜月登壇醮﹐松風森碧聲。翊聖繼曰﹕云浮翠輦廟陽平﹐眞似駿鸞至上淸。風起半崖聞虎嘯﹐雨來當面見龍行。晚尋水澗聽松韻﹐夜上星壇看月明。長恐前身居此境﹐玉皇教向錦城生。順聖又題州三學山坐夜看聖燈云﹕虔禱遊靈境﹐元妃夙志同。玉香焚靜夜﹐銀燭炫遼空。泉漱云根月﹐鐘敲檜抄風。印金標聖迹﹐飛石顯神功。滿望天涯極﹐臨西日腳紅。猿來齋室上﹐僧集講筵中。頓覺超三界﹐渾疑證六通。願成修偃事﹐社稷保延洪。詡聖繼曰﹕聖燈千萬炬﹐旋向碧雲生。細雨濕不暗﹐好風吹更明。磬敲金地響﹐僧唱梵天聲。若說無心法﹐此光如有情。順聖又題天回云﹕因尋靈境散幽情﹐千里江山暫得行。卽恨炳光看未足﹐卻驅金翠入龜城。翊聖繼曰﹕翠江亭近玉京﹐夢魂猶自戀靑城。比來出看江山景﹐盡被江山看出行。議者以爲翰林之事﹐非婦人女子之能﹐所以謝女無長城之志﹐空振才名﹔班姬有團扇之辭﹐亦彰淫志。今徐氏逞乎妖志﹐餌自幸臣﹐假以風騷﹐庇其遊幸。取女史一時之美﹐爲遊人曠代之嗤。及唐朝興弔伐之師﹐遇蜀國有荒淫之主﹐三軍不戰﹐束手而降。良由子母盤遊﹐君臣陵替之所致。於是亡一君﹐後主名衍﹐破一國蜀殺九子﹕彭王宗鼎﹐忠王宗賢﹐褒王宗紀﹐興王宗澤﹐汝王宗獻﹐雅王宗輅﹐資王宗霸﹐子承祧﹑承紀﹔誅十臣﹕王宗弼﹐王宗勛﹐李周輅﹐韓昭﹐景潤澄﹐宗先嗣﹐歐陽晃﹐王承伏﹐蕭懷武﹔殄滅萬家﹐流移百郡。其次六宮嬪禦﹐坐紅綠於徵途﹔十宅公主﹐碎金珠於逆旅。掖子虛之寶﹐無以比方。故興聖太子隨軍仁裕有詠後主出降詩曰﹕蜀朝昏主出降時﹐銜壁牽羊例擊旗。二十萬軍髙拱手﹐更無一个是男兒。有蜀僧遠公有《傷廢國》詩曰﹕樂極悲來數有涯﹐歌聲才歇便興嗟。牽羊廢主尋傾國﹐指鹿姦臣盡破家。丹禁夜涼空鎖月﹐後庭春暖謾開花。兩朝帝業空成夢﹐陵樹蒼蒼噪暮鴉。王衍﹝原書無目有文﹞王衍﹐字化源﹐建幼子﹐卽位年十八。時梁貞明五年也﹐立妃周氏爲皇后。十月﹐詔選良家女二十人備後宮。二年八月﹐衍北巡﹐以宰相王鍇判六軍諸衛事﹐旌旗戈甲﹐百里不絕。衍戎裝﹐被金甲﹐珠帽錦袖﹐執弓挾矢。百姓望之﹐謂如灌口神。至漢州駐西湖﹐與宮人泛舟奏樂﹐飲常彌日﹐九月﹐駐軍西縣﹐自西縣泛至益昌﹐泛舟巡閬中。舟子皆衣錦繡。衍自制《水調銀漢曲》禽樂二歌之。郡民何康女有美色﹐將嫁﹐衍取之﹐賜其夫家百縑。其夫一痛而卒。三年三月﹐衍還成都。五月﹐宣華苑成﹐延袤十里﹐有重光太淸延昌會眞之殿﹐淸和迎仙之宮﹐降眞蓬萊丹霞之亭。土木之功﹐窮極奢巧。衍數於其中爲長夜之飲﹐嬪禦雜坐﹐舄履交錯。嘗召嘉王宗壽赴宴﹐宗壽因持杯諫衍﹐宜以社稷爲念﹐少節宴飲。其言慷慨流涕﹐衍有愧色。佞臣潘在迎﹑顧在﹑韓昭等奏曰「嘉王從來酒悲﹐不足怪也。」乃相與諧謔嬉笑。衍命宮人李玉蕭歌衍所撰宮詞﹐送宗壽酒。宗壽懼禍﹐乃盡飲之。在迎曰「嘉王聞玉蕭歌卽飲﹐請以玉蕭賜之。」衍曰「王必不納。」衍宮詞曰﹕赫赫輝輝浮五云﹐宣華池上月華新。月華如水浸宮殿﹐有酒不醉眞癡人。十月﹐以韓昭爲吏部侍郎﹐判三銓。昭字徳華﹐長安人﹐衍北巡﹐以爲文思殿學士﹐京城畱守判官李臺服云韓公﹐凡事如僧剃髮﹐無有寸長。昭以便佞恩傾一時﹐出入宮掖。太妃愛其美風姿﹐而專有璧陽之寵。四年三月﹐禁百姓不得戴小帽。衍好私行﹐往往宿於娼家﹐飲於酒樓﹐索筆提曰「王一來。」去恐人識之﹐故令民間皆戴大帽。四月﹐流軍使王承綱於茂州﹐衍嘗私至承綱家。覘其女有美色﹐欲私之。承綱言已許嫁將適人﹐衍不聽﹐遂取入宮。潘昭與承綱有隙﹐奏其出怨言﹐故被貶。女聞父得罪﹐剪髮求贖。不許﹐乃自縊死。五年三月﹐上巳宴昭神亭﹐婦女雜坐﹐夜分而罷。衍自執板唱《霓裳羽衣》及《後庭花》《思越人曲》。四月﹐遊浣花龍舟﹐彩舫十里綿。自百花潭至萬里橋﹐遊人士女﹐珠翠夾岸。日正午﹐暴風起﹐須臾﹐雷電晦冥﹐有白魚自江心躍出﹐變爲蛟形﹐騰空而起。是日﹐溺者數千人﹐衍懼﹐卽夕還宮。重陽宴羣臣於宣華苑﹐夜分未罷﹐衍自唱韓琮《柳枝詞》曰﹕梁苑隋堤事己空﹐萬條猶舞舊春風。何須更想千年事﹐誰見楊花入漢宮。侍郎宋光傳詠賈曾詩曰﹕吳王霸業恃雄才﹐貪向姑蘇醉綠醅。不見錢塘江上月﹐一宵西送越兵來。衍聞之不樂﹐於是罷宴。咸康元年九月﹐衍與母同禱靑城山﹐宮人畢從﹐皆衣雲霞之衣。衍自制《甘州同》﹐令宮人歌之。其詞哀怨﹐聞者淒愴。衍至靑城住旬日﹐設醮祈福。太妃太后謂建鑄像﹐及丈人觀。玄都觀﹑金華宮﹑景山至徳寺﹐各有唱和詩刻於石。次至彭州陽平﹑化溪州。三學山夜看聖燈﹐亦各賦詩。回至天回澤﹐又各賦詩。太后詩曰﹕周遊靈境散幽情﹐千里江山輒得行。所恨風光看不足﹐卻驅金翠入龜城。大妃詩曰﹕翠驛江亭近帝京﹐夢魂猶是在靑城。比來出看江山景﹐卻被江山看出行。徐氏父名耕﹐成都人﹐生二女皆有國色。耕教爲詩﹐有藻思。耕家甚貧﹐有相者謂之曰「公非久﹐當大富貴。」耕因使相其二女﹐相者曰「靑城山有王气﹐每夜徹天者一紀矣。不十年後﹐有眞人乘運﹐此二子當做妃後。君之貴﹐由二女致也。」及建入城﹐聞有姿色﹐納於後房。姊生彭王﹐妹生衍。建卽位﹐姊爲淑妃﹐妹爲貴妃﹐耕爲瞟騎大將軍。衍卽位﹐冊貴妃爲順聖太后﹐淑妃爲翊聖太妃﹐兄延瓊﹐弟延皆致位太師侍中。衍旣荒於酒色﹐而徐氏姊妹亦各有幸臣﹐不能規正﹐至於失國﹐皆其致也。十月﹐衍還成都。是月﹐莊宗遣興雲宮使魏王維岌﹑樞密使郭崇韜來伐﹐中外惶懼。衍所私秦州節度使王承休妻嚴氏﹐至是﹐自統精兵入秦州﹐以巡邊爲名﹐左右切諫皆不聽。補闕滿禹卿上疏﹐衍不納。禹卿﹐成都人﹐從衍入洛。及衍被誅﹐乃慟哭曰「蜀人自此重不幸也。」乃題詩於驛門而逃﹐不知所終。衍離成都日﹐天地冥晦﹐兵不成列﹐有羣鴉泊於旗桿上﹐其鳴甚哀。次梓潼﹐大風暴起﹐發屋拔木。知星者超延又言曰「此貪狼風﹐千里外必有破軍殺將之凶。」衍親禱張惡子廟﹐抽簽﹐得「逆天者殃」四字﹐不悅。次綿谷。唐將李彥琛等圍鳳州﹐刺史王承捷以城降。衍乃以王宗儀﹑宗勛﹑昱儼爲三招討﹐以禦之。唐師至三泉﹐諸將皆棄城寨隨還。衍令斷桔柏津﹐畱王宗弼以兵固守﹐仍令斬宗勛等三將﹐俄而﹐宗弼亦棄綿谷奔白芳﹐與三將同謀﹐納款於魏王。十一月﹐衍至成都﹐宮人及百官迎謁於七里亭﹐衍入伎妾中﹐作回紇隊以趨城中。知唐師已逼﹐但掩袂泣下。旣而﹐宗弼擁兵還成都﹐遂劫衍及母諸子遷於天啟宮﹐收其金寶降唐。

艷異編卷十四宮掖部十王岐公歧公在翰苑時﹐中秋有月﹐上問﹕「當直學士是誰﹖」左右以姓名對﹐命小殿對設一位﹐召來賜酒。公至殿側﹐侍班俄頃﹐女童小樂引步輦至﹐宣學士就坐。公奏﹕「故事﹐無君臣對坐之禮。」上云「天下無事﹐月色淸美﹐與其醉聲色﹐何如與學士論文。若要正席﹐則外廷賜宴﹐正欲略去苛禮﹐放懷飲酒。」公固請不已﹐再拜就坐。上引謝莊賦﹑李白詩﹐美其才﹐及出禦制詩示公﹐公嘆仰聖學髙妙。每起謝﹐必敕內侍挾掖﹐不令下拜。夜漏三鼓﹐上悅甚﹐令左右宮嬪各取領中裙帶﹑或團扇手帕求詩﹐內侍舉牙牀以金鑲水晶硯﹑珊瑚筆﹑格玉管筆﹐皆上所用者於公前。來者應之﹐略不停綴。都不蹈襲前人﹐盡出一時新意﹐仍稱其所長﹐如美貌者﹐必及其容色。人人得其歡心﹐悉以進呈。上曰「豈可虛辱﹐須與學士潤筆。」遂各取頭上珠花一朵﹐裝公襆頭﹐簪不盡者﹐置公服袖中﹐宮人旋取鍼綫縫聯袖口。宴罷﹐月將西沈﹐上命輒金蓮燭﹐令內侍扶掖歸院。翌日﹐問﹕「學士夜來醉否﹖」奏云「𨿽有酒不醉。到玉堂﹐不解帶便上牀﹐取襆頭在面前﹐抱兩公服袖坐睡﹐恐失花也。」都下盛傳天子請客。明節劉后﹝凡二條﹞劉貴妃﹐其出單微﹐入宮卽大幸﹐由才人七遷至貴妃。生濟陽郡王械﹑祁王模﹑信王榛。政和三年秋薨。先是妃植芭蕉於庭曰「是物長﹐吾不及見矣。」已而﹐果然﹐左右奔告帝。帝初以其微疾不經意﹐趨幸之﹐已薨矣﹐始大悲惻。待加四字謚曰「明達懿文。」敍其平生﹐諸樂府。又欲踵溫成故事﹐追崇使皇后。表請封冊贈爲皇后﹐而以「明達」謚焉。時又有安妃劉氏者﹐本酒保家女﹐初事崇恩宮。宮罷﹐出居宦者何訴家。內侍楊戩譽其美﹐復召入。妃以同姓養爲女﹐遂有寵爲才人﹐迸至淑妃。生建安郡王﹑嘉國公椅﹐英國公和福帝姬。政和四年﹐加貴妃﹐朝夕得侍上﹐擅愛專席﹐嬪禦爲之稀進﹐擢其父劉宗元節度使﹐妃天姿警悟﹐解迎意合旨﹐雅善塗飾。每制一服﹐外間卽效之﹐林靈素以妖技進﹐目爲九華玉眞安妃﹐肖其像於神霄帝君之左。宣和三年薨﹐年三十四。初溢「明節和文」﹐旋用「明達」﹐近比加冊﹐贈爲皇后﹐葬其園之西北隅。帝悼之甚﹐後宮皆往唁﹐帝相與啜位﹐崔妃獨在側無戚容。帝悲怒﹐疑其爲厭蠱﹐卜者劉康孫緣妃以進﹐喜妄談休咎﹐捕送開封獄。醫曹孝忠侍疾無狀﹐閣內侍王堯臣坐盜金珠﹐及出金明池遊宴事﹐井鞫治。獄成﹐同日誅死﹐遂廢崔妃爲庶人。崔生漢王椿及帝姬五人云。又﹐明節劉后﹐一時遭遇﹐寵傾六宮﹐忽苦疾。臨終戒左右云「我有遺祝在領巾上。候我气絕﹐奏官家親自來解。」語畢而終。左右馳奏﹐上至哀慟﹐悲不自勝。領巾上蠅頭細字﹐其辭云「妾出身微賤﹐而無寸長﹐一旦遭遇聖恩﹐得與嬪禦之列﹐命分寒薄﹐至此夭折。𨿽埋骨榦九泉﹐魂魄不離左右﹑切望陛下以宗廟社稷之重﹐天下生靈之眾﹐大王帝姬之多﹐不可以賤妾一人過有思念﹐深動聖懷﹔況後宮萬計﹐勝如妾者不少。妾深欲思死﹐面與君父訣別﹐謫限已盡﹐不得少畱。」冤痛之情。言不能盡﹔下有數百點悲切之言﹐不能盡記。自後﹐左右每欲寬解﹐必提領中﹐上愈傷感。聞者謂﹕「李夫人不足道也。」林靈素謂後是九華安妃﹐臨終聞本殿異香音樂。次年有靑坡術士﹐見後於巫山﹐仿佛鈿合金釵云。蔡京太淸樓記蔡京大淸樓侍宴記云﹕政和二年三月﹐皇帝制詔臣京宥過省愆﹐復官就第﹐詔以是月八日﹐開後苑宴太淸樓。召臣執中﹑臣俁﹑臣﹑臣京﹑臣紳﹑臣居厚﹑臣正夫﹑臣蒙﹑臣洵﹑臣安中﹑臣詢武﹑臣俅﹑臣貫於崇政殿賜坐。命宮人擊鞠﹐乃由景福殿西序﹐入苑門﹐詔臣京曰「此跬步至宣和﹐卽言者所謂金柱玉戶者也。」厚誣宮禁其令子攸掖入觀焉。東入小花徑﹐南度碧蘆﹐又東楹便門﹐至宣和殿﹐止三楹几案臺榻﹐漆以黑﹐下宇純朱﹐上棟純綠﹐飾緣無文采﹐東西各有殿﹐東曰﹐『瓊蘭」﹐西曰「凝芳」﹐後曰「積翠」﹐南曰「瑤林」﹐北曰「玉字」。後有沼曰「環碧」﹐兩旁有亭曰「臨漪」﹑「花渚」。沼次有山殿﹐雲華閣曰「太寧」。左右躡道以登﹐中道有亭﹐一曰「琳霄」﹐次曰「春閣」﹐下有殿曰「玉華」。「玉華」之側﹐有禦書榜曰「三洞瓊文」﹐旁有「種玉」﹑「綠云」軒相峙。臣京奏曰「宣和殿閣﹑亭﹑沼﹐潔齊淸虛﹐朴素若此﹐則言者不根﹐蓋不足卹。」日午﹐謁者引執中已下﹐入女樂童四百﹐靴袍玉帶﹐列排場下。宮人珠籠金玉﹐束帶秉扇﹐拂淨巾﹑劍鉞﹐執香球﹐擁禦牀﹐以次立。酒三行﹐上顧謂羣臣曰「承平無事﹐君臣同樂﹐宜略去苛禮。飲食起居﹐當自便無問。」已而﹐羣臣盡醉。京又爲皇帝幸鳴鸞堂﹐記曰﹕宣和九年九月﹐金芝生道徳院。二十日﹐皇帝自景龍江泛舟﹐由天波溪至鳴鑾堂﹐淑妃從。臣京朝堂下﹐移班拜妃。內侍連呼曰「妃答拜。」臣欲謝﹐內侍掖起﹐膝不得下。上曰「今歲四幸鳴鑾矣。」臣頓首曰「昔人三顧堂﹐成已六幸﹐千載榮遇。鳴鑾固卑陋﹐且家素簍無具﹐願畱少頃﹐使得伸尊奉意。」上曰「爲卿從容。」臣退西廡視庖膳。上爲舉著﹐屢歡笑﹐如家人。亦遣使持瑪瑙大賜酒。西親手調茶﹐分賜左右。妃小酌﹐遣賜道由臣堂視臥內﹐嗟其獘惡。步至芝所﹐上立門屏側語臣曰「不禦袍帶﹐不可相見﹐可去冠服。」臣惶怖曰「人臣安敢﹐罪萬死。」上曰「旣爲姻家﹐置君臣禮﹐當敍親。」上親酌﹐手持橄欖以賜。時屏內禦坐有嬪在側﹐咫尺不敢望。眾嘩曰「妃也。」妃興顧遽起立﹐臣附童貫致禮﹐乃奏乞遣貫爲妃壽。上乃酌酒授貫﹐妃飲竟。上又酌爲妃酌酒。上持杯﹐妃酬酒﹔上調羹﹐妃剖橙橊﹑折芭蕉﹐分餘甘遺臣婢竟。余賜曰「主上每得四方美味新奇﹐必賜師相﹐無頃刻廢忘﹐諭師相知無忘。」臣懷感嘆謝。上又賜酒﹐命貫酌臣。臣與貫耳語﹐貫爲臣言「君臣相與﹐古今無若者。」臣嗚咽嗟嘆﹐因語身危﹐「非主上幾不保﹐如今日大理魏彥純事是也。」貫遽以聞﹐上駭曰「禦卿若此﹐小人猶敢爾。昨日聶山對請窮治彥純﹐已覺其離間﹐故罷山尹事。朕豈以一語罪卿。小人以細故纖羅耳。」亟索紙﹐卽屏上艸詔﹕「釋彥純﹐聶山知安州。」上又命酒使貫陪﹐遂醉﹐諸孫掖出。京之敍致﹐羅縷如此﹐不特欲誇耀於世﹐又將以恐動言者。然不知皆不足恃。而其榮也﹐適足以爲國家之辱焉。上特以其居尙露土木﹐賜紫羅萬匹﹐使治巒幕。而京之獻遺﹐亦數十萬緡。後戶部恃郎王蕃發之。究治﹐皆榷貨務錢也。所謂天波溪者﹐由景龍寶篆宮循城西南以至京第。其子孫上書﹐其父謂「今日恩波﹐他年禍水」。而小民謠言十不羨萬﹐乘官家渠底串是也。蔡京保和延福二記蔡元長所述太淸樓侍宴記﹐列於前。又得保和殿曲宴﹑延福宮曲宴二記﹐今復載於左方。宣和元年九月十二日﹐皇帝召臣蔡京﹑臣王黼﹑臣越王俁﹑臣燕王似﹑臣嘉王楷﹑臣童貫﹑臣嗣濮王仲忽﹑臣馮熙載﹑臣蔡攸宴保和殿。臣蔡﹑臣蔡東曲水朝於玉華殿。上步西曲水﹐循荼架至大寧閣。登層巒﹑琳霄﹑騫鳳﹑垂云亭﹐景物如前﹐林木蔽蔭加勝﹐始至保和殿。三楹七十架﹐兩夾閣﹐無彩繪飾侈﹐落成於八月。而髙竹崇檜﹐已森然蓊郁。中楹置禦榻東西二間﹐列寶玩與古鼎彜器玉器。左夾閣曰「妙有」。設古今儒書﹑史子楮墨﹐右曰「日宣」﹐置道家金櫃玉笈之書﹐與神霄諸天隱文。上步前行稽古閣﹐有宣王石鼓﹐歷邃古﹑尙古﹑鑑古﹑作古﹑傳古﹑博古﹑祕古諸閣﹐藏祖宗訓謨﹐與夏商周尊彜鼎鬲爵鹵惇盤盂﹐漢晉隋唐書畫﹐多不知識之者。上親指示﹐爲言其槪。抵玉林軒﹐過宣和殿﹑列岫軒﹑天眞閣﹐凝徳院之東﹐崇石峭壁髙百丈﹐林壑茂密﹐倍於昔見。過翠翹燕閣諸處﹐賜茶全眞殿﹐上親禦撇注賜出乳花盈面。臣等惶恐﹐前曰「陛下略君臣夷等﹐爲臣下烹調﹐震悸惶怖﹐豈敢啜﹖」上曰「可少休。」乃出寶林殿中﹐使憑軒傳旨﹐畱題殿壁﹐諭臣筆墨已具。乃題曰﹕瓊瑤錯落密成林﹐檜竹交加午有陰。恩許塵幾時縱步﹐猶如身在五云深。頃之就坐﹐女童樂作。坐間賜荔子﹑黃橙﹑金柑相間﹐布列前後﹐命師文浩剖橙分賜。酒五行﹐再休許至玉眞軒。在保和西南廡卽安妃妝閣﹐命使傳旨曰﹕雅宴酒酣添逸興。玉眞軒內看安妃。詔臣康補其成篇。臣卽題曰﹕保和新殿麗秋輝﹐詔許塵凡到綺闈。方是時人自謂得見妃矣。旣而﹐但畫像掛西垣﹐臣卽以謝奏曰﹕玉眞軒檻暖如春﹐只見丹靑未見人。月裏娥終有恨﹐鑑中姑射未應眞。須臾﹐中使召臣至玉華閣﹐上手持詩曰「因卿有詩﹐況姻家自當見。」臣曰「頃緣蓖莩﹐已得拜望﹐故敢以詩請。」上大笑。妃素妝﹐無珠玉飾﹐綽約若仙子。臣前進再拜斜謝。妃答拜﹐臣又拜﹐妃命左右掖起。上手持大觥酌酒﹐命妃曰「可勸太師。」臣奏曰「禮無不報﹐不審酬酢可否﹖」於是持瓶注酒﹐授使以再坐。撤女童﹐去羯鼓﹐禦侍奏細樂﹐作蘭陵王揚州散﹐酬觴交錯。臣奏曰「陛下樂與人同﹐不間髙卑。日且暮﹐久勤聖躬不敢安。」上曰「不醉無歸。」更勸疊進行無算。臣又奏曰「樂奏嬪紛﹐酒筋交錯﹐方事宴飲﹐上及繼述﹐下及故老﹐若朋友相與銜杯﹐接殷勤之勸。道舊論新﹐顧臣何足以當﹐臣請序其事﹐以示後世﹐知今日宴樂﹐非酒食而已。」夜漏三更五籌﹐眾前奏丐罷始退。十三日臣京序延福宮曲宴記﹕宣和二年十二月癸已﹐召宰執親王等﹐曲宴於延福宮。特召學士承旨﹐臣李邦彥﹑學士臣字文粹﹐中與示異恩也。是日﹐初禦睿謨殿設席﹐如外廷賜宴之禮。然器皿肴品﹐瑰奇精致﹐非常宴比。仙韶執樂﹐和音曼聲﹐合變爭節﹐亦非教坊工人所能仿佛。上遣殿中監察行諭旨曰「此中不同外廷﹐無彈奏之儀﹐但飲食自如。果實有餘﹐自當攜歸。」酒五行﹐以碧玉盞﹐宣諭侍宴諸臣云「前此﹐曲宴早坐﹐未嘗宣勸。今出異數﹐少憩於殿門之東廡。」晚召赴景龍門觀燈﹐玉華閣飛陛金碧絢輝﹐疑在雲霄間。設衢尊鈞樂於下都﹐人熙熙﹐且醉且戲﹐繼以歌誦﹐示天下與民同樂之恩﹐眞太平之盛事也。詣穆靑殿﹐後入崆峒天﹐過霓橋至會寧殿。有八閣﹐東西對列﹐曰琴﹑棋﹑書﹑畫﹑蔡﹑丹﹑經﹑香。臣等熟視之﹐自崆峒至八閣﹐所陳之物﹐左右上下皆琉璃也﹐映徹煌﹐心目俱奪。閣前再坐﹐小案玉珍異﹐如海陸羞鼎﹐又與睿謨不同。酒三行甚速﹐起詣殿例縱觀。上語保和殿學士蔡曰「引二翰苑仔細看﹐一一說與。」諄諭再三。次詣平成殿﹐鳳燭龍燈燦然。晝﹐奇偉萬狀不可名言。上命近恃取茶具﹐親手注湯擊沸。少頃﹑白乳浮盞﹐而如疏星澹月﹐顧羣臣曰「此是布茶。」飲畢﹐皆頓首謝。旣而坐﹐酒三行﹐後出宮人合曲﹐妙舞蹁躚﹐態有餘妍﹐凡目創見﹐上諭臣邦彥﹑臣粹中曰「此盡是嬪禦﹐自來翰林不曾與此集﹐自卿等始。」又曰「翰林誌誰修﹖」太宰王黼奏云「承旨李邦彥。」上顧邦彥曰「好﹐翰林誌可以盡載此事。」此儒臣榮遇﹐臣邦彥謝不敏。瓊瑤玉杯﹐宣勸非一﹐上每親臨視使。後謂臣某曰「李承旨善飲。」乃數被特進﹐至夜分而罷。徳壽宮看花乾道三年三月初十日﹐南內遣閣長至徳壽宮奏知﹐連日天气甚好﹐欲一二日間﹐恭邀車駕幸聚景園看花﹐取自聖意﹐選定一日。太上云「傳語官家﹐備見聖孝。但頻頻出去﹐不惟費用﹐又且勞人。本宮後園亦有幾株好花﹐不若來日請官家過來閒看。」遂遣提舉官同到南內奏過﹐遵依。次日進早膳後﹐車駕與皇后﹑太子過宮。起居二殿訖﹐先至燦錦亭進茶﹐宣召吳郡王曾﹐兩府以下六員侍宴﹐同至後苑看花。兩廊並是小內侍及幕士﹐效學西湖鋪設﹐珠翠花朵﹐玩具匹帛及花籃鬧竿市食等。許從內人關撲。次至球場﹐看小內侍拋彩球﹑蹴秋千。又至射廳﹐看自戲依例宣賜。回至淸妍亭﹐看荼。就登禦舟﹐繞堤閒遊。亦有小舟數十隻﹐供應雜藝﹑嘌唱﹑鼓板﹑蔬果﹐無異湖中。太上倚欄閒看﹐適有雙燕掠水飛過﹐得旨令曾覿進詞賦。遂進《阮郎歸》云﹕柳云庭院占風光﹐呢喃春晝長。碧波新漲小池塘﹐雙雙蹴水忙。萍散漫﹐絮飛揚﹐輕盈體態狂。爲憐流水落花香﹐銜將歸畫梁。旣登舟﹐知閣張掄進《柳梢靑》云﹕柳色初濃﹐餘寒似水﹐纖雨如塵。一陣東風﹐文細皺﹐碧水粼粼。仙娥花月精神﹐奏鳳管駕弦斗新。萬歲聲中﹐九霞杯內﹐長醉芳春。曾覿和進云﹕桃靨紅勻﹐梨腮粉薄﹐鴛徑亡塵。鳳閣淩虛﹐龍池澄碧﹐芳意粼粼。淸時酒聖花神﹐看內苑風光又新。一部仙韶﹐九重鸞杖﹐天上長春。各有宣賜。次至靜樂堂看牡丹﹐進酒三杯。太后邀太皇﹑官家同到劉婉容奉華堂。聽摘阮奏曲罷﹐婉容進茶訖﹐遂奏太后云「近教得二女童瓊華﹑錄華﹐並能琴阮﹑下棋﹑寫字﹑畫竹﹑背誦古文﹐欲得就納與官家雜劇。」遂令各呈伎藝﹐並進自制阮譜三十曲。太后遂宣賜婉容宣和殿玉軸沈香槽﹐三峽流泉正阮﹐一面白玉九藝道冠﹐北珠綠領道氅﹐銀絹三百匹﹐兩會子三百萬貫。是日﹐三殿並醉﹐酉牌還內。徳壽宮生辰八月二十八日﹐壽聖皇太后生辰。先十日﹐車駕過宮﹐先至太上處起居﹐次入本殿進香。以次﹐皇后﹑太子﹑太子妃﹐莊文太子妃﹐張娘娘已下﹐並進香起居。至太上內書院﹐進泛索﹐遂奏安止﹐還內。十二日﹐婉容到宮至西邊門廊下﹐先至太上處奏起居﹐次入本殿進香。諭兩免下階﹐起居太內進香。十三日﹐知省及大官至宮進香﹐閣長就管押﹐進奉銀絹﹑度牒等﹐並七寶金銀器皿﹐比天中節減半。官屬進香﹐並設有壽星及神仙書畫等物。隔簾奏喏﹐免起居﹐退。次日﹐皇太后宅親屬到宮進香﹐並本宮人吏﹑後苑官屬作院使等臣﹐節次進香。二十一日卯時﹐皇后先到宮候駕至﹐到太上前殿起居﹐次至本宮殿。官家第一班﹐皇后第二班﹐太子並妃第三班﹐各上壽訖。太后宅親屬上壽﹐並同天中節儀。太上邀官裏至淸心堂﹐進泛索﹐值雨不呈戲﹐依例支賜。午初二刻﹐奏辦就本殿大堂西北坐官家花帽上蓋。皇后三釵頭冠﹐並賜簪花。酒至第五盞﹐免大衣﹐官裏便背兒赴坐。第七盞﹐小劉婉容進自制《十色菊》《千秋菊》曲﹐破內人瓊瓊﹑柔柔對舞。上於閣子庫支賜五兩數珠子﹐一號細色北緞十匹。太后又賜七寶花十枝﹐珠翠芙蓉領緣一幅。又移坐靈芝殿﹐有木犀處進酒。次到至樂堂再坐﹐至更盡後還內。金廢帝海陵諸嬖海陵爲人善飾詐。初爲宰相﹐妾媵不過三數人。及踐大位﹐逞欲無厭。後宮諸妃十二位﹐又有昭儀至充媛九位﹐婕妤﹑美人﹑才人三位﹐殿直最下﹐其他不可數舉。初卽位﹐封岐國妃徒單氏爲惠妃﹐後爲皇后。第二娘子大氏封貴妃。第三娘子蕭氏封昭容。耶律氏封修容。其後貴妃大氏進封惠妃。貞元元年﹐進封姝妃。正隆二年﹐進封元妃。昭容蕭氏﹐天徳二年特進淑妃﹐貞元二年﹐進封宸妃。修容耶律氏﹐大徳四年進昭媛﹐貞元元年進昭儀﹐三年﹐進封麗妃。卽位之初﹐後宮止此三人﹐尊卑之敍﹑等威之辧﹐若有可觀者。及其侈心旣萌﹐淫肆蠱惑﹐不可復振矣。昭妃阿里虎

昭妃阿里虎﹐姓蒲察氏﹐駙馬都尉沒裏野女。初嫁宗盤子阿虎疊﹐阿虎疊誅﹐再嫁宗室南家。南家死﹐是時南家父突葛速爲元帥﹐都監在南京﹐海陵亦從梁王宗弼在南京﹐欲娶阿里虎﹐突葛速不從﹐遂止。及篡位﹐方三日﹐詔遣阿里虎歸父母家。閱兩月﹐以婚禮納之。數月﹐特封賢妃﹐再封昭妃。阿里虎嗜酒﹐海陵責讓之﹐不聽﹐由是寵衰。昭妃初嫁阿虎疊﹐生女重節。海陵與重節亂﹐阿里虎怒重節﹐批其頰﹐頗有詆訾之言。海陵聞之﹐愈不悅。阿里虎以衣服遺前夫之子﹐海陵將殺之。徒單後率諸妃嬪哀求﹐乃得免。凡諸妃位﹐皆以侍女服男子衣服﹐號假廁兒。有媵哥者﹐阿里虎與之同臥起﹐如夫婦。廚婢三娘以告海陵﹐海陵不以爲過﹐惟戒阿里虎勿笞三娘。阿里虎榜殺之。海陵聞昭妃閣有死者﹐意度是三娘。曰「若果爾﹐吾必殺阿里虎。」問之﹐果然。是月﹐光英生月﹐海陵私忌﹐不行戮。阿里虎聞海陵將殺之也。卽不食﹐日焚香禱祝﹐冀脫死。逾月﹐阿里虎已委頓不知所爲。海陵使人縊殺之﹐並殺侍婢擊三娘者。貴妃定哥貴妃定哥﹐姓唐括氏﹐有容色﹐崇義﹝軍﹞節度使烏帶之妻。海陵舊嘗有私﹐侍婢貴哥與知之。烏帶在鎭﹐每遇元會生辰﹐使家奴葛魯﹑葛溫詣闕上壽。定哥亦使貴哥候問海陵﹐及兩宮太后起居。海陵因貴哥傳語定哥曰「自古天子亦有兩後者。能殺汝夫以從我乎﹖」貴哥歸﹐具以海陵言告定哥。定哥曰「少時醜惡﹐事已可恥。今兒女已成立﹐豈可爲此﹗」海陵聞之﹐使謂定哥﹕「汝不忍殺汝夫﹐我將族滅汝家。」定哥大恐﹐乃以子烏答補爲辭曰「彼常侍其父﹐不得便。」海陵卽召烏答補爲符寶祗候。定哥曰「事不可止矣。」因烏帶醉酒﹐令葛溫﹑葛魯縊殺烏帶﹐天寶四年七月也。海陵聞烏帶死﹐詐爲哀傷。已葬烏帶﹐卽納定哥宮中爲娘子。貞元元年﹐封爲貴妃﹐大愛幸﹐許以爲後。每同輦遊瑤池﹐諸妃步從之。海陵嬖寵愈多﹐定哥希得見。一日﹐獨居樓上﹐海陵與他妃同輦從樓下過﹐定哥望見﹐號呼求去﹐詛罵海陵。海陵陽爲不聞而去。定哥自其夫時﹐與家奴閻乞兒通﹐嘗以衣服遺乞兒。及爲貴妃﹐乞兒以妃家舊人﹐給事本位。定哥旣怨海陵疏己﹐欲復與乞兒通。有比丘尼三人出入宮中﹐定哥使比丘尼向乞兒索所遺衣服以調之。乞兒識其意﹐笑曰「妃今日富貴忘我耶﹗」定哥欲以計納乞兒官中﹐恐閽者索之﹐乃令侍兒以大篋盛褻衣其中﹐遣人載之入宮。閽者索之﹐見筐中皆褻衣﹐固已悔懼。定哥使人詰責閽者曰「我天子妃﹐親體之衣﹐爾故玩視何也﹖我且奏之﹗」閽者惶恐曰「死罪。請後不敢﹗」定哥乃使人以篋盛乞兒﹐載入宮中﹐閽者果不敢復索。乞兒入宮十餘日﹐使衣婦人衣﹐雜諸宮婢﹐抵暮遣出。貴哥以告海陵。定哥縊死。乞兒及比丘尼三人皆伏誅。封貴哥萃國夫人。初﹐海陵旣使定哥殺其夫烏帶﹐使小底藥師奴傳旨定哥﹐告以納之之意﹐藥師奴知定哥與閻乞兒有姦﹐定哥以奴婢十八口賂藥師奴﹐使無言與乞兒私事。定哥敗﹐杖藥師奴百五十﹐先是藥師奴嘗盜玉帶當死﹐海陵釋其罪﹐逐去。及遷中都﹐復召爲小底。及藥師奴旣以匿定哥好事被杖後﹐與祕書監文俱與靈壽縣主有姦﹐又杖二百﹐除名。藥師奴當斬﹐海陵欲杖之。謂近臣曰「藥師奴於朕有功﹐再杖之﹐卽死矣。」丞相李睹等執奏藥師奴於法不可恕﹐遂伏誅。海陵以葛溫﹑葛魯爲護衛。葛溫累官常安縣令﹐葛魯累官襄城縣令﹐大定初﹐皆除名。麗妃石哥麗妃石哥者﹐定哥之妹﹐祕書監文之妻也。海陵私之﹐欲納宮中﹐乃使文庶母按都瓜主文家。海陵謂按都瓜曰「必出爾婦﹐不然我將別有所行。」按都瓜以語文﹐文難之。按都瓜曰「上謂別有所行﹐是欲殺汝也。豈以一妻殺其身乎﹖」文不得已﹐與石哥相持慟哭而訣。是時﹐海陵遷都至中京﹐遣石哥至中都﹐俱納之。海陵召文至便殿﹐使石哥穢談戲文以爲笑。後定哥死﹐遣石哥出宮。不數日﹐復召入﹐封爲修容。貞元三年﹐進昭儀。正隆元年﹐封柔妃。二年﹐進麗妃。柔妃彌勒柔妃彌勒﹐姓耶律氏。天徳二年﹐使禮部侍郎蕭拱取之於汴。過燕京﹐拱父仲恭爲燕京畱守﹐見彌勒身形非若處女者﹐嘆曰「上必以疑殺拱矣。」及入宮﹐果非處女﹐明日遣出宮。海陵心疑蕭拱﹐竟致之死。彌勒出宮數月﹐復召入﹐封爲充媛。封其母張氏莘國夫人﹐伯母蘭陵郡君蕭氏爲鞏國夫人。蕭拱妻擇特懶﹐彌勒女兄也。海陵旣奪文妻石哥﹐卻以擇特懶妻文。旣而詭以彌勒之召﹐召擇特懶入宮亂之。自後彌勒進封柔妃云。昭妃阿懶昭妃阿懶﹐海陵叔曹國王宗敏妻也。海陵殺宗敏﹐而納阿懶宮中。貞元元年﹐封爲昭妃。大臣奏﹕「宗敏屬近尊行﹐不可。」乃令出宮。修儀髙氏﹐秉徳弟裏妾也。海陵殺諸宗室﹐釋其婦女。宗本子莎魯刺妻﹐宗固子胡裏刺妻﹐胡茱來妻及裏妻﹐皆欲納之宮中。諷宰相奏請行之。使徒單貞諷蕭裕曰「朕嗣續未廣﹐此黨人婦女﹐有朕中外親﹐納之宮中何如﹖」裕曰「近殺宗室﹐中外異議紛壇。柰何復爲此耶﹖」海陵曰「吾固知裕不肯從。」乃使貞自以己意諷裕﹐必欲裕等請其事。貞謂裕曰「上意已有所屬﹐公固止之﹐將成疾矣。」裕曰「必不肯已﹐惟上擇焉。」貞曰「必欲公等白之。」裕不得已﹐乃具奏。遂納之。未幾﹐封髙氏爲修儀﹐加其父髙邪魯瓦輔國上將軍。母完顏氏﹐封密國夫人。髙氏以家事訴於海陵。自熙宗時﹐見悼後干政﹐心惡之。故自卽位﹐不使母后得預政事。於是遣髙氏還父母家。詔尙書省﹐凡后妃有請於宰相者﹐收其使以聞。昭媛察八昭媛察八﹐姓耶律氏﹐嘗許嫁奚人蕭堂古帶。海陵納之﹐封爲昭媛。堂古帶爲護衛。察八使侍女習撚﹐以軟金鶉鵪袋數枚遺之。事覺。是時﹐堂古帶謁告在河間驛﹐召問之。堂古帶以實對﹐海陵釋其罪。海陵登寶昌門樓﹐以察八詢諸后妃﹐手刃擊之﹐墮門下死﹐並誅侍女習撚。壽寧縣主什古等壽寧縣主什古﹐宋王宗望女也。靜樂縣主蒲刺及習撚﹐梁王宗弼女也。師姑兒﹐宗雋女也。皆從姊妹。混同郡召莎裏古眞﹐及其妹余都﹐太傅宗本女也﹐再從姊妹國夫人重節﹐宗盤女孫。再從兄之女。及母大氏表兄張定安妻柰刺忽﹐麗妃妹蒲魯胡只﹐皆有夫﹐惟什古喪夫。海陵無所忌恥﹐使髙師姑﹑內哥﹑阿姑等傳達言語﹐皆與之私。凡妃主宗婦嘗私之者﹐皆分屬諸妃出入位下。柰刺忽出入元妃位﹐蒲魯胡只出入麗妃位﹐莎裏古眞﹑余都出入淑妃位﹐什古﹑重節出入昭妃位﹐蒲刺﹑師姑兒出入淑妃位。海陵使內哥召什古﹐先於暖位小殿﹐置琴﹑阮其中﹐然後召之。什古已色衰﹐常譏其衰老﹐以爲笑。惟習撚﹑莎裏古眞最寵﹐恃勢﹐答決其夫。海陵使習撚夫稍喝押護衛直宿﹐莎裏古眞夫撒速近侍局直宿。謂撒速曰「爾妻年少﹐遇爾直宿﹐不可令宿於家﹐常令宿於妃位。」每召入﹐必親伺候廊下﹐立久則坐於髙師姑膝上。髙師姑曰「天子何勞意如此﹖」海陵曰「我固以天子爲易得耳﹐此等期會難得﹐乃可貴也。」每於臥內徧設地衣﹐裸逐以爲戲。莎裏古眞在外爲淫佚﹐海陵聞之大怒。謂莎裏古眞曰「爾愛貴官﹐有貴如天子者乎﹖爾愛人才﹐有才兼文武似我者乎﹖爾愛娛樂﹐有丰富偉岸過於我者乎﹖」怒甚﹐气咽不能言。少頃﹐乃撫慰之曰「無謂我聞知﹐便爾慚恧﹐遇燕會當行﹐亦自如﹐無爲眾所測度也﹐恐致非笑。」後亦屢召入焉。余都﹐牌印松古刺妻也。海陵嘗曰「余都貌𨿽不揚﹐而肌膚潔白可愛。」蒲刺進封壽康公主﹐什古進封昭寧公主﹐莎裏古眞進封壽陽縣主﹐重節進封蓬萊縣主。重節卽昭妃蒲察氏所生。蒲察怒重節與海陵淫﹐批其頰。海陵怒蒲察氏﹐絞殺之。海陵凡宮人在外有夫者﹐皆分番出入。海陵欲率意幸之﹐盡遣其夫往上京﹐婦人皆不聽出外。常令教坊番至禁中﹐每幸婦人﹐必使奏樂﹐撤其幃帳﹐或使人說淫穢語於其前。嘗幸室女不得﹐遂使元妃以手左右之。或妃嬪列坐﹐輒率意淫亂﹐使共觀。或令人效其形狀﹐以爲笑。凡坐中有嬪禦﹐海陵必自擲一物於地﹐使近侍環視之﹐他視者殺。誡宮中給使男子﹐於妃嬪位舉首者﹐其目。出入不得獨行﹐便旋須四人偕往。所司執刀監護﹐不由路者斬之。日入後﹐下階砌行者死﹐告者賞之錢百萬。男女倉卒誤相觸﹐先聲言者賞三品官﹐後言者死﹐齊言者皆釋之。女使辟懶有夫在外﹐海陵封以縣君﹐欲幸之﹐惡其有娠﹐飲以■香水﹐躬自揉拉其腹﹐欲墮其胎。辟懶乞哀﹐欲全性命﹐苟得乳免﹐當不舉。海陵不顧﹐竟墮其胎。蒲察阿虎疊女叉察﹐海陵姊慶宜公主所生﹐嫁秉徳之弟特裏。秉徳誅﹐當連坐。太后使梧桐請於海陵﹐由是得免。海陵白太后﹐欲納叉察。太后曰「是兒始生﹐先帝親抱至吾家養之﹐至於成人。帝𨿽舅﹐猶父也。不可﹗」其後嫁宗室安達海之子乙刺補。海陵數使人諷乙刺補出之﹐因而納之。叉察與完顏守誠有好。守誠本名遏裏來。事覺﹐海陵殺守城。太后爲叉察求哀﹐乃釋之。叉察家奴告叉察語涉不道﹐海陵自臨問﹐責叉察曰「汝以守誠死誓我耶。」遂殺之。同判大宗正阿虎裏妻蒲速碗﹐元妃之妹。因入見元妃﹐海陵逼淫之。蒲速碗自是不復入宮。世宗爲濟南尹﹐海陵召夫人烏答林氏﹐夫人謂世宗曰「我不行﹐上必殺王。我當自勉﹐不以相累也。」夫人行至良鄕自殺。是以世宗在位二十九年﹐不復立後焉。元順帝帝於內苑造龍船﹐委內官供奉﹐少監塔思不花監工﹐帝自制其樣。船首尾長一百二十尺﹐廣二十尺﹐前瓦簾棚穿廊兩暖閣﹐後曰五殿樓子﹐龍身並殿宇用五彩金裝。前有兩爪﹐上用水手二十四人﹐身衣紫衫﹐金荔枝帶。四帶頭巾﹐於船兩旁下﹐各執篙一。自後宮至前宮﹐山下海子內往來遊戲﹐行時其龍首眼﹑口﹑爪﹑尾皆動。又自制宮漏﹐約髙六七尺﹐廣半之。造木爲匱﹐陰藏諸壺其中﹐運水上下。匱上設西方三聖殿﹐匱腰立玉女捧時刻籌﹐時至輒浮水而上。左右列二金甲神人﹐一懸鐘﹐一懸鉦﹐夜則神人自能按更而擊﹐無分毫差。當鐘﹑鉦之鳴﹐獅鳳在側者皆翔舞。匱之西東有日月宮﹐飛仙六人立宮前﹐遇子午時﹐飛仙自能耦進度仙橋﹐達三聖殿﹐已而﹐復退立如前。其精巧絕出﹐人謂前代所鮮有。時帝怠於政事﹐荒於遊宴。以宮女三聖奴﹑妙樂奴﹑文珠奴等一十六人﹐按舞名爲十六天魔﹐首垂發數辮﹐戴象牙佛冠。身被纓絡﹐大紅綃金長短裙﹐金雜襖﹐云肩﹐合袖天衣﹑緩帶﹑鞋襪﹐各執加巴刺般之器﹐內一人執鈴杵奏樂。又宮女一十一人﹐練槌髻﹐勒帕﹐常服﹐或有唐帽窄衫。所奏樂用龍笛﹑頭管﹑小鼓﹑箏﹑琵琶﹑笙﹑胡琴﹑響板﹑拍板。以宦者長安疊不花管領。遇宮中贊佛﹐則按舞奏樂。宮官受祕密戒者得入﹐余不得預。演蝶兒﹝原書無目有文﹞哈麻嘗陰進西天僧﹐以運气術媚帝。帝習爲之﹐號演蝶兒法。演蝶兒﹐華言大喜樂也。哈麻之妹婿﹐集賢學士禿魯帖木兒﹐故有寵於帝。與老的沙八郎答刺馬﹑吉的波迪﹑哇兒等十人﹐俱號倚納。禿魯帖木兒性好狡﹐帝愛之﹐言聽計從﹐亦薦西番僧伽眞於帝。其僧善祕密法﹐謂帝曰「陛下𨿽尊居萬乘﹐富有四海﹐不過保有見世而已。人生能幾何﹐當受此祕密大喜樂禪定。」帝又習之。其法亦名變修法。曰演蝶兒﹐曰祕密﹐皆房中術也。帝乃詔以西天僧爲司徒﹐西番僧爲八元國師。其徒皆取良家女﹐或四人﹐或三人﹐奉之﹐謂之供養。於是帝日從事於其法﹐廣取婦女﹐惟淫戲是樂。又選采女爲十六天魔﹐舞八郎者。帝諸弟與其所謂倚納者﹐皆在帝前相與褻狎﹐甚至男女裸處。號所處室曰曁卽兀該﹐華言事事無礙也。君臣宣淫。而羣僧出入禁中﹐無所禁止。醜聲穢行﹐著聞於外﹐𨿽市井之人﹐亦惡聞之。

艷異編卷十五戚裏部一館陶公主武帝姑館陶公主﹐號竇太主﹐堂邑侯陳午尙之。午死﹐主寡居﹐年五十餘矣。近幸董偃。始﹐偃與母以賣珠爲事。偃年十二三﹐隨母出入主家﹐左右言其姣好﹐主召見曰「吾爲母養之。」因畱第中﹐教書計﹑相馬﹑禦﹑射﹐頗讀傳記。至年十八而冠。出則執轡﹐入則侍內。爲人溫柔愛人。以主故﹐諸公接之﹐名稱城中﹐號曰董君。主因推令散財交士﹐令中府曰「董君所發﹐一日金滿百斤﹐錢滿百萬﹐帛滿千匹﹐乃白之。」安陵叔者﹐盎兄子也。與偃善。謂偃曰「足下私侍漢主﹐挾不測之罪﹐將欲安處乎﹖」偃懼曰「憂之久矣﹐不知所以。」叔曰「顧城廟遠﹐無宿宮﹐又有獲竹籍田﹐足下何不白主獻長門園﹐此上所欲也。如是﹐上知計出於足下也﹐安枕而臥﹐長無慘怛之憂。久之不然﹐上且請之於足下﹐何如﹖」偃頓首曰「敬奉教。」入言之主﹐主立奉書獻進。上大悅﹐更名「竇大主園」﹐爲長門宮。主大喜﹐使偃以黃金百斤爲叔壽。叔因是爲董君畫求見上之策﹐令主稱疾不朝。上往臨﹐候問所欲﹐主辭謝曰「妾幸蒙陛下厚恩﹐先帝遺徳﹐奉朝請之禮﹐備臣妾之列﹐使爲公主。賞賜邑人﹐隆天重地﹐死無以塞責。一日卒有不勝灑掃之職﹐先狗馬塡溝壑﹐竊有所恨﹐不勝大願。願陛下時忘萬事﹐養精遊神﹐從中掖廷回輿﹐在路臨妾山林﹐得獻觴上壽﹐娛樂左右。如是而死﹐何恨之有。」上曰「主何憂﹖幸得愈。」恐羣臣從官多﹐大爲主費﹐上還﹐有頃﹐主疾愈起謁﹐上以錢千萬﹐從主飲。後數日﹐上臨山林﹐主自執宰﹐敝膝道入﹐登階就坐。坐未定﹐上曰「願謁主人翁。」主乃下殿﹐去簪珥﹐徒跣頓首謝曰「妾無狀﹐負陛下﹐身當伏誅﹐陛下不致之法﹐頓首死罪。」有詔謝主﹐簪履起﹐之東廂﹐自引董君。董君綠幘傅韝﹐隨主前﹐伏殿下。主乃贊﹕「館陶公主庖人臣偃﹐昧死再拜謁。」因叩頭謝。上爲之起﹐有詔賜衣冠。主自奉食進觴。當是時﹐董君見尊不名﹐稱爲主人翁﹐飲大歡樂。主乃請賜將軍列侯從官﹐金錢雜繒各有數。於是董君貴寵﹐天下莫不聞。郡國狗馬﹑蹴鞠﹑劍客輻湊。董氏常從遊戲北宮﹐馳逐平樂﹐觀雞鞠之會﹐角狗馬之足。上大歡樂之。於是上爲竇太主置酒宣室﹐使謁者引內董君。是時朔備戟殿下﹐辟戟而前曰「董偃有斬罪三。安得入乎﹖」上曰「何謂也﹖」朔曰「偃以人臣﹐私侍公主﹐其罪一也。敗男女之化﹐而亂婚姻之禮﹐傷王制﹐其罪二也。陛下富於春秋﹐方積思於六經﹐畱神於王事﹐馳騖於唐虞﹐折節於三代﹐偃不遵經勸學﹐反以靡麗爲右﹐奢侈爲務﹐盡狗馬之樂﹐極耳目之欲﹐行邪枉之道﹐徑淫辟之路﹐是乃國家之大賊﹐人主之大蜮也。偃爲淫首﹐其罪三也。昔怕姬燔而諸侯憚﹐柰何乎陛下﹗」上默然不應﹐良久曰「吾業以設飲﹐後而自攺。」朔曰「不可﹗夫宣室者﹐先帝之正處也﹐非法度之政﹐不得入焉。放淫亂之漸﹐其變爲篡。是以豎貂爲淫﹐而易牙作患。慶父誅﹐而魯國全﹔管蔡誅﹐而周室安。」上曰「善﹗」有詔止﹐更置酒北宮﹐引董君從東司馬門。東司馬門更名東交門。賜朔黃金三十斤。董君之寵﹐由是日衰﹐至年三十而終。後數歲﹐竇太主卒﹐與董君會葬於霸陵。是後公主貴人多逾禮制﹐自董偃始。董偃董偃常臥延淸之室﹐以畫石爲牀﹐文如錦繡﹐石質甚輕﹐出郅支國。上設紫琉璃帳﹐火齊屏鳳﹐列靈麻之燭﹐以紫玉爲盤﹐如屈龍﹐皆用雜寶飾之。侍者於戶外扇偃﹐偃曰「玉石豈須扇而後涼耶﹗」侍者乃卻扇﹐以手摸﹐方知有屏風。又以玉精爲盤﹐貯冰於膝前﹐玉精與冰同其潔澈。侍者謂冰之無盤﹐必融濕席﹐乃合玉盤拂之﹐落階下﹐冰玉俱碎﹐僵以爲樂。此玉精千塗國所貢也﹐武帝以此賜偃。哀平之世﹐民家猶有此器﹐而多殘破。及王莽之世﹐不復知其所在。山陰公主山陰公主﹐宋武帝女﹐廢帝妹也。適何戢。何戢少美麗﹐動止與褚淵相慕﹐時號爲小褚。公主性淫亂。廢帝愛之﹐時與同輦出入。主謂上曰「妾𨿽不才﹐與陛下俱托體先帝。陛下六宮萬數﹐而妾惟駙馬一人﹐何太不均﹖」帝爲置面首三十人﹐褚淵亦與焉﹐主尢慕愛之。閉一閣中﹐備見逼迫﹐淵不從。主曰「公須髯如戟﹐何無丈夫意﹖」淵以死自誓﹐乃得免。王維王維﹐右丞﹐年未弱冠﹐文章得名。性閒音律﹐妙能琵琶﹐遊歷諸貴之間﹐尢爲岐王之所眷重。時進士張九臯聲稱籍甚。客有出入九公主之門者﹐爲其致公主邑﹐司業京兆試官﹐令以九臯爲解頭。維方將應舉﹐具其事言於岐王﹐仍求庇借。岐王曰「貴主之彊﹐不可力爭。吾爲之畫焉﹐子之舊詩淸越者﹐可錄十篇﹔琵琶之新聲怨切者﹐可度一曲﹐後五日當詣此。」維卽依命﹐如期而至。岐王謂曰「子以文士﹐請謁貴主﹐何門可見哉。子能如我之教乎﹖」維曰「謹奉命。」岐王則出錦繡衣服﹐鮮華奇異﹐遺維衣之﹐仍命賫琵琶﹐同至公主之第。岐王入曰「承貴主出內﹐故攜酒樂奉宴。」卽令張筵。諸伶旅進。維妙年潔白﹐風姿都美﹐立於前行。公主顧之﹐謂岐王曰「斯何人哉﹖」答曰「知音者也。」卽令獨奏新曲。聲調哀切﹐滿座動容。公主自詢曰「此曲何名﹖」維起曰「號《郁輪袍》。」公主大奇之。岐王曰「此生非止音律﹐至於詞學﹐無出其右。」公主尢異之﹐則曰「子有所爲文乎﹖」維卽出獻懷中詩卷。公主覽讀﹐驚駭曰「皆我素所誦習者。常謂古人佳作﹐乃子之爲乎﹖」因令更衣﹐升之客右。維風流蘊藉﹐語言諧獻﹐大爲諸貴之所欽矚。岐王因曰「若使京兆今年得此生爲解頭﹐誠爲國華矣。」公主乃曰「何不遣其應舉﹖」岐王曰「此生不得首薦﹐義不就試。然已承貴主論托張九臯矣。」公主笑曰「何預兒事﹐本爲他人所托。」顧謂維曰「子誠取解﹐當爲子力。」維起謙謝。公主則召試官至第﹐遣宮婢傳教。維遂作解頭﹐一舉登第。安樂公主安樂公主﹐最幼女。帝遷房陵﹐而主生。解衣以褓之﹐名曰裹兒。姝秀辯敏﹐後尢愛之。下嫁武崇訓。帝復位﹐光艷動天下。侯王柄臣﹐多出其門﹐嘗作詔請帝署可﹐帝笑而從之。又請爲皇太女﹐右僕射魏元忠諫﹕「不可。」主曰「元忠﹐山東木彊﹐烏足論國事﹐阿武子尙爲天於﹐天子女有不可乎﹖」與太平等七公主俱開府﹐而主府官屬尢濫﹐皆出屠販﹐納貲售官﹐降墨敕斜封授之﹐故號斜封官。主營第﹐及安樂佛廬﹐皆憲寫宮省﹐而工致過之。嘗請昆明池爲私沼。帝曰「先帝未有以與人者。」主不悅﹐自鑿定昆池﹐延袤數里。司農卿趙履溫爲繕沼累石肖華山﹐約橫斜﹐回淵九折﹐以石瀵水﹐又爲寶鑪鏤怪獸神禽﹐間以珊瑚磲貝﹐不可涯計﹐崇訓死﹐主攺降武延秀。先是﹐延秀自突厥還﹐善突厥舞而貌韶秀﹐妖麗自喜﹐數與內庭宴。主見而悅之﹐卽與亂。至是日﹐假後車﹐自宮送至第﹐帝與後爲禦安福門臨觀﹐詔雍州長史竇懷貞爲禮會使﹐弘文學士爲儐﹐相王障車捐賜金帛不貲。翌日﹐大會羣臣太極殿。主被翠服出﹐向天子再拜。南面拜公卿﹐公卿皆伏地稽首。武攸曁與太平公主偶舞﹐爲帝壽。賜羣臣帛數十萬。帝禦承天門﹐大赦﹐因賜民三日﹐內外官賜勛祿禮﹐官屬兼階爵。奪臨川長公主宅以爲第﹐旁徹民廬﹐第成﹐野藏空殫﹐假萬騎仗內﹐音樂送主還第。天子親幸宴。近臣崇訓子方數歲﹐拜太常卿﹐封鎬國公。公主滿孺月﹐帝後復幸第﹐大赦天下。臨淄王誅韋庶人﹐主方覽鏡畫眉﹐聞亂﹐走至右延門﹐兵及而死。同昌公主外傳咸通九年﹐同昌公主出降﹐宅於廣化裏﹐錫錢五百萬貫﹐仍罄內庫寶貨以實其宅。而房櫳戶牖無不以眾寶飾之﹔更以金銀爲井欄﹑藥臼﹑食櫃﹑水槽﹑鐺釜﹑盆甕之屬﹔仍縷金爲笊籬﹑箕筐﹔制水晶﹑火齊﹑琉璃﹑玳瑁等牀﹐悉支以金龜﹑銀塹﹔更琢五色玉爲器什﹔合百寶爲圓案﹔更賜金麥銀粟共數斛﹐此皆太宗朝條支國所獻也。堂中設連珠之帳﹐續眞珠以成也。卻寒簾﹐類玳瑁斑﹐有紫色﹐云「卻寒之鳥骨所爲也」。則未知出在何國﹐更有鷓鴣枕﹐翡翠匣﹐神絲繡被。其枕﹐以七寶合爲鷓鴣﹔匣爲翡翠毛羽﹔神絲繡被三千鴛鴦﹐仍間以奇花異葉﹐則精巧瑰麗﹐可得而知矣。其上綴以靈粟之珠﹐如粟粒﹐五色輝煥。更帶蠲忿犀﹑如意玉﹐其犀圓如彈丸﹐入土不朽爛﹐帶之令人蠲忿怒。如意玉類桃實﹐上有七孔﹐云通明之象。更有瑟瑟幕﹐紋布中﹐火蠶綿﹐九玉釩。其幕色如瑟瑟﹐闊三丈﹐長一百尺﹐輕明虛薄﹐無以爲比。向空張之﹐則疏朗之紋﹐如碧絲之貫其珠﹐𨿽大雨暴降﹐不能濕漏﹐云「以蛟人瑞香膏所傅故也」。紋布中﹐手中也﹐潔白如雪﹐光軟﹐拭水不濡﹐用之彌年﹐亦未嘗生垢膩。二物稱得鬼谷國。火繭綿﹐云出火洲﹐絮衣一襲﹐用之一兩﹐稍過度﹐則蒸之气不可近。云九玉釵﹐上刻九駕﹐皆九色﹐其上有字﹐曰「玉兒」﹐工巧妙麗﹐殆非人制。有得於金陵者﹐因以獻公主﹐酬之甚厚。一日晝寢﹐夢絳衣奴致語云「南齊潘淑妃﹐取九鸞釵。」及覺﹐具以夢中之言﹐言於左右。公主薨﹐其釵亦亡其處。韋氏異其事﹐遂以實話於門人。或曰「玉兒卽潘妃小字。」逮諸珍異﹐不可具載。漢至唐﹐公主出降之盛﹐未之有也。公主乘七寶步輦﹐四面綴五色玉香囊﹐囊中貯辟邪香﹑瑞麝香﹑金鳳香﹐此皆異國獻也。仍雜以龍腦金屑﹐則縷水晶﹑瑪﹑辟塵犀爲龍鳳花﹐其上仍絡眞珠玳瑁﹐更以金絲爲流蘇﹐雕輕玉爲浮動。每一出遊﹐卽所過芬香﹐街巷晶照﹐看者炫惑其目。是時﹐某中貴人買酒於廣化旗亭﹐忽相謂曰「坐來香气何太異也﹖」同席曰「豈非龍腦耶﹖」曰「非也。余幼給事於嬪妃宮﹐故常聞此。未知今日自何而致﹖」因顧問當壚者﹐云「公主步輦夫以錦衣換酒於此。」中貴人共視之﹐益嘆其異。上每賜禦饌湯藥﹐則道路之使相屬﹐其饌有消靈炙﹑紅虯脯﹐其酒有凝露漿﹑桂花醞﹐其茶則綠花紫英之號。消靈炙﹐一羊之肉取之四兩﹐𨿽經暑毒﹐終不臭敗。紅虯脯﹐非虯也﹐但呼於盤中﹐虯健如絲﹐髙一丈﹐以箸抑之﹐無三數﹐分撒卽復其故﹐迫諸品味﹐人莫能識。而公主家人厭飫如裏中糠秕。一日﹐大會韋氏之族於廣化裏。玉饌俱陳﹐暑气將甚﹐公主命取澄水﹐帛以蘸之﹐掛於南軒﹐滿座則皆思挾纊。澄水帛長八九尺﹐似布輕細﹐明薄可鑑﹐云其中有龍涎﹐故能消暑也。韋氏諸宗﹐好爲葉子戲。夜則公主以紅琉璃盤盛夜光珠﹐令僧祁捧立堂中﹐而光明如晝焉。公主始有疾﹐召術士來爲燈法﹐乃以香蠟燭遺之。來氏之鄰人﹐覺香气異常﹐或詣門詰其故﹐則具以事對。其燭方二寸﹐其上被五彩文﹐捲而之﹐竟夕不盡﹐郁烈之气可聞於百步餘﹐煙出其上﹐卽成樓閣臺殿之狀。或云「燭中有蜃脂也。」公主疾旣甚﹐醫者欲難藥餌﹐奏云「得紅蜜﹑白猿膏﹐食之可愈。」上令訪內庫﹐得紅蜜數石﹐本兜離國所貢﹔白猿膏數甕﹐本南海所獻也。𨿽日加餌﹐終無其驗。公主薨﹐上哀痛甚﹐遂自制挽歌詞﹐令百官繼和。及庭祭日﹐百司與內官﹐皆用金玉飾車輿服玩﹐以焚於韋氏庭。韋家爭取灰以擇金寶。及葬於東郊﹐上與淑妃禦延興門﹐出內庫金玉駝馬﹐鳳凰麒麟﹐各髙數尺以爲儀﹐其衣服玩具與人無舁一物﹐以上皆至一百二十異﹐刻木爲樓﹑殿﹑龍﹑鳳﹑花﹑木﹑人﹑畜之象者﹐不可勝計。以絳羅裙繡絡金銀瑟瑟爲帳幕者千隊﹐結爲幢節傘蓋﹐彌街翳日﹐旌旗舁佩鹵簿﹐率多加等以賜。紫尼及女道士爲侍從引翼﹐則焚升霄靈芝香﹐而擊歸天紫金之碧磬。繁華輝煥殆二十里餘。上賜酒一斗斛﹐餅啖三十駱駝﹐各徑闊二尺﹐飼役夫也。京城士庶罷業來觀者流汗相屬﹐惟恐居後﹐及靈鹵過延興門﹐上與淑妃慟哭。中外聞者﹐無不傷痛﹐同日葬乳母﹐上更作祭乳母文﹐詞質而意切﹐人多傳寫。是後﹐上日夕惴心掛意﹐李可及嘆追百年曲﹐聲辭怨切﹐聽之莫不淚下。更教數千人﹐作嘆百年隊。取內庫珍寶﹐雕成首飾。畫八百匹官綾作魚龍波浪紋﹐以爲地衣而舞﹐一舞珠翠滿地。可及官歷大將軍﹐賞賜盈萬﹐甚無狀。左軍容使西門季玄素梗直﹐乃謂可及曰「爾恣巧媚以惑天子﹐族無日矣。」可及恃寵﹐未嘗攺作。可及善喉舌﹐於天子前弄眼作頭腦。連聲著詞﹐唱雜聲曲﹐須臾﹐則百數不休。是時﹐京城不調少年相效﹐謂之拍彈。一日﹐可及乞假﹐爲子娶婦。上曰「卽令送酒面以助汝嘉禮。」可及歸至捨﹐見一中貴人監二銀盍﹐各髙二尺餘﹐宣賜可及。始謂之酒﹐及封啟﹐皆實中也。上賜可及銀麒麟﹐髙數尺﹐可及取官庫車載歸私第。西門季玄曰「今日受賜﹐吏用官車﹐它日破家﹐亦須輦還內府﹐不道受賞﹐徒勞牛足。」後果流可及於嶺表﹐舊賜珍玩﹐悉皆進納。君子謂季玄有先見。孫壽梁冀妻孫壽﹐以冀恩封襄城君﹐兼食陽翟租﹐歲人五千萬。加賜赤級﹐比長公主。壽色美而善爲妖態﹐作愁眉啼妝﹐墮馬捨﹐折腰步﹐齲齒笑﹐以爲媚惑。冀亦易輿服之制﹐作平上車﹐埤幘狹冠﹐折上巾﹐擁身扇狐尾單衣。壽性鉗忌﹐能制禦冀﹐冀甚寵憚之。初﹐父商獻美人友通期於順帝。通期有微過﹐帝以歸商﹐商不敢畱而出嫁之。冀卽遣客盜還通期。會商薨﹐冀行服於城西﹐私與之居﹐壽伺冀出﹐多從蒼頭篡取通期歸﹐截髮刮面﹐答掠之﹐欲上書告其事。冀大恐﹐頓首請於壽母。壽亦不得已而止。冀嬖愛監奴秦宮﹐官至太倉令﹐得出入壽所。壽見宮輒屏禦者﹐托以言事﹐因與私焉。宮內外兼寵﹐威權大震﹐刺史二千石﹐皆謁辭之。冀大起第捨﹐而壽亦對街爲宅。殫極土木﹐互相誇競。堂寢皆有陰陽奧室連房洞戶。柱壁雕鏤﹐加以銅漆。窗牖皆有綺疏靑瑣﹐圖以雲气仙靈。臺閣周通﹐更相臨望。飛梁石磴﹐陵跨水道。金玉珠璣﹐異方珍怪﹐充積私室。遠致汗血名馬﹐又廣開園圃﹐采土築山﹐十里九坡﹐以象二崤﹐深林絕淵﹐有若自然﹐奇禽馴獸﹐飛走其間。冀﹑壽共乘輦車﹐張羽蓋﹐飾以金銀﹐遊觀第內﹐多從倡伎﹐鳴鐘吹管﹐酣謳竟路﹐或連繼日夜﹐以騁娛恣。客到門不得通﹐皆請謝門者﹐門者累千金。後事敗﹐皆自殺。財貨﹐縣官斥賣﹐合三十餘萬萬﹐以充王府用。減天下租稅之半。

艷異編卷十六戚裏部二石崇石崇﹐字季倫﹐生於靑州﹐小名齊奴。少敏慧﹐勇而有謀。父苞臨終分財物與諸子﹐獨不及崇。其母以爲言﹐苞曰「此兒𨿽小﹐後能自立。」二十餘爲修武令﹐有能名。後伐吳有功﹐封安陽縣侯﹐遷侍中﹐出爲南中郎將﹐荊州刺史﹐領南蠻校尉﹐加鷹揚將軍。崇在南中﹐得鴆鳥雛﹐以與後軍將軍王愷。時制﹐鴆鳥不得過江﹐爲司隸校尉傅祗所糾。詔原之﹐燒鴆於都街。崇穎悟有才气﹐而任俠元行檢﹐在荊州劫遠使商客﹐致富不貲﹐徵爲大司農。以徵書未至﹐擅去官免。頃拜太僕﹐出爲徵虜將軍﹐假節監徐州諸軍事﹐鎭下邳。崇有州館在河陽之金穀﹐一名梓澤﹐送者傾都﹐帳飲於此焉。至鎭﹐與徐州刺史髙誕爭酒相侮﹐爲軍司所奏免官。復拜衛尉﹐與潘嶽諂事賈謐。謐與之親善﹐號曰「二十四友」。廣城君每出﹐崇降車路左﹐望塵而拜﹐其卑佞如此。財產丰積﹐室宇宏麗。後房百數﹐皆曳紈繡﹐珥金翠。絲竹盡當時之選﹐庖膳窮水陸之珍。與貴戚王愷﹑羊之徒﹐以奢靡相尙。愷以粘澳釜﹐崇以蠟代薪﹔愷作紫絲布步障四十里﹐崇作錦步障五十里以敵之﹔崇塗壁以椒﹐愷用赤石脂。崇愷爭豪如此。武帝每助愷﹐嘗以珊瑚樹賜。髙二尺許﹐枝柯扶疏﹐世所罕比。他以示崇﹐崇便以鐵如意擊之﹐應手而碎﹐愷旣惋惜﹐又以爲疾己之寶﹐聲色方厲。崇曰「不足爲恨﹐今還卿。」乃命左右悉取珊瑚樹﹐有髙三四尺者六七株﹐條幹絕俗﹐光耀如日﹐如愷比甚眾﹐愷撫然自失。崇爲客作豆粥﹐咄嗟便辦﹐每冬﹐得韭齏﹔嘗與愷出遊﹐爭人洛城﹐崇牛迅若飛禽﹐愷絕不能及。愷每以此三事爲恨﹐乃密貨崇帳下﹐問其所以。答云「豆至難煮﹐預作熟末﹐客來﹐但作白粥以投之耳﹔韭齏﹐是搗韭根雜以麥苗耳﹔牛奔不遲﹐良由馭者﹐遂不及反制之﹐可聽蹁轅則矣。」於是﹐悉從之﹐遂爭長焉。崇後知之﹐因殺所告者。嘗與王惇人大學﹐見顏回﹑原憲之象﹐顧而嘆曰「若與之同升孔堂﹐去人何必有間﹖」惇曰「不知餘人云何﹖子貢去卿差近。」崇正色曰「士當名聲俱泰﹐何至饔牖哉﹖」其立意類此。劉輿兄弟少時爲王悄所嫉﹐愷召之宿﹐因欲坑之。崇素與輿等善﹐聞當有變﹐夜馳詣愷﹐問二劉所在。愷迫卒不得隱﹐崇徑造於後齋索出﹐同車而去。語曰「年少﹐何以輕就人宿﹖」輿深徳之。及賈謐誅﹐崇以黨與免官。時趙王倫專權﹐崇甥歐陽建與倫有隙。崇有妓曰綠珠﹐美而艷﹐善吹笛。孫秀使人求之。崇時在金穀別館﹐方登涼臺臨淸流﹐婦人侍側。使者以告﹐崇盡出其婢妾數十人以示之﹐皆蘊蘭麝被羅毅。曰「任所擇。」使者曰「君侯服禦﹐麗則麗矣﹐然本受命指索綠珠﹐不識孰是﹖」崇勃然曰「綠珠吾愛﹐不可得也。」使者曰「君侯博古通今﹐察遠照邇﹐願加三思。」崇曰「不然。」使者出﹐而又反﹐崇竟不許。秀怒﹐乃勸倫誅崇﹑建。石崇事﹝凡二條﹞《耕桑偶記﹞曰「石崇砌上﹐就苔薛刻百花﹐飾以金玉﹐曰壺中之景﹐不過如是』。」又﹐外國有進火浣布者﹐武帝制爲衫﹐衣之幸石崇第。崇知之﹐身故常衣﹐而令從奴五十人﹐皆火院衫以迎帝。綠珠傳綠珠者﹐姓梁﹐白州博白縣人也。州則南昌郡﹐古越地﹐秦象郡﹐漢合浦縣地。唐武徳初﹐削平蕭銑﹐於此置南州﹐尋攺爲自州﹐取白江爲名。州境有博白山﹑博白江﹑盤龍洞﹑房山﹑雙角山﹑大荒山。山上有池﹐池中有婢妾魚。綠珠生雙角山下﹐美而艷。越俗以珠爲上寶﹐生女爲珠娘﹐生男爲珠兒。綠珠之字﹐由此而稱。晉石崇爲交趾采訪使﹐以眞珠三斛致之。崇有別廬在河南金穀澗﹐澗中有金水﹐自太白源來。崇卽川阜置園館。綠珠能吹笛﹐又善舞﹐《明君》明君者﹐漢妃也。漢元帝時﹐匈奴單於人朝﹐詔王嬙配之﹐卽昭君也。及將去﹐人辭﹐光采射人﹐天子悔焉﹐重難攺更﹐漢人憐其遠嫁﹐爲作此歌。崇以此曲教之﹐而自制新歌﹐曰﹕我本良家女﹐將適單於庭。辭別未及終﹐前驅已抗旌。僕禦涕流離﹐猿馬悲且鳴。哀郁傷五內﹐涕位沾珠纓。行行日已遠﹐遂造匈奴城。延我於穹廬﹐加我閼氏名。殊類非所安﹐𨿽貴非所榮。父子見淩辱﹐對之慚且驚。殺身良不易﹐默默以苟生。苟生亦何聊﹐積思常憤盈。願假飛鴻翼﹐乘之以遐徵。飛鴻不我顧﹐佇立以屏營。昔爲匣中玉﹐今爲糞土塵。朝華不足歡﹐甘與秋艸屏。傳語後世人﹐遠嫁難爲情。崇又制《懊惱曲》以贈綠珠。崇之婢美艷者千餘人﹐擇數十人﹐妝飾一等﹐使忽視之﹐不相分別。刻玉爲蚊龍佩﹐縈金爲鳳凰釵﹐結袖繞檻而舞。欲有所召者﹐不呼姓名﹐惟聽佩聲﹐視釵色。佩聲輕者居前﹐釵色艷者居後﹐以爲行次而進。趙王倫亂常﹐賊類孫秀使人求綠珠。崇方登涼觀﹐臨淸水﹐婦人侍側。使者以告﹐崇出侍婢數百人以示之﹐皆蘊蘭麝而披羅。曰「任所擇。」使者曰「君侯服禦﹐麗則麗矣﹐然受命指索綠珠﹐不知孰是﹖」崇勃然曰「吾所愛﹐不可得也。」秀因是譖倫族之。收兵忽至﹐崇謂綠珠曰「我今爲爾獲罪。」綠珠泣曰「願效死於君前。」崇止之﹐遽墜樓而死。崇棄東市。時人名其樓曰綠珠樓。在步廣裏﹐近狄泉﹐在王城之東。綠珠有弟子宋諱﹐有國色﹐善吹笛。後人晉明帝宮中。今白州有一派水﹐自雙角山出谷容州江﹐呼爲綠珠江。亦猶歸州有昭君灘﹑吳有西施谷﹑脂粉塘﹐蓋取美人出處爲名。又有綠珠井﹐在雙角山下。耆老傳云「汲此井者﹐誕女必多美麗。裏閭有識者﹐以美色無益於時﹐因以巨石鎭之。迨後𨿽有產女端妍者﹐而七竅四肢多不完具。」異哉﹗山水之使然。昭君村生女皆炙破其面﹐故白居易詩曰﹕不效往者戒﹐恐貽來者冤。至今村女面﹐燒的成痕瘢。又與不完具者同焉。牛僧孺《周秦行紀》云「夜宿薄太后廟﹐見戚夫人﹑王嬙﹑太眞妃﹑潘淑妃﹐各賦詩言志。別有善笛女子﹐短鬟衫具帶﹐貌甚美﹐與潘氏偕來。大後以接坐居之﹐令吹笛﹐往往亦及酒。大後顧而謂曰「識此否﹖石家綠珠也。潘妃養作妹。』太后曰﹕『綠珠豈能無詩乎﹖﹐綠珠相謝﹐作曰﹕此日人非昔日人﹐笛聲空怨趙王倫。紅殘鈿碎花樓下﹐金穀千年更不春。太后曰﹕『牛秀才遠來﹐今日誰人與伴﹖』綠珠曰﹕『石衛尉性嚴忌。今有死﹐不可及亂。』」然事𨿽詭怪﹐聊以解頤。噫﹐石崇之殺﹐𨿽自綠珠始﹐亦其來有漸矣。崇嘗刺荊州﹐劫奪遠使﹐沈殺客商﹐以致巨富。又遺王愷鴆鳥﹐共爲鴆毒之事。有此陰謀﹐加以每邀宴集﹐令美人行酒﹐客飲不盡者﹐使黃門斬美人。王丞相與大將軍嘗共訪崇﹐丞相素不能飲﹐輒自勉彊﹐至於沈醉。至大將軍﹐故不飲以觀其气色﹐已斬三人。君子曰「禍福無門﹐惟人所召。」崇心不義﹐舉動殺人﹐烏得無報也。非綠珠無以速石崇之誅﹐非石崇無以顯綠珠之名。綠珠之墜樓﹐侍兒之有貞節者也。比之於古﹐則有田六出。六出者﹐王進賢侍兒也。進賢﹐晉湣太子妃。洛陽亂﹐石勒掠進賢渡孟津﹐欲妻之。進賢罵曰「我皇太子婦﹐司徒公女。胡羌小子﹐敢幹我乎﹖」言畢投河。六出曰「大旣有之﹐小亦宜然。」復投河中。又有窈娘者﹐武周時喬知之寵婢也﹐盛有姿色﹐特善歌舞。知之教讀書﹐善屬文﹐深所愛幸。時武承嗣驕貴﹐內宴酒酣﹐迫知之將金玉賭窈娘。知之不勝﹐便使人就家彊載以歸。知之怨悔﹐作《綠珠篇》以敍其怨。詞曰﹕石家金穀重新聲﹐明珠十斛買娉婷。此日可憐無得比﹐此時可愛得人情。君家閨閣未曾難﹐嘗持歌舞使人看。富貴雄豪非分理﹐驕矜勢力橫相干。辭君去君終不忍﹐徒勞掩面傷紅粉。百年離別在髙樓﹐一旦紅顏爲君盡。知之私屬承嗣家閹奴傳詩於窈娘。窈娘得詩悲泣﹐投井而死。承嗣令汲於井﹐衣中得詩﹐鞭殺閹奴。諷吏羅織知之﹐以至殺焉。悲夫﹐二子以愛姬示人﹐掇喪身之禍。所謂倒持太阿﹐授人以柄。《易》曰「慢藏誨盜﹐冶容誨淫」﹐其此之謂乎。其後詩人題歌舞伎者﹐皆以綠珠爲名。庾肩吾曰﹕蘭堂上客至﹐綺席淸弦撫。自作《明君辭》﹐還爲綠珠舞。李元忠云﹕繹樹搖歌扇﹐金穀舞筵開。羅袖拂歸客﹐畱歡醉玉杯。江總云﹕綠珠銜淚舞﹐孫秀彊相邀。綠珠之沒﹐已數百年矣﹐詩人尙詠之不已﹐其故何哉﹖蓋一婢子﹐不知書﹐而能感主恩﹐憤不顧身﹐其志凜烈﹐誠足使後人仰慕歌詠也。至有享厚祿﹐盜髙位﹐亡仁義之行﹐懷反復之情﹐暮四朝三﹐惟利是視﹐節操反不若一婦人﹐豈不愧哉。今爲此傳﹐非徒實美麗窒禍源﹐且欲懲戒辜恩背義之類也。季倫死後十日﹐趙倫敗。左衛將軍趙泉斬孫秀於中書﹐軍士趙駿剖秀心食之。倫囚金塘城賜金屑酒。倫慚﹐以巾覆面曰「孫秀誤我也。」飲金屑而卒。皆夷家族。南陽生曰﹕此乃假天之報怨。不然﹐何梟夷之立見乎﹗風

石季倫所愛婢名風﹐魏未於胡中買得﹐年始十歲﹐使房內養之。至年十五﹐容貌無比﹐特以姿態見美。妙別玉聲﹐能觀金色。石氏之富﹐財比王家﹐驕侈當世﹐珍寶瑰奇﹐視如瓦石﹐聚如糞土﹐皆殊方異國所得﹐莫有辧識其出處者。乃使風別其聲色﹐並知其所出之地﹐言「西方北方玉聲沈重﹐而性溫潤﹐佩服益人靈性﹔東方南方玉聲輕潔﹐而性淸涼﹐佩服利人精神。」石氏侍人美艷者數千人最以文辭擅愛。石崇嘗語之曰「吾百年之後﹐當指白日以汝爲殉。」答曰「生愛死離﹐不如無愛。妾得爲殉﹐身其何朽。」於是彌見寵愛。崇嘗擇美容姿相類者數十人﹐裝飾衣服﹐大小一等﹐使忽睹不相分別﹐常侍於側。使風調玉以付工人爲倒龍之佩﹐縈金爲鳳冠之釵。言刻玉爲倒龍之勢﹐鑄金釵像鳳凰之冠﹐結紳繞楹而舞﹐使晝夜聲色相接﹐謂之「恆舞」。欲有所召者﹐不呼姓名﹐悉聽佩聲﹑視釵色。玉聲輕者居前﹐釵色艷者居後﹐以爲行次而進也。使數十人各含異香﹐使行而笑語﹐則口气從風而。又屑沈水之香﹐如塵未﹐布致象牀﹐使所愛踐之。無迹者﹐卽賜眞珠百﹔若有迹者﹐則節其飲食﹐令體輕弱。故閨中相戲曰「爾非細骨輕軀﹐那得百眞珠。」及風年三十﹐妙年者爭嫉之﹐或言胡女不可爲羣﹐竟相排毀。崇受譖潤之言﹐卽退風爲房老﹐使主羣少。乃懷怨懟﹐而作五言詩曰﹕春華誰不美﹐卒傷秋落時。突煙還自低﹐鄙退豈所期。桂芬徒自蠹﹐失愛在蛾眉。坐見芳時歇﹐惟悴空自嗤。石氏房中井歌此爲樂曲﹐至晉未乃止。徐君徐君﹐字懷簡﹐幼聰朗好學﹐尢長於部書﹐問無不對﹐善弦歌。爲梁湘東王鎭西咨議參軍。頗好聲色﹐侍妾數十﹐皆佩金翠﹐曳羅綺﹐服玩悉以金銀。飲酒數升﹐便醉而閉門﹐盡日酣歌。每遇歡謔﹐則飲至斗。有時載伎﹐肆意遊行﹐荊楚山川﹐靡不歷踐。時襄陽魚弘亦以豪侈稱府中。謠曰「北路魚﹐南路徐。」然君弗如也。文冠一府﹐特有輕艷之才。新聲巧變﹐人多諷習。魚弘身長八尺﹐白皙﹐美姿容。累從徵討﹐常爲軍鋒﹐歷南譙泗竟陵太守。嘗謂人曰「我爲郡有四盡﹕水中魚鱉盡﹐山中獐鹿盡﹐田中米谷盡﹐村里人庶盡。丈夫生如輕塵棲弱艸﹐白駒之過隙﹐人生但歡樂﹐富貴在何時﹖」於是﹐恣意酣賞。侍妾百餘人﹐不勝金翠﹔服玩車馬﹐皆窮一時之驚絕。有眠牀一張﹐皆是蹙柏﹐四面周匝﹐無一有異。通用銀鏤金花壽福。兩重爲腳﹐爲湘東王鎭西司馬述職西上﹐道中乏食﹐緣路采菱﹐作菱米飯給所部。弘度之所過後﹐人覓一菱不得。又於窮洲之上﹐捕得數百獼猴﹐膳以爲脯﹐以供酒食。比及江陵﹐資食復振﹐逢敕迎瑞豫王﹐令送像下都。弘率部曲數百﹐悉衣錦袍﹐赫奕滿道﹐頗爲人所慕。蕭宏梁大尉臨川王宏﹐長八尺餘﹐白皙﹐美容止﹐而縱恣不悛﹐奢侈過度﹐修第擬於帝宮﹐後庭數百千人﹐皆極天下之選。所幸姬江無畏﹐服玩侔於齊東昏潘妃﹐寶珥值千萬。好食鯖魚頭﹐常日進三百﹐其他珍膳盈溢後房﹐食之不盡﹐棄諸道路。江本吳民女也﹐世有國色。親從子女﹐徧遊王侯後宮。宏以介弟之貴無他量﹐能恣意科斂。庫室垂有百間﹐在後堂之內﹐關鑰甚嚴﹐有疑是鎧仗者﹐密以聞武帝。帝於友於甚厚﹐殊不悅。宏愛妾江氏寢膳不能暫離﹐上一日送盛饌與江曰「當來就汝歡宴。」惟攜布衣之舊﹑射聲校尉丘佗卿往﹐與宏及江大飲。半醉後謂曰「我今欲履行汝後房。」便呼後閣輿徑往屋所。宏恐上見其賄貨﹐顏迹怖懼。上意彌信是仗屋。屋旣檢視﹐宏性愛錢﹐百萬一聚﹐黃榜標之﹔千萬一庫﹐懸一紫標﹐如此三十餘間。帝與倫卿屈指計﹐見錢三億餘萬。屋貯布絹絲綿﹐漆蜜蠟﹐朱砂雜貨﹐但見滿庫﹐不知多多。帝始知非仗﹐大悅謂曰「阿六﹐汝生活大可。」劇飲至夜乃還﹐兄弟更睦。髙陽王后魏髙陽王雍﹐居近靑陽門外數里﹐禦道西旁﹐洛中之甲第也。正光中雍爲丞相﹐給羽葆鼓吹虎賁班劍百人﹐貴極人臣﹐富兼山海﹐居第匹於帝宮。白壁丹檻﹐窈窕連云﹐飛檐居宇﹐葛周通﹐童僕六千﹐伎女五百﹐隋珠照日﹐羅衣從鳳。自漢晉以來﹐諸王豪侈﹐未之有也。出則鳴騶禦道﹐文物成行﹐鐃歌繁響﹐笳聲哀怨。人則歌姬舞女﹐擊築吹笙﹐絲管疊奏﹐連宵盡日。其竹林魚池﹐佯於禁苑。芳如積﹐珍木連陰。雍薨後﹐諸伎女悉令人道﹐或有出家者。美人徐月華善箜筷﹐能爲明妃出塞之曲﹐聞者莫不動容。永安中﹐與衛將軍原士康爲側室﹐士康宅亦近靑陽門。徐鼓箜筷而歌﹐哀聲人云﹐行路聽者﹐俄而成市﹐徐常語士康云「王有二美姬﹐一名修容﹐二名艷姿﹐並蛾眉皓齒﹐潔貌傾城。修容亦爲綠水歌﹐艷姿善逐風舞﹐並愛傾後室﹐寵冠諸姬。」士康聞此﹐常令徐鼓綠水火鳳之曲焉。河間王后魏﹐王侯﹑外戚﹑公主擅山海之富﹐居山林之饒。爭修園宅﹐各相誇競。崇門丰室﹐阿戶連房﹐飛館生風﹐重樓起霧。髙臺芳榭﹐家家而築﹔花林曲池﹐園園而有﹐莫不桃李夏綠﹐竹柏冬靑。而河間王琛最爲豪首﹐常與髙陽爭衡。造文柏堂﹐如徽音殿。置玉井金罐﹐以五色絹爲繩。伎女三百人﹐盡皆國色。有婢朝云﹐善吹﹐能作團扇歌﹑隴上聲。琛爲秦州刺史﹐諸羌外叛﹐屢討之不降。琛令朝云假爲貧嫗﹐吹而乞。諸羌聞之﹐悉皆流涕﹐疊相謂曰「何爲棄墳井在山谷爲寇也﹖」卽相率歸降。秦民語曰「快馬健兒﹐不如老甌吹篪。」琛爲秦州無政績﹐遣使向西域求名馬。遠至波斯國﹐得千里馬﹐號曰「追風赤」。其次有七百里者十餘匹﹐皆有名字。以銀爲槽﹐金爲環鎖。諸王服其豪富。深嘗語人云「晉室石崇乃是庶姓﹐猶能雉頭狐腋﹐畫卯雕薪﹐況我大魏天王﹐不爲華侈﹖」造迎風館於後園﹐窗戶之上﹐列錢靑瑣﹐玉鳳銜鈴﹐金龍吐旆﹐秦柰朱李﹐株條人檐﹐伎女樓上﹐坐而摘食。琛嘗會宗室﹐陳諸寶器﹐金瓶﹑銀甕百餘口。甌擎盤合稱是﹐余酒器有水晶缽﹐瑪瑤琉璃碗﹐赤玉卮數十枚﹐工作奇妙﹐中土所無﹐皆從西來。又陳女樂及諸名馬﹐復引諸王案行府庫﹐錦珠璣﹐冰羅霧﹐充積其內。琛謂章武王融曰「不恨我不見石崇﹔恨石崇不見我。」融立性貪暴﹐志欲無限﹐見之惋嘆﹐不覺生疾﹐還家臥三日不起。及爾朱氏亂後﹐王侯第宅﹐多題爲寺。壽丘閭裏﹐列剎相望﹐祗園郁起﹐寶塔髙臨。四月八日﹐京師士女﹐多至河間寺﹐觀其堂廡績麗﹐無不嘆息﹐以爲蓬萊仙室﹐亦不是過也。寧王寧王憲貴盛﹐寵伎數千人﹐皆絕藝上色。宅左有賣餅者妻﹐纖白明媚﹐王一見屬目﹐厚遺其夫取之﹐寵惜愈等。環歲因問之﹕「汝復憶餅師否﹖」默然不對。王召餅師﹐使見之。其妻注視﹐雙淚垂頰﹐若不勝情。時王座客十餘人﹐皆當時文士﹐無不淒異。王命賦詩﹐王右丞維詩先成﹕莫以今時寵﹐寧忘舊日恩。看花滿目淚﹐不共楚王言。元載元載未年﹐造蕓輝堂於私第。蕓輝﹐香艸也﹐出於闐國﹐其香潔白如玉﹐入土不朽爛﹐舂之爲屑以塗壁﹐故號蕓輝焉。而更構沈檀爲梁棟﹐飾金銀爲戶牖﹐內設懸黎屏風﹑紫綃帳。其屏風﹐本楊國忠之寶也﹐屏上刻前代美女伎樂之形﹐外以玳瑁﹑水犀爲押絡﹐絡以眞珠瑟瑟﹐其爲精妙﹐殆非人工所及。紫絹帳﹐得於南溪洞中之酋帥﹐則鮫絹之類也。輕疏而薄﹐如無所礙。𨿽屬凝冬﹐而風不能入﹔盛夏則淸涼自至。其色隱隱焉﹐忽不知其帳也﹐謂載臥內有紫气而服玩之。奢僭擬於帝王之家。蕓輝之前有池﹐悉以白石砌其岸。中有殘陽花﹐亦類白﹐其花紅﹐大如牡丹﹐不知自何而來也。更有碧芙蓉﹐香潔菡萏﹐偉於常者。載因暇日﹐憑欄以觀。忽聞歌聲淸響﹐若十四五女子唱焉﹐其曲則《玉樹後庭花》也。載驚惡旣甚﹐遂剖其花﹐更無所見﹐則祕之不令人知。載有龍髯紫拂﹐色如爛椹﹐可長三尺﹐削水晶爲柄﹐刻紅玉爲環鈕。或風雨晦瞑﹐臨流沾濕﹐則光采搖動﹐奮然如怒。置之於堂中﹐夜則蚊蚋不敢人﹔拂之爲聲﹐雞大無不驚逸者﹔垂之池潭﹐則鱗介之屬﹐悉俯伏而至﹔引水於空中﹐則成瀑布﹔燒燕肉燻之﹐則焉﹐若生雲霧。厥後上知其異﹐屢言之。載不得已﹐而遂進焉。載云得於洞庭道士張知和。載寵姬薛瑤英﹐攻詩書﹐善歌舞﹐仙姿玉質﹐肌香體輕﹐𨿽旋波﹑搖光﹑飛燕﹑綠珠不能過也。瑤英之母趙娟﹐亦本岐王之愛寵﹐後出爲薛氏妻﹐生瑤英﹐而幼以香啖之﹐故肌香也。及載納爲姬﹐處金絲之帳﹑卻塵之褥。其褥出自句驪國﹐一云是卻塵之獸毛所爲也﹐其色鮮妍﹐柔軟亡比。衣龍綃之衣﹐一衣無一二兩﹐摶之不盈一握。載以瑤英體輕﹐不勝重衣﹐故於異國以求是服也﹐惟賈至﹑楊炎﹑公南與載友善﹐故往往得見歌舞﹐至因贈詩曰﹕舞怯銖衣重﹐笑疑桃臉開。方知漢武帝﹐虛築避風臺。

公南亦作長歌褒其美﹐略曰﹕雪面澹娥天上女﹐鳳蕭駕翅欲飛去。玉釵碧翠步無塵﹐楚腰如柳不勝春。

瑤英善爲巧媚﹐載惑之﹐怠於庶務。而瑤英之父曰宗本﹐兄曰從義﹐與趙娟遞相出入﹐以構賄賂﹐號爲關節。與中書主吏卓倩等爲腹心﹐而宗本輩以事告者﹐載未嘗不頷之。天下賫寶貨求大官職﹐無不恃載權勢﹐指薛卓爲梯媒。及載死﹐瑤英自爲里人妻矣。論者以元載喪令徳﹐而崇貪名﹐自一婦人而致也。張功甫張氏功甫﹐號約齋﹐忠烈王諸孫。能詩﹐一時名士大夫莫不交遊。其園池聲伎服玩之麗甲天下﹐嘗於南湖園作駕霄亭於四古松間﹐以巨鐵懸之空中﹐而羈之松身。當風月淸夜﹐與客梯登之﹐飄搖云表﹐眞有挾飛仙﹑溯紫淸之意。王簡卿侍郎﹐嘗赴其牡丹會﹐云眾賓旣集﹐坐一虛堂﹐寂無所有。俄問左右云「香已發未﹖」答云「已發。」命捲簾﹐則異香自內出﹐郁然滿座。羣奴以酒肴﹑絲竹次第而至。別有名伎數十輩﹐皆衣白﹐首飾衣領﹐皆繡牡丹。首戴照殿紅一伎﹐執板奏歌侑觴﹐歌罷樂作乃退。復垂簾談論自如。良久﹐香起﹐捲簾如前。別數十伎易服與花而出﹐大抵簪白花則衣紫﹐紫花則衣鵝黃﹐黃花則衣紅。如是﹐十杯﹐衣與花凡十易。所謳者﹐皆前輩牡丹名詞。酒竟﹐歌者﹑樂者百數十人﹐列行送客﹐燭光香霧﹐歌吹雜作﹐客皆恍然如仙遊也。韓冑韓冑有愛姬﹐小過被譴。錢唐令程松壽亟召女儈﹐以八百千市之﹐捨之中堂。旦夕夫妻上食﹐事之甚謹﹐姬惶恐﹐莫知所由。居數日﹐冑意解﹐復召之﹐知爲松所市矣﹐大怒。松壽聞之﹐亟上謁獻之曰「頃有郡守辭闕者﹐將挾市去外郡﹐某忝赤縣﹐恐件鈞顏﹐故爲王匿之舍中耳。」冑意猶未平﹐姬旣入﹐具言松壽謹待禮。冑大喜﹐卽日躐除太府寺丞﹐尋遷監禦史﹐逾年進右諫議大夫。猶不怏怏滿。乃更市一美人獻之﹐名日松壽。冑追問之﹕「柰何與大諫同名葉答曰「欲使賤名﹐常達鉤聽耳。」冑憐之﹐卽除同知樞密院事。冑有四妾﹐皆郡夫人。其三夫人號滿頭花﹐新進者號四夫人﹐尢寵幸﹐通籍宮中。慈明嘗召人賜坐﹐四夫人卽與慈明偶席﹐其次有十婢均寵。有獻北珠冠四枚者﹐冑喜﹐以遺四夫人。十婢者皆慍﹐曰「等人耳﹐我輩不堪戴耶﹖」冑患之。時趙師以列卿守臨安﹐聞之﹐亟出十萬緡市北珠冠十枚﹐瞰冑﹐人朝獻之。十婢者大喜﹐分持以去。冑歸﹐十婢咸來謝。翌日﹐都市行燈﹐十婢者皆頂珠冠而出。觀者如堵。歸語冑曰「我輩得趙大卿﹐光價十倍﹐王何吝酬一官耶﹖」冑許之。遂進師工部侍郎。冑又嘗與客飲南園﹐師與焉。過山莊竹籬茅舍﹐曰「此眞田舍境﹐但欠雞鳴大吠耳。」少焉﹐有犬嗥叢薄間。視之﹐乃也。冑大悅﹐益親愛之。學諸生有詩曰﹕堪笑明庭鴛鷺﹐甘作村莊犬雞。一日冰山人勢﹐湯鑊煮刀。

艷異編卷十七幽期部一司馬相如傳司馬相如者﹐蜀郡成都人也。字長卿。少時﹐好讀書﹐學擊劍。故其親名之曰犬子。相如旣學﹐慕簡相如之爲人﹐更名相如。以貲爲郎﹐事孝景帝爲武騎常侍。非其好也。會景帝不好辭賦。是時﹐梁孝王來朝﹐從遊說之士﹐齊人鄒陽﹑淮陰枚乘﹑梁莊忌夫子之徒。相如見而說之﹐因病免﹐客遊梁。梁孝王令與諸生同捨﹐相如得與諸生遊士居數歲。乃著子虛之賦。會梁孝王卒﹐相如歸﹐而家貧。無以自業。素與臨邛令王吉相善。吉曰「長卿久宦遊不遂﹐而來過我﹖」相如往﹐捨都亭。臨邛令繆爲恭敬﹐日往朝相如。相如初尙見之﹐後稱病﹐使從者謝吉。吉愈益謹肅。臨邛中多富人﹐而卓王孫家童八百人﹐程鄭亦數百人。二人乃相謂曰「令有貴客﹐爲具召之﹐並召令。」令旣至﹐卓氏客以百數。至日中﹐謁司馬長卿。長卿謝病不能往。臨邛令不敢嘗食﹐自往迎相如。相如不得已﹐彊往一坐。盡傾酒酣﹐臨邛令前奏琴曰「竊聞長卿好之﹐願以自娛。」相如辭謝﹐爲鼓一再行。是時﹐卓王孫有女文君﹐新寡﹐好音。故相如繆與令相重﹐而以琴心挑之。其詩曰﹕鳳兮﹐鳳兮﹐歸故鄕﹐遨遊四海求其凰。有艷淑女處蘭房﹐室邇人遐毒我腸。何由交頸爲鴛鴦﹖

又曰﹕鳳兮﹐鳳兮﹐從凰棲﹐得托孳尾永爲妃。交情通體必和諧﹐中夜相從別有誰﹖

相如之臨鄧﹐從車騎﹐雍容閒雅甚都。乃飲卓氏﹐弄琴﹐文君竊從戶窺之﹐心悅而好之﹐恐不得當也。旣罷﹐相如乃使人重賜文君侍者通殷勤。文君夜亡奔相如﹐相如乃與馳歸。家居徒四壁立。卓王孫大怒曰「女至不材﹐我不忍殺﹐不分一錢也。」人或謂玉孫﹐王孫終不聽。文君久之不樂﹐曰「長卿第俱如臨邛﹐從昆弟假貸﹐猶足爲生。何至自苦如此。」相如與俱之臨邛﹐盡賣其車騎﹐買一酒捨。酤酒﹐而令文君壚。相如身自著犢鼻﹐與保庸雜作滌器於市中。卓王孫聞而恥之﹐爲杜門不出。昆弟諸公﹐更謂王孫曰「有一男兩女﹐所不足者非財也。今文君已失身於司馬長卿。長卿故倦遊﹐𨿽貧﹐其人材足依也﹐且又令客﹐獨柰何相辱如此。」卓王孫不得已﹐分予文君童百人﹐錢百萬﹐及其嫁時衣被財物。文君乃與相如歸成都﹐買田宅﹐爲富人。居久之﹐蜀人楊得意爲狗監侍上。上讀《子虛賦》而善之曰「朕獨不得與此人同時哉。」得意曰「臣邑人司馬相如﹐自言爲此賦。」上驚﹐乃召問相如。相如曰「有是。然此乃諸侯之事﹐未足觀也。請爲天子遊獵賦﹐賦成奏之。」上許﹐令尙書給筆札。相如以「子虛」﹐虛言也。爲楚稱﹔「烏有先生」者﹐烏有此事也﹐爲齊稱﹔「無是公」者﹐無是人也﹐明天子之義。故空籍此三人爲辭﹐以推天子諸侯之苑囿。其卒章歸之於節儉﹐因以諷諫。奏之天子﹐天子大悅﹐以爲郎。相如爲郎數歲﹐會唐蒙使略通夜郎西中﹐發巴蜀吏卒千人﹐郡又多爲發轉漕萬餘人。用興法誅其渠帥﹐巴蜀民大驚恐。上聞之﹐乃使相如責唐蒙。因諭告巴蜀民以非上意。相如還報﹐唐蒙已略通夜郎﹐因通西南夷﹐道發巴﹑蜀﹑廣漢卒作者數萬人﹐治道二歲﹐道不成﹐士卒多物故﹐費以巨萬計。蜀民及漢用事者﹐多言其不便﹐是時﹐邛之君長聞南夷與漢通﹐得賞賜多﹐多欲願爲內臣﹑妾﹐請吏比南夷。天子問相如﹐相如曰「邛冉者近蜀﹐道亦易通﹐秦時嘗通爲郡縣﹐至漢興而罷。今誠復通﹐爲置郡縣﹐愈於南夷。」天子以爲然﹐乃拜相如爲中郎將﹐建節往使。副使王然於壺充國﹐呂越人馳四乘之傳﹐因巴蜀吏市物以賂西夷。至蜀﹐蜀大守以下郊迎﹐縣令負弩矢先驅﹐蜀人以爲寵。於是﹐卓王孫﹑臨邛諸公皆因門下獻牛酒以交歡。卓王孫喟然而嘆﹐自以得使女尙司馬長卿晚﹐而厚分與其女財與男等同。司馬長卿便略定西夷﹐邛冉斯楡之君﹐皆請爲內臣。除邊關﹐關益斥﹐西至沫﹑若水﹐南至爲徼﹐通零關道﹐橋孫水以通邛都。還報天子﹐天子大悅。其後﹐有人上書言相如使時受金﹐失官。居歲餘﹐復爲郎。相如口喫而善著書。常有消渴疾。與卓氏婚﹐饒於財。其進仕宦﹐未嘗肯與公卿國家之事﹐稱病閒居﹐不慕官爵。相如拜爲孝文園令。旣病免﹐家居茂陵。天子曰「司馬相如病甚﹐可往從悉取其書。若不然﹐後失之矣。」使所忠往﹐而相如已死﹐家無書。問其妻﹐對曰「長卿固未嘗有書也。時時著書﹐人又取去。卽空居。長卿未死時﹐爲一卷書﹐曰有使者來求書﹐奏之。元他書。」其遺札書﹐言封禪事﹐奉所忠。忠奏其書﹐天子異之。卓文君司馬相如初與卓文君還成都﹐貧居愁懣﹐以所著裘﹐就市人陽昌貰酒與文君爲歡。旣而﹐文君抱頸而泣曰「我平生富足﹐今乃以衣裘貰酒。」遂相與謀﹐於成都賣酒。相如親著犢鼻滌器﹐以恥王孫。王孫果以爲病﹐乃厚給文君。文君遂爲富人。文君姣好﹐眉色如望遠山﹐臉際常若芙蓉﹐肌膚柔滑如脂。十七而寡﹐爲人放誕風流。故悅長卿之才而越禮焉。長卿素有消渴疾﹐及還成都﹐悅文君之色﹐遂以發痼疾﹐乃作美人賦﹐欲以自刺﹐而終不能攺。卒以此疾至死。文君爲誄傳於世。又﹐相如將聘茂陵人女爲妾﹐卓文君作《白頭吟》以自絕。相如乃止。賈午賈午﹐大尉充少女。韓壽﹐字得眞﹐南陽堵陽人﹐魏司徒曁曾孫﹐美姿貌﹐善容止。賈充辟爲司空掾。充每宴賓僚﹐其女輒於靑瑣中窺之﹐見壽而悅焉。問於左右﹕「識此人否﹖」有一婢說壽姓字﹐云是故主人。女大感想﹐發於寤寐。婢往至壽家﹐具說女意﹐並言其女﹐光麗艷逸﹐端美絕倫。壽聞而心動﹐便令爲通殷勤。婢以白女﹐女遂潛修音好﹐厚相贈結﹐呼壽夕人。壽勁捷過人﹐逾垣而至。家中莫知﹐惟充覺其女悅暢異於常日。時西域有貢奇香﹐一著人﹐則經月不歇。帝甚貴之﹐惟以賜充及大司馬陳騫﹐其女密盜以遺壽。充僚屬與壽宴處﹐聞其芬馥﹐稱之於充。自是充意知女與壽通。而其門閣嚴峻﹐不知所由得入。乃夜中佯驚有盜﹐因使循墻以觀其變。左右白曰「無餘異﹐惟東北角如狐貍行處。」充乃拷問女之左右﹐具以狀對。充祕之﹐遂以女妻壽。壽官至散騎常侍﹑河南尹。鶯鶯傳﹝卽會眞記﹞唐貞元中﹐有張生者﹐性溫茂﹐美風容﹐內秉堅孤﹐非禮不可入。或朋從遊宴﹐擾雜其間﹐他人皆洶洶拳拳﹐若將不及﹐張生容順而已﹐終不能亂。以是年二十三﹐未嘗近女色。知者詰之﹐謝而言曰「登徒子非好色者﹐是有淫行。余眞好色者﹐而適不我值。何以言之﹖大凡物之尢者﹐未嘗不畱連於心﹐是知其非忘情者也。」詰者識之。亡幾何﹐張生遊於蒲。蒲之東十餘里﹐有僧捨曰「普救寺」﹐張生寓焉。適有崔氏孀婦﹐將歸長安﹐路出於蒲﹐亦止玆寺。崔氏婦﹐鄭女也。張出於鄭﹐緒其親﹐乃異派之從母。是歲﹐渾薨於蒲。有中人丁文雅﹐不善於軍﹐軍人因喪而擾﹐大掠蒲人。崔氏家財甚厚﹐多奴僕﹐旅寓惶駭﹐不知所托。先是﹐張與蒲將之黨有善﹐請吏護之﹐遂不及於難。十餘日﹐廉使杜確將天子命﹐以統戈節令於軍﹐軍由是戢。鄭厚張之徳甚﹐因飾饌以命張中堂宴之﹐復謂曰「姨之孤嫠未亡﹐提攜幼稚﹐不幸屬師徒大潰﹐實不保其身。弱子幼女﹐猶君之生也。豈可比常恩哉﹗今俾以仁兄禮奉見﹐冀所以報恩也。」命其子曰歡郎﹐可十餘歲﹐容甚溫美。次命女﹕「出拜爾兄﹐爾兄活爾。」久之﹐辭疾。鄭怒曰「張兄保爾之命。不然爾且虜矣。能復遠嫌乎﹖」久之﹐乃至。常服悴容﹐不加新飾﹐垂鬟接黛﹐雙臉斷紅而已。顏色艷異﹐光輝動人。張驚﹐爲之禮。因坐鄭旁﹐以鄭之抑而見也﹐凝涕怨絕﹐若不勝其體者。問其年紀﹐鄭曰「今天子甲子歲之七月終﹐今貞元庚辰生十七年矣。」張生稍以詞導之﹐不對。終席而罷。張自是惑之﹐願致其情﹐無由得也。崔之婢曰紅娘。生私爲之札者數四﹐乘間遂道其衷。婢果驚沮﹐潰然而奔。張生悔之﹔翌日﹐婢復至。張生乃羞而謝之﹐不復云所求矣。婢因謂張曰「郎之言﹐所不敢言﹐亦不敢泄。然而崔之族姻﹐君所詳也﹐何不因其徳而求娶焉﹖」張曰「予始自孩提﹐性不苟合。或時紈綺閒居﹐曾莫流盼。不爲當年﹐終有所蔽。昨日一席間﹐幾不自持。數日來﹐行忘止﹐食忘飽﹐恐不能逾旦暮。若因媒氏而娶﹐納采﹑問名﹐則三數月間﹐索我漧枯魚之肆矣。爾其謂我何﹖」婢曰「崔之貞順自保﹐𨿽所尊不可以非語犯之﹐下人之謀﹐固難人矣。然而善屬文﹐往往沈吟章句﹐怨慕者久之。君試爲諭情詩以亂之。不然﹐則無由也。」張大喜﹐立綴《春詞》二首以投之。是夕﹐紅娘復至﹐持彩箋以授張﹐曰「崔所命也。」題其篇曰《明且三五夜》。其詞曰﹕待月西廂下﹐迎風戶半開。拂墻花影動﹐疑是玉人來。

張亦微諭其旨。是夕歲二月旬有四日矣。崔之東有杏花一樹﹐扳援可逾。旣望之夕﹐張因梯其樹而逾焉。達於西廂﹐則戶半開矣。紅娘寢於牀上﹐因驚之。紅娘駭曰「郎何以至﹖」張因紿之曰「崔氏之箋召我矣﹐爾爲我告之。」無幾﹐紅娘復來。連曰「至矣﹐至矣﹗」張生且喜且駭﹐必謂獲濟。及女至﹐則端服嚴容﹐大數張曰「兄之恩﹐活我之家厚矣。是以慈母以弱子幼女見托。柰何因不令之婢﹐致淫逸之詞。始以護人之亂爲義﹐而終掠亂以求之﹐是以亂易亂﹐其去幾何﹖誠欲寢其詞﹐則保人之好﹐不義。明之於母﹐則背人之惠﹐不祥。將寄於婢僕﹐又懼不得發其眞誠。是用托短章﹐願自陳啟﹐猶懼兄之見難﹐是用鄙靡之詞﹐以求其必至。非禮之動﹐能不愧心﹗特願以禮自持﹐無及於亂。」言畢﹐翻然而逝。張自失者久之﹐復逾而出﹐於是絕望。數夕﹐張君臨軒獨寢﹐忽有人覺之﹐驚而起﹐則紅娘斂衾攜枕而至﹐撫張曰「至矣﹐至矣﹗睡何爲哉﹗」並枕同衾而去。張生拭目危坐﹐久之﹐猶疑夢寐﹐然而修謹以俟。俄而紅娘捧崔氏而至。至則嬌羞融冶﹐力不能運支體﹐曩時端莊﹐不復同矣﹐是夕﹐旬有八日矣。斜月晶熒﹐幽輝半牀﹐張生飄飄然﹐且疑神仙之徒﹐不謂從人間至矣。有頃﹐寺鐘鳴﹐天將曉﹐紅娘促去。崔氏嬌啼宛轉﹐紅娘又捧之而去﹐終夕無一言。張生辧色而興﹐自疑曰「豈其夢耶﹖」及明﹐睹妝在臂﹐香在衣﹐淚光熒熒然﹐猶瑩於茵席而已。是後十餘日﹐杳不復至。張生賦《會眞詩》三十韻﹐未畢﹐而紅娘適至﹐因授之﹐以貽崔氏。自是復容之﹐朝隱而出﹐暮隱而入﹐同會於曩所謂西廂者幾一月矣。張生常詰鄭氏之情﹐則曰「知不可柰何矣﹐因欲就成之。」無何﹐張生將之長安﹐先以詩渝之。崔氏宛無難詞﹐然而愁怨之容動人矣。將行之夕﹐再不復可見。而張生遂西。不數月﹐復遊於蒲﹐捨於崔氏者又累月。崔氏甚工刀札﹐善屬文。求索再三﹐終不可見。往往張生自以文挑之﹐亦不甚觀覽。大略崔之出人者﹐勢必窮極﹐而貌若不知﹔言則敏辯﹐而寡於酬對﹔待張之意甚厚﹐然未嘗以詞繼之。時愁艷幽邃﹐恆若不識﹐喜慍之容﹐亦罕形見。異時獨夜操琴﹐愁弄淒惻。張竊聽之。求之﹐則終不復鼓矣。以是愈惑之。張生俄以文調及期﹐又當西去。當去之夕﹐不復自言其情﹐愁嘆於崔氏之側。崔已陰知將訣矣﹐恭貌怡聲﹐徐謂張曰「始亂之﹐終棄之﹐固其宜矣﹐愚不敢恨。必也君亂之﹐君終之﹐君之惠也。則沒身之誓﹐其有終矣﹐又何必深感於此行﹖然而君旣不懌﹐無以奉寧。君常謂我善鼓琴﹐向時羞顏﹐所不能及。今且往矣﹐旣君此誠。」因命拂琴﹐鼓《霓裳羽衣﹖序》﹐不數聲﹐哀音怨亂﹐不復知其是曲也。左右皆欷。崔亦遽止之﹐投琴﹐位下流漣﹐趨歸鄭所﹐遂不復至。明旦而張行。明年﹐文戰不勝﹐遂止於京。因貽書於崔﹐以廣其意。崔氏緘報之詞﹐粗載於此﹐云「捧覽來問﹐撫愛過深。兒女之情﹐悲喜交集。兼惠花勝一合﹐口脂五寸﹐致耀首膏唇之飾。𨿽荷殊恩﹐誰復爲容。睹物增懷﹐但積悲嘆。伏承便示於京中就業﹐進修之道﹐固在便安。但恨僻陋之人﹐永以遐棄。命也如此﹐知復何言﹗自去秋以來﹐常忽忽如有所失。於喧嘩之下﹐或勉爲語笑﹐閒宵自處﹐無不淚零。乃至夢寐之間﹐亦多敍感咽離憂之思﹐綢繆繾綣﹐暫若尋常。幽會未終﹐驚魂已斷。𨿽半衾如暖﹐而思之甚遙。一昨拜辭﹐倏逾舊歲。長安行樂之地﹐觸緒牽情﹐何幸不忘幽微﹐眷念亡。鄙薄之志﹐元以奉酬。至於終始之盟﹐則固不在鄙。昔中表相因﹐或同宴處﹐婢僕見誘﹐遂致私誠。兒女之心﹐不能自固。君子有援琴之挑﹐鄙人無投梭之拒。及薦寢席﹐義盛意深。愚陋之情﹐永謂終托。豈期旣見君子﹐而不能定情﹐致有自獻之羞﹐不復明侍中幘﹐沒身永恨﹐含嘆何言﹗倘仁人用心﹐俯遂幽劣﹐𨿽死之日﹐猶生之年。如或達士略情﹐捨小從大﹐以先配爲醜行﹐謂要盟之可欺﹐則當骨化形銷﹐丹誠不沒﹐因風委露﹐猶托淸塵。存沒之誠﹐言盡於此。臨紙鳴咽﹐情不能申。千萬珍重﹐珍重千萬﹗玉環一枚﹐是兒嬰年所弄﹐寄充君子下體所佩。玉取其堅潤不渝﹐環取其終始不絕。兼亂絲一絢﹐文竹茶碾子一枚。此數物不足見珍﹐意者欲君子如玉之眞﹐祕志如環不解。淚痕在竹﹐愁緒縈絲。因物達誠﹐永以爲好耳。心邇身遐﹐拜會無期。幽憤所鐘﹐千里神合。千萬珍重﹗春風多厲。彊飯爲佳。愼言自保﹐無以鄙爲深念。」張生發其書於所知﹐由是時人多聞之。所善楊巨源好屬詞﹐因爲賦《崔娘詩》一絕云﹕淸潤潘郎玉不如﹐中庭蕙艸雪銷初。風流才子多春思﹐腸斷蕭娘一紙書。

河南元稹亦續生《會眞詩》三十韻﹐曰﹕微月透簾櫳﹐螢光度碧空。遙天初縹緲﹐低樹漸蔥蘢。龍吹過庭竹﹐鸞歌拂井桐。羅綃垂薄露﹐環佩響輕風。絳節隨金母﹐云心捧玉童。更深人悄悄﹐晨會雨蒙蒙。珠瑩光文履﹐花明隱繡籠。瑤釵行彩鳳﹐羅彼掩丹虹。言自瑤華浦﹐將朝碧玉宮。因遊裏城北﹐偶向宋家東﹐戲調初微拒﹐柔情已暗通。低環蟬影動﹐回步玉塵蒙。轉面流花雪﹐登牀抱績叢。鴛鴦交頸舞﹐翡翠合歡籠。眉黛羞偏聚﹐唇朱暖更融。气淸蘭蕊馥﹐膚潤玉肌丰﹐無力慵移履﹐多嬌愛斂躬。汗光珠點點﹐發亂綠蔥蔥。方喜千年會﹐俄聞五夜窮。流連時有限﹐繾繕意難終。慢臉含愁態﹐芳詞誓素衷。贈環明運合﹐畱結表心同。啼粉流曉鏡﹐殘燈繞虫。華光猶冉冉﹐旭日漸瞳瞳。乘騖還歸洛﹐吹蕭亦止嵩。衣香猶染麝﹐枕膩尙殘紅。冪冪臨塘艸﹐飄飄思渚蓬。素琴鳴怨鶴﹐淸漢望歸鴻。海闊誠難度﹐天髙不易衝。行雲無處所﹐蕭史在樓中。張之友聞之者﹐莫不聳異之﹐然而張亦志絕矣。稹特與張厚﹐因徵其詞。張曰「大凡天之所命尢物也﹐不妖其身﹐必妖於人﹐使崔氏子遇合富貴﹐乘寵嬌﹐不爲雲爲雨﹐則爲蚊爲螭﹐吾不知其所變化矣。昔殷之辛﹐周之幽﹐據百萬之國﹐其勢甚厚。然而一女子敗之﹐潰其眾﹐屠其身﹐至今爲天下笑。余之徳不足以勝妖孽﹐是用忍情。」於時坐者皆爲深嘆。後歲餘﹐崔已委身於人﹐張亦有所娶。後乃因其夫言於崔﹐求以外兄見。夫語之﹐而崔終不爲出。張怨念之誠﹐動於顏色。知之﹐潛賦一章﹐詞曰﹕自從別後減容光﹐萬轉千回懶下牀。不爲旁人羞不起﹐爲郎憔淬卻羞郎。

竟不之見。後數日﹐張生將行﹐又賦一章以謝絕之﹕棄置今何道﹐當時且自親。還將舊來意﹐憐取眼前人。

自是﹐絕不復知矣。時人多許張爲善補過者。予常於朋會之中﹐往往及此意者﹐使夫知者不爲﹐爲之者不惑。貞元歲九月﹐執事李公垂宿於予靖安裏第﹐語及於是﹐公垂卓然稱異﹐遂爲《鶯鶯歌》以傳之。崔氏小名鶯鶯﹐公垂以名篇。李紳鶯鶯本傳歌

伯勞飛遲燕飛疾﹐垂楊綻金花笑日。綠窗嬌女字鶯鶯﹐金雀姬鬟年十七。黃姑天上阿母在﹐寂寞霜姿素蓮質。門掩重關蕭寺中﹐芳艸花時不曾出。杜舍人牧之次會眞詩三十韻鸚鵡出深籠﹐麒麟步遠空。拂墻花﹐透戶月朧朧。暗度飛龍竹﹐潛挨宿鳳桐。松篁搖夜影﹐錦繡動春風。遠信傳靑鳥﹐私期避玉童。柳煙輕漠漠﹐花气淡蒙蒙。小小釵簪鳳﹐盤盤髻綰龍﹐無言欹寶枕﹐面背銀。姑射臨仁闕﹐嫦娥降月宮。精神絕趙北﹐顏色冠浦東。密約千金直﹐靈犀一點通。修眉娥綠掃﹐媚臉粉相蒙。燕隱凝香壘﹐蜂藏芍藥叢。畱燈垂繡幕﹐和月簌簾櫳。弱體花枝顫﹐嬌顏汗顆融。筍抽纖玉軟﹐蓮襯采頤丰。笑吐丁香舌﹐輕搖楊柳躬。未酬前恨足﹐肯放此情松。幽會愁難再﹐通宵意未窮。錦裳溫未暖﹐玉漏滴將終。密語重言約﹐深盟各訴衷。樹交連理並﹐蒂結合歡同。煙篆銷金獸﹐燈花落玉虫。殘星光閃閃﹐曙色影瞳瞳﹐別淚傾江海﹐行雲蔽華嵩。花鈿畱寶靨﹐羅帕記﹝一作寄﹞新紅。有夢思春艸﹐無因系斷篷。傷心別怨鶴﹐仁目送歸鴻。厚徳難酬報﹐髙天可徑衝。寸誠言不已﹐封在錦箋中。王性之傳奇辧證﹝汝陰王﹞嘗讀蘇內翰贈子野詩云「詩人老去鶯鶯在。」注言﹐所謂張生乃張籍也。僕按﹕微之所作傳奇﹐鶯鶯事在貞元十六年春。又言「明年﹑生文戰不利」﹐乃在十七年。而唐登科記張籍﹐以貞元十五年商郢下登科。旣先二年﹐決非張籍明矣。每觀斯文﹐撫捲嘆息﹐未知張生男爲何人。意其非微之一等人不可當也。會淸源莊季裕爲僕言﹐友人楊阜公嘗讀微之所作姨母鄭氏墓志云「其旣喪夫﹐遭軍亂。」微之爲保護其家備至。則所謂傳奇者﹐蓋微之自敍﹐特假他姓以避就耳。僕退而考微之《長慶集》﹐不見所謂鄭氏志文﹐豈僕家所收未完﹐或別有他本。然細味微之所敍﹐及考於他書﹐則與李裕之所說皆合。蓋昔人事有悖於義者﹐多托之鬼神夢寐﹐或假自他人﹐或云見別書﹐後世猶可考也。微之心不自抑﹐旣出之翰墨﹐姑易其姓氏耳。不然﹐爲人敍事﹐安能委曲詳盡如此。按樂天作微之墓志﹐以太和五年薨﹐年五十三﹐則當以大歷十四年己未生﹐至貞元十六年庚辰﹐正二十二歲﹝傳奇言生年二十二未知女色﹞。又韓退之作微之妻韋叢志文﹕「作婿韋氏時﹐微之始以選爲校書郎」﹐正傳奇所謂「後歲餘生亦有所娶也」﹝貞元十八年﹐微之始中書判拔萃﹐授校書郎﹐年二十四﹞。又微之作陸氏姊志云「予外祖父授睦州刺史鄭濟。」白樂天作微之母鄭夫人志﹐亦言鄭濟女。而唐崔氏譜﹐永寧﹝一作定﹞尉鵬﹐亦娶鄭濟女。則鶯駕者乃崔鵬之女﹐於微之爲中表。正傳奇所謂鄭氏爲異派之從母者也。非特此而已。僕家有微之作元氏《古艷詩》百餘篇﹐中有春詞二首﹐其間皆隱駕字﹝傳奇言﹐生立綴春詞二首以授之﹐不書諱字者卽此意﹞。及自有《鶯鶯詩》《離思詩》《雜憶詩》﹐與傳奇所載﹐猶一家說也。又有《古決絕詞》《夢遊春詞》﹐前敍所遇﹐後言捨之以義﹐及敍娶韋氏之年﹐與此無少異者﹝《夢遊春詞》云﹕當年二紀初﹐佳節三星度﹐韋門正全盛﹐出入多歡裕。

二紀初﹐謂二十四歲也﹞。其詩多言雙文﹐意爲二鶯字爲雙文也。並書於後﹐使覽者可考焉。又意﹐《古艷詩》多微之專因鶯鶯而作無疑。又微之《百韻詩》寄樂天云﹕山岫當階翠﹐墻花拂面枝﹐鶯聲愛嬌小﹐燕翼玩透迆。

注﹕昔於賦詩云。「爲見墻頭拂面花」﹐時惟樂天知此事。又云﹐幼年與蒲中詩人楊巨源友善﹐日課詩﹝傳奇云﹕生發其書於所知﹐予亦聞其說﹐生所善楊巨源爲賦崔娘一絕﹞。凡是數端﹐有一於此可驗﹐決爲微之無疑。況於如是之眾耶。然必更以張生者﹐豈元與張受姓命氏本同所自出耶﹝張姓﹐出元氏之後﹐元姓亦然。爲跋氏﹐至後魏有國﹐攺姓元氏﹞﹐僕喜討論﹐考合同異。每聞一事﹐隱而未見﹐及可見而不同﹐如瓦礫之在懷﹐必欲討閱﹐歸於一說而後己。嘗謂﹕「讀千載之書﹐探千載之迹必須盡見當時事理﹐如身履其間﹐絲分縷解﹐終始備盡﹐乃可以置議論﹔若略執一言一事﹐未見其餘﹐則事之相戾者多矣。」又謂﹕「前世之事﹐無不可考者﹐特學者觀書少而未見爾。微之所遇合﹐𨿽涉於流宕自放﹐不中禮義﹐然名輩流鳳﹝流風一作風流﹞餘韻﹐照映後世﹐亦人間可喜事。而士之臻此者特鮮矣。𨿽巧爲避就﹐然意微而顯見於微之其他文辭者﹐彰著又如此。故反復抑揚﹐張而明之﹐以信其說。他時見所謂姨母鄭氏志文﹐當詳載於後云。」元微之古艷詩詞《春詞》二首﹕春來頻到宋家東﹐垂袖開懷待好風。鶯藏柳暗無人語﹐惟有墻花滿樹紅。

其二﹕深院元人艸樹光﹐嬌鶯不語趁陰藏。等閒弄水浮花片﹐流出門前賺阮郎。《鶯鶯詩》一首﹕殷紅淺碧舊衣裳﹐取次梳頭雅淡妝。夜合帶煙籠曉日﹐牡丹經雨泣殘陽。依稀似笑還非笑﹐仿佛聞香不是香。頻動橫波嬌﹝一作嗔﹞不語﹐等閒教見小兒郎。《雜思》五首﹕自愛殘妝曉鏡中﹐釵鏝簪綠絲叢。﹝饅一作漫﹞須臾日射燕脂頰﹐一朵紅酥旋欲融。

其二﹕山泉散漫繞階流﹐萬樹桃花映小樓。閒讀道書慵未起﹐水晶簾下看梳頭。

其三﹕紅羅著壓逐時新﹐杏子花紗嫩曲塵。第一莫嫌才地薄﹐些些紕縵最宜人。

其四﹕曾經滄海難爲水﹐除卻巫山不是云。取次花叢懶口顧﹐半緣修道半緣君。

其五﹕尋常百種花齊發﹐偏摘梨花與白人。今日江頭兩三樹﹐可憐枝葉度殘春。《春曉詞》一首﹕半欲天明半未明﹐醉聞花气睡聞鶯。蛙﹝一作娃﹞兒撼﹝一作感﹞起鐘聲動﹐二十年前曉寺情。《古決絕詞》三首﹕乍可爲天上牽牛織女星﹐不願爲庭前紅槿枝。七月七日一相見﹐故心終不移。哪能朝開暮飛去﹐一任東西南北吹。分不兩相守﹐恨不兩相思。對面且如此﹐背面當何知。春風撩亂怕勞語﹐此時拋去時﹐握予苦相問﹐竟不言後期。君情卽決絕﹐妾意亦參差。借如死生別﹐安得長苦悲。

其二﹕噫春冰之將泮﹐何餘懷之獨結﹖有美一人﹐於焉曠絕。一日不見﹐比一日於三年﹐況三年之曠永別。水得風兮小而已波﹐徇在苞兮髙不見節。矧桃李之當春﹐竟眾人之攀折。我自顧悠悠而若云﹐又安能保君皓皓之如雪﹐感破鏡之分明﹐睹淚痕之餘血。幸他人之旣不我先﹐又安能使他人之終不我奪。已焉哉﹗織女嫁黃姑﹐一年一度暫相見﹐彼此隔河何事無。

其三﹕「夜夜相抱眠﹐幽恨尙沈結。哪堪一年事﹐長遣一宵說。但感久相思﹐何暇暫相悅。虹橋薄夜成﹐龍駕寢晨列。生憎野鵲性遲回﹐死恨天雞識時節。曙色漸瞳﹐華星次明滅。一去又一年﹐一﹝一作年﹞年何時﹝一作可﹞徹。有此迢遞期﹐不如死生別。天公隔﹝一作旣﹞是妒相憐﹐何不便教相決絕。《雜憶》五首﹕今年寒食元月光﹐月色才侵已上牀。憶得雙文通內裏﹐玉龍深處暗聞香﹝聞當做焚﹞。

其二﹕花籠微月竹籠煙﹐百尺絲繩拂地縣。憶得雙文人靜後﹐潛教桃葉送秋千。

其三﹕寒輕夜淺繞回廊﹐不辧花叢暗辧香。憶得雙文籠月下﹐小樓前後捉迷藏。

其四﹕山橊似火葉相兼﹐亞枝低墻半拂檐。憶得雙文獨披掩﹐滿頭花艸倚新簾。

其五﹕春冰消盡碧波湖﹐漾影殘霞似有無。憶得雙文衫子薄﹐鈿頭云映褪紅酥。《贈雙文》一首﹕艷極翻含態﹐憐多轉自嬌。有時還自笑﹐閒坐更無聊。曉月行看墮﹐春酥旋欲消。何因肯垂手﹝一作首﹞﹐不敢望回腰。《夢遊春詞》一首﹕昔歲夢遊春﹐夢遊何所遇﹖夢人深洞中﹐果遂平生趣。淸冷淺漫溪﹐畫肪蘭篙渡。過盡萬株桃﹐盤旋竹林路。長廊抱小樓﹐門牖相回互。樓下雜花叢﹐池叢繞鴛鷺。池光漾彩霞﹐曉日初明煦。未敢上階行﹐頻移曲池步。烏龍不作聲﹐碧玉曾相慕。漸到簾幕問﹐徘徊意猶懼。閒窺東西閣﹐奇玩參差布﹐格子碧油糊﹐駝駒紫金鍍。逡巡日漸髙﹐影響人將寢。鸚鵡饑亂鳴﹐嬌娃睡猶怒﹝娃一作蛙﹞。簾開侍兒起﹐見我遙相諭。鋪設繡紅茵﹐施張鈿妝具。潛寨翡翠帷﹐瞥見珊瑚樹。不見花貌人﹐空驚香若霧。回身夜合偏﹐斂態晨霞聚。睡臉桃破風﹐汗妝蓮委露。叢梳百葉髻﹝時世髻也﹞﹐金蹙重臺履﹝踏殿樣也﹞。紕軟殿頭裙﹝瑟瑟也﹞﹐玲瓏合歡褲﹝夾纈也﹞。鮮妍脂粉薄﹐暗淡衣裳故。敢似紅牡丹﹐雨來春欲暮。夢魂良易驚﹐靈境難久寓。夜夜望天河﹐無由重沿沂。結念心所期﹐返如撣頓悟。覺來八九年﹐不向花回顧。雜洽兩京春﹐喧聞眾禽護。我到看花時﹐但作懷仙句。浮生轉經歷﹐道性尢堅固。近作夢仙詩﹐亦知勞肺腑。一夢何足云﹐良時自昏娶。當年二世初﹐佳節三星度。朝玉佩迎﹐髙松女蘿附。韋門正全盛﹐出入多歡裕。《樂天和微之夢遊春詩序》云「斯言不可使不知吾者知﹔知吾者亦不可使不知﹐知樂天知吾者﹐吾不敢不使吾子知。卽辱斯言﹐三復其旨。大抵悔旣往而悟將來也。」正謂此事﹐非張籍益明也。鴛鴛傳跋予向在武林日﹐於一友人處﹐見陳居中所畫唐崔麗人圖。其上有題云﹕並燕鶯爲字﹐聯徽氏姓崔。非姻宜采畫﹐秀玉勝江梅。薄命千年恨﹐芳心一寸灰。西廂舊紅樹﹐曾與月徘徊。

予丁卯春三月﹐銜命陜右﹐道出於蒲東。普救之僧捨所謂西廂者﹐有唐麗人崔氏女遺照在焉﹐因命畫師陳居中繪摹眞像。意非登徒子之用心﹐迨將勉情鐘終始之戒﹐仍拾四十言﹐使好事者和伯勞之歌以記云。泰和丁卯林鐘吉日﹐十洲種玉大志宜之題。延庚申春二月﹐余傳命至東平﹐顧市鬻雙鷹圖。觀久之﹐弗見主人而歸。夜宿府治西軒﹐夢一麗人﹐綃裳玉質﹐逡巡而前曰「君玩雙鷹圖﹐𨿽佳﹐非君幾席間物。妾流落久矣﹐有雙鷹名冠古今﹐願托君爲重。」覺而怪之﹐未卜其何祥。遲明欲行﹐忽主人攜鷹圖來﹐且四軸。余意麗人雙鷹﹐符此數耳。繼出一小軸﹐乃夢所見﹐有詩四十字﹐跋語九十八。識曰﹕泰和丁卯出蒲東普救僧捨﹐繪唐崔氏鶯鶯眞﹐十洲種玉大志宜之題。」畫﹑詩﹑書皆絕﹐神品也。余驚詫良久。時有司羣官吏環視﹐因縮不自﹐托以跋語佳勝贖之。吁﹗物理相感﹐果何如也。豈法書名畫自有靈耶﹖抑名不朽者隨神耶﹐遇合有定數耶﹖余嘗謂﹐關睢碩人﹐姿徳兼備﹐君子之配也。琴心雪句﹐才艷聯芳﹐文士之偶也。自詩書道廢﹐丈夫弗學﹐況女流乎。故近世非無秀色﹐往往脂粉腥穢﹐鴉鳳莫辧。求其仿佛待月章之萬一﹐絕代無聞焉。此亦慨世降之一端也。因歸於我﹐義弗辭已。宜之者﹐蓋前金趙愚軒之字﹐曾爲鞏西簿。遺山謂泰和有詩名﹐五言平淡﹐他人未易造﹐信然。泰和丁卯﹐迨今百十四年。云其月二日﹐壁水見士思容題。右共五百九字。𨿽不知壁水﹑見士爲何人﹐然二君之風韻可見。俟因俾嘉禾繪工盛懋臨寫一軸﹐適舅氏趙公待制雍﹐見而愛之﹐就爲錄文於上。按﹐唐元微之傳奇鶯鶯事﹐以爲張生寓蒲之普救寺﹐適有崔氏孀婦亦止玆寺。崔氏婦﹐鄭氏也。生出於鄭﹐視鄭則異派之從母。因丁文雅軍擾掠蒲人﹐鄭惶駭不知所措。生與將之靈善﹐請吏護之﹐不及於難。鄭厚生徳﹐謂曰「姨之弱子幼女﹐當以仁兄之禮奉承。」命鶯鶯出拜﹐顏色艷異﹐光輝動人。生問其年紀﹐鄭曰「十七歲矣。」生自是私禮鶯鶯之侍婢紅娘﹐間道其意﹐旣而詩章往復﹐遂酬所願。中間離合多故﹐然不能終諧伉儷。說者以爲生卽張子野。宋王性之著《傳奇辧證》﹐按微之作姨母鄭氏墓志云﹕其旣喪夫遭軍亂﹐微之爲保護其家。又作陸氏志云﹕餘外祖睦州刺史鄭濟。白樂天作微之母鄭氏志﹐亦言鄭濟女。而唐崔氏譜﹐永寧尉鵬娶鄭濟女。則鶯鶯乃崔鵬之女﹐於微之爲中表也。傳奇言生年二十二﹐樂天作微之墓志﹐以大和五年死﹐年五十三﹐卽當以大歷十四年己未生﹐至貞元庚辰﹐正二十二歲。凡此數端﹐決爲微之無疑﹐特托他姓以避耳。事具《候靖錄》中。非煙傳臨淮武公業﹐咸通中任河南府功曹參軍。愛妾日非煙﹐姓步氏。容止纖麗﹐若不勝絝羅。善秦聲﹐好文筆﹐尢工擊甌﹐其韻與絲竹合。公業甚嬖之。其比鄰﹐天水趙氏第也﹐亦衣纓之族﹐不能斥言。其子曰象﹐端秀有文才﹐弱冠矣。時方居喪禮。忽一日﹐於南垣隙中窺見非煙﹐神气俱喪﹐廢食息焉。乃厚賂公業之閽﹐以情告之﹐閽有難色﹐復爲厚利所動﹐乃令其妻伺非煙閒處﹐具以象意言焉。非煙聞之﹐但含笑凝睇而不答。門溫盡以語象﹐象發狂心蕩﹐不知所如。乃取薛濤箋題絕句曰﹕

一睹傾城貌﹐塵心只自猜。不隨蕭史去﹐擬學阿蘭來。

以所題密緘之﹐祈門媼達非煙。煙讀畢﹐吁嗟良久﹐謂媼曰「我亦曾窺見趙郎﹐大好才貌。此生福薄﹐不得當之。」蓋鄙武生粗悍﹐非良配耳。乃復酬篇﹐寫於金鳳箋﹐曰﹕綠慘雙蛾不自持﹐只緣幽恨在新詩。郎心應似琴心怨﹐脈脈春情更泥誰。

封付門媼﹐令遺象。象啟緘吟諷數四﹐拊掌喜曰「吾事諧矣。」又以剡溪玉葉箋賦詩以謝曰﹕珍重佳人贈好音﹐彩箋芳翰兩情深。薄於蟬翼難供恨﹐密似蠅頭未寫心。疑是落花迷碧洞﹐只思輕雨灑幽襟。百回消息千回夢﹐裁作長謠寄綠琴。

詩去旬日﹐門媼不復來。象憂懣﹐恐事泄或非煙追悔。春夕於前庭獨坐賦詩曰﹕綠暗紅藏起瞑煙﹐獨將幽恨小庭前。重重良夜與誰語﹐星隔銀河月半天。

明日晨起吟際﹐而門媼來傳非煙語曰「勿訝旬日無信﹐蓋以微有不安。」因授象以連蟬錦香囊﹐並巖苔箋﹐詩曰﹕元力嚴妝倚繡櫳﹐暗題蟬錦思難窮。近來贏得傷春病﹐柳弱花欹怯曉風。

象結錦囊於懷﹐細讀小簡﹐又恐煙幽思增疾﹐乃剪烏絲簡爲回緘曰「春日遲遲﹐人心悄悄。自因窺覯﹐長役夢魂。𨿽羽駕塵襟﹐難於會合﹐而丹誠皎日﹐誓以周旋。況又伺乘春多感﹐芳履違和﹐耗冰雪之妍姿﹐郁蕙蘭之佳气。憂抑之極﹐恨不翻飛。企望寬情﹐元至憔悴。莫孤短韻﹐寧爽後期。惝寸心﹐書豈能盡。兼持菲什﹐仰繼華篇。」詩曰﹕見說傷情爲見春﹐想封蟬錦綠蛾顰。叩頭與報煙卿道﹐第一風流最損人。

門媼旣得回報﹐徑賫詣煙閣中。武生爲府椽屬﹐公務繁夥﹐或數夜一直﹐或竟日不歸。是時適值生入府曹﹐煙拆書得以款曲尋繹。旣而長太息曰「丈夫之志﹐女子之心﹐情契魂交﹐視遠如近也。」於是闔戶垂幌爲書曰「下妾不幸﹐垂髫而孤。中間爲媒的所欺﹐遂匹合於瑣類。每至淸風朗月﹐移玉桂以增杯﹔秋帳冬﹐泛金微而寄恨。豈期公子忽貽好音﹐發華緘而思飛﹐諷麗句而目斷。所恨洛川波隔﹐賈午墻髙。聯云不及於秦臺﹐薦夢尙遙於楚岫。猶望天從素懇﹐神假微機﹐一拜淸光﹐九殞無恨。兼題短什﹐用寄幽懷。」詩曰﹕畫檐春燕須同宿﹐蘭浦雙鴛肯獨飛。長恨桃源諸女伴﹐等閒花裏送郎歸。

封訖﹐召門媼令達於象。象覽書及詩﹐以煙意稍切﹐喜不自持。但靜室焚香﹐虔禱以俟。忽一日將夕﹐門媼促步而笑至﹐且拜曰「趙郎願見神仙否﹖」象驚﹐連問之。傳煙語曰「今夜功曹府直﹐可謂良時。妾家後庭﹐郎君之前垣也。不渝惠好﹐專望來儀﹐方寸萬重﹐悉俟晤語。」旣曛黑﹐象乃躋梯而登。煙已令重榻於下。旣下﹐見煙靚妝盛服﹐立於花下。拜訖﹐俱以喜極不能言。乃相攜自後門人堂中。背解幌﹐盡譴綣之意焉。及曉鐘初動﹐復送象於垣下。煙執象泣曰「今日相遇﹐乃前生姻緣耳。勿謂妾無玉潔松貞之志﹐放蕩如斯。直以郎之風調﹐不能自顧﹐願深鑑之。」象曰「揖希世之貌﹐見出人之心﹐已誓幽庸﹐永奉歡狎。」言訖﹐象逾垣而歸。明日﹐托門媼贈煙詩曰﹕十洞三淸𨿽路阻﹐有心還得傍瑤臺。瑞香風引思深夜﹐知是蕊宮一馭來。

煙覽詩微笑﹐復贈象詩曰﹕相思只怕不相識﹐相見還愁卻別君。願得化爲松上鶴﹐一雙飛去入行雲。

封付門媼﹐仍令語象曰「賴妾有小小篇詠﹐不然﹐君作幾許大才面目﹖」玆不盈旬﹐常得一期於後庭矣。展微密之思﹐罄宿昔之心。以爲魚鳥不知﹐人神相助﹐或景物寓目﹐歌詩寄情﹐來往便繁﹐不能悉載。如足者周歲。無何﹐煙數以細過撻其女奴。奴陰銜之﹐乘間盡以告公業。公業曰「汝愼言﹐我當伺察之。」後至直日﹐乃僞陳狀請假。迨如常人直﹐遂潛於裏門。街鼓旣作﹐匍伏而歸。循墻至後庭﹐見煙方倚戶微吟﹐象則據垣斜睬。公業不勝其憤﹐挺前欲擒。象覺跳去﹐業搏之﹐得其半糯。乃人室﹐呼煙詰之。煙色動聲戰﹐而不以實告。公業愈怒﹐縛之大柱﹐鞭楚血流。但云「生得相親﹐死亦何恨。」深夜﹐公業怠而假寐。煙呼其所愛女僕曰「與我一杯水。」水至﹐飲盡而絕。公業起﹐將復笞之﹐已死矣。乃解縛﹐舉致閣中﹐連呼之﹐聲言煙暴疾致殞。後數日﹐葬於北邙。而里巷間皆知其彊死矣。象因變服易名﹐遠竄江浙間。洛陽才士有崔﹑李二生﹐常與武掾遊處。崔賦詩未句云「恰似傳花人飲散﹐空牀拋下最繁枝。」其夕﹐夢煙謝曰「妾貌𨿽不迨桃李﹐而零落過之。捧君佳什﹐愧仰無已。」李生詩未句云「艷魄香魂如有在﹐還應羞見墜樓人。」其夕﹐夢煙戟手而言曰「士有百行﹐君得全乎﹖何至矜片言﹐苦相詆斥﹗當屈君於地下面証之。」數日﹐李生卒。時人異焉。

艷異編卷十八幽期部二潘用中奇遇嘉熙丁酉﹐福建潘用中隨父候差於京邸。潘喜笛﹐每父出﹐必於邸樓憑欄吹之。隔墻一樓﹐相距二丈許﹐畫欄綺窗﹐朱簾翠幕﹐一女子聞笛聲垂簾窺望﹔久之﹐或揭簾露半面。潘問主人﹐知爲黃府女孫也。若是月餘﹐潘與大學彭上捨聯輿出郊。值黃府十數轎乘春遊歸﹐路窄﹐過時相挨。其第五轎﹐乃其女孫也﹐轎窗皆半推﹐四目相視﹐不遠尺餘。潘神思飛揚﹐若有所失﹐作詩云﹕誰教窄路恰相逢﹐脈脈靈犀一點通。最恨無情芳艸路﹐匿蘭含蕙各西東。暮歸﹐吹笛時月明﹐見女捲簾憑欄﹐潘大誦前詩數徧。適父歸﹐遂寢。黃府館賓晏仲舉﹐建寧人也。潘明往訪﹐邀歸邸樓﹐縱飲橫笛。見女復垂簾﹐潘因曰「對望誰家樓也﹖」晏曰「卽吾館寓。所窺﹐主人女孫﹐幼從吾父學﹐聰明俊爽﹐且工詩詞。」潘愈動念。晏去﹐女復揭簾半露。潘醉狂﹐取胡桃擲去。女用帕子裹桃復擲來﹐帕子上有詩云﹕欄桿閒倚日偏長﹐短笛無情苦斷腸。安得身輕如燕子﹐隨鳳容易到君旁。

潘亦用帕子題詩裹胡桃復擲去﹐云﹕一曲臨鳳直萬金﹐柰何難買玉人心君如解得相如意﹐比似金徽更恨深。

女子復以帕子題詩裹胡桃擲來﹐擲不及樓﹐墜於檐下。潘亟下樓取之﹐爲店婦所拾矣。潘以情告﹐懇求得之。帕上詩云﹕

自從聞笛苦匆匆﹐魂散魄飛似夢中。最恨粉墻髙幾許﹐蓬萊弱水隔千重。

遂令店婦往道殷勤。女厚遺婦﹐至囑勿泄﹐且曰「若諧﹐當厚謝婦」。未幾﹐潘父遷去﹐與鄕人同邸。潘惚惚不樂﹐厭厭成疾。父爲問藥﹐凡更十數醫﹐展轉兩月﹐不愈。一日﹐語彭上捨曰「吾其殆哉﹐吾病非藥石能愈。」乃告以故。曰﹕卽某日﹐郊遊所遇者也。彭告之父﹐父憂之。旣而﹐店婦訪至潘寓曰「自宮人遷後﹐女病垂死。母於枕中得帕子﹐究明﹐知其故﹐今願以女適君如何﹖」潘不敢諾。未幾﹐晏仲舉至﹐具道女父母眞意。適彭亦至﹐遂語潘父﹐竟偕伉儷﹐奩具巨萬焉。前詩宣傳都下﹐達王禁中﹐理宗以爲奇遇。時潘與黃﹐皆年十六也。鄭吳情詩城之西有吳氏女﹐生長儒家﹐才色俱麗﹐琴棋詩書﹐靡不究通﹐大夫士類稱之。其父早逝﹐治命宜以爲儒家室。女自負不凡。余今年客於洪府。一日﹐媒嫗來言﹐女家久擇婿﹐難其人。洪仲明公子戲欲與余求之﹐余辭云「已娶」。不期媒嫗欲求餘詩詞﹐達於女氏。余戲賦《木蘭花慢》一闋。翌日﹐女和前詞﹐附媒嫗至。乃曰「吳氏之族﹐見此詞喜稱文士之美﹐但母氏謂官人已娶﹐而不可。」然女獨憐余之才﹐賡唱疊和﹐復令乳母來觀﹐且述女意﹐又欲𨿽居二室﹐亦不辭也。囑余托相知之深者﹐求啟母意歸余。然余在城之日淺﹐相知者少﹐謾囑意山長吳槐坡者往說其母﹐終亦不從。有周氏﹐懼余之成事﹐挾財以媚母氏﹐母乃決於從周﹐遂納其定禮。女號泣曰「父臨終命歸儒士。周子不學元術﹐但能琵琶耳。我誓不從。」周氏因佯狂﹐擲冠於地。母怒毆之。發憤成疾。病且篤﹐母乃大悔﹐懼逆其意﹐卽以定禮付媒嫗﹐以歸周。然女病意無起色﹐因以書遺余曰「妾之病實爲郎也。若此生不救﹐抱恨於地下﹐料郎之情﹐豈能忘乎﹖」臨終又位謂靑衣名梅蕊者曰「我愛鄭郎﹐生也爲鄭﹐死也爲鄭。我死之後﹐汝可以鄭郎詩詞書翰密藏棺中﹐以成我意。」未幾果卒。嗚呼﹗文君之於相如﹐自昔所難﹔而況夫婦之間﹐多才相配﹐世之尢難者乎﹗夫以女之才如是﹐而憐余之才又如是﹐齊眉之相好﹐唱和百年﹐豈非天下之至樂者乎﹖而況其家本丰殖有貲財者哉﹗乃厄母命之不從﹐發憤成疾﹐抱恨而死。嗟夫﹗紅顏勝人多薄命﹐亙古如斯﹐而況才色之兼全者乎﹖警彩雲之易失﹐痛黃壤之相遺﹐亦徒重余之臨鳳相悒怏耳﹐恨何言也。抑余非悅於色也﹐愛其才﹔非徒愛其才也﹐感其心也。今具錄往來詞翰於後﹐覽者亦必助余之淒愴也。延戊午﹐永嘉鄭僖天趣序。丁已歲二月二十六日﹐予寄《木蘭花慢》云﹕〖倚平生豪气﹐切星斗﹐渺雲煙。記楚水湘山﹐吳云越月﹐頻人詩篇。菱花劍光零落﹐幾番沈醉﹐樂鳳前。閒種仙人瑤艸﹐故家五色云邊。夫容金閉正需賢﹐詔下九重天。念滿腹瑯﹐盈襟書傳﹐人正韶年。蟾宮近傳芳信﹐娥嬌艷待詩仙。領取天香第一﹐縱橫禮樂三千。

翌日﹐女氏和云﹕愛風流儒雅。看筆下掃雲煙。正困倚書窗﹐慵拈鍼綫﹐懶詠詩篇。紅葉未知誰系﹐漫躊躇﹐無語小欄前。燕子知人有意﹐雙雙飛向花邊。殷勤一笑問英賢﹐夫乃婦之天。恐薛媛圖形﹐楚材興念﹐喚醒當年。疊疊滿枝梅子﹐料今生無分共坡仙。贏得鮫綃帕上﹐啼痕萬萬千千。二月二十九日﹐女密令乳母來觀。三月一日﹐再賦前腔云。望垂楊裊翠﹐簾試卷小紅樓。想駕佩敲瓊﹐駕妝沁粉﹐越樣風流。吟懷自憐豪健﹐灑雲箋﹐醉裏度春愁。有唱還應有和﹐纖纖玉映銀鉤。犀心一點暗相投﹐好事莫悠悠。便有約尋芳﹐蜂媒才到﹐蝶使重遊。梅花故園憔悻﹐揖東風讓與古梢頭。況是梅花無語﹐杏花好好相畱。

女氏再和云。看紅箋寫恨﹐人醉倚夕陽樓。故里梅花﹐才傳春信﹐先認儒流。此生料應緣淺﹐綺窗下﹐雨怨雲愁。如今杏花嬌艷﹐珠簾懶上銀鉤。絲蘿喬樹欲依投﹐此景兩悠悠。恐鶯老花殘﹐翠嫣紅減﹐辜負春遊。蜂媒問人情思﹐總無言應只低頭。夢斷東風路遠﹐柔情猶爲遲畱。余觀所和兩詞﹐其才情標致﹐世間豈易得哉﹐此余所不能忘也﹕再賦詩三首云﹕

銀箋寫恨柰情何﹐料得情深斂翠蛾。須信梅花貪結子﹐東風著意杏花多。翠袖籠香倚畫樓﹐柔情猶爲我遲畱。何時共个鴛鴦字﹐吟到東風淚欲流。兩才相遇古來難﹐重寫芳情仔細看。莫待後時空自悔﹐不如趁早舞雙鸞。

吳氏和云﹕

慈親未識意如何﹐不肯令君畫翠蛾。自是杏花開較晚﹐梅花占得舊情多。殘紅片片人書樓﹐獨倚危欄覺久畱。可惜才髙招不得﹐紅絲雙系別風流。今生緣分料應難﹐接得新詩不忍看。漫說胸襟有才思﹐卻無韓壽與紅鸞。

詩尾又系以數語云「屢蒙佳什﹐珍藏笥篋。福淺緣慳﹐不成好事。母命伯言﹐不期違背。一片眞情﹐翻成虛意。勤讀詩書﹐幹圖名利。故里梅花﹐依然夫婿。數語贈君﹐盈盈垂淚。」余復爲儷語以寄遺恨﹐因達於女氏云「竊以詩書相過﹐罕見於夫婦之間﹔詞翰先投﹐乃求於聲气之表。字含玉潤﹐情染蘭香。悵故里之梅花﹐才傳春信﹔比芳園之杏蕊﹐元柰鳳。復令乳母來觀﹐預遺女媒通好。謂『先君已定』﹐猶遺在耳之言﹔矧才子如斯﹐不忝齊眉之願。『倘得百年而偕老﹐𨿽居二室而不辭。』妙語難忘﹐芳心可掬。旣窈窕之慨然許鄭﹐何聖善之必欲從周﹖事旣相違﹐分亦何淺。幕底阻牽於紅綫﹐石上空磨於玉簪。誰令慷暴之男﹐彊投雁市﹔痛失文章之婿﹐怒擲蟬冠。脈脈春愁﹐盈盈妝淚。念欲挾文君而夜遁﹐終不忍爲﹐竟辜杜牧之春遊﹐實成深恨。猶勸詩書之勤讀﹐極知思愛之愈深。嗟伉儷之無緣﹐徒唱酬之相與。此日落花愁裏去﹐遙想芳塵﹔他時折桂月中歸﹐必貽後悔。玆憑四六用表再三﹐願深思賢父之言﹐庶免抱終身之嘆。難期面敍﹐幸冀心融。」又續以詩云﹕

畫梁雙燕舞嬌塵﹐只見新詩不見人。夜夜相思飛蝶夢﹐東風著意杏花春。風流才思故難全﹐若使相逢不偶然。有約綠楊門外過﹐珠簾半捲露蟬娟。吳氏答云「兩才相遇﹐方圖結於紅絲﹔一語敗盟﹐又空成於畫餅。詩詞寄恨﹐蜂蝶傳情。先人之遺訓昭昭﹐曾已告約﹔慈母之嚴命切切﹐不避嬌羞﹐齊眉之好已伏﹐眾口之辭不息。龜占來吉﹐雁市輒修。鴛鴦枕上﹐夜夜相思﹔蝴蝶夢中﹐時時歡會。深沈院宇﹐無路可求﹔寂寞簾櫳﹐有緣終遇。𨿽後死幼玉﹐也尋柳氏﹔柰今全文君﹐未識相如。勒此申酬﹐伏祈在念。」並和前詩二首云﹕

才髙豈有困泥塵﹐雁塔名香第一人。卻笑此生緣分淺﹐可憐辜負兩靑春。琴棋書畫藝皆全﹐一段風流出自然。院宇深沈簾不捲﹐想君難得見嬋娟。昔日吳氏又寄繡領呈上﹐甚精工﹐云「此是十年工夫所繡者若此。」余復作詩云﹕

領中垂繡蹙雙鸞﹐幼小工夫此最難。久上羅襦香欲褪﹐多情拆寄鄭郎看。落花時序易消魂﹐忍看雲箋沁粉痕。近日懨懨香玉瘦﹐可憐和淚倚重門。繡綫慵拈夢怎醒﹐風流誰畫柳眉靑。琵琶聲裏昭君怨﹐莫向他時不忍聽。嫩柳嬌依道韞家﹐東風何事苦摧它。流鶯欲住頻回首﹐盡日愁腸惱落花。吳氏答書云「某早﹐忽洪至﹐欲遣一書﹐柰家冗人事多﹐竟弗克。午間再辱云翰﹐披味恍如會晤之爲快。中間此事﹐苦爲母氏所阻。奴佯癡佯狂此數日﹐周子稍緩其事。但兩受淩辱被打﹐气憤成疾﹐不離枕席﹐亦是因君耳。恐天不假之以壽﹐萬一抱恨而歸﹐亦爲君耳。如天從人願﹐姻緣有在﹐此事尙可成就﹐中間多感十一安人恩意。如三五日病卻﹐至洪府相謝﹐亦可一見。具言至此﹐悲涕漣漣。先生千金之軀﹐不可因賤妾而成疾。但以堅心爲念﹐好事亦不在忿忙。衷腸非筆可盡﹐切祈尊照。」又詩二絕云﹕

淚珠滴滴濕香羅﹐病裏芳肌瘦減多。怪得夜來春夢淺﹐不知合日定如何﹖靑衣扶起鬢云偏﹐病裏情懷最可憐。已自懨懨無气力﹐彊擡纖手寫雲箋。吳氏臨終答書云「哀哉﹗古人云『春蠶到死絲方盡﹐蠟炬成灰淚始幹』﹐誠哉﹐是言也。一自女媒通好之後﹐妒情之輩﹐登奴門者多﹐其說不一。有云先生貧者﹐有云子多者﹐有云妻妒行者。奴聞之若風過耳﹐但以眞心而待。況兼母與伯﹐以奴之身色才藝俱全﹐豈可以爲人次妻﹐而周合挾財以媚母氏﹐遂以一紅一書爲定。奴乃淚泣不從﹐兩被淩辱﹐以至成疾﹐而相思之情﹐又何可勝言。念欲竊香相隨﹐柰千方百計不可﹐而此病未愈。昨日兩辱佳音﹐且喜且位﹐母氏而今以作噬臍之悔﹐有通容處﹐但奴泥飛不定﹐神亂不常﹔𨿽師巫醫卜﹐無所不至﹐而病略不減。先生自宜將息﹐不可因賤妾而失寢忘食。以郎之才﹐不患無好色之妻。以奴之命﹐又恐不見有才之郎﹐若此生不救﹐抱恨於地下﹐料郎之情豈能忘乎﹖然妾之死﹐無身後之累。郎若成疾﹐則故里梅花﹑靑靑梅子﹐將靠之誰乎﹖倘得病安﹐必見。臨終硬咽﹐不知下筆處。奴挾憊拜上。」吳氏旣終﹐余以文寄祭云「嗚呼﹗昆山玉樹﹐閬苑瓊葩﹐豈人間之凡植。獨冠於仙花﹐儲芳而艷﹐吐日春華。祥雲爲蓋﹐皓月爲家。俄驚驂於怪雨﹐痤遺彩於塵沙。啼玉彎而自惜﹐愁翠風而空嗟。嗚呼哀哉﹗玉容如在﹐瑤佩何之。生也何待﹐死也何爲。染夫容以爲色﹐組錦繡以爲詩。琴彈綠綺兮冰雪爲絲﹐畫鉛粉澤兮煙霞爲姿。牙簽縹帙兮融融臭旨﹐楸枰玉子兮了了玄機﹐閨房之秀﹐誰其似之。謝庭柳絮﹐詎足方斯。余也惜年冉冉﹐負志奇奇。投鯨牙兮﹐學海之驚濤﹔透翠衣兮﹐詞苑之蕤。風孤退﹐鵬云自垂。楚山古木﹐湘水燕詞。泣娥英兮﹐愁牽翠衣﹔弔靈均兮﹐空把瓊芝。昭昭徒返緲遐魚﹐抱懷英之未擢﹐忽窈窕之相知。始之以女媒而通好﹐申之以乳母而傳書。是耶﹐非耶﹐物理茫茫。色可得而有兮﹐才孰儷而孤芳﹔不可得而見兮﹐心殷殷而愈彰。迨夫母夢之初覺﹐余亦攬涕而成章。興言路阻﹐莫奠壺觴。千古萬古﹐遺恨空傷。」又悼亡吟二首云﹕

詩寫靑箋幾往來﹐佳人何自苦憐才。傷心春與花俱盡﹐啼殺流駕喚不回。相見愁元柰﹐相思自有緣。死生俱夢幻﹐來往只詩篇。玉佩驚沈水﹐瑤琴愴斷弦。傷心數行淚﹐盡日落花前。余召箕仙眾﹐畱得一詞云﹕綠慘雙駕﹐香魂猶自多迷戀。芳心密語在身邊﹐如見詩人面。又是柔腸未斷﹐柰天不從人願。瓊銷玉減﹐夢魂空有幾多愁怨。

四月朔﹐余再調《木蘭花慢》云﹕任東風老去吹不斷﹐淚盈盈。記春淺春深﹐春寒春暖﹐春雨春晴﹐都來殺詩人興。更落花元定﹐挽春情。芳艸猶迷舞蝶﹐綠楊空晤流鴛。玄霜著意初成﹐回首失雲英。但如醉如疾﹐如狂如舞﹐如夢如驚。香魂至今迷戀﹐問眞仙消息最分明。後夜相逢何處﹐淸風明月蓬瀛。

是日﹐再召箕仙一童﹐童降筆詞云﹕今日瑤池﹐大會羣仙﹐不肯來臨。眞艸傳語鄭郎君。記得相嘲妒行﹐好个《木蘭花慢》﹐休提相契分明﹐君還要問那香那玉﹐在仙宮聽命。吳氏之母痛憶之甚﹐亦死。一子年長﹐不慧﹐移居鄕村。此眞可惜哉﹗余又作哀文云「嗚呼﹗茫茫九泉﹐愛莫起之﹐靈之容忽其遠矣。心中藏之﹐何日忘之﹐靈之心其可忘乎﹖在室﹐峭在戶﹐靈之家蕩然矣。天長地久﹐恨元絕期﹐靈之恨其可絕乎﹖使靈之至此者﹐誰之咎與﹖母氏之無明見﹐伯氏之無理言也。當是時﹐二老果無柰之意﹐姑舒徐數日﹐而異圖擇婿﹐誰得而間之﹖矧﹐先君之治命﹐若見之昭昭者乎﹖龜占未吉﹐雁帛輒修﹐其靈之死﹐在此而不在彼也。靈之容固不可得而見之矣﹐靈之恨﹑靈之心與余相悲映者﹐果元幽明之隔也邪。余嘗過靈之家﹐但見門掩夕暉兮﹐艸沿階而春色憐人﹐疑爲我之來兮﹐空仿佛乎靈之魂獨在也。吾謂靈飄霞佩於太淸兮﹐擬羣仙於瑤池。透迄而不忍去兮﹐欲與余而追隨。余固知靈之同心兮﹐𨿽同往而何辭﹖忽返睨乎故鄕兮﹐念眾雛之無依。靈書勉今以自愛兮﹐何旣死而忽遺。翳母氏之念而死兮﹐諒𨿽悔而曷追。余於義未可以死兮﹐則亦付修短之有期。嗚呼﹗疇昔之夜﹐忽有推余髻而泣者﹐非靈也那。恍一夢之驚覺﹐空伏枕之漣漪﹔愴餘懷之鬱結﹐重抑憤之哀詞。母知天知﹐有知無知﹐吾獨自知耳﹗嗚呼哀哉﹗」友人某﹐閱此女詞﹐情事亦可傷﹐作詩悼之云﹕

結髮因緣豈偶然﹐如何契闊更登仙。可憐一點眞才思﹐辜負韶華二十年。磊落襟懷亞淑眞﹐琴棋書畫更超倫。恨我周鄭番成怨﹐底不當初早嫁人。女子文章天下少﹐男兒才學豈應無﹖滿懷空有詩書料﹐負个卿卿旦夕呼。不見佳人亦可傷﹐念他非命爲才郎。杏花夢斷東風曉﹐空把新詩寫數行。黃子侑敏讀之﹐有感云﹕

春樓珠箔捲東風﹐幾度偸彈淚粉紅。艷質豈期黃壤隔﹐香魂應逐紫雲空。解將遺事畱身後﹐忘盡前言在耳中﹐杏蕊梅花俱一夢﹐悠悠深恨鎖幽宮。聯芳樓記吳郡富室有姓薛者﹐至正初居於閶門外﹐以鬻米爲業。有二女﹐長蘭英﹐次蕙英﹐皆聰明秀麗﹐能賦詩。久遂於宅後建一樓以處﹐名曰「蘭蕙聯芳樓」。適承天寺僧﹐善水墨﹐寫蘭意﹐乃以粉灰四壁﹐邀請繪畫於上。登之者﹐藹然﹐如入春風之室。二女日夕其間﹐吟詠不輟﹐有詩數百首﹐號曰「聯芳集」﹐好事者往往傳誦。時會稽楊鐵崖制西湖《竹枝曲》﹐和者百餘家﹐鏤版書肆。二女見之笑曰「西湖有《竹枝曲》﹐東吳獨無《竹枝曲》乎﹖」乃效其體﹐作《蘇臺竹枝詩》十章﹐曰﹕

姑蘇臺上月團團﹐姑蘇臺下水潺潺。月落西邊有時出﹐水流東去幾時還﹖館娃宮中麋鹿遊﹐西施去泛五湖舟。香魂玉骨歸何處﹐不及眞娘葬虎丘。虎丘山上塔層層﹐靜夜分明見佛燈。約伴燒香寺中去﹐自將釵釧施山僧。門泊東吳萬里船﹐烏啼月落水如煙。寒山寺裏鐘聲早﹐漁火江風惱客眠。洞庭余柑三寸黃﹐笠澤銀魚一尺長。東南佳味人知少﹐玉食無由進上方。荻芽抽筍棟花開﹐不見河豚石首來。早起腥風滿城市﹐郎從海口販鮮回。楊柳靑靑楊柳黃﹐靑黃變色過年光。妾似柳絲易憔悴﹐郎如柳絮太顚狂。翡翠雙飛不待呼﹐鴛鴦並宿幾曾孤。生憎寶帶橋頭水﹐半人吳江半太湖。一鳳髻綠如雲﹐八字牙梳白似銀﹐斜倚朱門翹首立﹐往來多少斷腸人﹖百尺髙樓倚碧天﹐欄桿曲曲畫屏連。依家自有蘇臺曲﹐不去西湖唱采蓮。

鐵崖見其稿﹐手題二詩於後曰﹕

錦江只見薛濤箋﹐吳郡今傳蘭惠篇。文采風流知有日﹐連珠合璧照華筵。難弟難兄並有名﹐英英端不讓瓊瓊。好將筆底春風句﹐譜作瑤箏弦上聲。

自是名播遐邇﹐咸以爲。班姬﹑蔡女復出﹐易安﹑淑眞而下不足論也。其樓下瞰官河﹐舟楫皆經過焉。昆山有鄭生者﹐亦甲族﹐其父與薛素厚。生與販抵郡﹐至此日泊舟於樓下﹐依薛爲主。薛以其父之故﹐特以通家子弟﹐往來無間也。生以靑年﹐气韻溫和﹐性質俊雅。夏月﹐於船首澡浴﹐亭亭碧波中﹐微露其私。生之具﹐二女在樓於窗隙窺見之﹐以荔枝一雙投下。生𨿽會其意﹐然仰視飛甍峻字縹緲於霄漢﹐自﹕身具羽翼莫能至也。旣而﹐更深漏靜﹐月墮河傾﹐萬籟俱寂﹐生企立船舷」如有所俟。忽聞樓窗啞然有聲﹐顧盼頃刻﹐則﹝二女以秋千絨索垂一竹兜﹐墜於其前﹐生乃乘之而上。旣見﹐喜極不能言﹐相攜人寢室﹐盡紹緒之意焉。長女口占詩一首與生曰﹕玉砌雕欄花兩枝﹐相逢恰是未開時。嬌姿未慣風和雨﹐吩咐東君好護持。

詩畢﹐次女亦吟一首﹕

寶篆香煙燭影低﹐枕屏搖動鎭帷垂。風流好似魚游水﹐才過東來又向西。

生至曉乘之而下﹐自是元夕而不會。二女吟詠頗多﹐不能盡記﹐生自覺恥無以答。一夕﹐見女書匣內有剡溪玉葉箋﹐遂濡毫題一詩於上曰﹕

誤人蓬萊頂上來﹐芙蓉芍藥兩邊開。此身得似偸香蝶﹐遊戲花叢日幾回。

二姊妹得詩喜甚﹐藏之筐筒﹐一夕中夜之後﹐生忽悵然曰「我本羈旅江河﹐托迹門下﹐今日之事﹐尊人罔知。一旦事迹彰聞﹐恩情間阻﹐則樂昌之鏡或恐從此而分﹐延平之劍不知何時再合也。」因便咽位下。二女曰「妾之鄙陋﹐自知甚明。久處閨闈﹐粗通經史﹐非不知鉆穴之可醜﹑韞櫝之可佳也。然而秋月春花﹐每傷虛度﹐雲情水性﹐失於自持。曩者偸窺宋玉之容﹐自獻卞和之璧﹐感君不棄﹐特賜俯從﹐𨿽六禮之未行﹐諒一言之已定。方欲同歡枕席﹐永奉衣中﹐柰何遽出此言﹐自生疑阻﹖妾𨿽女子﹐計之審矣。他日機事聞彰﹐親庭譴責﹐若從妾所請﹐則終奉箕帚於君家﹔如不遂所圖﹐則求我於黃泉之下﹐必不再登他門也。」生聞此言﹐不勝感激。未幾﹐生之父以書督生還家。女之父見其盤桓不去﹐亦頗疑之。一日登樓﹐於筐中得生所爲詩﹐大駭﹐然事已如此﹐無可柰何﹐顧生年少標致﹐門戶亦正相敵﹐乃以書抵生之父﹐諭其意。生父如其所請﹐仍命媒氏通二姓之好﹐問名納采﹐贅以爲婚。生年上十有二﹐長女年二十﹐幼女年十八矣。吳下人多知之﹐或傳爲掌記云。

艷異編卷十九幽期部三嬌紅記申純﹐字厚卿﹐祖汴人也。隨父寓成都﹐八歲通六經﹐十歲能屬文。天姿卓越﹐傑出世表﹐風情接物﹐不減於斯﹐故賢士大夫﹐多推譽焉。宣和間﹐薦而不第﹐歸﹐鬱鬱不自勝。家居月餘﹐因適鄰郡母舅王通判。信宿而至﹐則門枕碧流﹐目斷千里﹐波濤洶湧﹐風景粲然﹐明滅遠山﹐特起望外。因賦《摸魚兒》詞一閡﹐以寫其勝﹐詞曰﹕錦城西﹐一區華屋﹐天開多少佳趣。當門綠水朝千里﹐何況碧山無數。堪愛處﹐有滯湘新簧﹐松檜森前路。深深院﹐見簾幕低垂﹐絲簧疊奏﹐鎭日價歌舞。金閨彥﹐卑歲歸占住。小生平昔依慕。今朝走馬行來近﹐試綺繡鞅凝駕。君眞眞﹐且從守分﹐幽意誰爲主。詩朋酒侶。向此地嬉遊﹐尋花問柳﹐須是有奇遇。生旣至﹐因人謁舅﹐舅見之﹐遂引生至中堂﹐妗出見。生進拜畢﹐就位。舅有一子﹐名善父﹐年七歲﹐一名含﹐舅因呼善父出拜﹐再命侍女飛紅呼嬌娘出見。良久﹐飛紅附耳語妗﹐以嬌娘未經妝爲言。妗因怒曰「三哥家人也﹝生第三﹞﹐出見何害﹖」生聞之﹐因曰「百一姐﹝嬌第百一﹞無他故﹐姑俟何如﹖」妗因笑曰「適方出浴﹐未理妝﹐故欲少俟。三哥家人也﹐何事鉛粉耶﹖」又令他侍女促之。頃刻﹐嬌自左掖出拜。雙鬟綰綠﹐色奪圖畫中人﹐朱粉未施﹐而天然殊瑩。生起見之﹐不覺自失。敍禮竟﹐嬌因立妗後。生熟視﹐愈覺絕色﹐目搖心蕩﹐不能自制。妗笑曰「三哥遠來勞苦﹐宜就捨少息」因室之於堂之東﹐去堂二十餘步。生歸館後﹐功名之心頓釋﹐日夕惟慕嬌娘而已﹕恨不能吐盡心素與款語﹐故常意屬焉。舅妗皆以生久不相見﹐款畱備至﹐生亦自幸其相畱﹐冀得乘間致款曲於嬌娘也。平嘗出入舅家﹐周旋堂底﹐𨿽終日得與嬌遊從﹐未嘗敢妄一邪言相及。生因察其動靜﹐見嬌言笑舉止﹐常有疑猜不定之狀﹐生知其賦情特甚也﹐求所以導情達意之便﹐而未能得。一夕﹐嬌晚繡紅窗下﹐倚牀視荼花﹐久不移目﹐生輕步踵其後﹐嬌不知也﹐因浩然長嘆。生知其有所思﹐因低聲問曰「爾何於此仁視長嘆也﹐將有思乎﹖將有約乎﹖」嬌不答﹐良久﹐乃曰「兄何自來此﹖日晚矣﹐春寒逼人﹐兄覺之乎﹖」生知嬌以他詞相拒﹐因應曰「春寒固也。」嬌正視﹐逡巡引去﹐生獨歸室。無聊﹐乃書《點絳唇》一詞於寓室之東﹐以寓意焉。詞曰﹕庭院深沈﹐遲遲日上荼架。芳叢相亞﹐裝點春無價。玉體香肌﹐好手應難畫。還驚訝﹐春心蕩也﹐誰共遊蜂話。自後﹐日聚飲宴﹐或同歌笑﹐申生言稍涉邪﹐嬌則凝袂正色﹐若將不可犯。生𨿽慕其美麗﹐然見其不相領略﹐以謂嬌年幼情簡﹐不請世事﹐因不介意。一日﹐舅有他甥至﹐舅妗亦畱之。至晚﹐舅開宴﹐申生預坐。酒至半﹐妗起酌酒勸他甥﹐舅將酣﹐嬌時陪立妗後贊之﹐令溢觴。酒至生﹐力辭。妗曰「子素能飲﹐獨不能爲我開懷乎﹖」生辭以失志功名﹐且病﹐又已醉甚﹐不能復加﹐妗未答﹐嬌因參言其後曰「三兄動容﹐似不任酒力矣﹐姑止此。」妗因輟瓶授觴﹐生再拜而飲﹐因喜不自勝。旣畢﹐妗退步酌酒勸舅。申生之前﹐燭燼長而暗﹐嬌因促步至燭前﹐以手彈燭﹐因流視語生曰「非妾則兄醉甚矣。」生謝曰「此恩當銘肺腑。」嬌微笑曰「此乃恩乎﹖」生曰「意重於此矣。」語未畢﹐妗因素水滌觴﹐嬌乃引去﹐自此﹐生復畱意。一夕﹐嬌獨坐於堂惻借花軒內﹐生偶至座側﹐見嬌憑欄無語﹐徙倚沈吟。時花檻中有牡丹數本﹐欲開未開﹐生因爲二絕以戲之曰﹕

亂惹祥煙倚粉墻﹐繹羅輕捲映朝陽。芳心一點千重束﹐肯念憑欄人斷腸。嬌姿質艷不勝春﹐何意元言恨轉深。惆悵東君不相顧﹐空餘一片惜花心。

生援筆寫此二詩﹐以示嬌﹐嬌巡檐展誦﹐傾環低面﹐欲言不言。正凝思間﹐忽聽流鴦﹐如道人意中事。生又揮毫作《喜遷鶯》詞一章曰﹕園林過雨﹐問滿目媚景﹐是誰爲主﹖翠柳舒眉﹐黃鵬調舌﹐鎭日姿狂歌舞。金衣公子何事﹐牽惹萬千愁緒。芳艸地﹐有香車寶馬﹐驕闐來許。無據﹐行樂處﹐好景良辰﹐休把輕辜負。一種春風﹐幾多圖書﹐聽取綿蠻簧語。又向暗巢偸眼﹐欲啄花心無路。知墻外﹐待放伊飛過﹐旁人低訴。

嬌覽之未畢﹐忽聞妗語聲﹐嬌乃攜此詞並前二詩﹐藏之袖間﹐徐步趨歸堂中坐。悵恨久之﹐歸室﹐殆無以爲懷。因作一絕﹐題於堂西之綠窗上。詩曰﹕

日影縈階睡正醒﹐篆煙如縷午風平。玉蕭吹盡霓裳調﹐誰識鸞聲與鳳聲。後二日﹐舅他出﹐嬌因至生臥室﹐見東窗有《點繹唇》詞一首﹐西窗有詩一絕﹐躊躇玩味﹐不忍捨去。知生之屬意有在﹐乃濡筆和其西窗之韻以寄意焉。詩曰﹕

春愁壓夢苦難醒﹐日炯風髙漏正平。魂斷不堪初起處﹐落花枝上曉鶯聲。

生歸見嬌所和詩﹐願得之心﹐逾於平常﹐朝夕惟求間便以感動嬌。然嬌或對或否﹐或相親暱﹐或相違背。生不測其意。莫得而圖之。一日﹐舅妗開宴﹐自午至暮。酒散﹐舅妗起歸舍﹐生獨危坐堂中﹐欲卽外舍。俄而嬌至筵所﹐抽左髻鈾釵﹐勻博山理餘香﹐生因曰「夜分人寢矣﹐安用此﹖」嬌曰「香貴長存﹐安可以夜深棄之﹗」生又繼之曰「篆灰有心足矣﹗」嬌不答﹐乃行﹐近堂階﹐開簾仰視﹐月色如晝﹐因呼侍女小慧﹐畫月以記夜漏之深淺﹐乃顧生曰「月已至此﹐夜幾許』生亦起下階﹐瞻望星漢﹐曰「織女將斜﹐夜深矣。」因曰「月白風淸﹐如此良夜何﹖」嬌曰「東坡鐘情何厚也﹖」生曰「奇美特異者﹐情有甚於此焉。可以此誚東坡也﹖」嬌曰「兄出此言﹐應彼此苦眾矣﹐於我何獨無之。」生曰「然則實有也﹐不然則佳句所謂『魘夢﹐者﹐果何物而『苦難醒﹐耶﹖」言情頗狎﹐嬌因促步下階逼生曰「凡謂織女銀河何在也﹖」生見嬌之驟近﹐然自失﹐未及卽對﹐俄聞戶內嶺問嬌寢未﹐嬌乃遁去。次日﹐生追憶昨夕之事﹐自疑有獲﹐然每思遇事多參商﹐愈不自足。乃作《減字木蘭花》詞以記之﹐曰﹕

春宵陪宴﹐歌罷酒闌人正倦。危坐中堂﹐倏見仙娥出洞房。博山香燼﹐素手重添銀漏永。織女斜河﹐月白鳳淸良夜何。

次日晨起﹐生人揖妗。旣出﹐遇嬌於堂西小閣中﹐嬌時對鏡畫眉未終﹐生近前謂之曰「蘭煤燈燼耶﹐燭花也﹖」嬌曰「燈花耳。妾用意積之﹐近方得之。」生曰「若是﹐則願以一半丐我書家信。」嬌遂首肯﹐令生分其半。生舉手分煤﹐油污其指﹐因請嬌曰「子宜分以遺我﹐何重勞客耶﹖」嬌曰「旣許君矣﹐寧惜此﹖」遂以指決煤之半以贈生﹐因牽生衣拭指污處曰「緣兄得此﹐可作無事人那﹖」生笑曰「敢不畱以爲贄﹗」嬌因變色曰「妾無他意﹐君何戲我﹖」生見嬌色變﹐恐妗知之﹐因趨出﹐珍藏所分之煤於枕中。因作《西江月》詞以記之﹐曰﹕試問蘭煤燈燼﹐佳人積久方成。殷勤一半付多情﹐油污不堪自整。妾手分來的的﹐郎衣拭處輕輕。爲言畱取表深誠﹐此約又還未定。

自後﹐生心搖蕩特甚﹐不能頃刻少置﹐伏枕對燭﹐夜腸九回﹐思欲履危道﹐以實嬌心而未獲。一日﹐暮春小寒﹐嬌方擁鑪獨坐﹐生自外折梨花一技入來﹐嬌不起顧生﹐生乃擲花於地。嬌驚視﹐徐起以手拾花﹐詢生曰「兄何棄擲此花也﹖」生曰「花淚盈暈﹐知其意何在﹖故棄之。」嬌曰「東皇故自有主﹐夜屏一枝以供玩好足矣。兄何索之深也﹖」生曰「已荷重諾。元悔。」嬌笑曰「將何諾﹖」生曰「試思之。」嬌不答因謂生曰「風差勁﹐可坐此共火。」生欣然卽席﹐與嬌偶坐﹐相去僅尺餘﹐嬌因撫生背曰「兄衣厚否﹖恐寒威相淩逼也。」生恍然曰「能念我寒﹐而不念我斷腸耶﹗」嬌笑曰「何事斷腸﹖妾當爲兄謀之。」生曰「無戲言。我自遇子之後﹐魂飛魄揚﹐不能著體﹐夜更苦長﹐竟夕不寐。汝方以爲戲﹐足見子之心也。予每見子言語態度﹐非無情者﹐及予言深情味﹐則子變色以拒我﹐豈可不解世事﹐而爲是沽矯哉﹖諒孱繆之迹﹐不足以當雅意﹐深藏自閉﹐將有售也。今日一言之後﹐余將西騎矣。子無苦戲我。」嬌因慨然良久﹐曰「君疑妾矣﹐妾敢無言﹐妾知兄心久矣﹐豈敢固自鄭重以要君也﹐第恐不能終始﹐其如後患何﹖妾亦數月來諸事不復措意﹐寢夢不安﹐飲食俱廢﹐君所不得知也。」因長吁曰「君疑甚矣﹐異日之事﹐君任之﹐果不濟﹐當以死謝君。」生曰「子果有志﹐則以策我。」嬌未及答﹐俄然舅自外至﹐生因起出迎舅﹐嬌乃反室﹐不可再語。生乃賦《石州引》詞﹐以記其事云﹕懊恨東君催趲去程﹐春意牢落。梨花粉淚溶溶﹐知是爲誰輕別。衝寒向晚﹐特地折取歸來﹐佳人無語從地擲﹐瞥見卻驚猜﹐忍使芳塵歇。收拾道明窗淨幾﹐瓶裏一枝﹐便添風月。因念多才﹐值此苦寒時節。近新消減﹐料有萬斛春愁﹐芭蕉未展丁香結。甚日把山盟向枕邊說。又越兩日﹐生淩晨起﹐攬衣向堂西綠窗內而立﹐背面視井檐﹐不知此時嬌亦起﹐在隔窗內理妝矣。生誦東坡詩曰「爲報鄰雞莫驚覺﹐更容殘夢到江甫。」嬌聞之﹐自窗內呼生曰「君有鄕閭之念乎﹖」生因窺窗語嬌曰「衷腸斷盡﹐無可導意﹐只得歸矣。」嬌曰「君果誕妾那﹖旣無意於妾﹐何前委罪之深也﹖」生因笑曰「予豈無意﹐第被子苦久矣﹐然則若何謀之﹖」嬌曰「今日間人眾﹐無可容計。東軒抵妾寢室﹐軒西便門達熙春堂﹐堂透荼架﹐君寢室外有小窗﹐今日若晴霽﹐君自寢所逾外窗﹐度荼羨架﹐至熙春堂下。此地人罕花密﹐當與君會也。」生聞之﹐欣然自得﹐惟俟日暮﹐得諧所願。至晚﹐不覺暴雨大作﹐花陰浸潤﹐不復可期﹐生悵恨不已。因作《玉樓春》詞﹐援筆書之﹐以寫怏怏之懷。詞曰﹕曉窗寂寂驚相遇﹐欲把芳心深意訴﹐低眉斂翠不勝春﹐嬌轉櫻唇紅半吐。匆匆已約歡娛處﹐可恨無情連夜雨﹔枕孤裳冷不成眠﹐挑盡殘燈天未曙。生晨起會嬌於妗所﹐因共至中堂﹐以夜所綴詞示之﹐嬌低聲笑曰「好事多磨﹐理故然也。然妾旣許君矣﹐當別圖之。」是日﹐生侍舅從鄰家飲﹐至暮醉歸﹐且思嬌早問別圖之言﹐疑嬌還復至也﹐又沈醉睡熟。嬌潛步至窗外。低聲呼生者數次﹐生不之覺﹐嬌悵恨而回﹐又疑生之誕己也﹐直欲要以盟誓。生剪縷發﹐書盟言於片紙付嬌﹐嬌亦剪髮設盟以復於生。𨿽是極意慕戀﹐然終於無便可乘。一日﹐生收家書以從父晉納粟補閬州武職﹐以生便弓馬﹐取生歸侍行。嬌顧戀之極﹐作詩送行。詩曰﹕

綠葉陰濃花正稀﹐聲聲杜字勸春歸。相如千里悠悠去﹐不道文君淚濕衣。

生得詩和韻以復嬌﹐詩曰﹕

密幄重幃舞蝶稀﹐相如只恐燕先歸。文君爲我堅心守﹐且莫輕拼金縷衣。

生終以嬌「綠葉陰濃」之語爲疑﹐又成一詞寓《小梁州》以示嬌﹐詞云﹕惜花長是替花愁﹐每日到西樓。如今何況拋離去也﹐關山千里﹐目斷三秋﹐漫回頭。殷勤分付東園柳﹐好爲管長條。只恐重來綠成陰也﹐靑梅如豆﹐辜負梁州﹐恨悠悠。

嬌知生之疑己﹐亦以《卜算子》詞復之﹐詞云﹕君去有歸期﹐千里須回首。休道三年綠葉陰﹐五載花依舊。莫怨好音遲﹐兩下堅心守。三隻骰兒十九窩﹐沒个須教有。

嬌情不自已﹐復繼以詩云﹕

臨別殷勤詩語長﹐云云去後早還鄕。小樓記取梅花約﹐目斷江山幾夕陽。

自後生從父以他故不果行﹐生居家﹐行住坐臥﹐飲食起居﹐無非爲嬌興念﹐以至沈思成病。因托求醫﹐至舅家。數日﹐無便可乘與嬌一語。至於飲食俱廢﹐舅妗爲之皇皇﹐醫卜踵至﹐但云生功名失意﹐勞思所致﹐終不能知生之心。數日﹐病小愈。一口﹐舅出報謁﹐生因彊步至外廡﹐方佇立﹐俄而嬌至生後﹐生駭然。嬌曰「偶左右皆他往﹐妾得便﹐故來問兄之病。」生回顧無人﹐因前牽嬌衣欲與語﹐嬌曰「此廣庭也﹐十目所視﹐宜卽兄室。」生與之俱﹐及門﹐忽雙燕爭泥墜前﹐嬌因捨生趨視﹐俄舅之侍女湘娥突至嬌前。嬌大駭﹐生乃引去。至暮復會中堂﹐嬌謂生曰「非燕墜﹐則湘娥見妾在君室矣﹐豈非天乎﹖」生然其言﹐而悒怏之心﹐見於顏色。乃作《擷芳詞》一闋以自釋﹐詞日如年﹐風輕扇﹐文園多病尋芳倦。春衫窄﹐庭院闐﹐獨步回廊體嬌無羨。如花面﹐親曾見﹐千方百計尋方便。藍橋隔﹐暮云碧﹐燕兒墮也﹐又無消遣。

一日晚﹐嬌尋便至生室﹐謂生曰「向日熙春堂之約﹐妾嘗思之﹐夜深院靜﹐非安寢之地。自前日之路觀之﹐足以達妾寢所。每夕侍妾寢者二人﹐今夕當以計遣去﹐小慧不足畏也。君至夜分時來﹐妾開窗以待。」生曰「固善也﹐不亦危乎﹖」嬌變色曰「事至若此﹐君何畏﹖人生如白駒過隙﹐復有鐘情如吾二人者乎﹖事敗當以死繼之。」生曰「若然﹐余何恨乎﹖」是夜將半﹐生乃逾外窗繞堂後數百步至荼架側﹐久求門不得﹐生頗恐。久之﹐尋路得至熙春堂。堂廣夜深﹐寂無人聲。生大恐﹐因疾趨人﹐見嬌方開窗倚幾而坐﹐衣紅綃衣﹐下白絲裳﹐舉首向月﹐若重有憂者﹐不知生之已至也。生因抉窗而入。嬌忽見生﹐且驚且喜﹐曰「君何不告﹐駭我甚矣。」生乃與嬌並坐窗下﹐時正夜分﹐月色如晝。生視嬌﹐體態艷媚﹐肌瑩無暇﹐飄飄然不啻娥之下臨人間也。嬌謂生曰「夜漏過半﹐幸會難逢﹐可就枕矣。」欣然與生相攜素手﹐共人羅帳之中。解衣並枕間﹐嬌曰「妾年幼﹐殊不諸世事﹐枕席之上﹐望兄見憐。」生曰「不待多言。」兩情旣合﹐嬌乃嬌啼嫩語﹐體若不勝﹐雨態雲蹤﹐交頸之鴛鴦﹐和鳴之鸞鳳﹐無以逾者。一晌歡娛﹐而嬌娘千金之身﹐自玆失矣。歡會之際﹐不覺血漬生衣袖。嬌乃剪其袖而收之﹐曰「畱此爲他日之驗。」生笑而從之。有頃﹐雞聲催曉﹐虯漏將闌﹐嬌令生歸室﹐因視生曰「此後日間相遇﹐幸無以前言爲戲﹐懼他人之耳目長也。」因口占《菩薩蠻》詞以贈生﹕夜深偸展窗紗綠﹔小桃枝上畱駕宿。花嫩不禁抽﹐春風卒未休。千金身已破﹐脈脈愁無那。特地祝檀郎﹐人前口謹防。

生亦口占答之﹕綠窗深仁傾城色﹐燈花送喜秋波溢。一笑人羅幃﹐春心不自持。雲雨情散亂﹐弱體羞還顫。從此問雲英﹐何須上玉京。

嬌得生所和之詞﹐謝曰「妾﹐女子也﹐情牽事感﹐殊乖禮法﹐幸垂明鑑﹐好爲祕之。妾之托君﹐亦無憾矣。」生辭﹐愧喜交集。自後﹐生夜必潛至嬌室﹐凡月餘﹐無有知者。豈期欲火所迷﹐俱無避忌﹐舅之侍女日飛紅﹑曰湘娥﹐皆有所覺﹐所不知者﹐嬌之父母而已。嬌亦厚禮紅等﹐欲使緘口。第飛紅輩𨿽覺之﹐而未之敢發。俄而﹐生以父書促歸。旣歸﹐則寢食俱廢﹐思欲娶嬌爲婦﹐乃作書達嬌曰「前日佳遇﹐倏爾旬餘。魂飛杳杳﹐每形淸夜﹐松竹深盟﹐常存記憶。蒹葭之迹﹐得自托於蘭蕙之旁﹐爲幸大矣。幽會未終﹐白雲在念﹐自抵侍下﹐無一息不夢想洛浦之風煙也。家事經史﹐非爲不復措念﹐縱一勉彊﹐不知所以爲懷。有親朋見憐﹐於大人前致一語﹐天啟其衷﹐俾續秦晉﹐再世之盟﹐未嬸舅妗雅意若何。倘不棄庸陋﹐則張生之於鶯鶯﹐烏足道哉﹗玆因媒氏有行﹐喜不自制﹐臨此以布腹心﹐幸相與謀之﹐臨風以俟佳音。家居元聊﹐偶思佳麗夜別之言﹐綴《永遇樂》一詞﹐並用錄呈﹐亦以見此情之拳拳耳。新霜在候﹐善加保衛。」生寫書畢﹐並錄前所作《永遇樂》詞﹐緘封私付女媒氏﹐父母不知也。媒得書﹐旣往見舅妗﹐且以生父命告之。勇爲之開宴。次日﹐媒申前請﹐舅曰「三哥才俊灑落﹐加以歷練老成﹐老夫得此佳婿﹐深所願也。但朝廷立法﹐內兄弟不許成婚﹐似不可違。前辱三哥惠訪﹐畱住數月﹐甚能爲老夫分憂。老夫亦有願婚之意﹐而於條有礙﹐以此不敢形言。」媒氏再三宛轉﹐終不能得。至晚﹐再置酒款媒﹐舅命妗主席﹐嬌時待立妗側﹐知親議之不諧也﹐心生悒怏﹐但不敢形之言語耳。酒散﹐媒左右顧視無人﹐欲致生書於嬌。「適嬌至媒前剔燈﹐媒因私語嬌曰「子非厚卿之情人耶﹖厚卿有手書﹐令我私致於子。」嬌竦然﹐微言應曰「然。」淚隨言下。媒爲之攺顏﹐遂從身畔取書授嬌﹐嬌收置袖間﹐未敢展視。妗起﹐嬌亦隨妗人室。次早﹐媒再請於舅﹐且以言迫之。舅怒曰「此無不可﹐第以法禁甚嚴﹐欲置老夫罪戾也﹖爾勿復言﹐此決不可。」媒知其不就﹐因告歸。舅又命妗酌酒與媒爲別。嬌因侍立﹐私語媒曰「離合緣契﹐乃天之爲也。三兄無事宜來﹐妾年且長﹐歲月有限﹐無以姻事不諧爲念也。」因出手書﹐令媒持歸﹐以復於生。媒旣歸﹐道舅不允之由﹐遂以嬌書與生﹐生展視之﹐乃新詞《滿庭芳》一閡﹐嬌所制也﹕簾影飾金﹐簟紋浮水﹐綠陰庭院淸幽。夜長人靜﹐消得許多愁。長記當時月色﹐小窗外﹐情話綢繆。因緣淺﹐行雲去後﹐杏不見蹤由。殷勤﹐紅一葉﹐傳來密意﹐佳好新求。柰百端間阻﹐恩愛成休。應是奴家薄命﹐難陪伴﹐俊雅風流。須相念﹐重尋舊約﹐休忘杜家秋。

詞後又有詩二絕。詩云﹕

云重月難見﹐風狂雨不成﹐尺書從寄意﹐傾淚若爲情。目斷芳千里﹐情分役寸心﹐藉君憐舊日﹐莫絕羽鱗音。

生覽誦數徧﹐殊不勝情。每對花玩月﹐不覺淚下。初﹐生與成都府角伎丁憐憐者﹐極相厚善。憐敏惠殊俊﹐常得帥府顧盼﹔生方妙年秀麗﹐憐憐尢見傾慕。生自秋還鄕裏﹐憐憐屢遣人招生﹐生托故不往。至是﹐生之友人陳仲遊﹐亦豪家子也﹐見生每置恨於臨風對月之間﹐因拉生至成都舒懷﹐遂同至憐憐之家。生旣人﹐憐不勝欣喜﹐杯酒話款曲﹐生但面壁﹐略不致意。憐怪之﹐委曲詢生﹐終不言。憐意其礙於仲遊也﹐乃畱之竟夕﹐令其女弟伴姐侍仲遊寢﹐而自薦於生。生不得已﹐因與同席。枕邊切切詰生所以不見答之故﹐生乃具道與嬌娘相遇之情。憐問曰「嬌娘誰家女也﹖」生曰「新任眉州王通判之女也。」憐又問﹕「其質若何﹖」生曰「美麗淸絕﹐西施妃子殆相千百而風韻過之。」憐因沈思良久曰「旣名嬌娘﹐又且美麗若此﹐豈非小字瑩卿者乎﹖」生躁然曰「爾何由知之﹖」憐曰「向者帥府幼子將求婚﹐酷好美麗﹐不以門第髙下爲念﹐但欲殊色﹐常捐數千緡﹐命畫工於近地十郡求問﹐伺隙繪人家美女以獻﹐凡得九人﹐此其一也。色瑩肌白﹐眼長而媚﹐愛作合蟬鬢﹐時有憂怨不足之狀。嘗至帥府內室見之﹐因記其姓字﹐果然是否﹖」生曰「子如親見其人﹐卽是此女。」憐曰「宜子之視我若土壤﹐子之所遇眞天上人也。妾常人視﹐佇目不能去﹐第恨不見其身。今後至彼﹐願求舊鞋丐我。」生諾之﹐明日遂與陳仲遊同歸。抵家後﹐生因追念憐憐「天上人」之語﹐慨然賦詩一絕﹐詩曰﹕

自人仙境路已深﹐桃花與我是知心﹐紛紛浪蕊迷蜂蝶﹐得似髙山遇賞音。

生因悵恨再期杳杳﹐傷感成疾﹐困臥累日。父母驚異﹐因令人訪問生得病之由。生乃托以夢寐絕怪﹐將不能免﹐必須求善能驅役鬼神者﹐作法禳之。父乃命良巫祈祝。生密使人厚賂巫者﹐令向父母言此爲鬼物所憑﹐必當遠避﹐方可向安。如其不然﹐生死未判。父母聞巫言﹐大驚懼﹐以爲誠然。於是﹐議令生往舅家以避此難﹐擇日起行。先期之二日﹐令人取覆舅家﹐舅妗許之。嬌時在父母旁﹐聞生有來期﹐喜慰特甚。人回報﹐生亦欣快﹐隨覺病差愈﹐父母以爲得計。及期﹐生戒行﹐病亦向安。於時﹐鴦簧聲﹐百花竟發﹐園林錦繡﹐奪目爭妍。生至舅居﹐及門﹐遇嬌於秀溪亭。兩情四目﹐不能自止。暫叩寒暄畢﹐生欲人謁舅﹐嬌止之曰「今日鄰家王寺丞宅邀往天寧玩賞牡丹﹐至暮方歸。姑至此少息﹐徐徐而入可也。」乃與嬌並坐亭上﹐嬌因謂生曰「君養攝不如平時﹐何故﹖今復來此何干也﹖」生疑其言﹐乃曰「日月未久﹐何故忘予﹖自相離之後﹐坐不安席﹐味不適口﹐寢不著枕﹐行不重足﹐何止夜月屋梁之思﹐中間請命嚴君﹐冀諧媒的﹐而天不從人﹐竟辜宿望。春花秋月﹐風臺雪榭﹐無一而非牽情惹恨之處。百計重來﹐以踐舊約。今子乃有『復來何干』之辭﹐予失計甚矣。」嬌愧謝曰「君心果金石不逾﹐妾何以謝君﹖」因相與歡。移時﹐同步人室。生至其舊館﹐窗幾依然﹐向時所書詩曲﹐左顧右盼﹐濡染如新﹐生悵然自失。復作《鷓鴣天》詞以記之﹐云﹕

甥館睽違已隔年﹐重來窗幾尙依然。仙房長擁雲煙瑞﹐浮世空驚日月遷。濃淡筆﹐短長篇﹐舊吟新誦萬愁牽。春風與我渾相識﹐時遣流鶯奏管弦。

至晚﹐舅妗歸﹐生拜謁甚恭﹐舅問生曰「聞三哥有微恙﹐想二豎子遁矣。」生謝曰「惟舅舅憐其微恙﹐庶得逃免﹐再造之賜﹐沒齒不忘。」舅妗勞勉之。生就室﹐自後與嬌情意周洽﹐逾於平昔。住數月﹐情意益厚。生因憶丁憐憐之言﹐求舊鞋於嬌。嬌力詢生曰「安用敝履爲哉﹖」生不以實告﹐嬌不許。舅之侍女飛紅者﹐顏色𨿽美﹐而遠出嬌下﹐惟雙彎與嬌無大小之別﹐常互鞋而行﹐其寫染詩詞與嬌相埒。嬌不在側﹐亦佳麗也。以妗性妒﹐未嘗獲寵於舅。常時出入左右﹐生間與之語。嬌則淸麗瘦怯﹐持重少言﹐佇視動輒移日。每相遇﹐生不問﹐嬌則不答﹐戲狎一笑﹐則使人魂魄俱飛揚。紅尢喜謔浪﹐善應對﹐快談論﹐生𨿽不與語﹐亦必求事以與生言。嬌每見之﹐則有不足之意。及生再至﹐紅亦與之親狎﹐嬌疑焉。生久求嬌鞋不獲。一日﹐嬌晝寢﹐生偶至其側﹐因竊鞋趨出。方及寓室﹐以他事去﹐未曾收拾。飛紅適尾生後﹐見生遺鞋﹐紅乃疑嬌所與者﹐因收之。生罔知所以﹐及歸室索鞋﹐無有也﹐因怏怏於懷。遂作《淸平樂》詞以自記。詞云﹕尖尖曲曲﹐緊把紅綃蹩。朵朵金蓮奪目﹐襯出雙鉤紅玉。華堂春睡深沈﹐拈來綰動春心。早被六丁收拾﹐蘆花明月難尋。

及暮﹐嬌問生素鞋。生曰「此誠我盜去﹐然隨已失之﹔諒子得之矣﹐何苦索我耶﹖」嬌乃止。蓋飛紅拾歸﹐以付嬌也。然嬌以此愈疑生私通於紅矣。一日﹐見飛紅與生戲於窗外﹐捉蝴蝶﹐因大怒詬紅。紅頗憾之﹐欲以拾鞋事聞妗﹐未有間也。後遇望日﹐眾出賀舅妗﹐嬌在焉。飛紅因語嬌所履之鞋﹐揚言謂生曰「此卽子前日所遺之鞋也。」嬌變色﹐亟以他事語舅妗﹐會舅妗應接他語不聞。嬌因大疑生使紅髮其私﹐乃大怨望。自後非中堂相遇﹐不復求便以見生。女工諸事﹐略不措意﹐怨隙之心﹐行住坐臥皆是也。生亦無以自明。一日﹐生不意中漫於後園縱步﹐適於花下見鸞箋一幅﹐生取而視之﹐乃《淸平樂》詞也﹕

花低鶯踏紅英亂﹐春心重﹐頓成愁懶。楊花夢散楚云平﹐空惹起﹐情無限。傷心漸覺成牽絆﹐柰愁緒寸心難管。深誠無計寄天涯﹐幾欲問﹐梁間燕。

生披味良久﹐意謂嬌詞﹐而疑其字畫頗不類嬌所書﹐因攜歸置於室中書案之上﹐欲詢嬌而未果。抵暮﹐西窗前有金籠養能言鸚鵡一隻﹐甚馴﹐嬌過其側﹐戲以紅豆擲之。鸚鵡忽言曰「嬌娘子何打我也﹖」生聞之﹐亟出室招嬌。嬌不至﹐生再挽之方來。嬌人生室﹐正疑思不言﹐忽見案上花箋﹐因取視之。良久﹐目申生不語。移時﹐生曰「子何時所作也﹖」嬌不答。生又曰「何故不言﹖」嬌亦不應。生力究之﹐嬌曰「此飛紅詞也﹐君自彼得之﹐何必詐妾﹖」生力辯﹐嬌並無一言。徘徊良久﹐長吁﹐竟拂衣起去。生畱之不可。自爾相會愈疏。嬌終日熟寢﹐間一二日﹐才與生一見﹐見亦不交一言。凡月餘﹐生不能直其事。生一夕徑造嬌室﹐左右寂然﹐惟見窗上有絕句一章云﹕

灰篆香難炷﹐風花影易移。徘徊無限意﹐空作斷腸詩。

生察詩﹐知嬌之爲己﹐且疑心之深也。乘間語嬌曰「再會以來﹐荷子厚愛﹐視前時有加焉﹐邇日形似之間﹐不能不爲子所棄﹐何乎﹖」嬌初不言﹐生再詰之﹐嬌潸然涕曰「妾自遇君之後﹐常恐力日不足。今者君棄妾耳﹐妾何敢棄君。抑君意旣自有主﹐何必妾望矣﹖」生曰「苟有二心﹐有如此日。」因指天自誓﹐以明無他事﹐且曰「子何疑之甚也﹖」嬌曰「君偶遺鞋﹐飛紅得之﹔飛紅偶遺詞﹐君且得之。天下偶然之事﹐何多之甚耶﹖妾不敢怨君﹐幸愛新人無以妾爲念也。」生仰天太息曰「有是哉﹐吾怪邇日見子若有憂者﹐人之情態﹐豈難識哉﹖子若不信前誓﹐當前發大誓於神明之前。」嬌乃回笑曰「君果然否﹖」生曰「何害﹖」嬌曰「若然﹐後園中池﹐正望明靈大王之詞﹔此神聰明正直﹐叩之﹐無不響應。君能同妾企伺大誓﹐則幸甚也。」生曰「如命﹐想明靈大王亦知予心之無他也。」嬌乃約以次早與生俱遊後園﹐臨東池畔﹐遙望大王之伺﹐兩人異口同聲﹐拜祈設誓﹐其詞累千百﹐不能備載。誓畢﹐攜手而歸﹐恩情有加焉。嬌乃作一詞與生﹐寓再團圓云﹕芳心一點﹐柔腸萬轉﹐有意偸憐。孜孜守著﹐甚日來結得惡姻緣。語言是心聲﹐明神在上﹐說破從前。天還知道﹐不違人願﹐再與團圓。

生得詞﹐亦口占一詞﹐寓白牡丹﹐備述心事以謝之﹐詞云﹕一片芳心﹐被春拘管﹐重尋云翼盟約。說與從前﹐不是我情薄。都緣燕逐情絲﹐蜂拈花蕊﹐便成執著。密愛堪憐處﹐幾多寂寞。此心只有天知﹐終不成輕狂做作。縱滿眼閒花媚柳﹐也則無情摸索。後園同步﹐遙告神明﹐地久天長更誰托﹐從合再與團圓﹐莫把是非斷卻。

自後嬌與生情好深篤﹐飲食起居﹐無不畱意。生自此亦不與飛紅一語﹐紅察之﹐因大憾。一日﹐生因縱步至後園牡丹叢畔﹐忽遇嬌先已在彼﹐遽擁抱之﹐必欲求合。嬌卻之﹐言曰「醜陋之質﹐固不敢辭於君﹐但慮雲雨初交﹐歡會方密﹐妾於情狀俱昏迷矣。能保人之不至﹖若有所覺﹐妾無容身之地矣。」生聞其言﹐興已稍闌。遂與嬌瘴手而過別圃。不覺飛紅亦自後潛至﹐見嬌與生並行﹐因促步返舍﹐語妗曰「天气晴暄﹐可入後園﹐牡丹盛開﹐能一觀否﹖」其實欲妗一行﹐襲敗嬌之蹤迹也。妗可其請﹐遽命紅侍。行至園中﹐瞥見生與嬌並行於此亭畔﹐左右俱無人﹐妗因大疑﹐因呵嬌。生乃狼狽反室﹐惆悵不已。知爲飛紅所賣﹐故至爲妗所覺﹐無以自釋。彊作一詞《漁家傲》寫其悒怏云﹕情若連環終不解﹐無端招引旁人怪。好事多磨成又敗﹐應難挨﹐相看冷眼誰瞅睬。鎭日愁眉斂靑黛。欄桿倚徧元聊賴﹐但願五湖明月在﹐且寧耐﹐終須還了鴛鴦債。

越二日﹐生自知其迹不寧﹐乃告歸。舅妗亦不畱之﹐嬌夜出﹐潛與生別曰「天乎﹐得非命歟﹖相會未期﹐而有是事﹐妾獨柰何哉。兄歸﹐善自消遣﹐求便再來。無以疑問﹐遂成永棄﹐使他人得計也。」因泣下沾襟﹐生亦俺泣而別﹐嬌又作《一剪梅》詞授之。且曰「兄歸時展視之﹐卽如妾之在側矣。」言終而去。詞之。豆寇梢頭春意闌。風滿山前﹐雨滿山前﹐杜鵑啼血五更殘。花不禁寒﹐人不禁寒。離合悲歡事幾般。離有悲歡﹐合有悲歡。別時容易見時難﹐怕唱陽關﹐莫唱陽關。

申生與嬌別歸﹐父母以生久在外﹐妨廢書史﹐間歲功名之會﹐又復在眼﹐遂令生於書齋溫習舊業。生與其兄綸𨿽朝夕共學﹐而思嬌之念元時不然。夜則與兄異榻而寢﹐悵恨之辭﹐或形於夢寐﹐恨不能禦風縮地﹐一與嬌會。至七月中旬﹐舅以眉州滿﹐道經申生之門﹐因畱宿於生家者累日。此時舅挈家以行﹐妗嬌寓生家﹐相隨不離硅步﹐兼飛紅﹑湘娥諸侍女雜然左右﹐生與嬌欲一言不可得。居三日﹐舅命戒行﹐車馬喧闐﹐送者絡繹於道。妗與嬌各登車﹐諸侍女相隨先後。申生亦乘馬相送﹐闖其便曳簾挽車﹐與嬌語舊﹐嬌淚下如雨﹐不能答。徐曰「遇君之後﹐一日爲別﹐不能堪處﹐況今動是三年﹐遠及千里﹐一旦思君之切﹐安保其再能見君乎﹖但恐妾垂首瞑目﹐骨化形銷﹐君將眠花臥柳﹐棄舊憐新﹐妾枕邊恩愛﹐他人有之矣﹗」生曰「明靈大王在彼﹐吾誓不爲也。」嬌曰「若然﹐妾荷君之恩﹐死且不朽。」乃占詩一首贈生﹕

欲語徵夫促去忙﹐臨歧分袂轉情傷。不堪千里三年別﹐恨說仙家日月長。

嬌於袖中又出香佩一枚﹐上有金銷團鳳﹐以眞珠百粒﹐約爲同心結贈生﹐曰「睹物思人可也。得暇可求便一來﹐毋以地遠爲辭。」言未竟﹐軒車催動﹐霧隱前山﹐曉月半沈﹐目送不及。生別舅妗辭回﹐淒然歸於書室﹐間消永日﹐無不淚零﹐晨窗夕燈﹐學業幾廢。間爲詞章﹐元不寄與嬌紅之語﹐他不暇及。一日賦一曲﹐以示兄綸﹐皆寄其意於言詞之外﹐未嘗斥言也。詞云﹕春風情性﹐柰少年辜負﹐竊香名譽。記得當初﹐繡窗私語﹐便傾心素。雨濕花陰﹐月篩簾影﹐幾許良宵遇。亂紅飛盡﹐桃源從此迷路。因念好景難畱﹐光陰易失﹐算行雲何處。三峽詞源﹐誰爲我寫出斷腸詩句。目極歸鴻﹐秋娘聲價﹐應念司空否﹖甚時覓个彩鸞﹐同跨歸去﹖

兄見之﹐撫生背肩曰「厚卿﹐以弟之才﹐當取靑紫如拾芥﹐以顯二親﹐夫何流連光景。此詞固佳﹐察弟之心﹐必有所主。秋期在近﹐且移此筆﹐鏖戰文場可也。」生但無言﹐蓋生詞微寓與嬌相會之始未﹐至亂紅飛盡之句﹐則直指飛紅媒孽之事﹐思恨之極﹐作爲此詞﹐其兄不知也。及至八月﹐與兄俱就秋試畢﹐卽欲言歸﹐兄綸謂曰「三年燈火辛勤﹐決以此舉﹐揭榜在近﹐何不少俟﹖」生曰「兄學業髙遠﹐危中必矣﹕劣弟荒唐陋﹐孫山之外﹐不言可知。不欲久此﹐榜揭後﹐無面目回鄕也。」兄再四挽畱﹐生不得已﹐從之。逾數日﹐秋闈拆號﹐生與綸俱在髙選。兄弟聯捧捷而歸。次年又與兄綸同及第﹐兄綸受綿州綿山縣主簿﹐生以弓箭升﹐且授洋州司戶。兄弟歸家侍次。時有賣登科記於眉州者﹐舅因閱之﹐見生兄弟皆及第﹐因大喜﹐歸謂妗曰「二哥﹑三哥皆及第﹐吾家宅相得人矣﹐但恨相去千里﹐不能親賀。」遂遣人致書﹐且詢問﹕「二甥榮授何官﹐如瓜期末及﹐能一來款我﹐以慰老夫忻喜之心否﹖」生得書與兄謀曰「舅有命召﹐兄宜一行。」綸曰「父母在﹐焉可遠遊﹐委以家事﹖然舅妗所命﹐亦不可違﹐長孫克家﹐弟固當往。」於是﹐生欣然領命﹐卽日治行詣舅任所。旣至﹐舅見之﹐且賀且謝。須臾﹐妗嬌畢見﹐且曰「別後喜審吾甥兄弟俱擺危科﹐與有榮華。」生謙謝再三﹐又問二哥何以不來﹐生答兄弟不可俱出之意。舅妗等問勞盡禮﹐妗終以生前疑似之故﹐館生於廳事之東邊﹐去堂甚遠。生亦遠嫌﹐尋常非呼召而不入﹐縱或一至嘗堂廡﹐未與嬌款狎﹐或與嬌偶然相遇﹐左右森立﹐但彼此佇視﹐不能出一言。生殊元聊﹐住十餘日﹐欲告歸﹐然終念遠來﹐未曾與嬌一語﹐悶悶不樂。徘徊久之﹐乃作詞寓相思會以述懷﹕脈脈惜春心﹐無言耿思憶。夜永如年﹐誰道藍橋咫尺。緣分淺﹐何似舊日莫相識。試問取柳千絲﹐愁怎織﹖菱花頻照﹐兩鬢爲誰雪積﹖幾番會面﹐見了又元信息。空追前事﹐把兩淚偸滴。且看下梢如何是得。

一日﹐生晨起人謁妗﹐妗未起﹐生因忽遇嬌於堂側﹐時且早﹐左右俱未起﹐嬌亟出步前語生曰「妾別兄久矣﹐思念之心﹐未嘗少息。喜審近取髙第﹐但恨命薄﹐不能執箕帚﹐以觀富貴﹐爲大恨耳。兄能不棄﹐不以地遠來臨﹐妾何以得此﹖妾與飛紅有隙﹐君所知也﹐今妗以年尊多病﹐不暇他顧﹐而飛紅方用事﹐跬步動容﹐無所求其便。兄至此已十日矣﹐妾不能與兄一敍疇昔者﹐坐此故也。妾每見兄﹐必晨昏人謁﹐凡七日晨起以俟兄至﹐而兄每人必晚﹐今非兄早至﹐妾安能與兄一語也﹗」生曰「我見事變如此﹐終日死坐﹐孤苦之態﹐不能備言﹐方欲於一二日間﹐圖爲歸計﹐緣未及與子一語﹐故未忍去﹐今旣若此﹐我𨿽在此﹐竟何益也﹖予將歸矣。」嬌曰「妾以今日之故﹐屈事飛紅﹐尙未得其歡心﹐自今以往﹐當愈屈意事之﹐萬一得回其意﹐則可與兄復如前日﹐兄果能少畱月餘否﹖」因出袖中黃金二十兩與生﹐曰「恐兄到此﹐或有用度﹐衣服有不堪者﹐宜令左右以工直持來﹐當與兄修治也。」生乃曰「若果有要謀﹐𨿽僻處鬼室﹐千日亦何害﹖」頃之﹐人漸眾﹐生遂出﹐愈無聊賴﹐時繞戶吟詠﹐以寫懷抱。有二詩云﹕

庭院深深寂不嘩﹐午風吹夢到天涯。出墻新竹呈霜節﹐匝地垂楊衮雪花。覓句閒來消永日﹐遣愁聊復酌流霞。狂風全不知人意﹐早向窗前報晚衙。簟展湘紋浪欲生﹐幽人自感夢難成。依牀剩覺添風味﹐開戶何妨待月明。擬情蛙聲傳密意﹐難將螢火照離情。遙憐織女佳期近﹐時看銀河幾曲橫。

生在舅家﹐自秋及冬﹐歲將暮矣﹐慕戀之心﹐終無以自遣﹐每以明燭﹐倚牀獨坐﹐夜半方就枕。所居室東邊﹐有修竹數竿﹐竹外有亭﹐前任州官有子婦美而少﹐因得暴疾﹐遂至不起﹐殯於亭中﹐經歲後移歸鄕裏﹐然精誠常在亭中﹐每爲妖祟以迷少年﹐生不知其詳。一夕﹐方掩關而坐﹐將及二更許﹐忽聞窗外步履聲﹐生意其兵吏夜起﹐不以爲怪。頃之﹐叩窗甚急﹐生出視﹐則見嬌娘獨立窗下﹐曰「君何不俱﹐候君久矣。」生不知妖﹐欣然與之入室﹐曰「子何以得此來﹖」答曰「舅妗熟寢﹐無有知者﹐故來相就。」將旦﹐告去。囑生曰「此後﹐妾必夜至﹐兄無干不必至中堂。或入﹐偶相遇﹐不必以言相問﹐恐人有所覺也。妾或與君語﹐幸無見答以狎邪之言﹐妾必有爲﹐君宜引去不對﹐則人將謂君無心於妾﹐庶可釋疑也。」生曰「子若夜必一至吾室﹐吾人何干﹗」言訖遂去。自後妖夜必至﹐凡月餘﹐人莫知之。生常經數日方一入中堂﹐左右問之﹐以他事對﹐或遇嬌﹐則遠望引避。常獨吟一詞﹐寓於飛樂以自喜曰﹕天賦多嬌﹐惠蘭心性。風標﹐憐才不減文蕭。怕芝窗花館﹐虛度良宵。密相捫﹐就長待燭暗香消。向人前載迹﹐休把言語輕挑。問誰知證﹐惟有明月相邀。從今管取爲雲雨﹐暮暮朝朝。

嬌自生再至﹐益屈己以事飛紅﹐平日玩好珍奇之物﹐紅一開口﹐則舉而贈之﹐錦繡綾羅﹐金銀珠翠﹐惟紅所欲﹐人皆呼之爲紅娘子。紅見嬌之待己厚也﹐漸釋舊憾﹐與嬌稔密﹐嬌結之愈至。時小慧年已長﹐見嬌屈意事於紅﹐語嬌曰「娘子通判之女﹐貴人也﹔飛紅﹐通判之妾﹐賤者也。柰何以貴事賤﹐此小慧日久所不能平者。」嬌因嘆曰「我之遇申生﹐爾所知也﹐紅與我有隙﹐屢窘撓我。今生遠來已久﹐我不能與之一敍間闊者﹐蓋阻於此耳。苟不屈己以結紅之心﹐或者與生胥會能保其無語乎﹖我不自愛而屈事之者﹐爲生設也。」因吟詩一絕云﹕

雨勤春寒花信遲﹐癡云礙月夜光微﹔披雲閣雨憑誰力﹐花開月圓且待時。

吟畢﹐因泣下。慧曰「娘子芳年秀麗﹐稟性聰明﹐立身鄭重。向時遊玩花園與湘娥並行﹐娥不相讓﹐先登樓梯﹐娘子怒以告夫人。夫人不治﹐幾不食者兩日﹐其負气有如此者﹗前年罷官﹐西歸駟捨﹐牀帳不備﹐重以繡茵﹐周以羅幃﹐猶思其不潔﹐焚沈麝﹐夜半方寢﹐其愛身有如此者﹗娘子善歌﹐眾所共知﹐親族聚會﹐申請不明再四﹐終不肯出一聲﹐其重言有如此者﹗今旣委千金之身於申生﹐若棄敝﹐而又下事飛紅﹐喪盡名節﹐此妾之所木不曉者。況娘子詩詞淸麗﹐文章華瞻﹐名聞於時久矣﹐當今少年才子咸願一見而不可得﹐苟求婚姻﹐豈不能得一申生也﹗又兼申生一第之後﹐視娘子頗似無情﹐今𨿽在此﹐呼之而不來﹐問之而不對﹐諒必有他意也﹐娘子何自苦執如此﹖」嬌曰「爾勿言﹐天下豈復有鐘情如申生者乎﹗以生之才美﹐必不負我﹐必得生而後已。」慧知嬌眷戀申生之心如鐵石﹐乃亦諂事飛紅。紅後感嬌之結己備至﹐盡釋前憾﹐喟然謂嬌曰「娘子近日以來﹐憔悴特甚﹐若重有所思者﹐何不與紅一言﹖紅受娘子之恩厚矣﹐苟有效力﹐當以死報。」嬌但流涕不言。紅固叩之。曰「我之遇申生﹐爾所知也﹐他何言﹖」紅曰「此易事﹐妗年尊﹐終日於小樓看經﹐堂室之事﹐娘子主之﹐果有所圖﹐敢不惟命﹗」嬌鄭重謝之。自此﹐紅常與嬌爲地﹐求以見生。然生每夜遇妖之後﹐以爲眞嬌之來﹐累十餘日不入中堂﹐精神昏倦﹐終日思睡。嬌眷戀之極﹐情不能已。時作詩以記之﹐凡九首﹐其一曰﹕

情緣心曲兩難忘﹐夢隔巫山蝶思荒﹐春事懶隨花片薄﹐愁懷偏勝柳絲長。金松瘦削腸堪斷﹐珠淚闌珊意倍傷。人自蕭條春自好﹐少年空爾惜流芳。

其二曰﹕

曉窗睡起翠蛾顰﹐天際晴霞曙色新。錦字謾題機上恨﹐黃鵬爲喚樹頭春。每憐芳艸愁花悴﹐偏覺幽魂人夢頻。翠袖未殘空染淚﹐閨闈寂寂暗傷神。

其三曰﹕

一點芳心冷似灰﹐蘭闈寂靜鎖塵埃。幾時閨思多慳澀﹐昨夜燈花又浪開。夢裏佳期成慘淡﹐想中顏色若疑猜。芙蓉帳小云屏暗﹐一段春愁帶雨來。

其四曰﹕

春山癡恨攢秋思﹐不慰閒情只自知。寥落肯容成獨夢﹐淒涼偏是蹙雙眉。那知淺笑輕顰態﹐不記癡心似醉時。對面相看只如此﹐知他欲負此生期。

其五曰﹕

丰帳春寒嘆寂寥﹐羅衣那得血痕消。無因得贖陽臺路﹐有信無情恰是空。佳況每從愁裏減﹐芳魂疑是夢中招。成獨與堪惆悵﹐珠淚汪汪暗處飄。

其六曰﹕

曉起西牀一半開﹐輕移蓮步下芳階。流鶯有恨空啼樹﹐塵榻無情自鎖埃。薄幸動成經歲別﹐光陰在負少年懷。每期對榻人長負﹐輸了愁眉淚滿腮。

其七曰﹕

咫尺天涯一望見﹐重簾十二擁朱欄。斷腸芳艸連天碧﹐作惡東風徹地寒。寵裏飛禽堪再復﹐盆中覆水恐收難。落花舞絮春如水﹐下卻朱簾不忍看。

其八曰﹕

屈指光陰又隔春﹐朱顏枉負一生身。情牽相喚鶯聲細﹐腸斷無端艸色新。露帳銀牀初破睡﹐舞衫歌扇總生塵。幾回惆悵空悲嘆﹐只爲無情薄幸人。

其九曰﹕

瘦盡紅芳綠正肥﹐枕中春夢不多時。好將此日思前日﹐莫道佳期負後期。鎭日閒愁魂去遠﹐殘春孤恨夢生遲。憑誰寄與多情道﹐憔悴闌干怨落暉。

嬌娘吟畢﹐付與紅觀曰「我別申生﹐動經一載之餘﹐今咫尺天涯﹐對面如此﹐我何以堪﹖」言已﹐忽僕於地﹐紅扶之而起﹐良久方蘇。紅見嬌失意﹐懼妗有疑﹐乃誑妗曰「嬌娘子多苦寒疾。」妗信之﹐故嬌𨿽惟悴﹐不疑也。紅一夕至嬌所﹐嬌方掩淚獨坐﹐殊不勝情。紅因曰「娘子如此而申生如彼﹐此豈有人心者﹗妾近見申生﹐屢以實情告之﹐往往不顧﹐且其神思昏迷。況彼所居之地﹐名娼艷女甚多﹐想年少不能自持﹐他有所暱﹐宜乎寡情於娘子﹐何自若乃爾。試一索之﹐便可知生之所爲矣。」嬌見生之相棄甚也﹐因紅語亦疑之﹐至晚遂令小慧及紅房下小侍女蘭蘭夜出伺生起處。慧與蘭蘭同至生室前﹐見窗內燈明﹐慧因穴窗細視﹐見生與一女子對坐﹐顏色態度與嬌娘無異﹐因私相嘆駭。歸室﹑則見嬌與紅並坐於室。慧曰「娘子適至生室乎﹖」嬌曰「我與飛紅同遣爾去﹐我二人坐此﹐未嘗動﹐爾安得妄言。」慧﹑蘭同聲曰﹕」「適來申生與一女子相對而坐﹐絕似娘子。若此則彼爲何人也﹖」嬌﹑紅大駭。良久﹐紅曰「舊聞此地多有鬼魅﹐諒必此類惑之﹐宜其待娘子恝然也。」因欲與慧﹑蘭等再出視之。時夜深﹐門守甚嚴﹐不復可出﹐遂止。明晨﹐嬌詐以妗命召生人室。不過。再四召之﹐方來。小慧前導至後室﹐見嬌獨坐﹐生彷徨欲去﹐嬌卽前挽生袖曰「君且勿去﹐將有事語君。」生不得已乃坐。嬌曰「君近日何相棄﹖妾之待兄亦至矣﹐一旦芳是﹐豈平昔所望於兄者﹖」生不答。嬌又曰「兄每夕所遇者何人﹖」生曰「無之。」嬌曰「不必隱諱。」生謂詐己﹐乃左右顧盼﹐切切曰「子令我勿言﹐何窘我也﹖」嬌曰「妾有何事﹐令君勿言﹖」生大駭﹐因曰「左右有人乎﹖」嬌曰「無之。」嬌又曰「妾自別君之後﹐迄今將兩歲矣﹐兄此來﹐妾亦何便得與君款密﹖何嘗囑君勿言﹖」生曰「子何反復也﹖子自前月以來﹐每夜必至我室﹐囑我勿言﹐懼飛紅之輩生釁也﹐子今乃有是說﹐何故﹖」嬌曰「妾室未嘗一出﹐君之室所居窮僻﹐久聞其中多怪﹐諒必鬼物化妾之形以惑君。妾自屈事飛紅之後﹐已得其歡心﹐日夕使人召兄﹐兄不至﹐縱一來﹐與兄談話﹐兄又不答。日夕不知所謂﹐將謂兄有異心。夜來使小慧﹑蘭蘭伺兄起處﹐乃見一女子﹐形狀如妾﹐與兄對坐。此非鬼祟而何﹖故今日召兄實之耳。君不信﹐則召紅証之。」乃潛使人呼紅。紅至謂生曰「郎君何棄娘子也﹖」因具道昨夕之事﹐生駭然汗下浹背﹐罔知所出﹐乃謝曰「非子眷眷不忘﹐則我將死於鬼祟手矣。第恨兩月以來﹐負子恩愛之情﹐其何以爲報﹖」因大恐﹐不敢出息其室﹐至暮猶在中堂。紅乃與嬌謀止﹐以生爲鬼所惑告妗。妗疑之曰「安有是理﹖」紅欲實其言﹐至一更許﹐令生且出室﹐生懼不敢往。紅曰「第往彼﹐妾將有爲也。」因戒生曰「今夜二鼓﹐妾與妗來觀。如彼來﹐妾與妗遠望﹐恐見其類嬌﹐則生疑矣。如索君﹐君亦勿言似娘子也。」生勉彊許之。至二更初﹐鬼果來﹐生𨿽與之對坐﹐心驚股栗。未定間﹐紅妗已至窗前﹔果見一婦人﹐妗欲細視﹐紅懼其事發露﹐因大撫窗趨人﹐鬼果不見。生初聞嬌之言﹐且信且疑﹔及紅撫窗﹐鬼遁滅迹﹐生方大悟。嶺因詢生曰「適爲何人﹖」生愧謝曰「不知其鬼也﹐願妗救我。」於是妗與紅謀﹐移生入中堂。舅知之﹐廣求名師符水﹐以與生飲。生後臥病累日﹐亦尋向安。自爾﹐生起居﹐皆在宅內﹐嬌亦不以向日相棄介意﹐歡愛如平日。或至生室連夕﹐妗亦不知也。生追思鬼惑之事﹐深感嬌﹑紅之救己﹐乃作《望江南》詞以謝之。詞云﹕從前事﹐今日始知。空冷落巫山十二峯﹐朝雲暮雨竟無蹤。一覺大槐宮。花月地﹐天意巧爲容。不比尋常三五夜﹐淸輝香影隔簾攏。春在畫堂中。

又兩月餘﹐妗以病死﹐嬌哀毀殊甚﹐幾不堪處。生見舅家事紛壇﹐乘間告歸。嬌因謂生曰「昔日之別﹐不謂復有今日﹐幸欣再會﹐柰何罹此禍變﹐哀毀之中﹐不暇與兄款曲﹐暫歸宜再來也。」因長吁曰「數年之間﹐送兄者屢矣﹐知相別後﹐能念妾勤心否乎﹖」生元言﹐但掩淚爲別。明日辭舅﹐歸至家中﹐父母聞妗之亡﹐皆驚動嗟泣。明年六月﹐舅滿任回﹐再過生門﹐迎宿畱住數日。自妗之死﹐飛紅專寵於舅﹐因宛轉爲嬌媒﹐因與舅曰「夫人不幸先逝﹐善父年少﹐家事無人主持﹐何不拉三哥同歸經理﹖且其瓜期末及也。」舅欣然之﹐欲拉生去﹐生父不欲。生聞之﹐心切意喜﹐因乘間囑紅俾舅再三拉之。舅如言﹐力與生父言之。父不得已﹐乃令生行﹐遂同到舅家。住兩月﹐舅卽爲再調任計﹐謂生曰「家中事緒繁多﹐小兒幼失所恃﹐三哥不妨在此﹐相與維持﹐俟有美赴之期﹐當竭力助行。」生諾之﹐舅遂行。生厚賂舅之左右﹐莫不歡悅﹐生因與嬌絕無間隔。院宇深沈﹐簾掩映﹐玉枕相挨﹐鸞鳳並翼﹐或時朱欄共倚﹐舉盞飛觴﹐嬉笑嘔吟﹐曲盡人間之樂。逾半載﹐舅以舉員未足﹐再調利州以歸。左右得生之賂﹐加以事大體重﹐無敢言及之者﹐惟於舅前爲生延譽。舅歸之後﹐見生經理其家﹐事事有倫﹐知生之才﹐能幹有餘﹐又妙年髙第﹐前程未可量﹐遂悔向日背親之謀﹐間使紅委曲問生。一夕﹐生方與嬌閒坐﹐紅趨至拜賀曰「郎君﹑娘子﹐平昔之願諧矣﹐敢不賀﹖」嬌詢之﹐紅曰「舅又有結好之意﹐使妾審訂郎君﹐懼郎君之不從也。」嬌曰「天果不違人耶﹖」因大喜﹐明燈達旦﹐忘寐。生賦《內家嬌》詞以相慶雲﹕燈花何大喜﹐多情事﹐天意想從人念。子秀蘭房﹐才髙柳絮﹐我登仕版﹐世忝簪紳。堪誇處。一雙兩好﹐彼此正靑春。夙世因緣﹐今生契合﹐昔時秦晉﹐重締姻親。殷勤謝紅葉﹐傳來佳耗﹐意密情眞﹐記東池畔﹐要誓神明。料得從今臨風對月﹐消除舊恨﹐慘雨愁雲。管取團圓到廡﹐不負深盟。

是夕﹐紅反命於舅曰「生意無不可也。」遂立遣媒之生家﹐生父母亦允許﹐且曰「此固所願也。」擇日遣聘。丁憐憐者﹐自生別後﹐久之﹐一入帥府﹐至西書院﹐所畫美人﹐猶在壁上。帥子坐其旁﹐憐憐仰視久之。帥子問曰「天下果有如此婦人乎憐曰「有之。」因指嬌像曰「聞此已入畫者﹐未能模寫其一二。足極小﹐眉極修﹐詞艸翰墨﹐無能出其右﹐以此女實之﹐想其他皆然。」帥子喜曰「我將求婚此女。」憐曰「無用也﹐聞此女久有外遇﹐恐非全身。」帥子曰﹞「得婦如此﹐幸已甚矣﹐此不足問。」憐悔失言﹐力解不獲。帥子遂令親信懇告其父﹐求婚於王。王時眉州未回﹐故無言及此者。逮王再調歸家待次之日﹐帥遂遣媒來求婚﹐王初拒之﹔再四﹐帥逼以威勢﹐賂以貨財﹐不得已遂許之。嬌夜掛帥書至生室﹐告曰「前日姻約復敗矣﹐帥子求婚﹐家君迫於權要﹐許之矣﹐兄何以爲計﹖」生曰「事在他日﹐當徐圖之。」嬌自是見生愈密﹐然一相遇則慘慘不樂。平生善歌﹐每作哀怨之音﹐則聞者動容﹐或至流涕﹔𨿽與生至相得﹐未嘗對生一歌﹐生或潛聽﹐嬌覺之則又中輟。生每以爲嫌。至是﹐生不請﹐自歌詞《一叢花》云﹕世間萬事轉頭空﹐何物似情濃﹖新歡共把愁眉展﹐怎知道新恨重﹗逢媒妁無憑﹐佳期又誤﹐何處問流紅﹖欲歌先咽意衝衝﹐從此各西東。愁怕到黃昏﹐窗兒外疏雨泣梧桐﹐仔細思量﹐不如桃李﹐猶解嫁東風。

歌未終﹐黯黯然淚下如雨。生平生嗜好有不能致者﹐嬌廣用金玉﹐售以遺生。一夕﹐家宴罷﹐至就寢﹐生被酒未能臥﹐嬌秉燭待側。生從容問曰「爾來眷我﹐何益厚也﹖」嬌曰「始者妾謂可托終身於君﹐今旣不如所願﹐事兄蓋有日矣。𨿽盡此身﹐何足以謝﹗」生大感慟。居數日﹐嬌忽臥病﹐不得與生會者僅二月。一日﹐舅出謁﹐生厚賂左右﹐欲一見嬌﹐左右扶嬌至生室之側﹐生迎與相見﹐鳴咽不已。良久﹐嬌乃曰「樂極生悲﹐俗語不誣。妾病不能扶持﹐生願不諧﹐死亦從兄﹐在所不卹也。」語竟﹐倚生之懷﹐似無所主。左右驚扶而入﹐久之方醒。生亦自此悶悶﹐作事顚倒﹐語言無實﹐目前所爲﹐旋踵而忘。舅甚怪之。秋八月﹐帥子納幣促親期﹐舅許之。嬌病少廖﹐因他事怒小鬟綠英﹐綠英懷恨﹐乘間以嬌平日所爲之事﹐從實告舅。舅怒審實於紅﹐將治之﹐紅紿曰「小娘子讀書知禮義﹐豈不知失身之爲大辱﹖且重厚少言﹐愛身若珠玉﹐擇地而行﹐待時而動﹐相公所知也﹔況申生功名到手﹐舉動不妄﹐堂廡之間﹐不命之入不敢入﹐未嘗與嬌一語戲狎。倘有是事﹐妾豈不知也﹖或者小人之言﹐未宜深信﹐且親期在近﹐不宜自爲此不美也。」舅方寵任飛紅﹐信其言不復再問﹐只加防閒。申生度勢不可畱﹐乃告嬌曰「今日之事﹐舅知之矣﹐行計不可緩也。子親期去此止兩月﹐勉事新君﹐吾與子從此袂矣。」因以詞一首﹐寓《好事近》與嬌爲別。詞云﹕一自識伊來﹐便許綰同心結。天意竟辜人願﹐成幾番虛設。佳期近也想新歡﹐遣我空懸絕。莫忘花蔭深處﹐與西窗明月。

嬌覽詞怒曰「兄丈夫也﹐堂堂六尺之軀﹐乃不能謀一婦人﹗事已至此﹐更委之他人﹐君其忍乎﹖妾身不可再辱﹐旣已與君﹐則君之身也。」因掩面大慟﹐生方悟﹐去畱未決。俄得家書﹐報父有疾﹐遣僕馬促回。生使人候嬌﹐不得已。入謁舅告別。舅時坐中堂﹐嬌聞之﹐出立舅後﹐回目仁視﹐不能出半語﹐舅曰「子歸後﹐府君無恙﹐宜再來﹐嬌娘親禮在卽﹐家事紛壇﹐無執幹者。」生辭曰「令愛親期已近﹐純歸侍亦須累月﹐又瓜期將及﹐動是數年﹐重會未可知也﹐舅宜善自愛。」生因再拜。舅曰「嬌娘在近出室﹐子來朝未定﹐未必相會。」因呼出別生。嬌聞語﹐灑淚不能止﹐懼舅見之﹐不敢前﹐背面遁去。再四呼之﹐不至。生遂別舅而歸。嬌自生去﹐日夜悲泣﹐未嘗覽鏡﹐芳容頓攺﹐幽艷暗消﹐楊柳迷煙﹐梨花帶雨﹔或見梁燕雙飛﹐徵鴻獨叫﹐則淒慘不自勝也。近半月﹐病愈甚﹐將不能起。紅乃潛書促生來﹐使與爲訣。生得書﹐以無故不敢告父母﹐乃夜遁潛至嬌之門﹐住兩日﹐舅亦不知也。生時艤舟岸下﹐冀一見嬌後卽歸﹐蓋慮父母之知﹐必獲重責﹐明日﹐舅送舊守出於郊外﹐時紅乃與嬌私出﹐卽上生舟。嬌執生手大慟曰「卽不來矣﹐恨無以報兄﹐不幸迫於父母之命﹐不能終身以相從。兄今靑雲萬里﹐厚擇佳配﹐共享榮貴﹐妾不敢望也。妾向時與兄擁鑪﹐謂﹕『事不濟﹐當以死謝。』妾敢背此言那﹖兄气質孱薄﹐常多病﹐善攝養﹐毋以妾爲念。」因出斷袖還生曰「謝兄厚恩﹐復思此景﹐其可再得乎﹖」哭愈慟﹐紅亦淚下。久之﹐紅懼有他變﹐詐語嬌曰「舅將至矣﹐宜速登岸。」嬌含淚口占一詞以贈生云﹕郎今去也﹗拋奴去﹐恨共離舟﹐畱不住。扶病別江頭﹐沾襟淚如雨。路遠終須別﹐一寸腸千結。此會再難逢﹐相逢只夢中。

又吟一絕爲別云﹕

合歡帶上眞珠結﹐个个團圓又無缺﹔當時把向掌中看﹐豈意今爲千古別﹗

生得嬌詩詞﹐揖別歸舟而去﹔紅扶嬌登岸﹐但見舟人撥悼﹐浪翻風﹐彩急飛﹐徵鴻易斷﹐目力有盡﹐江山無窮。生歸﹐枕席上無不流涕﹐嬌之佳期已逼﹐乃托感疾佯狂﹐蓬頭垢面﹐以求退親。父迫之﹐嬌引刀自裁﹐左右救之﹐得不殞。因絕食數日﹐不能起。紅委曲開諭之曰「娘子平生俊快﹐豈不諳曉世事﹖帥家富貴極矣﹐子弟端方俊拔﹐殆過申生﹐娘子不自開懷﹐保身自重﹐何苦如是耶﹖且聞媒者之言﹐彼之欲得娘子甚如饑渴﹐其他皆所不問﹐娘子何自棄也﹖況申生歸後﹐亦已議親貴族﹐彼蓋亦絕念於此矣。」因圖帥子之貌以獻曰「得婿如是﹐亦無負矣。」嬌曰「美則美耳﹐非我所及﹐事止此矣﹐吾志不易也。」紅又詐爲嬌舊遺生香佩﹐下結以破環只釵﹐謂生遣遺嬌﹐因言已結他姻之意以相絕。嬌見之泣下﹐曰「相從數年﹐申生之心事﹐我豈不知者﹖彼聞我有他故﹐特爲此以開釋我耳。」因取香佩細認﹐覺其虛﹐因曰「我固知申生不如是也。我始以不正遇申生﹐終又背而之他﹐則我之淫蕩甚矣。旣不克其始﹐又不有其終﹐人謂我何﹐紅娘子愛我厚矣﹐幸勿多言﹐我固不愛一身以謝申生也遂不復言。舅聞而亦憐之﹐但曰「業已成矣﹐無可柰何。」遣紅輩百端爲之開釋﹐終莫能悟。嬌遂吟詩二首﹐寄與申生別云﹕

如此鐘情古所稀﹐吁嗟好事到頭非。汪汪兩眼西風淚﹐猶向陽臺作雨飛。月有陰晴與圓缺﹐人有悲歡與會別﹐擁鑪細語鬼神知﹐拼把紅顏與君絕。

間隔數日﹐嬌竟以憂卒。生接寄來詩章方曉﹐而嬌之訃音隨至。生茫然自失﹐對景傷懷﹐獨坐則以手書空﹐咄咄若與人語。因賦《憶瑤姬》以弔嬌娘﹐詞曰﹕蜀下相逢﹐千金麗質﹐憐才便肯分付。自念潘安容貌﹐無此奇遇。梨花擲處﹐還驚起﹐因共我擁鑪低語。今生拼兩兩同心﹐不怕旁人間阻﹐此事憑誰處﹖對明神爲誓﹐死也相許。徒思行雲信斷﹐聽蕭歸去﹐月明誰伴孤鸞舞。細思之﹐淚流如雨。便因喪命﹐甘從地下﹐和伊一處。

生兄綸見此詞尾句﹐知其語不祥﹐因再三慰解。追慕無已﹐殆不能堪。又於壁上題詩一絕﹐以別父母﹐詩曰﹕

竇翁徳劭如椿古﹐蔡母年髙與鶴齊﹕生育恩深俱未報﹐此身先死柰虞兮。

又爲詩一絕以別兄﹐詩曰﹕

當年鳳雅藹雙鸞﹐擬共翺翔萬里天﹐今日雁行分散去﹐誰憐隻影叫蒼煙。

生題詩畢﹐索嬌所自贈香羅帕﹐自縊於書窗間﹐爲家人所覺救免。兄綸與生之素識皆來勸解之。且曰「大丈夫志在四方﹐弟年少科髙﹐靑雲足下﹐而甘死此女子手中耶﹖況天下多美婦人﹐何必如是﹖」生色變气逆﹐不能卽對﹐徐曰「佳人難再得。」因回顧二親叮嚀曰「二哥才學俱優﹐妙年取功名﹐且及瓜期﹐前程萬里﹐顯親揚名﹐大吾門戶﹐承繼宗祧﹐一夔足矣。惟大人割不忍之恩。」又顧兄綸曰「雙親年髙侍養﹐純不孝﹐不能酬罔極之恩﹐惟兄念之。」自是神思昏迷﹐不思飲食﹐日漸贏﹐竟奄奄不起。父母大慟﹐卽日馳書告舅。舅得書﹐飛紅輩知之﹐舉家號位。舅因呼紅痛責之曰「往時問汝﹐汝何不實告我﹖稔成事變﹐以至於此﹐皆汝之咎。」紅不能對﹐因伏地請罪。久之﹐舅意稍解﹐乃曰「事已如此﹐不可及矣。兩違親議﹐亦老夫之也。」因痛自悔。又謂紅曰「申生丰儀如許﹐才學又如許﹐正昔人所謂『我見汝猶憐﹐況老奴乎﹖﹐生前之願旣已違之矣﹐與死後之姻緣可也。」紅曰「然則如之何﹖」舅沈吟半晌曰「我今復書﹐舉嬌柩以歸於申家﹐得合葬焉。歿者而有知﹐其不怏怏於泉下也必矣。」紅曰「然。」於是復書﹐以此言告於生之父母﹐許焉。越月﹐得吉日戒嚴﹐遂舁嬌柩以歸生家。舅書自悔責﹐且謝兩背姻盟之非﹐仍遣紅來弔慰﹐營辦喪事。又月餘﹐詢謀僉同﹐乃合葬於濯錦江邊﹐葬畢﹐紅告歸。抵捨之明日﹐因與小慧過嬌寢所﹐恍惚見嬌與生在室﹐相對笑語﹐嬌謂紅曰「喪事謝汝遠來營辦﹐吾二人死無憾矣。我自去世﹐卽歸仙道﹐見住碧瑤之宮﹐相距蓬菜不遠咫尺。朝歡暮宴﹐天上之樂﹐不減人間﹐所願足矣。惟是親恩未報﹐弟年尙幼﹐一家之事﹐賴汝支吾﹐善事家君﹐無以爲我念。明年寒食﹐祭掃新墳﹐汝能爲我一來﹐彼時又得相會也。」語未終﹐紅且驚且喜﹐倉皇告舅。舅復與往寢所物色之﹐則無所有矣。惟見壁間之詞一閡云﹕

蓮閨愛絕﹐長向碧瑤深處歇。華表來歸﹐風物依然人事非。月光如水﹐偏照鴛鴦新家裏。黃鶴催班﹐此去何時得再還﹖

舅見此詞﹐不覺哀悼。所畱字迹﹐半濃半淡﹐尋亦滅去。舅與紅輩皆驚異﹐嗟嘆而已。越明年淸明日﹐追思紅見嬌之事﹐呼僕命騎往詣墳所。灑酒莫位之際﹐惟見雙鴛鴦飛翔上下﹐捕之不得﹐逐之不去﹐祭奠之畢﹐倏然不見。後人故名爲鴛鴦冢云。

艷異編卷二十離魂記天授三年﹐淸河張鎰﹐因官家於衡州。性簡靜﹐寡知友。無子﹐有女二人。其長早亡﹐幼女倩娘﹐端妍絕倫。鎰外甥太原王宙﹐幼聰悟﹐美容範﹐鎰常器重﹐每曰「他時當以倩娘妻之。」後各長成。宙與倩娘常私感想於寤寐﹐家人莫知其狀。後有賓察之選者求之﹐鎰許焉。女聞而郁抑﹔宙亦深恚恨。托以當調﹐請赴京﹐止之不可﹐遂厚遣之。宙陰恨悲慟﹐訣別上船。日暮﹐至山郭數里。夜方半﹐宙不寐﹐忽聞岸上有一人﹐行聲甚速﹐須臾至船。問之﹐乃倩娘步行跣足而至。宙驚喜發狂﹐執手問其從來。泣曰「君厚意如此﹐寢食相感﹐今將奪我此志﹐又知君深情不易﹐思將殺身奉報﹐是以亡命來奔。」宙非意所望﹐欣躍特甚。遂匿情倩於船﹐連夜遁去。倍道兼行﹐數月至蜀。凡五年﹐生兩子﹐與鎰絕信。其妻常思父母﹐涕泣言曰「吾曩日不能相負﹐棄大義而來奔君。向今五年﹐恩慈間阻。覆載之下﹐胡顏獨存也﹖」宙哀之﹐曰「將歸﹐無苦。」遂俱歸衡州。旣至﹐宙獨身先至鎰家﹐首謝其事。鎰大驚曰「倩娘疾在閨中數年﹐何其詭說也﹗」宙曰「見在舟中﹗」鐵大驚﹐促使人驗之。果見情娘在船中﹐顏色怡暢﹐訊使者曰「大人安否﹖」家人異之﹐疾走報鎰。室中女聞﹐喜而起﹐飾妝更衣﹐笑可不語﹐出與相迎﹐翕然而合爲一體﹐其衣裳皆重。其家以事不常﹐祕之。惟親戚間有潛知之者。後四十年間﹐夫妻皆喪。二男並孝廉﹐擢第至丞尉。事出陳玄《離魂記扒》云﹕玄少日常聞此說﹐而多異同﹐或謂其虛。大歷未﹐遇萊蕪縣令張仲規﹐因備述其本末。鎰則仲規堂叔﹐而說極備悉﹐故記之。韋臯唐兩川節度使韋臯﹐少遊江夏﹐止於姜使君之館。姜氏孺子曰荊寶﹐已習二經。𨿽兄呼於韋﹐而恭事之禮父也。荊寶有小靑衣曰玉蕭﹐年才十歲﹐常令祗侍韋兄﹐玉蕭亦勤於應奉。後二載﹐姜使君入關求官﹐而家累不行。韋乃居上頭陀寺﹐荊寶亦時遣玉蕭往役給奉。玉蕭年稍長大﹔因而有情。時陳廉使韋常侍得韋季父書云「侄臯久客貴州﹐」切望發遣歸覲。」廉使啟緘﹐遺以舟楫服用﹐仍恐淹畱﹐請不相見﹐泊舟江瀨﹐俾篙工促行。韋昏瞑拭淚﹐乃裁書以別荊寶。寶頃刻與玉蕭俱來﹐旣悲且喜。寶命靑衣從往﹐韋以違覲日久﹐不敢俱行﹐乃固辭之。遂與言約。少則五載﹐多則七年﹐取玉蕭。因畱玉指環一枚﹐並詩一首遺之。曁五年﹐旣不至﹐玉蕭乃靜禱於鸚鵡洲。又逾年﹐至八年春﹐玉蕭嘆曰「韋家郎君﹐一別七年﹐是不來早﹐遂絕食而殞。姜氏憫其節操﹐以玉環著於中指而同殯焉。後韋鎭蜀﹐到府三日﹐詢獄囚﹐其輕重之系﹐近三百餘人。其中一輩﹐五器所拘﹐偸視廳事私語云「僕射是當時韋兄也乃厲聲曰﹕」「僕射﹐僕射﹐憶姜家荊寶否﹖」韋曰「深憶之。」「卽某是也。」公曰「犯何罪而重系﹖」答曰「某辭韋之後﹐尋以明經及第﹐再選靑城縣令。家人誤廨捨庫牌印等。」韋曰「家人之犯﹐固非己尢。」卽與雪冤。仍歸墨綬﹐乃奏眉州牧。敕下﹐未令赴任﹐遣人監守﹐且畱賓幕。時屬大軍之後﹐艸創事繁﹐凡經數月﹐方問玉蕭何在。姜曰「僕射維舟之夕﹐與伊畱約七載是期﹐旣逾時不至﹐乃絕食而終。」因吟畱贈玉環詩云﹕

黃雀銜來已數春﹐別時畱解贈佳人。長江不見魚書至﹐爲遣相思夢入秦。

韋聞之﹐益增淒嘆﹐廣修經像﹐以報夙心。且想念之懷﹐無由再會。時有祖山人者﹐有少翁之術﹐能令逝者相親。但令府公齋戒七日。淸夜﹐玉蕭乃至。謝曰「承僕射寫經造像之力﹐旬日便當托生。卻後十三年﹐再爲侍妾﹐以謝鴻恩。」臨去微笑曰「丈夫薄情﹐令人死生隔矣。」後韋以隴右之功﹐終徳宗之代﹐理蜀不替。是故年深﹐累遷中書令。天下響附﹐滬﹑歸心。因作生日﹐節鎭所賀﹐皆貢珍奇。獨東川盧八座送一歌姬﹐未當破瓜之年﹐亦以玉蕭爲號。觀之﹐乃眞姜氏之玉蕭也。而中指有肉環隱出﹐不異畱別之玉環也。韋嘆曰「吾乃知存歿之分﹐一往一來﹐玉蕭之言﹐斯可驗矣。」崔護博陵崔護﹐姿質甚美﹐少而孤潔寡合。舉進士第。淸明日﹐獨遊都城南﹐得居人莊。一畝之宮﹐而花木叢萃﹐寂若無人。叩門久之﹐有女子自門隙窺之﹐間曰「誰耶﹖」護以姓字對﹐曰「尋春獨行﹐酒渴求飲。」女入﹐以杯水至。開門設牀命坐﹐獨倚小桃斜柯佇立﹐而意屬殊厚。妖姿媚態﹐綽有餘妍。崔以言挑之﹐不對﹐目注者久之。崔辭去﹐送至門﹐如不勝情而入。崔亦眷盼而歸﹐爾後絕不復至。及來歲淸明日﹐忽思之﹐情不可抑﹐徑往尋之。門院如故﹐而已鎖矣。崔因題詩於左扉曰﹕

去年今日此門中﹐人面桃花相映紅。人面不知何處去﹖桃花依舊笑春風。

後數日﹐偶至都城南﹐復往尋之﹐聞其中有哭聲。叩門問之﹐有老父出曰「君非崔護耶﹖」曰「是也。」又哭曰「君殺吾女。」驚但莫知所答。父曰「吾女笄年知書﹐未適人。自去年已來﹐常恍惚若有所失。比日與之出﹐及歸﹐見左扉有字﹐讀之﹐人門而病。遂絕食﹐數日而死。吾老矣﹐惟此一女﹐所以不嫁者﹐將求君子以托吾身。今不幸而殞﹐得非君殺之耶﹗」又持崔大哭。崔亦感慟﹐請人哭之﹐尙儼然在牀。崔舉其首﹐枕其股﹐哭而祝曰「某在斯。」須臾開目﹐半日復活。父喜﹐遂以女歸之。買粉兒近有一富家﹐只生一男﹐龍姿過常。遊市﹐見一女子美麗﹐賣胡粉。愛之﹐亡由自達。乃托買粉﹐日往市﹐得粉便去﹐初無所言。積漸久﹐女深疑之。明日復來﹐問曰「君買此粉﹐將欲何施﹖」答曰「意相愛樂﹐不敢自達。然恆欲相見﹐故假此以觀姿耳。」女悵然﹐微應之曰「見愛如斯﹐敢辭奔赴。」遂竊訂約。薄暮﹐果到。男不勝其悅﹐把臂曰「宿願始申如此﹗』歡踴﹐遂死。女惶懼不知所以﹐因遁去﹐明還粉店。至食時﹐父母怪男不起﹐往視已死。當就殯殮。發篋笥中﹐見百餘裹胡粉﹐大小一積。其母曰「殺吾兒者﹐此粉也。」入市徧買胡粉﹐以此女比之﹐手迹如先。遂執問女曰「何殺吾兒﹖」女聞嗚咽﹐具以實陳。父母不信﹐遂以訴官。女曰「妾豈復吝死﹗乞一臨屍盡哀。」縣令許焉。徑往﹐撫之慟哭曰「不幸致此﹐若死魂而靈﹐復何恨哉﹗」男豁然更生﹐具說情狀﹐遂爲夫婦﹐子孫繁茂焉。艷異編卷二十一冥感部二賈雲華還魂記魏鵬﹐字寓言﹐其先矩鹿人。九世祖飛卿﹐宋髙宗朝仕至禦史中丞。以論秦檜誤國﹐貶襄陽令﹐死葬白馬山﹐子孫遂畱居焉。宗族蕃衍﹐富擬封君﹐迨元尢盛。鵬父巫臣﹐延初參政江浙行省﹐生鵬於公廨﹐而父卒。母郢國蕭夫人攜鵬曁二兄扶櫬歸襄陽。生五歲通五經﹐七歲能屬文。眉目如畫﹐肌膚瑩然。鄕裏以神童稱之。至正間﹐累舉不偶﹐深置恨焉。嘗曰「大丈夫當唾手以取功名﹐而一第乃不可得耶﹗」因撫幾長嘆。蕭夫人聞之﹐恐其悒郁成疾﹐遂命之曰「錢塘汝父同鄕也﹐凡此時名師夙儒﹐多前日門生故吏。汝在講業﹐庶或有成。況東南大蕃﹐山水奇勝﹐可以開豁心胸﹐吟詠情性﹐汝其行哉﹖勿事一室。」乃於懷中出書一緘﹐付之曰「到彼讀書之暇﹐當往訪故賈平章婦邢國莫夫人﹐以此呈之﹐議汝姻事。吾自有說﹐愼勿妄開也。」生退﹐私啟其封﹐始知母氏與彼有指腹之約﹐喜不自勝﹐促駕而行。生奉命翌日戒行﹐逾月抵杭﹐僦居於北關門邊嫗家﹐嫗善延納﹐生頗安之。越數日﹐捨館旣定﹐乃漸出遊。問故人﹐無一在者。惟見湖山佳麗﹐淸景滿前﹐車馬喧門﹐竺歌盈耳。生乃賦《滿庭芳》詞一闋以紀其勝。因題房舍紙窗之上﹐詞云﹕天下雄蕃﹐浙江名郡﹐自來惟說錢塘。水淸山秀﹐人物異尋常。多少朱門甲第﹐鬧叢俚爭沸絲簧。少年喀﹐謾攜綠綺﹐到處鼓鳳求凰。徘徊應自笑﹐功名未就﹐紅葉誰將﹖且不須惆悵。柳嫩花芳。又道藍橋路近﹐願今生﹐一飲瓊漿。那時節﹐雲英覷了﹐歡喜殺裴航。

偶﹐邊嫗見之﹐問曰「斯作﹐郎君所綴乎﹖」生未答。嫗曰「郎君豈以老婦爲不知音者耶﹖大凡樂府蘊藉爲先﹐此詞𨿽佳尙見嫵媚﹐歐﹑晏﹑秦﹑黃﹐迨不如是。」生聞之﹐乃大驚。因致謝曰「淺陋之言﹐獻醜多矣。」因諏嫗出處﹐方知爲達睦丞相寵姬。丞相薨﹐出嫁民間﹐今老矣。通詩書﹐曉音律﹐喜笑談﹐善刺繡﹐多往來達官家﹐爲女子師﹐皆呼爲邊孺人。生曰「然則丞相政與先公使參及賈平章爲同輩人矣。」嫗駭曰「郎君豈魏參政子乎﹖」生曰「然。」眞韓子所謂稱其家兒者也。因出杯款生。生乃得備詢參政舊日僚家。嫗曰「俱無矣。惟賈氏一門在此耳。生曰「老母有書達彼﹐敢托爲之先啟。」嫗許諾。生又問﹕「平章棄祿數年﹐今有誰在﹐生事若何﹖」嫗曰「平章一子名麟﹐字靈昭﹐一女名娉聘﹐字雲華。母夢孔雀銜牡丹蕊懷中而生。論顏色則若桃花之映春水﹐論態度則似流云之迎曉日。十指削纖纖之玉﹐雙羹綰裊裊之絲。塡詞度曲﹐李易安難繼後塵。織錦繡圖﹐蘇若蘭詎容獨步耶。邢國鐘愛之﹐但從余講學﹐予自以爲弗如也﹐且夫人勤勵治產有方﹐珠履玳不減昔時之丰盛﹐鐘鳴鼎食宛如向日之繁華。」生聞之﹐知其必指腹之人也。急欲一往。會嫗病目﹐弗能前﹐遂止。夫人訝嫗久不來﹐乃遣婢春鴻往嫗家問焉。時嫗目愈﹐欲偕行。值生偶出﹐嫗乃先隨鴻往詣夫人謝﹐且道魏生母寄書事。邢國駭愕曰「政爾念之﹐今焉致此﹖亟爲我召來﹐勿緩也﹗」春鴻承命復至請生﹐生便同行。旣及門﹐鴻先人。俄而二靑衣導生至重堂﹐卽東階少立。邢國服命服出坐堂中﹐生再拜。夫人曰「魏郎幾時來耶﹖」生曰「數日耳。」命坐。茶罷﹐夫人曰「記得別時尙在𦇤褓﹐今長成若是矣。」慰勞甚至。且問蕭夫人曁安否。生答以幸俱無恙。夫人爲生道舊如在目前﹐但不及指腹誓姻之說。生疑之﹐乃顧隨來老僕靑山解囊﹐取母書投上。夫人拆封觀畢﹐納諸袖中﹐亦不發言。頃間一童子出﹐娟娟如瓊瑤。夫人命拜生﹐生答拜。夫人曰「小兒子也﹐當教之﹐乃達禮耶。」復命侍妾秋蟾曰「召娉娉來。」須臾﹐邊嫗領二環復擁一女子﹐從繡幕後冉冉而至﹐面生前展拜﹐生逡巡欲避。夫人曰「無妨﹐小女子也。」拜畢﹐退立於夫人座右。邊嫗亦侍坐於隅。竊窺娉娉眞國色﹐𨿽西施﹑洛神未可優劣。生見後﹐魂神飛越﹐色動心馳。恐夫人覺之﹐卽起身辭出。夫人曰「先平章視先參政猶骨肉﹐尊堂亦視老身如姊妹。自二父云亡﹐兩家闊別﹐魚沈雁杳﹐音耗不聞﹐本謂此生無復再見﹐豈意餘年得睹英妙﹐老懷喜慰﹐何可勝言。郎君乃爾寡情耶﹖」生揖返席﹐不復敢辭。邢國目娉娉人﹐意若使治具﹐然於時開宴﹐水陸畢陳。夫人親酌飲生﹐生跪受而飲。旣而命麟與娉娉更勸疊進。娉酒至﹐生辭以乍出遠方﹐久瓊蘗﹐今不勝杯酌矣。娉娉捧杯再拜﹐生欲熟視之﹐固辭不敢先飲。夫人曰「郎君年長於汝﹐自今以後旣是通家﹐當爲兄妹﹐汝宜跪勸。」娉遂跪。生倉惶遽接﹐一吸而盡。娉娉收杯至夫人前﹐瀝余酒於案曰「兄飲未酹﹐更告一杯可乎﹖」夫人笑曰「才爲兄妹﹐便鐘友愛之情﹐郎君豈得戛然乎﹖」邊嫗亦從旁相勸﹐生乃杯飲。夫人復讓邊嫗曰「郎君旣捨汝家﹐乃不早以見告﹐當滿罰一觥。」嫗笑而飲。宴罷告歸。夫人曰「郎君毋還邸中﹐只在寒舍安下。」生略辭。夫人曰「貧家寂寞﹐願勿嫌也。」卽呼家僕脫歡﹑小蒼頭宜童引生於前堂外東廂房止宿。生入門﹐但見屏幃牀褥﹑書幾浴盆﹑筆硯棋琴靡一不備。嫗家行李亦已在焉。生旣得定居﹐復遇絕色﹐且驚且喜﹐睡不能成﹐因賦《風人松》一詞﹐乘醉書於粉壁之上。詞曰﹕碧城十二瞰湖邊﹐山水更淸妍。此邦自古繁華地﹐風光好﹐終日歌弦。蘇子宅邊桃李﹐坡公堤上人煙。綺窗羅幕鎖嬋娟﹐咫尺遠如天。紅娘不寄張生信﹐西廂事﹐只恐虛傳。怎及靑銅明鏡﹐鑄來便得團圓。

是夕﹐娉娉反室亦厚憶生。因呼侍女朱櫻曰「魏兄臥否﹖」櫻曰「弗知也。」娉語之曰「汝往廂房窺之。」去良久﹐返命云「郎君微吟燭下﹐若有深思。旣而取筆題數行於壁問﹐諦視之﹐乃《風人松》詞也。」娉曰「汝記憶乎﹖」櫻曰「已記之矣。」遂口占一過。娉儒毫展雙鸞霞箋次其韻﹐頃刻而就。封緘付櫻曰「明早汝奉湯與郎君盥面時﹐以此授之。」櫻收於囊。次日黎明﹐如教而往。生盥洗畢﹐櫻出緘謂生曰「娉小娘致意郎君﹐有書奉達。」生取視之﹐乃和生所賦壁間《風人松》﹐詞云﹕玉人家在漢江邊﹐才貌及春妍。天教分付風流態﹐好才調﹐會管能弦。文采胸中星斗﹐詞華筆底雲煙。藍田新鋸壁娟娟﹐日暖絢晴天。廣寒宮闕應須到﹐霓裳曲﹐一笑親傳。好向嫦娥借問﹐冰輪怎不教圓。

生讀之數過﹐不忍釋手。知娉娉賦情特甚也﹐遂珍藏於書笈中。方欲細詢娉情性﹐而夫人已遣宜童召生矣。生偕童人﹐夫人見生來迎﹐謂生曰「郎君奉命萱堂﹐遠來遊學﹐不可玩時廢日。此中有大儒何先生者﹐及門之士常數百人。郎君如從之遊﹐必有進益。贄見之禮吾已辦矣﹐食罷請行。」生睹聘後﹐萬念俱灰﹐不求聞達﹐惟雲華是念。不虞﹐夫人之逼令就學﹐也黽勉應承﹐然亦不數數往也。因念夫人𨿽甚見愛﹐而掛口不及姻事﹐且令與娉娉認爲兄妹﹐蓋有可疑﹐而元從質問﹐乃潛詣伍相詞祈夢﹐得神報云「灑雪堂中人再世﹐月中方得見娥。」旣覺莫曉所謂﹐但私識之。一日偶與朋友遊西湖﹐娉伺生不在﹐攜侍姬蘭苕潛至其室﹐徧閱簡牘﹐見有《嬌紅記》一冊﹐笑謂苕曰「郎見讀此書﹐得無壞心術否乎﹖」因戲題絕句二首於生臥屏上﹕

淨幾明窗絕點塵﹐聖賢長日與相親。文房消灑元餘物﹐惟有牙簽伴玉人。花柳芳菲二月時﹐名園剩有牡丹枝。風流杜牧還知否﹐莫恨尋春去較遲。

抵暮﹐生歸見詩﹐知爲娉作﹐深侮一出﹐不得相見。乃賡其韻﹐用趙松雪體行楷書於花箋﹐以答娉。詩曰﹕

冰肌玉骨出風塵﹐隔水盈盈不可親。畱下數聯珠與玉﹐憑將分付有情人。小桃才到試花時﹐不放深紅便滿枝。只爲易開還易謝﹐東君有意故教遲。

寫畢﹐元便寄去。躊躇間﹐忽春鴻來謂生曰「夫人間郎君西湖歸﹐懼爲酒困﹐遣妾持武夷小龍團茶奉飲。」生喜甚﹐卽啜一甌。因移身逼鴻坐﹐笑語鴻曰「娉小姐旣視我爲兄﹐汝何惜暫爲我婦。」鴻變色曰「夫人理家嚴肅﹐婢妾只任使令﹐豈敢薦枕於君﹐以污淸徳。」生曰「東園桃李﹐片時春也﹐何害﹖」遂與鴻狎。且謂鴻曰「吾有一柬奉娉娉﹐能爲我持去否﹖」鴻曰「敢不承命。」當亟遞去。鴻人﹐遇娉茶堂中﹐卽以與之。娉急置於懷﹐矚鴻勿泄。返室觀之﹐乃和其絕句二首。讀罷嘆曰「淸楚流麗﹐類其爲人。」言未已﹐聞夫人呼曰「有客。」娉趨出﹐乃外兄莫有壬也。自寞城來省﹐邢國因設宴待之﹐生亦與坐。夫人以久別有壬﹐且悲且喜。姑侄勸酌﹐不覺至醉。兼之有壬遠來﹐驅馳鞍馬﹐困憊不任酒﹐急欲休息﹐苦告夫人。夫人乃令脫歡扶掖至禮賓堂之南小齋內臥。生亦隨出﹐獨立於重堂。亡何夫人亦眩暈思臥﹐乃先就榻。惟娉娉率諸婢收拾器皿﹐鎖閉門戶。朱櫻持燭伴娉出重堂巡邏﹐見生孤立。驚曰「兄未寢乎﹐何此延佇﹖」生告以渴甚﹐求漿弗能得。婚卽令櫻人廚中取茶﹐因代櫻執燭置案上﹐燭爲風爍蠟液淚流﹐娉以金剪剪之曰「汝亦風流乎﹖」生曰「子不聞李義山詩云﹕春蠶到死絲方盡﹐蠟炬成灰淚始幹。」娉曰「義山浪子耳﹐何眷戀之深也﹖」生曰「人同此心﹐心同此意﹐焉可以此病義山乎﹖」娉曰「然則兄亦義山之流亞矣。」生曰「風情幽思﹐自謂過之。」娉曰「若是之言﹐眞風流蘊藉之士也。但佳句云﹐勞心者﹐果勞何事。不知商隱亦有是乎﹖」生曰「室邇人遐故也。」娉不答﹐指壁上琴曰「兄善是那﹖」生曰﹕『﹐幼耽此技﹐小姐聞亦能之。」娉曰「謾寄指耳﹐敢言能乎。」俄朱櫻捧茶至﹐娉起遞與生﹐生謝曰「何煩鄭重﹖」娉曰「愛親敬兄﹐禮宜如是。」生將促席與言﹐娉遽斂身曰「今夕夜深﹐兄宜返室。來宵有便﹐當詣聽琴﹐幸勿他往也。」各道萬福而退。次日﹐夫人中酒不能起﹐薄暮﹐娉偸至廂房。生正懸望佇階前﹐陡見娉來﹐喜心翻倒﹐卽擁娉人﹐坐定。生拂幾焚香﹐解錦囊出天凰環佩琴請娉彈。娉羞澀固辭。生於是轉軫調弦﹐鼓關雎一曲﹐以感動之。娉曰「吟揉綽注一一皆精。但﹐惜取聲太巧﹐下指略輕耳。」生甚服其言。必欲觀娉之指法﹐請之不已。娉乃命朱櫻取琴放前瑯石桌上﹐操雉朝飛一調以答生。生曰「佳哉指法。但此曲未免淫艷之聲多。」娉曰「無妻之人﹐其詞哀苦﹐其聲淒怨﹐何淫艷之有﹖」生曰「子非牧犢子妻﹐安能造此妙乎﹖」娉無言﹐惟微曬而已。是夕談話稍款﹐言情頗深。值夫人睡覺﹐呼娉索人參湯。娉惶恐走去。生茫然自失﹐魂魄俱喪﹐面若死灰﹐大失所望。因枕上賦《如夢令》一詞自悼﹐詞云﹕明月好風良夜﹐夢楚王臺下﹐雲散雨收﹐難成佳會﹐又爲虛話。誤也﹐誤也。靑著眼兒幹罷。平旦﹐生起整衣冠﹐趨夫人閣問安否。出入重堂﹐轉從堂後循曲巷欲造娉室﹐迷路而回﹐至淸凝閣前少憩。時娉正坐閣﹐低鬟束雙彎﹐著繡鞋。生卽屏身戶外﹐窺於隙間﹐爲娉小婢福福見之﹐報與娉。娉大憤﹐將起白夫人。生惶恐告娉曰「向於夫人處問安﹐路迷至此﹐兄妹之情﹐寧忍見窘。」娉曰「男子無故不入中堂﹐況可直造人家閨閣乎﹗今且恕兄﹐後再勿至。」生連揖不已。娉曰「聊恐兄耳﹐毋勞深謝。」因指閣前靈淸小瓦盆養瑞香一株﹐命福福云「送去兄臥房中﹐爲幽人之伴。」生曰「得此一枝﹐當貯諸金屋。」娉笑而頷之。福遂捧花送生出。生知福乃娉之親隨﹐卽探囊中金數星與之﹐冀其傳遞簡帖﹐潛通殷勤﹐福拜而受之。自此得其用矣。然生自離家之後﹐兩月有餘。寒食初過﹐淸明又到。夫人備酒肴﹐召鄰曲及邊嫗﹐並拉生出郭掃墳。惟娉娉以小疾新愈﹐不得偕行。生覘知娉不往﹐乃佯出﹐夫人畱之。生曰「適何先生遣人見呼﹐不敢不去。弗及拜平章神道﹐意甚怏然。」夫人曰「先生召無諾﹐宜速往也。」生去。夫人亦登輿﹐舉家畢從。惟畱福福及小女使蘭苕伴娉。生度夫人行遠﹐徐徐而歸﹐至重堂門﹐閉不得入﹐徘徊底下。福福聞人履聲﹐謂是客至。啟門問之﹐乃生也。生急持福裙問娉所在﹐欲見之。福曰「小姐敏慧聰明﹐知書識禮﹐持身謹愼﹐不離閨房﹐貞靜幽嫻﹐凜不可犯。妾安敢暗昧導君唐突西子。」生曰「吾之遇汝﹐自謂有緣。𨿽張珙之紅娘不啻過也。今汝乃有是言﹐予觖望甚矣。」福沈吟半晌曰「彼𨿽以禮自持﹐然幽情頗切﹐吾嘗見其攬鏡自照﹐回顧妾曰﹕『我何如月中之娥也。妾復之曰﹐不已誇乎。彼乃曰﹐『娥𨿽貌美﹐叵耐只孤眠。由是觀之。可知情寄也。」生曰「爲今之計﹐將若之何﹖」福曰「妾有吳鮫手帕。郎君試爲情詩書其上﹐我當持與之觀。郎君輕步踵妾後窺之﹐彼若動心﹐事諧必矣。」生欣然握管題以付之。詩曰﹕

絞綃元自出龍宮﹐長在佳人玉手中。畱待洞房花燭夜﹐海棠枝上試新紅。

福袖帕入﹐生尾福後至柏堂。娉方倚欄玩庭前新柳曰「綠陰如許矣。」因誦稼軒詞云「莫去倚危欄﹐斜陽正在煙柳斷腸處。」生遽前撫其背曰「斷腸何所爲乎﹖」娉驚曰「狂生又至此耶﹗」生曰「韓壽竊香﹐相如滌器﹐狂者固如是乎﹗」娉乃命福取茶。福佯墮手帕於地﹐娉拾而觀之﹐見詩怒曰「此必兄所爲。小妮子何敢無憚如是﹐吾將持以白夫人。」生謝再三﹐繼之以跪。娉因回顏一莞﹐收置懷中曰「勿多言﹐姑此共坐﹐少敍半晌之歡。倘老母來歸﹐則無及矣。」生大喜﹐就坐。娉呼福出江瑤薦酒﹐親持金荷葉杯﹐酌以勸生。生辭不飲。娉因勸﹐生謝曰「此意良已勤﹐政昔人謂𨿽喫錐子﹐亦醉不煩酒。」略飲數杯﹐因命撤去﹐娉從之。生乃促席與娉聯坐﹐語娉曰「我奉命慈親﹐爲此姻事﹐艱難水陸﹐千里遠來。今夫人了無一語道及前盟﹐必有他謀。事恐中變﹐命爲兄妹﹐其意可知。子復漠然路人相視﹐殊無聊賴。久擬賦歸﹐但以未與子言﹐故遲遲不決耳。今幸相逢﹐難期再會﹐予之心事﹐子旣知之﹐諧與不諧﹐明以見告﹐勿徒使我爲東南畱滯之客也。」娉聞之﹐撫髀嘆曰「余豈木石人哉﹐兄之此言﹐豈知我者。妾自遇兄來﹐忘食廢事﹐心動神疲﹐夜寐夙興﹐惟君子是念。願以葑菲﹐得侍閨房﹐偕老百年﹐乃深幸也。第恐天不與人行方便﹐不能善始令終。張珙﹑申純可爲明鑑。」兄如不棄管蒯﹐妾可永執箕帚﹐毋輕一舉﹐當計萬全。」生曰「若待六禮告成﹐則予墓艸宿矣。子其憐之﹐毋吝今夕。」娉未及對﹐而蘭苕告夫人回矣。生倉惶趨出。是月三日丙午也。丁未淸晨﹐生人謁﹐夫人曰「昨因祭掃就西湖上諸寺一行﹐佳景滿前﹐令人應接不暇。所惜者﹐寓言不在耳。」生唯唯而退﹐至中堂側門與娉相遇﹐侍妾森然﹐前遮後擁﹐彼此注視﹐莫交一言。生歸室悶悶﹐因誦崔顥黃鶴樓詩云「日暮鄕關何處是﹐煙波江上使人愁。」娉過窗外聞之﹐因穴窗呼生曰「男兒向懷上之切乎。」生曰「事屢參差﹐終不能就﹐處此無益﹐莫若歸爾。」娉曰「少頃當令福福請君。」言訖而去。早飯罷﹐福福果來。謂生曰「娉娘有柬奉君。」生取視之﹐乃詩一首﹐云﹕春光九十恐無多﹐如此良宵莫浪過。寄與風流攀桂客﹐直教今夕見嫦娥。

讀畢﹐生喜不自制。然﹐視日之斜﹐汲汲然﹐望夜之至。豈期向午﹐生之故人金在來拉生過平康﹐生以他事拒之。金固請﹐不得已乃與同行。彼妓有秀梅頗曉詩詞﹐素慕才俊﹐見生灑落﹐勸以巨觥。金又與轟飲﹐生意不在酒﹐爲所困﹐痛醉而歸﹐展紫絲褥臥於房前石欄桿地上。迨暮月明﹐夫人睡熟﹐娉乘便赴約﹐不意生酣酒气逼人﹐呼之不應﹐乃悵然踟躕於階下﹐徐人生室﹐取毫寫絕句一首於生練裙上﹐投筆而去。詩曰﹕

暮雨朝雲少定蹤﹐空勞神女下巫峯。襄王自是無情者﹐醉臥月明花影中。

五更天明﹐生酒亦醒﹐起步花陰﹐但見落紅沾袖﹐墜露濕衣。追省娉期﹐滂然流淚。正鬱鬱間﹐忽風吹生衣裾﹐據翻字見﹐生舉視之﹐乃七言絕句﹐娉所染也。因大悵恨失此良會﹐爲人所誤﹐深負娉期。剪下裙幅﹐裝潢成軸﹐懸於壁間﹐仍賡原韻﹐緘以寄娉。詩曰﹕飄飄浪迹與萍蹤。誤人蓬菜第幾峯。凡骨未仙塵俗在﹐罡風吹落醉鄕中。

詩後復有一詞﹐名《憶秦娥》云﹕春蕭索﹐可憐更負佳人約。佳人約﹐今番準定﹐莫教違卻。世間𨿽有相思藥﹐應知難療身如削。身如削﹐盈盈珠淚﹐夜深偸落。一日﹐忽聞夫人喚春鴻云平章忌辰在邇﹐合照常規﹐汝可往西鄰姚恭恕長者家問幾時建金山佛會﹐亦欲附薦平章﹐以邀冥福。鴻少選返命云﹐只在此月二十五日爲始﹐適屆忌辰﹐凡三晝夜。若欲與建善功﹐必須嚴齋戒﹐至日請詣法筵﹐炷香禮佛﹐竣事方歸。至期夫人吩咐娉家事畢﹐乃往姚宅。娉與生俱送及門﹐因得同行人內。經過生臥房前﹐生苦邀人﹐欲賦髙唐。娉懇辭曰「蒲柳賤軀敢自吝惜。但今白晝﹐僕妾眾多﹐若交接之頃﹐雲雨方濃﹐妾於此時如醉如夢﹐能保無他慮乎﹖莫若少待今宵。兄宜見卽妾所﹐妾當明燭啟門﹐焚香迎候。」生深然之。至暮娉戒諸奴僕曰「夫人偶不在家﹐汝等各宜早歇。男僕不許擅人中門﹐女僕亦須不離內寢﹐毋得輒便私相往來。僕眾皆拱聽﹐莫敢不遵。人旣定﹐生得尋向路﹐由柏堂後﹐轉過橫樓﹐而適有兩巷相連﹐莫知何者可達。狐疑未決﹐忽風送好香一炷﹐迎鼻而來﹐生心喜曰「娉不遠矣。」徑趨右巷﹐巷窮﹐果得娉寢。但見綠窗半啟﹐絳燭髙燒。娉上服紫羅衫﹐下著翠文裙﹐自拈生龍腦於金雀尾鑪中焚之﹐香煙縹緲﹐燭影晶熒。驟望見娉﹐疑與仙遇。娉笑曰「鉅卿信人也。」出戶迎生﹐延人室內。室中安黑漆羅鈿屏風牀﹐紅羅圈金雜彩繡帳﹐牀左有一剔紅矮幾﹐幾上盛繡鞋二雙﹐彎彎如蓮瓣﹐仍以錦帕覆之﹐右有銅絲梅花籠﹐懸收香鳥一隻﹐餘外無長物。房前寬闊僅丈許﹐東壁上掛二喬並肩圖﹐西壁掛美人梳頭歌﹐壁下犀皮韋相對﹐一放筆硯文房具﹐一放妝奩梳掠具﹐小花瓶插海棠一技﹐花箋數番﹐玉鎭紙一枚。對房則藕絲弔窗下作船軒﹐軒外繚以彩墻。墻內疊石爲臺﹐上種牡丹數本﹐四旁佳花異艸叢錯相間﹐距臺二尺許﹐磚一方池﹐池中金魚數十尾﹐護階艸籠罩其上。生未暇徧觀﹐卽擁娉就寢。娉乃取白絞軟帕付生曰「兄詩驗矣。可謂海棠枝上試新紅也。」生笑爲娉解衣﹐共人帳中。娉低聲告生曰﹕。『妾幼處深閨﹐未諸情事。諧歡之際﹐第恐弗勝。兄若見憐﹐不爲已甚。」生曰「姑且試之。庶幾他日見慣。」豈期娉之身體纖柔﹐腰肢顫撣﹐花心才折﹐桃浪已翻﹐羞赧呻吟﹐如不堪處。而生蜂鎖蝶戀﹐未肯卽休﹐直至興闌。將過半夜﹐生起持帕剪燭觀之﹐仍與娉使藏焉﹐畱爲後日之記。娉曰「賤妾陋軀﹐爲兄所破﹐靜言思之﹐有面目﹐伉儷之約﹐兄善圖之﹐毋使妾爲章臺之柳則幸矣。不然﹐當墜樓赴水以死謝兄﹐斷不能從世俗之人背盟他適﹐以負天下。」生曰「我爲男子﹐豈不能謀一婦人。脫有夙緣﹐不必過慮。」乃於枕上口占《糖多令》一闋以贈娉。詞云﹕深院鎖幽芳﹐三星照洞房﹐摹然間得效鸞凰。燭下訴情猶未了﹐開繡帳﹑解衣裳﹐新柳未舒黃﹐枝柔那耐霜。耳畔低聲頻咐囑﹐偕老事﹐好商量。

娉亦依韻和以酬生﹕少小惜紅芳﹐文君在繡房﹐幸相如賦就求凰。此夕偶諧雲雨事﹐桃浪起﹐濕衣裳﹐從此退蜂黃。芙蓉愁見霜﹐海誓山盟﹐休忘卻﹐兩下裏細思量。

自此往來頻數﹐無夕不歡。𨿽連理之柯﹐比翼之鳥﹐奚以過也。何期光陰易過﹐樂極悲來﹐夏暑將殘﹐秋風又動﹐忽收蕭夫人及二兄書﹐取生回﹐應鄕試。生得書悒怏不遣娉知﹐然言動之間﹐屢有嗟嘆之意。娉問之﹐生不獲隱﹐出母書示之﹐彼此流涕。未數日﹐生二兄又遣一僕海仙﹐馳書奉邢國夫人﹐使促生早還。夫人啟緘讀畢﹐令人召生至﹐以母書示之。且謂生曰「尊夫人相念之深﹐二令兄促歸亦急﹐且欲同應秋期﹐實人間快事。老身𨿽不忍遽捨郎君﹐然母命﹑兄書安可違越。所願桂枝髙折﹐早占鰲頭。側耳捷音與有榮耀。瓜期未及﹐拱候再來。」遂備酒肴餞生。娉時侍夫人坐側﹐聞知此言﹐淚落如雨﹐卽起人內﹐其夜伺夫人睡﹐乃潛出別生﹐相視飲泣。遂謂生曰「正爾喜歡﹐乃有遠別。天耶﹑人耶﹐何至此極也。」生曰「我爲母兄所逼﹐且只暫歸﹐三兩月間再圖相見﹐子第寬心﹐保圖眠食﹐勿爲亡益之悲﹐徒損傾國之貌。」嫂掩泣曰「兄途中謹愼﹐早早到家﹐有便卽來﹐勿爲長往。妾醜陋之身﹐乃兄所有。倘念日盟﹐不我遐棄﹐𨿽死之日﹐猶生之年。」乃向生再拜曰「只此別兄﹐明日不能出矣。」生亦咽埂﹐目送娉還﹐次日﹐娉又遣福福叩門﹐持手簡送靑絲履一雙﹐綾襪一贈生。簡云「薄命妾婢再拜寓言兄前﹐媳薄命不得奉侍左右﹐爲久計﹐今馬首欲東﹐無可相贈﹐手制粗鞋一雙﹐絞襪一綱﹐聊表微意。庶步履所至﹐猶妾之在足下也。悠悠心事﹐書不盡言﹐伏椿緘辭﹐涕淚交下。不具。」生覽畢﹐惟墮淚而已。遂收拾鎖於書復。旣登途﹐凡道中風晨月夕﹐水色山光﹐睹景懷人﹐只增悲惋。及抵家﹐已迫槐黃矣。遂偕二兄往就試。失利﹐惟鵬領髙薦而歸﹐賀客塡門﹐雜數月。迨冬未﹐同年促上禮闈﹐生方欲托病不赴﹐圖爲杭遊以踐夙約﹐而母與二兄之弗容﹐府尹縣侯之惇遣﹐不獲已﹐黽勉而行﹐期在下第﹐庶得卽歸。詎意靑錢萬選萬中﹐會闈揭曉﹐名次羣英。廷試又在甲榜﹐擢應舉翰林﹐文字才名日起籍甚。當時虞揭諸公皆加愛重。生𨿽在淸要﹐而心念雲華﹐未嘗暫捨﹐因求外補。明年正月﹐得江浙儒學副提舉﹐正愜所願。遂不歸襄漢﹐徑赴錢塘﹖需次待闕。首具袍笏﹐請賈氏拜夫人。夫人見生來﹐喜色溢面。勞之曰「且審金榜題名﹐文臺列職﹐平生之願﹐一日盡酬。第恨靈昭年幼﹐未歷江湖。老病孱軀﹐不能遠涉﹐無由造賀﹐作慶尊堂爲愧耳。」生謝曰「未學荒疏﹐謬登科目。續貂之消﹐有愧於中。然自別門下﹐兩載光陰﹐令女賢郎安否何似﹖輒敢請見﹐少慰下懷。」夫人曰「小兒讀書郡學﹐半月一回。醜女在家﹐尋當上謁。遂命秋蟾召娉。須臾出見﹐流盼睨生﹐悲喜交集。夫人置酒﹐邊嫗亦來。邢國舉杯致賀生畢﹐復命娉曰「魏兄髙第顯官﹐人間盛事。汝旣在妹列﹐豈可元一杯致賀乎﹖」娉領命﹐乃酌酒勸生。生復酬娉﹐極歡而罷。旣暮辭出。夫人曰「幸未上官﹐免尋別捨﹐吾家舊寓﹐謹以相延。」生且謝且辭﹐退就寢室﹐風物依然﹐一榻如故﹐因賦律詩一首題於壁﹐以紀重來。詩曰﹕

不到仙家兩載余﹐竹窗幽戶尙如初。梁懸徐孺前時榻﹐壁寫崔生昔日書。花柳漫爲新態度﹐江山不攺舊規模。未內當日桓溫幕﹐還有風流此客無﹖次日﹐生出謁﹐夫人慮生寓所器物不備﹐或乏使令﹐乃呼娉侍行﹐過彼點檢。及至凡百所需﹐悉已完具。宜重復專供役﹐蓋娉已宿戒之矣﹐而夫人弗知也。周視間﹐忽見生壁上新題﹐讀之數過﹐稱賞弗已。且顧娉曰「才子﹑才子。」又云「此人器字宏深﹐學問該博﹐聰明敏捷﹐少有比倫﹐非出十年﹐須當遠到﹐提舉未足以淹也﹐女子識之。」夫人素有藻鑑﹐愼許可。娉見母譽生如此﹐愈加愛重。由是夜往晨回﹐傾情倒意。𨿽接翼之鸞鳳﹐交頸之鴛鴦﹐未足以諭其和協也。夫何情愛所迷﹐殊無顧忌。朝歌暮樂﹐婢妾皆知。所未覺者﹐惟邢國一人而已。或日﹐春鴻與蘭苕於淸凝閣前閒坐﹐分食泉州鳳餅香茶。娉偶過見之﹐默然不樂。私念此茶﹐夫人物也﹐惟已嘗竊數餅與生﹐計必生私二人。因往召鴻﹑苕詰問。二人不能隱﹐以生與爲對。娉大恨恚﹐妒念頓生﹐乃擡摭他事﹐白於夫人﹐俱遭痛撻。鴻輩銜恨﹐謀發娉私﹐乃闞娉與生於後園池上重陰亭前弈棋﹐急趨白夫人曰「圃中池蓮有一花﹐並蒂紅白二色﹐開已一日﹐請往視之﹐久則謝矣。」夫人喜曰「此禎祥兆也。」如其請。生與娉不虞其至﹐生方笑謂娉曰「雲華姐又輸一局矣﹐敢請子之金釧爲賭資可乎。」言未已﹐而夫人至。適風吹敗桃墜局中﹐娉驚訝﹐舉首視之﹐遙見夫人來﹐知其故意相襲也﹐急令生人東洞避去。而博戲之具﹐收拾弗及﹐乃佯趨走迎﹐語夫人曰「兒多時不到園中﹐適因繡倦﹐與福福攜楸枰此來﹐以消長日。忽見並頭蓮花紅白二色相向﹐眞嘉瑞也。正擬報知膝下﹐而娘娘來矣。」鴻﹑苕𨿽善其支吾﹐然未敢便斥﹐惟相目冷笑而已。幸夫人眼昏﹐莫辧其爲生也。夫人曰「蓮花雙蒂者﹐常有之。但一紅一白爲難得。適聞春鴻言如此﹐將欲呼汝同觀﹐不意汝先在此矣。然人家處子不離閨房﹐偶或出遊﹐擁蔽其面。今汝不使我知﹐輒行至此﹐𨿽無人見﹐亦且不宜﹐況汝讀書識禮﹐豈不知博棄之爲非﹐當痛以自懲﹐後無復爾。」夫人只知其與福福手談﹐不料其與生對壘也。遂同至亭間﹐徘徊瞻顧。夫人命春鴻曰「佳哉花也。可召魏郎君來此同玩。」鴻將啟齒﹐娉恐其有言﹐潛躡其足﹐鴻會意﹐乃給夫人曰「有此佳花﹐而酒肴未備﹐不若明日於此開宴﹐召之賞玩﹐亦未爲晚。」夫人點頭曰「春鴻言是也。」遂回。詰旦﹐果於亭上設席﹐且於郡學呼麟回﹐同生賞花。酒半﹐夫人目麟曰「吾聞人家興替﹐見於花艸﹐艸木得气之先﹐且瑞應之來﹐必不虛也。汝今秋文哉﹐或者得捷。雙蓮之瑞﹐其在是乎﹖宜賦一詩﹐以觀汝志气。魏提舉如不相棄﹐亦請唾珠玉﹐以重斯芳。麟與生奉命一揮而就﹐以呈夫人。夫人覽而笑曰「提舉絕妙好詞﹐吾兒結意亦自可取。」因付娉曰﹕『汝觀而藏之﹐畱爲汝弟秋科張本。」二詩云﹕若耶溪裏萬紅芳﹐哪似君家並蒂祥。韓壽醉醒殊態度﹐英皇濃淡各梳妝。徒勞畫史丹靑手﹐漫費詞人錦繡腸。向夜酒闌明月下﹐只疑神女伴仙郎。

右鵬詩。亭亭翠蓋蔭嬈﹐一種風流兩樣嬌。飛燕洗妝迎合徳﹐彩鸞微醉倚文蕭。若教解語應相妒﹐縱是無情也是妖。寄語品題髙著眼﹐直須畱作百花標。

右麟詩。娉讀之微莞﹐將入袖。生乃請於夫人曰「小姐也不可無佳制。」夫人乃命娉曰「汝試爲之﹐請教提舉。」娉對曰「好語皆爲兄所道﹐尙何言哉。然亦不敢不勉彊。」遂口占《聲聲慢》一闋﹐詞云﹕

大華峯頭﹐若耶溪上﹐秋波蕩漾蟬娟。翠蓋陰中﹐佳人並著雙肩﹐深杯怎禁頻歡。便玉容霞臉爭妍﹐眞个似善才龍女﹐不染塵緣。共說風流態度﹐似鳳臺蕭史夫婦同仙。描畫丹靑﹐生織難寫淸聯。鸞鴦也知相傍﹐每愛來比翼花邊。心更苦﹐委遊絲﹐人暗牽。

生傾聽之餘﹐自愧弗及﹐因出席揖之曰「風流俊媚的是當家﹐眞可謂才調女相如也。」娉斂繡巾拜謝曰「不敢當﹐不敢當。」酒散月明﹐夫人酣醉。娉出就生﹐具告以昨日圍棋之故﹐且吐舌曰「非桃墜﹐夫人見矣﹐柰何﹐柰何﹖」生曰「此天也﹐然非子之臨機應變﹐則罅隙呈露﹐吾二人安得復合也。危哉﹐危哉﹗」娉曰「夫人以妾昨過園中﹐微賜訶譴﹐今不敢再至矣。所恨前時遠別﹐今幸相遇﹐復被匪人無端間阻﹐然當爲兄屈己下之﹐冀回其意﹐兄且忍耐﹐勿自憂煎﹐然此亦由兄私之之過也。《論語》曰『惟女子與小人爲難養也﹐近之則不遜﹐遠之則怨」不可不加之意也。蓋微諷生寵春鴻﹑蘭苕事以箴之。生慚驚交並﹐莫知爲對。娉自此深居簡出﹐杳不相聞。生亦不安﹐若有芒刺在背﹐凡遇內集多卻不來。娉𨿽謬爲斂迹﹐而益重幽思﹐故於鴻﹑苕特加禮待。但其所欲﹐舉以贈焉。爾後二人俱囿娉術中﹐夙怨冰釋﹐翻爲之用﹐第生未知耳。踽踽月餘﹐無聊特甚。正憂悶中﹐忽福福送新蓮數房來﹐且報鴻﹑苕釋憾﹐早晚可以相見。生聞之﹐手舞足蹈﹐不任歡情。因以蜀箋寫所賦夏景閨情十首﹐爲小引於前﹐以答娉。其詞曰「孤館無聊﹐睡起危坐。不見賢淑﹐豈止鄙吝復生而已哉。成閨思十首奉寄﹐一則以見此情之拳拳﹐一則時自省覽﹐猶佳麗之在側也。」詩曰﹕香閨曉起淚痕多﹐倦理靑絲髮一窩。十八雲鬟梳掠徧﹐更將鸞鏡照秋波。其一﹔侍女新傾盥麵湯﹐輕回雪腕立牙牀。都將隔宿殘脂粉﹐洗在金盆徹底香。其二﹔紅錦拭鏡照窗紗﹐畫就雙蛾八字斜。蓮步輕移何處去﹐階前笑折石橊花。其三﹔深院無人刺繡慵﹐閒階自理鳳仙叢。銀盆細搗靑靑葉﹐染就春蔥指甲紅。其四﹔薰風無路人珠簾﹐三尺冰綃怕汗粘。低喚小鬟推繡戶﹐雙彎自濯玉纖纖。其五﹔愛唱紅蓮白藕詞﹐玲瓏七竅逗冰姿。只緣味好令人羨﹐花未開時已有絲。其六﹔雪爲容貌玉爲神﹐不遣風塵浣此身。顧影自憐還自嘆﹐新妝好好爲何人﹖其七﹔月滿鴻溝信有期﹐拋殘錦下鳴機。後園紅藕花深處﹐密地偸來自浣衣。其八﹔明月嬋娟照畫堂﹐深深再拜訴衷腸。怕人不敢髙聲語﹐盡是殷勤一炷香。其九﹔闊幅羅裙六葉裁﹐好懷知爲阿誰開。溫生不帶風流性﹐辜負當年玉竟臺。其十。詩後復寫一詞﹐名《靑玉案》﹕合歡花下曾相見﹐猶記把毫題彩扇。自別佳人冰雪面﹐朝思暮盼﹐倚門挨戶﹐無也千來徧。靈犀一點懸春綫﹐殘夢驚回梁上燕。惆悵佳期成又變。雲箋都是蠅頭字﹐難寫張生怨。

書畢﹐付福賫去﹐娉得之﹐啟誦。而鴻﹑苕偶來﹐問曰「小姐所詠詩﹐誰人之作﹐乃爾俊麗耶﹖」娉汪然曰「久有心事﹐與渠輩談之﹐屢欲吐詞﹐復囁嚅而止。」鴻﹑苕同聲應曰「某輩賤流﹐受小姐厚愛多矣。但可爲的﹐當盡力以報。」娉曰「此魏生詩也。吾之遇彼﹐渠輩備詳憶自爾爾。重陰之遊﹐幾於狼狽。若爲夫人見之﹐我無措身之地﹐賴汝調護﹐遂得無他。今不見者一月矣﹐非惟我念之深﹐生亦念吾尢切﹐彼此隔越﹐誰與爲媒﹖」二人起謝曰「今夫人受戒﹐日坐佛閣誦內典﹐家政悉小姐所權﹐苟有欲爲﹐何敢喘息。萬有異議﹐某等任之﹐脫不踐言﹐鬼神臨覽。」娉曰「若然﹐吾何恨。」是夕﹐始復就生﹐相與如故矣。或偎紅倚翠﹐盡雲雨之歡。或舉白弄琴﹐極從容之樂﹐不覺流光冉冉﹐七夕又臨﹐娉請於夫人﹐於內堂結彩樓乞巧﹐瓜果羅列﹐肴饈備陳。夫人謂娉曰「久不見汝作詩詞﹐今夕天上佳期﹐人間良夜﹐或詩或詞或調﹐隨汝所爲。吾當召魏生來與汝講論﹐庶有新益。」娉惟命。於時﹐生至。夫人曰「世謂今宵天孫賜巧﹐小女輩未能免俗﹐謾設瓜果席筵。亦嘗命之賦小詩以紀佳節﹐竟未知曾就否﹖」娉卽前應曰「適奉命綴得七言絕句二首。」遂出諸袖間﹐墨痕猶濕。夫人接看畢﹐遞與生曰「小女拙詩﹐提舉無吝見教。」生讀竟曰「宋若蘭姊妹之儔﹐誠不易得也。鵬𨿽不敏﹐當亦效顰。第恐白雪陽春﹐難爲屬和爾。」娉詩曰﹕梧桐枝上月明多﹐瓜果樓前艷綺羅。不向人間賜人巧﹐卻從天上渡天河。

又詩曰﹕斜香雲倚翠屏﹐紗衣先覺露華零。誰雲天上無離合﹐看取牽牛織女星。

鵬和詩曰﹕流云不動鵲飛多﹐微步香塵襪羅。若道神仙無配偶﹐怎教織女渡銀河。

又詩曰﹕娟娟新月照圍屏﹐井上梧桐一葉零。今夕不知何夕也﹐雙星錯道是三星。何期好事多乖﹐會難離易。次早﹐生收家報母訃音﹐竟不及榮上提舉之任﹐而丁憂之行逼矣。夫人乃召邊嫗告之曰﹕﹐『吾有一切己事相托﹐未審能爲我周全乎﹖」嫗避席﹕「願聞何事﹐苟可用情﹐當爲極力。」夫人曰「娉娉年長﹐欲覓一快婿﹐斧柯之任﹐相屬如何﹖」嫗笑曰「老拙久懷此意﹐但未敢形言。今夫人門下自有其人﹐而欲他謀﹐徒費齒頰﹐眞所謂道在邇而求諸遠也。」夫人曰「得非謂魏生乎﹖佳則﹗佳矣﹐然有說焉。生少年髙科﹐揚歷仕途﹐若歸之﹐勢必攜去。吾止有此一息﹐時刻不面﹐尙且念之。若嫁他鄕﹐寧死不忍。故爲向者生來時﹐乃母惠書及此﹐且舉昔指腹之言﹐我欲答書﹐沈思而止。是以對生亦絕口不曾道及者﹐非背盟也。今蕭夫人棄養﹐生又得官﹐他日當自有佳人求爲匹配。醜女不足以奉箕帚也。吾不欲面談﹐煩嫗委曲達及﹐使之他圖。我若不明言﹐彼又膠於前語﹐如之何﹐豈不兩誤耶﹗」嫗如教諭生。生曰「予久知之﹐彼則遲疑未判﹐今言若此﹐明說不諧﹐況寒門重罹荼毒﹐行色匆匆﹐殞越之餘﹐寧暇爲計。𨿽然此先堂意也﹐煩嫗善爲我辭。夫人豈不聞聖人有言﹐自古皆有死﹐民無信不立。旣奉初言﹐盟誓在彼﹐天地鬼神﹐昭布森列﹐豈可以吾母旣亡﹐背盟棄好。且閭閻下賤﹐尙不食言﹐曾謂夫人而可失信。嫗若以義責之﹐庶或可允。萬一秦晉能諧﹐當奉千金爲壽。」嫗曰「吾哀王孫而緩頰﹐豈望報哉﹖」遂去﹐備以生言﹐反復勸於夫人。夫人曰「嫗𨿽巧爲說客如蘇﹑張﹐其如吾不聽何。」嫗見如此﹐不復敢言﹐退而告生。生忍淚曰「死生契闊﹐從此始矣。」乃促裝亟爲歸計。娉聞之﹐與春鴻﹑秋蟾輩﹐伺夫人困睡﹐潛於柏堂設宴﹐召生人爲別。生至相持﹐魂飛魄散﹐嗚咽不自勝。鴻等亦哽塞不能仰視。娉乃舉杯於生前﹐拜曰「兄行不來矣﹐平昔與兄一日不握手﹐此恨何堪。矧今守制三年﹐遠離千里﹐不偕伉儷﹐從此路人。惟兄節哀順變﹐保圖金玉之軀﹐服闋上官﹐別議佳偶﹐宗祧爲重﹐勿久鰥居。妾命薄春冰﹐身輕秋葉﹐云泥異路﹐濁水淸塵﹐然旣委身於君子﹐豈再托體於他人﹐以死爲期﹐言猶在耳﹐行當畢命窮泉﹐寄骸空木。曷其有極﹐長恨悠悠。平時兄屢命我歌。每每因忸怩而止。今死生永訣﹐豈可復辭。我試謳之﹐兄其側耳。正唐人所謂﹐一聲何滿子﹐雙淚落君前也。」乃歌《踏莎行》一闋云﹕隨水落花﹐離弦飛箭﹐今生無處能相見。長江縱使向西流﹐也應不盡千年怨。盟誓亡憑﹐情緣亡便﹐願魂化作銜泥燕﹐一年一度一歸來﹐孤雌獨人郎庭院。

歌訖﹐哭慟數聲﹐摹然僕地。左右扶掖﹐良久乃蘇﹐竟夕不成歡而罷。來早﹐娉乃破所照匣中鸞鏡﹐斷所彈琴上冰弦﹐並前時手帕﹐遣福福持去付生﹐爲相思記念。福福色怫然曰「小姐賦稟溫柔﹐幽閒貞靜﹐其性不可及﹐一也。天姿美艷﹐絕世無雙﹐其貌不可及﹐二也。歌詞流麗﹐翰墨淸新﹐其才調不可及﹐三也。諳曉音律﹐善措言辭﹐其聰明不可及﹐四也。」至於考究經史﹐評論古今﹐滔滔然如貫珠﹐灑灑然如霏雪。下至女事﹐更不在言。矧又爲薊公之孫﹐平章之女。母有邢國之賢﹐弟有令尹之貴。四徳全備﹐一族同推﹐行配髙門﹐豈無佳婿。顧乃逾墻鉆穴﹐輕棄此身﹐戀戀魏生﹐甘心委質﹐流而爲崔鶯鶯﹑王嬌娘淫奔之女﹐以辱祖宗。且生然衰﹐五內崩摧﹐以此與之﹐勿乃不可。誠所謂旣不能以禮自處﹐又不能以禮處人﹐妾實恥之﹐無面目將去也。」娉吁气長嘆曰「爾自事吾﹐小心謹愼﹐我亦憐汝不啻己生﹐往來十年﹐未嘗暫捨﹐然尙不知我心﹐猶有此論﹐則紛紛外議﹐無怪其然﹐與其負謗而生﹐莫若捐軀而死。」乃取白練將自縊。福遽止之﹐急促遞去。生收置行李中﹐入辭夫人。夫人贈白金五十兩﹐生固卻不受﹐夫人曰「知不成札﹐聊見微情。想讀禮之餘﹐剩有閒暇﹐毋惜惠音﹐以慰老朽。」生跪曰「數年門下﹐深荷恩慈﹐豈特待我如賓﹐眞乃視余猶子。死生骨肉﹐鏤膽銘肝﹐方獲微官﹐冀圖少報。不幸禍延先妣﹐遽棄諸孤﹐守制東還﹐遠違懿範﹐素心曷已。黃髮是期﹐俯首階庭﹐不勝沾灑。」夫人亦感愴。使鴻呼娉出別。促之至再﹐堅不肯來。生亦苦請﹐蓋不忍與之見也。遂行。其年秋﹐麟果中江鄕試。夫人喜動顏色曰「雙蓮之祥驗矣。」遂攺重陰亭爲瑞蓮亭。明年選春官亦報捷﹐授陜西之咸寧尹﹐摯家偕行。娉自離生後﹐柳悴花憔﹐香消玉減﹐終日不食﹐達旦不眠。咄咄書空﹐盈盈淚滴。兼之道途頓撼﹐陸路艱難﹐抵縣浹旬﹐息將垂絕。夫人憂損特甚﹐莫曉其致病之由。研問家人﹐鴻等始略言其槪。夫人懊恨違盟﹐勢已無極。但百端慰諭﹐使之勉進湯藥而已。又月許﹐將屬纊之先一日﹐沐浴梳飾具如常。時於母前拜曰「兒不幸﹐疾疚彌畱﹐死在朝夕﹐母恩未報﹐飲恨黃泉﹐賴有靈照可爲終養﹐願夫人割不可忍之恩﹐勿以女子自苦也。」又語麟曰「吾弟聰明才智﹐早掇危科﹐步武靑雲﹐前程遠大﹐家門有幸﹐父母無憂﹐但願早尋佳偶﹐以養夫人。姊命薄年促﹐不及見賢弟聳壑昂霄﹐徒以死相累耳。長歿後﹐幸勿見焚﹐謀一之土﹐以權殯。俟賢弟解官﹐北歸幽州﹐攜骨還葬﹐則志願永畢。」返室﹐撫福福曰「我將溘先朝露﹐只在朝夕﹐汝善事夫人﹐勿以我爲念。」又有手書囑春鴻曰「爲我以是寄謝魏生﹐俾知我爲泉下客矣。」鴻謹藏而慰之曰「小姐平生穎悟﹐通達過人。𨿽在女流﹐深知道理。亦嘗賤焦仲卿伉儷之傷生﹐鄙荀奉倩夫妻之戕性﹐豈今日忘之﹐而自蹈其覆轍耶﹖況生一去﹐遽絕音耗﹐𨿽在制中﹐諒亦謀配。今紅葉頻來﹐紛紛旁午﹐天下多奇男子﹑美丈夫﹐以小姐之貌配之﹐孰所不願﹐何必魏生﹐然後快意。況夫人垂暮﹐愛女只小姐一人。萬一果致淪亡﹐尊懷何以堪處﹐竊爲小姐不取也。惟小姐不以人廢言﹐曲聽鄙語﹐翻然省悟﹐以理自遣﹐則非惟春鴻之幸﹐亦爲小姐之幸﹐實夫人之大幸也。」娉曰「唏﹐爾過矣。吾豈世間癡淫女子﹐不知命者之流乎。吾之與生蓋不偶也﹐彼此在母腹先已締盟﹐厥後二家果生男女﹐斯言斯誓﹐不爽毫釐﹐則天意人事斷可知矣。豈料萱親鐘愛﹐不果命以歸生﹐𨿽出恩慈﹐不免負約。且女子事人﹐惟一而已﹐苟圖他顧﹐則人盡夫也。鬼神其謂我何﹖詩云『谷則異室﹐死則同穴」吾之心事實此﹐春鴻𨿽厚我念我﹐然君子愛人以徳﹐不可但姑息也。」言訖﹐淚落如雨。鴻亦慘慘而出。至晚竟逝。麟以漆棺斂之﹐殯於開元寺僧捨﹐期任滿載歸瘞焉。亡何縣有劇盜遁於襄陽﹐官遣胥吏康鏵者往彼捕之。春鴻乃出娉緘白麟﹐憚因鏵寄去與魏生。麟拆覽之﹐乃集唐人詩成七言絕句十首與生爲訣之辭也。麟以白母﹐夫人曰「人已逝矣﹐勿違其意也。」遂命寄去。其詩曰﹕兩行淸涕語前流﹐千里佳期一夕休。倚柱尋思倍懊恨﹐寂寥燈下不勝愁。其一﹕相見時難別亦難﹐寒潮惟帶夕陽還。鈿蟬金雁皆零落﹐離別煙波傷玉顏。其二倚欄無語備傷情﹐鄕思撩人撥不平。寂寞閒庭春又晚﹐杏花零落過淸明。其三﹕自從消瘦減容光﹐雲雨巫山在斷腸。獨宿孤房淚如雨﹐秋宵只爲一人長。其四﹕紗窗日落漸黃昏﹐春夢無心只似云。萬里關山音信斷﹐將身何處更逢君。其五﹔一身憔悴對花眠﹐零落殘魂倍暗然。人面不知何處去﹐悠悠生死別經年﹐其六﹔眞成薄命久尋思﹐宛轉蛾眉能幾時﹖漢水楚云千萬里﹐畱君不住益淒其。其七魂歸冥漠魄歸泉﹐卻恨靑蛾誤少年。三尺孤墳何處是﹐每逢寒食一潸然。其八﹔物換星移幾度秋﹐鳥啼花落水空流。人間何事堪惆悵﹐貴賤同歸土一丘。其九﹔一封書寄數行啼﹐莫動哀吟易慘淒﹐古往今來只如此﹐幾多紅粉委黃泥。其十。生家居苫塊度日如年﹐追念﹔日歡﹐遽成陳迹。然猶不知娉之死也。因賦《摸魚兒》一闋憶之﹐詞曰﹕

記當年﹐浪遊江海湖山﹐佳處頻到。絆桃紅杏春光媚﹐駿馬嬌嘶馳道。親曾造﹐拜第一仙人﹐聽鼓朝飛操。風流音耗﹐縱水隔蓬壺﹐浪翻銀漢﹐靑鳥解相報。徒自悼﹐憶殺那人情好。萬千心事難告。天涯回首陳迹﹐還想綠依紅靠。空灑淚﹐嘆暑往寒來﹐疏鬢愁成皓﹐何時偎抱﹐把月下鸞簫﹐花間鳳管﹐細寫斷腸套。

詞成﹐蓋略述與娉相遇顚未。方擬謀人寄去﹐忽康鏵者自陜來﹐得娉凶聞並所集古句絕詩﹐讀之哀怨﹐悶而復蘇﹐乃於峴山墮淚碑旁﹐爲位以哭﹐酹酒以祭。且出娉前時所贈破鏡斷弦﹐仰天誓曰「子旣爲我捐生﹐我又何忍相負﹐惟當終身不娶﹐少慰芳魂。」其文云「嗚呼﹐天地旣判﹐卽分陰陽﹐夫婦假合﹐人道之常﹐從一而終﹐是謂賢良。二三其徳﹐是日淫荒。昔我參政﹐曁先平章﹐僚友之好﹐金蘭其芳﹐施及壽母﹐與余先堂﹐義若姊妹﹐閨門頡頑﹐適同有妊﹐天啟厥祥。指腹爲誓﹐好音瑯瑯。乃生君我﹐二父繼亡﹐君畱水﹐我返荊襄﹐彼此闊別﹐各居一方。日月流邁﹐十五霜﹐千里跋涉﹐訪君錢塘﹐佩服慈訓﹐初言是將。冀遂曩約﹐得諧姬姜﹐姻緣淺薄﹐遂墮荒唐。一斥不復﹐竟爾參商。鳴呼﹗君爲我死﹐我爲君傷。天髙地厚﹐莫訴衷腸。玉容月貌﹐死在誰旁。斷弦破鏡﹐零落無光。人非物是﹐徒有涕滂。悄悄寒夜﹐隆隆朝陽。佳人何在﹐令徳難忘。曷以召子﹐誰爲巫陽﹖易以慰予﹐鰥居空房。庶幾斯語﹐間於泉鄕。峴山鬱鬱﹐漢水湯湯。山傾水竭﹐此恨未央。鳴呼小姐﹐來舉予觴。尙饗。」

未久﹐生服滿赴都﹐升陜西儒學正提舉﹐階奉議大夫。而麟尹咸寧﹐瓜期尙未及﹐始復得相見。升堂拜母﹐而夫人益老矣。見生只加悲悔。舊僕若脫歡輩﹐亦有物故者。惟春鴻諸女﹐一一無恙。生詢知娉殯宮所在﹐卽往痛哭。以手叩墓門曰「雲華﹐魏寓言在此。想子平生﹐精靈未散﹐豈不能爲華山畿乎﹖」生是夕﹐宿公署﹐似夢非夢﹐仿佛見娉來﹐曰「天果從人願乎﹗」生忘其死也﹐遽擁抱之。娉曰「兄勿見持﹐當有奉告。」生方悟其鬼也。因問之曰「子已謝世﹐今安得來耶﹖」娉曰「妾死後﹐宴司以我無過﹐命人金華宮﹐掌箋奏之任。陰君感子不娶之言﹐以爲義髙劉庭式。且曰﹐不可使先參政﹐盛徳無後﹐將命我還魂。而屋舍己壞﹐今議假他屍﹐尙未有便﹐數在冬未﹐方可遂懷。彼時復得相聚也。」語畢﹐倏然飛去。生驚覺。但見澹月侵簾﹐冷風拂面﹐四顧淒然﹐泣兩行下﹐遂成《疏簾澹月》詞一闋﹐以弔娉﹐詞云﹕溶溶皓月﹐從前歲別來﹐幾回圓缺。何處淒涼怕近暮秋時節。花顏一去成終訣﹐灑西風﹐淚流如血。美人何在﹐忍看殘鏡﹐忍看殘塊。忽今夕﹐夢裏陡然相見﹐手攜肩接。微啟朱唇﹐耳畔低聲兒說﹐冥君許我還魂也﹐教我同心﹐羅帶重結。醒來驚怪﹐還疑又信﹐枕寒燈滅。生到任不覺雪花飄粉﹐梅蕊舒瓊﹐兔走烏飛﹐又當臘月。有長安丞宋子璧者﹐一室女年及笄﹐姿艷絕世﹐忽暴死﹐已三日﹐復蘇﹐不認其父母﹐曰「我賈平章女雲華﹐今咸寧縣宣差賈麟姊也。死已二年﹐數當還魂。今借汝女之屍﹐其實非汝女也。」父母訝其聲音不類﹐言語不倫。正疑怪間﹐女卽徑人賈尹宅﹐如素曾到者﹐見夫人及尹道還魂甚詳。夫人與麟察之﹐聲音語笑娉也﹐舉止態度娉也﹐然尙未信。須臾﹐入其寢室﹐呼春鴻諸婢妾名字﹐索其存日遺物﹐絲髮皆不謬﹐始深信之。蓋咸寧與長安﹐俱西安在城屬縣﹐廨宇相鄰。丞亦聞賈尹到任時﹐其姊氏亡故﹐然還魂之事﹐世所罕有。乃與其妻陳氏同詣賈宅取回。女子堅不肯出﹐且詬且罵曰「何爲妄認他人家女爲女耶。」宋夫婦元計﹐遂嘆息而還﹐夫人曰「此天作之合也。」乃報魏生。生亦以夢中見娉事告賈母子。夫人欣欣惟言。於是﹐命媒妁通殷勤﹐再締前盟﹐重行吉禮。生執雁帛﹐往親迎焉。夫人及春鴻﹑蘭﹑苕等往送。鳳鸞花燭之夕﹐眞處子也。枕上與生話舊﹐一事不遺。是日設宴於提舉公廨後堂。宋氏一門﹐亦與禮席。因詢丞女何名﹐乃知呼爲月娥。又得之老門子云「廨宇後堂﹐舊有匾名灑雪﹐蓋取李太白詩﹐淸風灑蘭雪之義。爲前任提舉取去﹐今無矣。」遂悟伍相廟夢中神云者﹐上句言成婚之地﹐下句言其妻之名。生徧以告座人﹐知神言之驗。宣傳關中﹐莫不嘆異。有賦永樂詞者﹐錄於此﹕

傾國名姝﹐出塵才子﹐眞个佳麗魚水姻緣。鸞鳳契合﹐事如人意。貝闕煙花﹐龍宮風月﹐謾詫傳書柳毅﹐想傳奇又添一段勾欄裏做《還魂記》。稀稀罕罕﹐奇奇怪怪﹐得完完備備。夢葉神言﹐婚諧復耦﹐兩姓非容易。牙牀兒上﹐繡衾兒裏﹐混似牡丹雙蒂。問這番﹐怎如前度一般滋味。

生後與娥產三子﹐皆列顯官。生仕爲太禧宗院使兵部尙書﹐年八十三卒。娥封郡國夫人﹐壽七十九而歿﹐與生合葬焉。生與娥平昔吟詠賡和之作至千餘篇﹐題曰﹕《唱隨集》﹐酸齋貫云石爲序於其前﹐生夫婦自序於其後﹐載於別錄﹐此不著云。

艷異編卷二十二夢遊部櫻桃靑衣天寶初﹐有範陽盧子﹐在都應舉﹐頻年不第﹐漸窘迫。嘗暮乘驢遊行﹐見一精舍﹐中有僧開講﹐聽徒甚眾。盧子方詣講筵﹐倦寢。夢至精舍門﹐見一靑衣﹐攜一籃櫻桃在下坐。盧子訪其誰家﹐因與靑衣同餐櫻桃。靑衣云「娘子姓盧﹐嫁崔家﹐今孀居在城。」因訪近屬﹐卽盧子再從姑也。靑衣曰「豈有阿姑同在一都﹐郎君不往起居﹖」盧子便隨之。過天津橋﹐人水南一坊。有一宅﹐門甚髙大。盧子立於門下﹐靑衣先人。少頃﹐有四人出門﹐與盧子相見﹐皆姑之子也。一任戶部郎中﹐一前任鄭州司馬﹐一任河南功曹﹐一任太常博士。二人衣緋﹐二人著綠。形貌甚美。相見言敍﹐頗極歡暢。斯須﹐引人北堂拜姑。姑衣紫衣﹐年可六十許﹐言詞髙朗﹐威嚴甚肅。盧子畏懼﹐莫敢仰視。令坐﹐悉訪內外﹐備諳氏族﹐遂訪兒婚姻未﹖盧子曰「未﹗」姑曰﹔「吾有一外甥女﹐姓鄭﹐早孤﹐遺吾妹鞠養﹐甚有容質﹐頗有令淑﹐當爲兒婦﹐平章計必允遂。」盧子遽卽拜謝﹐乃遣迎鄭氏妹。有頃﹐一家並到﹐車馬甚盛﹐遂檢歷擇日﹐云後日吉﹐因與盧子定謝。姑云「聘財函信禮物﹐兒並莫憂﹐吾悉與處置﹐兒在城有何親故﹐並抄名姓﹐並其家第。」凡三十餘家﹐並在臺省及府縣官。明日下函﹐其夕成婚﹐事事華盛﹐殆非人間。明日設席﹐大會都城親長﹐拜禮畢﹐遂入一院。院中屏帷牀席﹐皆極珍異。其妻年可十四五﹐容色美麗﹐宛若神仙﹐盧生心不勝喜﹐遂忘家屬。俄又及秋試之時﹐姑曰﹔「禮部侍郎與姑有親﹐必合極力﹐更勿憂也。」明春遂擢第。又應宏詞﹐姑曰﹔「吏部侍郎與兒子弟當家連官﹐情分偏洽﹐令渠爲兒必取髙第。」及榜出﹐又登甲科﹐受祕書郎。姑云﹔「河南尹是姑堂外甥﹐令渠奏畿縣尉。」數月﹐敕授王屋尉﹐遷監察﹐轉殿中﹐拜吏部員外郎﹐判南曹。銓畢﹐除郎中﹐餘如故。知制誥﹐數月卽眞遷禮部侍郎。兩載知舉﹐賞鑑平允﹐朝廷稱之﹐攺河南尹。旋屬車駕還京﹐遷兵部侍郎。扈從到京﹐除京兆尹﹐攺吏部侍郎。三年掌銓﹐甚有美譽﹐遂拜黃門侍郎平章事。恩渥綢繆﹐賞賜甚厚﹐作相五年﹐因直諫忤旨﹐攺左僕射﹐罷知政事。數月﹐爲東都畱守河南尹兼禦史大夫。自婚媾後﹐至是經三十年﹐有七男三女﹐婚宦俱畢﹐內外諸孫十人。後因出行﹐卻到昔年逢攜櫻桃靑衣精舍﹐復見其中有講筵﹐遂下馬禮謁。以故相之尊﹐處端揆居守之重﹐前後導從﹐頗極貴盛﹐髙自簡貴﹐輝映左右。升殿禮佛﹐忽然昏醉﹐良久不起。旣而﹐夢覺﹐乃見著白衫服飾如故﹐前後官吏一人亦無。彷徨迷惑﹐徐徐出門。乃見小豎捉驢執帽在門外立﹐謂盧曰「人餓驢饑﹐郎君何久不出﹖」盧訪其時﹐奴曰「日向午矣。」盧子罔然嘆曰﹔「人世榮華﹐窮達富貴貧賤﹐亦當然也。而今而後﹐不更求官達矣。」遂尋仙訪道﹐絕迹人世焉。獨孤遐叔貞元中﹐進士獨孤遐叔﹐家於長安崇賢裏﹐新娶白氏女。家貧下第﹐將遊劍南﹐與其妻訣曰「遲可周歲歸矣。」遇叔至蜀﹐羈棲不偶﹐逾二年乃歸。至戶縣西﹐去城尙百里﹐歸心迫速﹐取是夕到家﹐趨斜徑疾行﹐人畜旣怠。至金光門五六里﹐天色已瞑﹐絕元逆旅﹐惟路隅有佛堂﹐遐叔止焉。時近淸明﹐月色如晝。系驢於庭外﹐人空堂中。有桃杏十餘株。夜深﹐施衾褥於西窗下偃臥。方思明晨到家﹐因吟舊詩曰「近家心轉切﹐不敢問來人。」至夜分不寐。忽聞墻外有十餘人相呼﹐聲若裏胥田叟﹐將有供待迎接。須臾﹐有夫役數人﹐各持畚鍤箕帚﹐於庭中糞除訖﹐復去。有頃﹐又持牀席﹑牙盤﹑蠟燭之類﹐及酒具﹑樂器﹐闐咽而至。遐叔意謂貴族賞會﹐深慮爲其迫逐﹐乃潛伏屏气﹐於佛堂梁上伺之。鋪陳旣畢﹐復有公子女郎共十數輩﹐靑衣黃頭亦十數人﹐步月徐來﹐言笑晏晏。遂於筵中間坐﹐獻酬縱橫﹐履局交錯。中有一女郎﹐憂傷摧悴﹐側身下坐﹐風韻若似遐叔之妻。窺之﹐大驚。卽下屋﹐稍於暗處﹐迫而察焉﹐乃眞是妻也。方見一少年﹐舉杯屬之曰「一人向隅﹐滿坐不樂﹐小人竊不自量﹐願聞金玉之聲。」其妻冤抑悲愁﹐若無所控訴﹐而彊置於坐也。遂舉金雀﹐收泣而歌曰「今夕何夕﹐存耶歿耶﹖良人去兮天之涯﹐園樹傷心兮三見花。」滿坐傾聽﹐諸女郎轉面揮涕。一人曰「良人非遠﹐何天涯之謂乎﹖」少年相顧大笑。邏叔驚憤。久之﹐計無所出﹐乃就階間捫一大磚﹐向坐飛擊﹐磚才至地﹐悄然一無所有。遐叔悵然悲惋﹐謂其妻死矣。速駕而歸﹐前望其家﹐步步淒咽。比平明﹐至其所居﹐使蒼頭先入﹐家人並無恙﹐遐叔乃驚愕﹐疾走人門。靑衣報娘子夢靨方悟。遐叔至寢﹐妻臥猶未興。良久﹐乃曰「向夢與姑妹之黨﹐相與玩月﹐出金光門外﹐向一野寺﹐忽爲凶暴者數十﹐脇與雜坐飲酒。」又說夢中聚會言語﹐與遐叔所見並同。又云「方飲次﹐忽見大磚飛墮﹐因遂驚魘殆絕﹐才寤而君至。」豈幽憤之所感耶。邢鳳元和十年﹐沈亞之始以記室從事隴西公﹐軍涇州。而長安中賢士﹐皆來客之。五月十八日﹐隴西公與客期宴於東池便館。旣半﹐隴西公曰「余少從邢鳳遊﹐記得其異﹐請言之。」客曰「願聽。」公曰﹔「鳳帥家子無他能﹐後寓居長安平康裏南﹐以錢百萬﹐質故豪洞門曲房之第﹐卽其寢而晝偃﹐夢一美人自西楹來﹐環步從容﹐執捲且吟。爲古妝﹐而髙鬟長眉﹐衣方領繡帶﹐被廣袖之。鳳大悅曰﹕『麗者何自而臨我哉﹖美人曰﹕『此妾家也。妾好詩而常綴此。』鳳曰﹕『幸少畱﹐得觀覽。』於是美人授詩。坐西牀。鳳髮卷視其首篇﹐題之曰《春陽曲》﹐曲終四句。其後他篇﹐皆類此﹐凡數十篇。美人曰『君必欲傳﹐無令過一篇。』鳳卽起﹐從東廡下幾上﹐取彩箋﹐傳《春陽曲》﹐其詞曰﹕長安少女玩春陽﹐何處春陽不斷腸﹔舞袖弓彎渾忘卻﹐羅帷空度九秋霜。

鳳卒吟﹐請曰﹕『何謂弓彎﹖』曰﹕『妾昔年﹐父母使妾教此舞。』美人乃起﹐整衣張袖﹐舞數拍﹐爲弓彎狀﹐以示鳳。旣罷﹐美人低然良久﹐卽辭去。鳳曰﹕『願復少畱。』須臾間﹐竟去。鳳亦尋覺﹐昏然無有所記﹐及更於襦袖得其辭﹐驚視﹐復省所夢。事在貞元中﹐後﹐鳳爲餘言如是。」是日﹐監軍使與賓府羣佐及宴﹐隴西獨孤鉉﹑範陽盧簡辭﹑常山張又新﹑武功蘇滌﹐皆嘆息曰「可記。」故亞之退而著錄。沈亞之太和初﹐沈亞之將之﹐出長安城﹐客索泉邸捨。春時﹐晝夢入秦主內史廖家。內史廖舉亞之﹐秦公召至殿前﹐促前席曰「寡人欲彊國﹐願知其方﹐先生何以教寡人﹖」亞之以齊桓對﹐公悅﹐遂試補中涓。使佐西乞術伐河西。亞之帥將卒前攻﹐下五城。還報﹐公大悅﹐起勞曰「大夫良苦﹐休矣。」居久之﹐公幼女弄玉婿蕭史先死﹐公謂亞之曰「微大夫﹐晉五城非寡人有。甚徳大夫。寡人有愛女﹐欲與大夫備灑掃﹐可乎﹖」亞之少自立﹐雅不欲遇幸臣蓄之﹐固辭不得。遂拜左庶長﹐尙公主﹐賜金二百斤。民間猶謂「蕭家公主」。其日﹐有黃衣中貴騎疾馬來﹐延亞之人﹐宮闕甚嚴﹐呼公主出﹐鬢髮﹐著偏袖衣﹐妝不多飾。其芳妹明媚﹐筆不可模畫。侍女祗承﹐分立左右者數百人﹐召見亞之便館﹐居亞之於宮﹐題其門曰「翠微宮」。宮人呼爲「沈郎院」。𨿽備位下大夫﹐由公主故﹐出入禁衛。公主喜鳳蕭﹐每吹蕭必翠微宮髙樓上﹐聲調遠逸﹐能悲人﹐聞者莫不自廢。公主七月七日生﹐亞之嘗元貺壽﹐內史廖先曾爲秦以女樂遺西戎﹐戎王與之水犀小合﹐亞之從廖得﹐以獻公主。主悅﹐嘗愛重﹐結裙帶上。穆公遇亞之禮兼同列﹐恩賜相望於道。復一年﹐春﹐公主無疾忽卒。公追傷不已﹐將葬咸陽原。公命亞之作挽歌﹐應教而作曰﹕泣葬一技紅﹐生同死不同。金鈿墜芳艸﹐香繡滿春風。舊日聞蕭處﹐髙樓當月中。梨花寒食夜﹐深閉翠微宮。

進公。公讀詞﹐善之。時宮中有失聲若不忍者﹐公隨泣下。又使亞之作墓志銘﹐獨憶其銘曰﹕白楊風哭兮﹐石髯莎。維英滿地兮﹐春色煙和。朱愁粉瘦兮﹐不生綺羅。深深埋玉兮﹐其恨如何﹗

亞之亦送葬咸陽﹐宮中十四人殉。亞之以悼悵過戚被病﹐猶在翠微宮﹐然處殿外特室﹐不居宮中矣。居月餘﹐病良已。公謂亞之曰「本以小女將托久要﹐不謂不得周奉君子﹐而先物故。敝秦區區小國﹐不足辱大夫。然寡人每見子﹐卽不能不悲悼。大夫盍適大國乎﹖」亞之對曰「臣元狀﹐肺腑公室﹐待罪左庶長﹐不能從死公主﹐幸兔罪戾﹐使得歸骨父母國。臣不忘君恩﹐時日將去。」公置酒髙會﹐聲秦聲﹐舞秦舞。舞者擊拊髀﹐嗚嗚而音有不快﹐聲甚怨。公執酒亞之前曰「予顧此聲少善﹐願沈郎賡揚歌以塞別。」公命趨進筆硯。亞之受命﹐立爲歌詞曰﹕擊體舞﹐恨滿煙光無處所。淚如雨﹐欲擬著詞不成語。金鳳銜紅舊繡衣﹐幾度宮中同看舞。人間春日正歡樂﹐日暮春風何處去。

歌卒﹐授舞者﹐雜其聲而和之﹐四座皆位。旣再拜辭去﹐公復命至翠微宮﹐與公主侍人別。重人殿內﹐時見珠翠遺碎靑階下﹐窗紗擅點依然。宮人泣對亞之﹐亞之感咽良久﹐因題宮門詩曰﹕君王多感放東歸﹐從此秦宮不復期。春景自傷秦喪主﹐落花如雨淚胭脂。

竟別去。公命車駕送出函谷關。出關已﹐送吏曰「公命盡此﹐且去。」亞之與別。語未卒﹐忽驚覺﹐臥邸捨。明日﹐亞之爲友人崔九萬具道之。九萬﹐博陵人﹐諳古﹐謂余曰「《皇覽》云﹕秦穆公葬雍橐泉祈年宮下﹐非其神靈憑乎。」亞之更求得秦時地誌﹐說如九萬言。嗚呼﹗弄玉旣仙矣﹐惡又死乎﹗張生有張生者﹐家在汴州中牟縣東北赤城阪。以饑寒﹐一旦別妻子﹐遊河朔﹐五年方還。自河朔還汴州﹐晚出鄭州門﹐到板橋﹐已昏黑矣。乃下道﹐取陂中徑路而歸。忽於艸莽中﹐見燈火熒煌﹐賓客五六人﹐方宴飲次。生乃下驢以詣之。相去十餘步﹐見其妻亦在坐中﹐與賓客語笑方洽。生乃蔽形於白楊樹間以窺之。見其長須者持杯﹕「請措大夫人歌。」生之妻﹐文學之家﹐幼習詩禮﹐甚有篇詠。欲不爲唱﹐四座勤請。乃歌曰﹕嘆衰艸﹐絡緯聲切切﹐良人一去不復還﹐今夕坐愁鬢如雪。

長須云「勞歌。」一杯飲訖。酒至白面少年﹐復請歌。張妻曰「一之已甚﹐其可再乎﹗」長須持一籌著云「請置觥﹐有拒請歌者﹐飲一鐘。歌舊詞中笑語準此罰。」於是﹐張妻又歌曰﹕勸君酒﹐君莫辭﹐落花徒繞枝﹐流水無返期。莫恃少年時﹐少年能幾時。酒至紫衣者﹐復持杯請歌。張妻不悅﹐沈吟良久﹐乃歌曰﹕怨空閨﹐秋日亦難暮﹐夫婿斷音書﹐遙天雁空度。

酒至黑衣胡人﹐復請歌。張妻連唱三四曲﹐聲气不續﹐沈吟未唱問﹐長須拋觥云「不合推辭。」乃酌一鐘。張妻涕泣而飲﹐復唱送胡人酒曰﹕切切夕風急﹐露滋庭艸濕。良人去不回﹐焉知掩閨泣。

酒至綠衣少年﹐持杯曰「夜已久﹐恐不得從容﹐卽當睽索。無辭一曲﹐便望歌之。」又唱云﹕螢火穿自楊﹐悲風人荒艸。疑是夢中遊﹐愁迷故園道。

酒至張妻﹐長須歌以送之云﹕花前始初見﹐花下又相送。何必言夢中﹐人生盡如夢。

酒至紫衣胡人﹐復請歌云「須有艷意。」張妻低頭未唱間﹐長須又拋一觥。於是﹐張生怒﹐捫足下得一瓦﹐擊之﹐中長須頭。再發一瓦﹐中妻額。闃然無所見。張生謂其妻已卒﹐慟哭﹐連夜而歸。及明至門﹐家人驚喜出迎﹐張生問其妻﹐婢僕曰「娘子夜來頭痛。」張生人室﹐問妻病之由。曰「昨夜夢艸莽之處﹐有六七人﹐徧令飲酒﹐各請歌。孥凡歌六七曲。有長須者﹐頻拋觥。方飲次﹐外有發瓦來﹐第二中孥額﹐因驚覺﹐乃頭痛。」張生因知昨夜所見﹐乃妻夢耳。劉道濟光化中﹐有文士劉道濟﹐止於天臺山國淸寺。嘗夢見一女子﹐引生於窗﹐下有側柏樹﹐葵花﹐遂爲伉儷。後頻於夢中相遇﹐自不曉其故。無何﹐於明州奉化縣古寺內﹐見有一窗﹐側柏葵花﹐宛是夢所遊。有一客官人﹐寄寓於此﹐室女有美才﹐貧而未聘﹐近中心疾﹐而生所遇﹐乃女之魂也。又有彭城劉生﹐夢人一娼樓﹐與諸輩狎飲﹐爾後但夢便及彼處。自疑非夢﹐所遇之姬﹐芳香常襲衣。亦心邪所致。聞於劉山甫也。淳於棼東平淳於棼﹐吳﹑楚遊俠之士。嗜酒使气﹐不守細行。累巨產﹐養豪客。曾以武藝補淮南軍裨將﹐因使酒忤帥﹐斥逐落魄﹐縱誕飲酒爲事。家住廣陵郡東十里。所居宅南﹐有大古槐一株﹐枝榦修長﹐淸陰數畝。淳於生日﹐與羣豪大飲其下﹐其以唐貞元七年九月﹐因沈醉致疾。時二友人於坐扶生歸家﹐臥於堂東廡之下。二友謂生曰「子其寢矣﹐予將秣馬濯足﹐俟子小愈而去。」生解衣就枕﹐昏然忽忽﹐仿佛若夢。見二紫衣使者﹐跪拜生曰「槐安國王遣小臣致命奉邀。」生不覺下榻整衣﹐隨二使至門。見靑油小車﹐駕以白牡﹐左右從者七八﹐扶生上車﹐出大戶﹐指古槐穴而去。使者卽驅人穴中﹐生頗甚異之﹐不敢致問。豁見山川﹑風候﹑艸木﹑道路﹐與人世甚殊。前行數十里﹐有郛郭城堞﹐車輿人物﹐不絕於路。生左右傳車者﹐傳呼甚嚴﹐行者亦爭避於左右。又人大城﹐朱門重樓﹐樓上有金書﹐題曰「大槐安國」。執門者趨拜奔走。旋有一騎傳呼曰「王以駙馬遠降﹐令且息東華館。」因前導而去。俄見一門洞開﹐生降車而入。采檻雕楹﹐華木珍果﹐列植於庭下﹔几案茵褥﹐簾幃肴膳﹐陳設於庭上。生心甚自悅。復有呼曰「右相且至。」生降階祗奉﹐有一人紫衣象簡前趨﹐賓主之儀敬盡焉。右相曰「寡君不以敝國遠僻﹐奉迎君子﹐托以姻親。」生曰「某以賤劣之軀﹐豈敢是望。」右相因請生同詣其所。行可百步﹐人朱門﹐矛戟斧鉞﹐布列左右﹐軍吏數百﹐避易道側。生有平生酒徒周弁者﹐亦趨其中﹔生私心悅之﹐不敢前問。右相引生升廣殿﹐禦衛嚴肅﹐若至尊之所。見一人長大端嚴﹐居正位﹐衣素練服﹐簪朱華冠。生戰栗﹐不敢仰視。左右侍者令生拜。王曰「前奉賢尊命﹐不棄小國﹐許令次女瑤芳﹐奉事君子。」生但俯伏而已﹐不敢致詞。王曰「且就賓宇﹐續造儀式。」有頃﹐右相亦與生偕還館捨。生私心念之﹐意以爲父在邊將﹐因沒虜中﹐不知存亡。將謂父北蕃交遜﹐而致玆事﹐心甚迷惑﹐不知其由。是夕﹐羔雁幣帛﹐威容儀度﹐伎樂絲竹﹐肴膳燈燭﹐車騎禮物之用﹐無不咸備。有羣女﹐或稱華陽姑﹐或稱靑溪姑﹐或稱上仙子﹐或稱下仙子﹐若名者數輩﹐皆侍從左右。冠翠風冠﹐衣金霞帔﹐彩碧金鈿﹐目不可視。遨遊戲樂﹐往來其門﹐爭以淳於郎爲戲弄。鳳態妖麗﹐言詞巧艷﹐生莫能對。復有一女謂生曰「昨上巳日﹐吾從靈芝夫人過禪智寺﹐於天竺院。觀石延舞《婆羅門》。吾與諸女坐北牖石榻上﹐時君少年﹐亦解騎來看。君獨彊來親洽﹐言笑調謔。吾與瓊英妹結絳中﹐掛於竹枝上﹐君獨不憶念之乎﹖又七月十六日﹐吾於孝感寺﹐悟上眞子﹐聽契玄法師講《觀音經》。吾於講下捨金鳳釵兩隻﹐上眞子捨水犀合子一枚。時君亦講筵中﹐於法師處請釵合視之﹐賞嘆再三﹐嗟異良久。顧余輩曰﹕『人之與物﹐皆非野間所有。』或問吾氏﹐或訪吾裏﹐吾亦不答。情意戀戀﹐矚盼不捨﹐君豈不思念之乎﹖」生曰「中心藏之﹐何日忘之。」羣女曰「不意今日與此君爲眷屬。」復有三人﹐冠帶甚偉﹐前拜生曰「奉命爲駙馬相者。」中一人與生且故﹐生指曰「子非馮翊田子華乎﹖」對曰「然。」生前﹐執手敍舊久之。生謂曰「子何以居此﹖」於華曰「吾放遊﹐獲受知於右相武成侯段公﹐因以棲托。」生復問曰「周弁在此﹐知之乎﹖」子華曰「周生﹐貴人也。職爲司隸﹐權勢盛甚﹐吾數蒙庇護。」言笑甚歡。俄傳聲曰「駙馬可進矣。」三子取劍佩冕服更衣之。子華曰「不意今日獲睹於盛禮﹐無以相忘也。」有仙姬數十﹐奏諸異樂﹐婉轉淸亮﹐曲調淒悲﹐非人間之所聞聽。有執燭引道者﹐亦數十。左右見金翠步障﹐彩碧玲瓏﹐不斷數里。生端坐車中﹐心意恍惚﹐甚不自安﹐田子華數言笑以解之。向者羣女姑姊﹐各乘鳳翼輦﹐亦往來其間。至一門﹐號「修儀宮」﹐羣仙姑姊亦紛然在側﹐令生降車輦﹐拜﹐揖讓升降﹐一如人間。撤障去扇﹐見一女子﹐云號金枝公主﹐年可十四五﹐儼若神仙。效歡之禮﹐頗亦明顯。生自爾情義日洽﹐榮輝日盛﹐出入車服﹐遊宴賓禦﹐次於王者。王命生與羣僚備武衛﹐大獵於國西靈龜山。山阜峻秀﹐川澤廣遠﹐林樹丰茂﹐飛禽走獸﹐無不蓄之。師徒大獲﹐竟夕而還。生因他日啟王曰「臣頃結好之日﹐大王云奉臣父之命。臣父頃佐邊將﹐用兵失利﹐陷沒胡中﹐邇來絕書﹐告十七八歲矣。王旣知所在﹐臣請一往拜觀。」王遽謂曰「親家翁職守北上﹐信問不絕﹐卿但具書狀知聞﹐未用便去。」遂命妻饋致賀之禮﹐一以遣之。數夕還答﹐生驗書本意﹐皆父平生之迹﹐書中憶念教誨﹐情意委曲﹐皆如昔年。復問親戚存亡﹐閭裏興廢。復言道路乖遠﹐鳳煙阻絕。詞意悲苦﹐言語哀傷。又不令生來觀﹐云「歲在丁丑﹐當與汝相見。」生捧書悲咽﹐情不自堪。他日﹐妻謂生曰「子豈不思爲官乎﹖」生曰「我﹐放蕩者﹐不習政事。」妻曰「卿但爲之﹐予當奉贊。」妻遂自於王。累曰﹐謂生曰「吾南柯政事不理﹐太守黜廢﹐欲藉卿才﹐可屈往之﹐便與小女同行。」生敬受教命。王遂敕有司備太守行李。因出金玉﹑錦繡﹑箱篋﹑僕妾﹑車馬﹐列於廣衢﹐以餞公主之行。生少遊俠﹐曾不敢有望﹐至是甚悅。因上表曰「臣將門餘子﹐素無藝術﹐猥當大任﹐必敗朝章。自悲負乘﹐繹致覆。今欲廣求賢哲﹐以贊不逮。伏見司隸穎川周弁﹐忠亮剛直﹐守法不回﹐有毗佐之器。處士馮翊田子華﹐淸愼通變﹐達政化之源。二人與臣有十年之舊﹐備知才用﹐可托政事。周請署南柯司憲﹐田請署司農。庶使臣政績有聞﹐憲章不紊也。」王並依求以遣之。其夕﹐王與夫人餞於國南。王謂生曰「南柯﹐國之大郡。土地丰穰﹐人物豪盛﹐非惠政不能治之。況有周﹑田二贊﹐卿其勉之﹐以副國念。」夫人戒公主曰「淳於郎性剛好酒﹐加之少年﹐爲婦之道﹐貴乎順柔﹐爾善事之﹐吾無憂矣。南柯𨿽封疆不遙﹐晨昏有間﹐今日睽別﹐寧不沾巾。」生與妻拜首南去﹐登車擁騎﹐言笑甚歡。累夕達郡。郡有官吏﹑僧道﹑耆老﹑音樂﹑車輿﹑武衛﹑鑾鈴﹐爭來迎奉。人物闐咽﹐鐘鼓喧嘩不絕。十數里﹐見雉堞臺觀﹐佳气鬱鬱。入大城門﹐門亦有大榜﹐題以金字﹐曰「南柯郡城」﹐見朱軒戶﹐森然深邃。生下車﹐省風俗﹐療病苦﹐政事委以周﹑田﹐郡中大理。自守郡二十載﹐風化廣被﹐百姓歌謠﹐建功徳碑﹐立生祠宇。王甚重之﹐賜食邑﹐錫爵位﹐居臺輔。周﹑田皆以政治著聞﹐遞遷位。生有五男二女。男以門蔭授官﹐女亦聘於王族﹐榮耀顯赫﹐一時之盛﹐代莫比之。是歲﹐有檀蘿國者﹐來伐是郡。王命生訓將練師以徵之。乃表周棄將兵三萬﹐以拒賊之眾於瑤臺城。弁剛勇輕敵﹐師徒敗績﹐弁單騎裸身潛遁﹐夜歸城。賊亦收輜重銷甲而還。生因囚弁以請罪。王並捨之。是月﹐司憲周弁疽發背﹐卒。生妻公主遘疾﹐旬日又薨。生因請罷郡﹐護喪赴國。王許之。便以司農田子華行南柯太守事。生哀慟發引﹐威儀在途﹐男女叫號﹐人吏奠饌﹐攀轅遮道者不可勝數﹐遂達於國。王與夫人素衣哭於郊﹐候靈輿之至。謚公主曰「順儀公主」。備儀仗羽葆鼓吹﹐葬於國東十里盤龍岡。是月﹐故司憲子榮信﹐亦護喪赴國。生久鎭外藩﹐結好中國﹐貴門豪族﹐靡不是洽。自罷郡還國﹐出入無恆﹐交遊賓從﹐威福日盛。王意疑憚之。時有國人上表云「玄象見﹐國有大恐。都邑遷徙﹐宗廟崩壞。釁起他族﹐事在蕭墻。」時議以生侈之應也。遂奪生侍衛﹐禁生遊從﹐處之私第。生自恃守郡多年﹐曾無敗政﹐流言怨悖﹐鬱鬱不樂。王亦知之﹐因命生曰「姻親二十餘年﹐不幸小女夭枉﹐不得與君子偕老﹐良用痛傷。」夫人因畱孫自鞠育之。又謂生曰「卿離家多時﹐可暫歸本裏﹐一見親族。諸孫畱此﹐無以爲念。後三年﹐當令迎生。」生曰「此乃家矣﹐何更歸焉﹖」王笑曰「卿本人間﹐家非在此。」生忽若昏睡﹐懵然久之﹐方乃發悟前事﹐遂流涕請還。王顧左右以送生﹐生再拜而去。復見前二紫衣使者從焉。至大戶門外﹐見所乘車甚劣﹐左右親使禦僕﹐遂無一人﹐心甚嘆異。生上車行可數里﹐復出大城。宛是昔年東來之途﹐山川原野﹐依然如舊。所送二使者﹐甚無威勢。生愈怏怏。生問使者曰「廣陵郡何時可到﹖」二使謳歌自若﹐乃答曰「少頃卽至。」俄出一穴﹐見本裏閭巷﹐不攺往日﹐潸然自悲﹐不覺流涕。二使者引生下車﹐入其門﹐升自階﹐己身臥於堂東廡之下。生甚驚畏﹐不敢前近。二使因大呼生之姓名數聲﹐生遂發寤如初。見家之童僕擁於庭﹐二客濯足於榻﹐斜日未隱於西垣﹐余樽尙湛於東牖。夢中倏忽﹐若度一世矣。生感念嗟嘆﹐遂呼二客而語之。驚駭。因與生出外﹐尋槐下穴﹐生指曰「此卽夢中所經入處。」二客將謂狐貍木媚之所爲祟。遂命僕夫荷斤斧﹐斷擁腫﹐折查﹐尋穴究源。旁可袤丈﹐有大穴洞。洞然明朗﹐可容一榻﹐上有積土壤﹐以爲城郭臺殿之狀。有蟻數斛﹐隱聚其中。中有小臺﹐其色若丹。一大蟻處之﹐素翼朱首﹐長可三寸。左右大蟻數十輔之﹐諸蟻不敢近﹐是其王矣。卽槐安國都也。又旁一穴﹐直上南枝﹐可四丈﹐宛轉方中﹐亦有土城小樓﹐羣蟻亦處其中﹐卽生所領南柯郡也。又一穴﹐西去二丈﹐磅礡空墟﹐嵌異狀。中有一腐龜殼﹐大如斗。積雨浸潤﹐小艸叢生﹐繁茂翳薈﹐掩映振殼﹐卽生所獵靈龜山也。又旁一穴﹐東去丈餘﹐古根盤屈﹐若龍虺之狀。中有小土壤﹐髙尺餘﹐卽生所葬妻盤龍岡之墓也。追想前事﹐感嘆於懷﹐披閱窮迹﹐皆符所夢。不欲二客壞之﹐還令掩塞如舊。是夕﹐風雨暴發。旦視其穴﹐遂失羣蟻﹐莫知所去。故先言「國有大恐﹐都邑遷徙」﹐此其驗矣。復念檀蘿徵伐之事﹐又請二客訪迹於外。宅東一里有古涸澗﹐側有大檀樹一株﹐藤蘿擁織﹐上不見日。旁有小穴﹐亦有羣蟻隱聚其間。檀蘿之國﹐豈非此耶﹖嗟乎﹗蟻之靈異﹐猶不可窮﹐況山藏木伏之大者所變化乎﹖時生酒徒周弁﹑田子華並居六合縣﹐不與生過從旬日矣。生遽遣家童疾往候之。周生暴疾已逝﹐田子華亦寢疾於牀。生感南柯之浮虛﹐悟人世之倏忽﹐遂棲心道門﹐絕棄酒色。後三年﹐歲在丁丑﹐亦終於家。時年四十七﹐將符宿契之限矣。公佐貞元十八年秋八月﹐自吳之洛﹐泊淮浦。偶覿淳於生貌楚﹐詢訪遺迹﹐反復再三﹐事皆摭實﹐輒編尋成傳﹐以資好事。𨿽稽神語怪﹐事涉非經﹐而竊位著生﹐翼將爲戒。後之君子﹐幸以南柯爲偶然﹐無以名位驕於天壤間云。前華州參軍李肇贊曰﹕貴極祿位﹐權傾國都﹐達人視此﹐蟻聚何殊。劉景復吳泰伯廟﹐在東閶門之西。每春秋季﹐市肆皆率其黨﹐合牢禮﹐祈福於三讓王。多圖善馬﹑彩輿﹑子女以獻之。非其月﹐亦無虛日。乙丑春﹐有金銀行首﹐糾合其徒﹐以輕綃畫美人﹐侍女捧胡琴以從﹐其貌出於舊繪者﹐名美人爲勝兒。蓋戶牖壁﹐會前後所獻者﹐無以匹也。女巫方舞﹐有進士劉景復送客之會陵﹐置酒於廟之東通波館。而欠伸思寢﹐乃就榻。方寐﹐見紫衣冠者言曰「讓王奉屈。」劉生隨而至廟。周旋揖讓而坐。王語劉生曰「適納一胡﹐琴藝甚精﹐而色姝麗﹐知吾子善歌﹐故奉邀作胡琴一章﹐以寵其藝。」初﹐生頗不甘﹐命酌人間酒一杯與歌﹐逡巡酒至﹐並獻酒物。視之﹐乃適館中祖筵者也。生飲數杯﹐微醉﹐而作歌曰﹕繁弦已停雜吹歇﹐勝兒調弄邏娑發。四弦擺撚三四聲﹐喚起邊風駐寒月。大聲漕潔奔泥況﹐浪蹙波翻倒溟渤。小弦切切怨﹐鬼泣神悲低賽。側腕斜挑掣流電﹐當秋直戛騰秋鶻。漢妃徒得端正名﹐秦女虛誇有仙骨。我聞天寶年前事﹐涼州水西作城窟。麻衣左衽皆漢民﹐不幸胡塵暫蓬勃。太平之未狂胡亂﹐犬豕奔騰恣唐突。玄宗未到萬里橋﹐東洛西京一時沒。一朝漢民沒爲虜﹐飲恨吞聲空嗚咽。時看漢日望漢天﹐怨气沖星成彗孛。國門之西八九鎭﹐髙城深壘閒閉卒。河惶咫尺不能收﹐挽索推車徒。今朝聞奏涼州曲﹐使我心魂暗超忽。勝兒若向邊塞彈﹐徵人血淚應闌干。

歌成﹐劉生乘醉落筆﹐艸札而獻。王尋繹數四﹐召勝兒以授之。王之侍兒有不樂者﹐怒色形於面。生恃酒﹐以金如意擊勝兒﹐破﹐血淋襟袖﹐生乃驚起。明日﹐視繪﹐果有損痕。歌今傳於吳中。安西張氏女安西布帛肆﹐有販鬻求利而爲之平者﹐姓張。家富於財﹐居光徳裏。其女國色。女嘗晝寢﹐夢至一處﹐朱門大戶﹐戟森然。由之而入﹐望其中堂﹐若設宴張樂。左右廊皆施帷幄。有紫衣吏引張氏於西廊幕次﹐見少女如張等輩十許人﹐皆花容綽約﹐釵鈿照耀。旣至﹐吏促張妝飾﹐諸女疊助之理澤傅粉。有頃﹐自外傳呼﹕「侍郎來﹗」競隙間窺之。見一紫綬大官﹐張氏之兄嘗爲其小吏﹐識之﹐乃吏部沈公也﹐俄又呼曰「尙書來﹗」又有識者﹐並帥王公也﹐逡巡復連呼曰「某來」﹐皆郎官以上六七人。坐畢﹐前紫衣吏曰「可出矣。」羣女旋進金石絲竹﹐鏗震響﹐中宵酒酣。並帥見張氏而視之﹐尢屬意焉。謂曰「汝習何技能﹖」對曰「未嘗學聲音。」使與之琴﹐辭不能。曰「第操之。」乃撫之而成曲。予之箏亦然﹐琵琶亦然﹐皆平生所不習也。王公曰「恐汝或遺。」乃今口授﹐吟曰﹕環梳鬧掃學宮妝﹐獨立閒庭納夜涼。手把玉簪敲砌竹﹐淸歌一曲月如霜。

謂張曰「其歸辭父母﹐異日復來。」忽驚啼而寤﹐手捫衣帶曰「尙書命我矣。」索筆錄之。間其故﹐泣對所夢﹐且曰「吾將死乎﹖」母怒曰「汝夢魘爾﹐何乃出不祥言如是﹗」因臥病累日。外親有持酒肴者﹐又有將食來者﹐女曰「且須膏沐澡瀹。」母聽之。良久妝盛飾而至。食畢﹐乃徧拜父母及坐客曰「時不可畱﹐某今往矣。」因援衾而寢。父母環伺之﹐俄遂卒。會昌二年六月十五日也。司馬才仲司馬才仲﹐初在洛下﹐晝寢﹐夢一美姝﹐牽帷而歌曰﹕

妾本錢塘江上住﹐花開花落﹐不管流年度。燕子銜將春色去﹐紗窗幾陣黃梅雨。

才仲愛其詞。因詢曲名﹐云是《黃金縷》。且曰「後日相見於錢塘江上。」及才仲以東坡先生薦應制﹐舉中等﹐遂爲錢塘幕官。其廨捨後堂﹐蘇小墓在焉。時秦少章爲錢塘尉﹐爲續其詞後云﹕

斜插犀梳云半吐﹐檀板輕敲﹐唱徹《黃金縷》。夢斷彩雲無覓處﹐夜涼明月生春浦。

不逾年﹐而才仲得疾。所乘畫水輿﹐艤泊河塘。柁工遽見才仲攜一麗人登舟﹐卽前聲喏﹐而火起舟尾﹐倉忙走報﹐家已慟哭矣。渭塘奇遇至順中﹐有王生者﹐本士族子﹐居於金陵。貌瑩寒玉﹐神凝秋水﹐姿狀甚美﹐眾以奇俊王家郎稱之。年二十未娶。有田在松江﹐固往收秋租。回船過渭塘﹐見一新肆﹐靑旗出於檐外。朱欄曲檻﹐縹緲如畫。髙柳古槐﹐黃葉交墮。芙蓉十數株﹐顏色或深或淺﹐紅葩綠水﹐相映上下。白鵝一羣﹐游泳其間。生泊舟岸側﹐登肆沽酒而飲。斫巨螯之蟹﹐胺細鱗之鱸。果則綠檣黃橙﹐蓮池之藕﹐公坡之栗。以花磁盞酌眞珠紅酒而飲之。肆主亦富家﹐其女年一十八﹐而知音識字﹐態度不凡。見生在座﹐頻於幕間窺之。或出半面﹐或露全體﹐去而復來﹐終莫能捨。生亦畱神注意。彼此目視久之。已而酒盡出肆﹐怏怏登舟﹐如有所失。是夜﹐遂夢至肆中﹐人門數重﹐直抵捨後﹐始至女室﹐乃一小軒也。軒之前﹐有葡萄架。架下鑿池﹐方圓盈丈。以石之﹐養金魚於中﹐池左右植垂絲檜一株﹐綠蔭婆娑。靠墻結一翠柏屏﹐屏下設石假山三峯﹐岌然競秀。艸則金綫繡墩之屬﹐霜露不變色。窗間掛一雕花籠﹐籠內畜一綠鸚鵡﹐見人能言﹐軒下垂小木鶴二隻﹐銜綫香焚之。案上立二古銅瓶﹐插孔雀尾數莖﹐其旁設筆硯之類﹐皆極濟楚。架上橫一碧玉蕭﹐女所吹也。壁上貼金花箋四幅﹐題詩於其上﹐詩體皆效東坡。四時詞字畫﹐則似趙松雪﹐不知何人所作也。其一云﹕春風吹花落紅雪﹐楊柳陰濃啼百舌﹔東家蝴蝶西家飛﹐前歲櫻桃今歲結。秋千蹴罷鬢﹐粉汗凝香沁綠紗﹔侍女亦知心內事﹐銀瓶汲水煮新茶。

其二云﹕芭蕉葉展靑鸞尾﹐萱艸花含金鳳嘴﹔一雙乳燕出雕梁﹐數點新荷浮綠水。困人天气日長時﹐鍼綫慵拈午漏遲﹔起向石橊陰畔立﹐戲將梅子打鶯兒。

其三云﹕鐵馬聲暄風力緊﹐云窗夢破鴛鴦冷﹔玉鑪燒麝有餘香﹐羅扇撲螢無定影。洞蕭一曲是誰家﹐河漢西流月半斜﹔要染纖纖紅指甲﹐金盆夜搗鳳仙花。

其四云﹕山茶未開梅半吐﹐風動簾旌雪花舞﹔金盤冒冷塑狻猊﹐繡幕圍春護鸚鵡。倩人呵筆盡雙眉﹐脂水凝寒上臉遲﹔妝罷扶頭重照鏡﹐鳳釵斜壓瑞香枝。

女見生至﹐與之承迎﹐執手入室﹐極其歡謔﹐會宿於寢﹐雞鳴始覺﹐乃困臥蓬窗底爾。是後歸家﹐元夕而不夢焉。一夕﹐見架上玉蕭﹐索女吹之。女爲吹《落梅鳳》數闋﹐音調瀏亮﹐響徹雲際。一夕﹐女於燈下繡紅羅鞋﹐生剔燈﹐誤落燈花於上﹐遂成油暈。一夕﹐女以紫金碧鈿指環贈生。生解水晶雙魚扇墜酬之。卽覺﹐則指環宛然在手﹐視扇墜﹐則元有矣。生大以爲奇﹐遂效元稹體賦「會眞詩」三十韻﹐以記其事。詩曰﹕有美閨房秀﹐天人謫降來。風流元有種﹐慧黠更多才。碾玉成仙骨﹐調脂作艷腮。腰肢風外柳﹐標格雪中梅。合置千金屋﹐宜登七寶臺。嬌姿應自許﹐妙質孰能陪。小小乘濁壁﹐眞眞醉彩灰。輕塵生洛浦﹐遠道接天臺。放燕簾髙捲﹐迎人戶半開。菖蒲難見面﹐豆寇易含胎。不待金屏射﹐何勞玉手栽。偸香渾似賈﹐待月又如崔。蕭許秦宮奪﹐琴從卓氏猜。鶯聲傳縹緲﹐燭影照徘徊。窗薄涵魚﹐鑪深噴麝煤。眉橫靑岫遠﹐鬢綠云堆。權玉輕輕制﹐衫羅窄窄裁。文鴦遊浩蕩﹐瑞鳳舞。恨積鮫帕﹐歡傳琥珀杯。孤眠憐月妹﹐多忌笑河魁。化蝶能通夢﹐遊蜂浪作媒。雕欄行共倚﹐繡褥坐相偎。啖蔗逢佳境﹐畱環獲異財。綠陰駕並宿﹐紫气劍雙埋。良夜難虛度﹐芳心未肯摧。殘妝猶在臂﹐別淚已凝腮。漏滴何須促﹐鐘音且莫催。峽中行雨過﹐嶺上看花回。才子能知爾﹐愚夫可語哉。多生曾種福﹐親得到天臺。

詩訖﹐好事者多傳誦之。明歲﹐復往收租﹐再過其處﹐則肆翁甚喜﹐延之人內﹐生不知其意﹐逡巡辭避。坐定﹐翁以誠告之曰「老拙惟一女﹐未曾適人。去歲君子所至﹐於此飲酒﹐偶有所睹﹐不能定情﹐因遂染疾﹐長眠獨語﹐如醉如癡﹐餌藥無效。昨夕忽語曰﹕『明日郎君至矣﹐宜往候之。』初以爲妄﹐固未之信。今日而君子果涉吾地﹐是天假其靈﹐而賜之便也。」因問生婚娶未曾﹐又問其閥閱氏族。大喜。肆翁卽握生手入於內室﹐至女子所居軒下﹐門窗戶闥﹐則皆夢中所歷也。艸木臺沼﹐器用什物﹐又皆夢中所見也。女聞生至﹐盛妝而出﹐衣服之麗﹐簪洱之華﹐又皆夢中所識也。女言「去歲自君去後﹐思念切至﹐每夜夢中與君相會﹐不知何故﹖」生曰「吾夢亦如之耳。」女歷敍吹蕭之曲﹐繡鞋之事﹐無不吻合者。又出水晶雙魚扇墜示生﹐生亦舉紫金碧鈿指環﹐兩相表訂以証之。彼此大驚﹐以爲神契。遂與生同居偕老﹐乃爲夫婦於飛而還。終以團圓﹐可謂奇遇矣。艷異編卷二十三義俠部一樂昌公主陳太子舍人徐徳言之妻﹐後主叔寶之妹﹐封樂昌公主﹐才色冠絕。時陳政方亂﹐徳言知不相保﹐謂其妻曰「以君之才容﹐國亡必入權豪之家﹐斯永絕矣。倘情緣未斷﹐猶冀相見﹐宜有以信之。」乃破一鏡﹐人執其半﹐約曰「他日必以正月望日﹐賣於都市﹐我當在﹐卽以是日訪之。」及陳亡﹐其妻果入越公楊素之家﹐寵嬖殊厚。徳言流離辛苦﹐僅能至京。遂以正月望日訪於都市。有蒼頭賣半鏡者﹐大髙其價﹐皆笑之。徳言直引至其居﹐設食﹐具言其故﹐出半鏡以合之﹐乃題詩曰﹕鏡與人俱去﹐鏡歸人不歸﹐無復媳娥影﹐空畱明月輝。

陳氏得詩﹐涕泣不食。素知之﹐槍然攺容﹐卽召徳言﹐還其妻﹐仍厚遺之。聞者無不感嘆。仍與徳言陳氏偕飲﹐令陳氏爲詩﹐曰﹕今日何遷次﹐新官與舊官﹐笑啼俱不敢﹐方驗做人難。

遂與徳言歸江南﹐竟以終老。虯髯客傳隋揚帝之幸江都﹐命司空楊素守西京。素驕貴﹐又以時亂﹐天下之權重望崇者﹐莫我若也﹐奢貴自奉﹐禮異人臣。每公卿入言﹐賓客上謁﹐未嘗不踞牀而見﹐令美人捧出﹐侍婢羅列﹐頗僭於上。未年愈甚﹐無復知所負荷﹐有扶危持顚之心。一日﹐衛國公李靖以布衣上謁﹐獻奇策。素亦踞見。公前揖曰「天下方亂﹐英雄竟起。公爲帝室重臣﹐須以收羅豪傑爲心﹐不宜踞見賓客。」素斂容而起﹐謝公﹐與語﹐大悅﹐收其策而退。當公之騁辯也﹐一伎有殊色﹐執紅拂﹐立於前﹐獨目公。公旣去﹐而執拂者監軒指吏曰「問去者處士第幾﹖住何處﹖」公具以對。伎誦而去。公歸逆旅。其夜五更初﹐忽聞叩門而聲低者﹐公起問焉﹐乃紫衣戴帽人﹐杖一囊。公問誰﹖曰「妾﹐楊家之紅拂伎也。」公遽延入﹐脫衣去帽﹐乃十八九佳麗人也。素面畫衣而拜。公驚答拜。曰「妾恃楊司空久﹐閱天下之人多矣﹐無如公者。絲蘿非獨生﹐願托喬木﹐故來奔耳。」公曰「楊司空權重京師﹐如何﹖」曰「彼尸居餘气﹐不足畏也。諸妓知其無成﹐去者甚眾矣。彼亦不甚逐也﹐計之詳矣。幸元疑焉。」問其姓﹐曰「張。」問其伯仲之次。曰「最長。」觀其肌膚﹑儀狀﹑言詞﹑气語﹐眞天人也。公不自意獲之﹐愈喜愈懼﹐瞬息萬慮不安。而窺戶者無停履。數日﹐亦聞追討之聲﹐意亦非峻。乃雄服乘馬﹐排闥而去﹐將歸太原。行次靈右旅捨﹐旣設牀﹐鑪中烹肉且熟﹐張氏以發長委地﹐立梳牀前。公方刷馬。忽有一人﹐中形﹐赤髯如虯﹐乘蹇驢而來。投革囊於鑪前﹐取枕欹臥﹐看張梳頭。公怒甚﹐未決﹐猶親刷馬。張熟視其面﹐一手映身搖示公﹐令勿怒。急急梳頭畢﹐斂衽前問其姓﹐臥客答曰「姓張。」對曰「妾亦姓張。合是妹。」遽拜之。問第幾。曰「第三。」因問﹕「妹第幾﹖」曰「最長。」遂喜曰「今夕幸逢一妹。」張氏遙呼﹕「李郎且來見三兄﹗」公驟拜之。遂環坐。曰「煮者何肉﹖」曰「羊肉﹐計已熟矣。」客曰「饑。」公出市胡餅﹐客抽腰間匕首﹐切肉共食。食竟﹐余肉亂切送驢前﹐食之甚速。客曰「觀李郎之行﹐貧士也。何以致斯異人﹖」曰「靖𨿽貧﹐亦有心者焉。他人見問﹐固不言。兄之問﹐則不隱耳。」具言其由。曰「然則將何之﹖」曰「將避地太原。」曰「然故非君所致也。」曰「有酒乎﹖」曰「主人西﹐則酒肆也。」公取酒一斗。旣巡﹐客曰「吾有少下酒物﹐李郎能同之乎﹖」曰「不敢﹐」於是開革囊﹐取出一人首並心肝。卻頭囊中﹐以匕首切心肝﹐共食之。曰「此人乃天下負心者也﹐銜之十年﹐今始獲之。吾憾釋矣。」又曰「觀李郎儀容气宇﹐眞丈夫也。抑知太原有異人乎﹖」靖曰「嘗見一人﹐愚謂之眞人。其餘﹐將相而已。」「其人何姓﹖」曰「靖之同姓。」「年幾何﹖」曰「年僅二十。」「今何爲﹖」曰「州將之子。」曰「似矣。亦須見之。李郎能致我見否﹖」曰「靖之友劉文靜者﹐與之狎。因文靜見之可也。兄欲何爲﹖」曰「望气者言太原有奇气﹐吾將訪之。李郎何日到太原﹖」靖計之﹐某日當到。曰「達之日﹐方曙﹐我於汾陽橋待耳。」言訖﹐乘驢而去﹐其行若飛﹐回顧已遠。靖與張氏且驚且喜﹐久之曰「烈士不欺人﹐固無傷也。」但速鞭而行。及期﹐入太原候之﹐相見大喜﹐同詣劉氏。詐謂文靜曰「有善相者思見郎君。」文靜方與客議論匡輔﹐一旦聞客有知人者﹐其心喜之﹐遂致酒延焉﹐旣而﹐太宗至﹐不衫不履﹐神采揚揚﹐貌與常異。虯髯默居坐未﹐見之心死。飲數巡﹐起招靖曰「眞天子也﹗」靖以告劉﹐劉益喜﹐自負。旣出﹐虯髯曰「吾見之十得八九。亦須道兄決之。李郎宜與一妹復人京﹐某日午時﹐訪我於馬行東酒樓下﹐下有此驢及一瘦騾﹐卽我與道兄俱在其所也。」靖到﹐果見二乘﹐攬衣登樓﹐卽虯髯與一道士方對飲﹐見靖驚喜﹐召坐﹐環飲十數巡﹐曰「樓下櫃中有錢十萬﹐擇一深穩處﹐駐一妹畢﹐某日復會我於汾陽橋。」如期至橋﹐道士﹑虯髯已先在矣。同訪文靜。時方弈棋﹐揖起而語。少焉﹐文靜飛書召文皇看棋。道士對文靜弈﹐虯髯與靖傍立而視﹐俄而文皇來﹐長揖就坐。神淸气朗﹐滿坐風生﹐顧盼煒如也。道士一見慘然﹐斂棋子曰「此局全輸矣。於此失卻局哉﹐救無路矣。」罷奔請去。旣出﹐謂虯髯曰「此世界非公世界也。他方可勉圖之﹐勿以爲念。」因共入京。虯髯路語靖曰「計李郎之程﹐某日方到。到之明日﹐可與一妹同詣某坊小宅﹐爲李郎往復相從﹐一妹懸然如磬。欲令新婦祗謁﹐兼議從容。無令前卻。」言畢﹐吁嗟而去。靖亦馳馬速徵。俄卽到京﹐與張氏同往﹐至一小版門﹐叩之﹐有應者出﹐拜曰「三郎令候李郎﹑一娘子久矣。」延人重門﹐門益壯麗﹐奴婢三十餘人﹐羅列庭前。靑衣二十人﹐引靖人東廳。廳之陳設﹐窮極珍異﹐巾箱妝奩冠鏡首飾之盛﹐非人間之物。巾櫛妝飾畢備﹐請更衣﹐衣又珍奇。甫畢﹐傳云「三郎來﹗」乃虯髯也﹐紗帽紫衫﹐趨走有龍虎之狀﹐相見歡然。命妻出拜﹐亦天人也。遂延中堂﹐陳設盤筵之盛﹐𨿽王公亦不侔也。四人對坐﹐陳饌﹐次出女樂二十人﹐旅奏於庭﹐似從天降﹐非人間之曲度。食畢﹐行酒。有蒼頭自西堂異出二十牀﹑各覆以錦帕﹐旣列﹐盡去其帕﹐乃文簿鑰匙之類。虯髯舉杯告靖曰「此皆珍寶貨帛之數。吾之所有﹐悉有充贈。何者﹖某本欲於此世界求事﹐當或龍戰二三十年﹐建少功業。今旣有主﹐住亦何爲﹖太原李氏﹐眞英主也。三五年內﹐卽當太平。李郎以英特之才﹐輔淸平之主﹐竭心盡力﹐必極人臣。一妹以天人之姿﹐蘊不世之藝﹐從夫之貴﹐榮及軒裳﹐非一妹不能識李郎﹐非李郎不能遇一妹。聖賢起陸之漸﹐際會如期﹐虎嘯風生﹐龍騰雲合﹐固非偶然也。將余之贈﹐以佐眞主﹐施功立業﹐勉之﹐勉之﹗此後十餘年﹐東南數千里外有異事﹐是吾得意之秋也。一妹與李郎可瀝酒相賀。」復回命家童列拜﹐曰「李郎﹑一妹﹐是汝主也。可善事之﹗」言訖﹐與其妻戎服乘馬﹐一奴從後﹐數步遂不復見。靖據其宅﹐遂爲豪家﹐得以助文皇締構之資﹐遂匡大業。貞觀中﹐公以左僕射平章事。適南蠻奏曰「有海船千艘﹐甲兵數十萬﹐入扶蘇國﹐殺其主自立﹐國已定矣。」靖知虯髯成功也。歸告張氏﹐共瀝酒向東南拜而賀之。乃知眞人之興非英雄所冀。況非英雄者乎﹗人臣之謬思亂者﹐乃螳臂之拒走輪耳。我皇家垂福萬葉﹐豈虛然哉。或曰「衛國公之兵法﹐半是虯髯所傳也。」柳氏傳天寶中﹐昌黎韓有詩名﹐性頗落托﹐羈滯貧甚。有李生者﹐與友善﹐家累千金﹐負气愛才。其幸姬日柳氏﹐艷絕一時﹐喜談謔﹐善謳詠﹐李生居之別第﹐與爲宴歌之地。而館於其側。素知名﹐其所候問﹐皆當時之彥。柳氏自門窺之﹐謂其侍者曰「韓夫子豈長貧賤者乎﹗」遂通意焉。李生素重﹐無所吝惜。後知其意﹐乃具膳淸飲﹐酒酣﹐李生曰「柳夫人容色非常﹐韓秀才文章特異。欲以柳薦枕於韓君﹐可乎﹖」驚栗﹐避席曰「蒙君之恩﹐解衣輟食久之﹐豈宜奪所愛乎﹖」李堅請之。柳氏知其意誠﹐乃再拜﹐引衣接席。李生坐於客位﹐引滿極歡。李生又以資三十萬﹐佐之費。愛柳氏之色﹐柳氏慕之才﹐兩情皆獲﹐喜可知也。明年﹐禮部侍郎楊度耀上第﹐屏居問歲。柳氏謂曰「榮名及親﹐昔人所尙。豈宜以濯泥之賤﹐稽采蘭之美乎﹖且物器資用﹐足以待君之來也。」於是省家於淸池。歲餘﹐乏食﹐鬻妝具以自給。天寶未﹐盜覆二京﹐士民奔駭。柳氏以艷獨異﹐且懼不免﹐乃剪髮毀形﹐寄迹法靈寺。是時﹐侯希逸自平盧節度淄靑名﹐請爲書記。洎宣皇帝以神武反正﹐乃遣使間行求柳氏﹐以練囊盛麩金﹐而題之曰「章臺柳﹐章臺柳﹐昔日靑靑今在否﹖縱使長條似舊垂﹐亦應攀折他人手。」柳氏捧金嗚咽﹐左右淒憫﹐答之曰「楊柳枝﹐芳菲節﹐所恨年年贈離別。一葉隨風忽報秋﹐縱使君來豈堪折﹗」無何﹐有番將沙吒利者﹐初立功﹐竊知柳氏之色﹐劫以歸第﹐寵之專房。及希逸除左僕射﹐人覲﹐得從行。至京師﹐已失柳氏所止﹐懸想不已。偶於龍首岡﹐見蒼頭以牛駕輜﹐從兩女奴。偶隨之﹐自車中間曰「得非韓員外乎﹖某乃柳氏也。」使女奴竊言失身沙吒利﹐阻同車者﹐淸詰旦幸相待於通政裏門。及期而往﹐以輕素結玉合﹐實以香膏﹐自車中投之﹐曰「當遂永訣﹐願置誠念。」乃回車﹐以手揮之﹐輕袖搖搖﹐香車轔轔﹐目斷意迷﹐失於驚塵。大不勝情。會淄靑諸將﹐合樂酒樓﹐使人請。彊應之﹐然意色皆喪﹐音韻淒咽。有虞侯許俊者﹐以材力自負﹐撫劍言曰「必有故。願一效用。」不得已﹐具以告之。俊曰「請足下數字﹐當立致之。」乃衣縵胡﹐佩雙﹐從一騎﹐徑造沙吒利之第。候其出行裏余﹐乃被衽執轡﹐犯關排闥﹐急趨而呼曰「將軍中惡﹐使召夫人﹗」僕侍辟易﹐無敢仰視。遂升堂﹐出札示柳氏﹐挾之跨鞍馬﹐逸塵斷鞅﹐倏忽乃至。引裾而前曰「幸不辱命﹗」四座驚嘆。柳氏與執手涕泣﹐相與罷酒。是時﹐沙吁利恩寵殊等﹐俊懼禍﹐乃詣希逸。大驚曰「吾平生所難事﹐俊乃能爾乎﹖」遂獻狀曰「檢校尙書金部員外郎兼禦史韓﹐久列參佐﹐累彰勛效﹐頃從鄕賦。有妾柳氏﹐阻絕凶寇﹐依止名尼。今文明撫運﹐遐迹率化。將軍沙吁利﹐凶恣撓法﹐憑恃微功﹐驅有志之妾﹐幹無爲之政。臣部將兼禦史中丞許俊﹐族本幽薊﹐雄心勇決﹐卻奪柳氏﹐歸於韓﹔義切中抱﹐𨿽昭感激之誠﹐事不先聞﹐固乏訓齊之令。」尋有詔﹐柳氏宜還韓﹐許俊欽賜錢二百萬。柳氏歸後累遷至中書舍人。然卽柳氏﹐志防閒而不克者也﹔許俊慕感激而不達者也。向使柳氏以色選﹐則當辭熊輦之誠可繼﹔許俊以才舉﹐則曹柯澠池之功可建﹐夫事由迹彰﹐功待事立﹐惜郁堙不偶﹐義勇徒激﹐皆不入於正。斯豈變之正乎﹖蓋所遇然也。無雙傳唐玉仙客者﹐建中中朝臣劉震之甥也。初﹐仙客父亡﹐與母同歸外氏。震有女曰無雙﹐小仙客數歲﹐皆幼稚﹐戲弄相狎。震之妻常戲呼仙客爲王郎子。如是者凡數歲。而震奉孀姊及撫仙客尢至。一旦﹐王氏姊疾﹐且重﹐召震約曰「我一子﹐念之可知也。恨不見其婚宦。無雙端麗聰慧﹐我深念之。異日無令歸他族。我以仙客爲托。爾誠許我﹐瞑目無所恨也。」震曰「姊宜安靜自頤養﹐無以他事自撓。」其姊竟不痊。仙客護喪﹐歸葬襄郡。服闋﹐思念﹕「身世孤孑如此﹐宜求婚娶﹐以廣後嗣。無雙長成矣。我舅氏豈以位尊官顯﹐而廢舊約耶﹖」於是飾裝抵京師。時震爲尙書租庸使﹐門館赫奕﹐冠蓋塡塞。仙客旣覲﹐置於學捨﹐弟子爲伍。舅甥之分﹐依然如故﹐但寂然不聞選取之議﹐又於窗隙間窺見無雙﹐姿質明艷﹐若神仙中人。仙客發狂﹐惟恐姻親之事不諧矣。遂鬻囊橐﹐得錢數百萬。舅氏舅母左右給使﹐達於廝養﹐皆厚遺之。又因復設酒饌﹐中門之內﹐皆得人之矣。諸表同處﹐悉敬事之。遇舅母生日﹐市新奇以獻﹐雕鏤屏玉以爲首飾。舅母大喜。又旬日﹐仙客遣老嫗﹐以求親之事聞於舅母。舅母曰「是我所願也﹐卽當議其事。」又數夕﹐有靑衣告仙客曰「娘子適以親情事言於阿郎﹐阿郎云﹕『向前亦未許之。』模樣云云﹐恐是參差也。」仙客聞之﹐心气俱喪﹐遲且不寐﹐恐舅氏之見棄也。然奉事不敢懈怠。一日﹐震趨朝﹐至日初出﹐忽然走馬人宅﹐汗流气促﹐惟言「鎖卻大門﹐鎖卻大門﹗」一家惶駭﹐不測其由。良久﹐乃言「徑原兵士反﹐姚令言領兵人含元殿﹐天子出苑北門﹐百官奔赴行在。我以妻女爲念﹐略歸部署。疾召仙客與我勾當家事。我嫁與爾無雙。」仙客聞命﹐驚喜拜謝。乃裝金銀羅錦二十馱﹐謂仙客曰「汝易衣服﹐押領此物出開遠門﹐覓一深隙店安下。我與汝舅母及無雙出啟夏門﹐繞城續至。」仙客依所教。至日落﹐城外店中待久不至。城門自午後扃鎖﹐南望目斷。遂乘驄﹐秉燭繞城至啟夏門。門亦鎖。守門者不一﹐持白棒﹐或坐﹐或立。仙客下馬﹐徐問曰「城中有何事如此﹖」又問﹕「今日有何人出此﹖」門者曰「朱太尉已作天子。午後有一人重戴﹐領婦人四五輩﹐欲出此門﹐街中人皆識﹐云是租庸使劉尙書。門司不敢放出。近夜﹐追騎至﹐一時驅向北去矣。」仙客失聲慟哭﹐卻歸店。三更向盡﹐城門忽開﹐見火炬如晝。兵士皆持兵挺刃﹐傳呼斬斫使出城﹐搜城外朝官。仙客捨輜騎驚走﹐歸襄陽。村居三年﹐後知克復﹐京闕重經﹐海內無事﹐乃人京﹐訪舅氏消息。至新昌南街﹐立馬仿惶之際﹐忽有一人馬前拜﹐熟視之﹐乃舊使蒼頭塞鴻也。﹣﹣鴻本王家生﹐其舅常使得力﹐遂畱之。握手垂涕。仙客謂鴻曰「阿舅舅母安否﹖」鴻云「並在興化宅。」仙客喜極﹐云「我便過街去。」鴻曰「某已得從良﹐客戶有一小宅子﹐販繒爲業。今日已夜﹐郎君且就客戶一宿。來早同去未晚。」遂引至所居﹐飲饌甚備。至昏黑﹐乃聞報曰「尙書授僞命官﹐與夫人皆處極刑。無雙已人掖廷矣。」仙客哀冤號絕﹐感動鄰里。謂鴻曰「四海至廣﹐舉目無親戚﹐未知托身之所。」又問曰「舊家人誰在﹖」鴻曰「惟無雙所使婢采者﹐今在金吾將軍王遂中宅。」仙客曰「無雙固無見期﹐得見采﹐死亦足矣。」由是乃刺謁﹐以從侄禮見遂中﹐具道本末﹐願納厚價以贖采。遂中深見相知﹐感其事而許之。仙客稅屋﹐與鴻居。塞鴻每言「郎君年漸長﹐合求官職。悒悒不樂﹐何以遣時﹖」仙客感其言﹐以情懇告遂中。遂中薦見仙客於京兆尹李齊運。齊運以仙客前銜﹐爲富平縣尹﹐知長樂驛。累月﹐忽報有中使押領內家三十人往園陵﹐以備灑掃﹐宿長樂驛﹐氈車子十乘﹐下迄。仙客謂塞鴻曰「我聞宮嬪選在掖廷﹐多是衣冠子女﹐我恐無雙在焉。汝爲我一窺﹐可乎﹖」鴻曰「宮嬪數千﹐豈便及無雙。」仙客曰「汝但去﹐人事亦未可定。」因令塞鴻爲假驛吏﹐烹茗於簾外。仍給錢三千﹐約曰「堅守茗具﹐無暫捨去﹐忽有所睹﹐卽疾報來。」塞鴻唯唯而去。宮人悉在簾下﹐不可得見之﹐但夜語喧嘩而已。至夜深﹐羣動皆息。塞鴻滌器篝火﹐不敢輒寐﹐忽聞簾下語曰「塞鴻﹐塞鴻﹐汝爭得知我在此耶﹖郎健否﹖」言訖﹐嗚咽。塞鴻曰「郎君見知此驛。今日疑娘子在此﹐令塞鴻問候。」又曰「我不久語。明日我去後﹐汝於東北捨閣子中紫褥下﹐取書送郎君。」言訖﹐便去。忽聞簾下極鬧云「內家中惡。」中使索湯藥甚急﹐乃無雙也。塞鴻疾告仙客﹐仙客驚曰「我何得一見﹖」塞鴻曰「今方修渭橋﹐郎君可假作理橋官﹐車子過橋時﹐近車子立。無雙若認得﹐必開簾子﹐當得瞥見耳。」仙客如其言﹐至第三車子﹐果開簾子﹐」窺見﹐眞無雙也。仙客悲感怨慕﹐不勝其情﹐塞鴻於閣子中褥下得書送仙客﹐花箋五幅﹐皆無雙眞迹﹐詞理哀切﹐敍述周盡。仙客覽之﹐茹恨涕下。自此永訣矣。其書後云「常見敕使說﹐富平縣古押衙﹐人間有心人。今能求之否﹖」仙客遂申府﹐請解驛務﹐歸本官。遂尋訪古押衙﹐閒居於村墅。仙客造謁﹐見古生。生所願﹐必力致之﹐繒彩寶玉之贈﹐不可勝紀。一年未啟口。秩滿﹐閒居於縣。古生忽來﹐謂仙客曰「洪一武夫﹐年且老﹐何所用﹖郎君於某竭分。察郎君之意﹐將有求於老夫。老夫乃一片有心人也。感郎君之深恩﹐願粉身以答效。」仙客泣拜﹐以實告古生。古生仰天﹐以手拍腦數四﹐曰「此事大不易。然與郎君試求﹐不可朝夕便望。」仙客拜曰「但生前得見﹐豈敢以遲晚爲恨耶。」半歲元消息。一日﹐叩門﹐乃古生送書。書云「茅山使者回。且來此。」仙客奔馬見古生﹐生乃無一言。又啟使者。復云「殺卻也。且喫茶。」夜深﹐謂仙客曰「宅中有女家人識無雙否﹖」仙客以采對。仙客立取而至。古生端相﹐且笑且喜云「借畱三五日。郎君且歸。」後累日﹐忽傳語說曰「有髙品過﹐處置園陵宮人。」仙客心甚異之。令塞鴻探所殺者﹐乃無雙也。仙客號哭﹐乃嘆曰「本望古生。今死矣﹗爲之柰何﹗」流涕﹐不能自己。是夕更深﹐聞叩門甚急﹐及開門﹐乃古生也。領一篼子入﹐謂仙客曰「此無雙也﹐今死矣﹐心頭微暖﹐後日當活。微灌湯藥﹐切須靜密。」言訖﹐仙客抱入閣子中﹐獨守之。至明﹐徧體有暖气。見仙客﹐哭一聲遂絕。救療至夜﹐方愈。古生又曰「暫借塞鴻於捨後掘一坑。」坑稍深﹐抽刀斷塞鴻頭於坑中。仙客驚怕。古生曰「郎君莫怕。今日報郎君恩足矣。比聞茅山道士有藥術。其藥服之者立死﹐三日卻活。某使人專求﹐得一丸﹐昨令采藏假作中使﹐以無雙逆黨﹐賜此藥令自盡。至陵下﹐托以親故﹐百縑贖其屍。凡道路郵傳﹐皆厚賂矣﹐必免漏泄。茅山使者及舁篼人﹐在野外處置訖。老夫爲郎﹐亦自刎。郎君不得更居此。門外有擔子一十人﹐馬五匹﹐絹三百匹。五更﹐摯無雙便發﹐變姓名浪迹以避禍。」言訖﹐舉刃﹐仙客救之﹐頭已落矣。遂並屍蓋覆訖。未明發﹐歷西蜀下峽﹐寓居於淸宮﹐悄不聞京兆之耗﹐乃摯家歸襄﹑鄧別業﹐與無雙偕老矣。男女成羣。噫﹗人生之契闊會合多矣﹐罕有若此之奇﹐常謂古今所無。無雙遭亂世籍沒﹐而仙客之志﹐死而不奪。卒遇古生之奇法取之﹐冤死者十餘人。艱難走竄﹐其後歸故鄕﹐爲夫婦五十年﹐何其異哉﹗

艷異編卷二十四紅綫傳唐潞州節度使薛嵩家靑衣紅綫者﹐善彈阮咸﹐又通經史﹐嵩召俾掌表箋﹐號曰內記室。時軍中大宴﹐紅綫謂嵩曰「羯鼓之聲甚悲切﹐其擊者必有事也。」嵩素曉音律﹐曰「如汝所言。」乃召而問焉﹐云「某妻昨夜身亡﹐不敢求假。」嵩卽遣歸。是時至徳之後﹐兩河未寧﹐以淦陽爲鎭﹐命嵩固守﹐控壓山東。殺傷之餘﹐軍府艸創。朝廷命嵩女嫁魏博節度使田承嗣男﹐又遣嵩男娶滑臺節度使胡章女﹔三鎭交締爲姻姬﹐使益相接。田承嗣常患肺气﹐遇暑益增﹐每曰「我若移鎭山東﹐納其涼冷﹐可以延數年之命。」乃募軍中武勇十倍者﹐得三千人﹐號外宅男﹐而厚其廩給。常令三百人夜直宅中。卜良日﹐欲並潞州。嵩聞之﹐日夕憂悶﹐咄咄自語﹐計無所出﹐時夜漏方深﹐轅門已閉。杖策庭除﹐惟紅綫從焉。紅綫曰「主公一月﹐不遑寢食。意有所屬﹐豈非鄰境乎﹖」嵩曰「事系安危﹐非汝能料。」紅綫曰「某誠賤品。亦能解主公之憂。」嵩以其言異﹐乃曰「我不知汝是異人﹐誠暗昧也。」遂告其事﹐曰「我承祖父遺業﹐受國厚恩﹐一旦失其疆土﹐則數百年功勛盡矣。」紅綫曰「此易與耳。不足勞主公憂﹐某暫到魏境﹐觀其形勢﹐覘其有無。今一更登途﹐二更可復命﹐請先定一走馬使具寒暄書﹐其他則俟某卻回也。」嵩曰「倘事或不濟﹐反禍之速﹐又如之何﹖」紅綫曰「某之此行﹐無不濟也。」乃人閨房﹐飭其行具。梳烏蠻髻﹐插金鳳釵﹐衣紫繡短袍﹐著靑絲輕履﹐胸前掛龍紋匕首﹐額上書太乙神名。再拜而行﹐倏忽不見。嵩乃返身閉戶﹐背燭危坐。時常飲酒﹐不過數杯﹐是夕舉觴十餘不醉。忽聞曉角吟風﹐一葉墜露﹐驚而起問﹐紅綫回矣。嵩喜而慰勞﹐詢事諧否﹖紅綫對曰「幸不辱命。」又問曰「無殺傷否﹖」曰「不至是。但取牀頭金盒爲信耳。」又曰「某子夜前三刻﹐卽達魏城﹐凡歷數門﹐遂及寢所。聞外宅兒止於房廊﹐睡聲雷動﹐見中軍士卒﹐步於庭下﹐傳呼風生﹐乃發其左扉﹐抵其寢帳。田親家翁止於帳內﹐鼓跌酣眠﹐頭枕文犀﹐枕前露七星劍。劍前仰開一金盒﹐內書生身甲子與北鬥神名﹔復以名香美味﹐壓鎭其上。彼則揚威玉帳﹐但其心豁於生前﹔熟寢蘭堂﹐不覺命懸於手下。寧勞擒縱﹐只益傷嗟。時則蠟燭煙微﹐鑪香燼委﹐侍人四布﹐兵仗森羅。或頭觸屏風﹐鼾而者﹔或手持中拂﹐寢而伸者。某乃拔其眷洱﹐褰其裳衣﹐如病如昏﹐皆不能寤﹔遂持金盒以歸。出魏城西門﹐將行二百里﹐見銅臺髙揭﹐漳水東流﹔晨鐘動野﹐斜月在林。忿往喜還﹐頓忘於行役﹐感知酬徳﹐聊副於咨謀。夜漏三時往返七百里。人危邦﹐一道經五六城﹐冀減主憂﹐敢言勞苦。」嵩乃發使人魏﹐遺承嗣書曰「昨來暮夜有客自魏中來﹐雲從元帥牀頭獲一金盒﹐不敢畱駐﹐謹封納。」專使星馳﹐夜半方達。正見搜捕金盒﹐一軍憂疑。使者以馬捶撾門﹐非時請見。承嗣遽出﹐使者以金盒授之﹐捧承之時﹐驚絕倒。遂畱使者止於宅中﹐狎以私宴﹐多其賜賚。明日遣使賚帛三萬匹﹐名馬二百匹﹐及珍異等﹐以獻於嵩﹐曰「某之首領﹐系在恩私。便宜知過自新﹐不復更貽伊戚。專膺指使﹐敢議親姻。循當捧鼓後車來﹐在麾鞭馬前。所置紀綱外宅兒者﹐本防他盜﹐亦非異圖﹐今並脫其甲裳﹐放歸田畝矣。」由是兩月之內﹐河北河南﹐信使交至。忽一日﹐紅綫辭去。嵩曰「汝生我家﹐今將焉往﹖又方賴汝力﹐豈可議行﹖」紅綫曰「某生前本男子﹐遊學江湖間﹐讀神農藥書﹐而救世人災患。時裏有婦孕﹐又患蠱癥﹐某誤以芫花酒下之。婦與腹中二子俱斃。是某一舉而殺三人。陰司見誅﹐蹈爲女子﹐使身居賤隸﹐气稟凡俚﹐幸生於公家﹐今十九年。身厭羅綺﹐口窮甘鮮﹐寵待有加﹐榮亦甚矣。況國家平治﹐慶且無疆。此卽違天﹐理當盡弭。昨至魏邦﹐以是報恩。今兩地保其城池﹐萬人全其性命。使亂臣知懼﹐列士謀安﹐在某一婦人﹐功亦不小﹐固可贖其前罪﹐還其本形﹐便當遁迹塵中﹐棲心物外﹐澄淸一气﹐生死長存。」嵩曰「不然﹐以千金爲居山之所。」紅綫曰「事關來世﹐安可預謀。」嵩知不可畱﹐乃廣爲餞別﹐悉集賓僚﹐夜宴中堂。嵩以歌送紅綫酒。請座客冷朝陽爲詞﹐詞曰﹕采菱歌怨木蘭舟﹐送客魂消百尺樓。還似洛妃乘霧去﹐碧天無際水長流。

歌竟﹐嵩不勝其悲。紅綫拜且位﹐僞醉離席﹐遂亡所在。昆侖奴傳大歷中有崔生者﹐其父爲顯僚﹐與蓋代之勛臣一品者熟。生是時爲千牛﹐其父使往省一品疾。生少年﹐容貌如玉﹐性稟孤介﹐舉止安詳﹐發言淸雅。一品命伎召主人室。生拜傳父命﹐一品忻然慕愛﹐命坐與語。時三伎人﹐艷皆絕代﹐居前以金甌貯緋桃而擘之﹐沃以甘酪而進。一品遂命衣紅絹伎者﹐擎一甌與生食。生少年赦伎輩﹐終不食。一品命紅綃伎以匙而進之﹐生不得已而食﹐伎曬之。遂告辭而去。一品曰「郎君閒暇﹐必須一相訪﹐無間老夫也。」命紅綃送出院。時生回顧﹐伎立三指﹐又反掌者三﹐然後指胸前小鏡子﹐云「記取。」余更無言。生歸﹐達一品意﹐返學院﹐神迷意奪﹐語減容沮﹐然凝思﹐日不暇食﹐但吟詩曰﹕誤到蓬山頂上游﹐明玉女動星眸。朱扉半掩深宮月﹐應照瓊芝雪艷愁。

左右莫能究其意。時家中有昆侖奴磨勒﹐顧瞻郎君曰「心中有何事。如此抱恨不已﹐何不報老奴﹖」生曰「汝輩何知﹐而問我襟懷間事﹖」磨勒曰「但言﹐當爲郎君釋解。遠近必能成之。」生駭其言異﹐遂具告知。磨勒曰「此小事耳﹐何不早言之﹐而自苦耶﹖」生又白其隱語。勒曰「有何難會。立三指者﹐一品宅中有十院歌姬﹐此乃第三院耳。反掌三者﹐數十五指﹐以應十五日之數。胸前小鏡子﹐十五夜月圓如鏡﹐令郎來耳。」生大喜﹐不自勝﹐謂磨勒曰「何計而能達我鬱結乎﹖」磨勒笑曰「後夜乃十五夜﹐請深靑絹兩匹﹐爲郎君制束身之衣。一品宅有猛犬守歌伎院門外﹐常人不得輒人﹐人必噬殺之。其警如神﹐其猛如虎﹐卽曹州孟海之犬也。世間非老奴不能斃此犬耳。今夕當爲郎君撾殺之。」遂宴犒以酒肉﹐至三更﹐攜煉椎而往。食頃而回曰「犬已斃訖﹐固元障塞耳。」是夜三更﹐與生衣靑衣﹐遂負而逾十重垣﹐乃人歌伎院內﹐止第三門。繡戶不扃﹐金睢微明﹐惟聞伎長嘆而坐﹐若有所伺。翠環初墜﹐紅臉才舒﹐幽恨方深﹐殊愁轉結。但吟詩曰﹕深谷鶯啼恨院香﹐偸來花下解珠。碧雲飄斷音書絕﹐空倚玉蕭愁鳳凰。

侍衛皆寢﹐鄰近闃然。生遂掀簾而入。姬默然良久﹐躍下榻﹐執生手曰「知郎君穎悟﹐必能默識﹐所以手語耳﹐又不知郎君有何神術﹐而能至此﹖生具告磨勒之謀﹐負荷而至。姬曰「磨勒何在﹖」曰「簾外耳。」遂召人﹐以金甌酌酒而飲之。姬白生曰「某家本居朔方。主人擁旄﹐逼爲姬僕。不能自死﹐尙且偸生﹐臉𨿽鉛華﹐心頗鬱結。縱玉箸舉饌﹐金鑪泛香﹐云屏而每近絝羅﹐繡被而常眠珠翠﹐皆非所願﹐如在桎梏。賢爪牙旣有神術﹐何妨爲脫狴牢。所願旣申﹐𨿽死不侮。請爲僕隸﹐願侍光容。又不知郎君髙意如何﹖」生揪然不語。磨勒曰「娘子旣堅確如是﹐此亦小事耳。」姬甚喜。磨勒請先爲姬負其囊橐妝奩﹐女」此三復焉。然後曰「恐遲明。」遂負生與姬而飛出峻垣十餘重。一品家之守禦﹐無有驚者。遂歸學院匿之。及旦﹐一品家方覺。又見犬已斃。一品大駭曰「我家門垣﹐從來邃密﹐扃甚嚴﹐勢似飛騰﹐寂無形迹﹐此必是一大俠矣。無更聲聞﹐徒爲患禍耳。」姬隱崔生家二載。因花時駕小車而遊曲江﹐爲一品家人潛志認。遂白一品。一品異之﹐召崔生而詰之。生懼而不敢隱﹐遂細言端由﹐皆因奴磨勒負荷而去。一品曰「是姬大罪過。但郎君驅使年﹐卽不能問是非。某須爲天下人除害。」命甲士五十人﹐嚴持兵仗﹐圍崔生院﹐使擒磨勒。磨勒遂持匕首﹐飛出髙垣﹐瞥若翅翎﹐疾同鷹隼﹐攢矢如雨﹐莫能中之。頃刻之間﹐不知所向。然崔家大驚愕。後一品悔懼﹐每夕多以家童持劍戟自衛。如此周歲方止。十餘年﹐崔家有人見磨勒賣藥於洛陽市﹐容發如舊耳。車中女子唐開元中﹐吳郡士人入京應明經。至京﹐閒步曲坊。逢二少年﹐著大麻布衫﹐揖士人而過﹐色甚恭﹐然非舊識﹐士人謂誤識也。後數日﹐又逢二人﹐謂曰「公到此境﹐未得主矣﹐今日方欲奉迓﹐邂逅相遇﹐實獲我心。」揖請便行。士人𨿽甚疑怪﹐然彊隨之。抵數坊﹐於東市一小曲內﹐有臨路店數問﹐相與直入。捨宇極整。二人引士升堂﹐列筵甚盛。二人與客據繩牀對坐。更有數少年﹐禮亦謹﹐數數出門﹐若伺貴客。及午後﹐方云「至矣。」聞一車直門來﹐數少年擁後。直至當筵﹐乃一鈿車﹐捲簾﹐見一女子從車中出﹐年可十七八﹐容色甚佳﹐梳滿髻﹐衣紈素。二人羅拜﹐女不答﹐士人拜之﹐女乃拜。遂揖客人宴﹐升牀﹐當席而坐。諸少年皆列坐兩旁。陳以品味﹐饌至精潔。酒數巡﹐女子捧杯問曰「久聞君有妙技﹐今煩二君奉屈﹐喜得展見﹐可肯賜觀乎﹖」士人遜謝曰「自幼惟習儒經﹐弦管歌聲﹐實未曾學。」女曰「所習非是也﹐君熟思之﹐先所能者何事﹖」客又沈思良久﹐曰「某爲學堂中﹐著靴於壁上行得數步」女曰「然矣﹐請君試之。」士乃起﹐行於壁上﹐不數步而下。女曰「亦大難事。」乃回顧坐中諸少年﹐各令呈技。俱起設拜﹐然後有行於壁上者﹐有手撮椽子行者﹐輕捷之戲﹐各呈數般﹐狀如飛鳥。士人拱手驚懼﹐不知所措。少頃﹐女子起辭﹐士人出﹐驚恍不安。又數日﹐途中復見二人﹐曰「欲假駿騎可乎﹖」士人許之。至明日﹐聞宮苑中失物﹐掩捕其賊﹐惟收得馬﹐是將馱物者。驗問馬主﹐遂收士人﹐人內勘問。驅入小門﹐吏自後推之﹐倒落深坑﹐仰望屋頂﹐惟見一孔。自旦至食時﹐忽繩垂一器食下。因餒甚﹐急取食之。食畢﹐繩乃引去。深夜﹐悲惋之極﹐忽見一物﹐如鳥飛下﹐覺至身﹐乃人也。以手撫士﹐曰「計甚驚怕﹐然某在﹐無慮也。」聽其聲﹐則向女子也。云「共君出矣。」以絹重縛士人胸膊﹐訖﹐以絹頭系女身﹐聳然飛出官城。去門數十里﹐乃下﹐云「君且歸江淮﹐求仕之計﹐望俟他日。」士人幸脫大獄﹐乞食而歸。後﹐竟不敢求名西上矣。聶隱娘聶隱娘者﹐唐貞元中魏博大將聶鋒之女也。方十歲﹐有尼乞食於鋒捨﹐見隱娘﹐悅之﹐乃云「問押衙乞取此女。」鋒大怒﹐叱尼。尼曰「任押衙鐵櫃中盛﹐亦須偸去矣。」及夜﹐果失隱娘所在。鋒大驚駭﹐令人搜尋﹐曾無影響。父母每思之﹐相對涕泣而已。後五年﹐送隱娘歸﹐告鋒曰「教已成矣﹐可自領取。」尼欲亦不見。一家悲喜﹐問其所習。曰「初﹐但讀經念咒﹐余無他也。」鋒不信﹐懇詰。隱娘曰「眞說又恐不信﹐如何﹖」鋒曰﹕『但眞說之。」乃曰「隱娘初被尼摯去﹐不知行幾里。及明﹐至大石穴中﹐嵌空數十步﹐寂無居人﹐猿猱極多。尼先已有二女﹐亦各十歲。皆聰明婉麗﹐不食﹐能幹峭壁上飛走﹐若捷猱登木﹐無有蹶失。尼與我藥一粒﹐兼令執寶劍一口﹐長一二尺許﹐鋒利吹毛可斷。遂令二女教某攀緣﹐漸覺身輕如風。一年後﹐刺猿揉百無一失。後刺虎豹﹐皆決其首而歸。三年後﹐能使刺鷹隼﹐無不中。劍之刃漸減五寸﹐飛禽遇之﹐不知其來也。至四年﹐畱二女守穴﹐挈我於都市﹐不知何處也。指某人者﹐一一數其過﹐曰﹕『爲我刺其首來無使知覺。定其膽﹐若飛鳥之容易也。』授以羊角匕首﹐刃廣三寸﹐遂白日刺其人於都市中﹐人莫能見。以首人囊返命﹐則以藥化之爲水。五年﹐又曰﹕『某大僚有罪﹐無故害人若干﹐夜可入其室﹐決其首來。』又攜匕首入室﹐度其門隙無有障礙﹐伏之梁上。至瞑時﹐得其首而歸。尼大怒曰﹕『何太晚如是﹖』某云﹕『見前人戲弄一兒﹐可愛﹐未忍便下手。﹐尼叱曰﹕『已後遇此輩﹐必先斷其所愛﹐然後決之。』某拜謝。尼曰﹕『吾爲汝開腦後﹐藏匕首而無所傷。用卽抽之。』曰﹕『汝術已成﹐可歸家。』遂送還﹐云﹕後二十年﹐方可一見。」鋒聞語甚懼。後﹐遇夜卽失蹤﹐及明而返。鋒亦不敢詰之﹐因玆亦不甚憐愛。忽值磨鏡少年及門﹐女曰「此人可與我爲夫。」白父﹐又不敢不從﹐遂嫁之。其夫但能淬鏡﹐余無他能。父乃給衣食甚丰。數年後﹐父卒﹐魏帥知其異﹐遂以金帛召署爲左右吏。如此又數年。至元和間﹐魏帥與陳許節度使劉悟﹐參商不協﹐使隱娘賊其首。隱娘辭帥之許。許帥能神算﹐已知其來。召衙將﹑今曰「早至城北。候一丈夫﹑一女子各跨白黑衛。至門﹐遇有鵲來噪﹐丈夫以弓彈之不中。妻奪夫彈﹐一丸而斃鵲者﹐揖之云﹕吾欲相見﹐故遠相祗迎也。」衙將受約束﹐遇之。隱娘夫妻曰「劉僕射眞神人。不然者﹐何以動召也。願見劉公。」劉勞之。隱娘夫妻拜曰「得罪僕射﹐合萬死。」劉曰「不然﹐各親其主﹐人之常事。魏今與許何異。請當畱此﹐勿相疑也。」隱娘謝曰「僕射左右無人﹐願捨彼而就此﹐服公神明也。」蓋知魏帥之不及劉也。劉問其所需。曰「每日只要錢二百文足矣。」乃依所請。忽不見二衛所在。劉使人尋之﹐不知所向。後潛於布囊中﹐見二紙衛﹐一黑一白。後月餘﹐白劉曰「彼未知信﹐必使人繼至。今宵請剪髮﹐系之以紅綃﹐送放魏帥枕前﹐以表不回。」劉聽之﹐至四更﹐卻返曰「送其信矣。是夜必使精精兒來殺某及賊僕射之首。此時亦萬計殺之。乞不憂耳。」劉豁達大度﹐亦無畏色。是夜明燭﹐半宵之後﹐果有二幡子﹐一紅一白﹐飄飄然如相擊於牀四隅。良久﹐見一人自空而踣﹐身首異處。隱娘亦出曰「精精兒已斃。」拽出於堂之下﹐以藥化爲水﹐毛髮不存矣。隱娘曰「後夜當使妙手空空兒繼至。空空兒之神術﹐人莫能窺其用﹐鬼莫得躡其蹤。能從空虛人冥莫﹐無形而滅影。隱娘之藝﹐故不能造其境。此卽系僕射之福耳。但以於闐玉周其頸﹐擁以衾﹐隱娘當化爲蠛蠓﹐潛入僕射腸中聽伺﹐其餘無逃避處。」劉如言。至三更﹐瞑目未熟﹐果聞項上挫然﹐聲厲甚﹐隱娘自劉口中躍出﹐賀曰「僕射無患矣。此人如俊鶻﹐一搏不中﹐卽翩然遠逝﹐恥其不中耳﹐才未逾一更﹐已千里矣。」後視其玉﹐果有匕首劃處﹐痕逾數分﹐自此劉轉厚禮之。泊元和八年﹐劉自許人覲﹐隱娘不願從焉。云﹕自此尋山水﹐訪至人﹐但一一請給與其夫。劉如約。後漸不知所之。及劉薨於軍﹐隱娘亦鞭驢而一至京師柩前﹐慟哭而去。開成年﹐昌裔子縱除陵州刺史﹐至蜀棧道﹐遇隱娘﹐貌若當時。相見喜甚﹐依前跨白衛如故。謂縱曰「郎君大災﹐不合適此。」出藥一粒﹐令縱吞之。云「來年火急拋官歸洛﹐方脫此禍。吾藥力只保一年患耳。」縱亦不甚信。遺其增彩﹐隱娘一無所受﹐但沈醉而去。後一年﹐縱不休官﹐果卒於陵州。自此無復有人見隱娘矣。花月新聞已誌書姜秀才劍仙事﹐以爲舒人。今得淄州姜子簡廉夫手抄《花月新聞》一編﹐紀此段甚的﹐故復書之。貴於志審實﹐不嫌重復﹐然大槪本末略同也。廉夫之子寺丞未第時﹐肄業鄕校。嘗偕同捨生出遊﹐入神祠﹐睹捧印女子﹐像容端麗﹐有惑志焉。戲解手帕﹐系其臂爲定財。歸卽被疾﹐同捨生謂其獲罪於神﹐使備牲醴往謝。於是力疾以行。奠享禮畢﹐諸人馳馬先還﹐姜在後失道。日且暮﹐恍惚見白气亙空。正當馬首。天將曉﹐始到家。妻孥相視﹐問訊勞苦。方就枕﹐聞外間呵殿聲﹐一女子絕色﹐自轎出﹐上堂拜姜母﹐啟云「妾與郎君有喜約﹐願得一至臥內。」姜欣然而起。妻將引避﹐女請曰「吾久棄人間事﹐不可以我故﹐間汝夫婦之情。」妻亦相拊接﹐歡如姊妹。女事姑甚謹。值端午節﹐一夕制彩絲百副﹐盡餉族黨。其人物花艸﹐字畫點綴﹐歷歷可數。自是皆以仙姑稱之。居亡何﹐白其姑﹐言新婦且有大厄﹐乞暫許他適避災﹐再拜而別。出門﹐遂不見。姜氏盡室驚憂。頃之﹐一道士來﹐問姜曰「君面色不祥﹐奇禍立至﹐何爲而然﹖」具以曲折告。道士令漧淨室設榻。明日復來﹐使人徑就榻堅臥﹐戒家人﹐須正午乃啟門。久之﹐寒气逼人﹐刀劍戛擊之聲不絕。忽若一物墮榻下。日午啟鑰﹐道士已至﹐姜出迎﹐笑曰「無慮矣。」令視所墮物﹐一髑髏﹐如五斗大。出篋中藥一刀圭糝之﹐悉化爲水。姜問其怪﹐道士曰「吾與女子皆劍仙﹐女先與一人綢繆﹐遽捨而從汝﹐以故懷忿﹐欲殺汝二人。吾亦相與有宿契﹐特出力救汝﹐今事幸獲濟﹐吾亦去矣。」才去﹐女卽來。遂同室如初﹐罹姜母之喪﹐哀器嘔血。姜妻繼亡﹐撫育其子如己出。靖康之變﹐不知所終。廉夫後寓鄱陽而卒。厥孫曰好古﹐至今爲饒人。

艷異編卷二十五祖異部卻要湖南觀察使李庚之女奴﹐日卻要。善辭令﹐美容止。朔望通禮謁於親姻家﹐惟卻要主之﹐李侍婢數十﹐莫之偕也。而巧媚才捷﹐能承順顏色﹐姻黨亦多憐之。李四子﹐長曰延禧﹐次日延範﹐次曰延柞﹐所謂大郎而下五郎也。皆年少狂逸﹐咸欲卻要而不能也。嘗遇淸明節﹐時纖月娟娟﹐庭花爛發﹐中堂垂繡幕﹐張銀﹐而大郎與卻要遇於櫻桃花影中﹐欲持之求偶。卻要取茵席授之﹐紿曰「可於廳中東南隅﹐佇立相待﹐候堂前眠熟﹐當至。」大郎旣去。至廊下﹐又逢二郎調之﹐卻要復取茵席授之﹐曰「可於廳中東北隅相待。」二郎旣去﹐又逢三郎束之。卻要復取茵席授之﹐曰「可於廳中西南隅相待。」三郎旣去﹐又五郎遇﹐握手不可解。卻要復取茵席授之﹐曰「可於廳中西北隅相待。」四郎皆去。延禧於廳角中﹐屏息以待。廳門敍閉﹐見其三弟比比而至﹐各趨一隅。心𨿽訝之﹐而不敢發。少頃﹐卻要突燃燭﹐疾向廳事﹐豁開扉而照之﹐謂延禧等曰「阿堵貧兒﹐爭敢向這里覓宿處﹗」皆棄所攜﹐掩面而走。河間傳河間﹐淫婦人也﹐不欲言其姓﹐故以邑稱﹐始﹐婦人居戚裏﹐有賢操。自未嫁﹐固已惡羣戚之亂寵﹐羞與爲類。獨深居爲剪制眾結。旣嫁﹐不及其舅﹐獨養姑﹐謹甚﹐未嘗言門外事﹐又禮敬夫。賓友之相與爲肺腑者﹐其族類醜行者謀曰「若河間何﹖」其甚者曰「必壞之。」乃謀以車縷造門邀之遨嬉﹐且美其辭曰「自吾裏有河間﹐戚裏之人日夜爲飭勵﹐一有小不善﹐「惟恐聞焉。今欲更其故﹐以相效爲禮節﹐願朝夕望若儀狀以自閒也。」河間固謝不欲。姑怒曰「今人好辭來﹐以一接新婦﹐求爲得師﹐何拒之堅也。」辭曰「聞婦之道﹐以貞順靜專爲。若夫矜車服﹑耀首飾﹐族出灌門﹐以飲食遊觀﹐非婦人宜也。」姑彊之﹐乃從之遊。過市﹐或曰「市少南人浮圖﹐有國工吳叟始圖東南壁甚怪。可使奚官先避道﹐乃人觀。」觀已﹐延及客佐具食。幃牀之側聞男子咳者﹐河間驚﹐跣足出﹐召從者馳車歸﹐泣數日﹐愈自閉﹐不與眾戚通。戚裏乃更來謝曰「河間之遽也﹐猶以前故﹐得無罪吾屬也﹖向之咳者﹐爲膳奴耳。」曰「數人笑於門﹐「如是何耶﹖」羣戚聞且退。期年﹐乃敢復召﹐邀於姑﹐必致之與偕行。遂人禮州西浮圖﹐兩閣叩檻出魚艷食之﹐河間爲一笑﹐眾乃歡。俄而又引至食所﹐空無帷幕﹐廊廡廓然﹐河間乃肯入。先壁羣惡少於北牖下﹐降簾﹐使女子爲秦聲﹐倨坐觀之。有頃﹐壁者出﹐宿選貌美陰大者主河間。乃便抱持河間﹐河間號且泣﹐婢夾持之。或諭以利﹐或罵且笑之。河間竊顧視﹐持己者甚美。左右爲不善者﹐已更得適意﹐鼻息然﹐意不能無動﹐力稍縱﹐主者幸一遂焉。因擁致之房。河間收泣甚適﹐自慶未始得也。至日仄食﹐其類呼之食﹐曰「吾不食矣。」且暮﹐駕車相戒歸﹐河間曰「吾不歸矣。必與是人俱死。」羣戚反大悶﹐不得已俱宿焉。夫騎來迎﹐莫得見。左右力制﹐明日乃肯歸。持淫夫大泣﹐嚙臂相與盟﹐而後就車。旣歸﹐不忍視其夫﹐閉目曰﹕吾病。」與之百物﹐卒不食﹐餌以善藥﹐揮去。心怦怦恆若危柱之弦。夫耒輒大罵﹐終不一開目﹐愈益惡之﹐夫不勝其憂。數日﹐乃曰「吾病且死﹐非藥餌能已。爲吾召鬼解除之﹐然必以夜。「其夫自河間病﹐言如狂人﹐思所以悅其心﹐度無不爲。時上惡夜祠﹐其夫無所避。旣張具﹐河間命邑臣﹐告其夫召鬼祝詛上﹐下吏訊驗﹐笞殺之。將死猶曰「吾負夫人﹐吾負夫人。」河間大喜﹐不爲服﹐開門召所與淫者﹐倮逐爲荒淫﹐居一歲﹐所淫者衰﹐益厭﹐乃出之。召長安無賴男子﹐晨夜交於門﹐猶不慊。又爲酒壚西南隅﹐己居樓上微觀之﹐鑿小門﹐以女侍餌焉。凡來飲酒大鼻者﹐少且壯者﹐美顏色者﹐善爲戲酒者﹐皆上與合﹐且合且窺﹐恐失一男子也﹐猶日呻呼懵懵﹐以爲不足。積十餘年﹐病髓竭而死。自是𨿽戚裏爲邪行者﹐聞河間之名﹐則掩鼻蹙額﹐皆不欲道也。柳先生曰「天下之士爲修潔者﹐有女。河間之始爲妻婦者乎﹖天下之言朋友相慕望﹐有如河間與其夫之切密者乎﹖河間一自敗於彊暴﹐誠服其利﹐歸敵其夫﹐猶盜賊仇讎﹐不忍一視其面﹐卒計以殺之﹐無須臾之戚﹐則凡以情愛相戀結者﹐得不有邪利之猾其中耶﹖亦足知恩之難恃矣。朋友固如此﹐況君臣之際﹐尢可畏哉﹗予故私自列云。」章子厚章子厚﹐初來京師赴省試。年少﹐美丰姿。當日晚﹐獨步禦街﹐見雕輿數乘﹐從衛甚都。最後一輿﹐有一婦人﹐美而艷﹐揭簾以目挑章。章因信步隨之﹐不覺至夕。婦人以手招與同輿載一甲第﹐甚雄壯。婦人者﹐蔽章雜眾人以入一院。甚深邃﹐若無人居者。少選﹐前婦人始至﹐備酒饌甚珍﹐章因問其所﹐婦人笑而不答。自是婦人引儕輩﹐疊相往來甚眾﹐俱亦姝麗。詢之﹐皆不顧而言他。每去﹐則以巨鎖扃之。如是累日夕﹐章爲之體敝﹐意甚彷徨。一姬年差長﹐忽發問曰「此豈郎所遊之地﹐何爲至此耶﹖我主翁行迹﹐多不循道理﹐寵婢多而無嗣息。每鉤致年少之徒﹐與羣婢合﹐久則斃之此地數人矣﹗」章惶駭曰「果爾﹐爲之柰何﹖」姬曰「觀子之容﹐蓋非碌碌者﹐似必能脫。主人翌日人朝甚早﹐今夕解我之衣以衣子﹐我且不復鎖門。俟至五鼓﹐吾來呼子﹐亟隨我登廳事。我當以廝役之服被子﹐隨前騶以出﹐可以無患矣﹗爾後愼勿以語人﹐亦勿復由此街。不然﹐吾與若皆禍不旋踵。」詰旦﹐果來叩戶。章用其術﹐遂免不難。及旣貴﹐始以語族中所厚善者云。後得其主翁之姓名﹐但不欲曉於人也。少年不可不知誡也。蔡太師園京師士人出遊。迫暮﹐過人家缺墻﹐似可越。被酒﹐試逾以入﹐則一大園。花木繁茂﹐徑路交互﹐不覺深入。天漸瞑﹐望紅紗籠燈遠來。驚惶尋歸路﹐迷不能識。亟入道左之亭﹐氈下有一穴﹐試窺之﹐先有壯士伏其中﹐見人驚奔而去。士人就隱焉﹐已而燈漸近﹐乃婦人十餘﹐靚妝麗服。俄趨亭上﹐竟舉氈﹐見生﹐驚曰「不是耶一个。」又一婦熟視曰「也得﹐也得。」執其手從行﹐生不敢問。引人洞房曲室﹐羣飲交戲﹐五鼓乃散。士人倦憊不能行﹐婦貯以巨筐﹐舁而遺之墻外。天將曉﹐懼爲人所見﹐彊起扶持而歸。他日迹其所遇﹐乃蔡太師花圃也。狄氏狄氏者﹐家故貴﹐以色名動京師。所嫁亦貴家﹐明艷絕世。每燈夕及西池春遊﹐都城士女歡集﹐自諸王邪第﹐及公侯戚裏﹐中貴人家﹐幕車馬相屬。𨿽歌妹舞姬﹐皆飾翠﹐佩珠犀﹐覽鏡顧影﹐人人自謂傾國。及狄氏至﹐靚妝卻扇﹐亭亭獨出﹐𨿽平時妒悍自者﹐皆羞服﹐至相忿低﹐輒曰「若美如狄夫人耶﹖乃敢淩我﹗」其名動一時如此。然狄氏資性貞淑﹐遇族遊羣飲﹐淡如也。有滕生者﹐因出遊見之﹐駭慕喪魂魄﹐歸﹐悒悒不聊生。訪狄氏所厚善者﹐或曰「尼慧澄與之習。」生過尼﹐厚遺之。日日往﹐尼愧謝問故。生曰「極知不可。幸萬分一耳。不然﹐且死。」尼曰「試言之。」生以狄氏告。尼笑曰「大難大難﹐此豈可動耶﹗」具道其決不可狀。生曰「然則有所好乎﹖」曰「亦亡有。惟旬日前﹐屬我求珠璣頗急。」生大喜曰「可也。」卽索馬馳去﹐俄懷大珠二囊﹐示尼曰「值二萬緡﹐願以萬緡歸之。」尼曰「其夫方使北﹐豈能遽辦如許償耶﹗」生亟曰「四五千緡﹐不則千緡﹐數百緡﹐皆可。」又曰「但可動﹐不願一錢也﹗」尼乃持詣狄氏。果大喜﹐玩不已。問須值幾何﹐尼以萬緒告。狄氏驚曰「是才半值爾﹗然我未能辦﹐柰何﹖」尼因屏人曰「不必錢﹐此一官欲祝事耳﹗」狄氏曰「何事﹖」曰「雪失官耳。夫人弟兄夫族﹐皆可爲也。」狄曰「持去﹐我徐思之。」尼曰「彼事急﹐且投他人可復得耶﹖姑畱之﹐明日來問報。」遂辭去﹐且以告生﹐生益厚餉之。尼明日復往﹐狄氏曰「我爲營之﹐良易。」尼曰「事有難言者﹐二萬緡物付一禿媼﹐而客主不相問﹐使彼何以爲信﹖」狄氏曰「柰何﹖」尼曰「夫人以設齋來院中﹐使彼若邂逅者﹐可乎﹖」狄氏面搖手曰「不可。」尼慍曰「非有他﹐但欲言雪官事﹐使彼無疑耳﹗果不可﹐亦不敢彊也。」狄氏乃徐曰「後二日﹐我亡兄忌日﹐可往。然立語亟遣之。」尼曰「固也。」尼歸及門﹐生已先在。詰之﹐具道本末。拜之曰「儀秦之辯﹐不加於此矣。」及期﹐尼爲齋具﹐而生匿小室中﹐具酒肴俟之。晡時﹐狄氏嚴飾而至。屏從者﹐獨攜一小侍兒﹐見尼曰「其人來乎﹖」曰「未也。」咀祝畢﹐尼使童子主侍兒﹐引狄氏至小室﹐摹簾見生及飲具﹐大驚﹐欲避去。生出拜﹐狄氏答拜。尼曰「郎君欲以一卮爲夫人壽﹐願勿辭。」生固頎秀﹐狄氏頗心動睇而笑曰「有事第言之。」尼固挽使坐﹐生持酒勸之﹐狄氏不能卻﹐爲卮﹐卽自持酒酬生。生因徙坐﹐擁狄氏曰「爲子且死﹐不意果得子。」擁之卽幃中﹐狄氏亦歡然﹐恨相得之晚也。比夜散去﹐猶徘徊顧生﹐挈其手曰「非今日﹐幾虛作一世人。夜當與子會。」自是夜輒開垣門召生﹐無缺夕。所以奉生者﹐靡不至﹐惟恐毫絲不當其意也。數月﹐狄氏夫歸。生﹐小人也。陰計己得狄氏﹐不能棄重賄。伺其夫與客坐﹐遣僕入白曰「某官嘗以珠值二萬緡賣第中﹐久未得值﹐且訟於官。」夫愕眙﹐人詰。狄氏語塞曰「然。」夫督取還之。生得珠﹐復遣尼謝狄氏﹕「我安得此﹐貸於親戚以動子耳﹗」狄氏𨿽恚甚﹐終不能忘生﹐夫出﹐輒召與通。逾年﹐夫覺﹐閉之嚴。狄氏以念生病死﹔余在大學時親見。王生崇寧中﹐有王生者﹐貴家之子也﹐隨計至都下。當薄暮被酒﹐至延秋坊﹐過一小宅﹐有女子甚美﹐獨立於門﹐徘徊徙倚﹐若有所待者。生方注目﹐忽有騶騎呵衛而來﹐下馬於此宅﹐女子亦避去。匆匆遂行﹐初不暇問其何姓氏也。抵夜歸﹐復過其門﹐則寂然無人聲。循墻而東數十步﹐有隙地丈餘﹐蓋其宅後也。忽自內擲一瓦出﹐拾視之﹐有字云「夜於此相候。」生以墻上剝粉戲書瓦背云「三更後宜出也。」復擲人焉。因稍退十餘步伺之。少頃﹐一男子至﹐周視地上﹐無所見﹐微嘆而去。旣而三鼓﹐月髙霧合﹐生亦倦睡﹐欲歸矣。忽墻門軋然而開﹐一女子先出﹐一老嫗負笥從後。生遽就之﹐乃適所見立門首者。熟視生﹐愕然曰「非也。」回顧媼﹐媼亦曰「非也。」將復入。生攙而劫之曰「汝爲女子﹐而夜與人期至此。我執汝詣官﹐醜聲一出﹐辱汝門戶。我邂逅遇汝﹐亦有前緣。不若從我去。」女泣而從之。生攜歸逆旅﹐匿小樓中。女自言曹氏﹐父早喪﹐獨有己一女﹐母鐘愛之﹐爲擇所歸。女素悅姑之子某﹐欲嫁之﹐使乳媼達意於母。母意以某無官﹐弗從﹐遂私約相奔﹐墻下微嘆而去者﹐當是也。生旣南宮不利﹐遷延數月﹐無歸意。其父使人詢之﹐頗知有女子偕處。大怒﹐促生歸﹐扃之別室。女所賫甚厚﹐大半爲生費﹐所餘與媼坐食垂盡。使人訪其母﹐則以亡女故﹐抑鬱而死久矣。女不得已﹐與媼謀下汴﹐訪生所在。時生侍父官閩中。女至廣陵﹐資盡不能進﹐遂隸樂籍﹐易姓名爲蘇媛。生遊四方﹐亦不知女安否。數年自浙中召赴闋﹐過廣陵﹐女以倡侍宴識生。生亦訝其似女﹐屢目之。酒半﹐女捧觴勸﹐不覺兩淚墮酒中。生淒然曰「汝何以至此﹖」女以本末告。淚隨語零﹐生亦愧嘆流涕。不終席﹐辭疾而起。密召女﹐納爲側室。其後生子﹐仕至尙書郎﹐歷數郡。生表弟臨淮李從爲予言。湯賽師湯賽師居抱劍營﹐擅譽行首。艷麗絕倫﹐慧而黠巧。負色寡合﹐非豪俊不肯破顏。猥客恐爲所侮﹐不敢登門。時師畜邸第中﹐奩資極厚。有惡少﹐詭爲外方富民部綱者﹐僦館其鄰。其南有酒館曰「花月樓」﹐密賽師之室。惡少日飲樓中。酒家因徵酒逋﹐至其所館﹐見其行李耀﹐騶從甚都﹐意必是宦富豪也﹐且年少﹐美丰姿﹐因誘之曰「郎君何故時時獨酌﹐而不呼侑尊者﹖」惡少曰「非汝所知也。吾觀都城﹐未有絕色當吾意者。若淡汝濃抹﹐獻笑倚門者﹐且狐羣耳。」酒家曰「君特未之見耳。樓北湯氏姊妹日賽師春春者﹐當今第一流也﹐春春已爲他邸所畜﹐獨賽師在。郎君若欲見之﹐當爲道意也。」惡少曰「子姑詢之。」良久﹐復命曰「事諧矣。約來日相候。」蓋酒家極譽其富盛容止之詳﹐賽師已動心矣。至期﹐惡少盛飾而往。一見交歡﹐呼酒酣飲﹐出歌婢佐之。惡少揮金不少吝﹐且能調弄風月﹐舉家大喜。頃之﹐惡少復舁釵條脫一巨篋﹐艸艸視之﹐皆燦然精金也﹐可值萬緡。娼家愈大喜﹐不復細察﹐受而緘之。畱連逾月﹐惟恐其去也。一夕﹐惡少謂其家曰「來日當往部中料理其事﹐欲夙起。」賽師唯唯。黎明﹐飲食之﹐遣僕隨往。惡少以計賺其僕﹐至晚不復來矣。往館中覘之﹐寂無蹤迹。啟篋視之﹐則燦然者皆僞物也。舉家恚恨。賽師素有血疾﹐愧郁而死。樓叔韶樓叔韶鏞﹐初入大學﹐與同窗友厚善。休日﹐友謂叔韶﹕「寂寂不自聊﹐吾欲至一處﹐來半日適﹐飲醇膳美﹐又有聲色之玩﹐但不可言。君性輕脫﹐或以利口敗吾事。能息聲﹐則可偕往。」樓敬諾。要約數四﹐乃相率出城。買小舟﹐沿葦行將十里﹐捨舟﹐陟小坡行﹐道微髙下。又一里﹐得精舍﹐門徑絕卑小﹐而松竹花艸楚楚然。友款於門﹐卽有小童應客。主人繼出﹐乃少年僧。姿狀秀美﹐進趨安詳﹐殊有富貴家气。揖客曰「久別甚思款接﹐都不見過﹐何也﹖」揖樓﹐謂﹕「誰﹖」友曰「吾親也。」遂偕坐﹐款語十刻許﹐僧忽回顧﹐日影下庭西﹐笑曰「日旰﹐二君餒乎﹖」便起﹐推西邊小戶﹐入華屋三間。窗幾如拭﹐玩具皆珍奇。喚侍童進點心﹐素膳三品﹐甘好精美﹐不知何物所造。撤器﹐命推窗﹐平湖當前﹐數十百頃。其外連山橫陳﹐樓觀森列﹐夕陽映照﹐丹碧紫翠﹐互相發明。漁歌菱唱﹐隱隱在耳。駛望久之﹐僧取尾﹐敲欄桿數聲。俄時﹐小畫肪旁湖而來﹐二美人徑出。登岸。靚妝麗色﹐王公家不過也。僧命且酌。指顧問﹐觴豆羅陳﹐窮極水陸。左右執事童﹐皆佼好。杯行﹐美人更起歌舞。僧與友謔浪調笑﹐歡意亡間。樓神思倘﹐正容危坐﹐噤不敢吐一語。伺僧暫起﹐摯友臂叩所以﹐慍曰「子但飲食縱觀﹐何用知如許﹖」而觴十餘巡﹐夜已艾。僧復引客至小閣中﹐臥具皆備﹐曰「姑憩此。」遂去。壁外卽僧榻﹐試穴隙窺﹐則徑擁二姬就寢。友醉甚﹐大鼾。樓獨彷徨﹐不寐。起如廁﹐一童執燭﹐密詢之此爲何地。童笑曰「官人是親戚﹐何須問。」樓返室﹐展轉通宵。時側耳審聽﹐但聞鼻息而已。將曉﹐僧已至客寢﹐問安否。盥櫛畢﹐引入一院﹐制作尢邃巧﹐簾幕蔽滿庭下﹐奇花盛開﹐香气蓊勃﹐小山叢竹﹐位置愜當。回思夜來境界﹐已迷不能憶。迨具食﹐則器用張陳一新﹐食品加精。獨二姬﹐竟不復出。食罷﹐各去。僧送至門﹐鄭重而別。由他徑絕湖而歸。樓惘惘累日﹐疑所到非人間。數問友﹐但笑不答﹐亦許尋舊遊。而樓用他故亟歸鄕。其後出處參商﹐訖不克再諧。李將仕李生將仕者﹐吉州人。人粟得官﹐赴調臨安﹐捨於淸河坊旅館。其相對小宅﹐有婦人常立簾下閱市。每聞其語音﹐見其雙足﹐著意窺觀﹐特未嘗一覿面貌。婦好歌「柳絲只解風前舞﹐消系惹那人不住」之詞。生擊節賞詠﹐以爲妙絕。會有持永嘉黃柑過門者﹐生呼而撲之﹐輸萬錢。慍形於色﹐曰「壞了十千﹐而柑不得到口。」正嗟恨不釋﹐靑衣童從外捧小盒至云「趙縣君奉獻。」啟之﹐則黃柑也。生曰「素不相識﹐何爲如是﹐且縣君何人也﹖」曰「卽街南所居。趙大夫妻﹐適在簾間﹐聞官人有不得柑之嘆。偶藏此數顆﹐故以見意﹐愧不能多矣。」因叩趙君所在。曰「往建康謁親舊﹐兩月未還。」生不覺情動﹐返室發篋﹔取色彩兩端﹐致答。辭不受﹐至於再﹐始勉畱之。由是數以佳撰爲饋﹐生輒倍酬士宜﹔且數飲此童﹐聲迹益洽。密賄童欲一見。童曰「是非所得專﹐當歸白之。」旣而返命﹐約於廳上相見。欣躍而前﹐繼此造其居者四五。婦人姿態旣佳﹐而持身甚正﹐了無一語及於鄙。生注戀不捨旦暮﹐向𨿽遊娼家﹐亦止不往。一夕﹐童來告﹕「明日吾主母生朝﹐若致香幣爲壽﹐則於人情尢美。」生固非所惜﹐亟買縑帛果實官壺遣送﹐及旦往賀。童忽來邀致﹐前此所未得也。承命卽行﹐似有繾綣之興。少頃登牀﹐未安席﹐摹聞門外馬嘶﹐從者雜沓。一妾奔入曰「官人歸也﹗」婦失色惴惴﹐弓﹔生匿於內室。趙君已入房﹐詬罵曰「我去幾時﹐汝已辱門戶如此。」揮鞭其妾﹐妾指示李生處。擒出﹐持之﹐而具牒將押赴廂。生位告曰「倘到公府﹐爲一官累。荏苒𨿽久﹐幸不及亂。願納錢五百千自贖。」趙陽怒曰「不可。」又增至千緡﹐妻在旁立勸曰「此過自我﹐不敢飾辭。今此子就逮﹐必追我對鞫﹐我將不免﹐且重貽君羞﹐幸寬我。」諸僕皆受生餌﹐亦羅拜爲言。卒捐二千緡﹐乃解縛﹐使手書謝拜﹐而押回邸取賂﹐然後呼逆旅主人付之。生得脫﹐自喜﹐獨酌數杯﹐就睡。明望其店﹐空無人矣。予邑子徐正封亦參選與生鄰捨﹐目擊其事。所資旣罄﹐亟垂翅西歸。幻異部陽羨書生東晉陽羨許彥﹐於綏安山行﹐遇一書生﹐年十七八﹐臥路側﹐云腳痛﹐求寄彥鵝籠中﹐彥以爲戲言。書生便人籠。籠亦不更廣﹐書生亦不更小﹐宛然與雙鵝並坐﹐鵝亦不驚。彥負籠而去﹐都不覺重。前息樹下﹐書生乃出籠。謂彥曰「欲爲君薄設。」彥曰﹐﹕「甚善。」乃於口中吐一銅盤奩子﹐奩子中具諸饌﹐海陸珍羞方帳前﹐器皿皆是銅物﹐气味芳美﹐世所罕見。酒數行﹐乃謂彥曰「一婦人自隨﹐今欲暫要之。」彥曰「甚善。」又於口中吐一女子﹐年可十五六﹐衣服綺麗﹐容貌絕倫﹐共坐宴。俄而書生醉臥。此女謂彥曰「𨿽與書生結要﹐而實懷外心﹐向亦竊將一男子同來。書生旣眠﹐暫喚之﹐願君勿言。」彥曰「甚善。」女人於口中吐出一男子﹐年可二十三四﹐亦明穎可愛﹐仍與彥敍寒溫。書生臥欲覺﹐女子吐一錦行障。書生仍畱女子共臥。男子謂彥曰「此女子𨿽有情﹐心亦不盡﹐向復竊將一女人同行﹐今欲暫見之﹐願君勿泄言。」彥曰「善。」男子又於口中吐一女子﹐年二十許﹐共宴酌戲調﹐甚久﹐聞書生動聲﹐男曰「二人眠已覺。」因取所吐女子﹐還納口中。須臾﹐書生處女子乃出﹐謂生曰「書生欲起。」更吞向男子﹐獨對彥坐。書生然後謂彥曰「暫眠遂久﹐君獨坐當悒悒耶﹖日已晚﹐便與君別。」還復吞此女子。諸銅器悉納口中﹐畱大銅盤﹐可廣二尺餘。與彥別曰「無以籍君﹐與君相憶也。」大無中﹐彥爲蘭臺令史﹐以盤餉侍中張敝﹐看其題﹐云是漢永平三年所作也。梵僧難陀﹝原書無目有文﹞唐丞相魏公張延賞在蜀時﹐有梵僧難陀得如幻三昧。入水火﹐貫金石﹐變化無窮。初人蜀﹐與少三尼俱行﹐或大醉狂歌。戍將將斷之。及僧至﹐且曰「某寄迹桑門﹐別有藥術。」因指三尼﹐「此妙歌管。」戍將反敬之﹐遂畱連爲辦酒﹐由夜會客﹐與之劇飲。僧假襠中鉛黛妓其三尼﹐及坐﹐含睇調笑﹐逸態絕世。飲將闌﹐僧謂尼曰「可爲押衙歌某曲也。」因徐進對舞。曳緒回雪﹐迅赴摩跌﹐技又絕倫也。良久﹐曲終而舞不已。後驚曰﹕。『婦女風邪。」忽起﹐取戍將佩刀﹐眾謂酒狂﹐驚走。僧乃拔刀斫之﹐皆踣於地﹐血及數尺。戍將大懼﹐呼左右縛僧。僧笑曰「無艸艸。」徐舉尼﹐三枝筇枝也。血乃酒耳。又常在飲會﹐令人斷其頭﹐釘耳於柱﹐無血﹐身坐席上。酒至﹐瀉入頭瘡中﹐面赤而歌﹐手復抵節。會罷自起﹐提首安之﹐初無痕也。時時預言人凶衰﹐皆迷語﹐事過方曉。成都有百姓﹐供養數日﹐僧不欲住﹐閉關畱之﹐僧因走入壁間﹐百姓遽牽﹐漸入﹐惟餘袈裟角﹐頃亦不見。來日壁上有畫僧焉﹐其狀形似白月。色漸薄﹐積七日﹐空有黑迹。至八日﹐黑迹亦滅。僧已在彭州矣﹐後不知所之。張和唐貞元初﹐蜀郡一豪家子富擬卓﹑鄭﹐蜀之名姝無不畢致。每按圖求之﹐媒盈其門﹐常恨無可意者。或言﹕坊正張和﹐大俠也﹐幽房閨﹐無不知之﹐孟以誠投乎。豪家子乃以金帛夜詣其居﹐告之﹐張和欣然許之。翌日﹐與豪家子偕出西郭一捨﹐入廢蘭若﹐有大像巍然。與豪家子升像之座﹐和引手捫佛乳﹐揭之﹐乳壞成穴如碗。卽挺身入穴﹐引豪家子臂﹐不覺同在穴中。道行數十步﹐忽睹髙門崇墉﹐狀如州縣。叩門五六﹐有九髻婉童迎拜曰「主人望翁來久矣。」有頃﹐主人出﹐紫衣貝帶﹐侍者十餘﹐見和甚謹。和指豪家子曰「此少君子也﹐汝可善待。予有切事須返。」不坐而去。言訖﹐已失和所在。豪家子心異之﹐不敢問。主人延於中堂﹐珠現緹繡﹐羅列滿目。具陸海珍膳﹐命酌進妓。交鬟撩鬢﹐縹若神仙。其舞杯關球之令﹐悉新而多思。有金器容數升﹐云擎鯨口﹐鈔以珠粒。豪家子不識﹐問之。主人笑曰「此吹皿也﹐本擬伯雅。」豪家子竟不解。至三更﹐主人忽顧妓曰「無廢歡笑﹐予暫有所適。」揖客而起﹐騎從如州牧﹐列炬而出。豪家子因私於墻隅。妓中年差暮者﹐遽就謂曰「嗟乎﹗君何以至是﹖我輩已爲所掠﹐醉其幻術﹐歸路永絕。君若要歸﹐但取我教。」授以七尺白練﹐戒曰「可執此﹐候主人歸﹐詐祈事設拜﹐主人必答拜﹐因以練蒙其頭。」將曙﹐主人還﹐豪家子如其教﹐主人投地乞命。曰「死嫗負心﹐終敗吾事。今不復居此。」乃馳騎他去。所教妓卽與豪家子居。二年﹐忽思歸﹐妓亦不畱﹐大設酒樂餞之。飲闌﹐妓自持鋪開東墻一穴﹐亦如佛乳﹐推豪家子於墻外﹐乃長安東墻下。遂乞食﹐方達蜀。其家失已多年﹐意其異物﹐道其初﹐始信。出《西陽雜俎》。畫工唐進士趙顏﹐於畫工處得一軟障﹐圖一婦人﹐甚麗。顏謂畫工曰﹕」世無其人也。今生如有﹐余願納爲妻。」畫工曰「余神畫也。此亦有名﹐曰﹕『眞眞』﹐呼其名百日﹐晝夜不歇﹐卽必應之。應則以百家彩灰酒灌之必活。」顏如其言﹐遂呼之百日﹐晝夜不止﹐乃應日「諾。」急以百家彩灰酒灌之﹐遂活。下步﹑言笑。飲食如常。曰「謝君得妾﹐妾願事箕帚。」終歲生一兒。年兩歲矣﹐友人曰「此妖也﹐必與君爲患﹐余有神劍可斬之。」其夕乃遺顏劍。劍才及顏室﹐眞眞乃位曰「妾南嶽地仙也。無何爲人畫妾之形﹐君又呼妾名﹐旣不奪君願﹐君今疑妾﹐妾不可住。」言訖﹐攜其子﹐卻上軟障﹐嘔出先所飲百彩灰酒。睹其障﹐惟添一孩子﹐皆是畫焉。

艷異編卷二十六妓女部一天水仙哥天水仙哥﹐字繹眞﹐住於南曲中﹐善談謔﹐能歌令﹐常爲席﹐寬猛得所。其姿容亦常常﹐但蘊藉不惡。時賢雅尙之﹐因鼓其聲價耳。故右史鄭休範仁表嘗在席上贈詩曰﹕嚴吹如何下太淸﹐玉肌無柰六銖輕﹔𨿽知不是流霞酌﹐願聽雷和瑟一聲。劉覃登第。年十六七﹐永寧相國鄴之愛子。自廣陵入舉。輜重數十車﹐名馬數十駟。時同年鄭先輩扇之﹝鄭本吳人﹐或薦裴贊爲東牀。因與名士相接﹐素無操守﹐粗有詞學。乾符四年﹐裴公致其捷﹐與覃同年。因詣事覃﹐以求維揚幕。不愼廉隅﹐猥褻財利﹐又薄其中饋﹐竟爲時輩所棄斥﹞﹐極嗜欲於長安中。天水之齒﹐甚長於覃﹐但聞眾譽天水﹐亦不知其妍醜。所由輩潛與天水計議﹐每令辭以他事﹐重難其來。覃則連增所購﹐終無難色。會他日﹐天水實有所苦﹐不赴召﹐覃殊不之信﹐增緡不已。所由輩又利其所乞﹐且不忠告﹐而終不至。時有戶部府吏李全者﹐居其裏中﹐能制諸妓。覃聞立使召之﹐授以金花銀可二斤許。全貪其重賂﹐徑人曲﹐追天水人兜輿中﹐相與至宴所。至則蓬頭垢面﹐涕泗交下。搴簾一睹﹐亟使舁回。而所費已百餘金矣。楚兒楚兒字潤娘﹐素爲三曲之尢﹐而辧慧﹐往往有詩句可稱。近以遲暮﹐爲萬年捕賊官郭鍛所納。置於他所。潤娘在娼中﹐狂逸特甚﹐及被拘系﹐未能悛心。鍛主繁務﹐又本居有正室﹐至潤娘館甚稀。每有舊識過其所居﹐多於窗牖間相呼﹐或使人詢訊﹐或以中箋送遺。鍛乃親仁諸裔孫也﹐爲人異常凶忍且毒﹐每知必極笞辱。潤娘𨿽甚痛憤﹐已而殊不少革。嘗一日自曲江與鍛行﹐前後相去十數步。同版使鄭光業昌國﹐時爲補衮﹐道與之遇。楚兒遂出簾招之﹐光業亦使人傳語。鍛知之﹐因曳至中衢﹐擊以馬。其聲甚冤楚﹐觀者如堵。光業遙視之﹐甚驚悔﹐且慮其不任矣。光業明日特取路過其居偵之﹐則楚兒已在臨街窗下弄琵琶矣。駐馬使人傳語﹐已持彩箋送光業﹐詩曰﹕應是前生有宿冤﹐不期今世惡姻緣。蛾眉欲碎巨靈掌﹐雞肋難勝子路拳。祗擬嚇人傳鐵券﹐未應教我踏金蓮。曲江昨日君相遇﹐當下遭他數十鞭。

光業馬上取筆答之﹐曰﹕大開眼界莫稱冤﹐畢世甘他也是緣。無計不煩乾偃蹇﹐有門須是疾連拳。據論當道加嚴﹐便合披緇念法蓮。如此興情殊不減﹐始知昨日是蒲鞭。光業性疏縱﹐但無畏憚﹐不拘小節﹐是以敢駐馬報復﹐仍便送之﹐聞者皆縮頸。鍛累主兩赤邑捕賊﹐故不逞之徒。多所效命﹐人皆憚焉。鄭舉舉鄭舉舉者﹐居曲中﹐亦善令章﹐嘗與繹眞互爲席。而女傅非貌者﹐但負流品﹐巧談謔﹐亦爲諸朝士所眷。常有名賢醵宴﹐辟數妓﹐舉舉者預焉。今左諫王致君﹑調右貂鄭禮臣夕﹑拜孫文府儲小天﹑趙爲山崇皆在席。時禮臣初入內庭﹐矜誇不已。致君已下﹐倦不能對﹐甚減歡情。舉舉知之﹐乃下籌指禮臣曰「學士語大多。翰林學士𨿽甚貴﹑甚美﹐亦在人耳。至如李騭﹑劉允承﹑雍章﹐亦嘗爲之﹐又豈能增其聲價耶﹖」致君已下﹐皆躍起拜之﹐喜不自勝。禮臣因引滿自飲﹐更不復有言。於是極歡﹐至暮而罷。致君已下﹐各取彩繪遺酬。孫龍光爲狀元﹐頗惑之﹐與年候彰臣潛﹑社寧臣彥殊﹑崔勛美昭願﹑趙延吉光逢﹑盧文舉擇﹑李茂勛等數人﹐多在其捨﹐他人或不盡預﹐故同年盧嗣業訴醵罰錢﹐致詩於狀元曰﹕未識都知面﹐頻輸復分錢。苦心事筆硯﹐得志助花鈿。徒步求秋賦﹐持杯給暮。力微多謝病﹐非不奉同年。

嗣業﹐簡辭之子﹐少有詞藝﹐無操守之譽。與同年非舊知聞﹐多稱力窮﹐不遵醵罰﹐故有此篇。曲內妓之頭角者﹐爲都知﹐分管諸妓。俾追召勻齊﹐舉舉﹑絳眞皆都知也。曲中常價﹕一席四﹐見燭卽倍。新郎君更倍其數。故云復分錢也。今左史劉郊文崇及第。年亦惑於舉舉﹐同年宴﹐而舉舉有疾不來﹐其年灑﹐多非舉興。遂令同年李深之﹐邀爲酒。坐久﹐覺狀元微曬﹐良久﹐乃吟一篇曰﹕南行忽見李深之﹐手舞如蜚令不疑。任爾風流兼蘊藉﹐天生不似鄭都知。顏令賓顏令賓居南曲中﹐舉止風流﹐好尙甚雅﹐亦頗爲時賢所厚。事筆硯﹐有詞句。見舉人盡禮祗奉﹐多乞歌詩以爲畱贈﹐五彩箋常滿箱篋。後疾病且甚。值春暮﹐景色晴和﹐命侍女扶坐於砌前﹐顧落花而長嘆數四。因索筆題詩云﹕气餘三五喘﹐花剩兩三枝。話別一樽酒﹐相邀無後期。

因教小童曰「爲我持此出宣揚親仁已來﹐逢見新第郎君及舉人﹐卽呈之云﹕『曲中顏家娘子將來﹐扶病奉候郎君。』」因令其家設酒果以待。逡巡至者數人﹐遂張樂歡飲。至暮﹐涕泗交下曰「我不久矣﹐幸各制哀挽以送我。」初﹐其家必謂求膊﹐送於諸客﹐甚喜。及聞其言﹐頗謙之。及卒﹐將痊之日﹐得書數篇。其母拆視之﹐皆哀挽詞也。母怒﹐擲之於街中﹐曰「此豈救我朝夕也﹗」其鄰有喜羌竹劉駝駝﹐聰爽能爲曲子詞。或云嘗私於令賓。因取哀詞數篇﹐教挽柩前同唱之﹐聲甚悲愴。是日瘞於靑門外。或有措大逢之﹐他日召駝駝使唱﹐駝駝尙記其四章。一曰﹕昨日尋仙子﹐車忽在門。人生須到此﹐天道竟難論。客至皆邊袂﹐誰來爲鼓盆。不堪襟袖上﹐猶印舊眉痕。

二曰﹕殘春扶病飲﹐此夕最悲傷。夢幻一朝畢﹐風花幾日狂。孤鸞徒照鏡﹐獨燕懶歸梁。厚意耶能展﹐含酸奠一觴。

三曰﹕浪意何堪念﹐多情亦可悲。駿奔皆露膽﹐至盡齊眉。花墜有開日﹐月沈無出期。寧言掩丘後﹐宿艸便離離。

四曰﹕奄忽那如此﹐夭桃色正春。捧心還勸我﹐掩面復何人。岱嶽誰爲道﹐逝川寧問津。臨喪應有主﹐宋玉在西鄰。

自是盛傳於長安﹐挽者多唱之。或詢駝駝曰「宋玉在西﹐莫是你否﹖」駝駝曬曰「大有宋玉在。」諸子皆知私於樂工﹐及鄰里之人﹐極以爲恥﹐這相掩覆。絳眞因與諸子爭令﹐相謔失言云「莫倚居突肆。」旣而甚有恨色。後有與絳眞及諸子暱熟者﹐勤問之﹐終不言也。楊妙兒楊妙兒者﹐居前曲﹐從東第四五家。本亦爲名輩﹐後老退爲假母。居第最寬潔﹐賓甚翕集。老妓曰萊兒﹐字蓬仙﹐貌不甚揚﹐齒不卑矣。但利口巧言﹐詼諧臻妙﹐陳設居止處﹐如好事士流之家。由是見者多惑之。進士天水光遠﹐故山北之子。年甚富﹐與萊兒殊相懸﹐而一見溺之﹐終不能捨。萊兒亦以光遠聰悟俊少﹐尢諂附之。又以俱善章程﹐愈相知愛。天水未應舉時﹐已相呢狎矣。及應舉﹐自以俊才﹐期於一戰而取。萊兒亦謂之萬全。是歲冬﹐大誇於賓客﹐指光遠爲一鳴先輩。及光遠下第﹐京師小子弟﹐自南院徑取道詣萊兒以快之。萊兒正盛飾立於門前﹐以俟榜。小子弟輩馬上念詩以謔之曰﹕盡道萊兒口可憑﹐一冬誇婿好聲名﹔適來安遠門前見﹐光遠何曾解一鳴。

萊兒尙未信﹐應聲嘲答曰﹕黃口小兒口沒憑﹐逡巡看取第三名﹔孝廉持水添瓶子﹐莫向街頭亂碗鳴。

其敏捷﹐皆此類也。是春﹐萊兒﹐久不痊於光遠﹝京師以宴下第者﹐謂之打﹞。光遠嘗以長句詩﹐題萊兒室曰﹕魚鑰獸環斜掩門﹐萋萋芳艸憶王孫。醉憑靑瑣窺韓壽﹐因擲金梭惱謝鯤。不夜珠光連玉匣﹐辟寒釵影落瑤樽。欲知明惠多情態﹐役盡江淹別後魂。

萊兒酬之曰﹕長者車塵每到門﹐長卿非慕卓王孫﹔定知羽翼難隨鳳﹐卻喜波濤未化鯤。嬌別翠鈿粘去袂﹐醉歌金雀碎殘樽﹔多情多病年應促﹐早辦名香爲返魂。萊兒亂離前﹐有豪家以金帛聘之﹐置於他所。人頗思之﹐不得復睹﹐萊兒以敏妙﹐誘引賓客﹐倍於諸妓﹐榷利甚厚。而假母楊氏未嘗優卹﹐菜兒因大詬假母﹐拂衣而去。後﹐假母嘗位訴於它能。次妓曰永兒﹐字齊卿﹐婉約於萊兒﹐無他能﹐今相國蕭司徒遘甚眷之。在翰苑時﹐每知聞間爲之致宴﹐必約定名占之。次妓曰迎兒﹐旣乏丰姿﹐又拙戲謔﹐多勁詞以忤賓客。次妓曰桂兒﹐最少﹐亦名於貌。但慕萊兒之爲人﹐雅於逢迎。王團兒王團兒﹐前曲自西第一家也。已爲假母﹐有女數人。長曰小潤﹐字子美﹐少時頗籍籍者。小天崔垂休﹝名胤本字似之﹐及第時年二十﹞﹐變化年溺惑之﹐所費甚廣。嘗題記於小潤髀上﹐爲爲山所見﹐題詩曰﹕慈恩塔下親泥壁﹐滑膩光華玉不如。何事博陵崔肉十﹐金陵腿上逞歐書。次日福娘﹐字宜之。甚明白﹐丰約合度﹐談論風雅﹐且有體栽。故天官崔知之侍郎﹐嘗於筵上與詩曰﹕怪得淸風送異香﹐娉停仙子曳霓裳。惟應錯認偸桃客﹐曼倩曾爲漢侍郎。次日小福﹐字能之。𨿽乏丰姿﹐亦甚慧黠。予在京師﹐與羣從少年習業﹐或倦悶時﹐同詣此處﹐與二福環坐﹐淸淡雅飲﹐尢見風態。予嘗贈宜之詩曰﹕彩翠仙衣玉紅膚﹐輕盈年在破瓜初。霞杯醉勸劉郎飲﹐云髻慵邀阿母梳。不怕寒侵緣帶寶﹐等憂風舉情持裾。謾圖西子晨妝樣﹐西子元來未得知。

得詩甚多﹐頗以此詩爲稱愜。持詩於窗左紅墻﹐請予題之。及題畢﹐」以未滿壁﹐請更作一兩篇。且見戒無艷。予因題三絕句﹐如其自述。其一曰﹕移壁同窗費幾朝﹐指環偸解薄蘭椒。無端鬥艸輸鄰女﹐更被拈將玉步搖。

其二曰﹕寒繡紅衣餉阿嬌﹐新團香獸不禁燒。東憐起樣裙腰闊﹐刺蹙黃金綫幾條。

其三曰﹕試共卿卿戲語粗﹐畫堂連遣侍兒呼。寒肌不柰金如意﹐白獺爲膏郎有無。

尙餘數行未滿。翌日詣之﹐忽見自札處﹐宜之題詩曰﹕苦把文章邀勸人﹐吟看好个語言新。𨿽然不及相如賦﹐也值黃金一二斤。

宜之每宴洽之際﹐常慘然悲郁﹐如不勝任。合坐爲之攺容﹐久而不已。靜詢之﹐答曰「此蹤迹安可迷﹐而不返耶﹖又何計以返﹖每思之不能不悲也。」遂嗚咽久之。他日﹐忽以紅箋授予﹐位且拜。視之﹐詩曰﹕日日悲傷未有圖﹐懶將心事話凡夫。非同覆水應收得﹐只間仙郎有意無﹖

余因謝之曰「甚知幽旨﹐但非舉子所宜﹐何如﹖」又泣曰「某幸未系教坊籍﹐君子倘有意﹐一二百金之費爾。」未及答。困授予筆﹐請和其詩。予題其箋後曰﹕韶妙如何有遠圖﹐未能相爲信非夫。泥中蓮子𨿽無染﹐移人家園未得無。

覽之﹐因泣不復言﹐自是情意頓薄。其夏﹐予東之洛﹐或醵飲於家﹐酒酣﹐數相矚曰「此歡不知可繼否﹖」因位下。自冬初還京﹐果爲豪者主之﹐不復可見。至春上已日﹐因與親知楔於曲水﹐聞鄰棚絲竹﹐因而視之。西座一紫衣﹐東座一麻﹐北座者偏麻衣﹐對米孟爲糾﹐其南二妓乃宜之與母也。因於棚後﹐候其女僕以詢之﹐曰「宜陽彩纈鋪張言爲街使郎官置宴﹐張卽宜之所主也。時街使令坤爲敬渲二﹐益在外艱耳。」及下棚﹐復見女曰「來日可到曲中否﹖」詰旦﹐詣其裏﹐見能之在門﹐因邀下馬﹐予辭以他事﹐立乘與語﹐能之乃團紅中擲予曰「宜之詩也。」舒而題詩曰﹕久賦恩情欲托身﹐已將心事再三陳。泥蓮旣沒移栽分﹐今日分離莫恨人。予覽之﹐悵然馳回﹐且不復及其門。王蘇蘇王蘇蘇﹐在南曲中。屋室寬博﹐厄饌有序。女昆仲數人﹐亦頗善諧謔。有進士李標者﹐自言李英公勛之後﹐久在大諫王致君門下。致君弟侄因與同詣焉。飲次﹐標題窗曰﹕春暮花株繞戶飛﹐王孫尋勝引塵衣。洞中仙子多情態﹐畱住劉郎不放歸。

蘇蘇先未識﹐不甘其題﹐因謂之曰「阿誰劉郎﹖君莫亂道。」遂取筆繼之曰﹕怪得犬驚雞亂飛﹐贏童瘦馬老麻衣。阿誰亂引閒人到﹐畱住靑蚨熱趕歸。

標性褊﹐頭面通赤﹐命駕先歸。後﹐蘇蘇見王家郎君﹐輒詢﹕「熱趕郎在否﹖」劉泰娘劉泰娘﹐北曲內小家女也。彼曲﹐素無髙遠者﹐人不知之。亂離之春﹐忽於慈恩寺前﹐見曲中諸妓同赴曲江宴。至寺側﹐下車而行。年齒甚妙﹐粗有容色。時遊者甚眾﹐爭往詰之。以居作其所﹐久乃低眉。及細詢之﹐雲門前一樗樹子。尋遇暮雨﹐諸妓分散﹐旦暮予有事北去﹐因過其門﹐恰遇犢車返矣。遂題其餘曰﹕尋常凡木最輕樗﹐今日尋樗桂不如。漢髙新破咸陽後﹐英俊奔波遂喫虛。

司遊人聞知﹐詰朝詣之者﹐結駟於門矣。張住住張住住者﹐南曲。所居卑陋﹐有二女兄不振﹐是以門甚寂寞。爲小鋪席﹐貨艸姜果之類。住住﹐其母之腹女也。少而敏慧﹐能辧音律。鄰有龐佛奴﹐與之同歲﹐亦聰警﹐甚相悅慕。年六七歲﹐隨師於眾學中﹐歸則轉教住住﹐私有結髮之契。及住住將笄﹐其家拘管甚切﹐佛奴稀得見之﹐又力窘不能致聘。俄而﹐裏之南有陳小鳳者﹐欲權聘住住﹐蓋求其元。已納薄幣﹐約其年三月五日。及月初﹐音耗不通﹐兩相疑恨。佛奴因寒食爭球﹐故逼其窗以伺之。忽聞住住曰「徐州子﹐看看日中也。」佛奴龐勛同姓﹐傭書徐邸﹐因私呼佛奴爲徐州子﹔日中﹐蓋五日也。佛奴甚喜﹐因求。住住云「上已日﹐我家踏靑去﹐我當以疾辭。彼卽自爲計也。」佛奴因求其鄰宋嫗爲之地﹐嫗許之。是日﹐舉家踏靑去﹐而嫗獨畱﹐住住亦畱。住住乃鍵其門﹐伺於東墻。聞佛奴語聲﹐遂梯而過。佛奴盛備酒饌﹐亦延宋嫗。因爲幔寢所﹐以遂平生。旣而﹐謂佛奴曰「子旣不能見聘﹐今且後時矣﹐隨子而奔﹐兩非其便。千秋之誓﹐可徐圖之。五日之言﹐其何如也﹖」佛奴曰「此我不能也﹐但願保之他日。」住住又曰「小鳳亦非娶我也﹐其旨可知也。我不負子矣﹐而子其可便負我家而辱之乎﹖子必爲我計之。」佛奴計之曲中素有畜鬥鷄者﹐佛奴常與之狎。至五日﹐因其冠﹐取丹物﹐托宋嫗致於住住。旣而小鳳以爲獲元﹐甚喜﹐又獻三緡於張氏﹐遂往來不絕。復貪住住之明慧﹐因欲加禮納之。小風爲平康富家﹐車服甚盛﹔佛奴傭於徐邸﹐不能給食。母兄諭之﹐鄰里譏之﹐住終不捨佛奴指階井曰「若逼我不已﹐『骨董』一聲卽了矣。」平康裏中﹐素多輕薄小兒﹐遇事輒唱。住住誑小鳳也﹐鄰里或知之。俄而﹐復值北曲王團兒假女小福爲鄭九郎主之﹐而私於曲中盛六子者﹐及誕一子﹐滎陽撫之甚厚。曲中唱曰「張公喫酒李公顚﹐盛六生兒九憐。舍下雄鷄傷一徳﹐南頭小鳳納三千。」久之﹐小鳳因訪住住﹐微聞其唱﹐疑而未察。其與住住暱者﹐詰旦告以街中之辭曰「是日前﹐佛奴雄鷄因避斗﹐飛上屋﹐傷足。前曲小鐵鑪田小福者﹐賣馬街頭﹐遇佛奴父﹐以爲小福所傷﹐遂毆之。」住住素有口辯﹐因撫掌曰「是何龐漢打它賣馬街頭田小福﹖街頭唱『舍下雄鷄失一足﹐街頭小福拉三拳』。且雄鷄失徳﹐是何謂也﹖」小鳳旣不審﹐且不諭﹐遂無以對。往往因大﹐遞呼家人﹐隨弄小鳳﹐甚不自足。住住因呼宋媼﹐使以前言告佛奴。奴視雞足且良﹐遂以生絲纏其雞足﹐置街中﹐召羣小兒共變其唱住住之言。小鳳後以住住家噪弄不已﹐遂出街中以避之。及見雞跛﹐又聞攺唱﹐深恨向來誤聽。乃益市酒肉﹐復之張捨。一夕宴語甚歡。至旦將歸﹐街中又唱曰「莫將龐大作團﹐龐大皮中的不幹。不怕鳳凰當額打﹐更將雞腳用筋纏。」小鳳聞此唱﹐不復詣住住。佛奴初傭徐邸﹐邸將甚憐之﹐爲致職名﹐竟裨邸將﹐終以禮聘住住﹐將連大第。而小鳳家事日蹙﹐復不侔矣。胡證尙書胡證尙書﹐質狀魁偉﹐膂力絕人。與裴晉公度同年。公嘗狎遊﹐爲兩軍力士十許輩淩轢﹐勢甚危窘﹐公潛遣一介求救於胡。胡衣皂貂金帶﹐突門而入﹐諸力士之失色。胡後到飲酒﹐一舉三鐘﹐不啻數升﹐杯盤無餘瀝。逡巡﹐主人上燈﹐胡起取鐵燈臺﹐摘去枝葉而合其附﹐橫置膝上﹐謂眾人曰「鄙夫請非次攺令﹐凡三鐘引滿一徧﹐三臺酒須盡﹐仍不得有滴瀝﹐犯令者一鐵跗﹐自謂燈臺。」胡復一舉三鐘。次及一角觥者﹐凡三臺三徧酒未能盡﹐淋漓逮至並坐。胡舉跗將擊之﹐羣惡皆起﹐設拜叩頭乞命﹐呼爲神人。胡曰「鼠輩敢爾﹐乞汝殘命﹗」叱之令去。裴思謙狀元裴思謙狀元及第後﹐作紅箋名紙十數﹐詣平康裏﹐因宿於裏中。詰旦﹐賦詩曰﹕銀缸斜背解鳴﹐小語低聲賀玉郎。從此不知蘭麝貴﹐夜來新惹桂枝香。

楊汝士尙書楊汝士尙書鎭東川﹐其子知溫及第。汝士開家宴相賀﹐營妓咸集﹐汝士命人與紅綾一匹﹐詩曰﹕郎君得意及靑春﹐蜀國將軍又不貧。一曲髙歌紅一匹﹐兩頭娘子謝夫人。

鄭合敬先輩鄭合敬先輩及第﹐後宿平康裏﹐詩曰﹕春來元處不閒行﹐楚潤相看別有情。好是五更殘酒醒﹐時時聞喚狀元聲。

楚娘字潤卿﹐妓之尢者。北裏不測二事予頃年往長安中﹐鰥居僑寓﹐頗有介靜之名﹐然總率交友﹐未嘗辭避﹐故勝遊狎宴﹐常亦預之。朝中知己﹐謂子能立於顏生子祚生之間矣。予不達聲律﹐且無耽惑﹐而不免俗﹐以其道也。然亦懲其事﹐思有以革其獘。嘗聞大中以前﹐北裏頗爲不測之地。故王金吾式﹑令狐博士﹐皆目擊其事﹐幾罹毒手﹐實昭著本末﹐垂戒後來。且又焉知當今無之﹖但不值執金吾曲臺之泄耳。王金吾﹐故山南相國起之子。少狂逸﹐曾呢行北曲﹐遇有醉而後至者﹐遂避之牀下。俄頃﹐又有後至者﹐仗劍而來﹐以醉者爲金吾也。因梟其首而擲之曰「來日更呵殿人朝耶﹗」遂據其牀。金吾獲免﹐遂不入北曲。其首家人收瘞之。令狐博士相君當權日﹐尙爲貢士﹐多往北曲﹐有呢熟之地往訪之。一旦﹐忽告以親戚聚會﹐乞輟一日﹐遂去之。於鄰捨密窺﹐見母與女共殺一醉人﹐而瘞之室後。來日﹐復再詣之宿。中夜問女﹐女驚而扼其喉﹐急呼其母﹐將共斃之。母勸而止。及旦﹐歸告大京尹捕之﹐其家已失所在矣。以博文字﹐不可不具載於明文耳。頃年舉子皆不及北裏﹐惟新郎君恣遊於一春﹐近不知誰何啟迪。嗚呼﹗有危梁峻谷之虞﹐則回車返策者眾矣。何危禍之惑甚於彼而不能戒於人哉﹖則鼓洪波﹑遵覆轍者﹐甚於作俑乎。後之人﹐可以作規者﹐當力制乎其所志。是不獨爲風流之談﹐亦可垂誡勸之旨也。

艷異編卷二十七妓女部二王之渙開元中詩人﹐王昌齡﹑髙適﹑王之渙齊名。當時風塵未偶﹐而遊處略同。一日﹐天寒微雪﹐三詩人共詣旗亭﹐貰酒小飲。忽有梨園伶官十數人﹐登樓會宴。三詩人因避席隈映﹐擁鑪火以觀焉。俄有妙妓四輩﹐尋續而至﹐奢華艷異﹐都冶頗極。旋則奏樂﹐皆當時之名部也。昌齡等私相約曰「我輩各擅詩名﹐每不自定其甲乙﹐今都可以密觀諸伶所謳﹐若詩入歌詞之多者﹐則爲優矣。」俄而一伶﹐拊節而唱﹐乃曰﹐寒雨連江夜人吳﹐平明送客楚山孤。洛陽親友如相問﹐一片冰心在玉壺。

昌齡則引手畫壁曰「一絕句。」尋又一伶謳之曰﹕開篋淚沾臆﹐見君前日書。夜臺何寂寞﹐猶是子云居。

適則引手畫壁曰「一絕句。」尋又一伶謳曰﹕奉帚平明金殿開﹐彊將團扇共徘徊。玉顏不及寒鴉色﹐猶帶昭陽日影來。

昌齡則又引手畫壁曰「二絕句。」之渙自以得名已久﹐因謂諸人曰「此輩皆潦倒樂官﹐所唱皆《巴人下裏》之詞耳﹐豈《陽春白雪》之曲﹐俗物敢近哉﹖」因指諸妓之中最佳者曰「待此子所唱﹐如非我詩﹐吾卽終身不敢與子爭衡矣。脫是吾詩﹐子等當須列拜牀下﹐奉吾爲師。」因歡笑而俟之。須臾﹐次至雙鬟發聲﹐則曰﹕黃河遠上白雲問﹐一片孤城萬仞山。羌笛何須怨楊柳﹐春風不度玉門關。

之渙卽掀二子曰「田舍奴﹐我豈妄哉﹗」因大諧笑。諸伶不諭其故﹐皆起詣曰「不知諸郎君何此歡噱﹖」昌齡等因話其事。諸伶竟拜曰「俗眼不識神仙﹐乞降淸重﹐俯就筵席。」三子從之﹐飲醉竟日。

洛中舉人舉子乙﹐洛中居人也。偶與樂妓茂英者相識。英年甚小。及乙到江外﹐忽於飲席遇之﹐因贈詩云﹕憶昔當初過柳樓﹐茂英年小尙含羞。隔窗未省聞髙語﹐對鏡曾窺學上頭。一別中原俱老大﹐重來南國見風流。彈弦酌酒話前事。零落碧雲生暮愁。

舉子因謁節使﹐遂客遊畱連數月。帥遇之甚厚﹐宴飲旣頻﹐與酒諧戲頗洽。一日告辭﹐帥厚以金帛贐行﹐復開筵送別﹐因暗畱絕句與曰﹕少種花枝少下籌﹐須防女伴妒風流。坐中若打占相令﹐除卻尙書莫點頭。

因設舞曲﹐遺詩﹐帥取覽之﹐當時卽令人所在﹐送付舉子。鳳窠羣女姑城太守張憲﹐使娼妓戴拂壺中﹐錦仙裳﹐蜜粉淡妝﹐使侍閣下。奏書者號「傳芳妓」﹐酌酒者號。龍津女」﹐傳食者號「仙盤使」﹐代書札者號「墨蛾」﹐換香者號「麝姬」﹐掌詩稿者號「雙淸子」。諸娼曰「鳳巢羣女」。又曰咽隊曳云仙」。

鄭中丞文宗朝﹐有內人鄭中丞﹝中丞﹐當時宮人官也﹞﹐善胡琴。內庫有琵琶二面﹐號大忽雷﹑小忽雷。因爲匙頭脫損﹐送在崇仁坊南趙家料理。大約造樂器﹐悉在此坊﹐其中有二趙家最妙。時有權相舊吏梁厚本﹐有別墅在昭應縣之西南﹐西臨渭河。垂釣之際﹐忽見一物流過﹐長五七尺許﹐上以錦纏之。令家童摟得就岸﹐乃祕器也。及發開視之﹐乃一女郎﹐妝色儼然﹐以羅中系其頸。遂解其領巾﹐伺之﹐口鼻之間﹐尙有餘息。卽移至室中﹐將養經旬﹐方能言語﹐云「我內弟子鄭中丞也。昨因忤旨﹐令內人縊殺﹐投於河中﹐錦卽是弟子﹐臨刑相贈耳。」乃如故﹐卽垂泣感謝。厚本無妻﹐卽納爲室。自言善琵琶。其琵琶今在南趙家修理﹐恰值訓﹑注之事﹐人莫有知者。厚本因賂其樂器匠﹐購得之。至夜分﹐方敢輕彈。後值良辰﹐飲於花下﹐酒酣﹐不覺朗彈數曲。是時﹐有黃門放鷂子過門﹐私於墻外聽之﹐曰「此是鄭中丞琵琶聲也。」竊窺識之。翌日﹐達上聽。文宗始嘗追悔﹐至是驚喜。遣中使宣召﹐問其由來﹐乃捨厚本罪﹐任從匹偶﹐仍加賜賚焉。李季蘭李季蘭﹐以女子有才名。初﹐五六歲時﹐其父抱於庭﹐作詩詠薔薇﹐其未句云「經時才架卻﹐心緒亂縱橫。」父恚曰「此女子將來富有文章﹐然必爲失行婦人矣。」竟如其言。又﹐季蘭嘗與諸賢會烏程縣開元寺。知河間劉長卿有陰疾﹐謂之曰「山气日夕佳。」長卿對曰「眾鳥欣有托。」舉坐大笑。論者兩美之。季蘭有詩曰「遠水浮仙棹﹐寒星伴使車。」蓋五言之佳境也。上方班姬卽不足﹐下比韓英則有餘。亦女中之詩豪也。嘗賦得《三峽流泉歌》曰﹕

妾家本住巫山云﹐巫山流泉嘗自聞。玉琴彈出轉寂﹐直似當時夢中聽。三峽迢迢幾千里﹐一時流入深閨裏。巨石奔湍指下生﹐飛波走浪弦中起。初疑噴湧含雷風﹐又似嗚咽流不通。湍曲瀨勢將盡﹐時復滴瀝平沙中。憶昔阮公爲此曲﹐能使仲容聽不足。一彈旣罷還一彈﹐願似流泉鎭相續。李逢吉李丞相逢吉﹐性彊愎而沈猜多忌﹐好危人﹐略無愧色。旣爲三川居守劉禹錫﹐有妓甚麗﹐爲眾所知。李恃夙望﹐恣行威福﹐分務朝官﹐取容不暇﹐一旦陰以計奪之。約曰某日皇城中堂前致宴﹐一應朝賢寵嬖﹐並請早赴境會。稍可觀囑者﹐如期雲集。敕閽吏先收劉家妓從門入﹐傾都驚異﹐元敢言者。劉公計無所出﹐惶惑吞聲。又翌日﹐與相善三數人謁之﹐但相見如常﹐從容久之﹐並不言境會之所以然。座中默然相目而已。旣罷﹐一揖而退。劉嘆吒而歸﹐知無可柰何﹐遂憤懣而作四章﹐以擬《四愁》云爾﹕

玉釵重合兩無緣﹐魚在深潭鶴在天。得意紫鸞休舞鏡﹐能言靑鳥罷銜箋。金盆已覆難收水﹐玉軫長拋不續弦。若向靡蕪山下過﹐遙將紅淚灑窮泉。鸞飛遠樹棲何處﹐鳳得新巢已去心。紅壁尙畱香漠漠﹐碧雲初斷信沈沈。情知點污投泥玉﹐猶自經營買笑金。從此山頭似人石﹐丈夫形狀淚痕深。人曾行處更尋看﹐𨿽是生離死一般。買笑樹邊花已老﹐畫眉窗下月猶殘。雲藏巫峽音容斷﹐路隔星橋過往難。莫怪詩成無淚滴﹐盡傾東海也須幹。三山不見海沈沈﹐豈有仙蹤更可尋。靑鳥去時雲路斷﹐娥歸處月宮深。紗窗遙想春相憶﹐書幌誰憐夜獨吟。料得夜來天上鏡﹐只應偏照兩人心。薛濤蜀妓薛濤﹐字洪度﹐本長安良家子。父鄭﹐因官寓蜀。濤八九歲﹐知聲律。其父一日坐庭中﹐指井梧示之曰「庭除一古桐﹐聳幹入雲中。」令濤續之。卽應聲曰「枝迎南北鳥﹐葉送往來風。」父愀然久之。父卒﹐母孀居﹐韋臯鎭蜀﹐召令侍酒賦詩﹐因入樂籍。濤暮年屏居浣花溪﹐著女冠服﹐有詩五百首。元稹微之﹐知有薛濤﹐未嘗識面。初授監察禦史﹐出使西蜀﹐得與薛濤相見。自後元公赴京﹐薛濤歸浣花所﹐其浣花之人﹐多造十色彩箋。於是濤別模新樣小幅松花紙﹐多用題詩﹐因寄獻元公百餘幅。元於松花紙上﹐寄贈一篇曰﹕錦江滑膩岷峨秀﹐幻作文君及薛濤。言語巧偸鸚鵡舌﹐文章分得鳳凰毛。紛紛詞客皆停筆﹐个个公侯欲夢刀。別後相思隔煙水﹐富蒲花發五云髙。

薛嘗好種菖蒲﹐故有是句。蜀中松花紙﹑金沙紙﹑雜色流沙紙﹑彩霞金粉龍鳳紙﹐近年皆廢﹐惟絞紋紙尙在。罰赴邊﹐有懷上韋相公云﹕聞道邊城苦﹐而今到始知。卻將門下曲﹐唱與隴頭兒。

元微之贈濤詩﹐因寄舊詩與之云﹕詩篇調態人皆有﹐細膩風光我獨知。月夜詠花憐暗淡﹐雨朝題柳爲欹垂。長教碧玉藏深處﹐向紅箋寫自隨。老大不能收拾得﹐與君開似教男兒。薛濤好制小詩﹐惜其幅大﹐狹小之。蜀中號薛濤箋﹐或以營妓無校書之號﹐韋南康欲奏之而罷﹐後遂呼之。胡曾詩曰﹕萬里樓臺女校書﹐琵琶花下閉門居。掃眉才子知多少﹐領取春風總不如。進士楊蘊中﹐下成都獄。夢一婦人曰「吾薛濤也。」贈詩云﹕玉漏聲長燈耿耿﹐東墻西墻時見影。月明窗外子規啼﹐忍使孤魂愁夜永。張建封妓白樂天有和「燕子樓」詩。其序云﹕徐州張尙書﹐有愛妓盼盼﹐善歌舞﹐雅多風態。予爲校書郎時﹐遊淮泗間﹐張尙書宴予﹐酒酣﹐出盼盼佐歡。予因贈詩樂句云「醉嬌勝不得﹐風牡丹花。」一歡而去。爾後絕不復知﹐玆一紀矣。昨日﹐司勛員外郎張仲素繪之訪予﹐因吟新詩﹐有《燕子樓》詩三首﹐辭甚婉麗。詰其由﹐乃盼盼所作也。繪之從事武寧累年﹐頗知盼盼始未﹐云﹕張尙書旣歿﹐鼓城有張氏舊第﹐中有小樓名「燕子」﹐盼盼念舊愛而不嫁﹐居是樓十餘年﹐於今尙在﹐盼有詩云﹕樓上殘燈伴曉霜﹐獨眠人起合歡牀。相思一夜知多少﹐地角天涯不是長。

又云﹕北邱松柏鎖愁煙﹐燕子樓中思悄然。自埋劍履歌塵散﹐紅袖香銷一十年。

又云﹕適看鴻雁嶽陽回﹐又睹玄禽逼社來。瑤瑟玉蕭無意緒﹐任從蛛网任從灰。

余嘗愛其新作﹐乃和之云﹕滿窗明月滿簾霜﹐被冷燈殘拂臥牀。燕子樓中寒月夜﹐秋來只爲一人長。

又云﹕鈿帶羅衫色似煙﹐幾口欲起卽潛然。自從不舞霓裳袖﹐疊在空箱二十年。

又云﹕今春有客洛陽回﹐曾到尙書墓上來。見說白楊堪作柱﹐爭教紅粉不成灰。

又贈之絕句云﹕黃金不惜買蛾眉﹐揀得如花四五枝。歌舞教成心力盡﹐一朝身去不相隨。後仲素以餘詩示盼盼﹐乃反復讀之﹐泣曰「自公薨背﹐妾非不能死﹐恐百載之後﹐人以我公重色﹐有從死之妾﹐是玷我公淸範也。所以偸生爾。」乃和白公詩曰﹕自守空樓斂恨眉﹐形同春後牡丹枝。舍人不會人深意﹐訝道泉臺不去隨。

盼盼得詩後﹐怏怏旬日﹐不食而卒。但吟詩云「兒童不識衝天物﹐謾把靑泥污雪毫。」歐陽詹歐陽詹﹐字行周﹐泉州晉江人。弱冠能屬文﹐天縱浩汗。貞元年登進士第。畢關試﹐薄遊太原﹐於樂籍中因有所悅﹐情甚相得。及歸﹐乃與之盟曰「至都當相迎耳。」卽灑泣而別﹐仍贈之詩曰﹕驅馬漸覺遠。回頭長路塵。髙城已不見﹐況復城中人。去意旣未甘﹐居情諒多辛。五原東北晉﹐千里西南秦。一屢不出門﹐一車無停輪。流萍與系匏﹐早晚期相親。

尋除國子四門助教﹐住京。籍中者思之不已﹐經年得疾﹐且甚﹐乃危妝引髻﹐刀而匣之。顧謂女弟曰「吾其死疾﹐苟歐陽生使至﹐可以是爲信。」又遺之詩曰﹕自從別後減容光﹐半是思郎半恨郎。欲識舊來云髻樣﹐爲奴開取鏤金箱。

絕筆而逝。及詹使至﹐女弟如言。徑持歸京﹐具白其事。詹啟函閱之﹐又見其詩﹐一慟而卒。故孟簡賦詩哭之。序曰「閩越之英﹐惟歐陽生。以能文擢第﹐爰始一命﹐食大學之祿﹐助成均之教﹐有庸績矣。」我唐貞元己卯歲﹐曾獻書相府﹐論大事﹐風韻淸雅﹐詞旨切直。會東方軍興﹐府縣未暇慰薦。久之﹐倦遊太原﹐還來帝京﹐卒官靈臺。悲夫﹐生於單貧﹐以詢名故﹐心專勤儉﹐不識聲色。及玆籃仕﹐未知洞房纖腰之爲蠱惑。初抵太原﹐居大將軍宴席上﹐妓有此方之尢者﹐屢目於生﹐生感悅之﹐畱賞累月﹐以爲婉妾之樂﹐盡在是矣。旣而南轅﹐妓請同行。生曰「十目所視﹐不可不畏。」辭焉。請待至都而來迎﹐許之﹐乃訣去。生竟以連蹇﹐不克如約。過期﹐命甲遣乘密往迎妓。妓因積望成疾﹐不可爲也。先大故之夕﹐剪其云髻﹐謂侍兒曰「所歡應訪我﹐當以髻爲貺。」甲至﹐得之。以乘空歸﹐授髻於生。生爲慟怨﹐涉旬﹐而生亦歿。則韓退之作何蕃書﹐所謂歐陽詹者﹐生也。河南穆玄道訪予﹐嘗嘆息其事。嗚呼﹐鐘愛於男女﹐索其效死﹐夫亦不蔽也。大凡以時斷割﹐不爲麗色所汩﹐豈若是乎。古樂府詩﹐有《華山畿》《玉臺新詠》﹐有廬江小吏更相死﹐或類於此。暇日偶作詩以紀之﹐云﹕有客初北逐﹐驅馳次太原。太原有佳人﹐神艷照行雲。座上轉橫波﹐流光注夫君。夫君意蕩漾﹐卽日相交歡。恩情非一詞﹐結念誓靑山。生死不變易﹐中誠元間言。此爲太學徒﹐彼屬北府官。中夜欲相從﹐嚴城限軍門。白日欲同居﹐君畏他人聞。忽如隴頭水﹐坐作東西分。驚離腸千結﹐滴淚眼雙昏。本朝達京師﹐回駕相追攀。宿約始乖阻﹐巧笑安能幹。防身本苦節﹐一去何由還。後生莫沈迷﹐沈迷喪其眞。武昌妓﹝原書無目有文﹞韋蟾廉問鄂州﹐及罷任﹐賓僚盛陳祖席。蟾遂書《文選》句云「悲莫悲兮生別離﹐登山臨水送將歸。」以箋毫授賓從﹐請續其句。座中悵望﹐皆思不屬。逡巡﹐女妓泫然起曰「某不才﹐不敢染翰﹐欲口占兩句。」韋大驚異﹐令隨口寫之﹕「武昌無限新栽柳﹐不見楊花撲面飛。」座客無不嘉嘆。韋令唱作「楊柳枝」詞﹐極歡而散。贈數十﹐納之。翌日﹐共載而發。薛宜寮薛宜寮﹐會昌中爲左庶子﹐充新羅冊贈使。由靑州泛海﹐船頻阻惡風雨﹐至登州﹐卻漂回﹐泊靑州﹐郵傳一年。薛寓烏漢貞尢加待遇。有籍中飲妓段東美者﹐薛頗屬意。連帥置於驛中。是春﹐薛發日﹐祖筵﹐嗚咽流涕﹐東美亦然。乃於席上畱詩曰﹕阿母桃花方似錦﹐王孫艸色正如煙。不須更向滄溟望﹐惆悵歡情恰一年。

薛到外國﹐未行冊禮﹐旌節曉夕有聲﹐旋染疾。謂判官苗甲曰「東美何故頻見夢中乎﹖」數日而卒。苗攝大使行禮。薛旋櫬回及春州﹐東美乃請告至驛﹐素服執奠﹐哀號撫柩﹐一慟而卒。情緣相感﹐頗爲奇事。戎星韓晉公幌鎭浙西﹐戎星爲部內刺史。郡有酒妓﹐善歌﹐色亦閒妙﹐昱情屬甚愛。浙西樂將聞其能﹐白﹐召置籍中。昱不敢畱。俄於湖上爲歌詞以贈之﹐且曰「至彼令歌﹐必首唱是詞。」旣至﹐韓爲開筵﹐自持杯﹐命歌送之﹐遂唱戎詞云﹕好去春風湖上亭﹐柳條藤蔓系人情。黃鴛久住渾相戀﹐欲別頻啼四五聲。曲旣終﹐韓問曰「戎使君於汝寄情耶﹖」妓驚然起立潸然淚下﹐隨告。韓令更衣待命。席上爲之憂危。韓召樂將責曰「戎使君名士﹐畱情郡妓﹐何故不知而召置之﹖成予之過﹗」乃十笞之。命與妓百縑﹐卽時歸之。劉禹錫劉尙書禹錫罷和州﹐爲主客郎中。集賢學士李司空﹐罷鎭在京。慕劉名﹐嘗邀至第中﹐厚設飲饌。酒酣﹐命妙妓歌以送之。劉於席上賦詩曰﹕梳頭官樣妝﹐春風一曲《杜韋娘》。司空見慣渾閒事﹐斷盡蘇州刺史腸。

李因以妓贈之。杜牧唐中書舍人杜牧﹐少有逸才﹐下筆成詠。弱冠擢進士第﹐復捷制科。牧少雋﹐性野放蕩﹐𨿽爲檢刻﹐而不能自禁。會丞相牛僧孺出鎭揚州﹐辟節度掌書記。牧供職之外﹐惟以宴遊爲事。揚州勝地也﹐每重城向夕﹐倡樓之上﹐常有絳紗燈萬數﹐輝耀羅列空中。九里三十步街﹐珠翠塡咽﹐邈若仙境。牧常出沒馳逐其間﹐無虛夕。復有卒三十人﹐易服隨後﹐潛護之﹐僧孺之密教也。而牧自謂得計﹐人不知之﹐所至成歡﹐無不會意。如是且數年。及徽拜侍禦史﹐僧孺於中堂餞之﹐因戒之曰「以侍禦槪遠馭﹐固當自極夷塗﹐然常慮風情不節﹐或致尊體乖和。」因謬曰「某幸常自檢守﹐不致貽尊憂耳。」僧孺笑而不答﹐卽命侍兒取一小書簏﹐對牧發之﹐乃街卒之密報也。凡數十百﹐悉曰﹕某夕杜書記過某家﹐無恙。某夕宴某家﹐亦如之。牧對之大慚﹐因泣拜致謝﹐而終身感焉。故僧孺之薨﹐牧爲之志﹐而極言其美﹐報所知也。牧旣爲禦史﹐久之﹐分務洛陽。時李司徒聽﹐罷鎭閒居﹐聲妓豪華﹐爲當時第一。洛中名士﹐咸謁見之。李乃大開宴席。當時朝客髙流﹐無不臻赴。以牧持憲﹐不敢邀致。牧遣座客達意﹐願預斯會。李不得已馳書。方對酒獨酌﹐亦已酣暢﹐聞命遽來。時會中已飲酒﹐妓女百餘人﹐皆絕藝殊色。牧獨坐南行﹐瞪目注視﹐引滿三卮﹐問李云「聞有紫雲者孰是﹖」李指示之。牧凝睇良久曰「名不虛得﹐宜以見惠。」李俯而笑﹐諸妓亦皆回首破顏。牧又自飲三爵﹐朗吟而起曰﹕華堂今日綺筵開﹐誰喚分司禦史來﹖忽發狂言驚滿座﹐兩行粉面一時回。

意气閒逸﹐旁若無人。牧又自以年漸遲暮﹐常追賦感舊詩曰﹕落魄江湖載酒行﹐楚腰纖細掌中情。十年一覺揚州蘿﹐贏得靑樓薄幸名。

又曰﹕船一棹百分空﹐十載靑春不負公。今日鬢絲撣榻畔﹐茶煙輕腸落花風。太和未﹐牧復自侍禦史出佐沈傳帥江西宣州幕。𨿽所至輒遊﹐而終無屬意﹐咸以非其所好也。及聞湖州名郡﹐鳳物妍好﹐旦多奇色﹐因甘心遊之。湖州刺史於乙﹐牧素所厚者﹐頗諭其意。及牧至﹐每爲之曲宴周遊。凡優姬娼女﹐力所能致者﹐悉爲出之。牧注目凝視曰「美矣﹐未盡善也。」乙復候其意。牧曰「原得張水嬉﹐使州人畢觀﹐候四面云合﹐某當閒行寓目﹐冀於此際﹐或有閱焉。」乙大喜﹐如其言。至日﹐兩岸觀者如堵。迫暮﹐竟無所得﹐將罷﹐舟艤岸。於叢人中﹐有裏姥引鴉頭女﹐年十餘歲矣。牧熟視之﹐曰「此眞國色﹐向誠虛設耳。」因使語其母﹐將接致舟中﹐姥女皆懼。牧曰「且不卽納﹐當爲後期。」姥曰「他年失信﹐復當何如﹖」牧曰「吾不十年﹐必守此郡。十年不來﹐乃從所適可矣。」姥因許諾﹐因以幣結之﹐爲盟而別。故牧歸朝﹐頗以湖州爲念﹐然以官秩尙卑﹐未敢發。尋拜黃州﹑池州﹐又移睦州﹐皆非意也。牧素與周墀善﹐會墀爲相﹐乃並以三箋幹墀﹐乞守湖州。意以弟頭目疾﹐冀於江外療之。大中三年﹐始授湖州刺史。比至郡﹐則已十四年矣。所約者﹐已從人三載﹐而生三子。牧旣卽政﹐亟使召之。夫母懼其見奪﹐攜幼以往。牧因詰其母曰「曩旣許我矣﹐何爲反之﹖」母曰「向約十年﹐十年不來而後嫁﹐嫁已三年矣。」牧因取其載詞視之﹐俯首移晷曰「其詞也直﹐彊之不祥／乃厚爲禮而遣之。因賦詩以自傷曰﹕自是尋春去較遲﹐不須惆悵惜芳時。狂風落盡深紅色﹐綠葉成陰子滿枝。張又新李相紳鎭淮南。張郎中又新罷江南郡﹐素與李構隙。事在別錄時﹐於荊溪遇風﹐漂沒二子。悲戚之中﹐復懼李之仇己﹐投長箋自首謝。李深憫之﹐復書曰「端溪不讓之詞﹐愚罔懷怨。荊浦沈淪之禍﹐鄙實憫然。」乃厚遇之﹐殊不屑意。張感銘致謝﹐釋然如﹔日交。李與張宴﹐必極歡醉。張嘗爲廣陵從事﹐酒妓嘗好致情﹐而終不果納。至是二十年﹐猶在席間﹐張悒然如將涕下。李起更衣﹐張以指染酒﹐題詞盤上。妓深曉之。李旣至﹐張持杯不樂。李覺之﹐卽命妓歌以送酒。遂唱是詞曰﹕雲雨分飛二十年﹐嘗時求夢不曾眠。今來頭白重相見﹐還上襄王筵。

張醉歸﹐李令妓夕就張。張與楊虔州齊名﹐友善。楊妻李氏﹐卽相之女﹐有徳無容。楊未嘗意﹐敬待特甚。張嘗語楊曰「我少年成美名﹐不優仕宦﹐惟得美室﹐平生之望斯足。」楊曰「必求是﹐但與同好﹐必諧君心。」張深然之。旣婚﹐殊不愜心。楊以笏觸之曰「君何太癡﹖」言之數四。張不勝其忿﹐回應之曰「與君無間﹐以淸告君﹐君誤我如是。何謂癡﹖」楊歷數求名從宦之由曰「豈不與君皆同耶﹖」曰「然。」「然則我得醜婦﹐君詎不聞我耶﹖」張色解﹐問﹕「君室何如我﹖」曰「特甚。」張大笑﹐遂如初。張旣成家﹐乃作詩曰﹕牡丹一朵值千金﹐將謂從來色最深。今日滿欄開似雪﹐一生辜負看花心。周韶杭妓周韶﹑胡楚﹑龍靚﹐皆有詩名。韶好蓄奇茗﹐嘗與蔡君謨鬥勝之。蘇子容過杭﹐太守陳述古飲之﹐召韶佐酒。韶因子容求落籍。子容指檐間白鸚鵡曰「可作一絕。」韶援筆擇曰﹕隴上巢空歲月驚﹐忍看回首自梳翎。開籠若放雪衣去﹐長念觀音般若經。

時韶有服衣白﹐一座笑賞。述古遂令落籍。時楚﹑靚皆同席。楚贈之詩云﹕淡妝輕素鶴翎紅﹐移人朱欄便不同。應笑西湖舊桃李﹐彊勻顏色待春風。

靚詩云﹕桃花流水本無塵﹐一落人間幾度春。解佩暫酬交甫意﹐濯纓還見武陵人。秀蘭蘇子瞻守錢唐。有官妓秀蘭﹐天性黠慧﹐善於應對。湖中有宴會﹐羣妓畢至﹐惟秀蘭不來。遣人督之﹐須臾方至。子瞻問其故﹐具以發結沐浴﹐不覺困睡。忽有叩門聲﹐急起而問之﹐乃樂營將催督也。非敢怠忽﹐謹以實告。子瞻亦恕之。坐中一少年﹐屬意於蘭。見其晚來﹐恚恨未已﹐責之曰「「必有他事﹐以此晚至。」秀蘭力辯﹐不能讓之怒。是時﹐橊花盛開﹐秀蘭以一枝籍手告﹐其怒愈甚。秀蘭收淚元言。子瞻作詞以解之﹐怒始息。其詞曰﹕

乳燕飛華屋﹐悄元人﹐桐陰轉午﹐晚涼新浴。手弄生絹白團扇﹐扇手一時似玉。漸困倚﹐孤眠淸熟。門外誰來推繡戶﹖在教人夢斷瑤臺曲。又卻是﹐風敲竹﹐石橊半吐紅巾蹙。待浮花浪蕊都盡﹐伴君幽獨。濃艷一枝細看取﹐芳心千重似束。又被西風驚綠。若待得君來﹐向花前對酒不忍筋。共粉淚﹐兩籟籟。琴操蘇子瞻守杭日﹐有妓名琴操﹐頗通佛書﹐解言辭。子瞻喜之。一日遊西湖﹐戲語琴操曰「我作長老﹐汝試禪。」琴操敬諾。子瞻問曰「何謂湖中景﹖」對曰「落霞與孤騖齊飛﹐秋水共長天一色。」「何謂景中人﹖」對曰「裙拖六幅滯湘水﹐鬢鎖巫山一段雲。」「何謂人中意﹖」對曰「隨他揚學士﹐鱉殺鮑參軍。」操問﹕「如此究竟如何﹖」子瞻曰「門前冷落鞍馬稀﹐老大嫁作商人婦。」操於意下大悟﹐遂削髮爲尼。西閣寄梅記﹝原書無目有文﹞朱端朝﹐字廷之。宋南渡後﹐肄業上庠﹐與妓馬瓊瓊者往來。久之﹐情愛稠密﹐馬屢以終身之托爲言。朱𨿽曰從﹐而心不許之﹐蓋以妻性嚴謹﹐不敢主盟﹐非薄幸也。端朝文華富瞻﹐瓊瓊知其非白屋久居之人﹐遂傾心。凡百費用﹐皆瓊瓊給之。時秋試髙中﹐捷報之來﹐瓊瓊喜而勞之。端朝乃淬勵省業﹐以決春闈之勝。旣而到省愜意。翌日揭榜﹐果中優等。及廷對之策﹐失之太潔﹐遂置下甲﹐初注授南昌尉。瓊瓊力致懇曰「妾風塵卑之人﹐荷君未這棄去。今幸榮登仕版﹐行將云泥隔絕﹐無復奉承枕席。妾之一身﹐終淪棄矣﹐誠可憐憫﹐欲望君與謀脫籍之計﹐永執箕帚。然固君內政嚴謹﹐妾當小心伏事﹐無敢唐突。萬一脫此業緣﹐受賜於君﹐誠不淺淺耳。且妾之箱篋稍充﹐若與力圖去籍﹐誠爲不難。」端朝曰「去籍之計﹐固可主張。但恐不能與家人相處﹐使其無妒忌之態。端朝爲什﹐亦不至今日。盛意旣濃﹐沮之則近無情﹐從之則虞有辱。然旣出汝中心﹐卽容與調護。先人數語﹐使其和同柔順﹐庶彼此得以相安。否則端朝之計﹐無所施矣。」一夕﹐端朝因間謂其妻曰「我久居學捨﹐𨿽近得一小官﹐外人誠有助焉。且我家貧﹐急於幹祿﹐豈得待數年之缺。我所得一官﹐實出妓子馬瓊瓊之賜。今彼欲傾箱篋﹐求托於我﹐仍謀去籍﹐彼亦能小心迎合人意﹐脫彼於風塵之間﹐此亦仁人之恩也。」其妻曰「君意已決﹐亦復何辭。」端朝喜﹐謂瓊瓊曰「初畏家人不從﹐吾言詞一叩之﹐乃欣然相許。」端朝於是宛擴求托﹐而瓊瓊花籍亦得脫去。瓊遂搬囊案與端朝俱歸其家。旣至門﹐其正室一見如故。端朝自是得瓊瓊所攜﹐而家遂稍丰。因整理一區﹐中辟二閣﹐以東西匾名﹐東閣正室居之﹐乃令瓊瓊處於西閣﹐後止有東西閣相通同處。倏經三載﹐缺期已滿﹐迓吏前至。端朝以路遠俸薄﹐不肯攜累﹐乃單騎赴任。將行﹐置酒與東西閣相宴﹐因屬曰「凡此去或有家信來往﹐東閣西閣不能別書﹐止混同一緘。復書亦如之。」言畢﹐端朝獨之南昌﹐在路登涉稍艱。旣到南昌﹐參州交印﹐謁廟受賀﹐復禮人事方畢﹐而巡警繼至。倏經半載﹐乃得家信。止東閣有書﹐而西閣元之。端朝亦不介意。復書中但諭及東閣寬容之意﹐仍指西閣奉承之勤。書至﹐竟不及見﹐且曰縣尉之行也。嘗曰作書回字﹐當與二閣共之。今乃不獲睹﹐此何意也﹖東閣開言頗嫉之﹐欲去而未可﹐西閣乃密遣一僕﹐厚給裹足﹐授以書囑之曰「勿令東閣孺人知之。」及書至南昌﹐端朝開緘﹐絕無一字﹐止見雪梅扇面而已。因反復觀玩﹐及於後﹐寫一詞﹐名《減字木蘭花》云﹕

雪梅妒色﹐雪把梅花相抑勒。梅性溫柔﹐雪壓梅花怎起頭。芳心欲訴﹐全仗東君來作主。傳語東君﹐早與梅花作主人。

端朝詳味詞中之意﹐則知西閣爲東閣摧挫可知矣。自是坐臥不安﹐日夜思欲休官﹐賦歸去來之計。蓋以僥幸一官﹐皆西閣之力﹐不忘本也。後竟以尋醫爲名﹐而棄官歸來。旣至家﹐而東西二閣相與出迎﹐深怪其未及書考﹐忽作歸計。叩之不答。旣而端朝置酒﹐會二閣而言曰「我僥幸一官」羈迷千里﹐所望二閣在家和順相容﹐使我居官少安。昨日見西閣所寄梅扇後書《減字木蘭花》一首﹐讀之使人不逞寢食﹐吾安得而不歸哉﹗」東閣乃曰「君今仕矣﹐且與妾判斷此事﹐據西閣詞中所說﹐梅花孰是﹖」端朝曰「此非口舌所能剖判。當取紙筆來﹐書其是非曲直」。遂作《浣溪沙》一闋﹐以示二閣云﹕梅正開時雪正狂﹐兩般幽韻孰優長﹖且宜持酒細端詳。梅比雪花多一出﹐雪如梅蕊少些香。花公非是不思量。

自後二閣歡會如初﹐而端朝亦不復出仕矣。

艷異編卷二十八妓女部三張怡云張恰云﹐能詩詞﹐善談笑﹐藝絕流輩﹐名重京師。趙松雪﹑商正叔﹑髙富山皆爲寫怕云圖以贈﹐諸名公題詩殆徧。姚牧庵﹑閻靜軒每於其家小酌。一日﹐過鐘樓街﹐遇史中丞。中丞下道﹐笑而問曰﹕『二先生所往﹐可容侍行否﹖」姚云「中丞上馬。」史於是屏騶從﹐速其歸攜酒饌﹐因與造海子上之居。姚與閻呼曰﹕『擡云﹐今日有佳客﹐此乃中丞史公子也。我輩當爲爾作主人。」張便取酒先壽史﹐且歌「雲間貴公子﹐玉骨秀橫秋」《水調歌》一闋。史甚喜。有頃﹐酒饌至﹐史取銀二錠酬歌。席終﹐左右欲撤酒器﹐皆金玉者。史云「休將去﹐畱待二先生來此受用。」其賞音有如此者。又嘗佐貴人樽俎﹐姚﹑閻二公在焉。姚偶言。『暮秋時」三字﹐閻曰「擡云續而歌之。」張應聲作《小婦孩兒》﹐且歌且續曰「暮秋時﹐菊殘猶有做霜枝﹐西風了卻黃花事。」貴人曰「且止。」遂不成章。張之才亦敏矣。曹娥秀曹娥秀﹐京師名妓也。賦性聰慧﹐色藝俱絕。一日﹐鮮於伯機開宴﹐座客皆名士。鮮於因事入內﹐命曹行酒適徧。公出自內﹐客曰「伯機未飲。」曹亦曰「怕機未飲／客笑曰「汝以伯機相呼﹐可爲親愛之至。」鮮於佯怒曰「小鬼頭敢如此無禮。」曹曰「我呼伯機便不可﹐卻只許爾叫王羲之也。」一座大笑解語花解語花﹐姓劉氏﹐尢長於慢詞。廉野雲招盧疏齋﹑趙松雪飲於京城外之萬柳堂。劉左手持荷花﹐右手持杯﹐歌《驟雨打新荷》曲。諸公喜甚。趙卽席賦詩云﹕萬柳堂前數畝池﹐平鋪云錦蓋漣滴。主人自有滄州趣﹐遊女仍歌白雪詞。手把荷花來勸酒﹐步隨芳艸去尋詩。誰知咫尺京城外﹐便有亡窮萬里思。珠簾秀珠簾秀﹐姓朱氏﹐行第四﹐雜劇爲當今獨步﹐駕頭花旦軟未泥等﹐悉造其妙。胡紫山宣慰﹐嘗以《沈醉東風曲》贈云﹕錦織江邊翠竹﹐絨穿海上明珠。月淡時﹐風淸處﹐都隔斷落紅塵土。一片閒情任捲舒﹐掛盡朝雲暮雨。

馮海粟待制﹐亦贈以《鷓鴣天》云﹕憑倚東風遠映樓﹐流鶯窺面燕低頭。蝦須瘦影纖纖織﹐龜背香紋細細浮。紅霧斂﹐彩雲收﹐海霞爲帶月爲鉤﹐夜來捲盡西山雨﹐不著人間半點愁。

蓋朱背微僂﹐馮故以簾鈞寓意。至今後輩﹐以朱娘娘稱之者。趙眞眞趙眞眞﹑楊玉娥﹐善唱《諸宮調》。楊立齋見其漚張五牛﹑商正叔所編《雙漸小卿恕》﹐因作《鷓鴣天》《哨徧》《耍孩兒》等以詠之。其後曲多不錄﹐今錄前曲云﹕煙柳風花錦作園﹐霜芽露葉玉裝船。誰知皓齒纖腰會﹐只在輕衫短帽邊。啼玉靨﹐咽冰弦﹐五牛身去更無傳。詞人老筆佳人口﹐再喚春風在眼前。劉燕哥劉燕哥﹐善歇舞。齊參議還山東﹐劉賦《太常引》以餞云﹕敵人別我出陽關﹐無計鎖雕鞍。今古別離難。兀誰畫蛾眉遠山﹗一尊別酒﹐一聲杜宇﹐寂寞又春殘。明月小樓間﹐第一夜相思淚彈。

至今燴炙人口。順時秀順時秀﹐姓郭氏﹐字順卿﹐行第二﹐人稱之日郭二姐。姿態閒雅﹐雜劇爲《閨怨》最髙﹐駕頭諸旦﹐本亦得體。劉時中待制﹐嘗以「金簧玉管﹐鳳吟駕鳴」擬其聲韻。平生與王元鼎密。偶疾﹐思得馬板腸。王卽殺所騎駿馬以啖之。阿魯溫參政在中書﹐欲矚意於郭。一日戲曰「我何加王元鼎﹖」郭曰「參政宰臣也﹐元鼎學士也。經綸朝政﹐致君澤民﹐則元鼎不及參政。嘲風弄月﹐惜玉憐香﹐則參政不敢望元鼎。」阿魯溫一笑而罷。杜妙隆杜妙隆﹐金陵佳麗人也。盧齋欲見之﹐行李匆匆﹐不果所願﹐因題《踏莎行》於壁云﹕雪暗山明﹐溪深花早﹐行人馬上詩成了。歸來聞說妙隆歌﹐金陵卻比蓬萊渺。寶鏡慵窺﹐玉容空好﹐梁塵不動歌聲悄。元人知我此時情﹐春風一枕松窗曉。宋六嫂宋六嫂﹐小字同壽。元遺山有贈巢工張觜兒詞﹐卽其父也。宋與其夫合樂﹐妙人神品。蓋宋善謳﹐其夫能傳其父之藝。滕玉霄待制﹐嘗賦《念奴嬌》以贈云﹕

柳顰花困﹐把人間恩愛﹐尊前傾盡。何處飛來幾比翼﹐直是同聲相應。寒玉嘶鳳﹐香雲捲雪﹐一串驪珠引。元郎去後﹐有誰著意題品。誰料濁羽淸商﹐繁弦急管﹐猶自餘風韻。莫是紫鸞天上曲﹐兩兩玉童相並。白髮梨園﹐靑衫老傳﹐試與畱連聽﹐可人何處﹐滿庭霜月淸冷。王巧兒王巧兒﹐歌舞﹑顏色稱於京師。陳雲嶠與之狎﹐王欲嫁之。其母密遣其流輩開諭曰「陳公之妻﹐乃鐵太師女﹐妒悍不可言。爾若歸其家﹐必遭淩辱矣。」王曰「巧兒一賤娼﹐蒙陳公厚眷﹐得侍中巾櫛﹐𨿽死無憾。」母知其志不可奪﹐潛挈家僻所﹐陳不知也。旬日後﹐王密遣人謂陳曰「母氏設計﹐置我某所。有富商約某日來﹐君當圖之﹐不然﹐恐無及矣。」至期﹐商果至。王辭以疾﹐悲啼宛轉。飲至夜分﹐商欲就寢。乃撫其肌膚皆損﹐遂不及亂。旣五鼓﹐陳宿構忽刺罕赤闥縛商﹐欲赴刑部處置。商大懼﹐告陳公曰「某初不知﹐幸寢其事﹐願獻錢二百緡﹐以助財禮之費。」陳笑曰「不須也。」遂厚遺其母﹐攜王歸江南。陳卒﹐王與正室鐵﹐皆得守其家業﹐人多所稱述云。連枝秀連枝秀﹐姓孫氏﹐京師角妓也。逸人風髙老點化之﹐遂爲女道士。浪遊湖海間。嘗至松江。引一髻日閩童﹐亦能歌舞﹐有招飲者﹐酒酣則自起舞﹐唱《靑天歌》﹐女童亦舞而和之﹐眞仙音也。欲於東門外化緣造庵。陸宅之爲造疏﹐語多寓譏謔。其中有「不比尋常鉤子﹐曾經老大鉗槌﹐百煉不回﹐萬夫難敵」之句。孫於是飄然入吳﹐遇醫人李恕齋﹐乃欲下舊好﹐遂從俗嫁之。後不知所終。張玉蓮張玉蓮﹐人多呼爲張四媽。舊曲其音不傳者﹐皆能尋腔依詞唱之。絲竹咸精﹐蒲博盡解。笑談﹐文雅彬彬。南北今詞﹐卽席成賦。審音知律﹐時無比焉。往來其門﹐率富貴公子。積家丰厚﹐喜延款士。夫復揮金如土﹐無少暫惜愛。林經歷嘗以側室置之。後﹐再占樂籍﹐班彥功與之甚狎。班司儒秩滿北上﹐張作小詞《折桂令》贈之﹐未句云「朝夕思君淚點成。」班亦可自喜。又有一聯云「側耳聽門前過馬﹐和淚看簾外飛花。」尢爲賒炙人口。有女情嬌﹑粉兒數人﹐皆藝殊絕﹐後以從良散去。予近年見之昆山﹐年六十餘矣﹐兩鬢如燻﹐容色尙潤﹐風流談謔﹐不減少年時也。金鶯兒金鶯兒﹐山東名姝也。美姿色﹐善談笑﹐掐箏合唱﹐鮮有其比。賈柏堅任山東僉憲﹐一見屬意焉﹐與之暱。其後除西臺禦史﹐不能忘情﹐作《醉髙歌》《紅繡鞋》曲以寄之。曰﹕樂心兒﹐比目連枝。肯意兒﹐新婚燕爾。畫船開﹐拋閃得人獨自。遙望關西店兒﹐黃河水﹐流不盡心事。中條山﹐隔不斷相思。常記得﹐夜深沈﹐人靜悄﹐自來時。來時節﹐三兩句話。去時節﹐一篇詩。記在人心窩兒裏﹐直到死。由是臺端知之﹐被劾而去。至今山東以爲美談。一分兒一分兒﹐姓王氏﹐京師角妓也。歌舞絕倫﹐聰慧無比。一日﹐丁指揮會才人劉士昌﹑程繼善等﹐於江鄕園小飲﹐王氏佐樽﹐時有小姬歇《菊花會》《南呂曲》云「紅葉落﹐火龍褪甲靑松枯﹐怪蟒張牙……」丁曰「此《沈醉東風》首句也。王氏可足成之﹖」王應聲曰﹕

紅葉落﹐火龍褪甲靑松枯﹐怪蟒張牙可詠題。堪描畫﹐喜觥籌﹐席上交雜﹐答刺蘇。頻斟入禮﹐廝麻不醉呵﹐休扶上馬。

一座嘆賞﹐由是聲價愈重焉。般般醜般般醜﹐姓馬﹐字素卿。善詞翰﹐達音律﹐馳名江﹑湘間。時有劉廷信者﹐南臺禦史劉廷翰之族弟﹐俗呼曰「黑劉五」。落魄不羈﹐工於笑談﹐天性聰慧﹐至於詞章﹐信口成句。而街市俚近之語﹐變用新奇﹐能道人所不能道者。與馬氏各相聞而未識。一日相遇於道﹐偕行者曰「二人請相見。」曰「此劉五捨也﹐此卽馬般般醜也。」見畢﹐劉熟視之﹐曰「名不虛得﹗」馬氏亦含笑而去。自是往來甚密﹐所賦樂章極多﹐至今爲人傳誦。劉婆惜劉婆惜﹐樂人李四之妻也。江右與楊春秀同時。頗通文墨﹑滑稽歌舞﹐迥出其流。時貴多重之。先與撫州常推官之子三捨者交好﹐苦其夫間阻。一日偕宵遁﹐事覺﹐決杖。劉負愧﹐將之廣海居焉。道經贛州時﹐有全普庵撥裏﹐字子仁﹐由禮部尙書﹐值天下多故﹐選用除贛州監郡。平昔守官淸廉﹐文章政事﹐揚歷臺省。但未免耽於花酒。每日公餘﹐卽與士夫酣歌賦詩。帽上嘗喜簪花﹐否則或果或葉亦簪一枝。一日劉之廣海﹐過贛謁全公。全曰「刑余之婦﹐無足與也。」劉謂閽者曰「妾欲之廣海﹐誓不復還。久聞尙書淸譽﹐獲一見而逝死無憾也。」全哀其志﹐而與進焉。時賓朋滿座。全帽上簪靑梅一枝﹐行酒﹐全口占《淸江引》曲云「靑靑子兒枝上結」﹐令賓朋續之。眾未有對者。劉斂衽進前曰「能容妾人辭乎﹖」全曰「可。」劉應聲曰﹕靑靑子兒枝上結﹐引惹人攀折。其中全子仁﹐就裏滋味別。只爲你酸畱﹐意兒難棄捨。

全大稱賞。由是顧寵無間﹐納爲側室。後兵興﹐全死節﹐劉克守婦道﹐善終其家。

艷異編卷二十九妓女部四霍小玉傳大歷中﹐隴西李生名益﹐年二十﹐以進士擢第。其明年﹐拔萃﹐俟試於天官。夏六月﹐至長安﹐捨於新昌裏﹐生門族淸華﹐少有才思﹐麗詞佳句﹐時謂無雙﹔先達丈人﹐翕然推服﹐每自矜風調﹐思得佳偶﹐博求名妓﹐久而未諧。長安有媒鮑十一娘者﹐故薛駙馬家靑衣也。折券從良﹐十餘年矣。性便辟﹐巧言語﹐豪家戚裏﹐無不經過﹐追風挾策﹐推力渠帥。常受生誠托厚賂﹐意頗徳之。經數月﹐生方閒居捨之南亭。申未間﹐忽聞叩門甚急﹐云是鮑十一娘至。攝衣從之﹐迎問曰「鮑卿今日何故忽然而來﹖」鮑笑曰「蘇姑子作好夢也未﹖有一仙人﹐在下界﹐不邀財貨﹐但慕風流。如此色目﹐共十郎相當矣。」生聞之驚躍﹐神飛體輕﹐引鮑手且拜且謝曰「一生作奴﹐死亦不憚。」因問其名居。鮑具說曰「故霍王小女﹐字小玉﹐王甚愛之。母曰淨持。淨持﹐卽王之寵婢也。王之初薨﹐諸弟兄以其出自賤庶﹐不甚收錄。因分與資財﹐遣居於外﹐易姓爲鄭氏﹐人亦不知其王女﹐姿質艷﹐一生未見﹐髙情逸態﹐事事過人﹐音樂詩書﹐無不通解。昨遣某求一好兒郎格調相稱者。某具說十郎。他亦知有李十郎名字﹐非常歡愜。住在勝業坊古寺曲﹐甫上車門宅是也。已與她作期約。明日午時﹐但至曲頭覓桂子﹐卽得矣。」鮑旣去﹐生便備行計。遂令家童秋鴻﹐於從兄京兆參軍尙公處假靑驪駒黃金勒。其夕﹐生浣衣沐浴﹐修飾容儀﹐喜躍交並﹐通夕不寐。遲明﹐巾幘﹐引鏡自照﹐惟恐不諧也。徘徊之間﹐至於亭午。遂命駕疾驅﹐直抵勝業。至約之所﹐果見靑衣立候﹐迎問曰「莫是李十郎否﹖」卽下馬﹐令牽人屋底﹐急急鎖門。見鮑果從內出來﹐遙笑曰「何等兒郎﹐造次入此﹖」生調誚未畢﹐引人中門。庭間有四櫻桃樹﹔西北懸一鸚鵡籠﹐見生人來﹐鳥語曰「李郎人來﹐急下簾者﹗」生本性雅淡﹐心猶疑懼﹐忽見鳥語﹐愕然不敢進。逡巡﹐鮑引淨持下階相迎﹐延人對坐。年可四十餘﹐綽約多姿﹐談笑甚媚。因謂生曰「素聞十郎才調風流﹐今又見容儀雅秀﹐名下固無虛士。某有一女子﹐𨿽拙教訓﹐顏色不至醜陋﹐得配君子﹐頗爲相宜。頻見鮑十一娘說意旨﹐今亦便令永奉箕帚。」生謝曰「鄙拙庸愚﹐不意顧盼﹐倘垂錄采﹐生死爲榮。」遂命酒饌﹐卽令小玉自堂東閣子中出來。生卽拜迎。但覺一室之中﹐若瓊林玉樹﹐互相照耀﹐轉盼精彩射人。旣而延坐母側。母謂曰「汝嘗愛念『開簾風動竹﹐疑是故人來。』卽此十郎詩也。爾終日吟想﹐何如一見。」玉乃低鬟微笑﹐細語曰「見面不如聞名。才子豈能元貌﹖」生蘧起速拜曰「小娘子愛才﹐鄙夫重貌。兩好相映﹐才貌相兼。」母女相顧而笑。遂舉酒數巡﹐生起﹐請玉歌唱。初不肯﹐母固彊之。發聲淸亮﹐回度精奇。酒闌﹐及瞑﹐鮑引生就西院悉息。閒庭邃宇﹐簾幕甚華。鮑令侍兒桂子﹑浣沙與生脫靴解帶。須臾﹐玉至﹐言敍溫和﹐辭气婉媚。解羅衣之際﹐態有餘妍﹐低幃暱枕﹐極其歡愛﹐生自以爲巫山洛浦不過也。中宵之夜﹐玉忽流涕謂生曰「妾本娼家﹐自知非匹。今以色愛﹐托其仁賢。但慮一旦色衰﹐恩移情替﹐使女蘿無托﹐秋扇見捐。極歡之際﹐不覺悲生。」生聞之﹐不勝感嘆。乃引臂替枕﹐徐謂玉曰「平生志願﹐今日獲從﹐粉骨碎身﹐誓不相捨。夫人何發此言﹗請以素縑﹐著之盟約。」玉因收淚﹐命侍兒櫻桃褰幄執燭﹐授生筆硯。玉管弦之暇﹐雅好詩書﹐筐箱筆硯﹐皆王家之舊物﹐遂取繡羹﹐出越姬烏絲闌素段三尺以授生。生素多才思﹐媛筆成章﹐引諭山河﹐指誠日明﹐句句懇切﹐聞之動人。誓畢﹐命藏於寶篋之內。自爾婉孌相得﹐若翡翠之在雲路也。如此二歲﹐日夜相從。其後年春﹐生以書判拔萃登科﹐授鄭縣主簿。至四月﹐將之官﹐便拜慶於東洛。長安親戚﹐多就筵餞。時春物尙餘﹐夏景初麗﹐酒闌賓散﹐離思索懷。玉謂生曰「以君才地名聲﹐人多景慕﹐願結婚媾者﹐固亦眾矣。況堂有嚴親﹐室無冢婦﹐君之此去﹐必就佳姻。盟約之育﹐徒虛語耳。然妾有短願﹐欲輒指陳﹐永委君心﹐復能聽否﹖」生驚怪曰「有何罪過﹐忽發此辭﹖試說所言﹐必當敬奉。」玉曰「妾年始十八﹐君才二十有二﹐迨君壯室之秋﹐猶有六歲。一生歡愛﹐幸畢此期。然後妙選髙門﹐以求秦晉﹐亦未爲晚。妾便捨棄人事﹐剪髮披緇﹐夙昔之願﹐於此足矣。」生且愧且感﹐不覺涕流﹐因謂玉曰「皎日之誓﹐死生以之﹐與卿偕老﹐猶恐未愜素志﹐豈敢輒有二三。固請不疑﹐但端居相待。至八月﹐必當卻到華州﹐尋使奉迎﹐相見非遠。」更數日﹐生遂訣別東去。到任旬日﹐求假往東都覲親。至家旬日﹐大夫人已與商量﹐表妹盧氏﹐言約已定。大夫人素嚴毅﹐生逡巡不敢辭讓﹐遂就禮謝﹐便有近期。盧亦甲族也﹐嫁女於他門﹐聘財必以百萬爲約﹐不滿此數﹐義在不行。生家素貧﹐事須求貸﹐便托假故﹐遠投親故﹐歷涉江淮﹐自秋及夏。生自以孤負盟約﹐大愆回期﹐寂不知聞﹐欲斷其望。遙托親故﹐不遣漏言。玉自生逾期﹐數訪音信。虛詞詭說﹐日日不同。博求師巫﹐徧詢卜筮﹐懷憂抱恨﹐周歲有餘﹐贏臥空閨﹐遂成沈疾。𨿽生之書題竟絕﹐而玉之想望不移﹐賂遺親故﹐使通消息。尋求旣切﹐資用屢空﹐往往私令侍婢潛賣篋中服玩之物﹐多托於西市寄附鋪侯景先家貨賣。曾令侍婢浣沙將紫玉釵一隻﹐詣景先家貨之夕路逢內作老玉工﹐見浣沙所執﹐前來認之曰「此釵﹐吾所作也。昔歲霍王小女將欲上鬟﹐令我作此﹐酬以萬錢。我嘗不忘。汝是何人﹐從何而得﹖」浣沙曰「我小娘子﹐卽霍王女也﹐家事破散﹐失身於人。夫婿昨向東都﹐更無消息。悒悒成疾﹐今將二年。令我賣此﹐賂遺於人﹐使求音信。」玉工淒然下泣曰「貴人男女﹐失機落節﹐一至於此。我殘年向盡﹐見此盛衰﹐不勝傷感。」遂引至延先公主宅﹐具言前事﹐公主亦爲之悲嘆良久﹐給錢十二萬焉。時生所定盧氏女在長安﹐生卽畢於聘財﹐還歸鄭縣。其年臘月﹐又請假入城就請。潛卜靜居﹐不令人通。有明經崔允明者﹐生之重表弟也。性甚長厚﹐昔歲常與生同飲於鄭氏之室﹐杯盤笑語﹐曾不相問。每得生信﹐必誠告於玉。玉常以薪芻衣服﹐資給於崔。崔頗感之。生旣至﹐崔且以誠告玉。玉恨嘆曰「天下寧有是事乎﹗」徧托親朋﹐多方召致。生自以愆期負約﹐又知玉疾候沈綿﹐慚恥忍割﹐終不肯往。晨出暮歸﹐欲以回避。玉日夜涕泣﹐都忘寢食﹐期一相見﹐竟無因由。冤憤益深﹐委頓牀枕。自是長安中稍有知者。風流之士﹐共感玉之多情﹔豪俠之倫﹐皆怒益之薄行。時已三月﹐人多春遊。益與同輩五六人詣崇敬寺玩牡丹花﹐步於西廊﹐遞吟詩句。有京兆韋夏卿者﹐生之密友﹐時亦同行。謂生曰「風光甚麗﹐艸木榮華。傷哉鄭君﹐銜冤空室﹗足下終能棄置﹐實是忍人。丈夫之心﹐不宜如此。足下宜爲思之。﹗」嘆讓之際﹐忽有一豪士﹐衣輕黃紅衫﹐挾朱彈﹐風神俊美﹐衣服輕華﹐惟見一剪頭胡雛從後﹐潛行而聽之。俄而前揖益曰「公非李十郎者乎﹖某族本山東﹐姻連外戚。𨿽乏文藻﹐心嘗樂賢。仰公聲華﹐常思靚止﹐今日幸會﹐得睹淸揚。某之敝居﹐去此不遠﹐亦有聲樂﹐足以娛情。妖姬八九人﹐駿馬十數匹﹐惟公所欲。但願一過。」生之儕輩﹐共聆斯語﹐更相嘆美。因與豪士策馬同行﹔疾轉數坊﹐遂至勝業。生以近鄭之所止﹐意不欲過﹐便托事故﹐欲回馬首。豪士曰「敝居咫尺﹐忍相棄乎﹖」乃挽挾其馬﹐牽引而行﹐遷延之間﹐已及鄭曲。生精神恍惚﹐鞭馬欲回。豪士遽命奴僕數人﹐抱持而進。疾進推入車門﹐便令鎖卻﹐報云「李十郎來也﹗」一家驚喜﹐聲聞於外。先此一夕﹐玉夢黃衫丈夫抱生來﹐至席﹐使玉脫鞋。驚寤而告母。因自解曰「鞋者﹐諧也。夫婦再合。脫者﹐解也。旣合而解﹐亦當永訣。由此徵之﹐必遂相見﹐相見之後﹐當死矣。」淩晨﹐請母妝梳。母以其久病﹐心意惑亂﹐不甚信之。黽勉之間﹐彊爲妝梳。妝梳才畢﹐而生果至。玉沈綿日久﹐轉側須人。忽聞生來﹐然自起﹐更衣而出﹐恍若有神。遂與生相見﹐含怒凝視﹐不復有言。羸質嬌姿﹐如不勝致﹐時復掩袂﹐返顧李生。感物傷人﹐坐皆欷。頃之﹐有酒肴數十盤﹐自外而來。一座驚視﹐遽問其故﹐悉皆豪士之所致也。因遂陳設﹐相就而坐。玉乃側身轉面﹐睨視生良久﹐遂舉杯灑於地曰「我爲女子﹐薄命如斯。君是丈夫﹐負心若此。韶顏稚齒﹐飲恨而終。慈母在堂﹐不能供養。綺羅弦管﹐從此永休。銜痛黃泉﹐皆君所致。李君﹐李君﹐今當永訣﹗我死之後﹐必爲厲鬼﹐使君妻妾﹐終日不安﹗」乃引左手握生臂﹐擲杯於地﹐長慟號哭數聲而絕。母乃舉屍﹐置於生懷﹐令喚之﹐遂不復蘇矣。生爲之縞素﹐旦夕哭泣甚哀。將葬之夕﹐生忽見玉穗帷之中﹐容貌妍麗﹐宛若平生。著舊石橊裙﹐紫襠﹐紅綠被子﹐斜身倚帷﹐手引繡帶﹐顧謂生曰「愧君相送﹐尙有餘情﹐幽冥之中﹐能不感嘆。」言畢﹐遂不復見。明日﹐葬於長安禦宿原。生至墓所﹐盡哀而返。後月餘﹐就札於盧氏。傷情感物﹐鬱鬱不樂。夏五月﹐與盧氏偕行﹐歸於鄭縣。至縣旬日﹐生方與盧氏寢﹐忽帳外叱叱之聲。生驚視之﹐則見一男子﹐年三十餘﹐姿狀溫美﹐藏身映幔﹐連招盧氏。生遑遽走起﹐繞幔數匝﹐倏然不見。生自此心懷疑惡﹐猜忌萬端﹐夫妻之間﹐無聊生矣。或有親情﹐曲相勸諭﹐生意稍解。後旬日﹐生復自外歸﹐盧氏方鼓琴於牀﹐忽見自門拋一斑犀細花盒子﹐方圓一寸餘﹐裏有輕綃作同心結﹐墜於盧氏懷中。生開視之﹐見相思子二﹐叩頭虫一﹐發殺觜一﹐驢駒媚少許。生當時憤怒叫吼﹐聲如豺虎﹐引琴撞擊其妻﹐潔令實告。盧氏亦終不自明﹐爾後往往暴加捶楚﹐備諸毒虐﹐竟訟於公庭而遣之。盧氏旣出﹐生或侍婢騰妾之屬﹐暫同枕席﹐便加妒忌。或有因而殺之者。生嘗遊廣陵﹐得名姬曰營十一娘者﹐容態潤媚﹐生甚悅之。每相對坐﹐嘗謂營曰「我嘗於某處得某姬﹐犯某事﹐我以某法殺之。」日日陳說﹐欲令懼己﹐以肅淸閨門﹔出則以所解覆營於牀﹐周口封署﹐歸必詳視﹐然後乃開。又畜一短劍﹐甚利﹐顧謂侍婢曰「此信州葛溪鐵﹐惟斷作罪過頭﹗」大凡生所見婦人﹐輒加猜忌﹐至於三娶﹐率皆如初焉。李娃傳國夫人李娃﹐長安之娼女也。節行瑰奇﹐有足稱者﹐故監察禦史白行簡爲傳述。天寶中﹐有常州刺史榮陽公者﹐略其名氏﹐不書。時望甚崇﹐家道甚殷。知命之年﹐有一子﹐始弱冠矣﹐雋朗有詞藻﹐迥然不羣﹐深爲時輩推服。其父愛而器之﹐曰「此吾家千里駒也。」應鄕試秀才舉﹐將行﹐乃盛其服玩車馬之飾﹐計其京師薪儲之費﹐謂之曰「吾觀爾之才﹐當一戰而霸。今備二載之用﹐且丰爾之給﹐將爲其志也。」生亦自負﹐視一第如指掌。自毗陵發﹐月餘抵長安﹐居於布政裏。嘗遊東市還﹐自平康東門入﹐將訪友於西南。至鳴珂曲﹐見一宅﹐門庭不甚廣﹐而室字嚴邃﹐闔一扉﹐有娃方憑一雙鬟靑衣而立﹐妖姿嬌妙﹐絕代未有﹐生忽見之﹐不覺停驂久之﹐徘徊不能去。乃詐墜鞭於地﹐候其從者﹐敕取之。累眄於娃﹐娃回眸凝睇﹐情甚相慕。竟不敢措辭而去。生自爾意若有失﹐乃密徵其友遊長安之熟者﹐以訊之。友曰「此狎邪女李氏宅也。」曰「娃可求乎﹖」對曰「李氏頗贍。前與之通者﹐多貴戚豪族﹐所得甚廣。非累百萬﹐不能動其志也。」生曰「苟患其不諧﹐𨿽百萬﹐何惜﹗」他日﹐乃潔其衣服﹐盛賓從而往。叩其門﹐俄有侍兒啟扃。生曰「此誰之第耶﹖」侍兒不答﹐馳走大呼曰「前時遺策郎也﹗」娃大悅曰「爾姑止之。吾當整妝易服而出。」生聞之私喜。乃引至蕭墻間﹐見一姥垂白上僂﹐卽娃母也。生跪拜前致詞曰「聞玆地有隙院﹐願稅以居﹐信乎﹖」姥曰「懼其淺陋湫隘﹐不足以辱長者所處﹐安敢言值耶﹖」延生於遲賓之館﹐館字甚麗。與生偶坐﹐因曰「某有女嬌小﹐技藝薄劣﹐欣見賓客﹐願將見之。」乃命娃出。明眸皓腕﹐舉步艷異。生這驚起﹐莫敢仰視。與之拜迎﹐敍寒懊﹐觸類妍媚﹐目所未睹。復坐﹐烹茶斟酒。器用甚潔。久之﹐日暮﹐鼓聲四動。姥訪其居遠近。鼓已發矣。生給之曰「在延平門外數里。」冀其遠而見畱也。姥曰「當速歸﹐無犯禁。」生曰「幸接歡笑﹐不知日之云夕。道裏遼闊﹐城內又元親戚﹐將若之何﹖」娃曰「不見責僻陋﹐方將居之﹐宿何害焉。」生數目姥。姥曰「唯唯。」生乃召其家童﹐持雙縑﹐請以備一宵之饌。娃笑而止之曰「賓主之儀﹐且不然也。今夕之費﹐願以貧簍之家﹐隨其粗糲以進之。其餘以俟他辰。」固辭﹐終不許。俄徙坐於西堂﹐帷簾榻﹐煥然奪目﹔妝奩衾枕﹐亦皆侈麗。乃張燭進饌﹐品味甚盛。徹饌﹐姥起。生娃談話方切﹐而詼諧調笑﹐無所不至。生曰「前偶過卿門﹐遇卿適在屏間。厥後心常勤念﹐𨿽寢與食﹐未嘗或捨。」娃曰「我心亦如之。」生曰「今之來﹐非直求居而已﹐願償平生之志。但未知命也若何﹖」言未終﹐姥至﹐訪其故﹐具以告。姥笑曰「男女之際﹐大欲存焉。情苟相得﹐𨿽父母之命﹐不能止也。女子固陋﹐易足以薦君子之枕席﹖」生遽下階﹐拜而謝焉﹐曰「願以己爲廝養。」姥遂目之爲郎﹐飲酣而散。及旦﹐盡徒其囊橐﹐因家於李之第。自是生屏迹戢身﹐不復與親知相聞。日會其娼優儕類﹐嬉戲遊宴﹐囊中盡空﹐乃鬻駿乘﹐及其家童。歲餘﹐資財僕馬蕩盡。邇來姥意漸怠﹐娃情彌篤。他日﹐娃謂生曰「與郎相知一年﹐尙無孕嗣。常聞竹林神者﹐報應如響﹐將致薦酹求之﹐可乎﹖」生不之悟﹐大喜。乃質衣於肆﹐以備牢醴﹐與娃同謁祠字而禱祝焉﹐信宿而返。策驢而後﹐至裏北門﹐娃謂生曰「此東轉小曲中﹐某之姨宅也。將憩而覲之﹐可乎﹖」生如其言﹐前行不逾百步﹐果見一車門﹐窺其際﹐甚弘做﹐其靑衣自車後止之曰「至矣。」生下﹐適有一人出訪曰「誰也﹖」曰「李娃也。」乃人告﹐俄有一嫗至﹐年可四十餘﹐與之將迎﹐曰「吾甥來否﹖」娃下車﹐嫗逆訪之﹐曰「何久疏絕﹖」相視而笑。娃引生拜之。旣見﹐遂偕入西戟門偏院﹐中有山亭﹐竹樹蔥靑﹐池榭幽絕。生謂娃曰「此姨之私第耶﹖」笑而不答﹐以他語對。俄獻茶果﹐甚珍奇。食頃﹐有一人控大宛﹐汗流馳至﹐曰「姥遇暴疾頗甚﹐殆不識人。宜速歸。」娃謂姨曰「方寸亂矣。某騎而前去﹐當令返乘﹐便與郎偕來。」生擬隨之。其姨與侍兒偶語﹐以手揮之﹐令生止於戶外﹐曰「姥且歿矣。當與某議喪事﹐以濟其急。柰何遽相隨而去﹖」乃止﹐共計其凶儀齋祭之用。日晚﹐乘不至。姨言曰「無復命﹐何也﹖郎驟往覘之﹐某當繼至。」生遽往﹐至舊宅﹐門扃鑰甚密﹐以泥緘之﹑生大駭﹐詰其鄰人。鄰人曰「李本稅此而居﹐約已周矣﹐第主自收。姥徙居﹐而且再宿矣。」徵﹕「徙何處﹖」曰「不詳其所。」生將馳赴宣陽﹐以潔其姨﹐日已晚矣﹐計程不能達。乃弛其裝服﹐質撰而食﹐賃榻而寢。生意怒方甚﹐自昏達旦﹐目不交睫。質明﹐乃策賽而去。旣至﹐連叩其扉﹐食頃無人應。生大呼數四﹐有宦者徐出。生遽訪之曰「姨氏在乎﹖」曰「無之。」生曰「昨暮在此﹐何故匿之﹖」訪其誰氏之第。曰「此崔尙書宅。昨有一人稅此院﹐云遲中表之遠至者。未暮去矣。」生惶惑發狂﹐罔知所措﹐因返訪布政舊邸。邸主哀而進膳。生怨懣﹐絕食三日﹐遘疾甚篤﹐旬餘愈甚。邸主懼其不起﹐徙之於凶肆中。綿綴移時﹐合肆之人共傷嘆而互飼之。後稍愈﹐杖而能起。由是凶肆多日假之﹐令執帷﹐獲其直以自給。累月﹐漸復壯﹐每聽其哀歌﹐自嘆不及逝者﹐輒嗚咽流涕﹐不能自止。歸則效之。生﹐聰敏者也。元何﹐曲盡其妙﹐𨿽長安元有倫比。初﹐二肆之凶器者﹐互爭勝負。其東肆﹐車輿皆奇麗﹐殆不敵﹐惟哀挽劣焉。其東肆長知生絕妙﹐乃醵錢二萬索顧焉。其黨耆舊﹐共較其所能者﹐陰教生新聲﹐而相贊和。累旬﹐人莫知之。其二肆長相謂曰「我欲各閱所之器於天門街﹐以較優劣。其不勝者罰值五萬﹐以備酒饌之用﹐可乎﹖」二肆許諾。乃要立符契﹐署以保證﹐然後閱之。士女大和會﹐聚至數萬。於是裏肯告於賊曹﹐賊曹聞於京尹。四方之士﹐盡赴趨焉﹐巷無居人。自旦閱之﹐乃亭午﹐歷抵輿輦威儀之具﹐西肆皆不勝﹐師有慚色。乃置層榻於南隅﹐有長髯者擁鐸而進﹐翊衛數人。於是奮髯揚眉﹐振腕頓顙而登﹐乃歌《白馬》之詞。恃其夙勝﹐顧盼左右﹐旁若無人。齊聲贊揚之﹐自以爲獨步一時﹐不可得而屈也。有頃﹐東肆長於北隅上設連榻﹐有烏中少年﹐左右五六人﹐秉而至﹐卽生也。整其衣服﹐俯仰甚徐﹐申喉發調﹐容若不勝。乃歌《薤露》之章﹐舉聲淸越﹐響振林木﹐曲度未終﹐聞者欷掩泣。西肆長爲眾所消﹐益慚恥。密置所輸之直於前﹐乃潛遁焉。四座愕眙﹐莫之測也。先是﹐天子方下詔﹐俾外方之牧﹐歲一至閉下﹐謂之人計﹐時也適遇生之父在京師﹐與同列者易服章竊往觀焉。有老豎﹐卽生乳母婿也﹐見生之舉措辭气﹐將認之而未敢﹐乃該然流涕。生父驚而詰之。因告曰「歌者之貌﹐酷似郎之亡子。」父曰「吾予以多財爲盜所害。奚至是耶﹖」言訖﹐亦位。及歸﹐豎間馳往﹐訪於同黨曰「向歌者誰﹖若斯之妙欽歟﹖」皆曰「某氏之子。」徵其名﹐且易之矣。豎懍然大驚﹔徐往﹐迫而察之。生見豎色動﹐回翔將匿於眾中。豎遂持其袂曰「豈非某乎﹖」相持而位﹐遂載以歸。至其室﹐父責曰「志行若此﹐污辱吾門。何施面目復相見也﹖」乃徒行出﹐至曲江西杏園東﹐去其衣服﹐以馬捶鞭之數百。生不勝其苦而斃。父棄之而去。其師命相狎暱者陰隨之﹐歸告同黨﹐共加傷嘆。令二人賫葦席瘞焉。至﹐則心下微溫。舉之﹐良久﹐气稍通。因共荷而歸﹐以葦筒灌勺飲﹐經宿乃活。月餘﹐手足不能自舉。其楚撻之處皆潰爛﹐穢甚。同輩患之。一夕﹐棄於道周。行者咸傷之﹐往往投其餘食﹐得以充腸。十旬﹐方杖策而起。被布裘﹐裘有百結﹐襤縷如懸鶉。持一破甌﹐巡於閭裏﹐以乞食爲事。自秋䢐冬﹐夜人於糞壤窟室﹐晝則周遊廛肆。一旦大雪﹐生爲凍餒所驅﹐冒雪而出﹐乞食之聲甚苦。聞見者莫不淒惻。時雪方甚﹐人家外戶多不發。至安邑東門﹐循裏垣北轉第七八﹐有一門獨啟左扉﹐卽娃之第也。生不知之﹐遂連聲疾呼﹕「饑凍之甚。」音響淒切﹐所不忍聽。娃自閣中聞之﹐謂侍兒曰「此必生也﹐我辧其音矣。」連步而出。見生枯瘠疥癘﹐殆非人狀。娃意感焉。乃謂曰「豈非某郎也﹖」生憤懣絕倒﹐口不能言﹐頷頤而已。娃前抱其頸﹐以繡襦擁而歸於西廂。失聲長慟曰「令子一朝及此﹐我之罪也﹗」絕而復蘇。姥大駭﹐奔至﹐曰「何也﹖」娃曰「某郎。」姥遲曰「當逐之。柰何容至此﹖」娃斂容卻涕曰「不然。此良家子也。當昔驅髙車﹐持金裝﹐至某之室﹐不逾期而蕩盡。且互設詭計﹐捨而逐之﹐殆非人行。令其失志﹐不得齒於人倫。父子之道﹐天性也。使其情絕﹐殺而棄之﹐又困躓若此﹐天下之人盡知爲某也。生親戚滿朝﹐一旦當權者熟察其本末﹐禍將及矣。況欺天負人﹐鬼神不﹐徒自遺其殃耳。某爲姥子﹐迨今有二十歲矣。計其資﹐不啻值千金。今姥年六十餘﹐願計二十年衣食之用以贖身﹐當與此子別置所詣。所詣非遙﹐晨昏得以溫淸。某願足矣。」姥度其志不可奪也﹐因許之。給姥之餘﹐有百金。離北隅四五家稅一隙院﹐乃與生沐浴﹐易其衣服﹔爲湯粥﹐通其腸﹔次以酥乳潤其髒。旬餘﹐方薦水陸之饌。頭巾履襪﹐皆取珍異者衣之。未數月﹐肌膚稍腴﹔卒歲﹐平愈如初。異時﹐娃謂生曰「體已康矣﹐志已壯矣。淵思寂慮﹐默想曩昔之藝業﹐可溫習乎﹖」生思之﹐曰「十得二三耳。」娃命車出遊﹐生騎而從。至旗亭南偏門鬻墳典之肆﹐令生揀而市之﹐計費百金﹐盡載以歸。因令生斥棄百慮以志學﹐俾夜作晝﹐孜孜。娃常偶坐﹐宵分乃寐。伺其疲倦﹐卽諭之綴詩賦。二歲而業大就﹐海內文籍﹐莫不該覽。生謂娃曰「可策名試藝矣。」娃曰「未也﹐且令精熟﹐以俟百戰。」更一年﹐曰「可行矣。」於是遂一上登甲科﹐聲振禮闌。𨿽前輩見其文﹐罔不斂衽喜躍﹐願友之而不得。娃曰「未也。今秀士苟得一科招一第﹐則自謂可以取中朝之顯職﹐擅天下之美名。子行穢迹鄙﹐不佯於他士。當礱淬利器﹐以求再捷。方可以連衡多士﹐爭霸羣英。」生由是益自勤苦﹐聲價彌甚。其年﹐遇大比﹐詔徵四方之雋﹐生應直言極諫策科﹐名第一﹐授成都府參軍﹐三事以降﹐皆其友也。將之官﹐娃謂生曰「今之復子本軀﹐妾亦不相負也。願以殘年﹐歸養老姥。君當結媛鼎族﹐以奉蒸嘗﹔中外婚媾﹐無自黷也﹐勉恩自愛。某從此去矣。」生泣曰「子若棄我﹐當自剄以就死。」娃固辭不從﹐生勤請彌懇。娃曰「送子涉江﹐至於劍門﹐當令我回。」生許諾。月餘﹐至劍門。未及發而除書至﹐生父由常州詔人﹐拜成都尹﹐兼劍甫采訪使。泱辰﹐父到。生因投刺﹐謁於郵亭﹐父不敢認﹐見其祖父官諱﹐方大驚﹐令登階﹐撫背慟哭移時﹐曰「吾與爾父子如初。」因詰其由﹐具陳其本末。大奇之﹐詰娃安在。曰「送某至此﹐當令復還。」父曰「不可。」翌日﹐命駕與生先之成都﹐畱娃於劍門﹐築別館以處之。明日﹐命媒氏通二姓之好﹐備六札以迎之」遂如秦晉之偶。娃旣備禮﹐歲時伏臘﹐婦道甚修﹐治家嚴整﹐極爲親所眷尙。後數歲﹐生父母偕歿﹐與娃持孝甚至。有靈芝產於倚廬﹐一穗三秀﹐本道上聞。又有白燕數十﹐巢其屋薨。天子異之﹐寵錫加等。終制﹐累遷淸顯之任。十年間﹐至數郡。娃封沂國夫人。有四子﹐皆爲大官﹐其卑者猶爲太原尹。弟兄姻熔皆甲門﹐內外隆盛﹐莫之與京。嗟乎﹐娼蕩之姬﹐節行如是﹐𨿽古先烈女﹐不能逾也﹐焉得不爲之嘆息哉﹗叛臣辱婦﹐每出於名門世族。而伶工賤女﹐乃有潔白堅貞之行。豈非秉彜之良﹐有不問耶。觀夫項王悲歌虞姬刎﹐石崇赤族綠珠墜﹐建封卒官盼盼死﹐祿山作逆雷淸慟﹐昭宗被賊宮姬蔽﹐﹕少遊滴死楚伎經。若是者﹐誠出天性之所安﹐固非激以干名也。至於娃之守志不亂﹐卒相其夫﹐以底於榮美﹐則尢人所難。鳴呼﹐娼也猶然﹐士乎可以知所勉矣。楊娼傳楊娼者﹐長安裏中之殊色也。態度甚都﹐復以冶容自喜。王公矩人豪客竟邀致席上﹐𨿽不飲者﹐必爲之引滿盡歡。長安諸兒一造其室﹐殆至亡生破產而不悔。由是娼之名冠諸籍中﹐大售於時矣。嶺南帥甲﹐貴遊子也。妻本戚裏女﹐遇帥甚悍。先約﹕沒有異志者﹐當取死白刃下。帥幼貴﹐喜淫﹐內苦其妻﹐莫之措意。乃陰出重賂﹐削去娼之籍﹐而挈之南海﹐館之他捨。公餘而同﹐夕隱而歸。娼雅有慧性﹐事帥尢謹。平居以女職自守﹐非其理不妄發﹐復厚帥之左右﹐咸能得其歡心﹐故帥益嬖之﹐而無歇。間歲﹐帥得病﹐且不起。思一見娼﹐而憚其妻。帥素與監軍使厚﹐密遣道意﹐使爲方略。監軍乃給其妻曰「將軍病甚﹐思得善侍奉煎調者視之﹐瘳當速矣。某有善婢﹐久給事貴室﹐動得人意。請夫人聽以婢安將軍四體﹐如何﹖」妻曰「中貴人言仁也。果然﹐於吾無苦耳﹐可促召婢來。」監軍卽命娼冒爲婢以見帥。計未行而事泄。帥之妻乃擁健婢數十﹐列白挺﹐熾膏鑊於庭而伺之矣。須其至﹐當投之沸鬲。帥聞而大恐﹐促命止之。娼且至﹐帥曰「此自我意﹐幾累於渠。今幸吾之未死也﹐必使脫其虎喙。不然﹐且無及矣。」乃大遺其奇寶﹐命家童榜輕舫﹐衛娼北歸。自是帥之憤益振﹐不逾旬而物故。而娼之行適及洪矣。聞至﹐娼乃盡返帥之賂﹐設位而哭曰「將軍由妾而卒﹐將軍且死﹐妾安用生爲﹖妾豈孤將軍者耶﹗」卽撤奠而死之。夫娼﹐以色事人者也﹐非其利則不合矣。而楊能報帥以死﹐義也﹔卻帥之賂﹐廉也。𨿽爲娼﹐差足多乎﹗

艷異編卷三十妓女部五義娼傳義娼者﹐長沙人也﹐不知其姓氏﹐家世娼籍。善謳﹐尢喜秦少遊樂府。得一篇﹐輒手筆口詠不置。久之﹐少遊坐鉤黨南遷﹐道長沙﹐訪潭土風俗﹑妓籍中可與言者。或言娼﹐遂往焉。少遊初以潭去京數千里﹐其俗山獠夷陋﹐𨿽聞娼名﹐意甚易之。及見﹐觀其姿容旣美﹐而所居復瀟灑可人﹐意以爲非惟自湖外來所未有﹐𨿽京洛間亦不易得。坐語間﹐顧見幾上文一編﹐就視之﹐目曰《秦學士詞》。因取竟閱﹐皆己平日所作者。環視無他文。少遊竊怪之﹐故問曰「秦學士何人也﹖若何自得其詞之多﹖」娼不知其少遊也﹐卽具道所以。少遊曰「能歌乎﹖」曰「素所習也。」少遊愈益怪曰「樂府名家﹐無慮數百﹐若何獨愛此乎﹖不惟愛之﹐而又習之﹑歌之。若素愛秦學士者﹐彼秦學士亦嘗遇若乎﹖」曰「妾僻陋在此﹐彼秦學士京師貴人也﹐焉得至此﹖藉令至此﹐豈顧妾哉﹗」少遊乃戲曰「若愛秦學士﹐徒悅其詞爾﹗若使親見容貌﹐未必然也。」娼嘆曰「嗟呼﹗使得見秦學士﹐𨿽爲之妾禦﹐死復何恨。」少遊察其語誠﹐因謂曰「若欲見秦學士﹐卽我是也。以朝命貶黜﹐因道而來此爾。」娼大驚﹐色若不懌者。稍稍引退﹐人謂母媼。有頃﹐媼出設位﹐坐少遊於堂。娼冠彼立階下﹐北面拜。少遊起且避﹐媼掖之坐﹐以受拜。已且張筵飲﹐虛左席﹐示不敢抗。母子左右侍觴。酒一行﹐率歌少遊一闋以情之﹐卒飲甚歡﹐比夜乃罷。止少遊宿。裳枕席褥必躬設。夜分寢定﹐娼乃寢。平明先起﹐飾冠彼﹐奉沃﹐立帳外以待。少遊感其意﹐爲畱數日。娼不敢以宴惰見﹐愈加敬禮。將別﹐囑曰「妾不肖之身﹐幸侍左右。今學士以王命﹐不可久畱﹐妾又不敢從行﹐恐重以爲累﹐惟誓潔身以報。他日北歸﹐幸一過妾﹐妾願畢矣。」少遊許之。一別數年﹐少遊竟死於藤。娼𨿽處風塵中﹐爲人婉娩﹐有气節﹐旣與少遊約﹐因閉門謝客﹐獨與媼處。官府有召﹐辭不獲﹐然後往﹐誓不以此身負少遊也。一日﹐晝寢寤﹐驚泣曰「吾自與秦學士別﹐未嘗見夢。今夢來別﹐非吉兆也。秦其死乎﹖」亟遣僕順途覘之。數日得報﹐秦果死矣。乃謂媼曰「吾昔以此身許秦學士﹐今不可以死故背之。」遂衰服以赴。行數百里﹐遇於旅館。將人﹐門者禦焉。告之故﹐而後人﹐臨其喪﹐拊棺繞之三周﹐舉聲一慟而絕。左右驚救﹐已死矣。湖南人至今傳之以爲奇事。京口人鍾鳴將之常州校官﹐以聞於郡守李次山結﹐旣爲作傳﹐又系贊曰「娼慕少遊之才﹐而卒踐其言﹐以身事之﹐而歸死焉。不以存亡間﹐可謂義娼矣。世之言娼者﹐徒日下流不足道﹐嗚呼﹗今夫士之潔其身以許人﹐能不負其死﹐而不愧於娼者﹐幾人哉﹖娼𨿽處賤而節義若此。然其處朝廷﹑處鄕裏﹑處親識僚友之際﹐而士君子其稱者﹐乃有愧焉。則娼之義豈可薄耶﹖」詩曰「采葑采菲﹐無以下體」。予聞李使君結言。其先大父往持節湖湘間﹐至長沙﹐聞娼之事﹐而嘆異之﹐惜其姓氏之不傳云。復書長句於後曰﹕

洞庭之南瀟湘浦﹐佳人娟娟隔秋渚。門前冠蓋但如雲﹐玉貌當年誰爲主。風流學士淮海英﹐解作多情斷腸句。流傳往往過湖嶺﹐未見誰知心已赴。舉首卻在天一方﹐直北中原數千里。自憐容華能幾時﹐相見河淸不可俟。北來遷客古藤州﹐渡湘獨弔長沙傅。天涯流落行路難﹐暫解徵鞍聊一顧。橫波不作常人看﹐邂逅乃慰平生慕。蘭堂置酒羅饈珍﹐明燭燒膏爲延佇。淸歌宛轉繞梁塵﹐博山空蒙散煙霧。雕牀斗帳芙蓉褥﹐上有鴛鴦合歡被。紅顏深夜承宴娛﹐玉筍淸晨奉巾履。匆匆不盡新知樂﹐惟有此身爲君許。但說恩情有重來﹐何期不別歲將暮。午枕孤眠魂夢驚﹐夢君來別如平生。與君已別復何別﹐此別元乃非吉徵。萬里海風掀雪浪﹐魂招不歸竟長往。效死君前若不知﹐向來宿約期無爽。君不見﹐二妃追舜號蒼梧﹐恨染湘竹終不枯。無情湘水自東注﹐至今斑筍盈江隅。屈原九歌豈不好﹐煎膠續弦千古無。我今試作義娼傳﹐尙使風期後來見。

吳女盈盈魏人王山﹐能爲詩﹐標韻淸卓。因省試下第﹐薄遊東海。值吳女盈盈者來﹐年才十六﹐善歌舞﹐尢工彈箏﹐容色甚冶。詞翰情思﹐翹翹出羣。少年子爭登其門﹐不惜金帛。盈遴選佳偶﹐乃許一笑。府守田龍召使侍宴﹐山預其列﹐相得於樽俎之間﹐從之忻處累月。山告歸﹐盈垂泣悲啼﹐不能自止。明年﹐寄《傷春曲》示山﹐其詞云﹕

芳菲時節﹐花壓枝折。蜂蝶撩亂﹐欄檻光發﹐一旦碎花魂﹐葬花骨﹐蜂兮蝶兮何不來﹐空使雕欄對寒月。

山作長歌答之云﹕

東風艷艷桃李松﹐花木春人屠酥濃。龍腦透縷鮫綃紅﹐鴛鴦十二羅芙蓉。盈盈初見十五六﹐眉試靑膏鬢垂綠。道字不正嬌滿懷﹐學得襄陽大堤曲。阿母偏憐掌上看﹐自此風流難管束。鶯啄含桃未咽時﹐便念郎詩風動竹。日髙一丈綠窗曉﹐啼鳥壓花新睡短。膩云纖指掩還偏﹐半被可憐畱翠晚。淡黃衫袖仙衣輕﹐紅玉欄桿粉妝淺。酒痕落腮梅忍寒﹐春羞入目橫波灩。一縷未消山枕紅﹐斜睇整衣移步懶。才如韓壽潘安亞﹐擲果偸香心暗嫁。小花靜院酒闌珊﹐別有私言銀燭下。簾旌浪皺金泥額﹐六尺牙牀羅帳窄。釵橫啼笑兩不分﹐歷盡風波腰一撚。若教飛上九天歌﹐一聲自可傾人國。嬌多必是春工與﹐才能動人情幾許。前年按舞使君筵﹐眸蹙忍羞頭不舉。鳳凰蕭冷曲成遲﹐凝醉桃花遇風雨。阿盈阿盈聽我語﹐勸君休向陽臺住。一生已有楚王憐﹐宋玉多才誰解賦。洛陽無限靑樓女﹐袖掩紅牙金鳳縷。春衫粉面誰家郎﹑只把黃金買歌舞。就中薄幸五陵兒﹐一日憐新棄如土。雲零雨落正堪悲﹐空人他人夢來去。浣花溪上海棠灣﹐薛濤朱戶皆金環。韋臯筆逸玳瑁落﹐張祜盞滑琉璃幹。壓倒念奴價百倍﹐興來奇怪生毫端。醉目見紙聊一掃﹐落花飛雪已漫漫。夢得見之爲攺觀﹐樂天更敢尋常看。花開不肯下翠幕﹐竟日渲赫羅雕鞍。掃眉塗粉至七十﹐老大始頂富蒲冠。﹝壽七十始頂菖蒲冠﹐學謝自然上升之術﹞至今愁人錦江口﹐秋蚤露艸孤墳寒。盈盈大雅眞可惜﹐爾生此後不可得。滿天風月獨倚欄﹐醉岸濃云呼佚墨。久之不見予心憶﹐髙城去天無幾尺。斜陽銜山云半紅﹐遠水無風天一碧。望眼空遙沈翠翼﹐銀河易闊天南北。瘦盡休文帶眼移﹐忍向小樓淸淚滴。又明年﹐山適淄川﹐遇王通判於邸捨﹐出盈盈札欲偕遊東山﹐紙尾一詞云﹕枝上差差綠﹐林中簌簌紅﹐已嘆芳菲盡﹐安能樽俎空。君不見﹐銅駝茂艸長安東﹐金鑣玉勒雪花驄。二十年前乃俠小﹐累累昨日成衰翁。幾時滿飲流霞鐘﹐共君倒在夕陽中。

時方初夏﹐山以病不克赴其約。秋中又如山東﹐盈已死。王通判謂山曰「子去後﹐盈若平居醉臥﹐夢紅裳美人手執一紙書﹐告曰﹕玉女命汝掌文犢。及覺﹐泣以白母云﹕予不復久居人間矣。他日可訪我於東山。遂嗚咽流涕﹐其夕卽卒。」王命山作句弔之。山立賦三章﹐其一云﹕

燭花紅死睡初醒﹐一枕孤淸病客情。海上有山同大夢﹐人間無路可長生。乾坤眼闊成新恨﹐風月人歸似舊情。漢殿香消春寂寂﹐夕陽無語下西城。其二云﹕

弦絕秦箏鏡掩塵﹐細腰休舞風凰茵。一技濃艷埋香上﹐萬顆珍珠滴繡中。行雨不歸魂夢斷﹐落花難伴綺羅春。漢皇甲帳當年意﹐縱有芳魂不是眞。

其三云﹕

小巷朱橋花又春﹐洞房何事不歸云。二年中過曾攜手﹐今日重來忽見墳。香魄已飛天上去﹐鳳蕭猶似月中聞。縱然卻入襄王夢﹐會向陽臺憶使君。後五年﹐山遊奉符﹐與同志登岱嶽﹐至絕頂玉女池。追思故昔盈盈之夢﹐徘徊池側﹐心思神會。因題於石曰﹕

浮世繁華一夢休﹐登臨因憶昔年遊。人歸依舊野花笑﹐玉冷幾經墳樹秋。風月過情須感慨﹐江山多恨卽遲畱。如今縱擬誇才思﹐事往情多特地愁。

又曰﹕

柳枝黃盡杏花新﹐山翠無非昔日春。花色笑春渾似醉﹐寂寥惟少賞花人。憶昔閒妝淡衣﹐一枝紅拂牡丹微。無端不入襄王夢﹐爲雨爲雲各處飛。

山歸﹐就次遂夢遊日觀峯﹐比見石上大字﹐筆迹類盈書﹐一詩曰﹕

絳闕珠宮鎖亂霞﹐長生未曉棄繁華。斷元方朔人間信﹐遠阻麻姑洞裏家。累劫遙翻滄海水﹐深春難謝碧桃花。紫臺未隱瑤池闊﹐鳳小龍嬌日又斜。

念了已寤﹐此夕昏醉惘惘﹐有女奴來召﹐至一溪洞門﹐碧衣短鬟出邀。入宮中﹐一女子玉冠黃帔﹐衣絳綃裳容。山趨拜﹐女遽起止之。揖升階。少選﹐盈與一女偕至﹐微笑曰「爲雨爲雲各處飛﹐何乃尢人如此也﹗」遂命進酒。各有賦詠。夕已深。二女曰「盈盈雅故﹐可以卽臥。」聞雞唱起﹐復置酒珍重語別。山辭訣﹐恍然出洞﹐但蒼崖古木﹐非向所歷﹐感之而返。吳淑姬嚴蕊湖州吳秀才女﹐慧而能詩詞﹐貌美家貧﹐爲富氏子所據。或投郡﹐訴其奸淫。王龜齡爲太守﹐逮系司理獄。旣伏罪﹐且受徒刑。郡僚相與詣理院觀之﹐仍具酒﹐引使至席﹐風格傾一坐。遂命脫伽侍飲﹐諭之曰「知汝能長短句。宜以一章自詠﹐當宛轉﹐白待制﹐爲汝解脫。不然危矣。」女卽請題。時冬未雪消﹐春日且至﹐令道此景﹐作長短句。令捉筆﹐立成曰﹕

煙霏霏﹐雨霏霏﹐雪向梅花枝上堆。春從何處歸﹖醉眼開﹐睡眼開﹐疏影橫斜安在哉﹖從教塞管催。

諸客賞嘆﹐爲之盡歡。明日以告王公﹐言其冤。王淳直﹐不疑人欺﹐亟使釋放。其後無人肯禮娶﹐周介卿石之子﹐買以爲妾﹐名曰淑姬。王三恕時爲司戶攝理﹐正治此獄﹐小詞藏其處。又﹐臺州官妓嚴蕊﹐兀有才恩而通書博古。唐與正爲守﹐頗屬目。朱無晦提舉浙東﹐按部發其事﹐捕蕊下獄。杖其背﹐猶以爲伯伍行杖輕﹐復押至會稽﹐再論決。蕊墮酷刑而系樂籍如故。嶽商卿霖提點刑獄﹐因疏決至臺。蕊陳狀乞自便。嶽令作詞﹐應聲口占云﹕

不是愛風塵﹐似被前身誤。花落花開自有時﹐總是東君主。去也終須去﹐住也如何住。若得山花插滿頭﹐莫問奴歸處。

嶽卽判令從良。徐蘭淳間﹐吳妓徐蘭﹐擅名一時。吳興烏墩鎭﹐有沈承務者﹐其家巨富﹐慕其名﹐遂駕大舟往遊焉﹐徐知其富﹐初至﹐則館之別室﹐開宴命樂﹐極其精腆。至次日﹐復以精縑制新衣一襲奉之。至於輿臺﹐各有厚犒。如此兼旬日﹐未嘗略有需索。沈不能自己﹐以白金五百星﹐並彩縑百匹饋之。凡畱連半年﹐靡金錢數百萬而歸。於是﹐徐蘭之聲﹐播於浙右。豪族少年無不趨其門者。其家𨿽不甚大﹐然堂館曲折華麗﹐亭檄園池﹐無不奇美。以錦瀕爲地衣﹐乾紅四緊紗爲單裳﹐綃金帳幔。侍婢執樂者十餘輩﹐金銀寶玉器玩﹐名人書畫﹐飲食受用之類﹐莫不精妙﹐遂爲三吳之冠。其後﹐死﹐葬於虎丘。太學生邊云遇作葬銘云﹕

「此亦娼中之貴者。其後如富沙之唐娟﹑魏華﹑蘇翠﹐京口之邢蕊﹑韓香﹐越之楊花﹑繆翠﹐皆以色藝名﹐士大夫之不自檢者﹐往往爲其所污﹐屢見白簡云。」謝希孟謝希孟者﹐陸象山門人也。少豪俊﹐與妓陸氏狎。象山責之﹐希孟但敬謝而已。他日復爲妓造鴛鴦樓﹐象山又以爲言。希孟謝曰「非特建樓﹐且爲作記。」象山喜其文﹐不覺曰「樓記云何﹖」卽占首句云「自遜﹑抗﹑機﹑云之死﹐而天地英靈之气﹐不鐘於男子而鐘於婦人。」象山默然﹐知其侮也。一日﹐雙槳浪花平﹐夾岸靑山鎖。你自歸家我自歸﹐說著何如過。我斷不思量﹐你莫思量我。將你從前與我心﹐再傍他人可。蘇小娟蘇小娟﹐錢塘名娼也。俊麗工詩。其姊盼奴﹐與太學生趙不敏甚洽。久之﹐不敏日益貧﹐盼周給之﹐使篤於業。遂捷南省﹐得官﹐授襄陽府司戶。盼奴未落籍﹐不得偕老。不敏赴官三載﹐想念成疾而卒。有祿俸余貨﹐矚其弟趙院判均分之﹕一以膳院判﹐一以送盼奴。且言盼奴有妹小娟﹐俊雅能吟﹐可謀致之﹐佳偶也。院判如言﹐至錢塘。托宗人伴錢唐者﹐召盼奴。其家云﹐盼奴一月前死矣。小娟亦爲盼奴所歡﹐以於潛官絹﹐誣攀系府獄。從獄中召小娟出﹐詰之曰「汝誘商人官絹百匹﹐何以償之﹖」小娟叩頭﹐言「此亡姊盼奴事﹐乞賜周旋。非惟小娟感荷更生﹐盼奴亦蒙恩泉下也。」喜其辭宛順﹐因問﹕「汝識襄陽趙司戶否﹖」小娟曰「趙君司戶未仕時﹐與姊盼奴交好。後中科﹐授官去。盼奴相思致疾而死。」伴曰「趙司戶亦謝世矣。遣人附一緘﹐及物一罨﹐外有其弟院判一緘﹐付爾開之。」小娟自謂不識院判何人﹐及拆書﹐惟一詩云﹕

當時名妓鎭東吳﹐不好黃金只好書。借問錢塘蘇小小﹐風流還似大蘇無﹖

小娟得詩默然。索和之﹐小娟以不能辭。彊之﹐且曰「不和﹐卽償官絹。」小娟不得已﹐索紙援筆書云﹕

君住襄江妾住吳﹐無情人寄有情書。當年若也來相訪﹐還有於潛絹也無。

大喜﹐盡以所寄物與之﹐免其償絹﹐且爲脫籍﹐歸院判﹐偕老也。陶師兒淳熙初﹐行都角妓陶師兒﹐與蕩子王生狎﹐甚相眷戀。爲惡姥所間﹐不盡綢繆。一日﹐王生拉師兒遊西湖﹐惟一婢一僕隨之。尋常遊湖者﹐逼暮卽歸。是日﹐王生與師兒有密誓﹐特故盤桓﹐比夜繞岸﹐則城門鎖﹐不可人矣。王生謂僕曰「月色甚佳﹐淸泛可不再乎﹗」市酒肴復遊湖中。迆邐更闌﹐舉舟倦寢﹐舟泊淨慈寺藕花深處。王生﹑師兒相抱投入水中﹐舟人驚救不及﹐死。都人作「長橋月﹑短橋月」以歌之﹐其所乘舟竟爲棄物﹐經年無敢登者。居地何﹐值禁煙節序﹐士女闐沓﹐舟發如蟻。有妙年者﹐外方人也。登丰樂樓﹐目擊畫肪紛壇﹐起夷猶之興﹐欲買舟一遊。會日已亭午﹐𨿽蓮肪﹑漁艇﹐亦無泊崖者﹐止前棄舟在焉。人有以王﹑陶事告者﹐士人笑曰「大佳﹐大佳﹐正欲得此。」卽具杯饌人舟﹐徧遊西湖﹐曲盡歡而歸。自是人皆喜談﹐爭求售之﹐殆無虛日﹐其價反倍於他舟。陳詵湘人陳詵﹐登第﹐授嶽陽教官。夜逾墻與妓江柳狎﹐頗爲人所知。時盂之經過嶽﹐聞其故。一日﹐公宴﹐江柳不侍。呼至﹐杖之﹐文其眉鬢問以「陳詵」二字﹐乃押隸辰州。妓之父母詣學宮咎詵云「自嶽去辰八百里﹐且求資糧。」陳且泣且悔﹐罄其所有﹐及資衣物﹐得千緡。以六百贈柳﹐余付監押吏卒﹐令善視。且以詞餞別﹐云﹕

鬢邊一點似飛鴉﹐休把翠鈿遮。二年三載﹐千闌百就﹐今日天涯。楊花又逐東風去﹐隨分入人家。要不思量﹐除非酒醒﹐休照菱花。

柳將行﹐會陸云西以荊﹑湖制司幹官﹐奉檄至嶽。與陳有故。將至﹐陳先出迎﹐以情告陸。陸卽取空名制於塡陳姓名﹐檄入制幕﹐旣而並迎。陸入﹐卽開宴。陸曰「聞籍中有江柳者﹐善謳﹐誰是也﹖」孟卽呼至。柳花鈿隱眉間所文。飲間﹐陸越語孟曰「能以柳見予否﹖」孟曰「惟命。」陸笑曰「君尙不能容一陳教﹐豈能與我﹗」孟因敍詵之過﹐陸嘆慨。旣而終席﹐陸呼柳問其事﹐柳出洗別詞﹐陸大嗟賞﹐而再登席。陸舉詞示孟﹐且消之曰「君試目此作﹐可謂不知人矣﹗今制司檄洗人幕﹐將若之何﹖」孟求解於陸﹐並召詵同宴。明日﹐列薦詵﹐且除柳名。陸遂將詵如江陵﹐見之閫公秋壑﹐伸充幕僚。詵不特洗一時之辱﹐且有幸進之喜。至今巴陵傳爲佳話焉。符郎京師孝感坊﹐有邢知縣﹑單推官﹐並門居﹐邢之妻﹐卽單之妹。單有子名符郎﹐邢有女名春娘﹐年齒相上下﹐在𦇤褓中已議婚。宣和丙午夏﹐邢摯家赴鄧州順陽縣官守。單亦舉家往揚州待推官缺。約官滿日歸成婚。是冬﹐戎寇大擾﹐邢夫妻皆遇害。春娘爲賊所虜﹐轉賣在全州娼家﹐名楊玉。春娘十歲時﹐已能誦《語》《盂》《詩》《書》﹐作小詞。至是娼嫗教之﹐樂色事藝﹐無不精絕。每公庭侍宴﹐能將舊詞更攺﹐皆切情境。玉爲人體態﹐容貌淸秀﹐舉措閒雅﹐不事持口吻以相嘲謔﹐有良人風度﹐前後守伴皆重之。單推官渡江﹐累遷至郎官﹐與邢聲迹不相聞。紹興初﹐符郎受父蔭﹐爲全州司戶。是時一州官屬﹐惟司戶年少。司戶見楊玉﹐甚慕之﹐但有意而未有因。司理與司戶﹐契分相投﹐將與之爲地﹐而太守嚴明﹐未敢。居二年﹐會新守至﹐守與司理有舊。司戶又每蒙前席。於是司理置酒請司戶﹐只點楊玉一名抵候。酒半酣﹐司戶佯醉嘔吐。但息於書齋。司理令楊玉侍奉藥酒湯飲﹐固得一夜會﹐以遂所欲。司戶褒美楊玉﹐謂其知書多才藝﹐因曰「汝似是一个名公苗裔﹐但不可推究﹐果是何人﹖」玉羞愧曰「妾本是宦族﹐流落在此﹐非楊嫗所生也。」司戶因問其父是何官何姓。玉涕位曰「妾本姓邢﹐在京師孝感坊居住﹐幼年許與舅之子結婚。父授鄧州順陽縣令。不幸父母皆遭寇殞命﹐妾被人掠賣至此。」司戶復問曰「汝舅何姓何官﹐其子何名﹖」玉曰「舅姓單﹐是時得揚州推官。其子名符郎﹐今不知存亡如何。」因大位下﹐司戶爲慰勞之曰「汝卽日鮮衣美食﹐時官皆愛重﹐而不有輕賤﹐有何不可﹖」玉曰「妾聞女子生而願爲之有家﹐若嫁一小民﹐布裙短衾﹐輟寂飲水﹐亦是人家媳婦。今在此中﹐迎新送故﹐是何情緒﹗」司戶心知其爲春娘也﹐然未有所處﹐而未敢言。後一日﹐司戶置酒回司理﹐復召楊玉佐樽。遂不復與狎呢。因好言正色問曰「汝前日言﹐爲小民婦亦所甘心。我今喪偶﹐猶虛正室﹐汝肯隨我乎﹖」玉曰「丰衣足食﹐不用送往迎來﹐此亦妾所願也。但恐新孺人歸﹐不能相容。若見有孺人﹐妾自去稟知﹐一言決矣。」司戶知其惡風塵﹐出於誠心﹐乃發書告其父。初﹐靖康之未﹐邢有弟號四承務﹐渡江居臨安﹐與單往來。單時在省爲郎官。乃使四承務具狀﹐經朝廷﹐徑送全州﹐乞歸良續舊婚。符旣下籍﹐單又致書與太守。四承務自賫符並單書到全州。司戶請司理召玉﹐告之以實﹐且戒以勿泄。後日﹐司戶自袖其父書並省符見太守﹐守曰「此美事也﹐敢不如命。」旣而﹐至日中﹐文引不下。司戶疑有他變﹐密使人探之﹐見廚司正鋪排開宴。司戶曰「此老尙作少年態耶﹗然錯處非一拍﹐此亦何足卹也。」旣而果召楊玉祗候﹐只通判二人。酒半席﹐大守謂玉曰「汝今爲縣君矣﹐何以報我﹖」玉答曰「妾一身皆判府之賜﹐所謂生死而肉骨也。又何以報﹗」太守乃挹持之﹐謂曰「𨿽然﹐必有以報我。」通判起立﹐正色謂太守曰「昔爲吾州弟子﹐今是司戶孺人﹐君子進退當以札。」太守謝曰「老夫不能忘情﹐非判府之言﹐不知其爲過也。」乃令五人宅堂﹐與諸女同處。卻召司理﹑司戶﹐四人同坐至天明﹐極歡而罷。晨朝視事﹐下文引告翁媼﹐翁媼出其不意﹐號哭而來曰「養女十餘年﹐用盡心力﹐人更不得相別。」春娘出諭之曰「吾夫妻相尋得著﹐亦是好事。我十年𨿽汝恩養﹐然所積金帛亦多﹐足爲汝養老之計。」嫗猶號哭不已﹐太守叱之使去。旣而大守使州司人﹐從內宅異玉出﹐與司戶同歸衙。司理爲媒﹐四承務爲主﹐如式成禮。任將滿﹐春娘謂司戶曰「妾失身風塵﹐亦荷翁媼愛育﹐亦有義姊妹中情分厚者。今旣遠去﹐終身不相見﹐欲具少酒食﹐與之話別如何﹖」司戶曰「汝事﹐一州之人﹐莫不聞之﹐胡可隱諱﹐此亦何害。」春娘遂置酒醴﹐就會勝寺﹐請翁媼及同列者十餘人會飲。酒酣﹐有李英者﹐本與春娘連名﹐其樂色皆春娘教之﹐常呼爲姊﹐情極相得﹐忽起持春娘手曰「姊今超脫出靑雲之上﹐我沈淪糞土中﹐無有出期。」遂失聲慟哭﹐春娘亦哭。李英鍼綫妙絕﹐春娘曰「我司戶正少一鍼綫人。但吾妹平日與我一等人﹐今豈能爲我下耶﹖」英曰「我在風塵中﹐常退姊一步﹐況今日有云泥之隔﹐嫡庶之異﹐若得姊爲我方便﹐得脫此一門路﹐是一段陰徳事。若司戶左右要鍼綫人﹐姊得我爲之﹐則素相諳委﹐勝如生分人也。」春娘歸﹐以語司戶。不許﹐曰「一之爲甚﹐其可再乎﹗」旣而﹐英屢使人來促。司戶不得已﹐拼一失色懇告太守﹐太守曰「君欲一箭射雙雕耶﹗敬當奉命﹐以贖前此通判所責之罪。」司戶挈春娘歸﹐舅妗見之﹐相持大哭。旣而問李英之事﹐遂責其子曰「吾至親骨肉﹐流落失所﹐理當收拾﹐又更旁及外人﹐豈得已而不可已耶﹖」司戶惶恐﹐欲令其攺嫁。其母見李氏小心婉順﹐遂畱之。居一年﹐李氏生男﹐邢氏養爲已子。符郎名飛英﹐字騰實﹐罷全州幕職﹐歷令丞。每有不了辦公事﹐上司督責﹐聞有此事﹐以爲知義﹐往往多得解釋。紹興乙亥歲﹐事夔奉詞﹐寄居武陵﹐邢李皆在側。每對士大夫具言其事﹐無所隱諱﹐人皆義之。王魁王魁下第失意﹐入山東萊州。友人招遊北市。深巷小宅﹐有婦絕艷﹐酌酒曰「某名桂英﹐酒乃天之美祿。足下得桂英而飲天祿﹐明春登第之兆。」乃取擁項羅巾請詩。生題曰﹕謝氏筵中間雅唱﹐何人冥玉在簾幃。一聲透過秋空碧﹐幾片行雲不敢飛。

桂曰「君但爲學﹐四時所需﹐我爲辦之。」由是魁朝去暮來。逾年﹐有詔求賢﹐桂爲辦西遊之用。將行﹐至州北望海神廟﹐盟曰「吾與桂英﹐誓不相負。若生離異﹐神當殛之。」魁至京門﹐寄詩曰﹕

琢月磨云輸我輩。都花占柳是男兒。前春我若功成去﹐好養鴛鴦作一池。

後唱第爲天下第一。魁私念﹐科名若此﹐以一娼玷辱﹐況家有嚴君不容也﹐不復與書。桂寄詩曰﹕

夫貴婦榮千古事﹐與君才貌各相宜。

又曰﹕

上都梳洗逐時宜﹐料得良人見卽思。早晚歸來幽閣內﹐須教張敞畫新眉。

又曰﹕

上國笙歌錦繡鄕﹐仙郎得意正疏狂。誰知憔悴幽閨客﹐日覺春衣帶系長。

魁父約崔氏爲親。授徐州僉判。桂喜曰「徐此去不遠﹐當使人迎我矣。」遣僕持書。魁方坐廳決事﹐大怒﹐叱書不受。桂曰「魁負我如此﹐當以死報之。」揮刀自刎。魁自南都試院﹐有人自燭下出﹐乃桂也。魁曰「汝固無恙乎﹖」桂曰「君輕恩薄義﹐負誓渝盟﹐使我至此﹗」魁曰「我之罪也﹗爲汝飯僧﹐誦佛書﹐多焚紙錢﹐捨我可乎﹖」桂曰「得君之命乃止﹐不知其他也﹗」魁欲自刺。母曰「汝何悖亂如此﹖」魁曰「日與冤會﹐逼迫以死。」母召道士馬守素屢醮。守素夢至官府﹐魁與桂發相系而立。有人戒曰「汝知﹐則勿復醮也。」後數日﹐魁竟死。詹天遊詹天遊﹐名玉可﹐字大。風流才思﹐不減昔人。故宋駙馬楊震有十姬﹐皆絕色﹐名粉兒者尢勝。一日﹐召天遊宴﹐盡出諸姬佐觴﹐天遊屬意於粉兒﹐口占一詞云﹕

淡淡靑山兩黛春﹐嬌羞一點口兒櫻。一梭兒玉一窩云﹐白藕香中見西子﹐玉梅花下遇昭君﹐不曾眞个也銷魂。

楊遂以粉兒贈之﹐曰「請天遊眞个銷魂也。」後爲翰林學士熊納齋嘗以軟香遺之。因作《慶淸朝慢》以謝﹐極形容之至。詞曰﹕

紅雨爭妍﹐芳塵生潤﹐將春都揉成泥。分明蕙風薇露﹐持搦花枝。款款汗酥薰透﹐嬌羞無柰﹐溫云處癡。偏廝稱﹐霓裳霞佩﹐玉骨冰肌。梅不似﹐蘭不似﹐風流處﹐那更著意閒時。驀地生綃扇底﹐嫩涼浮動好風﹐微醉得渾無气力。海棠一色睡胭脂﹐閒滋味﹐人花气﹐韓壽爭知。艷異編卷三十一男寵部宋朝宋朝﹐宋公子﹐名朝。有美色。仕衛爲大夫﹐有寵於衛靈公﹐遂靈公嫡母襄夫人宣美。已﹐又柔公之夫人南子。朝懼﹐遂與齊豹﹑北宮喜﹑褚師圃作亂﹐逐靈公如死鳥。靈公旣入衛﹐與北宮喜盟於彭水之上﹐公子朝出奔晉。旣自晉歸宋﹐靈公以夫人念南子之故﹐復召朝。太子蒯獻孟於齊﹐過來野﹐野人歌之曰「旣定爾婁豬﹐盍歸我艾。」太子羞之。向向﹐宋大夫﹐有寵於桓公﹐公以爲司馬。時公子佗有白馬四﹐欲之。公取而朱其尾鬣以與之。公子怒﹐使從者奪之。懼欲走﹐公閉門而位之﹐目盡腫。禰子暇稱子名瑕﹐衛之嬖大夫也。禰子有寵於衛。衛國法﹕竊駕君車﹐罪剛。禰子之母病﹐其人有夜告禰子之矯駕君車以出﹐靈公聞而賢之曰「孝哉﹗爲母之故﹐犯刖罪。」異日﹐與靈公遊於果園﹐食桃而甘﹐以其餘獻靈公。靈公曰「愛我忘其口啖寡人。」及禰子色衰而愛弛﹐得罪於君。君曰「是嘗矯駕吾車﹐又嘗食我以余桃者﹗」龍陽君魏王與龍陽君共船而釣﹐龍陽君涕下。王曰「何爲泣﹖」曰「爲臣之所得魚也。」王曰「何謂也﹖」對曰「臣之所得魚也﹐臣甚喜。後得又益大﹐臣欲棄前得魚矣。今以臣之凶惡而得爲王拂枕席。今四海之內﹐美人亦甚多矣。聞臣之得幸於王也﹐必寨裳趨王。臣亦曩之所得魚也﹐亦將棄矣﹐臣安能無涕出乎﹖」魏王於是布令於四境之內﹐曰「敢言美人者﹐族﹗」安陵君江乙說安陵君纏曰「君元咫尺之功﹐骨肉之親。處尊位﹐受厚祿﹐一國之眾﹐見君莫不斂衽而拜﹐撫委而服﹐何以也﹖」曰「過舉以色。不然﹐無以至此。」江乙曰「以財交者﹐財盡而交絕﹐以色交者﹐華落而愛渝。是以嬖色不敝席﹐寵不避軒。今君擅楚國之勢﹐而無以自結於王﹐竊爲君危之。」安陵君曰「然則柰何﹖」曰「願君必請從死﹐以身爲殉。如是必長得重於楚國。」曰「謹受令。」三年﹐楚王遊於云夢﹐結駟千乘﹐族旗蔽天。野火之起也若云霓﹐犀之聲若雷霆。有狂車依輪而至﹐王親引弓而射﹐一發而﹐王抽旃奼而抑首﹐仰天而笑曰「樂矣﹐今日之遊也。寡人萬歲千秋之後﹐誰與樂此矣。」安陵君位數行下﹐進曰「臣人則編席﹐出則陪乘。大王萬歲千秋之後﹐願得以身試黃泉﹑蓐螻蟻﹐又何如得此樂而樂之。」王大悅﹐封纏爲安陵君。鄧通鄧通﹐蜀郡南安人也。以濯舡爲黃頭郎。文帝嘗夢欲上天不能﹐有一黃頭郎推上天。顧見其衣尻帶後穿。覺而之漸臺﹐以夢中陰目求推者郎﹐見鄧通其衣後穿﹐夢中所見也。召﹐問其名姓。「姓鄧﹐名通。」鄧猶登也。文帝甚悅﹐尊幸之﹐日日異。通亦願謹﹐不好外交﹐𨿽賜洗沐不欲出。於是文帝賞賜通萬以十數﹐官至上大夫。文帝時間如通家遊戲。然通無他技能﹐不能有所薦達﹐獨自謹身以媚上而已。上使善相人者相通﹐曰「當貧餓死。」上曰「能富通者在我﹐何說貧。」於是賜通蜀嚴道銅山。嘗自鑄錢﹐鄧氏錢布天下﹐其富如此。文帝嘗病癰﹐鄧通常爲上嗽吮之。上不樂﹐從容問曰「天下誰最愛我者乎﹖」通曰「宜莫若太子。」太子人間疾﹐上使太子癰﹐太子而色難之。已而﹐聞通嘗爲上之﹐太子慚。由是心恨通。及文帝崩﹐景帝立﹐鄧通免家居﹐居亡何﹐人有告通盜出徼外鑄錢﹐下吏驗問頗有﹐遂竟案。盡沒入之。通家尙負債數矩萬。長公主賜鄧通﹐吏輒沒入之﹐一簪不得著身。於是長公主乃令假衣食﹐竟不得名一錢﹐寄死人家。韓嫣韓嫣字王孫﹐弓髙侯當之孫也。武帝爲膠東王時﹐嫣與上學書﹐相愛。及上爲太子﹐愈益親焉。嫣善騎射﹐聰慧。上卽位﹐欲事伐胡﹐而嫣先習兵﹐以故益尊貴﹐官至上大夫﹐賞賜擬鄧通。始時﹐常與上共臥起。江都工人朝﹐從上獵上林中。天子車駕蹕通未行﹐先使嫣乘副車﹐從數十百騎馳視獸。江都王望見以爲天子﹑羣從者﹐伏謁道旁﹐嫣驅不見。旣過﹐江都王怒﹐爲皇太后位﹐請歸國入宿衛﹐比韓嫣。太后由此銜嫣。嫣侍出入﹐永巷不禁﹐以好聞。皇太后怒﹐使使賜嫣死。上爲謝﹐終不得﹐嫣遂死。嫣弟說亦愛幸﹐以軍功封安道侯。巫蠱時﹐爲戾太子所殺。子增﹐封龍雒侯大司馬車騎將軍﹐自有傳。金丸韓嫣好彈﹐常以金爲丸﹐所失者日有十餘。長安爲之語曰「若饑寒﹐逐金丸。」京師兒童每聞嫣出彈﹐輒隨之﹐望丸之所落。李延年李延年﹐中山人﹐身及父母兄弟皆故娼也。延年坐法腐刑﹐給事狗監中。女弟﹐得幸於上﹐號李夫人﹐列外戚傳。延年善歌﹐爲新變聲。是時方興天地諸詞﹐欲造﹐令司馬相如等作詩頌﹐延年輒承意弦歌﹐所造詩爲之新聲曲。而李夫人產昌邑王。延年由是貴﹐爲協律都尉﹑佩二千石印緩﹐而與上臥起﹐其愛幸埒韓嫣。久之﹐延年弟季與中人亂﹐出驕恣。及李夫人卒後﹐其愛弛﹐上遂誅延年兄弟宗族。是後寵臣﹐大抵外戚之家也。衛靑﹑霍去病皆愛幸﹐然亦以功能自進。馮子都大將軍霍光監奴馮子都﹐有殊色﹐光愛幸之。常與計事﹐頗挾權﹐傾都邑。後人爲語曰「昔有霍家奴﹐姓馮名子都。依倚將軍勢﹐調笑酒家胡。」光卒﹐顯寡居﹐與子都亂。顯廣治第室﹐作乘輿輦﹐加畫繡。馮黃金塗韋絮薦輪。侍婢以五彩絲挽顯及子都﹐遊戲第中。張放富平侯張放者﹐大司馬安世曾孫也。母敬武公主。鴻喜﹝嘉﹞中﹐成帝欲遵武帝故事﹐與近臣遊宴﹐放以公主子﹐少年姝麗﹐性開敏﹐得幸上。放娶皇后弟平恩侯許加女。上爲放供張﹐賜甲第﹐充以乘輿服飾﹐號爲天子娶婦﹐皇后嫁女﹐大官私官﹐並供其第。兩宮使者﹐冠蓋不絕。賞賜以千萬數。放爲侍中中郎將﹐監平樂屯兵﹐置幕府﹐儀比將軍。與上臥起﹐寵愛殊絕。常從爲微行出遊﹐北至甘泉﹐南至長陽﹑五﹐鬥鷄走馬長安中﹐積數年。是時﹐上諸舅皆害其寵﹐白太后。太后以上春秋富﹐動作不節﹐甚以過放。時數有災異﹐議者過咎放等。於是丞相宣﹑禦史大夫方進﹐奏放驕蹇縱恣﹐奢淫不制﹐請免歸國。上不得已﹐左遷放爲北地都尉。數月﹐復徵入侍中。太后以放爲言﹐出爲天水屬國都尉。永始﹑元延間﹐比年日蝕﹐故久不還﹐放望書勞問不絕。居歲餘﹐徵放歸第﹐視母公主疾。數月﹐主有廖﹐出放爲河東都尉。上𨿽愛放﹐然上迫太后﹐下用大臣﹐故常涕泣而遣之。後復徵爲侍中光祿大夫﹐秩中二千石。歲餘﹐丞相方進復奏放﹐上不得已免放﹐賜錢五百萬﹐遣就國。數月﹐成帝崩﹐放思慕哭泣而死。董賢董賢﹐字聖卿﹐云陽人也。父恭﹐爲禦史﹐任賢爲太子舍人。哀帝立﹐賢隨太子﹐官爲郎。二歲餘﹐傳漏在殿下﹐爲人美麗自喜﹐哀帝望見﹐悅其儀貌﹐識而問之曰「是舍人董賢耶﹖」因引上與語﹐拜爲黃門郎﹐由是始幸。問及其父爲雲中侯﹐卽日徵爲霸陵令﹐遷光祿大夫。賢寵愛日甚﹐爲駙馬都尉侍中﹐出則參乘﹐入禦左右。旬月間﹐賞賜累矩萬﹐貴震朝廷。常與上臥起。嘗晝寢﹐偏藉上袖﹐上欲起﹐賢未覺﹐不欲動賢﹐乃斷袖而起。其恩至此。賢亦性柔和便辟﹐善爲媚以自固。每賜洗沐不肯出﹐常畱中視醫藥。上以賢難歸﹐詔令賢妻得以引籍殿中﹐止賢廬﹐若吏妻子屠官寺捨。又召賢女弟以爲昭儀﹐位次皇后。更名其捨爲椒風﹐以配椒房云。昭儀及賢與妻﹐旦夕上下﹐並侍左右。賞賜昭儀及賢妻﹐亦各千萬數﹐遷賢父爲少府﹐賜爵關內侯﹐食邑。復徙爲衛尉。又以賢妻父爲將作大匠。弟爲執金吾。詔將作大匠爲賢起大第北闕下﹐重殿洞門﹐土木之功﹐窮極技巧﹐柱檻衣以緯錦。下至賢家童僕﹐皆受上賜﹐及武庫禁兵﹐上方珍寶﹐其選物上弟﹐盡在董氏。而乘輿服乃其副也。及至東園祕器﹐珠襦玉押﹐豫以賜賢﹐無不備具。又令將作爲賢起家瑩義陵旁﹐內爲便房﹐剛柏題湊﹐外爲徼道﹐周垣數里﹐門闕罘甚盛。上欲侯賢﹐而未有緣。會待詔孫寵﹑息夫躬等﹐告東平王云後謁詞祀祝詛﹐下有司治﹐皆伏其辜。上於是令躬﹑寵爲因賢告東平事者﹐乃以其功下詔﹐封賢爲髙安侯﹐躬宜陵侯﹐寵方陽侯食邑各千戶。頃之﹐復益封賢二千戶。丞相王嘉內疑東平事冤﹐甚惡躬等﹐數諫諍﹐以賢爲亂國制度﹐嘉竟坐言事下獄死。上初卽位﹐祖母傅太后﹑母丁太后皆在﹐兩家先貴。傅太后從弟喜﹐先爲大司馬輔政﹐數諫﹐失太后指﹐免官。上舅丁明代爲大司馬﹐亦任職﹐頗害賢寵。及丞相王嘉死﹐明甚憐之。上寢重賢﹐欲極其位﹐而恨明如此﹐遂冊免明﹐曰「前東平王云﹐貪欲上位﹐詞祭祝詛。云後舅伍宏﹐以醫待詔﹐與校祕書郎楊罔結謀反﹐逆禍迫切﹐賴宗廟神靈﹐董賢等以聞﹐咸伏其辜。將軍從弟侍中奉車都尉吳族﹐父左曹屯騎校尉宣﹐皆知宏及栩﹑丹諸侯王后親﹐而宣除用丹爲禦屬。吳與宏交通﹐厚善數稱薦宏﹐宏以附吳﹐興其惡心。因醫技進﹐幾危社稷。朕以恭皇后故不忍有云。將軍位尊任重﹐旣不能明威立義﹐折消未萌﹐又不深疾云﹑宏之惡﹐而懷非君上。阿爲宣﹑吳反痛恨云等﹐揚言爲羣下所冤﹐又親見言伍宏善醫﹐死可惜也。賢等獲封極幸。嫉妒忠良﹐非毀有功﹐於戲傷哉。蓋君親無將﹐將而誅之﹐是以季友鴆叔牙﹐《春秋》賢之。趙盾不討賊﹐謂之弒君。朕憫將軍陷於重刑﹐故以書飭將軍﹐遂非不攺﹐復與丞相嘉相比。令嘉有依﹐得以罔上。有司致法將軍﹐請獄治。朕惟噬膚之恩未忍﹐其上驃騎將軍印綬﹐罷歸就第。」遂以賢代明爲大司馬衛將軍。冊曰「朕承天序﹐惟稽古建爾於公﹐以爲漢輔。往悉爾心﹐統辟元戎﹐折衝綏遠﹐匡正庶事﹐允執其中。天下之眾﹐受制於朕﹐以將爲命﹐以兵爲威﹐可不愼歟﹗」是時﹐賢年二十二﹐𨿽爲三公﹐常給事中領尙書﹐百官因賢奏事。以父恭不宜在卿位﹐徙爲光祿大夫﹐秩中二千石。弟寬信代賢爲駙馬都尉。董氏親屬皆侍中諸曹奉朝請﹐寵在丁﹑傅之右矣。明年﹐匈奴單於來朝﹐宴見﹐羣臣在前﹐單於怪賢年少﹐以問譯。上令譯報曰「大司馬年少﹐以大賢居位。」單於乃起﹐拜賀漢朝得賢臣。初﹐丞相孔光爲禦史大夫﹐時賢父恭爲禦史﹐事光。及賢爲大司馬﹐與光並爲三公。上故令賢私過光。光雅恭謹﹐知上欲尊寵賢。及聞賢當來也﹐光警戒衣冠﹐出門待望﹐見賢車﹐乃卻入。賢至中門﹐光入閣。旣下車﹐乃出拜謁。送迎甚謹﹐不敢以賓客均敵之禮。賢歸﹐上聞之喜﹐立拜光兩兄子爲大夫﹑常侍。賢由是權與人主侔矣。是時﹐成帝外家王氏衰廢﹐惟平阿侯譚子去疾﹐哀帝爲太子時﹐爲庶子得幸。及卽位。爲侍中騎都尉。上以王氏亡在位者﹐遂用舊恩﹐親近去疾。復進其弟闋爲中常侍。閎妻父蕭咸﹐前將軍望之子也。久爲郡守﹐病免爲中郎將﹐兄弟並列。賢父恭慕之﹐欲與結婚姻。閎爲賢弟駙馬都尉寬信求咸女爲婦﹐咸惶恐不敢當。私謂閎曰「董公爲大司馬﹐冊文言『允執其中』﹐此乃堯禪舜之文﹐非三公故事。長老見者﹐莫不心懼。此豈家人子所能堪耶﹗」閎性有知略﹐聞鹹言﹐心亦悟。乃還報恭﹐深達咸自謙薄之意。恭嘆曰「我家何用負天下﹐而爲人所畏如是。」意不悅。後上置酒麒麟殿﹐賢父子親屬宴飲。王同兄弟侍中﹑中常侍皆在側。上有酒﹐因從容視賢﹐笑曰「吾欲法堯禪舜﹐何如﹖」閎進曰「天下乃髙皇帝天下﹐非陛下之有也﹗陛下承宗廟﹐當傳子孫於無窮﹐統業至重﹐天子無戲言。」上默然不悅﹐左右皆恐。於是遣闋出﹐後不得復侍宴。賢第新成﹐功堅﹐其外大門無故自壞﹐賢心惡之。後數月﹐哀帝崩。太皇太后召大司馬賢﹐引見東廂﹐問以喪事調度。賢內憂﹐不能對﹐免冠謝。太后曰「新都侯莽﹐前以大司馬奉送先帝大行﹐曉習故事﹐吾令莽佐君。」賢頓首幸甚。太后遣使者召莽。旣至﹐以太后指使尙書劾賢﹕「帝病﹐不親醫藥。」禁止賢不得入宮殿司馬中。賢不知所爲﹐詣閉免冠徒跣謝。莽使謁者以太后詔﹐卽闕下冊賢曰「間者以來﹐陰陽不調﹐災害並臻﹐元元蒙辜。夫三公鼎足之輔也。髙安侯賢未更事理﹐爲大司馬﹐不合眾心﹐非所以折衝綏遠也。其收司馬印綬﹐罷歸第。」卽日﹐賢與妻皆自殺﹐家惶恐夜葬。莽疑其詐﹐有司奏請發賢棺至獄診視﹐莽復諷大司徒光奏﹕「賢質性巧佞﹐翼好以獲封侯﹔父子專朝﹐兄弟並寵﹔多受賜﹐治第宅﹐造家擴﹐放效無極﹐不異玉制﹐費以萬萬計﹐國家爲空虛。父子驕麥﹐至不爲使者禮﹐受賜不拜﹐罪惡暴著。賢自殺伏辜﹐死後父恭等不悔過﹐乃復以沙畫棺四時之色﹐左蒼龍﹐右白虎﹐上著金銀日月﹐玉衣珠壁以棺﹐至尊無以加。恭等幸得免於誅﹐不宜在中上﹐臣請收沒入財物縣官。諸以賢爲官者皆免。父恭﹑弟寬信與家屬徙合浦﹐母別歸故郡矩鹿。」長安中小民歡嘩。向其第哭﹐幾獲盜之。縣官斥賣董氏財﹐凡四十三萬萬。賢旣見發﹐裸診其屍﹐因埋獄中。賢所厚吏沛朱詡自劾去大司馬府﹐買棺﹑衣服﹐收賢屍葬之。王莽聞之大怒﹐以他罪擊殺詡。詡子浮﹐建武中貴顯﹐至大司馬﹑司空﹐封侯。而王闋﹐王莽時爲牧守﹐所居見紀﹕莽敗﹐乃去官。世祖下詔曰「武王克殷﹐表商容之間。同修善謹﹐敕兵起﹐吏民獨不爭其頭。今以閎子補吏至墨綬。」卒官。蕭咸外孫云。斷袖哀帝尙淫奢﹐多進諂佞幸愛之臣﹐竟以妝飾妖麗﹐巧言取容。董賢以霧綃革衣﹐飄若蟬翼。帝入燕息之房﹐命筵卿易輕衣小袖﹐不用奢帶修裙﹐故使宛轉便易也。宮人皆效其斷袖。又曰割袖﹐恐驚其眠。董賢第哀帝爲董賢起大第於北闕下﹐重五殿﹐洞六門﹐柱壁皆畫雲气華﹐山靈水怪。或衣以綈錦﹐或飾以金玉。南門三重﹐署曰南中門﹑南上門﹑南更門。東西各三門﹐隨三面題署﹐亦如之。樓閣臺榭﹐轉相連注﹐山池玩好﹐窮盡雕麗。秦宮秦宮者﹐漢大將軍梁冀之嬖奴也。宮年少﹐而兼有龍陽﹑文信之姿。冀與妻孫壽爭幸之。李長吉爲詩云﹕

越羅衫袂迎春風﹐玉刻麒麟腰帶紅。樓頭曲宴仙人語﹐帳底吹笙香霧濃。人間酒暖春茫茫﹐花枝入簾白日長。飛窗復道傳籌飲﹐午夜銅盤膩燭黃。禿衿小袖調鸚鵡﹐紫繡麻霞踏哮虎。折桂銷金待曉筵﹐白鹿靑蘇半夜煮。桐英永巷騎新馬﹐內屋涼屏生色畫。開門爛用水衡錢﹐捲起黃河向身瀉。皇天厄運猶曾裂﹐秦宮一生花底活。鸞篦奪得不還人﹐醉睡氍毹滿堂月。曹肇曹肇有殊色﹐魏明帝寵愛之﹐寢止恆同。嘗與帝戲﹐賭衣物﹐有不獲﹐輒入禦帳服之徑出。其見親寵類如此。丁期丁期婉孌﹐有容采﹐桓玄寵嬖之。朝賢論事﹐賓客聚集﹐恆在背後。坐食畢﹐便回盤與之。期𨿽被寵﹐而謹約不敢爲非。玄臨命之日﹐期乃以身捍刃。鄭櫻桃鄭櫻桃者﹐襄國優童也﹐艷而善淫。石虎爲將軍﹐絕嬖之。以櫻桃譖﹐殺其妻某氏。後娶某氏﹐復以櫻桃譖殺之。唐了頎有《鄭櫻桃歌》﹐誤以爲婦人﹐且不得其實﹐第取其辭耳。歌曰﹕石季龍﹐僭天祿。擅豪雄﹐美人姓鄭名櫻桃。櫻桃美顏香且譯﹐娥娥侍寢專宮掖。後庭捲衣三萬人﹐翠眉淸鏡不得親。官軍女騎一千匹﹐每花照耀漳河春。織成花映紅綸巾﹐紅旗掣曳鹵簿新。鳴鼙走馬接飛鳥﹐銅鈸琴瑟隨去塵。鳳陽重門如意館﹐百尺金梯倚銀漢。言富貴不可量﹐女爲公主男爲王。赤花雙簟珊瑚牀﹐盤龍鬥帳琥珀光。淫昏僞位神所惡﹐滅不香陵終不悟。鄴城蒼蒼白露微﹐世事翻覆黃雲飛。慕容衝初﹐秦主荷堅之滅燕﹐衝姊爲淸河公主﹐年十四﹐有殊色。堅納之﹐寵後庭。衝年十二﹐亦有龍陽之姿﹐堅又幸之。姊弟專寵﹐宮人莫進。長安歌之曰「一雌復一雄﹐雙飛入紫宮。」咸懼爲亂。王猛切諫﹐堅乃出衝長安。又謠曰「鳳凰鳳凰止阿房。」堅以鳳凰非梧桐不棲﹐非竹實不食﹐乃植桐竹數十萬於阿房城以待之。衝後爲寇﹐止阿房軍焉。堅使使遺衝錦袍一領﹐稱詔曰「古者兵交使在﹐其問卿遠來﹐艸創得無勞乎﹖今送一袍﹐以明本懷。朕於卿恩分如何﹐而於一朝忽爲此變﹖」衝命詹事答之﹐亦稱﹕「皇太后有令﹐孤今心在天下﹐豈顧一袍小惠。苟能知命﹐君臣束手早送皇帝﹐自當寬貸荷氏﹐以酬曩好。終不使旣往之施﹐獨美於前。」堅大怒曰「吾不用王景略陽平公之言﹐使白虜敢至於此。」王確王僧達爲吳郡太守﹐族子確﹐少美姿容﹐僧達與之私款甚暱。確叔父休﹐永嘉太守﹐當將確之郡﹐僧達欲逼畱之。確知其意﹐避不往。僧達潛於所住後作大坑﹐欲誘確來則殺埋之﹐從弟僧虔知其謀﹐禁訶乃止。陳子髙陳子髙﹐會稽山陰人也。世微賤﹐業織履爲生。侯景亂﹐子髙從父寓都下。是時子髙年十六﹐尙總角﹐容貌艷麗﹐纖妍潔白如美婦人。螓首膏發﹐自然蛾眉。見者靡不嘖嘖。卽亂卒揮白刃﹐縱揮間噤不忍下﹐更引而出之數矣﹐陳司空霸先時平景亂﹐其從子淸以將軍出鎭吳興﹐子髙於淮諸附部伍寄載求還鄕。見而大驚﹐問曰「若不欲富貴乎﹐益從我﹖」子髙許諾。子髙本名蠻子﹐嫌其俗﹐攺名之。頗偉於器。旣乍幸﹐子髙不勝﹐嚙被﹐被盡裂。欲且止﹐曰「得無創巨汝耶﹖」子髙曰「身是公身也﹐死耳亦安敢愛﹗」愈益愛憐子。子髙膚理色澤﹐柔靡都曼﹐而猿臂善騎射﹐上下若風。性恭謹﹐恆執佩身刀及待酒炙。性急﹐有所恚﹐目若虎﹐焰焰欲咬人﹐見子髙則立解。子髙亦曲意附會得其歡。嘗爲詩贈之曰﹕

昔聞周小史﹐今歌明下童。玉廛手不別﹐羊車市若空。誰愁兩雄並﹐金貂應讓儂。

且曰「人言吾有帝王相﹐審爾﹐當冊汝爲後﹐但恐同姓致嫌耳。」子髙叩頭曰「古有女主﹐當亦有男後。明公果垂異恩﹐奴亦何辭作吳孟子耶﹗」大笑。日與狎﹐未嘗離左右。旣漸長﹐子髙之具尢偉。嘗撫而笑曰「吾爲大將﹐君副之﹐天下女子兵﹐不足平也。」子髙對曰「政慮粉陣饒孫吳。非奴鐵纏﹐王江州不免落坑塹耳。」其善酬接若此。夢騎馬登山﹐路危欲墮﹐子髙推捧而升。將任用之﹐亦願爲將﹐乃配以寶刀﹐備心腹。王大司馬僧辯下京師﹐功爲天下第一。陳司空次之﹐僧辯畱守石頭城﹐命司空守京口﹐推以赤心﹐結廉商之分。且爲第三子﹐約娶司空女。有才貌﹐嘗入謝司空﹐女從隙窗窺之﹐感想形於夢寐。謂其侍婢曰「世寧有勝王郎子者乎﹖」婢曰「昨見吳興東閣日直陳某﹐且數倍王郎子。」蓋是時解郡佐司空在鎭。女果見而悅之﹐喚欲與通。子髙初懼罪﹐謝不可﹐不得已﹐遂私焉。女絕愛子髙﹐嘗盜其母閣中珠寶與之﹐價值萬計。又書一詩曰《團扇》﹐畫比翼鳥其上﹐以遺子髙曰﹕人道團扇如圓月﹐儂道圓月不長圓。願得炎州無霜色﹐出入歡袖百千年。

事漸泄﹐所不知者司空而已。會王僧辯有母喪﹐未及爲禮娶。子髙常恃寵淩其侶﹐因爲竊團扇與﹐且告之故﹐忿恨以語僧辯﹐用他事停司空女婚。司空怒﹐且謂僧辯之見圖也﹐遂發兵襲僧辯並其子﹐縊殺之﹐率子髙實爲軍鋒焉。自是子髙引避不敢人。知之﹐仍領子髙之鎭。女以念極﹐結气死。司空爲武帝崩﹐後從猶子入嗣大統。子髙爲右衛將軍散騎常侍﹐積功封文招縣子。廢帝時﹐坐誣謀反誅。人以爲隱報焉。王韶王韶字徳茂﹐少美麗﹐善姿首。初襲父封都鄕侯﹐爲太子舍人﹐累遷郢州刺史。韶其爲幼童﹐庾開府信愛之﹐有斷袖之歡﹐衣食所資﹐皆信所給。遇客﹐韶亦爲信侍酒。後爲郢州。信西上江陵﹐途經江夏﹐韶接信甚薄﹐坐靑油幕下﹐引信入宴﹐坐信別榻﹐有自矜色。信稍不堪﹐因酒酣﹐乃徑上韶牀﹐踐榻肴饌﹐直視韶面﹐謂曰「官今日形容﹐大異疇昔。」賓客滿座﹐韶甚慚恥。

艷異編卷三十二妖怪部一白猿傳梁大同未﹐遣平南將軍藺欽南徵﹐至桂林﹐破李師古﹑陳徹。別將歐陽紇略地至長樂﹐悉平諸洞﹐深入險阻。紇妻纖白甚美。其部人曰「將軍何爲摯麗人經此地﹖有神﹐善竊少女﹐而美者尢所難免﹐宜謹護之。」紇甚疑懼﹐夜勒兵環其廬﹐匿婦密室中﹐謹閉甚固﹐而以女奴十餘伺守之。再夕﹐陰風晦黑﹐至五更﹐寂然無聞。守者怠而假寐﹐忽若有物驚悟者﹐卽已失妻矣。關扃如故﹐莫知所出。出門山臉﹐咫尺迷悶﹐不可尋逐。迨明﹐紇無其迹。絕大憤痛﹐誓不徒還。因辭疾﹐駐其軍﹐日往四通﹐卽深淩險以索之。旣逾月﹐忽於百里之外叢問﹐得其妻繡履一隻﹐𨿽浸雨濡﹐猶可辧識。紇尢淒悼﹐求之益堅。選壯士三十人﹐持兵負糧﹐巖棲野食。又旬餘﹐遠所捨約二百里﹐南望一山﹐蔥秀迥出。至其下﹐有深溪環之﹐乃編木以渡。絕巖翠竹之間﹐時見紅彩﹐聞笑語聲。捫蘿引﹐而陟其上﹐則嘉樹列植﹐間以名花﹐其下綠蕪﹐丰軟如毯。淸迥岑寂﹐杳然殊境。東向石門﹐有婦人數十﹐帔服鮮澤﹐癟遊歌笑﹐出入其中﹐見人皆慢視遲立﹐至則問曰「何因來此﹖」紇具以對。相視嘆曰「賢妻至此月餘矣﹐今病在牀﹐宜遣視之。」入其門﹐以木爲扉﹐中寬辟若堂者三四﹐壁設牀﹐悉施錦薦。其妻臥石榻上﹐重茵累席﹐珍食盈前。紇就視之。回眸一睇﹐卽疾揮手令去。諸婦人曰「我等與公之妻﹐比來久者十年。此神物所居﹐力能殺人﹐𨿽百夫操兵﹐不能制也。幸其未返﹐宜速避之﹐但求美酒兩斛﹐食犬十頭﹐麻數十斤﹐當相與謀殺之﹐其來必以正午後。愼勿太早﹐以十日爲期。」因促之去。紇亦遽退﹐遂求醇醪與麻﹑犬﹐如期而往。婦人曰「彼好酒﹐往往致醉﹐醉必騁力﹐俾吾等以彩練縛手足於牀﹐一踴皆斷。常紉三幅﹐則盡力不解。令麻隱帛中束之﹐度不能矣。徧體皆如鐵﹐惟臍下數寸﹐常護蔽之﹐此必不能禦兵刃。」指其旁一巖曰「此其食凜﹐當隱於此﹐靜而伺之。酒置花下﹐犬散林中﹐待吾計成﹐招之卽出。」如其言﹐屏气以俟﹐日晡﹐有物如匹練﹐自他山下﹐透至若飛﹐徑入洞中。少選﹐有美髯丈夫﹐長六尺餘﹐白衣曳杖﹐擁諸婦人而出。見犬驚視﹐騰身執之﹐披裂吮咀﹐食之致飽。婦人竟以玉杯進酒﹐諧笑甚歡。旣飲數斗﹐則扶之而去﹐又聞嬉笑之音。良久﹐婦人出招之﹐乃持刃而入。見大白猿﹐縛四足於牀頭﹐顧人蹙縮求脫﹐不得﹐目光如電。竟兵之﹐如中鐵石。刺其臍下﹐卽飲刃﹐血射如注。乃大嘆吒曰「此天殺我﹐豈爾之能。然爾婦已孕﹐勿殺其子﹐將逢聖帝﹐必大其宗。」言絕乃死。搜其藏﹐寶器丰積﹐珍羞盈品﹐羅列几案。凡人世所珍﹐靡不充備。名香數斛﹐寶劍一雙﹐婦人三十輩﹐皆絕色。久者至十年﹐云色衰必被提去﹐莫知所置。又捕采惟止其身﹐更亡黨類。但盥洗﹐著帽﹐加白袷﹐被素羅衣﹐不知寒暑。徧身白毛﹐長數寸。所居常讀木簡﹐字若符篆﹐了不可識﹐已則置石磴下。晴晝或舞雙劍﹐環身電飛﹐光圓若月。其飲食無常﹐喜啖果栗﹐尢嗜犬﹐咀而飲其血。日始逾午﹐卽然而逝。半晝往返數千里﹐及晚必歸﹐此其常也。所需無不立得。夜就諸牀嬲戲﹐一夕皆周﹐未嘗寢寐。言語淹詳﹐華旨會和。然其狀﹐卽暇貍之類也。今歲木落之初﹐忽滄然言曰「吾爲山神所訴﹐將得死罪。亦求護之於眾靈﹐庶幾可免。」前月哉生魄﹐石燈生火﹐焚其簡書﹐悵然自失曰「吾已千歲﹐而無子。今有子﹐死期至矣。」因顧諸女﹐仇瀾者久之﹐且曰「此山復絕﹐未嘗有人至。上髙而望﹐絕不見樵者﹐下多虎狼怪獸。今能至者﹐非天假之何耶﹖」紇卽取寶玉珍麗﹐及諸婦人以歸﹐猶有知其家者。紇妻周歲生一子﹐厥狀肖焉。後紇爲陳武帝所誅。紇素與江總善﹐愛其子聰悟絕人﹐常畱養之﹐故免於難。及長﹐果文學善書﹐知名於時。唐歐陽率更貌寢﹐長孫太尉嘲之﹐有「誰言麟閣上﹐畫此一獼猴」之語﹐後人緣此遂托江總撰傳以誣之。蓋藝家遊戲三昧﹐如毛穎芙華之流爾。大抵唐人喜著小說﹐刻意造怪﹐轉相擬述﹐豈非文華極盛之獘乎﹖吾黨但貴其資談﹐微供諧噱﹐安問其事之有無。袁氏傳廣徳中﹐有孫恪秀才者﹐因下第﹐遊於洛中。至魏王池側﹐忽有一大第﹐土木皆新﹐被路人指云﹐此袁氏之第也。恪徑往叩扉﹐無有應者。戶側有小房﹐簾帷頗潔﹐謂伺客之所。恪遂摹簾而入。良久﹐忽聞啟關者﹐一女子光容鑑物﹐艷麗驚人。珠初滌其月華﹐柳乍含其煙媚。蘭芳靈濯﹐玉瑩塵淸。恪疑主人之處子﹐但潛窺而已。女摘庭中之萱艸﹐凝思久立﹐遂制詩曰﹕彼見是忘憂﹐此看同腐艸。靑山與白雲﹐方展我懷抱。

吟諷旣畢﹐容色慘然。因來褰簾。忽睹恪﹐遂驚慚入戶﹐使靑衣詰之曰「子何人﹐而向於此﹖」恪乃語是稅居之士﹐曰「不幸衝突﹐頗益慚駭。幸望陳達於小娘子。」靑衣具以告。女曰「某之醜劣﹐況不修容﹐郎君久簾帷﹐當盡所睹﹐豈敢更回避耶﹖使郎君少頃內廳﹐當暫飾妝而出。」恪慕其容美﹐喜不自勝。語靑衣曰「誰氏之子﹖」曰「故袁長官之女。少孤﹐更無姻戚﹐惟與妾輩三五人據此第耳。小娘子見未適人﹐且求售也。」良久﹐乃出見格。美艷愈於向者所睹。命侍婢進茶果﹐曰「郎君旣無捨第﹐便可遷囊橐於此廳院中。」指靑衣謂恪曰「小有所需﹐但告此輩。」恪愧荷而已。恪未室﹐又睹女子之婉麗如是﹐乃進媒而請之。女亦欣然相受。遂納爲室。袁氏富足﹐巨有金增。而恪久貧﹐忽車馬煥赫﹐服玩華麗﹐頗爲親友之疑訝﹐多來詰格。恪竟不實對。格因驕倨﹐不求名第﹐日洽豪貴﹐縱酒狂歌。如此三四歲﹐不離洛中。忽遇表兄張閒雲處士﹐格謂曰「旣久睽間﹐頗思從容。願攜衾綃﹐一永宵話。」張生如其所約。及夜永將寢﹐張生握屬手﹐密謂之曰「老兄於通門﹐曾有所授。適觀弟詞色﹐妖气頗濃。未審別有何所遇﹖事之周細﹐必願見陳﹐不然者﹐當受禍耳。」格曰「不肖未有所遇。」張生又曰「夫人稟陽精﹐妖气陰受。魂掩魄盡﹐人則長生﹔魄掩魂銷﹐人則立死。故鬼怪無形﹐而全陰也﹔仙人無影﹐而全陽也。陰陽之盛衰﹐魂魄之交戰﹐在體而微有失位﹐莫不表白於气色。向觀弟神形﹐陰侵陽位﹐邪於正府﹐眞精已耗。識用漸隳﹐律液傾輸﹐根蒂浮動﹐骨將化上﹐顏非渥丹人必爲怪異所鑠。何堅隱而不剖其由也。」恪方驚悟。遂陳娶納之因。張生大駭曰「卽此是也﹐其柰之何﹖」又曰「弟之忖度﹐何以爲異﹖」恪曰「豈有袁氏海內無瓜葛之親哉﹖又辯慧多能﹐如是以爲驗。」遂告張曰「某一生遭﹐久處凍餒。因玆婚娶﹐頗似蘇息﹐不能負義﹐何以爲什﹖」張生大怒曰「大丈夫未能事人﹐焉能事鬼﹖傳云﹕妖由人興﹐人無妖焉﹐妖不自作﹐且義與身孰親﹖身受其災﹐而顧其鬼怪之恩義﹐三尺童子﹐尙以爲不可﹐何況大丈夫乎﹗」又曰「吾有寶劍﹐亦幹將之儔亞也。況有魍魎﹐見者滅沒﹐前後神奇不可備數。詰朝奉借﹐倘攜密適﹐必睹其狼狽。不下昔日回君攜寶鏡而照鸚鵡也。不然者﹐則必被恩愛所迷耳。」明日﹐恪遂受劍。張生告去﹐執手曰「善伺其便。」恪遂攜劍隱於室內﹐而終有難色。袁氏俄覺﹐大怒﹐而謂恪曰「子之窮愁﹐我使暢泰。不顧恩義﹐遂興非爲﹐如此用心﹐且犬彘不食其餘﹐豈能立節行於人世也﹖」恪卽被責﹐慚顏息慮﹐叩頭曰「受教於表兄﹐非宿心也。願以歃血爲盟﹐更不敢有他意矣。」因雨泣伏地。袁氏遂搜得其劍﹐寸折之﹐若斷輕藕耳。恰愈懼﹐似欲奔迸。袁氏乃大笑曰「張生一小子﹐不能以道義誨其表弟﹐使行其凶毒﹐來當辱之。然觀子之心﹐的應不如是。然吾匹君已數歲﹐夫子何慮哉﹖」恪方稍安。後數日﹐因出遇張生﹐曰「柰何使我撩虎須﹐幾不脫虎口耳。」張生問劍之所在﹐具以實對。張生大駭曰「非吾所知也。」深懼而不敢來謁。後十餘年﹐袁氏已鞠育二子。治家甚嚴﹐不喜參雜。後﹐恪之長安謁舊友人王相國縉﹐遂薦於南康張萬頃大夫爲經略判官﹐挈家而往。袁氏每遇靑松髙山﹐凝睇久之﹐若有不快意。到瑞州﹐袁氏曰「此去半程﹐江有決山寺﹐我家舊有門徒僧惠﹐幽居於此寺。別來數十年﹐僧行夏臘極髙﹐能別形骸﹐善出塵垢﹐倘經彼設食﹐頗益南行之福。」恪曰「然。」遂辦齋蔬之具。及抵寺﹐袁氏欣然易服﹑理鬢﹐攜二子詣老僧院﹐若熟其徑者。恪頗異之。遂持碧玉環子而獻僧﹐曰「此是院中舊物。」僧亦不曉。及齋罷﹐有野猿數十﹐連臂下於髙松而食於臺上﹐後悲嘯捫蘿而躍。袁氏惻然。俄命筆題僧壁曰﹕剖破恩情彼此心﹐無端變化幾湮沈。不如逐伴歸山去﹐長嘯一聲煙霧深。

乃擲筆於地﹐撫二子咽泣數聲﹐語恪曰「好住﹐好住﹗吾當永訣矣。」遂裂衣﹐化爲老猿﹐追嘯者躍樹而去。將抵深山而復返視。恪乃驚怛﹐若魂飛神喪。良久﹐撫二子一慟。乃詢於老僧﹐僧方悟﹕「此猿是貧道爲沙彌時所養。開元中﹐有天使髙力士﹐經過此﹐憐其慧黠﹐以束帛而易之。聞抵洛京﹐獻於天子。時有天使來往﹐多說其慧黠過人。常馴擾於上陽宮內。聞安史之亂﹐卽不知所以。於戲﹗不期今日更睹其怪異耳。碧玉環者﹐本河陵胡人所施﹐當時亦隨猿頸而往﹐今方悟矣。」恪遂惆悵﹐艤舟六七日﹐攜二子而回掉﹐更不能之任矣。石六山美人寧越靈山邑外﹐六山相連﹐故名日石六山。巖谷奇偉﹐山容秀絕。舊爲墟市﹐居民益多﹐商人交會﹐至於成邑郡。胥寧賞主藏於驛中﹐以未曉起﹐盥櫛。俄一女子至﹐荷筠筒候門。徘徊羞怯﹐將汲井。賞凝睇久之﹐以美色也。所著布衣﹐潔白無垢污﹐訝爲異物﹐執而訊之。答曰「我居山下村家﹐喪夫半年矣。舅姑嚴急﹐每天明﹐必使負水﹐少遲則遭撻﹐不計其數﹐臀脊流血﹐不如無生。」因汪汪泣下。賞已羨其色﹐又喜其言音儇利﹐欲加以非義。拒不肯。賞奮怒﹐令驛卒系之柱間。殊不懾怖﹐至晚﹐初悲告求釋。賞再諸之﹐收淚而言曰「碧巖之前﹐綠水之濱﹐喬木之上﹐白雲之中﹐君幸勿相苛窘﹐他日當自知。」賞命解縛﹐使之與俱出門﹐倏不見﹐惟筠筒在也。賞料必山靈之精。召朋輩好事﹐以壺酒來往遊﹐冀有值遇﹐略無所睹。日暮﹐陰雲四合﹐於林杪一白獼猴﹐引手垂足﹐且往且來。擲一木葉﹐墮其前﹐大如扇﹐書二十字於上﹐墨猶未漧。其詞曰﹕桃花洞口開﹐香蕊落莓苔。佳景𨿽堪玩﹐蕭郎已未來。

眾傳觀吁嘆﹐卽已失之。賞慮其爲祟﹐急率眾奔歸﹐消息已絕。後十年﹐邑市一少年﹐大醉連日﹐因至巖下﹐逢女子﹐秀色奪目﹐畱盼不能進步。女亦注視﹐含笑而迎曰「恩君已久矣。能過我乎﹖」少年喜甚﹐便握手以從。入石山﹐只見珠樓玉砌﹐白玉階梯﹐中鋪寶帳﹐名香芬馥﹐奇花仙卉﹐不可具述。遂畱臥同牀﹐各各欣慰。居十日﹐女於席上歌曰﹕洞府深沈春日長﹐山花無主自芬芳。憑欄寂寂看明月﹐欲種桃花待阮郎。

少年不思歸。女曰「與君邂逅合歡﹐恨不得偕老。君之家人失君久﹐曉夕叫呼。尋訪於絕崦孤家之墟﹐行且抵此﹐恐爲不便﹐君宜遽歸。」少年尢眷戀不忍﹐不得已而行。及家﹐已三更﹐妻孥言失之二月矣﹐後亦亡恙。焦封前浚儀令焦封﹐罷任後﹐喪妻。開元初﹐客遊於蜀。朝夕與蜀中富人飲博。忽一日侵夜﹐獨乘騎歸﹐逢一靑衣﹐如舊相識﹐馬前傳語﹐邀封。封方酒酣﹐遂笑而從之。心亦疑是誤相識。俄至一甲第﹐院宇崢嶸。旣堅請入﹐封乃下馬人之。須臾﹐有十餘婢僕﹐齊並衣以羅紈﹐飾之珠翠﹐皆美麗之容質。此女僕齊稱夫人﹐欲披揖。封驚疑未已﹐有花燭兩行前引﹐見大扇擁蔽一女子﹐年約十六八﹐殊常儀貌。遽令開扇﹐引封前拜揖。於堂而坐﹐然後設瓊漿玉饌﹐奏以女樂﹐乃勸金樽於封。夫人索紅箋﹐寫詩一首以贈﹐詩曰﹕妾失鴛鴦伴﹐君方萍梗遊。少年歡醉後﹐必恐苦相畱。

封捧詩披閱﹐沈吟良久﹐方飲盡﹐遂復酌金樽﹐仍酬以一絕﹐詩曰﹕心常慕幽契﹐終不恥狂遊。誤入桃源裏﹐仙家爭肯畱。

夫人覽詩﹐笑而言曰「誰教他誤入來﹖要不畱﹐亦不得也。」封亦笑而答曰「卻恐不畱﹐誰怕畱千年萬年。」夫人甚喜﹐動顏色﹐乃徐起﹐佯醉歸帳。命封伸伉儷之情。至曙﹐復開綺席﹐歌樂嘹亮﹐又與封共醉。乃謂之曰「妾是都督府孫長史女﹐少適王茂。王茂守長安而前死。今寡居﹐幸見托於君。無以妾自謀爲過。昔漢卓王孫家﹐文君慕相如﹐曾若此也。」封復聞若是語﹐轉深眷戀不出。經月餘﹐忽自獨行而語曰「我本讀詩書﹐爲名宦﹐今日名與宦俱未稱心﹐而沈迷於酒色﹐月餘不出﹐非丈夫也。」侍婢聞者告於夫人。夫人謂封曰「妾是簪纓家女﹐君是宦途中人。與君匹偶﹐亦不相虧耳。至於卻欲以名宦榮身﹐思得詣金闋﹐謁明主也﹐妾爭敢固畱君身﹐抑君顯達乎﹖何傷嘆若是。」封曰「幸夫人念我﹐元使我虛老蜀城。」夫人遂以金寶送封入闋。及臨歧泣別﹐仍贈玉環一隻﹐謂封曰「可珍重藏之。我阿母與我幼時所弄之物也。」乃吟詩一首以送﹐詩曰﹕鵲橋牛女會﹐也是不多時。今日送君處﹐羞言連理枝。

封覽詩﹐受玉環﹐愴情尢甚﹐不覺涕泗沾酒﹐畱別詩曰﹕但保同心結﹐無勞織錦詩。蘇秦求富貴﹐自有一回時。

夫人見詩﹐悲哽良久﹐復勸金爵而別﹐封𨿽已發志﹐回京洛爲名宦﹐亦常悵恨﹐別是佳麗。方登閣道﹐見深所鬱鬱。忽回顧﹐遙見夫人奔逐﹐遂驚異以伺之。遽至封前﹐悲泣不已﹐謂封曰「我不忍與君乖離﹐因潛奔趁君﹐不謂今日復睹君之容﹐幸挈我之京。」封疑訝﹐復且喜﹐遂相攜輦達前旅次。至昏黑﹐有十餘猩猩來。其妻奔出見之﹐喜躍倍常。回顧謂封曰「君亦不爲我東去﹐我今亦幸女伴相召歸山﹐君當自愛。」言訖化爲一猩猩﹐與同相逐而走﹐不知所之。烏將軍代國公郭元振﹐開元中下第﹐自晉之汾。夜行﹐陰晦失道。久而絕遠有燈火之光﹐以爲人居也﹐徑往投之。八九里﹐有宅﹐門宇甚峻﹐旣入門﹐廊下及堂上燈燭熒煌﹐牢饌羅列﹐若嫁女之家﹐而悄無人。公系馬西廊﹐前歷階而升。徘徊堂上﹐不知其何處也。俄聞堂中東閣﹐有女子哭聲﹐嗚咽不已。公問曰「堂中泣者﹐人耶﹖鬼耶﹖何陳設如此﹐無人而獨泣耶﹖」曰「妾此鄕之祠﹐有烏將軍者﹐能禍福人。每歲求偶於鄕人﹐鄕人必擇處女之美者而嫁焉。妾𨿽陋拙﹐父利鄕人之五百緡﹐潛以應選。今夕﹐鄕人之女﹐並爲遊宴者到是﹐醉妾此室﹐共鎖而去﹐以適幹將軍者也。今父母棄之﹐就死而已﹐惴惴哀懼。君誠人耶﹐能相救免﹐畢身爲除掃之婦﹐以奉指使。」公大憤曰「其來當何時﹖」曰「二更。」公曰「吾忝爲大丈夫也﹗必力救之。如不得﹐當殺身以殉汝。終不使汝在死於淫鬼之手也。」女泣少止。於是坐於西階上﹐移其馬於堂北。令一僕侍立於前﹐若爲儐而待之。未幾﹐火光照耀﹐軍馬驕闐﹐二紫衣吏入而復走出曰「相公在此。」逡巡一黃衣吏入而出﹐亦曰「相公在此。」公私心獨喜﹕「吾當爲宰相﹐必勝此鬼矣。」旣而﹐將軍漸下﹐導吏復告之。將軍曰「人。」有戈劍弓矢﹐翼引以人﹐卽東階下。公使僕前曰「郭秀才見。」遂行揖。將軍曰「秀才安得到此﹖」曰「聞將軍今夕嘉禮﹐願爲小相耳。」將軍者﹐喜而延坐﹐與對食﹐言笑極歡。公囊中有利刀﹐思取刺之﹐乃問曰「將軍曾食鹿臘乎﹖」曰「此地難遇。」公曰「某有少許珍者﹐得自禦廚﹐願削以獻。」將軍者大悅。公乃起﹐取鹿臘並小刀﹐因削之﹐置一小器﹐令自取。將軍喜﹐引手取之﹐不疑其他。公伺其無機﹐乃投其脯﹐捉其腕而斷之。將軍失聲而走。導從之吏﹐一時驚散。公執其手﹐脫衣纏之。令僕夫出望之﹐寂無所見。乃啟門謂泣者曰「將軍之腕已在此矣。尋其血蹤﹐當死亦不久。旣獲免﹐可出就食。」泣者乃出﹐年可十六八﹐而甚佳麗﹐拜於公膝前﹐曰「誓爲僕妾。」公諭焉。天方曙﹐開視其手﹐則豬蹄也﹐俄聞哭泣之聲漸近﹐乃女之父母兄弟﹐及鄕中耆老﹐相與舁櫬而來﹐將收其屍以備殯殮。見公及女﹐乃生人也﹐咸驚以問之。公具告焉。鄕老共怒殘其神﹐曰「烏將軍﹐此鄕鎭神﹐鄕人奉之久矣。歲配以女﹐才無他虞﹐此禮少遲﹐卽風雨雷雹爲虐﹐柰何失路之客﹐而傷我明神﹐致暴於人﹖此鄕何負﹗當殺爾﹐以祭烏將軍。不爾﹐亦縛送本縣。」揮少年﹐將令執公。公諭之曰「爾徒老於年﹐未老於事。我天下之達理者﹐爾眾聽吾言。夫神﹐受天之命﹐而爲鎭也﹔不若諸侯﹐受命於天子﹐而疆理天下乎﹖」曰「然。」公曰「使諸侯漁色於國中﹐天子不怒乎﹖殘虐於人﹐天子不伐乎﹖誠使爾呼將軍者﹐眞神明也﹐神固無豬蹄﹐天豈使淫妖之獸乎﹖且妖淫之獸﹐天地之罪畜也。吾執正以誅之﹐豈不可乎﹖爾曹無正人﹐使爾少女年年橫死於妖畜﹐積罪動天﹐安知天不使吾雪焉﹖從吾言﹐當爲爾除之﹐永無聘娶之患﹐如何﹖」鄕人悟而喜曰「願從命。」公乃令數百人﹐執弓矢﹑刀槍﹑鍬之屬﹐環而自隨﹐尋血而行﹐才二十里﹐血入大冢穴中。因圍而劇之﹐應手漸大如口。公令束薪燃火投入照之﹐其中若人室。見一大豬﹐無前左蹄﹐血臥其地。突煙走出﹐斃於圍中。鄕人更翻共相慶會﹐餞以酬公。公不受﹐曰「吾爲人除害﹐非鬻獵者﹐得免之。」女辭其父母親族曰「多幸爲人﹐托質血屬﹐閨闈未出﹐固無可殺之罪。今者貪錢五十萬﹐以嫁妖獸﹐忍鎖而去﹐豈人所宜﹖若非郭公之仁勇﹐寧有今日﹖是妾死於父母﹐而生於郭公也。請從郭公﹐不復以舊鄕爲念矣。」泣拜而從公。公多歧援諭止之﹐不獲﹐遂納爲側室﹐生子數人。公之貴也﹐皆任大官之位。事已前定﹐𨿽遠地而棄焉﹐鬼神終不能害明矣。

艷異編卷三十三妖怪部二任氏傳任氏﹐女妖也。唐有韋使君者﹐名第九﹐信安王李之外孫。少落拓﹐好飲酒。其從父妹婿日鄭六﹐不記其名。早習武藝﹐亦好酒色﹐貧無家﹐托身千妻族﹔相得﹐遊處不間。天寶九年夏六月﹐與鄭子偕行於長安陌中﹐將會飲於新昌裏。至宣平之南﹐鄭子辭有故﹐請間去﹐繼至飲所。乘白馬而東。鄭子乘驢而南﹐入升平之北門。偶值三婦人行於道中﹐中有白衣者﹐容色姝麗。鄭子見之驚悅﹐策其驢﹐忽先之﹐忽後之﹐將挑之而未敢。白衣時時盼睞﹐意有所受。鄭子戲之曰「美艷若此﹐而徒行﹐何也﹖」白衣笑曰「有乘不解相假﹐不徒行何爲﹖」鄭子曰「劣乘不足以代佳人之步﹐今輒以相奉。某得步從﹐足矣。」相視大笑。同行者更相眩誘﹐稍已狎暱﹐鄭子隨之東。至樂遊園﹐已昏黑矣。見一宅﹐土垣車門﹐室宇甚嚴。白衣將入﹐顧曰「願少踟躕。」而入。女奴從者一人﹐畱於門屏間﹐問其姓第。鄭子旣告﹐亦問之。對曰「姓任氏﹐第二十。」少頃﹐延入。鄭子系驢於門﹐置帽於鞍。始見婦人年三十餘﹐與之承迎﹐卽任氏姊也。列燭置膳﹐舉酒數觴。任氏更衣理妝而出﹐酣飲極歡。夜久而寢。其妍姿美質﹐歌笑態度﹐舉措皆艷﹐殆非人世所有。將曉﹐任氏曰「可去矣。某兄弟各系教坊﹐職屬南衙﹐晨興將出﹐不可淹畱。」乃約後期而去。旣行﹐及裏門﹐門肩未發。門旁有胡人鬻餅之舍﹐方張燈熾鑪。鄭子憩其簾下﹐坐以候鼓﹐因與主人言。鄭子指宿所以問之曰「自此東轉﹐有門第﹐誰氏之宅﹖」主人曰「此聵墉棄地﹐無第宅也。」鄭子曰「適過之﹐曷以云無﹖」與之固爭。主人適悟﹐乃曰「吁﹗我知之矣。此中有一狐﹐多誘男子偶宿﹐嘗三見矣﹐今子亦遇乎﹖」鄭子赧而隱曰「無之。」質明﹐復視其所﹐見土垣車門如故。窺其中﹐皆秦荒及廢圃耳。旣歸﹐見責以失期。鄭子不泄﹐以他事對。然想其艷冶﹐願復一見之心﹐常存之不忘。經十許日﹐鄭子遊﹐入西市衣肆﹐瞥然見之﹐囊女奴從。鄭子遽呼之。任氏側身周旋於稠人中以避焉。鄭子連呼前迫﹐方背立﹐以扇障其後﹐曰「公知矣﹐何相近焉﹖」鄭子曰「𨿽知之﹐何患﹖」對曰「事可愧恥。難施面目。」鄭子曰「勤想如是﹐忍相棄乎﹖」對曰「安敢棄也﹐懼公之見惡耳。」鄭子發音﹐詞旨益切。任氏乃回眸去扇﹐光彩艷麗如初﹐謂鄭子曰「人間如某之比者非一﹐公自不識耳﹐無獨怪也。」鄭子請與之敍歡。對曰「凡某之流﹐爲人惡忌者﹐非他﹐爲其傷人耳。某則不然。若公未見惡﹐願終己以奉中幘。」鄭子許之﹐與謀棲止。任氏曰「從此而東﹐大樹出於棟間者﹐門巷幽靜﹐可稅以居。前時自宣平之南﹐乘白馬而東者﹐非君妻之昆弟乎﹖其家多什器﹐可以假用。」是時伯叔從役於西方﹐三院什器﹐皆貯藏之。鄭子如言訪其捨﹐而詣假什器。問其所用﹐鄭子曰「新獲一麗人﹐已稅得其捨﹐假具以備用。」笑曰「觀子之貌﹐必獲詭陋。何麗之絕也。」乃悉假帷帳榻席之具﹐使家童之慧黠者﹐隨以覘之。俄而奔走返命﹐气吁汗洽。迎問﹕「有之乎﹖」曰「有。」問﹕「其容若何﹖」曰「奇怪也﹗天下未嘗見之矣。」釜姻族廣茂﹐且夙從逸遊﹐多識美麗﹐乃問曰「孰若其美﹖」童曰「非其倫也﹗」徧比其佳者四五人﹐皆曰「非其倫。」是時吳王之女有第六者﹐則釜之內妹﹐艷如神仙﹐中表素推第一。問曰「孰與吳王家第六女美﹖」又曰「非其倫也。」撫手大駭曰「天下豈有斯人﹖」遽命汲水澡頸﹐首膏唇而往。旣至﹐鄭子適出。人門﹐見小童擁答方掃﹐有一女奴在其門﹐他無所見。徵於小童。小童笑曰「無之。」周視室內﹐見紅裳出於戶下。迫而察焉﹐見任氏敢身匿於扇間。拽出就明而觀之﹐殆不謬於所傳矣。釜愛之發狂﹐乃擁而淩之﹐不服。以力制之﹐方急﹐則曰「服矣。請少回旋。」旣緩﹐則捍禦如初。如是者數四﹐釜乃悉力急持之。任氏力竭﹐汗若濡雨。自度不免﹐乃縱體不復抗拒﹐而神色慘變。釜問曰「何色之不悅如是﹖」任氏長嘆息曰「鄭六之可哀也﹗」釜曰「何謂﹖」對曰「鄭生有六尺之軀﹐而不能庇一婦人﹐豈丈夫哉﹗且公少豪侈﹐多獲佳麗﹐遇某之比者眾矣。而鄭生窮賤耳。所稱愜者﹐惟某而已。忍以有餘之心﹐而奪人之不足乎﹖哀其窮餒﹐不能自立﹐衣公之衣﹐食公之食﹐故爲公所縶耳。若糠糗可給﹐不當至是。」釜豪俊有義烈﹐聞其言﹐遽置之﹐斂襖而謝曰「不敢。」俄而鄭子至﹐與釜相視樂。自是﹐凡任氏之薪粒牲餼﹐皆給焉。任氏時有經過﹐出入或車馬輿步﹐不常所止。日與之遊﹐甚歡。每相狎暱﹐無所不至﹐惟不及亂而已。是以釜愛之重之﹐無所吝惜﹔一食一飲﹐未嘗忘焉。任氏知其愛己﹐因言以謝曰「愧公之見愛甚矣。顧以陋質﹐不足以答厚意。且不能負鄭生﹐故不得遂公歡﹕某﹐秦人也﹐生長秦城﹔家本伶倫﹐中表姻族﹐多爲人寵﹐以是長安狹邪﹐悉與之通。或有姝麗﹐悅而不得者﹐爲公致之可矣。願持此以報徳。」曰「幸甚﹗釐中有鬻衣之婦曰張十五娘者﹐肌體凝潔﹐常悅者。」因問任氏識之乎。對曰「是某表姊妹﹐致之易耳。」旬餘﹐果致之。數月厭罷。任氏曰「市人易致﹐不足以展效。或有幽絕之難謀者﹐試言之﹐願得盡智力焉。」曰「昨者寒食﹐與二三子遊於千福寺。見刁將軍緬張樂於殿堂。有善吹簽者﹐年二八﹐雙鬟垂耳﹐嬌姿艷絕。嘗識之乎﹖」任氏曰「此寵奴也。其母﹐卽妾之內姊也。求之可也。」釜拜於席上。任氏許之。乃出入刁家。月餘﹐促問其計。任曰「願得雙釵以爲賂。」釜依給焉。後二日﹐任氏與方食﹐而緬使蒼頭控靑驄以迓任氏。任氏聞召。笑謂釜曰「諧矣。」初﹐任氏加寵奴以病﹐鍼餌莫減。其母與緬憂之方甚﹐將徽諸巫。任氏密賂巫者﹐指其所居﹐使言從就爲吉。及視疾﹐巫曰「不利在家﹐宜出居東南某所﹐以取生气。緬與其母詳其地處﹐則任氏之第在焉。緬遂請居。任氏謬辭以逼狹﹐勤請而後許。乃輦服玩並其母﹐偕送於任氏﹐至﹐則疾愈。未數日﹐任氏密引釜以通之﹐經月乃孕。其母懼﹐遽歸以就緬﹐自是遂絕。他日﹐任氏謂鄭子曰「公能致錢五六千乎﹖將爲謀利。」鄭子曰「可。」遂假求於人﹐獲錢六千。任氏曰「有人鬻馬於市者﹐馬之股有疵﹐可買以居之。」鄭子如市﹐果見一人牽馬求售﹐眚在左股。鄭子買以歸。其妻昆弟見﹐皆嗤之﹐曰「是棄物也。買將何爲﹖」無何﹐任氏曰「馬可鬻矣﹐當獲三萬。」鄭子乃賣之。有酬二萬﹐鄭子不與。一市盡曰「彼何苦而貴買﹐此何愛而不鬻﹖」鄭子乘之以歸﹔買者隨至其門﹐累增其估﹐至二萬五千也﹐又不與﹐曰「非三萬不鬻。」其妻昆弟聚而詬之。鄭子不獲已﹐遂賣﹐卒不登三萬。旣而密伺買者﹐徵其由﹐乃昭應縣之禦馬疵股者﹐死三歲矣﹐司吏不時除籍﹐官徵其估﹐計錢六萬。設其半以買之﹐所獲尙多矣。若有馬以備數﹐則三年芻粟之估﹐皆吏得之。且所償蓋寡﹐是以買耳。任氏又以衣服故﹐嘗乞衣於釜。釜將買全彩與之。任氏不欲﹐曰「願得成制者。」召市人張大爲買之﹐使見任氏﹐問所欲。張大見之﹐驚謂曰「此必天人貴戚﹐爲郎所竊耳。非人間所宜有者﹐願速歸之﹐無及於禍。」其容色之動人也如此。竟買衣之成者而不自紉縫也﹐不曉其意。後歲餘﹐鄭子武調﹐授槐裏府果毅尉﹐在金城縣。時鄭子方有妻室﹐𨿽晝遊於外﹐而夜寢於內﹐方恨不得專其夕。將之官﹐邀與任氏俱去。任氏不欲往﹐曰「旬月同行﹐不足以爲歡。請計日給糧汽﹐端居以遲歸。」鄭子懇請﹐任氏愈不可。鄭子乃求釜資助。更與勸勉﹐且諸其故。任氏良久曰「有巫者言某是歲不利西行﹐故不欲俱。」鄭子甚惑也﹐不思其他﹐與大笑曰「明智若此﹐而爲妖惑﹐何哉﹗」固請之。任氏曰「倘巫者言可徽﹐徒爲公死﹐何益﹖」二子曰「豈有斯理乎﹖」懇請如初。任氏不得已﹐遂行。以馬借之﹐出祖於臨臯﹐揮袂別去。信宿﹐至馬嵬。任氏乘馬居其前﹐鄭子乘驢居其後﹔女奴別乘﹐又在其後。是時西門圍人教獵狗於洛川﹐已旬日矣。適值於道﹐蒼犬騰出於艸間。鄭子見任氏然墜於地﹐復本形而南馳。蒼犬逐之。鄭子隨走叫呼﹐不能止。裏余﹐爲犬所獲。鄭子銜涕出囊中錢﹐贖以痊之﹐削木爲記。回睹其馬﹐嚙艸於路隅﹐衣服悉委於鞍上﹐履襪猶懸於鐙間﹐若蟬蛻然。惟首飾墜地﹐余無所見。女奴亦逝矣。旬餘﹐鄭子還城。釜見之喜﹐迎問曰「任子無恙乎﹖」鄭子該然對曰「歿矣。」釜聞之驚例﹐相持於室盡哀。徐問疾故。答曰「爲犬所害。」曰「犬𨿽猛﹐安能害人﹖」答曰「非人。」駭曰「非人者何﹖」鄭子方述本末。釜驚訝嘆息不能已。明日﹐命駕與鄭子俱適馬嵬﹐發瘞視之﹐長號而歸。追思前事﹐惟衣不自制﹐與人頗異焉。其後鄭子爲總監使﹐家甚富﹐有櫪馬十餘匹。年六十五﹐卒。大歷中﹐沈旣濟居鐘陵﹐嘗與釜遊﹐屢言其事﹐故知詳悉。後釜爲殿中侍禦史兼隴州刺史﹐遂歿而不返。嗟乎﹐異物之情也有人道焉﹗遇暴不失節﹐殉人以至死﹐𨿽賢婦人﹐有不如者矣。惜鄭生非精人﹐徒悅其色而不徵其情性。向使淵識之士﹐必能揉變化之理﹐察人神之際﹐著文章之美﹐傳要妙之情﹐不止於賞玩風態而已。惜哉﹗建中二年﹐旣濟自左拾遺與金吾將軍裴冀﹐京兆少尹孫成﹐戶部郎中崔需﹐右拾遺陸淳皆滴官東南﹐自秦䢐吳﹐水陸同道。時前拾遺朱放因旅遊而隨焉。浮穎涉淮﹐方舟沿流﹐晝宴夜話﹐各徵其異說。眾君子聞任氏之事﹐共深嘆駭﹐因請旣濟傳之﹐以誌異云。李參軍唐兗州李參軍﹐拜職赴任﹐途次新鄭逆旅﹐遇老人讀《漢書》﹐李因與交言﹐便及身事。老人問先婚何誰﹖李辭未婚。老人曰「君﹐名家子﹐當選姻好。今聞陶貞益爲彼州都督﹐若逼以女妻君﹐君何以辭之﹖陶李爲姻﹐深駭物聽。僕𨿽庸叟﹐竊爲足下羞之。今去此數里﹐有蕭公﹐是吏部之族﹐門第亦髙。見有數女﹐容色姝麗。」李聞而悅之﹐涸求老人紹介於蕭氏。其人便許之﹐去。久之方還。言「蕭氏甚歡﹐敬以待客。」李乃僕禦偕行。及至﹐蕭氏門館淸肅﹐甲第顯煥。髙槐修竹﹐蔓延連亙﹑絕世之勝境。初﹐二黃門持金倚牀延坐﹐少時蕭出﹐著紫羅衫﹐策鳩杖﹐兩袍扶側﹐雪髯神鑿﹐舉動可觀。李望敬之﹐再三陳謝。蕭云「老叟懸車之所﹐久絕人事﹐何期君子迂道見過。」敍畢﹐尋薦珍膳﹐海陸交錯﹐多有未名之物。食訖觴宴﹐老人乃云「李參軍向欲論親﹐已蒙許諾。」蕭便敍數十句﹐語深有士風。作書與官﹐請卜人克日。須臾﹐卜人至﹕「公卜吉正在此宵。」又作書與縣官﹐借頭花釵絹縑手巾等。尋而皆至。其夕﹐亦有縣官作儐﹐歡樂之事﹐與世不殊。至人靑廬﹐婦人又殊美﹐李生愈悅。旣明﹐蕭公乃言「李郎赴任有期﹐不可久住。」便遣女子隨去。寶鈕犢車五乘﹐奴婢人馬三十匹。其他服玩﹐不可勝數。見者謂是王妃公主之流﹐莫不稱羨。李至任﹐積二年﹐奉使入洛﹐畱婦在捨。婢等並狐蠱妖冶﹐炫惑丈夫﹐往來者多經過焉。異日﹐參軍王﹐曳狗將獵﹐李氏羣婢﹐見狗甚駭﹐咸入門。素疑其妖媚﹐是日心勸﹐徑牽狗入其宅。合家拒堂門﹐不敢喘息﹐狗亦掣攣號吠。李氏婦門中大垢曰「昨婢等夢爲狗咋﹐今見而懼。王何事牽犬入人家﹖同官爲僚﹐獨不知爲李參軍之第乎﹖」意是狐﹐乃決意排窗放犬﹐咋殺羣狐。惟李妻死﹐身是人而其尾不變﹐往白貞益﹐貞益往取覆驗﹐見諸死狐﹐嗟嘆久之。時天寒﹐乃埋一處。經十餘日﹐蕭使君遂至。入門號哭﹐莫不驚駭。旣而﹐詣陶聞訴﹐言辭確實﹐容服髙貴﹐陶甚敬待。因收下獄。固執是狐﹐取前犬令咋。時蕭陶對食﹐犬至﹐蕭邊引犬頭於膝上﹐以手撫之﹐然後與食﹐大無搏噬之意﹐後數日﹐李生亦還﹐號哭累日﹐然發狂﹐嚙通身盡腫。蕭謂李曰「奴僕皆言死者悉是野狐﹐何期冤抑如是。當時卽欲開痊﹐恐李郎被炫惑﹐不見信﹐今宜開視﹐以明好妄也。」命開視﹐悉是人形。李益悲愉。貞益以罪重﹐系銅深刻。私白雲﹕「已令持十萬﹐於東都取咋狐犬﹐往來可十餘日。」貞益又以公錢百千益之﹐其犬竟至。會一日﹐蕭謁陶﹐陶於正廳立待。蕭入府﹐顏色沮喪﹐舉動惶憂﹐有異於常。俄而﹐犬自外人﹐蕭忽化作老狐﹐下階趨走數步﹐爲犬所獲﹐從者皆死。貞益使驗死者﹐悉是野狐。遂獲免。姚坤太和中﹐有處士姚坤﹐不求聞達﹐常以漁釣自適。居於東洛萬安山南﹐以琴尊自擡。居側有獵人﹐常以网取狐兔爲業。坤性仁﹐恆收贖而放之。如此活者數百。坤舊有莊﹐賣於嵩嶺菩提寺。坤持其價而贖之。其如莊僧惠沼行凶﹐率常於闃處鑿井﹐深數丈﹐投以黃精數百斤﹐求人試服﹐觀其變化。乃飲坤﹐大醉﹐投於井中﹐以石咽其井。坤及醒﹐無計躍出﹐但饑茹黃精而已。如此數日。夜忽有人於井口召坤姓名﹐謂曰「我狐也。感君活我子孫不少﹐故來教君。我狐之通天者﹐初穴於冢﹐因上竅乃窺天漢星辰﹐有所慕焉﹐恨身不能奮飛﹐遂凝盼注神﹐忽然不覺飛出﹐躡虛駕雲﹐登天漢見仙官禮之﹐君但能澄神泯慮﹐注盼玄虛﹐如此精確﹐不三旬而自當飛出﹐𨿽竅之至微﹐無所礙矣。」坤曰「汝何據耶﹖」狐曰「君不聞《西升經》云﹕『神能飛形﹐亦能移山』﹐君其努力。」言訖﹐而去。坤信其說﹐依而行之﹐約一月﹐忽能跳出於碉孔中。遂見僧﹐大駭﹐視其井依然。僧禮坤﹐詰其妙。坤告曰「某無爲﹐但於中有黃精餌之。漸覺身輕﹐遊其間﹐如處寥廓﹐𨿽欲安居﹐不能禁止。偶爾升騰﹐竅所不礙﹐特黃精之妙如此。他無所知。」僧然之。諸弟子以索墜下﹐約以一月後來窺。弟子如其言﹐月餘往窺﹐師已斃於中矣。坤歸旬日﹐有女子自稱夭桃詣坤﹐云「是富家女。誤爲少年誘出﹐失蹤﹐不可復返。願侍箕帚。」坤納之。妖麗冶容﹐至於篇什等禮﹐俱能精至。坤亦愛之。後﹐坤應制﹐挈夭桃入京﹐至盤頭館﹐夭桃不樂﹐取筆題竹簡爲詩曰﹕鉛華久禦向人間﹐欲拾鉛華更慘顏。縱有靑丘今夜月﹐無因重照舊雲鬟。

吟諷久之﹐坤亦矍然。忽有曹牧﹐遣人執良犬將獻裴度﹐入館﹐犬見夭桃﹐怒目﹐掣額蹲步上階。夭桃卽化爲鄧﹐跳上犬首﹐抉置視犬﹐驚騰號出館﹐望荊山而竄。坤大駭﹐逐之。行數里﹐犬已斃狐﹐卽不知所之。坤惆悵懇惜﹐盡日不能前進。及夜﹐有老人攣美醞詣坤﹐云是舊相識。旣飲﹐坤終莫能達相識之由。老人飲罷﹐長揖而去﹐云「報君亦足矣。吾孫亦無恙。」遂倏不見坤言悟狐也。後寂無聞焉。許貞唐元和中﹐有許貞﹐家寓靑齊間。嘗西遊長安。至陜﹐貞與陜從事善。是日﹐將告去﹐從事畱飲﹐至暮方別。行未十里﹐忽然墮馬。而二僕驅其衣囊已前去矣。及貞醉寤﹐已曛黑。馬亦前去。因顧道左小徑﹐有馬溺及足迹﹐卽往尋之。不覺數里﹐忽見朱門甚髙﹐槐柳森郁。貞旣亡僕馬﹐悵然﹐遂叩其門。已扃鍵﹐有小童出視﹐貞卽問曰「此誰氏第﹖」曰「李員外別墅。」貞請入謁﹐重遽入告。頃之﹐請入﹐息於賓館。卽引入門﹐其左有賓位甚淸敞﹐所設屏障﹐皆古山水及名書﹑經史﹑圖籍﹐茵榻之類﹐率潔而不華。貞坐久之﹐小童出曰「主君且至。」俄有一丈夫﹐年約五十﹐朱紱銀章﹐儀狀甚偉。與生相見。揖讓而坐。生因具述故人從事﹐畱飲沈醉﹐旣在道曛黑﹐不覺僕馬俱失﹐願求寓一夕﹐可乎。李曰「但慮卑隘﹐不可安貴客﹐寧有間耶﹖」貞愧謝之。李又曰「某嘗從事於蜀﹐尋以疾罷﹐今因歸休於此。」與語﹐議甚敏博﹐貞甚慕之。又命家童訪其僕馬。俄而皆至﹐卽捨之。旣而﹐設撰共食﹐竟飲酒﹐盡歡而寐。明日﹐貞晨起告去﹐李曰「願更得一日侍歡笑。」生感其意﹐卽畱。明日﹐乃別。及至京師﹐居月餘﹐有叩其門者﹐自稱進士獨孤沼。貞延與語﹐甚聰辯。且謂曰「某家於陜﹐昨西來過李員外﹐談君之美不暇﹐且欲與君爲姻好﹐故令某奉謁話此意。君以爲何如﹖」生喜諾之。沼曰「某今還陜。君東歸﹐當更訪員外﹐謝其意也。」遂別去﹐後旬月﹐生還﹐詣員外別墅。李見貞至﹐大喜。生卽陳獨孤沼之言。因謝之。李遂畱生十日就禮。妻色甚妹﹐聰敏柔婉。生畱旬月﹐乃挈其妻孥歸靑齊。自是李君音耗不絕。生奉道﹐每晨起﹐閱《黃庭內景經》。李氏常止之曰「君好道﹐寧如秦皇漢武乎﹖求仙之力﹐又孰若秦皇漢武乎﹖彼二人貴爲天子﹐富有四海﹐竭天下之財﹐以學神仙﹐尙崩於沙丘﹐葬於茂陵﹐況以一布衣﹐而乃惑於求仙耶﹖」貞叱之﹐乃終捲。意其知道者﹐亦不疑爲他類也。後歲餘﹐貞挈家調選至陜郊。李君畱其女而遣生。來京師﹐明年﹐生兗州參軍﹐李氏隨之。官數年﹐罷秩﹐歸齊魯。又十餘年。李氏生七子二女﹐本質姿貌﹐皆居眾人先。而李容色端麗﹐無異少年時。生益鐘念之。無何﹐被疾且甚﹐生奔走醫巫﹐無所不至﹐終不愈。一日屏人﹐握生手﹐嗚咽流涕﹐自言曰「妾自知死至﹐然忍羞以心曲告君﹐幸君寬罪有戾﹐使得盡言。」因欷不自勝。生亦泣固慰之。乃言曰「一言﹐誠自知受責於君﹐顧九稚子猶在﹐以爲君累﹔尙敢一發口。妾誠非人間人﹐天命當與君偶﹐得以狐貍賤質﹐奉箕帚二十年﹐未常纖芥獲罪﹐權以他類貽君憂﹐一女子血誠自謂竭盡。今日永去﹐不敢以妖幻餘气托君﹐念稚弱滿眼﹐皆世間人﹐爲嗣續﹐及某气盡﹐願少念弱子﹐無以枯骨爲仇﹐得全肢體﹐埋之土中﹐乃百生之賜也。」言終﹐又悲慟﹐淚百行下﹐生驚恍傷感﹐咽不能語﹐相對泣。良久。以被蒙首﹐轉背而臥。食頃﹐無聲﹐生發被視之﹐見一狐死被中。生特感悼﹐爲之殯殮﹐喪葬之制﹐一如人禮。葬後﹐生特至陜﹐訪李別墅﹐惟墟墓荊棘﹐闃無所見。惆悵還家。居歲餘﹐二子二女相次而卒﹐屍骸皆人也。而貞亦無恙。

艷異編卷三十四妖怪部三烏君山烏君山者﹐建安之名山也﹐在縣西一百里。近世有道士徐仲山者﹐少求神仙﹐專一爲志。貧居苦節﹐年久彌勵。與人遇於道﹐修禮﹐無少長皆讓之。或果谷新熟﹐輒祭先獻虛空﹐次均宿老鄕人。有偸者﹐坐而誅死﹐仲山詣官﹐承其偸罪曰「偸者不死﹐無辜而誅﹐情所不忍。」乃免冠解帶﹐抵受嚴法。所司疑而赦之。仲山又嘗山行﹐遇暴雨苦風雷﹐迷失道徑。忽於電光之中﹐見一捨宅﹐有類府州。因投以避雨。至門﹐見一錦衣人顧仲山。仲山乃稱﹕「此鄕道士徐仲山拜。」其錦衣人亦稱﹕「監門使者蕭衡拜。」因敍風雨之故﹐深相延引。仲山問曰「自有鄕﹐無此府治﹖」監門曰「此神仙之所處﹐僕卽監門官也。」俄有一女郎﹐梳綰雙鬟﹐衣絳褚裙﹐靑文羅衫﹐左手執金柄尾幢旌﹐傳呼曰「使者外與何人交通﹐而不報也。」答云「此鄕道士徐仲山。」須臾﹐又傳呼云「仙官召徐仲山入。」向所見女郎引仲山自廊進至堂南小庭。見一丈夫﹐年可五十餘﹐膚體須髮盡白﹐戴紗搭瑞冠﹐白羅銀摟彼﹐而謂仲山曰「知卿精修多年﹐超越凡俗。吾有小女﹐頗嫻道教﹐以其夙業﹐合與卿爲妻。今當告婚耳。」仲山降言謝﹐復請謁夫人﹐乃止之﹐曰「吾喪偶已七年。吾有九子﹐三男六女﹐爲卿妻者﹐最小女也。」乃命後堂備吉禮。旣而﹐陳酒肴﹐與仲山對食。訖﹐漸夜﹐聞環佩之音﹐異香芬郁。燈燭熒煌﹐引去別室﹐成禮。越三日﹐仲山悅其所居﹐巡行屋室﹐西向廠捨﹐見衣竿上懸皮羽十﹐四枚是翠碧皮﹐余悉烏皮耳。烏皮之中﹐有一枚是白烏皮。又至西南﹐有一廠捨﹐衣竿之上﹐見皮羽四十九枚﹐皆鵂。仲山弘怪之﹐卻至室中﹐其妻問曰「子適遊行﹐有何所見﹐乃沈悴至此﹖」仲山未之應。其妻曰「夫神仙輕舉﹐必假羽翼。不爾﹐何以倏忽而致萬里乎﹖」因問曰「白烏皮羽爲誰﹖」曰「此大人之衣也。」又問曰「翠碧皮羽爲誰﹖」曰「此常使通引婢之衣也。」又﹕「余烏皮羽爲誰﹖」曰「此新婦兄弟姊妹之衣也。」又﹕「鵂皮羽爲誰﹖」曰「司更巡夜者衣﹐卽監門蕭衡之倫也。」語畢﹐飲觴歡笑而罷。次日晨興﹐巾櫛訖﹐忽然舉宅驚懼。問其故﹐妻急遽曰「村人將獵﹐縱火燒山。」須臾皆云「竟未與徐郎造羽衣。今日之別﹐可謂邂逅矣。」乃悉取皮羽﹐隨方飛去。仲山恍然若失﹐卽向所捨屋﹐一無其處。因號其地爲烏君山。白蛇記元和二年。隴西李曠﹐鹽鐵使遜之猶子也。因調選次﹐乘暇於長安東市﹐見一犢車﹐侍婢數人﹐於車中貨易。李潛目車中﹐因見白衣之姝﹐綽約有絕代之色。李子求問侍者﹐曰「娘子孀居﹐袁氏之女﹐前事李家﹐今身衣李之服。方將外除﹐所以市此耳。」又詢﹕「可能再從人乎﹖」乃笑曰「不知郎君肯與出錢﹐貨諸錦繡耶﹖」姝遂傳言云「且貸錢買之﹐請隨到莊嚴寺左宅中相還不晚。」李子甚悅。對日已晚﹐遂逐犢車而行﹐礙夜方至所止﹐犢車入中門﹐白衣姝一人下車﹐侍者以帷擁之而入。李下馬。俄見一使者﹐將榻出﹐而云「且坐。」坐畢﹐恃者云「今夜郎君豈暇領錢乎﹖不然﹐此有主人否﹖且歸主人﹐明晨不晚也。」李子曰「乃今無交錢之志﹐然此亦無主人﹐何見隔之甚也﹖」侍者入白﹐復出曰「若無主人﹐此豈不可﹐但勿以疏漏爲誚也。」俄而﹐侍者云「屈郎君。」李子整衣而入。見靑服老女郎立於庭﹐相見﹐曰白衣之姨也。中庭坐。少頃﹐白衣方出﹐素裙粲然﹐凝質皎若﹐辭气閒雅﹐神仙不殊。略序款曲﹐翻然卻人。姨坐謝曰「垂情與貨諸彩色﹐比日來市者﹐皆不知之。然所假殊荷深愧。」李子曰「彩帛粗繆﹐不足以奉佳人服禦﹐何苦指價乎﹖」答曰「渠淺陋﹐不足侍君子巾櫛﹐然貧居有三數十千債負﹐郎君倘不棄﹐則願侍左右矣。」李子悅﹐拜於侍側﹐俯而圖之。李子有貨易所先在近﹐遂命所使取錢三十千﹐須臾而至。堂西間門﹐飲樂無所不至。第四日﹐姨云「李郎且歸﹐恐尙書怪遲﹐後往來亦何難也﹖」李亦有歸志﹐承命拜辭而出。上馬﹐僕人覺李子有腥臊气異常。遂歸宅。問何處許日不見﹐以他語對﹐遂覺身重頭旋﹐命被而寢。先是婚鄭氏女在側云「足下調官已成。昨日過官覓公不得﹐其二兄替過官已了。」李答以愧佩之辭。俄而鄭兄至﹐責以所往。時李己漸覺恍惚﹐祗對失次﹐謂妻曰「吾不起矣。」口𨿽語﹐但覺被底身漸消盡。揭被而視﹐空注水而已﹐惟有頭存。家大驚懾﹐呼從者訊之。僕者具言其事。及去尋舊宅所在﹐乃空園﹐有一皂莢樹﹐樹上有十五千錢﹐樹下有十五千錢﹐余無所見。問彼處人﹐云「往往有巨白蛇在樹下﹐更無別物。」姓袁者﹐蓋以空園爲姓耳。又一說云「元和中﹐鳳翔節度李聽從子﹐在金吾參軍。自永寧裏出遊﹐及安化門外﹐乃遇一車子﹐通以銀妝﹐頗極鮮麗。駕以白牛﹐從二女奴﹐皆乘白馬﹐衣服皆素﹐而姿容婉媚。貴家子﹐不知檢束﹐卽隨之而行。殆將暮焉﹐二女奴謂曰「郎君貴人﹐所見莫非麗質。某皆賤隸﹐又皆粗陋﹐不敢當公子厚意﹐然車中幸有妹麗﹐誠可畱意也。」遂求女奴﹐女奴乃馳馬傍車笑而言﹐退謂曰「郎君但隨行﹐勿捨去﹐某適已言矣。」旣隨之﹐聞其異香盈路﹐日暮﹐及奉誠園﹐二女奴曰「娘子住此之東﹐今先去矣。郎君且仁此回翔。某卽出奉迎也。」車子旣入﹐乃駐馬於路側。良久﹐見一婢出門﹐招手﹐乃下馬﹐入坐於廳中﹐但聞異香入鼻﹐似非人世所有。遂令人馬﹐入安邑裏寄宿。黃昏後﹐方見一女子﹐素衣﹐年止十五六﹐姿艷若神仙。自喜之心﹐所不能諭。因畱止宿。及明而出﹐已見人馬在門外﹐遂別而歸。才及家﹐便覺腦疼﹐斯須益甚。至辰已間﹐腦裂而卒。其家詢問奴僕﹐昨夜所歷之處﹐從者具述其事﹐云「郎君頗聞異香﹐某輩所聞﹐但蛇臊不可近。」舉家冤駭﹐遽命僕人﹐於昨夜所止之處﹐覆驗之﹐但見枯槐樹中﹐有大蛇蟠曲之迹。乃伐其樹﹐發掘之﹐已失大蛇。但見小蛇數條﹐盡白色﹐皆殺之而歸。錢炎錢炎者﹐廣州書生也。寓居城南薦福寺。好學苦志﹐每夜分始就寢。一夕﹐有美女﹐絳翠袖﹐自外秉燭而入﹐笑揖曰「我本生於貴戚﹐不幸流落風塵中。慕君久矣﹐故作意相就。」炎窮單獨處﹐乍睹佳麗﹐以爲天授神與﹐卽畱共宿。且行有伉儷之約。迨旦乃去﹐不敢從以出。莫能知其所如。女雅善謳歌﹐娛悅性靈﹐惟日不足。自是﹐炎宿業殆廢﹐若病﹐心多失惑。然歲月頗久﹐女有孕。郡日者周子中與炎善﹐過門見之﹐訝其贏﹐問所以。炎語之故。子中曰「以理度之﹐必妖祟耳。正一宮法師劉守眞﹐奉行太上天心五雷正法﹐扶危濟厄﹐功驗彰著。吾挾子往謁﹐求符水﹐以全此生。不然﹐死在朝夕﹐將不可悔。」炎悚然﹐不暇復坐﹐亟詣劉室。劉以盆水施符術﹐照之﹐一巨蟒盤旋於內﹐似若畏縮者。劉研書符付炎曰「俟其物至﹐則示之。」炎歸﹐至二更方睡﹐而女求情態如初。炎曰「汝原是蛇精﹐我知之矣。」示以符﹐女默默不語﹐俄化爲二蛇﹐一甚大﹐一尙小﹐逡巡而出。炎惶怖﹐俟晚﹐走白劉。乃徙寓捨﹐怪亦絕迹。長須國唐大定初﹐有士人隨新羅使。風吹至一處﹐人皆長須﹐語與唐言通﹐號長須國。人物茂盛﹐棟宇衣冠﹐稍異中國。地曰扶桑洲﹐其置官品有正長﹑戢波﹑目役﹑鳧邏等號。士人歷謁數處﹐其國人皆敬之。忽一日﹐有車馬數十﹐言大王召客。行兩日﹐方至一大城﹐甲士明麗。使者導士人入﹐伏謁。殿宇髙敞﹐儀衛如上者見﹐士人拜伏﹐小起。乃拜士人爲司風長﹐兼駙馬。其主甚美﹐有須數十莖。士人威勢垣赫﹐富有珠玉。然每歸見其妻則不悅。其王多月滿夜則大會。後遇會﹐士人見姬嬪悉有須﹐因賦詩曰「花無葉不妍﹐女有須亦醜。丈人試遣無﹐未必不如有。」王大笑曰「駙馬竟未能忘情於小女頤頷間乎﹖」經十餘年﹐士人有一兒二女。一忽一日﹐其君臣憂戚﹐士人怪問之﹐王泣曰「吾國有難﹐禍在旦夕﹐非駙馬不能救。」士人驚曰「苟難可弭﹐性命不敢辭也。」王乃令具舟﹐命使隨往﹐謂曰「煩駙馬一謁海龍王﹐但言東海第三汊第七島長須國有難求救。我國絕微﹐須再三言之。」因涕泣執手而別。士人登舟﹐瞬息至岸﹐岸沙悉七寶﹐人皆衣冠長大。士人乃前﹐求謁龍王。龍宮狀如佛寺所圖天宮﹐光明煥發﹐目不能視。龍王降階迎﹐士人齊級升殿。訪其來意﹐士人具說。龍王卽命速勘。良久﹐一人入白﹕「境內並無此國。」士人復哀訴﹐具言長須國在東海第三汊第七島。龍王復敕使者細尋勘﹐速報。經食頃﹐使者返曰「此烏蝦合供大王此月食料﹐前日已追到。」龍王笑曰「客固爲蝦所魅耳。吾𨿽爲王﹐所食皆稟天符﹐不得妄食。今爲客減食。」乃令引客視之。見鐵鑊數十如屋﹐滿中是蝦。有五六頭色赤﹐大如臂﹐見客跳躍似求救狀。引者曰「此蝦王也。」士人不覺悲泣﹐龍王命赦蝦王一鑊。令使送客歸中國。二夕至登州﹐顧二使﹐乃巨龍也。舒信道舒信道中丞﹐宅在明州。負城瀕湖﹐繞屋皆古木茂竹﹐蕭森如山麓間。其中便坐﹐曰「懶堂」﹐背有大池。子弟羣處講習﹐外客不得至。方盛秋佳月﹐舒呼燈讀書。忽見女子揭簾而入﹐素衣淡妝﹐舉動嫵媚﹐而微有悲涕容﹐緩步而前曰「竊慕君子少年髙志﹐欲冥行相奔﹐願容駐片時﹐使奉款曲。」舒迷蒙恍惚﹐不疑爲異物﹐卽與語。叩其姓氏所居﹐曰「妾本丘氏﹐父作商賈﹐死於湖南。但與繼母居茅茨小屋﹐相去只一二里。母殘忍猛暴﹐不能見存。又不使媒妁議婚姻。無故捶擊﹐以刀相嚇﹐急走逃命﹐勢難復歸。倘得畜爲婢子﹐固所大願。」舒甚喜曰「畱汝固所樂﹐或事泄柰何﹖」女曰「姑置此慮﹐續爲之圖。」俄一小靑衣攜酒肴來﹐卽促膝共飲。三行﹐女斂袂起致辭曰「奴𨿽小家女﹐頗能綴詞。輒作一闋﹐敍玆夕邂逅相遇之意。」顧靑衣舉手代拍而歌曰﹕

綠淨湖光﹐淺寒先到芙蓉島。謝池幽夢屬才郎﹐幾度生春艸。塵世多情易老。更那堪﹐秋風裊裊。曉來羞對﹐香芷汀洲﹐枯荷池沼。恨鎖橫波﹐遠山淺黛無心掃。湘江人去嘆無依﹐此意從誰表。喜趁良宵月皎。況難逢﹐人間兩好。莫辭人醉﹐醉入屏山﹐只愁天曉。

蓋寓聲《燭影搖紅》也﹐舒愈愛惑。女令靑衣歸﹐遂畱共寢﹐宛然處子耳。將曉別去﹐間一夕復來。珍果異撰﹐亦時時致前。及懷縑素之屬﹐親爲舒造衣﹐工制敏妙。相從月餘﹐守宿童隸聞其與人言﹐謂必挾娼優淫暱。他日且累己。密以告老媼﹐媼輾轉漏泄﹐家人悉知之。掩其不備﹐遣弟妹乘夜佯爲問訊﹐排戶宜前。女忙奔斜竄﹐投室旁空轎中。秉燭索之﹐轉入他轎﹐垂手於外﹐潔白如玉。度事急﹐穿竹躍赴﹐統然而沒。舒悵然掩泣﹐謂無復有再會期。眾散門扃﹐女蓬首喘戰﹐舉體淋漓﹐足無履襪﹐掩至室中。言「墮處得孤嶼﹐且水不甚深﹐踐濘而出。免葬魚腹﹐亦雲天幸。」舒憐而持之﹐自爲燃湯洗濯﹐夜分始就枕。自是情好愈密﹐而意緒常恍忽如癡﹐或對食不舉箸﹐家人驗其妖怪﹐潛具伏請符於小溪朱彥誠法師。朱讀狀大駭﹐曰「必鱗介之精耶。毒人肝脾裏﹐病深矣﹐非符水可療﹐當躬往治之。」朱未及門﹐女慘戚嗟喟﹐爲惘惘可憐之色﹐舒問之﹐不對。久乃云「朱法師明日來﹐壞我好事矣。因緣竟止於是乎﹖」嗚咽告去﹐力挽不肯畱。旦而朱至﹐舒父母再拜炷香﹐祈救子命。朱曰「請假僧寺巨鑊﹐煎抽二十斤﹐吾當施法攝其祟﹐令君闔族見之。」乃卽池邊焚符檄數通﹐召將吏﹐彈訣﹐水﹐叱曰「速驅來﹗」俄頃水面噴湧一物﹐露背突兀如蓑衣﹐浮游中央﹐闖首四顧﹐乃大白鱉也。若爲物所鉤致﹐曳至庭下﹐頓足呀口﹐猶若向人作乞命態﹐鑊油正沸﹐自匍匐投其中﹐糜潰而死。觀者駭懼流汗﹐舒子獨號呼追惜﹐曰「烹我麗人。」朱戒其家﹕「俟油冷﹐以斧破鱉﹐剖骨並肉﹐暴日中。須極幹﹐入人參﹑茯苓﹑龍骨﹐末成丸﹐托爲補藥。命病者晨夕餌之﹐勿使知之﹐知則不肯服矣。」如其言﹐丸盡而病愈。後遇陰雨﹐於沮洳間﹐聞哭聲云「殺了我大姐﹐苦事苦事。」蓋尙遺種類云。太湖金鯉衢州鄒徳明﹐江湖士也。弘治中﹐曳舟至太湖﹐泊椒山之下。夜見碧天無翳﹐月色朗然﹐豪吟二絕云﹕一湖煙水綠於羅﹐萍藻涼風起白波。何處扁舟歸去急﹐滿川殘雨夕陽多。浦口風回拍浪沙﹐天涯行客正思家。歸舟疑是洪都晚﹐孤雁低飛落帶霞。

吟畢﹐聞溪上人語聲﹐望之﹐一錦衣美女。徳明疾趨岸﹐鞠之。女曰「妾生於斯﹐長於斯﹐今當良夕﹐遨遊此耳。」徳明曰「予舟中無客﹐肯過訪否﹖」女卽攜手同行。對酌篷下。女曰「今以『浪花』爲題﹐聯成一律﹐可乎﹖」徳明曰「不欲天邊帶露栽﹐」女曰「只憑風信幾番催。」徳明曰「一枝才見蓬迆動﹐」女曰「萬朵俄驚頃刻開。」徳明曰「盆浦秋容和雨亂﹐」女曰「鏡湖春色逐人來。」徳明曰「分明一幅西川錦。」女曰「安得良工仔細裁。」詩成﹐鼓掌大笑﹐拍肩撫背﹐極其歡謔。已而就寢。比及天曙﹐女忽披襟﹐急投水中。視之﹐一大金鯉﹐悠然而逝。

艷異編卷三十五妖怪部四崔玄微天寶中﹐處士崔玄微﹐洛苑東有宅。耽道術﹐餌茯苓三十載。因藥盡﹐領童僕入嵩山采之﹐采畢方回。宅中無人﹐蒿萊滿院。時春季夜間﹐風淸月朗﹐不睡﹐獨處一院﹐家人無故不到。三更後﹐忽有一靑衣云「在苑中住。欲與一兩女伴過至上東門表姨處﹐暫借此歇﹐可乎﹖」玄微許之。須臾﹐乃有十餘人﹐靑衣引入。有綠衣者前曰「某姓楊。」指一人﹐曰「李氏。」又一人﹐曰「陶氏。」又指一絆衣小女﹐曰「姓石﹐名醋醋。」各有侍女輩。玄微相見畢﹐乃命坐於月下﹐問出行之由。對曰「欲到封十八姨數日﹐云欲來相看﹐不得﹐今夕眾往看之。」坐未定﹐門外報﹕「封家姨來也。」坐皆驚喜出迎。楊氏云「主人甚賢﹑只此從容不惡﹐諸處亦未勝於此也。」玄微又出見封氏﹐言詞泠泠﹐有林下風气。遂揖入坐。色皆殊絕。滿座芳香襲人。處士命酒﹐各歌以送之。玄微志其二焉。有紅裳人送酒﹐歌曰﹕皎潔玉顏勝白雪﹐況乃當年對芳月。沈吟不敢怨春風﹐自嘆容華暗消歇。

又白衣人送酒﹐歌曰﹕絳衣披拂露英英﹐淡染胭脂一朵輕。自恨紅顏畱不住﹐莫怨春風道薄情。至十八姨持盞﹐性輕桃﹐翻酒污醋醋衣裳。醋醋怒曰「諸人卽奉求﹐予不奉求。」拂衣而起。十八姨曰「小女子弄酒﹗」皆起﹐至門外別。十八姨南去﹐諸子西入苑中而別﹐玄微亦不知異。明夜又來﹐云﹕欲往十八姨處。醋醋怒曰「何用更去封姨捨﹗有事只求處士﹐不知可乎﹖」醋醋又言曰「諸女伴皆住苑中﹐每歲多被惡風所撓﹐居止不安﹐常求十八姨相庇﹐昨醋醋不能低回﹐應難取力。處士倘不阻見庇﹐亦有微報耳。」玄微曰「某有何力﹐得及諸女﹖」醋醋曰「但處士每歲歲日﹐與作一朱幡﹐上圖日月五星之文﹐於苑東立之﹐則免難矣。今歲已過﹐但請至此月二十一日平旦﹐微有東風﹐則立之﹐庶免患也。」處士許之。乃齊聲曰「不敢忘徳。」拜謝而去。處土於月中隨而送之﹐逾苑墻而入﹐各失所在。依其言﹐至此日立幡。是日東風刮地﹐自洛南折樹飛沙﹐而苑中繁花不動。玄微乃悟﹐諸女日姓楊﹑李﹑陶﹐及衣服顏色之異﹐皆眾花之精也。緋衣名醋醋﹐卽石橊也。封十八姨﹐乃風神也。後數夜﹐楊氏輩復來愧謝。各裹桃李花數斗﹐勸崔生﹕「服之﹐可延年卻老。願長於此住﹐衛護某等﹐亦可致長生。」至元和初﹐處土猶在﹐可稱年三十許人。言此事於時﹐得不信也。桂花著異景泰間﹐總兵石亨﹐西徵﹐振旅而旋。舟次綏徳河中﹐天光已暝﹐亨獨處舟中﹐叩舷而歌。忽聞一女子﹐流啼哭﹐連呼救人者三。亨命軍士急拯之。視其容貌﹐妍絕。女泣曰「妾姓桂﹐芳華其名也。初許同裏尹氏﹐邇年伊家衰替﹐父母逼妾攺適。妾苦不從﹐故捐生赴水。」亨詰之曰「汝欲歸寧乎﹖將爲吾之副室乎﹖」女曰「歸寧非所願﹐願爲相公箕帚妾耳。」亨納之。裁剪補綴﹐烹任燔冪﹐靡不中節。亨甚劈幸。凡於親愛者﹐輒令出見﹐芳華亦無難色。是年冬﹐兵部尙書於公謙至其第。亨欲誇寵於公﹐令芳華出見之。芳華難色﹐不出。亨固命。侍婢督行者﹐相踵於道。芳華竟不出。於公辭歸﹐亨大慚﹐拔劍欲揮之。芳華走入壁中﹐言曰「邪不勝正﹐理固然也。妾非世人﹐實一古桂。久竊日月之精華﹐故成人類耳。今於公﹐大人君子﹐棟梁之材﹐社稷之器﹐安敢輕詣﹖獨不聞武三思愛妾﹐不見狄梁公之事乎﹖妾於此永別矣。」言罷杳然。桃花仕女紹興上捨葛棠﹐狂士也。博學能文﹐每下筆千餘言﹐未嘗就稿。恆慕陶潛﹑李白之爲人﹐事輒效之。景泰辛未﹐築一亭於圃﹐編其亭曰「風月平分」。旦夕浩歌縱酒﹐以自適焉﹐亭後張一桃花仕女古畫﹐棠對之戲曰「誠得是女捧觴﹐豈吝千金﹖」夜飲半酣﹐見一美姬進曰「久識上捨﹐詞章之士﹐日間重辱垂念﹐玆特歌以侑觴。」棠略不計其眞僞﹐曰「吾欲一杯一詠。」姬乃連詠百絕﹐如雲﹕梳成松髻出簾遲﹐折得桃花一兩枝。欲插上頭還住手﹐徧從人間可相宜。懨懨欹枕捲紗衾﹐玉腕斜籠一串金。夢裏自家搔鬢髮﹐索郎抽落鳳凰簪。家住東吳白石磯﹐門前流水浣羅衣。朝來系著木蘭棹﹐閒看鴛鴦作隊飛。石頭城外是江灘﹐灘上行舟多少難。潮信有時還又至﹐郎舟一去幾時還。潯陽南上不通潮﹐卻算遊程歲月遙。明月斷魂淸靄靄﹐玉人何處教吹蕭。山桃花開紅更紅﹐朝朝愁雨又愁風。花開花謝難相見﹐懊恨元邊總是空。西湖葉落綠盈盈﹐露重風多蕩漾輕。倒折荷枝絲不斷﹐露珠易散似郎情。芙蓉肌肉綠雲鬟﹐幾許幽情話欲難。聞說春來倍惆悵﹐莫教長袖倚欄桿。

餘皆忘之矣﹐棠沈醉而臥。曉間﹐視畫上﹐忽不見仕女﹐少焉﹐復在。棠大異﹐卽裂碎之。劉攺之劉過﹐字攺之。襄陽人。𨿽爲書生﹐而貲產贍足。得一妾﹐愛甚。淳熙甲午﹐預秋薦﹐將赴省試。臨歧﹐眷戀不忍行。在道賦《天仙子》一詞﹐每夜飲旅捨﹐輒使隨直小童歌之。其詞曰﹕

宿酒醺醺猶自醉﹐回顧頭來三十里。馬兒只管去如飛﹐騎一會﹐行一會﹐斷送殺人山共水。是則靑衫深可喜﹐不道恩情拆得未。雪迷前路小橋橫﹐住底是﹐去底是﹐思量我了思量你。

其詞鄙淺不工﹐姑以寫意而已﹐到建昌﹐遊麻姑山。薄暮獨酌﹐屢歌此詞。思想之極﹐至於墮淚。二更後﹐一美女忽來前﹐執拍板曰「願唱一曲勸酒。」卽歌曰﹕

別酒未醉心先醉﹐忍聽陽關辭故里。揚鞭勒馬到皇都﹐三題盡﹐當際會﹐穩跳龍門三級水。天意令吾先送喜﹐不審君侯知得未﹖蔡邕博識爨桐聲﹐君背負﹐只如是﹐酒滿金杯來勸你。

蓋賡和原韻﹐劉以「龍門」之句喜甚。卽令再誦﹐書之於紙﹐與之歡接。但不曉「蔡邕背負」之意。因畱伴宿。始問爲何人﹐曰「我本麻姑上仙之妹﹐緣度王方平﹑蔡京不效﹐居此山﹐久不得回玉京。恰聞君新制雅麗﹐勉趁韻自媒。從此願陪後乘。」劉猶以辭卻之﹐然深於情﹐而長途遠客﹐不能自制﹐遂與之偕東。而令乘小轎﹐相望於百步間。迨入都城﹐僦委巷密室同處。果攫第﹐調荊門教授以歸。過臨江﹐因遊皂閣山﹐道士熊若水修謁﹐謂之曰「欲有所言﹐得乎﹖」劉曰「何不可者。」熊曰「吾善符﹐竊疑隨車娘子﹐恐非人也。不審於何地得之﹖」劉具以告。曰「是矣﹐是矣。俟玆夕與並枕時﹐吾於門外作法行待﹔教授緊抱同衾人﹐切勿令竄逸。」劉如所戒﹐喚僕秉燭排闥入﹐正擁一琴。頓悟昔日蔡邕之語。堅縛置於旁﹐且親自挈持﹐眠食不捨。及經麻姑﹐訪諸道流﹐乃云「頃有趙知軍﹐攜古琴過此﹐寶惜甚至。因摶拊之際﹐誤觸墮砌下石上﹐損破不可治﹐乃埋之官廳西偏﹐斯其物也﹖」遽發瘞視之﹐匣空矣。劉舉琴置匣﹐命道眾焚香誦經咒﹐泣而焚之。且作小詩述懷。張不疑南陽張不疑﹐開成四年﹐宏詞登科﹐授祕書。遊京西﹐假丐於諸侯。因以家遠無人﹐患其孤寂﹐寓官京國﹐欲市靑衣﹐散耳目於閭裏間。旬月內﹐亦累有呈告者﹐適年貌未偶。月餘﹐牙人來云﹐有新鬻僕者﹐請閱焉。不疑與期於翌日。及所約時﹐至抵其家。有披朱衣牙笏者﹐稱前浙西胡司馬﹐揖不疑就位。與語甚爽朗﹐云「某少曾在名場﹐幾及成事。曩以當家使於南海﹐蒙攜引數年﹐職於嶺中﹐偶獲婢僕等三數十人。自浙右已歷南荊﹐貨鬻殆盡﹐今粗有六七人。承牙人致君子至焉。」語畢﹐一靑衣捧小盤﹐各設於賓主位。俄攜銀尊金盞﹐醪醴芳新﹐馨香撲鼻。不疑奉道﹐常不禦酒肉。是日﹐不覺飲數杯。徐命諸靑衣六七人﹐並列於庭﹐曰「惟所選耳。」不疑曰「某以乏於僕使﹐今惟有錢六萬﹐願貢其價﹐卻望髙明但度六萬元值者一人﹐以示之。」朱衣曰「某價翔庳﹐各有差等。」遂指一鴉鬟重耳者﹐曰「春條﹐可以償耳。」不疑睹之﹐則果是私目者矣。卽日﹐操契付金。春條善書錄﹐音旨淸婉。有所指使﹐無不愜適﹐又好學﹐月餘﹐日潛爲小詩﹐往往自於戶牖間題詩。云﹕幽室鎖妖艷﹐無人蘭蕙芳。養鳳三十載﹐不盡羅衣香。

不疑深惜其才貌明慧。如此月餘。不疑素有禮奉門徒尊師居天觀﹐相見﹐因謂不疑曰「郎君有邪气絕多。」不疑莫知其所自。尊師曰「得無新聘否﹖」不疑曰「聘納則無﹐市一婢子耳。」尊師曰「禍矣。」不疑恐而問計。尊師曰「明旦告歸﹐愼勿令覺。」明早﹐尊師至﹐謂不疑曰「喚怪物出來。」不疑召春條。泣於屏幕間﹐亟呼之﹐終不出。尊師曰「果怪物也﹐斥於室內閉之。」尊師焚香作法﹐以水向門而者三。謂不疑曰「可觀之﹐何如也﹖」不疑視之﹐曰「大抵是舊貌﹐但短小尺寸間耳。」尊師曰「未也。」復作法禹步﹐仍以水向門而噴者三。乃謂曰「可更視之﹐何如也﹖」不疑視之﹐長尺餘﹐少時﹐僵立不動。不疑更前視之﹐乃僕地撲然作聲﹐蓋一朽盟器耳﹐背上題曰﹐『春條」。其衣服若蟬蛻﹐然系結仍舊。不疑大驚。尊師曰「此妖物腰腹間﹐已合有異。」令不疑以刀劈之。腰領間﹐果有血﹐浸潤於木矣。遂焚之。尊師曰「向使血徧體﹐則郎君一家遭此害也。」自是不疑郁悒無已﹐曰「豈有與盟器同居﹐而不之省﹐殆非永耳﹖」每一念至﹐惘然數日﹐如有所失。因得沈屙﹐遂請告歸寧。明年﹐爲江西幕官﹐至日使淮南中路府罷﹐又明年八月而卒。卒後十日﹐尊夫人繼歿。道士之言果驗。又一說﹕張不疑常與一道士共辧往來﹐道士將他適﹐乃戒不疑曰「君有重厄﹐不宜居太人人膝下﹐又不可進買婢僕之輩。某今去矣﹐君幸勉之。」不疑旣啟母盧氏﹐盧氏素奉道﹐常日亦多在別所求靜﹐因假寺院以居。不疑且便間省。數月﹐有牙儈者﹐言有崔氏孀婦﹐甚貧﹐有女妓四人﹐皆鬻之。今有一婢曰金缸﹐有姿貌﹐最其所惜者﹐今不得已﹐亦將貨之。不疑遂令召至﹐卽酬其價﹐十五萬獲焉。寵待無比。而金缸美言笑﹐明利輕便﹐事不疑﹐皆先意而知。不疑愈惑之。未幾﹐道士詣門﹐見不疑﹐言色慘沮﹐吁嘆不已。不疑詰之﹐道士曰「奇禍已成﹐無柰何矣。非獨於君﹐太夫人亦不可免。」不疑驚怛﹐起曰「別後皆如師教﹐尊長寓居佛寺﹐某守道﹐殊不敢怠﹐不知何以致禍﹖且如之何﹖」哀祈備至。道士曰「皆無計矣。但終爲君辧明之。因詰其別後有所迸否。不疑曰「家少人力﹐昨惟買一婢耳。」道士曰「可見乎﹖」不疑卽召之。金缸不肯出。不疑連促之﹐終不出。不疑自垢之﹐乃至。道士曰「果是矣。」金缸大罵曰「婢有過﹐鞭撻之可也﹐不要鬻之可也。一百五十千尙在﹐亦何患乎﹖何物道士預人家事耶﹖」道士曰「惜之乎。」不疑曰「惟尊師命﹐敢不聽徳。」道士卽以拄杖擊其首﹐沓然有聲﹐如擊木﹐遂倒﹐乃一盟器女子也﹐背書其名。道士命焚之。掘地五六尺﹐得古墓柩﹐旁有盟器四五﹐制作悉類所焚者。一百五十千在柩前﹐嚴然卽買婢之資也﹐因命復掩之。不疑恍惚發疾﹐累月而卒。母亦旬日繼歿焉。金友章金友章﹐河內人也。隱於蒲州中條山﹐凡五載﹐山有女子﹐日常挈瓶而汲溪水﹐容貌姝麗。友章於齋中遙見﹐心甚悅之。一日﹐女子復汲﹐友章躡屐啟戶而調之﹐曰「誰家麗人﹐頻此汲耶﹖」女子笑曰「澗下流泉﹐本無常主﹔需則取之﹐豈有定限。先不相知﹐一何造次﹖然而止居近裏余﹐自小孤遺﹐今托身於姨捨﹐艱危受盡﹐無以自適。」友章曰「娘子旣未適人﹐友章方謀婚媾﹐旣偶夙心﹐無宜遐棄﹐未審何如耳﹖」女曰「君子旣不以貌陋見鄙﹐妾焉敢拒違﹗然候夜以赴佳命。」言訖﹐汲水而去。是夕果至。友章迎之入室﹐夫婦之情﹐久而益敬﹐友章每夜讀書﹐常至宵分﹐女亦坐伴之。如此半年矣。一夕﹐友章如常執捲﹐而女不坐﹐但仁立以侍。友章詰之﹐以他事告。友章乃令其就寢。女曰「君今夜歸房﹐愼勿執燭﹐妾之幸也。」旣而﹐友章秉燭就榻﹐揭被乃一枯骨耳。友章驚駭﹐惋嘆良久﹐復以被覆之。須臾﹐乃復本形。因大悸悴﹐而謂友章曰「妾非人也﹐乃山南枯骨之精。居此山北﹐有馬明王者﹐鬼之酋也。妾常每月一朝﹐自事君半年﹐卻不往謁。向爲鬼使所錄﹐榜妾鐵杖百數。受此楚毒﹐不勝其苦。今以化身未得﹐豈意郎君見之也。事已彰矣﹐君宜速出﹐更勿畱戀。蓋此山中凡物﹐總有精魅附之﹐恐致見損。」言訖﹐涕位嗚咽﹐倏爾無見﹔友章因悵恨而去。謝翺陳郡謝翺者﹐嘗舉進士。好爲七字詩。其先寓居長安升道裏﹐所居庭中﹐多牡丹。一日晚霽﹐出其居﹐南行百步﹐遠眺終南峯。佇立久之﹐見一騎自西馳來﹐繡繢仿佛﹐近乃雙鬟髙髻﹐靚妝﹐色甚姝麗。至翺所﹐因駐謂翺曰「郎非見待耶﹖」翺曰「徒步此望山耳。」雙鬟笑﹐降拜曰「願郎歸所居。」翺不測﹐卽回望其居﹐見靑衣凡四人﹐偕立其門外。翺益駭異。入門﹐靑衣俱前拜。旣入﹐見堂中設茵氈﹐張帷﹐錦繡輝映﹐異香徧室﹐翺愕然﹐且懼﹐不敢問。一人前曰「郎何懼﹖固不爲損。」頃之﹐有金車至門﹐見一美人﹐年十六七﹐丰貌艷麗﹐代所未識。降車入門﹐與翺相見﹐坐於西軒﹐謂翺曰「聞此地有名花﹐故來與君一醉耳。」翺懼稍解。美人卽命設饌﹐同翺而食。其器用食物﹐莫不珍異。出玉杯﹐命酒對酌。翺因問曰「女郎何爲者﹐得不爲他怪乎﹖」美人笑不答。固請之﹐曰「君但知非人則已﹐安用問耶﹖」夜闌﹐謂翺曰「某家甚遠﹐今將歸﹐不可久畱矣。聞君善爲七言詩﹐願見貺。」翺悵然﹐因命筆賦詩曰﹕陽臺後會杳無期﹐碧樹煙深玉漏遲。半夜香風滿庭月﹐花前竟發楚王悲。

美人覽之﹐泣下數行﹐曰「某亦嘗學爲詩﹐欲答來贈﹐幸不見誚。」翺喜而請。美人求絳箋﹐翺視笥中﹐惟碧箋一幅﹐因進之。美人題曰﹕相思無路奠相思﹐風裏花開只片時。惆悵金閨卻歸處﹐曉駕啼斷綠楊枝。

其筆札甚工。翺嗟賞良久。美人遂顧左右﹐撤帳﹐命燭登車﹐翺送至門﹐揮淚而別。未數十步﹐車輿人物﹐盡亡見矣。翺異其事﹐因貯美人詩笥中。明年春﹐下第東歸。至新丰﹐夕捨逆旅。翺因步月長望﹐感前事﹐又爲詩曰﹕一紙華箋灑碧雲﹐餘香猶在墨猶新。空添滿目淒涼事﹐不見三山縹緲人。斜月照衣今夜夢﹐落花啼雨去年春。紅閨更有堪悲處﹐窗上虫絲鏡上塵。

旣而﹐朗吟之。忽聞數百步外﹐有車音西來甚急。俄見金車﹐從數騎視其從﹐乃前時雙鬟也﹐驚問之﹐雙鬟前告﹐卽駐車﹐使謂翺曰「通衢中﹐恨不得一見。」翺請其捨逆旅﹐固不可。又問所適﹐答曰「將之弘農。」翺曰「某今亦歸洛陽﹐願偕東﹐河乎﹖」曰「吾行甚迫﹐不可。」卽褰車簾﹐謂翺曰「感君意切﹐故再來睹一面耳。」言竟﹐嗚咽不自勝。翺亦爲之悲泣﹐因誦已所制之詩。美人曰「不意君之不忘如是也﹐幸何厚焉。」又曰「願得更酬此一篇。」翺卽以紙筆與之。俄頃而成。曰﹕惆悵佳期一夢中﹐五陵春色盡成空。欲知離別偏堪恨﹐只爲音塵兩不通。愁態上眉凝淺綠﹐淚痕侵臉落輕紅。雙輪暫與王孫駐﹐明日西馳又向東。

翺謝之。良久﹐別去。才百餘步﹐又無所見。翺𨿽知爲怪﹐亦眷戀不能忘。及至陜西﹐遂下道至弘農。畱數日﹐冀一再遇﹐竟絕影響。乃還洛陽﹐出二詩於友人。不數月﹐以怨結而座。生王二生王二﹐隴州人。其居在黑松林旁跑谷﹐世以畋獵射生爲業﹐用是得名。因與從逐鹿﹐至深崖﹐迷失道路。正彷徨次﹐遇女子渡水來。年少貌美﹐而身無衣飾﹐視王而笑。王平生山行野宿﹐習見怪物。𨿽知非人﹐殊無懼色﹐咄之曰「汝鬼耶﹖怪耶﹖」女子又笑而不答。良久﹐乃問王曰「爾何人﹖」王始稍敬異﹐揖而言曰「本山下獵徒﹐今日逐鹿失蹤﹐致墮玆處。生死之分﹐只在須臾﹐願娘子哀之﹗」女曰「隨我來﹐當示爾歸路。」遂從以行。登絕髙邃巖之峯﹐涉回環過膝之水﹐途徑犖確﹐足力不能給。女不穿履﹐步武如飛。到一宇﹐有大石室﹐境趣邃寂﹐如幽人居。不聞煙火气﹐寢室尢潔雅。王顧旁無他人﹐戲言挑之﹐欣然相就。夜則共榻﹐晝則出采果實以啖之。居月餘﹐王念母乏供養﹐以情泣告女曰「我欲暫歸﹐徐當復相尋。」女許諾﹐送出官道乃別。王感其意﹐他日再訪焉。試與之語﹐邀同歸。略不嫌拒﹐攜手抵家。王妻趙氏﹐旣育三男女矣。此女又生兩子。與趙共處甚雍睦﹐逢外客至﹐必驚訝斂避。或獨走入山﹐經月不返﹐終不火食。王亦任其去畱。後二十年猶存。

艷異編卷三十六鬼部一韓重吳王夫差小女曰玉﹐年十八。童子韓重﹐年十九。玉悅之﹐私交信問﹐許之爲妻。重學於齊魯之間﹐屬其父母使求婚。王怒不與﹐玉結气死﹐葬閶門外。三年﹐重往問其父母﹐父母曰「王大怒﹐玉結气死﹐已葬矣。」重哭泣哀慟﹐具牲幣往弔。玉從墓側形見﹐謂重曰「昔爾行之後﹐令二親從王相求﹐謂必克從大願。不圖別後﹐遭命柰何。」玉左顧宛頸而歌曰﹕南山有鳥﹐北山張羅﹐志欲從君﹐讒言孔多。悲結生疾﹐沒命黃墟。命之不造﹐冤如之何﹗羽族之長﹐名爲鳳凰。一日失雄﹐三年感傷。𨿽有眾鳥﹐不爲匹雙。故見鄙姿﹐逢君輝光。身遠心近﹐何嘗暫忘。歌畢﹐涕流﹐不能自勝。要重還冢﹐重曰「死生異道﹐懼有尢愆﹐不敢承命。」玉曰「死生異路﹐吾亦知之。然今一別﹐永無後期﹐予將畏我爲鬼而禍子乎﹗誠欲所奉﹐寧不相信﹖」重感其言﹐送之還冢。玉與之飲宴﹐三日三夜﹐盡夫婦之禮。臨出﹐取徑寸明珠﹐以送重曰「旣毀其名﹐又絕其願﹐復何言哉﹖時節自愛。若至吾家﹐致敬大王。」重旣出﹐遂詣王自說其事。王大怒曰「吾女旣死﹐而重造訛言﹐以玷穢亡靈。此不過發冢取物﹐托以鬼神。」趨收重﹐重脫走至玉墓所訴玉。玉曰「無憂﹐今歸白王。」玉妝梳忽見王。王驚愕悲喜﹐問曰「爾何緣生」」玉跪而言曰「昔諸生韓重來求玉﹐大王不許。玉名毀義絕﹐自致身亡。重從遠還﹐聞玉已死﹐故賫牲幣﹐詣冢弔唁。感其篤終﹐輒與相見﹐因以珠遺之。不爲發冢﹐願勿推治。」夫人聞之﹐出而抱之﹐玉如煙然。盧充盧充﹐範陽人。家西三十里﹐有崔少府墓。充年二十。先冬至一日﹐出宅西獵﹐射獐﹐中之。獐倒而復起﹐充逐之﹐不覺遠去。忽然見道北一里許﹐髙門瓦屋﹐四周有如府捨。不復見獐。門中一鈴下唱客前﹐有一人投一新衣﹐曰「府君以系郎。」充著訖﹐進見。少府語充曰「尊府君不以僕門鄙﹐近得書﹐爲郎君索少女爲婚﹐故相迎耳。」便以書示。充父亡時𨿽小﹐然已識父手迹﹐卽欷無復辭免。便敕內﹕「盧郎已來﹐便可使女妝嚴。旣就東廊。」及至黃昏﹐內曰「女郎妝竟。」崔語充﹕「君可至東廊。」旣至﹐婦已下車﹐立席頭﹐卽共拜。時爲三日給食﹐三日畢﹐崔謂充曰「君可歸。女生男﹐當以相還。無相疑。生女﹐當畱養。」敕內嚴車送客。充便出﹐崔氏送至門中﹐執手涕零。出門﹐見一犢車﹐駕靑牛。又見本所著衣及弓箭故在門外。尋追傳教﹐將一人投一衣與充﹐相問曰「姻緣始爾﹐別甚悵恨。今故致衣一襲﹐被褥一副。」充上車﹐去如電逝﹐須臾至家。母問其故﹐充悉以狀對。別後四年﹐三月﹐充臨水戲﹐忽見旁有犢車﹐乍沈乍浮。旣而上岸﹐同坐皆見﹐而充往開其車後戶﹐見崔氏女與三歲男共載﹐女抱兒以還充﹐又與金碗﹐並贈詩曰﹕煌煌靈芝質﹐光麗何猗猗。華艷當時顯﹐嘉異表神奇。含英未及秀﹐中夏罹霜萎。榮耀長幽滅﹐世路永亡施。不悟陰陽運﹐哲人忽來儀。

充取兒。碗及詩。忽然不見。充後乘車入市賣碗﹐冀有識者﹐有一婢識此﹐還白大家曰「市中見一人乘車賣崔氏女郎棺中碗。」大家﹐卽崔氏親姨母也。遣兒視之﹐果如婢言。乃上車敍姓名﹐語充曰「昔我姨姊少府女﹐未嫁而亡。家親痛之﹐贈一金碗著棺中。可說得碗本末﹖」充以事對﹐此兒亦爲悲咽。賫還白母﹐母卽令詣充家﹐迎兒還。諸親悉集﹐兒有崔氏之狀﹐又復似充貌。兒﹑碗俱驗﹐姨母曰「我外甥也。」卽字溫休。溫休者﹐是幽婚也。遂成令器﹐歷郡守﹐子孫冠蓋相承至今。其後生植﹐字幹﹐有名天下。王敬伯晉王敬伯﹐字子升﹐會稽人。美姿容﹐年十八仕爲東宮扶侍。休假還鄕﹐行至吳通波亭﹐維舟中流﹐月夜理琴。有一美女子﹐從三少女披幃而入﹐施錦被於東牀﹐設雜果﹐酌酒相獻酬。令小婢取箜篌作《宛轉歌》。婢甚羞﹐低回殊久﹐云「昨宵在霧气中彈﹐今夕聲不能暢。」女迫之﹐乃解裙中出金帶長二尺許﹐以掛箜篌﹐彈弦作歌。女脫頭上金釵﹐扣琴和之。歌曰﹕

月旣明﹐西軒琴復淸。良宵美醴且同醉﹐朱弦撥響新愁生。歌婉轉﹐婉以哀﹐願爲星與漢﹐光景共徘徊。

義曰﹕

悲且傷﹐參差共成行。低紅掩翠渾無色﹐金徽玉軫爲誰鏘。歌婉轉﹐淸復悲﹐願爲煙與霧﹐氤氳共容姿。天明﹐女畱錦四端﹑臥具﹑繡枕﹐囊並佩各一雙爲贈。敬伯以象板牙火籠﹑玉琴軫答之。來日﹐聞吳令劉惠明亡女船中﹐失錦四端﹐及女郎臥具﹑繡囊﹑佩等。簡括諸同行﹐至敬伯船而獲之﹐敬伯具言夜來之事﹐及女儀狀﹐從者容質﹐並所答贈物。令使簡之於帳後﹐得牙火籠箱內﹐筐中得玉琴軫。令乃以婿禮敬伯﹐厚加贈遺而別。敬怕問其部下之人﹐云「女郎年十六﹐字麗華。去冬遇疾而逝。未死之前﹐有婢名春條﹐年十六﹔一名桃枝﹐年十五﹐皆能彈箜篌﹐又善《婉轉歌》﹐相繼而死﹐並有姿容。昨從者﹐是此婢也。」長孫紹祖長孫紹祖﹐嘗行陳蔡間﹐日暮﹐路側有一人家﹐呼宿﹐房內聞箜篌聲。竊於窗中窺之﹐見一少女﹐容態閒婉﹐明燭獨處。紹祖微調之。女撫弦不輟﹐笑而歌曰﹕宿昔相思苦﹐今宵良會稀。欲持畱客被﹐一願拂君衣。

紹祖且怪直前撫玩﹐女亦欣然曰「何處公子﹐橫來相干﹖」因與會合。女謂紹祖曰「昨夜好夢﹐今果有徵。」屏風衾枕﹐率皆華整。左右有婢。乃命饌﹐頗有珍羞﹐而悉無味﹐女又謙曰「卒值上客﹐不暇更營佳釀美味。」才飲數杯﹐女復歌曰﹕星漢縱復斜﹐風霜淒已切。聊陳君不禦﹐誰知恩欲絕。

因前擁紹祖﹐呼婢撤燭共寢。復以小婢配其蒼頭。將曙﹐女揮淚與別﹐贈以金縷小盒子﹐曰「無復後期﹐時可相念。」紹祖乘馬出門﹐百餘步﹐顧視乃一小墳也﹐愴然而去。其所贈盒子﹐塵埃積中﹐非生人所用物也。劉導劉導﹐字仁成﹐沛國人。梁貞簡先生三從侄﹐父謇梁左衛卒。導好學篤志﹐專勤經籍﹐慕晉關康﹐曾隱京口﹐與同志李士煙同宴。於時春江初霧﹐共嘆金陵﹐皆傷興廢。俄聞松下有數女子笑聲﹐乃見一靑衣女童﹐立導之前﹐曰「館娃宮歸路經此﹐聞君志道髙閎﹐欲冀少畱﹐願從顧盼。」語訖﹐二女至﹐容質甚異﹐皆如仙者。衣紅紫絹﹐馨香襲人﹐俱年二十餘。導與士煙﹐不覺起拜。謂曰「人間下俗﹐何降神仙﹖」二女相視而笑﹐曰「又爾輕言﹐願從容以陳幽怪。」導揖就席﹐謂曰「塵濁酒﹐不可以進。」二女笑曰「旣來敍會﹐敢不同觴。」衣紅絹者﹐西施也。謂導曰「適自廣陵渡江而至﹐殆不能堪﹐深願思飲。」衣素絹者﹐夷光也。謂導曰「同宮姊妹﹐久曠深幽﹐與妾此行﹐蓋爲君子。」導謂夷光曰「夫人之姊﹐固爲導匹。」乃指士煙曰「此夫人之偶也。」夷光大笑﹐而熟視之。西施曰「李郎風儀﹐亦足閒暢。」夷光曰「阿婦夫容貌豈得動人。」合座喧笑﹐俱起就寢。臨曉請去﹐尙未天明。西施謂導曰「妾本浣紗之女﹐吳王之姬﹐君固知之矣﹐爲越所遷﹐妾落他人之手。吳王歿後﹐復居故國。今吳王以耄﹐不任妾等。夷光是越王之姬﹐越昔貢吳王者。妾與夷光相愛﹐坐則同席﹐出則同車。今者之行﹐實因緣會。」言訖惘然。導與士煙﹐深感服之。聞京口曉鐘﹐各執手曰「後會無期。」西施以寶鈿一隻畱與導﹐夷光亦拆裙珠一雙贈士煙。言訖﹐共乘寶車﹐去如風雨﹐音猶在耳﹐頃刻無蹤。時梁武帝天監十一年七月也。崔羅什長白山西﹐有夫人墓。魏孝昭之世﹐搜揚天下﹐淸河崔羅什﹐弱冠有令望﹐被徵詣州。道經於此﹐忽見朱門粉壁﹐樓臺相望。俄有一靑衣出﹐語什曰「女郎須見崔郎。」什恍然下馬。兩重門內﹐有一靑衣通問引前。什曰「行李之中﹐忽蒙厚命﹐素旣不敍﹐無宜深入。」靑衣曰「女郎平陵劉府君之妻﹐侍中吳質之女。府君先行﹐故欲相見。」什遂前。什就牀坐﹐其女在戶東立﹐與什敍溫涼。室內三婢秉燭。女呼一婢﹐令以玉夾膝置什前。什素有才藻﹐頗善諷詠﹐𨿽疑其非人﹐亦愜心好也。女曰「比見崔郎﹐息駕庭樹﹐喜君吟嘯﹐故求一敍玉顏。」什遂問曰「魏帝與尊公書﹐稱尊公爲元城令﹐然否也﹖」女曰「家君元城之日﹐妾生之歲。」什仍與論漢魏時事﹐悉與魏史符合。言多不能備載。什曰「貴夫劉氏﹐願告其名。」女曰「枉夫劉孔才之第二子﹐名瑤字仲璋。比有罪被攝﹐乃去不返。」什下牀辭出。女曰「從此十年﹐當更相奉。」什遂以玳瑁畱之﹐女以指上玉環贈什。什上馬﹐行數十步﹐回顧乃見一大家。什畱歷下﹐以爲不祥﹐遂請爲齋﹐以環布施。天統未﹐什爲王事所牽﹐築河堤於桓家冢。遂於墓下語私事於濟南奚叔布。因下泣曰「今歲乃是十年﹐如何也。」作罷﹐什在園中食杏﹐惟云「報女郎信﹐我卽去。」食一杏未盡而卒。什時爲郡功曹﹐爲州裏推重﹐及死﹐莫不傷嘆。劉諷文明年﹐竟陵縣劉諷﹐夜投夷陵空館﹐月明不寐。忽有四女郎西軒至﹐儀質溫麗﹐緩歌閒步﹐徐徐至中軒﹐回命靑衣曰「紫緩﹐取西堂花茵來﹐兼屈劉家六姨姨﹑十四舅母﹑南鄰翹翹小娘子﹐並將溢奴來﹔傳語道此間好風月﹐足得遊行﹐彈琴詠詩﹐大是好事﹔𨿽有竟陵判司﹐此人已睡﹐明月不足回避耳。」未幾﹐而三女郎至﹐一孩兒﹐色皆絕國。紫緩鋪花茵於庭中﹐揖讓班班。坐中設犀角酒樽﹑象牙勺﹑綠﹑花單﹑白琉璃盞﹐醪醴馨香﹐遠聞空際。女郎談謔歌詠﹐音詞淸婉。一女郎爲「明府」﹐一女郎爲「錄事」。明府女郎舉觴澆酒曰「願三姨婆壽等祁果山﹐六姨姨與三姨婆壽等﹐劉姨夫得太山府成判官﹐翹翹小娘子嫁得朱余國太子﹐溢奴便作朱余國宰相﹐某三四女伴總嫁得地府司文舍人﹐不然嫁得平等王郎君。六郎子﹑七郎子﹐則平生素望足矣。」一時皆笑曰「須與蔡家娘子賞口。」翹翹時爲錄事﹐獨下一籌罰蔡家娘子曰「劉姨夫才貌溫茂﹐何故不與他五道主使﹐空稱成判官﹐怕六姨姨不歡。深喫一盞。」蔡家娘子卽持杯曰「誠知被罰﹐直緣姨夫年老昏暗﹐恐看五道黃紙文書不得﹐誤大神百公事。飲亦何傷﹖」於是眾女郎皆笑倒。又一女郎起﹐傳口令﹐仍抽一翠簪﹐忽說須傳翠簪﹐過令不通卽罰。令曰「鸞老頭腦好﹐好頭腦鸞老」﹐傳說數巡。因令翠緩下坐使說令。翠緩素喫訥﹐令至﹐但稱「鸞鸞鸞鸞」。女郎皆笑曰「昔賀若鬻弄長孫鸞侍郎﹐以其年老口喫﹐又無發﹐故造此令。」三更後皆彈琴擊築﹐齊唱疊和﹐歌曰﹕明月秋風﹐良宵會同。星河易翻﹐歡娛不終。綠樽翠勺﹐爲君斟酌。今夕不飲﹐何時歡樂﹗

又歌曰﹕

楊柳楊柳﹐裊裊隨風急。西樓美人春夢中﹐繡簾斜卷千條入。

又歌曰﹕

玉戶金缸﹐願陪君王。邯鄲宮中﹐金石絲簧。衛女秦娥﹐左右成行。紈縞繽紛﹐翠眉紅妝。王歡顧盼﹐爲王歌舞。願得君歡﹐長無災苦。

歌竟﹐已是四更﹐卽有一黃衫人﹐頭有角﹐儀貌甚偉﹐走入拜曰「婆提王命娘子速來﹗」女郎等皆起而受命﹐卻傳語曰「不知王見召。適相與望月至此﹐敢不奔赴。」因命靑衣收拾盤筵。諷因大聲嚏咳﹐視庭中無復一物。明旦拾得翠釵數隻﹐將出示人﹐不知是何物也。李陶天寶中﹐隴西李陶寓居新鄭﹐常寢其室。睡中有人搖之﹐陶驚起﹐見一婢﹐袍褲容色甚美﹐陶問﹕「那忽得至此﹖」婢云「鄭女郎欲相詣。」頃之﹐異香芬馥﹐有美女從西北陬壁中出﹐至牀所再拜。陶知是鬼﹐初不交語﹐婦人慚怍卻退。婢謾罵數四云「田舍郎﹐待人固如是耶﹖令我女郎愧恥無量。」陶悅其美色﹐亦心訝之。因紿云「女郎何在﹖吾本未見﹐可更呼之。」婢云「女郎重君舊緣﹐且將復至﹐勿復如初﹐可以殷勤待之也。」及至﹐陶下牀致敬﹐延之偶坐。須臾相近﹐女郎貌旣絕代﹐陶深悅之。畱連十餘日。陶母躬自窺覘﹐累使左右呼之﹐陶恐阻己志﹐亦終不出。婦云「夫家召君﹐何以不往﹖得無生罪於我﹗」陶乃詣母。母流涕謂曰「汝承人昭穆﹐乃有鬼婦乎﹖」陶言其故。自爾半載﹐畱連不去。其後﹐陶參選之上都﹐畱婦在房。陶後遇疾篤﹐鬼婦在房﹐謂其婢云「李郎今疾亟﹐爲之柰何﹖當相與往省問。」至潼關﹐爲鬼關司所遏﹐不得過。會陶堂兄亦赴選入關﹐鬼婦得隨過﹐夕至陶所﹐相見欣悅。陶問﹕「何得至此﹖」云「知卿疾甚﹐故此相視。」素所持藥﹐因和以飲陶。陶疾尋愈。其年選得臨津尉﹐與婦同眾至捨。數日﹐當之官﹐鬼辭不行。問其故﹐云「相與緣盡﹐不得復去。」言別淒愴﹐自此遂絕。王玄之髙密王玄之﹐少美丰儀﹐爲蘄春丞﹐秩滿歸鄕裏﹐家在郭西。嘗日晚﹐徙倚門外﹐見一婦人從西來﹐將入郭﹐姿色殊絕可喜﹐年十八九。明日出門﹐又見之。如此數四﹐日暮輒來。王戲問之曰「家在何處﹐暮暮來此﹖」女笑曰「兒家近在南岡﹐有事須至郭。」王試挑之﹐女遂欣然﹐因畱宿﹐甚相親呢。明旦辭去﹐數夜輒一來。後乃夜夜來宿。王情愛甚至﹐試謂曰「家旣近﹐許相過否﹖」答曰「家甚狹陋﹐不堪延客。且與亡兄遺女同居﹐不能無嫌疑耳。」王遂信之﹐寵念轉密。於女工特妙。王之衣服﹐皆女裁制﹐見者莫不嘆賞之﹐左右一婢﹐亦有美色﹐常以之隨。其後﹐𨿽在晝日﹐亦不復去。王問曰「兄女得無相望乎﹖」答曰「何須彊預他家事﹖」如此積一年﹐後一夜忽來﹐色甚不悅﹐啼泣而已。王問之﹐曰「過蒙愛接﹐方復離異﹐柰何﹖」因嗚咽不能止。王驚問故﹐女曰「得無相難乎﹖兒本前髙密令女﹐嫁爲任氏妻。任無行見薄﹐父母憐念﹐呼令歸。後乃遇疾卒﹐殯於此。今家迎喪﹐明日當去。」王旣愛念﹐不復嫌忌﹐乃便悲惋。問﹕「明日將至何時﹖」曰「日中耳。」一夜敍別不眠。明日臨別﹐女以金鏤玉杯及玉環一雙畱贈﹐王以繡衣一箱答之。各握手揮涕而別。明日至期﹐王於南岡視之﹐果有家人迎喪﹐發櫬﹐女顏色不變﹐粉黛如故。見繡衣一箱在棺中﹐而失其所送玉杯及玉環。家人方覺有異﹐王乃前具陳之﹐兼示之玉杯與環。皆捧之悲泣。因問曰「兄女是誰﹖」曰「家中二郎女﹐十歲病死﹐亦殯其旁。婢亦帳中木人也﹐其貌正與從者相似。王乃臨柩﹐悲泣而別。左右皆感傷﹐後念之切﹐遂恍惚成疾﹐數日方愈﹐然每思輒忘寢食也﹗鄭徳滎陽鄭徳﹐常獨乘馬﹐逢一婢﹐姿色甚美。馬前拜云「崔夫人奉迎鄭郎。」鄭愕然曰「素不識崔夫人﹐我未有婚﹐何故相迎﹖」婢曰「夫人小女﹐頗有容質。且以淸門令族﹐宜相匹敵。」鄭知非人﹐欲拒之。卽有黃衣蒼頭十餘人至﹐曰「夫人趨郎進。」輒控馬﹐其行甚疾﹐耳中但聞風鳴。奄至一處﹐崇垣髙門﹐外皆列植楸桐。鄭立於門外﹐婢先入。須臾﹐命引鄭郎入。進歷數門﹐館宇甚盛。夫人著素羅裙﹐年可四十許﹐姿容可愛﹐立於東階下﹐侍婢八九﹐皆鮮整。鄭趨謁再拜。夫人曰「無怪相屈﹐以鄭郎淸族美才﹐願托姻好。小女無堪﹐幸能垂意。」鄭見逼﹐不知所對﹐但唯唯而已。夫人乃上堂﹐命引鄭郎自西階升﹐堂上悉以花薦地﹐左右施局腳牀﹐七寶屏風﹐黃金屈膝﹐門垂碧箔﹐銀鉤珠絡。長筵列撰﹐皆極丰潔。乃命坐。夫人善淸談﹐敍置輕重﹐世難與比。食畢﹐命酒﹐以銀尊貯之﹐可三斗餘﹐琥珀色﹐酌以金鏤杯。侍婢行酒﹐味極甘香。向暮﹐一婢前白﹕「女郎已嚴妝訖。」乃命引鄭郎出就外間﹐浴以香湯﹐左右進衣冠履襪。並美婢十人扶入﹐恣爲調謔﹐自堂及門﹐步致花燭﹐乃延就帳。女年十四五﹐姿色甚艷﹐目所未睹。被服燦麗﹐冠絕當時。鄭遂欣然﹐其夜成禮。明日夫人命女與花東堂。堂中置紅羅繡帳﹐衾幃席﹐悉皆精絕﹐女善彈箜篌﹐曲詞新異。鄭問﹕「所迎婚前乘馬來﹐今在何處﹖」曰「已令返矣。」如此百餘日﹐鄭𨿽情愛頗重﹐而心稍嫌忌。因謂女曰「可得同歸乎﹖」女慘然曰「幸托契會﹐得事巾櫛。然幽冥理隔﹐不遂如何﹖」因涕泣交下。鄭審其怪異﹐乃白夫人曰「家中相失﹐頗有疑怪﹐乞賜還也。」夫人曰「過蒙見顧﹐良深感慕。然幽冥殊途﹐理當暫隔。分離之際﹐能不泫然﹗」鄭亦泣下﹐乃大宴會﹐與別曰「後三年當相迎也。」鄭因拜辭。婦出門揮淚握手曰「𨿽有後期﹐尙延年歲。歡會尙淺﹐乖離苦長﹐努力自愛﹗」鄭亦悲惋。婦以襯體紅衫及金釵一雙贈別﹐曰「若未相忘﹐以此爲念。」乃別而去。夫人敕送鄭郎﹐乃前靑驄也。被帶甚精。鄭乘馬出門﹐倏忽復至其家。奴遽云「家中已失一年矣。」視其所贈﹐皆眞物也。家人語云「郎君出行後﹐其馬自歸﹐不見有人送到。」鄭始尋其故處﹐惟見大墳﹐旁有小冢。塋前列樹﹐皆已枯矣﹐而前所見﹐悉華茂成陰。其左右人﹐傳此崔夫人及女郎墓也。鄭尢異之。自度三年之期﹐必當死矣。後至期﹐果見前所賜使婢乘車來迎﹐鄭曰「生死固有定命﹐苟得樂處﹐吾復何憂﹖」乃悉分判家事﹐預爲終期。明日乃卒。柳參軍傳華州柳參軍﹐名族之子﹐寡欲早孤﹐無兄弟﹐罷官﹐於長安閒遊。上已日﹐於曲江見一車子﹐飾以金碧﹐從一靑衣﹐殊亦俊雅。已而翠簾徐褰﹐見摻手如玉﹐指畫靑衣令摘芙蓉。女容色絕代﹐斜柳生良久。生鞭馬從之﹐卽見車入永崇裏。柳生知其大姓崔氏女﹐亦有母。靑衣字輕紅。柳生不甚貧﹐多方賂輕紅﹐竟不之受。他日﹐崔氏女病﹐其舅執金吾王﹐因候其妹﹐且告曰「請爲子納焉。」崔氏不樂。其母不敢違兄之命。女曰「願嫁得前時柳生足矣﹗必不允﹐以某與外兄﹐終恐不生全。」其母念女深﹐乃命輕紅於薦福寺僧道省院﹐達意柳生。爲輕紅所誘﹐又悅輕紅。輕紅大怒曰「君性正粗﹗柰何小娘子如此待君子﹐某一微賤﹐便忘前好﹐欲保歲寒﹐其可得乎﹖某且以足下事白小娘子﹗」柳生再拜謝不敏。始曰「夫人惜小娘子情切﹐今小娘子不樂適王家﹐夫人是以偸成婚約﹐君可兩三日就禮事。」柳生極喜﹐備數千百財禮﹐期日結婚。後五日﹐柳挈妻與輕紅於金城裏居。及旬月﹐金吾到永崇﹐其母王氏泣云「吾夫亡﹐子女孤露﹐被侄不待禮會﹐彊竊女去矣。兄豈無教訓之道﹖」金吾大怒﹐歸笞其子數十﹐密令捕訪﹐彌年無獲。無何﹐王氏殂﹐柳生挈妻與輕紅自金城裏赴喪。金吾之子旣見﹐遂告父﹐父擒柳生。生云「某於外姑王氏處納采娶妻﹐非越禮私誘也﹐家人大小皆熟知之。」王氏旣歿﹐無所明﹐遂訟於官。公斷王家先下財禮﹐合歸於王﹐金吾子常悅表妹﹐亦不怨前事。經數年﹐輕紅竟潔己處焉。金吾又亡﹐移其宅於崇義裏。崔氏不樂事外兄﹐乃使輕紅訪柳生所在。時柳生尙居金城裏﹐崔氏又使輕紅與柳生爲期﹔兼賚看圃豎﹐令積糞堆﹐與宅垣齊。崔氏女遂與輕紅躡之﹐同詣柳生。柳生驚喜﹐又不出城﹐只遷羣賢裏。後本夫終尋崔氏女﹐知羣賢裏住﹐復興訟奪之﹐王生情深崔氏﹐萬途求免﹐托以體孕﹐又不責而納焉。柳生長流江陵。二年﹐崔氏與輕紅相繼殂﹐王生送喪﹐哀慟之禮至矣。輕紅亦葬於崔氏墳側。柳生江陵閒居﹐春二月﹐繁花滿庭﹐追念崔氏﹐凝想形影﹐且不知存亡。忽聞叩門甚急﹐俄見輕紅抱妝奩而進﹐乃曰「小娘子且至﹗」聞似車馬之聲﹐比崔氏之門﹐更無他見﹐柳生與崔氏敍契闊﹐悲歡之甚。問其由﹐則曰「某已與王生訣﹐自此可以同穴矣。人生意專﹐必果夙願。」因言曰「某少習樂﹐箜篌頗有功。」柳生卽時置箜篌﹐調弄絕妙。二年間﹐可謂盡平生矣。無何﹐王生舊使蒼頭過柳生門﹐忽見輕紅﹐不知其所以﹐又疑人有相似者﹐未敢遽言。問閻裏﹐又言是流人柳參軍﹐彌怪﹐更伺之。輕紅知是王生家人﹐亦具言於柳生﹐匿之﹐蒼頭卻還城﹐具言於王生。王生聞之﹐命駕千里而來。旣至柳生門﹐於隙窺之﹐正見柳生坦腹於臨軒之上﹐崔氏女新妝﹐輕紅捧鏡於側。崔氏勻鉛黃未竟﹐王生門外極叫﹐輕紅鏡墜地﹐有聲如磬。崔氏與王生無憾﹐遂入。柳生驚﹐亦待如賓禮。俄又失崔氏所在。柳生與王生具言其事﹐二人相看不諭﹐大異之。相與造長安﹐發崔氏所葬驗之﹐卽江陵所施鉛黃如新﹐衣服肌肉﹐且無損敗。輕紅亦然。柳與王相誓﹐卻葬之﹐二人入終南訪道﹐遂不返。崔書生博陵崔書生﹐住長安永樂裏。先有舊業在渭南。貞元中﹐嘗因淸明節歸渭南﹐行至昭應北墟壠之間﹐日已晚﹐歇馬於古道。方北百餘步﹐見一女人靚妝華服﹐穿越楱莽﹐似失路於松柏間。崔閒步戲逼﹐漸近﹐乃以袖掩面﹐而足趾跌蹶﹐屢欲僕地。崔使小童逼而覘之﹐乃二八絕代之妹也。遂令小童詰之曰﹕『日暮何無儔侶﹐而淒惶於墟間耶﹖」默不對。又令一童將所乘馬逐之﹐更以僕馬奉送。美人回顧﹐意似微納。崔乃僂而緩逐之﹐以觀其近遠耳。美人上馬﹐一僕控之而前。才數百步﹐忽見女奴三數人﹐哆口坌息﹐踉蹌而謂女郎曰「何處求之不得。」擁馬行十餘步﹐則長年靑衣數輩﹐駐足以候。崔漸近﹐乃拜謝崔曰「郎君憫小娘子失路﹐脫驂僕以濟之。今日色已暮﹐邀郎君至莊可乎﹖」崔曰「小娘子何忽獨步淒惶如此﹖」靑衣曰「因被酒興酣﹐致此。」取北行一二里﹐復到一樹林﹐室屋甚盛﹐桃李甚芳﹐又有靑衣七八人﹐迎女郎而入。少頃﹐一靑衣出﹐傳主母命曰「小外甥因避醉﹐逃席失路﹐賴遇君子﹐卹以馬僕。不然﹐日暮﹐或值惡狼狐媚﹐何所不加﹖闔室感佩。且憩﹐卽當奉邀。」靑衣出入候問﹐如親戚之密。頃之﹐邀崔入宅﹐旣見﹐乃命具酒﹐酒至﹐從容敍言「某王氏外甥女﹐麗艷精巧﹐人間無雙﹐欲侍君子巾櫛﹐何如﹖」崔邁逸者﹐因酒拜謝於坐側。俄命外甥出﹐實神仙也。一住三日﹐宴遊歡洽﹐無不酬暢。王氏稱其姨曰「玉姨」﹐好與崔賭。玉愛崔口脂合子﹐玉姨輸玉環相酬。崔輸且多﹐先於長安買得合子六七枚﹐都輸玉姨。崔亦贏玉指環二枚。忽一日﹐一家大驚曰「有賊至。」其妻推崔生於後門出。才出﹐妻已不見﹐但身臥於一穴中。惟見莞花半落﹐松風晚淸﹐黃萼紫英﹐艸露沾衣而已。其贏玉指環﹐猶在衣帶﹐卻省初見美人之路而行﹐見童僕以鍬鍤發掘一墓穴﹐已至闌中。見銘記曰「後周趙王女玉姨之墓。平生憐重王氏外甥﹐外甥先歿﹐後令與外甥同葬。」棺柩儼然﹐開櫬中﹐各有一盒﹐盒內有玉環六七枚﹐崔比其賭者﹐略無異矣。又一盒中﹐有口脂合子數枚﹐乃崔生輸者也。先問僕人﹐但見郎君入柏林﹐尋覓不得﹐方尋掘此穴﹐果不誤也。玉姨呼崔生奴僕爲賊耳。生感之﹐卽爲掩瘞仍舊云。

艷異編卷三十七鬼部二獨孤穆傳唐貞元中﹐河南獨孤穆者﹐客淮南﹐夜投大義縣宿。未至十里餘﹐見一靑衣乘馬﹐顏色頗麗。穆微以詞調之﹐靑衣對答甚有風格。俄有車輅北下﹐導者引之而去﹐穆遽謂曰「向者粗承顏色﹐謂可以周旋終接﹐何乃頓相捨乎﹖」靑衣笑曰「愧恥之意﹐誠亦不足。但娘子少年獨居﹐性甚嚴整﹐難以相許耳。」穆因問娘子姓氏﹐及中外親族。靑衣曰「姓楊﹐第六。」不答其他。旣而不覺行數里﹐俄至一處﹐門館甚肅。靑衣下馬入﹐久之乃出﹐延客就館﹐曰「自絕賓客﹐已數年矣。娘子以上客至﹐無所爲辭﹐勿嫌疏陋也。」於是秉燭陳榻﹐衾褥畢具。有頃﹐靑衣出﹐謂穆曰「君非隋將獨孤盛之後乎﹖」穆乃自陳是盛八代孫。靑衣曰「果如是﹐娘子與郎君乃有舊。」穆訊其故。靑衣曰「某﹐賤人也﹐不知其由。娘子卽當自出申達。」須臾設食﹐水陸畢備。食訖﹐靑衣數十人前導曰「縣主至。」見一女﹐年可十三四﹐姿色絕代。拜跪訖﹐就坐﹐謂穆曰「莊居寂寞﹐久絕賓客﹐不意君子惠顧﹐然而與君有舊。不敢使婢僕言之﹐幸勿爲笑。」穆曰「羈旅之人﹐館谷是惠﹐豈意特賜相見﹐兼許敍故舊﹐且穆平生未離京洛﹐是以江淮親故﹐多不之識﹐幸盡言也。」縣主曰「欲自陳敍﹐竊恐驚動長者。妾離人間已二百年矣﹐君亦何從而識﹖」穆初聞其姓楊﹐及自稱縣主﹐意已疑之。及聞此言﹐乃知是鬼﹐亦無所懼。縣主曰「以君獨孤將軍之貴裔﹐世稟忠烈﹐故欲奉托﹐勿以幽冥見疑。」穆曰「穆之先祖﹐爲隋室忠臣。縣主必以穆忝有祖風﹐故欲相托﹐乃生平之樂聞也。有何疑焉。」縣主曰「欲自宣泄﹐實增悲感。妾父齊王﹐隋帝第二子。隋室傾覆﹐妾之君父﹐同時遇害。大臣宿將﹐無不從逆﹐推君先將軍﹐力拒逆黨。妾時年幼﹐尙在左右﹐具見始未。及亂兵入宮﹐賊黨有欲相逼者﹐妾因罵辱之﹐遂爲所害。」因悲不自勝。穆因問其當時人物﹐及大業未事﹐大約多同隋史。久之﹐命酒對飲﹐言多悲咽。爲詩以贈穆曰﹕江都昔喪亂﹐闕下多構兵。豺虎恣吞噬﹐干戈日縱橫。逆徒自外至﹐半夜開重城。膏血浸宮殿﹐刀槍倚檐檻。今知從逆者﹐乃是公與卿。白刃污黃屋﹐邦家遂因傾。疾風表勁艸﹐世亂識忠臣。哀哀獨孤公﹐臨死乃結纓。天地旣板蕩﹐雲雨時未亨。今者二百載﹐幽懷猶未平。山河風月古﹐陵寢露煙靑。君子秉恆徳﹐方垂忠烈名。華軒一惠顧﹐土室以爲榮。丈夫立志操﹐存沒感其情。求義若可托﹐誰能抱幽貞﹖

穆深嗟嘆﹐以爲班婕好所不及也。因問其平生制作﹐對曰「妾本無才﹐但好讀古集。嘗見謝家姊母﹐及鮑氏諸女﹐皆善屬文﹐私懷景慕﹐帝亦雅好文學。時時被命。當時薛道衡名髙海內﹐妾每見其文﹐心頗鄙之。何者﹐情發於中﹐但直敍事耳。何足稱贊。」穆曰「縣主才自天授﹐乃鄴中七子之流﹐道衡安足比擬。」穆遂賦詩以答之曰﹕皇天昔降禍﹐隋室如綴旒。患難在雙闕﹐干戈連九州。出門皆凶豎﹐所向多逆謀。白日忽然暮﹐頹波不可收。望夷旣結釁﹐宗社亦貽羞。溫室兵始合﹐宮闈血已流。憫哉吹簫子﹐悲啼下鳳樓。霜刃徒見逼﹐玉笄不可求。羅遺侍者﹐粉黛成仇讎。邦國已淪覆﹐餘生誓不畱。英英將軍祖﹐獨以社稷憂。丹血濺黼﹐丰肌染戈矛。今來見禾黍﹐盡日悲宗周。玉樹深寂寞﹐泉臺千萬秋。感玆一顧重﹐願以死節酬﹐幽顯倘不昧﹐終焉契綢繆。

縣主吟諷數回﹐悲不自勝者久之。逡巡﹐靑衣人皆將樂器﹐而有一人前白縣主曰「言及舊事﹐但恐使人悲感。且獨孤郎新至﹐豈可終夜啼位相對乎﹖某請充使﹐召來家娘子相伴。」縣主許之。旣而謂穆曰「此大將軍來護兒歌人﹐亦當時遇害。近在於此。」俄頃卽至﹐甚有姿色﹐陪言笑﹐因作樂﹐縱飲甚歡。來氏歌數曲﹐穆惟記其一云﹕平陽縣中樹﹐久作廣陵塵。不意何郎至﹐黃泉重見春。

良久曰「妾與縣主居此二百餘年﹐豈期今日忽有嘉禮。」縣主曰「本以獨孤公忠烈之家﹐願一相見﹐欲豁幽憤耳。豈可以塵土之質﹐厚誣君子。」穆因吟縣主詩落句云「求義若可托﹐誰能抱幽貞﹖」縣主微笑曰「亦大彊記。」穆因以歌諷之曰﹕今聞久無主﹐羅袂坐生塵。願作吹簫伴﹐同爲騎鳳人。縣主亦以歌答曰﹕朱軒下長路﹐靑艸啟孤墳。猶勝陽臺上﹐空看朝暮云。

來氏曰「曩者﹐蕭皇后欲以縣主配後兄子﹐正見江都之亂﹐其事遂寢。獨孤冠冕盛族﹐忠烈之家﹐今日相對﹐正爲嘉偶。」穆問縣主所封何邑﹐縣主曰「兒以仁壽四年生於京師。時駕幸仁壽宮﹐因名壽兒。明年太子卽位﹐封淸河縣主。上幸江都宮﹐徙封臨安縣主。特爲皇后所愛﹐常在宮內。」來曰「夜已深矣﹐獨孤郎宜早成禮﹐某當奉候於東閣﹐俟曉拜賀。」於是羣婢戲謔﹐皆若人間之儀。旣入臥內﹐但其气奄然﹐其身頗冷。頃之﹐泣謂穆曰「殂謝之人﹐久爲塵灰。幸得奉事巾櫛﹐死且不朽。」於是復召來氏﹐歡宴如初。因問穆曰「承君今適江都﹐何日當回﹐有以奉托可乎﹖」穆曰「死且不顧﹐其他何有不可乎﹖」縣主曰「帝旣攺葬﹐妾獨居此。今爲惡王墓所擾﹐欲聘妾爲姬﹐妾以帝王之家﹐義不爲凶鬼所辱。本願相見﹐正爲此耳。君將適江南﹐路出其墓下﹐以妾之故﹐必爲其所困。道士王善交﹐書符於淮南市﹐能制鬼神。君若求之卽免矣。」又曰「妾居此亦終不安。君江南回日﹐能挈我俱去﹐置我洛陽北阪上﹐得與君相近﹐永有依托﹐生成之惠也。」穆皆許諾曰「遷葬之札﹐乃穆家事矣。」酒酣﹐倚穆而歌曰「露艸芊芊﹐頹塋未遷。自我居此﹐於今幾年。與君先祖﹐疇昔恩波﹐死生契闊﹐忽此相過。誰謂佳期﹐尋當別離。俟君之北﹐攜手同歸。」因下淚沾襟。來氏亦泣語穆曰「獨孤郎勿負縣主厚意。」穆因以歌答曰「伊彼維揚﹐在天一方。驅馬悠悠﹐忽來異鄕。情通幽顯﹐獲此相見。義感疇昔﹐言存繾綣。淸江桂舟﹐可以遨遊。惟子之故﹐不遑淹畱。」縣主泣謝穆曰「一辱佳貺﹐永以爲好。」須臾﹐天將明。縣主涕泣﹐穆亦相對而泣﹐凡在坐者﹐皆與辭訣。旣出門﹐回顧無所見﹐地平坦﹐亦無墳墓之迹。穆意恍惚﹐良久乃定。因徙柳樹一株以志之。家人索穆頗急。後數日﹐穆乃入淮南市﹐果遇王善交於市﹐遂求一符。旣至惡王墓下﹐爲旋風所撲三四。穆因出符示之乃止。先是﹐穆頗不信鬼神之事﹐及縣主無不明曉﹐穆乃深嘆訝﹐亦私爲所親者言之。次年正月﹐自江南回﹐發其地數尺﹐得骸骨一具﹐以衣衾斂之。穆以其死時艸艸﹐葬必有闕。旣至洛陽﹐大具威儀﹐親爲祝文以祭之﹐葬於安喜門外。其後獨宿於村野﹐縣主復至﹐謂穆曰「遷葬之徳﹐萬古不忘﹐幽滯之人﹐分不及此者久矣。幸君惠存舊好﹐使我永得安宅。道途之間﹐所不奉見者﹐以君爲我腐穢﹐恐致嫌惡耳。」穆睹其車輿導從﹐悉光赫於當時。縣主謝曰「此皆君子賜也。歲至己卯﹐當遂相見。」其夕因宿穆所﹐至明乃去。穆旣爲數千里遷葬﹐復昌言其事。凡穆之故舊親戚﹐無不畢知。貞元十五年﹐歲在己卯。穆晨起將出﹐忽見數人至其家﹐謂穆曰「縣主有命。」穆曰「豈相見之期至耶﹖」其夕暴亡﹐遂合葬於楊氏。崔煒傳貞元中﹐有崔煒者﹐故監察向之子。向有詩名﹐知於人間﹐終於南海從事。煒居南海﹐意豁如也。不事家產﹐多友豪俠。不數年﹐財業殫盡﹐多棲止佛捨。時中元日﹐番禺人多陳設珍異於佛廟﹐集百戲於開元寺。煒因閒玩﹐見乞食老嫗﹐因蹶而破他人之酒﹐當壚者毆之。計其值﹐僅一緡。煒憐之﹐爲脫衣償其所值。嫗不謝而去。異日又來﹐乃告煒曰「謝子脫其難。吾善灸贅疣﹐今有越井岡艾少許奉子。每贅疣﹐灸一炷﹐當卽愈。不獨愈疾﹐且兼獲美艷。」煒笑而受之﹐嫗倏亦不見。後數日﹐因遊海光寺﹐遇一老僧贅生於耳。煒出艾試灸之﹐應手而落。其僧感之﹐謂諱曰「貧道無以奉酬﹐但轉經以資郎君之福耳。此山下有一任翁者﹐藏鏹巨萬﹐亦有斯疾﹐君子能療之﹐當有厚報。請爲書達焉。」煒曰「然。」任翁一聞喜躍﹐禮請甚謹。煒因出艾﹐一而愈。任翁告煒臼﹕「謝君子痊我所苦﹐無以厚酬。有錢十萬奉子﹐幸且從容﹐無艸艸而去。」因被畱款。煒素善絲竹﹐能造其妙。聞主人堂中琴聲﹐乃詰家童﹐曰「主人之愛女也。」因請琴彈之。女潛聽而有意焉。時任翁家事鬼﹐日毒神﹐每三歲必殺一人饗之。期已逼矣﹐求人不獲。任翁與其子計之曰「門下客旣無血屬﹐可以爲饗。嘗聞大恩尙不報﹐況愈小疾乎﹗」遂令具神饌。俟夜半﹐擬殺煒。已潛扃煒所處之室﹐而煒不之悟。是女密知之﹐潛持刀於窗隙間告煒曰「吾家事鬼﹐今夜當殺汝而祭之。汝可以此破窗遁去﹐不然少頃死矣﹗此刀亦望將去﹐無相累也。」煒聞恐悸流汗﹐以刀斷窗欞﹐攜艾躍出﹐拔鍵而走。任翁俄覺﹐率家童十餘人﹐持刀秉炬﹐逐之六七里﹐幾及之。煒因迷道失足﹐墜於大枯井中。追者失蹤而返。偉𨿽墜井﹐爲槁葉所藉幸而不傷。及曉視之﹐乃一巨穴﹐深百餘丈﹐無計得出。四旁嵌空﹐宛轉可容千人。中有一白蛇﹐盤曲可長數丈。光照穴中﹐前有石臼﹐巖上有物滴下﹐如飴蜜﹐注召集臼中。蛇就飲之。煒察蛇有異﹐乃詣蛇稽顙謂之曰「龍王﹐某不幸﹐墮於此﹐願王憫之﹐而不爲害﹗」因飲其餘﹐遂不饑渴。細視蛇之唇吻﹐亦有疣焉﹐煒感蛇見憫﹐欲爲灸之﹐而無燭不遂﹐須臾﹐忽有飄火入穴﹐偉乃燃艾啟蛇而灸﹐則疣應手墜地。蛇之飲食久已妨礙﹐及去﹐頗以爲適﹐遂吐徑寸珠酬煒。煒不受﹐而啟蛇曰「龍王能施雲雨﹐陰陽莫測﹐神變由心﹐行藏在己﹐必能有道﹐拯拔沈淪。倘賜挈維﹐得還人世﹐則死生感激﹐銘在肺腑﹐但遂歸心﹐不願懷寶。」蛇遂吞珠﹐蜿蜒將有所適。諱卽再拜﹐跨蛇而出。去不由穴口﹐只於洞中行可數十里﹐其中幽暗若漆。但蛇之光燭兩壁﹐時見繪畫古丈夫﹐咸有冠帶。最後觸一石門﹐門有金獸環﹐洞然明朗﹐蛇抵此不進﹐而卸下煒。煒將謂已達人世矣。入戶﹐但見一室﹐空闊可百餘步。穴之四壁﹐皆鐫爲房室。當中有錦繡數間﹐垂金泥紫幃﹐更飾以珠玉﹐炫晃如明星之綴。帳前有金鑪﹐鑪上有蛟龍鸞鳳龜蛇燕雀﹐皆開口噴出香煙﹐芳芬蓊郁。旁有小池﹐砌以金壁﹐貯以水銀。鳧之類﹐皆琢瓊瑤而泛之。四壁有牀﹐咸飾以犀象﹐上有琴瑟笙簧鞀鼓祝﹐不可勝記。煒細視手澤尙新。乃恍然莫測是何洞府也。良久﹐取琴試彈﹐四壁戶牖皆啟﹐有小靑衣出而笑曰「玉京子已送崔家郎至矣。」遂卽走入。須臾﹐有四女﹐皆古鬟髻﹐曳霓裳之衣﹐謂煒曰「何崔子擅入皇帝玄宮耶﹖」煒乃捨琴再拜。女亦酬拜。煒曰「旣是皇帝玄宮﹐皇帝何在﹖」曰「暫赴祝融宴爾。」遂命煒就榻鼓琴﹐煒彈《胡笳》。女曰「何曲也﹖」曰「《胡笳》也。」曰「何以爲《胡笳》﹐吾不曉也。」偉曰「漢蔡文姬﹐卽中郎邕之女也﹐被虜沒於胡中。及歸﹐感胡中故事﹐因撫琴而成斯弄﹐象胡中吹笳哀咽之韻。」女皆怡然曰「大是新曲。」遂命酌醴傳觴。煒乃叩首求歸﹐詞旨頗切。女曰「崔子旣來﹐皆是宿分﹐何必匆遽﹐幸且駐淹。羊城使者﹐少頃當來﹐可以隨往。」謂崔子曰「皇帝已配田夫人而奉箕帚﹐然便可相見。」崔子莫測所由﹐未敢應荷。已命侍女召田夫人﹐夫人不肯至﹐曰「未奉皇帝詔﹐不敢見崔家郎君。」再命不至。女謂煒曰「田夫人淑徳美麗﹐世無儔匹﹐願君子善待之﹐亦宿業耳。夫人﹐卽齊王女也。」崔子曰「齊王何人也﹖」女曰「王諱橫。昔漢初國亡而居海島者。」逡巡﹐有日影入照座中。煒因舉首﹐上見一穴﹐隱隱然睹人間天漢耳。四女曰「羊城使者至矣。」遂有一白羊﹐冉冉自空而下﹐須臾至座間。背有一丈夫﹐衣冠儼然﹐執大筆﹐兼封一靑竹簡﹐上有篆宇﹐進於香幾上。四女命侍女讀之曰「廣州刺史徐紳死﹐安南都護趙昌克替。」女酌醴飲使者。使者唱喏。謂煒曰「他日須與使者易服葺字﹐以相酬勞。」煒但唯唯。四女曰「皇帝有敕﹐令與郎君國寶陽燧珠﹐將往至彼﹐當有胡人具十萬緡而易之。」遂命侍女開玉函﹐取珠授煒。偉再拜而捧之﹐謂四女曰「諱不曾朝謁皇帝﹐又非親族﹐何見遺如是﹖」女曰「郎君先人有詩﹐帝愧之﹐亦有詩繼和。賞珠之意﹐已露詩中﹐不假僕說。郎君豈不曉耶﹖」煒曰「敢遂請皇帝詩﹖」女命侍女書題於羊城使者筆管上﹐云﹕千歲荒臺隳路隅﹐一章太守重椒塗。感君拂拭意何極﹐報爾佳人與明珠。煒曰「皇帝原何姓字﹖」女曰「已後當自知耳。」女又謂煒曰「中元日須具美酒丰饌於廣州蒲澗寺靜室﹐吾輩當送田夫人往。」煒遂再拜告去。欲躡使者之羊背。女曰「知有鮑姑艾﹐可畱少許。」煒但畱艾﹐不知鮑姑是何人也﹐遂畱之。瞬息而出穴﹐復於平地﹐遂失使者與羊所在。望其星漢﹐時及五更矣。俄聞蒲澗寺鐘聲﹐遂抵寺。僧人以早糜見餉﹐遂歸廣平。崔子先第捨稅居﹐至日往主人捨詢之﹐已三年矣。主人謂煒曰「子何所適﹐而三秋不返﹖」煒不實告。開其戶﹐塵榻嚴然﹐頗懷淒愴。問刺史﹐徐紳果已死﹐而趙昌替矣。乃抵波斯店﹐潛鬻是珠。有老胡人一見﹐遂匍匐禮拜曰「郎君的入南越王趙佗墓中來﹐不然不合得斯寶。」蓋趙佗以珠爲殉故也。崔子乃具實告﹐方知皇帝是趙佗也。佗亦曾稱南越武帝耳。遂具十萬緡而易之。崔子詰胡人曰「何以辧之﹖」曰「我大食國寶陽燧珠也。昔漢初趙佗使異人梯山航海﹐盜歸番禹﹐僅千載矣。我國有能玄象者﹐言來歲國寶當歸。故我王召我具大舶之資﹐抵番禺而搜索﹐今日果有所獲矣。」遂出玉液而洗之﹐光鑑一室。胡人遽泛舶歸大食去。偉得金﹐遂具家產。然羊城使者﹐竟無影響。忽有事於城隍廟﹐見神像有類使者﹐又睹神筆上有細字﹐乃侍女所題也。方具酒脯而奠之﹐兼重粉繪﹐及廣其宇﹐是知羊城卽廣州城隍廟﹐有五羊焉。又徵任翁之室﹐則村老云﹐南越尉任囂之墓耳。又登越王殿臺﹐睹先人詩云﹕越井岡頭松柏老﹐越王臺上生秋艸。古墓千年無子孫﹐野人踏踐成官道。

兼睹越王繼和詩﹐蹤迹頗異。乃詢其主者。主者曰「徐大夫紳﹐因登此臺﹐感崔侍禦詩﹐故重粉飾臺殿﹐所以煥赫耳。」後將及中元日﹐遂丰潔香撰甘醴﹐畱於蒲澗寺之僧室。夜半﹐果四女伴田夫人至﹐容儀艷逸﹐言旨澹雅。四女與崔生會飲諧謔﹐將曉告去。崔子遂再拜訖﹐致書達於越王﹐卑辭厚禮﹐敬荷而已。遂與夫人歸室。因詰夫人曰「旣是齊王女﹐何以遠配於南越﹖」夫人曰「某國破家亡﹐遭越王所虜﹐以爲嬪禦﹐王薨因以爲殉﹐乃今不知幾時也。看烹酈生﹐如昨日耳。每憶故事﹐不覺潸然。」煒問曰「彼四女何人也﹖曰「其二東甌王搖所獻﹐其二閩越王無諸所獻也﹐俱爲殉耳。」又問曰「昔四女云鮑姑﹐何人也﹖」曰「鮑靜女﹐葛洪妻也﹐多行灸道於南海耳。」煒嘆曰「乃昔乞丐之老嫗焉。」又曰「四女呼蛇爲玉京子何也﹖」曰「安期生長跨斯龍而朝玉京﹐故號之玉京子耳。」煒因在穴﹐飲龍之餘﹐肌膚少嫩﹐筋骨輕捷。後居南海十餘載﹐遂散金破產﹐棲心道門﹐挈室往羅浮訪其鮑姑﹐後竟不知所適。鄭紹商人鄭紹者﹐喪妻後﹐方欲再娶。行經華陰﹐止於逆旅。因悅華山之秀峭﹐乃自店南行﹐可數里﹐忽見靑衣謂紹曰「有人令傳意﹐欲暫邀君。」紹曰「何人也﹖」靑衣回﹕「南宅皇尙書女也。適於宅內登臺望見君﹐遂令致意。」紹曰「女未適人耶﹖何以止於此﹖」靑衣曰「女郎方自往求婿﹐故止此。」紹詣之。俄及一大宅﹐又有侍婢數人﹐出命紹入﹐延紹於館捨。逡巡﹐有一女子出﹐容甚麗﹐年可初笄﹐從婢十餘﹐並衣錦繡。旣相見﹐卽謂紹曰「旣遂披覿﹐當出形迹﹐冀稍從容。」紹唯唯隨之。復入一門﹐見珠箔銀屏﹐煥爛相照。閨閣之內﹐塊然無侶。紹乃問女﹕「是何皇尙書家﹖何得孤居如是耶﹐尊親焉在﹖嘉偶爲誰﹖𨿽荷寵招﹐幸祛疑抱。」女曰「妾是故皇公之幼女也。少喪二親﹐久離城郭﹐故止於此。方求自適﹐不意良人惠然辱顧﹐旣愜所願﹐何樂如之﹗」女乃命紹升榻坐定﹐具酒肴﹐出妓樂﹐不覺向夕。女引一金獻紹曰「妾求佳婿已三年矣。今旣遇君子﹐寧元自得。妾𨿽慚不稱﹐敢以金合巹﹐願求奉箕帚。可乎﹖」紹曰「予一商耳﹐多遊南北﹐惟利是求。豈敢與簪纓家爲戚屬也﹖然遭逢顧遇﹐謹以爲榮﹐但恐異日爲門下之辱。」女乃再獻金﹐自彈箏以送之。紹聞曲音淒楚﹐感動於心﹐乃飲之。交獻﹐誓爲伉儷。女笑而起﹐時已夜久﹐左右侍婢以紅燭前導﹐成禮。至曙﹐女復於前閣備芳醪美饌﹐與紹歡醉。經月餘﹐紹曰「我當暫出﹐以緝理南北貨財。」女泣曰「鴛鴦匹對﹐未聞經月離也。」紹不忍矣。經月餘﹐紹復言曰「我商人也﹐泛江湖﹐涉道途﹐蓋是常分。𨿽深誠見挽﹐若不出行﹐亦心有所不樂﹐願勿以此爲嫌。當如期而至。」女以紹言切﹐方許之。遂於家園張祖席以送。紹乃橐貨就路。至明年春﹐紹復至此﹐但見紅花翠竹﹐流水靑山﹐杳無人迹。紹號慟經日而返。孟氏維揚孟貞者﹐大商也﹐多在外貿易財寶。其妻孟氏﹐先壽春之妓人也﹐美容質﹐能歌舞﹐薄知書﹐稍有詞藻。春日獨遊家園﹐四望而吟曰﹕可惜春時節﹐依前獨自遊。無端兩行淚﹐長只對花流。

吟罷﹐泣下數行。忽有少年﹐容貌甚美﹐逾垣而入﹐笑曰「何吟之苦耶﹖」孟氏大驚曰「君誰家子﹐何得遂至於此﹐而復輕言也﹖」少年曰「吾性落拓不拘檢﹐惟愛髙歌大醉。適聞吟詠﹐不覺喜動於心﹐所以逾垣而至。苟能容我花下一接良談﹐我亦可以彊攀淸調也。」孟氏曰「欲吟詩耶﹖」少年曰「浮生如寄。少年時猶繁花正妍﹐黃葉又繼﹐枉惹人間之恨﹐愁緒千端。豈如且偸頃刻之歡也。」孟氏曰「妾有良人﹐去家數載﹐所恨當玆麗景﹐遠在他鄕。豈惟惋嘆芳菲﹐固是傷嗟契闊。所以自吟拙句﹐略敍幽懷耳。不虞君之越涉吾地﹐而見侮如此也。宜速去﹐勿自取辱。」少年曰「我向聞雅詠﹐今睹麗容﹐苟蒙見納﹐𨿽死且不惜﹐況責言何害乎。」孟氏命箋﹐續賦詩曰﹕誰家少年兒﹐心中暗自欺。不道終不可﹐可卽恐郎知。

少年得詩﹐喜不自勝﹐乃答之曰﹕神女配張碩﹐文君遇長卿。逢時兩相得﹐聊足慰多情。

自是孟遂私之﹐摯歸己捨。少年貌旣妖艷﹐又善玄素﹐綢繆好合﹐樂可知也。逾年而夫自外歸﹐孟氏優懼且泣。少年曰「勿恐﹐吾固知其不久也。」言訖﹐騰身而去﹐闃無所見﹐不知其何怪也。李章武李章武﹐字子飛﹐其先中山人。生而敏博﹐遇事便了。工文好學﹐𨿽弘道自髙﹐惡爲潔飾﹐而容貌閒美﹐卽之溫然。少與淸河崔信友善。信亦雅士﹐多聚古物。以章武精敏﹐每尋訪辯論﹐皆洞達玄微﹐研究原本﹐時人比之張華。貞元七年﹐崔信任華州別駕﹐章武自長安詣之。數日﹐出行﹐於市北見一婦人﹐甚美。因紿信云「須州外與親故知聞。」遂僦捨於美人之家。主人姓王﹐此則其子婦也。乃悅而私焉。居月餘﹐所計用值三萬餘﹐子婦所供費倍之。旣而兩心克諧﹐情好彌切。無何﹐章武系事﹐告歸長安﹐殷勤敍別。章武畱交頸錦綺一端﹐仍贈詩曰﹕〖鴛鴦綺﹐知結幾千絲。別後尋難見﹐翻傷未別時。

子婦答以白玉指環﹐曰﹕

念指環﹐相思重相憶。願君永持玩﹐循環無終極。

章武有僕楊杲﹐子婦賫錢一千﹐以獎其敬事之勤。旣別﹐積八九年。章武遊宦﹐亦無從與之聞。至貞元十一年﹐因友人張元宗令下縣﹐章武又自京師與元會。忽思曩好﹐乃回車涉渭水訪之。日瞑﹐達華州﹐將捨於王氏之室。至其門﹐則闃無行迹﹐但外有賓榻而已。章武以爲下裏之民﹐或廢業卽農﹐暫居郊野﹐或賓邀聚﹐未始歸復。但休止其門﹐且將別適他捨。見東鄰之婦﹐就而訪之。乃云王氏之長老﹐皆捨業而出遊﹐其子婦歿已再周矣。又詳與之談﹐卽云「某姓楊﹐第六﹐爲東鄰妻。」復訪郎何姓。章武具語之。又云「曩曾有僕姓楊名杲乎﹖」曰「有之。」因泣告曰「某爲裏中婦五年﹐與王氏相善。嘗云﹕我夫室猶如傳捨﹐閱人多矣。其於往來見調者﹐皆殫財窮產﹐甘辭厚誓﹐未嘗動心。頃歲有李十八郎﹐曾捨於我家。我初見之﹐不覺自失。後遂私侍枕席﹐實蒙歡愛。今與之別累年矣。思慕之心﹐或竟日不食﹐終夜無寢。我家人故不可托。復被彼夫東西﹐不時會遇。脫有至者﹐願以物色名氏求之。如不參差﹐相托抵奉﹐並語深意。但有僕夫楊杲﹐卽是﹐不二三年﹐子婦寢疾。臨死﹐復見托曰﹕『我本寒微﹐曾辱君子厚顧﹐心常感念。久以成疾﹐自料不治。曩所奉托﹐萬一至此﹐願申九泉銜恨﹐千古睽離之嘆。仍乞畱止此﹐冀神會於仿佛之中。』」章武乃求鄰婦爲開門﹐命從者治食物。方將具席﹐忽有一婦人﹐持帚﹐出房掃地。鄰婦亦不之識。章武因訪所從者﹐云是舍中人﹐又過而詰之﹐卽徐曰「王家亡婦感郎恩情﹐將見會。恐生怪怖﹐故使相聞。」章武許諾云「章武所由來者﹐實爲此也。𨿽顯晦殊途﹐人皆忌憚﹐而思念情至﹐實所不疑。」言畢﹐執帚人欣然而去﹐逡巡映門﹐卽不復見﹐乃具飲饌﹐呼自食。飲畢﹐安寢。至二更許﹐篝燈在牀之東南﹐忽爾稍暗﹐如此再三。章武心知有變﹐因命移燭背墻﹐置室東南隅。旋聞西北角﹐有聲﹐如有人形﹐冉冉而至。五六步﹐卽可辧其容色﹑衣服﹐乃主人子婦也。與昔見不異﹐但舉止浮急﹐音調輕淸耳﹐章武下牀﹐迎擁攜手﹐款若平生之歡。自云「在冥錄中﹐都忘親戚。但思君子之心﹐如平昔耳。」章武倍與狎呢﹐間無他異。但數請令人視明星﹐若出﹐當須還﹐不可久住。每交歡之暇﹐卽懇托謝鄰婦楊氏﹐云「非此人﹐誰達幽恨﹖」至五更﹐有人告可還。子婦泣下牀﹐與章武連臂出門﹐仰望天漢﹐嗚咽悲怨﹐卻入室﹐自於裙帶上解錦囊﹐囊中取一物似彈丸﹐其色紺碧﹐質又堅密﹐似玉而冷﹐狀如小葉。章武不之識。子婦曰「此所謂寶﹐出昆侖玄圃中。彼亦不可得。妾近與西嶽玉京夫人戲﹐見此物在眾寶上﹐愛而訪之。夫人遂解以相授﹐云﹕『洞天羣仙﹐每得此一寶﹐皆爲光榮。』以郎奉玄道﹐有精識﹐故以投贈。常願寶之﹐此非人間之有。」遂吟詩曰﹕河漢已傾斜﹐神魂欲超越。願郎更回抱﹐終天從此別。

章武取白玉寶簪一以酬之﹐並答詩曰﹕分從幽顯隔﹐豈謂有佳期。寧辭重重別﹐所嘆去何之。

因相持泣﹐良久﹐子婦復爲詩曰﹕昔辭懷復會﹐今別便終天。新悲與舊恨﹐千古閉窮泉。章武答曰﹕後期杳無約﹐前恨已相尋。別路行無信﹐何因得寄心。

款曲敍別訖﹐遂卻赴西北隅。行數步﹐猶回顧拭淚。云「李郎無捨﹐念此泉下人。」復哽咽佇立﹐視天欲明﹐急趨至角﹐卽不復見。但空室然﹐寒燈半滅而已。章武乃促裝﹐自下歸長安﹐復歸安定。後復之下﹐與張元宗及羣官攜酒宴飲﹐酒酣﹐章武懷感﹐因卽事賦詩曰﹕水不西歸月暫圓﹐令人悵望古城邊。蕭條明早分歧路﹐知更相逢何歲年。

吟畢﹐與羣官別。獨行數里﹐又自諷誦﹐忽聞空中有嘆賞﹐音調淒惻。更問之﹐乃王氏子婦也﹐自云「冥中各有地分。今於此聞郎髙詠﹐知郎思眷﹐故冒陰司之責﹐遠來奉送﹐千萬自珍﹗」章武愈感之。及至長安﹐與道友隴西李助話﹐助亦感其誠而賦詩曰﹕石沈遼海闊﹐劍別楚天長﹐會合知無日﹐離心滿夕陽。

章武旣事東平丞相府﹐因閒﹐召玉工視所得寶﹐工亦不知﹐不敢雕刻。後奉使大梁﹐又召玉工﹐粗能辧﹐乃因其形﹐雕作槲葉象。奉使上京﹐每以此物貯懷中。至市東街﹐偶見一胡僧﹐忽近馬叩頭云「君有寶玉在懷﹐乞一見爾。」乃引於靜處開懷視﹐僧捧玩移時﹐云「此天上至物﹐非人間有也。」章武復來華州﹐訪遺楊六娘﹐至今不絕。

艷異編卷三十八鬼部三竇玉傳進士王勝﹑蓋夷﹐元和中﹐求薦於同州。時賓館塡溢﹐假郡功曹王翥第以俟試。旣而他室皆有客﹐惟正堂以艸繩系門。自牖而窺其室﹐獨牀上有褐衾﹐牀北有破籠﹐此外更無有﹐問其鄰﹐曰「處士竇三郎玉居也。」二客以西廂爲窄﹐思與同居﹐甚喜其無姬僕也。及暮﹐竇處士者﹐一驢一僕﹐乘醉而來。勝﹑夷前謁﹐且曰「勝求解於郡﹐以賓館喧﹐故寓於此﹐所得西廊亦甚窄。君子旣無姬僕﹐又是方外之人﹐願略同此堂﹐以俟郡試。」玉固辭﹐接對之色甚傲。夜深將寢﹐忽聞異香。驚起尋之﹐則見堂中垂簾幃﹐喧然笑語。於是夷﹑勝突入。其堂中屏幃四合﹐奇香撲人。雕盤珍膳﹐不可名狀。有一女﹐年可十八九﹐嬌麗無比﹐與竇對食。侍婢十餘人﹐亦皆端妙。銀鑪煮茗方熟。坐者起入西廂帷中﹐侍婢悉入。曰「是何兒郎﹐衝突人家。」竇面色如土﹐端坐不語。夷﹑勝無以致辭﹐啜茗而出。旣下階﹐聞閉戶之聲﹐曰「風狂兒郎﹐因何共止﹖古人所以卜鄰者﹐豈虛語哉﹗」竇辭以「非己所居﹐難拒異客。必慮輕侮﹐豈無他宅。」因復歡笑。及明﹐往覘之﹐盡復其舊。竇獨偃於褐衾中﹐拭目方起。夷﹑勝詰之﹐不對。夷﹑勝曰「君晝爲布衣﹐夜會公侯﹐苟非妖幻﹐何以致麗人﹖不言其實﹐當卽告郡。」竇曰「此固祕事﹐言亦尢妨。比者玉薄遊太原﹐晚發冷泉﹐將宿於孝義縣。陰晦失道﹐夜投人莊。問其主﹐其僕曰﹕『汾州崔司馬莊也。』令入告焉﹐出曰﹕『延入。』崔司馬年可五十餘﹐衣緋﹐儀貌可愛。問竇之先及伯叔昆弟。詰其中外親族﹐乃玉舊親﹐知其爲表丈也。自幼亦嘗聞此丈人﹐但不知官位。慰問殷勤﹐情意甚優重。因令報其妻曰﹕『竇秀才乃是右衛將軍七兄之子﹐是吾之重表侄﹐夫人亦是丈母﹐可見之。從宦異方﹐親戚離阻﹐不因行李﹐豈得相逢﹖請卽見。』有頃﹐一靑衣曰﹕『屈三郎入。』其中堂陳設之盛﹐嚴若王侯之居。盤饌珍奇﹐味窮海陸。旣食﹐丈人曰﹕『君今此遊﹐將何所求﹖』曰﹕『求舉資耳。』曰﹕『家在何郡﹖』曰﹕『海內無家。』丈人曰﹕『君生涯如此﹐身事落然﹐蓬遊無抵﹐徒勞往復﹐丈人有女﹐年近長成﹐今便令奉事。衣食之給﹐不求於人﹐可乎﹖』玉起拜謝。夫人喜曰﹕『今夕甚佳﹐又有牢饌。親戚中配屬﹐何必廣召賓客。吉禮旣具﹐便取今夕。」謝訖復坐﹐又進食﹐食畢﹐指玉憩於西廳。具沐浴訖﹐授衣巾。引相者三人來﹐皆聰明之士。一姓王﹐稱郡法曹﹔一姓裴﹐稱戶曹﹔一姓韋﹐稱郡督郵。相讓而坐。俄而禮興﹐香車皆具﹐花燭前引﹐自廳西至中門﹐展親禦之禮。因又繞莊一周﹐自南門入中堂。堂中帳帷已滿。成禮訖﹐初三更。妻告玉曰﹕『此非人間﹐乃神道也。所言汾州﹐陰道汾州﹐非人間也。相者數子﹐無非冥官。妾與君宿緣﹐合爲夫婦﹐故得相遇。人神路殊﹐不可久住﹐君宜速去。』玉曰﹕『人神旣殊﹐安得配屬﹖已爲夫婦﹐便合相從﹐何爲一夕而別也﹖』妻曰﹕『妾身奉君﹐固無遠近﹐但君生人﹐不合久居於此。君速命駕。常令君筐中有絹百匹﹐用盡復滿。所到必求靜室獨居﹐少以存想﹐隨念卽至。十年之外﹐可以同行﹐今且晝別宵會耳。』玉乃入辭。崔曰﹕『明晦𨿽殊﹐人神無二。小女子得奉巾櫛﹐蓋是宿緣。勿謂異類﹐遂猜薄之。亦不可言於人。公法訊問﹐言亦無妨。』言訖﹐得絹百匹而別。自夜獨宿﹐思之則來﹐供帳饌具﹐悉其攜也。若此者五年矣。」夷﹑勝開其篋﹐果有絹百匹。因各贈三十匹﹐求其祕言之。言訖遁去﹐不知所在焉。曾季衡太和四年春﹐監州防禦使曾孝安﹐有孫曰季衡﹐居使宅西偏院。屋宇壯麗﹐而季衡獨處之。有僕夫告曰「昔王使君女暴終於此﹐乃國色也。晝日其魂或時出現﹐郎君愼之。」季衡少年好色﹐願睹其靈異﹐終不以人鬼爲間。頻炷名香﹐頗疏凡俗﹐步遊閒處﹐恍然凝思。一日晡時﹐有雙鬟前揖﹐曰「王家小娘子遣某傳達厚意﹐欲面拜郎君。」言訖瞥然而沒。俄頃﹐有異香襲衣﹐季衡乃束帶伺之﹐見向者雙鬟引一女而至﹐乃神仙中人也。季衡揖之﹐問其姓氏。曰「某姓王氏﹐字麗貞﹐父今爲重鎭。昔侍從大人牧此城﹐據此室﹐亡何物故。感君思深窈冥﹐情激幽壤﹐所以不間存沒﹐頗思相會﹐其來久矣﹐但非吉日良時。今方契願﹐幸垂畱意。」季衡畱之﹐款暱移時乃去。握季衡手曰「翌日此時再會﹐愼勿泄於人。」遂與侍婢俱不見。自此每及晡一至﹐近六十餘日﹐季衡不疑。因與大父麾下將校說及艷麗﹐誤言之。將校驚欲實其事﹐曰「郎君將及此時﹐願一叩壁﹐某當與一二輩潛窺焉。」季衡亦終不肯叩壁。是日﹐女郎一見季衡﹐容色慘沮﹐語聲嘶咽﹐握季衡手曰「何爲負約而泄於人﹐自此不可更接歡笑矣。」季衡追悔﹐無詞以應。女曰「殆非君之過﹐亦冥數盡耳。」乃畱詩曰﹕五原分袂眞胡越﹐燕拆鶯離芳艸竭。年少煙花處處春﹐北郊空恨淸秋月。季衡不能詩﹐恥無以酬﹐乃彊爲一篇﹐曰﹕莎艸靑靑雁欲歸﹐玉腮珠淚灑臨歧。雲鬟飄去香風盡﹐愁見鶯啼紅樹枝。

女遂於襦帶解蹙金結花合子﹐又抽翠玉雙鳳翹一隻﹐贈季衡﹐曰「望異日睹物思人﹐無以幽冥爲隔。」季衡搜書笈中﹐得小金鏤花如意酬之。季衡曰「此物𨿽非珍異﹐但貴其名如意﹐願長在玉手操持耳。」又曰「此別何時更會﹖」女曰「非一甲子﹐元相見期。」言訖﹐嗚咽而沒。季衡自此寢寐思念﹐形體羸瘵。故舊丈人工回推其方術﹐療以藥石﹐數月方愈。乃詢王原紉婦人﹐曰「王使君之愛女﹐無疾而終於此院﹐今已歸葬北邙山﹐或陰晦而魂常遊於此﹐人多見之。」則知女詩「北邙空恨淸秋月」也。顏會昌中﹐進士顏﹐下第遊廣陵﹐遂之建業﹐賃小舟抵白沙。同載有靑衣﹐年二十許﹐服飾古朴﹐言詞淸灑。淸揖之問其姓氏﹐對曰「幼芳﹐姓趙。」問其所適﹐曰「亦之建業。」甚喜。每維舟﹐卽買酒果與之宴飲﹐多說陳隋間事。頗異之。或諧謔﹐卽正色斂衽不對。抵白沙﹐各遷舟航。靑衣乃謝曰「數日承君深顧﹐其陋拙﹐不足奉歡笑。然亦有一事﹐可以奉酬。中元必遊瓦官閣﹐此時當爲君會一神仙中人。況君風儀才調﹐亦甚相稱﹐望不渝此約。至時某候於彼。」言訖﹐各登舟而去。志其言﹐中元日﹐來遊瓦官閣。士女闐咽。及登閣﹐果有美人從二女僕﹐皆雙鬟﹐而有媚態。美人倚欄獨語﹐悲嘆久之。注視不易﹐美人亦訝之。又曰「幼芳之言不謬矣。」使雙鬟傳語曰「西廊有惠覽黎院﹐則某舊門徒﹐君可至是。幼芳亦在彼。」喜甚﹐躡其蹤而去。果見同舟靑衣﹐出而微笑。遂與美人敍寒暄﹐言語竟日。僧進茶果。至暮﹐謂曰「今日偶此登覽﹐爲惜髙閣﹐病玆用功﹐不久毀除﹐故來一別﹐幸接歡笑。某家在靑溪﹐頗多松月。室元他人﹐今夕必相過。某前往﹐可與幼芳後來。」然之﹐遂乘軒而去。及夜﹐幼芳引前行﹐可數里而至。有靑衣數輩﹐秉燭迎之。遂延入內室﹐與幼芳環坐。曰「孔家娘子相鄰﹐使邀之﹐曰『今夕偶有佳賓相訪﹐願因傾觴﹐以解煩憤。』」少頃而至。遂延入﹐亦多說陳朝故事。因起白曰「不審夫人復何姓第﹐頗貯疑訝。」答曰「某卽陳朝張貴妃﹐彼卽孔貴嬪。居世之時﹐謬當後主采顧﹐寵幸之禮﹐有過妃嬪。不幸國亡﹐爲楊廣所殺。然此賊不仁何甚乎﹗劉禪。孫皓﹐豈無嬪禦。獨有斯人﹐行此冤暴。且一種亡國﹐我後主實卽風流﹐詩酒追歡﹐琴樽取樂而已。不似楊廣﹐西築長城﹐東徵遼海﹐使天下男冤女曠﹐父寡子孤。途窮廣陵﹐死於匹夫之手。亦上天降鑑﹐爲我報仇耳。」孔貴嬪曰「莫出此言﹐在座有人不欲聞。」美人大笑曰「渾忘卻。」曰「何人不欲聞此言耶﹖」幼芳曰「某本江令公家嬖者﹐後爲貴妃侍兒。國亡之後﹐爲隋宮禦女。煬帝江都﹐爲侍湯膳者。及亂兵入﹐某以身蔽帝﹐遂爲所害。蕭后憐某盡忠於主﹐因使殉葬。後攺葬於雷塘﹐則不得從焉。時至此謁貴妃耳。」孔貴嬪曰「前說盡是閒事﹐不如命酒﹐略延曩日之歡耳。」遂命雙鬟持樂器﹐洽飲久之。張貴妃題詩一章曰﹕

秋艸荒臺響夜蛩﹐白楊凋盡減悲鳳。彩箋曾擘欺江﹐綺閣塵淸《玉樹》空。孔貴嬪曰﹕寶閣排云稱望仙﹐五云髙艷擁朝天。淸溪猶有當時月﹐夜照瓊花綻綺筵。

幼芳曰﹕皓魄初圓恨翠蛾﹐繁華濃艷竟如何。兩朝惟有長江水﹐依舊行人逝作波。

亦和曰﹕蕭管淸吟怨麗華﹐秋江寒月綺窗斜。慚非後主題詩客﹐得見臨春閣上花。

俄聞叩門曰「江修容﹑何捷妤﹑袁昭儀來謁貴妃。」曰﹕」竊聞今夕佳賓幽會﹐不免輒窺盛筵。」俱艷其衣據﹐明其佩﹐而入坐。及見四篇﹐捧而泣曰「今夕不意再逢三閣之會﹐又與新狎客題詩也。」頃之﹐聞雞鳴﹐孔貴嬪等俱起﹐各辭去。與貴妃就寢﹐欲曙而起。貴妃贈辟塵犀簪一枚﹐曰「異日睹物思人。昨宵值客多﹐未盡歡情﹐別日更當一小會。然須咨祈幽府。」嗚咽而別。翌日懵然若有所失。信宿更尋曩日地﹐則近淸溪﹐松檜丘墟。詢之於人﹐乃陳朝宮人墓。慘惻而返。數月﹐閣因寺廢而毀。後至廣陵﹐訪得吳公臺煬帝舊陵﹐果有宮人趙幼芳墓﹐因以酒奠之。韋氏子京兆韋氏子﹐舉進士﹐門閱甚盛。嘗納妓於洛﹐顏色明秀﹐尢善音律。常令寫杜工部詩﹐本甚蠹﹐妓隨筆攺正﹐文理曉然﹐是以頗爲所惑﹐年二十一而卒。韋悼痛之﹐甚爲贏瘠。棄事而寢﹐意其夢見。一日﹐家童有言「嵩山任處土有返魂之術。」韋召而求其術。任命擇日齋戒﹐除一室﹐舒帷於壁﹐焚香﹐仍須一經身衣以導其魂。韋搜衣筒﹐盡施僧矣﹐惟餘一金縷裙。任曰「事濟矣。」是夕﹐絕人屏事﹐且以暱近悲泣爲戒。燃蠟燭於香前﹐曰「睹燭燃寸﹐卽復去矣。」韋潔衣斂息﹐一如其誨。是夜﹐萬籟俱止﹐河漢澄明﹐任忽長笑﹐持裙﹐向帷而招﹐如是者三。忽聞吁嘆之聲﹐俄頃﹐映帷微出﹐斜睇而立﹐幽芳怨態﹐若不自勝。韋驚起泣﹐任曰「無庸﹐恐迫以致倏回。」生忍淚視之﹐無異平生。或與之言﹐頷首而已﹐逾刻燭盡﹐欲逼之﹐然而滅﹐韋乃捧帷長慟﹐旣絕而蘇。任生曰「某非獵金者﹐哀君情切﹐故來奉救﹐漚沫槿艷﹐不必置懷。」韋欲酬之﹐不顧而別。韋嘗賦詩曰﹕惆悵金泥簇蝶裙﹐春來猶見伴行雲。不教布施剛畱得﹐渾似初逢李少君。

悼亡甚多﹐不備錄。韋自此鬱鬱不懌﹐逾年而歿。韓宗武韓宗武文若﹐侍父莊敏公之官於蜀。捨郡宇書室中﹐僻在一隅﹐去使宅稍遠。叢竹果樹之前有大池﹐芰荷甚盛。孟秋初三日﹐風月淸爽﹐閒步砌下。聞池中荷葉聲﹐如急風至。視月影中﹐二靑衣從一女行池上。其衣皆綃鮮麗﹐隔衣見肌膚瑩白如玉。韓問曰「不識子爲何神﹐輒此臨顧﹐願聞所來。」女曰「予非神﹐亦非鬼﹐乃仙也。籍中與君有緣﹐特來相見﹐幸無怖。」語言淸麗﹐顏色艷美﹐服飾香潔﹐非塵間所常睹。韓曰「旣言有緣﹐當爲夫婦耶﹖」笑曰「然。當有日﹐不可遽。」韓請期。曰「後五日會之。七夕﹐可設珍果﹐焚香相待﹐仍屏左右。」遂去。復聞荷葉聲﹐乃不見。及期而至﹐容服益華美於前﹐見酒果﹐怒曰「何不精若此﹗」韓慚曰「大人性嚴﹐不敢廣求﹐極力止此耳。」女令靑衣取於其家﹐頃刻卽至﹐若只此池畔取之。所賫果實﹐𨿽市廛中物﹐俱極精。猶疑之﹐每食畱其核﹐置硯匣內。夜分同寢﹐率如常人﹐但不肯言姓氏。云「我有父母。」迨曉告去。久而狎熟﹐極惑之。女戒曰「切勿輕泄﹐使我受禍。」家人訝韓病瘁﹐終不以告。會莊敏移官陜右。女曰「我所不能以逐君去者﹐蓋道途修阻﹐弱質弗堪。相別之後﹐幸無念我﹐且得罪。」韓慘然曰「豈能無念哉﹖」遂別。韓思之﹐忘寢與食。旣到陜﹐以夏夜偕兄弟坐庭下﹐忽瞥然而起﹐俄復來。意色欣欣﹐若有所感。白紗衫袖上﹐有血污迹甚多。眾驚異﹐共白父母。莊敏公杖之使盡言﹐始具實以對。女繼至曰「爲爾念我﹐蒙二親垢責。然從此可以數來。我在中路﹐爲石損腹脇﹐其血故在。」韓喜拊其腹﹐因污衣。自是每畱心焉。旬日﹐韓又娶婦。禮迎之夕﹐婦入羅幃中﹐見一美女據牀叱曰「我正在此﹐汝耶敢來﹗」女大駭退避。他夜﹐伺其去﹐乃克成婚﹐異時女來﹐則遷婦別室。女相處自如﹐無可柰何。金彥金彥與何兪出城西遊春﹐見一座院華麗﹐乃王太尉錦莊。貰酒坐閣子上﹐彥取二弦軋之﹐兪取蕭管合奏。忽見亭上有一女子出曰「妾亦好此樂。」令僕子取蜜煎勸酒。兪問姓氏﹐答曰「姓李﹐名會娘。」二人次日復往﹐其女又出。二人請同坐飲酒﹐笑語諧謔。女屬意於彥﹐情緒正濃﹐忽報太翁至﹐女驚忙而去。自此兩情無緣會合。次年﹐淸明又到﹐彥思錦莊之事﹐仍尋舊約。信步出城﹐行入小路﹐忽聽粉墻間有人呼聲。孰視之﹐仍會娘也。引彥入花陰間少敍衷情。雲雨才罷﹐會娘請隨彥歸去﹐彥遂借一空宅居之﹐朝夕同歡。月餘﹐兪拉訪錦莊﹐忽遇老嫗哭云「會娘因二客同飲﹐得疾而死久矣。」彥歸詰會娘﹐答曰「妾實非人也。爲郎君當時一顧之厚﹐遂有今日。郎君不以生死爲間﹐妾之願也。」呂使君淳熙初﹐殿前司牧馬於吳郡平望﹐歸﹐途次臨平。眾已止宿。後軍副將賀忠與四卒獨在後三里﹐至蔣灣﹐迷失道﹐詢於田父。曰「可從左邊大路行。」方及半里﹐遇柏林中一大第﹐系馬數匹﹐皆狙駿可愛。問閽者曰「此誰居之﹖」曰「前邕州呂使君。今已亡﹐但娘子守寡。」又問﹕「馬欲賣乎﹖」曰「正訪主分付。」於是微賂之﹐使入報。良久﹐娘子者出﹐淡裝素裳﹐然有林下風致﹐年將四十﹐侍妾十數人﹐延坐瀹茗。叩所欲﹐以馬對。笑曰「細事也。」俄而置酒張筵﹐歌舞雜奏。旣罷﹐邀入房﹐將與寢暱。賀自以武夫朴野﹐非當與麗人偶﹐固辭。娘子嘆曰「吾婆居十年﹐又無子弟﹐只同羣婢苟活。今夕不期而會﹐豈非天乎﹗宜勿以爲慮。」遂畱館。凡三夕始別﹐贐以五花驄及白金百兩﹐四卒各沾萬錢之貺。又云「家姐在淨慈寺西畔住﹐倩寄一書。」握手眷眷而退。賀還日﹐違軍期﹐且獲罪﹐窘怖無計﹐奉馬獻之主帥﹐托以暴得疾﹐故遲歸。帥見馬﹐喜而不問﹐乃升爲正將。越數日﹐持書至湖上﹐果於淨慈寺西松徑中﹐至姊宅﹐相見如姻親﹐仍約明日再集。亦畱與亂。金珠市帛﹐捆載以歸。自是每三四日一往﹐賀妻以獲財之故﹐一切弗問。嘗往歡洽﹐迨暮﹐外報「呂令人來。」姊失色﹐然無以拒。後至﹐三人而足共坐。令人者﹐招賀入小閣﹐峻責之。賀拜而謝過﹐哀懇再三﹐乃釋。經半歲﹐賀妻亡﹐窀穸之費﹐皆出於呂氏。乃憑媒納納幣娶爲繼室。逾三年﹐賀亦亡。先有三子﹐一居廛市﹐二從軍。令人詣府投牒﹐分橐裝遺之﹐而乞身去姊冢同處。明年﹐寒食﹐賀子上父家﹐因訪姊家。姊云「妹已歸臨平矣。」又明年﹐復詣其處﹐宅舍俱不知所在﹐惟松林內有兩古墳。賀子悲異﹐瞻而去。西湖女子乾道中﹐江西某官人赴調都下﹐因遊西湖﹐獨行疲倦﹐小憩道旁民家。望雙鬟女子在內﹐明艷動人﹐寓目不少置。女亦流盼寄情。士眷眷若失。自是時一往﹐女必出相接﹐笑語綢繆。挑以微詞﹐殊無羞拒意﹐然冀頃刻之歡不可得。旣注官言歸﹐往告別﹐女乘間私語曰「自與君相識﹐彼此傾心。將從君西度﹐父母必不許。奔而騁志﹐又我不忍爲。使人曉夕勞於寤寐﹐如之何則可﹖」士求之於父母﹐啖以重幣﹐果峻卻焉。到家之後﹐不復相聞知。又五年﹐再赴調﹐亟尋舊遊﹐茫無所睹矣。悵然空還﹐忽遇之於半途﹐𨿽年貌加長﹐而容態益媚秀﹐卽呼揖問訊。女曰「隔闊滋久﹐君已忘之耶﹖」士喜甚﹐叩其徙捨之由。女曰「我久適人﹐所居在城中某巷。吾夫坐庫務事暫系府獄﹐故出而祈援﹐不自意值故人。能過我啜茶不﹖」士欣然並行。二里許﹐過士旅館﹐指示之﹐女約就彼從容﹐遂與之押。士館僻在一處﹐無他客同邸﹐女曰「此自可棲泊﹐無庸至吾家。」乃攜手入其室。畱半歲﹐女不復顧家﹐亦間出外﹐略無分毫求索。士亦不憶其有夫﹐未嘗問。將還﹐議挾以偕逝﹐始斂顰蹙曰「自向來君去後﹐不能勝憶念之苦﹐厭厭成疾﹐甫期年而亡。今之此身﹐蓋非人也。以宿生緣契﹐幽魂相從﹐歡期有盡﹐終天無再合之歡﹐無由可陪後乘。慮見疑訝﹐故詳言之﹔但陰气侵君已深﹐勢當暴瀉﹐惟宜服平胃散﹐以補安精血。」士聞語﹐驚惋良久。乃云「我曾看《夷堅志》﹐見孫九鼎遇鬼﹐亦服此藥。吾思之﹐藥味皆平﹐何得功效如是﹖」女曰「其中有蒼術﹐去邪气﹐上品也。第如吾言。」旣而泣下﹐是夜同寢如常。將旦﹐慟哭而別。暴瀉下﹐服藥一切用其戒。後每爲人說﹐尙淒慘不已。寧行者樂平明溪寧居院﹐爲人家設水陸齋﹐招五十里外杉田院寧行者寫文疏﹐館之寢堂小室。村剎寥落﹐無他人伴處。時暮春未﹐將近黃昏。覺有婦女立窗下﹐意其比鄰淫奔﹐夙與僧輩私狎者。出視之﹐一女子頂魚冠﹐語音儇利﹐儀貌不似田家人。相視喜笑曰「我只在下面百步內住。尋常每到此﹐一寺上下﹐無不稔熟者。」寧居鄕疃﹐平生夢如此境象﹐惟恐不得當﹐曲意延接﹐遂同入房﹐閉戶張燈。寺童以酒一罌來饋﹐寧啟納之。女避伏牀下。寧謂童曰「文書甚多﹐過半夜始可了得。吾至此時方敢飲。」乃畱之而去。復閉戶﹐女出坐對酌。胸次掛小鏡﹐寧廉觀之﹐問何用。曰「素愛此物﹐常以隨身。」所著衣皆素潔﹐而壁褶處不熨帖﹐露現。寧曰「衣裳有土气何也﹐」曰「久置箱篋﹐失於曬曝﹐故作蒸气耳。」已而就枕﹐月色照燭如晝﹐女色態益妍。繾綣歡洽﹐寧終夕展轉不成寐﹐女熟睡鼾。將曉出門﹐寧送之﹐又指示其處﹐曰「此吾居也。汝若未行﹐當復來。」才別﹐而主僧相問訊。駭曰「師哥燈下寫文字﹐但費眼力﹐何得辭气困如此﹖」寧唯唯﹐未以實告。僧顧壁間﹐插玫瑰花一枝﹐大驚曰「寺後舊有趙通判女墳﹐其前種玫瑰花一株。花開時﹐人過而折枝者﹐必與女遇﹐或致禍。其來已久。今爾所見是其鬼也。宜急歸﹐勿畱。」寧愧懼而反﹐然猶臥病累月。後還俗爲書生﹐今在淮南。解俊保義郎解俊者﹐故荊南統制孫也。乾道七年﹐爲南安軍指使。有過客且至﹐郡守將往寶積寺迎之﹐俊主其供張﹐日暮﹐客不至﹐因畱宿。夜方初更﹐燭未滅﹐一女子忽來﹐進趨嫻冶﹐貌甚華艷。俊半醉﹐出微詞挑之。欣然笑曰「我所以來﹐正欲結綢繆之好耳。」遂升榻。問其姓氏居止﹐曰「勿多言﹐只在寺後住。汝明夕尙能抵此否﹖」俊尢喜曰「謹奉戒。」自是無日不來。乃從寺僧借一室﹐爲久寓計。經月餘﹐僧弗以爲疑﹐外人固無知者。時以金銀釵珥爲贈。俊旣獲麗質﹐又得美財﹐歡愜過望。謂之曰「吾未曾授室﹐欲憑媒妁﹐往汝家以禮市娶汝何如﹖」曰「吾父官頗崇﹐安肯以汝爲婿。但如是相從足矣。」俊信爲誠然﹐而气幹日瘠﹐初﹐貨藥人劉大用與之遊善﹐亦訝之﹐俊不以告。嘗兩人同出郭﹐遇遮道賣符水者﹐引劉耳語曰「俊官人何得挾傷亡鬼自隨﹖不過三月死矣。」劉語俊﹐俊初尙抵諱﹐比而驚悟曰「彼何由知﹖必有異。」便拉劉訪之旅邸。其人笑曰「官人肯尋我耶。不然﹐幾壞性命。」畱使同邸異室﹐並乞劉與之共處。書紙符十餘道﹐使俊吞之。劉密窺之﹐見其作法摩河之狀。一更後﹐聞門外女子哭聲﹐三更乃寂。明旦俊辭去﹐戒令勿復往寺中。諸僧後知其事﹐曰「寺之左右﹐素無妖魅之屬。惟昔年邵宏淵太尉滴官時﹐喪一笄女﹐葬於後墻之外﹐必此也。」自是遂常出爲僧患﹐僧甚苦之﹐遣僕詣武陵白邵﹐請攺葬。邵許之﹐乃瘞於北門外五里田側﹐復出擾居者。又徙於深山﹐其鬼始絕。江渭逢二仙紹興七年上元夜﹐建康士人江渭元亮﹐偕一友出觀﹐遊歷巷陌。迨至更闌﹐車馬稍。見兩美人各跨小駟﹐侍妾五六輩﹐肩隨夾道﹐提絳紗籠﹐全如內家裝束。頻目江。江追躡至閒坊﹐一妾來言「仙子知君雅志。果欲相親﹐便過杜家園中﹐臨溪有樓閣﹐足可款晤。」江喜往﹐而不旋踵至彼﹐兩鬟持燈球出迎﹐二士皆入﹐四人偶坐﹐展敍寒溫。仙顧而笑曰「襲我至此﹐勿問有緣無緣﹐且飲酒可也。」於是設席﹐杯觴肴饌﹐一一整潔。仙滿酌勸客﹐酬之皆引滿。至於三行﹐賓主意愜。一侍女曰「天上月圓﹐人間月半﹐教人似月﹐正在今宵﹐不應畱連﹐飲酒歌曲﹐只能動情﹐未暢眞情﹔酌醴﹐只能助興﹐未洽眞興﹔與其徒然笑語﹐何似羅帳交歡。」兩仙大悅曰「小姬解人意。」卽起﹐同詣一閣﹐對設兩榻﹐香煙如雲。各就寢﹐使妾掩帳。妾曰「滅燭乎﹖」一曰「好」﹐一日「畱」。久之﹐聞雞聲。妾報曰「東方且明﹐宜亟起。」倉皇著衣﹐就榻盥﹐相對戀戀。授以丹兩丸曰「服之可以辟穀延年﹐別不再會。」江與友遽趨出。一鬟曰「未曉裏﹐且緩步徐行。」仙送至門﹐淒愴而別。二士自此不茹煙火﹐惟餐水果﹐殊喜爲得際上仙。三月往茅山﹐與道士劉法師語﹐自詫奇遇。劉曰「以吾觀之﹐二君精神索莫﹐大染妖气﹐若遇眞仙﹐當不如此。我能爲君去之。」始猶不可﹐劉開諭以死生之異﹐渙然而寤曰「惟先生之命是聽。」劉命具香案﹐擇童子三四人立於旁﹐結印噓呵﹐令重視案。而曰「一圓光影。如日月。」曰「是已。」令細窺光內﹐有吏兵。劉敕吏追土地至﹐遣擒元夕杜家園祟物。才食頃﹐童云「兩婦人脫去冠帔﹐伏地待罪﹐又有數婢側立。」劉敕通姓名﹐一云張麗華﹐一云孔貴嬪﹐盡述向者之本末。劉曰「本合科罪﹐念其嘗列妃媛﹐生時遭刑﹐而於二君亦不致深害﹐只責狀而釋之足矣。」二士拜謝而去﹐復能飲饌如初。

艷異編卷三十九鬼部四蓮塘二姬政和攺元七月之望﹐士人楊彥采﹑陸升之載酒出遊蓮塘。舟回且夕﹐夜泊橫橋下。月色明霧﹐酒各半醒。聞鄰船有琵琶聲﹐意其歌姬舟也﹐躡而窺之。見燈下一姬﹐自弄弦索。二人徑往見之。詢其所由﹐答曰「妾大都樂籍供奉女也。從人來遊江南。值彼往雲間收布﹐妾獨處此候之﹐尙未回也。」二人命取舟中余肴核﹐就燈下同酌。姬舉止閒雅﹐姿色媚麗。二人情動於中﹐稍挑謔之﹐姬亦不以爲嫌。求其歌以侑觴﹐則曰「妾近夕冒風﹐咽喉失音﹐不能奉命。」二人彊之﹐乃曰「近日遊訪西子陳迹﹐得古歌數首﹐敢奉淸塵﹐不訝爲荷。凡一歌﹐侑飲一觴。」歌曰﹕風動荷花水殿香﹐姑蘇臺上宴吳玉。西施醉舞嬌無力﹐笑倚東窗白玉牀。

再歌曰﹕吳王舊國水煙空﹐香徑無人蘭葉紅。春色似憐歌舞地﹐年年稱發館娃官。

又曰﹕館娃宮外似蘇臺﹐鬱鬱芊芊艸不開。無風自偃君知否﹐西子裙裾拂過來。

又曰﹕半夜娃官作戰場﹐血腥猶雜宴時香。西施不及燒殘蠟﹐猶爲君王泣數行。

又曰﹕春入長洲艸又生﹐鷓鴣飛起少人行。年深不辧娃官處﹐夜夜蘇臺空月明。

又曰﹕幾多雲樹倚靑冥﹐越焰燒來一片平。此地最應沾恨血﹐至今春艸不勻生。

又曰﹕舊苑荒臺楊柳新﹐菱歌淸唱不勝春。只今惟有西江月﹐曾照吳王官里人。

彥采曰「歌韻悠柔﹐含悲聳愴﹐固云美矣。第西施乃亡人家國妖艷之流﹐不足道也。願更他曲﹐以滌塵抱﹐何幸如之。」姬更歌曰﹕家國興亡來有以﹐吳人何苦怨西施。西施若解亡吳國﹐越國亡來又是誰﹗

彥采曰「此言固是﹐然皆古人陳言﹐素所厭聞者。大都才人﹐四山五嶽﹐精靈間气之所聚會﹐有何新聲﹐傾耳一聽。」又歌曰﹕家是紅羅亭上仙﹐來塵世已多年。君心旣逐東流水﹐錯把無緣當有緣。

歌竟﹐掀篷攬衣﹐躍入水中。彥采大驚﹐汗背而覺﹐一夢境也。尋升之共話﹐醉眠腳後﹐不能寐也。翌日﹐事傳吳下。錢履道錢履道﹐字嘉貞﹐京兆咸陽人。北虜皇統中﹐遊學商虢﹐過戶縣。貪程不止﹐獨一僕相隨。天曛黑﹐不復辧路﹐信馬行﹐到一大宅﹐叩門將托宿。遇小妾從內出﹐驚語之曰「此地近多狼虎﹐豈宜夜涉。」錢曰「適不意迷途﹐敢求棲寓一席之地。但不知爲何大官宅第﹖」妾曰「是河中府尹張相公之居。相公薨﹐惟夫人在﹐須稟命乃可。」遂人白之。少頃﹐延客相見。髙堂峻屋﹐明燭盈前﹐已羅列杯盤。夫人容色端妍﹐冠服華盛。便與同宴。侍兒歌舞之妙﹐目所未睹。錢自謂奇遇﹐若遊淸都﹐情思蕩搖﹐莫知身世之所在。拱手敬坐﹐不輕交一談﹐諸人以爲野戇﹐相視笑侮。罷席就枕。俄而燭至﹐夫人者復來﹐眾擁之登牀。錢趨下辭避﹐彊之再三﹐於是共寢。明旦﹐畱之飯。錢本漂泊旅人﹐旣稱愜懷抱﹐累日不言去﹐一夕﹐正歡飲間﹐聞戶外傳呼聲。忽報云「相公且至。」夫人遽起﹐諸妾皆奔忙而散。錢竄伏暗室﹐不敢喘息。因假寐。久之﹐狐嗥鴉噪﹐東方旣明﹐人屋俱亡﹐但臥於疏叢古冢耳。狼狽而出﹐逢耕夫始得官道。衣上餘香芬馥﹐經月乃歇。綠衣人傳天水趙源﹐早喪父母﹐未有妻室﹐延間﹐遊學至於杭州錢塘﹐僑居西湖葛嶺之上﹐其側卽宋賈秋壑舊宅也。源獨居無聊﹐嘗日遇晚徙倚門外﹐忽有一女子從東而來﹐綠衣雙鬟﹐年可十五六﹐𨿽不盛妝濃飾﹐而姿色過人。源注目久之。明日出門﹐又見如此﹐凡數度﹐日晚輒來。源戲而問之曰「娘子家居何處﹖暮暮來此。」女笑而拜曰「兒家與君爲鄰﹐君自不識爾。」源試挑之﹐女子欣然而應。因遂畱宿﹐甚相親暱。明日辭去﹐夜則復來。如此凡有月餘﹐情愛甚至。源問其姓氏﹐居址何處。女子曰「君但得美婦則已﹐何用彊問我也﹗」叩之不已﹐則曰「兒常衣綠﹐但呼我爲『綠衣人』可矣。」終不告以居止所在。源意其爲巨室妾媵﹐夜出私奔﹐或恐事迹彰聞﹐故不肯言耳。信之不疑﹐寵念轉密。一夕﹐源被酒﹐戲謂綠衣曰「此眞所謂『綠兮衣兮﹐綠衣黃裳』者也。」女子有慚色﹐數夕不至。及再來﹐源叩之﹐乃曰「本欲相與郎君偕老﹐柰何以婢妾待之﹖令人扭促不安﹐故數日不敢侍君之側。然君已知乎﹐今不復隱﹐請得備言之﹕兒與君舊相識也﹐今非至情相感﹐莫能及此。」源問其故﹐女慘然曰「得無相難乎。兒實非今世人﹐亦非有禍於君者﹐蓋其數當然﹐夙緣未盡爾。」源大驚曰「願聞其詳。」女子曰「兒故宋平章秋壑之侍女也。本臨安良家子女﹐少善弈棋﹐年十五﹐以棋童入侍。每秋壑回朝﹐宴坐半閒堂﹐必召兒侍弈﹔備見寵愛。是時君爲其家蒼頭﹐職主煎茶﹐每因供進茶甌﹐得至後堂﹐君時少年美姿容﹐兒見而慕之。嘗以繡羅錢篋乘暗投君﹐君亦以玳瑁指盒爲贈﹐彼此𨿽各有意﹐而內外嚴密﹐莫能得其便。後爲同輩所覺﹐讒於秋壑﹐遂與君同賜死於西湖斷橋之下。君今已再世爲人﹐而兒猶在鬼錄﹐得非命欽﹗」言訖﹐嗚咽泣下﹐源亦爲之動容。久之﹐乃曰「審如此﹐則吾與汝乃再世因緣也﹐當更加親愛﹐以償疇昔之願。」自是遂畱源捨﹐不復更去。源素不善棋﹐教之弈﹐盡得其妙。凡平日以棋稱者﹐皆莫能敵也。每說秋壑舊事﹐其所目擊者﹐歷歷甚詳。嘗言﹐秋壑一日倚樓閒望﹐諸姬皆侍﹐適有二人﹐烏巾素服﹐乘小舟由湖登岸。一姬曰「美哉二少年﹗」秋壑曰「願事之耶﹖當令納聘。」姬笑而無言。逾時﹐令人捧一盒﹐呼諸姬至前曰「適爲某姬納聘﹐可啟視之。」則姬之首也﹐諸姬皆戰栗而退。又嘗販鹽數百艘至都市賣之﹐太學有詩曰﹕昨夜江頭湧碧波﹐滿船都載相公鹺。𨿽然要作調羹用﹐未必調羹用許多。

秋壑聞之﹐遂以士人付獄﹐論以誹謗罪。又嘗於浙西行公田法﹐民受其苦﹐或題詩於路左云﹕襄陽累歲困孤城﹐豢養湖山不出徵。不識咽喉形勢去﹐公田枉自害蒼生。

秋壑見之﹐捕得遭顯戮。又嘗齋雲水千人﹐其數已足。又一道士﹐衣裾檻褸﹐至門求齋。主者以數足﹐不肯引入﹐道士堅求不去。不得已﹐於門側齋焉。齋罷﹐覆其缽於案而去。眾將缽力舉之﹐不動。啟於秋壑﹐自往舉之﹐乃有詩二句云「得好休時便好休﹐收花結子在綿州。」始知眞仙降臨而不識也。然終不諭綿州之意。嗟乎﹗孰知有漳州木綿庵之厄也﹖又嘗有艄人泊舟蘇堤﹐時方盛暑﹐臥於舟尾﹐終夜不寐﹐見三人長不盈尺﹐集於沙際﹐一曰「張公至矣﹐如之柰何﹖」一曰「賈平章非仁者﹐決不相恕。」一曰「我則已矣﹐公等及見其敗也。」相與哭入水中。次日﹐漁者張公獲一鱉﹐徑二尺餘﹐納之府第。不三年而禍作。蓋物亦以先知數而不可逃也。源曰「吾今日與汝相遇﹐抑豈非數乎﹖」女曰「是誠不妄矣。」源曰「汝之精气﹐能久存於世耶﹖」女曰「數至則散矣。」源曰「然則何時﹖」女曰「三年爾。」源固未之信。及其臥病不起﹐源爲之延醫﹐女不欲﹐曰「曩固已與君言矣﹐因緣之契﹐夫婦之情﹐盡於此矣。」卽以手握源臂﹐而與之訣﹐曰「兒以幽陰之質﹐得事君子﹐荷蒙不棄﹐周旋許時。往者一念之私﹐俱蹈不測之禍。然而海枯石爛﹐此恨難消﹐地老天荒﹐此情不泯。今幸得續前生之好﹐踐往世之盟﹐三載於玆﹐志願足矣﹐請從此辭﹐毋更以爲念也﹗」言訖﹐面壁而臥﹐呼之不應矣。源大傷慟﹐爲治棺櫬而斂之。將葬﹐怪其樞甚輕﹐啟而視之﹐惟衣衾釵珥在耳﹐虛葬於北山之麓。源感其情﹐不復再娶﹐棲靈隱寺出家爲僧﹐終其身云。滕穆醉遊聚景園記延初﹐永嘉滕生名穆﹐年二十六﹐美風調﹐善吟詠﹐爲眾所推重。素聞臨安山水之勝﹐思一遊焉。甲寅歲科舉之詔興﹐遂以鄕書赴薦。至則僑居湧金門外﹐無日不往來於南北兩山及湖上諸剎﹐靈隱﹑天竺﹑淨慈﹑寶石之類﹐以至玉泉﹑虎跑﹑天龍﹑靈鷲﹐石屋之洞﹐冷泉之亭﹐幽澗深林﹐懸崖絕壁﹐足迹殆將徧焉。七月之望﹐於曲院賞蓮﹐因而宿湖﹐泊舟雷峯塔下。是夜﹐月色如晝﹐荷香滿身﹐時聞大魚跳擲於波間﹐宿鳥飛鳴於崖際。生已大醉﹐寢不能寐﹐披衣而起﹐延堤觀望。行至聚景園﹐信步而入。時宋亡已四十年﹐園中臺館﹐如會芳殿﹑淸輝閣﹑翠光亭﹐皆已頹毀﹐惟瑤津西軒巋然獨存。生至軒下﹐憑欄少憩。俄見一美人先行﹐一侍女隨之﹐自外而入。風鬟雲鬢﹐綽約多姿﹐望之殆若神仙。生於軒下屏息以觀其所爲。美人言曰「湖山如故﹐風景不殊﹐但時移世換﹐令人有《黍離》之悲爾。」行至園北太湖石畔﹐遂詠詩曰﹕湖上園亭好﹐重來憶舊遊。徵歌調《王樹》﹐閱舞按《梁州》。徑狹花迎輦﹐池深柳拂舟。昔人皆已沒﹐誰與話風流﹗

生放逸者﹐初見其貌﹐已不能定情﹐及聞此作﹐技癢不可復禁﹐卽於軒下續吟曰。湖上園亭好﹐相逢絕代人。娥辭月殿﹐織女下天津。未會心中意﹐渾疑夢裏身。願吹鄒子律﹐幽谷發陽春。

吟已。趨出赴之。美人亦不驚訝﹐但徐言曰「固知郎君在此﹐特來尋訪耳。」生問其姓名﹐美人曰「妾棄人間已久﹐欲自陳敍﹐誠恐驚動郎君。」生聞此言﹐審其爲鬼﹐亦無所懼﹐因問之。乃曰「芳華﹐姓衛。故宋理宗朝宮人﹐年二十四而歿﹐殯此園之側。今晚因往演福堂訪賈貴妃﹐蒙延坐久﹐不覺歸遲﹐致令郎君於此久待。」卽命侍女曰「翹翹可於捨中取席酒果來。今夜月色如此﹐郎君又至﹐不可虛度。可便於此賞月也。」翹翹應命而去。須臾﹐攜紫氍毹鋪於中庭﹐設白玉碾花樽﹐碧琉璃盞﹐醪醴馨香﹐非世所有。與生談謔笑詠﹐詞旨淸婉。復命翹翹歌以侑酒。翹翹請歌柳耆卿《望海潮》詞﹐美人曰「對新人不宜歌舊曲。」卽於座上自制《木蘭花慢》一閡﹐命翹翹歌之。曰﹕

記前朝舊事﹐曾此地﹐會神仙。向月地云階﹐重攜翠袖﹐來拾花鈿。繁花總隨流水﹐嘆一場春夢杳難圓。廢港芙蕖潤露﹐斷堤楊柳搖煙。兩峯南北只依然﹐輦路艸芊芊。悵別館離官﹐煙銷鳳蓋﹐波沿龍船﹐平生銀屏金屋﹐對殘燈無焰夜如年。落日牛羊隴上﹐西風燕雀林邊。

歌畢﹐美人潸然垂淚。生以言慰解﹐仍微詞挑之﹐以觀其意。卽起謝曰「殂謝之人﹐久爲塵土﹐幸得奉事巾櫛﹐𨿽死不朽。且郎君適間詩句﹐固已許之矣。願吹鄒子之律﹐而一發幽谷之春也。」生曰「向者之詩﹐率口而出﹐實本無意﹐豈料便成讖語。」良久﹐月翳西垣﹐河傾東鎭。卽命翹翹撤席。美人曰「敝居僻陋﹐非郎君之所處﹐只此西軒可也。」遂攜手而入﹐假寢軒下。交會之際﹐無異於人。將旦﹐揮涕而別。至晝﹐往訪於園側﹐果有宋宮人衛芳華之墓。墓左一小丘﹐卽翹翹所瘞也。生感嘆逾時。迫暮﹐又赴西軒﹐則美人已先至矣。迎謂生曰「日間感君相訪。然而妾止卜其夜﹐未卜其晝﹐故不敢奉見。數日之後﹐當得無間爾。」自是則無夕不會。經旬之後﹐白晝亦見﹐生遂攜歸所寓安焉。已而﹐生下第東歸﹐美人願隨之去。生問翹翹何以不從﹐曰「妾旣奉侍君子﹐舊宅無人﹐畱其看守爾。」生與之同歸﹐鄕裏見視﹐姑紿之曰「娶於杭郡之良家。」眾見其舉止溫柔﹐育詞慧利﹐信且悅之。美人處生之室﹐奉長以禮﹐待婢僕以恩﹐左右鄰里﹐俱得其歡心。且又勤於治家﹐潔於守己﹐𨿽中門之外﹐未嘗輕出。眾咸賀生得內助。荏苒三歲﹐當丁已年之初秋﹐生又治裝赴浙省鄕試﹐行有日矣。美人請於生曰「臨安﹐妾鄕也。從君至此﹐已閱三秋。今願得偕行﹐以顧視翹翹。」生許諾。遂賃舟同載﹐直抵錢塘﹐僦屋以居。至之明日﹐適值七月之望﹐美人謂生曰「三年前﹐曾於此夕與君相會﹐斯適當今日之期。欲與君同赴聚景﹐再續舊遊﹐可乎﹖」生如其言﹐載酒而往﹐至晚﹐月上東垣﹐蓮開南浦﹐露柳煙篁﹐動搖堤岸﹐宛然昔時之景。行至園前﹐則翹翹迎拜於路首﹐曰「娘子陪侍郎君﹐邀遊城郭﹐首尾數年﹐已極人間之歡。獨不記念舊居乎﹖」三人入園﹐又至西軒而坐。美人忽垂淚告生曰「感君不棄﹐得侍房帷﹐未遂深歡﹐又當永別。」生曰「何故﹖」對曰「妾本幽陰之質﹐久踐陽明之世﹐甚非所宜。特以與君有宿世之緣﹐故冒犯律條﹐以相從耳。今而緣盡﹐自當奉辭。」生驚間曰「然則何時﹖」對曰「止在今夕耳。」生淒惋不已。美人曰「妾非不欲終事君子﹐永奉歡娛。然而程命有限﹐不可逾越。若顧遲畱﹐須當獲戾。非止有損於妾﹐亦將不利於君。豈不見越娘之事乎﹖」生意稍悟﹐然亦悲傷感槍﹐徹曉不寐。及山寺鐘鳴﹐水村雞唱﹐急起與生爲別﹐解所禦玉指環﹐系於生之衣帶﹐曰「異日見此﹐無忘舊情。」遂分袂而去。然猶頻頻回顧﹐良久始滅。生大慟而返。翌日﹐具酒肴﹐焚楮鏹於墓下。生作文以弔之。曰﹕惟靈生而淑美﹐出類超羣。稟奇姿於仙聖﹐鐘秀气於乾坤。粲然如花之麗﹐粹然如玉之溫。達則天上之金屋﹐窮則路左之荒墳。托松楸而共處﹐對狐兔之羣奔。落花流水﹐斷雨殘雲。中原多事﹐故國無君。撫光陰之過隙﹐視日月之奔輪。然而精靈不泯﹐性識長存。不必仗少翁之奇術﹐自然返倩女之芳魂。玉匣驂鸞之扇﹐金泥簇蝶之履﹐聲泛泛兮環佩﹐香藹藹兮蘭孫。方欲同歡以偕老﹐柰何旣合而復分。步洛妃淩波之襪﹐赴王母瑤池之尊。卽之而無所睹﹐叩之而不復聞。悵後會之莫續﹐傷前事之誰論。鎖楊柳春風之院﹐閉梨花夜雨之門﹐恩情斷兮天漠漠﹐哀怨結兮云昏昏。音容杳而靡接﹐心緒亂而紛紜。謹含哀而奉弔﹐庶有感於斯文。嗚呼﹐哀哉。伏惟尙饗。」

生弔之訖﹐從此遂絕矣。生獨居旅邸﹐如喪配偶。試期旣迫﹐亦無心入院。惆悵而歸。親黨問其故﹐始具述之﹐眾咸嘆異。生自是終身不娶。入雁蕩山采藥﹐遂不復還﹐不知所終。金鳳釵記大徳中﹐楊州富人吳防禦居春風樓側﹐與宦族崔君爲鄰﹐交契甚厚。崔有子曰興哥﹐防禦有女曰興娘﹐俱在𦇤褓。崔君因求女爲興哥婦﹐防禦許之﹐以金鳳釵一隻爲約。旣而崔君遊宦遠方﹐凡一十五載﹐並無一字相聞。女處閨闈﹐年十九矣。其母謂防禦曰「崔家郎君一去十五載﹐不通音耗﹐興娘長成矣﹐不可執守前言﹐令其挫失時節也。」防禦曰「吾已許吾故人矣﹐況成約已定﹐吾豈食言者也。」女亦望生不至﹐因而感疾﹐沈綿枕席﹐半歲而終。父母哭之慟。臨殮﹐母持金釵撫屍而泣曰「此汝夫家之物也﹐今汝逝矣﹐吾畱此安用﹗」遂簪於其髻而殯焉。殯兩月﹐而崔生至。防禦迎之﹐訪問其故﹐則曰「父爲宣徳府理官而卒﹐母亦先逝數年矣﹐今已服除﹐故不遠千里而來此。」防禦下淚曰「興娘薄命﹐爲念君故﹐得疾﹐於兩月前飲恨而終﹐今殯之矣。」引生入室﹐至其靈席前﹐焚楮錢以告之﹐舉家號慟。防禦謂生曰「郎君父母旣歿﹐道途又遠﹐今旣來此﹐可便於吾家住宿。故人之子﹐卽吾子也﹐勿以興娘歿故﹐自同外人。」卽令搬挈行李﹐於門側小齋安泊。將及半月﹐時值淸明﹐防禦以女新歿墳墓﹐舉家上冢。興娘妹慶娘﹐年甫十七﹐是日與家眾同赴新墳。惟畱崔生在家。至暮回歸﹐天色已黑﹐崔生於門迎。有轎二乘﹐前轎已入﹐後轎至生前﹐忽有物墮地﹐鏗然﹐生急往拾之﹐乃金鳳釵一隻。欲納還防禦﹐則中門已閉。生還小齋﹐明燭兀坐。思念姻緣挫失﹐而孑身奇迹於人﹐亦非久計。長嘆數聲﹐方欲就枕﹐忽聞剝啄叩門﹐問之則不答﹐不問則又叩﹐如是者三。乃勉彊起﹐開門視之﹐一女殊麗﹐立於門外﹐遽搴裙而入。生大驚﹐女低容斂气﹐向生細語曰「崔郎不識妾耶﹖妾乃興娘之妹慶娘也。適來墜釵轎下﹐君拾得否﹖」欲止生室。生以其父待之厚﹐拒之甚確﹐至於再三。女忽赦怒曰「吾父以子侄之禮待汝﹐置畱小齋﹐汝乃敢於深夜誘我至此。欲將何如﹖我訴之於父﹐訟汝於官﹐必不捨汝矣。」生懼﹐不得已而從焉。至曉乃去﹐自是暮隱而入﹐朝隱而出﹐往來於小齋﹐可一月半。忽一夕﹐謂生曰「妾處深閨﹐君居外館﹐今日之事﹐幸而無人知覺。誠恐好事多磨﹐佳期易阻﹐一旦聲迹彰露﹐親庭罪責﹐閉籠而鎖鸚鵡﹐打鴨而驚鴛鴦﹐在妾固所甘心﹐於君誠恐累徳。莫若先事而發﹐懷壁而逃﹐或晦迹深村﹐或潛蹤別郡﹐庶得優遊偕老﹐不致分離也。」生頗然其計曰「卿言亦自有理﹐吾方思之。」因自念零丁孤苦﹐素乏親知﹐𨿽欲逃亡﹐竟將焉往﹖嘗聞父言﹕有舊僕金榮者﹐信義人也﹐居鎭江呂城﹐以耕種爲業。今往投之﹐庶不我拒。至明日五鼓﹐與女輕裝而出﹐買船過瓜州﹐奔丹陽﹐訪於村氓﹐則金榮在焉﹐其家殷富﹐爲本村保正。生乃大喜﹐造其門。至則初不相識也﹐生言其父姓名爵裏及己乳名﹐方始記認﹐則思而哭其主﹐擁生在堂而拜認﹐曰「此吾家郎君也。」生具告以故﹐乃虛正堂而處之﹐事之如事舊主﹐衣食之需﹐供給甚至。生處榮家﹐將及一年。女告生曰「始也懼父母之責﹐故與君爲卓氏之逃﹐蓋出於不獲已也。今則舊谷旣沒﹐新谷旣登﹐歲月如流﹐已及期矣。且愛子之心﹐人皆有之﹐今而自歸﹐喜於再見﹐庶不我罪。況父母生我﹐恩莫大焉﹐豈有終絕之理乎﹖盍往見之﹗」生從其言﹐卽與之辭金榮﹐渡江入城。將近其家﹐謂生曰「妾與逃竄一年﹐今遽與君同往﹐或恐觸彼之怒﹐君可先往見之﹐妾乃艤舟於此以候。」臨行﹐復呼生回﹐以金鳳釵與之﹐曰「如或疑拒﹐當出此以示之可也。」生至門﹐防禦迎之﹐欣然反致謝曰「昨日顧待不周﹐致君不安其所﹐以有他適﹐老夫之罪也。幸勿見責。」生拜伏不敢仰視﹐但稱死罪。防禦不知其故﹐曰「何故乃爾﹐願得開陳﹐釋我疑慮。」生惶愧言曰「曩者房帷事密﹐兒女情多﹐負不義之名﹐犯私通之律﹐不告而娶﹐竊負而逃﹐竄伏村墟﹐遷延歲月﹐音容久阻﹐書問莫傳﹐情厚篤於夫妻﹐恩愛忘乎父母﹗今則謹攜令愛﹐同此歸寧﹐伏望察其深情﹐恕其罪譴﹐使得終能偕老﹐永遂於飛。大人有溺愛之恩﹐小子有室家之樂﹐是所望也﹐惟冀憫焉。」防禦聞之﹐驚曰「吾女臥病在牀﹐今乃一載﹐檀粥不進﹐轉側需人﹐豈有是事耶﹖」生謂其恐爲門戶之辱﹐故飾詞以拒之﹐乃曰「目今慶娘在於舟中﹐可令人舁取之來。」防禦𨿽然不信﹐卽令家童馳往視之。至江﹐舟迹並無所見。防禦大怒崔生﹐責其妖妄﹐生乃袖中取出金鳳釵以進。防禦見之﹐駭然大驚曰「此物吾亡女興娘歿葬之釵﹐胡爲而至此哉﹖」疑惑之際﹐慶娘忽於牀上欣然而起﹐出至堂前﹐拜其父曰「興娘不幸﹐早辭嚴侍﹐遠棄荒郊﹐然與崔生緣分未斷﹐今來此﹐意亦無他﹐特以此說有愛妹慶娘﹐續其婚耳。如所請肯從﹐則吾病患當卽痊愈。不用女言﹐命盡此矣。」舉家驚駭﹐視其身則慶娘﹐而言動舉止卽興娘也。父詰之曰「汝旣死矣﹐安得復於人世爲此亂惑也﹖」對曰「女之死也﹐冥司以女無罪﹐不復拘禁﹐得隸玉皇娘娘帳下﹐掌傳箋奏。切以世緣未盡﹐故特給假一年﹐來與崔郎了此一段因緣爾。」父聞其言﹐乃許之。卽斂容拜謝﹐又與崔生執手欷爲別。且曰「父母許我矣﹗汝好作嬌客﹐愼毋以新人而忘故人也。」言訖﹐慟哭而僕於地﹐視之﹐死矣﹐急以湯藥灌之﹐移時乃蘇﹐其病卽瘥﹐行動如常﹐叩以前事﹐並不知之﹐殆如夢覺。遂涓吉續崔生之婚。生感興娘之情﹐以釵貨於幣﹐得鈔二十錠﹐盡買香燭楮市﹐賫詣瓊花觀﹐命道士建醮三晝夜以報興娘。興娘復見夢於生曰「蒙君薦拔﹐尙有餘情﹐𨿽隔幽冥﹐實深感佩。小妹性柔和﹐宜善視之。」生驚悼而覺﹐從此遂絕。嗚呼異哉﹗

艷異編卷四十鬼部五雙頭牡丹燈記方氏之據浙東也﹐每歲元夕﹐於明州張燈五夜。傾城士女﹐皆得縱觀﹐至正庚子之歲﹐有喬生者﹐居鎭明嶺下。初喪其偶﹐鰥居無聊﹐不復出遊﹐但倚門佇立而已。十五夜三更盡﹐遊人漸稀。見一丫曩﹐挑雙頭牡丹燈前導﹐一美人隨後﹐約年十七八﹐紅裙翠袖﹐妍妍媚媚蹁躚投西而去。生於月下視之﹐韶顏稚齒﹐眞國色也。神魂飄蕩﹐不能自持﹐乃尾之而去﹐或先之﹐或後之。行數十步﹐女忽回顧而微曬曰「初無桑中之期﹐乃有月下之遇﹐事非偶然也。」生卽趨前揖之曰「敝居咫尺﹐佳人可能回顧否﹖」女無難意﹐卽呼丫鬟曰「金蓮可挑燈同往也。」於是金蓮復回。生與女攜手至家﹐極其歡暱。自以爲巫山﹑洛浦之遇﹐不是過也。生問其姓名﹑居址﹐女曰「姓符﹐麗卿其字﹐淑芳其名。故奉化州判女也。先人旣沒﹐家事零替﹐旣無兄弟﹐仍鮮族黨﹐止妾一身﹐遂與金蓮僑居湖西耳。」生畱之宿。態度精妍﹐詞气婉媚﹐低篩暱枕﹐甚相歡愛。天明辭別而去﹐及暮則又至﹐如是者將半月。鄰翁疑焉﹐穴壁窺之﹐則見一粉妝髑髏﹐與生並坐於燈下﹐大駭。明日詰之﹐祕不肯言。鄰翁曰「嘻﹐子禍矣。人乃至盛之純陽﹐鬼乃幽陰之邪穢。今子與幽陰之魅同處而不知﹐與邪穢之物共宿而不悟﹐一日眞元泄盡﹐災眚來臨﹐惜乎以靑春之年﹐而遽爲黃泉之客也﹐可不悲夫﹗」生始驚懼﹐備述厥由。鄰翁曰「彼言僑居湖西﹐子往訪問之﹐則可知矣。」生如其教﹐徑投月湖之西﹐往來於長堤之上﹐髙橋之下﹐訪於居人﹐詢於過客﹐並言無有。日將夕﹐乃適入湖心寺少憩。行過東廊﹐復轉西廊﹐廊盡復得一暗室﹐則有旅櫬﹐白紙題其上曰「故奉化符州判女麗卿之柩」。柩前懸一雙頭牡丹燈﹐燈下立一盟器女子﹐背上有二字曰金蓮。生見之﹐毛髮盡豎﹐寒栗徧身﹐奔走出寺﹐不敢回顧。是夜借宿鄰翁之家﹐憂怖之色可掬。鄰翁曰「玄妙觀魏法師﹐放開府王眞人弟子﹐符篆爲當今第一﹐汝宜急往求焉。」明日﹐生詣觀內。法師望見其至﹐驚曰「妖气甚濃﹐何爲來此﹖」生拜於座下﹐具述其事。法師以朱書符二道授之﹐令其一置於門﹐一懸於榻﹐仍戒不得再往湖心寺。生受符而歸﹐如法安頓﹐自此果絕來矣。一月有餘﹐不覺又往衮繡橋訪友﹐畱飲至醉﹐卻忘法師之戒﹐徑取湖心寺路以回。將及寺門﹐復見金蓮迎拜於前曰「娘子久待﹐何一向薄情如是。」遂與生俱入內廊﹐直抵室中。女子宛然在坐﹐數之曰「妾與君素非相識﹐偶於燈下一見﹐感君之意﹐遂以全體事君。暮往朝來﹐與君不薄﹐柰何信妖道土之言﹐遽生疑惑﹐便欲永絕。薄幸如是﹐妾恨之深矣﹐今幸得見﹐豈能相捨。」卽握生手至於柩前﹐樞忽自開﹐擁之同入﹐隨卽閉矣﹐遂死於樞中﹐鄰翁怪其不歸﹐遠近尋問。及至寺中停柩之室﹐見生之衣裙微露於柩外。請於寺中﹐問之於主僧而發之﹐死已久矣。與女子之屍﹐俯仰臥於樞內。女貌如生焉。寺中僧眾嘆曰「此奉化州判符君之女也。死時年十有七。權厝於此﹐舉家遠去﹐竟絕音耗﹐至今十有三年矣。不意作怪如是。」遂以屍柩及生﹐殯於西門之外。是後云陰之晝﹐月黑之宵﹐往往見生與女子攜手同行﹐一丫鬟挑雙頭牡丹燈前導。遇之者輒得重疾﹐寒熱交作。薦以功徳﹐祭以牢醴﹐庶可獲痊﹐否則不起矣。居人大懼﹐竟往玄妙觀謁魏法師而訴焉。法師曰「吾之符篆﹐止能治其未然。今祟成矣﹐非吾之所知也。聞有鐵冠道人者﹐見居四明山頂﹐考劾鬼神﹐法術靈驗﹐汝輩宜往求之。」眾遂至山﹐攀緣藤葛﹐驀越溪澗﹐其上絕頂﹐果有艸庵一所。道人憑幾而坐﹐方看道童調鶴。眾羅拜庵下﹐告以來故。道人曰「山林隱士﹐旦暮且死﹐烏有奇術。君輩過聽矣。」拒之甚堅﹐眾曰「某本不知﹐蓋玄妙觀魏法師所指教耳。」道人曰「吾老矣﹐不復下山﹐已六十餘年。小子饒舌﹐煩吾一行。」卽與童子下山﹐步履輕捷﹐徑至西門外﹐結方丈之壇﹐踞席端坐﹐書符焚之。忽見符吏數輩﹐黃巾帛祆﹐金甲雕戈﹐長皆丈餘﹐屹立壇下﹐鞠躬請命﹐貌甚虔肅。道人曰「此間有邪祟爲禍﹐驚擾生民﹐汝輩豈不知耶﹖宜疾驅之至﹗」受命卽往﹐不移時﹐以枷鎖押女子與生並金蓮﹐俱到壇所﹐鞭捶揮撲﹐流血淋漓。道人河責良久﹐令其供狀。將吏遂以紙筆授之﹐俱各供數百言。今錄其略於此。喬生供曰「伏念某喪室鰥居﹐倚門獨立﹐犯在色之戒﹐動多欲之求。不能效孫叔見兩頭蛇而決斷﹐乃致如鄭子逢九尾狐而愛憐。事旣莫追﹐悔將奚及。」符女供曰「伏念某靑年棄世﹐白晝無鄰﹐六魄𨿽離﹐一靈未混。燈前月下﹐逢五百年歡喜冤家﹔世上民間﹐作千萬人風流話本。迷不知返﹐罪安可逃。」金蓮供曰「伏念某殺靑爲骨﹐梁素成胎﹐墳隴埋藏﹐是誰作俑。而用面目機發﹐比人具本而微。旣有名字之稱﹐可乏精靈之異。因而得計﹐豈敢爲妖。」供畢﹐將吏取呈。道人以巨筆判曰「蓋聞﹐大禹鑄鼎﹐而神斂鬼祕﹐莫得逃其形﹔溫嶠燃犀﹐而水府龍宮﹐俱得見其狀。惟幽明之異趣﹐乃詭怪之多端﹐遇之者不利於人﹐遭之者有害於物。故大厲入門﹐而晉景歿﹔妖豕啼野﹐而齊襄殂。降禍爲妖﹐興災作孽。是以九天設斬邪之所﹐十地分罰惡之司。使魑魅魍魎﹐無以容其姦﹔夜叉羅剎﹐不得肆其暴。矧此淸平之世﹐坦蕩之時﹐而乃變幻形軀﹐依艸附木﹐天陰雨濕之夜﹐月落參橫之辰﹐嘯於梁而有聲﹐窺其室而無睹。蠅營狗苟﹐羊狠狼貪。疾如飄風﹐烈若猛火。喬家子生猶不悟﹐死何卹焉﹔符氏女死尙貪淫﹐生可知矣。況金蓮之怪誕﹐假盟器以成形﹐惑世誣民﹐違條犯法。狐綏綏而有蕩﹐鶴奔奔而無良。惡貫已盈﹐罪名不宥。陷人坑從今塡滿﹐迷魂陣自此打開﹐燒毀雙明之燈﹐押赴九幽之獄﹐沈淪陰臀﹐永無出期。判詞已具﹐主者奉行。急急如律令﹗」卽見此三鬼﹐悲啼躑躅﹐爲將吏驅而去。道人拂袖入山。明日眾姓往謝之﹐不復可見﹐止有艸庵存焉。急往玄妙觀訪魏法師﹐而審問其故﹐其法師則已病暗啞﹐不能言矣。南樓美人葑溪劉天麒﹐少嘗中秋夕獨臥小樓。窗忽自啟﹐視之﹐一美人靚妝縞服﹐肌體嬌膩﹐眞絕色也。天麒恍惚﹐不敢爲語。已而攬其裾﹐乃莞爾納之。天麒曰「敢請姓氏﹐終當請媒以求聘耳。」美人曰「妾上失姑嫜﹐終鮮兄弟﹐何聘乎﹖汝知今夕南樓故事﹐只呼南樓美人便已。」天曙﹐矚曰「君勿輕泄。妥當終夕至。」語訖﹐越鄰家臺榭而去。自是每夜翩翩而至﹐相愛殊切。一日﹐天麒露其事於酒餘﹐人曰「此莫非妖也﹐君獲禍深矣。」迨夕﹐美人讓曰「妾見君靑年無偶﹐故犯律而失身奉君。何泄我樞機﹐致人有禍君之說。」遂悻悻而去。將歲杳然。天麒深忿前言﹐但臨衾拭淚而已。至明歲秋夕﹐嘗憶前事﹐樓中朗吟蘇子瞻《前赤壁賦》云﹕桂掉兮蘭槳﹐擊空明兮流光﹐渺渺兮予懷﹐望美人兮天一方。

歌未罷﹐忽美人仍越臺榭而至﹐曰「妾見君朝夕憂憶﹐又爲馮婦。」相與至夜半﹐美人潛然泣曰「風情有限﹐世事難遺。聞君新婚在邇﹐今將永別。不然﹐不直分愛於賢配﹐抑將不利於吾君。」天麒稍悟。猶豫間﹐美人不見矣。天麒婚後﹐更無他異。法僧遣祟湖州郡學倪升﹐成化丁酉﹐假讀一僧捨。壁間忽辟雙扉。升訝之﹐曰「人耶﹖鬼耶﹖」叩之﹐漠無人蹤。諦視之﹐一少女態貌整秀﹐衣飾黯淡﹐眞神仙中人也﹐升不能制﹐竊謂曰「僕素無紅葉之約﹐而乃有綠綺之奔﹐竟不識有是緣乎﹖」女聞之﹐怫然曰「爾謂之紅葉之約韓翠﹐比妾則亦已矣﹔以綠綺之奔﹐卓文君比妾謬哉﹗」升再拜謝罪。是夕遂款一宿。女囑曰「以君文學之士﹐故千金之軀﹐一旦喪於今日。愼勿泄露。終當爲箕帚妾耳。」乃賦二律詩曰﹕窗掩蟬紗怯晚風﹐碧桐垂影路西東。自憐燕谷無春到﹐誰信藍橋有路通。良玉杯擎鸚鵡綠﹐精金帶束荔枝紅。鴛鴦帳裏空驚起﹐羞對靑銅兩鬢蓬。

又云﹕

夢斷行雲會晤難﹐翠壺銀箭漏初殘。鴛鴦倦繡香猶在﹐翠扇題詩墨未漧。滿院落花春事晚﹐繞庭芳艸雨聲寒。掌中幾字回文錦﹐安得郎君一笑看。

自是胥宇經旬不返。父竊室視之﹐見其子或語或笑﹐或起或僕不一﹐始知其爲妖炫也。密速杭招慶撣師方公。夜﹐方建壇﹐仗劍危坐。見有一美人哀祈曰「氏本守未某樞密使之女﹐緣私忿而歿﹐魂魄未散﹐是成祟耳﹐願冀宥之。」師卽劍墮至一地沒。平旦﹐啟土丈餘﹐一棺中女子﹐面色如生﹐其顙多。亟投諸火﹐穢气入人臟腑﹐甚不可逼視。升疾始愈。吳小員外趙應之﹐南宋宗室也。偕弟茂之入京師﹐與富人吳小員外日日縱遊。一日﹐至金明池上。行小徑﹐得酒肆。花竹扶疏﹐器用整潔可愛。寂然無人﹐止一當壚少艾。三人駐畱飲酒﹐應之招女侑觴。吳大喜﹐坐間以言挑之﹐欣然相允﹐共坐舉杯。其父母自外歸﹐女亟起。三人興旣敗﹐輒捨去。時春已盡﹐不復再遊。但思慕之心﹐屢形夢寐。明年﹐相率尋舊遊。至其處﹐則門戶蕭然﹐當壚人已不見。乃少坐索酒﹐詢其家曰「去年過此﹐見一女子﹐今何在﹖」翁溫顰蹙曰「正吾女也。去歲舉家上冢﹐是女獨畱。吾未歸時﹐有輕薄三少年來飲共坐。吾薄責之﹐女悒快數日而死。屋側小丘﹐乃其冢也。」三人不復問。促飲言旋﹐沿路傷嘆而已。將及門﹐見一女冪首搖搖而來﹐呼曰「我去歲池上相見人也「員外得非往我家訪我乎﹖我父母欲君絕念﹐詐言我死﹐設虛冢相疑。我一春望君﹐幸而相值。今徙居城中委巷﹐一樓極寬潔﹐可同往否﹖」三人喜甚﹐下馬偕行。旣至﹐則共飲﹐吳生畱宿。往來逾三月﹐顏色漸憔悴。其父責二趙曰「汝向誘吾子何往﹖今病如是﹐萬一不起﹐當訴於官。」兄弟相顧悚汗﹐心亦疑之。聞皇甫法師善治鬼﹐往謁之﹐邀請同視吳生。皇甫望見大驚曰「鬼气甚盛﹐祟深矣﹗宜亟避之西方三百里外﹐倘滿百二十日﹐必爲所害﹐不可治矣。」三人卽命駕往西路﹐每當食處﹐女先在房﹐夜則據榻。到洛未幾﹐適滿十二旬。會談酒樓﹐且憂且懼。會皇甫跨驢過其下﹐拜揖祈請。皇甫爲結壇行法﹐以劍授吳曰「子當死。歸試緊閉門﹐黃昏時有擊者﹐無問何人卽斫之。幸而中鬼﹐庶幾可活。不幸殺人﹐卽當償命。均爲一死﹐或有脫理。」吳如其言﹐及昏﹐果有擊門者。斫之以劍﹐應手僕地。命燭照之﹐乃女也﹐流血滂沱。爲街卒所錄﹐並二趙皇甫師皆系獄。獄不能決﹐府遣吏審池上之冢。父母告云已死。發瘞視驗﹐但衣服如蛻﹐無復形體。遂得脫。此事與婚姻類胡氏子﹐及吳令女事相類﹐蓋久則成人矣。田洙遇薛濤聯句記五羊田洙﹐字孟沂﹐洪武十六年甲子四月﹐隨父百祿赴蜀成都教官。洙淸雅有標致﹐書畫琴棋﹐靡所不曉。諸生日與嬉遊﹐愛之過於同气。凡遠近名山勝境﹐吟賞殆徧。常曰「吾生﹐平懶事聲利﹐但常得好處﹐登臨足矣。」明年秋﹐百祿將遣回﹐洙母不忍捨﹐乃曰「兒來未久﹐柰何便去。旦官淸氈冷﹐路費艱難﹐公宜三思。」百祿乃謀於諸生之親厚者﹐使開館於人間﹐一則自可讀書進學﹐一則藉俸金爲歸計。諸生深幸洙畱﹐遂薦於負郭大姓張氏。次歲丙寅﹐正月十八日設帳﹐庠序朋好﹐羣送以往。張大喜﹐開宴﹐待爲上賓。且媚百祿曰「令嗣晚間免回﹐可令就宿舍下。」百祿許之。至三月花晨﹐洙鮮衣歸省。偶經一所﹐境甚幽偏﹐山下皆桃樹﹐花方盛開。洙愛之﹐躇立徘徊。忽見桃林中一美人﹐延佇花下﹐洙不敢顧而去。後復經從﹐美人必在門首。一日洙過﹐偶遺所得俸金﹐美人命婢拾以還洙。洙感激﹐明日詣謝。至門﹐丫鬟入報曰「前遺金郎來矣。」請入內廳﹐美人出相見﹐笑問曰「君非張運使宅西賓乎﹖」洙曰「然」﹐且謝還金事。美人曰「張氏一家親戚﹐彼西賓﹐卽我西賓。奚謝爲﹖」洙起揖曰「敢問夫人名閥爲誰﹐與敝東何親﹖」美人曰「夫爲平姓﹐成都故族也。妾文孝坊薛氏女﹐嫁平幼子康﹐不幸早卒﹐妾獨蠕居。」坐久﹐茶至再﹐洙辭出。美人畱之曰「今夕且宿寒舍。若盛東知君在此﹐而妾不能爲一款曲﹐惶愧殊甚。」卽陳酒饌﹐設二席﹐與洙耦坐。坐中勸酬極至﹐語雜諧謔。洙以其張氏姻婭﹐不敢少縱。美人曰「聞君倜儻俊才﹐雅能賦詠﹐何至作儒生酸乎﹖妾𨿽不敏﹐亦頗解吟事。今旣遇賞音﹐而髙山流水﹐何惜一奏。」因盡出其家所藏唐賢遺墨示洙。其中元稹﹑杜牧﹑髙駢詩詞手翰尢多﹐皆眞迹﹐炳然如新。洙玩之不忍釋手。美人麾婢撤去舊俎﹐再出佳肴﹐中多異味﹐不能識。取玻璃杯酌洙。洙口占一詩曰﹕路入桃源小洞天﹐亂紅飛處遇嬋娟。襄王誤作髙唐夢﹐不是陽臺雲雨仙。

美人曰「佳則佳矣﹐然短章寂寥﹐不足以盡興。用落花爲題﹐共聯一首如何﹖」誅曰「謹如教。」美人唱曰﹕

韶艷應難挽﹐芳華信易調﹝薛﹞。綴階紅尙媚﹝田﹞﹐委地白仍嬌﹝薛﹞。墜速如辭樹﹝田﹞﹐飛遲似戀條﹝薛﹞。蘚鋪新蹙繡﹝田﹞﹐艸疊巧裁綃﹝薛﹞。麗質愁先殞﹝田﹞﹐香魂痛莫招﹝薛﹞。燕銜歸故壘﹝田﹞﹐蝶逐過危橋﹝薛﹞。粘帙將露﹝田﹞﹐衝簾已起飆﹝薛﹞。遇晴猶有態﹝田﹞﹐經雨倍無聊﹝薛﹞。蜂趁低兼絮﹝田﹞﹐魚吞細雜﹝薛﹞。輕盈珠履踐﹝田﹞﹐零亂翠鈿飄﹝薛﹞。鳥過生愁觸﹝田﹞﹐兒嬉最怕搖﹝薛﹞。褪英浮雨澗﹝田﹞﹐殘蕊漾風潮﹝薛﹞。積徑教童掃﹝田﹞﹐沿流倩水漂﹝薛﹞。媚人沽錦瑟﹝田﹞﹐瀹茗入詩瓢﹝薛﹞。玉貌樓前墮﹝田﹞﹐冰容夢裏消﹝薛﹞。芳茵曾藉坐﹝田﹞﹐長路或迎﹝鑣﹞﹝薛﹞。羅扇姬盛瓣﹝田﹞﹐筠籬僕護苗﹝薛﹞。折來隨手盡﹝田﹞﹐帶處近鬟焦﹝薛﹞。泥猶淒慘﹝田﹞﹐瓶空更寂寥﹝薛﹞。葉濃陰自厚﹝田﹞﹐蒂密子偏饒﹝薛﹞。豈必分茵席﹝田﹞﹐寧思上砑硝﹝薛﹞。香餘何吝竊﹝田﹞﹐佩解不煩邀﹝薛﹞。冶態宜宮額﹝田﹞﹐癡情妒舞腰﹝薛﹞。妝臺依浪拂﹝田﹞﹐畱伴可憐宵﹝薛﹞。

聯成﹐美人出小箋寫之。寫訖﹐夜已二鼓﹐延入寢室﹐自薦枕席﹐魚水歡諧﹐極其繾綣。枕邊切切叮嚀洙曰「愼勿輕言。若賢東知之﹐彼此名節喪盡矣。」次日﹐以臥獅玉鎭紙一枚贈洙﹐送至門外。曰「無事宜來﹐勿效薄幸也。」洙還﹐遂紿館東曰「老母相念之深﹐必令歸家宿歇﹐不敢畱此。」館東信之。洙由是常宿美人所。逾半年﹐人無知者。惟賞花玩月﹐舉白弄琴﹐曲盡人間之樂。一夕﹐與洙論詩曰「唐人喜作回文﹐近時罕見。」洙曰「惟夫人柔情幽思﹐談笑爲之。若予荒鈍﹐無復措辭。」美人笑曰「請試命題﹐以求教益。」洙遽曰「四時詞也。」美人卽賦詩曰﹕花朵幾枝柔傍砌﹐柳絲千縷細搖風。霞明半嶺西斜日﹐月上孤村一樹松。涼回翠輦冰人冷﹐幽心淸泉夏井寒。香篆裊風靑縷縷﹐紙窗明月白團團。蘆雪覆汀秋水白﹐柳風凋樹晚山蒼。孤燈客夢驚空館﹐獨雁徵書寄遠鄕。天凍雨寒朝閉戶﹐雪飛鳳冷夜關城。鮮紅炭火鑪圍暖﹐淺碧茶甌注茗淸。

洙聽罷﹐嘆其妙敏。將濡毫屬和﹐美人曰「正所謂木桃瓊瑤﹐敢望報乎。」洙答曰「眞乃是白雪陽春﹐難爲和耳。」亦賡四韻曰﹕芳樹吐花紅過雨﹐人簾飛絮白驚風。黃添晚色靑舒柳﹐粉落晴香雪覆松。瓜浮甕水涼消暑﹐藕浸盤水翠嚼寒。斜石近階穿筍密﹐小池舒葉出荷團。殘日絢紅霜葉赤﹐薄煙籠樹晚林蒼。鸞書寄恨羞封淚﹐蝶夢驚愁怕念鄕。風捲霜篷寒罷釣﹐月輝霜柝冷敲城。濃香酒泛霞杯滿﹐淡影梅橫紙帳淸。

美人且讀且笑曰「絕妙好詞。但兩韻俱和則善矣。洙曰「君子不欲多上人﹐且輸一籌耳。」洙因曰「蜀中山水奇勝。自昔以來﹐多產佳麗。若昭君﹑文君﹑薛濤輩﹐以夫人方之﹐紿迹有優劣乎﹖」美人曰「昭君遠嫁胡沙﹐卓氏當壚可恥。貌美命薄﹐俱受苦辛。使子遇薛濤﹐亦不啻如今日也。由是言之﹐固爲優矣。」洙曰「濤妓女﹐何敢上擬夫人。但其容貌﹐亦可謂難得者。余嘗讀秦再思《紀異錄》云﹕『髙千里鎭蜀﹐嘗開宴﹐攺《一字令》曰「口﹐有似沒量斗。」濤曰「川﹐有似三條椽。」髙曰「柰何一條曲﹖」濤曰「相公尙使沒量斗﹐窮酒佐﹐三條椽有一條曲﹐又何足怪﹖』」婦人敏捷﹐誠未易比。」美人曰「子知其然﹐而不知其所以然也。特嬉笑之語爾﹐若其﹕『水國蒹葭夜有霜﹐月寒山色共蒼蒼。誰云萬里自今夕﹐離夢杳如關塞長。』之作﹐可以伯仲杜牧。而尢善制小箋﹐至今蜀人號『薛濤箋。而子以妓女薄之﹐非知濤者也。」後洙饋以北珠耳一副﹐美人謝曰「謹當佩服﹐永以爲好。」久之﹐洙以母病﹐遂輟講﹐歸侍湯藥。如此三月餘方愈。美人訝其久不來﹐恐有他遇﹐乃作《折齒曲》怨之。會洙母疾愈﹐復入齋。是夕﹐卽造美人所。美人迎謂曰「何別久也﹖」洙以實告。美人曰「三月不違人﹐今違人三月矣。」洙戲之曰「『三月不知肉味』﹐知肉味在今夕矣。」談謔間﹐出前曲示洙。曲曰﹕黑鉛鑄劍難爲鋒﹐碧芰制衣寧禦風。飲漆阿膠忽紛解﹐淸塵濁水何由逢。請看綠艸南園蝶﹐並宿花房花亦悅。鴛鴦頭白不相離﹐那學秋胡便長別。東鄰美女紅玉梭﹐雪縷鳳機成素羅。雨意雲情肯輕許﹐縱然折齒將如何。深深永巷閒風月﹐錦帳蘭缸淚如血。血點年深久尙紅﹐至今灑在同心結。

洙愛其才色﹐眷戀益深。美人亦重洙文采﹐傾竭不吝。謂洙曰「向時聯句﹐未盡髙情。今夕當輕彈曼舞﹐淺酌微吟﹐再成一首﹐庶見吾二人敵也。」乃以睡鴨鑪香﹐紅虯脯薦酒﹐鉤簾望月﹐並坐前楹。洙曰「昔韓昌黎與孟郊有《城南聯句》《鬥鷄》《石鼎》《秋雨》等作﹐宏詞險韻﹐膾炙人口。今玆之賦﹐宜命作《月夜聯句》﹐以五十韻爲率﹐夫人然之否乎﹖」美人曰「吾意也。」洙乃請美人先賦。曰﹕

庭月如鋪練﹝薛﹞﹐池星似撒棋﹝田﹞。天空河影澹﹝薛﹞﹐時換斗梢移﹝田﹞。梨棗低垂樹﹝薛﹞﹐藤蘿密護籬﹝田﹞。艸紛螢火亂﹝薛﹞﹐幹偃鳥巢欹﹝田﹞﹕怪石形疑魅﹝薛﹞﹐芳花色勝姬﹝田﹞。髹盆涼沁水﹝薛﹞﹐紈扇淨搖颶﹝田﹞。雙陸收骰局﹝薛﹞﹐琵琶上練絲﹝田﹞。砌蛩聲遠近﹝薛﹞﹐檐馬響參差﹝田﹞。銀作彈箏甲﹝薛﹞﹐鼉爲冒鼓皮﹝田﹞。秋筠斜織簟﹝薛﹞﹐暑葛薄裁﹝田﹞。宿雁棲還起﹝薛﹞﹐飛禽下復疑﹝田﹞。地幽塵靜﹝薛﹞﹐城遠漏逶迆﹝田﹞。窈窕來紅拂﹝薛﹞﹐雍容識紫芝﹝田﹞。緣深天作合﹝薛﹞﹐誓重鬼難欺﹝田﹞。幸矣逢良夕﹝薛﹞﹐難哉遇少時﹝田﹞。殷勤酬契闊﹝薛﹞﹐傾倒極淋漓﹝田﹞。蓮實瑤琴軫﹝薛﹞﹐荷筒碧酒卮﹝田﹞。呼能婢斫﹝薛﹞﹐瓶喚小鬟持﹝田﹞。殼破開螃蟹﹝薛﹞﹐唇腥啖蛤蜊﹝田﹞。菱煩纖手剝﹝薛﹞﹐肉援利刀批﹝田﹞。令急觥行速﹝薛﹞﹐謳淸曲度遲﹝田﹞。勸酬兼爾汝﹝薛﹞﹐講論雜乎而﹝田﹞。冷脆嘗瓜果﹝薛﹞﹐鹹酸啄醢醯﹝田﹞。艷杯浮琥珀﹝薛﹞﹐異器捧玻璃﹝田﹞。熊掌停犀箸﹝薛﹞﹐酥湯進蜜脾﹝田﹞。渴來思茗好﹝薛﹞﹐酣後憶冰宜﹝田﹞。妙句聯將就﹝薛﹞﹐狂心坐已馳﹝田﹞。歌筵渾可罷﹝薛﹞﹐臥具早教施﹝田﹞。不用尋桃葉﹝薛﹞﹐那須折竹枝﹝田﹞。媚人鶯語滑﹝薛﹞﹐惱醉蝶情癡﹝田﹞。咳處珠旋唾﹝薛﹞﹐顰時黛蹙眉﹝田﹞。釵橫金澑髻﹝薛﹞﹐釧冷粟生肌﹝田﹞。小小眞能謔﹝薛﹞﹐盼盼最解詩﹝田﹞。風流雲雨夢﹝薛﹞﹐宛轉艷陽詞﹝田﹞﹐步緩腰肢裊﹝薛﹞﹐鬟低耳語私﹝田﹞。夜香防竊聽﹝薛﹞﹐午浴避潛窺﹝田﹞。繡履含羞脫﹝薛﹞﹐銀燈帶笑吹﹝田﹞。素羅牀畔解﹝薛﹞﹐粉汗枕前滋﹝田﹞。暖玉綃籠筍﹝薛﹞﹐春蔥指露錐﹝田﹞。云偏松綠發﹝薛﹞﹐浪動靑韓﹝田﹞。狎態堪歸畫﹝薛﹞﹐嬌顏可療饑﹝田﹞。襪塵新舞﹝薛﹞﹐鬢膩宿油脂﹝田﹞。荀鶴髙文譽﹝薛﹞﹐崔鶯絕世姿﹝田﹞。未誇連蒂好﹝薛﹞﹐只羨並頭奇﹝田﹞。何處空題葉﹝薛﹞﹐誰家謾結﹝田﹞。漆膠當自固﹝薛﹞﹐衽席只餘知﹝由﹞。愼勿萌嫌隙﹝薛﹞﹐毋令惜別離﹝田﹞。芝蘭同嗅味﹝薛﹞﹐松柏共襟期﹝田﹞。永奉閨房樂﹝薛﹞﹐長培楮墨嬉﹝田﹞。泰山如作礪﹝薛﹞﹐此志莫教虧﹝田﹞。他日﹐洙館東偶過泮宮﹐因勸百祿曰「令嗣每日一歸﹐不勝匍匐﹐俾之仍宿寒舍﹐豈不便益。」百祿曰「從開館之後﹐一向只寓公家。前者因其母病﹐暫輟一季耳。後並不曾回。何言之謬也。」張大駭﹐不敢盡其辭而出。是晚洙亦告歸﹐張潛使人視其所往﹐及途半﹐不復見矣。走報張﹐急遣人入城問百祿﹐無有也。意其少年放逸﹐必宿花柳。然思此處又無妓館﹐大以爲怪。明旦洙來﹐張問曰「昨宵宿於何處﹖」曰「家間耳。」張曰「非也。某已令人蹤迹先生﹐莫測所詣。學中亦不見。」洙誑曰「因過一朋友處﹐談話良久﹐抵家暮矣。」張知其詐﹐呼追洙僕﹐使面証之。洙叱曰「汝到吾家﹐隨卽出城﹐比吾歸﹐汝已去矣。何得妄言﹗」僕曰「我昨夜宿先生家﹐今日早飯罷方回。老廣文亦甚驚訝﹐要自來相尋。」洙窘甚﹐顏色陡變。張曰「先生如有私眷﹐當以實告﹐勿隱也。」洙弗能諱﹐乃具道本末﹐且愧謝曰「此令親見畱﹐非賤子輒敢無禮。」張曰「吾家何嘗有親戚在此。況諸房姊妹﹐亦無平姓者。必祟也。今肖自愛﹐不宜復往。」洙唯唯而已。私詣美人道此意。比至﹐美人已知﹐曰「郎勿怨﹐蓋冥數盡於此也。」與洙宿﹐且敍歡情。戒曉﹐美人謂洙曰「從此一別﹐後會難期﹐無以將意。」乃出墨玉筆管一枝爲貺。云「此舊物也﹐郎愼藏之。」遂飲泣而別。張料洙是夕必復去﹐覘之﹐果不在館。因入謂其妻曰「西賓此事﹐不可不使其父母知之。」乃以洙所爲﹐備告百祿。百祿大怒﹐呼歸杖之。洙遂吐實﹐且出所得玉鎭紙﹑玉筆管及聯句諸詩。百祿取視管上﹐刻「渤海髙氏文房淸玩」。乃謂張曰「物旣珍奇﹐詩又俊逸﹐必非尋常作也。」呼誅同往窮之。將近﹐遙指曰「在此。」至則漫非前景。屋字俱元﹐但水碧山靑﹐桃林依舊。張謂百祿曰「是矣。此地相傳﹐唐妓薛濤所葬。後入因鄭谷《蜀中》詩有『小桃花繞薛濤墳』之句﹐遂樹桃百株﹐爲春時遊賞之所。賢郎佳遇﹐必濤也。且所謂平幼子康者﹐乃『平康巷』也。文孝坊者﹐城中亦無此額﹐而文與孝合﹐爲教字﹐謂『教坊』﹐唐妓女所居。濤爲蜀樂妓﹐故居教坊也﹐非濤而誰哉﹖況管上字刻『髙氏淸玩』﹐則唐西川節度使髙驕千里所贈。當驕鎭蜀﹐濤於諸妓中最蒙寵侍。筆與鎭紙﹐皆駢所賜。兼用藏諸帖。又驕與元丞相杜紫微最名﹐蓋元與杜嘗有詩贈之﹐卽『錦江膩滑峨嵋秀﹐秀出文君與薛濤』是也。其爲濤之靈無疑。而物出於驕者審矣﹐元必深究。」百祿甚以爲然。然恐其終爲所惑﹐急遣還廣中。實藏數物﹐常以示人。後二年﹐誅亦入學爲生員﹐中洪武甲戌進士﹐授山東曹縣知縣。竟亦無他焉。

艷異編﹝續集﹞卷一神部未央老翁漢武帝宴於未央﹐方啖黍﹐忽聞人語云「老臣冒死自訴。」不見其形。尋覓良久﹐梁上見一老翁﹐長八九寸﹐面目皺﹐須髮皓白﹐拄杖僂步﹐篤老之極。帝問曰「叟姓字何﹐居在何處﹐何所病苦﹐而來訴朕﹖」翁緣柱而下﹐放杖稽首﹐嘿而不言。因仰頭視屋﹐俯指帝腳﹐忽然不見。帝駭愕不知何等﹐乃曰「東方朔必識之。」於是召方朔以告﹐朔曰「其名爲藻﹐水木之精﹐夏巢幽林﹐冬潛深河。陛下頃日﹐頻興造宮室﹐斬伐其居﹐故來訴耳。仰頭看屋﹐而復俯指陛下腳者﹐足也﹐願陛下宮室足於此。」帝感之﹐旣而息役。幸瓠子河﹐聞水底有弦歌聲。前梁上翁及年少數人﹐絳衣素帶﹐纓佩甚鮮﹐皆長八九寸﹐有一人﹐長尺餘﹐淩波而出﹐衣不沾濡﹐或有挾樂器者。帝方食﹐爲之輟膳﹐命列坐於食案前。帝問曰「聞水底奏樂﹐爲是君耶﹖」老翁對曰「老臣前冒死歸訴﹐幸蒙陛下天地之施﹐卽息斧斤﹐得全其居﹐不勝歡喜﹐故私相慶樂耳。」帝曰「可得奏樂否﹖「曰「故賫樂來﹐安敢不奏。」其最長人便弦而歌﹐歌曰﹕天地徳兮垂至仁﹐憫幽魄兮停斧斤。保窟宅兮庇微身﹐願天子兮壽萬春。

歌聲小大﹐無異於人﹐淸徹繞越梁棟。又二人鳴管撫節﹐調契聲諧﹐帝歡悅﹐舉觴並勸曰「不徳不足當雅貺。」老翁等並起﹐拜受爵﹐各飲數升﹐不醉。獻帝一紫螺殼﹐中有物狀如牛脂。帝曰「朕暗﹐無以識此物。」曰「東方生知之耳。」帝曰「可更以珍異見貽。」老翁顧命取洞穴之寶。一人受命﹐下沒淵底﹐倏忽還到﹐得一大珠﹐徑數寸﹐明耀絕世。帝甚愛玩。翁等忽然而隱。帝問朔﹕「紫螺殼中何物﹖」朔曰「是蛟龍髓。以傅面﹐令人好顏色。又女子在孕﹐產之必易。」會後宮產難者試之﹐殊有神效。帝以脂塗面﹐便悅澤。又曰「何以此珠名洞穴珠﹖」朔曰「河底有一穴﹐深數百丈。中有赤蚌﹐蚌生珠﹐故以名焉。」帝旣深嘆此事﹐又服朔之奇識。花蕊夫人舒大才﹐云問之逸士也。聰慧能文﹐尢長於詩。麒徳二年春﹐因駕舟訪友﹐抵中途﹐天已薄暮﹐時聞大魚跳擲於波間﹐宿鳥飛鳴於岸際﹐雲散月明﹐花香柳舞﹐忽蘭麝風透﹐環佩鏗鏘﹐大才異之。蛟舟諦視﹐一美人姿容妍麗﹐偕二婢嬉遊於林下。生乃登岸揖曰「娘子髙居何處﹐夜行至此﹖」美人笑曰「敝居僻陋﹐離此咫尺。君如不鄙﹐枉駕一顧。」大才情動於心中﹐不得已﹐遂與美人先後而行。不半里許﹐遙見竹戶荊扉﹐花木掩映﹐明窗淨幾﹐亦甚整潔。美人遜生上坐﹐命侍姬獻茶﹐繼以酒饌﹐杯盤精致﹐非世所有。壁間掛四時回文詩四絕﹐美人自制也。其曰﹕花艷吐枝紅傍雨﹐柳細垂綠絳迎風。霞生遠漢東升日﹐月落閒窗北近松。

其二曰﹕涼生髙閣虛檐冷﹐齒嚼冰絲雪藕寒。香散橊花紅灼灼的﹐露傾荷葉翠團團。

其三曰﹕蘆覆岸深秋水碧﹐木凋霜凜曉天蒼。孤眠夜永愁空館﹐獨立朝長遠鄕。

其四曰﹕天墮雪花冰滿戶﹐雨飛風冽凍凝城。鮮鮮蕊綻梅容瘦﹐滴滴香傾酒味淸。

美人遽曰「效顰鄙句﹐愧無好詞。君無曬焉。」大才稱贊不容口。詢以姓名居址。美人曰「妾姓花﹐成都人。蕊眞﹐小字也。」大才淫興勃然﹐求與之合。美人變色曰「男女配合﹐人之大倫。縱俗私通﹐謂之悖禮。與君萍水相逢﹐遽起穿窬之意﹐可乎不可乎﹖」大才跽而言曰「律說大法﹐禮順人情。之螽斯傳聲﹐「之艸虫卽應。何以人而不如微物乎﹖」美人始攺容曰「君能賡此四時詞﹐是乃中雀之目﹐牽幕之絲也。」大才乃援筆而和之。其一曰﹕花吐嫩紅初著雨﹐絮飄輕白細惟風。霞舒錦練光凝嶺﹐月上圓盤影掛松。

其二曰﹕涼風扇透朝肌冷﹐驟雨盆傾夜帳寒。香棟出飛新燕小﹐翠池盈貼嫩荷團。

其三曰﹕蘆岸宿鳩秋寂寂﹐桂庭飛蝶晚蒼蒼。孤燈剪盡挨長夜﹐獨枕愁思夢遠鄕。

其四曰﹕天冷夜淸霜滿野﹐月寒鳳凜雪迷城。鮮紅燭影深閨靜﹐淡白梅香暗閣淸。

大才和訖﹐美人贊曰「兩韻並賡﹐眞難得也。」是夜就寢﹐極盡幽歡。天明起視﹐乃一古詞。中塑一美人身﹐左右列待二婢。案上朱書木牌﹐題曰「花蕊夫人。」大才驚訝失色﹐舉身流汗。促舟還家﹐遂得疑疾。夢中﹐嘗見美人與之同榻﹐聯詩數篇﹐不及備述。巫娥志蜀之眉州﹐去城一捨許﹐小市瀕江﹐人煙數百家。有古廟一區﹐相傳爲花蕊夫人費氏之祠﹐頗著靈迹。廟左大姓鐘聲遠者﹐富而好禮﹐喜延名師。聲遠女兄有子曰謝生璉者﹐亦鉅室﹐來舅家就學。生儀容秀整﹐風韻淸髙。羣從咸喜之﹐相與弈棋飲酒談笑賦詩﹐惟恐生之或去也。鐘西塾後創一園﹐特盛。建漪筋堂﹑水月亭﹑玩芳亭﹑醉春館﹑翠屏軒於其內。生愛園幽雅﹐寓息其間﹐將近期月矣。一日﹐偶自外回﹐忽見四女郎﹐年近初笄﹐娉婷窈窕﹐嬉戲於玩芳亭畔﹐生謂是諸表妹﹐遽前揖之﹐至則皆非也。女殊不羞避﹐笑語自若。生問之曰「小姐輩誤此來耶﹖」中一人應曰「吾姊妹東鄰花氏之女也。久聞芳園勝麗﹐奇卉紛敷﹐故相攜就此一賞玩耳。不料爲郎所窺﹐幸無深訝。」生意其鄰居女子相往還﹐亦不似爲怪。至夜將睡﹐忽聞窗欞軋軋作聲﹐若有人敲推者。起視﹐乃曰間所見諸女之一﹐闖然入戶﹐向生施禮﹐和顏悅色﹐近語低聲﹐云「奴等蒲柳陋資﹐丹鉛弱質。偶得一接於光範﹐�然忽動其柔情﹐莫或自持﹐是不可忍﹐故冒禁而相就﹐遂犯禮以私奔﹐肅抱衾稠﹐願薦枕席。」言訖﹐卽邀生人寢﹐」相與媾歡。生戲問曰「彼三人何在﹐安得獨來﹖」女曰「姑候來宵﹐分此樂與諸妹耳。」遂口占一詩曰﹕翠翹金鳳鎖塵埃﹐懶畫長蛾對鏡臺。誰束白茅求吉士﹐自題紅葉托良媒。蘭缸未滅心先蕩﹐蓮步初移意已摧。攜手問郎何處好﹐絳帷深處玉山頹。

俄而兔魄將低﹐雞聲漸動﹐女攬衣起曰「奴回也。」遂悄悄而去。翌晚﹐生麝焚蘭﹐啟窗相候。女果共一人至﹐笑撫生曰「昨夕之歡﹐願推小妹。」乃顧妹云「汝善事郎君﹐好好做新人也。」緩步而出。其妹共生同衾並枕﹐親呢綢繆﹐一如姊氏﹐性復慧黠﹐亦能吟詩﹐詩曰﹕赤繩緣薄好音乖﹐姊妹相看共此懷。偶伴娥辭月殿﹐忽逢僧孺拜云階。春生玉藻垂鴛帳﹐香噴金蓮脫鳳鞋。魚水交歡從此始﹐兩情願保百年諧。

吟罷﹐女迆邐告回。生囑之再至。女曰「勿多言﹐管不教郎獨宿也。」是夕﹐大姊又送三姨至。生欲俱畱之。辭曰「待君爲四度新郎之後﹐妾姊妹當分侍房幃﹐周而復始耳。」生卽與三妹狎﹐且索其詩。答曰「愧無七步之才﹐又非二姊之敵﹐安有此能乎﹖」生固求之﹐乃吟曰﹕蘭房悄悄夜迢迢﹐獨對殘燈悵寂寥。潮信有期應自覺﹐花容無媚爲誰銷。愁顰柳葉凝新黛﹐笑看桃花上軟綃。夙世因緣今日合﹐天教長伴董嬌嬈。

須臾﹐雨散雲收﹐河橫斗落﹐斂袂而起。略整殘妝﹐謂生曰「今夕﹐四姨與郎爲偶﹐吾姊妹不可俱出。大姊當送之至耳。」次夜二鼓﹐四姨果盛飾偕姊就生。行夫婦之禮﹐設山海之盟﹐同訴幽情﹐亦成近體﹐曰﹕每到春時懶倍添﹐紅窗慵把繡鍼拈。奇逢詎料諧鴛偶﹐吉卜寧期葉鳳占。鬢亂綠鬟云擾擾﹐手籠紅袖玉纖纖。明珠四顆皆無價﹐誰似郎君盡得兼。

由是之後﹐羣女分番﹐每夕﹐二人侍寢。生以白面書生獲此奇遇﹐濃情媚意﹐眷戀日深﹐倚翠偎紅﹐應酬不暇。但願學鴛鴦之老﹐不欲聽子規之啼矣。夫何好景難畱﹐佳期易阻。將及月餘﹐父母促生歸娶﹐諸女聞之﹐皆來就別﹐會宿書齋。生一一溫存﹐式均其惠。將曉﹐大姊謂生曰「奴四人爲堂姊妹﹐皆閨閣處子。昨偶窺園﹐遂沾多露﹐荷蒙不鄙﹐均辱深憐。方訪伉儷﹐忽見仳離﹐悠悠長恨﹐此何極也。然使終念舊歡﹐幸莫遐棄。成親之後﹐求便重來﹐奴姊姝當企踵盱衡﹐候郎於翠屏軒下耳。」卽拔金掩鬢一支致贐。三妹亦以翠鈿銀鐲耳奉上﹐曰「歸遺細君﹐少結殷勤之意。」各灑淚而別。生收拾於書籠中。抵家﹐而婚期逼矣。宴而完畢﹐家室宜然。然四女之思﹐亦未嘗置。滿月後﹐妻歸寧﹐生孤枕獨宿。忽夢與四女相見﹐交會如常。三姨起曰「與郎久別﹐無以爲歡﹐請作回風之舞。」於是展翠衣﹐翻羅袖﹐𨿽飛燕之輕盈﹑公孫氏之神捷﹐未足以擬其奇妙也。舞罷﹐大姊乃作回風之曲﹐曰﹕有淑人兮邦之媛﹐佩明月兮紉蘭荃。輕軀兮掌上翻﹐長袖兮筵前。初鴻驚兮巧周旋﹐忽舉兮何蹁躚。雲鬟墜兮玉珥﹐文席委兮珠鈿。羌宛轉兮妖且妍﹐奇莫敵兮妙莫傳。倏低昂兮旣罷﹐蹇良夜兮如年。

二姨因取玉簫付四姨﹐曰「妹深善於此﹐願勿靳焉。姊倚歌而和﹐不亦可乎﹖」妹躍然曰「有是哉。」逡巡三奏其音﹐淸而和﹐婉而嬌﹐幽怨而闃寥﹐似夕露之淒寒蜩﹐如秋云之乘鮮飆也。姊亦斂黛謳而和焉。歌曰﹕紫蕭咽兮夜亡嘩﹐寶篆惟裊兮燭垂花。河欲沒兮夜欲闌﹐聊逍遙兮暫爲歡。脫花鈿兮收明﹐舒衾稠兮歸洞房。齊交頸兮如鴛鴦﹐銀漏短兮獸娛長﹐匡悲白日兮上扶桑。

正傾聽間﹐忽角起譙樓﹐鐘鳴其宇﹐推枕欠伸﹐乃是南柯一夢。而且具憶其詞﹐因起而錄之。卽托以卒業往舅家﹐諸女幸生再至﹐眷顧倍加於昔﹐生與說夢中事。女曰「此夫婦想念之深﹐故形諸夢寐﹐無足怪者。」生女畱戀凡半月餘﹐不與舅相見﹐舅疑之。一夕﹐潛出窺生所爲。見生共諸女玩月﹐談笑方濃﹐遽入呼生﹐倏然驚散。舅加詰問﹐終不肯言其詳。舅謂妗曰「園圃寬闊﹐竹木繁多。寧無花月之妖﹐或有水石之怪﹖璉又英俊﹐豈不爲其所惑﹖急須遣歸﹐恐久則致疾也。」乃令僕送生還抵家。不半載﹐以思女之故﹐果成重疾。神情恍惚﹐言語支離﹐伏枕奄奄﹐久而不愈。聲遠躬往視之﹐備以前事告於生父母。生父詢問再三﹐生乃吐實﹐且出所得詩詞﹐及金掩鬢等物。視之﹐皆泥捏成者。父知其被祟﹐乃偕舅訪於園中﹐並無蹤迹﹐因往花蕊廟卜簽。過東廊一小室﹐幃幔敝虧﹐人迹稀到﹐揭而觀之﹐題曰「巫山神女之位」﹐塑四美姬像於其中。東坐者失一掩鬢﹐右二人臂缺二鐲﹐耳亡雙。左一人面脫花鈿一枚。其父大驚﹐取泥塑之物於舊處﹐皆吻合。卽手碎其像﹐沈之江中而歸。自此月餘﹐生疾亦愈﹐怪魅遂絕。龍神部蔡霞傳唐﹐洛陽劉貫詞﹐大歷中﹐求丐於蘇州。逢蔡霞秀才者﹐精彩俊爽。一相見﹐意頗殷勤﹐以兄呼貫詞﹐旣而攜羊酒來宴。酒闌曰「兄泛遊江湖間﹐何爲乎﹖」曰「求丐耳。」霞曰「有所抵耶﹐泛行郡國耶﹖」曰「蓬行耳。」霞曰「然則幾獲而止﹖」曰「十萬。」霞曰「蓬行而獲十萬﹐乃無翼而思飛者也。設令必得﹐亦廢數年。霞居洛中﹐左右亦不貧﹐以他故避地﹐音問久絕。有所懇祈﹐兄爲回途蓬遊之﹐望不擲日月而得﹐如何﹖」曰「固所願耳。」霞於是遺錢十萬﹐授書一緘﹐白曰「逆旅中遽蒙周念﹐旣元形迹﹐輒露心誠。霞家長鱗虫﹐宅渭橋下﹐合眼叩橋柱﹐當有應者﹐必邀入宅。娘奉見時﹐必請與霞少妹相見。旣爲兄弟﹐情不合疏﹐書中亦令渠出拜。渠𨿽年幼﹐性頗慧聰。使渠助爲主人百緡之贈﹐渠當必諾。」貫詞遂歸。到渭橋下﹐一潭泓澄﹐無計自達。久之﹐以爲龍神﹐不當我欺﹐試合眼叩之。忽有一人應﹐因視之﹐則失橋及潭矣。有朱門甲第﹐樓閣參差。有紫衣使拱立於前﹐而問其意。貫詞曰﹕來自吳郡﹐郎」君有書問者。」執書以入。頃之﹐復出﹐曰「太夫人奉屈。」遂人廳中。見太夫人者﹐年四十餘﹐衣服皆紫﹐容貌可愛。貫詞拜之。夫人答拜﹐且謝曰「兒子遠遊﹐久絕音耗。勞君惠顧﹐數千里達書。渠少失意上官﹐其恨未減﹐一從遁去﹐三歲寂然。非君特來﹐愁緒猶積。」言訖命坐。貫詞曰「郎君約爲兄弟﹐小妹子卽貫詞妹也﹐亦當相見。」夫人曰「兒子書中亦言。渠略梳頭﹐卽出奉見。」俄有靑衣者曰「小娘子來。」年可十五六﹐容色絕代﹐辧慧過人。旣拜﹐坐於母下。遂命具饌﹐亦甚精潔。方對食﹐大夫人忽眼赤﹐直視貫詞。女急曰「哥哥憑來﹐宜具禮待﹐況令消患﹐不可動搖。」因曰「書中以兄處分﹐令以百緡奉贈。旣難獨舉﹐須使輕賫。今奉一器﹐其價相當﹐可乎﹖」貫詞曰「已爲兄弟﹐寄一書札﹐豈宜受賜﹖」大夫人曰「郎君貧遊﹐兒子備說。今副其請﹐不可推辭。」貫詞謝之。因命取鎭國碗來。又進食未幾﹐大夫人復瞪視﹐眼赤﹐口兩角涎下。女急掩其口曰「哥哥深誠托人﹐不宜如此。」乃曰「娘年髙﹐風疾發動﹐抵對不得。兄宜且出。」女若懼者﹐遣靑衣持碗自隨﹐而授貫詞曰「此賓國碗﹐其國以鎭災厲。唐人得之﹐固無所用﹐得錢十萬可貨之﹐其下勿鬻。且緣娘疾﹐須侍左右﹐不遂從容。」拜而入。貫詞持碗而行數步﹐回顧碧潭危橋﹐宛似初到﹔視手中碗﹐乃一黃色銅碗也﹐其價只三五耳﹐大以爲龍妹之妄也。執鬻於市﹐有酬七百﹑八百者﹐亦有酬五百者。念龍神貴信﹐不當欺人﹐日日持行於市。及歲餘﹐西市店﹐忽有胡客來視之。大喜﹐問其價。貫詞曰「二百緡。」客曰「物宜所值﹐何止二百緡﹖且非中國之寶﹐有之何益﹐百緡可乎﹖」貫詞以初約只爾﹐不復廣求﹐遂許之。交授。客曰「此乃賓國鎭國碗也。在國大禳人患厄﹐此碗失來﹐其國大荒﹐兵戈亂起﹐吾聞爲龍子所竊﹐已近四年。其君方以國中半年之賦召贖。君何以致之﹖」貫詞具告實。客曰「賓守龍﹐上訴當追尋﹐次此霞所以避地也。陰冥吏嚴﹐不得陳首﹐借君爲由送之耳。殷勤見妹者﹐非固親也﹐虜老龍之饞﹐或欲相啖﹐以其妹衛君耳。此碗旣出﹐渠雙當來﹐亦消患之道也。五十日後﹐渭洛波騰晦日﹐是霞歸之侯也。」曰「何以五十日然後歸﹖」客曰「吾攜過嶺﹐方敢來復。」貫記之。及期﹐往視﹐誠然矣。李靖唐﹐衛國公李靖﹐微時﹐嘗射獵靈山中。寓食山中﹐村翁奇其爲人﹐每丰饋焉。歲久益厚。忽邀羣鹿﹐乃逐之。會暮﹐欲捨之﹐不能。俄而陰晦迷路﹐茫繼不知所歸﹐悵悵而行﹐困悶益甚。極目﹐有燈火光﹐因馳赴焉。旣至﹐乃朱門大第﹐墻遇甚峻。叩門久之﹐一人出問。靖告迷道﹐且請寓宿。其人曰「郎君已出﹐獨大夫人在﹐宿應不可。」靖曰「試爲咨白。」乃入告。復出﹐曰「夫人初欲不許﹐且以陰黑﹐客又言迷﹐不可不作主人。」邀入廳中。有頃﹐一靑衣出﹐曰「夫人來。」年可五十餘﹐靑裙素襦﹐神气淸雅﹐宛若士大夫家。靖前﹐拜之。夫人答拜﹐曰「兒子皆不在﹐不合奉畱。今天色陰晦﹐歸路又迷﹐此若不容﹐遣將何適﹖然此乃山野之居﹐兒子還時﹐或夜到而喧﹐勿以爲懼。」旣而﹐食頗鮮美﹐然多魚。食畢﹐夫人入宅。二靑衣送牀席褥﹐衾被香潔﹐皆極鋪陳。閉戶﹐系之而去。靖獨念﹕「山野之外夜到而鬧者何物也﹖」懼不敢寢﹐端坐聽之。夜將半﹐聞叩門聲甚急﹐又聞一人應之。曰「天符報大郎子﹕當行雨﹐周此山七百里﹐五丈須足﹐無慢滯﹐無暴厲。」應者受符入呈。聞夫人曰「兒子二人未歸﹐行雨符到﹐固辭不可﹐違時見責。縱使報之﹐亦已晚矣﹐童僕無專任之理﹐當如之何﹖」一小靑衣曰「適觀庭中客﹐非常人也﹐蓋請乎﹖」夫人喜﹐因自叩其門﹐曰「郎覺否﹖請暫出相見。」靖曰「諾。」遂下階見之。夫人曰「此非人宅﹐乃龍宮也。妾長男赴東海婚禮﹐小男送妹。適奉天符﹐次當行雨﹐計兩處雲程﹐合逾萬里﹐報之不及﹐求代又難﹐輒欲奉煩頃刻間﹐如何﹖」靖曰「靖﹐俗人﹐非乘雲者﹐柰何能行雨﹖有方可教﹐卽惟命耳。」夫人曰「苟從吾言﹐無有不可也。」遂敕黃頭﹐靑驄馬來。又命取雨器﹐乃一小瓶子﹐系於鞍前﹐戒曰「郎乘馬﹐無漏禦勒﹐信其行﹐馬跑得嘶鳴﹐卽取瓶中水一滴﹐滴馬鬃上﹐愼勿多也。」於是﹐上馬騰騰而行﹐倏忽漸髙﹐但訝其穩疾﹐不自知其云上也。風急如箭﹐雷霆起於步下。於是隨所躍﹐輒滴之。旣而電掣雲開﹐下見所憩村。思曰「吾擾此村多矣。方徳其人﹐計無以報。今久旱﹐苗稼將悴﹐而雨在我手﹐寧復惜之。」顧一滴不足濡﹐乃連下二十滴。俄頃﹐雨畢﹐騎馬復歸。夫人者泣於廳﹐曰「何相誤之甚﹖本約一滴﹐何私下二十尺之雨﹖此一滴﹐乃地上一尺雨也。此村﹐夜半平地深二丈﹐豈復有人﹖妾已受譴﹐杖八十矣。但視其背﹐血痕滿焉﹐兒子亦連坐﹐柰何﹖」靖漸怖﹐不知所對。夫人復曰「郎君﹐世間人﹐不識雲雨之變﹐誠不敢恨﹐只恐龍師來尋﹐有所驚恐﹐宜速去此。然而勞煩﹐未有以報。山居無物﹐有二奴奉贈。總取亦可﹐取一亦可﹐惟意所擇。」於是命二奴出來﹐一奴從東廊出﹐儀貌和悅﹐怡怡然。一奴從西廊出﹐憤气勃然﹐掬怒而立。靖曰「我獵徒以斗猛事﹐今但取一奴﹐而取悅者﹐人以我爲怯也。」因曰「兩人皆取﹐則不敢。夫人旣賜﹐欲取怒者。」夫人微笑曰「郎之所欲乃爾。」遂揖與別﹐奴亦隨去。出門數步﹐回望失宅﹔顧問其奴﹐亦不見矣。獨尋路而歸。及明﹐望其村﹐水已極目。大樹或露梢而已﹐不復有人。其後﹐竟以兵權靖寇難﹐功蓋天下。而終不及於相。豈非取奴之不得乎﹖世言「關東出相﹐關西出將。」豈東西諭耶﹖所以言奴者﹐亦下之象。向使二奴皆取﹐卽極將相矣。

艷異編﹝續集﹞卷二仙部蓬萊宮娥嘉興府治東石獅巷﹐有朱姓者﹐年二十餘﹐訓蒙爲業﹐狀貌𨿽陋﹐而風神自雅。隆慶春﹐一日﹐道經南城下﹐花雨蒙蒙﹐柳風。展轉之間﹐神情恍惚﹐漸至海月樓西﹐竟迷去路。心正驚疑﹐忽有二女童施禮於前﹐曰「奉主母命﹐邀先生過山。」朱曰「素昧識荊﹐得非邀之錯耶﹖」女童曰「至當自知﹐幸弗多卻。」朱與偕行。但見崇山峻嶺﹐路極崎嶇。夾道桃株﹐鳥音嘈雜。自念生長郡內﹐不意有此佳境。更進里許﹐入一洞門﹐遙望樓殿玲瓏﹐金玉照耀。兩度石橋﹐方抵其處。屏後出一仙娥﹐霞帔霓裳﹐降階而迎。登殿敍禮﹐引入內室坐定﹐女童進茶訖。朱才問娥姓字﹐娥曬曰「妾乃蓬萊宮中人也。邀君欲了夙世之緣﹐不煩駭問。」頃間開宴﹐酒肴羅致。娥與朱促席暢飲﹐因制《賀新郎》一詞﹐命女童歌以侑觴。其詞曰﹕

「花柳繞春城。運神工﹐重樓疊宇﹐頃刻間成。綠水靑山多宛轉﹐免教鶴怨猿驚。看來無異舊神京。慮只慮佳期不定。天從人願﹐邂逅多情。相引處﹐佩聲聲。等閒回首遠蓬瀛。呼小玉﹐旋開錦宴﹐謾薦蘭羹﹐須信是﹐瓊漿一飲﹐頃令百感俱生。且休道﹐塵緣易盡。縱然雲收雨散﹐琵琶峽﹐依舊鳳月交明。念此會﹐果非輕。

酒闌夜靜﹐娥薦枕席﹐曲盡魚水之樂。逮晨﹐朱謂娥曰「僕承款愛﹐甚欲畱連。但家君頗嚴﹐不歸恐致深罪。願朝去暮來可也。」娥愀然曰「靈境難逢﹐佳期易失。妾因與君夙緣未了﹐故移洞府於人間﹐委仙姿於凡客耳。正議久交﹐何卽請去﹖」朱惟而止。三日後﹐朱復懇歸。娥乃設宴正殿﹐鋪陳飲饌﹐比昨愈奇﹐且丰。勸朱酩叮。將徹時﹐出一錦軸﹐展於淨幾﹐寫詩十絕以贈﹐各揮涕而別。仍命女童送朱出洞。忽風雨暴至﹐雲霧晦冥﹐咫尺莫辧﹐不覺失足墮於山下。須臾﹐天開云朗。乃顚撲北城岑寂之處﹐宛若夢覺。歸述其事﹐父以少年放逸﹐迷宿花柳中﹐假此自掩耳﹐欲責之。朱不得已﹐出錦軸呈父。父見云章燦爛﹐信非凡筆﹐怒始少釋。時求玩者甚眾﹐因錄詩於後焉。其一﹕三山窈窕許飛瓊﹐伴我來經幾萬程。好與淸華公子會﹐不妨玄露謾相傾。

其二﹕壺天移傍郡城壕﹐云自飛揚鶴自巢。千載偶偕塵世願﹐碧桃花下共吹蕭。

其三﹕海外三山十二樓﹐弱流環繞不通舟。此身也解爲雲雨﹐迢遞鸞駕攜李遊。

其四﹕澗水流杯出鳳臺﹐引將劉阮入山來。春懷何事難拘束﹐謾被東風吹得開。

其五﹕海天漠漠彩鸞飄﹐爭柰文蕭有意邀。自分不殊花夜合﹐含香和露樂深宵。

其六﹕莫道仙凡各一方﹐須知張碩遇蘭香。春風嘗戀人間樂﹐底事無心問海棠。

其七﹕百雉斜蓮一道開﹐爲君翻作雨雲臺。髙情仿佛襄王事﹐宋玉如何不賦來。

其八﹕湖柳靑靑花蒲枝﹐可憐分手艷陽時。離宮謾自添離思﹐瞞得封姨不我知。

其九﹕陽臺後會已無期﹐眉上春云不自知。那更靈官傳曉令﹐含情騎鵠彊題詩。其十﹕驅山縮地迥塵衰﹐從此交情事不關。他日離愁何處慰﹐暫將三塔作三山。後事竟息﹐軸亦尋失去。不知其爲何仙也。陶尹二君傳唐大中初﹐有陶太白﹑尹子虛二老人﹐相契爲友。多遊嵩﹑華二峯﹐采松脂茯苓爲業。二人因攜釀醞﹐陟芙蓉峯﹐尋異境﹐息於大松林下﹐因傾壺飲。聞松梢有二人撫掌笑聲﹐二公起而問曰「莫非神仙乎﹖豈不能下降而飲斯一爵﹖」笑者曰「吾二人非山精水魅。僕是秦之役夫﹐彼卽秦宮女子﹐聞君酒馨﹐頗思一醉。但形體攺易﹐毛髮怪異﹐恐子悸栗﹐未能便降。子但安心﹐徐待﹐吾當返穴易衣而至。幸無遽捨我去。」二公曰「敬聞命矣。」遂久伺之。忽松下見一丈夫古服嚴雅﹐一女子鬟髻彩衣﹐俱至。二公拜謁﹐忻然還坐。頃之﹐陶君啟﹕「神仙何代人﹐何以至此﹖旣獲拜侍﹐願法未悟。」古丈夫曰「余﹐秦之役夫也﹐家本秦人。及稍成童﹐值始皇帝好神仙術﹐求不死藥。因爲徐福所惑﹐搜童男童女千人﹐將之海島。余爲童子﹐乃在其選。但見鯨濤蹙雪﹐蜃閣排空﹐石橋之柱欹危﹐蓬岫之煙沓渺。恐葬魚腹﹐猶貪雀生﹐於危難之中﹐遂出奇計﹐因脫斯禍。歸而易姓﹐業懦﹐不數年﹐中有遭始皇煨燼典墳﹐坑殺儒士﹐縉紳泣血﹐簪紱悲號。余當此時﹐復在其數。時於危懼之中﹐又出奇計﹐乃脫斯苦。又攺姓氏﹐爲版築。夫又遭秦皇信妖妄﹐遂築長城。西起臨桃﹐東之海曲。朧雁悲畫﹐塞雲煙空。鄕關之思魂飄﹐沙磧之勞力竭﹐墮趾傷骨﹐陷雪觸冰。余爲役夫﹐復在其數。遂於辛勤之中﹐又出奇計﹐得脫斯難。又攺姓氏﹐而業工乃屬。秦皇帝崩﹐穿鑿驪山﹐大修塋域。玉墀金砌﹐珠樹瓊枝﹐綺殿錦官﹐雲樓霞閣。工人匠石﹐盡閉幽隧﹐念爲工匠﹐復在數中﹐又出奇謀﹐得脫斯苦。凡四設權奇之計﹐俱脫大禍。知不遇世﹐遂逃此山﹐食松脂木實﹐乃得延齡耳。此毛女者﹐乃秦之宮人﹐同爲殉者。余乃同與脫驪山之禍﹐共匿於此。不知於今經幾甲子耶」」二子曰「秦於今世繼正統者﹐九代千餘年。興亡之事﹐不可歷數。」二公遂俱稽顙曰「餘二小子﹐幸遇大仙。多劫因依﹐使今諧遇。金丹大藥﹐可得聞乎﹖」古丈夫曰「余本凡人﹐但能絕其世慮。因食木實﹐乃得淩虛。歲久日深﹐毛髮鉗綠﹐不覺生之與死﹐俗之與仙﹐鳥獸爲鄰﹐同樂﹐飛騰自在﹐雲气相隨﹐亡形得形﹐無情無性﹐不知金丹大藥爲何物也﹖」二公曰「敬聞命矣。」飲將盡﹐古丈夫折松枝﹐叩玉壺吟曰﹕餌柏身輕疊嶂間﹐是非無意到塵寰。冠裳暫備論浮世﹐一餉雲遊碧落閒。

毛女繼和曰﹕誰知古是與今非﹐閒躡靑霞到翠微。蕭管秦樓應寂寂﹐采云空惹薜蘿衣。

古丈夫曰「吾與子邂逅相遇﹐那無戀戀耶﹖吾有萬歲松脂﹑千秋柏子少許﹐汝可各分餌之﹐亦應出世。」二公捧受拜荷﹐以酒吞之。二仙曰「吾當去矣。善自道養﹐無令漏泄伐性﹐使神气暴露於窟捨耳。」二公拜別﹐但覺超然﹐莫知其蹤去矣。旋見所衣之衣﹐因風化爲花片﹑蝶翅﹐而揚空中。陶尹二公今巢居蓮花峯上﹐顏臉微紅﹐毛髮盡綠。雲臺觀道士﹐往往遇之﹐亦時細話得道之來由爾。柳歸舜傳吳興柳歸舜﹐隋開皇二十年﹐自江南抵巴陵。大風吹至君山下﹐因維舟登岸﹐尋小徑﹐不覺行四五里。興酣﹐逾越溪澗﹐不由徑路。忽道旁有一大石﹐表裏洞徹﹐圓而砥平。周匝六七畝﹐其外盡生翠竹。圓大如盎﹐髙百餘尺﹐葉曳白雲﹐森羅映天。淸風徐吹﹐戛爲絲竹音。石中央又生一材﹐髙百尺﹐條幹僵陰爲五色﹐翠葉如盤﹐花徑尺餘﹐色深碧蕊深紅。異香成煙﹐著物霏霏。有鸚鵡數千﹐翺翔其間﹐相呼姓字﹐音旨淸越。有名武遊郎者﹐有名阿蘇兒者﹐有名武仙郎者﹐有名自在先生者﹐有名踏蓮露者﹐有名鳳花臺者﹐有名戴蟬兒者﹐有名多花子者。或有唱歌者曰「吾此曲﹐是漢武鈞弋夫人常所唱。詞曰﹕『戴蟬兒﹐分明傳與君王語。建章殿裏未得歸﹐朱箔金缸雙鳳舞。』」名阿蘇者曰「我憶阿嬌深宮不淚時唱曰﹕『昔請司馬郎﹐爲作長門賦。徒使費百金﹐若王終不顧。』」又有誦司馬相如大人賦者曰「吾初學賦時﹐爲趙昭儀抽七寶釵橫鞭﹐余痛不徹。今日誦得﹐還是終身一藝。」名武遊郎者曰「余昔見漢武帝﹐乘郁金揖﹐泛積翠池。自吹紫玉蕭﹐音韻朗暢﹐帝意歡適。李夫人歌以隨。歌曰﹕『顧鄙賤﹐奉恩私﹐願吾君﹐萬歲期。』」又名武仙郎者問歸舜曰「君何姓氏行第﹖」歸舜曰「姓柳﹐第十二﹐曰柳十二。」「自何許來﹖」歸舜曰「吾將至巴陵。遭風泊舟﹐興酣至此耳。」武仙郎曰「柳十二官偶因遭風﹐得臻異境﹐此所爲因病致妍耳﹐然下官禽鳥﹐不能致力生人。爲足下轉達桂家三十娘子。」因遙呼曰「阿春﹐此間有客。」卽有紫雲數片﹐自西南飛來﹐去地丈餘﹐雲气漸散。遂見珠樓翠幕﹐重檻飛檻﹐周匝石際。一靑衣自中出﹐年始十三四﹐身衣珠﹐顏甚姝美。謂歸舜曰「三十娘子使阿春傳語郎君﹐貧居僻遠﹐勞此檢校﹐不知朝來食否﹖請垂略坐﹐以具蔬饌。」卽有捧水精牀出者﹐歸舜再讓而坐。阿春因教鳳花臺鳥﹕「何不看客。三十娘子以黃郎不在﹐不敢接對郎君。汝若等閒﹐似前度受捶。」有一鸚鵡卽飛至曰「吾乃鳳花臺也。近有一篇﹐君能聽乎﹖」歸舜曰「平生所好﹐實契所願。」鳳花臺乃曰「吾昨過蓬萊玉樓﹐因有一章詩曰﹕

露接朝陽生﹐海波翻水晶。玉樓瞰寥廓﹐天地相照明。此時下棲止﹐投迹依舊楹。顧余復何忝﹐日侍羣仙行。」

歸舜曰「麗則麗矣。足下師乃誰人﹖」鳳花臺曰「僕在王母左右一千餘歲。杜蘭香教我眞篆﹐東方朔授我祕訣﹐漢武帝求大中大夫﹐遂在石渠署。見楊雄﹑王褒等賦頌﹐始曉箴論。王莽之亂﹐方得還吳。後爲朱然所得﹐轉移陸遜﹐復見機云制作﹐方學綴篇什。機云被戮﹐便至於此。殊不知近日誰爲宗匠﹖」歸舜曰「薛道衡﹐江總也。」因誦數篇示之。鳳花臺曰「近代非不靡麗﹐殊少骨气。」俄而﹐阿春捧赤玉盤﹐珍羞萬品﹐目所不識﹐甘香裂鼻。飲食訖﹐忽有二道士自空飛下﹐顧見歸舜﹐曰「大難得與鸚鵡相對﹐君非柳十二乎﹖君船以風便索君甚急﹐何不促回﹖」因投一尺綺﹐曰「以此掩眼﹐卽去矣。」歸舜從之﹐忽如身飛﹐卻墜巴陵達舟所﹐舟人欲發。問之﹐失歸舜已三日矣。後卻至此泊舟尋訪﹐不復再見也。元藏幾處士元藏幾﹐自言後魏淸河孝王之孫也。隋煬帝時﹐官任奉信郎。大業九年﹐爲過海使判官。無何風浪壞船。黑霧四合﹐同濟者皆不免﹐而藏幾獨爲破木所載。殆經半月﹐忽達於洲島間。洲人問其從來﹑則瞀然具以事告。洲人曰「此滄洲﹐去中國已數萬里。」乃出菖蒲花桃花酒飲之﹐而神气淸爽。其洲方千里﹐花木常如二月﹐地上宜五穀﹐人多不死。出鳳凰﹑孔雀﹐靈牛﹑神馬之屬﹔更產分蒂瓜﹐長二尺﹐其色如椹﹐二顆二蒂。有碧棗﹑丹栗﹐皆大如梨。其洲人多衣縫掖衣﹐戴遠遊冠。與之話中國事﹐則歷歷如在目前。所居或金闕銀臺﹑玉樓紫閣。奏蕭韶之樂﹐飲香露之醑。洲上有久視之山﹐山下出澄水泉。其泉闊一百步﹐亦謂之流渠﹐𨿽投之金石﹐終不沈沒﹐故洲人以瓦鐵爲船肪。更有金池﹐方十數里﹐水石泥沙﹐皆如金色﹐其中有四足魚。又有金蓮花﹐洲人研之如泥﹐以間彩繪﹐光輝煥爛﹐與眞無異﹐但不能拒火而已。更有金莖花如蝶﹐每微風至﹐則搖蕩如飛﹐婦人競采之以爲首飾﹐且有語曰「不戴金莖花﹐不得在仙家。」更以彊木造船﹐其上多飾珠玉﹐以爲遊戲。彊木﹐不沈木也﹐方一尺﹐重八百斤﹐巨石縋之﹐終不沒。藏幾淹畱旣久﹐忽念中國。洲人遂制淩風舸以送焉。激水如箭﹐不旬卽達於東萊。問其國﹐乃皇唐也﹔詢其年號﹐卽貞元也﹔訪其鄕裏﹐棒蕪也﹔追其子孫﹐疏屬也。有隋大業元年至貞元年末﹐已二百年矣。有二鳥﹐大類黃鵬﹐每翔翥空中﹐藏幾呼之卽至﹐或令銜珠﹐或令受人語。乃謂之轉言鳥﹐出滄洲也。藏幾工詩﹑好酒﹐混俗無拘檢﹐十數年間﹐徧遊江表﹐人莫之知。而趙歸眞常與藏幾弟子九華道士葉通微相遇﹐求得其實。歸眞以藏幾之異備奏上﹐上令謁者賫手詔急徵。及至中路﹐忽然亡去﹐謁者惶恐卽上疏具言其故。上覽疏咨嗟曰「朕不如明皇帝﹐以降異人。」後有人見藏幾泛小舟於海上﹐至今江表道流﹐大傳其事焉。唐憲宗唐憲宗好神仙不死之術。元和五年﹐內給事張維則自新羅國回﹐云於海中泊山島間﹐忽聞雞犬鳴吠﹐似有煙火﹐遂乘月閒步。約及一二里﹐則見花木﹐樓臺殿閣﹐金戶銀闕﹐其中有數公子﹐戴章甫冠﹐衣紫霞衣﹐吟嘯自若。維則知其異﹐遂請謁。公子曰「汝何所從來﹖」維則具言其故。公子曰「唐皇帝﹐乃吾友也。當汝旋去﹐願爲傳語。」俄而﹐命一靑衣捧出金龜印以授維則﹐乃置之於寶匣。復謂維則曰「致意皇帝。」維則遂持之還舟中。回顧舊路﹐悉元蹤迹。金龜印長五寸﹐上負黃金玉印﹐面方一寸八分﹐其篆曰「鳳芝龍木受命無疆」。維則至京師﹐卽具以事上進。憲宗曰「朕前生豈非仙人乎﹖」及覽金龜印﹐歡異良久﹐但不能諭其文耳。因緘以紫泥玉鎖置於帳內。其後往往見五色光﹐可長丈餘。是月﹐寢殿前連理樹上﹐生靈芝二株﹐宛如龍鳳。憲宗因嘆曰「鳳芝龍木﹐寧非此兆乎﹖」時﹐又有處土伊祁玄解﹐縝發童顏﹐气息香潔﹐常乘一黃牝馬﹐才三尺髙﹐不啖芻粟﹐但飲醇酎﹐不施韁轡﹐惟以靑氈籍其背﹐常遊歷靑兗間。若與人款曲﹐話千百年事﹐皆如目擊。帝知其異人﹐遂令密詔入宮內。館於九華之室﹐設紫茭之席﹐飲龍膏之酒。紫茭席﹐類茭葉﹐光軟香靜﹐夏涼冬溫。龍膏酒﹐黑如純漆﹐飲之令人神爽。此本鳥戈山離國所獻也。鳥戈山離國﹐見班固西京賦。帝每日親自訪問﹐頗加敬仰。而玄解魯朴﹐未嘗嫻人臣禮。帝因問之曰「先生春秋髙而顏色不老﹐何也﹖」玄解曰「臣家於海上種靈艸食之﹐故得然也。」卽於衣間出三等藥實﹐爲帝種於殿前。一曰雙麟芝﹐二曰六合葵﹐三曰萬根藤。雙鱗芝﹐色褐﹐一莖兩穗﹐穗形如麒﹐頭尾悉具﹐其中有子如琴瑟焉。六合葵﹐色紅而葉類於葵。始生﹐六莖其上﹐合爲一株﹐共生十二葉﹐內出二十四花。花如桃花﹐而一朵千葉﹐一葉六影﹐其成實如相思子。萬根藤﹐一子而生萬根。枝葉皆碧﹐鉤連盤曲﹐蔭一畝。其狀類芍藥﹐而蕊色殷紅﹐細如絲髮﹐可長五六寸。一朵之內﹐不啻千莖﹐亦謂之絳心藤。靈艸旣成﹐人乃莫見。而玄解請帝自采餌之﹐頗覺神驗﹐由是益加時禮重焉。遇西域有進美玉者﹐一圓一方﹐徑各五寸。光彩凝冷﹐可鑑毛髮。時玄解方坐於帝前﹐熟視之﹐曰「此一龍玉也﹐一虎玉也。」驚而問曰「何謂龍玉虎玉也﹖」玄解曰「圓者龍也﹐生於水中﹐爲龍所寶。若投之於水﹐必有霓虹出焉。方者虎也﹐生於巖谷﹐爲虎所寶。若以虎毛拂之﹐紫光迸逸﹐而百獸懾服。」帝異其言﹐遂令嘗之﹐各如所說。詢得玉之由﹐使人曰「一自漁者得﹐一自獵者獲。」帝因命取龍虎二玉﹐以錦囊盛之於內府。玄解將還東海﹐亟請於帝﹐未許之。遇宮中刻木作海上三山﹐彩繪華麗﹐間以珠玉。帝元日與玄解觀之。帝指蓬萊曰「若非人仙﹐朕無由得及是境。」玄解笑曰「三島咫尺﹐誰日難及﹖臣𨿽無能﹐試爲陛下一遊﹐以探物象妍醜。」卽踴體於空中﹐漸覺微小﹐俄而入於金銀闕內。左側連聲呼之﹐竟不復有所見。帝追思嘆恨﹐近成贏疹。因號其山爲藏眞島﹐每詰旦﹐於島前焚鳳腦香﹐以崇禮敬。後旬日﹐靑州奏云「玄解乘黃牝馬過海矣。」

艷異編﹝續集﹞卷三鴻象部靈光夜遊錄處士成令言﹐不求聞達﹐索愛會乩山水。天歷間﹐卜居鑑湖之濱﹐誦「千巖競秀﹑萬壑爭流」之句﹐終日遊賞不絕。常乘一葉小舟﹐不施篙櫓﹐風帆浪息﹐聽其所之。或觀魚水涯﹐或盟鷗沙際﹐或洲呷鷺﹐或柳岸聞鶯。沿江三十里﹐飛者﹑走者﹑浮者﹑躍者﹐皆熟其狀貌﹐與之相忘﹐自去自來﹐不復疑懼。而樵翁漁叟﹑耕童牧豎遇之﹐不問老幼﹐俱得其歡心焉。初秋之夕﹐泊舟千秋觀下。金風乍起﹐白露未零。星斗交輝﹐水天一色。時聞蓮歌菱唱﹐恍惚在淵渚之間。令言獨臥舟中﹐仰天漢如白練﹐萬丈橫亙於南北。纖雲掃迹﹐一塵不起。乃叩船舷歌宋之問《明河》之篇﹐飄飄然﹐有遺世獨立羽化登仙之意。舟忽自動﹐其行甚速﹐風水俱駛﹐一瞬千里﹐若有物引之者﹐令言莫測。須臾﹐至一處﹐寒气襲人﹐淸光奪目。如玉田湛湛﹐琪花瑤艸生其中﹔如銀海洋洋﹐異獸神魚隱其內。鳥鵲羣鳴﹐白楡亂顚。令言度非人間﹐披衣而起﹐見珠官岌然﹐貝闕髙聳。有一仙娥自內而出﹐披冰綃之衣﹐曳霜紈之帔﹐帶翠鳳步搖之冠﹐躡瓊紋九章之履。侍女二人﹐一執金柄障扇﹐一捧玉環如意。星眸月貌﹐光彩照人。行至岸側﹐顧謂令言曰「處士來何遲﹖」令言拱而言曰「僕晦迹江湖﹐忘形魚鳥﹐素乏誠約﹐又昧平生﹐何以有來遲之問﹖」仙娥笑曰「卿安得而識我乎﹖所以奉邀至此者﹐蓋以卿夙負髙名﹐久存碩徳﹐將有誠悃藉卿傳之於世耳。」乃請令言登岸。入門行數十步﹐見一大殿﹐榜曰「天章之殿」﹔後有一閣﹐題曰「靈光之閣」。閣內設雲母屏﹐鋪玉華簟﹐四面皆水晶簾﹐以珊瑚鈞掛之﹐通明如白晝。梁間懸香球二枚﹐蘭麝之气芬芳滿室。請令言對席坐而語之﹐曰「卿識此地乎﹖卽世人所謂天河﹐妾乃織女之神也。此去人間﹐已八萬餘里矣。」令言離席而言曰「下土愚民﹐甘與艸木同腐。今夕何幸﹐身遊天府﹐足踐神宮﹐獲福無量﹐受恩過望。然未知尊神欲托以何事﹐授以何言﹐願得一聞﹐以釋疑一。」仙娥乃低首斂躬﹐端肅而致詞﹐曰「妾乃天帝之孫﹐靈星之女。夙稟貞性﹐離羣索居。豈意下土無知﹐愚氓好誕﹐妄傳七夕之期﹐指作牽女之配﹐致令淸潔之操﹐受此污辱之名。開其源者﹐齊諧多詐之書﹔鼓其波者﹐楚俗不經之語。附會其說而唱之者﹐柳宗元乞巧之文﹔鋪張其事而和之者﹐張文潛七夕之詠。彊詞巧辯﹐無以自明﹔鄙句邪言﹐何所不至。往往形諸簡犢﹐播於篇什。有曰﹕『北斗佳人雙淚流﹐眼穿腸斷爲牽牛。』又曰﹕『莫言天上稀相見﹐猶勝人間去不回﹖又曰﹕『未審牽牛意若何﹐須邀織女弄金梭。』『時人不用穿鍼待﹐那得心情送巧來。』如此類者﹐不一而足。褻侮神靈﹐罔知忌諱﹐是可忍也﹐孰不可忍也﹗」令言問曰「鵲橋之會﹐牛渚之遊﹐今聽神言﹐審亦誤矣﹗然如娥月殿之奔﹐神女髙唐之夢﹐后土靈仇之事﹐湘靈冥會之詩﹐果有之乎﹖抑未然乎﹖」仙娥憮然曰「娥者﹐月宮仙女。後上者﹐地祗貴神。大禹開峽之功﹐巫山實佐之。而湘靈者﹐堯之女﹐舜之妃也。是皆賢聖之倫﹐貞烈之輩﹐烏有如世俗所謂哉﹔非若上元之降封涉﹐麻姑之過方平﹐蘭香之嫁張碩﹐彩鸞之遇文蕭﹐情欲易生﹐事迹難掩者也。世人詠月有曰﹕『娥應悔偸靈藥﹐碧海靑天夜夜心。』題峽之詩曰﹕『一自髙唐賦成後﹐楚鄕雲雨盡堪疑。』夫日月兩曜﹐混沌之際﹐開辟之初﹐旣以具矣。豈有羿妻之說﹐竊藥之事﹐而妄以孤眠獨宿侮之乎﹖云者山川靈气﹐雨者天地沛澤﹐柰何因宋玉髙唐賦之謬﹐後之人輒指爲房篩之樂﹐譬之席之歡﹖慢神瀆天﹐莫此爲甚﹗湘君夫人﹐賢聖之裔﹔李羣玉者﹐果何人斯﹖敢以淫奔之詞﹐混於黃靈之廟﹗曰﹕『不知精爽落何處﹐疑是行雲秋色中。』自述奇遇﹐引歸其身﹐誕妄矯誣﹐名檢掃地。后土之傳﹐唐人不敢指斥則天之惡﹐故借名以諷之耳。世俗不識﹐便謂誠然﹐至有『韋郎年少耽閒事﹐案上休看太白經』之句﹐夫欲界諸天﹐皆有配偶﹐其無偶者﹐則無欲者也。士君子於名教中自有樂地﹐何至造述鄙猥﹐誣謗髙明﹐旣以欺其心﹐又以惑於世﹐而自處於有過之域哉﹗幸卿至世﹐爲一白之。無令雲霄之上﹑星漢之間﹐久受黃口之讒﹑靑蠅之玷也。」令言又問曰「世俗之多誑﹑仙眞之被誣﹐今聽神言﹐詳其僞矣。然如張蹇之乘槎﹐君平之辧石﹐將信然欽。抑妄說歟﹖」仙娥曰「此事則誠然矣﹐夫博望侯乃金門直吏﹐嚴君平乃王府仙曹﹐暫謫人間﹐靈性俱在﹐故能周遊八極﹐辧識眾物﹐豈常人可及乎﹖卿非三生有緣﹐今夕亦烏得而至此﹖」遂出瑞錦二端以贈之﹐曰「卿可歸矣。所托之事﹐幸勿相忘。」令言拜別﹐登舟。但覺風露髙寒﹐濤瀾洶湧﹐一飯之頃﹐卻回舊所。則淡霧初生﹐天星漸落﹐雞三鳴而更五點矣。取錦視之﹐與世間所織不甚相異。姑藏之篋笥﹐以待博物者辧之。後遇西域賈胡﹐試出而示焉﹐撫玩移時﹐攺容而言曰「此天上至寶﹐非人間物也。」令言問﹕「何以知之﹖」曰「吾見其文順而不亂﹐色純而不雜。日映之瑞气蔥蔥而起﹐以塵覆之﹐則自飛揚而去。以爲帳幄﹐則蚊蚋不敢入﹔以爲衣服﹐則雨雪不能濡。隆冬禦之﹐不必挾纊而附火﹔盛夏披之﹐不必納涼而授風矣。其蠶蓋扶桑之葉所飼﹐其絲則天河之水所濯﹐豈非織女機中之物乎﹖君何徳得此﹖」令言祕之﹐不肯與語﹐遂輕舟短棹﹐一去不返。後二十年﹐有人遇之於玉笥峯下﹐顏貌加澤﹐雙瞳湛然﹐黃冠﹐布裘﹐不中不帶﹐揖而問之﹐則禦風而去﹐其疾如飛﹐追之不能及矣。西明夫人道士楊稹家於渭橋﹐以居處繁雜﹐頗妨肆業﹐乃詣昭應縣﹐長借石甕寺文殊院。居旬餘﹐有紅裳旣夕而至。容色姝麗﹐姿華動人﹐稹常悅者﹐皆所不及。徐步於簾外﹐歌曰﹕涼風暮起驪山空﹐長生殿鎖霜葉紅。朝來試入華淸宮﹐分明憶得開元中。

稹曰「歌者誰耶﹐何淸苦之若是﹖」紅裳又歌曰﹕金殿不勝秋﹐月斜石樓冷。誰是相顧人﹐褰帷弔孤影。

稹拜迎於門﹐旣卽席。問稹之姓氏﹐稹具告。稹祖父母﹑叔兄弟﹑中外親族曾遊石甕寺者﹐元不熟識。稹異之﹐曰「非鬼物乎﹖」對曰「吾聞﹐魂气升於天﹐形魄歸於地﹐是無質矣﹐何鬼之有﹖」曰「又非狐貍乎﹖」對曰「狐貍者﹐佞人也。一中其媚﹐禍必能及。其世業功徳﹐實利生民﹔某𨿽不淑﹐焉能苟媚而欲奉禍乎﹖」稹曰「可聞姓氏否﹖」對曰「某燧人氏之苗裔也。始祖有功烈於人﹐乃統丙丁鎭南方﹐復以徳王。神農陶唐氏﹐後又王於西漢。因食采於宋﹐遠祖無忌﹐以威猛暴耗﹐人不可親﹐遂爲白澤氏所執﹐今樵童牧豎得以知名。漢明帝時﹐佛法東流。摩竺法﹐蘭二羅漢﹐奏請某十四代祖﹐令顯揚釋教﹐遂封爲長明公。魏武季年滅佛法﹑誅道士﹐而長明公幽死。魏文嗣位﹐佛法重興﹐復以長明世子襲之。至開元初﹐玄宗治驪山﹐起造華淸宮﹐作朝元閣﹐立長生殿﹐以餘財因修此寺。羣像旣立﹐遂設東幢。帝與妃子﹐自湯殿宴罷﹐微行佛廟﹐禮伽境。妃於謂帝曰﹕『當於飛之秋﹐不當令東幢巋然無偶。』帝卽命立西幢﹐遂封某爲西明夫人。因賜玻珀膏﹐潤於肌膚﹔設珊瑚帳﹐固予形貌。於是巽生及蛾﹐不復彊暴矣。」稹曰「歌舞絲竹﹐四者孰妙﹖」曰「非不能也﹐蓋承先祖之明徳﹐稟炎上之烈性﹐故姦聲亂色﹐不置於心。其所能者﹐大則鑠金爲五兵﹑爲鼎鼐鐘鏞﹐小則花食爲百品。爲炮燔烹炙。動卽煨山嶽而燼原野﹐靜則燭幽暗而破昏蒙。然則撫朱弦﹑吹玉管﹑騁纖腰﹑矜皓齒﹐皆冶容之未事﹐是不爲也。昨聞足下有幽隱之志﹐籍甚旣久﹐願一款顏﹐由斯而來﹐非敢自獻。然宵淸月朗﹐喜覿良人﹐桑中之譏﹐亦不能恥。倘運與時會﹐少承周旋﹐必無累於盛徳。」稹拜而納之。自是晨去而暮還。惟霾晦不復至。嘗遇風雨﹐有嬰兒送紅裳詩﹐其詞云﹕煙滅石樓空﹐悠悠永夜中。虛心怯秋雨﹐艷質畏飄風。向壁殘花碎﹐侵階墜葉紅﹐還如失羣鶴﹐飲恨在雕籠。

每侵晨請歸﹐稹追而止之。答曰「公違晨夕之養﹐就巖壑而居。得非求靜﹐專習文乎﹖柰何欲使采過之人﹐稱君違親而就偶﹐一被瑕玷﹐其能洗滌乎﹖非但損公之盛名﹐亦當速某之生命耳。」後半年﹐家童歸告稹乳母﹐母乃潛伏佛榻以觀之﹐果自隙而出入。西幢澄澄一燈耳﹐遂撲滅之﹐此後遂絕紅裳者。宮掖部金鳳外傳陳后金鳳者﹐閩主王延鈞之後﹐福淸萬安鄕人也。父侯倫﹐少年美丰姿﹐唐景福初事觀察使陳巖﹐以色見劈﹐居起輒與共﹐因得出入臥內。其妾陸氏與之私﹐有娠。未幾﹐巖卒。婿範暉自稱畱後﹐陸托於範﹐生一女。其夕﹐夢飛鳳入懷﹐因名金鳳﹐冒姓陳。及王審知人閩﹐攻殺範氏﹐金鳳流落民間﹐巖族人陳匡勝收養之。梁開平三年﹐審知封閩王。選良家女充後宮。時金鳳年十八﹐性度窈窕﹐善歌舞﹐通音律。審知聞之﹐召爲才人。特蒙寵幸﹐宮室服禦之奉﹐與魯國夫人黃氏比。嘗築水晶宮於西湖﹐旁列臺謝﹐周回十餘里﹐金鳳時扈駕﹐從子城復道中出遊﹐然不及蕩。後唐同光三年﹐審知卒﹐子延翰繼之。延翰妻崔氏﹐陋而淫﹐性復妒。搜諸宮人之美者﹐輒幽之別室﹐系以大械。刻木爲人手﹐擊其頰﹐又以鐵錐刺其臂。一歲中死者八十四人﹐時金鳳已乞身爲尼﹐深自匿﹐故得免。次年﹐延翰爲周彥琛所殺﹐而延鈞立。延鈞﹐審知次子。初娶漢主女淸遠公主﹐有美色﹐早逝。繼選金氏﹑劉氏﹐皆賢而無寵。後宮數百﹐無可意者。內侍李仿﹐極譽金鳳姿色超絕。延鈞禦紫宸門﹐宣見﹐大悅﹐封之爲淑妃。長興三年﹐延鈞稱帝。國號閩攺元龍啟﹐進封金鳳爲皇后。追封其假父陳巖爲威武軍節度使﹐母陸氏爲長樂郡夫人﹐族人陳匡勝爲殿使。始築長春宮居之。延鈞數於其中﹐爲長夜之宴。每宴輒燃金龍燭數百枝﹐環左右光明如晝。敕宮女數十人﹐擎一杯﹐皆金玉﹑瑪瑙﹑玻珀﹑玻璃之屬﹐以次遞進﹐不設幾筵。酒酣﹐張長枕大牀﹐擁金鳳與諸宮女裸臥﹐隨意幸之。又遣使﹐於日南造水晶屏風﹐周圍四丈二尺﹐延鉤與金鳳淫狎於內﹐令宮女隔屏覘之﹐嬉笑爲樂。三月上已﹐延鈞修楔桑溪﹐金鳳偕後宮雜衣文錦﹐列坐水次﹐流觴娛暢。沈香之气﹐環佩之響﹐燎燭之光﹐達於遠近。途中﹐絲竹管弦﹐更番疊奏﹐淸音入云﹐觀者塞道。端陽日﹐造彩舫數十於西湖﹐每舫載宮女二十餘。衣短衣﹐鼓揖爭先。延鈞禦大龍舟以觀。金鳳作《樂遊曲》﹐使宮女同聲歌之。曲曰﹕

龍舟搖曳東復東﹐采蓮湖上紅更紅。波澹澹﹐水溶溶﹐奴隔荷花路不通。

又曰﹕

西湖南湖鬥彩舟﹐靑蒲紫寥滿中洲﹐波渺渺﹐水悠悠﹐長奉君王萬歲遊。遊人士女﹐絝繡夾岸﹐雜沓如市﹐夜收宮女入宮﹐多不知所之者﹐延鈞亦不問。有小吏歸守明﹐弱冠美皙如玉﹐延鉤嬖之﹐嘗呼爲歸郎。延鈞有風疾﹐歸郎日侍禁中﹐夤夜與金鳳通。又有百工院使李可殷﹐少與歸郎狎﹐因歸郎以通於金鳳。可殷聰敏有智巧﹐歸郎令造縷金五彩九龍帳於長春宮﹐織八龍帳﹐外以延鈞爲一龍。旣成﹐進之。極其華靡。延鈞歡甚﹐益暱歸郎﹐日畱宿於內不出。國人歌曰「誰謂九龍帳﹐惟貯一歸郎。」初﹐金鳳因李仿得進﹐及爲後﹐仿自矜其功﹐且微聞九龍帳中事﹐頗橫恣不爲忌。金鳳不能堪﹐令可殷譖之延鈞。仿聞之﹐怨金鳳負己謀﹐所以奪之寵﹐乃盛飾其妹春燕以進。春燕﹐婉媚絕代。初入宮﹐年方十五。顧盼舉止﹐動移上意﹐遂大見幸﹐冊爲賢妃﹐封仿爲皇城使﹐擅愛專席﹐延鈞從此不復禦九龍帳矣。有言「眞封宅龍﹐見者延鈞。」就其地﹐造躍龍宮。又爲春燕造東華宮﹐皆以珊瑚爲﹐玻璃爲欞瓦﹐檀爲粱棟﹐眞珠爲簾幕﹐範金爲柱礎﹐窮工極麗﹐宮中供匠作者萬人。用匱不給﹐仿舉薛文傑充國計使。文傑巧佞﹐善聚斂﹐多察民間陰事﹐致富人以罪﹐而籍沒其資。被榜箠者﹐胸背分受﹐仍銅斗熨之。建州土豪吳光入朝﹐文傑利其財物﹐將求其罪治之。光怒﹐帥眾叛奔吳﹐引吳人攻建州。延鈞遣將救之。兵行在道﹐不肯進﹐曰「得文傑乃進。」延鉤不得已﹐送文傑於軍中﹐磔殺之。金鳳諷右省常侍李詢等﹐上言「文傑導九重淫靡﹐竭萬戶膏脂。天怒人怨﹐禍亂旦夕﹐皆由李妃與仿爲戎首。今文傑就誅﹐妃﹑仿不宜在上左右。」延鈞意猶豫。明年元夕﹐禦大殿﹐召前翰林學士承旨韓﹐弘文館學士王倜﹐右補闕崔趙融﹐吏部郎中夏候淑等﹐觀燈賜宴﹐命各賦大樂。感長春宮失寵﹐賦詩曰﹕淚滴珠難盡﹐容殘玉易消。倘隨明月去﹐莫道夢魂遙。

延鈞爲之動﹐因返駕長春宮。李仿知人心罪己﹐不自安﹐私與春燕畫全身之策。以太子繼鵬與匡勝有隙﹐乃言春燕之美於繼鵬。繼鵬入宮問病﹐遇春燕於前廡﹐悅之﹐就所居焉。匡勝聞而白其事﹐延鈞大怒﹐與次子繼韜議殺繼鵬。繼鵬懼﹐與李仿圖之。適醫工陳究從宮中出﹐言延鈞病不起。仿遽令壯士先殺李可殷於家﹐質明﹐金鳳訴之。延鉤彊起視朝﹐詰可殷死狀。仿聞驚惶﹐逼繼鵬率皇城衛士入。延鈞聞鼓噪聲﹐走匿九龍帳中。衛士刺之﹐不死﹐宮人不忍其苦﹐爲絕之﹐繼韜及金鳳﹑歸郎皆遇害。於是繼鵬卽帝位﹐攺永和二年爲通文元年﹐立春燕爲皇后﹐以李仿判六軍諸衛事。繼鵬元妃﹐梁國夫人李氏﹐同平章事敏之女。繼鵬嬖春燕﹐欲廢夫人。內宣徽使參政事葉翹諫曰「夫人﹐先帝之甥。聘之以禮﹐柰何以新愛棄之﹖」繼鵬不聽﹐翹復上書極爭。繼鵬批其紙尾曰﹕春色曾看紫陌頭﹐亂紅飛盡不禁秋。人情自厭芳華歇﹐一葉隨風落禦溝。

放翹歸老永泰﹐梁國竟廢。春燕好巫﹐繼鵬惑之。有妖人譚紫霄﹐以左道見幸﹐事無大小皆決焉。紫霄言紫微星臨後宮﹐教繼鵬別造紫蔽宮﹐爲春燕遊幸之所﹐土木之盛﹐倍於東華。又築三淸臺三層於城中﹐括民間黃金數千斤﹐鑄玉皇大帝﹑元始天尊﹑大上老君像﹐日焚龍腦薰陸諸香數十斤。紫霄導春燕諸後宮作樂其下﹐晝夜不輟﹐謂爲繼鵬延年永祚﹐而褻無忌。國人醜之。後紫霄事敗被戮﹐仿亦以異志見殺﹐春燕之寵浸衰。繼鵬徙居長春宮﹐夜坐忽忽不樂。俄聞悲泣聲漸近﹐仿佛見金鳳銜哀至前﹐而歸郎﹑李可殷﹑陳匡勝自宮外領紅衣執戈矛者數百人﹐繼鵬大驚﹐趨而避之。有頃﹐宮中火起﹐紫薇﹑東華﹑躍龍諸處頓成灰燼。繼鵬疑控鶴都將連重遇縱火﹐將加誅。重遇懼﹐夜半繞軍圍長春宮。繼鵬挾春燕﹑率黃門衛士斬關出奔﹐次梧桐嶺。追兵至﹐執繼鵬歸﹐莊縊殺之。春燕度不免﹐觸墻死﹐時通文四年七月十三日也。葬蓮花山側﹐號康陵。先是金鳳與延鈞亦葬是山﹐號惠陵。開運中﹐南唐師敗﹐李仁達於古城﹐亂軍發諸陵﹐剔取寶玉。金鳳﹑春燕容色如生﹐鮮血流漬﹐山爲之赤。後人名其山爲胭脂山云。

艷異編﹝續集﹞卷四幽期部金釧記天歷己巳﹐建康有竇時雍者﹐家素寒微而驟富。一女名羞花﹐年已及笄﹐風流俊雅﹐尢長於詩。溧水士人章文煥﹐與竇爲中表親﹐然亦才貌出類﹐人以聰俊章郎稱之﹐自幼每過竇家﹐時雍甚愛重之。嘗戲指女曰「長必以妹配汝。」生女亦各畱意。乃私爲之詩﹐曰﹕春風連理兩枝梅﹐曾向羅浮夢裏來。分忖東君好調護﹐莫教移傍別人開。

羞花踵韻答之曰﹕庚嶺淸香一樹梅﹐淩寒不許蝶蜂來。料應一點春消息﹐畱向孤山處士開。

生女情好甚勤﹐或與之對酌燈下﹐或與之吟眺花前﹐時雍不之禁也。一日﹐文煥﹑羞花會於迎暉軒下﹐相與棄棋。文煥吟之曰「紛紛車馬渡河津﹐黑白分明目下眞。」羞花續曰「莫使機關爭勝負﹐兩家人是一家人。」生女大笑。又鋪紫氍毹於中庭﹐攤牌較勝。文煥笑曰「但要合著油瓶蓋。」羞花笑曰「只恐貪花﹐不滿三十耳。」文煥興濃﹐求與之合。羞花變色曰「槪爲正配﹐豈效鶉奔﹖妾𨿽至愚﹐決非金夫而不有躬也。兄何忽略如此﹖」文煥跽而言曰「人心翻覆﹐勢若波瀾。倘他日以兄妹爲辭﹐將如之何﹖」羞花語塞﹐遂相交會。旣而﹐柳眉半蹙﹐玉筍微寒﹐有體弱不勝之狀﹐兩情繾綣﹐極盡淫樂。文煥低吟曰﹕鸞鳳相交顚倒顚﹐武林春色會神仙。輕回杏臉色釵墜﹐淺蹩蛾眉雲鬢偏。

羞花續曰﹕衣惹粉花香雪散﹐帕沾桃浪嫩紅鮮。迎暉軒下情無限﹐絕勝人間一洞元。

兩情歡足。羞花脫臂上金釧一雙與生曰「好賞此釧﹐是卽主盟。」文煥拜而受之。未幾﹐時雍知覺﹐恐終敗露﹐召生謂曰「汝宜速回﹐倩媒求聘也。」文煥拜謝將行﹐羞花私貽饋贐﹐且叮嚀「早來」﹐飲泣而別。文煥回見父母﹐備陳其情﹐父母悅從﹐卜日下禮。羞花因念生之故﹐尋命家人致緘﹐文煥啟視﹐乃集古絕句十首。其一﹕繡戶紗窗北裏深﹐燈昏香燼擁寒衾。故園書動經年別﹐蒲地月明何處砧。

其二﹕嗟君此別意何如﹐閒看江云思有餘。愁傍翠蛾分八字﹐酒醒孤枕雁來初。

其三﹕風帶潮聲枕章涼﹐江流曲似九回腸。朱門深閉煙霞暮﹐一點殘燈伴夜長。

其四﹕亂愁依舊鎖眉峯﹐爲想年來樵悴容。離別幾宵魂耿耿﹐碧霄何路得相逢。

其五﹕雙垂別淚越江邊﹐待月東林月正圓。雲鬢罷梳還對鏡﹐恐驚憔悴入新年。

其六﹕欲於何處寄相思﹐懶對妝臺拂畫眉。咫尺煙江幾多地﹐好風偏自送佳期。

其七﹕彊拂愁眉下小樓﹐感時傷別思悠悠。同來不得同歸去﹐幾度髙吟寄水流。

其八﹕百憂如艸雨中生﹐十指寬催玉箸輕。惆悵溪頭從此別﹐子規枝上月三更。

其九﹕寒窗燈盡月斜輝﹐桃李陰陰柳絮飛。春色惱人眠不得﹐髙樓獨上思依依。

其十﹕綠楊紅杏蒲城春﹐不見當時勸酒人。聞說駕啼卻惆悵﹐帶圍寬盡小腰身。文煥得詩﹐不勝歡悅。隨卽備札﹐倩媒求聘﹐擇期人贅。合巹之夕﹐時雍欲試生才﹐卽席上宣言曰「門欄撤帳﹐不必舊詞。今要新人﹐口占爲之﹐毋容思索可也。」文煥作催妝詩二絕云﹕紅搖花燭二更過﹐妝就風流體態多。織女莫教郎待久﹐速乘鶴駕渡銀河。

又﹕笙歌鼎沸滿華堂﹐深院佳人尙晏妝。願得早乘雲馭降﹐張郎久待杜蘭香。

時雍賀客大奇其才﹐贊之不容口。生女會晤﹐重整新歡。而佳人才子之情遂矣。好事者皆作詩紀之﹐褒而成帙﹐號《金釧集》﹐行於當世。寶環記淳熙中﹐有阮生名華﹐美姿容。賦性溫茂﹐猶善絲竹﹐時以三郎稱之。上元夜﹐因會其同遊﹐擊築飛觴﹐呼盧博勝﹐約爲長夜之歡。旣而相攜踏於燈市。時漏盡銅龍﹐遊人散矣﹐仰觀皓月蒲輪﹐浮光耀采。華欣然曰「當此景而歸枕席﹐柰明月笑人。孰若各事所能﹐共樂淸光之下。」眾曰「善。」一友能歌﹐華吹紫玉蕭和之﹐聲人云表。近居有女玉蘭﹐陳太常子也。燈筵方散﹐步月於庭。忽聞玉管嗚嗚﹐因命侍兒窺之。還曰「阮三郎會交於彼。」蘭頷之數四﹐凝睬者久之。因低諷一絕曰﹕夜色沈沈月滿庭。是誰吹徹繞云聲﹖嗚嗚只管翻新調﹐那顧愁人淚染襟。

遂怏怏而入。華等曲終各散去﹐明夜復會於此﹐如是數夕皆然。一夕﹐眾友不至﹐華獨徘徊星月之下。自覺無聊﹐乃吹玉蕭一曲自娛﹐未終﹐忽一雙鬟冉冉而至﹐華戲謂曰「何氏子冒露而行﹖」鬟笑曰「某陳宅侍兒也。因小姐玩月於庭﹐聞蕭心醉﹐特遣妾逆郎﹐以圖淸夜之話。」華思曰「彼朱門若海﹐閽寺守之。倘有不虞﹐何以自解﹖」因謝之曰「予萎焉燕侶﹐敢望鳳儔﹐旣辱辱音﹐倍加雀躍。但云朗隔若天漢﹐露艸畏乎夜行﹐願酌斯心﹐達之幸也。」侍兒去。俄頃復至﹐出一物﹐曰「如郎見疑﹐請以斯物爲質。」華視之﹐乃鑲金約指環也。遂約之於指﹐無暇疑思﹐心喜若狂﹐隨之俱往。至三門﹐月色如晝﹐見蘭獨倚小軒﹐衣絳綃衣﹐幽姿雅態﹐風韻翩然。𨿽驚鴻遊龍不足諭也。方欲把臂訴衷﹐忽聞傳呼聲﹐蘭卽遁去。華狼狽而歸。寢不成寐﹐因吟一詞曰﹕玉蕭一曲無心度﹐誰知引入桃源路。邂逅曲欄邊﹐匆忙欲並肩。一時風雨急﹐忽爾分雙翼。回首洛川人﹐翻疑化作云。

遂日仿惶於陳氏之居﹐而香閣沈沈﹐無媒可達。日爲贏瘦﹐寢食皆忘。父母及兄百方問之﹐皆隱而不露。有友張遠﹐華之至交也。聞華病﹐往視之﹐因就榻究其病源。華沈吟不答﹐惟時時以目顧其手﹐嗚咽不勝。遠因逼視之﹐惟指約一環而已。遠會其意﹐因曰「子有所遇乎﹖倘可致力﹐弟當力圖之。」華終日支吾﹐而遠苦叩不已。華度其可與謀﹐因長嘆曰「異香空染﹐賈院墻髙﹐翠羽徒存﹐洛川雲散﹐更何言哉﹗」遠得其曲折﹐因曰「彼重門深鎖﹐握手誠難﹐幸有此環﹐容僕試籌之可也。」遂袖之而出。凝目於陳氏之門﹐以窺其罅。俄頃﹐一尼自其門出﹐迹其蹤視之﹐乃避塵庵之尼。遠喜曰「吾計得矣。」遂尾尼至庵﹐出一白鏹於前曰「有事相煩﹐倘師能成之﹐當圖重報。」尼叩其詳﹐遠曰「吾友阮郎﹐鐘情於陳太常之女。彼此相慕﹐會面無期。聞師素遊其門﹐願得良謀﹐以圖一晤。」尼始有難色﹐遠懇之數四﹐始曰「俟有便可乘﹐當相報也。」遂收其環而別。次日﹐尼淸晨至陳大常家﹐見蘭著杏黃衫子﹐云捨半偏﹐從其母摘玫瑰於庭。見尼至﹐驚謂曰「露艸未幹﹐梁燕猶宿﹐師來何若此早﹖」尼笑曰「不辭曉露而至﹐特有所請耳。」其母問之﹐曰「敝庵新鑄大士寶像﹐翌日告成。願夫人同小姐隨喜一觀﹐爲靑蓮生色。」其母曰「女子差長﹐身當獨行。」時蘭方抱郁無聊﹐正思閒適﹐聞母不許﹐顏微佛然。尼再四慫恿﹐夫人因許共往。遂延早膳﹐兼致閒談。尼因耳目四集﹐終難達情﹐遂推更衣於小軒僻所﹐蘭躡其後﹐因與俱行。尼遂微露指環﹐蘭觸目心驚﹐卽把玩不已﹐逡巡淚下﹐不能自持。因彊作笑容﹐叩其所自。尼曰「日有一郎﹐持此禱佛﹐幽忱積恨﹐顧影傷心。默誦許時﹐遂施此環而去。」蘭復叩其姓名﹐遂欷泣下。尼故驚曰「小姐對此而悲﹐其亦有說乎﹖」蘭羞怩久之﹐遂含淚言曰「此情惟師可言﹐亦惟師可達。但搖搖不能出口耳。」尼彊之﹐曰「昔者﹐閒窺靑鎖﹐偶遇檀郎﹐欲尋巫峽之蹤﹐遂解漢江之佩。脫玆金指﹐聊作赤繩﹐蝶夢徒驚﹐鵲橋未架。適逢故物﹐因動新愁耳。」尼曰「小姐旣此關情﹐何不一圖覿面﹖」蘭嘆曰「秦臺鳳去﹐夢岫云迷。一身靜鎖重幃﹐六翮難生弱體。欲圖幸會﹐除役夢魂耳。」尼見淒慘情眞﹐遂告以所來之故。蘭喜極不能言﹐惟笑頷其首而已。因出所題《閨怨》便作回音。其一曰﹕日永憑欄寄很多﹐懨懨香閣竟如何﹖愁腸已自如鍼刺﹐那得閒情繡綺羅。

其二曰﹕淸夜淒淒懶上牀﹐挑燈欲自寫愁腸。相思未訴魂先斷﹐一字書成淚萬行。

其三曰﹕玉漏催殘到枕邊﹐孤幃此際轉淒然。不知寂寞嫌更永﹐卻恨更籌有萬千。

其四曰﹕朝來獨向綺窗前﹐試探何時了此緣。每日殷勤偸問卜﹐不知擲破幾多錢。

因更出一環﹐並前環付尼﹐臨別曰「師計固良﹐第恐老母俱臨﹐元其隙耳﹗」尼笑曰「業已籌之﹐小姐至庵﹐但爲倦極思睡﹐某當有計耳。」尼因出別夫人﹐往復遠信。未行數步﹐遠已迎前﹐遂同至阮所﹐以詩及環付之。華喜不自持﹐病立愈矣。遽起櫛沐。夜分以肩輿載至尼庵﹐匿於小軒邃室。次晨﹐夫人及蘭果聯翩而至。尼延茶畢﹐遂同遊兩廊。卓午﹐蘭困倦不勝﹐時欲隱幾﹐尼謂夫人曰「小姐倦極思寢耳。某室淸幽頗甚﹐能暫憩而歸乎﹖」夫人許諾。遂送一小室中﹐更外爲加鑰。蘭入其內﹐果幽雅絕倫。旁設一門﹐隨手可啟﹐蘭正注目﹐忽華自牀後冉冉而來。蘭驚喜交加﹐令其躡足﹐兩情俱洽﹐遂笑解羅襦。𨿽戲錦浪之遊鱗﹐醉香叢之迷蝶﹐亦不足諭也。歡好正濃﹐而華忽寂然不動﹐蘭驚諦視﹐已聲息杳如。遂惶懼不勝﹐推之牀壁﹐撅然而起﹐遽整雲鬟。母𨿽訝其神色異常﹐第以爲疾作耳﹐遂命輿別尼而歸。輿音未寂﹐張遠及華之兄至﹐謂尼曰「事成否﹖」尼笑曰「幸不辱命。」遠問﹕「三郎何在﹖」尼指其室曰「猶作陽臺夢未醒耳。」遂推門共入。喚之數四﹐近而推之﹐死矣﹐各相失色元言。因思其久病之軀﹐故宜致是。遂歸報其父﹐托言養病於庵而殂﹐其事遂隱﹐而人無知者。惟蘭中心鬱結﹐感慨難伸。幾寤寐之間﹐無非愁恨﹐乃續前之四韻。其一曰﹕行雲一夢斷巫陽﹐懶向臺前理舊妝。憔悴不勝羞對鏡﹐爲誰梳洗整容光。

其二曰﹕幾向花間想舊蹤﹐徘徊花下有誰同﹖可憐多少相思淚﹐染得花枝片片紅。

其三曰﹕一自風波起楚臺﹐深閨冷落已堪哀。餘煙空自消金鴨﹐耶得芳心化作灰。

其四曰﹕云和獨抱不成眠﹐移向庭前月滿天。別怨一聲雙淚落﹐可憐點點濕朱弦。自此終日懨懨﹐遂已成娠﹐其母察其異﹐因潛叩。蘭度不可隱﹐遂盡露其情﹐且涕泣而言曰「女負罪之身﹐死無足惜。所以厚顏苟存者﹐爲斯娠在耳。倘母生之﹐爲阮氏之未亡婦﹐足矣。」母乃密白於太常。始猶怒甚﹐終亦無柰。遂請阮老於密室﹐以斯情達之﹐阮亦忻然﹐因托言曾聘於華者﹐遂迎之以歸。數月而生一子﹐取名學龍。蘭遂蔬縞終身﹐目不窺戶。後龍年十六而登第﹐官至某州牧﹐蘭因受旌焉。彩舟記福州守吳君者﹐江右人。有女未笄﹐甚敏慧﹐玉色濃麗﹐父母鐘愛之﹐攜以自隨。秩滿還朝﹐候風於淮安之版閘。鄰舟有太原江商者﹐亦攜一子﹐其名曰情。生十六年矣﹐雅態可繪﹐敏辯無雙。其讀書處﹐正與女窗相對。女數從隙中窺之﹐情亦流盼﹐而無緣致殷勤。偶侍婢有濯錦船舷者﹐情贈以果餌﹐問﹕「小娘子許適誰氏﹖」婢曰「未也。」情曰「讀書乎﹖」曰「能。」情乃書難字一紙﹐托云「偶不識此﹐爲我求教。」女郎得之微曬﹐一一細注其下。且曰「豈有秀才而不識字者﹖」婢還以告。情知其可動﹐爲詩以達之曰﹕空復淸吟托裊煙﹐樊姬春思滿畫船。相逢何必藍橋路﹐休負滄波好月天。女得詩﹐慍曰「與爾暫相萍水﹐那得以絕句撩人。」欲白父笞其婢。婢再三懇﹐乃笑曰「吾爲詩罵之。」乃緘小碧箋以酬﹐曰﹕自是芳情不勝春﹐春光何事惱閨人。淮流淸浸天邊月﹐比以郎心向我親。生得詩大喜﹐卽令婢返命﹐期以今宵啟窗虔候。女微曬曰「我閨篩幼怯﹐何緣輕出﹐郎君豈無足者耶﹖」生解其意。候人定﹐躡足蹬其舟﹐女憑欄待月﹐見生躍然﹐攜肘入舟﹐喜極不能言﹐惟嫌解衣之遲而已。女羞澀嬌懍﹐噤不能暢情。撫弄久之方洽。其婉孌膠密之態﹐𨿽吳生妙染﹐不能模寫萬一也。旣而體慵神蕩﹐各有南柯之適。風便月明﹐兩舟解纜。東西殊途﹐頃刻百里。江翁晨起﹐覓其子不得﹐以爲必登混墜死淮流。返舟求屍﹐茫如捕影﹐但臨淵號慟而去。天明﹐情披衣欲出﹐已失父舟所在。女惶迫無計﹐藏之船旁榻下。日則分餉羹食﹐夜則出就枕席。如此三日﹐生耽於美色﹐殊不念父之離邈也。其嫂怪小姑不出﹐又撰兼兩人﹐伺夜窺覘﹐見姑與少男子切切私語。白其母﹐母恚不信﹐身潛往視﹐果然。以告吳君﹐吳君搜其艙﹐得情榻下。拽其發以出﹐怒目﹐礪刃其頸﹐欲下者數四。情忽仰首求哀﹐容態動人。吳君停刃叱曰「爾爲何人﹐何以至此﹖」生具述姓名﹐且曰「家本晉人﹐閥閱亦不薄。昨者猖狂﹐實亦賢女所招。罪俱合死﹐不敢逃命。」吳君熟視﹐久之﹐曰「吾女已爲爾所污﹐義無更適之理。爾肯爲吾婿﹐吾爲爾婚。」情拜位幸甚。吳君乃命情潛足掛舵上﹐呼人求援﹐若遭溺而幸免者﹐庶不爲舟人所覺。生如戒﹐吳君令篙者掖之﹐佯曰「此吾友人子也。」易其衣冠﹐撫之如子。抵濟州﹐假巨室華居﹐召儐相﹐大講合婚之儀。舟人悉與宴﹐了不知其所由。旣自京師返篩﹐延名士以訓之﹐學業大進。又遣使詣太原﹐訪求其父。父喜﹐賚珍聘至楚﹐畱宴累月﹐乃別。情二十三領鄕薦﹐明年登進士第。與女歸拜翁姑﹐會親裏﹐攜家之官。初爲南京禮部主事﹐後至某郡大守﹐膺翟之封。有子凡若干人﹐遐邇傳播﹐以爲奇遇云。晁采外傳大歷中﹐有晁采者﹐小字試鶯﹐女子中之有文而能言者也。與母獨居﹐深嫻翰墨﹐丰姿艷體﹐映帶一時。有尼常出入其家﹐言采美麗﹐爲天下冠﹕不施丹鉛﹐而眉目如畫﹔不佩芳芷﹐而體恆有香﹔不簪珠翠﹐而鬟鬢自冶。嘗見其夏月著單衫子﹐右手攀竹枝﹐左手持蘭花扇﹐按膝上﹐注目水中游魚﹐低諷竹枝小詞﹐若黃鶯學囀﹐眞神仙中人也。性愛看云﹐其尢愛者﹐赤黑色也。故其室名曰「窺云室」﹐其館名曰「期云館」。一日﹐蘭花始發﹐其母命賦之。采卽應聲曰﹕

隱於谷裏﹐顯於澧潯﹔貴比於白玉﹐重匹於黃金﹔旣入燕姬之夢﹐還鳴宋玉之琴。

其敏慧若此。少與鄰生文茂筆札周旋﹐每自誓言﹐當爲伉儷。及長而散去﹐猶時時托侍女通殷勤。茂嘗春日寄以詩曰﹕美人心共石頭堅﹐翹首佳期空黯然。安得千金遺侍者﹐一燒鵲腦繡房前。

其二曰﹕曉來扶病鏡臺前﹐元力梳頭任髻偏。消瘦渾如江上柳﹐東風日日起不眠。

其三曰﹕旭日瞳瞳破曉霾﹐遙知妝罷下芳階。那能飛作梧花鳳﹐一集佳人白玉釵。

其四曰﹕孤燈才滅已三更﹐窗雨無聲雞又鳴。此夜相思不成夢﹐空懷一夢到天明。

采得詩﹐因遣侍兒以靑蓮子十枚寄茂﹐且曰「吾憐子也」。茂曰「何以不去心﹖」侍者曰「正欲使君知其心苦耳。」茂持啖未竟﹐墜一子於盆水中。有喜鵲過﹐惡污其上﹐茂遂棄之。明早﹐有並蒂花開於水面﹐如梅英大。茂因喜曰「吾事濟矣。」取置幾頭﹐數日始謝﹐房亦漸長。剖之各得實五枚﹐如所來數。茂卽書其異﹐托侍女以報采。采持閱大喜﹐曰「並蒂之諧此其徵矣。」因以朝鮮繭紙作鯉魚﹐函兩面俱畫鱗甲﹐腹下令可以藏書﹐遂寄茂以詩﹐曰﹕花箋制葉寄郎邊﹐的的尋魚爲妾傳。並蒂已看靈鵲報﹐情郎早覓買花船。荏苒至秋﹐屢通音問﹐而歡好無由。偶值其母有姻席之行﹐采卽遣人報茂。茂喜極﹐乘月至門﹐遂酬夙願焉。晨起整衣﹐兩不忍別。采因自剪鬢髮﹐持以贈茂﹐且曰「好藏靑鬢﹐早締白頭也。」茂歸﹐藏於枕畔。蘭香芳烈﹐馥馥動人﹐因以詩寄之﹐曰﹕幾上金猊靜不焚﹐匡牀愁臥對斜曛。犀梳金鏡人何處﹐半枕蘭香空綠云。綢纓之後﹐又復無機可乘。時值抄秋﹐金風淅栗。采無聊之極﹐因遣侍兒以詩寄茂﹐曰﹕珍簟生涼夜漏余﹐夢中恍惚覺來初。魂離不得空成病﹐面見無由浪寄書。窗外江村鐘響絕﹐枕邊梧葉雨聲疏。此時最是思君處﹐腸斷寒猿定不如。

茂答曰﹕忽見西風起洞房﹐盧家何處郁金香。文君未奔先成渴﹐顓項初逢已自傷。懷夢欲尋愁落葉﹐忘憂將種恐飛霜。惟應會付靑天月﹐共聽牀頭漏聲長。自此以後﹐間闊彌深﹐采抱郁中懷﹐遂調素質。母察其異﹐苦詢侍兒﹐侍兒因微露其情。母嘆曰「才子佳人﹐自應有此。然古多不偶﹐吾今當爲成之。」因托斧柯﹐以采歸茂。定情之夕﹐更鬯幽懷﹐若比目之逝靑波﹐文禽之逐綠水也。如此經年﹐並肩倚膝。試期逼迫﹐茂欲買悼長安。臨行﹐茂因問曰「吾捨汝而遠行﹐天涯俄頃﹐得無悲乎﹖」晁采慘然動容﹐曰「君豈知也。竊聞分手﹐那禦傷心。江上斜陽﹐正當春日﹐峽中行雨﹐已阻朝云﹐況蘭葉之當醉﹐屬文無之將貽。望長亭而跳脫緩﹐對離觴而腰驟寬。撫鴛枕於連宵﹐預湔怨淚﹐望魚書於他日﹐寧事蘭膏﹔幸踐刀環之期﹐毋貽機錦之怨。」又口占詩曰﹕夫君遠別妾心愁﹐踏翠江邊送畫舟。欲待相看遲此別﹐只愁紅日向西流。采家畜一白鶴﹐名素素。一日雨中﹐忽憶其去﹐試謂鶴曰「昔王母靑駕﹑紹蘭﹑紫燕皆能寄書達遠﹐汝獨不能乎﹖」鶴延頸向采﹐若受命狀。采卽援筆直書二絕﹐系於其足﹐竟致其夫。詩曰﹕窗前細雨日啾啾﹐妾在閨中獨自愁。何事玉郎久離別﹐忘憂總對豈忘憂。

又曰﹕春風送雨過窗東﹐忽憶良人在客中。安得妾身今似雨﹐願隨風去與郎同。采痛夫遠離﹐解足下靑絲白雲履一雙﹐寄之曰「如妾踵君而行也。」履下冥木﹐出於采手﹐極爲精巧。至京﹐遇博物君子﹐窺見之曰「此謂白雲靑舄﹐王母禦之會穆王於赤水之上者也。」故中國傳其制﹐天子赤舄。凡舄色皆象裳。婦人之舄﹐飾以白雲﹐口綴雙珠。越兩月﹐茂得雋歸﹐試問采曰「此履於古有制乎﹖」對曰「此西王母禦以降赤水者。」茂因益敬重焉。一日﹐偶病消渴﹐生贈以武夷茶一函。采謝曰「猥辱來貺﹐不惟捐疾﹐勉我良深。第岸本不移﹐豈能止舟行之惑﹔日仍有度﹐寧可解云駛之疑。請諷匪石之言﹐永結斷金之好。睹物心悲﹐力書不盡。」生以書示所知﹐都不解其指。一客在旁曰「茶名『不遷』﹐意在勉其一志﹐故有此答耳。」其博物皆類此。采與茂賡和甚多﹐而其最艷者﹐《子夜歌》十八首﹐因附於後云。其一曰﹕儂旣剪雲鬟﹐郎亦分絲。覓向無人處﹐作同心結。

其二曰﹕夜夜不成寐﹐擁被啼終夕。郎不信儂時﹐但看枕上迹。

其三曰﹕何時得成匹﹐離恨不復牽。金鍼刺菡萏﹐夜夜得見蓮。

其四曰﹕相逢逐涼候﹐黃花忽復香。顰眉臘月露﹐愁殺未成霜。

其五曰﹕明窗弄玉指﹐指甲如水晶。剪之特寄郎﹐聊當攜手行。

其六曰﹕寄語閨中娘﹐顏色不常好。含笑對棘實﹐歡娛須是棗。

其七曰﹕良會終有時﹐勸郎莫得怒。姜蘗餵春蠶﹐要綿須辛苦。

其八曰﹕醉夢幸逢郎﹐無柰烏啞啞。中山如有酒﹐敢借千金價。

其九曰﹕信使無虛日﹐玉寄盈觥。一年一日雨﹐底事大多晴。

其十曰﹕繡房擬會眼﹐西窗日離離。手自施屏障﹐恐有女伴窺。

其十一曰﹕相思百餘日﹐相見苦無期。寨裳摘蓮花﹐要蓮敢恨池。

其十二曰﹕金盆盥素手﹐焚香誦普院。平生酬所願﹐與郎爲一身。

其十三曰﹕花池多芳水﹐玉杯挹贈郎。避人藏袖裏﹐濕卻素羅裳。

其十四曰﹕感郎金鍼贈﹐欲報物俱輕。一雙連素縷﹐與郎聊定情。

其十五曰﹕寒風響枯木﹐通夕不得臥。早起遣問郎﹐昨宵何以過。

其十六曰﹕得郎日嗣音﹐令人不可睹。熊膽磨作墨﹐書來字字苦。

其十七曰﹕輕巾手自制﹐顏色爛含桃。先懷儂袖時﹐然後約郎腰。

其十八曰﹕儂贈綠絲衣﹐郎遺玉鉤指。郎欲系儂心﹐儂思著郎體。紫竹小傳大觀中﹐有紫竹者﹐工詞﹐善於調謔﹐恆謂天下無其偶。一日﹐手李后主集﹐其父玄伯問曰「後主詞中﹐何處最佳﹖」答曰「『問君能有幾多愁﹐恰似一江春水向東流』耳。」玄伯默然。嘗遊於野﹐有秀才方喬﹐樂至人也﹐一與紫竹遇﹐欲睹其狀更不可見﹐晝夜思之。面貌恍惚﹐中心拂郁。每入﹐見賣美人圖者﹐輒取視﹐冀其有相似者。或狹邪妓館﹐無不畱意﹐用計萬端﹐竟無其人﹐終日悲慕﹐幾成痼疾。有寄情詩曰﹕眉如遠岫首如螓﹐但得相思不相親。若使畫工圖軟障﹐何妨百日喚眞眞。一日﹐遇一道士持一錦囊﹐內有古鏡﹐謂喬曰「子之用心﹐誠通神明。吾有此純陽古鏡﹐藏之久矣﹐今以奉贈。此鏡一觸陰之气﹐畱影不散﹐子之所遇少女﹐至陰獨鐘。試使人照之﹐卽得其貌矣。然後令畫工圖之﹐所流之影﹐同此女。一得陽精﹐影卽散去。他物盡然。」又戒喬﹕「不可照日﹐一照卽飛入日宮﹐散爲陽气矣。」鏡背有篆書云「火府百煉純陽寶鏡」。喬試之﹐果然。遂以白玉盤螭匣盛斯鏡﹐而達意焉。紫竹欣然而受﹐遂得以詩詞往來。長夏﹐喬讀書於種梅館﹐懷思紫竹至於忘食。忽紫竹遺以書﹐其大略云「欲結赤繩﹐應須素箋。泣珠成淚﹐久比鮫人﹐流火爲期﹐聊同織女。春風鴛帳裏﹐不妨雁語驚寒﹐暮雨雀屏中﹐一任雞聲唱曉。」喬答之詞﹐亦多絝麗﹐柬尾附以《玉樓春》詞﹐曰﹕

綠陰撲地鶯聲近﹐柳絮如綿煙艸襯。雙鬟玉面碧窗人﹐一紙銀鉤春鳥信。佳期遠卜淸秋夜﹐梧樹梢頭明月掛。天公若解此情深﹐今歲何須三月夏。自此音問兩絕﹐而想象難眞。紫竹因覓銀光﹐繼序其悲愁眷戀之意﹐復綴以《卜算子》詞﹐曰﹕

繡閣鎖重門﹐攜手終非易。墻外憑他花影搖﹐那得疑郎至。合眼想郎君﹐別久難相似。昨夜如何繡枕邊﹐夢見分明是。

遂約於望雲門暫會。因於墻陰之下﹐閒履蒼苔﹐鞋底盡濕﹐而方不至﹐俄聞人語﹐遂歸繡閨。獨倚畫屏﹐不勝悵恨﹐作《踏莎行》一闋﹐云﹕

醉柳迷鶯﹐懶風熨艸﹐約郎暫會閒門道。粉墻陰下待郎來﹐蘚痕印得鞋痕小。盡花日移陰﹐香失裊﹐望郎不到心如搗。避人倚屏山﹐魂斷還向墻陰繞。紫竹旣歸﹐方喬始至約處﹐四顧仿惶﹐憾惋而去。遂以尺犢故相譏調。紫竹爲《菩薩蠻》詞﹐以戲語以解之曰﹕

約郎共會西廂下﹐嬌羞竟負從前話。不道一腰違﹐佳期難再期。郎君知我愧﹐故把書相低﹐寄語不赴期﹐見時須打郎。

喬復爲詞﹐戲答云﹕

秋風只擬同衾枕﹐春歸依舊成孤寢。爽約不思量﹐翻言要打郎。鴛鴦如共耍﹐玉手何辭打﹐若再負佳期﹐還應我打伊。紫竹遂投誓於書﹐喬因寄《踏莎行》一閡云﹕

筆銳金鍼﹐墨濃螺黛﹐盟言寫就囊兒袋。玉屏一縷獸鑪煙﹐蘭房深處深深拜。芳意無窮﹐花箋難載﹐簾前細祝風吹帶。兩情願得似堤邊﹐一江綠水年年在。後因復尋舊約﹐遂得諧繾綣之私﹐自此兩情相得益深。紫竹常目喬爲重寶﹐尺犢之間﹐往往呼之。時紫竹有南蕾桃花片重數錢﹐色如桃花﹐而明瑩如橊肉﹐市之得百金﹐因戲以詞寄喬曰﹕

與郎眷戀何時了﹐愛郎不異珍和寶。一寶百金償﹐算來何用郎。戲郎郎莫恨﹐珍寶何須論。若要買郎心﹐憑他萬萬金。

喬爲之撫掌﹐但磋跎時景﹐忽復靑陽﹐其父稍有所聞﹐遂召喬以紫竹妻之焉﹐然往來詩詞甚多﹐不能畢錄﹐猶有一詩云﹕晨鶯不住啼﹐故喚愁人起。無力曉妝慵﹐閒弄荷錢水。欲呼女伴來﹐鬥艸花蔭裏。嬌極不成狂﹐更向屏山倚。

又云﹕思郎無見期﹐獨坐離情慘。門戶約花關﹐莫教輕風。生怕是黃昏﹐庭竹和煙。斂翠恨無涯﹐彊把蘭缸點。

觀此﹐其風調可想矣。姚月華小傳姚氏女月華﹐少失母。忽夢月輪墜於妝臺﹐覺而大悟。自幼聰慧﹐組織﹐不習而能﹐獨未嘗讀書。自此搦管﹐便有所得﹐其所爲古文﹐詞妙絕當。時隨父寓於揚子江。時端午﹐江上有龍舟之戲﹐月華出看。近舟有書生楊達﹐見其素腕褰簾﹐結五色彩於跳脫﹐發如漆﹐玉鳳斜簪﹐巧笑美盼﹐容色艷冶﹐達神魂飛蕩﹐然非敢望也。每日懷思﹐因制曲序其邂逅﹐名曰《泛龍舟》。一日﹐月華見達《昭君怨》詩﹐愛其「匣中縱有菱花鏡﹐羞向單於照舊顏」句﹐情不能已﹐遂私命侍兒乞其舊稿﹐且寄詩一紙﹐題曰《古怨》﹐云﹕江水悠悠春艸綠﹐對此思君淚相續。羞將離恨向東風﹐理盡瑤琴不成曲。

楊出於非望﹐樂不可言﹐立綴艷詩體﹐以致其情。自以遂各以尺牘往來。月華每得達書﹐有密語﹐皆伏讀數過﹐燒灰入醇醪飲之﹐謂之「款中散」。一日﹐達飲於姚氏﹐酒酣假寐。月華私命侍兒送合歡竹鈿枕﹑溫涼艸文席﹐皆其香閣中物也。達𨿽心蕩﹐亦無可柰何﹐遂悵然而歸。次日晨﹐月華以石花遺達﹐云「出丹洞玉池﹐異於他處﹐色如水晶淸明而瑩﹐久服延年。」達以詞誦之曰﹕靑樓仙女隔蓬萊﹐玉樹金窗向曉開。燕子羽毛非廣袖﹐殷勤也帶石花來。

然月華𨿽工於組織﹐亦巧於丹靑﹐凡花齊羽毛﹐世所鮮及。筆札之暇﹐聊復自娛﹐人不可得而見也。一口﹐正揮毫畫芙蓉匹鳥圖﹐忽侍兒持達箋至﹐上云「奉送不律糜。」二女侍在側問曰「不律糜﹐何也﹖」曰「楚謂之『聿』﹐吳謂之『不律』﹐燕謂之『弗』﹐皆筆名也。漢人有墨﹐名曰糜。」遂受之﹐答以所畫芙蓉圖。達見其約略濃淡﹐生態逼眞﹐喜不自持﹐覓銀光紙裁書謝之﹐其大略云﹕

連枝欲長﹐忽阻山溪﹐比翼將翔﹐遽乖雲路。思結章臺垂柳﹐心馳普救啼鶯﹐幸傳尺素之丹靑﹐豈任寸心之銘刻。江湖恍在案﹐波浪倏翻窗。植寫斷腸﹐飛揮交頸。繭紙發其枝榦﹐兔管借之羽毛。雌戲蘋川﹐雄依苔石。色與露花同照爛﹐翼將風葉共低昂。明鏡曉開﹐苦憶文君之面﹐疏螢夜度﹐遙思織女之機。所冀吾人﹐獲同斯畫。越溪吳水之上﹐常得雙開﹔漢樹秦艸之間﹐永教對舞。月華讀之﹐稱賞不已﹐以灑海刺二尺贈達曰「爲郎作履﹐凡履霜雪﹐則應履而解﹐乃西蕃物也。」又貼詩曰﹕金刀剪紫絨﹐與郎作輕履。願化雙仙鳧﹐飛來入閨裏。蓋達與月華𨿽文翰相通﹐而終未一睹﹐至是﹐見詩心醉若狂﹐乃賂女侍而得一會焉。臨別﹐謂月華曰「少日卽來。」不覺爽約。及至﹐姚不卽見﹐楊戲書一句﹐調之曰「女姚𨿽美﹐只如半朵桃花。」姚正怒﹐索筆對曰「人信爲髙﹐莫費一翻言說。」楊愈奇之﹐遂至往來無間。凡久會﹐謂之「大會」﹔暫會﹐謂之「小會」。又﹐大會謂之「鶼鶼會」﹔小會﹐謂之「白會」。而歡洽正濃﹐忽其父有江右之遷﹐已買舟於水畔矣。彼此倉皇﹐無計可緩﹐遂快快而別。月華至舟﹐雙眉云鎖﹐兩頰花愁﹐而飲食懨懨減矣。乃效徐淑體綴成一詞﹐而猶多悲怨﹐以寄達﹐曰﹕

妾生兮不辰﹐盛年兮逢屯。寒暑兮心結﹐夙夜兮眉顰。循環兮不息﹐如彼兮車輪。車輪兮可歇﹐妾心兮焉伸。雜沓兮無緒﹐如被兮絲夢。絲棼兮可理﹐妾心兮焉分。空閨兮岑寂﹐壯閣兮生塵。萱艸兮徒樹﹐玆憂兮豈泯。幸逢兮君子﹐許結兮殷勤。分香兮剪髮﹐贈玉兮共珍。指天兮結誓﹐願爲兮一身。所遭兮多舛﹐玉體兮難親。損餐兮減寢﹐帶緩兮羅裙。菱鑑兮情啟﹐博鑪兮焉燻。整襪兮欲舉﹐塞路兮荊棒。逢人兮欲語﹐匝兮頭。煩冤兮憑胸﹐何時兮可論。願君兮見察﹐妾死兮何。

達讀之嗚咽不勝﹐幾絕者數四。後達復至其舊院﹐惟見雙燕斜飛﹐落英滿地而已。遂亦整裝於江右蹤迹之﹐而竟無可查焉。嘗爲友語及之﹐猶嗚嗚泣下云。投桃錄劉堯舉﹐字唐卿﹐舒州人也。淳熙未﹐父觀官平江許浦﹐堯舉從之行。是年﹐當秋薦﹐遂僦舟就試嘉禾。及抵中流﹐見執揖者一美少艾﹐年可二八上下﹐修鬟媚﹐眉眼含嬌﹐𨿽荊布淡妝﹐而過人種種﹐眞若「海棠一枝斜映水」也。唐卿驚訝間﹐不覺戚戚心動。因默訪之﹐知爲舟人子﹐乃嘆曰「有是哉﹐明珠出此老蚌耶。」唐卿始礙父在不敢通。畱連將午﹐情莫能已。駕言舟重行遲﹐促其父助纖。父去﹐試以眼撥之﹐少艾或羞怯而避顏﹐或嚴色以相拒。及唐卿他顧﹐則又睨覷流情﹐欲言還笑。唐卿見其明中裝樣﹐暗地撩人﹐心眼相關﹐神魂飛蕩﹐乃以袖中羅帕系胡桃﹐其中綰同心一結﹐投擲女前。女執揖自如﹐若不知者。唐卿慌愧﹐恐爲父覺﹐頻以眼示意﹐欲令收取﹐女又不爲動。及父收纖登舟﹐將下艙﹐而唐卿益躁急無措﹐女方以鞋尖勾掩裙下﹐徐徐拾納袖中。父不覺也。且掩面笑曰「膽大者亦如此耶﹗」唐卿方定色﹐然亦陰徳之矣。越明﹐復以計使父去﹐因得通問曰「以子國色﹐兼擅巧能﹐宜獲佳偶﹐但文彩鳳﹐誤墮雞棲中﹐令人不能無慨。」女曰「君言差矣﹗紅顏薄命﹐豈獨妾哉。義當咨嗟﹐敢生尢怨。」唐卿益爲嘆服。自是﹐兩情𨿽洽﹐然終礙父﹐咫尺隔若天涯﹐不能近體。及抵秀州﹐唐卿引試畢﹐出院甚早。時舟人市易未還﹐遂使女移舟他處。因私懇曰。「僕年方壯﹐秦晉未諧﹐倘不見鄙﹐當與子締百年之好。」女曰「陋質貧姿﹐得配君子﹐固所願也。第枯藤野蔓﹐難托喬松﹐而驥尾風馳﹐豈容蠅附。妾不敢叨﹐君請自重。」唐卿撫其肩曰「嗑﹗是何足較。兩日來﹐被子亂吾方寸久矣﹐恨不能一快豪情。今天與其便﹐而子復拒執如此﹐望永絕矣。英雄常激而死﹐何惜此生﹖卽當碎首子前﹐以報隱帕之徳。」言畢﹐踴躍投身於河。女急牽其衣裾曰「姑且止﹐當自有說。」唐卿回顧曰「子眞憐我乎﹖」遂攜抱枕席間﹐得諧私願。歡樂之懷﹐不減天上。女起﹐自飾其鬢﹐且爲生整衣曰「辱君俯愛﹐冒恥仰承。一瞬之情﹐義堅金石﹐幸無使剩蕊殘葩﹐空付餘香於游水也。」唐卿答曰「苟得寸進﹐敢負心盟﹐必當貯子金屋。」兩相笑狎而罷。是夕﹐唐卿父母夢二黃衣人突報曰「天門才放榜﹐郎君已首薦。」忽一人掣去﹐云「劉堯舉近作欺心事﹐宜殿一舉。」父母驚覺。及揭示﹐果見黜落。少艾以爲失望﹐快炔淚下。唐卿撫慰﹐久之方已。及歸謁父母﹐詰質以夢﹐唐卿匿不敢言﹐至次舉﹐復領舒州首薦。唐卿感女夙約﹐徧令求訪﹐竟莫能得。蓋或流泛他所﹐而唐卿遂及篆。

艷異編﹝續集﹞卷五情感部並蒂蓮花記楊州有張姓者﹐富冠郡邑。家有一女﹐小字麗春﹐年十有七。美姿容﹐善詩賦。遠近締姻者﹐其門如市。張翁不之許﹐嘗曰「相女配夫﹐古之道也。吾惟得佳婿﹐貧富有不較焉。」同裏曹姓者﹐家𨿽貧簍﹐一子聰俊﹐名壁﹐尢工文詞。年十六﹐未有室。張固垂意於彼。彼以貧富肉量﹐不敢啟齒。張一日開塾於家﹐令人招生過塾讀書。生果負笈而至﹐麗春於花下窺之﹐見生儀容淸雅﹐舉止端詳﹐竊念曰「必得此郎﹐平生願足矣。」張亦暗喜﹐尋命生宿於西軒靜室﹐以便肄業。時值菊節﹐張拉師出外登髙暢飲。生兀坐書齋﹐不勝岑寂﹐乃長吟一絕﹐以遣悶云﹕時值重陽令節邊﹐滿城風雨寂寥天。可憐不帶登髙興﹐孤負黃花又一年。

麗春潛聽﹐情不能已﹐乃於窗外踵韻﹐繼吟之曰﹕花月空照兩人邊﹐安得團圓共一天。可惜風流人未會﹐錯教烏兔送靑年。

生聽其詩﹐趨出相見。麗春亦不回避﹐彼此交會﹐其札甚恭。麗春笑曰「子知家君館谷之意乎﹖東牀之選﹐其在玆矣。子宜鄭重﹐妾亦忍死以待。」正敍話間﹐侍婢報曰「家主回矣。」遂各散去。翌日﹐麗春命侍兒蘭香持彩箋﹐作詞一闋以寄生﹐詞曰﹕

淸朝幔云﹐翠幕香凝。羅幃夢杳﹐深閨翡翠衾寒。可是一春惟悴﹐倦倚欄桿。最怪好花無主﹐狂蜂浪蝶幾翩翻。傷情處﹐枝頭杜宇﹐血淚成丹﹐蕩蕩遊絲舞飛絮﹐柰芳心牽引﹐更有多般。嘆香銷玉減﹐愁鎖朱顏。望赤繩系足﹐定應合浦珠還。洞房內﹐紅搖花燭﹐魚水同歡。生得詞﹐喜不自勝。審知女有相從之意﹐乃吟詩一律﹐書以復之﹐云﹕曲欄深處遇嬌姿﹐一日相思十二時。自是琴中逢卓女﹐何須畫裏見崔徽。繩牽絲幕應畱意﹐腹袒東牀定有期。昨夜嫦娥降消息﹐廣寒已許折髙枝。

麗春得詩﹐衷情悒怏。一夕﹐生明燭獨坐﹐忽聞叩門聲。生啟視之﹐乃麗春也。延入寢室﹐揖遜而坐。麗春從袖中出花箋一幅﹐上書詩四絕﹐笑曰「妾效唐人﹐作回文四時詞﹐請君攺教。」其一﹕花枝幾朵紅垂檻﹐柳樹千絲綠繞堤。鴉鬢兩蟠烏裊裊﹐徑苔行步印香泥。

其二﹕髙梁畫棟棲雙燕﹐葉展荷錢小疊靑。腰細褪裙羅帶緩﹐銷魂暗淚滴圍屏。

其三﹕明月晚天淸皎皎﹐凜霜晴露冷悠悠。情傷暗想閒長夜﹐淚血垂胸鎖恨愁。

其四﹕天冷雪花香墮指﹐日寒霜粉凍凝腮。懸懸意想空吁气﹐夜月閒庭一樹梅。

生誦畢﹐深贊其妙﹐將欲賡詠﹐麗遽曰「不必和也。家君新構別墅﹐已狀四景﹐士夫題詠甚富﹐但無作回文者。敢請不吝珠玉﹐光輝蓬蓽﹐是所願也。」生按題揮筆﹐亦作回文體四絕云。其一﹕東西岸艸迷煙淡﹐遠近汀花逐水流。虹跨短橋橫曲徑﹐石粼粼砌路悠悠。

其二﹕墻矮築軒當綠野﹐樹髙連屋近靑山。香淸散處殘紅落﹐酒興詩懷遣日閒。

其三﹕溪曲繞村流水碧﹐小橋斜傍竹居淸。啼烏月落霜天曉﹐岸泊閒舟兩葉輕。

其四﹕歧路曲盤蛇裊裊﹐亂山羣舞鳳層層。枝封雪蕊梅依屋﹐獨坐閒窗夜伴燈。

麗春誦之﹐嘆曰「下筆立成﹐才髙七步也。」時漏下二更﹐生懇欲求合﹐麗春正色曰「所謂歸妹愆期。遲歸有待。君姑俟之﹐終有結之會耳。」遂各歸寢。張公倩媒﹐擇日下聘﹐贅生入門。花燭洞房﹐鸞交鳳友﹐其樂可知矣﹐已而與生交會﹐極盡綢繆。麗春謂生曰「曩夕之會﹐非逆君情﹐第以妾非桑間婦﹐君非棄金夫﹐終爲鶉奔誚耳。今日名正言順﹐其樂豈不宏長乎哉﹗」生曰「髙見也。」自此﹐兩情愈密﹐歡愛殊深。咸淳未﹐海寇犯揚州。官軍敗績﹐城遂陷。賊眾大掠﹐市肆一空。殆至張宅﹐家人奔竄﹐生女臥榻﹐適臨大池﹐倉卒無避﹐恐致辱身﹐乃相摟共溺池中而死。逾年﹐其中忽生並蒂蓮花﹐紅香可愛﹐人爭以爲異﹐觀者如市。士大夫題詠甚多﹐錄其尢者於﹕佳人才子是前緣﹐不作天仙作水仙。白骨不埋黃壤土﹐淸魂長浸碧波天。生前曾結同心帶﹐死後仍開並蒂蓮。千古風流千古恨﹐恩情不斷藕絲牽。詩詞成帙﹐名之曰《並蒂蓮集》﹐至今傳誦不絕。秋千會記元大徳二年戊戌﹐孛羅以故相齊國公子﹐拜宣徽院使﹐奢都刺爲僉判﹐東平王榮甫爲經歷。三家聯住海子橋西。宣徽生自相門﹐窮極富貴﹐第宏麗﹐莫與爲比。然讀書能文﹐敬禮賢士﹐故時譽翁然稱之。私居後有杏園一所﹐取「春色滿園關不住﹐一枝紅杏出墻來」之意。花卉之奇﹐庭榭之好﹐冠於諸貴家。每年春﹐宣徽諸妹諸女﹐邀院判經歷宅眷於園中﹐設秋千之戲﹐盛陳飲宴﹐歡笑竟日。各家亦隔一日設饌﹐自二月末至淸明後方罷﹐謂之秋千會。適樞密同金帖木耳不花子拜住過園外﹐聞笑聲﹐於馬上欠身望之﹐正見秋千競就﹐歡哄方濃﹐潛於柳陰中窺之﹐睹諸女皆絕色﹐遂久不去。爲閣者所覺﹐走報宣徽﹐索之亡矣。拜住歸﹐具白於母。母解意﹐乃遣媒於宣徽家求親。宣徽曰「得非窺墻兒乎﹖吾正擇婿﹐可遣來一觀。若果佳﹐則當許也。」媒歸報同僉﹐飾拜住以往。宣徽見其美少年﹐心稍喜﹐但未知其才學﹐試之曰「爾喜觀秋千﹐以此爲題﹐《菩薩蠻》爲調﹐賦南詞一闋﹐能乎﹖」拜住揮筆﹐以國字寫之﹐曰﹕紅繩畫板柔荑指﹐東風燕子雙雙起。誇俊要爭髙﹐更將裙系牢。牙牀和困睡﹐一任金釵墜﹐推枕起來遲﹐紗窗月上時。

宣徽𨿽愛其敏捷﹐恐是預構﹐或假手於人﹐因盛席待之﹐席間再命作《滿江紅》詠鶯。拜住拂拭藤﹐用漢字書﹐呈宣徽。宣徽喜曰「得婚矣。」遂面許第三夫人女速哥失裏爲姻﹐且召夫人並呼女出﹐與拜住相見。他女亦於窗隙中窺之﹐私賀速哥失裏曰「可謂門欄多喜气﹐女婿近乘龍也。」擇日﹐遣聘﹐禮物之多﹐詞翰之雅﹐宣傳都下﹐以爲盛事。拜住鶯詞附錄於此﹕嫩日舒晴﹐韶光艷﹐碧天新霽。正桃腮半吐﹐鶯聲初試。孤枕乍聞弦索俏﹐曲屏時聽笙簧細。愛綿蠻柔舌韻﹐東風愈嬌媚。幽夢醒﹐閒愁泥。殘香褪﹐重門閉﹐巧音芳韻﹐十分流麗。人柳穿花來又去﹐欲求好友眞無計。望上林﹐何日得雙棲﹐心迢遞。旣而﹐同僉豪宕﹐簋不飾﹐竟以墨敗﹐系禦史臺獄。得疾囹圄間﹐以大臣例﹐蒙疏放回家醫治。未逾旬﹐竟爾弗起﹐闔室染疾﹐盡爲一空﹐獨拜住在。然冰消瓦解﹐財散人亡。宣徽將呼拜住回家教而養之﹐三夫人堅然不肯。蓋宣徽內劈𨿽多﹐而三夫人獨秉權﹐專寵。見他姬女皆歸富貴之門﹐獨己婿家反凋敝如此﹐決意悔親。速哥失裏諫曰「結親卽結義﹐一與訂盟﹐終不可攺。兒非不見諸姊妹家榮盛﹐心亦慕之。但寸絲爲定﹐鬼神難欺﹐豈可以其貧賤而棄之乎﹖」父母不聽﹐另議平章闊闊出之子僧家奴。儀文之盛﹐視昔有加﹐曁成婚﹐速哥失裏行至中道﹐潛解腳紗縊於轎中。比至﹐而死矣。夫人以其愛女輿回﹐悉傾家奩及夫家聘物殮之﹐暫寄淸安僧寺。拜住聞變﹐是夜私往哭之﹐且叩棺曰「拜住在此。」忽棺中應曰「可開柩﹐我活矣。」周視四隅﹐漆釘牢固﹐無由可啟。乃謀於僧曰「勞用力﹐開棺之罪﹐我一力承之﹐不以相累﹐當共分所有也。」僧素知其厚殮﹐亦萌利物之意﹐遂斧其蓋。女果活。彼此喜極﹐乃脫金釧及首飾之半謝僧。計其餘﹐尙值數萬緡﹐因托僧買漆整棺﹐不令事露。拜住遂摯速哥失裏走上都。住一年﹐人無知者。所攜丰厚﹐兼拜住又教蒙古生數人﹐復有月俸﹐家道從容。不期宣徽出尹開平﹐下車之始﹐卽求館客。而上都儒者絕少。或曰「近有士自大都摯家寓此﹐亦色目人。設帳民間﹐誠有學術。府君欲覓西賓﹐惟此人爲稱。」亟召之﹐則拜住也﹐宣徽意其必流落死矣﹐而人物整然。怪之﹐問﹕「何以至此﹐且娶誰氏﹖」拜住實告。宣徽不信﹐命舁至﹐則眞速哥失裏。一家驚動﹐且喜且悲。然猶恐其鬼假人形﹐幻惑年少﹐陰使人詣淸安詢僧﹐其言一同。及發殯﹐空櫬而已。歸以告﹐宣徽夫婦愧嘆﹐待之愈厚﹐收爲贅婿﹐終老其家。拜住三子﹐長教化﹐仕至遼陽等處行中書省左丞﹐早卒。次子忙古歹﹑幼子黑廝俱爲內怯薛帶禦器械。忙古歹先死。黑廝官至樞密院使。天兵至燕﹐順帝禦淸寧殿﹐集三宮后妃皇太子同議避兵。黑廝與丞相失列門哭諫曰「天下者﹐世祖之天下也。當以死守。」不聽﹐夜半開建徳門而遁。黑廝隨入沙漠﹐不知所終。張紅橋傳張紅橋﹐閩縣良家女也。居於紅橋之西﹐因自號日「紅橋」。聰敏博學﹐雅善屬文。豪宗右族﹐爭欲聘之﹐張悉不從。父母問其故﹐張曰「欲得才如李靑蓮者事之耳。」於是操觚之土聞之﹐咸托五字爲媒。張但第其優劣﹐終無所答。邑人王恭寄以詩曰﹕重簾空見月昏黃﹐絡緯啼來也斷腸。幾度系書君不答﹐雁飛應不到衡陽。永泰王尢所鐘念﹐乃稅其鄰捨以居。一日﹐張方睡起﹐竊見之﹐遂寄以詩曰﹕象牙筠簟碧紗籠﹐綽約佳人睡正濃。半抹曉煙籠芍藥﹐一泓秋水浸芙蓉。神遊蓬島三千界﹐夢繞巫山十二峯。誰把棋聲驚覺後﹐起來香汗濕酥胸。

張得之﹐怒其輕薄﹐遂深居不出。久之﹐悒悒而歸。最後之友福淸林鴻道過其居﹐畱宿東鄰﹐適見張焚香庭前﹐因托鄰嫗投之詩曰﹕桂殿焚香酒半醒﹐露華如水點銀屏。含情欲訴心中事﹐羞見牽牛織女星。

張捧詩爲之啟齒﹐援筆而答曰﹕梨花寂寂斗嬋娟﹐銀漢斜臨繡戶前。自愛焚香消永夜﹐從來無事訴靑天。嫗持詩賀鴻曰「張娘子自束髮以來﹐持詩求通者﹐無慮數十﹐曾未揮毫。今得君詩而爲此以答﹐誠所希有。」鴻亦大喜過望。因使嫗通殷勤﹐越月餘﹐始獲命。鴻遂捨於其家﹐以外室處之﹐定情之夕﹐鴻作詩曰﹕云娥酷似董妖嬈﹐每到春來恨未消。誰道蓬山天樣遠﹐畫欄咫尺是紅橋。

張詩曰﹕芙蓉作帳錦重重﹐比翼和鳴玉漏中。共道瑤池春似海﹐月明飛下一雙鴻。

自是唱和推敲﹐情好日篤。王聞其事﹐卽盛飾訪鴻﹐求張一見。張愈自匿。鴻謂張曰「卿獨不聞龐公之妻﹐拜司馬徳操乎﹖」張曰「以吾之不可﹐學柳下惠之可﹐不亦可乎﹖」於是﹐鴻不能彊。乃密賂侍者﹐潛窺室內﹐見鴻適與張狎。因作《酥乳》《雲鬢》二詩以戲之。《酥乳》詩曰﹕一雙明月貼胸前﹐紫禁葡萄碧玉圓。夫婿調疏綺窗下﹐金莖幾點露珠懸。

《雲鬢》詩曰﹕香鬟三尺絡芙蓉﹐翠聳巫山雨後峯。斜倚玉牀春色去﹐鴉翎蟬翼半蓬松。

張愈恚怒。知其意﹐乃挽鴻遊三山。越數日﹐鴻絕逃歸﹐夜至所居﹐張方倚橋而望。鴻作詩曰﹕溶溶春水漾瓊瑤﹐兩岸菇蒲長綠苗。幾度踏靑歸去晚﹐卻從燈火認紅橋。

其二曰﹕素馨花發暗香飄﹐一朵斜簪近翠翹。寶馬未歸新月上﹐綠楊影裏倚紅橋。

其三曰﹕玉階涼露滴芭蕉﹐獨倚屏山望斗勺。爲惜碧波明月色﹐鳳頭鞋子步紅橋。

張屬而和曰﹕桂輪斜落粉樓空﹐漏水丁丁燭影紅。露濕暗香珠翠冷﹐赤欄橋上待歸鴻。

其二曰﹕橋紅千花照碧空﹐美人遙隔水雲東。一聲寶馬嘶明月﹐驚起沙汀幾點鴻。

其三曰﹕艸香花暖醉春風﹐郎去西湖水向東。斜倚石欄頻悵望﹐月明孤影笑飛鴻。

後一年﹐鴻有金陵之遊﹐乃作《大江東》一闋畱別﹕曰﹕鐘情太甚﹐人笑我﹐到老也無休歇。月露煙雲多是恨﹐況與玉人離別。軟語叮嚀﹐柔情婉戀﹐熔盡肝腸鐵。歧亭把酒﹐水流花謝時節。應念翠袖籠香﹐玉壺溫酒﹐夜夜銀屏月。蓄喜含嗔多少態﹐海嶽誓盟都設。此去何之﹐碧雲春樹﹐合晚翠千疊。圖將羈思﹐歸來細與伊說。

張亦依韻賦別曰﹕

鳳凰山下﹐玉漏聲﹐恨今宵容易歇。一曲陽關歌未畢﹐棲烏啞啞催人別。含怨吞聲﹐兩行珠淚﹐漬透千重鐵。柔腸幾寸﹐斷盡臨歧時節。還憶浴罷畫眉﹐夢回攜手﹐踏碎花間月。謾道胸前懷豆﹐今日總成虛設。桃葉渡頭﹐河冰千里﹐合凍雲疊疊。寒燈旅邸﹐熒熒與誰閒說。又明年﹐鴻寄《摸魚兒》一闋﹐絕句七首。其詞曰﹕記得紅橋﹐少年遊冶﹐多少雨情雲緒。金鞍幾度歸來晚﹐香靨笑迎朱戶。斷腸處﹐半醉微醒﹐燈暗夜深﹐語問情幾許﹖情應似吳蠶吐繭﹐撩亂千萬縷。別離處﹐澹月乳鴉啼曙。淚痕深﹐紅袖污。深懷遐想何年了﹐空寄錦囊佳句。春欲去﹐恨不得長纓系日畱春住。相思最苦。莫道不消魂﹐衷腸鐵石﹐涕淚也如雨。〖

其詩曰﹕女螺江上送蘭橈﹐長憶春纖折柳條。歸夢不知江路遠﹐夜深和月到紅橋。

其二曰﹕驪歌聲斷玉人遙﹐孤館寒燈伴寂寥。我有相思千點淚﹐夜深和雨滴紅橋。

其三曰﹕殘燈暗影別魂消﹐淚濕鮫人玉綫綃。記得云娥相送處﹐淡煙斜月過紅橋。

其四曰﹕春衫初試淡紅絹﹐寶鳳搔頭玉步搖。長記看燈三五夜﹐七香車子度紅橋。

其五曰﹕一襟擁恨怨魂消﹐閒卻鳴鸞白玉蕭。燕子不來春事晚﹐數株楊柳暗紅橋。

其六曰﹕傷春雨淚濕鮫綃﹐別雁離鴻去影遙。流水落花多少恨﹐日斜元語立紅橋。

其七曰﹕綺窗別後玉人遙﹐濃睡才醒酒未消。日午捲簾風力軟﹐落花飛絮滿紅橋。先是﹐張自鴻去後﹐獨坐小樓﹐居常鬱鬱無聊﹐及鴻詩詞至﹐遂感念成疾﹐不數月而卒。無何﹐鴻歸﹐遽往訪之﹐道中作詩曰﹕三千客路動行鑣﹐遠別歸來興欲飄。只恐鳳樓人待久﹐玉鞭催馬上紅橋。

及至紅橋﹐聞張已卒﹐失聲號絕。仿惶之際﹐忽見牀頭玉佩懸一緘。拆之﹐有《蝶戀花》一闋及七絕句。其詞曰﹕

記得紅橋西畔路﹐郎馬來時﹐系在垂楊樹。漠漠梨云和夢度﹐錦屏翠幕畱春住。

其詩曰﹕牀頭絡緯泣秋風﹐一點殘燈照藥叢。夢吉夢凶都不定﹐朝朝望斷北來鴻。

其二曰﹕井落金瓶信不通﹐雲山渺渺暗丹楓。輕羅露濕鴛鴦冷﹐閒聽長宵嘹唳鴻。

其三曰﹕寂寂香閨枕簟空﹐滿階秋雨落梧桐。內家不遣園陵去﹐音信何緣寄塞鴻。

其四曰﹕玉簪雙垂滿頰紅﹐關山何處寄書筒。綠窗寂寞無人到﹐海闊天髙怨落鴻。

其五曰﹕衾寒翡翠怯秋風﹐郎在天南妾在東。相見千回都是夢﹐樓頭長日妒雙鴻。

其六曰﹕半簾明月影﹐照見鴛鴦錦帳中。夢裏玉人方下馬﹐恨他天外一聲鴻。

其七曰﹕一南一北似飄蓬﹐妾意君心恨不同。他日歸來也無益﹐夜臺應少系書鴻。鴻得詩詞悲感哀怨﹐殆不勝情﹐因賦物詞曰﹕

柔腸百結淚懸河﹐瘞玉埋香無柰何。明月也知畱佩﹐曉來長想畫靑蛾。仙魂已逐梨云夢﹐人世空傳薤露歌﹐自是忘情惟上智﹐此生長抱怨情多。王亦以詩哭之﹐曰﹕濕云如醉護輕塵﹐黃蝶東風滿四鄰。新綠只疑銷曉黛﹐落紅猶記掩歌唇。舞樓春去空殘月﹐月榭香飄不見人。欲覓梨云仙夢遠﹐坐臨芳沼獨傷神。自後﹐鴻每再過紅橋﹐輒爲之吁悒累日。翠翠傳翠翠﹐姓劉氏﹐淮安民家女也。生而穎悟﹐能通詩書。父母不奪其志﹐就令入學。同學有金氏子者﹐名定﹐與之同歲﹐亦聰明俊雅。諸生戲之曰「同歲者當爲夫婦。」二人亦私自許。金生贈翠翠詩曰﹕十二欄桿七寶臺﹐春風隨處艷陽開。東園桃樹西園柳﹐何不移來一處栽。

翠翠和之曰﹕平生每恨祝英臺﹐懷抱何爲不早開。我願東君勤用意﹐早移花樹向陽栽。已而﹐翠翠年長﹐不復至學﹐父母爲其議親﹐輒悲泣不食。以情問之﹐初不肯言﹐久乃曰「西家金定﹐妾已許之矣。若不相從﹐有死而已﹐誓不登他門也。」父母不得已而聽焉﹐遂卜日結婚。凡幣帛之類﹐羔雁之屬﹐皆女家自備。迎入門﹐二人相見﹐喜可知矣。是夕﹐翠翠於枕畔作《臨江仙》一闋贈生曰﹕

曾向書窗同筆硯﹐故人今作新人。洞房花燭十分春﹐汗沾蝴蝶粉﹐身惹鷹香塵﹐雨尢雲渾未慣﹐枕邊眉黛羞顰﹐輕憐痛惜莫辭頻。顧郎從此始﹐日近日相親。

邀生繼和﹐生遂次韻曰﹕記得書齋同筆硯﹐新人不是他人。扁舟來訪武陵春。仙居鄰紫府﹐人世隔紅塵。海誓山盟心已許﹐幾番淺笑深顰。向人猶自語頻頻。意中無別意﹐親外有誰親﹖

二人相得之樂﹐𨿽翡翠之在赤霄﹐鴛鴦之遊綠水﹐未足諭也。未有一載﹐張士誠兄弟起兵髙郵﹐盡陷淮東諸郡。翠爲其部下將李將軍者所掠。至正末﹐士誠納款元朝﹐願奉正朔﹐道途始通﹐行李無阻。生於是辭別內外父母﹐願求其妻。星霜屢移﹐囊橐又竭﹐然而此心終不少阻。艸行露宿﹐丐乞於人﹐僅而得達湖州。則李將軍方貴重用事﹐威焰隆赫。生仁立門墻﹐躊躇窺伺﹐將進而未能﹐欲言而不敢。閽者怪而問焉﹐生曰「僕﹐淮安人也。喪亂以來﹐聞有一妹在於貴府。今不遠千里至此﹐欲求一見﹐非有他也。」閽者曰「然則汝何名姓﹐妹年貌若干﹖吾得一聞﹐以審虛實。」生曰「僕姓劉﹐名金定。妹名翠翠﹐識字能文。當失去時﹐年始十七﹐以歲月計之﹐今則二十有四矣。」閽者聞之曰「府中果有劉氏者﹐淮安人也。年二十餘﹐識字﹐善爲詩﹐性又慧巧。本使寵之專房﹐汝言信不虛﹐吾將告之於內﹐汝且以此以待。」遂奔走入告。須臾﹐令生入見。將軍坐於廳上﹐生再拜而起﹐具述其由。將軍﹐武人也﹐信而不疑。卽命內豎告於翠翠曰「汝兄自鄕中來此﹐當出見之。」翠翠承命而出﹐以兄妹之禮見於廳前。不能措一詞﹐但悲傷硬咽而已。將軍曰「汝旣遠來﹐道途疲倦﹐且於吾門下休息。吾當徐爲之所。」卽出新衣一襲﹐令其服之。並以幃帳衾席之屬﹐設於門西小館﹐令生處焉﹐翌日﹐謂生曰「汝妹旣能識字﹐汝亦通書否﹖」生曰「僕在鄕中﹐以儒爲業﹐以書爲本。凡六經羣史﹐諸子百家﹐涉獵盡矣﹐又何疑哉﹖」將軍喜曰「某自少失學﹐乘亂崛起。今方見用於時﹐趨附者眾﹐賓客盈門﹐無人延款﹔書肩盈案﹐無人裁答。汝便處吾門下﹐足充一記室矣。」生﹐明敏者也。性旣溫和﹐才又秀發﹐處於其門﹐益自檢束。應上接下﹐咸得其歡﹐代書回簡﹐曲盡其意。將軍大以爲得人﹐待之甚厚。然而﹐生之來此﹐本爲求訪其妻。自廳前一見之後﹐不可再得。閨閣深遠﹐內外頗嚴。欲達一意﹐終無間可乘。荏苒數月﹐時及授衣﹐西風夕起﹐白露爲霜。生獨處空齋﹐終夜不寐﹐乃成一詩曰﹕好花移入玉欄桿﹐春色無緣得再看。樂處豈知愁處苦﹐別時𨿽易見時難。何時塞上重歸馬﹐此夜庭中獨舞鸞。霧閣雲煙深幾許﹐可憐辜負月團圓。

詩成﹐題於片紙﹐拆布衣之領而縫之。以百錢納於小豎﹐而告之曰「天道已寒﹐吾衣甚薄﹐望持入付於吾妹﹐令其拆而縫紉之﹐將以禦寒耳。」小豎如言﹐持入。翠翠解其意﹐拆衣而詩見。大加傷感﹐吞聲而位﹐別爲一詩﹐亦縫於衣領之內﹐付出還生。詩曰﹕一自鄕關動戰鋒﹐舊愁新恨幾重重。腸𨿽已斷情難斷﹐生不相從死亦從。長使徳言藏破鏡﹐終教子建賦遊龍。綠珠碧玉心中事﹐今日誰知也到儂。

生得詩﹐知其以死許之﹐無復致望。但愈加抑鬱﹐遂感沈疾。翠翠聞之﹐請於將軍﹐始得一至牀前問候﹐而生病已亟矣。翠翠以臂扶生而起﹐生引首側視﹐凝淚滿眶﹐長吁一聲﹐奄然死於其手。將軍憐之﹐葬於道場山麓。翠翠送殯而歸﹐是夜得疾﹐不復飲藥﹐展轉衾席﹐將及一月。一旦﹐告將軍曰「妾棄家相從﹐已得八載。流離外郡﹐舉眼無親。只有一兄﹐今又死矣。病必不能起﹐乞埋骨兄側﹐使黃泉之下﹐庶有依托﹐不至作他鄕孤鬼也。」言盡而卒。將軍不違其志﹐竟附葬於生墳左﹐宛然東西二丘焉。洪武初﹐張氏旣滅﹐翠翠家有一舊僕﹐以商販爲業﹐道由湖州過道場山下﹐見華屋數間﹐槐柳扶疏﹐翠翠與金生並肩而立於門。遽呼之入﹐問父母存亡及鄕井舊事﹐因畱之宿。明早以一啟與之。父母得書﹐甚喜。其父卽貨舟訪焉。至道場山下﹐向日相遇畱宿之處﹐則荒煙野艸﹐狐兔之迹交道﹐前所見華屋﹐乃東西兩墳耳﹐時日已暮﹐因宿於墳下。三更後﹐忽見翠翠與金生拜於前﹐悲啼宛轉。父驚而撫問之﹐翠翠乃具述其始末曰「往者亂起﹐蕭墻禍生﹐衽席不能效竇氏女之死﹐乃致爲沙吒利之驅﹐忍恥偸生﹐離鄕去國。恨以蕙蘭之弱質﹐配玆狙獪之下材。惟知奪石家買笑之姬﹐豈暇憐息國不言之婦。叫九閽而無路﹐度一日如三秋。良人不棄舊恩﹐特蒙遠訪。托兄妹之名﹐而僅獲一見﹔隔夫婦之義﹐而終遂不通。彼感疾而先殂﹐妾含冤而繼殞。欲求附葬﹐遂得同歸。大略如斯﹐微言莫盡。」言畢﹐因抱其父而大哭。父遂驚覺﹐乃一夢也。明以牲酒奠於墓下﹐與僕返棹而歸。至今往來者﹐指爲金翠墓云。太曼生傳太曼生者﹐東海人。風流爾雅﹐從父宦遊四方﹐年十九。自吉州還閩﹐僦寓城東﹐惡其囂雜妨功﹐因稅居於委巷。屋𨿽數椽﹐而主人之園圃近焉。艸樹扶疏﹐花柳間植﹐有濠濮間想。生常散步園中﹐吟詠自適。一日﹐偶值雙鬟導一女郎﹐年可十六七﹐後園采花﹐不知生之先在也。生逡巡避之。女見生風神俊爽﹐且聞其善詞章﹐情亦不能自禁。回眸轉盼﹐百倍撩人。生自是神爽飛越﹐讀書之念頓灰。越旬餘﹐復於園內遇向者雙鬟﹐因殷勤詢之曰「君家女郎識字乎﹖」鬟曰「女郎時手一編﹐日夕不輟﹐豈不識字乎﹖」生曰「吾有一詩﹐欲致之﹐能爲一達否﹖」鬟曰「郎君善詩﹐女郎稔知之。某當爲作寄詩郵耳。」生遂賦一絕云﹕春園花事鬥芳菲﹐萬綠叢中見茵衣。自愧含毫非子建﹐水邊能賦洛川妃。女得詩﹐見其詞翰雙絕﹐吟不置口。遂次其韻以答之﹐云﹕小園芳艸綠菲菲﹐粉蝶聯翩展畫衣。首愧一雙蓮步闊﹐隔花人莫笑潘妃。

自此槐黃期迫﹐生以省試促歸﹐不敢通問。及秋不第﹐復攜書於別業。女時時遣雙鬟慰勞之。由此荏苒﹐遂結同心。定情之後﹐倍相狎暱。因贈生玉半規﹐紫羅囊一枚。生賦詩云﹕數聲殘漏滿簾霜﹐靑鳥銜箋事渺茫。剖贈半規蒼玉﹐分將百合紫羅囊。空傳垂手尊前舞﹐新結愁眉鏡裏妝。一枕遊仙終是夢﹐桃花春色誤劉郎。時生已約婚﹐而女亦受采。女常居花樓之下﹐所著有《花樓吟》一卷﹐其寄生詩甚多。有云﹕重門深鎖斷人行﹐花影參差月影淸。獨坐小樓長倚恨﹐隔墻空聽讀書聲。逾年﹐生當就婚﹐女亦適人﹐蹤迹遂永絕焉。然詩札往來﹐歲猶一二。至越數載﹐生舉賓薦﹐戒行有日﹐女寄書以通殷勤。生賦《柳梢靑》一闋別之﹕

茸鶯聲吞﹐蛾眉黛蹙﹐總是銷魂。銀燭光沈﹐蘭閨夜永﹐月滿尊樽。羅衣空濕啼痕。腸斷處﹐秋風暮猿﹐潞水寒冰﹐燕山殘雪﹐誰與溫存﹖後隔數月﹐女因念生得瘵疾﹐臥牀日久﹐思一見生。實出無名﹐生乃托爲醫以診脈進。女見生﹐揮涕如永訣狀。遂不交一言而出。是夕﹐女一拗而卒。生哭之以詩﹐曰﹕玉殞珠沈思悄然﹐明中流淚暗相憐。常圖峽蝶花樓下﹐記刺鴛鴦繡幕前。只有夢魂能結雨﹐更無心膽似非煙。朱顏皓齒歸黃土﹐脈脈空尋再世緣。

不數日﹐而生亦卒。烏山幽會記林生子眞﹐讀書烏石山房。往返里巷間﹐有一姝﹐素服淡妝﹐倚門露半面曰「徐徐行﹐誰氏郎君耶﹖」林愕然大驚﹐且口噤﹐猝無可語。行道之人復沓至﹐目招而過之﹐陽顧侍兒言他事。侍兒心知微指﹐志其居。歸﹐令復往通殷勤。因訪鄰嫗﹐知爲張壁娘。張壁娘者﹐良家女也﹐於歸半歲夫亡。壁娘光麗艷美﹐妖冶動人。裏中少年﹐聞其新寡﹐競委幣焉﹐張皆不受。獨竊從戶窺林﹐心悅而好﹐恐不得當也。張所居後卽山﹐山上折而數十武﹐卽林讀書處。張卽期以旦日踏靑來會。當是時﹐載酒遊者﹐趾相錯也。張出﹐適與諸遊者會﹐諸遊者薄而觀之。林亦混其中﹐各自引嫌﹐不交一語而歸。林鬱鬱不自得﹐乃賦詩云﹕秋波頻傳瞥檀郎﹐脈脈低回暗斷腸。只爲傍人羞不語﹐縞衣縹緲但聞香。張所居妝臺之上﹐又有復閣枕山麓﹐甚祕。先是林遣侍兒至張所﹐張陰教置之。是夕﹐張使侍婢引林匿復閣中。夜靜﹐張篝燈至﹐遂爲長夜之歡。平明﹐林從山麓而出。如是者累月。而張亦時詣林讀書山房﹐謔浪綢繆﹐無所不至。無何﹐林移家臨汀﹐就父公署。臨別之夕﹐不復與言﹐但與張極歡痛飲而已。明日登車徑去。久之﹐張始知林去遠﹐忽忽若有亡。又以林去不爲一言﹐輕負其徳﹐感想懊恨﹐遂成沈屙。因爲詩一章﹐以寄林云﹕黃消鵝子翠消鴉﹐簟拂層波帳凡華。裙帛褪來腰束素﹐釧金松盡臂纏紗。牀前弱態眠新柳﹐枕上回鬟壓落花。不信登墻人似玉﹐斷腸空盼宋東家。

林得詩﹐始知張病﹐惟日飲泣而已﹐因覓入會城者﹐附書問起居﹐且與爲約。而張於數日前死矣。使者歸言其狀﹐林失聲投地﹐幾不自勝。因作悼亡二絕云﹕有客何來自越城﹐聞君去伴董雙成。相期總在瑤池會﹐不向人間哭一聲。潘嶽何須賦悼亡﹐人間無驗返魂香。更憐三載窮途淚﹐猶灑秋風一萬行。明年﹐林自臨汀歸閩﹐逡巡過張所居。塵网妝樓﹐燕鳴故壘﹐而張已埋玉西郊矣。林自是不復讀書舊館﹐復賦感舊詩二章曰﹕落梅到地夜無聲﹐掛空階碎月明。徙倚朱欄人不見﹐雙懸淸淚聽寒更。梅花歷落柰愁何﹐夢裏朱樓掩淚過。記得去年今夜月﹐美人吹入笛聲多。

壁娘素善音﹐而尢善吹蕭﹐往詣林書房﹐曾倚梅三弄﹐故林詩及之云。雙鴛冢志林澄字太淸﹐侯官人。年十七。與同時戴貴共學﹐館於戴之西軒。一日﹐購得佳書﹐期貴分錄﹐澄匝旬猶未卒業﹐而貴五日已繕寫成帖﹐且點畫媚人。澄心異之﹐徵其故。貴曰「余女弟伯燐﹐素閒翰墨﹐爲我分其任﹐故速成耳。」時生未議聘﹐而女亦未字人﹐因陰有所屬﹐第不敢白之父母耳。一日﹐適貴他往﹐女刺繡簾中﹐窺生容顏韶秀﹐相視目成者久之。生歸西軒﹐情不自禁﹐乃題一詩於團扇之上﹐云﹕目似秋波鬢似云﹐繡簾深處見紅裙。東風裊裊吹香气﹐夢裏猶聞百和薰。女有侍兒名壽娘者﹐頗亦解事。值以他故之西軒﹐而見生所題之扇﹐因攜以示女。女見詩﹐知生之屬意有在也。乃密賦古風一章﹐命壽娘以寄生﹐云﹕妾本葑菲姿﹐靑春誰爲主。欲結箕帚緣﹐嚴親猶未許。憐君正年少﹐胸中富經史。相逢荷目成﹐愁緒千萬縷。咫尺隔重簾﹐脈脈不得語。願君盟勿渝﹐早諧鸞鳳侶。莫學楚襄王﹐夢中合雲雨。

自後﹐書札往還﹐無間晨夕。上元之夜﹐女至西軒﹐赴生期約。雞鳴而別﹐且訂偕老之期。生因賦詩云﹕四鄰歌吹玉缸紅﹐始信藍橋有路通。無賴汝南雞唱曉﹐驚回魂夢各西東。

女亦有詩云﹕風透紗窗月影寒﹐鬢云掩亂晚妝殘。胸前羅帶無顏色﹐盡是相思淚染斑。

蹤迹由是益密﹐家人莫之覺也。中秋之夕﹐生復會女於繡房。枕席綢繆﹐極其款曲。漏下四鼓﹐甫畢餘歡﹐而貴之家奴貴郎陰知其事﹐因持斧突入﹐意有所挾。而生急奔出﹐不謂觸斧遽殞。女見生气絕﹐乃取羅帕自經﹐雙手抱生屍而死。兩家父母聞之﹐無不嗟悼。檢其篋﹐得詩數十首﹐皆情至之語。不忍讀竟焚之。女兄貴素與生深交﹐議爲合葬。因殯於東郊淸貴裏﹐題曰「雙鴛家」云。時有文士吳子明爲之銘曰﹕

壁碎珠沈﹐蘭摧玉折。生願同衾﹐死期共穴。冢號鴛鴦﹐魂爲蝴蝶﹕華山畿﹐英臺墓﹐連理枝﹐合歡樹﹐古有之﹐今再遇。

時正徳三年事也。娟娟傳木生字元經﹐少有俊才。成化中﹐以鄕薦入大學﹐嘗登泰山觀日出。夜宿秦觀峯﹐夢有老婦攜一女子﹐相見甚歡﹐如有平生之分。旣又遺一詩扇﹐展誦未終﹐忽鐘鳴驚寤而起。其所夢道路第宅﹐歷歷皆能記憶。明年﹐將入都﹐道出武淸﹐散步柳陰中。過一溪橋﹐道旁有遺扇在艸中。收視之﹐上有詩云﹕煙中芍藥朦朧睡﹐雨底梨花淺澹妝。小院黃昏人定後﹐隔墻遙辧麝蘭香。

仿佛是夢中所見者﹐珍襲藏之。行未幾﹐遙見一女郎從二女侍遊樹下﹐迆邐將近﹐生移避之。時爲三月旣望﹐新雨初霧﹐微風扇暖。女郎徐邀二侍穿別徑結伴而去。生仁立轉盼﹐但見帶袂飄舉﹐環佩鏘然。百步之外﹐異香襲道﹐綽約若神仙中人。遂以所佩錯刀﹐削樹爲白﹐題一絕句曰﹕隔江遙望綠楊斜﹐聯袂女郎歌落花。風定細聲聽不見﹐茜裙紅人那人家。

徙倚彌望﹐乃行前至野店中﹐問諸村民。或曰「此去里許﹐有田將軍園林﹐豈卽其家眷屬乎﹖」生明日又往樹下﹐竟日無所遇。惟見溪水中落花流出﹐復題一絕句﹐續書於樹曰﹕異鳥嬌花不柰愁﹐湘簾初捲月沈鉤。人間三月無紅葉﹐卻任桃花逐水流。

自後﹐不復相聞。然前所得遺扇﹐每遇良辰勝會﹐未嘗不出入懷袖﹐把玩諷詠﹐愛如珙壁。壬午﹐生謁選天官﹐隸名營繕。當春﹐牡丹盛放﹐生擬閒遊。因勒馬道旁。值馬渴奔水﹐左右皆前逐馬。生下立井畔民家﹐其家以貴客在門﹐召一鄰翁延入。初經重屋﹐僅庇風日﹐再過曲徑﹐越小院﹐其中樓臺欄﹐金碧輝耀﹐恍非人世。生稍憩﹐便欲辭出。翁曰「內人乃老夫寡妹﹐年亦逾五旬矣。幸暫畱﹐伺馬至﹐行無傷也。」生起﹐揮扇逍遙﹐歷覽畫壁。翁從旁見其扇﹐進曰「此扇何從得之﹖」生曰「吾數年前過武淸﹐所得道旁遺棄也。」翁借觀﹐遽持入內。頃之﹐出告生曰「天下事﹐萍梗遭逢﹐固有出於偶然者。適見扇頭詩﹐疑爲吾甥女手筆。入示吾妹﹐果非誤也。」生初入其室廬﹐皆若夢中所經行者﹐心已異之﹔及聞翁言﹐愈駭異。再引入一曲室﹐幃帳妍麗﹐金玉煥然。至一幾榻整潔﹐琴瑟靜好﹐莫能名狀。須臾﹐一老婦出拜。自言「姓錢氏﹐老夫田忠義﹐官至上輕車都尉。往歲扈從西徵﹐爲流矢所中﹐輿疾歸武淸。小女娟娟﹐時年十四﹐隨侍湯藥。偶遺此扇﹐不意乃入君子之手。今夫亡三載矣﹐睹物興懷﹐不覺遂生傷感。然當時溪樹上有二絕句﹐不知何人所書﹖小女因尋扇﹐再至其地﹐經覽而歸﹐至今吟哦不絕於口。」生請誦之﹐卽其舊題也。老婦因請命娟娟出見。傳呼良久﹐不至。母自入謂女曰「客卽樹上題詩人也。」娟娟彊起﹐嚴服靚妝﹐與母相攜而出。至則玉姿芳潤﹐內美難徵﹐嚴然秦觀峯夢中所見也。生又以夢告母﹐共相嘆異久之。馬至﹐珍重辭謝而去。明日﹐鄰翁以娟母命來﹐請以弱女爲君子姬侍。生喜出望外﹐遂以其年四月成禮。娟娟妙解音律﹐通貫經史﹐凡諸戲博雜藝﹐靡不精曉﹐情好甚篤。未閱月﹐生以督運南行﹐乃鎖院而去。母先亦暫至武淸﹐遣人間問。娟娟從門隙中附詩於母﹐寄生曰﹕聞郎夜上木蘭舟﹐不數歸期只數愁。半幅禦羅題錦字﹐隔墻裹贈玉搔頭。

是夕﹐生適自潞還﹐娟出迎。生曰「方從馬上得詩﹐未有以復。」卽口占贈娟娟曰﹕碧窗無主月纖纖﹐桂影扶疏玉漏嚴。秋蒲芙蓉偏獻笑﹐半窗斜映水晶簾。其冬十月﹐生以大夫人憂去職。河冰旣合﹐娟適病不能偕。生存亡抱恨﹐計無所出。邀母與娟同居﹐約以冰解來迎﹐相與悲咽而別。明年春﹐娟病轉劇﹐遣翁子錢郎﹐卽以詩寄生曰﹕楚天風雨繞陽臺﹐百種名花次第開。誰遣一番寒食信﹐合歡廊下長莓苔。生遣使往迎﹐比至則不起匝月矣。辛卯冬﹐生再入都過母家﹐見娟娟畫像﹐題詩其上曰﹕人生補過�張郎﹐已恨花殘月減光。枕上遊仙何迅速﹐洞中烏兔太匆忙。秦娘似比當時瘦﹐李衛慚多舊日狂。梅影橫斜啼鳥散﹐繞天黃葉倚繩牀。

時人多傳誦焉。

艷異編﹝續集﹞卷六妓女部楊玉香林景淸﹐閩縣人。成化己亥冬﹐以鄕貢北上﹐歸過金陵。金陵楊玉香者﹐娼家女也。年十五﹐色藝絕羣﹐性善讀書﹐不與俗人偶﹐獨居一室。貴遊慕之﹐卽千金不肯破顏。姊曰邵三﹐𨿽乏風貌﹐然亦一時之秀。景淸與之狎﹐飲於瑤華之館﹐因題詩曰﹕門巷深沈隔市喧﹐湘影裏篆浮煙。人間自有瑤華館﹐何必還尋弱水船﹖

又曰﹕珠翠行行間碧簪﹐羅裙淺淡映春衫。空傳大令歌桃葉﹐爭似花前倚邵三。明日﹐玉香偶過其館﹐見之﹐擊節嘆賞。援筆而續曰﹕一曲霓裳奏不成﹐彊來別院聽瑤笙。開覺道春風暖﹐滿壁淋漓白雪聲。

題甫畢﹐適景淸外至﹐投筆而去。景淸一見魂銷﹐堅持邵三而問。三曰「吾妹也﹐彼且簡對不偶﹐詩書自娛﹐未易動也。」景淸彊之﹐乃與同至其居﹐穴壁潛窺﹐玉香方倚牀仁立﹐若有所思。頃之﹐命侍兒取琵琶作數曲。景淸情不自禁﹐歸館以詩寄之﹐曰﹕倚牀何事斂雙蛾﹖一曲琵琶帶恨歌。我是江州舊司馬﹐靑衫染得淚痕多。

玉香答之曰﹕銷盡鑪香獨掩門﹐琵琶聲斷月黃昏。愁心正恐花相笑﹐不敢花前拭淚痕。明日﹐景淸以邵三爲介﹐盛飾訪之。途中詩曰﹕洞房終日醉流霞﹐閒卻東風一樹花。問得細君心內允﹐雙雙攜手過鄰家。旣至﹐一見交歡﹐恨相知之晚也。景淸詩曰﹕髙髻盤云壓翠翹﹐春風並立海棠嬌。銀箏象板花前醉﹐疑是東吳大小喬。

玉香詩曰﹕前身儂是許飛瓊﹐女伴相攜下玉京。解佩江幹贈交甫﹐畫屏涼夜共吹笙。夜旣闌﹐邵三避酒先歸。景淸畱宿軒中﹐則玉香眞處女也。景淸詩曰﹕十五盈盈窈窕娘﹐背人燈下禦紅妝。春風吹入芙蓉帳﹐一朵花枝壓眾芳。

玉香詩曰﹕行雨行雲侍楚王﹐從前錯怪野鴛鴦。守宮落盡鮮紅色﹐明日低頭出洞房。居數月﹐景淸將歸。玉香流涕曰「妾𨿽娼家﹐身常不染。顧以陋質﹐幸侍淸光。今君當歸﹐勢不得從。但誓潔身以待﹐令此軒無他人之迹。君異日幸一過妾也。」景淸感其意﹐與之引臂盟約﹐期不相負。遂以「一淸」名其軒﹐乃調《鷓鴣天》一闋畱別﹐曰﹕

八字嬌蛾恨不開﹐陽臺今作望夫臺。月方好處人相別﹐潮未平時僕已催。聽囑咐﹐莫疑猜﹐蓬壺有路去還來。移移一樹垂絲柳﹐休傍他人門戶栽。玉香亦以《鷓鴣天》答之﹐曰﹕

郎是閩南第一流﹐胸蟠星鬥气橫秋。新詞宛轉歌才畢﹐又逐徵鴻下翠樓。開錦纜﹐上蘭舟﹐見郎歡喜別郎憂。妾心正似長江水﹐晝夜隨郎到福州。

景淸遂訣別歸閩﹐音信不通者六年。至乙巳冬﹐景淸復攜書北上﹐舟泊白沙﹐忽於月中見一女子﹐甚美﹐獨行沙上﹐諦視之﹐乃玉香也。且驚且喜﹐問所從來。玉香曰「自君別後﹐風枝南北﹐天各一方。魚水懸情﹐相思日切。是以買舟南下﹐期續舊好。不意於此邂逅耳。」景淸喜出望外﹐遂與聯臂登舟﹐細敍疇昔。景淸詩曰﹕無意尋春恰遇春﹐一回見面一回新。枕邊細說分移後﹐夜夜相思入夢頻。

玉香詩曰﹕雁杳魚沈各一天﹐爲君終日淚潸然。孤篷今夜煙波外﹐重訴琵琶了宿緣。

吟畢﹐垂泣悲啼﹐不能自止。天將曙﹐遂不復見。景淸疑懼累日。及至金陵﹐首訪「一淸」軒﹐門館寂然﹐惟邵三縞素出迎﹐泣謂景淸曰「自君去後﹐妹閉門謝客﹐持齋誦經﹐或有彊之﹐萬死自誓。竟以思君之故﹐遂成沈疾﹐一月之前死矣。」景淸聞之大駭﹐入臨其喪﹐拊棺號慟。是夜﹐獨宿軒中﹐吟詩曰﹕往事淒涼似夢中﹐香奩人去玉臺空。傷心最是秦淮月﹐還對深閨燭影紅。

因徘徊不寐。惘惘間﹐見玉香從帳中出﹐欷良久﹐亦吟曰﹕

天上人間路不通﹐花鈿無主畫樓空。從前爲雲爲雨處﹐總是襄王曉夢中。

景淸不覺失聲呼之﹐遂隱隱而沒云。書仙傳曹文姬﹐本長安娼女也。生四五歲﹐好文字戲﹐每一卷能通大義﹐人疑其夙習也。及笄﹐姿艷絕倫﹐尢工翰墨﹐自箋素外﹐至於羅綺窗戶﹐可書之處﹐必書之﹐日數千字﹐人號爲「書仙」﹐筆法爲關中第一。當時工部周郎中越﹐馬觀察端﹐一見而稱贊不已。家人教以絲竹官商﹐則曰「此賤事﹐吾豈樂爲之哉﹗惟墨池筆家﹐使吾老於此間足矣。」由是籍籍聲名﹐豪富之上﹐願輸金委玉求與偶者﹐不可勝計。女曰「豈吾偶也。欲偶者﹐請先投詩﹐當自裁擇。」自是長篇短句﹐艷詞麗語日馳數百﹐女悉無意。有岷江任生﹐客於長安﹐賦才敏捷﹐聞之喜曰「吾得偶矣。」或問之﹐則曰「鳳梧而魚躍淵﹐物有所歸耳。」遂投之詩曰﹕玉皇殿上掌書仙﹐一點塵心謫九天。莫怪濃香燻膩骨﹐霞衣曾惹禦鑪煙。

女得詩喜曰「此眞吾夫也。不然何以知吾行事耶﹖吾願妻之﹐幸勿他顧。」家人不能阻﹐遂以爲偶。自此﹐春朝秋夕﹐夫婦相攜﹐微吟小酌﹐以盡一時之景。如是五年。因三月晦日﹐送春對飲。女題詩曰﹕仙家無夏亦無秋﹐紅日淸風滿翠樓。況有碧霄歸路穩﹐可能同駕五雲遊﹖

吟畢﹐嗚咽泣下曰「吾本上天司書仙人﹐以情愛謫居塵寰二紀。」謂任曰「吾將歸﹐子可偕行乎﹖天上之樂﹐勝於人間﹐幸無疑焉。」俄聞仙樂飄空﹐異香滿室。家人驚異﹐共窺見朱衣吏持玉板朱書篆文﹐且曰「李長吉新撰《玉樓記》就﹐天帝召汝寫碑﹐可速駕無緩。」家人曰「李長吉﹐唐之詩人﹐迄今僅三百年﹐焉有此妖也﹗」女笑曰「非爾等所知﹐人世三百年﹐仙家猶頃刻耳。」女與生易衣拜命﹐舉步騰空。雲霞爍爍﹐鸞鶴繚繞。於時觀者萬計。以其所居地爲書仙裏。瑞卿歐陽彬﹐衡山人。世爲縣吏﹐至彬﹐特好學﹐工於詞賦。馬氏之有湖南也﹐彬將希其用﹐乃攜所著詣府。求見之禮﹐必先通名紙。有掌客吏﹐眾謂樊知客﹐好賄。陰使人謂彬曰「足下之來﹐非徒然也﹐實欲顯族致身。而不以一物爲貺﹐其可乎﹖」彬恥以賄進﹐竟不與。旣而﹐樊氏怒﹐擲名紙於地曰「豈使人之子乎﹖欲干謁王侯耶﹗」彬深恨之﹐因退而爲詩曰「無錢將乞樊知客﹐名紙生毛不爲通。」因而落魄街市。歌姬酒徒﹐無所不狎。有歌人瑞卿者﹐慕其才﹐遂延於家。瑞卿能歌﹐每歲武穆王生辰﹐必歌於筵上。時湖南自舊管七郡外﹐又加武陵﹑嶽陽是九州﹐彬作《九州歌》以授瑞卿﹐至時使歌之﹐實欲感動武穆。旣而﹐竟不問。彬嘆曰「天下分裂之際﹐廝徒負養皆能自奮﹐我何負而至此耶﹗」計無所出。思欲竄入鄰道﹐但未有所向。居無何﹐聞西蜀圖綱將發﹐彬遂謀入蜀﹐且私謂瑞卿曰「吾以干謁不遂﹐居於汝家﹐未嘗有倦色﹐其可輕棄乎﹗然土以功名爲不朽﹐不於此時圖之﹐恐貽後悔﹐今恐他適﹐庶幾有成。勿以爲念。」瑞卿曰「君於妾不可謂之無情﹐然一旦不以妾自滯﹐割愛而去﹐得非功名之將至耶﹗妾誠異之。家財約婚﹐𨿽不丰﹐願分爲半﹐以資路途。」彬亦不讓﹐因以瑞卿所贈盡賂綱吏﹐求爲駕船僕夫。綱吏許之。旣至蜀﹐遂獻《獨鯉朝天賦》﹐蜀王大悅﹐擢居淸要﹐其後官至尙書左丞相﹐出爲夔州節度使。旣領夔州﹐穆王已薨﹐其子希範繼立。因致書於希範﹐敍疇昔入蜀之由﹐仍以衡宗族爲托。希範得書大慚﹐彬之親友悉免其賦役。遂與瑞卿偕老焉。王翹兒王翹兒者﹐故臨淄民家女也。自少鬻於娼家﹐冒其姓爲馬﹐假母呼之曰「翹兒」。攜之來江南﹐教之吳﹐卽善吳﹔教之彈胡琵琶﹐卽善彈胡琵琶。翹兒貌不逾中色﹐而音吐激越﹐度曲婉轉﹐往往傾其座人。一時平康裏中諸老妓皆從翹兒習新聲﹐竟不能過之也。然翹兒有至﹐惟雅不喜媚容。大腹賈賫多金賂翹兒﹐意稍不屬﹐輒不開明﹐或竟夕虛寢而罷﹐明日大腹賈恚而收金去。以是假母日窘﹐而數苔罵翹兒﹐翹兒愈益厭之。苦會有少年私金與翹兒者﹐遂以計脫假母﹐而自徙居海上﹐更稱王翠翹云。海上多文懦貴遊﹐尢好以音律相賈重令。翹兒一啟齒﹐以爲絕世無雙﹐爭艷惜之﹐以是翹兒之名滿江南。歲所得纏頭無算﹐乃翹兒更以施諸所善貧客﹐橐中一錢不畱也。久之﹐倭人寇江南﹐掠海上﹐焚其邑。翹兒竄走桐鄕﹐已而轉掠桐鄕﹐城陷﹐翹兒被虜。諸酋執以見其寨主徐海。徐海者﹐故越人﹐號明山和尙者是也。海初怪其姿態不類民間婦女﹐訊之﹐知爲翹兒。試之吳﹐及彈胡琵琶﹐以侍酒﹐絕愛幸之﹐尊爲夫人。斥帳中諸姬羅拜﹐咸呼之爲王夫人。翹兒旣已用事﹐凡海一切計畫惟翹兒意指使。乃翹兒亦陽暱之﹐陰實幸其敗事﹐冀一歸國以老也。會督府遣華老人檄召﹕海肯來降與之官。海怒而縛華老人將斬之。翹兒諫曰「今日之勢在君﹐降不降何與來使也。親解華老人縛而厚與之金勞苦也。」華老人者﹐海上人也﹐翹兒故識之。而華老人亦私覷所謂王夫人者﹐心知爲翹兒﹐不敢泄也。歸告督府曰「賊未可圖也。第所愛幸玉夫人者﹐臣視之有外心﹐當借以磔賊耳。」督府曰「善。」乃更遣羅中書詣海說降﹐而益市金珠寶玉以陰賄翹兒。翹兒日夜在帳中﹐從容言「大事必不成﹐不如降也。江南苦兵久矣﹐降且得官﹐終身當共富貴。」海遂許。羅中書約降於督府。督府選日大整兵﹐佯稱逆降﹐比迫海寨。海信翹兒言﹐不爲提備。督府急麾兵鼓噪而進﹐斬海首而生致翹兒﹐盡諸倭人殲焉。捷至﹐督府供張轅門﹐以饗諸參佐。令翹兒歌而徧行酒。諸參佐皆起﹐爲督府壽。督府酒酣心動﹐亦握槊降階而與翹兒戲。夜深﹐席大亂﹐明日﹐督府頗悔夜來醉中事﹐而以翹兒功髙﹐不忍殺之﹐乃以賜所調永順酋長。翹兒旣從永順酋長﹐去之錢塘舟中﹐輒悒悒不自得﹐嘆曰「明山遇我厚﹐我以國事誘殺之﹐殺一酋而更屬一酋﹐何面目生乎﹖」夜半投江死。外史氏曰「余過海上﹐海上之緡紳先生﹐多能道翹兒死事﹐蓋得之華老人口云。昔李陵陷虜﹐欲乘匈奴之間爲漢內應﹐迄無成立﹐潰其家聲﹐悲夫。翹兒以一賤娼﹐能審於順逆。身陷不測﹐竟滅賊以報國﹐誠偉烈矣﹗」大史公曰「禍之生由愛姬殖﹐則海之謂也。而翹之卒死以殉海﹐其或可附於墮樓之義也乎﹗」王幼玉記王氏名眞姬﹐字仙才﹐小字幼玉。本京師人﹐隨父流落於衡州。女弟女兄三人﹐皆爲名娼。而其顏色歌舞﹐角於倫輩之上﹐羣妓亦不敢與之爭髙下。幼玉又出於弟兄之上。所與往還﹐皆衣冠士大夫。捨此𨿽巨商富賈﹐不能動其意。夏公酉遊衡陽﹐郡侯開宴召之﹐公酉曰「聞衡陽有歌妓名王幼玉﹐妙歌舞﹐美顏色﹐孰是也﹖」郡侯張郎中紀﹐乃命幼玉出拜。公酉見之﹐嗟吁曰「使汝居東西二京﹐未必在名妓之下。反居於此﹐其名不得聞於天下。」因命左右取箋爲詩﹐贈幼玉曰﹕眞宰無私心﹐萬物逞殊形。嗟爾蘭蕙質﹐遠離幽谷靑。淸風暗助秀﹐雨露濡其泠。一朝居上苑﹐桃李讓芬馨。

由是益有光﹐但幼玉暇日﹐常幽艷愁寂﹐含芳未吐。人或詢之﹐則曰「此道非吾志也。」會東都人柳富﹐字潤卿﹐豪俊之士。幼玉一見曰「玆我夫也。」富亦有意室之﹐然富方倦遊﹐凡於風前月下﹐執手戀戀﹐兩不相捨。旣久﹐其妹竊知之。一日﹐詬富以語曰「子若復爲向時事﹐吾不捨子﹐卽訟子於官府。」富從是不復往。一日﹐遇幼玉江上。幼玉泣曰「過非我造也﹐君宜以理推之。異時幸有終身之約﹐無爲今日之恨。」相飲於江上。幼玉云「吾之骨﹐異日當附子之先壠。」復謂富曰「我平生所知離而復合者甚眾﹐𨿽言愛勤勤﹐不過取其財帛﹐未嘗以身許之也。我發委地﹐寶之若玉﹐他人無敢窺覘﹐於子無所惜。」乃自解鬟剪一縷以遺富。富感悅深至﹐去﹐又羈思不得會﹐並爲恨﹐因而憂枕。幼玉日夜懷思﹐遣人侍病。旣愈﹐富爲長歌贈之﹐云﹕紫府樓閣髙相倚﹐金碧戶牖紅暉起。其間宴息皆仙子﹐絕世妖姿妙難比。偶然思念起塵心﹐幾年謫向衡陽市。嬌燒飛下九天來﹐長在娼家偶然耳。天姿材色擬絕倫﹐壓倒花衢眾羅綺。紺髮濃堆巫峽云﹐翠眸橫剪秋江水。素水纖長細細圓﹐春筍脫向靑煙裏。緩步蓮花窄窄弓﹐鳳頭翹起紅裙底。有時笑倚小欄桿﹐桃花無顏亂紅委。王孫送目以勞魂﹐東鄰一見還羞死。自此城中豪富兒﹐呼童控馬相追隨。千金買得歌一曲﹐暮雨朝雲鎭相續。皇都年少是柳君﹐體段風流萬事足。幼玉一見苦畱心﹐殷勤厚遣行人囑。靑羽飛來洞戶前﹐惟郎苦恨多拘束。偸身不使父母知﹐江亭暗共才郎宿。猶恐恩情未甚堅﹐解開鬟髻對郎前。一縷云隨金剪斷﹐兩心濃密更如綿。自古美事多磨隔﹐別時兩意空懸懸。淸宵長嘆明月下﹐花時灑淚東風前。怨入朱弦危更斷﹐淚如珠顆自相連。危樓獨倚無人會﹐新書寫恨托傳難。柰何幼玉家有母﹐知此端倪蓄嗔怒。千金器醉屬傭人﹐密約幽歡鎭相誤。將刃欲加連理枝﹐引弓欲彈鶼鶼羽。仙山只在海中心﹐風逆波緊無船渡。桃源去路隔煙霞﹐咫尺塵埃無覓處。郎心玉意共殷勤﹐同指松藥情愈固。願郎誓死莫攺移﹐人事有時自相遇。他日得郎歸來時﹐攜手同上煙霞路。富因久遊﹐親促其歸。幼玉潛往別﹐共飲野店中。玉曰「子有淸才﹐我有麗艷﹐才色相得﹐誓不相捨。我之心﹐子之意﹐卜諸神明﹐結之松筠﹐久矣﹐子必異日有瀟湘之遊﹐我亦待君之來。」於是﹐二人共盟焚香﹐致其灰於酒中﹐共飲之。是夕﹐同宿江上。翌日﹐富作詞別幼玉﹐名《醉髙樓》﹐詞曰﹕

人間最苦﹐最苦是分離。伊愛我﹐我憐伊。靑艸岸頭人獨立﹐畫船歸去櫓聲遲。楚天低。回望處﹐兩依依。後會也知俱有願﹐未知何日是佳期。心下事﹐亂如絲。好天良夜還虛過﹐辜負我﹐兩心知。願伊家衷腸在﹐一雙飛。

富唱其曲以佐酒﹐音調辭意﹐非惋不能終曲。乃罷酒﹐相與大慟。富乃登舟。富至都下﹐以親年老﹐家又多故﹐不得如約﹐但對鏡灑涕。會有客自衡陽來﹐出幼玉書﹐但言幼玉多臥病。富遽開其書疾讀﹐書尾有二句云「春蠶到死絲方盡﹐蠟炬成灰淚始幹。」富大傷感。一日﹐殘陽沈西﹐疏簾不捲。富獨立庭篩﹐見有半面出於屏間。富視之﹐乃幼玉也。玉曰「吾以思君得疾﹐今已化去。欲得一見﹐故有是行。我以平生無惡﹐不犯幽獄。後日當生衷州西門張遂家﹐復爲女子。彼家賣餅。君子不忘昔日之舊﹐因有事相過﹐幸見我焉。我𨿽不省前世事﹐然君之情當如是。我有遺物在侍兒處﹐君求之以爲驗。千萬珍重。」忽不見。富驚愕﹐但終嘆惋。異日﹐有過客自衡陽來﹐言幼玉已死。聞未死前﹐囑其侍兒曰「我不得見郎﹐死亦不安﹐郎平日愛我手﹑發﹑眉﹑眼﹐他皆不可寄附﹐我今剪頭髮一縷﹐手指甲數个﹐郎來訪我時﹐子可與之。」後數日﹐幼玉果死也。長安李姝李姝者﹐長安女娼也。家甚貧﹐年未笄。母以舊於宗室四王宮﹐爲同州節度之妾﹐才得錢十萬。王寵嬖專房﹐漸長益美﹐善歌舞﹐能敬事王意。一日﹐憚旨命車載之戚裏龍舟刺史張侯別第。張頃於宴席﹐見其人心動不能忍﹐私願得之﹐𨿽竭死無憚。旣而獲焉。以爲籠中物﹐喜駭交拘﹐罄所蓄伎樂﹐張筵五六日不息。姝事之曲有禮節﹐大率如在王宮時。然每至調謔誘呷﹐輒莊色斂在。餌以奇玩珍異﹐卻而弗顧。張固狂淫者﹐必欲力制之。乘其理髮檐下﹐直前擁致之﹐姝大呼嚼泣﹐走取其佩刀將自剄。婢媵奪救得止。由是浸不合張意。張恥且怒﹐被酒挺刃突入室逼之。姝殊自若﹐謂之曰「婦人以容徳事人﹐職主中饋。姝不幸幼出賤流﹐鬻身官邸﹐委質妾禦﹐不獲托久﹐要於良家﹐罪實滋大。辛蒙同州憐愛﹐許侍中屢。同州性嚴忌﹐𨿽親子弟猶不得見姝之面。偶因微譴﹐暫托於君侯之側﹐所以相待愈於愛子矣。不圖君侯乃欲持貨利見蠱﹐而又憑酒仗劍﹐威脇以死﹐欺天罔人﹐暴如此﹐誠烈誼丈夫所不忍聞。姝寧以頸血污君侯刀﹐願速斬姝頭送同州﹐正死不憾﹗」遂膝行而前﹐拱手就刀。張羞愧流汗﹐拽之使起﹐曰「我安敢如是﹗而今而後﹐何施面目復見同州哉﹗」自是不復與戲言。姝竟縊死。他日﹐張晝寢﹐見披髮而立﹐曰「爲姝報同州﹐已辯於地下矣﹗」張大懼﹐悒悶不食﹐數日而卒。鐵氏二女鐵氏﹐色目人。父鉉爲山東布政使。靖難師攻城﹐百計終不能下。文皇入正大統﹐擒鉉至﹐殺之。其家屬發教坊司爲樂婦。二女入司數月﹐終不受辱。有鉉同官至﹐二女各獻以詩。長女詩曰﹕教坊脂粉洗鉛華﹐一片寒心對落花。舊曲聽來猶有恨﹐故園歸去已無家。雲鬟半挽臨妝鏡﹐兩淚空流濕繹紗。今日相逢白司馬﹐尊前重與訴琵琶。

次女詩曰﹕骨肉相殘產業荒﹐一身何忍去歸娼﹖淚垂玉著辭官舍﹐步磁金蓮入教坊。攬鏡自憐傾國色﹐向人羞學倚門妝。春來雨露寬如海﹐嫁得劉郎勝阮郎。

同官以詩上達文皇﹐曰「欲終不屈乎。」乃赦出之。皆適士人﹐以終老焉。蜀容妓翁客自蜀挾一奴﹝妓﹞歸﹐蓄之別室﹐率數日一往。偶以病少迹﹐妓疑之。翁作詞自解﹐妓卽韻答以《踏莎行》﹐云﹕

說盟說誓﹐說情說意。動便春愁滿紙。多應念得脫空經﹐是哪个先生教底。不茶不飯﹐不言不語。

一味供他樵悴。相思已是不曾閒﹐又那得工夫咒你﹗靈犀小傳朱小姬﹐名葵﹐字心陽。其先姑蘇人。母夢人以犀釵投其懷﹐感而孕﹐乃小字犀也。生四歲﹐父客宛洛間﹐不返﹐母又善病。值歲饑展轉﹐乃徙之就李﹐就李富人王姓者﹐與其母故中表﹐稍周貸之。已而﹐富只又以貲入京。貧益甚。母利人金﹐賣爲兪家姬﹐故又名兪葵。時姬年十二﹐玉膚雪理﹐風骨媚人。喜閉戶焚香﹐鼓琴爲哀鳳之音﹐人莫不淒絕者。久之﹐乃入武林。閩鄭翰卿方僑居西湖﹐夏日偕友人陳伯孺坐長堤綠陰中﹐見小艇載紅妝者﹐知爲葵﹐招與語﹐悅之。葵亦慕鄭名士﹐遂與俱歸。陳伯孺贈葵詩云﹕相逢剛道不魂銷﹐抱得云和曲未調。蓮子有心張靜婉﹐柳枝無力董妖燒。春風綺閣流蘇帳﹐夜月髙樓碧玉蕭。莫憶西陵松柏下﹐斷腸只合在今宵。居月餘﹐葵繾綣不捨﹐鄭乃出犀簪爲贈。葵見之曰「此吾母夢徵也﹐或者其天乎﹖」鄭乃出重資聘之。葵旣嫁﹐遂屏去艷飾﹐親作勞工女紅。與鄭居吳山之麓。且半載﹐值月妓周麗卿者以他事被逮。周恐﹐匿不出。翰卿與杭守令皆雅交﹐乃以二絕爲之從吏卒得脫。詩云﹕不掃蛾眉黯自傷﹐誰憐多病老徐娘﹖腰肢剩有梅花瘦﹐刺史看時也斷腸。妾家朱樓垂柳邊﹐閒人湖上逗春煙。使君打鴨渾閒事﹐一夜鴛鴦飛上天。及翰卿攜家人苕溪﹐兪之假父素無賴﹐窺鄭逆旅﹐乃募惡少數十人﹐邀諸途﹐奪姬歸。閉之幽室中。葵斷髮矢曰「吾寧有死﹐不受辱。」人卒不敢犯之。翰卿鳴之當道﹐檄下二令君雜治之。今曰「曩君爲他人居間﹐乃有『打鴨驚鴛鴦』語﹐不意遂成奇讖。」因捕治諸惡少﹐之法﹐而斷葵歸鄭。送斷詞云﹕

兪氏﹐良婦也。麗籍期年﹐願得好而偕老。鄭卿﹐才士也。傾貲三斛﹐將攜淑女以於歸。何期梟獍之無良﹐幾致鳳鸞之失偶。相如滌器臨邛﹐令甚恥之﹐襄王行雲巫峽﹐夢不虛也。淩宵琰气﹐幸逢合浦之珠﹔向日葵心﹐堪並章臺之柳﹐鴛鴦諧波面之好﹐行看比翼﹐鬼蜮潛水中之影﹐敢復含沙﹗任將一片雲帆攜作八閩春色。蘇長公原自風流﹐只借數言爲三尺﹔韓夫子豈長貧賤﹐用聯雙璧以百年。今且十年所﹐朱氏生三女皆韶秀。徐曲公寄之詩云﹕秋葉何須倩作媒﹐畫堂紅拂肯憐才。滎陽公子遺鞭過﹐湘浦佳人解佩來。繡戶星稠合巹﹐玉閨春早鏡安臺。只緣十斛明珠換﹐掌上於今有蚌胎。寥庵髙大史曰「朱小姬義不辱﹐卒歸鄭生﹐身名俱完。卽烈丈夫奚讓焉﹗令君翩翩有裴哉﹐其文之辭也。」義娼傳楊玉﹐山松之商人也﹐性愛小妓。其丹帕積至數十以爲帳﹐號「百喜帳」。南京有女妓曰張小三者﹐稚齒雅容﹐不肯就門戶﹐曰「能妻我者﹐當與之諧。」楊以稅事入京﹐聞而懇求之﹐捐數十金﹐乃成婚。逾月﹐欲隨之還家﹐曰「奴固誓之矣。今不歸君爲妾﹐復何歸乎﹖」楊妻妒﹐不敢許﹐約以半載爲期。及去﹐妓守志不渝﹐父母無如之何。數寄聲楊所。楊感其誠﹐歲四五至﹐至必畱旬月。所贈遺以千萬計﹐往來如家焉。久之﹐貲日削﹐旣二十年﹐田產爲一空。男女未婚﹐薪水且不給﹐而日受妻子怨言﹐快快悔嘆﹐兩目皆爲失明。妓怪其久不來﹐使使諗焉﹐盲矣。乃扁舟下江﹐直造楊氏之廬﹐登堂拜主母。奉楊首大慟曰「主君貧困﹐職我之由﹐奴當爲君婚嫁﹐君幸無苦﹐悉出前所贈珠機器具﹐以爲資業。嫁其二女。又出儀物筵設之費﹐爲二子納室。親侍湯藥者一年﹐楊鬱鬱心恚以死﹐妓又脫簪珥殯之﹐守其柩不去。妻亦哀憫其志﹐語之曰「姊院中衣食自丰﹐何爲困此與我同辛苦﹖」妓謝曰「奴非碌碌市門女也﹐少有不涯之誓。與主君交往廿載﹐名𨿽風塵﹐身固不異楊氏之少房也。且主君爲我而死﹐忍背盟山復淪入苦海爲﹖願從主母側﹐執庖扈之勞﹐歿且不悔﹗」聞者莫不嘆異之。旣免喪﹐其父母彊之不歸﹐訟諸禮曹﹐移牒逮之甚急。妓不得已﹐乃泣別其靈而去。後卒不面一男子﹐老終於舊院云。

艷異編﹝續集﹞卷七夢遊部玄妙洞天記人生若夢耳﹗至楚襄薦枕於髙唐﹐淳於獲配於南柯﹐余始不信﹐以爲寓言。近余之夢﹐有類於是﹐乃始信其眞有耳。然髙唐一夜﹐南柯片時﹐未足爲異。乃餘之所夢﹐有足紀者。伊昔夏夜﹐愛坐蕭館﹐厭世俗之陳言﹐攬神仙之往牒。旣感於劉晨﹑阮肇﹐遂曁乎蘭香﹑智瓊。當吾之世﹐庶幾一遇。悠然興慨﹐頹爾思臥。甫就枕閒房﹐輒遊神異境。

睹金殿之嵯峨﹐仰珠宮之璀璨。樓臺瀕水﹐則蓬萊仿佛﹔戶牖繞山﹐則赤水依稀﹐有璇甍玉柱﹐榜曰「玄妙洞天」。見一少女﹐獨立於中。舞袖飄於輕飆﹐回徘徊久之﹐朗然髙詠其詞曰﹕

歡非有父﹐親自不來。彼何人也﹐兩心是懷。惟君與妾﹐雙雙不散。女旣嫁﹐得國之半。

其聲裊裊﹐如絲如竹﹐歌已﹐命侍兒傳語曰「與君有緣﹐把臂密邇。今時未至﹐請速退矣。」余心異之﹐翻然而醒。於是﹐曙色橫於窗欞﹐棲鳥鳴於林木矣。自是之後﹐不數夕一夢﹐其事至奇﹐不敢輕泄。至所歌之詞﹐聊籍於此﹐以示好事。失其邂逅之詳﹐自有私志。其《謁金門》詞曰﹕

眞堪惜﹐錦帳夜長虛擲。挑盡銀燈情脈脈﹐繡花無气力。女伴聲停刀尺﹐蟋蟀爭吟四壁。自起捲簾窺夜色﹐天靑星欲滴。

其《臨江仙》詞曰﹕

飛盡流螢無興撲﹐扇兒閒卻秋風。遠山夜半又聞鐘。解衣斜對影﹐欲寢恨牀空。淒斷銀渾欲滅﹐數聲窗外孤鴻。夜涼如水出簾櫳。微雲淡河漢﹐疏雨滴梧桐。

其《山花子》詞曰﹕剖得新橙擲繡筐﹐釀成美酒覆閒房。寒閨無計會蕭郎。夜色暗隨鴻雁後﹐秋光爭繞菊花旁。滿城風雨近重陽。

其《玉樓春》詞曰﹕韶陽欲暮鶯聲碎﹐望遠憑欄傷妾意。雜花滿地繡成茵﹐人在繡茵深處醉。妾非飛鳥無雙翅﹐空想郎邊芳艸媚。願爲柳絮倩東風﹐吹向郎身撩亂墜。

其《踏莎行》詞曰﹕香罷宵薰﹐花孤晝賞。粉墻一丈愁千丈。多情春夢苦拋人﹐尋郎夜夜離羅幌好句刊心﹐佳期束想。甫愁春到還愁往。消魂細柳一時垂﹐斷腸芬艸連天長。

其《臨江仙》詞曰﹕花影半簾初睡起﹐繡鞋著罷慵移。窺妝彊把綠窗推。隔花雙蝶散﹐猶似夢初回。纖指彈甌呼女伴﹐出簾聊共徘徊。閒將羅袖倚朱扉。樓臺臨水處﹐日午燕爭飛。

其《菩薩蠻》詞曰﹕蘭閨日永花慵繡﹐紗窗獨倚垂羅袖。燕子做巢忙﹐詩成難寄郎。新篁窺綠水﹐荷葉靑無比。風暖不知吹﹐遊絲日在飛。

其《踏莎行》詞曰﹕佳約易乖﹐韶光難駐﹐柳絲飛盡江村樹。朝來爲甚不鉤簾﹐殘花鋪滿簾前路。春賞未闌﹐春歸何遽﹐問春歸向何方去﹖有情燕子不同歸﹐呢喃獨伴春愁住。

其《孤鸞》詞曰﹕暇須初揭﹐正寺日停鐘﹐窗風鳴鐵。懶自梳妝﹐亂挽鬟兒非滑。追想昨宵瞥見﹐有多少動情誰說。杜在屏風背後﹐立歪羅襪。聽玉人言去苦難泄﹐任樹上黃鶯歌道離別。彊欲排餘恨﹐反寸腸悲裂。試使恃兒挽住﹐想未離畫橋東折。傳道行蹤已遠﹐但垂楊煙結。

其《蝶戀花》詞曰﹕梳罷曉妝屏上倚﹐欲把金鍼玉腕嬌無比。不捲珠簾窺竹裏﹐翠禽飛下欄桿嘴。步向荷缸閒弄水﹐荷葉田田似有淸香起。照面水中私自喜﹐美蓉四月先開矣。

其《踏莎行》詞曰﹕玉臂寬﹐紗衫緩紐﹐繡牀鍼綫無心久。豹頭枕冷射蘭輕﹐須簾靜塵埃厚。紫燕風頭﹐黃梅雨後﹐柳條亂拂長江口。但言冪柳如煙﹐誰知搖曳愁如柳。

其《玉蝴蝶》詞曰﹕爲甚夜來添病﹖彊臨寶鑑﹐憔悴嬌慵。一任釵斜鬢亂﹐永日薰風。惱脂消橊紅徑裏﹐羞玉減粉蝶叢中。思悠悠﹐垂簾獨坐﹐倚徧薰籠﹐朦朧﹐玉人不見﹐裁羅素綺錦寫箋封。約在春歸﹐夏來依舊各西東。粉墻花影來疑是﹐羅帳雨夢斷成空。最難忘﹐屏邊瞥見﹐野外相逢。

其《眼兒媚》詞曰﹕石橊花發尙傷春﹐艸色帶斜曛﹐芙蓉面目蕙蘭心﹐病柳葉眉顰。如年長晝𨿽難過﹐入夜更消魂。半窗澹月﹐三聲鳴鼓﹐一个愁人。

其《踏莎行》詞曰﹕紅葉空傳﹐朱繩未縮﹐天涯可見人難見。綠窗病起落悔繁﹐玉蕭夢斷行雲短。波眼將穿﹐柳腰似剡﹐寂寥偏與東風管。水仙愁絕翠闈寒﹐春云空谷蘭香遠。

其《玉樓春》詞曰﹕空閨日夜和塵閉﹐郎馬何時門外系﹖愁中眉讓遠山長﹐病裏腰添垂柳細。如煙一種津頭樹﹐可喜誰知還可怒。楡錢難買少年回﹐柳絮能牽幽夢去。

其《念奴嬌》詞曰﹕鴛幃睡起﹐正飛花﹐蘭徑啼鶯瓊門。對鏡梳妝﹐愁見那怯怯容顏瘦弱。一自仙郎﹐題詩寄簡﹐屢訂西廂約。墻花拂影﹐獨眠何事如昨﹖誰憐潘果空投﹐賈香難與﹐愁腸安托。帶眼輕拴﹐須看取楊柳腰肢如削。珠履玲瓏﹐羅衫雅淡﹐件件無心著。何時廝見﹐得償今日蕭索。

其《踏莎行》詞曰﹕花徑爭穿﹐珠簾屢認﹐正逢梅雨芹泥潤。畫梁無處可安巢﹐玉纖爲把花枝襯。社日才來﹐端陽已近﹐尋巢爲甚偏遲鈍。算來一似鳳鸞期﹐跎蛇漸覺無眞信。

其《臨江仙》詞曰﹕昨夜驚眠梅雨大﹐枕前窗上頻敲﹐天明翻覺夢魂遙。起來看女伴﹐薰袖已香消。云鎖房櫳煙鎖竹﹐捲簾水濕鮫綃。菱花低照拂眉梢﹐玉梳云發潤﹐不喜上蘭膏。丘道人曰「玄之夢遊﹐必有所爲﹐難於顯言﹐托之華胥耳﹐何詞之多而佳也﹐一至此哉﹗不然則關關乍覺﹐屏合在旁﹐觀寶夢回﹐玉簪匪妄。人間固有此眞夢﹐則吾不可得而知矣。」荔枝夢閩越舊產荔枝﹐品奇絕。至六月成熟﹐味美可嘉﹐色紅可愛﹐世珍異之。元符未﹐建寧有譚徽之文士也。一日﹐拉友人同遊附郭諸名山。攀梯逐磴﹐深入幽岑。至一谷﹐見石牀但峭﹐溪澗迂回。友人曰「此商山乎﹖」徽之感懷﹐遂占一律詩曰﹕南入商山松路深﹐石牀溪水晝陰陰。雲中采藥旄族節﹐洞裏耕田映綠林。直上煙霞空舉手﹐回經丘壠自傷心。武林花木應長在﹐願與門人更一尋。

詩成﹐謂友人曰「君無言乎﹖」友人亦占一律曰﹕危峯百尺樹森森﹐𨿽有山光未有陰。鶴侶正宜芳景引﹐玉人那爲簿書沈。山含瑞气偏當日﹐鳥逐輕風不在林。更有阮郎迷路處﹐萬株紅樹一溪深。詩畢﹐二人攜手而歸。載歌載笑﹐亦云樂矣。友人先別﹐獨徽之迆邐而行。至近郊見一園荔枝垂熟﹐累累然紅鮮足愛。徽之采之食﹐覺倦﹐遂少憩樹下。蒙朧中﹐夢至一室﹐一美人盛服出迎﹐曰「辱大君子垂一盼﹐已切感佩矣。敢屈少敍。」遂攜手人﹐行夫婦之禮。徽之間其姓﹐美人吟曰﹕妾生原自越閩間﹐六月南州始薦盤。肉嫩色苞丹鳳髓﹐皮枯稜澀紫雞冠。咽殘風味消心渴﹐嚼破天心濺齒寒。卻憶當年妃於笑﹐紅塵一騎過長安。

吟已而寢﹐情極委婉。美人又於枕上吟古意二首﹕君好桃李姿﹐妾好松柏老。桃李搖春風﹐飄零委芳艸。不如松柏枝﹐靑靑長自好。

又﹕君好紅螺杯﹐妾好靑鸞鏡。螺杯貯香醪﹐飲之亂人性。不如鏡生光﹐可以照欹正。翌日﹐徽之求去﹐美人泣曰「恩情易阻﹐會晤難期﹐君何言去之速耶﹖」徽之曰「固知情稠而意密﹐亦恐樂極以悲生﹐此予之所以欲去也。」美人不得已﹐爲設酒以餞。肴無所治﹐惟一具盤列席中。見其果﹐紅色﹐顆顆如珠。徽之亦不暇食﹐惟沈吟而已。美人爲慰解﹐拭淚復吟曰﹕相見更何日﹐相思洵獨悲。紅顏奉中帚﹐白髮滿路岐。別來曾幾何﹐霜露忽淒其。仰見明月光﹐眾星羅參差。耀已宵飛﹐蟋蟀鳴庭幃。感之不成寐﹐淚下乃可揮。西風吹羅幕﹐念子寒無衣。豈不盛嬌愛﹐知者當爲誰。願君成令徳﹐努力愛容輝。棄捐勿復道﹐沈憂令人老。

吟罷﹐送徽之行至門外﹐涕泣不已。徽之亦爲之動情。彼此繾綣﹐帶淚而別﹐才移數步﹐亟回首﹐不覺傾跌而驚醒矣。張目視之﹐乃愜臥於荔枝樹下﹐心始悟其感妖﹐甚驚嘆之。浣衣張泌﹐江南人﹐字子澄﹐仕南唐爲內史舍人。初與鄰女浣衣相善。經年不復睹﹐精神凝一﹐夜必夢之。嘗有詩寄云﹕別夢依依到謝家﹐小廊回合曲欄斜。多情只有春庭月﹐猶爲情人照落花。

烷衣計無所出﹐流淚而已。蔡少霞蔡少霞者﹐陳畱人也。性情恬和﹐幼而奉道。早歲明經得第﹐選蘄州參軍。秩滿﹐漂寓江浙間。久之﹐再授兗州泗水丞。遂於縣東二十里﹐買山築室﹐爲終焉之計。居處深僻﹐俯瞰龜蒙﹐水石雲霞﹐境象殊勝。少霞世累早絕﹐尢諧夙尙。偶一日﹐沿溪獨行﹐忽得美蔭﹐因憩焉。神思昏然﹐不覺成寐。因爲褐衣鹿幘之人夢中召去﹐隨之遠遊﹐乃至城郭一所。碧天虛曠﹐瑞日瞳﹐人俗潔淨﹐卉木鮮茂。少霞舉目移足﹐惶惑不寧﹐卽被導之令前。經歷門堂﹐深遽莫測。遙見玉人﹐當軒獨立﹐少霞遽修敬謁。玉人謂曰「憫子虔心﹐今宜領事。」少霞靡知所謂。復爲幘幀人引至東廊﹐止於石碑之側﹐謂少霞曰「召君書此﹐賀遇良因。」少霞素不工書﹐卽極辭讓。鹿幘人曰「但按文而錄﹐胡乃拒違。」俄有二童自北而來﹐一捧牙箱﹐內有兩幅紫絹文書﹐一賫筆硯﹐卽付少霞。凝神搦管﹐頃刻而畢。因覽讀之﹐已記於心矣。題「云蒼龍溪新宮銘﹐紫陽眞人山玄卿撰」﹕

良常西麓﹐源澤東泄。新宮宏宏﹐崇軒﹐雕瑉盤礎﹐鏤檀棟臬。碧瓦鱗差﹐瑤肪截。閣凝瑞霞﹐樓橫祥霓。騶虞巡徼﹐昌明捧。珠樹規連﹐玉泉矩曳。靈飆邏集﹐聖日俯晰。太上游詣﹐無極便闕。百神守護﹐諸眞班列。仙翁鵠立﹐道師冰潔。飲玉成漿﹐饌瓊爲屑。桂旗不動﹐蘭幄互設。妙樂競奏﹐流鈴間發。天籟虛徐﹐風蕭泠澈。鳳歌諧律﹐鶴舞會節。三變玄云﹐九成絳雪。易遷徒語﹐童初詎說。

方更周視﹐遂爲鹿幘人促之。忽遽而返﹐醒然遂寤。急命紙筆﹐登卽紀錄。自是兗豫好奇之人﹐多詣少霞﹐謁訪其事。有鄭還古者﹐爲立傳焉。且少霞乃孝廉一史耳﹐固知其不妄矣。範微合州之成紀縣﹐有富家者﹐辟一圃﹐植四時奇花於其內﹐名曰「百花園」。方圓計里許﹐州邑之簪纓貴客﹐罔不遊樂其中。宣徳七年春仲時﹐範生名微者﹐詩人也﹐亦聞百花園之名﹐至而遊賞焉。見百花爭秀﹐萬卉競妍﹐微心悅懌﹐乃吟詩二律。其一曰﹕九十春光似酒濃﹐裁紅剪翠費天工。淸香噴破胭脂國﹐麗色妝成錦繡叢。富貴昔歸金穀裏﹐繁華又勝洛陽中。一年一見東風面﹐回首那堪夢幻同。

其二曰﹕春園春色正相宜﹐少婦同行少婦隨。竹裏登樓人不見﹐花間覓路鳥先知。櫻桃解結垂檐子﹐楊柳能低入戶枝。山間醉來歌一曲﹐參差笑殺合州兒。詩成﹐酒興愈狂﹐豪飲自放﹐不覺盛醉﹐曲肱而臥於花棚之下。芳魄隨花香以馥鬱﹐遊魂逐蝶翅以飄揚。仿佛杳冥中﹐忽夢五美人嬉嬉然攜手而入﹐色皆殊絕﹐芳馨襲人。微見而奇之﹐揖而問其所自來﹐且歷懇其名氏。五美人各自陳。一曰陶氏﹐二曰李氏﹐三曰杏氏﹐四曰唐氏。五曰牡氏。復自言「見才郎在此﹐故來相探詢耳。」微喜甚﹐因以褻狎動。五美人不之拒﹐遂與交會於棚之下。其春心蕩漾﹐逸興飛﹐固倍常品上矣。樂極﹐各爲賦詩自表。陶氏吟曰﹕仙姿綽約絕纖埃﹐曾是劉郎去後栽。一種天工惟我愛﹐十分春色爲誰開。玉皇殿上紅雲合﹐金穀園中絳錦堆。好看化成三汲浪﹐蚊龍乘此起風雷。

李氏吟曰﹕玉蕊銀英貯淡香﹐不隨紅紫競芬芳。冰霜骨格籠春色﹐水月精神縞夜光。魏武臺前含粉淚﹐漢皇宮內作梅妝。幽人雅性眞淸素﹐吟對瓊林逸興長。

杏氏吟曰﹕二月東皇醉艷陽﹐靚妝倚徧午橋莊。紅光照滿珊瑚樹﹐紫艷薰成錦繡裳。幾度晚香來野店﹐一枝春色出鄰墻。書生對此多髙興﹐題品新詩入錦囊。

唐氏吟曰﹕江南二月好韶樂﹐一種芳菲迥異常。色艷春風燻醉臉﹐淚凝曉露濕啼妝。絕憐西子偏貪睡﹐卻恨東君不與香。何事當年杜工部﹐懶吟詩句入奚囊。

牡氏吟曰﹕落盡殘紅始吐芳﹐佳名號作百花王。竟誇天下無雙艷﹐獨占人間第一香。醉態迎風嬌欲語﹐奇姿含露濕啼妝。鬧花浪蕊君休看﹐足稱栽培對錦堂。五美人吟畢﹐共爲歡躍。彼此牽紐﹐作攜手聯行之態。微遂夢覺焉。舉目四顧﹐依然獨臥於花棚之下﹐乃始知其身幻於花境矣。扶離佳會錄明皇旣幸蜀﹐貴妃縊死於馬嵬。十八娘亦歸裏中﹐居晉安城東報國院﹐至徳三載﹐無疾而卒。遂就院旁之隙地瘞焉。萬曆中有東海生者﹐閩人也。一日出遊東鄰﹐少憩於報國院。晝長假寐。夢至一所﹐朱戶紅樓﹐丹楹紫閣﹐極其壯麗。徘徊間﹐俄見一雙鬟侍兒﹐紅裙翠袖﹐揖生而進曰「奉十八娘命﹐敬邀「郎君。」生從之。入未及百步﹐香气襲人。行止一室﹐匾曰「扶離別館」。少頃﹐見綠紗侍兒導一女郎﹐衣絳綃衣﹐顏色殊絕﹐冉冉而至。生進曰「偶因休暇﹐駕言出遊﹐旣昧平生﹐敢逢勝果。」女郎曰「妾開元皇帝侍兒也。以江采之薦﹐得幸於上。今歸此中﹐以與郎君有夙緣﹐故相屈耳。」因出金鐘﹐貯瓊液以酌生。生飲之﹐如醍醐甘露。酒酣﹐姬容色轉麗﹐因歌以侑觴。蓋《菩薩蠻》也。其詞曰﹕

妾身本是瑯琊種﹐當年曾被君主寵。艷態斗紅妝﹐人稱十八娘。絳絹籠玉質﹐纖手金盤擘。驛路起塵埃﹐驪山一騎來。

生聞之愈加嘆賞﹐因請問開元遺事。姬曰「妾憶在宮中時﹐正月十五夜﹐上禦賞春殿﹐遣妾撒錦丸於地﹐令宮人競拾之﹐多者受賞。又一日﹐上幸長生殿﹐奏新曲未有名﹐值妾爲貴妃稱觴﹐大悅﹐遂以妾名其樂。此皆妾受寵於上﹐人所未聞者。」生聞之愈驚駭。旣而侍兒報江家﹑周家﹑陳家三姬至。江衣綠﹐周衣紅﹐陳衣紫﹐種種妖麗。三姬曰「聞吾梯今有佳賓﹐故來相賀。」三姬各奏詩二章﹐皆集古所成者。江詩曰﹕百般紅紫鬥芳菲﹐隔水殘霞見畫衣。別有玉杯承露冷﹐紅妝飛騎向前歸。野人相贈滿筠籠﹐時似開元天寶中。火樹風來翻絳艷﹐樹頭樹底覓殘紅。周詩曰﹕紅樹枝頭日月長﹐一枝濃艷露凝香。菱花並作新妝面﹐玉碗盛來琥珀光。綠蘿陰下到山莊﹐丹粉經年染石牀。飽食不須愁內熱﹐已分甜雪飲瓊漿。陳詩曰﹕何處橫釵帶小枝﹐可憐妖冶正當時。曾緣玉貌君王寵﹐莫比潘家大谷梨。可愛深紅間淺紅﹐離離朱實綠叢中。不知多少開元事﹐香气潛來紫陌風。

三姬吟畢﹐十八娘亦集古吟曰﹕遙指紅樓是妾家﹐瓊枝日出曬紅紗。摘時正帶淩晨露﹐應服朝來一片霞。曉漱瓊膏冰齒寒﹐一生長對水晶盤。香隨翠籠擎初到﹐長得君王帶笑看。

吟畢﹐十八娘因以紅繡鞋一雙贈生﹐且囑之曰「願君以此傳之人也。」旣而﹐江姬出麝囊一函﹑周姬出眞珠一顆﹑陳姬出紫瓊一枚爲贈。生方與別而遽然已覺。惟見荔枝垂熟﹐繁星離離。詢其旁﹐果有十八冢家云。因賦詩曰﹕驪山一騎紅塵起﹐七日能行數千里。丹荔飛來色正新﹐金盤滿注華淸水。花外遙聞百步香﹐寒冰一片剖羅囊。長生殿上連枝進﹐太液池頭半醉嘗。樂工初制梨園曲﹐小部音聲聽不足。佳名新賜荔枝香﹐左右歡呼動山谷。一聲鼙鼓震漁陽﹐西幸鸞輿道路長。蛾眉宛轉含情死﹐馬上君王掩面傷。炎方仍進靑絲籠﹐垂涕還思當日寵。丹實猶然貢士方﹐朱顏久已歸荒冢。妃子妖魂去渺茫﹐千秋何處識紅妝﹖夢中細說前朝事﹐不及王家十八娘。鄭翰卿鄭翰卿寓都中邸第﹐晝寢夢一黃衣少年邀至廡下﹐綺席已備﹐與共飲。少焉﹐呼一麗人至﹐靚妝宛轉﹐容色絕代。少年曰「髙賢邂逅﹐不容寂寂。」遂自起舞蹁躚﹐歌《春遊》之曲﹐曰﹕芳艸多情﹐王孫未歸。遲我良朋﹐東風吹衣。

次及麗人作迎風之舞﹐歌《春愁》之曲﹐曰﹕老鶯巧婦送春愁﹐幾度畱春更不畱。昨日漫天飛柳絮﹐玉人從此懶登樓。

飲正歡適﹐少年曰「文羌校尉來矣。」見一人綠袍危冠﹐髙視闊步﹐踉蹌至前﹐遂罷席而寤。起視庭中﹐牡丹一花﹐映日婉媚﹔一黃蝶翩翩未去﹐乃花神與少年耳。綠葉上一螳螂﹐長二寸﹐則文羌校尉也。義俠部劍客有士人爲畿尉﹐常任賊曹。有一賊系械﹐獄未具。此官獨坐廳上﹐忽告曰「某非賊﹐頗非常輩﹐公若脫我之罪﹐奉報有日。」此公視狀貌不羣﹐詞采挺拔。意已許之﹐佯爲不諾。夜後密呼獄吏放之﹐仍令獄吏逃竄。旣明﹐獄中失囚﹐獄吏又走﹐府司譴罰而已。後官滿數年﹐客遊困甚﹐羈旅至一縣。忽聞縣令與所放囚姓名同﹐往謁之。令通姓字﹐此宰驚懼﹐遂出迎拜﹐卽所放者也。因畱廳中﹐與對榻而寢。歡洽旬餘﹐其宰不入宅。忽一日歸宅﹐此客遂如廁。廁與令宅惟隔一墻。客於廁室聞宰妻問曰「公有何客﹐經於十日不入﹖」宰曰「某得此人大恩﹐性命昔在他手﹐乃至今日﹐未知何報﹖」妻曰「公豈不聞『大恩不報』﹐何不看時機爲﹖」令不語久之﹐乃曰「君言是矣。」此客聞已﹐歸告奴僕﹐乘馬便走。衣服悉棄於廳中。至夜﹐已行五六十里﹐出縣界﹐止宿村店。僕從但怪奔走﹐不知何故。此人歇定﹐乃言此賊負心之狀﹐言訖吁嗟﹐奴僕悉涕泣之次﹐忽牀下一人﹐持匕首出立。此客大懼。乃曰「我﹐義士也。宰使我來取君頭。適聞說﹐方知此宰負心﹐不然枉殺賢士。吾義不捨此人也。公且勿睡﹐少頃與君取此宰頭﹐以雪公冤。」此人怕懼愧謝。劍客持劍﹐出門如飛。二更已至﹐呼曰「賊首至。」命火觀之﹐乃令頭也。劍客辭訣﹐不知所之。虯須叟傳呂用之在維揚日﹐佐渤海王擅政害人。中和四年秋﹐有商人劉損摯家乘巨船﹐自江夏至揚州。用之凡遇公私來﹐悉令偵覘行止﹐劉妻裴氏有國色﹐用之以陰事下劉獄﹐納裴氏﹐劉獻金百兩免罪。𨿽脫非橫﹐然亦憤惋。因成詩三首﹐曰﹕寶釵分股合無緣﹐魚在深淵日在天。得意紫鸞休舞鏡﹐斷蹤靑鳥罷銜箋。金杯倒覆難收水﹐玉枕傾欹懶續弦。從此靡蕪山下過﹐只應將淚比黃泉。

又云﹕鸞辭舊伴知何止﹐鳳得新梧想稱心。紅粉尙存香幕幕﹐白雲將散信沈沈。已休磨琢投泥玉﹐懶更經營買笑金。願作山頭似人石﹐丈夫衣上淚痕深。

又云﹕舊嘗遊處徧尋看﹐睹物傷情死一般。買笑樓前花已謝﹐畫眉窗下月空殘。雲歸巫峽音容斷﹐路隔星河去住難。莫道詩成無淚下﹐淚如泉滴亦須幹。

詩成﹐吟詠不輟。因一日晚﹐憑水窗﹐河街上一虯須老叟﹐行步迅速﹐骨貌昂藏﹐眸光射人﹐彩色晶瑩﹐如曳冰雪。跳上船來﹐揖損曰「子衷心有何不平之事﹖抱郁塞之气。」損且對之。客曰「只今使爲取賢閫及寶貨﹐回卽發﹐不可更停於此也。」損察其意﹐必俠士也。再拜而啟曰「長者能報人間不平﹐何不去蔓去根﹐豈更容姦黨﹖」叟曰「呂用之屠割生民﹐奪君愛室﹐若令誅殛﹐固不爲難﹐實衍適已盈﹐神人共怒。只候冥靈聚錄﹐方食身首支離﹐不惟及身﹐須殃連七祖。且爲君取其妻室﹐未敢遽越神明。」乃入呂用之家﹐化形於斗拱上﹐叱曰「呂用之﹐昔違君親﹐時行妖孽﹐以苛虐爲志﹐以淫亂律身﹐仍於喘息之間﹐更慕神仙之事﹐冥官方錄其過﹐上帝卽議行刑。吾今錄爾形骸﹐但如罪叱。所取劉氏之妻﹐並其寶貨﹐速還前人。倘更悅色貪金﹐必見頭隨刀落﹗」言訖﹐鏗然不所適。用之驚悸﹐遽起焚香再拜。夜遣幹事並賫金及裴氏還劉損。損不待明﹐促舟子解維。虯須亦無迹矣。申屠氏申屠氏﹐宋時長樂人。美而艷﹐申屠虔之女也﹐少名以糞。旣長﹐慕孟光之爲人﹐列名希光。十歲能屬文﹐讀書一過輒能成誦。其兄漁釣海上。作詩送之曰﹕生計持竿二十年﹐茫茫此去水連天。往來酒灑臨江廟﹐晝夜燈明過海船。霧裏鳴螺分港釣﹐浪中拋纜枕霜眠。莫辭一悼風波險﹐平地風波更可憐。其父常欲奇此女﹐不妄許人。年二十。侯官有董昌﹐以秀才異等﹐爲學宮弟子。虔旣見之學宮﹐遂以希光予昌。希光臨行作畱別詩曰﹕女伴門前望﹐風帆不可畱。岸鳴蕉葉雨。江醉寥花秋。百歲身爲累﹐孤云世共浮。淚隨流水去﹐一夜到閩州。

入門﹐絕不復吟﹐食貧作苦﹐宴如也。居久之。當靖康二年﹐郡中大豪方六一者﹐虎而冠者也。聞希光美﹐心悅而好之。乃使人誣昌陰重罪﹐罪至族。六一復陽爲居間得輕﹐比獨昌報殺﹐妻子幸毋死。因使侍者通殷勤。彊委禽焉。希光具知其謀﹐謬許之。密寄其孤於昌之友人。乃求利匕首﹐懷之以往。謂六一曰「妾自分身首異處矣。賴君髙誼﹐生死而骨肉之。妾之餘君之身也﹐敢不奉承君命。但亡人未歸淺土﹐心竊傷之﹐惟君哀憐﹐旣克葬﹐乃成禮。」六一大喜﹐立使人以禮葬之。於是﹐希光僞爲色喜﹐裝入室。六一旣至﹐卽以匕首刺之帳中﹐六一立死﹐因復殺其侍者二人。至夜中﹐詐謂六一卒病委篤﹐以次呼其家人。家人皆愕﹐卒起不意﹐先後奔入﹐希光皆殺之﹐盡滅其宗。因斬六一頭置囊中﹐馳至董昌葬所﹐以其頭祭之。明旦﹐悉召山下人告之曰「吾以此下報董君﹐吾死不愧魂魄矣。」遂以衣帶自縊而終。碧綫傳至正間﹐有道士眞本無﹑文固虛﹐不知何許人﹐客威順王家下﹐通劍術﹐曉兵機。王𨿽畜之﹐未始奇也﹐惟樊口衛君美重之。一日﹐王遊別苑﹐召二人侍﹐因從容諷曰「方今天下太平日久﹐極盛而丰﹐朝政廢弛﹐禍在旦夕。大王朝廷懿親﹐宜陰爲之備。萬一風塵有警﹐卽使指麾義旗﹐紓君父之急﹐使神州光復﹐爲大元宗英﹐豈不偉哉﹗」王曰「爾病﹐風狂耶﹖何出言若是﹖」二人默然而退曰「豎子不足謀。不去禍且至。」於是題詩黃鶴樓而遁。詩曰﹕芙蓉出匣照寒﹐上帶仇家血影光。前席早知非聖主﹐悔將三策說君王。王知而求之﹐隱矣。未幾亂作﹐悉如前言﹐於是陳友諒﹑明玉珍皆遣人物色之。不可得。髙皇帝旣平羣寇﹐四海一家﹐君美兄君彥爲西充丞﹐因往省之。回途覆舟﹐幸而不死﹐因躑躅路側﹐覓火燎衣﹐縱步間﹐忽二道士前揖曰「衛君一寒如此哉﹗視之﹐眞﹑文二故人也。告以困苦之狀﹐曰「無憂也。」遂邀往其家﹐則靑城山也。髙墻華屋﹐深院曲房﹐蒼頭數人﹐列侍左右。與君美話舊﹐歡若平生。因詢其亂中出處﹐二人曰「自辭黃鶴﹐卽入黃牛。久隱靑城﹐忽逢靑眼。所惜壯心凋落﹐一事無成。俯仰乾坤﹐飄搖萍梗。索居閒處﹐有愧故人。」乃與痛飲。酒酣气豪﹐議論蜂起。君美曰「二公煉質名山﹐猶未能忘情塵世﹐將不爲修眞之累乎﹗」二人大笑曰「循行數墨﹐儒之土苴﹔熊經鳥伸﹐仙之糟粕。吾所謂修眞﹐豈在是哉﹗」因引君美周視其家。錦綺充盈﹐金玉山積﹐各有美人掌之。最後﹐至一山巖中﹐有髑髏百枚。二人指曰「此世間不義人也﹐余得而誅之。」君美爲之吐舌。明日大設宴﹐君美首席。兩美人捧牙盤﹐盛明珠十﹑黃金百兩爲壽。君美不敢卻﹐但唯唯謝。於是劇飲大醉﹐本無賦詩曰﹕幾年兵火接天涯﹐白骨叢中度歲華。杜宇有冤能泣血﹐鄧攸元子可傳家。當時自詫遼東豕﹐今日翻成井底蛙。一片春光誰是主﹐野花開滿蒺黎沙。

固虛續吟曰﹕豪傑消磨嘆五陵﹐發衝烏帽气塡膺。眼前不是無豪傑﹐身後何須論廢興。當道有蛇魂已斷﹐渡江無馬識難憑。可憐一片中原地﹐虎嘯龍騰幾戰爭。

其詩大抵類此﹐則其人可想矣。君美知所吟不能出其右﹐乃制《喜遷鶯》一闋﹐執杯酬謝於二公﹐自歌以侑焉。詞曰﹕

乾坤如昨。嘆往事淒涼﹐長才蕭索。景物非非﹐人民俱換﹐非是舊時城郭。世事恰如棋子﹐當局方知難著。勝與敗﹐似一場春夢﹐何須驚愕。寥落﹐相見處萍水異鄕﹐爛慢淸宵酌。說到英雄﹐自同夢﹐澀盡劍鋒蓮愕﹐看破浮雲變態﹐休問誰彊誰弱﹐堪嘆惜﹐這一番歸去﹐似遼東鶴。明日求歸。二人曰「唐有紅綫﹐今有碧綫﹐當令送君也。」至則一好女子﹐年可十七八﹐負竹箱隨眞﹑文同送君美。靑城道上﹐顧謂曰「後會難期﹐請爲起舞。」碧綫開箱﹐取白丸四﹐大如雞卵﹐乃雌雄劍也。二人而伸之﹐飛躍上下。須叟﹐天地晦冥﹐風雲慘淡﹐惟於塵埃中見電光翕﹐交繞互纏。君美股戰﹐行不成步。回望其居﹐皆陵欲若星﹐殊無有路。君美乃气不得出﹐目不得合﹐常若刃在其頸﹐心膽俱落。舞罷﹐失二人所在﹐獨碧綫旁立。君美倒皮囊中酒共飲。伺夜握君美手﹐東南而逝。將三更許抵家﹐但見金珠在榻﹐碧綫變去久矣﹐竟不知其何術也。幻術部豬嘴道人洛陽李﹐少年豪邁﹐以財雄一鄕。常薄遊阡陌間。遇心愜目適﹐𨿽買一笑﹐擲錢百萬不靳。宣和間﹐某太守自南郡解印還洛。家富聲樂﹐列屋一寵姬﹐最殊秀夭麗。西都人家伎妾﹐𨿽百數莫能出其右。嘗以暮春遊名園﹐玩賞牡丹﹐偕侶相攜穿花徑。望見﹐兀兀如癡﹐寄目不暫瞬。姬亦窺其容狀﹐口𨿽笑叱而心頗慕之。兩人遙相注意﹐俱不能出言﹐恨恨而去﹐明日﹐又邂逅於別圃﹐度無由得狎﹐方寸幘亂﹐搖搖若風中懸旌﹐思得暫促膝﹐成須臾歡﹐罄百計不就。時有豬嘴道人者﹐售異術於塵中﹐能顚倒四時生物﹐人莫能識﹐獨厚遇。忽造門求醉。欣然接納﹐深思叩以其事﹐或能副所欲。乃設宴饌延款﹐且以誠告。客初難之﹐請至再四﹐乃笑曰「姑試爲之。」拜曰「果遂願﹐不敢忘報。」明日﹐招往城外社壇﹐四顧無人﹐拈一片瓦﹐呵祝移時﹐以付曰「吾去矣。爾持此於庭壁間﹐上下劃之﹐當如願矣。善藏此瓦﹐每念至則懷以來。」謹受教。劃壁未幾﹐然中開﹐竦身而入﹐徑趨曲室內﹐斗帳畫屏﹐極爲華美﹐婦臥其中﹐宿酲未醒﹐見人驚起﹐顏微怒曰「誰家兒郎﹐彊暴至此﹗輒入房院﹐誰引汝來﹖」卻立凝笑不敢言。熟視良久﹐蓋眞所願慕者﹐婦人亦悟而笑。略道曩事﹐卽登榻共臥﹐相與極歡。旣而曰「太守且至﹐卽宜引避疾回。後會可期也。」遂循故道而出。壁合如初﹐瓦故在。手攜還家﹐珍祕於櫝。過三日﹐率一遊﹐每見愈款暱。經累月﹐杳無人知。會其密友賈生者﹐訝久不相過﹐意其有奇遇﹐潛伺所向﹐迹至社壇側。覺而捨去。賈隨詰問。不能隱﹐具有始未告之。賈不信﹐曰「果爾﹖吾豈不可往耶﹗如不吾同﹐當發其妖幻﹐首於官﹐且白某太守。」甚懼﹐曰「今日已暮矣。俟明日﹐同詣道人謀之。」拂旦往﹐道人不悅﹐曰「機已泄﹐恐不能神﹐當作別計。城西某家有園池之勝﹐能從吾飲乎﹖」皆曰「幸甚。」卽具酒肴﹐偕往小飲。一亭前有大假山﹐道人酒酣﹐振衣起﹐舉手指劃山石﹐一峯中分。兩人就視﹐見樓臺山水﹐花木靚麗﹐漁舟從溪上來﹐碧桃紅杏繽紛。方注目間﹐道人登舟﹐其去如飛。賈引袖力挽﹐石縫遽合﹐傷其指。道人杳無蹤矣。他日﹐兩人復至社壇﹐用前法施之﹐已無所效﹐惘然怨侮而歸。後訪乳醫嘗出入大守家者﹐使密叩﹐姬云「夢中恍惚與一男子宴私。今久不復然矣。」張山人唐曹王貶衡州時﹐有張山人技術之士。王常出獵﹐因得羣鹿十餘頭。圍已合﹐計必擒獲。無何失之﹐不知其處﹐召山人問之。山人曰「此是術者所隱。」遂索水﹐以刀禁之。少頃﹐於水中見一道士﹐長才及寸﹐負囊拄杖﹐敝敝而行。眾人視之﹐無不見者。山人乃取布鍼﹐就水刺道士左足﹐遂見跛足而行。卽告曰「此人易追﹐止十餘里。」遂命走向北逐之﹐十餘里﹐果見道士跛足而行﹐與水中見者狀貌同﹐遂以王命邀之。道士笑而來。山人曰「不可責怒﹐但以禮求請之。」道土至﹐王問﹕「鹿何在﹖」曰「鹿在也。向見諸鹿無故卽死﹐故哀之﹐所以禁隱﹐亦不敢放﹐今在山側耳。」王遣左右視之﹐諸鹿隱於小坡而不動。王問其患足之由。曰「行數里﹐忽患之。」王召山人與之相視﹐乃舊識焉。其足尋亦平復。乃是郴州連山觀侯生﹐卽從容遣之。末期有一客過郴州﹐寄宿此觀。縛馬於觀門﹐糞污頗甚。觀主見而責之。客大怒﹐垢罵道士而去。未十日﹐客忽遇張山人。山人謂曰「君方有大厄﹐蓋有所犯觸。」客卽說前日與道士爭罵之由。山人曰「此異人也﹐爲君致禍﹐卻速往辭謝之。不然﹐不可脫也。彼爲雷厄君﹐今夕所至﹐當截一柏木﹐長與身齊﹐致所臥處﹐以衣裳蓋之﹐身別處一室﹐以棗木作釘子七枝釘地﹐依北斗狀﹐仍建辰位﹐身居第二星下伏當免矣。」客大驚﹐登時卻回﹐求得柏木來郴州﹐宿於山館﹐如是設法。半夜﹐忽大風雨雷電﹐震於前屋。須臾﹐電光直入人所止。客伏於星下不敢動。電入屋數四﹐如有搜獲之狀﹐不得而止。比明﹐前視柏木﹐已爲粉矣。客益懼﹐奔謝觀主﹐哀求生命。久而方解。謂客曰「人不可輕也。毒蛇之輩﹐尙能害人﹐豈合無狀相忤乎。今已捨子矣。」客首罪而去﹐遂求張山人﹐厚報之也。陳季卿陳季卿者﹐家於江南。辭家十年﹐舉進士不就﹐羈棲輦下﹐鬻書判給衣食。嘗訪僧於靑龍寺﹐遇僧他適﹐因息於暖閣中以待僧還。有終南山翁亦伺僧歸。方擁鑪而坐﹐揖季卿就鑪﹐坐久﹐謂季卿曰「日已哺矣﹐君得無餒乎﹖」季卿曰「實饑矣。僧且不在﹐爲之柰何。」翁乃於肘後解一小囊﹐出藥方寸﹐止前一杯與季卿曰「粗可療饑矣。」季卿啜訖﹐充然暢適﹐饑寒之苦﹐洗然而愈。東壁有寰瀛圖﹐季卿乃尋江南路﹐因長嘆曰「得自滑泛於河﹐遊於洛﹐泳於淮﹐濟於江﹐達於家﹐亦不悔無成而歸。」翁笑曰「此不難致。」乃命僧童折階前一竹葉﹐作葉舟﹐置圖中渭水之上﹐曰「公但注目於此舟﹐則如公向來所願耳。然至家愼勿久畱。」季卿熟視之﹐稍覺渭水波浪﹐一葉漸大﹐席帆旣張﹐恍然若登舟。始自渭及河﹐維舟於禪窟蘭若﹐題詩於南楹云﹕霜鐘鳴時夕風急﹐亂鴉又望寒林集。此時輟掉悲且吟﹐獨向蓮花一峯立。明日次潼關﹐登岸題句於關門東普通院門云﹕度關悲失志﹐萬緒亂心機。下阪馬無力﹐掃門塵滿衣。計謀多不就﹐心口自相違。已作羞歸計﹐還勝羞不歸。自陜東凡所經歷﹐一如前願。旬餘至家﹐妻子兄弟拜迎於門側。有《江亭晚望詩》題於書齋云﹕立向江亭滿目愁﹐十年前事信悠悠。田園已逐浮雲散﹐鄕裏半隨逝水流。川上莫逢垂釣叟﹐浦邊難得舊沙鷗。不緣齒髮未遲暮﹐吟對遠山堪白頭。

此夕﹐謂其妻曰「吾試期近﹐不可久畱﹐卽當進棹。」乃吟一章﹐別其妻云﹕月斜寒露白﹐此夕去畱心。酒至添愁飲﹐詩成和淚吟。離歌棲鳳管﹐別鶴怨瑤琴。明夜相思處﹐秋風吹半衾。

將登舟﹐又畱一章別諸兄弟云﹕謀身非不早﹐其柰命來遲。舊友皆霄漢﹐此身猶路歧。北風微雪後﹐晚景有云時。惆悵淸江上﹐區區趑試期。

一更後復登葉舟﹐泛江而逝。兄弟妻子慟哭於家﹐謂其鬼物矣。一葉漾漾﹐遵舊途﹐至於渭濱。乃賃乘復遊靑龍寺﹐宛然見山翁擁鑪而坐。季卿謝曰「歸則歸矣﹐得非夢乎﹗」翁笑曰「後六十日方自知。」時日將晚﹐僧尙不至。翁去﹐季卿還主人。後二月﹐季卿之妻子﹐賫金帛自江南來謂﹕「季卿厭世矣﹐故來訪之。」妻曰「某月某日歸。是夕作詩於西齋﹐並畱別二章。」始知非夢。明年春﹐季卿下第東歸﹐至禪窟及關門蘭若﹐見所題兩篇﹐翰墨尙新。後年季卿成名﹐遂絕俗﹐入終南山去。

艷異編﹝續集﹞卷八鱗介部宗立本登州黃縣宗立本﹐年長無子。行商抵濰洲﹐野宿古廟。僕持杖衛﹐擊柝達旦。明日﹐途遇六七歲兒﹐遮拜於前﹐語言儇利可愛。曰「我昌邑縣公王忠彥之子也。父母俱喪﹐」鞠養於某。某今捨我而去﹐勢必死於虎狼魑魅矣。」立本曰「肯從我乎﹖」乃泣拜。命之神授。教之讀書﹐一目輒記。能作一丈闊字﹐篆隸艸不學而成。見古帖墨迹﹐摹臨曲盡其妙。立本遽棄舊業﹐而攜此兒行遊﹐借以自給。後至濟南﹐逢胡僧曰「你從何處得此兒﹖」立本曰「吾之子也。」僧曰「是五臺山五百小龍之一。失之三歲矣﹐再欲畱之﹐禍也。」索水噴兒立化朱龍﹐躍入淨瓶。僧頂笠不別而去。昭潭三姝元和中﹐有髙昱處士﹐以釣魚爲業﹐嘗艤舟昭潭。夜僅三更不寐﹐忽見潭上有三大芙蓉花﹐紅芳頗異。有三美女各踞其上﹐俱衣白﹐光潔如雪﹐容華艷媚﹐瑩若神仙。共語曰「今夕﹐闊水波澄﹐髙天月皎﹐怡情賞目﹐堪話幽玄。」其一曰「旁有小舟﹐莫聽我語否﹖」又一曰「縱有﹐非耀纓之士﹐不足憚也。」相謂曰「昭潭無底橘州浮﹐信不虛耳。」又曰「各請言其所好何道﹖」其次曰「吾性習釋。」其次曰「吾習道。」其次曰﹕『吾習儒。」各談本教道義﹐理極精微。一曰「吾昨宵得不祥之夢。」二子曰「何夢也﹖」曰「吾夢子夜倉惶﹐窟宅流徙﹐遭人斥逐﹐舉族奔波﹐是不祥也。」二子曰「遊魂偶然﹐不足信也。」三子曰「各算來晨得何物食﹖」久之﹐曰「從其所好﹐僧﹑道﹑儒耳。聽我適來所論﹐便成先兆﹐然未必不爲也。」言訖﹐逡巡而沒。昱聽其語﹐歷歷記之。及旦﹐果有一僧來渡﹐至中流而溺。昱大駭曰「昨宵之言不謬耳﹗」旋踵﹐一道士艤舟將濟。昱遽止之。道士曰「君﹐妖也。僧偶然耳。吾赴知音所召﹐𨿽死無悔﹐不可失信。」叱舟人而渡。及中流﹐又溺焉。續有一儒生﹐摯書囊徑渡。星懇曰「如前﹐僧道已沒矣。」儒正色正言「死生有命也。今日吾族祥齋﹐不可虧其弔禮。」將鼓悼﹐昱挽書生衣袂曰「臂可斷﹐不可渡﹗」書生方叫呼於岸側﹐忽有物如練﹐自潭中飛出﹐繞書生而入。昱與渡人遽前﹐捉其衣襟﹐涎流滑﹐手不可制﹐昱長嘆曰「命也﹐」頃刻而沒三子。俄有二客乘葉舟而至﹐一叟一少﹐昱遂謁叟﹐問其姓字。更曰「余祁陽山唐勾鱉。今適長沙訪張法明。」昱久聞其髙道﹐有神術﹐禮謁甚謹。俄聞岸側有數人哭聲﹐乃三溺死者親屬也。叟詰之﹐昱具述其事。叟怒曰「焉敢如此害人﹗」遂開篋取丹筆篆字﹐命同舟弟子曰「爲吾持此符入潭﹐勒其水怪﹐火急他徙﹗」弟子遂捧符而入﹐如履平地。循山腳﹐行數百丈﹐觀大穴明瑩﹐如人間之屋室。見三白豬寐於石榻﹐有小豬數十﹐方戲於旁。及待符至﹐三豬忽驚起﹐化白衣美女﹐小者亦俱爲童女。捧符而泣曰「不祥之夢果中矣。」曰「爲某啟仙師﹕住此多時﹐寧無愛戀﹖容三日徙歸東海。」各以明珠爲獻。弟子曰「吾無所用。」不受而返﹐具以白叟。皇大怒曰「汝更爲我語此畜生﹐明晨速離此。不然﹐當使六丁就穴斬之﹗」弟子又去。三美女號慟曰「敬依處分。」弟子歸。明晨﹐有黑气自潭面而出。須臾﹐烈風迅雷﹐激浪如島﹐有三大魚﹐長數丈﹐小魚無數﹐周繞沿流而去。叟曰「吾此行甚有所利。不有子﹐何以去昭潭之害﹗」遂與昱乘舟東去。樊氏女江浦人樊里長暴戾﹐爲里人所憎﹐恆冀其敗亡。其女爲妖物憑藉﹐人皆笑之﹐樊恨甚﹐聞陳法官者神術﹐乃具牒請之。法官至曰「汝能捨此女﹐我則爲治。」主人曰「欲女活耳﹐柰何捨之死﹖」曰「非也。能捨彼裸衣一﹐隨我行法﹐則妖物授首﹐而女身無害矣。如何﹖」曰「惟命。」乃取炭數百斤﹐熾之地穴﹐取大鐵索炙而赤之。誦咒畢﹐女著單﹐自內出﹐坐胡牀上。道士取火索纏之數重﹐不知痛。纏已﹐狂奔十餘里﹐躍入一水塘中。眾謂必死﹐父母亦悲怖。法官曰「無事也。」三時﹐乃自水中抱一大黑魚而出﹐水隨之湧至家。擒魚而其鐵索貫魚腮﹐長一丈五尺﹐重七百餘斤。乃拽入火中炙殺之。少選﹐女蘇。問其痛苦﹐曰「無苦也。惟見一巨神有胡髯﹐引我入一處﹐見一黑男子臥﹐曰﹕『魅汝者﹐非此物耶﹖』吾曰﹕『是。』遂以索穿腮鎖之。原不知赤身受辱也。」法官悉辭其家謝物﹐但受一鞍馬而去。女得生﹐嫁爲孫氏婦。江郎吳少帝五鳳元年四月﹐會稽余姚縣王素有女﹐年十四。美﹐父母惜而不嫁。有一少年﹐姿潤玉潔﹐自稱江郎﹐請婚﹐父母心愛而許之。後數日﹐領三四婦人﹐老者﹑少者並二少年﹐持幣財以聘﹐遂成婚。逾年而始孕﹐再十二月而始生。所生者﹐狀如綿囊﹐其大如升。家人以刀剖之﹐白魚子也。素問之﹐郎曰「吾不幸有此﹐何須問也。」母獨使人密候江郎解衣﹐取之﹐衣盡有鱗甲之狀。素命以巨石鎭之。及曉﹐江郎﹐求衣﹐異常詬罵。尋僕地有聲﹐家人視之﹐見牀下有白魚﹐長六七尺﹐未死﹐而鱗盡脫者。素斫斷之﹐投江中。女別嫁。彭城男子彭城有娶妻而外宿者。妻問其故﹐夫曰「汝已出房伴我﹐我何不外宿﹖」妻曰「無之。此必妖也。」是夕﹐夫仍外宿﹐俟其似妻者而捉之。似妻者曰「君向與妖外宿﹐今我所以伴君﹐君反疑我耶。」夫仍與之寢。夜半﹐心悟﹐乃捉之求火﹐則漸漸縮小。視之﹐一鯉魚也﹐長二尺。謝飛石城山有神廟﹐靈應非常﹐祭禱不絕。丹陽道士謝飛偶宿焉﹐懼而大聲曰「吾是天帝使者﹗」然終惶惑﹐不自勝也。才二更﹐有至廟門呼阿銅者曰「廟中有人气﹐是誰﹖」門有人應云「彼自言天帝使者。」須臾﹐又來呼問﹐銅答如前。乃嘆息而去。飛益惶懼﹐反大聲呼銅問之﹐答曰「來者是水邊穴中白鼉﹐我是廟北巖嵌中龜也。」非迨旦而告里人﹐共往發掘﹐殺之﹐遂壞廟絕祀﹐民始得安堵焉。島胡近世波斯人﹐舟漂入大海。至一島中﹐見衣艸葉胡人。問之﹐乃知亦是失風漂流者。眾哀而載之。胡卽日獻山中磲﹑瑪瑙﹑玻璃等諸寶﹐不可勝數﹐舟人都爭取之。滿載掛帆﹐行舟可三四十里﹐遙見山峯有赤物如蛇﹐漸至巨大。胡曰「山神惜寶﹐來逐我也﹐爲之柰何﹖」舟人無不戰懼。俄見兩山從海中出﹐髙數百丈。胡喜曰「此兩山者﹐大蟹鰲也﹐其蟹常好與山神斗﹐神多不勝﹐我等必無憂矣﹐」赤物尋至﹐兩山盤斗﹐良久﹐見蟹夾蛇頭﹐死於水上﹐狀如連山。舟乃得渡。歷陽麗人乾道間﹐歷陽芮不疑從父掃墓。路遇靑衣小鬟持簡邀之。頃引至一宅﹐金碧璀璨﹐赫然華屋也。內一美麗婦人出迎﹐分庭抗禮﹐若素識相歡。坐定﹐諦觀容貌服飾﹐眞神仙也。芮爲之心動。少焉﹐張宴奏樂﹐麗人捧觥曰「累劫同修﹐冥數未合﹐今夕獲奉﹐從容爲壽。」宴罷﹐登榻。繡衾甲帳﹐目所未識﹐遂講衽席之好。未旦﹐芮求歸。麗人曰「郎何來之晚﹐何去之速﹖陋巷艸舍﹐固不容車馬﹐願以十日爲期。」芮曰「大人剛嚴﹐不得不辭去耳。」麗人乃揮涕送之曰「來日當於修閣致謁。」至期﹐未二鼓﹐麗人先遣僕妾﹐施牀帳﹐具酒肴﹐俄擁一香車﹐麗人下與芮接。從此每夕輒至。商榷古今﹐詠嘲風月。𨿽文人才土﹐無有及者。但戒芮曰「我非凡品﹐得侍巾櫛﹐夙昔使然。若泄天機﹐必受大累。」芮瘠歲餘﹐父母叩之﹐不言也。母使人密窺之﹐而密謂之曰「我知汝有奇遇﹐但慮所飲膳者﹐恐或幻化﹐食之疾矣。試輟一味示我。」芮卽明達麗人。麗人令遺母蒸羊一碟。母嘗之﹐非僞也。適值屈道人來﹐自稱精於天心法。父備白其故﹐屈曰「島洞列仙﹐爲淫佚之行﹐吾能治之﹐況於他乎﹗」遂索綫十丈﹐以鍼貫小符於抄﹐藏諸合中﹐祝芮曰「君甘妖惑﹐有死而已。如未甘死﹐俟彼去時﹐將此符粘於衣裙﹐任其帶綫而去。彼若正神明﹐無妨也﹐聊資一笑之適。」芮如之。明日﹐屈先生徧訪野外﹐有一巨蟒死焉。屍橫百尺﹐其符在鱗甲可見也。芮始醒焉如醉。

艷異編﹝續集﹞卷九器具部紫珍記隋﹐汾陰侯生﹐天下奇士也。王度常以師禮事之。臨終﹐贈度以寶鏡﹐曰「持此則百邪遠人。」度受而寶之。鏡橫徑八寸﹐鼻作麒麟蹲伏之象﹐繞鼻列四方﹐龜龍鳳虎﹐依方陳布﹔方外設八卦﹐封外置十二辰﹐而具畜焉﹔辰畜之外﹐又置二十四字﹐周繞輪廓﹐文體似隸﹐點畫無缺﹐而非字書所有也。侯生云「二十四气之象形﹐承日用之﹐則背文墨畫入影﹐纖毫無失。舉而叩之﹐淸音徐引﹐竟日方絕。」大業七年五月﹐度自禦史罷歸河東﹐適遇侯生卒﹐而得此鏡。至其年六月﹐度歸長安﹐至長樂坡﹐宿於主人程雄家。雄新受寄一婢﹐頗甚端麗﹐名曰鸚鵡。度旣稅駕﹐將整冠履﹐引鏡自照﹐鸚鵡遙見﹐卽便叩首流血﹐云「不敢住」。度疑精魅﹐引鏡逼之。便云「乞命﹐將變形。」度卽掩鏡曰「汝先自敍﹐然後變形﹐當捨汝命。」婢再拜﹐自陳雲﹕「某是華山府君廟前長松下千年老貍﹐大行變惑﹐罪合至死﹐遂爲府君捕逐。逃於河渭之間﹐爲下陳思恭義女﹐蒙養甚厚﹐嫁與同鄕人柴華。華意不愜﹐逃而東出韓城縣﹐爲行人李無傲所執。無傲﹐粗暴丈夫也﹐遂將鸚鵡遊行數歲。昨隨至此﹐忽爾見畱﹐不意遭逢天鏡﹐隱形無路。」度又謂曰「汝本老狐﹐變形爲人﹐豈不害人也。」婢曰「變形事人﹐非有害也。但逃匿幻惑﹐神道所惡﹐自當至死耳。」度又謂曰「欲捨汝可乎﹖」鸚鵡曰「辱公厚賜﹐豈敢忘徳。然天鏡一照﹐不可逃形。但久爲人形﹐羞復故體﹐願緘於匣。許盡醉而終。」度又謂曰「緘鏡於匣﹐汝不逃乎﹖」鸚鵡笑曰「公適有美言﹐尙許相捨。緘鏡而走﹐豈不終恩﹖但天鏡一臨﹐竄迹無路。惟希數刻之命﹐以盡一生之歡耳。」度卽匣鏡致酒﹐悉召雄家鄰里與宴。婢頃大醉﹐奮衣起舞﹐而歌曰﹕寶鏡寶鏡﹐哀哉予命。自我離形﹐於今幾姓﹖生𨿽可樂﹐死必不傷。何爲眷戀﹐守此一方。

歌訖﹐再拜﹐化爲老貍而死。一座驚嘆。大業八年四月一日﹐太陽虧。度時在臺直﹐晝臥廳閣﹐覺日漸昏。度引鏡﹐鏡亦昏昧。俄而光彩漸出﹐日亦漸明。每月蝕亦然。其年八月十五日﹐友人薛俠者獲一銅劍。長四尺﹐劍連於把。把盤龍鳳之狀﹐左文如火焰﹐右文如水波﹐光彩灼爍﹐非常物也。俠持過度曰「此劍﹐俠常試之﹐每月十五日﹐天地淸朗﹐置之暗室﹐自然有光﹐旁照數丈﹐俠持之有日月矣。明公好奇愛古﹐願與君一試。」度喜甚。其夜密閉一室﹐無復脫隙﹐與俠同宿。度亦出寶鏡﹐置於座側。俄而鏡上吐光﹐明照一室﹐相視如晝﹐劍橫其側﹐無復光彩。俠大驚曰「請內鏡於匣。」度從其言。然後劍乃吐光﹐不過一二尺耳。俠撫劍嘆。是後﹐每至月望﹐貝燦鏡於暗室﹐光嘗照數丈。若月影入室﹐則無光也。大業九年正月朔旦﹐有一胡僧行乞而至。度弟見之﹐覺其神采不俗﹐邀入具食。僧謂曰「檀越家似有絕世寶鏡﹐可得見耶﹖」曰「法師何以知之﹖」僧曰﹕貧道受明錄祕術﹐頗識寶气。檀越宅上﹐每日常有碧光連日﹐絳气屬月﹐此寶鏡气也。貧道見之兩年矣。今擇良日﹐故欲一觀。」出之。僧跪捧欣躍﹐又謂曰「此鏡有數種靈相﹐皆當未見﹑但以金膏塗之﹐珠粉拭之﹐舉以照日﹐必影徹墻壁。」又曰「更作法﹐應照見腑臟﹐所恨卒無藥耳。但以金煙燻之﹐玉水洗之﹐復以金膏珠粉如法拭之﹐藏之泥中﹐亦不晦矣。」遂畱金煙玉水等法﹐行之無不獲驗。而胡僧遂不復見。其年秋﹐度出兼芮城令。令廳前有一棗樹﹐圍可數丈﹐不知幾百年矣。前後令至﹐皆祠此樹﹐否則殃禍立及。度以爲妖由人興﹐淫祀宜絕。縣吏皆叩頭請。度不得已﹐爲之舉祀。然陰念此樹﹐當有精魅所托﹐人不能除﹐養成其勢。乃密懸此鏡於樹之間。其夜二鼓許﹐聞其廳前磊落有聲若雷霆者。起視之﹐則風雨晦冥﹐纏繞此樹﹐電光晃耀﹐忽上忽下。至明﹐有一大蛇﹐紫鱗赤尾﹐綠頭白角﹐額上有王字﹐身被數創﹐死於樹。度收鏡﹐命吏出蛇﹐焚於縣門外。仍掘樹﹐樹心有一穴﹐於地漸大﹐有巨蛇蟠泊之迹。妖怪遂絕。其年冬﹐度以禦史兼芮城令﹐持節河北道﹐開倉糧賑給陜東。時天下大饑﹐百姓疾病﹐蒲陜之間﹐宿癘尢甚。有河北人張龍駒﹐爲度下小吏。其家良賤數十口﹐一時遇疾。度憫之﹐入其家﹐使龍駒持鏡夜照﹐諸病者皆驚起﹐云持一月來相照。光陰所及﹐如水著體﹐冷徹腑臟﹐卽時熱定﹐至晚並愈。以爲無害於鏡﹐而可濟於眾﹐令密持此鏡﹐徧巡百姓。其夜﹐鏡於匣中﹐泠然自鳴﹐聲甚徹遠﹐良久乃止。度心怪之。明早龍駒來﹐謂度曰「龍駒昨夢一人﹐龍頭蛇身﹐朱冠紫服﹐謂龍駒﹕『我﹐鏡精也﹐名日紫珍﹐常有徳於君家﹐故來相托﹐爲我謝王公﹐百姓有罪﹐天與之疾﹐柰何使我反天救物。且病﹐至後月當漸愈﹐無爲我苦。』」度感其靈。至後月﹐病果漸愈。大業十年﹐度弟自六合丞棄官歸﹐又將徧遊山水﹐以爲長往之策。曰「此行也﹐未知所之﹐願求兄寶鏡爲佩。」度曰「吾何惜於汝也。」與之。得鏡﹐遂行﹐至大業十三年六月始歸長安﹐以鏡還度﹐曰「此鏡眞寶也。辭兄之後﹐先遊嵩山少室﹐降石梁﹐坐玉壇﹐屬日暮﹐遇一嵌巖﹐有一石堂﹐可容三五人﹐棲息止焉。月夜二更後﹐有兩人﹐一貌胡須皓而瘦﹐稱山公﹔一面闊﹐白須眉長﹐黑而矮﹐稱毛生。謂曰﹕『何居斯也﹖』曰﹕『尋幽訪奇者。』一人坐與談久﹐往往有異義出於言外。疑其精怪﹐引手取鏡。鏡光出而二人失聲俯伏﹐矮者化爲龜﹐胡者化爲猿。懸鏡至曉﹐二身俱殞。龜身帶綠毛﹑猿身帶白毛。「卽人箕山﹐渡潁水﹐歷太和﹐視玉井﹐井旁有池水湛然綠色。問樵夫﹐曰﹕『此靈湫耳。村閭每八節祭之﹐以祈福﹐若一祭有缺﹐卽池出黑雲大雹﹐浸堤壞阜。』引鏡照之﹐池水沸湧有聲如震﹐池水盡行騰出鋪地。有一魚﹐長丈餘﹐粗如人臂﹐首紅額白﹐身作靑黃間色﹐無鱗有涎﹐龍形蛇角﹐嘴尖﹐狀如鱘魚﹐動而有光﹐在於泥水﹐困而不能遠去。刃而爲炙﹐甚膏有味﹐以充數朝口腹。「遂出於宋汴。汴主人張琦有女患魅。問其故﹐病已經年﹐白日卽安﹐夜常呼痛﹐實不堪聞。停宿開鏡照之﹐女子曰﹕『戴冠郎殺。』其病者牀下有大雄鷄死矣。乃卽家畜七年之雞也。「遊江南﹐將渡廣陵揚子江。忽暗雲覆水﹐黑風波湧﹐舟子失容。攜鏡照江中﹐明朗徹底﹐風雲四斂﹐波濤遂息﹐須臾之間﹐達濟天塹﹐躋攝出﹐芳嶺﹐或攀絕頂﹐或入深洞。逢其羣鳥﹐環人而噪﹐數熊當路而蹲。以鏡揮之﹐熊鳥奔駭。是時﹐涉浙江﹐遇潮出海﹐濤聲振吼。舟人曰﹕『濤旣近﹐未可渡。』出鏡照江﹐四面江水﹐豁開五十餘步。水漸淸徹﹐黿鼉散走。舉帆翩翩﹐直入南浦。然後回視所渡之所﹐波濤洶湧﹐髙數十丈。「遂遊豫章﹐見道士許藏祕﹐云是族陽七代孫。有咒登刀履火之術。丰城縣倉督李敬愼有三女﹐魅病﹐入莫能識。藏祕療之無效。因問其故﹐敬愼曰﹕『三女同居堂內閣子﹐每至日晚﹐卽靚妝服﹐黃昏後﹐卽歸所居閣子。滅燈聽之﹐竊與人言笑。及至曉眠﹐呼喚不覺。日日漸瘦﹐不能下食。制之﹐不令妝梳﹐卽欲自縊投井﹐無柰之何。』謂敬曰﹕『引示閣子之處。』其閣東有窗﹐恐其門閉固而難啟﹐遂晝斷窗根四條﹐卻以物支拄之如舊。至日暮﹐敬報曰﹕『妝梳入閣矣﹐』至一更﹐聽之言笑自然﹐拔窗欞﹐持鏡人閣照之。三女叫云﹕『殺我婿也﹗』懸鏡至明﹐有一鼠狼﹐首尾長一尺三四寸﹐身無毛齒﹔有一老鼠﹐亦無毛齒﹐其肥大可重五斤﹔又有守官﹐大如人手﹐身披鱗甲﹐煥爛五色﹐頭上有兩角﹐長可半寸﹐尾長五寸以上﹐尾頭一寸﹐色白﹐並於壁孔前死矣。從此疾愈。「其後尋眞至廬山﹐婆娑數月。或棲息長林﹐或露宿艸莽。虎豹接尾﹐豺狼連迹。舉鏡視之﹐莫不竄伏。「廬山處士蘇賓﹐奇識之士也﹐洞明易道﹐藏往知來﹐謂曰﹕『天下神物﹐必不久居人間。今宇宙喪亂﹐他鄕未必可止吾子﹐此鏡尙在﹐衛之速歸可也。』然其言﹐卽時北歸﹐便遊河北﹐夜夢鏡謂曰﹕『我蒙卿兄厚禮﹐今當捨人間遠去﹐欲得一別。卿請早歸長安也。』夢中許之﹐卽時西首。今旣見兄﹐不負諾矣。」大業十三年七月十五日﹐匣中悲鳴﹐其聲纖遠﹐俄而漸大﹐若龍咆虎吼﹐良久乃定。開匣視之﹐旣失鏡矣。虢國夫人長安有一貧僧﹐衣甚襤褸﹐賣一小猿。會人言﹐可以馳使。虢國夫人聞之﹐命僧至宅﹐問其由﹐僧曰「本住西域山居﹐偶羣猿過﹐遺下此少猿﹐憐憫收養。才半年以來﹐此小猿識人意﹐又會人言語﹐隨指顧﹐無不應人使用﹐實不異一弟子耳。僧昨至城郭﹐資用頗乏﹐無計可施﹐將小猿鬻之於市。」夫人曰「今與汝束帛﹐可畱此猿。我當養之。」僧乃感謝﹐畱猿而去。其小猿旦夕在夫人左右﹐夫人甚愛憐之。後半載楊貴妃遺夫人芝艸。夫人喚小猿看玩﹐小猿對夫人面前倒地﹐化爲一小兒﹐容貌端妍﹐年可十四五。夫人甚異﹐呵而問之。小兒曰「我本姓袁。僧昔在蜀山中﹐我偶隨父人山采藥。居林下三年﹐我父嘗以藥苗啖我。忽一日﹐自不覺變身爲猿﹐我父懼而棄我﹐所以彼此僧收養﹐而至於夫人宅。我𨿽前日口不能言﹐每至深夜﹐惟自泣下。今不期卻變人身﹐不測尊意如何﹖」夫人奇之﹐遂命衣以錦衣﹐侍從隨後﹐常祕密其事。又三年﹐小兒容貌甚美﹐貴妃曾屢顧之。復恐人見奪﹐因不令出﹐安於小室。小兒惟嗜藥物﹐夫人以侍婢嘗供飼藥食。忽一日﹐小兒與此待婢﹐俱化爲猿。夫人怪異﹐令人射殺之。其小兒﹐乃木人也。張秀才東都陶化裏有空宅。太和中﹐張秀才借之肄業。夜深敬枕﹐乃見道士與僧徒各十五人﹐從堂中出﹐形容長短皆相似。排作六行﹐威儀容止﹐一二可敬。秀才以爲靈仙所集﹐因陽寢以窺之。良久﹐別有一物﹐展轉於地。每一物各有二十一眼﹐內四眼﹐剡剡如火色﹐相馳逐而目光眩轉﹐砉砉有聲。逡巡間﹐僧道三十人﹐或馳或走﹐或東或西﹐或南或北。道士一人獨立一處﹐則被一僧擊而去之。其二物周流於僧道之間﹐未嘗暫息。如此爭相擊搏﹐或分或聚。一人忽叫云「卓絕矣。」僧道皆默然而息。乃見二物相謂曰「向者﹐羣僧與道流﹐妙法絕髙﹐然皆我二物成其教行耳﹐不然﹐安能稱卓絕哉﹖」秀才乃知必妖怪也﹐因以枕而擲之。僧道三十人與二物一時驚走﹐曰「不速去﹐吾輩且爲措大所使也。」遂皆不見。明日﹐搜尋之﹐壁角中得一敗囊﹐中有長行子三十个﹐並骰子一雙耳。阮文雄靜江有阮姓名文雄者﹐家積饒裕﹐性恢廓﹐耽嗜山水佳趣。紹定己丑秋﹐莊捨當租課時﹐阮生乘機圖遊賞之樂﹐乃攜一二蒼頭﹐棹一葉小航﹐沿水濱而輕棹發時﹐則白紅蓼﹐敗芰殘荷﹐晴嵐聳翠籠云﹐遠樹含靑掛日﹐聽鳴禽﹐觀躍鯉﹐凡景屬意會﹐罔不收賞﹐停衍飄。舟至七里灣﹐不覺天色已瞑矣。四顧寂無人居﹐俄而前有樓閣﹐作巋然狀﹐卽命僕移舟近之。舟甫艤定﹐忽聞樓上啞然有聲。生竊視之﹐乃三美人倚欄顰笑。生一見不能定情﹐遂於舟中朗聲吟曰﹕愁倚溪樓望﹐還因見月明。月明如有約﹐偏照別離情。

美人聞之﹐樓上吟曰﹕細艸春來綠﹐閒花雨後紅。思君不能見﹐惆悵畫樓東。

生愈添悒怏﹐惜不能效馮虛之禦風也。已而美人以紅絨繩墜於舟中﹐生乃攀援而上﹐美人笑曰「郎君將爲梁上君子乎﹖」生笑曰「將效昔人之折齒也。」遂諧衾枕歡笑。周且復始﹐情覺倍濃。一美人曰「妾輩非山雞﹑野騖之能馴﹐路柳﹑墻花之可折﹐蓋因時感興﹐物旣能然﹐睹景傷情﹐人奚免此。故寧違三尺法﹐以恣六欲私﹐君倘不嫌噬膚之易合﹐而守金之至堅﹐毋鄙緩緩之態﹐得遂源源而來﹐則妾輩夕死可矣。」一美人曰「『窈窕淑女﹐君子好』﹐今日之樂是矣。可無詩乎﹖」金謂諾諾。美人乃先吟曰﹕嶧陽自古重南金﹐制作陰陽用意深。靈籟一天孤鶴唳﹐寒濤千頃老龍吟。奏揚淳厚羲農俗﹐蕩滌邪�鄭衛音。慨想子期歸去後﹐無人能識怕牙心。

一美人吟曰﹕云和一曲古今畱﹐五十弦中逸思稠。流水淸泠湘浦晚﹐悲鳳蕭瑟洞庭秋。驚聞瑞鶴衝霄舞﹐靜聽嘉魚出澗遊。曾記湘靈佳句在﹐數峯江上步髙秋。未後一美人吟曰﹕龍首去頭巧制成﹐螳螂爲樣抱輕淸。玉纖忽綴一聲響﹐銀漢驚傳萬籟鳴。似訴昭君來虜塞﹐如言都尉憶神京。徵人歸息頻聞處﹐暗恨幽愁鬱鬱生。未幾﹐夜色將闌﹐晨光欲散﹐美人急扶生起曰「郎君速行﹐毋令外人覺也。」生倉皇歸舟﹐命僕整頓裝束﹐思爲久畱計﹐忽回首一望﹐樓閣美人﹐杳無存矣。生大驚異﹐乃卽其處訪之﹐但見一古冢累然﹐旁有穴隙﹐爲狐兔門戶﹐見內有琴瑟琵琶﹐取歸而貨之﹐得重價。搴絨志洪武間﹐本覺寺有一少年僧﹐名湛然。房頗僻寂。一夕﹐方暑﹐獨坐庭中﹐見一美女﹐瘦腰長裙﹐行步便捷﹐丰姿綽約襲人﹐而妝亦不多飾。僧欲進問﹐忽不見矣。明夜登廁﹐又過其前﹐湛然急走就之﹐則又隱矣。自是惶惑殊深﹐淫情交引﹐苦思不置。越兩日﹐又徐步於側﹐僧急牽其衣﹐女復佯爲慚怯之態﹐再三懇之﹐方與入室。及敍坐﹐僧復逼體近之﹐漸相調謔﹐雲雨事畢﹐問其居址姓字﹐女曰「妾乃寺鄰之家﹐父母鐘愛﹐嫁妾之晚。今有私於人﹐故數數潛出。不料經此﹐又移情於汝﹐然當緘密其事﹐則交可久。不然﹐彼此玷矣。」僧喜﹐唯唯從命。於是﹐旦去暮來﹐無夕不會。僧體枯瘦﹐气息懨然﹐漸無生息﹐𨿽救治百端﹐罔效。一老僧謂曰「察汝病脈﹐勞瘵兼攻。陰邪甚盛﹐必有所致。苟不明言﹐事無濟矣。」湛然駭懼﹐勉述往事。眾曰「是矣。然此祟不除﹐則汝恙不愈。今若復來﹐汝伺其往而蹤迹之﹐則治術可施也。」是夕﹐女至﹐僧仍與交合。將行﹐欲起隨送。女止之曰「僧居寂寥﹐夜與美婦歡處﹐是亦樂矣﹐何苦自惑如此。」湛然不能彊而罷。翌日告眾﹐眾乃忖曰「明夜彼來﹐當待之如常﹐密以一物置其身。吾輩避於房外﹐俟臨別時﹐擊門爲約﹐吾輩協當追尾﹐必得所止﹐則祟可破矣。」湛然一一領記。後一夕﹐湛然覺神思恍惚﹐方倚牀獨臥﹐女果推門復入。僧與私褻﹐益加款曲。雞鳴時﹐女辭去。僧潛以一絨花插女鬢上﹐又戲擊其門者三。眾僧聞擊聲﹐俱起追察。但見一女冉冉而去。眾乃鳴鈴誦咒﹐執錫持兵﹐相與趕逐﹐直至方丈後一小室中乃滅。此室傳言三代祖定化之處﹐一年一開奉祭﹐余時封閉而已。眾僧知女隱迹﹐卽踴躍破窗而入﹐一無所見。但西北佛廚後﹐爍爍微光﹐急往燭之﹐則豎一獘帚耳。竹質潤滑﹐枝束鮮瑩﹐蓋已數十年外物也。眾方疑惑﹐而絨花在柄﹐因共信之﹐乃持至堂前﹐抽折一管﹐則水流滴地。眾僧驚異﹐明燈細視﹐管中非水﹐實精也。湛然見之﹐悔悟驚懼﹐不能自制。招提嘉遇記鄧州人金生﹐名鶴云﹐靈風調﹐樂琴書﹐爲時輩所稱許。宋嘉熙間﹐薄遊秀州﹐館一富家。其臥室貼近招提寺﹐夜聞隔墻有歌聲﹐乍遠乍近﹐或髙或低。初𨿽疑之﹐自後無夜不聞﹐遂不爲意。一夕﹐月明風細﹐人靜更深﹐不覺歌聲起自窗外。窺之﹐則一女子﹐約年十七八﹐風鬟露鬢﹐綽約多姿﹐料是主家妾媵﹐夜出私奔﹐不敢啟戶。側耳聽其歌曰﹕音﹑音﹑音﹐你負心﹐你眞負心。孤負我﹐到如今。記得當時低低唱﹐淺淺斟﹐一曲值千金。如今寂寞古墻陰﹐秋風荒艸白雲深。斷橋流水何處尋﹖淒淒切切﹐冷冷淸淸﹐教奴怎禁。女子歌竟﹐敲戶言曰「聞君倜儻俊才﹐故冒禁以相親。今乃閉戶不納﹐苦效魯男子行耶﹖」鶴云聞言﹐不能自抑。才啟戶﹐女子擁至榻前矣。鶴云曰「如此良夜﹐更會佳人﹐柰何燭滅樽前﹐竟不能爲一款曲也﹖」女子曰「得抱衾稠﹐以薦枕席﹐期在歲月﹐何必泥於今宵﹖況醉翁之意不在酒乎。」乃解衣共入帳中﹐罄盡繾綣之樂。迨隔窗雞唱﹐鄰寺鐘鳴﹐女子攬衣起﹐曰「奴回也。」鶴云囑之再至﹐女子曰「拂多言﹐管不教郎獨宿。」遂悄悄而去。次夜﹐鶴云具酒肴以待﹐女子果迄邐而來﹐相與並坐酣暢。女子仍歌昨夕之詞。鶴云曰「對新人﹐不宜歌舊曲﹔逢樂地﹐詎可道優情。」因賡前韻而歌之﹐曰﹕

「音﹑音﹑音﹐知有﹐知伊有心。勾引我﹐到如今。最堪斯夕燈前耦﹐花下斟﹐一笑勝千金。俄然雲雨弄春陰﹐玉山齊倒絳帷深。須知此樂更何尋。來經月白﹐去會風淸﹐興益難禁。

女子聞歌起而謝曰「君之斯詠﹐可謂轉舊爲新﹑翻憂就樂也。」彼此歡情﹐頓濃於昨。自是無夕不會。荏苒半載﹐鮮肴知者。忽一夕﹐女子至而泣下。鶴云怪問﹐始則隱忍﹐旣則大慟。鶴云慰之良久﹐乃收淚言曰「女﹐本曹刺史之女。幸得仙術﹐優遊洞天。但凡心未除﹐遭此謫降。感君夙契﹐久奉歡娛﹐誆料數盡今宵。君前程遠大﹐金陵之會﹐夾山之從﹐殆有日耳。幸惟善保始終。」云亦不勝淒愴。至四鼓﹐贈女子以金。別去未幾﹐大雨覆盆﹐霹靂一聲﹐窗外古墻﹐悉震傾矣。鶴云神魂飄蕩。明日﹐遂不復畱此。二年後﹐富家築墻﹐於基下掘一石匣﹐獲琴與金﹐竟莫曉其故。時聞鶴云宰金陵﹐念其好琴﹐使人攜獻。鶴云見琴光彩奪目﹐知非凡材﹐欣然受之﹐置於石牀。遠而望之﹐則前女子﹔就而撫之則依然琴也。方悟女子爲琴精﹐且驚且喜。適有峽州之遊﹐鶴云得重疾﹐臨死﹐乃命家人以琴送葬。精之言﹐胥驗之矣。蘇還妻嘉定月浦鎭人蘇還妻張氏﹐頗有姿容。一日﹐乘船送其女甥之嫁。舟泊某港椏樹下﹐一男子蓬首黑面﹐顧張而笑。問之旁人﹐不見也。及歸﹐則見向男子至曰「吾與汝當爲夫婦。」時婦有孕﹔不就。旣產乃來﹐遂與交接。婦昏瞑如寐﹐有頃而醒。自是無夕不至。夫登榻﹐則爲束縛於地﹐其所衣不過一﹐而時時之﹐僅掩其陰﹐殆類市井丐乞。白晝徑出入其家﹐家人畏而不敢犯。夫甚愛其妻﹐百方祈禱﹐屢延術士鎭治之﹐數年弗效。後一羽士﹐召將王靈官至﹐附箕直入井中﹐撈得紅漆箸一雙及斛槪一事﹐碎之灰以飲婦﹐遂愈。蓋二物爲祟也。幼卿吳興姚察﹐少時宿於人家。夜聞一人呼曰「幼卿﹐視我豈殺人者哉﹗今人欲藥我﹐我不能藥人乎﹖」卽去。察異之﹐因效其聲呼曰「幼卿﹐向與而語者何人也﹖」答曰「陳二公公﹐卽鼠也。」察曰「而何人﹖」答曰「我﹐牀頭面銅盆也。公平生愛惜物命﹐當不害我﹐與主家買我歸﹐能福公﹐使公至吏部尙書者﹐我也。」明晨﹐聞哭﹐問其故﹐乃主人早起欲會客﹐食隔宿飯﹐未盡半碗﹐卽僕地暴死。察乃知其以藥毒鼠﹐而爲鼠所毒也。遂買早銅盆以歸﹐戒人勿得毒鼠。自後﹐察家日以昌﹐果仕陳﹐至吏部尙書。今人呼面盆爲幼卿﹐鼠爲陳二公公﹐由此也。牛邦本淮人劉還﹐以事系泅州獄。有王翁者﹐亦坐詞牒至﹐周旋拔契出獄﹐共詣酒家話別。忽有一人﹐問翁姓名﹐卽下拜。翁不識﹐其人曰「家有一女﹐爲邪魅所撓﹐之不動。昨忽云﹐只畏泅州王某耳。一路訪公行止﹐特此懇告。勿借萬里之遠﹐救女生全﹐當不靳十全之報。」翁曰「我實無他伎倆﹐豈堪治怪﹖其人請不已﹐翁曰「向年自鳳陽還泅﹐乘一驢﹐復摯一空驢行。見一道人﹐被而步﹐憊且喘。吾問之﹐答云乏錢﹐吾以空驢借之。道人感荷﹐以一卷書授我﹐曰﹕『依此而行﹐可斷百怪。然勿受人酬謝也﹐受則不驗。』吾漫置書於笥﹐亦未省視。爾家怪所畏見者﹐其卽此耶﹖」乃歸﹐覓書﹐令其人先還﹐曰「具甕一口﹐方磚一塊﹐血狗皮一張﹐熾炭以待。」且戒勿泄。其人喜而去。次日﹐翁乃賫符劍以往。入門﹐怪卽言於室曰「果請王法師來﹐吾當斂避。」方欲出﹐而王翁已入﹐大叱曰「死老魅何之﹗」怪躅謂女曰「何處可逃﹖」女指甕曰「此中可。」怪卽躍入。翁以狗皮封之﹐而令主人以磚覆焉。外加重符﹐其熱如火﹐乃舉置積炭上。初﹐極口罵翁。甕熱﹐乃乞哀曰「法師捨我﹐我有妻﹑妹可憐。」甕問﹕「爾何妖﹖」答曰「醜氏。」翁曰「何物﹖」曰「牛骨也。牛而曰醜者﹐諱之也。」促令供狀﹐乃曰「供狀人牛天錫﹐字邦本﹐系多年牛骨。在城隍廟後苑﹐某年庚申日﹐某人踢傷腳趾﹐以血拭邦本身上﹐因而變幻成形。不合擾害某家小姐云云。妻紅磚兒﹐妹繡鞋兒﹐見在某處﹐得相見﹐死不復恨。」乃停火作法﹐召將搜捕﹐得兩女子於屋棟上﹐別以甕覆之。齊呼牛骨﹐相與敍泣。翁問﹕「二物何以作妖﹖何爲與天錫連親﹖」答云「某等一是趙千戶家刺梅花下古磚﹐以庚丙日﹐其少女采花﹐傷手滴血吾身﹐因而得气﹔一是王郎中妻繡鞋﹐庚申日沾月水﹐棄於小院﹐亦得變化。與牛邦本假合妻妹﹐實非一體。法師能恕我三人﹐當遠迹市城﹐永不敢更近人世矣。」翁大笑﹐竟發火炙殺之﹐哀聲震甕﹐良久寂然。啟其封﹐有一牛骨長尺許﹐女鞋﹑古磚皆焦灼云。石占娘黎陽儒生﹐姓紀名綱﹐字廷肅。少負大志﹐稍長嗜學﹐因葺舊廬爲書捨。前則疏渠引泉﹐淸流見底﹔後則髙峯入云﹐兩岸石壁﹐五色交輝﹐靑林翠竹﹐四時具備﹐曉霧將歇﹐猿鳥和鳴﹐夕日欲頹﹐沈鱗競躍﹐紀生日讀書其間﹐黃卷靑燈﹐忘倦。一日﹐讀至夜分﹐覺微寒﹐披衣獨坐﹐忽有叩門聲。啟視之﹐乃見一女子﹐體態盈盈﹐面瑩寒玉﹐笑謂綱曰「妾﹐鄰家女也。聞君髙韻﹐乃爾唐突﹐意在請益也。」綱見之大悅﹐與之攜手而入﹐並肩而坐。女曰「願獻一詩。」綱曰「善。」女誦詩曰﹕霜冷秋髙白帝城﹐閨中力盡恨難平。西風庭院叮當響﹐曉夜樓臺斷續聲。搗碎鄕心愁欲結﹐驚回客枕夢難成。惟應不入笙歌耳﹐空惱玉關無限情。

綱稱贊﹐將犯之。女佯拒之曰「『聘則爲妻﹐奔則爲妾』﹐古人之格言也。妾非艸木﹐豈不知貞潔之可嘉而淫奔之可醜耶﹗君何易視妾而犯之耶﹖」綱懇請再三﹐女翻然攺曰「雲情雨意﹐人所同然﹐妾非不欲順從﹐第一身易喪﹐美譽難全﹐此妾所以寧拂君情而不攺也。」於是﹐與綱就寢。女復吟曰﹕君住竹棚口﹐妾家桃花津。來往不相識﹐靑山應笑人。

已而歡足﹐綱因問女何裏何氏。女曰「妾姓石﹐名占娘。家坐午向﹐樹木爲記﹐與君爲同里人。君果不棄﹐明當訪之。」綱曰「汝能歌乎﹐」女曰「僅爾供韻。」綱遂以「思君與別來」爲題﹐命女作歌歌之。」女不思﹐乃口占一歌以答﹐歌曰﹕思君與別來﹐兩見落葉黃。迢迢隔千里﹐各在天一方。欲飛恨無翼﹐欲涉川無梁。昔者面膠漆﹐今胡做參商。平平長安道﹐人馬自輝光。不念莫逆好﹐虛名竟乖張。南箕豈堪簸﹐牽牛難服箱。憂來不可輟﹐撫膺獨彷惶。諒無金石心﹐與君永相忘。

已而雞三唱﹐女聞之﹐這遽披衣﹐謂綱曰「郎君珍重﹐明當重來﹐不待請矣。」綱執意畱之﹐曰「只此自匿﹐奚必去耶﹐」女怒曰「家有父母﹐倘事敗露﹐罪將安歸。不惟有玷於妾﹐抑且不利於君。」綱不從﹐女力奔﹐綱以被裹而抱之。久之不動﹐及啟視﹐則一砧杵也。

艷異編﹝續集﹞卷十珍寶部眞如八寶記開元中﹐有李氏者﹐嫁於賀若氏。賀若氏卒﹐乃捨俗爲尼﹐號曰眞如。家於鞏縣孝義橋﹐其行髙潔﹐遠近宗推之。天寶元年七月七日﹐眞如於精舍戶外﹐盥濯之間﹐忽有五色雲气自東而來。雲中引手﹐不見其形﹐徐以囊授眞如曰「寶之﹐愼勿言也。」眞如謹守﹐不敢失墜。天寶未﹐祿山作亂﹐中原鼎沸﹐衣冠南走﹐眞如展轉流寓於楚州安宜縣。肅宗元年建子月十人日夜﹐眞如所居忽見二人﹐衣皂衣﹐引眞如東南而行﹐可五六十步﹐值一城﹐樓觀嚴飾﹐兵衛整肅﹐皂衣者指之曰「化城也。」城有大殿﹐一人衣紫衣﹐戴寶冠﹐號爲天帝。復有二十餘人﹐衣冠亦如之﹐呼爲諸天。諸天坐。命眞如進。旣而﹐諸天相謂曰「下界喪亂時久﹐殺戮過多。腥穢之气﹐達於諸天﹐不知何以救之﹖」一天曰「莫若以神寶壓之。」又一天曰「當用第三寶。」又一天曰「今厲气方盛﹐穢毒凝固﹐第三寶不足以勝之。須以第二寶﹐則兵可息﹑世可淸也。」天帝曰「然。」因出寶授眞如﹐曰「汝往﹐令刺史崔進達於天子。」復謂眞如曰「前所授汝小囊﹐有寶五段﹐人臣可得見之。今者八寶﹐惟王所宜見﹐汝愼勿易也。」乃具以寶名及所用之法﹐授眞如。已而﹐復令皂衣人送之。翌日﹐眞如詣縣﹐攝令王滔之以狀聞州。州得滔之狀﹐會刺史將行﹐以縣狀示從事盧恆曰「安宜縣有妖尼之事﹐怪之甚也。」亟往訊之。恆至縣﹐召眞如﹐欲以王法加之。眞如曰「上帝有命﹐誰敢廢墜﹖且寶非人力所致﹐又何疑焉﹖」乃以囊中五寶示恆。其一曰玄黃天符﹐形如笏﹐長可八寸餘﹐闊三寸﹐上圓下方﹐近圓有孔﹐黃玉也。色比蒸栗﹐潤若凝脂﹐避人間兵疫邪瘍。其二曰玉雞﹐毛文悉備﹐白玉也。王者以孝理天下﹐則見。其三曰谷壁﹐白玉也。徑五六寸﹐其文粟粒自生﹐無異雕鐫之狀﹐王者得之﹐則五穀丰稔。其四曰玉珍﹐有兩枚﹐亦白玉也。徑六寸﹐好倍於肉。王者得之﹐能令外國歸服。其玉色光彩溢發﹐特異於常。盧恆曰「玉信玉矣﹐安知寶乎﹖」眞如乃悉出寶盤﹐向空照之。其光皆射日﹐仰望﹐不知光之所極也﹐恆與縣吏同視﹐咸異之。翌日﹐至﹐恆白於曰「寶蓋天授﹐非人事也。」復驗無異。嘆駭久之﹐卽白節度使崔圓圓﹐異之﹐徵眞如詣府﹐欲歷觀之。眞如曰「不可。」圓固彊之﹐眞如不得已﹐又出八寶。一曰如意寶珠﹐其形正圓﹐大如雞卵﹐光色瑩徹﹐置之堂中﹐明如滿月。其二曰紅﹐大如巨栗﹐赤爛若朱櫻。視之﹐可應手而碎﹔觸之﹐則堅重不可破也。其三曰瑯汗珠﹐其形如環﹐四分缺一﹐徑可五六寸。其四曰玉印﹐大如半手﹐其紋如鹿﹐著物則鹿形現。其五曰皇后采桑鉤。二枚﹐長五六寸﹐其細如箸﹐屈其未似金又似銀﹐又類熟銅。其六曰雷公石。二枚斧形﹐長可四寸﹐闊寸許。無孔﹐膩如靑玉。八寶置之日中﹐則白气連天﹔措之陰室﹐則燭耀如月。其所厭勝之法﹐眞如皆祕﹐不可得而知也。圓爲錄表奏之﹐眞如曰「天命崔﹐爭若何﹖」圓懼而止。優乃遣盧恆隨眞如上獻。時史朝義方圍宋州﹐又南陷申州。淮河道絕﹐遂取江路而上﹐抵商山入關。以建巳月十三日達京時﹐肅宗寢疾方甚。視寶﹐促召代宗謂曰「汝自楚王爲皇太子﹐今上天賜寶﹐獲於楚州﹐天許汝也。宜寶愛之。」代宗再拜受賜﹐卽日攺爲寶應元年。上旣登位﹐乃升楚州爲上州﹐縣爲望縣。攺縣名安宜﹐爲寶應焉。刺史及進寶官﹐皆有超擢。號眞如爲寶和大師﹐寵錫有加。自後兵革漸偃﹐年谷丰登。封域之內﹐幾至小康﹐寶應之符驗也。眞如所居之地﹐河髙敞﹐境物潤茂﹐爲六合縣尉崔所居。玉淸三寶記杜陵韋﹐字景昭。開元中﹐舉進士第﹐寓遊於蜀。蜀多勝地﹐會春末﹐與其交數輩﹐爲花酒宴﹐𨿽夜不怠。一日﹐有請者曰「郡南去十里﹐有鄭氏亭。亭起苑中﹐眞塵外境也。願偕去。」聞其說﹐喜甚。遂與俱南出十里﹐得鄭氏亭。當空巍巍﹐巍然四峙﹐門用花辟﹐砌用煙矗。望之﹐不暇他視﹐眞所謂塵外境也。使人揖入。旣入﹐見亭上有神仙十數﹐皆極色也﹐凝立若仁﹐半掉云袂﹐飄飄然。其侍立左右者﹐亦十數﹐紋繡杳渺﹐殆不可識。有一人望而語曰「韋進士來。」命左右請上亭﹐斜欄層曲﹐旣上﹐且拜。羣仙喜曰「君不聞劉阮事乎﹖今日亦如是。願奉一醉﹐將盡春色。君以爲何如﹖」謝曰「不意今日得爲劉阮﹐幸何甚哉。然則次爲何所﹐女郎又何爲者﹐願一聞知。」羣仙曰「我玉淸之女也﹐居於此久矣。此乃玉淸宮也。向聞君爲下第進士﹐寓遊至此﹐將以一言奉請﹐又懼君子不顧﹐且貽其辱﹐是人假鄭氏之亭以命君﹐果副吾志。𨿽然﹐此仙府也。𨿽云不可滯﹐世間人君居之﹐固無損耳。幸不以爲疑。」卽命酒樂宴亭中﹐絲竹盡舉﹐飄然泠泠﹐淩雲越冥﹐不爲人間聲曲。酒旣酣﹐羣仙曰「吾聞唐天子尙神仙﹐吾有新樂一曲﹐曰《紫雲》﹐願授聖王。君﹐唐人也。爲吾傳之﹐一進可乎﹖」曰「一儒也。在長安中﹐徒爲區區於塵土間。望天子門﹐且不可見之﹐又非知音者﹐曷能致是﹖」羣仙曰「君旣不能﹐吾將以夢傳於天子可也。」又曰「吾有三寶﹐將以贈君﹐能使君富敵王侯﹐君其受之。」乃命左右﹐取其寶。始出一杯﹐其色碧而光潤洞徹。顧謂曰「碧瑤杯」也﹐又出一枕﹐似玉微紅﹐麩枕也。又出一小函﹐其色紫﹐亦似玉﹐而瑩徹則過之。曰「紫玉函」也﹐已而皆授。拜謝別去。行未及一里﹐回望其亭﹐茫然無有。異之﹐亦竟不知何所也。遂挈其寶還長安。是年下第﹐東遊廣陵。因以其寶﹐集於廣陵市。有胡人見而拜曰「此天下奇寶也。𨿽千萬年﹐人無得者。君何徳而有﹖」以告之。因問曰「此何寶乎﹖」曰「乃玉淸三寶也。」遂以數千萬爲值而易之。由是建甲第﹐居廣陵中爲豪士﹐竟卒於白衣也。寶母唐安史定後﹐有魏生者﹐少以勛戚﹐歷任王宮﹐家財累萬。然其交結不軌之徒﹐由是窮匱﹐爲士旅所擯。因避亂﹐攜妻入嶺南數年﹐方寧後歸。舟行虔州界﹐因暴雨後﹐登岸肆目。忽於砂磧中﹐見有地气沖上﹐直數十丈﹐從而尋之。石澗中﹐見石片﹐大如手掌﹐狀似甕片﹐又類玉﹐半靑半赤﹐甚辧焉。生異之﹐取置篋中。及抵家﹐故舊蕩盡﹐無財賄以求敍錄﹐假屋市肆。賈客胡人等多舊相識者﹐哀之﹐皆分以財帛。嘗因胡客﹐自爲寶會﹐胡客法﹐每年一度﹐與鄕人大會﹐各閱寶物。寶物多者﹐戴帽居上坐﹐其餘以次分列。召生觀焉。生懷石片與坐﹐不敢宣言。食訖﹐諸胡出寶。上坐者﹐出明珠四﹐其大﹐逾徑寸餘。胡皆起﹐稽首禮拜。其次以下所出者﹐或二或三﹐悉是寶。至生坐﹐諸胡咸笑﹐戲曰「君亦有寶否﹖」生曰「有之。」遂出所懷以示之﹐而自笑。三十餘胡皆起﹐扶生於坐首﹐禮拜。生猶疑見謔﹐不勝慚悚。後知誠意﹐大驚。其老胡亦有泣者。眾遂請市此寶。生大言索百萬﹐眾皆怒曰「何輕辱此寶。」加至千萬乃已。生潛問胡﹐胡云「此國之寶。因亂失之﹐已經三十餘年。我王求之﹐云『獲者﹐拜國相﹐得厚償』﹐豈止於數百萬哉。」問其所用﹐則寶母也。王自海岸﹐設致之。一夕﹐明珠寶貝等﹐皆自聚﹐故名寶母也。生由是倍富於初。張牧張牧過點蒼山﹐拾一圓石﹐徑寸﹐明於水晶。映月視之﹐則有綠樹陰﹐陰下有一女子﹐坐繩牀﹐觀白兔搗藥﹐兔不停忤﹐樹葉若風動﹐女子亦時時以手拂鬢髻﹐或微笑。意其爲娥也。一夕﹐召客看月﹐出以示之。忽躍入空中﹐明於月﹐不知所之。龍枕石太倉玉萬戶蒼野﹐爲相國宗人。領兵巡海﹐泊舟山下。一小寺僧駭曰「此非泊舟所﹐得無懼乎﹖」王疑僧厭客。又其地爲港口﹐可避風。而是夜宴寢﹐益謂僧言虛也。旋登山頂﹐見古廟無人。廟後臺際﹐石長二丈有餘﹐闊厚皆尺餘﹐明瑩如水晶﹐照見內趺坐金觀音﹐大奇之。問前僧曰「此石誰主者﹖」僧曰「無主。第石名龍枕﹐晴時﹐常見二龍枕臥其上﹐謂不泊者﹐恐不可犯耳。」王疑僧嚇己﹐又恃力眾﹐竟運至舟。大喜﹐少頃﹐黑雲四起﹐微見風雷。而港口山自攢合﹐數十舟碎如�壓﹐溺死者數十人。王與眾竭蹶奔山﹐乃得免。愧見前憎。及訪山巓﹐石依舊在焉。上淸童子唐貞元中﹐岑文本嘗於山亭避暑。忽有叩山亭院門者﹐云「上淸童子元寶。」文本納之。儀質爽邁﹐衣服纖異﹐冠靑圓角﹐履靑圓頭﹐衣服輕細如霧﹐曰「僕﹐生自漢﹐本於吳。已得不凝滯之道﹐遂爲吳王進入漢帝。漢帝有事﹐擁遏教化﹐不得者無不相問。僕嘗以方圓行下﹐皆得通暢﹐由是自著。文武二帝﹐迄今至哀帝﹐皆相眷。王莽作亂﹐方出外方﹐所至皆沐人憐愛。自漢成帝時﹐遂厭人間﹐乃尸解而去。或秦或楚﹐不常厥居。聞公好道﹐故此相謁耳。」文本詰以漢﹑魏﹑齊﹑梁間君王社稷之事﹐了了如目睹。因言史傳間﹐屈者﹑虛者亦甚多。文本曰「冠帔﹐何制度之異﹖」對曰「夫道﹐在於方圓之中。僕外服圓而心方正﹐相時之儀也。」又問曰「衣服皆輕細何﹖」對曰「此是上淸五銖服。」又問曰「比聞六銖者﹐天人衣何五銖之異﹖」對曰「尢細者﹐則五銖也。」談論不覺日晚﹐乃別去。才出門﹐而忽不見。文本知是異人﹐後令人潛送。詣其所止﹐出山亭門﹐東行數步﹐於院墻下﹐瞥然而沒。文本命工掘之三尺﹐得一古墓。墓中無餘物﹐惟得古錢一枚。文本方悟﹕上淸童子﹐是靑銅﹔名元寶﹐錢之文也﹔外圓心方﹐錢之狀也﹔靑衣﹐銅衣也﹔五銖服﹐亦錢之文也﹔漢時生於吳﹐是漢朝鑄五銖錢於吳土也。文本得之﹐而錢帛日盛﹐後官至中書令。十餘年﹐忽失古錢所在﹐而文本遂薨。聚寶竹溫州巨商張願﹐世爲海賈。往來數十年﹐未嘗失。時紹興七年﹐因涉大洋﹐遭風漂船﹐不知所屆。經五六日﹐得一山﹐修竹戛云﹐彌望極目﹐乃登岸伐十竿﹐擬爲篙棹之用。方畢事﹐見白衣翁云「此非汝所當畱﹐宜急回﹐不可緩也。」篙師叩首白曰「某輩已迷失路﹐將葬魚腹﹐仙翁幸教歸途。」翁指東南﹐得還。十竹已雜用其九。臨岸有倭客及昆侖奴﹐望桅檣拊膺大叫「可惜」者﹐不絕口。旣泊﹐眾凝涕船內﹐見一竹尙存﹐爭欲求買。曰「吾不論價﹐願索錢二千緡。」眾齊聲歡答﹐卽就近取錢以償。願曰「此必定至寶也﹐非五千絹不可。」昆侖奴尢喜﹐如其數﹐輦錢授之﹐而後立約。約定﹐願問之﹐曰「此竹旣成交易﹐不可反侮。然我實不識爲何寶﹐而汝曹競欲售﹐盍爲我言之﹖」對曰「此乃寶伽山聚寶竹。每立竿於巨浸中﹐則諸寶不采而聚﹐吾畢世尋求﹐視鯨波滔天如平地。然但知其名﹐未嘗獲睹也﹐𨿽累千萬價﹐亦所不惜。爾奚知之。」願乃嗟嘆而去。龜寶徐太尉彥若之﹐赴廣南﹐將渡小海﹐有隨軍於海淺瀨中﹐得一小琉璃瓶﹐大如嬰兒之拳。內有一小龜﹐長可寸許﹐往來旋轉其間﹐略不停止。瓶口僅如錢﹐不知所人之由也。因取而藏之。是夕﹐忽覺舟重﹐而且欹﹐有危覆之狀﹐亟起視之﹐乃有眾龜﹐千萬層疊﹐就船而上。彥大懼﹐急取瓶投諸海﹐眾龜遂散。旣而以告胡人﹐胡人曰「此所謂龜寶也﹐希世之靈物。若得而藏諸家﹐何慮寶藏之不丰哉。」波斯人昔波斯人來閩﹐相古墓﹐有寶气﹐乃謁墓鄰以錢數萬﹐墓鄰不許。波斯曰「此墓已無主五百年矣。」墓鄰始受錢。波斯發之﹐見棺中惟存一心﹐堅如石。鋸開有佳山水﹐靑碧如畫﹐旁有一女﹐靚妝憑欄凝睇﹐益此女有愛山水癖﹐朝夕玩望﹐吞吐淸气﹐故能融結如此。陸傳吳郡陸﹐家於長城﹐世以明經仕。自幼嗜面爲食﹐食愈多而質愈瘦。及長﹐從本軍貢於禮部。旣下第﹐遂爲生太學中。後數月﹐有胡人數輩﹐攜酒食﹐詣其門。旣坐﹐顧謂曰「吾﹐南越人﹐生長蠻貊。聞唐天子羅天下英俊﹐且欲以文化動四夷﹐故我航海梯山來中華﹐將觀太學文物之光。惟吾子峨焉其冠﹐焉其﹐莊然其容﹐肅然其儀﹐眞唐朝儒生也﹐我故願與子交歡。」謝曰「幸得籍﹐名於太學﹐然無他才能﹑何足下見愛深也﹖」於是﹐相與歡宴﹐酪酊而去。信士也﹐以爲羣胡不敢欺。旬餘﹐羣胡又至。持金繒爲壽﹐始疑其有他﹐卽固拒之。胡人曰「吾子居長安中﹐惶惶然有饑寒色﹐故持金繒﹐爲子一日僕之費。所以交吾子歡耳﹐無有他瀆﹐幸勿疑也。」不得已﹐受金繒。及胡人去﹐太學中諸生聞之﹐偕來謂曰「彼胡率愛利﹐不顧其身﹐爭鹽菜之微﹐尙致相賊殺者﹐寧肯棄金繒爲子壽乎﹖且太學中諸生甚多﹐何爲獨厚君耶﹐是必有故﹐君宜匿身郊野間﹐以避之也。」

遂僑居渭上﹐杜門不出。僅月餘﹐羣胡又詣其門﹐大驚。胡人喜曰﹔「比君在太學中﹐我未得盡言。今君退居郊野﹐果吾心也。」旣坐﹐胡人挈手而言曰「我之來﹐非偶然也﹐蓋有求君耳。幸望諾之。且我所祈﹐於君﹐固無害﹔於我﹐則大惠也。」曰「謹受教。」胡人曰「吾子好食麵乎﹖」曰「有之。」曰「食麵者非君也﹐乃君腹中一虫耳。今我欲以一粒藥進君﹐君餌之﹐當吐出虫﹐則我以厚價從君易之﹐其可乎﹖」曰「若誠有之﹐又安有不可耶﹖」已而﹐胡人出一粒藥﹐其色光紫﹐命餌之。有頃﹐遂吐出一虫﹐長二寸許﹐色靑﹐狀如蛙。胡人曰「此名消面虫﹐實天下之奇寶也。」曰「何以識之﹖」胡人曰「吾每旦﹐見寶气亙天在大學中﹐故我輩得以謁君。然自一月餘﹐淸旦望之﹐見其气移於渭水上﹐果君遷居焉。此虫稟天地中和之气而結﹐故好食麵。蓋以麥自秋始種﹐至來年夏季成實﹐受天地四時之全气﹐故嗜其味焉。君宜以麵食之﹐可見矣。」卽以面斗餘致其前﹐虫乃食之﹐立盡。又問曰「此虫所用也﹖」胡人曰「夫天下之奇寶﹐但稟中和之气﹐此虫乃中和之粹也。執其本而取其未﹐其遠乎哉。」旣而以筒盛虫﹐又以金函扃之﹐命置於寢室﹐謂曰「明日當卽來。」及明旦﹐胡人以十兩重輦金玉絹帛﹐約數萬﹐獻於。共持金函而去。

自此大富﹐致園屋﹐爲治生具﹐日食粱肉﹐衣鮮衣﹐遊於長安中﹐號豪士。僅歲餘﹐羣胡又來﹐謂曰「吾子能與我偕遊海中乎﹖我欲探海中之奇寶﹐以耀天下﹐而吾子豈非好奇之士耶﹖」旣以甚富﹐素用閒逸自遂﹐卽與羣胡俱至海上。胡人結宇而居﹐於是置油膏於銀鼎中﹐構火其下﹐投虫於鼎中﹐煉之七日不絕燎。忽有一童﹐分發﹐衣靑襦﹐自海水中出﹐捧白盤。盤中有徑寸珠甚多﹐來獻胡人。胡人大聲叱之﹐其童色懼﹐捧盤而去。僅食頃﹐又有一玉女﹐貌極冶﹐衣露綃之衣﹐佩玉珠﹐翩翩自海中而出﹐捧紫玉盤﹐中有大珠數十﹐來獻胡人。胡人罵之﹐玉女捧盤而去。俄有一仙人﹐戴碧瑤冠﹐衣紫霞衣﹐捧絳帕籍盤﹐中有一珠﹐徑二寸許﹐奇光泛彩﹐照數十步﹐仙人以獻胡人﹐胡人笑而受之﹐喜謂曰「至寶來矣。」卽命絕燎﹐自鼎中收虫﹐置金函中。其虫𨿽煉之且久﹐而跳躍如初。胡人吞其珠﹐謂曰「子隨我入海中﹐愼無懼。」卽執胡人佩帶﹐從而入焉。其海水皆豁開十步﹐鱗甲之族皆辟易回避去﹐遊龍宮﹐入鮫室﹐珍珠怪寶任意所擇。才一夕﹐而獲甚多。胡人謂曰「此可以致億萬之富矣。」已而﹐又以珍具數品遺於。售於南越﹐得金千鎰﹐由是益富。後竟不仕﹐老於閩越中。

艷異編﹝續集﹞卷十一禽部魏沂越魏沂居近天臺。一日﹐過赤城﹐仰瀑布﹐因而采艸實﹐備藥餌﹐遂深入焉。迨晚﹐至一林下﹐見一老叟﹐紅中素服﹐曳杖而行﹐有自得意。沂進揖曰「山深路迷﹐晚無所之﹐敢問老丈﹐此處有旅店乎﹖」叟曰「山中安得旅店﹐老夫敝室甚邇﹐願賜光臨何如﹖」沂聞之﹐欣然從行。穿林涉澗﹐入一茅屋﹐藤牀石凳﹐甚整潔焉。茶畢﹐出豆飯﹐共沂食之。沂見壁上有軸﹐軸上有詩。詩云﹕養就丹砂壽算綿﹐雞羣獨出勢昂然。數聲唳月歸三島﹐幾度乘風上九天。長夜聽琴來蕙帳﹐淸晨覓食在芝田。自從華表歸來後﹐滄海桑田幾變遷。

沂讀未畢﹐叟笑曰「此老夫之自贊也。」沂不諭﹐止宿其屋。翌日辭歸﹐叟攜手送至舊路而別﹐曰「君行宜珍重﹐勿輕回顧。」沂乃緩行﹐數步而竊回視之﹐見叟忽然化爲白鶴﹐騰空而去。始憶詩贊爲鶴焉。陶必行陶必行﹐江湖之逸士也。一日﹐放舟洞庭﹐泊於羣山之下。是夜月色皎潔﹐必行豁然吟一絕曰﹕一湖煙水綠於羅﹐藻涼風起白波。是處扁舟歸去晚﹐滿篷豪興月明多。吟間﹐聞岸上笑語聲。視之﹐乃二女子﹐容色絕美﹐衣裳甚腴﹐相與吟詩於沙諸。一錦衣者吟曰﹕采采珍禽世罕儔﹐天生匹偶得風流。丹心不攺常同舊﹐翠羽相輝每共遊。齊瓦對眠金殿晚﹐點沙雙蹲玉田秋。此生莫遣輕離別﹐交頸成雙到白頭。

一素衣者吟曰﹕同盟三五共優遊﹐鎭日淸閒得自由。片雪晴飛紅蓼晚﹐玉衣寒映碧波秋。相親相近來還去﹐無束無拘沒又浮。歲暮江湖誰是侶﹐忘機長伴釣魚舟。必行登岸趨之﹐二女亦不駭走﹐乃徐言曰「先生遨遊江湖﹐曾識妾二人否﹖」必行曰「不識。」錦衣者曰「妾楊氏﹐此素衣妹歐氏也。」必行曰「然則何以夜行﹖」女曰「妾輩生長於斯。就此玩月博笑耳。」必行挑曰「予舟中無人﹐肯過訪否﹖」女欣然從之。乃攜手登舟﹐酌於篷下﹐極其戲濾。已而就寢﹐兩情甚濃。必行喜而吟曰「倚翠偎紅情最奇﹐巫山黯黯雨雲迷。」二女同聲和曰「風流好似偸香蝶﹐才過東來又向西。」天將曙﹐二女急起﹐躍舟涉波而去。必行但見一鴛鴦﹐一白鷗也。陳元善蘇州婁門陳元善﹐情度瀟灑﹐尢好奉道﹐常學請仙召將諸術﹐自稱洞眞。往來嘉定諸大家﹐嘗寓談氏。談氏有一雞﹐畜十八年矣。一日﹐元善與主人語﹐雞自庭中飛至其前﹐舒翅伸頸﹐遂死於地。夜睡書房中﹐有女子款門笑而入﹐自稱「主人之女﹐慕君曠達﹐故來相就。」元善視之﹐姿色妍麗。問其年﹐曰「十八矣」。遂畱與狎。自是晨往暮來。嘗自言屬雞。陳元善所至﹐女輒隨之。每來﹐元善遂覺昏沈如夢﹐去則灑然。如是歲餘。元善亦疑之﹐以語談氏。主人驚曰「吾家安有此女﹐是必祟也。且彼云年十八而屬雞﹐以今歲計之﹐生肖不合。獨吾家所畜雞﹐其年十八﹐得無是乎﹖」乃用法水符咒以辟之﹐女來如故。密藏符於懷袖﹐女輒怒曰「爾乃疑我﹗」手反覆撲之﹐俟符墜地﹐則奪去。或教以《周易》置裹肚中。女至﹐撲之再三﹐終不墮﹐乃去。一夕與數友同宿。數友相戒無睡﹐以覘其來。忽聞元善夢中有聲﹐視之﹐見有物憑牀﹐如交合者。訊元善﹐則遺精矣。眾乃大噪逐之。見帳頂一黑團﹐作雞聲飛去。元善乃結壇﹐召術士遣之。女來謝曰「無逐我﹐我數日將往無錫托生矣。汝送我不可至井亭﹐懼爲井神所收。當送我於野地耳。」如其言﹐以符水祭物送城外數里荒僻處﹐自是遂絕。令史妻唐開元中﹐戶部令史妻有色﹐得魅疾。家有駿馬﹐恆倍芻秣﹐而瘦劣愈甚。令史疑之。鄰捨胡人﹐術士也。曰「馬行百里猶倦﹐況夜夜行千里餘乎。」令史益疑。隱身密察﹐見妻起靚妝﹐令婢鞍馬﹐臨階禦之。婢騎掃帚隨後﹐乘空而去。始大駭﹐謂胡曰「信魅疾矣﹐柰何﹖」胡令再伺之。一夕﹐令史在堂前幕中﹐妻還﹐問婢﹕「何以有生人气﹖」婢卽以掃帚燭火﹐徧燃堂廡﹐令史狼狽入堂大甕中。須臾復往。婢已燒掃帚﹐無可騎﹐倉卒間遂騎大甕而行。令史在甕中﹐懼不敢動。須臾至一處﹐是山頂林間。供帳幕﹐宴席甚盛﹐羣飲者七八輩﹐各有匹偶。宴飲洽暱﹐良久方散。妻旣上馬﹐婢將騎甕﹐驚云「甕中有人﹗」妻醉﹐婢亦醉﹐推令史出甕。令史不敢言﹐妻婢亦不知令史也﹐仍騎甕而去。及明﹐四顧無人﹐但餘煙燼而已。乃尋徑路﹐崎嶇約數千里﹐行乞數月而歸。妻驚問之﹐令史以他事遠出答之﹐言不泄而陰謀之胡人。胡曰「魅已成。伺其再去﹐可遽縛取﹐火焚之。」如其言﹐則聞空中乞命不已。頃之﹐有蒼鶴墮火中焚死。妻疾愈。京師女京師有民家女﹐爲陰鬼所侵﹐夕昏朝爽﹐恆若酗宴。父母延醫巫治之﹐經年不除。乃召朝天宮道士建醮。其女出禮神﹐道士問﹕「姐姐見此物作何形﹖」女曰「戴赤冠﹐衣白衣﹐而腰有赤帶﹐足著褐皮靴。每來﹐作叩齒聲。旦去如飛。問其家所在﹐但笑而不答。」女退﹐道士相與論究。俄而羣雞出於庭中﹐一白而雄者﹐腰毛赤色﹐昂昂獨立﹐約重七八斤﹐蓋其女之過關雞也。道士想象其形﹐指之而笑曰「夜與處女爲歡者﹐非汝也耶﹖」雞正立凝視﹐若嗔其言。眾告主人曰「必此物耳。」主人亦悟曰「此雞已十二年矣。因其每日上屋﹑不食﹐至暮乃下﹐又不入塒﹐心竊怪焉。今其然乎。」遂呼童烹之以祭。其夕﹐女見此怪浴血而至﹐曰「我已爲汝父害﹐永不復歡好矣。」連淚言別﹐女爲慘然。明起﹐神爽復舊。劉潛女隴右劉潛家富﹐惟一女美﹐家養一鸚鵡﹐能言﹐此女每日與之言話﹐後得佛經一卷﹐鸚鵡念之﹐或有差誤﹐女必正之。每念此經﹐女必焚香。忽一日﹐鸚鵡謂女曰「開我籠﹐爾自居之﹐我當飛去。」女曰「何謂也﹖」鸚鵡曰「人不識爾﹐我固識爾。爾本與我同偶。爾旣托化劉家﹐今須卻還本族﹐元怪我言。」女驚白於父母。父母遂放鸚鵡飛去﹐日夜監守其女。後三日﹐女無故而死。父母驚哭不已。忽見一白鸚鵡﹐從屍中飛出而去。昆虫部蚍蜉王傳有徐玄之者﹐自浙東遷於吳﹐於立義裏居。其宅素有凶怪﹐玄之利其花木珍異﹐乃營之。月餘﹐夜讀書﹐見武士數百騎﹐升自牀之西南隅﹐於花壇上置繒繳﹐縱兵大獵﹐飛禽走獸﹐不可勝計。獵訖﹐有旌旗豹纛﹐並導騎數百﹐又自外入至西北隅。有帶劍操斧﹐手執槌鑊者﹐凡數百。挈幄幕簾榻﹑盤碟鼎筐者﹐又數百。負器盛陸海之珍味者﹐又數百。道路往返﹐奔走探偵者﹐又數百。玄之熟視轉分明。至中軍﹐有錯彩信旗﹐擁幘幀紫衣者﹐侍從數千。至案之右﹐有大鐵冠執鉞前宣言曰「殿下將欲觀漁於紫石潭。其先鋒後軍及甲士執戈朝勿從。」於是赤幘者下馬﹐與左右數百﹐升玄之石硯之上﹐北設紅拂廬帳﹐俄爾。盤榻﹑幄幕﹑歌宴﹑客席畢備。賓旅數十輩﹐緋紫紅綠。執簽竽蕭管者又數十輩﹐更歌疊舞﹐俳優之目﹐不可盡記。酒數巡上﹐客有酒容。赤幘顧其左右曰「索漁具。」復有扯綱网籠罩之類凡數百﹐齊入硯中。未頃﹐獲小魚數百千頭。赤幘謂諸客曰「予請爲渭濱之業以樂賓。」乃持鈞於硯中之南灘﹐眾樂徒歌《春波引》﹐曲未終﹐獲魴鯉鱖百餘。遽命操促膳﹐凡數十味﹐皆馨香不可言。金石絲竹﹐訇鏗齊奏。酒至﹐赤幘者持杯顧玄之﹐而謂眾賓曰「吾不習周公禮﹐不讀孔氏書﹐而貴居王位。今此儒發鬢焦禿﹐饑色可掬﹐𨿽孜孜屹屹﹐而又奚爲。肯折節爲吾下卿﹐亦得陪今日之宴。」玄之忽乃以書卷蒙之﹐執燭以﹐一無所見。玄之舍捲而寢。方寐間﹐見披堅執銳者數千騎﹐自西牖下﹐分行布伍﹐號令而至。玄之驚呼僕夫﹐數騎已至牀前。乃宣言曰「蚍蜉王子獵於羊林之澤﹐釣於紫石之潭﹐玄之庸奴﹐遽自迫脇﹐士卒潰亂﹐宮車震驚。旣無髙共臨危之心﹐須有晉文還國之伐。付大將軍龔﹝﹞燈追過。」宣訖﹐以白練系玄之頸﹐甲士數千羅曳而去﹐其行迅疾。倏忽加入一城門﹐觀者架扃疊足﹐凡五六里。又行數里﹐見子城﹐入城﹐有宮闕甚麗。玄之至階下﹐有赤衣冠者唱言「追徐玄之至﹗」蚍蜉王大怒曰「服儒服﹐讀儒書﹐不修前言往行﹐而敢肆勇淩上。付三事已下議。」乃釋縛﹐引入會議堂。見紫衣冠者十人﹐玄之徧拜﹐皆目踞受。所陳設之類﹐尢炳煥於人間。是時王於以驚恐入心﹐厥疾彌甚。三事已下議請置肉刑。議狀未下﹐太史令馬知玄進狀論曰「伏以王子自不遵軌法﹐遊佚失度﹐視險如砥﹐自貽震驚。徐玄之性气不回﹐博識非淺﹐況修天爵﹐難以妖誣。今大王不能度己﹐反恣胸臆﹐信彼多士﹐欲害哲人。竊見云物頻興﹐怪屢作﹔市言訛﹐眾情驚疑。昔者秦射巨魚而衰﹐殷格猛獸而滅。今大王欲害非類﹐是躡殷秦﹐但恐季世之端自此而起。」王覽疏大怒﹐斬太史馬知玄於國門﹐以令妖言者。是時大雨暴至。艸澤臣慰飛上疏曰「臣聞縱盤遊﹑恣漁獵者位必亡﹔罪賢臣﹑戮忠讜者國必喪。伏以王子獵患於絕境﹐鑄禍於幽泉。信任幻徒﹐熒惑儒士。喪履之戚﹐所謂自貽。今大王不究湛遊之非﹐反聽詭隨之議。況知玄是一國之元老﹐實大朝之世臣。是宜采其謀﹐匡此顚僕。全身或止於一諫﹐犯上未傷於一言﹔肝膽方期於畢呈﹐身首俄驚於異處。臣竊見兵書云﹕『無雲而雨者天泣。』今直臣就戮﹐而天爲泣焉。伏恐比干不恨死於當時﹐知玄恨死於今日。大王又不貸玄之峻法﹐欲正名於肉刑﹐是抉眼而觀越兵﹐又在今日。昔者虞以官之奇言爲謬﹐卒並於晉公﹔吳以伍子胥見爲非﹐果滅於勾踐。非敢自周秦悉數﹐累黷聰明﹔竊願以塵埃之卑﹐少益嵩嶽。」王得疏﹐卽拜飛爲諫議大夫﹐追贈太史馬知玄爲安國大將軍﹐以其子爲太史令﹐賻布帛五百段﹐米粟各三百石。某徐玄之待後進止。於是詣官門進表曰「伏奉恩制云﹕『馬知玄有殷王於比干之忠貞﹐有魏中尉辛毗之諫諍。而我亟以用己﹐昧於知人。焚棟梁於將立大廈之晨﹐碎舟揖於方濟巨川之日。由我不徳﹐致彼非辜。是宜褒贈其亡﹐賞延於後者。』宸翰忽臨﹐載驚載懼﹐叩頭斷號﹐回心止泣。伏以臣先父臣知玄﹐學究天人﹐藝窮歷數﹐因通玄鑑﹐得居聖朝。當大王采芻蕘之晨﹐是臣父展嘉謨之日。逆耳之言難聽﹐驚心之說易誅。今蒙恩澤旁臨﹐照此非罪。鴻恩沾灑﹐猶驚已散之精魂﹔好爵彌縫﹐難續不全之腰領。今臣豈可因亡父之誅戮﹐冒國家之崇榮。報平王旣非本心﹐效怕禹亦非素志。況今天圖將變﹐歷數堪憂。伏乞斥臣遐方﹐免逢喪亂。」王覽疏不悅﹐乃退寢於候雨殿。旣寤﹐宴百執事於淩雲臺﹐曰「朕有嘉夢﹐能曉之使我心洗然而亮者﹐賜爵一級。」羣臣有司﹐皆頓首敬聽。王曰「吾夢上帝云﹕『助爾金﹐開爾國﹐展爾疆土﹐洎南自北﹐赤玉洎石﹐以答爾徳。』卿等以爲如何﹖」羣臣皆拜舞稱賀曰「啟鄰國之慶也。」飛曰「大不祥﹐何慶之有﹗」王曰「何謂其然﹖」熨飛曰「大王逼脇生人﹐滯畱幽穴﹐錫玆咎夢﹐由天怒焉。夫助金者﹐鋤也﹔開國者﹐辟也﹔展疆土者﹐分裂也﹔赤玉泊石﹐與火俱焚也。得非玄之鋤吾土﹐攻吾國﹐縱火南北﹐以答系頸之辱乎﹖」王於是赦玄之之罪﹐戮方術之徒﹐自壞其宮以禳厥夢。又以安車送玄之歸。才及榻﹐玄之夢覺﹐汗流浹洽。旣明﹐乃召家童﹐於西牖掘地五尺餘﹐得蟻穴如三石缶。因縱火焚之﹐靡有於遺。自此宅不復凶矣。木師古貞元初﹐遊士木師古﹐行金陵村落﹐投古精舍﹐僧乃送一陋室。師古怒責僧。僧曰「誠非敢慢也﹐實因客廳向有妖怪﹐三十年內﹐傷三十人矣。是以不敢。」師古不允。僧不得已﹐令啟戶灑掃﹐內之。師古亦自惶惑。遂取篋中便手刀一口﹐置於牀頭。寢至二更﹐忽覺增寒﹐漂沸風冷﹐如有扇焉。師古乃抽刀一揮﹐狀如中物﹐墮聲牀左。寢至四更﹐前扇又至﹐師古亦揮刀如故。僧及側近天明叩戶﹐師古乃朗言告之。僧徒視牀左﹐則二死蝙蝠也。翅長一尺八寸﹐珠眼圓大﹐爪銀色。按《神異祕經法》云「百歲蝙幅﹐於人口上﹐服人精气﹐以求長生。至三百歲﹐能化人形﹐飛遊諸天。」今據師古能制﹐神力猶淺﹐尙且殺人。斃之不亦宜乎。科斗郎君隋煬帝徵遼﹐十二軍盡沒﹐總管﹝來護﹞坐法受戮。煬帝欲盡誅其家﹐子君綽憂懼﹐與秀才羅巡﹑羅逖﹑李萬進結爲奔友﹐共亡命。至海州﹐夜黑迷路﹐路旁有燈火﹐因與共趨之。叩門﹐有一蒼頭迎拜曰「此是科斗郎君﹐姓威﹐卽當府秀才也。」遂啟門秉燭﹐引客入。牀塌茵褥甚備﹐主人辭采朗然﹐文辯紛錯。自通姓名威污蠖﹐曰「污蠖忝以本州鄕試﹐得與足下同聲。淸宵良會﹐殊是欣願。」卽命酒洽坐﹐漸至酣暢﹐談謔交至﹐眾所不能及。君綽頗不能平﹐欲挫之無計﹐因舉觴曰「請起一令﹐以座中姓名雙聲者罰。」乃曰「威污蠖」﹐眾皆柑手大笑﹐以爲得言。污蠖攺令曰「以座中人姓爲歌聲﹐自二字至三字。」令曰「羅李﹑羅來李」。羅巡曰「君聲足比雲龍﹐何玉名之自貶耶﹖」污蠖曰「僕久爲主司所屈﹐旣後於羣士﹐何異尺蠖於污池乎。」巡曰「君何氏族﹖」污蠖曰「我本出於齊威王﹐亦猶桓丁之類耳。」旣蝸兒舉方丈盤至﹐水陸珍羞﹐無有不備。君綽等及僕�元不飽飫。夜闌徹燭﹐連榻而寢。遲明敍別﹐恨悵俱不自勝。君綽等行數里﹐猶念污蠖﹐復來昨所﹐了無人居。惟污池邊有大﹐長數尺。又有鰓螺﹐皆大異常。方知污蠖及二豎﹐皆此物也。各嘔吐不已﹐出靑泥及污水數升。石憲長慶二年夏﹐太原石憲嘗商於代北﹐往雁門關﹐中途暑盛﹐但大木下。忽見一僧﹐蜂目褐衲﹐謂憲曰「我廬於五臺山之南﹐有窮林積水﹐出塵俗甚遠﹐實羣憎淸暑之地。可偕我遊乎﹖」憲遂與西去。數里﹐果有窮林積水﹐羣僧在水中。憲怪而問之﹐僧曰「此玄陰池。我徒浴於中﹐以蕩炎燠。」引憲環池行。憲獨怪羣僧在水中﹐服飾森然﹐其狀貌又無一異者。日暮﹐僧曰「可聽吾徒之梵音也。」於是憲立池上﹐羣僧卽於水中合聲而噪。少頃﹐僧挈手曰「可與我偕浴於池﹐愼無畏也。」憲隨僧入池﹐忽覺一身盡冷﹐噤而戰。由是驚悟﹐因亟趨於大木下。衣濕寒栗﹐抵宿村捨。明日﹐往尋之﹐果有玄陰池﹐窮林積水﹐其蛙甚多。憲曰「此能易形以惑人﹐豈非怪乎。」乃盡殺之而去。蠍魔西安有蠍魔寺﹐塑大蠍於棟間。相傳國初有女子﹐素不慧。病死復生﹐遂明敏﹐以文史知名。時有布政適喪偶﹐娶之。後布政方視事﹐使閽人入謁夫人。夫人不應﹐但見老蠍大如車輪﹐臥於榻。閽出以白﹐布政怒叱之。閽請曰「他日相公下堂﹐願無發聲﹐必可見也。」如其言﹐果見老蠍伏榻上﹐展轉間﹐又成好女子矣。是夕人定﹐乃出拜燈下曰「妾本蠍魔。所以夤緣見公者﹐非敢爲幻惑﹐欲有求耳。公不終拒﹐乃也輸情。」許之。乃曰「我昔爲魔﹐得罪冥道﹐賴觀音大士救拔免死。因假女屍爲人﹐獲侍左右。覬公建一像宇﹐以報大士之徳耳。今醜迹已彰﹐幸公哀憐。」布政頷之﹐女子遂隱。他日命司建寺﹐至今存焉。王雙宋文帝元嘉初﹐盂州王雙﹐忽不欲見明。常取水沃地﹐覆以菇﹐薦席眠焉。恆稱﹕「有女著靑裙白﹐來就寢。」薦下常歷歷有聲。發之﹐有靑色白纓﹝頸﹞蚯蚓﹐長二尺許。朱誕給使淮南朱誕﹐字永長﹐吳孫皓時﹐爲建安太守。有給使疑妻爲人所姦者﹐隱身穿壁窺之﹐見妻遙瞻樹上笑語。給使仰視樹上﹐有靑衣少年人。給使射之﹐化爲鳴蟬﹐其大如箕﹐翔然飛去。給使怪其故。後又見二兒於陌上相語曰「何以久不見兄﹖」答曰「爲人所射﹐病耳。賴朱府君梁上膏以敷之﹐然後得愈。」給使乃白誕曰「人盜君膏藥﹐頗知之否﹖」誕曰「吾膏久致梁上﹐人安盜之。」給使請誕視之。視之封如故。給使曰「試開之。」則膏已去過半﹐掊刮趾迹存焉。誕奇而問之﹐給使具告。自是樹間之人亦絕迹矣。瘦腰郎君天寶中﹐桃源女子足甚小﹐因呼名吳寸趾。夜恆夢與書生合。問其姓氏﹐曰「僕瘦腰郎君也。」始而夢﹐久之若非夢矣。一日晝寢﹐書生忽入帳﹐旣合而去﹐出戶漸小﹐化蜂飛入花叢中。女取而養之。自後恆引蜜蜂至﹐甚眾。後女家竟以作蜜﹐富甲裏中。

艷異編﹝續集﹞卷十二獸部山莊夜怪錄大中年﹐有寧菌秀才﹐假大僚莊於南山下。棟宇半壞﹐墻垣又缺。因夜風淸月朗﹐吟詠庭際。俄聞叩門聲﹐稱「桃林班特處士相訪」。菌啟門﹐睹處士形質瑰瑋﹐言詞廓落﹐曰「某田野之士﹐力耕之徒。向畎畝而辛勤﹐與農夫而齊類。巢居側近。睹風月皎潔﹐聞君吟諷﹐故來奉謁。」菌曰「某山居甚僻﹐農具爲鄰﹔蓬蓽旣深﹐輪蹄罕至。幸此見訪﹐頗慰羈懷。願聞處士之業如何。」特曰「某年少時﹐兄弟竟生頭角。每讀《春秋》﹐至穎考叔挾轅以走﹐恨不得佐助其間。讀《史記》至田單破燕之計﹐恨不得奮擊其間。讀《東漢》至光武新野之戰﹐恨不得騰躍其間。此三事快意﹐俱不能逢﹐但恨恨耳。今則老倒﹐又無嗣子﹐空懷舐犢之悲耳。又慕徐孺子弔郭林宗言曰﹕『生芻一束﹐其人如玉。』其人加玉﹐卽不敢當﹔生芻一束﹐堪令諷詠。」俄聞人叩門曰「南山班寅將軍奉謁。」菌遂延入。气貌嚴聳﹐旨趣剛猛。及二班相見﹐亦甚慰意。寅曰「老兄知得姓之根本否﹖」特曰「昔吳太伯逃荊蠻﹐斷髮文身﹐因玆遂有班姓。」寅曰「老兄大妄﹐殊不知根本。且班氏出自斗谷於菟﹐有文班之象﹐因以命姓。遠祖姑婕妤好辭章﹐大有稱於漢﹐皆有傳於史。其後英傑間生﹐蟬聯不絕。後漢有班超﹐立功萬里外﹐封定遠侯。某爲虎賁中郎將﹐官在武班。因有過竄於山林﹐晝伏夜遊﹐露迹隱形﹐但偸生耳。適聞松吹月髙﹐墻外閒步﹐聞君吟詠﹐因來追謁。況遇當家﹐尢增慰悅。」寅因睹棋局在牀﹐謂特曰「願接老兄一局。」特遂欣然爲之。良久未有勝負。菌玩之﹐教特一兩著。寅曰「主人莫是髙手否﹖」菌曰「若管中窺豹﹐時見一斑兩斑。」寅笑曰「大有微機﹐眞一發兩豹。」遂傾菌壺請飲。及罷局﹐而飲數巡。寅請備脯修以送酒﹐菌出鹿脯﹐寅嚙決﹐須臾而盡。特卽不如。茵詰曰「何故不食﹖」特曰「無上齒﹐不能咀嚼故也。」數巡後﹐二班使酒作劇﹐言語紛。特曰「弟倚爪牙之士﹐而苦相淩耶﹗」寅曰「老憑軾之士﹐苦相低何也﹗」特曰「弟誇猛毅之軀﹐若值人如卞莊子﹐子當爲粉矣。」寅曰「兄誇壯勇之力﹐若值人如庖丁﹐當碎頭皮耳。」菌前有削脯刀﹐長尺餘。菌怒而言曰「吾有尺刀在是﹐二客不得喧競﹐但旦飲酒﹐勿喧也。」二客懷悚久之。特舉曹植詩曰「『萁在釜下燃﹐豆在釜中位』﹐此一聯甚不惡。」寅曰「鄙詩云﹕『鵲鳩樹上鳴﹐意在麻子地。』」俱大笑。菌曰「無多言﹐各請賦詩一章。」菌曰﹕曉讀雲水靜﹐夜吟山月髙。焉能履虎尾﹐豈用學牛刀。

寅繼之曰﹕但得居林嘯﹐焉能當路蹲。渡河何所適﹐終是怯劉琨。

特曰﹕無非憐寧戚﹐終是怯庖丁。若遇龔爲守﹐蹄向北溟。

菌覽之曰「大是奇才。」寅見菌稱特奇才﹐大怒﹐拂衣而起曰「寧生何黨此輩。自古只有班馬之才﹐豈有班牛之才。且我生三日﹐便欲噬人。此人況偸我姓氏。但未能共語者﹐蓋惡傷其類耳。」遂曰「終不能搖尾於君門下。」乃長揖而去。特亦怒曰「古人重者白眉﹐君今白額﹐豈復有人延譽耶﹗何相怒如斯。」特遂告辭。及明﹐視其門外﹐惟虎迹牛蹤而已。寧生方悟。尋之數百步﹐人家廢莊內﹐有一老瘦牛臥﹐而猶帶酒气。虎卽入山。菌後更不居此而歸京。陳丰成化年﹐長樂士人陳丰﹐獨坐山齋。梁上忽墜二鼠相鬥。俄化兩老翁﹐長可五六寸﹐對坐劇談﹐聲如小兒。合復爲鼠﹐分復爲老翁﹐回此者四三徧。旣而由兩而四﹐由四而八﹐由八而十六﹐合坐共飲。中有兩女子歌舞勸酬。其歌詞曰﹕

天地小如喉﹐紅輪自吞吐。多少世間人﹐都被紅輪誤。

又歌曰﹕

去去去﹐此中不是儂住處。儂住三十三天天外天﹐玉皇爲儂養男女。

酒旣闌﹐乃合爲一大鼠﹐向士人供揖而去。淮南獵者張景伯之爲和州也﹐州有獵者﹐常逐獸山中。忽有羣象來﹐圍獵者﹐令不得去。一大象獨前﹐鼻絞獵夫﹐置之於背。獵夫刀仗墜地﹐象皆銜送還之。馱獵夫入深山。經五六十里﹐有大盤石﹐石際無他物﹐盡象之皮骨血肉存焉。獵夫私念曰「得無於此啖我乎。」象仍馱過之﹐至五十步外﹐有大松樹。象以背依樹﹐獵夫因得登木焉。弓墜於地﹐象又鼻取仰送之﹐獵夫深怪其故。象亦馳去。俄而一靑獸﹐自樹南細艸中出﹐毳衣﹐爪牙可畏﹐其大如室﹐電目雷音﹐來止盤石﹐若有所待。有頃﹐一小象自北而來﹐遙見之﹐俯伏膝行﹐旣至﹐恐栗戰懼。獸手取之﹐投於空中﹐隨卽接取﹐如是再三。獵夫嘆曰「向來將予於山﹐欲予斃此獸也。畜類尙求救於人﹐予曷可不救。」於是引毒箭射獸﹐中左腋。獸卽釋象﹐來取獵夫。又迎射貫心﹐獸始踣焉﹐展轉而死。小象馳還。旣而有象二百餘頭﹐來至樹下跪伏。大象復馱獵夫出山﹐諸象圍繞喧號﹐將獵夫至一所﹐奮鼻破阜﹐出所藏之牙﹐凡三百餘莖﹐獵夫盡取之﹐象乃跪謝而去。嵩山老僧嵩山一僧﹐修持不出。忽一兒求爲弟子﹐僧誦經不顧。自旦至暮。僧伶而問之﹐其意甚眞﹐其辭甚懇﹐僧爲之祝發。精進勤劬﹐聰明穎慧﹐演法悟道﹐僧一不如。後數年﹐秋日淒涼﹐木凋溪淸。忽慨然四望﹐朗吟曰﹕我本生深山﹐何更入他門。爭如訪舊伴﹐朝夕休勞神。

吟訖﹐長嘯。有羣鹿過﹐卽脫衣化鹿﹐跳躍而去。冀州刺史子唐冀州刺史令子之京。未出境﹐見貴家女﹐容美麗﹐心悅而問之。老婢怒曰「我幽州盧長史家娘子﹐因喪夫在此。君非州縣﹐何由得問。」子曰「吾父現任冀州﹐欲求婚好。」女甚驚﹐佛然其陰動�繾綣情者﹐筆不能述也。子畱戀不已﹐終成野合。遂與同歸。刺史愛子心勝﹐亦不究其不之京矣。其婦僕從甚盛﹐且兼應答如流﹐刺史亦不之疑矣。夫妻歡樂僅逾月﹐忽婦馬相踢。刺史使婢等往視﹐婦遂禁婢等不之出。及曉﹐房中不見奴婢﹐櫪中又不見馬。家人疑之﹐白刺史。刺史至房前﹐呼子不應。令人壞門入之﹐止有一大白狼衝人走去﹐其子被食略盡矣。巴西侯傳開元中﹐吳郡盧溪尉張罷秩﹐調選不補﹐竟歸成都﹐行次巴西﹐日暮。方促馬前﹐忽一人道左山徑中出﹐拜而請曰「吾君聞客暮無所止﹐將欲奉邀﹐命某以請。願隨某去。」因問曰「爾君爲誰﹐得非太守見召乎﹖」曰「非也﹐乃巴西候耳。」挺卽隨之入山。行數里﹐望見朱門甚髙﹐人物甚多﹐甲士環衛﹐𨿽侯伯家不如也。及至﹐使者止於門曰「願先以白吾君﹐客當伺焉。」入久之而出﹐乃引曰「客且人矣。」旣入﹐見一人立於堂上﹐衣褐革之裘﹐貌及﹝甚﹞異。綺羅珠翠﹐擁侍左右。趨而拜。旣拜﹐乃揖升﹐謂曰「吾乃巴西侯也﹐居此數十年矣。適知君暮無所止﹐故輒奉邀。幸少畱以盡歡。」拜謝。命開宴致酒。其所玩用﹐皆華麗珍具。又令左右邀六雄將軍﹑白額侯﹑滄浪君﹑五豹將軍﹑巨鹿侯﹑玄丘校尉﹐且傳命曰「今日貴客來﹐願得盡歡﹐故命奉請。」使者難﹝諾﹞而去。久之乃至。有六人皆黑衣﹐然其狀﹐曰六雄將軍。巴西侯起而拜﹐六雄將軍亦拜。又一人錦衣白冠﹐貌甚猙獰﹐曰白額侯也。巴西侯起而拜﹐白額侯亦拜。又一人衣蒼﹐其質魁岸﹐日滄浪君也。巴西侯起而拜﹐滄浪君亦拜。又一人斑衣﹐似白額侯而稍小﹐曰五豹將軍也。巴西侯又拜﹐五豹將軍亦拜。又一人衣褐﹐首有三角﹐曰巨鹿侯也。巴西侯揖之。又一人亦異狀﹐類滄浪君﹐曰玄丘校尉也。巴西侯揖之。然後延坐。巴西候南向坐﹐北向﹐六雄﹑白額﹑滄浪處於東﹐五豹﹑巨鹿﹑玄丘處於西。旣坐﹐飲酒﹑命樂﹐美人歌者舞者十數﹐絲竹旣發﹐窮極其妙。白額侯酒酣﹐顧謂曰「吾今尙未夜食﹐君能爲吾致一飽耶﹖」曰「未卜君侯所以食者﹐願教之。」白額侯曰「君之軀﹐可以飽吾腹﹐亦何貴他味乎。」懼﹐悚然而退。巴西侯曰「無此理。柰何宴席之上﹐有忤貴客耶﹖」白額侯笑曰「吾之言乃戲耳﹐安有是哉。」久之﹐有報洞玄先生謁事。其人黑衣﹐頭長而身甚廣。拜﹐巴西侯揖之﹐與坐。且問曰「何爲而來乎﹖」對曰「某善卜者也。知君將有甚憂﹐故輒奉白。」巴西侯曰「所憂者何也﹖」曰「席上人將有圖君。君不除之﹐將必爲害。願君詳之。」巴西侯怒曰「吾歡宴方洽﹐何處有怪。」命殺之。其人曰「用吾言﹐皆得安。不用吾言﹐則吾死君亦死﹐將若之何。𨿽有後悔﹐其可追乎。」巴西侯遂殺之﹐致於堂下。時夜將半﹐眾盡醉﹐而臥於榻。亦假寐焉。天將曉﹐忽悸而寤﹐見己身臥於大石龕中﹐其中設繡帷服玩﹐珠璣犀象。有一巨猿﹐人狀﹐醉臥於地﹐蓋所謂巴西侯也。有巨熊﹐臥於前者﹐蓋所謂六雄將軍也。一虎﹐頂白﹐臥於前﹐所謂白額侯也。又一狼﹐所謂滄浪君也。一文豹﹐所謂五豹將軍也。一巨鹿﹐一狐﹐皆臥於前﹐蓋所謂巨鹿侯﹑玄丘校尉也。有一龜﹐死於龕前﹐形狀甚異﹐卽洞玄先生也。始大驚﹐馳出山﹐告裏中。里人相集﹐得百數。遂執弓挾矢入山﹐至其所。猿忽驚而起﹐且曰「不聽洞玄先生言﹐今日果如是矣。」遂圍其龕﹐盡殺之。其所陳器玩﹐莫非珍麗。乃具事以告太守。先是﹐人有持金貝繒帛過此山者﹐則必不知所失﹐且有年矣。自後始絕其患。連少連饒州安仁連仲舉之子連少連﹐與母貧居﹐未室。寄館於裏中富家讀書。一夕﹐燈月交輝。有紫衣老媼﹐丰頤皤腹﹐前宣言曰「予媒婆也。東裏蕭家小娘子﹐色艷貲厚﹐因慕秀才成疾﹐父母憐之﹐使我道意。」生曰「俟歸白母行之。」媼曰「事在迅速﹐豈宜少緩。且汝終歲勤苦﹐何如一夕豪富﹐無論汝母榮生﹐卽汝父亦必陰爲樂死﹐何稟命之有。此舜之所不告娶也。姑待明日﹐設或此姻不諧﹐將若之何﹗」生許之。少頃﹐則兩鬟率眾﹐茵帳金玉錦繡﹐不可勝計。已而音樂漸近﹐翠幢寶蓋﹐畫扇圍列。女子乃下花輿﹐席地步入﹐眞國色也。生私念曰「姑與之結好﹐則室中之物﹐皆吾有矣。」老媼卽知之﹐咄曰「秀才何遽起薄念﹗」生諱謝之。禮成﹐就寢﹐但覺女兩肩有牛吻气。生疑﹐遲曰「此地多盜。」急起收金玉錦帛等於篋中藏之。忽一羊頭人自外持梃入﹐喝曰「秀才無禮﹗」風起燭滅﹐一切奔散。起視之﹐月色依然﹐小童熟睡﹐吹燈發篋﹐並己之衣衾書策亦失之矣。明日﹐走告主翁。主翁偶曰「吾將祭祖。有大牛一﹐大羊一﹐儲於祠後。」生往觀之﹐則牛若自慚﹐羊若含笑者然。韓生唐貞元中﹐大理評事韓生﹐家西河郡。畜一黑犬﹐一良馬。忽馬無故而倦﹐乃責圉人。圉人不之解也﹐竊臥於廏捨﹐終夜於隙中窺之。忽見黑犬至廏﹐且曝且躍﹐化一大黑人﹐駕馬而行矣。至門垣﹐則鞭馬躍過。逮其歸﹐仍嗥躍化犬。圉人恐﹐不敢言也。一夕﹐雨後犬出﹐馬迹可尋﹐圉人乃循馬迹﹐則直南十餘里﹐一古墓中﹐馬迹絕矣。圍人乃潛墓側俟之﹐果見黑人來。系馬入墓﹐與數輩歡語。褐衣人曰「韓氏名籍安在﹖」黑人曰「吾收在搗練石下﹐無以爲憂。」褐衣曰「無泄。」黑人曰「謹受教。」褐衣曰「彼稚童有名乎﹖」曰「未也﹐彼未有乳名耳。」圉人密以白韓生﹐縛犬而啟石﹐則信有姓名存焉。只韓生之於﹐生閱月矣﹐未之載也。韓生怒﹐乃殺食之。而搜古墓﹐復得數犬﹐毛狀皆異。天元鄧將軍法師趙善蹈﹐來之宗室也﹐適奉化董松妻王氏﹐爲祟所憑。始﹐見少婦狎之﹐未幾而化一男子矣。王氏遂心傾愛之﹐常夢登寶車﹐入朱門﹐華屋佳苑﹐名花節物﹐長如春景。松常睡榻﹐睡醒﹐則見已身睡榻下矣。舉家苦之﹐以告趙。趙以法印印其胸﹐乃醒曰「我與少年飲﹐忽赤衣使者來﹐少年避﹐我隨歸耳。」自是只三夕不至。趙乃設壇圓光。圓光者﹐粘紙於壁﹐紙上生煙﹐煙中生光﹐其光甚圓﹔光中生像﹐其像人形人言﹐昭然可見﹐朗然可聽者也。忽見光中據胡牀坐者曰「吾天元考召鄧將軍也。汝等所啟﹐特一獸耳﹐何足告我。大凡畜產﹐死不可埋﹐日辰相符﹐合爲怪矣。」董始悟曰「曾埋黑犬﹐三年矣。」卽發視之﹐皮毛依然如故。將軍又曰「精气爲物﹐遊魂爲變﹐殺之無益﹐徒令穢气觸人﹐反受其損。不若復其本形﹐然後殺之。」趙乃復設法﹐請於上帝﹐其犬卽醒。乃奉帝命斬之。時淳熙八年暮冬也。蓬瀛眞人黃巖祝氏子未娶。嘗邀紫姑﹐暇則焚香致請﹐有蓬瀛眞人下降。妄請畱宿﹐眞人不拒。自是每夕必來﹐已半年矣。其母第見子形之減﹑神之耗也。叩之不已﹐始得其情。乃曰「此必怪也。焉有仙而始終皂衣﹐不能一更者乎﹐旣與人處而反令人受損者乎﹐已經半載﹐而不能一白晝相接者乎﹖子盍欲詣其居以觀其應子否也。」子以告眞人﹐眞人許之。攜手同行﹐穿荊棘﹐半里許﹐乃其宅也。𨿽不華敞﹐而短垣周匝﹐護以曲欄。命童置飲。曰「暮夜無品﹐只得豆羹濁醴耳。」及陳器具﹐不甚丰備也。觀其役使﹐僅小童八九而已。祝歸以白母。母使徧索無蹤。或曰「吾聞物久則妖。君畜牝豬已過十年﹐其豚現在八九。況皂其本色也。」母然之﹐議鬻諸屠肆。是夕﹐眞人與子訣曰「相從有幾﹐冥緣遂絕﹐勸子自愛﹐無以我思。」言之涕泣而去。大士誅邪記洪武間﹐鹽官會骸山中有一老道﹐緇服蒼顏﹐幅中繩履﹐居常恂恂﹐詼諧則秀發如瀉。𨿽不事生業﹐而日常醉歌於市間。歌畢長舞﹐或跳木﹐或緣枝﹐宛轉盤旋﹐驚魚飛燕﹐莫能過也。又且知書善詠﹐嘗與登遊文士相賡歌焉。山居熟識者﹐𨿽以道人呼之﹐而心甚疑議﹐然卒莫能根究其實也。一日大醉﹐索酒肆中筆硯﹐題《風》《花》《雪》《月》四詞於石壁﹐閱者稱賞。後見墨迹漸深﹐磨涅不能去﹐人又怪之。詞並錄於後。其一﹕

風裊裊﹐風裊裊﹐冬嶺泣孤松﹐春郊搖弱艸。收雲月色明﹐捲霧天光早。淸秋暗送桂香來﹐極夏頻將炎气掃。風裊裊﹐野花亂落令人老。

春二﹕

花艷艷﹐花艷艷﹐妖嬈巧似妝﹐鎖碎渾如剪。露凝色更鮮﹐風送香嘗遠。一技獨茂逞冰肌﹐萬朵爭妍含醉臉﹐花艷艷﹐上林富貴眞堪羨。

其三﹕

雪飄飄﹐雪飄飄﹐翠玉封梅萼﹐靑鹽壓竹梢。灑空翻絮浪﹐積檻聳銀橋。千山渾駭鋪鉛粉﹐萬木依稀擁素袍。雪飄飄﹐長途遊子恨迢遙。

其四﹕

月娟娟﹐月娼娟﹐乍缺鈞橫野﹐方圓鏡掛天。斜移花影亂﹐低映水紋連。詩人舉盞搜佳句﹐美女推窗遲月眠。月娼娟﹐淸光千古照無邊﹕離山里許﹐有大姓仇氏者﹐夫妻四十無嗣。乃刻慈悲大士像供禮於家﹐朝夕香花﹐欲求如願。每年於二月十九則齋戒虔誠﹐躬往天竺而禱。如是者三﹐越歲果妊﹐得育一女孩。及周﹐名爲夜珠﹐取掌上珠意也。時年十九﹐父母已六十餘矣。端慧多能﹐工容兼妙。夫妻望之甚重﹐必得佳婿﹐倚托殘年﹐故荏苒以待也。詎料爲老魅所知﹐不求媒的﹐自薦於其門。父母大怒﹐逐之使出。老魅從容不動曰「吾丈誤矣。蓋聞選擇東牀﹐不過爲老計耳。僕能孝養吾丈於百歲前﹐禮祭吾丈於百歲後﹐是亦足以任所重矣﹐酬所托矣。此不爲佳﹐何爲佳乎﹖」大姓復叱曰「不思人鳳薰蕕﹐甚非偶類﹐而乃冒漸妄語﹐狎侮傷人﹐非病狂則爽心者﹐奚足與較。」復呼壯力持杖逐之。老魅行且言曰「今則去矣。後𨿽追悔﹐何門求見我哉。」大姓復指詈曰「視汝罪骨已枯﹐棺冢待之方急﹐人形鬼質﹐求汝奚爲。行將見汝爲犬鴉所飽﹐則有之矣。」老魅掀髯長笑而退。越兩日﹐夜珠方倚窗繡鞋﹐忽見巨蝶一雙飛至﹐紅翅黃身﹐黑須紫足﹐如流霞飛火﹐旋繞夜珠左右而不捨﹐似若眷戀其香者。夜珠喜異﹐輕以袖羅撲之。撲不能得﹐笑呼女奴徐相追逐﹐直至後園牡丹花側﹐二蝶漸大如鷹﹐扶掖夜珠﹐從空逾垣飛去。女奴駭報大姓﹐大姓驚走號呼﹐莫可挽救﹐時夜珠𨿽心知墮術﹐而此身則無主也。履荊榛﹐踐險陰﹐方至山窟中。一洞甚小﹐僅可容頭。洞邊老魅拱立﹐伸把珠手。不覺轟然有聲﹐洞忽開裂﹐而身已進內。回視其門﹐則抱合不可啟矣。洞中寬敞如堂。人面猴形者二十餘﹐皆承應老魅所役。旁有一房精潔﹐頗類僧室﹐幾窗間且置筆硯書史﹐竹牀石凳﹐擺列兩行。又有美婦閨鬟八九人﹐或坐或立。牀前特設一席﹐無烹炙味﹐香花酒果而已。老魅因謂眾曰「試與新人成禮。」遂牽珠衣。夜珠且恐且怒﹐卻之甚嚴。老魅喝猴形者四五輩﹐揪按並坐。老魅喜﹐頻自行酒﹐頃之大醉。一婦一鬟﹐扶伴中牀而寢。夜珠𨿽蹲踞凳下﹐苦不成寐。明起﹐老魅見珠悲泣﹐拊肩慰之曰「家園咫尺﹐勝會方新﹐何乃不趁少年﹐徒爲自苦。若欲執迷﹐則石爛河枯﹐此中不可復出。不知從事之爲得也。」夜珠聞言﹐觸壁欲盡。老魅私使眾美勸之。珠遂不食水米﹐欲自餓死。柰處及旬﹐一毫無恙。因見老魅秋收田間稻花﹐貯之石櫃﹐日則炊花合余﹐則玉粒滿釜。又能以水盛甕﹐用米一撮﹐仍將紙封其口﹐藏於松灰間﹐不開。二三日開封取吸﹐湛然香醪也。或天雨不出﹐則剪紙爲戲﹐有蝶者﹑鳳者﹑犬者﹑燕者﹑狐貍者﹑猿猱蛇鼠者﹐囑之使去往某家取某物來﹐則時刻卽至。用後復使還之。其桃梅榛栗等果﹐日輪猴形者二人供辦。然皆帶葉連枝﹐非貨殖市中物也。數者皆怪異﹐又不知何法。一日老魅他出﹐眾美亦嘆息謂珠曰「吾輩豈山妖野偶乎﹖但今生不幸﹐爲彼術致此中﹐撇父母﹐棄糟糠﹕𨿽朝暮優思﹐竟成無益。所以忍恥偸生﹐譬作羊豕牛馬以自解耳。事勢如斯爾﹐吾力且何柰﹖不若稍寬一二﹐待命於天。苟彼罪惡有終﹐或可披云再世。」言畢﹐各各淚下如雨。忽傳老魅至﹐俱掩拭而散。是夜珠遭攝之後﹐大姓思望𨿽殷﹐無所用力。但日夕於慈悲大士前﹐哭祝而已。一日﹐會骸嶺上﹑忽幡竿直豎﹐竿未掛一物莫識。好事者船梯而至其所﹐但見中一洞甚大﹐婦女十餘人﹐倚臥不一﹐如醉迷之狀。其老猴數十﹐皆身首異處﹐膏血交流。竿上之物﹐則一骷髏髙綴耳。好事者驚異﹐急報其令長官﹐令長官卽差兵捕收勘﹐方知皆良家婦女﹐爲妖所誤。出示召領間﹐而大姓喜躍奔探﹐女果在內。及視幡竿﹐方識天竺大士殿前物也﹐年月猶存。一旦徙至於此﹐非神力詎可能乎。因悟大姓感神之誠﹐同還者皆來拜謝。於是協資建廟山頂﹐奉像其中﹐香火不絕。其石壁書詞又且拂滅如洗﹐人遂得知道人卽老魅云。申屠澄傳申屠澄者﹐貞元九年﹐自布衣調補濮州什尉﹐之官﹐至眞符縣東十里許﹐遇風雪大寒﹐馬不能進。路旁茅舍中爲煙火甚溫煦﹐澄往就之。有老父﹑嫗及處女﹐環火而坐。其女年方十四五﹐𨿽蓬發垢衣﹐而雪膚花臉﹐舉止妍媚。父嫗見澄來﹐遽起曰「客衝雪寒甚﹐請前就火。」澄坐良久﹐天色已晚﹐風雪不止。澄曰「西去縣尙遠﹐乞宿於此。」父嫗曰「苟不以蓬室爲陋﹐敢不承命乎。」澄遂解鞍﹐施衾幬焉。其女見客﹐更修容靚飾﹐自帷箔間復出﹐而閒麗之態﹐尢倍昔時。有頃﹐嫗自外摯酒壺至﹐於火前暖飲。謂澄曰「以君冒寒﹐且進一杯﹐以禦凝冽。」因揖讓曰「始自主人。」翁卽巡行﹐澄當婪尾。澄因曰「座上尙欠小娘子。」父嫗皆笑曰「田舍所育﹐豈可備賓主。」女子卽回眸斜睨曰「酒豈足貴﹐謂人不宜預飲也。」母卽牽裙﹐令坐於側。澄始欲探其所能﹐乃舉令以觀其意。澄執盞曰「請徵書語﹐意屬目前事。」澄曰「厭厭夜飲﹐不醉無歸。」女低鬟微笑曰「天色如此﹐歸亦何往哉。」俄然巡至女﹐女復今曰「風雨如晦﹐雞鳴不已。」澄愕然嘆曰「小娘子明慧若此。某幸未婚﹐敢請自媒如何﹖」父曰「某𨿽寒賤﹐亦嘗嬌保之。頗有過客以金帛爲問﹐某先不忍別﹐未許。不期貴客又欲援拾﹐豈敢惜﹐卽以爲托。」澄遂修子婿之禮﹐祛囊以遺之。嫗悉無所取﹐曰「但不棄寒賤﹐焉事資貨。」明日又謂澄曰「此孤遠無鄰﹐又復湫隘﹐不足以久畱。女旣事君﹐便可行矣。」又一日﹐咨嗟而出﹐澄乃以所乘馬載之而行。旣至官﹐俸祿甚薄。妻竭力以成其家﹐交結賓客﹐旬日之內﹐大獲名譽。而夫妻情義益俠﹐其於厚親族﹐撫甥侄﹐泊童僕廝養﹐無不歡心。後秩滿將歸﹐已生一男一女﹐亦甚明慧。澄尢加敬愛焉。嘗作贈內詩一篇﹐曰﹕一官慚梅福﹐三年愧孟光。此情何所諭﹐川土有鴛鴦。

其妻終日吟諷﹐似默有和者﹐然未嘗出口。每謂澄曰「爲婦之道﹐不可不知書﹐倘更作詩﹐反似嫗妾耳。」澄罷官﹐罄室歸秦。過利州﹐至嘉陵江畔﹐臨泉藉艸憩息。其妻忽悵然謂澄曰「前者見贈一篇﹐尋卽有和。初不擬奉示。今遇此景物﹐不能終默之。」乃吟曰﹕琴瑟情𨿽重﹐山林志自深。常憂時節變﹐孤負百年心。

吟罷﹐潸然良久﹐若有慕焉。澄曰「詩則麗矣﹐然山林非弱質所思。倘憶賢尊﹐今則至矣﹐何用悲泣乎﹖人生姻緣業相之事﹐皆由前定。」後二十餘日方至﹐至則艸舍依然﹐但不復有人矣。澄與其妻卽止其捨。妻思慕之深﹐盡日涕位。於壁角故衣之下﹐見一虎皮﹐塵埃積滿。其妻見之﹐忽大笑曰「不知此物尙在也。」乃披之﹐卽變爲虎﹐咆哮拿攫﹑突門而去。澄驚走避之﹐攜其二子尋路歸﹐望林大哭數日﹐竟不知所之。王知古唐咸通中﹐盧龍節度使檢校尙書左僕射張直方﹐抗表請修入覲之禮﹐優詔允焉。先是張氏世蒞燕土﹐燕民亦世服其恩。禮燕臺之嘉賓﹐撫易水之壯士﹐地沃兵庶﹐朝廷每姑息之。自直方之嗣事也﹐出絝紈之中﹐據方嶽之上﹐未嘗以民間休戚爲意。而酗酒於室﹐淫獸於原﹐巨賞狎於皮冠﹐厚寵襲於綠幘。暮年而三軍大怨﹐直方稍不自安。左右有爲其計者﹐乃盡室西上至京。懿宗授之左武衛大將軍。而直方飛蒼走黃﹐莫親徼道之職。往往設置罘於通道﹐則犬彘無遺。臧獲有不如意者﹐立殺之。或曰「輦轂之下﹐不可專戮。」其母曰「尙有尊於我子者耶﹖」其槽軼可知也。於是諫官列狀上﹐請收付廷尉。天子不忍置於法﹐乃降爲燕王府司馬﹐俾分務洛師焉。直方至東都﹐旣不自新﹐而慢遊愈極。洛陽四旁﹐翥者攫者﹐見皆識之﹐必羣噪長嗥而去。有王知古者﹐東諸侯之貢士也。𨿽博涉儒術﹐而數奇不中春官選。乃退處於山川之上﹐以擊鞠飛觴爲事﹐遨遊於南鄰北裏間。至是有介紹於直方者。直方延之﹐睹其利喙贍辭﹐不覺前席。自是日相狎。壬辰歲冬十一月﹐知古嘗晨興﹐則僦捨無煙﹐愁雲塞望﹐悄然弗怡﹐乃徒步造直方第。至則直方急趨﹐將出獵也。謂知古曰「能相從乎﹖」而知古以祁寒有難色。直方顧小童曰「取短皂袍來﹐請知古衣之。」知古乃上加麻衣焉。遂聯轡而出長夏門﹐則微霰初零﹐由閉塞而密雪如注。乃渡伊水而東南﹐踐萬安山之陰麓。而鞲戈之獲甚夥。傾羽觴﹐燒兔肩﹐殊不覺有嚴寒意。及霰開雪霽﹐日將夕焉﹐忽有封狐突起於知古馬首。乘酒馳之﹐數里不能及﹐又與獵徒相失。須臾﹐鵲噪煙瞑﹐莫知所之。隱隱聞洛城暮鐘﹐但仿惶於樵徑古陌之上。俄而山川暗然﹐若一鼓將半。長望間﹐有燭火甚明。乃依積雪光而赴之﹐復若十餘里。至則喬木交柯﹐而朱門中開﹐皓壁橫亙﹐眞北闕之甲第也。知古及門下馬﹐將徙倚以待旦。無何﹐小駟頓轡﹐閽者覺之﹐隔闔而問阿誰﹐知古曰「成周貢士太原王知古也。今日有友人將歸於崆峒舊隱者﹐僕餞之伊水濱﹐不勝離觴。旣摻袂﹐馬逸﹐復不能止﹐失道至此耳。遲明將去﹐幸毋見讓。」閽者曰「此乃劍南副使崔中丞之莊也。主父近承天書赴闕﹐郎君復隨計吏西徵﹐此惟閨闈中人耳﹐豈可少淹乎。某不敢去畱﹐請聞於內。」知古𨿽怵惕不寧﹐自度中宵矣﹐去將安適﹐乃拱立以俟。少頃﹐有秉密燭自內至者﹐振管辟扉﹐引保母出。知古前拜﹐仍述厥由。母曰「夫人傳語﹐主與小子皆不在家﹐於禮無延客之道。然僻居與山藪接畛﹐豺狼所嗥﹐若固相拒﹐是見溺而不援也。請捨外廳﹐翌日可去。」知古辭謝﹐從保母而入。過重門惻廳所﹐欒櫨宏敞﹐帷幕鮮華﹐張銀燈﹐設綺席﹐命知古坐焉。酒三行﹐復陳方丈之饌﹐豹胎魴腴﹐窮水陸之珍。保母亦時來相勉。食畢﹐保母復問知古世嗣官秩﹐及內外姻黨﹐知古具言之。乃曰「秀才軒裳令冑﹐金玉奇標﹐旣富春秋﹐又潔操履﹐斯實淑媛之賢夫也。小君以鐘愛稚女﹐將及笄年﹐常托媒妁爲求佳對久矣。今夕何夕﹐獲遘良人。潘楊之睦可遵﹐鸞鳳之兆斯在﹐未知雅抱何如耳。」知古斂容曰「僕文愧金聲﹐才非玉潤﹐豈室家爲望﹐惟泥塗是憂。不謂寵及迷津﹐慶逢子夜﹐聆淸音於魯館﹐逼佳气於秦臺。二客遊神﹐方玆莫計﹔三星委照﹐惟恐不揚。倘獲托彼彊宗﹐眷以佳偶﹐則平生所志﹐畢在斯乎。」保母喜﹐謔浪而入白。復出致小君之命曰「兒幼移天崔門﹐實秉懿範﹕奉蘩之敬﹐如琴瑟之和。惟以稚女是懷﹐思配君子。旣辱髙義﹐乃協夙心。上京飛書﹐路且不遙﹐百兩成禮﹐事亦非僭。欣慰孔多﹐傾矚而已。」知古磐折而答曰「某虫沙微類﹐分及湮淪﹐而鐘鼎髙門﹐忽蒙采拾。有如白水﹐以奉淸塵﹐鶴企鳧趨﹐惟待休旨。」知古復拜。保母戲曰「他日錦雉之衣欲解﹐靑鸞之匣全開﹐貌如月華﹐室若云遽﹐此際頗相念否﹖」知古謝曰「以凡近仙﹐自地登漢﹐不有所舉﹐孰能自媒。謹當銘彼襟靈﹐志之紳帶﹐期於沒齒﹐佩以周旋。」復拜。時則燎況當庭﹐良夜將艾。保母請知古脫服以休。旣解麻衣而皂袍見。保母曰「豈有縫掖之士﹐而服短役之衣耶﹖」知古謝曰「此乃假之契與所最熟者﹐固非己有。」又問所從﹐答曰「乃盧龍張直方僕射所借耳。」保母忽驚叫僕地﹐色如死灰。旣起﹐不顧而走入宅。遙聞大呼曰「夫人差事﹗宿客乃直方之徒也。」復聞夫人者叱曰「火急逐出﹐無啟寇﹗」於是婢子小豎輩羣出﹐秉猛燭﹐曳白棒而登階。知古﹐走於庭中﹐四顧遜謝﹐詈言狎至﹐僅得出門。才出已橫關闔扉﹐猶聞喧嘩不已。知古愕立道左﹐自嘆久之。將隱頹垣﹐乃得馬於其下﹐遂馳去。遙望大火若燎原﹐遂乃縱轡赴之。至則輸租車方飯牛附火耳。詢其所﹐則伊水東﹐艸店之南也。復枕轡假寐。食頃而震方洞然﹐心思稍安。乃揚鞭於大道。比及都門﹐已有直方騎數輩來迹矣。趨至其第﹐旣見直方﹐而知古憤懣不能言。直方慰之。坐定﹐知古乃述宵中怪事。直方起而撫髀曰「山魑木魅﹐亦知人間有張直方耶﹖」且止知古。復益其徒數十人﹐皆射皮飲冑者﹐饗以酒豚肩﹐與知古復南出。旣至萬安之北﹐知古前導。殘雪中馬迹宛然﹐直詣柏林下。至則碑板廢於荒坎﹐樵蘇殘於密林﹐中列大冢十餘﹐皆狐兔之窟穴﹐其下成蹊。於是直方命四周張羅﹐彀弓以待﹐內則束蘊荷鍤﹐且掘且燻。少頃﹐羣狐突出﹐焦頭爛額者﹐掛者﹐應弦飲羽者﹐凡獲狐大小百餘頭﹐以其屍歸之水。何讓之唐神龍中﹐廬江何讓之赴洛。遇上已日﹐將涉老君廟﹐瞰洛中遊春冠蓋。廟之東北二百餘步﹐有大丘三四﹐時亦號後漢諸陵。故張孟陽《七哀》詩云「恭文遙相望﹐原陵郁。」原陵卽光武陵。一陵上獨有枯柏三四枝﹐其下盤石﹐可容數十人坐。見一翁﹐姿貌有異常輩﹐眉鬢皓然。著中﹑襦褲﹑幘烏紗﹐抱膝南望﹐吟曰﹕野田荊棘春﹐閨閣綺羅新。出沒頭上日﹐生死眼前人。欲知我家在何處﹐北邙松柏正爲鄰。

俄有一貴戚﹐金翠車輿﹐如花之婢數十﹐連袂笑樂而出徽安門﹐抵楡林店。又睇中橋之南北﹐垂楊拂於天津﹐繁花明於上苑﹐紫禁綺陌﹐軋亂香塵。讓之方嘆棲遲﹐獨行踽踽﹐已訝前吟翁非人。翁忽又吟曰「洛陽女兒多﹐無柰孤翁老去何。」讓之遽欲前執﹐翁倏然躍入丘中﹐讓之從焉。初入丘﹐曛黑不辧。其逐翁已復本形矣﹐遂見一狐跳出﹐尾有火焰如流星。讓之卻出玄堂之外。門東有一筵已空。讓之見一几案﹐上有殊盞筆硯之類。有一帖文書﹐紙盡慘灰色﹐文字則不可曉解。略題云「應天狐超異科策八道。」後文甚繁﹐難以詳載。讓之獲此書帖﹐喜而懷之﹐遂躍出丘穴。後數日﹐水北同徳寺僧志靜來訪讓之﹐說云「前者所獲丘中文書﹐非郎君所用﹐畱之不祥。其人近捷上界之科﹐可以禍福中國。郎君必能卻歸此物﹐它亦酬謝不薄。其人謂志靜曰﹕『吾以備三百縑﹐欲贖購此書。』如何﹖」讓之許諾。志靜明日﹐挈三百縑送讓之。讓之領訖﹐遂給志靜﹐言其書已爲往還所借﹐更一兩日﹐當徵之﹐便可歸本。讓之復爲朋友所說﹐云「此僧亦是妖魅﹐柰何欲還之。所納絹﹐但諱之可也。」後志靜來﹐讓之悉諱云「殊元此事﹐兼不曾有此文書。」志靜無言而退。經月餘。讓之先有弟在東吳﹐別已逾年﹐一旦﹐其弟至焉﹐與讓之話家私中外﹐甚有道理。夜則兄弟聯牀。經五六日﹐忽問讓之﹕「某聞此地多狐作怪﹐誠有之乎﹖」讓之遂話其事﹐而誇云「吾一月前﹐曾獲野狐之書文一帖﹐今見存焉。」其弟固不信﹕「寧有是事﹗」讓之至遲旦﹐揭篋﹐取此文書帖示弟﹐弟捧而驚嘆﹐卽擲於讓之前﹐化爲一狐矣﹐俄見一少年﹐若新官之狀﹐跨白馬﹐南馳疾去。適有西域胡僧賀云「善哉﹐常在天帝左右矣。」少年嘆讓之相紿。讓之嗟異。未幾﹐遂有敕捕﹐內庫被人盜貢絹三百匹﹐尋蹤及此。俄有吏掩至﹐直摯讓之囊檢焉﹐果獲其縑﹐已費數十匹。執讓之赴法。讓之不能雪﹐卒斃枯木。

艷異編﹝續集﹞卷十三鬼部一王秋英傳韓夢云﹐福淸諸生也。嘉靖甲子﹐授經於邑之藍田。道過石湖山﹐見遺骸焉﹐哀而掩之。其夜宿於藍田書舍﹐忽聞異香滿室。頃之﹐一童子入門投刺曰「娘子奉謁。」夢云愕然﹐則麗人已立燈下﹐斂而拜曰「妾槁裏之累也﹐委身艸莽﹐二百年於玆矣﹐君子厚徳﹐惠及骼。靜言感念﹐銜結焉忘。偶作小圖﹐用伸寸報。」遂取袖中彩蟑一軸以遺之﹐題其標曰「萬鳥啼春」。夢云馨折拜受﹐因詢其家世。麗人曰「妾楚人也﹐姓王氏﹐名秋英﹐淡容其別號也。父曰徳育﹐元至正間﹐以兵曹郎參軍入閩。妾從父之任﹐見執彊寇﹐至石湖山﹐不忍受污﹐投崖而死﹐曩者車騎臨況﹐躡踵相從。此亦夙世姻緣﹐非偶爾也。」因與夢云共談﹐言如懸河。夢云曰「卿能詩乎﹖」曰「惟先生命。」於是啟齒微吟曰﹕

咄咄復咄咄﹐二百年來滯閩越。口頭往事付空華﹐淚逐西風寒刺骨。當時恨不早見幾﹐扁舟一葉隴襄歸。海上風煙驀地起﹐一家骨肉隨流水。渺渺殘魂寄碧岑﹐花開花落古猶今。相逢此日無他物﹐贈爾平生一片心。

夢云擊賞久之。遂申伉儷之私。枕上作《滿江紅》一闋曰﹕

偶度銀河﹐霎時間雲收雨歇。在做了叢莽溪頭﹐一場轟烈。江山風雨百年心﹐家國存亡千里月。愧今宵勾引蔓藤﹐又添淒切。煙花恥﹐應難雪。雲雨債﹐何時滅。只爲塵緣把白瑜玷缺。髙唐夢裏情如海﹐望帝山中淚成血。羞睹著嫦娥長自在﹐瓊瑤闕。

曉起﹐謂夢云曰「妾以感遇之故﹐失身於君﹐惟君始之終之﹐君之惠也。不者曲且在君﹐妾何敢言。」遂飄然而去。自是數日一至﹐則究校經籍﹐揚榷古今﹐意灑如也。是歲之冬﹐夢雲歸自藍田﹐獨坐於其家之小樓。秋英遣向者之童子遺以詩曰﹕朔風振撼似瀟湘﹐滿樹歸鴉噪夕陽。不見王孫停駟馬﹐惟聞牧豎喚牛羊。荒山野水悲長夜﹐懶鬢疏容怯凍霜。漠漠陰雲愁黯黯﹐幾時相對一鑪香。

夢云乃以除夕設主於樓﹐薦以酒饌。其夜﹐秋英盛妝飾而至﹐與夢云宴飲。酒酣﹐憑云肩作《臨江山》一闋曰﹕

燈火滿城鳴竹爆﹐家家收拾殘年。春陽初轉動朱弦。金鑪香幾縷﹐裊裊長轉煙。人事天時又一歲﹐迎春送臘開筵。多情杯酒更烹鮮。殷勤斟玉﹐相對淚潸然。明年寒食﹐夢云復攜雞黍﹐過秋英墳上。少頃秋英至﹐設席藉艸﹐謳唱相和。夢云以巨觥酌秋英曰「今日之樂﹐千古一時﹐可無片詞以紀盛事﹖」於是秋英乃作《瀟湘逢故人慢》一闋曰﹕

春光將暮。見嫩柳拖煙﹐嬌花帶霧。頃刻間風雨。把堂上深恩﹐閨中遺事﹐鉆火畱餳﹐都付卻落花飛絮。又何心挈提壺﹐鬥艸踏靑載路。子規啼﹐蝴蝶舞。徧南北山頭﹐紙灰綠醑。奠一丘黃土。嗟海角飄零﹐湘陰淒楚﹐無主泉扃﹐也能得有情雞黍。畫角聲﹐吹落梅花﹐又帶離愁歸去。

因謂夢云曰「妾懷君之子﹐今將免身矣。當產君家﹐食以生人乳少許﹐乃可育於人間也。」遂與夢云並轡同歸。夢云妻子皆安之。客有問及淡容前身者﹐以詩答之曰﹕地老天荒一化人﹐寒煙衰艸度芳晨。冥冥渺渺無生死﹐豈有前身與後身。

其二曰﹕煢煢瘦魄濯寒流﹐偶爲塵緣世外遊。莫道此生原不滅﹐生生滅滅一浮漚。

後月餘﹐產一丈夫子﹐時乙丑年四月十八日也。夢云妻聞之大喜﹐徧覓人乳以食之。於是里人求觀者如堵矣。秋英乃謂夢云曰「神奇之事﹐愚者駭焉。兒育於君﹐恐招物議。妾當歸楚﹐寄兒於楚人。後十八年﹐圖與相見未晚也。」乃作畱別詩曰﹕兩年歡會夢魂中﹐聚散人間似轉蓬。歲月無情催去燕﹐關河有信寄來鴻。劍沈延浦光終合﹐瑟鼓湘靈調自工。他日扁舟尋舊約﹐夕陽疏影楚云東。

遂將兒擘瓦升屋而去。忽一日﹐遺夢云以詩曰﹕處處靑山叫子規﹐家家乳燕鑄芹泥。獨憐知己千山外﹐遙望白雲雙眼迷。

是後每歲巧夕﹐一過小樓。嘗作《滿江紅》一闋曰﹕

蓐暑誰收﹐秋聲報﹐梧桐一葉。又聽得蛩泣階除﹐雁啼沙磧。淸光玉字本無塵﹐無柰妒雲遮素魄。意難忘﹐倏忽馭飆輪﹐尋舊約。柳風疏﹐歡情拆。芙露冷﹐離愁結。這滴滴丁丁﹐不堪苦咽。夢魂河漢隔年期﹐骨肉關山千里別。兩關情極目楚山云﹐龍江月。迫至萬曆壬午﹐遺書夢云﹐招之入夢曰「兒寄湘陰黃朱橋﹐今弱冠矣﹐君得無意乎﹖妾請爲向導。暇間賦得《長相思》二篇﹐請教。其詞曰﹕

長相思﹐相思長。獨鶴髙飛九回翔。楚天嘹唳驚胡霜﹐側身東望淚沾裳。思君間阻天一方﹐欲往從之河無梁﹐臨流欲溯川無航。江東渭北恨參商﹐安得共此明月光。長相思﹐相思長。

其二曰﹕

長相思﹐相思長。寒虫卿卿九回腸。中夜爲君起彷徨﹐期君不至倚胡牀。衰艸淡煙漫隴襄﹐願言載道歷盤塘﹐扁舟一葉過武昌。身隨鴻雁度衡陽﹐無令戚戚滯湖湘。長相思﹐相思長。是年夢云不果行﹐明年乃行。自洪塘買舟﹐秋英已先至矣。與之同寢處﹐他人莫見也。及至湘陰﹐果有黃朱橋者﹐湘陰豪宗也。有三子﹐日鶴算﹑鶴齡﹑鶴鳴。鶴算得之神女﹐叩門授兒忽不見﹐以白布裹兒也﹐而題以血書曰﹕血書尺帛裹呱兒﹐抱送君家好護持。乙丑之年辛已月﹐甲申日主丑初時。閩生楚長人非幻﹐陽气陰胎事亦奇。莫道螟嶺難似我﹐恩深還有報恩期。

末書「十八年後﹐閩有韓夢云來﹐此其子也。」及夢云至﹐相視愕然。夢云具道其詳﹐朱橋大駭。鶴算持父哭﹐幾不自勝。是時鶴算已婚易氏女﹐不能從父之閩﹐夢云遂畱之二十日而別。秋英乃從夢云入閩。閩士大夫及當道諸公﹐往來玉融﹐卜事求詩者﹐踵相接也。萬曆癸已年﹐秋英謂夢云曰「妾以冥數﹐得侍巾櫛﹐不自韜斂﹐籍籍人間。今者賓客如雲﹐答之則事涉漏泄﹐不答咎且歸君。然亦塵緣已盡﹐吾將從此逝矣。」夢云及妻子聞之﹐驚愕挽畱﹐秋英亦揮涕而別。於是合家皆號慟﹐爲之舉喪。今遂寂然。遊會稽山記天順年間﹐有鄒生者﹐名師孟﹐字宗魯﹐慶元縣人。年二十一﹐丰姿貌美﹐善會吟詠﹐博學才髙。素聞杭州有山水之勝﹐西湖之景﹐遂乃令僕攜琴囊書劍﹐以往觀之。凡遇勝迹名山﹐琳宮梵宇﹐無不登臨遊之。又聞會稽山以爲天下第一奇觀﹐遂策馬往遊。愛其秀麗﹐下馬步行﹐進不知止。頃間﹐斜陽歸嶺﹐飛鳥爭巢﹐天色將哺﹐退不及還。正交雜左右﹐乃一巨室也。俄有一靑衣童子自內而出。鄒生近前而揖曰「失路至此﹐欲假一宿﹐未知尊意如何。」靑衣人報﹐出復命曰「主母已允﹐請先生入內相見。」生隨之而進。只見疊謝重樓﹐麝蘭馥鬱。引至中堂﹐但見一少年美人﹐盛妝危坐﹐其顏色如花。見生降榻祗迎。生女相見禮畢﹐分賓主而坐。靑衣遂捧茶至。茶畢﹐美人啟唇致問﹐鄒生實告鄕貫姓名。美人卽呼侍妾設酒以待。但見肴醴馨香﹐迥異塵俗。旁立二美姬﹐身衣錦繡﹐手執檀香拍板﹐歌《天仙子》詞一闋以侑酒。詞曰﹕金屋銀屏疇昔景﹐唱徹雞入眠未醒﹐故宮花落夜如年﹐塵掩鏡﹐笙歌靜。往日繁華都是夢。天上曉星先破瞑﹐明滅孤燈隨隻影。翠眉雲鬢麝蘭塵﹐空嘆省﹐成悲哽。無數落紅堆滿徑。歌訖﹐美人遽止之曰「勿歌此曲﹐徒增傷感。」生起坐致問曰「仙娃髙姓﹐閥閱何郡﹐郎君何人﹖」美人顰蹩曰「妾本姓花﹐名喚麗春﹐臨安府人也。僑居於此二百餘年。先夫趙﹐表字咸淳﹐與妾爲夫婦﹐十年而卒。妾今寡居。誓若有人能詠四季宮詞者﹐以稱妾意﹐不論其門戶髙下﹐卽與成婚。杳無其人。不知先生能之乎﹖」生曰「但恐鄙陋﹐有污淸聽。」遂濡筆而吟四絕云。其一曰﹕花開禁院日初晴﹐深鎖長門白晝淸。側倚銀屏春睡醒﹐綠楊枝上一聲駕。

其二﹕鎖窗倦倚鬢云斜﹐粉汗凝香濕絳紗。宮禁日長人不到﹐笑將金剪剪橊花。

其三﹕桂吐淸香滿鳳樓﹐細腰消瘦不禁愁。朱門深閉金環冷﹐獨步瑤階看女牛。

其四﹕金鑪添炭燭搖紅﹐碎剪瓊瑤亂舞風。紫禁孤眠長夜冷﹐自將錦被傍薰籠。

下筆立成四景宮詞﹐不加點綴。美人曰「詠出宮詞﹐若身處其地者﹐眞佳作也。妾今芳年無主﹐形影相弔。幸遇君子﹐才華出眾。妾不違誓﹐願托終身。君亦不可異心﹐妾身更無外慕。從玆偕老﹐永效於飛。」生起致謝。已而夜靜酒闌﹐彼此忘懷﹐笑語歡謔﹐挨肩攜手﹐淫情各熾﹐遂入室解衣就寢﹐雲情雨意﹐兩相歡合﹐口送丁香﹐極盡綢繆。美人就枕上吟詩一律。詩曰﹕幽閉深宮幾度秋﹐妝臺塵鎖不勝愁。故園冷落淩波襪﹐塵世經添海屋籌。陰伉儷偕陽伉儷﹐新風流是舊風流。追思向日繁華地﹐盡付湘江水上漚。自是生與美人情好日密。每旦﹐令生居於宅內﹐不容出外﹐將及一年矣。忽一日美人對生語曰「燈前對酌﹐盡此之歡。」然淚下如雨。生曰「深蒙不棄﹐俯賜玉成。𨿽六禮之未行﹐諒一言而已定。仙娥何故發悲﹖」美人曰「本欲與君共期偕老﹐不料上天降罰﹐禍起蕭墻。今夕盡此一歡﹐明朝永別。君宜速避﹐不然禍且及君。」生固問之﹐美人終不肯言﹐但悲咽流涕而已。生以溫言撫慰﹐復相歡狎。美人長嘆﹐吟詩一律。詩曰﹕倚玉偎香甫一年﹐團圓卻又不團圓。怎消此夜將離恨﹐難續前生未了緣。艷質罄成蘭蕙土﹐風流盡化綺羅煙。誰知大數明朝盡﹐人定如何可勝天。迫次日黎明﹐美人急促生行。生再三畱意﹐不勝悲愴。行未數里﹐忽然玄云蔽空﹐若失白晝。生急避林中﹐少頃﹐雷雨交作﹐霹霹一聲﹐火光徧天。已而雲散雨收。生復往其處視之﹐則華屋美人﹐不知所在。只見旁邊有一古墓﹐被雷所震﹐枯骨交加﹐骷髏震碎﹐中流鮮血。生大恐懼。急尋歸路﹐回至寓所。詢問諸人﹐鄕人言曰「此處聞有花麗春者﹐乃宋度宗之嬪妃。其墓亦在此山之側。」生因憶其言﹕所謂姓趙名﹐卽度宗之諱名﹔而咸淳乃其紀年。又況宋之陵寢﹐俱在此山。而自宋咸淳年間﹐至我朝天順年間﹐實二百餘年。其怪卽此無疑矣。急治裝具﹐回至慶元縣﹐備以前事白之於人﹐眾皆驚異。生感其異情﹐不復再娶。後修煉出家﹐遊雲夢各省。將家業盡廢﹐遂入天臺山﹐再不復返﹐不知所終矣。趙合進士趙合﹐貌溫气直﹐行義甚髙。太和初﹐遊五原﹐路經沙磧﹐觀物悲嘆﹐遂飲酒﹐與僕使並醉。因寢於沙磧﹐中宵半醒﹐月色皎然﹐聞沙中有女人悲吟曰﹕雲鬟消盡轉蓬稀﹐埋骨窮荒無所依。牧馬不嘶沙月白﹐孤魂空逐雁南飛。

合遂起而訪焉﹐果有一女子﹐年猶未笄﹐容色絕代。語合曰「某姓李氏﹐居於奉天﹐有姊嫁洛源鎭帥﹐因往省焉。道遭黨羌所擄﹐至此撾殺﹐劫其首飾而去。後爲路人所悲﹐掩於沙內。今經三載。知君頗有義心﹐倘能爲歸骨於奉天城南小李村﹐卽某家楡耳。當有奉報。」合許之﹐請示其掩骼處。女子感泣﹐告之。合遂收其骨﹐包於橐中。伺旦﹐俄有紫衣丈人躍騎而至﹐揖合曰「知子仁而義﹐信而廉。女子咨祈﹐尙有感激。我李文悅尙書也。元和十三年﹐曾守五原。爲犬戎三十萬圍逼﹐城池之四隅﹐兵各厚數十里。連弩灑雨﹐飛梯排云﹐穿壁決壕﹐晝夜攻擊。城中負戶而汲者﹐矢如毛。當其時﹐捍禦之兵才二千。激勵其居人﹐婦女﹑老幼﹐負土而立者﹐不知寒餒。犬戎於城北﹐建獨腳樓﹐髙數十丈。城中巨細﹐咸得窺之。某遂設奇定計﹐其樓立毀。羌酋愕然﹐以爲神功。又語城中人曰﹕『愼勿拆屋燒。吾且爲汝取薪﹐積於城下﹐許人鈞上。』及太陰稍晦﹐卽聞城之四隅﹐多有人物行動聲﹐云以夜攻城。城中懾栗﹐不敢暫安。某曰不然﹐潛以鐵索下燭而照之﹐乃空驅牛羊行脇其城。兵士稍安。又西北隅被攻﹐摧十餘丈。將遇昏晦﹐羣胡大喜﹐縱酒狂歌﹐云候明晨而入。某以馬弩五百﹐張而擬之﹐遂下皮墻障之。一夕並工暗築﹐不使有聲。滌之以水。時嚴寒﹐來日冰堅﹐城之瑩如銀﹐不可攻擊。又羌酋建大將之旗﹐乃贊普所賜﹐立之於五花營內。某夜穿壁而奪之如飛。眾羌號泣﹐誓請還前擄掠之人﹐而贖其旗。納其老幼婦女百餘人﹐待其盡歸﹐然後擲旗而還之。時徑救兵二萬人﹐臨其境﹐股栗不進。如此相持三十七日﹐羌酋乃遙拜曰。『此城內有神將﹐吾今不敢欺。』遂捲甲而去。不信宿達宥州﹐一晝夜而攻破其城。老小三萬人﹐盡遭擄去。以此厲害﹐則余之功及斯城不細。但當時賞罰無章﹐不得仗節出此城﹐空加一貂蟬耳。余聞延陵韋大夫舊築一堤﹐將防水潦。後三十年﹐尙有百姓及廉問周公願其功﹐而奏立徳政碑然。若余當時守壁不堅﹐城中之人﹐盡爲羌胡之賤隸﹐豈存今日子孫乎﹖知子有心﹐請白其百姓﹐諷其州尊﹐與立徳政碑足矣。」言訖﹐長揖而去。合旣受教﹐就五原以語百姓及刺吏﹐俱以爲妖﹐不聽。惆悵而返。至沙中﹐又逢昔日神人﹐謝曰「君爲言﹐五原無知之俗﹐刺史不明。此城當有大災﹐方與祈求幽府。吾言於五原之事不諧﹐此意亦息。其禍不三旬而及矣。」言訖而沒。果如期災生﹐五原城饉死萬人﹐老幼相食。合挈女骸骨至奉天﹐訪得小李村而葬之。及明日﹐道側遇昔日女子曰「感君之義。吾之大父﹐乃貞元中得道之士﹐有《演參同契》《續混元經》﹐子能窮之﹐龍虎之丹﹐不日而成矣。」合受之﹐女子已沒。合遂捨家﹐究其玄微。居於少室。燒之一年﹐能使瓦礫爲金寶﹔二年﹐能起斃者﹔三年﹐餌之度世。今時有人遇之於嵩嶺耳。虞秀才陸次孫家閶門下塘。有琴川吳氏﹐僦其旁室居焉。其女美而知書﹐解詞曲﹐雅好樓居﹐倚欄吟眺﹐甚適也。旣而徙上塘。過期不偶﹐憂思成疾死。死後五年﹐次孫延昆山虞秀才廷臯教子﹐館於此樓。一旦﹐戲謂虞曰「此吳家小娘子所居﹐餘香猶在也。今君孤眠長夜﹐得無憐而至乎。」虞年少子﹐聞之恍然。迫夜入房﹐則此女在燈下。遂神迷心蕩﹐相與綢繆。自此無夕不至。後𨿽白晝﹐嘗見其在旁。久而瘵擦日甚。其父亦授徒他處﹐亟來叩之﹐不言。固問﹐始吐實﹐云「陸次孫害我。」父驚惋﹐具舟遣歸﹐女已在舟中矣。歸而坐臥相隨﹐妻𨿽同牀﹐弗能間。未幾竟死。

艷異編﹝續集﹞卷十四鬼部二褚必明鎭江褚必明﹐醫人也。少業舉之﹐弗偶﹐乃棄儒業醫。明歧黃之精蘊﹐察藥餌之君臣。遠近迎接者﹐絡繹於道﹐一時稱國手云。正統乙已﹐因視疾往遠村﹐歸抵中途﹐天色已瞑。俄大雨如注﹐雷與電交作。必明甚怖﹐不能前進。俄見路旁一叢林﹐蓊郁可依﹐疾趨避之。至則昂然一居所﹐且燈燭有光。必明見之﹐大喜過望。遂叩其門。忽見一丫鬟秉燭而出﹐問曰「客何來﹖」必明曰「夜深迷路﹐且值暴雨﹐欲假宿耳。」丫鬟喏喏﹐引至中堂﹐入報。少頃﹐一女盛妝出迎。花容壓西子﹐月貌賽嫦娥﹐丰采動人﹐異香滿室﹐年可十八九。接必明敍禮畢﹐坐分賓主。言詞舉止﹐悉中矩度。茶罷﹐女起問曰「官人尊姓﹐閥閱何居﹖」必明揖曰「僕本郡鄙人﹐以醫爲業。因遠視疾﹐迷路至此﹐暫借貴宅一止宿﹐未審容否﹖」女卽首肯之。旣而泣下曰「妾早喪嚴君﹐鴛幃失偶﹐卽今春秋十八矣。每因時而感嘆﹐恆睹物以傷情。《詩》云﹕『阜螽﹐腰腰艸虫。』微物遇時﹐常能感興﹐矧人爲萬物之靈﹐反獨守閨房而空老耶﹖妾之慨嘆者殆此耳。」必明聞言大悟。乃徐言曰「日月逝矣﹐歲不我與。靑春易失﹐良晤難期。且男女居室﹐人之大倫。故《詩》詠《關睢》《易》首《咸》《恆》。河間女子非不足稱﹐而西廂佳人尢企仰止耳。娘子年芳美貌﹐何患無配。倘不棄鯫生﹐敢效魚目之混珠也。」女笑而謝曰「誠良緣﹐事出天定﹐非人耳。」卽攜生手共至寢榻。見壁中掛《采蓮曲》一幅﹐曲乃女所自制者。生朗誦之。曲曰﹕

采蓮朝下湖西曲﹐短袂輕綃鬥妝束。小紅艇子駕雙撓﹐蕩破搖搖鏡光綠。荷葉荷花錦云﹐鴛鴦兩兩護波紋。荷錢卻喜似依鈿﹐藕絲還愛似儂裙。湖頭昨夜西風雨﹐沙嘴新添三尺水。翠倒紅翻相向愁﹐波心半露靑蓮子。采蓮復采蓮﹐回船正迎浪。不惡歸去遲﹐只嫌明月上。明月團圓湖水秋﹐淸光滿面照人羞。郎家只隔湖南宅﹐咫尺橫波日夜流。湖南復湖南﹐彼岸石頭巖。欲上無由上﹐掩面空自慚。

閱誦旣畢﹐深贊其妙。遂解衣就寢﹐極其歡美﹐彼此繾綣之私情﹐固有不待言者。久之﹐女復請曰「與君一夕夫妻﹐猶勝百年姻眷。君他日過此﹐毋忘舊情可也。」生心疑其言。已而聞雞鳴聲﹐女辭起﹐生復就睡。夢中不覺﹐一張目﹐但見天色爽明﹐日光映體。亟起視之﹐乃袒臥於一荒冢間焉。赤丁子牟穎﹐洛陽人。少年時﹐因醉誤出郊野﹐夜半方醒﹐息於路旁。見一發露骸骨﹐穎甚傷之﹐達曙﹐躬自掩埋。其夕﹐夢一少年﹐衣白練衣﹐仗一劍﹐拜穎曰「我彊寇耳。平生恣意殺害﹐作不平事。因與同輩爭﹐遂爲所害﹐埋於路旁。久經風雨﹐所以發露。蒙君藏我﹐故來謝君﹐我生爲凶勇人﹐死亦爲凶勇鬼。若能容我棲托﹐但君每夜微奠祭我﹐我常應君指使。我旣得托於君﹐不至饑渴﹐得令君所求徇意也。」穎夢中許之。及覺﹐乃試設祭饗之﹐暗以祈禱。夜又夢鬼曰「我已托君矣。君每欲使我﹐卽呼『赤丁子一聲﹐輕言其事﹐我必應聲而至也。」穎遂每潛令竊盜﹐盜人之財物﹐無不應聲隨意﹐致富有金寶。一日﹐穎見鄰家婦有美色﹐愛之。乃呼赤丁子令竊焉。鄰婦至夜半﹐忽自逾垣而至。穎驚起款曲﹐問其所由來。婦曰「我本無心。忽被一人擒我至此﹐恍如夢覺。不知何怪也。何計卻得還家﹖」悲泣不已。穎甚憐之。潛畱數日。而其夫家人求訪極切﹐至於告官。穎知之﹐乃與婦人詐謀﹐令婦人出別墅﹐卻自歸﹐言不知被何妖精取去﹐今卻得回。婦人至家後﹐每三夜或五夜﹐依前被一人取至穎家﹐不至曉卽卻送歸。經一年﹐家人皆不覺。婦人深怪穎有此術。後因至切﹐問於穎曰「若不白我﹐我必自發此事。」穎遂具述其實。鄰婦遂告於家人﹐共圖此患。家人乃密請一道流﹐作禁法以伺之。赤丁子方夜至其門﹐見符篆甚多﹐卻反白於穎曰「彼以正法拒我﹐但力微。再與君力爭﹐當惡取此婦﹐此來必須不放回也。」言訖復去。須臾﹐鄰家飄風驟起﹐一宅俱黑色﹐但是符篆禁法之物﹐一時如掃。復失婦人。至曙﹐其夫遂告官﹐同來穎宅擒捉。穎乃攜此婦人逃﹐不知所之。趙慶雲天水趙君錫﹐富而好禮者也。側室有一女﹐名慶雲﹐年及笄﹐未許字。聰明美貌﹐出於天然。父母鐘愛之。於後園中構屋數椽﹐匾曰「百花軒」﹐女居其內。嘗題詩於白壁曰﹕千紅萬紫競芬芳﹐正值淸明景艷陽。春意不容輕漏泄﹐任它蜂蝶往來忙。時深秋之節﹐艸木黃落﹐景物蕭條。慶雲不勝淒愴。因散步後園﹐用以自適。過太湖石畔﹐俄見隔壁一少年﹐聰明卓犖﹐休誇宋玉之才﹔俊雅風流﹐不下潘安之貌。問其年﹐可十六七而已。往來竊視﹐幽情瀟然。女𨿽不以介懷﹐然而春心飄蕩﹐深有不能以自拘禁者。自此慶雲日往園中﹐則少年日在窺。彼此目成旣久﹐一日慶雲以白羅香帕擲與少年﹐少年以水晶扇墜復之。吟曰「花下遇喬才﹐令人倍愴懷。」女曰「鵲橋今夜駕﹐專待粉郎來。」是夜女獨俟於門側﹐侍妾悉屏去。甫漏盡﹐少年果至﹐相與攜手而入﹐解衣就寢﹐極其歡娛﹐𨿽世所稱魚水相投﹐膠漆孔固﹐莫是過也。一夕﹐女與少年酌於花下﹐金風乍起﹐秋思爽然。少年乃歌《秋風》詞一闋。詞曰﹕

秋風蕭蕭兮雁南歸﹐艸木黃落兮夕露沾衣。明月皎皎兮照我帷﹐蟋蟀在壁兮吟聲悲。嗟予山中之人兮猿穴與居﹐悵獨處此兮情莫能娛。懷佳人兮路修阻而莫隨﹐涉川無梁兮登山無車。歲冉冉其逾邁兮曷云能來﹐念昔者之歡會兮今焉別離。愛而一見兮使我躊躇。

女亦口占一律以答云﹕

小衾孤枕興蕭然﹐蟋蟀微吟近枕邊。千里有緣誰約信﹐幾秋多病只髙眠。殘云澹月梧桐影﹐孤雁西風蠟炬煙。人道少年行處樂﹐我今惆悵酒尊前。

吟畢盡歡。自是旦去暮來﹐倏經半載。而慶雲日見其眉鎖春愁﹐臉消粉黛﹐神思恍惚﹐肌膚疲弱﹐病覺深矣。父母怪問其故﹐女終不答。忽云「郎君至矣」﹐遂昏沈半晌。君錫知其爲鬼祟所惑﹐乃潛於臥處窺之﹐直更餘﹐見一少年自外而入﹐撫女曰「愼勿以此情﹐泄於汝父母。萬一不謹﹐不惟貽累於我﹐抑且取罪於汝。汝之癥將久而自愈也。」女唯唯而已。臨別﹐少年曰「會晤難先期﹐居諸不再得。」女應聲曰「今日百花亭﹐明朝何地客。」少年泣別而去。君錫乃尾之﹐至後園桑下而沒。翌日﹐令人伐木發其地﹐得一伏屍﹐儼然若生者狀。君錫怒斬其首﹐而焚其骸骨﹐夷其故址。少年遂不復見﹐而女病亦尋愈矣。鄭婉娥傳洪武初﹐吳江沈韶﹐年弱冠﹐美姿容。嘗遨遊襄漢間﹐次於九江。偶秋雨新霧﹐水天一色。韶偕陳﹑梁二生﹐同訪琵琶亭。吟白司馬蘆花楓葉之篇﹐想京城女銀瓶鐵騎之韻﹐引睇四望﹐徘徊久之。於時月明風細﹐人靜夜深。方取酒共酌﹐聞月下仿佛有歌聲﹐乍遠乍近﹐或髙或低。三人相顧錯愕。梁生戲曰「得非商婦解事乎﹖」韶曰「爾時樂天尙須千呼萬喚﹐今日豈得容易呈身哉。」陳生曰「老大蛾眉﹐琵琶哀怨﹐縱使尊前輕攏慢撚﹐適足以增天涯淪落之感﹐豈能醉而成歡耶﹖」韶曰「且靜聽之。」良久而寂。酒罷回船﹐竟莫知其何故。獨韶疊宕﹐好事多情﹐翌日往究其實。躊躇之間﹐了無所見。興闌體倦﹐方欲言還﹐忽奇香馥鬱﹐縹緲而來。韶異之﹐延仁以俟。茶頃﹐一麗人宮妝艷飾﹐貌類天仙。二小姬前導﹐一持黃金弔鑪﹐一抱紫羅繡褥﹐冉冉登階。意必貴家宅眷﹐臨賞於此。隱壁後避之。小姬鋪褥庭心﹐麗人席地而坐。顧姬曰「何得有生人气﹐元乃昨夕狂客在是乎﹖」韶懼其使人搜索﹐趨出拜見﹐且謝唐突﹐麗人曰「朝代不同﹐又無名分﹐何唐突之有﹖但諸郎夜來談笑﹐以長安娼女﹑浮梁商婦見目﹐無亦太過乎﹖」韶倉卒莫知所對。麗人呼使同茵﹐辭讓再四﹐固命之﹐乃就席。因問姓氏﹐麗人曰「欲陳本末﹐懼駭君聽。然吾非禍於人者﹐幸勿見訝。妾僞漢陳主捷妤鄭婉娥也﹐年二十而死﹐殯於近亭﹐二侍女﹐一名鈿蟬﹐一名金雁﹐亦當時之殉葬者。」韶素有膽气﹐兼重風情﹐不以爲怪也。麗人曰「妾沈鬱獨居﹐無以適意﹐每於此吟弄﹐聊遣幽懷。詛意昨宵爲諸郎所據﹐敗興浩歌而返。今幸對此良宵﹐復遇佳客﹐足以償矣。」使鈿蟬歸取酒肴﹐飲於亭上﹐自歌其詞曰「郎憶之乎﹐卽昨日所謳之《念奴嬌》也。」詞曰﹕

離離禾黍。嘆江山似舊﹐英雄塵土。石馬銅駝荊棘裏﹐閱徧幾番寒暑。劍戟灰飛﹐旌旗烏散﹐底處尋樓艘。暗嗚叱吒﹐只今猶說西楚。樵淬玉帳虞兮﹐燈前掩面﹐淚交飛紅雨。鳳輦羊車行不返﹐九曲愁腸慢苦。梅瓣凝妝﹐楊花翻曲﹐回首成終古。翠螺靑黛﹐繹慵畫眉嫵。

歌竟﹐勸韶盡飲數杯。後韶豪態逸髮﹐議論風生。與麗人談元末羣雄起滅事﹐歷歷如目睹﹐且詢陳王行事之詳。麗人淒然泣數行下。泣已收淚曰「且談風月﹐不必深言﹐徒令人懷抱作惡耳。」因口占一詩曰﹕風檻龍舟事已空﹐銀屏金屋夢魂中。黃蘆晚日空殘壘﹐碧艸寒煙鎖故宮。隧道魚燈油欲盡﹐妝臺鸞鏡匣長封。憑君莫話興亡事﹐淚濕胭脂損舊容。

誦而索和。韶卽依韻賡以酬之曰﹕結綺臨春萬戶空﹐幾番揮淚夕陽中。唐環不見新畱襪﹐漢燕猶餘舊守宮。別苑秋深黃葉墜﹐寢園春盡碧苔封。自慚不是牛僧孺﹐也向云階拜玉容。

麗人曰「可謂知音。」於是促席暢飲﹐共宿於庭﹐相與媾歡﹐一如人世。少焉﹐天上啼鳥﹐城頭鼓歇。兩人扶攜而起曰「今夕當歸舍中﹐謀爲久計。不宜風眠露宿﹐貽俗子輩嗤笑。」韶頷之。亟返逆旅﹐則陳﹑梁二生緊候開舟。乃紿曰「昨得家書﹐促回甚急﹐必有他故﹐不得同行矣。」二生信之﹐執手而別。韶是晚再去﹐金雁已先在矣。遂導過亭北竹陰中﹐半里餘﹐見朱門素壁﹐燈燭交輝。才及重堂﹐麗人迎笑。出紫玉杯飲韶曰「此吾主所禦﹐今以勸郎﹐意亦不薄矣。」宿畱月餘﹐不啻膠漆。一夕﹐麗人語韶曰「妾死時僞漢方盛﹐主寵復深﹐故玉匣珠襦﹐殯送極一時之富貴﹐幽宮神道﹐墳塋備一品之威儀。是致五體依然﹐三魂不昧。向者廬君愛女南極夫人偶此嬉遊﹐授妾以太陰煉形之術。爲之旣久﹐不異生人。夜出晝藏﹐逍遙自在。君宜就市求靑羊乳半杯﹐勤勤滴妾目中﹐乳盡眼開﹐白日可起。」韶如言求乳﹐以滴其兩。屈指三旬﹐然能步。或同攜素手﹐遊衍隧中﹐或並倚香肩﹐笑歌亭上。韶迷戀情深﹐鄕閭念淺﹐春來秋去﹐四載於玆。𨿽比目並遊之鱗﹐戢翼雙棲之羽﹐未足以諭其綢繆婉戀也。是年冬初﹐麗人無故忽耳。」韶聞言﹐淒惶感愴﹐欲自縊於隧間。麗人不可﹐曰「郎陰壽未終﹐妾陰質未化﹐倘沈溺世緣﹐致君非命﹐冥司必加重譴。彼此牽纏﹐何時是了。兼之定數﹐舉莫能逃。縱曰捨生﹐亦爲徒死。」韶乃止。金雁﹑鈿蟬輩亦依依不忍捨。咸設飲食﹐與韶送程。旣曉﹐麗人奉赤金條脫一雙﹐明珠步搖一對﹐付生曰「表誠寓意﹐睹物思人。再會無期。願郎珍重。」親送至大門之外﹐掩袂障面而還。韶猶悲不自己﹐殘淚盈眶。顧盼之間﹐失其所在。乃重尋原店﹐收拾歸家。數月﹐梁生至自襄陽。陳生客死房縣。方咎韶負約﹐韶密以告﹐弗信也。出條脫步搖示之﹐乃驚曰「此非塵上間物﹐奇寶也﹐誠子之遇仙矣。」知此事者﹐惟梁生一人。故生有《琵琶佳遇》詩﹐並附於此。詩云﹕

憶昔少年日﹐加冠禮初成。春衣紫羅帶﹐白馬紅繁纓。吳中自昔稱繁華﹐回環十里皆荷花。窺紅問綠謝遊冶﹐與余共泛星河槎。星槎畱連盆浦邊﹐空亭醉訪琵琶弦。銀擊節不堪問﹐錦襪生塵殊可憐。廬山月下猶未去﹐婢停玉貌湖邊遇。追隨鈿雁雙嬌嬈﹐直入金屏最深處。春風東來綻牡丹﹐洞房香霧椒蘭。合情慣作雲雨夢﹐鴛枕生愁淸夜闌。前朝佳麗誇環燕﹐圖出千人萬人羨。太眞顏色趙肌膚﹐繡帳懸燈幾回見。情緣忽斷兩分飛﹐歸來如夢還如癡。縹囊畱得萬金贈﹐淒涼忍看徒傷悲。徒傷悲﹐難再得。當初若悟有分離﹐此生何用逢傾國。韶從此不復再娶﹐投禮道士周玄初爲師﹐授五雷斬勘之法。往來兩浙間﹐驅邪治病﹐禱雨祈晴﹐多有應驗。後失所在﹐近有人於終南及嵩山諸處見之﹐疑其得道云。馬仲叔遼東馬仲叔﹑王志都﹐相知至厚。仲叔先亡。忽現形謂志都曰「吾不幸先亡﹐心恆相念。念卿無婦。當爲卿得婦。」遂與之期。至日﹐大風晝昏。向暮﹐果有婦人在寢室中。志都問其由﹐曰「我河南人﹐父爲淸河太守。臨當見嫁﹐不知何得至此。」志都告之故。遂成夫婦。往詣其家﹐大喜﹐以爲天相與也。志都後爲南郡太守。三趙失舟淳熙十二年﹐趙宗室叔侄三人﹐自臨安調選。共買小舟經吳興﹐過溪中一灘﹐午風大作﹐天色晦瞑﹐舟卽淪覆﹐水淺不死。適一籠漂至﹐則叔之誥敕袍靴之屬也。叔甚喜。繼又漂至一籠﹐則二侄文書在焉。日已暮﹐投宿村捨。淸晨徒步而行﹐見田父荷鋤治地。以昨事告之﹐父曰「何不問趙法師也。」三趙行訪﹐則法師亦宗室素相善者。法師曰「彼小小川瀆﹐何能壞舟﹐是必有異。吾術制神鬼﹐立可知矣。」少頃﹐神鬼盈門。詢昨爲祟者﹐卽此田父也。法師責之﹐索舟中之物﹐答曰「一一皆分屬鬼家矣。」法師怒曰「汝旣溺舟﹐又取所賫﹐安得逃罪﹗」對曰「某忝爲當界土地﹐前此奉城隍司牒﹐命覆此舟。舟中物皆據牒交領﹐惟三人誥命書制﹐非籍中所載﹐旋送還之矣。牒存可驗。」法師取而視之﹐果然。張生張餘慶年十四。其老僕王某有女﹐年十三而美。嬉戲相得﹐曰「吾他日爲官﹐則以爾爲次夫人。」至女年十六﹐有孕未產﹐王某夫婦﹐俱不知其爲餘慶好也﹐令之自縊。女哀哭乞命﹐而餘慶竟不之白。迨死焚屍﹐但日夜飲泣而已。嗣後﹐餘慶常見此女﹐紅裳綠衣﹐於靜中現形。及餘慶將娶﹐見女賀曰「大捨成親乎﹖吾當以一白羊相贈。」及成婚三四旬﹐餘慶於枕下撫一人臂﹐以爲妻也。問妻﹐而妻不知。乃於密室獨處﹐時見其來﹐然不及亂。後病﹐則盛妝而至﹐登榻求合﹐不能拒也。乃祖延一道者﹐教以修煉。道者對榻﹐聞其夢中作咿嗄聲﹐揭被視之﹐則遺精矣。道者再三問故﹐以告。道者慍曰「君誤我事。我術每三月必調攝見效﹐而誰知君有此哉。」乃向空祝曰「若張生陽壽合終﹐小娘子今夕再至。若不當夭﹐則捨之何如﹖」是夕餘慶復見此女力求歡合﹐餘慶坐以揮之﹐三夕不就枕。又十五日而亡﹐年僅二十九。來儀髙郵張同知﹐裏中有王氏女﹐以夫貧不能娶而死﹐女亦自縊。張嘉其節﹐爲言於有司﹐欲表其閽﹐未之竟也。張有僕名來儀者﹐年弱冠。使之運小舟﹐旋風大作﹐舟幾覆者數。忽見空中一宮妝女子下﹐有二僕靑衣小帽﹐號曰「先鋒」﹐一名張寶﹐一名王友宣。言曰「我天仙織女也﹐愛汝俊少﹐願爲夫婦。」來儀不從﹐欲執而鞭之﹐不允﹐乃去。明日又至﹐如是再三。張疑擬曰「來儀得非因裏中王氏故感怪耶﹖」言已﹐此女卽傳言「我非織女﹐實王氏女也。感汝厚意﹐故來就汝﹐汝何用固辭。」張乃爲文祭女子﹕「汝棄生全節﹐方得鄕譽。柰復自污﹐甘人唾罵﹐汝必不爲。或他鬼假托汝名﹐汝亦不可不訴諸天曹治之﹐以淸汝迹。」祭畢﹐女不復至。鬼國母建康巨商楊二郎﹐本以牙儈起家﹐數販南海﹐往來十餘年﹐累資千萬。淳熙中遇盜﹐同舟盡死﹐楊墜水得免。逢木抱之﹐沈浮兩日﹐漂至一島。登岸信腳所之﹐入一洞中。男女多裸形﹐雜沓聚觀。一最尊者稱鬼國母﹐令引前問曰「汝願住此否﹖」楊無計逃生﹐應曰「願住」。母卽命鬟治室﹐合爲夫婦。飲食起居﹐與世間不異。或旬日﹐或半日﹐常有駛卒持書至曰「眞仙邀迎國母﹐請赴瓊室。」母往﹐其眾悉從﹐楊獨處洞中。他日楊亦請行﹐母曰「汝凡人﹐不可。」楊累懇﹐母許之。飄然履虛﹐如躡煙雲。至一館宇﹐優樂盤肴﹐極爲丰潔。母正位而坐﹐引楊伏於桌幃﹐戒之屏息勿動。移時﹐庭中焚楮﹐哭聲齊發。審聽之﹐卽楊之家人聲也。乃從桌下出﹐家人皆以爲鬼。惟妻泣曰「汝沒於海中二年餘﹐我爲汝發喪行服﹐招魂卜葬。今夕除靈﹐故設水陸做道場。何由在此﹐人耶鬼耶﹖」楊曰「我原不曾死。」具道所遇曲折﹐妻方信之。鬼母在外招呼﹐繼以怒罵﹐然終不能相近。少頃寂焉。楊乃調藥數歲﹐頂項始復本形。僧智圓鄭餘慶知梁州時﹐有龍興寺僧智圓﹐善持禁鬼術﹐制邪理病如神﹐候門者日數十人。後老稍倦﹐鄭頗禮之。因求往城東隙地﹐起艸舍而居﹐有沙彌二人服役。數年﹐有布衣婦人﹐甚端麗﹐至階作禮﹐泣曰「妾不幸夫亡子幼﹐老母病危﹐求神師特救。」僧曰「貧僧老倦﹐請母就此。」婦人再三泣請﹐且言「母病亟﹐不可扶舉」﹐許之。婦言「從此向北二十餘里﹐至一村﹐村側近有魯家莊﹐但訪韋十娘是也。」僧詰朝如言訪之﹐不得乃還。明日婦人復至﹐僧責曰「昨我遠赴約﹐不意差謬如此。」婦人曰「只去師所二三里耳。」僧怒曰「老僧衰暮﹐決不往矣。」婦人乃大聲曰「旣作慈悲﹐何難此耶﹖今須去﹗」因上階牽僧臂。僧亦疑其非人也﹐以刀刺之﹐卽一沙彌死矣。僧遽瘞之。是日﹐有人備報沙彌之死於其家人。家人卽詣僧﹐僧猶紿焉。家人遂訴官。鄭公大駭。僧曰「此宿債也﹐有死而已。但求假七日﹐得歸持念﹐爲將來資糧。」鄭公許之。僧沐浴設壇﹐急印契縛考其魅。凡三夕﹐婦人見於壇上﹐言「我類所求食處﹐輒爲師所破。沙彌且在﹐若設誓﹐必相還也。」智圓設誓﹐婦人喜曰「沙彌在城南古丘中。」僧言於官。吏如言尋之﹐沙彌果在﹐神已癡矣。發棺中尸﹐乃一苕帚也。僧自是絕其術。唐儉唐儉過洛城﹐渴甚。見路旁一室﹐有婦人向明縫襪﹐因乞漿焉。婦轉別室取漿﹐儉視其室﹐無廚竈也。問之「何不置火﹖」婦曰「貧無以炊﹐側近求食耳。」言未已﹐卽縫襪如故﹐觀其意緒﹐甚忙也。又問之﹐曰「妾夫薛良﹐貧販者也。妾謹事舅姑十餘年矣。明早吾夫將來﹐故忙耳。」儉微挑之﹐堅拒不答。儉愧謝之﹐致餅兩軸而行。明晨﹐因遺失要書﹐復反﹐則途遇貨師薛良之樞也。儉駭異﹐隨至墓所﹐卽昨之路旁耳。及啟穴葬良﹐見良妻棺上有餅兩軸﹐新襪一雙。卽問其死之年﹐葬之地﹐信舅姑之側也﹐十餘年矣。儉遂東去﹐舟次揚州。州有二墓﹐一太湖令韋漳之子﹐葬已十年﹔一江都尉裴冀之愛妾﹐葬期年。適值兩發其棺﹐則韋之一履在妾棺中﹐妾之一履在韋棺中。韋父大嘆﹐妾夫唾罵。儉訊之﹐因知其未死前之通奸者。儉思念曰「貧販之妻﹐死猶有事舅姑之心。逾寵之妾﹐旣死而好心不已﹐況於生乎﹗信士君子不可厚於此輩﹐而薄薄妻也。」

艷異編﹝續集﹞卷十五䢐異部鈕婆鄲州司法關某﹐有傭婦人﹐姓鈕﹐年長﹐謂之「鈕婆」。並有一孫名萬兒﹐關氏子名封六﹐年俱五六歲。關氏亦優視萬兒焉﹐每封六制一新衣﹐卽將故者與萬兒﹐鈕婆忽怒曰「皆是小兒﹐何貴何賤﹗而彼衣皆新﹐我兒獨舊﹐甚不平也。」關妻曰「此吾子。爾孫僕隸耳。吾念年齒相類﹐故以衣之﹐柰何不知公理。」鈕婆笑曰「二子何異乎﹖」關妻曰「僕隸那與好人同。」鈕婆曰「審不同﹖吾請試之。」遂引封六及其孫﹐悉內於裙下﹐著地按之﹐封六卽與萬兒無別。乃曰「此卽同矣。」關妻大懼﹐與司法同請﹐仍以二子致裙下按之﹐復還封六本形。關氏始另居鈕婆﹐陽厚待之﹐陰欲害之。令妻以酒醉之﹐司法伏戶下﹐以攫擊之﹐中腦有聲﹐而窺視其形﹐乃數尺栗木也。關氏夫妻大喜﹐命斧砍而焚之﹐鈕婆又自室中出矣。曰「郎君何戲之酷耶﹖」言笑如前﹐殊不介意。鄲州之人知之。關不得已﹐將白於觀察便。已見有一白於觀察使者﹐卽己之身形面貌也。懼而歸家中﹐已有一己之身形面貌者先歸矣。妻子莫能辧﹐又哀求鈕婆﹐始兩關身復合爲一。自此鈕婆在關氏十數年﹐無敢患之者。劉氏子妻劉氏子者﹐少任俠﹐有膽气。常客遊楚中﹐交遊多惡少﹐鄰人王氏有女﹐劉求聘之﹐王氏不許。後數年﹐仍遊楚中﹐與舊交晝獵夜飲。一日﹐於郊外十餘里﹐見墓棺暴露。夜歸飲酒﹐雷雨忽作。是日王氏女暴卒於家﹐雷雨失屍﹐莫知之也。眾見雷雨才息﹐羣戲曰「此時能至壞冢者﹐當設一筵以賞其事。」劉曰「我能之。」乃取一磚﹐寫列眾名﹐持去墓所﹐夜半方至。見有物蹲踞棺上﹐劉視之﹐乃卽王氏女之死屍也﹐劉捨磚於棺上﹐負屍而歸。眾方歡飲﹐聞劉有負重之聲﹐門開﹐直人燈前﹐則置屍於地﹐屍亦卓立。一座驚倒。劉曰「此我妻也。」遂擁屍同寢。至四更﹐忽覺口鼻微微有气﹐已漸蘇矣。問所以﹐乃知卽是日暴疾亡者女﹐亦不知屍踞棺上何由也。劉遂與之洗面耀手﹐整釵髻。聞鄰相駭﹕王氏女暴卒未殮﹐因雷失屍。乃始告王氏﹐成婚焉。大歷士人唐大歷中﹐有士人獨行﹐到鳳凰臺﹐望見一男子與一婦人相和而歌﹐聲徹雲際。婦人歌曰﹕深閨閒鎖難成夢﹐那得同衾共繡牀。一自與郎江上別﹐霜天更自覺宵長。男子和曰﹕纖阿斂照窗風起﹐漸覺霜寒逼玉牀。幽恨從來無早暮﹐不知宵漏向人長。又歌曰﹕愁聽黃鶯喚友聲﹐空閨曙色夢初驚。窗間總有花箋紙﹐難寄妾心字字明。和曰﹕遙知把筆怯禽聲﹐密語書來屢自驚。

若道花箋傳不盡﹐幽情含處已分明。又歌曰﹕寂靜璇閨度歲年﹐並頭蓮葉又如錢。

愁人獨處那堪此﹐安得君來獨枕眠。和曰﹕愁多四月日如年﹐金錯囊無買醉錢。

滿地落花愁不寐﹐非關明月夜遲眠。又歌曰﹕臥病匡牀香屢添﹐夜深猶有一絲煙。

懷君無計能成夢﹐更恨砧聲到枕邊。和曰﹕寒燈未滅夜愁添﹐輕帳垂羅薄似煙。

忘卻閨中病無寐﹐空教魂夢到君邊。歌罷﹐其人迫而視之﹐乃二獸焉。一類豬而體特髙﹐蔚有文采﹔一類龍而小﹐徧體純黃色。其人驚而走。行者問之﹐因語其故。共往觀之﹐寂然無所見。王守一唐貞觀初﹐洛城有一布衣﹐自稱終南山人﹐姓王名守一。常負一大壺賣藥﹐其藥神效﹐人皆徳之。然人求其藥﹐而或不之與﹔人不求藥﹐而或彊與之。有柳信者﹐其子弱冠。忽於眉頭生一肉塊﹐療之不能。守一焚香﹐備酒脯﹐若祭祝者。乃於壺中探一丸藥﹐嚼敷肉塊。復請具樽﹐須臾﹐肉塊破﹐有一小蛇墮地﹐長半尺﹐五彩爛然﹐漸長及丈。守一將酒盡飲﹐叱一聲﹐其蛇騰起﹐雲霧昏暗。守一卽乘蛇而去﹐不知所在。臂龍大江金山寺﹐有行者﹐素佻達。嘗晝寢﹐同袍戲之﹐畫一龍於其臂﹐狀頗逼眞。行覺曰「吾寢而臂出龍﹐豈非天授乎。當黥之以成其異。」乃以鍼刺而加墨焉。積數月﹐墨色漸紫﹐又數月﹐其紋隆起﹐約髙一黍米。每風雨之夕﹐此龍蜿蜒如動﹐一臂爲之搖搖不安。行病之。他日澡於江﹐江水爲之開豁數丈。此臂騰掉﹐如非己有者。行益以爲神。時沒水中﹐見黿鼉魚鱉﹐歷歷在目。一旦﹐自念曰「金山盤踞江心﹐其下疑有根著。盍探之。」乃下投﹐窮至江底﹐見山根﹐大僅數抱﹐若一柱擎其山焉。因運臂撼之﹐山爲搖不止﹐屋字皆動。僧怖﹐以爲地震﹐焚香祝三寶。食頃而定。行旣登山﹐而竊笑之。旬日﹐乃爲同袍說其實。同袍驚以白長老。長老曰「此妖人也。」潛詣鎭江告官﹐請殺之。官謂誣妄﹐不爲理﹐僧懼其爲己累也﹐醉行而縊之。行旣亡﹐龍亦頓逝﹐無靈焉。張茂先張茂先博學彊記。嘗爲建安從事﹐遊於洞宮﹐途遇一人問曰「君讀書幾何﹖」對曰「往古之書﹐茂先盡讀之矣。」其人笑而不應。張見其人議論超然﹐心服歡交﹐隨之入大石中﹐則見別是天地﹐宮室嵯峨。一別室﹐陳書滿架。其人曰「此歷代史也。」又一室﹐則曰「萬國志也」。室室不同﹐書名不一﹐皆世所未有者。如三墳五典﹑八索九丘﹑《禱機》《春秋》﹐亦皆在焉。惟一室宇髙封密﹐二犬守之。其人指二犬曰「此龍也。內藏玉京﹑紫蔽﹑金眞﹑七玻﹑丹書﹑紫字諸祕籍耳。」張心樂之﹐願賃住數日。其人笑曰「君癡矣。此豈可賃地耶﹖」卽命童送出。張訊地名﹐童曰「福地也。」張出﹐回首視之﹐但見雜艸藤蘿苔薛﹐周圍繞石而已﹐撫石徘徊﹐不忍速捨。良久﹐下拜而去。隨著《博物志》﹐多瑯中所得。帝使削去﹐惜哉。王布女永貞年﹐﹝東市﹞百姓王布知書﹐藏鏹千萬。生女年十四﹐艷麗聰明﹐非凡人比。而兩鼻孔垂寸許息肉﹐如皂莢子﹐根如麻綫﹐觸之痛入心髓。布爲之求醫﹐不治。偶有乞食梵僧求治﹐布許之。僧以白色藥吹鼻﹐摘息肉而珍藏之﹐鼻仍無恙﹐略出黃水而已。僧不受謝﹐行疾如飛。少頃﹐一美少年叩門曰「有胡憎來否﹖」布白之。少年不悅曰「我因馬小﹐竟後此僧矣。」布問之﹐曰「上帝失樂神二人﹐藏於君家女鼻中。我奉帝命來取﹐不意僧先取之。吾當獲譴矣。」布方作禮﹐舉首而失。海賈大觀中﹐廣南有海賈﹐舟落一所。舟中有一老於海者曰「此海外怪洋也。我曾至此﹐百怪出沒﹐幾喪其命。今已矣夫﹗」至暮﹐天水皆黃濁。忽一山峙水﹐山巓崩﹐巨聲振厲﹐激水髙丈餘。黑雲亙山橫起﹐雲中兩朱塔﹐隱隱有光。老者趨移舟曰「是龍怪也。」令眾持弓矢滿引﹐鳴鉦鼓﹐齊噪而行。一巨人長丈餘﹐出水面﹐持金剛杵來。眾齊聲誦觀音﹐投經文﹐乃沒。老者曰「此不宜夜泊﹐盍入怪港。」指示篙師﹐水迅急﹐轉盼卽到﹐磴泊港心。風止月明。老者命摶飯數百枚﹐或問其故﹐老者不應。忽大舟然來﹐擲飯與之﹐且唾且罵。彼人爭奪而食。少頃舟益多﹐或出或沒。擲飯如前﹐約四更始散。老者曰「是皆覆舟鬼也﹐月中無影。常視舟行求食者。」將曉﹐張帆前進﹐忽覺水气腥穢﹐大蟒千百出沒波間。將舟浮至髙岸﹐隆然如山﹐多荊棘。少壯數人登之以問途。行四五里﹐見長城橫亙﹐不知所極﹐髙百尺。到一門﹐兩巨人坐門下﹐各持眾髻﹐掛於大木杪。入門﹐攜火盆出﹐取一人炙焦黑﹐分食之。旋攜盆入。眾乘其入也。悉斷髮﹐沿水疾走。老者亦不之識也。適幸風便﹐猶數月到家。

艷異編﹝續集﹞卷十六定數部盧生李弘農令之女﹐盧生聘之矣。及吉日﹐女巫謂夫人曰「佳婿盧郎﹐信長髯者乎﹖」夫人曰「然」。女巫曰「是非夫人之子婿也。夫人之婿﹐形中而白﹐且無須也。」夫人驚曰「吾女今夕得適人乎﹖」巫曰「得」。夫人曰「旣得適人﹐又何云非盧郎也﹖」巫曰「我亦不識也。」舉家怒巫而逐之。及盧親迎﹐見女﹐忽驚而奔。眾賓追之不返。李弘農素負气﹐不勝其憤﹐且恃女容可人﹐盡邀客人﹐呼女出拜。指之曰「此女豈驚人者耶﹖今不覿面﹐人且以爲獸形也。」眾皆憤嘆。弘農曰「此女已奉見矣﹐如有能聘者﹐願應今夕佳期。」鄭任爲盧之濱﹐在焉。遂起拜﹐成禮。家眾視其貌﹐卽巫之所言也。後鄭任逢盧﹐問其故。盧曰「兩眼赤且大﹐如盞。牙長數寸﹐出口兩角。寧不驚而奔乎。」鄭﹑盧素相善﹐乃出妻以示之﹐盧大慚而退。李君江陵副使李君﹐未第時﹐於華陰店中見白衣人﹐與之圍鑪飲啜﹐隨與同行。至昭應﹐白衣人曰「凡事預定﹐不可多求。君欲知後事﹐當畱一筆。」乃書三封﹐題緘云「甚急則開之。」遂謝別而去﹕後連求第﹐不得﹐且無資糧。乃開書一封﹐則曰「靑龍寺門前坐。」遂往﹐已晚矣。坐良久﹐不敢歸。適寺僧將閉門﹐見李君﹐延入。熟視久之﹐曰「得非松滋李長官之子乎﹖」李君曰「然。」憎曰「長君﹐我故舊也。曾有錢二千貫﹐寄在我處。今還付郎君﹐幸之幸矣。」明日李君載而行﹐遂爲富室。後又不第﹐進退兩難。再開書一封﹐則曰「西市轡行頭坐。」卽往坐樓飲。適樓下有議將錢買科甲者。問之﹐曰「曾有願出錢一千貫買及第者﹐約之不至。所以主試郎君在此。」李君卽自買之﹐及第﹐官至殿中江陵副使。後患心痛危急﹐開第三封書﹐則曰「可處置家享矣。」由是遂卒。李行修故諫議大夫李行修﹐娶江西廉使王仲舒女。貞懿賢淑﹐行修敬之如賓。王久有幼妹﹐嘗挈以自隨。行修亦深所鞠愛﹐如己之同气。元和中﹐有名公與淮南節度李公論親﹐諸族人在洛下。時行修罷宜州從事﹐寓居東洛。李家吉期有日﹐固請行修爲儐。是夜禮竟﹐行修昏然而寐﹐夢己之再娶﹐其婦卽王氏之幼妹。行修驚覺﹐甚惡之﹐遽命駕而歸。入門﹐見王氏晨興﹐擁膝而泣。行修尋究其由﹐家人皆曰「老奴於廚中自說﹐五更作夢﹐夢阿郎再娶王家小娘子。」行修以符己之夢﹐尢惡其事﹐乃彊諭王氏曰「此老奴夢﹐安足信。」元何﹐王氏果以疾終。王公悲慟且極。遂有書疏﹐意托行修續親。行修傷悼未忘﹐固阻王公之請。有祕書衛隨者﹐卽故江陵尹伯玉之子﹐有知人之鑑﹐言事屢中﹐忽謂行修曰「侍禦何懷亡夫人之深乎﹖如侍禦要見夫人﹐奚不問稠桑王老。」後二三年﹐王公屢諷行修﹐托以小女﹐行修堅不納。及行修除東臺禦史﹐是歲﹐汴人李介逐其帥﹐詔徵徐泅兵討之。行修緩轡出關﹐程次稠桑驛﹐已聞敕使數人先至﹐遂取稠桑店宿。至是日造曛瞑﹐往逆旅間﹐有老人自東而過﹐店之南北﹐爭牽衣請駐。行修訊其由﹐店人曰「王老善錄命書﹐爲鄕裏所敬。」行修忽悟衛祕書之言﹐密令召之。遂說所懷之事。老人曰「十一郎欲見亡夫人﹐今夜可也。」乃引行修﹐使去左右﹐屣屨﹐由一徑入土山中。又涉一坡﹐近數仞﹐坡側﹐隱隱若見叢林。老人止於路隅﹐謂行修曰「十一郎但於林下呼『妙子』﹐必有人應。應卽答云﹕『傳語九娘子﹐今夜暫將妙子﹐同看亡妻。』」行修如王老教﹐呼於林間﹐果有人應。仍以老人語傳人。有頃﹐一女子出﹐行年十五﹐便云「九娘子遣隨十一郎去。」其女子言訖﹐便折竹一枝跨焉。行修觀之﹐迅疾如馬。須臾﹐與行修折一竹枝﹐亦令行修跨﹐與女子並馳。依依如抵西南。行約數十里﹐忽到一處﹐城闕壯麗﹐前經一大宮﹐宮有門。乃云「但循西廊直北﹐從南第二院﹐則賢夫人所居。內有所睹﹐必趨而過﹐愼勿怪。」行修心記之。循西廊﹐見朱裏堤幕下燈明﹐其內有橫眸寸餘數百。行修一如女子之言﹐趨至北廊。及院﹐果見行修十數年前亡者一靑衣出焉﹐迎行修前拜﹐乃賫一榻云「十一郎請坐﹐娘子續出。」行修比苦肺疾﹐王氏嘗與行修備治疾皂英子湯。自王氏之亡也﹐此湯少得。至是﹐靑衣持湯﹐令行修啜焉﹐卽宛似王氏手煎之味。飲未竟﹐夫人遽出﹐涕位相見。行修方欲伸離恨之久﹐王氏固止之曰「今與君幽顯異途﹐深不願如此﹐貽某之患。苟不忘平生﹐但得納小妹鞠養﹐卽於某之道盡矣。所要相見﹐奉托如此。」言訖﹐已聞門外女子叫﹕「李十一郎速出﹗」聲甚切。行修倉卒而出﹐其女子且怒且責﹕「措大不別頭腦﹐宜速返﹗」依前跨竹枝同行。有頃﹐卻至舊所。老人枕塊而寐﹐聞行修至﹐遽起雲﹕「豈不如意乎﹖」行修答曰「然」。老人曰「須謝九娘子遣人相送。」行修亦如其教。行修困憊甚。因問老人曰「此等何哉﹖」老人曰「此原上有靈應九子母祠耳。」老人行﹐引行修卻至逆旅。壁熒熒﹐櫪馬啖芻如故﹐僕夫等昏憊熟寐。老人因辭而去。行修心幘然一嘔﹐所飲皂英子湯出焉。時王公亡﹐移鎭江西矣。從是﹐行修續王氏之婚﹐後官至諫議大夫。盧求楊嗣復﹐李翺之妹婿也。盧求者﹐翺之子婿也。嗣復主試時﹐盧求不第。翺典合肥郡﹐識一道士﹐奇之。令備奏章﹐問盧功名焉。道士乃飲酒數斗﹐稍寢﹐整衣北拜。對案手疏二緘﹐授翺曰「有主試﹐方開小緘。見榜﹐方開大緘。不可錯亂。」及定主試﹐仍楊嗣復也。小緘云「裴頭黃尾﹐三求六李。」翺亦未知盧求之果得功名否也。及張榜﹐狀元卽裴求也。盧求次之。榜未者黃駕也。翺始開大緘﹐緘中並無他說﹐但抄錄所張之榜耳。翺益奇敬之。後翺領襄陽﹐道士復來曰「公之政美﹐當有善報。盍出子女示之。」旣視翺子﹐乃曰「不及公矣。」又曰「三女皆貴人母也﹐外孫必皆宰輔。」後果盧求子盧攜﹐鄭亞子鄭畋﹐杜審權子杜讓能﹐皆官將相。秀師言記唐建中未﹐崔晤﹑李仁鈞﹐表兄弟也﹐同候調京師。薦福寺一僧名神秀﹐曉陰陽術﹐崔李共問己之禍福焉。僧不應﹐而私厚禮李曰「君今選江南縣﹐甚稱意。又六年﹐攝本府糾曹﹐合監刑小僧。乞將小僧骸骨﹐葬於瓦棺寺後松林中﹐則僧願也。」言訖墮淚。又曰「崔之福﹐已盡此矣。崔之孤子﹐君實扶之。崔之孤女﹐君之繼室也。祕之祕之。」崔詰朝問李﹐李曰「無他說也﹐但云李當作崔之婿耳。」崔妄其言不信。後果僧坐泄宮中密事﹐付李笞死。李捐俸﹐賃瓦棺寺地﹐築浮圖以葬之。未幾。一軍伶前白曰「一女子求婚於君。云君之表侄女也。」召而問之﹐乃﹕知卽崔晤之女也。晤已死五六年矣。晤子女因不能糊口﹐乃隨叔曄來至李之任所﹐而曄又不知所之矣。李憐而納之﹐曰「僧之言信也。」尉遲敬徳隋未﹐太原一書生﹐家鄰官庫﹐因穴入之。內有金甲人持戈曰「此錢數萬貫﹐尉遲公之有也。得尉遲帖來﹐任汝所取。」書生乃徧訪之﹐適裸身鍛鐵處得尉遲敬徳焉。尉遲方蓬首鍛煉﹐書生乃伺其歇也﹐拜之曰「生貧困﹐乞借君錢五百貫可乎﹖」尉遲曰「吾打鐵人耳﹐何故侮我。」生曰「若能哀憫﹐但賜一帖足矣。尉遲大笑﹐卽書付之。書生以帖至庫﹐金甲人卽令書生系之於梁上﹐而以五百貫與之。後敬徳立殊功﹐請歸鄕裏﹐敕賜錢一庫。閱其簿﹐則失五百貫矣。主庫者乃於梁上得帖﹐卽尉遲之手筆也。尉遲大驚﹐召書生問其故而禮之。出庫錢﹐聚故舊而分之。車公唐貞元中﹐萬年縣捕賊官李公﹐以膾食客。膾未至﹐適一客遽然來曰「我能識定數。」李公曰「今日食膾﹐抑誰不得食者﹖」客微笑曰「惟足下不得食耳。」李公不信。適京兆尹來召﹐李公趨赴﹐且曰「庖人必畱膾以待我。」及李公歸﹐禦膾將食﹐適屋毀墮﹐盤碎膾泥﹐竟不得食。崔潔太府鄕進士陳彤﹐能知定數。崔潔謂其妄﹐不信也。同寓長安。一日﹐陳謂崔曰「我當與汝食於裴公亭。」崔笑之﹐不應也。至午﹐同過天門街﹐逢賣者。崔愛其鮮也﹐買之﹐乃謀食所。左右曰「裴公亭近﹐可食也。」崔始驚悟﹐謂陳曰「解是者誰也﹖」陳曰「第一部樂人﹐衣紫者也。」乃備砧刀待之。適衣紫者三四人來﹐熟視曰「甚鮮也。」其一人拊刀砧曰「有膾不能解乎﹖我解之﹐但祈分而已。」崔謂陳曰「彼得食乎﹖」陳曰「不得食也。止有三千里外九品官﹐得食半碗汁耳。」旣解﹐忽人來呼紫衣曰「駕幸龍首池﹐喚第一部樂人。」紫衣急應呼而去。崔﹑陳食畢﹐適延縣尉李耿來謁。崔索食之﹐止半碗汁矣。李果捧食之而去。張太京師有王四老﹐鏹貫巨萬。張太者﹐其故人之子也。貧無糊口﹐丐於王門﹐王遽叱之。王妻曰「叱者誰也﹖」王老曰「故人子也。」妻曰「旣故人子﹐不周之﹐而叱之何哉﹖」遂呼太禮食﹐教之話言﹐助之十金。曰「以是貿易﹐愼毋妄費。」太亦能警省﹐王老亦頗愛之﹐遣侄隨太販木荊南。柰江行甚遲﹐二子謀先陸進。一夕﹐月下見水面有缸盛物﹐自遠浮來﹐其行如飛。二子攬之﹐缸流不止﹐止得缸爿一片。明夕﹐捨於田翁。田翁曰「得非張太乎﹖」太曰「子何以知我也﹖」翁曰「昨夕得一缸金銀﹐內有一銀牌曰﹕『張太應得五百金。』故拱候久矣。」隨以五百金還張太。復出五十金贈之﹐太不受。翁乃作餅五十﹐每餅藏銀一兩送之。二子途中渴甚﹐乞漿﹐一田婦欣然與之。二子銜感﹐以五十餅酬之。婦隨以一付兒﹐以四十九示夫。夫曰「盍同一雞﹐攜送汝父﹐告借銀息肩可乎﹖」婦之父﹐卽得缸之田翁也。翁笑曰「餅中五十金不受﹐反來告貸耶﹖」婦驚﹐將兒手中餅開之﹐則又無銀者。翁究其故﹐乃知妻作餅時﹐偶有一餅失置銀者。翁乃嘆曰「數也﹐命也﹐不可彊也。」予女十金而遣之。

艷異編﹝續集﹞卷十七冥迹部劉長史女吉州劉長史﹐與司丘掾髙廣相善。俱秩滿﹐同歸。劉無子者也。生三女﹐皆殊色﹐甚愛之﹐而長女年十五﹐忽以病死﹐屍載舟中。廣之子﹐年二十﹐貌揚質慧。兩船相去百餘步。一夕﹐子披書未睡﹐適一婢來借火﹐曰「我長史船中也。」子甚愛之﹐通焉。婢曰「我家小娘子﹐比奴更艷。奴當爲郎致之。」明夕又來﹐曰「事諧矣﹐郎可少待。」子喜﹐立候船外。是時風淸月朗。女子自後船來﹐子遙望見之﹐不自禁也﹐縱步相摟﹐倍常款愛。嗣此月餘﹐來無虛夕。忽謂子曰「有言欲啟﹐得無相猜乎﹖」子固請說之。乃曰「我長史亡女也。今肖更生﹐爲汝之妻。汝當白我家尊開棺﹐使我得面承霜露﹐可耳。」子以告父廣。廣卽達長史。長史不信﹐子更苦求之。長史怒。長史夫妻同夢女有言﹐乃信之。開棺視之﹐面如生。乃帷岸置棺﹐守焉。達旦﹐能飲。數日﹐依然如舊。遂擇吉於此地成婚。後生數子。因以「禮會村」名其地焉。麗春麗春者﹐唐韋諷祖母之美婢也。祖母妒之﹐乘夫他出﹐生埋麗春於園中。至韋諷時﹐已九十年矣。諷好園事﹐鋤地﹐見發﹐掘之﹐乃麗春也。眉目漸開。已而前來拜諷曰「麗春初蒙冤死﹐卽被二黑人引至一王府。春亦不敢自訴﹐而陰府已經知悉。減主母十一年祿以與春﹐乃付判官處分。適判官去職﹐此事遂寢﹐九十年矣。蓋陰司亦以下人故﹐不急也。昨天官來搜幽司﹐積滯者皆決遣。春是以得生。」諷問曰「天官何狀﹖」曰「絳衣赤冠﹐如今道士一也。」又問曰「汝屍何得不毀﹖」曰「冥事未結﹐屍不毀也。蓋地界主以藥敷之耳。」諷遂以爲室。相道幽冥事﹐勸諷修徳。曰「天報之以福﹐信也。」勸諷修煉。曰「入仙之路﹐福之福也。」嗣後數年﹐忽失諷﹑春所在。秋英臨海樂安章泛﹐年二十﹐死經日而蘇。乃曰「吾之外兄﹐卽天曹主也﹐吾是以得免﹐不惟免吾身﹐並一女子名秋英者﹐吾亦乞免之矣﹐其女卽與我同歸。日暮路宿共枕﹐約以夫婦。當訪問之﹐彼云『吳縣烏門﹐臨瀆徐家﹐門前有倒棗樹者。﹐」至其所問秋英。主人亦心知矣﹐陽爲不知者﹐而遞示以婢數人。泛曰「皆非也。」乃出秋英示之﹐遂成婚﹐生子日「天賜」。郤惠連大歷中﹐山陽人郤惠連﹐始居泗上。以其父嘗爲河朔官﹐遂從居淸河。父沒﹐惠連以哀瘠聞。廉使命吏臨弔﹐贈粟帛。旣免喪﹐表授漳南尉。歲餘﹐一夕獨處於堂﹐忽見一人﹐繡衣佩刀﹐趨至前﹐謂惠連曰「上帝有命﹐拜公爲司命主者﹐以冊立閻波羅王。」卽以錦紋箱貯書﹐進於惠連曰「此上帝命也。」軸用瓊鈿﹐襟以紋錦。又象笏﹑紫緩﹑金魚﹑玉帶以賜。惠連且喜且懼﹐心甚惶惑﹐不暇顧問﹐遂受之。立於前軒﹐有相者趨入﹐贊曰「驅殿吏卒且至。」已而有數百人﹐繡衣紅額﹐左右佩兵器﹐趨入﹐羅爲數行﹐再拜。一人前曰「某幸得爲使之吏﹐敢以謝。」詞竟又拜。拜訖﹐分立於前。相者又曰「五嶽衛兵主將。」復有百餘人趨入。羅爲五行﹐衣如五方色﹐皆再拜。相者又曰「禮器樂懸吏﹑鼓吹吏﹑車輿乘馬吏﹑符印簿書吏﹑帑藏廚膳吏。」近數百輩﹐皆趨而至。有頃﹐相者曰「諸嶽衛兵﹐及禮器樂懸車輿乘馬等﹐請使躬自閱之。」惠連曰「諸嶽衛安在﹖」對曰「自有所自耳。」惠連卽命駕。於是控一白馬至﹐具以金玉。其導引控禦從輩﹐皆向者繡衣也。數騎夾道前驅﹐引惠連東北而去﹐傳呼甚嚴。可行數里﹐兵至萬餘﹐或騎或步﹐盡介金執戈﹐列於路。槍槊旗旆﹐文繡交煥。俄見朱門外﹐有數十人﹐皆衣綠執笏﹐曲躬而拜者﹐曰「此屬吏也」。其門內﹐悉張帷幾榻﹐若王者居。惠連旣升階﹐據幾而坐﹐俄綠衣者十輩﹐各賫簿書﹐請惠連判署。已而相者引惠連於東廡下一院﹐其前庭有車輿乘馬甚多﹐又有樂器鼓蕭﹐及符印管鑰﹐盡致於榻上﹐以黃紋帕蔽之。其榻繞四墉。又有玉冊﹐用紫金塡字﹐似篆籀書﹐盤曲若龍鳳之勢。主吏白曰「此閻波羅王之冊也。」有一人具簪冕來謁﹐惠連與抗禮。卽坐﹐謂惠連曰「上帝以鄴郡內黃縣南蘭若海悟憚師有徳﹐立心畫一﹐冊爲閻波羅王﹐禮甚重。以執事有至行﹐故拜執事爲司命主者﹐統冊立使。某幸列賓掾﹐故得侍左右。」惠連問曰「閻波羅王居何﹖」府掾曰「地府之尊者也。冠嶽讀﹐總幽冥之務﹔非有奇特之行者﹐不在是選。」惠連思曰「吾行冊禮於幽冥﹐豈非身已死乎﹖」又念及妻子﹐怏怏有不平之色。府掾已察其旨﹐謂惠連曰「執事有憂色﹐得非以妻子爲念乎﹖」惠連曰「然。」府掾曰「冊命之禮用明日。執事可暫歸治其家。然執事官至崇﹐幸不以幽顯爲恨。」言訖遂起。惠連卽命駕出行﹐而昏然若醉者﹐卽據案假寐。及寤﹐已在縣。時天才曉。驚嘆且久﹐自度上帝命﹐固不可免。卽具白妻子﹐爲遺命﹐又白於縣令。令曹某不信。惠連遂湯沐﹐具紳冕﹐臥於榻。是夕﹐縣吏數輩﹐皆聞空中有聲若風雨﹐自北來﹐直入惠連之室。食頃﹐惠連卒﹐又聞其聲北向而去。嘆駭。因遣使往鄴郡內黃縣南問﹐果是蘭若院禪師海悟者近卒矣。蒼壁蒼壁性聰慧﹐唐李林甫之愛僕也。暴死而蘇。以告林甫曰「我初見門首﹐儀仗擁一貴人﹐如君上者。方窺視之﹐卽被後人擒去﹐至一奇山一大樓下。望見殿上珠簾﹑碧玉案﹐道袍白玉冠。殿下仗衛千人。卽門首貴人也。一朱衣人奏一文簿﹐備載安祿山顚未。貴人曰﹕『唐君之祚絕﹐而唐君之壽未絕﹐何也﹖』朱衣對曰﹕『唐君奢侈﹐所以絕祚。獨不好殺﹐所以壽不絕也。』貴人曰﹕『繼安祿山者﹐不一僞主﹐無令多敍﹐以傷帝心﹐今李林甫﹑楊國忠等﹐宜早追之﹐毋殘民也。』朱衣曰『諾』。少頃﹐又一朱衣奏一文簿﹐乃大唐第六朝天子復位﹐及佐命大臣全具者。貴人曰﹕『但可惜秦世民耳。』乃召蒼壁曰﹕『當語林甫﹐速歸我紫府。應知人間之苦也。』言訖﹐遣人送我﹐我由是復醒﹐初不知身之死﹐但覺身之歸也。」林甫由是恣酒色﹐不視事。

艷異編﹝續集﹞卷十八冤報部盧氏上谷侯生妻韓氏﹐夢黃衣數輩﹐召至官署。軒宇華壯﹐人物極眾。隨引至一院。院主靑衣﹐危冠方履﹐狀甚峻峙。左右數百。韓氏再拜。有一婦人﹐年二十許﹐身長丰麗﹐衣碧襦絳袖﹐以金玉釵爲首飾﹐門外而來﹐自稱盧氏﹐謂韓氏曰「妾與子仇敵﹐且久﹐子知之乎﹖」韓氏曰「妾一女子﹐未嘗出深閨﹐安得有仇敵耶﹖」盧氏怒曰「我前身﹐嘗爲子誣告﹐使吾野死﹐非仇敵乎﹖今我訴帝﹐且欲雪冤﹐汝之死﹐不朝夕矣。」韓氏懼而辯﹐而盧氏喋喋不已。靑衣謂盧氏曰「汝之冤固如是﹐然韓氏未當死﹐不可爲也。」遂令吏出案牘。吏曰「韓氏余壽一年。」靑衣曰「可疾遣歸。」行未數里﹐忽若驚﹐而是夢醒矣。惡之﹐不敢言。自是神色沮喪﹐若抱疾者。侯生訊之﹐以告。後韓氏又夢盧氏曰「子將死矣。」韓氏驚寤﹐疾甚遂卒。侯生竊嘆異﹐未嘗告人。後旅遊襄漢﹐復娶蕭氏。蕭氏嘗衣絳袖碧襦﹐以金玉釵爲首飾﹐身長丰麗﹐與韓氏先夢同。生因以韓氏之夢告焉。蕭氏不樂曰「妾外族盧氏。妾孩提時﹐爲伯舅見念﹐命爲己女﹐故以盧爲小字。則君亡室之夢信矣。」綠翹唐咸通戊子﹐西京咸宜觀有女道士﹐名魚玄機﹐字幼微者﹐色麗能文﹐尢善吟詠﹐人多私焉。綠翹者﹐卽其女童也。亦聰慧有色﹐而性貞節﹐人咸敬之。玄機適鄰院。有訪玄機者﹐卽玄機之私暱也。聞玄機出﹐卽策馬而回。綠翹亦未之面也。玄機歸﹐疑綠翹與之通也。迨更餘﹐扃戶﹐裸而笞之數百。將死﹐請杯水酹地曰「今必死矣。無天則無可訴﹐若有﹐誰能禁我。」言訖命絕。機瘞之於後庭﹐自謂無人知者。不意人之多蹤迹綠翹也。機應之曰「逃矣。」而人疑益甚。客宴於機室﹐見瘞地蒼蠅集﹐視之則血痕存焉﹐且腥也。客私語僕﹐僕歸語兄。僕兄﹐府卒也﹐而素不悅機者。聞之﹐卽至觀。觀門有數人聚語綠翹事者﹐僕兄引之﹐同發綠翹之屍﹐則貌猶如生也。報官伏罪。而朝士猶多袒機者。機獄中詩云「易求無價寶﹐難得有心郎。」獨府尊上表求決﹐言甚眞懇。是秋﹐竟梟首示眾。王士眞唐貞元中﹐有李生者﹐家河朔間。少有膂力﹐恃气好俠﹐不拘細行﹐常與輕薄少年遊。年二十餘﹐方折節讀書﹐爲詩歌﹐人頗稱之。屢爲河朔官﹐後至深州錄事參軍。生美丰儀﹐善談笑﹐曲曉吏事﹐廉謹明幹。至於擊鞠飲酒﹐皆號爲能﹐雅爲太守所知。時王武俊帥成徳軍﹐恃功負眾﹐不顧法度﹐支郡守畏之側目。嘗遣其子士眞巡屬郡﹐至深州。太守大具牛酒﹐所居備聲樂﹐宴士眞。太守畏武俊﹐而奉士眞之禮甚謹。又慮有以酒忤士眞者﹐以故僚吏賓客一不敢召。士眞大喜﹐以爲他郡莫能及。飲酒至夜﹐士眞乃曰「幸使君見待之厚﹐欲盡歡於今夕。豈無嘉賓﹐願得召之。」太守曰「偏郡無名人﹐不敢奉宴席。惟錄事參軍李某﹐足以侍談笑。」士眞曰「但命之。」於是召李生入﹐趨拜。士眞目之﹐色甚怒。旣而命坐﹐貌益恭﹐士眞愈不悅﹐瞪顧攘腕﹐無向時之歡矣。太守懼﹐莫知所謂。顧視生﹐靦然而汗﹐不能持杯。一坐皆愕。有頃﹐士眞叱左右﹐縛李某系獄。左右卽牽李袂疾去﹐械獄中。已而士眞歡飲如初。迨曉宴罷﹐太守且驚且懼﹐乃潛使於獄中訊李生曰「君貌甚恭﹐且未嘗言﹐固非忤於王君。君寧自知耶﹖」李生悲泣久之﹐乃曰「常聞釋氏有現世之報﹐吾知之矣。某少貧﹐無以自資﹐由是好與俠士遊﹐往往掠奪里人財物。常馳馬彎弓﹐往還大行道﹐日百餘里。一日遇一少年﹐鞭一駿驢﹐負二巨囊﹐吾利其資﹐顧左右皆巖崖萬仞﹐而曰漸曛黑﹐遂力排之﹐墮於崖下。卽疾驅其驢至逆旅﹐解其囊﹐得繒百餘段。自此家稍贍。因折弓矢﹐閉門讀書﹐遂仕而致此。及今凡二十七年矣。昨夕君侯命與王公之宴﹐旣入而視王公之貌﹐乃吾曩時所殺少年也。一拜之後﹐中心慚惕。自知死不朝夕﹐今則延頸待刃﹐又何言哉。爲我謝君侯﹐幸知我深﹐敢以身後爲托。」有頃﹐士眞醉悟﹐急召左右﹐往取李某首。左右卽於獄中斬其首以進。土眞熟視而笑。旣而又與太守大飲於郡齋﹐酒醉。大守因歡而訊其故﹐士眞笑曰「李生亦無罪。但吾一見之﹐遂忿然激吾心﹐已有戮之之意。今旣殺之﹐吾亦不知其所以然也。吾無復言。」及宴罷﹐太守密訊其年﹐則二十有七矣。蓋李生殺少年之歲﹐而士眞生於王氏也。太守嘆異久之。因以家財厚葬焉。軍使女唐西川節度使嚴武﹐少時仗气任俠。嘗於京師與軍使鄰居。軍使女美﹐窺見之﹐賂左右誘而竊之以逃。軍使告官﹐且以上聞。詔遣萬年縣捕賊官乘遞追逐武舟。自鞏縣聞﹐懼不免﹐飲女酒﹐解琵琶弦以縊之﹐沈於河。明日﹐詔使至﹐搜之不得。此武少時事也。及病甚﹐有道士從峨嵋山來謁。武素不信巫祝之類﹐門者拒之。道士曰「吾望君府﹐鬼祟气橫﹐所以遠來。」門者納之。未至階﹐自爲呵叱﹐論辯久之。謂武曰「君有宿怨。君知之乎﹖」武曰「無之。」道士曰「階前冤女﹐年十六七﹐頸系一弦者誰乎﹖」武叩首曰「有之。柰何﹖」道士曰「彼云欲面﹐盍自求解。」乃灑掃堂中﹐令武齋戒﹐正笏立檻內﹐一童獨侍檻外。道士坐於堂外行法。另灑掃東閣﹐垂簾以俟女至。良久﹐閣中有聲。道士曰「娘子可出。」其女被髮頸弦﹐褰簾而出。及堂門﹐約發拜武。武驚慚掩面。女曰「妾𨿽失行﹐元負於公﹐公何太忍﹗縱欲逃罪﹐何必忍殺﹖含冤已久﹐訴帝得伸。」武悔謝求免﹐道士亦爲之請。女曰「事經上帝﹐已三十年矣。期在明晚﹐言無益也。」遂轉身還閣。未至簾而失其形矣。道士謝去﹐武乃處置家事﹐明晚遂卒。唐紹唐給事中唐紹﹐能記憶前生事。獨善視裏中李邈﹐𨿽事親不之若也。人皆異之。邈亦不知其故。

及開元初﹐驪山講武之昨日﹐召家人曰「李邈者﹐前生被我殺之犬也。我前生爲灞陵王氏婦。姑嚴。而吾年十七﹐於冬至夜﹐奉姑命主饌﹐憊甚。姑又命我縫羅裙﹐倦燈忙鍼﹐周章不暇。適犬自外衝扉﹐擊燈油僕。叱之﹐犬走突扉﹐扉闔﹐犬不得出﹐伏於牀下。舉火﹐則見裙之盡油也﹐懼甚。乃以剪刀刺犬於牀下﹐折剪一股。以一股又刺之﹐犬斃。又二年而我卒﹐遂生於此。明日之死﹐蓋緣報也﹐執刀者其李邈乎﹖及明日講武﹐唐紹攝札部尙書。玄宗授桴擊鼓﹐而郭元振遽令紹奏畢。帝怒﹐將斬元振。眾請元振有功﹐乃斬紹。李邈行戮。初刀折﹐亦易刀焉。紹妻子因是駭愕。滿少卿滿生少卿者﹐失其名﹐世爲淮南望族。生獨弛不羈﹐浪遊四方。至鄭圃﹐依豪家。久之﹐覺主人倦客。聞知們出鎭長安﹐往投謁﹐則已罷去。歸次中牟﹐適故人爲主簿﹐之﹐不能足﹐又轉而西抵鳳翔。窮冬雪寒﹐饑臥寓捨。鄰望焦大郎見而惻然﹐飯之﹐旬日不厭。生感幸過望﹐往拜之。大郎曰「吾非有餘﹐哀君逆旅披褐﹐故量相濟。非有他意也。」生又拜﹕「幸異時或有進﹐不敢忘報。」自是日詣其家﹐親暱無間。杯酒流宕﹐輒通其室女。旣而事露﹐慚愧無所容。大郎叱責之曰「吾與汝本不相知﹐過爲拯拔﹐何所爲不義若此﹐豈士君子行哉﹗業已爾﹐𨿽侮何及﹗吾女亦不爲無過。若能遂爲婚﹐吾亦不復言。」生叩頭謝罪﹐願從命。旣成婚﹐夫婦相得﹐歡甚。居二年﹐中進士第。甫唱名卽歸。綠袍槐簡﹐跪於外舅前﹐鄰里爭持羊酒往賀﹐歆艷誇詫。生連夕宴飲。然後調官﹐將戒行﹐謂妻曰「我得美官﹐便來取汝﹐並迎丈人俱東。」焦氏本市並人﹐謂生富貴可俯拾﹐便不事生理﹐且厚贐厥婿﹐貲產半空。生至京﹐得東海尉。會宗人有在京者﹐與相遇﹐喜其成名﹐拉之還鄕。生甚不欲﹐托辭以拒。宗人罵曰「書生登科名﹐可不歸展墳墓乎﹖」命僕負其囊裝先赴舟﹐生不得已而行。到家逾月﹐其叔父曰「汝父母俱亡。壯而未娶﹐宜思嗣續計。吾爲汝求宋都朱從簡大夫次女﹐今事諧矣。汝需次尙歲餘﹐先須畢姻﹐徐爲赴官計。」叔性嚴毅﹐歷顯官﹐且爲族長﹐生素敬畏﹐不敢違抗﹐但唯唯而已。心殊窘懼。數日﹐忽幡然攺曰「彼焦氏非以禮合。況門戶寒微﹐豈眞吾偶哉﹗異時來通消息﹐以禮遣之足矣﹗」遂娶於朱。朱女美好﹐而奩具頗厚﹐生亦甚適。凡焦氏女所遺香囊中帕﹐悉焚棄之。常慮其來﹐而杳不聞問。如是幾二十年﹐累官鴻腫少卿﹐出知齊州。視印三月﹐偶攜家人子散步後堂。有兩靑衣自別院右舍出﹐逢生輒趨避。生追視之﹐一婦人著冠帔褰帷出﹐乃焦氏也。生惶懼失措。「焦泫然泣曰「一別二十年﹐向來婉孌之情﹐略不相念﹐汝眞忍人也﹗」生不暇叩其所從來﹐具以實告。焦氏曰「吾知之久矣。吾父已死﹐兄弟不肖﹐鄕裏無所依﹐千里相投﹐前一日方至此。爲閽者所拒﹐懇祈再三﹐僅得托足。今一身孤單﹐茫無棲泊。汝旣有佳偶﹐吾得備側室﹐竟此餘生﹐以奉事君子及尊夫人足矣。前事不復較也。」語畢長慟。生軟語慰藉之﹐且畏彰聞於外﹐乃以語朱氏。朱素賢淑﹐欣然迎歸。待之如妹。越兩旬﹐生微醉﹐詣其室寢。明日﹐門不啟。家人趨起視之﹐則反扃其戶﹐寂若無人﹐破壁而入﹐生死牖下。口鼻流血。焦與靑衣皆不見﹐是夕﹐朱氏夢焦曰「滿生受我家厚恩﹐而負心若此。自其去後﹐吾抱恨而死。我父相繼淪沒。年移歲遷﹐方獲報怨。此已幽府申訴逮證矣。」朱未及問而寤﹐但護喪柩南還耳。

艷異編﹝續集﹞卷十九艸木部妖柳傳熙寧間﹐福人陶彖﹐以令至秀州﹐攜子希侃遊學。希侃美丰姿﹐尙詼諺。涉山水而怕情﹐侶花酒以適意。長吟獨詠﹐慕景興懷﹐慨然有超天下志﹐而功名事不足掛齒也。一日﹐道經會稽﹐泊舟山下。時微風棲林﹐澹月漾水。希侃不能成寐。起未數步﹐而山鐘野笛﹐又飄然交送於耳。正欲假律一賦獨得﹐香气已忽忽入息矣。疑盼間﹐一婢婷參前。陶生驚謂曰「夢耶﹐祟耶﹖」妖曰「羨君髙懷﹐特伴幽獨。」生問其居址遠近﹐妖答曰「門崖壁石﹐顧在咫尺。靑山我主人﹐茭葑我鄰比也。」生曰「獨居荒寂﹐得無至此一遣乎﹖」妖曰「非也。送月迎風﹐何居之獨﹗啼駕語燕﹐何荒之寂﹗日飄搖於煙水之鄕﹐無所郁也﹐又何假於一遣乎﹖」陶因微笑﹐牽妖袖﹐井坐月中﹐引身私之﹐妖亦不拒。因問生曰「操帆徒涉﹐碌碌何之﹖使得久畱﹐當堅永約。」生曰「此衷願耳。柰家尊赴宦﹐且屬意鄙身﹐固難捨也。」妖恍然欷曰「君猶未知乎﹖靑苗梗法﹐荊棘當途﹐正殆者有投林之想矣﹐君乃欲爲風中之樹耶﹖」生曰「拙哉子言﹐將使我埋光丘壑乎﹖」妖曰「徙木南門者﹐孰與種梅孤山之爲逸﹗看花長安者﹐何如摘菊籬下之爲髙﹗孰謂丘壑非賢者事哉﹖」生曰「是固然。但君子疾泯泯耳。」妖笑曰「王庭三槐﹐竇家五桂﹐不可謂不芬馥也。今未幾而雨露淒涼﹐調殘相繼。甚者將軍之大樹﹐斧斤及之矣﹐何赫赫足云﹗」生曰「苟能遺芳﹐是亦可也﹐何必較身後之遇。」妖曰「不然也﹐顧所處何如耳。茹芝四老子﹐采薇二餓夫﹐自身已後﹐其來不知幾許時矣。而商山﹑首陽之秀號﹐至今與霜松雪竹同淸﹐未聞榮前而悴後者﹐何耶﹖」生又曰「聖於淸者不足論矣。若中人已上而身無一遇﹐如虛生何﹗」妖曰「此又不可彊也。試以吾輩言之﹕有步步生蓮花者﹐有妝飛梅萼者﹐寵愛何其殷也﹗有蒸梨見逐者﹐有啖棗求去者﹐疏斥何其甚也﹗謂是其色弗若歟﹖非然也。夫婦女且爾﹐而況丈夫乎﹗故天苟遇我﹐則廟棟堂梁﹐天不我遇﹐則塗樗泥櫟。遇不遇﹐命也。君謂由人乎哉﹗不然﹐渭之釣叟﹐傅之築傭﹐苟非商周拔茅而物色﹐則一竿一版﹐朽爛濱巖之下。老死無聞矣。故曰遇又不可彊也。」生勃然曰「信如子言﹐甘與庸庸者伍﹐何以自別歟﹖」妖曰「豈有異哉﹗杏園一宴﹐桃李春官﹐𨿽與臣艸莽﹑友蓬蒿者不若﹐及其南柯夢後﹐衰艸荒棒﹐寒煙暮雨﹐同一丘耳﹐孰分梧棘乎﹖」生曰「世之急功名者何限﹐而子獨以忤眾者願我﹐何也﹖」妖曰「妾非願君﹐欲悟君耳。正以此輩爲可鄙也。垂涎富貴者﹐不啻望梅止渴﹔妄想功名者﹐孰無松夢之思。攘攘營營﹐爭枝匝樹﹐𨿽忙逐槐塵而不惜﹐禍甘桃實而莫知﹐彼將謂可根深蒂固也。豈知桑楡之景易窮﹐艸頭之露易涸﹐華茂未幾﹐枯槁隨至。方將宴笑堂中﹐而長夜之室﹐人已爲我築矣。悲思此景﹐願將何屬乎﹖」生曰「人孰無死也。必欲髙潔以逃之﹐不幾於固耶﹖」妖曰「死固難免﹐但當值此死耳。苟徒朝求井上之李﹐暮拔園中之葵﹐勞苦迎合﹐驅馳世途。憂憤疊興﹐驚疑靡一﹐遑遑然無俄頃之舒眉袒腹。人而至此﹐縱廟柏成龍﹐雷陽感竹﹐終無益也。而況未必得此者乎﹗若夫托赤松以遨遊﹐隱橘中以行樂﹐餐菊英﹐紉蘭佩﹐逍遙於塢之北﹐溪之南﹐與木石通情﹐猿鶴同夢﹐𨿽片月浮雲﹐不足以諭其閒﹐飛花流水﹐莫能以狀其適﹐天地至樂﹐斯人久享歷焉。誠所謂時可當日﹐而日可猶年者﹐亦將與恆人論歲月乎﹗以此評死﹐果孰值而孰負耶﹖」生喜曰「不期一話﹐足開心胸。子殆非山家者流歟﹖而何其典達也。」妖復低容促膝曰「章臺舊裔日微﹐漢禁隋堤﹐風光非昔﹐霸陵之門戶﹐問者疏而隨者少也。行行種種﹐無非攀愁送恨之情﹑故特僑寓以避此耳。」生嘆曰「然﹐才容兼妙﹐無怪乎不屑事人也。」妖又太息曰「張君一別﹐腰緊眉粗﹐眠臥含情﹐春秋虛度。連理之樂﹐殆不可復望於今矣﹗」生曰「然則有兄弟否﹖」妖曰「紫荊伐後﹐萁豆相煎者多也﹐念本連枝者誰歟﹖」生曰「旣爾孤獨﹐曷求一友乎﹖」妖曰「金蘭契絕﹐勢利成風﹐負荊人遙﹐靑松落色。當今之世﹐而欲所求乎友﹐非賣則擠矣﹗」生曰「若然﹐則人可絕乎﹖吾恐不如是之甚也。」妖曰「殆有甚焉。朝廷鮮勝任之良幹﹐郡縣乏敷惠之甘棠。趙家喬木﹐爲庸材輩寒而蠹也數矣。又且放王呂之牛羊﹐株連善類。顚僕之禍﹐行將切於本根﹐一木豈能支哉﹗」生曰「子誠熟識世故者。然今玆之處﹐樂耶﹐憂耶﹖」妖曰「方其淒風寒雨﹐杏褪桃殘﹐山路蕭條﹐愁雲十里﹐苔荒蘚敗﹐情魂銷﹐不可謂無憂也。及其芳洲晴暖﹐一簇翠煙﹐畫舫玉﹐酒旗搖映﹔又或送夕陽﹐掛新月﹐暮蟬數咽﹐野鳥一鳴﹐萬縷春光﹐心怡意適﹐殆不知造物之有盡也。夫誰曰不樂乎﹖」生笑曰「樂則樂矣﹐第少一知心也柰何﹖」妖亦笑曰「安排靑眼﹐窺人多矣﹐無如郎君。是以不辭李下私嫌﹐竟赴桑間密約﹐且爲君道也。」生挽其手曰「咀嚼卿言﹐不覺俗心頓破﹐但不能置此身耳。」妖曰「是不難。卽當潛名澗壑﹐俯結松蘿﹐寄迹雲霞﹐永聯絲木。襟披楊柳之風﹐步緩梧桐之月。山樵泉飲﹐快一塵於無驚﹔鶴伴鷗賓﹐洗墾淄於不染。上蹤萃野之孤犁﹐春田淸靄﹔下續桐江之一綫﹐秋水寒潭。拄杖穿花﹐一無畱念﹔攜壺藉艸﹐百不關情。惟夢繞乎松杉﹐據弄牀頭之笛﹔且心飛於蘭桂﹐移彈石上之琴。誠可謂神仙中人﹐不特與竹林而較勝﹔風塵外物﹐直將與桃源而爭芳者也。何必喘慕紫蔽之臺閣﹐肩挨黃棘之門墻﹐韁鎖情懷﹐桎梏手足﹐以自取辱哉﹗」生見其言詞流發﹐博洽多聞﹐艷冶括目﹐裊娜醉心﹐意必仙種也﹐感慕益切。」復取舟中行褥﹐鋪松陰之下﹐欲求再會。交接間﹐極盡情事。起與生別﹐雞三唱矣。生因請其姓﹐妖答曰﹕不必牽衣問阿嬌﹐幽情久已屬長條。禹王山上無人處﹐幾度臨風夜舞腰。生溺於欲﹐竟不詳其意而散。明日﹐象欲發泊﹐生意逗延不進。夜果復來。生乃匿之舟中﹐欲與之任。妊怫然不許曰「妾奉蒲姿於君者﹐實欲與君開綠野之堂﹐結白蓮之社﹐采武安之藥﹐種邵平之瓜﹐冷淡巖雲湖水中也。顧可自蹈危機﹐爲人振落剪拂﹐甚哉﹐妾所不願也。」生情不能捨﹐哀哀懇乞﹐約以送至家尊﹐卽當與俱此山。請之再四﹐乃從。及抵秀年餘﹐希侃忽遘異疾﹐不可救療。會元淨法師過秀﹐令彖亟詣告之。師乃除地爲壇﹐設觀音像﹐取楊柳灑水咒之﹐結跏趺坐﹐引妖問曰「汝居何地﹐而來至此﹖」妖答曰「會稽之東﹐汴山之陽﹐是我之宅﹐石木蒼蒼。」師曰「噫﹗兒蓋柳也。吾嘗聞是兒返性矣﹐不道其復爲幻也。」妖乃囅然笑曰「陶君有緣﹐兒將教以不死之術﹐非祟也。」師不能窘﹐爲宣《楞嚴祕密神咒》﹐令痛自悔恨﹐毋爲物邪所轉。於是號泣請去。復謂陶生曰「久與子遊﹐何忍遽捨﹐願觴爲別。」卽相對引滿﹐作詩泣曰﹕仲冬二七是良時﹐江上多緣與子期。今日臨歧一杯酒﹐共君千里還相思。遂去不復見。生疾亦尋愈。方知其妖柳也。故所論議﹐皆花木之事。然鑿鑿造理者也。因悟其言﹐攺名希靖﹐不求仕進﹐歸家享年壽云。薛藩薛﹐河東人。幼時於窗欞內窺見一女子﹐素服珠履﹐獨步中庭﹐嘆曰「良人負笈遊學﹐艱於會面。對此風景﹐能無悵惋﹗」因吟曰﹕夜深獨宿使人愁﹐不見檀郎暗淚流。明月將舒三五候﹐向來別恨更悠悠。又袖中出一畫蘭卷子﹐對之微笑﹐復淚下吟曰﹕獨自開箱覓素紈﹐聊將彩筆寫芳蘭。與郎圖作湘江捲﹐藏取齋中當臥觀。其音甚細而亮﹐聞有人聲﹐遂隱於水仙花中。忽一男子從叢蘭中出﹐曰「娘子久離﹐必應相念。阻於跬步﹐不啻萬里。」亦歌詩曰﹕相期逾半載﹐要約不我踐。居無鄕縣隔﹐邈若山川限。神交惟夢中﹐中夜得相見。延我入蘭幃﹐羽帳光璀璨。珊然皆寶襪﹐轉態皆婉孌。歡娛非一狀﹐共協平生願。柰何庭中鳥﹐迎旦當窗喚。繾綣猶未畢﹐使我夢魂散。於物願無烏﹐於時願無旦。與子如一身﹐此外豈足羨。又歌曰﹕憶昔初邂逅﹐玄虫鳴樹間。崔巹飲好﹐又將還。隱幾夜不寐﹐朱火靑煙。沒績素﹐藉以開我顏。展轉復反側﹐傷彼《關睢》篇。沈吟下階步﹐四五月方殘。嗟哉牛女星﹐遙遙隔河端。鴛機不成匹﹐服箱良獨難。虛名如有益﹐敢惜同心肝。歌已﹐仍入叢蘭中。苦心彊記﹐驚訝久之。自此文藻異常﹐蓋花神啟之也。一時傳誦﹐謂二花爲「夫婦花」。鄧晉陽西有童子寺﹐在郊牧之外。貞元中﹐有鄧者﹐寓居於寺。是歲秋﹐與朋友數輩會宿。旣闔扉﹐忽一手自牖間入﹐其手色黃而瘦甚。眾視之﹐俱栗然。獨無所懼﹐反開其牖。聞有吟嘯之聲﹐不之怪﹐訊之曰「汝爲誰﹖」對曰「吾隱居山谷有年矣。今夕縱風月之遊﹐聞先生在此﹐故來奉謁。亦不當列先生之席﹐願得坐牖下﹐聽先生與客談足矣。」許之。旣坐﹐與諸客談笑極歡﹐久之告去﹐將行﹐謂曰「明夕當再來﹐願先生未見擯。」旣去﹐與諸客議曰「此必鬼也。不窮其迹﹐且將爲患矣。」於是緝絲爲緡數百尋﹐候其再來。系之。明夕果來﹐又手出牖間。卽以緡系其臂﹐牢不可解。聞牖外問﹕「何罪而見縛﹐其議安在﹖」遂引絡而去。至明日﹐與諸客俱窮其迹。至寺北百餘步﹐有蒲桃一株﹐甚蕃茂﹐而緡系其枝。有葉類人手﹐果牖間所見者。遂命掘其根而焚之。鮮血淋漓﹐呻吟之聲宛然。狄明善仁和狄明善﹐之海鹽﹐舟至瞰澉六七里﹐天色已瞑﹐野無人居。遙見前村燈明﹐疾趨赴﹐則一酒肆也。明善徑入肆門﹐惟見一女﹐甚美。問曰「郎君爲飲而來耶﹖」明善然之。女遂引明善至肆後小軒﹐匾日「天香毓秀」。女又問曰「郎君何姓﹖」明善曰「僕姓狄名明善﹐杭之仁和人也。敢問芳卿尊姓﹖」女曰「姓桂﹐名淑芳。嚴君早逝﹐族屬凋零﹐故僑居於此﹐以貨酒爲生耳。」遂設席﹐與狄對酌。明善半醉﹐乃詠桂一律以挑之﹕玉宇無塵風露涼﹐連云老翠吐新黃。種分蟾窟根因異﹐名自燕山秀出常。綴樹妝成金粟子﹐逼人淸噴詠沈香。今宵欲把髙枝折﹐吩咐娥自主張。女聞而笑曰「君之詩﹐其禦溝之紅葉乎。」乃相與就寢﹐極其繾綣。越明日﹐辭去。女泣曰「君此去難期。倘因事至此處﹐不吝一見﹐妾之願也。」明善亦欷而別﹐明年秋復往﹐訪之﹐第見丰艸喬林﹐杳無酒肆﹐惟一老桂﹐夾道而花耳。周少夫曹昊字太虛﹐武林人也。因慕淵明﹐別字元亮。性愛種菊。至秋﹐無種不備。一日早起﹐見黃大菊當心生一紅子﹐漸大﹐三日若櫻桃焉。人皆不識。有鄰女周少夫者﹐年十六﹐姿甚淑令﹐月下同女伴來看﹐竟摘食之。食已﹐忽乘風飛天。昊驚報其家。父母姊妹﹐向天號哭﹐初不反顧。自首及足﹐漸沒於靑天之中。已而有老父至﹐向菊拊掌嘆息曰「我無緣哉﹐何至之遲也﹗」昊方問故﹐忽變一老孤馳去。數日後﹐諸菊盡死。此地方百里三年無菊。吳始悟仙家所謂「菊實」者﹐卽此物是也。僧智通臨湍寺僧智通﹐常持《法華經》﹐入禪晏坐﹐居寒林寂境﹐非人迹所至處。經年﹐忽夜有人環其院呼智通﹐至曉聲方息。歷三夜﹐聲侵戶﹐智通不耐﹐因應曰「呼我何事﹐可入來言也。」有物長六尺餘﹐皂衣靑面﹐張目巨吻。見僧初亦合手。智通熟視良久﹐謂曰「爾寒乎﹖就此向火。」物乃就坐。智通但念經。至五更﹐物爲火所醉﹐因閉目開口﹐據鑪而鼾。智通觀之﹐乃以香匙舉灰火﹐置其口中。物大呼﹐起﹐至門﹐若蹶聲。其寺背山。智通及明視蹶處﹐得木皮一片。登山尋之﹐數里﹐見大靑桐樹﹐其下凹根﹐若新缺。僧以木皮附之﹐合無縫隙。其半﹐有薪者創成一蹬﹐深六七寸餘﹐蓋魁之口﹐灰火滿其中﹐光猶熒熒﹐智通焚之﹐其怪遂泯。翻經臺記潤州單於忠訪友於江州﹐寓南門外。時季夏望﹐乘酒興步月數里﹐至一臺邊。臺上有五女子色富麗﹐與淸瘦四女子交嗤。皆曰「人來也﹐吾等當去。」一富麗者曰「異鄕人也﹐無避焉。」忠意必豪門姬妾﹐遠視不敢登。淸瘦者麾忠上﹐各爲禮﹐將欲告以相嗤之意。忽又一人來﹐貌骨堅剛﹐謂忠曰「君何來﹖」忠恐其疑﹐乃曰「乘興月遊﹐非有心冒突也。」斯人笑曰「人生何處不相逢﹐奚嫌之有。」邀相席地而坐﹐推忠居首﹐斯人次之﹐女子各以爲序。忠問富麗者姓﹐女曰「吾姊妹五人﹐何氏。」問淸瘦者﹐女曰「吾姊妹四人﹐符氏。」及斯人﹐乃曰「吾姓石名平。適聞諸女相嗤﹐予特來分解耳。敢問何也﹖」忠亦曰「未知諸美人出何名門﹐因何事相竟耶﹖」淸瘦者曰「予等共適一門一人﹐姓謝。彼五人恭逢盛時﹐予四人身當厄運。彼以榮華誚我淒涼。殊不知物各有時﹐泰極者必否﹐否極者必泰﹐此造化一定之理。彼但知其盛﹐不知衰漸至﹐爾其將來之我也。但見我衰﹐不知我盛可待﹐我其旣往之爾也。蠢爾丫鬟﹐不識乘除之數﹐妄爲非誚﹐是以不平耳。不意一時見笑於君子。」富麗者默然。內一女子﹐拂綠綃﹐移玉履﹐舞而歌曰﹕妾生長兮水中央﹐薰風吹兮漣漪香。粉臉嬌兮羞楚娃﹐纖腰脆兮愧王嬙。珠璣狼藉兮雨露﹐文章燦爛兮鴛鴦。弓鞋兮潘妃誇金﹐判溪兮越女墮妝。淸風來兮翠桁﹐明月上兮雕梁。歌悠揚兮驚娥﹐舞婆娑兮響。笑彼兮剝霜暴日﹐委顏兮灰死艸黃。齊無鹽兮形質﹐買臣妻兮行藏。我歌兮丹鳳鳴﹐我舞兮碧鸞翔。廣寒兮燦燦輝彩﹐蘭樹兮拍拍春陽。繼而淸瘦中一女﹐整素鬟﹐拖碧袖﹐亦舞而歌曰﹕秋日來兮風气涼﹐天地廓兮羅空囊。羣菲卸兮趁東流﹐惟孤芳兮開秋江。遞淸芬兮輕漾﹐弄媚影兮斜飛陽。臨湘流兮倚臺妝﹐承玉露兮沐容光。淸操兮仿佛臒仙﹐嬌姿兮出類花王。適我兮得意盛時﹐正爾兮失所悲傷。豎枯桔兮禦殘蓼﹐依破蓋兮搖寒塘。富貴兮渾如春夢﹐矜詡兮倏爾彷徨。天道兮消息自然﹐物理兮盛衰靡常。嘆幺麼兮罔識化機﹐得融和兮頓肆輕狂。餘韻未絕﹐車聲軋軋。皆驚曰「家有人來﹐各宜散去。」忠慮其家人見以致禍﹐不顧而走。至寓所礁已三更矣。愛其詞新﹐記而錄之。明日再往﹐孤臺悄然﹐題曰「翻經臺」。忠思《一統志》言﹐謝靈運作翻經臺於江州是也。臺邊有小池﹐荷花五柄﹐池北溪畔﹐芙蓉四株。忠始悟富麗女子五人姓何者﹐荷也﹔淸瘦女子四人姓符者﹐芙蓉也。荷及時向榮﹐芙蓉失時未茂﹐花神各相譏笑耳。比至一頹亭中﹐見有石桌鐫圍棋局﹐乃知石平者﹐枰也。覓上人問之﹐臺池果謝靈運所創。昨夜乘車而過者﹐靈運之流裔謝大郎云。海月樓記嘉興朱士元﹐年二十餘﹐丰神飄逸﹐遊興頗濃。一日﹐道經南城下。仲夏夕也﹐鬱蒸恍忽﹐至海月樓西﹐竟迷去路。心正驚疑﹐忽有一女童施札於前曰「奉主母命﹐邀先生過山避暑。」朱曰「素不相識﹐得非邀之錯耶﹖」女童曰「至當自知﹐幸無見卻。」朱與偕行﹐但見夾路淸陰﹐仰視前林﹐樹生絳果可羨。朱自念﹕「生長郡內﹐不知有此佳境。」更進半里﹐入一洞門﹐遙望數臺﹐度一石橋﹐方抵其處。屏後出一女子﹐上下綠衣﹐脂唇粉面﹐降階而迎。引入中室坐定﹐女童進茶畢。朱問女姓氏﹐女笑曰「妾遂良之裔。邀君欲了宿緣也。」頃間設宴﹐酒肴羅列。女童捧一水晶盤﹐盛絳果﹐狀如楊梅﹐其色略淡﹐鮮圓可愛。二人暢飲﹐以絳果奉朱。卽命女童歌《賀新郎》詞以侑觴。詞曰﹕花柳卻炎蒸。運神工﹐重樓疊宇﹐頃刻間成。綠水靑山多宛轉﹐免教燕駭鶯驚。看來無異到神京。慮只慮佳期不定。天從人願﹐邂逅多情。相引處﹐佩環聲。等閒回首遠蓬瀛。呼小玉敬陳繹果﹐漫薦蘭羹。須信是瓊漿一飲﹐頓令百感俱生。且休道塵緣易盡﹐縱然雲收雨散﹐琵琶峽依舊風月交明﹐此會果非輕。酒闌就枕﹐曲盡魚水之歡。逮晨﹐朱謂女曰「生承款愛﹐甚欲畱連。但吾父甚嚴﹐欲卽歸以免深罪﹐與卿再圖後會耳。」女曰「靈境難逢﹐佳期易失。妾因夙緣未了﹐故委身耳。正擬久聚﹐何卽去乎﹖」朱復懇辭。女仍設席﹐復出絳果。將行時﹐出一軸展於幾﹐寫詩三絕以贈﹐乃揮淚而別。詩曰﹕壺天移傍郡城壕﹐云自飛揚鶴自巢。千載偶偕塵世願﹐絳桃花下共吹蕭。又云﹕澗水沿流出鳳臺﹐引將劉阮入山來。郎懷何事難拘束﹐漫被東風吹得開。三云﹕陽臺後會已無期﹐眉上雲橫不自知。那更靈官傳曉令﹐含情騎鵠彊題詩。朱攜詩軸出洞﹐忽狂風大作﹐飛沙瞇目﹐不覺失足墮於山下﹐乃顚僕城隅﹐宛若夢覺。歸而其父嗔朱夜宿於外﹐欲責﹐朱乃出軸詩呈父。父不之信﹐令人蹤迹其地﹐惟有一石橋﹐過橋丰林﹐左有楮樹一株﹐絳果累累﹐他無所有。女乃楮樹之精。其頻頻奉絳果﹐蓋卽所結之實﹐世所謂「椿桃」云。蘇昌遠中和中﹐有士人蘇昌遠﹐居閶州屬邑。有小莊﹐去官道十里。吳中水鄕﹐率多荷芰。忽一日﹐見一女郎﹐素衣紅臉﹐容質艷麗﹐閱其色﹐恍若神仙中人。自是與之相狎﹐以莊爲幽會之所。蘇生惑之旣甚﹐嘗以玉環贈之﹐結系殷勤。或一日﹐見檻前白蓮花開敷殊異﹐俯而玩之﹐見花房中有物﹐細視﹐乃所贈玉環也。因折之﹐其妖遂絕。焦氏馮漢字天章﹐爲吳學生﹐居閻門石牌巷。一小齋庭前﹐惟植花木﹐瀟灑可愛。夏月薄晚﹐浴罷﹐坐齋中榻上。忽睹一女子﹐綠衣翠裳﹐映窗而立。漢叱問之﹐女子斂拜曰「兒焦氏也。」言畢﹐忽然入戶。熟視之﹐肌體纖妍﹐舉止輕逸﹐眞絕色也﹐漢驚﹐疑其非人﹐起挽衣將執之。女忙迫﹐絕衣而去。漢執得一裙角﹐以置所臥席下。明視之﹐乃蕉葉耳。先是漢嘗讀書鄰僧庵中﹐移一本植於庭。其葉所斷裂處﹐取所藏者合之﹐不差尺寸。遂伐之﹐斷其根﹐有血。後問僧﹐云「蕉嘗爲怪﹐惑死數僧矣。」野廟花神記河陽﹐巨邑也。去城數里﹐舊有眞君廟在﹐南向﹐塑眞君像坐堂之中﹐衛以眾將﹐狀貌凜凜﹐類公署然。堂之階下兩旁﹐好事者爲種辛夷﹑麗春﹑玉蕊﹑含笑四名花。廟旣偉傑﹐花復典麗﹐觀者竊心賞矣。一日﹐儒士姚姓諱天麟者﹐河陽人也﹐因訪友遠出﹐及歸﹐未入郭而天色已昏黑矣。退無所及﹐進無所之﹐倉皇引望﹐遙見一古林﹐奔赴之。見林內有屋數椽﹐意必民居也﹐忙步謁其門。及至﹐有一蒼頭﹐仁立於門外。天麟揖而叩之曰「此非旅館乎﹖」蒼頭笑曰「誤矣。堂堂巨室﹐豈旅館乃爾也﹗」天麟曰「然則何居﹖」蒼頭曰「河陽眞君之宅。」天麟遂求蒼頭引見眞君。蒼頭不拒﹐引天麟入重門。至階下﹐乃見一叟襆頭緋衣﹐端坐堂上。天麟頓首曰「僕河陽布衣﹐姓姚名天麟。迷路至此﹐伏乞相容。」眞君起揖天麟﹐謂曰「文士勿過爲禮。」天麟起﹐眞君曳之上堂﹐延坐以賓次。復命蒼頭進以酒﹐列以果﹐與天麟對酌。酒數行﹐眞君沾沾喜﹐顧謂天麟曰「家有四姬﹐長於歌舞﹐尢善吟詠。欲出以侑觴﹐恐見誚於大方文士也。」天麟避席謝曰「重辱雅貺﹐敢謂誚乎。」眞君召之。少頃﹐四姬出見﹐容色倍常態﹐纖纖若仙侶謫降者。眞君首命賦詩﹐四姬請題﹐眞君曰「各以若名爲題可也。」其一姬名辛夷﹐自吟曰﹕桃杏飄殘春已終﹐芳容新吐玉欄中。筆施紫粉非人力﹐苞拆紅霞似畫工。露染淸香疑蘸水﹐風吹舞勢欲書空。何當折向文房裏﹐一掃千軍陣略雄。其二姬名麗春﹐自吟曰﹕一種根株數種花﹐雨餘紅白靜交加。精神未數趙飛燕﹐顏色宛如張麗華。倦倚春風耽宿酒﹐濕涵曉露點靈砂。東君自是豪門客﹐吟對芳叢興覺賒。其三姬名玉蕊﹐自吟曰﹕瓊花柳絮與山礬﹐名品先賢辧別難。數朵妝成冰片皎﹐千枚劃出雪華寒。唐昌覓種分歸植﹐仙女尋香折取看。回首東君渾不管﹐狂風滿地玉闌珊。其四姬名含笑﹐自吟曰﹕天與胭脂點絳唇﹐東風滿面笑津津。芳心自是歡情足﹐醉臉常含喜气新。傾國有情偏惱客﹐向陽無語似撩人。紅塵多少愁眉者﹐好入花林結近鄰。吟畢﹐眞君命之歌。歌罷﹐命之舞。其歌麗曲似鳳囀喬林﹐舞纖腰卽柳眠紫禁﹐天麟盡歡酩酊﹐少憩幾席間﹐忽覺天已明矣。視之﹐不見眞君四姬所在﹐獨一泥像儼然﹐廟中堂題曰「當境土地河陽眞君廟」。兩旁四種花﹐則辛夷﹑麗春﹑玉蕊﹑含笑也。天麟驚嘆而返。菊異和州之含山別墅﹐四望寥廓﹐艸木蕃盛﹐春花秋鳥﹐自度歲華﹐人亦罕到之者。洪熙問﹐有士人戴君恩者﹐適他所路迷﹐偶過其地。疊疊朱門﹐重重綺閣﹐煙雲縹緲﹐望之若畫圖然。君恩爲驚訝﹐謂不當有此華屋也。仁立久之﹐忽見門內出二美人﹐一衣黃﹐一衣素﹐笑迎於君恩前曰「郎君才人也。請垂一顧﹐可乎﹖」君恩悅其人﹐從之。於是美人前導﹐君恩後隨﹐歷重門﹐登崇階﹐乃至中堂。敍禮延坐﹐羅以佳果﹐飲以醇醪﹐情意頗濃。而君恩時半酣﹐乃散步於中堂四壁﹐見壁間掛黃白菊二幡﹐花蕊淸麗﹐筆端秋色盈盈。君恩大悅﹐卽顧謂美人曰「壁間畫菊甚工﹐不可不贈以句﹐當各吟短律何如﹖」於是黃衣美人先吟黃菊曰﹕芳叢燁燁殿秋光﹐嬌倚西風學道妝。一自義熙人采後﹐冷煙疏雨幾重陽。君恩吟曰﹕平生霜露最能禁﹐彭澤陶潛舊賞音。蝴蝶不知秋已暮﹐尙穿籬落戀殘叢。白衣美人吟白菊曰﹕嫩寒籬落數株開﹐露粉吹香入酒杯。卻笑陶家狂老子﹐良花錯認白衣來。君恩吟曰﹕冷香庭院曉霜濃﹐粉蝶飛來不見蹤。寂寞有誰知晚節﹐秋風江上玉芙蓉。三人吟畢﹐撫掌大笑﹐彼此俱忘情矣。君恩乃從容言曰「娘子獨守孤幃﹐寧無睹物傷情之感乎﹖」美人笑曰「萬物之中﹐惟人最靈。睹物傷情之感﹐寧能免乎﹖旣見君子﹐我心則降。永諧琴瑟﹐奚復疑哉﹖」是夕﹐二美人與君恩共薦枕席﹐情愛尢加﹐美人戲曰「紅葉傳情﹐非衛玉而求告。」君恩答曰「素琴感興﹐非逾墻而相從。」翌日﹐君恩辭歸﹐美人泣曰「恩情未足﹐衾枕未溫﹐安忍棄妾而遠去乎﹖」君恩曰「固不忍捨﹐其如家人之屬目懸切耳。去而復來﹐庶幾兩全而無害矣。」於是黃衣美人出金掩鬢以贈別﹐白衣美人出銀鳳釵二股以贈別﹐僉曰「好賞二物﹐聊見此衷。願郎睹物思人﹐不忘妾於旦暮可也。」黃衣美人泣吟曰﹕山自靑靑水自流﹐臨歧話別不勝愁。含陽門外千條柳﹐難系檀郎欲去舟。白衣美人亦位吟曰﹕爲道郎君赴遠行﹐匆匆不盡別離情。眼前落葉紅如許﹐總是愁人淚染成。君恩欷﹐不及成韻慰答﹐三人各含淚而別。君恩歸第﹐時切眷注﹐或成夢寐﹐或形詠嘆﹐私心喜不自禁矣。迨明年﹐復有故他往﹐道經別墅。君恩謂可再見美人﹐訪之﹐則不知所在。君恩驚以爲神﹐急取掩鬢﹑鳳釵視之﹐皆菊之黃白瓣也。

