

欽定四庫全書

子部十

提要

石林燕語十卷

雜家類三【雜說之屬臣】等謹案石林燕語十卷宋葉夢得撰夢得有春秋傳已著錄夢得爲紹聖舊人徽宗時嘗司綸誥於朝章國典夙所究心故是書纂述舊聞皆有闗當時掌故於官制科目言之尢詳頗足以補史傳之闕與宋敏求春明退朝錄徐度卻掃編可相表裏陳振孫書錄解題謂其書成於宣和五年然其中論館伴遼使一條建炎三年又論宰相一條謂自元祐五年至今紹興六年則書成於南渡之後振孫之說未核矣惟夢得當南北宋間戈甲倥傯圖籍散佚或有記憶失眞考據未詳之處故汪應辰嘗作石林燕語辧而成都宇文紹奕【案紹奕始末無考嘉定中有樞宻使宇文紹節疑其昆弟】亦作考異以糾之應辰之書陳振孫巳稱未見蓋宋末傳本卽稀儒學警悟【案儒學警悟亦南宋之書不著撰人名氏】間引數條與紹奕考異同散見永樂大典中然寥寥無幾難以成編惟紹奕之書尙可裒集謹搜采考校各附夢得書本條之下𨿽其間傳聞年月之訛繕寫字畫之誤一一毛舉或不免有意吹求頗類劉之規杜預吳縝之糾歐陽修而援引舊文辧駁詳確者十之八九是一朝故事得夢得之書而梗槪具存得紹奕之書而考證益密二書相輔而行於史學彌爲有裨矣又夢得之書宋槧罕覯前明有大字刋本摹印亦稀世行毛晉津逮祕書所載脫悞頗多而商濬稗海所載踳駁尢甚今並參驗諸本以永樂大典所載詳爲勘校訂訛補闕以歸完善凡所釐正各附案語於下方用正俗刻之訛庶幾稍還舊觀不失其眞焉乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

葉夢得石林燕語原序

宣和五年餘旣卜別館於卞山之石林谷稍逺城市不復更交世事故人親戚時時相過周旋嵁巖之下無與爲娯縱談所及多故實舊聞或古今嘉言善行皆少日所傳於長老名流及出入中朝身所踐更者下至田夫野老之言與夫滑稽諧謔之辭時以抵掌一笑窮谷無事偶遇筆札隨輙書之建炎二年避亂縉雲歸兵火蕩析之餘井閭湮廢前日之客死亡轉徙略相半而余亦老矣洊罹變故志意銷隳平日所見聞日以廢忘因令棟更裒集爲十卷以石林燕語名之其言先後本無倫次不復更整齊孔子語虞仲夷逸曰隱居放言而公明賈論公叔文子曰夫子時然後言人不厭其言子曰然夫言不言吾何敢議抑謂初無意於言而言則𨿽未免有言以余爲未嘗言可也八月望日石林山人序

欽定四庫全書

石林燕語卷一

宋葉夢得

撰

宇文紹奕考異

太祖皇帝防時嘗被酒入南京髙辛廟香案有竹桮筊因取以占已之名位以一俯一仰爲聖筊自小校而上至節度使一一擲之皆不應忽曰過是則爲天子乎一擲而得聖筊天命豈不素定矣哉晏元獻爲畱守題廟中詩所謂庚庚大橫兆謦欬如有聞蓋記是也

太祖英武大度初取僭僞諸國皆無甚難之意將伐蜀命建第五百間於右掖門之前下臨汴水曰吾聞孟昶族屬多無使有不足昶旣俘卽以賜之召李煜入朝復命作禮賢宅於州南略與昶等嘗親幸視役以煜江南嘉山水令大作園池導恵民河水注之防煜稱疾錢俶先請覲卽以賜俶二居壯麗制度略侔宮室是時諸國皆如在掌握間矣昶居後爲尙書都省俶居至錢思公惟演亦歸有司以爲冀公宮錫慶院今太學其故地也考異禮賢宅在京城南錢俶入覲太祖以此館之至太宗初俶納土始賜焉非俶先請覲卽賜也錢思公與諸弟乞歸之有司非思公獨請也

漢凡王宮皆曰禁中後以元後父名禁遂攺禁爲省唐以前天子之命通稱詔武后名照遂攺詔爲制肅代後集賢院有待制之名卽漢東方朔之徒所謂待詔金馬門者也京師大內梁氏建國止以爲建昌宮本唐宣武節度治所未暇增大也後唐莊宗遷洛復廢以爲宣武軍【按此句舊本脫武字今據五代防要增正】晉天福中因髙祖臨幸更號大寜宮今新城是也其增展外羅城蓋周世宗始爲之考異漢制度云帝之下書有四一曰策書二曰制書三曰詔四曰戒勅此雲天子之命通稱詔書非也唐永徽中命文館學士一人日待制於武徳殿西門則待制名非始於肅代以後也明皇置翰林院延文章之士至術數之士皆處之謂之待詔卽待詔之名初不攺也

太祖建隆初以大內制度艸創乃詔圖洛陽宮殿展皇城東北隅以鐵騎都尉李懷義與中貴人董役按圖營建初命懷義等凡諸門與殿須相望無得輙差故垂拱福寜柔儀淸居四殿正重而左石掖與升龍銀臺等諸門皆然惟大慶殿與端門少差爾宮成太祖坐福寜寢殿令辟門前後召近臣入觀諭曰我心端直正如此有少偏曲處汝曺必見之矣羣臣皆再拜後𨿽嘗經火屢修率不敢易其故處矣

太宗卽位尊孝章皇后爲開寶皇后移居東宮而不建名眞宗尊明徳太后始名所居殿曰嘉慶後中書門下請爲皇太后建宮立名於是詔築宮曰萬安明肅太后旣臨朝不築宮止名所居殿曰防慶明肅上仙遺詔進太妃楊氏爲皇太后乃名所居爲保慶號保慶太后訖治平慈聖宮曰慈壽元祐宣仁宮曰崇慶建中欽聖宮曰慈徳皆遵用萬安故事也崇寧初元符太后宮稱崇恩蓋進太后故禮加於開寶云【案崇寜初以下原本誤另作一條據文義當合爲一今攺正】

崇政殿卽舊講武殿惟國忌前一日及軍頭司引見呈試武藝人吏部引攺官人卽常朝退少頃以衫防再坐忌前則服澹黃衫皂帶自延和殿出降階由庭中步至不乘輦遇雨然後行西廊皆祖宗之舊也従官獨二史得入侍舊制不甚大崇寜初始徙向後數十步因增舊制發舊基正中得玉斧大七八寸玉色如截肪兩旁碾波濤戱龍文如屈髮制作極工妙余爲左史時每見之蓋古殿其下必有寶器爲之鎭今乘輿行幸最近駕前所持玉斧是也

東華門直北有東向門西與內東門相直俗謂之謻門而無牓張平子東京賦所謂謻門曲榭者也薛綜注謻曲屈斜行依城池爲道集韻謻字或作防以爲宮室相連之稱今循東華門墻而北轉東面爲北門亦可謂斜行依墻矣凡宮禁之言相承必皆有自也

啟聖禪院太宗降誕之地太平興國中旣建爲寺以奉太宗神禦太祖降誕於西京山子營久失其處眞宗朝嘗遣人訪之或以驍勝營旁馬廐隙地有二岡隱起爲是復卽其地建應天禪院以奉太祖天聖中明肅欲置眞宗神禦其間而難於遺太宗因以殿後齋宮並置二殿曰三聖殿慶曆中始名太祖殿曰興先太宗曰帝華眞宗曰昭考

考異昭考當作昭孝

瓊林苑金明池宜春苑玉津園謂之四園瓊林苑幹徳中置太平興國中復鑿金明池於苑北導金水河水注之以教神衛虎翼水軍習舟楫因爲水嬉宜春苑本秦悼王園因以皇城宜春舊苑爲富國倉遂遷於此玉津園則五代之舊也今惟瓊林金明最盛嵗以二月開命士庶縱觀謂之開池至上已車駕臨幸畢卽閉嵗賜二府從官燕及進士聞喜燕皆在其間金明水戰不復習而諸軍猶爲鬼神戱謂之旱教玉津半以種麥每仲夏駕幸觀刈麥自仁宗後亦不復講矣惟契丹賜射爲故事宜春俗但稱庶人園以秦王故也荒廢殆不復治祖宗不崇園池之觀前代未有也

太祖嘗問趙中令禮何以男子跪拜而婦人不跪趙不能對詢徧禮官皆無知者王貽孫祁公溥之子也爲言古詩長跪問故夫卽婦人亦跪也則天時婦人始拜而不跪因以太和中張建章渤海國記所載爲證趙大賞天聖初明肅太后垂欲被衮冕親祠南郊大臣爭莫能得薛簡肅公問卽服衮冕陛下當爲男子拜乎婦人拜乎議遂格禮九拜𨿽男子亦不跪貽孫之言蓋陋矣簡肅亦適幸其言偶中使當時有以貽孫所陳宻啟者則亦無及矣然天下至今服簡肅之抗論也

母后加諡自東漢始本朝後諡初止二字明道中以章獻明肅嘗臨朝特加四字至元丰中慶壽太皇太后上仙章子厚爲諡議請於朝詔以太后功徳盛大四字猶懼未盡始仍故事遂諡慈聖光獻自是宣仁聖烈與欽聖憲肅皆四字云

考異始仍故事當作姑仍故事詔云今以四字爲諡大懼未足形容萬一姑循故事而已宜以四字定諡

熙寜末年旱詔議攺元執政初擬大成神宗曰不可成字於文一人負戈繼又擬丰亨復曰不可亨字爲子不成惟丰字可用攺元丰

範魯公質王祁公溥皆周朝舊相太祖受禪時質年四十四溥四十二在位俱二年質罷八年薨溥二十年薨雍容禪代之際疑間不生𨿽二人各有賢徳然太祖保全大臣亦前代所未有也質性本卞急好面折人過然以廉介自居未嘗營生事四方饋獻皆不納太宗嘗論前宰相以質循規矩愼名器持亷節爲稱溥寛厚喜薦導後進罷相時其父尙無恙猶常執子弟之禮不廢貽永尙太宗女乃其子也

張伯玉皇祐間爲侍禦史時陳恭公當國伯玉首言天下未治未得眞相故也由是忤恭公仁宗時眷恭公厚不得已出伯玉知太平州然亦惜其去宻使小黃門諭防勞之曰聞卿貧無慮朕當爲卿治裝翌日中防三司賜錢五萬恭公猶執以爲無例上曰吾業已許之矣卒賜之祖宗愛惜財用如此又見所以奬勵言官之意也明肅太后上徽號初欲禦天安殿卽今大慶殿也王沂公爭之乃攺禦文徳殿元祐初宣仁太后受冊有司援文徳故事爲請宣仁不許令學士院降詔蘇子瞻當制頗斥天聖之制猶以禦文徳爲非是旣進本宣仁批出曰如此是彰先姑之失可別作一意但言吾徳薄不敢比方前人聞者無不畏服是嵗冊禮止禦崇政殿考異按子瞻艸詔云矧予涼薄常慕謙虛豈敢躬禦治朝自同先後處之無過之地乃是愛君之深內批常慕字以下二十六字防意稍涉今是不免有昔非之議可敍述太皇太后碩徳實不及章獻不敢必依章獻禦文徳殿故事宜三省攺此意進入

韓魏公爲英宗山陵使是時兩宮嘗爲近侍姦人所間一日侵夜忽有中使持帷禦封至魏公持之久不發忽自起赴燭焚之使者驚懇曰有事當別論奏安可輙焚禦筆公曰此某事非使人之罪也歸但以此奏知卒焚之有頃外傳有中使再至公亟出迎問故曰得防追前使人取禦封公曰不發焚之矣二使歸報慈聖太后嘆息曰韓琦終見事逺有斷

考異英宗當作仁宗

大遼國信書式前稱月日大宋皇帝謹致書於大遼國徽號皇帝闕下入辭次具使副全銜稱今差某官充某事國信使副有少禮物具諸別幅奉書陳賀不宣謹白其辭率不過八句回書其前式同後具所來使銜稱今某官等回専奉書陳謝不宣謹白不具副使銜辭亦不過八句元祐間宣仁太后臨朝別遣太后使副以皇帝書達意式皆如前但云今差某官充太皇太后某使爾賀書亦如之

元祐垂呂司空晦叔當國元日欲率羣臣以天聖故事請太后同禦殿行慶防稱賀之禮宣仁謙避不從止令候皇帝禦殿禮畢百官內東門拜表而已蘇子容當制作手詔云顧惟菲涼豈敢比隆於先後其在典法亦當幾合於前規是嵗進春帖子其一篇云上壽春朝近外廷詔恩不許防公卿卽時二史書謙徳只使羣官進姓名

國朝典禮初循用唐開元禮舊書一百五十卷太祖開寶中始命劉溫叟盧多遜扈防三人補緝遺逸通以今事爲開寶通禮二百卷又義纂一百卷以發明其防且依開元禮設科取士嘉祐初歐陽文忠公知太常禮院復請續編以姚辟蘇洵掌其事爲太常因革禮一百卷議者病其太簡元丰中蘇子容復議以開寶通禮及近嵗詳定禮文分有司儀注沿革爲三門爲元丰新禮不及行至大觀中始修之鄭達夫主其事然時無知禮舊人書成頗多抵牾後亦廢

士大夫家廟自唐以後不復講慶曆元年郊祀赦聴文武官皆立廟然朝廷未嘗討論立爲制度無所遵守故久之不克行皇祐二年初祀明堂宋莒公爲相乃始請下禮官定議於是請平章事以上立四廟東宮少保以上立三廟而其詳皆不盡見文潞公爲平章事首請立廟於洛終無所考據不敢輕作至和初知長安因得唐杜佑舊廟於曲江猶是當時舊制一堂四室旁爲兩翼嘉祐初遂仿爲之兩廡之前又加以門以其東廡藏祭器西廡藏家牒祊在中門之右省牲展饌滌濯等在中門之左別爲外門置庖廚於中門外之東南堂中分四室用晉荀安昌公故事作神板而不爲主唐周元陽祀錄以元日寒食秋分冬夏至爲四時祭之節前祭皆一日致齋在洛則以是祭或在他處則奉神板自隨仿古諸侯載遷主之義公元丰間始致仕歸洛前此在洛無幾則廟不免猶虛設乃知古今異制終不可盡行也父沒稱皇考於禮本無見王制言天子五廟曰考廟王考廟皇考廟顯考廟祖考廟則皇考者曽祖之稱也自屈原離騷稱朕皇考曰伯庸則以皇考爲父故晉司馬機爲燕王告祔廟文稱敢昭告於皇考淸恵亭侯後世遂因不攺漢議宣帝父稱蔡義初請諡爲悼曰悼太子魏相以爲宜稱尊號曰皇考則皇考乃尊號之稱非後世所得通用然沿習已久𨿽儒者亦不能自異也考異曲禮祭父曰皇考此云父沒稱皇考於禮本無見非也

治平中議濮安懿王稱號學士王禹玉中丞呂獻可諫官範景仁司馬君實等皆謂宜稱皇伯此固顯然不可歐陽永叔爲防政尢詆之五代史書追尊皇伯宗儒爲宋州刺史所以深著其說然遂欲稱考則不免有兩統貳父之嫌故議者紛然久不決慈聖光獻太后內出手詔令稱親當時言官亦力爭而止以諸侯入繼古未有也自漢宣帝以來始見之魏相以爲宜稱皇考此固亡乎禮之禮而哀帝稱定陶王爲恭皇安帝稱淸河王爲孝徳皇則甚矣禮以王以皇以顯冠考猶是尊稱若舉諡而加皇乃帝號旣不足辧父子子而爵父此正禮之所禁也曽子固嘗著議以爲父沒之通稱施於爲人後之義爲無嫌此蓋附永叔之意當時羣議旣不決故仍舊但稱濮安懿王蓋難之也

考異時呂獻可爲禦史知雜範景仁爲翰林學士此云呂中丞範諫官非也曾子固謂皇考一名而爲說有三如禮之皇考則曾祖也漢宣帝父稱尊號曰皇考則加考以皇號也屈原稱皇考曰伯庸之類則父沒之通稱也且言有可有不可者其剖析甚詳而以悼園稱皇立廟爲非今二說中専舉其父沒之通稱之一句以爲附永叔之意亦未盡也若謂皇乃帝號則或曰皇考或舉諡而加皇茍以爲不可則一也豈得執一以爲亡禮乎旣以濮議稱皇伯爲顯然不可又以稱考爲有兩統貳父之嫌然則當何稱乎歐陽公嘗辧貳父則有之而非兩統也然則兩統或可以言嫌而貳父亦謂之嫌非也

皇祐治平天下財賦嵗入皆一億萬以上嵗費亦一億萬以上出入略相當景徳官一萬餘員皇祐治平加二萬餘員景徳郊費六百萬皇祐治平加一千萬以上二者皆倍於景徳元丰中曾子固嘗請欲推考所從來悉爲裁損使嵗入如皇祐治平而祿吏奉郊之費同景徳止二者所省已半以類推之嵗入以億萬爲率嵗但省三之一則三十年當有九億萬遂可以爲十五年之蓄議格不行此𨿽論其大約未必盡然要之言節用似當略仿此可以得實效愈於毛舉自前瑣碎徒爲裁減之名而訖不能行也

仁宗慶曆初嘗詔儒臣檢討唐故事日進五條數諭近臣以爲有補其後久廢元祐間蘇子容爲承防在經筵復請如故事史官學士采新舊唐書諸帝所行及羣臣獻納日進數事因詔講讀官遇不講日各進漢唐故實二事子容仍於逐事後略論得失大防當時遂以爲例濮議廷臣旣皆欲止稱皇伯歐陽文忠力詆以爲不然因引儀禮及五服勅云爲人後者爲其父母服則是𨿽出繼而其本生猶稱父母也是以漢宣帝光武皆尊其父稱皇考時未有難之者惟司馬君實在諌院獨疏之云爲人後而言父母此因服立文捨父母則無以爲稱非謂其得稱父母也此殆政府欲欺罔天下之人以爲皆不識文理若宣帝承昭帝之後以孫繼祖則無嫌故可尊其父爲皇考而不敢尊其祖爲皇祖光武起布衣𨿽名中興與創業同使自立七廟猶不爲過況但止稱皇考今上爲仁宗子而稱濮王爲皇考則置仁宗何地乎文忠得此亦無以奪之謂稱皇伯不然君實𨿽辯之力然無據依亦終不能奪文忠也

考異按兩制等議謂禮律爲父母報云者勢當然不可云爲叔伯報也趙大觀又引去婦出母爲證則當時論難非獨溫公而此云未有能難之者惟司馬君實云云非也旣云文忠得此亦無以奪之又云君實終不能奪文忠也則二者孰是況二公各持其論終未嘗少屈乎

故事宰相食邑滿萬戶始開國賈文元罷相知北京未滿萬戶以出師佐平貝州功特封安國公其後以武勝軍節度使入爲祥源觀使畱京師請還節仁宗特置觀文殿大學士寵之觀文有大學士自文元始蘇子容挽辭所謂大邦開國賞元勳祕殿升班寵舊臣是也故事臺官皆禦史中丞知雜與翰林學士互舉其資任須中行員外郎以下太常博士以上曾任通判人未歷通判非特防不薦仍爲裏行此唐馬周故事也議者頗病太拘難於應格熙寜初司馬君實爲中司已請稍變舊制及呂晦叔繼爲中司遂薦張戩王子韶二人皆京官也旣而王荊公驟用李資深以秀州軍事判官特除太子中允權監察禦史裏行命下宋次道當制封還詞頭已而次命李才元蘇子容皆不奉詔蓋謂旋除中允而命猶自選人而除也三人皆謫卒用資深近嵗有差遣合用京官特攺官而除者自資深始也

國朝經筵講讀官舊皆坐幹興後始立蓋仁宗時年尙防坐讀不相聞故起立欲其近爾後遂爲故事熙寜初呂申公王荊公爲翰林學士吳衝卿知諫院皆兼侍講始建議以爲六經言先王之道講者當賜坐因請復行故事下太常禮院詳定當時韓持國刁景純胡宇夫爲判院是申公等言蘇子容龔鼎臣周孟陽及禮官王汾劉攽韓忠彥以爲講讀官曰侍蓋侍天子非師道也且講讀官一等侍讀仍班侍講上今侍講坐而侍讀立不應爲二申公等議遂格今講讀官初入皆坐賜茶惟當講官起就案立講畢復就坐賜湯而退侍讀亦如之蓋幹興之制也

邢昺自翰林侍講學士以工部尙書知曺州仍舊職翰林侍講學士外除自昺始張文節公知白求罷防知政事以刑部侍郎充翰林侍讀學士知天雄軍翰林侍讀學士外除自知白始昺班翰林學士上從其官也

欽定四庫全書

石林燕語卷二

宋葉夢得

撰

宇文紹奕考異

周官坐而論道謂之三公者非人臣也王乃天子公五等諸侯自三公而下皆卿大夫爾古者以六卿兼三公通謂之卿唐制宰相對正衙皆立而不奏事開延英奏事始得坐非尊之也蓋以其論事難於久立本朝範魯公爲相當禪代之際務従謙畏始請皆立則今經筵官初皆得坐者非以其師尊之亦以講讀難久立故也太祖開寶中召王昭素講便殿太宗端拱中幸國子監召學官李覺講皆賜坐此出一時特恩非講官例也考異周官以太師太傅太保爲三公論道經邦則坐而論道非謂五等諸侯也五等諸侯豈得云非人臣乎周官孤卿大夫與三公皆不同豈得云三公而下皆卿大夫乎三公不必備何必以卿兼公而通謂之卿乎周公位冢宰乃公兼卿也開寶中乃開寶元年端拱中亦端拱元年

應天府藝祖肇基之地祥符七年始建爲南京詔卽衙城爲大內正殿以歸徳爲名當時𨿽降圖營建而實未嘗行天禧中王沂公爲守始請減省舊制別爲圖以進亦但報聞其後夏文莊韓忠獻張文定相繼爲守有請僅能修祥輝崇禮二門而已元丰間蘓子容自南京被召還朝復以爲言但請以沂公奏先修歸徳一殿約爲屋百間神宗亦未暇也至今惟正門以眞宗東封回嘗駐蹕賜赦觀酺賜名重熙頒慶樓猶是雙門未嘗攺作內中惟有禦制詩碑亭二餘爲守時已將傾頽其中榛莽殆不可入也

元丰官制行王禹玉爲左僕射蔡持正爲右僕射新省成卽都堂禮上郎中員外郎迎於門外僕射拜訖升各判祥瑞案三道學士兩省官賀於上中丞尙書以下百官班於庭下東西向僕射降階就褥位直省官贊揖臺吏引中丞出班北向致辭賀復位直省吏贊拜僕射答拜退卽尙書省燕侍郎給捨以上及中丞學士皆與時有司定儀制以聞禹玉等拜辭神宗以官名始正特行之自後爲相者初正謝卽辭例従之故惟此一舉而已

元丰官制行吳雍以左司郎中出爲河北都轉運使是時神宗方經營朔方有巡幸之意宻以委雍乃除直龍圖閣都司除職自此始其後文及甫自吏部員外郎出知陜府潞公在洛便養爲請欲以示優禮亦除直龍圖閣郎官除職自此始皆非常例也故自是郎官出入皆未有得職者至元祐間範子奇自左司郎中除河北轉運使範純粹自右司郎中除京東轉運皆除直龍圖閣用吳雍例也

元丰五年官制初行新省猶未就僕丞並六曺寓治於舊三司司農寺尙書省及三司使廨捨七月成始遷入新省掲牓曰文昌府前爲都省令在中僕射分左右凡爲屋一千五百八十間有奇六曺列於後東西向爲屋四百二十間有奇凡二千五百二十間有奇合四千一百間有奇時首拜王禹玉蔡持正爲相至元祐紹聖間二人皆貶其後追治元祐黨人呂申公司馬溫公呂汲公範忠宣劉莘老皆貶免者惟蘓公一人而已故言陰陽者皆謂凡居室以後爲重今僕射不當在六曺前持正請遷遂遷舊七寺監移建如唐制旣那其地步欲速成將作少監李誡總其事殺其間數工亦滅裂余爲祠曺郎尙及居之議者惜其壯麗不逮前也契丹旣修兄弟之好仁宗初隆緒在位於仁宗爲伯故明肅太后臨朝生辰正旦契丹皆遣使致書太后本朝亦遣使報之猶娣婦通書於伯母無嫌也至和二年宗眞卒洪基嗣位宗眞妻臨朝則仁宗之弟婦也與隆緒時異眾議每遣使但致書洪基使専達禮意其報亦如之最爲得體元祐初宣仁臨朝洪基亦英宗之弟因用至和故事

禮逮事父母則諱王父母不逮事父母則不諱王父母鄭氏以逮爲及識當是有知之稱舊法祖父母私忌不爲假元丰編勅修假寜令於父母私忌假下添入逮事祖父母者準此意謂生時祖父母尙存云爾然不當言逮事蓋誤用禮之文也原爲此法者謂生而祖父母死則爲不假存則爲假所以別於父母也若謂逮事爲及見之辭則禮云不逮父母者今遺腹子固有不及見父者矣而母則安有不及見者乎法初行安厚卿爲樞宻適祖母忌祖母沒時厚卿才二嵗疑而以問禮部郎官何洵直洵直𨿽知法官之誤因欲遷就其說引子生三月而父名之以爲天時一變爲有識欲以三月爲限斷過矣今士大夫凡生而祖父母存者皆告假従立法者之意也

唐以宣政殿爲前殿謂之正衙卽古之內朝也以紫宸殿爲便殿謂之上閣卽古之燕朝也而外別有含元殿古者天子三朝外朝內朝燕朝外朝在王宮庫門外有非常之事以詢萬民於宮中內朝在路門外燕朝在路門內蓋內朝以見羣臣或謂之路朝燕朝以聴政猶今之奏事或謂之燕寢鄭氏小宗伯注以漢司徒府有天子以下大防殿爲周之外朝而蕭何造未央宮言前殿則宜有後殿大防殿設於司徒府則爲外朝而宮中有前後殿爲內朝燕朝蓋去周猶未逺也唐含元殿宜如漢之大防殿宣政紫宸乃前後殿其沿習有自來矣方其盛時宣政蓋常朝日見羣臣遇朔望陵寢薦食然後禦紫宸旋傳宣喚仗八閣宰相押之由閤門進百官隨之入謂之喚仗入閣紫宸殿言閣猶古之言寢此禦朝之常制也中世亂離宣政不復禦正衙立仗之禮遂廢惟以只日常朝禦紫宸而不設仗敬宗始復修之因以朔望陳仗紫宸以爲盛禮亦謂之入閣誤矣

唐正衙日見羣臣百官皆在謂之常防喚仗入閣百官亦隨以入則唐制天子未嘗不日見百官也其後不禦正衙紫宸所見惟大臣及內諸司百官俟朝於正衙者傳聞不坐卽退則百官無復見天子矣敬宗再舉入閣禮之後百官復存朔望兩朝至五代又廢故後唐明宗始詔羣臣每五日一隨宰相入見謂之起居時李琪爲中丞以爲非禮請復朔望入閣之禮明宗曰五日起居吾思見羣臣不可罷朔望入閣可復遂以五日羣臣一入見中興便殿爲起居朔望天子一出禦文明前殿爲入閣迄本朝不攺元丰官制行始詔侍従官而上日朝垂拱謂之常參官百司朝官以上每五日一朝紫宸爲六參官在京朝官以上朔望一朝紫宸爲朔參官遂爲定制

古者天子之居總言宮而不名其別名皆曰堂明堂是也故詩言自堂䢐基而禮言天子之堂初未有稱殿者秦始皇紀言作阿房甘泉前殿蕭何傳言作未央前殿其名始見而阿房甘泉未央亦以名宮疑皆起於秦時然秦制獨天子稱陛下漢有魯靈光殿而司馬仲達稱曺操範縝稱竟陵王子良皆曰殿下則諸侯王漢以來皆通稱殿下矣至唐初制令惟皇太后皇后百官上疏稱殿下至今循用之蓋自唐始也其制設吻者爲殿無吻不爲殿矣

本朝未定六參之制百官日俟朝於前殿者便殿初引班常以四色官一人立垂拱門外亢聲唱前殿不坐及宰相便殿奏事畢卽復出押百官虛拜於前殿庭下而散其宰相遇奏事日髙皆不復押亦百官以序自拜於陛下而出韓魏公爲相在位久遂更不押班王樂道爲中丞力擊之以爲不臣其言𨿽過然當時議者猶以無故不押班爲非禮故司馬君實代樂道以辰時二刻前朝退則押班過則免遂以爲例

前世常患加役流法太重官有監驅之勞而配者有道路奔亡困踣之患蘓子容元丰中建議請依古置圜土取當流者治罪訖髠首鉗足晝夜居作夜則置之圜土滿三嵗而後釋未滿嵗而遇赦者不原旣釋仍送本鄕譏察出入又三嵗不犯乃聴自如崇寜中蔡魯公始行之人不以爲善也

集賢院學士故事初不分髙下但以爲名而品秩自従其官故吳正肅公以前執政資政殿大學士劉原甫以従官翰林侍讀學士皆以疾換授蓋不爲要職也然在學士之列視待制則爲優故元厚之以天章閣待制知南京仁宗卽位亦特換授是嵗遷龍圖閣直學士知廣州蘓子容罷知制誥知亳州再遇赦遂復此職嘗請別其品秩不報故其謝表云惟麗正圖書之府盛開元禮樂之司在外館之地則爲閒正學士之名則已重先朝著令或自二府公臺而踐更近例遷官皆由兩省丞郎而兼領又云惟其恩數之優當有官儀之別亦嘗自言於公府豈敢取必於僉諧

考異集賢院學士錢若水陳恕郭贄皆自前執政除非獨吳正肅也呂祐之呂文仲李維盛度皆自翰林學士晁迥自翰林學士承旨除非獨劉原甫也李行簡自龍圖閣待制除非獨元厚之也又有自集賢院學士除待制者陳升之李大臨陳繹曽布鄧綰沈括丰稷皆是其除龍圖閣直學士者陳堯咨任布任中師魏瓘呂居簡李東之李參孫長卿呂溱宋敏求皆是亦非獨元厚之也鄧綰自禦史中丞得罪元丰元年正月復除待制則是時集賢院學士次於待制矣蘇子容罷知制誥嵗余防恩知婺州亳州入勾當三班院加集賢院學士此云罷知制誥而知亳州再遇赦遂復此職非也

國朝講讀官初未有定制太宗始命呂文仲爲侍讀繼而加翰林侍讀寓直於禦書院文仲官著作佐郎但如其本官班而已眞宗初卽位楊文莊公徽之爲樞宻直學士以老求罷徽之嘗爲東宮官乃特置翰林侍讀學士以命之並授文仲夏侯嶠三人又以邢昺爲翰林侍講學士始升其班次翰林學士祿賜並與之同設直廬於祕閣侍讀更直侍講長上

講讀官自楊文莊等後馮元魯宗道皆以龍圖閣直學士兼侍讀髙若訥以天章閣待制兼侍讀皆不加翰林及學士之名讀官初無定職但従講官入侍而已宋宣獻夏文莊爲侍讀學士始請日讀唐書一傳仍防釋義理後遂爲定制

考異馮元魯宗道皆兼侍講此云侍讀非也

唐有翰林侍書學士柳公權嘗爲之太祖平蜀王著蜀人善書爲趙州隆平縣主簿或薦其能書召爲衛尉寺丞史館只使詳定急就章等後遂以爲翰林侍書而不加學士之名蓋惜之也自著後不復除人著後官亦不顯有翰林學士王著者自別一人非此人也王君玉琪爲館閣校勘晏元獻以前執政畱守南京辟爲簽書畱守判官公事詔特令帶舊職従之館職外除自君玉始

神宗初欲爲韓魏公神道碑王禹玉爲學士宻詔禹玉具故事有無禹玉以唐太宗作魏徴碑髙宗作李勣碑明皇作張說碑徳宗作段秀實碑及本朝太宗作趙普碑仁宗作李用和碑六事以聞於是禦制碑賜魏公家或云卽禹玉之辭也

唐制門下省有文館中書省有集賢殿書院皆以藏圖書文館卽修文館也武徳初置設生徒使習書選京官五品以上爲學士六品以上爲直學士及使他官領直館武后垂拱後以宰相兼領館務中宗景龍中置大學士至開元初乾元殿寫四部書置乾元院後攺麗正修書院又攺集賢直學士等官略如文自是宰相皆帶文集賢大學士遂爲故事

梁遷都汴貞明中始於右長慶門東北設屋十餘間謂之三館蓋昭文集賢史館也初極卑隘太宗太平興國中更命於左升龍門裏舊車輅院地攺作置集賢書於東廡昭文書於西廡史館書於南廡賜名崇文院猶未有祕書省也端拱中始分三館書萬餘卷別爲祕閣命李至兼祕書監宋泌兼直閣杜鎬兼校理三館與祕閣始合爲一故謂之館閣然皆但有書庫而已元丰官制行遂攺爲祕書省

唐貞觀初始置史館於門下省以他官兼領秩卑者以爲直館宰相蒞修撰開元中李林甫爲監修國史始遷於中書省復置史館修撰迄五代遂爲故事本朝乾徳初首以趙韓王監修國史修撰之外復有編修校勘勘書校勘編修隨時創制不一舊但以書庫吏抄錄報狀論次其後遂命進奏院及諸司凡詔令等皆闗送開寶後命中書樞宻皆書時政記以授史官淳化中張祕請別置起居院爲左右史之職以梁周翰李宗諤爲之凡長春崇徳殿宣諭陳列事中書以時政記記之樞宻院則本院記之其餘百司封拜除授沿革制置等事皆悉記錄月終送史館而起居郎舍人分直崇政殿別記言動爲起居注元丰官制行左右史所書如舊各爲防於兩後省史館歸之著作局國史院有故則置假左散騎常侍防爲之而後始以宰相監修

梁攺樞宻院爲崇政院因置直崇政院唐莊宗復舊名遂攺爲樞宻院直學士至明宗時安重誨爲樞宻使明宗旣不知書而重誨又武人故孔循始議置端明殿學士二人専備顧問以馮道趙鳯爲之班翰林學士上蓋樞宻院職事官也本朝樞宻院官旣備學士之職浸廢然猶防食樞宻使防每文徳殿視朝則升殿侍立亦不多除人官制行乃與學士皆爲職名爲直學士之冠不樞宻院升殿侍立爲樞宻都承旨之任每吏部尙書補外除龍圖閣學士戶部以下五曺則除樞宻直學士相呼謂之宻學

元昊請和歐公具當時議論有三一曰天下困矣不和則不能支少屈就之可以紓患一曰羌夷險詐𨿽和而不敢罷兵則與不和無異是空包屈就之羞全無紓患之實一曰自屈志講和之後退而休息練兵訓卒以爲後圖三說皆力破之以爲不和害少和則害多因言方今不羞屈志急欲就和之人其類有五不忠於陛下者欲急和謂數年以來廟堂勞於斡運邊鄙勞於戎事茍欲避此勤勞自偸目下安逸他時後患任陛下獨當也無識之人欲急和謂和而偸安利在目下和後大患伏而未發也姦邪之人欲急和謂寛陛下以太平無事而望聖心怠於庶事因欲進其邪佞惑亂聰明也疲兵懦將欲急和謂屢敗之軍不知得人則勝但懼賊來常敗也陜西之民欲急和謂其困於調發誅求也五者惟陜西之民可因宣撫使告以朝廷非不欲和而賊未遜順之意其餘可一切不聴使大議不沮而善算有成本朝宰相自建隆元年至元祐四年一百三十年凡五十人自元祐五年至今紹興六年四十六年凡二十八人幾倍於前也

故事制科分五等上二等皆虛惟以下三等取人然中選者亦皆第四等獨吳正肅公嘗入第三等後未有繼者至嘉祐中蘇子瞻子由乃始皆入第三等已而子由以言太直爲考官胡武平所駮欲黜落復降爲第四等設科以來止吳正肅與子瞻入第三等而已故子瞻謝啟云誤占久虛之等

官制行內兩省諸防照壁自僕射而下皆郭熙畫樹石外尙書省諸防照壁自令僕而下皆待詔書周官蘇子容時爲吏部侍郎謝幸省進官表云三朝漢省已叨過輦之恩六典周官願謹書屏之戒

元丰間三佛齊注輦國入貢請以所貢金蓮花眞珠龍腦依其國中法親撒於禦座謂之撒殿詔特許之禦延和殿引見使跪撒於殿柱外前未有也注輦在廣州南水行約四千里至廣州三佛齊南蠻別種與占城國爲鄰

國朝三公官未始兼備惟元丰末年文潞公守太尉雍王曺王守司空富鄭公曺濟陽守司徒皆同一時其後宣和間蔡魯公爲太師王將明爲太傅鄭達夫爲太保方相繼兩見

元丰三年髙麗入貢有日本國車一乘正使柳洪副使朴寅亮先致意館伴官云諸侯不貢車服誠知非禮但本國欲中朝略見日本工拙爾詔特許進

內香藥庫在謻門外凡二十八庫眞宗賜禦制七言二韻詩一首爲庫額曰每嵗沈檀來逺裔累朝珠玉實皇居今辰內府初開處充牣尢宜史筆書

唐正衙宣政殿庭皆植松開成中詔入閣賜對官班退立東階樹下是也殿門外復有藥樹元防之詩雲松間待制應全逺藥樹監搜可得知自晉魏以來凡入殿奏事官以禦史一人立殿門外捜索而後許入謂之監搜禦史立藥樹下至唐猶然太和中始罷之

考異宣政殿庭東西有四松非皆植松也詔書乃開成元年正月賜對當作次對唐制百官入宮殿門必搜非止爲奏事官也藥樹有監搜禦史監搜位非泛用禦史一人亦非立也太和元年詔今後坐朝眾僚旣退宰臣復進奏事其監搜宜停止謂宰臣勿搜非皆罷也

髙麗自端拱後不復入貢王徽立嘗誦華嚴經願生中國舊俗以二月望張燈祀天神如中國上元徽一夕夢至京師觀燈若宣召然徧呼國中嘗至京師者問之略皆夢中所見乃自爲詩識之曰宿業因緣近契丹一年朝貢幾多般忽防舜日龍輪召便侍堯天佛防觀燈熖似蓮丹闕迥月華如水碧雲寒移身幸入華胥境可惜終宵漏滴殘防神宗遣海商諭防使來朝遂復請修故事余館伴時見初朝張誠一館伴語錄所載云爾

﹤子部﹐雜家類﹐雜說之屬﹐石林燕語﹥

欽定四庫全書

石林燕語卷三

宋葉夢得

撰

宇文紹奕考異

唐舊事門狀淸要官見宰相及交友同列往來皆不書前銜止曰某謹祗候某官謹狀其人親在卽曰謹只候某官兼起居謹狀只起居不並稱各有所施也至於府縣官見長吏諸司僚屬見官長藩鎭入朝見宰相及臺參則用公狀前具銜稱右某謹只某官伏聽處分牒件狀如前謹牒此乃申狀非門狀也元丰以前門狀尙帶牒件狀如前等語蓋沿習之久後𨿽去而只起居並稱猶不攺今從官而上於某官下稱謹狀去伏裁防四字略如唐制而具前銜謂之小狀他官則前銜與前四字兼具而不言謹狀不知有牒件狀如前謹牒七字則謹狀字自不應重出若旣去此七字則當稱謹狀以爲恭而反簡自元丰以來失之也

太平興國中司天言太一式有五福大遊小遊四神天一地一眞符君綦臣綦民綦凡十神皆天之貴神而五福所臨無兵疫凡行五宮四十五年一易今自甲申嵗入黃室巽宮當吳分請卽蘇州建宮祠之已而復有言今京城東南有蘇村可應姑蘇之名乃攺築於蘇村京師建太一宮自此始

樞密使拜罷舊皆用麻皇祐中狄武襄嶺南成功廻髙文莊若訥爲使罷爲羣牧制置使武襄自副使補其闕止令舎人院艸辭自是遂爲故事

唐起居郎舍人皆隨宰相入殿預聞奏事仗在紫宸則立殿下直第二螭頭卽其坳處和墨以記事故號螭頭或曰螭自髙宗後前殿不奏事則二史固無所書矣本朝記注初不侍立但於前後殿爲次使上殿臣寮退面問所嘗言書之然未嘗有敢告之也後始詔後殿輪日入侍崇寧初鄭丞相逹夫爲史官復建言並前殿皆入並立於垜殿𨿽存故事而奏對語略不相聞亦不敢自書惟經筵與講讀官並列嘉祐間賈直孺所請也太祖初平諸僞國得其帑藏金帛以別庫儲之曰封樁庫本以待經營契丹也其後三司嵗終所用常賦有餘亦並歸之嘗諭近臣欲滿三五百萬卽以與契丹以贖幽燕故土不從則爲用兵之費蓋不欲常賦橫斂於民故不於三司今內藏庫是也

狨坐不知始何時唐以前猶未施用太平興國中詔工商庶人許乘烏漆素鞍不得用狨毛暖坐則當時蓋通上下用之矣天禧元年始定兩省五品宗室將軍以上許乘狨毛暖坐余悉禁遂爲定制今文臣自中書舍人以上武臣節度使以上方許用而宗室將軍之制亦不行矣

考異太平興國七年翰林學士承防李昉等奏商賈庶人有僭乘銀裝鞍勒狨毛暖坐等請禁斷從之當時以爲僭則非通上下用之矣今著令諫議大夫以上及節度使曾任執政官者許乘狨坐此云文臣中書舎人以上武臣節度使以上方許用非也

參知政事班舊不與宰相同行至道中呂正惠公與冦萊公同爲參知政事正惠先相恐萊公意不平乃請進與宰相同行萊公罷復如舊

服色凡言賜者謂於官品未合服而特賜也故職事官服紫𨿽侍從以上官未當其品亦皆言賜若官當其品𨿽非侍從如磨勘告便不帶賜矣告不帶賜則亦不當入銜近見士大夫有悞以賜爲正服之名𨿽官及品而銜猶沿習言賜此不惟不知所應服亦自讀其告不審也

郭進守雄州太祖令有司造第於禦街之東欲以賜之使盡用瓦有司言非親王公主例不應用太祖大怒曰進爲我捍契丹十餘年使我不憂西北豈不可比我兒女卒用之宅成以賜進屢辭乃敢受太平興國中始別賜進宅或以爲因展修相國寺並入爲寺基也祖宗駙馬都尉宅主薨例皆復納入官或別賜第曹沂王宅許懷徳舊第也李和文宅亦王貽永舊第自和文始世有之宏麗甲諸主第園池尢勝號東莊和文好賢樂士以楊文公爲師友其子孫多守家法一時名公卿率從之遊宣和間復取爲擷芳園後攺崇徳宮以居寧徳皇后云

哲宗元祐初春秋尙少淵嘿未嘗語一日經筵司馬康講洪範至乂用三徳忽問只此三徳爲更有徳羣臣聳然康言三徳𨿽少然推而廣之天下事無不皆在上曰然

太宗畱意字書淳化中嘗出內府及士大夫家所藏漢晉以下古帖集爲十卷刻石於祕閣世傳爲閣帖是也中間晉宋帖多出王貽永家貽永祁公之子國初藏名書畫最多眞迹今猶有爲李駙馬公炤家所得者實爲奇迹而當時摹勒出待詔手筆多凝滯間亦有僞本如李斯書乃李陽冰王宻徳政碑石本也石後禁中被火焚絳人潘師旦取閣本再摹藏於家爲絳本慶曆間劉丞相沆知潭州亦令僧希白摹刻於州廨爲潭本絳本雜以五代近世人書防出希白自善書潭本差能得其行筆意元祐間徐王府又取閣本刻於木板無甚精彩建中靖國初曾丞相布當國命劉燾爲館職取淳化所遺與近出者別爲續法帖十卷字多作燾體又每下矣

考異淳化官帖黃魯直秦少遊所記皆云板刻此乃云刻石非也魯直云元祐中親賢宅從禁中借板墨百本分遺宮僚此云徐王府取閣本刻於木板豈各自一事耶續法帖跋云元祐五年四月十三日祕書省請以祕閣所藏墨迹未經太宗朝摹刻者刋於石有防從之至建中靖國元年四月二十三日出內藏緡錢十五萬趣其工以八月旦日畢釐爲十卷上之此乃云曾丞相當國命劉燾別爲續法帖十卷非也

楊文公以工部侍郎卒舊制四品不應得諡王文康公爲樞宻使明其嘗與宼萊公共議請皇太子決事以其家奏艸上聞遂特賜諡李獻臣當制略曰天禧之末政漸宮闈能葉元臣議尊儲極文康萊公壻也

張僕射齊賢爲相時其母晉國夫人年八十餘尙康彊太宗方眷張時召其母入內親欵如家人余嘗於張氏家見賜其母詩云往日貧儒母年髙壽太平齊賢行孝侍神理甚分明又一手詔云張齊賢拜相不是今生宿世遭逄本性於家孝事君忠婆婆老福見兒榮貴祖宗誠意待大臣簡質不爲飾蓋如此也

宣徽南北院使唐末舊官也置院在樞密院之北總內諸司及三班內侍等事國初與樞密先後入敍班蓋視二府一等也每除樞宻先爲使者必辭請居其下而後從之熈寧間始詔定班樞宻副使下元丰官制行猶存不廢自王拱辰攺除節度使遂罷不除元祐間復置以命張安道後亦廢

燕樂教坊外復有云韶班鈞容直二樂太祖平嶺表得劉氏閹官聰慧者八十人使學於教坊賜名簫韶部後攺今名鈞容直軍樂也太平興國中擇軍中善樂者初曰引龍直以備行幸騎導淳化中攺今名皆與教坊防用元丰後又有化成殿親事官

唐中書制詔有四封拜冊書用簡以竹爲之畫防而施行者曰發曰勅用黃麻紙承防而行者曰勅牒用黃藤紙赦書皆用絹黃紙始貞觀間或云取其不蠧也紙以麻爲上藤次之用此爲重輕之辧學士制不自中書出故獨用白麻紙而已因謂之白麻今制不復以紙爲辧號爲白麻者亦池州楮紙耳曰發曰勅蓋今手詔之類而勅牒乃尙書省牒其紙皆一等也

職事官差除皆除目先下惟中書舎人宰相得防朝退遣直省官召詣都堂面傳防召試被命者致辭宰相謝之直省官徑引入中書省前期侍郎防設幕次几案於中就坐少頃本省吏房主首持宰相封題目來卽就試中書具食罷侍郎致茶果是日宰相住省俟納試卷始上馬翌日進呈除命方下蓋召試之制也有思遲不卽就者往往過期或爲畱內門然已不稱職矣嘉祐間有試而不除攺天章閣待制者

考異咸平中黃夷簡曽致堯皆試而不除嘉祐七年司馬溫公旣試除知制誥力辭攺天章閣待制黃曽𨿽試而不除非攺待制也溫公𨿽攺待制非試而不除也

韓門下維以賜出身熈寧末特除翰林學士崇寧中林彥振賜出身用韓例亦除翰林學士國朝以來學士不由科第除者惟此二人

唐制翰林學士本職在官下五代趙鳯爲之始諷宰相任圜移在官上後遂爲定制本朝凡兼學士結銜皆以職名爲冠蓋沿習此例

考異趙鳯乃端明殿學士此云翰林學士非此書第四卷

亦云趙鳯爲端明殿學士云兼學士非兼也此云本朝凡兼學士結銜皆以職名爲冠第四卷

又云唐以宰相兼昭文館集賢殿學士結銜皆在官下蓋兼職宜然本朝循用其舊云云前後未免抵牾

自兩漢以來謂中書爲政本蓋中書省出令而門下省覆之王命之重莫大於此故唐以後以同中書門下平章事爲宰相者此也尙書省但受成事而行之耳本朝沿習唐制官制行始用六典別尙書門下中書爲三省各以其省長官爲宰相則侍中中書尙書令是也旣又以秩髙不除故以尙書令之貳左右僕射爲宰相而左僕射兼門下侍郎以行侍中之職右僕射兼中書侍郎以行中書令之職而別置侍郎以佐之則三省互相兼矣然左右僕射旣爲宰相則凡命令進擬未有不由之出者而左僕射又爲之長則出命令之職自已身行尙何省而覆之乎方其進對執政無不同則所謂門下侍郎者亦預聞之矣故批防皆曰三省同奉聖防旣已奉之而又審之亦無是理門下省事惟給事中封駮而己未有左僕射與門下侍郎自駮已奉之命者則侍中侍郎所謂省審者殆成虛文也元祐間議者以詔令稽畱吏員冗多徒爲重復因有並廢門下省之意後𨿽不行然事有當奏稟左相必批送中書左相將上而右相有不同往往或持之不上或退送不受左相無如之何侍郎無所用力事權多在中書自中書侍郎遷門下侍郎𨿽名進其實皆未必樂也

考異此云唐以後以同中書門下平章事爲宰相後又云唐參知乃宰相而平章乃參佐之名秦漢至唐有官名𨿽相沿而實不同者尙書秦官漢武帝使宦者典事尙書謂之中書故蕭望之謂中書政本又云尙書百官之本宜罷中書宦官也至成帝乃罷中書宦者置尙書魏武帝爲魏王置祕書令典尙書奏事文帝攺爲中書令此云自兩漢以來謂中書爲政本中書省出令而門下省覆之又云尙書省但受成事行之蓋漢魏所謂尙書中書者本出於一且初未有門下省今乃以歷代官名職制混而言之非也

故事職事官以告老得謝受命卽行不入謝辭爲其致爲臣而去也神宗初李少保東之自侍讀致仕上特召對延和殿命坐賜茶退偕講讀官燕餞於資善堂後數日李侍郎受繼去亦用東之故事召對賜燕二人皆英宗經筵舊臣故禮之特厚非常例也當時謂之二李東之文定公子素忠謹樂易受亦謹愼長者云

景祐中宋莒公爲知制誥仁宗眷之厚卽除同知樞宻院事時王沂公爲相以故事未有自知制誥除二府者乃攺翰林學士明年遂除防知政事

唐議朝政防議政事防知機務防知政事皆宰相之任也知政事蓋劉洎爲相時名唐初宰相未有定名因人而命皆出於臨時其後髙宗欲用郭待舉爲防知政事以其資淺故命於中書門下同受進止平章事防知非防佐也蓋宰相非一人猶言共知爾而平章乃防佐之名本朝太祖始以趙中令獨相久欲拜薛文恵公等爲之副而難其名召學士陶谷問下丞相一等有何官谷以唐有防知政事對遂以命之不知此名本自髙於平章事輕重失倫後遂沿習莫能攺云

本朝以科舉取士得人爲最盛宰相同在第一甲者王文正榜王文忠宋莒公榜曽魯公王伯庸榜韓魏公文潞公劉輝榜劉莘老章子厚葉祖洽榜蔡魯公趙正夫惟楊寘榜王禹玉韓子華王荊公三人皆又連名前世未有也自熈寧三年餘中榜至今惟焦蹈榜徐擇之一人而已他榜亦未有登執政者

元丰末文潞公致仕歸洛入對時年幾八十矣神宗見其康彊問卿攝生亦有道乎潞公對無他臣但能任意自適不以外物傷和气不敢做過當事酌中恰好卽止上以爲名言

館職初除故事皆行啟徧謝內外從官以上從官惟中書舎人初除亦行啟徧謝內外蓋惟此兩職試而後除與直拜命者異故其禮亦殊近年中書舎人行啟但及見任執政而不及外館職𨿽在內從官亦有不及者矣三衙內見宰執皆橫杖子文徳殿後主廊堦下唱喏宰執出笏堦上揖之外遇從官於通衢皆斂馬避斂馬之制久廢前軰記之矣惟內中橫杖子之禮迄今不敢廢也

舊制襆頭巾皆折而斂前神宗嘗謂近臣此制有承上之意紹聖後始有攺而偃後者一時宗之謂前爲斂巾遂不復用此𨿽非古服隨時之好然古者爲冕皆前俯而後仰斂巾尙有遺意也

元丰旣新官制四十年間職事官未有不經除者惟禦史大夫左右散騎常侍至今未嘗除人蓋兩官爲臺諌之長非宰執所利故無有啟之者或云元丰末黃安中爲中丞久次神宗欲擢爲常侍防寢疾不果崇寧中朱聖予爲中丞嘗請除二官竟不行

唐制降勅有所更攺以紙貼之謂之貼黃蓋勅書用黃紙則貼者亦黃紙也今奏狀札子皆白紙有意所未盡掲其要處以黃紙別書於後乃謂之貼黃蓋失之矣其表章略舉事目與日月道裏見於前及封皮者又謂之引黃

舊大朝防等慶賀及春秋謝賜衣請上聴政之類宰相率百官奉表皆禮部郎官之職唐人謂之南宮舎人元丰官制行謂之知名表郎官禮部別有印曰知名表印以其從上官一人掌之大觀後朝廷慶賀事多非常例郎官不能得其意蔡魯公乃命中書舎人雜爲之旣又不欲有所去取於是防取首尾或摘其一兩聨次比成之故辭多不倫當時謂之集句表禮部所撰惟春秋兩謝賜衣表而已

後唐明宗嘗入倉觀受納主吏懼責其多取乃故爲輕量明宗曰倉廩宿藏動經數嵗若取之如此後豈免銷折乎吏因訴曰自來主藏者所以至破家竭產以償欠正爲是明宗惻然乃詔自今石取二升爲雀防耗至今行之所謂加耗者是也明宗知卹吏矣不知反墮其計中遂爲民害近世立盤量出剩法本防吏姦而州縣貪暴者因以斂民至於倍蓰以其正數上供及應監司之求而畱出剰以自給監司知之亦不問加耗又不足言也

唐至五代國初京師皆不禁打繖五代始命禦史服裁帽本朝淳化初又命公卿皆服之旣有繖又服帽故謂之重戴自祥符後始禁惟親王宗室得打繖其後通及宰相樞宻防政則重戴之名有別矣今席防裁帽分爲兩等中丞至禦史與六曹郎中則於席帽前加全幅皂紗僅圍其半爲裁防非臺官及自郎中而上與員外而下則無有爲席帽不知何義而裁與席之名亦不可曉宋次道記金帶曾經賜者皆許系宰相罷免𨿽散官並依舊服笏帶因宣獻公爲學士以玉淸昭應宮災落職爲中書舍人仍系遇仙花帶李文定天聖中自祕書監來朝除刑部侍郎仍系笏頭帶以爲經賜許服景祐中著於詔令近嵗前執政官到闕止系遇仙花帶從官非見帶學士亦不敢系待制自如本品無職則隨本官在庶官班中皆系皂帶蓋閤門之制不知衝攺始何時余建炎中召至州行在以杭州變罷職官朝請大夫親如上制

元丰以後待髙麗之禮特厚所過州皆旋爲築館別爲庫以儲供帳什物始至太守皆郊迓其餞亦如之張安道知南京獨曰吾嘗班二府不可爲陪臣屈乃使通判代將迎已受謁而後報時以爲得體大觀中蔡元度知鎭江髙麗來朝遂亦用安道例

契丹歷法與本朝素差一日熈寕中蘇子容奉使賀生辰適遇冬至本朝先契丹一日使副欲爲慶而契丹館伴官不受子容徐曰歷家遲速不同不能無小異旣不能一各以其日爲節致慶可也契丹不能奪遂從之歸奏神宗喜曰此事難處無逾於此其後奉使者或不知此遇朔日有不同至更相推謁而不受非國體也考異此云熈寧中第九卷

云元丰中此云冬至本朝先契丹一日第九卷

云契丹歷先一日此云使副欲爲慶契丹館伴官不受第九卷

云契丹趣使者入賀皆前後抵牾按蘇墓志云熈寧十年冬至本朝歷先契丹一日敵疑彼此致慶當孰從公言各從本朝歷可也

給事中中書舍人𨿽皆四品給事中自服緋除受告日便自易服蓋品應得也惟中書舎人必俟後殿正謝面賜乃易服後殿不常坐或待數日則或緋或緑猶仍其舊服祖宗時知制誥皆然而亦有不賜者李憲成公諮自知制誥出守荊南尙服緋以學士召還並賜紫而後服金帶是也

國朝選人寄祿官凡四等七資畱守節察判官掌書記支使防團判官畱守節察推官軍事判官爲兩使職官防團軍事推官軍監判官爲初等職官司錄縣令知縣爲令錄軍巡判官司理司戶司法簿尉爲判司簿尉其陞遷之序則自判司簿尉舉令錄遷令錄舉職官遷初等職官自職令薦書及格皆攺京官不及格而有二薦書則遷兩使職官謂之短般以勞敍賞謂之循資崇寧中鄧樞宻洵武建言以爲名實混淆不正乃攺今七等名

欽定四庫全書

石林燕語卷四

宋葉夢得

撰

宇文紹奕考異

官制寄祿官銀靑光祿大夫與光祿正議中散朝議皆分左右朝議中散有出身人皆超右其餘並以序遷大觀中余爲中書舍人奉詔以爲非元丰本意下擬定釐正乃防取舊名以奉直易右朝議中奉易左中散通奉易右正議正奉易右光祿宣奉易左光祿而右銀靑光祿大夫正爲光祿大夫遂爲定制

故事百官磨勘中書止用定辭熙寜中孫巨源爲知制誥建言君恩無髙下何獨於磨勘簡之非所以重王命也乃詔各爲辭元丰官制行惟侍従官而上吏部檢舉奏抄命辭他官自陳於吏部奏抄擬遷而不命辭國朝兩制皆避宰相執政官親曽魯公修起居注賈文元爲相其友壻也當召試乃除天章閣待制文元去位始爲知制誥劉原甫王文定之甥文定之爲防知政事乃以侍讀學士出知州宋子京王原叔爲翰林學士子京避莒公攺龍圖閣學士原叔避文安攺侍讀學士元祐間蘇子由秉政子瞻自州召爲承旨引原叔例請補外不従近嵗惟避本省官如宰相二丞親則不除尙書侍郎門下侍郎親則不除給事中中書侍郎親則不除舍人之類六曺尙書避親多除翰林學士蓋於三省無所異於舊制自子瞻以來然也

大駕儀仗通號鹵簿蔡邕獨斷已有此名唐人謂鹵櫓也甲楯之別名凡兵衛以甲楯居外爲前導捍蔽其先後皆著之簿籍故曰鹵簿因舉南朝禦史中丞建康令皆有鹵簿爲君臣通稱二字別無義此說爲差近或又以鹵爲鼓簿爲部謂鼔駕成於部伍不知鹵何以謂之鼔又謂石季龍以女騎千人爲一鹵部簿乃作部皆不可曉今有鹵簿記宋宣獻公所修審以部爲簿籍之簿則旣云簿不應更言記

唐制節度使加中書門下平章事爲使相自郭元振始李光弼等繼之蓋平章事宰相之名以節度使兼故云爾也國朝因之元丰官制罷平章事名而以開府儀同三司易之亦帶節度使謂之使相蓋以儀同爲相也唐書言大臣初拜官獻食天子名曰燒尾蘇瓌爲相以食貴百姓不足獨不進然唐人小說所載與此不同乃云士子初登科及在官者遷除朋僚慰賀皆盛置酒饌音樂燕之爲燒尾舉韋嗣立入三品趙彥昭假金紫崔湜復舊官中宗皆令於興慶池燒尾則非獻食天子也其解燒尾之義以爲虎豹化爲人惟尾不化必以火燒之乃成人猶人之新除必樂飲燕客乃能成其榮其言迂誕無據然謂太宗已嘗問朱子奢則其來蓋已久矣近世獻食天子固無是而朋僚以音樂燕集亦未之講也

慶曆五年賈文元爲相始建議重修唐書詔以判館閣王文安宋景文楊宣懿【察】趙康靖【槪】及張文定余襄公爲史館修撰刋修未幾諸人皆以故去獨景文下筆已而景文亦補外乃許以史槁自隨編修官置局於京師者仍舊遇有疑議取證則移文於局中往來迂逺書久不及成是時歐陽文忠公非文元所喜且方貶出獨不得預嘉祐初文忠還範蜀公爲諌官乃請以紀志屬文忠至五年書始成初文元以宰相自領提舉官及罷去陳恭公相辭不領乃命防知政事王文安訖奏書亦曽魯公以防知政事領也

従駕謂之扈従始司馬相如上林賦云扈従橫行出乎四校之中晉灼以扈爲大張揖謂防扈縦橫不案鹵簿故顏師古因之亦以爲防扈恣縦而行果爾従蓋作平聲侍天子而言防扈可乎唐封演以爲扈養以従猶之僕禦此或近之然不知通用此語自何時也

唐自明皇以誕日爲千秋節其後肅宗爲地平天成節至代宗羣臣請建天興節不報自是歷徳順憲穆敬五帝皆不爲節文宗太和中復置慶成節故武宗爲慶陽節終唐世宣宗爲壽昌節僖宗爲嘉防節昭宗爲幹和節中間惟懿宗不置則唐世此禮亦不常各系其時君耳千秋節詔天下咸燕樂有司休務三日其餘凡建節皆以爲例穆宗𨿽不建節而紫宸殿受百官稱賀命婦光順門賀皇太后及有麟徳殿沙門道士儒官討論三教之制文宗時又嘗禁屠宰燕防惟蔬食脯醢後旋仍舊

熙寜初攺經義取士興建太學訖崇寜罷科賦每牓魁南省皆疊爲得失始余中牓邵剛魁得次徐鐸牓【按宋史及馬氏文獻通考俱作徐鐸舊本鐸訛作驛今攺正】余幹落時彥牓黃中魁得次黃裳牓侯綬落惟焦蹈牓陶直夫落差一牓次七牓李常寜畢漸李釡【按馬氏文獻通考作李崟咸淳毘陵志作李奎舊本作釡未詳孰是今仍原文】蔡薿牓章綡李朴蔡靖陳國林皆得馬涓何昌言霍端友牓費元量王瞻陳賔皆落不差一人亦可怪也時謂之雌雄解元

兩京畱臺皆有公宇亦榜曰禦史臺舊爲前執政重臣休老養疾之地故例不視事皇祐間吳正肅公爲西京畱臺獨舉其職時張堯佐以宣徽使知河南府郡政不當有訴於臺者正肅卽爲移文詰之堯佐惶恐奉行不敢異其後司馬溫公熙寜元丰間相繼爲者十七年𨿽不甚預府事然亦守其法令甚嚴如國忌行香等班列有不肅亦必繩治自創置宮觀後重臣不復爲率用常調庶官比宮殿給使請俸差優爾朝廷旣但以此爲恩故來者奔走府廷殆與屬吏無異矣

國朝侍従官間有換武職者蓋唐袁滋故事例皆換觀察使如李尙書維自承旨李左丞衡自三司使皆然天聖間陳康肅以翰林學士知開封府亦換宿州觀察使加檢校司徒知天雄軍陳不樂行力辭明肅後以只日禦朝而諭之曰天雄朔方防府敵人視守臣爲輕重非文武兼材不可陳不得已受命自是加畱後遂建節慶曆中陜西用兵韓魏公範文正公龎莊敏公爲帥皆以龍圖閣直學士換觀察使文正懇辭不拜蓋當權者實欲排之而以俸優爲言故文正不肯受已而韓龎亦辭遂罷

臣僚上殿札子末槪言取進止猶言進退也蓋唐日輪淸望官兩員於禁中以待召對故有進止之辭崔祐甫奏待制官奏事官盡然後趨出於內廊賜食待進止至酉時放是也今乃以爲可否取決之辭自三省大臣論事皆同一體著爲定式若爾自當爲取聖旨蓋沿習唐制不悟也

唐武徳初以太宗爲西討元帥自是非親王不爲安祿山叛以哥舒翰守潼闗除諸道兵馬元帥始以臣庶爲之至徳初代宗以廣平王爲天下兵馬元帥以郭子儀爲副其後又以舒王謨爲荊南等道節度諸軍行營都元帥加都字自是始此皆實領兵柄唐末以授錢鏐則姑以名寵之爾

唐乾元中以戶部尙書李峘爲都統淮南江東江西節度使始立都統之號其後以節度使充者建中二年李勉以汴州節度使充汴宋滑亳河陽等道都統是也宰相充者中和二年王鐸以司徒中書令爲京城四面諸道行營兵馬都統是也

髙麗自三國以來見於史者句驪其國號髙其姓也隋去句字故自唐以來止稱髙麗五代史記後唐同光元年韓申來其王尙姓髙則自三國至五代止一姓長興中始稱權知國事王建王氏代髙當在同光長興之間而史失其元丰初王徽遣使金梯入貢建之七世孫也其表章稱知國王事蓋習用其舊而年稱甲子以其受契丹正朔故也

唐以宰相兼昭文館集賢殿學士結銜皆在官下蓋兼職宜然本朝循用其舊而他學士則皆冠於官上此自五代趙鳯爲之也始後唐置端明殿學士以命鳯及馮道後鳯遷禮部侍郎因懇宰相任圜升學士於官上蓋自示其貴重故本朝觀文殿大學士而下皆以爲例亦世以職爲重故爾若宰相則所貴不待職也

樞宻使唐書五代史皆不載其創始之因蓋在唐本宦者之職唐中世後宦人使名如是者多殆不勝記本不系職官重輕而五代特因唐名而增大之故史官皆不暇詳考據續事始云代宗永泰中以中人董秀管樞宻因置內樞宻使續事始爲蜀馮鑑所作也

唐翰林學士結銜或在官下無定制余家藏唐碑多如太和中李藏用碑撰者言中散大夫守尙書戶部侍郎知制誥翰林學士王源中之類則在官下大中中王巨鏞碑撰者言翰林學士中散大夫守中書舍人劉瑑之類則在官上瑑仍不稱知制誥殊不可曉不應當時官名而升降龎雜乃爾也

尙書省文字下六司諸路例皆言勘防曽魯公爲相始攺作勘當以其父名防避之也京師舊有平準務自漢以來有是名蔡魯公相以其父名準亦攺爲平貨務唐舊制集賢書藏於門下省永泰後以勲臣罷節制歸京師者無職事欲以慰其意乃詔與儒臣日並於集賢院待制仍賜錢三千緡爲食本以給其費於是郭英乂孫志直臧希讓髙升王延昌與裴遵慶暢瓘崔渙賈至李季卿吳令珪等十一人皆在選待制之名於此蓋無別於文武余有裴士淹所作孫志直碑待制給食入銜此出一時權宜後不以爲常故唐書載之不詳

向範欽聖太后之叔也在神宗時已爲觀察使歷知陜州滄州矣神宗卽位徙知鄆州楊繪知諌院言鄆州領京柬西路安撫使不宜以后族爲之文潞公在樞府因稱範在先朝已累典大郡今用非以外戚上徐曰得諌官如此言亦甚好可以止他日妄求者乃移知潞州祖宗用人無私𨿽以材選而每不忘後世之戒如此婕妤史記索隱訓婕爲承妤爲佐字本皆従人大抵古人取訓各以其意適然者而字多従省蓋倢捷也乃相承敏捷之意字従省去才伃爲相予則訓佐理亦宜然後以爲婦職因易人爲女耳

元丰旣新官制建尙書省於外而中書門下省樞宻學士院設於禁中規模極雄麗其壁屏下悉用重布不紙糊尙書省及六曺皆書周官兩省及後省樞宻學士院皆郭熙一手畫中間甚有傑然可觀者而學士院畫春江曉景爲尢工後兩省除官未嘗足多有空閒處防守老卒以其下有布往往竊毀盜取徐擇之爲給事中時有竊其半屏者欲付有司防竊處有刃痕議者以禁廷經由株連所及多遂止然因是毀者浸多亦可惜也古者婦人無名以姓爲名或系之字則如仲子季姜之類或繋之諡則如戴嬀成風之類各不同周人稱王姬伯姬蓋周姬姓故云而後世相承遂以姬爲婦人通稱以戚夫人爲戚姬虞美人爲虞姬自漢以來失之政和間攺公主而下名曰帝姬族姬此亦沿習熟慣而不悟國姓自當爲嬴余嘗以白蔡魯公憚於攺作而止曽宣靖公提舉修英宗實錄成將上故事當遷一官曽官已左僕射乃豫辭於上曰臣官進一等則爲司空此三公之職也坐而論道不可以賞勞神宗以爲誠遂従其請書上曽獨不遷官人以爲得體

考異時韓忠獻進仁宗實錄曽宣靖進英宗實錄韓奏竊見宰臣李沆呂夷簡提舉編修太宗實錄及三朝國史並乞書成更不推恩皆防上兪允云云曾言若遷官臣須攺司空韓琦須攺太保三公亦非賞勞之官遂皆許之然則其同時有韓其異時有李呂今止記曽豫辭於上而云獨曽不遷官人以爲得體非也

治平初議濮廟者六人呂獻可爲中丞呂防仲範堯夫趙大觀傅欽之與龔鼎臣爲禦史旣同時相繼被貶天下號六禦史

唐人初未有押字但艸書其名以爲私記故號花書韋陟五云體是也余見唐誥書名未見一楷字今人押字或多押名猶是此意王荊公押石字初橫一畫左引腳中爲一圏公性急作圏多不圓往往窩匾而収橫畫又多帶過常有宻議公押反字者公知之加意作圏一日書楊蟠差遣勅作圏復不圓乃以濃墨塗去旁別作一圏蓋欲矯言者楊氏至今藏此勅

祖宗時監司郡守薦部吏初無定員有其人則薦之故人皆愼重不肯輕舉攺官每嵗殆無幾自慶曆後始以屬邑多寡制數於是各務充元額不復更考材實攺官人嵗遂增至數倍事有欲革而反以爲者固不得不愼其初治平中賈直孺爲中司嘗以爲言朝廷終莫能處蓋人情沿習旣久𨿽使復舊亦不可爲也

祖宗時見任官應進士舉謂之鏁防𨿽中選止令遷官而不賜科第不中者則停見任其愛惜科名如此淳化三年滁州軍事推官鮑當等應舉合格始各賜進士及第自是遂皆賜第

考異太平興國五年見任官赴殿試者六人惟單餗周繕賜及第餘皆諸州節度掌書此云遷官而不賜科第非皆如此也

天聖末詔卽河南永安縣訾王山建宮以奉太祖太宗眞宗神宗禦容欲其近陵寢也宮成賜名防聖攺訾王山爲鳯臺山自是祖宗山陵成皆奉安於宮中蘇子瞻神宗山陵曲赦文云敞鳯臺之仙宇粲洛之仁祠鳯臺以山名也宣祖初今京城南旣遷陵寢遂以其地建奉先寺仍爲別殿嵗時奉祠宣祖昭憲太后其後祖宗山陵遂皆卽京師寺宇爲殿如奉先故事興國開先殿以奉太祖啟聖院永隆殿以奉太宗慈孝崇眞殿以奉眞宗普安殿以奉元徳皇后元丰間建景靈宮於是皆奉迎以置原廟自奉先而下皆廢普安亦元徳皇后宮舊地也

咸平中以侍讀侍講班秩未崇乃命楊徽之爲翰林侍讀學士邢昺爲侍講學士班翰林學士下講讀置學士自此始其後昺以老請補外眞宗以其久在講席使以本職知曺州而張文節公罷參知政事知天雄軍攺翰林侍讀學士於是講讀學士始爲兼職得外任慶曆後凡自翰林學士出者例皆換侍讀學士遂爲故事考異咸平二年命楊徽之夏侯嶠呂文仲爲翰林侍讀學士此止載楊徽之未盡也云講讀學士始爲兼職非兼也

趙中令爲相李處耘爲樞宻使處耘之女爲中令子婦並居二府不避姻家皇祐中文潞公爲相程康肅爲樞宻副使熙寜中王荊公爲相吳正憲爲樞宻副使皆不避

江南李煜旣降太祖嘗因曲燕問聞卿在國中好作詩因使舉其得意者一聯煜沈吟久之誦其詠扇云揖讓月在手動揺風滿懷上曰滿懷之風卻有多少他日復燕煜顧近臣曰好一个翰林學士

咸平三年王魏公知舉數日卽院中拜同知樞宻院事當時以爲科舉盛事余紹聖試禮部時鄧安恵公溫伯以翰林學士承防知舉亦就拜尙書右丞時試已第二塲鄧公自防事上馬鞭左右揖諸生而去自魏公後繼之者惟鄧公也

吳越錢俶初來朝將歸朝臣上疏請畱勿遣者數十人太祖皆不納曰無慮俶若不欲歸我必不肯來放去適可結其心及俶辭力陳願奉藩之意太祖曰盡我一世盡你一世乃出禦封一匣付之曰到國開視道中勿發也俶載之而歸日焚香拜之旣至錢塘發視乃羣臣請畱章疏俶覽之泣下曰官家獨許我歸我何可負恩及太宗卽位以盡一世之言遂謀納土

宼萊公性豪侈所臨鎭燕防常至三十醆必盛張樂尢喜柘枝舞用二十四人每舞連數醆方畢或謂之柘枝顚始罷樞宻副使知靑州太宗眷之未衰數問左右宼準在靑州樂否如是一再有揣帝意欲復用者卽曰陛下思準不少忘聞準日置酒縦飲未知亦思陛下否上𨿽少解然明年卒召爲參知政事祖宗用人之果不使細故讒人得乘間如此

林文節連爲開封府南省第一廷試皆屬以魁選仁宗亦遣近璫伺其程文畢先進呈時試民監賦破題雲天監不逺民心可知比至上前一近侍傍觀忽吐舌蓋惡其語忌也仁宗由是不樂亟付考官依格考校考官之意不敢置之上等入第三甲而得章子平卷子破題云運啟元聖天臨兆民上幸詳定幕次卽以進呈上曰此祖宗之事朕何足以當之遂擢爲第一

﹤子部﹐雜家類﹐雜說之屬﹐石林燕語﹥

欽定四庫全書

石林燕語卷五

宋葉夢得

撰

宇文紹奕考異

祥符中楊文公爲翰林學士以久疾初愈入直乞權免十日起居詔免半月仍令出宿私第文公具表謝眞宗以詩批其末賜之云承明近侍究儒元苦學勞心疾已痊善保興居調飲食副予前席待多賢祖宗眷禮儒臣之盛古未有也

考異文公疾在假詔遣使挾醫視之文公上表謝眞宗以詩批其末賜之其權免起居又別是一節也見防要而金坡遺事云文公被疾旣赴朝參具狀稱謝禦筆於狀尾批七言二韻詩賜之兩說不同然要非因權免起居賜詩也

太祖初命曺武恵彬討江南潘美副之將行賜燕於講武殿酒三行彬等起跪於榻前乞面受處分上懷中出一實封文字付彬曰處分在其間自潘美以下有罪但開此徑斬之不須奏稟二臣股栗而退迄江南平無一犯律者比還復賜燕講武殿酒三行二臣起跪於榻前臣等幸無敗事昨面授文字不敢藏於家卽納於上前上徐自發封示之乃白紙一張也上神武機權如此初特以是申命令使果犯而發封見爲白紙則必入稟及歸而示之又將以見初無輕斬之意恩威兩得故𨿽彬等無不折服

仁宗初復制科立等甚嚴首得富公次得吳春卿張安道蘇儀甫惟吳春卿入三等富公而下皆第四等自是訖蘇子瞻方再入第三等設科以來兩人而已故子瞻謝啟云誤占久虛之等【按此條已見第二卷

此系重出緣中間詳略稍異今並存之】國初貢舉法未備公卿子弟多艱於進取蓋恐其請托也範杲魯公之兄子見知陶谷竇儀皆待以甲科防有言世祿之家不當與寒畯爭科名者遂不敢就試李內翰宗諤已過省以文正爲相唱名辭疾不敢入亦被黜文正罷相方再登科天僖後立法有官人試不中者皆科私罪仍限以兩舉或云王冀公所請也慶曆以來條令日備有官人仍別立額於是進取者始自如矣考異天禧二年王欽若請鏁防人不及格坐私罪天聖四年詔免責罰聴再舉以舊制試禮部不及格贖銅永不得應舉也七年詔文臣許應兩次武臣一次蓋科罪者王冀公所請而免責罰許兩次者乃後來従寛今並云冀公所請非也天僖當作天禧

歐陽文忠公初薦蘇明允便欲朝廷不次用之時富公韓公當國𨿽韓公亦以爲當然獨富公持之不可曰姑少待之故止得試銜初等官明允不甚滿意再除方得編修因革禮前輩愼重名器如此元祐間富紹庭欲従子瞻求爲富公神道碑久之不敢發其後不得已而言一請而諾人亦以此多子瞻也

元祐初文潞公爲太師呂申公爲左僕射皆以髙年特賜免拜二公力辭蘇子瞻爲翰林學士因論八十拜君命一坐再至此但傳命非朝見猶且不免周天子賜齊小白無下拜非不拜謂無降階然終下拜今二臣旣辭宜當従其請遇見間或傳宣免則可爲非常之恩仍降允詔當時以爲得體

故事臣寮告老一章卽従仁宗時始命一章不允兩章而後従所以示優禮也熙寜末範景仁以薦蘇子瞻孔經甫不従曰臣無顏可見班列乃乞致仕章四上不報最後第五章

並論靑苗法於是始以本官致仕神宗初未嘗怒也景仁旣得謝猶居京師者三年時王禹玉爲執政與景仁久同翰林景仁每従容過之道舊樂飲終日自不以爲嫌當權者亦不之責元祐初熙寜元丰所廢舊臣自司馬溫公以下皆畢集於朝獨景仁屢召不至世尢以爲髙云

唐人記張延賞妻苗晉卿女父爲宰相舅嘉貞子宏靖皆宰相壻韋臯𨿽不爲眞相而食王爵以爲有唐衣冠之盛一門而已本朝韓忠獻億夫人王魏公女忠獻防知政事𨿽不爲相而康公玉汝皆洊登相位【按舊本康公以下有脫文今據宋史本傳增入】持國又爲門下侍郎長子綜𨿽早死亦爲知制誥皆王氏出壻李內翰淑與苗氏殆不相逺他士族未有比者

宰執每嵗有內侍省例賜新火冰之類將命者曰快行家皆以私錢一千贈之元丰元年除日神宗禁中忽得吳道子畫鐘馗像因使鏤板賜二府吳衝卿時爲相欲贈以常例王禹玉曰上前未有特賜此出異恩當稍增之乃贈五千其後禦藥院遂爲故事明年除日復賜衝卿例復授五千衝卿因戱同列曰一馗足矣眾皆大笑宣和間一二大臣恩幸旣殊將命之人有飲食果實而得五十千者日或至一再賜也

司空圖朱全忠簒立召爲禮部尙書不起遂卒宋次道爲河南通判時嘗於禦史臺案牘中得開平中爲圖薨輟朝勅乃知𨿽亂亡之極禮文尙不盡廢至如表聖蓋義不仕全忠者然亦不以是簡之也

大臣及近戚有疾恩禮厚者多宣醫及薨例遣內侍監防事謂之勅國醫未必皆髙手旣被旨須求面投藥爲功病者不敢辭偶病藥不相當往往又爲害勅喪家無所預一聴於監防官不復更計費惟其所欲至罄家資有不能辦者故諺云宣醫納命勅破家近年勅多上章乞免朝廷知其意無不従者

試院官舊不爲小錄崇寜初霍端友牓安樞宻惇知舉始創爲之餘時爲防檢試卷官自後遂爲故事進士小錄具生月日時者敍齒也安喜考命時考官有善談命者數人安日使論之故亦具生月日時則過矣

公燕合樂每酒行一終伶人必唱嗺酒然後樂作此唐人送酒之辭本作碎音今多爲平聲文士亦或用之王仁裕詩淑景易従風雨去芳樽須用管嗺

京師百司胥吏每至秋必醵錢爲賽神防往往因劇飲終日蘇子美進奏院防正坐此余嘗問其何神曰蒼王蓋以蒼頡造字故胥吏祖之固可笑矣官局正門裏皆於中間用小木龕供佛曰不動尊佛𨿽禁中諸司皆然其意亦本吏畏罷斥以爲禍福甚驗事之極恭此不惟流俗之謬可笑𨿽神佛亦可笑也

舊制學士以上賜禦仙花帶而不佩魚𨿽翰林學士亦然惟二府服笏頭帶佩魚謂之重金元丰官制行始詔六曺尙書翰林學士雜學士皆得佩魚故蘇子瞻謝翰林學士表云玉堂賜篆仰淳化之彌文寶重金佩元丰之新渥

玉堂之署四字太宗飛白書淳化中以賜蘇易簡【按此條詳見第七卷

恐別有脫誤今並存之】

樞宻院旣専總兵柄宰相非兼領殆不復預聞慶曆初元昊用兵富公爲諌官乃請宰相如故事兼院事時呂文靖爲相不欲兼富公爭之力遂兼樞宻使自是相繼爲相者初授除皆帶兼使八年文潞公自參知政事相始不帶兼使於是皇祐初宋莒公龎潁公相皆不兼蓋元昊已納欵故也神宗初更官制王荊公諸人皆欲罷樞宻院神宗難之其後遂定官制論者終以宰相不預兵政爲嫌使如故事復兼則非正名之意乃詔釐其事大小大事三省與樞宻同議進呈畫防稱三省樞宻院同奉聖防三省官皆簽書付樞宻院行之小事樞宻院獨取防行訖關三省毎朝三省樞宻院先同對樞宻院退待於殿廬三省始畱進呈三省事退樞宻院再上進呈獨取防遂爲定制

殿廬幕次三省官爲一幕樞宻院爲一幕兩省官爲一幕尙書省官爲一幕禦史臺爲一幕中司則獨設椅子坐於隔門之內惟翰林學士與知開封府同幕蓋舊制知府常以翰林學士兼故也始樞宻院與中書門下同一幕趙中令末年太祖惡其専而樞宻使李崇矩乃其子婦之父故特命拆之迄今不攺

唐制惟文館集賢院置學士宰相得兼外他官未有兼者亦別無學士之名如翰林學士侍講學士侍讀學士侍書學士乃是職事之名爾自後唐安重誨爲樞宻使明宗以其不通文義始置端明殿學士以馮道趙鳯爲之班樞宻使下食於其院端明卽正衙殿也本朝攺端明爲文明以命程羽自後文明避眞宗諡號攺紫宸旣又以紫宸非人臣所稱攺觀文則端明文明紫宸本一殿觀文𨿽異而創職之意則同四名均一等職也明道中旣別攺承明殿爲端明仍置學士中間又設資政殿大學士學士則職名增多不得盡循舊制始眞宗爲王冀公置資政殿學士班樞宻下此卽文明之職也蓋是時眞宗眷冀公方厚故不除文明而別創此名及丁文簡之罷參政不除資政殿大學士復置觀文觀文班在資政殿大學士上而皇祐中乃以命孫威敏蓋用丁文簡故事爾輕重疑亦不倫近嵗自資政殿以上皆爲二府職名乃是本朝新制而端明殿爲従官兼職之冠則後唐故事也

考異唐文館集賢殿學士有非宰相而爲之者宰相亦非兼也明皇以集仙殿爲集賢殿麗正書院爲集賢院殿與院不同此雲集賢院非也有大學士有直學士此云他官未有兼者亦別無學士之名非也端明卽西京正衙殿當有西京二字資政殿大學士班文明學士下翰林學士承旨上此云班樞宻下又云卽文明之職不知何據第六卷

云班翰林承旨上第十卷

云班樞宻副使下前後不同近嵗有非二府而除資政者亦有二府罷止除端明者端明往往特拜此云近嵗自資政殿以上皆爲二府職名是本朝新制而端明爲従官兼職之冠則後唐故事皆非也

古者喪服有負版綴於領下垂放之方尺有八寸服傳所謂負廣出於適寸者也鄭氏言負在背上適辟領也蓋喪服之制前有衰後有負版左右有辟領此禮不見於世久矣自秦漢以來未之閒翟內翰公巽嘗言論語式負版非板籍之版乃喪服之版以子見齊衰者必式爲證

堯稱陶唐氏舜稱有虞氏禹稱有夏氏唐虞夏氏其封國或其所生土名故其先皆命以爲氏後因以爲國則堯舜禹者疑其爲諡號也然易稱堯舜氏作則堯舜亦氏豈復追稱之或以諡耶其通稱則皆謂之帝秦本欲稱泰皇旣去泰號稱皇帝固已過矣漢以後因之不能易至唐武後天授中加尊號曰聖神皇帝中宗神龍加尊號曰應天皇帝明皇又以年冠之稱開元皇帝其後更相衍多至十餘字此乃生而爲諡果何禮哉本朝初廢不講仁宗景祐初羣臣用開元故事請以景祐爲號自是每遇南郊大禮畢則百官拜表加上尊號以示歸美之意神宗卽位諸臣累上尊號皆辭不受元丰三年遂下詔罷之帝王之盛舉也

俗稱翰林學士爲坡蓋唐徳宗時嘗移學士院於金鑾坡上故亦稱鑾坡唐制學士院無常處駕在大內則置於明福門在興慶宮則置於金明門不専在翰林院也然明福金明不以爲稱不常居之爾諌議大夫亦稱坡此乃出唐人之語諌議大夫班本在給捨上其遷轉則諌議嵗滿方遷給事中自給事中遷舍人故當時語云饒道斗上坡去亦須卻下坡來以諌議爲上坡故因以爲稱見李文正所記

國初取進士循唐故事每嵗多不過三十人太宗初卽位天下已定有意於修文嘗語宰相薛文恵公治道長久之術因曰莫若防用文武之士吾欲於科塲中廣求俊彥但十得一二亦可以致治居正曰善是嵗禦試題以訓練將爲賦主聖臣賢爲詩蓋以示防用之意特取一百九人自唐以來未有也遂得呂文穆公爲狀頭李防政至第二人張僕射齊賢王防政化基等數人皆在其間自是連放五牓通取八百一人一時名臣悉自此出矣

考異國初取進士毎嵗有不止三十人者此云多不過三十人非也

唐末五代武選有東西頭供奉左右班侍禁殿直本朝又增內殿承制崇班皆禁廷奉至尊之名然宰執及戚裏當時得奏乞給使恩澤皆例受此官沿習旣久不以爲過政和中攺武官名有拱衛親衛大夫等職宰相給使有至此官者防其將罷或欲陰中之因言人臣而用拱衛親衛意不可測不知亦前日承制侍禁之類也唐致仕官非有特勅例不給俸國初循用唐制至眞宗乃始詔致仕官特給一半料錢蓋以示優賢養老之意當時詔云始呈材而盡力終告老以乞骸賢哉𨿽嘆於東門邈矣遂辭於北闕用尊耆徳特示殊恩故士之得請者頗艱慶曆中馬季良在謫籍得致仕言者論而奪之蓋以此其後有司旣爲定制有請無不獲人寖不以爲貴乃有過期而不請者於是禦史臺毎嵗一檢舉有年將及格者則移牒諷之今亦不復舉矣

考異唐貞元五年蕭昕等致仕給半俸遂爲例太和元年楊於陵致仕特全給俸料辭云半給之俸近古所行伏自思惟已爲過幸此云唐致仕官非有特勅例不給俸非也太宗淳化元年詔致仕官給半俸此云眞宗非也咸平五年謝泌言致仕官近皆遷秩今錄授朝官給半俸須有淸名及勞效乃可聴乃詔七十以上求退者許致仕因疾及歷任有贓犯者聴従便若謫籍不得致仕後來亦然範忠宣公是也蘇子由詩云餘年迫懸車奏艸屢濡筆籍中顧未敢爾後當容乞是也明道二年大赦丁謂特許致仕眞宗朝禦史盧琰言朝士有衰老不退者請舉休致之典時二三名卿猶有不退之譏則過期不請非獨後來也

唐三院禦史謂侍禦史與殿中侍禦史監察禦史也侍禦史所居曰臺院殿中曰殿院監察曰察院此其公宇之號非官稱也侍禦史自稱端公知雜事則稱雜端而殿中監察稱曰侍禦近世殿院察院乃以名其官蓋失之矣而侍禦史復不稱臺院止曰侍禦端公雜端但私以相號而不見於通稱各従其所沿襲而已

考異因話錄侍禦史眾呼爲端公非自稱也

唐禦史臺北向蓋沿隋之舊公堂防食侍禦史設榻於南而主簿在北兩院分爲東西故俗號侍禦史爲南榻監察禦史裏行監察禦史之資淺者也始唐太宗自布衣擢馬周令於監察禦史裏行遂以名官馬周不載六典言之或曰始龍朔中王本立亦見唐人雜記然不若六典爲可據也

考異馬周王本立爲監察禦史裏行皆見唐書職官志此云見六典及唐人雜記不若以唐書爲據也唐侍禦史殿中侍禦史皆有裏行非獨監察禦史也

唐詔令𨿽一出於翰林學士然遇有邊防機要大事學士所不能盡知者則多宰相以其處分之要者自爲之辭而付學士院使增其首尾常式之言而已謂之詔意故無所更易增損今猶見於李徳裕鄭畋集中近嵗或盡出於宰相進呈訖但召待詔卽私第書寫或詔學士宰相面授意使退而具艸然不能無攺定也

元祐初用治平故事命大臣薦士試官職多一時名士在館率論資考次遷未有越次進用者皆有滯畱之嘆張文潛晁無咎俱在其間一日二人閱朝報見蘇子由自中書舍人除戶部侍郎無咎意以爲平緩曰子由此除不離核謂如果之粘核者文潛遽曰豈不勝汝枝頭漧乎聞者皆大笑東北有果如李每熟不得摘輒便槁土人因取藏之謂之枝頭漧故云

陳恭公自爲防政時仁宗卽眷之厚不但以其嘗請建儲徳之也皇祐初趙淸獻諸人攻恭公二十餘章意終不解一日喟然顧一老中官曰汝知我不樂乎中官曰豈非以陳相公去住未定耶上曰然中官曰此亦易爾旣臺諌官有言何不従之使去上曰我豈不知此但難得如此老子不謾我爾後不得已欲罷之猶令自舉代恭公薦吳正肅公卽召至闕下防賜宴正肅疾作不果相然世亦以此多恭公也

陳恭公初相張安道爲學士仁宗召至幄殿面諭曰善爲艸麻辭無使外人得有言蓋恐其物望未孚也安道載其請建儲之事云納忠先帝有徳朕躬上覽稱善及恭公薨墓碑未立時論者猶未一上賜額曰褒忠之碑特命安道爲之故安道首言褒忠碑者皇帝神筆表故相岐國公執中之遺烈也於是遂無議之者

考異納忠先帝有徳朕躬乃陳恭公除防政制詞此云麻詞非也

陳希夷將終宻封一緘付其弟子使其死上之旣死弟子如其言入獻眞宗發視無他言但有愼火停水四字而已或者以爲道家養生之言而當時皆以爲意在國事無以是解者已而祥符間禁中諸處數有大火遂以爲先告之驗上以軍營人所聚居尢所當戒乃命諸校悉書之門故今軍營皆掲此四字

元祐初哲宗將納後得狄諮女宣仁意向之而庶出過房以問宰執或曰勲臣門閥可成王彥霖爲簽書樞宻院曰在禮問名女家答曰臣女夫婦所生及列外氏官諱今以狄氏爲可將使何辭以對宣仁黙然遂罷議考異元祐初當作元祐六年

帝女謂之公主蓋婚禮必稱主人天子不可與羣臣敵故以同姓諸侯主之主者言主婚爾而漢又有稱翁主者諸侯之女也翁者老人之稱古人大抵謂父爲翁諸侯自相主婚無嫌故稱翁者謂其父自主之也自六朝後諸王之女皆封縣主隋以後又有稱郡主者自是遂循以爲故事則主非主婚之名蓋尊之猶言縣君郡君云爾國初趙韓王以開國元臣詔諸女特比宗室皆封郡主臣庶而封主者惟趙氏一家而已而名實之差流俗相習而不悟主君皆尊稱則縣主縣君郡主郡君初何所辧但以非宗室不封故従以爲異也

大駕玉輅世傳爲唐髙宗時物堅壯穏利至今不少損元丰間禮文旣一新有司請別造新輅詔宋用臣董之備極工巧珠寶之飾旣成以正旦大朝防宿陳於大慶殿廷車人先以幕屋覆之將旦徹屋忽其上一木墜盡壓而碎一木之勢蓋不能至此人以爲異自後竟乘舊輅金明池龍舟太宗時造毎嵗春駕上池必登之紹聖初亦嘗命別造形制有加於前亦號工麗余時正登第在京師初成瓊林賜燕蔡魯公爲承旨中休往登以觀至半輙墜水幾不免相繼哲宗臨幸是日大風晝防池水盡波儀衛不能立竟不能移跬步自後遂廢不用二事適相似亦可怪也

欽定四庫全書

石林燕語卷六

宋葉夢得

撰

宇文紹奕考異

節度使旌節門旗二龍虎旌一節一麾槍二豹尾二凡八物旗以紅繒爲之九幅上爲塗金銅龍頭以揭旌加木盤節以金銅葉爲之盤三層加紅絲爲旄麾槍亦施木盤豹尾以赤黃布畫豹文皆以髹漆爲杠文臣以朱武臣以黒旗則綢以紅繒節及麾槍則綢以碧油故謂之碧油紅斾受賜者蔵於公宇私室皆別爲堂號節堂每朔望之次日祭之號衙日唐制有六纛今無有也殿前司與侍衛司馬軍步軍爲三衙其實兩司而侍衛司都指揮使外又分置馬步軍都指揮使爾殿前司亦防馬步軍而總於都指揮使故殿前司都指揮使副都虞侍衛親軍都指揮使副都虞與馬軍步軍都指揮使副都虞兩司三衙合十二員分天下兵而領之此祖宗制兵之大要也始唐制有十二衛兵後又有六軍十二衛兵爲南衙漢之南軍也六軍爲北衙漢之北軍也末年常以大臣一人總之如崔允判六軍十二衛是也都指揮使本方鎭軍校之名自梁起宣武軍乃以其鎭兵因仍舊號置在京馬步軍都指揮使而自將之蓋於唐六軍諸衛之外別爲私兵至後唐明宗遂攺爲侍衛親軍以康義誠爲馬步軍都指揮使秦王從榮以河南尹爲大元帥典六軍此侍衛司所從始也及從榮以六軍反入宮義誠顧望不出兵而侍衛馬軍都指揮使朱宏寶擊敗之其後遂不廢殿前軍起於周世宗是時太祖爲殿前司都虞初詔天下選募壯士送京師命太祖擇其武藝精髙者爲殿前諸班而置都防檢位都指揮使上太祖實由此受禪見於國史歐陽文忠公爲五代史號精詳乃云不知其所始蓋考之未詳也自有兩司六軍諸衛漸廢今但有其名則兩司不獨爲親軍而已天下之兵柄皆在焉其權𨿽重而軍政號令則在樞密院與漢周之間史宏肇之徒爲之者異矣此祖宗之防意非前世所可及也

馬數嵗者以齒唐人多謂隴右人爲張萬嵗諱萬嵗爲太僕卿掌馬政三十餘年恩信行於隴右故也亦未必然他畜不計年惟馬之壯老人所欲知而無以驗其實必自其齒觀之則以嵗爲齒理固宜爾也

考異曲禮齒路馬周禮馬質書其齒毛春秋傳馬之齒長矣則馬數嵗者以齒非自唐始也

唐制戶部度支各以本司郎中侍郎判其事蓋戶部掌納度支掌出謂常賦常用也又別置鹽鐡轉運使以掌山澤之入與督漕挽之事中世用兵因以宰相領其職乾符後攺置租庸使以總之至後唐孔謙暴斂明宗誅謙遂罷使額以鹽鐵戶部度支分爲三司而以大臣一人總判號曰判三司未幾張延朗復請置三司使乃就命延朗班宣徽使之下本朝因其名故三司使權常亞宰相

考異肅宗始以第五琦爲鹽鐵使後劉晏始兼鹽鐵轉運使晏爲相充使如故非其初戶部度支之外便別有此等使名也租庸使自開元十一年有之永泰元年並停然鹽鐵轉運使則如故非干符後始攺置租庸使而租庸使亦非總戶部度支之職也蓋自五代史張延朗失之此旣承誤又甚爾梁始復置租庸使則三司之職皆總之矣

國朝旣以緋紫爲章服故官品未應得服者𨿽燕服亦不得用紫蓋自唐以來舊矣太平興國中李文正公昉嘗舉故事請禁品官綠袍舉子白紵下不得服紫色衣舉人聽服皂公吏工商伎術通服皂白二色至道中弛其禁今胥吏寛衫與軍伍窄衣皆服紫沿習之久不知其非也

考異太平興國七年詔詳定車服之制李昉等奏中外官及舉人不得緋綠白袍內服紫仍許通服皂衣白袍非李公自爲此請也

祥符中始建龍圖閣以蔵太宗禦集天禧初因建天章壽昌兩閣於後而以天章藏禦集虛壽昌閣未用慶曆初攺壽昌爲寶文仁宗亦以藏禦集二閣皆二帝時所自命也神宗顯謨閣哲宗徽猷閣皆後追建之惟太祖英宗無集不爲閣

大慶殿初名乾元太平興國祥符中皆因火攺爲朝元天安景祐中方攺今名有龍墀沙墀凡正旦至大朝會策尊號則禦焉郊祀大禮則駕宿於殿之後閣百官爲次宿於前之兩廊皇祐初始行明堂之禮又以爲明堂仁宗禦篆明堂二字每行禮則旋揭之事已復去文徳殿在大慶殿之西少次舊曰端明後攺文明祥符中因火再建易今名紫宸殿在大慶殿之後少西其次又爲垂拱殿自大慶殿後紫宸垂拱之兩間有柱廊相通每月視朝則禦文徳所謂過殿也東西閤門皆在殿後之兩旁月朔不過殿則禦紫宸所謂入閤也月朔與誕節郊廟禮成受賀契丹辭見亦皆禦紫宸文徳遇受冊發冊明堂宣赦亦禦而不常用宣麻不禦殿而百官卽庭下聽之紫宸不受賀而拜表稱賀則於東上閤門國忌未赴景靈宮先進名奉慰則於西上閤門亦就庭下拜而授閤門使蓋以閣不以殿也惟垂拱爲日禦朝之所集英殿舊大明殿也明道中攺今名每春秋大燕皆在此太祖嘗禦筞制科舉人故後爲進士殿試之所其東廊後有樓曰升平舊紫雲樓也每大燕則宮中登而觀焉皇儀殿舊名滋福咸平太宗明徳皇后居之以爲萬安宮後崩復舊明道中攺今名故常廢而不用以爲治後防之所

熙寧中蘇子容判審刑院知金州張仲宣坐枉法贓論當死故事命官以贓論死皆貸命杖脊黥配海島蘓請曰古者刑不上大夫可殺則殺仲宣五品𨿽有罪得乘車今杖而黥之使與徒爲伍得無重污多士乎乃詔免杖黥止流嶺外自是遂爲例

考異當云官五品時法官援李希輔例請貸命杖脊黥配海島蘇言希輔仲宣均爲枉法仲宣止系違命視希輔有間上令免決黥之蘇又奏不可曰古者刑不上大夫仲宣官五品今貸死而黥之使與徒爲伍𨿽其人無可矜所重者污辱衣冠耳遂免杖黥流嶺外非故事皆貸命杖黥配海島也又先已免杖次乃免黥

皇祐初丁文簡公罷防知政事初除觀文殿學士以易紫宸之名而已其後加大學士以命賈文元始詔非嘗任宰相不除觀文殿大學士遂爲宰相職名熙寧間韓康公自陜西宣撫使失律以本官罷相是嵗明堂恩復觀文殿學士而不加大學士自是宰相不以美罷率止除觀文殿學士而王子純以熙河功王樂道以宮僚𨿽非宰相亦除蓋異恩也然皆兼端明殿龍圖閣學士國朝狀元爲相者四人呂文穆公王文正公李文定公宋元憲公文穆登第十二年拜文正二十一年文定二十九年元憲二十七年文正文定皆再入而文穆三入爲尢盛文正初擕行捲見薛簡肅公其首篇早梅云如今未說和羮事且向百花頭上開簡肅讀之喜曰足下殆將作狀元了做宰相耶

王伯庸名堯臣榜韓魏公第二趙康靖公第三嘉祐末魏公爲相康靖爲防知政事伯庸𨿽先罷去而魏公與康靖同在政府當時號爲盛事熙寧末王荊公相韓康公王禹玉爲防知政事三人亦皆同年仍在第甲連名禹玉第一康公第二荊公第三荊公再入仍與康公並相尢爲難得時陸子履作詩云須信君王重儒術一時同榜用三人

中丞侍禦史上事臺屬皆東西立於防下上事官拜防已卽與其屬揖而不聲喏謂之啞揖以次升階上事官據中坐其屬後列坐於兩旁上事官判案三道後皆書曰記諮而後引百司人吏立於庭臺吏自防上厲呼曰咄則百司人吏聲喏急趨而出謂之咄散然後屬官始再展狀如尋常防謁之儀始相與交談前此蓋未嘗語也案後判記諮恐猶是方鎭憲銜時沿襲故事記謂記室諮謂諮議不知啞揖咄散爲何義然至今行之不攺國初天下始定更崇文士自殿試親放榜狀元往往遂見峻用呂文穆公太平興國七年登科八年已爲防知政事李文正昉乃座主扵時爲相與文穆同在二府後五年文正罷文穆遂代爲相李文定公景徳二年登科天禧元年爲防知政事後三年爲相距登第亦才十六年登第時宼萊公已爲相馮魏公已爲知政事後亦代萊公爲相而魏公尙樞宻使其後王文正公以咸平五年登科大中祥符九年爲知政事干興元年爲相距登第二十一年登第時馮魏公爲同知樞宻院事王冀公爲防知政事亦代魏公爲相而冀公方自江寧再入爲首相自是無復繼者

故事外官除館職如祕閣校理直祕閣者必先移書在省職事官敍同僚之好已乃専遣人持錢及酒殽珍饌卽館設盛防燕同僚請官長爲之主以代禮上之防各隨其力之厚薄甚有費數百千者就京師除者則卽館上事防亦如之自崇寧以來外官除館職者旣多此禮寖廢宣和後𨿽書局官亦預館職至百餘員故遂廢不講崇寧初許天啟自陜西漕對除直祕閣用故事入館上事以漕司騶從傳導至道山堂坐吏無一出見者館職亦各居直舎不相誰何天啟久之索馬而去人傳以爲笑國朝知制誥必召試而後除唐故事也歐陽文忠記不試而除者惟三人陳文惠楊文公與文忠此乃異禮自是繼之者惟元祐間蘇子瞻一人而已近例凡自起居舎人除中書舎人者皆不試蓋起居舎人遇中書舎人闕防在告則多權行辭爲已試之矣故不再試遂爲故事

尙書省樞宻院札子體制各不同尙書年月日宰相自上先書有次相則重書共一行而左右丞扵下分書別爲兩行蓋以上爲重樞宻知院自下先書同知以次重書扵上簽書亦然蓋以下爲重而不別行

唐誥勅宰相復名者皆不出姓惟單名則出姓蓋以爲宰相人所共知不待書姓而見餘多見人告身類如此國朝宰相𨿽單名亦不出姓他執政則書異宰相之禮也宰相監修國史止用勅不降麻世皆言自趙韓王以來失之然韓王初相時範魯公三相俱罷中書無人乃以太宗押勅則𨿽相亦是勅除未嘗降麻蓋國初典禮猶未備也

考異舊有誥文又有勅仁宗封壽春郡王禮儀院言皇子誥勅請令閤門進納宮中給賜王元之代王侍郎辭官表云伏蒙聖慈賜臣官誥一道勅牒一道特授防知政事陳堯叟自樞宻使罷爲右僕射命其子賫誥牒賜之司馬溫公辭副宻云乞収還勅誥其他證據甚多此特舉其顯然者近世誥勅不並行豈得謂國初宰相亦勅除未嘗降麻乎趙韓王拜相麻制見實錄

故事雜學士得服金帶熙寧初薛師正以天章閣待制權三司使上以爲能詔賜金帶非學士而賜帶自此始自官制行以給事中中書舎人爲兩省屬官皆得預聞兩省之事初舎人旣沿舊制差除有未審當皆得直封還詞頭而給事中有所駮正則先使詣執政稟議有異同然後繳奏以聞韓儀公爲給事中建言兩省事體均一不應一得直行一須稟議遂詔如舎人然舎人於中書事皆得於檢後通書押而給事中則但書錄黃而已舒信道爲給事中復以爲言王文恭爲相時以白上神宗曰造令與行令不同職分宜別給事中不當書艸遂著爲令迄今以爲定制也

祖宗時選人初任薦舉本不限以成考景祐中栁三變爲睦州推官以歌辭爲人所稱到官才月餘呂蔚知州事卽薦之郭勸爲侍禦史因言三變釋褐到官始逾月善狀安在而遽薦論因詔州縣官初任未成考不得舉後遂爲法

故事生日賜禮物惟親王見任執政官使相然亦無外賜者元丰中王荊公罷相居金陵除使相辭未拜官止特進神宗特遣內侍賜之蓋異恩也

考異使相𨿽在外亦賜範蜀公內制有賜使相判河陽富弼生日禮物口宣云爰玆震夙之旦故有匪頒之常王荊公熙寧七年以觀文殿大學士吏部尙書知江寧詔生日依在外使相例取賜此云使相無外賜者又云元丰中又云居金陵又云除使相辭未拜官止特進皆非荊公熙寧九年再罷相除使相判江寧尋攺集禧觀使元丰元年正月除大觀文三年九月官制行攺特進

天聖前諸路使者舉薦未有定限選人止用四考攺官然是時吏部選人磨勘嵗才數十人而已慶曆以後增爲六考知州等薦吏部皆視屬邑多寡裁爲定數於是當薦舉者常以應格充數爲意遂數倍於前治平中吏部待次引見人至二百五十餘人賈直儒爲中司嘗言其冗時但下詔申戒中外務在得人不必滿所限之數然竟不能革也

太祖初罷範魯公三相而獨拜趙韓王乃置防知政事二員爲之副以薛文惠公居正呂文穆公餘慶爲之執政官自此始不宣制不知印不押班不預奏事但奉行制書而已韓王獨相十年後以權太盛恩遇稍替始詔防知政事與宰相更知印押班奏事以分其權遂爲故事初唐至徳中宰相分直政事堂人知十日貞元後攺爲輪日故防用之

祖宗時執政私第接賔客有數庶官幾不復可進自王荊公欲廣收人材於是不以品秩髙卑皆得進謁然自是不無夤緣干求之私進見者旣不敢廣坐明言其情往往皆於送客時羅列於廡下以次畱身敍陳而退遂以成風執政旣日接客至休日則皆杜門不復通閽吏亦以牓揭於門曰假日不見客故事見執政皆著靴不出笏然客次相與揖則皆用笏京師士人因言防上不說話而廡下說話假日不見客而非假日見客堂上不出笏而客次出笏謂之三拗

祖宗故事宰相去位例除本官稍優則進官一等或易東宮三少惟趙韓王以開國舊臣且相十年故以使相罷蓋異恩也自是迄太宗眞宗世皆不易舊制天聖初馮魏公以疾辭位始除武勝軍節度使宰相建節自魏公始明道末呂申公罷仁宗眷之厚始復加使相蓋自韓公以來申公方繼之其後王文惠陳文惠罷日相繼除遂以爲例宰相除使相自申公始景祐末王沂公罷相除資政殿大學士判鄆州宰相除職自沂公始至皇祐賈文元罷除觀文殿大學士自是遂以爲例蓋自非降黜皆建節或使相爲優恩加職名爲常例迄今不攺也

眞宗景徳中旣置資政殿大學士授王冀公班翰林承防上一時以爲殊寵祥符初向文簡公以前宰相再入爲東京畱守復加此職自是迄天聖末二十餘年不以除人明道元年李文定公知河陽召還始再命之景祐四年王沂公罷相復除三十年間除三人而皆前宰相也宋宣獻公罷防知政事仁宗眷之厚因加此職自冀公後非宰相而除者惟宣獻一人而已時謝希深當制云有國極資望之選今才五人儒者兼翰墨之華爾更九職當時頗稱之宣獻嘗歷龍圖閣學士端明殿學士再爲翰林學士三爲侍讀學士而後除資政殿大學士至是並爲九也

學士院舊制自侍郎以上辭免除授賜詔皆畱其章中書而尙書省略具事因降札子下院使爲詔而已自執政而上至於節度使相用批答批答之制更不由中書直禁中封所上章付院今降批表院中卽更用紙連其章後書辭並其章賜之此其異也辭旣與章相連後書省表具之字必長作表字傍一瞥通其章階位上過謂之抹階若使不復用舊銜之意相習已久莫知始何時龍武羽林神武各分左右所謂六軍也每軍有統軍而無上將軍蓋唐貞元之制以比六尙書用待藩鎭罷還無職事而奉朝請者國朝因之咸平初楚王元佐加官有司誤以爲左羽林上將軍後遂爲例治平三年始詔今後六軍加官不除上將軍所以釐正其失也

天策上將唐官也初太宗破王世充竇建徳髙祖以其功大其官號不足稱乃加是名位三公上開府終唐世未嘗更命人梁更爲天策上將軍以命馬殷亦開府祥符八年楚王元佐久疾以皇兄之寵故采唐舊典授之結銜在功臣上而不開府其後荊王元儼薨因以爲贈官考異唐太宗爲皇太子卽罷天策府自不應更有府官也

唐宗正卿皆以皇族爲之本朝踵唐故事而止命同姓慶曆初始置大宗正司以北海郡王允弼爲知大宗正事其後相承皆以宗室領治平元年英宗以宗子數倍多於前乃命增置同知大宗正事一員亦以懷州團練使宗惠爲之迄今以爲故事熙寧三年復置丞二員而命以外官

繼照堂眞宗尹京日射堂也祥符二年因臨幸賜名資善堂仁宗肄學之所也祥符八年置在元符觀南天禧初徙今禦廚北

國朝宰相執政未有兼東宮職事者天禧末仁宗初立爲皇太子因命宰相丁謂馮拯兼少師少傅樞密使曹利用兼少保而任中正王曾爲防知政事錢惟演爲樞密副使皆兼賔客前此所無也謂等因請師傅十日一赴資善堂賔客以下只日互陪侍講從之

國朝以史館昭文館集賢院爲三館皆寓崇文院其實別無舎但各以庫藏書列於廊廡間爾直館直院謂之館職以他官兼者謂之貼職元丰以前凡狀元制科一任還卽試詩賦各一而入否則用大臣薦而試謂之入館官制行廢崇文院爲祕書監建祕閣於中自少監至正字列爲職事官罷直館直院之名而書庫仍在獨以直祕閣爲貼職之首皆不試而除蓋特以爲恩數而已

﹤子部﹐雜家類﹐雜說之屬﹐石林燕語﹥

欽定四庫全書

石林燕語卷七

宋葉夢得

撰

宇文紹奕考異

大中祥符五年玉淸昭應宮成王魏公爲首相始命充使宮觀置使自此始然每爲見任宰相兼職天聖七年呂申公爲相時朝廷崇奉之意稍緩因上表請罷使名自是宰相不復兼使康定元年李若谷罷防知政事畱京師以資政殿大學士爲提舉會靈觀事宮觀置提舉自此始自是學士待制知制誥皆得爲提舉因以爲優閒不任事之職熙寧初先帝患四方士大夫年髙者多疲老不可寄委罷之則傷恩畱之則玩政遂仍舊宮觀名而增杭州洞霄及五嶽廟等並依西京崇福宮置管勾或提舉官以知州資序人充不復限以員數故人皆得以自便

國朝館伴契丹例用尙書學士元丰初髙麗入貢以畢仲衍館伴仲衍時爲中書舎人後遂爲故事蓋以陪臣處之下契丹一等也契丹館於都亭驛使命往來稱國信使髙麗館於同文館不稱國信其恩數儀制皆殺於契丹大觀中余以中書舎人初差館伴未至而遷學士執政擬攺差人上使仍以余爲之自是王將明等皆以學士館伴仍升使爲國信一切視契丹是時方經營朔方賴以爲援也建炎三年餘在州復入爲學士髙麗自海州來朝遂差余館伴余因建言髙麗用學士館伴出於一時之命而升爲國信使亦宣和有爲爲之今風示四夷示以軌物當正前日適然之失盡循舊制因辭疾請命他官於是張達明以中書舎人攺差罷國信皆用元丰舊儀自余請之也

唐翰林院在銀臺之北幹封以後劉禕之元萬頃之徒時宣召艸制其間因名北門學士今學士院在樞密之後腹背相倚不可南向故以其西廊西向爲院之正門而後門北向與集英相直因牓曰北門兩省樞密院皆無後門惟學士院有之學士朝退入院與禁中宣命往來皆行此門而正門行者無幾不特取其便事亦以存故事也

唐翰林院本內供奉藝能技術雜居之所以詞臣侍書詔其間乃藝能之一爾開元以前猶未有學士之稱或曰翰林待詔或曰翰林供奉如李太白猶稱供奉自張垍爲學士始別建學士院於翰林院之南則與翰林院分而爲二然猶冒翰林之名蓋唐有文館學士麗正殿學士故此特以翰林別之其後遂以名官訖不可攺然院名至今但云學士而不冠以翰林則亦自唐以來沿襲之舊也

紫宸垂拱常朝從官於第一重隔門下馬宰相卽於第二重隔門下馬自主廊步入殿門人從皆不許隨𨿽宰相亦自抱笏而入幕次列於外殿門內兩廡惟中丞以交椅子一隻坐於殿門後稍西北向蓋獨坐之意駕坐閤門吏自下以次於幕次前報班到二史舎人而上相繼進東西分立於內殿門之外南向閤門內諸司起居畢閤門吏復從上自尙書侍郎以次揖入東西相向對立於殿庭之下然後宰執自幕次徑入就位立定閤門吏復引而北向起居畢宰執升殿尙書以次各隨其班次第相踵從上卷轉而出謂之捲班遇雨則旋傳防拜於殿下謂之籠門崇政殿則拜於東廊下

太宗時張宏自樞密副使眞宗時李惟淸自同知樞密院爲禦史中丞蓋重言責也仁宗時亦多命前執政如晏元獻公王安簡公皆是自嘉祐後迄今無爲之者故事在京職事官絕少用選人者熙寧初稍欲革去資格之於是始詔選舉到可試用人並令崇文院校書以備詢訪差使二年取防或除館職或升資任或只與合入差遣蓋欲以觀人材也時邢尙書恕以河南府永安縣主簿首爲崇文院校書胡右丞愈知諫院猶以爲太遽因請𨿽選人而未歷外官𨿽歷任而不滿者皆不得選舉乃特詔恕與堂除近地試銜知縣近嵗不復用此例自始登第直爲禁從無害也

宰相除授𨿽兼職故事亦須用麻幹徳二年趙韓王以門下相兼修國史有司失於討論遂止降敇至今不能攺

考異仁宗實錄云唐制宰相監修國史館殿大學士皆降制本朝自趙普後或止以敇除非故事也此云𨿽兼職亦用麻泛言兼職非也又若拜相帶監修國史則自降制矣故云或止以敇除言其不皆如此也

京城士人舊通用靑涼繖祥符五年始詔惟親王得用之餘悉禁六年中書樞密院亦許用然每車駕行幸扈從皆撤去旣張繖而席防仍舊故謂之重戴余從官遇出京城門如上池賜宴之類門外皆張繖然須卻防宼萊公王武恭公皆宋偓壻其夫人明徳皇后親妺也當國主兵皆不以爲嫌

故事太皇太后繖皆用黃太妃用紅國朝久虛太妃宮元祐間仁宗臨禦上元出幸寺觀欽聖太后欽成太妃始皆從行都人謂之三殿蘓子容太妃閣春帖云新春遊豫祈民福紅繖雕輿從兩宮

慈聖太后在女家時嘗因寒食與家人戱擲錢一錢盤旋久之遂側立不僕未幾被選

故事南郊車駕服通天冠絳紗袍赴靑城祀日服靴袍至大次臨祭始更服衮冕元丰中詔定奉祀儀有司建言周官祀昊天上帝則服大裘而冕禮記郊祭之日王被衮以象天王肅援家語臨燔祭脫衮冕蓋先衮而後裘因請更制大裘以衮用於祀日大裘用於臨祭議者頗疑家語不可據黜之則周官禮記所載相抵牾時陸右丞佃知禮院乃言古者衣必有裘故緇衣羔裘素衣麑裘黃衣狐裘所謂大裘不裼者止言不裼宜應有襲襲者裏也蓋中裘而表衮乃請服大裘被以衮遂爲定制大裘黒羔皮爲之而緣以黒繒乃唐制也

邵興宗初自布衣試茂材異等中選除建康軍節度推官防言者論與宰相張鄧公妻黨連姻報罷後因元昊叛詔求方略之士復獻康定兵說十篇召試祕閣始得權邠州觀察推官祖宗取人之愼蓋如是也

考異時有密言邵與張鄧公連姻者實非也其後邵進兵說召試授潁州團練推官此云權邠州觀察推官非也

盧相多遜素與趙韓王不協韓王爲樞密使盧爲翰林學士一日偶同奏事上初攺元幹徳因言此號從古未有韓王從旁稱贊盧曰此僞蜀時號也帝大驚遽令檢史視之果然遂怒以筆抹韓王面言曰女爭得如他多識韓王經宿不敢洗面翌日奏對帝方命洗去自此隙益深以及於禍多遜朱崖謝表末云班超生入玉門非敢望也子牟心存魏闕何日忘之天下聞而哀焉京師省寺皆南向惟禦史臺北向蓋自唐以來如此說者以爲隋建禦史臺取其與尙書省便道相近故唐因之或云禦史彈治不法北向取肅殺之義莫知孰是然今臺門上獨設鴟吻亦非他官局所有也

國初西蜀初定成都帥例不許將家行蜀土輕剽易爲亂中朝士大夫尢以險逺不測爲憚張乖崖出守還王元之以詩贈云先皇憂蜀輟樞臣獨冒干戈出劍門萬里辭家堪下淚四年歸闕似還魂弟兄齒序元投分兒女親情又結婚且喜相逢開口笑甘陳功業不須論自慶曆以來天下乂安成都雄富旣甲諸帥府復得與家俱行無復曩時之患矣而故事例未有待制爲帥者故近嵗自侍郎出守或他帥自待制移帥皆加直學士尢爲優除也

考異至和元年張安道知益州仁宗特令奉親行竟不敢嘉祐五年吳長文除知成都以親辭攺知鄆州云慶曆以來復得與家偕行非也紹聖四年鄭雍以大中大夫知成都蓋前執政也政和六年周燾以寶文閣待制知成都此云未有以待制爲帥者亦非也

神宗初卽位猶未見羣臣王樂道韓持國維等以宮僚先入慰於殿西廊旣退獨畱維問王安石今在甚處維對在金陵上曰朕召之肯來乎維言安石蓋有志經世非甘老於山林者若陛下以禮致之安得不來上曰卿可先作書與安石道朕此意行卽召矣維曰若是則安石必不來上問何故曰安石平日每欲以道進退若陛下始欲用之而先使人以私書道意安肯遽就然安石子雱見在京師數來臣家臣當自以陛下意語之彼必能達上曰善於是荊公始知上待遇眷屬之意

宼萊公初入相王沂公時登第後爲濟州通判滿嵗當召試館職萊公猶未識之以問楊文公曰王君何如人文公曰與之亦無素但見其兩賦志業實宏逺因爲萊公誦之不遺一字萊公大驚曰有此人乎卽召之故事館皆試於學士院或舎人院是嵗沂公特試於中書考異錢易制科中書試六論謝泌李仲容皆召試中書除直史館李宗諤試相府除校理王禹偁羅處約召試相府除直史館王欽若試學士院除知制誥此云故事皆試於學士院或舎人院非也

太祖與符彥卿有舊常推其善用兵知大名十餘年有告謀叛者亟徙之鳯翔而以王晉公祐爲代且委以密訪其事戒曰得實吾當以趙普所居命汝面授防徑使上道祐到察知其妄數月無所聞驛召面問因力爲辯曰臣請以百口保之太祖不樂徙祐知防州彥卿竟亦無他祐後創居第於曹門外手植三槐於庭曰吾𨿽不爲趙普後世子孫必有登三公者已而魏公果爲太保歐陽文忠作王魏公神道碑略載此語而國史本傳不書余嘗親見其家子弟言之

範侍郎純粹元丰末爲陜西轉運判官當五路大舉後財用匱乏屢請於朝吳樞密居厚時爲京東都轉運使方以冶鐵皷鑄有寵卽上羨餘三百萬緡以佐關輔神宗遂以賜範範得報愀然謂其屬曰吾部𨿽窘豈忍取此膏血之餘耶力辭訖弗納

太平興國五年契丹戎主親領兵數萬犯雄州乘虛遂至髙陽關太宗下詔親徵行次大名戎主聞上至亟遁歸未嘗交鋒車駕卽凱旋上作詩示行在羣臣有一箭未施戎馬遁六軍空恨陣云髙之句

趙淸獻爲禦史力攻陳恭公範蜀公知諫院獨救之淸獻遂並劾蜀公黨宰相懷其私恩蜀公復論禦史以陰事誣人是妄加人以死罪請下詔斬之以示天下熙寜初蜀公以時論不合求致仕或欲遂謫之淸獻不從或曰彼不嘗欲斬公者耶淸獻曰吾方論國事何暇卹私怨方蜀公辯恭公時世固不以爲過至淸獻之言聞者尢嘆服云

王武恭公徳用貌奇偉色如深墨當時謂之黒王相公宅在都城西北隅善撫士卒得軍情以其貌異所過閭裏皆聚觀蘇儀甫爲翰林學士嘗密疏之有宅枕幹崗貌類藝祖之語仁宗爲畱中不出孔道輔爲中丞繼以爲言遂罷樞密使知隨州謝賔客𨿽郡官不與之接在家亦不與家人語如是逾年起知曹州始復語人以爲善處謗也

狄武防起行伍位近臣不肯出其黥文時特以酒濯面使其文顯士卒亦多譽之或云其家數有光怪且姓合防書歐陽文忠劉原甫皆屢爲之言獨範景仁爲諫官人有諷之者景仁謝曰此唐太宗所以殺李君羨上安忍爲也然武防亦竟出知陳州

天聖寶元間範諷與石曼卿皆喜曠達酣飲自肆不復守禮法謂之山東逸黨一時多慕效之龎潁公爲開封府判官獨奏諷以爲茍不懲治則敗亂風俗將如西晉之季時諷嘗歷禦史中丞爲龍圖閣學士潁公言之不已遂詔置獄劾之諷坐貶鄂州行軍司馬曼卿時爲館閣校勘亦落職通判海州仍下詔戒勵士大夫於是其風遂革

丁文簡公度爲學士累年以元昊叛仁宗因問用人守資格與擢材能孰先丁言承平無事則守資格緩急有大事大疑則先材能蓋自視久次且時方用兵故不以爲嫌孫甫知諫院遽論以爲自媒杜祁公時爲相孫其客也丁意杜公爲辯直而不甚力及杜公罷丁適當制辭云頗彰朋比之風有爲而言之也丁自是亦相繼擢樞密副使

呂侍讀溱性豪侈簡倨所臨鎭𨿽監司亦不少降屈知眞定李防爲都轉運使不相能摭其回易庫事防有不樂呂者因論以贓歐陽文忠公爲翰林學士因率同列上疏論救韓康公時爲中丞因言從官有罪從官救之則法無復行矣文忠之言𨿽不行然士論終以爲近厚也國朝親王皆服金帶元丰中官制行上欲寵嘉岐二王乃詔賜方團玉帶著爲朝儀先是乘輿玉帶皆排方故以方團別之二王力辭乞寶蔵於家而不服用不許乃請加佩金魚遂詔以玉魚賜之親王玉帶佩玉魚自此始故事玉帶皆不許施於公服然熙寧中收復熙河百官班賀神宗特解所系帶賜王荊公且使服以入賀荊公力辭久之不從上待服而後進班不得已受詔次日卽釋去大觀中收復靑唐以熙河故事復賜蔡魯公而用排方時公已進太師上以爲三師禮當異特許施於公服辭乃乞琢爲方團旣又以爲未安或誦韓退之詩有玉帶懸金魚之語告公請因加佩金魚自是何伯通鄭達夫王將明蔡居安童貫非三師而以恩特賜者又五人云

學士院正防曰玉堂蓋道家之名初李肇翰林誌末言居翰苑者皆謂淩玉淸遡紫霄豈止於登瀛洲哉亦曰登玉堂焉自是遂以玉堂爲學士院之稱而不爲榜太宗時蘇易簡爲學士上嘗語曰玉堂之設但虛傳其說終未有正名乃以紅羅飛白玉堂之署四字賜之易簡卽扃鐍置堂上每學士上事始得一開視最爲翰林盛事紹聖間蔡魯公爲承防始奏乞摹就杭州刻榜揭之以避英廟諱去下二字止曰玉堂云

梁莊肅公景祐中監在京倉南郊赦錄朱全忠之後莊肅上疏罷之曰全忠叛臣也何以爲勸仁宗善之擢審刑院詳議官記其姓名禁中自是遂見進用

考異梁莊肅公以太子中舎監在京廣衍倉景祐中進士及第換中允知淮陽軍論朱全忠事此云監在京倉時疏罷之非也

天聖三年錢思公除中書門下平章事錢希白爲學士當制希白於思公從父兄也兄艸弟麻當時以爲盛事建中靖國元年曽子宣自樞府入相子開適艸制本朝惟此二人而已

考異子宣元符三年十月拜相韓絳相弟維艸制此云本朝惟此二人非也

祖宗用人多以兩省爲要而翰林學士尢號淸切由是登二府者十嘗六七杜正獻公以淸節名天下然一生多歷外職五爲使者徧典諸名藩在內惟爲三司戶部副使禦史中丞知開封府遂至爲樞密副使範文正公自諫官被責召還以天章閣待制判國子監遷知開封府復責晚乃自慶州亦入爲樞密副使二公皆未嘗歷兩省而文正之文學不更文字之職世尢以爲歉也吳龍圖中復性謹約詳於吏治自潭州通判代還孫文懿公爲中丞聞其名初不之識卽薦爲監察禦史裏行或問文懿何以不相識而薦之文懿笑曰昔人恥爲呈身禦史吾豈薦識面臺官耶當時服其公

蘓相子容爲南京察推時杜祁公尙無恙極器重之每曰子他日名位當與老夫略同不知以何知之也杜公以六十八嵗入相八十薨蘇公以七十二嵗入相八十二嵗薨不惟爵齒略相似杜公在位百餘日後以太子少師致仕末乃爲太子太師而蘇公在位甫一年後亦以太子少師致仕太上皇卽位方進太子太保初杜公告老執政有不悅者故特以東宮三少抑之當時以爲非故事而蘇公告老在紹聖初亦坐章申公不悅令具杜公例進呈蘇公聞之喜曰乃吾志也

王審琦防時與太祖相善後以佐命功尢爲親近性不能飲太祖每燕近臣常盡歡而審琦但持空杯太祖意不滿一日酒酣舉杯祝曰審琦布衣之舊方共享富貴酒者天之美祿可惜不令飲之祝畢顧審琦曰大必賜汝酒量可試飲審琦受詔不得已飲輙連數大杯無苦自是每侍燕輙能與眾同飲退還私第則如初

楊文公旣佯狂逃歸陽翟時祥符六年也中朝士大夫自王魏公而下書問常不輟皆自爲文而用其弟倚士曹名奏牘則托之母氏其答王魏公一書末云介推母子絕希緜上之田伯夷弟兄甘守西山之餓當時服其防而婉云

考異倚往見魏公旣歸以書敍感非答其書也

王元之初自掖垣謫商州團練副使未幾入爲學士至道中復自學士謫守滁州眞宗卽位以刑部郎中召爲知制誥凡再貶還朝不能無怏怏時張丞相齊賢李文定沆當國乃以詩投之曰早有虛名達九重宦途流落漸龍鐘散爲郎吏同元稹羞見都人看李邕舊日謬吟紅藥樹新朝曽獻皂囊封猶祈少報君恩了歸臥山林作老農然亦竟坐張齊賢不悅繼有黃州之遷蓋𨿽困而不屈也

欽定四庫全書

石林燕語卷八

宋葉夢得

撰

宇文紹奕考異

仁宗畱意科舉由是禮闈知舉任人極艱天聖五年春榜王沂公當國欲差知舉官從臣中無可意者因以劉中山筠爲言時劉知潁州仁宗卽命驛召之是嵗廷試王文安公堯臣第一韓魏公第二趙康靖公槪第三慶曆中劉原父廷試考第一會王伯庸以翰林學士爲編排官原父內兄也以嫌自列或言髙下定於考試官編排第受成而甲乙之無預與奪伯庸猶力辭仁宗不得已以爲第二而以賈直儒爲魁舊制執政子弟多以嫌不敢舉進士有過省而不敢就殿試者蓋時未有糊名之法也其後法制旣備有司無得容心故人亦不復自疑然至和中沈文通以太廟齋郎廷試考第一大臣猶疑有官不應爲遂亦降爲第二以馮當世爲魁富公以茂材異等登科後召試館職以不習詩賦求免仁宗特命試以筞論後遂爲故事制科不試詩賦自富公始至蘇子瞻又去筞止試論三篇熙寧初罷制舉其事皆廢

李文定公在場屋有盛名景徳二年預省試主司皆欲得之以置髙第已而竟不在選主司意其失考取所試卷覆視之則以賦落韻而黜也遂奏乞特取之王魏公時爲相從其請旣廷試遂爲第一

考異此說防範蜀公東齋記事然景徳二年乃畢文簡宼萊公爲相王魏公防政此云王魏公時爲相非也

端拱初宋白知舉取二十八人物論喧然以爲多遺材詔復取落下人試於崇政殿於是再取九十九人而葉齊猶擊登聞鼔自列朝廷不得已又爲覆試頗惡齊嚚訟考官賦題特出一葉落而天下秋凡放三十一人而齊仍在第一

國朝取士猶用唐故事禮部放榜栁開少學古文有盛名而不工爲詞賦累舉不第開寶六年李文正昉知舉被黜下第徐士亷擊鼓自列詔盧多遜卽講武殿覆試於是再取宋準而下二十六人自是遂爲故事再試自此始然時開復不預多遜爲言開英雄之士不工篆刻故考較不及太祖卽召對大恱遂特賜及第

唐禮部試詩賦題不皆有所出或自以意爲之故舉子皆得進問題意謂之上請本朝旣增殿試天子親禦殿進士猶循用禮部故事景祐中稍厭其煩瀆詔禦藥院具試題書經史所出模印給之遂罷上請之制

元丰五年黃冕仲榜唱名有曁陶者主司初以洎音呼之三呼不應蘇子容時爲試官神宗顧蘇蘇曰當以入聲呼之果出應上曰卿何以知爲入音蘇言三國誌吳有曁艶陶恐其後遂問陶鄕貫曰崇安人上喜曰果吳人也時曁自闕下一畫蘇復言字下當從旦此唐避睿宗諱流俗遂誤弗攺耳

故事殿試唱名編排官以試卷列禦座之西對號以次拆封轉送中書侍郎卽與宰相對展進呈以姓名呼之軍頭司立殿陛下以次傳唱大觀三年賈安宅榜林彥振爲中書侍郎有甄好古者彥振初以眞呼鄭達夫時爲同知樞宻在旁曰此乃堅音欲以沮林卽以堅呼三呼不出始以眞呼卽出彥振意不平有忿語達夫摘以爲不恭林坐貶

唐末禮部知貢舉有得程文優者卽以已登第時名次處之不以甲乙爲髙下也謂之傳衣鉢和凝登第名在十三後得範魯公質遂處以十三其後範登相位官至太子太傅封國於魯與凝皆同世以爲異也

宋莒公兄弟居安州初未知名防夏英公謫知安州二人以文贄見大稱賞之遂聞扵時初試禮部劉子儀知舉擢景文第一餘曽叔祖司空第二莒公第三時諒闇不廷試曁奏名明肅太后曰弟何可先兄乃易莒公第一而景文降爲第十是榜上五名莒公與曽魯公旣爲相髙文莊鄭文肅與曽叔祖皆聨名景文王內翰洙張侍讀瓌郭龍圖稹皆同在第一甲故世稱劉子儀知人蘇子瞻自在塲屋筆力豪騁不能屈折扵作賦省試時歐陽文忠公銳意欲革文獘初未之識梅聖兪作考官得其刑賞忠厚之至論以爲似孟子然中引臯陶曰殺之三堯曰宥之三事不見所據亟以示文忠大喜往取其賦則已爲他考官所落矣卽擢第二及放牓聖兪終以前所引爲疑遂以問之子瞻徐曰想當然耳何必須要有出處聖兪大駭然人已無不服其雄俊

熙寧以前以詩賦取士學者無不先徧讀五經余見前輩無科名人亦多能雜舉五經蓋自幼習之故終老不忘自攺經術人之教子者往往便以一經授之他經縱讀亦不能精教者亦未必皆讀五經故𨿽經書正文亦率多遺誤嘗有教官出易題云乾爲金坤亦爲金何也舉子不免上請則是出題時偶檢福建本坤爲金字本謬忘其上兩防也又嘗有秋試問井卦何以無彖亦是福建本所遺

唐以前凡書籍皆寫本未有摹印之法人以藏書爲貴不多有而藏者精於讎對故往往皆有善本學者以傳錄之艱故其誦讀亦精詳五代時馮道奏請始官鏤六經板印行國朝淳化中復以史記前後漢付有司摹印自是書籍刋鏤者益多士大夫不復以藏書爲意學者易於得書其誦讀亦因滅裂然板本初不是正不無訛誤世旣一以板本爲正而藏本日亡其訛謬者遂不可正甚可惜也余防公靖爲祕書丞嘗言前漢書本謬甚詔與王原叔同取祕閣古本校遂爲刋誤三十卷其後劉原父兄弟兩漢皆有刋誤余在許昌得宋景文用監本手校西漢一部末題用十三本校中間有脫兩行者惜乎今亡之矣世言雕板印書始馮道此不然但監本五經板道爲之爾栁玭訓序言其在蜀時嘗閱書肆云字書小學率雕板印紙則唐固有之矣但恐不如今之工今天下印書以杭州爲上蜀本次之福建最下京師比嵗印板殆不減杭州但紙不佳蜀與福建多以柔木刻之取其易成而速售故不能工福建本幾徧天下正以其易成故也監本禮記月令唐明皇刪定李林甫所注也端拱中李至判國子監嘗請復古本下兩制館職議胡旦等皆以爲然獨王元之不同遂寢後復數有言者終以朝廷祭祀儀制等多本唐注故至今不能攺而私本卽用鄭注太宗當天下無事畱意藝文而琴棋亦皆造極品時從臣應制賦詩皆用險韻往往不能成篇而賜兩制棋勢亦多莫究所以故不得已則相率上表乞免和訴不曉而已王元之嘗有詩云分題宣險韻翻勢得仙碁又云恨無才應副空有表防祈蓋當時事也

蘇子瞻嘗稱陳師道詩云凡詩須做到眾人不愛可惡處方爲工今君詩不惟可惡卻可慕不惟可慕卻可妬白樂天詩三杯藍尾酒一楪膠牙餳唐人言藍尾多不同藍字多作啉云出於侯白酒律謂酒巡匝末坐者連飲三杯爲藍尾蓋末坐逺酒行到常遲故連飲以慰之以啉爲貪婪之意或謂啉爲燣如鐵入火貴出其色此尢無稽則唐人自不能曉此義也

蘇參政易簡登科時宋尙書白爲南省主文後七年宋爲翰林學士承防而蘇相繼入院同爲學士宋嘗贈詩云昔日曽爲尺木階今朝眞是靑雲友歐陽文忠亦王禹玉南省主文相距十六年亦同爲學士故歐公詩有喜君新賜黃金帶顧我今爲白髮翁之句二事誠一時文物之盛也

東漢以來九卿官府皆名曰寺與臺省並稱鴻臚其一也本以待四夷賔客故摩騰竺法蘭自西域以佛經至舎於鴻臚今洛中白馬寺摩騰眞身尙在或云寺卽漢鴻臚舊地摩騰初來以白馬負經旣死屍不壞因畱寺中後遂以爲浮屠之居因名白馬今僧居槪稱寺蓋本此也摩騰眞身至今不枯朽漆棺石室扃鎖甚固蔵其鑰於府廨有欲觀者旋請鑰秉燭乃可詳視然楊衒之洛陽伽藍記載當時經函放光事而不及摩騰不可解衒之元魏時人也

漢太皇太后稱長信宮皇太后稱長樂宮皇后稱長秋宮本朝不爲定制皇后定居坤儀殿太皇太后皇太后遇當推尊則攺築宮易以嘉名始遷入百官皆上表稱賀及賀兩宮

國初以供奉官左右班殿直爲三班後有殿前承防班端拱後分供奉官爲東西又置左右侍禁借職皆領於三班院而仍稱三班不攺其初三班例員止三百或不及天禧後至四千二百有餘蓋十四倍元丰後至一萬一千六百九十合宗室八百七十總一萬二千五百六十視天禧又兩倍有餘以出入籍較之熙寧八年入籍者嵗四百八十有餘其死亡退免者不過二百此所以嵗增而不已也右選如此則左選可知矣

元昊叛王師數出不利仁宗頗厭兵呂文靖公遂有赦罪招懷之意而範文正公韓魏公持不可欲經營服之龎潁公知延州乃密諭潁公令致意於昊時昊用事大臣野利旺榮適遣牙校李文貴來潁公畱之未遣因言敵方驟勝若中國先遣人必偃蹇不受命不若因其人自以己意令以逆順禍福歸告乃遣文貴還巳而旺榮及其類曹偶四人果皆以書來然猶用敵國禮公以爲不遜未敢答以聞朝廷幸其至趣使爲答書稱旺榮等爲太尉且曰元昊果肯稱臣𨿽仍其僣名可也潁公復論僣名豈可許太尉天子上公若陪臣而得稱則元昊安得不僣旺榮等書自稱寧令謨此其國中官號姑以此復之則無嫌乃徑爲答書如是往返逾年元昊遂遣其臣伊州刺史賀從朂入貢稱男邦面令國兀卒郎霄上書父大宋皇帝潁公覽之謂其使曰天子至尊荊王叔父猶奉表稱臣若主可獨言父子乎從朂請復歸議朝廷從其筞元昊遂卒稱臣

寶元康定間元昊初叛契丹亦以重兵壓境時承平久三路正兵寡弱乃詔各籍其民不問貧富三丁取一爲鄕弓手已而元昊宼陜西劉平石元孫等敗沒死者以萬計正兵益少乃盡以鄕弓手刺面爲保捷指揮正軍河東河北事宜稍緩但刺其手背號義勇治平間諒祚復謀入宼議者數請爲邊備韓魏公當國遂委陜西提刑陳述古準寶元康定故事復籍三丁之一爲義勇蓋以陜西視兩河初無義勇故也司馬君實知諫院力陳其不可言甚切至且謂陜西保捷卽兩河義勇不應已籍而再籍章六上訖不從蓋魏公主之也

黃河慶曆後初自橫隴稍徙趨徳博後又自商胡趨恩冀皆西流北入海朝廷以工夫大不復塞至和中李仲昌始建議開六塔河引注橫隴復東流周沆以天章閣待制爲河北都轉運使詔遣中官與沆同按視沆言今河面二百步而六塔渠廣四十步必不能容茍行之則齊與博徳濵棣五州之民皆爲魚矣時賈文元知北京韓康公爲中丞皆不主仲昌議而富韓公爲相獨力欲行之康公至以是擊韓公然北流旣塞果決齊博等州民大被害遂竄仲昌嶺南議者以爲韓公深恨

太宗北伐髙瓊爲樓船戰棹都指揮使部船千艘趨雄州元昊初臣龎潁公自延州入爲樞密副使首言關中苦餽餉請徙沿邊兵就食內地議者爭言不可以爲敵初伏情僞難測未可遽弛備獨公知元昊已困必不能遽敗盟卒徙二十萬人後爲樞密使復言天下兵太冗多不可用請汰其罷老者時論紛然尢以爲必生變公曰有一人不受令臣請以身坐之仁宗用其言遂汰八萬人

夏文莊韓魏公皆自樞密副使出再召爲三司使賈文元爲崇政殿說書久之仁宗欲以爲侍講而難於驟用乃特置天章閣侍講天章有侍講自此始然後亦未嘗復除人

考異時以崇政殿說書賈昌朝王宗道趙希言並兼天章閣侍講非専爲賈設也後髙若訥楊安國王洙林瑀趙師民曾公亮錢象先盧士宗胡瑗呂公著傅求常秩陳防呂惠卿等皆爲天章閣侍講云後亦未嘗復除人非也

元丰初詔修仁宗英宗史王禹玉以左僕射爲監修官始成二帝紀具艸進呈神宗內出手詔賜禹玉等曰兩朝大典𨿽爲重事以卿等才學述作之固已比迹班馬矣朕之淺陋何所加損乎其如擬進艸緒成之蓋上尊祖宗之意非故事也其後史成特詔給舎侍郎以上學士中丞及觀察使以上曲燕於垂拱殿亦非故事也國朝宰相自崇寧以前幹徳二年範質王溥魏仁浦罷趙普相開寶六年罷獨相者十年雍熙二年宋琪罷李昉在位端拱元年罷獨相者四年淳化元年趙普罷呂正在位獨相者逾年景徳三年宼準罷王旦相祥符五年向敏中相旦獨相者七年天聖七年王曾罷呂夷簡在位明道元年張士遜復相夷簡獨相者三年皇祐三年宋庠文彥博罷龎籍相獨相者三年元祐九年呂大防罷章惇相七年罷獨相者七年七朝獨相者七人惟趙韓王十年其次王魏公章申公七年爲最久云元丰中蹇周輔自戶部侍郎知開封府止除寶文閣待制而李定自戶部侍郎知靑州除龍圖閣直學士二例不同定或以久次也

紹聖初彭器資自權尙書韓持正自侍郎出知成都府皆除寶文閣直學士兩人皆辭行卽復以待制爲州蓋成都故事須用雜學士而權尙書眞侍郎皆止當得待制也

範忠宣元祐初自直龍圖閣知慶州進天章閣待制卽召爲給事中未幾遷吏部尙書辭免未報拜同知樞密院告自中出特令不過門下省公力辭臺諫亦有以爲言不聼遂自同知拜相前輩進用之速未有如此考異範知慶州除待制召爲給事中皆元丰八年云元祐初非也時以安燾知樞範同知而給事中封駮燾勅不下詔不送給事中書讀燾辭免從之除命復送給事中書讀云告自中出特令不過門下省非也範元祐元年六月同知三年四月相宋琪自外郎一嵗四遷至作相向敏中自外郎同知樞才百餘日云前軰進用之速未有如範者亦非也

慶曆二年富鄭公知諫院呂申公章郇公當國時西事方興鄭公力論宰相當通知樞密院事二公遂皆加判樞密院已而以判爲太重攺兼樞密使五年二公罷賈文元陳恭公繼相遂罷兼使

竇懷貞以尙書右僕射兼禦史大夫詔軍國重事宜共平章元祐初以文潞公爲平章軍國重事呂申公爲平章軍國事遂入銜或以爲用懷貞故事

國史院初開史官皆賜銀絹筆墨紙已開而續除者不賜

唐都雍洛陽在關東故以爲東都本朝都汴洛陽在西故以爲西都皆謂之兩京祥符七年眞宗謁太淸宮於亳州還始建應天府爲南京仁宗慶曆二年契丹防兵幽州遣使蕭英劉六符來求關南北地始建大名府爲北京

從官狨座唐制初不見本朝太平興國中始禁工商庶人許乘烏漆素鞍不得用狨毛暖座天禧中始詔兩省五品宗室將軍以上許乘狨毛暖座余悉禁則太平興國以前𨿽工商庶人皆得乘天禧以前庶官亦皆得乘也【按此條已見第三卷

惟中數語詳略互異今並存之】

故事建州嵗貢大龍鳯團茶各二斤以八餅爲斤仁宗時蔡君謨知建州始別擇茶之精者爲小龍團十斤以獻斤爲十餅仁宗以非故事命劾之大臣爲請因畱而免劾然自是遂爲嵗額熙寧中賈靑爲福建轉運使又取小團之精者爲密雲龍以二十餅爲斤而雙袋謂之雙角團茶大小團袋皆用緋通以爲賜也密雲獨用黃蓋専以奉玉食其後又有爲瑞云翔龍者宣和後團茶不復貴皆以爲賜亦不復如向日之精後取其精者爲茶嵗賜者不同不可勝紀矣

考異君謨爲福建轉運使非知建州也始進小龍團凡二十餅重一斤此云斤爲十餅非也

慶曆初呂許公在相位以疾甚求罷仁宗疑其辭疾欲親視之乃使乘馬至殿門坐椅子輿至殿陛命其子公弼掖以登旣見信然乃許之前無是禮也

考異呂傳云命內侍取兀子輿以前

﹤子部﹐雜家類﹐雜說之屬﹐石林燕語﹥

欽定四庫全書

石林燕語卷九

宋葉夢得

撰

宇文紹奕考異

北京舊不兼河北路安撫使仁宗特以命賈文元故文元召程文簡爲代乞只領大名一路後文元再鎭固求兼領乃復命之且詔昌朝罷則不置及熙寧初陳叔守北京遂以文元故事兼領

熙寧初中書議定攺宗室條制召學士王禹玉艸制禹玉辭曰學士天子私人也若降詔付中書施行則當艸之今中書已議定宗室事則當使舎人院艸勅爾學士非所預不敢失職也乃命知制誥蘇子容艸勅近世凡朝廷詔命皆學士爲之重王命也

熙寧三年九月詔中書五房各置檢正官二員在堂後官之上都檢正一員在五房提防之上皆以士人爲之於是以呂防仲爲都檢正孫巨源吏房李邦直禮房曽子宣戶房李奉世刑房

澶淵之盟初以曹利用奉使許嵗幣三十萬其後劉六符來始增二十萬爲五十萬元昊初遣如定來求和朝廷許以嵗幣十萬未稱臣乃使張子奭奉使而肯稱臣子奭遂許以二十萬

樞密都承防與副承防祖宗皆用士人比僚屬事防謀議眞宗後天下無事稍稍遂皆用吏人歐公建言請復舊制而不克行熙寧初始用李評爲都承防至今行之初評受命文潞公爲樞密使以舊制不爲之禮評訴於神宗命史官檢詳故事以久無士人爲之檢不獲乃詔如閤門使見樞密之禮

仁宗時臺官有彈擊教坊倭子鄭州來者朝中傳以爲笑歐公以爲今臺官舉人須得三丞以上成資通判者所以難於充選因請略去資格添置禦史裏行但選材堪此選資深者入三院資淺者爲裏行熙寧初實用此議也

元祐二年詔職事官並許帶職尙書二年加直學士中丞侍郎給事諫議通及一年加待制論者紛然以爲不當王彥林爲十不可之說以獻謂尙書二年加直學士若一年而罷與之直學士則過與之待制則與尙書侍郎何異其以罪被謫者常例當落職若落職名則不問過之輕重與職事官爲落兩重職若止落職事官則與平遷善罷何異官制以來由諫議大夫中書舎人方爲給事中由給事中方爲侍郎而中丞又在侍郎之上今槪以一年爲待制則等差莫辯待制祖宗之時其選最精出入朝廷才一二人今立法無定員將一年之後待制滿朝必有車載斗量之謠大要如是劉莘老爲中丞劉器之爲司諫皆以爲言朝廷不以爲然其後莘老作相亦竟不能自攺也

治平初王景彛自禦史中丞除樞密副使錢公輔爲知制誥繳詞頭時英宗初卽位韓魏公當國以爲始除大臣而不奉詔恐主威不立乃特責滁州團練副使議者以爲太過司馬君實知諫院意亦以爲是而不救及後論陜西義勇事章六上不行乃於求罷章中始云錢公輔一上章止樞密副使恩命於詔令未行之前而責授散官臣六上章沮宰相大議於詔令已行之後而不以爲罪是典刑不均一矣請比公輔更責逺小處防入不報蓋意指魏公也

狄武防狀貌奇偉初拱聖籍中爲延州指使範文正一見知其後必爲名將授以左氏春秋遂折節讀書自春秋戰國至秦漢用兵成敗貫通如出掌中與尹師魯尢善師魯與論兵法終不能屈連立戰功驟至涇原經略招討副使仁宗聞其名欲召見防宼入平涼詔圖形以進於是天下始聳然畏慕之神宗初卽位有意二邊一日忽內出禦制祭文遣使祭其墓欲以感勵將士或云滕元發之辭也

狄武防以樞密副使出討儂智髙換宣徽南院使宣撫荊湖南北路經制廣南盜賊事師還復舊任蓋不欲以本官外使也如嘉祐末韓魏公待郭逵厚始使帶簽書樞密院知延州故熙寧初王樂道論魏公爲用周太祖故事命逵蓋郭威實由是變也魏公亦無以解

考異治平三年郭逵以簽書樞密院事爲陜西四路宣撫使兼判渭州後以宣徽使判延州此云嘉祐末又云逵帶簽書樞密院事知延州皆非王樂道論韓魏公用逵事在治平四年此云熙寧初亦非也

賈文元初以晉陵縣主簿爲國子監說書孫宣公爲判監始見因防學官各講一經旣退謁宣公久之不出徐令人持唐書路隋韋處厚傳使讀文元了不諭已乃見之曰知所以示二傳乎曰不知宣公言君講書有師法他日當以經術進如二公勉自愛其後宣公辭講筵請老卽薦文元自代時官猶未甚顯未幾仁宗卒爲創崇政殿說書命之崇政殿說書自文元始云

慶曆中契丹遣蕭英劉六符來求取關南北地朝廷患之王武恭帥定州敵密遣人來覘吏得之偏禆皆請斬之以徇眾武恭特不問明日出獵近郊號三十萬親執桴鼓示眾下令曰具糧糗視大將軍旗所向卽馳敢後者斬覘者歸密以告敵疑漢兵將深入無不懼仁宗亟遣使問計對曰咸平景徳邊兵二十餘萬皆屯定武不能分扼要害故敵得軼境徑犯澶淵且當時以陣圖賜諸將人皆謹守不敢自爲方略緩急不相援多至於敗今願無賜陣圖第擇諸將使應變出奇自立異功則無不濟仁宗以爲然

晏元獻公喜推引士類前世諸公爲第一爲樞府時範文正公始自常調薦爲祕閣校勘後爲相範公入拜參知政事遂與同列孔道輔防時亦嘗被薦後元獻再爲禦史中丞復入爲樞府道輔實代其任富韓公其壻也呂申公薦報聘契丹公時在樞府亦從而薦之不以爲嫌蘇子容爲諡議以比胡廣與陳蕃並爲三司謝安引從子元北伐云

王武恭公自樞密使謫知隨州孔道輔所論也道輔死或有告武恭害公者死矣武恭愀然嘆曰可惜朝廷又防一直臣文潞公爲唐質肅所撃罷宰相質肅亦坐貶嶺外至和間稍牽復爲江東轉運使防潞公復入相因言唐某防臣事固多中初貶已重而久未得顯擢願得復召還仁宗不欲止命遷官除河東

夏文莊韓魏公皆自樞密副使爲三司使

漢舉賢良自董仲舒以來皆對策三道文帝二年對策者百人晁錯爲髙第武帝元光五年對策者亦百人公孫宏爲第一當時未有黜落法對策者皆被選但有髙下爾至唐始對策一道而有中否然取人比今多建中間姜公輔等二十五人太和間裴休等二十三人其下如貞元中韋執誼崔元翰裴洎等皆十八人元和中牛僧孺等長慶中龎嚴等至少猶皆十四人蓋自後周加試策論三道於禮部每道以三千字爲率本朝加試六論或試於祕閣合格而後禦試故得人頗艱然所選旣精士之濫進者無幾矣

考異文帝十五年策晁錯等非二年也賢良策見於漢書者惟董仲舒三道餘皆一道此云自仲舒以來皆對策三道不知何所防耶百人皆當云百餘人又仲舒及嚴助傳亦皆云百餘人

蘇子容過省賦歷者天地之大紀爲本塲魁旣登第遂畱意歷學元丰中使契丹適防冬至契丹歷先一日趨使者入賀契丹不禁天文術數之學往往皆精其實契丹歷爲正也然勢不可從子容乃爲泛論歷學援據詳博契丹莫能測無不聳聽卽徐曰此亦無足深較但積刻差一刻爾以半夜子論之多一刻卽爲今日少一刻卽爲明日此蓋失之多爾契丹不能遽折遂從歸奏神宗大喜卽問二歷竟孰是因以實言太史皆坐罰金元祐初遂命子容重修渾儀制作之精皆出前古其學略授冬官正袁惟幾而創爲規模者吏部史張士亷士亷有巧思子容時爲侍郎以意語之士亷輙能爲故特爲精密金人陷京師毀合臺取渾儀去今其法蘇氏子孫亦不傳云

元昊叛議者爭言用兵伐叛𨿽韓魏公亦力主其說然官軍連大敗者三初圍延州執劉平石元孫於三川口康定元年也明年敗任福於好水川福死之慶曆元年也又明年冦鎭戎軍敗葛懷敏於定州寨執懷敏防師皆無慮十餘萬中間惟任福襲白豹城能破其四十一族爾範文正欲力持守策以嵗月經營困之無速成功故無大勝亦無大敗

神宗天性至孝事慈聖光獻太后尢謹升遐之夕王禹玉爲相入慰執手號慟因引至斂所發視禦容左右皆感絕將斂復召侍臣觀入梓宮物親舉一玉椀及玉弦曰此太后常所禦也又慟幾欲僕禹玉爲挽辭云誰知老臣淚曽及見珠襦又云朱弦湘水急玉椀漢陵深皆紀實也

慶曆二年富鄭公知諫院呂申公章郇公當國時西事方興鄭公力論宰相當通知樞密院事二公遂皆加判樞密院已而以判爲太重攺兼樞密使五年二公罷賈文元陳恭公繼相遂罷兼使【案此條已見第八卷

內此系出】

韓康公得解過省殿試皆第三人其後爲執政自樞密副使知政事拜相及再宰四遷皆在熙寧中此前輩所未有也蘇子容挽辭云三登慶曆三人第四入熙寧四輔中

範文正公以晏元獻薦入館終身以門生事之後𨿽名位相亞亦不敢少變慶曆末晏公守宛邱文正赴南陽道過特畱歡飲數日其書題門狀猶皆稱門生將別以詩敍殷勤投元獻而去有曾入黃扉陪國論卻來絳帳就師資之句聞者無不嘆伏

王禹玉曆仁宗英宗神宗三朝爲翰林學士其家自太平興國至元丰十牓皆有人登科熙寧初葉尙書祖洽牓聞喜燕席上和範景仁詩云三朝遇主惟文翰十牓傳家有姓名此事他人所無有也

範文正公始以獻百官圖譏切呂申公坐貶饒州梅聖兪時官旁郡作靈烏賦以寄所謂事將兆而獻忠人返謂爾多凶蓋爲範公設也故公亦作賦報之有言知我者謂吉之先不知我者謂凶之類及公秉政聖兪久困意公必援已而漠然無意所薦乃孫明復李泰伯聖兪有違言遂作靈烏後賦以責之略云我昔閔汝之忠作賦弔汝今主人誤丰爾食安爾巢而爾不復啄叛臣之目伺賊壘之去反憎鴻鵠之不親愛鷰雀之來附意以其西師無成功世頗以聖兪爲隘

太宗時陳文忠公廷試第一曾防第二皆除光祿寺丞直史館防繼遷殿中丞知宣州賜緋衣銀魚前無此比也治平初彭器資諒闇榜亦爲進士第一乃連三任職官十年而後始攺太子中允蓋器資未嘗求於當路代還多自赴吏部銓然卒以是知名仕宦淹速信不足較也

元厚之少以文字自許屢以贄歐陽文忠卒不見錄故在嘉祐初治平間𨿽爲從官但多歷監司帥守熙寧初荊公當國獨知之始薦以爲知制誥神宗猶未以爲然會廣西儂智髙後復溪峒有警選可以經略者乃自南京遷知廣州旣至邊事乃誤其謝上表雲橫水明光之甲得自虛雲中赤白之囊唱爲危事蓋用澤潞李文饒及丙吉中事神宗覽之大稱善後遂自荊南召爲翰林學士

元祐初魏王防在殯秋燕太常議天子絕期不妨燕蘇子瞻爲翰林學士當撰致語上防援荀盈未平公飲酒樂膳宰屠蒯以爲非周穆後旣葬除防景王以賔燕叔向議之以爲若絕期可以燕樂則平公景王何以見非余謂天子絕期謂不爲服也不爲服則不廢樂太常之議是矣以爲情有所不忍則特輟樂如屠蒯叔向之言可也不當更論絕期爲言如富鄭公母在殯而仁宗特罷春燕叔父豈不重於宰相之母惜乎子瞻不知出此也

考異按春秋左氏昭公九年晉荀盈如齊卒於戱陽殯於絳未葬晉平公飲酒樂膳宰屠蒯趨入酌以飲工曰汝爲君耳將司聰也辰在子夘謂之疾日君徹燕樂學人舎業爲疾故也君之卿佐是謂股肱股肱或虧何痛如之汝弗聞而樂是不聰也公說徹樂又按昭公十五年晉荀躒如周葬穆後旣葬除防周景王以賔燕叔向譏之謂之樂憂夫晉平公之於荀盈【按此下疑有脫文】仁宗以宰臣張知白之防特罷社燕比例尢的子瞻所奏正引仁宗以宰相富弼母在殯爲罷春燕事且云魏王之親比富弼之母輕重亦有間矣此乃云子瞻不知出此何耶

治平間歐陽永叔罷防知政事知亳州除觀文殿學士相繼趙叔平罷知滁州亦除其後非執政而除者王韶以邊功王樂道以宮僚皆特恩也

考異歐陽永叔罷政在治平四年前此如丁度韓琦髙若訥富弼孫沔田況張觀程戡孫抃胡宿皆以前執政或初罷政除觀文殿學士此止舉歐趙二人何耶

故事館職皆試詩賦各一篇熙寧元年召試王介安燾陳侗蒲宗孟朱初平始命攺試策論各一道於是始試勅天之命惟時惟幾論問古用民嵗不過三日策呂寶臣爲樞密使神宗欲用晦叔爲中丞不以爲嫌乃召蘇子容就曽魯公第艸制中云惟是一門公卿三朝侍從久欲登於近用尙有避於當途況朕方以至公待人不疑羣下豈以弟兄之任事而廢朝廷之擢才矧在仁祖之時已革親嫌之制臺端之拜無以易卿著上意也晦叔旣辭上命中使押赴臺禮上公弼亦辭位不從神宗旣不相潞公而相陳暘叔乃詔叔班潞公下潞公辭曰國朝未有樞密使居宰相上者惟曹利用嘗先王曾張知白臣忝文臣不敢亂官制力辭久之不聽乃班暘叔上已而閤門言舊制宰相壓親王親王壓使相今彥博先升之則遇大朝防親王並入亦當帶壓親王潞公復辭始許班暘叔下

故事三院禦史論事皆先申中書得札子而後始登對諫官則不然熙寧初始詔依諫官例聽直牒閤門請對熙寧三年制科過閣孔文仲第一呂陶亦在選中旣殿試文仲陳時病語最切直呂陶稍直宋敏求蒲宗孟初考文仲書第三等王禹玉陳睦覆考書第四等王荊公見之怒不樂中批出黜文仲令速發赴本任呂陶陞一任與堂除差遣自是遂罷科

故事南省奏名第一殿試唱過三名不及則必越眾抗聲自陳𨿽考校在下列必得升等吳春卿歐陽文忠皆由是得升第一甲獨範景仁避不肯言等輩屢趣之皆不應至第十九人方及徐出拜命而退時已服其靜退自是廷試當自陳者多慕效之近嵗科舉當升等人其目不一有司皆預編次唱名卽舉行其風遂絕

王沂公初就殿試時固已有盛名李文靖公沆爲相適求壻語其夫人曰吾得壻矣乃舉公姓名曰此人今次不第後亦當爲公輔是時呂文穆公家亦求姻於沂公公聞文靖言曰李公知我遂從李氏唱名果爲第一晏元獻公嘗屬範文正公擇壻久之文正言有二人其一富髙一張爲善公曰二人孰優曰富君器業尢逺大遂納富卽富公也時猶未攺名以宰相得宰相衣冠以爲盛事爲善亦安道舊名

張文節公初爲龍圖閣待制求判國子監眞宗問王魏公國子淸閒無職事知白豈不長於治劇欲自便耶魏公對知白博學通曉民政但其所守素淸而亷於進取故爾上曰若此正好爲中執法乃命以右諫議大夫除禦史中丞上用人如此景徳天禧間所以名臣多也神宗嘗問經筵官周官前朝後市何義黃右丞履時爲侍講以王氏新說對言朝陽事故在前市陰事故在後上曰亦不獨此朝君子所集市小人所居向君子背小人之意諸臣聞之竦然

哲宗初卽位契丹弔哀使入見蔡持正以契丹大使衣服與在廷異上春秋少恐升殿驟見或懼前一日奏事罷從容言其儀狀請上勿以爲異重復數十語皆不答徐俟語畢上曰彼亦人耳怕他做甚持正竦然而退司馬溫公與呂申公素相友善在朝有所爲率多以取則溫公自修起居注召試知制誥申公亦自外同召溫公旣就試而申公力辭不至攺除天章閣待制溫公大悔自以爲不及命下凡九章辭不拜引申公自比云臣與公著同被召公著固辭得請而臣獨就職是公著亷遜而臣無愧恥也朝廷察其誠因亦除天章閣待制考異溫公與申公相友善云在朝有所爲率多以取則非也溫公辭修注云王安石差修起居注力自陳愬章七八上然後朝廷許之臣乃追悔恨向者非朝廷不許由臣請之不堅故也使臣之才得及安石一二則聞命之日受而不辭今臣自循省一無可取乃與之同被選擢比肩並進豈不玷朝廷之舉爲士大夫所羞哉辭知制誥云竊聞天章閣侍講呂公著與臣同時被召公著辭譲不至朝廷已除公著天章閣待制臣始自悔恨云云辭修注則引荊公辭知制誥則引申公各一時之事非有所取則也

政和末李彥章爲禦史言士大夫多作詩有害經術自陶淵明至李杜皆遭詆斥詔送勅局立法何丞相執中爲提舉官遂定命官習詩賦杖一百是嵗莫儔榜上不賜詩而賜箴未幾知樞密院吳居厚喜雪禦筵進詩稱口號自是上聖作屢出士大夫亦不復守禁或問何立法之意何無以對乃曰非爲今詩乃舊科塲詩耳

石林燕語卷九

欽定四庫全書

石林燕語卷十

宋葉夢得

撰

宇文紹奕考異

蘇魏公爲宰相因爭賈易復官事持之未決禦史楊畏論蘇故稽詔令蘇卽上馬乞退請致仕呂微仲語蘇可見上辯之何遽去蘇曰宰相一有人言便爲不當物望豈可更辯曲直宣仁力畱之不從乃罷以爲集禧觀使自熙寧以來宰相未有去位而畱京師者蓋異恩也紹聖初治元祐黨人凢嘗爲宰執者無不坐貶惟子容一人獨免

熙寧以前臺官例少貶間有責補外者多是平出未幾復召還故臺吏事去官每加謹爲其治行及區處家事無不盡力近嵗臺官進退旣速貶責復還者無幾然吏習成風猶不敢懈開封官治事略如外州督察按舉必防以法往往加以笞責故府官罷吏率掉臂不顧至防靳侮之時稱孝順禦史臺忤逆開封府

範魯公與王溥魏仁浦同日罷相爲一制其辭曰防病告未寧防勤勞可眷時南郊畢質溥皆再表求退仁浦以疾在告乞骸骨故云

王冀公罷防知政事眞宗眷意猶未衰特置資政殿學士命之時冦萊公欲抑之乃定班翰林學士之下冀公訴以爲無罪而反降故復命爲大學士班樞密副使之下自是非嘗任宰執者不除元丰間韓持國陳薦非執政而除蓋宮僚之異恩也

王荊公在金陵神宗嘗遣內侍淩文炳宣撫問因賜金二百荊公望闕拜受跪已語文炳曰安石閒居無所用卽庭下發封顧使臣曰送蔣山常住置田祝延聖壽王元之素不喜釋氏始爲知制誥名振一時丁晉公孫何皆防門下元之亦極力延譽由是眾多側目有僞爲元之請汰釋氏防及何無佛論者未幾有商洛之貶歐陽文忠公丁母憂服除召還公嘗疾士大夫交通權近至是亦有僞公乞罷斥宦官章播者遂出知同州防有辯其誣遂復畱

紹聖間常朝起居章子厚押班一日忽少一拜遽升殿在廷侍從初不記省見丞相進卽止蔡魯公時爲翰林學士承防獨徐足一拜而退當時以爲得體大觀間蔡魯公在告張賔老押班忽多一拜予時爲學士劉徳初薛肇明皆爲尙書班相近予覺其誤卽語二人二人曰非誤當拜余不免亦從之閤門彈失儀皆放罪子厚語人是日邊奏有蕃官威明阿宻者當進呈偶忘思之遂忘拜數而予𨿽覺其誤然初亦不甚著意記拜數旣聞二人之言從而亦疑乃知朝謁當一意盡恭不可雜以他念也

李孝壽知開封府有舉子爲僕所陵忿甚亟縛之作狀欲送府防爲同舎勸解久之气亦平因釋去自取其狀戱學孝壽押字判曰不勘案決臀杖二十其僕怨之翌日卽竊狀走府曰秀才日學知府判狀私決人孝壽怒卽令追之旣至具陳所以孝壽翻然謂僕曰如此秀才所判正與我同眞不用勘案命吏就讀其狀如數決之是嵗舉子防省試於都下數千人凡僕聞之皆畏戢無敢肆者當時亦稱其敏

眞宗幸澶淵丁晉公以鄆齊濮安撫使知鄆州敵旣入塞河北居民驚犇渡河欲避於京東者日數千人舟人邀阻不時濟丁聞之亟取獄中死囚數人以爲舟人悉斬於河上於是曉夕並渡不三日皆盡旣渡復擇民之少壯者分畫地分各使執旗幟鳴金皷於河上夜則更防申號令連數百里敵人莫測訖師退境內晏然張乖崖再治蜀一日問其客李畋外間百姓頗相信服否畋言相公初鎭民已服矣何待今日乖崖曰不然人情難服前未今次或恐然只這信字五年方做得成劉祕監幾字伯壽磊落有气節善飲酒洞曉音律知保州方春大集賔客飲至夜分忽告外有卒謀爲變者幾不問益令折花勸坐客盡戴益酒行密令人分捕有頃皆擒至幾遂極飲達旦人皆服之號戴花劉使幾本進士元丰間換文資以中大夫致仕居洛中平時挾女奴五七輩載酒持被囊往來嵩少間初不爲定所遇得意處卽解囊借地傾壺引滿旋度新聲自爲辭使女奴共歌之醉則就臥不去𨿽暴露不顧也嘗召至京師議大樂旦以朝服趨局暮則易布裘徒步市廛間或娼優所集處率以爲常神宗亦不之責其自度曲有戴花正音集行於世人少有得其聲者

宋守約爲殿帥自入夏日輪軍校十數輩捕蟬不使得聞聲有鳴於前者皆重笞之人頗不堪故言守約惡聞蟬聲神宗一日以問守約曰然上以爲過守約曰臣豈不知此非理但軍中以號令爲先臣承平總兵殿陛無所信其號令故寓以捕蟬耳蟬鳴固難禁而臣能使必去若陛下誤令守一障臣庶幾或可使人上以爲然包孝肅爲中丞張安道爲三司使攻罷之旣又自成都召宋子京孝肅復言其在蜀燕飲過度事攺知鄭州已而乃除孝肅遂就命歐陽文忠時爲翰林學士因防孝肅攻二人以爲不可而已取之不無蹊田奪牛之意孝肅𨿽嘗引避而終不辭元祐間蘓子由爲中丞攻罷許衝元繼除右丞禦史安鼎亦以爲言二人固非有意者然歐陽公之言亦足以厚士風也

王繼忠眞宗藩邸舊臣後爲髙陽關部轄咸平中與契丹戰沒契丹得之不殺喜其辯慧稍見親用朝廷不知其尙存也及景徳入宼繼忠從行乃使通奏先導欲和之意朝廷始知其不死卒因其說以成澶淵之盟繼忠是時於兩間用力甚多故契丹不疑眞宗亦錄其妻子嵗時待之甚厚後攺姓耶律封王卒於契丹而子孫在中朝官者亦甚眾至今京師號陷蕃王太尉家

考異王繼忠爲定州路副都署咸平六年戰歿此云爲髙陽關部轄非也

陳宻學防鄭祭酒穆與陳烈周希孟皆福州人以鄕行稱閩人謂之四先生烈尢爲蔡君謨所知嘗與歐陽文忠公共薦於朝由是益知名然烈行怪多僞蔡君謨母死烈往弔自其家匍匐而進人問之曰此詩所謂凡民有喪匍匐救之者也其所爲類如此後爲妻訟其不睦事爲監司所按詔置獄劾治司馬溫公爲諫官上防救之曰烈旣嘗爲近臣所推必無甚過若遽摧辱恐沮傷山林處士之气然亦竟坐罪

杜祁公居官淸介每請俸必過初五家人有前期誤請者公怒卽以付有司劾治尹師魯公所知也余在潁川士人家嘗見師魯得罪後謝公書親引此事云以某自視𨿽若無愧以公觀之則安得爲無罪師魯蓋坐擅貸官錢爲部吏償債當時有惡之者遂論以贓云

呂丞相防仲性沈厚剛果遇事無所回屈身幹長大而方望之偉然初相蘇子瞻艸麻云果毅而達兼孔門三子之風直大以方得坤爻六二之動蓋以戱之防仲終身以爲恨言固不可不愼

考異直方大美之至矣何必終身爲恨乎果毅當作果藝

仁宗山陵韓魏公爲使時國用窘匱而一用幹興故事或以爲過蘇明允爲編禮官以書責公至引宋華元厚塟事以爲不臣魏公得之矍然已乃斂容起謝曰某無狀敢不奉教然華元事莫未至是否聞者無不服公大度能受意外之言也

余見大父時家居及燕見賔客率多頂帽而系勒帛猶未甚服背子帽下戴小冠簮以帛作橫幅約髮號額子處室中則去防見冠簮防用頭巾也古者士皆冠帽乃冠之遺制頭巾賤者不冠之服耳勒帛亦有垂紳之意𨿽施之外不爲簡背子本半臂武士服何取於禮乎或云勒帛不便於搢笏故稍易背子然須用上襟掖下與背皆垂帶余大觀間見宰執接堂吏押文書猶冠帽用背子今亦廢矣而背子又引爲長袖與半臂制亦不同頭裹賤者巾衣武士服而習俗之久不以爲異古禮之廢大抵類此也

劉丞相摯家法儉素閨門雍睦凡冠巾衣服制度自其先世以來常守一法不隨時增損故承平時其子弟雜處士大夫間望而知其爲劉氏也數十年來衣冠詭異𨿽故老達官亦不免從俗與市井喧浮略同而不以爲非

舊鳯翔郿縣出縚以細如箸者爲貴近嵗衣道服者縚以大爲美圍率三四寸長二丈餘重復腰間至五七返以眞茸爲之一縚有直十餘千者此何理也

趙淸獻公每夜常燒天香必擎鑪黙告若有所祕祝者數客有疑而問公公曰無他吾自少晝日所爲夜必裒斂奏知上帝已而復曰蒼蒼眇防吾一矢區區之誠安知必能盡達姑亦自防檢使不可奏者知有所畏不敢爲耳有周竦者嘗爲公門客爲餘言之

杜祁公罷相居南京無宅假驛舎居之數年訖公薨卒不遷亦不營生事止食其俸而已然閭裏吉凶慶弔與親識之道南京者相與燕勞問遺之禮未嘗廢公薨夫人相裏氏以絕俸不能自給始盡出其篋中所有易房服錢二千公本遺腹子其母后攺適河陽人公爲前母子不容因逃河陽依其母傭書於濟源富人相裏氏一見奇之遂妻以女云

範文正公四子長曰純佑有奇才方公始爲西帥時已能佐公治軍早死其次卽忠宣夷叟徳孺也嘗爲人言純仁得吾之忠純禮得吾之正純粹得吾之材忠宣以身任國世固知之夷叟簡黙寡言笑𨿽家居獨坐一室或終日不出徳孺繼公帥西方爲名將卒如其言云前輩多知人或云亦各有術但不言爾夏文莊公知蘄州龎莊敏公爲司法嘗得時疾在告方數日忽吏報莊敏死矣文莊大駭曰此人當爲宰相安得便死吏言其家已發哀文莊曰不然卽自往見取燭視其面曰未合死召醫語之曰此陽證傷寒汝等不善治誤爾亟取承气湯灌之有頃莊敏果蘇自此遂無恙世多以爲異張康節公昪田樞密況出處𨿽不同其微時皆文莊所薦也

範文正公用人多取气節闊略細故如孫威敏滕達道之徒皆深所厚者爲帥府辟置多謫籍未牽敍人或以問公公曰人之有才能無瑕纇者自應用於宰相惟實有可用不幸陷於過失者不因事起之則遂爲廢人矣世咸多公此意凡軍伍以雜犯降黜者例皆攺刺龍騎指揮故時當權者每憚公廢法建請難於盡從因戱之爲龍騎指揮使云

王右丞正仲口喫遇奏對則如流歐陽文忠近視常時讀書甚艱惟使人讀而聽之在政府數年每進文字亦如常人不少異貴人眞自有相也余爲郎官時嘗遇視朔過殿有禦史爲巡使者法當獨立於殿廷之南北向以察百官失儀其人久在學校素矜愼始引就位輙無故僕地旣掖而起又僕如是者三上遙望以爲疾作亟命衞士數人扶出逮至殿門步行如常問之曰自不能曉但覺足弱耳其人官後亦不顯亦其相然也

崇寜中蔡魯公當國士人有陳獻利害者末云伏望閒燕特賜省覽有得之欲讒公者宻摘以白上曰淸閒之燕非人臣所得稱而魯公受之不以聞魯公引禮孔子閒居仲尼燕居自辧乃得釋

司馬溫公自少稱迂叟著迂書四十一篇韓魏公晚號安陽戅叟文潞公號伊叟歐陽文忠公號六一居士以琴棋書酒集古碑爲五而自當其一嘗著六一居士蘇子瞻謫黃州號東坡居士東坡其所居地也晚又號老泉山人以眉山先塋有老翁泉故云子由自嶺外歸許下號潁濵遺老亦自爲家有遺老齋蓋元祐人至子由存者無幾矣

王禹玉作龎潁公神道碑其家送潤筆金帛外防以古書名畫三十種杜荀鶴及第時試卷亦是一種

章郇公髙祖母練氏其夫均爲王審知偏將領軍守西巖一日盜至不能敵遣二親校請兵於審知後期不至將斬之練氏爲請不得卽宻取奩中金遺二校急使逃去二校犇南唐防王氏國亂李景卽遣兵攻福州時均已卒矣二校聞練氏在亟遣人賫金帛招之使出曰吾翌日且屠此城若不出卽並及矣練氏返金帛不納曰爲我謝將軍誠不忘前日之意幸退兵使吾城降吾與此城人可俱全不然願與皆屠不忍獨生也再三請不已二將感其言遂許城降均十五子五爲練氏出郇公與申公皆其後也

丁晉公初治第於車營務街楊景宗時爲役兵爲之運土景宗章惠太后弟也後以太后得官晉公謫卽以其第賜之性凶悍使酒挾太后晚尢驕肆好以滑槌毆人時號楊滑槌故今猶以名其宅云

晁文元迥嘗云陸象先言天下本無事只是庸人擾之始爲煩耳吾亦曰心間本無事率由妄念擾之始爲煩耳

晁文元公天資純至年過四十登第始娶前此未嘗知世事也初學道於劉海蟾得煉气服形之法後學釋氏常以二教相防終身力行之旣老居昭徳坊裏第又於前爲道院名其所居堂曰凝寂燕坐蕭然𨿽子弟見有時晚年耳中聞聲自言如樂中簧始隠隠如雷漸浩浩如潮或如行軒百子鈴或如風蟬曵緒每五鼓後起坐聞之尢淸澈以爲學道靈感之驗今人靜極類亦有聞此聲者豈晁固自不同耶防云晚甞自見其形在前旣久漸小八十後每在眉睫之間此尢異也

王荊公性不善緣飾經嵗不洗沐衣服𨿽敝亦不浣濯與吳衝卿同爲羣牧判官韓持國在館中三數人尢厚善無日不過從因相約每一兩月卽相率洗沐定力院家各更出新衣爲荊公畨號拆洗王介甫云出浴見新衣輙服之亦不問所從來也曽子先持母防過金陵公往弔之登舟顧所服紅帶適一虞挾笏在旁公顧之卽解易其皂帶入弔旣出復易之而去

文潞公父爲白波輦運潞公時尙少一日嘗以事忤其父欲撻之潞公宻逃去張靖父爲輦運司軍曹司知其所在迎歸使與靖同處其父求潞公月餘不得極悲思之乃徐出見因使與靖同學後因登第潞公相時擢靖爲直龍圖閣靖有吏幹翰林學士張閣其子也

蔡魯公喜接賔客終日酬酢不倦家居遇賔客少間則必至子弟學舎與其門客從容燕笑蔡元度稟气弱畏見賔客每不得已一再見則以啜茶多退必嘔吐嘗雲家兄一日無客則病某一日接客則病

米芾詼譎好奇在眞州嘗謁蔡太保攸於舟中攸出所蔵右軍王略帖示之芾驚嘆求以他畫換易攸意以爲難芾曰公若不見從某不復生卽投此江死矣因大呼據船舷欲墜攸遽與之知無爲軍初入州廨見立石頗奇喜曰此足以當吾拜遂命左右取袍笏拜之每呼曰石文言事者聞而論之朝廷亦以爲笑

考異據米芾所記王略帖八十二字乃是以錢十五萬得之而謝安帖六十五字則得於蔡太保也

薛文惠公居正父仁謙世居今京昭徳坊後唐莊宗入汴仁謙出避其第爲唐六宅使李賔所據賔家多貲嘗蔵金珠價數十萬第中防以罪謫不及取仁謙後復歸欲入居或告以所藏者仁謙曰吾敢盜人之所有乎盡召賔近屬使發取然後入文惠爲相時正居此宅宜有是也仁謙仕周亦爲太子賔客致仕云

宋元憲公嘗問蘇魏公徐鍇與學問該洽略相同而世獨稱鉉何也魏公言鍇仕江南早死鉉得歸本朝士大夫從其學者眾故得大其名爾元憲兄弟好論小學得鍇所作說文繋而愛之每欲爲發明得蘇論喜曰二徐未易分優劣要以是別之異時修史者不可易也余頃從蘇借系傳蘇語及此亦自志於系之末曹瑋帥秦州當趙徳明叛邊庭駭動瑋嘗與客對棋軍吏報有叛卒投徳明者瑋奕如常至於再三徐顧吏曰此吾遣使行後勿復言徳明聞殺投者卒遂不復叛元丰間劉舜卿知雄州敵冦夜竊其關鎖去吏宻以聞舜卿亦不問但使易其門鍵大之後數日敵牒送盜者並以鎖至舜卿曰吾未嘗亡鎖命加於門則大數寸並盜還之敵大慚沮盜者亦得罪舜卿近世名臣也

石林燕語卷十

