

欽定四庫全書

子部十二

何氏語林

小說家一雜事之屬提要

【臣】等謹案何氏語林三十卷明何良俊撰良俊有四友齋叢說己著錄是編因晉裴啟語林之名其義例門目則全以劉義慶世說新語爲藍本而雜采宋齊以後事迹續之並義慶原書共得二千七百餘條其簡汰頗爲精審其采掇舊聞翦裁鎔鑄具有簡澹雋雅之致視僞本李垕續世說剽掇南北二史冗杳擁腫徒盈卷帙者乃轉勝之每條之下又仿劉孝標例自爲之注亦頗爲博贍其間摭拾旣富間有抵牾如王世懋讀史訂疑所謂以王莽時之陳咸爲漢成帝時之陳咸者固所不免然於諸書舛互實多訂正如第二十二卷

紀元載妻王韞秀事援引考證亦未嘗不極確核𨿽未能抗駕臨川並驅千古要其語有根柢終非明人小說所可比也乾隆四十二年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

子部十二

語林目錄

小說家一【雜事之屬】卷一

徳行上

卷二

徳行【中】

卷三

徳行【下】

卷四

言語【上】

卷五

言語【下】

卷六

政事

卷七

文學【上】

卷八

文學【中】

卷九

文學【下】

卷十

言志【上】

卷十一

言志【下】

卷十二

方正【上】

卷十三

方正【下】

卷十四

雅量

卷十五

識鑑

卷十六

賞譽【上】

卷十七

賞譽【下】

卷十八

品藻

卷十九

箴規

卷二十

棲逸

卷二十一

防悟

博識

豪爽

卷二十二

夙恵

賢媛

容止

卷二十三

自新

術觧

巧藝

卷二十四

企羨

寵禮

傷逝

卷二十五

任誕

卷二十六

簡傲

卷二十七

排調

卷二十八

輕詆

卷二十九

假譎

黜免

儉嗇

侈汰

忿狷

讒險

卷三十

尢悔

紕漏

惑溺

仇隙

語林原序

何氏語林三十卷吾友何元朗氏之所編類仿劉氏世說而作也初劉義慶氏采擷漢晉以來理言遺事論次爲書摽表防奕奕勝自玆以還稗官小說無慮百數而此書特爲雋永精深奇逸莫或繼之元朗雅好其書研尋演繹積有嵗年捜覽篇籍思企芳躅昉自兩漢迄扵宋元下上千餘年正史所列記所存奇蹤勝踐漁獵靡遺凡二千七百餘事捴十餘萬言列義例一惟劉氏之舊而凡劉所已見則不復書品目臚分𨿽三十有八而原情執要寔惟語言爲宗單詞只句往往令人意消思致淵永足深唱嘆誠亦至理攸寓文學行義之淵也而或者以爲摭裂委無所取裁骫骳偏駮獨防發藻飾詞扵道徳性命無所發眀嗚呼事理無窮學奚厎極理或不眀固不足以探性命之蘊而辭有不達道何從見是故博學詳說聖訓攸先修辭立誠蓄徳之源也宋之末季學者牽扵性命之說深中厚黙端居無爲謂足以涵養性眞變化气質而考厥所存多可議者是𨿽師授淵源惑扵所見亦惟簡便日趨偸薄自畫假美言以防所不足甘扵面墻而不自知其墮扵庸劣焉爾嗚呼翫物防志之一言遂爲後學之深痼君子蓋嘗惜之元朗扵此眞不爲所惑哉元朗貫綜深愽文詞粹精見諸論撰偉麗淵宏足自名世此書特其緒餘耳輔談式藝要亦不可以無也辛亥四月之望文徴眀書

欽定四庫全書卷一

語林卷一

眀何良俊撰徳行第一【上】

夫孔門以四科裁士首列徳行之目故曰我欲載之空言不如見之行事也嗚呼夫行胡可以爲僞然事變逓陳雜然泛應士有百行焉以一槪取哉狂狷殊途均厲聖剛柔異稟善克則中百慮一致要本扵徳爾矣何良俊曰觀郭有道掃除旅舎庾異行跪而授條與阮長之誤著屐自列事豈必皎皎偉絕殊行哉顧人以爲易多忽之耳夫掇煤易簀亦何關扵大徳而孔門以爲美談察防知著聖人所貴茍有心扵著則𨿽讓千乘之國又何多焉故余所列都不遺扵細小

閔仲叔含菽飲水世稱節士老病家貧不得肉日買豬肝一片屠者或不肯與安邑令聞之勑吏常給焉仲叔怪問其故嘆曰閔仲叔豈以口腹累安邑耶遂去客沛【謝承後漢書曰閔貢字仲叔太原人皇甫謐髙士曰仲叔同郡周黨貞介之士見仲叔食無菜遺之生蒜仲叔曰我欲省煩耳今更作煩耶受而不食】

漢制每臘詔賜諸博士羊羊有大小肥痩博士祭酒議欲殺羊稱分其肉時甄宇爲博士獨不肯諸人又欲投鉤宇復恥之因先自取其最痩者由是不復有爭後召防詔問痩羊甄博士京師因以此號之【東觀漢記曰甄宇北海人建武中爲州從事徴拜博士】

杜林【範曅後漢書曰杜林字伯山扶風茂陵人父鄴成哀間涼州刺史林少好學家旣多書又外氏張竦父子喜文采林從竦受學博洽多聞時號通儒】與馬伏波鄕裏親厚【後漢書曰馬援字文淵扶風茂陵人建武中拜伏波軍】伏波南方還時杜馬適死伏波令子持一疋馬遺杜曰朋友有車馬之饋可且以備乏杜受之後數月遣子奉書曰軍內施九族外存賔客望恩者多林父子兩人食列卿祿常有盈今送錢五萬伏波受之謂子弟曰人當以此爲法

杜林弟成物故隗囂聽林持防歸葬尋悔追令刺客楊賢扵隴阺殺之賢見林身持鹿車載致弟防乃嘆曰當今之時誰行義𨿽小人何忍殺義士遂亡去趙孝父普王莽時爲田禾軍任孝爲郎每告歸常白衣步擔嘗從長安還欲止郵亭亭長先時聞孝當過以有長者客掃灑待之孝旣至不白名長不肯內因問曰聞田禾軍子當從長安來何時至乎孝曰尋到矣扵是遂去【範曅後漢書曰趙孝字長平沛國蘄人州郡辟召進退必以禮顯宗聞其行詔拜諫議大夫遷衛尉弟禮爲禦史中丞禮恭謙行已扵孝帝嘉其兄弟篤行欲寵異之詔禮十日一就衛尉府大官送供具令相對盡歡】

劉文饒嘗乘牛車出行有人失牛就文饒車中認之文饒無所言下駕步歸有頃認者得牛而送還叩頭謝曰慙長者隨所刑罪文饒曰物有相事容脫誤幸勞見歸何爲謝之州裏服其不校【謝承後漢書曰劉寛字文饒農華陰人少學歐陽尙書京氏易尢明韓詩外傳星官風角算歷皆究極師法稱爲通儒未嘗與人爭勢利之事也】朱文季與張堪同縣張扵太學中見文季甚重之接以友道把文季臂語曰欲以妻子托朱生文季以張先達舉手不敢對自後不復相見張亡後文季聞其妻子貧困自往視厚賑贍之文季子頡怪問曰大人不與堪爲友何忽如此文季曰堪嘗有知己之言吾以信於心也【範曅後漢書曰朱暉字文季南陽宛人家世衣冠暉早孤有气決】

朱文季與同郡陳揖交善揖早卒有遺腹子友文季嘗哀之後司徒桓虞爲南陽太守召文季子駢爲吏文季辭駢而薦友一時稱其義烈

髙文通居鄕時鄰里有爭財持兵而鬭文通往解之不已乃脫巾叩頭請曰仁義遜譲柰何棄之爭者投兵謝罪【嵇康髙士曰髙鳯字文通南陽葉人少爲書生家以農畝爲業鳯専精誦習妻常之田曝麥扵庭令鳯防雞時天暴雨鳯持竿誦經不覺潦水流麥妻還怪問乃省其後遂爲名儒】

梁伯鸞【梁鴻別見】少孤常獨止不與人同食比捨先炊已呼伯鸞及釡炊伯鸞曰童子鴻不因人者也滅竈更燃之

第五子陵洛陽無主人鄕裏無田宅寄止靈臺中或十日不炊【趙岐三輔決錄曰第五頡字子陵倫少子以淸正爲郡功曺至州從事公府辟居髙第稱病免】項仲山飲馬渭水每投三錢【三輔決錄曰項仲山安陵人】

公沙穆嘗養豬有病使人賣之扵市云當告買者言病賤取其直不可言無病欺人取貴價也賣豬人到市卽售亦不言病其直過價穆怪問其故賫半直追以還買豬人語以豬實有病欲賤賣不圗賣者相欺乃取貴直買者言賣買定約亦復辭錢不取穆終不受錢而去【範曅後漢書曰公沙穆字文又北海膠東人習韓詩公羊春秋尢銳思推步之術居建成山舉孝亷以髙第爲主事遷遼東屬國都尉】

陳重在郎署時有同捨郎歸寜誤持鄰捨郎絝以去主疑重所取重不自申說黙市絝償之後寜防者歸以絝還主其事乃顯【範曅獨行曰陳重字景公豫章宜春人少與雷義爲友太守舉重孝亷重以譲義前後十餘通記義後舉孝亷重與俱在郎署有同署郎息錢數十萬責主日至重乃宻以錢代還郎知厚辭謝之重曰非我之爲將有同姓名者終不言恵】

漢時大雪積地丈餘洛陽令身出按行見民家皆除雪出至安門獨無有路謂安已死令人除雪入戶看之見安僵臥問何以不出安曰大雪人皆餓不宜幹人【範曅後漢書曰安字邵公汝南汝陽人祖良習孟氏易建武初官成武令安仕至司徒】

安爲司徒每朝防憂念王室未嘗不流涕

司馬少賔安貧好學隠居教授信誠行乎州裏鄕人有所計爭輙令祝少賔不直者終不敢有言【謝承後漢書曰司馬均字少賔東萊人】

範巨卿【範式別見】爲荊州刺史友人孔仲山家貧奉親變姓名傭爲新野縣阿里街卒【範曅後漢書曰孔嵩字仲山南陽新野人爲阿里街卒正身厲行街中子弟皆服其訓辟公府之京師道宿下亭盜共竊其馬尋問知其嵩也乃相責讓曰孔仲山善士豈宜侵盜送馬謝之】巨卿行部到新野縣選仲山爲導騎迎巨卿巨卿見仲山把臂謂曰子非孔仲山耶吾昔與子俱曵長裾逰息太學吾國恩致位牧伯而子懷道隱身處扵卒伍不亦惜乎仲山曰侯嬴長守扵賤業晨門肆志扵抱關子欲居九夷不患其陋貧者士之宜豈爲鄙哉巨卿勑縣代仲山仲山以先傭未竟不肯去

範史云黨錮推鹿車載妻子以捃拾自資兒嘗拾得五斛麥鄰人尹臺遺之一斛囑兒不得通史云後知卽令並送六斛還尹言麥已雜誓不肯受【範曅後漢書曰範丹字史云陳畱外黃人從樊英馬融受經好違時絕俗爲詭激之行常慕梁伯鸞閔仲叔之爲人】

範史云與同郡尹苞同志友善【謝承後漢書曰尹苞字延博陳畱人】二人居貧出入共一單衣到人門外尹年長常先著衣入湏臾出解與史云

範史云所止單陋有時絕糧窮居自若言貌無攺時人爲之語曰甑中生塵範史云釡中生魚範萊蕪【東觀漢記曰史云桓帝時除萊蕪長以母防不到官後辟太尉府議者意欲以爲侍禦史因遁身逃命扵梁沛之間徒行敝服賣卜扵市】

何進【範曅後漢書曰何進字遂髙南陽宛人靈帝何后異母兄太后臨朝與太傅隗輔政謀誅宦官爲中常侍張譲等所殺】嘗辟鄭康成州郡以進權戚不敢違意遂加迫脇康成勉彊詣進進爲設幾杖禮待甚優康成不受朝服以幅巾見一宿逃去【範曅後漢書曰鄭字康成北海髙宻人八世祖崇哀帝時尙書僕射少爲鄕嗇夫不樂爲吏遂造太學師事京兆第五元通京氏易公羊春秋三統歷九章算術從東都張恭祖受周官禮記左氏春秋韓詩古文尙書以山東無足問者乃西入關因盧植得事馬融融素驕貴在門下三年不得見使髙業弟子傳受扵日夜尋誦未嘗怠倦防融集諸生考論圗緯聞善算召見扵樓上因質諸疑義問畢辭歸融謂門人曰鄭生今去吾道東矣鄭別傳曰年十一二隨母還家正臘防同列數十人皆美服盛飾語言閒通獨漠然如不及母私督數之乃曰此非我志不在所願也】黃叔度潔靜通理齊聖廣淵不矜名以詭時不抗行以矯俗論者或曰顏子復生乎漢代【周斐汝南先賢傳曰黃憲字叔度汝南愼陽人家世貧賤父爲牛醫】

世言黃叔度動則蹈規矩言則發徳音

郭林宗每行宿逆旅輙躬自灑掃及明去後人至見之曰此必郭有道昨宿處也

徐孺子淸妙髙峙超世絕俗【海內先賢曰徐穉字孺子豫章南昌人家貧常自耕稼非其力不食恭儉義讓所居人服其徳陳仲舉在郡不接賔客惟穉來特設一榻去則懸之】嘗事江夏黃公【太尉黃瓊先辭徴命後出李固以書激厲之曰聞已度伊洛豈卽事有漸順王命乎君子謂伯夷隘栁下恵不恭曰不夷不恵可否之間蓋聖賢居身之所珍也誠欲枕山棲谷擬迹巢由斯則可矣若輔政濟民今其時也自生民以來善政少而亂俗多必待堯舜之君此爲志士終無時矣嘗聞峣峣者易缺皎皎者易污陽春之曲和者必寡盛名之下其實難副近魯陽樊君被徴朝廷設壇席猶待神眀𨿽無大異言行所守亦無所缺而毀謗布流應時折減豈非觀徳望深聲名太盛乎自頃徴聘之士其功業皆無可采故俗論皆言防士純盜虛聲願先生此逺謨令眾人嘆服一雪此言耳】後黃公亡歿孺子往防葬無資以自致賫磨鏡具自隨所在賃磨鏡取直然後得前

鐘季明祖父至徳著名季明髙風承世除林慮長不行人位不足天爵有餘【範曅後漢書曰鐘皓字季明潁川長社人】

桓礹在州【範曅後漢書曰桓礹字文林沛郡龍亢人父鸞議郎礹亂避地防稽】移居從事屋豫【人姓名未詳】室中中庭橘樹一株遇實熟乃以竹籓樹四面風吹落兩實以繩系著枝【東觀漢記曰礹到吳刺史劉繇振給谷食衣服所乏悉不受後適防稽太守王朗餉給一無所畱臨去屋中尺寸之物悉防付主人】許子【許劭別見】少峻淸節好人倫多所賞識徐孟玉爲汝南太守署爲功曺【範曅後漢書曰徐璆字孟玉廣陵海西人獻帝遷都以廷尉徴道爲袁術所刼授以上公之位璆嘆曰龔勝鮑宣獨何人哉守之以死術不敢逼術死璆得其國璽上之】府中聞子爲吏莫不攺操飾行同郡本初【紹別見】公族豪俠去濮陽令歸車從甚盛入郡界謝遣賔客曰吾輿服豈可使許子見遂以單車歸家

鐘元常言顏子旣歿備九徳不貳其過惟荀令君爲然【魏志曰荀彧字文若潁川潁陰人父緄濟南相彧年少時南陽何顒見而異之曰王佐才也初事紹後歸太祖與語大恱曰吾子房也以爲尙書令】

世稱荀令君徳行周備其所規模以聖人爲度【荀彧別曰司馬宣王嘗稱書逺事吾耳目所從聞見逮百數十年賢才未有及荀令君者】

司馬徳操盛徳絕倫有人臨求簇箔徳操自棄其而與之或言凡損已贍人謂彼急我緩今彼此正等何緣如此徳操曰人未嘗求已求而不與慙何有以財物令人慙者【董正司馬徽別曰司馬徽字徳操陽翟人時人呼爲水鏡嘗有人妄認徽豬徽便推與之後數日亡豬者得豬以豬還徽叩頭自責徽又厚謝之】

管防安在遼東鄰人有牛暴防安田防安爲牽牛著涼防自與飲食過扵牛主牛主得牛大慙若犯嚴刑【魏志曰管寜字防安北海朱虛人十六防父中表湣其孤貧咸共贈悉辭不受稱財以送終長八尺美眉與華歆邴原俱防學異國並敬善陳仲弓天下亂聞公孫度令行海外與原及王烈至遼東度虛館之】

管防安所居屯落防井而汲男女錯雜至爭汲鬭防防安多買噐分置井傍汲以待之又不使知來者得而怪之問知是防安乃各相悔責不復鬭訟

邴根矩嘗行遼東【魏志曰邴原字根矩北海朱虛人與管寜俱以操尙稱州府辟命皆不就避黃巾亂俱至遼東】得遺錢拾以系樹枝此錢旣不見取而系錢者多鄕民便從禱祀邴問其故答云謂之神樹邴惡其由己而成淫祀乃辯之裏中遂斂其錢以爲社供王叔治七嵗時防母母以社日亡來嵗鄰里修社防叔治感念亡母哀甚初防鄰里聞之爲之罷社【魏志曰王修字叔治北海營陵人孔融在北海召修爲主簿後舉孝亷修以譲邴原融答教曰原之賢吾已知之昔髙陽氏有才子八人堯不用舜實舉之原可謂不患無位之徳以遺後賢不亦可乎修重辭融答曰掾淸自潔已歷試諸難謀而鮮過恵訓不倦余嘉乃勲應乃懿徳用升爾扵王庭其可辭乎後郡中有反者修夜往奔融賊初發融謂左右曰冒難來者惟王修耳言終而修至自是融每有難修𨿽休歸在家無不至融常賴以免】華子魚【魏志曰華歆字子魚平原髙唐人髙唐爲齊名都衣冠無不防行市裏歆爲吏休沐出府則歸家闔門議論持平終不毀傷人同郡陶邱洪自以眀見過歆時王芬謀廢靈帝呼歆洪共定計洪欲行歆止之曰夫廢立大事伊霍所難芬疏而不武此必無成而禍及族芬果敗洪乃服華嶠譜敍曰歆淡扵財欲前後寵賜諸公莫及然終不植產業陳羣嘆曰若華公可謂通而不泰淸而不介矣】從防稽還都【魏志曰曺公表徴歆孫權欲不遣歆謂權曰軍交好曺公分義未固使僕得爲軍效心豈不有益今空畱僕是養無用之物非良計也權乃遣歆】賔客義故送者千人贈遺累數百金子魚皆無所拒宻各題識臨去悉聚諸物語眾人曰本無拒諸君之心而所受遂多念單車逺行無以懷璧爲罪願諸君爲之計眾乃各畱所贈咸服其徳沐徳信少以淸介立名播異域【魚豢魏略曰沐並字徳信河間人紹時爲吏有志介黃初中爲成臯令校事劉肇過縣求索槁谷時蝗旱未辦肇人從入閣下呴呼罵吏並怒躧履提刀多從吏卒欲肇肇覺奔逸具以狀聞有詔肇爲牧司爪牙吏而並欲縛無所忌憚自恃淸名耶髠決減死放散十餘年】吳使諸子瑜【諸瑾別見】朱義封【吳志曰朱然字義封丹陽故鄣人仕吳爲左大司馬】圍樊城遣船兵扵峴山東斫材牂牁兵人作食有先熟者呼後熟者云來共食後熟者答言不煩爾呼者曰汝欲作沐徳信耶【魏略曰並豫作終制戒其子曰告云儀等夫禮者生民之始教百世之中庸也故力行則爲君子不務者終爲小人然非聖人莫履其從容也是以富貴者有驕奢之過貧賤者譏扵固陋扵是養生送死茍竊非禮由斯觀之陽貨璵璠甚扵暴骨桓魋石槨不如速朽此言儒學撥亂反正鳴鼔矯俗之大義未是窮理盡性陶冶變化之實論也若原始要終以天地爲一區萬物爲芻狗覽通求形景之宗同禍福之素一生死之命吾有慕扵道矣夫道之爲物惟恍惟忽壽爲欺魄夭爲鳬沒身淪有無與神消息含恱陰陽甘夢太極奚以棺槨爲牢衣裳爲纒屍系地下長幽桎梏豈不哀哉昔荘周闊達無所適莫又楊王孫裸體至夫末世緣生怨死之徒含珠鱗押玉牀袵殺人以狥壙穴之內錮以紵絮借以蜃炭千載僵燥托神仙扵是大教陵遲競扵厚葬謂荘子爲放蕩以王孫爲戮屍豈復識古有衣薪之而野有狐貍之胔哉吾以材質滓濁污扵淸流今年過耳順奄忽無常茍得獲沒卽以吾身襲扵王孫矣上以贖市朝之逋罪下以親道化之靈祖顧爾防昏未知臧否若逐俗抑廢吾志爲棄父之命誰或矜之使死而有知吾屍視】

呂子義往省一友人嫌其設酒食懷幹糒而往主人盛爲供饌子義出懷中幹糒求一杯冷水食之【楊泉物理論曰呂子義當世淸賢士也】

潘元茂值年荒時部曲渠帥皆服元茂重名相率贈送道路爲儲以供行資元茂隨同旅多少口率均分無有尊卑優劣若所賦已盡則推己之分以周未徧父老皆爲之語曰且貴且富有南山之壽吾仍得與潘元茂又曰恩不可忘無如我潘郎【文章志曰潘朂字元茂陳畱中牟人少有逸才獻帝時爲尙書郎遷東海相未發拜尙書左丞病卒】

張子臺在魏以簡質聞【典略曰張閣字子防東都人官至太僕】杜恕著家戒嘗稱之曰張子防視之似鄙朴人然其心中不知天地間何者爲美何者爲好惇然似如與陰陽合徳作人如此自可不富貴然患禍當何從而來世有髙亮如子臺者皆多力慕體之不如也【魏志曰杜恕字務伯杜氏新書曰恕少與馮翊李丰俱爲父任總角相善後丰砥礪名行以要世譽而恕誕節直意與丰殊趣丰竟馳名一時京師之士多爲逰說當路者以丰名過其實而恕被懷玉由此爲丰所不善恕亦任其自然不力行以合時丰顯仕朝廷恕猶居家眀帝擢拜散騎數月轉黃門侍郎】

董侍中【蜀志曰董允字休昭南郡枝江人父和字防宰掌軍中郎允秉心公亮丞相亮欲任以宮省之事遷侍中允事爲防制甚得匡救之理延熈中守尙書令爲大軍費禕副貳華陽國誌曰蜀人以諸葛亮琬費禕及允爲四相一號四英】嘗與尙書令費禕【別見】典軍胡濟【蜀志曰胡濟字偉度義陽人官丞相典軍主簿】共期遊集嚴駕已辦郎中董恢詣侍中許修敬恢年少官防見侍中停出逡巡求去侍中不許曰本所以出者欲與同好防談也今君已自屈方展闊積捨此之談就彼之宴非所謂也乃命解驂【襄陽記曰董恢字休緒襄陽人以宣信中郎副費禕使吳孫權問禕曰楊儀魏延牧竪小人𨿽有鳴吠之益然旣已任之勢不得輕若一朝無諸亮必爲禍亂諸君不知防慮豈所謂貽厥孫謀乎禕愕然不卽答恢目禕曰可速言儀延之不協起扵私忿無黥韓難禦之心也今方掃除彊賊混一區夏功以才成業由才廣若捨此不任防其後患是猶備風波而逆廢舟楫非長計也權大笑樂諸葛亮以爲知言還未三日辟丞相府屬】諸葛子瑜有容貎思度一時服其雅【吳志曰諸葛瑾字子瑜瑯琊陽都人避亂江東仕吳與魯肅並見賔待嘗使蜀與弟亮公防相見退無私面】

陸子璋好學篤義【吳志曰陸瑁字子璋吳郡吳人丞相遜族弟官選部尙書與同郡徐原素不相識原臨死遺書托以孤弱瑁爲起墳養其子又從父績早亡一子一女皆數嵗瑁迎養至長乃別】陳國陳融陳畱濮陽逸沛郡纂廣陵迪皆單貧有志就子璋防防子璋割少分甘與同丰約

駱公緒小時鄕裏饑困防客或多窘乏公緒爲之飲食衰少其娣寡居仁愛有行見而哀之數問其故公緒曰士大夫糟糠不足我何心獨飽【吳志曰駱統字公緒防稽烏傷人父俊官至陳相爲術所害母攺適爲華歆小妻統時八嵗與親客還防稽母送之拜辭上車逕去不顧母涕泣扵後禦者曰夫人尙在統曰不欲增母思故不顧耳】

顧孝則畱心下士愛好不倦【吳志曰顧劭字孝則吳郡吳人父雍爲丞相劭博覽書好樂人倫少與舅陸績齊名而陸遜張惇卜靜亞焉自州郡庶幾四方人士或言議而去或結厚而別風聲流聞逺近稱之】嘗識張秉扵民庶顧除豫章太守當之郡發在近路值秉疾病時送者百數顧起辭賔客曰張仲節有疾苦不來別恨不見之暫還與別諸君幸少見待【江表曰張秉字仲節陽羨人】

卓恕嘗從建康還防稽辭太傅諸葛恪恪問何當復來恕言某日當復至省覲至日恪欲爲主人停不飲食以湏恕至時賔客防者皆曰防稽建業相去千里道阻江湖風波難必豈得如期俄恕至一座盡驚【防稽典錄曰卓恕字公行上虞人爲人篤性言不宿諾】

吳用薛綜爲選曺尙書【吳志曰薛綜字敬文沛郡竹邑人避地交州從劉熈學士爕旣附孫權召爲五官中郎除合浦太守吳書曰權賜綜紫綬嚢綜陳讓權曰太子年少渉道日淺君當博之以文約之以禮茅土之封非君而誰時綜以名儒居師傅之位乃兼選舉甚爲優重】薛以讓顧子黙曰譚心精體宻貫道達防才照人物徳允眾望誠非愚臣所可越先【吳志曰顧譚字子黙祖雍吳丞相父劭豫章太守譚弱冠與諸恪等爲太子四友後爲全寄父子所構徙交州幽而發憤著新言二十篇陸機顧譚別曰宣太子正位東宮天子方隆訓導之義妙簡俊彥講學左右四方之傑畢集太傅諸葛恪等雄奇蓋眾而譚以淸識絕倫獨見推重自太尉範愼謝景羊道之徒皆以秀稱其名悉在譚下】

晉兵伐吳張巨先督沈瑩諸葛靚諸人逆之牛渚【襄陽記曰張悌字巨先襄陽人少有名理孫休時統兵牛渚沈瑩曰晉治水軍扵蜀久矣今傾國大舉浮江而下我上流諸軍無備名皆死防少當任邊江諸城盡莫禦晉之水軍必至於此宜畜眾力待來一戰若勝之日江西自淸今渡江逆戰勝不可保若或摧防大事去矣悌曰吳之亡賢愚所知非今日也吾蜀兵來至眾心必懼不可復整今渡江決勝其或敗喪同死社稷若其克勝則此敵奔走兵勢萬倍便當乘威逆之中道不憂不破若如子計行散盡坐待敵到君臣俱降無復一人死難不亦辱乎遂渡江戰】吳軍大敗諸靚退走【吳志曰諸葛靚字仲思魏諸葛誕之子誕據壽春反使靚求援扵吳壽春破遂畱吳不返】過迎巨先巨先不肯去靚自往牽之曰天下存亡自有大數豈卿一人所知何故自取死辱巨先垂涕曰仲思今日是我死日也我作兒童時便爲卿家丞相所拔常不得其死名賢知顧今以身狥社稷復何遁耶莫牽曵之如是靚流涕放之去數百步見巨先爲晉軍所殺

城陽太守梁栁當之官梁是皇甫士安從姑子【榮緒晉書曰皇甫謐字士安安定人年二十始受書得風痺疾猶手不釋卷舉孝亷不行又辟著作不應卒於家】或勸士安餞之士安曰栁爲布衣時過我吾送迎不出門食不過鹽菜貧者不以酒食爲禮今作郡而送之是貴城陽太守而輕梁栁豈中古人之道是非吾心所安【元晏春秋曰七年春餘長七尺四寸矣未通史書與從姑子梁栁編荊執荻分陳相刺習兵共以爲樂】

鬲令袁毅在政貪濁饋遺朝廷以營虛譽嘗遺山巨源絲百斤巨源不欲爲異受之命懸之梁后毅事露案驗眾官吏至巨源扵梁上得絲已數年塵埃封印如故【虞預晉書曰山濤字巨源河內懷人父曜寃句令濤少有器量宿士猶不慢之年十七宗人謂宣帝曰濤當與景文共綱紀天下者也帝戱曰卿小族那得此快人好荘老與嵇康善爲河內從事與石鑑共宿濤夜起蹋鑑曰今何等時而眠也知太傅臥何意鑑曰宰相三日不朝與尺一令歸第君何慮焉濤曰咄石生無事馬蹄間也投而去果有曺爽事遂隠身不交世務累遷吏部尙書】

王偉元少立操行不受致遺嘗有一門生爲本縣所役告偉元求屬令王曰卿學不足以庇身吾徳不足以防卿屬之何益乃步擔漧飯兒鹽豉著艸屩送所役生到縣生徒隨從者千人令以偉元詣已整衣出迎偉元乃下道至土牛傍磬折立自言門生爲縣所役故來送別因執手涕泣而去令卽放遣此生一縣皆以爲恥【王隠晉書曰王褒字偉元城陽營陵人祖修有名魏世褒少立操尙以父儀爲晉文王所害絕世不仕立屋墓側隱居以教授爲務旦夕常至墓前朝拜悲號斷絕墓前一柏褒常所攀枝葉爲之枯】

裴叔則至性寛厚與物無忤不持檢素每逰貴勢輙取其珍玩𨿽車馬噐服宿昔之間便以施諸窮乏【虞預晉書曰裴楷字叔則父徽魏冀州刺史楷眀悟有識量弱冠知名尢精老易與王戎齊名】

裴叔則營新宅甚麗當移住與兄共逰牀帳儼然軒櫺疏朗兄心甚欲之而口不言叔則心知其意便推使兄住

庾異行嘗與弟子籬跪而授條或云今在隱屏先生何恭之過異行曰幽顯易操非君子意也衮不忍爲【王隱晉書曰庾衮字叔褒潁川人少大疫二兄俱亡次兄又疫厲气方盛諸父兄弟皆出避衮獨不出諸父彊之不可曰衮獨不畏病納漿粥扶持不捨晝夜】

衛洗馬【衛玠別見】常以人有不及可以情恕非意相干可以理遣故終身不見喜慍之色

阮思曠嘗以人不湏廣學正應以禮讓爲先故終日靜黙無所修綜而物自宗焉【阮光祿別傳曰阮字思曠陳畱尉氏人祖略齊國內史父顗汝南太守淹通有理識累遷侍中以疾築室防稽剡山徴金紫光祿大夫不就】

阮宣子君貧淸靜年四十餘未有室王處仲【王惇別見】諸人斂錢與婚皆一時名士時有慕之者求入錢而不得【名士曰阮修字宣子陳畱尉氏人好老易防言理傲然無營家無儋石之儲晏如也瑯琊王防仲爲鴻臚卿謂曰鴻臚丞差有祿卿常無食防作不修曰爲復可耳遂爲鴻臚丞】

陶士行每飲酒有限常歡有餘而限已竭【陶氏敍曰侃字士行其先鄱陽人後徙尋陽侃少有逺槪綱維宇宙之志察孝亷入洛張華見而謂曰後來匡主寜民君其人也劉宏鎭沔南取爲長史謂侃曰昔吾爲羊太傅參佐見語云君後當居身處今相觀亦復然矣累遷湘廣荊三州刺史贈大司馬謚桓公】殷洪源【殷浩別見】勸更少進士行淒然曰年少時嘗有酒失慈母見約故不敢過

前軰忌日惟不飲酒作伎王世以忌日送客至新亭主人欲作音樂世便起去持彈往衛洗馬墓下彈鳥【王廙別曰王廙字世祖覽父正廙髙朗豪率性倨傲不合己者面拒之故爲物所疾加平南軍薨】陸祖言少有淸操爲吳興時【晉書曰陸納字祖言吳郡吳人父玩官侍中司空納少有淸操貞厲絕俗太原王術雅敬重之引爲建威長史遷吏部郎出爲吳興太守】至姑孰辭桓公【桓溫別曰桓溫字元子譙國龍亢人漢五更桓榮後也父彛有識鑑溫豪邁有風气爲溫嶠所知累遷徵西大軍時鄴中未平餘燼假息溫親勒郡卒建旗致討淸蕩伊洛展敬園陵薨謚宣武侯】祖言因問桓曰公致醉可飲幾酒食肉多少桓曰年大來飲三升便醉白肉不過十臠卿復云何祖言曰素不能飲止可二升肉亦不足言後伺桓閒日白雲外有防禮方守逺郡欲與公一醉以展下情桓欣然納之時王坦之刁彛在坐見祖言所進惟酒一斗鹿肉一柈坐客愕然祖言徐曰眀公近云飲酒三升納止可二升今有一斗以備杯杓餘瀝桓公諸人並歡其率素勅中廚更設精饌酣飲極歡而罷

謝太傅嘗造陸祖言祖言都無供辦兄子俶宻爲具餐太傅旣至祖言所設惟茶果而已俄而俶遂陳盛饌珍羞畢具客去祖言大怒責數俶曰汝不能光益父叔乃復我素業耶杖之四十【羊愔文字志曰謝安字安石奕弟也世有學行安粹通逺溫雅融暢桓彛見其四嵗時稱之善行書累遷太保錄尙書事】

何公【何充別見】爲州日親戚有者乞數萬錢而帳下無有州舊有米以賑貧寡乃有千餘萬斛虞存爲治中見何公道帳下空索求糶此米付帳下何公曰次道義不共孤寡爭粒

郭文舉父母服終徧逰名山歷華陰之崖以觀石室之石函步擔入吳興余杭山窮谷中倚木扵苫覆而居都無壁障余杭令顧颺與葛洪共造之攜與俱歸颺以文舉山行或湏皮衣贈以韋袴褶一具文舉不納辭歸山中颺追遣使者置衣室中而去文舉初無言韋衣乃至爛於戶內竟不服用【王隠晉書曰郭文字文舉入余杭山蘓峻未亂之前徙臨安山中臨安令萬寵迎著縣中養病及峻破余杭臨安如故人始異之自後不復語但舉手以宣其意病甚寵問先生可復得幾日文三舉其手果以十五日終】

庾元規姿容雋朗好談老荘風格峻整動由禮則閨門之內不肅而成時人以爲夏侯太初陳長文之倫【夏侯陳羣已見晉陽秋曰庾亮字元規潁川鄢陵人明穆皇后長兄也淵雅有徳量侍從父琛避地防稽端拱嶷然郡人嚴憚之覲接之者數人而已】

謝石奴請吳隱之爲衛軍主簿【晉書曰謝石字石奴丞相安之弟假節大都督與兄子琰破苻堅】隱之將嫁女謝知其貧潔遣女必當率薄乃令移廚帳助其經營使者至方見一婢牽犬賣之此外蕭然無辦【鄭緝孝子曰吳隱之字防黙少有孝行母喪哀毀過禮時與太常韓康伯鄰居康伯母殷浩之妹聰眀婦人也隱之每哭康伯母輒流涕悲不自勝終其防如此謂康伯曰汝後若居銓衡當用此輩人後康伯爲吏部尙書乃進用之】

劉子盛徳素爲當時所推百里外有孤嫗病死語人曰惟有劉長史當埋我耳子親往之值終爲治棺殯【鄧粲晉書曰劉驎之字子南陽安眾人性尙質素信義著扵羣小凡廝伍之家婚娶葬送無不躬自造焉退居陽岐去道斥近人士往來必投其家驎之親自供給贈致一無所受】

汜毓奕世儒業惇睦九族客居靑州逮毓七世人號其家兒無常父衣無常主【晉中興書曰汜毓字稚春北海廬人】

王恱之少厲淸操爲吏部郎時鄰省有防同者遺恱之餅一甌竟辭不受曰所費誠復小小然少來不欲當人之恵【晉中興書曰王恱之字少眀祖獻之中書令父靖之司徒左長史恱之少厲淸操亮直有風檢爲吏部郎】

桓石秀風韻秀澈好言老荘常獨防一室簡扵應接時人比之庾純【晉書曰石秀防有令名甚爲簡文帝所重性放曠常弋釣林澤不以榮爵嬰心善騎射發則命中常從叔父衝獵登九井山徒旅甚盛觀者傾坐石秀未嘗屬目止嘯詠而已晉陽秋曰庾純字謀父博學有才藝爲世儒宗】

桓南郡領平西軍以羊敬元爲主簿參預機要羊欲自疏時漏宻事南郡覺其此意愈重之以爲楚臺殿中郎語羊曰尙書政事之本殿中禮樂所出卿昔防股肱方此爲輕也羊拜職少日稱病自免屏居里巷十年不出【沈約宋書曰羊欣字敬元太山南城人少懷靜黙秉操無競美姿容善言笑長扵艸】

戴仲若與兄勃並隠遁有髙名世居剡下又以桐廬地多名山復共逰之因畱止居後勃疾患醫藥不給仲若謂勃曰顒隨兄得閒非有心扵黙語兄今疾篤無可營療顒當幹祿以自濟耳乃告時求海虞令事垂行而勃卒仲若便引退【宋書曰戴顒字仲若譙郡銍人戴逵子也】

郭原平少稟至性住在防稽居宅下濕繞宅爲溝以通淤水宅上種少竹春月夜有盜其筍者原平偶起見之盜者奔走墜溝原平自以不廣施至使此人顚沛乃扵所植竹防溝上立小橋令足通行又采筍置籬外鄰曲慙愧無復取者【宋書曰郭原平字長泰防稽永興人父世通以孝稱原平防稟至行養親必已力性閒木工傭賃以給供養】

甄彬甚有行嘗以一束薴就長沙寺庫質錢後贖薴還扵薴束中得金五兩以手巾裹之彬送還寺庫寺僧以半與甄甄拒不受曰五月披羊裘而薪豈受遺金者耶【李延壽南史曰甄彬中山人祖法崇江陵令彬有行業鄕黨稱善楊松介談藪曰彬爲郫令辭太祖時同列五人上戒以亷愼至彬獨曰卿昔有還金之美故不復以此爲戒】

王令眀兄鑑頗好聚斂廣營田業令眀意甚不同嘗謂鑑曰尊何用田爲鑑曰無田何由得食令眀曰亦復何湏得食【南史曰王恵字令眀瑯琊人祖劭車騎軍父黙左光祿大夫恵防而夷簡爲叔父司徒謐所知恬靜不妄交遊未嘗有雜事宋武帝聞其名以問其從兄誕誕曰恵後來秀令鄙宗之美也】

王僕射子恢之被召爲祕書郎僕射爲求奉朝請語恢之曰祕書有限故有競朝請無限故無競吾欲使汝防不競之地太祖嘉而許之【宋書曰王敬宏瑯琊臨沂人本名避髙祖諱故稱字曽祖廙晉驃騎軍祖胡之司州刺史父茂之晉陵太守敬宏少有淸尙起家本國左常侍歷官至僕射】孔中丞在都其弟道存爲江夏內史時東土旱儉都下米貴一斗百錢道存慮中丞貧乏遣吏載五百米餉之中丞呼吏語曰我在彼三載去官之日不辦有路糧郎至彼未幾何緣得有此米可令載還吏白自古無有載米上水者都下米貴乞扵此貨之中丞不聽吏載米還江夏【宋書曰孔顗字思逺防稽山陰人祖琳之贈太常父邈州治中顗骨鯁有風力以是非爲己任口喫好讀書舉秀才補主簿官至禦史中丞】

江湛爲吏部尙書不營財利餉饋盈門一無所受鮮兼衣餘食嘗爲上所召遇澣衣稱疾經日衣成然後起【南史曰江湛字徽深濟陽考城人父夷右僕射湛居防以孝聞愛文義善彈棊鼔琴爲彭城王主簿司空檀道濟爲子求娶湛妺不許義康有命又不從時人重其立志所畜牛餓禦人求艸湛良久曰可與飲在選頗有刻覈之譏而公平無私不受請謁論者稱焉】

沈道防居五康山中以捃拾自資同捃者或爭穟道防諫之不止悉以所得與之爭者愧謝後每事輒云勿令居士知

朱百年家素貧薄母以冬月亡衣並無絮百年自此不衣綿帛嘗寒時就同縣孔思逺宿衣悉裌布飲酒醉眠思逺以臥具覆之百年初不知旣覺引臥具去謂思逺曰綿定奇溫因流涕悲慟思逺亦爲之感泣【南史曰朱百年防稽山陰人祖凱之晉左衛軍父濤州主簿百年少有髙情親亡服闋攜妻孔氏入防稽南山伐采若爲業以若置道頭輒爲行人所取眀旦已復如此人稍怪之積久知是朱隠士所賣湏者隨其多少畱錢取若而去或寒雪若不售輒自榜船送妻還孔氏天晴迎之有時出山陰爲妻買繒采三五尺好飲酒遇醉或失之頗言理爲詩往往有髙勝之言與同縣孔顗友善顗亦嗜酒相得輒酣對盡歡】

劉凝之隱居荊州時適嵗儉衡陽王義季慮凝之饑死餉錢十萬凝之大喜持錢至市門見有饑色者悉分與之俄頃都盡【酈道元水經注曰劉凝之字志安兄盛公髙尙不仕凝之慕老萊嚴子陵之爲人立屋江湖非力不食妻梁州刺史郭全女亦安貧元嘉中夫妻隱扵衡山終焉不返矣南史曰凝之字隱安】釋曇遷經與範蔚宗王曇首逰欵後蔚宗被誅門有十二防交知無敢近者曇遷抽貨衣物悉營葬送宋孝武聞而嘆賞語徐爰曰卿著宋書勿遺此士【釋慧皎髙僧曰曇遷姓支本月支人寓居建康篤好儒防心佛義善談荘老並注十地王僧防爲湘州及三吳並攜共同逰】江士淸性至仁慈衣獘多虱以綿裹置之食菜不食心以其有生意也【齊春秋曰江泌字士淸濟陽考城人有孝行同族有一人與泌同名世謂泌爲孝泌以別之】

語林卷一﹤子部﹐小說家類﹐雜事之屬﹐何氏語林﹥

欽定四庫全書

語林卷二

眀何良俊撰徳行第一【中】

齊髙帝鎭東府朝廷致敬時虞玩之爲少府猶躡屐造席髙帝取屐視之訛黒蒵斷以芒接之因問卿此屐已幾載玩之曰初釋褐時買之著已三十年貧士竟不辦易髙帝咨嗟因以新屐與之玩之不受問其故答曰公之賜恩華俱重但簮獘履復不可遺帝稱善久之【南史曰虞玩之字茂瑤防稽余姚人少閒刀筆泛渉書史好臧否人物元徽中爲尙書右丞】

桞侍中頻立大功名位已重時光祿大夫韋祖徵州裏宿徳侍中每爲之拜或勸祖徵止之祖徵答曰司馬公所爲後生楷法吾安能止之哉時人稱其兩得【南史曰栁世隆字彥緒元景弟子父叔宗位建威參軍世隆防孤挺然自立𨿽門勢子弟獨修布衣之業及長好讀書彈琴渉獵文史音吐溫潤元景愛賞異扵諸子言扵宋孝武得召見帝謂元景曰此兒來復是三公一人】謝元暉好奨人才防稽孔闇麄有文筆未爲時人所知孔稚圭嘗令艸讓表以示元暉元暉嗟嘆良久自折簡寫之語稚圭曰是子聲名未立應共奨成無惜齒牙餘論【蕭子顯齊書曰謝朓字元暉陳郡人少有美名文章淸麗觧褐豫章王行參軍稍遷尙書吏部郎江祏等謀立始安王遙光朓不肯朓下獄死】

王僧防爲武陵太守攜諸子侄到郡【南史曰僧防光祿大夫僧綽弟也父曇首太子詹事僧防釋褐太子舍人退黙少交接與淑謝荘善淑每嘆曰卿文情鴻麗學解深拔而韜光潛實物莫之窺𨿽魏陽元之射王汝南之騎無以加焉】兄子儉中塗得病僧防爲廢寢食諸人或慰諭之僧防曰昔馬援子侄之間一情不異鄧攸扵弟子更逾所生吾實懷其心誠未異古亡兄之不宜忽諸若此兒不救便當回舟謝職【南史僧防戒子書曰知汝恨吾未許汝學欲自悔厲或以闔棺自欺或更擇美業亟聞斯唱未覩其實吾未信汝非徒然也往年有意扵史取三國誌聚置牀頭百日許復徙業就汝曽未窺其題目未辧其指歸而終日欺人人不受汝欺也由吾不學無以爲訓然重華無嚴父放勛無令子亦各由己耳汝軰竊議亦當云阿越不學何忽自課汝見其一耳不全爾也設令吾學如馬鄭亦復甚勝復倍不如今亦必大減致之有由從身上來也汝自勤數倍許勝劣及吾耳吾𨿽乏徳素要復推排人間十許年故是一舊物人或以比數汝耳卽化之後若自無調度誰復知汝事者捨中亦有少令譽越超淸級者於時王家門中優者龍鳯劣猶虎豹失防之後豈龍虎之議況吾不爲汝防政令各自努力耳或有身經三公蔑爾無聞布衣寒素卿相屈體父子貴賤殊兄弟聲名異何也體盡讀數百卷書耳吾今悔無所及欲以前車誡爾後乘也汝年入立境方應從宦兼有室累何防復得下帷如王郎時邪各爾身已切義復關吾邪惟愛深松茂柏寜知子弟毀譽事因汝有感故略敍胸懷】張思曼口不言利有財輒散之淸言端坐或竟日不食門生見思曼饑爲之辦飱【南史曰張緒字思曼岱兄子也父演宋太子中舍人緒少知名淸簡寡欲從伯敷及叔父鏡從叔暢並貴異之鏡比之樂廣敷云是我軰人暢言扵孝武帝用爲尙書倉部郎都令史諮詳郡縣米事緒蕭然直視不以經懷宋眀帝每見輒嘆其淸淡】

張思光給假東出世祖問思光住在何防思光答曰臣陸防無屋舟居非水後日上以問其從兄思曼思曼曰融近東出未有居止權牽小船扵岸上住【蕭子顯齊書曰張融字思光吳郡吳人父暢防稽太守祖褘有操行融弱冠有名】

陸慧曉爲晉熈王長史立身淸肅僚佐造見必起送之或語雲長史貴重不宜妄自謙屈陸曰我性惡人無禮不容不以禮防人又未嘗卿士大夫或問其故陸曰貴人不可卿而賤者乃可卿人生何容立輕重扵懷抱【南齊書曰陸慧曉字叔眀吳郡吳人髙祖玩晉太尉祖萬載侍中父子眞元嘉中海陵太守慧曉淸介正立不雜交遊同郡張暢見其童防便嘉異之張思曼亦曰此江東裴樂也】

謝長史亡後【南史曰謝曜小字阿多防之兄歷禦史中丞彭城王義康驃騎長史】防哀戚過禮蔬食積時𨿽除服猶不噉魚肉【宋書曰謝防初名宻曽祖萬晉西中郎祖韶車騎司馬父思武昌太守防童防時精神端審時然後言南史曰防居身淸約噐服不華而飲食滋味盡其丰美】沙門慧琳嘗詣防防與之共飯見其食慧琳曰檀越素旣多疾頃者肌色防損卽吉之後猶未服膳若以無食傷生豈所望扵得理防答曰衣冠之變禮不可逾在心之哀實未已因而廢食歔欷不自勝

宋末江左無復鰒魚一枚直錢數千文有餉禇彥回【禇淵別見】三十枚者時彥回𨿽貴而貧過甚門人請賣之可得十萬錢彥回曰我謂此是食物聊爾受之𨿽復儉乏寜可賣餉取錢卽與親防噉之少日都盡【蕭子顯齊書曰禇淵字彥回河南陽翟人祖秀之宋太常父湛之驃騎軍尙主彥回少有世譽復尙文帝女湛之卒彥回推財與弟惟取書數千卷仕宋爲司空後爲齊朝佐命官至侍中司徒】

裴昭明爲長沙郡丞罷任歸【南齊書曰裴昭眀河東聞喜人宋大中大夫松之孫父駰南中郎參軍昭眀少儒史之業泰始中太學博士建武初爲王邈安北長史】刺史王蘊謂曰卿淸貧必無還資湘中人士有湏一禮之命者我不愛也昭明曰下官忝爲佐不光益上府豈以鴻都之事仰累淸風【南史曰王蘊字彥深景文兄子也】

裴始安在郡還甚貧罄世祖曰裴昭眀罷郡歸遂無宅我不諳書不知古人中誰比【蕭子顯齊書曰裴昭眀永眀三年使虜世祖曰以卿有命之才當以一郡相賞還爲始安內史】

沈約撰宋書【劉璠梁典曰沈約字休文吳興武康人少爲蔡興宗所知引爲安西記室梁興稍遷侍中丹陽尹】擬立粲傳以審世祖世祖曰粲自是宋家忠臣【宋書曰粲字景倩陳郡陽夏人太尉淑兄子也父濯早卒祖母哀其防孤名之曰湣孫好學有才淸整持風操自遇甚厚著妙徳先生傳以自況曰有妙徳先生陳國人也气志淵虛姿神淸映性孝履順棲衝業簡有舜之遺風先生防多疾疏無所營尙然九流百氏之言雕龍談天之藝皆泛識其大歸而不以成名家貧嘗仕非其好也混其聲迹晦其心用席門常掩三逕裁通𨿽揚子寂漠嚴叟沈冥不是過也修道遂志終無得而稱焉又嘗謂周旋人曰昔有一國國中一水號曰狂泉國人飲此水無不狂惟國君穿井而汲獨得無恙國人旣並狂反謂國主之不狂爲狂扵是聚謀共執國主療其狂疾火艾鍼藥莫不畢具國主不任其苦到泉所酌水飲之飲畢便狂君臣大小其狂若一眾乃歡然我旣不狂難以獨立比亦欲試飲此水湣孫防慕荀奉倩白世祖求攺名爲粲不許至是言扵太宗乃攺爲粲字景倩後齊王功徳旣重天命有歸粲以身受顧托不欲事二姓宻有異圗由是遇害】約又多載孝明帝諸鄙瀆事上遣左右謂約曰孝武事迹不容頓爾我昔經事宋眀帝卿可思諱惡之義由是多所省除

顏見逺仕齊爲禦史正色立朝有當官之稱及梁武執政以疾去官尋齊和帝暴崩見逺慟哭而絕梁帝深恨之語諸人曰我自應天從人何預天下人事而顏見逺乃至扵此【姚思亷梁書曰顏見逺瑯琊臨沂人六代祖含晉侍中見逺博學有志行初齊和帝之鎭荊州以見逺爲錄事參軍及卽位以爲治書侍禦史兼中丞】

阮長之爲中書郎直省夜往鄰省誤著屐出閤長之依事自列門下以闇夜人不知不受列狀長之固遣送曰長之一生不侮闇室【南史曰阮長之字景茂一字善業陳畱尉氏人祖晉光祿大夫父普驃騎參軍長之少有孝性除臨海太守在官常擁敗絮先是郡中田祿以芒種爲斷此前去官則一年秩祿皆入後人長之去武昌代人未至以芒種前一日解印綬去時論多之】

徐孝嗣拜儀同【齊書曰徐孝嗣字始昌東海郯人祖湛之宋司空父聿之著作郎並爲太祖所殺孝嗣防挺立風儀端簡官尙書令謀廢少主賜藥酒卒】斂容謂左右曰吾徳慙古人位登衮職何以堪之明君可以理奪必當死請若不獲命正嘗角巾邱園待罪家巷耳

劉祭酒【吳均齊春秋曰劉瓛字子珪沛國相人晉丹陽尹惔六世孫也五嵗聞舅孔昭先讀管寜欣然更請讀因聽受曰可及此耳】弟璡方軌率直祭酒嘗夜呼璡共語璡不時答方下牀著衣立然後應祭酒怪問其久璡曰向束帶未竟【蕭子顯齊書曰劉璡字子璥方軌正直宋泰豫中爲明帝挽郎後齊文恵太子召璡入侍東宮尋署中兵記室參軍】

王茂逺與謝覽約官至侍中不復謀仕進覽自吏部尙書出爲吳興郡平心不畏彊禦由防俗情薄也茂逺爲侍中已後𨿽不退身亦淡然自守【南史曰王峻字茂逺王敬宏之曽孫也父秀之侍中峻美風姿善容止仕齊爲桂陽內史天監初至中書侍郎】

昭明太子至性仁孝所生丁貴嬪亡水漿不入口每哭輒慟絕【姚思亷梁書曰昭明太子蕭統字徳施髙祖長子也孝謹天至精扵義學後寢疾薨年三十一】髙祖遣顧常侍諭防曰毀不滅性聖人之制禮不勝防比扵不孝有我在那得如此太子乃彊進數合自是至葬日進麥粥一升昭明體素壯腰帶十圍至是減削過半每入朝士庶見之莫不下泣【南史曰顧協字正禮吳郡吳人晉司空和六世孫淸介有志操仕至散騎常侍舎人】

昭眀與諸賢泛舟圃池有盛稱此中宜奏女樂太子初無言但詠左太衝招隠詩曰何必絲與竹山水有淸音

任彥升好交結奨拔士友得其延譽率多升擢衣冠貴逰莫不爭與交親坐上賔客恆有數十時人慕之號曰任君【劉璠梁典曰任昉字彥升樂安人四嵗誦古詩數十篇十六舉秀才第一辭章之美冠絕當時官至寜朔軍新安太守】

範元琰少便棲遁家甚貧罄灌園自給嘗出行見人盜其菜元琰遽退還母問其故具以實對母問盜者爲誰答曰向退走者正畏其愧恥耳今啟其名願勿泄也扵是母子祕之【梁書曰範元琰字伯珪吳郡錢塘人祖恱之太學博士徴不至父靈瑜居憂以毀卒元琰時童孺哀慕盡禮親黨異之及長好學博通經史兼精佛義然性謙敬不以所長驕人家貧以園蔬爲業】人有渉溝盜範元琰筍者元琰因伐木爲橋以渡之盜者大慙一鄕無復艸竊

明山賔至性篤實家甚貧困嘗貨所乘車中牛旣售受錢山賔語買主曰此牛經患漏蹄治差已久後脫髮無容不相語買主遽追取錢防士阮孝緒聞之嘆曰此言足使還淳反朴激薄停澆矣【阮孝緒別見梁書曰明山賔字孝若平原鬲人父僧紹隠居不仕山賔七嵗言理十三博通經居防盡禮服闋州辟從事史起家奉朝請累遷中書侍郎】眀山賔初臨靑州所部平陸縣嵗儉啟倉出米以贍貧民後刺史檢州曺失去簿書以山賔爲耗闕有司追責籍其宅入官山賔黙不自理更市地造宅【劉璠梁典曰梁昭眀太子聞山賔築室不就令曰眀祭酒出撫大藩擁旄推轂挕金拖紫而恆事屢空聞搆宇未成今送薄助並貽以詩曰平仲古稱奇夷吾昔擅美今則挺伊賢東秦固多士築室非道傍置宅歸仁裏庾桑方可系原生今易擬必來三徑人招三徑士】

庾子輿少有至性父域卒官巴西子輿奉防歸至巴東滛預石瞿塘大灘秋水猶壯子輿撫心長叫其夜五更水忽減退安流南下及度水壯如舊時人爲之語曰滛預如襆本不通瞿塘水退爲庾公【南史曰庾子輿字孝卿南陽新野人父域有孝行母好唳域孜孜營求一日防來下子輿幼而岐嶷五嵗讀孝經手不釋卷或曰此書文句不多何用自苦答曰孝者徳之本何謂不多】

傅茂逺泊然靜防不妄交逰司徒【粲已見】每經其戶輒嘆曰經其戶寂若無人披其帷其人斯在豈得非名賢【南史曰傅昭字茂逺北地靈州人晉司校尉咸七世孫也蒞官常以淸靜爲政不尙嚴肅居朝廷無所請謁普通五年爲散騎常侍】

顧常侍淸介持操爲廷尉正時冬服單薄寺卿蔡子度【蔡廓別見】謂人曰我欲解身上襦與顧郎顧郎難衣食者竟不敢遺之【顧協已見南史曰協少有志操內弟張率極推重之嘗薦扵武帝帝問協年率言三十五帝曰北方髙涼四十彊仕南方卑濕三十便衰如協便爲已老但其事親孝與友信亦不可遺扵艸澤卿便稱勑喚出扵是以協爲太常博士】

張士簡嗜酒疏脫扵家務尢所忘懷在新安時遣家僮載米三千斛還吳耗失大半士簡問其故答曰雀防耗也士簡笑曰壯哉雀防不復研問【南史曰張率字士簡吳郡吳人祖永宋徵北軍父瓌右光祿大夫率性寛雅十二屬文歷黃門侍郎出爲新安太守】

髙伯恭【魏魏書曰髙允字伯恭勃海蓨人漢太傅褒之後曽祖慶慕容垂司空祖泰吏部尙書父韜魏道武丞相參軍允少孤夙成有奇度年十餘嵗祖父防還本郡允推財與二弟而爲沙門名法淨未久而罷性好文學擔笈書千里就業博通經史天文術數仕至祕書監】與廣平遊雅【魏書曰遊雅字伯度小名廣頭廣平任人與髙允俱知名徴拜中書博士性剛戅好自矜誇淩獵人物髙允重雅文學而雅素輕允允性寛不以爲恨允婚於邢氏雅勸允娶其族允不從雅曰人貴河間邢不勝廣平遊人自棄伯度我自敬廣頭其貴已賤人皆此】太原張偉【儒林傳曰張偉字仲業太原中都人學通諸經儒謹泛納𨿽有蒙固偉告諭殷勤曽無慍色常依附經典教以孝弟門人感其仁化事之如父性淸雅非法不言大武時與髙允等俱辟授博士遷中書侍郎】同業相友雅嘗論伯恭曰夫喜怒者有生所不能無前史載卓公寛中文饒洪量心者或弗之信余與髙子逰防四十年未嘗見其慍喜之色不亦信哉髙子內文眀而外柔弱其言吶吶不出口余嘗呼爲文子崔公謂余云髙生丰才博學一代佳士所乏者矯矯風節耳余亦然之司徒之譴起扵纎防及於詔責崔公聲嘶股戰不言宗欽已下伏地流汗都無人色髙子敷陳事理申釋是非辭義淸辯音韻髙亮眀主爲之動容聞者無不稱善仁及僚友保玆元吉向之所謂矯矯者更在斯乎【魏書曰崔浩與閔湛等同領著作湛等勸浩刋所撰國史於石以彰直筆允聞之謂著作郎宗欽曰閔湛所營分寸之間爲崔門萬世之禍吾徒無類矣未幾難作初浩被允直中書省景穆召允畱宿宮內翌日謂曰入當見至尊吾自導卿脫至尊有問但依吾說旣入見景穆言允小心愼宻且防賤制由扵浩請赦之帝召允謂曰國史皆浩作不允曰太祖記前著作郎鄧彥海所撰先帝記及今記臣與浩同作然而臣多扵浩帝大怒曰此甚扵浩安有生路景穆曰天威嚴重允迷亂失次耳帝問如東宮不允曰臣罪應滅族不敢虛妄殿下以臣侍講日久哀臣乞命耳實不問臣不敢迷亂帝謂景穆曰直哉此人情所難臨死不移且對君以實貞臣也寜失一有罪宜宥之扵是召浩前使人詰惶惑不對允事事申眀皆有條理時帝怒甚勑允爲詔自浩以下一百二十八人皆夷五族允持疑不爲頻詔催切允乞更一見然後爲詔詔引前允曰浩之所坐若更有餘釁非臣敢知直以犯觸罪不至死帝命介士執允景穆拜請帝曰無此人忿朕當有數千口死矣浩竟滅族餘皆身死宗欽臨刑嘆曰髙允其殆聖乎】宗愛之任勢也威振四海嘗召百司扵都坐王公以下望庭畢拜髙子獨升階長揖由此觀之汲長孺可臥見衛靑何抗禮之有向之所謂風節者得不謂此乎知人固不易人亦不易知吾旣失之扵心內崔亦陋之扵形外鐘期止聽扵伯牙夷吾見眀扵鮑叔良有以也【北史曰宗愛不知所由來以罪爲閹人歷碎職至中常侍後矯詔立吳王餘位居元輔錄三省兼總戎禁坐召公卿權恣日甚內外憚之】盧度世以崔浩事逃在髙陽鄭羆家羆匿之使者逮羆長子羆誡之曰君子殺身以成仁汝𨿽死勿言其子奉命大被拷掠乃至火其體以死卒無所言【北史曰度世字子遷防聰達有計數與從兄遐俱以學行爲時流所重度世官至侍中】

楊津拜司空日當時府主皆自引僚佐有人就津求爲幕屬津曰此事湏家兄裁之何爲見問【北史曰楊津字羅漢農華陰人兄播華州刺史椿累官太保津至司空家世純厚並惇義譲兄弟相事有如父子旦則聚扵防堂終日相對未嘗入內有一美味不集不食防堂間幃幔隔障爲燕息之所時就休偃還共談笑椿年老他防醉歸津扶侍還室仍假寢閣前承安否椿津年過六十並登臺鼎津常旦暮參問子侄羅列階下椿不命坐津不敢坐椿每近出或日斜不至津不先飯椿還然後共食食則津親授匙箸味皆先嘗椿命食然後食初津爲肆州椿在京每四時佳味輒因使次附之若或未寄不先入口一家之內男女百口緦服同爨庭無間言魏世以來惟盧陽烏兄弟及播昆季當世莫逮焉】

翟暹【別見】平居侵曉則與兄弟跪問母之起居出理官政暮歸嘗食視寢畢然後至外齋對親賔論事或與沙門談理夜久還寢一生不問家產

牛弟弼好酒而嘗因醉射殺駕車牛還宅夫人迎謂曰叔射殺牛聞之無所怪問直答曰作脯坐定其妻又言叔射殺牛大是異事言已知顏色自若讀書不輟【北史曰牛字裏仁安定鶉觚人𦇤褓時相者見之謂其父曰此兒當貴善愛養之及長貌甚偉性寛好學博聞開皇初授祕書監大業中進位上大軍】

崔彥淸虛寡欲以簡正見稱【李百藥齊書曰崔劼字彥淸河人父孝伯侍中劼少淸虛寡欲好學有家風魏末累遷中書侍郎】初和士開擅朝曲求物譽【北史曰和士開字彥通淸都臨漳人防聰慧爲國子生解悟防疾爲同業所尙以傾巧便僻有寵扵齊神武仕至尙書左僕射】諸公因此頗爲子弟幹祿世門之冑多防京官彥二子並爲外任弟廓之從容言曰拱擴幸得不凡何爲不在省府之中淸華之所而並出外藩有損家代彥曰吾立身以來恥以一言自達今若進兒與身何異卒無所求

陸云駒母憂哀慕毀悴殆不勝防至沈篤頓昩時第五弟遇疾臨終謂其兄弟曰大兄尫病如此性至慈愛死之日不可令大兄知哭泣之聲亦不宜聞徹致有感動家人至扵祖載方始告之云駒聞而悲痛一慟便絕【北齊書曰陸卭字云駒洛陽人昆弟六人並魏藍田公主元氏所生故邢邵嘗謂人曰藍田生美玉豈虛也】

韋孝寛在延州【令狐徳棻後周書曰韋叔字孝寛京兆杜陵人世爲三輔著姓孝寛沈敏和正渉獵經史弱冠屬蕭寶夤作亂詣闕請爲前驅拜統軍隨長孫承業西徵每戰有功歷大司空出爲延州總管】兄敬逺至州與孝寛相見還孝寛以所乘馬及轡勒與敬逺敬逺以其華飾心弗欲之笑謂孝寛曰古人不棄遺簮墜屨者惡與之同出不與同歸吾𨿽不逮前烈然捨舊錄新亦非吾志乃乘舊馬以歸【後周書曰韋夐字敬逺志尙夷簡澹於榮利弱冠召拜雍州中從事非其好也謝疾去前後十見徵辟皆不應屬周文帝經綸王業側席求賢聞夐養髙不仕虛心敬恱遣使辟之備加禮命𨿽情諭甚至竟不能彊】

李徳林父校書亡時正嚴冬單衰徒跣自駕靈輿反故里時博陵豪族有崔諶休假還鄕車服甚盛赴弔徳林從者數十騎稍稍減畱比至徳林門才餘五騎云不得令李生怪人燻灼【隋書曰李徳林字公輔博陵安平人父敬族太學博士徳林防聰敏數嵗誦左思蜀都賦十日便度十五誦五經古今文日數千言博墳典陰陽緯無不通渉善屬文詞覈而理暢隋文帝時爲相府屬加儀同大軍】

房彥謙𨿽有祿仕務存儉素恆致屢空怡然自得嘗從容獨笑顧謂其子齡曰人皆以祿富我獨以官貧所遺子孫惟在淸白耳所著文筆恢廓閒雅有古人深致時太原王劭北海髙孝基蓨縣李綱河東栁彧薛孺皆一時知名之士彥謙並與爲友𨿽冠蓋成列而門無雜賔體資文雅深達政務有識歸之【隋書曰彥謙淸河東武城人天性頴悟受學於博士尹琳手不釋卷遂通渉五經解屬文雅有詞辯風槪齊廣寜王爲齊州刺史辟爲主簿終司刺史】薛元敬是薛兄子武徳中爲天防府參軍兼直記室【劉昫唐書曰薛元敬隋選部侍郎邁子也有文學少與及族兄徳音齊名時人謂之河東三鳯武徳中爲祕書郎太宗召爲天防府參軍記室】時與房杜【房齡杜如晦二人別見】防腹心之寄更相結附元敬謹畏未嘗申欵如晦嘆曰小記室不可得而親不可得而疏【唐書曰薛字伯褒蒲州汾陰人隋內史侍郎道衡子也十二解屬文房齡薦之太宗卽日召見授天防府記室參軍中說曰也曠而肅】

溫大雅攺葬其祖父筮者曰若葬此地當害兄而福弟大雅曰若得家弟永康我當含笑入地葬訖嵗余果卒【劉昫唐書曰溫大雅字彥太原祁人性至孝少好學以才辯知名仕隋東宮學士髙祖起義兵引爲記室參軍専掌文翰武徳中遷黃門侍郎與弟彥博對居近宻當世榮之】

李百藥名徳之子文行兼絕四海名流莫不宗仰晚年懸車告老怡然自得穿池築山文酒譚賔以盡平生之志【宋祁唐書曰李百藥字重規定州安平人隋內史令徳林子也七嵗能屬文貞觀初拜中書舎人官至散騎常侍】

霍王元軌【唐書曰元軌唐髙祖第十四子也始封吳王少多才藝太宗嘗問羣臣朕子弟中孰賢魏徴曰惟吳王數與臣言未嘗不自失上問前代誰比徴曰經學文雅漢之間平也攺封霍王】臨徐州與防士劉平爲布衣之交或問平王之所長平答以無長人問其故平曰夫人有短所以見長至扵霍王無所不備吾何以稱之

太宗嘗賜於志寜張行成髙季輔田志寜言臣家自周魏以來世居關中貲業不墜今行成季輔始營產土願以臣有餘賜不足者帝分其田以與二人【唐書曰於志寜雍州髙陵人周太師燕文公謹之曽孫大業末爲冠氏長時山東盜起棄官歸鄕裏髙祖入關率羣從扵長春宮迎接髙祖甚加禮遇太宗召補記室至尙書僕射張行成定州義丰人少師事河間劉炫炫曰張子體局方正廊廟人也大業末爲謁者武徳中補殿中侍禦史太宗謂房齡曰古今用人必因媒介行成者朕自舉之官至尙書左僕射髙季輔徳州蓨人父衡隋萬年令季輔少好學兼習武藝貞觀初拜監察禦史多所彈糺永徽中授光祿大夫行侍中】

河間王次子晦私第有樓下臨酒肆其人嘗晦言曰防賤之人𨿽禮所不及然家有長防不欲外人窺之家迫眀公之樓出入非便請從此辭晦卽日毀其樓【唐書曰河間王孝恭髙祖從父兄子也次子晦累官營州都督以善政聞璽書勞問】

李義琰宅無正寢【劉昫唐書曰李義琰魏州昌樂人常州刺史道族孫也身長八尺博學多識上元中累遷中書侍郎】弟義璡爲市堂材【唐書曰李義璡義琰弟官岐州司功參軍】義琰曰以吾爲國相甚愧豈可尙營美宇以速禍咎義璡言凡任爲丞尉且崇第舎兄位髙安可偪下義琰曰事難全遂物不兩興旣防貴仕又廣居宇非有令徳必受其殃卒不許其後木腐棄之【封氏聞見記曰義琰宅至廹𨿽居相位在官淸儉竟終於方丈室之內髙宗聞而嗟嘆勅作造堂以安靈座焉】

戴至徳爲尙書右僕射【劉昫唐書曰至徳戴冑兄子冑無子以至徳爲後幹封中累遷西防侍郎父子數年間相繼知國政人以爲榮】時劉仁軌爲左【唐書曰劉仁軌汴州尉氏人恭謹好學博渉文史武徳初河南道大使任瓌上表論事仁軌見其起艸爲攺定數字瓌甚異之遂赤牒補息州參軍累遷尙書僕射】人有所訴仁軌率優容之至徳乃詰究本末理直者宻爲奏理終不顯私恩當時人多不知獨稱仁軌爲解事僕射常更日聽訟有一嫗詣省至徳已牒嫗乃復取曰初以爲解事僕射今乃非是至徳笑還之人服其長者【韋述唐歷曰世稱劉樂城與戴至徳同爲端揆劉則甘言接人以物譽戴正色拒下推美扵君故樂城之善於今未弭而戴氏之績無聞焉嗚呼髙名美稱或因邀飾而致逺深仁至行或以韜晦而莫豈惟劉戴而然蓋自古有之矣故孔子曰眾好之必察焉眾惡之必察焉非夫聖智鮮不惑也】郭元振在太學時家中送資錢四十萬防有縗服叩門者自言五世未葬願假以治防元振舉與之無少吝亦不質其姓氏【唐書曰郭元振魏州貴鄕人授通泉尉任俠使气不以細務介意前後掠賣所部千餘人以遺賔客百姓苦之則天聞召見與語甚奇之累官朔方軍大總管】

王義方初拜禦史意望殊髙忽略人間細事買宅旣數日忽對賔朋指庭中靑桐樹一防曰此亡酬直賔朋言侍禦貴重不知交易樹當隨宅無別酬例義方曰此嘉樹非他物比召宅主付之錢四千【宋祁唐書曰王義方泗州漣水人客於魏孤且窶事母謹甚淹究經術性謇特髙自標樹不肯造請貴勢素善張亮亮抵罪義方貶吉安丞道南海舟師持酒脯請福義方酌水誓曰有如忠獲戾孝見尢四維廓氛千里安流神之聽之無作神羞時盛夏濤霧蒸湧旣祭天雲開露人壯其誠顯慶元年擢侍禦史尋以彈李義府貶萊州司戶嵗終不調往客昌樂聚徒教授隠居不出】

王義方舉眀經詣京師客有徒步疲扵道者自言父宦逺方病且革欲往省覲困不前義方解所乘馬遺之不告姓名而去

王義方爲魏徵【別見】所知徵欲妻以夫人之侄王辭不取俄而徵薨王乃取女人問其故曰初不附宰相今感知己故也

李嶠當則天朝拜相後幸其宅見臥靑絁帳賜禦用繡羅帳易之嶠臥不安席明日奏小時相者謂不當華欲仍用舊帳【劉昫唐書曰李嶠趙州贊皇人隋內史侍郎元操從曽孫也代爲著姓父鎭惡防城令嶠早孤事母以孝聞爲兒童時夢有神人遺之防筆自是漸有學業弱冠舉進士累轉監察禦史神龍二年代韋安石爲中書令】

故事宴集賢院官重者先飲時張說爲學士語諸人曰吾聞儒以道相髙不以官閥爲先後大帝時修史十九人長孫無忌以元舅每宴不肯先舉爵長安中與修三教珠英當時學士亦不以品秩爲限扵是引觴同飲時伏其有體【劉昫唐書曰張說字道濟其先範陽人代居河東後徙洛陽弱冠對防授太子校書預修三教珠英開元中召說及禮官學士賜宴集賢殿授說集賢院學士】

蘓昌容轉州大都督府長史府據都防多名珍怪產前長史貲取巨萬昌容單衣襆被自將【劉昫唐書曰蘓瓌字昌容京兆武功人隋僕射威曽孫也祖防隋鴻臚卿父朂貞觀中臺州刺史瓌弱冠舉進士授豫王府錄事參軍長史王徳貞司馬劉禕之皆噐重之累遷州大都督府長史尙書右僕射】

陸象先在蒲州日小吏有罪但誡遣之大吏爭白以爲可杖象先曰人情大抵不相逺謂彼不曉吾言必湏責者當以汝爲始大吏慙而退象先嘗曰天下本自無事但庸人擾之爲煩爾第澄其源何憂不簡【劉昫唐書曰陸象先本名景初蘓州吳縣人天官侍郎元方之子少有噐量應制舉拜揚州參軍歷中書侍郎淸淨寡欲不以細務介意言論髙逺雅爲時賢所服崔湜每謂人曰陸公加扵人一等矣太平公主用事宰相蕭至忠岑羲及湜等咸傾附之惟象先孤立未嘗造謁至忠等伏誅象先獨免其難以保防功封兗國公時窮討至忠枝黨象先宻有申理全濟甚多然未嘗言及當時無知之者】

陸象先在官務以寛仁爲政司馬韋抱眞嘗言望眀公稍行杖罰以立威名不然下人怠廢象先曰爲政者理則可矣何必嚴刑樹威損人益已以傷仁恕之道元延祖年過四十不仕親姻彊勸之再調舂陵丞輒棄官去嘗曰人生衣食可適饑飽不宜復有所湏每灌畦掇薪以爲有生之役過此吾不思也【宋祁唐書曰延祖元結之父三嵗而孤祖仁基曰此兒且祀我因名而字之安祿山反延祖召結戒曰而曺逢世多故不得自安山林勉樹名節無近羞辱云卒年七十六門人私謚曰太先生】

元紫芝貧時其兄早亡有遺孤期月其嫂又防無乳哺之紫芝晝夜哀號抱其子以已乳含之渉旬湩流遂得長大兄子能食其乳方止【劉昫唐書曰元徳秀字紫芝河南人性純朴無緣飾動師古道父爲延州刺史徳秀少孤貧事母以孝聞開元中遊京師不忍離親每行則自板輿與母詣長安母亡廬扵墓所食無鹽酪借無茵席刺血畫像寫佛經久之以孤防牽扵祿仕授邢州南和尉佐治有恵政召補龍武參軍終魯山令】

元紫芝爲魯山令有淸徳門下相與諡爲文行先生士大夫髙其行不名謂之元魯山

刺史韋詵休沐日登樓見人扵後圃有所瘞蔵訪之羣吏曰此參軍裴寛宅寛義不以苞苴污家適有人以鹿爲餉致而去不敢自欺故瘞之詵聞而嘆異【劉昫唐書曰裴寛絳州聞喜人裴漼從祖弟父無晦州刺史寛通略以文詞進騎射彈棊投壷特妙景雲中爲潤州參軍刺史韋詵爲按察使引爲判官淸幹善扵剖斷詵重其才以女妻之後應防萃舉累官禮郎尙書】

楊綰至性沈靖獨處一室左右圖史凝塵滿席澹如也【劉昫唐書曰楊綰字公權華州華陰人祖溫玉則天朝國子祭酒父偘醴泉令皆以儒行稱綰生聰惠防羣從之中敏識過人及長好學不倦博通經史九流七略無不該覽尢工文辭藻思淸贍而宗尙理家貧養母以孝聞補太子正字代元載爲中書侍郎集賢殿大學士】

楊綰始輔政禦史中丞崔寛家族富侈城南別墅池觀堂皇爲當時第一卽日遣人毀之京兆尹黎幹出入從騶禦百數省損才畱十騎中書令郭子儀在邠州行營方大防除書適至音樂散五之四其他聞風靡然自化者不可勝紀世以比山濤謝安

楊綰知友皆一時名士或造之者淸談終晷未嘗及名利有欲幹以世務綰言必逺不敢發詞內愧而退大歷中徳望日崇天下雅正之士不逺數千里爭趨其門叚秀實初爲營田官涇原大焦令諶彊占民田紿與農約熟歸其半嵗旱令謀索入農往訴秀實秀實署牒免之令諶召農責曰我畏叚秀實耶以牒置背上大杖擊二十輿致庭中秀實泣曰乃我困汝卽自裂裳裹瘡注藥賣已馬以代償淮西尹少榮罵令諶曰叚公亷仁惟一馬賣而市谷入汝汝取之不恥汝何能爲人令諶大愧流汗曰吾終不可見叚公一夕自恨死【劉昫唐書曰叚秀實字成公隴州汧陽人祖達左衛中郎父行琛洮州司馬秀實性至孝沈厚有斷朱泚謀逆時秀實爲司農卿泚召秀實議事源休姚令言李忠臣李子平皆在坐秀實戎服與泚並膝語至僣位秀實勃然而起執休腕奪其象笏奮躍而前唾泚面大罵曰狂賊吾恨不斬汝萬叚吾豈逐汝反耶遂擊之泚舉臂自捍才中其顙流血匍匐而走凶徒愕然初不敢動秀實曰我不同汝反何不殺我凶黨羣至遂遇害焉】

崔刑部【樞】夫人是李西平女【宋祁唐書曰李晟字良噐洮州臨潭人世以武力仕晟防孤奉母以孝聞身長六尺積功至鳯翔隴右涇原節度使封西平王】西平生日中堂大宴方食有小婢附崔夫人耳語夫人頷之而去有頃復至王問何事夫人言大家昨夜小不安適使人往王擲箸怒曰我不幸有此女大奇事汝爲人婦豈有阿家體不安不檢校湯藥而與父作生日吾有此女何用作生日爲遽遣走擔子歸身亦續至崔氏家問疾且拜謝教子女不至姻族聞之無不愧嘆【大唐詔令憲宗時詔曰中書舎人崔樞積學懿文守經據古夙夜講習庶協於中可充皇太子侍讀因話錄曰崔樞夫人治家整肅婦妾皆不許時世妝】

劉惇儒事親至孝親心緒不理每鞭人見血則一日恱暢惇儒常斂衣受杖曽不變容【唐書曰惇儒開元史官散騎常侍子之孫居防毀瘠骨立洛中謂之劉孝子官至兵曺參軍】

李道樞母盧夫人剛嚴性喜鞭人時道樞名聞已光又在班列往往賔客至門值公方受杖【劉昫唐書曰李道樞趙郡人官侍禦史嘗乘醉謁中丞獨孤朗朗劾之左授司議郎】

李師古防扈【唐書曰師古淄靑節度使李納之子】憚杜黃裳爲相未敢失禮命一干吏寄錢數千繩並氊車子一乘亦直千緡使者未敢遽送扵宅門伺累日有緑輿自宅出從婢二人靑衣防縷言是相公夫人使者遽歸以告師古師古折其謀終身不敢攺節【劉昫唐書曰杜黃裳字遵素京兆杜陵人登宏辭科杜鴻漸深噐重之爲郭子儀朔方從事貞元二年爲檢校司空兼河中尹封邠國公】

李汧公少貧客防梁宋與諸生共逆旅諸生病且死出白金語汧公曰左右無知者幸君以此葬我余則君自取之汧公許之托葬宻置餘金棺下後其家來謁汧公共啟墓出金付之【劉昫唐書曰李勉字卿鄭王元懿曽孫幼勤經史長而沈雅淸峻徳宗朝以司徒平章事一日上謂勉曰眾人皆言盧杞姦邪朕何不知對曰天下皆知其姦邪獨陛下不知所以爲姦邪也時人多其正直勉坦率素淡好古尙奇淸亷簡易爲宗臣之表善鼔琴好屬詩在相位二十年祿俸皆遺親黨身沒無私積其在天官禮賢下士以�巡張參爲判官卒扵幕三嵗之內每遇宴飲必設虛位扵筵次陳膳執酹辭色淒惻論者美之】

李汧公爲嶺南罷鎭歸行到石門停舟悉捜家人犀象投江中而去

李約嘗江行與一商胡舟楫相次商胡病篤固邀與約相見以二女托之皆有異色又遺一大珠約悉唯唯及商胡死財寶數萬約皆籍送官與二女求配始殮商胡時宻以夜光含之後親屬來理資物約請官司發掘驗之夜光果在墓中【尙書故事曰李約爲兵部貟外汧公勉之子也識度淸曠迥出塵表與主客郎張諗同官每單牀淸言達旦不寐因話錄曰約以近屬宰相子而雅度機蕭蕭衝逺】陽城年長不肯娶語羣弟曰吾與若孤惸相育旣娶則間外姓𨿽共防而益疏我所不忍羣弟義之亦不娶遂兄弟同防終身【宋祁卓行傳曰陽城字亢宗定州北平人好學貧不得書求爲吏集賢院竊院書讀之晝夜不出戶六年無所不通去隠中條山與弟堦域常易衣出後爲諫議大夫以沮裴延齡相出爲道州刺史】

陽城嵗饑屏迹不過鄰里屑楡爲粥講論不輟有奴都兒化其徳亦方介自約或哀其餒與之食不納後致糠覈數杯乃受

任廸簡在李景略幕中【宋祁唐書曰任廸簡京兆萬年人天徳李景略表佐其軍後景略卒軍中請爲天徳軍使】景略嘗宴客行酒者誤進醯景略用法嚴迪簡不忍其死飲爲釂徐以他辭請易之歸病衉血終不以聞軍中服其長者【宋祁唐書曰李景略幽州良鄕人父承恱檀州刺史宻云軍使景略以防補幽州府功曺大歷末客河中闔門讀書李懷光爲朔方節度署巡官官至天徳軍西受降城都防禦使】

李廙爲尙書左丞有淸徳其妹是劉晏夫人晏方秉權嘗造廙延至宴室見其門甚獘乃潛度廣狹以麤竹織成以贈廙三擕至門不敢發言而去

李實尹京時【劉昫唐書曰李實道王元慶孫以防入仕貞元十九年爲京兆尹恃寵彊愎不顧文法人皆側目貶通州長史】甚知韋貫之嘗舉笏示所知曰此其姓名也與吾同裏素聞其賢願識之而進扵上或以語貫之曰子今日詣實眀日賀者至矣貫之唯唯數嵗中不往官亦不遷【劉昫唐書曰韋貫之本名純八代祖夐號逍遙公父肇吏部侍郎有重名貫之授祕書郎以尙書右丞平章事自布衣至貴位居室無攺易歷重位二十年苞苴寶玉不敢到門沈厚寡言與人交終嵗無欵曲未曽僞詞以恱人身歿之後家無羨財】

語林卷二

欽定四庫全書

語林卷三

眀何良俊撰徳行第一【下】

裴晉公爲門下侍郎過吏部選人謂同過給事中曰吾徒至此僥幸甚多此軰優一資半級何足問也悉與注定未曽退量【劉昫唐書曰裴度字中立河東聞喜人元和中以門下侍郎充彰義軍節度使淮蔡平封晉國公】

王丞相再主文柄【劉昫唐書曰王起字舉之王播之弟長慶中錢徽掌貢士爲朝臣請托人以爲濫詔起與白居易覆試覆落者多徽貶官起代徽爲禮部侍郎掌貢二年得士尢精起僻扵嗜學𨿽官位崇重耽玩無斁夙夜孜孜殆忘寢食書無不覽經目靡遺】欲以白敏中爲狀元【唐書曰敏中字用晦居易從父弟也祖鏻州錄事參軍父季康溧陽令敏中少孤爲諸兄之所訓厲長慶初登進士第】病其人與賀防惎爲友惎有文而落拓丞相宻令親知通意俾敏中與惎絕復約敏中爲具敏中許之旣而惎果造門左右紿以敏中他適惎遲畱不言而去俄頃敏中躍出呼左右召惎悉以實告且曰一第何門不可致柰何輕至交相與歡醉而寢前人來見之大怒而去具言扵丞相丞相曰我比只得白敏中今當更取賀防惎矣

李尙書在潭州【劉昫唐書曰李翺字習之涼武昭王之後父楚金貝州司法參軍翺防勤儒學博雅好古爲文尙气質貞元中授校書郎累官檢校戶部尙書防州刺史】席上有舞柘枝者顏色憂悴問之是故韋左司愛姬之女【唐詩紀事曰韋應物周逍遙公夐之後待價生令儀令儀生鑾鑾生應物其詩言天寶時扈從遊幸事疑爲三衛建中二年由比部貟外郎出刺滁州追赴闕攺左司郎中正元初歷蘓州罷守寓蘓臺永定精舍】李公速命更其舞衣延入與韓夫人相見【夫人韓吏部愈之侄】見其言語淸楚宛有冠蓋風儀遂扵賔榻中選士嫁之舒侍郎聞之贈李詩曰湘江舞罷忽成悲便脫蠻靴出絳幃誰是蔡邕琴酒客魏公懷舊嫁文姬【宋祁唐書曰舒元輿婺州東陽人地寒不與士齒始學卽警悟去客江夏節度使郗士美異其秀特數延譽元和中舉進士李訓用事用爲禦史中丞月中以本官平章事】桞公權善書公卿贈遺鉅萬多爲主蔵豎海鷗龍安所竊別貯杯盂一笥緘縢如故其噐皆亡訊海鷗乃曰不測其故公權笑曰銀杯羽化耳不復致詰【劉昫唐書曰公權字誠懸幼嗜學十二能賦詩初學王書徧閱近代筆法體勢勁媚自成一家當時公卿碑板不得公權手筆人以爲不孝外夷入貢皆別署貨貝曰此購桞書上都西眀寺金剛經碑備有鐘王歐虞禇陸之體尢爲得意官至太子太師】

楊憑有客徐晦素厚善【唐書曰楊憑字虛受農人官湖南江西觀察使工文辭少气節與母弟凝淩相友愛皆有時名重交遊尙然諾與穆質許孟容李鄘王仲舒爲友稱楊穆許李之友性簡傲不能接下人多怨之及歷二鎭尢事奢侈爲李夷簡所劾責授臨賀尉】憑後得罪姻友憚畏無敢至者獨晦送至藍田【唐書曰徐晦進士擢第登制科爲楊憑所薦及憑得罪交親無敢祖送獨晦送至藍田不數日禦史中丞李夷簡請爲監察晦白夷簡曰生平不踐公門公何取而見奨防夷簡曰聞君送楊臨賀不顧犯難肯國乎由是知名】故相權徳輿言君送楊臨賀誠厚無乃爲累乎晦曰晦自布衣時楊臨賀知我厚方玆流播寜忍無言而別有如公異時爲姦佞譛斥晦敢自同路人乎徳輿嘆其長厚【唐書曰徳輿字載之天水略陽人父臯天寶中祿山使之獻俘京師臯察祿山有異志因詐死逃逸由是名聞天下卒謚貞孝徳輿四嵗能屬詩七嵗居父防以孝聞十五爲文數百篇名聲日大後以禮部尙書平章事徳輿自貞元至元和三十年間羽儀朝行直亮寛恕動作語言一無外飾蘊借風流爲時稱向扵述作特盛六經百氏防詠漸漬其文雅正而博王侯相洎當時名人薨歿以銘記爲請者什八九時爲宗匠焉】

錢徽在翰林日憲宗嘗獨召徽有所咨議徽從容言曰他學士皆髙選宜與聞機宻以廣參決帝稱其長者【唐書曰錢徽字蔚章吳郡人父起天寶十年進士五言詩徽貞元初進士擢第從事戎幕元和初入朝三遷祠部貟外郎召充翰林學士】

錢蔚章初貶江州李宗閔楊汝士令蔚章以叚文昌李紳私書進呈上必開悟蔚章曰茍無愧心得防一致修身愼行安可以私書相證耶卽令子弟焚去【唐書曰長慶元年錢徽爲禮部侍郎宰相叚文昌出鎭蜀川文昌好學尢喜圗書古畫刑部侍郎楊憑兄弟以文學知名家多書畫鐘王張鄭之迹在書斷畫品者兼而有之淩子渾之盡以獻文昌求進士文昌發麵托錢徽繼以私書保薦學士李紳亦托舉子周漢賔扵徽及牓出渾之漢賔皆不中選李宗閔與元稹素相厚善初稹以直道譴逐及還朝大攺前志由逕以徼進達宗閔亦急扵進取二人遂有嫌隟楊汝士與徽有舊是嵗宗閔子壻蘓巢及汝士季弟殷士俱及第文昌李紳大怒赴鎭辭日內殿面奏徽所放進士鄭朗等藝薄不當在選中穆宗訪扵元稹李紳二人對與文昌同遂命中書舍人王起主客郎中白居易扵子亭重試內出題目孤竹管賦鳥散餘花落詩而十人不中選貶徽爲江州刺史】

裴公美志操堅正童齓時兄弟同學於濟源別墅公美經年不出墅門晝講經籍夜課詩賦虞人有以鹿爲贄者兄弟炰之召公美共食公美曰我等窮生菜食不充今日食肉翌日何繼無宜攺饌獨不肯食【劉昫唐書曰裴休字公美河內濟源人祖修父肅肅生三子儔休俅皆登進士第休累官禦史大夫同平章事性寛恵不尙皦察而吏民畏服善爲文長扵書翰家世奉佛休尢深扵釋典太原鳯翔近名山多僧寺視事之隙逰踐山林與義學僧講求佛理中年後不食葷血常齋戒屏嗜欲香鑪貝典不離齋中詠歌贊唄以爲法樂與尙書紇於皆以法號相字時人重其髙潔而鄙其太過多以語嘲之休不以爲忤唐語林曰裴相兄弟三人俱有盛名世謂俅不如儔儔不如休】

桞仲郢先爲牛奇章辟客後李衛公【李徳別見】知其無私奏爲京尹仲郢謝日自言不期太尉恩奨及此仰報盛徳敢不如奇章公門館衛公不以爲嫌仲郢常感衛公之知大中朝李氏無祿仕者仲郢領鹽鐵特取衛公兄子從質爲推官知蘓州院令以祿利贍南宅時令狐綯爲宰相不恱仲郢與綯書曰任安不去嘗自愧扵昔人吳詠自裁亦何施扵今日李太尉受責旣久其家已空遂絕蒸嘗誠深痛惻綯深嘆美卽與從質正員官【牛僧孺李徳裕令狐綯並別見劉昫唐書曰栁仲郢字諭公綽之子官天平軍節度使禮法自持私居未嘗不拱手內齋未嘗不束帶三爲大鎭廐無名馬衣不薰香退公布捲不捨晝夜九經三史一鈔魏晉南北史再鈔手鈔分門三十卷號桞氏自備又精釋典瑜伽智度大論皆再鈔自余佛書多手記要義小楷精謹無一字肆筆撰尙書二十四司箴韓愈栁宗元深賞之】

司空表聖甚爲王重榮父子所重【宋祁唐書曰司空圗字表聖河中虞鄕人累官中書舍人昭宗召拜兵部侍郎以疾固自乞防選洛陽桞璨希賊意誅天下才望助防王室詔圗入朝圗陽墮笏意趣野耄璨知無意扵世乃聽還圗居中條山王官谷遂隠不出王重榮父子重之數致饋遺不肯受】嘗爲重榮作碑贈素絹千匹表聖致虞鄕市中人得取之一日都盡【劉昫唐書曰王重榮太原祁人父縱河中騎重榮累功至河中節度使天子走鳯翔與李克用謀定王室重榮之功居多】

王凝淸修重徳冠絕當時每就寢息必叉手而臥慮夢寐或見先靈【唐書曰王凝字致平年十五兩經擢第著京師六岡銘爲文士所稱至性堅正仕至宣歙觀察使】

趙光逢兩登廊廟四退邱園百行五常不欺暗室縉紳咸仰以爲名教主【孔平仲續世說曰後唐趙光逢幼嗜典墳動循規檢弟光爲平章事時謁問扵私第語及政事他日光逢署其戶曰請不言中書事其端黙如此】

朱梁革命唐舊臣李濤朱葆光顏蕘數人挈家南渡寓於潭州每正旦與至日必序立扵南嶽祠前北望號慟殆二十年後惟李濤北歸葆光遂家衡山【宋史曰李濤字信臣京兆萬年人唐敬宗子郇王十一世孫父元作監朱梁革命元以宗室懼禍挈濤避地湖南依馬殷署濤衡陽令文苑曰朱葆光其先京兆人唐亡挈家南渡寓潭州】

李后主北邙故吏張佖後官河南每淸眀親拜其墓哭之甚哀李氏子孫陵替佖常分俸贍給【司馬文正公涑水記聞曰張洎爲舉人時張佖在江南已通洎每求見稱從表侄孫旣及第稱侄稍貴稱弟及秉政不復論中表以庶僚遇之佖怨洎入骨國亡俱仕中國洎作錢俶謚議云亢而無悔佖奏駮之洎廣引經自解乃得免】江南李氏時有縣令鐘離君與鄰縣許令爲姻女出適買一婢從嫁一日其婢執箕帚治地堂前熟視窳防惻然淚下鐘離君怪問之婢泣曰幼時我父扵此穴地爲毬窩道我戱劇嵗久而穴防未攺鐘離君驚問其父婢曰我父乃兩政前縣令身死家破我遂落民間更賣爲婢鐘離君呼牙儈問之復咨扵老吏具得其實遽以書抵許氏曰吾買得前令之女義不可久辱當輟奩篚先求壻嫁之更一年別爲吾女營辦許答書曰蘧伯玉恥獨爲君子君何自専仁義願以前令之女配吾子君女當別求良配扵是前令之女遂歸許氏

南唐後主薨太宗詔侍臣撰碑時有與徐爭名欲中傷之因言知吳王事迹莫若徐太宗詔爲之遽請對泣曰臣舊事李煜陛下容臣存故主之義乃敢奉詔太宗許之爲碑但推言气數已盡天命有歸有曰東鄰遘禍南箕扇疑投杼致慈親之惑乞火無裏媼之談始勞因壘之師終後塗山之防太宗覽讀嘆賞每對宰臣稱忠義【馬令南唐書曰徐字鼎臣魏泰東軒筆錄曰嘗作吳王挽詞三首其一曰倐忽千齡盡防萬事空靑松洛陽陌荒艸建康宮道徳遺文在興衰自古同受恩無補報反袂泣塗窮其二曰土徳承餘烈江南廣舊恩一朝人事變千古信書存哀挽周原道銘旌鄭國門此身𨿽未死寂寞已銷魂太宗得而覽之尢加嘆異】

徐鼎臣歸朝後坐事出陜右栁開時爲州刺史開性豪頗不加禮【王聖塗澠水燕談錄曰河南栁先生開以髙文苦學爲世宗師後進經其題目翕然名重扵世】又開事多不法朝廷命鄭文寶治罪文寶素師事鼎臣開詣鼎臣求觧鼎臣曰彼昔爲弟子然時異事背尙安能必其心開再拜力懇鼎臣許之頃文寶至首不見開卽屏從者步趨入巷詣鼎臣許覲省立扵庭下鼎臣徐徐下座文寶拜竟陞自西階通溫凊復降拜鼎臣乃邀文寶上立談道舊且戒文寶以持節之重而閒慢廢棄後勿復來文寶力詢其所欲鼎臣曰栁開甚相畏文寶黙出其事立散文寶惇尙風義世皆稱之【王偁東都事略曰鄭文寶字仲賢仕南唐爲校書郎以文知名李煜歸朝舉進士卒官兵部貟外郎】

張齊賢爲江南轉運日嘗家宴一奴竊銀噐數事於懷中文定自下熟視不問爾後文定三爲宰相門下廝役往往皆得班行此奴竟不霑祿奴乘間自言某事相公最久凡後扵某者皆得官相公何獨遺某因泣下不止文定憫然語曰我欲不言爾乃怨我爾憶江南日盜吾銀噐數事乎我懷之三十年不以告人𨿽爾亦不知也吾備位宰相進退百官志在激濁淸安敢以盜賊薦耶念汝事吾久今予汝錢三百千汝其去吾門下自擇所安奴震駭泣拜而去【吳防厚靑箱雜記曰張齊賢洛陽人少家貧父死無以有河南縣史某甲爲辦棺殮公深徳之遂長兄事之𨿽貴不替後逍普宻薦齊賢扵太宗太宗未用普具列其事謂陛下若擢齊賢則齊賢他日感恩當過扵此太宗大恱未幾擢爲相】

李丞相有一僕逋金十千一夕遁去其女十嵗有美姿自系一劵扵帶願賣宅中以償丞相祝夫人曰當如己子育之扵室訓教婦徳俟長求夫嫁之請夫人親爲結縭務在眀潔夫人如所教及笄擇一壻具奩歸之女範堅白其二親後歸舊京感公刻骨丞相病夫婦刲股作羮及薨服衰三年【王稱東都事略曰李沆字太初洺州肥鄕人父炳侍禦史沆好學沈厚寡言噐度宏逺咸平初拜平章事卒贈中書令謚文靖】

李文靖爲相専以方嚴重厚鎭服浮躁尢不樂人論說短長胡祕監謫商州久未召嘗與文靖同爲制誥聞其拜參政以啟賀之詆前居職罷去者云呂參政以無功爲左丞新參政以酒失爲少監辛參政非才謝病優拜尙書陳參政新任失防退歸兩省其譽文靖甚力文靖慨然不樂命小吏封置別篋曰吾豈眞優扵是亦適遇耳乘人之後而譏其非吾所不爲況欲一已而短四人乎終爲相祕監不復用【王稱東都事略曰胡旦字周父渤海人舉進士第一後防明以祕書監致仕雋辯彊敏少有大志退老漢上𨿽防眀猶令人讀經史憑幾聽之未嘗少輟所著有漢春秋帥要略唐乘等書】

王文正以淸徳事眞皇上特敬重一日禦宴陳設鮮華文正顧視意色不恱上覺其如此至中休命左右以舊陳設易之【孔平仲談苑曰王旦字子明爲翰林學士嘗奏事下殿眞宗目送之曰與朕致太平者斯人也拜平章事外撫四夷內和百姓官吏得職天下富庶頌聲洋溢旦之力也】

王魏公有弟慠不可訓一日逼冬至祠家廟列百壺扵堂弟皆擊破之家人惶駭魏公忽自外入見酒流滿路不可行公無一言但攝衣步入其後弟忽感悟爲善西蜀亂後官府多不挈家以行張忠定知益州單騎赴任是時一府官屬憚張嚴峻莫敢蓄婢使張不欲絕人情遂自買一婢以侍巾幘自此官屬稍稍置姬張在蜀四年被召還闕呼婢父母出貲以嫁仍是防女【朱文公五朝名臣言行錄曰張詠字復之濮州人官至工部尙書謚忠定】

侍郎家【宋史曰堂字希魯常州宜興人官至尙書禮部侍郎淸修純飭遇事毅然不屈貧而樂施好學工文延譽晚進至老不倦尢嗜作詩有吳門集二十卷】有楊文公與王魏公【王旦已見】一帖用半幅有折防其略云昨夜有進士堂攜所作文來極可喜不敢不布聞謹封拜呈蘓子瞻曰夜得一士旦而告人察其情若喜而不寐者世言文公爲魏公客公經國大謀人所不知者獨文公得與觀此帖不特見文公好賢樂士之急且得一士必亟告之其補扵公者亦多矣片折封尢見前人至誠相與簡易平實不爲虛文安得復有隠情皆可爲後法【王稱東都事略曰楊億字大年建州浦城人七嵗善屬文十一以童子召對試詩賦五篇下筆立成太宗嘆異以爲祕書省正字歷官翰林學士謚曰文】

韓許公在中書日嘗見天下諸路有職司捃拾官吏小過輒顏色不懌曰今天下太平主上之心𨿽虫魚艸木皆欲得所夫仕者大則望爲公卿次則望爲侍從職司其下亦望京朝幕職柰何錮之扵聖世【五朝名臣言行錄曰韓億字宗魏其先眞定人事仁宗官至參政封許國公】

孫明復年四十猶不娶【東都事略曰孫復字眀復晉州平陽人舉進士不中居泰山之陽學春秋著尊王發防不惑注不爲曲說以亂經其言簡易得經之本義爲多魯多學者自石介以下皆以弟子事之】李廸知其賢欲以兄子妻之眀復初尙猶豫石介與諸弟子請曰公卿不下士久矣今丞相不以先生貧賤欲托以子宜因以成丞相之賢眀復乃聽【東都事略曰李迪字復古濮州鄄城人少從栁開學爲古文開曰此公輔噐也後舉進士第一直史館眞宗朝爲相石介別見】韓魏公爲相每見文字有攻人隠惡必手自封記不令人見【韓忠獻家傳曰公諱琦字穉圭相州人天聖五年仁宗臨軒試進士公名在第二時唱名第一甲方終太史奏日下五色云見左右從官皆賀後相英宗神宗兩朝贈魏國忠獻王】

宋朝引試率在八月中韓魏公當國日二蘓就試黃門忽臥病魏公輒奏上曰今嵗召制科之士惟蘓軾蘓轍最有聲望今聞蘓轍偶病未可試如此人兄弟中一人不得就試甚非眾望欲展限以俟上許之黃門病中魏公數使人問訊旣聞全安方引試比常例展二十日自後試科目並在九月後相國呂防仲語及科目何故延及秋末東坡爲呂言之呂曰韓忠獻其賢如此深可慕爾

範文正在睢陽【文正公年譜曰公諱仲淹字希文蘓州人仁宗朝官至參知政事謚文正】遣其子堯夫扵姑蘓取麥五百斛堯夫時尙少還次丹陽見石曼卿【別見】問寄此久近曼卿言已兩月三防在淺土欲之北歸無可與謀堯夫以所載舟與之單騎自長蘆捷徑而去到家拜起侍立良久文正曰東吳見故舊乎曰曼卿爲三防未舉畱滯丹陽時無郭元振莫可告者文正曰何不以麥舟付之堯夫曰已付之矣【五朝名臣言行錄曰範純仁字堯夫文正公次子以恩補官相哲宗】

歐陽公下士後代罕比【東都事略曰歐陽修字永叔吉州盧陵人舉進士試國子監禮部皆第一仁宗朝知制誥帝常目之曰如歐陽修者何防得來後以觀文殿學士太子少師致仕】作河北轉運使過滑州訪劉羲叟扵陋巷中羲叟時爲布衣人未有知者【曽鞏劉羲叟別曰羲叟字仲更澤州人通經史百家之學國朝典故財賦刑名兵械鐘律皆所究知舉進士不第歐陽公薦授大理評事】

歐陽公爲翰林學士日常有空頭門狀數十紙隨身或見賢士大夫稱道人物必問其所居書塡門狀先往見之果如所言便爲延譽未嘗以位貌驕人

張安道與歐陽文忠素不相能安道守成都日文忠爲翰林蘓眀允父子自眉州走成都求知扵安道安道曰吾何足爲重乃爲作書辦裝使人送至京師謁文忠文忠得明允父子所著書亦不以安道所薦爲嫌大喜曰後來文章當在此卽極力推挽天下髙此兩人【五朝名臣言行錄曰張方平字安道宋城人中茂材異等及賢良方正直言極諫科事仁宗英宗神宗位至參政卒謚文定】

趙叔平與歐陽公同在館趙重厚寡言公意輕之公知制誥日韓範在中書以趙爲不文除天章閣待制趙不以屑意防公甥女淫亂事覺語連公時疾韓範者皆欲文致公罪云與甥亂上怒獄急羣臣無敢言趙乃上言修以文章爲近臣不可以閨房曖昩之事輕加污蔑臣與修蹤迹素疏修之待臣亦薄所惜者朝廷大體耳書奏上不恱人皆爲之懼趙澹然如平日【吳防厚靑箱雜記曰趙槪字叔平爲人寛厚長者畱滯內相十餘年晚始大用參二大政】

張文定公【張方平已見】平生未嘗不衣冠而食嘗暑月與其壻王鞏同飯命鞏禠帶公衫防自如鞏顧見不敢公曰吾自布衣諸生遇至此一飯皆君賜也享君之賜敢不敬乎子自食某之食𨿽衩衣無害也【東都事略曰王旦子素謚懿敏爲吏敢擊斷時稱其才諸子中鞏知名鞏字定國從蘓軾學爲文除祕書省正字坐軾累貶賔州】石守道爲舉子時寓學扵南都固窮苦學世罕其比【孔平仲談苑曰石介字守道兗州人文章學術天下宗師學者呼爲䢐徠先生】王侍郎【瀆】聞其勤約嘗以盤餐遺之守道謝曰甘脆者亦某之願但日享之則可若止修一餐則眀日何以復繼朝享膏粱暮厭麄糲人之情也某所以不敢當賜王大嗟重之【東都事略曰王堯臣應天府虞城人都官貟外瀆之子翰林學士洙之猶子也】

羅可以疏放自適嘗有竊刈其園中蔬者可適遇見因躡足避艸間以俟其去又有攘殺其雞者可攜壺就之其人慙悚服罪可執其手曰與子幸同裏閭不能烹雞以待子我誠自愧乃設席呼其妻孥環坐盡醉而歸終不語人人由是相誡無犯【墨客揮犀曰羅可沙陽之碩儒也性度寛宏辭學贍麗嘗預鄕薦見黜扵禮部遂慨然不復進取以疏放自適】

龎相判太原日司馬溫公【別見】適倅並州一日被檄巡邊溫公因便宜命諸築堡扵窮鄙而不以聞後爲西羌所敗殺一副朝廷深訝龎公擅興詰責不已龎公旣素重溫公略弗自言久之遂落使相以觀文殿學士罷歸龎公益黙不一語溫公用是得免【五朝名臣言行錄曰龎籍字醇之單州人中進士第相仁宗】

趙淸獻旣謝政歸惟居髙齋不復與家人相接子弟晨昏一至以二淨人一老兵爲役早不茹葷以一淨人治膳扵外日輪一僧伴食玉泉師三五日一過之晚乃略取鮓脯扵家老兵掃除事已卽去惟一淨人執事其傍暮以風罏置大鐵湯缾可貯斗水及列盥潄之具則淨人亦去公燕坐至初夜就寢雞鳴淨人治佛室香火三擊磬公乃起自以缾水颒面趨佛室暮年尙日禮百拜誦經至辰時【宋史曰趙抃字閱道衢州人官至參知政事卒謚淸獻葉石林避暑錄曰趙淸獻在錢唐州宅之東消暑堂堂後舊據城闉爲屋五間下瞰虛白堂不甚髙大而最據一州之勝謂之髙齋後治第衢州臨大溪其傍不逺數步亦有山麓屹然而起卽作別館其上亦名髙齋旣歸惟居此館】範氏自文正公貴顯以淸苦儉約稱於世子孫皆守其家法忠宣【範純仁已見】正拜後嘗畱晁美叔同匕箸美叔退謂人曰丞相變家風矣或問之晁答曰鹽防棊子上有肉兩簇豈非變家風乎聞者大笑【朱弁曲洧舊聞曰晁端字美叔晁之道之父官祕書監】

司馬溫公未有子淸河郡君爲置一妾一日使盛飾入書室中公略不顧妾思所以動之取一帙問曰中丞此是何書公拱手正色答曰是尙書妾逡巡而退【東都事略曰司馬光字君實陜州夏縣人位至丞相忠信孝友恭儉正直出扵天性自少及老語未嘗妄其好學如饑之嗜食扵財利紛華如惡惡臭誠心自然天下信之扵學無所不通音樂律曆天文書數皆極其妙卒贈溫國公謚文正】

陜人薛公度言小時見司馬溫公自洛中來夏縣上冡鄕人皆集父老或請曰願聞資政講書以爲鄕裏之訓公欣然爲講孝經庶人章【馬大年懶眞子錄曰司馬君實先隴在鳴條山其地有餘慶寺一日省墳止寺中有父老五六軰上謁獻粟米菜羮旣畢復請講書君實卽取紙筆書庶人章講之旣已復前白曰自天子章以下各有毛詩兩句此獨無有何也君實黙然少許謝曰光平生慮不及此當思所以奉答村父笑而去】

王荊公判金陵納節求宮觀得防靈觀使築第扵南門外七里去山亦七里平日乘一驢從數僮逰諸山寺欲入城則乘小舫泛潮溝以行所居四無居人其宅僅蔽風雨又不設垣墻望之若逆旅之舍有勸築垣墻輒不應元丰末被疾奏捨此宅爲寺有防賜名報寜疾愈稅城中屋以居竟不復造宅【五朝名臣言行錄曰王安石字介甫撫州人位至丞相左僕射封荊公追贈舒王】

王舒王夫人【夫人姓吳氏封越國夫人】好潔成疾舒王至性任率每不相合自江寜乞歸私第有官藤牀吳假用未還郡吏來索左右莫敢言王一日跣而登牀偃臥良久吳望見卽命送還

馮當世孫和叔呂晦叔薛師正同在樞宻府三人屢扵上前爭論晦叔獨黙不言上顧問之晦叔方爲開析可否語簡而當上常納之三人亦不違也出則未嘗語人當時譏晦叔循黙不副眾望晦叔亦不辯同僚或爲辯之【神宗實錄呂正獻公曰呂公著字晦叔本河東人從祖正爲相因家開封父夷簡相仁宗公著防不好弄嗜學忘寢食夷簡尢噐之曰他日必至公輔元祐中拜司空平章事卒贈申國公謚正獻】呂申公當文靖秉政時自書舗中投應舉家狀獘衣蹇驢謙退如寒素見者𨿽愛其容止亦不甚異旣去問書舗知是呂廷評乃始驚嘆【曽鞏呂文靖曰呂夷簡字坦夫壽州人天聖六年拜相封許公以病特進司空平章軍國重事上剪須賜以療其疾夷簡薦富弼等數人可大用以太尉致仕卒贈中書令謚文靖】

範正平【正平字子夷忠宣公之次子】勤苦學問操履甚扵貧儒與外氏子弟結課扵覺林寺去城二十里忠宣當國時正平徒步往來人不知爲範丞相子【朱弁曲洧舊聞曰外氏乃城東王文正家覺林寺是文正公松楸功徳寺也】

蘓子瞻云予小時書室前有竹柏雜花眾鳥巢其上武陽君惡殺生婢妾不得捕取數年間鳥有巢扵低枝其可俯而窺此不忮之誠信扵異類

蘓長公自儋北歸卜居陽羨時邵民瞻從公逰時時相與杖防過長橋訪山水爲樂邵爲公買一宅爲緡五百公傾嚢僅償之卜吉入居夜與邵步月偶至村落聞婦人哭聲極哀公徙倚聽之與邵推扉而入則一老嫗公問嫗何爲哀傷至是嫗言吾有一居相百年吾子不肖舉以售人今日遷徙百年舊居一旦訣別所以泣也坡亦爲之愴然問其故居所在則公以五百緍所得者因再三慰撫謂曰嫗之故居乃吾所售不必深悲當以是居還嫗卽命取屋劵對嫗焚之呼其子迎母還舊居不索其值公遂還毘陵不復買地【東都事略曰蘓軾字子瞻眉州眉山人生十嵗而父洵宦學四方母程氏授以書比冠學通經史屬文日數千言中進士乙科英宗朝直史館熙寜中謫黃州團練哲宗召爲翰林學士紹聖初禦史論軾譏斥先朝落職恵州安置】

呂汲公在相位其兄進伯自外郡代還相與坐東府堂上夫人自廊下降堦趨謁以二婢掖侍而前進伯遽曰宰相夫人不湏拜防仲觧其意叱二婢使去夫人獨拜扵赤日中盡禮而退進伯略不顧勞聞者嘆服其家法之嚴【宋史曰呂大防字防仲其先汲郡人祖通太常博士父蕡比部郎中從京兆藍田遂家焉大防元祐中拜中書侍郎封汲郡公兄大忠字晉伯大忠大防與弟大臨同居相切磋論道考禮冠婚防祭一本扵古關中言禮學者推呂氏】

範忠宣旣薨朝廷賜碑額曰世濟忠直時唐君益知潁昌爲表其居曰忠直坊正平語君益荷公厚意但上命揭扵墓隧假寵扵範氏若施之康荘以爲往來之觀非朝廷意也君益言此州郡之事扵家君無與正平曰先人功名何待此而顯且十室之邑必有忠信流俗所尙識者所止異時不獨吾家爲人嗤誚公亦寜逃扵指議故敢以力請時李端叔官扵許語君益曰頃胡文恭知蘓州時希魯【堂已見】致政歸文恭嘗學扵乃表其第爲難老坊公見之不樂曰此俚俗歆防內不足而假之人以爲誇者非所望扵故人也時營繕已畢文恭因其嘗獲芝艸遂更爲靈芝坊文恭退而語人曰識必因徳而後達公之徳蓋所畏而其識如此非吾所及也君益聞端叔言遂撤範氏之坊【胡宿別見東都事略曰李之儀字端叔姑孰人善屬文工扵尺牘蘓軾帥定武辟置幕下及範純仁卒之儀爲遺表誦扵世】

劉道原自洛陽南歸時巳十月尙無寒具司馬文正公遺以衣襪及舊貂褥道原固辭彊與之行及潁州悉封還不受【宋史曰劉恕字道原筠州人父渙潁上令以剛直稱歐陽修作廬山髙美之恕少頴悟書過目成誦重意義急然諾王安石與之有舊欲引置三司條例恕以不習金穀辭】

陳后山爲館職當侍祠郊丘非重裘不禦寒後山內子與趙挺之之內是姊妹乃爲趙假一裘後山問所從來內以實告後山曰汝豈不知我不著他衣裳卽卻去之止衣一裘竟感寒疾而死【東都事略曰陳師道字無己徐州彭城人少刻苦問學元祐中蘓軾傅堯兪孫覺薦扵朝爲徐州教授除太學博士師道家素貧自罷歸彭城或累日不炊妻子慍見不卹也】

伊喇子敬有良馬平章政事完顏元宜索之子敬以元宜爲相不與後元宜罷守東京子敬乃以此馬贐行識者稱之【金史曰伊喇子敬字同文本名鄂克多囉遼五院人讀書好學皇統間特進伊喇固修遼史辟爲掾天徳三年入爲翰林修撰】

沈璋以禮部侍郎知太原尹時介休人張覺聚黨亡命山谷鈔掠邑縣招之不肯降曰前嘗有降者皆殺之今以好言誘我是欲殺我耳獨得侍郎沈公一言我乃無疑扵是命璋往招之覺卽日降【金史曰沈璋字達之永興人爲衛尉卿從伐宋汴京平眾爭趨貲貨璋載書數千卷而還太行賊防潞州官軍討平之命璋權知州事軍卒當緑坐者七百人帥府牒璋盡誅之璋不從帥府召璋呵責且欲殺璋璋從容對曰招亡撫存璋之職也此軰初無叛心爲賊所脇故招之復來今欲殺之是殺降也茍利扵眾璋死何憾朝廷聞而嘉之知潞州百姓爲之立祠攺同知太原尹】

毛仲權知曺州日有書生投書扵仲權辭渉謗訕僚屬皆不堪仲權延之上坐謝曰使碩常聞斯言庶乎寡過士論多之【金史曰毛碩字仲權甘陵人宋末試弓馬子弟碩中選辟兵馬都監宗望軍至碩以本部迎降仕金累官南京路都轉運使】

唐玉潛當宋亡後時西僧嘉木喇勒智怙恩橫肆勢焰爍人嘗帥徒役扵蕭山發趙氏諸陵殘斷支體棄骨艸莽間玉潛聞之亟貨家具並行貸通得百金具酒醪市羊豕邀裏中少年數十軰狎坐轟飲酒酣少年請其故玉潛慘然具以實告少年許諾乃謀取四郊暴骨易之斵文木爲匱各署其表分委而散遣之各蕝地以藏俄而西僧下令裒陵骨雜置牛馬枯骸中築一塔壓之名曰鎭南然不知諸陵之骨故在也後有其事者玉潛之義風一時震動吳越【羅有開唐義士曰唐玨字玉潛防稽山陰人家貧聚徒授經營滫髄以養其母】

張昉家居時有同裏張氏以絲五萬兩寄昉家而他適俄而昉家被火家人惶駭走避貲用悉焚昉力完所寄絲付張氏【元史曰張昉字顯卿東平汶上人父汝明金治書侍禦史昉性縝宻遇事敢言確然有守以任子補吏部令史金亡還鄕裏嚴實行臺東平辟爲掾累官兵部尙書】

胡汲仲剛介有守趙文敏嘗爲羅司徒奉鈔百匹求爲其父作墓文汲仲曰我豈爲宦豎諛墓中人耶拒而不納是日正絕糧其子以情告坐上客咸勸受之汲仲辭愈堅【元史曰胡長儒字汲仲婺州永康人父居仁知臺州軍從事文辭政事亦絕出扵四方至長孺其學益大振防宋亡退棲永康山中至元中詔下求賢有司彊起之至京師待詔集賢院召見內殿拜集賢修撰與宰相議不合攺教授州趙孟頫別見】

大徳中熒惑入南斗許白雲以爲災在吳楚竊深憂之是嵗果大祲白雲形貌加瘠或問曰先生豈食不足耶白雲曰今公私匱竭道殣相望吾豈獨飽【元史曰許謙字益之其先京兆人後由平江徙婺之金華謙數嵗而孤稍長肆力扵學受業金履祥之門延祐初居東陽學者翕然從之逺而幽冀齊魯近而荊揚吳越皆不憚百捨來受業焉學者以其身之安否爲斯道之隆替世稱爲白雲先生朝廷賜謚文懿】

暢師文任太平路總管公田米積之盈屋曰我家幾人盡食此乎呼貧士及細民恣其取去【硯北雜誌曰暢師丈字純父雒陽人好奇尙怪】

胡存齋參政折節下士賔客至者如家焉南北士大夫有經其地無不願見者每患閽人不爲通是日茍不出卽懸一牌扵門曰胡存齋在家

錢伯全嘗納一女鬟風姿秀雅其室勸伯全私之伯全正色答曰我所以置此者直欲侍巾櫛耳汝乃欲敗吾徳耶卽具貲嫁之果是防子【陶南村輟耕錄曰錢璧字伯全松江人中至順壬申進士端重淸愼語不傷气】

周仁榮嘗築一室才落成友人楊公道輿疾造門曰願假君新宅以死仁榮讓正寢居之俄而楊死篋中有遺金數錠莫有知者楊之弟詣仁榮求分之仁榮曰賢兄寄死扵我意固在是防事之費我自任之終不敢利其一毫乃對眾封籍自平陽呼其子來悉付之【元史曰周仁榮字本心臺州人少受性理之學工爲文章用薦署美化書院山長官至集賢待制】

李仲謙亷介自持每休沐則閉戶讀書奉祿不給妻紡績以益薪水之費仲謙止有一布衫或湏浣濯補紉必俟休暇日若賔客見訪則使其子致謝曰家君治衣不可出【輟耕錄曰李思讓字仲謙鄒縣人至元間由嘉興路吏貟補浙江按察司書吏後仕至憲官】顧潤之【輟耕錄曰顧徳玉字潤之檇李人】嘗從兪觀光先生學【輟耕錄曰兪長儒字觀光越之新昌人爲寜國路儒學教授】先生無子嘗語人曰吾昔寢疾於杭潤之侍湯藥情若父子醫爲之感動弗忍受金我行且老必托之以死後訪醫吳中疾革趣舟歸潤之次尹山而卒明日至檇李潤之奉其屍斂扵家衰絰就位士人爲潤之來弔者潤之拜之明年扵海鹽近顧氏先塋嵗時祭享惟謹或問斂扵家禮與潤之曰吾聞師哭諸寢又曰生扵我乎養死扵我乎殯非家斂之則屍諸艸莽生服其訓死而委諸艸莽仁者弗爲也聞者嘆服

王眉叟管領浙之開元宮時浙省都事劉時中【致】海內名士也旣卒貧無以爲眉叟親往弔哭周其遺孤舉其柩扵徳淸與己之壽穴相近春秋祭掃不闕人以爲難【遂昌山人雜錄曰杭人王溪月諱壽衍字眉叟少爲道士後領開元宮】

曺公克明在湖廣行省日【元史曰曺鑑字克眀宛平人具通五經大義爲湖廣行省貟外郎累官禮部尙書】麻陽主簿顧淵白致書問訊因寄辰砂一函未及啟封漫置篋中後有一憲官來訪語及制藥言苦無好辰砂公曰有一故人嘗以此見恵尋當奉送及取視乃有砂金三兩雜其內公驚嘆曰淵白以我爲何如人耶時淵白已歿呼其子歸之

呂徽之安貧樂道常逃其名以耕漁自給一日詣富家易谷種大雪立門下聞閤中有吟哦聲乃一人分韻得滕字苦吟弗就先生不覺失笑眾詰其故先生因舉滕王蛺蝶事眾請足之先生援筆立就旣敏且工問其姓字終不肯言眾驚訝曰嘗聞呂防士名欲一見而不得先生豈其人耶曰我農家安知呂防士與之谷怒曰我豈可以貨取耶不受刺船去遣人遙尾其後路甚僻逺識其所而返雪晴往訪焉惟艸屋一間家徒四壁值先生不在忽米桶中有人乃先生妻也因天寒無衣故坐其中【輟耕錄曰呂徽之家仙居萬山中博學詩文問無不知者】

倪元鎭自先世以來代雄扵貲元鎭厭棄紛華淸修好義其師鞏昌王仁輔老而無嗣奉養終其身歿爲制服執防營務致誠慤當世稱之【周南老雲林先生墓志銘曰雲林倪瓉字元鎭元防士也漢禦史寛之裔五世祖益挈家渡江至常州無錫梅裏之祗陀愛其地勝俗淳遂定居焉厥後族屬寖盛貲雄扵鄕防士生而俊爽稍長彊學好修性雅潔惇行孝弟𨿽有餘財未嘗資以爲俚俗紛華事】倪防士嘗鬻產得錢百千緡防張伯雨至其家念伯雨老不再至推與不畱一緡【張伯雨別見】

楊鐵崖避地松江嘗有一貴逰子旣破產流落海上數踵先生門一日竟持先生所購倪雲林畫去左右欲發之先生曰吾哀其困使往見一達官以書畫爲介耳非盜也其務掩人過如此【鐵崖先生傳曰鐵崖先生者名維楨字亷夫姓楊氏世爲紹興山陰人母李氏夢金鉤自月墮於懷旣寤生先生少穎悟好學登泰定進士】

沈仲說年四十未有子其妻爲置一妾姿色美麗仲說詢其父祖名姓女泣對曰妾範復初之女也父防家貧老母見鬻扵此仲說惻然淚下因語其妻曰此女之父吳中名士亦吾故人豈忍以爲妾當如己子視之卽召其母令擇壻仲說具奩遣送郡人稱之【姑蘓志曰沈右字仲說郡人】

語林卷三﹤子部﹐小說家類﹐雜事之屬﹐何氏語林﹥

欽定四庫全書

語林卷四

明何良俊

撰言語第二【上】

余讀韓詩外得趙倉唐對魏文侯事嘆曰夫言何可以已哉排難解結釋疑辯誣諭誠通誌協羣情定國是使當時無倉唐之言太子不得立魏國幾殆嗚呼夫言何可以已哉孔子曰誦詩三百使於四方不能専對𨿽多亦奚以爲又曰君子居其室出其言善則千里之外應之正以見言之不可已也

何良俊曰余撰語林頗仿劉義慶世說然世說之詮事也以虛標凖其選言也以簡逺爲宗非此弗錄余懼後世典籍漸亡舊聞放失茍或泥此所遺實多故披覽羣籍隨事防記不得盡如世說其或辭多浮長則稍爲刪潤云耳

漢哀帝語尙書鄭崇曰卿門何以如市崇答曰臣門如市臣心如水【班固漢書曰鄭崇字子遊髙宻大族祖父以貲徙平陵崇少爲郡文學史大司徒傅喜薦崇擢尙書僕射數求見諫諍上初納用之毎見曳革履上笑曰我識鄭尙書履聲】

靈帝頗好學藝毎引見劉寛常令講經寛毎於坐被酒睡伏帝問太尉醉耶寛仰對曰臣不敢醉但任大責重憂心如醉耳帝重其言【劉寛己見】

朱公叔年二十許爲郡督郵迎太守【張璠漢記曰朱穆字公叔南陽宛人父暉尙書令穆五嵗好學謝承後漢書曰穆少有英才學明五經性矜嚴疾惡不交非】太守見公叔問曰君年少爲督郵爲因族勢或有令徳公叔答云郡中瞻望明公如仲尼謂非顏回不敢以逆孔子語次因及風俗人物太守大奇之曰身非仲尼督郵無愧顏子【山松後漢書曰穆著論甚美蔡邕自至其家寫之穆感時澆薄慕尙惇篤乃作崇厚論其辭曰夫俗之薄也有自來矣故仲尼嘆曰大道之行也而丘不與焉蓋傷之也夫道者以天下爲一在彼猶在已也故行違於道則愧生於心非畏義也事違於理則負結於意非憚禮也故率性而行謂之道得其天性謂之徳徳性失然後貴仁義是以仁義起而道徳遷禮法興而淳朴散故道徳以仁義爲薄淳朴以禮法爲賊也夫中世之所惇已爲上世之所薄況又薄於此乎故天不崇大則覆幬不廣地不深厚則載物不博人不惇龎則道數不逺昔仲尼不失舊於原壤楚莊不忍章於絕纓由此觀之聖賢之徳惇矣老氏之經曰丈夫處其厚不處其薄居其實不居其華夫時有薄而厚施行有失而恵用故覆人之過者惇之道也救人之失者厚之行也往者馬援深昭此道可以爲徳誡其兄子曰吾欲汝曹聞人之過如聞父母之名斯言要矣逺則聖賢履之上世近則邴吉張子儒行之漢廷故能振英聲於百世播不滅之遺風不亦美哉然時俗或異風化不惇尙相誹謗謂之臧否記短則兼折其長貶惡則並伐其善悠悠皆是其可稱乎凡此之豈徒乖爲君子之道有危身累家之禍焉悲夫行之者不知憂其然故害興而莫之及斯旣然矣又有異焉人皆見之而莫能自遷何則務進者趨前而不顧後榮貴者矜已而不待人智不接愚富不賑貧貞士孤而不卹賢者戹而不存故田蚡以尊顯致安國之金淳於以貴勢引方進之言夫以韓翟之操爲漢名宰然猶不能振一貧賢薦一孤士況其下者乎此禽息史魚所以専名於前而莫繼於後者也故時惇俗美則小人守正利不能誘也時否俗薄𨿽君子爲邪義不能止也何則先進者旣往而不反後來者復習俗而追之是以虛華盛而忠信防刻薄稠而純篤稀斯蓋谷風有棄予之嘆伐木有鳥鳴之悲矣嗟乎世士誠躬師孔聖之崇則嘉楚莊之美行希李老之雅誨思馬援之所尙鄙二宰之失度美韓稜之抗正貴丙張之裕賤時俗之誹謗則道丰績盛名顯身榮然後知薄者之不足厚者之有餘也】

何良俊曰觀朱公叔之論崇厚似欲含光混俗志存悶悶者及其著絕交論與劉伯宗絕交書又何察察忿狷若此耶蔡中郎以爲括二論而言之則刺薄者博而洽斷交者貞而孤及考公叔之平生刺姦疾邪又不肯以身而受物之汶汶者則崇厚之作豈亦其矯性之談歟蔡又云孤有羔羊之節與其不獲已而矯時也走將從夫孤焉余則以爲孤不可以立訓乃錄其崇厚著之篇

鄭康成【鄭己見】在冀州坐【山松後漢書曰紹字本初汝南汝陽人司空逢之庶子出後伯父成英雄記曰紹不妄通賔客非海內知名不得相見又好防俠與張孟卓何伯求吳子卿許子逺伍徳瑜爲奔走之友】時汝南應劭亦歸於【東觀漢記曰應劭字仲逺汝南南頓人父奉司校尉劭少便防學博覽多聞】因起自贊曰故泰山太守應仲逺北面稱弟子何如鄭笑曰仲尼之門考以四科回賜之徒不稱官閥應有慙色

符偉明在太學【範曅後漢書曰符融字偉明陳畱浚儀人少有鑑識先是漢中晉文經梁國黃子艾並恃才智炫曜上京融察其非眞謂李膺曰二子行業無聞而使公卿問疾王臣坐門融恐小道破義空譽違實特宜察焉膺然之二人由是名論漸衰後以浮薄罪廢謝承後漢書曰融一見郭林宗便與之交又介於李膺以爲海之明珠未耀其光鳥之鳯凰羽儀未翔膺與林宗相見待以師友之禮遂振名天下融之致也】師事少府李膺膺風性髙簡每見偉明輒不聽他客前聴其言論偉明幅巾奮袖談辭如雲膺常捧手嘆美【範曅後漢書曰李膺字元禮頴川襄城人祖修太尉父益趙國相膺性簡亢無所交接惟以荀淑陳寔爲師友】張彥眞去官歸鄕道逢友人共班艸言曰趙殺鳴犢仲尼臨河而反覆巢竭淵龍鳳逝而不至今宦豎日亂陷害忠良夫徳之不逮人之無援將性命之不免柰何相抱而泣有一老父趨而過之植其杖太息言曰二丈夫何泣之悲也夫龍不鱗鳳不蔵羽网羅髙懸去將安所𨿽泣何及乎二人欲與之語不顧而去【司馬彪續漢書曰張升字彥眞陳畱尉氏人祖放富平侯】

範孟博以黨事系獄詔遣中常侍王甫以次辯詰孟博越次對曰臣聞仲尼之言見善如不及見惡如探湯欲使善善同其淸惡惡同其污謂王政之所願聞不悟更以爲黨甫問卿更相防舉疊爲唇齒有不合者動見排斥其意云何孟博慷慨仰天曰古之循善自求多福今之循善身陷大戮身死之日願埋滂於首陽山側上不負皇天下不愧夷齊甫湣然爲之攺容【範曅後漢書曰範滂字孟博汝南細陽人少厲淸節舉孝亷爲淸詔使登車攬轡有澄淸天下之志及至州境守令自知污望風解印綬去其所舉奏莫不厭塞眾望後以黨事誅】

曹公【魏志曰曹操字孟徳沛國譙人少機警有權數任俠放蕩不治行業後子丕代漢稱太祖武皇帝】以楊太尉【範曅後漢書曰楊彪字文先農華陰人曾祖震太尉祖秉太尉父賜司空彪少家學以博習舊聞公車徴拜議郎中平中代黃琬爲司空】與公路婚將誣以同逆【英雄記曰術字公路汝南汝陽人司空逢之子後僣號於壽春】孔文舉聞之不及朝服往見曹曰楊公四世淸徳海內所瞻周書父子兄弟罪不相及況以氏歸罪楊公易稱積善餘慶徒欺人耳曹公云此國家之意文舉曰假使成王殺邵公周公可得言不知耶今纓緌縉紳瞻仰明公者以公聰明仁智輔相漢朝今橫殺無辜則海內觀聴誰不解體孔融魯國男子明日便當拂衣而去不復朝矣【範曅後漢書曰孔融字文舉魯國人孔子二十世孫七世祖霸爲元帝師位侍中父宙泰山都尉融家曰融兄弟七人融第六幼有自然之性】

曹公【曹操己見】旣殺楊徳祖【張隲文士傳曰楊修字徳祖父彪漢太尉修辟丞相府主簿少有才防爲曹操所忌以罪見殺】後與太尉遇於朝堂曹問太尉公何瘦之甚太尉答曰愧無日防先見之明【班固前漢書曰金日防子二人武帝所愛以爲弄兒其後弄兒壯大不謹自殿下與宮人戱日防適見之惡其滛亂遂殺弄兒】猶懷老牛防犢之愛曹公爲之攺容

許汜【襄陽耆舊曰許汜是楊慮同里人少師慮爲魏武從事中郎昔在劉表坐論陳元龍者其人也】與劉徳【續漢書曰劉備字徳涿郡人漢景帝子中山靖王勝之後】並在劉荊州坐【英雄記曰劉表字景升山陽髙平人魯恭王之後領荊州牧身長八尺姿貌溫偉與張儉等號爲八顧】共論人物許曰陳元龍淮海之士豪气不除【謝承後漢書曰陳登字元龍下邳淮浦人學通古今防身循禮非法不行性兼文武有雄姿異略領廣陵太守】徳問許君言豪寧有事耶許曰昔遭亂過下邳見元龍無客主之意不相與語自上大牀臥使客臥下牀徳曰君有國士之名今四海橫流帝王失所君須憂國忘家有救世之意乃求田問舍言無可采是元龍所諱也何緣當與君語如我自臥百尺樓上臥君於地下何但上下牀之間哉荊州大笑徳因言曰若元龍文武膽志當求之於古耳造次難得比也

劉公幹辯敏無對【文士傳曰劉楨字公幹東平人父梁字曼山少有淸才以文學見責終野王令楨善文章尢工五言】坐平視甄夫人配輸作部【典略曰文帝爲太子嘗請諸文學酒酣坐歡命夫人甄氏出拜坐中咸伏楨獨平視太祖聞之楨減死輸作】魏武至尙方觀作見劉匡坐磨石公問石何如劉因諭己自理跽而答曰石出荊山懸巖之顚外有五色之文內含卞氏之珍磨之不加瑩雕之不增文稟气堅貞受之自然顧其理枉屈紆繞而不得申公笑釋之【典略曰文帝嘗賜楨廓落帶其後師死欲借以爲像因書嘲楨云夫物因人貴故在賤者之手不禦至尊之側今𨿽取之勿嫌其不反也楨答曰楨聞荊山之璞曜元後之寶隨侯之珠燭眾士之好南垠之金登窈窕之首鼲貂之尾綴侍臣之幘此四寶者伏朽石之下潛污泥之中而光千載之上發彩疇昔之外亦皆未能初自接於至尊也夫尊者所服卑者所修貴者所禦賤者所先也故夏屋初成大匠先立其下嘉禾始熟農夫先嘗其粒恨楨所帶無他妙飾實殊異尙可納也楨辭防巧妙皆如是】

徐景山爲尙書郎【魏志曰徐邈字景山燕國薊人太祖平河朔召爲丞相軍謀掾數嵗拜司空邈嘆曰三公論道之官無其人則缺豈可以老病忝之哉固辭不受】時科禁酒景山私飲至醉校尉趙達問以曹事景山答言中聖人逹白曹公公大怒由是得罪【魏略曰時鮮於度遼曰平日醉客謂酒淸者爲聖人濁者爲賢人邈性修愼偶醉言耳】後文帝幸武昌見景山問曰頗復中聖人否景山答曰昔子反斃於陽禦叔罰於飲酒臣嗜同二子不能自懲時復中之然宿癅以醜見而臣以醉見識帝大笑顧左右曰名不虛立【盧欽論曰或問欽徐公當武帝之時人以爲通自在涼州及還京師人以爲介何也欽答曰往者毛孝先崔季珪用事貴淸素之士於時皆變易車服以求名髙而徐公不攺其常故人以爲通比天下奢靡轉相仿效徐公雅尙自不與俗同故前日之通乃今日之介也】

何尙書自言易義精了【魚豢魏略曰何晏字平叔太祖納晏母收養晏其時秦宜祿兒阿蘓亦隨母在公家蘓性謹愼而晏無所顧憚服餙擬於天子文帝特憎之毎不呼其姓字謂之假子晏尙主又好色故黃初時無所事任明帝立頗爲冗官至正始曲合於曹爽爽用爲散騎侍郎遷侍中尙書晏性自喜動靜粉白不去手行步顧影爲尙書主選舉與之有舊者多被防擢】所不解者九事一日迎管公明共論【管輅別見】公明爲剖析防九事皆明尙書曰君論陰陽此世無雙時鄧茂亦在坐鄧言君見謂善易而語不及易中辭義何也公明尋聲答言夫善易者不論易尙書含笑贊之曰可謂要言不煩【魏略曰鄧颺字茂南陽人少得士名與李勝等爲浮華友事發被斥後爲侍中尙書許臧艾以顯官艾以父妾與颺京師爲之語曰以官易婦鄧茂】

孫討逆旣定豫章還饗士【吳志曰孫防字伯符曹操表爲討逆將軍】謂虞仲翔【虞翻別見】曰孤昔再至壽春見馬日防【三輔決錄曰日防字翁叔馬融族孫獻帝時太傅與蔡邕楊賜堂溪典同校定石經】及與中州士大夫防言我東方人多才耳恨學問不博語議之間有所不及孤意猶謂未爾卿博學洽聞故前欲令卿一詣許交見朝士以折中國妄語兒卿不願行便使張子綱【吳志曰張紘字子綱廣陵人少逰學京都後避地江東孫防創業遂委質焉與張昭並與參謀常令一人居守一人徵討江表曰初權於羣臣多呼其字惟呼張昭曰張公張紘曰東部所以重二人也】恐子綱不能結兒輩舌也【吳書曰紘見柟橊枕愛其文作賦陳琳在北見之以示人曰此吾鄕裏張子綱所作後紘見陳琳作武庫賦應機論與琳書深嘆美之琳答曰自僕在河北與天下隔此間率少於文章易爲雄伯故使僕受此過荖之譚今景興在此足下與子布在彼所謂小巫見大巫神气盡矣紘旣好文學又善楷書與孔融書自書融遺紘書曰前勞手筆多書毎舉篇見字欣然獨笑如復覩其人也】

李令伯嘗聘吳吳主與羣臣泛論道義因言寧爲人弟令伯曰願爲人兄吳主問何願爲兄令伯答曰爲兄供養之日長吳主及羣臣稱善【華陽國誌曰李宻字令伯犍爲武陽人祖光朱提太守父早亡母何氏更適人宻養於祖母治春秋左氏傳博覽多所通渉機警辯捷事祖母以孝聞其侍疾則泣涕側息日夜不解帶膳飲湯藥必自口嘗夲郡禮命不應州辟從事尙書郎】

王渾平吳之日登建業宮釃酒旣酣謂吳人曰諸君亡國之餘得無戚乎【晉書曰王渾字衝太原晉陽人父防魏司空渾沈雅有器量以平吳功封一子江陵侯位至司徒】時周子答曰漢末分崩三國鼎立魏滅於前吳亡於後亡國之戚豈惟一人王大有慙色【虞預晉書曰周處字子吳郡陽羨人父魴吳裨將軍處入晉爲禦史中丞多所彈糾不避彊禦齊萬年反以建威將軍西徵臨陣慷慨奮不顧命遂死於戰】

劉季治善名稱有大辯曹爽用爲選部郎【魏志曰劉曅字子揚淮南成徳人爲太祖謀臣少子陶字季治亦髙才而薄行官平原太守王弼別曰淮南劉陶善論縱橫爲當時所推】鄧茂【鄧颺己見】之徒稱爲伊呂季治意陵靑雲嘗語傅休奕曰仲尼不聖何以知其然夫智者圖國天下羣愚如弄一丸於掌中而不能得天下休奕以其言大惑不復詳難謂季治曰天下之質變無常也防見卿窮後曹爽敗季治退居裏捨乃謝其言之過【晉書曰傅字休奕北地泥陽人祖燮漢漢陽太守少博學善屬文解鐘律性剛勁亮直不能容人之短】

向茂伯經事鐘士季【鐘防別見晉書曰向雄字茂伯河內山陽人世語曰雄有節槪仕至防軍將軍】鐘誅後茂伯收殮塋晉文王召茂伯責之曰往者王經之死卿哭於東市我不問也【世語曰王經字彥偉淸河人漢晉春秋曰髙貴鄕公見威權日去召侍中王沈尙書王經常侍王業謂曰司馬昭之心路人所知也吾不能坐受廢辱今日與卿出討之王經曰昔魯昭公不忍季氏敗走失國爲天下笑今權在其門朝廷四方皆爲致死不顧逆順之理非一日也且宿衛空闕兵甲寡弱陛下無乃欲除疾而更深之耶宜見重詳帝出懷中版令投地曰行之決矣正使死何所懼況不必死耶入白太后沈業奔告文王晉諸公贊曰沈業將出呼王經經不從曰吾子行矣】今鐘會作逆又輒收若復相容如王法何茂伯對曰昔先王掩骼埋胔仁流枯骨當時豈先卜其功罪今王誅旣加於法已備雄感義收教亦無闕法立於上教於下何必使雄違生背死以立於時殿下讐枯骨以爲將來仁賢之資乎晉王稱善

鐘士季【鐘會別見】母嘗言人誰能皆體自然但力行不倦抑亦其次【魏氏春秋同異曰鐘繇嬖庶子會之母黜其夫人文帝命繇復焉鐘恚忿飱椒致噤帝乃止】劉尙書娶華家女生子不令或謂尙書曰君行髙一世而諸子不能遵何不旦夕切磋使自攺耶尙書答曰吾之行事是所聞見不相祖習豈復教誨之所得乎世以劉言爲當【晉書曰劉寔字子眞平原髙唐人少貧苦賣牛衣以自給好學讀書博通古今淸身潔己行無玷缺初鐘會鄧艾伐蜀或問二將其平蜀乎寔曰破蜀必矣而皆不還客問其故笑而不答竟如其言寔以世多進趣亷遜道缺著崇讓論以矯之】

裴叔道以辯論爲業善敍名理辭气淸暢泠然若琴瑟聞者知與不知無不嘆服【晉諸公贊曰裴遐字叔道河東人父緯長水校尉遐少有理稱辟司空掾散騎郎】

郭洗馬入洛聴人歌言佳【鄧粲晉紀曰郭訥字敬言官至太子洗馬】石季倫問其曲【王晉書曰石崇字季倫石苞子生於靑州故小名齊奴爲荊州刺史刼奪殺人以致巨富】郭云不知季倫笑曰卿不識曲那得言佳郭答曰譬如見西施何必識姓名然後知美【晉陽秋曰初訥仕吳爲蒸陽令入晉久不進序陸機薦之曰訥風度簡曠器識朗抜通濟敏悟才足幹事出自新朝無知己居不遐外志不自營年時倏忽邈無階緒實州黨愚智所爲恨恨】

衛叔寶少有名理善談老易自抱羸疾簡於酬對時友嘆曰衛君不言言必入眞【晉書曰衛玠字叔寶河東安邑人祖瓘太尉父峘黃門侍郎玠別傳曰玠頴識通逹天韻標令謝防輿敬以亞父之禮】

王尼見司馬太傅【越】曰公負尼物太傅言初不識此事尼曰昔楚人失布謂令尹盜者以令尹執政盜賊公行是與自盜無異今君左右有屋舍尼獨窮困是亦明公負尼物也太傅大笑與尼絹五十匹【王尼別見】

卞望之在事公私肅然性不宏裕故爲諸名士所少【卞壼別曰壼字望之濟陰寃句人父粹太常卿壼少以貴正見稱歷尙書令蘓峻作逆率眾距戰父子俱死王難鄧粲晉紀曰咸和中貴防子弟慕王平子謝防輿等爲逹卞厲色於朝曰悖禮傷教罪莫斯甚中朝傾覆實】

【由於此欲奏治之王導庾亮不從乃止】阮遙集嘗謂之曰卿恆無閒泰常如含瓦石卞答曰諸君以道徳恢風流相尙執鄙吝者非壼而誰【阮孚別傳曰阮仲容所幸姑家婢生子仲容與姑書曰胡婢遂生胡兒姑答曰魯靈光殿賦曰胡人遙集於上楹可字曰遙集也故孚字遙集】

王惇犯順【王惇別曰惇字處仲瑯琊臨沂人少有名理累遷靑州刺史避地江左歷侍中丞相大將軍以罪伏誅鄧粲晉紀曰初王導協贊中興惇有方面之功惇以劉隗爲間已舉兵討之】詔公卿於石頭見惇惇問戴若思曰吾此舉動天下以爲何如戴曰見形者謂之逆體誠者謂之忠惇笑曰卿可謂能言【虞預晉書曰戴儼字若思廣陵人才義辯濟有風標鋒頴累遷徵西將軍爲王惇所害】

建康遭蘓峻之難【王晉書曰蘓峻字子髙長廣掖人少有才學仕郡主簿值中原亂招合流舊三千餘家結壘本縣逺近咸共宗焉討王惇有功遷歷陽太守峻外營將表曰鼔自鳴峻斫鼓曰我鄕裏時有此則空城有頃詔徴峻峻曰臺下云我反反豈得活耶我寜山頭望廷尉不能廷尉望山頭乃作亂晉陽秋曰峻率眾二萬濟自橫江至蔣山王師敗績】宮室焚蕩溫太眞議遷都豫章【虞預晉書曰溫嶠字太眞太原祁人少標俊淸徹英頴顯名爲劉琨左司馬時二都傾覆天下大亂琨聞元皇受命慷慨幽朔志存本朝使嶠奉使嶠喟然曰嶠𨿽乏管張之才而明公有桓文之志敢辭不敏以違髙防以左長史奉使累遷驃騎大將軍】三吳之豪請都防稽時異論紛紜王丞相曰建康古之金陵舊爲帝裏又孫仲謀劉徳俱言王者之宅古之帝王不必以丰儉遷都茍衛文大帛之冠則無往不可若不績其麻則樂土爲墟矣且北宼防魂伺我之隙一旦示弱竄於蠻越求之望實俱非良計今特宜鎭之以靜羣情自安【王丞相別曰王導字茂瑯琊人祖覽以徳行稱父裁侍禦史導少知名家世貧約恬暢樂道未嘗以風塵經懷】

溫太眞嘗問郭文舉【郭文己見】曰饑則思食壯則思室自然之性先生安獨無情乎文舉答曰思由憶生不憶故無情【抱朴子曰郭文舉入陸渾山學道獨能無情意不生也】

翟道淵於潯陽庾公【庾亮己見】臨江州時欽其風素嘗束帶躡屐造之庾禮甚恭道淵曰使君直敬其枯木朽株耳庾稱其能言【晉陽秋曰翟湯字道淵南陽人漢方進之後防行任素義讓亷潔饋贈一無所受值亂多宼聞湯名徳皆不敢犯潯陽記曰亮表薦湯徴國子博士不赴主簿張曰此君臥龍不可動也】王安期去官東渡江道路梗澁人懷危懼王毎遇艱險處之夷然𨿽家人不見其憂喜之色旣至下邳登山北望嘆曰人言愁我始欲愁謝太傅曰當爾時覺形神俱往【名士傳曰王承字安期太原晉陽人父湛汝南太寄承沖淡寡欲無所循尙累遷東海內史爲政淸靜吏民懷之避亂渡江元皇爲鎭東引爲從事中郎】

瑯琊王鎭廣陵【晉書曰瑯琊孝王名裒字道成晉中興書曰元皇以明帝及瑯琊王裒並非敬後所生謂裒有大成之度勝於明帝從容問王導曰立子以徳不以年今二子孰賢導曰世子宣城俱有爽明之徳莫能優劣如此故當以年於是更封裒爲瑯琊王】妙選僚佐以阮遙集爲長史帝語之曰卿旣統軍府郊壘多事宜節飲也阮曰陛下不以臣不肖委以戎旅臣僶俛從事不敢有言正以今王在鎭威風赫然皇澤遐被賊宼斂迹氛祲旣澄日月自朗臣亦何可爝火不息正應端拱嘯詠以樂當年【晉陽秋曰阮孚字遙集陳畱人咸第二子也少有智調而無雋異累遷侍中吏部尙書】

王長史好儀形嘗覽鏡自照稱其父字曰王文開生如馨兒耶當時稱以爲逹【王長史別曰王蒙字仲祖太原晉陽人其先出自周室經漢魏世爲大族祖父佐北軍中候父訥葉令蒙神气淸韶十餘嵗放邁不羣弱冠風流雅正外絕榮競內寡私欲辟司徒掾以后父贈光祿大夫】

王長史【王蒙己見】語劉眞長曰卿近大進劉曰卿仰看耶長史問何意劉曰不爾何由測天之髙也

孟萬年好飲喜酣暢愈多不亂桓宣武嘗問酒有何好而卿嗜之孟答曰公但未知酒中耳【孟嘉別曰嘉字萬年江夏鄳人曾祖父宗吳司空祖父揖晉廬陵太守宗武昌子孫家焉嘉少以淸操知名庾亮領江州辟嘉部廬陵從事下都還亮引問風俗得失對曰待還當問從事吏亮舉塵尾掩口而笑語弟翼曰孟嘉故是盛徳人轉勸學從事】

桓宣武嘗問孟萬年聴伎絲不如竹竹不如肉何也孟答曰漸近自然一坐咨嗟

桓宣武徵還劉尹【眞長己見】出數十里迎之桓都不語直云垂長衣談淸言竟是誰功劉答曰晉徳靈長功豈在汝釋道安俊辯有髙才【安和上曰釋道安者常山薄栁人本姓衛年十二作沙門神性聰敏而貌至陋佛圖澄甚重之值石氏亂於陸渾山修學爲慕容俊所逼乃住襄陽以佛法東流經籍錯謬更爲條章標序篇目爲之注解自支道林等皆宗其理】自北來荊州與習鑿齒相見【晉中興書曰習鑿齒字彥威襄陽人續晉陽秋曰鑿齒少而博學才情秀逸桓溫甚奇之自州從事嵗中三轉至治中後以忤防左遷戶曹參軍衡陽太守在郡著漢晉春秋斥溫覬覦之心也】道安因自通曰彌天釋道安習答曰四海習鑿齒當時以爲名對許度將弟出都婚諸人無不欽遲旣至見其弟乃甚癡都欲嘲棄之度爲作賔主相對劉眞長笑曰度爲弟婚施十重鐡步障【續晉陽秋曰許詢字度髙陽人魏中領軍允孫緫角秀恵眾稱神童長而風情簡素司徒掾辟不就蚤卒】

謝太傅嘗賞愛彥伯機對敏速【續晉陽秋曰宏字彥伯陳郡人魏郎中令渙六世孫也祖猷侍中父朂臨汝令宏起家安南司馬記室】後彥伯出爲東陽郡時賢祖道冶亭太傅起執彥伯手顧就左右取一扇授之因語云聊以贈行彥伯應聲答曰輒當奉仁風恵彼黎庶一時稱其率當

謝太傅一生語未嘗誤每與客共語退後敍說向言皆有次第後忽一誤自知當必死其年果薨

謝公【謝安己見】嘗有所咨於桓石秀石秀黙然不答謝公甚怪之他日以語其從弟嗣嗣問之石秀曰此事非公所諳吾又何言【桓石秀己見】

桓南郡【桓別見】問謝夫人【婦人集曰謝夫人名道蘊謝太傅大兄奕之女左將軍王凝之妻也有文才所著詩賦誄頌傳於世】太傅【謝安】在東山二十餘年遂復不終其理云何夫人答曰亡叔先正以無用爲心顯爲優劣始末正當動靜之異耳

桓靈寶徵殷仲堪道出廬山因詣逺公語次及徵討之意逺不答又問何以見願逺曰願檀越安使彼亦復無他桓出山語左右曰實乃生所未見【釋慧皎髙僧曰慧逺本姓賈雁門樓煩人弱而好書珪璋秀發及長博綜六經尢善莊老性度宏偉宿儒英逹莫不服其深致後至潯陽見廬峯淸靜始住龍泉精舍】

殷仲文嘗勸宋武帝畜伎帝曰我不解聲仲文曰但畜自解帝曰畏解故不畜【續晉陽秋曰仲文字仲文陳郡人祖融太常父康吳興太守仲文爲桓咨議參軍時王謐見禮而不親卞範之被親而少禮其寵遇隆重兼於王卞矣簒位以佐命親貴輿馬器服窮極綺麗後房妓妾數十絲竹不絕音敗先投義軍遷侍中以罪伏誅】

王韶之少家貧而好學嘗三日絕糧執捲不輟家人誚之曰困窮若此何不耕王徐答曰我常自耕耳【沈約宋書曰王韶之字休泰瑯琊臨沂人曾祖廙晉驃騎將軍祖羨之鎭軍掾父偉之郎中令韶之家貧父爲烏程令因居縣境好史籍博涉多聞初爲衛將軍謝琰行參軍】

戴仲若春日攜雙柑鬥酒人問何之答曰往聴黃鸝聲此俗耳鍼砭詩膓鼓吹【戴顒己見】

宋武帝西討劉毅以諸長民監畱府長民後有異謀猶豫不能發因屏人語劉穆之曰悠悠之言云太尉與我不平何以至此穆之曰公溯流逺伐以老母弱子委節下若有一毫不盡豈容若此長民意乃小安【劉穆之別見劉毅諸長民與宋武帝同時起義並以事見誅】

宋武帝大會戱馬臺令諸人賦詩王曇首詩先成【李延壽南史曰王曇首太保之弟防有素尙兄弟分財曇首惟取圖書而已辟瑯琊王大司馬屬】帝以問其兄太保曰卿弟何如卿太保答曰臣弟若但如下官門戶何寄武帝大笑【宋書曰王字休元瑯琊臨沂人曾祖導晉丞相祖洽中領軍父珣司徒少好學以淸恬知名與尙書僕射謝混善弱冠爲會稽王驃騎參軍】

宋武帝旣正位語羣臣曰朕始望不至此眾人咸撰辭欲稱功徳王太保率爾對曰所謂天命求之不可得推之不可去眾以爲知言

髙祖辟宗少文爲主簿不起問其故少文答曰棲邱飲谷三十餘年髙祖善其對【宋書曰宗炳字少文南陽湼陽人祖承宜都太守父繇之湘鄕令母同郡師氏聰辯有學義教授諸子炳居喪過禮爲鄕閭所稱刺史殷仲堪桓並辟主簿舉秀才不就】

衡陽王【義季】語宗少文曰方欲屈先生以重祿宗答曰祿如腐艸盛衰幾何

元嘉中京尹蕭摹之請建佛寺帝與何尙之羊保數人議之尙之言渡江以來王庾諸公並稟志歸依則大教難得頓絕時羊保進曰此談蓋天人之際豈臣所宜與竊秦楚論彊兵之術孫吳盡吞並之計將無取於此帝曰此非戰國之具良如卿言尙之曰夫禮逸則戰士怠貴仁義則兵气衰若以孫吳爲志茍在吞噬則無取堯舜之道豈惟釋教而已帝喜曰釋門有卿亦猶孔門之有季路所謂惡言不入於耳帝自是信心始立

顧湘州【顧覬之別見】嘗在宋文帝坐論江東人物言及顧彥先陽源謂湘州曰卿南人怯懦豈辦作賊湘州正色曰卿乃復以忠義笑人陽源有慙色【沈約宋書曰淑字陽源陳郡陽夏人丹陽尹豹少子也少有風气數嵗伯父湛謂家人曰此非幾兒及長善屬文彭城王起爲祭酒遷左衛率及凶劭簒逆淑諫見害】

何尙之在選日有一人求爲吏部郎尙之嘆曰此敝俗也官當圖人人安得圖官時顏延之在坐大笑語尙之曰我聞古者官人以才今官人以勢彼勢之所求又何疑焉當時以二公爲名言

宋世祖嘗賜謝中書寶劍【宋書曰謝荘字希逸陳郡陽夏人太常防子也七嵗能屬文仕至光祿大夫卒年三十六謚憲子南史曰荘韶令美風儀宋文帝見而異之曰藍田生玉豈虛也哉】謝以與魯豫州送別後魯作逆世祖嘗因宴集問劍所在謝曰昔與魯爽別竊爲陛下杜郵之賜世祖大悅當時以爲知言【宋書曰魯爽小名女生扶風郿人祖宗之父爽少有武藝世祖以爲左軍將軍都督豫州軍事與南郡王義宣作逆薛安都臨陣刺爽傳首京都】

元凶簒立【宋書曰元凶劭字休逺文帝長子也與始興王濬同謀弒逆世祖入討劭伏誅】以顏延之爲光祿大夫【沈約宋書曰顏延之字延年瑯琊人晉光祿大夫含之曾孫好讀書無所不覽文章之美冠絕當時吳國內史劉栁以爲行軍參軍後爲祕書監】先是延之子竣爲世祖參軍及義師入討竣參定宻謀兼造書檄劭召延之示以檄文問曰此筆誰所造延之曰竣之筆也問何以知之延之曰竣筆體臣不容不識又問言辭何至乃爾延之曰竣尙不顧有老父何緣復有陛下劭意遂釋【姓氏英賢錄曰顏竣字士遜延之長子也少有令譽爲宋孝武撫軍主簿甚被知遇竣盡心補益孝武鎭尋陽遷南中郎記室及文帝崩問至孝武舉兵入討轉諮議參軍領軍錄事】

宋明帝嘗出射雉至日中無所得帝甚猜羞召問侍臣曰吾旦來如臯遂空行可笑座者莫答禇侍中言曰今節𨿽適而云露尙凝故斯翚之禽驕心未警但得神駕遊豫羣情便爲載懽【南史曰禇字彥緒彥回從父弟也父法顯鄱陽太守炫少淸簡爲從舅王景文所知齊臺建爲侍中以家貧出補東陽太守】

謝孺子特善聲律【南史曰孺子陳郡陽夏人祖景仁左僕射父恂鄱陽太守孺子少與族兄莊齊名多藝能尢善聲律家貧求爲西陽太守】與王車騎張宴桐臺孺子吹笙王自起舞旣而嘆曰眞使人飄颻有伊洛間意【南史曰王彧字景文與明帝諱同故以字行祖穆司徒謐之長兄父僧朗尙書景文美風姿好言理少與謝莊齊名爲從叔球所知】

張徵北爲吳興【南史曰張永字景云吳郡吳人會稽太守張裕子也涉獵書史能爲文章善書騎射雜藝觸兼善又有巧思紙墨皆自營造上毎得永表啟輒執玩咨嗟嘆供奉者了不及也】請沈驎士入郡沈聞郡後堂有佳山水乃往停數月張欲請爲功曹使人致意沈曰明府徳履衝素畱心山谷民是以被褐負杖忘其疲病必欲飾混沌以蛾眉冠越客於文冕走𨿽不敏請附髙節有蹈東海而死爾【南史曰沈驎士字云楨吳興武康人祖英期晉太中大夫父防之宋樂安令驎士防俊敏七嵗聴叔父嶽言賔散言無所遺嶽撫其肩曰若斯文不絕其在爾乎及長博通經史有髙尙之心親亡居喪盡禮忌日輒流涕彌旬居貧織誦書口手不息鄕裏號爲織簾先生】

張景小名查【南史曰張敷字景母亡年數嵗便有感慕之色性整貴風韻甚髙好讀言兼屬文論父卲使與髙士宗少文談系象往復數畨少文毎欲屈握麈尾嘆曰吾道東矣於是名價日重宋武帝聞其美召見奇之曰眞千里駒也以爲中軍參軍】父茂宗小名梨【南史曰張邵字茂宗會稽太守裕之弟晉瑯琊內史後仕宋終吳興太守】宋文帝嘗戱之曰查何如梨景答曰梨爲百果之宗查何可比

齊髙帝時魏人南伐至淮而退帝問何意忽來忽去時未有應者張思光【張融己見】在下坐抗聲言曰以無道而來見有道而去公卿嘆以爲佳

栁侍中【栁世隆己見】盛事墳典張思曼語之曰觀君舉措當以淸名遺子孫耶栁曰一身之外亦復何須子孫不才將爲爭府如其才也不如一經

良俊按裴昭明亦載此事未應二人同時並有斯語

江夏王【鋒】在南徐州與行事王文和別駕江祏【王文和未詳江祏別見】並相交欵後文和被徴爲益州置酒吿別文和流淚言曰下官少來未嘗作詩今日違戀不覺文生於情王仲寶聞之曰江夏可謂善變素絲者也【南史曰江夏王鋒字宣頴齊髙帝第十二子也性方整五嵗好學書十嵗便能屬文出爲南徐州刺史常忽忽不樂作修栢賦以見志】張寶積爲湘州行事時蕭頴冑在江陵寶積乘腰輿詣之舉動自若頴冑問何至之晚答曰本朝危亂四海橫流旣不能爲比干之死實未忍爲防子之去是以至晚頴冑深以爲善【南史曰寶積張稷第六弟也永元中爲湘州行事蕭穎冑用爲相府諮議】釋僧鐘南遊京邑住中興寺【梁釋慧皎髙僧曰釋僧鐘姓孫魯郡人十六出家居貧履道嘗出壽春譙郡公請講百論導公往聴之謂人曰後生可畏眞不虛矣】永明初魏使李道固來聘防於寺內帝以鐘有辯才勑令酬對往復移時言無失措日影小晚鐘不食道固問何以不食鐘曰古佛道法過中不飡道固曰何爲聲聞耶鐘答曰應以聲聞得度者故現聲聞當時以爲名對

禇彥宣少秉髙節常非從兄彥回身事二代聞彥回拜司徒嘆曰彥回少立名行不意披猖至此門戶不幸乃復有今日之拜使彥回作中書郎而死不當是一名士耶名徳不昌遂令有期頤之壽【禇淵己見南史曰禇炤字彥宣彥回從父弟也父法顯鄱陽太守炤少有髙節除國子博士以一目眇不拜】

世祖在東宮日嘗於圃宴集沈率數勸禇司徒酒【南史曰沈文季字仲逹吳興武康人父慶之侍中文季以寛雅正直見知沈攸之反齊髙帝用爲太子右衛率】司徒甚不平啟世祖曰沈文季謂淵經爲其郡數加淵酒沈率曰惟桑與梓必恭敬止豈如明府亡國失土不識枌楡【譏司徒事二姓】

禇司徒甚重殷長史【南史曰殷叡陳郡人王奐壻也奐敗伏誅】嘗語之曰諸殷自荊州以來無出卿右殷斂容答曰殷族衰悴誠不如昔若此防爲虛固不足降此防爲實彌不可聞周彥倫淸貧寡欲終日常蔬食𨿽有妻子獨處山捨【南齊書曰周顒字彥倫汝南安城人晉僕射顗七世孫祖虎頭貟外常侍父恂歸鄕相顒少爲族祖朗所知解褐海陵國侍郎轉著作撰起居注】衛將軍王儉嘗問彥倫曰卿山中何所食彥倫答曰赤米白鹽緑葵紫蓼【南齊書曰王儉字仲寶瑯琊臨沂人祖曇首父僧綽儉生而僧綽遇害爲叔父僧防所養數嵗襲爵豫章侯拜受茅土流涕嗚咽防有神彩専心篤學手不釋卷仕至中書監】

文恵太子【齊書曰文恵太子長懋字云喬小字白澤世祖長子也】嘗問周彥倫菜食何味最佳彥倫曰春初早韭秋末晚菘

周彥倫少往外氏臧車騎【質】家得衛峘散書法學之甚能文恵太子使彥倫書圃茅齋壁國子祭酒何以倒薤書求就彥倫換之彥倫笑曰天下有道丘不與易也

宗敬防答府召云何爲謬傷海鳥橫斤山木【南史逸曰宗測字敬防一字茂深南陽湼人炳之孫也家居江陵性靜退不樂人間】

齊世祖幸豫章王東田宴【南齊書曰豫章文獻王嶷字宣儼太祖第二子寛仁雅有大成之量太祖特鐘愛焉】諸王咸在獨不召武陵王【南史曰武陵昭王曅字宣照太祖第五子也剛頴雋出工奕棊】豫章曰風景殊美今日甚憶武陵上乃呼之武陵至便射屢發命中顧謂四坐曰手如何帝神色甚怪豫章曰阿五常日不爾今可謂仰借天威帝遂釋然

永明末京邑人士盛爲文章談義皆湊竟陵王西邸【南齊書曰竟陵文宣王子良字雲英世祖第二子也】劉士章爲後進領袖機悟多能【南史曰劉繪字士章彭城安上里人劉勔子也初爲齊髙帝行參軍仕梁轉大司馬從事中郎】時張思光周彥倫【張融周顒並己見】並有言工張音防緩韻周辭致綺捷士章言吐又頓挫有風气時人爲之語曰劉繪貼宅別開一門

何義方言不虛妄蓋其天性【梁書良吏傳曰何逺字義方東海郯人】每戱語人曰卿若得我一妄語則謝卿一縑眾共伺之終莫能得

梁髙祖遣王領軍【杲】聘何子季領軍曰今君遂當邈然絕世猶有致身理不何曰卿但以事見推吾年巳五十三月食四斗米不盡何容得有宦情昔荷聖王眄識今又旌賁甚願一詣闕但比腰腳大惡此心不遂耳阮居士嘗與吳郡範元琰同徴不起【梁書曰阮孝緒字士宗陳畱尉氏人父彥之宋從事中郎孝緒少懷棲遁屏居人外非定省未嘗出戶家人莫見其面親友因呼爲居士】陳郡峻語之曰往者天地閉賢人隱今世路已淸而子猶懷棲遁耶居士曰昔周徳𨿽興夷齊不厭蕨漢道方盛黃綺無間山林爲仁由己何闗人世【梁書曰孝緒著髙上自炎黃終於天監之末分爲三品又著論云夫至道之本貴在無爲聖人之迹存乎拯獘獘拯由迹迹用有乖於本本旣無爲有爲非道之至然不垂其迹則世無以平不究其本則道實交喪丘旦將存其迹故宜權晦其本老荘但明其本亦宜深抑其迹迹旣可抑數子所以有餘本方見晦尼丘是故不足非得一之士闕彼明智體之之徒獨懷鑑識然聖已極照反創其迹賢未居宗更言其本良由迹須拯世非聖不能本實明理在賢可照若能體玆本迹悟彼抑揚則孔莊之意其過半矣】

阮居士嘗曰非志驕富貴但性畏廟堂使麏防可何以異夫騏驥

王季文【南史曰王份字季文瑯琊人祖僧朗宋尙書右僕射父粹黃門侍郎份歷官侍中丹陽尹】兄子肅在北屢引魏人來侵疆場【南史曰王奐字道明景文兄子也爲雍州刺史加都督與寧蠻長史劉興祖不睦擅自殺之臺徴不就裴叔業於城內起兵攻奐斬之奐長子融融弟琛於都棄市琛弟肅秉並奔魏】世祖嘗因侍坐從容問季文曰近有北信不季文斂容答曰肅旣近忘墳栢寜逺憶有臣

王侍中【王份】嘗因侍宴髙祖問羣臣朕爲有爲無侍中答曰陛下應萬物爲有體至理爲無

蕭引書法遒逸陳宣帝嘗指其署名語諸人曰此字筆勢翩翩似鳥之欲飛引答曰此乃陛下假其羽毛耳【南史曰蕭引字叔休南蘭陵人曾祖思話祖恵休父介並有名引方正有器度聰敏博學善屬文仕梁位西昌侯主簿侯景之亂南奔嶺表北還拜尙書金部侍郎】

徐孝穆【徐陵別見】使魏魏人授館宴賔是日甚主客魏收嘲孝穆曰今日之當由徐常侍來【北史曰魏收字伯起小字佛助鉅鹿下曲陽人少機警不持細行隨父在邊好習騎射後折節讀書精力不輟以文華顯除太學博士至中書監】孝穆從容答曰前王肅至此爲魏始制禮儀今我來聘使卿復知寒暑【北史曰王肅字恭懿瑯琊臨沂人父奐齊雍州刺史肅少聰辯涉獵經史頗有大志位祕書丞父奐爲齊武帝所殺肅自建業來奔孝文虛衿待之引見問故肅辭義敏切辯而有禮帝甚哀惻之官散騎常侍州刺史】

語林卷四

欽定四庫全書

語林卷五

明何良俊撰言語第二【下】

蘓珍之小時隨父在邊嘗謁東荊州刺史曹芝芝戱問曰卿欲官不珍之答曰設官求人非人求官芝異其對【北史曰蘓瓊字珍之長樂武彊人父備魏衛尉瓊隨父在邊東荊州刺史曹芝署爲長流參軍齊文防引爲刑獄參軍每加勞勉】

魏愷辭靑州長史魏帝放還家禁不復用沈廢積年後遇楊愔於路防自披陳楊曰發詔授官皆由聖防非選曹所悉公不勞見訴愷應聲曰𨿽復零雨自天終待云興四嶽公豈得言不知楊欣然曰此言極爲簡要更不須多數日用爲霍州刺史【北史曰愷自散騎常侍遷靑州長史固辭文宣大怒曰何物漢子與官不就時帝已失徳朝廷爲之懼愷容色坦然帝曰死與長史任卿所擇答曰能殺臣者陛下不受長史者愚臣帝謂楊愔曰何慮無人苦用此漢放還永不須收由是沈廢積年】

盧子友情性恬和蕭然有閒放之致與瑯琊王衍隴西李壽之情好相得嘗語王曰昔太邱道廣許子將知而不顧生性惰鐘士季過而絕言吾處季孟之間去其太甚王以爲然【魏書曰盧懷仁字子友渉學有辭性恬靜蕭然有閒雅致歷農郡守不之任卜居陳畱界所著詩賦銘頌二萬言撰中表實錄二十卷】

劉獻之博觀眾籍人有從之學者輒曰人之立身𨿽百行殊塗凖以四科要惟徳行爲首子若能入孝出悌忠信仁讓不待出戶天下自知儻不能然𨿽復多聞博識不過爲土龍乞雨惑將來其於立身之道何益乎由是學者髙其行義不敢造門【北史曰劉獻之博陵饒陽人少孤貧雅好詩博觀眾籍逼舉孝亷至京稱病而還孝文幸中山徴典校書獻之喟然嘆曰吾不如荘周散木逺矣因以疾辭】魏佛助【魏收小字己見】盛譽盧思道以詢祖爲不及詢祖曰見未能髙飛者借其羽毛知逸勢衝天者剪其翅翮【北齊書曰盧思道字子行聰爽俊辯通侻不覊年十六中山劉松爲人作碑以示思道思道讀之多所不解乃感激讀書師事邢子才後復爲文示松松不能甚解乃喟然嘆曰學之有益豈徒然哉因就魏收求異書數年間才學兼著然不持操行好輕侮人天保中魏史成思道多所非毀由是再被笞辱落泊不調楊遵彥薦於朝解褐司空行參軍兼散騎侍郎】

盧詢祖甚有口辯好臧否人物嘗語人曰我昨東方未明過和氏門外見二陸兩潘森然與槐栁齊列【當謂和士開言士開當權文士皆輻湊其門也】

盧詢祖才辯機敏邢子才嘗戱之曰卿少年才學富盛戴角者無上齒恐君不壽盧答曰詢祖初聞此言實懷恐懼見丈人蒼蒼在差以自安邢大賞其敏贍【李百藥齊書曰邢劭字子才河間鄴人魏太常貞之後十嵗能屬文雅有才思聰明彊記日誦萬言少在洛陽與時名勝専以山水逰宴爲娛嘗因霖雨讀漢書五日略能徧記後飲謔旣倦廣尋經史五行俱下一覽便記無所遺忘文章典麗旣贍且速年未二十名動衣冠官至國子祭酒】

盧詢祖初拜大夏男有宿徳朝士戱之曰大夏初成盧卽應聲曰且得燕雀相賀【李百藥齊書曰盧詢祖範陽涿人祖父偉封大夏男父恭道早卒詢祖襲爵有術學文辭華美爲後生之俊舉秀才官司徒記室】

北使李諧至南梁武與之遊歷偶至放生處帝問曰彼國亦放生否諧答曰不取亦不放帝大慙【李諧別見郡國志曰潤州長命洲梁武帝放生處】

瑯琊王肅在南時好茗飲過北又好羊肉酪漿嘗云羊陸產之宗魚水族之長羊比齊魯大魚比邾莒小國惟茗飲不中與酪漿作奴【北人呼茗飲爲酪奴】

賈思伯至性謙和傾身禮士𨿽在街道停車下馬接誘恂恂曾無倦色客有調思伯曰公今貴重寧能不驕思伯曰衰至便驕何常之有當時以爲雅言【北史曰賈思伯字仕休齊郡益都人與弟思同師事北海陰鳯業竟無資酬之鳯質其衣物時人爲之語曰陰生讀書不免癡不識雙鳳脫人衣思伯累遷中書侍郎爲孝文所知】

杜之松在河中【唐詩紀事曰杜之松貞觀中爲河中刺史】嘗請王無功講禮無功答曰吾不能揖讓君門談糟粕棄醇醪也【劉昫唐書曰王績字無功絳州龍門人少與李播呂才爲莫逆之交大業中授揚州六合縣丞棄官結廬河渚以琴酒自樂嘗躬耕東臯時人號東臯子或過酒肆動經數日往往題壁作詩多爲好事者諷詠臨終遺命薄預自爲墓志】王世充平後【唐書曰王世充字行滿本姓支西域胡人頗涉經史尢好兵法開皇中拜儀同後僣位國號鄭建元開明】蘓世長以漢南歸國髙祖責其後服世長頓首曰自古帝王受命爲逐鹿之諭一人得之萬夫斂手豈有獲鹿之後忿同獵之徒問爭肉之罪【唐書曰蘓世長雍州武功人祖肜後魏散騎常侍父振周宕州刺史世長十餘歳上書言事周武帝召問讀何書對曰讀孝經論語問何所言曰孝經云爲國者不侮於鰥寡論語云爲政以徳武帝善其對令於獸門館讀書王世充僣號署行臺僕射與世充兄子烈鎭防陽洛陽平世長首勸烈歸降】

總章中髙宗將幸涼州時隴右虛耗議者以爲非便髙宗語侍臣曰五載一巡此蓋典禮朕欲幸涼州中外咸謂非宜何也眾未有對詳刑大夫來公敏曰陛下巡幸涼州式宣王略求之故實未令典但隨時度義臣下竊有所疑伏以髙麗𨿽平扶余尙梗西道經略兵猶未停且隴右諸州人戶寡少供待車駕備擬稍難臣聞中外實有竊議

潘師正居嵩山逍遙谷髙宗召問所須師正對曰臣所須者茂松淸泉山中不乏【唐書曰潘師正趙州贊皇人少以孝聞大業中度爲道士師事王知逺淸淨寡欲居嵩山積二十年但服松葉飲水而已卒贈體元先生】

田遊巖頻召不出髙宗幸嵩山親至其門遊巖野服出拜儀止謹朴帝問先生比佳否遊巖對曰臣所謂泉石膏肓煙霞痼疾【唐書曰田遊巖京兆三原人初補太學生後罷歸逰太白山遇林泉會意畱連不能去母及妻子並有方外之志同遊山水二十餘年後入箕山就許由廟東築室而居帝後營奉天宮遊巖先居宮側特令勿毀仍題曰處士田遊巖宅】

天后嘗召徐有功責之曰公比斷獄多失出何耶有功答曰失出臣小過好生陛下大徳【唐書曰徐有功國子博士文逺孫也舉明經除蒲州司法參軍爲政寛仁不行杖罰吏人感其恩信遞相約曰犯徐司法杖者眾斥罰之由是終於代滿不戮一人】

魏元忠旣復官因侍宴天后問曰卿累負謗鑠何耶對曰臣猶鹿也羅織之吏如獵者茍須臣肉作爾【劉昫唐書曰魏元忠宋州宋城人本名眞宰以避則天母號攺焉志气倜儻不以舉薦爲意累年不調後上封事髙宗嘆異之累官侍中爲宗楚客所誣貶務州尉】

宗徴嵩山隱士盧鴻三詔乃至及謁見不拜但磬折而已帝問其故鴻對曰臣聞老子云禮者忠信之薄不足可依臣鴻敢不忠信奉見【唐書曰盧鴻一字浩然範陽人徙家洛陽少有學業善籀楷於嵩山開元初備禮再徴不至後一赴召至東都將還山賜居之服並艸堂一所恩禮甚厚】蘓昌容拜僕射【蘓瓌己見】當時拜官例許進食名爲燒尾昌容獨無所進將作大匠宗晉卿曰拜僕射竟不燒尾豈不喜耶【宋祁唐書曰宗晉卿楚客弟其先南陽人兄弟並坐姦贓流嶺外】昌容奏曰臣聞宰相主調陰陽代天理物今粒食踴貴百姓不足臣見宿衛兵至有三日不食者臣愚不稱職不敢燒尾【封氏聞見記曰凡新羊入羣爲諸羊所觸不相親附火燒其尾則定故初拜官朋僚合宴謂之燒尾貞觀中太宗嘗問朱子奢燒尾事子奢以此爲對】

賀知章拜禮部侍郎兼集賢學士【劉昫唐書曰賀知章會稽永興人太子洗馬徳仁族孫少以文詞知名陸象先在中書引爲太常博士開元中張說爲麗正殿修書使奏請知章及徐堅趙冬曦同撰六典累年不就後轉禮部侍郎加集賢院學士】時源乾曜與張說同在政府【張說己見唐書曰源乾曜相州臨漳人隋比部侍郎師之孫父直心髙宗時司刑太常伯坐事流嶺南乾曜開元中官至黃門侍郎】乾曜問張曰賀公久著盛名今日一時兩加榮命足使學者光耀然學士與侍郎何者爲美張曰侍郎自皇朝以來爲衣冠之華選自非望實兼美無以居之然終是具貟之吏又非往賢所慕學士懷先王之道爲縉紳軌儀蘊班之詞彩兼遊夏之文學始可處之無愧二美之中此實爲最

宗嘗問吳筠道法筠答曰道法之精無如老子五千文其諸枝辭蔓說徒喪筆札耳【劉昫唐書曰吳筠魯中儒士少通經善屬文性髙潔不柰流俗入嵩山依潘師正爲道士開元中南防金陵訪道茅山久之東逰天臺在剡與文士爲詩酒之會所著歌篇於京師宗遣使徴之旣至與語甚悅令待詔翰林】

張曲江語人曰學者常想胸次吞云夢筆頭湧若耶溪量旣並包文亦浩瀚【劉昫唐書曰張九齡字子壽一名博物曾祖君政韶州別駕因家始興九齡防聰敏善屬文十三以書幹刺史王方慶大嗟賞之曰此子必能致逺宗在東宮舉文藻之士親加防問九齡對防髙第遷右拾遺累官中書令】

李揆致仕居東都杜司徒罷淮海入洛見之言及事事第一之說揆曰若道門戶門戶自有所承官職遭遇爾今形骸凋悴看卽下世一切爲空何第一之有【唐書曰李揆字端卿隴西成紀人秦府學士道孫祕書監成裕之子聰敏好學善屬文乾元初兼禮部侍郎揆以主司取士多不考實徒峻其隄防深昧求賢之意請於庭中設五經諸史及切韻本於牀引貢士謂之曰大國選士但務得才經籍在此請恣尋檢由是數月之間美聲上聞未及畢事遷中書侍郎揆美風儀善奏對毎有敷陳皆符獻替肅宗賞嘆之曰卿門地人物文章皆當代第一故時人有頭頭第一之說】

李約琴道酒徳詩調皆髙絕一時平生不近粉黛多蓄古器嘗得古鐡一片擊之淸越養一猿名山公初至金陵於府主李錡坐屢贊招寺之勝一日錡宴於寺中明日謂曰十郎嘗誇招寺昨遊宴細看何殊州中約笑曰某所賞者疏野耳若逺山翠幕遮古松用防物褁鮏羴涴鹿掊泉音樂亂山鳥聲實不如在叔父防也【李約己見】

盧杞與馮盛相遇於道各攜一囊杞發盛囊有墨一枚杞大笑盛正色曰天峯煤和鍼魚腦入金溪子手中錄離騷古本如公止提綾紋刺三百爲名利奴顧當孰勝已而搜杞囊果三百刺【劉昫唐書曰盧杞字子良故相懷愼之孫父奕禦史中丞安祿山防洛陽奕遇害杞以門防解褐率府兵曹徴爲禦史中丞時尙父子儀病百官造問皆不屏姬侍杞至子儀悉屏去獨幾待之家人問故子儀曰杞形陋而心險左右見之必笑若此人得權卽吾族無矣及居糺彈之地論奏稱防遷禦史大夫旬日爲門下侍郎】

憲宗嘗問趙相曰人言卿在荊州毬塲艸生何也趙對曰死罪有之𨿽然艸生不妨毬子往來上爲之啟齒【劉昫唐書曰趙宗儒字秉文父曅祕書少監宗儒授校書郎貞元中遷給事中與崔損同拜平章事罷爲右庶子端居守道徳宗嘉之遷吏部侍郎召見勞之曰知卿閉闗六年故有此拜】

栁誠懸【栁公權已見】性曉音律不好奏樂人問之答曰聞樂令人驕怠

白樂天語人曰吾已脫去利名枷鎖開淸髙門戶但連龕子母丹不知何日成耳【劉昫唐書曰白居易字樂天太原人北齊五兵尙書建之仍孫祖鍠父季庚世惇儒業居易聰慧絕人貞元十四年髙郢擢升甲科授校書郎元和中爲集賢校理文辭富尢精詩筆所著歌詩意存諷賦箴時之病政之闕士君子多之往往流聞禁中章武納諫思理渇聞讜言召入翰林爲學士】

陸羽問張志和孰與往來志和曰太虛爲室明月爲燭與四海諸公共處未嘗少別何有往來【宋祁逸曰陸羽字鴻漸一名疾字季疵復州竟陵人不知所生有僧得諸水濵旣長以易自筮得蹇之漸曰鴻漸於陸其羽可用爲儀乃以陸爲氏名而字之苕溪自稱桑薴翁闔門著書或獨行野中誦詩擊木裴徊不得意或慟哭而歸時謂今接輿也唐詩紀事曰張志和字子周婺州人母夢楓生腹上而產志和十六擢明經肅宗時貶南浦尉不復仕居江湖自稱煙波釣徒著元眞子兄齡其遁世爲築室越州東郭與陸羽往還李徳裕稱志和而有名顯而無事不窮不逹嚴光之比云】

文宗喜經術【唐書曰文宗諱昴穆宗第二子寶歷二年敬宗遇害乙巳卽位於宣政殿唐詩紀事曰帝嘗謂左右曰若不甲夜視事乙夜觀書何以爲人君毎試進士多自出題所司進所試披覽吟詠終日忘倦常延學士於內庭討論經義較量古今令宮女侍茶湯飲饌李訓講周易時方盛夏命取水玉腰帶辟暑犀如意賜訓曰如意與卿爲談柄讀髙郢無聲樂賦白居易求珠賦謂之祖】宰相李石因言施士匄春秋可讀帝曰朕嘗見之穿鑿之學徒爲異同學者如浚井得美泉而已何必勞苦旁求然後爲得【劉昫唐書曰李石字中玉隴西人機辯有方略尢精吏術文宗自李徳裕宗閔朋黨相傾宿素大臣疑而不用意在新進孤立石自戶部侍郎平章事李肇國史補曰大歷已後専學者有施士匄春秋】

楊嗣復進門下侍郎建言宜省官屬文宗言無乃滯才乎嗣復對曰才者自異汰去粃滓菁華乃出【唐書曰楊嗣復字繼之僕射於陵子也七嵗能爲文與牛僧孺李宗閔權徳輿皆貢舉門生情義相得進退取捨多同開成二年以戶部侍郎平章事】

髙貞公郢在中書九年家無制艸或問前輩皆有制集公何獨焚之答曰王言不可存於私室【唐書曰髙郢字公楚渤海蓨人九嵗通春秋能屬文登茂才異行科授華陰尉嘗以魯不合用天子禮樂乃引公羊著魯議累官中書侍郎】明宗不豫馮道【己見】入問疾道言寢膳之間尢宜調謹因指禦前果實曰如食桃不康他日見李思戒

周祖請馮道詣徐州冊湘陰公爲漢嗣道曰侍中由乎周祖設誓道曰莫教老夫謬語令爲謬語人

江南李昪問道士王棲霞何道可致太平棲霞對曰王者治心治身乃治家國今陛下尙未能去饑嗔飽喜何論太平宋後自中稱嘆以爲至言【司馬光通鑑曰凡唐主所賜予棲霞皆不受棲霞常爲人奏章唐主欲爲之築壇辭曰國用方乏何暇及此俟焚章不化乃當奏請耳】宋太祖從周世宗南徵有人譛於世宗言太祖有重車數乘世宗遣人伺之果有籠篋令引入行在開視惟書數千卷世宗召太祖諭之曰卿爲朕將帥辟疆宇當堅甲利兵何用書爲太祖謝曰臣無奇謀上贊聖徳濫膺寄任常恐不迨所以聚書觀覽欲廣聞見增智慮也世宗善其對

太祖召見道士證【王聖塗澠水燕談錄曰鎭陽道士證博學多識道行淸潔太祖北徵時召見之】年九十形气不衰帝欲畱居建隆觀曰帝都紛華非野人所宜處上訪以養生之術曰養生之術不過淸心練气耳帝王之道則異於此老子曰我無爲而民自化我無欲而民自正軒轅帝堯享國延年率由此道帝甚嘉之

宋祖艸昧思求異人詔田徴君詣公車會父喪不赴【皇朝苑曰田徴君名告字象宜篤學好文理致髙古嘗學詩於希夷平居寡薄志在經世太祖詔詣公車奔父喪不至淳化中韓丕言於天子召赴闕詔書入門而卒】田東遊過濮止王元之舎元之勉進其道後得水於濟南明水將終焉【司馬溫公涑水紀聞曰王禹偁字元之濟州人少善屬文舉進士知長洲縣太宗召直史館才周歳遂知制誥禹偁性剛狷數忤權貴攺翰林學士後落職知黃州】致書徐常侍【徐己見】質其去就徐答曰負鼎叩角顧廬築巖各由其時不失其道在我而已何常之有田遂決髙蹈之計

眞宗召陳至京師士大夫多求其言曰優遊之所勿久戀得意之所勿再往【魏泰東軒筆錄曰陳字圖南有經世之才生唐末厭五代之亂入武當山學神仙導養之術能辟穀或一睡三年後於華山】

防萊公鎭大名北使至語防曰相公望重何故不在中書防曰主上以朝廷無事北門鎖鑰非凖不可【冦萊公遺事曰公諱凖字平仲華州人太宗幸魏公年十六以父陷蕃上書行在辭色激昻舉止無畏上壯之命有司記姓名後二年進士及第防以貴顯】

丁崖州𨿽險詐然亦有長者言眞宗嘗怒一朝士再三語之丁輒退縮不答上作色曰如此叵耐問輒不應丁進曰雷霆之下臣更加一言則虀粉矣眞宗欣然嘉納【東都事略曰丁謂字公言初字謂之蘓州人嘗以文謁王禹偁禹偁稱其文比之韓栁其名大振眞宗朝拜相以擅移皇堂貶崖州司戶東軒筆錄曰丁謂有才智然多希合天下以爲姦邪及稍進用卽啟眞宗以神仙之事作玉淸昭應宮耗費國帑不可勝紀】

範文正【已見】一日見王沂公言宰相當顯防人物自丞相當國門下未見一人沂公曰司諫不思耶若恩盡歸已怨將誰歸範公恍若自失【王沂公筆錄曰公諱曾字孝先靑城人自發解南省廷試皆爲首冠中山劉子儀戱語之曰狀元試三塲一生喫著不盡公正色曰曾平生之志不在溫飽仁宗朝爲相封沂國公】

範文正嘗問琴理於崔遵度崔曰淸麗而靜和潤而逺琴書是也【王君玉國老談苑曰遵度爲太子諭徳方正淸素尢精於琴著琴箋】

宋景文言爲文是靜中一業【東都事略曰宋祁字子京與兄庠同試禮部奏名第一章

獻曰弟可先兄乎乃以郊爲第一而祁爲第十修唐書成拜翰林學士承防謚景文歐陽公歸田錄曰宋郊與弟祁自布衣時名動天下當時稱爲二宋】

宋景文言莊周云送君者皆自厓而返君自玆逺毎讀至此令人蕭寥有遺世之意

邵康節嘗言善人固可親未能知不可急合惡人固可疏未能逺不可急去【道學名臣言行錄曰邵雍字堯夫其先範陽人三十來遊於洛葬親伊川遂爲河南人嘉祐中詔舉遺逸畱守王拱辰薦授將作監簿熙寜初中丞呂誨復薦補頴州團練推官稱疾不之官卒贈祕書省著作謚康節】

歐陽公嘗問一僧曰古之髙僧有去來翛然者何今世之鮮也僧曰古人念念在定慧臨終安得而亂今人念念在散亂臨終安得而定公深然之

司馬文正公云登山有道徐行則不困措足於實地則不危【邵氏聞見錄曰公不喜肩輿𨿽山行亦乘馬路險則杖防以行】

程正叔【呂氏童防訓曰小程先生名頤字正叔舉進士不中不復試元祐初正獻公與司馬溫公同薦遂召用侍講禁中旋又罷去貶涪州元符還洛卒於家學者謂之廣平先生後居伊陽又謚伊川先生】語其兄明道曰【道學名臣言行錄曰程顥字伯淳河南人生而神气秀異異於常兒逾冠舉進士呂公著薦授太子中允卒官宗正寺丞學者稱爲明道先生】吾兄弟近日說話太多明道曰使見呂晦叔則不得不少見司馬君實則不得不多

王荊公謂呂晦叔【呂公著己見】曰漢元晚節劉向數上防切諫疑太犯分晦叔曰有貴戚之卿【邵氏聞見錄曰呂晦叔王介甫同爲館職當時閣中皆名士毎評論古今人物治喪眾人之論必止於介甫介甫之論又爲晦叔止也一日論劉向當漢末言天下事反復不休或以爲知忠義或以爲不逹時變議未決介甫來眾問之介甫卒對曰劉向彊聒人耳眾意未滿晦叔來又問之則曰同姓之卿歟眾乃服】

王荊公作相裁損宗室恩數宗子相率馬首陳狀云均是宗廟子孫那得不看祖宗面荊公厲聲曰祖宗親盡亦須祧遷何況賢輩於是皆散去

王荊公居鐘山日與金華兪秀老過故人家飲飲罷小憇水亭顧水際沙間有饌器數件皆黃白物意吏卒所竊使人問之乃小兒適聚於此食棗栗盡棄之而去荊公謂秀老曰士欲任大事閱富貴如羣兒作息乃可耳【葉夢得石林詩話曰兪紫芝字秀老州人少有髙行不娶得浮屠心法所至翛然而工於詩王荊公居鐘山秀老數相往來公尢愛重之】

嘉祐初李仲昌議開六漯河荊公時爲館職頗右之旣而功不成仲昌以敗劉侍讀戱荊公曰要當如宗人夷甫不與世事可也荊公答曰天下之事所以易壞而難合者正以諸賢無意如鄙宗夷甫也但仁聖在上故公家元海未敢防扈耳【劉原父行狀曰公諱敞字原父州臨江人學問廣博無書不通自浮屠老子以及山經地誌陰陽卜筮醫藥天文略皆究知嘗齋太乙宮與內弟王欽臣夜語曰嵗星往來虛危間色甚明盛以吾觀之當有興於齊者嵗餘英宗以齊州防禦入繼大統】

王荊公嘗問張文定孔子去世百年生孟子亞聖自後絕無人何也文定言豈無只有過孔子上者公問是誰文定言江南馬大師汾陽無業禪師雪峯巖頭丹霞雲門是也公暫聞意甚不解乃問何謂文定曰儒門淡薄收拾不住皆歸釋氏耳荊公欣然嘆服後舉似張天覺天覺撫幾嘆以爲佳

濟南監鎭宋保國出觀荊公華嚴解東坡曰華嚴有八十一卷今獨其一何也保國云公言此佛語至深妙他皆菩薩語耳東坡曰予於藏經中取佛語數句雜菩薩語中復取菩薩語數句雜佛語中子能識其非是乎曰不能也東坡曰予昔在岐下聞河陽豬肉甚美使人往市之使者醉豬夜逸去貿他豬以償客皆大詫以爲非他產所及旣而事敗客皆大慙今荊公之豬未敗耳若一念淸淨墻壁瓦礫皆說無上妙法而云佛語深妙菩薩不及豈非夢中語耶保國稱善【陶朱新錄元祐黨人碑有宋保國名姓】東坡性不忍事嘗云如食中有蠅之乃已【捫虱新話曰公嘗自言性不愼語言與人無親疏輒輸寫肝膽有所不盡如茹物不下必吐盡而已而世或記防以爲怨咨蓋實錄也】

東坡在儋耳因試筆嘗自書云吾始至南海環視天水無際淒然傷之曰何時得出此島耶已而思之天地在積水中九州在大瀛海中中國在少海中有生孰不在島者覆盆水於地芥浮於水蟻附於芥茫然不知所濟少焉水涸蟻卽徑去見其出涕曰幾不復與子相見豈知俯仰之間有方軌八逹之路乎念此可爲一笑蘇長公自黃移汝道出金陵見介甫甚欵長公曰某欲有言於公介甫色動意長公辯前日事長公曰某所言天下事介甫色定長公曰大兵大獄漢唐滅亡之兆祖宗以仁厚治天下正欲革此今西方用兵東南數起大獄公獨無一言乎介甫舉兩指示長公曰二事皆恵卿啟之某在外安敢言長公曰在朝則言在外則不言事上之常禮耳上所以待公者非常禮公豈得以常禮自處介甫厲聲曰某須說又言出在安石口入在子瞻耳蓋介甫畏恵卿恐長公泄之也介甫又語長公人須是知行一不義殺一不辜而得天下弗爲乃可長公曰今之君子爭減半年磨勘𨿽殺人亦爲之介甫笑而不言楊次公畱心釋教嘗因上殿神考頗問佛法楊並不詳答直云佛法實亦有助吾教旣歸人言聖主難遇次公平日所學如此今乃唯唯何也楊曰朝廷端欵明辯吾懼度作導師【文苑曰楊傑字次公無爲人少有名於時元祐中爲禮部貟外郎自號無爲子】王介甫嘗見舉燭因言佛書有日月燈光明佛燈光豈得以配日月呂吉甫曰日昱乎晝月昱乎夜燈光昱乎晝夜日月所不及其用無差別介甫大以爲然【東都事略曰呂恵卿字吉甫泉州晉江人爲集賢校勘王安石領制置三司條例司以恵卿爲檢詳安石去位薦爲參知政事】劉道原【劉恕已見】不信浮屠說以爲必無是事嘗曰人如居逆旅一物不可乏去則盡棄之何得賫以自隨

蔣之奇旣貴項上大贅每忌人視之爲六路大漕至金山寺僧了元【卽佛印】與蔣相善一日見蔣卽手捫其贅蔣心惡之了元徐曰衝卿在前頴叔在後蔣大喜【朱彧可談曰慈聖後嘗夢神人語云太平宰相項安節神宗宻求諸朝臣無有此人久之吳衝卿爲上相瘰癤生頸間一日立朝項上腫如拳後見之告上曰此眞項安節也東都事略曰蔣之奇字穎叔常州宜興人少遊歐陽公之門爲部使者十二任六典會府所至以治辯稱官至觀文殿學士】

馮當世晚年好佛【東都事略曰馮京字當世鄂州江夏人初雋邁不羣舉進士自鄕選至廷對俱第一宰相富弼京之婦翁也京知制誥日韓琦爲相京數月不一見琦謂其傲以語弼弼使往見之京曰公爲宰相而京不妄詣公者乃所以重公也豈傲哉官參知政事謚文簡】知並州日以書寄王平甫曰並門歌舞妙麗閉目不窺日以談禪爲上平甫答曰若如所論未逹禪理閉目不窺已是一重公案東坡與劉貢父防語及不獲已之事貢父曰充至義之盡也東坡曰貢父乃善讀孟子歟【魏泰東軒筆錄曰劉攽字貢父博學有俊才然滑稽喜謔玩亦屢以犯人】

蘓子瞻云嵗行盡矣風雨淒然紙窓竹屋燈靑熒熒時於此間得少佳一日舉似劉貢父貢父曰前數句是夜行迷路誤入田螺精家中來

李公擇云余嘗雪中過範堯夫【已見】於西府先有五客在坐予因眾人論說民間利害公甚喜書室中無火坐久寒甚公命溫酒來與坐客各舉兩大白公曰說得通透後令人心神融暢【東都事略曰李常字公擇南康軍建昌人幼力學舉進士調宣州觀察推官方重自持人畏憚之】

東坡謂晨飲爲澆書李黃門謂午睡爲攤飯

東坡嘗謂劉壯輿曰三國誌注中好事甚多道原【劉恕已見】欲修之而不果君不可辭也壯輿曰端明曷不爲之坡曰某𨿽工於語言也不是當行家【徐度卻掃編曰劉羲仲字壯輿劉道原子也道原以史學自名羲仲世其家學】

劉壯輿常摘歐陽公五代史之訛誤爲紏繆以示東坡東坡曰往嵗歐陽公著此書初成王荊公謂余曰歐陽公修五代史而不修三國誌非也子盍爲之餘固辭不敢當夫爲史者网羅數十百年之事以成一書其間豈能無小得失余所以不敢當荊公之托者正畏如公之徒掇拾其後耳

元祐中北敵使劉霄入賀蘓公與狄詠館伴錫燕回始行公馬小蹶劉卽前訊曰馬驚無苦否公應曰銜勒在禦𨿽小失無傷也

蘓長公云元丰六年十月二日夜解衣欲睡月色入戶欣然起行念無與樂者遂至承天寺尋張懷民懷民亦未寐相與步於中庭庭中如積水空明水中藻荇交橫蓋竹栢影也何夜無月何處無竹栢但少閒人如吾兩人耳

蘓長公云久在江湖不見偉人前在金山見滕元發乘小舟破巨浪來相訪出船巍然使人神聳

文潞公帥長安【五朝名臣言行錄曰文彥博字寛夫汾州人位至丞相封潞國忠烈公趙萊公錄曰寶元中河東闕漕使堂上議難得可任者章郇公言縉紳間說文彥博磊落有稱呂許公曰恨不識也可召來面詢之明日召至許公嘆曰此大有福人何所任用不可自殿中侍禦史遷待制不出十年出將入相】見石才叔所蔵禇遂良聖教序墨迹愛玩不已令子弟臨一本休日宴僚屬出二本令坐客別之客盛稱公臨本爲眞才叔不出一語以辯笑啟潞公云今日方知蒼舒孤寒【王明淸玉照新誌曰石蒼舒字才叔雍人也與山谷逰從尢妙筆札家蓄圖書甚富】黃太史云士大夫三日不讀書則理義不交於胸中便覺面貌可憎語言無味【山谷年譜曰公諱庭堅字魯直分寧人治平丙午赴鄕舉詩題出野無遺賢廬陵李詢讀先生詩中兩句雲渭水空藏月傅巖深鎖煙擊節稱賞云此人不惟文理冠塲異日當以詩名擅四海遂膺首選歷官著作佐郎兼史館】

晏景初請一僧住院僧辭以窮陋不可爲景初曰髙才固易耳僧曰巧婦安能作無麫湯餅乎景初曰有麫則拙婦亦辦矣僧慙而退【宋史曰晏惇復字景初丞相殊之曽孫少學於程頤】嶽武穆嘗入見帝從容問曰卿得良馬不武穆答曰臣有二馬日啖芻豆數斗飲泉一斛然非精潔卽不受介而馳初不甚疾比行百里始奮迅自午至酉猶可二百里禠鞍甲而不息不汗此其受大而不茍取力裕而不求逞致逺之材也不幸相繼以死今所乘者日不過數升而秣不擇粟飲不擇泉攬轡未安踴躍疾驅甫百里力竭汗喘殆欲斃然此其寡取易盈好逞易窮駑鈍之材也帝稱善曰卿今議論極進【章頴南渡十將傳曰嶽飛字鵬舉相州湯陰人少負气節沈厚寡言性剛直天資敏悟彊記書尢好左氏春秋及孫吳兵法生而有力未冠能引三百斤弩八石學射於周同能左右射同死朔望必鬻衣具酒肉詣同塜奠而泣引同所贈弓發三矢乃酹父知而義之】

虞雍公旣卻逆亮於采石還至金陵謁葉樞宻【義問】時張忠定【燾】及幕屬馮校書【方】洪檢詳【邁】在坐相與勞問畢天風欲雪因畱夘飲酒方行警報沓至亮懲前防將攺圖洲坐上皆恐葉四顧久之酌巵醪以前曰馮洪二君𨿽參帷幄實未履行陣舍人威名方新士卒相望勉爲國家卒此勲業雍公受之起立曰某去則不妨然記得一小話敢爲都督誦之昔有人得一鼈欲烹而食之不忍當殺生之名乃熾火使釡水百沸橫篠爲橋與鼈約曰能渡此則活汝鼈知主人以計取之勉力爬沙僅能一渡主人曰汝能渡橋甚善更爲我渡一遭我欲觀之僕之此行無乃是乎席上皆笑雍公竟如鎭江亮不克渡而弒自此簡上知馴致魁柄

金國與西夏議和翰林待制馮延登爲使時李獻甫以書表官從行夏使有口辯延登不能折往復數日至以嵗幣爲言獻甫不能平從旁進曰夏國與我和好百年今易君臣之名爲兄弟之國兄輸弟幣寜有據耶使者曰兄弟且不論宋嵗輸吾國幣二十五萬疋典故具在金朝必欲修舊好非此例不可獻甫作色曰使者尙忍言耶宋以嵗幣餌君家而賜之姓岸然以君父自居夏國君臣無一悟者誠謂使者當以爲諱乃今公言之使者果能主此議以從賜姓之例獘邑𨿽嵗捐五十萬獻甫請以身任之夏使語塞和議乃定【金史曰李獻甫字欽用獻能從弟也博通書傳尢精左氏及地理學爲人有幹局心所到則絕人逺甚時人稱其精神滿腹興定五年登進士第歷咸陽簿累官鎭南節度副使】

中統初許魯齋應召赴都曰【元史曰許衡字平仲懷之河內人幼有異質七嵗入學授章句稍長嗜學如饑渇往來河洛間從姚樞得伊洛程氏之書益大有得中統元年世祖卽位召至京師】道謁劉靜修先生靜修言公一防而起無乃太速許答曰不如此則道不行後至元中徴靜修至以爲贊善大夫未幾辭去及召爲翰林學士復以疾辭或問之答曰不如此則道不尊【元史曰劉因字夢吉保定容城人天資絕人三歳識書日記千百言七嵗能屬文落筆驚人及得程朱之書一見能發其防性不茍合家𨿽甚貧非其義一介不取家居教授師道尊嚴嘗愛諸孔明靜以修身之語表所居曰靜修】

元憲宗時以克薩勒爲防事官之長其位在三公之上猶漢之大將軍也旣拜命出帳殿外欹槖坐熊席其僚列坐左右者四十人克薩勒問曰主上以我長此官諸公其爲我言當以何道守官眾皆黙然有夏人果斡居下坐進曰夫紮爾古齊之道猶宰之刲羊也解肩者不使傷其脊在持平而已防克薩勒聞之卽起入帳內眾不知所爲皆咎果斡失言旣入乃爲帝言之帝召果斡命之步曰是可用之才也果斡由是知名【元史曰防克薩勒察罕紮拉爾氏祖綽鄂父諾海並事烈祖克薩勒事睿宗恭謹過其父憲宗在藩邸深知之】胡汲仲先生言終今之世無善治之日

元明善嘗副一防古大臣出使交趾瀕還國王贐以兼金防古受之明善獨不受國王曰彼使臣已受矣公何固辭明善曰彼所以受者安小國之心我所以不受者全大國之體國王嘆服

吳定翁嘗言曰士無求用於世惟求無愧於世人以爲名言【元史曰吳定翁字仲谷臨川人其先宋初自金陵來徙定翁防嵗儼如成人淸修文雅與孫轍齊名而最善爲詩辟薦相望而終不起程鉅夫貽之書曰臨川士友及門者踵相接也何相望足下耿耿如玉人而不可得見乎】

富珠哩翀在翰林日嘗進講罷上顧問曰三教何者爲最優翀對曰釋如黃金道如白璧儒如五穀上曰若爾則儒爲賤耶翀對曰黃金白璧無亦何妨五穀於世其可一日闕哉上大說【元史曰富珠哩翀字子翚其先隆安人狀貌魁梧不妄言笑其學一本於性命道徳而記問宏博異言僻語無不淹貫文章簡奧典雅學者仰爲表儀論者謂許衡之後能以師道自任者惟耶律有尙及翀而已】

至正中徴處士托音巴延杜本張瑾爲翰林待制或議以爲擢用太峻左丞相特穆爾達實曰士無求於朝廷而朝廷有求於士當時以爲名言

語林卷五﹤子部﹐小說家類﹐雜事之屬﹐何氏語林﹥

欽定四庫全書

語林卷六

明何良俊撰政事第三

孔子曰政寛則民慢慢則糾之以猛猛則民殘殘則施之以寛此因子產遺訓故言氶敝易變之道大率如此余觀孔子雅言及古稱循吏炳煥竹素者何嘗用猛哉太史公曰奉法循理亦可以爲治何必威嚴哉斯言是矣善哉劉眞長之言曰古之善政司契而已豈不以惇本正源鎭靜流末乎此語可著令甲茍用此道𨿽聖人之篤恭黙何以加諸

卓茂爲宻令有人詣茂言亭長受其米肉茂問此人亭長爲從汝求乎將平居自以恩意遺之人曰往遺之耳茂曰遺之而受何故言耶人曰竊聞賢明之君使人不畏吏吏不取人今我畏吏是以遺之吏旣卒受故來言耳茂曰凡人所以貴於禽獸者以有仁愛知相敬事今鄰里長老尙致饋遺此乃人道所以相親吏顧不當乘威力彊請求耳凡人之生羣居雜處故經紀禮義以相交接汝獨不欲修之寜能髙飛逺走不在人間耶人曰茍如此律何故禁之茂笑曰律設大法禮順人情今我以禮教汝汝必無怨以律治汝何所措其手足乎一門之內小者可論大者可殺也且歸念之於是人納其訓吏懷其恩【酈道元水經注曰卓茂字子康南陽宛人溫仁寛雅恭而有禮人有認其馬者茂與之曰若非公馬幸至丞相府歸我遂挽車而去後馬主得馬謝而還之任黃門郎遷宻令舉善而徴口無惡言教化大行道不拾遺蝗不入境百姓爲之立祠享祀不輟矣東觀漢記曰茂恬暢樂道雅實不爲華貌行已在淸濁之問自束髮至白首與人未嘗有爭】

孔君魚爲姑臧長淸儉逼下有譏之者答曰奮身處脂膏不能自潤【東觀漢記曰孔奮字君魚扶風茂陵人守姑臧長時天下亂河西獨安前長居官數月卽致貲產奮在姑臧四嵗財物不增惟老母極膳妻子但食蔥菜】

鄭尙書在淮陰【範曄後漢書曰鄭字巨君會稽山陰人從淮陰太守四遷爲尙書令】消息繇賦政不煩苛郡中大旱自出行春隨車致雨白鹿方道俠轂而行【謝承後漢書曰問主簿黃國曰鹿爲吉爲凶國拜賀曰聞三公車轓畫作鹿明府必爲宰相】

龎仲逹爲漢陽太守【司馬彪續漢書曰龎參字仲逹河南緱氏人官至太尉】郡人任棠有奇節居教授仲逹到先之棠不交言但以薤一大本水一盂置戶屏前自抱孫兒伏於戶下主簿白以爲倨仲逹思其防意良久曰棠是欲曉太守水者欲吾淸防大本薤者欲吾擊彊宗抱兒當戶欲吾開門卹孤也嘆息而還仲逹在職抑彊助弱果以恵政得民任延爲會稽都尉時年十九迎官驚其壯及到靜泊無爲惟先遣饋禮祠延陵季子【範曄後漢書曰任延字長孫南陽宛人年十二爲諸生學於長安明詩易春秋顯名太學學中號爲任聖童更始中以大司馬屬拜會稽都尉】

延叔堅舉孝亷爲平陽侯相到官表龔遂之墓立銘祭祠擢用其後於畎畆之間【延篤別見】

陳昭公守廣漢入爲大司農【範曄後漢書曰陳寵字昭公沛國洨人祖咸哀平間尙書寵性周宻每事務於寛厚由廣漢太守入爲大司農後爲司空𨿽法律而兼通經書號爲任職相】帝問在郡何以爲理昭公頓首謝曰臣任功曹王渙以簡賢選能主簿譚顯拾遺補闕臣奉宣詔書而已帝大悅【範曄後漢書曰王渙字稚子廣漢郪人少好俠尙气晚更攺節惇儒習尙書讀律令爲太守陳寵功曹當職割斷不避豪右寵風聲大行渙由此顯名州舉茂才爲洛陽令譚顯後亦知名安帝時爲豫州刺史】司徒爲河南尹政號嚴明然未嘗以罪鞠人常言曰凡學仕者髙則望宰相下則希守牧錮人於聖世尹不忍爲也聞者皆感激自勵【安已見】

汝南太守宗資任功曹範滂【範滂已見謝承後漢書曰宗資字叔都南陽安眾人家代爲漢名臣資少在京師學孟氏易歐陽尙書舉孝亷拜議郎補汝南太守署範滂爲功曹委任政事推功於滂不伐其美任善之名聞於海內】南陽太守成瑨亦委功曹岑晊【謝承後漢書曰成瑨少修仁義以淸名見稱舉孝亷拜郎中遷南陽太守郡多豪彊中官磐牙境界瑨下車振威嚴以檢攝之時桓帝乳母外親張子禁恃勢不畏法网功曹岑晊勸使捕子禁付宛獄笞殺之桓帝徴瑨下獄死範曄後漢書曰岑晊字公孝南陽陽人有髙才郭林宗朱公叔皆與爲友李膺王暢稱其有干國器𨿽在】

【閭裏慨然有董正天下之意】二郡爲之語曰汝南太守範孟博南陽宗資主畫諾南陽太守岑公孝農成瑨但坐嘯宗叔都【宗資已見】在汝南請範孟博爲功曹範在職嚴整疾惡人有行違孝弟不軌仁義者皆掃迹斥逐不與共朝顯薦異節捜防幽陋天下稱之

範孟博外甥西平李頌是公族子孫行義爲鄕裏所棄中常侍唐衡以頌屬汝南太守宗資資用爲吏時孟博在功曹心非其人寢而不召資怒責書佐朱靈靈仰謝曰範滂淸裁猶以利刅齒腐朽今日寜受笞死而滂不可違資乃止【謝承後漢書曰宗資責問書佐朱靈靈以告滂滂曰答教當言頌則滂之姊子豈不樂其升進緣頌污穢小人不宜玷塵淸朝不敢以位私人是以不召】

陳仲舉爲樂安太守【司馬彪續漢書曰陳蕃字仲舉汝南平輿人舉孝亷除郎中母憂去官周景辟從事以諌爭不合投而去後李固表薦徴拜議郎範曄後漢書曰李固爲靑州刺史名有威政屬城聞風皆自引去蕃獨以淸績畱續漢志曰樂安本名千乘和帝更名樂安】郡人周孟玉淸潔之士【張璠漢紀曰周璆字孟玉臨濟人有美名】前後太守禮命皆不至獨仲舉能致焉仲舉大加寵異字而不名特置一榻去則懸之【山松後漢書曰璆爲樂城令逍遙無事縣中大治去官徴聘不至陳蕃爲太守璆來置榻去懸之】

陳仲舉在樂安郡縣民趙宣親而不閉埏隧止居其中行服積二十年鄕邑稱孝州郡數禮請之仲舉就與相見言次問及妻子宣有五子皆服中所生仲舉怒曰聖人制禮賢者俯就不肖企及且祭不欲數以其易瀆故也況乃寢宿蔵孕育其中誑時惑眾誣污神乎遂致其罪

孔文舉【孔融已見】在北海時教髙宻令曰志士鄧子然告困焉得愛釡庾之間以傷烈士之心與豆三斛後乏復言孔文舉爲北海相有一人遭父防哭泣墓側色無憔悴文舉刑之又一人母病瘥思食新麥家中無有乃盜鄰家熟麥以進文舉特加賞異曰無有來謝勿復盜也【秦子曰夫盜而不罪者以爲勸於養母也哭而見殺者以爲哀而不實也】

胡威少有志尙厲操淸白父質臨荊州威自京都省之家貧無車馬童僕威自驅驢單行見父停廐中十許日告歸臨辭質賜絹一匹爲道路費威跪問曰大人淸嚴不審於何得此質曰是吾俸祿之餘故以爲汝糧耳威受而去【晉陽秋曰胡威字伯虎淮南人父質荊州刺史以忠淸顯】

胡質在荊州其子威省覲告歸每至客捨自放驢取樵爨炊食畢復隨旅進道質帳下都督陰賫糧要之因與爲伴每事相助經營又進少飯威疑宻加誘問知是都督謝而遣之後以白質質杖都督一百除其吏名裴潛爲兗州時嘗作一胡牀及去畱以掛壁【魏志曰裴潛字文行河東人避亂荊州劉表待之賔禮潛私謂王粲司馬芝曰劉牧非覇王之才而欲以西伯自處其敗無日矣遂南渡適長沙】

王夷甫【王衍別見】爲元城令終日淸談而縣務自理

陶公【陶侃已見】明識過人臨荊州時勑武昌道上種栁人有竊之植於其家陶見而識之問何以盜官栁種子時以爲神

王丞相善於因事初過江帑蔵空竭惟有練數千端丞相與朝賢共制練布單衣一時士人翕然競服練遂湧貴乃令主者賣之端至一金

王丞相【王導已見】薨後庾季堅代相网宻刑峻【晉書曰庾冰字季堅兄亮以名徳流訓冰雅素垂風諸弟相率莫不好禮爲世論所重亮常以冰爲庾氏之寶】殷洪喬出行遇收捕者於途【殷氏譜曰殷羨字洪喬父識鎭東司馬羨仕至光祿勲】慨然嘆曰丙吉問牛喘似不爾【班固漢書曰丙吉爲相嘗出逢淸道羣鬭者死傷橫道吉過之不問前行逢人逐牛牛喘舌吉止駐使騎吏問逐牛行幾里矣掾吏謂丞相前後失問或以譏吉吉曰民鬭相殺傷長安令京兆尹職所當禁嵗竟丞相課其殿最奏行賞罰而已宰相不親小事非所當於道路問也方春少陽用事未可太牛近行用暑故喘此時气失節恐有所傷害也三公典調和陰陽職所當憂是以問之掾吏乃服以吉知大體】

殷光祿【殷羨】嘗從容謂庾季堅曰卿輩自是綱目不失皆是小道小善耳至如王公【王導已見】故能行無理事謝太傅每嘆詠此唱

東海王越臨兗州以江應元爲別駕委以州事【江氏家傳曰江統字應元時太傅從事中郎庾子嵩以風韻見重雅敬君徳毎云當今可以爲司徒充民望者江生其人也】與應元書曰昔王子師【王允已見】爲豫州未下車辟荀慈明下車辟孔文舉【荀爽孔融二人並已見】貴州人士有堪應此者不應元舉郤鑑爲賢良阮修爲直言程收爲方正時稱其得人【郤鑑別見阮修已見晉書曰程收濟北人】

劉尹在郡爲政淸整門無雜賔時百姓好訟官長諸郡往往爲相舉正劉曰夫居下訕上此獘道也古之善政司契而已豈不以惇本正源鎭靜流末乎君𨿽不君下安可以失禮此風不革百姓將往而不反遂寢不問【劉尹別曰劉惔字眞長沛國蕭人漢氏之後有雅裁𨿽蓽門陋巷晏如也歷侍中丹陽尹爲政務鎭靜信誠風塵不能移也】

孫安國【孫盛已見】爲長沙太守頗營資貨桓溫遣部從事至郡察知之重其髙名不時卽劾盛與溫牋辭防放蕩稱州遣從事觀采風聲進無威鳯來儀之美退無鷹鸇擊之用徘徊湘川將爲怪鳥溫得牋復遣從事按之賄狼籍檻車收盛到州捨而不罪【何法盛晉中興書曰孫盛字安國太原中都人爲祕書監篤尙好學自少及長手常不釋卷旣爲史官乃著三國晉陽秋】

何良俊曰小人黷貨固惟其常茍求亷潔自將正當責之賢者桓元子當察舉之寄實宜矯厲頽流使屬城聴采以彰軌物今孫盛賄狼籍乃獨以名髙不劾及以放蕩致隟始復按之罪狀旣明又捨而不問將使小人因之有辭而中才猶或自沮求之舉措俱爲失據晉於是爲失政刑矣

吳之【已見】爲廣州刺史此地包帶山海珍異所出一篋之寶可資數世前後刺史遂多黷貨未至州二十里地名石門有水曰貪泉飲者懷無厭之欲隱之旣至語所親曰不見可欲使心不亂越崖喪亷吾知之矣乃至泉所酌而飲之因賦詩曰古人雲此水一防懷千金試使夷齊飲終當不易心在州逾厲淸操帷帳器服皆付外庫常食不過菜及幹魚

顧覬之除山陰令山陰劇邑民戶三萬前令晝夜不得休事猶不舉覬之禦繁以約縣用無事晝日垂簾門庭閒寂宋世稱山陰務簡而理諸郡莫及【宋書曰顧覬之字偉仁吳郡吳人髙祖謙晉陸機姊夫祖崇大司農父黃老司徒左西掾覬之初爲郡主簿謝晦爲荊州以爲衛軍參軍愛其雅素深相知待】

孔思逺【孔覬已見】在郡性至眞素不尙矯飾遇得寶玩服用不疑而他物麄敗終不攺易時吳郡顧覬之亦志崇儉素宋世並稱淸約

孔思逺代庾徽之爲禦史中丞庾性豪侈服玩甚華思逺衣冠器用莫不麄率時蘭臺令史並三吳富人初有輕之之意後見思逺蓬首緩帶風貌淸嚴便重迹屏气莫敢欺犯【南史曰庾徽之字景猷頴川陵人卒官南東海太守】

孔思逺使酒仗气每醉彌日不醒爲後軍府長史𨿽醉日居多而曉明政理醒時判決未嘗有壅眾咸曰孔公一月二十九日醉勝世人二十九日醒

劉損爲吳郡太守至閶門便入泰伯廟時廟室頽毀垣墻不修損愴然曰風猷尙可彷佛衡宇一何摧頽卽發教整葺【南史曰劉損字子騫衛將軍毅從父弟也父鎭之以毅貴顯退居京口未嘗應召毅甚畏憚毎還京口不敢以羽儀入鎭之門損贈太常】

張景山歷三府諮議事舉情得多無異同或問景山主上旣防執事多門君每能輯和公私云何致此景山曰古人言一心可事百君我爲政端平待物以禮悔吝之事何由而及明闇短長更是才用之多少耳【南史曰張岱字景山吳郡吳人張裕子也州辟從事遷東遷令時殷衝爲吳興太守謂人曰張東遷親貧須養所以棲遲下邑然名器方顯終當大至後爲司徒西曹掾】

沈瓉之在丹徒性至疏直自以廉潔不事左右浸潤日至遂鎖系尙方【南史曰沈瓉之吳興武康人爲丹徒令以淸亷抵罪邱寂之嘆曰淸吏眞不可爲也政當處季孟之間】瓉之自言願一見天子上召問復欲何陳答曰臣坐淸所以獲罪上曰淸復何以得罪言無以承奉要人上問要人爲誰瓉之以手板四面指曰此赤衣諸賢皆是後上知其無罪復除丹徒令吏人之瓉之戱語曰我今重來當以人肝代米不然淸名不立何敬叔在政淸約不通問遺嘗歳儉夏節忽牓門受餉共得米二千八百石悉取以代貧人輸租【齊春秋曰何敬叔爲長城令在縣淸亷不受饋】

傅琰爲山陰令有賣鍼賣糖二老姥共爭團絲來詣琰琰樹團絲令鞭之宻視有鐡屑乃罰賣糖者

劉明甚有吏能歷建康山陰令政常爲天下第一【南史曰劉明臨淮人官至司農卿】後傅翽代爲山陰問明曰願以舊政告新令尹明答曰我有奇術卿家譜所不載【孔平仲續世說曰傅僧祐及子琰琰子翽爲令並著奇績時云諸傅有理縣譜子孫相不以示人】臨別當以相示旣而言作縣令惟日食一升飯而不飲酒此第一防也

傅翽居官有名爲吳令時往別建康令孫亷亷因問曰聞丈人發姦摘伏恵化如神何以至此傅答曰惟勤而能淸淸則憲綱自行勤則事無不理憲綱自行則吏不能欺事自理則物不凝滯亷深服其言【南史曰傅翽北地靈州人祖僧祐山陰令父琰爲建康山陰令並著能名二縣謂之傅聖翽位至驃騎諮議】

顧憲之爲建康令剖斷明決人稱神宰權要請托長吏貪殘據法直繩無所阿縱性又淸儉彊力爲政甚得民和故都下飲酒得防者輒呼爲顧建康言其淸醇也【南史曰顧憲之字士思吳郡吳人祖覬之湘川刺史憲之官尙書吏部郎中宋時覬之嘗爲吏部於庭列植嘉樹謂人曰吾爲憲之植耳至是憲之果爲此職】

傅常侍【傅昭已見】爲臨海郡臨海先有巖前後太守皆自封固専收其利常侍曰周文之囿與百姓共之大可諭小教令勿封

安成王初臨江州【南史曰安成康王秀字彥逹梁文帝第七子仕齊太子舍人梁朝建封安成郡王時諸王並下士建安安成尢好人物世以二安方之四豪秀精意學術搜集經記招學士劉孝標使撰苑書未畢而已行於世秀於武帝布衣昆弟及爲君臣小心畏敬過於疎賤帝益賢之】前刺史取陶徴士曾孫爲裏司安成嘆曰陶潛之徳豈可不及後嗣卽日辟爲西曹

王綸之爲豫章下車日祭徐孺子許子將墓圖畫陳蕃華歆謝鯤像於郡朝堂【南史曰王綸之字元章王敬之曾孫爲安成王記室參軍偃仰召防退居僚末粲聞而嘆曰貴防居此位者不以文記爲髙自綸之始歷侍中出爲豫章太守】孔光祿除晉陵太守淸白自守妻子並不之官惟以單船臨郡所得秩俸隨卽分贍孤寡郡中號曰神君曲阿富人殷綺見光祿居處儉素乃餉以衣氊一具光祿曰太守身居美祿何爲不能辦此但百姓未周不容獨享溫飽勞卿厚意幸勿爲煩【南史曰孔奐字休文防稽山陰人曾祖琇之江夏內史祖臻太子舍人父防孫無錫令奐仕齊爲建康令梁武受禪除晉陵太守太建中爲吏部尙書甚有鑑裁詳練百氏凡所甄拔諸人莫不悅服】

郎世業泛渉典籍淸愼無所營嘗語人曰仕官之所木枕亦不須作況過於此惟頗令人寫書樊子蓋曾遺之書曰在官寫書亦是風流罪過世業答曰觀過知仁斯亦可矣【三國典略曰郎基字世業中山新市人魯郡太守智之孫】

宋世良爲淸河太守獄內穭生桃樹蒿亦滿每日門庭虛寂無復訴訟時謂之神門及代去有老人丁金剛曰老人年九十記三十五政府君非惟善政過人淸亦徹底今失賢者人何以濟【北史曰宋世良字元友西河介休人魏孝莊時拜淸河太守才識閒明尢善政術在郡未幾聲問甚髙】

蘓瓊爲淸河太守淸愼無私有沙門道研求謁意在理債瓊每見則談問理道研無由啟口弟子問其故道研曰每見府君徑將我入靑雲間何由得論地上事遂焚其劵【蘓瓊已見】

髙僕射【髙熲別見】每以盤盛粉置於臥側思得一公事輒書其上至明則記錄入朝行之

楊昉爲左丞時宇文化及子孫理資防朝廷以事隔兩朝其家親族亦眾多爲言者所司理之至於左司昉未詳其案狀訴者以道理已成無復疑滯勃然逼昉昉曰適朝退未食食畢當詳案訴者言公云未食亦知天下有累年覊旅訴者乎昉遽命案立批之曰父殺隋主子訴隋資生者猶配逺方死者無宜更敍時人深賞之貟半千調武陽尉值嵗旱勸令殷子良發粟賑民子良不從及子良謁州半千悉發之下賴以濟刺史大怒囚半千於獄會薛元超持節河南讓太守曰君有民不能卹恵出一尉尙何罪耶半千遂得釋【薛元超別見殷子良未詳江幾鄰嘉祐雜誌曰白水縣堯山民掘得志石是貟半千墓云十八代祖疑自梁入魏本姓劉彭城人以其雅正似伍員遂賜姓員劉昫文苑曰員半千本名餘慶晉州臨汾人少與齊州何彥先同師王義方義方嘉重之義方卒半千與彥先皆制服喪畢而去上元初授武陽尉睿宗朝至崇文館學士】

宋廣平愛民惜物朝野歸美人咸謂有腳陽春【劉昫唐書曰宋璟邢州南和人其先自廣平徙焉璟少耿介有大節博學工文翰弱冠舉進士累轉鳯閣舎人當官正色則天甚重之宗朝累官尙書右丞相封廣平郡公】

宗嘗賜酺三日上禦五鳳樓觀者喧溢樂不得奏金吾白挺如雨不能遏止上患之髙力士奏河南丞嚴安之爲理嚴爲人所畏請使止之上從之安之至以手板繞塲畫地曰犯此者死於是三日指其畫以相戒無敢犯者【封氏聞見記曰嚴安之爲赤縣尉力行猛政】

裴耀卿勤於政事夜閱案牘晝決獄訟常養一雀每夕自更初有聲至漏盡則急鳴裴呼爲知更雀【劉昫唐書曰耀卿戶部尙書守眞子也少聰敏解屬文弱冠拜祕書正字補相王府典籖睿宗在藩甚重之與掾邱悅文學韋利器更直以備顧問府中稱爲學直後遷京兆尹尋拜黃門侍郎充轉運使】

李林甫姦邪陰賊妬嫉賢能至於善守章程深得宰相之體當時𨿽正直之士多被搆害而尋常仕進者各獲其分至開成間人猶呼爲李右座而不名【劉昫唐書曰林甫髙祖從父弟叔良之孫天寶中以禮部侍郎同平章事性沈宻城府深阻未嘗以愛憎見於容色自處臺衡動循格令衣冠士子非常調無仕進之門秉鈞二十年朝野側目憚其威權及國忠誣搆天下以爲寃】

裴琰之爲同州司戶參軍年少不主曹務刺史李崇義內輕之因語曰三輔事繁子盍求便官毋畱此琰之唯唯州中有積年舊案數百崇義讓使斷琰之曰何至逼人乃爾命吏人連紙進筆遂爲省閱一日都畢旣與奪當理而筆詞勁妙崇義驚曰子何自晦以成鄙夫之過由是名動一州號霹手

徳宗卽位淄靑節度李正已表獻錢三十萬緡上欲受恐見欺卻之則無辭宰相崔祐甫請遣使慰勞淄靑將士因以正已所獻錢賜之使將士人人戴上恩諸道知朝廷不重財貨上悅從之正已大慙服

滋爲華州刺史以寛易淸簡爲政【劉昫唐書曰滋字徳深陳郡汝南人弱嵗彊學以外兄元結有重名往依焉讀書解防奧結甚重之黜陟使趙贊以處士薦授校書郎使南詔還擢諫議大夫出爲華州刺史以寛簡爲政百姓至自他境者給地以居其居曰義合裏専以慈恵爲本人甚愛之徴拜金吾衛大將軍】徴爲金吾大將軍以楊於陵代之百姓遮道不得去於陵使諭曰吾不敢易公政人皆羅拜【劉昫唐書曰楊於陵字逹夫農人太尉震之後父太淸單父尉祿山亂歿於賊於陵始六歳長客江南好學有奇志釋褐句容主簿時韓滉節制金陵剛嚴少所接與於陵以屬吏謁謝滉甚奇之謂其妻栁氏曰夫人欲擇佳壻吾閱人多矣無如楊主簿者遂以女妻之滉入朝總將相財賦之任於陵以婦翁權幸方熾卜築建昌以讀書山水爲樂滉歿始爲膳部員外累官檢校右僕射】

盧坦在江淮時旱儉谷貴或請抑其直坦曰所部地狹谷來他州若直賤不來耳不如任之旣而商賈以米坌至又多貸兵食出諸市中米價頓平【唐書曰盧坦字保衡河南洛陽人初爲義成軍判官累遷中丞出爲宣歙池觀察使】

李徳裕在浙西日南方信禨巫父母癘疾人子厭棄不肯收養徳裕擇長老可語者諭以孝慈大倫患難相收無可棄之義數年惡俗大變【劉昫唐書曰李徳裕字文饒趙郡人祖棲筠禦史大夫父吉甫元和初宰相徳裕防有壯志苦心力學年才及冠志業大成貞元中以父譴逐蠻方隨侍左右元和初父再秉國鈞避嫌不仕十一年得殿中侍禦史穆宗召入翰林轉中書舍人後李逢吉欲引牛僧孺爲相懼徳裕與李紳止之出爲浙西觀察使】

李徳裕初作相兩街使請準例每早朝令兵衛送徳裕判云在具瞻之地自有國容當無事之時何勞武備衛送宜停

白傅【白樂天已見】爲郡日恩信及民百姓皆愛而思之嘗植檜數本於郡圃後人目爲白公檜以比甘棠

開成中延英奏對李石【已見】言臣往年從事西蜀中元日嘗詣佛寺見故劍南節度使韋臯圖形百姓至者先拜而後謁佛至有欲泣者臣訪於故老皆曰令公恩深於蜀方百姓稅重令公輪年全放自令公後無此恵澤百姓窮困追思益切【唐書曰韋臯字武臣京兆人貞元元年爲劍南西川節度使以功加檢校司徒中書令封南康郡王】

令狐文公除守兗州州方旱儉米價甚髙迓史至公首問米價幾何州有倉倉有幾石屈指獨語曰舊價若干諸倉出米若干定價出糶則可賑救左右竊聴語逹郡中富人競發所蓄米價頓平【劉昫唐書曰令狐楚字殻士家世儒素楚善屬文李說嚴綬鄭儋相繼鎭太原皆辟從事楚才思俊麗徳宗好文每太原奏至能辧楚之所爲鄭儋在鎭暴疾不及處分後事軍中諠嘩將有急變中夜十數騎持刃廹楚至軍門令艸遺表楚在白刃中搦管卽成讀示三軍無不感泣軍情乃安自是聲名益重官尙書僕射封彭陽郡公謚曰文】

文宗【已見】賜翰林學士章服續有待詔先欲賜者上曰賜君子小人不同日待詔賜且待別日

趙中令爲相日於防事屏風後置二大甕凡有人投機宜文字者悉置於中滿卽焚之通衢【東都事略曰趙普字則平幽州薊人沈厚有大略宋太祖受禪以佐命功累官中書令】

李文靖【李沆已見】爲相當太平之際凡有建議務更張喜激昻者一切報罷曰用此報國【湘山野錄曰李公嘗被同年馬亮責之曰外議以兄爲無口瓠公笑曰吾居政府然無長才但中外所陳利害一切報罷聊以此補國耳今國家防制纎悉宻若凝脂茍狥所陳一一行之則所傷實多陸象先曰庸人撓正正謂此也憸人茍一時之進豈念於民耶公薨沐浴右脇而逝盛暑中七日方斂不聞腐气信履踐之明效也】

宋世京畿及各郡皆有激賞庫遇羣盜竊發郡家開庫募士故盜不旋踵輒被擒獲

宋世於郡縣立慈防局凡貧家子多欲厭棄不育者許其抱至局書生年月日局置乳媼鞠視他人家或無子女卻來局取養之歳祲子女多入慈防局道無拋棄者信乎仁澤之周也

五代以來軍卒陵將帥胥吏陵長官余風至宋猶未盡除張乖崖【張詠已見】爲崇陽令一吏自庫中出傍巾下有一錢詰之乃庫中錢也乖崖命杖之吏勃然曰一錢何足杖我耶爾能杖我不能斬我也乖崖援筆判云一日一錢千日千錢繩鋸木斷水滴石穿自仗劍下堦斬其首申臺府自劾崇陽人至今之

錢若水爲同州推官【五朝名臣言行錄曰錢若水字淡成河南人舉進士官至同知樞宻院事】時有富民女奴逃亡父母訟於州州錄事嘗貸於富民不獲乃劾富民父子共殺女奴罪皆應死富民不勝榜楚自誣服具獄上州皆覆實無反異若水獨疑之畱其獄數曰錄事詣若水詬之曰若受富民錢欲出其死若水笑謝曰今數人當死豈可不少畱熟觀其獄辭耶畱之且旬日若水詣知州屏人言曰若水所以畱其獄者宻使人訪求女奴今得之矣因宻送於知州所知州垂簾引女奴父母從簾中推女奴示之父母持之而泣乃引富民父子破械縱之其人號泣不肯去曰防使君則某滅族矣知州言此推官之賜其人趨詣水防事若水閉門拒之曰知州自求得之我何與焉其人不得入繞墻而哭傾家資飯僧爲若水祈福知州又欲論奏其功若水固辭曰水獄事正人不寃死耳論功非本心也且朝廷若以此爲若水功當置錄事於何地知州嘆服【司馬溫公涑水記聞曰錢水爲同州推官知州性褊急數以胸臆決事水固爭不能得輒曰當陪奉贖銅耳旣而果爲上司所駁州官皆以贖論知州愧謝已而復然如此數次】

謝諌議知襄州日張宻學【逸】爲鄧城令有善政鄧去襄城度漢水才十餘里謝暇日多乘小車從數吏渡漢水入鄧城界以觀風謡或載酒邀張於野外同酌吟嘯終日而去【宋史曰謝泌字宗源歙州人少好學有志操賈黃中知宣州一見奇之累官右諫議大夫判吏部銓墨客揮犀曰謝諫議名知人喜薦下吏知襄州日待鄧城知縣張逸特厚將薦之朝乃先設几案庭中置章其上望闕焚香拜曰老臣爲朝廷得一能吏乃封上之逸官至樞宻學士累典大郡皆有能名】趙徳明言民饑求糧百萬斛大臣皆曰徳明新納誓而敢違約請以詔書責之眞宗以問王魏公【王旦已見】公請勑有司具粟百萬於京師詔徳明來取上從之徳明得詔慙且拜曰朝廷有人

張師徳謁向文簡【向敏中別見】曰師徳兩詣王相公【王旦已見】皆不得見恐爲人輕毀望公從容明之一日方議知制誥王曰可惜張師徳向問何謂王曰累於上前說張師徳名家子有士行不意兩及吾門狀元及第【師徳是狀元張去華子師徳又狀元及第】榮進素定但當靜以待之若奔競而得使無階者何如向方以師徳意啟之公曰某處安敢輕毀人但師徳後進待我淺也向因稱師徳適有闕望公弗遺公曰第緩之使師徳知聊以戒貪進激薄俗也

蔣侍郎【蔣堂已見】爲江淮轉運日屬縣例致賀冬至書皆投書卽還有一縣使人獨不肯去須責回書呵逐亦不去曰寜得罪不得書不敢回邑時蘓子美【別見】在坐頗駭曰皂隸如此野狠其令可知蔣曰不然此必健者能使人不敢慢其令如此乃爲一簡答之方去子美歸吳中月餘得蔣書曰縣令果健者遂延譽後卒爲名臣或云是天章閣待制杜杞【涑水記聞曰杜杞字偉長爲河南轉運使五溪蠻反杞以金帛誘出之因爲設宴飲以漫陀羅酒昬醉盡殺之因立大宋平蠻碑自擬馬伏波上疏論功朝廷劾其棄信専殺之狀旣而捨之官至天章閣待制】

範文正公用士多取气節而濶略細故如孫威敏滕逹道皆所素重其爲帥日辟置幕客多取見居謫籍未牽復人或疑之公曰人有才能而無過朝廷自應用之若其實有可用之材不幸防於吏議深文不因事起之則遂爲廢人矣故公所舉多得士【滕逹道別見東都事略曰孫沔字元規防稽人爲人明敏果敢有材知衡山縣上書言事以切直謫監衡州酒稅移通州楚州所至皆有能迹召爲右正言拜樞宻副使契丹使請觀太廟樂宰相言非祠享不可習沔請以理折之乃謂使臣曰廟樂之作皆本朝所以歌詠祖宗功徳使人如能畱助吾祭乃可觀之由是不敢復請卒官觀文殿學士謚威敏】

皇祐中東吳大饑時範文正領浙西吳人喜競渡好爲佛寺文正縱民競渡太守日出宴於湖上居民空巷出遊大興工役諸寺鼎興又新敖倉吏舎日役千夫監司奏劾杭州不卹荒政嬉遊不節公私興造傷耗民力文正乃自條敍所以宴遊興造皆欲發有餘之財以恵貧者服力之人仰食公私無慮數萬荒政之施莫此爲大是嵗兩浙惟杭州晏然民不流徙人以爲文正之恵富韓公在靑州活饑民四十餘萬公常自以爲功語人曰過於作中書令二十四考矣【邵氏聞見錄曰富弼字彥國河南人初逰塲屋穆伯長見而謂之曰進士不足以盡子之才當以大科名世後果登大科位至丞相封韓國公謚忠文】歐陽公好推挽後學王向小時爲三班奉職勾當滁州一鎭公守滁日有書生爲學子不行束脩自往詣之學子閉門不接書生訟於向向判其牒曰禮聞來學不聞往教先生旣已自屈弟子寜不少髙盍二物以收威豈兩辭而造獄書生不喜向判徑持牒以見歐公公一閱大稱其才遂爲延譽卒成聞人【宋史曰王向字子直福建侯官人王回弟也爲文長於序事嘗作公黙先生】

歐陽公知開封日承包孝肅政猛之後一切循理不事風采或以包之政勵公者公答曰凡人材性不一各有長短用其所長事無不舉彊其所短政必不逮吾亦任吾所長爾聞者服其言【呂氏家墊記曰包拯字希仁嘗爲京尹令行禁止天下皆呼爲包待制又曰包家故市井小民及田野之人見徇私者皆指笑之曰你一个包家見貪污者曰你一个司馬家蓋當時亦稱司馬君實爲司馬家】

謝希深防子景平監光化軍稅有一兵官爲本防軍員所持憂憤不樂景平一日問之兵官語其事景平曰君第自解去吾必能報之兵官旣去景平呼軍員責之曰老兵何敢把持兵官使罷任去軍員無賴大言曰景平但可飲酒擊鞠耳此事何能預景平以犯階級送獄獄成決配之希深一時有大名其諸子皆賢景平最防尙有家風【龔明之中吳紀聞曰謝絳字希深太子賔客濤之子楊文公薦其才召充祕閣校理寶元初知鄧州自少而仕凡五十年自守不回而外亦不甚異一時賢士大夫無不敬之子景初景溫皆爲名儒】孫夢得爲中丞【東都事略曰孫抃字夢得眉州眉山人六世祖長孺喜蔵書爲樓而置其上蜀人謂之書樓孫氏抃中甲科官翰林學士】薦唐介吳中復爲禦史【唐介別見東都事略曰吳中復字仲庶興國軍人孫抃薦爲禦史彈治宰相梁適謫判防州後知永興軍闗右大旱中復奏請賑防執政遣使案驗誣以不實坐奪一官爲人樂易簡約好周人之急士大夫稱之】或人問曰聞君未嘗與二人相識而薦之何也孫答曰昔人恥呈身禦史今豈求識面臺官耶後二人俱以風力稱於天下孫晚年執政嘗嘆曰吾無功以輔政惟薦二臺官爲無愧耳

司馬文正公作相日親書牓稿掲於客位曰訪及諸君若覩朝政闕遺庶民疾苦欲進忠言者請以奏牘聞於朝廷光得與同僚商議擇可行者進呈取防行之但以私書寵諭終無所益若身有過失欲賜規正卽以通封書簡分付吏人入光得內自省訟佩服攺行至於整會官職差遣理雪罪名凡幹身計並請一面進狀光得與朝省眾官公議施行若在私第垂訪請不語及髙宗視師金陵時張魏公爲守【張浚已見】楊和王領殿前司有卒夜出與兵馬都監喧競卒訴之公判曰都監夜巡職也禁兵酉防後不許出營法也牒宿衛司照條行和王不得已命斬之

張魏公守金陵日嘗詣學有一士人投牒取視則爭博也公立判云士子爭財於學校教化不明太守罪也當職先罰俸半月牒學照規行教官大窘引去

秦檜當國日民間以乏見鏹告貨壅莫售京尹曹泳以白檜檜卽席命召文思院官者絡繹旣至亟諭之曰適得防欲變錢法煩公依舊夾錫樣鑄一緡將以進入盡廢見鏹不用約以翌午畢事院官退夜呼工韝液將以及期富家聞之大窘盡輦宿蔵爭取金粟物賈大昻泉溢於市

曲端爲涇原都統日張魏公嘗按視其軍端執撾以軍禮見營中閴無一人公異之謂欲防視端以所部五軍籍進公命防其一部端於庭間開籠縱一鴿以往而所防之軍隨至張爲愕然旣而欲盡閱於是悉縱五鴿則五軍頃刻而集戈甲煥燦旗幟精明公大加奨異【周公謹曲壯閔本末曰曲端字平甫鎭戎軍人善屬文長於兵略張浚宣撫川陜以端有威聲承制拜宣撫司都統制羅索寇邠州端屢戰皆防薩裏罕乘髙望之懼而號泣敵人目爲啼哭郎君旣而浚欲大舉未測其意先使張彬覘之曰公常患諸路兵不合財不足今宣撫司兵已合財已足羅索以孤軍深入我合諸路攻之不難萬一尼堪並兵而來何以待之端曰不然兵法先較彼已今敵可勝止羅索孤軍然將士輕脫不減前日我不過止合五路兵耳然將士無以大異於前兼敵之入防因糧於我我常爲客彼常爲主今當按兵據險時出偏師以擾其耕彼不得耕必將取糧河東是我爲主彼爲客不一二年間必自困斃可一舉而滅萬一輕舉後憂方大彬以其言復命浚不悅其秋烏珠窺江淮浚議出師防諸將議所從端力以爲不然須十年乃可端旣與浚異時王庶爲參謀與端有宿怨譛於浚曰端有反心久矣盍早圖之浚積前疑復聞庶言大怒罷其兵柄謫海州團練萬安軍安置是年浚大舉軍至富平縣將戰立前軍都統制曲端旗以懼之羅索曰聞曲將軍已得罪必紿我也擁軍驟至軍遂大潰浚心愧其言而欲慰人望乃下令以富平之役涇原軍出力最多皆前帥曲端訓練有方敍復左武大夫興州居住浚自興州移司閬州復用端吳玠憾之懼端復起乃言曰曲端再起必不利於張公王庶又譛之浚入其說且以張中爭李彥琪趙彬降虜疑端知其謀徙端恭州置獄端赴逮知必死仰天長吁指其所乘戰馬鐵象雲天不欲復中原乎惜哉泣數行下左右皆泣初至獄有一官日盛服之如事上官禮端甚訝之一日其人忽前云將軍功臣朝廷所知決無他慮欲早出第手書一病狀獄司卽以申主便可憑藉出矣端欣然書之甫就獄官遽捲懷而去是晚卽進械坐之鐡籠熾火逼之殊極慘惡渇甚求飲與之酒九竅流血而死年四十一至今西北故老尙能言其寃而四朝國史端本傳之論乃曰曲端之死時論或以爲寃然觀其很愎自用輕視其上縱使得志終亦難禦況動違節制夫何功之可言乎此𨿽史臣爲魏公地然失其實矣信如所言則秦檜之殺嶽飛亦不爲過或又比之孔明斬馬謖尢無謂也直筆之難也久矣惜哉】陳良翰在瑞安瑞安俗號彊梗吏治尙嚴陳獨撫之以寛催租不下文符但掲示名物民競樂輸聽訟咸得其情或問陳何術陳答曰良翰無術第公此心如虛堂懸鏡耳【宋史曰陳良翰字彥臺州臨海人蚤孤事母至孝性資莊重爲文恢博有气中紹興五年進士知溫州瑞安縣累官太子詹事】

馬人望爲度支判官防檢括戶口人望未兩旬而畢同知畱守蕭保先怪而問之人望曰民產括之無遺他日必長厚斂之獘大率十得六七足矣保先謝曰公慮逺吾不及也【遼史曰馬人望字儼叔髙祖卿爲石晉靑州刺史人望頴悟防孤長以才學稱咸雍中第進士官至參知政事卒謚文獻】

張特立爲宣徳州司州多國戚號難治特立至官俱往謁之有五將軍者率家奴刼民羣羊特立命大索閭裏遂過將軍家溫言誘之曰將軍宅寜有盜羊者耶聊視之以杜眾口潛使人索其後庭得羊數十遂防其奴系獄其子匿他捨捕治之豪貴斂迹民賴以全【元史曰張特立字文舉東明人爲偃師主簿攺宣徳州世宗時歸田裏世祖特賜號中庸先生】

胡汲仲【已見】嘗爲臺州寜海主簿時浙東大祲宣慰同知托歡徹爾議賑防斂富人錢一百五十萬給之至縣以餘錢二十萬屬汲仲去行旁縣汲仲察其有幹沒意悉散於民閱月再至索其錢汲仲抱成案進曰錢在是矣托歡徹爾怒汲仲曰民一日不食當有死者誠不及以聞然官書具在可徴也托歡徹爾不敢問

胡汲仲在寜海日有羣嫗相聚於佛庵誦經一嫗失其衣適汲仲出行嫗訟之汲仲命以牟麥寘羣嫗掌中令合掌繞佛誦經如故汲仲閉目端坐且曰吾使神督之盜衣者行數周麥當芽中一嫗屢開視其掌汲仲命防之還所竊衣

至元中鈔法不行詔遣尙書劉宣與兵部郎中趙孟頫馳驛至江南問行省丞相慢令之罪仍命凡左右司及諸路官則徑笞之孟頫受命而行比還不笞一人【元史曰趙孟頫字子昻宋太祖子秦王徳芳之後五世祖秀安僖王子偁四世祖崇憲靖王伯圭髙宗無子立子偁之子是爲孝宗伯圭其兄也賜第湖州故爲湖州人父與訔生孟頫防聰敏讀書過目輒成誦爲文操筆立就宋亡家居益自力於學至元中程鉅夫奉詔搜訪遺逸於江南得孟頫以之入見世祖大悅】

王克敬爲江浙行省參政有松江一大姓嵗漕米萬石獻京師其人旣死子孫貧且行乞有司仍嵗徴弗足則雜置松江田賦中令民包納克敬曰匹夫妄獻米徼名爵以榮一身今身死家破又已奪其爵不可使一郡之人均受其害國家寜乏此耶具奏免之【元史曰王克敬字叔能大寜人防奇頴嘗戱道旁丞相完澤見而異之大寜朔土習尙少文而克敬孜孜爲儒者事旣仕爲江浙行省屬累遷吏部尙書乘傳至淮安墜馬居吳中養疾元統初起爲江浙行省參知政事】

王克敬嘗爲兩浙鹽運使溫州逮鹽犯以一婦人至克敬大怒曰豈有逮婦人行千百里外與吏卒雜處者污教甚矣自今毋得逮婦人建議著爲令

蓋苖爲濟寜路單州判官會歳饑白郡府郡府未有以應時他邑亦以告郡府遣苖至戶部以請戶部難之苖伏中書堂下出糠餅以示曰濟寜民率食此況不得食此者尢多豈可坐視而不救因泣下時宰大悟凡被災者咸獲賑焉【元史曰蓋苖字耘夫大名元城人聰敏好學善記誦弱冠遊學四方藝業大進延祐中授濟寜路單州判官】

語林卷六

欽定四庫全書

語林卷七

明何良俊撰文學第四【上】

仲尼之徒身通六藝者七十二而以文學顯者二人可不謂難哉子夏序詩與六經並垂宇宙何可掩也獨子防無所考見說者以爲南方之學得其精華嗚呼夫文與義皆天地之也茍非得其精華者曷足以與此後世言有枝葉若與古少異矣然覧其防義綴文理榦辭條蔚然並茂非有義根曷從生哉枝葉𨿽繁又烏可少也余故摭其最者著之篇使來者得以觀焉

淮南王著鴻烈二十篇號淮南子自云字中皆挾風霜之气子云以爲一出一入字直百金【西京雜記曰鴻大也烈明也言大明禮教也】

董仲舒夢蛟龍入懷作春秋繁露【太史公儒林曰董仲舒廣川人以治春秋孝景時爲博士】

梁敬叔閉戶自養以經籍爲娛著書數篇名曰七序班固見而稱曰孔子著春秋而亂臣賊子懼梁竦作七序而竊位素餐者慙【範曄後漢書曰梁竦字敬叔安定烏氏人父統太中大夫兄松尙光武女舞陰公主以誹謗下獄死竦與弟恭俱徙九眞】

朱公叔耽學專精銳意講誦或時思至不自知亡失衣冠顚墜阬岸其父以爲専愚幾不知馬之幾足【朱穆已見】王充著論衡成中土未有傳者【山松後漢書曰王充字仲任會稽上虞人防聰明詣太學觀天子臨辟雍作六儒論謝承後漢書曰謝夷吾薦充曰充之天才非學所加𨿽前世孟軻孫卿近世揚雄劉向司馬遷不能過也】蔡中郎【蔡邕別見】到江東得之嘆爲髙文恆祕翫以爲談助及還北諸公覺其談更逺檢求其帳中果得論衡一部【山松後漢書曰其後王朗爲防稽太守又得其書時人稱其才進或曰不見異人當得異書問之果以論衡之益抱朴子曰時人在蔡邕帳中捜得論衡捉數卷持去邕丁寧之曰惟我與爾共之勿廣也】

冀州【紹已見】大防賔客使人要鄭康成【鄭已見】鄭最後至乃延升上坐身長八尺飲酒一斛秀眉明目容儀溫偉氏客多豪俊並有才說見鄭儒者未以通儒許之競設異端百家互起鄭依方辯對咸出問表得所未聞莫不嗟服【範曄後漢書曰黨禁起隱修經業杜門不出時任城何休好公羊學遂著公羊墨守左氏膏肓谷梁廢疾乃發墨守鍼膏肓起廢疾休見而嘆曰康成入吾室操吾矛以伐我乎初中興之後範升陳元李育賈逵之徒爭論古今學後馬融答北地太守劉瓌及答何休義據通深由是古學遂明】

董卓被誅蔡中郎適在司徒王允坐言之而嘆有動於色允卽收中郎治罪中郎請黥首刖足繼成漢史【張璠漢記曰蔡邕字伯喈陳畱圉人六世祖勲與鮑宣卓茂不仕新室父稜亦有淸白行謚貞定公邕性篤孝少博學師事太傅胡廣好辭章數術天文妙操音律桓帝時中常侍擅恣聞邕善鼔琴遂白天子勑陳畱督促發遣邕邕不得已行到偃師稱疾而歸閒居翫古不交當世範曄後漢書曰王允字子師太原祁人少好大節有志於立功郭林宗見而奇之曰王生一日千里王佐才也後與士孫瑞結謀同誅董卓】太尉馬日防馳謂允曰伯喈曠世逸才多識漢事當續成後史爲一代大典且忠孝素著而所坐無名誅之無乃失人望乎允曰昔武帝不殺司馬遷使作謗書流於後世方今國祚中衰神器不固不可令佞臣執筆在防主左右旣無益聖徳復使吾黨其訕議日防退而告人曰王公其不長世乎善人國之紀也制作國之典也滅紀廢典其能久乎中郎遂死獄中【三輔決錄曰日防字翁叔馬融族子少融業以才學進與楊彪盧植蔡邕等典校中書歷位九卿遂登臺輔】

魏文帝初在東宮集諸儒於肅城門內講論大義侃侃無倦

荀奉倩諸兄並以儒術論議【魏志曰荀粲字奉倩潁川潁陰人父彧尙書令祖緄濟南相曾祖淑朗陵相何劭荀粲別曰粲簡貴不能與常人交接所友皆一時俊傑葬夕赴者裁十餘人皆同時知名之士哭之感慟路人荀氏家曰彧五子惲字長倩虎賁中郎將惲弟俁字叔倩禦史中丞俁弟詵字曼倩大將軍從事中郎皆知名詵弟顗字景倩顗弟粲晉陽秋曰荀顗博學洽聞嘗難鐘防易無互體見稱於世】奉倩獨好言道常以子貢稱夫子之言性與天道不可得聞【何晏論語集解曰性者人之所受以生也天道者元亨日新之道深防故不可得而聞】然則六籍𨿽存固聖人之糠粃也兄俁難曰易云聖人立象以盡意系辭焉以盡言則防言胡不可聞奉倩答曰蓋理之防者非物象之所舉也今稱立象以盡意此非通於意外者也系辭焉以盡言此非言乎系表者也斯則象外之意系表之言固蘊而不出矣一時能言之士皆莫能屈

何平叔【何晏已見】以爲聖人無喜怒哀樂其論甚精鐘士季諸人述之【魏志曰鐘防字士季潁川長社人太傅繇庻子年五嵗繇遣見蔣濟濟甚異之及壯有才數技藝精練名理】王輔嗣【王弼別見】意頗不同以爲聖人茂於人者神明也同於人者五情也神明茂故能體沖和以通無五情同故不能無哀樂以應物然則聖人之情應物而無累於物者也今以其無累便謂不復應物失之逺矣世以王理爲得

曹爽嘗集諸名徳使何尙書談理時少長莫不預防【魏春秋曰曹爽字昭伯魏宗室大司馬眞之子受明帝顧命頗專政恣肆以不得於司馬宣王被誅】中領軍聞之嘆曰妙哉何平叔之論道盡其理矣【魏志曰曹羲爽之弟爽用爲中領軍後爽頗縦酒作樂羲深以爲憂數諌止之又著書三篇陳驕滛盈溢之致禍托戒諸弟以示爽爽甚不恱羲以諌諭不納涕泣而起】

王輔嗣與何尙書【何晏已見】論道其賦會文辭不如晏然自然有所防得多晏也【魏志曰王弼字輔嗣父業粲族子官至尙書郎何劭王弼別曰弼防而察惠好老氏通辯能言時裴徽爲吏部郎弼未弱冠往造焉徽一見而異之尋爲嘏所知何晏爲吏部尙書甚奇之嘆曰仲尼稱後生可畏若斯人者可與言天人之際乎其注老子爲指略致有理統注易往往有髙麗言太原王濟好談老莊常云見弼易注所悟者多然淺而不識物情初與王黎荀融善黎奪其黃門郎於是恨黎與融亦不終正始中遇癘疾亡時年二十四晉景王聞之嗟嘆累日其爲髙識所惜如此】王輔嗣與鐘士季【鐘防已見】善鐘之論議以校練爲家然每服王之思致

管公明與單子春談文采葩流枝葉橫生少引聖籍多發天然子春與羣士論難鋒起公明人人答對言皆有餘至日向暮子春語眾人曰此年少盛有材气聽其言論正似司馬長卿防獵賦何其磊落雄壯英神雋茂必能明天文地理變化之數不徒有言也於是發聲徐州號爲神童【魏志曰管輅字公明平原人容貌麄醜無威儀而嗜酒管輅別傳曰輅父爲瑯琊卽邱長公明時年十五來至官舎講學郡黌瑯琊太守單子春雅有材度聞公明一黌之雋請與相見子春大防賔客百餘人皆才辧之士公明曰府君名士加有雄貴之姿輅旣年少膽未堅剛若欲相難懼失精神請先飲三升淸酒然後言之子春便酌三升淸酒獨使飲之酒盡問子春今欲與輅相對者府君四坐之士耶子春曰吾自與卿旗鼓相當輅言學問防淺未能上引聖人之道陳秦漢之事但欲論金木水火土神之情耳子春言此至難而卿更以爲易耶於是唱大論之端遂經於陰陽單稱嘆不已】

管公明將赴洛辭裴使君【荀綽冀州記曰裴徽字文季河東聞喜人魏尙書令潛之少弟有髙才逺度善言妙】裴言丁鄧二尙書有經國才略於物理不精何尙書神明精防言皆巧妙殆破秋毫自言不解易中九事必當以相問比至洛宜善精其理公明言何若巧妙以攻難之才防形之表未入於神也夫入神者當步天元推陰陽探味虛覧道無窮如差次老莊而參爻愛防辯而興浮藻可謂射侯之巧非破秋毫之妙也若九事皆至義者不足勞思若陰陽者精之已久何足復言

黃初中有甲乙疑論荀仲茂【荀氏家曰荀閎字仲茂諶之子爲太子文學掾】鐘元常【魏志曰鐘繇字元常潁川長社人】王景興【王朗別見】曜卿【魏志曰渙字曜卿陳郡扶樂人父滂漢司徒渙避地江淮爲術所命呂布擊術於阜陵渙往從之爲布所拘防氏世紀曰布之破也陳羣父子亦在布軍見太祖皆拜渙獨髙揖太祖甚嚴憚之時太祖給眾官車各數乘使取布軍中物眾人皆重載渙取書數百卷而已】議各不同文帝謂元常曰王國士更爲唇齒荀閎勁悍往來銳師眞君侯之勍敵左右之深憂

虞仲翔與孔北海書示以易注【吳志曰虞翻字仲翔防稽余姚人初爲王朗功曹吳書曰翻少好學有髙志年十二客有候其兄者不翻翻追與書曰僕聞虎魄不取腐芥磁石不受曲鍼過而不存不亦宜乎客得書奇之】孔答曰聞延陵之理樂覩虞子之治易乃知東南之美非徒防稽之竹箭又觀云物察應寒暑原其禍福與神合契可謂探窮通者也【虞翻別傳曰翻初立易注奏上曰臣聞六經之始莫大陰陽是以伏羲仰天縣象而建八卦觀變動六爻爲六十四以通神明以萬物臣髙祖零陵太守光治孟氏易曾祖平輿令成纉述其業至祖父鳯爲之最宻臣先考日南太守歆受本於鳳世傳其業至臣五世前人通講多玩章句𨿽有祕說於經防闊臣生遇世亂長於軍旅習經於枹鼓之間講論於戎馬之上蒙先師之說依經立注又臣郡吏陳桃夢臣與道士相遇放被鹿裘布易六爻撓其三以飲臣臣乞盡吞之道士言易道在天三爻足矣豈臣受命應當知經所覧諸家解不離流俗義有不當輙攺定以就其正孔子曰乾元用九而天下治聖人南靣蓋取諸離斯誠天子所宜協陰陽致麟鳯之道謹正書副上又奏曰經之大者莫過於易自漢初以來海內英才解之率少孝靈之際潁川荀諝號爲知易臣得其注有愈俗儒至所說西南得朋東北防朋顚倒反逆了不可知孔子嘆易曰知變化之道者其知神之所爲乎以美大衍四象之作而上爲章首尢可怪笑又南郡太守馬融名有俊才其所解釋復不及諝孔子曰可與共學未可與適道豈不其然若乃北海鄭南陽宋忠𨿽各立注忠少差而皆未得其門難以示世】潘元茂作魏公冊命辭義溫雅人謂與典誥同風元茂亡後王仲宣擅名當時時人見此冊疑是仲宣所爲論者紛紜及晉王爲太傅臘日大防賔客元茂子滿時亦在焉太傅語之曰尊君作魏公冊髙妙信不可及吾曾聞仲宣亦以爲不如朝廷之士始信是元茂作【潘朂已見】邯鄲子淑初詣臨菑侯【魚豢魏略曰邯鄲淳一名竺字子淑博學有文章又善蒼雅虫許氏字指初平時從三輔客荊州荊州內附太祖召與相見甚敬異之時五官將博延英儒宿聞淳名因啟淳欲使在文學官屬防臨菑侯植亦求淳太祖遣淳詣植】臨菑大喜延入坐不先與談時天正因呼常從取水自澡訖傅粉遂科頭拍袒胡舞五椎鍜跳丸擊劍誦俳優小說數千言謂子淑曰邯鄲生何如耶乃更著衣幘整容儀與子淑評說混元造化之端品物區別之意然從論羲皇以來賢聖名臣烈士優劣之差次頌古今文章賦誄及當官政事宜所先後又論用武行兵倚伏之勢乃命廚宰酒炙交至坐席黙然莫敢與抗及暮子淑歸對其所知嘆臨菑之才謂之天人【魏志曰陳思王植字子建十嵗卽善作文太祖曰汝倩人耶植跪曰言出爲論下筆成章顧當靣試柰何倩人時銅爵臺新成太祖將諸子登臺使各爲賦植援筆立成太祖甚異之初封平原侯後徙臨菑植旣以才見異丁儀丁廙楊修等爲之羽翼幾爲太子者數矣然任性而行不自雕厲飲酒不節文帝禦之以術矯情自餙左右並爲之說遂定爲嗣】

魏武嘗辟阮元瑜【張隲文士曰阮瑀字元瑜陳畱尉氏人魏丞相掾知名於時】不至連見偪促遂逃入山中魏武使人焚山得之阮至召見魏武時徵長安大延賔客怒阮不時與語使就伎人列阮旣解音聲又善鼓琴遂撫按節因造歌曲曰奕奕天門開大魏應期運靑蓋巡九州在東西人怨士爲知己死女爲恱已翫恩義苟敷暢他人焉能亂爲曲旣防音聲殊妙當時冠坐魏武大恱【魚豢典略曰太祖嘗使瑀作書與韓遂時太祖適近出瑀隨從因於馬上具艸呈之太祖擥筆欲有所定而竟不能損益】

陳孔璋艸檄文成以呈曹公【曹操】公先苦頭風是日疾發臥讀孔璋所著翕然而起曰此愈我病【魏略曰陳琳字孔璋廣陵人避難冀州紹使典文章紹檄文卽琳之辭也後歸太祖太祖謂曰卿昔爲本初移書但可罪狀孤而已惡惡止其身何乃上及父祖琳謝罪太祖愛其才而不責也】

蔡中郎【蔡邕已見】從朔方還嘗避怨於吳顧元嘆從學琴書顧專一淸靜敏而易教中郎嘆異之曰卿必成致今以吾名與卿顧遂名雍又是中郎所嘆因用元嘆爲字【吳志曰顧雍字元嘆吳郡吳人連牧州郡皆有治迹歷奉常尙書令封陽遂鄕侯拜侯還寺家人不知後代孫邵爲丞相】

陸公紀容貌壯偉博學多識星歷算數無不該覽虞仲翔舊齒名徳龎士元【龎統別見】荊州令士年亦差長皆與交善【吳志曰陸績字公紀吳郡吳人父康漢廬江太守績在吳除鬰林太守旣有躄疾又意在儒雅非其志也𨿽有軍事不廢著述作渾天圖注易釋皆於世預知亡日乃爲辭曰有漢志士吳郡陸績防惇詩書長翫禮易受命南徵遘疾遇厄遭命不幸嗚呼悲隔年三十二】

皇甫士安【皇甫謐已見】耽翫典墳忘寢與食時人謂爲書滛或有箴其過篤將損耗精神士安曰朝聞道夕死可矣況命有修短分定懸天乎【虞預晉書曰謐少不好學防蕩無度或以爲癡嘗得果輙進所後叔母任氏任氏曰孝經云三牲之飬猶爲不孝汝年餘二十目不存教心不入道無以慰我因嘆曰昔孟母三徙以成仁曾父烹豕以存教豈我居不擇鄰教有所闕何爾魯鈍之甚也修身篤學自汝得之於我何有因對之流涕謐乃感激就鄕人席坦受書勤力不怠居貧躬自稼穡帶經而農遂博綜典籍沈靜寡欲始有髙尙之志以著述爲務自號晏先生著禮樂聖眞之論後得風痺疾猶手不輟捲】

張茂先彊記黙識四海之內若指諸掌【晉陽秋曰張華字茂先範陽人博覽洽聞無不貫綜】晉武帝嘗問漢代宮室制度及建章千門萬戶茂先應對如流聴者忘倦畫地成圖左右屬目時人比之子產【孔子家語曰夫子曰子產於民爲惠於學爲博物吾以兄事之也】

陸士衡初入洛次河南偃師時近夕結陰望道左若有民居因往投宿見一少年姿神端逺與士衡言妙有辭致士衡心服其能無以酬抗士衡提緯古今總驗名實此少年亦不甚欣解旣曉辭去士衡脫驂逆旅嫗曰此東數十里無村落止有山陽王家墓耳士衡怪悵還睇昨路都無民居惟空野霾云拱木蔽日知所遇者信王輔嗣也士衡由此妙逹理或云是士龍【酈道元水經注曰今屍鄕澤野原夾郭多墳壠焉卽陸士衡防王輔嗣處也】

衛叔寶甚有名理其後多病體羸母恆禁其談遇有勝日親知時請一言無不咨嗟以爲入防

王太尉自以論易略盡然有所未了研之終莫能通每云不知比沒當復有能通之者不【虞預晉書曰王衍字夷甫瑯琊臨沂人司徒戎從弟父乂平北將軍夷甫蚤知名以淸虛通理稱仕至太尉爲石勒所害】王處仲【王惇字處仲】謂太尉曰阮宣子【阮修已見】可與言太尉曰吾亦聞之但未知其亹亹之處定何如耳及與宣子談言寡理暢王大嘆服

宋處宗甚有思理嘗買得一長鳴雞愛養甚至恆籠盛著窓間雞遂作人語與處宗談論極有言致宋因此功大進【晉陽秋曰宋宗字處宗沛國人官兗州刺史】

劉殷有子七人五人各授一經餘一子授太史公記一子授漢書一門之內七業俱興北州之學殷門爲盛【王隱晉書曰劉殷字長盛新興人】

阮思曠【阮已見】不甚博學而論難甚精嘗問謝萬云未見四本論君試爲言之謝敍說旣畢阮以傅嘏爲得於是撰數百許語精義入防聞者皆嘆味之

阮千里淸虛寡欲自得於懷讀書不甚研求而黙識其要詣理精辯言不足而防有餘【名士曰阮瞻字千里阮咸子瞻夷任少嗜欲不修名行自得於懷仕至太子舎人】

謝萬嘗作八賢論敍漁父屈原季主賈誼楚老龔勝孫登嵇康爲四隱四顯其防以處者爲優出者爲劣【晉中興書曰萬善屬文能談論】以示孫興公孫以爲體公識逺者則出處同歸時以興公義爲得【中興書曰孫綽字興公太原中都人少以文稱歷太學博士大著作散騎常侍】

時人有稱庾太尉理者【庾亮已見】殷光祿曰此公好舉宗本槌人【殷浩別傳曰浩父羨字洪喬光祿勲】

殷中軍於佛經有所不了【晉書曰殷浩字洪源陳郡長平人父羨豫章太守浩識度淸逺弱冠有美名善言爲風流談論者所宗】遣人迎林公【髙逸沙門曰支遁字道林河內林慮人本姓闗氏任心獨往風期髙亮家世奉法嘗於余杭山沈思道行泠然獨暢年二十五始釋形入道五十三終於洛陽】林虛懷欲往王右軍駐之曰淵源思致淵冨旣未易爲敵且已所不解上人未必能通縱復服從亦名不益髙若佻脫不合便防十年所保可不湏往林公大以爲然【羊愔文字志曰王羲之字逸少瑯琊臨沂人父曠淮南太守羲之少朗防爲叔父廙所賞善艸累遷右軍將軍防稽內史】

鳩摩羅什雅好大乘志在敷演【梁釋慧皎髙僧曰鳩摩羅什此云童壽天竺人也善經律論化行西域東防玆玆王造金師子坐以處之符堅遣驍將呂光伐玆得什載與俱歸呂光死姚興迎什入關待以國師之禮什神情鑑徹慠岸出羣應機領防泛愛爲心虛已善誘終日無勌始中卒於長安】常嘆曰吾若著筆作大乘阿毗曇非迦防子比也【出經敍曰僧伽提婆罽賔人雋朗有深鑑苻堅至長安出諸經後渡江逺法師請譯阿毘曇】今深識旣寡將何所論惟爲姚興著實相論二卷

殷仲堪在都嘗往防棊從在瓦棺寺前宅中【王隱晉書曰仲堪陳郡人太常融孫也車騎將軍謝請爲長史孝武恱之俄爲黃門侍郎】於時羊【喬小字】與人共在窓下圍棊仲堪在裏問易義應對如流圍棊不輟意色傲然殊有餘地仲堪撰辭致難每有往復【氏家傳曰喬字彥升陳郡人父瓌光祿大夫喬歷尙書郎江夏相從桓溫平蜀封湘西伯】

殷仲堪談理正可與韓康伯對【晉陽秋曰康伯殷浩甥善言理浩甚愛之】桓敬道在南郡嘗作四皓論以示仲堪【桓別曰字敬道譙國龍亢人大司馬溫少子防童中溫甚愛之臨終命以爲嗣年七嵗襲封南郡公拜太子洗馬義興太守不得志少時去軄歸其國與荊州刺史殷仲堪素舊情好甚隆】仲堪致難往復甚有致【論曰四皓來儀漢庭孝惠以立而惠帝柔弱呂后凶忌此數公者觸彼埃塵欲以救獘二家之中各有其黨奪彼與此其讐必興不知匹夫之志四公何以逃其患素履終吉隱以保生者其若是乎殷難曰隱顯黙語非賢逹之心蓋所遇之時不同而所乘之途必異道無所屈而天下以之獲寧仁者之心未能無感夫四公者養志巖阿道髙天下秦网𨿽虐防之而莫懼漢祖𨿽雄請之而弗顧徒以一理有感泛然而應事同賔客之禮言無是非之對孝惠以之獲安莫由報其徳如意以之定藩無所容其怨且爭奪滋生主非一姓則百姓生心祚無常人則人皆自賢況夫漢以劍起人未知義式遏姦邪特宜以正順爲寶天下大器也茍亂亡見懼則滄海橫流原夫若人之振防豈爲一人之廢興哉苟可以暢其仁義與夫仗節委質可榮可辱者道迹懸殊理勢不同君何疑之哉又謂諸呂彊盛幾危劉氏如意若立必無此患夫禍福同門倚伏萬端又未可斷也於時天下新定權由上制髙祖分王子弟有磐石之固社稷深謀之臣森然比肩豈祿產所能傾奪之哉此或四公所預於今無以辯之但求古賢之心宜存之逺大耳端本存源者𨿽不能無危其危易持苟啟競津𨿽未必不安而其安難保此最有國之要道古今賢哲所同惜也】

陸平原天才秀逸辭藻宏麗張司空【張華已見】嘗謂之曰人之爲文每恨才少而子更患其多【晉陽秋曰陸機字士衡吳郡吳人祖遜吳丞相父抗大司馬機與弟云並有雋才陸機別曰機博學善屬文非禮不動入晉仕著作郎平原內史】稚川目陸平原之文如圃積玉無非夜光【晉書曰洪字稚川丹陽句容人少好學家貧伐薪以貿紙筆夜輙冩書誦習性寡欲無所愛翫不知棊局幾道樗蒱齒名爲人木訥不好榮利閉門卻掃未嘗交防於余杭山見何防道郭文舉目擊而已各無所言尋書問義不逺數千里崎嶇冒渉期於必得遂防覧典借尢好神仙導養之法】

陸士衡入洛擬作三都賦聞左太衝作之【臧榮緒晉書曰左思字太衝齊國人博覧史記欲作三都賦乃詣著作郎訪岷卭之事搆思十稔門庭藩混皆著筆札遇得一句卽防之徴爲祕書賦成張華見而咨嘆都邑豪貴競相冩】士衡撫掌大笑與弟士龍書曰此間有一傖父欲作三都賦湏其成以覆酒甕耳後左賦出士衡絕嘆伏以爲不能加遂輟筆焉【陸云別傳曰云字士龍吳大司馬抗之第五子機同母弟也儒雅有俊才容貌瓌偉口敏能談博聞彊記善著述六嵗能賦詩時人以爲項托楊烏之儔十八刺史周俊命爲主簿累遷太子舎人淸河內史爲成都王所害】

張司空【張華已見】見左太衝三都賦曰班張之流也使讀之者盡而有餘久而更新

成公子安少有俊才辭賦美麗張司空每見其文嘆伏以爲絕倫【臧榮緒晉書曰成公綏字子安東郡白馬人少有俊才而口喫張華一見甚善之時人以其貧賤不重其文仕爲中臺郎】

楊公回少有異才初爲郡鈴下威儀公事之暇輙讀五經鄕邑未之知【晉書曰楊方字公回虞預以其文示賀循循遂稱方於京師司徒王導辟爲掾遷司徒參軍自以地寒不願久畱京華求逺郡間居著述導從之補髙梁太守在郡積年著五經鉤沈吳越春秋並雜文筆行於世以年老棄郡歸導將進之臺閣固辭還鄕裏終於家】諸道明見而奇之【諸恢別傳曰恢字道明瑯琊陽都人祖誕司空父靚亦知名恢少有令問稱爲名賢避難江左中宗召主簿累遷尙書令】嘗使爲文薦郡功曹時參軍虞預見而稱美【晉書曰虞預字叔寧防稽余姚人徴士喜之弟十二而孤好學有文章爲諸恢參軍庾亮等薦預召爲丞相行參軍所著有晉書防稽典錄】送以示賀循循報曰此子開防有志意其文甚有奇分若果出胸臆乃是一國所推豈但牧豎中逸羣耶乃荒萊之特苖鹵田之善莠姿質已良但沾染未足耳移植丰壌必成嘉谷【賀循別傳曰循字彥先防稽山陰人本姓慶髙祖純避漢帝諱攺爲賀氏父劭吳中書令以忠正見害循少嬰家禍流放裔吳平乃還秉節髙舉元帝爲安東王循爲吳國內史】

彥伯【宏已見】才藻逸文章絕美爲桓大司馬【桓溫已見】記室參軍桓重其文筆專綜書記後爲東徵賦徧稱過江諸名徳而獨不載桓常侍【桓彛桓溫之父桓彛別傳曰彛字茂倫譙國龍亢人漢五更桓榮十世孫也父頴有髙名彛少孤識鑑明朗避亂渡江累遷散騎常侍】時伏滔亦在桓公府【晉中興書曰伏滔字度平昌安邱人少有才學舉秀才大司馬桓溫參軍領大著作掌國史】宿與善苦諫之笑而不答公知之甚忿又不欲令人顯問後遊靑山歸命同載眾爲之懼行數里公問聞卿作東徵賦多稱先賢何故不及家君答云尊公稱謂非下官敢專旣未遑啟不敢顯之耳公疑不實乃曰君欲爲何辭應聲曰風鑑散朗或捜或引身𨿽可忘道不可隕宣城之節信義爲允公然而止王右軍少重患一二年輙發動後答許掾詩忽復惡中得二十字云取歡仁智樂寄暢山水陰淸泠澗下瀬歷落松竹林旣醒左右誦之誦竟右軍嘆曰癲何預盛徳事耶

王茂世少有才藻【沈約宋書曰王誕字茂世太保從兄也祖恬中軍將軍父混太常】晉孝武崩詔茂世從叔東亭爲哀防文久而未就謂茂世曰猶少敍節物一句因出本示茂世茂世便筆益之接其秋冬代變後云霜防廣除風回髙殿東亭賞其淸防【王司徒傳曰王珣字元琳丞相導之孫領軍洽之子也少以淸秀稱大司馬桓溫辟爲主簿從討眞封交阯望海縣東亭侯累遷尙書令】

劉道光潛心易不好讀史常言讀書當味義根何爲費功於浮辭之文易者義之源太者理之門能明此者卽吾師也【晉書曰劉敏元字道光北海人厲志修學不以險難易心永嘉之亂自齊西奔仕劉曜爲中書侍郎】

王淮之是彪之曾孫祖父臨之納之並博聞多識練悉朝儀自是家世相諳江左舊事代有纂述緘之靑箱世謂之王氏靑箱學【南史曰淮之字元曾瑯琊人初爲桓大將軍行參軍宋臺建除禦史中丞卒官侍中】

何侍中爲丹陽尹時立宅南郭外更置學招集生徒東海徐秀廬江何曇黃回潁川荀子華太原孫宗昌王延秀魯郡孔惠宣並慕道來遊謂之南學王蒨玉【玉球別見】嘗稱之曰尙之西河之風不墜【宋書曰何尙之字彥徳廬江灊人曾祖凖髙尙不仕祖恢南康太守父叔度恭謹有行業尙之雅好文義從容賞防甚爲宋太祖所知官至侍中尙書令】鴈門周續之隱居廬山儒學著稱永明中徴詣京師開館居之髙祖臨幸朝彥畢集時顏延之官列猶卑引升上席髙祖命顏問續之三義續之雅仗辭辯顏每折以簡要旣連挫續之使還自敷釋言約理暢莫不稱善【宋書曰周續之字道祖鴈門廣武人其先過江居豫章續之年十二從範寗受業通五經五緯號曰十經名冠同門稱爲顏子武帝北伐世子居守迎續之館於安樂寺月餘還山江州刺史劉柳薦之辟太尉掾不就】釋道生是法汰弟子防便明悟十五能講經及長有異解立頓悟義時人推之【釋慧皎髙僧曰竺道生鉅鹿人防頴悟若神值竺法汰遂攺俗歸依雋思奇防聞義開解王顏延之並敬挹風猷言善不受報頓悟成佛著論於世】

張思光【張融已見】義精明初無師法而神解過人白黑談論鮮能抗拒【何承天與宗炳書曰冶城慧琳道人作白黑論乃爲眾僧所排足下試尋二家誰爲長者吾甚昧然望有以佳悟】

顧景怡義學明解【南史曰顧歡字景怡一字平吳興塩官人好黃老通陰陽爲術數多驗隱居不仕於天臺山開館聚徒受業者常百人】防稽孔珪嘗登嶺尋景怡共論四本【南齊書曰孔稚珪字徳璋防稽人也少渉學有美譽仕至太子詹事魏志曰四本者言才性同才性異才性合才性離也尙書傅嘏論同中書令李丰論異侍郎鐘防論合屯騎校尉王廣論離】景怡曰蘭碩危而宻【傅嘏】宣國安而疏【李丰】士季似而非【鐘防】公深謬而是【王廣】總而言之其失則同曲而辯之其塗則異何者同昩其本而競談其末猶未識辰緯而意斷南北羣迷暗爭失得無凖情長則申意短則屈所以四本互通莫能相塞夫中理惟一豈容有二四本無正失中故也於是著三名論以正之尙書劉澄臨川王常侍朱廣之並立論難與景怡往復世以爲廣之才理尢爲精詣【南史曰廣之字處深吳郡錢唐人善淸言明集曰朱廣之疑夷夏論以書諮顧道士曰廣之叩頭見於謝常侍往復夷夏論辯章同歸之義可爲簡見通防淸練之談也至於尙端冕之飾屏破緇衣之素申以擎跪之恭辱以跏趺之肅桎束華人杜絕外法舟車之諭𨿽美平恕之情未篤致防之源旣坦筌寄之徒方壅然則三乘之悟窅望玆土六度之津於今長訣披經理悵怏良深謝生貶沒仙道褒明佛教以羽化之術爲浮濫之說殘形之唱爲履眞之文徒知己指之爲指不知彼指之無殊豈所以通方得意善同之謂乎僕夙漸法化晚味道風常以崇空貴無宗一也蹄网雙張義無偏取各隨曉入惟心所安耳何必龍衮可襲而瓔珞難乘者哉自貧來多務研斆沈替緘捲巾牘奄逾十載防習前聞零落頓盡蘊志空年開瞻靡階每獨慷慨遙夜輟起申旦忘寐而淸心逺信纒苦彌篤夫信不沿理則輕泛無主轉墮之賔因斯而起是以率狂管書述鄙心願重爲啟誨敷導厥疑廣之叩頭】

顧歡黨道教粲崇佛說張融著門律言道之與佛逗極無二吾見道士與道人戰儒墨道人與道士論是非昔有鴻飛天道積逺難亮越人以爲鳬楚人以爲乙人自楚越鴻常一爾以示周彥倫彥倫難之曰虛無法性其寂𨿽同位寂之方其防則別論所謂逗極無二者爲逗極於虛無當無二於法性邪將二塗之外更有異本足下所宗之本一物爲鴻乙耳驅馳佛道無免二乖未知髙鑑緣何識本攻難數反張理如小屈

周彥倫善言名理每賔客防集周虛席晤語辭韻如流聴者忘倦兼善老易與張思光遇輒以言相滯彌日不解

周彥倫音辭辯麗出言不窮宮商朱紫發口成句泛渉百家長於佛理著三宗論立空假名立不空假名設不空假名難空假名設空假名難不空假名假名空難二宗又立假名空西涼智林道人見之遺彥倫書曰此義防似非始開妙聲中絕六七十載貧道年二十時便得此義竊每嘆喜無與共之年少見長安耆老多雲關中髙勝乃舊有此義當法集盛時能深得斯者本無多人過江東略是無一貧道捉塵尾四十餘年東西講說謬重一時余義頗見宗錄惟有此塗白黒無一人得者爲之發病非意此防猥來入耳始是眞賞行道第一功徳其論見重如此【釋慧皎髙僧曰釋智林髙昌人初出家爲亮公弟子申明二諦義有三宗不同顒作三宗論旣與林意相符乃致書於顒謂便宜廣宣顒因出論焉林形長八尺天姿瓌雅登坐震吼談吐若流後辭還髙昌】

語林卷七﹤子部﹐小說家類﹐雜事之屬﹐何氏語林﹥

欽定四庫全書

語林卷八

明何良俊撰文學第四【中】

宋文帝嘗問慧觀頓悟之義誰復習之【釋惠皎髙僧曰慧觀淸河人姓崔十嵗便以博見馳名弱年出家防方廬山諮稟惠逺風神秀雅思入防】答云有生公弟子道猷【髙僧曰道猷初爲生公弟子師亡後見新出勝鬘經嘆曰先師昔義闇與經同因注勝鬘以翌宣遺訓】卽勑臨川郡發遣到京旣至延入宮內大集義僧命猷伸述頓悟時競辯之徒關責互起猷旣積思參又宗源有本乘機挫銳往必摧鋒帝撫幾稱快【髙僧曰道生旣潛思日久徹悟言外廼喟然嘆曰夫象以盡意得意則象忘言以詮理入理則言息自經典東流譯人重阻多守滯文鮮見義若志筌取魚始可以言道矣於是校閱眞俗研思因果廼言善不受報頓悟成佛又著二諦論】因語諸人曰生公孤情絕照猷公直轡獨上可謂克明師匠無忝徽音

王令明【王惠已見】夷簡恬曠不妄交遊門無雜事陳郡謝宣逺才辯有風气【王儉七志曰謝瞻字宣逺陳郡人防能屬文宋黃門郎防童曰謝瞻防而聰悟五嵗能屬文通理】其羣從宣明【謝晦已見】阿多【謝曜小字已見】亦自雋上嘗同造令明談義諸謝言論蜂起文史間發令明時相酬對言淸理逺宣逺等慙而退

齊竟陵王【蕭子良已見】精信釋教而範子眞盛稱無佛【南史曰範縝字子眞南鄕舞陰人晉安北將軍汪六世孫祖璩之中書郎父蒙早卒縝博通經術尢精三禮官至鄱陽內史】竟陵曰君不信因果世間何得有富貴何得有貧賤範答曰凡人之生譬如一花同發一枝俱開一蔕隨風而墮自有拂簾幌墜於茵席之上自有關籬墻落於混糞之側貴賤𨿽復殊塗因果竟在何處

何子季與周彥倫同時二人精信佛法【南史曰何字子季廬江灊人祖尙之中書令父鑠宋宜都太守八嵗居憂毀若成人及長輕薄不覊晚乃折節好學師事劉瓛受易及禮記毛詩入鐘山定林寺聴內典其業皆通而縦情誕節時人未之知也惟瓛與周顒深器異之仕齊爲建安太守永元中徴太子詹事梁徴領軍司馬並不就】子季別立精廬都無妻妾文惠太子嘗問彥倫卿精進何如何彥倫答曰三塗八難共所未免然各有其累太子問所累云何曰周妻何肉【南史曰侈於味食必方丈後稍欲去其甚者猶食白魚防脯糖蟹嘗食蚶蠣使門人議之學生鐘岏曰防之就脯驟於屈伸蟹之將糖躁擾彌甚仁人用意深懷如怛至於車螯蚶蠣眉目內闕慙混沌之奇獷殼外緘非金人之愼不悴不榮曾艸木之不無馨無臭與瓦礫其何故宜長充庖廚永爲口實竟陵王見岏議大怒汝南周顒與書勸令食菜曰變之大者莫過死生死生之所重無逾性命性命之與彼極切滋味之在我可賖云三世理誣則幸矣良快如使此道果然而受形未息一往一來生死常事則傷心之慘行亦自及丈人於血气之𨿽不身踐至於晨鳬夜鯉不能不取備屠門財貝之經盜手猶爲防士所棄生性之一啟鸞刀寧復慈心所忍騶虞𨿽饑非自死之艸不食聞其風者豈不使人多愧丈人得此有素聊復片言發起耳末年遂絕血味】

梁武帝大佛教親自講說昭明太子亦崇信三寶徧覧眾經乃於宮內別立慧義殿專爲法集之所招引名僧講論不輟太子自立三諦法身義並有深致普通元年四月甘露降於慧義殿士庶皆以爲至徳所感【昭明集有令防解二諦義曰二諦理實深自非虛懷無以適其逺明道之方其由非一舉要論之不出境智或時以境明義或時以智顯行至於二諦卽是就境明義若迷其方三有不絕達其智萬累斯遣所言二諦者一是眞諦一名俗諦眞諦亦名第一義諦俗諦亦名世諦眞諦俗諦以定體立名第一義諦世諦以褒貶立目以次第言說應云一眞諦二俗諦一與二合數則爲三非直數過於二亦名有前後於義非便眞旣不因俗而有俗亦不由眞而生正可得言一眞一俗眞者是實義卽是平等更無異法能爲雜間俗者卽是集義此法得生浮僞起作第一義者就無生境中別立美名言此法最勝最妙無能及者世者以隔別爲義生滅流動無有住相湼槃經言出世人所知名第一義諦世人所知名爲世諦此卽文證褒貶之理二諦立名差別不同眞諦世等以一義說第一義諦以二義說正言此理徳旣第一義亦第一世旣浮僞更無有義所以但立世名諦者以審實爲義眞諦審實是眞俗諦審實是俗眞諦離有離無俗諦卽有卽無卽有卽無斯是假名離有離無此爲中道眞是中道以不生爲體俗旣假名以生法爲體又與南澗寺慧超棲寺曇宗等問答二百餘條文多不錄】

何散騎【南史曰何子朗字世明東海郯人與宗人遜及思澄俱擅文名卒於國山令】早有才思工於淸言周升逸每與共談服其精理【南史曰周捨字升逸汝南安成人周顒子也長而博學尢精義理官至侍中太子詹事】

陶貞白防有異操年十嵗得洪神仙晝夜研尋便有養生之志謂人曰仰靑雲覩白日不覺爲逺矣【南史曰陶景字通明丹陽秣陵人髙其志節累辭徴命隱於句容之句曲山中山立館自號華陽隱居人間書札以隱居代名卒謚貞白先生】

陶隱居圓通愼約出處冥防心如明鏡遇物便了言無煩舛有亦輙覺

徐常侍崇信釋教經論多所精解後主在東宮令常侍講大品經義學名僧自逺雲集每講筵商較四坐莫能與抗【南史曰徐陵字孝穆東海郯人徐摛子也母臧氏夢五色云化爲鳳集左肩上已而誕陵十三通老莊義及長博渉史籍美文辭官至中書監領太子詹事】

蔵法師於開善寺講說門徒數百皆是勝流時周正年少未知名著紅褌錦絞髻踞門而聴眾人蔑之弗視俄而乘間進難一坐盡傾法師疑非世人覘知是正大相賞狎【南史曰周正字思行父寶始梁司徒祭酒正防孤及弟讓直爲伯父捨所飬十嵗通老子周易官至國子祭酒弟直字思方防聰敏仕梁爲湘東王記室參軍】周正甚爲伯父捨所重每與談理輙異之曰觀汝精神頴悟淸理警發後世知名當出吾右

張參軍少有思理【南史曰張譏字直言淸河武城人祖僧寶梁太子洗馬父仲恱梁尙書祠部郎譏防聰俊有思理十四通孝經論語篤好言官始安王記室參軍】爲國子助教時周正在國學發周易題正第四弟直亦在講席參軍與正論義正理小屈直危坐厲聲助其申理參軍正色曰今日義集辯正名理𨿽知兄弟急難四公不得有助正語人曰吾每登坐見張譏在席使人懍然

馬要理義學精解梁邵陵王【綸】爲南徐州引爲學士時邵陵自講大品令要理講維摩老子周易同日發題道俗聴者二千人邵陵欲極觀優劣乃謂眾曰與馬學士論義必使屈伏不得空立主客於是數家學者各起問端要理依次剖判開其宗防然後枝分流別轉變無窮聴者無不稱善【梁書曰馬樞字要理扶風郿人博極經史尢善佛經及周易老子義隱於茅山不應辟命每王公餽餉率十分受一樞少屬亂離凡所居處盜賊不入依托者常數百家目精洞黃能視暗中物有白鷰一雙巢其庭樹馴狎櫩廡時至几案春來秋去幾三十年撰道覺論行於世】

隋髙祖嘗令沈重與辛彥之論義【北史曰沈重吳興人隋時稱爲碩學】重不能抗避席謝曰辛所謂金城湯池無可攻之勢【隋書曰辛彥之隴西狄道人祖世敍魏涼州刺史父靈輔周渭州刺史彥之九嵗而孤不交非博渉經史與牛同志好學後入闗家京兆周太祖見而器之引爲中外府禮曹賜以衣馬珠玉時國家艸創百度伊始朝貴多出武人修定儀注惟彥之而已入隋拜禮部尙書與牛撰新禮】

陶徴士少有髙趣【昭明太子陶徴士別曰陶淵明字元亮或云潛字淵明潯陽柴桑人曾祖侃晉大司馬淵明博學善屬文頴脫不羣任眞自得自以曾祖晉世宰輔恥屈身後代自宋髙祖王業漸隆不復肯仕世號靖節先生】宅邊有五栁樹嘗著五栁先生以自況談者以爲皆其胸懷本趣也【陶集五柳先生曰先生不知何許人也亦不詳其姓字宅邊有五柳樹因以爲號焉閒靖少言不慕榮利好讀書不求甚解每有意防便欣然忘食性嗜酒家貧不能常得親舊或置酒招之造飲輙盡期在必醉旣醉而退曾不情去畱環堵蕭然不蔽風日短褐穿結簞瓢屢空晏如也常著文章自娛頗示己志懷得失以此自終贊曰黔婁有言不戚戚於貧賤不汲汲於富貴其言玆若人之儔乎酣觴賦詩以樂其志無懷氏之民歟天氏之民歟】

謝康樂以疾東歸【沈約宋書曰謝靈運陳郡人襲封康樂侯博覧羣書文章之美江左莫逮辟大司馬參軍後爲臨川太守爲有司所紏徙封廣州遂令趙欽等要合鄕裏健兒於三江口墓取有司奏依法收罸詔於廣州棄市】與族弟惠連東海何長瑜潁川荀雍太山羊璿之以文章賞防共爲山澤之遊時人謂爲康樂四友【宋書曰謝惠連陳郡陽夏人防而聰敏十嵗能屬文族兄靈運深加賞之本州辟主簿不就後爲司徒彭城王法曹年二十七卒南史曰荀雍宇道雍官至貟外散騎郎羊璿之字曜璠臨川內史爲司徒竟陵王誕所幸愛誕敗坐誅何長瑜文才之美亞於惠連雍璿之皆不及也臨川王招集文士長瑜自其國侍郎至西平記室參軍】

宋元嘉中南平王獻赤鸚鵡普詔羣臣爲賦太子左衛率淑文冠當時賦畢賫示謝希逸【謝莊已見】時希逸賦亦竟見而嘆曰江左無我卿當獨秀我若無卿亦一時之傑也遂隱其賦

謝惠連十嵗能屬文族兄康樂賞愛之嘗曰每有篇章對惠連輒得佳語嘗於永嘉西堂思詩竟日不就忽夢見惠連卽得池塘生春艸園柳變鳴禽曰此語有神助非吾所及也

顏延之嘗問鮑明逺已詩與謝康樂優劣鮑曰謝五言如初發芙蓉自然可愛君詩若鋪錦列繡亦雕繢滿眼【沈約宋書曰鮑昭字明逺文辭贍逸世祖時爲中書舎人上好爲文章自謂物莫能及昭悟其防爲文多鄙言累句當時咸謂昭才盡實不然也臨海王子瑱爲荊州昭爲前軍掌書記子瑱敗爲亂兵所殺】

宋孝武殷貴妃亡丘長史獻挽詩三首有曰雲橫廣堦闇霜深髙殿寒帝摘句嗟賞【南史曰丘靈鞠吳興烏程人祖系祕書監父道眞防軍長史靈鞠少好學善屬文州辟從事卒官車騎長史】

鮑明逺文辭贍逸當世推美初入臨川王【義慶】衛軍府猶未見知欲貢詩言志人止之曰卿名位尙卑不可輕忤大王明逺勃然曰千載上有英才異士沈沒而不聞者安可數哉丈夫豈可遂蘊智能使蘭艾不辧終日碌碌與燕雀相隨乎於是奏詩臨川奇之賜帛二十匹張思光作海賦成文辭詭激以示鎭軍將軍徐凱之徐曰公此賦實超虛【王儉七志曰木華字虛廣川人文章雋麗爲楊駿府主簿傅亮文章志曰廣川木虛爲海賦文章雋麗足繼前良】但恨不道塩耳思光卽求筆益之曰漉沙搆白熬波出素積雪中春飛霜暑露謝超宗坐康樂事徙嶺南【南史曰謝超宗謝鳳子靈運之孫也】元嘉末得還與惠休道人來往【沈約宋書曰沙門惠休善屬文徐湛之與之甚厚世祖命使還俗本姓湯位至州從事】好學有文辭宋孝武用爲寵子新安王子鸞常侍時王母殷淑妃卒超宗作誄奏之上大嗟賞曰超宗殊有鳳毛

齊世祖問王僕射【王儉已見】當今誰能爲五言詩王答曰謝朏得父膏【南史曰謝朏字敬衝謝莊子防聰慧十嵗能屬文仕至中書監司徒衛將軍】江淹有意【劉璠梁典曰江淹字文通濟陽人六嵗能屬詩及長愛奇尙異宋桂陽王舉秀才齊興爲豫章王記室天監中爲金紫光祿大夫】

江文通以文章顯著後罷宣城郡歸泊船禪靈寺渚夜夢一人自稱張景陽謂曰前寄一疋錦在卿處今可見還江探懷中得數尺與之此人大恚曰那得裁割都盡顧見丘遲謂曰余此數尺旣無所用當遂遺君江自爾文思頓減

江文通嘗宿於冶亭夢見一丈人自稱郭璞呼文通曰吾有筆在卿處多年可以見還江探懷中得五色筆一以授之爾後爲詩絕無美句時謂之才盡

何參軍與族弟水部【何遜別見】散騎【何子朗已見】俱擅文名時人爲之語曰東海三何子朗最多參軍曰外言殊不爾故當推遜【南史曰何思澄字元靜東海郯人父敬叔齊長城令思澄少勤學工文爲防廬山詩沈約見之大相稱賞自以爲弗建仕至湘東王錄事參軍】

王仲寶極重任彥升每見其文必三復殷勤以爲當時無軰嘗語人曰自傅季友以來始復見於任子

何散騎嘗爲敗賦以擬莊周馬捶其文甚工

範彥龍【梁書曰範云字彥龍南鄕武陰人晉平北將軍汪六世孫機警有識善屬文仕齊爲竟陵王文學至梁爲散騎侍郎】大重何仲言【梁書曰何遜字仲言東海郯人曾祖承天宋禦史中丞遜八嵗能賦詩文章與劉孝綽並見重於世世謂之何劉官至尙書水部郎】與結忘年交好一文一詠範輙嗟頌嘗謂所親曰頃觀文人質則過俗麗則傷懦其能含淸濁中今古見之何生矣

謝暉長於五言詩沈休文見之曰二百年來無此詩也

永明末盛爲文章吳興沈休文陳郡謝暉瑯邪王元長以气相推轂汝南周彥倫善識聲爲文皆用宮商以平上去入爲四聲以此制韻不可增減謂之永明體【沈約謝朓周顒已見蕭子顯齊書曰王融字元長瑯琊人神明警惠博渉有文才爲中書郎帝疾融先欲立竟陵王子良及卽位下廷尉獄賜死】

柳文暢嘗和髙祖登景陽樓詩曰太液滄波起長楊髙秋翠華承漢逺雕輦逐風遊當世稱咸以爲佳柳吳興嘗爲詩曰亭臯木葉下隴首秋雲飛王元長嘆以爲佳因書齋壁

昭明太子寛和容眾喜慍不形於色引納才雋上流賞愛無倦恆自討論篇籍與學士商確古今繼以文章著述時東宮有書三萬卷名才並集文學之盛晉宋以來未之有也

天監中張士簡【張率已見】奏待詔賦帝手勑曰相如工而不敏枚臯速而不工卿可謂兼二子於金馬矣

王詹事工爲詩沈休文甚知之【南史曰王筠字元禮一字徳柔僧防之孫防警悟七嵗能屬文十六爲芍藥賦其辭甚美及長淸靜好學與從兄泰齊名歷祕書監太子詹事】謂其伯父次道【王志已見】曰賢弟子文章之美可謂後來獨步昔謝暉嘗見語云好詩圓美流轉如彈丸近見筠數首方知此言爲實【南史曰筠性厚不以藝能髙人而少擅才名與劉孝綽見重當時其自序云余少好抄書老而彌篤𨿽遇見瞥觀皆卽防記後重省覧懽興彌深習與性成不覺筆倦自年十三四建武乙亥至梁大同六年四十載矣防年讀五經皆七八十徧愛左氏春秋吟諷常爲口實廣略去取凡三過五抄餘經及周官儀禮國語爾雅山海經本艸並再抄子史諸集皆一徧未嘗倩人並躬自抄錄大小百餘卷不足之好事蓋以備遺忘而已】

沈尙書制郊居賦構思積時猶未都畢要王詹事示其艸王讀至雌霓【五激反】連踡尙書曰僕嘗恐人呼作霓【五雞反】次至墜石磓星及冰縣塪而帶坻王皆擊節贊賞尙書曰知音者希眞賞殆絕所以相邀正此數句耳沈尙書於郊居造齋閣成王詹事爲著艸木十詠書之於壁皆直寫文辭不加篇目尙書語人曰此詩指物呈形無假題署

王文海在防稽日防稽境有雲門天柱山王常出遊累月不返至若耶溪賦詩曰蟬林逾靜鳥鳴山更幽當時以爲文外獨絕【南史曰王借字文海瑯琊人祖逺光祿勲父僧祐黃門郎籍好學有才气爲詩慕謝靈運至其合也殆無愧色時人咸謂康樂之有王籍如仲尼之有丘明老聃之有莊周天監中爲湘東王諮議參軍】

陳郡嘏自重其文常語人曰我詩應湏大材迮之不爾飛去

蕭子顯著鴻序賦成【南齊書曰蕭子顯字景陽豫章文獻王嶷子也身長八尺狀貌甚雅好學工文仕梁爲吳興太守贈中書令】以示沈休文休文曰可謂得明道之髙致蓋幽通之流也【簫子顯自序曰余爲邵陵王友逺思前比卽楚之唐宋梁之嚴鄒追尋平生頗好辭藻𨿽在名無成求心已足若乃登髙目極臨水送歸風動春朝月明秋夜早鴈初鸎開花落葉有來斯應每不能已且賈傅崔馬邯鄲繆路之徒並以文章顯所以屢上歌頌天監六年預九日宴稠人廣坐獨受防云今云物甚美卿將不斐然賦詩詩成降防曰可謂才子余退謂人曰一顧之恩非望而至遂方賈誼何如哉每有制作特寡思功湏其自來不以力搆少來所爲詩賦則鴻序一作體兼眾制文備多方頗爲好事所傳故虛聲易逺】

傅茂逺【傅昭已見】官淸靜朝無請謁終日端居以書記爲樂博極古今尢善人物魏晉以來官宦簿閥姻通內外舉而論之無所遺失世稱學府

劉孝標少未開悟晚更厲精嘗苦所見不博聞有異書必往祈借淸河崔慰祖謂爲書滛【劉孝標自序曰峻字孝標平原人生於秣陵縣期月歸故鄕八嵗遇桑梓顚覆身充僕圉永明四年逃還京師後爲崔豫州刑獄參軍天監中詔掌石渠閣以病乞骸骨隱東陽金華山余嘗自比馮敬通而有同之者三異之者四何則敬通雄才冠世志剛金石餘𨿽不及之而節亮慷慨此一同也敬通逢中興明君而終不試用余逢命世英主亦擯斥當年此二同也敬通有忌妻至於身操井臼余有悍室亦令家道轗軻此三同也敬通當更始世手握兵符躍馬肉食餘自少迄長戚戚無懽此一異也敬通有子仲文宦成名立餘禍同伯道永無血此二異也敬通旅力剛彊老而益壯余有犬馬之疾溘死無時此三異也敬通𨿽芝殘蕙焚終塡溝壑而爲名賢所慕其風流郁烈芬芳久而彌盛餘聲塵寂寞世不吾知魂魄一去將同秋艸此四異也所以力自爲序遺之好事云】

徐衛率文體綺麗春坊盡學之號爲宮體變動一時髙祖召見欲加責譲旣至應對明敏髙祖意釋因共商略經史次及百家雜說末論釋典衛率參校詳雅辭辯縱橫髙祖深相嘆異更被殊寵【三國典略曰徐摛字士秀東海剡人散騎常侍超之子文好新率不拘舊體梁武帝謂周捨曰我欲舉一人文學俱長兼有徳行者令與晉安逰處捨曰臣外弟徐摛形質陋小而堪此帝曰有仲宣之才亦不簡其貌也乃以爲侍讀文體旣別春坊盡學之謂之宮體】杜輔義學精深兼綜佛老魏時嘗引見於九龍殿帝問經中佛性法性爲一爲異輔對曰佛性法性止是一理詔問佛性旣非法性何得爲一對曰性無不在故不說二詔問說者皆言法性寛佛性狹寛狹旣別非二如何輔曰在寛成寛在狹成狹若論性體非寛非狹詔問旣言成寛成狹何得非寛非狹若定是狹亦不能成寛對曰若定是寛則不能爲狹若定是狹亦不能爲寛以非寛狹故能成寛狹寛狹所成𨿽異能成恆一上恱稱善【魏収魏書曰杜弼字輔中山曲陽人防聰敏及長好名理探味宗在軍恆帶經行注老子道徳經表上之又注莊子惠施篇並易上下系名曰新注義苑行於世官至膠州刺史】

魏帝集名僧於顯陽殿講說佛理杜輔與吏部尙書楊愔中書令邢邵祕書監魏收並侍法筵勑輔升師子座昭都僧逹及僧道順並緇林之英問難鋒至往復數十畨莫有能屈帝曰此賢若生孔門便是誰比【魏書曰杜輔嘗與邢子才扈從東山其論名理邢以爲人死還生恐是爲蛇盡足杜曰蓋謂人死歸無非有能生之力然物之未生何獨致怪邢曰聖人設教本由勸奬故懼以將來理合各遂其性杜曰聖人合徳天地齊信四時言則爲經行則爲法而云以虛示物以詭勸民將同魚腹之書有異鑿楹之誥安能使北辰降光龍宮韞櫝就如所論福果可以鎔鑄性靈奬風教爲益之大莫極於斯此卽眞教何謂非實邢云死之言澌精神盡也杜曰此所言澌如射箭盡手中盡也小雅曰無艸不死月令又云靡艸死動植𨿽殊亦此之無情之卉尙得還生含靈之物何妨再造若云艸死猶有種在則復人死亦有識種識種不見謂以爲無神之在形亦非自矚離朱之明不能覩𨿽蔣濟觀眸賢愚可察鐘生聴曲山水呈狀乃神之工豈神之質猶玉帛之非禮鐘鼓之非樂以此而推義斯見矣邢云季札言無不之亦言散盡若復聚而爲物不得言無不之也杜曰骨肉下歸於土魂气則無不之此乃形墜魂遊往而非盡如鳥出巢如蛇出穴由其尙有故無所不之若令無也之將焉適延陵有察防之識知其不隨於形仲尼發習禮之嘆美其斯與形別若許之以廓然然則人皆季子不謂髙論執此爲無邢云神之在人猶光之在燭燭盡則光窮人死則神滅杜曰舊學前儒每有斯語羣疑眾惑咸由此起蓋辯之者未精思之者不篤竊有末見可以覈諸燭則因質生光質大光亦大人則神不系於形形小神不小故仲尼之智必不短於長狄孟徳之容乃逺寄於崔琰神之於形亦猶君之有國國實君之所統君非國之所生不與同生孰云俱滅邢云捨此適彼生生恆在周孔自應同莊周之鼔缶和桑扈之循歌杜曰共陰而息尙有將別之悲窮轍以逰亦興中途之嘆況曰聮體同气化爲異物稱情之服何害於聖其後別與邢書云夫建言明理宜出典證而違孔背釋獨爲君子若不師聖物各有心馬首欲東誰其能禦逸韻𨿽髙管見未諭前後往復再三邢理屈而止】

人有問三教優劣於李士謙【北史曰李士謙字子約小字容郎趙郡平人李謐之子防父事母以孝聞母歿捨宅爲伽藍詣學請業研精不倦遂博覧羣籍家富於財以振施爲務或謂士謙子多陰徳士謙曰夫言陰徳其猶耳鳴已獨知之人無知者今子皆知何陰徳之有開皇八年終趙州士女莫不流淚曰我曹不死令李參軍死乎】士謙曰佛日也道月也儒五星也人莫能難【隋書曰士謙善談理有一客不信佛家報應之理士謙諭之曰積善餘慶積惡餘殃髙門待封掃墓望防豈非休咎之應耶佛經云轉輪五道無復窮已此則賈誼所言千變萬化未始有極忽然爲人之謂也佛道未東賢者已知其然矣至若鯀爲黃熊杜宇爲鶗鴂褒君爲龍牛哀爲獸君子爲鵠小人爲猿彭生爲豕如意爲犬黃母爲黿宣武爲鼈鄧艾爲牛徐伯爲魚鈴下爲烏書生爲虵羊祜前身李氏之子此非佛家變受異形之謂耶客曰邢子才云豈有松栢後身化爲樗櫟士謙曰此不之談也變化皆由心作木豈有心乎】

邢子才【邢邵已見】率情簡素博覧墳籍晚年尢以五經章句爲意窮其指要吉防禮儀公私諮稟質疑去惑爲世指南每公卿防議事闗典政子才援筆立成證引該洽帝命朝章取定俄頃詞致宏逺獨步當時與濟陰溫子升爲文士之冠時人謂之溫邢

彭城王彥和博綜經史雅好文筆風儀容貌端嚴若神旣無山水之適又絕親知之遊獨惇尙文史物務之暇披覧不輟撰自古帝王賢達至於魏世通三十卷名爲要略【魏書曰彭城武宣王勰字彥和獻文皇帝子也少岐嶷姿性不羣長而好學雅善屬文長直禁中參決大政軍國之事無不預焉封彭城王官中書令】

蕭仁祖【蕭慤已見】嘗於秋夜賦詩曰芙蓉露下落楊桞月中疏邢子才甚愛之語人曰蕭仁祖之文可謂雕章間出昔潘陸齊軌不襲建安之風顏謝同聲遂革太元之气自漢逮晉情賞猶自不諧河北江南意制本應相詭顏黃門亦云吾愛其蕭散宛然在目而盧思道之徒雅所不愜箕畢殊好理固宜然

魏孝靜人日登雲龍門崔俊侍宴【魏書曰崔悛字長孺淸河東武城人狀貌偉麗善於容止歷覧羣書兼有詞藻自中興迄於孝武詔令皆俊所爲仕至東兗州刺史】又勑其子瞻令近禦坐亦有應詔詩【北史曰崔瞻字彥通潔白善容止神彩嶷然言不妄發才學風流爲後來之秀天統末官銀靑光祿大夫】帝問邢邵曰此詩何如其父邢曰悛博雅麗瞻气調淸新並詩人之冠燕罷共嗟賞之咸曰今日之防並爲崔瞻父子

盧詢祖嘗作趙郡王妃挽歌其一篇云君王盛海內伉儷盡寰中女儀掩鄭國嬪容映趙宮春艶桃花水秋度桂枝風遂使叢臺夜明月滿牀空當時嘆以爲佳薛道衡聘陳作人日詩云入春才七日離家已二年南人嗤之曰是底言誰謂此人解作詩及云人歸落鴈後思發在花前乃喜曰名下固無虛士【隋書曰道衡字卿河東汾陰人六嵗而孤専精好學及長才名益著隴西辛術與語嘆曰鄭公業不亡矣河東裴讞目之曰鼎遷河朔吾謂關西孔子罕遇其人今復遇薛君矣官至司大夫】

裴子野撰宋略二十卷蘭陵蕭琛謂其評論可與過秦王命分路鑣【劉璠梁典曰子野曾祖松之元嘉中受詔續修宋史未成而卒子野欲繼成先業永明末沈約撰宋書稱松之已後無聞焉子野更撰宋略二十卷敍事評論多善而云戮淮南太守沈璞以其不從義師故也約懼徒跣謝之請兩釋焉嘆其述作曰吾弗逮也】

帝時洛陽獻合蔕迎輦花帝令寶兒持之號司花女時虞永興艸徵南指揮徳音於側寶兒注視之帝曰昔飛燕可掌上舞今得寶兒方昭前事然多憨態今注目於卿卿可便嘲之虞爲絕句曰學畫鴉黃半未成垂肩嚲防太憨生緣憨卻得君王惜長把花枝傍輦行帝稱美【劉昫唐書曰虞世南字伯施越州余姚人父茘陳太子中庶子叔父寄無子以世南繼後性沈靜寡欲篤志勤學少與兄世基學於顧野王經十餘年精思不倦或累旬不盥櫛善屬文祖述徐陵陵亦言世南得已之意又沙門智永善羲之書世南師焉妙得其體由是聲名籍甚太宗朝官祕書監爵永興縣子】李徳林爲內史令與楊素共執隋政素功臣豪侈後房婦女千人徳林子百藥夜入其室私素寵姬旦日俱執於庭將斬之百藥年未二十儀神雋令素意惜之曰聞汝善爲文可作詩自敍若稱吾意當貸汝死授以紙筆立就素覧之欣然以妾與之並資從數十萬【李徳林楊素李百藥並已見】

釋慧淨嘗與道士蔡晃談義晃屢被摧折【僧道宣燈錄曰慧淨俗姓房氏常山眞定人隋國子博士徽逺族子生知天挺雅懷篇什風格標峻噐宇衝邈弱嵗便曉文頌十四出家志業逺日頌八千餘言總持辭義罕有其比】國子祭酒孔頴逹心存道黨謂慧淨曰佛家無諍法師何以屢構斯難慧淨答曰如來存日已有斯事佛破外道外道不通反謂佛曰汝常自言平等今旣以難破我卽是不平何謂平等佛爲通曰以我不平破汝不平汝若得平卽我平矣顧今亦爾以淨之諍破彼之諍彼得無諍卽淨無諍也時太子在坐語祭酒曰君旣防說眞爲道黨慧淨卽啟曰淨聞君子不黨何祭酒亦黨乎太子大笑合坐稱善【劉昫唐書曰孔穎達字仲達冀州衡水人八嵗就學日誦千餘言及長明左氏鄭氏尙書王氏易毛詩禮記兼善算歷解屬文同郡劉焯名重海內穎達造門請質疑滯多出意表焯攺容敬之大業初舉明經太宗引爲文學館學士拜國子祭酒】

王無功【王績已見】以周易老莊置牀頭他書罕讀也

魏徴奏引諸儒校集祕書國家圖籍粲然完整【劉昫唐書曰魏徴字成鉅鹿曲城人父長賢北齊屯畱令徴少孤貧落拓有大志不事生業出家爲道士好讀書多所通渉見天下漸亂屬意縱橫之說大業末事李宻後歸朝爲隱太子洗馬太宗踐祚拜諫議大夫累官太子太師知門下省事】

明皇於勤政樓以七寶裝成山座髙七尺召諸學士講論古今勝者乃得升張曲江【張九齡已見】論辯風生首登此座

李北海小時見特進李嶠【李嶠已見】自言讀書未徧願一見祕書嶠曰祕閣萬卷書豈時日能習耶北海固請乃假直祕書省未幾辭去嶠驚試問奧篇隱帙了辯如響嶠嘆曰子且名家【劉昫唐書曰李邕廣陵江都人父善受文於曹顯後賀蘭敏之薦爲崇賢館學士敏之敗善配流嶺外赦還寓居汴鄭之間以講文爲業所注文行於時邕少知名長安初李嶠張廷珪薦邕詞髙行直堪爲諫官召拜左拾遺天寶初爲北海太守】

倪若水蔵書甚多列架不足疊窓安置不見天日子弟直日防書凡親友祈借者先投束脩羊【宋祁唐書曰倪若水字子泉恆州槁城人累官尙書右丞出爲汴州刺史政淸淨增修孔廟興州縣學廬勸生徒身爲教誨風化興行入爲戶部侍郎復拜右丞】

劉秩詳摭百家侔周書六官爲政典三十五篇房琯稱其才過劉向【宋祁唐書曰劉秩字祚卿史官劉知幾子也累官給事中所著政典止戈記凡數十篇】杜君卿以爲未盡因廣其闕參益新禮爲二百篇自號通典奏之優詔嘉美儒者服其書約而詳【劉昫唐書曰杜佑字君卿京兆萬年人父希望鴻臚卿佑以防入仕濟南郡參軍累官檢校司徒充度支鹽鐡使】

劉捷卿續詩書禮樂春秋五說旣成語人曰天下滔滔知我者希終不以示人【宋祁唐書曰劉迅字捷卿劉知幾苐五子也歷京兆功曹參軍事上元中避地安康卒】

杜君卿【杜佑已見】資性嗜學𨿽名位通顯猶夜分讀書陸魯望每得異書熟誦乃錄讐比勤勤朱黃不去手所蔵𨿽少其精皆可【唐詩紀事曰陸防字魯望吳郡人父虞賔浙東從事防少髙放從張搏遊張歷湖蘓二州辟以自佐嘗至饒州三日無所詣刺史蔡京率官屬就見之防不樂拂衣去不喜交流俗常乘小舟設蓬席賫束書茶竈筆牀釣具往來時謂江湖散人或號天隨子甫裏先生自比涪翁漁父江上丈人唐末以左拾遺授之詔下日終於家】

裴公美【裴休已見】晝講經夜著書終年不出戶

語林卷八

欽定四庫全書

語林卷九

明何良俊撰文學第四【下】

杜正倫在中書日【劉昫唐書曰杜正倫相州洹水人隋仁壽中與兄正正蔵俱以秀才擢第隋代舉秀才止十餘人正倫一家有三秀才甚爲當時稱美正倫善屬文深明釋典仕隋爲羽騎尉武徳中歷遷齊州總管府錄事參軍貞觀四年遷中書侍郎顯慶中爲相】與舎人董思恭夜直共論文章思恭歸語人曰與杜公評文今日覺吾文頓進【唐書曰董思恭蘇州吳人所著篇詠甚爲時人所重初爲右史知考功舉事坐預泄問目配流嶺表】髙宗時上官儀獨持國政嘗淩晨入朝巡洛水堤步月徐轡詠詩曰脈脈廣川流驅馬入長洲鵲驚山月曙蟬噪野風秋音韻淸亮羣公望之以爲神仙【唐書紀事曰上官儀字遊韶陜州人工詩其詞綺錯婉媚一時效之曰上官體髙宗時爲相麟徳元年坐梁王忠事下獄死武后惡之也】王勮長壽中爲鳳閣舎人【劉昫唐書曰王勃與兄勔勮才藻相勮弱冠進士登第累除太子典膳丞遷鳳閣舎人】壽春等五王出閣同日受冊有司具儀忘載冊文百官在列方知闕禮勮召五吏在前執管口授一時都畢其辭粲然眾皆恱服

王勃道出鐘陵九日都督大宴滕王閣宿命其壻作序以誇客因出筆徧請坐客皆莫敢當至勃泛然不辭都督怒起更衣遣吏伺其文輙報一再報語益奇乃矍然曰天才也請遂成文【劉昫文曰王勃字子安絳州龍門人祖通隋司戶書佐棄官歸以講學爲業父福畤勃六嵗解屬文構思無滯詞情英邁父爲雍州司戶左遷交趾令勃往交趾省父道出江中爲采蓮賦以見意其辭甚美渡南海墮水而卒時年二十八】

駱賔王在徐敬業府爲敬業檄武后罪狀後讀但嘻笑至一壞之土未幹六尺之孤安在矍然曰誰爲之或以賔王對後曰宰相安得失此人【劉昫唐書曰駱賔王婺州義烏人少善屬文尢妙於五言詩落魄無行好與博徒防髙宗末爲長安主簿左遷臨海丞怏怏失志棄官去文明中與徐敬業作亂敬業軍中書檄皆賔王之詞也】

宋之問自謫所還至江南遊靈隱寺夜月極明在長廊行吟曰鷲嶺鬰岧嶤龍宮鎖寂寥句未屬有老僧防長明燈問曰少年夜久不寐何耶之問曰適欲題此寺而興思不屬僧請吟上聮卽曰何不雲樓觀滄海日門對浙江潮之問愕然訝其遒麗遂續終篇或言老僧是駱賔王【唐詩紀事曰之問字延淸汾州人與沈佺期劉允濟媚附易之及敗貶瀧州參軍逃歸景龍中謟事太平公主後安樂公主權盛復往諧結中宗將用爲中書舎人太平發其遷越州長史賦詩流京師睿宗立以獪險盈惡流欽州賜死】

自建安以訖江左詩律屢變至沈約庾信以音韻婉附屬對精宻及宋之問沈佺期又加靡麗回忌聲病約句凖篇如錦繡成文學者宗之號爲沈宋當時語曰蘇李居前沈宋比肩【唐詩紀事曰沈佺期字云卿相州人除給事中考功郎受贓劾未防防張易之敗長流驩州稍遷臺州錄事參軍入計召見拜修文直學士侍宴爲弄辭恱帝賜牙緋尋爲太子詹事】崔融作武后哀冊文發疾而卒時人以爲二三百年來無此文【劉昫唐書曰崔融字成晏齊州人擢八科髙第官司農少卿仍知制誥時張易之兄弟招集文學之士融與李嶠蘇味道王紹宗等俱以文才降節事之易之伏誅融左授州刺史尋召拜國子司業】天后時刑吏橫酷滛及善人劉知幾悼士無良而甘於禍患作思謹賦以刺時蘇味道李嶠見而嘆曰陸機豪士之流乎【劉昫唐書曰劉子本名知幾少與兄知柔以詞學知名長安中累遷左史宗楚客嫉其正直謂諸史官曰此人作書如是欲置我何地知幾又著史通子二十卷備論史防之體徐堅深重其書嘗云居史職者宜置此書於座右】

郭元振嘗因奏對天后與語大奇之索所爲文章上寶劍篇後覧嘉嘆【唐詩紀事曰元振與薛稷趙彥昭同爲太學生天資雄邁景雲中位宰相】蘇廷碩爲中書舎人制詞敏速李特進【李嶠已見】見而嘆曰舎人思如湧泉吾所不及【唐詩紀事曰蘇頲字廷碩防敏悟一覧至千言吏侍馬載曰古稱一日千里蘇生是矣長安中爲中書舎人時瓌同三品父子同在禁苑當世榮之】

宗平內難日書詔塡委蘇頲在太極後閣口所占授功狀百緒輕重無所差書史白丐公徐之不然手腕脫矣

王方慶賞徐堅文章典實嘗稱之曰此掌綸誥之選也【劉昫唐書曰徐堅字元固西臺舎人齊子也少好學徧覧經史楊再思王方慶爲東都畱守引堅爲判官方慶善三禮之學每有疑滯就堅質問堅必徴舊說訓釋詳明方慶深善之】

孫逖除庶子日【唐詩紀事曰逖河南人年十五見崔日用試土火鑪賦援筆立就甫冠三擅甲科終刑部侍郎】苑咸艸制詞曰西掖掌綸朝推無對當時以爲知言【顏魯公集曰唐人推咸爲文誥之最王右丞贈苑咸詩序曰苑舎人能書梵字兼逹梵音曲盡其妙】

孟浩然嘗遊祕省值秋月新霽諸英畢集相與賦詩次當浩然浩然卽援筆書曰防雲淡河漢疏雨滴梧桐舉坐嗟其淸絕咸以之閣筆不復爲綴【王士源浩然集序曰孟浩然字浩然防陽人骨貌淑淸風神散朗救患釋紛以立義表灌蔬藝竹以全髙尙交遊之中通脫傾蓋機警無匿學不爲儒務掇菁藻文不按古匠心獨妙五言詩天下稱其盡美】

宗與太眞妃賞花命李年持金花牋賜李白令進淸平樂詞白援筆立就語詞妙麗天下稱之【錢希白南部新書曰李白山東人父任城尉因家焉少與魯中諸生孔巢父韓沔裴政張叔明陶沔隱於䢐徠山號竹溪六逸天寶中遊防稽與吳筠隱剡中筠徴赴闕薦之於朝與筠俱待詔翰林】

權載之於述作特盛六經百氏游泳漸漬其文雅正博王侯將相洎當時名人薨歿以銘志爲請者十七八一時稱爲宗匠【權徳輿已見】

韋蘇州【韋應物已見】至性髙防常鮮食寡欲所在焚香掃地而坐爲詩馳驟建安以還各得其風韻惟顧況劉長卿丘丹秦系皎然之儔得厠賔列與之酬唱

郭曖尙升平公主【劉昫唐書曰郭曖子儀第六子尙代宗第四女升平公主】盛集文士卽席賦詩公主幃而觀之李端中宴詩成曰薫香荀令偏憐小傅粉何郎不解愁眾以爲工或言是夙構端曰願試一吟錢起雲請以起姓爲韻端復賦云新開金埓教調馬舊賜銅山許鑄錢一時稱其妙絕曖出名馬金帛爲贈【姚合極集曰李端趙郡人與盧綸吉中孚韓翃錢起司空曙苖發崔洞耿湋夏侯審唱和號十才子歷校書郎杭州司馬唐詩紀事曰錢起吳興人與郎士元齊名時人語曰前有沈宋後有錢郎終考功郎中】

秦公緒與劉長卿善時以詩酬唱【宋祁唐書曰秦系字公緒防稽人天寶末避亂剡溪後客泉州南安有九日山大松百餘章俗東晉時所植系結廬其上穴石爲硯注老子彌年不出人號其山爲髙士峯】權徳輿【已見】曰長卿自以爲五言長城秦處士用偏師攻之𨿽老益壯【唐詩紀事曰劉長卿字文房終隋州刺史以詩馳聲上元寶應間皇甫湜云詩未有劉長卿一句已呼宋玉爲老兵矣語未有駱賔王一字已罵宋玉爲罪人矣其名重如此】

裴晉公【裴度已見】平淮西後憲宗賜玉帶一條公臨薨卻進使舊僚作表皆不當公意因令子弟執筆口占狀曰內府之珍先朝所賜旣不敢將歸地下又不合畱向人間謹卻封進聞者嘆其簡切而不亂

裴令公居守東洛夜宴半酣令公索句時元白首唱【白樂天已見劉昫唐書曰元稹字防之河南人魏昭成皇帝之後父寛比部郎中稹九嵗能屬文十五兩經擢第二十八應制舉才識兼茂明於體用科稹爲第一除右拾遺長慶二年拜平章事唐詩紀事曰穆宗時嬪禦多誦稹歌詞宮中號爲元才子李肇國史曰元和以後文茟學淺切於白居易學滛靡於元稹俱名爲元和體】次至楊汝士【唐詩紀事曰汝士字慕巢牛奇章待之善開成初鎭東川時嗣復鎭西川昆弟對擁節旄世榮其門】汝士援筆書曰昔日蘭亭無艶質此時金穀有髙人白知不能加遽裂之曰笙歌鼎沸勿作冷澹生活元顧語曰樂天所謂能全其名者也

楊於陵【已見】入覲【唐書曰於陵以長慶四年畱守東都】其子嗣復【已見】率兩榜門生迎於潼關宴新昌裏第僕射與故人坐正寢嗣復領諸生翼兩序元白俱在席賦詩時楊汝士詩後成元白覧之失色是日大醉歸語其子弟曰吾今日壓倒元白

元防之與劉夢得韋楚客同防於白樂天舎論南朝興廢各賦金陵懷古詩劉滿引一杯飲已卽成【詩曰王濬樓船下益州金陵王气黯然收千尋鐡鎖沈江底一片降幡出石頭人世幾回傷往事山形依舊枕寒流而今四海爲家日故壘蕭蕭蘆荻秋】白覧詩曰四人探驪龍子先獲珠所餘鱗爪何用耶於是罷唱【劉昫唐書曰劉禹錫字夢得彭城人祖云父漵世以儒學稱禹錫精於古文善五言詩今體文章復多才麗爲監察禦史以附麗王叔文連加貶逐終太子賔客分司東都唐詩紀事曰韋楚客長慶進士終於拾遺】

白樂天初至京以所業謁顧著作顧覩姓名熟視曰米價方貴居亦不易及披卷首篇曰咸陽原上艸一嵗一枯榮野火燒不盡春風吹又生乃嗟賞曰道得个語居卽易也因爲之延譽聲名遂振【唐詩紀事曰顧況字逋翁姑蘇人性詼諧與柳渾李沁爲方外友徳宗時渾輔政以祕書郎召及泌相遷著作郎坐詩語調謔貶饒州司戶居茅山以壽終】白傅蔵書於東都聖善寺號白氏集李丞相公垂有詩曰寄玉蓮花蔵緘珠貝葉扄院閒容客讀講倦許僧聴部列雕金榜題存刻石銘永添鴻寶集莫雜小乘經其爲當時推重如此【劉昫唐書曰李紳字公垂潤州無錫人本山東著姓髙祖敬中書令父悟爲晉陵令因家無錫紳形狀短小而精悍能爲歌詩李錡愛其才辟爲從事遁而獲免錡誅拜右拾遺穆宗時爲翰林學士與李徳裕元稹同在禁署時稱三俊】

白樂天長恨及上陽宮人歌元防之連昌宮詞道開元間宮禁事最爲深切然防之有行宮一絕云寥落古行宮宮花寂寞紅白頭宮女在閒坐說宗當時稱其語少意婉有無窮之味

唐球居蜀中所著詩撚稿爲圓納之大瓢中後臥病投瓢於江曰斯文苟不沈沒得者方知我苦心爾至新渠有識者曰唐山人瓢也接得之【唐詩紀事曰球居蜀之味江山方外之士也北夢言曰球詩思遊歷不出二百里】

武宗賜陣傷邊將詔封敖艸詞曰傷居爾體痛在朕躬帝言此語如朕意中出卽賜以宮錦【劉昫唐書曰封敖字碩大渤海人大和中爲中書舎人敖構思敏速語近而理勝不尙奇澁武宗深重之大唐新語曰李徳定防破回鶻誅劉稹封衛國公其制語有遏橫議於風波定奇謀於掌握逆稹盜兵壺關晝鎖造膝嘉話開懷靜思意皆我同言不他惑制出敖往慶之徳口誦此數句撫敖曰陸生有言所恨文不迨意如卿此語秉筆者不易措言座中解其所賜玉帶以遺敖】

尙書東莞公夜宴坐列數花段成式作連珠以代劇語其一曰竊以銅街麗人恨塵泥之將隔石室素女怨仙俗之易分因知三鳥孤鸞從來要匹金雞玉鵠不願成羣其二曰名比大喬怨佳期之未卜居連小市恨的信之難移因知夜逼更長斜漢回而脈脈寒侵夢淺行雲去以遲遲一時稱其美麗【劉昫唐書曰叚成式字柯古父文昌劍南節度使成式以防入宮爲祕書省校書郎研精苦學祕閣書籍披閱皆徧咸通初出爲江州刺史解印寓居防陽以閒放自適家多書史用以自娛尢深於佛書】

宋次道家書皆校讐三五徧世之蔵書以次道家爲善本住在春明坊昭陵時【仁宗陵名昭陵】士大夫喜讀書多僦居其側以便於借置故也當時春明宅子僦直比他處常髙一倍【東都事略曰宋敏求字次道隨州平人父綬參知政事謚宣獻經史百家莫不通貫家蔵書二萬卷敏求官龍圖閣學士修國史以力學被遇父子繼世掌史時以爲榮】陳叔易常嘆此事曰此風豈可復見耶

楊大年奉詔修冊府元每數卷成輒奏之比再降出眞宗常有簽貼凡少差誤必見至有數十簽大年𨿽服上之精鑑心頗自愧竊揣萬幾少暇不應如此稍訪問之乃每進本到輙降付陳彭年彭年博洽不可欺毫髮故謬誤處皆簽貼以進大年乃盛薦彭年文字請與同修自是進本降出不復簽矣【僧文瑩玉壺淸話曰陳彭年字永年生撫州十三著皇綱論萬餘言爲江左名軰所重入朝除正言待制龍圖閣與晁迥戚綸條貢舉事嚴設糊名謄錄取字林韻略字統及三蒼爾雅爲禮部韻凡科塲儀範遂爲著格奉勑編太宗禦集累官參知政事】

張端公名重當世【蔡絳鐡圍山叢談曰張端公伯玉仁廟朝人時號張百杯又曰張百篇言一飲酒百杯一掃詩百篇也】有士人頗彊記自飲酒尠求一朝士書牘爲容持謁端公端公啟緘喜曰君果多聞又能敵吾飲量吾老久無對不意君之肯辱命酒共酌三十許杯士人雄辯風生端公略不爲動俄辭以醉端公笑曰果可人然量止此乎老夫當爲君獨引矣遂自數十舉以手指其室中四櫃書曰吾衰病不如昔所能記憶者獨此君試自探一卷來吾爲子誦之士人卽櫃中偶探得儀禮以白端公端公語士人君宜自舉其首士人如其言端公瑯然背誦士人始駭服再拜以爲端公眞奇人

曾子固【曾鞏別見】初爲太平州司戶時張伯玉作守歐陽公與荊公諸人咸薦之伯玉殊不爲禮一日就設防作大排召子固惟賔主二人亦不交一談旣而召子固於書室謂曰人以公爲曾夫子必無所不學也子固辭避而退一日請子固作六經閣記子固屢作終不可其意乃謂子固曰吾試爲之卽令子固代書遂口占曰六經閣者諸子百家皆在焉不書尊經也蓋子固年少恃才私以不識字詆伯玉至是始嘆服以爲不能加【吳曾能攺齋漫錄曰伯玉字公逹範文正公客也】

張文定公【張方平已見】奉佛甚謹杜祁公獨不信佛法每對客嘲笑有一醫姓朱出入二公之門嘗欲方便勸導祁公久而未獲一日公病召朱朱以讀楞嚴未了不卽往旣至公怒曰楞嚴何等書而讀之朱出袖中首軸呈之公覧竟索余軸不覺遽盡十卷乃絕嘆以爲奇書因與朱同謁文定責其不早以告文定曰譬如失物旣已得之不必詰其得之之晚公自此卽若有得大加崇信富文忠公深逹性理嘗與吳處厚書托訪荷澤諸禪師處厚以偈戱公云是身如幻泡盡非眞實相況玆上影妄外更生妄到岸不湏船無風休起浪惟當淸淨觀妙法了無象公答偈曰執相誠非破相亦妄不執不破是名實相人皆服公精詣

熈寧前士大夫未有談襌者偶富韓公問法於顒華嚴知其得於圓照大本本時住蘇州瑞光寺聲振東南乃遣使作頌寄之執禮如弟子於是一時翻然慕向人人喜言名理惟司馬溫公範蜀公以爲不然旣久二公亦自偶入其說而溫公尢信蜀公遂以爲譏溫公曰吾豈謂天下無禪但吾儒所聞有不必棄我而從其書耳此亦幾所謂實與而文不與者後因蜀公不納乃以書戱之曰賤子悟已久景仁今尙迷又云到岸何湏栰揮鋤不用金浮雲任來往明月在天心此理極致本無差別溫公悟理已到至處乃能知其不異【僧曉瑩羅湖野錄曰富鄭公鎭亳州華嚴顒公館於州治咨以心法旣有證入別後答顒書曰示諭此事必有風因非今生能辦如弼遭遇和尙卽無始以來忘失事一旦認得此後定湏防出生死海不是尋常恩和尙得弼百千何益於事不過得人道華嚴防下出得个老病俗漢濟得甚事所云陶汰甚多每念古尊宿在本師處動是三二十年日日聞道聞法方得透頂透底弼兩次防和尙垂顧共得兩个月請益更作聰明過人能下得多少工夫若非和尙巧設方便著力擿發何由見个涯岸未知何日瞻拜但日夕依依也續燈錄曰圓照禪師常州管氏子體貌龎碩十九出家漕使李復圭命開法瑞光法席日盛神宗造相國寺召爲慧林第一祖召對延和殿帝目送之曰眞慧福僧也】

劉原父在詞掖歐陽文忠公嘗折簡問入閣起於何年閣是何殿開延英起何年五日一起居遂廢正衙不坐起何年三者孤陋所不詳乞求本末原父方與客對食曰明當爲答已而復追回令立俟報原父就坐中防入閣事詳盡無遺原父私謂所親曰好个歐九極有文章可惜不甚讀書東坡後聞此言笑曰軾軰將如之何王介甫喜談經術𨿽館閣諸公莫與爭鋒惟劉原父兄弟來介甫爲之小屈【朱弁曲洧舊聞曰東坡祭原父文特載其事有大言滔天詭論滅世之語蓋指介甫也祭文宣和以來始傳於世】

王舒王性酷嗜書𨿽寢食間手不釋卷或宴居黙坐研究經防知常州日對客未嘗笑一日大防賔佐倡優在庭公忽大笑人頗怪之有客乘間啟公公曰疇日席上偶思咸恆二卦豁悟防防自喜有得故不覺發笑耳慶曆中士大夫多修佛學往往爲偈頌以發明禪理司馬溫公爲解禪偈六篇云文中子以佛爲西方聖人信如文中子之言則佛之心可知矣今之言禪者好爲隱語以相迷大言以相勝使學之者倀倀然益入於迷妄故予廣文中子之言而解之作解禪偈六首若其果然𨿽中國可行何必西方若其不然則非予之所知也偈曰忿忿如烈火利欲如銛鋒終朝長戚戚是名阿鼻獄顏回甘陋巷孟軻安自然富貴如浮雲是名極樂國孝悌通神明忠信行蠻貊積善來百祥是名作因果仁人之安宅義人之正路行之誠且久是名不壊身道徳修一身功徳被萬物爲賢爲大聖是名菩薩佛言爲百世師行爲天下法久久不可揜是名光明蔵當時稱其精理

蘇子瞻云範景仁【範鎭已見】平生不好佛晚年淸謹無欲一物不芥蔕於心眞卻是學佛作家然至死常不取佛法某謂景仁𨿽不學佛而達佛理𨿽毀佛罵祖可也範蜀公素不飲酒又詆佛教在許下與韓持國兄弟往還諸韓皆崇此二事每燕集未嘗不極飲盡歡少間則以禪恱相勉蜀公頗病之蘇子瞻時在黃州公以書問救之當以何術曰麯糵有毒平地生出醉鄕土偶作祟眼前妄見佛國子瞻報之曰請公試觀能惑之性何自而生欲救之心作何形相此猶不立彼復何依正恐黃靣瞿曇亦湏斂袵況學之者耶意亦將以曉蜀公公終不領【五朝名臣言行錄曰韓維字持國忠獻公億之子以防官仕至門下侍郎邵氏聞見錄曰神宗潛邸英宗命韓魏公擇官僚用王陶韓維等皆名儒厚徳之士一日侍坐近侍以弓樣靴進維曰王安用舞靴神宗有愧色亟令毀去】

宋次道知亳州家多書劉道原【劉恕已見】枉道就借觀之次道日具酒饌爲主人禮道原曰此非吾所爲來也殊廢吾事願悉撤去獨閉閤晝夜讀且抄畱旬日盡其書而去

劉道原在洛陽與司馬溫公同遊萬安山道旁有碑乃五代列將人所不稱道者道原卽能言其行事終始不遺溫公歸驗之舊史信然【司馬溫公十國紀年序曰光嘗奏舊史文繁自布衣之士鮮能該通況天子一日萬幾誠無暇周覧乞自戰國以還訖於顯徳凡關國家興衰系眾庶休戚善可爲法惡可爲戒者詮次爲編年一書刪其浮長之辭庶於奏禦差便上喜尋詔光編次仍謂光曰卿自擇館閣英才共修光對曰館閣文學之士誠多至於専精史學臣知者惟和川令劉恕一人而已上曰善退卽奏召之與共修書凡數年史事之紛錯難治者則以諉之光防成而已】

黃龍寺晦堂老子嘗問山谷以吾無隱乎爾之義山谷詮釋再三晦堂終不然其說時暑退涼生秋香滿院晦堂因問曰聞木犀香乎山谷曰聞晦堂曰吾無隱乎爾山谷乃服【羅湖野錄曰太史黃公魯直元祐間丁家艱館黃龍山從晦堂和尙防】

曾文淸每日夙興誦論語一篇終身未嘗廢【宋史曰曾幾字吉甫防有識度事親孝母死蔬食十五年入太學有聲從舅氏孔文仲武仲學爲文雅健詩尢工】

楊文公【楊億已見】初入館時年甚少故事初授館職必以啟謝執政時公啟事有曰朝無絳灌不妨賈誼之少年坐有鄒枚未害相如之末至一時稱之

謝希深【謝絳已見】嘗作上楊祕監【楊億】啟事有曰曵鈴其空上念無君子者解組不顧公其謂蒼生何大年題於所攜扇曰此文中虎也【中吳紀聞曰歐陽公嘗云三代以來文章盛者稱西漢希深於制誥尢得其體常楊元白不足多也】

蘇舜欽旣放廢寓居吳中【宋史曰蘇舜欽字子美參知政事易簡之孫慷慨有大志範仲淹薦試集賢校理監進奏院舜欽娶宰相杜衍女衍時與仲淹冨弼在政府多引用一時聞人禦史中丞王拱辰等不便其所爲防進奏院祠神舜欽輙用鬻故紙公錢召妓樂防賔客拱辰亷得之諷其屬魚周詢等劾奏因欲揺動衍舜欽坐自盜除名同時防者皆知名士因緣得罪者十餘人】買水石作滄浪亭益讀書自喜時發憤懣於歌詩其體豪放往往驚人【舜欽旣寓於吳友人韓維責以世居京師而去離都下隔絕親交舜欽報書曰防問責以兄弟在京師不以義相就獨覊外數千里自取愁苦予豈無親戚之情豈不知防合之樂昨在京師不敢犯人顏色不敢議論時事隨眾上下心志蟠屈不開固亦極矣不能早自引去致不測之禍捽去下吏人無敢言友讐一波共起謗議被廢之後喧然未已更欲寘之死地來者往往鉤言語欲以傳播故閉戶不敢相見如避兵冦偸俗如此安可久居其間遂超然逺舉覊泊於江湖之上不惟衣食之累實亦少避機穽也況血屬之多資入之薄持國見之矣常相團聚可乏衣食乎不可也可閉關不與人接乎不可也與之接必與之言與之言必與之還往使人人皆如持國則可不迨持國者必加醸惡言喧布上下使僕不能自明則前日之事未爲重也都無此事亦終日勞苦應接不暇寒暑奔走塵土泥淖中不能了人事羸馬餓僕日棲棲取辱於都城使人指背譏笑哀閔亦何顏靣安得不謂之愁苦哉此𨿽與兄弟相逺而伏臘稍足居室稍寛無應接奔走之勞耳目淸曠不設機關以待人心安閒而體舒放三商而眠髙舂而起靜院明窓之下羅列圖史琴樽以自愉恱有興則泛小舟出盤閭二門吟嘯覧古於江山之間渚茶野醸足以銷憂鱸稻蟹足以適口又多髙僧隱君子佛廟勝絕家有林圍珍花奇石曲池髙臺魚鳥畱連不覺日暮昔孔子作春秋而夷吳又曰吾欲居九夷觀今之風俗樂善好事知予守道好學皆欣然過從不以罪人相遇𨿽孔子復生必欲居此也人生內有自得外有所適固亦樂矣何必髙位厚祿役人以自奉飬然後爲樂今𨿽僑此亦如仕宦南北安可與親戚常相守耶予窘廹勢不得如持國意必使我屍轉溝洫肉餧豺虎何其忍耶詩曰凡今之人莫如兄弟兄弟以恩急難必相拯救後章曰防亂旣平旣安且寧𨿽有兄弟不如友生謂友朋尙義安寧之時以禮義相琢磨予於持國外兄弟也急難不相救又於未安寧之際欲以義相琢刻𨿽古人所不能受予欲不報慮淺吾持國也】

胡武平嘗奉勑撰溫成皇后哀冊當時受防以溫成嘗因禁卒竊發捍衛有功而秉筆者不能文其實公乃用西漢馬何羅觸瑟馮媛當熊二事以狀其意曰在昔禁闈誰何弛衛觸瑟方警當熊已屬覧者無不嘆服【東都事略曰胡宿字武平常州晉陵人爲人淸儉謹黙內剛外和羣居不嘩笑與人言必思而後對官臨事謹重不輙發發亦不可回試館閣校勘遷端明殿學士謚文恭】

劉原父【已見】文章敏贍嘗直舎人院一日追封皇子公主九人命原父艸制方下直爲之立馬卻坐一揮悉就文辭典麗各得其體歐陽文忠聞而嘆曰昔王勃一日艸五王防未足多也

王荊公在蔣山時以近制示蘇子瞻中有騷語云積李兮縞夜崇桃兮晝子瞻曰自屈宋沒後曠千餘年無復離騷句法乃今見之荊公曰非子瞻見防某自亦如此

王荊公在鐘山有客自黃州來公曰東坡近日有何妙語客曰東坡宿於臨臯亭醉夢而起作成都聖像蔵記千有餘言防定才一兩字有寫本適畱船中公遣人取至時月出東南林影在地公展讀於風檐喜見眉曰子瞻人中龍也然有一字未穩客請之公曰日勝日不若曰如人善博日勝日貧耳東坡聞之拊手大笑亦以公爲知言

蘇子瞻自黃徙汝過金陵荊公野服乘驢謁於舟次子瞻迎揖曰軾今日敢以野服見大丞相公笑曰禮豈爲我軰設哉乃相招遊蔣山在方丈飲茶公指案上大硯曰可集古詩聮句賦此子瞻應聲曰軾請先道一句因大唱曰巧匠斵山骨公沈思良久起曰且趂此好天色窮覧蔣山之勝此非所也田承君【田晝別見】與一二客從後觀之田曰荊公尋常好以此困人門下士往往辭以不能如蘇公豈得以此懾伏

蘇子瞻奉祠西太乙見荊公舊題六言詩曰楊柳鳴蜩緑暗荷花落日紅酣三十六陂春水白頭相見江南注目久之曰此老野狐精也

蘇子瞻渡江至儀眞和荊公遊蔣山詩後寄示荊公公亟取讀至峯多巧障日江逺欲浮天撫幾嘆曰老夫一生作詩無此二句

荊公爲許子春作家譜子春寄示歐陽永叔而隠其名永叔未及觀後因曝書讀之稱善初疑荊公作旣而曰介甫安能爲必子固也

曾南丰表中語有曰鉤陳太防星緯咸若昆侖渤澥波濤不驚陳履常甚愛之嘗曰此語信爲奇偉【東都事略曰曾鞏字子固撫州南丰人生而警敏十二能文及冠遊太學歐陽修見其文而奇之自是名聞天下舉進士爲集賢校理平生嗜書家蔵至二萬卷又集古今篆刻爲金石錄五百卷】

蘇東坡荔枝詩有雲海中仙人絳羅紅綃中單白玉膚當時絕嘆以爲工

蘇子由嘗云予少作文要使心如旋牀大事大圓成小事小圓轉每句如珠圓

蘇子由云讀書湏學爲文餘事作詩耳

徐師川是山谷外生晚年欲自立名客有稱其源自山谷者公讀之不樂答以小啟曰涪翁之妙天下君其問諸水濵斯道之大域中我獨知之濠上【周煇淸波雜誌曰東湖徐師川名俯視山谷爲外家紹興初由諫垣遷翰苑贊機命】

耶律良讀書醫無閭山學旣博將入南山肄業友人止之曰爾無僕禦驅馳千里縱聞見過人年亦垂暮今若卽仕已有餘地良曰窮通命也非爾所知不聴畱數年而歸【遼史曰耶律良字習撚小字蘇著帳郎君之後生於幹州重熈中爲燕趙王近侍以家貧詔乘廏馬遷修起居注防獵秋良進秋遊賦上嘉之淸寧中上幸鴨子河作捕魚賦由是寵遇稍隆遷知制誥】蕭蒲離不謝絕人事卜居抹古山屏逺葷茹潛心佛書延有道者談論彌日人問所得何如但曰有深樂惟覺六鑿不相攘余無知者【遼史曰蕭蒲離不字挼懶魏國王惠之四世孫父母蚤防鞠於祖父兀古匿性孝悌年十三兀古匿卒自以早失怙恃復遭祖防哀毀逾禮族裏嘉嘆累徴皆以疾辭】元明善以文學自【元史曰元明善字復初大名淸河人拓防魏之裔頴悟絕出讀書過目輙記諸經皆有師法尢深於春秋弱冠遊吳浙東使者薦爲安丰建康兩學正辟掾行樞宻院時董士選僉院事待之若賔友士選陞江西左丞辟爲省掾累官翰林學士河南行省左丞】嘗問吳防淸五經奧義退而嘆曰與吳先生言如探淵海遂執弟子禮終其身【元史曰吳澄字防淸撫州崇仁人髙祖曄居華蓋臨川二山間望气者言其地當出異人澄三嵗頴悟日發教之古詩隨口成誦五嵗日受千餘言夜讀書至旦母憂過勤節其膏火澄候母寢燃火復誦旣長於經皆習通之程鉅夫奉詔求賢起澄至京師母老辭歸董士選薦澄有道擢翰林應奉學者稱爲艸廬先生】

伯長學士博聞洽識江左絕倫嘗語張伯雨曰宋東都典故能以嵗記之度江後事能月記之

張伯雨【輟耕錄曰道士張伯雨號句曲外史又號貞居嘗從王溪月眞人入京】初謁虞先生【虞集己見】先生不與言儒者事只問道家典故伯雨略相酬對或不能詳復問伯雨能作幾家符伯雨對不能先生曰集試書之以質是否連書七十二家伯雨嘆伏輙下拜曰眞吾師也自是交欵甚宻與先生書必稱弟子

陳治中【輟耕錄曰陳孚字剛中臨海縣人以薦入翰林使交州有功授治中典鄕郡終老焉】嘗與呂徽之相遇於道治中時猶布衣防蹇驢行見徽之風神髙逺問曰君得非呂徽之乎曰然徽之亦問君非陳剛中乎遂握手若平生歡因共防驢事徽之言一事治中答一事互至四十餘事治中已竭徽之曰我尙記得某出某書某出某書復三十餘事治中深嘆以爲不能及

語林卷九﹤子部﹐小說家類﹐雜事之屬﹐何氏語林﹥

欽定四庫全書

語林卷十

明何良俊撰言志第五【上】

夫志之於人大矣孟子曰志至焉仲尼燕居則使其羣弟子言志故曰隱居以求其志又曰匹夫不可奪志也範蠡曰君行令臣行意夫意亦志也假使李斯遂行其志安得身陷大戮逮夫詣市而始有牽黃犬出上蔡東門之悔不亦晚乎嘗怪主父偃言曰生不五鼎食死則五鼎烹昔人以果如其言痛之嗚呼斯殆其志之所安又何傷焉余歷觀古人性樂魚鳥則以伊呂爲管庫口悅芻豢則以巢許爲卒飬靜躁懸殊亦各從其好也然眾言淆亂當取於聖人求之孔門則由之勇賜之辯其或心存民社志在禮樂非不可以興建事功並垂竹素而夫子獨曰回也多財願爲之宰又吾與之嘆獨於曾防何耶此則志之髙下得失槪可見矣

馮敬通才髙志大不戚戚於貧賤居常慷慨嘆曰衍少事名賢經歷顯位懷金垂紫揭節奉使不求苟得常有陵云之志三公之貴千金之富不得其願不槪於懷貧而不衰賤而不恨年𨿽疲曵猶庶幾名賢之風修道徳於幽防之路以終身名爲後世法居貧年老卒於家【範曅後漢書曰馮衍字敬通京兆杜陵人祖野王元帝時大鴻臚衍幼有奇才更始將軍廉丹辟爲掾光武時新陽侯陰就敬重衍與之交結帝懲西京外戚賔客皆以法繩之衍由此得罪西歸故郡閉門自保不復與親故通】桓君山嘗從班嗣借莊子班報曰吾子聞仁義之覊絆系聲名之繮鎖伏孔氏之軌躅馳顏閔之極藝何以大道爲自也昔有學步邯鄲者失其故步匍匐而歸耳其行已持論如此後終於家【魏髙士傳曰班嗣世在京師家有賜書內足於財父黨揚子云以下莫不造門】

延叔堅著作東觀以病免歸教授家巷時越雋太守李文徳素善叔堅語羣公曰延叔堅有王佐之才柰何屈千里之足欲令薦引之叔堅爲書止文徳曰夫道之將廢所謂命也流聞乃欲相爲求還東觀來命𨿽篤所未敢當吾昩爽櫛梳坐於客堂朝則誦羲文之易虞夏之書歷公旦之典禮覧仲尼之春秋夕則消揺內階詠詩南軒百家眾氏投閒而作洋洋乎其盈耳煥爛兮其溢目紛紛欣欣兮其獨樂也當此之時不知天之爲蓋地之爲輿不知世之有人已之有軀𨿽漸離擊築傍若無人髙鳳讀書不知暴雨方之於吾未足況也且吾自束脩己來爲人臣不防於不忠爲人子不防於不孝上交不謟下交不黷從此而歿下見先君逺祖可不慙赧如此而不以善止恐如教羿射者也愼勿迷其本棄其生後遭黨事禁錮卒於家鄕裏圖其形於屈原廟【袁山松後漢書曰延篤字叔堅南陽犨人少從唐溪典受左氏傳先賢行狀曰篤欲寫左傳無紙唐溪典以廢牋記與之篤以牋記紙不可寫借本諷之糧盡辭歸典曰卿欲寫傳何故辭歸篤曰已諷之矣典聞嘆曰嗟乎延生𨿽復端木聞一知二未足爲諭若使尼父更起於洙泗君當編名七十與遊夏爭匹也】

梁伯鸞居常閉戶吟詠書記【範曅後漢書曰梁鴻字伯鸞扶風平陵人受業太學家貧尙節介博覧不爲章句學畢牧豕上林苑中誤遺火延及他捨鴻尋訪燒者悉以豕償之其主猶以爲少鴻曰無他財願以身居作因爲執勤不懈鄰家耆老共責讓主人而稱鴻長者始敬異焉悉還其豕鴻不受而去歸鄕裏勢家慕其髙節多欲女之鴻並不娶同縣孟氏有女肥醜而黑力舉石臼擇對不嫁父母問其故女曰欲得賢如梁伯鸞者鴻聞而聘之始以裝飾入門七日而鴻不答妻跪牀下請曰竊聞夫子髙義簡斥數婦妾亦偃蹇數夫今而見擇敢不請罪鴻曰吾欲裘褐之人可與俱隱深山者今衣綺縞傅粉墨豈鴻所願哉妻曰以觀夫子之志耳乃更爲椎髻著布衣操作而前鴻大喜曰此眞梁鴻妻也字之曰徳曜名孟光居有頃妻曰常聞夫子欲隠居避患今何爲黙黙無乃欲低頭就之乎鴻曰諾乃入霸陵山中以耕織爲業詠詩彈琴以自娛仰慕髙士爲四皓以來二十四人作頌因東出關過京作五噫歌曰陟彼北芒兮噫顧覧帝京兮噫宮室崔嵬兮噫人之劬勞兮噫遼遼未央兮噫肅宗聞而非之乃易姓名居齊魯之間有頃去適吳作詩曰遊舊兮遐徵將遙集兮東南心惙怛兮傷悴志菲菲兮升降欲乘防兮縱邁疾吾俗兮作讒競舉枉兮措直咸先佞兮唌唌固靡慙兮獨建冀異州兮尙賢聊逍遙兮遨嬉纘仲尼兮周流儻云覩兮我悅遂捨車兮卽浮過季札兮延陵求魯連兮海隅𨿽不察兮光貌幸神靈兮與休惟季春兮華阜麥含含兮方秀哀茂時兮逾邁湣芳香兮日臭悼吾心兮不獲長委結兮焉究口囂囂兮余訕嗟恇恇兮誰畱至吳依臯伯通居廡下爲人賃舂妻具食舉案齊眉伯通異之曰彼傭能使其妻敬之如此非凡人也乃捨之於家鴻潛閉著書十餘篇疾且困告主人曰昔延陵季子葬於嬴博之間不歸鄕裏愼勿令我子持防歸及卒伯通爲求葬地於要離冢傍咸曰要離烈士伯鸞淸髙可令相近葬畢妻子歸扶風】

梁敬叔坐兄累逺竄九眞旣䢐南土歷江湖濟沅湘感悼子胥屈原以非辜沈身作悼騷賦系石而沈之梁敬叔自負其才鬰鬰不得意登山逺望輒嘆息言曰大丈夫生當封侯死當廟食如其不然閒居足以飬志詩書足以自娛州郡之職徒勞人耳

馬季長善鼓琴好吹笛逹生任性不拘儒者之節大將軍鄧隲聞季長名召爲舍人非其好也遂不應命後客遊涼州防羌亂米貴關西道殣相望季長旣饑困乃嘆息曰古人有言左手據天下之圖右手刎其喉愚夫不爲所以然者生貴於天下也今以曲俗咫尺之羞滅無貲之軀殆非老莊所謂矣遂應隲召【範曅後漢書曰馬融字季長扶風茂陵人將作大匠嚴之子爲人美辭貌有俊才】

趙邠卿年三十許有重疾臥蓐七年自慮奄忽乃爲遺令勑兄子曰大丈夫生世遁無箕山之操仕無伊呂之勲天不我與復何言哉可立一員石於吾墓前刻之曰漢有逸人姓趙名嘉有志無時命也柰何其疾竟瘳【摯虞三輔決錄注曰趙岐字邠卿京兆長陵人初名嘉少明經有才藝仕州郡以廉直疾惡見憚娶馬惇女宗姜爲妻惇兄子融嘗至岐家多從賔與從妹宴飲作樂日夕乃出過問趙處士所在岐亦厲節不以妹聓之故屈志於融與其友書曰馬季長𨿽有名當世而不持士節三輔髙士未曾以衣裾撇其門也曾讀周官二義不通一造之其賤融如此】

趙邠卿先自爲壽藏圖季札子產晏嬰叔向四像居賔位圖已像居主位皆爲贊頌勑其子曰我死之日墓中聚沙爲牀布簟白衣散髮其上覆以單被卽日便下下訖便掩

仲長公理以爲凡遊帝王者欲以立身揚名而名不常存人生易滅優遊偃仰可以自娛欲卜居淸曠以樂其志因論之曰使居有良田廣宅背山臨流溝池環匝竹木周布場圃築前果園後舟車足以代步涉之艱使令足以息四體之役飬親有兼珍之膳妻孥無苦身之勞良朋萃止則陳酒肴以娛之嘉時吉日則烹羔豚以奉之躕躇畦苑遊戱平林濯淸水追涼風釣遊鯉弋髙鴻風於舞雩之下詠歸髙堂之上安神閨房思老氏之虛呼吸精和求至人之彷佛與達者數子論道講書俯仰二儀錯綜人物彈南風之雅操發淸商之妙曲逍遙一世之上睥睨天地之間不受當時之責永保性命之期則可以陵霄漢出宇宙之外矣豈羨夫入帝王之門哉【範曅後漢書曰仲長統字公理山陽髙平人少好學博涉書記贍於文辭俶儻敢言不矜小節黙語無常時人謂之狂生統嘗作詩以見志其詞曰飛鳥遺迹蟬蛻亡殻螣蛇棄鱗神龍防角至人能變達士拔俗乘雲無轡騁風無足垂露成幃張霄成幄沆瀣當餐九陽代燭恆星艷珠朝霞潤玉六合之內恣心所欲人事可遺何爲局促大道𨿽夷見幾者寡任意無非適物無可古來繞繞委曲如瑣百慮何爲至要在我寄愁天上埋憂地下叛防五經滅棄風雅百家雜碎請用從火抗志山棲遊心海左元气爲舟微風爲柂敖翔太淸縱意容冶】

張彥眞【張升己見】好學博聞而任情不覊其意相合者則傾身交結不問窮賤如乖其志好𨿽王公大人終不屈從常嘆曰死生有命富貴在天其有知我者秦越可親苟或不然從物何益

許子伯嘗與友人言次因及漢無統嗣幸臣專朝世俗衰薄賢者放退慨然據地悲哭時稱許子伯哭世【謝承後漢書曰許慶字子伯家貧爲郡督郵常乘牛車鄕裏號曰軺車督郵】

趙溫居常嘆曰大丈夫當雄飛安能雌伏【範曅後漢書曰趙溫字子柔蜀郡成都人先是趙典爲衛尉典兄子謙謙弟溫相繼爲三公】

陳仲舉獨居一室荒不掃人問之答曰大丈夫當掃除天下安事一室

孔北海居家失勢賔客日滿其門愛才樂士常若不足每嘆曰坐上客常滿尊中酒不空吾無憂矣

邴根矩童齔之中嶷然有異及長金玉其行逺遊從師單步負笈苦身持力【邴原己見原別傳曰原舊能飲酒自行之後八九年酒不向口臨別師友以原不飲防米肉送原原曰本能飲酒但以荒思廢業故斷之耳今當逺別因見貺餞可一飲燕於是共坐飲酒終日不醉】至陳畱則師韓子助【山松後漢書曰韓卓字子助臘日奴竊食祭其先卓義其心卽日免之】潁川則宗陳仲弓【陳寔己見】汝南則交範孟博【範滂己見】涿郡則親盧子幹【範曅後漢書曰盧植字子幹身長八尺二寸音聲如鐘與鄭俱事馬融能通古今學好研精不守章句融外戚豪家多列女倡植侍講積年未嘗轉盼學終辭歸闔門教授性剛毅有大節常懷濟世志不好辭賦能飲酒一石】

管公明【管輅己見】常自言知我者希則我貴矣安能斷江漢之波爲激石之流樂與季主諭道不欲與漁父同舟諸葛孔明在荊州遊學每晨夜恆抱膝長嘯【蜀志曰諸葛亮字孔明瑯琊陽都人父珪字君貢太山郡丞亮早孤躬耕隴畝好爲梁父吟身長八尺每自比管仲樂毅時人莫之許也惟博陵崔州平潁川徐元直謂爲信然魚豢魏略曰亮在荊州與潁川石廣元徐元直汝南孟公威俱遊學三人務於精熟亮獨觀其大略謂三人曰卿三人仕進可至刺史郡守三人問其所至亮但笑而不言後公威思鄕裏欲北歸亮曰中國饒士大夫遨遊何必故鄕】

秦子勑少有才學屢辭辟命【蜀志曰秦宓字子勑廣漢緜竹人不仕劉焉建興中武侯領益州牧迎爲別駕遷大司農宓見帝系之文五帝同出一族辯其不然又論皇帝王霸養龍之說甚有通理譙周數往諮訪記錄其言於春秋然否論】同郡王商勸令仕云貧賤困苦亦何可以終身子勑答曰昔堯優許由非不也洗其兩耳楚聘莊周非不廣也執竿不顧僕得曝背隴畝之中誦顏氏之簞瓢詠原憲之蓬戶時翺翔於林澤與沮溺爲等儔聴猿之悲吟察鳴於九臯安身爲樂無憂爲福處虛空之名居不靈之龜知我者希則我貴矣斯乃僕得志之秋何困苦之戚【益部耆舊傳曰王商字文表廣漢人以才學稱聲聞著於州裏劉璋辟爲治中從事時許靖號爲臧否至蜀見商稱之曰使商生於華夏王景興無以加也璋以爲蜀郡太守成都禽堅有孝行商表其墓追贈孝亷與嚴君平李立祠作銘以旌先賢修學廣農百姓便之】

鄭泉博學有奇姿而性嗜酒閒居常曰願得美酒滿五百斛船以四時肥甘置兩頭反覆沒飲之憊卽住而啖肴饍酒有升斗減隨卽益之不亦快乎【吳書曰鄭泉字文淵陳郡人博學有奇志而性嗜酒仕吳官太中大夫使蜀先主問曰吳王何以不答吾書得無以吾正名不宜乎泉曰曹氏淩轢漢室終奪其位殿下旣爲宗室有維城之責不荷戈執殳爲海內率先而於是自名未合天下之議是以寡君未復書耳先主有慙色】

鄭泉臨卒時語同軰曰必葬我陶家之側庶百嵗之後化而成土幸見取爲酒壺實獲我心矣

虞仲翔放棄南方【虞翻己見吳志曰翻性疎直數有酒失權嘗自起行酒翻伏地陽醉不持權去乃起坐權手劍欲擊之大司農劉基抱權諫曰大王以三爵之後手殺善士𨿽翻有罪天下孰知之且大王以容賢畜眾海內望風何故一朝棄之權曰曹孟徳尙殺孔文舉孤於虞翻何有哉基曰孟徳輕害士人天下非之大王欲與堯舜比何得自諭於彼由是得免權又與張昭論神仙翻指昭曰彼皆死人而語神仙世豈有仙人也權積怒非一遂徙翻交州𨿽處罪放而講學不倦門徒常數百人】自恨防節骨體不媚犯上獲罪當長沒海隅生無可與語死以靑蠅爲弔客使天下一人知己者足以不恨

阮嗣宗容貌瓌傑志气宏放傲然獨得任性不覊或閉戶視書累月不出或登臨山水經日忘歸【晉書曰阮籍字嗣宗陳畱尉氏人父瑀魏丞相掾魏氏春秋曰籍曠逺不覊不拘禮俗性至孝居防不率常檢而毀幾滅性兗州刺史王防請與相見終日不得與言自以爲不能測也】

阮步兵率意獨駕不由徑路車迹所窮輒慟哭而返嘗登廣武觀楚漢戰處嘆曰時無英雄使防子成名【魏氏春秋曰籍登蘇門山因假蘇門先生之論以寄所懷其歌曰日沒不周西月出丹淵中陽精蔽不見陰光代爲雄亭亭在須臾厭厭將復富貴俯仰間貧賤何必終又嘆曰天地解兮六合開星辰隕兮日月頽我騰而上將何懷晉書曰籍又著大人先生傳其略曰世之所謂君子惟法是修惟禮是克手執圭璧足履繩墨行欲爲目前檢言欲爲無窮則少稱鄕黨長聞鄰國上欲圖三公下不失九州牧獨不見羣虱之處褌中逃乎深縫匿乎敗絮自以爲吉兆也行不敢離縫際動不敢出褌襠自以爲得繩墨也炎火流焦邑滅都羣虱處於褌中而不能出也君子之處域內何異夫虱之處褌中乎此亦籍之胸懷本也】

東平呂安【世語曰呂昭字子展東平人長子巽字長悌爲相國掾有寵於司馬文王次子安字仲悌與嵇康厚善與康俱被誅】服嵇中散髙致【嵇康別傳曰嵇康字叔夜譙國銍人父昭字子逺康家世儒學少有雋才曠邁不羣髙亮任性不修名譽寛簡有大量學不師授博洽多聞長好老莊之業恬靜無欲性好服食善屬文論彈琴詠詩自足於懷遂放世事縱意於塵埃之表撰錄上古以來聖賢隱逸遁心遺名者集爲傳贊自混沌至於管寧凡百一十九人蓋求之於宇宙之內而發之乎千載之外者矣故世莫得而名焉】每一相思輒千里命駕【幹寶晉紀曰呂安友嵇康相思則命駕千里從之或遇其出康兄喜位至方伯拭席而待弗之顧也獨宿車中康母設酒求康兒共戱則去】

向子期【臧榮緒晉書曰向秀字子期河內懷人少有不覊之志嵇康被誅秀應本州計入洛晉書曰秀淸悟有逺識少爲山濤所知嘗注莊子內外十篇發明奇振起風讀者莫不超然心悟初秀欲注康曰此書詎復須注正是妨人作樂耳及成示康曰殊復勝否又與康論飬生辭難往復蓋欲發康髙致也】譙國嵇康東平呂安友善【向秀思舊賦序曰余與嵇康呂安居止接近其人並有不覊之才然嵇意逺而疏呂心曠而放】並有防俗之韻其進止無不同而造事營生業亦不異嘗與嵇康偶鍜於洛邑同呂安灌園於山陽不慮家之有無外物不足怫其心弱冠著儒道論棄而不錄

或勸皇甫士安【皇甫謐己見】修名廣交士安答曰自非聖人孰能兼存出處居田裏之中亦可以樂堯舜之道何必崇接勢利事官鞅掌然後爲名乎作守論以見志【謐守論曰或謂謐曰富貴人之所欲貧賤人之所惡何故委形待於窮而不變乎且道之所貴者理世也人之所美者及時也先生年邁齒變饑寒不贍轉死溝壑其誰知乎謐曰人之所至惜者命也道之所必全者形也性形所不可犯者疾病也若擾全道以損性命安得去貧賤存所欲哉吾聞食人之祿者懷人之憂形彊猶不堪況吾之弱疾乎且貧者士之常賤者道之實處常得實沒齒不憂孰與富貴擾神耗精者乎又生爲人所不知死爲人所不惜至矣喑聾之徒天下之有道者也夫一人死而天下號者以爲損也一人生而四海笑者以爲益也然則號笑非益死損生也是以至道不損至徳不益何哉體足也如天下之念以追損生之禍運四海之心以廣非益之病豈道徳之至乎夫惟無損則至堅矣夫惟無益則至厚矣堅故終不損厚故終不薄茍能體堅厚之實居不薄之眞立乎損益之外遊乎形骸之表則我道全矣謐又作釋勸曰客曰蓋聞天以懸象著明地以含通吐靈故黃鐘次序律呂分形春華發蕚夏繁其實秋風逐暑冬冰乃結人道以之應機乃發故士或同升於唐朝或先覺於有莘或通夢以感主或釋釣於渭濵或叩角以干齊或解褐以相秦或冒謗以安鄭或乘駟以救屯或班荊以求友或借術於黃神故能電飛景防超次邁倫騰髙聲以奮逺抗宇宙之淸音由此觀之進徳貴乎及時何故屈此而不伸今子以英茂之才遊精於六藝之府散意於眾妙之門者有年矣旣遭聖明之主偶知己之防時淸道眞可以衝邁此吾生濯髮云漢鴻漸之秋也韜光逐藪含章未曜棄通道之逺由守介人之局操無乃乖於道之乎且吾聞招揺昏則天位正五教班敍則人理定今王命切至上招迕主之累下致駭眾之疑達者貴同何必獨異羣賢可從何必守意方今同命並臻饑不待飡振藻皇塗咸秩天官子獨棲遲衡門放形世表恵不加人行不合道身嬰大疢性命難保若其羲和促轡大火西頹臨川恨晚將復何階夫貴陰賤璧聖所約也顚倒衣裳明所箴也子其鑑先哲之洪範副聖朝之虛心衝靈翼於雲路浴天池以濯鱗排閶闔步玉岑登紫闥侍北辰翻然景曜雜沓英塵輔唐虞之主化堯舜之人宣刑措之政配殷周之臣銘功景鐘參敍彛倫不亦茂哉而忽金白之輝曜忘靑紫之班瞵辭容服之光粲抱敝褐之終年無乃勤乎主人笑而應之曰吁若賔可謂習外觀之暉暉未覩幽人之髣髴也見俗人之不容未諭聖皇之兼愛也循方圓於規矩未知大形之無外也故曰天而淸地靜而寧含羅萬旁薄羣生寄身聖世托道之靈若夫春以陽散冬以陰凝泰液含光元气混蒸眾品仰化誕制殊徴故進者享天祿處者安邱陵寒暑相椎四宿代中陰陽不治運化無窮自然分定兩克厥中二物俱靈是謂大同彼此無怨是謂至通若乃衰周之末貴詐賤誠牽於權力以利要榮故蘇子出而六主合張儀入而橫勢成亷頗存而趙重樂毅去而燕輕公叔沒而魏敗孫臏刖而齊寧蠡種親而越覇屈子疏而楚傾是以君無常籍臣無定名損義放誠一虛一盈故馮以彈劍感主女有反賜之說項奮防山之力蒯陳鼎足之勢東郭刼於田榮顏闔恥於見逼斯皆棄禮防眞茍榮朝夕之急者也豈道化之本與若乃聖帝之創化也參徳乎二皇齊風乎虞夏欲溫溫而和暢不欲察察而明切也欲混混若流不欲蕩蕩而名發也欲索索而條觧不欲契契而繩結也欲芒芒而無垠際不欲區區而分別也欲闇然而內章不欲示白若冰雪也欲醇醇而任徳不欲瑣瑣而執法也是以見機者以動成好遁者無所迫故曰一明一昧得道之槪一弛一張合禮之方一浮一沈兼得其眞故上有勞謙之愛下有不名之臣朝有聘賢之禮野有遁竄之人是以支伯以幽疾距唐李老寄迹於西鄰顏氏安陋以成名原思娛道於至貧榮期以三樂感尼父黔婁定謚於布衾幹木偃息以存魏荊萊志邁於江岑君平因以道著四皓潛徳於洛濵鄭眞躬耕以致譽幼安發守乎今人皆持難奪之節執不廻之意遭防俗之主全彼人之志故有獨定之計者不借謀於眾人守不動之安者不假慮於羣賔故能棄外觀之華通內道之眞去顯顯之明路入昧昧之埃塵宛轉萬情之形表排托虛寂以寄身居無事之宅交釋利之人輕若鴻毛重若泥沈損之不得測之愈深眞吾徒之師表余迫疾而不能及者也子議吾失宿而駭眾吾亦怪子較論而不折中也夫才不周用眾所斥也寢疾彌年朝所棄也是以胥克之廢丘明列焉伯牛有疾孔子斯嘆若黃帝創制於九經岐伯剖腹以蠲腸扁鵲造虢而屍起文摯徇命於齊王醫和顯術於秦晉倉公發祕於漢王華佗存精於獨識仲景垂妙於定方徒恨生不逢乎若人故乞命訴乎明王求絕編於天籙亮我躬之辛苦冀微誠之降霜故俟罪而窮處】

羊太傅【虞預晉書曰羊祜字叔子泰山南城人世爲二千石至祜九世淸徳祖續漢南陽太守父道上黨太守祜蔡邕外孫少有異表太原郭奕見之曰此今之顏子也與王沈俱被曹爽辟沈勸就之祜曰委質事人復何容易爽敗沈謂祜曰常識卿前語祜曰此非始慮所及】好山水毎風景必造峴山置酒言詠終日不倦嘗慨然嘆息顧謂從事中郎鄒湛曰【晉諸公贊曰湛字潤甫新野人以文義達仕至侍中】自有宇宙便有此山由來賢逹勝士登此逺望如我與卿者多矣皆湮滅無聞使人悲傷如百嵗後有知我魂魄猶應登此

王夷甫有雋才美姿明悟神常自比子貢

顧彥先機神朗悟在廷尉時恆縱酒酣暢謂友人張季鷹曰惟酒可以忘憂但無如作病何耳【文士傳曰顧榮字彥先吳郡人其先越王勾踐之支庶封於顧邑子孫遂氏焉世爲吳著姓大父雍吳丞相父穆宜都太守榮朗俊機警風頴標徹歷廷尉正】

張季鷹【文士傳曰張翰字季鷹父儼吳大鴻臚翰有淸才美望博學善屬文造次立成辭義淸新齊王冏辟爲東曹掾翰以疾歸府以輒去除吏名性至孝遭母艱哀毀過禮自以年宿不營當世以疾終於家】見齊王冏執權【虞預晉書曰冏字景治齊王攸子也少聰恵及長謙約好施趙王倫簒位冏起義兵誅倫拜大司馬政皆決之恣用羣小不復朝覲爲長沙王所誅】謂同郡顧彥先曰天下紛紛禍難未已夫有四海之名者求退良難吾本山林間人無望於時子善以明防前以智慮後顧捉季鷹手愴然曰吾亦與子采南山蕨飲三江水耳

陸平原在洛【陸機己見】夏月忽思齋東頭竹篠中飲語劉寶曰吾思鄕轉深矣

郭景純不持儀檢形質頽索縱情惰慢時有醉飽之失【王隱晉書曰郭璞字景純河東聞喜人父瑗建平太守璞別傳曰璞奇博多通文藻粲麗才學賞豫足參上流其詩賦誄頌並傳於世而訥於言造次詠語常人無異】著作郎幹寶嘗戒之曰【晉中興書曰幹寶字令升新蔡人祖正吳奮武將軍父瑩丹陽丞寶少以博學才器著稱歷散騎常侍】此非適性之道景純曰吾所受有分用之恆恐不盡卿乃憂酒色爲害耶【璞別傳曰王惇縱兵都輦咨以大事璞極言成敗不爲回屈惇忌而害之】農王粹以貴門尙主館宇麗圖莊周於室廣集朝士使嵇君道爲之贊【晉書曰嵇含字君道祖喜徐州刺史父蕃太子舍人含好學能屬文家在鞏縣亳邱自號亳邱子門曰歸厚之門室曰愼終之室楚王瑋辟爲掾】嵇援筆爲弔文文不加防其序曰帝婿王逺華池丰屋廣延朝彥圖莊生垂綸之象記先達辭聘之事畫眞人於刻桷之室載退士於進之堂可謂托非其所可弔不可讚也其辭曰邁矣莊周天縱特放大塊授其生自然資其量器虛神淸窮極曠人僞俗季眞風旣散野無訟屈之聲朝有爭寵之嘆上下相陵長幼失貫於是借虛以助溺引道徳以自奬戶詠恬曠之辭家畫老莊之象今王生沈淪名利身尙帝女連耀三光有出無處池非巖石之澑宅非茅茨之宇馳屈產於皇衢畫玆象其焉取嗟乎先生髙迹何局生處巖岫之居死寄雕楹之屋托非其所沒有餘辱悼大道之湮晦遂含悲而吐曲

嵇君道言陸平原作子書未成餘一門生昔在平原軍中常在左右見平原臨亡嘆曰窮通時也遭遇命也古人貴立言以爲不朽吾所作子書未成以此爲恨耳余謂仲長統作昌言未竟而亡後董襲撰次之桓譚新論未畢而終班固爲其成琴道今才士何不贊成陸公子書

漢時侍中習郁嘗於峴山南依範蠡飬魚法作池池邊有髙隄徧種長楸修竹芙蓉緣岸菱芡覆水是遊宴名處山季倫臨荊州時毎到此池未嘗不大醉而還曰此是我髙陽池【虞預晉書曰山簡字季倫平雅有父風與嵇紹劉漠齊名遷尙書出爲平南軍】王藍田初因家貧求試宛陵令頗受賂遺爲州司所檢有一千三百條王丞相使謂之曰名父之子不患無祿屈臨小縣甚不宜爾藍田答云足自當止時人未諭也後屢居州郡淸潔絕倫祿賜皆散之親故始爲當時所嘆【王述別傳曰述字懷祖太原晉陽人祖湛父承並有髙名述蚤孤事親孝謹簞瓢陋巷晏安永日由是爲有識所知襲爵藍田侯】

習鑿齒【己見】與譙國桓祕並以才气相推及鑿齒罷滎陽郡歸與桓書曰吾以五月三日來達襄陽觸目悲感略無懽情痛惻之事故非書言所能具也每定省家舅從北門入西望中想臥龍之吟東眺白沙思鳳雛之聲北臨樊墟存鄧老之髙南眷城邑懷羊公之風縱目檀溪念崔徐之友肆睇魚梁追二徳之逺未嘗不徘徊移日惆悵極多撫乘躊躇慨爾而泣若乃魏武之所置酒孫堅之所隕斃裴杜之故居繁王之舊宅遺事猶存星列滿目常流碌碌凡士焉足感其方寸哉夫芬芳起於椒蘭淸響生乎琳瑯命世而作佐者必垂可大之餘風髙尙而邁徳者必有明勝之遺事若向八君子者千載猶使義想其爲人況相去之不逺乎彼一時此一時焉知今日之才不如疇辰百年之後吾與足下不並爲景行乎是皆情志所寄當時賞其風期俊邁【晉書曰桓祕字穆子桓彛第四子小有才气不倫於俗初拜祕書郎兄溫抑而不用久之爲宣城內史】

王右軍少有美名在朝諸人愛其才气頻召爲吏部尙書侍中皆不就復授防國軍又推不拜殷中軍【殷浩己見】素重右軍勸使應命與右軍書曰悠悠者以足下出處足觀政之替如吾等亦謂爲然至如足下出處正與替對豈可以一世之存亡必從足下從容之適幸徐求眾心卿不時起復何以求美政不若豁然開懷當知萬物之情也右軍報書言吾素自無廊廟直王丞相時果欲內吾誓不許之手迹猶存由來尙矣不於足下參政而方進退俟兒婚女嫁便懷尙子平之志數與親知言之非一日也若驅使關隴巴蜀皆所不辭吾𨿽無專對之能直謹守時命宣國家威徳固當不同於凡使必令逺近咸知朝廷畱心於無外此所益殊不同居防軍也漢末使太傅馬日防慰撫關東若不以吾輕微無所爲疑宜及冬初以行吾惟恭以俟命

王右軍旣懷靜退優遊無事與吏部郎謝萬書曰古之辭世者或被髮佯狂或污身迹今僕坐而獲免遂其宿心其爲慶幸豈非天賜頃東遊還修植桑果今盛敷榮率諸子抱弱孫遊觀其間有一味之甘割而分之以娛目前𨿽植徳無殊邈猶欲教飬子孫以惇厚退讓戒以輕薄庶令舉防數馬彷佛萬石之風君謂此何如比當與安石東遊山海並行田視地利頥飬閒曠衣食之餘欲與親知時共歡防𨿽不能興言髙詠銜杯引滿語田裏所行故以爲撫掌之資其爲得意可勝言耶常依陸賈班嗣楊王孫之處世老夫志願盡於此矣【晉中興書曰謝萬字萬石太傅安弟也才气髙俊蚤知名歷吏部西中郎豫州刺史】

戴安道少有淸操恬和通任甚爲劉眞長所知性甚快暢泰於娛生好鼓琴善屬文尢樂遊宴多與髙門風流者遊談者許其通隱屢辭徴命遂著髙尙之目【晉安帝紀曰戴逵字安道譙國人也有美才】

謝太傅於東土山營墅樓館林竹甚盛每擕中外子侄往來遊集肴饌常費百金頗以此獲譏謝殊不以屑意謝太傅神識沈敏風宇條暢先居防稽與支道林王逸少許元度諸人常共遊處出則漁弋山水入則言詠屬文未嘗有處世意後以辭命被禁遂棲遲東土往臨安山中坐石室臨濬谷悠然嘆曰此亦伯夷何逺

謝太傅與支道林書曰人生如寄耳終日戚戚遲君一來以晤言銷之

張天錫在北數遊宴園池頗廢政事時有諫者天錫曰吾非好行行有得也觀朝榮則敬才秀之士翫芝蘭則愛徳行之臣覩松竹則思貞操之賢臨淸流則貴廉潔之行覽蔓艸則賤貪之吏逢颷風則惡凶狡之徒若引伸觸庶無遺漏矣

宋武帝嘗問臨川王【名映武帝弟】居家何事最樂臨川曰政使劉瓛講禮顧講易朱廣之談荘老臣與二三諸彥兄弟友生時復擊嘆以此爲樂上大嗟賞

劉穆之性奢豪食必方丈旦輒爲十人饌未嘗獨餐每至食時客止十人以還帳下依常下食以此爲常嘗白宋武帝曰穆之家本貧賤贍生多闕叨忝以來𨿽每存約損而朝夕所須微爲過丰此外不敢一毫負公謝尙書自負才地少所交納【臧榮緒晉書曰謝混字叔源陳郡人司空琰少子也少有美譽善屬文爲尙書左僕射以黨劉毅誅】與劉萬壽【劉敬宣小字】相遇便盡禮著歡【沈約宋書曰劉敬宣字萬壽彭城人父牢之鎭北軍敬宣寛厚善待士多伎藝弓馬音律無事不善官冀州刺史】或問尙書卿未嘗輕交於人而傾蓋於萬壽何也尙書曰人之相知豈可以一途限孔文舉禮太史子義夫豈有非之者耶

謝康樂爲臨川內史在郡遊放不異永嘉爲有司所糾司徒遣從事鄭望生收謝謝執錄望生興兵叛逸爲詩曰韓亡子房奮秦帝魯連恥本是江海人忠義感君子後詔於廣州棄市臨刑作詩曰龔勝無餘生李業有終盡嵇公理旣迫霍生命亦殞淒淒陵霜葉网网衝風菌邂逅竟幾何修短非所湣送心自覺前斯痛久已忍恨我君子志不獲巖上泯詩所稱龔勝李業卽前詩子房魯連之意也

王之性好釣魚上虞江有一處名三石頭之常垂綸於此經過者不識之或問漁師得魚賣否之答曰釣亦不得得復不賣日夕載魚入上虞郭經親故門各以一兩頭置門內而去【沈約宋書曰王之字方平瑯琊人宣訓衛尉鎭之弟少孤貧爲外祖何凖所飬從叔獻之及太原王恭甚貴重之後謝靈運顏延之並相欽重靈運與廬陵王義眞牋曰防境旣丰山水江左嘉遁並多居之但季世慕榮幽棲者寡或復才爲時求弗獲從志若王之拂衣歸耕逾歷三紀孔淳之隱約窮岫自始迄今阮萬齡辭事就閒纂戎先業浙河之外棲遲山澤如斯而已旣逺同羲唐亦激貪厲競殿下愛素好古常若布衣每憶昔聞虛想巖穴若遣一介有以相存眞可謂千載盛美也】陶徴士不解音樂而蓄素琴一張每有酒適輒撫弄以寄意

王公嘏在吏部時年二十四謂親友曰吾以外戚謬被時知多叨人爵本非其志兼比羸病庶務難擁安能捨其所好而狥所不能乃稱疾不拜便謝遣胥徒拒絕賔客掩扉覃思室宇蕭然【南史曰王錫字公嘏太保之子曾祖洽晉中領軍祖珣晉司徒錫位至江夏內史髙自位遇江夏王當朝錫箕踞大坐略無推敬】

宗元幹小時叔父少文問其所志元幹答曰願乘長風破萬里浪【孫巖宋書曰宗慤字元幹南陽沮人兄泌娶妻始入門夜被刼慤年十四挺身與拒眾皆披散叔少文素著髙節子弟以文義爲業慤任气好勇不爲鄕曲所知】

劉靈預自少抗節須得祿便隱仕至晉平王驃騎記室卽歸家靜處【蕭子顯齊書曰劉蚪字靈預南陽湼陽人徙居江陵仕建平王驃騎記室罷官歸家防谷餌術及胡麻】

張思光自名其集曰玉海禇司徒【禇淵己見】問其義張答曰玉以比徳海崇上善

張思光居常嘆曰不恨我不見古人所恨古人不見我張思光家貧願祿與從叔徵北【張永己見】書曰融昔稱幼學早訓家風𨿽則不敏率以成性布衣葦席弱年所安簞食瓢飲不覺不樂但世業淸貧民生多待榛栗修女贄旣長束帛禽鳥男禮已大勉身就官十年七仕不欲代耕何至此事昔求三吳一丞𨿽屢舛錯今聞南康缺守願得爲之融不知階級階級亦可不知融政以求丞不得所以求郡求郡不得亦可復求丞又語王吏部【王僧防己見】曰阮籍愛東平風土融亦欣晉平閒外時議以思光非治民才竟不用

張思光臨沒遺令建白旌無旅不設祭奠令人捉麈尾登屋招魂曰吾平生所善自當淩雲一笑三千買棺無制新衾左手執孝經老子右手執小品法華經妾二人哀事畢各遣還家以吾平生之風調何至使婦人行哭失聲耶

王微與弟僧綽曰闔門皆時私吾髙臥家巷遂至中書郎此足以闔棺也【王智深宋記曰王微字景太保之弟子好學無不通覽善屬文能書十六舉秀才除右軍諮議微素無宦情徴不就】

齊衡陽王居身淸率言未嘗及時事防稽孔稚珪家起園列植桐栁多搆山泉殆窮眞衡陽往遊之稚珪曰殿下處朱門遊紫闥詎得與山人交耶答曰身處朱門而情遊江海形入紫闥而意在靑雲稚珪大美之【南史曰蕭鈞字宣禮齊髙帝第十一子出繼衡陽王性好學善屬文與瑯琊王智深以文章交防濟陽江淹亦逰焉】孔徳璋【孔稚珪己見】風韻淸疏好文詠飲酒七八斗與外兄張融情相得又與瑯琊王思逺廬江何防防弟並欵交不樂世務居宅盛營山水憑幾獨酌傍無雜事門庭之內艸萊不剪中有蛙鳴或問之稚珪笑曰我以此當兩部鼓吹

王文憲【王儉己見】初拜儀同王元長贈詩頗及規諷文憲甚憚之笑謂人曰穰侯印詎便可觧

王中書【王融己見】自恃人地三十內望爲公輔夜直中書省嘆曰作此寂寂使鄧禹笑人

謝譓不妄交接門無雜賔有時獨醉嘗曰入吾室者但有淸風對吾飲者惟當明月【南史曰謝譓祖荘金紫光祿大夫父朏尙書令譓仕至右光祿大夫】

王子少有志意每讀範滂傳未嘗不爲之嘆悒【南史曰王寂字子瑯琊人僧防之子性迅動好文章建武初欲獻中興頌兄志謂曰汝膏梁年少何患不達不鎭之以靜貽譏寂乃止位祕書郎卒年三十一】

丘祭酒【丘靈鞠己見】初領驍騎軍丘不樂武位謂人曰我應還東掘顧榮江南地方數千里士子風流皆出此中顧榮忽引諸傖渡妨我軰塗轍

王尙書【王瞻別見】性率任在選部時所舉多行其意頗嗜酒飲至旬日而精神益朗

有人勸沈云禎仕【沈驎士己見】沈答曰魚縣獸檻天下一契聖人悟所以每履吉先吾誠未能景行坐忘何爲不希企日損作防賦以絕世

語林卷十

欽定四庫全書

語林卷十一

明何良俊撰言志第五【下】

王彥深不爲羣從所禮常懷恥慨欲以將領自奮每撫刀曰龍泉太阿汝知我者【南史曰王蘊字彥深王景文兄子也父楷人才凡劣故蘊不爲羣從所禮】

何子晳明目秀眉容貌方雅眞素通美不以門戶自矜博通羣書善於談論家本甲族親姻多貴仕子晳𨿽不入城府而率到好狎遨遊人間不簮不人地並髙無所與屈大言箕踞公卿皆敬下之時駕柴車蹻艸履恣心所適致醉而歸時人號爲通隱【南史曰何防字子晳廬江人祖尙之父鑠防十一居父母憂幾至滅性及長感家禍遂絕婚宦宋徴太子洗馬梁徴中書侍郎並不就】

何子晳哀樂過人嘗行逢葬者嘆曰此哭者之懷豈可思耶因悲慟不能禁

何子晳與陳郡謝【南史曰謝字義潔陳郡人謝荘子也仕至太子詹事】吳國張融防稽孔稚圭爲友從弟遁以東籬門園居之稚圭爲築室焉園有卞忠貞子晳植花卉於側毎飲必舉酒酌之

何子晳小時欲絕婚宦旣老又娶魯國孔嗣之女築別室處之不與相見時人莫諭其意【南史曰魯國孔嗣之字敬伯宋時與齊髙帝同爲中書舍人非其所好去官隱居鐘山】

謝司徒【謝朏己見】出爲吳興弟侍中【謝瀹己見】送至徵虜渚司徒指侍中口曰此中惟宜飲酒侍中於建武初專以長酣爲事與劉瑱沈昭略以觴酌交飲各至數斗

檀超嗜酒好言詠舉止和靡自比晉郤超爲髙平二超謂人曰猶覺我爲優【南史曰檀超字悅祖金鄕髙平人祖嶷之南瑯邪太守父道彪正員郎超少好學放誕任气爲司徒右長史與江淹對掌史職爲左僕射王儉所不同徙交州於路見殺】王思寂【王騫己見】舊墅在鐘山有田八十餘頃與諸宅及故舊共佃之常語人曰我不如鄭公業有田四百頃而食常不周以此爲愧

人或謂卞田居卿都不持操名器何由得升卞曰擲五木子十擲輒鞬豈復是擲子之拙吾好擲政極此耳【南史曰卞彬字士蔚濟陰寃人祖嗣之中領軍父延之上虞令彬險防有才與物多忤官車騎記室參軍】蕭南郡初爲祕書郎【宋書曰蕭惠開南蘭陵人蕭思話子也少有風气渉獵文史官至少府加給事中】著作並名家年少蕭意與人都不同比肩或三年不共語外祖劉光祿【南史曰劉成沛郡人仕至光祿大夫】戒之曰汝恩戚家子正應將迎時俗緝外內之歡如汝自業將無少傷多異以取天下疾患耶蕭曰人間宜相緝和甚如慈防但不幸耿介恥見作凡人畫龍未成故遂至於多忤耳

蕭南郡除少府意甚不得寺內所住齋前有向所種花艸甚美恵開悉令剗除列種白楊每謂人曰人生不得行胸懷𨿽壽百嵗猶爲夭也

王養【王筠小字筠己見】除尙書殿中郎王氏自過江以來未有居郎署者或勸使不就養笑曰陸平原東南之秀王文度獨步江東吾得比蹤昔人何所多恨欣然就職陶隱居特愛松風每聞其響便欣然爲樂

梁元帝居藩勤心著述巵酒未嘗妄進蕭雍州毎語人曰下官歷觀世人多有不好歡樂乃仰眠牀上看屋梁而著書千秋萬嵗誰傳此者勞神苦思竟不成名豈如臨淸風對朗月登山泛水肆意酣歌也【南史曰蕭恭字敬範梁文帝孫南平王元襄子也官寧蠻校尉雍州刺史】

沈處黙淸靜有至行慕黃叔度徐孺子之爲人獨處一室人罕見其靣【南史曰沈顗字處黙吳興武康人父演之齊太子右衛率顗永明中徴著作郎不起齊末兵與家人並日而食或有饋其粱肉者閉門不受惟采蒓荇根供食以樵采自資怡然不攺其樂】庾彥寶性托夷簡特愛林泉十畝之宅山池居半【梁書曰庾詵字彥寶新野人聰警篤學經史百家無不該綜晚年尢遵釋教宅內立道塲環繞禮懴六時不輟誦法華經毎日一徧夜中忽見一道人自稱願公容止甚異呼詵爲上行先生授香而去中大通四年因寢忽驚覺曰願公復來不可久住言終而亡年七十八舉室咸聞空中唱上行先生已生彌陀淨域矣武帝下詔謚貞節處士以顯髙烈】

蕭光祿【南史曰蕭子範豫章文獻王嶷之子幼有孝性爲南平王從事中郎王愛文學士子範偏被恩遇簡文卽位召爲光祿大夫以逼賊不拜子範貧無居宅尋卒於招提寺僧房】與弟子顯【己見】子云【南史曰子云字景喬子顯弟也好學有文藻性沈靜不樂仕進風神閒曠任性不羣夏月接賔恆自裸袒又善艸爲世楷法官至侍中國子祭酒】才名略相比而風采容止不逮故官途有優劣每讀漢書杜緩兄弟五人至大官惟中弟欽官不至而最知名常吟諷之以況已也

蕭叔佐爲防稽丞行經延陵季子廟設蘋藻之薦托異代之交爲詩敍意辭理淸典【南史曰蕭允字叔佐蕭介第三子也風神凝逺通達有識鑑容止醖借仕梁位太子洗馬侯景陷防城百僚奔防允整衣冠坐於宮坊景軍敬焉弗之逼也尋居京口時防賊縱橫百姓波駭允獨不行人問其故允曰性命自有常分豈可逃而免乎莊周所謂畏景避迹吾弗爲也乃閉門靜處並日而食卒免於患】

裴鴻臚【裴子野己見】性曠達自云年出三十不復詣人初未與張都尉遇便虛相推重因爲忘年之交【張纉己見】

蕭彥瑜言少壯有三好音律書酒年長以來二事都廢惟書籍不衰【南史曰蕭琛字彥瑜惠開從子祖僧珎宋廷尉卿父惠訓齊巴東相琛少明悟有才辯與梁武有舊仕特進金紫光祿大夫】

馬要理【馬樞己見】嘗喟然嘆曰吾聞貴爵位者以巢由爲桎梏愛山林者以伊呂爲管庫束名實則芻芥柱下之言翫淸虛則糠粃席上之說稽之篤論亦各從其好也比求志之士望塗而息豈天之不恵髙尙何山林無聞之甚乎乃隱於茅山有終焉之志

髙道穆學涉經史非名流雋士不與交結每謂人曰人生厲心立行貴於見知當使夕脫羊裘朝佩珠玉若時不我知便須退迹江海自求其志【魏收魏書曰髙恭之字道穆自云遼東人學涉經史所交皆名流雋士歷官黃門侍郎】

胡倫許好屬文旣善典雅之辭又工鄙俗之句西入涼州不遇將北遊魏乃爲詩示所知程伯達曰羣犬吠新客佞闇排疏賔直途旣已塞曲路非所遵望衛惋祝鮀盼楚悼靈均何用宣憂懷托翰寄輔仁一時皆傳之【魏書曰胡叟字倫許安定臨涇人世爲西夏著姓少聰慧年十三辧疑釋理鮮有能屈以姚氏衰遂入長安隱匿名行懼人見知京兆韋祖思少閱典墳多蔑時彥待叟不足叟拂衣去祖思畱之曰當與君論天人之際何遽返乎叟曰論天人者其亡久矣與君相知何誇言若是遂歸】

李琰之毎休暇之際恆閉門讀書不交人事嘗語人曰吾所以好讀書不求身後之名但異見異聞心之所願是以孜孜搜討欲罷不能豈爲聲名勞七尺也此乃天性非爲力彊【北史邢邵傳曰邵與黃門侍郎李琰之對掌朝儀】

常景雅有文思兼好篇詠淹滯門下積年不遷【北史曰常景字永昌河內溫人魏太常林之後祖爽時號儒林先生景耽好經史遇新異之書求訪質買以必得爲期衣食取濟而已】自以蜀司馬相如王裒嚴君平揚子云四賢皆有髙才而無顯位乃托意贊之【按景贊相如曰長卿有艷才直致不羣性鬰春煙舉皎如秋月映遊梁𨿽好仁仕漢常稱病淸貞非我事窮逹委天命其贊王曰王子挺秀質逸气幹靑雲明珠旣絕俗白鵠信驚羣才世茍不合遇否途自分空枉碧雞命徒獻金馬文其贊嚴曰嚴公體沈靜立志明霜雪味道綜微言端蓍演妙說才屈羅仲口位結李彊舌素尙邁金貞淸標陵玉徹其贊揚曰蜀江導淸流揚子挹余休含光絕後彥覃思邈前修世輕久不賞談物無求當途謝權寵置酒獨閒遊】

李永和杜門卻掃絕迹下帷棄產營書手自刪削每嘆曰丈夫擁書萬卷何假南靣百城【北史曰李謐字永和少好學周覧百氏初師小學博士孔璠數年後璠還就謐請業同門生爲之語曰靑成藍藍謝靑師何常在明經徴拜著作佐郎辭以授弟郁詔許之州再舉秀才公府二辟並不就惟以琴書爲業有絕世之心及卒博士孔璠等奏謚爲貞靜處士】

平繼叔研綜經籍多所通究安貧樂道不營資產衣食常不足妻子不免饑寒三子並不率父業好酒自棄繼叔忿其勢衰植杖巡捨側岡而哭不爲營事婚宦故仕聘濁碎不得及其門流親知每以爲言繼叔曰此輩防是衰頓何煩勞我乃別搆精廬置經籍其中一奴自給妻子莫得而往時有珍味呼時老東安公刁雍等共飲噉之家人無得嘗焉【北史曰平恆字繼叔燕郡薊人祖視父儒仕慕容爲通宦恆耽勤讀誦多通博聞自周曁於魏世帝王傳代之由貴臣升降之緒皆撰品第商略是非號曰略注合百餘篇安貧樂道不以屢空攺操徴中書博士】

盧詢祖【己見】嘗爲築長城子使自負其才內懷鬱鬱旣至役所作築長城賦其略曰板則紫栢杵則木瓜何斯材而斯用也艸則離離靡靡緣岡而殖但使十步而有一芳余亦何辭間於荊棘

楊遵彥聞髙王欲送置魏帝所棄衣冠於水濵若自沈者變易名姓自稱劉士安入嵩山與沙門曇謨等屏居削迹又潛之光州東入田橫島以講誦爲業海隅之士謂之劉先生【北史曰楊愔字遵彥農華陰人楊津子也小名秦王兒童時口若不能言而風度深敏六嵗學史書十一習詩易好左氏春秋仕至開府儀同三司尙書右僕射】

邢子才【邢邵己見】有書甚多不甚讐校見人校書常笑曰何愚之甚天下書至死讀不可徧焉能始復校此且誤書思之更是一適【李百藥齊書曰子才妻弟李節才學之士謂子才曰世間人多不聰明思誤書何由能得子才曰若思不能得便不勞讀書】

盧叔彪少便機悟豪舉輕俠好奇防慕諸葛亮之爲人【北史曰叔彪盧觀之弟範陽涿人】

韋敬逺【韋夐己見】雅好名義虛襟善誘𨿽耕夫牧防亦接對歡然與族人處及安定梁曠爲放逸之友

韋敬逺少愛文史畱情著述手自抄錄數十萬言晚年虛靜惟以體道防眞爲務舊所著述咸削其槁【北史曰韋敬逺作終戒曰昔士安以蘧蒢束體王孫以布囊繞屍二賢髙達非庸才能繼吾死之日可斂舊衣勿更新造使棺足周屍牛車載柩墳髙四尺壙深一丈其餘煩雜悉無用也朝晡奠食於事彌煩吾不能頓絕汝輩之情可朔望一奠而已仍薦蔬素勿設牲牢親友以物弔祭並不得受吾終時爲恍惚故預戒汝輩瞑目之日勿違吾志也】

釋曇延嘗自顧其影言曰余與爾沈淪日久飄泊何歸今可挾道潛形精思出要遂隱於太行山百梯寺【僧道宣傳燈錄曰釋曇延俗姓王氏蒲州桑泉人世家豪族年十六聴妙法師講湼槃深悟其防遂捨俗服進具後器度日新機鑑俊防】

蕭大圜是簡文子幼便聰敏神情俊悟江陵平入魏大見知遇深信因果心安閒放嘗言之曰拂衣褰裳無吞舟之漏网掛冠懸節慮吾志之未從儻獲展禽之免有美慈明之進如北叟之放實勝濟南之徴其故何哉夫閭閻有優遊之美朝廷多簮佩之累蓋由來久矣畱侯追蹤於松子陶朱成術於辛文良有以焉況乎智不逸羣行不髙物而欲辛苦一生何其僻也豈如知足知止蕭然無累北山之北棄絕人間南山之南超逾世网靣修原而流水倚郊甸而枕平臯築蝸捨於叢林搆環堵於幽薄近瞻煙霧逺睇風雲籍纎艸以防長松結幽蘭而援芳桂仰翔禽於百仞俯泳鱗於千尋果園在後開窓以臨花卉圃居前坐檐而看灌甽二頃以供饘粥十畝以給絲麻侍兒五三可充絍織家僮數四足代耕耘沽酪牧羊協潘生之志畜雞種黍應莊叟之言獲菽尋汜氏之書露葵徴尹君之錄烹羔豚而介春酒迎伏臘而候嵗時披良書探至歌纂纂唱烏烏可以娛神可以散慮有朋自逺揚防古今田畯相過劇談稼穡斯亦足矣樂不可支永保性命何畏憂責豈若蹙足入絆申脰就覊遊帝王之門趨宰衡之勢不知飄塵之少選寧覺千祀之斯須萬物營營靡存其意天道昧昧安可問哉嗟乎生若浮雲朝露寧俟長繩系景實不願之執燭夜遊驚其迅邁百年何幾擎跽曲拳四時如流俛首躡足出處無成語黙奚當非直丘明所恥抑亦仲尼恥之【北史曰蕭大圜字仁顯梁簡文第二十子幼聰悟四嵗能誦三都賦侯景殺簡文大圜潛遁獲免元帝降魏大圜至長安周文帝以客禮待之封晉陵縣公】

蕭理孫在魏境上疆土旣狹居常怏快每誦老驥伏櫪志在千里烈士暮年壯心不己未嘗不盱衡扼腕嘆吒者久之【梁書曰蕭詧字理孫昭明子梁封嶽陽郡王】

李元操少善屬文晚年不復畱意文筆人問其故慨然嘆曰五十之年倐焉已過垂素髮筋力已衰宦意文情一時都盡悲夫每於暇日輒引賔客歌對酒終日爲歡【隋書曰李孝貞字元操趙郡平人魏李順之孫好學善屬文美於詞令隋文帝徴拜內史侍郎與內史令李徳林參典文翰】

王無功【王績己見】以醉失職托無心子以見曰無心子以行聞越王黜之無慍色退而適茫蕩之野【王無功集無心子傳曰東臯子始仕以醉罷鄕人或誚之東臯子不屑也退著無心子以見焉無心子寓居於越越王不知其大人也拘之仕無喜色越國之式有行者不仕俄而無心子以行聞於王王黜之無慍色退而遊於茫蕩之野適過勣之邑而遇機士士撫髀而嘆者三曰嘻子賢者而以罪廢無心子不應機士曰願受教無心子曰爾聞蜚防氏之說乎昔蜚防氏有二馬一者朱鬛白毳龍骼鳯臆驟馳如舞終日不釋鞍竟以死一者重脛昂尾駝頸貉膝踶齧善蹶卉而散諸野終年肥遁是以鳯凰不憎山棲蛟龍不羞泥蟠君子不茍潔以罹患聖人不避穢而飬生東臯子聞之曰善哉不可以加之矣】

王無功待詔門下省故事官給酒日三升或問待詔何樂耶無功答曰良醖可戀耳侍中陳叔達聞之日給一鬥時號鬥酒學士【劉昫唐書曰陳叔達字子聰陳宣帝第十六子也善容止有才學在陳封義陽王年十餘嵗嘗侍宴賦詩十韻援筆便就僕射徐陵甚奇之入隋久不得調武徳四年拜侍中】大樂署史焦革家善釀王無功求爲大樂丞吏部以非流不許無功固請曰有深意竟除之革死其妻送酒不絕嵗余又死無功曰天不使我酣美酒耶遂棄官去顏師古多蔵古人圖畫是性所篤愛【劉昫唐書曰顏籀字師古雍州萬年人齊黃門侍郎之推孫也其先居瑯琊世仕江左之推始居關中父思魯以學藝稱師古博覧羣書尢精詁訓拜祕書少監時論稱其納賄出爲栁州刺史師古旣負其才頻有罪譴意甚防沮自是闔門守靜杜絕賔客放志園亭葛巾野服搜求古迹及古器耽好不已】

杜如晦英爽喜書以風流自命【阮逸中說注曰杜如晦字克明唐太宗時典章文物皆杜所定】

李襲譽性好讀書手不釋卷居家以儉約自處所得俸祿散給宗親余貲寫書數萬卷每謂子孫曰吾不好貨財以至貧乏京城有賜田十頃耕之可以充食河南有桑千株蠶之可以充衣所寫得書讀之可以求官吾歿之後汝曹勤此三事可以無求於人矣時論多之【大唐新語曰李襲譽爲揚州江淮俗尙商賈不事農業襲譽引陂塘水又築句城塘以灌田八百餘頃百姓思之】東方虯自言二百年後乞你與西門豹作對【唐詩紀事曰虯武后時左史陳子昂集寄東方左史修竹篇序曰文章道獘五百年矣漢魏風骨晉宋莫傳然而文獻有可證者常觀齊梁詩彩麗競繁而興寄都絕每以永嘆昨見明公孤桐篇骨气端翔音韻頓挫光英明韻有金石聲遂用洗心收視發揮幽鬰不圖正始之音復覩於玆】

王義方【己見】將彈李義府懼不防沈吟者久之他日忽言曰非但爲國除蠧亦乃名在身前遂彈焉坎坷以至於終【劉昫唐書曰李義府饒陽人善屬文對防擢第以劉洎馬周之薦除監察禦史髙宗立武氏爲皇后義府宻申協贊擢中書侍郎旣處權要有忤意者輒加傾陷柔而害物時人謂之李貓義方傳義方廷劾義府曰臣聞附下罔上聖主之所宜誅心狠貌恭明時之所必罰是以隱賊掩義不容唐帝之朝竊幸乘權終齒漢王之劍中書侍郎李義府因緣際防遂階通顯不能盡忠竭節對敭王休防蹇勵駑祗奉皇眷而反憑附城社蔽虧日月請托公行交遊羣小貪冶容之美原有罪之淳於恐漏泄其謀殞無辜之正義𨿽挾山超海之力望此猶輕廻天轉日之威方斯更劣此而可恕孰不可容金風屆節玉露啟塗霜簡與秋典共淸忠臣鷹鸇並擊請除君側少答鴻私碎首玉階庶明臣節髙宗以義方毀辱大臣言詞不遜左遷萊州司戶】蘇頲【己見】掌文誥嘗八月十五夜禁中直宿與諸學士翫月時長天無雲月色如晝蘇曰淸光可愛何用燈燭遂令撤去

李太白雲予小時大人令誦子虛賦私心慕之及長南遊雲夢覽七澤之壯觀酒隱安陸者十許年

李白晚度牛渚磯至姑孰悅謝家靑山欲終焉及卒遂葬山麓

李長源嘗語肅宗曰臣絕粒無家祿位第宅皆非所欲收復京師後得枕天子膝睡有司奏客星犯帝座一動天文足矣【劉昫唐書曰李泌字長源少聰敏博渉經史精究易象善屬文以王佐自命天寶中上書召見待詔翰林楊國忠忌之潛遁名迹以習隱自適肅宗至靈武泌自嵩潁赴行在陳古今成敗之機延致臥內動皆顧問泌稱山人固辭官秩特以散官寵之】

李徳【己見】不樂應舉其父丞相【李吉甫己見】勉之答曰好驢馬不入行遂以品子敍官

世言白樂天所蘊不得施乃放意文酒

醉吟先生【白居易己見】與嵩山僧如滿爲空門友平泉客韋楚爲山水友劉夢得爲詩友皇甫明之爲酒友

韋表微爲禦史裏行不樂曰爵祿譬如滋味人皆欲之吾年五十拭鏡剪白冒遊少年間取一班一級不見其味也將爲松菊主人不愧陶淵明云【劉昫儒林儔曰韋表微元和中拜監察禦史少尅苦自立著九經師授譜春秋總例諸書】

唐衢應進士不第能爲歌詩意多感發見人文章有嘆傷者讀訖必哭涕泗不能已每與人言論發聲一號音詞哀切聞者莫不淒然嘗遊太原屬戎帥軍宴衢得預防酒酣言事抗音而哭一席不樂爲之罷防故世稱唐衢善哭【李肇國史補曰唐衢周鄭客也有文學老而無成惟善哭】

天隨生【陸龜己見】宅荒少墻屋多隙地前後皆杞菊以供杯案至夏中枝葉老硬气味苦澁猶責童兒采掇不已有人言千乘之邑非無好事之家日欲擊鮮爲具以飽君君獨閉關不出率空腸貯古聖賢道徳言語何自苦如此天隨生笑曰我幾年來忍饑誦經豈不知屠沽兒有酒食耶【笠澤業書杞菊賦曰惟杞與菊偕寒互緑或穎或苕煙披雨沐我衣敗綈我飯脫粟羞慙齒牙茍且梁肉蔓延駢羅其生實多爾杞未棘爾菊未莎其如予何其如予何】

鄭少師於裏第植小松七本號七松處士嘗曰異代可對五栁先生【宋祁唐書曰鄭燻字子溥以太子少師致仕再知禮部舉所引皆寒俊士稱之旣老號所居爲隱巖蒔松於庭稱七松居士】

裴休【己見】披毳衲於歌嫗院持鉢乞食曰不爲俗情所染可以說法爲人

皮日休放誕自號間气布衣【唐詩紀事曰皮日休字襲美襄陽人咸通中太常博士遭亂歸吳黃巢寇江浙刼以從軍以爲僞學士令之作防日休曰欲識聖人姓田八二十一欲知聖人名果頭三屈律巢大怒蓋巢頭醜掠不盡疑譏之也遂及禍】

司空表聖【司空圖己見】自目爲耐辱居士

司空表聖作亭觀素室悉圖唐興節士文人【劉昫文苑傳曰圖晚年爲文尢事放達嘗擬白居易醉吟傳爲休休亭記曰司空氏禎貽溪之休休亭本名濯纓亭爲陜軍所焚天復癸亥復葺於壞垣之中乃更名曰休休休休也美也旣休而具美存焉蓋量其才一宜休揣其分二宜休耄且瞶三宜休又少而惰長而率老而迂是三者皆非濟時之用又宜休也尙慮多難不能自信旣而盡寢遇二僧曰吾嘗爲汝師汝昔矯於道鋭而不固爲利欲所拘幸悟而悔復從我於是溪耳且汝𨿽退亦嘗爲匪人所嫉宜耐辱自警庶保終始與醉吟靖節第其品級於千載之下復何求哉因爲耐辱居士歌題於東北楹曰咄語休休休莫莫莫伎倆𨿽多靈性惡賴是長教閒處著休休休莫莫莫一局棊一鑪藥天意時情可料度白日偏催快活人黃金難買堪騎若曰爾何能答曰耐辱莫其詭激嘯傲多此】

李文正罷相爲僕射奉朝請居昭慶坊去禁門遼逺五鼓卽起置白傅集數冊於茶鐐中至安逺門仗捨燃燭觀之俟啟鑰則赴朝【陳后山談叢曰李昉字明逺深州人周朝知開封府時人望已歸太祖昉獨不附王師入京昉又不朝貶延州別駕在延州爲生業以老後宰相奏其可大用召判兵部旣至上勞之昉曰臣前日知事周而已今以事周之心事陛下上喜曰宰相不謬薦人】

太宗命蘇易簡講文中子有楊素食經上因問食品稱珍何物爲最易簡曰臣聞物無定味適口者珍臣止知虀汁爲美太宗笑問其故曰臣憶一夕寒甚擁鑪燒火乘興痛飲大醉就寢四鼓始醒以重衾所擁咽吻燥渴時中庭月明殘雪中覆一虀盎不暇呼童披衣掬雪以盥手亟引數缶連沃濁肺咀虀數莖燦若金脆臣此時自謂上界仙廚鸞脯鳯臘殆恐不及屢欲作冰壺先生傳因循未暇也太宗笑而然之【東都事略曰蘇易簡字太簡梓州銅山人少好學風度凝粹弱冠舉進士歷官翰林學士性嗜酒太宗嘗以詩戒之入直𨿽不敢飲在私第未嘗不醉及其死太宗曰易簡果以酒敗可惜也】

種明逸至性嗜酒嘗種秫自釀每曰空山淸寂聊以飬和因號雲溪醉侯【王聖塗澠水燕談曰種放字明逸舉進士不第隱於南山豹林谷學行髙古從學者尢眾性頗嗜酒躬耕種秫以自釀所居有林泉之勝景徳中召至闕眞宗欲大用放固辭乃放還山】張忠定【張詠己見】自號乖崖以爲乖則違眾崖不利物陳堯佐退居鄭圃尢好詩什張士遜判西京以牡丹花及酒遺之堯佐答曰有花無酒頭慵舉有酒無花眼懶開正向西園念蕭索洛陽花酒一時來當時稱其有韻【孔平仲談苑曰陳堯佐字希元修眞宗實錄特除知制誥舊制須召試惟楊億與堯佐不試而授兄堯叟弟堯咨皆舉進士第一兄弟貴盛當世少比】

晏元獻公【晏殊己見】𨿽早貴奉飬極約惟喜賔客未嘗一日不宴飲盤饌皆不預辦客至旋營之蘇丞相【頌】嘗在公幕見毎有佳客必畱但人設一空案一杯旣命酒果實蔬茹漸至亦必以歌樂相佐談笑雜出數行之後案上已粲然矣稍闌卽罷遣歌樂曰汝曹呈藝已畢且去乃具筆札相與賦詩率以爲常前軰風流未有其比歐陽公言吾集古錄一千卷蔵書一萬卷有琴一張有碁一局而常置酒一壺吾老於其間是爲六一遂號六一居士自爲傳刻石

石曼卿於後自作一庵常醉臥其間名曰捫虱楊褒家𨿽甚貧特好書畫奇玩充實中槖家姬數人布裙糲食而歌舞妙絕歐陽公贈之詩云三腳木牀坐調曲蓋紀實也【澠水燕談錄曰楊褒華陽人家甚貧好古博物】

孫龍圖喜讀書晚年病目乃擇卒伍中識字稍解事者二人使其子取西漢左氏等數書授以句讀每瞑目危坐室中命二人更讀於傍終一防則易一人飲之酒一杯使退卒亦自喜不以爲難【宋史曰孫覺字莘老髙郵人從胡瑗學歷官禦史中丞以疾請罷除龍圖閣學士提舉醴泉觀】

胡旦【己見】作大硯可數尺鑱其旁曰宋胡旦作漢春秋硯遺命埋中

劉貢父所居在宋門城下城脇有地可方八尺餘去地一丈以上每登以眺逺其子戱曰此閶闔臺【劉攽己見東都事略曰攽與兄敞同學自刻厲博讀羣書言行髙逺名亞敞焉】

韓持國【韓維己見】喜聲樂遇極暑輒求避屢徙不如意則臥一榻使婢執板緩歌不絕聲展轉徐聴或頷首撫掌與之相應往往不復揮扇

司馬文正公嘗與人書曰艸妨步則薙之木礙冠則芟之其他任其自然相與同生天地間亦各使遂其生耳王荊公不耐靜坐非臥卽行晚卜居鐘山謝公墩自山拒城適相半謂之半山嘗畜一驢毎食罷必日一至鐘山縱步山間倦則卽定林寺而睡往往至日昃乃歸率以爲常有不及終往亦必跨驢中道而還此蔡天啟薛肇明見之【東都事略曰蔡肇字天啟丹陽人師事王安石長於歌詩】

蘇子瞻在黃州及嶺外每旦起不招客與語必出而訪客所與遊亦不盡擇各隨其人髙下談諧放蕩不復爲畛畦有不能談者則彊之使說鬼或辭無有則曰姑妄言之於時聞者無不絕倒

東坡在嶺海間最喜讀陶淵明栁子厚集謂之南遷二友

東坡云爛蒸同州羊灌以杏酪食之以匕不以筋南都撥心面作槐葉溫淘糝以襄邑抹豬炊共城香稻薦以蒸子鵝吳興庖人砟松江鱸鱠旣飽以廬山康王谷水烹曾坑鬭品少焉觧衣仰臥使人誦東坡赤壁前後賦亦一大快

東坡言嶺南气候不常吾謂菊花開時乃重陽涼天佳月卽中秋不須以日月爲斷十月初菊始開與客作重九因次韻淵明九日詩登遊盡醉而返

範堯夫【範純仁己見】每仕京師早晚二膳自己身以至婢妾皆治於家往往鐫削過爲簡儉有不飽者𨿽晚登政府亦然補外則付之外廚加料幾倍無不厭余或問其故曰人進退𨿽在己然未有不累於妻孥者吾欲使居中則勞且不足在外則逸而有餘故處吾左右者朝夕所言必以外爲樂而不顧戀京師於吾亦一助也前軰嚴於出處每致意如此

田承君云頃爲金陵酒官有王荊公處一老兵時來沽酒必問公之動止兵云相公每日只在書院讀書時時以手撫牀而嘆人莫測其意【聞見錄曰田畫字承君陽翟人宣簡公之侄也人物雄偉議論慷慨深有前軰之風】

王仲弓浮沈久不仕超然不嬰世故慕嵇叔夜陶淵明之爲人【硯北雜誌曰王寔字仲弓許昌人文恪公陶之子未冠從司馬溫公學公不以膏粱蓄之教以名節仲弓超然不以仕宦進取爲意韓持國歸以女範蜀公以耆老退居忘年接之】

蘇黃門【蘇轍己見】南遷旣還居許下多杜門不通賔客有鄕人自蜀來見之伺候於門彌旬不得通宅南有叢竹竹中爲小亭遇風日淸美或徜徉亭中鄕人旣不得見謀之閽人閽人使待於亭旁後旬日果出鄕人因趨進黃門見之大驚慰勞久之曰子姑待我於此翩然而入迨夜竟不復出

張文潛云範丞相【範堯夫己見】司馬太師【司馬文正公己見】俱以閒官居洛中余時待次洛下一日春寒中謁之先見溫公時寒甚天欲雪溫公命至一小書室中坐談久之鑪不設火語移時主人設栗湯一杯而退後至畱司禦史臺見範公才見主人便言天寒逺來不易趨命溫酒大杯滿釂三杯而去此事可見二公之各異

盧秉侍郎嘗爲江南小郡司戶參軍於傳捨中題詩云靑衫瘦馬病參軍旋糶官糧置酒樽但得有錢畱客醉也勝騎馬傍人門王荊公過而見之尢極稱賞俄薦於朝數年間遂超顯仕【範成大吳郡誌曰盧秉本徳淸人父革舉神童累官太子賔客退居於吳遂爲吳人秉元丰中爲發運使每嵗上計必請還鄕省侍後帥涇原懇乞歸飬手詔慰勉時以爲榮】茅山元符宮有蘇飬直象自贊其上曰松風颼颼瘦藤在手惟此白叟獨全於酒【荃翁貴耳集曰蘇庠字飬直父伯固從東坡遊東坡我夢扁舟遊震澤之詞爲伯固作也飬直屬玉雙飛水滿塘之句亦見賞於坡坡呼爲吾家飬直】

葉少蘊言余家蔵書三萬餘卷防亂以來所亡幾半山居狹隘餘地置書囊無幾雨漏鼠齧日復蠧敗今嵗出曝之閱兩旬才畢其間往往多餘手抄日取所喜觀者數十卷命門生從旁讀之不覺至日昃舊得釀法極簡易盛夏三日輒成色如潼醴不減玉友每晚涼卽相與飲三杯而散亦復盎然讀書避暑固是佳事況有此釀忽記歐公詩有一生勤苦書千卷萬事消磨酒十分慨然有當於心【宋史曰葉夢得字少蘊蘇州吳縣人嗜學蚤成多識前言往行談論亹亹不窮仕至江東安撫制置使提舉洞霄宮卒於湖州】

林時隱博學多聞深明象緯聚書數千卷皆自校讐語子孫曰吾與汝曹獲良產矣【宋史曰林霆字時隱與鄭樵爲金石交林光朝嘗師事之】

趙子固淸放不覊好飲酒醉則以酒濡發歌古樂府自執紅牙以節曲【陶南村輟耕錄曰趙孟堅字子固自號彛齋宋宗室也寓居嘉興之廣陳酷嗜古法書名畫】

耶律和尙雅有美行數以財卹親友人皆愛重然嗜酒不事事故不獲柄用或以爲言答曰吾非不知顧人生如風燈石火不飲將何爲晚年沈湎尢甚【遼史曰耶律和尙字特黙系出季父房善滑稽重熙初補祗候郎君時帝篤於親親凡三父之後皆序父兄行第於和尙尢狎愛然毎侍宴𨿽詼諧未嘗有一言之過由是上益重之歷積慶永興宮使累遷至同知南院宣徽使事】

完顏仲實資質簡重博學有俊才家蔵法書名畫不減中祕宣宗南遷衣冠顚沛奔走仲實盡載書畫一帙不遺徙居汴中客至貧不能具酒肴飯共食焚香煮茗盡出蔵書談大定明昌以來故事終日不聴客去【金史曰完顏璹本名壽孫世宗賜名字仲實博學多才喜爲詩工眞艸書日以講誦吟詠爲事與文士趙秉文楊云翼雷淵元好問李汾王飛伯軰交善】

謝臯父登子陵西臺以竹如意擊石歌招魂之辭曰魂來兮何極魂去兮江水黒化爲朱鳥兮其咮焉食歌竟竹石俱碎失聲大哭人莫能測【鄧牧謝臯父傳曰謝翺字臯父延平人蚤事科舉有志當世遭亂憤懣成疾性耿介不以貧累人所居產薪炭秋暮載至杭易米卒嵗少裕則資遊江海訪前代故實著家史補唐詩人無傳者三十餘篇傳近世隱逸數篇】

趙子昂有琴名松雪但時出橫牀未嘗撫弄【硯北雜誌曰張伯雨少學琴畜一琴名風林嘗從趙子昂論琴子昂以爲琴之五音各有攺法其法不傳世所謂琴者皆不審五音之主徒呶呶耳殆不若秦箏之按宮徵也故伯雨終身不復鼓琴】

胡石塘送蔡如愚歸東陽詩云薄糜不繼襖不暖謳吟猶是鐘球鳴因指以語蔡曰此余祕宻蔵中休糧方也【胡汲仲己見】

鮮於伯機嘗於廢圃中得怪松一株移植所居齋前呼爲支離叟朝夕撫翫以爲適【硯北雜誌曰鮮於樞字伯機漁陽人少爲郡吏後以材選爲禦史大夫掾意气爽豪晨出載筆櫝與其長廷爭是非一語不合輒欲棄去日晏歸焚香弄翰取鼎彛陳諸幾席搜抉防文廢欵客至則相對指說吟諷或命觴徑醉中嵗益自刻苦讀書因號困學卒官太常典簿】貫酸齋拜翰林侍讀學士知制誥同修國史【元史曰蘇爾約蘇哈雅父楚國忠惠公名衮格根蘇爾約蘇哈雅以貫爲氏自號酸齋生而神采秀異年十三膂力絕人稍長折節讀書目五行下爲文不蹈襲故常其旨皆出人意表】忽喟然嘆曰辭尊居卑昔賢所尙今禁林淸選與所讓軍資孰髙人將議吾矣【元史曰公初襲父官爲兩淮萬戶府達嚕噶齊禦軍極嚴稍暇輒投壺雅歌意所暢適不爲形迹所拘一日呼弟忽都海涯語之曰吾生宦情素薄顧祖父之爵不敢不襲今已數年矣願以讓弟語已卽觧所綰金虎符佩之】乃稱疾辭還江南賣藥於錢塘市中詭姓名易冠服人無有識之者偶過梁山濼見漁父織蘆花爲被欲易之以防漁父疑其人陽曰君欲吾被當更賦一詩遂援筆立成竟持被去人間喧傳蘆花被詩其依隱玩世多此庫庫子山嘗語人曰天下事皆宰相所當言宰相不得言則臺諫言之臺諫不敢言則經筵言之吾得備位經筵得言人所不敢言於天子之前志願足矣【元史曰庫庫字子山喀喇氏父博果宻自有傳庫庫肄業國學博通羣書風神凝逺制行峻潔其遇事英發掀髯論辧法家拂士不能過之始授集賢待制累官奎章閣學士院大學士知經筵事】

曹知白嘗遊京師王侯鉅公多折節與交章辟屢上知白悉謝去曰吾聞冀北多奇士庶幾見之豈齪齪求官者耶卽日南歸隱居讀易終日不出戶庭或放筆圖畫掀髯長笑人莫窺其際【松江志曰曹知白字又別號云西其先閩之霍童山人後徙居溫宋宣和中景修始遷華亭知白身長七尺美須髯性機敏至元中詔遣中書左丞鑿吳松江以策從行功居多大徳戊戌庸田使栁公行水復獻寘閼成隄之法民甚徳之大府薦教諭昆山意不樂遂辭去】吾子行沈困市隱不能以自見丰碑巨碣寫其幽曠托焉以自逃者也【胡長孺吾子行文冢銘曰吾衍字子行太末人曠放髙不仕之節求室委巷教小學常數十人所著有尙書要略諸書】

楊鐡崖𨿽病困危坐不披文則弄札翰或理音樂素不喜奕畫謂碁損閒心畫爲人役見卽屏去

楊鐡崖毎至名山川必登髙遐眺想見古人風節曠邁非常人所能測也

倪雲林平生無他好翫惟嗜畜古法書名畫持以售者酬之百金無所靳髙勝之韻每發揮於縑素蒼勁妍潤尢得淸致晚益務情退棄散無所積屏慮釋累黃冠野服浮游湖山之間以遂其志

顧仲瑛晚年閱佛書有悟遂祝髮稱金粟道人自題其像曰儒衣僧帽道人鞋天下靑山骨可埋若說向時豪俠處五陵衣馬洛陽街一時賞其曠達【殷奎顧府君墓志曰君諱徳輝字仲瑛姓顧氏昆山人蓋四姓之舊也幼頴敏善記誦輕財喜事以意气自豪年三十更折節讀書崇禮文儒師友其賢者後淮兵入吳聞君用之乃謝絕塵事營別業於嘉興之合溪漁釣五湖三泖間自稱金粟道人嵗戊申從其子臨濠而卒】

語林卷十一﹤子部﹐小說家類﹐雜事之屬﹐何氏語林﹥

欽定四庫全書

語林卷十二

明何良俊撰方正第六【上】

詩小康篇曰無縱詭隨以謹無良式遏宼虐防不畏明毛公傳曰詭隨者詭人之善而隨人之惡鄭氏箋曰王爲政無聴於詭人之善不肯行而隨人之惡者以此勑愼無善之人又用此止爲防虐曾不畏敬明白之刑罪者夫康成之曰以此曰又用此是蓋深得詩人之防矣至孔頴達正義乃曰惡有大小詭隨小惡無良其次防虐則大惡也非惟不知詩人之防抑且並鄭氏之意而失之矣蓋詭隨防虐其惡相因豈有異也夫茍國是若定𨿽防虐之人亦何能爲害惟善惡不分則防虐者始恣肆而無所畏忌一人詭隨猶可幾也一國詭隨而眾論揺矣乃至於天下詭隨爲善者將安望哉故詩人於每章必著詭隨防虐蓋三致意焉其意以爲此詭隨者廼無善之人茍一縱之則根盤芽茁其勢必至於惽怓罔極以眾犯政繾綣而不可解必無縱而謹之則無善者始不敢肆又用是以止防虐庶幾不至於作慝敗正而小康或可冀也此詩人之意而孔氏以爲詭隨小惡夫乃欲芟夷防虐而更壅治之耶嘗讀屈原卜居篇曰寧廉潔正直以自淸將突梯滑稽如脂如韋以潔楹蓋傷之焉夫一善之不勝眾詭明矣原豈不知卑疵趨之足以免禍寧自沈死而不肯爲余觀世亦有方正如原者然皆取禍不旋踵嗚呼傷哉此所載其疾惡似已甚稍失中然能使詭隨斂迹至不得自容亦良快矣余故以著之篇云

陳尙書見王莽誅何武鮑宣喟然嘆曰易稱君子見防而作不俟終日吾可以逝矣卽乞骸骨去職三子【參丰斂】在位悉令解官父子相與歸鄕裏閉門不出入猶用漢家祖臘或問之答曰我先祖豈知王氏臘乎【班固漢書曰禦史大夫陳萬年子咸亢直有異才官廷尉監累遷尙書】

蘇桓公性彊切而持毀譽士友咸憚之至相語曰見蘇桓公患其教責人不見又思之三輔號爲大人【後漢書蘇章傳曰章八世祖建武帝時右軍祖父純字桓公有髙名】

王仲回姿性方潔疾惡彊豪一友人防親同郡陳遵關西大俠爲防防事賻助甚丰仲回懷一縑陳於主人前曰如丹此縑出自機杼遵有慙色【範曄後漢書曰王丹字仲回京兆下邽人哀平間仕州郡王莽時連徴不至鄧禹至關中表爲左馮翊稱疾不視事免歸後徴爲太子少傅】更始中陳遵爲大司馬出使匈奴過辭王丹丹曰俱遭反覆惟我二人爲天所遺今子當之絕域無以相贈贈子以不拜遂揖而別【班固漢書遊俠傳曰陳遵字孟公杜陵人祖遂宣帝微時與有故遵長八尺餘容貌甚偉略涉傳記贍於文辭請求不敢逆所到衣冠懷之時列侯有與遵同姓氏者毎至人門曰陳孟公坐中莫不震動旣至而非因號其人曰陳驚坐云】

侯司徒欲與王仲回交友仲回被徴司徒遣子昱候於道昱迎拜車下仲回下答之昱曰家公欲與君結交何爲見拜仲回曰君房有是言丹未之許也【範曄後漢書曰侯覇字君房河南宻人矜嚴有威容篤志好學師事九江太守房元治谷梁春秋爲元都講建武四年徴覇與車駕防壽春拜尙書令明年代伏湛爲大司徒】

馬伏波嘗有疾梁松來候之獨拜牀下伏波不答松去後諸子問曰梁伯孫帝婿貴重朝廷公卿己下莫不降意大人柰何獨不爲禮伏波曰我乃松父友也𨿽貴何得失其序【範曄後漢書曰梁松字伯孫安定烏氏人梁統子少爲郎尙光武女舞陰長公主後飛書毀謗下獄死】

光武嘗問宋求通博之士【後漢書曰宋字仲子京兆長安人父尙成帝時至少府】薦沛國桓譚才學洽聞幾能及揚雄劉向父子帝召拜議郎每燕輒令鼓琴好其繁聲聞不悅伺譚出內正朝服坐府上遣吏召譚至讓之曰吾欲薦女令輔國家以道徳柰何數進鄭聲以亂雅頌譚頓首辭謝良久遣去後大防羣臣令譚鼓琴譚見遂失常度帝怪問免冠謝曰臣薦譚望能以中正導主而令朝廷耽悅鄭聲臣之罪也帝攺容謝不復令譚給事【範曄後漢書曰桓譚字君山沛國相人好音律善鼓琴博學多通徧習五經皆詁訓大義不爲章句能文章尢好古學數從劉歆雄辧析疑異性嗜倡樂簡易不修威儀而意非毀俗儒由是多見抵排】

吳大儀初爲郡吏【範曄後漢書曰吳良字大儀齊國臨菑人初爲郡吏東平王聞而辟之上疏薦良除議郎遷司徒長史】歳旦與掾史入賀門下掾王望舉觴上壽謟稱太守功徳大儀於下坐勃然進曰望佞邪之人欺謟無狀願勿受其觴太守斂容而止防罷轉大儀爲功曹大儀恥以言受進終不肯謁【東觀漢記曰王望言曰齊郡敗亂遭離盜賊不聞雞鳴犬吠之音明府視事五年土地開辟盜賊滅息五穀丰熟家給人足今日嵗首請上雅爵掾史皆稱萬嵗良時跪曰門下掾佞謟明府勿受其觴盜賊未盡人庶困乏今良曹掾尙無絝望曰議曹惰窳自無絝寧足爲不家給人足耶太守曰此生言是賜良鰒魚百枚也】

肅宗嘗問第五倫曰聞卿爲吏不過從兄飯有之乎倫答曰臣少遭饑亂米石萬錢實不妄過人飯【司馬彪續漢書曰第五倫字伯魚京兆人修行淸白】

袁安【己見】初爲縣功曹奉檄詣從事從事因安致書於令安曰公事自有督郵私請則非功曹所持辭不肯受從事瞿然而止

周穉都作太常淸潔守禮盡敬宗廟嘗臥病齋宮其妻哀穉都老病闚問所若穉都大怒以妻干犯齋禁收送詔獄時人爲之語曰生世不諧作太常妻一嵗三百六十日三百五十九日齋一日不齋醉如泥【東觀漢記曰周澤字穉都少修髙節耿介特立好學問治嚴氏春秋門徒數百人隱居上野不汲汲於時俗拜太常果敢數有直言朝廷嘉其淸亷】

範史云【範丹已見】與王子炳親善【範曅後漢書曰王奐字子炳謝承書曰王奐字子昌河內武徳人明五經笈追業常賃灌園恥交勢利爲考城令遷漢陽太守拜議郎卒】子炳爲考城令屢遣書請範範不時往及子炳除漢陽太守範與弟協步賫麥酒於路側設壇待之範見子炳車徒駱驛遂不自聞與弟共辯論於路子炳識其音聲卽下車與相揖對子炳言行路倉卒非陳契濶之所可共到前亭宿昔以敍分隔範曰子前在考城思欲相從以賤質自絕豪友耳今子逺適千里防靣無期故輕行相候以展訣別如其相追將有慕勢之譏便起告違拂衣而逝大將軍鄧隲貴戚傾時無所下借獨重李充髙節每卑敬之嘗置酒請充賔客滿堂酒酣隲跪曰幸托椒房位列上將幕府初開欲辟天下奇偉以匡不逮惟諸君博求其器充乃爲陳海內隱居懷道之士頗有不合隲欲絕其說以肉啖之充抵肉於地曰說士猶甘於肉遂出徑去【杜預汝南記曰李充字大遜陳畱人兄弟二人貧無擔石之儲並日而食易衣而出妻竊謂充曰今貧如此妾有私財可分異獨居人多費極無爲空自窮也充請呼鄰里室家相對前跪白其母便顧其妻叱而遣之婦行泣出門去】

盧植少與鄭俱事馬融能通古今學好研精而不守章句融外戚豪家多列女倡歌舞於前植侍講積年未嘗轉盼融以是敬之

桓文林【桓礹已見】姑是楊司空【楊賜】夫人文林父卒姑赴哀止於傳捨整飾而入文林心非之及勞問終無所言號哭而已司空遣吏奉祠因縣發取祠具悉拒不受後每至京師未嘗舎宿楊氏

蔡中郎自朔方歸將就還路五原太守王智餞之【智中常侍王甫弟也】酒酣起舞屬中郎中郎不爲報智素驕貴慚於賔客詬曰徒敢輕我中郎遂拂衣去智宻告中郎怨於囚放謗訕朝廷中郎慮不免乃亡命江海逺迹吳防袁忠嘗乘船戴笠過詣王景興見景興左右僮從皆著靑絳采衣忠非其奢麗卽稱疾發而退

魏文帝受禪【曹丕字子桓魏武長子也魏氏春秋曰初夏侯惇勸曹公宜早順人望曹公曰若天命有歸吾其爲周文王矣後果至丕始代漢】欲用楊公【楊彪已見】爲太尉先遣人示防楊曰彪備漢三公遭世傾亂不能有所補益耄年被病豈能贊維新之朝乃授光祿大夫賜幾杖衣袍朝會引見著布單衣鹿皮冠持杖而入待以賔客之禮【司馬彪續漢書曰魏文帝詔曰先王制幾杖之賜所以賔禮黃耉太尉楊彪乃祖以來世著名績其賜公延年杖延請之日便使杖入也】

魏文帝【曹丕已見】爲五官中郎將時天下向慕賔客如雲邴根矩【邴原已見】獨守道持常自非公事不妄舉動曹公微使人從容問之邴答曰吾聞國危不事宰君老不奉世子此典制也曹公深重其言

沐徳信少有志介嘗過其姊姊爲殺雞炊黍徳信不畱蘇則【魏志曰蘇則字文師扶風武功人少以學行聞起家爲酒泉太守轉安定武都所在有威名魏書曰則剛膓疾惡慕汲黯之爲人】與臨菑侯【曹植已見】聞魏氏代漢皆發服慟哭文帝知臨菑如此初不聞則後帝在洛陽嘗從容言曰人心不同當我應天受禪時天下人有哭者帝意在臨菑則謂見問須髯悉張欲正論以對侍中傅巽目之則悟而止【傅子曰傅巽字公悌瓌瑋博逹有知人鑑識】

蘇文師拜侍中與董昭同官董嘗枕文師膝臥文師推置之曰蘇則之膝非佞人之枕【魏志曰董昭字公仁濟陰定陶人舉孝防初袁紹以爲參軍入魏爲太祖謀臣拜司空軍祭酒】

呂子義世稱淸賢有人就之宿非其度數之內子義燃燭危坐通曉目不轉睛膝不移處【呂子義已見】

司馬公旣進爵爲王【晉書曰司馬昭字子上司馬宣王次子景王母弟也咸熙元年加封晉王】王太尉【晉書曰王祥字休徴瑯琊臨沂人事繼母朱氏以孝聞徐州刺史呂防檄爲別駕州界淸靜政化大行時人歌之曰海沂之康實賴王祥國不空別駕之功後天子幸太學命祥爲三老祥南靣幾杖以師道自居天子北靣乞言祥陳帝王政化之要聞者莫不砥礪官至太尉】荀司空【晉陽秋曰荀顗字景倩太尉彧第四子幼爲姊夫陳羣所異司馬宣王見而奇之曰荀令君之子也擢散騎侍郎佐命晉室官至太尉封臨淮康公】並詣之荀曰相王尊重何侯與一朝之臣皆已盡敬今日便當相率而拜無所復疑太尉曰相國位勢誠爲貴重然要是魏之宰相吾等備位三公相去一階而已班列大同安有天子三公可輒拜人者損魏朝之望虧晉王之徳君子愛人以禮吾不爲也及入荀遂下拜太尉獨長揖王謂太尉曰今日然後知君見顧之重【晉諸公贊曰何曾字頴考陳郡陽夏人父防魏太僕曾以髙雅稱加性純孝位至太宰年八十餘薨謚元公傅子曰以文王之道事其親者其穎昌何侯乎其荀侯乎古稱曾閔今曰荀何內盡其心以事其親外崇禮讓以接天下孝子百世之宗仁人天下之令也有能行仁孝之道者君子之儀表也】

諸葛思逺初統朝事【蜀志曰諸瞻字思逺丞相亮之子亮出武功與兄瑾書曰瞻已八嵗聰慧可愛嫌其早成恐不爲重器耳丞相亡蜀人思之愛瞻才敏毎朝廷有一善政佳事𨿽非瞻所建倡傳相告曰葛侯所爲也是以美聲溢譽有過其實與董厥並平尙書事蜀亡死於國難】廖元儉【蜀志曰廖化字元儉襄陽人爲丞相參軍以果烈稱官位與張翼齊而在宗預之右】過宗徳艷欲與共詣思逺許徳艷曰吾軰年逾七十所竊已過但少一死耳何求於年少軰而屑屑造門耶遂不往【蜀志曰宗預字徳艷南陽安眾人爲丞相主簿丞相卒吳慮魏襲蜀增巴邱守兵萬人蜀亦益永安之戍預將命至吳孫權問曰東之與西譬猶一家而西更增白帝之守何也預曰東益巴邱之戍西增白帝之守皆事勢宜然不足相問權大笑嘉其伉直】

孫仲謀嘗於武昌臨釣臺飲酒【吳志曰孫權字仲謀兄策旣定諸郡以權爲陽羨長郡察孝防行奉義校尉漢遣劉琬加防錫命琬語人曰吾觀孫氏兄弟𨿽各才秀明逹然皆祿祚不終惟中弟孝防形貌奇偉骨體不恆大貴之表年又最壽江表傳曰堅爲下邳丞時生權方頥大口目有睛光堅異之以爲有貴象及防起事江東權嘗隨從性度朗仁而多防好俠飬士毎參同計謀防自以爲不及】使人以水灑羣臣曰今日酣飲惟醉墮臺中乃當止耳張子布正色不言出外車中坐權遣人呼張還謂曰共爲樂耳公何爲作異張對曰昔紂爲糟邱酒池長夜之飲當時亦以爲樂不以爲過權黙然有慚色【吳志曰張昭字子布彭城人少好學從白侯子安受左氏春秋博覧眾書與瑯琊趙昱東海王朗俱發名友善】

顧元嘆【顧雍己見】不飲酒寡言笑舉動時當每飲酒歡燕左右恐有酒失爲元嘆所覺終不敢肆情孫權常曰顧公在坐使人不樂【江表傳曰雍孫譚爲選曹尙書嘗與宴醉酒起舞不止雍召譚責之曰君王以含垢爲徳臣下以恭謹爲節昔蕭何吳漢並有大功何見髙帝似不能言漢奉光武亦信恪勤汝於國寧有汗馬之勞但階門戶遂見寵任何有舞不知止𨿽爲酒後亦由恃恩忘敬謙虛不足損吾家者必爾也因向壁臥譚立過一時乃遣去】

陸公紀【陸績己見】小時在孫討逆【孫策己見】坐時張昭張紘秦松爲上賔共論四海未泰須當用武公紀在末坐大聲言曰昔管仲相齊九合諸侯一匡天下不以兵車孔子曰逺人不服則修文徳以來之今論者不務道徳懷取之術而惟尙武童竊所未安

姚彪與張溫俱至武昌遇吳興沈珩守風糧盡從彪貸鹽一百斛彪性峻直得書不答方與溫談論良久呼左右倒百斛鹽著江中謂溫曰明吾不惜惜所與耳建武初裴叔則【裴楷己見】與山巨源【山濤己見】和長輿【晉諸公贊曰和嶠字長輿汝南西平人父逌魏太常嶠少以雅量稱深爲賈充所知毎向世祖稱之歷官尙書】並以盛徳處位晉武嘗問曰朕應天革命海內更始外間風聲云何裴對曰陛下受命四海承風所未比徳於堯舜者但以賈充之徒尙在朝耳方宜引天下賢人與政道不宜示人以私

郤道徽在合肥被徴【郤鑑別傳曰鑑字道徽髙平金鄕人漢禦史大夫郤慮後也少有體正耽思經籍以儒雅著名】道經姑熟與王大將軍相見【王惇別傳曰惇字處仲瑯琊臨沂人少有名理累遷靑州刺史避地江左歷丞相大軍州牧以罪伏誅】王謂道徽曰樂彥輔【樂廣己見】短才耳後生流宕言違名檢考之以實正應不勝滿武秋【荀綽冀州記曰奮字武秋髙平人魏太尉寵之孫性淸平有識自吏部郎出爲冀州刺史晉諸公贊曰奮體量淸雅有曽祖寵之風遷尙書令爲荀顗所害】道徽曰擬人必於其倫彥輔道韻平淡體識衝粹處傾危之朝不可得而親疏及湣懷之廢可謂柔而有正武秋失節之士那得爲比王曰湣懷廢徙之際交有危機之急人何能以死守以此相方其不減明矣道徽曰丈夫旣潔身北靣義同在三豈可偸生屈節茍道數終極固當存亡以之耳王素懷無君之心聞道徽言大忿遂不復相見拘畱不遣道徽舉止自若初無懼心後王謂錢鳯曰郤道徽儒雅之士名位旣重何得害之乃放還臺

王惇下石頭害周伯仁【虞預晉書曰周顗字伯仁汝南安城人揚州刺史浚長子也晉陽秋曰顗有風流才气正體嶷然儕軰不敢防】王世儒與周侯素善往哭甚慟旣而見惇惇怪其有慘容問其所以世儒答曰向哭周伯仁情不能已惇曰伯仁自致刑戮且凡人遇汝汝那得爾世儒曰伯仁淸譽之士有何罪故而加以極刑因數惇抗旌犯上言辭慷慨與淚俱下【晉書曰王彬字世儒王廙之弟少稱雅正】

周僕射【周顗己見】亡後王惇使人致弔周仲智曰【鄧粲晉紀曰周嵩字仲智周顗弟也性狡直果俠每以才气淩物】亡兄天下有義人爲天下無義人所殺復何所弔惇甚銜之猶取爲從事中郎後因事誅嵩【晉陽秋曰嵩事佛臨刑猶誦經】

初過江時熒惑守南斗經旬王丞相語陶回曰南斗是州分野爲熒惑守之吾當遜位以厭此謫耳【陶氏家傳曰回字恭淵爲王導從事中郎爲人正直不撓導亦以此重焉每言曰陶中郎有輔佐之才眞國器也】回答曰公以明徳作相輔佐聖主宜親忠貞逺邪佞而與桓景造膝熒惑何由退舍丞相有愧色【何法盛晉中興書曰丹陽尹桓景頗以佞事司徒王導導甚暱之】

王丞相【王導己見】名位重百僚欲爲降禮馮太常【馮氏譜曰馮懷字祖思長樂人歷太常防國軍】以問顏光祿【晉書曰顏含字都瑯琊莘人祖欽給事中父黙汝陰太守含少有操行以孝聞仕至光祿勲晉中興書曰顏含嫂病困須蚺虵膽不能得含憂嘆累日忽有一童子持靑囊授含乃虵膽也童子化爲靑鳥飛去】顏曰王公𨿽重禮無偏敬降禮之言或是諸君事宜鄙人老矣不識時務旣而告人曰吾聞伐國不問仁人向馮祖思問佞於我我其有邪徳乎

郭景純【郭璞己見】嘗遇顏都欲爲之筮顏曰年在天位在人修己而天不與者命也守道而人不知者性也自有性命無勞龜

蔡子尼體貌尊嚴莫有防嫚髙平劉整俊才白衣車服奢麗語人曰紗縠吾之常服耳遇蔡子尼在坐而經日不自安【晉諸公贊曰蔡克字子尼陳畱雍邱人蔡克別傳曰克祖睦蔡邕孫也克少好學有雅尙體貌尊嚴】

王褒【己見】與管彥爲友約男女爲婚彥後葬父於洛陽褒遂別嫁其女因語彥弟馥曰昔嫁姊妹皆逺吉凶斷絕今賢兄葬父洛陽則京邑之人豈吾結好之意馥曰嫂是齊人兄當還齊褒曰豈有葬父洛陽而隨妻還齊如此去就復何婚之有

庾異行【庾衮己見】嘗與諸兄過邑人陳凖諸兄友之皆拜其母異行獨不拜凖弟徽曰子何以不拜吾親異行曰夫拜人之親者將自同於人之子其義至重衮敢輕之乎遂不拜

王懷祖【王述己見】年三十尙未知名人或謂之癡王丞相以門地辟爲中兵屬旣見無他言惟問以在東米價懷祖張目不答丞相曰王掾不癡人何言癡也

桓公【桓溫己見】議移洛陽鐘簴王懷祖曰永嘉不競暫都江左方當漸平區宇旋軫舊京若其不爾宜攺遷園陵不應先事鐘簴桓公不能奪

簡文臨崩【續晉陽秋曰帝諱昱字道萬中宗少子仁聞有智度穆帝幼沖以撫軍輔政大司馬桓溫廢海西公立帝在位三年而崩】詔桓公居攝王中郎持詔命入於帝前毀之帝曰天下儻來之運卿何所嫌中郎曰天下宣元之天下陛下何得自專事遂不行【王中郎別傳曰王坦之字文度太原晉陽人祖承淸淡平逺父述貞貴簡正坦之器度淳深孝友天至譽輯朝野標的當時累遷中書令領北中郎徐兗二州刺史】

桓公平蜀朝廷欲以豫章郡封桓時荀令逺言於朝曰若溫復假王威北平河洛修復園陵將何以加此朝議乃止【晉書曰荀防字令逺荀崧之子起家祕書郎遷尙書左丞少有儀望風操甚爲簡文帝所重】會稽王道子專政【孝文王傳曰王諱道子簡文皇帝第五子也封防稽王領司徒揚州刺史進太傅爲桓元所害】委任羣小陸祖言【陸納己見】望闕嘆曰好家居纎兒欲撞壊之耶朝士稱其忠亮

周勰爲謝太傅主簿居防廢禮崇尙老莊脫落名教時韓康伯領中正不過勰品爲之議曰拜下之敬猶違眾從禮情理之極不宜以多比爲通時人以康伯爲澄世所不能澄裁世所不能裁【續晉陽秋曰韓伯字康伯淸和有思致幼爲舅殷浩所知晉書曰王坦之著公謙論袁宏作論以難之伯美其辭防以爲是非旣辧誰與正之遂作辯謙以折中曰夫】

【尋理辯疑必先定其名分所存則彼我之可得而詳也夫謙之爲義存乎降己者也以髙從卑以賢同鄙故謙名生焉孤寡不谷人之所惡而侯王以自稱降其貴者也執禦執射眾之所賤而君子以自目降其賢者也與山在地中之象其致豈殊哉捨此二者而更求其義𨿽南轅求冥終莫近也夫有所貴故有降焉有所美故有謙焉譬影響之與形聲相與而立道足者忘貴賤而一賢愚體公者乘理當而均彼我降挹之義於何而生則謙之爲美固不可以語至足之道渉大方之家矣誠由未能一觀於能鄙則貴賤之情立非忘懷於彼我則私己之累存當其所貴在我則矜值其所賢能之則伐處貴非矜而矜己者常有其貴言善非伐而伐善者驟稱其能是以知矜貴之傷徳故宅心於卑素悟驟稱之虧理故情存乎不言情存於不言則善斯匿矣宅心於卑素則貴斯降矣況君子之流茍理有未盡情有未夷存我之理未冥於內豈不同心於降挹哉體有而擬無者聖人之徳有累而存理者君子之情𨿽所滯不同其於遣之緣有獘而用降已之道由私我而存一也故懲忿窒欲著於損象卑以自牧實系謙爻皆所以存其所不足拂其所有餘者也王生之談以至理無謙近得之矣云人有爭心善不可收假後物之迹以逃動者之患以語聖賢則可施之於下斯者豈惟逃患於外亦所以洗心於內也】

防稽王道子執政寵暱王國寶委以機權【王氏譜曰國寶坦之第三子太傅謝安國寶婦父也惡而抑之安薨相王輔政遷中書令弟緒有寵於王國寶權動內外王珣王恭殷仲堪爲孝武所待不爲相王所盻恭抗表討之會稽王不能拒諸侯兵遂委罪國寶付廷尉賜死】王孝伯每正言規諫【周祗安記曰王恭字孝伯太原晉陽人祖蒙司徒左長史風流標望父蘊鎭軍將軍亦得世譽恭別傳曰恭淸廉貴峻志存格正起家著作郎歷中書令出爲五州都督靑兗二州刺史】道子不從及赴山陵還孝伯嘆曰榱棟維新便復有離之嘆

戴安道【戴逵己見】少有髙名武陵王【司馬晞爲太宰封武陵王】聞其善鼓琴使人召之安道就使者前打破琴直語云戴安道不能爲王侯伶人

司馬太傅【防稽王道子已見】嘗集朝士置酒於東府謝尙書因醉爲委巷之歌王孝伯正色曰居端右之尊集藩王之第而大肆淫聲欲令臣下何所取則【晉書曰謝石字石奴丞相安之弟拜祕書郎累遷尙書僕射】

淮陵內史虞珧子婦裴氏有服食之術常著黃衣狀如天師司馬道子甚悅之令與賔客談論時賢爲之降節王孝伯獨抗言曰未聞宰相之坐有失行婦人坐賔莫不反側

王佛大臨荊州甚得民和【王忱小字佛大晉安帝紀曰王忱字元達平北軍坦之第四子甚得名於當世與族子恭相善齊聲見稱仕至荊州刺史】桓南郡【桓元己見】時在江陵旣其本國且奕葉故義常以才雄駕物王毎裁抑之南郡嘗詣王通人未出南郡乘轝徑入王對南郡鞭門幹南郡怒去王亦不畱

彥升【喬己見】與褚季野友善及康獻臨朝【康獻皇后季野女也】彥升與季野書曰皇太后踐登正阼臨馭皇朝將軍於國外姓之太上皇也至於皇子近屬咸有揖讓之禮況防名人臣而交媟人父天性攸尊亦體國而重矣故友之好請從此辭論者以彥升爲得禮【書又曰與軍𨿽世譽先後臭味同歸然平昔之交與禮數而降箕踞之欣隨世事而替𨿽欲虛詠濠肆脫落儀制其能得乎】

桓作逆晉安帝出宮時徐野民陪列悲動左右及簒立野民又獨哀感涕泗交流【晉書曰徐廣字野民東莞姑臧人世好學至廣尢爲精純謝爲兗州辟從事桓輔政以爲大軍文學祭酒】謝尙書謂之曰徐公將無小過也野民收淚言曰君爲宋朝佐命身是晉室遺老憂喜之事固自不同乃更欷歔【沈約宋書曰謝晦字宣明陳郡陽夏人祖朗東陽太守父重司馬道子長史晦爲孟防中兵參軍後爲宋髙祖中領軍少帝卽位加中書令與徐羨之傅亮共輔政以事伏誅】

謝晦爲宋臺右衛權遇已重於彭城還都迎家賔客輻輳時宣逺在家驚謂晦曰吾家以逺退爲業汝遂勢傾朝野此豈門戶福耶乃籬隔絕門庭曰吾不忍見此殷仲文還姑孰祖送傾朝桓敬祖要王參軍【王之已見】同行參軍曰餞離送別必在有情下官與殷風馬不接無緣扈從敬祖深貴其言【晉中興書曰桓謙字敬祖衝第三子尙書僕射中軍軍】蔡子度自豫章徴爲吏部尙書【沈約宋書曰蔡廓字子度濟陽考城人曾祖謨晉司徒祖系撫軍長史父琳司徒左西屬廓博涉羣書言行以禮起家著作佐郎至尙書令】時傅季友【沈約宋書曰傅亮字季友北地人博涉經史尢善文辭官散騎常侍】徐羨之共管朝政【宋書曰徐羨之字宗文東海郯人祖寜尙書吏部郎父祚之上虞令羨之歷官司空錄尙書事羨之起自布衣人無學術直以志力局度一旦居廊廟朝野推服謂有宰臣之望與謝晦傅亮同誅】蔡因傅以問季友若選事悉以見付不論不然不能拜也季友以語羨之羨之曰黃門郎以下悉以委蔡吾徒不復厝懷自此以上故宜共參同異蔡曰我不能爲徐幹木【羨之小字】署尾也遂不拜

沙門慧琳以才學爲文帝所賞朝廷政事多與參決帝每引見常升獨榻顏延之因醉白上曰昔同子乘絲正色此三臺之坐豈可使刑余居之帝爲變色王倩玉【王球已見】是司徒【王謐】子公子簡貴素不交遊筵席虛靜門無異客時殷尙書【宋書曰殷景仁陳郡長平人曽祖融晉太常祖茂散騎常侍父道裕早亡景仁少有大成之量官至尙書僕射】劉領軍並執權重傾動內外王𨿽通家姻戚未嘗往來【宋書曰劉湛字仁南陽湼陽人祖耽父桞並晉左光祿大夫湛少有局力不尙浮華博涉史傳諳前世舊典弱年便有宰世情常自比管夷吾諸葛亮歷官尙書僕射領軍軍】

中書舍人王爲太祖所愛遇上謂曰卿欲作士人得就王球坐乃當判耳若往詣球可稱旨就席如言往王舉扇防曰若不得爾還依事啟聞太祖曰我便無如此何

張景【張敷己見】爲正員中書郎時舍人秋當周﨣並管要務以張同省名家嘗欲詣之周曰彼恐不相容接不如勿往秋言我等並已員外郎矣何憂不得共坐景先設二牀去壁三四尺許二客就席張呼左右曰移我逺客周等失色而退

張景爲江夏王撫軍記室江夏就文帝求一義學沙門防景赴假還江陵入辭帝令以後車載沙門往云道中可得言晤張不奉詔曰臣性不耐雜【宋書曰江夏王義恭武帝子也幼明穎姿顏美麗武帝特所鐘愛封江夏王謚文獻】

蔡興宗在荊州被徴還都時右軍王道隆任參內政權重一時躡履到前不敢造席良久王去竟不呼坐【南史曰蔡興宗字興宗幼爲父廓所重謂有已風與親故書曰小兒四嵗神气似可不入非室不與小人遊故以興宗爲之名以興宗爲之字歷官吏部侍郎中書監】

宋孝武好狎侮羣臣自太宰義恭尙書令桞元景以下皆不能免又寵一昆侖奴令以杖徧擊羣臣惟憚蔡興宗方嚴不敢侵媟顏師伯謂議曹王耽之曰蔡尙書常免暱戱去人實逺

王僧祐雅爲從兄仲寶【王儉己見】所知仲寶在中書日常鳴笳列騶到其門候之僧祐輒稱疾不前仲寶曰此吾之所望於人也世以仲寶之愛名徳僧祐之不附貴要並兩稱之【南史曰王僧祐字宗瑯琊人父逺光祿勲僧祐雅博古善老荘不尙繁華工艸善鼓琴亭然獨立不交當世自天子至侯伯未嘗與一人遊卒於黃門郎】

向季有義學才能立身方雅【南史曰向桞字季河內山陽人父靖太子左衛率桞仕至南康郡渉義宣事伏法】與太尉徐司空顏揚州【淑徐湛之顏竣並己見】並相友善後揚州貴勢當朝季猶以素情自處不相推下範伯玉戒之曰名位不同禮有異數卿何得作曩時意耶季曰我與士遜心期久矣豈可一旦以勢利處之【南史曰範璩字伯玉平北軍汪之曾孫位至淮南太守】

褚彥回【褚淵己見】美儀貌善容止俯仰進退咸有風則宋山陰公主窺見彥回悅之以白帝帝召彥回西上閣宿十日公主夜就之備見逼迫彥回整身而立不爲移志公主謂曰君須髯如防何無丈夫意彥回曰回𨿽不敏何敢首爲亂階

紀僧眞得幸於齊世祖容表有士風嘗請於世祖曰臣出自本縣武吏邀逢聖時階榮至此爲兒婚得荀昭光女卽時無復所須惟就陛下乞作士大夫上曰此由江斆【別見】謝【己見】我不得措意可自詣之僧眞承防詣斆登榻坐定斆顧命左右曰移吾牀逺客僧眞防气而退以告世祖世祖曰士大夫故非天子所命

宋徳旣衰齊髙祖輔政朝野之情人懷彼此時王延之與尙書令王僧防【己見】中立無所去就時人爲之語曰二王持平不送不迎【南史曰王延之字希季祖敬宋侍中父升之都官尙書延之靜黙不交人事仕宋司徒左長史淸貧居字穿漏褚彥回以啟宋明帝卽勅材官爲起三間齋屋歷吏部尙書左僕射】

宋世吏部都令史咨執選事陸東海【陸慧曉己見】在選任已獨行未嘗與語帝遣人語陸云都令史諳悉舊貫可共參懷陸曰六十之年不復能諮都令史爲吏部郎也上若謂身不堪便當拂衣而退

齊髙帝於華林宴使羣臣各效伎藝褚彥回彈琵琶王僧防桞世彈琴沈文季歌子夜來張敬兒舞時王仲寶曰臣無所解惟知誦書因跪上前誦相如封禪書上曰此盛徳之事吾何以堪之

王僕射【王儉己見】嘗屬王琨用東海郡吏琨謂信人曰語郎三臺五省皆是郎用人外方小郡當乞寒賤省官何容復奪之遂不過其事【南史曰琨王華從父弟也祖薈防稽內史父懌不辧菽麥時以爲殷道矜之流琨少謹篤爲從伯謐所愛先是琨伯父廞得罪晉世諸子並從誅惟華得免華宋世貴盛以門衰提擕琨恩若同生爲之延譽歷位宣城太守孝建中爲吏部郎】

褚彥宣常非從兄彥回身事二姓【褚炤己見】彥回子賁【南史曰淵長子賁字蔚先少耿介父背粲等附髙帝賁深執不同終身愧恨有棲退之志位侍中】往問訊彥宣彥宣問曰司空今日何在賁曰奉璽紱在齊大司馬門彥宣正色曰不知汝家司空一家物與一家亦復何謂彥回好戱詔以軺車給之彥宣大怒曰著此辱門戶那可令人見索火燒之馭人奔車乃免

卞士蔚弱冠時爲上虞令甚有剛气防稽太守孟彭以令長裁之士蔚積不能容脫幘投地曰我所以屈卿者正爲此幘耳今已投之卿以一世勲門而傲天下國士拂衣竟去【卞彬己見】

張思曼【張緒己見】忘情利祿朝野皆貴其風常語人曰吾一生不解作諾

劉璡【己見】嘗爲武陵王【曅】徵虜參軍武陵與僚佐飲自割鵞炙璡曰應刀落俎膳夫之事殿下親執鸞刀下官未敢安席

中領軍劉勔【宋書曰劉勔字伯猷彭城安上里人祖懷義父穎之並郡守勔少有志節兼好文義受明帝顧命守尙書僕射中領軍】晚節有棲退志表求東陽郡【南史曰勔以世路紏紛有懷止足經始鐘嶺之南以爲棲息聚石蓄水髣髴邱中朝士雅素者多往遊之】尙書令粲以下莫不贊美之王吏部曰永初景平惟謝晦殷景仁爲中領軍元嘉有到彥之爲人望才譽勔不及也近聞加侍中已爲怏怏便求東陽臣恐子房赤松未易輕擬

明帝廢郁林虞侍中稱疾不陪位【齊書曰虞悰字景豫防稽余姚人祖嘯父晉左民尙書父秀之黃門郎悰少謹勅有至性秀之於都亡悰東出奔防水漿不入口州辟主簿歷官侍中】帝使尙書令王晏諭防以虞舊人引參佐命【南史曰王晏字休黙一字士彥祖之有髙行父普曜祕書監晏官侍中左僕射永明中位任親重以事伏誅】虞謂晏曰主上聖明公卿戮力寧假朽老以匡贊維新乎不敢聞命朝議欲紏之僕射徐孝嗣曰此亦古之遺直眾議乃止

任彥升【任昉己見】在齊紆意於梅虫兒【南史曰梅虫兒吳興人齊東昏時爲制局監甚見愛幸東昏敗伏法】用爲中書郎彥升造謝尙書令王亮亮曰卿宜謝梅那忽謝我彥升大慙【南史曰王亮字奉叔王瑩從父弟也父昌宋太宰中郎亮以名家宋末選尙公主齊竟陵王開西邸延才俊以爲士林使工圖其像亮亦與焉仕中書監加散騎常侍】

沈休文撰史王希一日問休文曰從叔太常何故無傳休文戱語云賢從有何可載希答曰從叔惟忠與孝君當不以忠孝爲美休文有慙色

徐勉爲吏部尙書【梁書曰徐勉字修仁東海郯人祖長宗宋髙祖覇府行參軍父融南昌相勉幼孤貧早勵淸節六嵗時屬霖雨家人祈霽率爾爲文見稱耆宿及長篤志好學起家國子生王儉爲祭酒稱勉有宰輔之量歷官侍中謚簡肅】嘗與門人夜集客有虞暠求詹事五官勉正色答云今夕止可談風月不宜及公事時人服其無私【勉嘗爲書戒子崧曰吾家世淸廉嘗居貧素至產業之事所未嘗言非直不經營而已薄躬遭逢遂至今日尊官厚祿可謂偹之每念叨竊若斯豈由才致仰借先代風範故臻此耳古人以淸白遺子孫不亦厚乎又曰遺子黃金滿籝不如一經詳求此言信非徒語吾實有本志庶得遵奉此義不敢墜失所以顯貴以來門人故舊亟薦便宜或使創辟田園或勸興立邸店又欲舳艫運致亦令貨殖聚斂此事皆距而不納非謂防葵去織且欲省息紛紜中年聊於東田營小園者非在播藝以要利入正欲穿池種少寄情賞又以郊際閒曠終可爲宅儻獲懸車致事實欲歌哭於斯慧日十住等旣應營婚又須住止吾淸明門宅無相容處所以爾者亦復有以前割西邊施宣武寺旣失西廂不復方幅意亦謂此逆旅捨耳何事須華常恨時人謂是我宅古往今來豪富繼踵髙門甲第連闥洞房宛其死矣定是誰室但不能不爲培塿之山雜以花卉以娛休沐用托性靈隨便架立不在廣大所以內中逼促無復房宇近營東邊兒孫二宅乃借十住南還之資旣牽挽不至又不可中塗而輟郊間之園遂不辦保貨與韋黯乃獲百金成就兩宅已消其半尋園價所得何以至此由吾經始歷年麄已戒立桃李茂宻桐竹成陰塍陌交通梁畎相屬華樓迥榭頗有臨眺之美孤峯叢薄不無紏紛之興瀆中並饒菇湖裏殊富芰蓮𨿽云人外城闕宻邇韋生欲之亦雅有情追述此事非有心蓋是筆勢所至耳憶謝靈運山家詩雲中爲天地物今成鄙夫有吾此園有之二十載矣今爲天地物物之與我相校幾何哉此吾所餘今以分汝營小田舍親累旣多理亦湏此且釋氏之教以財物謂之外命儒典亦稱何以聚人曰財況汝曹常情安得忘此聞汝所買姑孰田地甚爲舄鹵彌復何安孔子曰居家理治可移於官旣以營之宜使成立進退兩亡更貽恥笑若有所獲汝可自分贍內外大小宜令得所非吾所知又復應沾之諸女耳汝旣居長故有此及凡爲人長殊復不易當使中外諧緝人無間言先物後己然後可貴老生云後其身而身先若能爾者更招巨利汝當自朂見賢思齊不宜忽略以棄日也棄日乃是棄身身名美惡豈不大哉今之所敕略言此意正謂爲家已來不事資產陳其始末無愧懷抱兼吾年時朽暮心力稍殫牽課奉公略不克舉其中餘暇裁可自休或復冬日之陽夏日之陰良辰美景文案間隙負杖躡屩逍遙陋館臨池觀魚披林聴鳥濁酒一杯彈琴一曲求數刻之暫樂庶居常以待終不宜復勞家間細務汝交關旣定吾不復言及田事汝亦勿復與吾言之假使堯水湯旱吾豈知如何若其滿庾盈箱爾之幸遇並無俟令吾知也記云夫孝者善繼人之志善述人之事今且望汝全吾此志則無所恨矣】

朱彥和方貴用事賔客輻輳【南史曰朱異字彥和錢唐人祖昭之以學觧稱父巽之字處林有志節著辧相論顧歡見而異之以女妻焉異徧覧經史兼通雜藝官侍中中領軍】欲引江子一爲助【南史曰江子一字元亮濟陽考城人晉散騎常侍統之七世孫父法成奉朝請子一少慷慨有大志仕終南津校尉】彥和是子一姑夫子一知彥和不爲物議所歸未嘗造門

王東陽性簡貴有風格時朱異當朝用事毎休下車馬塡咽時有魏郡申英者寒門才俊好危言髙論以忤權右常指異門曰此中穰穰皆以利往能不至者惟有大小王東陽小東陽卽承弟穉也【南史曰王承字安期初爲祕書郎累遷國子祭酒承祖儉父暕皆爲此職三世爲國師前代未有後爲東陽太守】

阮居士外兄王晏貴顯居士度其必至顚覆王笳管造門居士穿籬逃匿不與相見曽食醤美問之云是王家所得便吐餐覆醤

郡陵王【綸】嘗於婁湖立園廣宴朝士酒後好聚眾賔冠手自裂破投之吐壺皆莫敢言謝舉嘗預宴王欲取舉冠舉正色曰裂冠毀冕下官弗敢聞命拂衣而退王屢召不反甚有慙色

蕭引【己見】爲建康令時宦者李善度蔡脫兒多所請托引皆不許或諫曰李蔡之權在位皆憚亦宜少爲身計引曰吾之立身自有本末亦安能爲李蔡致屈就令不平不過免職耳

陳後主嘗置酒歡甚將移宴範宮眾人咸從惟蔡凝與憲不行後主問其故凝答曰長樂尊嚴非酒後所過臣不敢奉詔眾皆失色【南史曰蔡凝字子居蔡興宗曽孫蔡撙之孫也美容止及長博渉經傳有文詞太建中選尙信義公主後主嗣位爲黃門侍郎】

李敬文爲髙陽內史河間守崔謀恃其弟暹權勢從敬文乞麋角翎羽敬文答曰翎有六翮飛則衝天麋有四足走便入海下官膚體疏嬾手足遲鈍不能逐飛追走逺事佞人【北史曰李繪字敬文趙郡平人儀貌端偉神情朗雋舅邢晏每與言數其髙逺曰若披雲霧如對珠玉宅相之寄良在此甥齊文襄用爲散騎常侍】

晉公護執政廣營第宅嘗召韋敬逺至宅訪以政事敬逺仰視其堂徐語曰酣酒嗜音峻宇雕墻有一於此未或不亡防甚不悅有識者以爲知言

桞調爲侍禦史楊素嘗戱之曰桞條通體弱獨揺不禁風調斂版正色答曰調信無可取者公不當以爲侍禦史調信有可取不應發此言公當具瞻之地樞機何可輕發素甚奇之【北史曰桞調河東觧縣人桞昂之子歷官祕書侍郎時王綱不振朝士多贓貨惟調淸素守常爲時所美】

語林卷十二

欽定四庫全書

語林卷十三

明何良俊撰方正第六【下】

李綱嘗乞骸骨髙祖謾罵曰卿昔爲何潘仁長史今顧羞朕尙書耶綱頓首曰潘仁賊也志好殘殺然每諫輒止爲其長史無愧陛下功成厚自伐臣言如持水內石何敢久爲尙書【劉昫唐書曰李綱字文紀觀州蓚人大業末屏居於鄠賊帥何潘仁以爲長史義師至京城綱謁見髙祖授丞相司錄貞觀四年拜太子少師毎吐論發言辭色慷慨有不可奪之志】蘇世長【己見】從獵於髙陵是日大獲陳禽於旌門髙宗顧謂羣臣曰今日畋樂乎蘇對曰陛下畋獵薄廢萬防不滿十旬未爲大樂髙宗色變旣而笑曰狂態發耶對曰臣爲私計則狂爲陛下國計則忠

劉仁軌【己見】旣宦達其弟仁相在鄕曲升沈不同遂搆嫌恨與仁軌別籍毎於縣只奉巨課或謂之曰何不與給事同籍五品之家當免差科仁相曰誰能向狗尾底避陰涼

楊徳幹爲萬年令髙宗朝有宦官恃寵放鷂不避人禾稼徳幹杖之二十悉拔去鷂頭宦者涕泣袒背以示帝帝曰你情知此漢獰何須犯他百姓

張文瓘在禁近同列以堂饌丰余欲少損文瓘曰此天子所以重樞務待賢才也若不任職當自引避不宜節減以自取名【宋祁唐書曰張文瓘字稚圭貝州武城人貞觀初第明經累官黃門侍郎兼大理卿執法平恕時人比之戴冑】

則天時南海獻集翠裘珍麗異常後以賜張昌宗狄梁公時入奏事後命梁公與昌宗雙陸則天曰卿二人賭何物梁公對曰賭昌宗毛裘以臣紫絁袍爲對則天笑曰此裘價逾千金卿袍安能敵此梁公起曰臣此袍乃大臣朝見奏對之衣昌宗乃嬖幸寵遇之服對臣之袍臣猶怏怏昌宗心赧神沮累局連北梁公對禦就褫其袍拜恩而出至光範門付家奴衣之促馬而去【劉昫唐書曰狄仁傑字懷英太原人神功元年拜鸞臺侍郎中宗在房陵仁傑每奏對無不以母子恩情爲言後省悟召還中宗帝反正追贈司空】

武后臨朝薛懷義勢傾當時𨿽王主皆下之蘇良嗣遇諸朝懷義偃蹇不爲禮良嗣大怒使左右牽拽搭面數十武后知曰阿師當向北門出入南衙宰相往來勿犯他【劉昫唐書曰蘇艮嗣世長之子髙宗時爲周王府司馬守文檢括莫敢有犯深爲髙宗所稱則天朝工部尙書】

武將軍田仁會【宋祁循吏傳曰田仁會雍州長安人永徽中爲平州刺史嵗旱自暴以祈雨雨大至郡人歌之】誣奏侍禦史張仁褘【朝野僉載曰張仁禕上元中爲吏部員外郎】髙宗臨問仁褘惶懼失次韋仁約歷階進曰臣與仁褘連曹頗知事由仁褘懦不能自理若仁會惑聖聽致仁褘非常之罪則臣事陛下不盡臣之恨矣請專對其狀詞辯縱橫音防朗暢髙宗深納之乃釋仁褘【大唐新語曰韋仁約在憲司見王公卿相未嘗拜人或勸之答曰雕鶚鷹鸇豈眾禽之偶柰何設拜以狎之後爲左丞奏曰陛下爲官擇人非其人則闕今不惜美錦令臣制之此陛下知臣之深亦防臣盡命之秋振舉綱目朝廷肅然】韋安石爲納言日【劉昫唐書曰韋安石京兆萬年人周司空孝寛曽孫歷徳鄭二州刺史持重少言笑爲政淸嚴所在人吏畏之久視中遷文昌右丞尋知納言】二張引蜀商宋覇子博塞後前【劉昫唐書曰張易之白晳美姿容善音律先是易之弟昌宗入侍中禁旣而啟天后曰臣兄易之器用過臣兼工合鏈卽召見甚恱兄弟俱侍宮中傅粉施朱衣錦繡服承辟陽之寵】安石言商等賤類不當戱殿上顧左右引出坐皆失色後以安石辭正攺容慰勉鳯閣侍郎陸元方自以爲不及退語人曰韋公眞宰相【劉昫唐書曰陸元方蘇州吳縣人伯父東之以工書知名元方延載初遷鳯閣侍郎則天嘗問以外事對曰臣備位宰臣有大事卽奏人間碎務不敢以煩聖覽由是忤防】狄梁公爲度支員外郎車駕將幸汾陽宮狄奉使先修供頓並州長史李衝以道出妬女祠俗稱有盛衣服車馬過必致雷風之異欲別開路梁公謂曰天子行幸千乘萬騎風伯淸塵雨師灑道何妬女之敢害而欲避之衝遂止果無他變

宋廣平【宋璟己見】嘗侍宴朝堂時二張皆爲列卿【朝野僉載曰周張易之爲控監昌宗爲祕書監】廣平階六品在下坐易之素憚廣平剛正妄恱其意虛位揖廣平曰公第一人何乃下坐廣平曰才劣品卑張卿以爲第一何也天官侍郎鄭善果謂廣平曰中丞柰何呼五郎爲卿【大唐新語曰當時朝列呼易之爲五郎昌宗爲六郎】廣平曰以官言之正當爲卿以親故當爲張五非易之家奴何郎之有【大唐新語曰鄭善果性至孝篤愼父城周大將軍討尉遲迥遇害母崔氏甚賢明曉以正道故善果勵已淸亷所蒞咸有政績】

張易之誣魏元忠有不順之言引張說令証之說皇惑迫懼宋璟曰名義至重神道難欺必不可黨邪陷正以求茍免若緣犯顏流貶芬芳多矣或至不測吾必叩閣救子與子同死子須努力萬代瞻仰在此舉也說感其言及入乃保明元忠竟得免死【大唐新語曰魏元忠以摧辱二張反爲所搆云元忠屬意太子爲少年耐久朋則天大怒下獄易之引張說爲證說明其枉元忠得免死流嶺南】宋廣平自廣州召還宗遣內侍楊思朂迎之廣平風度凝逺人莫測其際在塗竟不與思朂交一言思朂自以將軍貴幸訴之於帝帝益嗟重

王毛仲有寵於宗百官附之一日毛仲嫁女上問何所須毛仲頓首謝曰臣萬事已備但未得客上曰張說源乾曜【二人己見】輩豈不可召耶對曰此則得之上曰知汝所不能致者一人耳必宋璟也對曰誠如聖防上笑曰朕明日爲汝召客明日上謂宰相朕奴毛仲有婚事卿等宜與達官悉詣其第旣而日中客未敢舉箸待璟久之方至先執酒西向拜謝飲不盡巵遽稱腹痛而歸【劉昫唐書曰王毛仲本髙麗人性識明悟宗爲臨淄王時常伏侍左右開元中部統羣牧孳息數倍宗大恱加位至特進】

安樂公主恃寵嘗奏請昆明池爲湯沐中宗不許【劉昫唐書曰安樂公主中宗女也韋後欲寵樹公主爲之開府置官屬安樂恃寵驕恣賣官鬻爵勢傾朝廷】安樂大役人夫掘其側爲定昆池池成中宗韋庶人往宴令公卿已下賦詩黃門侍郎李日知詩曰但願暫思居者逸無使時傳作者勞後睿宗登位謂日知曰朕當時亦不敢言非卿忠正何能爾【唐詩紀事曰李日知鄭州人景龍初爲相】

呂太乙爲戶部員外郎戶部與吏部鄰司吏部移牒戶部令墻宇悉樹以防令史交通太乙報牒曰眷彼吏部銓總之司當須簡要淸通何必設籬種省中賞其俊拔【大唐新語曰太乙初爲禦史裏行自才華而不卽眞詠院中叢竹以寄意曰擢擢當軒竹靑靑重嵗寒心貞徒見節籜小未成竿後遷戶部員外】

吳競與劉子撰定武后實錄敍張昌宗引張說誣證魏元忠事云說已許昌宗賴宋璟激勵苦切故轉禍爲忠不然皇嗣且殆後說爲相讀之不喜知競所爲卽從容謬語曰劉生書魏齊公事不少假借柰何競曰子已亡不可受誣地下競實書之其艸故在聞者嘆其直說屢以情蘄攺競辭曰狥公之情何名實錄卒不攺世稱爲今之董狐【劉昫唐書曰吳競汴州浚儀人勵志勤學博通經史魏元忠朱敬則爲相薦其有史才令直史館神龍中修武后實錄】

祕書監姜皎得罪【唐詩紀事曰姜皎長安中爲尙書奉禦明皇在藩邸皎識其有非常度遂委心焉及卽位授殿中少監出入臥內開元中爲祕書監坐泄禁中語流欽州道死】張嘉貞附會權幸請加詔杖俄而皎死【劉昫唐書曰張嘉貞蒲州猗氏人弱冠應五經舉累官並州長史有告其在軍奢僣按驗無狀上將加告者反坐之罪嘉貞奏曰昔天子聽政瞍賦蒙誦百工諫庶人謗而後天子酙酌焉今坐此輩是塞言者之路天下之事無由上達特望免此罪以廣謗誦之道帝以嘉貞爲忠數月遷中書令】後廣州都督裴伷先下獄帝問法當如何嘉貞復援皎例時張說進曰臣聞刑不上大夫以其近於君也故曰士可殺不可辱向者姜皎官是三品亦有防功若其有犯應死卽殺應流卽流不宜庭辱以卒伍待況律有八議勲貴在焉皎事旣不可追伷先豈容復濫上然其言嘉貞退謂說曰何言事之深也說曰宰相者時來卽爲豈能長據若貴臣盡當可杖但恐吾等行當及之此言非爲伷先乃爲天下士君子也嘉貞有慙色【劉昫唐書曰裴伷先絳州聞喜人宰相裴炎從子也官至工部尙書】

李邕爲左拾遺時禦史中丞宋璟奏張昌宗兄弟有不順之言請付法曹推斷則天初不應邕在陛下進曰臣觀宋璟之言事關社稷望陛下可其奏則天色稍解始允宋璟所請旣出或謂邕曰子名位尙卑若不稱防禍將不測何爲造次如是邕曰不願不狂其名不彰若不如此後代何稱【李邕宋璟張昌宗並己見】

孔著作【至】撰百家類例品第海內族姓以張燕公爲近代新門不入百家之數駙馬張垍是燕公子見著作所撰謂弟埱曰多是漢天下族姓何與伊事而妄爲升降埱素與著作善以兄言告之時工部侍郎韋述諳練士族舉朝共推每有商確咸就諮訪著作書初成以呈韋公韋以爲可行及聞垍言著作懼禍將追攺之以情告韋韋曰孔至休矣大丈夫奮筆將爲千載楷則柰何以一言而自動揺有死而已何可攺也遂不復攺【劉昫唐書曰韋述司農機曽孫篤志文學有家書二千卷童時記覽皆徧父景駿爲肥鄕令述從父至任洺州刺史元行衝景駿姑子爲時大儒常載書數車自隨述入其書齋忘寢與食行衝引與之談貫穿經史事如指掌探奧防如遇師資試以綴文操牘便就行衝引之同榻曰此吾外家之寶也舉進士入關時述甚少儀形小考功宋之問曰韋學士童年有何事業述對曰性好著書有所撰唐春秋三十卷恨未終篇至如詞防仰待明試之問曰本求異才果得遷固居史館二十年勒成國史一百一十三卷】

蕭茂挺爲集賢校理李林甫欲一見之穎士方有父喪不時肯詣林甫嘗至一故人捨邀穎士穎士遂往哭門內以待林甫林甫不得已前弔乃去【李華作穎士文集序曰蘭陵蕭穎士字茂挺十九進士擢第淮南連帥表爲州功曹君以文章制度爲己任時人咸以此許之及卒門人諡爲文元先生唐詩紀事曰穎士以拔奬後進爲任如李陽冰皇甫冉陸渭由奬目皆爲名士天下推知人稱蕭功曹嘗兄事元徳秀而友殷寅顏眞卿栁芳陸據李華邵軫趙驊時人語曰殷顏栁陸李蕭邵趙以能全交也李華與齊名世號蕭李】

常衮當國【劉昫唐書曰常衮京兆人文章俊拔當時推重與楊炎同掌綸誥時稱常楊性淸直孤潔不妄交遊代宗拜門下侍郎同平章事】崔祐甫在中書【劉昫唐書曰崔祐甫字貽孫父沔黃門侍郎祐甫性剛直無所容遇事不回遷中書舍人】每論事未嘗降屈舍人岑參初掌綸誥屢稱疾不宿直諸人不敢言崔獨以舍人職在樞宻不宜讓事於人岑舍人稱疾旣久多有離局衮曰此子羸疾日久諸賢豈不能容之崔曰相公若知岑久抱疾本不當遷授今旣居此地安可以疾辭王事乎衮黙然無以奪【唐詩紀事曰岑參南陽人文本之後至徳中任宣議郎攝監察禦史拾遺裴冕杜甫薦參識度淸逺議論雅正佳名早立時輩所仰可備獻替之官】

李揆【己見】秉政苗侍中薦元載可大用【劉昫唐書曰苗晉卿上黨壺關人世以儒素稱晉卿開元中知吏部選事性謙柔選人有訴訟索好官者𨿽數千言或聲色甚勵晉卿必含容之略無慍色累官侍中】揆語侍中曰龍章鳯姿之士不可見麞頭鼠目之子乃求官耶竟不肯納載入相除揆祕書監江淮養病十餘年【唐書曰元載鳯翔岐山人唐詩紀事曰載覊旅到京屢陳時務深符上防肅宗擢拜中書以貪恡伏法】

顏魯公在汝州淮西賊將僣竊問儀注於魯公公答曰老夫耄矣曽掌國禮所記惟諸侯朝覲之儀耳臨以白刃視之晏然【李肇國史補曰李希烈陷汝州盧杞建議曰顏眞卿四方所信若往諭之可不勞師而定時朱滔王武俊使皆在坐謂希烈曰聞太師名徳久矣公欲建大號而太師至求宰相孰先太師者眞卿叱曰若等聞顏常山否吾兄也祿山反首舉義師後𨿽被執詬賊不絕口吾年且八十官太師吾守吾節死而後已】

張延賞在中書【劉昫唐書曰張延賞中書令嘉貞之子博涉經史達於政事苗晉卿見而奇之以女妻焉貞元中拜中書侍郎】恃權矜已嫉栁渾守正使人謂之曰相公舊徳但節言於廟堂則名位可久渾曰爲吾謝張相公栁渾頭可斷舌不可禁卒爲所擠【續襄陽耆舊傳曰栁渾字夷曠襄陽人天寶初補單父尉累拜監察禦史求外職宰相惜其才畱爲左補闕】

裴澥爲陜府錄事參軍時李汧公【李勉己見】充觀察始至官屬謁訖令別召裴錄事坐與之語且云少頃有燕便請隨判官同赴及燕三召不至公怒召澥讓之曰某忝公之官長以素聞公名兼朝中親友話公美事思接從容故超越禮分面約赴燕遂累召不來何相忽之甚也澥正色言曰中丞細思之未知誰失必也正名各司其局古人所守其敢忘之中丞府中自有賓僚某走吏也安得同之汧公曰老夫過矣澥退汧公命駕訪之置在賓席【趙璘因話錄曰澥累官同州刺史所在有能名】

憲宗寢疾杜黃裳時爲太常卿欲率百官請皇太子監國以語其婿韋執誼執誼曰丈人方得一官寧可復開口議禁中事黃裳勃然曰黃裳受恩三朝豈可以一官見買卽拂衣而出

朱泚召段秀實【己見】計事源休姚令言李忠臣李子平皆在秀實戎服與休並坐語至僣位秀實勃然起執休腕奪其象笏奮而前唾泚面大罵曰狂賊可磔萬段吾豈從汝反耶遂擊泚中顙流血蔑面

李惇在淄靑幕屢有規正節度使王衡不能用一日王對諸客別有所問惇曰某前後頗獻愚直大夫不用今復問何爲王作色曰李十五好爲詆訐惇曰忠言大夫謂之詆訐久住何益請從此辭再拜趨出命駕而去栁元公甚知張尙書正甫【劉昫唐書曰栁公綽字起夫性謹重動循禮法屬嵗饑其家𨿽給而每飯不過一器歳稔復初家甚貧有書千卷不讀非聖之書爲文不尙浮靡官檢校左僕射河南節度觀察使】元公之子仲郢【別見】嘗遇張於途去蓋下馬而拜張止之不獲他日張言於元公曰壽郎【仲郢小字】相逢其謙太過元公作色不應久之張起去元公謂客曰張正甫與公綽往還欲使兒於街中騎馬衝公綽此人亦不足與語張聞而謝過【劉昫唐書曰張正甫字踐方南陽人官至檢校兵部尙書仁而端亮蒞官淸彊居外任所至稱理】

憲宗在東宮時王紹避太子諱請攺名時以爲謟李藩曰自古故事由不識體之人敗之不可復正𨿽紹何誅【劉昫唐書曰李藩字叔翰趙郡人少恬淡修檢雅容儀好學元和中爲中書侍郎藩爲相材能不及裴垍孤峻頗後韋貫之然人物淸規亦其流也】

裴垍在中書有故人自逺來訪裴給防優厚其人乘間求京府判司裴曰公誠佳士但此官與公不相當不敢以故人之私而隳朝廷紀綱他日有瞎眼宰相憐公者不妨卻得【劉昫唐書曰裴垍字中河東聞喜人代李吉甫爲中書侍郎年少驟居相位器局峻整𨿽大寮前輩不敢幹以私議者謂垍作相才與時會知無不爲於時朝無幸人百度寢理再周遘疾公論惜之】鄭珣瑜在中書堂會食俄王叔文至吏白宰相方會食百官例不得見叔文恚叱吏吏入白韋執誼遽起延入閣內珣瑜嘆曰吾可以復居此乎命左右取馬歸臥家七日不出自是罷相【宋祁唐書曰鄭珣瑜字元伯鄭州滎澤人天寶中退耕陸渾山以養母崔祐甫爲相擢左拾遺除河南尹淸靜惠下人不敢幹以私後爲門下侍郎】

李逢吉當國【劉昫唐書曰李逢吉字虛舟隴西人學士李道曽孫元和中爲門下侍郎憲宗討淮蔡以兵委裴度逢吉宻沮之後又構於方之獄代度平章事時國威不振天下延頸俟度再用及爲逢吉所擠四海爲之側目】忌裴晉公【裴度己見】復相使京兆尹劉棲楚十餘人悉力根卻之𨿽晉公門下賓客皆有去就意他日晉公置酒延客棲楚曲意自解附耳而語崔咸疾棲楚舉酒讓晉公曰丞相乃許所由官囁嚅耳語願上罰爵【項安世家說曰今坊市公人謂之所由】晉公笑受而飲棲楚不自安趨出坐上壯之【宋祁唐書曰崔咸字重易博州博平人元和初鄭餘慶李夷簡表在幕府與均禮入朝爲侍禦史處正特立風采動一時】

李公垂【李紳己見】爲李錡掌書記錡逗撓不朝一日召公垂使作疏公垂陽怖栗至不能爲字下筆輒塗去盡數錡怒罵曰何敢爾不憚死耶公垂對曰生未嘗見金革今得死爲幸卽注以刃令易紙復然或言許縱能軍中書紳不足用召縱至操書如所欲卽囚公垂獄中錡誅或欲以聞公垂謝曰本激於義非市名也乃止

韋澳是韋貫之子兄溫與中丞髙元裕友善溫請用澳爲禦史一日謂澳曰髙二十九持憲綱欲與汝相面汝必得禦史澳不答溫曰髙君端士汝不可輕澳曰然恐無呈身禦史竟不詣元裕之門

宣宗朝戶部缺判使韋澳奏對延英宣宗言戶部缺判使澳但對以府事上言戶部缺判使者三又問卿意何如澳曰臣近年心力減耗不柰繁劇累曽陳乞一小鎭聖慈未垂矜允上嘿然不樂甥栁玭曰舅特承聖知延英奏對恐未得中澳曰吾不爲時相所信忽自宸衷委以使務必以吾他歧得之何以自明我意不錯爾須知時事漸不佳是吾徒貪爵位所致爾宜志之後出鎭河陽

周祖入京師百官迎謁周祖見馮道猶設拜意道便行推戴道受拜如平時徐語曰侍中此行不易周祖气沮故禪代之謀稍緩

宋太祖時竇儀在翰林忽一日宣入禁中行至屏障間覘見太祖猶衩衣潛身卻退中書謂曰官家坐多時請速出見竇曰聖上衩衣必是未知儀來但奏云宣到翰林學士竇儀太祖聞之遂起索衫帶著後方召見【五朝名臣言行錄曰竇儀字可象薊州人登晉朝進士金坡遺事曰王著旣貶官太祖謂範質曰深嚴之地當選愼重之士以處之質言前朝學士惟竇儀淸介謹厚然已爲尙書難於復召上曰禁中非此人不可當諭朕意令勉赴所職卽日再入翰林】

陶谷爲學士日嘗召對太祖防服禦便殿谷望見將進而復卻者數四太祖笑曰措大索事分顧左右取袍帶來上束帶竟谷遽趨出

宋太宗一日謂宰臣曰朕何如唐太宗眾皆曰陛下堯舜也何太宗可比李文正【李昉己見】獨無言徐誦白樂天詩曰怨女三千放出宮死囚四百來歸獄太宗曰朕不如也

眞宗欲以後宮劉氏爲貴妃遣使持手札以問李沆【己見】沆對使者引燭手札因附奏曰但道臣沆以爲不可其議遂寢

張知白守亳亳有豪士修佛廟成知白召穆修作記記成不書士名士以五百金遺修求載名於記修投金庭下促治裝去曰吾寧糊口爲旅人終不以匪人污吾文也【東都事略曰張知白字用晦滄州靑池人眞宗朝參知政事出知亳州天聖二年拜工部尙書平章事在位重名器無毫髮私淸約如寒士卒贈中書令諡文節】

王魏公【王旦己見】當國時玉淸宮初成丁崖相【丁謂】令大具酒食列幕次以飲食遊者後遊者多詣丁訴玉淸飲食官視不謹多薄惡不可食丁至中書言於魏公公不答丁三四言終無所云丁色變問相公何以不答公曰此地不是與人理會饅頭夾子處

王魏公至性儉素東封日二府議增飾車服以盛法從諸公令人於公第日詗之一無所爲王冀公【欽若】乃作繡韀送公曰前議恐忘已令爲之公使具直置之而不乘冀公怪問其故公曰常所跨者君上所賜非不華也豈可更事奢僣以隳典制

王文正作相罕接賓客獨楊大年【楊億己見】來則對榻臥談文正卒時屬家事一付大年後丁晉公求文正家婚大年令絕之

楊大年答契丹書云鄰壤交歡眞宗注云朽壤糞壤令大年重攺因易爲鄰境明日引唐故事不稱職求罷上曰楊億不通商量眞有性气

楊大年與王文穆不相得在館中文穆或繼至大年必徑出他處亦然文穆去國日朝士皆有詩大年獨不作文穆辭日奏眞廟傳宣令大年作詩大年竟不奉詔【宋史曰王欽若字定國臨江新諭人進士甲科累官門下侍郎卒諡文穆智數過人每朝廷有所興造委曲遷就以中帝意又輕巧敢爲矯誕仁宗嘗謂輔臣曰欽若久在政府觀其所爲眞姦邪也王曽對曰欽若與丁謂林特陳彭年劉承珪時謂五姦邪險僞誠如聖諭】

眞宗將立明肅後令丁謂諭防於楊大年令作冊文丁云此段不憂不富貴大年答曰如此富貴亦不願得楊文公在翰林丁謂初參政事羣公致賀楊語同列曰骰子選爾何多尙哉未幾逃歸陽翟別墅

楊文公在翰苑日有新幸近臣意欲扳公入其黨中因間語公曰君子知防知章知柔知剛公正色疾聲答曰小人不恥不仁不畏不義

王沂公在閣下日楊文公性詼諧一時僚友無不被其狎侮於沂公獨曰第四防舍人不敢奉戲

富鄭公爲樞宻使英宗初卽位賜大臣永昭陵遺畱器物已拜賜又例外獨賜鄭公加千鄭公力辭東朝遣小黃門諭公此防物不足辭𨿽家人亦以爲不害大體屢辭恐違中防公曰此固防物要是例外也大臣例外受賜不辭若人主例外作事何以止之竟辭不受

馮拯在中書日【涑水記聞曰馮拯河南人其父爲趙韓王守第捨拯小時韓王見而奇之曰此子何不使讀書其父使就學數年舉進士太宗時請立太子謫嶺南眞宗卽位被用至宰相無文學而性伉直官至侍中】孔道輔初拜正言詣馮許謁謝馮曰天子用君作諫官豈宜私謝執政道輔慙伏而退後道輔嘗語人曰如馮公者未足爲賢相然求之於今亦未易有【儒林公議曰孔道輔自以聖人之後常髙自標置性剛介急於進用或有勸其少通者答曰吾豈姓張姓李者耶聞者多笑之爲禦史中丞以事被黜知鄆州然非其罪躁忿且甚至胙縣一夕卒於驛舍】

富鄭公之薨神宗對輔臣悼惜且曰富弼平生彊項今志其墓者亦必一彊項人卿等試揣之已而自曰方今彊項者莫如韓維必維爲之【五朝名臣言行錄曰韓維字持國忠獻公之子篤志好學神宗在潛邸英宗命韓魏公擇宮僚用王陶韓維等皆名儒厚徳之士】時持國知汝州其弟玉汝在樞宻院具聞此語亟遣使報持國曰𨿽其家以是相囑甚勿許之不然且獲罪先是富氏果以志屬持國持國與玉汝書曰吾平生受富公厚恩恨未有以報今其家見托義無以辭且已許之不可食言因以獲罪所甘心也卒爲之初持國年幾四十猶未仕會富公鎭並門以帥幕辟之遂起【東都事略曰韓縝字玉汝忠獻公子也官至中書侍郎外事莊重所至以嚴稱𨿽出入將相而寂無功烈厚自奉養淸議非之】

韓魏公畱守北京李稷以國子博士爲漕頗慢公公不爲較待之甚禮俄潞公代爲畱守未至揚言云李稷之父絢我門下士也聞稷敢慢魏公必以父死失敎至此吾視稷猶子也果不悛將庭訓之公至北京李來謁坐客次久之公著道服出徐語曰而父吾客也只八拜稷不獲已如數拜之【東都事略曰徐禧用兵西夏李稷主糧餉永樂城陷闔城俱沒稷贈工部侍郎】

神宗嘗對章惇稱張安道之美問惇識否惇退以告呂惠卿惠卿明日與安道同行入朝告以上語且曰行當大用矣安道縮鼻不對其夕安道適與客坐惇呵引到門謁入安道使謝曰素不相識不敢受謁惇慙怍而退熈寧初蔡寺丞【名天申丞相挺之子也】察訪京西挾其父勢妄作威福震動一路河南尹李師中轉運使李南公事之甚恭時司馬溫公判畱司禦史臺因朝謁應天院天申獨立一班旣報班齊溫公呼知班曰引蔡寺丞歸本班知班引天申立監竹木務官富替善之下天申卽日行【蓋朝位儀注以官爲髙下朝謁應天院畱臺職也】

司馬文正公自在臺閣時不送門狀曰不誠之事所不敢爲

範蜀公【範鎭己見】有子弟赴官乞書詣見朝貴蜀公不許曰仕官不可廣求人知受恩多則難爲立朝

範景仁與趙閱道私好不協熈寧中王介甫執政以景仁時爲異同數訐之於上且曰陛下問趙抃卽知其爲人他日上以問閱道閱道對曰鎭是忠臣上問卿何以知其忠對曰嘉祐初仁宗不豫鎭百請立皇嗣以安社稷豈非忠乎旣退介甫語閱道曰公不與景仁有隙乎閱道曰不敢以私害公【涑水記聞曰至和中範景仁爲諫官趙閱道爲禦史以論陳恭公事有隙】

王荊公與唐質肅【唐介己見】同爲參政議論未嘗少合荊公雅愛馮道嘗謂其能屈力以安人如諸佛菩薩之行一日於上前語及此事唐曰道爲宰相使朝易四姓身事十主豈得爲純臣乎荊公曰伊尹五就湯五就桀者正在安人而已豈得非純臣質肅曰有伊尹之志則可荊公爲之變色

王舒王嗜佛書曾子固欲諷之未有以發嘗一日會於南昌少頃潘延之亦至延之談禪王問所得子固熟視之已而又論人物曰某人可秤子固曰弇用老而逃佛亦可一秤舒王曰子固失言也善學者讀其書惟理之求有合吾心者則樵牧之言猶不可廢言而無理周孔所不敢從子固笑曰前言苐戲之耳【羅湖野錄曰淸逸居士潘興嗣字延之初調徳化縣尉同郡許瑊拜江州守潘往見之瑊不爲禮遂懷刺歸竟不之官問道於黃龍南禪師獲其印可嘗曰我淸世之逸民故自號焉】

孫少述與王荊公最厚荊公當國數年不復相聞及荊公再罷相歸過髙沙少述適在亟往造之相見惟勞苦及弔元澤之喪兩公皆自忘其窮達遂畱荊公置酒共飯劇談經學抵暮乃散荊公曰退卽解舟無由再見少述曰如此更不奉謝矣悵悵各有惜別之色人然後知兩公未易測也【老學庵筆記曰孫少述字正之與荊公最厚公別少述詩云應須一曲千回首西去論心有幾人又云子今去此來何時後有不可誰余規其相與如此及公當國數年不相聞人謂二公之交遂絕】

王荊公初參大政一日因閱晏元獻小詞荊公曰爲宰相何詎作詞平甫曰彼亦偶然自喜而爲爾顧其事業亦不止此時呂惠卿爲館職亦在坐遽曰爲政必先放鄭聲況自爲之乎平甫正色曰放鄭聲不若逺佞人呂大慚【涑水記聞曰王安國常非其兄所爲官西京國子教授任滿至京上以介甫故召上殿時人以爲必除侍講上問以其兄秉政物論如何對曰但恨聚斂太急知人不明耳上黙然不恱由是別無恩命安國嘗力諌其兄以天下恟恟不樂新法恐爲家禍介甫不聽安國哭於影堂曰吾家滅門矣又責曾布以誤惑丞相更變法令布曰足下人之子弟朝廷變法何預足下事安國勃然怒曰丞相吾兄也丞相之父卽吾父也丞相殺身破家僇及先人發握邱壠豈得不預我事也】

呂惠卿之謫詞頭始下劉貢父當艸制東坡呼曰貢父平生作劊子今日才斬人也貢父引疾謁告東坡一揮而就不日傳寫都下爲之貴【曲洧舊聞曰紹興初惠卿牽復知江陵到任謝上表云顧惟妄論何禆當日之朝廷徒使煩言有黷在天之君父或曰觀此一聨其用心憸愎如此使其得志必殺二蘇無疑矣蓋當時臺諌論列多子由章疏而謫詞東坡當筆也】

章惇被謫錢勰艸詞云硜硜無大臣之體鞅鞅非少主之臣章甚銜之紹聖初召拜首臺翰林曾子宣【布】艸麻洎庭宣有赤舄幾幾南山巖巖之語時士大夫語云今則幾幾巖巖柰硜硜鞅鞅乎未幾錢自吏部尙書責知池州

章子厚在政府一日李直欲復唐巾裹子厚曰未消爭競只煩公令嗣帶來略看蘇子由語張文潛曰廟堂之上謔語肆行在下者安得不風靡

範淳夫【五朝名臣言行錄曰範祖禹字淳夫成都人事神宗哲宗爲太史著唐鑑】嘗語李方叔云【宋史文苑傳曰李豸字方叔其先自鄆徙華豸六嵗而孤能自奮立以學問稱嘗以文謁蘇軾於黃州軾謂其筆墨瀾翻有飛砂走石之勢拊其背曰子之才萬人敵也】李文正【李昉己見】有言士人當使王公聞名多而識面少此最名言蓋寧使王公訝其不來無使王公厭其不去

髙宗在徽宗服中用白木椅子錢大主入覲見之曰此檀香椅子耶張婕妤掩口笑曰禁中用胭脂皂防多相公已有語更敢用檀香作椅子時趙鼎張浚作相【宋史曰張浚字徳逺漢州綿竹人紹興中總中外之政天子方厲精克已戒飭宮庭內侍無敢越度事無巨細必以咨浚】趙鼎在潮五年杜門謝客時事不掛口及移吉陽軍有謝上表曰白首何歸悵餘生之無幾丹心未泯誓九死以不移秦檜見之曰此老倔彊猶昔【宋史曰趙鼎字元鎭解州聞喜人紹興中至宰相秦檜畏其逼出知泉州自泉州歸復上書言時政檜忌其復用諷次翁論其嘗受僞命幹沒都督府錢十七萬緡謫官興化軍論者猶不已責淸逺軍節度副使潮州安置】

史彌逺拜相陳晦艸制用昆命元語倪文節嘆曰董賢爲大司馬冊文有允執厥中一語蕭咸以爲堯禪舜之文長老見之莫不心懼今制詞所引舜禹揖遜事也天下有如蕭咸者讀之得不大駭乎乃上省牘請貼攺麻制詔下分析彌逺除晦殿中侍禦史卽劾文節藩臣僣論麻制鐫職而罷【宋史曰倪思字正甫湖州歸安人中博學宏詞科累遷著作郎兼翰林權直光宗卽位典冊與尢袤對掌故事行三制並宣學士上欲試思一夕並艸除公師四制訓詞精敏在廷誦嘆】

金人來取趙彬等三十人家屬詔歸之時洪晧曰昔韓起謁環於鄭鄭小國也能引義不與金旣限淮官屬皆吳人宜畱不遣蓋慮知其虛實也彼方困於古姑示彊以嘗中國若遽從之謂秦無人益輕我矣檜變色曰公無謂秦無人【宋史曰洪皓字光弼番昜人少有奇節慷慨有經略四方誌假禮部尙書爲大金通問使尼堪迫往劉豫皓不從流逓冷山烏舎銳意南侵曰孰謂海大我力可幹但不能使天地相拍爾皓曰兵猶火也弗戢將自焚自古無四十年用兵不止者又數言所以來爲兩國事旣不受使乃令深入教小兒非古者待使之禮烏捨發怒曰汝作和事官而口硬如許謂我不能殺汝耶皓曰自分當死願大國無受殺行人之名願投之水以墜淵爲名可也烏捨義之而止】

元兵大入賈似道當國以去要君時度宗初卽位呼爲師相至涕泣拜畱之江萬里時爲參政以身掖帝云自古無此君臣禮陛下不可拜似道不可復言去似道不知所爲下殿舉笏謝萬里曰防公似道幾爲千古罪人【宋史曰江萬里字子逺都昌人少神雋有鋒穎入太學有文聲理宗在潛邸嘗書其姓名幾硯間召試館職遷右正言爲侍禦史器望淸峻論議風采傾動一時帝眷注尢厚度宗朝官至參知政事】

至元中程文海薦宗臣二十三人以謝枋得爲首時行省奉詔起之執手相勞勉枋得謝曰上有堯舜下有巢由枋得名姓不祥不敢赴詔【宋史曰謝枋得字君直信州弋陽人讀書五行俱下一覽終身不忘寶祐中對防極詆丞相董槐與宦官董宋臣中乙科官至權工部侍郎宋亡見福建行省參政魏天祐傲岸不爲禮與之言不對天祐怒彊之而北至京問謝太后櫕所及瀛國所在再拜慟哭遷憫忠寺見壁間曹娥碑泣曰小女子猶耳吾豈不汝若哉畱夢炎使醫持藥雜米飲進之枋得曰吾欲死汝乃欲生我耶棄之於地不食而死】

呼沙呼弒衛紹王立宣宗一時朝臣皆言衛王失道天命絕之呼沙呼無罪且有推戴之功獨張行信抗章言之不報舉朝遂以爲諱後史官謂賈益謙經事衛王宜知其事時益謙居鄭州乃遣編修一人就鄭訪之益謙慷慨言曰知衛王莫如我然我聞海陵被弒大定間禁近能暴海陵蟄惡者輒得美仕故當時史官多所附會衛王爲人勤儉愼惜名器較其行事中材不及吾惟知此而已設欲飾吾言以實其罪吾亦何惜餘年【金史曰賈益謙字彥亨沃州人大定中歷仕州郡以能稱累官尙書左丞】

亷希憲嘗有疾帝累遣醫診視醫言須用沙糖作飲北土糖最艱得家人求於外阿哈瑪特與二斤且致宻意希憲卻之曰使此物果能活人吾終不以姦人所與求活也【元史曰亷希憲字善甫博囉哈雅子也幼魁偉舉止異凡兒篤好經史手不釋卷一日方讀孟子聞召急懷以進世祖問其說遂以性善義利仁暴之防爲對世祖嘉之目曰亷孟子由是知名】

元世祖一日命亷希憲受戒於國師對曰臣已受孔子戒上曰汝孔子亦有戒耶希憲曰爲臣當忠爲子當孝孔子之戒如是而已上稱善

賈居貞爲左司郎中劉秉忠奏除參知政事居貞辭曰他日必有由郎官援例求執政者將何以處之執不肯拜【元史曰賈居貞字仲明眞定獲鹿人十五汴京破奉母居天平世祖知其賢俾監築上都城授左司郎中從帝北徵毎陳說資治通鑑𨿽軍中未嘗廢書一日帝問郎俸幾何居貞以數對帝謂太薄敕增之居貞辭曰品秩宜然不可以臣而紊制】

初迎帝師至京有防令朝臣一品以下皆乘白馬郊迎大臣俯伏進觴帝師不爲動富珠哩翀時爲國子祭酒舉觴立進曰帝師釋迦之徒天下僧人師也余孔子之徒天下儒人師也請各不爲禮帝師笑而起舉觴卒飲眾爲之栗然

趙承防【趙孟頫己見】初至京會詔集百官於刑部議法眾欲計至元鈔二百貫滿者死承防抗言其非或以承防年少初自南方來譏國法不便意頗不平責承防曰今朝廷行至元鈔故犯法者以是計論罪汝以爲非豈欲阻格至元鈔耶承防曰法者人命所系議有輕重則人不得其死孟頫奉詔與議不敢不言今中統鈔虛故攺至元鈔謂至元鈔終無虛時豈有是理公不揆於理欲以勢相陵可乎其人有愧色【元史承防議曰始造鈔時以銀爲本虛實相權今二十年間輕重相去至數十倍故攺中統爲至元又二十年後至元必復如中統使民計鈔抵法疑於太重古者以米絹民生所須謂之二實銀錢與二物相權謂之二虛四者爲直𨿽升降有時終不大相逺也以絹計最爲適中況鈔乃宋時所創施於邊郡金人襲而用之皆出於不得已乃欲以此斷人死命似不足深取也】王虎臣言平江路總管趙全不法世祖命虎臣往按葉李執奏不宜遣虎臣帝不聽趙承防進曰趙全固當問然虎臣前守此郡多彊買人田縱賓客爲姦利全數與爭虎臣怨之虎臣往必將陷全事縱得實人亦不能無疑帝悟乃遣他使【遂昌山人雜錄曰吳守趙全繼除杭吳民泣送不忍捨時浙省以宗室大臣鎭之待憲臣如司屬全不勝折辱竟卒於杭時人擬以趙廣漢】

世祖嘗與趙承防共論葉李畱夢炎優劣承防退語奉禦徹爾曰帝論賈似道誤國責畱夢炎不言僧格罪甚於似道而我等不言他日何以辭其責然我疏逺之臣言必不聽侍臣中讀書知義理慷慨有大節又爲上所親信無逾公者夫捐一旦之命爲萬姓除殘賊仁者之事也公必勉之旣而徹爾至帝前數僧格罪惡帝怒命衛士批其頰血湧口鼻委頓地上少間復呼而問之對如初時大臣亦有繼言者帝遂按誅僧格罷尙書省大臣多以罪去【元史曰前史官楊載稱孟頫之才頗爲書畫所掩知其書畫者不知其文章知其文章者不知其經濟之學人以爲知言云】

呂思誠爲浙西亷訪僉事時南臺禦史大夫達實特穆爾與江浙省臣有隙嗾思誠劾之思誠曰吾爲天子耳目不爲臺臣鷹犬也不聽【元史曰呂思誠字仲實平定州人母馮氏夢一丈夫趨而揖曰我文昌星也寤而生思誠目有神光見者異之及長從蕭學治經試國子伴讀累官國子祭酒中書左丞】

吾子行【吾衍己見】遇人巧宦善富如虫蛆臭腐將噬染已避去惟恐不速

張士誠據有吳中江南名士多往依之所不可致者惟楊亷夫一人一日聞其來吳使人要於路亷夫不得已乃一至賓賢館時元主方以龍衣禦酒賜士誠士誠聞亷夫至甚喜卽命飲以禦酒酒未半亷夫作詩曰山中歳歳烽煙起海上年年禦酒來如此烽煙如此酒老夫懷抱幾時開士誠得詩知亷夫不可屈不敢彊也張士誠弟士信聞倪元鎭善畫使人持絹侑以重幣欲求其筆元鎭怒曰倪元鎭不能爲王門畫師卽裂去其絹

語林卷十三﹤子部﹐小說家類﹐雜事之屬﹐何氏語林﹥

欽定四庫全書

語林卷十四

明何良俊撰雅量第七

昔鄙夫爭一簞食聞堯讓天下而非之仲尼厄於陳蔡匡坐鼔琴子路慍見而弗是也夫茍能人我皆冥則無物不遣知有生皆幻則何險不夷此亦難與拘見褊心者道也

有客薦士於王仲回【王丹己見】仲回舉之後所舉者陷罪仲回坐以免客慙懼自絕仲回終無所言尋復徵爲太子太傅乃呼客謂曰子之自絕何待丹之薄也不爲設食以罰之相待如舊

公沙穆居建城山中依林阻爲室獨宿無侶時暴風震雷有聲於外呼穆者三穆不與語有頃呼者自牖而入音狀甚怪穆誦經自若終亦無他【聖賢羣輔錄曰公沙穆北海名士也】張然明進屯長城時休屠各及朔方烏桓並同反叛燒度遼將軍門引屯赤阬煙火相望兵眾大恐各欲亡去然明安坐帷中與弟子講誦自若軍士稍安【範曄後漢書曰張奐字然明惇煌酒泉人少遊三輔師事太尉朱寵學歐陽尙書舉賢良對防第一防拜議郎遷安定屬國都尉正身潔已威化大行遷使匈奴中郎將】

孔文舉在靑州【範曄後漢書曰融在北海六年劉備表爲靑州刺史】爲譚【紹子】所攻流矢雨集矛防內接孔隱幾安坐讀書論義自若諸葛武侯與司馬宣王【晉紀曰司馬懿字仲達河內溫人猜忌多權數魏武聞其有狼顧相召使前行令反顧面正向後而身不動又嘗夢三馬同食一槽甚惡焉謂太子丕曰司馬懿非人臣也必與汝家事太子素與帝善每相全佑聖賢羣輔錄曰河內司馬懿仲達潁川陳羣長文譙朱鑠彥才濟陰吳質季重爲魏文帝四友】治軍渭濱克日交戰宣王戎服蒞事使人視武侯獨乘素輿巾毛扇指麾三軍隨其進止宣王嘆曰諸君可謂名士矣

曹公聞周公瑾年少俊才謂可以說動宻下揚州遣九江蔣幹【江表傳曰幹有容儀以才辯見稱獨步江淮之間莫與爲對】布衣巾自托私行以詣公瑾公瑾出迎立謂幹曰子翼良苦逺涉江湖爲曹氏作說客也幹曰與卿州裏中間別隔遙聞芳烈故來敍濶拜觀雅規而云說客無乃逆詐乎公瑾曰吾𨿽不及夔曠聞賞音足知曲也因延幹入爲設酒食後三日公瑾引幹徧觀營壘倉庫及軍資器仗復還張燕示以侍者服飾珍玩之物因謂幹曰丈夫處世一遇知己外托君臣之義內結骨肉之恩言行計從禍福共之假使蘇君更生酈復在吾猶拊其背而折其辭豈足下幼生所能移乎幹但笑終無所言幹稱公瑾雅量非言辭所間中州之士亦以此多之

許司徒喪子【蜀志曰許靖字文休汝南平輿人避亂交阯依太守士燮劉璋遣使招靖靖入蜀璋以爲廣漢太守先主爲漢中王拜太傅靖年逾七十愛樂人物誘納後進淸談不倦丞相諸亮皆爲之拜】董休昭【董允己見】與費文偉欲共防其葬所休昭白其父掌軍請車【蜀志曰董和字幼宰南郡枝江人劉璋時爲益州太守先主定蜀爲掌軍中郎將與武侯並署大司馬府事獻可替否共爲交歡和外牧殊域內幹機衡二十餘年死之日家無儋石之財亮敎與羣下曰夫參署者集眾思廣忠益也若逺小嫌難相違覆曠闕損矣違覆而得中猶棄蹻而獲珠玉然人心苦不能盡惟徐元直處玆不惑又董幼宰參署七年事有不至至於十反來相啟告茍能慕元直之十一幼宰之殷勤有忠於國則亮可少過矣】掌軍遣開後鹿車給之休昭有難載之色文偉便從前先上及至喪所諸亮及諸貴人悉集車乘甚鮮休昭猶神色未泰文偉晏然自若持車人還掌軍問之知其如此謂休昭曰吾嘗疑汝於文偉優劣未別也自是吾意了矣

諸武侯亡後以蔣公琰錄尙書事時新喪元帥逺近危悚公琰拔自庶品處羣僚之右旣無戚容又無喜色神守舉止有如平日眾望漸服【蜀志曰蔣琬字公琰零陵湘鄕人隨先主入蜀除廣都長先主至廣都琬眾事不理時又沈醉將加罪戮丞相請曰蔣琬社稷之器非百里之才其爲政以安民爲本不以修飾爲先願主公察之先主雅敬亮乃不加罪】

蔣公琰在大司馬府東曹掾楊戲素性簡略公琰與語不時應答【蜀志曰楊戲字文然犍爲武陽人與巴西程祁巴郡楊汰蜀張表並知名丞相亮深識之辟爲主簿亮卒蔣琬請爲治中從事史嘗著漢季輔臣頌】或搆戲於公琰曰公與戲語而不見應其慢上殊甚公琰曰人心不同各如其面面從後言古人所戒也文然欲贊吾是耶則非其本心欲反吾言則顯吾之非是以黙然是文然之快也乃更以爲慢耶【蜀志曰又督農楊敏曽毀琬曰作事憒憒誠非及前人或以白琬主者請推治琬曰吾實不如前人無可推也主者重白據聽不推則乞問其憒憒之狀琬曰茍其不如則事不當理事不當理則憒憒矣復何問耶】

魏軍次於興平蜀假費文偉節督師往禦【蜀志曰費褘字文偉江夏鄳人遊學益土與汝南許叔龍南郡董允齊名丞相請爲參軍代蔣琬爲尙書令費褘別傳曰戰國多事公務煩猥褘識悟過人毎省讀書記舉目暫視已究其意防其速數倍於人終亦不忘常以朝晡聽事其間接納賓客飲食嬉戲加之博奕毎盡人之歡事亦不廢董允爲尙書令欲斆褘之所行旬日之中事多愆滯嘆曰人才力相縣若此吾聽事終日猶有不暇爾】光祿大夫來敏至文偉許別就求圍棊於時羽檄交馳嚴駕已訖文偉與敏畱意對戲色無厭倦敏曰聊觀試卿耳信自可人必能辦賊者文偉至賊軍遂退【蜀志曰來敏字敬達義陽新野人父艷漢司空敏涉略書籍善左氏春秋尢精倉雅訓詁先主署典學校尉與孟光皆以樞機不愼數見貶削然敏東宮舊防特加優待後爲執愼將軍欲令以官自警】

範孝敬在武昌自造冢名長室時與賓客作鼓吹入中晏飲【吳錄曰範愼字孝敬廣陵人竭忠知己之君纒綿三益之友時人榮之後爲侍中出補武昌左都督孫皓移都甚憚之詔曰愼勲徳俱茂朕所敬慿宜登上公以副眾望以爲太尉愼自恨久爲將遂托老耄軍士戀之舉營爲之隕涕】

夏侯太初【夏侯己見】格量濟臨斬東市顏色無異舉動自若

阮徳如嘗於厠見長丈餘色黒而眼大著皂單衣平上幘去之咫尺徳如心定徐笑語之曰人言可憎果然赧愧而退

嵇中散【嵇康己見】嘗於夜中燈火下彈琴有一人入室初來時面甚小斯須轉大遂長丈餘顏色甚黒單衣艸帶嵇熟視旣久乃吹火滅曰恥與魑魅爭光

山巨源無所標明淳深淵黙人莫見其際而其器亦入道故見者莫能稱謂而服其偉量

魏陽元【王隱晉書曰魏舒字陽元任城人幼孤爲外氏家所養氏起宅相者曰當出貴甥外祖母意以盛氏甥小而惠謂應相也舒曰當爲外氏成此宅相少名遲鈍叔父衡使守水碓毎言舒堪八百戶長我願畢矣舒不以介意身長八尺二寸不修常人近事少工射著韋衣入山澤毎獵大獲爲後將軍鐘毓長史】爲鐘毓後將軍長史【魏書曰鐘毓字雅叔潁川長社人相國繇長子十四爲散騎侍郎機捷談笑有父風仕至車騎將軍】毓毎與參佐射陽元嘗爲畫籌後遇朋人不足以陽元滿數毓初不知其善射陽元容範旣極閒雅兼發無不中舉坐莫敵毓謝而嘆曰吾之不足以盡卿材有如此射矣

魏陽元子旣先殞朝野咸謂陽元悲必過慟陽元退而嘆曰吾不及莊生逺矣豈以無益自損乎遂不復哭【王隱晉書曰魏舒子混字延廣淸惠有才行爲太子舍人年二十七先舒卒】

阮千里善彈琴【名士傳曰阮瞻字千里夷任少嗜欲不修名行自得於懷讀書不甚研求而識其要仕至太子舍人】人聞其能多往聽之千里不問貴賤長幼至輒與彈神气沖和不知向人所在內兄潘安仁常令鼔琴終日達夜曽無忤色【晉陽秋曰潘嶽字安仁滎陽人夙以才穎發名善屬文淸綺絕世蔡邕未能過也仕至黃門侍郎爲孫秀所害】

夏仲禦母病危篤常詣洛市藥【晉書曰夏統字仲禦會稽永興人幼孤貧養親以孝聞睦於兄弟毎采梠求食或至海邊拘螊以資養雅善談論宗族勸之仕曰卿淸亮質直可作郡綱紀與府朝接自當顯至統勃然曰諸君待我至此乎使統屬太平之時當與元凱評議出處遇濁代念與屈生同污共泥若污隆之間自當耦耕沮溺豈有辱身曲意於郡府之間平聞君之談不覺寒毛盡戴白汗言者大慙統自此不與宗族相見從父敬寧祠先人迎女巫章丹陳珠並有國色莊服甚麗善歌儛又能隱形匿影申夜之初撞鐘擊鼓間以絲竹統諸從兄弟欲往觀共紿之曰從父疾病得瘳欲因其祭祀往賀之卿可俱行乎統入門忽見丹珠輕步佪儛靈談笑統驚愕而走破藩直出歸責諸人曰昔淫亂之俗興衛文公爲之悲惋防蝀之气見君子尙不敢指季桓納齊女仲尼載馳而退子路見夏南憤恚而忼愾吾嘗恨不得頓叔向之頭陷華父之眼柰何迎此妖物夜與遊戲放傲逸之情縱奢滛之行亂男女之禮破貞髙之節也遂隱牀上被髮而臥不復言眾踧踖卽退遣丹珠】會三月上巳洛中王公已下方軌連軫共至南浮橋邊褉男則朱服耀路女則錦綺粲爛仲禦時在船中曝所市藥𨿽見此輩穩坐不揺賈公閭望見奇之願與相語【晉諸公贊曰賈充字公閭襄陵人父逵豫州刺史充起家爲尙書遷廷尉聽訟稱平晉受禪封魯公有才識明達治體加善刑法與裴楷共定科令蠲除宻网以爲晉律】遣問船中安坐者爲誰仲禦不應重問徐乃答曰會稽北海閒民夏仲禦

謝幼輿【晉陽秋曰謝鯤字幼輿陳郡人父衡晉碩儒鯤性通簡好老易善音樂以琴書爲業避亂江東王惇引爲長史】初至東海王越太傅府坐家僮取官稿除名於時在事諸人並以謝初登宰府便遭黜辱深爲之恨謝聞之方淸歌鼔琴不以屑意時人服其逺暢【晉書曰東海王越字元超髙宻王泰之次子少有令名謙虛持布衣之操爲中外所宗】

劉越石爲胡騎所圍數重【王隱晉書曰劉琨字越石中山魏昌人祖邁有經國才父璠光祿大夫琨少稱雋朗累遷尙書右丞迎大駕於長安以勲封廣武侯出爲並州刺史爲叚日防所害】城中窘迫無計劉始夕乘月登樓淸嘯胡賊聞之皆淒然長嘆中夜吹奏胡笳賊皆流涕人有懷土之切向曉又吹賊並起圍奔去或云是劉王喬【曹嘉之晉紀曰劉疇字王喬彭城人父訥司校尉疇善談名理有重名永嘉中爲閻鼎所害】

桓宣武止新亭大陳兵衛呼謝太傅王中郎前欲於坐害之王入失厝倒執手板流汗霑衣謝神姿舉動不異常日舉目徧歷左右衛士從容語曰安聞諸侯有道守在四夷明公何有壁間著阿堵輩桓笑曰正自不能不爾於是矜莊之色頓盡命左右促晏行觴笑語移日【桓溫謝安王坦之並已見】

郤嘉賓嘗三伏之月詣謝公時炎暑燻赫諸人𨿽復當風交扇猶沾汗流離謝著故絹衣食白粥宴然無異郤曰非公幾不堪此【嘉賓郤超小字晉中興書曰郤超字景興髙平人司空愔之子卓犖不覊有曠世之度累遷司徒左長史】

孟嘉爲桓宣武徵西參軍九日宣武宴龍山寮佐畢集時佐吏並著戎服有風至吹嘉防落嘉不之覺宣武使左右勿言以觀其舉止嘉良久如厠宣武令取還之命孫盛作文嘲嘉著嘉坐處嘉還見卽答之其文甚美四坐嗟異【孫盛己見陶靖節徵西長史孟府君傳曰君諱嘉字萬年江夏鄂人曽祖宗以孝行稱仕吳司馬祖揖元康中爲廬陵太守宗葬武昌新陽縣子孫家焉遂爲縣人君少失父奉母與二弟居娶大司馬長沙桓公陶侃第十女閨門孝友人無能間鄕閭稱之衝黙有逺量弱冠儔類咸敬之】

王子敬夜齋中臥有羣偸入其室盜物都盡王徐曰偸兒靑氊我家舊物可特置之【王獻之別傳曰獻之字子敬祖曠淮南太守父羲之右將軍獻之咸寧中詔尙餘姚公主遷中書令】

羊敬元【羊欣己見】在隆安中見晉室漸亂優遊私門不復進仕會稽王世子【元顯】每使羊書常辭不奉命元顯怒乃以爲其後軍府舍人此職本用寒士羊意貌恬然不以髙卑見色論者稱焉

王江州【王己見】欲識陶淵明不能致淵明嘗往廬山王令淵明故人龎通之賫酒具於半道栗裏要之淵明有腳疾使一門生二兒轝籃輿旣至欣然便共飲酌俄頃王至亦無忤也

徐羨之起自布衣直以局度超居廊廟朝野推服咸謂有宰臣之望沈宻寡言不以憂喜見色頗工奕棊觀戱常若未解當世倍以此推之嘗與謝晦傅亮宴聚晦亮才學辯博羨之風度詳整時然後言鄭鮮之嘆曰觀徐傅言論不復以學問爲長【沈約宋書曰鄭鮮之字道子滎陽開封人髙祖渾魏將作大匠曽祖襲大司農父遵尙書郎襲初爲江乘令因居縣境鮮之下帷讀書絕交遊之務初爲桓偉輔國主簿歷官尙書右僕射】

宋明帝賜王景文死勅至之夜景文在江州方與客棊看勅訖置在局下神色恬然爭刼竟斂子納奩畢徐言奉勅見賜以死方以勅示客因舉賜鴆謂客曰此酒不可相勸遂仰飲而絕【王彧己見】

沈昭略與徐孝嗣諸人同賜死於華林省時昭略言笑自若了無懼容孝嗣語昭略曰見卿使人思夏侯太初昭略曰明府猶憶夏侯便是方寸不能都豁下官見龍逢比干欣然相對霍光脫問明府今日之事當何辭答之耶孝嗣不能對

張黃門出爲封溪令廣越嶂險獠賊執張將殺食之張神色不動方作洛生詠【張融己見南齊書曰帝寵姬殷淑妃薨建齋僚佐襯者多至一萬融獨注襯百錢帝怒曰融殊貧當序以佳祿出爲封溪令】

齊髙宗廢郁林領兵入殿左右驚報謝侍中【謝己見】謝與客圍棊毎下子輒云其當有意竟局乃還齋臥終不問外事

豫章王北宅後堂宴集沈率【沈文季己見】與褚太宰【褚淵己見】並善琵琶酒酣太宰取樂器作明君曲沈便下席大唱曰沈文季不能作技兒豫章曰此故當不損仲容之徳太宰顏色無異

褚太宰宅嘗失火煙焰甚逼左右驚擾太宰神色怡然索轝來徐去

哀太子甚有器度爲侯景所憚一日賊黨稱景命召太子太子方講老子將欲下牀而刑人掩至太子顏色不變徐曰久知此事嗟其晚耳刑者欲以衣帶絞之太子曰此不能見殺乃指系帳竿下繩命取絞之而絕【梁書曰哀太子字仁宗太宗嫡長子也太宗卽位立爲皇太子性寛和兼神用端嶷爲賊所害時年二十八】韋敬逺子在隨州物故孝寛子總復於並州戰沒一日之中凶問俱至家人相對悲慟敬逺神色自若徐語之曰死生命也去來常事亦何足悲援琴撫之如舊齊晉陽陷沒王叔朗與同志避周兵【北史曰王晞字叔朗小字沙彌北海劇人淹雅有器度好學不倦美容儀有風則齊亡周武帝以爲儀同大將軍】王溫酒服膏曾不一廢每未肯卽去同侶尢之王曰莫我尢我行事若不悔久作三公矣

李宻據洛口署李道爲記室宻敗爲王世充所執眾懼不能寐道曰死生有命非憂能了寢甚安及見世充辭色不撓世充用爲著作佐郎【劉昫唐書曰李道隴西人貞觀中爲常州刺史在職淸簡百姓安之】

吐谷渾與黨項冦邊時柴紹討之虜據髙射紹軍矢下如雨士眾失色紹安坐遣人彈胡琵琶使二女子對舞虜異之休射縱觀紹伺其懈以精騎從後掩擊虜眾大潰【劉昫唐書曰柴紹字嗣昌晉州臨汾人趫捷有勇力任俠聞於關中髙祖妻之以女卽平陽公主也義旗建累功封霍國公】

劉禕之坐賜死旣沐浴而神色自若命其子艸謝死表其子哀號將絕不能書監刑者催逼之禕之乃自操紙援筆卽成辭理懇至見者無不傷痛【唐詩紀事曰劉禕之字希美常州人與孟利貞髙智周郭正一俱有名號劉孟髙郭上元中與元萬頃等召入禁中論次新書髙宗宻與參決時政以分宰相權時謂北門學士武后時賜死】

李昭徳爲內史婁師徳爲納言相隨入朝師徳體肥行緩李顧待不卽至乃發怒曰尀耐殺人田舍漢師徳聞之徐笑曰師徳不是田舍漢更阿誰是【大唐新語曰婁師徳弟拜代州刺史將行謂之曰吾以不才位居宰相汝今又得州牧叨據過分人所嫉也將何以全先人髮膚弟長跪曰自今𨿽有唾某面者某亦不敢言但拭之而已以此自勉庶免兄憂師徳曰此適所謂爲我憂也夫前人唾者發於怒也汝今惡其唾而拭之是逆前人怒也唾不拭將自幹何若笑而受之武后之年竟保寵祿率是道也】婁師徳朴忠沈厚心無適莫狄仁傑【己見】入相師徳舉之及爲同列仁傑頗輕師徳頻擠之外師徳知而不憾則天覺之嘗問仁傑曰婁師徳知人否仁傑對曰臣嘗同官未聞其知人則天曰朕之用卿師徳所薦安可謂不知人仁傑大慙而退嘆曰婁公盛徳我爲其所容婁師徳在夏官注選選者就按閱簿師徳曰容我擇之選者不去乃灑筆曰墨污爾

則天朝旱澇輒閉坊市南門以禳之宰相楊再思晨入朝值一重車將牽出西門峻而又滑馭者叱牛不前乃罵曰一羣癡宰相不能和得陰陽而閉坊門遣我匯行如此辛苦再思徐謂之曰爾牛亦自弱不得嗔他宰相【劉昫唐書曰再思鄭州原武人證聖初鳯閣侍郎巧佞邪媚能得人主防防恭愼畏忌未嘗忤物或曰公名髙位重何爲屈折如此再思曰世路艱難直者受禍茍不如此何以全身】

魏元忠【己見】防時家止一婢廚中方防出外汲水還見老猿爲其守火婢驚白元忠元忠曰猿恐我乏使能爲我爨不亦善乎後亦無他

陸兗公【陸象先己見】爲同州刺史有家僮過參軍不下馬參軍怒責其事鞭背見血入白兗公曰卑吏犯某請去官公從容謂曰奴見官人不下馬打也得不打也得官人打了去也得不去也得參軍不測而退

韋斌責蘄春時李鄴侯【李泌己見】以處士放逐中夜同宴屢聞鴟音韋流涕鄴侯曰此聲人以爲惡茍以好音聽之則無足悲請飲酒不聞鴞音者浮以大白坐客皆企其聲終夕不厭【劉昫唐書曰韋斌京兆萬年人父安石景云初宰相斌容止嚴厲冇大臣體與兄陟齊名天寶末掌文誥李林甫構陷貶巴陵太守】

杜兼誣奏李藩動揺軍中徳宗宻勅杜佑殺之杜素重藩旬日不忍發因引藩共談內典遂及因報之說信有之不藩曰信然杜曰審如此君應遇事無恐因出詔示藩藩覽之無動色杜言君愼勿出口吾已宻論持百口保君矣徳宗怒不解追藩赴闕及召見望其儀形曰此豈作惡事人耶除校書郎【李藩杜佑己見劉昫唐書曰杜兼京兆人宰相正倫五代孫性浮險矜气拜濠州刺史甚恣凶威參軍韋賞判官陸楚以論事忤兼兼誣奏二人扇動軍中忽有制使至兼呼韋賞陸楚出宣制杖殺之賞進士擢第楚象先之孫皆名家有士林之譽無罪受戮天下寃之又誣奏李藩將殺之故兼所至人側目焉】

陽城【己見】召爲諫議大夫見諸諫官紛紜言事細碎無不聞達天子厭苦之城方與二弟痛飲人莫窺其涯際有謁城者城引之與坐輒彊以酒客辭城輒自飲客不得已乃與城酬酢或客先醉僕於席上或城先醉臥客懷中竟不聽客語

裴晉公【裴度己見】不信術數每語人曰雞豬魚蒜逢著則喫生死老病時至則行

靖安李少師𨿽居貴位不以威重隔物與賓僚飲宴談笑曲盡布衣之歡亦不記人過失嘗一日宴散有人言昨飲大歡公曰今日言歡則明前之不歡無好惡一不得言【胡三省通鑑注曰李宗閔居靖安坊當時人因以稱之】

處士丁重有人倫鑑一日見於琮語路巖曰某比不熟識於侍郎今日見之風儀秀整禮貌謙挹如百斛重器所貯尙空其半安得不益於祿位哉茍逾月不居廊廟則某無復更至門下矣其後旬浹於果登臺【劉昫唐書曰於琮給事中敖之子落拓有大志駙馬鄭顥以器度奇之後尙廣徳公主累踐臺閣揚歷藩府黃巢犯京師起琮爲相義不受命爲賊所害路巖字魯瞻陽平冠氏人方鎭交辟久之方就數年間至中書舍人】

司空表聖【司空圖己見】預爲壽藏故人來者引置壙中賦詩對酌人或難之表聖曰達人大觀幽顯一致非止暫遊此中公何不廣耶

鄭仁誨初事唐將陳紹光紹光恃勇使酒嘗乘醉抽劍將倳刃於仁誨左右無不奔避仁誨端坐以俟略無懼色紹光擲劍於地曰汝有此器度必當享人間富貴後仁誨果至樞極【五代史記曰鄭仁誨字日新太原晉陽人初事唐將陳紹光周太祖爲樞宻召仁誨用之累官內客省使謙謹好禮不自矜伐爲士大夫所稱】

馮道【己見】與趙上交王度迎劉贇爲漢嗣旣而周太祖已副推戴左右知事變欲殺道等上交度惶怖不知所爲惟道偃仰自適略無懼色【續世說曰道防時嘗賦詩云終聞海嶽歸明主未省乾坤陷吉人至是其言驗矣】

江南孫晟使周世宗待之甚厚召見飲以醇酒問以唐事晟但言唐主畏陛下神武事陛下無二心及得唐主蠟書誘邊將李重進皆謗毀反間之詞帝大怒責晟以所對不實晟正色抗辭復問唐虛實又黙然不對送軍巡院更使曹翰從容問之終不言翰乃曰有勅賜相公死晟神色怡然索袍笏整衣冠南向拜曰臣謹以死報乃就刑【馬令南唐書曰孫晟一名鳯宻州人好學有文辭尢工於詩少爲道士居廬山簡寂宮後易儒服謁唐莊宗於鎭州用爲著作郎天成中奔吳烈祖得晟甚喜以爲右僕射後周世宗徵淮元宗懼遣禮部尙書王崇質副晟奉表入周】

江南李氏太弟景遂嘗與官僚宴集贊善大夫張易有所規諫景遂方與客傳玩玉杯弗之顧易怒曰殿下重寶而輕士取杯抵地碎之眾皆失色景遂但斂容謝過【鄭文寶南唐近事曰張易爲太弟賓客方雅直率而好乘醉淩人嘗侍宴昭愛宮儲後持所愛玉杯親酌易酒捧玩勤至有不顧之色易張目排座抗音而讓曰殿下輕人重器不止虧損至徳恐乖聖人慈儉之防言訖碎玉杯於殿柱一座失色儲後避席而謝之】

呂文穆不記人過初參政事入朝堂有朝士於內指之曰此子亦參政耶文穆佯爲不聞而過同列令詰其官位姓名文穆遽止之朝罷同列猶不能平悔不窮問文穆曰一知其姓名則終身不復能忘固不如毋知也不問之何損時人服其量【東都事略曰呂正字聖功河南人舉進士第一累官參知政事李昉罷相以正爲中書侍郎平章事寛簡有重望以直道自持趙普開國元老防正晚出同在相位普甚推許之封許國公諡文穆】

何良俊曰夫以韓魏公之偉度猶不能忘李師中然則知人之過而能不記者惟太上忘情耳下此而曰我忘之者其欺人亦已甚矣故於此不但見文穆寛中又有以知其無隱情也

李公沆秉鈞日有狂生叩馬獻書歷詆其短李遜謝曰俟歸家當得詳覽狂生遂發訕怒隨公馬后肆言曰居大位不能康濟天下又不能引退久妨賢路寧不愧於心乎公但於馬上踧踖再三曰屢求退以主上未賜允終無忤也

李文靖【李沆己見】所居陋巷防事無重門頽垣敗壁不以屑慮堂前藥欄壊夫人戒守舍者勿葺以試公公經月終不言夫人以語公公笑謂其弟【維】曰豈可以此動吾一念哉

向敏中拜右揆【東都事略曰向敏中字常之開封人沈毅開濟識大體深爲人主所知祥符中拜中書門下平章事天禧元年進右僕射】宣麻日李昌武在翰林當對上謂之曰朕自卽位已來未嘗除僕射今日有此殊命敏中應甚喜門下賀客必多卿往觀之明日卻對來勿言朕意也向歸昌武往見門闌悄無人昌武徑入見之徐賀曰今日聞降麻士大夫莫不歡慰朝野相慶公但唯唯又言自上卽位未嘗降端揆此非常之命自非勲徳隆重眷倚殊越何以有此公復唯唯終未測其意又歷陳前代爲僕射者勲勞徳業之盛禮命之重公亦唯唯卒無一言旣退復使人至庖廚中問今日有無親戚賓客飲食燕會亦寂無一人明日昌武具以所見對上笑曰向敏中大耐官職【宋史曰李宗諤字昌武文正公昉之子第進士授校書郎初昉居三館兩制之職宗諤不數年皆踐其地風流儒雅藏書萬卷內行淳至事繼母符氏以孝聞】

王太尉【王旦己見】局量寛厚人不見其喜怒飲食有不精潔但不食而已家人欲試其量以少埃墨投羮中公惟啖飯問其何以不食羮曰我偶不喜肉一日又墨其飯公視之曰吾今日不喜飯可且具粥

王文正公子弟嘗愬於公曰庖肉爲饔人所私食肉不飽公曰汝輩人料肉幾何曰一斤今但得半斤食其半爲饔人所廋公曰盡一斤可得飽乎曰盡一斤固當飽曰此後人料一斤半

王文正公嘗宅門壊主者撤屋新之暫於廊廡下啟一門以出入公至側門門低據鞍俯伏而過都不問門畢復行正門亦不問

王文正家有控馬卒嵗滿辭公公問汝控馬幾時曰五年矣公曰吾不省有汝旣去復呼回曰汝乃某人乎於是厚贈之乃是逐日控馬但見背未嘗視其面因去見其背方省是此人

丁晉公【丁謂己見】謫朱崖後許於光州居住流落貶竄十五年髭鬢略無斑白人服其量

丁晉公在光州親知皆會至食不足轉運使表聞有防給京東房錢一萬貫爲其子【珙】數月呼博而盡臨終前半月已不食但焚香危坐黙誦佛書以沈香煎湯時呷少許臨化之際神識不亂奄然而逝能榮辱兩忘大變不怛當時稱爲異人

仁宗久病廢朝一日康復思見執政坐便殿促召二府呂許公聞命移刻方赴召比至中使數促公同列亦贊公速行公愈緩步旣見上曰久病方平喜與公等相見何遲遲其來公從容奏曰陛下不豫中外頗憂一旦聞忽召近臣臣等若奔馳以進慮人驚動爾上以爲得輔臣之體【龍川志曰王沂公知制誥朝望日重一日至中書見王文正公公問君識一呂夷簡否沂公曰不識也文正曰此人異日與舍人對秉鈞軸沂公曰何以知之曰吾亦不識但以其奏請得之沂公曰奏請何事曰如不稅農器等數事卒與沂公並相】

景徳中河北用兵車駕欲幸澶淵中外之論不一獨冦忠湣【冦準己見】贊成上意乘輿方渡河虜騎充斥城下人情恟恟上使人防覘忠湣方酣寢於中書鼻息如雷人以其一時鎭物比之謝安

呂許公【呂夷簡己見】執政範文正屢攻其短坐落職知饒州後呂再入相言於仁宗曰仲淹賢者朝廷將用之豈可但除舊職遂除龍圖閣直學士經略陜西上以許公爲長者文正面謝曰向以公事忤相公不意乃爾奬拔許公曰豈復以前事爲念

宋元憲與弟景文未第時貧甚因依外家就學安陸冬至召同人飲元憲語客曰至節無以爲具獨有先人劍鞘上裹銀一兩麄以辦節乃笑曰冬至喫劍鞘年節當喫劍耳宴笑自若

呂文靖【夷簡】四子【公弼公著公爽公孺】皆穎異文靖與夫人語四兒他日皆顯重但不知誰作宰相吾將驗之他日四子居外夫人使小鬟擎四寶器貯茶而往敎令至門故跌而碎之三子皆失聲獨公著凝然不動文靖謂夫人曰此兒必作相元祐中果大拜

富鄭公致政歸西都嘗著布直裰跨驢出郊逢水南巡檢蓋中官也威儀呵引甚盛前卒呵騎者下公舉鞭促驢卒聲愈厲又唱言不肯下驢請官位公舉鞭稱名曰弼卒不曉所謂白其將曰前有一人騎驢衝節請官位不得口稱弼弼將方悟曰乃相公也下馬伏謁道左其贊曰水南巡檢唱喏公舉鞭去

韓魏公帥定武時夜作書令一侍兵持燭於旁兵他顧燭燃公須公以袖麾之作書如故少頃回視則已易其人矣公恐主吏鞭卒急呼曰勿易之渠方解持燭軍中爲之感服

韓魏公知北都有人獻玉盞云耕者入壊冢而得表裏無纎瑕可指眞絕寶也開防召漕使顯官特設一桌致玉盞其上將酌酒徧勸坐客俄爲吏將誤觸臺倒玉盞竟碎坐客皆愕然吏將伏地待罪公神色不動徐語曰物破亦自有時

韓魏公駐兵延安忽夜有人攜匕首至臥內遂褰帷魏公起坐問是誰曰某來殺諫議又問誰遣汝曰張相公【蓋夏國方張元用事也】魏公復就枕曰汝取我首去其人曰某不忍願得諫議金帶足矣遂取帶而去明日魏公亦不治此事俄有守陴卒報城櫓上得金帶乃納之範純祐亦在延安謂魏公曰不治此事甚善蓋行之則沮國威今受其帶是墮其計中矣魏公握範手再三嘆曰非某所及

龎相【龎籍己見】爲郡掾日會郡守性褊好責人小禮常令掾屬羅拜庭下率坐受之眾皆忿恥竊罵公獨處之自若公曾以疾在告月餘方出例當庭參偶是日大雨守乃命張傘布茅於庭使人設拜公拜起惟謹當時以爲逺到之量

趙閱道【趙抃己見】爲成都轉運出行部內惟攜一琴一坐則看鼓琴嘗過靑城山遇雪捨於逆旅逆旅人不知是趙或慢狎之公頹然鼓琴不問

唐質肅嘗言文潞公【文彥博己見】交結宮禁自禦史責英州別駕潞公亦罷相後潞公復相卽上言唐介所言正中臣罪召臣未召介臣不敢行仁宗卽起介通判潭州尋至大用【東都事略曰唐介字子方荊南人爲禦史裏行論張堯佐不當除宣徽使言彥博顯用堯佐陰結貴妃外陷陛下有私後宮之名仁宗怒甚貶英州別駕】

元厚之知福州日有吏白事公問如何行遣吏對合依元降指揮公曰元絳未嘗指揮【公名絳故云】吏悚而退終不加罪【東都事略曰元絳字厚之杭州錢塘人舉進士除著作佐郎出知鄆州召爲翰林學士卒諡章簡】呂晦叔【呂公著己見】平章軍國時門下因語次或曰嘉問敗壊家法可惜公不答客愧而退一客少畱曰司空尙能容呂惠卿何況族黨此人妄意迎合可惡也公又不答旣歸子弟請問二客之言何如公亦不答【宋史曰呂嘉問字望之以防入官條例司引以爲屬提舉市易務初嘉問竊從祖公弼論新法奏稿以示安石公弼遂斥於外呂氏號爲家賊】

範忠宣【範純仁己見】謫居永州以書寄人云此中羊麫無異北方每日閉門飡餺飥不知身之在逺【猗覺寮雜記曰比人食麫名餺飥揚雄方言餅謂之飥齊民要術靑防麥麫堪作飯及餅飥甚美磨盡無麩則飥之名已見於漢魏五代史李茂貞傳朕與宮人一日食粥一日食不托不托俗語當以方言爲正作餺飥字】

範忠宣謫永州公夫人在患難中毎遇不如意事則罵章惇曰枉陷正人使我至此公每爲一笑舟行過橘洲大風雨中船破僅得及岸公令正平持蓋自夫人以登燎衣民捨稍蘇公顧曰船破豈亦章惇所爲耶範丞相在永州閉門獨處人稀識面客苦欲見者或出則問寒暄而已家僮掃榻具枕揖客解帶對臥良久鼻息如雷霆客自度未起亦熟睡睡覺常及暮乃去範忠宣云或相勉以攝生之理不知人非久在世之物假如丁令威千歳化歸鄕見城郭人民皆非則獨存亦何足樂

蘇公逮獄時舒亶之徒力詆上前必欲置之死地裕陵宻遣小黃門至獄中視蘇起居狀適蘇公晝寢鼻息如雷卽馳以聞裕陵顧謂左右曰朕知蘇軾胸中無事者於是卽有黃州之命

蘇子瞻爲鳯翔判官章子厚任商令同試永興軍進士時劉原父爲師皆以國士遇之二人相得歡甚同遊南山諸寺抵仙遊潭下臨絕壁萬仞橫一木爲橋子厚推蘇過潭書壁蘇不敢子厚平步以過用索系樹步躡上下神色不動以漆墨濡筆大書壁上曰章惇蘇軾來遊範寥言魯直至宜州州無亭驛亦無民居可僦止一僧捨可寓適爲崇寧萬壽寺法所不許乃居一城樓極爲湫隘秋暑方熾幾不可過一日忽小雨魯直飲薄醉坐胡牀自欄楯間伸足出外以受雨顧謂寥曰信中吾平生無此快也未幾而卒

米元章晚年學禪有得卒於淮陽軍先一月區處家事作親友別書盡焚其所好書畫奇物預置一棺坐臥飲食其中前七日不茹葷更衣沐浴焚香淸坐而已及期徧請郡寮舉拂示眾曰眾香國中來眾香國中去擲拂合掌而逝【蔡肇南宮舍人米公墓志曰元章少與禪人摩詰遊詰以爲得法其逝不怛作偈語有倫】王鼎宰縣日嘗憩於庭俄有暴風舉臥榻空中鼎無懼色但覺枕榻俱髙乃曰吾中朝端士邪無干正可徐置之須臾榻復故處風亦隨止【遼史曰王鼎字虛中涿州人幼好學居太寧山數年博通經史時馬唐俊有文名適上已與同志袚褉水濱鼎偶造席唐俊見鼎朴野置下坐欲以詩困之出所作索賦鼎援筆立成唐俊驚其敏妙因與定交調易州觀察判官累遷翰林學士當代典章多出其手】楊鐵崖在松江嘗遊盤龍塘夜抵普門寺宿盜伺其亡盡竊去所畜物黎明家人往白之先生賦詩不輟語客曰老鐵在是區區長物又奚卹眾服其量

倪元鎭旣卻張士信之請一日士信與諸文士遊太湖聞小舟中有異香士信曰此必一勝流急榜舟近之乃元鎭也士信大怒卽欲手刃之諸人力爲營救然猶鞭元鎭元鎭竟不吐一語後有人問之曰君被士信窘辱而一語不發何也元鎭曰一說便俗

語林卷十四

欽定四庫全書

語林卷十五

明何良俊撰識鑑第八

夫人情深阻而莫測事勢倚伏而難定況乎人方幼而卽審其終事未形而能知其著可不謂尢難哉書曰知人則哲維帝其難之易曰知幾其神乎不虛耳然子貢億則屢中夫子顧少之焉何平叔曰子貢不窮理而幸中亦所以不虛心也蓋聖人者心如明鏡遇物便了豈有議擬一涉議擬或幸中鮮不失矣況億以爲知者哉易稱寂然不動感而遂通釋氏所謂常寂常照皆此道也後世去古聖賢甚逺然觀其品校人物推測事幾多奇中若大賢以下有不能者何耶蓋東漢以後尙老釋宋世好談理性嗚呼淸虛澄汰之功又焉可誣也吳祐牧豬長垣澤中誦經而行【範曄後漢書曰吳祐字季英陳畱長垣人年二十喪父居無擔石而不受贍遺常牧豕於長垣澤中行吟經書後舉孝亷】北海公沙穆遊太學資乏變服爲傭與祐賃舂遂爲交於杵臼之間延熹中京師遊士範滂諸人非毀朝政公卿以下折節下之太學生爭慕其風以爲文學將興處士復用申屠蟠嘆曰【範曄後漢書曰申屠蟠字子龍陳畱外黃人九嵗喪父哀毀過禮家貧傭爲漆工郭林宗見而奇之同郡蔡邕深重蟠及被州辟乃讓蟠曰蟠秉气妙性敏心通喪親盡禮幾於毀滅至行美義人所鮮能安貧樂潛味道守眞不爲燥濕輕重不爲窮達易節方之於邕以齒則長以徳則賢郡召主簿不行太尉黃瓊辟不就瓊卒歸葬四方名豪會者六七千人互相談論莫能及蟠惟南郡一生與相酬對旣別執蟠手曰君非聘則徴當相見於上京矣蟠勃然作色曰始吾以子爲可與言何意乃拘敎樂貴之徒耶振手而去不復與言】昔戰國之世處士橫議列國之君至爲擁篲先驅卒有坑儒燒書之禍今之謂矣乃絕迹於梁碭之間因樹爲屋自同傭人【謝承後漢書曰蟠居蓬萊之室依桑樹爲楝前後徵辟文書悉掛於樹初不顧盻也】鐘季明【鐘皓己見】爲郡功曹時陳太丘【陳寔己見】爲西門亭長鐘深獨敬異太丘少鐘十七嵗常禮待與同分義會辟公府臨辭太守問鐘誰可代君鐘曰明府必欲得其人西門亭長可用太丘曰鐘君似不察人爲意不知何獨識我

鐘季明兄子覲是李元禮【李膺己見】姑子與元禮年齊並有令名覲又好學慕古有退讓之行元禮祖太尉【漢官儀曰李修字伯遊安帝時爲太尉】言覲似我家性國有道不廢國無道免於刑戮復以元禮妹妻之元禮嘗謂覲曰孟軻以爲人無好惡是非之心非人也弟於人何太無皂白耶覲嘗以元禮之言白鐘君鐘君曰元禮祖公在位諸父並盛韓公之甥故得然耳國武子好昭人過以爲怨本今豈其時保身全家汝道爲是後元禮𨿽荷功名卒殞身世禍【範曄後漢書曰元禮免歸鄕裏居陽城山中天下士大夫皆髙尙其道而污朝廷荀爽恐其名髙致禍欲令屈節以全亂世爲書貽曰久廢過庭不聞善誘陟岵瞻望惟日爲嵗知以直道不容於時恱山樂水家於陽城道近路夷當卽聘問無狀嬰疾闕於所仰頃聞上帝震怒貶黜鼎臣人同謀以爲天子當貞觀二五利見大人不謂夷之初旦明而未融虹蜺揚煇棄和取同方今天地气閉大人休否智者見險投以逺害𨿽匱人望內合私願想甚欣然不爲恨也願怡神無事偃息衡門任其飛沈與時抑揚】

李元禮一世龍門時同縣聶季寶小家子不敢見元禮杜周甫知季寶賢不能定名以語元禮元禮呼見坐置砌下牛衣上一與言卽決曰此人當作國士後卒如元禮言【聶季寶未詳】

許子將山峙淵停行應規表【範曄後漢書曰許劭字子將汝南平輿人少峻名節好人倫多所賞識與兄靖俱有髙名好共論鄕黨人物毎月輒更其品題汝南俗有月旦評焉】謝子防世稱其裁鑑見子將十許嵗時嘆曰此乃希世之偉人【汝南先賢傳曰謝甄字子防汝南召陵人稟气聰爽明識達理有人倫嘗曰察其盼睞則賞其心覩其顏步則知其道】

許子將嘗到潁川多長者之遊惟不詣陳仲弓【陳寔己見】又陳仲舉【陳蕃己見】妻喪還葬鄕人俱至許獨不往或問其故子將曰太丘道廣廣則難周仲舉性峻峻則少通故不造也時人服其裁量

衛子許弱冠與同郡圏文生同稱盛徳郭林宗與二人俱到市子許買物隨價讐直文生訿呵減價乃取林宗曰子許少欲文生多情此二人非徒兄弟乃父子也後文生以貨見捐子許以烈節致譽【先賢行狀曰衛玆字子許陳畱襄邑人不爲詭激之行不狥流俗之名明慮淵深規略宏逺爲車騎將軍何苗所辟司徒楊彪再加旌命漢室傾蕩曹公到陳畱與玆相見同議起兵玆曰亂生久矣非兵無以整之由是首讚洪謀從太祖入滎陽力戰終日失利而歿】

曹操防時人無知者嘗往橋太尉太尉見而異焉【範曄後漢書曰橋字公祖梁國睢陽人少爲縣功曹舉孝亷補洛陽左尉光和元年拜太尉性剛急無大體然謙儉好士及卒家無居業喪無所殯當時稱之】語曹曰今天下將亂安生民者其在君乎曹常感其知己後經太尉墓輒淒愴致祠自爲祭文【按曹公祭文曰故太尉橋公懿徳髙軌泛愛博容國念明訓士思令謨幽靈潛翳懇哉緬矣操以幼年逮升堂室特以頑質見納君子增榮益觀皆由奬朂猶仲尼稱不如顏淵李生厚嘆賈復士死知己懷此無忘又承從容約誓之言殂沒之後路有經由不以鬥酒雞過相沃酹車過三步腹痛勿怨𨿽臨時戲笑之言非至親之篤好胡肯爲此辭哉懷舊惟顧念之淒愴奉命東徵屯次鄕裏北望貴土乃心陵墓裁致薄奠公其享之】

盛孝章爲臺郎路逢一童子是孔文舉【孔融己見】孔時年十餘嵗孝章察其容貌非常怪而問之孔舉手答曰是魯國孔融孝章以爲異乃載歸與之言知其奇才便結爲兄弟升堂拜親【虞預會稽典錄曰盛憲字孝章防稽人器量雅偉舉孝亷補尙書郎遷吳郡太守孫防定吳會誅其英豪憲素有名防深忌之初憲與少府孔融善憂其不免與曹公書由足徵爲都尉詔命未至果爲權所害】

王叔優與弟季道小時聞郭林宗有知人之鑑共往之請問才行所宜以自處業林宗笑曰卿二人皆二千石才也然叔優當以仕宦顯季道宜以經術進若違才易務亦不至也叔優等從其言後叔優至北中郎將季道代郡太守【王氏世譜曰王防字文舒太原晉陽人伯父柔字叔優父澤字季道】

荀令君舉士不以一揆【荀彧己見】戲志才【魏志曰戲志才籌畫士也太祖甚器之早卒】郭嘉【魏志曰郭嘉字奉孝潁川人太祖與荀彧書曰自志才亡後莫可與計事者汝潁固多奇士誰可以繼之彧薦嘉召見論天下事太祖曰使孤成大業者必此人也】有俗之累杜畿簡傲少文【魏志曰杜畿字伯侯京兆杜陵人傅子曰畿自荊州還至許見侍中耿紀語終夜尙書令荀彧與紀比屋夜聞畿言異之旦遣人謂紀曰有國士而不進何以居位旣見畿如舊相識遂進畿於朝】皆以智防舉之終各顯名

司馬徳操【司馬徽己見】有人倫在荊州時知劉表性暗必害善人乃括囊不復談議時有以人物問徳操者初不辯其髙下每輒言佳其婦諫曰人質所疑君宜辯論而一皆言佳豈人所以咨君之意徳操曰如卿所言亦復佳【司馬徽別傳曰有人謂劉表曰司馬徳操奇士也但未遇耳表後見之曰世人多妄語此直小書生耳便以爲奇其智而能愚皆此類】

管幼安【管寧己見】見公孫度時語惟經典不及世事乃因山爲廬鑿壞爲室越海避難者皆就之旬月成邑遂講詩書陳爼豆飾威儀明禮讓非從學者弗見由是度安其賢民化其徳邴原時亦在遼好以淸議格物度已下心不安之幼安謂原曰潛龍以不見爲徳言非其時皆招禍之道也宻勸令西還

杜伯侯【杜畿己見】與太僕李恢東安太守郭智有好恢子丰交結英雋以才智著名【魚豢魏略曰李丰字安國年十七八鄴下名爲淸白識別人物海內翕然注意後隨軍在許昌聲稱日隆其父不願其然令閉門斷客明帝在東宮丰在文學中及卽尊位得吳降人問江東聞中國名士爲誰降人云聞有李安國者時丰爲黃門郎帝問左右安國所在左右以對帝曰丰名乃被於吳越耶轉騎都尉】智子衝有內實而無外觀【蜀記曰晉扶風王駿鎭關中司馬劉寶長史桓隰諸官屬共論諸葛亮於時談者多譏亮托身非所勞因蜀民力小謀大不能度徳量力金城郭衝以爲亮權智英略有逾管晏因條亮五事隱沒不聞於世者寶等不能復難扶風王慨然善衝之言】伯侯爲尙書僕射二人各修子孫禮見伯侯旣退伯侯嘆曰孝懿無子非徒無子殆將無家君謀爲不死也時人皆以伯侯爲誤恢死後丰爲中書令父子兄弟皆誅衝爲代郡太守卒繼父業世乃服伯侯知人

龎士元性好人倫勤於長養毎所稱述多過其才時人或問之士元曰當今雅道陵遲善人常少方欲興風俗長道業不美其譚卽聲名不足企慕不足企慕而爲善者少矣今拔十失五猶得其半而可以崇邁世敎使有志者自勵不亦可乎時人服其言【襄陽記曰龎統字士元襄陽人少未有識者惟徳公重之年十八使見司馬徳操徳操與語旣而嘆曰徳公誠知人此實盛徳也】

李衡小時聞羊道【別見】有人物往幹之道曰多士之世尙書劇曹郎也【襄陽耆舊傳曰李衡字叔平襄陽人習竺以女英習配之漢末爲丹陽太守孫休在丹陽衡數以法繩之後休得立衡自詣獄表列前失休下令曰李衡以往事之嫌自拘有司夫射鉤斬袪在君爲忠遣衡還郡勿令自疑加威逺將軍】

荀奉倩【荀粲己見】與傅蘭碩【魏志曰傅嘏字蘭碩北地泥陽人弱冠知名司空陳羣辟爲掾傅子曰嘏旣達治好正而有淸理識要好論才性原本精防尠能及之司隸校尉鐘會年甚少嘏以明智交】

【會】夏侯太初【夏侯別見】親善荀常語蘭碩與太初曰子等在世塗間功名必勝我但識劣我耳蘭碩難曰能盛功名者識也天下孰有本不足而末有餘者耶荀曰功名者志局之所奬也然則志局自一物耳固非識之所獨濟也我以能使子等爲貴然未必齊子等所爲二人莫能難

裴使君【裴徽己見】問管公明【管輅己見】何尙書【何晏己見】一代名士其實何如管曰其才若盆盎之水所見者淸不見者濁神在廣博志不務學弗能成才如以盆盎之水求一山之形形不可得則智由此惑故說老莊則巧而多華說易義則美而多僞華則道浮僞則神虛得上才則淺而絕流得中才則遊精而獨出輅以爲少功之才也裴使君曰吾數與何平叔共說老莊易義常覺其辭妙於理不能折之又時人吸習歸之益令不了相見得淸言然後灼灼耳

夏侯太初在正始中風格髙朗辯博暢【魏志曰夏侯字太初少知名弱冠爲散騎黃門侍郎世語曰世名知人爲中防軍拔用武官參防牙門無非俊傑牧州典郡立法垂敎皆爲後式】曹爽誅後徵爲太常內知不免不交人事不畜筆研【魏略作不畜華妍】及司馬宣王亡許領軍謂之曰【魏略曰許允字士宗髙陽人少與淸河崔贊俱發名於冀州官領軍將軍】卿無復憂矣太初嘆曰士宗卿何不見事乎此人猶能以通家年少遇我子元子上不吾容也【司馬師字子元晉景王司馬昭字子上晉文王】後果及難【魏氏春秋曰中書令李丰惡大將軍執政謀以代之大將軍聞其謀誅丰收送廷尉幹寶晉紀曰初丰之謀也使告答曰宜詳之爾不以聞也故及於難殷基通語曰司馬懿誅曹爽費褘設甲乙論甲以爲曹爽兄弟凡品庸人以宗子支屬得防顧命而驕奢僭逸交非其人私樹朋黨謀以亂國懿奮誅戮一朝殄盡此所以副士民之望也乙以爲懿感曹仲附已不一豈爽與相干事勢不專以此陰成疵瑕初無忠告侃爾之訓一朝屠戮讒其不意豈大人經國篤本之事乎若爽信有謀主之心大逆已構而發兵之日更以芳委爽兄弟懿父子從後閉門舉兵蹙而向芳豈忠臣爲君深謀之謂乎以此推之爽無大惡明矣若懿以爽奢僣廢之可也滅其尺口以不義絕子丹血食及何晏魏之親甥亦與同戮爲僣濫不當矣】

夏侯仲權入蜀【魏志曰夏侯覇字仲權夏侯淵子素爲曹爽所厚爽誅自疑亡入蜀】姜伯約【姜維別見】問之曰司馬公旣得彼政還復有徵伐之志不仲權曰此人方營立家門未遑外事有鐘士季【鐘會己見】者其人𨿽少終爲吳蜀之憂

劉恭嗣年十嵗時嘗於講堂上戲司馬徳操拊其頭曰孺子孺子黃中通理寧自知不【魏志曰劉廙字恭嗣南陽安眾人兄望之有名於世劉表辟爲從事數以正諫不合投傳告歸廙謂望之曰趙殺鳴犢仲尼回輪今兄旣不能法栁下惠和光同塵於內則宜模範蠡遷化於外坐而自絕殆不可也望之不從尋遇害廙遂歸太祖太祖辟爲丞相掾歷官侍中】

辛憲英是佐治女【世語曰憲英適泰山羊耽魏志曰辛毘字佐治潁川陽翟人累遷衛尉】聰明有才鑑初文帝與陳思王爭爲太子旣而文帝得立抱佐治頸曰辛君知我喜不佐治以告憲英憲英曰太子代君主宗廟社稷者也代君不可以不戚主國不可以不懼宜戚而喜何可以久魏其不昌乎【夏侯湛憲英傳曰憲英弟敞爲大將軍曹爽參軍司馬宣王將誅爽因爽出閉城門司馬魯芝將爽府兵斬關出城赴爽來呼敞俱去敞問憲英曰天子在外太傅閉城門人云將不利國家於事可得爾乎憲英曰天下有不可知然以吾度之太傅不得不爾明皇帝崩把太傅臂以後事付之此言猶在朝士之耳且曹爽與太傅俱受寄托之任而獨專權勢於王室不忠於人道不直此舉不過誅爽耳敞曰然則事就乎憲英曰得無殆就爽才非太傅之偶也敞曰然則敞可以無出乎憲英曰安可不出職守人之大義也凡人在難猶或卹之爲人執鞭而棄其事不祥敞遂出宣王果誅爽敞嘆曰吾不謀於姊幾不獲於義逮鐘會爲鎭西憲英謂從子羊祜曰會在事縱恣非持久處下之道吾畏其有他志也祜曰季母勿多言其後會請子琇爲參軍憲英憂曰他日見鐘會之出吾爲國憂之今日難至吾家琇固請司馬文王不聽憲英語琇曰行矣戒之古之君子入則致孝於親出則致節於國在職思其所司在義思其所立不遺父母憂患而已軍旅之間可以濟者其惟仁恕乎琇競以全】

聶友小時爲縣吏虞仲翔【虞翻己見】徙交州縣令使友送之仲翔與語奇焉爲書與豫章太守謝斐令以爲功曹郡時見有功曹斐問之曰縣吏聶友可堪何職功曹答曰此人縣間小吏猶可堪曹佐斐曰論者以爲宜作功曹君其避之卽用爲功曹使至都諸葛元遜友之【江表傳曰諸葛恪字元遜瑾長子也少有才名發藻岐嶷辯論應機莫與爲對權見而奇之謂瑾曰藍田生玉眞不虛也】時論謂顧子黙【顧譚己見】子直【吳志曰顧承字子直譚母弟與陸瑁俱徵孫權與雍書曰貴孫子直令問休休至與相見過於所聞爲君嘉之】其間無所復容元遜欲以友居其間由是知名【吳錄曰聶友字文悌豫章人有唇吻諸恪軍還友知其將敗與滕書曰當人彊盛河山可拔一朝贏縮人情萬端言之悲嘆恪誅孫峻忌友以爲郁林太守發病死】

阮嗣宗【阮籍己見】先與王渾爲友【世語曰王渾字長原瑯琊臨沂人有才望歷尙書涼州刺史】時濬衝年十五【晉諸公贊曰王戎字濬衝太保祥宗族晉文王輔政鐘會薦之曰裴楷淸通王戎簡要卽俱辟晉文踐阼累遷荊州刺史以平吳功封安丰侯】隨渾在郎捨濬衝少阮二十嵗阮與之交阮毎適渾俄頃輒去過視濬衝良久然後出嘗謂渾曰濬衝淸貴非卿倫也共卿言不如共阿戎談

鐘士季【鐘會己見】伐蜀過王濬衝別問計將安出王曰道家有言爲而不恃非成功難保之難也及士季敗眾以爲知言

嵇叔夜從孫登遊【嵇康集目錄曰登字公和不知何許人無家屬於汲縣北山上窟中得之夏則編艸爲裳冬則被髮自覆好讀易鼔琴見者皆親樂之每所止家輒給其衣服食飲得無辭讓】叔夜欲與之言登黙然不對逾時將去叔夜曰先生竟無言乎登乃言曰子識火乎火生而有光而不用其光果然在於用光人生而有才而不用其才果然在於用才故用光在乎得薪所以保其焰用才在於識眞所以全其年今子多才寡識難乎免於今之世叔夜不能用遂及於難【虞預晉書曰康與東平呂昭子巽及巽弟安親善會巽淫安妻徐氏而誣安不孝囚之安引康爲證康義不心保明其事安亦至烈有濟世志力鐘會勸大將軍因此除之遂殺安及康】

夏侯太初【夏侯己見】爲徵西時樂彥輔父方嘗參其軍事彥輔時年八嵗太初見彥輔在路因呼與語還謂方曰向見廣神姿朗澈終爲名士【虞預晉書曰樂廣字彥輔南陽人淸夷衝曠加有理識累遷河南尹用心虛淡時重其貞貴代王戎爲尙書令】

尙書閔鴻見陸士龍【陸云己見】小時卽奇之曰此兒若非龍駒當是鳯雛

武伯南三子小時皆秀異【虞預晉書曰武陔字元夏沛郡竹邑人父周字伯南魏光祿大夫陔及二弟韶茂總角見稱並有器望𨿽鄕人諸父未能覺其多少】同郡劉公榮名知人【晉陽秋曰劉防字公榮沛國人爲人通達仕至兗州刺史】嘗造伯南伯南曰卿有人倫欲使三兒見卿卿爲目其髙下公榮乃自詣陔兄弟與共言論觀其舉動出語伯南曰君三子皆國士也元夏器量最優有輔佐之風展力仕宦可爲亞公叔夏季夏不減常伯納言也【後陔仕至僕射】

王渾從子浚是司空【沈】賤嬖子小時不爲親黨所知渾嘗語諸弟曰卿等莫輕彭祖【王浚小字】此兒平世不減方州牧伯亂世可爲都督三公浚懷湣之世果爲幽州都督位至鼎輔如渾所說【晉諸公贊曰王浚字彭祖爲幽州刺史洛陽破浚承制建行臺以宗廟焚毀設壇望祀七室及功臣配食者】

索靖有先識逺量知天下將亂指洛陽宮門銅駝嘆曰會見汝在荊中【晉書曰索靖字幼安燉煌人父湛北地太守靖少有逸羣之量與鄕人汜衷張甝索紒索永俱詣太學馳名海內稱燉煌五龍靖該博經史兼通內緯傅張華與靖一面皆厚與之相結出爲西域戊巳校尉長史張勃表靖才藝絕人宜在臺閣武帝擢爲尙書郎與襄陽羅尙河南潘嶽吳郡顧榮同官咸器服焉】

夏少明在東未有名聞裴逸民知人乃裹糧寄載入洛從之未至裴少許見一人著黃皮袴褶乘馬將獵少明問裴逸民家逺近答曰君何以問少明曰聞其名知人故從會稽來投之裴曰身是逸民君明可更來明往逸民果知之乃用爲西門少明於此遂知名

胡母彥國過河南尹門下將飲酒使門卒王子博取火子博曰卒也惟不乏吾事安能爲人役彥國呼與語嘆曰吾不及也因言於河南尹以爲功曹【永嘉流人名曰胡母輔之字彥國泰山奉髙人湘州刺史晉書曰彥國少擅髙名有知人之鑑】

光孟祖爲博昌亭長迎新令至都【晉書曰光逸字孟祖樂安人初爲博昌小吏縣令使逸送客冒寒舉體凍濕遇令不在逸解衣炙之入令被中臥令還大怒將加嚴罰逸曰家貧衣單沾濕無可代若不暫溫勢必凍死柰何惜一被而殺一人乎君子仁愛必不爾也故寢而不疑令奇而釋之】時胡母彥國與荀道共詣令家【晉書曰荀邃字道祖朂尙書令父藩司空邃解音樂善談論弱冠辟趙王倫相國掾遷太子洗馬】望見孟祖因謂道曰彼似奇才便呼上車與談良久果是雋器令怪客久不入詢之吏白與光逸共語

桓茂倫有鑑識【桓彛別傳曰彛字茂倫譙國龍亢人漢桓榮十世孫父穎有髙名彛少孤識鑑明朗避亂渡江累遷散騎常侍晉中興書曰桓彛家貧而性度髙豁不以簞瓢屑意年在弱冠便有知人之鑑爲宣城太守百姓懷之】嘗去職無事至廣陵尋親舊遇風停浦中累日上岸逍遙見一空宇有似署桓訪之云是輿縣令姓徐名寧桓旣獨行思逢悟賞聊造之寧淸惠博涉相遇怡然遂停宿因畱數夕與寧結友而則【徐江州本事曰徐寧字安期東海郯人通朗有徳素初爲輿縣令遇桓彛大相賞得桓至都謂庾公曰吾爲卿得一佳吏部郎亮問所在桓卽敍之遷吏部郎】

劉眞長【劉惔己見】標寄淸逺小時諸人比之羊劉喜還告其母母有識鑑謂之曰此非汝比勿受之又有方之範汪者劉復喜母又不聽後眞長年徳轉升論者比之荀粲【範汪別傳曰範汪字平穎陽人左將軍略之孫少有不常之志通敏多識博涉經籍致譽於時歷吏部尙書晉書曰汪少孤六歳過江依外家新野庾氏王澄見而奇之及長好學外氏家貧無以資給汪乃廬於園中布衣蔬食燃薪冩書誦讀亦徧博學多通善談名理】

劉穆之旣爲宋武帝委任心懷警惕嘗語所親曰貧賤常思富貴富貴必踐危機今日思爲丹陽布衣不可得也【沈約宋書曰劉穆之字道和小字道民東莞莒人齊悼惠王肥後也世居京口好書傳博覽多通爲濟陽江數所知以宋室佐命贈侍中封南昌縣侯】

劉裕布衣時人未之識惟王謐獨奇貴之嘗語裕曰卿當爲一代英雄

謝尙書【謝混己見】見防【己見】小時卽奇之曰此兒深衷夙敏方成佳器

謝晦權遇太盛兄宣逺每裁止之及還彭城言於武帝曰臣本素士父祖位不過二千石弟年始三十志用凡近位任顯宻福過災生特乞降黜以保衰門

宋明帝廢立之際王思逺謂從兄晏【王晏己見】曰兄荷武帝厚恩今一旦贊人如此事彼或可以權計相須未知兄將何以自立及此引決猶可保全門戶不失後名晏曰方噉粥未暇此事及晏拜驃騎會子弟謂思逺兄思徵曰隆昌之末阿戎【思逺小字】勸我自裁若用其語豈有今日思逺遽應曰如阿戎所見猶未晚也旬日晏及禍【南史曰王思逺晏從父弟也父羅云平西長史思逺八歳父卒祖之及外祖羊敬元並棲退髙尙故思逺少無仕心宋建平王景素辟主簿深見禮遇後至司徒左長史】

瑯琊王元長才名甚盛欲與徐勉【己見】相識每托人召之徐謂人曰王郎名髙望促難可輕衣裾俄而元長及禍時人服其幾鑑

建武中褚彥回嘗與從弟彥宣同載道遇齊太祖彥回指太祖車語彥宣曰此非常人將來不可測

劉祭酒【劉瓛己見】住在檀橋瓦屋數間上皆穿漏世祖爲祭酒立館以楊烈橋故主第給之生徒皆賀祭酒曰室美爲人災此華宇豈吾宅耶幸可詔作講堂猶恐見害也未及徙居祭酒遇病卒

傅茂逺【傅昭己見】年十一時隨外祖於朱雀桁賣歷日外祖是雍州客雍州嘗一日來茂逺所茂逺讀書自若神色不攺雍州曰此兒神情不凡必是佳器【南史曰顗字國章陳郡陽夏人淑兄子也父洵吳郡太守顗官至雍州刺史】

王僧辯東討梁元帝謂僧辯曰王師近次朝士孰當先來王曰其周正乎正智不後機體能濟勝無妻子之顧有獨決之明其餘碌碌不逮也俄而正至王飛騎迎之及見歡甚曰吾固知王僧辯非後機者公可坐吾膝上周曰所謂進人若將加諸膝老夫何足以當【周正己見】

栁文暢【栁惲己見】惟與王暕陸杲厚善每嘆曰暕𨿽名家猶恐累我

徐陵【己見】母臧氏嘗夢五色云化爲鳯凰集左肩上已而誕陵時寶志公在都世稱其有道家人攜以之寶志手摩其頂曰天上石麒麟也

北齊王晞爲並州司馬昭帝欲以爲侍中苦辭不受或勸王勿自疎王曰我少年以來閱要人多矣充詘少時鮮不顚覆且性實疎緩不堪時務人主恩私何由可保萬一披猖求退無地非不欲作官但思之爛熟耳【王晞己見】

蕭大圜【己見】至北時周兵攻髙齊拔晉州或問大圜師遂克不蕭曰髙歡昔以晉州肇基僞迹今本旣拔矣能無亡乎所謂君以此始必以此終數月齊氏果滅聞者以爲知言

隋吏部侍郎髙孝基鑑識幾悟淸愼絕倫然俊爽有餘迹似輕薄時宰多以此疑之惟牛【己見】深識其眞推心委任後孝基在事選舉最爲淸允時論彌服牛公識度之逺【北史曰髙構字孝基北海人性滑稽多智辯給過人好讀書工吏事仁壽初爲吏部侍郎以公事免煬帝立召令復位論者稱構有知人之鑑】

隋吏部侍郎髙孝基銓人至房梁公【劉昫唐書曰房喬字齡齊州臨淄人幼聰敏博覽經史善屬文爲太宗佐命封梁國公】杜蔡公愕然端視良久降階與之抗禮延入內防共食甚恭曰二賢當爲興王佐命位極人臣杜年壽稍減於房耳願以子孫相托後皆如其言

王績【己見】知天下將亂藩部法嚴一日嘆曰网羅髙懸去將安所出所受俸錢積於縣城門前托以風疾輕舟夜遁

劉文靜一見唐太宗退語裴寂曰大度類於漢髙神武同於魏祖其年𨿽少乃天縱矣

李勣臨事選將必先相其奇龎福艾者遣之或問其故答曰薄命之人不足與成功名【劉昫唐書曰李勣曹州狐離人初事李宻宻爲王世充所破擁眾歸朝頻立戰功官並州大都督府長史封英國公】

王師旦知舉日進士張昌齡王瑾並文辭俊爽聲振京邑師旦考其文防爲下等舉朝不知所以及奏等太宗怪無昌齡等名以問師旦師旦曰此輩誠有辭華然其體輕薄文章浮艷必不成令器臣恐後生仿效有變風雅帝深然之【唐詩紀事曰王師旦太宗時考功郎中張昌齡冀州人與兄昌宗俱能文獻翠防頌敕於通事舍人裏供奉南部新書曰昌齡與文皇作息兵詔上見而嘆曰襧衡潘嶽之儔也大唐新語曰昌齡爲長安尉以罪解官王瑾亦無所成】

李義琛爲禦史日文成公主貢金遇盜於岐州主名不立太宗召羣禦史至目義琛曰是人神情爽拔可使推捕義琛往數日果獲賊【劉昫唐書曰李義琛中書侍郎義琰從祖弟也爲雍州長史時關輔饑髙宗欲令貧民逐食義琛恐人流轉不還固爭之出爲岐州刺史稱良吏】

王勃在沛王府時諸王方共鬭雞勃戲爲沛王檄英王雞髙宗見之大怒曰此殆交搆之漸卽日竄勃

狄梁公【狄仁傑己見】初授並州判佐時閻立本黜陟河南梁公爲人誣告立本一見卽驚謝曰仲尼觀過知仁足下可謂海曲之明珠東南之遺寶特薦之遷並州法曹【劉昫唐書曰閻立本雍州萬年人父毘在隋以工藝知名立本與兄立徳早傳家業總章中爲右相與姜恪對掌樞宻】

天后遣徐彥伯迎廬陵王於房州王至後匿王帳中召見狄梁公語廬陵事梁公敷請輒至涕下浸淫不能止後乃使王出曰還爾太子梁公降拜頓首曰太子歸未有知者人言紛紛何所信後然之更令太子捨龍門具禮迎還中外大悅【唐詩紀事曰徐彥伯兗州人爲蒲州司兵參軍時司戶韋暠善判司士李亙工書彥伯屬辭號河東三絕武后撰三敎珠英取文辭士皆天下之選彥伯與李嶠居首】

崔湜在中書日張嘉貞【己見】爲舍人湜頗輕之常呼爲張底後與商量數事皆出湜意外湜驚美久之顧語同官曰詎意張底乃我輩人此終是其坐處後嘉貞至中書令【唐詩紀事曰崔湜字澄瀾仁師之子以文辭稱附韋後作相又附太平公主門客獻海鷗賦以諷湜稱善而不自悛帝誅蕭至忠湜流嶺外後知湜本謀賜死荊州】

張曲江【張九齡己見】見朝士趨附楊國忠語人曰皆是向火乞兒一旦火盡灰冷暖气何在當凍屍裂體棄骨溝壑中不逺矣後祿山之亂果皆滅族

李華文辭綿麗而乏宏傑之气蕭穎士【己見】健爽自肆時謂華不及穎士華自疑過之嘗著弔古戰塲文極思研確旣成自加汗漫雜置梵書中他日與穎士讀之穎士稱工華問誰可及穎士曰君加精思便可及此華愕然而服【唐詩紀事曰李華字遐叔除右補闕祿山亂輦母而逃爲盜所得二京復謫杭州司功參軍召加司封員外郎將以司言處之華曰焉有隳節奪志者可以荷君之寵乎移病請告李峴表爲從事以風痺廢居楚】禮部侍郎楊俊掌貢舉問蕭茂挺【蕭穎士己見】求人海內以爲徳選

潘孟陽母劉夫人是劉晏妹孟陽爲戶部侍郎【劉昫唐書曰潘孟陽禮部侍郎炎之子登博學宏辭科徳宗末王紹以恩幸數稱孟陽之才授權知戶部侍郎】夫人憂之曰以爾人才而在丞郎之位吾懼禍之至也試會爾同列吾觀之因徧招深熟者客至夫人視之喜曰皆爾儔也不足憂矣向末坐綠衫少年何人曰補闕杜黃裳夫人曰此人全別必是有名卿相【劉昫唐書曰杜黃裳字遵素京兆杜陵人貞元末爲太常卿王叔文竊權黃裳終不造其門尋拜平章事】

潘孟陽在徳宗朝爲翰林學士恩渥極異有一京尹伺累日不得見乃遺閽者三百縑劉夫人知之謂潘曰豈有爲人臣使京尹願一見遺奴三百疋縑其危可知遽勸潘避位

段文昌自渚宮客遊成都韋南康與奏釋褐爲賓從後劉辟逐佐外邑髙崇文收蜀召復舊職指其椅曰此猶不足與君坐【劉昫唐書曰段文昌字墨卿西河人髙祖志陪葬昭陵文昌倜儻有气義韋臯在蜀表授校郎長慶中朝廷以文昌少在西蜀詔授西川節度使文昌素洽蜀人之情至是以寛政爲治嚴靜有斷蠻夷畏服】

韓晉公節制三吳所辟賓佐隨其所長無不得人嘗有故舊子弟投之更無他能嘗召之與燕畢席端坐不與比坐交言晉公署以隨軍令監庫門此人每早入幃端坐至夕警察吏卒無敢濫出入者竟獲其力【劉昫唐書曰韓滉字太衝太子少師休之子幼有美名其所結交皆時之雋彥非公直者不與親宻性持節儉志在奉公衣裘茵衽十年一易官檢校左僕射封晉國公】

陸忠州知舉【劉昫唐書曰陸贄字敬輿嘉興人少特立不羣頗勤儒學徳宗素知贄名召爲翰林學士貞元七年以兵部侍郎知舉八年代竇參爲中書侍郎後貶忠州別駕】時崔元翰梁肅文藝冠時【梁肅己見唐詩紀事曰崔元翰初名鵬舉進士年五十矣禮部侍郎於邵以其文擢異等曰後當司詔令竇參秉政引知制誥訓詞溫厚有典誥風以剛褊罷爲比部郎中】忠州輸心於肅肅與元翰推薦藝實之士升第之日𨿽眾望不愜然一嵗選士才十四五數年之內居臺省淸近者十餘人李觀【唐詩紀事曰李觀字元賓以文馳聲卒於校書郎陸希聲序其文曰激揚發越若絲竹中有金石聲每篇得意處如健馬在禦蹀蹀不能止】韓愈【劉昫唐書曰韓愈字退之昌黎人幼刻苦學儒大歷貞元間文士多尙古學效雄董仲舒之述作獨孤及梁肅最稱淵奧愈從其徒逰銳意鑽仰欲自振於一代官至吏部侍郎】李絳【宋祁唐書曰李絳字深之元和中爲翰林學士一日奏對李吉甫盛稱天子威徳絳極言規切帝顧左右曰絳言骨鯁眞宰相也】崔羣【宋祁唐書曰崔羣字惇詩貝州武城人未冠舉進士陸贄知舉梁肅薦其有公輔器遂擢甲科】共遊梁補闕之門【唐詩紀事曰梁肅字欽之世居陸渾蕭復杜佑交薦終右補闕】四賢造補闕靡不偕行一日延接補闕盛稱四人文學復奬以交遊之道補闕素善人倫觀等旣去復止崔李曰公等文行相契他日皆振大名然二君位極人臣幸各自愛後果如其言

楊炎自道州還家人以綠袍木簡棄之炎曰吾嶺外一逐吏超登上臺此可常哉且有非常之福必有非常之禍安可棄是及再貶果還所服【劉昫唐書曰楊炎字公南鳯翔人與常衮並掌綸誥時號常楊樂賢下士人士歸之以與元載厚善貶道州司馬】

韓滉有知人之鑑見楊於陵甚恱滉有愛女方擇佳婿謂其妻栁氏曰吾閱人多矣無如楊生貴而有壽生子必爲宰相於陵自句容尉秩滿寓居揚州而生嗣復滉見之撫其首曰名位果逾於父揚門之慶也因字曰慶門於陵更踐中外以右僕射致仕終年七十八嗣復作相

裴晉公【裴度己見】防時羈遊洛中一日防蹇驢上天津橋時淮西不庭已數年矣二老人倚柱嘆曰蔡州何時得平俄見晉公愕然而退有僕夫在後聞其語曰適憂蔡州未平須得此人爲將僕遽告公公曰見我龍鐘故相戲爾

路巖佐崔於淮南爲支使知其必貴嘗曰路十終須作彼一官【胡三省通鑑注曰謂作相也】旣而入爲監察禦史不出長安城十年至宰相其入翰林日猶在淮南聞之曰路十今已入翰林如何得老後皆如言【路巖已見劉昫唐書曰崔字臺碩義成節度使元略子也累官戶部侍郎會昌末以本官平章事爲同列李徳裕所嫉罷相】淸泰中樞宻直學士呂琦問國家運祚於趙延義延義曰保在刑政保祚在福徳刑政則術士不敢言柰際會諸公罕有福徳者下官竊有卹緯之僣

韓熈載在南唐多置女僕晝夜歌舞客至雜坐熈載語僧徳明云吾爲此行正欲避國家入相之命僧問何故避之曰中原常虎視於此一旦眞主出江南棄甲不暇吾不能爲千古笑端【湘山野錄曰韓熈載字叔言本靑社人事江南三主時謂之神仙中人風彩照物每縱轡春城秋苑人皆隨觀談笑則聽者忘倦審音能舞善八分及畫筆皆冠絕簡介不屈舉朝未嘗拜一人毎獻替多嘉納吉凶儀制不如式者隨事稽正制誥典雅有元和之風屢欲相之爲宋齊邱深忌終不進用】

孫晟【己見】爲南唐尙書郎國主賜以一宅在鳯臺山西岡壠之間徙居之日羣公萃止韓熈載見其門卑巷陋謂孫曰湫隘若此豈稱爲相第耶舉坐莫諭其防明年孫拜禦史大夫旬日之間果正臺席

王昭素謂李穆兄弟皆令器穆尢沈厚他日必至廊廟後果參知政事【皇朝苑曰王昭素酸棗人博學通九經尢長於易作易論二十三篇學者稱之李穆薦之太祖召見年已八十貌不衰太祖問何不求仕致相見之晚對曰艸野陋儒無補聖化賜坐講易帝嘉之以爲國子博士逾月遣還善攝養年九十餘卒】

李文靖【李沆已見】在相位時王文正【王旦已見】爲參政西北二方猶梗羽書日聞或至旰食王公嘆曰安得企見太平吾輩稍得優遊乎文靖曰國家少有憂勤足爲警戒異日天下寧晏人臣率職亦未必髙拱無事君奚念哉後北鄙和好西鄰欵附於是朝陵展禮登封行慶寖尋巨典無所不講屬王公衰病疲於贊導始服文靖之深識眞宗朝李沆王旦同時執政四方奏報祥瑞沆固滅裂之如有災異則再三疏陳以爲失徳所招上意不恱旦退謂沆曰相公何苦違戾如此似非將順之意沆曰自古太平天子志气侈盛非事四夷則耽酒色或崇釋老不過以此數事自敗今上富於春秋須常以不如意事裁挫之使心不驕則可爲持盈守成之主沆老矣公他日當見之旦猶不以爲然至晚年東封西祀禮無不講時沆已薨旦繪像事之每胸中鬱鬱則摩腹環行曰文靖文靖蓋服其明識也

王魏公【旦】在政府一日王沂公【曽】李觀察【維】薛尙書【映】造謁公辭病薛有不平之色公婿韓億時在門下見之以此啟公公曰韓郎未之思爾王薛皆李公之婿相率而來恐有所幹於朝廷事果不可沮之無害若可行答以何辭執政之大忌韓乃謝曰非億所知後果是李文靖夫人有所請托

王魏公與楊文公品量人物楊曰丁謂果何如公曰才則才矣語道未可他日在上位使有徳助之庶保終吉若獨當權必爲身累後丁果被流竄

章得象爲職方知洪州罷歸丁晉公與楊文公博召數人皆不至丁以爲二人博無歡楊曰有章職方者善博可召之旣至丁不勝輸銀器數百章無喜色亦不辭他日又博章輸銀器數百兩亦無吝色丁嘉其有度援引以至淸顯嘗云章公他日必爲公臺【東都事略曰章得象字希言世家泉州後徙居浦城寶元中拜中書門下平章事仁宗謂曰先太后臨朝羣臣邪正朕皆黙識之卿淸忠無所附麗故大用也】

唐待制先與丁晉公爲友後居水櫃街宅正相對丁將有弼諧之命唐遷居州北或問其故唐曰謂之入則大拜數與往還事涉依附經旬不見情必猜疑故避之耳後晉公南遷唐曰丁之才術李贊皇之流動多而靜少任智而鮮仁可以佐三事但不可冢百官耳【宋史曰唐肅字叔元杭州錢塘人錢鏐時七嵗能誦五經名聞國中後與孫何丁謂遊學者慕之官至龍圖閣待制】

慶曆中余靖歐陽修蔡襄王素在臺中力引石介爲諫官執政亦欲從其請時範文正爲參政語同列曰石介剛正天下所聞然性亦好異若使爲諫官必以難行之事責人主以必行少拂其意則引裾折檻叩頭流血無不爲矣主上𨿽富有春秋然無失徳朝廷政事亦自修舉安用如此諫官人皆服其言

慶曆中一近侍犯法罪不至死執政以其情重請殺之範希文獨無言退而語同列曰諸公勸人主法外殺近臣一時𨿽快意不宜敎手滑諸公黙然【東軒筆錄曰刼盜張海過髙郵知軍晁仲約度不能禦具牛酒迎勞事聞朝廷大怒時富鄭公在樞府議欲誅仲約範欲宥之富公曰方今患法不舉方欲舉法而多方沮之範公曰祖宗以來未嘗輕殺臣下此盛徳之事柰何欲輕壊之且吾與公在此同僚之間同心者有幾𨿽上意亦未知所定而輕導人主以誅戮臣下他日手滑𨿽吾輩亦未敢自保富公終不以爲然及範公出按陜西富公出按河北富自河北還及國門不許入未測朝廷意此夜徬徨不能寐繞牀嘆曰範六丈聖人也】

薛簡肅知成都範蜀公【範鎭己見】方爲舉子薛一見愛之館於府第俾與子弟講學每曰範君廊廟人也蜀公益自謙退乘小駟至銅壺閣下卽步行趨府門逾年人不知爲帥客薛還朝以蜀公行或問薛自成都歸得何奇物曰蜀珍產不足道吾歸得一偉人與俱來【五朝名臣言行錄曰薛奎字宿藝絳州人嘗尹開封以嚴爲治及鎭蜀則以惠愛稱蜀人愛且畏之以比張詠而不苛官至參知政事卒諡簡肅】

禦史臺有閽吏臺中四十餘年善評其優劣每以所執之挺待中丞之賢否中丞賢則橫其挺否則直其挺此語諠於縉紳凡爲中丞者惟恐其挺之直也範諷爲中丞聞望甚峻一日視事次閽吏忽直其挺範大驚立召問曰爾挺忽直豈覩我之失耶吏初諱之苦問乃言曰昨見中丞召客親諭庖人以造食指揮者數四庖人去又呼之復丁寧者數四大凡役使者授以法而觀其成茍不如法有常刑矣何事喋喋之煩若使中丞宰天下不止一庖人之任皆欲如此喋喋不亦勞而可厭乎某心鄙之不知其挺之直也範大笑慙謝【儒林公議曰範諷齊人性疎誕不顧小節監舒州靈仙觀莊獻太后臨朝聞其俊邁召拜諫官好大言捭闔時有補益常塗者皆畏之任三司使闕略財計議者以謂任不適其器好朋飲髙歌噭呼或不冠幘禮法之士深疾之】

呂獻可待對於崇政殿時司馬溫公爲翰林學士侍讀邇英閣亦趨贊善堂待召相遇朝路並行而北溫公宻問曰今日請對何所言獻可舉手曰袖中彈文乃新參也溫公愕然曰王介甫素有學行命下之日眾皆喜於得人柰何論之獻可正色曰君實亦爲此言耶安石𨿽有時名好執偏見不通物情輕信姦回喜人佞已聽其言則美施於用則疎若在侍從猶或可容置諸宰輔必天下受其禍矣溫公又諭之曰與公相知有所懷不敢不盡未見其不善之迹遽論之不可獻可曰上新嗣位富於春秋朝夕謀議者二三執政爾茍非其人則敗國事此乃腹心之疾治之惟恐不及顧可緩耶後安石變法人始服獻可先見【卲氏聞見錄曰呂誨字獻可正惠公之孫初爲侍禦史言歐陽修首建邪議尊濮安懿王出知鄿州神宗擢天章閣待制又論王安石出知鄧州】

盛文肅知揚州簡重少許可時夏有章授鄭州推官過謁文肅驟稱其才明日置酒召之人謂有章盛公未嘗燕過客甚器重者方召一飯有章別日爲一詩謝之公得詩不發封使人謝曰度已衰老無用此詩有章殊不意詣通判刁繹言其故刁往見文肅問之公曰始見其气韻淸秀謂必逺器今封詩乃自稱新圃田從事得一幕官遂爾輕脫其志已滿必止於此官他日可驗時賈文元爲參政與有章有舊薦爲館職會禦史發其舊事遂寢攺差國子監主簿仍帶鄭州推官未幾卒於京師【東都事略曰盛度字公量余杭人累官翰林學士參知政事性好學家居讀書未嘗釋手眞宗命與李宗諤楊億王曽李維舒雅任隨石中立同編文苑英華所著有愚谷集度肌體丰大艱於拜起有拜之者俯伏不能興或至詬罵其褊戾如此】

張樂全【方平】守陳富鄭公在亳社以不行新法謫知汝州假道宛丘與樂全相見富嘆曰人果難知某三次薦安石謂其才可大用不意今日乃如此樂全曰自是彥國未識此人方平昔年知舉辟爲防檢試卷官每向前來論事則滿院無一人可其意者自是絕之至今無一字往還

李待制在仁宗朝當爲州縣官因邸吏報包希仁【包拯已見】拜參政或曰朝廷自此多事矣承之正色曰包公無能爲今知鄞縣王安石者眼多白甚似王惇他日亂天下者必此人

元祐間東坡在禁林張無盡以書自言曰覺老近來見解與往時不同若得一把茅蓋頭必能爲公呵佛罵祖蓋欲坡薦爲臺諫也溫公頗有意用之嘗以問坡坡云犢子𨿽俊可喜終敗人事不如求重有力而馴良服轅者使安行於八達之衢爲不誤人也溫公遂止張天覺好佛而不許諸子誦經嘗云彼讀書未多心源未明才粘著經卷便燒香禮拜不能得了

張蕓叟云呂申公名知人多得於下僚家有茶羅子一金飾一銀一棕櫚方接客索銀羅子常客也金羅子禁近也棕櫚則公輔必矣家人常排列於屏間以之亷文正王秉政日中書右丞劉整以初附爲都元帥騎從甚都詣門求見文正弟薊公【希貢】爲通謁文正讀書不顧薊公出整復凂入言之文正因令撤去坐椅自據中坐令整入整展拜起立不與之一言整求退謂曰此是我私宅汝欲有所言明日當詣政事堂整出愧赧殆無人色頃之有士人在羈旅寒餓狼狽衣冠襤縷袖詩求見文正兄弟皆揶揄之薊公復入爲言文正亟令設坐戒內人備酒饌至外門肅入對坐張燕執禮甚恭且錄其居止士人但言困苦乞歸明日言於世祖皆遂其請文正兄弟怪問劉元帥主上之所倚任反薄待之江南窮秀才卻禮遇如此我等不能無疑文正曰我是國家大臣言動嚬笑系天下重輕整𨿽貴是賣國叛臣故折辱之令其知君臣重義若寒士數十皆誦法孔子在宋不與燕坐況國家起朔漠斯文不絕如綫我更不尊禮則儒術將掃地矣聞者無不嘆服【陶九成輟耕錄曰恆陽亷文正王希憲字善父畏吾氏由父孝懿王布魯凱官亷訪使因氏焉希憲國初拜平章事】

倪元鎭當至正初天下尙無事元鎭日鬻其家田產不事家人作業惟逍遙吟諷兼寓意於圖畫人竊笑其爲戇後兵興諸富家田產剽剝都盡眾始服其有見

語林卷十五﹤子部﹐小說家類﹐雜事之屬﹐何氏語林﹥

欽定四庫全書

語林卷十六

明何良俊撰賞譽第九【上】

孔子嘗曰吾之於人誰毀誰譽如有所譽者其有所試則孔子但不毀人耳亦何嘗不舉人哉然必試耳余觀東漢喜標樹晉世好加奬飾然一時𨿽門閥子弟皆賢可施於行列昔人以爲名者摩世厲鈍之具豈不信哉善乎龎士元之言曰欲興風俗長道業不美其談卽聲名不足企慕而爲善者少今防十失五猶得其半而可以崇邁世教使有志者自勵夫古多善俗或者用此道也後世欲以深文苛議激振頽風然一遭譏貶而賢者率多自棄嗚呼有世道之責者可無加之慮哉

賈景伯與班固並校祕書景伯母常有疾帝欲加賜以校書例多特以錢二十萬使潁陽侯馬防與之語防曰賈逵母病此子無人事於外屢空則從孤竹之子於首陽山矣【範曄後漢書曰賈逵字景伯扶風平陵人自爲兒童常在太學不通人間事身長八尺二寸諸儒爲之語曰問事不休賈長頭】

賈偉節兄弟三人並有髙名偉節最優時人爲之語曰賈氏三虎偉節最怒【山松後漢書曰賈彪字偉節少遊京師與郭林宗爲談論之首一言一行天下以爲凖的黨事起彪謂同志曰吾不西行大難不解卽入關設方略天子爲之大赦】或問汝南範孟博【範滂已見】郭林宗何如人範曰隱不違親貞不絕俗天子不得臣諸侯不得友吾不知其他【範曄後漢書曰郭泰字林宗太原介休人家貧早孤母使給事縣庭林宗曰大丈夫安能處斗筲之役乎就屈伯彥學三年博通墳籍遊洛陽見李膺膺大奇之遂相友善名震京師後歸鄕裏諸儒送至河上車數千兩林宗與李膺同舟而濟眾賔望之以爲神仙】

東國宗敬蔡中郎不言名咸稱蔡君兗州陳畱並圖畫形像爲之目曰文同三閭孝齊參騫

世目陳仲舉【陳蕃已見】昻昻如千里驥周孟玉【周璆已見】瀏瀏如松下風【世說作世目李元禮謖謖如勁松下風】

一云世目潁川李府君【李膺已見】頵頵如玉山汝南陳仲舉軒軒如千里馬南陽朱公叔【朱穆己見】如行松栢之下潁川爲之目曰荀氏八龍慈明【荀爽已見】無【範曄後漢書曰荀淑字季和爲朗陵侯相蒞事明理稱爲神君卒年六十七李膺自表師喪去官生八子儉鯤靖燾汪爽肅旉並有名稱時人謂之八龍初荀氏舊裏名西豪潁陰令苑康以爲昔髙陽氏有才子八人今荀氏亦有八子遂攺曰髙陽裏】

趙戩遭三輔防亂客於荊州州牧劉表以爲賔客【典略曰趙戩字叔茂京兆長陵人質而好學言稱詩書愛卹於人不論疏密辟公府入爲尙書選部郎董卓欲以所私並充臺閣戩拒不聽卓怒欲殺之戩引辭正色卓𨿽凶戾屈而謝之故王允被害戩棄官斂三輔亂戩客荊州劉表以爲賔客曹公平荊州執戩手曰何相見之晚遂辟爲掾】爾時禰正平【張隲文士傳曰禰衡字正平平原般人少有才辯气尙剛傲好矯時慢物】來遊京師【範曄後漢書曰興平中衡避難荊州建安初來遊許下】詆訾朝士謂無復人反南見戩嘆曰所謂劍則干將莫邪木則椅桐梓漆人則顏冉仲弓也阮元瑜少有雋才應機捷麗嘗就蔡伯喈學蔡嘆曰童子奇才朗朗無

平原陶丘洪【靑州先賢傳曰陶丘洪字子休平原人淸達博辯文冠當代舉孝亷不行辟太尉府年三十卒】舉劉正禮爲茂才【範曄後漢書曰劉繇字正禮東萊牟平人父寵會稽太守繇爲揚州牧時術據淮南繇移居曲阿值中國防亂士友南奔接收養與同優劇甚得名稱術遣孫策攻破繇奔豫章】是公山弟【範曄後漢書曰劉岱字公山董卓入洛陽岱從侍中出爲兗州刺史虛己愛物爲士人所附初平三年黃巾轉入東平岱擊之戰死】刺史曰前年舉公山柰何復舉正禮洪曰若使明君用公山於前擢正禮於後所謂禦二龍於長途騁騏驥於千里何所復難

陳長文【陳羣別見】與孔文舉共論汝潁人士陳曰荀文若【荀彧己見】公達【魏春秋曰荀攸字公達爲尙書令從太祖徵伐常謀謨幃幄時人及子弟莫知其所言太祖每稱之曰公達外愚內智外怯內勇外弱內彊不伐善無施勞智可及愚不可及𨿽顏子寗武不能過與鐘繇善繇言我每有所行反覆思惟自謂無以易以咨公達輒復過人意】休若【荀氏家傳曰荀衍字休若彧第三兄也】友若【荀諶字友若彧第四兄紹在冀州以諶爲謀主】仲豫【荀氏家傳曰荀恱字仲豫彧從父兄也父儉朗陵長祖淑朗陵侯相張璠漢紀曰恱淸虛沈靜善於著述建安初爲祕書監被詔刪漢書作漢紀三十篇因事以明臧否致有典要其書大行於世】當今並無對

脂元升以哭孔文舉屍魏太祖收欲治罪以其事直見原元升後見太祖陳謝前愆太祖呼其字曰元升卿故慷慨【魚豢魏略曰脂習字元升京兆人公府辟舉髙第天子西遷及詣許昌習常隨從與少府孔融親善太祖爲司空威徳曰盛融書防倨傲習常責融欲令攺節融被誅時許中百官與融親善者莫敢收卹習獨撫而哭之曰文舉卿舎我死我當復與誰語者】

魏文帝初受漢禪羣臣皆魏徳衛臻獨稱漢美文帝曰天下之珍當與山陽共之

曹子建七步成章世目爲繡虎目王仲宣爲泥下潛蛙龎徳公目諸葛孔明爲臥龍龎士元爲鳯雛司馬徳操爲水鏡

諸葛武侯甚知蔣琬用爲長史常曰公琰托志忠雅當與吾共贊王業者也

鐘士季【鐘防己見】入蜀甚知姜伯約謂長史杜元凱曰【杜氏新書曰杜預字元凱司馬宣王女壻王晉書曰預智謨淵博明於理亂常稱徳者非所企及立功立言所庶幾也著左氏集解又參考眾家謂之釋例作盟防圖春秋長歷成一家學摯虞甚重之曰左丘明本爲春秋作傳而左傳遂自孤行釋例本爲傳設而所發明何但左傳】以伯約比中土名士公休太初【諸葛誕夏侯並已見】不能過也【蜀志曰姜維字伯約天水冀人少與母居好鄭氏學傅子曰維好立功名陰養死士不修布衣之業孫盛雜紀曰初姜維詣亮與母相失復得母書令求當歸】

【維曰良田百頃不在一畆但有逺志不在當歸也蜀志曰亮辟維爲奉義將軍與長史張裔防軍蔣琬書曰姜伯約忠勤時事思慮精密考其所有永南季常諸人不如也郤正論曰姜伯約據上將之重處羣臣之右宅舎敝薄資財無餘側室無妾媵之防後庭無聲樂之娯衣服取供輿馬取備飲食節制不奢不約官給費用隨手消盡察其所以然者非激貪厲濁抑情自割也直謂如是爲足不在多求凡人之談常譽成毀敗扶髙抑下咸以姜維投厝無所身死宗滅以是貶削不復料擿異乎春秋褒貶之義矣如姜維之樂學不倦淸素節約自一時之儀表也】

張子綱【張紘已見】與孔北海書言虞仲翔前頗爲論者所侵美寶爲質雕磨益光不足以損

管公明言與裴使君【裴微己見】何鄧二尙書【何晏鄧颺並己見】劉太常【劉寔己見】兄弟語使人神思淸發昏不假寐自此以還殆白日欲寢矣【晉書曰劉寔弟名智字子房貞素有兄風少貧薪自給讀誦不輟以儒行稱】或問焦先於皇甫士安士安曰曠然以天地爲棟宇闇然合至道之前出羣形之表入寂之幽一世之人不足以掛其意四海之廣不足以回其顧妙乎與三皇之先者同矣結繩己來未及其至也豈羣言之所能髣髴常心之所能測量哉【皇甫謐髙士傳曰世莫知焦先所出或言漢末無父母兄弟見漢衰乃不言常結艸爲廬冬夏袒露垢污如泥後野火燒其廬先因露寢遭大雪袒臥不移人以爲死就視如故】陸士衡與弟士龍俱有雋才張司空【張華己見】見而恱之常曰伐吳之利在獲二雋

山公目嵇叔夜巖巖如孤松之獨立

嵇君道【嵇含己見】云吾在洛嘗與二陸談【陸機陸云並己見】覺辭少理暢語約事舉莫不豁然若春日之判薄冰秋風之掃枯葉

世目鄧士載爲伏鸞陸士龍爲隱鵠

衛伯玉明識淸允傅蘭碩【傅嘏己見】極貴重之比之寗武子【晉書曰衛瓘字伯玉河東安邑人父覬魏尙書瓘十歲防父至孝過人性貞靜有名理在位以任職稱鄧艾鐘防伐蜀瓘以侍中持節監艾防軍事】

張茂先甚重成公簡【王隱晉書曰成公簡字宗舒東郡人世二千石性淸素不求榮利潛心味道罔有幹其志者由是黙識過人】嘗曰公簡淸靜比揚子云【揚雄自敍曰雄爲人簡易佚宕黙而好深湛之思淸淨無爲不汲汲於富貴不戚戚於貧賤不修亷隅以徼名當世無擔石之儲晏如也自有大度非聖哲之書不好也非其意𨿽富貴不事也】黙識擬張安世【班固漢書曰張安世字子孺少以父任爲郎以善書給事尙書精力於職休沐未嘗出上幸河東亡書三篋詔問莫能知惟安世識之具述其事後以相校無所遺失上奇其才擢爲尙書令】

顧彥先少有珪璋符采朗澈弱冠仕吳爲黃門郎當時後進盡相推許稱爲大才令望

衛叔寶是樂彥輔壻【衛玠樂廣】並有海內之名裴叔道嘗稱之曰婦翁冰淸女壻璧潤【裴遐己見】

周中丞【弼】目裴逸民曰裴公若武庫五兵縱橫【晉諸公贊曰裴頠字逸民談理與王夷甫不相推下嘗疾世俗尙虛無之理故著崇有論以折之才博諭廣學者不能究後樂廣與頠淸談欲說理頠辭諭丰博廣自以體尙虛無笑而不言】

山季倫薦蔡克於王太尉曰蔡子尼今之正人太尉以書示眾曰山子以正字防人然未易可稱後太尉聞克在選曰山子正人之言驗於今矣【山簡王衍蔡克並己見】

王平子風韻邁達甚爲從兄濬衝夷甫所知四海士人一爲平子品目則二兄不復措意云已經平子【晉諸公贊曰王澄字平子有達識仕至荊州刺史】

王大將軍甚重王太尉常稱之曰夷甫處眾中如珠玉在瓦石間

王武子爲本州大中正【晉諸公贊曰王濟字武子太原晉陽人司徒渾第二子也有雋才能淸言起家中書郎終太僕】訪問關求孫子荊品狀【張隲文士傳曰孫楚字子荊太原中都人晉陽秋曰楚驃騎將軍資之孫南陽太守宏之子仕至馮翊太守】王曰此人非鄕評之所能名乃自爲之目曰天才英博亮防不羣王東海淸虛寡欲無所修尙言理辯物但明其指要而不飾文辭一時服其約而能通王太尉雅貴重之比之南陽樂廣【王承王夷甫並己見】

世目杜治淸標令上【晉陽秋曰杜乂字治京兆人祖預父錫有譽前朝乂少有令名仕丹陽丞成帝納乂女爲後】

世說曰有人目杜治標鮮淸令盛徳之風可樂詠也語林曰有人目杜治標鮮甚淸令初若熈怡容無韻盛徳之風可樂詠也二說與此並小異

世目阮遙集風韻疏誕少有門風

謝太傅云小時在殿廷防見王丞相便覺淸風來拂人諸葛道明【諸葛恢己見】初過江名稱亞於王丞相庾太尉【王導庾亮】丞相甚知之嘗謂曰明府終爲黒頭公

王丞相拜司空時諸葛道明在坐丞相指所著冠語道明曰君當復著此

蔡司徒甚重劉王喬【劉疇己見】常嘆曰劉王喬若過江司徒公之美選也【蔡司徒別傳曰謨字道明濟陽考城人博學有識避地江左歷左光祿錄尙書事揚州刺史】

髙坐和尙天姿髙朗風韻遒邁甚爲王丞相所知周僕射【周顗己見】領選撫其背曰若選得此賢令人無恨【髙坐別傳曰和尙胡名屍黎密西域人傳云國王子以國譲弟遂爲沙門永嘉中到中土止於大市中王丞相一見奇之以爲吾之徒也周侯遇害和尙對其靈坐作胡祝數千言音聲髙暢旣而揮涕收淚其哀樂廢興皆此性髙簡不學晉語諸公與之言皆因傳譯神領意得頓在言前塔寺記曰屍黎密冡曰髙坐在石子岡常行頭陀卒於梅岡卽葬焉晉明帝於冡邊立寺因名髙坐】

周僕射神彩秀澈正體嶷然儕輩不敢防汝南賁泰淵通淸操之士嘗嘆曰汝潁固多賢士自頃陵遲雅道殆衰今復見周伯仁將復舊風淸我族矣

桓茂倫見謝太傅小時嘆曰此兒風神秀澈後當不減王東海【桓彛謝安王承並己見】

王世將髙朗豪率王丞相庾太尉遊於石頭防世將至爾日迅風飛颿世將倚船樓長嘯神气甚逸丞相謂太尉曰世將爲復識事太尉曰正足舒其逸耳【王廙別傳曰廙字世將祖覽父正廙性倨傲不合己者面拒之故爲物所疾加平南將軍】

李充言潘安仁之文如翔禽之羽毛衣被之綃縠庾公目王右軍淸貴有鑑裁【按世說云殷中軍道右軍淸鑑貴要與此語復小異】世人語曰大才槃槃謝家安江東獨步王文度盛徳日新郤嘉賔【世說作揚州獨步王文度後來出人郤嘉賔無上謝安一句】

支道林淸談著名一時風流貴勝莫不崇敬以爲造微之功足防正始然獨重郤嘉賔稱爲一時之雋

支道林談善標宗防而章句或有所遺時爲守文者所陋謝太傅聞而善之曰此乃九方歅之相馬略其黃取其駿逸

王長史【王蒙己見】問孫興公【中興書曰綽字興公太原中都人少以文稱歷太學博士大著作散騎常侍】郭子定何如【文士傳曰郭象字子河南人少有才理慕道好學托志老莊時人咸以爲王弼之亞辟司空掾太傅主簿】孫曰詞致淸雅奕奕有餘吐章陳文如懸河瀉水注而不竭

殷中軍識度淸逺當時比之管葛屏居墓所幾將十年王蒙謝尙伺其出處以卜江左興亡因相與省之知浩有確然之志旣反因相謂曰淵源不起當如蒼生何【庾翼貽浩書曰當今社稷安危內委何禇諸君外托庾桓數族恐不得百年無憂足下少標令名十數年間位經內外而欲潛居利貞斯理難全且夫濟一時之務須一時之勝何必徳均古人韻齊先達耶王夷甫先朝風流士也然吾薄其立名非眞而始終莫取若以道非虞夏自當超然獨往而不能謀始大合聲譽極致名位正當抑揚名教以靜亂源乃髙談莊老說空終日𨿽云談道實長華競及其末年人望猶存思安懼亂寄命推務而甫自申述狥小好名旣身囚胡虜棄言非所此明徳君子遇防處際寜可然乎而世皆然之益知名實未定獘風未革也浩固辭不起簡文帝始綜萬幾衛將軍禇裒薦浩徵爲揚州刺史浩上防陳讓並致牋於簡文簡文答之曰屬當厄運危獘理盡誠賴時有其才不復逺求版築足下沈識淹長思綜通練起而明之足以經濟若復深存挹退茍遂本懷吾恐天下之事於此去矣令紘領不振晉网不綱願蹈東海復可得耶由此言之足下去就卽是時之廢興時之廢興則國家不異足下宏思之靜算之亦有以深鑑可否望必廢本懷率羣情也】劉尹亡後孫興公爲之誄曰居官無官官之事處事無事事之心當時以爲名言

孫興公目劉眞長曰神猶淵鏡言必珠玉

謝鎭西【晉陽秋曰謝尙字仁祖陳郡人鯤之子也齠齔防兄哀慟過人及遭父防溫嶠喭之尙號叫極哀旣而收淚告訴有異常童嶠奇之由是知名仕至鎭西將軍】與羅君章爲方外之友【羅府君別傳曰含字君章桂陽陽人楚熊姓之後啟土羅國遂氏族焉後寓湘境爲桂陽人含臨海太守彥曾孫滎陽太守綏少子也桓宣武辟爲別駕遷散騎常侍門施行馬含自在官舎有一白雀棲集堂宇及致仕還家庭中忽蘭菊挺生此亦至行之徵也】常稱之曰羅君章可謂湘中之琳瑯

或有人言羅君章可謂荊楚之杞梓桓大司馬曰此自江左之秀豈惟荊楚而已

孫興公云庾太尉雅好所托常在塵埃之外𨿽柔心應世蠖屈其迹而方寸湛然固以對山水

世目王茍子曰流奕淸舉【茍子王修小字文字志曰王修字敬仁太原晉陽人父蒙司徒左長史修明秀有美稱】

桓南郡旣誅司馬元顯見謝景仁甚知之謂四坐曰司馬庶人那得不敗遂令謝景仁年三十方作著作郎阮萬齡與豹江夷相系爲孟昶司馬時人謂昶府有三素望【南史曰阮萬齡陳畱尉氏人祖思曠光祿大夫萬齡少知名爲孟昶建威長史】

謝叔源與從子靈運並有美名時人謂叔源風韻爲髙目望蔡肅肅如寒風振松【謝叔源襲爵望蔡侯】目康樂凜凜如霜臺籠日

謝方明無他伎能自然有雅韻髙祖常稱之曰謝方明可謂名家駒直置便是臺鼎人無論復有才用或云是劉穆之語【沈約宋書曰謝方明陳郡陽夏人尙書僕射景仁從父弟父衝中書侍郎方明爲髙祖中兵主簿事思忠益知無不爲遷侍中丹陽尹】

王令明素不與謝靈運相識嘗得一交言靈運辯博辭義鋒起令明時然後言時荀伯子在坐退而告人曰靈運固自蕭散直上王郎如萬頃陂【沈約宋書曰荀伯子潁川潁陰人祖羨驃騎將軍父猗祕書郎伯子少好學博覽經傳而通率好戲遨遊閭裏故失淸塗解褐駙馬都尉仕至東陽太守】謝法曹【惠連己見】防有才悟性至輕脫不爲父方明所知靈運去永嘉還始寧時方明爲會稽郡靈運嘗自始寧至會稽造方明過視惠連大相知賞時何長瑜教惠連讀書亦在郡內靈運又以爲絕倫謂方明曰阿連才悟如此而尊常兒遇之何長瑜當今仲宣而給以下客之食尊旣不能禮賢宜以長瑜還靈運靈運載之去

謝宣逺【謝瞻己見】諸人才辭辯富微每以約言服之尙書【謝混己見】特所敬貴號曰微子嘗語諸人曰汝𨿽才義丰辯未必皆愜眾心至於領會機賞言約理要固當共推微子

謝尙書目微曰微子異不傷物同不害正

宋世爲之語曰王光祿如屏風屈曲從俗能蔽風露【南史曰王逺字景舒太保弟光祿大夫孺之子也仕至光祿勲】

王僧祐少便聰悟叔父景元撫其首曰兒神明意用當不作率爾人【僧祐已見】

宋文帝見王徵南【王僧虔己見】所書素扇嘆曰非惟迹逾子敬方當器雅過之

顏特進【顏延年己見】爲徐羨之諸人所忌出爲始安太守謝領軍【謝晦己見】謂顏曰昔荀朂忌阮咸斥爲始平郡今卿又爲始安可謂二始殷黃門【殷景仁己見】亦語之曰所謂人惡俊異世疵文雅

王瓉之歷官五兵尙書未嘗詣一朝貴【南史曰瓉之王敬子也官吏部尙書謚貞子】江湛【己見】謂何偃曰王瓉之今便是朝隱【宋書曰何偃字仲廬江人司空尙之中子舉秀才除中軍防軍歷官吏部尙書】

王智少簡貴有髙名【南史曰王智瑯琊人祖穆臨海太守司徒謐之兄】宋武帝甚重之常云見王智使人思仲祖【南史曰帝與劉穆之議討劉毅而智在焉他日穆之白帝曰伐國重事公言何乃使王智知武帝笑曰此人髙簡豈聞此輩議論】

吳郡陸法眞歷官有淸節爲劉秀之安北錄事防軍太山羊希【南史曰羊希字泰聞太山南城人羊元保之從子少有才气爲尙書左丞】與安北咨議孫詵書曰足下同僚似有陸錄事者此生東南名地又張外孫治身淸雅至有志節年髙官下秉操不衰冀當日夕相與申意【南史曰孫詵字休羣太原中都人愛文尢賞泉石官禦史中丞】張景山【張岱己見】與兄太子中舎演新安太守鏡徵北將軍永弟廣州刺史辯俱知名時人謂之張氏五龍

釋曇潁屬意宣唱天然獨絕張暢聞而嘆曰吐辭流便足騰逺理【髙僧傳曰曇潁防稽人少出家誦經十餘萬言止長幹寺】

張永嘗請斌公開講【釋曇斌己見】永問斌京下復有卓越年少不斌言有沙彌道慧法安永卽要請令道慧覆槃【梁惠皎髙僧傳曰道慧姓王余姚人十一出家爲僧逺弟子嘗講成實張融搆難慧乘機挫銳言必詣理】法安述佛性【髙僧傳曰釋法安姓畢東平人七歲出家年在息慈便精神秀出】二人神色自若敍致無遺永問年幾慧言十九安言十八永嘆曰昔扶風朱勃年十二能誦書詠詩時號才童今日二道士可稱義少

王仲寶張思曼甚知孔廣仲寶嘗言廣來使人廢簿領思曼數巾車詣之每嘆曰孔廣使吾成輕薄祭酒【王儉張緒己見南史曰孔廣字淹源防稽人美容止善吐論】

宋文帝以王華劉湛王曇首殷景仁俱爲侍中風力局幹冠冕一時上嘗與四人於合殿宴旣罷出上目送良久嘆曰此四賢一時之秀同管喉唇恐後世難繼也【劉綽宋拾遺曰帝嘗召四人宴飲從朝至夕帝甚歡旣出帝目送之嘆美不已】

張思曼少知名淸簡寡欲父鏡語人曰此兒今之樂廣劉悛之爲益州獻蜀柳數株枝條甚長狀若絲縷武帝植於太昌云和殿前常嗟賞之曰楊柳風流可愛似張緒當年

吏部【粲己見】語人曰近見張思曼殊有正始遺風劉防軍【劉璡己見】至吳語人曰吾聞張思光與陸慧曉並宅中間有水此水必有異味遂命駕酌而飲之曰飲此則鄙吝之萌盡矣

釋慧亮過江止何園寺【梁慧皎髙僧傳曰慧亮姓董先爲東阿靖公弟子後立寺於臨菑講法華大小品十地等學徒雲集千里命駕】顏延之張緒眷徳畱連每嘆曰安汰吐珠玉於前【釋道安竺法汰並己見】斌亮振金聲於後淸言妙緒將絕復興【髙僧傳曰釋曇斌姓蘇南陽人十歲出家事道禕爲師後住江陵辛寺粲請爲母師】

張融陸慧曉二人宅間有池池上有二株楊柳何防見而嘆曰此池便是醴泉此木便是交讓

張思光年弱冠道士陸靜修以白鷺羽麈扇遺之曰此旣異物以奉異人

張思光淸抗絕俗𨿽王公貴人視之傲如獨重衡陽王語從兄思曼曰衡陽王飄飄有淩雲气其風情素韻彌足可懷融與之遊不知老之將至

王仲寶【王儉己見】少便不凡司徒【粲己見】見之嘆曰宰相之門栝栢豫章𨿽小已是棟梁器

劉祭酒【劉瓛己見】少有至性母孔氏甚嚴明語親戚曰阿稱【瓛小字】便是今世曾子

王僧達貴公子孫以才傲物爲吳郡太守入昌門曰彼有人焉顧琛家一公兩掾英英門戶陸子眞五世內侍我之流亞

齊髙帝輔政百僚脫屣到席蔡長史躡屐不攺【南史曰蔡約字景防濟陽考城人興宗子也尙宋孝武公主好飲酒夷淡不與世雜仕齊爲司徒左長史卒官太子詹事】帝謂江祏曰蔡郎是禮度之門故自可恱【南史曰江祏字宏業濟陽考城人仕至侍中中書令受遺輔政爲東昏所誅】

王瞻六歲時從師讀書有伎經門同業皆出觀瞻獨不視習業如初從父僧防曰大宗不衰寄之此子【南史曰王瞻字思範從孫也少逸遊爲閭裏患及長折節修士操渉獵書記仕齊至禦史中丞梁臺建遷吏部尙書】尹【粲己見】在郡嘗於後堂夜集劉祭酒在座劉是眞長六世孫指庭中柳樹謂劉曰人謂此是劉尹時樹每想髙風今復見卿可謂淸徳不衰

禇司徒【禇淵己見】嘗集粲舎初秋涼夕風月甚美彥回援琴奏別鵠之曲宮商旣調風神諧暢王彧謝莊並在坐嘆曰以無累之神合有道之器宮商暫離不可得已尹見江叔文嘆曰風流不墜政在江郎【南史曰江斆字叔文濟陽考城人祖夷右僕射父湛吏部尙書斆母宋文帝女淮陽長公主防以戚屬召見孝武謂謝莊曰此小兒方當爲名器少有美譽尙孝武女臨汝公主拜駙馬都尉爲丹陽丞】

庾杲之韶令和潤善於音吐【蕭子顯齊書曰杲之字景行新野人祖深之雍州刺史父粲司空防軍杲之少貞立學渉文義起家奉朝請太子右衛率】世祖令對魏使兼侍中上每嘆其風器之美王儉在座曰杲之爲蟬冕所照更生風采

陸明霞是張思光外甥好學通博兼善書畫風韻舉動頗於思光時人爲之語曰無對日下惟舅與甥【南史曰陸杲字明霞吳郡吳人祖徽宋建康令有淸名父叡揚州中從事杲少好學歷官以淸正稱仕至金紫光祿大夫】謝防軍【謝超宗己見】一日詣東府門自通爾時風寒慘厲太祖謂四座曰此客至使人不衣自暖矣

禇侍中【禇己見】小便淸簡爲舅王景文所知司徒【淵】謂人曰從弟亷勝獨立乃十倍於我

徐孝嗣【己見】出爲吳興王僕射【儉】贈四言詩曰方軌叔茂追淸彥輔柔亦不吐剛亦不茹時人以比蔡子尼行狀禇中郎淹雅有器量風儀端麗眉目如防公庭就列爲眾所瞻【南史曰禇向字景政祖淵司空父蓁太子詹事向年數歲父母相繼亡沒毀成人親表異之及長淹雅有器量仕梁卒於北中郎】爲廬陵王長史卒官謝舉銘其墓曰宏治推華【杜乂】子嵩慚量【庾敳】酒歸月下風淸琴上論者以爲擬得其人【南史曰謝舉字言謝子也防好學與兄覽齊名十四贈沈約詩爲約所賞弱冠丁父憂幾致毀滅爲太常博士與覽俱預元防江淹一見並相欽挹曰所謂馭二龍於長塗爲太子家令掌管記深爲昭明太子賞接】

世目何散騎曰人中爽爽何子朗

何防嘗目陸慧曉心如明鏡遇形觸物無不朗然王思逺常如懷冰暑月亦有霜气

周彥倫目慧隆道人曰隆公蕭散森疏若霜下之松竹【髙僧傳曰釋慧隆姓成陽平人學無師友卓然自悟】

劉孝標【劉峻己見】目劉訏超超越俗如半天朱霞【何佟之梁典曰劉訏字彥度平原人與陳畱阮孚李紳申金蘭之契築室鐘阜之傍共聽內義鑽尋典奧】劉歊矯矯出塵如雲中白【梁書曰劉歊字士光劉懷慰之子生夕有香气滿室防有識慧十二讀莊子逍遙篇曰此可解耳客問之隨問而答皆有情理家人異之謂爲神童及長博學有文不娶不仕與族弟訏居求志遨遊林澤以山水書籍相娛謚貞節處士】皆儉歲之粱稷寒年之纎纊梁武帝欲爲昭明太子納妃意在謝氏昻曰當今貞素簡勝惟有蔡撙【南史曰蔡撙字景節興宗子也少方雅退黙兄弟並知名爲吳興太守不飲郡井齋前種白莧紫茄以爲常膳詔褒其淸】

宋世有嵇元榮羊蓋並善鼓琴云得戴安道之法柳吳興【柳惲己見】特盡其妙齊竟陵引爲法曹防軍雅被賞狎王嘗置酒有謝太傅鳴琴在側以授吳興吳興彈爲雅弄竟陵曰卿巧越嵇心妙臻羊體良質美手信在今辰豈止當世稱奇足可追蹤古烈【劉璠梁典曰梁武帝嘗語周捨曰吾聞君子不可求備至如柳惲可謂具美分其才藝足了十人】

劉長史防聰敏善屬文【南史曰劉孝綽字孝綽本名冉防聰敏七歲能屬文舅王融深賞異之與同載以適親友號曰神童起家著作郎左遷臨賀王長史】王中書【融】深賞異之常嘆曰天下文章若無我當歸阿士【孝綽小字】

陸佐公少爲外祖張岱所異岱語諸子曰此兒汝家陽元【劉璠梁略曰陸倕字佐公吳郡人慧曉子也少篤學善屬文仕至太常卿】

梁武革命之事沈休文頗相匡贊後帝以語範尙書曰平日與沈休文羣居不覺有異今日才智縱橫可稱明識尙書答曰公今知約不異約今知公

梁昭明在東宮雅好文學嘗與王記室【筠】劉長史【孝綽】陸庶子【倕】到舎人【洽四人並己見】殷常侍遊宴圃太子獨執筠袖撫孝綽肩語曰所謂左挹浮丘袖右拍洪崖肩【梁書曰殷蕓字灌陳郡長平人性倜儻不拘細行不妄交遊門無雜客勵精勤學博洽羣書廬江何憲見之深相嘆賞仕至散騎常侍】

王詹事【筠】防便警悟及長淸靜好學沈尙書【約】每見其所著輒嗟咨吟詠以爲不逮嘗語詹事曰昔蔡中郎一見王仲宣稱爲王公孫曰吾家書籍悉當相與僕𨿽不敏請附斯言自謝朓諸賢零落已後平生意好殆將都絕不謂痿暮復逢於君

張士簡【張率已見】與同郡陸佐公防相友狎同載詣左衛將軍沈休文適值任彥升在坐沈謂任曰此二子後進才秀皆南金也卿可與定交

簡文素重蕭景陽【蕭子顯己見】在東宮時引爲促晏景陽起更衣簡文謂坐客曰嘗聞異人間出今日始知是蕭尙書

到長史【洽】齊末覩世方亂築室巖阿幽居積歲樂安任昉與洽兄沼漑並善嘗訪洽於田舎見之嘆曰此子日下無

到茂灌與弟茂沿皆有文才兼善言理時人比之二陸世祖嘗贈詩云魏世重丁晉朝稱二陸何如今兩到復似淩寒竹

庾彥寶【庾詵己見】子曼倩【梁書曰曼倩字世華早有令譽元帝在荊州爲中錄事後轉諮議防軍】早有令譽爲世祖荊州主簿每出常目送之謂劉之遴曰【梁書曰劉之遴字思貞南陽涅陽人父虯齊國子博士謚文範先生之遴八歲能屬文十五舉茂才對防沈約任昉見而異之】荊南信多君子𨿽美歸田鳯【摯虞三輔決錄注曰田鳯字秀宗爲郎端正入奏事靈帝目送題柱曰堂堂乎張京兆田郎】淸屬桓階【桓階別傳曰階爲尙書令文帝行幸見諸子無禈上搏手曰長者子無禈是日拜三子爲黃門郎】賞徳標奇未過此子

梁元帝嘗云余於諸僧重招提琰法師隱士重華陽陶貞白士人重汝南周宏正其於義理淸轉無窮亦一時名士也

王威明爲黃門侍郎時湘東王【梁元帝別見】爲丹陽尹與朝士宴集屬威明爲酒令威明曰江左以來未有玆舉蕭琛傅昭在坐並謂知言【南史曰王規字威明王儉之孫王騫子也十二略通五經及長博渉有口辯仕至太子中庶子】

衛尉趙知禮見徳章少時嘆曰生舉止詳中故有陳汝之風【南史曰憲字徳章防聰敏好學梁武帝開五館其一館在憲宅西憲招引諸生與之談論新義出人意表同輩咸嗟服焉武帝撰孔子正言章句詔下國學憲十四被召爲正言生祭酒到漑愛其神采博士周正謂憲父君正曰賢子欲策試不君正曰未敢令試居數日君正遣門客與憲候憲正防正將升講坐延憲入室授以麈尾令憲竪義時謝岐何妥在坐正曰二賢𨿽窮奧得無憚此後生何謝遞起義端深極理致憲酬對閒敏正謂妥曰恣卿所問勿以童防期之時觀者重沓憲神色自若辯論有餘正亦起數難終不能屈因告客曰卿還諮吳郡此郎已堪見代博士矣】

江揔持防便聰慧神采英防【南史曰江揔字揔持濟陽考城人江斆之曽孫祖舊光祿大夫父紑南康王主簿揔七歲而孤聰敏有至性梁時爲太子中舎人仕陳歷尙書令入隋拜上開府】甚爲瑯邪王元禮【王筠已見】範陽張纉【南史曰張纉字伯緒範陽方城人衛尉卿宏防子也長七尺四寸眉目疏朗神采爽發性好學兄緬有書萬卷晝夜披讀不去手歷官吏部郎】南陽劉之遴所重之遴嘗酬揔詩其略曰上位居崇禮寺署鄰棲息忌聞曉騶唱每畏晨光赩髙談意未窮晤對賞無極探志共遨遊休沐忘退食曷用銷鄙吝枉趾遘顏色上下數千載揚防吐胸臆其爲通人欽挹如此陳後主在東宮時張譏爲東宮學士有玉柄麈尾至佳後主親執之曰當今𨿽復多士如林堪執此者獨張譏耳卽手授譏

陳後主嘗幸鐘山召從臣於松林下共談敕張譏竪義時索麈尾未至後主取松枝手以屬譏曰此可代麈尾顧語羣臣此卽張譏後事

陳永陽王臨吳郡聞陸慶名請與相見慶固辭以疾時慶宗人陸榮爲郡五官掾慶嘗詣焉王乃微服往榮舎穿壁觀之後語榮曰慶風神凝峻殆不可測嚴君平鄭子眞何以尙玆【南史曰陸慶吳郡人少好學徧通五經尢明春秋左氏傳節操甚髙仕梁爲婁令陳天嘉初徵散騎侍郎不就】

何妥少機警以技巧事湘東王后知其聰明召爲誦書時蘭陵蕭愼亦有雋才住靑楊巷妥住白楊頭時人爲之語曰世有兩雋白楊何妥靑楊蕭愼【隋書曰何妥字棲鳯西城人爲湘東王誦書江陵平入周爲太學博士隋除散騎常侍終國子祭酒】

語林卷十六

欽定四庫全書

語林卷十七

明何良俊撰賞譽第九【下】

杜子光童孺時奇才博學能著文章心解性達無不貫綜一時稱爲舞陽杜孔子【崔鴻十六國春秋前涼錄曰杜育字子光濮陽舞陽人】崔司徒【崔浩己見】每與盧談輙嘆曰對子眞使我懷古之情更深【北史曰盧字子眞範陽涿人曽祖諶晉司空從事中郎祖偃父邈仕慕容氏俱以儒雅稱神防四年太后辟召儒雋以爲首授中書博士遷侍郎崔浩欲整人倫分明姓族曰創制立事各有其時樂爲此者詎幾人也宜三思浩不納後終以此敗】

髙伯恭【髙允己見】少有奇度淸河崔伯見而異之嘆曰髙子黃中內潤文明外照必爲一代偉人【魏收魏書曰崔宏字伯淸河東武城人魏司空林六世孫少有雋才號曰冀州神童符堅徵爲太子舎人不就魏道武以爲黃門侍郎與張衮對掌機要】

魏中山王【熈】博識之士見盧防章嘆之曰盧郎有如此風神惟須誦離騷飲美酒自爲佳士【北史曰盧元明字防章範陽涿人渉歷羣書兼有文義風采閒潤進退可觀太平中副李諧使梁南人稱之】

範陽祖元珍【祖瑩別見】與陳郡景翔齊名秀出【北史曰翻字景翔陳郡項人】時人爲之語曰京師楚楚與祖洛中翩翩祖與

濟陰王元暉見溫子升文嘗云江左文人宋有顏延之謝靈運梁有沈約任昉我子升足以淩顏轢謝含任吐沈【北史曰溫子升字鵬舉太原人晉大將軍嶠之後世居江左祖恭之避難歸魏家於濟陰寃句子升博覽百家文章淸婉永熈中爲散騎常侍領本州大中正】

魏陸暐與弟恭之並有時譽洛陽令賈禎嘆曰僕以老年更覩璧黃門郎孫惠蔚曰不意二陸復在坐隅【北史曰陸暐字道暉弟恭之字季順代人也世領部落祖俁仕魏封東平王父凱官至正平太守暐除伏波將軍嘗擬急就章爲悟章及七誘十醉章表數十篇恭之有操尙位東荊州刺史所著文章詩賦千餘篇】楊遵彥小時夙成從父兄黃門侍郎【昱】特相器重嘗謂人曰此兒駒齒未落已是我家龍文更十年當求之千里外耳

楊遵彥典選時以六十人爲一甲楊令其自敍訖不省文簿便次第呼之嘗誤以盧士深爲士琛士深自言其名遵彥曰盧郎朗潤所以加玉【三國典略曰東魏以楊愔典選愔令選人自敍不省文簿次第呼之嘗誤呼慕容爲長孫一人而已有職人魯漫漢自言微賤不記愔曰卿前在元子思坊乘驢遙見我不下以方麯障面我何不識卿耶漫漢驚服】

楊遵彥作文徳論【楊愔己見】以爲古今辭人皆負才遺行澆薄險忌惟邢子才王元景溫子升彬彬有徳素

楊遵彥欲引崔彥通【崔瞻己見】爲中書侍郎時盧思道直中書省因問盧曰我比日多務都不見崔瞻文藻卿與之親通理當相悉思道答曰崔瞻文辭之美實有可稱但舉世重其風流所以才華見沒

北齊廢帝爲太子時嘗集諸儒講孝經問國子助教許散愁曰先生在世何以自資許對曰散愁自少以來不登孌童之牀不入季女之室服膺簡策不知老之將至平生素懷若斯而已太子曰顏子縮屋稱貞柳下嫗而不亂未若此翁白首不娶

魏帝嘗季秋大射普令羣臣賦詩魏佛助【魏收小字】詩末云尺書徵建業折簡召長安文襄壯之顧謂諸人曰在朝今有魏收便是國之光采

盧子均小字龍子風神澹雅從弟思道小字釋奴宗中俱稱英妙幽州爲之語曰盧家千里釋奴龍子【思道已見北史曰盧昌衡字子均沈靜有才識風神澹雅容止可法博渉經史工行艸書】

王沙彌【王晞小字己見】東適海隅與邢子良遊處子良愛其淸悟與其在洛兩兄【昕】書曰賢弟彌郎意識深逺曠達不羈簡於造次言必詣理吟詠情性往往麗絕恐足下方難爲兄不暇憂其不進也

吏部郎中陸卭嘗稱李徳林曰徳林文章浩浩如長河東注比來見後生制作乃涓澮之流耳【續世說曰北齊任城王亦稱徳林曰經國大體是賈生晁錯之儔雕防小技殆相如子云之輩】

李徳林爲文辭覈理暢魏收嘗對髙隆之謂其父曰賢子文筆終當繼溫子升隆之大笑曰魏常侍殊已嫉賢何不近比老彭乃逺求溫子

柳思敬少有逺量濟陽蔡大寶有重名於江左時爲嶽陽王【蕭詧己見】諮議見柳便嘆曰襄陽水鏡復在於玆【北史曰柳莊字思敬河東解人宋太尉元景從孫博覽墳籍兼善詞令隋給事黃門侍郎】

辛懷逺與二兄鑑曠弟寶迅皆以才識知名秦雍爲之語曰五龍一門金友玉昆【崔鴻前涼錄曰辛攀字懷逺隴西狄道人父奭尙書郎】鎭南長史恱壽謂南海王曰向見北海王子天資宏雅神爽髙邁始知天族多奇玉林皆寶

李密乘一黃牛被以蒲韉將漢書一帙掛於角上一手捉牛靷一手翻漢書越國公【楊素己見】遇見於道從後按轡躡之旣及問何處書生耽學如此密識是越公乃下牛再拜自言姓名又問所讀書答云項羽傳越公奇之與語大恱謂其子感等曰吾觀李密識度女等不及虞世基拜內史舎人時柳顧言博學罕所推許與世基相見嘆曰海內當共推此一人

薛收與弟徳音元敬齊名號河東三鳯時目收爲長離徳音爲鸑鷲元敬年最少爲鵷雛

太宗登極日語房齡曰薛收若在朕當以中書令處之

唐太宗嘗稱虞永興【虞世南己見】有五絕徳行忠直博學文詞書翰

李守素尢精譜學人號肉譜或謂虞祕監曰李倉曹以善談人物乃得此名然非雅目公旣言成凖的宜有以攺之祕監曰昔任彥升善談經籍時稱爲五經笥宜攺倉曹爲人物志【隋唐嘉話曰李守素趙州人太宗署爲倉曹防軍甚工譜學自晉宋以降四海士流及諸勲貴華戎閥閱莫不詳究當時號爲行譜】

劉子翼峭直有行常面折僚友之短退無餘訾李百藥嘗語人曰劉四𨿽復罵人人多不憾【大業雜記曰劉子翼字小心劉禕之之父仕隋至著作郎】

太宗嘗出行有司請載副書以從上曰不須虞世南在此行祕書

賀徳仁與兄徳基俱以辭學見稱時人爲之語曰學行可師賀徳基文質彬彬賀徳仁【唐書曰賀徳仁越州山陰人少與從兄徳基俱事國子祭酒周正以辭學見稱徳仁仕陳官吳興王友】

太宗嘗宴羣臣於積翠池酣樂賦詩魏徵賦西漢其卒章曰終借叔孫禮方知皇帝尊帝曰徵言未嘗不約我以禮

太宗徵遼東拜楊宏禮爲兵部侍郎駐蹕之役領步騎二十四軍跳出賊背所向摧靡帝自山上下望見其袍仗精整人人盡力謂許敬宗曰越公兒郎故有家風【劉昫唐書曰楊宏禮隋尙書令素弟嶽之子髙祖受禪襲爵淸河郡公太宗徵遼以宏禮有文武材擢拜兵部侍郎專典兵機之務】

太宗嘗曰禇遂良鯁亮有學術竭誠親於朕若飛鳥依人自加憐愛【劉昫唐書曰禇遂良散騎常侍亮之子博渉文史尢工書父友歐陽詢甚重之】谷那律淹識羣書禇遂良目爲九經庫【唐書曰谷那律魏州人淹識羣書官至文館學士】

張文瓘補並州防軍時李勣爲長史語人曰稚圭今之管蕭吾所不及

太宗嘗問羣臣曰朕子弟孰賢魏徵曰臣愚不盡知其能惟吳王數與臣言未嘗不自失帝曰朕亦器之然卿以爲前代孰比對曰經學文雅漢之河間東平至於孝行曾閔不能過帝由是寵遇益厚【劉昫唐書曰霍王元軌髙祖第十四子武徳八年封吳王攺封霍王】

薛元超爲髙宗所知時在中書特承恩遇嘗召入與諸王同預私防重其文學政理之才嘗語之曰長得卿在中書固不借多人【唐詩紀事曰元超薛收之子髙宗時爲給事轉中書舎人薦任希古郭正一崔融等皆以才名上元初同中書門下三品政出武后因陽喑乞骸骨】

李義府【己見】初進以李大亮劉洎之薦太宗召令詠烏李曰日裏颺朝彩琴中伴夜啼上林如許樹不借一枝棲帝曰當以全枝借子何止一枝

韋思謙調官有微累吏部尙書髙季輔曰自吾居選部今始得此一人豈可以小疵而棄大徳擢授監察禦史皇甫公義引韋思謙爲沛王府倉曹曰公豈是池中物屈公爲數旬之客以望此府耳

鳯閣侍郎杜景佺文章智識並髙逺時號爲鳴雞樹盧升之爲鄧王府典籖王甚知之嘗語諸人曰此卽寡人相如【唐詩紀事曰盧照鄰字升之範陽人調新都尉病去官足攣一手又廢乃居具茨山下自以爲髙宗尙吏已獨儒武后尙法已獨黃老後封嵩山屢聘賢士己巳廢著五悲文以自明病旣久與親屬訣自沈潁水】

張鷟文章俊敏凡應八舉皆登甲科騫味道嘗稱之曰此生天下無【續世說曰張鷟爲兒童時夢紫色大鳥五防成文降於庭中其祖謂曰五色赤文鳯也紫文鷟也爲鳯之佐吾兒當以文章瑞於明庭因名鷟員半千嘗見其文曰張子之文如靑錢萬選萬中未聞退時時目爲靑錢學士】

崔尙書【崔湜已見】甚重其弟潤甫嘗語人曰液子我家龍【唐詩紀事曰崔液字潤甫仁師子湜之弟也工五言官殿中侍禦史坐湜故亡命郢州作幽徵賦以見意】貟半千本名餘慶嘗師事學士王義方義方嘉重之嘗語之曰五百年一賢者生足下當之矣因攺名半千孔季詡在祕書陳子昻每爲之目曰神韻淸逺可比衛玠

魏知古亡後宋廣平嘆曰叔向古之遺直子產古之遺愛兼之者其魏公乎【唐詩紀事曰魏知古深州人相睿宗薦洹水令呂太一司功防軍齊澣騎曹防軍柳澤密尉宋遙補闕暉封希顏伊闕尉陳希烈後皆爲聞人】

李元紘爲相務峻崖檢誇進者憚之宋廣平嘗曰李侍郎引宋遙之美黜劉晃之貪貴爲國相家無畱儲𨿽季文子之徳何以加諸【劉昫唐書曰李元紘京兆萬年人少謹厚爲雍州司戶時太平公主與寺僧爭碾磑元紘斷還寺僧竇懷貞爲雍州長史懼太平勢促令元紘攺斷元紘大署判後曰南山或可攺移此判終無揺動竟執正不撓懷貞不能奪開元中中書侍郎】

李乂嘗典選請謁不行時人爲之語曰李下無蹊徑【唐詩紀事曰李乂字尙眞趙州人十二工屬文薛元超曰是子且有海內名沈正方雅識治體時稱有宰相器初爲黃門侍郎姚崇爲紫微令薦爲侍郎外托引重實去其糾駮權】

張燕公【張說已見】嘗曰沈三兄【沈佺期已見】詩直須還他第一楊再思每目徐堅爲鳯閣舎人樣

韋氏孝友文學有承慶嗣立【劉昫唐書曰韋承慶字延休嗣立承慶異母弟也父思謙則天朝納言母王氏遇承慶甚嚴每有杖罰嗣立必解衣請代母不聽輒私自杖母察知之漸加恩貸議者比王祥王覽】音樂有萬石【劉昫唐書曰萬石韋挺之子有學業而善音律爲太常卿增損郊廟燕防樂調時以爲稱職】達禮儀則叔夏【劉昫儒學傳曰韋叔夏左僕射安石凡也精通三禮官國子祭酒撰五禮要記】史才博識有述【劉昫唐書曰述勒成國史一百十三卷事簡而記詳有良史才蕭頴士以爲譙周陳壽之流述以儒術進當代宗仰而純厚長者澹於勢利聚書二萬卷皆自校定𨿽禦府不逮也兼古今朝臣圖歷代知名人畫魏晉以來艸隸眞迹數百卷古碑古器藥方格式錢譜璽譜之當代名公尺題無不畢備祿山之亂兩京防賊宗幸蜀述抱國史藏於南山經籍資產焚剽殆盡述亦防於賊庭】時趙冬曦兄弟亦有美名【唐詩紀事曰趙冬曦定州人開元初監察禦史坐事流嶽州召還復官】張燕公嘗語人曰韋趙兄弟人之杞梓韋述是元行衝姑子性好學嘗入行衝書齋忘寢與食行衝引與之談貫綜經史事如指掌試以綴文操牘便成行衝大恱引之同榻曰此吾外家之寶

張燕公嘗稱許景先曰許舎人之文𨿽無峻峯激流嶃絕之勢然屬詞丰美得中和之气實一時之秀【唐詩紀事曰許景先常州人景先獻賦李迥秀見之曰是宜付太史後與齊澣王邱韓休更知制誥】

宗嘗早朝見張九齡風儀秀整有異於眾謂左右曰朕每見張九齡精神頓生

汝陽王璡是寧王長子丰儀秀整宗甚愛之嘗曰花奴姿質明瑩必神仙謫墮也寧王隨短之上曰大哥不在過慮阿瞞自是相師帝王之相須有英特之風深沈之候花奴但端笑過人當得公卿間令譽耳【劉昫唐書曰寧王憲本名成器睿宗長子也追贈讓皇帝長子璡封汝陽王與賀知章禇廷誨爲詩酒之交】

房太尉每見元魯山卽終日嘆息嘗謂李遐叔【華】曰見紫芝眉宇使人名利之心頓盡【劉昫唐書曰房琯字次律河南人平章事融之子少好學風儀沈整以門防補宏文生性好遁與東平呂向於陸渾伊陽山讀書凡十餘歲天寶末官至憲部侍郎宗幸蜀奔赴行在拜文部尙書同平章事奉使靈武冊立肅宗抗防自請兵戰敗於陳濤斜】韋陟以父安石憤激致斃與弟斌杜門不出八年親友更往惇曉乃彊調洛陽令宋璟見陟嘆曰盛徳遺範盡在此矣【韋安石韋斌並已見劉昫唐書曰韋陟字殷卿自防風標峻整安石尢愛之早有臺輔之望被李林甫楊國忠所擠中原兵起鬱鬱不得志乃嘆曰吾道窮於此乎有志不伸得非天命因遘疾卒於虢州】賀知章【己見】性曠夷善談說與族姑子陸象先【己見】善象先嘗謂人曰季眞淸談風流吾一日不見則鄙吝生矣賀知章見李太白稱之曰此天上謫仙人也

陸象先與弟景倩景融景獻景裔皆有名當世僧一行少時與象先兄弟相善嘗語人曰陸氏兄弟皆有士行古之荀陳何以加之

吉頊爲吏部侍郎用陸景初【陸象先先名景初己見】爲洛陽尉其父元方時亦在吏部固辭不敢當頊曰爲官擇人至公之道陸景初才望髙雅非常流所及實不以吏部之子妄推薦也竟奏授之

元結舉進士禮部侍郎楊浚見其文嘆曰一第慁子耳有司得子是賴是年果擢上第【唐詩紀事曰元結字徽之蘇源明薦於肅宗時思明攻河陽帝召結詣京師結上時議三篇攝監察禦史發宛葉軍屯泌陽全十五城帝善之代宗時侍親歸樊上拜道州刺史民樂其教始號猗玗子後稱浪士又曰漫郎更曰聱叟】

閻士和嘗評防歷世文章獨推蕭頴士以爲聞蕭氏之風者五尺童子羞稱曹陸

皇甫冉是晏先生之後張曲江深愛之嘗曰皇甫生淸頴秀防有江徐之風【唐詩紀事曰皇甫冉字茂政常州人大歷二年遷右補闕髙仲武中興間气集曰皇甫補闕自擢桂禮闈遂爲髙格往以世道艱虞避地江外每文章一到朝廷作者變色】李遐叔著含元殿賦成以示蕭茂挺茂挺曰景福之上靈光之下

錢起與郎士元齊名時人語曰前有沈宋後有錢郎【姚合極集曰錢起字仲文吳興人天寶十載進士終尙書郎太淸宮使郎士元字君冑天寶十五載進士與錢起齊名歷拾遺終頴州刺史】

劉捷卿【劉迅已見】在都嘗寢疾房太尉聞而憂之通夕不寐顧語賔從曰捷卿有不諱可謂無復有神理

劉忠州每與劉捷卿談輙語曰聞劉公淸言皇王之理盡矣【唐詩紀事曰劉晏字士安八歲獻頌泰山行在帝命張說試之說曰國瑞也卽授太子正字公卿邀請傍午號神童】

良俊按宋祁唐書劉知幾第五子劉迅傳中有此二事又摭言李華三賢論其論劉愼虛亦載此事不應二人同時事都不異然三賢論又謂愼虛名儒大官之家兄弟以學著乃述詩書禮易春秋爲五說條貫源流備古今之變今考劉昫宋祁唐書及李肇國史補作五說者正劉迅也且劉迅父知幾史才無對官至崇文館學士叔知柔以文章政事致位尙書右丞兄貺餗彚秩弟迥本傳中皆有述撰則所謂名儒大官之家與兄弟以學著者非迅而何且二唐書都不載劉愼虛事豈摭言稱愼虛門閥風望如此而正史顧遺之耶則愼虛之爲迅無疑迅本字捷卿或愼虛其別字也但正史不著迅有別字與其能詩而詩家序論亦不詳其所出乃知記事者固多疏漏也

陳郡殷寅名知人見劉捷卿嘆曰今之黃叔度也李揆【己見】在中書美風儀善奏對帝嘆曰卿門地人物文學皆當世第一信是朝廷羽儀

文宗嘗問魏謩卿家書詔頗悉存不【劉昫唐書曰魏謩字申之五代祖徴貞觀朝名相謩至檢校右僕射儀容魁偉言論切直宣宗每曰魏謩綽有祖風競以語詞太剛爲令狐綯所忌】謩對比多失墜惟故簮笏在詔令上送時鄭覃曰在人不在笏帝曰覃不識朕意此笏乃今之甘棠【劉昫唐書曰鄭覃故相珣瑜之子長於經學稽古守正文宗尢重之官至守司徒】

元稹【己見】爲翰林承防朝退行至廊下時初日映九英梅隙光射稹有气勃然百寮望之嘆曰豈腸胃之章映日可見乎

顧逋翁【顧況己見】恃才淩物於文章少所推可見白居易之文卽自失曰吾謂斯文遂絕今復得子矣

有人言牛僧孺可爲禦史大夫宰臣鄭覃曰頃爲中丞未嘗搏擊恐無風望上曰鸞鳯與鷹隼事異

牛奇章鎭江夏辟柳仲郢爲從事仲郢有元公之風動修禮法奇章嘆曰茍非積習名教安能及此

柳璨爲左拾遺公卿托爲牋奏時譽日洽以其博奧目爲柳篋子【劉昫唐書曰柳璨河東人祖公器僕射公綽之再從弟璨少孤貧好學僻居林泉晝則采樵夜則燃木葉以照書】

趙光逢方直溫潤當時目爲玉界尺【孔平仲續世說曰後唐趙光逢防嗜典墳動守規檢弟光爲平章事時謁問於私第語及政事他日光逢署其戶曰請不言中書事淸靜端黙如此】

劉子儀愛徐堅初學記嘗曰非但初學正可爲終身記耳

李穆有淸識然獨重徐寶臣【徐己見】嘗語人曰吾觀江表冠蓋若中立有道惟有徐公【涑水記聞曰李穆字孟雍陽武人防沈謹溫厚好學周世宗時爲左拾遺太祖登極以左拾遺知制誥太宗朝除中書舎人母卒哀毀過人未終防而卒上甚惜之謂宰相曰李穆國之良臣奄爾淪沒非穆不幸乃國之不幸也】

李穆從王昭素學易昭素語穆曰子所謂精理往往出吾意表【王聖塗澠水燕談錄曰王昭素先生酸棗人博學通五經尢長於易作易論二十三篇學者稱之李穆薦之太祖召見賜坐逾月遣還】

陳彭年【己見】在翰林所兼十餘職皆文翰淸祕之目時人謂其署銜爲一條冰

王冀公【王欽若已見】自江寧歸再秉機軸魯宗道時爲防政凡聚議多冀公不堪冀公語曰掌武相公在政府日防政豈敢如此魯笑曰王文正先朝重徳豈他人可企茍公執政平允宗道亦何敢異同【五朝名臣言行錄曰魯宗道字貫夫亳州人官至防知政事當時目爲魚頭防政因其姓且言骨鯁如魚頭也】

宋景文【宋祁己見】云左太衝詩曰振衣千仞岡濯足萬里流使人飄飄有世表意不減嵇康目送飛鴻語

宋莒公言歐陽永叔推重歸去來詞以爲江左髙文丞相以爲知言

歐陽公平日少許人惟服韓稚圭嘗因事嘆曰累百歐陽修何敢望韓公

文彥博守成都見文與可奇之嘗曰與可韻灑落如晴雲秋月塵埃不到

二蘇初赴制舉到都是時同召試者甚眾一日韓魏公與客言曰二蘇在此而諸人亦敢與之較試耶此語旣傳由是不試而去者十八九

程伯淳嘗至天寧寺方飯見趨進揖遜之盛嘆曰三代威儀盡在是矣

王荊公司馬溫公呂申公韓黃門【四人並己見】仁宗朝同在從班特相友善暇日多防於僧坊往往談燕終日他人罕得而預時目爲嘉祐四友

王介甫與呂申公素相厚善嘗曰呂十六不作相天下不太平又曰晦叔作相吾輩可以言仕矣【邵氏聞見錄曰王介甫嘗簡晦叔曰京師二年疵吝積於心每不自勝一詣長者卽廢然而反夫所謂徳人之容使人之意消者於晦叔得之矣以安石之不肖不得久容左右以求於心而稍近於道又曰師友之義實有望於晦叔故介甫作相薦晦叔爲中丞後議新法不合始謂晦叔有驩兜共工之姦矣】

東坡詩文落筆輙爲人傳誦每一篇到歐公爲終日喜前後如此一日與子棐論文因及東坡公嘆曰汝記吾言三十年後世上人更不道著我也崇寧間海外詩盛行後生不復有言歐公者

東坡初爲趙淸獻公作表忠觀碑或持以示王荊公公讀之沈吟曰此何語耶時有客在傍遽詆訿之公不答讀至再三又攜之而起且行且讀忽嘆曰此三王世家也客大慚

崇寧大觀間朝廷禁止蘇公文章賞錢增至八十萬禁愈嚴而傳愈盛往往以多相誇士大夫不能誦坡詩便自覺气索而人謂之不韻

防寥嘗與客評詩客曰世間故實小說有可以入詩者有不可以入詩者惟東坡全不揀擇入手便用如街談巷說一經坡手似神仙防瓦礫爲黃金自有妙處防寥曰老坡牙頰間別有一副鑪鞲他人豈可學耶座客無不以爲然

蘇欒城云子瞻諸文皆有奇气至赤壁賦彷佛屈原宋玉之作漢唐諸公莫及也

蘇欒城云讀上林賦如觀君子佩玉冠冕折還揖讓音吐皆中規矩終日威儀無不可觀

蘇子由雲莊周養生一篇誦之如神龍行空爪趾鱗翼所及皆自合規矩

呂太尉【惠卿】赴延安帥道出西都時程正叔居裏中謂門人曰吾聞呂吉甫未識其面明旦西出必經吾門我且一覘之迨旦了無所聞詢之則過已久矣道旁多不知正叔嘆曰夫以從者數百人馬數十行道中能使悄然無聲馭眾如此可謂整肅矣立朝𨿽多可議其才亦何可掩

黃太史【黃庭堅己見】年十七八時自稱淸風客兪淸老見而目之曰奇逸通脫眞驥子墮地也【石林避暑錄曰兪澹字淸老揚州人少與黃魯直同從孫莘老學於漣水軍】

黃魯直見謝無逸詩嘆曰使在館閣當不減晁張【彭乘墨客揮犀曰謝逸字無逸臨川人有髙才江南勝士也閒居多從衲子遊不喜對書生朱世英爲撫州舉八行不就】蘇子瞻自海外歸與米元章書云嶺海八年親友曠絕亦未嘗關念但念吾元章邁往淩雲之气淸雄絕俗之文超妙入神之字何時見之以洗我積年瘴毒耶今眞見之及得寶月庵賦誦之以爲恨二十年相從知元章不盡元章答云更有知不盡處修楊許之業爲帝宸碧落之遊異時相見乃知也其髙自標置如此【宋史曰米芾字元章吳人以母侍宣仁後藩邸舊恩補臨光尉歷漣水軍使知無爲軍召爲書畫學博士賜對便殿上其子友仁楚江淸曉圖擢禮部貟外郎芾爲文奇險不剽襲前人特妙翰墨沈著飛翥得王獻之筆意畫山水人物自名一家尢工臨移至亂眞遇古器物書畫則極力求取必得乃已立寶晉齋貯之坐起玩拊精於鑑裁一經題品價增數倍所與遊皆名士王安石摘其詩句書扇上蘇軾亦喜稱譽之冠服效唐人風神蕭散音吐淸暢所至人聚觀之而好防成癖至不與人同巾器時有可傳笑者又舉止頡頏不能與世俯仰故仕數困】

紹聖元符間汪內相彥章有聲太學中時人爲之語曰江左二寶胡伸汪藻【遊宦紀聞曰胡伸字彥時新安人終符寶郎宋史曰汪藻字彥章饒州徳興人防穎異官至龍圖閣直學士知湖州博極羣書老不釋卷工儷語多著述所爲制辭人皆之】王景文在太學與九江王阮齊名阮嘗曰聽景文談如讀酈道元水經名川支渠貫穿周匝無有間斷咳唾皆成珠璣【宋史曰王質字景文其先鄆州人後徙興國質博通經史善屬文與張孝祥父子遊深見器重孝祥薦質舉制科防去國不果虞允文當國欲用爲右正言中貴人陰沮之出爲通判荊南府】趙汝愚嘗稱劉光祖論諫激烈似蘇子瞻懇惻似範祖禹世以爲知言【宋史曰劉光祖字徳修簡州陽安人爲右正言上章言事讀之有流涕者劾戶部尙書葉翥太府卿沈揆結近習圖進用言比年以來士大夫不慕亷靖而慕奔競不尊名節而尊爵位不樂公正而樂軟美不敬君子而敬庸人旣安習以成風謂茍得爲至計良由老成零落後生晚進議論無所據依學術無所宗主正論益衰士風不競幸詔大臣妙求人物必朝野所共屬賢愚所同敬者一二十人防錯立朝國勢自壯臣𨿽終歲無所防糾固亦末至曠官今日之患在於不封殖人才臺諫但有摧殘廟堂初無長養臣處當言之地豈以排擊爲能哉】

禦史胡紘希韓侂冑意誣趙汝愚久蓄邪心嘗語人以乘龍授鼎之夢又言朝士中有推汝愚宗出楚王元佐爲正統所在蓋指遊仲鴻也初欲直書仲鴻名張孝伯見之曰書其名則竄矣凡阿附宰相本冀官爵此人沈埋六院且二年心迹可察遂不書仲鴻名【宋史曰遊仲鴻字子正南充人趙汝愚一見卽敬之汝愚在樞密謂仲鴻直諒多聞訪以蜀中利病汝愚欲親出經略西事仲鴻曰宥密之地斡旋者易公獨不聞呂申公經略西事當在朝廷之語乎汝愚悟而止除利路提防刑獄而卒劉光祖表其隧道曰慶元黨人遊公之墓】

趙汝愚罷相遊仲鴻力求外除朱仲晦聞其出嘆曰信蜀士之多奇也

謝枋得豪爽性好直言每與人論古今治亂及天下事必掀髯抵幾跳躍自奮徐霖嘗稱之曰謝君如驚摩霄不可籠縶【謝枋得已見宋史曰至元二十五年福建行省防政管如徳防如江南求人材畱夢炎以枋得薦枋得遺書夢炎曰江南無人材求一瑕呂飴甥程嬰杵臼廝養卒不可得也紂之亡也以八百國之精兵而不敢抗二子之正論武王太公凜凜無所容急以興滅繼絕謝天下殷之後遂與周並立使三監不叛武庚必不死殷命必不黜夫金人之待二帝亦慘矣我宋今年遣使祈請明年遣使問安王倫一市井無賴小人謂梓宮可還太后可歸終則二事皆符其言今一王倫且無之則江南無人材可見也吾年六十餘所欠一死耳豈復有他志哉終不聽】

董師中小時敏悟右相唐古額爾衮尢器重之撫其座曰子議論英發度開朗他日必居此座【金史曰董師中字紹祖洺州人少贍敏好學彊記擢皇統進士官尙書左丞謚文定】

黃文獻平居和易煦如陽春然剛中少容觸物或急及升朝行挺立無所附足不登勢人之門一時稱其髙風勁節如冰壺玉尺纎塵弗污【元史曰黃溍字晉卿婺州義烏人母童氏夢大星墜於懷乃有娠溍生而俊異迨長以文名於四方與同郡柳貫臨川虞集豫章掲傒斯齊名人號儒林四傑官侍講學士謚文獻】

元仁宗嘗目趙子昻操履純正博學多聞書畫絕倫旁通釋老求之當代罕見其儔

胡汲仲謂趙子昻書上下五百年從橫一萬里舉無此書

趙子昻嘗語人曰姚子敬天資髙爽相見令人怒不見令人思

鮮於伯機【鮮於樞已見】目趙子昻神情簡逺是神仙中人

語林卷十七﹤子部﹐小說家類﹐雜事之屬﹐何氏語林﹥

欽定四庫全書

語林卷十八

明何良俊撰品藻第十

昔子貢萬人夫子曰我則不暇蓋少之也及觀夫子之論管仲晏子銅鞮伯華程本子蘧伯玉子產孟公綽武子諸人其差次品列不遺毫髮此所謂方人者非耶而何獨少子貢也蓋夫子嘗曰不患人之不已知患不知人也則夫子何嘗不貴知人哉然所貴知人者爲其能自考也不然知之𨿽明奚益哉漢晉以來喜人倫其品目率一二語皆微中足以槪人終身此其人豈必盡能自考有所益然足使後之欲論其世者宛然若親見其人則斯語又烏可少哉

肅宗雅好崔駰文章【範曄後漢書曰崔駰字亭伯涿郡安平人祖父毅並有文章駰十三能通詩易春秋博學有偉才盡通古今訓詁百家之言善屬文少遊太學與班固傅毅齊名】嘗語竇憲曰卿知崔駰否憲曰班固數爲臣說之然未見也【範曄後漢書曰班固字孟堅北地人九歲能屬文長遂博貫載籍顯宗時除蘭臺令史大將軍竇憲出徵匈奴以固爲中防軍憲敗固坐免官】帝曰卿好班固而忽崔駰此何異葉公之好龍【莊子曰子張見魯哀公不禮焉去之曰君之好士也有似葉公子髙之好龍雕文畫之於是天龍聞而示之窺頭於牖拖尾於堂葉公見之失其魂魄五色無主是葉公非好龍也好夫似龍非龍也今君非好士也好夫似士者】

漢桓帝嘗問陳仲舉【陳蕃己見】徐稺【己見】閎【己見謝承後漢書曰閎少修志節矯俗髙厲】韋著【範曄後漢書曰著字休明扶風平陵人六世祖賢漢丞相父豹廣都長著少以經行知名不應州郡之命謝承後漢書曰著三輔冠族少修節操持京氏易韓詩博通藝術】三人孰爲先後仲舉對曰閎生出公族聞道漸訓著長於三輔禮義之俗所謂不扶自直不鏤自雕至於稺者爰自江南卑薄之域而角立傑出宜當爲先

或問汝南許章曰叔慈【皇甫謐髙士傳曰荀靖字叔慈潁川潁陰人父淑朗陵侯相靖少有俊才動止以禮及卒學士制誄者二十六人潁陰令丘正追謚曰行先生】慈明【張璠漢紀曰荀爽字慈明荀靖之弟防好學十三能通春秋論語太尉橋稱其可爲人師長遂耽思經書慶弔不行徵命不應遂成大儒】孰賢許曰二荀皆玉也慈明外朗叔慈內潤陳太丘【範曄後漢書曰陳寔字仲弓潁川許人除太丘長少著淸徳連辭徵命閉門懸車棲遲養老中平四年卒於家子曰寔亡天下致弔防葬者三萬人制衰麻者百數先賢行狀曰大將軍遣官屬弔祠追謚文範先生】子紀【範曄後漢書曰紀字元方亦以至徳稱兄弟孝養閨門邕和弟諶字季方海內先賢行狀曰寔紀髙名並著而諶又配之世號三君每宰府辟命率皆同至羔鴈成羣】紀子羣【範曄後漢書曰羣字長文爲兒時祖父寔奇之謂宗人曰此兒必興吾宗仕魏官至侍中魏志曰魯國孔融才髙倨傲年在羣紀之間先與紀友後與羣交更爲紀拜由是顯名】並有髙名天下以爲公慚卿卿慚長

郭林宗目汝南謝子微【謝甄己見】陳畱邊文禮【典略曰邊讓字文禮陳畱浚儀人少博辯能屬文何進欲辟之恐不至詭以軍事徵旣到署令史進以禮見之時賔客滿座莫不羨其風府掾孔融王朗修刺候焉】二子英才有餘並不入道【後甄以不拘細行爲時所毀讓以輕侮曹操爲鄕人所搆操告郡就殺之】

孔北海【孔融己見】與平原陶邱洪陳畱邊讓並以俊秀爲後進冠蓋孔持論經理不如洪讓逸才宏博過之

邊文禮才辯俊逸孔北海嘗薦於曹公【曹操己見】曰邊讓爲九州之被則不足爲單衣襜褕則有餘【範曄後漢書曰蔡中郎深重讓薦於何進曰伏惟幕府初開博選淸英華發舊徳並爲元𨿽振鷺之集西雍濟濟之在周庭無以或加竊見陳畱邊讓天授逸才聰明賢智髫齔夙孤不盡家訓及就學廬便受大典初渉諸經見本知義授者不能對其問章句不能逮其意心通性達口辯辭長處狐疑之論定嫌審之分經典交至檢括參合眾夫寂焉莫之能奪使讓生在唐虞則元凱之次運值仲尼則顏冉之亞豈徒俗之凡偶近器而已階級名位亦宜超然若復隨輩而進非所以章瓌偉之髙價昭知人之絕明也傳曰函牛之鼎以烹雞多汁則淡而不可食少汁則而不可熟此言大器之於小用固有所不宜也邕竊悁邑怪此寶鼎未受犧牛大羮之和久在煎熬臠割之間願明將軍回謀垂慮裁加少納貢之機密展之力用若以年齒爲嫌則顏回不得貫徳行之首子奇終無阿宰之功茍堪其事古今一也】

華子魚【華歆己見】與北海邴根矩【邴原己見】管防安【管寧己見】遊學相善時號三人爲一龍華爲龍頭邴爲龍腹管爲龍尾【裴松之云邴根矩之徽猷懿望不必有愧華公管防安含徳髙蹈又恐弗當爲尾魏略此言未可以定其優劣也】何良俊曰華子魚輸心異代大肆戈鋋邴根矩避難殊方自露環頴較之防安韜精戢羽終始令徳者豈可同年而校其優劣哉篤而論之當以管爲龍頭邴爲龍腹華爲龍尾

王景興在會稽【魏志曰王朗字景興東海郡人以通經拜郎中師太尉楊賜賜亡棄官行服陶謙察朗茂才爲謙治中後謙奉章至長安天子嘉其意俱拜官朗爲防稽太守孫策渡江舉兵迎策連戰敗績朗詣策曹公表徵之朗自曲阿展轉江海積年乃至】思賢嘉善樂采賢俊問功曹虞仲翔【虞翻己見】曰聞玉出昆山珠生南海逺方異域各生珍寶且聞士人嘆美貴舊多英俊徒以逺於京畿含香未越耳功曹雅好博古寧識其人耶虞對曰夫會稽上應牽牛之宿下當少陽之位東漸巨海西通五湖南暢無垠北渚浙江山有金玉鳥獸之殷水有魚鹽珠蚌之饒海嶽精液善生俊異是以忠臣系踵孝子連閭下及賢女靡不育焉景興笑曰地勢然矣士女之名可悉聞乎仲翔曰不敢及逺請略舉其近往者孝子句章董黯盡心色養防致其哀單身林野鳥獸歸懷怨親之辱白日報讐海內聞名昭然光著太中大夫山陰陳囂漁則化盜居則讓鄰感侵退藩遂成義裏攝養車嫗行足厲俗自揚子云等上書薦之粲然傳世太尉山陰鄭公淸亮質直不畏彊禦魯相山陰鐘離意稟殊特之姿孝家忠朝故取養有君子之謩魯國有丹書之信及陳宮費齊皆上契天心功徳治狀記在漢籍有道山陰趙曄徵士上虞王充各洪才淵懿學究道源著書垂藻駱驛百篇釋經傳之宿疑解當世之槃結或上窮陰陽之奧祕下據人情之歸極交阯刺史上虞綦母俊防濟一郡讓爵土之封決曹掾上虞孟英三世死義主簿句章梁宏功曹史余姚駟勲主簿句章鄭云皆惇終始之義引罪免居門下督盜賊余姚伍隆主簿任光章安小吏黃他身當白刃濟君於難揚州從事句章王修委身授命垂聲來世河內太守上虞魏少英遭世迍蹇忘家憂國列在八俊爲世英彥尙書烏傷楊喬桓帝妻以公主辭疾不納近故太尉上虞朱公天資聰亮欽明神武防無失謨徵無遺慮是以天下義兵思以爲首上虞女子曹娥父溺江流投水而死立石碑紀炳然著顯景興曰是旣然矣潁川有巢許之逸軌吳有太伯之三讓貴郡𨿽士人紛紜於此足矣仲翔對曰故先言其近者耳若乃引上世之事及抗節之士亦有其人昔越王翳讓位逃於巫山之穴越人薫而出之斯非太伯之儔耶且太伯外來之君非其地人也若以外來言之則大禹亦巡於此而葬之矣鄞大裏黃公潔已暴秦之世髙祖卽阼不能一致惠帝恭讓出則濟難徵士余姚嚴遵王莽數聘抗節不行光武中興然後俯就矯手不拜气淩雲日皆著於傳籍較然彰明豈如巢許流俗遺譚不見經傳者哉景興笑曰善哉話言也賢矣非君不著太守未之前聞也

陳元龍【陳登己見】使功曹陳季弼詣許謂之曰許下論議待吾不足足下相爲觀察還以見誨季弼還曰聞逺近之論頗謂明府驕而自矜元龍曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元達博聞彊記奇逸卓犖吾敬孔文舉雄姿傑出有王伯之略吾敬劉徳所敬如此何驕之有餘子亦焉足錄哉【魏志曰陳矯字季弼廣陵東陽人初爲陳登功曹太祖辟爲司空掾歷官侍中司徒】

髙貴鄕公卽位神明爽雋徳音宣朗朝罷司馬景王私問鐘會曰上何如主會曰才同陳思武太祖景王曰果如卿言社稷之福

張惠恕少修節操容貌奇偉【吳志曰張溫字惠恕吳郡吳人父允輕財重士名顯州郡溫少知名孫權徵到延見文辭占對觀者傾竦權攺容加禮罷出張昭執其手曰老夫托意君宜明之】吳主聞之後以問羣臣曰溫當今與誰爲比大司農劉基曰【吳志曰劉基字敬輿劉繇子美姿容孫權甚敬嘗宴於船中值雷雨權以蓋自覆又命覆基餘人不得也吳書曰基遭多難潛處味道不以爲戚與羣弟常夜臥早起妻妾希見其面諸弟事之猶父不妄交遊門無雜賔】可與全琮爲輩【吳志曰全琮字子璜吳郡錢塘人江表傳曰琮治富春經過錢塘修祭墳墓請會平生知舊宗族施散惠與千有餘萬本土以爲榮】太常顧榮曰基未詳其爲人也溫當今無輩

張惠恕至蜀諸武侯甚知之【吳志曰溫以輔義中郎使蜀權謂溫曰卿不宜逺出恐諸孔明不知吾所以與曹氏通意故屈卿行若山越都除便欲太搆於蜀行人之義受命不受辭也溫對曰臣入無腹心之規出無專對之用懼無張老延譽之功又無子產陳事之效然諸亮達見計數必知神慮屈申之宜加受朝廷天覆之惠惟亮之心必無疑貳溫至蜀詣闕拜章曰昔髙宗以諒闇昌殷成王以防衝隆周功冒溥天聲貫罔極今陛下以聰明之姿等契往古總百揆於良佐參列精之炳燿遐邇望風莫不欣賴吳國勤任旅力淸澄江滸願與有道平一宇內委心協規有如河水軍事興煩使役乏少是以忍鄙倍之羞使下臣溫通致情好陛下惇崇禮義未便恥忽臣自入逺境及卽近郊頻蒙勞來恩詔輙加以榮自懼悚怛驚謹奉所賫函書一封蜀甚貴其才權旣銜溫稱美蜀政又兼其聲名太盛眾庶惑因曁事廢溫】及聞惠恕黜免未得其故思之數日曰吾今已了矣其人於淸濁太明善惡太分【防稽典錄曰余姚虞俊嘆曰張惠恕才多智少華而不實怨之所聚有覆家之禍吾見其兆矣諸亮聞俊憂溫意未之信及溫放黜亮乃嘆俊之先見】

有人言許子將褒貶不平以防樊子昭而抑許文休劉子揚曰【劉曄己見】子昭防自賈豎年至七十退能守靜進不茍競子將之防夫亦宜爾蔣子通曰【魏志曰蔣濟字子通楚國平阿人官領軍將軍著萬防論世語曰濟隨司馬宣王屯洛水浮橋濟書與曹爽言宣王防惟免官而已爽誅滅濟病其言之失信發病卒】子昭誠自防至長容貌完潔然觀其揷牙齒樹頰頦吐唇吻自非文休之敵【王朗與許靖書曰武皇帝於江陵劉景升防事上共論足下至於通夜不寐饑渇無已】

崔琰從弟林嘗與陳羣共論冀州人士稱琰爲首羣以智不存身貶之林曰大丈夫爲有邂逅耳卽如卿諸人良足貴乎

張輔吳【張昭己見官輔吳將軍】在孫權坐嘗論劉子初阨不當拒張飛太甚【零陵先賢傳曰張飛嘗就巴宿巴不與語飛忿恚諸亮謂巴曰張飛𨿽武人敬慕足下主公方收合文武以定大事足下𨿽天素髙亮宜少降意巴曰大丈夫處世當交四海英雄如何與兵子共語備聞之怒曰孤欲定天下而子初専亂之其欲還北假道於此豈欲成孤事耶備又曰子初才智絕人如孤可任用之非孤者難獨任也亮亦曰運籌策於幃幄之中吾不如子初提枹鼓防軍門使百姓喜勇當與人議之耳】權曰若令子初隨世沈浮容恱徳交非其人何足稱髙士

荀奉倩謂其父文若立徳髙整軌儀以訓物從兄公達不治外形而愼密自居以公達爲優【晉陽秋曰諸兄大怒之而不能也】吳宣太子妙選官屬東宮號爲多士【吳志曰孫登字子髙權長子黃初二年立爲太子好賢下士接待寮屬略用布衣之禮】使侍中胡綜【吳志曰胡綜字偉則汝南固始人有文才】作賔客目曰英才卓越超逾倫匹則諸恪【己見】精識時機達幽究微則顧譚【己見】凝辯宏達言能釋結則謝景【吳歷曰謝景字叔發南陽宛人爲豫章太守在郡有治迹吏民稱之以爲前有顧劭其次卽景】究學甄微遊夏同科則範愼【己見吳錄曰愼著論二十篇名曰矯非】南陽羊道私駮綜曰【羊道己見吳書曰羊道初爲中庶子年二十時廷尉監蕃交結豪傑自衛將軍全琮等皆傾心敬待惟道及豫章楊廸拒絕不與通人咸怪之蕃後叛逆眾乃服之】元遜才而疏子黙精而狠叔發辯而浮孝敬深而狹所言皆有指趣然道竟以此言不爲恪等所親後四人皆敗時以道爲知言

李令伯【李密己見】入洛見張茂先張言次問孔明言教何碎令伯曰昔舜禹臯陶相與語故得簡大雅誥與凡人語宜碎孔明與言者無已敵言教是以碎耳張公大善令伯對

晉武與胡威語次因及其父【胡質己見】淸徳遂問威曰卿自謂孰與父淸威曰威乃何敢望臣父帝又問卿父以何爲勝耶威答曰臣父淸常恐人知臣淸常恐人不知王武子甚重荀松以方其外祖陳郡侃謂侃弟奧曰近見荀監子淸虛名理當不及父徳性純粹是賢兄輩人也

王太尉【王衍己見】甚重其弟平子【王澄己見】與處仲【王惇別見】庾子嵩【晉陽秋曰庾敳字子嵩潁川人侍中竣第三子恢廓有度量自謂是老莊之徒曰昔未讀此書意謂至理如此今見之正與人意暗同仕豫州長史】嘗謂天下士人目曰阿平第一子嵩第二處仲第三

王平子嘗行經陳畱郡界陳畱時爲大郡名有人士太守遣吏迎王王問吏曰此郡人士爲誰吏曰有蔡子尼江應元【蔡克江統己見】是時郡人多居大位者王以其姓名問曰甲乙等非君郡人耶何但稱此二人吏曰向謂君侯問人不謂問官位王笑而止到郡以語太守曰舊名此有風俗果然小吏亦復知此

時人目王汝南【鄧粲晉紀曰王湛字處衝太原人徳人莫之知𨿽兄弟宗族亦以爲癡惟父昶異焉】上方山濤不足下比魏舒有餘王聞之曰欲處我於季孟之間【山濤魏舒並己見】

衛洗馬【衛玠】穎識通達天韻標令論者以爲出王眉子平子武子之右世人爲之語曰諸王三子不如衛家一兒【王澄王濟己見晉諸公贊曰王元字眉子夷甫子也東海王越辟爲掾後除陳畱太守大行威罰爲塢人所害】

州裏目陳畱阮放爲宏伯【晉書曰阮放字思度祖略齊郡太守父顗淮南內史放與族弟孚並知名中興時爲太子舎人𨿽戎車屢駕而常說老莊不及軍國明帝甚愛之素淸約不營產業爲吏部郎不免饑寒王導庾亮供給衣食】髙平郤鑑爲方伯泰山胡母輔之爲達伯濟陰卞壼爲裁伯陳畱蔡謨爲朗伯阮孚爲誕伯【上五人己見】髙平劉綏爲委伯【晉諸公贊曰劉綏字萬安髙平人祖奧太祝令父武著作郎綏歷驃騎長史】泰山羊曼爲防伯【羊曼別傳曰曼字延祖泰山南城人父曁陽平太守曼頹縱任俠飲酒誕節與陳畱阮放等號兗州八達累遷丹陽尹爲蘇峻所害】凡八人號兗州八伯以擬八雋

解叔連在豫州【晉書曰解結字叔連濟南著人與兄系齊名辟公府掾累遷豫州刺史時孫秀亂關中結在都坐議秀罪應誅秀由是致憾及系被害結亦同戮】嘗問從事陳頵曰河北白壤膏粱何故少人士【晉書曰陳頵字延思陳國苦人少好學有文義】陳曰英偉大賢多出山澤河北土地平均蓬蒿裁髙三尺不足成林故也叔連曰張彥眞【張升己見】以爲汝潁巧辯不及靑徐儒雅陳曰張彥眞與元禮【李膺己見】不協故設過言老子莊周生陳梁伏羲傅說師曠大項出陽夏漢魏二祖起於沛譙凖之眾州莫與爲比叔連甚異之曰豫州人士常半天下此言非虛

裴景思是裴叔則子【晉書曰裴憲字景思少而頴悟好交輕俠及弱冠更折節嚴重修尙儒學足不逾閾者數年】謝防輿庾子躬【名士傳曰子躬名琮子嵩兄也】甚知之嘗曰裴憲鯁亮宏達通機識命不知其何如父至於深宏保素不以世物嬰心者其殆過之

諸恢蔡謨【二人並己見】與荀闓【晉書曰荀闓字道明有名稱京師語曰洛中英英荀道明齊王冏辟爲掾冏敗暴屍三日莫敢收葬闓與冏故吏李述嵇含等露板請葬朝議聽之論者稱焉】俱字道明並有名江左號爲中興三明時人爲之語曰京都三明各有名蔡氏儒雅荀淸

荀道元【荀邃己見】道明兄弟俱有名明帝嘗從容問王世將【王廙己見】曰二荀兄弟孰賢世將答以闓才明過帝以語庾太尉太尉曰眞粹之地亦闓所不及

庾赤玉【赤玉庾統小字晉中興書曰統字長仁穎川人衛將軍懌子也少有令名仕至尋陽太守】曾問殷洪喬【殷羨己見】王丞相治何似詎是所長殷曰其餘令績不復稱論然三捉三治三休三敗

中朝人共論少正卯盜跖其惡孰深有人云少正卯𨿽姦不至剖人充膳盜跖爲甚顏光祿【顏含已見】曰爲惡彰露人思加戮隱伏之姦非聖不誅由此言之少正爲甚眾莫能屈

或問江左諸人優劣於顏光祿顏曰周伯仁【周顗己見】之正鄧伯道之淸【晉陽秋曰鄧攸字伯道平陽襄陵人七歲防父母及祖父母持重九年性淸愼平簡】卞望之【卞壼己見】之節餘則吾不知

支道林目會稽王曰有逺體而無逺神【續晉陽秋曰簡文帝諱昱字道萬中宗少子初封會稽王仁聞有智度穆帝防衝以撫軍輔政大司馬桓溫廢海西公而立帝在位三年而崩】桓茂倫性通朗有人倫鑑識時人方之許郭雅爲周侯所重周嘗嘆曰茂倫嵚﨑歷落是可笑人

劉尹謝鎭西共論中朝士人或問杜又可方衛洗馬不謝曰安得比中間可容數人

顧長康在桓公大司馬府桓公曰長康體中癡各半合而論之正得平耳【丘淵之文章錄曰顧愷之字長康晉陵人父恱尙書左丞愷之義熈初爲散騎常侍晉中興書曰愷之博學有才气爲人遲鈍而自矜尙爲時所笑宋明帝文章志曰世云愷之有三絕畫絕文絕癡絕】

王季琰【王瑉別傳曰瑉字季琰瑯邪人丞相導孫中領軍洽少子有才藝善行書名出兄珣右累遷侍中中書令】有雋才與兄元琳【王珣己見】並有美稱季琰又出元琳右時人爲之語曰法護非不佳【法護王珣小字】僧彌難爲兄【僧彌王瑉小字】

羊保爲司徒長史【沈約宋書曰羊保太山南城人祖楷尙書都官郎父綏中書侍郎保起家楚臺太常博士至散騎常侍】府公王甚知之謂左長史庾登之【南史曰庾登之字元龍恱族弟也曾祖冰晉司空祖蘊廣州刺史父廓東陽太守登之少以彊濟自立爲宋武帝鎭軍防軍預討桓功封曲江縣男豫章太守】吏部尙書王淮之【己見】曰卿二賢明美朗識會悟多通然懿之望故當共推羊也有蔡湛之者甚重謝微湛之猶及見謝安兄弟嘗語人曰微貌中郎【謝萬】性似文靖【謝安】

謝尙書【謝混己見】嘗云阿逺剛躁負气【謝瞻小字己見】阿客博而無檢【靈運小字】阿多恃才而持操不篤【謝曜己見】宣明自知而納善不周【謝晦己見】設復功濟三才終亦以此爲恨至如微子吾無間然【謝宻己見】

謝叔源嘗因酣宴之餘爲韻語以奬訓靈運等曰康樂誕通度實有名家韻若加繩染功剖瑩乃瓊瑾宣明體逺識穎達乃沈雋若能去方執穆穆三才順阿多標獨解弱冠纂華允質勝誡無文其尙又能峻通逺懷淸悟采采標蘭訊直轡鮮不躓抑用解偏吝微子基微尙無倦由慕藺勿輕一簣少進往將千仞數子勉之哉風流由爾振如不犯所知此外無所愼靈運等皆有誡厲之言惟微獨盡褒美

世目謝宣明渉獵文義朗贍多通以方楊徳祖微將不及宣明聞猶以爲恨

或人問沈休文王惠何如休文曰令明簡問王球何如曰蒨玉淡又次問謝微何如曰簡而不失淡而不流古之所謂名臣微當之矣

王蒨玉【王球】居身簡貴不雜交遊筵席虛靜門無異客從兄曇首常語云蒨玉亦是玉巵但無當耳

齊太祖素奇愛張思光爲太尉時與思光欵接見思光常笑曰此人不可無一不可有二

王僕射【王儉己見】語人曰張緒過江所未有北士中可求之耳不知黃叔度陳仲弓能過之不

到長史在天監中甚見知賞【梁書曰到洽字茂沿彭城武原人宋驃騎將軍彥之曾孫祖仲度江夏王從事中郎父坦齊中書郎洽少淸警有才行謝朓文章盛於一時見洽深相賞好日引與談論每謂洽曰君非直名人乃亦兼資文武除晉安國常侍後爲云麾長史】時二兄沼漑與從弟沆一時俱有美名【南史曰到漑字茂灌兄弟俱知名起家王國常侍樂安任昉大相賞好廣爲聲價家門雍睦兄弟特相友愛與洽恆共居一齋洽卒後便捨爲寺蔣山有延賢寺漑家世所立漑得祿俸皆充二寺因斷鮏羴終身食朝夕從僧徒禮誦武帝每月三致淨饌性不好交遊惟與朱異劉之遴張綰同志友密及臥疾門可羅雀三人恆鳴騶枉道以相存問置酒極歡而去梁書曰到沆字茂瀣父防齊五兵尙書沆防聰敏善屬文爲人不自伐不論人長短樂安任昉南鄕範云皆友善官北中郎諮議防軍】髙祖嘗問丘待詔【丘遲】到洽何如沆漑丘對曰淸正過於沆文章不減漑加以淸言殆將難及

梁元帝嘗自言我韜於文士愧於武夫論者以爲得言元文若少有文學時譽甚美【魏書曰元彧字文若大武皇帝之孫臨淮王譚之子也】與從兄安丰【延明】中山【熈】並是宗室以博古文學齊名時人莫能定其優劣範陽盧道將謂吏部淸河崔休曰三人才學𨿽無髙下然安丰少於造次中山太多皁白未若濟南風流沈雅時人爲之語曰三王楚琳瑯未若濟南備貟方

邢子廣目二盧云詢祖有規檢禰衡思道無冰稜文舉梁使至北與館伴李緯語次因問安平諸崔緯曰子玉以還雕龍絕矣崔暹聞之而怒後緯詣門謝暹暹不顧而出

崔防端凝如神以簡貴自處齊神武言崔防應作令僕恨其神明太遒

房齡在隋嘗校讐祕書省時吏部侍郎髙孝基名知人謂裴矩曰僕觀人多矣未有如此郎者當爲國器但恨其不見聳壑昂霄耳

太宗嘗因羣臣侍宴語王珪曰卿識鑑精通尢善談論自房齡以下咸宜品藻又可自量孰與諸子賢【劉昫唐書曰王珪字叔玠太原祁人祖僧辯梁太尉珪恬淡少欲志量沈深叔頗當世通儒有人倫之鑑謂所親曰門戶所寄惟在此兒貞觀中與房齡李靖溫彥博戴冑魏徵同知國政】珪對曰孜孜奉國知無不爲臣不如齡才兼文武出將入相臣不如李靖【劉昫唐書曰李靖本名藥師雍州三原人姿貌瓌偉少有文武材略其舅韓擒虎號爲名將每與論兵未嘗不稱善曰可與論孫吳之術者惟斯人矣王通中說曰靖也惠而斷】敷奏詳明出納惟允臣不如溫彥博【劉昫唐書曰溫大雅弟名彥博聰悟有口辯渉獵書記父友薛道衡李綱見彥博兄弟咸嘆異曰皆卿相才也】處繁理劇眾務必舉臣不如戴冑【劉昫唐書曰戴冑字相州安陽人性貞正有幹局明習律令尢曉文簿貞觀中官尙書僕射房齡魏徵美冑才用俱與親善】以諫諍爲心恥君不及於堯舜臣不如魏徵【房齡魏徵並己見】至於激濁揚淸嫉惡好善臣於數子亦有一日之長太宗深然其言諸人各以爲盡已所懷謂之確論溫大雅在隋與顏思魯俱在東宮彥博與思魯弟湣楚同直內史省彥將與湣楚弟遊秦同典校祕閣二家兄弟各爲一時人物之選世以爲小時學業顏氏爲優後來官位溫氏爲盛

太宗嘗語人曰人言魏徵舉動疏慢我但覺其嫵媚耳禇河南【禇遂良己見】一日問虞祕監【虞世南己見】某書何如永師虞曰聞彼一字直錢五萬官豈得若此又問何如歐陽詢虞曰聞詢不擇筆皆能如志官豈得若此禇恚曰若爾某何得更畱意於此虞曰若手和筆調遇合作者亦深可貴尙禇喜而退

李綱【己見】爲詹事隱太子嘗至溫湯綱以小疾不從有獻生魚者太子召饔者鱠之時李檢趙元楷在坐各自贊能爲鱠太子謂之曰飛刀鱠鯉調和鼎食公實有之至於審諭弼諧固屬李綱矣

馬周雅善敷奏動無不中【唐詩紀事曰馬周字賔王博州人嗜學天資曠邁州助教不治事刺史達奚怒數咎責周去客密州趙仁本髙其才厚以資使入關畱汴爲浚儀令崔賢所辱遂感激而西至長安客常何家太宗召之後爲中書令】岑文本謂人曰吾觀馬君論事多矣援引事揚古今舉要刪蕪防文切理奇鋒髙論往往間出聽之靡靡令人忘倦昔之蘇張鐘賈正應此耳然鳶肩火色騰上必速恐不能久耳無何而卒如文本言【唐詩紀事曰岑文本字景仁鄧州人中書侍郎顏師古以譴罷太宗曰朕自舉一人乃授文本侍郎專典機要】

來恆與其弟濟相次知政事時以爲榮初濟父護兒在隋爲將而恆濟俱以學行見稱虞世南子昶旣無才術累居工作之司濟初升相位許敬宗嘆曰士之登庸不系世業履道則爲衣冠失緒則爲匹庶來護兒兒作相虞世南兒作匠【唐詩紀事曰來濟揚州人父護兒隋左翊衛將軍濟志好學有文詞善談論正觀中置太子司議郎髙其選以濟爲之永徽中爲相】

崔融李嶠張說俱重四傑之文崔嘗曰王勃文章宏放奔逸有絕塵之迹固非常流所及惟炯與照鄰可以企之盈川之言信矣說曰盈川文思如懸河注水酌之不竭旣優於盧亦不減王恥居王后信然愧在盧前謙也【世稱王楊盧駱謂之四傑炯聞之曰吾愧在盧前恥居王后】

世言楊盈川之文好以古人姓名連用號爲防簿駱賔王文好數對號算博士

蘇味道髙爽【唐詩紀事曰味道趙州人與里人李嶠同掌綸誥稱蘇李武后時爲相世號模稜手】王方慶【別見】魯鈍同時爲鳳閣侍郎或問張元一二子孰賢元一答曰蘇如九月得霜鷹王如十月被凍蠅【朝野僉載曰或人又問其故元一答曰得霜鷹俊健被凍蠅頑怯人伏其能體物】

中宗正月晦日幸昆明池賦詩羣臣應制百餘篇帳殿前結防樓命上官昭容選一首爲新翻禦制曲從臣悉集其下須臾落如飛各認其名而懷之惟沈宋二詩不下又移時一飛墜競取而觀乃沈詩也昭容評曰二詩工力悉敵沈詩落句云微臣雕朽質羞覩豫章材蓋辭气已竭宋云不愁明月盡自有夜珠來猶陡健舉沈乃不敢復爭【唐詩紀事曰昭容名婉兒西臺侍郎儀之孫父廷芝與儀死母鄭方姙夢巨人畀大秤曰持此秤量天下昭容生逾月母戲之曰秤量者豈爾耶輒啞然應後內秉機政符其夢云自通天來內掌詔命中宗立進昭容帝引名儒賜宴賦詩婉兒常代帝及後長寧安樂二公主眾篇並作采麗益新又差第羣臣所賦賜金爵朝廷靡然成風當時屬辭大抵浮靡然皆可觀昭容力也韋後之敗斬闕下】中宗嘗召宰相蘇瓌李嶠之子進見時皆童年帝謂曰汝等各以所通書取宜奏吾者言之頲應曰木從繩則正後從諫則聖嶠之子亦奏曰斮朝渉之脛剖賢人之心帝曰蘇瓌有子李嶠無兒

蘇廷碩【蘇頲己見】與宋廣平同在政府廣平剛正多所裁斷蘇皆順從其美廣平甚恱之嘗謂人曰吾與蘇氏父子皆同時爲宰相僕射長厚誠爲國器然獻可替否罄盡臣節則頲實過之

東明觀道士周彥云欲爲其師立碑謂蘇昌容曰成某志者不過煩相君諸子五郎文【頲】六郎書【詵善八分書】七郎致石瓌大笑口不言而心服其當

張燕公徐元固【張說徐堅並己見】同在集賢十餘年好尙頗同情契相得諸學士凋落者眾燕公手防諸人名與元固同觀之元固謂燕公曰諸公昔年皆擅一時之美敢問孰爲先後燕公言李嶠崔融薛稷宋之問如良金美玉無施不可【李嶠崔融宋之問並己見劉昫唐書曰薛稷中書令元超之從子與從兄曜俱以辭學知名同在兩省爲時所稱】富嘉謨之文如孤峯絕岸壁立萬仞叢云郁興震雷俱發誠可貴乎若施於廊廟則駭矣【唐詩紀事曰富嘉謨武功人長安中爲晉陽尉吳少微者亦尉晉陽有魏倚谷者爲太原主簿稱北京三傑時天下文章尙徐庾浮俚嘉謨少微本經術雅厚雄邁人爭慕之號吳富體】閻朝隱之文如麗色淨妝衣之綺繡燕歌趙舞觀者忘憂然之風雅則罪人矣【唐詩紀事曰閻朝字友情趙州欒城人性滑稽屬辭奇詭爲武后所賞景龍時爲祕書少監坐事貶通州別駕】元固因問今之後進文辭孰賢燕公曰韓休之文如太羹酒雅有典則而薄於滋味【劉昫唐書曰韓休京兆人早有詞學蕭嵩引爲門下侍郎方直不務進趨甚允當時之望】許景先【己見】之文如丰肌膩理穠華可愛而乏風骨張九齡【己見】之文如輕縑素練𨿽濟時用而窘於邊幅王翰之文如瓊杯玉斚爛然可珍而有玷缺【唐詩紀事曰王翰字子羽晉陽人少豪健恃才張嘉正張說爲並州長史厚禮之爲駕部郎坐事貶道州司馬】若能成其所闕濟其所長亦各一時之秀也齊澣善知今事【唐詩紀事曰齊澣字洗心定州人開元間與蘇晉蘇頲賈曾韓休許景先孫逖典詔誥爲代言最杜暹當國表宋璟爲吏部尙書澣及蘇晉爲侍郎世謂臺選嘗稱陳希烈苗晉卿之才後皆大顯】髙仲舒善知古事【劉昫唐書曰髙叡雍州萬年人子仲舒博通經史尢明三禮及詁訓之書神龍中爲相王府文學王甚重之開元中授中書舎人宋璟蘇頲每詢訪故事焉】姚崇每諮此兩人嘗曰欲知古事問仲舒欲知今事問齊澣一說今事問崔琳

姚梁公與崔監同在中書梁公在假旬日政事委積崔處置皆不得自言於宗宗曰朕以天下事本付姚崇以卿坐鎭雅俗耳及梁公出頃刻間決遣盡畢時齊平陽見之梁公自以爲能頗有得色因問平陽曰余之爲相可是誰比平陽未及對梁公曰何如管晏曰不可比管晏管晏作法𨿽不及後猶及其身相公作相所立法令施未竟悉更之以此不及梁公曰然則竟何如曰相公可謂救時之相也梁公投筆曰救時之相豈易得乎【平陽卽齊幹】

張說爲左丞相知京官考其子均任中書舎人說時注曰父教子忠古之善訓祁奚舉午義不勝私至如潤色王言章施帝載道防墳典例絕常功恭聞前烈尢難其任豈以嫌疑敢撓綱紀考上下人服其公【劉昫唐書曰張均丞相說之子能文章自以才名爲李林甫所抑意常鬱鬱祿山防京師授僞中書令後免死流合浦】

盧藏用嘗謂李邕如干將莫邪難與爭鋒但虞傷缺耳【唐詩紀事曰盧藏用字子潛幽州人初終南少室二山時有意當世人目爲隨駕士晚乃狥權利官至黃門侍郎】

裴子余鄠尉同舎李朝隱程行諶以文法稱而子余以儒顯或問優劣於長史陳崇業陳答曰蘭菊異芬胡有廢者【大唐傳載曰二子卒子余謚孝行諶謚正張說嘆曰二謚可無愧矣】

魚朝恩判國學日會釋菜執易升座百官在列朝恩言鼎有覆餗象以侵宰臣【劉昫唐書曰魚朝恩天寶末以宦者入內侍省性惠善宣答通書計至徳中爲觀軍容使恃勲自伐乃引輕薄文士講授經籍自謂有文武才幹上優遇之加判國子監事】時王縉大怒【唐詩紀事曰王縉字夏卿河中人與兄維俱以名聞舉艸澤文辭淸麗科相肅宗】元載【己見】怡然朝恩曰怒者常情笑者不可測

劉蕡精於儒術嘗看文中子忿然言曰才非殆庶擬上聖述作不亦過乎客曰文中子於六籍何如蕡曰若以人望人文中子於六籍猶奴婢之於郎主也世遂以文中子爲六籍奴婢【宋祁唐書曰劉蕡字去華幽州昌平人文宗朝舉直言極諫對策切直第策官馮宿賈餗龎嚴見之嗟服以爲過古晁董畏中官睚眥皆不敢取】

張靖三代掌書命皆在臺座前此未有【張嘉貞生延賞延賞生靖皆在中書時號三相張氏】楊巨源贈詩曰伊陟無聞祖韋賢不到孫時稱其能與張家說門戶【唐詩紀事曰巨源在元和間詩韻不爲新語體律務實功夫頗深旦暮吟詠不輟年老頭揺人言吟詩所致】

穆祕監【劉昫唐書曰穆寧河內人淸愼剛正重交遊以气節自任官至祕書監】四子贊質貟賞皆有令譽性又和粹世以滋味目之【劉昫唐書曰穆贊字相明官至禦史中丞與弟質貟賞以家行人材爲搢紳所仰贊官達父母尙無恙家法淸嚴兄弟奉指使笞責如僮僕贊最孝謹質彊直應策其所條對至今之自闕至給事中貟工文辭尙節義士大夫言家法者以穆氏爲首】謂贊俗而有格爲酪質美而多入爲酥貟爲醍醐言粹而少用賞爲乳腐言最凡固

貞元中楊氏【劉昫唐書曰楊虞卿與弟漢公從兄汝士魯士並歷淸貴郁爲昌族所居靖恭里人稱靖恭楊家】穆氏兄弟皆有美名人物气韻略相似人不能上下或言楊氏兄弟賔客皆同穆氏兄弟賔客各殊以此爲優劣

李觀作文不旁沿前人時謂與韓愈相上下及觀少夭而愈後文益工議者以爲觀文未極愈老不休故卒擅名陸希聲以爲觀尙辭故辭勝理愈尙質故理勝辭𨿽愈窮老不能加觀之辭觀後愈死亦不能逮愈之質【李觀韓愈己見唐詩紀事曰陸希聲博學善屬文相昭宗在位無所輕重以太子太師罷李茂貞犯京師輿疾避難卒】

在選諸人擬以李玨爲殿中禦史宰相韋處厚曰淸廟之器豈擊搏才耶除禮部貟外郎

乾符中蔣凝應宏辭舉爲賦止及四韻遂白而出試官逼請所試觀之嘆息稱善頃刻之間播於人口時人語曰白頭花鈿滿面不若徐妃半籹【摭言曰蔣凝江東人工於八韻然形不稱名隨計途次襄陽謁徐商相公疑其假手因試峴山懷古一首凝賦成尢得意時溫飛卿居幕下大加稱譽】後唐命相安重誨欲用崔協任圜欲用李琪圜曰朝廷有李琪者學際天人奕葉軒冕論才校藝可敵時軰百人必舎琪而相協如棄蘇合之丸取蛣之轉也後唐張文禮素不知書亦無方略惟於懦兵之中萋菲上將言甲不知進退乙不識軍機以此軍人推爲良將柳開【己見】少好任气大言淩物應舉時以文章投主司於前多至千軸載以獨輪車引試日衣襴自擁車入欲以此駭眾取名時張景能文有名惟袖一書前獻之主司大稱賞擢景優等時人爲之語曰柳開千軸不如張景一書

張尙書【張詠】嘗曰吾榜中愼重有雅望無如李文靖【李沆】深沈有徳素鎭服天下無如王子明【王旦】面折庭爭有風采無如冦萊公【冦凖四人並已見】當方面之寄則詠不敢辭張乖崖嘗稱使冦公治蜀未必如詠至於澶淵一擲詠不敢爲

夏英公言楊文公文如錦繡屏風但無骨耳議者謂英公之文譬諸泉水迅急湍悍至於浩蕩汪洋不如文公【涑水記聞曰夏竦字子喬父故錢氏臣歸朝爲禁侍竦防學於姚使爲水賦限以萬字竦作三千字以示怒不視曰汝何不於水之前後左右廣言之竦又益之得六千字以示喜曰可教矣十七善屬文爲時所稱】

世言宋宣獻公未嘗素談在河南聚防錄囚公曰汝與某人素有何寃囚不能對坐上官更以俗語問之囚始能答宋元憲公近之和气拂拂然襲人景文公則英采秀發三人者久視之無一防塵俗眞神仙中人也【宋郊宋祁己見宋史曰宋綬字公垂趙州平棘人防聰穎額有奇骨爲外祖楊徽之所器徽之藏書悉與綬綬母亦知書躬自訓教博通經史百家文章爲一時所尙楊億稱其文曰沈壯淳麗吾不及也累官防知政事卒謚宣憲】世言歐陽永叔每誇政事不誇文章蔡君謨不誇書呂濟叔不誇棋何公不誇飲酒司馬君實不誇淸絕大抵不足則誇也

司馬溫公言昔與王介甫同爲郡牧判官包孝肅爲使時號淸嚴一日牡丹盛開包公置酒賞之公舉酒相勸某素不喜酒亦彊飲介甫終席不飲包公不能彊也以此知其不屈

曾子固與王荊公友善後神宗以問子固云卿與王安石相知最早安石果何如子固曰安石文章行誼不減揚雄以吝故不及神宗遽曰安石輕富貴似不吝也子固曰臣所謂吝者以安石勇於有爲而吝於攺過耳神宗頷之

宋景文諸公在館中嘗評唐人之詩言李長吉才力奔放不驚眾絕俗不肯下筆因舉其鴈門太守詩云黒云壓城城欲摧甲光向日金鱗開王介甫曰是兒言不相副也方黒云如此安得向日之甲光乎

王平甫【己見】閱韓退之送石洪溫造二處士詩序言退之善與處士作牙

蘇子瞻云老杜自秦川赴成都所歷輒作一詩數千里山川在人目中古今詩人殆無其比獨明皇遣吳道子傳畫蜀道山川歸對大同殿索其畫無有曰在臣腹中請疋素寫之半日都畢明皇后幸蜀皆黙識其處無不相合惟此可用爲比

蘇叔黨過嘗讀南史東坡臥聽之因語叔黨曰王僧防居建康禁中裏馬糞巷子孫賢實謙和時人稱馬糞諸王爲長者東漢贊論李固云觀胡廣趙戒如糞土糞之穢也一經僧防便爲佳號而以比胡趙則糞有時而不幸汝可不知乎

蘇子由嘗云在朝所見朝廷遺老數人如歐陽永叔張公安道皆一世偉人蘇子容劉貢父博學彊識亦可以名世予幸與之周旋聽其誦說放失舊聞多得其詳實其於天下事古今得失折衷典據甚多【東都事略曰蘇頌字子容紳之子舉進士爲南京畱守推官杜衍居睢陽一見深器之天性仁厚宇量恢廓喜怒不形於色居必正冠危坐平生嗜學凡經史九流百家之說至於圖緯陰陽五行律呂星官算法山經本艸無所不通官右僕射中書侍郎】晁祕監【晁美叔己見】以集句示劉貢父貢父曰君髙明之識輔以家世文學何至作此等伎倆殊非我素所期也吾嘗謂集古人句譬如蓬蓽之士適有佳客旣無自己庖廚而器皿肴蔌悉假貸於人收拾餖飣意欲彊學豪奢而寒酸之气終是不去非如貴公供帳不移水陸之珍咄嗟而辦

陳瑩中題元祐黨籍碑云嗚呼漢世得人於斯爲盛【五朝名臣言行錄曰陳瓘字瑩中南劍州人宣和中監察禦史以論蔡京得罪卒謚忠肅】

徐師川曰【宋史曰徐俯字師川洪州分寧人以父禧死事授通直郎張昌僣位遂致仕時工部侍郎何昌言與弟昌辰避昌諱皆攺名俯買婢爲昌奴客至卽呼前驅使之髙宗朝胡直孺汪藻疊薦之召爲諫議大夫】東坡山谷瑩中三君皆余所畏然各有可笑東坡議論諫諍眞能殺身成仁者夫死生旦夜爾而欲學長生不死山谷赴官姑孰旣至未視事聞當罷不去竟俯就之七日符至乃去問其故曰不爾無舟吏可遷夫士之進退極欲分明豈可以舟吏爲累瑩中大節昭著是能必行其志者當視爵祿如糞土然猶時對日者說命唐子西在惠州名酒之和者曰養生主勁者曰齊物論【宋史曰唐庚字子西眉州丹稜人爲文精密通於世務張商英薦其才提舉京畿常平商英罷相庚亦坐貶安置惠州】

楊誠齋退居名酒之和者曰金盤露勁者曰椒花雨嘗言余愛椒花雨甚於金盤露

湯伯紀以陶淵明述酒篇爲零陵哀詩

趙子固目姜堯章爲書家申韓【齊東野語云諸王孫趙孟堅字子固號彛齋居嘉禾之廣陳善筆札工詩文】

趙和仲嘗云知古者莫如洪景盧知今者莫如陳君舉宋世嘗目莊周爲道家之儀秦王通孔門之王莽元仁宗極重趙孟頫嘗與侍臣論文學之士以孟頫比唐之李太白宋之蘇子瞻

語林卷十八

欽定四庫全書

語林卷十九

眀何良俊撰箴規第十一

臧孫有言曰石猶生我疢之美其毒滋多嗚呼自古天子有四海諸侯饗國卿大夫持祿守官士庶人保其家何可一日不聞讜言乎

嚴子陵【範曄後漢書曰嚴光字子陵會稽余姚人少有髙名與光武同防學及光武卽位變姓名隱身不見帝令以物色訪之齊國上言有一男子披羊裘釣澤中帝疑是光安車聘之三反而後至終不屈】與侯司徒書曰【範曄後漢書曰侯霸字君房河內宻人篤志好學師事九江太守房元治谷梁春秋爲元都講光武徵拜尙書令時無故典朝廷又少舊臣霸明習故事悉錄條奏帝施用之】君房足下位至鼎足甚善懷仁輔義天下恱阿順防腰領絕侯得書封奏之帝笑曰此狂奴故態【皇甫謐髙士傅曰霸與光素舊使西曺屬侯子道奉書光不起扵牀上箕踞抱膝發書讀訖問子道曰君房素癡今爲三公寜小差否子道曰位已鼎足不癡也光曰遣卿來何言子道傳霸言光曰卿言不癡是非癡語也天子徵我三乃來人主尙不見當見人臣乎子道求報光曰我手不書乃口授之使者嫌少可更足光曰買菜乎求益也】

髙義方嘗造馬季長季長辭不見義方覆刺爲書曰伏聞髙問爲日已久冀一見龍光敍腹心之願不圗辭之以疾昔周公父兄文武九命作相以尹華夏猶握沐吐食以接白屋之士天下歸徳歷載邈矣今君不相見宜哉季長大愧遣人追請徑去不肯還【漢雜事曰髙彪字義方吳郡人志尙甚髙逰太學博覽經史善屬文】

範孟博【範滂己見】遷光祿勲主事時陳仲舉【陳蕃己見】爲光祿勲範執公儀詣陳陳不止之範懷恨投版棄官而去郭有道【郭泰己見】聞而讓仲舉曰若範孟博者豈宜以公禮格之今成其去就之名得無自取不優之議仲舉乃謝孟博禰正平【禰衡己見】忤曹公責爲皷吏禰祼身更衣顏色不怍孔北海【孔融己見】退而數之曰正平大雅固當爾耶

魏文爲五官時臨淄侯才名甚盛幾有奪嫡之議曹公一日屏人以諮扵賈詡詡黙然不對曹公曰與卿言不答何也詡曰屬有所思不卽對耳公問何思答曰思本初劉景升父子也曹公大笑太子遂定【魏略曰文帝嘗使人問詡以自固之術詡曰願軍恢崇徳度躬素士之業朝夕孜孜不違子道而已帝從之深自砥礪】蜀先主時天旱禁酒釀者有刑吏於人家檢得釀具欲令與釀酒者同罰時簡雍從先主逰見一男子行道雍謂先主曰彼人欲行淫何以不縛先主曰卿何以知之雍曰彼有淫具與欲釀同先主大笑命原欲釀者【蜀志曰簡雍字憲和涿郡人少與先主冇舊隨從周旋先主至荊州與麋竺孫幹同爲從事中郎常爲談客往來使命後拜昭徳軍優防諷議性簡傲跌宕在先主坐猶箕踞傾倚適諸葛亮已下則獨擅一榻項枕臥語無所爲屈】樊建入晉爲給事中晉武帝問諸葛孔明之治蜀建對曰聞惡必攺而不矜過賞罰之信足感神眀帝曰善哉使我得此人以自輔豈有今日之勞乎建稽首曰臣竊聞天下之論皆謂鄧艾見枉陛下知而不理此豈馮唐所謂𨿽得頗牧而不用者乎帝笑曰吾方欲眀之卿言起我意扵是發詔理艾【晉百官表曰樊建字長元蜀志曰建延熈中以校尉使吳值孫權病篤不自見建權問諸葛恪曰樊建何如宗預恪曰才識不及預而雅性過之後爲侍中守尙書令】石季倫嘗與長水校尉孫季舒酣宴孫慢傲過度季倫欲表免之裴叔則聞而謂之曰季舒酒狂四海所知足下飲人狂藥責人正禮不亦乖乎

王丞相與庾太尉頗懷疑貳時孫安國爲庾公徵西主簿孫宻諫庾曰王公神情朗達常有世外之懷豈肯爲凡人事耶此必邪佞之徒欲間疏內外耳公宜稍詳之太尉初意頓釋

祖士言深好奕棋【王隱晉書曰祖納字士言範陽遒人九世孝亷納事諸母三兄最治行操淸言歷太子中庶子避地江南溫嶠薦爲光祿大夫】王防叔謂之曰禹惜寸陰不聞數棋【晉書曰王隱字防叔陳郡陳人世寒素父銓少好學有著述之志每私錄晉事及功臣行狀未就而卒隱以隱素自守不交勢援博學多聞受父遺業西都舊事多所諳究家貧無資依徵西軍庾亮扵武昌亮供其筆書成詣闕上之隱𨿽好著述而文辭鄙拙蕪舛不倫其書次第可觀者皆父所撰文體混漫義不可解者隱之作也】祖云聊用忘憂耳防叔曰古人時則以功達其道不遇則以言達其才故否泰不窮也今晉未有書而天下傾覆舊事蕩滅君少長王都防宦四方華夷成敗皆在耳目何不記述使有裁成昔應仲逺作風俗通崔子眞作政論蔡伯喈作勸學篇史防作急就章猶行扵世便爲沒而不朽當其同時人豈少哉而皆無聞由無述作也故君子疾沒世而名不稱況國史眀乎得失之迹何必博奕而後忘憂哉祖喟然嘆曰非不恱子之道力不足也遂發書薦防叔修史帝以問鐘雅事遂不行【鐘雅別傳曰雅字彥冑潁川長社人魏太傅鐘繇弟仲常曽孫也少有才志累遷侍中】謝太傅愛好聲律期功之慘不廢伎樂頗以成俗【續晉陽秋曰謝安初攜幼穉同好養志海濵襟情超暢尢好聲律然抑之以禮在哀至弟萬之防不聽絲竹者十年及輔政而修室第園館麗車服𨿽期功之慘不廢伎樂王坦之因苦諫焉】王文度苦相規切【王坦之己見】謝貽文度書曰知君思相愛惜之至僕所求者聲謂稱情義無所不可爲聊復以自娛耳若絜迹崇世教非所擬議亦非所屑常謂君麄得鄙趣者猶未得之濠上耶故知莫逆未易爲人文度答言具君雅防此是誠心而行獨往之美然恐非大雅中庸之謂意者以爲人之體韻猶器之方圎方圎不可錯用體韻豈可易防各順其方以其業則嵗寒之功必有成矣吾子少立徳行體議淹允加以令地優防自居僉曰之談咸以淸逺相許至扵此事實有疑焉公私二三莫見其可以此爲濠上悟之者得無鮮乎且天下之寶故爲天下所惜天下之所非何爲不可以天下爲心乎想君幸復三思書反覆數四謝竟不從

謝萬爲豫州都督王右軍貽書戒之曰以君邁往不屑之韻而俯同羣辟誠難爲意然所謂通識正自當隨事行藏乃爲逺耳願君與士之最下者同則盡善矣食不二味居不重席此復何有而古人以爲美談濟不所由實在積小以致髙大君其存之

謝萬就太傅乞裘自云畏寒太傅答曰君妄語正欲以爲豪具耳若畏寒無復勝綿者乃以三十斤綿與萬車武子爲侍中日與王東亭諸人期共逰集武子請急出過詣王子敬子敬時住在建陽門內道北武子求去子敬問卿何以忽忽武子答云與東亭諸人期共行子敬曰卿何以乃作此不急行武子不敢去盡急還臺王國寶是謝太傅壻専利無檢行太傅每抑制之後國寶爲孝武帝親暱遂危搆太傅帝一日召桓子野飲太傅亦在坐【子野桓伊小字續晉陽秋曰伊字叔夏譙國銍人父景防軍軍伊少有才藝又善聲律標悟省率爲王蒙劉惔所知累遷豫州刺史】帝命桓吹笛桓神色無忤卽吹爲一弄乃放笛云臣扵箏分乃不及笛然自足以韻合歌管請以箏歌並請一吹笛人帝善其調達乃勑禦妓吹笛桓又言禦府人於臣必自不合臣有一奴善相便串帝令召之奴旣吹笛桓便撫箏而歌曹子建怨詩【詩曰爲君旣不易爲臣良獨難忠信事不顯乃有見疑患周旦佐文武金縢功不刋推心輔王室二叔反流言】聲節慷慨俯仰可觀太傅泣下沾襟乃越席就之捋其須曰使君扵此防不凡

謝奕在豫州亡後【晉中興書曰謝奕字無奕陳郡陽夏人祖衡太子少傅父裒吏部尙書奕少有器鑑辟太尉掾累遷豫州刺史】簡文使王彪之舉可代者【王氏譜曰彪之字叔虎祖正尙書父彬衛軍年二十而頭須皓白時人謂之王白須少有局幹之稱累遷左光祿大夫】簡文曰人有舉桓云者君謂何如【晉書曰桓云字云子桓彛第二子大司馬溫之弟初爲何充驃騎防軍襲爵萬寧男歷位建武軍】王曰云不必非才然溫居上流割天下之半其弟復防西藩兵權盡出一門亦非深根固蔕之宜人才非可豫量但當令不與殿下作異者耳簡文深納其言

王司徒謐與逺公書曰身年始四十而衰同耳順逺答曰古人不愛尺璧而重寸陰觀其所存似不在長年耳檀越旣履順而逰性乘佛理以禦心因此而推復何羨扵遐齡耶聊想斯理久已得之爲復酬來信耳人皆稱公善誘

謝康樂父奐不慧爲祕書郎早亡康樂好臧否人物叔尙書【混】患之欲加裁折未有方也謂宣逺曰非汝莫能乃與晦曜防等共逰戲命瞻與靈運共車旣上便商較人物宣逺謂之曰祕書早亡談者亦互有同異靈運黙然言論自此衰止

世祖登祚以顏延之爲光祿大夫時延之兒竣旣貴重權傾一朝凡所資供延之一無所受器服不攺宅宇如舊常乘羸牛敝車逢竣鹵簿卽屏往道側又好騎馬遨逰里巷遇知舊輒據鞍索酒得酒便頹然自得常語竣曰吾平生不喜見要人今不幸見汝竣起大宅延之謂曰善爲之無令後人笑汝拙也

孔中丞【孔覬己見】二弟在官【孔徽孔道存道存官至南海太守】頗營贓賄嘗請假還東中丞出渚迎之輜重十餘船皆是綿絹席中丞見之僞喜曰我比困乏得此甚要因命上置岸側旣而正色語曰汝軰忝預士流何至還東作賈客耶命左右取火燒之燒盡乃去

齊武帝時諸弟皆無寵嘗扵禦坐曲宴武陵因醉伏地以貂抄肉柈帝笑曰污貂武陵答曰陛下何愛其羽毛而疎其骨肉【武陵王曄己見】

丘靈鞠嘗詣褚彥回彥回不時起語靈鞠曰比腳疾更增不復起靈鞠言腳疾亦是大事卿爲一代鼎臣不可復爲覆餗

王仲寶旣爲朝宰起長梁齋制度小過叔僧防視之不恱竟不入戶仲寶卽日毀之

王仲寶【王儉己見】小時叔父僧防撫之曰我不患此兒無名政恐名太盛

宋眀帝頗好言理以周彥倫有辭義引爲宿直時帝所爲慘毒周不敢顯諫輒誦經中因緣罪福事帝亦爲之小解【釋慧皎髙僧曰明帝末年頗多忌諱因之犯忤致戮者十有七八僧瑾每以匡諫恩禮遂薄時周顒入侍帷幄瑾謂顒曰陛下比日所爲殊非人君舉動俗事諷諫無所復益妙理深談彌爲賖緩惟三世苦報最切近情檀越儻因機正當陳此而已帝後風疾數加鍼灸痛惱無聊輒召顒及殷洪等說神雜事以散胸懷顒乃習讀法句賢愚二經每見談說輒爲言帝驚曰報應眞當如此亦寜可不畏因此犯忤之徒屢被全宥】

徐孝嗣【己見】從武帝幸方山帝曰朕經始此山之南復爲離宮故應有邁靈丘靈立武湖新林苑也孝嗣答曰繞黃山欵牛首乃盛漢之事今江南未矌民亦勞止願陛下少更畱神

王長史【王騫己見】至性凝簡不狎當世嘗從容語諸子曰吾家門戶所謂素族自可隨流平進不湏茍求

建元中都下舛雜且多姦盜上欲立符伍家家以相檢括王仲寶曰京師翼翼四方是湊必也持符扵事旣煩理成不曠謝安所謂不爾何以爲京師

齊髙宗從弟季敞性頗豪縱上心非之【南史曰輔國軍蕭季敞麄猛無行善扵彌縫】嘗語之曰卿可數詣王思逺【王思逺己見南史曰思逺立身簡防】陳顯達除江州刺史自以門寒位重每一遷官常有愧懼之色戒其子勿以富貴陵人而諸子多事豪侈顯達聞之不恱子休尙爲郢府主簿過九江拜別顯達語之曰麈尾蠅拂是王謝家物汝不須捉此卽取扵前燒除之湘東王【繹】入援臺城頓軍武城淹畱不進中記室防軍蕭賁以繹不早下心甚非之嘗與繹防陸食子未卽下賁斂手言曰殿下都無下意繹甚銜之【南史曰蕭賁字文奐形不滿六尺有文才書善畫起家爲湘東王法曹防軍】

陳寶應潛有逆謀虞寄微知其意寶應嘗令左右讀漢書臥而聽之至蒯通說韓信曰相君之背貴不可言寶應蹶起曰可謂智士寄正色曰覆酈驕韓未足爲智豈如班彪王命識所歸乎

北齊髙祖嘗宴羣臣酒酣各令歌樂武尉斛斯丰樂歌曰朝亦飲酒醉暮亦飲酒醉日日飲酒醉國計無取次上曰丰樂不謟是好人

北齊孝昭樂善聞過後代罕及嘗問舍人裴澤在外議論得失裴率爾對曰陛下聰眀至公自可逺侔古昔而有識之士咸言傷細帝王之度頗爲未帝笑曰誠如卿言

唐太宗幸九成宮駕還有宮人憇湋川縣官舍俄而李靖王珪【二人並己見】至縣官移宮人扵別所太宗怒曰威福豈由靖等何爲輕我宮人卽令按驗湋川屬官魏徵曰靖等陛下心膂大臣宮人陛下賤論其委任事理不同又靖等出見官吏訪問朝廷法式民間疾苦自應與官吏相見至扵宮人供養之外不合防承若以此加罪恐不益徳音駭天下耳目太宗曰公言是遂捨不問太宗嘗作宮體詩使虞永興【虞世楠己見】賡和虞曰聖作誠工然體非雅正臣恐此詩一天下風靡帝曰朕試卿爾後帝爲詩一篇述古興亡旣而嘆曰鐘子期死伯牙不復鼔琴朕此詩何所示耶敕禇遂良卽永興靈坐焚之

太宗射猛獸扵苑內有羣豕突出太宗引弓四發殪四豕有一雄豕直來衝馬尙書唐儉下馬搏之太宗防劍斷豕顧而笑曰天策長史不見上擊賊耶何懼之甚唐對曰漢祖以馬上得不以馬上理之陛下以神武定四方豈復逞雄心扵一獸太宗因命罷獵【劉昫唐書曰唐儉字茂約晉陽人北齊尙書邕之孫父鑑與髙祖有舊髙祖在太原險說太宗以天下可圖太宗白髙祖召入宻訪時事授記室防軍貞觀中天防府長史】

貞觀中百官表請封禪獨魏徵切諫太宗謂徵曰朕欲卿極言其不可徵對曰陛下功則髙矣而人未懷恵徳𨿽厚矣而澤未滂流諸夏𨿽安未足以供事逺夷慕義無以供其求符瑞𨿽臻罻羅猶宻積嵗丰熟倉廩尙虛臣未逺譬但諭扵人今有人十年常患療治且愈皮骨僅存便欲使米一石日行百里必不可得隋氏之亂非止十年陛下良醫除其疾苦𨿽已乂安未甚充實告成天地臣竊有疑且陛下東封萬國咸萃要荒之外莫不奔走今伊洛已東洎扵海岱灌莽巨澤蒼茫千里人煙斷絕雞犬不聞道路蕭條進退艱阻豈可引彼蠻夷示之虛弱殫府竭財未厭逺人之望加年給復不償百姓之勞或遇水旱之災風雨之變庸夫橫議悔不可追豈獨臣之懇誠亦實輿人之議太宗乃罷封禪少府監裴匪躬善營利嘗奏賣苑中馬糞嵗可得錢二十萬緡上以問劉仁軌仁軌對曰利則厚矣恐後代稱唐家賣馬糞非佳名也

裴匪躬在司農寺按諸苑鬻果蔬儲利佐公以墨敇示僕射蘓良嗣【己見】良嗣判曰公儀休一諸侯相尙防葵去織未聞天子賣果蔬與人爭利事遂不行

髙宗出獵在路遇雨因問諫議大夫谷那律曰油衣若爲不漏對曰以瓦爲之必不漏矣上因此不復出獵王方慶在政府其子爲眉州司士防軍武后嘗問卿在相位何子之逺方慶答曰廬陵是陛下愛子今尙在逺臣之子庸敢相近世以比倉唐之對【劉昫唐書曰王方慶雍州咸陽人周石泉公褒之曽孫官至太子左庶子博學好著述尢精三禮】

髙宗甞問魏元忠外以朕方前代何主元忠答曰周成康漢文景帝問然有遺恨否曰有之王義方一世豪英而死艸萊議者謂陛下不用賢帝曰我適用之聞其死顧已無及元忠曰劉藏器行副扵才陛下所知今七十爲尙書郎徒嘆彼而又棄此帝黙然

蕭至忠依太平公主後復當國甞出主第遇宋璟扵道宋曰非所望扵蕭傅【唐詩紀事曰至忠蕭徳言之孫相中宗後從太平公主謀逆伏誅明皇曰至忠誠國器但晚謬耳】

宗登封泰山張燕公多引兩省生徒及所親知攝官升山超階至五品時張九齡當艸詔謂燕公曰官爵者天下之公器望爲先勞舊爲次若顚倒衣裳則譏議起矣今登封霈澤千載絕典淸流髙品不沐殊恩胥吏末班先加章紱但恐制出之後四方失望今進艸之際事猶可攺燕公曰事已決矣悠悠之談何足慮也後果爲宇文融所劾

中宗嘗宴侍臣酒酣後令各爲廻波詞眾皆爲佞恱之語時李景伯獨寓規諷其詞曰廻波爾時酒巵微臣職在箴規侍飲旣過三爵諠嘩切恐非儀中宗不恱中書令蕭至忠稱之曰此眞誎官

眀皇以李林甫爲相一日曲宴近臣扵苑中帝指示張九齡李林甫曰檻中盆池新魚數頭鮮活可愛林甫曰賴陛下恩波所養九齡曰盆中之魚猶陛下用人但裝景致助兒女之戲耳

張九齡奨愛李泌常引至臥內九齡與嚴挺之蕭誠善挺之惡誠好佞勸九齡絕之九齡獨念嚴太苦勁不若蕭軟美可喜方命左右召蕭泌在旁率爾曰公起布衣以直道至宰相顧喜軟美者乎九齡攺容驚謝因呼小友宗嘗扵復道窺見衛士食畢以殘食棄水竇中上怒令杖殺之寜王曰從復道窺衛士之過恐人不能自安上曰大哥扵我可謂急難

杜暹家藏書皆自題防尾以戒子孫曰請俸買來手自校子孫讀之知聖道鬻及借人皆不孝【職官分紀曰杜暹開元十四年召爲中書門下平章事遣中使往迎賜宅一區】

肅宗爲太子時明皇使割羊臑肅宗以餅拭刀徐噉之眀皇喜曰福當如是愛惜

唐肅宗旣遷上皇扵西內嘗端午日山人李唐入見上抱防女語唐曰朕念之卿勿怪也唐對曰太上皇思見陛下計亦如陛下之念公主上然泣下

李臯爲山南節度鎭襄陽【劉昫唐書曰李臯字子蘭曺王明之孫天寶中嗣封多智數善因事以自便奉太妃鄭氏以孝聞官襄州刺史山南東道節度使】襄陽有張柬之林園在州西公府多假之防宴臯嘗欲買之馬彛斂袵言曰漢陽有中興功遺業當百世共保柰何令其子孫自鬻臯謝曰主吏失詞以爲君羞非君安得聞此言【劉昫唐書曰馬彛扶風人初未知名李臯始辟之後以正直稱】

裴諝爲河東鹽鐵使時關輔旱儉諝入計召至便殿問酤之利嵗出內幾何諝久不對帝復問諝曰臣有所思帝問何思諝曰臣自河東來渉三百里而農人愁嘆谷菽未種誠謂陛下軫念元元先訪疾苦而乃責臣以利孟子曰治國者仁義而已何以利爲故未卽對帝曰微公言朕不聞此【劉昫唐書曰裴諝字士朋洛陽人父寛有重名諝通達簡率不好苛細史思眀防東都防賊中乃陰防賊短長以聞事泄思眀大怒僅而免死賊平累官兵部侍郎】

陸敬輿【陸贄己見】嘗語徳宗曰欲紓多難羣心惟在赦令而已動人以言所感已淺言又不切人誰肯懷

陸相【贄】知舉放崔羣【己見】後羣知舉陸氏子簡理被黜羣妻李夫人謂羣曰子弟成長盍置荘園公曰今年已置三十所矣謂知舉放三十人也夫人曰君非陸贄門生乎君掌文柄陸氏子無一得事者如以君爲良田陸氏一荘荒矣羣無以對

韓滉堂先無挾廡弟洄稍增補之滉見卽撤去曰先君容焉吾弟奉之猶恐失墜安敢攺作以傷儉徳

栁渾爲相韓滉自浙西入覲朝廷委政待之每奏事語至日午他相充位而已滉扵省中榜吏渾𨿽滉所引心惡其専正色曰先公狷察爲相不滿嵗而罷今相公復榜吏扵省中省闥非刑人之地相公柰何復蹈前非況在朝而専立威福豈尊主卑臣之義滉憮然愧悔爲之霽威鄭絪爲門下侍郎朝廷以盧從史與王承宗有連詔從史歸潞從史辭潞乏糧請畱軍山東李吉甫宻譛絪漏言扵從史帝怒坐浴堂殿召學士李絳語其故絳曰誠如是罪當族然誰以聞陛下帝曰吉甫爲我言絳曰絪任宰相稍識名節不當如犬梟獍與姦臣外通恐吉甫勢軋內忌造爲醜辭帝良久曰吉甫幾誤我【劉昫唐書曰鄭絪字文眀少有奇志好學善屬文張防乂楊綰常衮皆相知重憲宗朝拜中書侍郎集賢殿大學士絪以文學進踐歷華顯者四十年所居𨿽無赫奕稱而守道惇篤耽恱墳典與博聞好吉之士爲講論名理之防時人仰其耆徳】

憲宗初徵栁宗元劉禹錫至京俄皆貶謫栁得栁州劉得播州栁以禹錫須侍親播州最爲惡防請以栁州換上不許宰相言禹錫有老親上曰但要與惡郡豈系母在裴晉公徐進曰陛下方侍太后不合發此言上有愧色旣而語左右曰裴度終愛我切禹錫攺授連州周墀節度鄭滑【劉昫唐書曰周墀字徳升汝南人爲古文有史才文宗重之補集賢學士出爲鄭滑節度使入朝遷刑部侍郎以本官平章事】表韋澳在幕府防墀入相私語澳曰卿何以教我澳曰願公無權墀愕然澳曰爵賞刑罸人主之柄公無以喜怒行之俾庶官各舉其職則公斂袵廟堂天下治矣烏用權墀嘆曰吾先居此得無愧乎【唐詩紀事曰韋澳字子斐官至祕書監分司東都嘗戲吟曰莫韋監同殷監錯認容身是保身此語聞扵京師權佞甚怒之】

徳宗令王叔文直東宮太子欲言宮市之獘人皆贊美叔文獨無言罷坐太子謂叔文曰君何獨無言叔文曰太子視膳問安外不合輒預他事陛下在位嵗久如小人離間謂殿下取人心則安自解太子聞之曰茍無先生安得聞此語

於延陵授建州刺史上問建去京師近逺對曰八千里上曰朕左右多建人郡極不惡卿若亷潔奉公綏緝凋瘵無異長在我前或撓枉法度逺人亡聊卽三尺堦前便是萬里延陵悸懾上撫而遣之

崔彥昭與王凝爲外昆弟凝先顯而彥昭未仕彥昭嘗倨見凝凝慢言曰不若從明經舉彥昭爲憾後彥昭入相凝爲兵部侍郎彥昭母敕婢多制履襪曰王氏妹必與子皆逐吾共行彥昭聞之泣且拜不敢爲怨【王凝己見劉昫唐書曰崔彥昭字思文淸河人事母至孝𨿽位居宰輔退朝侍膳與家人雜防承奉左右未嘗髙言嵗】

【時慶賀公卿拜席時人榮之】

李茂貞居岐以地狹賦薄嘗下令油因禁城門無內松薪以其可爲炬也有優者笑曰臣請並禁月眀【五代史記曰李茂貞深州博野人爲博野卒戍鳯翔光啟中以功自扈蹕都頭拜鳯翔隴右節度使】

唐眀宗與馮道語及年谷屢登四方無事道曰臣常記昔在先皇幕府奉使中山歷井陘之險臣憂馬蹶執轡甚謹幸而無失逮至平路放轡自逸俄至顚隕凡爲天下亦猶是也上深以爲然

江南李景扵宮中起樓甚髙眾皆嘆美蕭儼獨曰恨樓下無井以此不及景陽樓

太平興國中朝士祖吉典郡以姦下獄太宗怒其貪遣中使諭防扵執政祖吉特俾扵郊赦不宥明日宰相趙普【己見】奏曰敗官抵罪合正刑辟然而國家卜郊肆所以對越天地告扵神眀吉本何人亦安足以隳陛下赦令上善其對而止

王魏公【王旦】見家人服飾似過則瞑目曰吾門素風一至扵此亟令減損

蘓子美以饗客得罪言事者欲因子美以動一二大臣彈擊甚急宦者操文符捕人所逮皆一時名士都下爲之紛駭左右無敢救解韓魏公從容言扵仁宗曰舜欽一醉飽之過止可付有司治之何至如此帝悔見扵色崔公孺是韓魏公夫人之弟魏公執政日用監司有非其人者公孺曰公居陶鎔之地宜法造化爲心造化以蛇虎者害人之物故置蛇扵藪澤置虎扵山林公今何乃置之通衢使爲民害【涑水記聞曰崔公孺諫議大夫立之子韓魏公夫人之弟性亮直喜面折人魏公甚嚴憚之】

連庶爲壽春令縣有淮南王舊壘在山間州守議取其甓爲城庶曰弓矢舞衣之百世藏扵王府非爲必可用蓋以古之物扵今尙有典刑也壘因是得存【王得臣麈史曰應山二連伯氏庶字君錫仲氏庠字元禮少從學扵二宋相繼登科君錫爲人凊修孤潔故當官人號爲連底淸元禮加以肅人號爲連底凍】

陳恭公判亳州遇生日親族多獻老人星圗侄世修獨獻範蠡逰五湖圗且贊曰賢哉陶朱覇越平吳名隨身後扁舟五湖公卽日納節【宋史曰陳執中字昭譽以父恕任爲祕書省正字累遷平章事卒贈侍中禮官韓維議謚言謚法寵祿光大曰榮不勤成名曰靈執中出入相以一品就第寵祿光大矣得位行政士大夫無述焉不勤成名矣請謚爲榮靈詔謚恭】

嘉祐中除張堯佐節度【東軒筆錄曰張堯佐以進士擢第官至屯田貟外郎知開州防其侄女有寵扵仁宗冊爲修媛堯佐遂驟遷一日除宣徽節度景靈羣牧四使】陳秀公作中丞上殿爭之仁宗初盛怒作色待之旣進見迎謂之曰豈欲論張堯佐不當授節度耶節度使本麄官何用甚爭時唐質肅【唐介己見】作禦史裏行在眾人後越次進曰節度使太祖太宗總曽做來恐不是麄官上竦然而罷【東都事略曰陳升之字叔建州建陽人舉進士爲校書郎徙監察禦史張堯佐以後宮親爲三司使升之言其不可攺侍禦史知雜爲人深沈多數善傅防始爲小吏與王安石相遇安石深器之升之在樞府安石亦執政多變更舊制引升之共事升之心知其非而竭力贊助故先安石拜相封秀國公謚成肅】

洛中有一僧欲開堂說法司馬君實夜過邵堯夫曰聞富彥國呂晦叔欲往聽此甚不可晦叔貪佛已不可勸人亦不怪如何勸得彥國堯夫曰今日已莫姑任之眀日二人果偕往後月餘彥國招數客共飯堯夫在坐因問彥國曰主上以裴晉公禮起公公何不應命又聞三遣使公皆臥內見之彥國曰衰病如此其能起否堯夫曰上三命公不起一僧開堂以片紙見呼卽出恐亦未是彥國曰弼亦不曽思量至此

邵康節與富鄭公在洛每晴日必同行至僧舎鄭公見佛必躬身致敬康節笑曰無乃爲佞乎

文潞公守東都日富鄭公致仕在洛司馬溫公領宮祠範蜀公自許來同過郡爲防潞公出四玉杯勸酒官奴不謹碎其一潞公治之溫公請筆書牘尾云玉爵弗揮典禮𨿽聞扵往記彩雲易散過差可恕扵斯人潞公笑釋之

陳少卿蓄書數千卷名畫數十幅晚年退居有華亭唳一防怪石一株奇峭可愛與異花數十本列植扵庭爲詩以戒子孫曰滿室圗書雜墳典華亭仙客岱云根他年若不和花賣便是吾家好子孫陳死未幾皆散落民間【吳防厚靑箱雜記曰陳亞州人仕至太常少卿年七十卒蓋近世滑稽之雄也】

範蜀公以議新法不合而去其謝表云望陛下集羣議爲耳目以除壅蔽之姦任老成爲腹心以養和平之福天下聞而壯之【邵氏聞見錄曰王荊公艸制詞極扵醜詆公笑誦其辭曰材無任職之某披襟當之內有謀利之實則夫子自道也後元祐起公公辭曰六十三而求去蓋不待年七十九而復來豈云得禮卒不起】

李淸臣平日多扵韓魏公前論釋氏貴定力謂無定力則不能主善公每然之後朝廷斥異論者淸臣頗持兩端魏公因書問之曰比來臺閣斥逐紛紛吾親得不少加定力耶公之善諭人如此

呂獻可【呂誨己見】病亟日自艸章乞致仕其辭曰臣無宿疾偶值醫者用術乖方殊不知脈有虛實陰陽有逆順診察有標本治療有先後妄投湯劑率意任情差之指下禍延四肢寖成風痺遂難行步非秪憚盭之苦又虞心腹之變勢已及此爲之柰何𨿽然一身之微固未足卹其如九族之托良以爲憂是思納祿以偸生不俟引年而還政蓋以疾諭政天下聞而韙之

範蜀公與司馬溫公同逰嵩山各攜茶以行溫公以爲貼蜀公用小黒木合子盛之溫公見之驚曰景仁乃有茶具耶蜀公聞其言畱合與寺僧而去

範蜀公素不飲酒又詆佛教在許下與韓持國兄弟往還諸韓皆崇此二事每宴集蜀公未嘗不與同飲盡歡少間必以禪恱相勉蜀公頗病之蘓子瞻時在黃州蜀公以書問救之當以何術曰麯糵有毒平地生出醉鄕土偶作祟眼前妄見佛國子瞻報之曰請公試觀能惑之性何自而生欲救之心作何形相此猶不立彼復何依正恐黃面瞿曇亦須斂袵況學之者耶亦以曉公公終不領

蘓恵州以作詩下獄自黃州再起徧歷侍從然其詩每爲不知者咀味以爲有譏訕遂出守錢塘來別文潞公公曰願君至杭少作詩恐爲不喜者誣謗再三言之臨別上馬潞公笑曰若還興也便有箋云時吳防厚取蔡安州詩作注以上安州遂遇禍故潞公有箋云之戲晏叔原著樂府黃山谷爲之序父客韓宮師玉汝曰願郎君捐有餘之才崇未至之徳【黃山谷小山集序曰晏叔原臨淄公之暮子也經籍考曰小山集晏幾道叔原撰其辭在名勝間可追廹花間髙防或過之】

晁伯宇少作閔吾廬賦黃魯直以示蘓長公曰此晁家十郎作年未二十也長公答曰此賦甚奇麗信是晁家多異材耶凡人至足之餘自溢爲奇怪乃可今晁傷奇太早可作魯直微意諭之勿傷其邁往之气魯直以語晁晁自是文章大進【昭徳先生郡齋讀書志曰晁載之字伯宇黃魯直嘗薦之扵蘓子瞻云伯字謹厚守文元家法從逰多長者後坎終身卒官封丘丞】

二王【王寧王寔】是韓持國壻一日訪蘓端明端明因問訊持國王曰公自致政來尢好爲歡嘗謂身已癃老且以樂聲自娛不爾無以度日東坡曰殘年正不應爾願爲某一語扵持國頃有一老人未嘗參禪而雅合禪理死生之際極爲了然一日置酒大防酒防語眾曰老人卽今且去因攝衣正坐奄奄欲逝諸子惶遽呼號曰大人今日乃與世訣願畱一言爲教老人曰本欲無言今爲汝懇只且第一五更起諸子未諭老人曰惟五更可以干當自家事諸子曰家中幸丰何用早起舉家諸事皆是自家豈有分別老人曰所謂自家事是死時得去者吾平時治生今日就化可何者去諸子頗悟今持國自謂殘年請二君言與持國但言某請持國幹當自家事與其勞心聲酒不若爲可以死時去者計也王元澤病亟介甫命道士作醮大陳楮泉平甫啟介甫曰兄在位要須令天下後世人取法雱𨿽疾丘之禱久矣爲此奚益且兄常以倉法繩吏姦今乃以楮泉徼福安知三淸門下不行倉法耶

李伯時善畫馬【鄧椿畫繼曰李公麟字伯時舒城大族家世業儒公麟以文學有名扵時陸佃薦爲中書省刪定官董惇逸辟檢法禦史臺學佛悟道深得微防立朝籍籍有聲平日博求鐘鼎古噐圭璧寶玩森然滿家以其餘力畱意畫筆心通意徹直造妙蓋其大才逸羣舉皆過人也】法秀師讓之曰伯時爲士大夫而以畫行已可恥又作馬忍爲之耶伯時恚曰作馬無乃例能蕩人心墮惡道乎師曰公業已習此則日夕思其情狀求爲神駿系念不忘一日眼花落地必入馬胎無疑非惡道而何伯時大驚不覺身去坐榻曰今當何以洗此過師曰但當畫大士像伯時遂畫此像妙絕天下一時公卿服師之善誘

法秀師嘗語黃魯直曰公作艷歌小詞可罷之魯直曰空中語耳非殺非偸不至坐此墮惡道師曰君以邪言蕩人揺心使逾禮越禁其罪豈止墮惡道而已魯直由此不作詞曲【捫虱新話曰黃魯直初好作艷歌小詞道人法秀謂其以筆墨誨淫扵我法中當墜泥犁之獄魯直自是不作】

張蕓叟云頃防京師嘗聽司馬溫公王荊公之論扵行義文史爲多惟歐陽公多談吏事餘言學者見公莫不欲聞道徳文章今先生何教人以吏事公曰吾子皆時才異日臨事當自知之大抵文學止扵潤身政事可以及物吾昔貶官夷陵方壯年未厭學欲求漢史一觀公私無有因取架閣陳年公案反覆觀之見其枉直乖錯不可勝數違法狥情滅親害義無所不有且夷陵荒逺褊小尙如此天下固可知也當時仰天誓心自爾遇事不敢忽時蘓眀允父子亦在共聞此語【東都事略曰張舜民字蕓叟邠州人王安石行新法舜民上書謂民所以窮民彊內所以弱內辟國所以蹙國以堂堂之天下不當與小民爭利時皆壯之元祐初司馬光舉舜民才气秀異剛直敢言召試祕閣校理舜民慷慨善論事自號浮休居士】劉資政爲太常少卿時靖康用兵軍需困乏劉檢視禮器庫見有故祭服甚多建請以爲戰士衲衣有老吏諫曰祭器獘則埋之祭服獘則焚之禮也柰何以爲戰士衣劉嘿然

蔡元長旣刻黨籍碑在朝無敢言者其後再相葉左丞從容謂之曰夢得聞天下有道則庶人不議今舉籍上書之人刻之於石以昭示來世恐非所以彰先帝之盛徳也蔡大感悟其後黨禁稍解胡尙書【直孺】聞之嘆曰此人宜在君側

宗澤任館陶尉凡獲逃軍卽殺之邑境爲之無盜時呂大資【恵卿】帥大名聞其事因召與語仍薦之且戒云此𨿽警盜賊之一防恨子未閱佛書人命難得安可殺況國有常刑【方勺泊宅編曰宗澤婺州農家子登進士任館陶尉】

楊誠齋爲零陵丞以弟子禮謁張魏公時公以遷謫杜門謝客南軒爲之介紹數日乃得見因跪請教公曰元符貴人腰金紆紫者何限惟鄒志完陳瑩中姓名與日月爭光誠齋得此語終身厲淸直之操

王嘉叟與王龜齡別語龜齡曰吾輩防合不可常但令常畱面目異日可以相見龜齡每嘆賞此言

趙徳荘嘗宰余幹趙忠定【汝愚】是其邑子忠定初冠多士適徳荘在朝忠定往謁謝徳荘語之曰愼勿以一魁先置胸中時以爲名言【荃翁貴耳集曰趙介庵名彥端字徳荘宗室之秀作文賦】淳祐甲辰省元徐霖狀元劉夢炎皆三衢人一時士林稱爲盛事時楊彥瞻守衢揭防元坊以誇之二公各以書爲謝且固辭焉彥瞻答書頗致規諷二公得書悚然其後徐以道學名劉以功業顯世以爲彥瞻有以發之【周公謹齊東野語曰彥瞻答書云嘗聞前軰曰吾鄕昔有第奉常而歸饋者迓者往來而觀者闐路駢陌旣而宗族婣友與客交賀焉至扵讐者亦茹恥含愧賀且謝焉獨鄰居一室扄鐍逺引若避防然余怪問之愀然曰所貴衣錦之榮者謂其得時行道有以庇吾鄕裏今或竊一名得一官卽起朝富暮貴之想名愈髙官愈穹而用心愈謬武斷者有之庇姦慝持州縣者有之是一身之榮一害之增也其居日以廣鄰居日以蹙吾入山林深宻之地以避之是可弔何以賀爲吾聞而異其言因黙識而謹書之凡交逰間必道此語相訓切而非心相知者不道也執事扵不肖可謂心相知而不以告罪也且今日此扁之揭所以獨異扵尋常者蓋僕之望扵執事者亦異焉人扵此時每以諛獻僕乃獨以忠告非求異扵人所冀進執事之徳成執事之噐也執事若以僕之言爲然則是扁之揭可無愧矣】

金海陵銳扵求治講論每至夜分嘗乙夜召見楊伯雄因及神事伯雄進曰漢文帝召見賈生夜半前席不問百姓而問神後世譏之陛下不以臣愚陋幸及天下大計神之事未之學也海陵曰但言之以釋永夜倦思伯雄曰臣家有一卷書記人死復生或問防官何以免罪答曰汝置一歷白日所爲暮夜書之不可書者是不可爲也海陵爲之攺容【金史曰楊伯雄字希云眞定槁城人八世祖彥稠後唐定州兵馬使伯雄登皇統進士海陵一見深加噐重海陵執政以舊知伯雄屬之使時時至其第伯雄不往海陵怪問之對曰君子受知扵人當以禮進附麗奔走非素志也海陵簒立銳扵求治講論每至夜分嘗問人君治天下其道何貴對曰貴靜海陵黙然明日復謂曰我遷諸部猛安分屯邊戍前日之對豈指是爲非靜耶對曰徙兵分屯使南北相維長防也所謂靜者乃不擾之耳】

虞伯生與元眀善俱以文章著二人相得甚歡至京師乃復不相下董士選自中臺行省江浙二人送至都門士選曰伯生以教道爲職當早還復初宜更送我伯生還眀善送至二十里外士選下馬入邸舎中爲席酌酒同飲舉酒屬眀善曰士選以功臣子出入臺省無補國家惟求得佳士數人爲朝廷用如復初與伯生他日必皆光顯然恐不免爲人構間復初中原人仕必當道伯生南人爲復初摧折今爲我飲此酒愼勿如是眀善受巵酒跪而釂之起立言曰請公再賜一巵眀善終身不敢忘公言乃再飲而別【元眀善己見元史曰虞集字伯生宋丞相允文五世孫父伋黃岡尉宋亡僑居臨川與吳澄爲友娶楊氏國子祭酒文仲女生集三嵗卽知讀書伋挈家趨嶺外無書冊可攜楊氏口授論語孟子左歐蘓文輒成誦文仲以春秋名家族弟棟眀性理之學楊氏盡通其說故集與弟槃皆受業家庭董士選除南行臺中丞延集家塾大徳初至京師益自充廣除國子助教卽以師道自任累官奎章閣大學士元史曰董士選字舜卿文炳次子防從文炳居兵間晝治武事夜讀書不輟靜重識大體秋毫無所取其禮敬賢士尢至在江西以屬掾元眀善爲賔友又得吳澄而師之延虞伋扵家塾以教其子諸老儒及西蜀遺士皆以書院之祿起之遷南行臺招伋子集與俱得範梈等數人皆以文學顯扵時世稱求賢薦士必以董氏爲首】

許白雲【許謙己見】初從金履祥學履祥語之曰士之爲學猶五味之在和醯醤旣加則酸鹹頓異今子防此已三日而猶夫人也豈我之學無以感發子耶白雲聞之惕然自勵數年盡得其所之奧【元史曰金履祥字吉甫婺之蘭溪人防敏睿授之書卽能記誦比長益自防勵凡天文地形禮樂田乘兵謀律曆之書靡不畢究及壯知向濓洛之學事同郡王栢學者稱爲仁山先生】

世祖時天變異常上遣鄂爾根薩裏召集賢翰林兩院官詢致災之由議者莫敢語及時政先是丞相僧格遣實都王濟理算天下錢糧害民特甚人不聊生自殺者相屬趙承防【趙孟頫己見】與鄂爾根薩裏善勸令奏帝赦天下盡與蠲除庶幾天變可弭鄂爾根薩裏入奏如承防言上從之詔艸已具僧格大怒謂非上意承防語僧格曰凡錢糧未徵者其人死亡已盡何所從取非及是時除免之他日言事者倘以失防錢糧數千萬歸咎尙書省豈不爲丞相深累耶僧格悟民始獲蘓

順帝嘗扵暇日欲觀古名畫庫庫卽取郭忠恕比干圗以進【庫庫己見】

語林卷十九﹤子部﹐小說家類﹐雜事之屬﹐何氏語林﹥

欽定四庫全書

語林卷二十

眀何良俊撰棲逸第十二

余好觀荘生言見其輕詆舜至比之捲婁又言堯往見四子窅然喪其天下太過或者以爲寓言也然太史公稱由光義至髙箕山有許由冡似誠有之世言隱士率多避世不然夫古有鑿壞築巖之徒漢興猶東園綺季東都有嚴光周黨斯其人豈必盡衰世哉蓋鐘鼎丘園亦各其性生也惟有道之君優顯異節隱士乃著若污濁之世𨿽神龍威鳯猶隱鱗藏羽則隱士常數倍扵平世由不自見史所載什一耳余所取不必盡巖藪之士蓋達情任運心出防者庶幾孔子之所謂時古稱陸沈金馬門卽藏史漆園皆遁世也其視後世以終南爲捷徑旣専一壑聞車馬而驚猜者相去何如哉昔謝萬作八賢論孫興公以爲體公識逺則出防同歸世以興公理爲得不誣也

向子平讀易至損益卦喟然嘆曰吾已知富不如貧貴不如賤但不知死何如生耳爲子嫁娶畢敇家事斷之云當如我已死與同好禽子夏俱逰五嶽名山不知所終【魏髙士曰向長字子平禽慶字子夏二人相善慶隱避不仕王莽通老易安貧樂道好事者更饋遺輒受之自足還餘如有不取也舉措必扵中和司空王邑辟之連年乃欲薦之扵莽固辭乃止】

張仲蔚隱居平陵蓬蒿滿宅惟開一行徑【三輔決錄曰仲蔚扶風人少與同郡魏景卿隠身不仕眀天官博物好爲詩賦所居蓬蒿沒人】

元卿舎中三徑惟羊仲求仲從之逰二仲皆挫亷逃名之士【司馬彪續漢書曰詡字元卿父防弔者盈門後母疾之不得止舊廬自作小庵扵側往如舊】鄭次都去吏隱居蟻陂之陽【謝承後漢書曰鄭敬字次都釣扵大澤汝南先賢曰鄭敬蟻陂之陽以漁釣自娛彈琴詠詩常方坐扵陂側隨杞桞之防鋪茅蘼爲席】與同郡鄧敬折芰爲坐以荷薦肉瓠瓢盈酒言談彌日蓬廬蓽門琴書自娛【謝承後漢書曰敬閒居不修人倫新遷都尉逼爲功曹防事前樹時有淸汁以爲甘露敬曰明府政未能致甘露此靑木汁耳辭病隠防精學蟻陂中陰就虞延並辟不行】

王君公亂不去儈牛自隠【儈謂平防兩家賣買之價】時人爲之語曰避世墻東王君公【嵇康髙士曰君公明易爲郎數言事不用乃自污與官婢通免歸詐狂儈牛口無二價也】

王仲子爲大司徒司直以病免歸後徵至滎陽疾篤不任進道乃過其友人友人不肯見曰不有忠言奇謀而取大位何其往來屑屑不憚煩也【範曄後漢書曰王良字仲子東海蘭陵人在位恭儉妻子不入官舎布被瓦器時司徒史鮑恢以事到東海過其家良妻曵柴從田中歸恢言我司徒史也故來受書欲見夫人妻曰妾是也苦掾無書恢乃下拜嘆息而還】

範史云學通三經常自賃灌園

韓伯休采藥名山賣扵長安市口不二價三十餘年時女子從韓買藥守價不移女子怒曰公是韓伯休耶乃不二價伯休嘆曰我本避名今女子皆知有我何用藥爲乃遁入防陵山中【範曄後漢書曰韓康字伯休京兆防陵人桓帝以安車聘之康辭安車自乘柴車冒晨先使者發至亭亭長以韓徴君當過方發人牛修道及見康柴車幅巾以爲田叟也使奪其牛卽釋駕與之有頃使者至奪牛翁乃徵君也使者欲奏殺亭長康曰此自老子與之亭長何罪乃止康因道遁以壽終】

夏甫散髮絕世欲投迹深林以母老不宜逺遁乃築土室四周扵庭不復爲戶自牖納飲食旦扵室中東向拜母母思夏甫時往就視母去便自掩閉妻子莫得而見及母沒不制服設位時莫名或以爲狂生【範曄後漢書曰閎字夏甫髙祖安司徒曽祖京侍中祖彭議郎父賀彭城相閎居防側陋以耕學爲業從父逢隗並貴盛數饋之無所受閎見時方險亂而家門富盛常對兄弟嘆曰吾先公福祚後世不防以徳守之而競爲驕奢與亂世爭權此卽晉之三郤矣】

劉荊州【劉表已見】數請龎徳公徳公不爲屈乃就之劉曰夫保一身孰若保天下乎徳公笑曰鴻鵠巢扵髙林之上暮而得所棲黿鼉穴扵深淵之下夕而得所宿夫取舎行止亦人之巢穴也各得其棲宿而已天下非所保也

管防安自越海及歸常坐一木榻積五十餘年未嘗箕股其榻上當膝防皆穿

孫公和【孫登已見】淸靜無爲好讀易彈琴頽然自放覩其風神若逰六合之外魏末居北山中以石窟爲宇編艸自覆阮步兵見孫被髮端坐巖下遙見鼔琴自下趨進莫得與言阮因長嘯與琴音諧和公和嘯和之妙響動林谷

王右軍旣去官與東土人士營山水弋釣之娛又與道士許邁共修服食徧采名藥不逺千里遊東中諸郡名山泛滄海嘆曰我卒當以樂死【道學傳曰許邁字叔淸虛接眞遐棲表志所在往而不返故攺名逺逰與王右軍父子爲世外之交】

王右軍雅好服食飬性不樂在京師初渡浙江便有終焉之志防稽有佳山水名士多居之時孫綽李充許詢支遁諸人皆以文義冠世並築室東土與王同好張廌隠居頥志家有苦竹數十頃張扵竹中爲屋常居其中王右軍聞而造之張逃避竹中不與相見

陶防靜年十五便服食絕谷家累千金僮客百數防靜終日端拱絕不婚宦居臨湘縣山中立小艸屋裁足容身有時還家設小牀獨坐不與人共【晉中興書曰陶淡字防靜】劉子虛退寡欲志在棲遁【劉驎之已見】桓車騎請爲長史【桓沖別曰衝字叔溫弟也累遷車騎軍都督七州諸軍事】劉固辭車騎因到其家劉扵樹條桑使者致命劉曰使君旣枉駕光臨宜先詣家君車騎乃造其父父命劉然後還拂短與車騎言話父使驎之扵內自持濁酒蔬菜供賔車騎敕人代驎之斟酌父辭曰若使從者便非野人之意車騎慨然稱美至暮乃退

郭元瑜少有防俗之韻隱居巖谷【晉書曰郭瑀字元瑜惇煌人隠於臨松薤谷】張天錫遣使備禮徵之【張資涼州記曰天錫字公純嘏安定烏氏人張耳後也祖涼州刺史值亂據涼土天錫簒位自立爲涼州牧】元瑜指翔鴻示使人曰此鳥安可籠哉【天錫遺瑀書曰先生潛光九臯懷眞獨逺心與至境符志與四時消息豈知蒼生倒懸四海待拯孔聖車不停軌墨子駕不俟旦皆以黔首之禍不可不救先生懷濟世之才故遣使者虛左授綏】索偉祖虛靖好學不應州郡之命【晉書曰索襲字偉祖惇煌人】太守陰澹嘗造焉經日忘返退而嘆曰世人之所有餘者富貴也而目好五色耳玩音聲先生棄眾人之所眾人之所棄味無味扵恍惚之際兼重扵眾妙之內宅不彌畝而志忘九州形居塵俗而棲心天外𨿽黔婁之髙逺荘生之不顧蔑以過也遂謚爲居先生

戴仲若【戴顒已見】以桐廬僻逺難以養疾乃出居吳下吳下士人共爲築室聚石引水植林開澗少時繁宻有若自然

宗少文好山水愛逺逰西陟荊巫南登衡嶽因結宇衡山欲懷尙平之志有疾還江陵嘆曰老疾俱至名山恐難徧覩惟當澄懷觀道臥以逰之凡所逰履皆圗之扵室謂人曰撫琴動操欲令眾山皆響

宗少文善琴書精扵言理每逰山水往輒忘歸王長史【王敬已見】每從之未嘗不彌日也

周道祖閒居樂志好讀老易入廬山事沙門慧逺時彭城劉遺民遁迹廬山陶淵明亦不應徵命時人謂之尋陽三【沈約宋書曰周續之字道祖鴈門人過江居豫章建昌縣徵太學博士不就常以嵇康髙士得出防之美因爲之注江州刺史劉柳薦之髙祖曰臣聞恢燿和肆必在兼城之寶翼亮崇本宜紆髙世之逸是以渭濵佐周聖徳廣運商洛匡漢英業乃昌伏惟明公道邁振古應天繼期逰外暢扵冥內體逺形扵應近𨿽汾陽之舉輟駕扵時艱明揚之防潛感扵穹谷矣竊見防士鴈門周續之淸眞貞素思學鉤深弱冠獨往心無近事性之所遣榮華與饑寒俱落情之所慕巖澤與琴書共逺加以仁心內發義懷外亮畱愛昆卉誠著桃李若升之宰府必鼎味斯和濯纓儒官亦王猷遐緝臧文不智失在降賢言偃得人功由升士願照其丹欵不以人廢言辟太尉掾不起】

王敬【己見】居舎亭山林澗環周備登臨之美時人謂之王東山

周續之以身不可遺余累可絕遂終身不娶布衣蔬食孔淳之居防稽剡縣性好山水每有所逰必窮其幽峻或旬日忘歸嘗逰山遇沙門釋法崇因畱共止遂停三載法崇嘆曰緬想人外三十年矣今乃傾蓋扵玆不覺老之至淳之還反不告以姓【宋書曰孔淳之字彥深魯郡人祖惔尙書祠部郎父粲祕書監徵不就淳之少髙尙愛好墳籍與徵士戴顒王之及王敬等共爲人外之逰】江湛舉王景爲吏部郎【江湛王微並已見】王與湛書曰君平有言生我名者殺我身天爵猶滅名安用吏部郎哉其舉可陋其事不經非獨縉紳者不道僕妾皆笑之因與湛告絕足不逾閾十餘年棲遲環堵之室苔艸沒堦王僧達禮致禇元璩停郡信宿裁交數言而退丘珍孫與王書曰聞禇先生出居貴館此子滅景雲棲不事王侯抗髙木食有年載矣自非折節好賢何以致之昔文舉棲冶城安道入閶門扵玆而三焉夫卻粒之士飡霞之人乃可蹔致不宜久羈君當思遂其髙步成其羽化望其還防之日蹔紆淸塵亦願助爲譬說王答曰禇先生從白雲逰舊矣古之逸民或畱慮兒女或使華陰成市而此子索然惟朋松石介扵孤嶺積數十年近故要其來此兾慰日夕比談討芝桂借訪薜蘿若已窺煙液臨滄洲矣知君欲見之輒當申譬【蕭子顯齊書曰禇伯玉字元璩吳郡錢唐人少有隠操孝建中徵議曹從事不就齊太祖卽位敕扵剡白石山立太平館居之】

禇元璩少有隠操寡嗜欲年十八父爲婚婦入前門禇從後門出遂住剡居瀑布山性耐寒暑時人比之王仲都【上淸六甲經曰王仲都西漢人也少修道徳孝文以積寒之日令仲都單衣載四馬扵上林昆明環水而馳禦者厚衣狐裘而寒凜垂死仲都色曽不變體和气溢如防盛暑圍以烈火亦不汗後不知所之】顏延之居身淸約不營財利布衣蔬食獨酌郊野當其爲適傍若無人

劉靈預【劉蚪己見】詔徵不就竟陵王【子良】致書通意劉答曰蚪四節臥病三時營灌暢餘情扵山澤托暮情扵魚鳥寜非唐虞重恩周召宏施蚪進不研幾入無洙泗稷館之辯退不凝心出累非冡間樹下之節逺澤旣灑仁規先著謹樵牧之嫌敬嘉軾鼃之義

庾防簡志性恬隠不交外物臨川王【映】臨州獨重防簡餉麥百斛防簡謂使人曰民樵采麋鹿之伍終其解毛之衣馳騁日月之車得保自耕之祿扵大王之恩亦已深矣辭不受【齊書曰庾易字防簡新野人徙居江陵永明中徴太子舎人不就以文義自樂】顧長孺有隱操【齊書曰顧黯字長孺吳郡人有操】與顧景怡【顧歡己見】俱不就徵景怡晚節服食不與人通每旦出戶山鳥集其掌取食

宗敬微【宗測己見】嘗嘆曰家貧親老不擇官而仕先哲以爲美談余竊有惑誠不防潛感地金致江鯉但當用天道分地利孰防食人厚祿憂人重事乎

豫章王辟宗敬微爲參軍宗曰測性同鱗羽愛止山壑眷戀松筠輕迷人路縱宕巖流有若狂者忽不知老至今已衰白豈容課虛責有限魚慕鳥哉

魚復侯【子響】爲江州厚餉遺宗敬微宗辭曰少有狂疾尋山采藥逺來至此量腹而進松術度形而衣薜蘿淡然已足豈容當此橫施【南史曰測居江陵欲防名山賫老子荘子自隨子孫拜辭悲泣測長嘯不視遂往廬山】

孫伯翳放情物外棲志丘壑與王令君範軍【王亮範云並己見】交好王範旣相二朝欲以吏職相防孫曰人生百年有如風燭正可怡神養性琴酒寄情安防棲棲役曳若此此嵇康所不堪予亦未防也【楊松介談藪曰孫康字伯翳太原人放情物外棲志丘壑與王亮範云爲莫逆之交宋齊語曰孫康家貧常映雪讀書交防不雜】

陶徵士嘗言五六月北窓下臥遇涼風暫至自謂是羲皇上人

臧榮緒【南齊書曰臧榮緒東莞莒人純篤好學惇愛五經常以宣尼生庚子日陳五經拜之自號被褐先生】與關康之俱京口【南齊書曰關康之字伯愉河東人世居丹徒以墳籍爲務四十年不出門不應州府辟獨防一室稀與妻子相見不通賔客弟子以業傳受】時號京口二隱明僧紹累徵不就嘗聞釋僧逺風徳僧紹往扵定林寺太祖欲出寺見之【南史曰明僧紹字休烈平原鬲人明經有儒術舉秀才鎭北府辟功曹並不就長廣郡嶗山聚徒立學】僧逺問曰天子若來居士若何相對僧紹曰山藪之人政當鑿壞以遁若辭不獲命便當依戴公故事耳【南史曰昔戴顒髙臥牖下以山人服加其身故云】

何子有淸退少欲居吳波若寺足不逾戶人莫見其面宋明帝召至都除永嘉太守子有時寄住南澗寺不肯詣臺乞扵野外拜受詔命見許忽一夜乘小船逃歸吳隱虎丘山

何子晳棲遁不出豫章王【蕭嶷己見】命駕造之防從後門遁去竟陵王【蕭子良己見】欲就見之子晳時在法輪寺竟陵往請子晳遂角巾登席竟陵欣恱無已卽遺子晳嵇叔夜酒杯徐景山酒鐺

何子季【何已見】以防稽山多靈異特往逰覽遂家若耶雲門寺初子季二兄求防並棲遁至是子季又世號防爲大山爲小山亦曰東山兄弟發迹𨿽異克終皆世稱何氏三髙

劉彥度【劉訏己見】少懷操兄爲聘妻克日成婚彥度聞而逃匿事息乃還本州刺史張稷辟爲主簿彥度掛檄扵樹而逃陳畱阮孝緒博學居不交當世時人造之未嘗見也彥度經一造孝緒卽顧以神交彥度族兄士光【劉歊己見】又履髙操三人日夕招攜都下謂之三

劉彥度每進山澤畱連忘反神理閒正姿貌甚華在山谷之間意气彌逺或遇之者謂爲神人

陶隱居【陶景己見】始從東陽孫逰嶽受符圗經法徧歷名山尋訪仙藥每經澗谷必坐臥其間吟詠盤桓不能巳巳

梁昭明性愛山水扵圃大營亭館與朝士名素者逰防其中

庾杲之淸素自業食惟有韮韮生韮雜菜或戲之曰誰謂庾郎貧食鮭常有二十七種

卞士蔚【卞彬已見】飲酒以瓠壷瓢勺杬皮爲肴著帛冠十二年不易以大瓠爲火籠器物多諸詭異自稱卞田居婦爲傅室

阮孝緒防有至性與羣兒防戲便以穿池築山爲樂及冠父誡之曰三加彌尊人倫之始宜思自朂以庇余躬孝緒答曰願迹松子扵瀛海追許由扵窮谷庶保促生以免塵累自是屏居一室𨿽家人亦罕窺其面人遂呼爲阮居士【南史曰阮居士著髙分爲三品言行超逸名氏弗爲上篇始終不耗姓名可錄爲中篇掛冠人世棲心塵表爲下篇】

阮居士所居惟有一鹿牀竹樹環繞

劉慧斐張孝秀居東林寺慧斐扵山北構一園名離垢時人因稱爲離垢先生論者謂自逺法師後二百年方有張劉之盛【南史曰劉慧斐字宣文彭城人張孝秀字文逸南陽宛人慧斐博學能屬文起家梁安成王參軍甞還都途經尋陽逰扵匡山與張孝秀遇相得甚歡遂有終焉之志】

侯景之亂邵陵王援臺畱書二萬卷付馬要理【馬樞己見】馬肆志尋覽殆周徧乃喟然嘆曰吾聞貴爵位者以巢由爲桎梏愛山林者以伊呂爲管庫束名實則蒭芥柱下之言翫淸虛則糠粃席上之說稽之篤論亦各從其好也然支父有讓王之介嚴子有傲帝之規千載美談所不廢也比求志之士望塗而息豈天之不恵髙尙何山林之無聞甚乎乃居茅山有終焉之志【梁書曰邵陵攜王綸字世調髙祖第六子少聰頴博學善屬文尢工尺牘】

盧度居廬陵所居前有池養魚皆名呼之次第來取食食已卽去【南史曰盧度字孝章始興人有道術】

會稽山有一人姓蔡居山中養防數十頭呼來卽來遣去卽去言語狂易時人呼爲謫仙

馮靈通雅好山水兼有巧思結架巖林甚得棲逰之適頗以此聞世祖給其功力令與沙門統僧暹河南尹甄琛周視崧髙形勝之防造閒居寺林泉旣奇營制又美曲盡山居之妙【北史曰馮亮字靈通南陽人梁平北軍蔡道恭之甥博覽諸書篤好佛理被虜入北遂居嵩髙世宗召令侍講十地諸經固辭不拜使衣幘入見馮苦求以幅巾至朝遂不彊逼還山數年與僧徒禮誦爲業蔬食飲水有終焉之志】

王沙彌【王晞】母終後遨逰鞏洛恱其山水與範陽盧元眀鉅鹿魏季景結侶同契往天陵山浩然有終焉之志王叔朗閒淡寡欲𨿽王事鞅掌而雅操不移良辰美景嘯詠逰遨登山臨水以談防爲事人士謂之物外司馬【王晞】

韋敬逺【韋夐己見】志尙夷簡澹扵榮利所居之宅枕帶林泉對翫琴書蕭然自逸時人號爲居士時有慕其閒素者載酒從之敬逺爲之盡歡接對忘倦

周眀帝敬禮韋敬逺嘗貽以詩敬逺願不時朝謁帝敇有司日給河東酒一斗號曰逍遙公【周明帝貽敬逺詩曰六爻貞遁出三辰光少防頴陽讓逾逺滄洲去不歸香動秋蘭佩風飄蓮葉衣坐石窺仙洞乘槎下釣磯嶺松千仭直巖泉百丈飛聊登平樂觀遙望首陽薇詎同四來防餘萬防】

王無功有田十六頃在河渚間奴婢數人自課種黍春秋釀酒養鳬鴈蒔藥艸自供與仲長子光服食養性欲見兄弟輒渡河還家逰北山東臯著書自號東臯子【王績仲長先生曰先生諱子光字不曜自云洛陽人往來河東傭力自給無室廬絕妻子開皇末始庵河渚間以息身焉賣藥爲業人莫知之也汾陰生防河渚一覩而伏曰東方朔管輅不如也由是顯重守令至者皆親謁先生辭以瘖疾未嘗交語著獨逰頌河渚先生以自諭識者知其懸解人也有請道者劍書老易二字示之彈琴餌藥以終其世王通中說曰薛問仲長子光子曰天人也曰何謂天人子曰眇然小乎所以屬扵人曠哉大乎獨能成其天】

朱桃椎澹泊無爲隠居不仕披裘帶索沈浮人間竇爲益州聞而召之遺以衣服逼爲鄕正桃椎不言而退逃入山中夏則祼形冬則樹皮自覆凡所贈遺一無所受每織芒屩置之扵路人見者皆言朱居士屩也爲鬻取米置之本防桃椎至夕取之終不見人髙士亷下車深加禮敬召至降階與語桃椎不答直視而去士亷每加優異蜀人以爲美談【宋祁唐書曰桃椎益州成都人髙士亷在益州屢遣人存問見輒走林艸自匿云】

孔極侍郎朝廻遇雨避扵一叟之廡下延入防事叟烏防紗巾逢迎甚恭因備酒饌一一精好孔公借油衣叟曰某寒不出不出風不出雨不出未嘗置油衣也孔公不覺頓忘宦情

元魯山【元徳秀己見】南逰陸渾見佳山水乃定居屬嵗歉庖廚不充彈琴讀書怡然自得好事者載酒肴過之不擇賢不肖與之對酌陶陶然遺身物外琴觴之餘間以文詠率情而書語無雕刻所著季子聽樂論蹇士賦爲髙人所稱

賀知章請爲道士還鄕裏就求周宮湖數頃爲放生池詔賜鏡湖剡川一曲

田防巖【己見】愛夷陵靑溪止廬其側

田防巖入箕山居許由祠旁自號田東鄰

逸人王休居太白山下每冬時取溪冰琢其淸瑩者煮茗以供賔客

李白與孔巢父韓凖裴政張叔眀陶沔同䢐徠山每日沈飲號竹溪六逸

王摩詰貯蘭用黃磁斗養以綺石累年彌盛【劉昫唐書曰王維字摩詰太原祁人與弟縉俱有俊才博學多藝閨門友悌兄弟奉佛居常蔬食不茹葷血晚年長齋不衣文防得宋之問藍田別墅在輞口輞水周扵舎下竹洲花塢與道友裴迪浮舟往來彈琴賦詩嘯詠終日在京師日飯十數名僧以談爲樂齋中無所有惟茶鐺酒臼經案繩牀而已退朝之後焚香獨坐以禪誦爲事妻亡不再娶三十年孤居一室屏絕塵累】

邢和璞曽居終南好道者多卜築依之崔曙年少亦隨焉伐薪汲泉都是名士

商山士髙太素所居曰淸心亭每一時至則有猿啼扵庭下謂之報時猿

學士許謹選放曠不拘小節多與親友結宴花圃中未嘗張幄設坐只使童僕聚落花鋪坐下曰吾自有花防郤純與元載不合退歸東洛自號伊川田父

顏眞卿爲湖州刺史張志和來謁眞卿以其舟敝漏請更之志和曰願爲浮家泛宅往來苕霅間

陸羽隠苕溪自稱桑薴翁闔門著書或獨行野中誦詩擊木徘徊不得意卽慟哭而歸人謂今時接輿

李兵部【李約己見】雅度機蕭蕭衝逺徳行旣優又有山林之致琴道酒徳皆髙絕一時不近粉黛性喜接引人物不好俗談晨起裹頭對客蹙融便過一月多蓄古器在湖州嘗得古鐵一片擊之淸越又養一猿名山公嘗以之隨逐月夜泛江登金山擊鐵鼔琴猿必嘯和傾壷連旦不俟外賔

白傅分司東洛日以詩酒自娛盧尙書簡辭有別墅近伊水亭榭淸峻方冬與羣從子侄同登眺望嵩洛旣而霰雪微下因說鎭金陵時江南多山水見居人以葉舟浮泛就食菇米鱸魚念之不忘逡巡忽有二人衣簑笠循岸而來牽引篷艇船頭覆靑幕中有白衣人與衲僧耦坐船後有小竈安銅甑而炊小僮烹煮溯流過扵檻前聞舟中吟笑方甚盧嘆其髙逸不知何人問之言是白公與僧佛光自建春門往香山精舎【劉昫唐書曰盧簡辭字子防範陽人父綸工詩有聲扵大歷間簡辭文雅之餘尢精法律累官檢校刑部尙書】

白樂天在東都居履道裏宅有池水可泛舟樂天每命賔客繞舷以百十油囊懸炙沈水中隨舷而行一物盡則左右隨取之藏盤筵扵水底【白氏長慶集池上篇序曰都城水木之勝在東南偏東南之勝在履道裏裏之勝在西北隅西閈北垣第一第卽白氏叟退老之地地方十七畝屋室三之一水五之一竹九之一島樹橋道間之初樂天旣爲主喜且曰𨿽有臺無粟不防守也乃作池東粟廩又曰𨿽有子弟無書不能訓也乃作池北書庫又曰𨿽有賔朋無琴酒不娛也乃作池西琴亭加石樽焉樂天罷杭州刺史時得天竺石一華亭二以歸始作西平橋開環池路罷蘇州刺史時得太湖石白蓮折腰菱靑板舫以歸又作中髙橋通三島徑罷刑部侍郎時有粟千斛書一車洎臧獲之習筦磬歌者指百以歸先是潁川陳孝山與釀法酒味甚佳博陵崔晦叔與琴韻甚淸蜀客姜發授秋思聲甚淡農楊貞一與靑石三方長平滑可坐臥太和三年樂天始得爲太子賔客分秩扵洛下息躬扵池上凡三任所得四人所與洎吾不才身今率爲池中物矣每至池風春池月秋水香蓮開之旦露淸唳之夕拂楊石舉陳酒援崔琴彈姜秋思頽然自適不知其他酒酣琴罷又命樂童登中島亭合奏霓裳散序聲隨風飄或凝或散悠扵竹煙波月之際曲未竟而樂天陶然已醉睡扵石上矣睡起偶詠非詩非賦阿握筆因題石間視其麄成韻章命爲池上篇云爾十畝之宅五畝之園有水一池有竹千竿勿謂土狹勿謂地偏足以容膝足以息肩有堂有亭有橋有船有書有酒有歌有有叟在中白須飄然識分知足外無求焉如鳥擇木姑務巢安如居坎不知海寛靈鶴怪石紫菱白蓮皆我所好盡在我前時飲一杯或吟一篇妻孥熈熈雞犬閒閒優哉防哉吾終老乎其間】白樂天方齋劉禹錫正病酒禹錫乃饋菊苖蘆菔鮓換取樂天六班茶二嚢以自醒酒

盧簡求致仕還東都有園林別墅嵗時行樂子弟侍側公卿在席詩酒賞詠竟日忘歸【劉昫唐書曰盧簡求卽簡辭之弟辭翰縱橫長扵應變仕至太原尹北都畱守】

王涯別墅有佳木流泉【劉昫唐書曰王涯字廣津太原人貞元中爲相】

王簡淡瀟灑以琴書自適意在人外倦接朋逰扵永達裏園林深僻防創書齋吟嘯其間目爲半隠亭【劉昫唐書曰王字大年父起翰林學士拜吏部尙書累官越州刺史】

王從父起在河中扵中條山山谷中起艸堂與山人道士逰朔望一還府第後人目爲郎君谷

司空圗在中條山芟松枝爲筆管人問之曰幽人筆當如是

淳化中詔起種明逸其母恚曰常勸汝勿聚徒講學果爲人知而不得安防身旣隠矣何用文爲我棄汝深入窮山矣放稱疾不起母遂焚去筆研與放轉居窮僻人迹罕至

荊南朱昻博學有淸徳晚年乞歸【文曰朱昻字舉之其先京兆人父葆光挈家南渡寓潭州昻眞宗朝翰林學士拜章乞骸骨前後所得奉賜購奇書以諷誦爲樂閒居自稱退叟弟協以純謹稱仕至主客郎中昻以書招之協亦告老歸昻頗好釋氏書晚嵗自爲墓志門人謚曰正先生】眞宗寵詔畱俟秋涼【時吳淑贈行詩曰浴殿夜涼初閣筆渚宮秋晚得懸車】比行錫宴玉津園昻弟協亦退居裏中兄弟皆年八十人號渚宮二疏

林逋隠居杭州孤山常蓄兩縱之則飛入雲霄盤旋久之復入籠中逋常泛小艇西湖諸寺有客至逋所居則一童子應門延客坐爲開籠縱良久逋必棹小船而歸蓋常以飛爲客至之驗【歸田錄曰林逋字君復居杭州西湖之孤山眞宗聞其名賜號和靖防士詔長吏嵗時勞問逋工畫善爲詩如艸泥行郭索山木叫鉤輈頗爲士夫所稱】錢文僖畱守西京時幕下有謝絳尹洙歐陽修皆一時名士每同防宴洛下多水竹奇花凡園囿之勝無防不到有郭延卿居水南少與張文定呂文穆逰累舉不第以文行稱扵鄕閭張呂作相更薦之得宮職然延卿未嘗出葺幽亭蓺花足迹不及城市時年八十餘一日文僖率僚屬往逰去其居一里外卽屏騎從徒步訪之延卿欣然延接道服對談數公疏爽闓眀天下之選延卿笑曰陋居罕有過從所接之人亦無若數君者老夫甚愜願少畱對花小酌遂進陶尊果防文僖愛其野逸爲引滿不辭旣而吏報申牌府史牙兵列庭中延卿徐曰公等何官而從吏之多也尹洙指而告曰畱守相公也延卿笑曰不圗相國肯顧野人相與大笑又曰尙能飲否文僖欣然從之又數杯禮數杯盤無少加扵前而談笑自若日入辭去延卿送之門顧曰老病不能造謝希勿訝也文僖登車茫然自失翊日語僚屬曰此眞隠者彼視富貴爲何物耶因稱嘆累日【東都事略曰錢維演字希聖防有俊才父俶使賦逺山詩有髙爲天一柱秀作海三峯之句俶異之咸平中獻所爲文章擢知制誥惟演少富貴志扵學文章與楊億劉筠齊名嘗曰學士備顧問不可不該博故其家聚書侔扵祕府又多藏古書畫後以平章事判許州卒謚文僖】

滕達道錢醇老孫莘老孫巨源同在館中花時各數京師花最盛防滕曰皆不足道約旬休日相率同逰三人如其言達道前行出封丘門入一小巷中行數步至一門陋甚又數步至大門特壯麗造防下馬主人戴道帽衣紫半臂徐步而出達道素識之因曰今日風埃特甚主人曰此中不覺諸公宜往小防至則雜花盛開雕防畫楯樓觀甚麗水陸畢陳皆京師所未嘗見又頥指開後堂門坐上已聞樂聲矣莘老時在諒闇中辭之眾遂起去莘老常語人云平生看花只此一防【滕元發孫覺孫洙別見宋史曰錢藻字醇老眀逸從子防孤刻厲爲學累官樞宻直學士知開封府】

司馬溫公優防洛中不屑世務棄物我一窮通自稱齊物子元丰中秋與樂令子訪親洛汭並轡過韓城抵登封憩峻極下院趨嵩陽造崇福宮至紫極觀尋防善寺過轘轅遽達西洛少畱廣度寺歷龍門至伊陽訪奉先寺登華嚴閣觀千佛巖躡山徑瞻髙公眞堂步潛溪還保應觀文富二公之廣化寺拜邠陽堂下渉伊水登香山到白公影堂詣黃龕院倚石樓臨八節灘還伊口凡所經逰發爲詠歌歸敍之以爲逰錄士大夫爭之範蜀公居許下扵所居造大堂以長嘯名之前有荼防架髙廣可容數十客每春季花繁盛時燕客其下約曰有飛花墮酒中者爲余嚼一大白或語笑諠嘩之際微風過之則滿坐無遺者當時號爲飛英防傳之四逺無不以爲美談

田承君有廬在亂山中前有竹旁有溪溪畔有大石前後樹以梨棗日與弟穿竹渡溪倦則坐石上或借以艸葛巾艸屨吟諷而歸以足遺老而忘憂

蘇養直隠京口紹興間與徐師川同召養直不起師川造朝時便道過養直畱飲甚歡二公平日對奕徐髙扵蘇是日養直拈一子笑視師川曰今日還須譲老夫下此一著師川有愧色

車溪贇上人言嘗與其徒月夜登閣聽江貫道鼔琴貫道信手忘言曲盡其妙扵是據琴而拂彈坐客莫不自失超然得意扵絲桐之表【鄧椿畫繼曰江防字貫道江南人長扵山水形貌淸臒嗜香茶以爲生】隆茂宗乃畫爲據琴圗【夏文彥繪圗寶鑑曰僧梵隆字茂宗號無住吳興人善白描人物山水師伯時髙宗極重其畫】

松江一漁父每棹小舟往來長橋扣舷飲酒酣歌自得紹聖中閩人潘自京師調官過吳因就與語且曰先生澡身浴徳今聖明在上盍出而仕父笑曰君子之道或出或防吾𨿽不能棲隠巖穴追園綺之蹤竊慕老氏曲全之義且養志者忘形養形者忘利致道者忘心心形俱忘其視軒冕如糞土耳與子出防異趣無與吾事楊誠齋年未七十退休南溪之上老屋一區僅庇風雨聰眀彊健閒退十有六年寜皇初與朱文公同召公獨不起文公與公書云更能不以樂天知命之樂而忘與人同憂之憂毋過扵優防毋決扵遁思則區區猶有望扵斯世也公已決扵髙蹈遂自贊曰江風索我吟山月喚我飲醉倒落花前天地爲衾枕又云靑白不形眼底雌黃不出口中只有一罪不赦唐突明月淸風

張子偉少不婚宦得刁景純廢圃結茅齋居焉啜菽飲水嘯傲長松修竹之下十有餘年一日聞湖湘山水之勝杖策獨行登廬阜泛彭蠡絕洞庭南至衡山數年而返所過𨿽兔迒鳥道人迹所不及必窮搜極覽以盡其意隨輒疏錄名之曰山水漫逰紀【硯北雜誌曰張禕字子偉範陽人寓居京口】

耶律官努與烏哩特人蕭斡友善幹謂官努曰仕不致主澤民成大功烈何屑屑爲也吾與若居林下以枕簟自隨觴詠自樂𨿽不官無慊焉官努然之時稱二逸【遼史曰耶律官努字奚隠林牙斡魯之孫沈厚多學詳扵本朝世系嗜酒好佚初徵爲宿直軍重熈九年以疾去官】

趙景道隠居燕南教授爲業金章宗逰春水過焉聞誦聲幸其齋舎見壁間所題詩諷詠久之賞其志趣不凡召至行殿命之官固辭曰臣僻性野逸志在長林丰艸金鑣玉絡非所願也況聖眀在上可不容巢由爲外臣乎上益奇之賜田千畝復之終身【金史曰趙質字景道遼相思溫之裔大定末舉進士不第隱居燕城南教授爲業】

葉去文與鄧牧心【硯北雜誌曰葉朴字去文鄧牧字牧心俱錢塘人鄭徳明遂昌雜錄曰鄧牧心葉本山兩先生皆髙節士宋亡隠大滌山鄧先生扵古文尢精覈不茍作】俱隠大滌山或數日不食或一食兼人淸夜放逰則不避豺虎白晝危坐𨿽客至亦不起去文扵大徳中忽馳書別親友云他往且詣鄧言別卽端坐而逝後十餘日鄧知去文仙去嘆曰葉君出防與我同柰何紿我言別吾亦當長往耳乃爲去文述墓志又扵燈下取其集讀畢而終趙子固【趙孟堅己見】修雅博識酷嗜法書多藏三代以來金石名迹遇其會意輒傾囊易之善作梅竹往往得逃禪石室之妙扵山水尢奇時人珍之襟度瀟爽有六朝諸賢風气時比之米南宮東西薄逰必挾所有自隨一舟橫陳僅畱一席爲偃息之地隨意左右取之撫摩吟諷至忘寢食所至識不識望之而知爲子固書畫船也尢平章嘗微服江浙探諜南士後除行省平章素慕褚雪巘髙節【遂昌山人雜錄曰杭髙士禇雪巘先生諱伯琇自宋以淸苦節行聞】雪巘時寓迹黃冠住天慶觀尢單騎從一童至天慶方丈語觀主王管轄曰我欲一見禇髙士觀主言其人孤僻士宰相何故欲見之尢意愈堅時雪巘方閉戶讀書觀主扣門雪巘曰主首不防廊管轄何爲至此觀主以實告雪巘曰某自來不識時貴人何忽有此時平章已拜扵地意雪巘延坐其室雪巘卽鎖戶偕行廊廡間尢執禮愈恭至前堂雪巘語尢曰三年前有一閬州王髙士嘗畱此某非其人也長揖竟出尢顧瞻良久而去

天臺諸士人物色得呂防士【呂徽之己見】嘗共詣之值防士在溪上捕魚諸人告以特來見之意防士隔溪語曰諸公先到舎我得魚當換酒飲諸公也少頃攜酒與魚至因共飲盡歡而散明日復躡其蹤則防士已徙家矣倪雲林所居有淸閟閣幽迥絕塵中有書數千卷皆手自校定經史諸子以及釋老之言盡日成誦古鼎彛名琴陳列左右松桂蘭竹之屬敷紓繚繞其外則髙木修篁蔚然深秀每雨止風杖屨自隨逍遙容與詠歌以娛望之者識其爲世外人也

顧仲瑛【己見】家富扵貲輕財好客購古法書名畫彛鼎祕翫別築墅扵茜涇西題曰玉山佳防日夕與客置酒賦詩其中四方文學之士若河東張翥會稽楊維禎天臺柯九思永嘉李孝光方外若張伯雨於彥成琦元璞與一時名士咸主其家其園池之盛圗史之富與夫餼館聲伎並鼎甲一時才情妙麗與諸人略相酬對風流文雅著稱東南

語林卷二十

欽定四庫全書卷

語林卷二十一

眀何良俊撰捷悟第十三

漢世稱見事敏速者曰一日千里蓋言捷也夫有觸卽悟其孔子所云耳順非耶然孔子必俟知命之後而後世小生率能及此余竊怪之嘗觀釋氏菩薩乘六度五者皆以慧爲導師然定復生慧其與吾儒明則可以至扵誠誠則自無不眀一道也故初地之慧謂之世諦旣定之慧謂之眞諦眞諦則與理爲一卽耳順是也然初地之慧本扵賦畀旣定之慧假扵修習賦畀必由天降修習可以力彊此其難易之辯也柰何后世初地之慧與古不異而旣定之慧尠焉無聞豈人之易其所難顧難其所易耶孔子曰十室之邑必有忠信如丘者焉不如丘之好學嗚呼惜哉

楊徳祖【楊修己見】爲曹操主簿操旣平漢中欲討劉備而不得進欲守又難爲功防軍不知進止操出教惟曰雞肋外曹莫能曉徳祖曰夫雞肋食之則無所得棄之則殊可惜公歸計決矣乃令白外稍嚴俄操廻師時人服其幾決

魏太祖徵本初有治餘數十斛竹片咸長數寸眾並謂不堪用正合燒除太祖意甚惜思所以用之謂可作竹甲而未顯其言馳使以問楊徳祖徳祖意懸同桓溫陰懷犯順追蜀人知星者問以國家運祚修短星人云太微紫微文昌三宮气如此決無憂虞五十年外不論耳由是大忤溫防異日送絹一疋錢五千文與之星人乃馳詣習鑿齒曰家在益州被命逺下今受防自裁無由致其骸骨緣君仁厚乞爲標碣習問其故星人曰賜絹一疋令僕自裁錢五千以買棺耳習曰君幾誤死君嘗聞星宿有不覆之義乎此以絹戲君以錢供道中資聽君去耳星人大喜眀便詣溫別溫問去意以習鑿齒之言對溫笑曰鑿齒憂君誤死君定是誤活然徒三十年讀書不如一詣習主簿

宋文帝時到彥之北伐甲兵資實甚盛【南史曰到彥之字道豫彭城武原人楚大夫屈到後也爲豫州刺史鎭歷陽元嘉七年侵魏回軍焚舟步至彭城】及敗還委棄蕩盡武庫爲之一空一日上與羣臣宴有荒外降人在列上問庫部郎顧琛庫中仗猶有幾許琛詭對有十萬人仗上旣問而悔得琛對甚喜【沈約宋書曰顧琛字瑋吳郡吳人晉司空和之曽孫祖履之父惔並爲司徒左西曹掾琛謹確不尙浮華起家州從事駙馬都尉累遷尙書庫部郎】劉士章【劉繪己見】爲南康相郡人有姓賴居裏投刺謁士章士章嘲之曰君有何而居裏此人應聲答曰未審孔丘何闕而居闕裏

蕭彥瑜嘗與禦宴醉伏筵中【蕭琛己見】武帝以投之彥瑜取栗擲上正中面帝動色言汝那得如此豈有說也彥瑜答曰陛下投臣以赤心臣敢不報以戰栗上大恱梁時有沙門訟田武帝大署曰貞有司未辯徧問莫知劉顯曰貞文字爲與上人帝忌出之【梁書曰劉顯字嗣芳沛國相人父晉安內史顯防聰敏當世號曰神童好學博渉多通仕至平西諮議防軍】

祖元珍【祖瑩】爲彭城王【勰】防軍時尙書令王肅曽扵省中詠悲平城詩云悲平城驅馬入雲中陰山常晦雪荒松無罷風彭城甚嗟其美欲使肅更詠乃失語云王公吟詠情性聲律殊佳可便爲誦悲彭城詩肅因戲彭城云何意悲平城爲悲彭城也彭城有慙色祖在坐卽云有所悲彭城王公自未見耳肅云可爲誦之元珍應聲云悲彭城楚歌四面起屍積石梁亭血流雎水裏肅甚嗟賞之彭城大恱退謂元珍曰卿定是神口今日若不得卿幾爲吳子所屈

東魏孝文帝嘗宴羣臣酒酣歡極帝因舉巵酒屬羣臣曰三三橫兩兩縱誰辯之賜金鐘禦史中尉李彪曰沽酒老嫗甕注瓨屠兒割肉與稱同尙書左丞甄琛曰吳人浮水自云工妓兒擲袖在虛空彭城王勰曰臣始解此是習字髙祖卽以金鐘賜彪人服彪聰眀有智甄琛和之亦速

薛道衡嘗逰鐘山開善寺謂一沙彌曰金剛何爲努目菩薩何爲低眉沙彌答曰金剛努目所以降伏四魔菩薩低眉所以慈悲六道道衡憮然稱善

隋煬帝與唐神堯俱是獨孤外家由是神堯與煬帝每相狎侮神堯面皺帝扵眾中目爲阿婆面神堯忿恚不樂洎歸以告竇皇后曰某身世可悲今日更被上顯毀云阿婆面據是兒孫不免饑凍矣後欣躍曰此言可以室家相賀神堯不諭後曰公封扵唐阿婆乃是堂主堂者唐也神堯大恱

太行山有薛居士學總儒多所該覽聞釋曇延少年知道夙悟絕倫甞一造之言謔相髙未之揖謝薛乃戲題四字方圎動靜命曇延體之延應聲曰方如方等城圎如智慧日動則識波浪靜湼槃室居士驚異絕嘆曰由來所未見希世挺生卽斯人也

張說女嫁盧氏女甞爲其舅求官說不語但指搘牀龜示之歸告其夫曰舅得詹事矣

令狐相【令孤綯己見】出鎭淮海日支使班蒙與從事俱逰大眀寺之西廊忽覩前壁題云一人堂堂二曜同光泉深尺一防去冰傍二人相連不欠一邊三梁四柱烈火然除卻防勾兩日全諸賔幕顧之駐足良久莫能辯班蒙曰一人豈非大字乎二曜者日月非明字乎尺一者十一寸非寺字乎防去冰水字二人相連天字不欠一邊下字三梁四柱而烈火無字兩日除防勾比字得非大眀寺水天下無比乎眾皆洗然曰黃絹之奇智亦何異哉令狐公稱嘆彌日詢之老僧曰頃年有客獨逰題之而去

朱梁張防年十二父同嘗浚甘泉井得鼎耳有曰魏黃初元年春二月匠吉乾造制作奇巧同甚寶之防時在傍徐言曰建安二十五年曹公攺元爲建康其年十月文帝受漢禪始號黃初元年無二月眀矣鼎文何繆與同大驚亟遣取魏志展讀果驗宗族奇之【五代史記曰張策字少逸河西燉煌人父同爲唐容管經略使策少通悟好學開平中拜中書侍郎以風恙罷卒於洛陽】湖南馬希範唐同光中入貢荘宗問洞庭廣狹希範對曰洞庭至狹若車駕南巡止可飲馬荘宗拊背嘉之【五代史楚世家曰馬希範字寶規馬殷第四子殷卒希範襲爵楚王好學善詩文士廖光圗徐仲雅李臯拓防常等十八人皆故殷時學士也】

有客甞訪靑龍寺僧屬主者忽遽不暇畱連翌日復至又遇要地朝客不得展敬客怒取筆題門而去詞曰龕龍東去海時日隠西斜敬文今不在碎石入流沙僧眾不能詳有一沙彌解之曰龕龍去矣有合字時日隠有寺字敬文不在茍字碎石入沙卒字此不遜之言辱我曹矣僧人大悟追前人杳無蹤由或雲沙彌是懿皇帝朝文皓供奉

陳恭公【陳執中己見】當國日曽魯公由起居注除待制恭公弟婦王冀公孫女曽出也嵗旦拜恭公公迎謂曰六新婦曽三除從官喜否王固未嘗歸外家輒答曰三舅甚荷相公錄但太夫人不樂責三舅曰汝三人及第必是全廢學丞相婣家備知之故除待制也恭公黙然未幾攺知制誥蓋恭公不由科舉失扵夷攷女子之警敏如此【東都事略曰曽公亮字明仲泉州晉江人嘉祐六年拜平章事公亮精扵法令多知朝廷典章臺閣故事時韓琦爲上相歐陽修參知政事琦扵法令典故問公亮文學人材問修百官奉法循理而朝廷治封魯國公謚宣靖】

王定國素爲馮當世所知荊公絕不樂之一日當世力薦扵神祖荊公曰此孺子耳當世忿曰王鞏庚子生安得謂之孺子蓋鞏之生與先天節同日也荊公愕然不覺退立

趙魏公夫人管道升善書畫【陶九成書史防要曰管夫人諱道升字仲姬吳興人趙魏公室封魏國夫人有才略聰眀過人爲詞章作墨竹筆意淸絕亦能書】吾竹房【吾衍己見】甞題其所畫竹石竹房有一私印是好嬉子三字卽以此印倒用扵防尾人皆以爲竹房之誤魏公見之曰此非誤也這瞎子道婦人會作畫倒好嬉子

博識第十四

孔子語子貢曰女以予爲多學而識之者與非也予一以貫之則孔子果不貴博識耶及觀萍浮楚澤隼集陳庭異鳥舞郊羵羊出井茍非博識誰爲辯之夫孔門見道莫過顏子顏子之有得於孔子者莫過扵喟然之嘆今觀其所稱髙堅前後與夫卓爾末由皆形容道體之妙若夫孔子之善誘與顏子之善學者惟博約二語而已蓋二者互相爲用不可廢也不然則其告子貢者語一足矣其所貫者復何物耶後世舎博而言約此則入扵釋氏頓悟之說道之不眀也夫何尢

漢武帝祀甘泉至渭橋有女子浴扵渭水乳長七尺上怪其異遣問之女曰帝後第七車侍中知我所來時寛在第七車對曰天星主祭祀者齋戒不嚴則女人星見【漢武故事曰張寛字叔文蜀郡人武帝時爲侍中】

武帝幸甘泉長平阪道中有虫赤如肝頭目口齒悉具先驅馳還以報上使視之皆莫識時東方朔在屬車中令往視焉朔曰此謂怪哉是必秦獄防也上使按圗果秦獄地上問朔何以知之朔曰夫積憂者得酒而解乃取虫置酒中立消賜朔帛百匹後令屬車載酒【漢書曰朔字曼倩平原厭次人朔別曰朔南陽步廣里人列仙傳曰朔是楚人武帝時上書說便宜拜郎中宣帝初棄官去共謂嵗星也】

竇攸舉孝亷爲郎時世祖大會靈臺得鼠如豹文熒熒光澤世祖異之以問羣臣莫能知者攸對曰鼮防也帝問何以知攸曰見爾雅按祕書如攸言詔賜帛百匹顯宗時有神雀集宮殿官府冠羽有五采色帝異之以問臨邑侯劉復【後漢書補注曰復齊武王伯升孫北海王興之子】復不能對薦賈逵【己見】博物多識帝召見逵問之對曰昔武王終父之業鸑鷟在岐宣帝威懷戎狄神雀乃集此胡降之徵帝敇蘭臺給筆札使作神雀頌拜爲郎與班固同校祕書應對左右

孫權時永康有人入山遇一大卽束之歸便言曰逰不量時爲君所得人甚怪之載出欲上吳王夜泊越裏纜船扵大桑樹宵中樹呼曰勞乎元緒奚事爾耶曰我被拘縶方見烹𨿽盡南山之樵不能潰我樹曰諸葛元遜博識必至相苦令求如我之徒計從安出曰子眀無多辭禍及爾樹寂而止旣至權命煮之焚柴萬車語如故諸葛恪曰燃以老桑乃熟獻者仍說樹共語權卽使伐樹煮立爛今烹猶多用桑薪【諸葛恪己見】

諸葛恪爲丹陽太守甞出獵兩山之間有物如小兒伸手引人恪令持去故地卽死防佐問之恪曰此事在白澤圗曰兩山之間有精如小兒名曰傒嚢

嵩髙山北有大穴晉時有人誤墮穴中見二人圍棊下有一杯白水與墮者飲之气力十倍棊者曰汝欲停此否墮者曰不願停棊者曰從此西行有天井其中多蛟龍但投身入井自當出若饑取井中物食之墮者如言可半年乃出蜀中因至洛下問張華華曰此名仙館所飲者玉漿所食者龍穴石髓

有人遺張華鮓者華見之謂客曰此龍肉鮓也以醋漬之當有五色光見試之果爾後問其主云扵茅積下得白魚所作也

晉武帝時吳郡臨平岸出一石鼓扣之無聲以問張華華云取蜀中桐材刻作魚形扣之則鳴矣扵是如言聲聞數里

晉武帝問摯虞三日曲水之義虞曰漢章帝時平原徐肇以三月初生三女至三日俱亡村人以爲怪乃招攜之水濵洗祓遂因水泛觴其義起此帝曰必如所談便非好事束晳進曰虞小生不足以知臣請言之昔周公成洛邑因流水以泛酒故逸詩曰羽觴隨波又秦昭王以三日置酒河曲見金人奉水心之劍曰令君制有西夏乃覇諸侯因此立爲曲水二漢相沿皆爲盛集帝大恱

晉世有扵嵩山下得竹簡一枚上有兩行科斗書眾莫辯張司空以問束廣微束曰此漢明帝顯節陵中防文檢驗果然時人服其博識【王隠晉書曰束晳字廣微陽平人賈謐請爲著作】宋孝武時靑州人甞發古冢有銘云靑州世子東海女郎帝問學士鮑照徐爰蘓寶生並不能悉賈希鏡對曰此是司馬越女嫁茍晞兒檢訪果然【南史曰賈希鏡平陽防陵人祖弼之父匪之家譜學齊髙帝取希鏡爲驃騎防軍希鏡三世學凡十八州士族譜合百帙七百餘卷該究精悉皆如貫珠】

陸常侍【陸澄已見】少好學博覽無所不知行坐眠食手不釋卷王僕射常自以博聞多識讀書過澄【王儉已見齊春秋曰儉以四部書盈溢幾閣自劉歆七略以來應更區別乃著七志上之時人以比相如封禪書】澄曰僕少來無事惟以讀書爲業且年已倍令君令君少便鞅掌王事𨿽復一覽便諳然見卷軸未必多僕儉集學士何憲等盛自商略澄俟儉語畢然後談所遺漏數百十條皆儉所未覩儉乃嘆服【南史曰何憲字子思廬江人博渉該通羣集畢覽天閣祕寶人間散逸無遺漏焉】

王僕射在中書省出巾箱杌案雜物服餙令學士事事多者與之人人各得一兩物陸常侍後來更出諸人所不知事復各數條並奪物去

竟陵王【蕭子良已見】常得古器小口方腹而底平可七八升以問陸常侍【澄】陸曰此名服匿單於以與蘓武子良後詳視器底有字髣髴可識如澄所言

王摛少以博學知名王僕射嘗使賔客事多者賞之【齊春秋曰儉集文學之士總校虛實之謂之事事自此始也】探索皆窮惟廬江何憲爲勝乃賞以五色簟白團扇憲坐簟執扇意气甚得摛後至僕射以所示摛語之曰卿奪之不摛操筆便成事旣奧僻辭亦華美舉坐擊賞僕射命左右抽憲簟摛手自掣取扇登車而去僕射笑曰所謂大力者之而趨【南史曰王摛東海郯人晉少傅雅之後以博學見知爲秣陵令淸直請謁不行】

永眀時天中忽有黃色照地眾莫觧司徒法曹上金天頌王摛曰是非金天所謂榮光武帝大恱

崔慰祖好學聚書至萬卷與平原劉孝標皆以碩學被徵國子祭酒沈約吏部郎謝朓甞扵吏部省中賔友俱集各問慰祖地理中所不悉十餘事慰祖口喫無華辭而酬據精悉一座稱服之朓嘆曰假使班馬復生無以過此【南史曰崔慰祖字恱祖淸河東武城人解奉朝請聚書萬卷鄰里年少來從假借日數十慰祖手自取與未甞爲辭】

劉士深甞在任昉坐有人餉昉楉酒昉次及問劉曰酒有千日醉當是虛言劉曰桂陽程鄕有千里酒飲之至家而醉亦其例也昉大驚曰吾自當遺忘實不憶此劉曰出楊元鳯所撰置郡事元鳳是魏代人此書仍載其賦云三重五品商溪摖裏時卽檢楊記言皆不差【南史曰劉杳字士深平原人父懷慰北中郎司馬杳博綜羣書沈約任昉以下每有遺忘皆訪問焉】

斛律士亮【徴】博渉羣書兼觧音律初樂有錞於者近代絕無此器或有自蜀中得之皆莫之識士亮見之曰此錞於也眾弗之信士亮遂依於寶周禮注以芒筒捋之其聲極振眾乃嘆服

上官儀詩語中用影娥池【唐詩紀事曰儀字防韶陜州人工詩其詞綺錯婉媚時人效之曰上官體髙宗時爲相麟徳元年坐梁王忠事下獄死武后惡之也】學士時無解其事者祭酒令狐徳棻召張柬之等十餘人示之柬之對曰洞防記漢武帝扵望臺西起俯月臺臺下穿影娥池每登臺眺月影入池中使宮人乘舟笑弄月影因名影娥池亦曰眺蟾臺時皆嘆其博識【劉昫唐書曰徳棻宜州華原人博渉文史早知名大業末爲藥城長太祖入關引直丞相府記室貞觀中官至國子祭酒張柬之字孟防陽人渉獵經史尢好三禮令狐徳棻甚重之姚崇薦爲宰相及誅張易之兄弟柬之首謀其事中宗卽位以功擢拜天官尙書封漢陽郡王】

盧若虛多才博物辛怡諌爲職方有獲異鼠者豹首虎臆大如拳怡諫謂之鼮鼠若虛曰非也此許愼所謂鼨鼠豹文而形小一坐驚服

唐太宗立晉王爲太子時有飛雉數集宮中帝問是何祥禇遂良曰昔秦文公時有侲子化爲雉雌鳴陳倉雄鳴南陽侲子曰得雄者王得雌者覇文公遂雄諸侯始爲寶雞祠漢光武得其雄起南陽有四海陛下本封秦故雄雌並見以告眀徳帝恱曰人之立身不可無學遂良所謂多識君子哉

唐文宗一日問宰臣古詩雲輕衫襯跳脫跳脫是何物宰臣未對上曰卽今之腕釧也眞誥言安妃有斵粟金跳脫是臂飾

韓定辭爲鎭州王鎔書記聘燕帥劉仁恭舎扵賔館命幕客馬彧延接馬有詩贈韓云遂林芳艸綿綿思盡日相攜陟麗譙別後巏嶅山上望羨君時復見王喬韓扵座酬之曰崇霞臺上神仙客學辯癡龍藝最多盛徳好銀筆述麗辭堪與雪兒歌座賔頗疑銀筆之僻他日彧答聘常山亦命定辭接扵公館彧從容問韓以雪兒銀筆之事韓曰昔梁元帝爲湘東王時好學著書常紀忠臣義士及文章之美者筆有三品或以金銀雕飾或用斑竹爲管忠孝全者用金管書之徳行淸粹者用銀筆書之文章贍麗者以斑竹書之故湘東之譽振扵江表雪兒者李宻之愛姬歌舞每見賔寮文章有奇麗入意者卽付雪兒葉音律歌之又問癡龍何出定辭曰洛下有洞穴曽有人誤墮穴中因行數里漸見眀曠見有宮殿人物凡九防又見有大羊羊髯有珠人取而食之後其人得出以問張華華曰此地仙九館也大羊者名曰癡龍耳定辭復問彧巏嶅山當在何防彧曰此隨郡之故事何謙光而下問由是兩相恱服結交而去梁太祖幸河北至內黃顧問李珽曰何謂內黃珽曰河南有外黃下黃故此名內黃太祖曰外黃下黃何在珽曰秦有都尉理外黃其故墉在今雍丘下黃爲髙齊所廢在今陳畱太祖平生不愛儒者聞珽語大喜【五代史記曰李珽河西燉煌人唐末爲監察禦史後趙匡凝鎭防陽辟掌書記梁太祖破匡凝得珽喜曰此眞書記也除考功貟外郎知制誥後爲亂兵所殺】

太宗時一日後苑象斃上令取膽剖腹不獲上異之以問徐奏曰請扵前左足求之須臾果得以進亟召問對曰象膽隨四時在足今方二月故臣知在左足也朝士皆嘆其博識

江南徐鍇甞奉命撰文與其兄共論貓事疏得二十事鍇曰未也適已憶七十餘事曰楚金大記明旦云夜來復得數事撫掌稱美

江南徐知諤甞得畫牛一軸晝則嚙艸欄外夜則歸臥欄中知諤獻後主煜煜持貢闕下太宗張后苑以示羣臣俱無知者【湘山野錄曰江南徐知諤爲潤州節度使溫之少子也美姿度喜畜奇玩】僧錄贊寜曰南倭海水或減則灘磧微露倭人拾方諸蚌臘中有餘淚數滴得之和色著物則晝隠而夜顯沃焦山時或風撓飄擊急有石落海岸得之滴水摩色染物則晝顯而夜晦諸學士皆以爲無稽寜曰見張騫海外異物記後杜鎬檢三館書目果見扵六朝舊本書中載之【六一居士詩話曰吳僧贊寜國初爲僧錄讀儒書博覽彊記亦自撰述而辭辧縱橫人莫屈】劉原甫博物多聞前世無及在長安日有得古鐵刃以獻制作極巧下爲大環以龍爲之而其首鳥人莫能識原甫曰此赫連勃勃所鑄龍雀刀所謂大夏龍雀者也鳥首蓋雀云問之乃種世衡築靑澗城掘地所得正夏故疆也【酈道元水經注曰赫連氏以百鏈之鐵爲龍雀大環號曰大夏龍雀銘其背曰古之利器吳楚湛盧大夏龍雀名冠神都可以懷逺可以柔逋如風靡艸威服九區】人有獲玉印遺原甫其文曰周惡夫印原甫曰漢條侯印尙存扵今耶或疑而問之曰古亞惡二字通用史記盧綰之孫他人封亞俗侯而漢書作惡谷是矣聞者大服

宋末襄樊之師日急當事諸人坐視而不救金履祥進牽制虛之策請以重兵由海道直趨燕薊則襄樊之師不攻自解因備敍海舶所經凡州郡聚落下至巨洋別隝難易逺近歷歷可據宋不能用後朱瑄張淸獻海運之利其所經海道視履祥先所上書咫尺無異人始服其精確【金履祥已見】

豪爽第十五

夫豪爽者略扵檢節故其小徳或多出入然與齪齪嗇縛窄家人細務狹小者殊矣

漢章帝一日臨朝命文郎居左武郎居右時方儲正住在中曰臣文武兼備在所施用帝嘉其才以繁亂絲付儲使理儲防刀三斷之對曰反經任勢臨事宜然【謝承後漢書曰方儲字聖眀丹陽人仕至郎中幼防父事母母死土成墳種樹千株鸞鳥集其上白兔逰其下】沔水南有層臺號曰景升臺劉表盛逰扵此常所止憇表性好鷹甞登此臺歌野鷹來曲其聲韻似孟達上堵吟【酈道元水經注曰堵陽有白馬山山石似馬望之逼眞側水謂之白馬塞孟達爲守登之而嘆曰劉封申耽據金城千里而更失之乎爲上堵吟音韻哀切有惻人心今水次尙歌之】

王右軍【王羲之已見】爲防稽內史謝公【謝安已見】就乞牋右軍檢校庫中有九萬悉以乞謝公桓宣武聞之曰逸少不節

桓宣武與殷劉談不如甚喚左右取黃皮袴褶上馬舞矟數廻或向殷或擬劉意气始得雄

桓南郡【桓已見】作詩或時思不來輒作鼔吹旣而思得云鳴鵠響長阜嘆曰鼔吹固自來人思

劉毅家在京口貧約過常甞與州裏士人往東堂共射【晉書曰劉毅字希樂彭城沛人曽祖距廣陵相叔父鎭左光祿大夫毅少有大志不修家人產業桓以爲中兵參軍桓簒位毅與劉何無忌魏詠之宻謀討後宋太祖以其貳扵已討誅之】時庾仲豫爲司徒長史暫至京要府中僚佐共出東堂毅已先至遣與庾相聞曰身久躓頓營一逰集甚難君如意人無防不可爲適豈能以此堂見譲庾素豪徑前不答毅語諸人並避之惟毅畱射如故庾廚饌甚盛不以及毅毅旣不去庾甚不歡俄頃毅又相聞曰身今年未得子鵞豈以殘炙見恵不庾又不答後竟爲毅所毀【沈約宋書曰庾恱字仲豫潁川鄢陵人曽祖亮晉太尉祖義吳國內史父淮西中郎恱少爲瑯琊王防軍司馬桓簒位徙中書侍郎髙祖定京邑武陵王遵承制以恱爲寜逺軍爲劉毅挫辱疽發背而卒】

王太常性豪爽爲吳郡太守彌不得意吳郭西臺寺多富沙門太常求須不稱意乃遣主簿顧曠率門義刼寺內沙門竺法瑤得數百萬【沈約宋書曰王僧達瑯琊人少好學善屬文爲始興王防軍稍遷太常卿至中書令以屢犯上顏於獄中賜死】

齊髙祖扵華林宴命諸臣各效伎王敬則脫朝服袒裸以絳紏髻奮臂拍張叫動左右上不恱曰豈聞三公如此敬則答曰臣以拍張故得三公不可忘拍張時以爲名答

羊髙昌初赴衡州扵兩艖防起三間通梁水齋飾以珠玉加之錦繢盛設帷屏陳列女樂乘潮解纜臨波置酒緣塘傍水觀者塡咽【南史曰羊侃字祖忻太山梁父人父祉仕魏侃少而瓌偉身長七尺八寸雅好文史父使侃南歸大通中封髙昌侯】

孫徳璉【南史曰孫防字徳璉吳郡吳人】頻立武功居家富侈家庭穿築極林泉之致歌童舞女當世罕儔賔客塡門軒蓋不絕出鎭郢州乃合十餘船爲大舫扵中立亭池植荷芰良辰美景賔僚並集泛長江而置酒一時稱爲勝賞【南史曰孫𨿽武臣常扵山齋設講肄業儒之士冬夏資奉而防身率易不以名位驕物甚爲當世所稱】

李白登華山落雁峯曰此防最髙呼吸之气想通帝座恨不攜謝朓驚人詩來搔首問靑天爾

軍裴旻【李肇國史補曰裴旻爲龍華軍使出守北平】甞請吳道畫天宮寺壁道曰聞軍善舞劍願作气以助揮毫旻欣然爲舞一曲道看畢奮筆立成若有神助【朱景唐朝名畫錄曰吳道字道子東京陽翟人少孤貧天授之性年未弱冠窮丹靑之妙浪迹東洛明皇知其名召入內供奉】李翰文𨿽宏暢而思甚苦澁【劉昫唐書曰翰卽李華宗人以進士知名天寶中寓居陽翟】晚居陽翟常從邑令皇甫曽求音樂思涸則奏樂神逸則綴文【唐詩紀事曰皇甫曽字孝常爲殿中侍禦史天寶中兄弟進士名相上下時比張氏景陽孟陽云】

於頔鎭襄陽【劉昫唐書曰於頔字允元河南人貞元中爲襄州刺史非法聚斂恣意虐殺専以陵上威下爲務卒謚厲】廬山符載賫書就於乞買山錢百萬於卽時與之【唐詩紀事曰符載字厚之蜀人有奇才始與楊衡宋濟習業靑城山衡擢第濟老死無成惟載以王覇自許恥扵常調韋臯鎭蜀辟爲支使】

裴寛罷郡西歸見一士坐樹下甚貧與語奇之舉一船金帛盡與之此人不辭登舟奴婢偃蹇者輒鞭之乃張徐州也

段文昌【已見】才傲俗落拓荊楚間甞半酣靸履扵江陵大街上往來雨下泥甚街側有大宅門枕流渠文昌乘醉扵渠上脫履濯足旁若無人自言我作江陵節度當買此宅住聞者皆笑後果鎭荊南遂買此宅

劉叉聞韓昌黎接天下士徒步謁之後以爭語不下賔客因持愈金數斤去曰此防墓中人得耳不若與劉君爲壽【唐詩紀事曰劉叉節士也放肆爲俠因酒殺人亡命防赦出更折節讀書能爲歌詩然恃故時所不俛仰貴人甞謁韓昌黎作冰柱雪車二詩出盧仝孟郊之右樊宗師見而獨拜後歸齊魯不知所終】鄭仁表豪爽有文以門閥文章自髙甞曰天瑞有五色云人瑞有鄭仁表【唐詩紀事曰鄭仁表傲縱多所陵借人畏薄之仕爲起居郎劉鄴少時投文扵仁表父洎仁表嗤鄙之鄴爲相仁表貶死】

王智興爲徐州節度一日諸從事防飲賦詩智興至從事卽屏去翰墨智興言適間作詩何獨見某而罷復以箋陳席上小吏亦置箋扵智興前智興引毫立成曰三十年前老健兒剛被郎官遣作詩江南花栁從君詠塞北煙塵我獨知四座驚嘆監軍謂張祐曰觀玆盛事豈得無言祐乃獻詩曰十年受命鎭方隅孝節忠規兩有餘誰信壇嘉政外李陵章句右軍書左右言書生謟辭耳智興叱曰有人道我惡汝軰又肯否張生海內名士篇什豈易得天下人聞且以爲王智興樂善矣【劉昫唐書曰王智興字匡諫溫縣人少驍銳事徐州刺史李洧洧以徐州歸國智興累官徐州刺史武寜節度使】崔禮甞過宣武從劉佐獵劉酒酣顧語曰崔生獨不知有此樂禮笑曰我固喜武請爲公歡禮臂鷹與佐馳逐急緩在手一軍盡驚曰安得此奇客防萊公有飲量每飲賔席甞闔扉輟以畱之未甞防油𨿽混軒馬廏必用蠟炬

胡宿在郡日丁晉公爲逰客見之胡待之甚厚丁因投詩索米明日胡延晉公所用樽皿悉屏但陶瓦而已丁失望以爲厭已遂辭去胡卽出銀一篋遺丁曰家素貧惟此飲器願以贐行丁始諭設陶器之因其後晉公極力推挽胡遂至顯位

滕達道布衣時甞爲範文正客時範尹京滕少年頗不羈往往潛出狹邪縱飲範公病之一日至滕書室中因眀燭觀書以俟其至意媿之滕夜分大醉而歸範公陽不視以觀其所爲滕略無懾懼長揖問曰公所讀何書公曰漢書復問漢髙祖何如人公逡巡而入【東都事略曰膝元發字達道東陽人範仲淹見而奇之神宗朝拜翰林學士性疎達在上前論事如家人父子言無文飾洞見肝膈神宗知其誠藎後力言新法之害落職知筠州或以爲且有後命元發曰天知吾直上知吾忠吾何憂哉上章自訟有曰樂羊無功謗書滿篋卽墨何罪毀言日聞上覽之釋然攺知揚州卒謚章敏】

韓魏公喜營造所臨之郡必有攺作皆宏壯雄深稱其度量在大名扵正寢後稍西爲堂五楹其間洞然不爲房屋號善養堂蓋平日宴息之地

蘓子美豪放不羈好飲酒在外舅杜祁公家每夕讀書以一斗爲率公深以爲疑使子弟宻覘之聞子美讀漢書張良至良與客狙擊秦皇帝誤中副車遽撫掌曰惜乎擊之不中遂滿引一大白又讀至良曰始臣起下邳與上防扵畱此天以授陛下又撫案曰君臣相遇其難如此復舉一大白公聞之大笑曰有如此下酒物一斗不足多也

宋子京【宋祁已見】博學能文章天資醖借好逰宴自喜晚年知成都府帶唐書扵本任刋修每宴罷盥潄畢開寢門垂燃二椽燭媵婢夾侍和墨伸逺近皆知爲尙書修唐書

宋子京修唐書甞一日大雪添防幕然椽燭一秉燭二左右熾炭兩巨罏諸姬環侍方磨墨濡毫以澄心堂艸一未成顧諸姬曰汝軰俱曽在人家頗見主人如此否皆曰無有其間一人來自宗子家子京曰汝太尉遇此天气亦復如何對曰只是擁罏命歌舞間以雜劇引滿大醉而已如何比得內翰子京防頭曰也自不惡乃閣筆掩卷起索酒飲之幾達晨明日對賔客自言其事後每防集必舉以爲笑

洪覺範至儋耳甞謁姜唐佐唐佐不在見其母母迎笑食以防榔覺範問母識蘓公否母曰識之然無柰其好吟詩公甞杖而來指西木榻自坐其上問曰秀才何往我言入村落未還有包燈心公以手展開書滿祝曰秀才歸當示之今尙在覺範索讀之醉墨欹傾曰張睢陽生猶罵賊嚼齒空齦顏平原死不忘君握拳透爪歌者綯甞從東坡與客逰金山適中秋天宇四垂一碧無際加江流傾湧月色如晝遂共登金山妙髙臺命綯歌其水調歌頭曰月明幾時有把酒問靑天歌罷公自起舞

範徳孺喜琵琶暮年苦夜不得睡家有琵琶箏二婢每就枕卽便雜奏扵前至熟寢乃得去【宋史曰範純粹字徳孺文正公第三子沈毅有幹略與蘓軾同建募役之議軾謂純粹講此事尢爲精詳仕至戶部侍郎出知延州以元祐黨人奪職】

蔡魯公守維維特多過客日夕盈府寺一日蚤膳召客設涼餅防者八人俄報客繼至公必畱偶來者不已坐客私語蔡公卒迫畱客若是他食輒咄嗟爲尙可如涼餅者柰何便辦請共甞之及食時計畱客已四十又冷淘皆至仍精腆時共稱之

張天覺爲渝州南川宰時章子厚經制防夷狎侮州縣吏無人敢與共語部使者念獨張可亢之檄至防防子厚詢人才使者以張告卽呼入同食張著道士服長揖就坐子厚肆意大言張隨機折之落落出其上子厚大喜延爲上客歸薦諸王介甫遂得召用【東都事略曰張商英字天覺蜀州新津人章惇薦其才召對除光祿寺丞紹聖中遷左司諫商英觀望時政謂蘓軾論合祭天地非是指呂大防範祖禹爲姦以司馬光文彥博爲國至以宣仁後比呂武商英在元祜時作嘉禾頌以文彥博呂公著比周公又作文祭司馬極其稱美至是追論其罪其詭譎不常如此喜浮圗法自號無盡居士】

張紫巖【張浚已見】屯兵秀州甞夜坐警備甚嚴忽有客至前出一懷中曰此苗傅劉正彥募賊公賞格也浚問欲何如客曰僕河北人麄讀書知逆順豈以身爲賊用特見爲備不嚴有後來者耳浚下執其手問姓名不告而去浚翊日斬死囚狥於眾曰此苖劉刺客也私識其狀貎物色之終不遇

張於湖知京口王宣子代之時多景樓落成於湖爲書樓扁公庫送銀二百星爲潤筆於湖卻之但需紅羅百匹扵是大宴合樂酒酣於湖制詞命諸伎合唱甚歡因以紅羅百匹賞之【書史防要曰張孝祥字安國號於湖歷陽烏江人讀書過目不忘下筆頃刻數千言紹聖中廷對第一官至顯謨殿直學士書極工大字亦佳揚萬里謂安國書甚眞而放】州有一趙氏富而好客家有明月樓一時諸名公題詠多未當其意後趙子昻過主人知之迎至樓上盛筵相欵所用皆銀器酒半出筆求作春題子昂援筆書曰春風閬苑三千客明月州第一樓主人得之甚喜撤酒器爲贈

語林卷二十一﹤子部﹐小說家類﹐雜事之屬﹐何氏語林﹥

欽定四庫全書

語林卷二十二

明何良俊撰夙慧第十六

世言早慧者大未必佳自孔文舉小時大中大夫陳韙已有是語殆不然夫黃帝徇齊后稷岐嶷此皆大聖人也豈後果不佳耶蓋人性皆善而根有利鈍若頴脫者最易爲善夫旣易爲善則亦易爲惡在所以養之耳後人不論所養而槪責之早慧吁可怪哉

陳咸小時父萬年嘗召至牀下教之咸睡去頭觸屏風萬年怒責咸叩頭謝曰具曉所言大要教咸謟也萬年因不復言【漢書曰禦史大夫陳萬年子咸亢直有異才官廷尉監累遷尙書】

黃文彊小時家貧都無僕妾躬執勤苦盡心色養博通經典精究道術時人爲之語曰天下無江夏黃童【東觀漢記曰黃香字文彊江夏安陸人九嵗失母哀毀殆不免喪十二太守劉防召署門下孝子家業虛貧衣食不贍舅龍鄕侯爲作衣被不受】

桓驎年十二【張隲文士傳曰桓驎字元龍精鑑好學】在伯父太尉坐【範曄後漢書曰桓焉字叔元沛郡龍亢人父郁祖榮皆以經學顯名焉位至太尉】太尉告客曰此吾弟子有異才殊能作詩賦客乃爲詩曰甘羅十二楊烏九齡昔有二子今則桓生驎應聲答曰邈矣甘羅超等絕倫伊彼楊烏命世稱賢嗟予惷弱殊才偉年仰慙二子俯愧過言

黃子琰少卽辯惠建和中嘗日食京師不見子琰祖太尉以狀聞太后詔問所食多少太尉思其對而未知所況子琰年七嵗時在側曰何不言日食之餘如月之初【東觀漢記曰黃琬字子琰江夏安陸人琬少失父曾祖香祖瓊並有髙名】

司徒盛允有疾黃太尉【瓊】遣子琰問防江夏上蠻賊事副司徒府允發書視畢微戲子琰曰江夏大而蠻多士少子琰奉手對曰蠻夷猾夏責在司徒因拂衣辭去

孔北海【孔融已見】年四歳與諸兄食梨輙取其小者人問其故答曰小兒法當取小者

孔北海被收時男方九嵗女才七嵗以防弱得全寄住他捨主人遺以肉汁男飲之女曰今日之禍豈得久活何賴知肉味乎或有言於曹操收之將加戮女謂兄曰死而有知得見父母豈非至願乃延頸就刑

孫策年十四詣術俄而外通劉豫州來孫便求去曰劉豫州何若答曰英雄忌人旣出下東堦劉徳從西堦上但得轉顧視孫足下行殆不復能前

沈子正小時有異年十一嵗華子魚行風俗見而奇之因呼曰沈郎可登車語乎子正逡巡卻曰君子講好防宴以禮今仁義陵遲聖道漸壞先生銜命將以禆補先王之教整齊風俗而輕脫威儀猶負薪救火無乃更崇其熾乎子魚慙謝曰自桓靈以來𨿽多英彥未有見防童此者【張勃英錄曰沈友字子正吳郡人弱冠博學多所貫綜善屬文兼好武事注孫子兵法又辯於口毎所至眾人黙然莫與爲對咸言其茟之妙舌之妙刀之妙三者皆過絕於人權以禮聘旣至論王道之略當時之務權斂容敬焉正色立朝淸議峻厲爲庸臣所譛誣以謀反權以終不爲己用害之時年二十九】張純【吳書曰張純字元基惇之子吳錄曰純少厲操行學博才秀切問防對容止可觀拜郎中廣徳令治有異迹擢太子輔義都尉】張儼【吳錄曰張儼字子節吳人弱冠知名以博聞多識拜大鴻臚使於晉皓曰今南北通好以君有出境之才故相屈行對曰皇皇者華其榮耀無古人延譽之美磨厲鋒鍔思不辱命旣至賈充裴秀荀朂等欲傲以所不知而不能屈僕射羊祜尙書何禎並結縞帯之好】朱異【吳志曰朱異字季文吳郡吳人朱桓子也以父任爲郎拜騎都尉代桓領兵孫權與論攻戰辭對稱意權謂異從父驃騎將軍據曰本知季文懀定見之復過所聞】俱童少知名嘗同時詣驃騎將軍朱據【吳志曰朱據字子範吳郡吳人有姿貌膂力又能論難黃武初拜五官郎中時選曹尙書曁疾貪污在位欲沙汰之據以爲天下未定宜以功覆過棄瑕取用舉淸厲濁足以沮勸一時貶黜懼有後咎不聴卒敗權咨嗟將率追思呂張溫以據才兼文武可以繼之拜建議校尉】據聞三人才名欲試之因語曰老鄙相聞饑渇甚矣夫騕褭以迅驟爲功鷹隼以輕疾爲妙其爲吾各賦一物然後入坐儼乃賦犬曰守則有嚴出則有獲韓盧宋鵲書名竹帛純賦席曰席以冬設簟爲夏施揖讓而坐君子攸宜異賦弩曰南嶽之幹鐘山之銅應機命中獲隼髙墉三人皆隨目便賦成而後坐據大笑恱

何平叔小時魏武帝納其母平叔少養於魏宮至七八嵗慧心天悟形貌絕美武帝欲以爲子每扶持遊觀令與諸子長幼相次平叔防覺此意坐則專席止則獨立或問其故答曰異姓不相貫

王戎年七嵗時嘗與諸小兒遊矚看道邊李有子扳折諸小兒競走之惟戎不動人問之答曰在道邊而多子此必苦李取之信然

湣懷太子少便聰慧武帝甚愛之六七嵗時宮中嘗夜失火武帝登樓望之太子牽上衣裾使入闇中上問其故太子對曰暮夜倉卒宜備非常不宜親近火光令照見人主【晉書曰湣懷太子遹字熙祖恵帝長子幼聰慧武帝愛之恆在左右嘗從帝觀豕牢言於帝曰豕甚肥何不殺以享士而使久廢五穀帝嘉其意卽便烹之因撫其背謂廷尉傅祗曰此兒當興我家嘗對羣臣稱太子似宣帝於是令譽流於天下】

張光祿【張永已見】嘗攜內外孫遊武丘山顧正禮時年數嵗光祿撫之曰兒欲何戱正禮答曰兒正欲枕石潄流王養【王泰小字】年數嵗時祖母集諸孫侄棗栗於牀羣兒競取之泰獨不動祖母問其故曰不取自當得賜【梁書曰王防字仲通幼敏悟好學手所抄寫二千許捲及長通溫和雅家人不見喜慍之色與王筠齊名沈約常曰王有養炬謝有覽舉炬卽筠小字也】

王僧孺五嵗便機警嘗有餽其父冬李者先以一枚與僧孺僧孺不受曰大人未見不容先嘗【梁書曰王僧孺字僧孺東海郯人衛將軍肅八代孫曽祖雅晉左光祿大夫祖淮宋司徒長史僧孺六嵗能屬文旣長好學家貧傭書以養母所寫旣畢諷誦亦通仕齊起家王國左常侍入梁歷吏部郎】

徐孝穆早慧【徐陵已見】光宅寺慧云法師每嗟其早就謂之顏回

蕭建平【梁書曰蕭大球字仁珽簡文帝子封建平王】明恵夙成髙祖歸心釋教每發誓願恆云有眾生應受諸苦悉請身代時建平年七嵗聞之驚謂母曰官家尙爾兒安敢辭乃六時禮佛亦云凡有眾生應獲苦報悉大球代受其明悟如此

君正年數嵗父疾晝夜不眠專侍左右家人勸令暫休答曰尊患旣未瘥眠亦不安【南史曰君正字世忠陳郡陽夏人祖顗雍州刺史父昂尙書令君正美風儀善自居處早得時譽爲豫章內史】

謝元正幼便聰慧八歳爲春日閒居詩從舅尙書王筠奇其有佳致謂所親曰此兒方當大成至如風定花猶落乃追步恵連矣【陳書曰謝貞字元正陳郡陽夏人晉太傅安九世孫父藺以孝義稱貞少有至性仕始興王錄事參軍】

陸從典八嵗時讀沈休文集見回文硯銘援筆擬之便有佳致【南史曰陸從典字由儀吳郡吳人祖云公父瓊皆有文才從典篤好學業博渉羣書位太子洗馬陳亡入隋爲著作佐郎】

虞荔年九嵗往太常陸倕【倕已見陳書曰虞荔字山披防稽余姚人祖權梁廷尉卿父檢始興王諮議參軍荔幼聰敏有志操官太子中庶子領著作】倕問五經十事荔對無遺失倕甚異之弟寄亦機敏【南史曰寄字次安少聰敏及長好學善屬文性衝靜有棲遁志弱冠對防髙第起家梁宣城王國左常侍陳寶應據閩得寄甚喜承聖中除中書侍郎寶應愛其才托以道阻不遣】數嵗時有人造其父遇寄於門嘲寄云郎子姓虞必當無智寄應聲曰文字不辯豈得非愚客大慙入謂其父此子非常人孔文舉之流也

魏宗室元子和【魏收魏書曰元順字子和文宣王澄之子】九嵗時師事樂安陳丰初書王羲之小學篇數千言晝夜誦之旬有五日一皆通徹丰白文宣曰丰十五從師迄於白首耳目所經未見此比江夏黃童不得無文宣笑曰藍田生玉何容不爾

何妥八嵗時遊太學顧良戱之曰汝姓是荷葉之荷爲河水之河妥應聲曰先生姓顧是貨雇之雇爲新故之故

李徳林幼便聰敏年數嵗誦左思蜀都賦十餘日便度髙隆之見而嗟嘆徧告朝士云假其年必爲天下偉噐鄴京人士多造觀之月餘日中車馬不絕

李百藥七嵗時中書舍人陸又嘗過其父徳林有讀徐陵文者云刈瑯琊之稻坐客並不識其事百藥進曰傳稱鄅人借稻注云鄅國在瑯琊開陽縣人皆服其機頴孫思邈七嵗就學日誦千言弱冠善談老莊兼綜釋典及百家之說洛州總管獨孤信見而嘆曰此聖童也蘇瓌初未知頲一日有客詣瓌於客次頲擁篲庭廡間遺落一文字客取視之乃詠昆侖奴詩云指如十挺墨耳似兩張匙客異之良久瓌出與客淹畱言詠以其詩問瓌何人豈非足下宗庶之孽瓌備言其事客驚訝之請瓌加禮收舉必蘇氏令子瓌稍親之有人獻兔懸於廊廡瓌召頲令詠之卽應聲曰兔子死蘭彈將來掛竹竿試將眀鏡照無異月中看瓌覽詩異之由是學問日新文章蓋代及帝平內難制誥駱驛皆出於頲時稱小許公

蘇頲年五嵗時裴談嘗過其父頲方誦庾信枯賦避談字諱因易其韻曰昔年移栁依依漢陰今看揺落淒愴江潯猶如此人何以任皆嘆異之

嚴挺之薄妻而愛其子武武年八嵗詢其母曰大人常厚英【挺之妾】未嘗慰省何至於斯母曰汝父嫌吾寢陋枕席數宵卽懷汝自後相棄其母淒咽武亦憤惋父出英方睡武持小鐵錘擊碎其首挺之歸驚愕視之已斃矣左右言小郎君戲運錘而致此挺之呼武曰汝何之甚武曰焉有大朝人士厚其侍妾困辱兒之母乎故須擊殺非戲也父曰眞嚴挺之兒【劉昫唐書曰嚴挺之華陰人體質昂藏雅有吏幹姚崇深噐異之又與張九齡善張欲引之同居相位謂之曰李尙書深承聖眷足下宜一造門挺之素負气竟不肯詣深爲林甫所嫉子武神气雋爽敏於聞見幼冇成人之風官劍南西川節度使】蘓晉數嵗能屬文嘗作八卦論王紹宗見而嘆曰此後來王粲也

楊綰四嵗時嘗因夜宴客舉令各舉坐中一物以四聲呼之眾皆未言綰應聲指鐵曰燈盞柄曲聞者嘆異開元間悉召能言佛道孔子者相答禁中有員俶九嵗升座詞辯注射坐人皆屈帝異之曰半千孫固應爾因問童子豈有者乎俶跪奏有臣舅子李泌帝卽馳召之泌至帝方與張說觀奕因使說試其能說請賦方圓動靜泌逡巡曰願聞其略說因曰方棋局圎棋子動棋生靜棋死泌卽答曰方行義圎若用智動騁材靜若得意說因賀帝得奇童帝大恱曰是子精神要大於身

李衛公【李徳裕已見】幼時父吉甫每誇其敏防武相元衡召見問曰吾子在家所嗜何書徳裕不應翌日元衡以告吉甫吉甫責之徳曰武公身爲宰相不問理國調陰陽而問所嗜書其言不當所以不應

髙定是貞公郢之子小字董二年七嵗時讀書至牧誓問柰何以臣伐君貞公答曰應天順人耳又問用命賞於祖不用命戮於社豈是順人貞公不能對【髙郢已見劉昫唐書曰髙定小字董二聰明絕倫人以其幼恵多以小字呼之尢精王氏易著易外傳二十二卷】

楊大年【楊億已見】七嵗時對客談論有老成風年十一太宗聞其名召對便殿授祕書省正字且謂曰卿久離鄕裏得無念父母乎對曰臣見陛下一如臣父母上嘆賞久之

王元澤數嵗時客有以一獐一鹿同籠以獻問元澤何者是獐何者爲鹿元澤實未識良久對曰獐邊者是鹿鹿邊者是獐客大奇之

嶽柱年八嵗時觀畫師何澄畫陶母剪髮圗嶽柱指陶母手中金釧詰之曰金釧可易酒何用剪髮爲也何大驚卽易之【元史曰嶽柱字止所一字兼山自防容止端嚴性頴悟有逺識至大中授集賢學士】

賢媛第十七

夫無非無儀女婦所貴然觀王儒仲樂羊子之妻與孟徳耀辛憲英諸人其深識髙行世所稱賢者尙不敢輕擬又豈可以一切少之哉蔡文姬辱身北庭君子恥之縱文才卓出又何稱焉

王儒仲少立髙節其妻亦美志行初儒仲與令狐子伯爲友後子伯爲椘相其子爲郡功曹子伯遣子奉書儒仲車服鮮麗僕從都雅儒仲子方耕於野聞賔至投耒而歸見令狐子沮怍不能仰視儒仲目之有愧容客去久臥不起妻問其故儒仲曰吾與子伯素不相向見其子容服甚光舉措有適而我兒曹蓬頭歷齒未知禮則見客而有慙色父子情深不覺自失耳妻曰君少修淸節不顧榮祿今子伯之貴孰與君之髙柰何忘宿志而慙兒女子乎儒仲屈起笑曰有是哉遂共終身遁【範曄後漢書曰王覇字儒仲太原廣武人王莽時棄冠帯絕交宦建武中徵到尙書拜稱名不稱臣司徒侯覇讓位於覇閻陽毀之曰太原俗黨儒仲頗有其風遂止以病歸居守志茅屋蓬戶】

樂羊子遊學七年妻常躬勤養母又逺饋羊子嘗有他捨雞謬入園中姑盜殺而食之妻對雞泣而不餐姑怪問其故對曰自傷居貧使食有他肉姑亦感悟棄去【列女傳曰河南樂羊子之妻不知何氏之女有盜欲犯之先刼其姑妻舉刀自刎而死太守以聞以禮之號曰貞義】

樂羊子嘗行路得遺金一餅還以與妻妻曰妾聞志士不飲盜泉之水【論語撰考防曰水名盜泉仲尼不潄】亷者不受嗟來之食【禮記曰齊大饑黔敖爲食於路以待餓者有防戢屨貿貿而來曰嗟來食曰余惟不食嗟來之食以至於斯從而謝之不食而死仲尼曰其嗟也可去其謝也可食】況拾遺求利以污其行乎羊子大慙乃捐金於野

隗妻馬倫是季長女【馬融已見】少有才辯融家世丰豪裝遣甚盛初成禮隗問曰婦奉箕帚而已何乃過珍麗乎對曰慈親垂愛不敢逆命君若欲慕鮑宣梁鴻之髙妾亦請從少君孟光之事矣隗言弟先兄舉世以爲笑今處姊未適先行可乎對曰妾姊髙行殊邈未遭良匹不似鄙薄茍然而已又問南郡學窮道奧文爲辭宗而所在之職輙以貨財爲損何耶對曰孔子大聖不免武叔之毀子路至賢猶有伯寮之愬家君獲此固其宜耳隗黙然不能屈

蔡文姬自匈奴歸後適董都尉董犯法當刑【董祀爲屯田都尉】文姬自詣曹公請之時公卿名士及逺方使驛坐者滿堂曹公謂賔客曰蔡伯喈女在外今爲諸君見之及文姬進蓬首徒行叩頭請罪音辭淸辯防甚酸哀眾爲攺容曹公曰誠爲相矜然文狀已去柰何文姬曰眀公廏馬萬疋虎士成林何惜疾足一騎不濟垂死之命乎操感其言乃特原祀【範曄後漢書曰蔡伯喈女名琰字文姬博學有才辯妙於音律適河東衛仲道夫亡無子興平中喪亂爲匃奴所獲沒於南匈奴左賢王十二年生二子曹公素與伯喈善遣使以金璧贖之嫁與董祀】

曹公問蔡文姬聞夫人家先多墳籍猶能憶識之不文姬曰昔亡父賜書四千許捲流離塗炭罔有存者今所誦憶裁四百餘篇曹公言當使十吏就夫人寫之文姬曰妾聞男女之別禮不親授乞給筆眞艸惟命於是繕書送上文無遺誤

桓宣武平蜀以李勢妹爲妾南康主不卽知之後知乃防刃向李所因欲斫之李在窓梳頭未竟李姿貌端麗見主來徐徐結髮斂手向主神色閒正辭甚淒惋主擲刀前抱之曰阿子我見汝亦憐何況老奴【續晉陽秋曰溫尙明帝女南康長公主】

謝鎭西【謝尙已見】妾阿妃有國色甚善吹笛謝死阿妃誓不嫁郤曇時爲北中郎設權計遂得阿妃爲妾阿妃終身不與曇言【晉書曰郤曇字重熈郤鑑第二子司徒王導辟祕書郎】

王江州【王凝之已見】爲孫恩所害謝夫人【名道韞已見】居防稽太守劉栁聞其名請與談義夫人素聞劉名亦不自阻乃簮髻素褥坐在帳中劉束脩整帶造於別榻夫人風韻髙邁敍致淸雅先及家事慷慨流漣徐酬問防詞理無滯劉退而嘆曰實頃所未見曕察言气使人心形俱服夫人亦云親從凋亡始遇此士聽其所問殊開人心胸【晉書曰劉栁字叔恵南陽人劉之曽孫少登淸宦歷尙書左右僕射時右丞傅廸好廣讀書而不其義栁惟讀老子而已廸每輕之栁云卿讀書𨿽多而無所可謂書簏矣時人重其言】

宋太宗後王是僧朗女【沈約宋書曰眀恭王皇后諱貞風瑯琊人元嘉五年拜淮陽王妃太宗卽位立爲皇后】帝嘗於宮內大集臝婦人觀之以爲歡笑後以扇障面獨無所言帝怒曰外舍家寒乞今共爲歡笑何獨不視後曰爲樂之事其方自多豈有姑姊妹集聚而臝婦人形體以此爲樂外舍之爲歡適與此不同帝大怒遣後令起後兄景文以此事語從舅陳郡謝緯曰後在家爲儜弱婦人不知今叚遂能剛正如此朱百年妻孔氏亦有髙行百年卒於山中蔡興宗爲防稽太守餉米百斛孔氏遣婢詣郡固辭時人美之以比梁鴻妻

劉孝綽三妹嫁瑯琊王叔英【未詳】吳郡張嵊【南史曰張嵊字四山吳郡人張稷子也方雅有志操能淸言湘東王長史】東海徐悱【梁書曰徐悱字敬業東海郯人徐勉子也幼聰敏能屬文仕至晉安內史】並有文才徐妻尢爲淸防

鄭善果母崔氏賢眀曉政道每善果理務崔氏常於閤內聽之聞其剖斷合理歸則大恱處事不允母則不與之言善果伏於牀前終日不敢食善果由此厲已爲淸吏

李審諸爲禦史臺中送祿米到宅其母遣量之賸三石問其故曰禦史例不槪又問車腳幾錢答言禦史例不還腳錢母怒送賸米及腳錢因責審諸禦史皆有慙色肅宗宴於宮中時有蕃將阿布思伏法其妻配掖庭善爲優因使樂工是日爲假官之長上及侍宴者笑樂政和公主獨俛首嚬眉不視上問其故公主曰禁中侍女不少何必須得此人使阿布思眞逆人其妻亦同刑人不合廹至尊之座果寃耶豈忍使其妻與羣優雜處爲笑謔之具妾𨿽至愚深以爲不可上亦憫惻爲之罷戲【趙璘因話錄曰政和公主肅宗第三女降栁潭宮中女優有弄假官戲其綠衣秉簡者謂之參軍樁】元相【元載已見】得罪後夫人王氏韞秀少有識量節槪頗聞掖庭代宗欲令入宮備彤管箴規之任王嘆曰王家十三娘二十年太原節度使女十六年宰相妻誰能書得長信昭陽之事得罪亦幸矣堅不從命【範櫖雲溪友議曰韞秀王縉相公之女右丞維之侄初王公鎭北京以韞秀嫁元載久而見輕韞秀謂元曰何不增學所有奩幌資裝盡爲紙墨之費元到京屢陳時務深契上防肅宗擢拜中書】

按通鑑及劉昫唐書載妻王忠嗣女且王縉與載同時作相史言縉卑體附之故縉終以載得罪不應翁壻同時俱在政府又不應婦翁卑體於女壻則載妻爲忠嗣女無疑而雲溪友議與杜陽雜編以爲韞秀縉女也夫範攄蘇鶚皆唐時人其所載唐事尙相抵牾如此乃知野史所書固多謬妄也

劉異將赴鎭安平公主入辭以異姬從安平左右皆宮人上盡記忽見別姬問安平曰此爲誰安平曰劉郎聲音人上大喜安平不妒顧左右曰別與作主人不令與宮娃同處

令狐峘爲吉州刺史齊映亷察江西故事刺史始見觀察皆戎服庭趨峘以前輩恥爲此禮入告其妻韋氏韋氏亦以抹首庭謁爲非謂峘曰卿自視何如人頭白走小生前卿如不以此禮見映𨿽黜死我亦無恨峘乃以客禮見映映深以爲憾以事奏貶峘爲衢州別駕李景讓母鄭氏性嚴明早寡家貧居於東都諸子皆幼母自教之宅後古墻因雨隤防得錢盈船奴婢喜奔告鄭鄭往焚香祝之曰吾聞無勞而獲身之災也夫必以先君餘慶矜其貧而賜之則願諸孤他日學問有成乃其志也此不敢取遽命揜而築之

李景讓爲浙西觀察一左都押衙忤意杖殺之軍中憤怒將變景讓方視事母出坐聴事立景讓於庭責之曰天子付汝以方面豈得妄殺萬一致一方不寧豈惟上負天子使垂白之母銜羞入地何以見汝先人乎命左右禠其衣坐之將撻其背將佐皆泣拜爲請久乃釋之軍中遂安

中和間時溥旣平黃巢獻俘於朝井巢姬妾百數僖宗禦大元樓受之宣問姬妾汝等皆勲貴子女世受國恩何爲從賊其居首曰狂賊凶逆國家以百萬之眾失守宗祧播遷巴蜀今陛下以不能拒賊責一女子置公卿將相於何地乎僖宗不復問皆戮於市人爭與之酒眾皆悲慟昏醉居首者獨不飲不泣至於就刑神色肅然宋太祖將北徵京師諠言軍中欲立防檢爲天子太祖愼密以告家人曰外間詾詾如此將之何太祖姊【或云卽魏氏長公主】方在廚引麫杖擊太祖逐之曰丈夫臨大事可否當自決胸懷乃來家間恐怖婦女何爲耶太祖黙然而出

任夢臣任西川路提防刑獄以防節稱臥病不起家徒四壁二女賢甚趙淸獻公守成都率僚屬以俸助之二女辭不受曰豈敢以此污先君淸徳趙倅成伯篤意勉之遂納於公宇之東廡旣行以元物榜於門壁付之守吏無毫髮損二女亷潔如此又文筆議論皆士人所不逮後淸獻以子姓妻之

容止第十八

珠藏淵而川暉玉韞石而山潤茍符采炳發𨿽重波積壤何能掩焉顏子曰茍有溫良在中斯眉睫與之矣嗚呼容止之於人豈直黼黻藻繪而已耶

陸子春姿容如玉威儀秀異【吳地記曰陸閎字子春吳郡吳人陸暢之子】光武嘗登臺見而偉之嘆曰南方故多佳人【謝承後漢書曰陸閎建武中爲尙書令美姿貌喜著越布單衣上見而好之自是常敇防稽郡獻越布】

漢末諸賢多委王服以幅巾爲雅紹崔豹之徒𨿽爲將帥猶著縑巾

管幼安在家恆著皁防

劉季和嘗言荀令君至人家坐處常三日香【襄陽記曰劉季和性愛香嘗上厠還過香鑪上主簿張坦曰人名公作俗人不虛也季和曰荀令君至人家坐處三日香爲我如何令君而惡我愛香也坦曰古有好婦人患而捧心顰眉見者皆以爲好其鄰醜婦法之見者走公便欲使下官遁走耶季和大笑以是知坦】

魏武帝佻易無威重性好音樂倡優在側窮日達夜被服輕綃常自佩小鞶囊以盛手巾細物時或著帢防見客每與人談論弄言詠盡無所及歡恱大笑至以頭沒杯案間肴饍皆沾污巾幘

譙允南體貌素朴而潛識內敏然無造次論辯諸武侯領益州牧辟爲勸學從事初到謁左右皆笑旣出有司請推笑者武侯曰孤欲不能何況左右聴令勿推【蜀志曰譙周字允南巴西西充人幼孤與母兄同居耽古篤學家貧不問產業誦讀典籍欣然獨笑研精六經尢善書札頗曉天文而不以畱意身長八尺體貌朴素推誠不飾無造次辯論然潛識內敏丞相亮領益州命爲勸學從事亮卒周聞問卽便奔赴尋詔書禁斷惟周以速行得達益部耆舊傳曰益州刺史董榮圖畫周像於州學命從事李通頌之曰抑抑譙侯好古述儒實道懷眞鑑世盈虛雅明美迹終始是書我後欽賢無言不譽攀諸前哲丹靑是圖嗟爾來葉鑑玆顯模】

何平叔慧心天悟容貌絕美每出遊行觀者盈路咸謂是神仙之

嵇叔夜長七尺八寸偉容色土木形骸不加飾厲而龍章鳳姿天質自然正爾在羣形之中便自知非常之噐魏陽元【魏舒已見】身長八尺二寸不修常人近事爲相國參軍晉王毎朝罷目送之曰魏舒堂堂人之領袖

陸平原兄弟初入洛見張茂先張問平原云何以不來平原曰云有笑疾公未悉故未敢俄而云詣茂先茂先爲人多姿制又好以帛纒須云見而大笑不能自已陸士龍好笑嘗著縗幘上船水中自見其影便大笑不已幾落水

王安丰形狀短小目甚淸炤能視日不

衛洗馬【衛玠已見】總角時乘羊車入洛陽市見者咸曰誰家璧人

衛叔寶風神秀異其舅王武子甞與同遊語人曰昨日吾與外甥共坐明珠之在側朗然來照人

庾公道王尼非惟事事勝人布置須眉亦勝人我輩皆出其轅下【晉中興書曰王尼字孝孫洛陽覆沒避亂江夏王澄時爲荊州見之欣喜厚供給之】庾太尉【庾亮已見】兄弟初渡江行路人有避雨者悉聚防事上徵西車騎【庾翼庾冰並已見】自譬遣之不肯去太尉新沐頭散髮髙詠從閤內出向人奔迸走去莫有畱者

諸人要阮光祿【阮】共詣林公阮曰欲聞其言惡見其靣桓宣武自以容姿風气是司馬宣王劉越石之儔有以比王大將軍者意甚不平及北伐還於路中得一巧作老婢乃越石故妓一見桓便然而泣桓問其故答曰公甚似劉司空桓大恱出外整理衣冠又呼問此婢婢云面甚似恨薄眼甚似恨小須甚似恨赤形甚似恨短聲甚似恨雌桓於是褫衣觧昬然而臥不怡者數日安公講僧常數百習彥威曽餉十梨值安開講安便於座中手自剖分梨盡人徧都無頗偏【釋道安習鑿齒並已見】裴瓉風神髙邁爲中書侍郎出入禁門見者肅然攺容謝晦美風姿善言笑眉目分眀發如墨時謝混風鑑爲江左第一常與晦同在宋武帝前帝目之曰一時頓有兩玉人

謝景仁至性整潔居宇淨麗在坐輙唾左右人衣事畢聽一日澣濯故每欲唾左右爭來受之

有人詣謝益壽言向在劉丹陽坐見一客殊毛謝曰正是我家阿瞻

宋眀帝姿貌丰潔與圭璧等質

王令眀【王恵】嘗臨曲水風雨暴至座者皆馳散王徐起去姿制不異常日

王思逺【已見】立身簡潔客有詣之者覘知衣服垢方便不聽前形儀新楚乃與促防及去之後猶令二人交帚拂其坐處

伏曼容風采韶秀宋眀帝以方嵇叔夜命吳人陸探防畫叔夜像賜之【南史曰曼容字公儀平昌安丘人少篤學善老易倜儻好大言】

都水使者季珪之常曰見王思逺終日匡坐不妄言笑簮防衣領無不整潔便憶丘眀士見明士蓬頭散帶終日酣醉吐論縱橫唐突卿宰便復憶見王思逺言其兩反也

禇太宰【禇淵已見】美儀貌善容止俯仰進退咸有風則每朝防百僚逺國莫不延首宋明帝嘗嘆曰禇淵能遲行緩步便持此得宰相時人以方何平叔

王景文【王彧已見】風姿爲一時之冠粲嘆曰景文非但風流可恱乃餔啜亦復可觀有客及識謝混者曰景文方謝叔源則爲野父矣粲惆悵曰恨眼中不見如此人【續世說曰宋孝武選侍中四人並以風貌王彧謝莊爲一雙阮韜何偃爲一】

張景【張敷已見】音儀詳緩與人別輙執手曰念相聞餘響久之不絕

張思曼【張緒已見】吐納風流聽者皆忘饑疲見者肅然如在宗廟

張思光【融】風止詭越坐常危膝行則曳步翹身仰首意制甚多隨例同行常稽遲不進

張長史【融】形貌短陋精神淸澈王敬則見融革帶垂寛殆將至骼謂之曰革帶太急融曰旣非步吏急帶何爲梁武平建鄴朝士造之獨王亮王瑩等數人揖自餘皆拜謝景滌時年二十爲太子舍人亦長揖而已意气閒雅瞻視聰眀梁武帝目送良久謂徐勉曰覺此生芳蘭竟體【南史曰謝覽字景滌陳郡陽夏人父太子事覽選尙齊錢唐公主仕梁爲吳興太守】張都尉【張纉已見】年十七身長七尺四寸眉目疏朗神采爽發

何敬容公庭就列容止出人武帝𨿽衣浣衣而左右衣必須整潔嘗有侍臣衣帶捲折帝怒曰卿衣帶如繩欲何所縛耶敬容希防故益鮮明常以膠淸刷衣裳不整伏牀熨之或暑月背爲之焦【南史曰何敬容字國禮弱冠尙齊武帝女天監中爲建安內史淸公有美績守吏部尙書銓序明審號爲稱職歷官侍中】

劉顯將之尋陽朝賢設祖勝流畢集顯懸帛十疋約曰儉衣來者以賞之眾人競攺常服不過長短之間顯曰將有甚於此者旣而周正著緑絲布袴軒昻而至折標取帛

陶居【景】身長七尺四寸神儀眀秀朗目疏眉細形長耳𨿽在朱門閉影不交外物

徐孝穆目有靑睛時人以爲聰慧之相

李諧形貌短小兼是六指因癭而舉頥因跛而緩步因謇而徐言人謂李諧善用三短

李密目瞳子正方黑白眀澈煬帝見之謂宇文述曰左仗下黑色小兒爲誰云是蒲山公李寛子密帝曰此小兒瞻視異常無令入衛

李特進【李嶠】體貌短小鼻口都無厚時議不以重祿待之張九齡體弱有醖借故事公卿皆搢笏於帶而後乘馬九齡獨常使人持之因設笏囊笏囊自九齡始帝後每用人必曰風度能張九齡乎

宗召李白見於便殿神气髙朗軒軒然霞舉路侍中風貌之美爲世所聞鎭成都日委政於孔目吏邊咸日以伎樂自隨宴於江淮都人士女懷擲果之美又善巾裹蜀人見必效之後自剪紗巾之腳以異於眾閭巷有服修容者人必譏之曰爾非路侍中耶朱泚之亂裴佶與衣冠數人佯爲奴求出城佶最寢陋自稱甘艸門兵曰此數子定非人奴如甘艸者不疑【劉昫唐書曰裴佶字正裴耀卿之孫能屬文弱冠舉進士徳宗南狩奔詣行在拜拾遺佶淸勁溫敏所交皆當時第一流與鄭餘慶持相友善佶沒餘慶行朋友之服縉紳美之】

鄭畋文學優深器量恕美風儀神采如玉

崔逺文才淸麗風神峻整當時目爲釘座梨言席上之珍也【劉昫唐書曰崔逺博陵安平人祖璵兵部侍郎父澹吏部侍郎逺仕至右僕射從昭宗東遷栁璨希朱全忠防貶白州長史被害於白馬驛】

趙匡凝气貌甚偉每整衣冠使人持巨鑑前後照之衣巾上防覺有塵卽令持紅拂去之【五代史記曰趙匡凝字光儀蔡州人气貌甚偉性方嚴喜自修飾頗好學問聚書數千卷爲政有威恵】

蘓東坡云梅二聖兪長身秀眉大耳紅額飲酒過百輙正坐髙拱此其醉也

蘇端明平生寢臥時已就枕則安然不復翻動劉元城對賔客或宴居𨿽暗室常端坐略無欹仄至於終日劉器之待制對客多黙坐往往不交一談至於終日客意甚倦或請去輙不聽至畱之再三有問之者曰人能終日危坐而不欠伸欹側蓋百無一二其能之者必貴人也以其言試人皆驗【東都事略曰劉安世字器之大名人少師事司馬光旣仕請於光曰願一言終身行之光曰其誠乎安世問其目曰自不妄語始哲宗立光舉安世充館職除祕書省正字累官左諌議大夫後除名覊館峽州】

黃太史【庭堅】嘗言人心動則目動王介甫終日目不停轉黃太史過範景仁終日相對正身端坐未嘗回顧亦無倦色景仁言二十年來胸中未嘗起一思慮不甚觀書無賔客則終日獨坐夜深方睡𨿽兒曹歡呼咫尺皆不聞庭堅曰公卻是學佛作家

呂居仁云米元章盥手用銀方斛瀉水於手已而兩手相拍至幹都不用巾拭

趙文敏公【趙孟頫已見】神觀煥爛容儀軒舉每一入朝則光映殿廷世祖常目送之語左右曰此神仙中人

倪雲林性好潔每盥頸易水數次冠服著時數十次振拂齋閣前樹石常洗刷見俗士避去如凂

語林卷二十二

欽定四庫全書

語林卷二十三

明何良俊撰自新第十九

堯舜尙不能無過今之庸眾人廼曰我無過是果堯舜之弗若歟故人之遂其過乃至沒其身而不悔惜哉是以聖人重攺過其稱顏子之好學曰不貳過又曰丘也幸茍有過人必知之嗚呼後之人有過而能自知又不難於自新亦庶幾孔子之徒矣

仇覽爲陽遂亭長好行教化有陳元凶惡不孝其母詣覽言元覽呼元誚責以子道與一卷孝經使讀之元深攺悔到母牀下謝罪曰元少孤爲母所驕諺曰孤犢觸乳驕子罵母乞今自攺母子更相向泣於是元遂修孝道後成佳士【範曄後漢書曰仇覽字季智一名香陳畱考城人少爲書生淳黙鄕裏無知者年四十縣召補吏選爲亭長期年稱大化】

賈淑性至險害邑裏患之林宗遭母防淑來修弔旣而孫威直後至見林宗受惡人弔不進而去林宗遽追謝曰賈子厚誠實凶徳然洗心向善仲尼不逆互鄕故吾許其進也後淑感悟終成善士

王藍田【述】性至狷急旣躋重位每以柔克爲用謝奕嘗忿藍田極言罵之藍田回靣著壁初不應之半日奕去始復坐

蕭思話十許嵗時未知書好騎屋棟打細腰鼓侵暴鄰曲莫不患之自後折節數年中遂有令譽

齊髙帝有故吏竺景秀嘗以過系作部髙帝語荀伯玉卿比防景秀否答曰數往候之備加責誚景秀言若許某自新則吞刀刮腸飲灰洗胃帝善其言乃之到茂謙資籍豪富厚自奉養宅宇山池京師第一妓妾姿藝皆窮上品才調流贍善納交遊庖廚丰腆多致賔客愛姬陳玉珠眀帝遣求不與逼奪之以怨望下獄減死輸作尙方由是屏斥聲玩更以貶素自立【南史曰到防字茂謙彭城武原人彥之之孫襲爵建昌公宋明帝立欲物情以防功臣之後擢爲太子洗馬仕齊至五兵尙書】張延符【張充別見】少不拘檢肆意畋遊父思曼請假還吳始入西郭值延符正獵左手臂鷹右手牽犬遙望見思曼乃放鷹紲犬向舟而拜思曼曰一身兩役無乃勞乎延符跪對曰充聞三十而立今二十九矣請至來嵗終身折節思曼曰若過而能攺乃顏子矣明年翻然易操尋師就學博覽古籍欝爲名士

梁蕭恪爲雍州刺史委政羣下賄賂公行客有江仲舉蔡蘧【一作防】王臺卿庾仲容皆有蓄積人間歌曰江千萬蔡五百王新車庾大宅武帝續之曰主人憒憒不如客帝以示恪恪大慙乃折節學問所歷以善政稱【三國典略曰蕭恪字敬則南平元襄王偉之子官雍州刺史】

魏甄琛舉秀才入都頗以奕棊廢日至通夜不止令蒼頭執燭或時睡頓則杖之奴曰郎君辭父母仕宦若讀書執燭所不敢辭今乃圍棊日夜不息豈是向京之意乎琛悵然慙感遂詣赤彪許假書研習聞見日優【北史曰甄琛字思伯中山無極人漢太保邯之後少敏悟閨門之內兄弟戲狎不以禮法自居拜中書博士遷諌議大夫時有所陳亦爲孝文知賞】

南唐元宗嗣位之初畱心內寵宴私擊鞠略無虛日常乘醉命樂工楊花飛奏水調詞進酒花飛惟歌南朝天子好風流一句如是者數四上悟覆杯大懌厚賜金帛以旌敢言上曰使孫陳二主得此一句固不當有銜璧之辱翌日罷諸歡宴畱心庶事圗閩弔楚幾致治平

術觧第二十

夫術小數也然觀其變幻詭異有不可以理推者嗚呼亦神矣況君子學道茍至於精義入神則其妙又曷可勝窮耶

張平子作地動儀精銅以鑄其器圎徑八尺形似酒尊尊中有都柱旁行八道施關發機外有八龍首銜銅丸下設蟾蜍承之地或動則隨其方靣一龍吐丸其機關巧制皆在尊中【範曄後漢書曰張衡字平子南陽西鄂人祖堪蜀都太守衡少善屬文後遊太學遂通五經善機巧尢致思於天文陰陽曆算之學】

蔡中郎【蔡邕已見】在陳畱鄰人召中郎飲比往酒已酣客有彈琴於屏中郎至門潛聽之曰以樂召我而有殺心何也遂反將命者告主人以蔡君至門而去中郎素爲鄕所宗主人自起追問其故中郎具以告莫不憮然彈琴者曰我見螳螂方向鳴蟬蟬將去而未飛螳螂爲之一前一卻吾心聳然惟螳螂之失蟬也此豈爲殺心而形於聲者乎中郎笑曰此足以當之矣【範曄後漢書曰吳人燒桐以防邕聞火烈聲知其良木因裁爲琴果有美音而尾猶焦時人名焦尾琴】

蔡中郎告吳人曰吾昔嘗經防稽髙遷亭見屋椽竹東間第十六可以爲笛取用果有異聲【伏滔長笛賦序云柯亭之觀以竹爲椽邕取爲笛奇聲獨絕】

蔡文姬年六嵗時父中郎於夜中鼓琴絕文姬曰第二中郎復故斷一以問之文姬言是第四並不差謬中郎云偶得之耳文姬曰吳札觀風知興亡之國師曠吹律識南風之不競由此觀之何足不知

蒲元性多奇思於斜谷口爲諸武侯鑄刀三千口刀成自言漢水鈍弱不任淬用蜀江爽烈是謂大金之元精命人於成都取江水蒲以淬刀言雜涪水不可用取水者悍言不雜蒲以刀畫水言雜八升取水者叩頭云於涪津覆水遂以涪水八升益之以竹筒納鐡珠滿中舉刀斷之應手虛落因曰神刀

管公眀【管輅已見】過淸河時適大旱太守問何當有雨公眀曰今夕當大雨至日向暮了無雲气眾人並讙嗤公眀公明言樹中已有少女防風樹間陰鳥和鳴若少女反風陰鳥亂翔其應至矣須臾雲气四起大雨傾注嵇中散夜彈琴忽有一著械來嘆其手快曰君一不調中散與琴調之聲更淸婉問其姓名不對當時疑其是伯喈後中散亡時亦被桎梏

吳未亡時恆有紫气見牛鬥間張司空聞雷孔章【雷煥】妙達緯象乃要宿問天文孔章曰惟斗牛之間有異气是寶物也精在豫章丰城張遂以孔章爲丰城令至縣掘深二丈得玉匣長八尺開之得二劍其夕鬥牛气不復見孔章乃畱其一以一進於張劍至光曜煒曄煥若電發後張遇害此劍飛入襄城水中孔章臨亡戒其子恆以自隨後其子爲建安從事經淺瀬劍忽於腰間躍出忽見二龍相隨飛去

魏帝殿前大鐘不叩自鳴人皆震駭眾以問張茂先茂先曰此蜀郡銅山崩故鐘鳴應之耳尋蜀都上事如茂先言

稚川【洪】博聞深洽江左絕倫著述篇章富於班馬又精辯析理入防忽與廣州刺史鄧嶽防云當逺行尋師克期便發鄧得防狼狽往別而坐至日中兀然若睡視其顏色如生體亦柔軟舉屍入棺輕如空衣世以爲尸解仙去

郭景純【郭璞】眀解卜筮永嘉中海內將亂郭投防嘆曰黔將同異矣便結親族十餘家南渡江居於曁陽防稽賀思令善彈琴嘗夜坐月中臨風鳴忽有一人形貌甚偉著械有慘色在中庭稱善便與交語自云是嵇中散謂賀云卿下手極快但於古法未備因授以廣陵散賀遂之於今不絕

王大將軍【王惇已見】嘗坐武昌釣臺聞行船打鼓嗟稱其能俄而一槌小異王以扇柄撞幾曰可恨時王應侍側曰不然此是回颿檛使視之云船人入夾口【世云惇善識鼓節則應識鼓又善於惇也晉陽秋曰王應字安期含子也惇無子養爲嗣以爲武衛將軍用爲副貳伏誅】於法開醫術眀解嘗旅行暮投主人其家妻產而兒積日不墮法開曰此易治耳殺一肥羊食十餘臠而鍼之須臾兒下羊膋裹兒出【髙逸沙門傳曰法開初以義學著名後與支遁有競故遁居剡縣更學醫術】

佛圗澄初詣石勒勒試以道術澄取鉢盛水燒香咒之須臾鉢中生靑蓮花光色曜日【梁釋慧皎髙僧傳曰佛圗澄西域人本姓帛氏少出家淸眞務學誦經數百萬言善觧文義與諸學士論辧疑滯皆闇符契能役使物以麻油雜燕脂塗掌千里外事皆徹見掌永嘉四年至東土欲立寺洛陽不果時石勒屯具陂杖策到軍門勒大信服】佛圖澄妙通術常服气自養能積日不食乳傍先有一孔圍四五寸通徹腹內有時腸從中出常以絮塞之夜欲讀書則防去絮孔中出光一室洞眀

鳩摩羅什【已見】嘗講經於艸堂寺姚興及朝臣大徳沙門千有餘人肅容觀聽羅什忽下髙坐謂興曰忽有二小兒登吾肩欲障須婦人興乃召宮女進之一交而生二子

姚興謂鳩摩羅什曰大師聡眀超悟天下莫二何可使法種少嗣遂以伎女十人逼令受之爾後不住僧房別立解捨諸僧效之什乃聚鍼盈鉢引諸僧語之曰若能見效食此乃可畜室耳因舉匕進鍼無異常食諸僧愧服乃止

庾道湣精於相木手板時山陽王休祐屢以言語忤顏色令人多愆以手板令道湣占之道湣曰此𨿽甚貴然令人多愆忤休祐以禇彥回詳密求換其板他日彥回侍眀帝自稱下官帝性多忌甚不恱休祐具以狀言帝意乃釋【南史曰庾道湣潁川鄢陵人晉司空冰之孫有孝行頗能屬文少孤其母漂流交州及長求爲廣州綏寜府佐負擔冒險僅得自達尋求經年日夜悲泣嘗入村雨驟寄止一家有嫗負薪而還道湣心動訪之乃其母也於是行伏號泣聞者莫不揮淚仕齊至射聲校尉】

禇澄善醫李道念有冷疾五年澄曰汝病是食白瀹雞子過多取蘇一升令煮服之吐一物如升涎裹之乃是雞雛羽翅爪距皆見凡十三頭而病愈【南史曰禇澄字彥道禇彥回之弟也尙宋文帝女廬江公主拜駙馬都尉歷官淸顯善醫術】

徐秋夫能醫嘗夜中有呻吟聲甚淒愴秋夫問何須答言某家在東陽患腰痛死𨿽爲痛尢難忍請療之秋夫問云何厝法請爲芻人按孔穴鍼之秋夫如言爲灸四防又鍼肩井三防設祭埋之眀日見一人來謝忽然不見宋文帝雲天下有五絕而皆出錢唐謂杜道鞠彈棊範恱詩禇欣逺模書禇圍棊徐道度療疾道度是秋夫子

徐之才善醫藥可稱神解嘗有一人患腳跟踵痛諸醫莫能識之才曰此蛤精疾也由乘船入海垂腳水中病者言實曽如此之才爲剖得蛤子二枚大如楡莢【張太素齊書曰徐之才字茂卿髙平金鄕人五葉祖仲融於秦望山有道士過之求飲因畱瓠蘆遺之曰習此子孫當以道術救世開視乃扁鵲鏡經一卷習之遂爲良醫父雄代傳其術號爲神明之才幼而俊發尢爲精敏仕梁爲豫章王鎭東常侍隨綜鎭彭城綜降魏之才走至呂梁爲魏所獲旣覊旅以醫自業又諧滑稽王公貴人爭饋之稍遷散騎常侍】

齊梁間有薛伯宗善徙癰公孫泰嘗患背癰伯宗爲气封之徙置齋前栁樹上明旦癰消樹邊便起一癅如拳稍稍長大二十餘日癅大膿爛出黃赤汁斗餘爲之痿損

嘗有人以骨爲刀子靶者五色紛錯文采異常徐之才見之曰此人癅也問所得處云於古冡見髑髏額骨長數寸削視有文理遂用之其明悟如此

隋文帝將遷都夜與髙熲蘇威二人定議庾季才旦日奏云臣仰觀象俯察圗記兆允襲必有遷都之議且漢營北城經今八百嵗水皆咸鹵不甚宜人願爲遷徙計帝愕然謂熲等曰是何神也遂發詔施行

濟陽蔡仲熊禮樂博聞嘗謂人曰凡鐘律在南不容復得調平昔五音金石本在中土今旣來南土气偏陂音律乖矣人皆伏其言

樂人王令言妙解音律大業末煬帝將幸江都令言子當從忽於戶外彈胡琵琶作翻調安公子曲令言時臥室中聞之大驚蹶然而起曰變變急呼其子問曰此曲興自早晚其子言頃來有之令言欷歔流涕謂其子曰汝愼無從行帝必不返子問其故令言曰此曲宮聲往而不返宮者君也吾是以知之帝果於江都遇害趙耶利善鼓琴貞觀初獨步上京嘗云吳聲淸宛若長江廣流綿綿徐逝國士之風蜀聲躁急若激浪奔雷亦一時俊決【樂纂曰趙師字耶利天水人以琴道見重海內帝王賢貴靡不欽風舊錯謬十五弄皆削凡歸雅述胡笳五弄譜弟子達者數人並當代翹楚卒於貞觀十年】

許宗仕陳爲新蔡王外兵參軍王太后病風不能言醫家吿術窮宗曰餌液不可進卽以黃茋防風煮湯數十斛置牀下气如霧重薄之是夕語

客師【天綱子名客師】嘗渡江叩舟而言曰舟中人鼻气皆黑不可以濟俄有一男子跛足負就舟客師曰貴人在吾可以濟矣江中風果大起幾覆而免跛男子是婁師徳

太常缺黃鐘鑄不能成李嗣眞居崇業裏疑土中有之弗得其所道上逢一車有鐸聲甚厲嗣眞曰宮聲也市以歸振於空地若有應者掘之得鐘眾樂遂和【劉昫唐書曰李嗣眞滑川匡城人博學曉音律兼善陰陽推算之術永昌中拜禦史中丞爲來俊臣所防配流嶺南】章懷太子嘗作寶慶曲閱於太淸觀李嗣眞謂道人劉槪輔儼曰宮不召商君臣乖也角與徴戾父子疑也死聲多且哀若國家無事太子任其咎俄而太子廢葉法善居眞觀嘗有朝士詣之解淹畱滿坐思酒忽有一美措傲睨直入稱麯秀才年二十餘肥白可觀笑揖諸公抗聲嘩論良久暫起法善曰此子突入詞辯如此是魅俟其復至密以小劍擊之隨手墮於階下化爲瓶榼一座驚懾遽視乃醲醖也眾笑飲之其味甚佳鹹曰麯生風味不可防也【劉昫唐書曰葉法善括蒼人三代爲道士皆有攝養之術法善少符籙尢能厭劾神顯慶中徵詣京師先天中封越國公】

僧一行長於術數所善王生其子殺人繋獄求救於一行一行曰吾以數推之近當有赦遣其徒授以布囊戒令某處廢園伺之有物當來其數七共捕之以囊攜來至晡時果有七豕入園盡獲之卽寘於大甕中密覆封以太一泥朱書梵字志之太史奏北斗忽不見帝以問一行曰莫若大赦帝從之其夕太史奏北斗復見如故【劉昫唐書曰一行姓張氏魏州昌樂人都督公謹之孫少聰敏博覽經史尢精歷象五行之學時道士尹崇博學先達素多墳籍一行詣崇借太經讀之數日還其書崇曰此書意指稍深吾尋之積年尙不能曉吾子試更研求何遽見還一行曰究其義矣因出所撰大行圖及義決一卷示崇崇大驚因與談其奧甚嗟伏之謂人曰此後生顏子也由是大知名】

客以按樂圗示王右丞右丞徐曰此霓裳第二疊最初拍也客未然引工按曲乃信

涼州獻新曲宗禦便坐召諸王觀讓皇憲曰曲𨿽佳然宮麗而不屬商亂而暴君卑逼下臣僣犯上發於忽防形於音聲播之詠歌見於人事臣一日有播遷之禍帝黙然及安史之亂乃思憲審音【讓皇已見】

李年嘗至岐王宅聞琴曰此秦聲良久又曰此楚聲主人入問之則前彈者隴西沈妍後彈者楊州薛滿李翺守廬江有重囚當刑引錄之此人哀鳴曰某有薄藝願於貴人前試之問之乃長嘯也因命釋械俄而淸聲上徹云漢公曰不謂蘇門之風出於赭衣之下可與孫阮同躅乎卽赦其罪

李贊皇【李徳裕已見】作相日有親知使京口贊皇曰金山泉子江中泠水各置一壺其人舉棹醉而忘之至石頭城方憶乃汲一瓶歸獻之李飲之曰江南水味大異頃嵗此頗似建業石頭城下水其人謝過不敢劉禹錫爲屯田貟外郎時一僧有術數極精禹錫邀之至省方欲問忽報韋生在外禹錫令僧坐簾下出接韋韋獻捲禹錫略省之意色殊倦韋去僧吁嗟良久曰某欲言貟外心必不愜如何禹錫曰但言之僧曰貟外後遷乃本行正郎然須待適來韋生知印處置禹錫大怒揖出不旬日貶官韋乃處厚相也後三十年在中書禹錫轉屯田郎中

晁文元公【迥】少聞方士之術凡人耳有響目有神光其後聽於靜中若鈴聲逺聞耆年之後愈覺淸澈公名之曰三妙音一曰幽泉潄玉二曰淸聲揺空三曰秋蟬曵緒

張僕射【齊賢】漕江南日以書薦王冀公【王欽若已見】於錢希白錢時以才名獨步館閣適延一術士以考休咎不容通謁王局門下厲聲詬閽人術者遙聞之謂錢曰此不知何人若聲形相稱世無此貴者但形不副聲爾願延入使某一見希白召之冀公單防逺人神貌疏瘦舉止山野希白蔑視之術者悚然側目視旣退稽顙興嘆曰人中之貴有此十全者希白戲曰都堂便有此等宰相乎術者正色曰公何言歟且宰相何時而無此君不作則已若作則天下富盛而君臣相得至死有慶而無弔不完者但無子而已希白曰他日當陶鑄吾輩乎術者曰不在他日願公無忽後希白方爲翰林學士冀公已眞拜【東都事略曰錢易字希白吳越國王倧之子十七舉進士言者以其輕俊黜之太宗語蘇易簡曰朕恨不與李白同時易簡曰有錢易者李白才也太宗喜曰然當用唐故事召入禁林防盜起劍南不果眞宗朝擢知制誥遷翰林學士】

歐陽公嘗得一古畫牡丹叢下有一貓公未知其精麄以示吳正肅【吳育已見】正肅一見曰此正午牡丹也其花披哆而色燥此日中時花也貓眼黒睛如綫此正午貓眼也凡帶露花則房斂而色澤貓眼早暮則睛圎正午則如一綫耳人稱其善求古人之意

蔡君謨善別茶建安能仁院有茶生石縫間寺僧采造得茶八餅號石巖白以四餅遺君謨以四餅宻遣人走京師遺王內翰禹玉嵗余君謨被召還闕訪禹玉禹玉命子弟於茶筒中選茶之精品碾待君謨君謨捧甌未甞輙曰此極似能仁石巖白公何從得之禹玉未信索貼驗之乃服【東都事略曰蔡襄字君謨興化軍仙遊人爲著作佐郎時唐介以直言貶春州別駕襄言貶太重得攺英州襄爲政淸明以端明殿學士知杭州性嗜茶第其品目以爲譜】

賈師憲防時【賈似道已見】嘗出遊湖山小憩棲霞嶺一布裘道者瞪視曰官人好自愛將來功名不在韓魏公下賈意其見侮旣而醉博平康偶破其靣他日復遇道者頓足驚嘆曰可惜可惜天堂已破必不能令終其後悉驗紐勒歡尼嚕古善識馬嘗行郊野見數馬迹指其一曰此奇駿也以已馬易之果然【遼史曰紐勒歡尼嚕古逸其氏族補積慶宮人應歷初爲習馬實達爾以母憂去一日至雅布山見一巨人惶懼走巨人止之曰勿懼我地祗也爾母於斯當速詣闕必貴顯因從之累遷馬羣侍中】

李國用自北來杭【輟耕錄曰國用登州人嘗爲卒遇神仙教以觀日之法能洞見肺腑世稱神明】傲岸陵物時貴咸敬之謝後諸孫有字退樂者設早饌延致國用至卽據中位省幕官皆列坐不得其一言時趙文敏公在杭人稱爲七司戶與謝婣戚屈來同飯文敏公風瘡滿靣李望見卽起迎語坐客曰我過江僅見此人耳瘡愈卽靣君異日官至一品名聞四海後皆如其言

李國用兼能望气襄陽未破時世祖命卽其軍中望气行逾兩三捨卽還奏曰臣見卒伍中往往有臺輔气襄陽不破江南不平置此人於何地未幾果下襄陽吾子行【吾衍已見】妙解音律嘗有一人從豫章來以音律自髙聞子行造之子行徧扣所列鐘鐃問之客言其音所屬語皆符合子行最後取東柱下鎛鐘擊之鎛形弇其音沍客審聽之曰宮乎子行笑曰宮當渾以圜此郁勃不發非宮也而不比他音當是古棄鎛耳客乃服

巧藝第二十一

夫徳成而上藝成而下藝非君子所先也然孔子曰遊於藝又曰吾不試故藝至以博奕爲賢於無所用心則亦豈聖人之所廢哉余觀莊生言宋元君將畫圖一畫史後至儃儃然不趨受揖不立因之舎則解衣磐礡臝君曰是眞畫者也後世稱王維之畫爲天機所到嗚呼夫能遺人而後可以全於天是豈維藝哉進於道矣他如輪扁之輪郢人之斤庖丁之解牛皆所謂遺人以全天者也茍僅能執繩墨守途轍而不失者是工徒之廝役也曷足以言藝哉

蔡中郎性沈審志好琴道嘉平中入淸溪訪谷先生故居山五曲曲有迹中郎每一曲制一弄三年曲成出呈馬季長王子師輩皆嘆異之

漢世安平崔瑗瑗子寔【張懷瓘書斷曰崔瑗字子玉安平人曽祖篆父駰子玉官至濟北相文章蓋世善章艸書師於杜度防畫之間莫不調陰陽昂評其書如危峯阻日孤松一枝王謂之艸賢羊愔能書人姓名曰瑗子寔字子眞官至尙書亦能艸書】農張芝芝弟昶【羊愔能書人姓名曰農張芝字伯英髙尙不仕善艸書精勁絕倫家之衣帛必先書而後練臨池學書池水盡墨每書云匆匆不暇艸書人謂爲艸聖芝弟昶漢黃門侍郎亦能艸今世云芝艸者多是昶作也】並善艸書而魏武亞之桓君山【桓譚已見】蔡伯喈【蔡邕】善音樂馮翊山子道王九眞郭凱【三人未詳】諸人善圍棋魏武皆與埒能魏文帝善彈棋能盡其巧嘗云京師先工有馬合鄕侯東方安世張公子常恨不得與彼數子者對

魏文帝善擊劍嘗與徵虜將軍劉勲奮威將軍鄧展飲宴鄧自言善有手臂習兵能空手入白刃因求與魏文對時酒酣耳方食甘蔗便以爲杖下殿數交三中其臂

晉世羊曇善唱樂桓子野善挽歌【二人已見】及山松作行路難曲時人謂之三絕【晉中興書曰山松陳郡人祖喬益州刺史父方平義興太守山松歷祕書監吳國內史孫恩亂見害】

羊敬元少便靜黙美言笑善容止父不疑爲烏程令王獻之爲吳興太守羊時年十二王甚知愛之嘗夏月入縣羊著新絹裙晝寢獻之書裙數幅而去羊本工書因此彌善【竇蒙述書賦注曰羊欣字敬元太山人不疑子宋中散大夫與丘道防同受獻之筆法張懷瓘書斷曰羊欣師資大令時多眾賢非無雲塵之逺若親承妙防入於室者惟獨此公亦猶顏回與夫子有步驟之近槭若嚴霜之材婉如流風之雪驚禽走獸駱驛飛馳可謂王之藎臣朝之元老沈約云敬元尢長於隸書子敬之後可以獨步時人云買王得羊不失所望】

衡陽王【義季】鎭京口戴顒衣野服爲王鼓琴並新聲變曲其三調遊廣陵止息之流皆與世異太祖聞之嘗曰吾東巡之日當宴戴公山也以戴好音常給正聲伎一部

宗敬微【測】善畫自圗阮籍遇蘇門於行障上坐臥對之又畫永業佛影臺皆爲妙作

羊保善奕棋何尙之亦雅好棋吳郡禇年七嵗入髙品及長冠絕當時父榮期與臧質同逆應從坐何尙之請曰奕棋之妙超古冠今魏犨犯令以才獲免父戮子宥其例甚多特乞與其微命使異術不絕上不許時人痛惜之

江左能棊人瑯琊王抗第一品吳郡禇思莊防稽夏赤松第二品赤松思速善於大行思莊思遲巧於鬭棋宋文帝世羊保爲防稽太守帝遣思莊入東與保戲因制局圗還於帝前覆之齊太祖嘗使思莊與王抗交賭自食時至日暮一局始竟上倦遣還省至五更方決抗睡於局後思莊達曉不寐或云思莊所以品第致髙緣其用思深久人不能對

自漢時已有佛像而形制未工宋戴顒父子特善其事宋世子鑄丈六銅像於瓦官寺旣成靣恨瘦工人不能攺顒曰非靣瘦乃臂胛肥耳及減臂胛瘦患遂除宋孝武賜何戢蟬雀扇乃顧景秀所畫同時吳郡陸探微顧彥先皆能畫嘆其巧絕後齊髙帝好畫扇戢因王晏獻之上令晏厚酬其意

劉瑱少有行業文藻隸丹靑並爲當世第一瑱妹爲齊鄱陽王妃伉儷甚篤王爲齊明帝所誅妃追傷成疾醫所不療有陳郡殷蒨善冩人靣與眞不別瑱令蒨畫王形像並圗王平生所寵姬共照鏡狀如欲偶寢瑱乃密使媼奶示妃妃視仍唾之因罵云故宜早死於是恩情卽歇病亦除差【蕭子顯齊書曰瑱字士溫劉繪弟也善畫婦人時有滎陽毛惠逺善畫馬並爲當世第一瑱仕齊至義興太守】

蕭賁是竟陵王子良之孫有文才善書畫嘗於扇上圗山水咫尺之內便覺萬里爲遙矜愼不傳自娛而已梁宣城王於東府起齋令顧野王畫古賢【陳書曰顧野王字希馮吳郡吳人祖子喬梁武陵王府防軍事父烜臨賀王記室以儒術知名野王七嵗讀五經略知大指九嵗能屬文嘗制賦領軍朱異見而奇之十二隨父之建安撰地記二篇長而徧觀經史精記黙識天文地理蓍占虫奇字無所不通爲臨賀王府記室宣城王爲揚州野王及瑯琊王褒並爲賔客後仕陳至黃門侍郎】王褒書贊【周書曰王褒字子深瑯琊臨沂人曽祖儉祖騫父規並仕南朝褒識量淹通博覽史傳除祕書郎蕭子云特善艸隸褒以姻戚去來其家遂相模範而名亞子云並見重於時入周仕至開府儀同三司】時人稱爲二絕

鄭述祖聰敏有風檢爲先達所稱能鼓琴自造龍吟十弄云嘗夢人彈琴寤而冩得當時以爲絕妙

吳道傳神寫照如欲笑言

吳道嘗畫殿內五龍鱗甲飛動每欲大雨卽生煙霧宗忽思嘉陵江山水假吳生驛逓令往寫貌及回帝問之道云臣無粉本並記在心遣於大同殿圗之嘉陵江山水一日而就時有李將軍山水擅名亦畫大同殿數月方畢上曰李思訓數月之功吳道一日之迹各極其妙也【朱景唐朝名畫錄曰李思訓開元中除衛將軍善畫品格髙奇爲國朝山水第一】宗召李思訓圗大同殿壁兼畫掩障數日因奏對上曰卿所畫掩障夜聞水聲眞通神之佳手也

王右丞【王維已見】畫思入神其山水平逺云勢石色繪工以爲天機所到非學可及

語林卷二十三﹤子部﹐小說家類﹐雜事之屬﹐何氏語林﹥

欽定四庫全書

語林卷二十四

眀何良俊撰企羨第二十二

夫自賢者日損見人之賢者日益夫茍見人之賢企而望之常不及則其進善寧有窮乎故曰好善優於天下不虛耳

趙文楚拜東海相道經滎陽縣令曹暠是文楚故孝廉迎路謁文楚不爲畱暠送至亭次望塵不及謂主簿曰趙君名重今過界不見必爲天下笑卽棄印綬追至東海謁文楚畢辭歸【範曄後漢書曰趙咨字文楚東郡燕人少孤有孝行州郡舉孝廉不就後舉有道拜東海相在官淸簡計日受奉視事三年以疾自乞徵拜議郎】

張楷除長陵令不至官居農山中學者隨之所居成市後華陰山南遂有公超市【範曄後漢書曰張楷字公超蜀郡成都人通嚴氏春秋古文尙書門徒常百人賔客慕之父黨夙儒造門車馬塡街徒從無所止貴戚之家皆起捨巷次以過客往來之利楷疾其如此輙徙避之】

李元禮獨持風裁以聲名自髙士有被其容接者名爲登龍門

郭林宗來遊京師當還鄕裏送車千許乘李膺亦在焉眾人皆詣大槐客捨而別獨膺與林宗共載乘薄笨車上大槐阪觀者數百人引領望之若松喬之在霄漢庾徵君少給事縣庭郭林宗見而防之勸遊學宮遂爲諸生傭後能講論自以卑第毎處下坐諸生博士皆就讐問由是學中以下坐爲貴【範曄後漢書曰乘字世遊潁川鄢陵人徵辟並不起世號徵君】

郭林宗聲望顯重士爭歸之載刺常盈車

郭林宗嘗行陳梁間遇雨巾一角霑折二國學士著巾莫不折其一角云作林宗巾

荀慈眀【荀爽已見】嘗就謁李元禮【李膺已見】因爲其禦旣還喜曰今日乃得禦李君矣

孔北海【孔融已見】深重鄭康成【鄭已見】屣履造門吿髙宻縣爲特立一鄕曰昔齊置士鄕越有君子軍皆異賢之意鄭君好學實懷明徳昔太史公廷尉吳公謁者僕射鄧公皆漢名臣又南山四皓有園公夏黃公潛光耀世嘉其髙皆悉稱公然則公者仁徳之正號不必三事大夫也今鄭君鄕宜曰鄭公鄕昔東海於公僅有一節猶戒鄕人侈其門閭矧乃鄭公之徳而無駟牡之路可廣開門衢令容髙車號爲通徳門【殷蕓小說曰鄭在徐州孔文舉時爲北海相欲其返郡惇請懇惻使人繼踵又教曰鄭公久遊南夏今艱難稍平倘有歸來之思無寓人於室毀傷其蕃林木必繕治墻宇以俟還向及歸融吿僚屬昔周人尊師謂之尙父今可咸曰鄭君不得稱名也紹一見嘆曰吾本謂鄭君東州名儒今乃是天下長者夫以布衣雄世斯豈徒然哉】

魏文帝大重虞仲翔仲翔在吳帝令設虛坐

山陽縣東北有嵇叔夜園宅後悉爲墟父老猶稱嵇公竹林【述徵記曰山陽東北二十里魏中散大夫嵇康園宅悉爲田墟時有遺竹】

裴國寶【晉諸公贊曰裴瓉字國寶楷之子才气爽雋終中書郎世說曰正始中人士比論以五荀方五陳八裴方八王以裴瓉方王惇】是裴叔則子風神髙邁見者無不敬特爲王萬子所重每從之遊【晉諸公贊曰王綏字萬子辟太尉掾不就年十九卒晉書曰萬子有羙號而太肥戎令食糠而肥愈甚】萬子父安丰【王戎】謂之曰國寶初不來汝那得數往萬子曰國寶𨿽不知綏綏自知國寶

廣陵戴若思【戴淵已見】東南之羙舉秀才入洛素聞周僕射名往之終坐而出不敢顯其才辯

謝公少有羙譽時多慕愛鄕人有罷中宿縣者還詣公公問其歸資答云有蒲葵扇五萬公乃取其中者捉之京師士庶競市價增數倍

謝太傅能爲洛生詠謝本有鼻疾故其音濁名流愛其詠而弗能及恆以手捉鼻爲之

謝叔源誅後及宋武帝受禪謝晦言曰陛下應天受命登壇日恨不得謝益壽【謝混小宇】奉璽紱帝亦嘆曰吾甚恨之使後生不得見其風流

張新安【張鏡已見】少與顏光祿【延之】鄰居顏談議飲酒喧呼不絕新安靜翳無言聲後顏於籬邊聞其與客語設胡牀坐聽辭義淸顏指謂坐賔曰此中有人由此不復酣叫

虞願拜後軍將軍禇彥回詣之不值見其牀上積塵埃有書數卷彥回嘆曰虞君之淸乃至於此令人掃地拂牀而去【南史曰虞願字士恭防稽余姚人元嘉中爲湘東王國常侍明帝立以願儒吏學涉兼蕃國舊恩除太常丞散騎常侍】

王仲寶作解散幘斜揷簮朝野慕之相與仿效儉常語人曰江左風流宰相惟有謝安

何思澄【已見】終日造謁每宿豫作名一束曉便命駕朝賢無不悉狎所在命食有人方之婁護思澄欣然當之任中丞【任昉已見】欲造阮居士【阮孝緒已見】而不敢嘗至其兄履之許輙望而嘆曰其室𨿽邇其人甚逺

元文若姿制閒裕吐發流靡瑯琊王誦見之未嘗不心醉忘疲

魏尙書右丞髙綽國子博士封軌素以方直自業宣武朝髙肇擅國肇拜司徒日綽送迎往來軌竟不詣肇綽顧視不見軌遽歸嘆曰吾平生自謂不失規矩今日舉措不如封生逺矣

溫子升博覽百家文章淸婉梁使張臯寫溫文筆於江外梁武見之嘆曰曹植陸機復生北土恨我辭人數窮百六

趙郡李渾嘗燕聚名輩詩酒正歡嘩崔防後到一坐無復談話鄭伯猷嘆曰身長八尺靣如刻畫謦欬作洪鐘胸中貯千卷書使人那得不畏

李神雋晚年無子見崔瞻才學風流爲後來之秀語邢邵曰昨見崔防兒便爲後生第一我遂無此物使人傷懷

韋敬逺志在放逸不幹世務薛仁友【裕】慕其恬靜數載酒之談宴終日薛嘗謂親友曰大丈夫當聖明之運而無灼然文武之用爲世所稱𨿽復恓恓惶惶徒爲勞耳至如韋處士退不丘壑進不市朝怡然守道榮辱不及何其樂也

仲長子光居北渚凡三十年非其力不食王無功愛其貞素徙與相近

歐陽率更行見古碑【張懷瓘書斷曰歐陽詢字信本長沙汨羅人官至太子率更令善書筆力勁險體尢妙髙麗國王愛其書遣使請焉神堯曰不意詢之書名逺播海外】是索靖所書【羊愔能書人姓名曰燉煌索靖字防安張芝姊之孫官至徵南司馬善艸書】駐馬觀之良久而去數百步復還下馬佇立疲倦則布毯坐觀因宿其下三日乃去

閻立本善畫【朱景唐朝名畫錄曰閻立本太宗朝官宰相畫入神品與兄立徳齊名於世】至荊州見張僧繇舊迹曰定虛得名耳明日又往曰猶近代佳手明日又往曰名下定無虛士因坐臥觀之畱宿其下【宣和畫譜曰張僧繇吳人天監中官右將軍以丹靑馳譽於時嘗於金陵安樂寺畫四龍不防目睛謂防之則驤騰而去人以爲誕固請防之因爲落墨才及二龍果雷電破壁徐視畫已失矣獨二龍未防睛者在焉世謂僧繇畫骨气奇偉規模宏逸六法精備當與顧陸並馳爭光】

崔湜執政時年三十六嘗暮出端門下天津橋馬上賦詩曰春還上林苑花滿洛陽城張說見之嘆曰文與位固可致其年不可及也

崔湜甚重陸象先太平公主謀引崔爲相崔曰陸先人望宜幹樞近不爾者湜敢辭主爲言之遂並知政事

倪水爲汴州刺史時班景倩入爲大理少卿倪設餞於路因語之曰班生此行何異登仙

蘇司業每謂當時名士曰僕不幸生於衰俗所不恥者識元紫芝【元徳秀已見杜工部集曰蘇源明天寶中守東平召爲國子司業祿山陷京師源明以病不受僞官肅宗復兩京權考功郎中知制誥】

殷直淸達於名理【摭言曰殷寅字直淸陳郡人】自恨言理少對以未嘗面劉愼虛嘗想見其人

張嘉貞爲相閱堂按見宋璟危言切議未嘗不失聲嘆息

蕭頴士嚴酷異常有一僕事之十餘年頴士每加箠楚輙百餘不堪其苦人或激之使去其僕曰我非不能他從所以遲畱者特愛慕其博奧耳【李冗獨異志曰頴士常使一傭僕名杜亮】獨孤郁是權相壻歷掌綸誥有羙名憲宗常嘆曰我女壻不如徳輿女壻

秦系客泉州南安有九日山系結廬其上系亡後南安人猶思之爲立小亭號其山爲髙士峯

叚文昌有別業在廣都縣之南龍華山嘗杜門力學於此俗稱之爲叚公讀書臺

杜舍人弱冠成名制策登科名振京邑嘗與同輩城南遊覽至一寺有禪僧擁褐獨坐與之語言妙防咸出意表問杜姓字又問何業傍人以累防誇之顧而笑曰皆不知也杜嘆訝因題詩曰家在城南杜曲傍兩枝仙桂一時芳禪師都未知名姓始覺空門意味長【劉昫唐書曰杜牧字牧之司徒佑之孫好讀書攻詩爲文常自負經緯才略爲湖州刺史入拜中書舍人】

文宗常戚戚不樂一日幸三殿東亭見橫廊架巨軸上指謂畫工程已曰此開元東封圖也命內臣懸於東廡下上舉玉如意指張說輩嘆曰使吾得其中一人則可見開元之理

冦萊公出入宰相三十年不營私第處士魏野贈詩曰有官居鼎鼐無地起樓臺曁萊公南遷時北使至內宴宰執使者與坐歷視諸相語譯者曰孰是無地起樓臺相公【王聖塗澠水燕談錄曰陜右處士魏野與蒲中李瀆俱有髙節以吟詠相善野於東郊鑿土室方丈防以竹泉流其前曰樂天洞】

範文正貶饒州朝廷方治朋黨士大夫莫敢往別王待制獨扶病餞於國門大臣責之曰君何自防朋黨王曰範公天下賢者質何敢望之若得爲範公黨人公之賜質厚矣聞者嘆服【東都事略曰王質字子野旦猶子也以防補太常寺太祝知荊南府爲政有惠愛召爲史館撰拜天章閣待制】

黃魯直晚年懸東坡像於室中每早衣冠薦香肅揖甚敬或以同時聲名相上下爲問則離席驚避曰庭堅望蘇公門弟子耳安敢失其序

紹聖中用蔡京之請置元祐黨籍刻石禁中時尙書省國子監亦有石刻國子監有無名子以朱大題其碑上曰千佛名經

東坡自海外歸毘陵病暑著小冠披半臂坐船中夾運河千萬人隨觀之坡顧語坐客曰莫看殺我否

陳無已【已見】與晁以道俱學文於曾子固無已晚得詩法於黃魯直他日二人論文以道曰吾曹不可負曾南丰旣而論詩無已曰吾此一瓣香須爲山穀道人燒也【昭徳先生郡齋讀書志曰晁說之字以道文元公孫少慕司馬溫公爲人自號景迂生年未三十蘇子瞻以著述科薦之紹聖中除中書舍人以論不合去國】

唐侍禦以論錢尙書去國同朝送之館學爲空孝宗知之嘆曰遂爲唐氏百年口實【周公瑾癸辛雜識曰唐仲友之父侍禦堯封孝廟時以禮部侍郎除副端有直聲嘗論錢尙書左遷小龍】

施聖與嘗使金親王至不肯退班一時稱其有守後金使至闕問館伴云師防今居何官館伴宇文價於班列中指聖與示之金使恍然曰一見正人令人眼明【宋史曰施師防字聖與上饒人弱冠遊太學司業髙宏稱其文深醇有古風官給事中假學士使金致命金廷立班旣定相儀者以親王至命師防退位師防屹立相儀者請數四師防正色曰班立已定尙欲何爲不肯少動在廷相顧駭愕不敢復以爲請使還有言其事於上上嘉嘆不已】

承暉生自富貴居家頗寒素常置司馬光蘇軾像於書室曰吾師司馬而友蘇公【金史日承暉字維明好學淹貫經史五經皆經師授謹守力行不爲虛文累官中都畱守元兵至中都失守仰藥而死】

趙文敏公【趙孟頫已見】以程鉅夫薦起家爲郎及鉅夫爲學士承防求致仕去文敏代之先往拜其門而後入院時人以爲衣冠盛事

寵禮第二十三

何良俊曰今郡縣不請士宰相不俛眉之日久矣昔孔子當春秋問齊魯陳衛之君聘問接轍其道𨿽不得大行然不可謂不知之也世猶悲其不遇使生於今之世茍非守章句擢甲科曽不得與士之最下者齒安望其若此哉三代之風逖哉邈矣東漢猶有徒見二千石不如一逢掖之言或者東漢去古未逺夫以秦檜之當國猶能優一陸士規時宋室𨿽季非無多聞懿實之士柰何其所禮者特文華浮競之徒卒之挾勢黷賄而後之不欲下士者遂爲口實夫天道下濟而光明上不下交世漸否塞徒使有志之士憤嘅盈襟嗚呼斯豈特在上者之過哉

趙元叔舉郡上計到都【華嶠後漢書曰趙壹字元叔漢陽西縣人體貎魁梧身長九尺羙須豪眉望之甚偉恃才倨傲爲鄕裏所擯後屢抵罪幾至死友人救得免乃作刺世疾邪賦以舒其怨憤曰伊五帝之不同禮三王亦又不同樂數極自然變化非是故相反駮徳政不能救世混亂賞罰豈足懲時淸濁春秋時禍敗之始戰國愈復增其荼毒秦漢無以相逾越乃更加其怨酷寧計生民之命惟利已而自足於玆迄今情僞萬方佞謟日熾剛克消亡防痔結駟正色徒行嫗名勢撫拍豪彊偃蹇反俗立致咎殃防懾逐物日富月昌渾然同惑孰溫孰涼邪夫顯進直士幽蔵原斯瘼之攸興實執政之匪賢女謁掩其視聽兮近習秉其威權所好則鑽皮出其毛羽所惡則洗垢求其瘢痕𨿽欲竭誠而盡忠路絕崄而靡緣九重旣不可啟又羣吠之狺狺安危亡於旦夕肆嗜欲於目前奚異涉海之失柂積薪而待燃榮納由於閃楡孰知辧其蚩妍故法禁屈撓於勢族恩澤不逮於單門寧饑寒於堯舜之荒歳兮不飽暖於當今之丰年秉理𨿽死而非亡違義𨿽生而匪存有秦客者乃爲詩曰河淸不可俟人命不可延順風激靡艸富貴者稱賢文籍𨿽滿腹不如一囊錢伊憂北堂上抗髒倚門邊魯生聞此辭系而作歌曰勢家多所宜咳唾自成珠被褐懷金玉蘭化爲芻賢者𨿽獨悟所困在羣愚且各守爾分勿復空馳驅哀哉復哀哉此是命矣夫】時司徒逢受計【範曄後漢書曰逢字周陽曽祖安祖京父湯累世三公而逢以寛厚篤信著稱於時官至司空卒】計吏數百皆拜伏庭中莫敢仰視趙獨長揖逢望而異之令左右讓之曰下郡計吏而揖三公何也趙曰昔酈食其長揖漢王今揖三公何遽怪哉逢斂袵下堂延置上坐顧語坐客曰此漢陽趙元叔也朝臣莫有過之者吾請爲諸君分坐

皇甫度遼解官歸鄕【範曄後漢書曰皇甫規字威明安定朝那人官度遼將軍與太常張奐然明太尉叚熲紀明並知名顯達稱爲涼州三明】時有以貨得鴈門太守者書刺投謁度遼臥不時起旣入見問卿前在郡食鴈羙乎有頃白王節信在門度遼驚據而起衣不及帶屣履出迎援手入坐極歡而別時人爲之語曰徒見二千石不如一逢掖【範曄後漢書曰王符字節信安定臨涇人少好學與馬融竇章張衡崔瑗友善安和之後世務遊宦更相薦引符獨耿介不同於俗以此不得升進志意蘊憤居著書三十餘篇名潛夫論】李元禮恆以疾不送迎賔客積二十日乃一通客惟陳仲來輙乘輿出門迎之

禰正平年未及冠而孔文舉已逾五十相與爲爾汝交【張隲文士傳曰禰衡有逸才少與孔融交時衡未滿二十而融已五十敬衡才秀忘年殷勤】

邴根矩【邴原已見】在魏爲東閣祭酒太祖北伐三郡還住昌國宴士大夫酒酣太祖曰孤反鄴中諸君必來迎今日明旦度皆至其不來者獨有邴祭酒耳頃之而根矩先到門下通謁太祖大驚喜擥履而起迎謂根矩曰賢者誠難測度孤謂君將不能來乃逺自降屈誠副饑渇之懷

王仲宣初入長安蔡中郎見而奇之時蔡才學顯著貴重朝廷常車騎塡巷賔客盈座聞仲宣在門倒屣迎之仲宣至年旣幼弱容狀短小一坐盡驚蔡曰此王公孫有異才吾不如也吾家書籍文章盡當與之【魏志曰王粲字仲宣山陽髙平人曽祖龔祖暢父謙皆有名漢世粲避亂依荊州劉表表以粲貎寢而體弱通侻不甚重也表卒勸表子琮歸太祖太祖辟爲丞相掾典略曰粲才旣髙辯論應機鐘繇王朗等𨿽各爲魏卿相至於朝廷奏議皆閣筆不能措手】

劉南郡【劉肇】貽王濬衝筒中細布五十端爲司隸所糾以知而未納故得不坐然議者猶少之帝謂諸人曰以戎之爲行豈懷私茍得者正當不欲爲異耳

謝防輿爲王大將軍長史【謝鯤已見】王平子時在惇坐見防輿淸談無倦惟嘆謝長史可與言都不盼惇

王孝孫初爲護軍府兵士【晉書曰王尼字仲孫城陽人本兵家子寓居洛陽卓犖不羈初入洛詣東海王越不拜越問其故尼曰公無宰相之能是以不拜因數之言甚切】時泰山胡母彥國與瑯琊王澄北地傅暢中山劉輿潁川荀河東裴遐【五人並已見晉陽秋曰劉輿字慶孫中山人有豪俠才算善交結爲範陽王虓所暱虓薨太傅召之大相委仗用爲長史】共賫羊酒詣門邀孝孫門吏疏名呈護軍護軍驚曰諸名士何得持羊酒來孝孫時以給府中養馬諸人入就馬廏下與孝孫炙羊飲酒醉飽而去竟不見護軍護軍大驚卽與孝孫長假

王丞相常懸一麈尾著帳中後殷中軍來乃取之與中軍曰今以遺汝

眀帝嘗引紀思逺於廣室慨然憂天下言社稷之臣欲無復十人如何因屈指曰君便其一紀議擬辭避帝曰方欲與君善語復何事謙挹【晉書曰紀瞻字思逺丹陽秣陵人祖亮吳尙書令瞻少以方直知名才兼文武朝廷稱其忠亮雅正以久病去官不聽加散騎常侍王惇作逆帝使謂之曰卿𨿽病但爲朕臥防六軍所益多矣】

桓宣武取羅君章【羅含已見】爲別駕以寺喧雜非靜默所居乃於城西小洲上更立茅屋竹果防宇伐木爲牀織葦爲席布衣蔬食宴有餘

謝萬與太傅共詣簡文萬來無衣幘可前簡文曰但前不須衣幘卽呼使入萬著白綸巾氅裘履板而前共談移日

王仲祖病劉眞長爲稱藥荀令則爲量水

荀令則爲徵北將軍禇公【禇裒】長史旣到禇公謂參佐曰荀生資逸羣之气將有衝天之舉諸君宜善事之王東亭當之吳郡就汰公道人宿別晡許府家往瓦棺寺設幔屋竟一寺東亭至汰公爲設豆藿糜汰公自啖一大塸東亭難汰公遂彊進半甌須臾東亭行帳設名飲食果炙畢備汰公都無所噉

王敬仁有異才時賢皆重之【王已見】王右軍在郡迎敬仁叔仁輙同車常惡其遲後以馬迎敬仁𨿽風雨亦不以車也【周祗隆安記曰王蘊字叔仁小字阿興父蒙司徒左長史風流標望蘊爲鎭軍將軍亦得世譽】王甲從北來詣謝公公問北方何果最勝甲云桑椹最好公問可比江東何果甲云是黃柑之流公曰君乃爾妄語甲不欲受妄語之名乃買駿馬熟時馳取數十枚奉公公食之以爲羙語甲曰此味乃江東所無君何近比黃柑卽引甲爲賔客

車武子與吳之【已見】皆以寒素博學知名武子又善於賞防當時每有盛坐而武子不在皆云無車公不樂謝公遊集之日常設席待之【續晉陽秋曰車字武子南平人父育郡主簿少爲王胡之所知及長風姿羙劭幾悟敏率桓溫在荊州取爲從事一嵗至治中】

蕭思話從太祖登鐘山北嶺中道有磐石淸泉上使於石上彈琴因賜以酒謂曰相賞有松石間意【沈約宋書曰蕭思話南籣陵人孝懿皇后弟子也涉獵書能隸書解音律便馬官至鎭西將軍】

宋太祖嘗曰人仕宦非惟須才然亦須運命每有好官缺我未嘗不先憶羊保

羊保善奕棋棋品第三太祖與賭郡戲勝以宣城太守

王髙麗年十四五時四月八日在彭城佛寺中戲謝混一見以防榔贈之執王手語曰王郎謝叔源可與周旋否

羊敬元嘗詣謝領軍【混】謝拂席攺服然後見之時康樂在坐退吿宣逺曰望蔡【謝混襲封望蔡侯】見羊欣遂易衣攺席由此益知名

廬陵王【義眞】聰眀愛文義而輕動無徳業與陳郡謝靈運瑯琊顏延之沙門慧琳【明集何承天曰冶城慧琳道人作白黒論】並周旋異常都督徐羨之嫌其暱狎過甚嘗使範晏從容戒之義眞曰靈運空疎延之隘薄魏文帝云鮮能以名節自立者但性情所得未能忘言於悟賞故與之遊耳王蒨玉【王球已見】除尙書僕射素有腳疾常還家臥不時入直江夏王【義恭】啟宋文帝曰王球誠有素譽頗以物外自許端任要切或非所長帝曰誠知如此要是時望所歸昔周伯仁終日飲酒而居此職蓋所以崇素徳也遂見優容後以白衣領職

新安王子鸞豫章王子尙嘗詣曇濟道人於八公山道人設茶茗子尙味之曰此甘露也何云茶茗焉

王僕射【王儉已見】髙自標位嘗自比漢李膺時人呼儉府爲入芙蓉池嘗用庾杲之爲衛軍長史謂人曰昔公作衛軍欲用我爲長史𨿽不獲就要是意向如此今亦應須我輩人也

柳惔與兄恱小時齊名王僕射一日造世隆宅世隆謂爲詣已及至門惟求恱與惔遣謂世隆曰賢子俱有盛才一日見顧今故報禮仍相造似非本意恐年少窺人【南史曰柳世隆長子恱字文殊少有淸致位中書郎次子惔字文通好學工文尢曉音律少與兄恱齊名仕至尙書左僕射】

範尙書【範云已見】大武帝十三嵗嘗侍宴帝謂臨川鄱陽王曰【南史曰臨川名宏鄱陽名恢武帝二弟也】我與範尙書少便親善申四海之敬今爲天下主此禮遂革汝宜代我呼範爲兄二王下席拜與云同車還省

孔休源爲晉安王長史【梁書曰孔休源字慶緒防稽人晉尙書衝八世孫衝卽愉之世父休源從沈麟士受經梁臺建與劉之遴同爲太學博士當時以爲羙後爲晉安王長史加金紫光祿大夫】王深相倚仗嘗於齋中別施一榻云此是孔長史坐【續世說曰昭明太子亡後召休源入宴居殿與羣公防定謀議立晉安王爲太子公卿珥貂挿筆奏決於休源前休源怡然無愧時人名爲兼天子】

孔休源來都寓止少府孔登捨範侍中【云】到少府登謂詣已拂筵整帶備水陸之品範停箸命休源休源命取其常膳正有赤倉米飯蒸鮑魚範食休源食都不舉主人之饌髙談竟日同載還家

陶貞白茅山武帝每有徵討大事輙先以咨訪月中常有數信時人謂爲山中宰相

到漑山池有奇礓石長一丈六尺梁武賭得之卽迎置華林宴居殿前移石三日都下傾城縱觀時謂之到公石

盧辧素重防雋待以師友之禮每閒暇輙詣雋燕語彌日恆云不見西安君煩憂不遣

後周冦雋明帝與之同席而坐顧問洛陽故事雋身長八尺須皓然容止端詳音韻淸朗帝不覺屢爲之前膝及雋辭還帝親執其手曰公年徳俱尊朕所欽向乞言之事所望於公宜數相見以慰虛想卽以禦輿令於帝前乘出

髙熲在隋文帝朝任寄隆重當時莫比【隋書曰髙熲字昭渤海蓨人明敏有器局隋文帝知熲習兵事用爲府司錄及受禪拜尙書左僕射封渤海郡公】呼爲獨孤而不名【北史曰熲父賔仕東魏大統中棄官奔西魏獨孤信引爲僚佐賜姓獨孤氏】帝嘗語之曰伐陳之役人云公反朕已斬之君臣道合非靑蠅可間也將軍盧賁等前後短熲於帝皆被疎絀因謂熲曰獨孤猶鏡也每被磨瑩皎然益明

李徳林毎贊平陳之計隋髙祖以馬鞭南指曰待平陳之後防以七寶莊嚴公

張沛在同州時任正名爲錄事劉幽求爲朝邑尉沛奴下諸官而獨呼二公爲劉大任大平常之交

張嘉貞免歸鄕裏禦史張循憲采訪河東薦嘉貞材堪憲官則天召見垂簾與之語嘉貞奏曰臣以艸萊得謁九重是千載一遇只尺之間如隔雲霧竟不覩日月恐君臣之道有所未盡則天遽令捲簾

中宗於立春日內出防花賜近臣時武平一應制詩最羙中宗云平一年𨿽最少文甚警新恱紅蕋之先開訝黃鶯之未囀循還吟咀賞嘆兼懷今更賜花一枝以彰其羙所賜學士花令揷頭上平一左右交揷因舞蹈拜謝時崔日用乘酣飲欲奪平一所賜花上於簾下見之謂平一曰日用何爲奪卿花平一跪奏曰讀書萬卷從日用滿口虛張賜花一枝學平一終身不獲上及侍臣大笑因更賜酒一杯當時嘆羙【唐詩紀事曰武平一名甄以字行武后時畏禍嵩山中宗𨿽宴豫常因詩規戒然不能卓然自引去明皇時終亦被謫𨿽謫而名不衰】

眀皇在便殿甚思姚元崇論時務時七月十五日苦雨不止泥濘盈尺上令待制者擡步輦召學士來時元崇爲翰長中外榮之

肅宗夜坐地鑪燒二梨以賜李泌潁王恃恩固求上不許曰汝飽食肉先生絕粒何乃爭耶【李鄴侯家曰時諸王請聫句潁王曰先生年幾許顏色似童兒信王曰夜枕九仙骨朝披一品衣益王曰不食千鐘粟惟飡兩顆棃上曰天生此間气助我化無爲】

蕭茂挺父旻以莒丞抵罪隸士往訴於府佐張惟一惟一曰旻有佳兒吾以旻獲譴不憾乃平宥之

楊綰在代宗朝恩遇甚厚綰時有疾毎引見延英特許扶入綰亡後帝語侍臣曰天不使朕致太平何奪我楊綰之速

徳宗狩山南道路險澁與從官相失夜召陸贄不得帝驚且泣詔軍中得贄者賞千金久之上謁帝喜見顏間太子以下皆賀

韋綬在翰林【劉昫唐書曰韋綬徳宗朝爲翰林學士貞元之政多防決於內署綬所議多合中道然畏愼致傷晚多心疾故不極其用】徳宗嘗至其院韋妃從幸防綬方寢學士鄭絪欲馳吿之帝不許時適大寒帝以妃蜀纈袍覆而去【唐詩紀事曰鄭絪字文明善屬文所交皆天下名士憲宗初拜相四年罷絪守道寡欲所居不爲烜赫事以篤實稱】

白尙書姬人樊素善歌小蠻善舞年旣髙邁而小蠻方丰艷因爲楊柳詞以托意曰一樹春風萬萬枝嫰於金色軟於絲永丰坊裏東南角盡日無人屬阿誰及宣宗朝國樂唱是詞上問誰詞永丰在何處左右具以對遂因東使命取永丰柳兩枝植於禁中【摭言曰白樂天去世大中皇帝以詩弔之曰綴玉聨珠六十年誰教防路作詩仙浮雲不系名居易造化無爲字樂天童子解吟長恨曲胡兒能唱琵琶篇文章已滿行人耳一度思卿一愴然】

牛奇章帥維日杜牧在幕中杜夜間微服狎遊公以街子數輩潛隨以防不虞後杜以拾遺召公以縱逸爲戒杜始諱公取一篋示杜皆街子輩報帖言杜書記平善

柳公綽在山南時牛僧孺罷相鎭江夏公綽具戎容於郵捨之軍吏以漢上地髙於鄂疑公綽禮太過公綽曰奇章才離臺席方鎭重宰相是尊朝廷也竟以戎容見之

令狐綯在翰林日夜對禁中帝命以乘輿金蓮華炬送還院吏望見以爲天子來俄呼曰學士歸院

和魯公梁貞眀三年在薛廷珪下第十三人及第後魯公知舉獨愛範魯公【質】文語範曰君文合在第一輙屈居第十三人用老夫衣鉢時以爲榮【五代史記曰和凝字成績鄆州須昌人累遷翰林學士知貢舉所取皆一時之秀漢髙祖時拜太子太傅封魯國公唐故事知貢舉者所放進士以已及第時名次爲重凝舉進士時第五後知舉範質爲第五質位至宰相封魯公皆與凝同當時以爲榮】

王元之謫黃州日時蘇易簡知舉適放榜易簡奏曰禹偁翰苑名儒今乞以全榜諸生送於郊外上從其請錢文僖【維演】守西都謝希深歐陽永叔同在幕下一日遊嵩山自潁陽歸暮抵龍門香山俄而雪作登石樓望都城各有所懷忽於煙靄中有車馬渡伊水來旣至則文僖遣廚傳歌妓至公語曰山行良佳少畱龍門賞雪無遽歸也其髙曠愛才如此【周煇淸波雜誌曰思公旣貶漢東王文康公曙代爲畱守一日訝幕客多遊責曰君等自比冦萊公何如萊公尙坐奢縱取禍況其下者眾不敢對永叔取手板起立曰萊公之禍不在杯酒在老不知退耳時文康年已髙爲之動四座偉之】

範蜀公【鎭】毎對客尊嚴靜重言有條理客亦不敢慢易獨敬重蘇子瞻子瞻來則掀髯鼓掌旁無人

陸士規布衣工詩秦檜喜之嘗挾秦書幹臨川守餽遺不滿意升堂嫚罵守懼以書白秦自解秦怒陸甚陸請見不出然猶令其子小相見之問其近作陸誦其黃陵廟一絕云東風吹艸綠離離路入黃陵古廟西帝子不知春又去亂山無主鷓鴣啼小相入誦之秦吟賞再四卽命請見待之如初

元仁宗拜趙文敏爲學士承防眷之甚厚常呼其字而不名

有人言國史所載不宜使趙孟頫知帝曰趙子昂世祖皇帝所簡防朕優以禮貎置在館閣典司述作之後世此屬呶呶何也俄賜鈔五百錠語侍臣曰中書每言國用不足必持而不與其以普慶寺別貯鈔給之趙承防或累月不至官帝以問左右皆謂其年老畏寒帝特敕禦府賜貂防裘

傷逝二十四

夫死生去來特旦暮耳而昔人傷之無乃幾於怛化耶杜輔有言共陰而息尙有將別之悲竆轍以遊亦興中途之嘆況情之所鐘正在我輩往而不返能無傷乎气機回環逝川不息固當知之濠上耳

龔勝死【漢書曰龔勝字君賔楚人王莽徵之不食而死】楚父老來弔哭甚哀旣而嘆曰薰以香自燒膏以眀自煎嗟哉龔生竟天天年非吾徒也【徐州先賢曰楚老者彭城之人也】

範巨卿【謝承後漢書曰範式字巨卿山陽金鄕人一名汜少尙節義遊學京師同業有長沙陳平子與式未相見被病將亡謂其妻曰範巨卿烈士可托死吾歿後以屍埋巨卿戶前裂素爲書以遺巨卿時式出行適還省書愴然向墳揖哭以爲死友營防平子妻兒身自送防於臨湘未至四五里委素書於柩上哭別而去其兄弟尋求不復見】與張元伯爲友【範曄後漢書曰張劭字元伯汝南人與範巨卿交二人吿歸鄕裏式謂元伯曰後二年當還將過拜尊親見孺子焉共克期日後期至元伯具以白母請設之母曰千里結言爾何相信之審耶對曰巨卿信士必不乖違母曰然當爲爾醖酒至日巨卿果到升堂拜飲盡歡而別】後元伯寢疾同郡郅君章殷子徵晨夜省視元伯臨盡嘆曰恨不見吾死友子徵曰吾與君章盡心於子是非死友復欲誰求元伯曰二子者吾生友耳山陽範巨卿所謂死友也元伯尋卒範忽夢見元伯冕垂纓屣履而呼曰巨卿吾以某日死當以爾時永歸黃泉子未我忘豈能相及範恍然覺寤悲嘆泣下範時爲郡功曹具吿太守請往奔防便具服投其日範未及到而防已發引柩不肯前其母撫之曰元伯豈有望耶遂停移時見有素車白馬號哭而來其母云是必範巨卿也巨卿旣至叩棺言曰行矣元伯死生異路永從此辭防千人皆爲揮涕範執紼引柩防乃得前

陳蕃竇武爲中官所害郭林宗哭之於野慟旣而嘆曰人之云亡國殄瘁瞻烏爰止不知於誰之屋

徐孺子【徐穉已見】前後爲羣公所辟𨿽不就有死防萬里赴弔常預炙雞一隻以一兩綿漬酒日中曝漧以裹雞徑到所赴冡隧外以水漬綿使有酒气升米飯白茅爲籍以雞置前啜酒畢畱謁卽去不見防主【皇甫謐髙士曰徐穉仁讓聞於天下黃瓊辟公府不詣黃死穉負笈徒步三千里到瓊墓致酹】

蔡中郎死縉紳諸儒莫不流涕鄭康成【鄭已見】聞而嘆曰漢世之事誰與正之

孔北海【孔融已見】與蔡中郎【蔡邕已見】素厚中郎亡後有虎賁士貎於蔡北海每酒後引與共坐曰𨿽無老成人尙有典刑

魏文帝【曹丕已見】愛楊徳祖【楊修已見】才羙徳祖誅後帝追憶之徳祖嘗以寶劍與文帝帝後佩之吿左右曰此楊修劍也

樓到廣州宻求虞仲翔故宅處徘徊躑躅哀嘆淒愴不能自勝

陸士衡士龍與弟耽同時遇害防軍孫恵嘆曰不意三陸相攜亂朝一朝湮滅道業淪防痛酷之深荼毒難言國防雋望悲豈一人其爲州裏悼痛如此

潘安仁與石季倫同刑東市石謂潘曰天下殺英雄卿復何爲爾潘曰俊士塡溝壑餘波來及人

衛洗馬亡謝幼輿哭之慟曰棟梁折矣何得不哀荀中郎亡後【荀羨已見晉中興書曰荀令則鎭淮陰時年二十八中興方伯未有如羨之少者石季龍死胡中人亂羨移鎭下邳撫納降附甚得眾心卒年三十八】穆帝嘆曰荀令則王敬和【晉中興書曰王洽字敬和丞相導第三子累遷吳郡內史爲士民所懷徵拜中領軍尋加中書令年二十六卒】相繼凋落股肱腹心將復誰寄

王東亭亡後桓敬道與防稽王道子書曰元琳神情朗悟經史明徹風流之羙公私所寄忽爾防失嘆悼之深豈惟風流相悼而已

王文度與竺法師友善【髙逸沙門曰竺法深不知其俗姓蓋衣冠之道徽髙扇譽播山東值永嘉亂投迹土居止京邑內持法綱外允具瞻道法師也以業慈淸淨而不耐風塵考室剡東二百里山同遊十餘人髙棲浩然支道林宗其風範與髙麗道人書稱其徳行年七十九終於山中】每共論幽明報應便要先死者當報其事後經年王忽見法師來云貧道已死罪福皆不虛惟當勤道徳以升濟神眀耳言訖不見王亦尋沒

羊曇少爲謝太傅所知【晉書曰羊曇者泰山人知名士也爲謝公所愛重】太傅亡後羊輟樂彌年行不由西州路嘗因石頭大醉扶路唱樂不覺至州門左右白曰此西州門羊悲感不已以馬策叩扉詠曹子建詩曰生存華屋處零落歸山丘慟哭而去

範蔚宗謀逆被系上有白扇甚佳送曄令出詩賦羙句曄攬筆書曰去白日之昭昭襲長夜之悠悠上爲循覽淒然【沈約宋書曰範曄字蔚宗順陽人也少好學爲髙祖相國掾稍遷太子詹事坐謀反誅】宗少文【宗炳已見】妻羅亦有髙情與少文協趣羅亡後少文哀之過甚旣而輟哭尋理悲情頓釋謂沙門慧堅曰死生之分未易可達三復至教方能遣哀

王曇首亡文帝臨慟嘆曰王詹事所疾不救國之衰也中書舍人周﨣侍側曰王家欲衰賢者先殞帝曰直是我家衰耳

張思曼亡後從弟融賫酒於靈前酌酒慟哭曰阿兄風流頓盡

齊豫章王亡梁武哀痛敕王元長【融】爲銘王作銘曰半嶽摧峯中河墜月帝流涕曰此正吾所欲言

劉孝陵爲太子中庶子俄而病卒【南史曰劉遵字孝陵彭城安上里人祖勔贈司空父悛散騎常侍孝陵淸雅有學行工屬文仕至太子中庶子】太子與其從兄孝儀令曰賢從弟中庶孝友淳深立身貞固內含玉潤外表瀾淸言行相符終始如一文史該富琬琰爲心辭章辧博黃成采旣以鳴謙表性又以難進自居益者三友此實其人及道下邑未申善政而能使人結去思野多馴翟此亦威鳳一羽足以驗其五徳【南史曰劉潛字孝儀祖勔父繪孝儀防孤與諸兄弟相朂以學並工屬文孝綽嘗曰三筆六詩三卽孝儀六卽孝威也】

王威明【王規已見】亡後昭明與湘東王書曰王威明風韻遒正神峯標映千里絕迹百尺無枝實俊人也一爾過隙永歸長夜金刀掩鋩長淮絕涸去歲冬中已傷劉子今玆寒孟復悼王生俱往之傷信非虛說【梁書曰蕭繹字世誠封湘東王后卽大位爲世祖孝元皇帝】

到長史亡昭明與晉安王令曰明北兗到長史遂相系凋落傷怛悲惋不能已已去嵗陸太常殂歿今玆二賢長謝陸生資忠履貞冰淸玉潔文該四始學徧九流髙情勝气貞然直上明公儒學稽古淳厚篤誠立身行道始終如一儻值夫子必升孔堂到子風神開爽文義可觀當官蒞事介然無私皆海內之俊乂東序之祕寶此之嗟惜更復何論但遊處周旋並淹歲序造膝忠規豈可勝說幸免祗悔實二三子之力談對如昨音言在耳零落相仍皆成異物每一念至何時可言天下之寶理當惻愴近張新安乂致物故其人文筆雅亦足嗟惜隨弟府朝東西日久尢當傷懷也人物零落特可傷惋屬有今信乃復及之【梁書曰蕭綱字世纉昭明母弟也封晉安王后卽大位爲太宗簡文皇帝】

梁簡文爲侯景幽縶題壁自敍云有梁正士蘭陵蕭世纉立身行道終始如一風雨如晦雞鳴不已弗欺暗室豈況三光數至於此命也如何【三國典略曰簡文爲侯景所幽作連珠曰吾聞道行則五福俱湊運閉則六極所鐘是以麟出而悲豈惟孔子途窮則慟寧止嗣宗】

孫右軍【孫璉已見】亡後江總爲其志銘後主又題銘後四十字遣左民尙書蔡徵宣敕就宅鐫之其詞曰秋風動竹煙水驚波幾人樵徑何處山阿今時日月宿昔綺羅天長路逺地久云多功臣未勒此意如何時論咸以爲榮崔浩誅後眭誇爲之素服受鄕人弔喭嘆曰崔公旣死誰能更容眭誇

咸陽王窮極驕奢姬妾數十意尙不已後以叛誅宮人爲之歌曰可憐咸陽王柰何作事悞金牀玉几不能眠夜蹋霜與露洛水湛湛彌岸長行人那得渡其歌流江表北人在南者𨿽至富貴歌奏之莫不灑泣【北史曰咸陽王禧魏獻文皇帝子也】

盧元明與潁川王由友善忽夜夢由擕酒就之言別賦詩及明憶其十字云自玆一去後朝市不復遊元明嘆曰由性不狎俗旅寄人間乃今有夢又復如此必有他故經三日果聞由爲亂兵所害

夏侯夬好酒【北史曰夏侯夬字元廷魏驃騎將軍道遷子也性好酒】與南人辛諶庾遵江文遙終日遊聚酣飲之際恆相謂曰人生局促何殊朝露坐上相看先後之間耳脫有先亡者當於良辰羙景靈前飲燕倘或有知庶共爲樂及夬亡後三月上已諸人相率至夬靈前酌酒爾日天陰室中微闇咸見夬在坐衣服形容不異平昔時執杯酒似若獻酬但無語耳

裴伯茂嗜酒疎傲以傷性致殞殯於家園友人常景李渾王元景盧元明魏季景李騫等十許人於墓旁致酒設祭哀哭涕泣一飲一酬曰裴中書魂而有靈知吾曹也乃各賦詩一篇李騫以魏收亦與之友寄以示收收時在晉陽乃同其作論敍伯茂云臨風想度對酒思公榮時人以伯茂性誕傲謂收詩頗得事實【北史曰裴伯茂河東聞喜人魏冀州刺史徽之後也學涉羣書文藻富贍釋褐奉朝請後爲廣平王文學加中軍大將軍】柳匡道博涉羣書辭彩雅贍與農楊素友善栁卒素誄之曰山陽王弼風流長逝潁川荀粲零落無時竹夾池永絕梁園之賜長楊映沼無復洛川之文其爲士友痛惜如此【北史曰柳字匡道河東解人少聰頴工艸隸辭彩雅贍與農楊素爲莫逆交除內史上士】

唐太宗語房梁公【房齡已見】曰以銅爲鏡可正衣冠以古爲鏡可知興替以人爲鏡可明得失朕嘗寶此三鏡用防己過今魏徵殂逝遂亡一鏡矣

杜如晦亡後帝嘗賜房齡黃銀帶語之曰昔如晦與公同輔朕今獨見公因然流淚曰世黃銀神所畏更取金帶遣齡送其家

岑文本從太宗伐遼至幽州卒太宗撫之流涕其夕聞警鼓之聲曰文本殞逝情深惻怛今宵夜警所不忍聞命停之

元魯山亡族弟道州【元結已見】哭之至慟或曰子哭無乃過哀道州曰知禮之過而不知情之至

朱梁末帝唐莊宗納其妃郭氏許收葬末帝殷鵬作志文警句云七月有期不見望陵之妾九疑無色空餘泣竹之妃聞者爲之淒然

雷宣徽頗涉道書因讀史廢書流涕曰功名者貪夫之鉤餌橫戈開邊枝劍討叛死生食息之不顧及其死也一棺戢身萬事都已悲夫【東都事略曰雷有終同州郃陽人殿中禦史徳驤子也以父任爲萊蕪尉有平賊功授保信軍畱後契丹入冦眞宗幸澶淵有終赴援威聲甚震召拜宣徽北院使】江鄰幾云【宋史曰江休復字鄰幾開封陳畱人彊學博覽爲文淳雅尢善於詩喜琴奕飲酒不以聲利爲意爲藍田尉騎驢之官每據鞍讀書至迷失道嘗獻所著書召試集賢校理與蘇舜欽遊坐預進奏院祠神防落職監蔡州商稅】胡翼之凶訃至京錢公輔學士與太學生徒百餘人詣興國戒壇院舉哀又自陳師防給二日假近時無復此事【五朝名臣言行錄曰胡瑗字翼之與孫明復石守道同讀書泰山攻苦食淡終夜不寢十年不歸得家問見有平安二字卽投之澗中不復展讀以範文正薦官太常博士學者稱爲安定先生】

蘇子瞻云昔劉原父酒酣誦陳季弼吿陳元龍語【陳矯語已見言語篇中】因仰天太息此自原父舒其胸中磊塊之气吾嘗作詩云平生我亦輕餘子晚歲人誰念此翁記原父語也原父沒尙有貢父在每與語彊人意今復死矣何時復見此俊傑人乎

東坡初入荊溪有樂死之語繼而抱疾稍革徑山老惟琳來候坡曰萬里嶺海不死而歸宿田裏有不起之憂非命也耶然死生亦細故爾後二日將屬纊聞根先離琳叩耳大聲曰端明勿忘西方坡言西方不無但个裏著力不得語畢而終

彭器資久在侍從剛明正直朝野推重晚娶宋氏有姿色器資承順惟恐不及後出守九江病中忽索筆大書云宿世寃家五年夫婦從今以後不打這皷投筆而逝【宋史曰彭汝礪字器資饒州鄱陽人舉進士第一神宗用爲監察禦史漢陽軍吳處厚得蔡確安州詩上之傅防解釋以爲怨謗諫官交章請治之汝礪曰此羅織之漸也數上疏論列落職知徐州初汝礪論呂嘉問事與確異趣徙外十年後治嘉問他獄以不阿執政坐奪二官至是又爲確得罪人以此益賢之】自昔名公下世太學生必相率至佛宮薦悼王荊公薨太學錄朱朝偉作薦文以公好佛其間多用佛語東坡訃至京師王定國及李豸皆有疏文張耒時知潁州聞坡卒出俸於薦福禪寺修供以致師尊之哀乃遭論列責房州別駕

元祐黨籍皆一時名賢逮宣和中往往多在錄獨劉器之範徳孺二公在未幾器之訃至晁以道對賔客誦南嶽新摧天柱峯之句至哽咽不得語客皆抆以道徐曰耆哲凋防殆盡緩急將柰何客曰世未嘗乏材前輩𨿽有殄瘁之感安知無後來之秀以道曰人材於世譬如名方靈藥之於病世之集名方儲靈藥者多矣然不肯先疾而備至於疾旣彌畱始閱方書而治藥材不如見成湯劑爲應所須而取效速也時坐客無不深味其言

語林卷二十四﹤子部﹐小說家類﹐雜事之屬﹐何氏語林﹥

欽定四庫全書

語林卷二十五

明何良俊撰任誕第二十五

世所謂任誕其孔門狂者之流與昔孔子傳道不得中行而思其次曰必也狂狷乎豈不以狂者志意髙逺易於入道耶自東漢尙淸名好爲詭激之行魏晉以來又喜言莊老一時如嵇阮輩以率情任性爲得大道之本其後阮孚謝鯤之徒咸共祖述浸以成風觀其脫落禮教不持名檢固多可非然能皭然塵埃之表舉天下不足廽其顧則豈流俗所能庶防乎柰何世無孔子莫爲折中以斯人而卒於狂也惜哉

第五伯魚自以久宦不達將家屬客河東變名姓自稱王伯齊載鹽往來太原上黨所過輒爲糞除而去陌上號爲道士親友故人莫知其處【第五倫已見】

戴叔鸞少便誕節【後漢書逸民傳曰戴良字叔鸞汝南愼陽人曽祖遵平帝時禦史王莽僭位稱病歸鄕家富尙俠食客常三四百人時人爲之語曰關東大豪戴子髙良少誕節母喜驢鳴常學之以娯樂焉】居母喪時兄伯鸞居廬啜粥非禮不行叔鸞食肉飲酒哀至乃哭而二人俱有毀容或以問叔鸞子之居喪禮乎叔鸞曰禮所以制情佚情茍不佚何禮之論夫食防不甘故致毀容之實若味不存口食之可也論者不能奪

晉文帝【司馬子上已見】大親愛阮嗣宗恆與談戱任其所欲不迫以職事阮嘗從容言曽遊東平樂其土風願得爲東平太守文帝卽從其意阮騎驢徑到郡至則壊府捨諸壁障使內外相望教令淸當十許日便復乘驢去阮嗣宗能爲靑白眼見禮俗之士以白眼對之時阮有母喪嵇喜來弔阮作白眼喜不懌而退喜弟康聞之乃賫酒挾琴造焉阮大恱遂見靑眼

阮嗣宗任情縱誕不拘檢節時兵家女有才色未嫁而死阮初不識其父兄徑往哭之盡哀而還

阮嗣宗嗜酒荒放露頭防髮裸袒箕踞其後貴遊子弟阮瞻王澄謝鯤胡母輔之之徒皆祖述於籍謂得大道之本故去巾幘脫衣服宣露醜惡同於禽獸甚者名之爲通次者名之爲逹

嵇叔夜性巧好鍜宅有一栁樹甚茂乃激水環之夏月居其下鍜

劉伯倫以宇宙爲狹常乘鹿車攜一壺酒使人荷鍤隨之曰死便埋我【名士傳曰劉伶字伯倫沛郡人肆意放蕩土木形骸遨遊一世竹林七賢論曰伶處天地間悠悠蕩蕩無所用心嘗與俗士相牾其人攘袂而起欲必築之伶和其色曰雞肋豈足以當尊拳其人不覺廢然而返】

王安丰【王戎已見】頴脫不持儀形好乘巴馬𨿽爲三司率爾私行巡省田園不從一人自以手巾挿腰【竹林七賢論曰戎故吏多大官相逄輒下道避之】

王孝孫早嵗喪妻有一子貧無居宅惟畜露車有牛一頭毎行輙使禦之暮則共宿車上常嘆曰滄海橫流處不安也【王尼已見】

謝防輿鄰家髙氏女有美色謝嘗挑之女投梭折其兩齒時人爲之語曰任逹不已防輿折齒謝聞之傲然長嘯曰猶不廢我嘯歌

光孟祖避難渡江欲投胡母彥國初至值彥國與謝鯤阮放畢卓羊曼桓彛阮孚散發裸袒閉室酣飲已累日孟祖將排戶守者不聽孟祖便於戶外脫衣露頭於狗竇中窺之而大叫彥國驚曰他人決不能爾必我孟祖遽呼入與飲時人謂之八逹

畢茂世爲吏部郎常飲酒廢職比捨郎釀熟茂世因醉夜至其甕間取飲掌酒者不察執而縛之郎往視乃畢吏部也遽釋其縛茂世遂引主人宴於甕側取醉而出【晉中興書曰畢卓字茂世新蔡人少傲逹爲胡母輔之所知溫嶠素知愛卓請爲平南長史】

胡母彥國至湘州爾時三伏中彥國坐正衙揺扇視事其子子光從容顧語曰彥國復何爲自貽伊戚【晉陽秋曰彥國子謙之字子光】

胡母彥國子謙之醉與父語常呼父字彥國亦不怪一日窺彥國厲聲曰彥國老年不得爲爾將令我凥背東壁彥國遂呼入與共飲酒

成公子安【成公綏巳見】妙解音律嘗當暑承風而嘯泠然成曲

周伯仁正有姊喪常三日醉姑喪二日醉大損資望每醉諸公常共屯守

周僕射【周顗】與王公及朝士共詣尙書紀瞻宅觀妓紀有愛妾能爲新聲周於眾中欲通其妾露其醜顏無怍色

周僕射在中朝時能飲酒一石及過江𨿽日醉每稱無對偶有舊對從北來周遇之欣然乃出酒二石共飲各大醉及周醒使視客已腐脇而死

宋禕是石崇妓緑珠弟子有國色善吹笛後在晉明帝宮帝疾患危篤羣臣進諌請出宋禕時朝賢悉見帝曰卿諸人誰欲得者眾人無言阮遙集時爲吏部尙書對曰願以賜臣帝卽遣出與之

阮遙集爲安東防軍蓬發飲酒不以王務嬰心後拜散騎常侍性旣好飲頻以金貂換酒爲有司所紏帝置不問

王丞相辟謝仁祖【謝尙己見】爲掾到府通謁丞相以謝有勝防語謝曰人謂君能作鴝鵒舞一坐盡傾寧有此理不謝言佳便著巾幘而舞丞相令坐者撫掌擊節謝俯仰在中旁若無人

劉承少有淹雅之度王庾溫諸公素與周旋聞其至共載看之劉倚被囊了不與三人言神味亦不相酬俄頃賔退王庾甚怪此意溫曰承好賄新下必有珍寶當有市井事令人視之果見向囊皆珍玩正與胡父詣賈

謝仁祖開率頴秀辯悟絕倫脫略細故不爲流俗之事小時好著刺紋袴

謝鎭西【謝尙己見】酒後於槃案間爲洛中市肆工鴝鵒舞甚佳

謝鎭西著紫羅襦據胡牀在大市佛圖門樓上彈琵琶作大道曲

羅友少有美韻不持檢節好伺人祠往乞餘食𨿽營署市肆不以爲羞時在桓公府桓責之曰君太不逮湏食何不就身求乃至於此友傲然不屑答曰就公乞食今乃可得明日已復無桓大笑之【晉陽秋曰羅友字它仁襄陽人好學嗜酒不持節檢在桓溫府以家貧乞祿溫以其非治民才許而不用後同府人有得郡者溫送別友至晚問之答曰昨奉教防首旦出門中路忽逢一大見揶揄云只見汝送人作郡何不見人送汝作郡民回還以解不覺成淹緩之罪溫𨿽笑其滑稽心頗愧焉後以爲襄陽太守舉其宏綱不存小察甚爲吏民所安】

王中郎【王坦之己見】以圍棋爲手談故其在哀制中祥後客來方幅防戲

王佛大【王忱己見】性嗜酒醉輙經日自號上頓故今世人猶稱大飲爲上頓

王佛大自恃才气放酒誕節慕王平子之爲人婦翁嘗有慘王乘醉弔之婦翁慟哭王與賔客十許人連臂被髮祼身而入繞之三匝而出

山松衿情秀逺妙解音樂舊有行路難曲辭頗疏質山松好之乃爲文其辭句婉其節奏每因酣醉歌之聽者無不流涕

顧長康矜伐過實諸年少因相稱譽以爲戲弄嘗爲散騎常侍與謝瞻連省夜於月下長詠自云得先賢風致謝每遙贊之長康彌自力忘倦謝將眠語槌腳人令代已長康不覺有異遂申旦而止

陶淵明嘗九日無酒宅邊東籬下菊叢中摘盈把坐俄望見一白衣人至乃是王送酒得便酣飲

陶靖節在家郡將候陶值其酒熟取頭上巾漉酒漉畢還復著之

陶淵明爲彭澤令公田三百畆悉令吏種秫稻妻子固請種秔乃使二頃五十畆種秫五十畆種秔

顏光祿【延之】先爲劉柳功曹在尋陽與淵明交欵後爲始安郡經過日造淵明每往必酣飲致醉臨去畱二萬錢與淵明淵明悉送酒家稍就取酒

謝康樂因父祖之資生業甚厚奴僕旣眾義故門生數百鑿山浚河功役無已尋山陟嶺必造幽峻巖嶂千重莫不徧歷登躡常著木履上山則去前齒下山去其後齒嘗自始寧南山伐木開逕直至臨海從者數百人臨海太守王琇驚駭謂是山賊徐知是靈運乃安【沈約宋書曰靈運要琇更進琇不肯靈運贈詩曰君難地險旅客易山行靈運後在防稽亦多徒眾驚動縣邑】劉穆之小時家貧誕節不持檢操常往妻江氏家乞食多見侵辱不以爲恥一日食畢求防榔江氏兄弟戲之曰防榔消食君乃常饑何忽湏此及穆之爲丹陽尹召江氏兄弟食令廚人以金柈貯防榔一斛進之

王敬爲尙書僕射關署文案初不省讀嘗豫聽訟上問以疑獄敬不對上變色問左右何故不以訊牒副僕射敬曰臣乃得訊牒讀之政自不解

王敬夫人是桓南郡女兄敬性愛山水求爲天門太守及之郡南郡遣信要其過已敬至巴陵謂人曰靈寶正當欲見其姊我不能爲桓氏贅壻乃遣別船送妻往江陵彌年不迎山郡無事恣其遊適

顏延之好酒疏誕恆與物忤見殷景仁劉湛【二人並己見】專當要任意甚不平常言天下之務當與天下共之豈一人之智所能獨了辭甚激每犯權要常語劉曰吾名器不升當由作卿家吏【南史曰延之小時經爲湛父劉栁後軍主簿】

顏延之不能取容當世宋文帝傳詔召之頻不肯詣常日但入酒店裸袒挽歌了不應對他日醉醒入見帝帝問以諸子才能延之曰竣得臣筆測得臣文得臣義躍得臣酒何尙之因問誰得卿狂答曰其狂不可及謝超宗恃才使酒多所淩忽嘗以應對忤防出爲南郡王中軍司馬人問曰聞有新命定是何府謝答曰不知是司馬爲是司驢旣是驢府政應爲司驢【蕭子顯齊書曰超宗恃才使酒爲齊髙帝黃門郎在省常醉上召見問北方事超宗曰虜動來二十年矣佛出亦無如之何以忤防出爲南郡王中軍司馬】

尹【粲己見】在郡時詩酒自適不以物務經心每杖策逍遙當其意得悠然忘反郡南一家頗有竹石率爾步往不通主人直造竹所嘯詠自得主人出語笑欵洽俄車騎羽儀至方知是

尹疏放好酒嘗步屧白楊郊野間道遇一士人便呼與酣飲明日此人謂被知遇詣門求通曰昨日飲酒無偶聊相邀爾勿復爲煩

謝長史性通脫防意便行嘗預樂遊苑宴不得醉而還因詣道邊酒罏停車褰幔與車前三騶對飲觀者如堵謝處之自若【南史曰謝防卿靈運之曽孫超宗子也十二補國子生齊文慧太子自臨策試謂王儉曰防卿本長理今以經義訪之儉承防發問防卿辧釋無滯文慧大稱賞焉儉謂之曰謝超宗爲不死矣及長博學有文梁天監中至左光祿長史】

謝長史庾左丞旣免官二人志意相得並肆情誕縱或乘露車歷遊郊野旣醉則相與執鐸挽歌不屑物議【南史曰庾仲容字子仲潁川鄢陵人祖徽之父漪仲容防孤爲叔父泳所養及長杜絕人事專精篤學晝夜手不輟捲吏部尙書徐勉擬泳子晏嬰爲宮僚泳泣曰兄子防孤人才麄可願以晏嬰所忝回用之勉許焉轉仲容太子舍人】

謝長史在省署時夜著犢鼻褌與門生登閣道飲酒酣叫逹

張思光與弟寶積俱詣太祖思光於禦前放气寶積謝曰臣兄觸忤宸扆上笑而不問湏臾食至思光排寶積不與同食上曰何不與賢弟共食思光曰臣不能與謝气之口同餐【張寶積己見】

蕭侍中【蕭琛己見】性通脫常自解竈事事畢餕余便陶然致醉

陳暄文才俊逸而沈湎過度兄子秀致書止之暄答曰速營糟邱吾將老焉【南史曰暄兄子秀常憂暄飲酒過多致書於暄友人何胥冀其諷諫暄與秀書曰見汝書與孝典陳吾飲酒過差吾有此好五十餘年昔吳國張公亦稱耽嗜吾見張公時已六十自言引滿大勝少年吾今所進亦勝於往日老而彌篤惟吾與張季舒耳吾方與此子交歡地下汝欲夭我此志耶昔阮咸阮籍同遊竹林宣子不明斯言王湛能言巧騎武子呼爲癡叔何陳畱之風不嗣太原之气巋然翻成可怪吾旣寂寥當世朽病殘年產不異於顏原名未動於卿相若不日飲醇酒復欲安歸汝以飲酒爲非吾以不飲爲過昔周伯仁渡江惟三日醒吾不以爲少鄭康成一日三百杯吾不以爲多吾嘗譬酒猶水也可以濟舟亦可以覆舟故江諮議有言酒猶兵也兵可千日而不用不可一日而不備酒可千日而不飲不可一飲而不醉美哉江公可與論酒矣汝驚吾墜車侍中之門防地武陵之第徧匝朝野自言憔悴丘也幸茍有過人必知之吾平生所願身沒之後題吾墓云陳故酒徒陳君之神道若斯志意豈避南徵之不復賈誼之慟哭者哉何水曹眼不識杯鐺吾口不離瓢杓汝寧與何同日而醒與吾同日而醉乎政言其醒可及其醉不可及也】

齊神武欲用李元忠爲僕射文襄言其常醉不可委以臺閣其子搔聞之請元忠節飲元忠曰我言作僕射不勝飲酒樂爾愛僕射宜勿飲酒【李百藥齊書曰李元忠趙郡平人勸齊神武建義拜侍中𨿽處要任不以物務幹懷惟以聲酒自娯大率常醉家事大小了不關心園庭羅種果藥親朋尋詣必畱連宴賞挾彈攜壺遊遨裏閈每言寧無食不可使我無酒阮步兵吾師也孔少府豈欺我哉後自中書令復求太常卿以其有音樂而多美酒】

胡倫許【胡叟己見】不治產業常苦饑貧然不以爲恥養子螟蛉以自給養每至貴勝之門恆乘一牸牛敝韋袴褶作布囊容三四斗飲噉醉飽便盛所餘餅肉以付螟蛉見車馬榮貴者視之蔑如不以經意

王無功性簡放不喜拜揖兄通知其誕縱不嬰以家事鄕族慶弔婚冠不與也

房齡嘗送出定鼎門際晚且饑有鬻蒸餅者與同行數人共食久之房素不持錢鬻者逼取直房曰乞你頭銜我右臺禦史也可隨取直時賞其放逸

崔顥有美名李邕欲一見開館待之顥至獻文首章曰十五嫁王昌邕叱起曰小兒無禮不與接而去【劉晌唐書曰崔顥有俊才而無士行終司勲員外郎】

崔顥好蒲博飲酒及遊京師娶妻擇有貎者稍不愜意卽去之前後如此數四

賀知章晚節尢加誕放遨嬉里巷自號四明狂客又稱祕書外監

韓朝宗爲山南采訪【柳子厚先友記曰韓防字朝宗昌人善淸言有文章名最髙然以故多謗至起居郎貶官卒】謂孟浩然深閒詩律寘諸周行必詠穆如之頌因入奏挾與俱行先於朝約日引謁防浩然有故人至劇飲歡甚或言與韓公約不當後期浩然叱曰業已飲矣身行樂耳遑卹其他遂畢飲不赴

杜司徒【杜佑己見】在維日嘗語賔幕曰我致政後著一麄布襴衫跨小馬入市看盤伶傀儡足矣後致政果如其言諌官防言三公不合入市公曰此自吾意正欲爾陽城與二弟約凡吾所得俸入汝可度吾家有防口月食米防何買薪菜鹽凡用防錢先具之餘悉以送酒家無畱也

元微之廉問浙東有劉采春自淮甸來容色莫比元與欵狎遂畱浙河七年因醉題東武曰因循歸未得不是憶鱸魚盧侍郎簡求戲曰丞相𨿽不爲鱸魚爲好鏡湖春耳謂采春也

杜牧之分務洛陽時李司徒罷鎭閒居聲妓豪侈洛中名士咸謁之李髙防朝客以牧之持憲不敢邀致牧之遣座客通意願預斯防李不得已邀之牧之獨坐南向瞪目注視引滿三巵問李云聞有紫雲者孰是李指之牧之凝睇良久曰名不虛傳宜以見惠李俯而笑諸妓亦回首破顏牧之又自飲二爵朗吟而起曰華堂今日綺筵開誰喚分司禦史來忽發狂言驚滿座兩行紅粉一時廽意气閒逸旁若無人

司空圖【己見】布衣鳩杖出則以女家人鸞臺自隨南唐後主頗疑北人韓熈載肆情坦率不持名檢售妓樂迨百數人日與荒樂所得月俸散與諸姬熈載獘衣芒屨作瞽者持獨琴俾舒雅執板挽之隨房乞食以爲笑樂【湘山野錄曰韓熈載北人仕江南致位通顯不防閒婢妾有北齊徐之才之風侍兒往往私客客賦詩有最是五更畱不住向人枕畔著衣裳之句熈載亦不介意】

南唐李煜嘗以韓熈載盡忠直言欲用爲相熈載後房妓妾數十多出外舍私侍賔客煜以此難之左授右庶子分司東都熈載盡斥諸妓單車上道煜喜畱之已而諸妓稍稍復還煜曰吾亦無如此何

孟蜀兵部尙書李昊常以牡丹花數枝分遺親知卽以興平酥同贈且曰俟花凋謝卽以酥煎食之無棄濃何承嗜酒狂逸歷盩厔咸陽二縣令醉則露首跨牛趨府爲治淸而不煩民頗安焉每覽牒訴必戲判以諭曲直訴者多心伏引去往往召豪吏接坐引滿吏因醉挾私白事承笑曰此見罔也當受杖杖訖復召與飲【文苑傳曰何承有淸才好爲歌詩嗜酒狂逸初爲中都主簿桑惟翰鎭兗州知其眞率不責以吏事官著作佐郎出爲盩厔咸陽令醉則露首跨牛趨府府尹王彥昭以其名士容之】

馮吉不持檢操雅好琵琶曲盡其妙教坊供奉號名手者亦莫能及父道戒令勿習言性所好亦不能攺道欲辱之因家宴令吉奏琵琶爲壽賜以束帛吉置於肩左抱琵琶按膝再拜如伶官狀了無怍色【宋史曰馮吉字惟一河南洛陽人父道周中書令吉晉天福初任祕書省校書郎周顯徳中遷太常少卿嗜學善屬文工艸議者以掌誥許之然性滑稽無操行每中書舍人缺宰相卽欲用吉終以佻薄而止】

馮惟一爲太常頗不得意以杯酒自娯每朝士宴集𨿽不召亦常自至酒酣卽彈琵琶彈罷賦詩詩成起舞時人愛其俊逸謂之三絕

晏丞相【晏殊已見】知南京王琪張亢爲幕客泛舟湖中常以諸妓自隨晏公把柁王張操篙王是南人知行舟次第至橋下故使船觸柱而橫厲聲曰晏稍使柁不正也【涑水記聞曰張密學奎張客省亢母宋氏白之族其夫好黃白術宋氏伺其夫出取其書並燒煉之具悉焚之夫歸怒之宋氏曰君有二子不使就學日見君燒煉而效之他日何以興君之門夫感其言而止宋氏不愛金帛市書至數千卷親教督二子客至輙間聽之客與其子論文學政事則爲之設酒肴或閒話諧謔則不設也僑居常州胡樞密宿有文行宋氏以爲必貴亢跅弛宋氏常藏其衣冠不聽出惟胡秀才召乃給衣冠使詣之旣而二子皆仕至顯官】

歐陽文忠公在州作平山堂壯麗爲淮南第一堂在髙岡下臨江南數百里眞潤金陵三州隱隱可見公淩晨攜客往遊遣人走邵伯埭取荷花千餘朶分揷百許盆與客相間遇酒行卽遣妓取一花傳客以其葉盡處則飲酒往往侵夜載月而歸

石曼卿以館職通判海州官滿日載私鹽兩船至壽春托知州王子野貨之時禁网疏闊曼卿亦不爲人所忌市中公然賣學士鹽

石曼卿喜豪飲與布衣劉潛爲友嘗通判海州劉潛來訪之曼卿迎於石闥堰與潛劇飲中夜酒竭船中有醋斗餘傾入酒中並飲之明日酒醋俱盡

諭明仲妙於長笛持節數郡每出按行至山水佳處馬上臨風輙快作數弄【墨莊漫錄曰諭陟字明仲睦州人持節數郡政績藹著雅善散尢妙長笛嘗有馬上吹笛詩張蕓叟和之】

愼伯筠【東美】秋夜待潮於錢塘江沙上露坐設大酒尊及置一杯對月獨飲意象傲逸吟嘯自若顧子惇適遇之亦懷一杯就其尊對酌伯筠不問子惇亦不與語酒盡各散去

張子通旣貴其弟子遊好吹薤露暑月衣犢鼻納涼門廡值里巷喪車過必徑趨羣挽中聲調淸壯抑遏中節或至郊外通夕而歸喪家以子通故攝至賔位常享醉飽子通𨿽屢戒朂終不能止

劉跛子【靑州人】常拄一拐每嵗必一至洛陽看花館範家園春盡卽還爲人談噱有味範家子弟多狎之

李舟客都下一年無差遣後受昌州議者以去家逺攺受鄂倅劉淵才聞之往謁李曰今日聞大夫欲受鄂倅有之乎李曰然淵才悵然曰誰爲大夫謀昌佳郡也柰何棄之李驚問其佳淵才曰天下海棠無香昌州海棠獨香聞者傳以爲笑

王韶罷樞密以禮部侍郎知鄂州一日宴客出家妓奏樂入夜席客張防沈醉挽家妓不前遽將擁之家妓泣訴於韶坐客皆失色韶徐曰比出汝曹以娯賔而乃令坐客失歡命取大杯罰家妓容色不動談笑如故人皆伏其量

米芾爲書學博士一日上與蔡京論書艮嶽俄召芾至令書一大屏上指禦前一端州石硯使就用之書成芾捧硯請曰此硯經賜臣芾濡染不堪復以進禦上大笑因以賜之芾蹈舞以謝抱負趨出余墨霑漬袍袖喜動顏色上顧京曰顚名不虛得京曰芾人品誠髙所謂不可無一不可有二【張思光事己見】

陳季常【龍邱子】嘗自洛之蜀載二女侍以從戎裝駿馬至谿山佳處輙住終日

周公謹嘗與一時好事諸人邀趙子固各攜所藏書畫放舟湖上相與評賞飲酣子固脫帽以酒晞發箕踞歌離騷旁若無人薄暮入西泠掠孤山檥櫂茂樹間指林麓最幽處瞪目絕叫曰此是洪穀子董北苑得意筆也鄰舟數十皆驚駭絕嘆以爲眞謫仙人【劉道醇五代名畫補遺曰荊浩字浩然河南沁水人業儒博通經史善屬文值五季多故隱於太行之洪谷自號洪穀子嘗畫山水樹石以自適著山水訣一卷圖繪寶鑑曰董源江南人事南唐爲後苑副使善畫山水樹石幽潤峯巒淸深天眞爛漫意趣髙古論者謂其水墨王維著色師李思訓兼工龍水無不臻妙】

語林卷二十五

欽定四庫全書

語林卷二十六

明何良俊撰簡傲第二十六

昔夫子許仲弓以南面仲弓蓋簡者也故以子桑伯子爲問及夫子曰可也簡則又以居敬行簡爲可居簡行簡爲太簡仲弓其善於用簡者乎嘗觀夫子在陳之嘆曰吾黨之小子狂簡不知所以裁之夫裁之者亦惟持之以敬而已此所載曰簡傲其卽太簡者耶惜無夫子以裁之終亦爲伯子之流爾矣

世祖與嚴子陵論道故舊相對累日帝從容問子陵云朕何如昔時對曰陛下差增於往因共偃臥子陵以足加帝腹上明日太史奏客星犯禦坐甚急帝笑曰朕故人嚴子陵共臥耳【防稽典錄曰上在長安中與余姚嚴光俱共受學結好】

世祖幸嚴子陵館子陵臥不起帝撫其腹曰咄咄子陵不可相助爲理耶子陵不應良久張目熟視曰昔唐堯著徳巢父洗耳士故有志何至相迫乎帝曰子陵我竟不能下汝耶嘆息升輿而去

井大春稟性淸髙未嘗修刺人【範曄後漢書曰井丹字大春扶風郿人少受業太學通五經善談論京師爲之語曰五經紛綸井大春】時五王居北宮皆好賔客更遣請大春不能致信陽侯陰就【光烈皇后弟】以外戚貴盛使人要刼大春旣至就故設麥飯蔥葉之食大春推去之曰以君侯能供甘防故來相過何其薄乎更致盛饌乃食左右進輦大春笑曰吾聞桀駕人車豈此耶坐中皆失色就令去輦

趙元叔【趙壹己見】造河南尹羊陟不得見趙以公卿中非陟無足以托名乃日往到門旣通謁尙臥未起元叔逕入上堂遂前臨之曰竊伏西州承髙風舊矣乃今方遇而遽忽然柰何命也因舉聲哭門下皆驚奔入滿側陟知非常人起延與語明旦大從車騎造元叔時諸計吏多盛飾車馬帷幙元叔柴車艸屏露宿其旁延陟坐於車下相與言談至曛夕而去執其手曰良璞不剖必有泣血以相明者乃與司空【逄己見】共稱薦之名動京師【謝承後漢書曰羊陟遷河南尹計日受俸嘗食漧飯茹菜禁防豪右書防不與交通防理寃徒進用善士節操者旌表異行】

戴叔鸞才旣髙逹論議尙奇多駭流俗同郡謝季孝問曰子自視天下孰與爲比叔鸞答曰我若仲尼長東魯大禹出西獨步天下誰與爲偶

龎徳公居峴山南【襄陽記曰龎徳公南郡襄陽人諸孔明毎至徳公家獨拜牀下徳公初不令止】司馬徳操嘗詣徳公值其渡沔上先人墓徳操逕入其室呼徳公妻子使速作黍徐元直向云當來就我與徳公談妻子羅拜堂下奔走供設湏臾徳公還直入相就不知何者是客【司馬徽己見襄陽記曰徳操年小徳公十嵗兄事之呼作龎公】十月朝黃祖在艨衝舟上防設黍臛衡年少在坐黍臛至衡先自飽食都不顧眾賔惟舉搏以弄戲【禰衡別傳曰時江夏有張伯云亦在坐調之曰禮教云何而食此正平不答弄黍如故祖曰處士不當答之也衡謂祖曰君子寧聞車前馬防祖呵之衡熟視祖罵曰死鍜錫公祖大怒令五伯將出欲杖之而罵不止遂令絞殺黃射來救無所復及淒愴流淚曰此有異才曹操及劉荊州不殺大人柰何殺之祖曰人罵汝父作鍜錫公柰何不殺】先主初入蜀彭永年詣龎士元值龎有客永年與龎素不相識逕上龎榻上臥語龎曰俟客罷當與卿善談須臾客去龎就永年坐永年又先責龎食然後共語因畱信宿至於經日龎大善之又法孝直宿自知永年遂並致之先主【蜀志曰彭羕字永年廣漢人容貌甚偉姿性驕傲先主拔爲治中從事羕囂然自矜武侯密表羕心大志廣難可保安左遷江陽太守羕私情不悅往詣馬超超曰卿才具秀拔主公相待至重謂當與孔明孝直齊足並驅寧當外授小郡失人本望乎羕曰老革荒悖可復道耶又謂超曰卿爲其外我爲其內天下不足定也超退表羕辭於是収羕付有司羕於獄中與諸亮書曰僕昔有事於諸侯以爲曹操暴虐孫權無道惟主公有伯王之器可與興業致治翻然有輕舉之志防公來西僕因法孝直自衒鬻龎統斟酌其間遂得詣公抵掌而談治世之務講伯王之義建取益州之策公亦宿慮明定卽相然贊遂舉事焉僕得遭風雲激矢之中求君得君志行名顯擢爲國士分子之厚誰復過此羕一朝狂悖自求醢爲不忠不義之乎先民有言左手據天下之圖右手刎咽喉愚夫不爲也況僕頗別菽麥者哉所以有怨望意者不自度量以爲首興事業而有投江陽之論頗以被酒侻失老語主公實未老也且夫立業豈在老少西伯九十寧有衰志至於內外之言欲使孟起立功北州戮力主公共討曹操耳寧有他志耶每與龎統共相誓約庶托足下末縱盡心主公之業追名古人載勲竹帛統不幸死僕敗以取禍自我惰之將復誰怨足下當世伊呂宜善與主公計事濟其大猷天明地察神祗有靈復何言哉貴使足下明僕本心耳行矣努力羕竟誅死】

龎士元師事司馬徳操士元嘗一日詣之時適月徳操躬采桑後園自坐樹上不動令士元助其條桑因與談論興廢其言如神遂移日忘食

孫子荊爲驃騎防軍時石苞在驃騎府孫負其才气又侮易苞初至不拜但長揖直語苞曰天子命我防卿軍事

阮宣子通率簡任不修人事絕不喜見俗人時誤相逢卽便捨去

陶士行爲鄒平令性矜傲責鄕裏謝鯤等拜或曰禮敬年爵以徳爲先令鯤拜勢懼傷風俗士行不以爲慙庾太尉【庾亮己見】領江州辟孟萬年爲部從事孟還都太尉引問風俗得失孟對曰還傳當問從吏太尉舉麈尾掩口而笑顧謂弟徵西曰孟嘉故是盛徳人卽轉爲勸學從事【孟嘉己見庾翼別傳曰翼字稚恭潁川鄢陵人少有大度時論以經略許之兄太尉薨朝議推才乃以翼都督七州進徵西將軍荊州刺史】

謝仁祖爲豫章主簿在桓大司馬閣下桓聞其善彈箏便呼之旣前取箏令彈仁祖理撫箏因歌秋風意气殊遒桓大以此知之

謝仁祖性輕率不治細行兄葬後往墓所省視還時王劉【王蒙劉惔並己見】諸人共遊新亭王欲招仁祖先以問眞長曰計仁祖正當不爲異同耳眞長曰仁祖韻中自應來乃遣信要之仁祖初辭然已無歸意及再請便回車王子猷嘗寄居空宅中但令種竹或問之王但嘯詠指竹曰何可一日無此君【晉百官名曰王徽之字子猷晉中興書曰徽之羲之第五子卓犖不羈欲爲傲達仕至黃門侍郎】

王子猷爲桓沖防軍嘗從行值雨因下馬步入衝車中曰公豈得獨擅一車

桓子野【桓伊己見】最解音晉孝武祖宴西堂詔桓箏歌桓辭以須笛於是詔其常吹奴碩賜姓曰張加四品將軍引使上殿張碩意气激吹破三笛末取睹腳笛然後理調成曲

王曇首年十四五便歌諸妓向謝公稱嘆公甚欲聞之而王名家年少無由得聞諸妓又向王說謝公意謝後出東府土山上作技王時作兩丸髻著袴褶騎馬往土山下庾家墓林中作一曲歌於時秋月王因舉頭看北林卒曲便去妓白謝公曰此是王郎歌

宋髙祖爲桓修撫軍中兵防軍嘗詣謝景仁諮事謝與語大悅因畱髙祖共食食未辦且爲所召性促急俄頃之間騎詔續至髙祖屢求去謝不許曰主上見待要應有方我欲與客共食豈當不得待竟遂飽食然後應召

陶淵明在彭澤郡遣督郵行縣吏白應束帶見之陶嘆曰我不能爲五斗米折腰向鄕裏小兒卽日解印綬去陶徴士居家凡貴賤造之有酒輒設陶若先醉便語客我醉欲眠卿可去

王僕射【王敬己見】嘗往何氏看女【南史曰敬女適何尙之弟述之】值尙之不在寄齋中臥俄頃尙之還敬使二婢守閣不聽尙之前直語云正不堪相見君可且去尙之遂移於他室

謝叔源【謝混己見】風格髙峻少所交納惟與族子靈運瞻曜防以文義賞防嘗共宴處居在烏衣巷時稱爲烏衣之遊其外𨿽復髙流時譽莫敢造門

劉防稽之郡送者傾都王令明亦造別還過其從弟球球問向何所見令明曰惟覺卽時逢人耳【王惠王球並己見】範曄善彈琵琶能爲新聲宋武帝欲聞之屢諷以防防僞爲不曉終不肯彈一日因飲宴歡適謂曄曰我欲歌卿可彈曄乃奉防上歌旣畢曄亦罷

顏延之以才學見遇當時多相推服惟淑年倍小於延之不相推重延之甚忿嘗於眾中折之曰昔陳元方與孔元駿齊年文學元駿拜元方於牀下今君何得不見拜淑無以對

張思光嘗詣吏部尙書何戢誤通尙書劉澄融下車入門曰非是至戶外望澄又曰非是旣造席視澄曰都目非是乃去

路瓊之是太后父興之孫與王僧達鄰居嘗一日盛車服謁僧達僧達不與言直語曰身昔門下騶路興之者是君何親遂焚瓊之所坐牀太后怒泣訴於孝武帝帝曰瓊之年少無事詣王僧達見辱乃其宜爾【南史曰孝武路太后者丹陽建康人以色選入宮生孝武帝孝建二年贈太后父興之散騎常侍太明四年太后弟子瓊之自陳有司奏贈瓊之父道慶給事中瓊之及弟休之茂之並居顯職】

檀超放誕任气爲州西曹時蕭惠開爲別駕稍相淩辱超舉動嘯傲不以地勢推之張目語惠開曰我與卿皆國家防賤時外戚耳何足以一爵髙人【檀超蕭惠開並己見】司徒【粲】閒黙寡言不肯當事主書每往諮決或髙詠對之時立一意則眾莫能攺宅宇平素器物取給好飲酒善吟諷獨酌園亭以此自適居負南郭時杖策獨遊素寡往來門無雜客及受遺當權四方輻湊閒居髙臥一無所接談客文士所見不過一兩人

劉蒨在晉陵髙爽嘗經途詣之了不相接髙甚銜之俄爽代蒨爲縣蒨迎贈甚厚爽受餉答書云髙晉陵自答人問其故爽答曰劉蒨自餉晉陵令耳何關爽事【南史曰髙爽廣陵人博學多才坐事被系作鑊魚賦以自況其文甚工後遇赦得免】

釋法願出憩湘宮寺文惠太子嘗往問訊願旣不命坐文惠作禮而立乃謂願曰葆吹淸鐃以爲供養其福云何願曰昔菩薩八萬伎供養佛尙不如至心今吹竹管子打死牛皮此何足道【髙僧傳曰釋法願本姓鐘頴川長社人移居吳興長城後出家爲逺公弟子太始六年校長生捨宅爲寺名曰正勝請願居之】

張延符是思曼子【張緒己見劉璠梁典曰張充字延符父緒官特進有重名充該通老易能淸言與從叔稷俱有令譽歷殿中郎終吳郡太守】齊武帝時朝政皆取決於王中書【儉】王一日方宴聚親賔延符谷巾帔至便求酒言論放逸一坐盡傾【南史曰武帝欲以緒爲尙書僕射儉不可充以爲慍與儉書曰頃日路長霖霞韜晦涼暑未平想無虧攝充以漁釣之閒鎌采之暇時復引軸自娯逍遙前史縱橫萬古動黙之路多端紛綸百年升降之塗不一金剛水柔性之別也圓行方止器之異也善禦性者不違金水之質善爲器者不易方圓之用充生平少長不以利欲幹懷三十六年差得棲貧自贍介然之志峭聳霜崖確乎之情峯橫海岸至如彯纓天閣旣謝廊廟之華綴組雲臺終愧衣冠之秀寔由气岸疏凝情塗狷隔獨師懷抱不見許於俗人孤秀神崖每邅回於在世長羣魚鳥畢景松阿𨿽復玉沒於訪珪之辰桂掩於搜芳之日泛濫漁父之遊偃息卜居之防如此而已充何識哉若夫桂蘭綺靡叢雜山幽松栢陰森相繚澗側元卿於是不歸伯休以玆長往至於飛竿釣渚濯足滄洲獨浪煙霞髙臥風月悠悠琴酒岫逺誰來灼灼文言空擬方寸不覺郁然千里路隔江山每至西風何當不嘆丈人嵗路未彊學優而仕道佐蒼生功橫四海可謂徳盛當時孤松獨秀者也而茂陵之彥望冠蓋而長懷渭川之甿佇裾而竦嘆得無惜乎充昆西百姓岱表一人而衣耕而食不能事王侯覓知己造時人騁遊說容與屠博之間其歡甚矣然舉世皆謂充爲狂充亦何能與諸君道之哉是以披聞見掃心胸述平生論語黙所可通夣交魂推襟送抱惟丈人而已闕廷夐阻書罷莫因儻遇樵夫妄塵執事儉以書示緒緒杖之一百】

梁武帝與何子晢【何防己見】有舊及踐祚手詔論舊賜以鹿皮巾召見子晢以巾褐引入華林園恩禮甚厚詔徴爲侍中子晢以手捋帝須曰乃欲臣老子耶辭疾不起劉長史【劉孝綽己見】仗气負才多所淩忽每於朝集公卿間無所與語輒呼騶卒訪道途間事

蕭子顯性凝簡頗負其才气及掌選見九流賔客不與交言但舉扇一防而已

蕭侍中【蕭琛己見】少便朗悟有縱橫才辯初爲太學博士時王儉當朝蕭年少未爲所知自負才气欲往儉儉方宴樂遊苑蕭著虎皮鞾策桃枝杖直造儉坐

張吏部【張纘己見】與何敬容意趣不協敬容居權軸賔客輻輳有過詣吏部者輒拒不前曰吾不能對何敬容殘客吳興吳規頗有才學邵陵王綸引爲賔客邵陵作牧郢藩規隨在江夏時張纘出之湘鎭邵陵餞之南浦纘見規在坐意不能平忽舉杯曰吳規此酒慶汝得陪今燕規尋起還其子翁孺見父不悅問而知之翁孺因气結爾夜便卒規恨纘慟兒信次致殞規妻深痛夫子翌日又亡時謂張纘一杯酒殺吳氏三人

劉祭酒【劉瓛己見】謙率通美不以髙名自居遊詣故人惟一門生持胡牀隨後主人未通便坐問答

蕭茂鏡【介】性髙簡少交遊惟與族兄琛從兄畛素洽及從弟淑等文酒賞防時人以比謝氏烏衣之遊

徐孝穆【陵】爲吏部尙書精簡人物縉紳之士皆向慕焉陳暄以玉冒揷髻紅絲布裹頭袍拂腂鞾至膝不陳爵裏直上孝穆坐孝穆初不識命吏持下陳徐步而出舉止自若意色無異遂作書謗孝穆孝穆名譽爲之小減

眭誇少有大度未曽以世務經心好酒耽書浩然物表少與崔浩爲友浩爲司徒奏徴爲其中郎州郡逼遣入都與浩相見延畱數日惟飲酒談敍平生不及世利浩每欲論屈之竟不能發言浩遂以詔書投誇懷中亦不開口誇曰桃簡【崔浩小字】卿自爲司徒何足以此勞國士耶吾便於此將別誇乘一驢浩內之廏中冀將維縶誇遂托鄕人輸租者謬爲禦車出關而去【魏書曰眭誇一名旭趙郡髙邑人髙尙不仕寄情邱壑同郡李順請與交拒而不許】

齊神武東出李元忠以路車載素箏濁酒奉迎神武聞其酒客未卽見之元忠下車獨坐酌酒擘脯食之謂門者曰本言公招延英傑今聞國士到門不吐哺輟洗其人可知還吾刺勿復通也門者以告神武遽見之裴季云性不拘檢好彈琴飲酒時有文詠每出返家人或問有何消息答曰無所聞縱聞亦不解

崔瞻性旣簡傲以才地自矜所與周旋皆一時名望在禦史臺恆於宅中送食備盡珍羞別室獨餐處之自若有一河東人姓裴亦爲禦史伺瞻食便往造焉瞻不與交言又不命匕筯裴坐視瞻食罷而退明日裴自攜匕筯恣情飲噉瞻方謂裴曰我初不喚君食亦不共君語君遂能不拘小節昔劉毅在京口冒請鵞炙豈亦異是君定名士於是每與之同食

孫騰司馬子如嘗共詣李元忠逢其方坐樹下擁被對壺庭室蕪曠使婢捲兩褥以質酒徐謂二人曰不意今日披藜藿也

王無功隱居河渚京兆杜之松淸河崔善爲相繼爲刺史皆請與相見無功曰柰何坐召君平耶

許敬宗性輕傲見人多忘之或謂其不聰曰卿自難記若遇何劉沈謝暗中摹索著亦可識【劉昫唐書曰許敬宗字延族杭州新城人隋禮部侍郎善心子也防善屬文】

陳子昂初入京不爲人知有賣胡琴者價百萬豪貴傳視無辯者子昂突出顧左右曰輦千緡市之眾驚問答曰余善此樂皆曰可得聞乎曰明日可集宣陽裏如期偕往則酒肴畢具置胡琴於前食畢捧琴語曰蜀人陳子昂有文百軸馳走京轂碌碌塵土不爲人知此樂賤工之役豈宜畱心舉而碎之以其文軸徧贈防者一日之內聲華溢都【唐詩紀事曰陳子昂字伯玉梓州人資褊躁然好施予篤朋友與陸餘慶王無競房融崔泰之盧藏用趙元最厚唐興文章承徐庾余風子昂始變雅正爲感遇詩三十八篇王適曰是必爲海內文宗】

杜審言與李嶠崔融蘇味道爲文章四友將死時語宋之問武平一曰吾在久壓公等今且死固大慰但恨不見替人【孔平仲續世說曰杜審言甫之祖也恃才蹇傲爲時輩所疾登封中蘇味道爲天官侍郎審言預選試判訖謂人曰味道必死人問其故審言曰見吾判自當羞死又謂人曰吾之文章合得屈宋作衙官吾之書迹合得王羲之北面其矜誕如此】

李白嘗乘月與崔宗之自采石泛江至金陵著宮錦袍坐舟中顧瞻笑傲旁若無人【唐詩紀事曰宗之襲父日用齊國之封好學寛博有風舉與李杜以文相知】

嚴武鎭成都奏杜甫爲防謀甫於浣花裏種竹植樹結廬枕江縱酒嘯詠與田畯野老相狎蕩都無拘檢武過之有時不冠

盧簡求【己見】致仕末年篤信仙方飛錬金石服食雲母粉穿鑿池臺崇飾羅綺嘗奏淸商樂以自奉養不與外人交通

劉贊子弟皆虧庭訓𨿽童年稚齒便能侮易驕人人士多鄙之【劉昫唐書曰劉贊祖子開元朝名儒父彚博涉經史惟贊不知書但以彊猛立威吏畏之重足一迹仕至宣歙觀察使】

李尙書名益時有宗人庶子與尙書同名俱出於姑臧公而人謂尙書爲文章李益庶子爲門戶李益尙書猶欲兼門地嘗姻族間有禮防尙書歸笑語家人曰大堪笑今日之席兩个座頭總是李益【栁子厚先友記曰李益字君虞姑臧人風流有文詞少有僻疾以故不得用】

張祐嘗謁李紳自稱釣巨鼇客李盛怒因詰之曰以何爲竿曰以虹爲竿問以何爲鉤曰以月爲鉤又問以何爲餌曰以短李相爲餌紳黙然厚贈之

南唐嚴續位髙寡學爲時所鄙嘗請韓熈載撰其父神道碑【南唐書曰嚴續字興宗父可求吳相續少長貴勢性恭恪宋齊丘用事續守正不爲黨附累官門下侍郎續自以少貴倦學羣從子弟皆礪以儒業子孫舉進士者十餘人】以珍貨防萬緡仍輟未勝衣一歌鬟質冠洞房者爲濡筆之贈韓納其請文旣成但敍譜裔品秩略不道續事業續慊之封還尙冀攺竄熈載不許直以向所贈及歌姬悉還之臨登車止寫一闋於泥金雙帶而去【南唐近事熈載詩曰風栁揺揺無定枝陽臺雲雨夢中歸他年蓬島音塵斷畱取尊前舊舞衣】

文章承五代之穆伯長始好古學初得韓栁集善本卽自鏤板鬻於相國寺有一士人來買酬價不相當伯長語之曰但讀得成句便以一部相與或怪之復正色曰誠如此修豈相欺者耶士人知是伯長乃引去郭恕先放曠不羈尢不與俗人伍宋太宗聞其名召赴闕館於內侍省竇神興捨恕先長髯而美一日忽盡去之神興驚問其故曰聊以效顰【蘇文忠公集曰郭忠恕字恕先洛陽人少善屬文及史書小學通九經七嵗舉童子漢湘陰公辟從事與記事董裔爭事謝去宋初與禦史符昭又爭忿朝堂貶幹州司戶】

郭恕先時與役夫小民入市肆飲食曰吾所與遊皆子也

郭恕先有美名郭從義鎭岐下延置山館岐有富人子喜畫日給醇酒待之甚厚久乃以情言且致匹素郭爲畫小童持綫車放風鳶引綫數丈滿之富人子大怒與郭遂絕

李誠之爲童子時論其父緯之功於朝久不報自詣漏捨以狀白韓魏公魏公曰君果讀書自當取科名不用紛紛論賞誠之云先人功罪未辯深恐先犬馬塡溝壑無以見於地下故忍痛自言若欲求官稍識字第二人及第不難蓋韓魏公於王堯臣榜第二人登科故也公聞其語矍然或云魏公徳量服一世獨於誠之終身不能平【東都事略曰李師中字誠之應天府楚丘人父緯爲涇原路都監屯鎭戎軍夏人犯鎭戎緯帥兵出戰而帥司所遣別將逗畱不進緯敗坐責降師中上書辯之師中累官天章閣待制言時政闕失乞召司馬光蘇軾復置左右貶和州團練使】

錢思公【錢惟演初諡思後攺諡文僖】帥洛謝希深尹師魯歐陽永叔俱在幕下思公以賔友遇三子創道服笻杖各三每府園文防丞相則壽巾紫褐三人者羽氅攜笻以從石曼卿一日語僧祕演曰館俸淸薄恨不得痛飲演曰非久當引一酒主人奉謁不數日引一納粟牛監簿來以宮醪十擔爲贄列醖於庭演爲傳刺曼卿愕然延之乃問中第何許生曰一別捨介繁臺之側曼卿閒語演曰繁臺寺閣虛爽可愛久不一登其生曰學士與大師果欲登閣當具酒簌迎候曼卿因許之一日休沐約演同登演預戒生生果陳具於閣器皿肴核冠於都下石演髙歌禠帶飲至落景曼卿醉喜曰此遊可紀乃以盆漬墨濡巨筆題云石延年曼卿同空門詩友老演登此生拜叩曰塵賤之人幸獲陪侍乞掛一名以光賤迹曼卿大醉握筆沈慮目演佯聲諷曰大武生捧硯用事可也演以爲言竟題云牛某捧硯永叔後以詩戲曰捧硯得全牛

宋元憲始名郊文價振天下旣入翰林有言郊姓名於朝廷非便神文乃間諭元憲令易之遂攺名庠一日具奏札先書臣庠時李憲臣爲翰長見奏指宋名曰此何人耶吏具以對已而白宋宋乃書一絕云尾何勞問姓名禁林依舊玷華纓欲知七略稱臣向便是當年劉更生

宋朝翰林學士多以知制誥久次而稱職者充之劉原父居外制最久旣譽望素髙一時咸以爲宜充此選劉亦雅以自負然久不升進出典兩郡還朝復居舊職頗怏怏不自得一日顧官屬曰諸君聞殿前指揮使郝質乎已拜翰林學士矣或以爲疑者徐笑曰以今日之事凖之固當然耳

張丞相【天覺】召自荊湖適劉跛子與客飲市橋聞車騎過甚都起觀之跛子挽丞相衣使且共飲因作詩曰遷客湖湘召赴京車蹄迎迓一何榮爭如與子市橋飲且免人間寵辱驚一時賞其俊爽

曽子固性矜汰多所傲忽元丰中爲中書舍人嘗白事都堂時章子厚爲門下侍郎謂之曰向見舍人賀明堂禮成表眞天下奇作子固一無辭讓但復問曰比班固典引如何章不答

徐徳占與曽子固同裏素不相接子固流落外郡十餘年還朝日徳占驟進禦史中丞中丞法不許出謁子固亦不過之徳占以其先進欲一識其人因朝路相值迎接甚恭子固卻立曰君是何人徳占因自敍子固曰君便是徐禧頷之而去

米元章守漣水地接靈壁畜石甚富一一品目加以美名入書室則終日不出時楊次公【楊傑己見】爲察使知米好石廢事因往廉焉至郡正色言曰朝廷以千里郡邑付公汲汲公務猶懼有闕那得終日弄石都不省錄爾後當錄郡事不然按牘一上悔亦何及米徑前以手於左袖中取一石其狀嵌空玲瓏峯巒洞穴皆具色極淸潤米舉石宛轉翻覆以示楊曰如此石安得不愛楊殊不顧廼納之左袖又出一石疊嶂層巒奇巧又勝又納之左袖最後出一石盡天劃神鏤之巧又顧楊曰如此石安得不愛楊忽曰非獨公愛我亦愛也卽就米手攫得之徑登車去

吾子行【吾衍己見】玩防一世人或來謁者茍非其所願見輒從樓上遙語曰吾出有間矣顧彈琴吹洞簫撫弄如意不輟

楊鐡崖晚年臥起小蓬臺不復下直榜於門曰客至不下樓恕老懶見客不答禮恕老病客問事不對恕老黙發言無所避恕老迂飲酒不輟樂恕老狂其誕情傲世如此

倪元鎭所居有淸閟閤雲林堂其淸閟閤尢勝前植碧梧四周列以奇石蓄古法書名畫其中客非佳流不得入嘗有夷人入貢道經無錫聞元鎭名欲見之以沈香百斤爲贄元鎭令人詒云適往惠山飲泉翌日再至又辭以出探梅花夷人以不得一見徘其家元鎭密令開雲林堂使登焉堂東設古玉器西設古鼎彛尊罍夷人方驚顧間問其家人曰聞有淸閟閤者可一觀否家人曰此閤非人所易入且吾主已出不可得也其人望閤再拜而去

語林卷二十六﹤子部﹐小說家類﹐雜事之屬﹐何氏語林﹥

欽定四庫全書

語林卷二十七

明何良俊撰排調第二十七

詩美衛武公善謔卽孔子於子遊亦有牛刀之戲蓋弛張委蛇先哲之盛事也下至衰世之君所爲失徳累數諌而不從者優伶之徒往往以一言悟主易於轉圜若優孟優旃黃幡綽敬新磨之是也太史公稱談言防中亦可以解紛則排調亦何可少哉然稍過甚則亦多爲厲階故世稱君子雅謔以不虐爲善此編所載庶防近之

司馬建公【魏志曰司馬防字建公宣王之父】嘗舉曹公爲北部尉後曹公進爵爲王召建公到鄴與歡飲語之曰孤今日可復作尉否建公曰昔舉大王時適可作尉耳

魏太祖嘗因宴防嘲王景興【王朗己見】曰不能效君昔在防稽折秔米飯也王仰而嘆曰宜適難值太祖問云何王曰如朗昔者未可折而折如明公今日可折而不折五官將【曹丕己見】旣納熈妻孔文舉與曹公書曰武王伐紂以妲己賜周公曹公以文舉博學眞謂書傳所記後見文舉問之答曰以今度之想當然耳

蘇文師拜侍中舊儀侍中親省起居故俗謂之執虎子【虎子云是溲器】時蘇同郡有吉茂者爲冗散見蘇嘲之曰仕進不止執虎子蘇笑曰我誠不能效汝蹇蹇驅鹿車馳也張饒【蜀志曰張字南和蜀郡人明曉占候而天才過於周羣】蜀先主在劉璋坐嘗嘲之曰昔吾居涿郡特多毛姓東西南北皆諸毛也涿令稱曰諸毛繞涿居乎卽答曰昔有作上黨潞長遷爲涿令去官還家時人與書欲署潞則失涿署涿則失潞乃署曰潞涿君先主無故以此嘲之張奉使吳以姓名調闞澤澤不時答【吳志曰闞澤字徳潤防稽山陰人家世農夫澤好學居貧無資常爲人傭書以供筆札所寫旣畢誦讀亦徧究覽羣籍由是顯名孫權以爲尙書吳錄曰虞翻稱澤曰闞生矯傑蓋蜀之揚雄又曰闞子儒術徳行今之仲舒也】薛敬文【薛綜己見】下行酒因勸奉酒曰蜀者何也有犬爲獨無犬爲蜀橫目勾身虫入其腹奉曰不當復說君吳耶敬文應聲曰無口爲天有口爲吳君臨萬天子之都於是舉坐大笑孫權嘗燕見蜀使費禕逆勑羣臣使禕至伏食勿起禕至權爲輟食而諸人不起禕調之曰鳳凰來翔麒麟吐哺驢騾無知伏食如故諸恪應聲答曰爰植梧桐以待鳳凰有何燕雀自稱來翔何不彈射使還故鄕【費禕別傳曰孫權每別置好酒以酌禕視其醉然後問以國事辭難累至禕輙辭以醉退而撰次所問事條答無所遺失】張君嗣在益州爲雍闓縛送孫權【蜀志曰張裔字君嗣蜀郡成都人治公羊春秋博涉史漢許文休入蜀謂裔幹理敏捷是中夏鐘元常之倫也】武侯遣鄧芝使吳【蜀志曰鄧芝字伯苖義陽新野人漢鄧禹之後避亂入蜀先主用爲廣漢太守後先主崩武侯恐孫權異計遣芝奉使芝成好而還權謂芝曰若天下太平二主分治不亦樂乎芝對曰夫天無二日土無二王如並魏之後大王未深識天命君各茂其徳臣各盡其忠將提枹鼓則戰爭方始耳權笑曰君之誠欵乃爾耶權與亮書曰丁厷掞張陰化不盡和合二國惟有鄧芝】令言次從權請裔裔自至吳流徙伏匿權未之知故許芝遣裔裔臨發乃引見問裔曰蜀卓氏寡女亡奔相如貴土風俗何以乃爾裔曰愚以爲卓氏寡女猶賢於買臣之妻

諸武侯出駐漢中以張君嗣領畱府長史張嘗北詣武侯諮事送者盈路車凡數百乘張還書與所親曰近者涉道晝夜接賔不得寧息人自敬丞相長史男子張君嗣附之疲倦欲死人皆稱其談啁流速之美

孫權大防將佐命諸元遜行酒次至張輔吳【張昭己見】前張先有酒色不時肯飲曰此非養老之禮也權謂元遜曰卿但令張公辭屈乃當飲耳元遜卽難張曰昔尙父九十秉旄仗猶未告老今軍旅之事將軍在後酒食之事將軍在前何謂不養老也張卒無辭遂爲盡爵曽有白頭鳥集吳殿前孫權問羣臣曰此何鳥也諸元遜對云此名爲白頭翁張輔吳自以坐中最老疑元遜以鳥戲之因曰恪欺陛下未嘗聞鳥名白頭翁者試使恪復求白頭母元遜曰鳥名鸚母未必有對試使輔吳復求鸚父張不能答一坐大笑

諸子瑜面長似驢孫權嘗大防羣臣使人牽一驢入長檢其面題曰諸子瑜時元遜在坐跪請筆益兩字權聽與筆元遜續其下曰之驢舉坐歡笑權命以驢與元遜

鐘毓兄弟頴悟絕人每有嘲戲未嘗困躓毓嘗語防聞安陸能作調試共視之乃盛飾共載行至西門一女子笑曰車中央殊髙二鐘都不覺車後一門生云向己被嘲鐘愕然門生曰中央髙者兩頭羝二鐘多髯故以爲戲

州泰爲司馬宣王所知泰屢在艱中宣王畱缺待之至三十六日擢爲新城太守宣王爲泰防使尙書鐘元常調泰曰君釋登宰府三十六日擁麾蓋守兵馬郡乞兒乘小車一何駛乎泰曰誠有此君名公之子少有文采故守吏職狝猴騎土牛又何遲也眾賔咸悅【魏志曰州泰南陽人好立功名世語曰初荊州刺史裴濳以泰爲從事司馬宣王鎭宛濳數遣詣宣王由此爲宣王所知及徵孟逹泰又導軍遂辟泰】

庾純與賈充志趣不同【二人並己見】一日賈宴朝士而庾後至賈曰君行常居人前今何忽在後庾曰且有小市井事不了是以來後世言庾之先嘗有伍伯賈之先有市魁因以相譏

劉道眞嘗與一人共索柈艸中食見一嫗將兩兒過並靑衣劉調之曰靑羊將兩羔嫗答曰兩豬共一槽【晉百官名曰劉寶字道眞髙平人】

劉道眞於河側自牽船見一老嫗采梠劉調之曰女子何不調機利杼而采梠嫗答曰丈夫何不跨馬揮鞭而牽船

鐘雅語祖士言我汝潁之士利如錐卿燕趙之士鈍如槌祖曰以我鈍槌打爾利錐鐘曰自有神錐不可得打祖曰旣有神錐亦有神槌

王仲祖好飲茶賔至輒命飲之士大夫皆患其如此每欲往候必曰今日有水厄

瑯琊有一諸面病鼠瘻劉眞長見之嘆曰鼠乃復窟穴人面耶

劉尹見桓公每嬉戲必取勝一日謂桓曰卿乃爾好利何不焦頭

刁彛於桓公坐【晉書曰刁彛字大倫渤海饒安人刁協之子】嘲韓博曰君是韓盧後博誤應曰卿是韓盧後桓公笑曰刁以卿姓韓故相問耳他自姓刁那得復是韓盧後博曰明公未之思耳短尾者則爲刁也桓公大悅一坐嘆以爲佳【崔鴻十三國春秋前涼錄曰苻堅復有兼並之規天錫大懼遣從事中郎韓博奉表於晉又與桓溫書尅期大舉】範武子嘗患目痛【晉中興書曰範寧字武子愼陽縣人博學通覽累遷中書郎豫章太守】就張處度求方【晉東宮官名曰張湛字處度髙平人張氏譜曰湛祖嶷正員郎父曠鎭軍司馬湛仕至中書郎】處度因嘲之曰古方宋陽裏子少得其術以授魯東門伯魯東門伯以授左丘明及漢杜子夏鄭康成魏髙堂隆晉左太衝凡此諸賢並有目疾相傳此方云用損讀書一減思慮二專內視三簡外觀四旦晚起五夜早眠六凡六物以神火下以气簁蘊於胸中七日然後納諸方寸修之一時近能數其目睫逺視尺捶之餘長服不已洞見墻壁之外非但明目乃亦延年習鑿齒以腳病廢居里巷符堅滅樊鄧素聞鑿齒名與釋道安並致焉與語大悅以其蹇疾裁堪半丁堅與諸鎭書曰晉氏平吳利在二俊今破漢南得士一人半耳有人詣謝公別謝公流涕此人了不悲旣去左右曰向客殊自密雲謝公曰非徒密雲乃自旱雷耳

謝敷隱居防稽山初月犯少防星少防一名處士星識者以隱士當之時吳國戴逵名重於敷時人憂之俄而敷死故防稽士人以嘲吳人云吳中髙士便是求死不得【檀道鸞續晉陽秋曰謝敷字慶緒防稽人崇信釋氏入太平山十餘年以長齋供養爲業招引同事化納不倦以母老還若耶中內史郤愔表薦之徴博士不就】

顧愷之見謝萬因論神仙顧問云仙者之乘或羊或鹿使君當乘何物耶謝曰居家者遇物斯乘卿輩卽轅中客也

謝康樂父瑍生而不慧爲祕書郎早亡康樂小時便文藻逸祖車騎甚奇之謂親知曰我乃生瑍瑍那得不生靈運

何尙之與顏延年少相好狎二人並短小尙之嘗謂延年爲猿延年目尙之爲猴一日同遊太子西池延年問路人云吾二人誰似猴此人指尙之爲似延年喜笑此路人曰彼似猴君乃是眞猴

範蔚宗【範曄己見】臨刑時妓妾來別蔚宗悲涕流漣謝綜時亦同刑【宋書曰外甥謝綜爲曄所知】顧謂蔚宗曰舅殊不同夏侯色【先是曄在獄作詩曰禍福本無兆性命歸有極必至定前期誰能延一息在生已可知來緣防無識好醜其一丘何足異枉直豈論東陵上寧辯首陽側𨿽無嵇生琴庶同夏侯色寄言生存子此路行復卽故綜以譏曄沈約宋書曰曄意入獄便死上窮治其獄遂經二旬曄更有生望獄吏戲之曰外傳詹事或當長系曄聞驚喜綜熈先笑曰詹事在西池射堂上躍馬顧盻自以爲一世之雄今擾攘紛紜畏死乃爾設令今賜以性命人臣圖主何顏可以生存曄謂獄將曰惜哉薶如此人將曰不忠之人亦何足惜曄曰大將言是也】

範蔚宗撰和香方其序云麝本多忌過分必害沈實易和盈斤無傷零藿虛燥詹唐黏濕甘松蘇合安息郁金捺多和羅之屬並被珍於外國無取於中土及棗膏昏鈍甲煎淺俗非惟無助於馨烈乃當彌增於尢疾此序所言悉以比朝士麝本多忌比庾炳之零藿虛燥比何尙之詹唐黏濕比沈演之棗膏昏鈍比羊保甲煎淺俗比徐湛之甘松蘇合比慧琳道人沈實易和以自況也

宋太祖嘗面許張思光【融】爲司徒長史敕竟不下張乘一馬甚瘦太祖見之問曰卿馬何瘦給粟多少張曰日給粟一石上曰食粟不少何瘦如此張曰臣許而不與明日卽除司徒長史

王延之【己見】阮韜俱是劉湛【己見】外甥並有早譽劉甚愛之嘗曰韜後當爲第一延之其次也延之甚不平後爲江州每致餉下都韜與朝士同例髙祖聞之與延之書曰韜云卿未嘗有別意當由劉家月旦耶【南史曰阮韜字長明陳畱人晉光祿大夫孫也爲南兗州別駕江夏王求資費錢韜曰此朝廷物也執不與】

張思光旣免官爲詩與何徴士【何求己見】有髙尙之言何答曰昔聞東都日不在簡書前思光久病之及何后婚孔氏女思光始爲詩贈何曰惜哉何居士薄暮遘荒淫何亦病之而無以釋也

謝吏部【謝朓己見】初告王敬則反狀【蕭子顯齊書曰王敬則晉陵南沙人母爲女巫生敬則而胞衣紫色謂人曰此兒有鼓角相敬則兩腋下生乳各長數寸夢騎五色獅子二十善拍張明帝卽位爲直閣軍進大司馬以事伏誅】謝妻是敬則女常懷刀欲報謝謝不敢相見及爲吏部郎謝自敍謙挹沈昭略謂之曰卿人地之美無愧此職但恨今日刑於寡妻【南史曰眺臨刑嘆曰天道其不可昧乎我𨿽不殺王公王公因我而死齊書曰沈昭略字茂隆吳興武康人祖慶之太尉父文振侍中昭略性狂雋不事公卿升平末爲相國西曹掾齊髙帝謂王儉曰南士中有沈昭略何職處之儉以擬前將軍尋爲中書郎遷侍中永元中與叔文季俱召入華林省賜藥酒卒】

江祏及弟祀【南史曰江祏字宏業濟陽考城人姑爲齊髙帝兄始建王妃生明帝祏少爲明帝所親恩如兄弟明帝入纂拜寧朔將軍官中書令弟祀字景昌位晉安王鎭北長史明帝崩祏受遺輔政以謀廢東昏兄弟同日見殺】與劉沨劉晏【南史曰劉沨字處和南陽人爲始安王遙光諮議遙光敗與弟謙俱見殺】俱候謝暉暉戲之曰可謂帶二江之雙流齊太祖嘗置酒爲樂淸河崔思祖侍宴謂沈侍中【沈文季己見】曰羮膾爲南北所推沈答曰羮膾乃吳食非卿所知思祖曰炰鼈膾鯉似非勾吳之詩沈曰千里蒓羮豈關魯衛之事帝稱美曰蒓羮頗須歸沈【南史曰崔祖思字敬元淸河東武城人崔琰七世孫少有志气好讀書齊髙帝在淮陰祖思聞風自結爲上輔國主簿防預謀議齊朝建官靑冀二州刺史】

王儉與王敬則同拜三公徐孝嗣於崇禮門儉因嘲之曰今日可謂連璧儉曰不意老子遂與韓非同傳梁武朝盛於佛教朝賢多啟求受戒江休映精信因果而髙祖未知【梁書曰江革字休映濟陽考城人祖齊之宋金部郎父柔之齊倉部郎革早有才思六嵗便屬文仕至光祿大夫】謂江不奉佛乃賜江覺意詩五百字云惟當勤精進自彊行勝修豈可作防突如彼必死囚以此告江革並及諸貴遊又手敕云世間果報不可不信豈得防突如對元延明耶江因啟乞受菩薩戒【南史曰革在彭城南下爲魏人所執魏徐州刺史元延明聞革才名厚加接待革稱腳疾不拜延明將害之見革辭色嚴正更加敬重時祖暅同被拘執延明使暅作欹器漏刻銘革唾暅曰卿荷國厚恩乃爲虜立銘孤負朝廷延明又令革作丈八寺碑革辭以囚執旣久無復心思延明將加箠朴革厲色曰江革年六十不能殺身報主今日得死爲幸誓不爲人執筆延明知不可屈乃止】

朱異徧治五經涉獵文史兼通雜藝博奕書算皆其所長年二十詣都沈尙書【約】戲語曰卿年少何乃不廉異逡巡未達其防約曰天下惟有文義棋書卿一時將去那得云廉【朱異己見】

殷孚【沈約宋書曰孚殷淳子有父風大明末爲尙書吏部郎】與何朂嘗共食【朂是何無忌子】孚羮盡朂曰益殷羮孚答曰何無忌諱

謝鳳子名超宗謝莊子名朏宋明帝敕二人由鳳莊門入超宗曰君命不可以不往乃趨而入朏曰君處臣以禮遂不入

王僧防子慈謝鳳子超宗【並己見】並年少戲狎慈方學書超宗曰卿書何如防公慈曰慈書比大人猶雞之比鳳謝莊子劉勔子悛嘗同飲悛曰謝莊兒不可云不能飲曰茍得其人自可流湎千日

何承天爲著作時年已老而諸佐郎並名家年少潁川荀伯子嘲之常呼爲奶母何曰卿當云鳳凰將九子何言奶母耶【南史曰何承天東海郯人母徐廣姊聰明博學故承天防漸訓義博見古今爲一時所重除著作佐郎】

陸澄當世稱爲碩學讀易三年不解文義欲撰宋書終不能成王儉戲之曰陸公書廚也

到舍人【梁書曰到鏡字圓照到漑子五嵗口授爲詩婉有詞致位太子舍人作七悟文甚美】子藎小時聰慧【南史曰到鏡子藎早聰慧仕尙書殿中郎】嘗從髙祖幸京口登北顧樓賦詩藎受詔便就上覽以示其祖漑曰藎定是才子翻恐卿從來文章假手於藎因賜漑連珠曰研磨墨以騰文筆飛毫以書信如飛蛾之赴火豈焚身之可厷必耄年其已及可假之於少藎

初梁武帝與任昉相遇於竟陵王西邸從容語昉曰我登三事當以卿爲記室昉亦戲帝曰我若登三事當以卿爲騎兵以帝善騎故也後帝旣登大位與昉語次因及此語昉仰謝曰昔承淸宴屬有緒言提挈之防形於善謔豈謂多幸斯言不渝

釋寶淵廣寫義防貴市王徵南書緘封一簏有意西歸同寺慧濟謔之曰昔謝氏靑箱不至不得作文章今卿白簏未來判無講理淵曰殊不然此乃打狗杖耳【釋道宣續髙僧傳曰釋寶淵本姓陳巴西閬中人年二十三於成都出家居羅天宮寺酷好蒲撲使酒挾气師僧旻曉諭返以爲讐因爾攺塗復從智藏采摭先業自建講筵】

劉諒爲湘東王所善【梁元帝始封湘束王】湘東一目眇一日與諒共遊江濵嘆秋望之美諒曰今日可謂帝子降於北渚湘東以爲刺巳因語諒曰卿言目而愁予耶由此嫌之【南史曰諒字求信彭城人祖繪大司馬從事中郎父孝綽祕書監諒少好學有文才尢悉晉代故事時號皮裏晉書】

魏伯起昔在京洛輕薄尢甚時爲之語曰魏収驚蛺蝶後文襄遊東山令諸臣宴文襄曰魏収恃才卿輩適須出其短往復數畨伯起忽大唱曰楊遵彥理屈已倒楊從容言曰我綽有餘暇山立不動若遇當塗恐翩翩遂逝當塗者魏翩翩者蛺蝶也文襄先知之大笑稱善魏佛助與邢子才意趣不協更相詆毀魏每議陋邢文邢云江南任昉文體本疏魏収非直模擬亦大偸竊魏聞乃曰伊嘗於沈約集中作賊何意道我偸任昉任沈俱有重名邢魏各有所好武平中黃門郎顏之推以二公意問祖僕射祖曰見邢魏之臧否卽是任沈之優劣【魏収邢邵己見北齊書曰祖瑩字孝徴神情機警詞藻遒逸性疏率不能廉愼起家祕書郎顏之推字介瑯琊臨沂人祖見逺父協並以義烈稱之推博覽書史辭情典麗爲湘東王右常侍好酒任縱不修邊幅時論少之】

祖孝徵所乘老馬自稱驑駒又與寡婦王氏姦通每人前相聞往復裴讓之與祖早狎嘗於眾中嘲祖曰卿珽那得如此詭異老馬十嵗猶號驑駒一妻耳順尙稱娘子於時喧然傳之【北史曰裴讓之字士禮河東聞喜人少好學有文情淸明俊辯早得聲譽對策髙第歷屯田郎中兼散騎常侍聘梁文宣時賜死】

王沙彌【晞】嘗詣晉祠賦詩曰日落應歸去魚鳥見畱連忽有相王使至召王不時至明日在丞相西閣祭酒盧思道謂王曰昨被召己朱顏得不以魚鳥致怪王緩笑曰昨晚陶然頗以酒漿被責卿輩亦是畱連之一物豈直魚鳥而已

徐之才聰辯彊識有兼人之敏尢好劇談公私防聚多相嘲戲常嘲王昕姓雲有言則誑近犬則狂加頸足而爲馬施角尾而爲羊盧元明因戲之才云卿姓是未入人名是字之誤徐卽答云卿姓在亡爲虐在丘爲墟生男則爲虜配馬則爲驢又嘗與朝士出遊遙望羣犬競走諸人試令目之徐應聲曰爲是宋鵲爲是韓盧爲逐李斯東走爲負帝女南䢐

阮孚性機辯好酒貌短而禿周文帝偏所愛重常於室內置酒十瓶瓶大一斛上皆加帽欲以戲孚孚適入室見卽驚喜曰吾兄弟輩甚無禮何爲入王家匡坐相對宜早還宅因持酒去周文帝憮然大笑

齊世有席毘嗤鄙文學嘲劉逖曰君文如朝菌須臾之豈比吾千丈松常有風霜劉答云旣有寒木又發春花可乎席不能屈【席毘未詳三國典略曰劉逖字子長彭城叢亭里人漢楚王后也少好弋獵後倦於羈旅發憤自勵專精讀書晉陽都防之所覇朝人士咸務宴集逖捲不離手遇有文籍所未見者則終日諷誦或通夜不歸亦畱心文藻頗工詩詠齊天保初行定陶縣令】

王肅好魚【己見】在北時彭城王【勰】嘗戲之曰卿不重齊魯大而愛邾莒小國王對曰鄕曲所美不得不好彭城復謂曰卿明日顧我爲卿設邾莒之餐亦有酪奴北人因號茗飲爲酪奴

孫彥舉以文才著稱然學淺行薄邢邵嘗謂之曰卿更須讀書孫曰我精騎三千足敵君羸卒數萬【北史曰孫搴字彥舉樂安人少勵志勤學孫騰薦之齊神武防神武西徵命李義深李士略作檄文皆辭請以搴代神武引搴入帳自爲吹火催促之搴神色安然援筆立就其文甚美神武大悅署相府主簿】

李庶生而天閹崔諶調之曰教弟種須法以錐徧刺作孔揷以馬尾庶曰先以此方逥施貴族藝眉有效然後樹須世傳諶門有惡疾以呼沱爲墓田故庶言及之【崔鴻十三國春秋曰李庶黎陽人魏大司農諧之子以淸才每接梁使徐陵謂其徒曰江北有李庶可語耳庶無須髯人謂天閹】

宗如周面狹長蕭詧戲之曰卿何爲謗經如周曰身自來不謗經蔡大寶曰卿當不謗餘經正應不信法華經爾蓋法華經云聞經隨喜面不狹長如周乃悟【後梁書曰蔡大寶字敬仁嘗以書幹僕射徐勉勉大賞異令與其子遊處所有墳籍盡以給之遂博覽羣書學無不綜】栁機【北史曰栁機字匡時河東解人偉容儀有器局頗涉經史年十九周武帝引爲記室】栁昂【北史曰栁昂字千里河東解人防聰穎有器識幹局過人周武帝時爲內史中大夫當途用事百寮皆出其下】在周朝俱歷要任至隋文帝受禪並爲外職時楊素方用事因文帝賜宴素戲語機云二栁俱摧機應聲答曰不若孤楊獨聳

侯白好俳謔一日楊素與牛退朝白語之曰日之夕矣素曰以我爲牛羊下來耶

麥鐡杖【隋書曰麥鐡杖始興人少有勇力日行五百里走及奔馬疏誕使酒好交遊重信義立功隋朝仕至開府儀同三司】因朝集考功郎竇威戲之曰麥是何姓鐡杖曰麥豆不殊那忽致怪【隋書曰蘇威字無畏武功人蘇則之後少有至性隋文帝爲丞相髙熲屢言其賢與語大悅居月餘威聞禪代之議遁歸田裏髙熲請追之帝曰此不欲預吾事且置之及受禪徴拜太子少保兼納言】

庾信自建康遁歸江陵湘東王因賜妾徐氏妾與信弟掞私通掞欲求之無致言者信庭前有一蒼鵞乃系書於鵞頸信視之遂題尾曰畜生乞汝

歐陽詢形狀猥陋長孫無忌嘗嘲之曰聳膊成山字埋肩畏出頭誰令麟閣上畫此一狝猴詢應聲曰索頭連背暖漫襠畏肚寒秖緣心渾渾所以麵團團太宗笑曰詢殊不畏皇后耶

武懿宗形狀短陋嘗統兵禦西戎畏懦而遁張元一嘲之曰長弓短度箭蜀馬臨髙蹣去賊七百里隈墻獨自戰忽然逢著賊騎豬向南防則天未曉曰懿宗無馬耶元一曰騎豬夾豕也則天大笑【劉昫唐書曰武懿宗則天伯父士逸之孫張元一武后時左司郎中善滑稽】

張易之與弟昌宗爲奉宸令引詞人爲供奉時有言昌宗是王子晉後身令被羽衣吹簫乘木奏樂於庭崔融賦詩爲絕唱有昔偶浮丘伯今同丁令威中郎才貌是藏史姓名非之句後與蘇味道相誚云某詩所以不及相公無銀花合也【味道詠上元詩曰火樹銀花合星橋鐡鎖開故崔以爲戲】味道云子詩𨿽無銀花合還有金銅丁

王勃與二弟助劼皆以文著後福峙防子勸又有文名福峙嘗以詫韓思彥思彥曰昔武子有馬癖君復有譽兒癖王家癖何多耶

婁師徳好諧謔則天朝大禁屠殺師徳因使至陜庖人進肉師徳曰何得有此庖人曰豺咬殺羊師徳曰豺大解事又進鱠復問何得有此庖人曰豺咬殺魚師徳大叱之曰智短漢何不道是獺遂不食

許敬宗嘗奏流其子昂於南及敬宗死博士思古議諡爲謬昂子彥伯於眾中將擊之曰今爲賢家君報讐何忽見怒彥伯慙而止

宋濟老於詞塲舉止可笑嘗試賦誤落官韻濟撫膺曰宋五坦率矣此聲大傳後禮部上甲乙名明皇先問曰宋五坦率不

盧相邁不食鹽醋同列問之足下不食鹽醋何堪邁笑而答曰足下終日食鹽醋復又何堪【劉昫唐書曰盧邁字子元範陽人以孝友謹厚稱貞元中以給事中平章事大政決於陸防公謹身中立守文奉法而已】

喬琳好談諧朱泚僭逆琳掌賊中吏部選人前白曰所注某官不穩便琳答曰足下謂此選竟穩便乎

楊汝士以尙書出鎭東川白樂天是尙書妹婿時以太子少傅分洛樂天戲代內子作詩賀兄嫂曰劉綱與婦共登仙弄玉隨夫亦上天何似沙哥【汝士小字沙哥】領崔嫂碧油幢引向東川又曰金花銀碗饒兄用罨畫羅裙任嫂裁嫁得黔婁爲妹婿可能空寄蜀茶來

白傅就裴晉公乞馬裴贈以一馬戲爲詩曰君若有心求逸足我還畱意在明姝蓋用愛妾換馬事白卽答云安石風流無柰何欲將赤驥換靑娥不辭使送東山去臨老無人與唱歌

白樂天求箏於牛奇章奇章贈詩曰但愁封寄去魔物或驚禪樂天云防教魔女弄不動是禪心樂天嘗言思黯自誇前後服鐘乳三千兩而歌舞之妓甚多乃謔予衰老故答思黯詩云鐘乳三千兩金釵十二行妒他心似火欺我如霜慰老資歌笑銷愁仰酒漿眼看狂不得狂得且須狂奇章又有詩云不是道公狂不得恨公逢我不教狂

張祜初未識白公白刺蘇州時祜來謁才見白卽語曰久欽借嘗記得君有欵頭詩祜愕然請其故白曰鴛鴦鈿帶拋何處孔雀羅衫付阿誰非欵頭何耶張頓首防笑仰而答曰祜亦嘗記得舍人有目連變白曰何也祜曰上窮碧落下黃泉兩處茫茫皆不見非目連變耶遂與歡宴竟日

徐晦嗜酒沈師善餐楊嗣復戲語云徐家肺沈家脾眞安穩耶

姚峴善滑稽遇機卽發姚僕射南仲廉察陜郊峴嘗見僕射延之中堂未及語忽有投刺者云李過庭僕射曰過庭之名甚新未知誰家子弟客將左右皆稱不知又問峴峴初猶俯首頃之自不可忍斂手言曰恐是李趨兒僕射久方悟而大笑

姚巖傑【摭言曰姚巖傑梁國公元崇之孫少聰悟絕倫弱冠博通典籍慕班固司馬遷爲文時稱大儒】與盧肇防於江亭【摭言曰盧肇字子發爲歙州牧】肇攺令欲目前取一聯卽發令曰逺望漁舟不闊尺八【尺八樂器名爾雅釋樂不載唐逸史曰開元末一僧往終南回寺中一老僧令於空房內取尺八來乃玉也謂曰汝主在寺以愛吹尺八謫在人間此常吹者也汝回可將此付汝主僧歸進於宗特攻吹之宛是先所禦者孫夷中仙隱傳曰房介然専吹竹笛名尺八】姚遽飲酒一器憑欄嘔噦須臾卽席還令曰憑欄一吐已覺空喉

方幹姿態山野且兔缺性好淩侮人有龍邱李主簿偶一見幹遂同杯酌李目有翳千攺令譏之曰措大喫酒防鹽軍將喫酒防醬只見門外著籬未見眼中安障李答曰措大喫酒防鹽下人喫酒防鮓只見半臂著襴不見口唇開跨一坐大笑【孫郃元英先生傳曰先生新安人字雄飛廣明間爲律詩江南未有及者謁錢塘守姚合合視其貌陋初甚侮之覽捲駭目變容而嘆先生一舉不得志遂遁於防稽與鄭仁規李頻陶詳爲三友】

唐僖宗頗工眾藝於音律蒱博蹴踘鬭雞無不精妙尢善擊毬嘗謂優人石野豬曰朕若應擊毬進士舉須爲狀元野豬對曰若遇堯舜作禮部侍郎恐陛下不免駮放

湖南馬希聲聞梁太祖嗜食雞慕之殺五十雞爲膳居其父武穆王喪發引之夕頓食雞臛數盤吏部侍郎潘起譏之曰昔阮籍居喪食蒸豚何代無賢

周世宗時陶尙書奉使江南韓熈載遣家妓以奉盥匜及旦以書謝有云巫山之麗質初臨霞侵鳥道洛浦之妖姿自至月滿鴻溝舉朝不能防其辭熈載因召家妓訊之云是夕忽當浣濯【東都事略曰陶谷字秀實邠州新平人有俊才起家爲校書郎在周爲翰林學士宋興歷禮刑戶部三尙書遷承防博記美詞翰滑稽好大言佛老之書陰陽之學亦能詳究幹徳初郊法物制度多谷所定】

陶尙書小字鐡牛李濤嘗戲之曰每至海源卽思靈徳陶谷使吳越忠懿王宴之因食蝤蛑詢其族忠懿命自蝤蛑至蜞蚏凡取十餘種以進谷曰眞所謂一蠏不如一蠏宴將畢或進葫蘆羮相勸谷下箸忠懿笑曰先王時庖人善爲此羮今依樣饌來者谷一語不答楊大年方與客棋石中立自外至戲云止於坐隅貌甚閒暇石答云口不能言請對以臆

楊大年嘗於丁晉公席上舉令云有酒如綫遇斟則見公答曰有餅如月因食則缺

楊文公嘗戒門人爲文宜避俗語旣而公自作表云伏惟陛下徳邁九皇門人鄭戩曰未審何時得賣生菜公笑易之

丁晉公在祕閣日凝寒近火常以鐡箸於灰燼間書畫同捨伺公暫起燒火箸使公至爲箸所熨曰昨宵通曉不寐爲四鄰筦喧呼所聒同捨曰是必嫁娶之家也公曰非是時平嵗稔小人輩共樂其父母祖先耳丁晉公自崖州還坐客論天下州郡何地最雄盛公曰惟崖州地望最重客問其故答曰宰相只作彼州司戶防軍他州何可及

石中立喜滑稽天禧中爲員外郎時西域獻獅子畜於禦苑日給羊肉十五斤石率同列往觀或曰吾輩忝與郎曹反不及一獸石曰汝何不知分彼乃苑中獅子吾曹員外郎耳安可並耶【魏泰東軒筆錄曰石防政中立事太宗爲館職至眞宗末年猶爲學士】

盛度體丰肥一日自前殿趨出宰相在後盛初不知忽見卽欲趨避行百餘步乃得直捨隱於其中石學士【中立】見其喘甚問之盛告其故石曰相公問否盛曰不問別去十餘步乃悟罵曰奴乃以我爲牛

王宣徽【拱辰】於洛中營第甚侈中堂起屋三層最上曰朝天閣時司馬公亦在洛於私第穿地丈餘作壤室邵康節見富鄭公公問洛中新事邵云近有一巢居一穴處者富爲大笑

趙閱道【抃】罷政閒居每見僧至接之甚有禮一日有士人以書贄見公讀之正色謝去後再往閽人不爲通士人謂閽者曰防政便直得如此敬重和尙閽者曰尋常僧來相見亦只是平平人相公道只是重袈裟士人笑曰我這領襴衫直是不直錢閽者曰也半看佛面士人曰便那輟不得些少來看孔夫子面人傳以爲笑孫巨源從劉貢父乞墨吏送達孫莘老中丞巨源以未得讓劉劉曰已嘗送君矣後知是莘老誤畱以其皆孫姓而同爲館職吏輩莫能別劉曰何不取其髯爲別吏曰皆胡而莫能別劉曰旣是皆胡何不以身之大小爲別於是館中以孫莘老爲大胡孫學士巨源爲小胡孫學士

沈存中【括】爲內翰劉貢父與從官數人同訪之始下馬典謁者報云內翰方就浴可少待貢父語同行曰存中死矣待之何益眾驚問其故貢父曰孟子云死矣盆成括眾悟其爲戲

劉貢父初入館乘一騍馬而出或言此豈公所乘亦不慮趨朝之際有從羣者或致奔踶之患耶貢父曰吾將處之也或問何以處之曰吾令市靑布作小防系之馬后耳或曰此更詭異也貢父曰我初幸館閣之除俸入儉薄不給桂玉之用因就廉直取此馬以代步不意諸君子督過之深姑爲此以揜言者之口耳

王觀恃才放誕陸子履愼黙於事無所可否觀嘗以方直少之然二人極相善觀嘗寢疾子履往之觀以方帽包裹坐復帳中子履笑曰體中小不佳何至是所謂王三惜命也觀厲聲曰王三惜命何如六四括囊聞者莫不大笑

馬黙爲臺官嘗彈奏劉貢父輕薄不當置在文館劉曰旣云馬黙豈合驢鳴【宋史曰馬黙字處厚單州成武人家貧徒步從石介學諸生時以百數一旦出其上將歸石語諸生曰馬君他日必爲名臣宜送之山下累官寶文閣待制知徐州紹聖時坐附司馬光落待制致仕】

劉貢父性滑稽喜嘲謔與王汾同在館中汾病口喫貢父爲之贊曰恐是昌家又疑非未聞雄名只有艾气王汾嘗嘲劉攽云常朝多喚子蓋常朝知班吏多雲班班謂之喚班攽應聲云寒食每呼君【東都事略曰王禹偁曽孫汾舉進士甲科元祐中爲工部侍郎寶文閣待制入元祐黨籍云】

治平初濮安懿王原寢皆用紅泥雜飾劉貢父謂王汾曰頃聞王墳賜緋得非子有銀章之命耶

王介甫爲相大講天下水利劉貢父嘗造介甫值一客在坐獻策曰梁山泊決而涸之可得良田萬頃但未擇得利便之地貯其水耳介甫傾首沈思曰然安得所貯許水乎貢父抗聲曰此甚不難介甫欣然以爲有策遽問之貢父曰別穿一梁山泊則足以貯此水矣介甫大笑遂止

王介甫多思而喜鑿說嘗與劉貢父共食王曰孔子不撤姜食何也貢父曰本艸言姜食多損智道非明民將以愚之孔子以道教人故不撤姜食所以愚之也介甫欣然而笑久乃悟其爲戲

劉貢父滑稽辯捷世推無對晚年𨿽得末疾乘機決發亦不能忍一日擁鑪於惠林僧寮語東坡曰吾之鄰人有一子稍長使之代掌小解不逾嵗誤質盜物資本耗折殆盡其子引罪請曰某拙於運財以敗成業今請從師讀書勉赴科舉其父大喜擇日具酒肴遣之旣別且囑之曰吾老矣恃子以爲窮年之養今子去我而遊學儻或僥幸攺門換戶固吾之大幸然切有一事不可不記或有交友與汝唱和須子細看莫更和卻賊詩狼狽而歸蓋譏東坡前逮詔獄王晉卿周開祖之徒皆以和詩爲累也【烏臺詩案曰公有與王詵往來詩賦及寄周邠諸詩二人皆以収蘇軾有譏諷文字不申繳有司各治罪】貢父語始絕口東坡卽曰某聞昔夫子自衛反魯防有召夫子食者羣弟子相與語曰魯吾父母之我曹久從夫子轍環四方今幸俱還鄕裏伺夫子之出當共尋訪親舊因閱市肆眾欣然許之始過闤闠未及縱觀而稠人中望見夫子巍然而來惶懼相告由夏之徒奔踔越逸無一畱者獨顏子拘謹不能遽爲闊步顧市中石塔似可隱蔽卽屏伏其旁以俟夫子之過羣弟子因目之爲避孔子塔蓋譏貢父風疾之劇以報之也東坡嘗與劉貢父言某與捨弟習制科時日享三白食之甚美不復信世間有八珍也貢父問三白之說坡言是一撮鹽一碟生蘿卜一盌飯貢父大笑久之以簡招坡喫皛飯坡不復省憶謂人云貢父讀書多必有出處比至赴食見案上所設惟蘆菔鹽飯而已始悟貢父以三白相戲援匕箸食之防盡將上馬云明日可見過當具毳飯奉待貢甫𨿽知其爲戲但不解毳飯所設何物迨往談論過半午不設食貢父饑甚索飯坡云少待如此者再三坡答如故貢父饑不可忍矣坡徐曰鹽也毛蘆菔也毛飯也毛非毳而何貢父捧腹曰固知君必報東門之役然慮不及此坡始命進食扺暮乃去

王聖塗云【聖塗字辟之】蘇子瞻文章議論獨出當世風格髙邁書畫亦精絕有得其眞迹者重於珠玉𨿽才髙一世而遇人溫厚有片善卽與之傾盡城府論辯酬倡間以談謔謫居黃州日有陳處士攜紙筆求書防客方鼓琴遂書曰或對一貴人彈琴者天陰聲不發貴人怪之曰豈慢耶對曰也不慢其淸談善謔如此

蘇子瞻與姜潛同坐姜字至之先舉令云坐中各要一物是藥名乃指子瞻曰君藥名也問之曰子蘇子子瞻應聲曰君亦藥名也君若非半夏定是厚朴姜請其故曰非半夏厚朴何故曰姜制之【宋史隱逸傳曰姜潛字至之兗州奉符人從孫復學春秋神宗時召對除陳畱令以不散靑苖錢移疾去】

東坡鎭維幕下皆奇豪一日石塔長老遣侍者投牒求解院東坡問長老欲何往對曰歸西湖舊廬東坡卽將僚佐同至石塔令擊鼓大眾聚觀袖中出防使晁無咎讀之其詞曰大士何曽出世誰作金毛之聲眾生各自開堂何關石塔之事去作無相住亦隨緣戒公長老開不二門施無盡藏念西湖之久別亦是偶然爲東坡而少畱無不可者一時稽首重聽白槌渡口船逥依舊雲山之色秋來雨過一新鐘皷之聲以文爲戲一時咸慕其風

東坡在惠州天下傳其已死後七年北歸時章丞相方貶雷州東坡見南昌太守葉祖洽葉問曰世傳端明已歸道山今尙爾遊戲人間耶坡曰途中見章子厚乃回反耳

黃魯直戲東坡曰昔右軍書爲換鵞字近日韓宗儒性饕餮每得公一帖於殿帥姚麟家換羊肉數斤可名公書爲換羊書矣公在翰苑一日以生辰制撰紛冗宗儒繼作簡以圖報書來人督索甚急公笑曰傳語本官今日斷屠

涪翁【黃庭堅已見】嘗和東坡春菜詩云公如端爲苦筍歸明日春衫誠可脫坡得詩戲語坐客曰吾固不愛做官魯直遂欲以苦筍硬差致仕聞者絕倒

劉道原【恕】日記萬言終身不忘壯輿【羲仲道原子並已見】亦能記五六千字壯輿之子所記才三千字晁以道戲壯輿曰更兩世當與我輩相似

呂嘉問【已見】提舉市易曽子宣【布】劾其違法曽反得罪嘉問治事如故劉貢父曰豈意曽子避席望之儼然乎嘉問字望之【司馬公洓水記聞曰曾布爲三司使與呂嘉問爭市易事介甫主嘉問布坐左遷】蘇長公在維一日設客十餘人皆一時名士米元章亦在坐酒半元章忽起立自贊曰世人皆以芾爲顚願質之子瞻長公笑答曰吾從眾【海嶽遺事曰米元章嘗爲書畫學博士後遷禮部員外郎數遭白簡逐出一日以書抵蔡京訴其流落且言舉室百指行至陳畱獨得一舟如許大遂畫一艇於行問京哂焉時彈文正謂其顚而芾又歷告諸執政自謂久任中外並被大臣知遇舉主累數十百皆用吏能爲稱首一無有以顚防者世遂傳米老辯顚帖】

元祐中米元章居京師被服怪異戴髙檐帽不欲置從者之手恐爲所涴旣坐轎爲頂蓋所礙遂徹去露帽而坐一日出保康門遇晁以道以道大笑下轎握手問曰晁四你道似甚底晁云我道你似章二人撫掌絕倒時西邊獲賊寨首領章檻車入京故晁以爲戲滕甫有弟申狠暴無禮其母獨篤愛用是數淩侮其兄而閫政多紊章子厚與甫舊狎一日語之曰公多虞舜然亦有不似者甫究其說子厚曰者父頑母嚚象傲不者克諧以孝耳【宋名臣四科事實曰龍圖滕甫臨大事毅然不計死生至於己私則小心莊栗惟恐有過】

黃魯直劉莘老同在館中每庖人請食次魯直頗治珍味劉北人性朴厚常云來日喫蒸餅鄕音頗質黃不樂其簡儉一日聚飲行令以三字離合成字一人云戊丁成皿盛或云王白珀石碧或雲裏予野土墅黃雲禾女委魏劉未答黃遽云僕當奉代以來力敕正整如何其聲大似蒸餅之語坐皆笑劉不樂

呂與叔言長安有安氏家藏唐明皇髑髏作紫金色其家事之甚謹因爾家富達遂爲盛族後其家析居爭髑髏斧爲數片【道學名臣言行錄曰呂大臨字與叔大鈞之弟學於橫渠橫渠卒乃東見二程元祐中除正字範內翰薦可爲講官未用而卒】張文潛【張耒已見】聞之卽語曰明皇生死爲姓安人極惱合坐大笑時秦學士太虛方爲賈禦史彈不當授館職文潛戲太虛曰千餘年前賈生過秦今復爾也聞者以爲佳謔

郭景初嘗夜出爲醉人所誣【墨客揮犀曰郭朏字景初泉州人少有才學而性甚輕脫】太守召景初詰其狀景初笑曰諺所謂張公喫酒李公醉太守怪其言不屈命取紙筆使作張公喫酒李公醉賦郭操紙立就其略云事有不可測人當防未然何張公之飲酒乃李老之醉焉淸河丈人方肆杯盤之樂隴西公子俄遭酩酊之愆太守見而大笑乃釋之林瑀王淶同作直講林謂王曰何相見之濶也王曰遭此霖雨瑀雲今後轉更疏濶王曰何故答云逢此短晷蓋譏王之侏儒

陳繹好爲惇朴之狀時謂熟顏回後熈寧中臺州推官孔文仲舉制科庭試對策言事有痛哭太息執政惡而黜之繹時爲翰林學士語於眾曰文仲狂躁眞杜園賈誼王平甫笑曰杜園賈誼可對熟顏回合坐大噱李章赴鄰人小集主人素鄙防次章適坐其傍旣進饌主人前一魚特大於眾客者章卽請於主人曰章與主人俱蘇人每見人書蘇字不同其魚不知合在左邊者是右邊者是主人曰古人作字不拘一體移易從便也章卽引手取主人之魚示眾云領主人指揮今日左邊之魚亦合從便移過右邊一座輟飯而笑終席乃已【龔明之中吳紀聞曰李章姑蘇人敏於戲調】

元符中上巳日錫燕從臣命禦新龍舟蔡元長忽墜於金明池萬眾喧駭蔡得浮木憑出遂入次捨方一身淋漓蔣頴叔【之奇】唁公曰元長幸免瀟湘之役蔡大笑答曰防同洛浦之遊

許下人相傳章子厚當軸喜罵士人嘗對眾云今世士人如人家婢子才出外求食个个要作行首張天覺在旁云如商英者莫做得一个角妓否章笑久之遂遷職子厚之孫章大方云不然天覺好詼諧先祖丞相曰豈有禁從作是俳語好闥天覺應聲云某權某職且二年切告相公撻下權字丞相未防乃落權字

吳元中在辟雍時試經義五篇盡用字說據援精博蔡京爲進呈特免過省以爲學字說之勸及作相請復春秋科反攻王氏徐擇之時爲左相語人曰吳相此舉𨿽湯武不能過客不解擇之曰逆取而順守元中甚不能平【宋史曰吳敏字元中眞州人大觀二年辟雍私試蔡京愛其文薦充館職中書侍郎劉正夫以敏未嘗過省不可京請禦筆特召上殿除左司郎官金人犯順敏薦李綱同贊徽宗內禪遷知樞密院事】

翟防政汝文與蔡安世【靖】陳應賢【光】同在門下省安世位汝文之上應賢坐其下每共談論二人交辟之一日辭屈汝文嘆曰嗟乎遂厄於陳蔡之間【蔡絳鐡圍山叢談曰翟防政公巽字汝文有文名對人辭語華暢𨿽談笑歷歷皆可聽然不妄吐也政和間爲給事中】

宣和間追復蘇軾職名時衛仲達當行詞同列戲語曰達可宜善爲此詞蓋須焚黃耳聞者莫不大笑【淇水流慶錄曰衛仲達初名上達字達可秀州華亭人大觀三年登進士第徽宗攺今名爲館職日上書諫修三山石橋官至吏部尙書】

尢延之博洽工文與楊誠齋爲金石交淳熈中誠齋爲祕書監延之爲太常卿又同爲靑宮寮寀二公皆善謔延之一日言有一經句請祕監對曰楊氏爲我誠齋應聲曰尢物移人眾皆嘆其敏確

楊誠齋嘗戲呼尢延之爲蝤蛑延之呼誠齋爲羊一日食羊白腸延之曰祕監錦心繡腸亦爲人所食誠齋笑吟曰有腸可食何須恨猶勝無腸可食人世稱蠏爲無腸公子一坐大笑

翟伯壽俊爽好奇巾服一如唐人自名唐裝【張荃翁貴耳集曰翟耆年字伯壽公巽防政之子能淸言工及八分書】一日往見許彥周彥周髽髻著犢鼻禈躡髙屐出迎伯壽愕然彥周徐曰吾晉裝也公何怪

乾道中眾客赴郡宴爾日伎樂甚盛一年少勇於見色甫就席中一客以服辭乃命撤樂勸酬次年少責此人曰敗一席之歡者爾也眞所謂不自殞滅禍延過客者耶賔主爲之閧堂

防稽有富人馬生以入粟得官號馬殿幹喜賔客有姬美能歌時出佐酒客有梁縣丞者頗因與之目成後馬生殂梁捐金得之他日置酒觴客陳無損益之在坐酒酣舉杯屬梁曰有儷語奉上梁諦聽之卽瑯然髙唱曰昔居殿幹之家爰喪其馬今入縣丞之室母逝我梁一坐大笑梁憮然不樂無防病死

趙魏公【趙孟頫已見】有一私印曰水晶宮道人周艸窓以瑪瑙寺行者對之【夏文彥圖繪寶鑑曰周密字公謹號艸窓歷山人居錢塘】魏公遂不用此印後見艸窓同郡崔進之藥肆縣一牌曰養生主藥室魏公以敢死軍醫人對之進之亦不復設此牌魏公語人曰我今日方爲水晶宮吐气

劉時中與文子方【矩】同過暢純父【暢師文已見】值其濯足暢聞二人至輟洗迎笑而出曰佳客至正有佳味於臥內取四大桃置案上以二桃洗於濯足水中持啖二人子方與時中不食但以其置案上者人持一顆去曰公洗者其自享之無以二桃污三士也乃大笑而出

張仲舉每以文自負常語人曰吾於文已化矣蓋吾未嘗搆思特任意屬筆而已【元史曰張翥字仲舉晉寧人少負才雋豪放不羈好蹴踘喜音樂其父以爲憂翥翻然曰大人勿憂今請易業乃閉門讀書受業於李存存江東大儒其學傳於陸九淵翥從之遊道徳性命之說多所研究畱杭從仇逺學遠於詩最髙翥盡得其音律之奧遂以詩文知名】他日學士實喇卜示以所爲文請易數字仲舉苦思移時終不能就實喇卜曰先生於文豈猶未化耶何思之苦也仲舉因相視大笑【陶九成輟耕錄曰文定王實喇卜字敬臣號山齋輝和爾人庚申帝之師也】

嘉興林叔大【鏞】爲江浙行省掾貪墨鄙吝頗交名流以沽美譽其於達官顯宦則品饌甚丰若髙人勝士不過素湯餅而已一日延黃子久作畫多士畢集復以此供客諸人不能堪譏訕交作叔大赧甚揖潘子素求題其畫子素援筆書一絕句云阿翁作畫如說法信手拈來種種佳好水好山塗抺盡阿婆臉上不曽搽子久笑語曰好水好山謂達官顯宦阿婆臉不搽言素面也言未巳子素復加一句云諸佛菩薩摩訶薩俱不解其意子素曰此卽僧家懴悔閧堂大笑而散叔大數日不見客【姑蘇志曰黃公望字子久性聰敏博極羣書於技能無不通曉補浙西憲掾以忤權豪棄去黃冠野服往來三吳開三教堂於蘇之文徳橋三教中人多執弟子禮善畫山水師董源巨然潘純字子素廬州人遊京師文學貴介爭延致之每宴集談笑傾坐】

語林卷二十七

欽定四庫全書

語林卷二十八

何良俊撰輕詆二十八

或問子西孔子曰彼哉彼哉蓋厭絕之也至孟子於管晏猶或輕之則聖賢亦詆訶人耶嗚呼聖賢之心非不欲並包兼容然是非之公卒何可掩不有所貶後安懲

禰正平自荊州北遊許都書一刺懷之漫滅而無所遇或問之曰何不從陳長文司馬伯達乎禰曰卿欲使我從屠沽兒輩耶又問當今復誰可者禰曰大兒孔文舉小兒楊徳祖

人問禰正平荀令君趙蕩冦皆足蓋當世乎禰答曰文若可借面弔喪稚長可使監廚請客其意以荀但有貌趙健啖肉也

劉荊州【劉表已見】嘗自作書欲與孫伯符以示禰正平正平嗤之言如是爲欲使孫防帳下兒讀之耶使張子布見乎

管幼安少便恬靜常笑邴根矩華子魚有仕宦意及華爲司徒上書讓幼安幼安聞之笑曰子魚本欲作老吏故榮之耳

劉巴不與張飛語孔明問之巴曰大丈夫處世當交四海英雄何至與兵子共語

虞仲翔在東吳曹公欲辟之虞聞之曰盜跖欲以餘財污良家耶

石勒治門閤至峻有醉胡乘馬徑入府門勒問門吏馮翥向走馬入門爲是何人翥惶遽忘諱誤對云向有醉胡乘馬馳來卽已訶問胡人難與語非小吏所制勒笑曰胡正自難可與言【石虎鄴中記曰石勒字世龍上黨武鄕人匈奴之苖裔也永嘉初豪傑並起共推爲主都於襄國後僭正號】

周僕射以雅望有海內重名後頗有酒失爲僕射時略無醒日時人謂之三日僕射庾太尉曰周侯末年所謂鳳徳之衰

阮光祿【阮裕已見】聞何次道拜相嘆曰我當何處生活【晉陽秋曰何充字次道廬江人思韻淹通有文義才情累遷侍中驃騎軍州刺史】

禇公與孫興公【禇裒孫綽並已見】同遊曲阿後湖中流風勢猛迅舫欲傾覆禇公已醉乃曰此舫人皆無可以招天譴者惟孫興公多塵滓正當以厭天欲耳便欲捉擲水中孫遽無計惟大啼曰季野卿念我

眞爲監軍時範平爲吏部尙書大坐語卿此還不失爲防軍曰卿何事人中作市井

符朗初過江【裴景仁秦書曰朗字元達符堅從兄性宏放神气爽悟堅常曰吾家千里駒也堅爲慕容衝所圍朗降謝用爲散騎侍郎】王大與兄國寶命駕詣之汰法師問朗曰【安法師曰竺法汰者體器簡道情冥到法師友而善焉一說法汰卽安公弟子】見王吏部兄弟未朗曰非一狗面人心又一人面狗心者是耶蓋以忱醜而才國寶美而狠也【秦書曰朗矜髙忤物不容於世眾讒而殺之】

劉邁【劉毅之兄】爲殷仲堪參軍桓南郡嘗過仲堪於防事前戲馬以矟擬仲堪劉時在坐謂南郡曰馬矟有餘精理不足

會稽太守孟顗事佛精懇而爲謝靈運所輕謝嘗語顗曰得道應須慧業文人卿生天當在靈運前成佛必在靈運後顗深恨此言【南史曰孟顗字彥重平昌安邱人衛軍昶弟也昶顗並美風姿時人謂之雙珠昶貴盛顗不就辟昶死後歷侍中卒於會稽太守】

顏延之每薄湯恵休詩謂人曰休上人制作委巷間歌謡耳方當誤後生

王僧達【已見】性好鷹犬何尙之致仕復起嘗於宅設八關齋大集朝士行香次至僧達曰願卽解於鷹犬勿復遊獵僧達答曰家養一老狗放之去已復還尙之失色謝宣映【南史曰謝絢字宣映謝景重之子】曾於公坐戲調其舅湛湛甚不堪之謂曰汝父昔已輕舅汝今復來加我可謂世無渭陽情也【宋書曰景重是王胡之外甥與舅亦不協】

丘車騎嗜酒弛縱不治形儀好臧否人物嘗在沈淵坐見王文憲詩沈曰王令文章大進丘曰何如我未進【丘靈鞠王儉並已見】

王瞻好裁貶人物小時與齊豫章王嶷爲友嘗嶷髙論武帝時在大牀寢瞻謂嶷曰帳中人物亦復隨人寢興嶷言次忽問王景文卿兄揩賢愚何如殷道矜瞻曰卿遂復言他人兄耶武帝笑語嶷曰多王【嶷小名】汝兄愚那得忽來王參軍此句瞻曰直恐如卿來談【南史曰王瞻字明逺謨子負气傲俗好裁貶人物齊建元初爲永嘉太守詣闕跪拜不如儀召入東宮付廷尉殺之】江左甲族向來多不居憲臺王氏以分支居烏衣者官位微減王僧防初除禦史中丞謂人曰此是烏衣諸郎坐處我亦可試爲耳

張忺泰爲直閣校尉通涉雅俗交結多是名素每下直輒著鹿皮冠衲衣錫杖執素琴有以啟武帝者帝曰家兒何作此舉止【南史曰張忺泰字義亨竟陵人衛軍興世子也不以武業自居好書讀子史年十餘詣禇彥回彥回問張郎弓馬多少答曰性怯畏馬無力牽弓彥回異之】

王元長初爲司徒法曹詣王僧祐因過沈昭略元長與沈先未相識沈屢顧盼請主人曰是何年少元長殊不意因語曰僕出於扶桑入於暘谷照耀天下云誰不知沈曰不知許事且食蛤蜊元長曰方以聚物以羣分君生長東隅居然應嗜此族

張敬兒拜車騎軍開府王敬則戲之呼爲禇彥回【時咸推禇彥回風度詳雅敬則以敬兒武臣麄率故以彥回爲戲也】敬兒曰我馬上得之終不得作華林閣勲【南史曰敬則在宋與壽寂之殺後廢帝於華林園】

卞田居【卞彬已見】爲平越長史嘗目禽獸云羊性淫而狠豬性卑而率鵞性頑而傲狗性險而出皆指斥貴勢其賦蝦蟆云紆靑拖紫名爲蛤魚世以比令僕也又云科斗唯唯羣浮闇水維朝繼夕聿役如比令史諮事也文章於閭巷

劉中郎性韻剛疎輕言肆行一日遇禇司徒【淵】入朝以腰扇障日中郎從側過曰作如此舉止羞面見人扇障何益禇曰寒士不遜中郎曰不能殺劉安得免寒士【南史曰劉祥字顯徵穆之之曾孫少好文學性韻剛疎建元中爲正員郎後爲臨川王驃騎從事中郎】王奐初拜僕射劉顯徵【祥】與奐子融同載行至中堂見路人驅驢劉曰驢汝好爲之如汝人才皆已令僕矣【南史曰祥著連珠十五首以寄懷其譏議者云希世之寶違時必賤偉俗之器無聖則淪是以明玉黜於楚岫章甫窮於越人】

王茂逺子琮爲國子生尙始興王女繁昌主琮少不恵爲學生所嗤遂離昏茂逺謝始興始興曰此自主意身極不願如此茂逺曰下官曾祖是謝仁祖外孫亦不借殿下姻媾爲門戶

沈休文常侍梁武帝宴值豫州獻栗徑寸半帝奇之問栗事多少與約各疏所憶沈少帝三事約出語人曰此公防前不讓卽羞死

徐常侍【徐陵已見】聘齊時魏收文學北朝之秀收錄其文集以示徐令之江左徐速濟江而沈之從者以問徐曰吾爲魏公藏拙

庾信至北惟愛溫子升寒山寺碑後還南人問北方何如信曰惟寒山寺一片石堪共語余若驢鳴犬吠耳何敬容爲尙書令淺於學術不善作艸署名敬字大作茍小爲文容字大爲父小爲口陸倕見而戲之曰公家茍旣奇大父亦不小敬容不能答

江從簡是江光祿子【江革已見】小時有文情年十七作采荷調以刺何敬容曰欲持荷作柱荷弱不勝梁欲持荷作鏡荷暗本無光敬容不覺惟嘆其工【南史曰江革少子從簡少有文才作采荷調以刺何敬容爲當時所賞官至司徒從事中郎侯景亂爲任約所害】

蕭韶是梁宗室【南史曰蕭韶字徳茂梁長沙宣武王之孫太淸中爲舍人城陷西奔江陵湘東王用爲郢州刺史】初爲幼童庾開府【信】愛之有斷袖之歡衣食所資皆開府所給遇有客韶爲開府酒後爲郢州開府西上江陵途經江夏韶接開府甚薄坐淸油幕下引開府入宴坐開府別榻有自矜色開府稍不堪因酒酣乃徑上韶牀踐蹋肴饌直視韶面語曰官今日形容大異近日時賔客滿坐韶大慙恥

胡倫許【胡已見】嘗於髙允坐見中書侍郎李璨璨被服華靡倫許貧老衣褐璨頗忽之倫許謂之曰老子今若相許脫體上袴褶衣帽君欲作何計也李惕然失色楊遵彥【愔】典選二十餘年奨拔人倫以爲己任然取士多以言貌時人爲之語曰楊公用人如貧士市取其大者

魏佛助以溫子升全不作賦邢𨿽有一兩首又非所長常云文士會須作賦始成大才今人惟以章表碑志自許此外更同兒戲

劉晝作六合賦自謂絕倫以呈魏收收曰賦名六合已是大愚文又愚於六合君四體又甚於文晝大忿以示邢子才子才曰君此賦正似疥駱駝伏而無娬媚【後魏書曰劉晝本大儒舉秀才入京考策不第方復緝綴詞藻言甚俚拙作賦一首以六合爲名自謂絕倫】崔信明嘗自矜其文謂過李百藥鄭世翼遇之江中謂信明曰嘗聞有楓落吳江冷願見其餘信明欣然多出眾篇世翼覽未終篇曰所見不逮所聞投諸水引舟逕去【唐詩紀事曰鄭世翼滎陽人武徳時爲州錄事參軍以言忤物貞觀中坐怨謗流死嶲州】唐太宗行幸翠微宮以司農卿李緯爲民部尙書會有自京師來者帝問房齡聞緯拜尙書謂何答曰惟稱李緯好髭帝聞遽攺授洛州刺史

髙宗朝姜恪爲左相閻立本爲右相時姜以邊立功立本最善圖畫時人爲之語曰左相宣威沙漠右相馳譽丹靑

武后時有禦史臺令史入臺門值裏行禦史數人聚立門內令史下驢衝過其間諸禦史大怒杖之令史云今日之過實在此驢乞先數之然後受罰禦史許之此人卽語驢曰汝伎藝可知精神極鈍何物驢畜敢於禦史裏行於是羞而止【大唐載曰武后初稱周恐下心不安乃令人自舉供奉官正員外多置裏行拾遺補闕禦史時有車載斗量之詠】

楊再思呼朝士爲麒麟楦或問之曰今假拚麒麟必修飾其形覆之驢上宛然異物及去其皮還是驢耳無徳而朱紫何以異是

狄仁傑爲相有盧氏堂姨居午橋別墅未嘗入城仁傑伏臘修禮甚謹嘗雪後休暇盧氏適見表弟挾弧矢攜雉兔歸羞味進於堂上顧揖仁傑意甚輕傲仁傑因啟曰某幸爲相表弟有所欲願悉力從其請姨曰吾止有一子不欲令事女主仁傑慙而去

趙仁奨住王戎墓側善歌黃麞景龍中負薪詣闕云助國調鼎卽除臺官中書令姚崇曰此是黃麞耶攺授當州一尉宋務光嘲之曰趙仁奨出王戎墓下入朱博臺中捨彼負薪登玆列柏行人不避驄馬坐客惟聴黃麞忽一夫負兩束薪曰此合拜殿中人問其由曰趙以一束拜監察此兩束合授殿中

盧藏用初終南少室二山時有意當世人目爲隨駕士晚年乃徇權利司馬承禎還山藏用指終南曰此中大有佳處承禎徐曰以僕視之仕宦之捷徑耳【盧藏用已見】

陸餘慶爲洛州長史其子嘲之曰陸餘慶筆頭無力嘴頭硬一衙受詞訟十日判不竟置案褥下餘慶得讀之曰必是那狗遂鞭之

李林甫每與同僚議及公直之事則如癡醉之人未嘗問答或語及阿徇之事則響應如流張曲江嘗謂賔客曰李林甫議事如醉者腦語

王縉作相日好與人撰碑志有送潤毫者誤叩右丞門右丞曰大作家在那邊

宗欲相蘇頲夜召蕭嵩艸制其詞曰國之瓌寶帝曰朕不欲斥其父名卿當爲刋削沈思久之曰國之珍寶嵩出帝曰虛有其表嵩頤大多髭故云【唐詩紀事曰嵩開元初權中書舍人王丘齊澣以嵩少學術不以行輩許之獨姚崇稱其逺到】

嚴武以世舊待杜甫甚善甫性偏躁傲誕嘗醉登武牀瞪視曰嚴挺之乃有此兒

朱泚僭逆姚令言與源休同知政事羣凶宴樂旣醉令言與休論功令言自比蕭何休曰帷幄之謀成秦之業無出予右吾比蕭何子爲曹參可矣時朝士在賊庭者聞之皆笑謂休爲火迫酇侯

長慶中一朝士退朝詣其友人見衲衣道人在坐不懌而去他日謂友人曰公何故好毳褐之夫吾不知其賢愚且覺其臭友人應曰毳褐之臭豈勝銅乳銅乳之臭並肩而立接迹而趨公處其間曾不嫌恥反譏余與山野有道之士遊南朝髙人以蛙鳴及蒿萊勝鼓吹以吾視毳褐愈於今之朱紫逺矣

韓愈嘗語李程曰某與崔丞相【羣】同年往還直是聰明過人李曰何處是過人者韓曰共愈往還二十餘年不曾共說著文章

韓昌黎初貶之制是席舍人艸詞中曰早登科第亦有聲名席旣物故友人曰席無令子弟豈病陰毒傷寒而與不潔喫耶韓曰席十八喫不潔太遲人問之曰出語不是

李泌謂盧杞姦邪徳宗稱其小心泌對曰小心乃姦臣之態

李紓侍郎好諧戲又服用華鮮嘗朝回與同列入坊門有負販者呵不避李罵雲頭錢價奴兵輒衝官長負者顧而言曰八錢價措大漫作威風紓樂采異語使僕者誘之至家爲設酒饌問八錢之義負者答曰只是衣短七耳同列以爲破的【唐詩紀事曰李紓字仲舒大歷初李季卿薦爲左補闕徳宗時終吏部侍郎】

關播盛稱李元平用爲汝州別駕李希烈作逆使李克誠禽之又募亡命爲內應縛致元平入見希烈遺下污地希烈以其眇小無髯戲克誠曰使爾取元平何得元平兒來因嫚罵曰盲宰相使汝當我何待我淺耶【劉昫唐書曰關播字務元衛州汲人盧杞以其柔緩易制驟稱薦之用爲吏部侍郎播乏知人之鑑好大言虛誕者李元平本宗室子敢大言好論兵播奇之累奏以爲可任相】

武儒衡在中書時元稹因緣宦官得知制誥儒衡鄙厭之會食蠅集其上儒衡揮扇曰適從何處來遽集於此一坐皆失色【劉昫唐書曰武儒衡宰相元衡從父弟才度俊偉气岸髙雅論事有風彩羣邪惡之尢爲宰相令狐楚所忌】

薛昭緯嘗任祠部員外【摭言曰薛保遜大中朝侵侮諸叔父自起居舍人貶洗馬而卒其子昭緯有父風任祠部員外貶澄州司馬中書舍人顏蕘當制曰陵轢諸父代嗣其凶】時李系任少儀王蕘任小賔正旦立仗班退昭緯吟曰左金烏而右玉兔天子旌旂蕘遽請下句昭緯應聲曰上李系而下王蕘小人行綴【唐書曰王蕘祖起父龜並知名蕘苦學善屬文拜侍禦史從僖宗幸山南卒】

鄭光業兄弟每柄文有一巨皮箱凡同人投獻詞句有可嗤者卽投其中號曰苦海用資諧戲每有宴集卽命二僕舁苦海於前共閱一編靡不極歡而罷

韓昭仕蜀麄有文章李臺嘏曰韓八座事藝如拆襪綫無一條長

武湖是金陵勝處一日諸閣老待漏朝堂語及林泉之事馮謐因舉宗賜賀監鏡湖信爲盛事又言余非敢望此但賜後湖亦足暢平生也徐徐語曰主上尊賢待士常若不及豈惜一後湖所乏者知章爾馮大有慙色

韓熙載性好謔浪有投贄太荒惡者熙載使妓炷艾燻之俟來卽歸之出乃嗅之曰子之卷軸何多艾气聞者大笑

郭昱狹中詭僻登顯徳中進士恥赴常選獻書於宰相趙普自比巢由朝議惡其矯激故久不調後復伺普望塵自陳普笑謂人曰今日甚榮得巢由拜於馬首宋太祖嘗與趙普議事不合上曰安得宰相如桑維翰者與之謀乎普曰使維翰在陛下亦不用蓋維翰愛錢上曰茍用其長當防其短措大眼孔小賜與十萬貫則塞破屋子矣

許懷徳爲殿帥嘗有一舉人因懷徳乳姥求爲門客懷徳許之舉子曳欄拜於庭下懷徳據坐受之或以懷徳武人不知事例密謂之曰舉人無設堦之禮可少降接懷徳應曰我得打乳姥關節秀才只消如此待之梅侍讀與孫何盛度丁謂四人【並已見】俱爲侍從時梅好潔衣服裒以龍麝其香數步襲人孫性落魄衣服垢污盛體充壯居馬上前如俯後如仰丁吳人面如刻削時人爲之語曰梅香孫臭盛肥丁瘦

夏竦嘗統師西伐揭榜塞上云有得趙元昊頭者賞錢五百萬貫爵西平王元昊使人入市賣箔陜西荻箔甚髙倚之食肆外佯爲食訖遺去至晚食肆竊喜以爲有所獲徐展之乃元昊購竦之榜懸箔之端云有得夏竦頭者賞錢兩貫文竦聞之急令藏揜而已諠播逺近竦大慙阻

劉貢父作給事中時鄭穆學士表請致仕狀過門下省劉謂同捨曰宏中請致仕爲年若干答者曰鄭年七十三劉遽曰愼不可遂其請問其故劉曰且畱取伴八十四底時潞公年八十四再起平章事或云潞公聞之甚不懌宏中穆字也

劉貢父言每見介甫道字說便待打諢

蘇子瞻云予一日醉臥有魚頭身者自海中來云廣利王請端明予披褐黃冠而去亦不知身入水中但聞風雷聲有頃豁然明目疑入水晶宮其下驪目夜光文犀尺璧南金火齊不可仰視間以瑚琥珀廣利佩劍冠服而出從二靑衣予曰海上逐客重煩邀命有頃東華眞人南溟夫人亦至出鮫綃丈餘命予賦詩予寫竟進廣利諸仙迎看稱妙獨廣利旁一冠簪者謂之鼈相公進言蘇軾不謹祝融字犯王諱王大怒斥出予退而嘆曰某到處被鼈相公廝壊

東坡一日會客坐客舉令欲以兩卦名證一故事一人云孟嘗門下三千客大有同人一人雲光武兵渡滹沱河旣濟未濟一人云劉寛婢羮污朝衣家人小過東坡云牛僧孺父子犯罪先斬小畜後斬大畜蓋指荊公父子也

荊公素輕沈文通以爲寡學贈之詩曰翛然一榻枕書臥直到日斜騎馬歸及作文通墓志遂云公𨿽不常讀書或曰渠乃狀元此語得無太過公乃攺讀書作視書【東都事略曰沈遘字文通錢塘人舉進士第一爲人明敏通達世務以龍圖閣直學士知開封府】王荊公嘗見鄭毅夫夢仙詩云授我碧簡書奇蟠丹砂讀之不可識翻身淩紫霞大笑曰此人不識字不勘自承毅夫曰不然吾用太白詩語也公又笑曰自首減等【東都事略曰鄭獬字毅夫安州安陸人爲人俊邁不羣舉進士第一累官知制誥王安石參知政事不悅獬除翰林侍讀學士知杭州】

杜少陵宿龍門詩雲天闕象緯逼王介甫攺闕爲閱黃山谷對眾極言其是劉貢父聞之曰直是怕他

王荊公與滕甫不善又素輕鄭毅夫因目爲滕屠鄭沽司馬溫公之亡當明堂大享朝廷以致齋不及奠肆赦畢蘇子瞻率同輩以往程正叔固爭引論語子於是日哭則不歌子瞻曰明堂乃吉禮不可謂歌則不哭正叔又諭司馬諸孤不得受弔子瞻戲曰頤可謂燠糟鄙俚叔孫通

司馬文正公薨時程正叔以臆說斂之正如封角狀東坡嫉其怪妄因怒詆曰此豈信物一角附上閻羅大王者耶【沈明逺寓簡曰程氏之學自有佳處至椎魯不學之人竄迹其中狀有徳者其實土木偶也而盜一時之名東坡譏罵略無假借人或過之不知東坡之意懼其爲楊墨率天下之人流爲矯防庸惰之習也辟之恨不力耳豈過也哉】

章子厚【章惇】與蘇子瞻小時相善一日章坦腹而臥適子瞻自外來章摩其腹以問子瞻曰公道此中何所有子瞻曰都是謀反的家事

蘇子瞻云恵州市肆寥落然日殺一羊不敢與在官者爭買時囑屠者買其脊骨骨間亦有微肉熟煮漉隨意用酒薄防鹽炙微焦食之終日摘剔得微肉於牙綮間如食蠏螯率三五日一食甚覺有補子由三年堂庖所食芻豢滅齒而不得骨豈復知此味乎此𨿽戲語極可施用用此法則眾狗不悅耳

張文潛【耒】嘗問張安道云司馬君實直言王介甫不曉事是如何安道云賢只消去看字說文潛云字說也只是二三分不合人意安道云若然則足下亦有七八分不解事矣

曾鞏知襄州日朝廷遣使按水利令從官各辟三兩選人充勾當公事鞏一日宴諸使者坐客云昨夕九星墜於西南有聲甚厲又有小星隨之鞏曰小星必是天狗下勾當公事也

劉元城言哲宗皇帝嘗因春日經筵講罷移坐小軒中賜茶自起折一栁枝程頤爲說書遽起諫曰方春萬物生榮不可無故摧折哲宗色不平因擲棄之溫公聞之不樂謂門人曰遂使人主不欲親近儒生正爲此輩章子厚爲侍從時遇其生朝會客門人林特以詩爲壽子厚出詩示客指其頌徳處嘆以爲工門人頗不平忽曰昔人有令畫工神以其不似命別爲之旣又以爲不似凡三四易畫工怒曰若畫得似處是甚模樣滿坐閧然

曾布以翰林學士權三司坐言市易事落職知饒州舍人許當制頗多斥詞許是曾公所引心自不安往曾許謝過曾曰君不聞宋子京之事乎昔晏元獻當國子京爲翰林學士晏愛宋之才雅欲旦夕相見遂稅一第於旁近延居之遇中秋啟燕晏召宋出妓飲酒賦詩達旦方罷翌日罷相宋當艸詞頗極詆斥至有廣營產以殖私多役兵而規利之語方子京揮毫之際昨日餘酲尙在左右觀者亦駭蓋此事由來逺矣何足校耶許憮然而去

王元澤有心疾與妻未嘗接荊公憐而嫁之同時有工部員外郎侯叔獻再娶而悍後叔獻卒朝廷慮其虐前妻之子有防出之不得爲侯氏妻京師爲之語曰王太祝生前嫁婦侯工部死後休妻【王雱已見東軒筆錄曰侯叔獻爲汜縣令有善政初爲尉嘗捕盜有功府尹李絢謂曰子之才能吾深知之可一見推官判官當同狀薦子也叔獻曰本以公事至府事畢歸邑若投謁以求薦非我志也遂不見而去】

蔡卞妻七夫人是荊公女頗知書能詩詞蔡每有國事先謀之牀第然後宣於廟堂時執政相語曰吾輩每日奉行者皆其咳唾之餘也蔡拜右相家宴張樂伶人言曰右丞今日大拜都是夫人裙帶中外以爲笑蔡攸嘗飲禁中徽宗頻以巨觥勸之攸懇辭不任杯酌至顚踣上曰就令灌死亦不至失一司馬光

杭僧溫日觀善畫卜萄性嗜酒惟楊總統飲以酒則不一沾唇見輒罵曰掘墳賊掘墳賊【夏文彥圖繪寶鑑曰僧子溫字仲言號日觀作水墨卜萄自成一家法人莫能測又號知歸子】

語林卷二十八﹤子部﹐小說家類﹐雜事之屬﹐何氏語林﹥

欽定四庫全書

語林卷二十九

明何良俊撰假譎二十九

夫君子所貴者誠假譎則於誠何有哉蓋𨿽權以濟事亦君子所不道也

安帝時闕尙書詔大夫六百石以上試對政事天文道術以髙第者補之翟酺自恃能髙而忌故太史令孫懿恐其先用乃往懿旣坐言無所及惟涕泗流連懿怪問酺曰圖書有漢賊孫登以才智爲中官所害觀君表相似當應之酺受恩接淒愴君之禍耳懿憂懼移病不試由是酺對第一拜尙書【範曄後漢書曰翟酺字子超廣漢雒人四世詩酺好老子尢善圖緯天文歷以報舅讐當徙日南亡於長安爲卜相工遇赦還郡徵拜議郎遷侍中】魏武嘗行軍廩谷不足私召主者問如何主者曰可行小斛以足之太祖曰善後軍中言太祖欺眾太祖謂主者曰特當借君一死以厭眾不然事不解乃斬之取首題徇曰行小斛盜官谷

劉徳嘗戰敗自投曹公一日曹公從容語徳曰天下英雄惟使君與孤本初之徒不足數也徳方食失匕箸會雷大震徳曰聖人言迅雷風烈必變良有以也一震之威乃至於此曹公遂不疑徳

宋世祖與羣臣至殷貴妃墓謂劉徳願曰卿等哭貴妃若悲當加厚賞劉應聲號慟涕泗交橫上以爲豫州刺史帝又令羊志哭羊亦嗚咽甚哀他日有問羊者卿那得此副急淚羊曰我爾日自哭亡妾耳

姚崇與張說同爲宰輔各懷疑阻張銜之頗切崇病戒諸子曰張丞相與吾不協釁隙甚深然其人素懷奢侈尢好服玩吾身沒之後當來弔汝具陳吾平生服玩寶帶重器羅列帳前張若不顧汝家族無矣若顧此當錄玩用致之仍以神道碑爲請旣獲其文登時錄進先礱石以待至便鐫刻張丞相見事常遲於我數日之後必當有悔若徵碑文以刋削爲辭當引視鐫石仍告以聞上崇沒張果至目其服玩者三四崇家悉如崇戒不數日文成敍致該詳時謂極筆【其略曰八柱承天髙明之位列四時成嵗亭育之功全】數日果遣使取本以爲辭未周密欲加刪攺姚氏諸子引使者視其碑仍告以奏禦使者復命張悔恨撫膺曰死姚崇能生張說吾今日方知才之不及逺矣李泌以虛誕自任嘗對客曰令家人速灑掃今夜洪崖先生來宿有人遺酒一榼會有客至云麻姑送酒來與君同傾飲未畢閽者云某侍郎取榼子泌命倒還之略無怍色

韓晉公【韓滉已見】自江東入覲气槪傑出是時劉佐在大梁倔彊難制滉欲致其朝覲結爲兄弟升堂拜親駐車三日大出金帛賞勞一軍爲之傾動佐敬伏乃使人密聴滉滉夜問孔目吏所費多少詰責頗細佐笑而鄙之

曹武穆知渭州號令明肅西人懾憚自是邊境無虞一日方召諸飲會有叛卒數千亡奔賊境騎報至諸相眎失色公言笑如平時徐謂騎曰吾命也汝勿顯言西人聞以爲襲巳皆殺之【東都事略曰曹瑋字寶臣武恵王彬第三子彬被疾眞宗問以後事對曰臣二子璨與瑋皆堪爲問以優劣曰璨不如瑋瑋好讀書通春秋尢善左氏爲幾四十年威震西鄙諡武穆】

丁晉公執政不許同列畱身惟王文正一切委順未嘗忤其意文正謂丁曰欲面求恩澤又不敢畱身丁曰如公不妨一日畱身進文字一卷具道丁事丁去數步大悔之不數日丁遂有朱崖之行

文潞公以樞密直學士知成都公年未四十成都風俗喜行樂公多燕集有飛語至京師禦史何聖從因謁告歸上遣伺察之【東都事略曰何郯字聖從成都人爲禦史鯁切無所避爲仁宗所知】何至潞公亦爲之動有幕客張少愚謂公曰聖從之來無足念少愚與聖從同郡因迎見於漢州命酒設樂有營妓善舞聖從狎問其姓妓曰姓楊聖從曰所謂楊臺栁者少愚卽取妓項帕羅題詩曰蜀國佳人號細腰東臺禦史惜妖嬈從今喚作楊臺栁舞盡春風萬萬條命其妓作栁枝詞歌之聖從爲之霑醉後數日聖從至成都頗嚴重一日潞公大作樂以燕聖從迎其妓雜府妓中歌少愚之詩以侑觴聖從每爲之醉聖從還朝潞公之謗乃息【逸曰張愈字少愚益州郫人雋偉有大志屢舉不第遂於家文彥博治蜀爲置靑城山白雲溪杜光庭故居以處之】

殿帥楊存中有親愛吏平居賜予無一旦無故怒而逐之吏莫知得罪之由泣拜辭去存中曰無事莫來見我吏悟其意歸以厚貲俾其子入臺中爲吏無何禦史欲論存中幹沒軍中糞錢十餘萬其子歸語其父其父奔告存中存中卽具札奏言軍中有糞錢若干樁管某處惟朝廷所用不數日臺中果以爲言髙宗出存中札子示之禦史坐妄言被黜

秦會之夫人常入禁中顯仁太后言近日子魚大者絕少夫人對曰妾家有之當以百尾進歸吿會之會之咎其失言與其館客謀進靑魚百尾顯仁拊掌笑曰我道這婆子村果然

秦檜當國日四方餽遺日至方滋徳帥廣東爲蠟炬以眾香實其中遣駛卒持詣相府厚遺主藏吏期必達吏使俟命一日宴客吏白燭盡適廣東方經略送燭一罨未敢啟命取用之俄而異香滿坐察之則自燭中出也亟命藏其餘枚數之適得四十九呼使人問故則曰經略専造此燭供獻僅五十條旣成恐不佳試爇其一不敢以他燭充數秦大喜以爲奉己之専

秦檜爲相日都堂左揆前有石橊一株每著實檜嘿數焉忽亡其二檜佯不問一日排馬忽顧謂左右取斧伐樹有親吏在旁倉卒對曰實佳甚去之可惜檜反顧曰汝盜食吾橊吏叩頭服

韓彥古尹京日【周公謹癸辛雜誌曰韓彥古字子師詭譎任數處性不常孝宗時爲京尹】李仁甫惡其詭譎弗與交請謁一日瞰其亡往見之韓實未出旣見延入書室請曰平日欲一攀屈而不能今旣見臨姑解衣盤礡可也仁甫辭不獲遂爲彊畱室有二防貯書牙籖黃袱扃防甚嚴仁甫問此爲何書答曰先人在軍中日得於北方蓋本朝野史編年成書者時仁甫方修長編旣成有詔臨安給筆札就其家繕錄以進而卷帙浩博未見端緒仁甫聞其言亟欲得見韓言家所祕藏卽進呈不可他示李益窘再四致禱乃曰且爲某飲酒續當以呈仁甫爲盡量每杯行輒請酒罷笑謂仁甫曰前言戲耳此卽公所著長編已用嘉作副本裝治卽以奉納使可進禦矣仁甫視之信然蓋陰戒書吏錄每一板酬千錢吏畏其威利其賞輒先錄送韓所故仁甫方成韓已得全帙仁甫𨿽奮愧不平亦幸其成遂用以進【宋史曰李燾字仁甫眉州丹稜人博極載籍捜羅百氏慨然以史自任仿司馬光通鑑例斷自建隆迄於靖康爲編年一書凡九百七十八卷名長編】

黜免三十

夫尺有所短寸有所長況三代以下士鮮全徳世率以寸朽而棄大材微纇而遺美寶君子蓋深惜之

蜀先主銜張裕不遜兼忿其漏言【張裕已見蜀志曰裕私語人曰嵗在庚子天下當易代劉氏祚盡矣主公得益州九年之後寅夘之間當失之人密白其言後魏氏之立先主之薨皆如裕所刻】下獄誅之諸葛武侯表請其罪先主答教曰芳蘭當門不得不鉏【蜀志曰裕甚精相術每舉鏡視面自知刑死未嘗不朴之於地也】李令伯【李密已見】入晉自負才器常望內轉而羈旅無援遷漢中太守自以失分懷怨賜餞東堂詔令賦詩令伯末章云人亦有言有因有緣仕無中人不如歸田明明在上斯語豈然帝大忿怒廢黜於家

摯瞻爲王惇戶曹參軍【摯氏世本曰瞻字景遊京兆長安人太常虞兄子也父育涼州刺史瞻少善屬文起家著作郎中朝亂依王惇爲戶曹參軍】惇以故壊裘賜老病外部都督瞻諫曰尊裴𨿽故不宜與小吏惇問何爲不可瞻時因醉曰若上服皆可用賜貂蟬亦可賜下乎惇言非諭所引如此不堪二千石瞻曰瞻視去西陽如脫屣耳

殷中軍【殷浩已見】被廢夷神委命雅詠不輟𨿽家人不見其有流放之戚外生韓康伯始隨至徙所周年還都殷素愛之送至水側乃詠曹顏逺詩曰富貴他人合貧賤親戚離因泣下

何長瑜爲臨川王【義慶】記室參軍嘗於江陵寄書與族人何勗以韻語序臨川州府僚佐云陸展染發欲以媚側室靑靑不解久星星行復出如此五六句輕薄少年遂演而廣之一時人士並爲品目盡加劇言苦句其文流行臨川以白太祖長瑜徙廣州【南史曰太尉淑文冠當時義慶在江州請爲衛軍諮議其餘吳郡陸展東海何長瑜鮑照並有詞章之美引爲佐吏】

謝恵連隨父方明在會稽郡愛郡吏杜徳靈及居父憂贈以五言詩十餘首坐流徙廢塞不豫榮伍殷僕射【景仁】愛其才因言次白太祖臣兒時便見世中有此文而論者云是恵連其實非也太祖曰若如此便應通之卽用爲彭城王【義康】法曹參軍

陽源【淑已見】不附劉湛大相乖忤陽源賦詩曰種蘭忌當門懷璧莫向楚楚少別玉人門非種蘭所尋以久病免官

梁武每集文士防經史事時範云沈約之徒皆引短推長帝悅加其賞賚曾防錦被事咸言已罄帝試呼問劉孝標劉時貧悴冗散忽請筆疏十餘事坐客皆驚帝不覺失色自是惡之不復引見及孝標苑成帝卽命諸學士撰華林徧略以髙之竟不見用劉乃著辯命論以寄懷

髙祖於鐘山造大愛敬寺王思寂有舊墅在寺側良田八十餘頃是王丞相賜田髙祖遣主書宣防就思寂求市欲以賜寺思寂答防云此田不賣若是敕取所不敢言酬對又脫略髙祖怒付市評價以直逼還之由是忤防出爲吳興太守【南史曰王騫字思寂一字成王儉子也性凝簡慕樂廣之爲人不事產業有田八十餘頃與諸宅及故舊共佃之常曰我不如鄭公業有田四百頃而食常不周以此爲愧仕至度支尙書加給事中】

宋考功【宋之問已見】在天后朝求爲北門學士不許作明河篇以見意【詩末云明河可望不可親願得乘槎一問津更織女支機石還訪成都賣卜人】則天見其詩謂崔融曰吾非不知之問有才但以其有口過蓋之問患齒疾口常臭故也之問終身慙憤

孟浩然極爲王右丞所知一日王待詔金鑾召浩然商較風雅上忽臨幸浩然錯伏牀下王不敢因奏聞上欣然曰朕素聞其人因得召見上曰卿得詩來否浩然奏曰臣偶不賫所業上卽命吟舊作浩然拜舞誦詩曰北闕休上書南山歸敝廬不才明主棄多病故人疎上聞之憮然曰卿自不求朕朕未嘗棄卿柰何誣朕因放歸南山

開元中東宮官僚淸淡薛令之爲右庶子題詩自悼曰朝日上團團照見先生盤盤中何所有苜蓿長闌漧飯澁匙難綰羮稀箸易寛何以謀朝夕何由保嵗寒上幸東宮覽之索筆題其榜曰啄木口嘴長鳳凰羽毛短若嫌松桂寒任逐桑楡暖令之遂謝病歸【唐詩紀事曰薛令之閩之長溪人肅宗在東宮令之爲右庶子積嵗不遷棄官歸乾元中肅宗以舊恩召令之而令之已先卒】

開元中陸堅在中書以麗正學士供擬過丰謂朝列曰此亦何益國家致此費損議罷之張說謂諸人曰說聞帝王功成則有奢僭之失或興造池臺或耽玩聲色聖上重儒崇徳親自講論刋校圖書詳延學者今之麗正卽是聖主禮樂之司永代規模不易之道所費者細所益者大陸子之言未爲達也宗後聞其言陸之恩待稍薄

李適之爲相疎直坦夷時譽甚美【唐詩紀事曰適之常山湣王孫天寶初代牛仙客爲左相朝退每邀賔戚談諧賦詩】爲李林甫排誣罷免朝賢𨿽知其無罪然謁問甚稀適之意憤日飲沈酣且爲詩曰避賢初罷相樂聖且銜杯爲問門前客今朝幾个來林甫愈怒終遂不免

徐常侍久在中書常參李右座議【李林甫已見】右座被廢常侍恐爲罪累逃衡山爲東林寺掇蔬行者詐爲喑啞數年後值修建佛殿僧中選善書者題梁巳二三人忽徐行者跨過掌事怒以杖連擊其背徐乃畫地曰某口𨿽不言昔年曾學大書乞試之使題數行諸僧皆悅服因遣盡書之時李北海遊嶽觀其題處曰不知徐公在此乃召至握手言曰朝列於公已息論矣遂解其布褐釋以簪裳因戲徐曰徐侍郎曾吟峴山思駐馬漢水憶回舟否徐曰喑啞之時亦黙詠之卽與同載北歸【唐詩紀事曰徐安貞始名楚璧應制舉三登甲科開元中爲中書舍人帝屬文多令視艸終中書侍郎】

陸宣公謫忠州土塞其門家人由於狗竇中州不得謁面

張祜深爲令狐楚所知楚鎭天平自艸薦表以祜詩三百篇隨表進上祜至京屬元稹在內庭帝以問稹稹曰祜雕虫小技壯夫不爲或奨激之恐變陛下風教由是失意東歸

令狐綯【劉昫唐書曰令狐綯字子直宰相楚之子大中四年以兵部侍郎平章事】曾以舊事訪於溫庭筠庭筠答曰事出南華經非僻書也冀相公燮理之暇時宜覽古綯甚怒奏庭筠有才無行不許登第遂轗軻以至終身【摭言曰開成中溫庭筠才名籍甚然罕拘細行以文爲貨識者鄙之唐詩紀事曰庭筠彥博裔孫與李商俱有名時號溫李】

陶谷久在翰林意希大用建隆以後宰相往往不由文翰聞望皆出谷下谷不能平仍俾其黨因奏對言谷宣力實多微伺上防太祖曰翰林艸制皆檢前人舊本俗所謂依樣畫葫蘆耳何宣力之有谷乃作詩書於玉堂之壁【詩曰官職須由生處有才能不管用時無堪笑翰林陶學士也能依樣畫葫蘆】太祖益薄其怨望遂決意不用

丁崖州當政日置宴私第忽語於眾曰嘗聞江南國王鐘愛一女一日諭大臣曰吾止一女姿儀性識特異於人卿等爲擇佳壻須年少美風儀有才學門第髙者或言洪州劉生爲郡參謀風骨秀美大門博學有文可以充選國主召見大喜尋尙主拜都尉鳴珂鏘玉出入禁闈良田甲第珍寶奇玩豪華富貴冠於一時未幾主殂國主悲悼不勝曰吾不復見劉生削其官一物不與遣還洪州生恍疑夢覺觸目如失丁笑曰某他日不失作劉參謀也坐中莫不失色未幾有海上之行籍其家孑然南去

楊文公爲執政所忌母病謁告不朝防徑歸韓城與弟倚居逾年不調有啟謝朝中親知云介推母子願歸綿上之田伯夷兄弟甘受首陽之餓後除汝州希防者攻擊不已公又有啟曰已擠溝壑猶下石而弗休方困蒺藜尙關弓而相射當事諸人益惡之

東坡旣謫黃州復以先知徐州日不覺察妖賊事取勘已而有防放罪乃上表謝神宗讀至無官可削撫已知危笑語曰畏喫棒耶

儉嗇三十一

孔子曰與其不孫也寧固蓋深惡奢僭甚之也夫齊相以濯冠見譏魏人以葛屨興刺下此則戔戔小人纎嗇委瑣又安足道哉

沈叔山在吳有美名性至儉張恵恕使蜀時詣沈別沈入內良久出語恵恕曰向擇一端布欲以送卿而絕無麄者恵恕佳其能顯非【江表傳曰沈珩弟峻字叔山有名譽但性儉吝】和長輿性至儉嗇家有好李諸弟往園中采食皆計核責錢

王琨儉於財用設客不過兩盌酒輒云此酒難遇鹽豉姜蒜之屬並掛屏風酒漿悉置牀下內外有求琨手自賦之

世祖幸芳林園就虞侍中【悰】求扁米粣虞獻粣及雜肴數十轝大官鼎味不及也上就虞求諸飲食方虞祕不肯出上醉後體不快虞乃獻醒酒鯖鮓一方而已夏侯亶性節儉不事華侈晚年頗好音樂有妓妾數十人無被服姿容每有客常隔簾奏樂時呼簾爲夏侯妓衣【南史曰夏侯亶字世龍譙郡譙人父詳天監元年徵爲侍中亶仕至豫州刺史】

侈汰三十二

記曰奢則逼上正孔子所謂不孫也夫僭擬者王誅之所不赦余觀侈汰之徒皆取禍不旋踵蓋有所由來矣馬季長居宇器服多存侈飾教養生徒常數千許自坐髙堂施絳紗帳前授生徒後列女樂弟子髙足授鮮有入其室者

劉威碩在蜀車服飲食號爲侈靡侍妾數十能爲聲樂悉教誦讀魯靈光殿賦【蜀志曰劉琰字威碩魯國人有風流善談論先主在豫州辟爲從事厚親待之隨從周旋常爲賔客然不豫國政領兵千餘隨諸葛武侯諷議而已】

劉尙書【劉寔己見】詣石季倫如厠見有絳紗帳大牀茵褥甚麗兩婢持錦香囊尙書惶遽反走語季倫向誤入卿內季倫曰是厠耳

羊稚舒冬月釀常令人抱甕須臾復易人酒速成而味好

符朗過江時與朝士宴會諸人並用唾壺朗欲誇之使小兒跪而張口承唾含出

謝靈運性奢豪車服鮮麗衣裳器物多攺舊形制世共宗之咸名爲謝康樂

虞景豫【悰】善爲滋味和齊皆有方法豫章王【嶷】盛饌享賔王問今日肴羞寧有所遺不虞曰恨無黃頷何曾食疏所載也

羊祖忺【羊侃己見】性善音律自造采蓮棹歌兩曲甚有新致姬妾侍列窮極奢靡有彈箏人陸太喜著鹿角爪長七寸儛人張淨琬腰圍一尺六寸時人咸推能掌中舞又有孫荊玉能反腰帖地銜得席上玉簪敕賚歌人王娥兒時東宮亦賚歌者屈偶之並妙盡奇曲一時無對徐湛之【己見】產業甚厚室宇園池伎樂之妙冠於一時門生千餘皆三吳富人子姿質端美衣服鮮麗每行遊塗巷盈滿兩目悉以後車載之文帝每嫌其侈縱時安成公何勗無忌之子臨汝公孟靈休是昶之子並名奢豪與湛之以肴膳器服車馬相尙都下語曰安成食臨汝飾湛之特兼何孟之美

河間王【琛】駿馬千餘疋以銀爲槽戶之上玉鳳啣鈴金龍吐斾

陳顯達子與王敬則諸兒並精車牛麗服飾當世快牛稱陳世子靑王三郎烏呂文顯折角江瞿曇白鼻後皆集陳氏家

蕭宏奢侈過度修第擬於帝宮後房數百餘人皆極天下之選所幸江無畏服玩侔於東昏潘妃寶屧直千萬【南史曰臨川靜恵王宏字宣達梁文帝第六子也天監元年封臨川王位州刺史】

隋文帝子秦王俊盛修宮室窮極侈麗爲妃作七寶罩籬車不可載以馬負之而行又爲水殿香粉塗壁玉砌金堦梁柱榱棟之間周以明鏡間以寶珠極瑩飾之美每與賔客妓女歌於上

煬帝作西苑其內爲海海北有龍鱗渠作十六院門皆臨渠每院以四品夫人主之剪防爲芰荷乘輿臨幸則去水而布之上好以月夜從宮女數千騎遊西苑作淸夜遊曲馬上奏之

隋虞孝仁性奢華伐遼之役以駱駞負函盛水養魚以自給

唐太宗盛飾宮掖大然燈燭與蕭后同觀之因問朕施設孰與隋主蕭后笑而不答固問之曰彼乃亡國之君陛下開基之主奢儉之事固自不同帝問隋主何如蕭后曰每至除夜殿前設火山數十盡沈水香根每一山焚沈香數車以甲煎簇之焰起數丈香聞數十里一夜用沈香二百餘葉甲煎二百石房中不然膏火懸寶珠一百二十以照之光比白日妾觀陛下殿前所焚是柴木殿內所爇是膏油但覺煙气薰人太宗良久不言口刺其奢而心伏其盛

韋陟性侈縱喜飾服馬侍兒閹童列左右常數十侔於王宮主第窮治饌羞選膏地藝穀麥以鳥羽擇米每食視廚所棄其直猶不減萬錢宴公侯家𨿽極水陸曾不下箸【明皇雜錄曰陟早以文學識度著名善屬文出入淸顯踐歷崇貴自以門地才華坐取卿相接物簡傲未嘗與人欵曲】

何良俊曰觀韋陟如此舉動其奢縱無檢幾於不孫縱其人地甚髙亦已減十之四五以宋廣平之淸徳而猶嘆譽之不置何耶豈其兄弟杜門時嘗矯矯自立玆豈其鳳徳之衰耶廣平語載賞譽中

韋陟廚中飲食香味錯雜人入其中多飽飫而歸時人爲之語曰人欲不飯筋骨舒夤緣須入郇公廚

岐王宮於竹林內縣碎玉片每夜聞相觸之聲卽知有風號占風鐸【劉昫唐書曰恵文太子隆範睿宗第四子也封岐王好學工書雅愛文章之士與閻朝劉廷琦張諤鄭繇篇題倡和又多聚書畫古迹爲時所稱】

王元寶嘗以金銀疊爲屋壁以紅泥泥之別置禮賢堂以沈香爲軒檻以鑌鐵甃地面以錦文石爲柱礎又以銅綫穿錢甃於後圃花徑中泥雨不滑人呼爲王氏富窟【開元天寶遺事曰王元寶京師巨豪也李冗獨異志曰明皇嘗問元寶家財多少對曰請以一縑系陛下南山一樹南山樹盡臣縑不窮】

於頔爲襄州日防山燈一上油二千石

元載末年造蕓暉堂蕓香爲屑塗壁更以沈檀爲梁棟飾金銀爲戶牖【蘇鶚杜陽雜編曰蕓香艸也出於闐國其香潔白如玉入土不朽可以塗壁】

元載寵姬薛瑤英幼防香肌肉皆香載處以金絲卻塵褥

李昌防在荊州打獵大修裝飾其妻獨孤氏亦出女隊二千人皆著紅紫繡襖子及錦鞍韀

魚朝恩有洞房四壁皆安琉璃板中貯江水及萍藻諸色魚蝦號魚藻洞

段文昌富貴後打金蓮花盆盛水濯足或規之答曰人生幾何要酬平生不足也【續世說曰段文昌布素之時所向不偶及其達也揚歷顯重出入相垂二十年服飾玩好歌鐘妓女苟悅於心無所愛惜奢侈過度物議貶之】

李徳裕營平泉莊逺方以異物奉之或題曰隴右諸侯供語鳥日南太守送名花

李徳裕好飲恵山泉自京至常州置遞時號水遞李徳裕每食一杯羮其費約錢三萬雜珠玉寶貝雄黃硃砂煎汁爲之過三煎卽棄其滓於溝中

王廣津作相日庭穿一井合玉爲櫃嚴其鏁鑰天下寶玉眞珠投置其中汲其水供飲後廣津被刑其骨肉之色並如金

張功甫是張循王諸孫園池聲妓服玩之麗甲天下嘗於南湖園作駕霄亭於四古松間以巨鐵絙懸之空半當風月淸夜與客梯登之飄揺云表王簡卿侍郎嘗赴其牡丹會云眾賔旣集坐一虛堂寂無所有俄問左右云香已發未答云已發命捲簾則異香自內出郁然滿坐羣妓以酒肴絲竹次第而至別有名姬十輩皆衣白凡首飾衣領皆牡丹首帶照殿紅一妓執板奏歌侑觴歌罷樂作乃退復垂簾談論自如良久香起捲簾如前別十姬易服與花而出大抵簪白花則衣紫紫花則衣鵞黃黃花則衣紅如是十杯衣與花凡十易所謳者皆前輩牡丹名詞酒竟歌樂無慮百數十人列行送客燭光香霧歌吹雜作客皆恍然如仙遊【齊東野語曰張鎡字功甫循忠烈王諸孫能詩一時名士無不交遊於誅韓有力賞不滿意又欲以故智去史事泄謫象臺而殂】

忿狷三十三

夫以伯夷之隘尙曰君子不由若夫勁狹之徒一遭愆忤卽怒目攘臂其去伯夷何逺哉然且曰望望然去之在伯夷則有然矣故孟子非惡伯夷惡後世之以伯夷爲口實者嗚呼君子何可不知所以自養也

許子【許劭己見】與從兄文休【許靖己見】俱知名並有人倫臧否之稱而私情不協子爲郡功曹排擯文休不得齒敍以馬磨自給【典論曰汝南許劭與族兄靖俱避地江東共爭論於太守許貢坐至於手足相反】時苖令壽春日濟作州治中苖初至謁濟濟素嗜酒適會其醉不時見苗苖恚恨還刻木爲人署曰酒徒濟豎之墻下旦夕射之【魏略曰時苗字徳冑鉅鹿人爲大官令領其郡中正至於敍人才不能寛大然記人之短𨿽在久逺銜之不置】

魏國旣建杜子緒【魏志曰杜襲字子緒潁川定陵人曾祖安祖根著名漢世襲避亂荊州劉表待以賔禮同郡繁欽數見奇於表襲曰吾與子欲龍蟠幽藪待時鳳翔豈謂劉牧爲撥亂之主而規委身哉子見能不已非吾徒也遂南適長沙建安初逃還鄕裏太祖以爲西鄂長歷官侍中】王仲宣和陽士【王粲己見魏志曰和洽字陽士汝南西平人與親舊南依劉表太祖定荊州辟爲丞相掾時毛玠崔琰並以忠淸幹事選用儉節洽曰天下大器在位與人不可以一節儉也儉素過中自以處身則可以此格物所失或多夫立教觀俗貴處中庸今崇一槪難堪之行以檢殊塗勉而爲之必有疲瘁】並以彊識博聞見知魏武遊觀出入多得驂乘至其見敬不及於陽士杜嘗獨見魏武畱語直至夜半仲宣性躁競中夜起坐曰不知公對杜襲道何等也陽士笑曰天下事豈有盡耶卿晝侍可矣悒悒於此欲兼之乎

王僕射【敬】諸兒孫嵗中不過一再見見輒克日恢之爲新安太守【敬子】嘗請假還東定省王克日見之至日不果假日盡恢之乞求奉辭王呼前旣至閣復不見恢之於閣外拜辭流涕而去【南史曰敬子恢之瓚之升之孫秀之延之曾孫綸之凡四世並方嚴克日乃見子孫蓋家風也】

王敬諸子未嘗教以學問人問之答曰丹朱未應乏教寧越不聞被捶

王錫年二十四辭吏部郎掩扉覃思室宇蕭然諸子溫凊隔簾趨侍

謝微至性寛博與人未嘗有牾末年嘗與友人棋友人西南棋有死勢一客唱言西南風急或至覆舟其人悟而救之微大怒投局於地識者覺其有異未幾果卒

虞玩之好臧否人物王仲寶常舉員外郎孔逷玩之頗持異議仲寶甚恨之後玩之亡後孔瑄就仲寶求會稽五官仲寶方盥投皂莢於地曰卿鄕俗殊惡虞玩之至死煩人【虞玩之王儉並己見南史曰玩之東歸儉懷恨不出送朝廷無祖餞者中丞劉休與親知書曰虞公散髮海隅同古人之美而東都之送殊不藹藹】

段相文昌性介狹每燕賔客有眉睫之失必致怪訝在西川有進士薛太白飲酒稱名太多明日遂不復召梅侍讀【詢】晚年躁於祿位嘗朝退過閤門見箱中有錦軸云是胡侍郎【則】致仕告身同列取視梅逺避而過曰幣重而言甘誘我也何以視爲時人多笑之

梅侍讀年七十餘又病足常撫其足而詈之曰是中有令我不至兩府者汝也

慶曆中西師未解晏元獻爲樞密使大雪置酒西園歐陽永叔賦詩云須憐鐵甲冷徹骨四十餘萬屯邊兵晏曰昔韓愈亦能作言語赴裴度會但云園林窮勝事鐘鼔樂淸時不聞如此合閙

倪元鎭修潔不能容物嘗寓其姻鄒氏家鄒塾師陳子章有壻曰金宣伯一日來訪元鎭聞宣伯儒者倒屣迎之見其言貌麄率大怒掌其頰宣伯媿忿不見主人而去鄒出頗怪之元鎭曰宣伯面目可憎語言無味吾斥去之矣

讒險三十四

夫讒險之毒慘於戈兵是以吉甫慈父也伯奇孝子也不能不致疑於掇蜂之間成王明君也周公賢臣也猶必有待於風雷之變故孔子以浸潤之譖膚受之愬不行旣謂之明又謂之逺嗚呼難矣況乎義闕君臣恩非父子聴言者非成王吉甫之能詳致謗者無周公伯奇之可指幾何其不見惑於交搆之徒耶巷伯之詩欲取彼譖人投之有昊亦豈過也

曹公欲加害孔北海使路粹作奏【典略曰路粹字文蔚少學於蔡邕初平中隨車駕至三輔建安初以髙才與京兆嚴象擢拜尙書郎象以兼有文武出爲揚州刺史粹後爲軍謀祭酒與陳琳阮瑀等典記室】粹承防文致融罪言融昔在北海見王室不寧招合徒眾欲圖不軌言我大聖之後而滅於宋有天下者何必夘金刀又融爲九列不遵朝儀禿巾微行唐突宮掖與白衣禰衡言論放蕩衡與融交相贊衡謂融仲尼不死融謂衡顏淵復生諸如此辭語甚多融死之後覩粹所作無不嘉其才而畏其筆也

姚崇天資權譎始爲同州張說以素憾諷趙彥昭劾之及崇當國說懼潛詣岐王申欵他日朝退眾皆趨出崇曳踵爲有疾狀帝詔問之對曰臣心有憂痛不在足問其故曰岐王陛下愛弟張說輔臣而密車出入王家恐爲所誤故憂之於是說出相州

李適之與李林甫爭權不協林甫陰賊好防謂適之曰華山生金采之可以富國顧上未之知適之性疎信其言他日從容爲帝道之帝喜以問林甫林甫對曰臣知之舊矣顧華山陛下本命王气之舍不可穿治故不敢以聞帝以林甫爲愛已而薄適之

李義府貌足恭與人言嬉怡微笑而陰賊忌凡忤意者皆中傷之時號義府笑中刀

盧杞以關播韋柔可制因從容言播材任宰相其儒厚可鎭浮動乃拜同平章事大政一決於杞嘗論事帝前播意不可避坐欲有所言杞目禁輒止退讓播曰以君寡言故至此柰何開口爭事耶播卽喑畏不敢與爭李揆爲盧杞所惡用爲入蕃會盟使揆辭以老恐死道路不能達明命帝惻然杞曰和戎者當練達朝事非揆不可且使揆則異時年少於揆者不敢辭揆遂行至蕃酋長曰聞唐有第一人李揆公是否揆畏畱因紿之曰彼李揆安肯來耶

盧杞忌張鎰剛直欲去之時朱泚以盧龍卒戍鳳翔帝擇人代之杞卽謬曰鳳翔校班秩素髙非宰相信臣不可鎭撫臣宜行帝不許杞復曰陛下必以臣容貌寢陋不爲三軍所信恐後生變臣不敢自謀惟陛下擇之帝乃顧鎰曰文武兼資望重內外無易卿者爲朕撫盧龍士乃以中書侍郎爲鳳翔隴右節度鎰知爲杞陰中然辭窮因再拜受詔

穆修有詩名多遊京洛有題其詩於禁中壁間者眞宗一見大加賞嘆問爲誰詩左右以穆修對上曰有文如此公卿何不薦來時丁晉公在側從容答曰此人行不逮文由此上不復問

王冀公旣以城下之盟短冦萊公於眞宗眞宗曰然則如何可以洗此恥冀公曰今國家欲以力服契丹所未能也契丹之性畏天而信神今不若盛爲符瑞引天命以自重契丹聞之庶幾不敢輕中國上疑未決因幸祕閣見杜鎬問之曰卿博達墳典所謂河圖洛書者果有之乎鎬曰此蓋聖人神道設教耳上遂決用冀公之防作天書等事故世言符瑞之事始於冀公成於杜鎬【墨客揮犀曰杜學士鎬博聞彊記凡有檢閱先戒小吏某事在某書第幾行取視無差士大夫有所著撰咨以古事無不知者𨿽晚學卑品亦應答不倦時人號爲杜萬卷性和易有懿行士君子推之】

紹聖初逐元祐黨人以水土美惡系罪之輕重一日執政聚議至劉安世器之時穎叔云劉公平昔人推命極好章子厚以筆於昭州上防之曰劉待制命好且去昭州試命一巡

秦丞相【檜】晚嵗權尢重常有數卒皂衣持梃立府門外行路過者稍顧視謦欬皆呵止之嘗病告一二日執政獨對不敢他語惟盛稱秦公勲業明日入堂忽問曰聞昨日奏事甚久執政惶恐曰某惟誦太師勲徳曠世所無語終卽退實無他言秦公嘻笑曰甚感蓋已嗾言事官上章執政甫歸閣子彈章副本已至其忮刻如此

語林卷二十九

欽定四庫全書

語林卷三十

明何良俊撰尢悔三十五

夫言行君子之樞機也使言而見尢行而致悔豈自修之道耶故夫子於多聞多見旣闕其疑殆又欲君子之愼其餘也

曹公聞丁正禮才美欲以愛女妻之【魏略曰丁儀字正禮沛郡人父衝宿與太祖親善儀有文才太祖辟爲掾】以問五官【曹丕己見】五官曰女人觀貌而正禮目眇恐愛女未必悅也不如與伏波子楙【魏志曰夏侯惇字元讓沛國譙人太祖平河北以爲伏波軍子楙太祖以女妻之卽淸河公主魏略曰楙字子林惇仲子也文帝少與親善及卽位以爲安西軍都督關中】太祖從之尋辟正禮爲掾及與論議嘉其才朗曰丁掾好士卽使其兩目盲尙當與女何況但眇是兒悞我

邵貟與虞俊鄰居貟先不知俊俊至吳與張溫朱據會淸言竟日溫等敬服於是吳中盛爲俊談貟聞而嘆曰吾與仲明遊居比屋不能甄其英秀播其風烈而令他稱我之傑深用爲媿【會稽典略曰邵貟字徳方余姚人】

陸平原【陸機己見】爲河北督已被間搆內懷憂懣聞眾軍警角鼔吹謂孫顯世曰【晉書曰孫拯字顯世吳郡富春人能屬文吳黃門郎入晉爲涿令陸機被誣收拯考掠兩踝肉盡門生費慈宰意二人詣獄明拯遂同死獄中】今我聞此不如華亭鶴唳【八王故事曰華亭由拳縣郊外墅也有淸泉茂林吳平後陸機兄弟共遊於此十餘年吳郡圖經曰華亭縣本嘉興縣地天寶十年置因華亭谷爲名】

孔熙先與範曄同逆下獄被責望風吐欵辭气不撓上奇其才遣人慰勞之曰以卿之才而滯於集書省理應有異志又詰責前吏部尙書何尙之曰使孔熙先年三十作散騎郎那不作賊

沈休文自負髙才昧於榮利乘時借勢頗累淸淡及居端揆稍止足每進一官輒殷勤請退而終不能去論者方之山濤

張素出自刑部令史仕至三品太宗問云在隋任何官曰縣尉又問以前何官曰流外又問在何曹司素出閣門殆不能移步精爽頓盡色死灰朝臣見之多所驚怪禇遂良上疏切諫太宗曰朕亦悔此問唐太宗嘗與侍臣泛舟春苑池中見異鳥容與波上悅之召閻立本圖其狀閣外呼畫師閻立本是時已爲主爵郎中俯伏池左研吮丹粉瞻望坐賔羞悵流汗歸戒其子曰吾少好讀書幸免面墻緣精染翰頗及儕流惟以丹靑見知躬廝役之務辱莫大焉汝宜深戒勿習此技

陸鴻漸與常伯熊皆精茶理【範攄雲溪友議曰鴻漸嘗爲茶論說茶之功效並煎茶炙茶之法造茶具二十四事以都統籠貯之逺近傾慕好事者家藏一副】禦史李季卿宣慰江南【劉昫唐書曰李季卿丞相適之子也弱冠舉明經頗工文詞代宗時拜禦史大夫奉使江淮宣慰振拔幽滯進用忠防時人稱之】至臨懷縣館或言伯熊善茶季卿請爲之伯熊著黃帔衫烏紗幘手執茶器口通茶名區分指防左右刮目茶熟李爲歠兩杯旣到江外又有言鴻漸者李公復請爲之鴻漸身衣野服隨茶具而入如伯熊故事李公心鄙之茶畢命孥取錢三十文酬博士鴻漸夙遊江介通狎勝流及此羞愧遂著毀茶論

哀帝時魏博羅紹威以牙軍之逼召朱全忠全忠殪八千餘家其餘攻討悉平全忠畱魏半年紹威供億所殺牛羊豕近七十萬資糧稱是所賂遺又近百萬比全忠之去蓄積爲之一空紹威𨿽除其偪而魏兵自是衰弱紹威悔之謂人曰合六州四十三縣鐵不能爲此錯也劉孟節酷愛山水天資絕俗靑之南有冶原歐冶子鑄劍之地山奇水淸旁無人煙叢筠古木气象幽絕富鄭公鎭靑爲築室原上孟節常寓居龍興僧捨之西軒往往憑欄靜立慨想世事吁唏獨語或以手拍欄桿自詠詩曰讀書悞我四十年幾回醉把欄桿拍【皇朝苑曰劉槪字孟節靑州壽光人少師種放篤好古學而天資絕俗與世齟齬故久不仕其後範文正公文潞公皆欲薦之朝先生懇辭二公亦不敢彊以成其髙尙】

黃徳潤事阜陵【孝宗陵名】人或議其循黙淳熙末上內禪一日朝退畱二府賜坐從容諭及倦勤之意諸公交贊公獨無語上顧曰卿以爲何如對曰皇太子聖徳誠克負荷顧李氏不足母天下宜畱聖慮上愕然色變公徐奏陛下問臣臣不敢自黙然臣旣出此語自今不得復覲淸光陛下異日思臣之言欲復見臣亦不可得矣退卽求去甚力後壽皇在重華宮每撫幾嘆曰悔不用黃洽之言或至淚下【宋史曰黃洽字徳潤福建侯官人通判福州召爲太常丞請外孝宗方厲精求治曰黃洽厚徳方任以事不許後歷官禦史中丞】

洪景盧在翰苑日嘗入直值制詔沓至凡視二十餘艸事竟小步庭間一老人負暄花陰問之是京師人累世爲院吏今已八十餘幼時及識元祐間諸學士今子孫復爲吏故養老於此因言聞今日文書甚多學士必大勞神洪喜其言告以今日艸二十餘制皆已畢老人復頌曰學士才思敏速眞不多見洪矜之云蘇學士想亦不過如此速耳老人復首肯咨嗟曰蘇學士敏速亦不過此但不曾檢閱書冊洪爲赧然自恨失言【宋史曰洪邁字景盧皓季子也幼讀書日數千言一過目輒不忘博極載籍𨿽稗官虞初釋老傍行靡不涉獵淳熙三年拜中書舍人兼侍讀直學士院】

尹少稷【穡】博學工文杜門讀書不汲汲於仕進後乃附麗湯思退力排張魏公以是除諫議公論始薄之後貶嶺南累年恩北歸周益公素與之善便道來訪謂益公曰某三十年閉戶讀書養得少名思之不審所得於彼者幾何而破壊掃地𨿽悔何及悵然者久之益公每舉以爲士大夫之戒

紕漏三十六

夫南山之竹不揉自直然括而羽之可以射逺況天之降才爾殊不必盡會稽之竹箭也不加櫽括欲無紕漏其能免乎是以君子貴學也

陳壽爲國志【晉書曰陳壽字承祚巴西安漢人少師事譙周事蜀爲觀閣令史父喪有疾使婢丸藥鄕黨以爲貶議坐是沈滯者累年張華愛其才以爲壽𨿽不逺嫌原情不至貶廢舉孝防除佐著作郎】謂丁梁州曰若覓千斛米見借當爲尊公作佳丁不與米遂不爲立時論以此少之梁州是敬禮子【文士曰丁廙字敬禮少有才博學洽聞建安中爲黃門侍郎廙從容謂太祖曰臨菑侯天性仁孝發於自然而聰明智達其殆庶幾至於博學淵識文章絕倫當今天下賢才皆願從其遊而爲之死實天命所以鐘福於大魏而永授無窮之祚也欲以勸動太祖太祖答曰植吾愛之安能若卿言吾欲立爲嗣何如廙曰此國家所以興衰天下所以存亡非愚劣瑣賤者所得與及廙聞知臣莫君知子莫若父至於君不論明闇父不問賢愚而能常知其臣子者何蓋由相知非一事一物相盡非一朝一夕況明公加之以聖哲習之以人子今發明達之命吐永安之言可謂上應天命下合人心得之於須防垂之於萬世也廙敢不盡言太祖深納之】

王濬衝典選未嘗進寒素退虛名與時浮沈門調戶選而已

明帝函封詔與庾公信誤致於王丞相丞相開詔末云勿使冶城公知【丞相居冶城故帝稱爲冶城公】丞相旣視表答曰伏讀明詔似不在臣臣開臣閉無有見者明帝甚愧數月不敢見王公

顧虎頭【顧愷之小字愷之己見】人笑爲癡桓嘗以一葉栁詒之曰此蟬翳葉也以自蔽人不見已顧引葉自蔽就溺焉顧目覩醜故云不見以珍重此葉

顧長康嘗以一廚畫糊題其前寄桓南郡許皆其深所珍惜者南郡發其廚後竊取畫而緘封如舊以還之紿曰未開顧見封題如初但失去畫直云妙畫通靈變化而去亦猶人之登仙了無怪色

範蔚宗【曄】被收家中樂器服玩並極珍麗妓妾亦盛飾母住止單陋惟有一廚中著樵薪【沈約宋書曰範曄臨刑與其甥謝綜同逆俱至市曄問綜曰時欲至未綜曰勢不復久曄旣食又苦勸綜綜曰此異病篤時何事彊飯曄家人悉至市臨刑問須相見不曄問綜曰家人以來幸得相見不蹔別綜曰別與不別亦何所存來必當號泣正足亂人意曄曰號泣何關人向見道邊親故瞻望亦殊勝不見吾意故欲相見於是乎前曄妻先下撫其子回罵曄曰君不爲百嵗阿家不感天子恩遇身死固不足塞罪柰何枉殺子孫曄漧笑云罪至而已曄所生母泣曰主上念汝無極汝曹不能感恩又不念我老今日柰何仍以手擊曄頸及頰曄顏色不怍綜母以子弟自蹈逆亂獨不出視曄語綜曰姊今不來勝人多也曄轉醉子藹亦醉取地土及果皮以擲曄呼曄爲別駕數十聲曄問曰汝恚我耶藹曰今日何緣復恚但父子同死不得不悲】

劉義基封營道侯凡鄙無識始興王濬謂義基曰陸士衡詩云營道無烈心其意何若義基答曰下官初不識士衡何忽見苦

淑嘗詣彭城王【南史曰宋武帝七男王修容生義康永初元年封彭城王】彭城問其年淑答曰鄧仲華拜衮之嵗【東觀漢記曰鄧禹字仲華以元功拜太傅】彭城曰身不識也淑又曰陸機入洛之年彭城曰身不讀書何爲作才語見向

謝超宗是謝鳳子有文才補新安王常侍作王母殷淑儀誄帝大嗟賞謂謝莊曰超宗殊有鳳毛時右衛軍劉道隆在禦坐出超宗曰聞君有異物欲覓一見謝曰懸罄之室何得異物耶道隆武人正觸其父諱曰方侍宴至尊說君有鳳毛謝徒跣還內道隆謂檢覓鳳毛至暗待不得乃去

沈休文嘗侍梁武帝燕有妓師是齊文恵宮人帝問識坐中客不曰惟識沈家令休文伏坐流涕帝亦悲感爲之罷酒

何敬容在選日嘗有一客詣之此人姓吉敬容問之曰卿與丙吉逺近答曰如明公之與蕭何

祖孝徵【祖珽己見】放縱不羈曾至交州刺史司馬世雲家飲酒遂藏銅疊二面防人請捜諸客果於孝徵懷中探得又魏神武嘗宴僚屬於坐失金叵羅竇太后令飲者皆脫帽果在孝徵髻中見者以爲深恥孝徵怡然不屑【北史曰祖孝徵性疎率不能防愼嘗守倉曹受山東課輸大文綾並連珠孔雀羅等百匹令諸嫗擲摴蒱調新曲招城市年少歌舞爲娛遊諸倡家與陳元康穆子容任冑元士亮諸人爲聲色之遊】

北人謂茗飲爲酪奴亦雲水戹蕭正徳初入北侍中元叉欲爲設茗先問正徳卿於水戹多少正徳初不知答云下官𨿽生水鄕立身以來未遭陽侯之難舉坐大笑貞觀中尙藥奏求杜若敕下度支有省郎以謝朓詩云芳洲生杜若乃委坊州貢之本州曹官判云坊州不出杜若應由讀謝朓詩誤華省名郎作此判事豈不畏二十八宿笑人耶太宗聞之攺授雍州司法

虞世南兄世基許敬宗父善心同爲宇文士及所害封徳彞時爲內史舍人備見其事因謂人曰世基被誅世南匍匐而請代善心之死敬宗舞蹈以求生人以爲口實敬宗銜之

禇遂良其父亮尙在乃別開門敕嘗有賜遂良使者由正門入亮出曰渠自有門

蘇味道爲相具位未嘗有所發明脂韋自營而已常謂人曰決事不欲明白誤則有悔模稜持兩端可也世號模稜手

侯思止爲左臺禦史嘗命作籠餅謂膳者曰與我縮蔥作之時人號爲縮蔥侍禦

李林甫不學太常少卿姜度妻誕子林甫手書慶之曰聞有弄麞之慶客視之掩口

李林甫引蕭炅爲戶部侍郎炅不知書嘗與嚴挺之共語稱蒸嘗伏臘乃呼爲伏獵挺之語九齡曰省中乃有伏獵侍郎乎

郭霸爲右臺禦史時大夫魏元忠病僚屬省霸獨後入憂見顏間請視便液卽染指嘗之驗疾輕重因賀曰凡甘者病不瘳今味苦當愈喜溢於面元忠惡其媚暴語於朝

安祿山好作詩嘗詠櫻桃云櫻桃一籃子半靑一半黃一半寄懷王一半寄周贄或請以一半寄周贄句在上則協韻祿山怒曰豈可使周贄壓我兒耶

韓防是韓吏部子𨿽教有義方而性頗闇劣嘗爲集賢校理史有金根車防以爲誤悉攺爲銀

江南一驛吏以干事自任典郡者初至吏白驛中已理請一閱之刺史往視初見一室署云酒庫諸醖畢熟其外畫一神刺史問是誰言是杜康刺史曰公有餘也又一室署云茶庫諸茗畢貯復有一神問是誰云是陸鴻漸刺史益善之又一室署云葅庫諸葅畢備亦有一神問是誰吏曰蔡伯喈刺史大笑曰不必置此

耶律徳光嘗問馮道曰爾是何等老子道答曰無才無徳癡頑老子徳光大喜卽以道爲太傅【儒林公議曰馮道當天下大亂戎夷交侵生民之命急於倒掛道方自號長樂老著書數百言陳已更事四姓及契丹所得階勲官爵以爲榮自謂孝於家忠於國爲子爲弟爲人臣爲師長爲夫爲父有子有孫時開一卷時飲一杯食味別聲老而自樂何樂如之蓋其自述如此】

北方民家吉凶輒有相禮者謂之白席多鄙俚可笑韓魏公自樞密歸鄴赴一姻家禮席偶盤中有荔枝欲啗之白席者遽唱言曰資政喫荔枝請眾客同喫荔枝魏公憎其喋喋因置不復取白席者又云資政惡發也卻請眾客放下荔枝魏公爲一笑

熙寧中省試王射虎侯賦一試卷云講君子必爭之藝飾大人所變之皮又嘗試貴老爲其近於親賦一試卷云覩玆黃耉之狀我嚴君之容一時以爲笑余靖不事修飾作諫官日因賜對面陳乞不修開寶塔時方盛暑上入內云被一汗臭漢薰殺噴唾在吾面上【涑水記聞曰余靖本名希古韶州人舉進士未預解薦曲江主簿王仝善遇之爲幹知韶州者舉制科知州怒以爲玩已捃其罪無所得惟得與希古接坐仝坐違敕停任希古杖臀二十仝遂不復仕進希古更名靖字安道取他州解及第景祐中爲館職爲範文正訟寃獲罪由是知名範公入參大政引爲諫官】

苗振以第四人及第旣而召試館職一日謁晏丞相晏語之曰君久從吏事必疎筆硯今就試宜稍溫習振率然答曰豈有三十年作老娘而倒掤孩兒者乎晏公俛而哂之旣而試澤宮選士賦韻有王字振押之曰率土之濵莫非王【不成語】遂不中選晏公聞而笑曰苗君竟倒掤孩兒矣

李獻臣好爲雅言知鄭州時孫次公爲陜漕罷赴闕先遣一使臣入京所遣乃獻臣故吏到鄭庭參獻臣甚喜欲令左右延飯乃問之曰餐來未使臣誤意餐者謂次公也遽對曰離長安日都運已治裝獻臣曰不問孫待制官人餐來未其人慙沮而言曰不敢仰昧爲三司軍日曾喫卻十三蓋鄙語謂遭杖爲餐獻臣掩口曰官人誤也問曾與未曾餐飯欲奉畱一食耳

王荊公爲小學時嘗訪蔡君謨君謨聞公至喜甚自取茶之精品親滌器烹防以飲公公忽於夾袋中取消風散一撮投茶甌中並食之君謨失色公徐曰大好茶味君謨大笑且嘆公之眞率

呂申公【呂公著己見】素喜釋氏之學及爲相務簡靜罕與士大夫接惟能談禪者多得從遊於是好進之徒往往幅巾道袍日遊禪寺隨僧齋粥談說理性覬以自售時人謂之禪鉆

程師孟嘗請於王介甫曰公文章命世師孟多幸與公同時願得公爲墓志庶不朽惟公矜許介甫問先正何官師孟曰非也師孟恐不得常侍左右欲豫求墓志俟死而刻之耳介甫𨿽笑不許而心憐之【吳中舊事曰程光祿師孟吳下人樂易純質喜作詩效白樂天而尢簡直至老不攺吳語與王荊公有塲屋之舊荊公頗喜之晚相遇猶如布衣時自江州致仕歸過荊公山畱數日時已年七十餘荊公戲之曰公尙欲仕乎曰猶可更作一郡荊公大笑知其無情也】及王雱死有習學檢正張安國被髮借艸哭於柩前曰公不幸未有子今郡君妊娠安國願死托生爲公嗣京師爲之語曰程師孟生求速死張安國死願托生

王荊公作相日當生朝光祿卿鞏申以大籠貯雀詣客次搢笏開籠且祝曰願相公一百二十嵗時有邊寨之主妻病而虞割股以獻天下駭笑時人爲之語曰虞候爲縣君割股大卿與丞相放生【東軒筆錄曰光祿卿鞏申佞而好進老爲省判尢趨附不己】

呂恵卿嘗語王荊公曰公面有防用園荽洗之當去荊公曰吾面黑耳非防也呂曰園荽亦能去黑公笑曰天生黑於予園荽其如予何

紹聖間馬從一監南京排岸司適漕使至隨眾迎謁漕一見怒甚卽叱之曰聞汝不職未欲按汝何不亟去尙敢來見耶從一惶恐自陳湖湘人迎親竊祿求哀不已漕察其語南音也乃稍霽威云湖南亦有司馬氏乎從一答曰某姓馬監排岸司耳漕乃微笑曰然則勉力職事可也初蓋誤認爲溫公族人故欲害之自是從一刺謁但稱監南京排岸而已者皆以爲笑

謝無逸閒居多從衲子遊不喜對書生一日有一舉子來謁坐定曰每欲問無逸一事輒忘之嘗聞人言歐陽修者果何如人無逸熟視久之曰舊亦一書生後甚顯達嘗參大政又問能文章不無逸曰文章也得無逸之子宗野方七嵗立在傍聞之匿笑而去

建炎中車駕倉卒南渡駐蹕錢塘有侍臣因召對自陳札子首曰恭惟嵗二月東巡狩至於錢塘呂相頤浩見之笑曰秀才家識甚好惡

金主亮南侵命葉義問視師江上義問素不習軍旅會劉錡捷書至讀之至金賊又添生兵顧問吏曰生兵是何物聞者掩口

溫日觀【己見】嘗在朱宣慰家畫葡萄遂題一詩於上曰昔有朱買臣今有朱宣慰兩个擔柴夫並皆金紫貴朱欣然曰朱淸果是賣蘆柴出身和尙說得我著酬以防資五錠【輟耕錄曰宋季亡賴相聚鈔掠海上朱淸張瑄最爲雄長廷議招懷令部其徒屬爲防海民義後建言海漕事試之良便上注意向之父子致位卿相弟侄甥壻皆大官田園宅館徧天下僕從皆佩金虎符爲萬戶意气盈滿同時夷戮殆盡】

惑溺三十七

夫欲之惑人乃至於溺而不能返蓋自中人以上有不能免者其能奮然自拔者幾人哉故孟子以爲養心莫善於寡欲老子曰爲道日損孰能知損之爲道君子哉山陽太守薛勤喪妻不哭殯臨之曰幸不爲夭復何恨哉【汝南先賢曰薛勤字公祖仕郡爲功曹陳仲舉十五時爲父詣勤勤顧而異之明日造焉仲舉父出迓勤勤曰足下有不凡子吾來之不從卿也言議盡日】後王伯宗妻卒伯宗與諸子並持杖行服時人或兩譏焉【張璠漢紀曰王龔字伯宗有髙名於天下順帝時爲太尉】

荀奉倩旣娶曹洪女【荀粲己見魏志曰曹洪字子防太祖從弟也】容服帷帳甚麗専房燕婉後婦病亡傅嘏往弔奉倩不哭而神傷傅問曰婦人才色並茂爲難子之聘也遺才存色非難遇也何哀之甚奉倩曰佳人難再得顧逝者不能有傾城之異然未易可遇也痛悼不能已已後嵗余亦亡石崇有妓緑珠美而工笛孫秀使人求之崇別館北邙下方登涼觀臨淸水使者以吿崇崇出其婢妾數十人以示之曰任所以擇使者曰本受命索緑珠崇勃然曰緑珠我所愛不可得也使者曰君侯博古知今察逺照邇願加三思崇不聴使者已出又反崇竟不許遂及於難

劉道眞【劉寶己見】子婦始入門遣婢防劉持之甚苦婢固不從劉乃下地叩頭婢懼而從之明日語人曰手推故是神物一下而婢子服淫

王丞相曹夫人性甚忌禁制丞相不得有侍禦時有妍少必加誚責丞相不能久堪乃密營別館眾妾羅列男女成行後元會日夫人於靑疏中觀望忽見兩三小兒騎牛皆端正夫人語婢云汝出問此是誰家兒奇可念給使不達防乃云此是第四五等諸郎曹氏驚恚不能自忍乃命駕車黃門及婢二十人持食刀欲自出尋討丞相亦飛轡出門猶患遲乃以左手攀車欄右手提麈尾以柄打牛狼狽奔馳方得先至蔡司徒聞之乃謂丞相曰朝廷欲加公九錫公知不丞相爲信自敍謙志蔡曰不聞加餘物惟聞短轅犢車長柄麈尾爾丞相大恚恨

謝太傅劉夫人性忌不令公有別房公旣深好聲樂後遂頗欲立妓妾兄子外生輩微達此防共問訊劉夫人因方便稱關雎螽斯有不忌之徳夫人知以諷己乃問誰撰此詩云是周公夫人曰周公是男子相爲耳若使周姥撰詩當無此言

範汪至能噉梅有人致一斛奩須防噉盡

劉邕【南史曰邕穆之子襲封南康郡公】愛食瘡痂以爲味似鰒魚嘗詣孟靈休靈休先患疚瘡痂落在牀邕取食之靈休大驚痂未落者悉褫取飴邕邕去靈休與何勗書曰劉邕向顧見噉遂舉體流血

山陰主淫恣過度嘗謂帝曰妾與陛下𨿽男女有殊俱托體先帝陛下六宮萬數而妾惟駙馬一人事不均平一何至此帝乃爲置面首左右三十人帝每出行主與朝臣常共陪輦

王僧達爲太子洗馬在東宮愛念軍人朱靈寶及出爲宣城靈寶已長僧達作列死亡寄宣城左永之借注以爲己子攺名元序啟太祖補竟陵典書後事發禁錮庾炳之性好潔士大夫造之者去未出戶輒令拭席洗牀

王思微好潔淨左右提衣悉令用白裹手指宅中有犬污屋棟思微令門生洗之意尢不已更令刮削復言未足遂令易柱

何佟之性好潔一日之中洗滌者十餘過猶恨不足人稱爲水淫【梁書曰何佟之字士威廬江人豫州刺史惲六世孫祖劭之宋貟外散騎常侍父歆齊奉朝請佟之少好三禮師心獨學彊力専精手不輟捲讀禮論二百篇略皆上口起家州從事仍爲總明館學士仕梁至尙書左丞】

魏收使梁買吳婢入館其部下有買婢者魏亦喚取徧行姦梁朝館司皆爲之受譴人皆稱其才而鄙其行崔湜是崔仁師子與弟澄液從兄涖並有文翰別居淸要每私宴自比王謝之家謂人曰吾門戶及出身未嘗不爲第一丈夫當先據要路以制人豈能黙黙受制故進取不已而不以令終

喬知之有侍婢曰窈娘美麗歌舞爲武承嗣所奪知之怨惜因作緑珠篇以寄情密送與婢婢感憤自殺承嗣大怒因諷酷吏羅織知之下獄死【唐詩紀事曰喬知之馮翊人武后時爲補闕】

宗性俊邁不好琴會聴琴一弄未畢叱琴者出謂內侍曰速令花奴羯鼓來爲我解

王維居輞川宅宇旣廣山林亦逺而雅好潔地不容浮塵日有十數帚掃治専使兩僮縛帚有時不給

鮮於叔明嗜蟠虫權長孺嗜人爪甲

元載納薛瑤英爲姬以龍綃衣衣之衣一襲無一兩載以瑤英體輕不勝重衣於異國訪求此服

正辭積錢盈室室常有聲如牛人以爲妖勸其散積以禳之正辭曰吾聞物之有聲求其同爾宜益以錢聲必自止

李納性辯急酷尙奕棋每下子安詳極於寛緩有時躁怒家人輩則密以棋具陳於前納覩便欣然攺容取子布都忘其恚

孫何性落魄而酷好古文爲轉運使日政尙苛峻州縣患之乃求古碑文字磨滅者得數本釘於館中孫至則讀其碑辯識文字以爪搔發垢而嗅之遂往往至暮不復省錄文案

丁諷病廢常令兩女妓掖侍見客於堂中諷以好色致疾旣廢亡賴益求妙年殊質以厭其心客出不能送又令一婢子送至中門曰謝訪以故賔客之至者加多乃數倍於未病時

宋子京多內寵後庭曳羅綺者甚眾嘗宴於錦江偶微寒命取半臂諸婢各送一枚凡十餘枚皆至子京視之茫然恐有厚薄之嫌竟不取服忍凍而歸

東坡云未知一生當著幾兩屐吾有嘉墨七十枚而尢求取不已不近愚耶石昌言畜李廷珪墨不許人磨或戲之曰子不磨墨墨磨子今昌言墓木拱矣而墨故無恙李公擇見墨輒奪卿相間抄取殆徧近有人從渠許來云懸墨滿堂此亦通人之一蔽也

米元章有潔癖屋宇器具時一滌之巾帽少有塵則濯之復加於頂客去必濯其坐榻

米元章在眞州嘗謁蔡攸於舟中攸出右軍王略帖示之元章驚嘆求以他畫易之攸有難色元章曰公若不見從某不復生卽投此江死矣因大呼據船舷欲墮攸遂與之

彭淵才遊京師十餘年其家饘粥不給父以書促歸跨一驢攜一布囊親舊相慶曰布囊中必金珠也君官爵𨿽未入手且使父母妻兒脫凍餒之厄囊中所有可早出之淵才喜見須眉曰吾富可埒國也汝可拭目以觀旣開橐乃李廷珪墨一丸文與可墨竹一枝歐陽公五代史稿艸一巨束

一士人以鬻書爲業盡掊其家所有約百餘千買書入京中塗遇一士人取書目閱之愛其書而貧不能得家有數古銅器貨之而鬻書者雅有此癖一見甚喜乃曰無庸貨也我與汝估其值而兩易之於是盡以隨行之書換數十銅器亟返其家其妻視其行李但見二三布囊磊磈然鏗鏗有聲問得其實乃詈其夫曰你換得他這个幾時近得飯喫其人曰他換得我那个也幾時近得飯喫聞者無不絕倒

趙子固【己見】嘗得姜白石所藏定武不損本禊帖乘舟夜泛而歸行至霅之升山風起舟覆行李襆被皆渰溺無餘子固方披濕衣立淺水中手持禊帖語人曰蘭亭在此余不足問也因題於卷首云性命可輕至寶是保

仇隙三十八

甚哉怨毒之於人遂相讐陷有殺其身而不悔者吁可畏哉故一朝之忿忘其身以及其親亦聖賢之深戒也獻帝嘗宴見孔文舉與郤鴻豫【司馬彪續漢書曰郤慮字鴻豫山陽髙平人少受學於鄭】問文舉曰鴻豫何所優長文舉言可與適道未可與權鴻豫舉笏曰融昔宰北海政散人流其權安在遂與文舉互相短長【範曄漢書曰操以孔融論建漸廣慮鯁大業郤慮承望風防以微法奏免融官因顯明讐怨操書激厲融曰蓋聞唐虞之朝有克讓之臣故麟鳳來而頌聲作也後世徳薄猶殺身爲君破家爲國及至其敝睚眥之怨必讐一餐之恵必報故晁錯念國遘禍於盎屈平悼楚受譖於椒蘭彭寵傾亂起自朱浮鄧禹威損失於宗馮由此言之喜怒怨愛禍福所因可不愼與昔防藺小國之臣猶能相下冦賈倉卒武夫屈節崇好光武不問伯升之怨齊侯不疑射鉤之虜夫立大操者豈累細故哉往聞二君有執法之平以爲小介當收舊好而怨毒漸積志相危害聞之憮然中夜而起昔國家東文舉盛嘆鴻豫名實相副綜達經學出於鄭又明司馬法鴻豫亦稱文舉奇逸博聞誠怪今者與始相違孤與文舉旣非舊好又於鴻豫亦無思紀然願人之相美不樂人之相傷是以區區思協歡好又知二君羣小所搆孤爲人臣進不能風化海內退不能建徳和人然撫養戰士殺身爲國破浮華交防之徒計有餘矣融報曰猥恵書教告所不逮融與鴻豫州裏比鄰知之最早𨿽嘗陳其功美欲以厚於見私信於爲國不求其覆過掩惡有罪望不坐也前者黜退歡欣受之昔趙宣子朝登韓厥夕被其戮喜而求賀況無彼人之功而敢枉當官之平哉忠非三閭智非晁錯竊位爲過免罪爲幸乃使餘論逺聞所以慙懼也朱彭冦賈爲世壯士愛防相攻能爲國憂至於輕弱薄劣猶昆虫之相嚙適足還害其身誠無所至也晉侯嘉其臣所爭者大而師曠以爲不如心競性旣遲緩與人無傷𨿽出跨下之負楡次之辱不知貶滅之於己猶蚊防之過也子產謂人心不相似或矜勢者欲以取勝爲榮不念宋人待四海之客大鑪不欲令酒酸也至於屈谷巨瓠堅而無竅當以無用罪之耳他者奉尊嚴教不敢失墜郤爲故吏融所推進趙衰之拔卻縠不輕公叔之升臣也知同其愛訓誨發中𨿽懿伯之忌猶不得念況恃舊交而欲自外於賢吏哉輒希腹心修好如初】

王平北在任【王乂別傳曰王乂字叔元瑯琊臨沂人時蜀新平二府作亂文帝西之長安徵爲相國司馬遷尙書督幽州諸軍事平北軍】有簡書免官夷甫時年十七【夷甫是平北子】見從舅羊祜申陳事狀辭甚俊偉羊不然之夷甫拂衣而起羊顧謂賔客曰此人必以盛名處當世大位然敗俗傷化者必此人也初羊以軍法欲刑王濬衝夷甫又忿羊言其必敗不相貴重天下爲之語曰二王當朝人莫敢稱羊公之有徳

謝暉頗輕江祏祏嘗詣暉暉因言有一詩呼左右取旣而復停祏問其故云定復不急祏以爲輕已後遂搆害暉

劉長史【劉孝綽己見】與到茂沿【到沿己見】友善同遊東宮劉自以才優於到每於宴坐嗤鄙其文到常銜之及劉爲廷尉正攜妾入官府其母猶停私宅到尋爲禦史中丞遣令史按其事遂劾奏之云攜少妹於華省棄老母於下宅髙祖爲其惡攺妹爲姝免孝綽官

王偉侯景之徒也景敗元帝愛其才欲全之朝士多忌之曰前日偉作檄文有異詞句帝求而觀之云項羽重瞳尙有烏江之敗湘東一目寧爲赤縣所歸元帝大怒釘其舌於柱剜腸臠肉偉顏色自若【劉璠梁典曰王偉洛陽人學通周易嘗在揭陽賦詩曰平明聴戰鼓薄暮敍存亡楚漢方龍鬭秦關陣未央至江陵系獄以詩贈湘東嬖人曰趙一能爲賦鄒陽解獻書何惜西江水不救轍中魚又上五十韻詩以希不死湘東愛其詞翰猶欲未誅左右疾之曰偉前作檄文言不順湘東取視乃斬之】

郤昂與韋陟友善因話國朝宰相陟曰誰最無徳昂誤對曰韋安石已而驚走出逢吉溫於街中溫問何此倉黃答曰適與韋尙書話國朝宰相最無徳者本欲言吉頊誤云韋安石旣知失言復鞭馬而走抵房相之第琯執手慰問之復以房融爲對昂有時稱忽一日觸犯三人舉朝嗟嘆惟韋陟遂與之絕

顏平原不容於盧杞杞出之平原辭曰先中丞首平原面被流血吾不敢以衣拭親舌防之公不忍見容乎杞矍然下拜而銜恨切骨

牛奇章赴舉時每爲同袍見忽嘗投贄於劉補闕【禹錫】劉對客展捲飛筆防竄其文一時𨿽謝礲礪終爲鞅鞅後劉轉汝州奇章出鎭漢南枉道至汝駐旌旄信宿酒酣以詩諭劉劉承詩意方悟往年攺牛公文卷因作詩謝過牛公吟諷前意稍解移宴竟夕方整前驅【範攄雲溪友議曰牛僧孺席上贈劉尙書詩曰粉署爲郎四十春今來名輩更無人休論世上升沈事且鬭尊前見在身珠玉會應成咳唾山川猶覺露精神莫言恃酒輕言語曾把文章謁後塵劉和詩曰昔年曾忝漢朝臣晚嵗空餘老病身幼見相如成賦日後爲丞相掃門人追思往事咨嗟久喜幸淸光笑語頻猶有當時舊冠劍待公三日拂埃塵】

楊防夫與倪元鎭嘗會飲於友人家時席有歌妓防夫狂誕脫妓人鞋行酒令坐客飲元鎭素有潔病見之大怒翻案而起防夫亦色變飲席遂散後二公竟不復面

語林卷三十

