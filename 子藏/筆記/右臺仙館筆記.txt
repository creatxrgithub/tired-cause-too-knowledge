《右臺仙館筆記》淸兪樾

●序余自己卯夏姚夫人卒﹐精神意興日就闌衰﹐著述之事殆將輟筆矣。其年冬﹐葬夫人於錢唐之右臺山﹐余亦自營生壙於其左。旋於其旁買得隙地一區﹐築屋三間﹐竹籬環之﹐雜蒔花木﹐顏之曰「右臺仙館」。余至湖上﹐或居「兪樓」﹐或居斯館﹐謝絕冠蓋﹐暱就松楸﹐人外之遊﹐其在斯乎﹗余吳下有「曲園」﹐卽有《曲園雜纂》五十卷﹔湖上有「兪樓」﹐卽有《兪樓雜纂》五十卷﹐「右臺仙館」安得無書﹖而精力衰﹐不能復有撰述﹐乃以所著筆記歸之。筆記者﹐雜記平時所見所聞﹐蓋《搜神》《述異》之類﹔不足﹐則又徵之於人。嗟乎﹗不古訓之是式﹐而惟怪之欲聞﹐余之志荒矣。此其所以爲「右臺仙館」之書歟﹗曲園居士自記。

附錄《徵求異聞啟》並小詩二首﹕余今歲行年六十矣﹐學問之道﹐日就荒蕪﹔著述之事﹐行將廢輟。書生結習﹐未能盡忘﹐姑記舊聞﹐以銷暇日。而所聞所見﹐必由集腋而成﹔予取予求﹐竊有乞鄰之意。伏望儒林丈人﹑髙齋學士﹐各舉怪怪奇奇之事﹐爲我原原本本而書﹐寄來「春在艸堂」﹐助作秋燈叢話。約以十事爲率﹐如其多則更佳。先將二絕爲媒﹐幸勿置之不答。

衰不復事丹鉛﹐六十原非親學年。正似東坡老無事﹐聽人說鬼便欣然。郭衝五事太寥寥﹐戲學姚崇十事要。不論搜神兼誌怪﹐妄言亦可慰無聊。

●卷一馮孝子﹐佚其名﹐太倉州之老閘鎭人。少孤貧﹐傭耕以養母。亂後無田可耕﹐乃行乞於市﹐得錢則市酒肉以進﹐而歌俚曲以侑之。同治六年﹐母卒﹐乞得義冢地﹐並其父柩合葬之。日則仍出行乞﹐夕卽於墓旁宿焉。每日必攜數石以歸﹐環墓成垣﹐自結艸廬﹐寢處其下。後數年﹐無病卒。鄕人卽葬之於其所廬處。知州方公傳書立碣表之﹐曰「馮孝子墓」。《春秋》二百四十年﹐人材極盛﹐而開卷卽載潁考叔事﹐表純孝也。余研經餘暇﹐偶掇拾見聞﹐成斯筆記﹐而首以馮孝子事﹐亦庶幾左氏之義夫。

木工陶某﹐金陵人。年甫四歲﹐值粵賊陷城﹐父爲所擄﹐母子相依﹐幸而無恙。大亂旣平﹐仍設肆於城中。至同治甲戌﹐陶年二十五矣。忽有老翁攜瞽婦至門乞食﹐與之錢不去﹐熟視陶曰「爾非陶姓乳名某者乎﹖」陶問何以知我﹐翁曰「爾乃吾子也。」陶乎母出視﹐果其父﹐因扶之入﹐拜問由來。則始而被擄北行﹐後又流轉至川﹑陜﹐今自陜歸也。解腰纏出銀數錠﹐皆累年貿易所得﹐恐途中遇盜賊﹐僞爲窶人耳﹔瞽婦則其續娶者也。因大歡慰﹐親黨畢賀。夫兵亂以來﹐父子夫妻離散者多矣﹐此家乃得完聚﹐意其有陰徳乎﹖

吾兄福寧太守﹐官廈門同知時﹐署附近有僧寺曰「碧山巖寺」﹐僧曰碧禪﹐能詩畫﹐貌亦恂恂﹐吐屬風雅。署中潘少梅﹑蔡瑜卿諸君﹐皆喜與之遊。一日﹐忽具牒請還俗。吾兄素不喜僧﹐罵之曰「今日旣欲還俗﹐當初何必出家邪﹖」呵叱而遣之。碧禪故與署中吏魁某甲有隙﹐疑其譖於官也。是晚甲自署歸其家﹐經由一隘巷﹐聞碧禪呼其名﹐回顧之﹐則已事刂刃於胸出於背。某甲猶能帶刃狂奔﹐至家﹐告家人曰「碧禪殺我。」言已﹐倒地而絕。事聞於官﹐吾兄命捕碧禪﹐不得。數月後﹐有人於署後山上見碧禪﹐則已有髮辮矣。呼曰「碧禪在此﹗」碧禪飛一足﹐蹴其人僕地﹐而自從山後躍而下﹐捷如飛鳥。望之﹐見其帽墜於地﹐辮乃綴於帽﹐非眞發也。嗣後署中一幕友王姓者﹐房中每夜窗戶不開﹐而頻有所失。其所失物則皆得之署後山穴中﹐疑碧禪所爲也。閱時旣久﹐捕事益懈﹐而王姓者失物亦愈稀。已而吾兄調福防同知以去﹐繼之者爲龔司馬﹐知此事﹐命捕之。有金姓者﹐偵知其在妓樓﹐糾眾以往。碧禪見眾至﹐自樓窗躍至平地﹐復從平地躍至屋上﹐頃刻絕迹。而龔司馬於內室中得一書云「吾與汝無仇﹐汝捕吾何也﹖然汝亦欲升官耳﹐吾不汝怨。汝他日還省﹐當訪我於鼓山。」大駭﹐不知所自來﹐疑其人蓋古劍客之流也。乃不復言捕碧禪。及任滿還省垣﹐竟不敢至鼓山﹐而碧禪始終不可得。

邢阿金﹐農家女也。幼隨其母往來大家﹐故有大家風範。修眉纖趾﹐望之楚楚﹐烹飪縫紉﹐並皆精妙。誦唐人小詩﹐略能上口。年及笄﹐嫁田舍兒﹐性粗暴﹐以其荏弱不任井臼﹐虐遇之。阿金性柔和﹐惟背人啜泣而已。其母聞之大戚﹐以錢贖之歸。又嫁一富家子﹐年少美丰儀。阿金自幸以爲得佳婿也﹐不意其佻達無度﹐得新棄舊﹐旋卽仳離。乃嫁一官人爲妾﹐又不容於大婦而歸。於是阿金年亦二十外矣。有黃大令者年逾周甲﹐得之爲室﹐甚嬖之。黃妻久卒﹐謀以爲妻﹐阿金不可﹐曰「妾出身微賤﹐豈足伉儷君子﹖不獨損折年壽﹐亦且累君盛徳。」黃鑑其誠﹐益愛重之。黃有子婦﹐與年相若﹐阿金待之極有恩禮。子婦承翁意﹐事之如姑﹐阿金𨿽謙不敢當﹐然子婦執禮不衰。無何黃病﹐阿金侍湯藥惟謹﹐年餘黃卒﹐竟仰藥以殉。黃之子感其殉父﹐附葬如禮焉。此女四易所天﹐不爲貞﹐卒殉其夫﹐不得不謂之烈。使其初適卽得良奧﹐必爲善婦。乃所如不合﹐遂歷四姓﹐卒成大節﹐是謂質美而未學。君子哀其遇可也﹐取其晚蓋可也。若豫讓「眾人」﹑「國士」之言﹐本非正論﹐固非女子所得藉口矣。

江西玉山縣有水南寺﹐亦古剎也。有老僧曰月印﹐年六十餘﹐終日坐一室誦經﹐足不出戶﹐戒行頗髙。畜一狗十許年矣﹐每月印誦經﹐狗必往聽﹐一聞木魚聲﹐輒搖尾而至﹐僧俗咸嘆異焉。後其狗忽病癩﹐皮毛脫落﹐且有穢气﹐然每日聽經如故。一日﹐月印忽謂其徒曰「此狗可厭﹐汝曹可牽出撲殺之。」其徒咸駭然﹐罔測其意。以師素嚴重﹐不敢違。姑呼狗出﹐禁勿使聽經﹐實未忍殺之也。越三日﹐狗又乘間來聽誦經﹐月印見之﹐驚曰「汝曹未殺此犬乎﹖殆矣﹐殆矣﹗」命其徒至某村某姓家探問﹐則有一婦坐蓐﹐三日未產﹐其勢垂危﹐乳醫束手。月印乃曰「汝曹不忍殺此犬﹐乃忍殺彼婦乎﹖此犬不死﹐彼婦不產。」乃命其徒立時撲殺之。再偵之﹐某姓家則已產矣﹐男也。月印曰「此犬以聽經善果﹐得托生爲某姓男子﹐小有祿位。吾不及見矣﹐汝曹識之。」及某氏子稍長﹐輒來寺中﹐依依不去。月印摩其頂曰「汝不昧宿根﹐此意甚善。但尙有小富貴未享﹐勿遽來此也。」某氏子後果膺微秩﹐其家亦有中人之產。晚歲家居﹐恆寄宿寺中。時月印圓寂久矣﹐爲葺治其塔﹔寺中屋傾圮﹐亦出貲修理之﹐並買田供常住費。年七十餘而終。

維揚李氏婦﹐早寡﹐以紡織自給﹐有子甫九齡。同邑富人某﹐艷其色﹐而無以自通﹐乃重賂其鄰﹐使爲間。會其子將出就傅﹐鄰人以告某曰「是有機可圖也。」乃築精舍於其旁側﹐移子弟於其中﹐延師課讀。宣言曰「欲入塾者﹐勿拒。」使鄰人以告婦﹐極言其便﹐婦乃使子往讀。某善遇之﹐頻以飲食饋遺。一日﹐出十數金相贈﹐曰「聞子家徒四壁立﹐願以此少佐飠粥。」子持歸白母﹐婦曰「幣重言甘﹐得毋誘我乎﹖」乃使其子往謝曰「極感長者厚意﹐母當踵門拜謝。」某則大喜。又使其子出金還之曰「母性多疑﹐此不敢受。」某又爽然若失。子歸備言其狀﹐婦嘆曰「是可得其情矣。」明日戒子勿往。某自來招之﹐婦使其子謝曰「子之惠愈厚﹐子之過愈大矣。絕子﹐所以報子也。」某慚而退。此婦不特以禮自持﹐其智識亦足多矣。

明歸熙甫著論﹐極言女未嫁夫死守節之非。然考之禮﹐婿死﹐女斬衰往弔。聖人旣爲制斬衰之服﹐則已有夫婦之義﹐其曰旣葬而除之者﹐禮爲中人以下設耳。歸氏之言﹐未爲定論。乃粵東之俗﹐有所謂慕淸者﹐則眞出乎人情之外﹐爲禮法之所不許矣。粵俗﹐未婚夫死不嫁﹐曰守淸﹔原未許嫁而締婚於已死之男子﹐往而守節﹐曰慕淸。有許氏女﹐年逾В梅﹐言於母﹐求慕淸。母謀之父﹐父不可。女曰「姊以遇人不淑﹐貽父母憂。倘女亦然﹐不重有憂乎﹖且女弱﹐亦不任中饋事。苟或遁迹空門﹐是廢大倫﹐誠不可也。若女蘿喬木﹐得托淸門﹐無廢大倫而克成素志﹐父母何病焉﹖」乃許之。適有陳氏子將婚而夭﹐所聘之婦不能守淸。陳氏寡母止此一子﹐乃訪求慕淸者。媒妁以許女告﹐遂成二姓之好﹐迎娶如禮。許女旣往﹐每日略循定省虛文﹐此外無一事。窗明幾淨﹐焚香靜坐而已。有小姑已許嫁葉氏﹐與嫂極相得。每至嫂所共話﹐輒嘆曰「嫂幾生修此淸福﹖」許女曰「止憑此一念之堅耳。」小姑曰「嫂幸而未許嫁﹐不然﹐亦無如何矣。」許女曰「未入其門﹐事猶在我也。」小姑乃日聒其母﹐亦求慕淸。母溺愛﹐曲從之﹐言於葉氏。初不可﹐旣而曰「彼女旣絕意於歸﹐彊之亦恐非福。」索還聘禮而已。於是二女同居﹐至於白首﹐親族中或頗稱焉。眞所謂非禮之禮矣。道光間﹐江南常州龍舟特盛﹐然多亦不過四五舟。且舟髙於屋﹐運掉不靈﹐實亦無可觀﹐觀者之意不專在龍舟也。自五月起﹐至六月初旬﹐或猶未止。城外有地名唐家灣者﹐尢畫舫聚集之所﹐每日東舷西舫﹐鱗次櫛比﹐笙歌如沸﹐粉黛如雲﹐蓋亦一銷金鍋矣。余時客常州﹐居停主人邀餘同往觀之。見鄰舟一大腹賈﹐挾三妓飲酒﹐擁一幼妓於懷﹐狀甚褻﹐余命移舟避之。一榜人且解纜且太息曰「孽報﹐孽報﹗」余問其故﹐榜人曰「此三妓乃三姊妹也。其父在日爲武進縣吏魁﹐豪侈特甚﹐每年夏日輒乘舟至城外納涼﹐招妓侑酒。舟中先攜有紗衫褲﹐妓至則命易之﹐徧體雪膚﹐望之了了如無衣者然。屢坐吾舟﹐吾時年少﹐樂觀之﹐輒給事於其側﹐得寓目焉。不圖至今日而其三女子乃有甚於斯也。豈非孽報﹗」余嘆曰「然則此大腹賈亦可危矣。」

譚某﹐不知何許人﹐客於荊州之沙市﹐年少美丰儀。市有周媼者﹐賣阿芙蓉爲業﹐生一女﹐年十八﹐亦有風致。譚屢過之﹐遂與目成﹐使人風示媼﹐媼居爲奇貨﹐未諾也。女乃與譚約﹐效文君故事﹐具舟江上﹐中夜偕亡。媼偵探無蹤﹐痛哭數日﹐竟服生鴉片而死。譚與女寄居漢口﹐甚相得。然女每夢母呼與俱返﹐覺而語譚﹐譚曰「此所謂思夢也。」一夕﹐女倩鄰媼買佳釀半壺置牀頭﹐女故善飲﹐亦不異也。夜半﹐忽自帳中躍出﹐披髮跣足﹐腹內聲如轆轤﹐十指甲色皆紫黑﹐始知已和生鴉片而飲之矣。救治不及﹐竟宛轉而死﹐咸謂母來索命。余謂此女背母而逃﹐致母於死﹐死固其分﹐非必鬼母之爲祟也。衛靜瀾廉訪曰「余披覽案牘﹐見服生鴉片隕命者﹐幾於無日無之。蓋此物近來所在皆有﹐非如砒石等毒物必購求而得也。有一方可救之﹐宜廣爲傳播。其方用雄黃二錢﹐雞蛋靑一枚﹐生桐油一兩﹐河水調勻灌服。」

張永祺﹐南雄州人。娶何氏﹐生子甫一歲﹐挈之如母家。其姨女適某氏者亦至﹐有女亦一歲﹐與張子貌酷似﹐乍視之莫辧也。及何歸﹐則呱呱者已爲某氏女矣﹐蓋母家戲易之博一笑也。何命婢往易之﹐及至家﹐仍某氏女也。又命媼往易之﹐至何家﹐諦視﹐則實張氏子﹐而非某氏女。何氏之母曰「此事本由嬉戲而起﹐乃已易子而歸﹐仍見爲女﹐及攜女來易﹐又見爲子﹐此必有異矣。」乃自攜其女之子至張家還之﹐且曰「事誠可異﹐勿播揚也。」嗣是兩家子女時時互易﹐莫知其所以然。後招姨女來﹐分宅居之﹐始已。或曰﹐此殆狐魅播弄以爲戲也。黃某﹐不知何許人﹐父商於羊城﹐遂家焉。妻何氏﹐父在時所聘父執女也。黃冗不能自立﹐父死﹐遂入於下流﹐數年盡亡其貲﹐至無以存活。何曰「相偕俱死﹐與君何益。有一策可兩全﹐君意如何﹖」黃曰「苟不爲門戶羞﹐任卿所爲。」何曰「妾姑母有子婦﹐早寡﹐欲得一人爲伴侶。君如肯捨妾﹐彼譬如買婢﹐數十金不吝也。」黃從之。何商於姑﹐歸告黃曰「姑始以離人夫婦﹐執不可﹐妾力言之乃可。然須郎親筆一紙書爲券﹐免日後有違言﹐姑當以五十金潤筆也。」黃欣然書券。何持去﹐遂不歸。有知其事者﹐曰「何女蓋效買臣妻故事﹐所言﹝B220﹞也。」

殷懷鄕﹐江浦人。少孤﹐有母及諸弟﹐無恆產﹐傭力以養。耕作之暇﹐輒入山刈薪﹐至夜分始休。明旦入市易甘脆奉母﹐日以爲常。年三十﹐始娶婦﹐教之事姑﹐婦亦婉娩聽從。無何歲大荒﹐無所得食﹐乃謂婦曰「俱死無益﹐不如嫁汝﹐得銀錢可以養吾母及吾弟﹐汝亦得生路﹐一舉而兩利也。」婦不可﹐殷曰「此吾意也﹐非汝負我。且吾母得存活﹐卽汝所以報我也。」婦乃從之﹐母及弟卒賴以全。後母死﹐負土成墳。諸弟成立﹐皆爲婚娶﹐或勸續娶。泣曰「吾婦歸我﹐無失徳﹐且得母歡心。昔以貧故棄之﹐今復娶﹐是負吾賢婦也。」卒不娶﹐獨廬於墓側以終。按《陳書》﹐徐陵弟孝克當侯景之亂﹐京師大饑﹐賣妻臧氏與孔景行﹐以其貲養母。是鬻妻養母﹐古人有行之者。然郭巨埋兒﹐論者謂不可爲訓﹐然則鬻妻養母﹐於義似亦未安也。或曰是蓋捨其輕且小者﹐全其重且大者。然此婦旣得姑歡心﹐或母知婦見出以己之故﹐涕泣不食﹐則去婦而轉不足以養母﹔又或婦守從一之義﹐知事難兩全﹐慷慨自殺﹐則未能養母﹐而適以殺婦。且歲饑乏食﹐非如水火盜賊之變起猝然者也﹐委曲圖全﹐豈遂乏術﹐而計必出此乎﹖殷委巷細民﹐未聞大道﹐能割愛爲此﹐亦復大難。然以事而論﹐則徐孝克與郭巨同一不可爲訓者也。

阿勝﹐廣州人﹐談者逸其姓氏。少孤﹐遊於美利加國之舊金山﹐善貿易。居六載﹐積貲頗丰﹐航海而歸﹐將締婚於中土。有某氏女及笄﹐因媒合之﹐女母聞其丰於貲也﹐許焉。旣又懼其仍遠遊也﹐曰「吾女豈能相從於海外哉﹗」故使媒妁索重聘。阿勝鄙之曰「賣婚﹐非禮也。吾何患無妻﹗」遂已其事﹐復遊金山。女聞之﹐不直其母﹐竊附海舶﹐至金山尋夫。一日﹐於途中遇之﹐連呼曰「阿勝﹐阿勝﹗」勝顧之驚曰「卿閨中弱質﹐何爲至此﹖」女具告之。勝感其義﹐與俱歸旅捨成禮焉。論者謂女子在室從父母之命﹐此女不從母命﹐而從六禮未備之夫﹐不可爲訓。然重洋暌隔﹐萬里追尋﹐亦不可云非奇女子矣。君子姑取其從一之貞﹐勿責其越禮也。

廣東花縣有一村聚﹐距城數十里﹐河水瀠洄﹐淸流如帶﹐有橋甚鉅。橋畔一石﹐形似老翁﹐村中咸呼爲橋頭土地神﹐香火頗盛。後有女子六人﹐守志不嫁﹐相約赴橋畔投水死﹐蓋粵俗然也。父老謂神不能保衛﹐遂廢其祀。附近有磚窯﹐相距里許﹐窯人舁之歸﹐謀奉爲窯神。是夕﹐窯中有聲若霹靂﹐次日視之﹐所燒之磚皆成血色﹐咸謂石爲祟﹐復舁而棄之河幹。適有漁舟維岸側﹐見此石﹐異之﹐載之船唇。俄疾風大作﹐舟幾覆﹐懼而棄石於河。漁人旋腹痛欲死﹐乃使人泅水出之﹐仍置河幹。鄰邑三山縣人聞其事﹐曰「神旣有靈﹐曷去彼而就我乎﹖」夜竊之去﹐及境﹐輿從鼓吹﹐導之以入﹐靈異大著﹐祭賽無虛日﹐爲立廟焉。昌黎云「偶然題作木居士﹐便有無窮求福人。」況石乎﹖然以《風俗通義》所書汝南石賢士事觀之﹐則知此亦人心使然﹐久之當自歇也。

朱了頭者﹐婁縣農家子也。家本赤貧﹐又煢煢無所依﹐日行乞於市。咸豐辛酉歲﹐粵賊自嘉善趨楓涇﹐遇之﹐劫與俱去。朱曰「我丐也﹐旣無錢財自贖﹐又無一藝可供爾用﹐何劫我爲﹖」賊曰「汝旣丐也﹐饑寒之困甚矣。從我去﹐不憂不富貴。」朱怒曰「我惟甘饑寒﹐故丐耳﹔否則爲竊爲盜﹐胡不可乎﹖我不爲竊爲盜﹐乃從爾等作賊乎﹖」抗聲大罵﹐遂見害。嗚呼﹗如朱了頭者﹐可謂有古烈士風矣。

漢陽朱勛臣﹐僑寓淮城。一日﹐忽於案頭得張禹門書云「欲借宅同居。」朱初不知張爲何人﹐且罔測書所從來。正疑慮間﹐倏又得一書﹐乃知張爲狐也。嗣是頻有書來﹐而不以形見。朱懼﹐謀徙居以避之﹐徙居而張仍從焉。有請箕仙者﹐朱往問之﹐則柳仙﹐降判曰「張禹門﹐吾弟子也﹐與汝有宿緣﹐宜爲建祠。」朱謝力不及。又判曰「三日再議。」及期而往﹐盤中書一「吝」字。朱方欲再問﹐而家人告火作﹐奔救乃熄。於是大懼﹐鳩工庇材﹐刻日成之。祠成﹐而張仍往來朱家。適有爲朱女議昏者﹐朱以問張﹐張報書曰「此不可許﹐三日後當有髙人來爲媒。」越三日﹐有一老嫗來爲徐秀才之子求昏。老嫗髙姓﹐始悟髙人謂嫗也。狐居人家﹐載籍所記多有其事﹐此狐自稱張禹門﹐不知其何從得姓﹐何義命名也。箕仙殆卽此狐爲之托名。柳仙亦無其人﹐世傳柳仙爲呂純陽弟子﹐蓋本元人雜劇﹐此豈足爲典要﹖且考宋鄭景璧《蒙齋筆談》﹐載呂詩「惟有城南老樹精﹐分明知道神仙過」。城南老樹﹐乃古松也﹐則知元劇已屬訛傳矣。余雅不信箕仙﹐竊謂當今之世﹐而欲絕地天通﹐宜首禁此術也。

何明達﹐桂林人﹐商於嶺南﹐挾貲數千﹐頻年折閱﹐耗其大半。旅況無聊﹐偶作狹邪遊﹐至一所曰「巢云別館」﹐有妓名翠蓮﹐頗楚楚有致﹐何流連久之。忽見一婦自簾外過﹐淡妝素服﹐丰韻天然﹐何見而好焉。倩翠蓮爲之先容﹐翠蓮曰「是必無成。」問何故﹐曰「伊因家難鬻身於此﹐有能拔出污泥中者﹐則委身事之﹔若視作路旁柳﹐伊不屑也。」何曰「若然﹐此女大有志節﹐宜詢其顚末。」乃呼問之。婦自言譚氏﹐「夫廣西人﹐姓王名基﹐客遊至此。娶妾甫兩載﹐因事被逮於官﹐非百金不能出獄。妾念夫婦之義﹐自鬻以拯之。夫出囹圄﹐妾墮火坑矣。」言已泣下。何曰「爾夫與吾同鄕﹐吾不忍其家室流離。但不知爾夫已西歸否﹖」曰「聞猶未也。」何乃辭出﹐竟訪得其夫﹐助貲使贖婦以歸。市井細民﹐有此髙行﹐𨿽士大夫或不及矣。

陳明贊﹐江西南安府人﹐談者失記其縣。家巨富﹐止一子﹐已抱孫矣。陳於生日置酒召族人共飲﹐語之曰「某幸藉先業﹐加以積累﹐今擁貲三十餘萬矣。多藏厚亡﹐非所願也。願畱奇零之數以贍妻孥﹐其二十萬歸始祖祠中﹐其十萬歸支祖祠中。歲入其息﹐仍以三分之一歸吾子孫﹐恐子孫或不能守吾業﹐仍可藉此爲生也。其三分之二以供春秋祭祀之需﹐族之人冠婚喪葬咸有助﹐孀者﹑孤者﹑廢疾者﹑貧不能存者咸有養。歸始祖祠者﹐徧及同族﹔歸支祖祠者﹐惟及同支。以賢且才者一人司其事﹐𨿽一隴之地不得私鬻。卽以吾今日之言爲息壤矣。」聞者咸起拜曰「盛徳事也﹐但不知翁之子以爲何如﹖」子亦矢言「惟父命是從」。議遂定。夫金穴銅山﹐終歸於盡﹐陳翁此舉﹐非獨髙義﹐抑亦明智也。擁三十萬之貲於一家﹐不三十年必盡矣﹐今推之於一族﹐而仍使歸其所入三分之一﹐則是使子孫長有十萬也。老子曰「旣已爲人﹐己愈有﹔旣已與人﹐己愈多。」其是之謂乎﹗

貞女王蕙芳﹐常州人。父遭兵亂﹐挈家避滬瀆﹐遂家焉。貧不能自存﹐乃鬻女於王姓者爲女﹐時女甫四歲。及長﹐丰姿秀麗﹐嫻習女紅﹐王頗愛之。無何王卒﹐其妻舊居北裏﹐搔頭弄姿﹐非良婦也﹐攜女再嫁。女心非之﹐而不敢言。其後夫素有登徒子之名﹐見女美﹐屢挑之。女懼不免﹐於同治癸酉歲二月十三日夜縊而死。此事誘與拒兩無實迹﹐女𨿽死不得以貞女旌﹐因紀大略﹐冀不泯耳。廣東潮州鄕間多種柿﹐柿熟制爲餅﹐必先曝之於場﹐夜則邏守之。有某甲以此爲業﹐場中積柿如山﹐中設木棚﹐爲守望所。一夕寢棚中﹐聞有聲自東來﹐近而聲益厲﹐咻咻焉﹐木棚爲之震動。自隙窺之﹐虎也。急以刀斫之﹐斷其尾﹐虎咆哮去。甲走歸鳴金﹐集丁壯數十人﹐荷梃尋之。至一處﹐見虎屹然立﹐眾莫敢近﹔久之不動﹐或以戈扌舂之﹐應手而僕﹐則已僵矣﹐乃裂其肉焉。此人猝見猛虎﹐從容不亂﹐可謂膽力俱全矣。孔子曰「上士捉虎頭﹐下士捉虎尾。」然下士亦正未易爲也。

陳元紹﹐順徳人。家少康﹐父母俱存。妻某氏﹐亦故家女﹐而驕蹇殊甚﹐不修婦職。陳責之﹐輒反唇。父母戒陳曰「和气致祥﹐愼勿爾也。」陳恐傷親心﹐亦曲忍之。會陳父病﹐湯藥皆母子經理﹐婦若無其事者﹐陳固心銜之。及父病愈﹐陳薄責婦﹐婦怒曰「誰無父母﹗小恙非大事﹐何便作踐人家兒女哉﹗」陳聞言﹐忿不可遏﹐揮以老拳﹐婦亦攘臂與爭。母出排解﹐陳偶一舉手﹐誤擠母僕地﹐急扶母起﹐伏地請罪﹐母麾之出。陳驚懼不自安﹐竟亡去。月餘﹐自廣州貽其弟書曰「兄無狀﹐不可爲子﹐惟有逃罪海外耳。重洋萬里﹐無望生還﹐書到之日﹐卽死別之年矣。」父見書不駭﹐自至省訪之﹐不得﹐托人於外國招工局詢問﹐亦無其子姓名﹐或云已於上月自澳門出洋矣。陳擠母僕地﹐事出無心﹐不孝之小者﹔長投海外﹐永絕天倫﹐不孝之大者。如陳者﹐其至性頗亦過人﹐惜其不學無術也。同年應敏齋廉訪寶時﹐嘗從金華至杭州﹐夜行錢唐江中。其時將二更矣﹐月色微茫﹐遠樹約略可辧。帆風而行﹐風力甚小﹐故舟行頗遲﹐而了不傾側。長年三老皆偃息篷底﹐舟中諸客亦俱酣睡﹐敏齋獨攜一僕坐船頭觀江中夜景。所過之地名鮎魚口﹐有小沙洲﹐舟沿洲而行。相距才數武﹐見洲上有一人與舟並行﹐遲速適相等。其人長丈餘﹐視常人幾三倍之﹐徧體靑綠色﹐但望之不甚親切﹐不知其爲肌肉﹐爲皮毛﹐爲鱗甲也。顧問其僕曰「汝見彼人否﹖」其僕不應。敏齋因還入舟中﹐其僕攜坐具從之入﹐旋卽大吐。問其故﹐曰「主人所見﹐奴亦見之﹐不特形狀可畏﹐且其气甚腥。適聞其气﹐故吐也。」敏齋後爲余述之﹐云「不知是何怪﹐殆傳記所稱楓人之類歟﹖」余謂﹕「沙洲無艸木﹐不應有此。且艸木之精﹐其气亦不腥﹐此必水怪也。以形論之﹐其長如此﹐非魚卽蛇。《搜神記》載孔子厄於陳﹐弦歌於館中﹐夜有一人﹐長九尺餘﹐皂衣髙冠﹐吒聲動左右。子路出與戰﹐僕之於地﹐乃是大是魚。君之所見﹐或亦此類乎﹖」

聶道人﹐湖北鐘祥縣人。乾隆甲子歲﹐邑大水﹐聶已五歲矣。有盛契眞者﹐元遊宮之道士也﹐憫其孤露﹐收之門下。然聶故鈍根﹐一無所能。盛死﹐聶雲遊天下﹐不知歷幾何年月。嘉慶初﹐始居鄂之長春觀﹐往往赤雙腳﹐持長柄﹐行歌於市。至同治甲戌﹐其年一百三十有五﹐髮絲齒貝﹐無異曩時﹐不知其得道引術而不死耶﹐抑其稟賦獨厚也﹖不可謂非異人矣。

鄂人王慕堂﹐遊於津門﹐遇盜﹐喪其所賫﹐寓居同鄕陳姓家。偶出散步﹐過一曲巷﹐見一家簾櫳低掩﹐中有麗人﹐衫痕鬢影﹐隱約可睹。王意方鬱鬱﹐亦不顧也。行數武﹐有小鬟追及之﹐曰「主人相候﹐請君移玉。」問主人伊誰﹐曰「至自識之。」至卽簾中人也。然彼此均不相識。女囅然曰「誤矣。」王問故﹐曰「妾本秦淮煙柳中人﹐從買人至此。買人死﹐遂獨居。頃從簾隙窺君﹐頗似舊識某郎﹐故遣婢相招﹐而不知非也。」王因辭去。女請置酒小飲以謝過﹐王謝曰「素昧平生﹐何煩厚意。」女曰「相逢何必曾相識﹐萍水遇合﹐卽是前緣。君卽閒遊﹐妾亦枯坐﹐杯酒小敍﹐亦足破寂。君何介介歟﹖」王遂畱飲。酒半﹐言及被盜事﹐女問行止﹐曰「客囊如洗﹐進退維谷。若小有膏秣資得入都門﹐則輦下尙有故人﹐或猶可謀幹也。」女曰「君勿憂。妾𨿽齷齪﹐頗具湖海襟懷﹐必當竭力。」酒罷﹐竟出百金贈之。王持以入都﹐所謀果遂。復訪之﹐則門庭如故﹐人面不知何處矣。

番禺何桐嶼﹐於同治癸亥初冬﹐有戚某向其借洋錢五百枚。何以其人舊曾借貸兩次﹐皆如期而償﹐遂諾之﹐立券期於歲杪。至期往索﹐某詫曰「君夢歟﹖抑戲也﹖業已還君﹐何又索爲﹖」何驚問﹕「何時還我﹖」曰「十二月初三日﹐我攜洋錢至君家交君手﹐承君畱我小飲﹐猶如昨日事﹐何遽忘之﹖謂予不信﹐君還我借券猶在也。」乃取示何。何曰「此券尙存我篋﹐君何僞造此﹖」某曰「如君尙存借券﹐請以示我。」何至家檢視﹐篋中諸券皆在﹐此券獨無﹐惟諸券中雜有一紙﹐頗似前所書券﹐而無一字。其事遂無以自明﹐偕至神前﹐瀝雞血爲誓﹐不知究竟若何也。此殆有祕物代墨書﹐券久而字迹脫落﹐遂成空紙。段成式《酉陽雜俎》稱江東人或取烏賊魚墨書契﹐以脫人財物﹐知古有此事矣。落地開花炮﹐其炮子𨿽年久尙能炸裂。鄕民拾得者﹐因其封口處有金皮﹐貪取其金﹐每致傷命。甲戌正月﹐上海瀏河鎭東洋子涇橋鑷工陳小弟﹐因新歲負人博﹐進無以償。思同治元年七月中官軍開放落地開花炮﹐有炮子落其地﹐陳小弟埋之土中﹐久思鑿取其金﹐未敢措手。至是已歷十三年﹐久在土中﹐必受潮濕﹐計必無礙矣。乃掘出﹐用斧鑿取金皮﹐忽然炸裂﹐陳頭面俱焚﹐左手打在數里外楊樹上。室中一老婦﹑一童子﹐均轟死。軍興以來﹐官軍用落地開花炮﹐無往不利。其炮子之遺落者﹐所在有之﹐願得者以此爲鑑﹐勿貪小利而致大害也。上海某甲﹐商於津門﹐十年不歸。其家止一妾二女﹐妾故冶蕩﹐不能獨守空幃也。長女頗有母風﹐母倚之爲錢樹子。無何從人亡去﹐乃使次女繼其業﹐次女不可﹐母憾焉。會有六十翁欲買妾﹐母貪重值﹐以次女妾之。甫一載﹐翁死﹐無子﹐家業盡爲族人瓜分﹐女惟以鍼黹自給。母謂之曰「人生世上﹐如輕塵棲弱艸﹐何自苦爲﹖當爲汝別覓佳婿。」女斷髮自誓﹐竟不可奪。梅禹金有《靑泥蓮花記》﹐殆此女之謂乎﹖

李廣元﹐不知其鄕裏。妻早卒﹐遺二子﹐長曰上朋﹐年七歲﹔次日上俊﹐三歲。李續娶鄭氏﹐性陰險﹐善蠱惑﹐視前妻子如仇﹐日加楚毒。會鄭所生子夭﹐謂由朋驚之使然﹐益虐遇之﹐朋竟死。俊忽得顚癇疾﹐忽歌忽泣﹐殊無人理。鄭以爲僞﹐試以穢物予之﹐食盡無難色﹐乃視爲廢物﹐亦不顧問。如是者數年﹐鄭死﹐俊忽自愈。父怪之﹐俊泣曰「兒病僞也。非僞爲癇疾﹐則死繼母手久矣。今繼母死﹐又察父復有憐兒意﹐故敢以情告也。」此子在童年卽能韜晦自全﹐其徳慧術智過人遠矣。

黃岡縣易家阪有易翁者﹐夫婦二人﹐老而無子。止生三女﹐長次皆適人﹐惟幼女在室。翁死﹐母女相依爲命﹐每撫女嘆曰「恨汝非男子也。」年十九而嫁﹐夫家甚貧﹐故恆居母家。癸酉十一月初十日﹐風雨大作﹐女偶立門前﹐爲狂風捲去﹐母偵探無蹤。三日後﹐忽自返﹐問所往﹐茫然也﹐而下體已化爲男。母徧告族人驗之﹐信﹐乃出錢七十二千與夫﹐令別娶妻。女易釵而弁﹐已聘王氏女爲婦矣。晉定公二十五年﹐西山女子化爲丈夫﹐與之妻﹐能生子﹐事見《開元占經》引《汲冢紀年》。然則此事自古有之﹐不足異也。

戴琴莊先生名福謙﹐先祖母戴太夫人之侄孫﹐與余兄弟行。而余少時曾請其授讀﹐故始終以先生稱之。其館臨平孫氏時﹐一日行於途﹐有娶新婦者﹐彩輿經過﹐先生避立道旁。俄風揭轎簾﹐瞥見轎中白如霜雪﹐一瞬之間﹐未能諦視﹐而心頗異之。偶言於先大夫﹐先大夫曰「此必是日犯白虎凶星﹐得君文星解釋之﹐傳記中多有此事。君異時必大貴也。」眾皆以爲然。然先生於道光丁酉舉於鄕﹐越二歲客死京師﹐意不顯。

安徽玉溪口﹐泊有炮船二。有某廣文挈眷屬坐小船過其地﹐日暮泊焉。夜鼓再嚴﹐管帶炮船之營官乘他船出巡﹐船中兵勇起意至小船行劫﹐持刀登其艫。廣文見盜至﹐大呼炮船救援。卽殺之﹐並及其一妻一子一女一僕﹔長年三老﹐均投於水。因斷其纜﹐使順流而去。及營官回見鄰舟不在﹐問之﹐眾曰「已解維行矣。」營官驚曰「黑夜江行﹐必有失事﹐汝曹胡不阻止﹖」眾曰「阻而不聽也。」營官見幾上有翡翠條脫一事﹐審視卽鄰舟女子腕上物也﹐因亦不言。及旦鼓發旬﹐乃告於統帶之官﹐捕船中兵勇﹐嚴鞫得實﹐梟其首於竿。苜蓿中﹐度無長物﹐扁舟江上﹐竟占無妄之災。信乎江湖之險﹐不獨風波也。

範某年四十無子﹐止一女﹐名婉如﹐頗婉孌可愛。有甥李仙槎﹐五歲而孤﹐偕其母以歸﹐與婉如年相若﹐交相憐也。仙槎性柔和﹐範妻亦喜之﹐呼爲李郎。仙槎母將死﹐泣謂範曰「吾惟此子﹐恨不見其娶婦。婉如我所愛也﹐異日無令歸他族﹐吾死目瞑矣。」仙槎旣長﹐範予千金﹐使營什一利﹐而仙槎不善經營﹐數年折閱殆盡。範因憾之﹐寢前議。仙槎聞之﹐仰藥死﹐婉如亦縊以殉。範大悔恨﹐合葬之。

揚州某甲﹐生一女﹐年破瓜矣﹐頗有姿色。其東鄰爲某氏別業﹐某子爲邑諸生﹐讀書其中﹐翩翩少年也。女屢入園采花﹐與生有私﹐女父母知而防閒之﹐遂絕迹。生思慕綦初。一日女至﹐曰「殆矣﹐父母將爲我擇配矣。君急以媒妁來﹐或猶可及也。」言已卽去。生告父母﹐初不可﹐彊而後可。媒者致命﹐女父母曰「齊大非吾耦也。」且知女私於生﹐恐異日不爲舅姑所禮﹐竟謝絕之﹐而許女於他族。女知事不諧﹐服阿芙蓉膏死﹐生聞之亦自經死。兩家父母皆大悔﹐卒合葬焉。癡兒蕩婦﹐頗乖風化﹐其情可憐耳。此與前所記李仙槎﹑範婉如事相類﹐然彼則始有成言﹐謂之因情而死可也﹐謂之守義而死亦可也﹐固非此事所能擬矣。上海北鄕有黃某者﹐妻李氏頗有姿。而黃貧不能自存﹐謀於李。李曰「君爲男子﹐而謀及婦人﹔無已﹐請鬻我乎﹖妾我可百金﹐妓我可千金也。」黃不可﹐李曰「然則放鵓鴿乎﹖」滬俗僞鬻妻妾於人﹐伺間亡歸﹐謂之放鵓鴿。黃從之﹐僞爲兄妹﹐鬻於浦東曹氏爲妾。不三日﹐黃往訪之﹐李出見﹐頗落寞。曹畱黃宿於家﹐翌日將告歸﹐促李出言別。李始不出﹐久之乃出﹐不數語﹐遽厲聲曰「汝鬻我於此﹐乃謀與我偕遁乎﹗我至此無返理﹐汝不速去﹐我言於主人﹐縛送官矣。」黃大窘﹐踉蹌而歸。鵓鴿化爲黃鶴﹐一去而不復返矣。此亦爲鬼爲蜮者之所不自料也。

韶州李弼廷有女曰松姑﹐年十五矣。自幼佞佛﹐奉一檀木觀音像﹐已歷六寒暑。父母欲議婚﹐女不可。父曰「此皆奉佛之故也。」欲毀其像。女急白母﹐言像不可毀﹐請從父命。乃締姻於程氏。女自是淸臒異昔﹐醫者診之﹐言脾肺俱弱矣。一夕﹐女午夜欲起禮佛﹐覺有物觸臂﹐方驚詫而腕已受傷。呼婢燭之﹐則有一蛇長二尺許﹐色如墨﹐蜿蜓下榻去。父母聞聲趨視﹐蛇已不知所住﹐視女傷處﹐蛇齒宛然﹐黑气縷縷直達臂上。醫至﹐謝不治﹐黎明竟卒。或言女本天仙化身﹐不合締人間姻眷﹐故菩薩使以潔身歸淨土。果爾﹐何不使以無疾化去﹐而必死於蛇口乎﹖是殆有夙冤也。

閩中黃生﹐富家子也。年十五六﹐翩翩如璧人。忽得狂疾﹐歌哭不倫﹐自食其穢。夜或縱火燒屋﹐家人不能防。乃於山中構屋數椽﹐使居之﹐守以健僕。久之﹐益憔悴無人狀。其所聘林氏女﹐父母欲絕其婚﹐女不可﹐曰「未婚而婿膺惡疾﹐女之命可知矣。從一而終﹐萬無他議。與其老死閨中爲父母累﹐不如與狂夫同處空山﹐猶得稍盡婦職也。」父母初不許﹐言之益堅﹐乃如其志。與婿居山﹐饑飽寒暖﹐調護維謹。一日同坐石上﹐忽溪中有魚躍出﹐長二尺許﹐其首類犬。未卽取食﹐女力阻不聽﹐竟食盡﹐越宿病若失。翁姑聞而喜甚﹐迎歸成禮焉。《山海經》云「諸懷之水多旨魚﹐食之已狂。」黃生所食﹐豈卽此歟﹖殆由林女《苡》之歌﹐感動幽明﹐故得此靈藥﹐非偶然也。

杭州顧茂才﹐客吳中。甲戌春﹐春而復蘇。自言初死時﹐但覺飄飄如淩雲而上﹐俄而復下﹐則仍在吳市也。靑衣三人﹐導至一處﹐卽蘇州府城隍廟。神出﹐略詰數語﹐便云「誤矣。」遣之還。甫出門﹐遇故人徐某﹐吳中諸生﹐前數年死者也。與偕至玄妙觀茶寮小坐﹐顧問冥中事﹐曰「與人世同﹐亦隨時變易。陽間盛傳十殿閻羅﹐此唐制也。唐分天下爲十道﹐故冥中亦設十殿﹐今則否矣。道光以前﹐冥官尙有前代遺賢﹐今則皆本朝貴官﹐衣冠儀從﹐悉今制也。」茶罷﹐徐別去。及家門﹐如夢忽覺﹐則已死三日矣﹐因胸次微溫﹐故未殮耳。考唐太宗分天下爲十道。開元二十一年又分山南﹑江南爲東西道﹐增置黔中道。然則唐制十道爲時不久﹐中葉以後﹐冥中又當增置閻羅矣﹐何仍止十殿也。至云冥官皆近代貴官﹐則理固不妄。蓋人死爲鬼﹐人不能無賢愚﹐鬼亦不能無善惡﹐非於人鬼中擇聰明正直者主之﹐則不勝紛紛矣。然世間無不死之人﹐卽冥中亦無不散之鬼﹐蓋精气固不能常存也。自夏以上﹐祀柱爲稷﹐自商以來﹐祀棄爲稷﹐蓋柱之神泯矣。此聖人知鬼神之情狀也。前在京師見許文恪公﹐公言有一人因病至冥中﹐所見冥中官吏﹐大半熟識﹐聲音笑貌﹐一一與生時無異。余曰「然則生而有官者﹐死亦有官守。如餘者生爲閒散之人﹐死亦宜爲閒散之鬼。淸風明月﹐任我邀遊﹐不亦仙乎﹖」公大笑。

滬上有流寓陳氏婦﹐嫠也﹐攜一女甚美。婦與某甲私﹐甲曰「爾曷以女妻我﹐則我並迎妻母以歸﹐誰議我者﹖」婦以語女﹐女不可。婦惑於甲言﹐卒以女許之。將成婚﹐女醜其事﹐縊而卒。婦慚懼﹐卽遷去﹐而居此室者﹐輒見怪異﹐竟莫敢居。余謂貞烈之魄﹐固應不泯﹐然女之烈益著﹐母之醜益彰。惜無人敷陳此義﹐以消釋其怨气也。

湖北荊門州後港鎭有田氏兄弟﹐皆以獵爲業。甲戌初夏﹐獵於鄰村李家臺。偶憩林下﹐同夢一老人告之曰「午後幸助我一臂。」覺而異之。前行里許﹐雷雨大作﹐趨避枯廟中﹐雷聲益厲。仰見﹛詹﹜下一物﹐長二尺餘﹐有四翅﹐雷下擊﹐則吐黑气禦之。乃相謂曰「夢中求助﹐豈雷神乎﹖」發火槍擊之﹐槍發而疾雷驟至﹐兄弟皆昏不知人。雨過始蘇﹐眉毛辮髮各灼去少許﹐亦無大苦。聞人言五里外茭尾鄕雷擊死一蜈蚣﹐長二尺餘﹐有四翅﹐知卽此物矣。

粵東丁維勛﹐賈於滬上﹐娶婦王氏。甫逾年﹐丁病瘵﹐王扶持維謹。丁自知不起﹐語王盍自爲計﹐王以死自誓。越日疾亟﹐又言之。王曰「君何不諒之甚。」乃趨別室﹐縊而死。丁大感慟﹐將殮﹐力疾起拜﹐無何亦死。此婦殉夫於夫未死之前﹐似乎太早﹐然因其夫再三勸令自爲計﹐故以死自明﹐亦田先生不使人疑之意也。余幼時嘗作《秋胡婦》詩曰「桑下相逢本偶然﹐黃金翻似試嬋娟。妾身願學田光死﹐一使人疑不值錢。」此婦殆亦此意矣。

上海譚家橋有宋姓﹐寓此有年矣。一女年十六﹐頗有姿。會有誣以他事者﹐女無以自明﹐縊而死﹐厝其柩於河幹。宋旋遷居維揚﹐女之柩遂無過問者。久之﹐將陷於河。鄰人胡寶素艷女美﹐心悼之﹐爲攺厝於髙阜。俄夢女來拜謝﹐姿態如生。胡大喜﹐引與並坐。語及絕命之際﹐哽咽不成聲﹐良久不去﹐遂與狎。自是無夕不至﹐胡竟病瘵死。此女可謂以怨報徳矣。昔伍員﹑伯皆以宗族覆滅﹐逃死於吳﹐吳王爲之報讎雪恥。其後伍員苦口犯顏﹐所以報吳王也﹔伯逢迎將順﹐亦所以報吳王也。吾安知伯之意﹐不以子胥之悻悻然爲負恩哉﹖然其報之適以亡之﹐此女毋乃類是。

揚州城外二十里有地名灣頭﹐一夕大雷雨﹐震開一穴。次日﹐集人縋入﹐則穴中空洞若夏屋﹐然一棺其巨。眾意其有寶器﹐發之。一人偃臥﹐白須及腹﹐儀容甚偉。得一珠於頤﹐得一劍於腰﹐取之出﹐更入搜索﹐則屍已化爲灰矣。於棺之前斫片木出﹐隱約有「大業」字﹐不知隋代何人之墓也。其事在甲戌五月。太倉城北十里地曰毛市﹐有許姓染店﹐其染工皆句容﹑溧水人。許督之嚴﹐每年止許一人歸。是歲應句容陸姓者歸﹐某工與同邑﹐托傳語其家。及陸返﹐某問家事﹐陸囁嚅久之﹐曰「吾負君矣。嫂因久曠﹐畱余共衽席﹐余不能拒也。」某不信。陸曰「嫂肋下有兩黑子如豆大﹐然乎﹖」某遂無語﹐次日懷刃亡去。許知而追之﹐已附舟歸矣。某抵家叩門﹐婦出﹐刃之斃﹐卽至婦翁家言狀。婦翁大駭﹐偕其子同往視之﹐則婦固無恙。問以前事﹐婦茫然曰「吾未見夫歸也。」相與駭異。忽見所奉觀音像有刀痕數處﹐乃悟其故。正共羅拜﹐而許與陸踵至﹐陸力白前言之妄。蓋陸至某家﹐婦登梯取屋上所曝醬餉客﹐陸竊窺其腋﹐故見之也。一言之戲﹐幾至殺人﹐非菩薩慈悲﹐則此獄坐死者不止一人矣。

紹興周某﹐習申﹑韓家言﹐館於某邑。邑有因奸殺夫者﹐亦舊族也。死者一美少年﹐年二十餘﹐婦年與相若﹐國色也。其奸夫年近半百﹐黑醜可憎。官鞫婦﹐婦惟俯首飲泣﹐歷其指﹐痛欲絕。周窺而憐之﹐私問其故。婦曰「數年來惘惘如夢﹐都不自知﹐殆夙業也。」周曰「以卿弱質﹐何以堪此﹐不如姑認之﹐徐圖一死。」因舉小盒示之﹐蓋阿芙蓉膏也。婦亦會意。案將定﹐周遲回未忍屬﹐而婦仰藥死矣。俄見夢於周曰「妾死不蔽辜﹐仍墮畜類﹐畢命パ質﹐以償今世之愆。三十年後﹐君爲平陽士人﹐當侍君巾櫛也。」事在隔世﹐無可證驗﹐或當不妄耳。觀其後果﹐信其前因﹐婦所云夙業﹐亦不虛矣。

上海浦東張老達﹐先世本多田翁。老達性儉嗇﹐未嘗妄用一錢。及病篤﹐命其弟與子析祖產爲二﹐各得其一。室中有銀一篋﹐乃老達手自積累﹐封識嚴密。至是命其妻啟之﹐將議分析﹐而老達已逝。方共驚怛﹐忽篋中銀錠隨風飛去﹐爭起撲之﹐如蛺蝶蹁躚﹐不可捉摸。或偶得一二﹐隨手卽空﹐俄頃之間﹐篋中之銀烏有矣。乃悟作守錢虜亦正須福﹐張老達不能用之﹐猶得守之﹔其子若弟欲作守錢虜而不得也。

慈溪北鄕有葉姓者﹐於甲戌五月生一男﹐人身而虎面﹐駭而棄之野。其鄰人往視﹐猶未死﹐乃祝曰「爾三啼﹐當抱汝歸。」兒果三啼﹐乃抱之歸。明日﹐鄕黨畢集﹐爭取視之。或有爲葉惜者﹐葉亦悔之﹐以靑蚨一貫贖兒去。越宿﹐兒竟死。不死於野﹐不死於鄰﹐而仍不可育﹐不知此何故也。

宜興山中一趙姓者﹐每夕宿火於釒盧﹐加煤其上﹐以供明日之用。忽一夜﹐煤火皆發棄地上﹐連夕皆然。伺之﹐則一獨足鬼俯釒盧而窺﹐且笑且發﹐羣起搏之﹐一跳卽逝。或曰此山魈也﹐是畏爆竹。乃伺其至﹐然爆竹投之。鬼驚僕﹐眾入執之﹐於其足旁得一鞀鼓。鬼𨿽黑丑﹐殊無所能﹐惟叩首作乞憐狀。或予之飲食﹐恐怖不敢多食﹐惟示以所棄鞀鼓﹐則喜而笑。姑與之﹐入手卽大笑﹐奮足一躍﹐倏忽脫去。《抱朴子。登陟篇》﹕「山精形如小兒﹐獨足向後﹐夜喜犯人﹐名曰魈。呼其名﹐則不能犯也。」此鬼形狀﹐爲山魈無疑﹐但不知所持鞀鼓何用耳。

吳中錢氏婢﹐嫁鄕間一農家子。其地有所謂淸明山太太者﹐相傳爲太湖黑魚精也。忽附婢言前生爲姊妹﹐故來省視﹐口操北音﹐淸脆可聽。嗣是每數日必一至﹐積三十餘年﹐惟婢見之。或問婢﹕「太太作何狀﹖」曰「年三十許﹐歷年以來﹐未嘗衰老。我今龍鐘日甚﹐而太太仍如初見時也。」錢氏舊主使婢入山進香﹐並命僕阿勤從之﹐欲覘其異。甫出門﹐婢騰身作據鞍狀﹐又舉手作揚鞭狀﹐其行甚疾。阿勤追之不及。歸而問之﹐曰「太太憐我不任跋涉﹐以僕馬來迎也。」婢卒亦無他異。山中初無神祠﹐惟空屋中一幾一椅而已。後村人塑爲男像﹐又有「飛虎城隍」之名。聞髙伯足宰吳縣﹐禁絕之。

吳中某甲﹐以行買至滬上﹐偶作狹邪遊﹐悅一妓。酒闌之後﹐送客畱髡﹐將歌同夢。偶問及家世裏居﹐則卽其亂中失去之幼女也﹐顏色俱變。妓問之﹐以實告。妓大啼﹐父搖手戒勿聲﹕「徐謀爲汝脫籍。」乃辭去。念客囊羞澀﹐安得此贖女之貲﹖而又不忍其淪落﹐轉展無計﹐竟服阿芙蓉膏死。此人旣遇其女﹐不思援手﹐而以身死之﹐亦可謂無策之甚者矣。「

粵人某甲﹐遊於滬﹐悅一妓名紫鵑﹐脫籍﹐攜之歸﹐將偕老矣。俄某以訟事破家﹐鵑自鬻於平康﹐以其貲料理﹐訟始解。鵑再入靑樓﹐鬱鬱不自得。甲時往慰諭之﹐擬重爲脫籍﹐而苦無資。乃復至滬﹐將醵於舊友﹐久而無成。鵑在粵﹐日夕企望。忽有傳甲已在滬物故者﹐遂服阿芙蓉膏死﹐同伴覺之﹐救治復蘇。其事傳聞至滬﹐人咸義之﹐助甲使歸﹐復圓破鏡焉。此女以旣嫁之雲英﹐爲下車之馮婦﹐未免可惜。然本妓也﹐不能責以不貞。且其自鬻也﹐所以解其夫之訟﹔其再入風塵而不死也﹐所以待其夫之贖﹔則其意固未嘗一日忘其夫也。善善從長﹐仍以貞烈許之可矣。

●卷二姑熟曹氏兩孝女﹐長曰靜宜﹐自幼許嫁姚氏﹐因兵亂阻隔。及亂定﹐姚氏子來爲贅婿﹐居久之﹐始知其已娶妻生子矣。父母怒﹐責婿無禮﹐靜宜曲爲解之。姚氏子羞憤去﹐遂絕。靜宜居家﹐事父母維謹。並以母病﹐代操家政﹐咸井井焉。婉宜者﹐其第三妹也﹐幼慧甚﹐讀書過目成誦。父母奇愛之﹐苛於擇婿﹐故未許人也。同治七年﹐父卒﹐婉宜誓以身殉﹐家人以母在勸止之。乃與靜宜長齋奉佛﹐共誦《金剛經》﹐爲亡父資冥福。無何﹐母又卒。二女乘人不備﹐同時仰藥死。靜宜有臨終畱別兄弟書曰「妹不幸爲女子身。自有知識﹐卽念女子同受罔極之恩﹐而獨無以爲報﹐深覺歉然。稍長﹐見母有痰疾﹐發無定時﹐必有人晝夜經心﹐方免不測。誠恐一朝遠嫁﹐不得侍奉母疾。而幼字姚氏﹐親命難違﹐無術分身﹐焦思萬狀。及贅婿後﹐欲令別置媵妾﹐以便他日歸寧。天幸其先已娶妻﹐並生子女。維時眾歡遇人不淑﹐咸譏士也無良﹐而妹獨欣天假之緣﹐得遂養親之志。是以力阻正名之議﹐安心在家侍奉﹐滿冀雙親壽享期頤﹐永敍天倫之樂。何圖天降鞠凶﹐慈父見背﹔喪服未終﹐老母又染沈屙﹐殆將不起。嗚呼﹗吾父吾母﹐旣違定省於堂前﹔生佛生天﹐誓必相從於地下。從此色笑常親﹐亦復何恨。惟念在室養親﹐義非姚氏之人﹔生事死殉﹐可謂曹門之女。所存原聘金簪二枝﹐望卽檢還姚氏﹐永斷葛藤﹐以明決絕。三妹於父歿之日﹐百計求死不得﹐此番恐亦不免矣。哀哉﹗兄弟疊遭大故﹐雙折連枝﹐悲傷之情﹐不堪設想。竊有一言勸慰者﹐泉下庭闈﹐有妹等侍奉﹐足可放心。兄弟等子職所當盡者﹐不徒在哀毀二字﹐但能修身訓子﹐積徳顯親﹐自足慰父母之靈﹐而妹等亦從旁含笑矣。二妹已爲孔氏婦﹐有其當盡之職﹐務宜節哀自愛﹐勿蹈非禮。死別須臾﹐臨穎愴然﹗」

紹興老儒王致虛言﹕乾隆之末﹐有賈愼庵者﹐亦老諸生也。嘗夢至一處﹐似大官牙署﹐重門盡掩﹐闃其無人。正徘徊間﹐俄有數人擁一婦自遠來﹐至此門外﹐將婦人上下衣服盡去之。婦猶少艾﹐微有姿首﹐瑩然裸立﹐羞愧之狀﹐殆不可堪。賈素負气﹐直前叱之曰「若輩何人﹐敢肆無禮﹗」眾微笑曰「此何足異﹖」言未畢﹐門忽啟﹐有數人扛一巨桶出﹐一吏執文書隨其後而去。眾卽擁裸婦人﹐賈亦隨入。歷數門﹐至一廣庭﹐見男女數百﹐或坐﹐或立﹐或臥﹐而皆裸無寸縷。堂上坐一官﹐其前設大搾牀﹐健夫數輩﹐執大鐵叉﹐任意將男婦叉置槽內﹐用大石壓搾之﹐膏血淋漓。下承以盆﹐盆滿卽挹注巨桶中。如是十餘次﹐巨桶乃滿﹐數人扛之出。官判文書付一吏﹐與同出。賈視吏﹐乃其已故鄰人周達夫也﹐因前呼之。周驚曰「子胡在此﹖此豈可久畱邪﹖速從我出。」賈問桶中何物﹐周曰「鴉片煙膏也。」時鴉片煙未行﹐賈不知有此名目﹐因問鴉片煙何物﹖周曰「方今承平日久﹐生齒繁衍﹐宜有大劫銷除。而自來大劫﹐無過水火刀兵之類。遇此劫者﹐賢愚同盡﹐福善禍淫之說往往至此而窮。是以上帝命諸神會議﹐特創鴉片煙劫﹐借世間罌粟花汁熬煉成膏﹐供人吸食。食此煙者在劫中﹐不食此煙者不在劫中﹐聽其人之自取﹐不得歸咎於造物之不仁。而有此劫以銷除繁衍之數﹐則水火刀兵諸劫﹐可以十滅五六矣。然罌粟本屬艸花﹐自古有之﹐其汁淡薄﹐不能熬膏。故又命九幽主者﹐於無間地獄中﹐擇取不忠﹑不孝﹑無禮義廉恥諸罪魂﹐錄送此間﹐搾取膏血﹐轉付地上山陵原隰墳衍之神。使將此膏血灌入罌粟花根內﹐自根而上達花苞﹐則其汁自然濃鬱﹐一經熬煉﹐光色黝然。子試識之﹐數十年後﹐此煙徧天下矣。」賈欲更有所問﹐忽又有人驅數十男婦至﹐鞭策甚苦﹐齊聲呼號。賈悸而醒﹐以語人﹐人無信者。至道光中葉後﹐鴉片煙果盛行﹐而賈已前死矣。然其語猶在人耳﹐故其時皆言鴉片煙中有死人膏血﹐實由此語傳訛也。

楚士呂鳳梧﹐遊於姑蘇。於舟中見一女子﹐美而艷。來橈去楫﹐一瞬卽過﹐然思之盈盈在目也。是夕就枕﹐夢有人告曰「舟中人﹐汝妻也。」呂固未娶﹐不能無動﹐然無可蹤迹﹐亦姑置之。明年﹐以貢入成均﹐遂如京師。偶於琉璃廠見一畫﹐畫中一女子像﹐酷似舟中人。上有詩云「新妝宜面出簾來﹐共數庭花幾朵開。我比敬君差解事﹐不曾輕去畫齊臺。」呂不知敬君事﹐惘然莫測﹐姑以靑蚨一貫買得之。是歲﹐以知縣﹛﹜分江西﹐與同官沈君甚相得。沈君者﹐蘇人也﹐一日至呂齋中﹐見畫大驚﹐曰「此亡婦像﹐僕所手繪。昔歲在京師﹐亡一篋﹐遂失此幀。君得無於都門市上得之乎﹖」呂曰「然則僕曾見君夫人。」因告以吳門舟中相遇事。沈曰「否﹐否。吾婦前一年已物故矣。」呂曰「若然﹐何相似之甚﹖」沈曰「此必吾姨也。吾妻父生二女﹐面目相同﹐𨿽家人不能辧別。長卽亡婦﹐君所見者其妹也。」呂因以夢中語告﹐沈曰「吾姨固待聘者﹐當爲君作蹇修。」竟宛轉媒合之﹐一時以爲佳話。按《說苑》載齊王起九成之臺﹐募國中能畫者﹐賜之錢。有敬君居常饑寒﹐其妻妙色﹐敬君工畫臺﹐貪賜畫錢﹐去家日久﹐思憶其妻﹐畫像對之而笑。沈所用敬君事卽此。然事見《藝文類聚》所引﹐今本《說苑》無此文也。

滁州府來安縣民劉某﹐夜起如廁﹐聞墻外語曰「不食三日矣﹐蒙神許我明日以前村張氏童養婦供我一飽。汝與三郎亦得與焉﹐幸無他往。」劉訝其語﹐梯而觀之﹐則墻外二狼相對坐﹐大駭而下。因思張氏婦﹐其族女也﹐天明趨往告之。女甫十三歲﹐是日遂閉門不出。姒婦笑謂之曰「誑汝耳﹐豈有狼而人語者。」及暮﹐姒使至門外曳柴供晚炊﹐女不可。姒乃自往門外取之﹐且四顧曰「狼何在﹖」言未旣﹐一狼自積薪中出﹐衝姒倒﹐入門﹐銜女去。姒驚呼﹐鄰人咸集﹐見狼猶未遠﹐逐之。將及矣﹐忽路旁又出二狼﹐遂並驅而去。

吳賓香者﹐湖南沅陵士族女也。幼孤﹐依其舅寓居武陵。咸豐四年﹐粵寇至﹐舅家咸避去﹐獨女隨其舅居危城中。城破﹐女謂舅速去。舅曰「若母以汝托吾﹐吾捨汝去﹐何面目見汝母地下乎﹖」女曰「甥累舅非一日﹐今危急之際﹐豈忍復以孱軀爲舅累哉﹗」入室﹐雉經死。越數日﹐賊入其居。時方酷暑﹐訝其屍久而不臭。解視之﹐衣皆縫紉﹐胸前得一詩云「城破身難辰﹐途危志愈貞。千秋名節重﹐兩字死生輕。未報君親徳﹐羞懷兒女情。願將三尺組﹐畢此百年身。」漢口鎭袁家灣有老木工﹐年六十三矣。二子未娶﹐俱執父業﹐而兄弟不相能。偶因口角﹐兄舉斧斫弟之頭﹐弟卽死。鄰人欲縛其兄送官﹐父泣曰「老朽止此不肖子二﹐今幼子已死非命﹐而長子復抵法﹐則暮年何恃焉﹖」眾哀其言﹐各散去﹐其事竟已。余按紀文達筆記中載有一事﹐與此相類﹐天下事竟有情與理兩妨者。律載重囚無子者許其妻子入獄﹐此或可以通其變乎﹖

山右侯氏﹐在國初鉅富﹐傳聞其始富甚奇。有夫婦二人﹐窮而無子﹐然每日必禱於神﹐願得橫財﹐卽死無恨。如是數十年無驗﹐而夫婦則已老矣。一夕就寢﹐忽聞地上有聲鬻然﹐如釜溢起﹐視之則徧地皆元寶湧出。驚喜﹐捉取之﹐而愈取愈多﹐至於不勝取﹐二老皆力竭而僕。有族子者﹐少孤未娶﹐所居相距不遠﹐每日至其家助炊汲。是日至﹐而門不啟﹐叩之不應﹐逾垣入視﹐則老翁已爲元寶壓死﹐老婦僅存一息﹐尙能言﹐未幾亦死。族子葬埋之﹐擁其所有﹐爲富人﹐榦隆末始衰。

英吉利國有帆船名夭仙尼﹐於同治十三年四月中開往亞甸。行六十餘日﹐舟中失火﹐救之不得。舟師乃放小艇三﹐縱人逃命﹐登小艇者凡三十一人。行數日﹐一艇獨後﹐望前兩艇不復見。所賫糧食俱盡﹐死者二人﹐尙存六人﹐惟飲﹠lt﹔鹵咸﹠gt﹔水度日﹐中有一人創議曰「同死無益﹐苟一死而五人得生﹐是亦殺身成仁也。」乃相議以人爲糧﹐削木爲籌﹐掣得最短者任眾殺食。已而創議之人掣得最短之籌。時有同載之水手名阿加士藐剌者﹐自以飲鹵水多﹐恐不能活﹐願代之死﹐而掣得短籌者執不可。乃殺而飲其血﹐食其肉﹐五人者遂不死。越數月﹐英國又有一大火輪船於亞非利加洲之南失火。二人逃小艇中﹐隨風漂蕩﹐數日不得崖岸﹐饑甚﹐竟食其同伴者以延殘喘。觀此二事﹐亦見航海之險矣。按晉楊泉《物理論》﹐漢末有管秋陽與弟及伴一人避亂俱行。天雨糧絕﹐謂其弟曰「今不食伴﹐則三人俱死。」乃與弟共殺之﹐得糧達捨。後遇赦無罪。孔文舉論此﹐以食之爲是。梁元帝《金樓子》則以文舉之論爲悖逆之言。夫弱肉彊食﹐禽獸之事﹐使饑而相食﹐則人何以異於禽獸乎﹖

華亭顧秉藻﹐幼而慧﹐父母皆奇愛之。咸豐十一年﹐與諸昆弟奉其母避兵滬上﹐得疾而卒。臨終﹐牽母衣﹐請以仲兄子禮樞爲嗣﹐母泣而許之。無何﹐母亦卒。及亂定還裏﹐諸昆弟將如母命﹐而以秉藻未娶﹐不得有嗣。適金山錢氏有女﹐未許嫁死﹐與秉藻年相若也﹐遂媒合之。仿迎娶之禮﹐迎其柩歸﹐合葬於秉藻之墓。好事者爲賦催妝詩。按此事自古有之。遷葬嫁殤﹐媒氏職其明禁﹐而鄭司農注《周官》曰「今時娶會」是也﹐則漢代固有此風。魏武帝爲鄧哀王聘甄氏亡女合葬﹐亦循世俗之見而已。

蘇州袁氏女許嫁吳氏子﹐未婚嫁而遇庚申之亂﹐兩家咸徙避。及亂定﹐女從父兄復還。父故業賈﹐復理舊業﹐居積頗贏。而吳氏則人亡家破﹐僅存老孀婦﹐卽女之姑也。女請於父﹐願適吳氏﹐事孀姑。父不可﹐且謀別嫁之﹐女斷髮自誓﹐因亦不彊也。同治十三年﹐有吳氏親串自秦中歸﹐言與吳氏子同被掠﹐轉展至江西﹐吳氏子於某年月日死。女聞大慟﹐謂父曰「今日當從兒志矣。如不許﹐願死之。」父不得已﹐歸諸吳焉。此女不以貧富生死易心﹐可謂賢矣。明歸熙甫著論﹐極言女未嫁夫死守節之非﹐近時汪容甫亦主此說。余頗不謂然。《列女傳》曰﹕衛寡夫人者﹐齊侯之女也﹐嫁於衛。至城門﹐而衛君死。女人﹐行三年之喪﹐作詩曰「我心匪石﹐不可轉也。我心匪席﹐不可捲也。」如執歸﹑汪之說﹐則衛女之詩﹐聖人何取而錄之哉﹗憶前在滬上﹐應敏齋同年以所記張貞女事見示﹐余書其後﹐說此義頗詳﹐今存文集中。

廣東開平縣城外有張橋村﹐皆張姓所居﹐鉅族也。有張某者﹐聘楊氏女﹐未娶而卒。楊女衰經入門﹐拜見舅姑﹐築室於夫之墳塋﹐居三日﹐乃還。張氏因擇近支一人爲之後﹐楊撫之﹐至於成人﹐爲聘蘇氏女。婚有日矣﹐而子又卒。蘇女請仍以其日至夫家成服。楊曰「是又一我也﹐此事不易。」固卻之﹐蘇女不可﹐乃如其志。姑婦二女並以未嫁女守義﹐可謂難矣。聞蘇女嗣子已有聲黌序間﹐或兩節婦之報乎﹖

蘇州城外有小家女﹐幼受某氏聘。及女長﹐父母俱死﹐獨與兄居。聞婿遊蕩﹐人於下流﹐心鄙之﹐有背盟意。乃以所積女紅貲洋錢十枚付其兄﹐屬交原媒償男氏聘幣﹐索還婚書﹐其兄亦無賴﹐盡以供飲博﹐而僞爲婚書以紿其妹。女不知也﹐以爲眞與絕矣﹐示意鄰媼﹐使爲媒妁﹐遂與城中護龍街王姓者成婚。其前聘夫知女歸王氏﹐謀劫之。以王氏有備﹐不果﹐卽於其日訟於官。官鞫得實﹐笞其兄三百﹐判女仍歸前聘夫。以律以禮﹐固應爾也﹐然女之不能安其室﹐則可卜矣。番禺大石鄕有某甲﹐生三子一女﹐次子早卒。某年爲長子娶婦何氏﹐而以其女許嫁陳氏子﹐卽何氏之從母昆弟也。何與女極相得﹐女偶刺繡﹐何見而歡曰「工妙至此﹐可謂鍼神﹐如有才無命何﹗」女怪其語。固問之。何曰「姑之婿乃寒家葭莩親也﹐𨿽美如冠玉﹐然狎遊無度﹐已染惡疾﹐虧其體矣。」女聞之﹐不食累日。母問之﹐以告﹐母曰「或傳聞誤也。」而女以嫂言爲信﹐一日自斷其發。母大驚﹐呼婦至﹐咎其多言﹐何亦大驚﹐曰「姑太不爲我地矣﹗我與姑相愛如姊妹﹐故隱以相聞﹐而姑遽爲此決絕之事。今尊章見責﹐我何以堪﹗」甲夫婦乃使原媒至婿家求絕。婿家不可﹐反欲訟甲背盟。甲夫婦追事所由起﹐日詬何。何不能忍﹐亦翦發投地曰「新婦知罪矣﹐請偕小姑長齋繡佛以贖罪﹐可乎﹖」於是舉家大詳。甲子適他出﹐促之歸﹐婉勸其婦與妹﹐而仍使人卑詞求絕於陳。陳不得已﹐許之。此女未達韓詩《苡》之義﹐殊不可訓﹐亦未知其卒如何也。李繩式字肯堂﹐廣東韶州府人。本窶人子﹐以居積起家﹐暮年居然素封矣。生平所值﹐多是九數﹐蓋其父於四十九歲生繩武﹐至六十九歲而卒。繩武十九歲始出學賈﹐五十九歲歸老於家。生九子九女。六十九歲時﹐其繼室年三十九﹐又生一子。未幾﹐其第四子卒﹐仍爲九子。子各娶一婦﹐無娶妾者﹐女之夫亦無娶妾者。九子九婦九女九婿﹐有孫十九人﹐外孫男女二十九人。光緒元年正月初九日﹐其九十生日也。是亦熙朝人瑞矣。

江北一婦﹐與其姑不相得﹐常勃溪。一日﹐婦吞金指環自盡﹐宛轉欲絕。有人教以用羊脛骨燒炭研末﹐飠易飠唐調服。次日﹐金環從大便出﹐竟無恙。張少渠爲餘言﹐因書之以廣其傳。

某甲家小康﹐而數遭訟事﹐耗其財﹐鬱結成疾﹐殆將不起。有丐踵門﹐自言能醫。延之入視﹐已不食三日矣﹐气垂欲絕﹐而腹中尙咻咻動。丐曰「是中有物﹐非吾所能治﹐當請吾師來。」以二十日爲期﹐其家人曰「旦夕不能保﹐可再旬乎﹖」丐出藥授之﹐曰「服此可待矣。」服之﹐果如熟寐者然﹐𨿽不食﹐竟不死。越二十日﹐一僧來曰「丐所薦也。」入視病者﹐於缽中出一丸藥﹐用鐵絲系之﹐納病者喉間﹐頻牽曳之﹐復以手摩其腹。良久﹐病者口吻微動﹐僧摩腹益亟﹐仍牽曳其鐵絲。忽突然掣出﹐卽有一物隨藥而出﹐遽投諸地﹐乃一小蛇也。僧以藥少許糝之﹐蛇化爲水﹐病良已。人問蛇何自生﹐僧曰「怨毒之气所結也。老僧不惟治病﹐且消其怨气﹐毋令與所訟者來生再冤孽糾纏也。」其家厚酬之﹐不受而去。此僧此丐﹐殆仙佛化身歟﹖

姑蘇某寺僧﹐每歲舉行佛會﹐托鄰比一嫗招致眾善信。凡入會者咸輸香錢數百文﹐僧與嫗瓜分之。婦日以饒裕﹐而僧淸貧如故。某歲除夕﹐索逋者踵於三門﹐僧無以應﹐竟亡去。明歲﹐里人以他僧主之。上元之夕﹐循例舉佛會﹐仍托鄰嫗代爲招致。事已﹐僧向嫗索錢﹐嫗遷延﹐久不與。一日﹐僧歸自外﹐將入房﹐聞有聲。入之﹐則有人在牀﹐擁衾而臥。呼問之﹐嫗也。問何至此﹐不應。僧將曳出之﹐甫一啟衾﹐嫗裸無寸縷。僧大驚﹐趨出﹐至嫗家﹐招其子。子初若不信者﹐彊拉之至。嫗知事不諧﹐反誣僧。僧入廚取刀﹐斷一指﹐忍痛示之曰「以此自明﹗」嫗母子踉蹌去。乃悟前僧之墮婦術中也。若有定力如後僧者﹐佛矣。有孝廉下第南歸﹐病於逆旅﹐不攜僕從﹐惟一車夫與之周旋。病月餘乃愈﹐而負逆旅主人及車夫錢已數十緡﹐無以爲計。車夫曰「君行旣無資﹐住又不可。此間有一館﹐吾托人先容﹐當可成。君曷就之﹐稍積館谷﹐再謀歸計﹐何如﹖」孝廉喜而從之。已而車夫來告曰「事諧矣。惟距此尙百餘里﹐明日吾禦君行也。」遲明首塗﹐所行殊非恆境﹐始則阡陌縱橫﹐繼則山徑叢雜﹐間有小村聚﹐亦不知名。行三日﹐始達其家﹐雕墻峻宇﹐規制甚宏。然無多人﹐亦無與交一語者。車夫導之入﹐歷十餘重屋﹐至一院落﹐花木翳然﹐窗明幾淨﹐乃語之曰「此下榻所也。所司惟筆墨事。主人適他出﹐並筆墨事亦無之﹐君但居此﹐無苦也。君所負錢﹐巳悉爲君償之﹐勿以爲念。惟此間僕禦不多﹐苦無伺候之人﹐但於壁間置輪盤以通飲食。君有所需﹐扣盤而語之﹐卽得也。」言已辭去。孝廉獨居是室﹐供饌頗丰。然居有餘﹐不見一人﹐殊深疑慮。偶出散步﹐則諸屋悉加扃鎖﹐不得而入。獨一室未扃﹐入之﹐則有書十餘匱。因攜一冊歸﹐將以遣日。書面大書一「水」字﹐中多符咒﹐不可通曉﹐殊無意味。明日擬往易之﹐而迷其處所﹐因復持歸﹐姑置案頭﹐又居數月﹐朔風戒寒﹐木葉盡脫﹐鄕思頗切。偶啜茗﹐手披是書﹐見一符﹐屈曲如蛇﹐旁有咒語。戲以指醮杯中茗﹐畫其符﹐並誦咒語。忽覺身在大水中﹐風濤澎湃﹐茫無畔岸。大懼﹐自分必死﹐姑閉目聽其所之。食頃﹐忽履平地﹐衣履初不沾濕。道有行人﹐就之﹐問此何地﹐曰「紹興府也。」駭甚。孝廉本吳中人﹐距家非遠﹐適有同年生宦於越﹐乃往謁之﹐助以資斧而歸﹐旣抵家﹐妻子迎問曰「君館某所﹐何遽言歸﹖」問何以知之﹐曰「數月前有客持百金來﹐言君之脯﹐寄家中﹐供薪水﹐因事冗故無書也。」孝廉益怪之﹐乃語其事﹐又慮爲所蹤迹﹐移家避之﹐後亦無他。或曰其符乃術家水遁法﹐孝廉已不能記憶﹐且亦不敢試也。

嘉慶間﹐有選人謁選﹐得貴州某縣令﹐挈家赴任﹐從者頗多。至省會﹐謁大府畢﹐同僚語之曰「此縣瘠苦異常﹐萬不可以眷屬往。」乃畱眷屬於會垣﹐獨行至郡﹐見太守。太守曰「君所官非人境也。幸其印在吾處﹐君便可接印﹐不必前往矣。吾幕中適缺一書記﹐君文士﹐必嫻翰墨﹐暫以奉屈﹐可乎﹖」令自念一官𨿽瘠﹐終勝幕下客﹐固欲往。太守乃命首縣具車徒﹐且募一曾至此縣者導之行。行數日而失塗﹐所遇皆苗僚異族﹐無可問。計其地不過五六百里﹐而行十許日未到。一日﹐導者告曰「前途似是矣。」因共前進﹐至則貴垣環繞﹐若有城者。其中荊榛塞路﹐行頗不易。良久﹐見有土屋數間﹐其壞墻有字迹﹐審視之﹐則某縣也﹐詫曰「豈卽公署乎﹖」呼其門﹐有人自艸中出。問誰何﹐告之﹐其人叩首曰「吾卽縣吏也。已二十餘年無縣令矣﹐不圖今日復見令君。」問有隸役乎﹐曰「曩固有之﹐今久無官﹐此輩皆散處各鄕﹐不相聞久矣﹐不知其在亡也。」乃導之入﹐室中積土數尺﹐曰「此公案也。」又其內荒冢累累。問此何人﹐吏曰「皆前令君也﹐死於此﹐不能歸骨﹐小人穴土瘞之耳。」令聞之喪气﹐卽日言歸。至郡中﹐太守以其始之固請往也﹐誚讓之﹐流落數載﹐始得量移焉。此事曩在京師時聞之友人吳文南﹐並能言其縣名﹐今記憶不眞矣。邊徼荒涼﹐事容有之﹐或談者亦過其實乎﹖

文南言此時﹐因言薄宦遠遊﹐蹤迹孤危﹐事有不可問者﹐國家定制﹐仕宦不得在五百里內﹐竊謂一命之員﹐從事萬里﹐亦殊可憐﹐何不爲之限制﹐使不得在一二千里外乎﹖乾﹑嘉間有某甲者﹐以縣尉至滇南﹐蒞任未一年而卒。無子﹐止一妻﹑一妻弟﹑一僕﹑一媼。居無何﹐妻弟亦死﹐僕媼皆散去﹐妻尙少艾﹐寄居民捨。久之無食﹐爲人浣濯衣服以自給﹐十指流血﹐而不免饑寒。有鄰媼者﹐在官之媒氏也﹐一日過而謂之曰「何自苦乃爾。今有一策﹐可暫救饑寒﹐能從之乎﹖」婦問何策﹐媼曰「新到縣官﹐少年佻﹐而慕道學名。喜笞妓﹐笞必去衣。妓恥之﹐以多金求免不得﹐又以多金募代己者﹐亦無其人。若能代之到官﹐吾當與諸妓約﹐受杖一﹐予錢千也。伍百諸人皆受妓賂﹐行杖必輕。且形體是而名氏非﹐初不爲泉下人羞也。」婦以貧失志﹐竟從其策。嗣後邑有妓女應到官﹐悉此媼爲介紹而代之﹐縣中皂隸無不識者﹐皆笑其頑鈍無恥也。然婦竟積二百餘金﹐以其夫之喪歸葬。余謂此婦受辱𨿽甚﹐然究未失身﹐不得謂之不貞。不惜父母之遺體﹐以歸其夫之遺骸﹐不得謂之不義。君子哀其志﹐悲其遇﹐未可重訾之也。

金陵鄕間有某翁者﹐生一子﹐與鄰村某氏聯姻。兵亂﹐失其子。翁故爲行賈﹐因轉徙四方﹐收得一小兒﹐與其子年相若也﹐遂子之﹐而卽名以子之名。及金陵收復﹐翁仍行賈於外﹐而某氏則已歸矣。以女年長﹐將遣嫁﹐訪得某翁所在﹐貽書告之。翁思己子𨿽失﹐幸有養子﹐可以贗代眞也﹐乃作復書﹐訂以是年夏秋間攜子而歸。及期果至﹐而故居無存﹐乃賃屋爲娶婦計。兩家均有成說﹐娶有日矣。翁之子忽歸﹐歸而不得其家﹐乃至鄰村造婦翁之門而求見。婦翁大駭﹐因親送至某翁家。子見父母﹐牽衣慟哭。翁欲不認﹐則眞其子也﹔欲認之﹐又礙有婦翁在。乃曰「此吾兄子﹐非吾子也。自幼失散﹐彼記憶不眞耳。」婦翁歸而疑焉。旋偵訪得實﹐乃使媒氏告曰「原聘者﹐吾婿也﹐他人子安得婿吾女﹖」某翁正﹠lt﹔止寺﹠gt﹔屠無計﹐而其養子知事且不諧﹐於人定後懷刃出門﹐突入婦翁之家。婦翁出﹐因左手把其袖﹐而右手以刃擬之曰「爾女不我嫁﹐吾先殺爾及爾女。歸殺婿﹐吾亦自殺﹐四人同日死矣﹗」婦翁見事急﹐請如期。曰「不能待矣﹐事在今夕﹗」婦翁曰「然則當釋吾入內﹐略爲小女治裝﹐子姑小坐。」婦翁旣入﹐謀集健僕縛而送之歸。其妻曰「非計也。如此﹐彼不愈恨乎﹖吾婿吾女﹐終必死其手。」「然則柰何﹖」妻曰「彼有假子﹐吾何妨有假女。」乃潛自後戶送其女至其叔父家﹐而飾一婢居靑廬中﹐招婿入行禮。旣成婚﹐乃語之曰「汝不告而成婚﹐汝父必怒﹐毋遽言歸﹐請畱此滿月何如﹖」喜曰「諾。」婦翁使媒氏告某翁曰「爾子已婿吾女矣。爾尙有兄之子﹐吾亦有弟之女。再以相配可乎﹖」翁亦諭其意﹐使其子爲贅婿於女之叔父之家。旣滿月﹐婦翁擇吉日送兩婿兩女偕歸﹐其伉儷各相得﹐遂相安無事。

江西廣昌人丘某﹐幼讀書﹐困於童子試。忽夢至冥中﹐冥吏方據案決事﹐見丘曰「此十名相公也﹐何遽至此﹖」麾之出﹐遂寤﹐以語人。或曰「子必以第十名入學矣。」甲私念﹕「若果以第十名入學﹐則竟呼秀才可矣﹐何言十名相公乎﹖此殆非佳兆。」乃棄儒而賈﹐爲同鄕之賣茶者司筆墨事。春出秋歸﹐歲以爲常﹐絕意進取矣。一歲﹐歸途過郡城﹐適值郡試﹐同學之友及親串咸在﹐慫恿入試。丘不可﹐而眾已爲之在縣注冊﹐在府納捲﹐乃勉就之。及府出圓榜﹐招覆試﹐果第十名也。丘見之驚悸﹐覺體中不佳﹐因不覆試而歸。未至家﹐卒。噫﹗府試招覆﹐是何大事﹐其名次乃亦注冥籍乎﹖

桐鄕沈寶樾﹐字茂庭﹐富而好施與。凡遇善事﹐必勇爲之﹐遠近有善士之名。庚申﹑辛酉之亂﹐避寇遠出﹐其族姻從之者數十家。辛苦墊隘﹐卒不相捨﹐人尢稱焉。初無子﹐中年後納妾﹐生丈夫子二。鄰有不戒於火者﹐火及其閭﹐天反風以免﹐咸曰爲善之報也。乃於光緒元年冬日墻壞壓死﹐向之稱善者﹐至是而不能無疑。嚴芝生庶常﹐其友也﹐求余爲文以釋疑。余乃據《援神契》遭命之說及王充《論衡》福虛禍虛之義﹐爲文以應之﹐娓娓千言。然王充所謂福虛禍虛者﹐余雅不以爲然。夫餘殃餘慶之文﹐著於《周易》﹔天人相應之理﹐備於《春秋》。苟禍福皆虛﹐則勸懲無寄矣。同其時﹐適有張少渠之事。少渠名豫立﹐光緒元年以縣丞奉檄與於海運之役。凡從事海運者﹐皆至滬瀆﹐附火輪船以行。有輪船名「福星」者﹐行有日矣﹐江蘇海運局之官大半附是舟。少渠初亦預焉﹐適有一輪船先「福星」二日而首塗﹐少渠捨而從之。同袍之友爭摻其祛﹐卒不爲畱。已而少渠安抵丁沽﹐「福星」輪船竟沈於海﹐坐是船者皆死焉。少渠平日亦樂爲善事者也。光緒二年﹐少渠行年五十﹐乞言於余。余因言少渠行善而得福報﹐宜益加勉﹐而力避王充之說。恐後之讀者有矛盾之疑﹐故掇舉其事﹐著於此編。杭州有老儒﹐以教讀爲生。一妻一女﹐家有餘屋﹐因賃與某甲居之。居數歲﹐某甲遷居他處﹐然猶通問如常時﹐其眷屬亦相往來也。一日﹐某甲使二人荷轎來迎其女去。及暮﹐老儒自館中歸﹐女猶未返﹐使人至某甲所迓之﹐則空無人矣。問其鄰﹐言今日午前盡室而去﹐不知所之。老儒偵探無蹤﹐懼爲門戶羞﹐不復深究。是女已許嫁﹐乃以暴卒告其婿氏﹐存亡聽之矣。某甲挾女至江蘇無錫﹐據爲妻。而某甲故窶人﹐又慵惰﹐不能治生﹐轉仰食於女。女工鍼黹﹐傭於蘇州一宦家﹐月得洋錢二以畀其夫。而甲殊未饜﹐謀鬻女於妓家。女微聞之﹐無以自脫。忽有浙人來詣其主﹐女見其名紙﹐曰「此吾杭之大姓﹐吾父嘗教授於是家者也。」訪知其所在﹐次日至其家求見﹐言家世及通家之誼﹐甚有條理。乃爲招其父至﹐訟於官﹐笞逐某甲﹐而判歸其女於父。老儒愀然不樂曰「此女歸﹐辱門戶矣。」邵君步梅亦杭人官於蘇者﹐舊與老儒相熟也﹐乃於吳下爲此女相攸嫁一官人焉。余聞此事於步梅﹐以非美事﹐故不書其姓氏。

唐西鎭勞氏﹐富於財。生一兒﹐年七八歲矣﹐猶口不能言﹐足不能步。其家創建育嬰堂。堂成之日﹐兒卽能言﹐越二歲能行﹐今且讀書遊泮水矣。報施之不爽如此。

餘二兒婦﹐唐西姚氏女也。今春從母家還﹐言去歲其弟婦病甚奇。病中從牀上一躍﹐髙及牀頂﹐有一鐵釒句﹐隨手折爲二﹐如枯竹焉。其弟晉卿知爲鬼孽附麗而然﹐對之長揖﹐以洋錢數十枚置其前曰「吾以此買紙錢﹐焚化與汝﹐汝可歸矣。」病者曰「可。然吾杭人也﹐須送我至航船。」晉卿從之﹐且行且焚紙錢﹐至船﹐乃告之曰「此杭州航船也。」突有旋風起其側﹐爲之栗然。及歸家﹐婦病若失。異哉﹗鬼亦如人﹐來往以舟車乎﹖詁經精舍監院校官沈蘭舫﹐臨平鎭人也﹐寓於杭。其子婦家無子﹐蓄一他人子爲子﹐紹興人也。蘭舫子婦偶歸寧﹐忽得病﹐口作紹音﹐蓋卽此子之祖也﹐索還其孫甚急。俄又作數人聲﹐皆杭音﹐則其母家鬼也﹐曰「此無理取鬧﹐彼已作沈家婦﹐何預此事﹖非至臨平招沈氏人來不可。」越日而沈氏之鬼大至。蘭舫之祖母及父母又一庶母﹐皆臨平口音﹐與生前畢肖﹐曰「吾儕附船從菜市橋登岸至此。有吾儕在﹐婦必無恙。然不可久居此﹐宜還家。」其地距蘭舫所寓尙數里﹐羣謀所以歸﹐鬼曰「仍以轎舁之。但命轎夫徐行﹐遇陰涼處則稍憩﹐且使人頻頻以湯水飲之﹐必無妨也。」如其言而歸。沈氏之鬼從之﹐仍附病者﹐與家人相問答。時蘭舫適在吳下﹐其家人問宜召之歸乎﹐鬼曰「此無大事。新婦病不出三日愈矣﹐可無召也。」婦病果卽愈﹐鬼語亦遂寂。蘭舫爲餘言之甚詳﹐此其大槪耳。以是二事觀之﹐鬼雜處人間﹐與人不異。周公作《金滕》曰「能事鬼神」﹐孔子贊《周易》曰「知鬼神之情狀」﹐聖人固未嘗言無鬼神也。晉人無鬼之論﹐豈其然乎﹖

杭州山墩某姓一女﹐兵亂時陷於賊﹐轉徙至上海﹐爲某甲所得﹐遂爲夫婦。某甲固刀鑷工也。及亂平﹐父母訪得之﹐挈女還家。以其夫執賤業﹐不善也﹐謀僞爲待聘者﹐別擇婿﹐而女不可。乃招其夫至﹐而其夫無他能﹐仰食於婦﹐一家咸輕之﹐女亦偃蹇不甚爲禮。夫鬱鬱無聊﹐食生鴉片以死﹐女竟別醮焉。此女始知從一之理﹐似明大義者﹔而終始參差﹐遂成兩截人﹐亦可異矣。

紹興某生﹐應京兆試入都﹐不售﹐寓其族子家。一日忽失之﹐十餘日乃返﹐則止一衫一褲﹐面無人色。問旬餘何往﹐何狼狽至此﹐某縷述所遭﹐乃可捧腹﹐蓋其日某閒行入內城﹐至西四牌樓一曲巷中﹐見有一家門署「荷包出售」四字﹐乃叩門欲買荷包。有一少婦出以一枚示之﹐已敝矣。問有新者無﹐婦曰「欲新者請入內。」乃入共坐﹐婦絮絮閒談﹐不及荷包。問之﹐仍以舊者進曰「吾家止此一枚也。」「然則何以署門求售﹖」婦微笑曰「所售非此荷包也。」某會其意﹐以言調之。婦曰「吾荷包價昂﹐郎有此貲乎﹖」某卽解囊出錢券示婦﹐可數百千。是時銀一兩易錢十千﹐計之亦值銀數十兩。婦曰「可矣。」相將入室﹐弛服橫陳﹐某惑之﹐遂止宿焉。其家止一媼﹐婦所傭也﹔一童子﹐婦之弟也。朝夕饔食﹐咸仰給於某﹐數日而空其囊。婦曰「囊中空矣。」某曰「此細事﹐吾自能籌之。」數日﹐婦又語如前﹐某答之亦如前。一日方共臥﹐忽有男子至其庭﹐聲如虎。婦曰「殆矣﹗吾夫歸矣﹐不去必血其刃。」乃導某出北牖﹐使逾後垣去。某倉卒不得衣﹐故止一衫一褲也。聞者咸粲然曰「此皆僞局耳﹐然亦不可再往。」族子乃予以資而使南歸。

蘇州閶門外李繼宗巷有某甲者﹐以裁縫爲業﹝《唐六典》有裁縫之名﹐蓋裁之縫之而後成衣﹐較《周官。縫人》其義爲備﹞﹐年逾三十﹐家亦小康。偶見江北篷船一女子﹐頗有姿首﹐悅之。旋有人爲之平章﹐以洋錢一百爲聘。議旣定﹐乃擇日迓以彩輿﹐果見女子以紅巾幕首﹐數人扶而就輿﹐並有一衣包﹐亦置輿中。鼓吹迎歸﹐將扶女出﹐則弱不勝衣﹐玉山矣﹐審視之﹐一艸人也。啟視衣包﹐則磚石也﹐蓋恐輿輕致疑﹐故以此壓之。舉家大訁華﹐亟尋原媒﹐去如黃鶴矣。某悵然癡立﹐亦如木偶。

寶山鄕民鄒玉寶﹐幼聘某氏女。玉寶少孤﹐育於女家﹐未婚也﹐而與女以兄妹見。久之﹐年各十六七矣。玉寶偶入內﹐見女獨坐治粉﹐戲問曰「甜乎﹖」曰「甜。」玉寶曰「制成當以一枚甜我。」女笑而頷之。及成﹐父母與女共食﹐不及婿。女心憾焉﹐私以一枚使傭媼餉之。他日又相見﹐女戲問﹕「甜乎﹖」玉寶曰「余未得嘗﹐惡知甜﹗」女知媼之紿也﹐詈之曰「老大婢﹐尙口饞如此乎﹗」媼曰「視年稚而私於男子者何如﹗」女恚﹐交相詬也。父母聞之﹐薄責女。女益慚﹐其夕縊而卒﹐玉寶聞之亦縊。

光緒丙子﹑丁丑間﹐直隸大無有兄嫂二人﹐挈其妹至天津求食。行至紫竹林﹐日將暮矣﹐有以小車載糕而鬻者﹐適駐其旁。嫂饑欲食﹐兄因出錢數十買糕﹐夫婦共食﹐而不與妹。其妹旁坐啜泣。賣糕者大不忍﹐乃推車就女曰「吾糕垂盡矣﹐所值無多﹐盡以乞汝﹐不責直也。」已而三人皆食畢﹐兄嫂起而招妹偕行。女曰「前路茫茫﹐行將安往﹖往而無食﹐亦無生理。吾受此人一飽之恩﹐不如從彼去﹐免爲兄嫂累也。」賣糕者喜曰「吾固無妻者﹐得此女爲妻﹐何幸如之。」轉求之兄嫂﹐兄嫂曰「旣彼此皆願﹐吾何間焉。」賣糕者乃以車載女﹐並招兄嫂同至其家。翌日成禮﹐掃旁捨居其兄嫂。其家固不甚貧﹐有騾二頭﹐分一與其兄﹐使賃於人而食其值焉。余謂此女頗有識見﹐而此賣糕者亦長者也。萍水相逢﹐遂成伉儷﹐頗非偶然。安知其子孫不浸昌浸熾﹐成一大族﹐而推本所自﹐傳爲美談乎﹖

光緒三年正月﹐餘同年張子靑制府之母孟太夫人卒於蘇寓。先是﹐李眉生廉訪於二年十二月夢至張寓﹐入其內寢﹐見太夫人蒙被臥牀上﹐子靑制府於牀前西向坐﹐有一人跪其前。李問何人﹐有告之者曰「酆都令也。」問何爲跪此﹐曰「制府孝子也﹐故跪而求之。」李寤﹐語人曰「制府豈將奉諱乎﹖」時距太夫人之歿不二十日矣。此眉生親爲餘言﹐並云「酆都令冠七品冠﹐而不衣補服﹐殆其時國服未除故乎﹖其人恂恂如忠厚長者。從者十許人﹐形狀頗不詭異﹐非如世俗所傳牛頭馬面﹐而陰慘之气逼人﹐殊可怖也。」余按酆都有平都山﹐山有五云洞﹐爲道書所傳七十二福地之一﹐宜爲神仙之窟宅。乃考《抱朴子。對俗篇》曰「勢可以總攝羅酆。」則酆都治鬼之說﹐晉世已有之矣。獨念自蜀至蘇﹐迢遙數千里﹐酆都令君跋涉遠來﹐無乃太勞﹐且何以必使眉生見之﹖豈以眉生蜀人﹐有維桑之誼邪﹗

某甲﹐農家子也﹐其父母愛之。以其荏弱不任農事﹐有叔父開藥肆於市﹐使從之學賈。其叔父嗜飲﹐每日必使就對門屠肆沽酒。甲時年十二三﹐眉目娟好﹐屠婦愛之﹐輒多與之酒。如是數年﹐甲年十六七矣﹐屠婦語之曰「若知我愛汝乎﹖」曰「知之。」「然則何以報我﹖」甲曰「不知所報。」婦笑曰「易耳。」乃出酒肉共食﹐食已﹐招之登樓﹐私焉。嗣後伺屠他出﹐輒就之﹐事祕無知者。一歲值中秋﹐藥肆中友皆出步月﹐甲亦與焉。已而雨作﹐諸友皆反﹐而甲後之﹐及肆﹐則門闔矣。念叩門而入﹐必爲叔父所責。正徘徊間﹐屠婦適開樓窗下視﹐樓固臨街者﹐見甲在下﹐招之以手。甲曰「屠在乎﹖」曰「買豬去矣。」乃開門納之﹐登樓而寢焉。會屠亦遇雨而歸﹐呼於門。甲窘曰「柰何﹖」婦曰「無妨。」使尾其後以行﹐匿甲於門側﹐屠入而甲出﹐不知也。甲念夜益深矣﹐叩門而入﹐叔父怒更甚﹐乃立檐下﹐以待天明。俄其婦又啟窗﹐見甲猶在﹐曰「未歸乎﹖」曰「然。屠安在﹖」曰「醉而眠矣。」甲因遺其帽於樓﹐乃以手自捫其頭﹐且伸手作索取之狀。婦曰「諾。」未幾開門招甲﹐甲入曰「屠在﹐招我何爲﹖」婦曰「已殺之矣。」甲驚曰「柰何殺人﹖」婦曰「汝以手示我﹐使我殺之﹐何問焉﹖」登樓視其牀﹐赫然死人也。問何刀﹐曰「屠刀。」「刀安在﹖『』曰﹕」在牀下。「甲卽就牀下取刀﹐斫婦死﹐而取帽以出﹐徑歸其家﹐紿其父母曰﹕」頃偕諸友步月﹐行稍遠﹐距家近矣﹐故暫歸也。「父母喜而畱之。有皮匠者﹐藥肆之鄰也﹐素艷屠婦﹐而未得間。遲明﹐荷擔出﹐過屠肆之門﹐見門虛掩。入之﹐無問者。皮匠固知昨暮出﹐而不知其反﹐私計婦必獨寢於樓。乃登其樓﹐則屠死於牀﹐婦死於地﹐流血濡其履﹐驚而走出﹐歸而閉戶﹐臥久之。天大明﹐列肆皆啟﹐見屠戶已啟而無人﹐呼之不應。入視得狀﹐又窮履迹﹐而至皮匠之門﹐遂縛送官。不勝鞭﹐自誣服。越數日﹐某甲反﹐諸友告之曰﹕」對門屠肆夫婦爲鄰人皮匠所殺矣。「甲曰﹕」信乎﹖「曰﹕」到官已自承﹐不久將屍諸市矣。「甲曰﹕」此我爲之﹐何誣匠爲﹖「叔父掩其口。甲不可﹐走縣﹐撾鼓以聞﹐述本末。官曰﹕」義士也。「末減其罪﹐竟不死。此事前在新安﹐聞諸程君心言﹐曾記載其事﹐歲久稿佚﹐遂不能舉其姓名鄕裏矣。唐沈亞之所撰《﹝馮﹞﹝馬﹞燕傳》﹐頗與此類﹐古今事固有相同者乎﹖

粵中李氏子﹐幼讀書﹐應童子試﹐不售。性好博﹐父屢誡之﹐不悛﹐婦陳氏因之屢與反目。俄舉一子﹐父名之曰阿靠。及阿靠周歲﹐父謂陳氏曰「汝夫屢從牧豬奴遊﹐非吾子也。吾名孫曰阿靠﹐將捨子而靠孫矣。爲汝計﹐亦宜捨夫而靠子。」是日﹐父具酒食以飲食其子﹐謂之曰「汝彊飲食﹐伊汝醉飽﹐吾送汝赴淸流矣。」李叩頭求活﹐不許﹔復涕泣跪其婦前乞爲緩頰﹐陳亦不應。父乃以布囊蒙其頭﹐使健僕負而投之河。載沈載浮﹐將及里許﹐有人拯之起﹐則博場中舊友也﹐卽畱之博場中。居月餘﹐李辭其友曰「吾以好博故﹐父不以爲子﹐妻不以爲夫。今在此旦夕聞呼盧喝雉之聲﹐彌觸我隱痛矣。」乃去而乞食於市。顧尙能書﹐自買紙寫楹聯﹐徧送市廛﹐市人亦稍酬其筆墨之費﹐𨿽乞也而所得較丰。流轉數千里﹐至山東某縣﹐寓道觀中﹐大病幾死。觀中老道士憐而飲食之﹐醫藥之﹐幸而病愈。道士謂之曰「此間頗重南中文士﹐吾爲招童子數人﹐使子授以經書﹐必有至者。此寒士謀生之恆業也﹐不勝於仰面求人乎﹖」李欣然從之﹐遂得與邑中士大夫遊。有趙翁者﹐設逆旅以待四方之客。家頗小康﹐而無子﹔止一女﹐欲爲女招婿﹐而卽以爲子﹐久而未得其人。道士乃說趙翁曰「翁女若婿本地人﹐此時𨿽暫爲翁子﹐久必挈女歸耳。李氏子﹐無家者也﹐孑然一身﹐流落千里﹐若爲翁婿﹐必長爲翁子矣。」趙翁韙其言﹐乃贅李於家。久之﹐謂趙翁曰「某視此間庠序中人﹐其文藝亦與某等耳。使得與試﹐一衿非所難也。」翁大喜﹐卽使以趙姓應試﹐補博士弟子員。逾年舉於鄕﹐聯捷成進士。數年後選授粵中一縣令﹐攜妻之官﹐歷任繁劇﹐宦橐丰盈。因官本籍﹐恐致人言﹐未敢問其家也。服官十餘年﹐以公事罷職﹐將歸山東﹐乃迂道訪之﹐則父死久矣。妻與子顧無恙﹐然貧甚﹐無以爲生。李乃自至其家﹐詭言李氏子舊時博友也﹐請見其妻。時李有須﹐且貌又丰腴﹐其言操北音﹐妻固不識也。呼其子視之﹐二十餘歲矣。問有妻乎﹖曰無。問何不娶﹐告以貧故。李慨然曰「吾與李某自幼在博場中交好﹐今故人長逝﹐妻子單寒﹐西華葛帔﹐令人嘆息。吾𨿽小人﹐不忍坐視。」乃出橐中數千金與之﹐且爲作媒﹐娶鄰村某氏女﹐婚費悉出自李。廟見之日﹐李亦至焉。李妻親至堂前叩謝﹐並使其子與新婦登﹠lt﹔毛瞿﹠gt﹔﹠lt﹔毛兪﹠gt﹔展拜﹐中設一坐﹐請李坐之。時賓客咸在﹐意李必從謙抑﹐而李儼然踞坐﹐受其拜謁。拜已﹐大聲呼曰「阿靠﹗汝幼而無父﹐不識我宜也﹔阿靠之母﹐何亦不識我乎﹖」李妻在旁﹐聞而大驚。李乃語之曰「吾卽爾夫也。」因歷敍前事﹐眾賓咸詫嘆。李曰「吾官此多年﹐今不能復歸原籍矣﹐卽將辭爾等北去。夫妻父子﹐緣盡於斯。」妻聞之哭失聲﹐眾賓之長者或進言曰「君旣榮顯﹐何不挈其母子同歸山東﹖」李笑曰「曩者之事﹐誠出老父之意。然夫妻死別﹐人間至慘﹐乃視吾布囊蒙首﹐漠不動心﹐人之無情﹐一至於此﹗吾在山東﹐有妻有子矣﹐焉置此爲﹖其捨夫靠子﹐遵吾父之命可也。阿靠﹐阿靠﹐善事爾母。」言已﹐不顧而去。

余舊居臨平鎭時﹐其西鄰有曰範桂芳者﹐故充仁和縣役。曾得罪於孫文靖相國之孫古云襲伯﹐荷校通衢﹐然其後武斷鄕曲﹐豪橫如故。余幼時屢見之﹐今死久矣。光緒五年﹐臨平有沈氏婦病死﹐將死前數日﹐範桂芳附其體﹐與沈氏婦女相問答。蓋範生前曾以錢債事與沈氏有隙也。範故杭人僑寓臨平者﹐故其語猶雜杭音﹐鬼語亦然。溯範之死﹐四十餘年矣﹐溯其生年﹐則已在百歲外。範本一小人﹐宜乎如昌黎公所云「其身已死﹐其鬼不靈」者﹐何其气久而不散如此邪﹖鬼神之事﹐眞有不可知者。古者廟焉而人鬼享﹐是鬼恆居家廟也。孔子又曰「骨肉斃於下﹐陰爲野土﹐其气發揚於上爲昭明﹐蒿淒愴。」是又居墟墓也。鬼果安在乎﹖延陵季子則曰「若魂气則無不之也。」夫鬼不過人之餘气﹐人之生也﹐非舟不能行水﹐非車不能行陸﹐乃其餘气爲鬼﹐遂能無所不之﹐是鬼轉勝於人矣。漢文帝問鬼神﹐不知賈生之對云何。孔子之告子路﹐則曰「未知生﹐焉知死﹖未能事人﹐焉能事鬼﹖」蓋孔子亦有所不知耳。紫陽氏之說曰「非原始﹐而知所以生﹔不能反終﹐而知所以死。」此說也﹐余所不解。夫原始反終﹐故知死生之說﹐不過謂生者人之始事﹐死者人之終事耳。若謂知生卽可知死﹐此恐有所不能。夫人之生也﹐由父精母血感而成胎﹐夫人而知之矣。《淮南子》云「一月而膏﹐二月而失﹐三月而胎﹐四月而肌﹐五月而筋﹐六月而骨﹐七月而成﹐八月而動﹐九月而躁﹐十月而生。」是未生以前之情狀﹐古人有能歷歷言之者。今謂魂升魄降以後作何情狀﹐亦可據此而推之﹐得乎﹐不得乎﹖紫陽又言「幽明始終﹐初無二理﹐但學之有序﹐不可躐等。」此說又非也。如其說﹐則子路所學﹐未及乎此。誠哉﹐等不可躐矣﹗顏﹑曾之徒﹐所學髙出仲氏倍蓰﹐豈諸賢所孜孜講求者﹐已不在人事﹐而在鬼事﹐已不在生事﹐而在死事乎﹖寒夜無事﹐因範桂芳事﹐縱論及此。世無賈生﹐誰與決之﹖

李老道流寓楚北﹐自言蜀人。問其名﹐曰「無名。」問其年﹐曰「忘之矣。」視之如六七十歲人﹐然八九十老翁皆云自幼見之已如是﹐則其年固未可測也。所衣單布衫褲﹐外著葛布袍﹐冬夏不易﹐冬不言寒﹐夏不言熱。與之食﹐食無算﹐不言飽﹔與之飲﹐飲無算﹐不言醉。或旬日不飲不食﹐不言饑渴。人皆以爲得道者。或叩問養生術﹐老道曰「吾不知其他﹐惟任其自然而已。」咸曰「自然二字﹐平平耳﹐何能若是﹖老道必別有異術﹐而祕不言也。」余謂老子云「天法道﹐道法自然」﹐是自然二字﹐固老氏之要旨。天且法之﹐況於人乎﹖人之一身﹐淸升濁降﹐本有自然之節。古之至人﹐患人不能循此自然之節﹐故有鑪鼎之術﹐鉛汞龍虎之說﹐使人循此以求自然之節而已﹐非有他道也。推而言之﹐聖人之治天下﹐亦若是也。君臣﹑父子﹑夫婦﹐昆弟﹑朋友﹐皆有自然之節。聖人制爲禮法﹐使人循此以求自然之節也。又推而言之﹐制爲六書﹐以求合於自然之文﹐制爲五聲六律﹐以求合於自然之音。是故拘拘於偏旁點畫﹐非知書者也﹔見擔夫爭道﹐可悟書法。沾沾於上工四尺﹐非知音者也﹔聞海上波濤﹐可悟琴理。無他﹐自然而已。李老道之言﹐深得養生大旨。誠得此旨﹐則《參同契》可燒也﹐況《悟眞篇》之類乎﹖

●卷三餘門下士蔣澤山孝廉﹐至崇明縣校試卷。事畢﹐觀於文廟﹐見兩廡先儒中湯文正公之位闕焉。問之學官﹐學官曰「此地舊有五通神爲祟。民間被五通之祟者﹐輒向學中門斗言明將湯文正之位私自請去﹐供奉其家﹐則祟自去﹐歷來如此。吾儕職司學校﹐每十餘日必來審視﹐如文正之位久而不歸﹐則向門斗催取而已﹐不能禁止也。」夫吳中五通久爲文正禁絕﹐崇明海外之地﹐當時或未盡奉行﹐乃身後栗主﹐猶足以懾伏姦邪﹐是其正气固長存天地間也。

蘇人陶阿尼﹐性好博﹐而博屢負﹐橐中罄矣。計無復之﹐踽踽獨行﹐將告貸於所識者。忽有入自後拍其肩曰「阿尼輸矣乎﹖」回視﹐則其已死之友朱大也。陶大恐。朱曰「吾非禍君者。君能葬我骨﹐我當助君博。」陶諾之。朱乃出巨金一錠﹐曰「持此入博場﹐壓白虎門﹐必勝。再以所得者盡壓白虎門﹐又勝。四度而止﹐勿過貪也。」陶從其教﹐果大得彩﹐比曉﹐腰纏累累矣。視其中有紙錠一枚﹐乃故人所假之原注也。訪諸野﹐得其棺﹐賣地而葬之。

天津市中無賴少年﹐往往於博場索規例錢﹐諸博徒亦樂應之。然其始得也﹐頗不容易。余寓天津時﹐有粗作人田升日往來於博場。一日見有醉人昂然而至﹐上不衣﹐下不褲﹐止以尺布蔽下體。一入局中﹐便肆口罵﹐博徒羣起﹐各執白木棍痛打之。然打者自打﹐罵者自罵﹐至體無完膚﹐气息僅屬﹐猶喃喃罵不絕口。於是羣嘆曰「好漢﹐好漢﹗」以童便飲之﹐又以溫水滌其血污﹐負而歸之開局者之家﹐自此月有規例矣。斯人也﹐豈所謂北方之彊者與﹖

歙縣汪氏婦﹐孕十六月而生一兒﹐軀體甚肥﹐齦有齒﹐頰有髯﹐目炯炯然。咸懼﹐欲棄之。其母不忍﹐仍爲包裹。兒不啼﹐亦不食。乳至六七日﹐僉謂無生理﹐置諸奧﹐將俟人定而棄之河。比晚﹐忽聞啞啞有聲﹐視之﹐則以兩手掬土而食﹐其身驟長﹐乃聽其自然。至月餘乃死。眾人聚觀﹐宛若廟中所塑土地像﹐身長二尺八寸﹐須長寸許﹐秤之重二十一斤。

京師一大家﹐富於貲﹐傭一僕婦﹐爲昌平州人﹐服役有年。性甚黠﹐能得主人心﹐故主婦頗委任之﹐凡金帛所藏﹐悉與知焉。一夜人定後﹐有盜六人﹐自屋而下﹐皆塗面執刃﹐羣僕驚逸。此婦聞聲趨出﹐爲盜所執。以刃擬其頸曰「爾主人何在﹖」曰「值內班未歸。」盜揮其徒曰「速縛其主婦來。」婦跪而泣曰「主母遇我厚﹐願勿嚇之﹐我願以身代。」盜曰「旣如些﹐爾但告我金帛所在。」婦囁嚅不欲言﹐盜舉刃欲斫之﹐婦大駭﹐乃具告焉。盜搜括旣已﹐意猶未足﹐復以刃脇使盡言。婦曰「金帛盡矣﹐尙有珠寶首飾在某所。」於是盜又盡取之﹐笑謂婦曰「汝所言未必盡﹐實念汝頗忠誠﹐姑畱餘地。」乃呼嘯而去。主母深感此婦﹐出而慰謝之﹐而婦則面色如土﹐不作他語﹐連呼「嚇殺﹐嚇殺」而已。比曉﹐主人歸﹐知狀﹐亦尉謝之。然念婦𨿽爲盜所劫﹐何必盡情泄露﹐當遑遽時﹐乃纖悉不遺如此乎﹖且僕婦甚多﹐何以獨劫此婦﹖其事似有可疑。而婦自此卽云驚悸成疾﹐越三日以病重告歸。主人重賞而遣之﹐密遣幹僕尾之行。婦初臥車中﹐出齊化門﹐卽自起遣車反﹐而別雇一車以行﹐至昌平州某村止焉。有數人迎門而笑﹐婦亦笑而入。僕卽奔告於官﹐遣役偕往。時已半夜﹐奪門而進﹐則婦正與眾分所盜之物﹐金帛首飾俱在﹐縛送官﹐論如律。

京師又有一部郎家﹐傭一少婦﹐乃三河人。婦與其夫成親甫一月而別﹐別時與夫約曰「歲暮宜至京城某媒媼家訪我所在﹐而見我焉﹐我必有以畀汝。」及歲暮﹐婦日至門前候其夫。一日﹐有鄕人徘徊其門﹐婦見之﹐誤以爲夫也。蓋相聚不久﹐而別已經月﹐面貌音聲﹐不甚了了矣。遽招之曰「爾今日始來歟﹖我望眼欲穿矣﹐汝少待﹐我取錢與汝。」其人惘然莫測﹐姑待之。婦果攜錢券數紙出付之﹐其人大喜持去。明日﹐其夫果來﹐閽者達於婦﹐婦訝其復至﹐出而詰之曰「昨付爾之錢﹐尙不足用乎﹖我則無矣。」夫曰「我昨暮始至城中﹐宿於汝所言媒媼家﹐今日倩其幼子導引而來﹐昨豈曾至此。爾得無夢歟﹖」婦始悟昨日之誤認﹐癡立無語﹐嚶嚶啜泣。夫固問之﹐乃哭失聲。內主人聞之﹐呼入問故﹐知其事﹐大笑﹐憐其少年夫婦以貧故別離﹐以錢十餘貫與之﹐使畀其夫焉。蘇州楓橋有髙某﹐以課蒙爲業﹐而性喜吟詠。一日﹐有江北難民數人闌入其塾乞食﹐髙方執筆吟《感懷》詩﹐得句云「有限年華催老易。」屬對未就﹐難民中一老翁援筆續之曰「無靈文字送窮難。」髙大喜﹐延之坐﹐不坐﹔問其名﹐不告﹔贈以錢﹐受之而去。烏呼﹗江湖漂泊中乃有詩人哉﹐亦可喟矣﹗

光緒丁丑九月﹐揚州城內教場中有山東人張設布圍﹐其中有奇形人五。一男子上體如常人﹐而兩腿皆軟﹐若有筋無骨者﹐有人抱其上體而旋轉之﹐如絞索然。一男子胸間伏一嬰兒﹐皮肉合而爲一﹐五官四體悉具﹐能運動言語。一男子右臂僅五六寸﹐右手小如錢﹐而左臂長過膝﹐左手大如蒲葵扇。一男子臍大於杯﹐能吸淡巴菇﹐以管入臍中﹐則煙從口出。一女子雙足纖小﹐兩乳髙聳﹐而頷下虯髯如戟。於是觀者甚眾。事聞於官﹐謂是采生折割者流﹐逐之出境。

杭州武林門外之山墩有橋曰新橋﹐亂後重修﹐頗爲堅固。丁丑之秋﹐村人於橋旁搭臺演戲﹐橋上觀者甚多。有小兒呼曰「橋下有人掊土﹝《史記。封禪書》《索隱》﹕掊﹐扒也﹞﹐橋將圮矣﹗」眾皆笑而不信。俄頃之間﹐橋果崩毀﹐死傷者甚眾。此小兒不知誰何﹐或者鬼神使之警眾歟﹖又聞此日麯部中一老優先知必有變異﹐恐傷其儕伍﹐密於臺之四柱各斫一刀﹐又倒燃雙燭於房以厭之。豈知伶人無恙﹐而反傷觀者也﹐殆亦有數存矣。

蔣某﹐溧陽人。偶立門外﹐忽有素不相識者﹐口操紹興土音﹐向之借洋錢五枚。蔣曰「吾適無有﹐子姑少待﹐吾將乞諸鄰。」及向鄰家借錢歸﹐而此人已他去﹐不可縱迹矣。蔣大呼曰「吾負汝﹗」卽取刀自剄而死。噫﹗人𨿽好行其徳﹐亦不至此﹐殆有宿冤歟﹖此紹興人爲人爲鬼﹐未可知也。

直隸永平府某縣﹐其地閨範極嚴。凡女子初嫁﹐母家必使偵探﹐成婚之次日﹐夫家鼓樂喧闐﹐賓客雜沓﹐則大喜﹔若是日闃然﹐則女家爲之喪气。女之畱否﹐惟夫家爲政﹐不敢與爭矣。積習相傳如此﹐𨿽其意固善﹐然亦敝俗也。有王姓嫁女於李氏﹐卻扇之夕﹐李以新婦貌陋﹐嫌之。次日托言非處子﹐不舉樂﹐仍呼媒妁送歸母家。女幼失母﹐隨其嫂以居﹐嫂知小姑無他﹐乃問昨夜洞房情事﹐則固未合歡也。嫂曰「然則安知其不貞歟﹖」力言於翁﹐使翁訟於官。官命驗之﹐果守禮謹嚴之處子也。乃判李姓﹐仍以鼓樂迎歸。余按《毛詩。艸虫》篇﹕「亦旣覯止﹐我心則降。」鄭康成解「亦旣覯止」爲男女覯精﹐解「我心則降」爲自此可以寧父母﹐故心下也。說經者皆笑其陋。今觀永平之俗﹐信必旣覯而後可以寧父母﹐豈詩人之意固如此歟﹖

鄞人李姓者﹐爲其弟娶婦﹐賃其鄰陳氏屋作新房。每至夜半﹐房中輒有聲﹐頗滋疑懼。一夜聲作甚厲﹐舉家咸集﹐覺牀下泥土浮松﹐乃共掘之﹐得銅盆四具﹐鐵如意一柄﹐鐵碗一隻。嗣後聲遂不作﹐後亦無他。

昌黎云「偶然題作木居士﹐便有無窮求福人。」《風俗通》所載如鮑君﹑李君﹑石賢士等﹐大率類此﹐從古然矣。乃若津門所傳雪彌勒事﹐則尢可笑。某歲津門大雪﹐好事者戲聚雪作彌勒﹐低眉垂目﹐笑態可掬﹐偏袒踞坐﹐大腹彭亨﹐右手持牟尼珠﹐左手持布袋。又爲作侍者二人﹐皆生動有致。愚夫愚婦見之﹐膜拜作禮﹐竟有以香燭供奉者。諸無賴子遂藉以斂錢﹐侈談靈異。瞻禮者眾﹐乃搭棚以蓋之﹐檐前懸紅燈二﹐居然一佛殿矣。然人多气盛﹐又益以香气燭光﹐燻蒸終日﹐未及浹辰﹐玉山矣﹐諸善信皆廢然而返。

揚州興教寺有萬佛樓﹐相傳前明所建。樓中之佛﹐實有萬數﹐雕鏤工巧。兵燹之後﹐此樓未毀。丁丑正月﹐有白髮翁登樓焚香﹐謂寺僧曰「中懸長生燈﹐宜防失火。」寺僧亦姑諾之。乃越十日﹐果以燈火上騰﹐由樓而至大殿﹑方丈﹐竟罹祝融之虐。此翁之言不幸而中﹐豈鬼神使之先告歟﹖聞災之前三日﹐樓中佛像自僕於地者十數尊﹐亦可異也。

天津有鄔三者﹐其父以沙船起家﹐死已久矣。鄔三性嗜賭﹐遂耗其貲﹐田園皆歸他姓﹐惟屋猶在﹐與母共居之。俄而母死﹐津俗喪禮尙奢﹐而出殯尢甚﹐鄔賣屋治喪﹐遂無立錐地﹐寄居博徒家。有姑嫁奚姓﹐頗富﹐以其侄不肖﹐亦久不與通矣。鄔年二十餘﹐尙未有室。一歲迫歲除﹐窘甚﹐無以爲生。有博徒與之謀﹐假以衣冠﹐使至其姑家求見﹐姑辭焉。告閽者曰「此來非有干求﹐特以將成婚禮﹐不敢不告於長者耳。」姑聞此語﹐乃命入見﹐衣冠楚楚﹐頗不藍縷。問頻年何在﹐以貿易對﹔問婚期何日﹐曰「卽後日是也。」姑大喜﹐贈銀十兩爲婚費﹐並云「屆期當來賀。」姑有子婦二人﹐各送津錢十千。鄔持銀錢﹐歸商於博徒。諸博徒喜曰「然則尙有後惠矣。」乃卽所居屋﹐使工爲之標飾﹐覓一靑年之妓﹐飾以荊布﹐使僞爲新婦也者。及期﹐其姑果至﹐見婦而悅之。婦又善於承迎﹐入廚作羹﹐跪坐而饋。姑欣然食已﹐謂曰「此屋逼仄﹐吾不能宿此﹐明日當復來﹐少有資助。」明日又至﹐出屋契一紙曰「此屋贈汝夫婦﹐卽可遷移其中。」又出田契曰「薄田百畝﹐粗供飠粥。」鄔驚喜過望。此妓之父亦一博徒﹐因負人博進﹐暫以女爲錢樹子﹐今知鄔有田有屋﹐卽以女妻之。弄假成眞﹐鄔之謂與﹖陳某﹐杭州人。素性迂謹。負人錢百千﹐不能償﹐憂憤不釋﹐遂成心疾。一日﹐路過鬻明器之肆﹐見有紙糊元寶﹐曬於地上﹐大喜曰「此天賜我也。然余無多求﹐取其二足矣。」卽取二元寶去。肆中人知其也﹐亦姑聽之。陳歸﹐語妻曰「今日天賜我二元寶﹐可以償宿負矣。」妻取視之﹐笑曰「此泉臺上寶也。」﹝見《淸異錄》。﹞陳曰「我取歸時﹐明明元寶二枚﹐今化爲紙﹐天絕我也﹗」遂痛哭求死。妻勸慰之﹐不可﹐其病益劇。親屬中有髙姓者﹐素丰於財﹐且勇於爲善﹐乃取眞元寶二付其妻﹐使詭告其夫曰「天賜之寶﹐又化爲銀矣。」陳大喜﹐遂以易錢償所負﹐以其餘爲卒歲資﹐而心疾頓愈。

蘇州胥門外梅灣裏﹐有姚嫗者﹐老寡婦也。撫孤子﹐至二十歲﹐將爲娶婦。積洋錢四十餘圓﹐以備婚費。又制銀首飾數事﹐並新婦庚帖﹐同置一小櫝中。一夕﹐忽然失去。嫗念十餘年所蓄﹐全在於此﹐今旣失之﹐不能復措﹐而婚期已近﹐計無所出﹐朝夕悲泣。越三夕﹐忽於人定後聞屋上有人呼曰「姚大娘﹗前夜冒昧﹐幾誤人婚姻﹐今仍送還﹐可至檐下取之﹐我去矣。」嫗呼子出視﹐果得原物於檐下。斯人也﹐所謂梁上君子者乎﹖

去丁字沽三十里﹐有地名楊柳靑﹐其地多女閭。有某甲浪遊至此﹐見一家門署「招租」二字﹐旁注﹕「欲租者﹐請入面議。」某本無求捨之心﹐姑作尋芳之想﹐款扉而入。一蒼頭導之升堂﹐有少婦自房出﹐明眸皓齒﹐年約二十許。請導觀屋宇﹐乃招之入房﹐紅羅復帳﹐角枕錦衾﹐固其臥室也。某欲辭出﹐婦曰「良人遠客﹐度日無資。旣不能枯坐食貧﹐又不屑倚門賣笑﹐姑借招租之帖﹐聊當賣酒之簾。君旣惠臨﹐豈得無所畱贈﹖」某辭以無錢﹐婦笑曰「何言之謙也。」卽至身旁搜索﹐於靴幼夾袋中得錢券六十千﹐謝曰「有此可爲纏頭之費矣。」卽持付戶外﹐交二男子手。某視婦𨿽荏弱﹐而此二男子固健者﹐知墮其計中﹐不敢與爭﹐踉蹌而出。此與前所記荷包出售事情狀略同。某𨿽見機而作﹐未受虛驚﹐然所費不貲矣﹐亦可爲冶遊者戒也。

粵西有姚三者﹐幼時不異常人。年十八時﹐偶釣於池﹐得一魚﹐無鱗﹐烹而食之。忽暴病﹐月餘病愈﹐則軀體驟長尺許。已而屢病屢愈﹐病愈﹐體必加長。數年之間﹐長及一丈矣。然其首仍與常人無異。詢其故﹐則食魚時棄魚頭未食﹐一犬食之﹐俄而犬首亦大倍於前。惜此犬旋爲人撲殺﹐否則亦必有可觀矣。江西丰城鄕間﹐某年春夏間﹐路斃一媼。眾人憫之﹐醵錢買棺以斂﹐舁至義冢。未及葬埋﹐忽雷電大作﹐風雨暴至﹐眾皆趨避。俄而霹靂一聲﹐棺截爲兩段﹐此媼起坐棺中﹐視之則已生矣。余謂此媼偶然气閉﹐非眞死也﹐爲雷所震蕩﹐气復流通﹐故仍生耳。然其棺無故爲迅雷所劈﹐亦非偶然﹐殆命不應絕﹐如虢太子之遇扁鵲矣。

鄞有汪翁﹐富於財。妻死無子﹐納一妾﹐生子而殤。及翁死﹐族人利其財﹐逼嫁其妾。翁死後三七之日﹐其家作佛事﹐親族畢集﹐妾出徧拜之﹐泣而言曰「未亡人𨿽小家女﹐亦知從一而終之義﹐誓死不出此門﹐願長齋奉佛﹐以了餘生。但求諸尊長見憐﹐與我一室之地﹐我便削髮修行﹐家中貲產﹐所不問也。」言已﹐袖中出翦刀﹐翦發投地﹐哭而入內﹐時其年甫二十也。眾人中亦有爲感泣者﹐乃掃除屋西偏一小樓﹐使居之。嗚呼﹗是亦居然一燕子樓矣。

有丐者乞食於吳市﹐忽有武弁遇之﹐問曰「子非某鄕某氏子乎﹖」丐曰「然。」弁曰「吾嘗受子之惠﹐今何一寒至此﹖」乃攜之至茶肆﹐使之啜茗﹐小坐以待﹐未幾取衣服帽履而至﹐悉與易之。又於懷中出銀十餘兩與之﹐曰「子有此﹐可作歸計﹐勿久吹吳市簫也。」丐者茫然不測所自來﹐向弁問故。弁曰「事𨿽久遠﹐子忘之﹐我不敢忘也。」竟別去。此弁感恩報徳﹐殊有風義﹐使其得志﹐則淮陰侯之一飯千金﹐豈所難哉﹗

番禺李氏女﹐許嫁趙氏子。趙子以貧故﹐謀食海外﹐歲久不歸﹐音問遂絕。女待至二十八歲﹐父母欲別嫁之﹐女不可。乃使媒妁言於趙氏﹐先娶婦入門﹐以待其子之歸﹐蓋亦粵俗然也。女於是或居夫家﹐或居母家﹐又歷十餘年。而趙氏子果由海外附輪船以歸﹐行至中途﹐輪船飄沒﹐同舟之人皆死於海。惟趙抱一木浮游數十里﹐遇他船救之﹐得生還家。後與女重行合巹之禮﹐夫婦皆年將五十矣。趙之遇難不死﹐或鬼神哀憐貞女﹐故陰相之﹐使得完聚歟﹖

山左程姓者﹐寓於吳中﹐有一婢﹐嫁農家葉氏子。庚申之亂﹐程全家避於葉氏﹐器用財賄悉寄焉。不數年﹐程氏相繼死﹐止遺一幼子在𦇤褓中﹐婢撫以爲子﹐使與諸子齒。俄而其夫亦死﹐婢守義不嫁﹐撫程子及其子俱成立。爲程子聘鄰村一女爲妻。成婚之日。請姑出﹐將以新婦見﹐而婢遽出﹐自房登﹠lt﹔毛瞿﹠gt﹔﹠lt﹔毛兪﹠gt﹔而先拜焉。程子大驚﹐婢對眾自陳曰「我非新郎之母﹐乃程氏之婢也。主人不幸遭亂流離﹐死亡殆盡﹐我以郎君年幼無人管束﹐故十餘年越主婢之分﹐冒母子之名﹐今敢不道其實歟﹖」於是具述顚末﹐並出資財﹐盡以歸之。程子欲分其半以與婢﹐不受﹐乃使其妻以姑事之﹐而己仍呼爲母焉。

甲與乙﹐兄弟也﹐同室而異爨。甲鰥而無子﹐乙有子﹐已十餘齡矣。甲欲嗣以爲子﹐而乙惑於後妻之言﹐執不可。一日﹐乙之子至河幹淅米﹐失足墮於河﹐後妻望見之﹐惟大聲呼救﹐坐而不動。甲適有小疾臥牀﹐聞聲趨出﹐一躍入河﹐拯之而起。子得免﹐而甲之疾則加劇。乙歸知狀﹐感焉﹐延醫治甲疾﹐以其子子之。烏呼﹗乙之始惑於後妻之言﹐必以後妻爲愛其子﹐而以甲爲不愛其子焉﹐不遇事變﹐眞僞烏乎見哉﹗

「有病不治﹐恆得中醫」﹐賈公彥引此入《周禮疏》﹐非惟古諺﹐直是經義矣。潘玉泉方伯嘗爲餘言﹐有病者延醫治之﹐醫言宜用麻黃少許以發汗。持方至藥肆﹐而肆中適缺麻黃﹐以僞品予之﹐服之無效。次日醫至﹐詫曰「豈用麻黃太少﹐不足以發之乎﹖」乃倍其數﹐而肆中已購得眞麻黃﹐如方服之﹐大汗不止而死。然此藥之誤也。又有兄弟二人﹐庚申﹑辛酉間﹐避亂於滬瀆﹐同時而病﹐醫者各授以方﹐且戒曰「病異藥異﹐切勿誤投。」而其家止一爨﹐婢煎藥﹐竟誤投焉﹐次日皆愈。設使不誤﹐不將俱死歟﹖醫之不足恃如此。余謂醫所憑者脈也﹐而脈之失傳久矣。《史記。扁鵲傳》言扁鵲飲長桑君所與藥﹐「視見垣一方人﹐以此視病﹐盡見五藏癥結﹐特以診脈爲名耳。」又曰「至今天下言脈者﹐由扁鵲也。」夫扁鵲特以診脈爲名﹐則其精於醫﹐非精於脈也。而至今言脈者宗之﹐則是扁鵲特以爲名﹐而後人乃眞以治病﹐卽此知其不足恃矣。《素問》有三部﹑九候論﹐所謂三部者﹐豈今所謂三部乎﹖所謂九候者﹐豈今所謂九候乎﹖脈法旣已失傳﹐醫道亦可不講﹐而懸壺之客﹐徧滿通衢﹐衙推之名﹐被之屠酤。又以其書傳自黃帝﹐其職列於《周官》﹐從古相承﹐莫之敢廢。父母之於子女﹐子孫之於祖父﹐苟醫藥之不具﹐卽慈孝之有虧﹐而人之不獲終其年命者多矣。醫師﹑卜師﹐並列《周官》﹐卜亦聖人之所重﹐而唐李華有廢龜之論。卜可廢﹐醫亦何不可廢之有﹖余曾有《廢醫論》﹐刻入《兪樓雜纂》﹐𨿽駭俗聽﹐不顧也。北地嚴寒﹐冬日則水澤腹堅﹐舟楫不通﹐𨿽通洋諸口﹐不能不停橈以待﹐謂之封河。若南中﹐則向無是也。乃光緒丁丑臘月大雪之後﹐气候凜洌﹐河中冰厚尺許﹐來橈去楫﹐爲之停滯者旬有餘日。蘇城有某姓子﹐聘胥門外某氏女爲妻﹐期於是月初八日迎娶。乃至是而冰雪交阻﹐將由陸路﹐則雪深沒脛﹐輿不能行﹔將由水路﹐則冰堅如石﹐舟不能進。兩家父母令新郎新婦望空交拜﹐以應吉時﹐越七日而黃姑織女乃得相見。是亦婚禮之中﹐亡於禮者之禮也。

鄞有卜者﹐設肆於市。一日﹐有男子在肆中大罵﹐勢將用武﹐眾人環集問故。其人曰「夏間因人口不安﹐就彼問卜。彼問竈何向﹐我對曰﹕」南向。『彼曰「宜攺西南。』我謹如其言。乃至秋而仍多疾病﹐又來問卜﹐彼仍問竈何向﹐我曰﹕」西南。『彼曰「宜攺正西。』我亦如其言。今入冬後﹐病者未愈﹐加以貿易折耗﹐無聊之至﹐姑再卜之。彼問如前﹐及我告之﹐則曰﹕」宜攺南向。『是仍復其初矣。自夏䢐冬﹐我奉彼爲蓍龜﹐乃顚倒如此乎﹗「眾大笑﹐爲解勸之而去。余因憶親串中有從相宅者之說﹐一歲之中﹐三易其竈而復其初﹐與此相類。然彼則三人三說﹐此則一人而前後異說﹐尢可笑也。江湖術士之說﹐固無足據矣。蘇有某翁﹐於庚申之亂﹐失其子﹐旋於亂中收得他人子。及亂定復歸﹐屋廬幸而無恙﹐乃卽以他人子爲子﹐而爲之娶婦焉。俄而此子死﹐將爲之斂﹐忽欠伸而起﹐徧拜其父母曰﹕」別父母久矣﹐幸無恙乎﹖「又指其所娶之婦而問曰﹕」此伊誰也﹖「怪而察其聲﹐則卽其所失之子也。問曰﹕」汝故吾子歟﹖今從何來﹖「其子曰﹕」吾自與父母相失﹐轉徙至某所某所﹐今甫趁某人之船而歸耳。「言未已﹐其所謂某人者自外叩門而入﹐曰﹕」我載爾子歸﹐將至家而暴病死﹐今其屍尙在舟也。「父母趨而視之﹐則果其子之屍﹐始悟其子死﹐而借他人子之屍以生也。因卽以所具之棺僉之﹐共相慶幸﹐謂假子死而眞子生矣。乃其所娶之婦﹐則以其夫聲音舉止與昔頓殊﹐恥與同室。舅姑無如何﹐請其父母來再三勸導﹐始爲夫婦如初。

光緒丙子夏秋之交﹐浙中大雨﹐臨安一縣凡出蛟二十七尾﹐其北鄕有二山忽合而爲一。徐花農孝廉書來述之﹐言其邑人來赴鄕試者所言﹐當不妄也。余按《明史。五行志》﹐秦州有二山相距甚遠﹐民居其間者數百萬家。一日地震﹐兩山合﹐居民並入其中。然則此事亦前史所有﹐不足爲異矣。

紹興某翁﹐生一子而妻死﹔乃續娶焉﹐又生一子。兩子並長成﹐皆有室矣﹐而翁死。遺產千金﹐族人爲均分之﹐俾兄弟同居而異爨。乃其弟慵惰﹐耗其所分之產﹐遂與母謀﹐將逐兄而據其所有。於是母子﹑兄弟﹑娣姒間﹐終日勃溪矣。兄不堪其逼﹐一夕謂其妻曰「某所某所有錢若干﹐爾可撫遺孤度日﹐我已市有生鴉片煙﹐拚一死以解冤矣。」婦奪其煙﹐曰「君死﹐我何賴焉﹖不如我死爲愈耳。」夫初以爲勸解之詞﹐亦不畱意。未幾﹐聞婦在房中聲息有異﹐入視之﹐則已宛轉牀蓐間﹐灌救無及﹐竟死。婦故妊身數月矣﹐死後腹中大動﹐逾時乃止﹐見者惻然。

杭有鄭姓者﹐年四十餘。妻始有孕﹐甚愛護之。傭一媼於家﹐凡爨汲浣濯之事﹐皆使代之﹐命其妻安坐勿勞頓。一日﹐曝衣於庭﹐而雨驟至﹐傭媼適他出﹐乃自起收之。還入室﹐聞呱呱聲﹐以爲鄰兒也﹐察之則出己腹中﹐大驚而臥。夫歸語之﹐延乳醫治之﹐亦無效。時妊甫七月﹐兒啼腹中﹐月餘乃止。及期而產﹐竟無他異。

紹興張某﹐自幼聘陳氏女爲婦。旋以父母雙亡﹐又遭回祿之虐﹐無以爲生﹐遂入天臺削髮爲僧。而陳氏待婿不來﹐訪知其遁迹空門﹐乃別嫁其女於沈氏。成婚之日﹐沈已大病﹐勉彊成禮﹐未久卽卒﹐女實猶處子也。其姑憐之﹐將爲擇婿。時張某在天臺三年矣﹐有舊友入山遇之﹐勸其還俗﹐遂從之歸。訪所聘妻﹐已別嫁矣。其友爲平章﹐娶沈氏之妻﹐而實卽其元聘妻也。故劍復得﹐殊非偶然。但多此周折﹐不知造物者果玉成之歟﹐抑播弄之歟﹖

某孝廉﹐家貧落魄﹐無以爲生﹐貸於親友﹐皆莫之應。有一博徒﹐獨善遇之﹐時有饋遺﹐以資薪米。及公車北上﹐又爲治裝﹐且贍其家。未幾﹐孝廉捷南宮﹐授縣令﹐感念舊恩﹐使人招之。謝不往﹐曰「吾儕呼盧喝雉﹐席地帷天﹐放浪久矣。一入朱門﹐則束縛欲死﹐非所以愛我也。使我居君之所﹐仍日日外出﹐從牧豬奴遊﹐不於君官聲有損乎﹖又非所以愛君也。」孝廉乃使人贈之千金﹐亦不受﹐曰「君𨿽日贈我千金﹐亦不過供我博場之一擲而已﹐徒傷君惠﹐而無救我貧﹐不如其已也。」此博徒見識甚髙﹐使淮陰侯能見及此﹐則無鳥盡弓藏之嘆矣。誰謂市井中無英雄哉﹗

寧波孫氏﹐有屋一區﹐忽於戊寅之春不時火起﹐𨿽旋起旋滅﹐而梁柱窗欞均有焦灼痕。孫氏之子亦猝然顚狂﹐時發時愈。愈時問之﹐云見有紅袍紗帽者五﹐自云兄弟五人﹐皆明季翰林﹐欲孫氏爲之立祠。又不時有字紙從梁上飛下﹐間有詩句。一日得七言詩一首﹐用四豪韻﹐而有跳字﹐羣以爲出韻﹐或以爲誤筆。少頃梁間飛下一紙云「《集韻》﹕跳與逃通。」又問古人用過否﹖次日臨睡﹐問者於牀頭得一紙曰「元微之詩『主帥驚跳棄旄鉞』。」眾皆驚服。余按《漢書。髙帝紀》﹕「漢王跳。」如淳曰「音逃。」此鬼不讀古書﹐但以元微之詩句爲證﹐信乎明季翰林也。

紅蘭﹐蘇妓也﹐與某生訂嫁娶﹐而生無力脫其籍﹐紅蘭鬱結成疾。有費媼者﹐傭於妓家者也﹐謂曰「娘子傾城姿﹐何患無藏嬌金屋﹐乃戀戀一窮措大乎﹖」蘭曰「秦樓楚館中所往來者﹐率皆紈絝兒﹑大腹賈﹐誰似某郎之甘苦相憐者。彼也力綿﹐我也命薄﹐茫茫孽海﹐不知伊於何底矣。」媼曰「果爾﹐吾當爲娘子玉成之。」一夕﹐乘假母他出﹐負紅蘭至某生所。生懼﹐不敢受。媼出紅蘭身契付生﹐曰「吾已爲盜得此紙﹐彼無如何矣。」媼歸﹐乃迹假母所在﹐而告以紅蘭逃。尋覓數日﹐始同至生處見之。假母促蘭歸﹐蘭誓死不從。嫗曰「此女心變矣﹐速歸取身契﹐訟於官﹐必得直﹐我請爲證。」假母歸覓契﹐則無矣﹐不得訟。媼乃爲調停﹐使生酬假母百金﹐而紅蘭竟歸生矣。此媼者﹐其亦古之許俊﹑昆侖奴歟﹖

蘇人某甲﹐無賴惡少年也。屢與人鬥毆﹐爲人痛打而不悛攺﹐人皆呼之曰「石臼」﹐以其耐打也。一日﹐飲於酒家﹐飲畢徑出。酒保索錢﹐甲曰「乃翁適乏杖頭資﹐俟諸異日可也。」肆中人惡其無狀﹐羣出詬罵﹐ㄏ而毆之﹐如舂如揄﹐血流漂杵。視之幾無生理﹐乃縱之去。越數日復至﹐則傷痕已愈﹐咆哮如故。羣嘆曰「眞石臼也。」予以千錢而去。

阿保者﹐小家女也。父母早卒﹐育於比鄰金氏媼。及長﹐頗有姿﹐媼欲倚之爲錢樹子。阿保泣曰「豢養之恩﹐沒齒不忘﹐𨿽鬻我爲妾爲婢﹐我不敢怨。若令墮入煙花﹐則刀鋸鼎鑊﹐不能奪我志也。」媼無如何﹐鬻於某姓爲妾。而大婦妒甚﹐日加鞭笞﹐體無完膚﹐阿保惟飲泣而已。一日﹐婦乘夫外出﹐送之歸金媼﹐而以逃亡告其夫。阿保俟夫歸﹐作書自陳﹐杳無復書﹐亦未知其得達否。金媼乃僞爲其夫書﹐命其他適。阿保得之﹐卽日仰藥死。烏呼﹗此女節烈之行如此﹐而淹沒無聞﹐談者並姓氏裏居而失之﹐是可慨矣。

山東藩司管庫之吏某甲﹐生女甚美﹐自幼許嫁其從母之弟。未嫁而婿死﹐問名者踵相接﹐而女誓不他適。父母勸諭之﹐不從﹐遂爲別築一靜室居之﹐長齋事佛者數年﹐心如古井矣。俄其父盜用官錢事發﹐系囹圄﹐當死﹐計無所出。有富家子謂之曰「吾喪耦未娶﹐爾能以女妻我者﹐我必爲代償官錢。」父母商之女﹐女執不可。母泣曰「爾父無生理矣。父死﹐我亦必死﹐爾守未嫁之夫﹐而不顧父母之死乎﹖今捨此無他法﹐而爾執不可﹐我先死爾前矣﹗」女飲泣數日﹐從之。旣嫁﹐事果得解。而女以違其初願﹐居恆鬱鬱﹐不數年﹐竟死。自來表揚節婦者﹐必題以節孝二字。蓋女子奉父母之命﹐以身事人﹐不負其夫﹐卽是不負其父母﹐故節卽孝也。乃如此女﹐則節孝不能兩全﹐是亦居人倫之變矣。然女子爲未婚夫守義﹐歷來議論﹐頗有異同。此女攺歸他族﹐於禮本無不可﹐使其執志不從﹐父死而母隨之﹐此恨豈有極歟﹖勉從親命以全孝﹐而又鬱鬱以死﹐則仍所以徇其節。君子於此女無譏焉。

津門流妓﹐多出楊柳靑﹑獨流諸處﹐其地淫風流行﹐過於溱洧矣。乃有劉氏婦者﹐亦楊柳靑人﹐其姑傭於某氏。某氏子知其子婦之美﹐乃以重金其姑﹐使招子婦來供縫紉之役。其子婦初意不願﹐姑彊之乃往。始至無所事﹐鍼黹稀少﹐而飲饌丰腆﹐亦頗相安。數日後﹐某氏子於薄暮入其室﹐挑以言﹐婦不從﹔直前犯之﹐婦奪門而出﹐奔回其家。某氏子乃使其姑勸諭之﹐姑告其子﹐子亦以爲可。母子二人朝夕聒焉﹐婦投水死。嗟呼﹗碧玉小家之女﹐又居采蘭贈芍之鄕﹐而堅白自持如此﹐人之貞淫固出於天賦歟﹖

蘇州閶門外髙版橋﹐一富翁晚年得子﹐甫三歲﹐忽患驚風之疾﹐一厥不醒。翁痛甚﹐舉家惶駭﹐四出求醫。有道人踵門求見﹐自言能醫。問所須﹐令於靜室中爲壇﹐取白米一斗﹐金銀各十兩﹐爲鎭壇之用。道人入室﹐誦咒良久﹐令抱兒出。道人以手撫摩數四﹐又以中指重按兒鼻﹐兒忽作一嚏。道人曰「生矣﹐生矣﹗」翁大喜﹐畱之飯﹐不肯﹐匆匆別去。視鎭壇金銀﹐封裹依然﹐而已易以瓦礫矣。正共驚疑﹐小兒倏復驚厥﹐竟於是日死。

蘇人某甲﹐淸狂不慧。母死未逾月﹐卽欲納妾﹐徧求佳麗。其親串某乙知之﹐出一西洋法所照女子像視之曰「君視此美否﹖」甲曰「美甚。」乙曰「此某氏女﹐可圖也。然須重聘耳。」甲卽托乙平章﹐往返數四﹐乃報甲曰「事成矣。」議定聘銀五百兩﹐先付二百爲女治奩具。甲如數付之。數日無耗﹐使人問之﹐則乙已遠出矣。畱書別甲曰「君甫遭大故﹐卽納小星﹐非特人言可畏﹐抑亦國法不容。此事宜徐之。天下多美婦人﹐俟君服闋﹐再爲畱意。僕適有遠行﹐前銀暫借一用。」甲得書﹐惘惘累日。或慰之曰「費此二百金﹐省卻幾許事﹐亦值得也。」又有人於學使者按試時﹐詭言是使者葭莩戚﹐可爲買通關節。一生惑其說﹐乃與議定﹐用銀二百兩﹐先付四之一。及試畢無效﹐再訪其人﹐杳無蹤迹。忽得其一書云「學使者乃朝廷大臣﹐豈可幹以私﹖士子讀書﹐當知義命﹐萬無夤緣幸進之理。承惠銀兩﹐暫充杖頭資。願此後努力下帷﹐以求上進﹐勿圖僥幸﹐致犯刑章。」斯言也﹐可爲藥石之言矣。以五十金買得之﹐亦不得謂之不值也。

某甲﹐銅匠也﹐居蘇州閶門外﹐孑然一身﹐而頗有積蓄。然性儉嗇﹐衣履不完﹐所居破屋兩間﹐中惟艸薦敗絮而已。一夕﹐獨坐未寢﹐時風雨交作。忽聞門外有泣聲﹐啟視﹐一少年女子也﹐頗姣麗。問所自﹐此女操江北口音﹐自言「父母俱亡﹐爲族人誑誘至此﹐將鬻我於倡家。恐陷入火坑﹐故冒雨而逃﹐然我無歸矣。」言已又泣﹐且出金簪一枝付甲﹐求爲之計。甲旣艷其色﹐又利其財﹐乃招之入室﹐曰「室止一榻﹐柰何﹖」女然曰「旣至此﹐固惟君所爲矣。」甲喜﹐擁之而臥。及天明﹐女起爲執爨﹐若甚相安者。俄有江北人數輩排闥而入﹐見女曰「在此矣﹗」乃並執甲曰「汝誘藏良家女子﹐當縛送官。」女俯首不一言﹐甲亦無從置辯。眾人徧搜室中﹐得金簪並金約指十六枚﹐洋錢數十﹐問女曰「簪與此等皆汝所攜來乎﹖」女點首﹐乃盡攫之﹐挾女出。復欲拉甲去﹐一人故相解勸﹐乃捨之﹐哄然而散。

山東人朱翁﹐商於姑蘇﹐性好施與﹐有以緩急告﹐輒假貸之﹐不責其償。及病且死﹐其子問父﹕「外人所假貸者﹐亦有契券乎﹖」翁曰「此可勿問也。吾枕函中有一小匣﹐吾死﹐汝取視之﹐一生喫著不盡矣。」俄而翁死﹐子發匣視之﹐中無他物﹐惟《朱子家訓》一篇。此翁大有晏子鑿楹之意﹐其所見髙出士大夫上矣。

有於薄暮見一中年婦人哭於路﹐問之﹐曰「吾某處人﹐附航船至此﹐投一親戚﹐而其家已遷至別處。我欲歸家﹐則夜航開矣﹐進退無所﹐是以悲耳。」其人爲惻然﹐乃招之至家﹐飯以脫粟﹐而止宿焉。天明﹐不辭而去﹐則失去衣服什物無算﹐乃悟是此婦所爲﹕是婦女能爲賊也。有一家﹐每日必有所失﹐𨿽所值無多﹐然日日如此。而室中實無外人往來﹐惟鄰捨一幼子﹐日或數至﹐嬉戲良久乃去。年未十齡﹐固不疑也。一日﹐此子將去﹐逾閾而僕﹐急爲掖之起﹐則懷中墮出零物數事﹐皆其家物也﹐乃悟是此子所爲﹕是童子能爲賊也。金陵有某氏子﹐應童子試有年﹐考鳳池書院﹐居然髙等。乃其素性佻達﹐母又溺愛﹐不加防範。與鄰女有私﹐丁娘十索﹐苦無以應。適其同居朱姓一老寡婦﹐頗饒於貲﹐某氏子乃乘夜入其室﹐竊得洋錢數十﹐黃金三十兩﹐珠十餘顆。質明﹐朱告於官﹐官往勘驗﹐曰「此非外賊也。」大搜其家﹐於某氏子書室得金珠焉﹐洋錢則無矣﹐乃縶之去﹕是士子能爲賊也。蘇城道前街有一客寓﹐多樓屋﹐每一間以版隔之﹐分爲前後二間﹐客各居其一。有前樓之客﹐扃戶外去﹐及歸﹐啟鑰而入﹐則後樓之客正在其室﹐去篋探囊發匱矣。蓋版不甚髙﹐累卓倚而登﹐卽可逾而過焉。然後樓之客寓此已經月﹐平日冠五品之冠﹐乘肩輿而出﹐一僕應門﹐一僕從之﹐居然一官也﹕是官亦能爲賊也。嗟乎﹗外戶不閉之風﹐固難望於中古以下矣。金陵楊立庵﹐醫生也。一夜已二更矣﹐有人打門甚急﹐問之﹐曰「求醫者。」乃使傭媼啟入之﹐則一盜也。塗面而持刀﹐徑入楊室。楊見之﹐惶遽失措﹐顧曰「爾何必塗面來。」其意謂我無所有﹐爾來此無謂耳。盜聞斯言﹐誤謂楊識其面﹐不敢行劫而去。又滁州一張姓者﹐亦醫生也。一夜﹐有盜入室﹐亦塗面而執刀。張固識其人﹐謂之曰「爾何必塗面來。」盜知主人識己﹐懼其明日告官﹐竟殺張而去。同一塗面之盜﹐同一何必塗面之言﹐而一以獲免﹐一以見殺﹐天下事其可以一律論哉﹖

徽之績溪縣有殷翁﹐與柳翁者相善也。柳翁且死﹐托其子於殷翁。及其子長﹐則流蕩不肖﹐日以飲博爲事。殷翁述乃父之遺言﹐苦口勸戒﹐至於流涕痛哭而罷﹐如是者非一次矣﹐而其子終不悛。殷翁知其不可教也﹐乃使其客日從之博﹐博大負則又教之賣田﹐而殷翁出己金托他人之名以賤值買之。其田之所入﹐則別置一處﹐不侵蝕其絲粟。凡柳子此後鬻田﹑鬻地﹑鬻金玉器皿﹑鬻字畫玩好﹐殷翁悉以其田所入之錢﹐一一購買之。未數歲﹐良田美產﹐悉歸殷翁。而除購買柳氏物外﹐又無他用﹐所積益饒﹐柳子固不知也。久之﹐並其所住之屋亦歸於殷﹐柳遂無立錐地。其初寄宿親串家﹐大受殘杯冷炙之辱。又轉徙至僧廬道觀﹐亦不見容納。遂行乞於市﹐夜則席地帷天﹐與羣丐爲伍。殷翁乃招之至家﹐燻沐之﹐飲食之﹐謂曰「若亦憶我向者之言乎﹖」柳子痛哭自責。殷翁曰「所失之物﹐不可復返矣。姑努力讀書﹐或可望晚成耳。」柳子嗣是果發憤下帷﹐期年之後﹐得隸諸生籍。殷翁乃以所買田宅﹐一一歸之﹐曰「曩見足下迷而不悟﹐不可以口舌爭﹐非山窮水盡﹐不知變計﹐故不得已出此背水之計﹐置之死地而生之。曩與子共飲博之某甲某乙﹐皆吾所遣﹔曩買子田宅之某甲某乙﹐卽老夫托名也。今此計果成﹐郎君前程未可限量。老夫年邁﹐不久就木﹐死見尊翁﹐亦無愧九泉矣。」柳子感極﹐厥角稽首﹐不知所云。裏黨聞之﹐咸嘆殷翁髙義而又有遠見﹐非尋恆所及也。余按元人雜劇中有一事與此相類﹐疑卽古事而誤傳爲今事﹐然言者鑿鑿﹐以爲不誣﹐姑爲記之。卑官小說家﹐固不必拘拘於事之眞僞﹐但取其足以風世而已矣。

有客自寧波來﹐言其地有焚死女嬰一事。於空地積薪﹐置女嬰其上﹐舉火而焚之。始則呱呱啼﹐繼則動﹐久之皮骨俱焦﹐不復成人形矣。乃糸遂以石而投之江﹐觀者數百人﹐咸爲嘆息。問其故﹐則此家已生二女﹐皆溺死之。至是復生女﹐故不斃之水﹐而斃之火﹐冀其魂魄知懼﹐不敢復來也。嗟乎﹗溺女已爲敝俗﹐乃更以一炬了之。赤子何辜﹐慘罹王莽焚如之刑﹐爲民牧者如何不爲之厲禁也﹗

金少伯樞部之祖母某太夫人﹐享髙壽﹐幾及百齡而終。其末年神識日衰﹐見其子婦孫婦﹐輒呼大姊二姊﹐以爲是親串也。每至家祭之日﹐子婦具饌﹐則以旣食辭。初謂是老耄謬誤耳﹐已而每祭皆然﹐怪之。因問所食何物﹐則皆祭品也。始悟其形神已離﹐家祭之日﹐已與祖先一同受享矣。又緣此知「吉蠲爲館」﹐實有來享之者。聖人知鬼神之情狀﹐而制祭祀之禮﹐《詩》所謂「芬孝祀﹐神嗜飲食」者﹐初非虛語也。

秦娘者﹐維揚勾欄中人。其父固老諸生也﹐談者失其姓。生而國色﹐幼失怙恃﹐依其舅以居。而其舅負官逋﹐不得已﹐議鬻其甥女﹐爲媒者所誑﹐遂入靑樓。女守貞不辱﹐假母好言勸之﹐不從﹐恫忄曷之﹐撻楚之﹐惟以死自誓。假母計窮﹐議轉鬻之他所﹐而以其貌美﹐未忍也。或爲假母謀曰「凡爲女子﹐孰無情欲﹖宜廣覓少年美男子﹐勿責以纏頭之費。苟有當女意者﹐任畱一二宿﹐此後事易爲計矣。」假母從之﹐凡所交好者﹐皆托其物色。於是裘馬少年﹐日有至者。女見之輒哭泣﹐稍近之則怒詈。假母不能忍﹐日以鞭朴從事﹐女決意求一死。夜夢老翁曰「吾﹐爾父也。汝愼無死﹐吾已爲汝覓佳婿﹐明日當可諧秦晉之好矣。」吳下有蔣生者﹐以應京兆試﹐道出蕪城﹐初無意尋芳也。蔣有友﹐平時亦嘗受假母之托﹐以蔣貌美﹐導之往。蔣始不可﹐友固慫﹛臾心﹜之。及至﹐女向壁哭如故。蔣調之曰「聞卿名秦娘﹐小生則小字晉郎﹐秦晉自宜爲姻好﹐何拒我之深也﹖」女聞言﹐憶夢中父語﹐秋波斜睇﹐見蔣風度不凡﹐不覺哭聲頓止。假母喜曰「大好﹐大好﹗今日仙女思凡矣。老身且去料理酒食。」女與蔣同坐房中﹐𨿽無一言﹐亦無慍意。須臾酒食至﹐假母招女同坐﹐女亦盈盈而至﹐然淚痕固涔涔也。蔣見旁無他人﹐乃問之曰「觀卿情狀﹐必有隱懷。僕𨿽交淺﹐何礙言深。」女細述己志﹐且告以夢﹐又哽咽而言曰「郎君若能爲百年之計﹐夢中父命﹐敢不敬從。若以爲風塵中人﹐苟遣一時意興﹐則𨿽死不從也。」蔣嘆曰「有志女子哉﹗小生固未娶﹐然貧無金屋﹐柰何﹖」女曰「苟許相從﹐荊布無恨。但求先矢天日﹐然後再陪杯勺。」蔣許之﹐共誓於神。是夜遂同宴好。假母喜女意轉﹐堅畱小住﹐乃流連三日。女謂蔣曰「郎君別後﹐假母必不容獨居﹐宜早爲計。君家有何人﹖所居何處﹖可詳告妾。」蔣曰「家中無人﹐惟一寡姊相依﹐所居則姑蘇某巷也。」女喜曰「妾得計矣。君宜爲一書與令姊﹐詳述妾事﹐妾自有策脫此火坑。」蔣悉如其言。及蔣去三日﹐假母果別招一客至﹐女彊笑承迎﹐醉之以酒。乃服客之衣帽蔑履﹐詐爲客狀﹐啟戶逕出﹐大罵曰「何物婢子﹐如此倔彊﹐令人憤气塡膺﹗」假母疑女又有變﹐得罪於客﹐追出謝之﹐則揚長竟去矣。入房審視﹐客固醉臥未醒﹐而女兔脫﹐乃始追。女甫出門﹐而暴風驟起﹐燈燭皆滅。蓋女之出也﹐默禱於父﹐有陰相之者也。追者皆悚然而返。女獨行昏黑中﹐若有導之出者﹐遂附船至蘇州﹐竟至蔣家﹐投書於姊。姊審書不謬﹐畱之﹐而女已有身。及期﹐產一男。姊始猶狐疑﹐視所生男酷似其弟﹐乃大喜焉。蔣自別女入京﹐應京兆試﹐不售。或薦之就四川學政幕﹐甫至而學使者卒﹐蔣畱蜀不得歸。俄值川楚教匪之亂﹐益困頓。適大帥欲延一書記之友﹐蔣遂入其幕府﹐賓主甚相得。始惟司筆札之事﹐居久之﹐灰盤密謀﹐罔不參預﹐以軍功保舉訓導。是時道路梗塞﹐魚雁罕遇﹐而蔣亦從事戎旃﹐置家事不問﹐遂與家人久絕音問。及川楚平﹐敍功以知縣銓選﹐始乞假而歸。自辭家北行至此﹐將二十年矣。遙望故山﹐頗有近鄕情怯之意。乃至所居坊巷﹐則門庭如故﹐且紅燈雙掛﹐彩幕髙張﹐鼓吹喧闐﹐溢於戶外﹐不知其有何事。入門則坐上客滿﹐多不相識。有少年﹐就問客從何來。蔣詫曰「吾故蔣某﹐此吾家也。」少年大駭而入。無何﹐有中年婦人出﹐則其姊也﹐驚且喜曰「吾弟歸歟﹖」引少年就蔣曰「此吾弟之子也。」蓋其子年已弱冠﹐是日適爲畢姻耳。坐客皆大驚嘆﹐以爲巧遇。姊曰「正有一事爲難。弟婦已將作阿婆﹐而猶垂發作女兒裝束﹐使之攺妝﹐不可。今吾弟幸而歸來﹐事當如何﹖」一客曰「何不趁此吉日﹐使父母﹑子婦同日完姻﹐亦佳話也。」滿堂轟然曰「然。」於是靑廬之內﹐花燭髙燒﹐翁姑拜前﹐兒婦拜後。觀者皆嘖嘖﹐謂爲未有之盛事﹐好事者爲作《秦晉配傳奇》。

蘇州鄕間有某甲者﹐饒於貲而無子﹐年四十而鰥﹐乃謀買妾。偶入閶門﹐遇一媼﹐似曾相識﹐邀至其家。略敍寒暄﹐便問﹕「君今喪偶﹐當續弦乎﹐抑買妾也﹖」甲曰「亦思買妾耳。」媼力以蹇修自任。言次﹐有女子奉茶出﹐媼曰「此弱息也﹐君視可抱衾否﹖」甲睨之﹐女頗娟秀﹐乃問聘金幾許﹐媒妁伊誰﹐媼曰「老身無夫無子﹐久思托足空門﹐正苦此女爲累。若得所歸﹐便大慰矣﹐何敢多求。止望洋錢一百﹐爲老身瓶缽之資。君如許可﹐則覿面一言﹐人財兩易﹐媒妁奚爲﹖」甲大喜﹐囊中適有此數﹐卽以付嫗﹐攜女逕出﹐同舟而歸。甫出城﹐有數人飛棹而至﹐中有老翁﹐哭而呼女﹐女亦哭而呼父﹐兩舷切近﹐一擁登舟﹐翁抱女去。眾人匈匈﹐勢將用武。甲無婚書﹐無以自明。問女﹐則女無一言。知爲媼所紿﹐但呼咄咄﹐而眾已一哄而散矣。蘇諺所謂「放白鴿」者也。

●卷四松江鄒生﹐娶妻喬氏﹐生一子名阿九﹐甫周歲而鄒死。喬守志撫孤﹐家尙小康﹐頗足自存。而是時粵賊已據蘇﹑杭﹐松江亦陷於賊﹐喬慮不免﹐思一死以自全。而顧此呱呱者﹐又非母不活﹐意未能決。其夜﹐忽夢夫謂之曰「吾家三世單傳﹐今止此一塊肉﹐吾已請於先亡諸尊長矣﹐汝寧失節﹐毋棄孤兒。」喬寤而思之﹐夫言𨿽有理﹐然婦人以節爲重﹐終不可失﹐意仍未決。其夜又夢夫偕二老人至﹐一翁一媼﹐曰「吾乃汝舅姑也。汝意大佳﹐然爲汝一身計﹐則以守節爲重﹔爲吾一家計﹐則以存孤爲重。願汝爲吾一家計﹐勿徒爲一身計。」婦寤﹐乃設祭拜其舅姑與夫曰「吾聞命矣。」後母子皆爲賊所得﹐從賊至蘇州。喬有絕色﹐爲賊所嬖﹐而喬抱阿九﹐無一日離。語賊曰「若愛妾者﹐願兼愛兒。此兒死﹐妾亦死矣。」賊戀其色﹐竟不奪阿九。久之﹐以喬爲貞人﹐以阿九爲公子。貞人者﹐賊婦中之有名號者也。方是時﹐賊踞蘇﹑杭久﹐城外村聚﹐焚掠殆盡﹐雞豚之類亦皆斷種。賊中日用所需﹐無不以重價買之江北。於是江北諸貧民﹐率以小舟載雜貨渡江﹐私售於賊。有張禿子者﹐夫婦二人操是業最久﹐賊尢信之﹐予以小旗﹐凡賊境內﹐無不可至。喬聞之﹐乃使人傳貞人命﹐召張妻入內與語﹐使買江北諸物。往來旣諗﹐乃密以情告之﹐謀與俱亡。乘賊魁赴湖州﹐僞言己生日﹐醉諸侍者以酒﹐而夜抱阿九﹐登張禿子舟以遁。舟有賊旗﹐無誰何者﹐安穩達江北。而張夫婦意喬居賊中久﹐必有所賫﹔偵之無有﹐頗失望﹐乃載之揚州﹐鬻喬於娼家﹐喬不知也。倡家率多人篡之去。喬仍抱阿九不釋﹐語倡家曰「汝家買我者﹐以我爲錢樹子耳。此兒死﹐我亦死﹐汝家人財兩失矣。若聽我撫養此兒﹐則我故失行之婦﹐豈當復論名節。」倡家然之。喬居倡家數年﹐阿九亦長成。喬自以纏頭資爲束脩﹐俾阿九從塾師讀。俄而賊平﹐喬自蓄錢償倡家贖身﹐挈阿九歸松江﹐從其兄弟以居。阿九長﹐爲娶婦﹐乃復設祭拜舅姑與夫曰「曩奉命存孤﹐幸不辱命。然婦人究以節爲重﹐我一婦人﹐始爲賊貞人﹐繼爲倡﹐尙何面目復生人世乎﹖」縊而死。此婦以不死存孤﹐而仍以一死明節﹐不失爲完人。程子云「餓死事小﹐失節事大。」然餓死﹑失節﹐皆以一身言耳﹐若所失者一身之名節﹐而所存者祖父之血食﹐則又似祖父之血食重﹐而一身之名節輕矣。管仲有一匡天下之大功﹐則不必徇溝瀆之小節﹐特非長樂老一流人所得藉口耳。咸豐三年﹐山東幅匪起﹐掠費縣之仲村集。有一賊騎馬走荒郊﹐遇少婦獨行﹐遽下騎推婦於地﹐將淫之。不知此婦固倡也﹐殊不慚懼﹐乃反笑曰「汝騎將逸﹐柰何﹖」賊思其言良是﹐而四顧無可系馬處。婦又笑曰「拙哉﹐賊也﹗何不卽系於汝足﹖」賊亦笑曰「諾。」乃引馬韁系己足上﹐解衣就婦。婦猛起拾地上賊刀﹐力斫馬尾。馬驚﹐又負痛﹐狂奔十餘里不止。賊爲其牽曳而去﹐顱碎肋折﹐生死不可知矣。婦望之﹐鼓掌大笑﹐檢賊衣﹐得巨金數錠﹐懷之歸。

徽有富翁徐某﹐將葬其親﹐廣招堪輿家﹐足繭千山﹐未得吉壤。偶過一樵捨﹐有地師曰「此地眾山環抱﹐風藏气聚﹐眞吉兆也。」徐翁曰「然則其家何貧窶乃爾﹖」地師曰「宜陰宅﹐不宜陽宅耳。」徐使人謀諸樵叟﹐叟曰「先人之敝廬﹐百金不易也。」徐門下客有周姓者﹐工心計﹐善口辯﹐復使往說之。叟卒不可。將辭出﹐見有垂髫女荷薪而入﹐面目頗娟好。周曰「此叟之掌上珠乎﹖」叟曰「然。老夫婦無子﹐止此一女。」問許嫁乎﹐曰「未也。」周婦告徐曰「得之矣。渠有女﹐與君家季子年相若也﹐盍聘爲兒婦﹐此地必可得矣。」徐翁曰「樵耳﹐柰何與爲婚姻﹗」周曰「君何迂之甚﹗得地之後﹐此女去畱﹐固在君也。」乃使周爲媒。叟初以非耦辭﹐往返數四﹐始許之。逾歲﹐卽艸艸畢姻。徐翁謂樵叟曰「吾家頗有曠宅﹐盍移家來此﹐使婿女得朝暮見﹐差不落寞。」叟從之﹐與媼俱來。始至﹐亦甚相得。徐乃復以地爲請。叟曰「旣成至親﹐何愛敝廬﹐竟以奉贈可也。」徐乃擇吉日﹐招地師定穴開壙﹐掘數尺許﹐得一斷碑曰「居此絕﹐葬此吉。」乃悟地師宜陰宅不宜陽宅之言不謬也。旣葬數年﹐家益富厚﹐長子入粟﹐仕秦中爲縣令﹐次子亦登賢書﹐居然紳矣。而徐之季子頗喜狎遊﹐旋娶一倡歸以爲妾﹐樵女微有違言﹐輒與反目﹐樵女訴於舅姑﹐舅姑顧不直之﹐曰「汝小家女﹐眼孔淺耳。而夫大家子﹐東眠西宿﹐自是常事﹐豈如田舍兒止一婦哉﹗」妾聞之﹐意益驕﹐日進讒言於夫﹐又誣以陰事。樵女無以自明﹐雉經死。媼痛女亦死﹐乃逐樵叟。叟歸﹐徘徊於徐氏新塋﹐痛哭其下﹐觸墓石死。未幾﹐天大雷雨﹐震徐氏之塋﹐發其穴﹐破其棺。徐翁不得已﹐易棺而更葬之﹐於其穴下又得斷碑曰「義則吉﹐不義則絕。」與前所得碑語意相承﹐蓋一石也。攺葬之日﹐季子暴卒。其明年﹐次子應禮部試入都﹐墜車死。長子官秦中﹐以侵冒軍餉﹐伏法。徐翁暮年失所﹐亦以憂死。而門下客周姓者﹐偶過徐氏塋﹐見樵叟揖之人﹐則仍昔日樵捨也。悸而覺﹐恍然如夢﹐奔還其家﹐與家人言所見﹐未竟﹐忽曰「樵叟又至矣﹗」歐血而死。

有巫者名就地滚﹐能以術致亡者之魂。其爲術也﹐先伏地喃喃誦咒﹐誦畢﹐就地一滚﹐則亡者之魂已附其身﹐與家人問答如生時﹐其術甚驗﹐故得是名﹐而其眞姓名轉不甚著矣。一日﹐有士人托致其父之魂﹐良久﹐竟不至。巫者甚愧﹐往見其師而問焉。師曰「其人之父必大惡人也。」巫曰「此亦儒流﹐未聞其有大罪孽。」師曰「然則其人必生天矣。」巫請其說。師曰「汝但能行召亡之術﹐而未能知亡者之情狀也。夫人之生也﹐爲血肉之軀﹐其質重濁。故𨿽聖賢如孔﹑孟﹐有蟠天際地之學﹔神勇如賁﹑獲﹐有裂兕曳牛之力﹔而離地一步﹐卽不能行。及其死也﹐此塊然之質埋藏地下﹐而其餘气尙存﹐則輕淸而上升矣。大凡其气益淸﹐則其升益髙。故孔﹑孟﹑顏﹑曾﹐千秋崇祀﹐而在人間絕無﹐蓋其气已升至極髙之地﹐去人甚遠也。苟有一分濁气未淨﹐卽不能上與太淸爲體﹐於是有赫然森列而爲明神者焉。其品愈下﹐則濁气愈多﹐而去人亦益近。至於尋常之人﹐則生本凡庸﹐死亦冗﹐不過依其子孫以居。汝平時所一召而卽至者﹐皆此等鬼也。若夫凶惡之人﹐淸气久絕﹐純乎濁气。生前有形有質﹐尙可混迹人間﹔死後形質旣離﹐便非大地所載。其气愈沈愈下﹐墮入九幽﹐去入亦遠。吾始疑其人之父爲大惡人﹐恐其墮入九幽﹐故非吾術所能召也﹔旣非此類﹐則必其人之气濁少而淸多﹐已超然在聲臭之外﹐故吾知其已生天也。」余謂此論極精﹐非他巫覡所能見及。佛家天堂地獄之說﹐不外乎此。余嘗疑匹夫匹婦﹐死猶有鬼﹔而士大夫一經易簀﹐則反寂然﹐殊不可解。得此巫師之論﹐乃釋然矣。若夫有恩報恩﹐有怨報怨﹐其心旣有所系著﹐則無論气之淸濁﹐而皆不能上升﹐故往往能見形爲禍福。此巫師所未言﹐而可推論及之者也。

胡某﹐蘇州人﹐役於冥中。其赴役也﹐每不自知﹐或行於通衢﹐忽然倒地﹔甚或自樓梯墜下﹐頭面破壞﹐甚以爲苦。哀於冥中主者﹐願預示期日。主者曰「他人皆不爾﹐而汝如是﹐是有夙譴也。宜自讖悔乃可。」甲自矢從此永不殺生﹐嗣後遂預知期日﹐先就牀榻安臥﹐昏沈若死﹐或一二日始寤。其入冥爲何事﹐則不與人言﹐惟言冥中城郭市廛與人間無異。然陰晦無天日﹐途中之人肩相摩也﹐而從無交一言者。又言冥中境域有數等﹐其所治事之處﹐最下一層也﹔由最下一層望次上一層之人﹐猶外邑之人視省會中人也﹔望再上一層之人﹐猶京師中人也﹔若更上﹐則不可得見矣。最下一層者﹐可以暫至次上一層﹐而不能至再上一層﹔其再上一層之人﹐則可至最下一層﹐但至者少耳。所言若此﹐與巫師之言可相印證矣。

江西南昌鄕間有童子。放鴨於河。一鴨遁入田塍﹐其田主乃某秀才也﹐適行田畔﹐遂捕以歸。童子尋至索鴨﹐秀才怒麾之以肱﹐墜門前池水中。池闊水深﹐童竟溺死。其母哭而至﹐秀才大言「爾子自墮水死﹐與我何涉﹗」母見其詞色甚厲﹐不敢與辧﹐又痛子死﹐亦自沈於池。事聞於官﹐秀才竟擬抵。臨刑之日﹐一妻三子均來哭送﹐而秀才默無一言﹐但流涕而已。環觀者甚眾﹐見其人可四十餘﹐貌亦閒雅﹐無凶悍之色。以一鴨之故﹐竟罹大辟﹐豈前生冤孽歟﹖亦可爲小不忍者戒也。

漢口一錢肆中﹐以錢一千置錢版上﹐轉瞬間並版失之。時無他人﹐惟一婦在櫃前小立而去。乃使數人分東西追尋﹐果遇之於隘巷﹐方傾錢入袖中﹐猶未盡也。卽拉之歸﹐盡取其錢﹐將縱之去。一少年曰「男子作賊已可惡﹐況乃婦人﹐宜重懲之。」乃盡褫婦上身之衣﹐縛之於柱﹐加笞楚焉。少年之意﹐非惡其作賊﹐蓋以婦年止二十餘﹐饒有姿首﹐欲觀其袒露耳。方縛婦時﹐少年故意以手觸其乳。鞭笞旣久﹐復曰「此婦頑鈍無恥﹐宜並褫下衣。」眾人咸曰「不可。」少年乃手脫其舄﹐解其雙行纏﹐擲置通衢﹐曰「聊以示辱。」眾人咸勸﹐乃始釋之。婦披衣拾履﹐號哭而去。婦本良家﹐素無遺行﹐偶以貧失志﹐遘此大辱。旣歸家﹐又飽其夫老拳﹐旣羞且憤﹐夜竟投繯焉。明日﹐少年在肆中﹐忽曰「此婦又來竊錢矣﹗」眾以爲戲語﹐而數數言之﹐乃始駭間﹐少年忽張目作婦言曰「吾豈來竊錢邪﹖來索命耳﹗吾誠不合竊汝錢﹐然何至辱吾如此﹖吾死﹐汝豈得生邪﹗」言已﹐以穿錢之艸繩向喉下作自經狀。眾方驚顧﹐而少年已气絕矣。

髙郵縣某村﹐有農家姊妹二人﹐其姊嫁而死。婿請繼室以其妹﹐父母皆喜﹐女不可﹐父母固命之﹐執不可。母私問之﹐女曰「閨房之內﹐夫婦之私﹐天下之至恥﹐幸無他人得與聞耳。若姊妹俱事一夫﹐則吾姊之私﹐吾得而知之﹐是重吾姊之恥也。」父母不能彊﹐乃已。按《明史。列女傳》﹐虞鳳娘﹐義烏人﹐其姊嫁徐明輝而卒。明輝聞鳳娘賢﹐欲聘爲繼室。女知﹐泣謂父母曰「兄弟未嘗同妻﹐卽姊妹可知。」父執不聽﹐女自經死。余謂虞鳳娘事不足爲法﹐其所言亦於義未精﹐蓋同夫與同妻迥別。妻不可同﹐非獨兄弟爲然﹐卽非兄弟﹐亦無可同妻之理﹐夫則固有可同者。《春秋公羊傳》曰「諸侯娶一國﹐則二國往媵之﹐以侄娣從之。侄者何﹖兄之子也﹔娣者何﹖女弟也。」然則姊妹同夫。古禮固然。使謂姊妹不可同夫﹐則堯不當以二女妻舜矣。今此女所見﹐與虞鳳娘正合。古今事固有相類者﹐然皆一偏之行﹐非中道也。

奚呆子﹐鄂人也﹐以樵蘇爲業﹐貧未有妻。然性喜淫﹐每負薪入市﹐遇婦女問價﹐輒賤售之﹐不與論所直﹐故市人呼曰「奚呆子」。市有某翁者﹐生女及笄﹐有姿首。奚見而艷之﹐每日束薪﹐賣之其門。俄而翁女死﹐奚知其瘞處﹐乘夜發冢負屍﹐歸與之媾焉。翼日鍵戶出采薪﹐而遺火於室﹐煙出自笮。鄰人排闥入﹐撲滅之﹐顧見牀有臥者﹐笑曰「喧呶如此﹐尙未寤歟﹗此伊誰也﹖」發其衾﹐則一裸婦﹐迫而視之﹐死人也。乃大驚。有識者曰「此某翁女也。」翁聞奔赴﹐驗之信﹐聞於官﹐論如律。異哉﹗天下竟有好色如此人者﹗乃嘆宋孝武帝爲殷淑儀作通替棺﹐欲見輒引替睹屍﹐尙非異事。

有夫婦二人者﹐廣東人﹐寓於蘇。婦每至歲終﹐積鍼黹所儲﹐並向其夫索洋錢數枚﹐寄廣東遺其母。一歲索之﹐夫不之應﹐婦忿泣數日﹐雉經而死。有一子﹐甫兩歲﹐夫以乳哺乏人﹐鬻之劉氏。劉抱子去﹐越二日﹐婦之鬼忽附其子﹐而語劉曰「速召我夫來。」劉大驚﹐召其夫至。鬼曰「爾不卹我之母﹐並不自卹其子﹐何無良至此﹗我今來挈兒去﹐無使謂他人父也。」言已﹐其子竟絕。此婦可謂有靈矣。然懟其夫遂殺其子﹐自是一悍婦﹐宜其輕以自戕也。

光緒丁丑正月﹐余姚城中失火﹐延燒屋宇四百餘間。有某姓之聽事毀矣﹐而大門巋然獨存﹐其門額乃前明王文成所書也。故老相傳﹐此門三遇火災﹐而皆無恙﹐豈大儒翰墨﹐固有神物護持歟﹖

蘇州齊門外黃姓嫠婦﹐汲水於河﹐其子甫五歲﹐隨之行。婦失足墜水﹐兒大啼﹐亦匍匐入於水。適有舟過﹐拯婦起﹐而兒已隨流去。至對岸﹐始救出之﹐則腹彭亨而气已絕矣。姑依法治之﹐覆兒大栲栳上﹐研皂角爲末﹐吹入其鼻﹐未幾兒哇然有聲﹐吐水無數﹐竟得復生。孩提之童﹐從母入水﹐此赤子之眞性也。絕而復蘇﹐殆鬼神陰相之歟﹖

徐烈婦﹐名仲婉﹐平湖人﹐嫁同裏趙寶善。夫兄寶源﹐亦娶於徐﹐於婦爲從姊妹。甚相得也。其舅宦於蜀﹐姑從之。婦每以手書問起居﹐書法秀勁﹐舅姑得之甚喜。寶善能畫花鳥﹐婦輒摹其粉本﹐繡之於縑﹐生動有致﹐見者咸嘆美焉。生子女各一。寶善卒﹐婦曰「姒﹐吾姊也。吾兒不患無母﹐惟逝者無侶﹐吾當相從地下耳。」家人共守之﹐不得死。日久﹐守稍懈﹐竟自經焉。發其篋﹐得數紙書﹐畱別其父母舅姑者。又爲韻語訓其孤﹐並處分身後事﹐戒勿以佛事混喪禮。夫烈婦殉夫﹐世多有之﹐若徐者賢而有才﹐尢難得也。

顧孝女﹐名嗣徽﹐字亞芬﹐金匱人。年十六﹐隨父母避寇鄕間。父或以詩文課諸子﹐孝女輒效爲之。每出一語﹐雋永可喜﹐患難中以是博父母歡焉。及亂平還裏﹐父母相繼病﹐女臂肉﹐和藥以進﹐卒無效。父母死﹐女欲殉之。或尼之曰「母病﹐以弱弟托汝。今家庭之間﹐櫟釜燃萁﹐情事孔亟。汝死﹐如汝弟何﹖」女乃不復言死。而兵燹後室廬盡毀﹐所居一室﹐黑暗如漆。女又厭人事相擾﹐杜門塞竇﹐足不逾閾﹐日坐其中﹐焚膏讀書﹐服素而食淡。或勸以事佛﹐則曰「非吾所願也。」弟自塾歸﹐必呼之問所讀書。衣服飲食﹐調護惟謹。或弟有所需﹐而主者吝不與﹐則拔釵搜篋以給之。及爲弟畢姻﹐乃嘆曰「今而後可以見父母於泉下矣。」仰藥死。所著有《綠香吟艸》﹐臨終﹐投之火。此與徐烈婦皆賢而且才﹐故並錄之。𨿽《虞初》小說﹐而未始不以表章孝義爲主也。

漢口鎭有劉氏女﹐許嫁張氏子﹐彼此往來嬉戲﹐從不避忌﹐亦其鄕俗然也。有富家兒﹐見女而艷之﹐謀於父﹐將以千金買爲妾﹐父漫應之。女以爲實然﹐是夜﹐啟戶潛出如張氏告之﹐乃卽夕成禮焉。質明﹐父失女﹐奔告於張﹐則女及婿雙雙而出拜矣。夫六禮不備﹐貞女不行﹐此女所爲殊乖禮法。然旣聘﹐則非奔也。宋儒云「權而得中﹐是乃禮也」﹐或可爲此女解嘲歟﹖

蘇州三鄕廟有一僧曰皆通﹐年六十矣。除夕﹐其生日也。先期一月﹐大會僧俗﹐盛設酒面﹐以慶六十之壽。而卽於是日備豫後事﹐絞糸今衾冒﹐手自料量。客問其故﹐曰「吾不臘矣。」眾莫之信。乃至十二月二日﹐竟趺坐而逝。此僧平日飲酒食肉﹐了不異人﹐而來去分明如是﹐可異也。

癡道士﹐賣藥於蘇州閶門外之渡僧橋﹐不知所自來﹐其言語不倫﹐人咸以爲癡。每夜棲宿一艸屋中。丁丑冬﹐大雪盈尺﹐而其艸屋之上無雪。或問其故﹐道士曰「明日飲吾酒﹐吾告妝。」次日﹐有好事者攜酒而往﹐則道士不知所之矣。豈其異人混迹市廛者歟﹖

山右何君﹐談者失其名﹐以丁卯孝廉人貲爲郎中﹐官農部。屢試春官﹐不得志。至丁丑春﹐忽夢一人向之誦詩曰「十載鶯花春夜夢﹐八年魚水鏡中歡。」寤而思之﹐似非佳語﹐居恆怏怏。俄而感疾﹐遂卒。計丁卯至丁丑十載﹐而其續娶之妻適止八年﹐夢中詩句﹐年數正符﹐亦足異矣。

李玉桂者﹐妓也。故蜀產﹐不知其姓氏﹐流轉至漢臯﹐姓假母之姓﹐故曰李﹐頗有聲北裏間。有李孝廉者﹐長沙人也﹐計偕北上﹐道出漢臯﹐爲友人拉作狹邪遊﹐遂與妓相遇。妓屢目之。友曰「若愛李郎乎﹖是固將買妾而未得其人也。」妓私於李曰「信乎﹖果信也﹐妾有私貲如幹﹐當出以佐君﹐爲脫籍費。」李感其意﹐諾之﹐而請俟之禮闈捷後。已而春風失意﹐旅食京華﹐遂失前約。妓偃蹇風塵中﹐未嘗一日忘李也。有富商某﹐艷其色﹐彊委千金於其假母﹐劫之去。妓不食七日﹐不死﹐仰藥死。嗟乎﹗節烈如是﹐此女不妓矣。

民間呼縣尉曰四衙﹐蓋以縣令之下﹐有丞﹑簿﹑尉﹐故尉次第四也。通州徳興鎭有毛某者﹐武斷鄕曲﹐俗有土四衙之號。畜一犬﹐甚愛之﹐名之曰阿生﹐飲食寢處﹐輒與共。每年六月六日﹐相傳爲狗生日﹐則具酒面爲壽焉。一歲﹐爲鄰人王長林擊斃。毛大怒﹐迫使具棺以葬之﹐斬衰而送之。且使手書訃狀﹐榜諸通衢。其文曰「不孝狗男王長林﹐罪孽深重﹐不自隕滅﹐禍延狗父阿生府君﹐於某年月日壽終。卽日成服治喪﹐謹此訃告。」此眞未有之奇文也。昔楚莊王所愛馬死﹐使羣臣喪之﹐以大夫禮葬之﹐因優孟之諫而止。阿生竟得成禮以葬﹐土四衙之豪橫亦可想見矣。

河南有一縣﹐談者忘其縣名﹐其俗喜爲少子娶長婦﹐欲以操井臼﹑持門戶也。有農家子甫十三四﹐而所娶婦年長以倍矣。新昏之次日﹐賀者畢集﹐而寢門未辟﹐日且旰矣。舅姑呼於門外﹐聞其子應聲而不見其出﹐穴窗視之﹐則麇縛於牀足。驚而問故﹐其子曰「昨暮人定後﹐有男子自牀下出﹐縛我於此﹐而擁新婦睡。」問何故不言﹐曰「言則殺我。」語未竟﹐男女二人皆啟帳出﹐男子抗聲曰「吾與爾新婦自幼有交﹐昨乘人亂入此室處﹐當容我盡歡而去。如敢破扉而入者丨」袖中出白刃指其子曰「吾事刂刃爾子之腹矣﹗」舉家驚異﹐罔知所措。而男子在室中索酒肉﹐索飯﹐索湯餅﹐曰「不我與者﹐殺而子﹐與我而不丰美﹐亦殺而子。」其家不得已﹐一一與之。男子使自窗中置案上﹐而以長繩系其子﹐使就窗間取之。先命其子品嘗﹐食然後食﹐以所餘食其子。食畢﹐置虛命撤。於是觀者雲集﹐皆恐傷其子﹐計無所出。相持三日﹐聞之於官。官亦駭異﹐親詣視之﹐信。官問新婦有父母乎﹖曰「有。」乃逮之至﹐使呼其女﹐女不應。官命隸笞其父臀﹐批其母頰。父母呼吁﹐哀號甚慘﹐復使呼其女﹐仍不應。如是者三﹐母頰批至百﹐父臀笞至二百﹐流血漉漉。父母跪窗外哀其女﹐使開門﹐若罔聞知。官無如何﹐命人邏守之﹐縶其父母去。是時獄中有一賊﹐善穴人壁。官命之至其家﹐先伏人於門外﹐而使此賊伺男女皆睡熟﹐從屋後穴而進﹐潛以刀斷其子之繩﹐曳之走。而門外伏者破扉突入﹐男女皆就縛﹐天明送之官。其事轟動一邑﹐觀者自大門至大堂皆滿﹐官坐堂皇鞫之。男子乃屠者﹐面麻有須髯﹐黑醜可憎。女則娟娟白皙﹐纖腰弓足﹐頗有風致。官呼女至前﹐戟手厲聲大罵之曰「吾見人多矣﹐從未見無恥如爾﹐不孝如爾者﹗犬彘之不若﹐非人類也。律載婦女犯姦﹐去衣受杖﹐況爾豈可以人理論乎﹗」命左右盡去其上下衣﹐不畱寸縷。先批頰如其母數﹐再笞臀如其父數﹐然後科以姦罪﹐決大杖四十﹐命其父母領去﹐而歸聘禮於夫家。父母扶裸女出縣門﹐各脫衣衣其女﹐而觀者無慮數千人﹐爭前褫奪﹐竟不得衣而歸。屠者笞二千﹐不死﹐次日又笞二千﹐未畢﹐死。女父母羞且憤﹐相繼死。女杖創尋愈﹐無恙。後數歲有人於逆旅中見此女爲人行酒﹐風致如故﹐而頰則有批痕矣。或指以問女﹐女縷述前情﹐不少諱。至公堂受辱情狀﹐尢言之歷歷如繪﹐人多樂聽之﹐藉博纏頭以飠胡口焉。

江寧徐某﹐爲贅婿於汪氏﹐生一子矣。汪以其貧也﹐庸奴視之﹐徐不能堪而歸。其婦翁商於皖﹐將移家至皖。徐聞之﹐往迎其婦﹐婦不可。徐知其將從母遠去矣﹐謀於族人﹐議奪其子歸﹐族人咸以爲然。乃將七八人偕往﹐先徧拜其鄰比﹐告以故﹐已而直入婦室﹐劫其子去。婦之母大呼有盜﹐而鄰人無應者。責其坐視不救﹐鄰曰「徐氏之子﹐爲徐氏父兄抱去﹐此正理耳﹐吾儕何與焉﹖」婦母又至徐氏索之﹐徐氏羣起詬誶﹐不敵而返。斯人斯舉﹐大有張飛﹑趙雲勒兵截江奪回阿斗之意﹐想亦從看演義得來也。

維揚王氏婦﹐孕六月矣。適有鄰貓來攫其籠中之鳥﹐婦起逐之﹐僕於地﹐震動胎气﹐勢甚危殆。一鄰媼曰「可速覓一二紙過期不贖之當票﹐燒灰和開水服之﹐則胎卽安矣。」如其言﹐果無恙。夫過期當票﹐已成廢紙﹐乃有安胎之妙用﹐其理不可解﹐亦見天下之無棄物也。

揚州之俗﹐嬰兒初生﹐必服化毒丹以滌胎毒。有何氏者﹐生一子﹐命老嫗至藥肆買化毒丹。此嫗乃金陵人﹐口音與揚州有異﹐藥肆中人聽之不審﹐誤會爲買活絡丹者﹐卽以付之。嬰兒服後﹐忽大病﹐不食乳﹐數日竟死。偶檢點得蠟丸﹐刻「活絡丹」三字﹐窮究之﹐乃得其故﹐然無及矣。是故買藥不可不愼也。有賣柴老媼﹐挈其子入城﹐至一富家。其子年十八九﹐未娶也。富家適有隔夜冷粥一盂﹐有蜈蚣死其中﹐議棄之於河﹐其子正苦餒﹐卽曰「此不足爲患。」乃以指捉去蜈蚣﹐而啜之立盡。富家有女睨之而笑。其子以爲悅己也﹐歸而思之不置﹐遂成疾﹐日以羸瘦﹐幾不起矣。媼知其情﹐偶以語富家之婢﹐遂達於女。女曰「然則速召此子來。」其子喜甚﹐力疾奔赴。女一見大罵曰「天下有此妄人邪﹗我見汝饑不擇食﹐是故哂之﹐汝敢遽萌妄想乎﹗」命婢媼輩批其頰數十﹐其子叩頭服罪﹐始叱之出。及歸﹐病若失矣。

陳廣輔﹑陳廣弼﹐安徽巢縣人﹐兄弟也。一日﹐因喧傳天半有龍見﹐因登城觀之。先有一人在城上﹐天雨泥滑﹐僕於地﹐壓廣輔之足。輔舉足欲使挽之而起﹐不意足一舉而其人滚落城下﹐頭面破損﹐奄然斃矣。於是城門之兵役咸集﹐執二人﹐將送官。輔曰「是誠我之罪也﹐與弟何與﹖」弼曰「否﹐此我爲之﹐非兄也﹐宜執我。」兄弟兩爭不已。輔曰「我一時鹵莽﹐致有此事﹐安可誣弟﹖」弼曰「兄甫有室﹐兄死﹐嫂必嫁﹔我又無力娶婦﹐則宗祀絕矣。不如我死之愈也。」於是眾皆嘆曰「義士﹐義士。彼人𨿽絕﹐或尙有救﹐姑試救之。」移時果蘇﹐而其母亦奔至﹐見其子已蘇﹐眾又告以輔﹑弼之言﹐母亦泫然曰「吾子幸而得生﹐卽不幸﹐吾不責汝償也。」輔﹑弼咸厥角謝之。道路嗟嘆﹐以爲三義。髙郵一農家﹐衣食粗足。生一女﹐極美﹐父母愛之﹐擇婿殊苛。其後門臨大河﹐有宦家子泊舟河幹﹐見女而艷之﹐停橈不去。一日﹐見有尼自其門出﹐遂尾之至庵﹐告以故﹐許以重賂。尼諾之。越數日﹐醉女以酒﹐而送之至舟﹐遂揚帆而去。女醒大啼﹐宦家子曲意撫慰之﹐矢以白首。比至家﹐則有翁在﹐女哭訴於翁。翁曰「是吾兒之過也。然旣至此﹐毋戚戚﹐吾爲汝玉成其事。」乃倩媒妁﹐具彩幣至其父母家﹐聘爲子婦焉。農家失女﹐正愁苦無策﹐至是喜出望外﹐遂結朱陳之好。好事者爲譜《意外緣傳奇》。

王士淮﹐皖人﹐而家於揚﹐其妻則揚之仙女廟鎭人。生一子一女﹐而妻卒。子年甫及冠﹐聘某氏女爲婦矣﹐以學賈於質庫﹐故恆不在家﹐惟女依父以居。一日﹐有從母至其家﹐謂女曰「吾將歸寧於仙女鎭﹐汝曷從我至外家乎﹖」士淮適他出﹐從母乃告之鄰嫗﹐而攜女去。士淮歸﹐不見其女﹐鄰嫗亦他出﹐無從問訊。而大江以南﹐自經兵燹﹐婦女絕少﹐欲娶婦者輒謀之江北﹐姦人逐利﹐往往有略賣婦女之事。士淮疑其女爲人所略﹐卽渡江而南﹐蹤迹之。至丹陽縣境一小村聚﹐聞村人偶語曰「可惜此好女子嫁此白頭翁也。」王驚詢其故﹐村人告以村中李翁年將六十﹐今日新買得一妾。王卽訪至其家﹐僞爲賀喜者。聞內室有啼泣聲﹐王遽出奔城中﹐訴於官。官命役偕往﹐闖入其室﹐大呼索女。女出﹐則非己女也。王駭愕﹐方自咎鹵莽﹐女哭曰「吾揚州某氏女﹐許嫁王氏。王士淮﹐吾翁也。」王驚且喜曰「汝吾兒婦邪﹖吾卽王士淮也。」拉李赴公廷。李願還女﹐且以洋泉二百爲謝﹐乃罷訟。寄女於尼庵﹐而遣急足告知女父。女家失女﹐正共驚擾﹐聞信奔至﹐得女﹐大喜﹐謂王曰「吾昨至君家﹐聞之鄰嫗﹐君女固無恙﹐乃從姨至外家耳。然使君早聞嫗言﹐則必不渡江尋女﹐不渡江尋女﹐則吾女不可得矣。此吾兩家大幸也。」王亦喜曰「此誠天。吾叨天之﹐而因以罔人之財﹐可乎﹖」歸洋泉於李翁偕女父挈女歸。

某甲以鹽官需次維揚。家藏一大珠﹐重二錢有奇﹐置之暗中﹐有光熒熒﹐古所稱夜光者也。一日﹐有同官數人踵門求觀﹐咸共贊嘆﹐先後辭去﹐惟一莊姓者未去。某送客復入﹐則莊姓者猶踞隱囊而喫鴉片﹐盤中之珠已失所在。大驚問莊﹐莊亦大驚曰「室無他人﹐豈我竊邪﹖」乃自解其衣﹐不畱寸縷﹐使大索之﹐且曰「如疑我藏珠衣中﹐請畱此衣﹐君假我衣以歸可也。」某失珠大懊惱﹐然初不疑莊﹐乃越月而莊之僕以其珠來歸。蓋莊幼無賴﹐習吞刀﹑吐火諸幻術。是日乘某出送客﹐吞珠腹中﹐歸則哇而出之也。後以虐遇其僕﹐事遂敗。古人剖腹藏珠﹐以爲大愚﹐此則匪夷所思矣。

蘇州葑門內有王七者﹐與富仁坊巷某姓有連﹐自其父在時﹐卽呼某姓婦爲乾阿奶。父卒後﹐某姓撫育之﹐視猶子也。婦有一女﹐與年相若﹐初意卽以爲婿。及王七年長﹐則一流蕩子也﹐婦乃悔前議﹐許嫁其女於胥門外某生﹐娶有日矣。王七聞之﹐糾合無賴少年十餘輩﹐劫其女歸。女至王七家﹐閉門號泣﹐久之無聲。或自門間窺之﹐則雉經矣。破門入﹐救之復蘇﹐女遂絕食求死。事聞於官﹐官以王七劫婚﹐非禮也。笞之百﹐且諭之曰「汝謂某姓先曾有婚姻之議﹐然空言無實據。女旣誓死不汝從﹐汝又何愛焉﹖男子豈患無婦哉﹗」乃判某姓婦以洋泉五十畀王七﹐使爲異日婚娶之資﹐而全曩時撫育之義﹐女則歸之某生云。

何阿雙﹐金陵人﹐以負販爲業。畜一犬﹐竟體白毛如雪﹐光潔可愛。出入寢食﹐必與之俱﹐室無他人﹐以犬爲侶。一夕﹐攜犬歸臥﹐至明日﹐門不啟﹐人犬無聲。鄰人疑焉。又越一夕﹐門閉如故﹐呼之不應。排闥入﹐則流血滿牀﹐阿雙已爲犬嚙斷喉管而死﹐犬猶據其腹﹐大嚼不止。乃醵錢殯之﹐卽殺犬祭焉。聖人云「鳥獸不可與同羣」﹐信夫﹗

張阿福﹐紹興人﹐寓於杭。自幼聘王氏女爲妻﹐年三十矣﹐貧不能娶﹐女亦年二十有七。其母屢托媒媼趣阿福成婚﹐媼曰「彼貧柰何﹖」母曰「彼無婚費﹐我亦無嫁資﹐無已﹐其搶親乎﹖」媼以告阿福。阿福大喜﹐乃期於某月日糾眾劫女去。母故招集鄰比至張氏奪女﹐則合巹已畢﹐賀客盈門矣。媒媼勸曰「事已至此﹐夫復何言﹖明日當令其來謝罪也。」母若爲悻悻者而歸。夫搶親﹐惡俗也﹐律有明禁﹐乃此則由女氏招之使搶﹐亦事之創見者矣。

律載將妻妾典雇與人爲妻妾者﹐杖八十。而寧波鄕間往往有此事﹐亦惡俗也。有唐某者﹐以采樵爲業。一母一妻﹐以捆屨織席佐之﹐而常苦不給。值歲歉﹐饔飧缺焉。聞鄰村有王姓者﹐無子﹐欲典人妻以生子。唐謀於母﹐將以妻典焉。妻不可﹐唐曰「婦人失節﹐固是大事﹐然使母餓死﹐事更大矣。」婦乃諾之﹐典於王﹐以一年爲期。而婦有姿﹐王嬖之。及期往贖﹐王將典契中一字攺爲十字﹐唐不能爭。婦告眾曰「吾隱忍爲此者﹐以爲日無多而可以活姑與夫之命也。若遲至十年﹐吾行且就木矣﹐其奚贖焉﹖」乃投水死。此婦以養姑失節﹐卒至破鏡難圓﹐黃泉賫恨﹐其亦可悲也已﹗

金陵城中有以蘆席覆一屍者﹐其上半身不可見﹐下半身則褲僅及膝﹐雙足不履不襪﹐挺然不動。屍旁立一丐者﹐向眾涕泣﹐募錢收斂﹐云死者其父也。於時觀者甚眾﹐頗有哀而予錢者﹐或百或數十﹐一時積有千餘。丐猶未足﹐請益哀。有老翁持筒吸淡巴菇﹐餘燼適墜於屍足﹐足爲之蹄。眾大驚﹐旣而悟其僞也﹐乃大笑。死者掀開蘆席而起曰「愈矣﹐愈矣﹗」捲蘆席﹐向眾叩頭謝﹐共荷錢而去。

蘇有汪氏子者﹐賈於常州﹐托其友金姓者寄家書於其母。金故酒徒也﹐旣至蘇﹐先沽飲大醉﹐然後如汪氏。汪所居在虎丘山後﹐金行至望山橋﹐失足墜於河﹐覺有人堅握其手不令起。金大驚﹐正與相持﹐忽有人訶曰「此人爲汪節婦送家書﹐爾曹安得畱之﹗」金始得攀援登岸﹐疾行至汪氏﹐衣服淋漓﹐手腕靑黑﹐汪母問故﹐具告之。母曰「不圖匹婦一節之善﹐感動鬼神也。」

浙右某生﹐年少美風姿﹐有聲庠序間。以早喪父母﹐故弱冠而未有室。某年﹐以鄕試至省城﹐寓親串家。其家有女﹐貌美而能文﹐兩相慕悅﹐遂有割臂之盟。女父已亡﹐其母微知之﹐不禁也。及生使媒妁來求婚﹐母問生年﹐則長於女者六歲﹐以俗有六沖之忌﹐辭焉。女知事不諧﹐終日悲泣。母始而慰論﹐繼而譙訶﹐女遂雉經死。生聞之﹐亦仰藥自盡。拘牽俗忌﹐遂使男女並以情死﹐𨿽非禮所許﹐其情亦可憐也。

龔某﹐不知何處人﹐入都應京兆試。場前納一妾一婢﹐皆購自牙人﹐其姓氏裏居﹐固無稽也。寓宅在前門外三里河﹐分前後二院。將入闈﹐以妾獨居﹐慮有他虞﹐乃請其友部郎某君居其前院。部郎素迂謹﹐承友朋之托﹐一步不敢離﹐日坐前院讀書而已。場畢﹐龔歸﹐部郎告以謹守管鍵﹐幸不辱命。龔再三致謝﹐乃入後院﹐則闃其無人﹐並室中什物俱歸烏有矣。窗戶完好﹐惟後垣頹焉。始悟妾與婢皆從此去。防其前﹐未防其後也。

揚州東鄕十里田有看靑苗人﹐野宿棚內。遙見二里外河邊土地廟前有火光﹐或大或小﹐忽明忽暗﹐疑之﹐約壯夫數人持械同往。至則一僧席地坐﹐旁置土銼﹐支以石﹐聚薪燃之。問何事﹐僧曰「吾朝南海還﹐過此腹饑﹐故煮食耳。」眾亦將返矣﹐一人笑曰「和尙得毋食肉﹖」戲揭其蓋﹐則所煮者兩嬰兒胎也。眾大驚﹐爭以械擊僧。僧倒地﹐嘆曰「吾數盡矣﹗凡吾曹煉金剛禪者﹐須食男胎三十六个﹐大道乃成。吾止食其七﹐而遇公等﹐此吾福薄也。速斃吾﹐無多言。」眾怒甚﹐擊殺之﹐而投其屍於河。

無錫有啞丐者﹐行乞於市﹐多歷年所﹐人皆識之。一日﹐至南門內一紳家乞食。其閽人拒之曰「吾主人因幼子病危﹐自朝至日昃﹐不遑暇食﹐焉有食食汝乎﹖」啞丐忽出言曰「何不謀之於我﹐我能治之。」閽者以其啞而能言﹐大異之﹐入言於主人﹐姑延入試之。切脈處方﹐具有條理。一服而有起色﹐服三劑﹐病者霍然。主人喜出望外﹐問其生平。丐自言「父在日曾開藥肆。我𨿽生而啞﹐然自幼識字﹐喜觀醫書﹐故頗知醫。父歿家貧﹐又以不能言﹐有術無可施﹐故流而爲丐耳。」問今何以能言﹐則亦不自知也。由是醫名大噪﹐縣壺城隍廟﹐就診者日以千百計。然是歲之冬﹐有杭州黃質文路過無錫﹐訪之﹐見其所開脈案不成文理﹐所書藥名亦多別字。恐其術止一時偶中﹐竟以爲髙手醫﹐吾不信也。或曰「啞子能言﹐亦大奇事。」然安知其始非僞爲啞以行乞歟﹖

道光丁酉鄕試之年﹐湖州雙林鎭人沈濤在家晝寢﹐夢有數人嘩囂而入曰「沈濤中式矣﹗」正驚喜間﹐又有一人狂奔而至曰「誤矣﹐誤矣﹗非此沈濤也。」乃轟然俱出。其步履之聲﹐始則自外而內﹐繼則自內而外﹐行於石﹐然﹐行於木﹐登登然﹐皆歷歷可辧。是科沈響泉同年中式。響泉名濤﹐湖州城中人﹐所謂非此沈濤也。殆鬼神以此人名姓相同﹐故意戲弄之歟﹖

揚州之北鄙雷塘鄕﹐卽隋煬帝葬處也。近年忽出一物女﹐﹝「物女」二字見《春秋繁露。王道篇》﹐曰「幹溪有物女﹐水盡則女見。」﹞與村中少壯者交。交輒病﹐病重者死。光緒二年六月二十四日﹐日加午﹐忽陰晦如夜﹐雷雨大作。電光中見一女子﹐白衣紅抹額﹐手執雙叉﹐與霹靂斗﹐雷竟不能下擊。相持良久﹐大聲忽發﹐有雷火從地出﹐傷女一足。女稍逡巡﹐一迅雷從空劈下﹐其聲猛烈異常﹐觀者皆暈僕。俄而雨霽﹐則有一物震死於地。如豬而無尾﹐如牛而無角﹐周身白毛﹐兩背至脇有黑毛成如意形﹐腹下一肉條長二尺餘﹐其气膻腥﹐不可向邇。稱之重二百餘斤﹐眾莫之識。其地有觀音庵﹐一老僧出視曰「此螭虎也。」鄕人臠割而焚之﹐臭聞裏外。愚按《說文》﹐螭若龍而黃。《漢書。楊雄傳》《音義》引韋昭云「螭似虎而鱗。」此物白毛黑文而無鱗﹐未必其爲螭也。京師十剎海煙袋斜街﹐有山西劉姓之女﹐小字香珠﹐自幼許嫁同鄕黃某。黃學賈於外﹐久無音問﹐而劉姓中落﹐女遂流落煙花。已而黃某積累得數百金﹐挾之至都﹐將求故劍﹐捨於西河沿逆旅。主人利其腰纏﹐誘與冶遊。黃年少﹐墮其計。妓有秀蘭者﹐與黃極相得。無何﹐黃之金盡﹐妓家將有逐客之令。秀蘭乃托言赴廟會﹐與黃偕逃至良鄕﹐投宿一老媼家。媼熟視曰「汝非山西黃某歟﹖此女其劉家香珠歟﹖」叩媼姓氏﹐乃黃之從母﹐而劉女幼時呼爲幹阿奶者也﹐於是始知秀蘭卽香珠。媼爲買花燭﹐具鼓樂﹐而成夫婦。

揚州左衛街一大宅﹐亂時爲賊中大頭目據爲僞府。亂平後﹐某姓居之。其堂前地﹐每逢陰雨﹐輒見一女子形﹐洗之不去﹐天晴卽沒﹐遂扃閉不處。偶有親串自遠來﹐僕從眾多﹐遂入居之。夜半﹐忽見磚動不已﹐頃刻墳起﹐一僕踐之﹐暈僕於地。天明﹐言於主人﹐發而視之﹐則一女屍也。衣裙未壞﹐面目如生﹐徧體生綠毛﹐長寸許﹐栩栩欲動。聞於官﹐官命焚之。其鄰有攻皮之工某叟﹐曰「此事吾知之。我陷賊中﹐卽隸此賊帳下。賊獲此女﹐欲污之﹐罵詈不從。杖數百﹐罵益厲﹐遂活埋之。不意其今爲祟也。」余謂此女旣以烈死﹐毅魄貞魂﹐久已歸之太虛﹐此特其遺蛻耳。久而成僵﹐或地气使然﹐與烈女初不涉矣。惜叟知其事而不能舉其姓氏﹐不得爲之表彰也。

金陵自遭兵燹後﹐往往於城中住屋內掘得棺木﹐蓋皆亂中渴葬者也。王府園旁一廢地﹐爲某達官所得﹐以瓦礫堆積成山﹐命兵勇平治之。掘出棺二十餘具﹐發視之﹐一棺有女屍﹐周身衣服絢爛如新﹐然皆已成灰﹐隨手而碎。其屍未壞﹐膚肉白潤﹐頰上粉澤猶存。又一棺有男屍﹐坐而不臥。又一棺已成僵屍﹐上半身生獸毛﹐下半身生鳥羽﹐尢可怪也。達官聞之﹐命將諸棺遷葬他處﹐不許開視。黔中有任某者﹐續娶胡氏﹐再嫁婦也。然甚賢淑﹐撫前妻子如己出。數年後﹐任大病﹐胡侍奉湯藥﹐支持門戶﹐累月不懈。見夫病篤﹐知不可爲﹐乃先服毒﹐欲與俱死﹐抱夫痛哭﹐夫卒亦卒。親友入弔﹐咸嘆其烈。亦有議其不死前夫爲可惜者。余按《隋書。列女傳》首載蘭陵公主事﹐是亦死殉後夫者﹐史臣稱其質邁寒松。此婦亦其流亞矣。

京師西單牌樓有大宅﹐爲狐居之﹐無賃者。屋主以久失業﹐怒甚﹐往而詈狐。是夕﹐忽失其子﹐次日求而得之於此宅。問何以至此﹐則亦不自知。而其子日就羸瘠﹐淹淹欲斃。或言東便門樓有狐總管﹐實司京師狐政﹐乃具酒食﹐撰文疏而往訴焉。越數日﹐往偵空宅﹐則樹上縣一首﹐似貓而巨﹐喙較長﹐蓋已爲總管所誅矣。狐神鼠聖﹐亦自有道歟﹖

距通州十里有普濟閘﹐閘之西南有叢冢﹐相傳爲和尙墳。不知何年所葬﹐亦不知和尙爲誰也。每於黃昏後﹐幻作鬼市﹐迷惑行人。行者患之﹐迂道避焉。乙亥之夏﹐有小舟載漕米赴普濟閘﹐暮經其地﹐舟子呼纖夫攺由對岸行。纖夫二人﹐其一收纖登舟﹐其一恃有膂力﹐笑而不信﹐奮臂獨前。俄見燈火熒熒﹐靑簾髙掛﹐似有酒家。知是幻境﹐卽折道旁柳樹一大株﹐執之而往。距鬼市已近﹐便舉柳亂擊﹐見有無數和尙爲所擊倒。審視則在叢冢中﹐所見幻境﹐已無睹矣。乃覓路回舟以告﹐舟中人皆莫之信。然此後和尙墳頭土盡塌落﹐無復怪異﹐皆此人一擊之功也。

江西河口鎭﹐咸豐中駐兵設防焉。命丁夫入山采薪﹐見有古楡一株﹐大可蔽牛﹐舉斧斫之﹐血汁噴射。有土人告曰「此樹已四百餘年﹐甚有靈異﹐伐之不祥。」乃捨之而還。營中軍土聞其事﹐曰「吾儕何畏鬼神﹐得此大材而不取﹐何以供炊爨乎﹖」明日﹐復率丁夫數十往伐之﹐血流如故。俄而樹斷倒地﹐響振山谷。樹長十餘丈﹐中空如竹﹐其內枯骨縱橫﹐兼有髑髏一具又有碎碗及竹箸無數。觀者咸駭異﹐莫測所自來。

江西一世家子﹐遷葬其祖。啟穴﹐則棺已朽爛不全﹐棺中滿貯磁碗竹箸﹐而不知屍骨所在。堪輿家曰「此殆所謂移屍地乎﹖」命舁去空棺﹐入穴審視﹐則惟西北隅有一小孔﹐圓如盂口﹐大僅容拳。姑命從此掘入﹐至兩丈有餘﹐而屍在焉﹐僵臥未壞。其旁有磁甕數枚﹐有大有小﹐形制甚古﹐出以示人﹐人莫之識。其棺中失屍﹐而易以磁碗竹箸﹐亦莫測其所以然。

嘉定城西有玄壇廟﹐頗著靈異。庚申城陷﹐廟亦旋毀﹐鞠爲茂艸矣。相傳其始有某生者﹐館於江西龍虎山張眞人府。一日得家書﹐知其父病﹐急欲歸﹐謀於眞人。眞人以一符與之﹐戒曰「到家卽焚化。」生登舟解纜﹐但聞波濤澎湃﹐舟行如飛。一日夜而至﹐父病已危﹐方寸瞀亂﹐竟忘焚符。符神屢見形求去﹐乃始憶眞人言﹐具香燭焚化之。是夜﹐神復示夢曰「送我太遲﹐已逾限期﹐不能歸矣。」生乃醵金建廟以奉神。初不知神何名﹐因其像頗肖世間所塑之玄壇神﹐故謂之玄壇廟。

紹興諸曁縣之店口鎭﹐有陳氏之屋﹐每遇火災﹐而屋不毀。相傳國初有陳紫衣者﹐將建此屋﹐親至紹興城中請夏姓者卜日。夏視之﹐一田舍翁也﹐乃曰「請少待﹐爲君擇之。」陳卽出洋錢十枚爲謝。夏曰「旣如此﹐請三日後來。」陳知其以酬謝之多寡爲選擇之精粗﹐乃以白金百兩揖而進之﹐曰「老朽一生辛苦﹐始有此舉﹐幸先生畱意焉。」夏曰「旣如此﹐請一月後來。」及期而往﹐則曰「日已選矣﹐幸勿稍有更動。」陳謹如所教。屋成而鎭上大火﹐前後左右盡爲焦土﹐惟陳之新屋巋然獨存。自是以後﹐歷三十餘次火災矣﹐至今陳氏猶世守之﹐而夏之子孫亦尙以擇日爲業。

湖南湘鄕縣有胡氏兄弟五人﹐皆享上壽。光緒四年﹐其長兄朝瑜八十九歲﹐次朝瑞八十七歲﹐次朝八十五歲﹐次朝瑤八十三歲﹐次朝環八十一歲。湖南巡撫以聞﹐洵人瑞也。事見邸鈔﹐謹記於此。胡氏五人﹐可敵周之八士矣。

●卷五何阿謹﹐仁和臨平鎭人。當粵寇之亂﹐爲賊所脇從﹐與俱至一村農家搜括錢物﹐於齏甕中得洋錢八十﹐攫之去。後從賊中逃歸﹐及亂定﹐卽以其貲開餛飩店﹐甚得利。而村農頗知之﹐向之索取。阿謹堅不肯認﹐且曰「賊取人錢物無算﹐皆將於我取償邪﹖」村農曰「汝曩時取我錢﹐人所共知﹐今亦非敢責償。但我貧苦﹐無以爲生﹐汝幸有餘﹐稍有以償我﹐我非惟不怨﹐且感爾也。」阿謹執不可。村農無如何而去﹐後竟以貧不能堪﹐投水而死。一日﹐阿謹在店方包裹餛飩﹐忽謂其妻曰「今日我死矣。」問其故﹐不答。俄匆匆出門去﹐急使人迹之﹐則已赴水死﹐咸知村農索命也。

臨平鄕間有兄弟三人者﹐皆不孝其母﹐而伯仲尢甚。粵寇之亂﹐三人均從賊剽掠﹐頗有所獲。亂定﹐尙有餘貲﹐逐去其母﹐不與同居。俄其兄娶婦﹐兩弟皆在﹐同治酒食。母聞來視之﹐兄大怒曰「今日我喜事﹐汝窮媼﹐何得來梏亂我﹗」操挺逐之去。仲聞之﹐亦趨出詈罵﹐其勢洶洶。母皇遽走出﹐哭而呼於市曰「天乎﹗我有子如此﹗」時天色晴霽﹐忽陰雲四合﹐雷雨交作﹐辟歷一聲﹐此三子者皆從室中提出﹐跪於母前而死矣。母又哭曰「天乎﹗季子遇我尙不甚酷﹐何不畱以與我邪﹗」又辟歷一聲﹐而季子竟活。

同治庚午歲﹐湖北咸寧鄕間頗有虎患。有盛氏兒牧牛於郊﹐突與虎遇。兒從牛背墜地﹐牛以身庇之﹐奮其角與虎鬥﹐不勝。有他牛來助之﹐虎乃去。盛氏兒得不死﹐而所牧牛竟以傷重而死。於是盛氏長老咸集﹐皆曰「此義牛也。」買棺斂之﹐穴地葬之﹐且爲作佛事﹐而使此兒斬衰治其喪﹐若喪所親者然﹐謂之牛孝子。

蘇州自粵寇之亂﹐屋廬多毀﹐葑門﹑齊門間則尙有存者。亂定後人多買其屋﹐移造於閶﹑胥兩門間。有老儒借虹橋濱一廢屋﹐聚童子數人而授讀焉。忽聞有聲出自四壁﹐若母雞之呼其雛。及夜﹐又聞若有數十婦人嚶嚶啜泣者。如是數日不止﹐而匠人已操斤斧至﹐蓋其主人已將此屋鬻於人﹐人將移造於他所也。舅氏姚松田老人言此事﹐且曰「其祖若父辛苦而成此屋﹐子孫不能有﹐宜乎冥漠之中有深痛矣。」戴子髙則曰「此鬼亦不達之甚。有造此屋者﹐卽有拆此屋者。凡物有成必有毀﹐天地且不能長存﹐矧區區一屋乎﹖」余謂子髙之論固甚通達﹐而不知此聲非其祖若父所爲也。蓋天地之精气﹐無所不在。而在空洞無物之處﹐則散漫流行﹐不能凝聚﹐必有所憑藉﹐而後其气得以凝聚焉。凡爲大屋﹐其外則墻垣髙峻﹐其內則門戶重疊﹐如是百餘年﹐或數百年﹐則其气之凝聚者久矣。凝聚旣久﹐斯具形質﹕形質旣立﹐斯含神明。大而山川﹐小而城社﹐又小而屋宇﹐其爲神一也。今一旦將毀拆之﹐則失其所憑依﹐而其气不復能聚矣。其神實先知之﹐故有此悲嘆之聲﹐是乃屋之神﹐而非造此屋者之鬼也。餘外家姚氏居臨平棗山港﹐其對門沈氏所居﹐相傳爲元時屋﹐制度與今有異。亂後亦爲人拆卸﹐運斤之始﹐大聲忽發﹐匠者一人死焉。蓋其气凝聚至數百年之久﹐故彊盛而能爲厲也。若夫茅茨苫蓋﹐占地無多﹐聚气亦少﹐則隨成隨毀﹐了無靈異﹐其理亦可想矣。若謂其祖若父所爲﹐豈蓽門圭竇之鬼﹐其曠達轉勝於髙明之家之鬼歟﹖

仁和唐棲鎭人姚晉卿﹐餘二兒婦之弟也。少時延江姓者教之讀。江亦年少﹐頗謹飭﹐終日坐書室中。忽一日﹐覺體中痛楚﹐俄而增劇﹐宛轉牀褥﹐呼父喚母﹐達旦不休。姚氏乃以舟送之歸。江旣歸﹐遂臥牀不起。每夜靜息燈﹐黑暗如漆﹐尙能下牀﹐於房中行走﹐稍露燈光﹐便不能動。若白晝﹐則𨿽四面用布幕遮闌﹐亦止能僵臥﹐稍求展轉而不得矣。如是數年﹐便溺皆在牀中﹐然飲食如故﹐體貌丰腴﹐如無病者。其父江蘭圃﹐固知醫﹐百計治之﹐不瘳。後窮於術﹐且意亦倦﹐不復爲處方。而服藥旣久﹐一日不服藥﹐則如饑之思食﹐渴之思飲﹐乃聽其自爲計﹐每日隨意買藥數味服之﹐𨿽無效﹐亦無損也。忽一日﹐啟戶竟出﹐行動如常。計自得病至此﹐已及十年矣。一旦霍然而愈﹐不知是日所服之藥﹐適中病邪﹐抑或冤孽牽纏﹐至此解脫也﹖使段成式見之﹐當采入《奇病錄》矣。

江蘭圃有一子婦﹐於重身之後﹐忽見有婦人與同臥牀中﹐向之切切私語。初甚駭異﹐後乃習見之。此婦人著紅裙﹐形狀了了﹐惟所語者訁連訁婁細碎﹐迄不知作何語。江氏婦大戚﹐自知及期必不能免﹐每與人言之﹐輒痛哭也。俄果以產卒。聞江氏婦頗婉娩﹐且年亦尙少﹐未有惡業﹐殆前生冤報也。

唐西姚氏一婦﹐忽患奇病﹐語言不倫﹐形狀詭異。能反屈其足至首﹐又時或吐舌﹐垂至尺餘﹐絕可畏怖。姚氏素奉箕仙﹐乃召仙問之。仙曰「此婦前生爲杭州施氏子。有夫鬻其婦者﹐施爲作婚書﹐而婦不願別嫁﹐雉經而死﹐夫悔之﹐亦自經。今來索命﹐不可爲也。」姚氏之人環而祝之曰「此前生施氏子事﹐與今生無涉。其今生在姚氏作婦﹐頗稱賢淑。自夫死至此十餘年﹐守義不嫁﹐冰霜之節﹐有足多者。若許以今生之善﹐贖前世之愆﹐願廣作佛事﹐以資讖悔。」鬼許之﹐附箕而言曰「前愆終不能銷釋﹐今生旣爲節婦﹐姑捨之去﹐待來生再向彼索命可也。」自此姚氏婦之病果愈﹐年六十餘而終。

唐棲姚氏又有一婦﹐體質荏弱﹐目中能見鬼物。其母家有一婦病﹐姚氏婦往省之。見病者牀前立一黑人﹐面目不甚可辧﹔又有一人面色與常人無異﹐對黑人而揖。每見皆然﹐甚怪之。此婦之病旋愈。意者此黑人爲索命之凶魂﹐對黑人而揖者﹐則報恩之善鬼矣。

蘇州某甲﹐初以搖夜航船爲業﹐年四十﹐猶未娶也。後行販江湖﹐小有貲產﹐乃謀娶妻。艷鄰村某氏女﹐托一媼爲平章。媼謀之女父母﹐不許。媼歸﹐戲謂甲曰「我爲若作冰上人﹐其父母頗不見拒﹐乃此女以君面有贅癅﹐不願爲君婦﹐柰何﹖」蓋某甲面有小癅﹐故媼以此戲之也。甲聞言憤甚﹐是夜竟以利刃自決其癅﹐血殷牀席。次日﹐頭腫如斗﹐宛轉號呼﹐數日遂死。於是鄰人皆咎媼。一老叟嘆曰「非媼之咎﹐是有冤報也。」蘇城方陷賊時﹐某甲爲賊作鄕官﹐據有其友之妻。其友乘間攜妻而遁﹐甲追得之。友故有癅在其項﹐甲先破其癅﹐血出如注﹐乃殺之﹐死狀甚慘。念若此﹐豈非冤報乎﹖是可畏矣。

臨平鄕間有某氏子﹐刈艸於郊。偶見一髑髏﹐憫其暴露﹐掘地而埋之。歸語其人曰「今日行一善事。」俄而寒熱大作﹐鬼附之而言曰「我在曠野甚樂﹐汝乃埋我土中﹐悶不可耐﹐必殺汝﹗」其家大恐﹐爲酒食以祭之﹐焚紙錢無算。數日﹐鬼始去﹐某氏子病旬日而瘳。余謂髑髏之樂﹐過於南面之王﹐此《莊子》寓言耳。掩骼埋﹠lt﹔骨此﹠gt﹔﹐古之仁政。某氏子所爲﹐誠屬善事﹐反以此得罪於鬼﹐何歟﹖殆別有邪鬼﹐借此事爲崇﹐以求酒食﹐非果此鬼之以徳爲怨也。

先達某公爲朝官時﹐其次子婦病﹐有鬼物憑焉。公退食﹐入視之﹐意鬼必避己。兩侍婢相視而笑。公問故﹐曰「鬼在公衣袖間﹐殊不畏也。」公怒甚﹐聞門下士某孝廉能捉鬼﹐親往告之。某曰「明日公於病者窗戶外設幾席﹐與某共坐﹐俾某得望見室中﹐乃可爲力。然布置須在有意無意間﹐毋使鬼知﹐知之則遁矣。」公從之。明日某至﹐公延入坐病者戶外﹐適有棋局在旁﹐某曰「今日無事﹐與公一弈可乎﹖」公曰「可。」甫下三五子﹐某忽若沈思者﹐然支頤瞑目﹐似睡非睡。公笑曰「此君小極矣。」命左右退去﹐無擾其神思﹐於是從者皆散。一飯頃﹐某猛醒曰「鬼在此矣﹗」手執一瓶﹐言鬼在瓶中﹐亦不知瓶所自來也。而室中婢媼輩皆嘩而出曰「鬼爲人捉去矣﹗」先是﹐婢媼輩皆見某入室﹐鬼卽避匿牀下。某隨之入﹐鬼又躍上牀頂﹐某隨之上。如是數次﹐始爲所獲﹐故皆知鬼已捉去。而在室中者﹐爲某之神﹐在戶外者﹐爲某之形﹐則眾莫能辧也。公問請弈何意﹐對曰「某始坐此間﹐卽望見鬼在室中﹐倉皇欲遁﹐故姑與公弈﹐若無意於鬼者。鬼不我忌﹐某乃得乘間直入而獲之也。」此事余聞之馮夢香孝廉﹐孝廉聞之其鄕人童萼君先生﹐云是阮文達公事﹐不知然否。未敢質言﹐姑記其事如此。

江西萬篪軒方伯﹐寓居杭州。光緒四年﹐以病卒。未病之前﹐其子婦以父病歸省之。父謂之曰「我病固不起﹐恐汝阿翁亦不久矣。近日世間死亡甚眾﹐冥官延我二人核對簿書也。汝來省我﹐尙宜歸省阿翁。」於是其子婦遄歸﹐而萬果病作矣。及其卒也﹐有韓氏之僕田姓者﹐人謂其有狗眼﹐能見鬼。是日適奉主命來視疾﹐歸而語人曰「我甫至其門﹐有神崔判官在焉﹐止我曰﹕」此時未可入。「我徘徊戶外﹐見方伯便服出﹐其後一人從之﹐卽世俗所謂無常也。而門內之哭聲作矣。」然則人死固有無常歟﹖崔判官者何人歟﹖杭人所言如是﹐姑記之。慈溪慈湖書院有二﹐其舊者在慈湖西﹐卽楊慈湖公祠堂也。有慈湖公塑像﹐以土木爲質而衣冠之﹐與生人無異。昔年有學究於此教授生徒。學究他出﹐一徒竊神衣冠自被服之﹐以駭其同學者。同學者出不意﹐一驚而斃。嗣後慈湖公像乃眞能行動﹐往往出外﹐駭逐路人。以銅釘釘其四支﹐以布蒙其頭﹐始不復出。而此書院遂鍵閉﹐無敢居之者。其新者在慈湖東﹐邑人馮氏捐貲所建也﹐亦多怪異。有邵君名昌者﹐讀書其中﹐夜出便旋﹐忽見長人踞坐樹顚。邵頗以膽量自豪﹐舉梃擊之﹐長人躍下﹐與邵相搏。邵不勝﹐走入室﹐長人從之﹐僕邵於地﹐大肆捶擊而去。邵遂大病﹐口吐靑黑水﹐不數日而死。又有人於月夜見長人自慈湖書院出﹐此人亦素負膽量﹐尾之行。慈湖書院在北門外﹐由北門至西門外大寶山一大樹下﹐長人始不見。此人施從數里﹐必窮其所之而後已﹐其膽量眞不可及矣。邵死而此人無恙﹐蓋不犯之﹐則長人亦不爲人害也。慈邑之有長人﹐人往往見之。俗呼白衣者爲白事人﹐黑衣者爲黑事人﹐或疑爲山魈。馮夢香孝廉曰「邵君見其踞坐樹顚﹐而此人又見其至樹下而沒﹐殆城南老樹精之流亞乎﹖」余謂夢香之言爲然。

同治乙丑春間﹐嚴州城中夜夜聞鬼叫﹐聲烏烏啞啞﹐如小犬鳴。居東北者以爲聲在西南﹐居西南者又聞其聲在東北﹐忽遠忽近﹐聲無定在﹐而終夜不絕。論者曰「此必死粵寇之難者﹐魂無所歸也。」其時袁君之京字懷西者﹐方權建徳教諭﹐乃出己貲爲倡﹐醵錢於四城門各放焰口一壇﹐並焚紙錢無算。果三夜無鬼聲﹐其第四夜復然。協鎭朱君仿而行之﹐亦三夜無聲。吳和甫學使按試嚴州﹐居考棚﹐亦聞之﹐以問眾廣文。袁君以告﹐學使命各城門放焰口﹐如袁﹑朱二君故事﹐又自爲文祭之﹐自是鬼聲遂絕。

杭州保安橋有馮氏屋﹐屋外尙有隙地﹐謀築墻圍之。畚扌局已具﹐是夕聞窗外鬼哭聲甚悲。馮氏或語之曰「鬼哭何爲﹖爲鬼誠苦﹐爲人亦未始不苦也。」窗外鬼嘆息而去﹐聞者毛骨悚豎。次日掘土築墻﹐於土中得四屍﹐蓋粵寇陷城時死此者。乃悟鬼預知明日將爲人所掘﹐懼其毀傷暴露﹐故先告哀於人也。爲買棺攺葬之﹐後無他異。

慈溪北門中亦有馮氏宅﹐相傳此宅舊有驢精。馮氏一幼子患病﹐往往僵厥﹐云有長耳毛身人來至牀頭﹐持泥團彊食之﹐疑卽此驢精爲崇也。後病愈﹐亦無他。粵寇之亂﹐宅毀於火﹐而驢精尙存﹐其所窟則在喉口中。喉口者﹐慈湖水入城﹐與城中諸水會合之故道也。其道經馮氏屋下﹐湮塞已久。或云趙文華築城時所塞﹐或云馮氏之先有官禦史者﹐實建此屋﹐惡水聲之喧聒﹐故塞之也。數年前﹐邑人用形家言﹐率錢鳩工﹐開浚此道﹐以經費不繼﹐半途而輟﹐故喉口中仍無水﹐驢精得居之﹐猶時出見形焉。

安吉典史周君言﹕其家有一傭媼﹐乃老寡婦也。在周氏數十年﹐家人皆敬遇之﹐不與他媼等。爲人良善﹐凡家人詬誶﹐必委曲解釋之。每食無鮭菜﹐惟醬腐乳一味而已。自云夜間一合眼﹐卽有婦人衣藍布衫者與之俱﹐如是數年﹐習見之﹐亦不爲怪。一夕﹐婦謂媼曰「今有極樂之境﹐當與爾一遊。」媼唯唯。忽聞聲如辟歷﹐眼前有雙門洞開﹐婦與媼並入其中﹐堂宇軒敞﹐陳設華麗﹐儼然富貴家也。旣出﹐婦謂之曰「汝知此何地乎﹖此地卽在爾身。曩所入之門﹐卽爾頂門也。」媼自捫其頂﹐則頂門已開﹐如小兒之有囪矣。自是每夕必至其處﹐婦亦輒與之俱﹐但不復聞辟歷聲耳。媼自與婦人遊﹐能見人所不見﹐或空中有神明經過﹐媼能見之。故凡便溺﹐必閉窗牖﹐且施幕簾﹐不使有一隙漏光﹐懼瀆神也。忽一日﹐向空叩頭不已。人問故﹐曰「關帝過也。吾兒關帝之後有黑雲隨之﹐恐將雨矣。」時晴日呆呆﹐初無雨意﹐俄而雷雨大作﹐人乃信之。問關帝之狀若何﹐曰「與廟中所塑無異。又問神在空中如何行走﹐曰﹕」凡神所至﹐必有白气圍之﹐止見上身﹐不見其足也。「又數年﹐媼忽買黑棗啖之﹐日食無算。怪而問之﹐曰﹕」吾每夕與共之婦人﹐乃觀世音菩薩也。今將從菩薩去﹐而以生平飲食太菲﹐壽數𨿽終﹐而食祿轉未盡﹐不能遽脫俗塵﹐故食棗以盈其數也。「不數日﹐媼果無疾而卒。

阿三者﹐象山人﹐失其姓名。至湖州開墾荒田﹐居孝丰之烏泥坎。一日﹐偶失足﹐蹶於途。忽見有五六人皆著紡綢衫﹐口操湖音﹐向之索博進。阿三視之﹐皆不識也﹐怒曰「吾何時與爾博﹐乃負爾邪﹖」遂相毆擊﹐以一敵眾﹐大受窘迫。俄有老人曳杖至﹐曰「爾等何爲﹖」阿三告以故﹐且求援焉。老人曰「若輩無禮﹐我助爾擊之。」揮杖奮擊﹐五六人皆逃匿稻田中。阿三又拾路旁石塊擲之﹐皆應手而滅。老人指路使歸曰「彼已滅迹﹐不足復慮﹐汝可歸矣。」阿三循途而返﹐忽如夢醒﹐則身猶僵臥道旁也。歸家憊甚﹐曾被捶擊處尙覺痛楚﹐皮肉皆靑黑色﹐旬餘始愈。後至土地祠﹐見祠中神像﹐與前所見老人酷肖﹐知爲神助﹐具牲醴謝之。

定海協鎭葛君飛熊﹐微時素無業。定海之俗﹐爲病者禱祀﹐必多具酒食。共陣於幾者曰上筵﹐所以祭神﹔其置於地者曰下筵﹐所以祭鬼。上筵則主人自食其胙﹐下筵則分給乞者﹐任其醉飽而去。凡禱祀之家﹐必聽命於卜者﹐故羣丐日偵探於卜者之門﹐屆期畢集﹐而葛亦與焉。一日食畢時﹐夜已深﹐微有月色。葛乘醉獨行﹐忽見一女子彳亍前途﹐葛疑爲私奔者﹐試尾之。至一家門外﹐門不啟﹐而女子入﹐乃知爲鬼。於是就門外竊聽﹐則姑婦正相詬誶﹐已而寂然。葛慮有變﹐急叩戶入﹐則婦又登樓﹐而姑猶怒坐樓下。葛告以所見﹐乃大恐﹐邀葛共登樓。葛甫上﹐向所見女子趨出﹐猝與葛遇﹐跌僕樓梯下﹐回顧已無有矣。入視其婦﹐婦懸於梁。幸其時未久﹐救之而蘇﹐乃厚謝葛焉。

《世本》稱巫彭作醫﹐是故古之醫卽古之巫也。《周官》男巫之職主招弭﹐以除疾病﹐尙有古之遺意。至於後世﹐醫日失傳﹐而巫更無論矣。江西南昌府有所謂搶魂者﹐各村坊咸有廟﹐廟之神曰太子﹐白面而有笑容。其身著甲﹐其首戴兜鍪﹐一手執旗﹐一手執劍﹐不知何許人也。凡病重者﹐請道士爲之搶魂﹐用響轎一乘﹐迎太子之神至其家。響轎者﹐舁之格格有聲者也。旣至﹐焚紙錢﹐道士叩頭爲病者祈禱。其夜以健者四人舁神﹐道士從之﹐又十餘人執炬從之。至於曠野﹐盤旋三匝﹐眾皆大呼。三匝旣畢﹐飛奔而回。甫及門﹐卽大呼病者之名﹐門內應曰「諾」﹐於是復奉神於其家。三四日後﹐仍用道士送之歸廟﹐而病者果愈與否﹐道士不問也。廣東則有所謂喚魂者﹐亦謂之跳茅山。其法用道士數人﹐設齋壇﹐懸神像﹐誦經讖﹐皆如常儀。旣畢﹐則布樓梯一具﹐每級事刂利刃﹐刃皆上向﹐道士赤足踏其鋒﹐拾級而登。如是數次﹐謂之上刀山。乃以鐵彈一﹐鐵煉一﹐置烈火中燒之使紅。道士口含紅鐵彈﹐手捋紅鐵煉﹐久之﹐投入冷水中﹐水猶鬻然﹐卽以此水爲病人洗面。道士又自刺其手出血﹐塗病者兩太陽穴及兩掌心﹐以去內邪。又燃兩炬﹐入病者室中﹐彈藥末少許﹐訇然一聲﹐滿室皆火光﹐謂之發火粉﹐以去外邪。最後乃以雄鷄一﹐靑竹竿一﹐取病者親身之衣﹐登屋而呼其名﹐是謂喚魂。凡喚魂時﹐若適有物來﹐或牛羊﹐或雞犬﹐均吉﹐無則病不治矣。或遇有人來﹐亦吉﹐然所遇之人必死。故道士行法時﹐其前後左右十家內﹐道士必保其無咎﹐十家以外﹐不能保矣。不幸遇此而死﹐其身必有火印云。余謂此皆師巫邪術﹐非古巫醫之遺法﹐爲民上者所宜明禁也。至寧波鄕間有所謂爛泥膏藥者﹐則尢可笑。其人首簪花﹐面敷粉﹐行村落間。有就醫者﹐不診脈﹐以淸水一碗﹐用筆注濃墨三點於水中。其墨痕蜿蜒而下﹐用竹管窺之﹐卽述病狀﹐有中有不中﹐而率以五七言歌辭出之﹐辭極鄙俚﹐亦頗抑揚可聽。從之索藥﹐則以一泥丸付之﹐令病者貼某穴﹐無他藥也。故有爛泥膏藥之名。自稱先世有與仙女耦者﹐與一丸泥﹐至今子孫用之不竭。荒誕之詞﹐更不可詰矣。

慈溪兪君﹐以生人而役於冥中。有活無常之名。兪亦能文之士﹐頗恥之﹐故隱其名焉。其往役也﹐僵臥若死者﹐但胸膈間微溫耳。或竟日而醒﹐或數日而醒﹐久而習之﹐亦不以爲異也。詢以冥中事﹐則礻必不言。兪有友素相狎﹐求與偕往觀冥中景象。兪不可﹐苦求不已。兪曰「必欲偕往﹐宜擇靜室安臥﹐𨿽數日不興﹐戒家人毋動也。」友如其教。兪引其魂徧遊冥中﹐亦有城市﹐與人世無異。俄至一官署﹐兪有事當入﹐謂其友曰「子待我於此﹐勿他去。此間究與陽世有別﹐儻誤入迷途﹐我不能救也。」友曰「諾。」待久不出﹐意緒無聊。忽見數女子自署出﹐皆妖艷異常。其友心動﹐尾之行﹐入狹巷中。有小戶半啟﹐女子咸入﹐某不覺亦從之入。忽聞大聲如辟歷然﹐驚顧﹐則己身在豕﹛艸立﹜﹐化爲小豬矣。兪自署出﹐不見其友﹐尋覓不得﹐悵悵而歸。往探其友﹐猶僵臥未醒。其家人皆咎兪﹐兪亦皇遽無策﹐而撫其胸猶溫﹐乃慰其家人曰「此人生機未絕﹐當再往求之。」於是又赴冥中﹐一日余而醒﹐曰「已得之矣。其魂在數百里外某縣某﹐業已轉世﹐非我親往﹐不能返也。」乃至其地﹐探知一家有母豬親生小豬。卽至豬圈視之﹐有一白尾小豬﹐見兪則﹠lt﹔豕句﹠gt﹔然而鳴。問主人此豬直幾何﹐主人知有異﹐曰「非銀十兩不可。」如數與之﹐攜之而歸。至友臥室﹐用鐵椎擊豬斃之﹐而其友蘇矣。然自此智識稍鈍於昔﹐或由曾墮入豬胎故也。兪君自言每入冥﹐則城隍神授以艸鞋二﹑扇一。著艸鞋﹐則行走如飛﹐隨心所之﹐無有隔閡﹐𨿽城垣可越而過﹐如門閾耳。其扇一面紅﹐一面黑﹐以紅者向人扇之﹐必竟體發熱﹐以黑者向人扇之﹐則寒顫矣。又言冥中眞有血污池﹐世傳產婦必入此﹐妄也。血污池專治男子。凡男子惟一娶者﹐不入此池﹔再娶者卽須入池一次﹔三娶者﹐入二次。若有妾者﹐入池之數視妾之數。兪君之言如此﹐可爲色荒者戒﹐然於理實未是也。《禮》曰「宗子𨿽七十﹐必有主婦。」則再娶固非所禁。而古者卿大夫一妻二妾﹐士一妻一妾﹐則妾亦非所禁也。豈有聖人之禮所許者。而冥司顧以爲罪乎﹖余謂冥中無血污池則已﹐誠有之﹐必爲男女之不以禮合者而設。外婦私夫﹐悉入其中﹐則情罪允洽矣。

慈溪之俗﹐有所謂肚仙者。相傳鬼於生前負人之錢﹐則入其人腹中。其人藉鬼之力﹐爲人招致亡者之魂﹐人必以錢酬之﹐償滿宿債﹐則鬼自去。有腹中止一鬼者﹐有數鬼同居一腹者。鬼之初入﹐人必大病﹐每食必大嘔吐。俟鬼所居妥帖﹐由口出入﹐遊行無礙﹐而後病愈。慈溪人極信之。有馮氏者﹐使之招致亡人。其人生前喜食鴉片煙﹐及至﹐卽索之﹐乃爲鋪設茵褥如其生時﹐設盤於牀﹐盛煙於筒。俄气縷縷出﹐似有人呼吸之者﹐不逾時而煙盡矣。此誠可異也。又有王姓者﹐於寇亂時失其子﹐請肚仙探之。肚仙歸曰「此人爲炮火轟死﹐今其鬼周身黑如炭﹐形狀醜惡。且久與諸厲鬼伍﹐傖佇﹛果﹜毅﹐無復人理。生前之事久已盡忘﹐招之入室﹐必將爲禍﹐不如其已也。」而王姓必欲致之﹐彊而後可。俄而肚仙云「爾子已至﹐無一言﹐闖然入內室去矣﹐不可得而問也。」是夕﹐王姓果大不安﹐一女一媼均暴卒。王姓窘甚﹐復求驅去。肚仙云「是非一人之力所能敵矣。幸腹中有三鬼﹐並力驅之﹐或尙可爲。」俄聞空中搏擊聲甚厲﹐自內而外﹐久之始息。肚仙曰「已爲驅去矣﹐甚矣憊﹗

慈溪縣城東二十里有驃騎山﹐舊名靈山﹐俗呼小靈峯。其上有會龍寺﹐奉葛仙翁像於寺中。凡入寺瞻拜者﹐必在神前請給牒文﹐謂之關牒﹐云死後持牒至冥中﹐可領銀五百兩。故鄕民登山﹐必請牒﹐歸而藏之篋笥﹐臨死焚之。寺在山巓﹐自下而上﹐可五里許﹐而登者𨿽老弱﹐必步行﹐相傳以籃輿登﹐則所領關牒成廢紙矣。每年自正月一日至十日﹐及四月八日﹐爲香期﹐一縣之氓無遠近畢登﹐鄰縣亦有至者﹐寺中香火緣此大盛。其牒文詭誕鄙俚﹐卽由鬻紙之肆鏤板刷印﹐上鈐葛仙翁印。通人多笑之﹐以爲寺僧造此邪說﹐藉以圖利耳。然婦女臨死﹐往往大呼速焚關牒﹐牒焚而目始瞑。焚牒時又往往有見其火焰作交龍形者。馮夢香孝廉曰「天地之道﹐不外一誠而已矣。千萬愚夫婦﹐誠意固結﹐安知冥中不由此增設一例乎﹖萬事萬物﹐不誠則𨿽眞亦妄﹐苟誠則𨿽妄亦眞。」余謂此論是也。《中庸》云「不誠無物」﹐可知誠卽有是物矣。古之明器﹐今之紙錢﹐皆可以此例之。

慈溪馮孝廉貞﹐字膺甫﹐以才气自負。所居宅有鬼爲祟﹐往往白日見形。或於地下伸出人頭﹐俄與屋齊﹐或見披髮人﹐伸舌下垂至地。種種怪惡﹐不可殫述﹐孝廉不懼也。常佩一寶劍﹐見鬼必逐之。一日逐鬼﹐鬼逃入其妻室﹐妻適免身。俗呼產婦房爲紅房﹐一月內入此爲不潔。孝廉守此戒甚謹﹐鬼知之﹐故逃入紅房。妻見鬼坐牀沿作喘息狀﹐大驚﹐呼孝廉入逐鬼。孝廉終不肯入﹐但執劍立門外﹐呼曰「鬼如有膽﹐何不出與我鬥乎﹗」後孝廉爲文訟諸城隍﹐甫具槁﹐未謄也﹐夜聞案上紙筆有聲。明日視之﹐紙已裂﹐筆盡禿。孝廉笑曰「鬼畏吾文乎﹗」易紙筆書之﹐焚於城隍之廟。是夜﹐聞有鎖煉聲﹐至旦始寂﹐而自此鬼果不復見。

唐西鎭人張慶孫﹐當粵寇之亂﹐避居盛澤鎭﹐得病而死。死後其魂至盛澤之土地廟﹐盛澤土地以其爲唐西人也﹐送之唐西之水南廟。水南廟者﹐唐西之土神﹐其神乃陸姓女子﹐死而爲神。唐西一鎭有水南水北之分﹐其廟在水南﹐故俗稱爲水南娘娘云。又由水南廟仍送之還盛澤土地廟而蘇。未旬日﹐其妻勞氏死。先是﹐慶孫之死也﹐勞氏徧禱於羣廟﹐請以身代。有慶孫之伯父行七者﹐死十餘年﹐至是附一傭媼之身﹐語勞氏曰「汝意甚善﹐然汝亦吾家健婦﹐不可少也。盍以爾女代﹖」勞曰「此女年幼﹐吾尙望其成立。」堅請以身代。其七伯曰「汝意旣決﹐吾不汝違。然此事亦甚周折﹐吾尙須大費錢財耳。」及慶孫蘇而勞死﹐知冥中從其請也。又臨平人徐守之﹐其子名美生。美生病且死﹐美生姊才十餘歲﹐忽從夢中呼﹝B17K﹞而醒﹐其頰紅腫﹐徧體亦有靑痕。問之﹐則云爲其祖父母所撻也。時其祖父母久死矣﹐問﹕「何罪撻爾﹖」曰「祖父母欲我代弟死﹐我不可﹐大加笞楚。我痛不可耐﹐已許之矣。」未幾果死﹐美生病竟愈。由此二事而觀﹐則死眞可代也。惟聖人知之﹐故周公有請代之言。俗儒讀《金滕》而疑焉﹐彼惡知死生之說﹐與鬼神之情狀哉﹗又餘二兒婦姚氏﹐幼時爲其祖母所奇愛。年六歲﹐大病已死矣﹐其祖母命制棺未就﹐故尙未斂。有欲舁之出者﹐其祖母輒痛哭抱持之。有幼妹甫一齡﹐乳媼劍之立於旁﹐其母嘆曰「爾姊且死﹐爾祖母悲悼如是﹐爾不知邪﹐何不以爾代之﹖」是夜舉家不寐﹐環病榻前﹐忽病者自牀上自投於地﹐若有人提擲之者。眾人驚詫﹐急抱之起﹐則已活矣﹐俄而其幼妹死。

範某﹐江西南昌人﹐居順化門外。少無賴﹐族人患之﹐屢送官懲治﹔釋回﹐則爲患愈甚。族有某甲者﹐昌言於眾曰「爾曹但縛之來﹐吾當扌官其目﹐使彼不復能爲患﹗」眾從其言﹐縛某付甲。某乞哀甚苦﹐甲不聽﹐竟抉其兩瞳子﹐某遂以瞽廢。後十餘年﹐甲死﹐有子四人﹐某皆與之暱﹐若忘前隙者。光緒五年臘月﹐甲二子有事入城﹐某與偕焉﹐共宿於城中範氏之祠。三人者同牀而臥﹐夜半﹐某以利刃事刂二子之腹殺之﹐而自詣縣言狀。夫以瞽廢之人﹐卒能手刃所讎者之子﹐𨿽其事不足道﹐亦可謂智深勇沈者矣。

臨平有沈姓者﹐患病數日﹐頗困頓。忽若有攝之者﹐隨至一官府﹐有主者檢籍曰「此人未合死﹐誤被攝取﹐仍當送還。」乃命人導之出。見堂下罪囚無數﹐敲撲甚苦。有沈愷者亦在其內﹐其素所識也﹐裸而受刑﹐徧體糜爛。旁有人謂曰「明日且以鐵索穿爾鼻。」沈見之﹐甚爲悲憫。俄而若夢覺者﹐遂蘇。使人視沈愷﹐則病臥牀褥間﹐宛轉呼號﹐已歷數晝夜﹐求死不得。明日﹐其妻方持藥至﹐忽鼻孔中噴出血二道﹐卽時气絕。沈愷爲人暴戾恣睢﹐久爲鄕裏患﹐及死﹐人咸快之。余謂冥吏誤攝﹐載籍常有﹐如《前定錄》所載因追金鄕縣尉韋泛﹐而誤追金壇縣尉韋泛﹔《朝野僉載》所載因喚天官侍郎許子儒﹐而錯喚地官侍郎周子恭﹐皆是也。若此沈姓之誤攝﹐則似有意﹐蓋欲使之見沈愷在冥中受罪﹐轉告世人以爲鑑戒耳。不然﹐則沈愷之死﹐𨿽有鼻中出血之異﹐安知其爲冥譴哉﹗

安慶人遊某﹐僑寓江西。其子婦重身﹐逾期不育﹐腹彭亨若五石瓠。或薦術士治之。術士至﹐披髮跣足﹐禹步於庭﹐仗劍指麾﹐口誦咒。手執一雄鷄﹐刺其血﹐書符二。一焚其灰於水﹐令婦飲之﹐一令婦佩之於身﹐曰「兩日內必生﹐然恐所生非人也。」越兩日﹐婦腹震動﹐大痛欲死。俄腥風起自牀下﹐燈光慘淡﹐房中人咸凜凜﹐而婦已產矣。視所生兒﹐毛而色甚黑﹐眼鼻不可辧﹐口則甚闊﹐幾過其耳﹐手足亦略具。通體柔弱無骨﹐提挈之則長﹐釋手則短。咸共怪異恐驚。產婦命舉而棄之野。餘二兒婦因言其在家時﹐見親串中生一子﹐至十歲外﹐猶不能行立。置之一大木盆中﹐便溺皆於是。提挈之則髙與人等﹐釋手則一皮渾脫耳。其母惡之﹐略不省視﹐其祖母憐而飲食之。年十六﹐竟死於盆中。余謂古稱徐偃王有筋無骨﹐此豈其類歟﹖大兒婦又謂湖北咸寧鄕間多怪產﹐有石氏婦﹐凡九產而生怪物九。大兒婦之嫂﹐石氏女也﹐實親見其三﹕一猴﹑一蛇﹑一鳥。湖北咸寧鄕間有毛氏女﹐未嫁而與人私。父母怒而殺之﹐埋其屍於野﹐俄而成僵屍﹐出逐行人﹐乃發麵焚之。俗言焚僵屍必覆以魚网﹐則屍燼而鬼亦滅。時偶未計及﹐焚煙上徹﹐有紅舄見於林端。已而其鬼果時出爲厲﹐凡人家子女之潔白端整者﹐每每爲所祟而死。遠近咸稱之曰毛家姑媽﹐不知其所起﹐亦不知其何以得此稱也。爲所崇者﹐初不自言﹐𨿽父母前不告也。其人了無疾苦﹐但言欲制某色衣﹐某色褲﹐某色鞋襪﹐女則並抹胸纏足﹐一一布置。諸物旣具﹐始言毛家姑媽招我去矣﹐向所布置皆毛家姑媽爲之也。乘人不覺﹐卽取著之﹐或仰藥﹐或雉經﹐無一免者。於是人皆畏之﹐各村皆爲立廟﹔廟立之後﹐爲祟如故。有咸寧令某公﹐聞之大怒﹐悉毀其廟﹐且至江西眞人府求施敕勒之術﹐自是稍靜謐﹐然其爲祟已數十年矣。方其盛時﹐鄕間至不敢言毛家姑媽﹐偶言及之﹐則動色相戒云。及粵寇亂後﹐毛家姑媽復出﹐然不至如前之甚。諸被祟者﹐或仍言毛家姑媽﹐或言某氏子某氏女﹐則皆向之死於祟者﹐蓋其徒黨也。異哉﹗毛氏一女子﹐非取多而用宏者﹐何死後數十年猶有靈爽若此也﹖殆戾气所鍾歟﹖又有順寶者﹐咸寧範氏女﹐亦未嫁而私於人﹐爲父母所殺。其鬼時時出見﹐久之人亦習見而不爲異。每春日﹐諸女至山中采茶﹐薄暮則順寶之鬼輒出助之﹐與其妹尢暱﹐幾於無日不見。每語妹曰「我不肖﹐死固分也﹔妹幸好爲人﹐毋似我爲父母羞。」此鬼殊有意﹐勝毛家姑媽多矣。

嘉慶時﹐錢唐人某遊天臺山﹐見一人自稱陸講山﹐言明季事甚詳﹐異之。明日復訪其人﹐則不復見矣。某欣然以爲遇仙。按陸講山先生名圻﹐字麗京﹐錢唐人﹐乃國初西冷十子之一。少負盛名﹐與弟階﹑培稱「三陸」。培以行人死甲申之難。先生後爲湖州莊氏之獄所株連﹐及事白﹐奉母隱西溪駱家莊﹐常賣藥苕﹑間。及母歿﹐棄家遠遊﹐不知所終。至嘉慶末﹐此人猶得見之﹐殆眞仙矣。震澤王君蟾生﹐余門下士王廷鼎夢薇之父也。道光庚子歲﹐讀書東安村之八蠟廟。廟有樓﹐王君與諸友晝則讀於其下﹐夜則寢於其上。一日﹐諸友皆外出﹐王君獨畱。忽狂風起﹐窗戶皆鳴﹐卷帙飛舞。突見一老叟兀立案前﹐年可六十許﹐黃面白髯﹐目開合不止﹐兩手向空作攫抓之形。王君驚問何人﹐叟不答﹐徐徐卻走﹐退至東壁﹐如嵌入者﹐兩手攫抓如故。王君大呼﹐有老僧聞聲趨至﹐則全身已隱﹐而須眉口鼻猶見於壁﹐栩栩欲活也。懼而走出。薄暮諸友至﹐復偕入視之﹐則無有矣。是夜仍宿於樓﹐夜半聞扣窗聲﹐窺之﹐則有長人足立庭中﹐而首出樓外。諸友中有吳友霞者﹐素有膽﹐潛立窗側﹐挾利匕首伺之。俄其人探手入﹐急以匕首刺之﹐中其腕﹐大叫而遁﹐匕首亦隨腕俱去。俄聞鏘然有聲﹐知匕首墮矣。明晨得之於殿庭之西隅﹐血凝如膏﹐腥穢不可近。其時廟中人咸集﹐循血迹求之﹐至廟後﹐有敗棺數具﹐一棺蓋有漬血。僧曰「必此棺爲怪矣。」議焚之﹐王君止之﹐後亦無他。余謂晝所見者或卽棺中人﹔若夜所見者﹐怪也﹐非鬼也﹐鬼安得有血乎﹖使非晝有此異﹐夜必酣眠﹐或爲怪所攫食﹐未可知矣。棺中人與諸君有恩﹐王君止焚﹐是爲有見。惟棺蓋血迹又似可疑。或曰「必此怪恨棺中人﹐而以此嫁禍也。」若然﹐則俄頃之間﹐機械橫生﹐捷於鳴鏑﹐視巨手破窗﹐更爲可畏矣。

平望鎭之西﹐有地名韭溪﹐里人潘氏之墓在焉。某年夏﹐忽於赤日杲杲中辟歷一聲﹐白雲四起﹐有一物從空中墮其墓上。其物長四五尺﹐牛首鼉身﹐有角有鱗﹐而無尾。四足皆五爪﹐而後足若痿Φ不能起者﹐但以前兩足蹣跚而行。所過之處﹐翁仲俱僕﹐大木盡拔。村人大駭﹐聚而觀之﹐且奔告於潘。次日﹐潘至﹐是物已力倦﹐臥於丰艸中﹐鮏气不可向邇﹐蠅蟻集於其身﹐徧體蠕蠕然﹐而是物若不知者。或以竹竿刺之﹐亦不動﹐間或昂首一噓气﹐觸之者無不立倒。潘知其異﹐禁人勿犯之。無何﹐風雷交作﹐大雨如注﹐物奮身一躍﹐騰空而去。至天半﹐猶垂首俯視﹐久之始杳﹐竟不知是何物也。

布袋和尙者﹐不知何許人。嘉慶中﹐至吳江縣城賣卜﹐居城東關帝廟中﹐口操楚音﹐年可七十餘。項下縣一黃布袋﹐不暫釋﹐因以名之。袋廣長僅尺餘﹐不甚丰滿﹐而和尙每日所用之具﹐若杯﹐若壺﹐若冠履﹐若紙墨筆硯﹐咸取之此﹐未嘗闕焉。日賣卜﹐以十事爲限﹐談休咎輒中。旣畢﹐則徧遊村市﹐見字紙﹐必拾之投袋中﹐恆勸入惜字。自言每日所拾﹐暮則權之﹐必滿一斤之數﹐如是者三十餘年矣。廟中人有伺其熟睡而探其袋者﹐止得龜殼一﹐長寸餘。於是皆疑爲仙﹐環而叩其術。和尙厭之﹐用不恆至。一夕忽來﹐卽闔戶而寢。次日日中不起﹐呼之不應﹐破扉入﹐則和尙圓寂矣。失其袋﹐大索不得﹐正共驚異﹐而西郭外之人至﹐咸曰「和尙成神矣﹗」蓋其地故有土地廟﹐是夕﹐父老皆夢土地來別曰「吾去矣。明日有縣布袋於項者﹐是代吾者也。」及旦﹐父老至廟中察之﹐則見神項下縣一黃布袋﹐詫曰「此布袋和尙之物﹐何爲而在此﹖」入城﹐而和尙果死﹐故知其眞成神也。眾卽葬之土地廟後﹐至今神項猶縣布袋云。

桐鄕倪亞卿﹐弱冠遊吳中﹐寓桃花庵之夢墨樓。一夕獨坐﹐忽聞窗外吟詩聲﹐靜聽之﹐其詩云「生怕秋來瘦不支﹐十年心事訴誰知﹖荒庵寂寞如宮禁﹐況是風淸月白時」「一病奄然百事灰﹐多情無力挽春回。靑山綠水橋邊路﹐苦望郎君撥棹來。」聲甚淒婉。倪知是鬼﹐卽亦不懼。俄見一女子推扉入﹐倪問曰「卿何人也﹖」女曰「妾姚氏﹐字修竹﹐家山塘﹐故風塵中人也。年十六﹐爲貴州李小白刺史所賞﹐許以千金聘妾﹐先下百金爲定﹐期三年之後攺官江南﹐然後來迎。乃瓜期滿矣﹐而花信杳然。妾感其情﹐誓不再嫁﹐獨居抑鬱﹐半載而殂。三寸桐棺﹐卽停庵後﹐偶來玩月﹐聊爾哀吟﹐以抒幽悃﹐幸勿見訝。」倪憐之﹐以手撫其背。女卻立曰「妾以守貞﹐故歸泉壤﹐否則猶在人間也。」言已遂滅。次日驗之﹐果有一棺在墻隅﹐倪因題詩樓壁﹐以識其事。越二載﹐有都司李某自黔來蘇﹐亦寓此樓﹐見詩驚曰「李小白﹐吾父也。於咸豐十年殉難﹐吾卽以先人難蔭得此右職﹐初不知有斯事也。」因屬庵僧﹕「善視此柩。吾差事畢﹐再來此﹐當爲營葬。」然其後亦不復至。

咸寧毛氏有一婢﹐年十三四矣。其主母慮火災﹐防範甚嚴﹐𨿽天寒不許近鑪火。忽一夕﹐舉家聞惡臭﹐若火炙物者﹐已而鄰捨亦聞之﹐競扣扉問故。其主母卽呼是婢﹐則不知所在。旋得之於空室中﹐足踏銅火鑪﹐倚門而立﹐呼之不應﹐視之﹐死矣。競前挽之﹐則隨手而化爲灰﹐獨兩腳不化﹐猶立銅鑪上﹐流膏滿地。而室中物一無所毀﹐其所倚之門亦不焦灼。異哉﹗謂火自鑪起﹐則當先焚其足﹐何其足轉不化歟﹖或疑如佛家之戒火自焚﹐然此一蠢婢耳﹐平時初無異人處﹐且膏油流溢﹐死亦甚慘﹐戒火自焚﹐必不如是也。或疑此婢必先醉燒酒﹐火气薰﹐引動內火﹐遂至自焚。此頗似近之﹐然藏府燔燒﹐筋骨俱燼﹐其楚毒爲何如﹐尙能植立不動歟﹖是眞不可解矣。

紹興蕭山縣有隔河﹐其河於百餘年矣。光緒五年夏大旱﹐乃訪求其故道﹐集民夫浚之。有周姓者與其役﹐掘得一石門﹐長廣二尺許﹐啟之則如隧道然。疑故時人家泄水之溝也﹐以竿探之﹐忽有聲若人者。異而益窮之﹐至丈餘﹐聲愈厲。有靑蛙數十躍出﹐大者如盂﹐最後一蛙﹐身長尺﹐色深黃﹐腹下純白﹐徧身黑斑累累然﹐怒目大鳴。人或擊以竿﹐蛙以前足格之﹐竿爲之折。於是人爭擊之﹐蛙抱一木樁﹐兀不動﹐惟以後足相撐拒﹐口格格如鳴鼓。有老人急止之﹐曰「此非常蛙﹐殺之恐不利。」眾韙其言﹐擬縱之河﹐而蛙抱木不釋﹐爪之入者三分。眾因舁其木而投之﹐甫及河﹐蛙一躍而去﹐須臾大雨﹐四境沾足。

童元發﹐嚴州淳安人。其地皆山也﹐山多猛獸。元發父自城晚歸﹐中塗一熊突出攫之﹐僕焉。同伴者狂奔而免﹐糾眾還救之﹐熊始去﹐而元發父碎首刳腹死矣。奔告其家﹐時元發甫弱冠﹐日持匕首哭父死所﹐欲得熊而甘心焉﹐或數夕不歸。母匿其刃﹐禁不使出。元發哭愈哀﹐月餘復竊刃而逃﹐村人徧尋之不得﹐自是蹤迹杳然矣。而數十里內﹐山中居者恆隱隱聞哭聲﹐或夜靜﹐聞霍霍磨刀聲。去其鄕五十里﹐有地名葉家阪﹐居人以獵爲業。一日入山﹐見一獸﹐人面而獸身﹐以敝衣蔽體。眾異焉﹐發火槍擊之﹐不中﹐獸奔﹐眾逐之。獸呼曰「吾童元發也﹐勿傷我。」眾人素知其名﹐呼與俱歸﹐元發騰躍而去﹐捷於飛隼﹐俄頃不知所往。於是遠近皆知元發不死﹐且喧傳其異矣。元發母聞其事﹐思念甚切。一夕﹐忽聞扣門聲﹐啟之﹐則元發闖然入﹐曰「兒今得報父讎矣﹗」气咻咻喘不止﹐汗淋漓如雨﹐肩一物擲地﹐鮏臭不可近﹐燭之﹐熊也。母驚喜﹐鄰捨畢集。時元發去家已一年餘矣﹐問其所歷﹐曰「自入山後﹐日伏巖穴中。饑則采果實﹐或掘黃精白術食之﹐寒則集槲葉松毛爲衣。數月後﹐覺身體輕捷﹐且生毛﹐如猿猱然﹐逾坑越谷﹐無異平地。日夕禱於山神﹐願報父仇。昨宿枯廟中﹐夢神告曰﹕」殺而父者﹐去此不遠﹐東行十餘里﹐沿澗伺之﹐可得也。「如其言﹐果見熊飲於澗。事刂刃其腹﹐應手而斃﹐遂負之歸。」聞者莫不嘆異。翼日﹐熟而祭於其父之墓﹐並具牲體﹐酬神於山。嗣後飲食衣服仍復其舊﹐身亦重墜﹐與常人無異﹐惟徧體之毛﹐竟不脫落。余門下士王夢薇曾於同治十一年見之淳安市上。其人頎而長﹐年可三十許﹐肌理黧黑﹐兩顴毛毿毿然﹐視其手臂亦然。人皆曰「此童孝子也。」惟神識不甚慧﹐問之多不答﹐如聾者。識者謂積慘傷其心也。粵寇之難﹐近村多被焚掠﹐而童孝子一村獨無恙。

吳江梅堰鎭有殷姓者﹐賈人子也。畜一鸚鵡﹐五六年矣﹐愛之如子。咸豐十年四月﹐粵寇突至﹐殷舉家奔竄。半途忽憶鸚鵡﹐復還至家中﹐謂鳥曰「寇至矣﹐不能終畜汝﹐汝速去﹐勿罹此禍。」遂開鎖縱之。鳥去而寇至﹐幾不免。後歲餘﹐殷徙居鶯湖之計家港。一日﹐鳥忽至﹐飛鳴於室﹐若有所言。殷不悟﹐飼之不食﹐籠之不宿﹐至夜不去﹐啁啾如故。俄聞炮聲﹐始悟賊將至﹐鳥速之去也。卽挾眷屬狂奔﹐而賊已四面合圍﹐不得脫。天遲明﹐潛出﹐欲越橋北走﹐而寇伏於橋側﹐羣起遮攔。忽有一鳥翺翔其間﹐賊注目視之﹐鸚鵡也﹐口銜白布一幅。咸共駭異﹐疑爲神﹐逡巡久之﹐而殷氏之眾已從橋上去。賊因鸚鵡之異﹐亦不窮追。殷至光緒中尙在。

周如三﹐浙江山陰人﹐賣藥爲業。嘗與村人采藥王山﹐山有澗﹐狹而深﹐兩旁石排列如矛戟﹐止容一人入﹐而黃精紫參生其中。周解衣使同伴者縋而下﹐有所得﹐公焉。其同伴有趙某者﹐見周衣巾藏白金十餘兩﹐利之﹐乃懷其金﹐與眾俱走。已而周欲出﹐呼其曹﹐莫之應﹐窘而大號﹐亦無聞者。不得已﹐緣澗行。澗甚紆曲﹐廣狹靡定。行十里許﹐得一洞﹐外窄而內寬﹔窺之﹐若有光。入之﹐則有一蛇存焉﹐長四五尺﹐圍可五寸﹐鱗甲陸離﹐形狀頗異。悸而欲出﹐已爲蛇所見﹐因跪而告以故﹐並求寄宿焉。蛇若頷之者﹐周遂匍匐入﹐伏其側。洞中山气薰蒸﹐不雨而滴﹐又昏暗無天日﹐不辧旦暮。久之饑甚﹐見洞有一石﹐光滑如脂﹐蛇恆以舌飠舌之。意其可以療饑﹐又跪而祝曰「小人不食三日矣﹐願分君之甘。」蛇又若頷之者﹐因亦就飠舌之。石淡無味﹐然饑火頓息。如是數日﹐忽聞雷聲殷殷﹐在山之巓。蛇聞之﹐蠕蠕然動﹐未幾暴長﹐頭角崢嶸﹐不蛇而龍矣﹐騰躍欲上。周攀其角曰「龍王一出﹐某老死洞中矣。願從龍王偕出。」蛇又若頷之者。辟歷一聲﹐挾周俱上﹐俄而墜於地﹐則其村也。乃反其家。家人喧相告曰「吾以汝爲死矣。」周曰「誰言之﹖」曰「聞諸趙。」周欲詣問趙﹐而趙已至﹐披髮跣足﹐奉衣及金跪於門外﹐自述前意。問﹕「誰使汝來﹖又誰使汝言之﹖」則趙亦茫然不知也。

●卷六湖北咸寧有某氏女﹐頗娟好。粵寇之亂﹐有賊數人﹐突入其家﹐見女艷之﹐欲劫之去。其父母村農也﹐呆癡不曉事﹐謂賊曰「吾女已許嫁某村某氏子矣﹐安能從汝﹖」賊曰「易耳。吾往某村殺某氏子﹐則爾女可從我矣。」父母曰「𨿽殺某氏子﹐亦不汝從﹗」賊曰「然則並汝二人殺之﹐爾女可從我矣。」女見事急﹐從容謂父母曰「吾父母何老悖如此﹗我得嫁將軍﹐異日爲妃爲後﹐未可知也﹐豈戀此田舍郎哉﹗」又謂賊曰「我從將軍去﹐父母老悖不足與語。」父母牽女衣而哭﹐女揮手曰「兒此去大好﹐何用悲苦。然父母宜卽日他徙﹐不然地方官府知兒從賊﹐必以爲父母罪矣。」言已﹐從賊竟去。甫行數里﹐又謂賊曰「吾固許嫁某氏子﹐今從將軍去﹐異日某氏必向父母索女﹐且爲父母累。幸此地距某村近﹐宜往與訣絕。」賊從之。女平時固常至婿家﹐且爲其姑所憐愛。乃是乃徑詣其姑告別﹐且謂之曰「舅姑宜卽日他徙﹐不然地方官府知兒從賊﹐必以爲舅姑罪矣。」其姑聞之泣﹐女不顧而行。賊欲犯之﹐輒好語之曰「我固從汝﹐然須成禮﹐不可苟合。」行一二日﹐賊又欲犯之。女度父母舅姑皆已他徙﹐乃抗聲大罵曰「狗奴﹗我良家女﹐且已許嫁某氏子﹐豈從汝輩犬彘哉﹗」賊見其意驟變﹐大駭﹐尙以其貌美﹐不忍殺﹐以甘言勸慰。女罵益厲﹐自以頭觸賊刃﹐遂見害。此事余大兒婦言之﹐以不記其姓氏爲憾。余曰是無傷也﹐《明史。列女傳》所載﹐如招遠孝女﹑石門丐婦﹑上海某氏﹑六安女之類﹐皆不詳其姓氏﹐至今何嘗不炳然史策哉﹗

蘇州桃花塢有缸甏阿慶者﹝「甏」﹐俗字﹐古無之﹐《集韻》有「﹠lt﹔平瓦﹠gt﹔」字﹐蒲孟切﹐音膨﹐﹠lt﹔亢瓦﹠gt﹔屬。或卽此字﹞﹐多膂力﹐鄕裏咸憚之。有某甲與之忤﹐慶糾其黨﹐欲毆之。甲懼﹐奔告於慶之妻父﹐其妻父曰「是不可以理諭也﹐汝謹避之而已。」甲匿數月﹐偶出﹐遇慶於途﹐痛毆之。甲憤且愧﹐歸則吞生鴉片煙而死﹐鄕裏莫敢爲一言。久之﹐阿慶亦死。其子曰二和尙﹐年長矣﹐家亦小康。一日﹐自市上晚歸﹐遇甲於塗﹐呼曰「汝父殺余﹐余今且殺汝﹗」和尙大駭﹐狂奔歸家﹐遂大病﹐述所見﹐家人大具牲醴以祭之。久之﹐病始愈。逾年﹐又遇諸塗﹐歸又大病﹐家人爲焚紙錢無算﹐久之﹐病亦愈。而和尙以久病﹐遂失業﹐家亦落。一日﹐又遇諸塗﹐和尙習見之﹐亦不畏也。謂甲曰「吾今非昔比矣﹐饔飧不繼﹐生亦無味﹐顧安所得死﹖」甲曰「何不食生鴉片煙﹖」和尙諾之。至夜﹐謂家人曰「某甲教我以禦貧之計﹐吾從其教﹐已食生雅片煙矣。」家人方驚愕﹐而和尙忽跳擲號呼﹐移時竟死。

門人王夢薇言﹕其鄕先達有觀察仲公者﹐微時讀書於蒯氏之園。一夜﹐聞池中澎然有聲﹐俄一人推扉入﹐面色微﹐有須﹐向公長跪。問何人﹐則叩首曰「公勿怖﹐我乃鬼也。生前爲蒯氏僕﹐失足死池中。冥司憐我無罪而死﹐且沈淪三載﹐不求替代﹐將保我爲土地神。然仍須陽間貴人一保狀﹐故敬來求公也。」公笑曰「我一介寒儒﹐且陰陽路隔。何能爲﹗」鬼苦求不已﹐公乃取名紙書一「保」字付之﹐欣然叩謝而去。次日﹐問諸蒯氏﹐果有此僕云。後公以編修視學江西﹐攜眷屬乘舟赴任﹐守風﹐泊一山下﹐見士女往來如蟻。問其故﹐曰「此山土地神素靈異﹐今值生辰﹐故數十里內咸來瞻拜﹐此年年一盛會也。」公有子才十齡﹐聞之欲往﹐乃使數僕負之上山。至則笙歌鼎沸﹐百戲雜陳﹐觀者環立如堵墻。諸健僕擁公子直至神前﹐公子忽僕﹐口流白沫﹐呼之不應﹐掖之不起。僕知幹神怒﹐急叩首謝﹐無益。眾人曰「是非其父母來不可。」僕急歸﹐述於公。公不得已﹐具香燭與夫人登山。旣至廟中﹐仰瞻神像﹐宛然蒯氏僕也。乃曰「子非數年以前求吾作保者乎﹖今得志﹐何漠然無故舊情也﹖且孺子無知﹐有何干犯﹐而淩虐至此。其平日妄作威福可知﹐余誤保矣。」言已﹐舉手批其頰﹐神首應手而墜﹐公子頓蘇。眾愕然﹐公爲述其故﹐自是香火遂絕。

蘇州珠明寺有癡和尙者﹐蓬頭垢面﹐嬉笑無度﹐其狀類癡人﹐因以爲號也。常數日不食﹐或一日而食數日之食。冬夏衣一短布衲﹐不易亦不敝。畜一黑犬﹐跬步不離。每晨必出城﹐登楓橋﹐向西方呼吸良久而返。市中果餌鮭菜﹐任意攫食﹐食畢﹐納其餘於袖中。凡經其攫食者﹐是日利市三倍﹐故人皆樂之﹐不責直﹐亦從不予直也。若彊之食﹐則必如直而償﹐或卻之﹐則投其錢而去。好與兒童嬉﹐袖中物輒分給之﹐亦有索之而不與者﹐莫測其意也。又能醫人﹐有病者招之輒往﹐或不往﹐則病不治矣。有陸某病瘵﹐羣醫束手﹐乃延之診治﹐比至﹐已死矣。和尙熟視大笑﹐急索筆﹐書一方云「泰山石一片﹐蟠桃仁二十粒﹐扶桑木一株﹐用黃河水煎。」眾難之﹐和尙又大笑﹐索火焚之﹐以其灰和茶灌死者口中﹐須臾卽活﹐病若失。其醫他人﹐用藥悉類此﹐皆燒灰和水飲之也。一日﹐至日失不起。寺僧異之﹐窺其戶﹐異香滿室﹐入視﹐則已圓寂矣。舁之﹐輕如蟬翼。其所畜黑犬尋亦死。

俗謂懸物曰弔﹐湯臨川《牡丹亭》曲曰「髙弔起文章鉅公。」則明人已然矣。因而以縊死爲弔死﹐其字實當爲「﹝C023﹞」。《玉篇》了部﹕﹝C023﹞﹐丁了切﹐懸物貌。丁了切﹐其音如鳥﹐與弔略殊﹐然亦一聲之轉。《廣韻》上聲有蔦字﹐都了切﹐讀如鳥﹐去聲。有蔦字﹐多嘯切﹐讀如弔。然則了亦可讀如弔矣。相沿旣久﹐遂莫能攺。河南省城有所謂老弔爺者﹐縊死鬼也。其人姓張﹐名子和﹐生時以賣布爲業。一日﹐負布數匹﹐售之於市﹐爲賊所竊﹐憤而縊死。死後頗著靈異﹐縣中捕役奉以爲神﹐尊之曰老弔爺﹐爲之立廟。凡捕盜賊不得﹐得禱之﹐輒有應。其始惟詳符縣有廟﹐後中牟縣捕役禱而應﹐因亦立廟。余親家翁樊玉農觀察曾宰中牟﹐其長女卽余長子婦也﹐時尙幼﹐曾往觀之。神像髙才二尺許﹐立而不坐﹐手執雨傘﹐背負布數端﹐宛然一市井中人也。祥符有富民某姓者﹐生一兒﹐雇村婦乳之。婦負兒出遊﹐俄失兒所在﹐大索不獲。聞於官﹐官命役蹤迹之﹐亦竟杳然。役禱於老弔爺﹐出而有鴉噪於前﹐若相導者﹐因祝之曰「爾果神歟﹐請止。」鴉卽止。又祝之曰「爾果神歟﹐請飛。」鴉卽飛。乃隨之行﹐至城外一處﹐鴉集於地而噪。就其地發之﹐則兒屍存焉﹐斷而爲八矣﹐然莫知爲何人所賊。禱於神﹐神亦不復指示。時村婦已去﹐久之﹐復入城言於其主曰「殺兒者﹐卽吾夫也。吾夫素無賴﹐頻向我索錢﹐未滿其欲﹐因促我歸。我戀所乳兒﹐未忍言去。夫憤怒﹐乘我不覺﹐抱兒去﹐殺之也。」於是官逮其夫至﹐訊之﹐如婦言﹐乃論如律。婦誠愚﹐豈懵然不知殺人之必償其命歟﹖殆亦若有使之者矣。樊和气﹐湖北鹹寧人﹐余大兒婦之再從兄女也。其父名希森﹐以財雄於鄕。咸豐二年﹐粵寇至﹐希森全家遷居省城中。俄而賊圍省城﹐時和气甫十三歲﹐父素所憐愛﹐謂之曰「吾全家無脫理﹐汝年幼﹐可偕僕媼輩逃匿。吾止汝一女﹐無俱死也。」和气曰「父言誤矣。父母止我一女﹐祖父母不止父一子乎﹖父宜亡去﹐存先人血食。一家細弱﹐俱宜早死﹐免爲父累。父乃命我逃匿﹐設不幸落賊手﹐人必曰『樊氏女爲賊所得矣』﹐此言父豈樂聞哉﹗」已而賊圍益急﹐城且旦夕破﹐舉家和藥以待。及城陷﹐父將飲之﹐和气奪其藥去﹐而謂其母曰「此母與兒輩所宜服也﹐兒請先母嘗之。」言已﹐卽舉藥一引而盡﹐曰「此藥甘如飴耳。」諸婦女亦有飲者。俄聞賊已封刃﹐且傳僞檄安民矣﹐乃各以藥解之。諸婦女皆蘇﹐惟和气最先飲﹐毒深不可救﹐竟死。時倉卒不得棺﹐乃納其屍於櫥中﹐而埋之屋後積灰之下。未幾賊至其居﹐舉家分散﹐各不能相顧。賊退﹐始先後歸其家﹐男婦數十人皆幸無恙﹐獨和气死耳。因復入城﹐至故所居﹐發積灰求之。其櫥固在﹐啟之﹐屍尙未腐﹐面色如生﹐乃具衣衾攺斂之。其手足猶可屈伸﹐惟腰間若有微創﹐蓋先時納屍櫥中﹐誤傷之也。然人𨿽見之﹐慮其母傷悼﹐亦不以告。久之﹐和气見夢於其母曰「兒本仙女﹐死仍爲仙。今在杏花仙女處﹐甚安樂﹐惟腰間微覺痛楚﹐亦無大苦﹐母勿念也。」母覺以語人﹐不解腰痛之故﹐人始以所見告﹐益信夢之非妄矣。

大兒婦樊氏言﹕其家庖人治一鱉﹐已以箸夾其頭﹐將斷之﹐忽其尾間又出一物如頭然。庖人詫曰「豈此鱉有兩頭歟﹖」彊納入之﹐復以箸夾其頭﹐頭出而尾間物亦出。庖人大怪之﹐乃曰「吾熟爾於釜中﹐看爾有何怪異﹗」及熟而剖之﹐則中有一人焉﹐其狀如老翁﹐須眉宛然﹐頭戴風帽﹐身披氅衣﹐但不見其足耳。僕媼輩傳觀之﹐兒婦時尙幼﹐亦取視焉。𨿽已幹臘﹐尙可把玩。或語庖人曰「此鱉寶也﹐生得而畜之﹐則可以盡得天下之寶矣。」庖人乃大悔。

髙君者﹐與臨平周氏有連﹐余昔寓臨平﹐屢見之。人以其行七﹐呼爲七先生﹐忘其名矣。喜食鱧魚﹐每使其子婦手治之。一日﹐其子婦治一鱧﹐未奏刀﹐而鱗間血溢出﹐詫曰「此鱧有異﹐吾未之見也。」及熟而進之﹐以其異告﹐勸翁勿食。髙殊不之信﹐笑曰「魚必有血﹐此何足異﹖」竟食之。是日遂死。按鱧魚首有七星﹐亦名七星魚。道家以雁爲天厭﹐犬爲地厭﹐鱧爲水厭﹐是爲三厭。髙君喜食鱧﹐卒以隕命﹐可不戒歟﹗

蘇州閶門內有屋一區﹐浙人唐氏僦以鬻繒帛。余妻昆弟之子姚谷孫與其事。一夕﹐與同業某氏子夜話頗久﹐覺有饑意﹐乃攜雞卵數枚欲就廚下熟而食之。甫出戶﹐而所執之燭驟滅。是屋素著怪異﹐谷孫習之﹐亦不畏也﹐笑曰「豈其鬼歟﹖」呼某氏子復以燭來﹐及至廚下﹐而燭又滅。谷孫曰「汝能滅之﹐我不能然之歟﹖」乃與某氏子各執一燭﹐且各藏火種﹐此滅則彼然﹐彼滅則此然﹐屢滅屢然﹐竟煮熟雞卵﹐食之而返。又小倉口一屋﹐亦有怪異。余嘗僦居之。余長子紹萊與女婿許子原同臥一室中﹐夜深不寐﹐偶思得食。是日適有祀神之雞﹐𨿽已啟毛取血﹐未熟也。乃就窗外短墻上一小火鑪﹐置鐺於上﹐入雞其中﹐敲石取火﹐束薪蒸而然之。兩人皆不習爨烹﹐久之不﹐而意亦倦﹐抽薪滅火﹐仍歸就枕。俄聞窗外有扇聲﹐又有薪柴爆裂聲。慮火未盡滅﹐或致上炎﹐偕出視之﹐則鑪內初無一星之焰﹐而鐺中已鬻然沸矣。發而觀焉﹐雞已爛熟可食。初不知其所由﹐姑取而飽食﹐竟無他異。余謂此必狐魅爲之﹐非鬼也。

河南中牟縣民間一女子﹐生而兩目與人異。其瞳子旁有白痕一綫圍之﹐自幼能見神鬼。甫能言﹐卽言空中某神人過﹐某仙人過。人𨿽不之信﹐然以某神某仙之名非童犀所能知﹐亦頗異之也。五六歲時﹐卽能爲人醫病﹐久之其名大盛﹐延請之者無虛日。其治病也﹐不切脈處方﹐隨意以一艸一果食之。或使人入市買藥物少許﹐所買藥皆人所常用之品﹐且所值不過一二十錢﹐而病人服之﹐無不瘳者。一時哄然﹐以爲神醫。然不受謝﹐或以食物遺其父母﹐少則受之﹐多亦不受也。自言不能過十八歲﹐如期果無疾而卒。其人蓋在道光初年﹐惜談者失其姓氏也。

湖北有某媼者﹐乳醫也﹐俗謂之收生婆﹐其始亦與他媼等。一日﹐偶於田間拾得死人手一﹐攜歸供奉之﹐嗣後其術益神。凡有召之者﹐或卽時而往﹐或遲之又久而往。其至也﹐必適屆其婦產時﹐未嘗早至以待﹐亦未嘗有不及也。一入其門﹐卽知所生之爲男爲女﹐百不一爽。亦有呼之而不至者﹐則此婦必危矣。所至不索重酬﹐然竟以此起家。年八十餘而卒。其晚年不輕爲人收生﹐有難產者召之﹐猶時爲一往。

楚人有梅姓者﹐官於中州。其妻將產﹐使人召收生媼﹐媼至﹐見一婦待於中堂﹐服飾甚艷﹐戴花滿頭﹐責媼曰「來何遲也﹗人家何等大事﹐汝乃遲滯如此乎﹗」媼惶悚謝過﹐乃命入房視產婦。而婦產頗不易﹐久之﹐勢甚危殆﹐媼曰「事至此﹐恐不可爲諱矣﹐宜請主婦來。」其家人曰「產者卽主婦也﹐吾家安得更有主婦﹗」媼曰「待我於堂﹐且責我遲滯者誰歟﹖」家人聞之皆大駭異﹐謂無是人。媼不信﹐徧索之﹐果無有。已而其婦竟卒。後有知者﹐曰「舊有朱姓居此屋﹐其婦以產難卒。」據媼所見﹐與朱氏婦形狀相同﹐殆必其鬼矣。豈以產難卒者﹐亦如縊鬼溺鬼之求代歟﹖

楊某﹐山西人﹐官於貴州。有一妹﹐庶出也。妹甫生而所生母死﹐育於其母。幼而明慧﹐父母皆奇愛之。父臨終謂某曰「必善視此妹。」母臨終亦謂某曰「此女𨿽非我所生﹐我愛之逾所生。汝必善視之。」某承父母遺意﹐遇此妹甚厚。其妻頗賢﹐待小姑亦甚厚。女美而且才﹐家中事悉女主持之。已而其妻死﹐繼室亦賢﹐仍以內政讓女。女年已長矣﹐某擇配良苛﹐凡有求娶者﹐某視之﹐輒曰「非吾妹偶也。」因循久之﹐未得其人。而其繼室又死﹐未幾﹐又續娶一婦﹐婦不能如前兩人之賢﹐輒怏怏曰「柰何以小姑主家政﹗」然不敢公言於其夫。女知之﹐乃往往托疾﹐有以家事關白者﹐推以與嫂。如是年餘﹐家中事悉決於嫂矣。然兄之飲食衣服﹐女尙手自料理。嫂意不樂﹐自是家庭間小有口舌﹐女鬱鬱成疾。是時女年幾三十矣﹐某急欲爲擇婿﹐終以未得其人﹐迄無成議。某偶於役於外﹐聞女疾甚﹐馳而歸﹐則女已死矣﹐乃撫膺大慟曰「吾父遺言謂何﹖吾母遺言謂何﹖吾妹死﹐吾何面目見父母地下乎﹖」痛哭歐血﹐未數月﹐亦死。余謂此君推父母之遺意以愛其妹﹐可謂孝且弟矣。然不能早爲擇婿﹐使有所歸﹐則愛之而不知所以愛之﹐適所以死之﹐𨿽以身殉﹐奚益焉﹖惜哉﹗

孟縣貞女﹐不知其姓氏﹐故援《明史》招遠孝女之例﹐以縣名冠之。自幼許嫁某氏子﹐未嫁而某氏子卒。貞女年甫十四﹐請於父母﹐欲往。父母不許﹐固請不已。其叔父曰「柰何吾家有此貞女而不成其志﹖」力勸其父母許之﹐遂如夫氏。舅姑皆不欲﹐其舅猶以婉言遣之﹐姑則出惡聲焉。貞女痛哭不肯反。其夫之叔父曰「柰何吾家有此貞婦而不成其志﹖」力勸其舅姑畱之。姑遇貞女虐﹐饑寒不之卹﹐而役之如婢妾。冬日手足皸瘃﹐而操作不倦﹐無怨言。姑以其勤愼﹐稍憐愛之﹐然役之如故。有夫弟才八九歲﹐女視之猶弟也。未幾﹐舅姑相繼死﹐女主家政﹐喪祭皆以禮。及服闋﹐夫弟年十六矣﹐女卽爲之娶婦。婦至﹐亦頗婉娩﹐女每事必教導之﹐且曰「不久當以家政付娣。」新婦曰「我年幼無所知﹐仍當歸姒。」女曰「未亡人數載以來﹐心力交瘁﹐此後餘生無幾。爾夫婦不當代我勞乎﹖」自是女稍稍謝去家事﹐日事縫紉﹐一衣一襦﹐皆新作之﹐然悉以布﹐無寸錦尺帛焉。旣畢﹐乃歸其母家。先是﹐女間一歸寧﹐未暮必反﹐母畱之宿﹐辭以舅姑﹔及舅姑死﹐辭以家事。又其歸也﹐惟居母所﹐𨿽兄弟之閾﹐不履也。至是乃徧詣其伯叔兄弟﹐畱連數日而還。其叔父使人遺以紅糸由一端﹐傳語曰「叔氏問姑娘使得否﹖」女大喜﹐受之﹐亦傳語曰「敬謝叔父﹐使得﹐使得。」俗語以可用爲使得﹐亦莫之異也。還至夫氏﹐與小郎夫婦言家事甚悉。其夜﹐著所制衣襦﹐以叔父所遺紅糸由自縊。甫就縊﹐卽見其舅姑至﹐又偕一少年至﹐曰「此爾夫也。」已而又有長老數輩至﹐室中無慮數十人。俄而中澑井竈之神悉至﹐社公亦至﹐皆力阻之。砰然一聲﹐懸絕於梁﹐女墜於地。小郎夫婦聞聲趨至﹐破扉而入﹐見狀大驚﹐急扶女起﹐則已蘇矣。夫婦厥角痛哭﹐請毋死。女慰之曰「我不死矣。」乃述所見﹐曰「神鬼皆阻我﹐我豈得死哉﹗」因解衣就寢﹐達旦晏然。次日﹐女大治酒食﹐祭其先﹐並中澑井竈一一祭之。人問故﹐曰「謝其也。」其夕﹐竟縊而死。疑已以必死之故祭告鬼神﹐故鬼神亦不復阻之矣﹐年二十有二。其叔父遺以紅糸由﹐大有王炎午生祭文山之意。使與死同音﹐使得者﹐死得也。於是一縣轟然﹐歡其貞烈﹐孟縣令實親臨其喪云。

江夏朱云舫敏中﹐元配早死﹐有一子四女﹐繼室以龍氏。龍氏女在室時﹐夢有婦人至其前﹐呼之爲妹﹐意若甚暱。龍固不識也﹐私計此人何以妹我。婦人已若覺之﹐笑曰「妹不知歟﹖吾儕姊妹也。今有事相托﹐請從我一行。」乃與偕往﹐房櫳曲折﹐且經由爨室﹐始至一處。有嬰兒臥牀上﹐婦撫之而謂女曰「此妹之子也﹐宜善視之。」覺而異焉﹐不以告人。夢之次日﹐而朱氏之媒至﹐竟歸於朱。成禮逾月﹐始履行其屋﹐由爨室至最後一屋﹐宛如夢所歷。入之﹐則前妻所生子及乳媼在焉。蓋以正屋方娶新婦﹐故移此耳。女憬然悟夢中所見﹐必前妻也﹐命移兒至己所臥室﹐撫愛之無異所生。後女竟無出﹐前妻子亦善事之。餘外姊適周氏者之長女﹐歸嘉興張少渠大令爲繼室。張初娶丁氏﹐生一子一女。周旣歸張﹐數月﹐忽夢見一婦人﹐衣紫色衫﹐向己肅拜﹐曰「諸事奉托。」問夫人何人﹐曰「我丁氏也。」周頓悟爲張之前妻﹐驚而醒﹐覺帳外如有人。搴視之﹐則其人猶立牀前﹐果衣紫色衫﹐了了在目。周懼而呼﹐遂不見﹐蓋亦以所生子女爲托也。所異者﹐其所著紫色衫固尙在篋中﹐周亦嘗著之。人死而有鬼﹐宜也﹐衣服猶在﹐豈亦有鬼﹖意者凡物有形質﹐必有精气﹐鬼固得攝其精气以去邪﹐抑或幻作是形以取信於人邪﹖

余家有傭媼何氏﹐天津人﹐言其鄕間一巨家將築室﹐集人夫治地﹐何媼犬兄之子與焉。掘得一銀盆﹐其大如﹐爭欲得之﹐遂至喧哄。聞於主人﹐主人曰「此我地也。地上地下﹐皆我之物﹐汝曹何與焉﹗」眾乃不敢爭。主人攜歸﹐權之﹐重五十兩﹐命匠之﹐而分與治地者﹐人得二兩有奇。何媼夫兄之子亦受所分而歸﹐俄而大病﹐醫療月餘﹐𨿽幸不死﹐而所分之銀盡矣。何媼每舉此事以戒其儕輩曰「分外之財﹐得之無益﹐勿妄求也。」

余大兒婦樊氏言﹕其二伯母體弱多病﹐恆在牀褥﹐年四十九時﹐大病已死矣。眾人欲爲具含斂﹐而其子坐牀頭﹐手持其帳﹐不使人得近之﹐有言已死者﹐輒大怒。眾人始以孝子哀痛﹐不忍奪之。繼以死且竟夕﹐而絞糸今衾冒一事未具﹐懼不成禮﹐力勸其子﹐卒不可奪。遷延至於旦﹐而死者竟蘇。旣蘇﹐命亟焚紙錢﹐以犒輿丁。眾共駭異﹐環而問故﹐曰「舅姑送吾回也。」時其舅姑死久矣﹐問其詳﹐乃曰「吾頃如夢中﹐至一處﹐舅姑皆在焉。棟宇髙峻﹐僮奴甚眾。舅姑見吾至﹐皆詫曰﹕」汝安得遽來此﹖宜速歸﹗『吾曰「新婦旣來此﹐當奉侍舅姑﹐尙何歸乎﹖』舅姑皆不許﹐舅言猶和婉﹐姑色甚厲﹐並操杖逐之曰﹕」不去且杖爾﹗『舅曰「且勿﹐且勿。』與姑不知作何語﹐姑乃入房﹐攜藥一丸出﹐命吾吞之﹐曰﹕」今可去矣。『吾徘徊未知所從﹐出聞舅呼陳榮。陳榮者﹐故樊氏奴也。及至﹐與生前無異﹐舅命陳榮以轎送吾歸。吾從陳榮出﹐果有轎﹐乘之而行。甫望見家門﹐而舁者遽釋肩﹐啟簾幕﹐呼吾出曰「至矣﹗至矣﹗』吾自門外行至此﹐甚疲憊。今舁者當尙在門外﹐故宜以紙錢犒之也。」聞其口中尙有藥香﹐數日後其病竟愈。眾人因問其子何所見而知爾母不死﹐其子亦不能言也。眾曰「大病不死﹐其壽殆未可量。」然至明年又病﹐未幾竟死﹐死而其子亦不復力持之矣。乃知往歲實鬼神使之也。然死而復生﹐生一年而復死﹐亦似無謂。大兒婦曰「吾伯母靑年守節﹐五十歲時﹐親友皆上壽﹐且爲詩文表揚之。」鬼神殆欲以此稍酬其苦節歟﹖又言其死時亦頗有異。是日天適微雨﹐侍疾者偶言及之﹐其伯母曰「吾宮中不雨也。」問何謂宮中﹐曰「吾亦不知何宮﹐但覺屋甚髙大﹐與常制異。且左右侍者皆宮妝﹐疑非民間閫閾也。」眾以爲將死妄語耳。乃數年後﹐其母病且死﹐語人曰「姑娘至矣﹐所從宮妝女子甚眾。」其云姑娘﹐卽謂伯母也。初﹐其伯母甚孝﹐頻以食物饋其母。及死﹐家人祕不以告﹐歲時仍饋食物﹐其母老耄﹐竟不知女之已死也。乃瀕死見其女﹐果如所云﹐亦可異矣。余舅氏姚平泉先生《瓶山集》有《悼三女叔蘭》詩云「易遷宮裏題名在﹐灑淚遙天隔絳霄。」自注云「夢女來言﹐以節烈故﹐名列仙籍。」豈節烈婦女當居易遷宮歟﹖按葛洪《枕中書》有云「童初之府﹐易遷之宮。」不言爲婦女所居。然舅氏博極羣書﹐必當有本﹐惜不及一問之也。

寶應某氏婦懷孕將產。產之前一日﹐其夫適自外至﹐以洋錢四十授婦﹐婦隨手置之枕邊。已而婦生男﹐其夫大喜﹐次日語婦曰「吾夫婦年逾四十﹐今始得子﹐宜大治湯餅。晚日之洋錢何在﹖可仍付我﹐爲兒作三朝。」婦探枕邊﹐則無有矣。大驚﹐徧索不得﹐計室中無他人﹐惟產兒時有收生媼坐牀頭﹐必其所也。召媼問之﹐媼力辯﹐且曰「我誠竊歟﹐我當爲雷擊死﹗我不爾竊﹐爾誣我竊﹐則爾所生子不出三日死。願明神鑑之。」某夫婦以媼言切至﹐亦不之疑。三日洗兒﹐仍召媼與其事。及媼去﹐兒啼不止﹐至暮竟死。夫謂婦曰「果誣媼矣。」婦大悔恨﹐抱死兒而哭。俄而晦冥﹐雷雨驟至﹐辟歷一聲﹐懷中兒活﹐而媼死於門外﹐洋錢在手。其爲媼所審矣﹐然尙未知兒死由媼。及爲兒易衤戔衤席﹐則一鍼存焉﹐兒臍尙有漬血。乃悟媼洗兒時﹐納鍼臍中﹐徐徐入之﹐殺兒以應其誓也。媼狡且很如是﹐宜其爲雷所誅哉。觀此等事﹐不可謂天道遠也。

嘉興朱氏婦﹐錢唐許氏女也。婦頗賢淑﹐家人皆憐愛之。成婚未久﹐卽大病﹐有鬼附之﹐一男一女﹐乃兄妹也。言婦前世爲其兄之妻﹐有憾於其妹﹐誣以不貞。兄信之﹐詬其妹﹐妹無以自明﹐縊而死。已而兄知其誣也﹐悔之﹐亦縊而死﹐故兄妹同來索命也。朱氏盛設酒食以享之﹐爲焚紙錢﹐爲作佛事﹐鬼竟不可。或責鬼曰「此婦前生不賢﹐今生則固甚賢也。汝曹不索其前生之命﹐而索其今生之命﹐何歟﹖」鬼曰「吾訴之神明﹐展轉申請﹐俟神明見許﹐始來索命﹐故遲至今生也。」曰「然則何不索之於在室之時﹖」鬼曰「彼在室時﹐不得於其嫂﹐大受磨折﹐此亦神明所以示罰﹐故我不遽死之也。今來汝家﹐乃大安樂﹐我不能再遲矣。」於是婦極委頓﹐病至月餘﹐無復人狀。有一媼者﹐其乳母也﹐憐之﹐每夜必伴婦宿。鬼輒批其頰﹐頰腫痛﹐且潰爛﹐乃不敢與同處。如是久之﹐婦竟死。余家有傭媼﹐舊傭於朱氏﹐實親聞鬼語云。

唐西勞氏女許嫁而其夫死﹐遂守貞不嫁﹐長齋奉佛﹐足不及閾外﹐親黨咸嘆美之。至三十餘歲﹐忽有鬼附其身﹐自言「生前爲某氏婦﹐勞女乃其夫兄之子也。吾寡居﹐病鼓脹﹐乃誣我爲私孕﹐昌言於族人﹐迫吾嫁。吾見逼奪﹐雉經而死﹐今來索命耳。」又謂女曰「汝十餘歲時曾病鼓脹﹐憶之乎﹖此吾所爲也。吾寡婦病鼓脹則爲私孕﹐汝室女亦私孕乎﹖汝若嫁人﹐吾必使汝以產難死。今汝旣不嫁﹐吾仍使汝以鼓脹死。」後果如其言。或謂前志有之﹐敵惠敵怨﹐不在後嗣﹐況在來世。乃佛言眾生造業﹐有現報﹐有生報﹐有後報。生報者﹐今身造業﹐後身受之也﹔後報者﹐第二第三生受之也。然則苟種業根﹐必有業報﹐𨿽於無量世中流轉生死﹐而業結牽纏﹐終不相捨。噫﹗亦甚可畏矣。又按《婆沙論》云﹕有一屠兒﹐七生以來常屠﹐七生以前曾施辟支一食﹐故七生不墮惡道。然此人七生以來所作屠罪之業﹐過七生已次第受之﹐無有得脫﹐善惡俱爾。以是言之﹐此女前世之惡旣有惡報﹐今生之善仍當有善報﹐但人不得見耳。

咸寧人呂某﹐有兩兄﹐極友愛﹐俱前死。呂忽夢至一處﹐見堂上列長幾二﹐兩兄皆就幾上治事﹐簿書堆積﹐似甚茫遽者。有一神﹐赤髮顏﹐手執筆﹐跳舞於前﹐若俗所畫魁星之像。正旁皇間﹐兩兄已見之﹐曰「汝何得來此﹖家中止汝一人矣﹐何得來此﹖」乃起至神前﹐若有所訴。神始不允﹐兩兄力言之﹐乃首肯。兩兄遽麾之出曰「汝增壽一紀矣。」遂寤﹐果逾十二年而卒。異哉﹗使非兩兄力言﹐此夢遂不醒歟﹖彼執筆而舞者﹐何神也﹖呂君與樊氏有舊﹐余大兒婦樊爲餘言之。余戲曰「此必南斗之神也。魁爲北斗第一星﹐此神似魁星﹐而赤髮顏﹐南方之色也﹐則爲南斗神無疑。南斗注生﹐宜呂君之益算也。」門下士司馬晴江言﹕其伯曾祖宜亭公諱驤﹐江寧諸生﹐少任俠﹐有膂力。曾館於揚州一鹽商家。商有聽事﹐頗宏廠﹐而終歲扃其戶﹐言有鬼物﹐不可啟。公曰「試辟之。」商不可﹐彊而後從之。公令以大盆實米﹐畫八卦於上。是夜﹐公身坐米上﹐手執《周易》一卷﹐案頭燃巨燭﹐置匕首二。夜將半﹐其左楹有聲如裂帛。審視之﹐有人長寸許﹐蠕蠕然動搖於楹下﹐寢搖寢長﹐俄長至丈許﹐紅袍烏帽﹐行近案側﹐燭光驟暗。公以匕首指之﹐輒稍卻﹐已而復前﹐指以匕首﹐卻如初。前卻者三﹐乃退至楹下﹐仍縮小至寸許而滅。公以匕首插地﹐識其處﹐還坐米上讀《周易》﹐終夜不復有見矣。翌日﹐命人就所識處掘之﹐得朱棺一﹐有題字﹐不可辧。商欲焚之﹐公不可﹐令覓地遷葬﹐爲文祭之﹐其宅以安。司馬秀谷鐘﹐乃晴江之伯父也。弱冠卽以畫名﹐山水﹑人物﹑花鳥﹑魚虫﹐下筆輒有生趣。道光中﹐頗見重於公卿間。嘗畫麻姑一幅﹐其母韓宜人愛之﹐遂懸之室中。室逼仄﹐卽懸於臥榻旁﹐下置溺器﹐亦弗畱意也。俄而韓病鼻衄﹐血出如注﹐三晝夜不止﹐勢甚危。其戚許云章言北山有孫明秀者﹐精奇門之術﹐乃卽使許詣孫占問吉凶。孫布式已﹐曰「病𨿽危﹐無傷也。病者牀前有神像一幀﹐宜送禪院供奉﹐則病自愈矣。」許歸以告﹐僉謂閨闥中無他神像﹐惟此麻姑﹐懸之已久﹐初無他異﹐且移奉禪院﹐亦非所宜。許曰「何不火之。」乃如其說﹐付之火﹐火焰中有靑气一道﹐直衝霄漢﹐逾時始散。其明日﹐韓病良已。金陵永福庵一老僧曰長齡﹐其俗家在鼓樓北之老菜市。自幼好勇斗狠﹐與裏中無賴子遊﹐父母弗能禁。曾爲聘某氏女爲妻﹐堅不欲娶﹐父母彊之﹐始成婚。合巹之夕﹐逾墻逃去﹐竟不復歸。無何﹐以酗酒殺人亡命於外﹐遂削髮爲僧。後事解﹐潛歸故里﹐住永福庵﹐家人不知也。其婦自夫之出亡﹐恆鬱鬱﹐遂成疾﹐久之且死﹐乃語翁姑曰「婦病入膏肓﹐無復生理﹐願延僧作佛事﹐資冥福﹐𨿽死不恨。」翁姑憐而許之﹐卽爲延永福庵之僧。僧至﹐始知卽其子也﹐令還俗﹐不可。使與婦見﹐婦取指上區環擲以與僧曰「此汝家聘物﹐仍還汝。妾與汝無夫妻情﹐然死守空帷﹐自謂無負於汝。妾死後﹐當爲誦《大悲懺》四十九日。」又謂舅姑曰「請以婦柩停永福庵中。不從所請﹐死必爲祟。」越日竟死。舅姑懼其爲祟﹐如所請﹐停柩於庵之西廂。閱數月而僧病﹐羸瘦日甚。庵中舊傭一人﹐司香火﹐俗呼之曰道人。一夜將半﹐風雨淒淒﹐道人聞西廂門忽啟﹐潛窺之﹐見一少婦循廊下﹐入僧所居室。道人疑僧所匿也﹐急奔捉之﹐婦忽不見﹐乃知其非人﹐驚而僕地﹐逾時始蘇。遂以告僧﹐且詰其故。僧亦不諱﹐言「吾婦每夜輒出﹐與吾合﹐吾病固以此也。」道人曰「是不難。」乃用石工之墨繩於柩上縱橫彈之﹐每一彈﹐柩內輒有聲如裂﹐遂不復出﹐僧疾尋愈。及粵寇之亂﹐金陵不守﹐僧去遊淮揚間。亂定復返﹐而庵已毀﹐乃住鼓樓之善司廟。同治三年﹐尙有人見之﹐年八十矣。

木工石工所用之墨綫﹐古謂之繩墨﹐《記》云「繩墨誠陳﹐不可欺以曲直」是也。然權衡規矩﹐皆不足辟邪﹐惟木工石工之墨綫﹐則鬼魅畏之﹐其故何也﹖邪不勝正也。《管子。宙合篇》曰「繩扶撥以爲正。」東晉《古文尙書》曰「木從繩則正。」《淮南子。時則篇》曰「繩者﹐所以繩萬物也。」髙誘注曰「繩﹐正也。」鬼魅之畏墨綫﹐畏其正耳。慈溪西門外曾有僵屍﹐夜出爲人害。一夕﹐有木匠數人登城﹐隱女墻窺之﹐果見棺中有僵屍飛出﹐其行如風。匠人伺其去遠﹐乃至其處﹐以墨綫彈棺四周﹐復登城觀其反。俄而僵屍還﹐見墨綫痕﹐不敢入﹐徘徊四顧﹐如有所尋覓者然。俄見城上有人﹐踴躍欲上。眾匠急以墨綫彈女墻﹐屍遂不能上﹐相持至天明﹐僕於地﹐乃共焚之。

金陵小倉山後有大悲庵﹐亂後屋宇撓﹐惟前殿與後樓存。有吳生者﹐失其名﹐貧且孤﹐館其中﹐日則於殿上授徒﹐夜則宿於樓。其徒皆村童﹐輪流爲執爨。庵久無僧﹐師徒外無他人也。樓左右皆山﹐山中固多荒冢﹐每夕陽西下﹐暮色蒼茫﹐恆見白衣人往來松下。吳妄意白者金象﹐疑有藏金﹐伺之。知自一棺中出﹐因托故早散諸徒﹐袖斧而往。乃斧未及棺﹐而棺中白衣人已出﹐則僵屍也。大驚卻走﹐屍從之。吳意僵屍不能逾溝﹐走坎科處避之﹐而屍逾坑越谷如履平地。吳窘甚﹐奔還﹐庵門未及掩﹐而屍已及。吳急走﹐上樓而僕。明日諸徒咸集﹐而師不出﹐乃入視之﹐將及樓﹐見一白衣人僵立於梯﹐駭而出走﹐告其家。於是聞者畢至﹐以長竿縛帚撲之﹐乃倒﹐面如生﹐惟毛毿毿長寸許。眾以稱錘壓其胸﹐懼其復起也。登樓視吳﹐則僕於牀前﹐口吐白沫﹐胸間猶溫﹐以姜湯灌之﹐始蘇。詰得其故﹐乃曰「君眞大幸也。」意者僵屍艱於登陟﹐竭蹶半夜﹐甫及梯半﹐而天已明﹐陽气浸盛﹐故僵立不能動耳。吳遂導眾至所出之棺﹐眾皆知之﹐曰「此某甲之子也。」往告之﹐甲乃返其屍於棺﹐聚薪蒸而燔之。逾數月﹐吳亦物故。或問甲﹕「爾子何乃衣白﹖」甲曰「吾夫婦年逾六十﹐止此一子。此子死﹐族中又無可嗣。念身後竟無成服者﹐故預以白衣斂之也。」

鄭和軒﹐江寧人﹐習申﹑韓家言。有妾某氏﹐頗有姿首﹐鄭甚嬖之。就館睢寧縣﹐攜妾俱往。署西齋固多狐﹐妾偶言及之。其夜﹐夢一少婦﹐美而艷﹐微有慍色﹐詣榻前﹐責其言語不謹﹐觸犯忌諱﹐曰「不薄懲之﹐奚以禁其後﹗」以手拂其面﹐微哂而去。妾驚寤﹐亦無所苦。明日窺鏡﹐則左額上有爪痕五﹐靑黑色﹐百計治之﹐不能去﹐心殊怏怏。會居停主人解任去﹐鄭亦他就。越五年﹐又受睢寧令之聘﹐仍攜妾往居。匝月﹐復夢前所見少婦﹐視之而笑。妾求去其瘢﹐婦笑曰「諾。」及旦﹐爪痕如故也。妾陰念旣已許我﹐必不我紿﹐乃置淨水一盂﹐於西齋焚香拜禱之。三日後﹐取水面﹐其痕果應手而滅。

周某者﹐江南督標騎兵也。嘗從一武弁至古北口外﹐宿旅店中。其地山深林密﹐地僻人稀﹐每多虎狼。日落之後﹐人無敢出者﹐而周不知也。晚飯畢﹐出門便旋﹐久而不返。店中故畜猛犬數頭﹐日以鐵鎖鎖之﹐及夜放犬﹐主人必徧告諸客勿出戶﹐爲犬噬。武弁聞之﹐呼周﹐始知其外出。主人駭曰「此何時﹐尙外出歟﹗得勿爲虎所食乎﹖」乃悉集其徒﹐秉炬火﹐持器械﹐往尋之。甫出門﹐見周俯臥於地﹐虎踞坐其股。眾皆驚﹐欲擊虎﹐則恐傷周。虎忽起立﹐以舌舐其項﹐眾始擊之﹐虎一躍而去。眾舁周入店﹐血淋漉﹐僅一息存﹐以藥敷之﹐幸不死。而自此項後骨外露﹐﹠lt﹔齒﹠gt﹔如鋸齒然﹐皮肉不存﹐毛髮不生矣。

徐州睢寧縣北門有玄武廟﹐相傳建自明時﹐廟久圮﹐僅存一殿﹐亦無僧也。道光丁未夏﹐有鄕間甲乙二老﹐負薪入市﹐旣售同歸。至北門﹐小憩風於城下﹐就地酣眠。逾時甲醒﹐失乙所在﹐而擔纏皆存。疑其如廁﹐久之不至﹐遂往尋之。至廟中﹐見殿前有血迹﹐仰視﹐則乙在空中﹐其腹黏著屋椽﹐初無所維系﹐而不墜落。大驚﹐奔聞於官。官至﹐飭役下其屍﹐眾議以梯升﹐而屍忽墮﹐驗之﹐則胸已洞矣。知其上必潛伏怪物﹐發視其笮﹐無所見。官無如何﹐姑命甲還告其家。時日方午也﹐俄濃云四合﹐雷聲殷然﹐須臾大雨驟至。忽發一迅雷﹐殿上棟折榱崩﹐有黑物從電光中飛去﹐雨卽止。未幾﹐有自城外來者﹐言距城七里震死一蝙蝠﹐大如牛。乃知殺乙者﹐卽此物也。

咸豐癸丑歲﹐粵寇陷金陵。有鄧某者﹐江寧將軍印房吏也﹐自城中逃出﹐而其子陷賊中﹐受僞職﹐鄧不知也。其後大軍圍城﹐賊勢窮蹙﹐有自賊中出者﹐以告鄧﹐鄧乃寄書於其子﹐速之出。子得書﹐將歷年所得金銀﹐分裝四壇﹐埋舊所居屋中﹐覆以巨磚﹐暗立標記﹐遂亡歸其父。未逾月城復﹐鄧恐子所埋金爲他人得﹐急與其子入城。至家﹐見屋宇如故﹐埋金處標記猶存﹐大喜﹐及夜發之﹐則壇固在﹐益喜。啟其磚﹐則空矣﹐駭甚。俄聞一壇中有聲﹐視之﹐惟鱔魚一尾﹐長二尺許﹐圓徑寸﹐遊行其內。鄧疑爲金所化﹐出而死之﹐血淋瀝無異常魚。縣之檐下﹐冀其復化爲金﹐翌日腐矣。

金陵南門外有竇村﹐居民百餘家﹐皆竇姓也。其地山水環抱﹐林樹茂密﹐望之鬱鬱蔥蔥﹐若有佳气。相傳康熙時有竇叟者﹐精堪輿術﹐爲人擇地﹐罔弗吉。其二子屢請於叟曰「大人爲人擇吉壤多矣﹐盍自卜一區﹐爲百年後藏眞之室乎﹖」叟曰「吾已得之矣。」請所在﹐笑而不言。及叟且死﹐二子復請﹐叟欲言又止。再三叩之﹐乃曰「地卽在吾所居屋中﹐第恐汝曹不能用吾命耳。」子曰「大人命﹐何敢違﹗」叟乃示以穴所在﹐且命之曰「吾死後﹐勿用衣衾棺槨。穴地八尺﹐裸吾屍﹐倒植其中﹐首下足上﹐面東向﹐以土覆之。汝曹扃門四十九日﹐過此乃可出。若不能用吾命﹐勿用此地也。」叟死﹐二子相與謀曰「先人命𨿽如是﹐然裸而倒植﹐於人子之心安乎﹖」乃稍變通之﹐以帛纏屍﹐正立之於穴中﹐其他悉如父命。將及四十九日﹐叟之妻弟自徐州來視叟﹐詣其門﹐則門不開﹐叩門大呼。二子自內以父遺命告﹐其妻弟大怒曰「父死不吾告﹐爾罪一也。葬不以禮﹐爾罪二也。且天下豈有葬父如是者﹗爾曹得無有異謀乎﹖不速啟﹐吾且聞於官﹗」二子不得已﹐啟門﹐延其舅入。是夜﹐有气五采見於其屋上﹐明日﹐大雷雨﹐辟歷破其所葬之穴。二子奔視﹐則叟之屍已化爲龍矣﹐頭角悉備﹐惟兩目尙閉﹐徧身若蛛网纏之者﹐蓋爲帛所縛也。俄迅雷下擊﹐叟屍糜燦﹐二子尋亦死﹐無後。此叟妄冀非分﹐致身後爲雷所擊﹐其術𨿽精﹐適以自害矣。

楚人某﹐以丞ヘ官蜀中。其所官之地甚瘠苦﹐𨿽有衙署﹐相傳有怪物踞之﹐其前任皆僦民屋而居。某窮甚﹐無僦屋之資﹐不得已﹐攜一僕居署中。其夜﹐不敢寢﹐素善飲酒﹐姑取酒痛飲﹐腰間懸利刃以自衛。至夜半﹐忽有一巨人排闥入﹐勢甚猛﹐視之﹐皚如霜雪。某卽拔利刃力斫之﹐鏗然有物墜地。其人返奔﹐某大呼追之﹐僕自旁屋聞聲亦出。某膽益壯﹐共追至一處而滅﹐以物識之。復還入室﹐視所墜何物﹐則血淋漓一臂也。乃坐以待旦﹐亦無他異。及明﹐視此臂﹐乃銀也﹐大異之。至夜所識處﹐掘而視之﹐中埋一銀人﹐但少一臂﹐以所斷臂配之﹐適合。荷以歸﹐權之﹐重數千兩。

羅大林者﹐上海東鄕羅店鎭人。身長而色黑﹐膂力過人﹐性粗疏無所畏。自幼以負販爲業﹐欲娶婦﹐苦無資﹐謀於其儕輩。時有巨宅一區﹐多怪異﹐入之者輒死。有好事者與之約曰「汝能宿此一夕﹐當醵錢十萬﹐爲作婚費。」羅諾之﹐而慮其爽約﹐眾乃書券付之。宅主人王姓者﹐聞之喜曰「汝果能驅除怪物﹐吾有市上屋三間﹐俾汝納婦﹐弗責值。」亦書券付之。其夕﹐羅搗蒜爲泥﹐和燒酒中﹐飲微醉﹐持巨燭數枝﹐啟鑰而入。眾慮其潛出匿他處﹐外鍵其戶。羅旣入﹐衰艸蔽徑﹐叢筱當門﹐室中塵積寸許﹐惟最後一室潔無纖塵。其西偏有牀﹐牀有帳﹐有衾褥﹐蓋先時處此者所遺也。羅卽坐帳中﹐以覘其異。至二更後﹐忽聞大聲發於戶外﹐一黑人闖然入﹐盤旋室內﹐其面目不甚可辧。俄逼近牀前﹐羅突從帳中躍出抱持之。黑人不得脫﹐兩手爲所抱﹐又不得舉﹐因對羅吹气﹐其冷如冰。羅側首避之﹐久而頸痛﹐若被刀削者﹐乃彊轉其首﹐亦向鬼吹气﹐鬼亦側首避之。已而鬼又吹气﹐羅又避之。相持極久﹐聞雞鳴﹐鬼頓縮小﹐彌縮彌小﹐不復能吹气矣。而其體轉益堅硬﹐羅終挾持不敢釋。時其儕輩皆在近處守候﹐天明咸集入視。羅則所抱者棺木一段﹐放手倒地﹐朴漉有聲﹐聚薪焚之﹐臭不可近。眾壯其膽﹐予之錢屋﹐如所署券﹐此宅之怪遂絕﹐而羅之頸從此偏側﹐不能正矣。其鄕人呼之爲「捉鬼羅大」。

於某﹐海鹽人﹐居西鄕之沈蕩。其妻遇婢虐﹐有婢頗慧﹐年十六矣﹐頻捶楚之。一日晨起﹐見庭有狗矢﹐怒婢不掃除﹐撻而迫之食。婢無如何﹐俯而少嘗焉﹐哭而至河幹滌其口。忽見一船泊岸﹐有美婦出﹐簪珥裳﹐俱極華麗。兩婢掖之﹐由步而登﹐顧婢問曰「汝是於家女奴歟﹖可傳語主母﹐客至矣﹐急糞除後樓﹐爲我臥室。」婢以爲信﹐奔回白主﹐甫入門而僕﹐不省人事。其主母使人扶入﹐以姜湯灌之﹐良久乃蘇。問其故﹐以所見告。於後有樓三楹﹐儲什物﹐不住人。聞婢言﹐乃入探之。未至﹐沙石撲面﹐不能進﹐乃知爲狐﹐卽使此婢往。婢入無他﹐遂登樓﹐見所儲什物已並疊在旁屋。其中爲便坐﹐左爲臥室﹐羅屏繡幕﹐陳設一新。美婦指揮二婢﹐布地衣﹐懸畫C4。婢懼欲走﹐婦使坐﹐且語之曰「聞爾主虐遇汝﹐吾甚不平。今後復爾﹐必小懲之。」自此以後﹐於婦於此婢稍加訶斥﹐輒有人批其頰。於婦懼﹐始善遇諸婢矣。月餘﹐婦謂婢曰「爲語主人﹐假我洋錢五十﹐吾有所用之。然仍不出汝門﹐無慮假而不歸也。」婢以告於。於正思一見﹐乃使婢告曰「錢非所吝﹐但須面付耳。」婦笑曰「諾。」於取洋錢如數至後屋﹐無所見。欲登樓﹐將及梯﹐忽眼前見一臂﹐著淺絳色衫﹐紅袖髙捋﹐皓腕呈露﹐帶金玉條脫﹐錚琮作響。手掌紅潤﹐五指纖削如蔥﹐指爪長寸許。於對之心蕩﹐忽聞嬌語曰「收到矣﹐速去﹗」臂遂不見﹐而於手中物亦與俱去矣。於之女卽於此時見靚妝一少婦﹐著淺絳色衫﹐年約二十許﹐向之微笑﹐忽失所在。婦見形於其父女﹐異地而同時﹐可異也。於有弟婦﹐孀居三年矣﹐於待之薄。其夜忽於枕畔得洋錢如於所失數﹐乃知其挹彼注此也。於亦感悟﹐遂善視之。婦居於宅半年﹐忽謂婢曰「今將往蘇州去矣。」遂絕。此光緒四年八月事。海鹽吳鴻吉﹐邑諸生也﹐館於同邑徐氏。徐宅頗廣﹐粵寇之亂﹐曾爲僞王府。賊平後﹐白骨累累﹐滿空捨中﹐𨿽遷葬他所﹐猶見怪異。吳館其中一二年﹐日形瘠。戚好怪之﹐問其故﹐輒言無他。久之﹐浸攺常度﹐日喃喃作暱語。於是告之其家﹐家人至﹐已不復省識。舁之還﹐將召醫治之﹐吳忽告其父曰「此無病﹐不須醫也。」察其音﹐則北人而又女子也。父因問曰「汝何方鬼魅﹐來此作祟﹖」吳仍作女語曰「兒生本宦族﹐幼通文翰﹐遭難鬱鬱而死。夜臺淒寂﹐與爾子有緣﹐故來相就﹐行且謀百年永好﹐非爲祟也。」於是知其有所憑﹐百計驅遣﹐不能去。家人憤而詈﹐則對詈﹐毆則對毆﹔若與好語﹐則淸言娓娓﹐機慧絕倫。且喜度曲﹐靡曼之音﹐聽者蕩魄。家人因許以作鬼妻﹐爲之設位。因自述爲王姓﹐小字媚儂﹐且言其生年月日其備﹐然病竟不減。一日﹐告家人曰「明日日吉辰良﹐當與郎君俱歸矣。」是日﹐吳竟死。聞吳頗謹願﹐好讀書﹐乃爲淫鬼所殺﹐豈其有夙孽歟﹖

●卷七樊君希棣﹐字萼樓﹐湖北咸寧人﹐余長子婦之三兄也。官貴州貴定縣時﹐大病﹐死而復蘇。自言死時初無所苦﹐但覺由內署出至大堂上﹐徘徊久之﹐沒階而下。將出儀門﹐有一叟自外趨進﹐力挽之使入﹐曰「公去則百萬生靈誰屬乎﹖」送入內署﹐遂蘇﹐如一夢耳。萼樓有文武材幹﹐宦黔中十餘年﹐積功至監司。其初至貴定也﹐賊環攻之﹐萼樓棲止雉堞間﹐與士卒同甘苦﹐故兵民悉爲之用。與賊大小百戰﹐身受十數創。其後貴定之民皆愛戴之﹐每以公事至省城﹐輒有數百人從之。萼樓止之城外﹐而從入城者猶數十人也。至則噪於大府之門﹐曰「無奪我好官﹗」故令貴定最久﹐𨿽已擢郡守﹐而其在縣也﹐仍以縣令冠服視事﹐不敢言己遷官也。貴定在省城東北九十里﹐當是時大府亦倚以爲重云。萼樓慷慷有大志﹐善用兵﹐自言異時天子或有事四夷﹐𨿽死不敢辭。余甚壯之。乃年未四十而歿﹐惜哉﹗余本擬爲作傳記存集中﹐因循未果﹐姑撮大凡﹐存之筆記。古來忠臣義士﹐恆藉稗官小說以傳﹐不必碑版文章然後照耀四裔也。

余炳文﹐字朗齋﹐亦咸寧人。於余親家翁樊玉農觀察爲妻昆弟之子﹐故恆在樊氏司錢幣之出入﹐誠實不苟。兼善丹靑﹐余長子婦粗知寫生﹐其所教也。晚年家居﹐初無病﹐一夕忽夢玉農召之去﹐仍屬以家事。時玉農卒久矣﹐覺而語人曰「吾其將死歟﹖」未幾﹐竟無病而逝。其諸子皆前卒﹐止存一孫﹐支離﹐無醜不備。或疑餘君長者﹐不應如此。大兒婦言其所居之屋﹐𨿽天日晴和﹐亦覺陰晦﹐其家之索﹐職此故歟﹖然其中子名守鐘﹐字韻笙﹐爲貴州龍裏縣知縣﹐頗有政聲。賊環攻之﹐固守年餘﹐賊不能破。會當去官﹐賊驟至﹐城遂陷。民擁之出走﹐已行數十里﹐可脫矣。擁持之者稍懈﹐竟乘間奔回城﹐遇賊於途。賊亦識之﹐曰「此好官也。」相戒勿殺。乃奪賊刀﹐殺賊數人﹐賊仍不殺之。終赴水死。斯人也﹐固循吏及忠義傳中所當兩收者矣。朗齋曾送大兒婦﹐自湖北至蘇州﹐止餘春在堂旬日。曾余在杭州﹐及還﹐不再宿而朗齋去。大兒婦言朗齋此來﹐欲求余爲其子作傳﹐因匆遽故﹐未能達也。餘悲其意﹐牽連書之於此。𨿽《齊諧》誌怪之書不足云野史﹐聊以副朗齋未言之意而已矣。

孫某﹐歸安諸生。病且死﹐恍惚間見有冥隸持牌至﹐牌上大書「提歸安學生員孫某」。孫曰「可不到乎﹖」隸曰「陰司公事與陽世異﹐不能幸免也。」許以重賄﹐亦不可。促之行﹐至一大官府﹐引孫入﹐跪案前。神問﹕「汝是孫某乎﹖」曰「然。」孫因叩頭詭稱有母年七十餘﹐願增壽一紀養老母。神怒曰「汝生平無善行﹐但知放債取重利﹐不減算幸矣﹐望增壽乎﹖」取案頭一冊﹐以朱筆點之﹐投筆砰然﹐悸而覺。與家人言之﹐其夜遂死。孫母實前死﹐神不以此斥其妄求﹐蓋未檢冊﹐𨿽神亦不知也。孫有桑田數十畝﹐蠶時以葉貸於人﹐及新絲出﹐乃收葉錢﹐必數倍於市價。神所云重利﹐其卽此歟﹖

蘇州察院街﹐市居稠密﹐有貝松泉筆店﹐筆頗佳。光緒戊寅歲﹐其店中頻有火患﹐率莫知其所自來。一柱在復壁中﹐俄火發於柱﹐延及於梁。一飯籮懸空際﹐忽四旁烈焰上騰﹐急解系撲滅之﹐籮不焦灼。有學藝者﹐晨起捲臥具束之﹐已而煙從中出﹐發視﹐則被中著燼焉。店中至不敢舉火﹐而火仍不熄。一月或四五發﹐鄰人驚擾。或曰是殆狐魅所爲﹐乃卽室中設位以祀之﹐爲患如故。有士人語之曰「妖不勝徳﹐子宜力行善事﹐庶足以禳之。設位以祀﹐適助其焰﹐無益也。」主人從其言﹐自矢於神﹐力行善事﹐撤所設位﹐而火患良已。

盛翁﹐紹興之柯橋人﹐幼傭於唐棲宋氏。宋有女適姚氏。後宋氏中落﹐不能畜僮僕﹐盛遂從宋女歸姚。姚聚族而居﹐人極眾﹐每夜至三四更﹐尙有出入者﹐故大門常不閉。慮宵小乘間入﹐乃使盛坐守之。盛居姚氏數十年﹐勤於其事﹐小有所積蓄。以宋氏故主貧﹐恆之。後以老病歸家﹐其子尙畱唐棲。翁病篤﹐語家人曰「吾今日當死矣﹐然吾子未至﹐吾且待之。」遲二日﹐其子至﹐翁乃死。盛𨿽小人﹐頗有行誼﹐宜其生死之際﹐來去自如也。

闌胡﹐亦名彈塗﹐海濱小魚也。形如鰍﹐長二三寸﹐潮退﹐跳擲泥塗﹐無慮數千萬頭。定海六橫﹛奧山﹜人恆捕食之。然人行泥中輒陷﹐必乘泥鰻﹐乃可捕闌胡。泥鰻者﹐以板爲之﹐人坐其中﹐一腳在外﹐以腳推之﹐一推行可數丈。其捕闌胡之法﹐先以竹筒千百徧插泥中﹐乃乘泥鰻東西馳逐。闌胡遇孔必躍入﹐則盡入竹筒矣。當粵賊之寇定海也﹐先至六橫。六橫之地﹐分爲八甲﹐有上四甲﹑下四甲之名。下四甲已降賊矣﹐上四甲有王大綏者﹐字博泉﹐籍諸生﹐一鄕中推重之。家有一馬頗良﹐或以語賊﹐賊欲得之。一日﹐下四甲人引賊四人至索馬﹐王不與﹐賊怒﹐拔刀脇之。鄕人咸集﹐賊止四人﹐力不敵﹐殲焉。次日﹐賊大至﹐王指麾鄕人禦之。賊捨舟而登﹐悉陷於淖﹐一足起﹐一足又陷。王望見之﹐令鄕人皆乘泥鰻往﹐其行如飛﹐賊無不束手待斃﹐斃賊無算。由是鄕人膽益壯﹐賊屢攻之﹐輒敗於泥鰻﹐竟不能得六橫。後攻定海﹐亦屢失利﹐由先挫於六橫也。夫泥鰻一漁具耳﹐其形制殆如蘇文忠所謂秧馬者。當是時賊勢甚盛﹐浙東西郡縣皆陷﹐而區區海濱之民﹐以泥鰻勝之。不龜手之藥﹐小用之﹐則以糸光﹐而大用之﹐則以破越﹐豈不信夫﹗

馮夢香孝廉之弟則誠﹐於同治壬申年讀書慈溪縣城中。一日﹐忽傳江西張眞人府有使者至城隍廟﹐乃往觀之。果見一使者背負黃袱﹐中有文書﹐取出於神前焚之﹐以眞人府封條封廟門三日。於是一縣喧傳﹐不知何事。數日後﹐縣中一吏言之曰「此爲遼東某縣事也。」遼東某縣有夫婦偕行於路者﹐婦急欲溺﹐不得已﹐溺於路側。其夜夫婦皆臥矣﹐有扣戶者﹐夫啟視之﹐久而不返。婦亦起﹐出視其夫﹐則腰斷矣。人疑婦實殺之﹐聞於官﹐婦極口稱冤。官細詰是日曾至何處﹐曾作何事﹐婦悉以告。因至所溺處掘地數丈﹐得一棺﹐啟視之﹐面如生。官疑焉﹐牒問眞人府。眞人府覆言「此鬼爲元朝浙江慈溪縣人﹐以行賈至遼東而死。其鬼彊悍﹐婦溺適當其棺﹐觸鬼之怒﹐是夜殺其夫者﹐果此鬼也。鬼本慈溪人﹐宜移文慈溪城隍治之。」故使人賫二文至慈溪﹐一焚城隍廟﹐限三日斷此獄﹐故封廟門三日﹔一投慈溪縣﹐故縣吏得知其詳。余謂此事妄也。憶袁隨園老人《新齊諧》中有一事與此相類﹐州縣治地方事﹐萬無因事涉鬼神牒問眞人府之理﹐此必道流緣飾舊事﹐以聳動愚民之視聽耳。余在吳下﹐每見有人托言眞人府法官施送符﹐聚斂錢財﹐此使者亦必其流亞也。所賫二文﹐一焚城隍廟﹐所謂限三日斷獄者﹐誰實見之﹖一投慈溪縣﹐縣令亦不過姑妄聽之而已。所謂遼東某縣者﹐相距絕遠﹐又誰肯越境而問之乎﹖是所投二文﹐皆可任意爲之﹐無能發其覆者。觀其事之不在浙東西﹐且不在與浙鄰近諸省﹐而曰在遼東﹐其用意亦巧矣。慈溪之人﹐見其儼然有公牘投縣署﹐必深信不疑﹐彼乃得肆行其術。余書𨿽誌怪﹐然於此等事固不信之也。

定海大謝﹛奧山﹜有甲﹑乙﹑丙三人﹐兄弟也。甲﹑乙皆以撈海蜇爲業﹝門人馮夢香曰「海蜇」二字﹐見《閩中海錯疏》﹐今俗稱皆沿之。《文選。海賦》注引《南越志》﹐海岸間頗有水母﹐東海謂之宅。《博物志。異魚篇》﹐東江有物﹐狀如凝血﹐名曰魚。余謂古字作「宅」作「」﹐在古音並魚虞部中字﹐今作「蜇」﹐則支微部中字。亦見古今語音之變矣﹞﹐丙尙幼﹐好狎弄﹐二兄厭苦之。一日﹐將入海﹐祕不使知。而丙已知之﹐先至舟中﹐伏隱處。及行至半途﹐乙語甲曰「今日弟不來﹐差安靜矣。」丙突出曰「我在此﹗」相與大笑。旋至一處泊舟﹐甲將登岸﹐甫出舟﹐復跌入舟中﹐乙繼出亦然。丙不解其故﹐試出覘之﹐則一巨蛇﹐粗若木桶﹐其色純黑﹐蟠臥沙灘上﹐聞人聲﹐若驚覺者﹐仰首向天﹐張口噓气。其口分兩岐﹐若翦刀然﹐口中鮮紅如血。俄見蛇身徐引而直﹐蜿蜒自去﹐在風聲從之。其行甚速﹐頃刻遂杳。始知兩兄驚僕以此也﹐遂呼曰「蛇去矣﹗」甲﹑乙乃蘇﹐亟捩舵而還﹐不復操此業。或曰﹕丙不去﹐則甲﹑乙死生未可知﹐丙之去﹐殆有使之者乎﹖

有汪某者﹐習申﹑韓家言﹐其人固長者也。夜爲冥官﹐治冥中事。三人共之﹐皆服本朝衣冠。其中坐者帽頂以珊瑚﹐汪則坐其左。一夕﹐有女鬼披髮號哭﹐持狀呈於中坐者。中坐者命持至汪前﹐汪閱之﹐所訟卽汪也。先是﹐汪在某縣幕﹐有女子爲人調戲而自盡者。調戲之人例得死罪﹐汪攺易其爰書中一字﹐而罪人減一等免死﹐故女鬼訟之。汪以其事涉己﹐仍使呈中坐者﹐中坐者與鬼語良久﹐鬼大笑而去﹐汪不知爲何語也。及明日﹐某縣以重修縣誌﹐請汪秉筆﹐汪乃悟鬼笑之故﹐因爲此女立傳﹐備言其本末﹐載入縣誌。

丹徒張氏﹐望族也。相傳其先世有某甫者﹐至金陵應鄕試﹐所寓屋租價甚廉﹐而室中塵積寸許。同寓之友疑其不吉﹐去之﹐張以其價廉﹐畱焉﹐宿於樓下。至夜半﹐聞樓梯有步履聲﹐伺之﹐見有二人衣服藍縷﹐顏色慘淡﹐一提壺﹐一執扇﹐由梯而下﹐至中庭而立。張懼甚﹐欲呼其僮僕。忽又有一人﹐頭戴白布髙帽﹐手持綠油傘﹐語二人曰「新科解元在此﹐爾等速去﹗」言已﹐三人者皆不見。明日詢之鄰人﹐知此樓故有縊死鬼﹐時出爲祟也。張居此﹐竟無恙。是科果以第一人中式﹐次年成進士﹐以知縣終。

鎭江柳某﹐攜其一弟二子至金壇應歲試﹐以試院左右屋價甚昂﹐乃於僻地租屋數椽而居之。屋在深巷中﹐每夜時聞鬼聲﹠lt﹔需鬼﹠gt﹔﹠lt﹔需鬼﹠gt﹔然﹐頗厭苦之﹐謀逐鬼。柳某曰「吾能誦焰口經以召諸鬼。俟諸鬼畢集﹐二子立巷口阻其出路﹐吾弟在內持帚向空奮擊﹐必可痛懲之﹐庶此後鬼不敢至也。」眾曰「諾。」是夕﹐陳設如儀﹐柳髙坐誦咒以召鬼﹐二子分守前後巷口﹐弟持帚奮擊﹐柳又鳴鐃以助之。鬼聲至巷口輒回﹐如是久之。其長子呼其叔曰「叔憊矣﹐且來守此巷口﹐我代叔擊鬼。」叔往立未定﹐忽僕於地﹐若爲人推倒者﹐蓋鬼已奔去矣。後二子皆成進士﹐其叔以明經終。或曰「鬼殆以其可輕而侮之歟﹖」余曰「不然﹐鬼之畏人﹐畏其鎭定耳﹔一移足﹐則气不固矣。敵之至也攻其瑕﹐病之來也乘其虛﹐皆此理也。」餘同年丁濂甫紹周﹐自言少時曾戲學緇流施攻焰口﹐祗習召請之文﹐未得退送之訣。鬼聚其室﹐燈光如豆﹐濂甫置之不問﹐擁被而眠﹐但聞啾喞之聲﹐達旦始寂﹐竟無他異。此則由濂甫根柢深厚﹐故鬼不得而侮之﹐否則未有不爲所困者矣。

濂甫又言﹕道光辛丑歲入都會試﹐繞道走徐州﹐投宿旅店。店中人滿﹐主人導至後屋中﹐掃榻布席﹐將就偃息。俄聞有臭气甚惡﹐周觀四壁﹐無所見。以燭照牀下﹐則一屍存焉﹐兩手兩足以四巨釘釘於牀版。濂甫噤不敢聲﹐危坐達旦﹐束裝而去。此必孤客挾重貲爲所戕害者﹐使見之而驚呼﹐必且身罹其害。危險之中﹐鎭定如此﹐其膽其識﹐均足多也。

鎭江甘露寺﹐一巨剎也。嘉慶間﹐長白策公守是郡﹐不信佛法。一日至寺﹐寺僧與之暢談內典﹐並侈陳福田利益。公曰「佛法深微﹐固難遽諭。至如慈云甘露﹐普拯幽冥﹐則宜實有徵應。明日煩吾師施放焰口﹐吾親臨觀覽﹐必有所見﹐方釋吾疑﹔不然﹐則是師之慧力未足洞徹幽明﹐當別選髙僧拄持此寺。」僧唯唯﹐謀於其徒。有小沙彌頗狡獪﹐謂主僧曰「市有丐者二人﹐形容如鬼﹐俟召孤魂時﹐使之至踱庭中﹐自東而西﹐太守遠觀﹐必以爲鬼也。」主僧從之﹐乃與丐約﹐每人予之錢二百﹐使僞爲鬼以欺太守。孰意次日日未暮﹐太守使人封閉三門﹐丐不得入。羣僧無如何﹐晚間姑循照常儀登壇施食﹐果有人影往來庭廡。僧疑三門封閉﹐丐不知以何術而來﹐乃太守則聳然異之﹐布施優渥﹐頂禮而去。次日僧持錢往酬丐﹐則已僵斃道旁矣。始悟昨暮來者﹐丐之鬼也﹐因使人瘞之。鎭江鄒氏﹐在乾﹑嘉間頗稱殷富。其第宅寬大﹐四旁小屋空者居多。一日﹐有傭工縊死其中﹐鄒氏不知也。會其家作佛事﹐至夜施放焰口﹐緇流正在壇上誦經﹐忽陰風大起﹐滿堂燈燭暗淡無光。羣僧惶駭﹐皆逃入廊屋﹐惟主僧曰希聖者仍危坐不動﹐口中默念﹐不知是何神咒。良久燈燭復明﹐羣僧亦集。佛事畢﹐希聖語主人曰「今日事頗怪異﹐檀越宜各處檢尋﹐有無他故。」次日尋至空屋﹐始知傭工縊死已數日矣。

丹徒有沈某者﹐工舉業﹐而家甚貧﹐無所得食﹐乃爲人作訟牒。一夕﹐夢其父痛責之﹐始輟不作。其後舉於鄕﹐成進士﹐以知縣分發河南。十餘年後﹐宦成而歸﹐橐中頗丰。至歲除日﹐夜將半矣﹐其妻聞聽事前似有人聚語﹐乃自門隙窺之。見古衣冠者數人列坐堂上﹐一人曰「沈某不義之財﹐宜付之一炬。」一人曰「此似過重﹐絕其嗣可也。」一人曰「沈某作縣令﹐聽斷尙無枉撓﹐絕嗣亦太過﹐但當散其財耳。」其妻悚然而入。後其家果日貧。

揚州包某﹐酷信扶箕之術。懋遷有無﹐悉決之於箕﹐久之家大富。一日﹐箕仙告之曰「某日揚州有水災﹐汝宜早爲計﹐勿及於難。」包疑信參半。然念時屆秋初﹐正淮水盛漲之時﹐且箕仙靈異素著﹐當不吾欺。乃先期具舟﹐托言有事於鎭江﹐載眷屬俱去。是日天气陰晦﹐大雨如注﹐甫出瓜步江中﹐風浪大作﹐波濤洶湧﹐幾瀕於危。幸而至於京口﹐雨霽﹐風亦稍止。次日探問維揚消息﹐則並無水災﹐城中安堵如故。數日後﹐仍移家而歸。叩問箕仙﹐盤中大書曰「是日江中風浪可怕否﹖」殆以其屢瀆﹐故戲之也。

京口有蔡姓者﹐其妻張氏﹐病中見一鬼來索命﹐言前世冤仇﹐今日旣遇﹐必不相捨。蔡因具牒訴於城隍神。張見有冥隸持票來捉鬼去﹐俄又有一隸來拉張俱去﹐張遂昏然若死者。二日而蘇﹐語其夫曰「不可爲矣﹗我至冥中與鬼對質﹐彼直而我曲﹐神不吾也。」翌日果死。

揚州有某翁者﹐以禺起家﹐爲諸商領袖﹐家中巨富﹐年迹逾六十矣。偶乘肩輿過鈔關義渡﹐值漕艘連檣來﹐風帆甚猛﹐頃刻而至﹐渡舟幾爲衝覆。同舟之人惶怖號呼﹐翁坐輿中﹐亦甚驚懼。有一輿夫在旁﹐見輿中所坐竟非翁也﹐靑面赤發﹐目大如雞卵﹐齒﹠lt﹔齒﹠gt﹔々出唇外﹐若廟中所塑鬼判者然。大驚﹐不敢言。俄頃之間﹐仍復其故﹐舟亦不覆。此翁以驚懼故﹐神出於捨﹐見此怪狀﹐殆亦魔君轉世者歟﹖

史蘭奇﹐海寧之硤石鎭人。無子﹐有一女名大姑﹐年二十﹐未許嫁。同治甲戌歲﹐史患痢疾甚劇﹐諸醫束手。同裏有戴生者﹐善扶箕之術﹐乃使求方於仙。仙判用大黃四兩﹐僉疑不可用﹐請易之。又判用豬脾一具﹐實以糯米及蓮實芡實﹐煮爛食之。大姑素慧﹐見仙方如此﹐嘆曰「吾父病必不起矣。」其夜﹐戴生在家﹐忽箕筆自搖動若欲書者﹐大驚﹐試扶之﹐則疾書曰「此地竟有此大好事邪﹖史女大姑以身代父﹐其孝可嘉﹐惜其父祿已盡﹐不能延也。上帝憫之﹐賜其嗣子成名。又錄大姑爲泰山侍書﹐羽葆導引﹐從此經過﹐猶未遠也。」眾方驚詫﹐忽聞香气酷烈﹐且隱隱有音樂聲。戴與史相距里許﹐乃走問史氏。史氏猶不知大姑已死也﹐急入視之﹐則大姑臥牀上﹐其體已冰﹐推尋死狀﹐蓋服生鴉片煙而死也。次日﹐史病小愈﹐越十四日竟死。旣服闋﹐其所嗣子補博士弟子員﹐所謂賜嗣子成名者信矣。則大姑之爲泰山侍書﹐亦必不妄也。余雅不信扶箕之術﹐然如此等事﹐𨿽近無稽﹐而有足勸孝。稗官小說﹐何妨妄言而妄聽哉﹗扶箕或謂之扶乩﹐余按《夷堅志》「沈承務紫姑」一條云﹕紫姑﹐仙之名﹐古所未有﹐至唐乃稍見之。世但以箕插筆﹐使兩人扶之﹐或書字於沙中。據此﹐則當作扶箕爲是。離硤石十餘里﹐地名長阡﹐有王翁者﹐人頗長厚。一子弱冠﹐應童子試矣。爲之娶婦﹐甫娶而婦死﹔續聘某氏女﹐未娶而女又死。其子旋發狂疾﹐翁亦久病。乃問於箕仙﹐仙判云「此夙孽也。爾前生陳姓﹐家巨富。有範生者﹐寒士也﹐負爾百金。爾索之急﹐範縊死﹔妻徇夫死﹔子失母﹐亦死﹔其家遂絕。範訟之冥司﹐冥司以爲負債必償﹐索非無理。但陰律首在問心﹐範生本有償意﹐而陳操之過急﹐致範生一家三命同時而死﹐情殊可憫。陳本素封﹐此金爲數無多﹐在陳不足爲得失。乃銖錙必較﹐爲富不仁﹐其情又甚可惡﹐故判今生以一子﹑兩子婦償其三命﹐亦使絕後﹐所以報也。惟念今生尙不失爲長者﹐倘能力行善事﹐或尙可挽回。」王翁乃矢於神﹐願力行善事﹐且誦《髙王經》滿萬徧。復叩問箕仙﹐仙曰「冥司嘉爾善念﹐令範生寬二十年限﹐俟爾子生子﹐再償範命矣。」已而子病果愈。

劉云椒孝廉廷傑﹐直隸通州人﹐道光戊子科舉人﹐中年不得志﹐放浪詩酒以卒。仁和許信臣中丞乃釗﹑宛平史叔平觀察致康﹐其同年中最契合者也。死後附箕仙降於許氏﹐成詩文數百言﹐酷肖其生前所爲。中丞愕然曰「君是云椒歟﹖何以至是﹖」曰「然﹐廷傑死三日矣﹐以赴狀未至﹐故君未知也。前身本紫府吏﹐今世無大罪惡﹐一詣城隍司﹐不復拘束﹐因念君故﹐一來耳。」又一日﹐復附箕言「妻孥煢苦﹐諸君存卹之﹐甚善。聞叔平有卵翼孤兒之意﹐尢可感也。」時叔平方謁選京師﹐得云椒凶問﹐念其子尙幼﹐恐以貧廢學﹐欲挈之至官。甫起是念﹐未以告人﹐而鬼神於數千里外已預知之﹐亦可異矣。

杭州艮山門外有地曰橫塘﹐其地有明兵部尙書胡端敏公祠。肇自明季﹐至國朝二百餘年﹐列入祀典﹐春秋致祭。粵寇之亂﹐胡氏子姓凋零﹐祠亦毀於兵火。余門下士髙海鵬年與胡氏有連﹐議復之。乃糾合仁和﹑錢唐兩縣紳士﹐具呈請於大府。時楊石泉中丞爲浙撫﹐以亂後無可稽考﹐咨詢閩浙總督衙門。展轉年餘﹐始於同治十三年二月復建胡端敏公祠﹐由杭州府遣官致祭﹐悉如故事。祭後三日﹐海忽夢有古衣冠者向之拱手。胡氏後人於是夕同得此夢者十人而九﹐是公之靈爽猶未泯也。公名世寧﹐字永淸﹐弘治六年進士。正徳中官江西副使﹐忤宸濠得罪﹐戍遼東。宸濠誅﹐復起至兵部尙書﹑太子太保。《明史》有傳。

仁和魏蕓閣士龍﹐餘甲辰鄕榜同年也。魏爲是科解元﹐其歲年已六十矣。生平邃於經史﹐而旁通禪學。每日晨起﹐必先誦《金剛經》一徧﹐寒暑不輟。道光庚戌歲﹐年六十有六﹐憑幾誦經﹐端坐而逝﹐右手猶作展捲之狀。卒後有傳其爲神者。其門人蔡小西孝廉祖武爲龍遊校官。一夕夢入公廨中﹐見魏與項侮侶先生並坐於上﹐旁列小幾。蔡至﹐爲之起﹐且曰「君來大好﹐此間案牘甚繁﹐可分勞也。」其時蔡尙無恙﹐越三日卽逝。項先生名名達﹐亦仁和人﹐嘉慶丙子科舉人﹐先通奉公同年也。

仁和魏條三農部大綱﹐僦居宣武門外﹐歷有年所矣。道光二十年﹐忽來一狐仙﹐不見形狀﹐但在空中與人言語﹐自稱姓名曰胡美髯。頗解詩﹐與農部倡和甚歡﹐其詩皆書片紙從空飛下。詩句淸新﹐書法亦遒勁﹐一時傳爲美譚。有術士過其門曰「此室有妖气﹐請爲驅除。」農部不之信﹐術者嘆息而去。未幾﹐都中大疫﹐農部與三子俱死。殆所謂妖孽者歟﹖

杭城孫同伯﹐諸生也。元聘施氏﹐未娶而卒。光緒五年﹐復聘同裏某氏女。婚有日矣﹐孫忽得疾﹐施氏之鬼附其體而言「將與孫俱去。」孫父母苦求之﹐許迎其柩以葬﹐且立主家廟﹐皆不可。俄而孫竟卒。此鬼何彊悍如此﹐或亦孫之數當盡歟﹖

道光十五年﹐杭城大疫﹐死者甚眾﹐市中棺爲之一空。武林門外有地名倉基﹐其地有金姓者於前一年除夕﹐聞門外有鬼聲﹐俄又聞若有人言「此家有節婦。」及元旦開門﹐則見墻上畫一大紅圈﹐異之﹐然亦謂是兒童輩所爲耳。及夏間疫盛﹐鄰比諸家無一免者﹐而金姓獨無恙﹐始悟除夕紅圈﹐乃鬼神爲之以識別也。節婦姓錢氏﹐爲金子梅都轉之伯母﹐時守節已三十餘年矣。余門下士髙海乃節婦之外孫﹐爲餘言之。

海又言﹕錢唐黃成甫茂才維城﹐博學工詩文﹐年三十餘而卒。平生著作﹐零落無存。同治十二年﹐仁和鐘雨辰殿撰將編詩話﹐致書海﹐托爲搜羅。海與黃君有舊﹐徧搜其詩不得﹐耿耿於心。一夕﹐忽夢黃君來﹐次日卽於舊帙中得其七律一首﹐且駭且喜﹐錄寄雨辰﹐並述其夢。文士名心至死不泯﹐亦可悲也。昔顧俠君選元詩竣﹐見古衣冠者數百人來謝﹐當非﹝B220﹞語矣。

錢唐有貝翁者﹐少有膂力﹐素以意气自負。一日﹐自城外被酒夜歸﹐憩於白蠟橋下。瞥見一婦人趨過﹐覺有異﹐尾之行。抵一村捨﹐婦忽不見。叩門入﹐則其家止婦姑二人﹐是夜適反唇。因使視其婦﹐已扃戶雉經矣﹐亟解縣救之﹐得不死。感翁髙義﹐以夜深止之宿。翁以其家無男子﹐不可﹐遂攜燈獨行。俄寒風自後來﹐林葉皆簌簌落。翁知爲鬼﹐不之顧﹐鬼忽作聲若相詈者。翁怒﹐返擊之﹐鬼乃退。及翁行﹐又詈如初。翁益怒﹐窮追不已﹐復至於橋下﹐而雞聲四起﹐東方白矣。

仁和鐘古春明經鳳書﹐生平頗多善行。咸豐辛酉歲﹐杭城再陷﹐死之﹐其二子皆陷於賊。次子登甫孝廉世培時年甫十二﹐爲賊所脇﹐已出城十餘里﹐賊以其年幼力弱﹐棄之於途。是夜宿郵亭中﹐若有人推其背曰「速行﹐速行﹗」登甫驚起﹐而昏黑不辧南北﹐其前隱隱有燈光﹐遂從之行。天明﹐至北新關﹐其地有吳姓者﹐知其爲明經之子﹐收養於家。亂定後﹐於光緒元年中式副榜﹐次年登賢書。杭之人咸嘆善人之有後也。

杭有髙君者﹐勇於爲善﹐其少壯時已不殺生﹐晚年並斷葷血。然不奉佛﹐而好言養生﹐能辟穀數日不饑。年八十餘﹐無疾而逝。有友人客於成都﹐一日﹐忽遇髙於途﹐驚曰「君髙年來此何爲﹖」時其友適將旋裏﹐因約與偕。髙曰「我尙思遊峨嵋山﹐君其先歸。有扇一握﹐麈尾一柄﹐煩君攜至我家﹐並爲傳語兒曹﹐我此來安好﹐勿念也。」其友抵家訪之﹐則髙死五月矣﹐成都相見之日﹐卽其死日。一扇一麈尾﹐皆殉葬物也。此事載髙氏家譜。予門下士髙海﹐其族孫也﹐爲餘言之。

同治八年五月﹐蘇城大風﹐民間所セ衣服﹝「セ」﹐俗字。然香山詩云「中庭セ服玩」﹐則此字唐已有之﹞﹐皆隨風而起﹐飛舞滿天﹐有墮十里外者。蘇俗率以稻稈爲薪﹐十餘斤爲一束。有陸氏積薪於庭﹐亦被吹去﹐愈上愈髙﹐望之若止三四寸者﹐移時不見。余門人王夢薇廷鼎時居護龍街﹐忽墮一竹筐﹐筐外書某年某月琴川黃氏置﹐蓋常熟人家物也﹐距蘇已七十餘里矣。

夢薇又言﹕其家舊住平望鎭柘湖之濱﹐門前多古樹﹐最古者一槐﹐已二百年矣。一日大雷雨﹐槐爲迅雷所擊﹐分而爲二。雷所劈處有煙焰上騰﹐越日乃止。鄰比聚觀﹐並無他異﹐惟於樹根下掘得黃脂斗許﹐大小不等﹐而皆堅凝如石﹐椎而碎之﹐又甚黏膩。世稱茯苓﹑琥珀生於松下﹐豬零生於楓下﹐此或其類歟﹖惜不知何名﹐亦未詳所用也。

壽昌多山﹐故多虎豹。有童姓者居於眉林﹐其家畜一母豬甚大﹐一歲生子十餘﹐內有一頭﹐短頷修尾﹐與凡豕絕異﹐數日頓長大﹐食倍他豕。童老惡之﹐屏勿使食﹐欲使自斃。其鄰叟曰「此豕淺毛被體﹐粗具文理﹐狀頗彪炳﹐得毋虎豹之屬歟﹖」童老曰「若然﹐亟當殺之﹐爲虺弗摧﹐爲蛇柰何﹖」磨刀霍霍﹐親赴豕﹛艸立﹜。豕忽突出﹐追之不及﹐入於山中。數月後﹐有一豹徑詣童氏﹐入其舊闌﹐若甚馴擾。羣豕見之﹐﹠lt﹔豕句﹠gt﹔然驚走﹐豹徘徊良久乃去。嗣後月或數至﹐且與他豹及虎俱來﹐出入村捨﹐遇人不噬。然村中人甚厭苦之﹐聚眾驅逐﹐如是數次﹐乃不復來。

江西李某﹐以貿易往來蘇杭﹐亦老於江湖者也。嘗自杭州歸﹐途遇少年求載﹐同舟者咸拒之。李見其衣服藍縷﹐躑躅江岸﹐心憐之﹐語同舟者曰「孤客無歸﹐大可憐憫﹐何惜此一席地乎﹖」乃招之登舟。及至常山﹐將捨舟而陸﹐少年顧諸客曰「萍水相逢﹐幸附船驥。今行將分手﹐頗思稍盡微意﹐供諸君一飽﹐願聞所嗜。」諸客曰「昨過某處﹐見市中饅頭頗佳﹐今思之﹐食指猶動。旣承雅意﹐得此足矣﹐他不敢請。」時距其地已遠﹐諸客姑以此難之﹐且知其貧﹐必不能辦也。少年曰「可。」乃還至其所臥處﹐蒙被而臥。眾呼之﹐曰「毋擾淸夢。」眾曰「吾曹饑矣﹐饅頭安在﹖」曰「諸君何汲汲若是﹗頃方起餿裹餡耳。」臥如故。久之﹐覺熱气縷縷自其被中出﹐眾異焉。或曰「此渴睡漢鼻息耳。」俄少年起曰「饅頭出籠矣﹗」發其衾﹐累累者皆是也。眾客飽啖﹐咸果其腹。異而叩其術﹐笑不言。食已登陸﹐獨約李會於三里外。李至﹐少年已先在﹐出數紙爲贈。視之﹐自玉山起至李之鄕裏止﹐一路舟車悉爲代雇﹐此則各牙郎之票據也。李怪問之﹐少年曰「不敢相欺﹐某乃江湖所謂鐵算盤者也。不必探囊去篋﹐而能以術取人財﹐舟中諸客所賫﹐已各分其半矣。以君長者﹐故絲毫未取﹐且爲君代雇舟車﹐以報厚意。」李大驚﹐又甚感之﹐再三致謝。少年曰「舟車之費﹐皆取之諸客﹐何謝焉﹖」李曰「相距且數百里﹐何能咄嗟而辦﹖」少年曰「我輩於千里外物不難立致﹐況數百里內﹐直咫尺耳﹗」又謂李曰「江湖間如我輩者不少﹐君此後橐中宜置五穀少許﹐或官府印花﹐方不爲術士所算也。」遂別李而去。李持票據示牙行﹐無不合契﹐沿途舟車﹐悉應付如數。盜亦有道﹐斯之謂與﹖

門人漢陽鄔梅仙﹐言其家好爲扶箕之戲﹐名其壇曰「駐云壇」。有明五先生者屢降是壇﹐自言乃元時濟州一狐也。少年時曾蠱某氏女﹐爲雷神追擊﹐幾殆﹐其後潛修二百餘年﹐始掛名仙籍。又言修仙之道﹐其過莫大於犯淫﹐其功莫重於惜命﹐故二百年來惟以惜命爲事﹐𨿽一艸一木﹐有生意者均不忍攀折也。叩以休咎﹐多不答﹐喜談詩及古事﹐如雲宸濠脇有肉鱗﹐王陽明體頎而黑﹐皆世所不知也。或問﹕「先生何不以狐爲諱﹖」曰「由狐而仙﹐譬如白屋中出公卿﹐方以爲榮﹐何諱之有﹗」

臨平有某氏嫠婦﹐獨居悲花庵中﹐長齋奉佛有年矣。畜一貓﹐亦不食葷血﹐每食飼以白飯一盂﹐上置豆腐一方﹐呼而戒之曰「貓﹐爾其省穡而食之﹗」貓嗷然若有知者﹐先食白飯﹐飯盡﹐乃食豆腐﹐日日如是。餘外姊適周氏者之女實親見之。余長女聞而笑曰「此婦所修未知何如﹐此貓必成正果矣。」

有某氏者祟於狐﹐延道士驅之。道士星冠象簡﹐伏而拜表﹐兩童子執劍侍。乃道士未起﹐而童子忽失所在。俄聞有聲出自甕﹐視之﹐則二童在焉。甕固不甚大﹐不知何以能容二童子﹐而二童子又何從入甕也。共議破而出之﹐一椎甫擊﹐而童子在甕中呼痛。於是道士術窮﹐不得已﹐禱於狐。聞空中語曰「旣爾知罪﹐可避去﹐我出童子。」乃各避他所﹐而童子出矣。甕初不破﹐亦不知其何以出也。余前記慈溪小靈峯關牒事﹐玆又聞有一廟﹐淫祀也。廟中之神不知何姓﹐塑一女像配之﹐則張氏女也。初張氏女從母至小靈峯進香﹐歸而自言神悅其貌﹐將以爲妻。自是閉門不與人接﹐而時有香气出其房中﹐兒女燕褻語亦往往聞焉。家人患之﹐莫可如何。居數月﹐女腹彭亨矣。母以告其父﹐父曰「處子而有孕﹐是爲門戶羞。」立逼女死。神憑女而言「苟殺是女﹐必禍爾家﹗」其父怒曰「吾不畏也﹐必殺女﹗」女知不免﹐泣曰「吾爲此一塊肉而死﹐凡婦女懷任者我必之。」乃於夜中投水死﹐屍逆流達於廟前。其夕廟祝夢神曰「起﹐起﹐迎夫人。」不解所謂。次日﹐其家失女﹐疑其逃也﹐四出迹之﹐而得其屍。其兄憤怒﹐至廟中﹐批神頰無算﹐又以指爪碎其﹠lt﹔面甫﹠gt﹔。靈峯人聞其事﹐乃塑女像﹐稱曰夫人﹐至今黽婦輒禱焉﹐香火甚盛。二月某日爲夫人生日﹐紅裙綠鬢相望﹐而神面爪痕竟不可去﹐屢經攺塑﹐瘢如初。

杭有徐翁者﹐家於淸波門之水溝巷。每歲暮祀神﹐必以彘首一﹑雞一﹑魚一﹐俗所謂三牲也。旣撤﹐輒失之﹐初疑奴輩所竊﹐又疑貓犬食之﹐然無全失之理﹐又不應歲歲如是。一歲﹐祀神畢﹐徐翁親以筠筐盛之﹐而縣之於梁﹐自設臥榻於側﹐臥而偵之。人定後﹐忽有瓦甓聲出自廚下。無何﹐一人於於然來﹐頭角嶄然﹐若廟中所塑牛頭之狀﹐以頭戴筐而去。翁徐起迹之﹐則至廚下而沒﹐乃以物識其處。明日﹐集家人掘之﹐不數尺﹐見有階級﹐徐翁疑其中有窖藏之物﹐自入視之。階盡﹐忽隱隱有光﹐曲折而進﹐屋宇儼然﹐漆燈熒熒未滅﹐光蓋從此出也。又進﹐則有朱棺一具﹐巨綆縣之﹐明器之屬羅列左右。徐取其銅爵一藏之懷中﹐尙徘徊其間﹐冀有所得。忽左室門辟﹐牛頭人自其內出﹐徐駭極而奔﹐牛頭人亦從之﹐及階而止。眾援翁出﹐卽以土掩之﹐顧視翁色若死灰﹐汗猶涔涔也。探懷中﹐出銅爵﹐古色黝然﹐以插花﹐無不活﹐且能結實﹐洵非近代物也。此必唐宋人古墓﹐但牛頭人不知何怪。《周官》方相氏職曰「及墓﹐入壙﹐以戈擊四隅﹐﹠lt﹔區攴﹠gt﹔方良。」此牛頭人其諸所謂方良與﹖

張某﹐紹興人﹐攜妻子至杭賃屋而居。其妻自是多病﹐張疑其不服水土﹐使醫治之。一夕﹐忽作杭音﹐語張曰「此老婦之屋﹐汝何得居此﹖」張知有異﹐以屋券示之曰「我所賃也。」曰「屋𨿽汝賃﹐然其下我藏有金銀﹐今爾居此﹐或盜我財﹐柰何﹖」張聞其語﹐艷之﹐乃曰「爾附我妻而言﹐必爲泉下人矣。金銀皆人間所用之物﹐爾無用焉﹐苦守奚爲﹖不如指以示我﹐我得爾財﹐爲爾廣作佛事﹐則彼此均有利益。不然藏地下﹐𨿽至百年﹐不獲其用﹐甚無謂也。」曰「汝言亦有理﹐但須以汝子爲我子﹐我始以所藏付之。」張欣然呼其子至﹐拜於牀下。其妻撫摩者再﹐仍作杭語曰「所藏卽在牀下。」如言掘之﹐得一壇﹐緘封甚密。發之﹐惟洋錢三枚﹐簪數事而已。以告﹐則曰「老婦耄而善忘﹐固不在此﹐當在戶限下耳。」復掘之﹐得二甕﹐一則滿盛淸水﹐一則貯鐵釘無數﹐已生銹矣。又以告﹐其妻作杭音﹐呶呶不已﹐謂乾沒其所藏金。張無如何﹐盡以前所得者易紙錢焚之﹐擾如故﹐乃別賃屋而遷居焉﹐其妻之病始瘳。

鄔梅仙言﹕其友金某者﹐死後憑其家女奴而哭告其母曰「兒壽不止此﹐特死於庸醫耳。陰律﹐凡壽未盡者﹐必置之枉死城中﹐陰風冷霧﹐慘不可言。幸爲兒多焚紙錢﹐庶可買他鬼自代。」問或爲主者所覺柰何﹖曰「每日以洋錢六枚賂主者﹐卽無事矣。他鬼亦主者所顧募也。」問﹕「冥中亦有洋錢乎﹖」曰「陽世之物﹐冥中皆有之﹐但多焚紙錢﹐一一可致也。」其母許之﹐女奴乃蘇﹐問之茫然也。

海鹽西門外有吳姓者﹐饒於貲。一婢名秋華﹐年二十矣﹐頗有姿首。光緒己卯歲四月中﹐忽有美丈夫據而淫之﹐旣乃謂婢曰「爲我告爾主﹐明日掃除後屋以待﹐屋中什物好爲陳設。倘有不備﹐或備而不華美﹐禍且立至。」婢告其主母﹐於是一家盡知之。吳翁以爲妾﹐不之信。次日午後﹐有肩輿入其門﹐至中庭而止。輿丁啟其簾﹐則虛無人也﹐驚曰「吾在東門外﹐有少年賃吾輿﹐令舁至爾家﹐今安在歟﹖豈其鬼也﹖」因述其人年二十餘﹐衣羅衫﹐手紈扇﹐丰采麗都﹐聽其語﹐爲冠蓋中人﹐非本地鄕音也。翁知有異﹐入內探問﹐則婢已失所在。翁室中有牀一具﹐金鉤翠幔﹐頗極富麗﹐亦轉瞬失之。因覘之後屋﹐則沙石飛擊﹐人不能近。有頃﹐婢自內出﹐傳少年之語﹐屬主人喚傅婢一人爲之上頭﹔又須備盛饌一席﹐次者兩席﹔又須靑蚨四貫﹐以備賞犒。「不從其言﹐且火爾屋﹗」翁懼﹐如言備之﹐而家中衣服器皿﹐其佳者悉被攝去﹐𨿽什襲深藏﹐亦不得免。明日﹐婢又傳言﹐須循俗例﹐飠Й女三日﹐酒食之外﹐宜有雜戲侑觴。一日爲十番鼓﹐二日爲口技﹐三日爲盲女彈詞。亦曲從之。有好事者請入視新婦﹐亦不之拒﹐但見婢盛飾坐牀頭﹐房中紙醉金迷﹐五色眩目﹐余無所見。嗣是每日必有所需﹐間數日輒一出﹐出必輿﹐輿者但聞其語﹐不見其形也。吳翁苦之﹐將使人走江西訴於眞人府。一日﹐少年忽謂婢曰「我今且去矣。室中物具在﹐汝苟念伉儷情﹐一月之內﹐愼勿移動﹔一月不至﹐則永訣矣。」言已而去。吳翁卽時移其物於他所﹐呼婢出嫁之﹐其後竟不復至。

海寧硤石鎭之南有地曰大虹村﹐其地有吳姓者﹐本農家子也。後以水旱荒其田﹐棄而逐什一之利。久之﹐家稍裕﹐遂服賈於外﹐恆數月不歸。其妻陳氏﹐𨿽農女而頗有姿﹐鄰里諸少年皆艷之﹐然陳貞潔白守﹐無可乘也。有小姑﹐色僅中人﹐而愁眉齲齒﹐作諸媚態﹐惑之者頗眾。性狡工讒﹐常於母前短其嫂﹐母信之﹐故陳恆鬱鬱﹐久之成疾。每疾發﹐心輒大痛﹐四體如冰﹐終日不暖﹐惟夜臥而痛止﹐而體亦溫和﹐心異之。一夕睡醒﹐覺有人並枕臥﹐大駭﹐推枕而起﹐則杳矣。惶怖無措﹐解帶欲自經﹐忽見少女向之斂衽﹐笑而言曰「姊何鹵莽﹐以儂爲男子歟﹖」陳問﹕「卿人邪﹖鬼也﹖」女曰「儂非人非鬼﹐實則狐耳。已爲姊按摩四夕矣﹐再如是三夕﹐病卽全愈。」陳見其修眉秀項﹐笑靨嫣然﹐甚愛之。與俱坐﹐問所自來﹐曰「儂亦吳姓﹐小字細細﹐舊住海寧潮神宮﹐今宮圮﹐故一家俱他徙。儂與姊有緣﹐來相伴耳。」自是女不去﹐惟陳得見之。小姑聞嫂與人絮語﹐疑有所私﹐告其母。母怒﹐執梃而往﹐先於窗隙窺之。陳獨坐燈下﹐方縫紉故衣﹐寂無他人。母以女誑己也﹐將還問之﹐至其室﹐則見女正與鄰子狎﹐狀甚褻。母憤甚﹐奔入﹐奮梃撻之﹐鄰子尙抱持女不釋。女號呼﹐母恐聲聞於外﹐忍怒走出。女哭詈終夕﹐罔測其故。蓋女𨿽與鄰子私﹐是夕固獨宿也﹐細細幻形以挫辱之耳﹐然自此百口莫辧矣。居月餘﹐細細忽辭陳去﹐曰「明日郎君至矣。」明日﹐吳果至﹐陳爲述其事。吳欲一見﹐陳曰「渠約一月復來﹐且俟其來謀之。」及匝月﹐陳方獨坐﹐而細細至﹐握手笑語如故。陳述其夫求見﹐意不可﹐再三言之﹐乃許於道旁一見。戒勿萌他念﹐若惡作劇﹐則與姊從此絕矣。陳謹諾之。其日﹐吳自外歸﹐忽見道旁大樹杈椏中坐一女郎﹐衣淺碧色衫﹐淡墨色裙﹐羅襪錦鞋﹐纖不盈握﹐對吳微笑﹐百媚橫生。吳大喜﹐趨而前﹐將緣樹而上。忽飛塵瞇目﹐痛不可啟﹐掩面而歸﹐爲妻白其故。陳方咎吳狂妄﹐忽聞空中語曰「與姊從此絕矣﹗」聆其音﹐細細也。陳拉吳俱跪叩頭謝罪﹐泣而畱之。曰「緣定不能彊也﹐明年二月尙可一見。」言已寂然。是時爲咸豐己未八月。至庚申二月﹐杭城陷﹐鄕間盜賊公行。吳外出未返﹐陳已有孕。其鄰村有某甲者﹐素無行﹐且習邪術﹐恆取孕婦胎以爲藥。久聞陳美﹐且知其孕﹐白晝將三人入其室﹐思姦之而墮其胎。陳駭欲死﹐忽皆反奔而出﹐跪而自投﹐又以手自批其頰﹐頰盡腫﹐口流血。鄰里聚觀﹐甲等誓從此不敢犯陳﹐且願保衛吳氏﹐使不受他害。眾亦爲代求﹐始得扶攜而起﹐歸各大病數月﹐後遂斂戢。是夜﹐陳夢細細來曰「今日之事﹐我救姊也。上帝以我好善而貞﹐命爲碧霞宮侍書。從此眞與姊絕矣。」咸豐乙卯科浙江鄕試﹐頭場有紹興某生於卷上大書一絕云「繡鞋踏徧幾回尋﹐相會當年未了因。記否紅欄明月夜﹐樓頭偸占一枝春。」人詢其故﹐搖首不言。至初十日黎明﹐繳卷而出。余門人髙海與同坐一號﹐先一日相與論文﹐極相契合。其三藝皆已脫稿﹐讀之甚佳﹐乃夜間忽有此異﹐是必於溫柔鄕中失足者也。諸書言科場果報事﹐類此者極多﹐此則海實親見之。

仁和髙君桂山﹐與其兄嘯蘿﹐讀書西湖之葛林園。其鄰爲梁文莊公祠﹐祠中有棺數十具﹐皆他姓所寄也。一夕﹐聞外有吟哦聲﹐啟視無人﹐閉戶而聲又作﹐乃笑曰「如有吟魂﹐盍來相見﹖」久之杳然。隔數夕﹐又聞之﹐其聲自西南來﹐浸至窗外。審聽之﹐則嗟嘆之聲﹐非吟哦也。俄而嘩然一聲﹐其門自啟﹐二人驚顧﹐以爲鬼來﹐然實無所見。及臥﹐夢見一叟曰「我粵東錢某﹐老諸生也﹐以謀食來浙﹐死於此。明日斷橋堍下有著靑布衣者﹐吾子也。吾棺停梁家祠內東廊下﹐煩兩君指示之。」二人寤﹐述所夢皆同﹐相與愕然。次日﹐至白堤伺之﹐未至斷橋﹐果有一人來﹐如夢所言﹐迎問之曰「爾姓錢乎﹖」其人驚問﹕「何以知我﹖」乃告以夢。其人果訪尋父柩者也。導至梁公祠﹐指示所在﹐並厚贈之使歸。

黃桂圃培榮﹐浙之會稽人﹐道光末官湖北武昌府同知。咸豐二年﹐粵寇至鄂﹐城陷﹐桂圃衣冠坐堂皇﹐罵賊求死。賊縶之﹐並其一妾二子﹐挾以入舟。桂圃得間自沈於江﹐妾與子皆至金陵。長子啟勛﹐時年十一二﹐爲鄕人竊負以出﹐逃至蘇州。桂圃有弟金溪刺史﹐需次於蘇﹐因撫育之。其妾爲賊幽於女館﹐久之放出﹐居鄕間﹐以縫紉自給。幼子尙孩提﹐力不能養﹐有鄰村婦乞爲子﹐不得已許之﹐密以鍼刺「天賜」二字於兒左肩﹐泣而畀之。天賜者﹐兒乳名也。及官軍收復金陵﹐啟勛長矣﹐至金陵訪其母﹐得之﹐迎以歸。光緒四年﹐啟勛預海運之役﹐溺死天津。金溪痛桂圃之無後也﹐其妾因言夭賜事﹐乃致書江寧蔣鶴莊太守物色之。得其母子﹐召至署中﹐解兒衣﹐驗其左肩﹐則「天」字二畫尙存﹐「賜」字貝旁亦未泯滅。乃謂村婦曰「此黃氏子也。」判歸黃氏。桂圃爲國捐軀﹐固宜有後﹐而其妾之智節則亦足多矣。此事杜筱舫方伯爲餘言之。筱舫又言﹕啟勛之溺也﹐失其屍﹐求之數日不得。筱舫之弟筱珊太守﹐時爲江蘇海運津局總辦﹐命以紙作靈位﹐備書官職姓名﹐置木盆中﹐旁設羹飯匕箸具焉。浮之天津插口﹐使人駕小舟從之。初入水﹐其盆向北逆流﹐及小舟解維﹐盆卽順流下行。約二里許﹐至寶林庵前﹐木盆忽自就岸﹐則屍已出自水中﹐面貌𨿽攺﹐衣裝宛然。乃厚斂之﹐並請於朝﹐得優卹焉。筱舫問弟何處得此法﹐曰「咸豐八年七月﹐有直隸廣文忘其姓名﹐奉檄押送南漕剝船。舟中攜有一子﹐以便旋失足入水﹐欲覓其屍。有土人傳此法云。」鬼神之事誠有不可解者﹐此法屢試屢驗﹐則亦奇矣。惟啟勛歿於王事﹐其遺魄自不應葬之魚腹﹐或有神物護持﹐亦未可知也。

周鏡樓﹐南匯縣人﹐曾應童子試﹐生一女而卒。初無靈異。數年之後﹐其女長矣﹐忽大病﹐病中言其父實保護之﹐故得不死。自是目中遂能見鬼﹐而鏡樓卽附其女以與人言﹐靈異大著。自云在冥中簽押文書﹐頗能作威福。有謝心畬者﹐娶於周氏﹐與鏡樓兄弟也。己卯秋病甚﹐鏡樓之女往視之﹐見鬼往來甚多﹐問之竈神﹐神言無有。女曰「吾所親見﹐安得云無﹖」於是竈神窮治之﹐告女曰「是於某月日賂門神而竊入者也。」其夜鏡樓至﹐其家人環跪求之。鏡樓詰問鬼﹐鬼自言姓李名儒奎﹐浙江人。八世前爲王氏女﹐潘氏婦﹐心畬八世前爲某氏子﹐與之私。後有孕﹐服墮胎藥而死。歲月𨿽遠﹐怨毒未消。累世尋求﹐至今始遇﹐必索其命乃去。鏡樓勸之再四﹐且許延道士爲誦經。鬼不可。鏡樓怒曰「汝不知吾周鏡樓乎﹗汝能出吾掌握中歟﹖」鬼始聽命﹐曰「苟延道士誦經﹐願誦《大梵經》。若《玉皇經》﹐則在冥中爲最下田土﹐不願得之也。」謝氏從其言﹐病良已。鏡樓又言有顧春船者﹐戊子科舉人﹐在冥中頗有勢力﹐己得爲冥吏﹐乃其所薦也。以是觀之﹐冥間營營﹐亦與人世無異矣。

●卷八年月日時干支俱同者﹐六十年中﹐惟甲戌歲有甲戌月甲戌日甲戌時﹐乙酉歲有乙酉月乙酉日乙酉時﹐丙申歲有丙申月丙申日丙申時﹐丁未歲有丁未月丁末日丁未時﹐戊午歲有戊午月戊午日戊午時﹐己巳歲有己巳月己巳日己巳時﹐庚辰歲有庚辰月庚辰日庚辰時﹐辛卯歲有辛卯月辛卯日辛卯時﹐壬寅歲有壬寅月壬寅日壬寅時﹐癸亥歲有癸亥月癸亥日癸亥時。然甲戌之歲必有甲戌月﹐甲戌之日必有甲戌時﹐而甲戌之月不能必有甲戌日﹐其餘皆然﹕故遇此難也。光緒六年三月十三日日加辰﹐是爲庚辰歲庚辰月庚辰日庚辰時。杭有楊翁者﹐精於叢辰之學﹐死後營葬﹐有術者爲擇得此年此月此日此時﹐取四庚辰也。他術者以爲不可用﹐議攺用初六日癸酉。其家以翁素精此術﹐乃就其靈前拈鬮決之﹐竟拈得四庚辰者﹐遂用以葬。友人丁松生與執紼焉﹐還過兪樓﹐爲餘言此﹐因爲記之。

南斗注生﹐北斗注死﹐古有此說﹐是冥冥之中固有簿書記載矣。世間每遇水火刀兵諸劫﹐輒有人夢見冥中繕寫冊籍﹐疑亦理之所有也。咸豐之初﹐粵寇萌芽﹐有海鹽人查某者﹐夢至一處﹐見文書堆積如山﹐數十人繕寫﹐猶若不及。楹間懸一聯云「弱柳瓊簫仙有劫」﹐「落花銅鼓佛無靈」。意不可解﹐而其語則頗可誦也。

黃岡縣易氏女子化爲男﹐余已載在第一卷

矣。有傭媼宋姓者言﹕河南蘭儀縣鄕間某氏女子﹐已許嫁矣。某翁無子﹐性好善﹐其女病數日﹐忽化爲男。言於父母﹐驗之信﹐乃使人告之夫家。其親家翁曰「此翁爲善之報也。吾有弱女﹐願卽以嫁之。親者無失爲親﹐不亦善乎﹖」某翁大喜﹐仍諧二姓之好。後生子女﹐而母故荏弱﹐凡衣履縫紉之事﹐父輒分任其勞﹐蓋素習女紅﹐𨿽爲男子﹐猶未忘故技也。

牙牌之戲﹐相傳起於宋宣和時﹐其來久矣。近世有《牙牌數》一書﹐借以占卜﹐蓋亦古者棋卜樗蒲卜之類也。兄子履卿言﹕光緒己卯歲江南鄕試﹐無錫諸士子於榜前占《牙牌數》﹐其辭云「大開圍場﹐射鹿得獐。顧盼自喜﹐中必疊雙。」是科無錫縣中式者二人﹐一顧姓﹐一章姓。顧字明見數中﹐而「射鹿得獐」句暗影「章」字﹐尢爲巧合也。

任司馬﹐江蘇人﹐談者不言其名字。需次浙中﹐寓捨頻有怪異。一日﹐失去洋錢三枚﹐正相詰問﹐忽空中語曰「我所假也﹐三日當奉還。」越三日﹐果得其二。問尙有其一何在﹐曰「此尙須遲一日耳。」越日﹐果得之。嗣後頻有假貸﹐或償或否﹐而不見其形。司馬偶坐聽事前﹐忽見一人過其檐下﹐其形夭矯﹐幾及丈餘﹐疑蛇精也。司馬有女公子刺繡於樓﹐晨起視之﹐則於空處添繡一人面﹐異而傳觀。空中語曰「此我所爲﹐卽我之像也。汝曹欲識我貌﹐觀此可矣。」其面不辧爲男爲女﹐惟上有兩角﹐面色白﹐角則黃色。其餘口鼻之類﹐尙與人無大異。至今此像尙在司馬家。司馬遷屋避之﹐輒隨之至﹐不知其究竟如何也。咸豐間﹐江都符南樵孝廉主講松江之柘林書院﹐與同人爲扶箕之戲。有女仙降壇﹐自稱唐時人﹐姓韓名碧霞﹐父誠爲蘇州刺史。時江蘇尙陷於賊﹐問何時賊平。箕筆作一詩﹐有二句云「掃開雲霧見靑天﹐正在遼東獻豕年。」後賊平在癸亥歲﹐符豕年之語。又蘇州陸鳳石潤庠之封翁九芝先生﹐於咸豐間扶箕﹐問鳳石科名事。箕筆書七絕一首﹐其末句云「金階拜向捲簾時。」後鳳石以同治甲戌大魁天下。是歲毅皇帝親政﹐皇太后撤簾﹐箕詩「捲簾」之句﹐洵有先見。古稱山鬼知一歲事﹐此殆不止一歲矣。

昆山縣有地名茜墩。咸豐四年夏﹐有村童金姓者﹐年十五歲﹐刺小舟放鴨湖中。正夤緣葦間﹐俄油然作云﹐狂飆怒吼﹐白浪如山。人與舟俱被風挾至空中﹐俯視雲气迷﹐下不見地。自思設或墜下﹐必糜爛矣。忽來一老者﹐衣黃色衣﹐須髮皤然﹐手執麈尾﹐指曰「去﹐去﹗」人船俱從空而下﹐墜於平地﹐一無所傷﹐距其家三里矣。觀者環堵﹐咸共嘆異。牽其舟下水﹐送還其家。

蘇州開元寺前有大石獅二﹐歲月旣久﹐頗著靈異。盤門以內﹐地甚荒僻﹐居人多以蔬圃爲業。一夜三更後﹐守圃者見有物在圃中嚙食蔬菜﹐其形龐然﹐不知何物。亟返呼眾共視﹐則已杳矣。嗣後連夕皆然﹐乃糾眾伺之。夜半﹐物果至﹐突出噪逐﹐物狂奔而去﹐至寺前乃止。迫視之﹐石獅也。遂鑄大鐵釘釘之﹐自此不復夜出。

朱祥麟﹐蘇州人﹐素佻達﹐好漁色。偶飲於友人家﹐而歸時夜已深矣﹐路無行人。至護龍街﹐見少婦獨行﹐睨之美而艷。尾其後﹐徐以言挑之。婦微笑﹐招以手﹐大喜隨之。行至一處﹐婦推門引朱入。屋不甚大﹐而陳設頗華﹐遂同入房中。鏡奩脂﹐無不精美﹐牀上則綺帷羅幔﹐繡被錦衾﹐更極富麗。婦解衣裙置施上﹐僅畱衤日服﹐皓質呈露﹐促朱先寢。朱心蕩不能自持﹐方欲登牀﹐忽火光灼爍﹐十數人擁人﹐手執燈籠﹐皆有蘇州府城隍字。俄頃之間﹐所見人物一時都杳﹐其地則在範莊前石欄桿外近水處也。駭極癡立﹐適有武弁行夜至此﹐知爲鬼迷﹐送之歸。此等景象﹐必溺鬼幻爲之﹐使非神燈一照﹐是人必於溫柔鄕中失足矣﹐可不懼哉﹗

山東登萊靑道署有朱藤二本﹐數百年物也。其藤蜿蜒縈繞﹐所蔭可數畝許。花時紫艷紛披﹐掩映戶牖間﹐淸香襲人。相傳其樹有神﹐當風淸月白﹐往往見之。民間有疾病者﹐得其一花一葉﹐卽可療治﹐以是爭來禱祀﹐香火不絕。署中有空屋數間﹐花落輒掃置其中﹐以供病者之求。凡新官入署﹐必祭焉。潘偉如中丞嘗爲是官﹐循例致祭﹐並以酒一大甕澆其根土。其夜兩花神皆見形﹐一爲老翁﹐朱顏皓首﹐長髯及腹﹔一爲婦人。署中人皆見之。是年花開尢盛。

蘇州人姜少甫與其友石某﹐至杭州天竺燒香﹐瞻禮旣畢﹐循途而歸。至萬松嶺下﹐石忽腹痛﹐卽於道旁遺矢焉。忽有一鷹自空而下﹐攫其帽以去。急起奪之﹐而鷹愈翔愈遠﹐髙入雲際﹐不可復見。二人大駭﹐踉蹌歸舟。至暮而石病作﹐頭痛身熱﹐頗不可堪。夜半﹐忽夢入一城。問城中人此爲何地﹐或告之曰「紹興嵊縣也。」俄至一廟﹐中有碑甚髙﹐刻「申莊」二大字﹐而日間所失之帽儼然在碑上。大喜﹐引手欲取之。旁一僧止之曰「不能﹐不能﹗且待四年後來取。」遂寤。次日病殊未減。姜與余門下士王夢薇有舊﹐以夢薇能醫﹐令石力疾就診﹐因自述其夢。夢薇診其脈﹐但感受風寒耳﹐初無他也﹐授之以方﹐匆匆辭去﹐云「卽日還蘇。」不知究竟如何。余謂此人之病﹐自因風寒﹐當腹痛時已伏病根﹐鷹之攫帽﹐會逢其適。旣有是事﹐因有是夢﹐夢由心造﹐與病初無涉也。蘇州陸墓村人某甲﹐當兵亂時﹐於途間得人家所棄子﹐畜之爲子。比長﹐爲取妻。甲夫婦初不知子之父母爲誰﹐其子並不知別有父母也。光緒六年﹐甲婦病篤﹐死而復蘇﹐呼其子﹐語之曰「我在冥中﹐見爾母乞還其子﹐我已許之矣。汝母某氏﹐汝父則尙在人間﹐姓某名某﹐住蘇州城中某處。汝宜攜爾婦歸﹐無使我失信於爾母也。」言已遂卒。其子以爲亂命﹐不之信。次日﹐有蘇州人至﹐其姓名與甲婦所言同﹐索還其子。甲問﹕「事越二十年﹐何忽見索﹖」其人曰「夜間亡婦見夢﹐言曩所失子在君家。今向君家婦乞還﹐承其見許﹐故來此﹐願與子俱歸也。」甲問其家住何所﹐則亦符合。乃謂其子曰「此眞爾父矣。吾幸已有子﹐汝攜婦以歸﹐可也。」其子始泣謝而去。

杭州西湖瑪瑙寺故址前﹐有大石一方﹐俯臨湖ぞ﹐名停鷹石。有某寺僧擬刻《金剛經》於上﹐乃就石旁編木爲棚﹐招集工匠於其中﹐將於次日奏刀焉。忽有一人衣黑色衣﹐靑色半臂﹐至棚中與工匠閒話﹐問﹕「爾曹來此奚爲﹖」告以故。其人曰「俟刻石時﹐宜先告我。苟不我告﹐必貽後悔。」眾工因詢其所居﹐曰「卽在石旁不遠耳。」及次日﹐將事刻﹐工匠徧覓其人不得。偶言於松木場茶寮中﹐有聞者曰「石旁固無居人﹐得無龜精乎﹖」駭而問之﹐曰「此石下舊有龜精﹐人往往有見之者﹐其大如五石瓠﹐不爲人害。今刻經於其上﹐則彼爲所鎭壓﹐不得出入自由﹐宜彼之意有所不欲也。西湖南北兩山爲石多矣﹐可刻之石亦必不少﹐奚必此﹖盍與僧再議之。」眾疑信參半。是日因循未刻。越宿﹐而眾工或病於目﹐或病於臂﹐乃覺其有異﹐言於僧﹐攺刻他處。

某甲﹐農人也﹐嘗以爭田致人於死﹐後卽於所爭之田獲稻。忽雷雨驟至﹐甲呼其子偕歸﹐其子尙幼﹐隨之行。見空中人馬喧闐﹐無慮數十人﹐或手秉炬火﹐或負一物若魚网者。旣近﹐有靑衣者二人奪其父所獲稻去。又數人以网蒙其父頭﹐炬火卽從之下擊﹐辟歷一聲﹐其子驚僕﹐起視﹐則其父死矣。曩所見諸人﹐皆化爲雲气﹐騰空而去。

桐鄕周鐵崖士鋼﹐少補博士弟子員﹐屢試秋闈不售。一日﹐自佗處歸﹐夜泊舟村落間。望見臨水一家﹐有樓翼然﹐樓窗外有碧火如環﹐旋轉不定。異而呼舟人訊之﹐舟人見而駭曰「縊鬼求代﹐多作此狀﹐吾屢見之矣。此家必有將縊死者﹐愼勿聲﹐鬼爲人所覺﹐且移禍於人。」周奮然曰「見人死而不救﹐非夫也﹗」登岸﹐叩門大呼。其家出問﹐告以故﹐大驚﹐蓋姑婦方勃溪﹐婦泣涕登樓﹐姑猶呶呶未已也。聞周言﹐亟共登樓﹐排闥而入﹐婦手持帶立牀前﹐神已癡矣。呼之逾時始覺﹐舉家共勸慰之﹐乃已。周次日抵家﹐夢一老人謂之曰「子勇於爲善﹐宜食其報。」周曰「此何足爲善。必欲食報者﹐他不敢望﹐敢問我於科名何如﹖」老人笑而示以掌﹐掌中有「何可成」三字。寤而嘆曰「科名無望矣﹗」其明年﹐竟登賢書。是科主試者爲何公﹐始悟夢語之巧合也。

同治乙丑年﹐浙江補行鄕試。是年夏﹐嵊縣有人夢至一廟﹐廟中有神南面坐。其旁胥吏甚夥﹐各負一牌﹐呈神坐前。神執筆於牌上點之﹐乃各負之出。夢者隨而問曰「此何牌也﹖」負牌者曰「牌上姓名﹐皆今年鄕試中式人也。」夢者見一牌上大書「裘治成」三字﹐其旁尙有小字數行。問此小字何也﹐曰「皆其人所行陰徳也。」寤而訪之﹐則邑中諸生果有裘治成其人者﹐往告以夢。裘笑曰「吾不應試十餘年矣﹐精力衰頹﹐學問荒落﹐自分此生永謝場屋﹐恐不能踐君幻夢也。」夢者徧告裘之姻族﹐咸縱臾之﹐乃赴試﹐竟舉於鄕。或問裘有何陰徳﹐裘曰無之。固問﹐乃曰「前年族人有一婢﹐將置之死﹐吾力救而免之﹐且爲擇婿而嫁焉。此或一事乎﹖餘事則非所知矣。」蓋無心之善﹐作者猶不自覺﹐而鬼神則已紀錄之也。

會稽王湘舟濟泰﹐工爲制舉文﹐而困於場屋。性好施予。一日﹐有里人以硯來﹐求易錢一千。視其硯﹐凡石也﹐卻之。其人顏色慘沮﹐問其故﹐則其婦方產﹐勢甚危殆﹐欲以此硯易錢招白洋媼婆。白洋媼婆者﹐越中乳醫之最良者也。遂畱其硯而予之錢。久之﹐念此婦未知已產未﹐使問之其家﹐則婦死矣﹐無以斂﹐其姑亦老且病﹐號兆欲自盡。王惻然﹐急取敝衣數襲﹐洋錢十枚﹐親送與之。至咸豐乙卯歲﹐元旦之夕﹐夢一婦人向之叩首﹐曰「妾卽往歲以產而亡者也。」手以一黃紙條示之﹐有朱書曰「臣十七」。寤而不解所謂。是歲應秋試﹐入闈中﹐所坐號適爲臣字十七。及題目出﹐文思泉湧﹐榜發中式。

山陰倪某﹐幼時曾一赴童子試﹐不售﹐輒棄去。善治生﹐家固殷﹐賑人極長厚﹐鄕裏稱善人也。同治癸酉歲﹐年五十餘矣。其鄰有張君者﹐故粵東一縣丞﹐以病免歸﹐自言判冥中事﹐倪亦未之信。是歲之春﹐勸倪赴鄕試﹐倪笑謝之﹐張言之不已。一日﹐密謂之曰「君忘十五年前事邪﹖完人名節﹐上帝所重﹐君得科名﹐職此之故﹐其必往﹐毋自誤也。」倪憶十五年前有親串家一少婦﹐夫亡守節﹐其兄公以莫須有之事污蔑之﹐謀出之而奪其財。事垂成矣﹐爲力白之乃已。此事張所不知也﹐始心動。然久拋舉業﹐懼不中程式﹐乃先作文十餘篇﹐並乞名手點定。及入場﹐《四書》題三道皆在其中﹐錄之而出﹐榜發中式。乃嘆曰「張君果判冥事﹐不吾欺也。」

樂平汪宗伯守和﹐幼時讀書家塾﹐私與儕輩鬥蟋蟀﹐角勝負。宗伯公所蓄者巨喙而黑質﹐每斗必勝。公寶愛之﹐夜閉之籠中﹐而置諸庭﹐使吸淸露。及旦取視﹐則死矣﹐兩股斷焉。懊恨殊甚﹐迹其所在﹐得一股於石罅﹐羣蟻曳之﹐將入於穴﹐始知爲蟻所殺也。公怒﹐思有以報之。乃至市廛買爆竹﹐剝取其火藥﹐以膻物引蟻出穴﹐布火藥於地而火之。羣蟻數千﹐同時而斃﹐爲之撫掌稱快。旣而悔焉﹐曰「嘻﹗亦太甚矣﹗」遂不復畜蟋蟀。及嘉慶庚午歲﹐公以少詹事授奉天府丞兼學政﹐與盛京將軍薩公善。一日﹐有布衣客詣將軍轅門求見﹐薩公見之。長揖就坐﹐古貌儼然﹐自言「以生人爲冥吏﹐數至冥中決獄﹐今爲汪學使一案而來。此案懸四十餘年﹐仇家屢訟不休﹐今宜了結。以汪固端人﹐且其先世積累頗厚﹐自當右之。知公與汪善。明日請往省視﹐如汪有疾﹐屬其家人勿相驚擾﹐亦勿投藥餌﹐但謹守之﹐三日自愈也。」薩公異其言。明日﹐親詣汪所﹐則汪得暴疾死﹐一署惶然。薩公如客言﹐使靜守以待其蘇。公果病三日而愈﹐自言得病之時﹐昏然不知人事﹐覺有人導之入一公廨。堂上有長官﹐服古衣冠﹐南面坐﹐面黧黑無髭﹐左右侍者甚眾。長官問公曰「有多人訟爾﹐知之否﹖」公告不知。長官命吏檢簿籍示之﹐備載幼年殺蟻事。公謝曰「事誠有之﹐今悔無及。」長官命傳諸訟者﹐則焦頭爛額者無慮數千人﹐環呼索命。長官婉言諭之曰「蟻與蟋蟀﹐皆虫也﹐爾等不合嘬食其所畜蟋蟀。童子無知﹐苟圖泄憤﹐罔識輕重﹐遂成此獄。今旣已降其科名﹐減其祿算﹐使其一生常有美中不足之處﹐亦足以示罰矣。」眾嘩然曰「我輩止傷蟋蟀一命﹐彼戕我族類萬餘﹐豈此薄罰所能了邪﹗」言已大噪﹐其勢洶洶﹐殆將用武。長官大怒曰「汪某已膺冥罰﹐足以蔽辜。爾等幺麼微物﹐貪慕鮏羴﹐污生人之廚竈﹐侵死者之墓隧﹐罪不勝誅。若再喧嘩﹐當科罪如律﹗」眾始懼而退。長官謂公曰「此案已結﹐宜益爲善﹐以贖前愆。」公乃蘇。明日﹐卽往謝將軍。甫入﹐而前日之客出﹐遇於門﹐不交一言。薩公迎慰之曰「昨日對簿甚勞。」公驚問﹕「何以知之﹖」以客言告﹐公亦縷述前事﹐且曰「頃所遇之客﹐卽冥中決獄者也﹐對之猶懍懍。若非祖徳所庇﹐恐無生還之望矣。」乃悟客非常人也。公以干隆壬子年舉於鄕﹐闈中初擬中第二名﹐後抑置十八名。及嘉慶丙辰歲廷對後﹐讀卷者以前十本進呈﹐公裒然居首﹐仁廟更定爲一甲第二名。其後官至尙書﹐以資格將晉協揆﹐竟不果。道光十六年薨於位﹐宣廟悼惜﹐贈太子太保﹐賜祭葬。故事﹐尙書歿於官﹐得予謚﹐禮臣以請。會畿輔旱﹐宵旰憂勤﹐此奏久畱中﹐卒不得謚。殆卽所謂降科名﹐減祿算﹐美中不足者歟﹖公以一代名臣﹐以戕羣蟻﹐致罹冥譴﹐物命至重﹐可不愼歟﹗

道光間﹐有某觀察者﹐性廉靜﹐公事之暇﹐輒至齋中讀書。一童子侍﹐丙夜始就內寢﹐日以爲常。會屆中秋節﹐制府某公素貪黷﹐饋獻不滿意﹐輒中傷之。觀察不得已﹐枉法得白金五百兩置書篋中﹐將以備書函並字之需。時秋髙夜靜﹐月色皎潔﹐方執捲咿唔﹐忽飄風入戶﹐爲之栗然。突見一女子戴黑紗襆頭﹐衣粉紅綃衣﹐近案而立。正驚顧間﹐其後又立一丈夫﹐赤髮深目﹐須如蝟毛﹐直前謂觀察曰「公所得金盍以爲長者壽﹖」觀察未之應﹐而女子袖中出白丸摩弄之﹐光灼爍如一匹練。觀察懼﹐發篋出金陳案上﹐女子盡納之袖。丈夫又謂觀察曰「以公平時固廉吏﹐故不相害。然此不義物﹐非公所宜有﹐謹將去﹐成公之廉。」言已﹐與女子俱出﹐倏忽不見。殆古劍俠之流歟﹖觀察祕其事﹐旋移疾歸。旣歸裏﹐始與所親者言之。

江西南昌府照墻後有老屋數間﹐故炮局也。咸豐三年﹐粵賊圍城﹐營於沙井。其地有文孝廟﹐爲賊所踞﹐廟墻堅厚﹐城中發炮擊之﹐不能破。有人夜過照墻後﹐見黑面人數十輩從炮局出﹐言願助官軍殺賊。次日訪之﹐則無人焉﹐知爲炮神。言於官﹐掘地得大小炮甚多﹐重三千斤者十三尊﹐重四千斤者一尊。舁至章江門炮臺﹐向文孝廟擊之﹐墻壁皆毀﹐斃賊無算﹐遂解南昌之圍。南昌人謂之神炮。長江水師提督黃公翼升﹐迎養其太夫人於金陵。太夫人偶得疾﹐夢神人告曰「我因寇亂﹐身陷獅子街井中。如能救拔﹐必有以報﹐疾不足憂也。」太夫人覺﹐言所夢。公命人浚井﹐果得一石像﹐詢之土人﹐曰「從前江寧城中本有石將軍廟﹐毀於賊﹐失其像。今所得者﹐卽是也。」公因爲立廟井旁﹐頗著靈異﹐至今香火不絕。惟石將軍不知何人﹐相傳爲東晉人司馬流。按《晉書。蘇峻傳》﹐峻遣將韓晃﹑張健等襲姑孰﹐進逼慈湖﹐殺於湖令陶馥及振威將軍司馬流﹐其他無所表見。千百年後尙能廟食人間﹐亦可異也。

同治八年四月﹐江寧城糯米巷民宅中一井﹐晨汲得油數瓶﹐油盡始得水﹐明旦復汲亦然。如是數日﹐城內外悉聞知﹐觀者塡門。其家厭之﹐白縣令封閉其井。長洲朱君孔彰時寓安品街﹐距其地不數十步﹐使人汲井驗之﹐果如菜子油﹐入燈盞可然。

溧陽崔﹐貧甚無以爲家﹐寄居僧寺。讀書至丙夜﹐忽聞寺後山上有車馬聲﹐啟後戶視之﹐無所見。俄而聲益近﹐有人叩戶曰「小吳王至。」崔延之入﹐知其非人也。不敢發問。客曰「君毋怖。我廣西人﹐亦讀書﹐籍諸生﹐爲賊劫至江南﹐後入官軍中﹐從張將軍戰死於此。聞君讀書﹐竊所愛慕﹐山中無佳侶﹐冀聆雅音﹐聊慰幽寂。」又曰「上帝命我主此山﹐封我爲小吳王﹐我亦不復更念人間世。惟有一女年十五矣﹐小名阿鸞﹐今流落在廣東香港。君可至彼訪之﹐如不嫌鄙陋﹐卽以備箕帚可也。」言已別去。崔怪之﹐欲從其言往訪女﹐然以道遠﹐資糧扉屨﹐猝不易辦﹐故未果也。居無何﹐小吳王又至﹐語崔曰「君其無意乎﹖」崔以情告。曰「君患無資﹐何不早告﹖此山之南有窖金﹐可發也。」卽指示其處。崔發之﹐得白金五千兩﹐乃如廣東﹐訪阿鸞於香港﹐果遇之靑樓中。年未破瓜﹐猶處子也。風姿娟秀﹐粗通文翰﹐惟自幼流離﹐不自知其家世。崔以三千金贖之歸﹐遂爲夫婦。此事余聞之朱君孔彰﹐朱聞之於曾蓉舫。曾亦溧陽人﹐與崔相識也。

黟縣北郊有王某者﹐以工爲訟牒﹐遂致殷富﹐營造新宅﹐頗極華美。一日﹐有數客造其鄰比﹐問王某所居﹐鄰人指新宅告之﹐遂入﹐然莫見其出也。越數日﹐新宅中忽火起﹐眾奔救乃熄。自是火發無時﹐旋起旋滅﹐家中什物每提擲空中﹐悉皆破壞。煮飯於釜﹐飯熟﹐輒雜以泥沙﹐甚至糞函溺器﹐狼籍衾枕間。月餘﹐不勝其擾﹐王某自作牒將訟諸城隍神﹐若有人厲聲曰「汝伎倆能欺人間官府耳﹐能欺明神歟﹗」祟益甚。王大懼﹐伏地自投﹐且言知罪﹐願許悔過。又厲聲曰「速遷去﹐免爾死﹗」遂舉家遠避﹐空閉其宅。

沈嶽艮﹐宜興人﹐有膂力﹐而居心險惡。當粵賊之據常州也﹐受賊僞職﹐從之抗拒王師。每掠得婦女﹐必裸而淫之。禪國山東南有石洞﹐極深邃﹐婦女避亂者數百人入焉。沈積薪焚其洞﹐皆斃之。又殺周王廟僧數十人﹐而投神像於廁中。賊平逃出﹐竟無恙。一日﹐忽病狂﹐家人扶置牀上﹐旋躍起以手相搏曰「眾婦人來索命﹗」又作婦人聲曰「彼有力﹐吾曹不能勝﹐宜招和尙來。」又大呼曰「和尙來矣﹗」自是日夜呼﹝B17K﹞﹐不絕聲。數日﹐家人守者稍倦﹐竟奔出﹐不知所之。半月後﹐有人言周王廟廁中溺死一人﹐家人往視﹐果沈也。徧身靑黑﹐七竅流血﹐臭穢不可向邇。嗚呼﹗其受報亦酷矣。

撫州胡瓊﹐常至城外訪其親串﹐所過之地荒僻無居人。忽見一女子立水次﹐亦未之異也。女子顧胡而言曰「子衣上如何有血污痕﹖可解衣爲子浣之。」胡自視良然﹐遂解外衣。女子曰「中衣亦污。」又解之。如是者三﹐而血痕猶在。回顧女於﹐嫣然微笑﹐以手招之。胡悟女子非人也﹐抱衣卻走。女子躡其後﹐胡急奔。望見前有巨人二﹐不知其爲人爲鬼﹐亦不遑顧﹐直造其處﹐則二巨人者已不見﹐止有一土地廟。比至廟門﹐則女子亦不見矣。胡無邪心﹐故不爲女鬼所惑﹐不然殆哉﹗

山陰某甲父子皆嗜食犬﹐犬之斃其手者不知凡幾矣。壬申之秋﹐其子觀劇北城﹐日晡而歸。有卑腳花犬隨之行﹐甚馴擾﹐試呼之﹐卽弭耳從歸。甫入門﹐忽跳踉大嗥﹐遽嚙其股。其父聞聲出﹐又嚙之﹐傷於足。犬卽走出﹐不知所往。父子中犬毒至深﹐號呼一晝夜而死。

閔斗陽司馬世魁﹐歸安晟捨鎭人﹐官南府通判﹐升同知。一生正直不苟﹐居官亦多善政﹐年老乞歸。其卒之前一日﹐有里人死而復蘇﹐告其家人曰「陰間路黑不能行﹐有人語我曰﹕」明日閔公赴南府城隍任﹐輿從不少﹐必有燈火前導﹐可隨之往。沿途有供張﹐並可得酒食。『「次日公無疾而終﹐里人亦死。死後見夢於其母曰﹕」今日從閔公俱行﹐不愁昏黑﹐且幸爲公錄用﹐不落寞也。「此事余聞之閔君小圃﹐卽其族也。凡人之聰明正直者﹐歿則爲神﹐理固可信。先兄壬甫卒於福寧知府任。福寧有楊明經廷瑞者﹐一鄕推長者。先兄旣捐館捨﹐而楊君亦病﹐謂家人曰﹕」吾不起矣。吾夢見靑衣者持官符至﹐言施侯遷擢去﹐以兪公代之﹐辟吾爲幕僚﹐期以某日去。吾其能久乎﹖「趨治後事。果如期而卒。施侯者﹐故靖海侯晉江施襄壯公﹐相傳歿後爲海神者也。於是郡人藉藉﹐稱兪公代施侯爲海神云。兄子祖綏曾具先兄事略﹐求余爲傳志﹐其言曰﹕」明道行狀以伊川而傳﹐文忠碑銘待潁濱而作﹐宏文鉅筆﹐𨿽親弗嫌。「余兄弟似皆不足當此語﹐然吾兄居官立身具有本末﹐固宜撰次以示後昆。而余衰病侵尋﹐未能握管﹐偶因閔公事﹐附載先兄軼事如此。

閔君希濂﹐字一瀛﹐與餘甲辰歲同舉於鄕者也。嘗於夏日在書齋疲﹝1234﹞假寐﹐瞢騰中若有人持名刺來請者﹐從之至一處﹐宮殿巍峨﹐兵衛森列。登其階﹐見堂上有古衣冠者二人﹐本朝衣冠者亦二人﹐皆南面坐。其兩旁列坐者十數人﹐惟末坐虛焉。持刺者引閔登堂三揖﹐坐者皆爲之起﹐卽引之至末坐曰「此君坐位也。」少頃﹐有吏持文書﹐並以筆墨來﹐分授兩旁坐者﹐而閔亦得一卷。其卷首書「吏部天官增減司閔」八字﹐捲尾亦如之。吏請於卷首「閔」字下書一「奉」字﹐捲尾「閔」字下書一「行」字﹐而中間文字不使展閱。書已﹐吏持去﹐坐者皆散。前持刺者又引閔至一處﹐有屋三楹﹐額曰增減司﹐告閔曰「此君之署也。」送之出門而醒。自是頻夢至其地﹐事畢卽醒。閔從不與人言﹐惟所親者得聞之。曁咸豐之末﹐江南大亂﹐鎭江府城陷於賊。閔時寓滬上﹐一日﹐夢有偉丈夫來見﹐與之謀克復鎭江。閔曰「書生不諳軍旅﹐何能爲﹖」其人曰「行軍貴謀不貴勇﹐君其無辭。」旋有諸將戎裝而來﹐請命從何門入。閔夢中率爾曰「從東門入。」皆曰「諾。」俄而身履戎行﹐搴旗斬將﹐大捷而還﹐則身固臥逆旅中也。覺勞頓殊甚﹐靜臥三四日乃起﹐果聞官軍收復鎭江矣。自是不復夢至增減司治事。閔後爲石門教諭﹐壽終於官﹐亦無他異。

吳沙陽﹐歸安諸生也。嘗客山東﹐其子年十九矣﹐在家讀書。吳一夕忽夢其子乘馬來﹐遇諸塗﹐責其子何不下馬﹐不應。追及之﹐欲與語﹐其子回顧﹐舉鞭欲鞭之﹐旁有一白須老人呵止之曰「此人於汝有十九年養育之恩﹐不可﹗不可﹗」吳遂寤。月餘得家書﹐則其子卽於是日死矣。

羅某業屠﹐一日將殺豕﹐豕作人言曰「我應於明日死﹐何早也﹖」乃不殺。次日﹐又將殺之﹐豕又言曰「我應重至九十斤而死﹐今止八十七斤﹐何早也﹖」羅懼﹐售其豕於人﹐攺業不復屠。柯某亦業屠﹐一日執豕於牢﹐聞兩豕相對作人語。其一曰「今日爾去投生矣﹐我明日亦不免一刀之苦﹐當隨爾去﹐宜稍待我。」其一曰「諾」。柯聞之﹐亦遂攺業焉。又有鄭某﹐亦業屠。其徒鄭三臥於樓上﹐夜半忽下樓﹐自將左手置砧上﹐以右手舉刀斷之﹐血流滿身﹐大呼倒地。咸驚起﹐俟其蘇而問之﹐言「見有人來買豚蹄﹐我割而予之﹐不知自斷其手也。」言畢而死。此三事皆閔君小圃言之。三屠皆湖州鄕間人也。

金華府城外有某氏婦者﹐嫠也。同治壬申年正月望日﹐村中演戲﹐盡室往觀﹐婦獨不去。至二更後﹐其夫弟先歸﹐呼婦不應。從窗隙窺之﹐見室中昏黑﹐惟婦牀前有綠焰一綫﹐如將燼之燈。懼其不戒於火﹐破扉入﹐以燭燭之﹐則見婦獨坐椅上﹐自膝以上皆焦黑如炭﹐惟口輔不焦﹐其臭不可向邇。大駭﹐莫知火所從起。足下一火鑪已冷矣﹐且鞋襪不﹐則非由鑪中起也。此與第五卷

所載咸寧毛氏婢事同不可解。

仁和典史福建林公汝霖﹐字小巖﹐於庚申歲杭城初陷時﹐衣冠坐堂皇﹐罵賊﹐並其家屬同死。賊平後﹐當事者爲聞於朝﹐裒其遣骸﹐葬於孤山﹐且立祠焉﹐今所謂林公祠是也。公有二子﹐曰慶生﹐曰涇生﹐僉謂同死於賊矣。至光緒己卯歲﹐有楚人羅君來遊於浙﹐徧覽湖山之勝。至林公祠﹐讀壁間所刻碑記﹐知其事實﹐肅然起敬。畱數月﹐仍還楚。雇一小舟﹐舟人甚謹願﹐問其姓名﹐曰「姓李﹐名涇生﹐湘鄕人也。」問家有何人﹐曰「有老父。」問母死幾年矣﹐曰「小人無母。」異而詢其詳﹐曰「我本福建林氏子﹐祖官涇縣﹐我生於涇﹐故名涇生。年八歲﹐隨父官浙﹐城陷﹐爲賊掠至金陵。有李翁者憐而撫我﹐卽今老父也。後隨之亡歸﹐因姓其姓﹐以操舟爲業。李翁無妻﹐故我無母也。」羅嘆曰「然則爾爲林公子矣。」羅有季父官浙中﹐卽馳書告之。其季父言於唐藝農觀察﹐觀察言於譚文卿中丞﹐中丞卽移咨湖南﹐由湘鄕令資送來浙。於光緒六年四月十二日至杭州﹐成服而哭於墓。中丞卽以其事入告﹐俾承襲云騎尉世職焉。林公忠臣﹐固宜有後﹐若羅君者亦可謂有心人矣。

杭州孫氏女﹐年十五嫁同城髙在端。甫五月而粵賊陷城﹐夫婦偕遁﹐中途遇賊﹐婦逸而在端陷焉。賊平後﹐偵知在端已死﹐婦賃屋獨居﹐抱他人子爲子。時其母亦孑然無依﹐乃迎之來﹐同居一室。婦上事其母﹐下撫其子﹐惟倚鍼黹爲活﹐篝火夜作﹐達旦不休。而性倜儻﹐遇人則談笑自如﹐詼諧間作。母疑其志可奪﹐陰遣其中表某甲爲媒﹐勸攺嫁。婦不可﹐因此浸失母意﹐恆以細事譙訶之。婦自夫死﹐悲傷成疾﹐又日夜操作﹐兼爲其母所嬲﹐如是十餘年﹐病轉劇。念子已長大﹐可自立﹐己病如此﹐生亦何味﹐乃乘夜投繯焉。是時其母已寢。忽若有大聲呼之起者。急與其子及同居之徐叟偕入婦室﹐則婦已懸於梁﹐有一衣繭糸由袍之老者以手藉其足。三人者入﹐老者始不見。乃解其懸﹐幸不死。自言初縊時﹐見有老者力止之﹐曰「汝子不惡﹐汝再苦守十年﹐必有佳境﹐神明不負汝苦節也。」此老者疑爲社公矣。

江浙間凡學手藝者﹐必三年而成﹔成後役於其師者三年﹐不取直。故俗語謂之學三年﹐幫三年。六年之後﹐任其所往。若師欲畱之﹐則必予值矣。杭州艮山門外有棕繃店﹐其徒陸阿毛者六年滿矣。師語之曰「吾有女年十五﹐與汝年相若也。汝再幫吾三年﹐吾以女妻汝。」陸欣然從之。又三年﹐益勤﹐而其師因家計稍丰﹐擬嫁其女於賈人子﹐爽前約。陸請踐言﹐不許。請予值﹐計三年之值須錢數萬﹐師又吝不與。陸屢以爲言﹐師怒﹐毆辱之。陸憤甚﹐縊而死。陸本無家﹐故無與師爲難者。鄰比之人始𨿽不平﹐師許厚葬之﹐亦無他言。而每夜聞鬼哭聲﹐達旦始休。又陸之死也﹐口鼻流血於地﹐其地至夜輒生碧焰﹐熒熒如火﹐髙尺許﹐用水洗滌﹐竟不能去。師令其女祭之﹐且祝曰「嫁後若生子﹐必以爲君後。」自此遂安靜無他。

光緒丙子夏﹐義烏鄕間有某氏兒甫十餘齡﹐夜宿樓上。其父自外納涼歸﹐上樓欲臥﹐不見其子﹐呼之不應。家人聞聲畢集﹐鄰比亦至﹐秉炬窮搜﹐杳無蹤迹。方驚疑問﹐忽見其子癡立階前﹐問所之﹐不答﹐良久乃言曰「有一白髮翁到樓上﹐與兒艸屨一雙著之﹐招兒同去曰﹕」隨我去﹐與汝果子喫。「兒曰﹕」吾家棗實方熟﹐食之不盡﹐豈貪汝果子哉﹗「翁促之急﹐兒啼不肯去。翁以手捫兒口﹐負兒從窗牖出﹐騰空而去。行一里許﹐兒聞家人尋呼聲﹐曰﹕」速放我歸﹐吾家人來矣﹗「翁乃脫所著艸屨﹐仍負兒歸﹐自墻外遙擲之﹐若投物然。」竟不知翁爲何怪也。

咸豐間﹐金華之澤塘有操舟者名興﹐談者失其姓。嘗在新安江中﹐有五六人賃其舟﹐比登岸﹐出一銅椎準賃舟之值。視其椎﹐刻龍九條﹐雕鏤精工。其人曰「此九龍椎也。吾祖爲某省軍門時所得﹐珍藏數世矣。」興受而藏之。及還家﹐捨舟陸行﹐路遇一婦﹐問興何往﹐曰「將之澤塘。」婦請偕行。至一小橋上﹐婦袖中出酒一壺﹐粽二枚﹐與興曰「君且食之﹐妾去卽來。」興食飲已而婦不至﹐乃攜壺前行。有少婦縊於林間﹐急解救之﹐問所苦﹐則其家因失酒﹑粽﹐疑婦竊食﹐婦忿而求死也。興以壺示其家﹐且述所遇﹐始悟爲縊鬼所弄也。興又前行半里許﹐遇所遇婦人﹐怒而言曰「汝壞我事﹐今不汝貸﹗」卽見怪狀吐舌長尺許﹐興解囊出椎擊之﹐有光如電﹐鬼卽不見。乃知此椎固神物也。後舟行至七里瀧﹐值大風﹐舟幾覆。興意椎旣靈異﹐必能禦風﹐以繩系椎投水中﹐火光迸出﹐繩絕椎沈﹐不復可出﹐而風波果定。

義烏人陳坡﹐字東屏﹐官寧遠令。時亻民爲亂﹐前任楊林棄城走﹐陳至﹐始平之。先是民間毀一文昌閣﹐發地得石﹐有文曰「龍尾蛇首﹐犬逐人走﹐三木齊折﹐一土獨守。」至是乃驗三木謂楊林﹐一土謂坡也。又陳在官時夢遊一處﹐額曰蒲團寺﹐壁間有詩曰「破壁頹垣迹已荒﹐人間幾度感滄桑。不如小小蒲團寺﹐萬古鐘聲到夕陽。」後陳還裏﹐咸豐辛酉賊陷義烏﹐陳避至城外觀音堂﹐一見愕然曰「此卽夢中所歷之蒲團寺也。」明日賊至﹐遇害。

湖州人朱新甫﹐於咸豐庚申歲避兵吳江縣之莘塔鎭。偶坐茶肆﹐見有一人扶老攜幼﹐叩頭於五十餘歲一老翁前﹐且哭且言﹐情狀甚迫﹐而老翁夷然不顧。朱怪而問之﹐曰「吾與此翁﹐皆鹽城人也。吾去歲挈眷屬﹐操小舟﹐來此賣奄魚﹐爲賊所劫﹐一家七口﹐幸而不死﹐乞食爲活。今遇此翁適將北反﹐求附其舟﹐此翁不許。行將作他鄕餓莩﹐是以悲耳。」翁曰「附舟可也﹐然自此至家鄕千餘里﹐爾一家七口﹐途中食用須錢七八千﹐吾亦小經紀人﹐豈能任歟﹖」朱惻然憫之﹐卽探囊取洋錢六枚付此人﹐乃謝而去。茶肆中有人笑曰「君受其欺矣。此七人者與老翁皆一黨也。」朱猶未信。一夕﹐有事於河幹﹐見數小舟泊焉﹐篷窗之下﹐酒肴羅列。窺之﹐卽向之哭而求者﹐而老翁亦在焉﹐正共飲啖﹐談笑甚樂。朱始知肆中人之言不謬﹐初甚怒之﹐繼而笑曰「彼自﹝B220﹞言﹐我則不失爲義舉﹐庸何傷乎﹗」越五月﹐寇大至﹐居民逃避﹐臨河無舟楫﹐死者甚眾。朱與妻孥正傍徨水次﹐忽見一小舟﹐其操舟者卽前所遇鹽城人也﹐呼之卽至﹐載與俱免﹐復厚酬之。

紹興人周某﹐當粵賊之亂﹐爲賊劫至湖州。賊魁甚悍﹐一日有狗遺矢於地﹐賊魁怒﹐盡殺其所畜狗。最後一黑狗﹐哀號若求免者。周頗與賊魁善﹐力請弗殺﹐從之。周以此狗寄養他所。居數月﹐周從賊中跳出﹐狗隨之行。至徳淸﹐宿枯廟中。及夕﹐狗忽登其榻﹐周驚起﹐則聞戶外有人切切耳語﹐蓋知其自賊中來﹐欲害之而取其所有也。周奪門出﹐數人露刃追之﹐狗狂噬﹐周得免。後繞道歸紹興﹐大風覆舟﹐周溺於水﹐狗亦入水﹐銜其衣﹐曳之至岸﹐乃得不死。光緒元年﹐有人見周於杭州城隍山﹐狗亦尙在。

吳江黎裏鎭多尼庵﹐登徒子遊其中﹐猶靑樓也。有農家婦素與靑蓮庵中一尼相識﹐艷其所爲﹐常寄宿庵中﹐尼卽誘與惡少淫。其夫屢以舟來迎婦歸﹐尼厭之﹐與婦謀殺其夫。婦始諾之﹐繼而悔焉。一日薄暮﹐夫又以舟來﹐尼與所私者僞言欲至某處﹐使其夫載以往﹐並招婦偕焉。行數里﹐天已暝﹐煙水渺茫﹐杳無人迹﹐尼與所私者用力推其夫於河。婦駭甚﹐欲援以手﹐禁勿許﹐婦大號。尼曰「若爲人聞知﹐爾當膺極刑﹐我則無恐﹐王法不殺僧尼也。」婦信之﹐乃忍不哭﹐仍從尼歸。居數日﹐其夫弟來探其兄﹐尼與婦均言未嘗來此。其夫弟徧訪﹐無知者。會歲將暮﹐婦亦歸家﹐私具酒食祭其夫﹐且祝曰「死而有知﹐勿我怨。」爲夫弟窺見﹐排闥入﹐窮究其故﹐婦堅不承﹐乃執婦並尼控於官。官嚴鞫之﹐始吐實﹐而苦不得其屍。時光緒三年正月十七日也﹐天忽大雷雨﹐屍浮起﹐距其死已五十餘日﹐而面如生。尼所私者久亡去﹐官命役捕之﹐不獲。役禱於屍﹐其夜死者見夢於役曰「其人在江寧水西門外某姓飯店。」如其言﹐果得之﹐皆論如律。平望鎭人王阿毛﹐好食蛙。制一鐵鍼﹐長二尺許﹐每捕得一蛙﹐則以鍼穿其頸﹐鍼滿始荷之而歸﹐以充饌焉。如是者數十年矣。一日﹐至其親串家﹐親串止之宿。是夜有遠處失火﹐阿毛登屋望之。其家臨河而居﹐懼盜賊從水次攀援登屋﹐故於檐端列鐵條數十﹐皆銳其末﹐如鋒刃然。阿毛失足而墜﹐鐵條適貫其頸﹐呼號甚慘。救之者無法可施﹐乃豎長梯於水中﹐眾人緣梯而上﹐始將阿毛解下﹐而气已絕矣。其死狀宛然如蛙也。

盛凝之﹐蘇州人﹐少孤貧﹐而性甚慧。十四歲時﹐《十三經》已卒業。其季父命之學賈於錢店中。一日﹐其主使持金赴某所﹐道出隘巷﹐見一小家數人聚哭甚哀。問其故﹐鄰人曰「是家某人死三日矣﹐遺兒女三四﹐貧不能斂﹐故聚哭耳。」盛問所需若干﹐曰「非銀二十兩不可辦。」盛所持適有此數﹐悉以與之﹐遂不敢歸店﹐至素所熟識之僧寺宿焉。店主待久不至﹐問之其家﹐不得。乃與季父偵探三日﹐而始遇之僧寺。詰之﹐以告﹐徵之死者之家而信。季父痛毆之。寺僧勸曰「事𨿽非﹐而其心術可取也。」季父乃捨之去。盛旣失業﹐遂畱居寺中﹐仍讀書。越三年﹐補博士弟子員﹐始歸其家。至咸豐庚申歲﹐盛年已四十餘﹐爲賊劫至揚州﹐逾年而逸。流寓儀徵一破廟﹐賣卜自活﹐旋病死。廟僧謀槁葬之野﹐忽有守備洪君至廟﹐問知其姓氏裏居﹐曰「此吾同鄕也。」少頃﹐請其母偕來。母曰「昔年爲汝父營葬者﹐與此人姓名正同﹐未知果是否。」乃以銀三十兩治其喪﹐寄棺廟中﹐屬僧善視之。及亂平﹐洪已官參將﹐親至蘇州訪盛氏﹐問盛凝之無恙否﹐其家曰「亂時爲賊劫去﹐今不知存亡。」洪又細問其年貌﹐乃哭曰「若然﹐則恩人死矣﹗」蓋曩時隘巷中死者﹐卽洪父也。洪年十七﹐投江寧督標爲兵﹐積功至參將。其母當日卽詢知盛之姓名居處﹐時時爲子言之﹐命其圖報。前眞州廟中所殯者﹐猶冀非是﹐今知果然﹐乃挈盛妻子至儀徵﹐以其柩歸葬﹐且厚卹其家。

有友人言二事﹕一則前世之夫今世爲女子﹐一則前世之妻今世爲男子。二事絕奇﹐可紀也。云有錢某者﹐吳人也。妻卒﹐將斂矣﹐忽蹶然而蘇﹐張目視其夫曰「汝何人歟﹖」夫疑爲譫語。婦卽起坐﹐周視其室曰「此何地歟﹖」已而引鏡自照﹐大哭曰「吾其爲女子乎﹗」乃告其夫曰「吾閩人王某也。因病而死﹐至冥中﹐冥王謂吾陽壽未終﹐命二鬼送之回。途遇大風﹐二鬼爲風吹去﹐不知所之。我亦覺身輕如葉﹐隨風飄墮至此﹐乃化爲女子乎﹗吾本男子﹐讀書識字﹐家亦小康﹐妻孕未產﹐今當柰何﹖」言已﹐復大哭。其夫勸慰百端﹐不應。始而不食﹐繼覺饑餓﹐乃稍進飲食。夫欲與同寢﹐輒拒不納。如是數月﹐有爲其夫計者﹐曰「飲食男女﹐人之大欲。彼旣因饑餓而彊進飲食﹐然則豈無欲念歟﹖當以男女之欲誘之。」夫乃覓得一說平話者﹐日日爲演說淫褻之事。婦始樂聽之﹐數日後﹐忽曰「吾婦人也﹐柰何爲我說此﹗」麾使出。是夜﹐夫就之﹐不復拒矣﹐遂爲夫婦如常人。歲餘﹐情好甚篤﹐乃哀其夫曰「吾家在閩﹐杳無消息﹐妻產亦不知男女。君其偕我往探之。」夫不忍拂其意﹐偕赴閩。至其家言之﹐其家初不信。婦乃歷敍前生事﹐一一有據﹐且與其妻言當日房幃祕事﹐人所不能知者﹕妻乃大哭﹐已又破涕而笑。其前世之妻﹐遺腹已生男子矣。畱數月﹐始返。越一歲﹐婦受孕生一女﹐乃卽以前生之子爲婿﹐兩家成親串焉。又有鄒某者﹐浙西老儒也﹐妻死已久﹐遺二子一女。二子未娶﹐女則已嫁矣。老儒以課徒爲生﹐家徒壁立﹐衣食不充。忽一日﹐有一少年至﹐裘馬甚都﹐揖老儒而問曰「君其鄒某歟﹖今年若干歲﹐有女一人﹑子二人乎﹖」老儒怪問﹕「君何知我﹖」少年曰「吾前生乃君妻也。死後又生山西某姓家﹐某姓固鉅富﹐吾擁貲數百萬。念君寒餓﹐恆思周濟﹐以父母在﹐未敢遠遊。今父母以天年終﹐故來相訪耳。」乃歷敍前生事﹐亦一一有據﹐相偕入室﹐手自檢點平生故物﹐欷欲絕。已而二子至﹐皆能呼其小名﹐謂其夫曰「吾攜萬金至此﹐二子可各與四千﹐以一千與女﹐而以一千爲君娛老﹐無事更作村學究矣。」女聞其事﹐自夫家歸﹐見是少年男子﹐羞澀不前。少年呼其乳名曰「阿巧不識我歟﹖」執其手而泣。居數日﹐請老儒偕至前生埋骨處﹐蓬顆敝冢﹐在荒榛蔓艸中﹐又欷久之﹐買地攺葬﹐且爲老儒營生壙焉。流連數月﹐乃始辭去。老儒命長男送之歸﹐自此往來﹐亦如親串云。淮安鄕間來一瞽者﹐推人年命如神。有李氏子就之推算﹐瞽決其一生足衣食﹑無刑禍﹐有子女各六﹐然當有兩妻。李笑曰「吾農家子﹐不鰥足矣﹐焉有兩妻﹖」瞽曰「不然﹐命如是也。」又有陳叟延之至家﹐悉以其家人年命使推算之﹐一一不爽﹐至其女﹐則曰「偏房命也。」陳叟怒曰「老朽薄有田產﹐何至以女爲人妾﹗」瞽曰「不然﹐命如是也。卽不作妾﹐亦非正妻。」已而李氏子娶於趙﹐甫六月生一子﹐鄕裏姍笑之。李之父懼爲門戶羞﹐歸之於母家。趙女固貞淑﹐母家知其無他﹐然六月生子﹐無以自明。請反不可﹐乃畱之﹐仍撫養其子。而李氏子所續娶﹐卽陳叟女也﹐甫六月﹐亦生一子。於是趙女之父母兄弟咸嘩於李氏之門曰「爾謂吾女不貞﹐故六月而生子﹐今陳女亦六月生子﹐何也﹖畱則俱畱﹐逐則俱逐﹐一畱一逐﹐行且興訟。」李父子無以爲計﹐其宗族姻親咸謂其父曰「若子兩娶﹐皆六月而生子﹐趙﹑陳兩姓淸白舊家﹐兩女亦皆端好﹐必無他故﹐是無可疑者也。宜迎趙女以歸﹐使與陳女以姊妹稱。」而陳女顧長趙女一歲﹐趙猶忿爭。乃議不以長幼爲次﹐而以先後爲次﹐姊趙而妹陳﹐事乃定﹐兩女皆婉娩頗相安。俄各受孕﹐逾期不育﹐至十二月始生﹐則皆女也。嗣後男女相間而生。生男皆六月﹐生女皆十二月﹐羣疑盡釋。兩女各生三男三女。李氏子果有兩妻﹑子女各六﹐陳叟之女竟爲偏房﹐瞽者之言悉驗。

《右臺仙館筆記》下淸。兪樾●卷九湖北沔陽州庫藏陳友諒殘甲﹐上綴銹鐵六片﹐各長二寸﹐廣寸﹐厚不及分。相傳觀者不可撫弄﹐違則有災。杜筱舫觀察曰「夥頤竊據﹐久應火滅煙銷。而腐朽之餘﹐猶不容觸忤﹐豈以其取精用宏﹐故厲气亦結而不散乎﹖」余謂古物流傳旣久﹐能爲神怪﹐往往有之﹐非必以其人也。《隋書》開皇十一年﹐以平陳所得古器多爲禍變﹐悉命毀之。顧亭林先生譏其恣睢不學。余門下士馮夢香孝廉言其族人霽亭茂才家﹐藏其遠祖尙書公所乘肩輿二具﹐前明遺物也﹐深廣皆倍於今制。其廣可五六尺﹐其深可容人伸足而臥﹔以竹爲之﹐竹皆作┇字形。相傳有觸之者﹐必頭痛身熱﹐故久而不毀。粵賊之亂﹐有欲薪之者。人告之故﹐賊始不信﹐俄果大病﹐遂不敢毀﹐至今猶存。孔子曰物老則爲怪﹐豈不信夫﹗

夢香又言﹕其先徳觀察公有妾丁氏﹐始入室時﹐適購得大珠一顆﹐遂名之曰珠圓﹐而甚嬖之。早死﹐死後數日﹐觀察丙夜未成寐。忽聞啟戶聲﹐疑爲穿窬者﹐披衣起坐以伺之﹐則丁氏冉冉至﹐坐牀沿﹐默無一語。觀察亦悲甚﹐不知所云。如是者相對甚久﹐至天將明﹐丁氏乃縮小而滅﹐如煙之散於地。起視﹐則戶扃如故﹐初未嘗啟也。觀察自言他人𨿽見鬼﹐無如我之眞切者。惜未一叩其冥中之情狀也。

歸安縣南鄕有長超山﹐茂林修竹﹐境頗幽雅。山有護云庵。相傳前明淩忠介公未第時讀書庵中﹐偶於月明時閒步山麓﹐忽有老者揖於前﹐口囁嚅若將有言。公問之﹐曰「我古冢中人也。子孫零落﹐祭掃無人。來從公乞一盂麥飯耳。」公不之信﹐笑而言曰「吾性好靜﹐故來此讀書。而四面蛙聲閣閣﹐達旦不休﹐甚厭苦之。苟能爲吾禁羣蛙不鳴﹐當有以報。」老人曰「諾。」遂不見。其夜蛙果無聲﹐公乃具酒飯祭之於荒丘。自是庵之左右﹐蛙不復鳴﹐至今猶然。杭州望江門外民汪甲﹐聘陸氏女﹐以貧不能娶。乃糾集十餘人荷轎而如汪氏﹐劫女以出﹐納之轎中﹐荷以歸。女初大哭﹐久之寂然﹐及至家﹐則空轎也。大驚﹐返告之陸﹐適陸氏亦糾眾來奪﹐遇諸塗﹐大哄而散。次日﹐媒妁咸集﹐汪言女尙在陸﹐陸言女已歸汪﹐紛爭數日﹐將訟於官。忽有人見其女僵臥海神廟外﹐以告陸﹐急舁之歸。昏昏若癡﹐有時稍淸爽﹐自言「初入轎中﹐憤怒跳踉。忽自轎墜地﹐有數靑衣擁之入廟。廟中神赤髮垂肩﹐貌甚醜惡﹐而兩耳皆聾。靑衣者以女見﹐且以手示意﹐神頷之﹐畱使執役。所食皆腥物﹐膏血淋漓﹐女饑甚而不可食。役之又甚苛﹐女終日哭﹐神亦不聞也﹐苛役如故。忽聞外間傳言夫人自海昌還矣。眾皆驚﹐以手作勢告於神。神亦惶懼﹐急麾女出。遂有數人者曳女出門﹐置之地﹐卽爲人所見。」然女自歸家後﹐忽歌忽泣﹐失其常度﹐父母亦厭之﹐歸之於汪。汪與生二子一女﹐稍識人事﹐然神气之間仍癡呆也。

杭州紫陽山之麓﹐有林氏婦晨起汲井﹐忽重不可舉。視之﹐則井中有一赤體小兒﹐長二尺許﹐以手攀綆﹐欲緣之上。大驚奔還﹐告其家人﹐其家人往視﹐則無睹矣﹐而婦遂得病﹐臥不能起。恆喃喃作囈語﹐曰「吾金井神童也。方浴何得窺我﹖」嗣是妖異大作﹐室中什物輒被提擲毀壞。鄰有秦生者﹐謂其夫曰「吾爲汝具狀訴於關帝﹐汝可齋宿具香燭﹐持狀至吳山關帝廟焚之。」其夫謹如所戒。越日﹐婦忽下牀而跪曰「關帝欲誅我﹐速請秦君爲我一言﹐我卽去矣﹗」其夫謀之秦﹐秦曰「旣稱神童﹐而妄作禍祟﹐宜受誅殛﹐又何言焉﹖」已而婦病果瘳﹐秦復爲文以謝。

海寧之硤石鎭﹐西有紫薇山﹐東有審山﹐故亦名雙山。審山之巓﹐有智標塔﹐甚壯偉。咸豐戊午歲﹐三月初六日黎明﹐居民忽見審山上白雲澍渤﹐旭日照之﹐空明如鏡。智標塔旁有無數塔﹐大小不一﹐倏忽萬狀﹕有金碧ピ赫者﹐有榱桷剝落者﹐有八角者﹐有四方者﹔一塔隱則一塔見﹐約半時許﹐共見六十四塔。日髙云斂﹐乃無所睹。父老聚觀﹐皆曰此名塔見﹝讀如見龍在田﹞﹐亦曰塔朝﹝讀如春見日朝﹞。智標塔髙據山巓﹐大逾常制﹐爲塔之王﹐凡數百里內之塔﹐隔一甲子必來朝之。此說誕謾不足信。余門下士倪倬云鐘祥家於紫薇山麓﹐是日實親見之﹐語人曰「云受日光與水受日光無異﹐塔影入雲中猶塔影入水中﹐而雲气變幻不定﹐故塔影亦隨之而異。然形態𨿽異﹐而止見一塔﹐未嘗兩塔並見﹐則其爲智標一塔之影﹐可無疑矣。

倪倬云又言「硤石鎭有古銀杏二株﹐大十餘圍﹐相傳皆東晉物也。一在其家﹐一在蔣氏之園。在其家者﹐恆見有白光夜出樹下﹐其兄衷魯聞人言銀杏之下實生水銀﹐所見白光必是也。乃掘坎埋一大石臼於中﹐俟其出﹐逐而陷之﹐而覆以巨石。天明發視﹐空無一物﹐而此後遂無所見。其在蔣氏園者﹐頗著靈異﹐人或便旋於旁﹐輒病。蔣氏築小屋以奉神﹐榜曰」樹神堂「。亂後﹐官就其園設裏捐局。有李甲者役於局中﹐亦見白光出樹下﹐知爲水銀﹐掘坎埋大缸焉。俗傳水銀能出入﹐則已成人形﹐收之之法﹐必以刀斷之。若斷其頭﹐則所得少﹔斷其股﹐則所得多。李是夕握刀以待﹐見白光過﹐猛斫之﹐果見其入於坎﹐乃覆以石﹐集火伴邏守之﹐天明發視﹐則一蚣遂蟠伏缸中﹐赤色熠熠﹐長二尺餘。見人﹐一躍遂朱所在﹐眾共驚異。翼日李大病﹐自言犯樹神﹐當死。火伴多方禱禳﹐逾日乃瘳。

長洲秦云﹐字膚雨。自言二十一歲時﹐方盛夏﹐至所親範夢庵家。主人爲設餛飩﹐甫食其一﹐忽眼昏耳鳴﹐覺神已出捨﹐飄飄然若禦風而行﹐不能自主。至一處﹐兩山夾立﹐中一大路﹐長松老柏﹐蒼翠可愛。其左畔山巓有一亭﹐乃由麓而登﹐見亭中樹一碑﹐碑文奇古﹐不可識。亭後一徑頗曲折。遵徑而行﹐徑盡得一院宇﹐朱門洞開。入之﹐其庭甚寬廣﹐左植幽篁數株﹐風來成韻。右一大樹﹐綠蔭滿庭﹐樹下有巨石﹐二童子坐其上﹐見客亦不問所從來。登其堂﹐空無一物。堂後又有庭﹐較小於前。其石有門﹐門內一池淸澄可鑑。旁有小樓﹐面池而構﹐上縣一額﹐署曰「詩天」。愛其地﹐流連久之﹐及出則兩童子不知何往矣。復至亭中遠矚﹐見有朱甍碧瓦隱見雲間﹐嘆曰「如此境界﹐豈人間所有﹗吾其已離人世乎﹖」因念家中骨肉﹐不覺失聲大哭﹐忽如夢醒﹐則臥榻上。範氏之人環立其前﹐皆喜曰「生矣﹐生矣﹗」蓋冥然若死者已一時許。範氏爲延醫診視﹐湯藥雜投﹐而秦固不知也。至是乃覺憊甚﹐若大病甫愈者然﹐三日之後始復其原。秦有《遊詩天記》﹐敍述甚詳。余撮其略如此。

光緒六年二月某日﹐湖州府祭蠶神廟﹐有一樂工於四鼓時至廟伺候。廟與東嶽廟鄰﹐其地空曠﹐時官猶未至﹐夜景淒淸。樂工出廟閒步﹐見東嶽廟中燈火輝煌﹐人聲嘈卉。竊窺之﹐見堂上坐者面目不甚可辧﹐階下跪二囚﹐一不相識﹐一則城中開珠寶店之某甲也。俄見獄卒ㄏ某甲﹐投油鑊中﹐大驚趨出﹐還顧則黑暗無睹矣。祭畢﹐歸以語人﹐人莫之信﹐不三日而樂工死﹐人始異焉。訪之珠寶店﹐則某甲已臥病﹐未幾亦死。死之日﹐徧體糜爛如火灼者﹐乃悟樂工所見之不妄。然某甲平日亦無大惡﹐罔測其由。有知者曰﹕前年洞庭山有某氏婦﹐私托傭媼以珠玉寶石之類售於湖郡。媼至郡城﹐亦無熟識者﹐惟與開眼鏡店之某乙有舊。乙引之至甲所﹐議定價值洋錢一千有奇。媼先取奇數﹐余則甲書券付之。媼還舟﹐甫出太湖口﹐遭風而覆﹐同舟死者大半﹐其地距城止十八里。甲聞之﹐卽往視﹐媼屍已爲人撈至湖邊。甲發其衣﹐則券在焉﹐取以歸。私計此事惟乙知之﹐乃以洋錢一百賂乙﹐使祕其事﹐乙從之。山中婦聞媼死﹐知所托之物無可究詰﹐縊而死。甲罹陰罰﹐其以此歟﹖同跪之囚卽乙無疑矣。或曰婦聞媼死而死﹐非因甲與乙之幹沒其貲而死也﹐甲乙宜若無罪焉。然甲一聞太湖有覆舟者﹐卽冀幸媼死﹐及往視果然﹐遂搜取其券以歸﹐此其居心爲何如邪﹖婦𨿽不死於甲﹐而甲有可以死婦之道﹐乙之罪或可薄乎云爾﹐甲則難從未減矣。

光緒元年二月﹐上海招商局輪船名福星者﹐覆於黑水洋。江蘇海運委員死者二十一人﹐滿洲長小巖﹑大令長懋與焉。其眷屬住江蘇省城﹐猶未知其事。一日薄暮﹐其妻見大令自外入﹐倏不見。驚告於人﹐忽僕地作大令口音﹐泣述死狀﹐並邀其同鄕恆月坡司馬恆坦至﹐托以後事。未幾﹐凶問至﹐果如所言﹐月坡乃爲經理其喪焉。越三年﹐又有朱云甫觀察事﹐與此相類。朱云甫名其昂。浙江候補道﹐江蘇寶山縣人﹐僑居上海。其家世以沙船爲業﹐諳悉海道﹐上海之有招商局﹐自朱君創之也。購火輪船往來南北洋﹐而江浙之漕糧卽附其船以達﹐朱君實專司之。光緒四年﹐住大沽分局﹐偶感時疾﹐旬日而亡﹐年未五十。亡之次日﹐由輪船寄信其家﹐船甫至﹐信猶未達也。其家一僮婢忽僕地作朱君語﹐告家人以死期﹐且云「本尙可活十二年﹐爲醫藥所誤。今附某輪船南歸﹐已至矣。」舉家正共惶駭﹐而輪船中卽送信至。蓋人之初死﹐靈爽猶存﹐意所專注﹐𨿽遠必達。聖人知之﹐故始死設重以依神﹐虞則有虞主﹐練則有練主﹐皆欲其靈爽有所式憑﹐不至遽散也。講學家必執無鬼之說﹐魄降魂升歸之大虛無物﹐由是而背死忘生者眾矣。

京師宣武門外有神獒﹐每出必於夜﹐千百犬隨之而行。人或遇之﹐輒爲所噬﹐相傳久矣。杜筱舫觀察言其戚儲惺甫農部於冬夜飲友人所﹐醉而歸。持燈獨行﹐過菜市口。是日適決囚﹐遺血在地﹐有巨犬俯而易之﹐正當大路。惺甫叱之﹐犬一舉首﹐則雙目如炬﹐有異常犬﹐俄騰空而去。惺甫大駭﹐歸卽臥病﹐遂不起。所見豈卽神獒邪﹖

筱舫又言﹕惺甫官京師時﹐買妾生一女。甫生﹐卽問﹕「爾家何業﹖」其音甚細而淸脆可聽。告之曰「京官也。」遂不復言。至周歲後﹐牙牙學語﹐與常兒同。及惺甫卒﹐妾別嫁﹐挈女以俱﹐女時四歲矣。一夕﹐忽語其母曰「明日大姊夫來﹐當從之南還。」明日﹐而筱舫之弟筱珊太守至。其妻乃惺甫之兄子也﹐因念此女﹐恐其淪落﹐故來相訪。其母知不可畱﹐遂使從筱珊俱南。時杜氏捲屬寓居淮城﹐聞其至﹐婦女悉迎於庭。女獨牽其姊之裾﹐投其懷中而泣。女與其姊初未嘗相見也﹐舉家咸異之。畱杜氏五六年﹐送之歸湖北。儲故湖北人﹐其嫡妻猶在也﹐嗣後與杜氏不相聞。計其年當已嫁矣﹐不知有異人處否也。

王孝子﹐名繼谷﹐字子詒﹐會稽人。父爲鄞縣教諭。光緒五年﹐教諭君病﹐孝子禱於城隍神﹐請以身代﹐然父竟不起。孝子大慟﹐曰「神不鑑我﹐由我不以身先之也。」事母兪益謹。一日私語兄曰「昨夢父告以母祿將盡﹐柰何﹖」明年三月﹐母果病﹐時其家猶在鄞﹐其兄子獻孝廉奉父喪歸葬會稽﹐獨孝子畱侍母病。已而聞兄營葬畢將歸﹐喜曰「事母有人矣。」於四月五日冒雨走出﹐至暮不歸。明日﹐或言有素衣冠者僵立月湖賀公祠外水中﹔往視之﹐果孝子也﹐不知於何時死﹐立而不僕。祠前眾樂亭上黏黃紙一幅﹐大書「漱六道人歸眞處」七字。又有小字云「漱六道人者﹐會稽諸生也。年二十二﹐隨父至鄞。己卯十月二日父卒﹐越一百八十日入月湖以去﹐時年二十九。」蓋孝子於兄弟行居六﹐故嘗自號漱六道人云。已而﹐又於其書案得二書﹐一致其兄子獻﹐一致其弟子虞。致兄書言本欲畱數日面訣﹐乃去來有定時﹐不能如願﹔致弟書則處分身後事﹐僉用白布道袍﹐勿用僧道作法事。一時咸共悲嘆﹐然莫知其何以死也。久之﹐於廢紙簏中得其禱神疏稿﹐其略曰「繼谷於去年臘月之望﹐夜夢不祥﹐次旦卽瀝誠上疏﹐請折兒算以益母年。乃入春以來﹐母體違和﹐日益沈頓。因憶去秋父病﹐乞以身代﹐良由志願未堅﹐以致精誠莫達﹐椎心泣血﹐悔恨何追。今母抱屙日亟﹐而兄在越未歸﹐力竭計窮﹐淚枯腸裂。若空言吁禱﹐恐難感格神明﹐股剖肝﹐不免傷殘肢體。曷若踵汨羅之行﹐嗣曹江之志﹐削兒紀算﹐續母桑楡。至於晨昏侍奉﹐尙有諸昆﹐似續示祧﹐已延弱息。塵世利名﹐固非本懷﹐身後毀譽﹐在所不計。湛湛月湖﹐寸心可鑑﹐神聽不遠﹐哀此愚忱。」乃知孝子實因代母而死﹐遺筆不言者﹐恐傷母心耳。其兄在裏門﹐夢孝子乘白馬渡江而來﹐從者甚眾﹐前有金牌﹐大書「孝子悌弟」字﹐已而訃至。然則所云「來去有定時」者﹐必非無因矣。子獻寓書於余﹐請爲銘誄﹐以傳其弟之奇孝。余養屙吳下﹐未有以應﹐先書其大略於此。

距天津百里而遙﹐有地曰唐官屯﹐亦一屯阝聚也。光緒庚辰夏﹐其地有民家女死於雷﹐年甫十五六耳。久之﹐有知其故者﹐蓋其家多畜雞﹐而恆爲人所攘﹐女甚憾焉﹐日蹤迹之﹐無所得。有某甲者夫婦﹐年四十餘﹐甫得一子﹐皆大喜。乃於子生之十二日爲湯餅之會﹐殺雞使婦烹之﹐而自出外買酒肉之類。女至其門外﹐見有雞毛﹐疑焉﹔入視之﹐婦適奏廁。北俗所臥暖坑﹐卽與竈相連﹐女見鍋中熱气炯炯﹐啟蓋而視﹐雞也﹐恨曰「此必昨日竊之我家者。」顧視坑上一嬰兒﹐方呱呱而泣﹐卽抱兒置鍋中﹐仍爲蓋之而出。婦如廁還。失兒﹐覺鍋蓋微有異﹐發視﹐則兒與雞俱爛矣。痛甚﹐倒投水缸中以死。其夫持酒肉自外至﹐兒死於鍋﹐婦死於缸﹐莫測其由﹐亦縊而死。其家更無餘人﹐鄰比爲殯之而已﹐無窮究其事者。及女死於雷﹐鄰女之與女狎者知此事﹐始爲人言之。

同治九年三月﹐紹興府南門外從空墜一女﹐年十七八﹐貌頗娟好。問其姓氏﹐言語不能通﹐以手示意索紙筆。卽與之﹐自書﹕「蜀人﹐距成都三千里。隨母至田間﹐忽爲狂風吹入空中﹐瞬息至此。」道旁觀者如堵墻。有一士﹑一農﹑一賈﹐皆欲得之以爲婦。里長聞於官﹐官命自擇所從﹐顏不對﹔固彊之﹐乃指爲士者﹐遂以鼓吹送歸成禮。秀水錢心庵作《鶯啼序》一闋紀其事。按元郝文忠《陵川集》中﹐有《天賜夫人》詞﹐亦蜀人﹐正與相類。又光緒五年十月初十日﹐京師安定門外有地名八公爺墳。是日午後﹐天忽起旋風。其地有十五歲之女在途﹐被風攝至半空﹐逾時落下卽斃﹐其半面焦黑如墨。同一風吹女子﹐而有幸有不幸﹐昔人所以有茵混之諭也。

河南潁州人李麟生玉方﹐以縣令需次江蘇。自言幼時至桐城一親串家﹐其家適請狐仙。狐仙乃姊妹二人﹐一女巫主之。巫至﹐先相度坐處﹐分前後二室﹐前室陳果餌﹐必精美﹐後室則粗具蔬果而已﹐蓋以待其從者也。甲夜仙至﹐聞其語不見其人。俄而後室中哺啜之聲大作﹐前之人責之曰「此家以禮相邀﹐何太無狀﹖」內竟寂然。乃詰主人所問何事﹐一一酬答﹐旣畢辭去。一人曰「可瞻仙範否﹖」應曰「可。」其來時置梯於中庭﹐及去﹐見二女子拾級而登﹐及ニ而隱﹔年可十六七﹐容貌失麗﹐而身材甚短﹐較之常人不過三之二而已。仙畏燈燭光﹐𨿽香煙亦避之。惜麟生方齠齔﹐不能言其詳﹐但記大略如此。

蔣淸翊﹐字敬臣﹐蘇人也﹐以知縣需次浙中。性耽翰墨﹐注《王子安集》頗詳贍﹐余嘗爲作序。知余搜訪異聞﹐乃以紀夢數事見示﹐今錄如左。其一事云﹕同治壬戌歲在安邑縣﹐夢坐花下湖山石上。有一大池﹐池之北﹐畫閣瓊窗﹐悉以五色頗黎嵌之﹐中有諸女笑語聲。問此何地﹐一女曰「此君舊所管領之寒香洞也﹐何忘之邪﹖」夢中亦自憶爲舊遊之地。俄鼠觸物有聲﹐遂覺。又一事云﹕丙寅歲附輪船至天津﹐中夜夢至一處﹐圖書滿室。有人告曰「此爲少海﹐上帝命唐龍門王勃在此修《金臺仙錄》。」俄而王出﹐夢中以《王集》多散佚﹐求觀其全。王抽架上一帙示之﹐是《太極宮飛霞閣銘》﹐有序文甚長﹐可數萬字。讀已﹐王命送出。聞舟中人語而寤﹐則舟進煙臺口矣。又一事云﹕戊辰歲在蘇州﹐夢鄕人簫鼓賽神。問何神﹐曰「秦穆公也。」夢中爲作祭文﹐覺而記其一聯云「雄狐定晉﹐兆霸迹於韓原﹔雌雉興秦﹐膺靈符於陳寶。」憶《封禪書》﹐祠陳寶是秦文公﹐頗悔用事之失。後讀《索隱》引《列異傳》﹐則作秦穆公﹐夢語固不誤也。

南府城外商山西北隅﹐有邢妃墳﹐𨿽碑志無考﹐而艸間石獸猶存。故老相傳妃卽圓圓﹐吳梅村所爲作《圓圓曲》者也。嘉慶間﹐蘇州鄭生客遊滇﹐春日踏靑商山﹐訪圓圓墓不得﹐崩榛荒葛中﹐忽迷歸路。俄而落照西沈﹐暮煙籠樹﹐遙望前途﹐似有人家﹐思往借宿。至則朱門洞開﹐玉金鋪﹐儼然王侯第宅。乃使閽者轉達﹐良久而出﹐導入東廂﹐爲設食樽酒﹐簋貳亦極精潔。飯已﹐有老嫗出問﹕「客操吳音﹐是何鄕貫﹖」具告之。少選﹐嫗秉燭而出﹐肅客登堂。有女子容色絕代﹐羽服霓衣﹐如女冠裝束﹐降階而迎﹐曰「妾卽邢氏﹐埋香地下﹐百有餘年﹐時移物換﹐丘隴就平。念君是妾同鄕﹐有小詩十首﹐求爲傳播。」因命侍女取詩付鄭。其末章云「鴛鴦化盡魚鱗瓦﹐難覓當年竺落宮。」鄭問竺落之義﹐曰「竺落皇笳天﹐是南方八天之一﹐載在《道經》﹐妾舊時所居宮名也。」取翠玉笛一枝以贈﹐並吟一詩曰「嘆息滄桑易變遷﹐西郊風雨自年年。感君弔我商山下﹐冷落平原舊墓田。」遂命送鄭出。時東方微明﹐向之第宅俱無所見﹐惟四面隱隱若有垣墉﹐諦視之﹐則深林掩映而已。然袖中玉笛故在﹐視其詩箋﹐則多年敗紙﹐觸手欲腐﹐墨色亦暗淡﹐迥非人世之物。鄭以幽會荒唐﹐刻圓圓遺詩﹐托諸箕筆。東海劉古石傅會作《商山鸞影傳奇》﹐彌失其眞。蘇人蔣敬臣爲餘言如此﹐因紀其大略。至其詩﹐世多有之﹐且亦不甚工﹐故不錄也。「竺落皇笳天」﹐據道家書爲十八色界天之一云。

常州一女子﹐談者失其姓氏﹐自幼爲父母鬻於妓船。女絕色也﹐船媼頗珍之。稍長﹐導以淫﹐不從﹐日楚撻之﹐卒不可。而客來見女者﹐艷其色﹐爭以利﹐冀當女意﹐故𨿽不薦枕席﹐而所得纏頭倍他妓﹐媼以故稍寬之﹐女亦私積蓄陰自爲計。咸豐己未歲﹐媼載女至湖州﹐有市人陸姓者溫溫然善伺人意﹐貌亦都雅。女年幼﹐於世情未閱歷﹐見之以爲佳士也﹐遂與訂嫁娶。陸去﹐女白媼曰「某日陸郎以洋錢二百來贖兒﹐兒卽辭母去﹐苟不見許﹐兒死﹐於母無益也。」媼知不可奪﹐諾之。女慮媼中變﹐徧詣鄰舟告以故﹐且言別。至期﹐陸不至﹐使招之來﹐問爽約之故。陸言無貲。女出私蓄洋錢百五十畀之﹐期於明日來。陸得錢卽赴博場﹐頃刻而盡。他妓有知其事者﹐以告女﹐女猶不信。明日﹐陸仍不至﹐使招之﹐則徒手來﹐問昨所贈﹐曰「罄矣。」女哭失聲。陸乘間亡去﹐女遂仰藥死。湖郡諸耆老聞之﹐皆憫女而惡陸之無行﹐彊使經紀其喪焉。余亡友徐誠庵大令爲作《蘭陵女子傳》。

月桂者﹐直隸欒城妓也。家貧﹐父母彊使爲之﹐而非其志。燕趙妓多奔走逆旅﹐媚過客﹐桂獨否。蜀人劉斗山明經曾詣之﹐欣然延接﹐爲竟夕談﹐如文士﹐如山人﹐斗山甚異之。一日﹐有老尼踵其門﹐施以錢米﹐俱不受﹐願一見。旣入﹐無寒暄語﹐輒大笑﹐而桂對之痛哭不已。尼曰「無過悲﹐若不忘本來﹐某日吾遲汝於某所。」桂唯唯。屆期如尼言﹐至其處﹐果得一庵。桂入庵拜佛及尼﹐已而出翦刀自斷其發。從之往者驚阻不及﹐勸之歸﹐不可﹐乃還告其父母。越日復往﹐則庵中闃然﹐桂與尼俱杳矣。

四川石泉縣劉氏女﹐許嫁同邑羅氏子。羅氏子與女同齡﹐年十五遘疾而卒。女欲奔赴﹐父母不可﹐意常戚戚﹐家人慮其死﹐嚴守之。父母潛受他姓之聘﹐祕不使知﹐女微聞之﹐佯爲歡笑﹐父母以爲無他也。其明年三月十六日﹐距羅氏子歿﹠lt﹔辶周﹠gt﹔歲矣﹐適父母兄嫂俱外出﹐女挈其妹如鄰媼家。先是﹐媼有子失足墮江死﹐其婦聞之亦投江以殉﹐蓋其家屋後濱江﹐女素所知也。語媼曰「頃傷於手﹐聞媼後園多藥艸﹐願往求焉。」妹時年十二矣﹐詫曰「姊傷手﹐吾奚不知﹖」索觀之﹐女斂手袖中﹐不使見。旋乞火燃香﹐執之而出﹐媼詰何爲﹐曰「辟穢气耳﹗」妹覺有異﹐從之出後戶﹐女插香於地﹐拜且泣。妹問之﹐不答﹔趨走江邊﹐妹摻執其祛﹐女急解外衣擲付妹﹐曰「好事父母﹐吾去矣。」一躍入水。其族祖劉翁自隔江望見之﹐疑是女﹐急使人援之出﹐面如生而气已絕。其上下衣縫紉不可解﹐亦不甚沾濡﹐但肩背間有方尺許者﹐稍漬水耳。蜀俗死於外者﹐不以屍入室﹐議殯於門外。其嫂曰「小姑從容就義﹐𨿽死猶生﹐請以屍入﹐我任其咎。」乃奉屍亻夷於堂。親故來弔者﹐咸嘆美之﹐而父母所許之某氏子亦至﹐願一見其面。或曰「不可。」或曰「是固舊姻也﹐庸何傷﹖」時女已小斂﹐某氏子至女側﹐女口鼻忽出血巽其面。某氏子驚僕﹐輿歸﹐逾月竟死。道光壬辰年﹐有司以女貞烈聞於朝﹐旌其閭。命下之前一夕﹐其母夢女來﹐曰「女奉上帝命﹐爲湔江之神﹐不克在父母左右矣。」語已而拜﹐拜畢﹐有從者數十輩爲女易冠服﹐色皆純白﹐衣竟欲去。母挽畱之﹐忽然而寤﹐以爲積想所致。而湔江中有人墮水者﹐往往遇神人拯之而免﹐其神人之狀﹐則少女而白衣﹐乃知卽劉女也。嗣後靈迹甚著﹐邑人醵金建廟﹐顏曰「湔江水神廟」﹐香火頗盛。至乙未歲﹐其侄劉斗山明經﹐自他所聞其裏火﹐不及車馬﹐徒步而歸﹐未至家已暮矣。至一橋﹐見有人迎面來﹐肥而短﹐其身正方。旣過﹐念世間安有如此人﹐豈鬼邪﹖回顧之﹐見兩燐火大如否﹐投之以石。其人復來﹐與相對而立﹐燐火熒然。目視之﹐則縮小如豆﹐稍瞬復大﹐如是久之﹐其人長嘯而去。斗山不覺自隨之行﹐俄聞水聲﹐悟曰「此必溺鬼也。」卻立不前﹐而昏無所睹﹐覺有數人牽曳之。正危窘間﹐忽聞呼曰「娘娘來矣﹗」皆散去。有人撫其背﹐曰「兒何選事邪﹖彼不相侮﹐擊之何爲﹖幸兒有後福﹐彼尙不敢肆﹐否則吾來亦無及也。兒可速歸﹐慰汝祖母﹐且告家人勿遷吾墓。」斗山豁然如夢醒﹐知爲其姑也。歸入門﹐則祖母方泣﹐詢之﹐言「夢汝姑來﹐是以悲也。」女墓濱水﹐其旁多他姓冢。葬後江水嚙其處成一小嶼﹐四面皆水環之﹐似不欲與相混者。家人慮其淪入水中﹐議遷葬﹐聞斗山言乃止。後斗山二子方幼稚﹐自鄰村歸﹐春漲暴至﹐陷於水。有女子抱持之﹐行半里許登岸﹐語之曰「我乃爾祖姑也。」斗山之母嘆曰「吾小姑已成神﹐尙不忘母家如此乎﹗」斗山之母﹐卽前此定議殯女屍於堂者也。斗山於丁酉歲得拔貢生﹐神所謂有後福者﹐其謂此邪﹖余與鬥山有同歲之誼﹐亦嘗相識於吳中﹐此事則斗山言於徐誠庵﹐誠庵筆之於書﹐故余得知之。

四川茂州西南有馬廠山﹐其髙數十里﹐盛夏積雪不消﹐土人言往往見山市。云有熊姓者﹐以淘金爲業﹐聞是山多金苗﹐往尋之。至山深處﹐忽得一聚落﹐居人數千家﹐雞犬相聞﹐廬舍櫛比。熊遊覽﹐忘路遠近﹐久之饑甚。見一家南向﹐頗壯麗﹐有白髮翁負手立門外﹐顧熊曰「客自遠方來乎﹖」曰「然。」又曰「得無饑乎﹖此間無沽酒市脯處﹐老夫當作主人﹐脫粟一餐﹐不責直也。」熊稱謝﹐從之入﹐出雞黍如夙具者。熊食飽興辭﹐翁問﹕「客何爲來﹖」告以故﹐翁曰「山中固產金﹐然外人不知其處﹐徒勞無益。客不如傭於我家﹐𨿽得直不丰﹐然較安逸矣。」熊從之。翁自言李姓﹐相待優渥。熊操作之暇﹐遊於市井﹐皆殷勤款洽﹐樂而忘歸。一日﹐李翁命人灑掃庭內﹐陳設一新。熊問故﹐曰「臘日祀先祖耳。」熊自至山中﹐不知歷時幾許﹐聞翁言﹐知迫歲暮﹐悵然思歸。翁慰畱之。曰「暫還當復來耳。」翁曰「客必欲歸﹐請以明日。」其夜﹐翁出一物﹐包裹重疊﹐授之曰「薄具傭直﹐不能丰也﹐在汝家可數年溫飽矣。然須祕密﹐𨿽牀頭人勿泄也。」熊謹受教﹐而異其言。夜方午﹐翁趨熊起﹐曰「趁月色可行。」以蒸餅數枚納熊懷中﹐曰「饑則食此﹐可至家矣。元宵後仍來此﹐勿爽約﹗」熊甫出﹐門卽闔。行數步回顧﹐則廬舍皆無﹐惟斜月欲落﹑樹林深黑而已。大駭﹐以爲遇鬼﹐探懷中則餅故在﹐啖之甚甘﹐乃於路旁稍憩。天明﹐出翁所贈物﹐發而視之﹐黃金可二十餘兩﹐驚且喜。慮復來迷路﹐折竹枝數十﹐沿路曲折插之﹐以爲表識。及入城﹐則城中人方祀竈﹐急回家。出金易錢﹐鄰人問金所從來﹐不以告。鄰人疑焉﹐遂爲蜚語﹐謂熊出行劫。熊不能復隱﹐具述所遇。鄰人欣然固求偕往﹐屆期轉相招致至十餘人﹐偕入山﹐尋向所插竹﹐歷歷俱在﹐而無復人迹。登髙眺望﹐見有犬數十頭從山下至﹐及近﹐則伏地大吼﹐悉化爲虎﹐傷者數人﹐踉蹌而歸。

茂州環城皆山﹐夷漢雜處。距城十餘里爲塔山墩﹐依山構屋﹐曰奶奶廟。奉一女神﹐不知名氏﹐番人皆嚴事之。廟恆扃﹐遇祭賽始一開。有士人何某者﹐爲人執擔纏之役﹐每蕆事輒先返。火伴問之﹐則曰「待汝於塔山墩。」如是半載﹐火伴疑焉﹐施行從其所之而瞰之。至廟側之土谷祠﹐一叟出與何共語﹐語已偕入﹐瞰者隨入﹐則叟巳杳﹐惟何獨行。至祠後﹐有門通於廟﹐及門﹐門啟﹐何入門。瞰者仍尾其後﹐門有閽者﹐亦不禁也。男女數十輩迎何入﹐爲易衣履﹐儼然貴人。望殿上陳設華麗﹐非人世所有﹐意其爲鬼魅﹐大聲呼叱之﹐忽昏然僕地。詰旦始寤﹐則人物俱渺﹐惟何臥地上似已死者﹐而肌膚猶溫﹐衣服則垢敝如故。屢呼之不應﹐惶遽欲出﹐而扃鑰甚嚴。乃呼於墻隙﹐番人之守廟者聞之﹐訝其何以得入﹐啟鑰出之。詰其故﹐知內有死者﹐乃聞於州牧周公受田﹐命駕往驗﹐至則何已醒矣。問之﹐自言上年過土谷祠﹐遇一叟招與語﹐欲以甥女女之﹐辭以已娶。叟曰「固知之﹐然此有宿緣﹐以爲外室﹐無傷也。」遂贅於其家。女貌甚美﹐家甚富﹐謂我福薄稍之﹐使足衣食而已。嗣是常宿其家。昨夜偶多飲而醉﹐故晏起耳﹐不自知僵臥廟中也。周以爲妖﹐欲火其廟﹐番人羅拜乞免﹐乃已。其後諸番人以何爲奶奶之婿﹐咸尊敬之。何擔負往來﹐仍止宿廟中﹐瞰者後亦無他。何云是夜己與女均不知有瞰者也。

董叟﹐茂州人﹐善符水之術。老而喪婦﹐無子﹐攜一女僦居廢廨。有族子某﹐常外出﹐惟其婦及四歲子依叟以居。一夕﹐婦與女共話﹐至夜深﹐攜子入室﹐女亦歸寢。詰朝﹐日過午矣﹐而婦門不啟。窺之﹐見與其子相對坐﹐呼之不應﹐破扉入﹐則婦與子俱死。子有燒痕一綫﹐自足指入陽道中﹐婦亦有燒痕入於陰。視其面﹐歡然無戚容﹔撫其腹﹐空空然﹐如腸胃已燼者。室故有地鑪﹐然無延燒及人之理﹐皆大異之。叟以此屋不吉﹐遷於他處。旋贅潘氏子爲婿。次年正月﹐婿與女偕出賀歲﹐過廢廨之門﹐婿忽欲入﹐女止之﹐婿卽頭痛不可忍。女急與俱歸﹐言於父。叟知其遇祟﹐爲施敕勒﹐痛稍止。其夜﹐叟就寢﹐忽聞女室中呼救聲﹐持炬趨往﹐則女背爲鬼火所燎﹐其光深碧﹐內外衣皆焦灼﹐殆將及膚﹐以水沃之始熄。女迷惘不能言﹐久之乃云「見嫂使其子持其兩手﹐而舉火其背﹐窘甚而不能出聲﹐幸亡母來疾聲呼救﹐始獲免耳。」女所云嫂﹐卽族子婦也。叟復以符水治之﹐女遂安﹐婿亦無恙。前第五卷

所記毛氏婢﹑第八卷

所記某氏婦﹐殆皆此類乎﹗

茂州﹐古汶山郡﹐唐時曾陷於土番﹐人民稀少。從州治東行六十里﹐爲甘溝﹔西行二十里﹐爲打鼓石。沿途置店﹐以待行李之往來﹐應門者﹑當壚者﹐皆婦女也。其婦女之貌美者﹐恆有異疾﹐土人名之曰毒藥鬼。每立春﹑立秋兩節間﹐天癸至而疾作﹐作則腹漲如鼓﹐皮膚皆腫﹐口眼及十指甲流出黃水﹐至夜而煩懣更甚。其人身畔密藏小竹筒﹐𨿽其父母其夫不使知也。筒中儲各獸之毛﹐犬﹑豕﹑牛﹑馬﹑驢﹑騾皆備﹐暗中拈得一毛﹐其毛爲何物﹐魂卽化是物﹐出至曠野﹐迷罔行人﹐往往受其累。間或遇有膽力者﹐執而捶擊之﹐則哀鳴乞憐。天欲明﹐窘更甚﹐輒自言其姓氏裏居﹐人或殺之﹐則病者死矣。病人所流出之黃水﹐人稍沾染之﹐卽中其毒﹐病亦如之﹐而病者得以稍間。故凡有是病者﹐相戒不食於其家﹐或不得已而就食﹐則以赤銅置食器內﹐毒不能中。異哉﹗此疾視粵之麻瘋﹑粵之畜蠱更有甚矣。以上蜀事數則﹐皆徐誠庵所記﹐其子思贊錄以示余﹐蓋皆聞之蜀人劉斗山者也。

咸豐間功令﹐凡親喪因兵亂不及奔赴者﹐𨿽已服滿﹐仍命解任回籍﹐持百日服。於是余親家翁樊君玉農﹐由河南府知府回湖北咸寧縣籍持服﹐而滿洲人徳公實來代理府事。未逾月﹐有妾投井死。先是﹐有王公者與徳公之父同官江西﹐實有異姓昆弟之誼。其王媼與徳公之母﹐亦以姊妹相稱。後王公以事遣戍﹐有僕負羈糸曳以從。臨行﹐叩首於其主母﹐曰「奴從主人去﹐無所顧戀。惟一女名蓮﹐所愛憐也。幸主母善視之。」王媼曰「若從主人去﹐若女卽吾女也。」於是遷蓮於閨中﹐以女畜之﹐且教之讀書。蓮長而美﹐徳見而艷之﹐徳故呼王媼爲姨﹐請於姨﹐願委禽焉。徳美風儀﹐且能爲詩﹐喜金石書畫﹐亦翩翩佳公子也。然性儇薄﹐得新則棄舊﹐初娶婦極相愛重﹐後又納廣陵倡女爲妾﹐與其婦仳離。王媼固知之﹐謂曰「汝已娶妻﹐將以阿蓮爲妾乎﹖」徳曰「不然﹐前所娶婦不安於室﹐久歸母家﹐姨所知也。蓮妹歸我﹐卽我妻矣。」王媼曰「廣陵之婦﹐口舌可畏﹐阿蓮非其敵也。」徳曰「彼婦已物故久矣。」王媼使偵之﹐其家果無廣陵之婦﹐乃諾其請。徳以禮娶之﹐視如嫡。而廣陵婦實未死﹐已更易滿洲裝束﹐故王氏偵者不覺也。其性陰險﹐凡徳所愛寵者﹐必以術間之。徳怒﹐則或以贈僚友﹐或以配家奴﹔若有子女﹐知不可去﹐則用計並殺其母子﹐如是者非一人矣。蓮始至﹐廣陵婦謬相敬重﹐不敢均禮。久之﹐微用其離間之策﹐而徳甚愛蓮﹐不能動。廣陵婦乃益自卑下﹐日爲櫛發﹐俄而發臭﹐俄而體臭﹐然他人固不聞也﹐惟徳則聞之﹐不知其何術也。俄而並其室中亦臭﹐徳遂不復入蓮室﹐久而厭之﹐乃以與其弟。弟於兄弟行居八﹐家人呼之曰八爺。蓮號泣不從﹐徳語之曰「吾與若緣盡矣。吾弟八爺﹐年少未娶﹐從八爺不勝從我乎﹖」乃擇吉日﹐將使成禮。而所謂八爺者﹐亦喜甚﹐未及期先入蓮室﹐以甘言悅之曰「若意中欲何好物﹖當爲若購之。」蓮不應﹐固問之﹐乃大言曰「他無所需﹐爲我買好棺一具足矣。」八爺悚然而出。會王媼之子來爲河南府丞﹐王媼將與偕至﹐蓮每日問王氏已至未。乃王氏未至而所期已及﹐蓮知不及待。一日﹐挈一小婢入後圃。圃故有井﹐蓮趨赴井所﹐而命婢至他處采花。婢去稍遠﹐卽奮身入於井﹐婢回救無及矣。奔告於徳﹐使人出之井﹐其內衣皆縫紉嚴密﹐知其死志久定也。蓮旣死﹐而王媼至﹐大罵於河南府之堂﹐呼徳之小名曰「阿巧﹐償吾女之命﹗」徳叩頭服罪﹐且爲蓮盛喪葬之儀﹐使其弟八爺以妻服服之。時余長子婦樊尙從其母居河南府署﹐故知之甚詳焉。蓮以小家女﹐深明大義﹐從容死節﹐視彼持粱嚙肥之子何如哉﹗是可嘉矣。惜不得其姓氏﹐大兒婦云「當時聞署中人稱爲王姑娘﹐以其來從王媼家故云爾﹐實非其姓也。」

衢州人傅翁﹐無子﹐買他人子爲子﹐已爲娶婦矣。久之﹐其子知所生父母在某所﹐遂亡歸省視。而其父母自賣子後以居積起家﹐頗足衣食﹐得子大喜﹐語之曰「汝在孕時﹐與某氏指腹爲婚姻﹐今其女長成﹐當爲汝娶之。」子告以在傅氏已娶婦﹐父母曰「此傅氏婦﹐吾何有焉﹖」卒娶之。而某氏女美﹐子甚匿焉﹐遂欲絕傅氏。而傅氏失子後﹐其婦日夜悲泣﹐傅翁乃蹤迹之。得其子﹐挾以歸﹐好語之曰「天性之恩﹐固不可絕﹔然吾自幼卵翼汝﹐以至於成人﹐且有婦在﹐庸可絕乎﹖今後宜往來兩家﹐兩家各有婦﹐將來各孫其孫﹐可也。」子唯唯。而以傅氏所娶婦﹐不及後所娶者美﹐𨿽居傅家﹐情意落寞。其婦則事之如初﹐不以其別娶爲恨﹐然子意益厭棄之。一日﹐傅翁夫婦方燕坐﹐聞子捨中聲息絕異。奔視之﹐則子以繩勒婦喉﹐婦气垂絕﹐而子猶力持繩兩端未釋。大驚﹐急叱其子出﹐百計救婦﹐婦乃蘇。問狀﹐婦惟垂淚而已。有小婢在側﹐述知子引繩向婦﹐婦延頸受之﹐略不撐拒﹐婢欲出告人﹐婦猶搖手止之。舅姑問何意﹐婦嘆曰「新婦不得於良人﹐𨿽生何味﹖不如死良人手之爲愈也。」舅姑益憐之。然自此其子竟絕迹於傅氏。舅姑不得已﹐乃歸婦於母家﹐勸之他適。數年後﹐舅偶過之﹐婦猶出拜﹐舅勸諭之﹐執志如初﹐是亦可悲矣。

杭人有娶婦者﹐合巹之夜﹐婦不與同衾﹐防禦甚嚴﹐如是者一月﹐婿竟不得近。婿恨甚﹐俟婦歸寧﹐出其衾與所親者觀之﹐以麻綫密縫﹐僅容一身﹐每臥以足逆人﹐若蛇之赴壑者然﹐眾咸異之。外舅姑知其事﹐咸勸其女﹐竟不聽。乃謂其婿曰「必爾等成婚之日﹐適值孤辰寡宿﹐是以如此。當爲爾掃除別捨﹐選擇吉辰﹐復行花燭之禮。」婿唯唯而已。逼近歲暮﹐人事紛紜﹐亦未遑暇也。婿以將度歲﹐來迎其婦﹐其婦涕泣不肯去﹐父母彊之﹐乃歸夫家。是夜﹐婿入室﹐婦避燈後﹐不與語。婿不得已先就枕﹐婦則坐以待旦﹐𨿽宵寒徹骨﹐不顧也。自是婿亦憎惡其婦﹐屢與反目。一日﹐因小故忿爭﹐婿痛哭竟夕﹐詳書婦來歸後情狀﹐黏著大門﹐竟去﹐不知所之。鄰比競集﹐讀其所書﹐有云非入空門﹐卽尋死路﹐是其生死不可知矣。此眞所謂怨耦者與﹖

余嘗館江西玉山縣﹐其書室之前卽爲帳房﹐而帳房卽在二堂之左。官坐堂上鞫囚﹐聽之了了﹐笞撻之聲不絕於耳。每夜靜﹐猶時聞肉鼓吹也。一日﹐與諸友坐帳房閒話﹐聞堂上笞一囚﹐而﹠lt﹔疒會﹠gt﹔々呼痛之聲﹝﹠lt﹔疒會﹠gt﹔﹐音威﹐二字見《輟耕錄》﹞﹐則女子也。諸友趨往觀之﹐拉余俱去﹐余危坐不起﹐咸笑曰「有是哉﹐子之迂也﹗」俄而諸友反﹐余問何所見﹐曰「批頰耳。」余問以何罪受刑﹐曰「此婦與一僧通奸﹐乃置毒食中﹐謀殺其夫。夫中毒﹐腹痛欲裂﹐號呼之聲徹於四鄰﹐於是鄰人至﹐灌以糞汁而吐之﹐幸不死。乃共聞於官﹐官逮婦及僧﹐訊得實。視其夫奄奄一息﹐呼醫診之﹐醫曰﹕」毒尙未盡。『復飲以藥。夫踞地大吐﹐始而黑﹐繼而紫﹐終乃紅色。醫曰「毒當盡矣。然藏府受傷不淺﹐姑飲吾藥養其藏府﹐滌其餘毒﹐三日不死﹐乃可保也。』官以此婦淫毒如此﹐故批其頰二百﹐若夫死﹐當論如律也。」言次﹐一友袁姓者曰「國家定律﹐婦人犯姦罪﹐去衣受杖。此婦淫毒如此﹐不依律決杖﹐乃僅批其頰﹐得無失之寬縱歟﹖」余曰「不然﹐自古無婦人去衣而杖臀者。若史策所載﹐北齊武成裸文宣後李氏撾撻之﹐此淫亂之主所爲﹐豈可爲法歟﹖婦女受杖之律﹐莫詳於《元史。刑法志》。其文云﹕諸和姦者﹐杖七十七﹐婦女去衣受刑。又云﹕諸倡女鬥傷良人﹐辜限之外死者﹐杖七十七﹐單衣受刑。又云﹕諸妻以殘酷毆死其妾者﹐杖一百七﹐去衣受刑。是去衣受刑﹐固前代所有。然所謂杖者﹐杖脊也﹐非杖臀也。《金史。海陵本紀》﹐以左丞相昂去衣杖其弟婦﹐而杖之。考《昂傳》云﹕昂怒族弟妻﹐去衣杖其脊。是可知去衣而杖﹐非杖臀矣。及明初定制﹐笞杖皆臀受訊﹐杖臀腿受﹐無杖脊之條﹐於是婦人受杖者﹐亦以臀腿受。而又沿襲前代去衣單衣之例﹐遂有去婦女之衣而撻其臀者。此有明一代之獘政﹐實與婦女發教坊同一酷法也。本朝律例𨿽沿前明之舊﹐犯姦婦女去衣受杖﹐然官吏多仰體朝廷徳意﹐務崇寬大﹐於婦女杖罪多不的決。後此倘有建言君子﹐刪除婦女笞杖之律﹐或亦盛徳事乎﹖」其時有吳君者刑法家﹐斫輪老手也﹐嘆曰「君言是也。往年乾隆間﹐江西有姦人僞爲女子﹐匯緣入人閨闥﹐恣行姦穢。後事發﹐臺司籍其所與亂之婦女﹐均科以和姦之罪﹐命所在地方官名捕之﹐依律決杖。一時宣傳﹐云諸婦女到官﹐皆將去衣決杖。無賴子弟日集縣門伺之。諸婦女聞之﹐知逮者將至﹐往往自經死﹐亦有杖畢不勝羞愧而死者。若從子之言﹐造福無量矣。」此段議論﹐余蓄之已久﹐《達齋叢說》中有漢唐攺笞法說﹐《廣楊園近鑑》中載某縣令事﹐均略及此意。今撰筆記﹐偶憶舊說﹐因復詳述之如此。

光緒六年五月間﹐湖北漢口鎭人見江中流下一木版﹐其版凡數重﹐以巨ㄌ纏束之。上臥一女子﹐貌頗娟好﹐四肢皆貫以鐵環﹐釘著於版﹐不能展動。旁置錢三千文﹐又有瓷壇一具﹐中實餅餌﹐卽在其右手之側。胯下有一人頭﹐視之僧也﹐已臭腐不堪。版上插木爲標﹐書其上曰「此女金口人﹐年十九。僧年四十二。女死﹐則仁人君子取此錢買棺斂之﹔若其不死﹐則有餅餌可延其數日之命。見者不必救﹐救而收畱之者﹐男盜女娼。」於是見者皆不之救﹐任其漂流而去。金口距漢口六十里﹐莫知其爲誰氏女也。或曰次日流至一地﹐名曰葛店﹐爲人所救﹐亦莫知其審。

鎭海縣鄕間﹐有兄弟四人出海捕魚﹐還至昆亭。將進口矣﹐適有出口之船滿載貨物而來。見漁船將近﹐懼其相撞﹐大聲而呼。兄弟四人執不肯讓﹐故意扌盍碰﹐彼舟竟覆。有一人從水中以兩手攀舷求救﹐漁船之傭請命於主﹐四人皆曰「若救彼起﹐必謂我觸沈其舟﹐反滋口舌﹐不如死之。」引刀斷其一手﹐其人猶以一手攀舷不釋﹐乃並斷之﹐始隨流而去。是年夏六月﹐天大雷雨﹐兄弟四人俱在家中﹐爲雷攝至中庭擊死﹐其傭亦爲雷擊﹐口尙能言﹐歷言前事而死。秀水北鄕楊捨村﹐有沈氏兄弟二人﹐皆農夫也。伯生子二﹐仲生子一。仲妻楊悍而貪﹐日聒其夫求異爨﹐已許之矣。而楊又私計﹐若伯之夫妻父子皆死﹐則伯之田亦歸於仲﹐利孰大焉。適值農忙﹐楊招其母來助己﹐遂與母謀﹐將置毒於飯以斃伯氏﹐時爲五月二十三日。其夜雷雨大作﹐電光直射楊所居屋﹐楊之子甫四歲﹐呼曰「雷至矣﹗」蓋有所見也﹐楊罔知顧忌。次日﹐先以昨所餘飯供母與夫﹐而使母更淅米煮飯﹐飯熟將置毒焉。雷又大作﹐母懼止女。楊不聽﹐自入室取所蓄砒霜﹐未出而霹靂一聲﹐楊死於房。母亦倒地﹐掖之起﹐良久始能言﹐述楊之陰謀如此。仲買棺斂楊﹐舁至桑田中﹐是夜雷仍不絕聲。質明往視﹐則棺破而屍見矣。此與鎭海捕魚者事並在光緒庚辰歲。按《論衡。雷虛篇》﹐力破世俗雷爲天怒之說﹐而謂雷者太陽之激气。太陽用事﹐陰气乘之﹐則相校軫﹔校軫則激射。激射爲毒﹐中人輒死﹐中木木折﹐中屋屋壞﹐其理精矣。近世泰西人之說﹐以爲雷者天空之電气。電气之爲用至廣﹐收而用之﹐可以代燈火﹐通言語﹐制器物﹔而人或觸之﹐則其禍亦至烈。是气尢忌五金之物﹐故船桅屋柱皆忌裹鐵﹐恐引電气下擊也﹐其說尢言之鑿鑿。然如此等事﹐豈得謂無神物憑之哉﹗竊謂雷本是气﹐而旣有是气﹐則鬼神卽假是气以行其誅殛之法。正如水火風皆天地間所本有﹐而佛說有火災﹑水災﹑風災﹐則鬼神卽假此以成其劫也。武乙﹃辱天神﹐爲暴雷震死﹐明載史策。必如王仲任所說﹐漢時畫雷公﹐左手引連鼓﹐右手推椎﹐固失之誕妄﹔然竟謂無神以主之﹐人之遇雷而死者適然耳﹐則又天變不足畏之說﹐君子無取焉。

●卷十光緒六年五月﹐浙江巡撫譚公疏稱﹕「臺州府天臺縣民許治邦生於乾隆三十五年﹐至同治十一年百有三歲﹐經前撫臣楊昌浚照例請旌﹐並蒙賞給上用緞一匹﹐銀十兩。玆據天臺縣職員陳補過等呈﹐稱許治邦見年一百十一歲﹐長曾孫許尊周於光緒五年八月孿生二子﹐次曾孫許尊賢亦生一子。許治邦家住福溪﹐人遊壽字﹐越百齡有十歲﹐萃五世於一堂。仰懇天恩﹐從優旌表。」奉旨「禮部知道」。按明徐應秋《玉芝堂談薈》羅列古來長壽人百數十歲者甚多﹐國朝趙耘菘《陔余叢考》中亦有一則﹐不及《談薈》之博。昔讀其書﹐每嘆其異﹐不圖並世乃有斯人﹐恐天壤間更無第二人矣。

同年魏蕓閣士龍歿而爲神﹐余已載於第七卷

矣。今又聞諸杭人魏元名然乙﹐道光元年舉行恩科鄕試。魏於是年正月夢觀天榜﹐其第一名則仁和魏士龍也。寤而求之﹐仁和學籍無其人﹐乃自攺名士龍以應之。是科不中﹐至甲辰恩科鄕試﹐果以第一人中式﹐距得夢之年二十四年矣。按世俗每言有夢見天榜者﹐考之載籍﹐唐人《前定錄》載陳彥博夢至都堂﹐見陳設甚盛﹐庭中幃幄飾以錦繡﹐中設一榻﹐陳列几案﹐上有尺牘﹐望之照耀如金字。彥博私問之﹐曰「明年進士人名﹐將送上界官司閱視。」此近乎天榜矣﹐而不言榜。又《感定錄》載﹕元和初進士李固言就舉﹐忽夢看榜﹐見李固言第二人上第。此言榜矣﹐而不言天榜。天榜之說﹐流俗所傳。然自唐﹑宋以來﹐士以科名爲進身之階﹐則冥冥中或有豫定其籍者﹐亦無足怪。惟魏以道光二十四年領解﹐而先見夢於道光之元﹐抑何早歟﹖余與許仁山閣學﹑應敏齋廉訪﹐皆是科中式者。是歲也﹐三人者年皆二十四﹐蓋皆生於道光元年也。許生於七月﹐應生於十月﹐余生於十二月﹐當魏夢觀天榜時﹐餘三人皆未生﹐不知天榜中有餘三人名姓否﹖若無之﹐則此榜爲不全﹔若有之﹐則世間尙無此人﹐安得遽列之於榜乎﹖且餘生至六歲﹐先大夫始命余名曰森﹐後又攺今名。名且未定﹐而鬼神安得而豫知之﹖是不可思議矣。

《說文》﹕孑﹐無右臂也﹔子﹐無左臂也。余謂人之無左右二臂者﹐亦甚﹠lt﹔是少﹠gt﹔見﹐古人何必特制此二字﹖據《左傳》「授師孑焉以伐隨」﹐是孑爲兵器﹐疑子亦兵器也﹐其說詳見《第一樓叢書》六之四。乃大兒婦樊言昔年隨父宦遊中州﹐見某宦家一妹貌甚美﹐而無左右臂﹐問之﹐言天生如此﹐非斷折也。此女飲食便溺一切須人。冬日衣厚﹐尙不甚覺﹐至夏日﹐則紗之衣﹐望之了了﹐兩袖中空洞無物﹐殊不可看。故此女夏則避匿不出﹐𨿽親串罕見也。聞其兄嫂甚賢﹐以此女不能出事尊章﹐又不忍以空閨終老﹐擬招一寒士於家﹐以爲之婿﹐後亦未知果否﹖此女乃眞兼孑子二形矣。

河南孟縣民某甲﹐篤信神仙修煉之術﹐事呂仙甚虔﹐常以不得一見爲恨。一日﹐獨遊於西嶺湯王廟﹐徘徊瞻眺﹐冀有所遇。忽有人負衣囊匆匆而至﹐視之﹐乃素識之某乙﹐梨園中腳色也。問甲曰「君何所思﹐豈又思見呂仙乎﹖呂仙在天上﹐安可得見﹖無已﹐吾爲君扮一呂仙可乎﹖」﹝《說文》﹐扮讀若粉。然《廣韻》三十一襇有扮字﹐訓打扮﹐音哺幻切﹐則此語亦古矣。﹞乃解衣囊出冠服服之﹐星冠霓衣﹐背負長劍﹐手執塵尾﹐曰「君視吾似呂仙否﹖」曰「甚似。」乙曰「然則呂仙亦不過如此﹐求見奚爲﹖此去十許裏有某村﹐方演劇﹐待吾登場﹐吾去矣。」乃解所服佩﹐仍置囊中﹐負之而去。甲惘然久之﹐因亦徐行至某村﹐將睹優﹐則寂無所見。問之村人﹐皆言無其事﹐甚怪之。他日又與某乙遇﹐問何誑我﹖乙言「是日我初未遇君﹐何誑之有﹖」乃悟所遇眞呂仙﹐失之交臂矣。

孟縣城西門外有古冢﹐不知其爲何代何人也。冢上有槐樹三﹐俗呼曰三槐墳﹐舊時能以器物假人。凡人間有吉凶之事需用器物﹐大而棹椅﹐小而盤子﹑疊子之類﹝盤子﹑疊子均見唐貞元十三年《濟瀆廟北海壇祭器碑》﹐今作碟﹐誤﹐當作疊﹞。先一日焚香燭紙錢禱於墳﹐次日卽陳列於墳前﹐任人取用矣。後假者往往久而不歸﹐於是禱之不應。余按《續耳談》載濟源縣北海廟通人假貸﹐欲假金者禱於神﹐而以交決之。神許﹐則以券投祠前池中﹐有銀浮出如其數。貸者如期具子本祭謝而投之﹐金沒而原券浮出。夫神與人通假貸﹐已屬可怪﹔至冢中所有﹐不過明器之類﹐烏得有生人服用之物﹐更不可解矣﹗

孟縣民李某﹐夜行爲羣鬼所嬲﹐懼甚。望見前途有燈光﹐趨赴之﹐則小屋三間﹐中有一女子﹐謂之曰「君如畏鬼﹐可止宿此門外﹐卽無傷矣。男女有別﹐不敢請入室也。」李從之﹐遂臥於地。女又謂之曰「至曉﹐君當早行。詰朝有事﹐幸毋相擾﹗」及天明視之﹐在一小冢之側﹐並無房屋。俄而有數人來發冢﹐舁其棺去。問之﹐曰「棺中乃某氏處女﹐未嫁而死。今其父母用嫁殤之法與某氏子爲冥婚﹐故遷其棺﹐與合葬也。」李乃悟詰朝有事之說﹐感其與已有恩﹐買紙錢焚與之。

孟縣城西南路有溝三道﹐卽名其地曰三道溝。昔有人微醉﹐夜行入於溝中﹐見有洞門半啟﹐入之﹐則有燈暗然﹐垂欲滅矣。其人隨手挑之﹐燈光復明﹐顧視燈後有銀一錠﹐懷之歸。及家視之﹐上有字曰「挑燈銀五十兩。」以上孟縣事三則﹐皆余門下士宋伯言桓坊所說。宋卽孟縣人﹐余於咸豐七年取入學者也。有人於冬日飲酒﹐大醉歸家﹐行至半途﹐蹶然而倒。里長過而見之﹐以爲死也﹐乃使其徒二人守之﹐而自入城聞於官。其夜大雪﹐守者寒甚﹐乃以蘆席覆屍﹐而自就﹛穴復﹜穴中宿。夜半醉者忽醒﹐卽起歸其家。守者回﹐失屍﹐懼爲官所責。因念某家男子死甫數日﹐其瘞處相距不遠﹐乃發而取之﹐負以歸﹐仍覆以蘆席而守之。明日官來驗屍﹐醉者聞之﹐知其爲己來也﹐詣官自陳﹐言「實未死﹐昨偶醉臥耳。」官曰「然則屍何來﹖」以問守者﹐守者不能隱﹐言其實。官驗之﹐則屍髮際實有傷痕。因拘其婦至﹐問夫死狀﹐則固與人有私而殺其夫者也。乃論婦如律。

有舅負其甥錢二十萬者﹐自言無力償之﹐死則爲牛以償耳。已而其舅死﹐甥家卽於是日生一犢。甥知其爲舅也﹐不以常牛畜之。每出遊﹐必與俱。一日﹐途遇一叟﹐負盆盎之屬而鬻於市。牛誤觸之﹐碎其盆盎﹐叟怒撻牛﹐甥急止之曰「此吾舅也﹐願勿撻。吾當償翁盆。」叟異其言﹐問之﹐告以故﹐叟曰「若舅爲誰﹖」告以姓名﹐叟曰「此人在日﹐吾負其錢若干﹐未有以償也。今計盆盎之值適如其數﹐吾債了矣。」欣然而去。又一日﹐遇重車升﹐號而求助﹐甥不得已以牛助之。旣登﹐重人謝曰「君惠我甚厚﹐可值錢二百千也。」牛聞之﹐長鳴而斃。

有鄕民自城歸﹐中路聞人呼聲﹐如曰捎捎﹐再聽之如故﹐顧視無人。甫行數武﹐見地上有白金數十錠﹐喜甚﹐拾置錢橐﹐負以行。至一飯店﹐餒甚﹐飯焉。探手於橐取錢﹐覺其中蠕蠕然動﹐視之﹐則所拾白金悉化爲蝌蚪虫矣。大驚﹐棄之間。歸與妻孥輩言其異﹐或發視其橐﹐則尙有一虫存焉。傾而出之﹐及幾鏗然﹐視之眞白金也﹐權之重三兩。殆鬼神假手於人﹐使負此金至飯店﹐而此三兩者所以酬其捎捎之勞也。捎捎﹐北人語﹐凡以物寄托人謂之捎。以上三事皆宋伯言說﹐未知亦孟縣事否﹖

河南有一逆旅﹐庭中植牡丹數十本﹐花開具五色﹐大如。有挈眷屬過此者﹐偶折一小朵﹐爲其妻插鬢﹐俄有血從花蒂流出﹐沿妻面頰及於肩。大驚﹐知其有異﹐仍綴花於枝﹐用紙封裹之。及夜﹐忽見女子數十人聯袂而至﹐交口詬詈﹐曰「傷吾妹矣﹗」攜一小女示之﹐傷痕在頸﹐紙封儼然。其人知爲花神﹐乃謹謝過﹐且曰「事由不知﹐非有意相犯。幸而獲宥﹐當書其事於墻壁間﹐俾後來者知之﹐則永無攀折之患矣。」諸女頷之﹐相攜俱去。其人後亦無他﹐惟其妻則血所沾濡之處﹐皆生瘡﹐經時始愈。

寶應人某甲﹐屠者也。性吝嗇﹐有母年七十矣﹐思得肉食﹐輒吝不與。一日﹐甲方鼓刀而屠﹐母又向之乞肉﹐甲怒曰「𨿽斷吾指﹐不與爾肉。」言已﹐忽不自知﹐奏刀砉然﹐一指斷焉。痛絕僕地﹐徐起裹創而嘆曰「此鬼神之警我不孝也。」自此悔過﹐事母盡孝﹐甘旨之奉無缺。每出手以示人曰「爲人子可不盡孝於父母乎﹖視吾斷指﹐可以鑑矣。」《易》有之﹕「小懲而大誡﹐小人之福也。」此屠之謂與﹖

汪子余﹐杭州人﹐其父宦遊於蜀﹐身後甚貧。子余又生而多病﹐故自少失學﹐讀書才通句讀而已。能畫花艸﹐亦不工也。婚冠之年﹐因循不娶﹐遂無妻子。其舅家乃唐棲姚氏﹐憐而招至其家﹐使課其幼子讀書﹐子余遂依姚氏以居。初不言斷葷血﹐然居姚氏十許年﹐葷血之物從未見其一沾唇也。無事輒入小室趺坐﹐遇庚申日﹐則坐終日不出。姚氏常使一傭者伴之。坐至丙夜﹐傭見窗外一黑影大如席﹐懼而從後戶出﹐自此不復肯與偕﹐然子余固無恙也。咸豐十年﹐杭城初陷﹐子余實陷於城中﹐從容乘間走出﹐仍從姚氏避難於石門之鄕間。一日﹐忽自盥沐﹐易新布衣﹐向姚氏言別﹐遂趺坐而逝﹐年才四十餘耳。姚氏買棺殯之﹐舁而置諸野。及亂平﹐議遷葬之﹐迷失其棺﹐竟不可得。余謂此子大似得道者﹐觀其生死之際﹐則可見矣。其死也﹐豈所謂尸解者歟﹖傳記所載諸尸解者﹐其棺或甚輕﹐發視或僅存其衣﹐或化爲一竹杖﹐惜不得其棺而証之也。

余舅氏仁和姚平泉先生光晉﹐道光乙酉科舉人﹐晚歲選授上虞縣教諭﹐時年已七十七矣。當其未官上虞也﹐曾夢至一處﹐四面山如壁立﹐山上瀑布屈曲下流。及至虞﹐遊仙姑洞﹐恍如前所夢者﹐詫曰「吾前身豈山中老僧歟﹗」後至八十一歲﹐卒於官。易簀之前一夕﹐有紅燈自宅門入﹐家人皆見之。余曾撰先生家傳﹐備載其事。

拆字之術﹐古謂之相字。在宋則有謝石﹐見何《春渚紀聞》﹔在明則有張乘槎﹐見﹝1234﹞績《霏雪錄》。謝石事人多知之﹐至張乘槎﹐則知其名者少矣。其法隨舉一字﹐就機之所觸﹐而斷吉凶。今江湖間挾此技飠胡口者﹐先有一定之字﹐各就其字習成口訣﹐以應問者﹐此豈能有中哉﹗乾隆間﹐蘇人有範時行者﹐頗善此術﹐曾至吾邑﹐寓紫陽觀。所言不煩﹐而悉有意義﹐每日以得錢六百爲率。錢足則謝客寂坐﹐有君平賣卜之風。一營兵拈「棋」字﹐問終身休咎﹐範曰「凡圍棋之子﹐愈著愈多﹔象棋之子﹐愈著愈少。今所拈是棋字﹐非棋字﹐從木不從石﹐則是象棋子﹐非圍棋子也﹐恐家中人口日益凋零矣﹗」其人曰「是也。然此非所問﹐問日後何如耳﹖」範曰「觀爾裝束﹐是行伍中人﹐乃象棋中所謂卒也。卒在本界﹐止行一步﹐若過河後﹐則縱橫皆可行。以是言之﹐爾宜外出方可得志。然卒過河亦止行一步﹐縱爾外出﹐亦不能大得志也。」又有人拈一「義」字以問﹐範問﹕「年若干﹖」其人告之﹐範曰「然則生年屬羊也。義字從羊從我﹐是止一屬羊之我﹐爾終身孤只不能有妻子也。妻子且不能有﹐他可弗問矣﹗」又有人以「風」字問所孕爲男爲女﹐範曰「移中間虫字於右旁﹐則似乎虺字。詩日『惟虺惟蛇﹐女子之祥』﹐所孕必女矣。」諸如此類甚多。余幼時聞故老傳說﹐今不能悉記﹐姑書此三事﹐庶範時行之名﹐異時或與謝石﹑張乘槎並傳也。吾邑有保濟侯戴公祠﹐廟貌巍煥﹐其後樓則奉侯之眞身。乾隆間﹐邑人徐氏請箕仙﹐侯附箕而言「邑有大災﹐吾請於上帝﹐願以身代之﹐帝許我矣。」眾不省所謂﹐惟傳神語以告人﹐勸人修省。是歲五月﹐廟中火起﹐延及後樓﹐悉成灰燼﹐侯之眞身毀焉。道士之屋在殿東偏﹐相距不及一丈﹐檐焦灼而竟無恙﹐始悟神語﹐益共嘆異。一邑聚謀﹐重建其廟。閩中木商沈某﹐以黃椐木至乍浦求售﹐中有四株﹐大可合抱﹐或與諧價﹐已有成議矣。沈夢一人衣冠甚偉﹐面有金光﹐謂之曰「此吾屋柱﹐勿他售﹗」晨起甫與人言之﹐而吾邑人適至﹐問﹕「有大黃椐木乎﹖」曰「有。將焉用之﹖」以廟柱告。沈悟見夢者卽戴侯也﹐以木助之。及廟成﹐尙有餘貲﹐因於廟後辟一園﹐爲邑人遊覽之所。余幼時入廟﹐見殿屋雄峻﹐四柱甚大﹐父老猶舉其事以告。及咸豐之季﹐邑遭兵火﹐侯廟復毀﹐亂後重建﹐然園林之勝則未復舊觀也。

邑人童朴齋居新市鎭﹐家饒於貲。其屋深邃﹐內樓前後各五間。童因眷口無多﹐於前樓作臥室﹐而空後樓﹐以儲什物。一夕﹐聞後樓砰磅有聲﹐猶不之異。次夕﹐則聞後樓語言嘈碎﹐達旦不休。天明﹐童往視之。甫上階﹐聞內有人語曰「居停主人來矣﹗」中扉頓啟﹐一老翁出﹐顏丹發白﹐衣冠偉然﹐延童入內。童素有膽气﹐知其妖也﹐而不之懼。入則几案𨿽童之故物﹐而陳設一新。幾列鼎彜﹐壁縣字畫﹐架庋書籍﹐地下厚藉氍毹﹐棹椅之類皆覆以錦褥。中縣珠燈四﹐纓絡爛然。坐定﹐翁自言「姓鍾﹐名紫霞﹐陜之華陰人。攜眷屬徧歷名區﹐昨從虎丘來﹐將遊西湖﹐並窮天臺﹑雁蕩之勝。而山妻忽病﹐暫借君樓停泊行李﹐必有以相報﹐幸勿聞之外人。」辭气溫雅﹐藹然可親﹐童敬諾之。越一日﹐復具衣冠通謁﹐老翁使一童子獻茶﹐余無所見﹐而樓上則訁連訁婁細語﹐若有數十人者。翁語童曰「來而不往﹐誠爲非禮。然老夫世外人﹐習於疏懶﹐不能報謁﹐幸勿罪也﹗」自後﹐童或無事﹐輒往鐘所﹐杯茗淸談﹐常至終日。時亦置酒邀童飲﹐酒次﹐縱論今古經史百家﹐如肉貫串。每及南宋﹑元﹑明之事﹐歷歷若親見﹔至北宋以上﹐則言其大槪而已。童偶叩以吉凶禍福﹐則曰「『惠迪吉﹐從逆凶』﹐理有固然﹐毋煩推測也。」又善書畫﹐嘗寫扇面贈童﹐一面臨《蘭亭敍》﹐一面仿南宮潑墨山水﹐童甚寶之。時當初夏﹐庭際荼蘼盛開。童之女名穎姑者﹐年九歲矣﹐獨往采花。見美婦倚闌干立﹐烏帕裹首﹐紫衣而素裳。一垂髫婢侍以手招女﹐女不肯往﹐婦自出攜女手﹐遂從之入。見老翁方危坐觀書﹐笑謂女曰「穎姑來﹐可樓上坐。」及登樓上﹐陳設視樓下更勝。諸婢年皆十許歲﹐呼婦爲夫人。夫人寢室在東偏﹐有一小女﹐雙足纖小﹐殆無甚匹。夫人曰「此吾女也﹐少於汝一歲﹐汝宜妹之。」至西偏﹐則一美少年坐而讀書﹐夫人曰「此吾子也﹐汝宜兄之。」有頃﹐一少婦自後房出﹐夫人使女呼以嫂。遂命嫂治點心。食畢﹐又以一籃盛食物﹐命小婢送至庭中﹐穎姑攜籃歸。其母視之﹐非藤非竹﹐組織甚工。啟而視之﹐則內盛蘋果四枚﹑西涼紫蒲萄數百顆﹐訝曰「此地此時安有此物邪﹖」嗣後每得時物﹐童輒命穎姑持餉其女﹐而夫人亦常以異果奇花相報。一日﹐穎姑甫纏足已﹐卽至鐘所﹐不良能行。夫人笑曰「汝母不善纏足耳﹐吾爲若纏之﹐非但不痛﹐且有捷效。」乃解其雙行纏﹐以口呵气﹐其熱如蒸﹐足骨柔軟﹐約縑迫襪﹐了無所苦。一月之後﹐纖小與鐘女不殊﹐其母竊啟裹視之﹐所滲非礬﹐乃白糖也。其少婦則教穎姑以釒咸黹﹐端午日制艾虎及彩縷貽之﹐並極精妙﹐殆非人工所能爲。居半年餘﹐童所見惟翁與一僮﹐而穎姑則翁之全家皆得見之。童父女頻如鐘所﹐而翁與夫人則至庭中而止﹐未嘗一詣前樓也。童𨿽祕其事﹐而僕媼輩不能無漏言﹐裏中多有知者﹐人皆爲童危﹐而童與翁益密。其友徐淳庵以剛直自負﹐適自山東回﹐語童曰「子禍必矣﹐家爲妖窟﹐而尙以爲安乎﹖」童不應。徐自與所善貝煉師謀﹐貝閉目默坐﹐移時謂徐曰「此狐也﹐然非禍人者﹐不久當自去﹐無煩驅逐也。」無何﹐有一道人黑面而虯須﹐背負一劍﹐過童氏之門﹐語閽者曰「汝家妖气甚盛﹐吾能除之﹐無所求於主人﹐但妖死我願得其皮耳。」時童適他出﹐閽者不告於主母﹐引道人自小弄而達於內。道人卽於庭中﹐右手仗劍﹐向空畫符﹐左手持水一杯﹐吸而噴之。聞樓上語曰「庭中演戲劇矣﹐盍往觀乎﹖」俄而道人手中之劍自墜﹐杯亦墮地而碎。道人大驚﹐若有以大杖敲其頭者﹐踉蹌走出。閽隨之奔﹐蹶於閾﹐傷其股。樓上大笑。江陰陳澹山者﹐童之姻也﹐素善五雷之法﹐自蘇至杭﹐道出新市﹐因詣童。童畱之飯﹐而徐亦至﹐遂共飯焉。徐向陳述其事﹐童以目止之﹐不可﹐陳乃曰「吾請嘗試之。」時夜將半﹐陳命燃二燭﹐篋中出五色紙人五﹐按方位置於案﹐畫符呵气於其上﹐正目視之不一瞬。有頃﹐紙人忽起立繞案而行﹐行稍緩﹐又呵以气﹐則行益加疾﹐其聲隱隱如雷。至五更﹐陳曰「妖已去矣﹗」以手擊案﹐紙人皆僕﹐仍藏之篋中。是夜﹐童之內人聞後樓喧闐如初至時﹐竊從後窗窺之﹐見後樓上下皆紅光圍繞。聞翁與夫人語曰「本欲俟爾病愈而行﹐今陳翁以眞火相逼﹐不可畱矣﹗惜不及與賢主人一別耳。」至五更﹐聲乃絕。黎明入視﹐幾榻如舊﹐地無纖塵﹐而所陳設則烏有矣。幾上一小篋﹐啟之﹐乃鐘翁畱別書也﹐情辭懇摯﹐微有怨徐之言﹐童讀之黯然。外畱定武不損本《蘭亭》一冊﹐郭忠恕山水一幅﹐以贈童者。又白金五斤﹐則賃屋之值也。夫人畱珊瑚簪一枝﹑羊脂玉二枚﹑明珠四顆﹑碧霞寶石八塊﹐贈穎姑爲嫁資。澹山入室周視﹐嘆曰「此狐爲我眞火所逼﹐尙能從容而去﹐其道力深矣。幸其大道已成﹐故其臨去不肯露惡狀﹐不然吾非其敵也。」乃鑄鐵牌二面﹐書朱符其上﹐一釘於聽事﹐一釘於後樓﹐以防復至﹐後竟寂然。此事在乾隆初年﹐邑人徐晦堂先生曾詳記其事﹐余粗加序次而著於篇。傳記所載狐居人家者多矣﹐未有若此之有情有禮者也。余尢嘆其臨去有君子交絕不出惡聲之意。斯狐也﹐其狐而仙者與﹗

貝煉師﹐不知其名﹐居武康之髙池。有道術﹐人皆尊之曰「煉師」﹐卽前所記徐淳庵與謀童氏之妖者也。時嘉興有鉅室吳姓者﹐居北門外﹐其屋歷二百餘年矣。是年夏間久雨﹐忽有黑物出於爨室﹐長五六尺﹐廣一尺許﹐無頭面手足。近之則寒气逼人﹐兼有冷水噴射﹐中之者寒顫欲絕。每陰雨則見﹐晴明則否。有佃人趙某宿於其家﹐吳氏之傭告知此事﹐趙有拳勇﹐不畏也。夜適大雨﹐趙與傭痛飲大醉﹐俱至爨室伺之。二更後﹐是物果出。兩人直前撲之﹐忽冷水四射﹐傭者倒地﹐趙奮擊以拳﹐若中綿絮者然﹐而臂已斷矣。大呼求救﹐聞者奔集﹐則是物已杳。視傭則面白﹠lt﹔面﹠gt﹔﹠lt﹔面﹠gt﹔﹐噤不能語﹔趙則倒臥血中﹐呻吟不輟﹐久之始能言所見。徧尋斷臂不可得﹐後兩人𨿽皆不死﹐而趙竟成廢人焉。吳氏患之﹐乃至武康請於貝煉師﹐貝曰「此物僅能於陰雨及夜間見形﹐气候尙淺﹐除之不難。」乃書一符﹐使其徒持以往﹐卽焚於竈前。忽天色驟晦﹐巨雷繞屋而轉﹐屋中諸物皆岌岌震動。俄辟歷一聲﹐硝磺之气滿室﹐人有眩僕者﹐而天卽晴霽。周視諸物﹐悉如其舊﹐惟有一大缸可容十餘石者﹐本埋地中﹐爲雷拔起﹐碎爲數十塊。視其下淸水氵營氵熒﹐有巨蚌臥其中﹐其廣修與前所見物等﹐業已斷而爲二﹐趙臂卽在其旁。吳氏曰「此缸埋自前明﹐貯以濁水﹐經宿則淸而且甘﹐用以烹茶極佳。舉家寶之﹐不知有怪物潛藏其下也。」乃以炭火釒蚌成灰﹐棄之北麗橋下﹐而歸斷臂於趙。

歸安﹑徳淸﹑石門三邑之交﹐有古墓焉﹐背田面河﹐廣可二畝餘。規模𨿽頗宏敞﹐而兆域久湮﹐宰木亦盡﹐惟河邊華表猶存。羊虎辟邪之類皆倒於地﹐翁仲僕者五﹐其一尙垂紳端笏獨立荒煙蔓艸中﹐然陷於土者將半矣。旣無碑志可稽﹐亦從無祭掃者﹐不知爲誰氏之塋也。有侵其墓傍地者﹐往往得禍﹐故相戒莫敢犯。附近居民每見有靑衣人往來墓域﹐則是日河中必有溺死者。溺人無論肥瘠﹐一經滅頂﹐𨿽卽時拯起﹐皮骨僅存﹐若枯臘然。於是人皆遠徙﹐遂成荒墟。墓南里許爲某村﹐有孫姓者﹐其妻攜女往母家。舟過墓前﹐忽一靑色手自水出﹐大如箕﹐攫其女入水去﹐驚而救之﹐則已死矣。孫恨甚﹐築土壅流而掘之﹐至數尺﹐無所見。又年餘﹐孫之次子與一傭者﹐各負斫艸將歸矣。驟雨忽至﹐見河中一人﹐以竹篙撐木﹛捭﹜而過。其子私計﹐由﹛捭﹜渡河而南﹐不及一里卽至家矣﹐乃許持篙者以錢而登﹛捭﹜焉。﹛捭﹜小止容一人﹐故傭者仍沿河岸行。行數武﹐回顧之﹐見人與木沒於水矣﹐急告其家。孫率家眾飛棹而至﹐鉤撈水中﹐僅得其子之屍﹐而撐﹛捭﹜者不知所之﹐咸以爲妖鬼所幻化也。孫益憤怒﹐募術士治之。一道人來應募﹐爲壇於河之南岸。方施敕勒﹐有暴風自北而至﹐一靑衣人隨風徑撲道人。道人不能支﹐爲其所壓。靑衣人倏不見﹐風亦尋止﹐眾視道人﹐則已扁矣﹝扁音補典反﹐見《後漢書。東夷傳》﹞﹐流血殷然﹐告於官而瘞之。時烏程南潯鎭有道士周靜涵者﹐道行甚髙﹐孫往求之。周閉目移時﹐謂孫曰「此物修煉千年﹐吾非其敵﹐須召天神爲助。𨿽幸勝之﹐吾亦將不免﹐不可往也。」孫固請之﹐周不得已而往﹐亦爲壇於南岸。甫焚一符﹐暴風又起﹐靑衣人見於前曰「吾大道垂成﹐須得生人气血以助之﹐故溺人於河﹐取其气血﹐然所溺皆應死之人﹐非吾故戕其生也。與汝何與﹐而見逼迫﹖」周令其遠去﹐靑衣人曰「吾道尙未成﹐去將焉往﹖」周苦勸之﹐不聽。周乃向空書符﹐以水巽之。靑衣人笑曰「汝修止三世﹐不滿四百年﹐安能治我﹖」徑前撲之。周執令牌危坐﹐靑衣人不敢近而退。周亦下壇如孫氏﹐命掃除一室﹐凝神靜坐於其中者九日﹐復至壇所焚符﹐而天神降。靑衣人出﹐將與神敵。神發巨雷﹐聲振原野﹐火隨雷出﹐其光燭天﹐靑衣人不支而遁。周擲劍中其首﹐神向周拱手﹐上入雲際﹐遂不復見。村人共見空中一物隨劍墮於河幹﹐就而視之﹐乃石人之半面也。渡河至墓域﹐則獨立之翁仲其右面爲劍斫去﹐血流至地﹐附以河幹之半面正相吻合。周書符於其胸背﹐命眾掘起而碎之。村人並碎其臥者而鍛爲灰﹐自是墓前無復怪異。周謂眾曰「此物再潛養五甲子﹐大道成矣。惜其欲速﹐遂至於此﹐深可憫也。」眾送周歸南潯﹐甫入門﹐見一人衣冠形狀與周無異﹐自外而入﹐眾皆見之。周曰「吾元神將散矣﹗」取鹽湯飲之﹐其人遂與周合爲一。後周遂多病﹐自處分身後事﹐臨終謂其徒曰「吾爲虛名所累﹐致損元功。爾等宜閉戶自修﹐毋預外事也。」遂坐而化。此亦出徐晦堂先生所記﹐其事當在乾隆初年。余考之汪謝城廣文所撰《南潯志》﹐周靜涵名科耀﹐一名道昱﹐嘉興人﹐習靑符五雷法。初居武康之升元觀﹐後住南潯廣惠宮﹐著有《補閒吟艸》四卷。

吾邑乾元寺﹐在吳羌山之麓﹐背山而面河﹐隔河則縣城環峙若屏幛然。門前有大道﹐然地僻山空﹐過者絕少。邑人某君﹐與其友讀書寺中﹐其友喜習陰符奇遁之術﹐某恆非笑之。友嘗於月夜啟匣﹐出一劍﹐長二尺餘﹐晶瑩奪目。持而舞於樹下﹐覺空中有細物簌簌落地上。舞畢﹐拾視之﹐乃樹之細枝也﹐修短若一。某異之﹐欲把其劍﹐友曰「劍有神光﹐觸之恐不利於君。」仍匣之而寢。一日薄暮﹐散步於三門外﹐友笑謂某曰「君常笑我讀奇門書﹐盍一觀我技乎﹖」乃中立於路﹐畫地作圈﹐徑可丈餘﹔取瓦石數十塊﹐分而爲八﹐排列圈外﹐坐而俟之。少頃﹐有一人衣白衣荷糖擔﹐手執小鑼而來﹐走入圈中。其人素所識也﹐友曰「殆矣﹐此人將蹶﹗」言未竟﹐果觸石而顚﹐碎其所賫﹐且傷於膝﹐坐地良久乃去。某問故﹐曰「吾所布者﹐武侯八門陣也。今日支幹皆火﹐而其人所衣所持悉屬金﹐且入驚門﹐出傷門﹐能無蹶乎﹗」翼日﹐某又請爲之﹐布置未已﹐忽聞對岸有人從城上厲聲呼其友姓名﹐曰「汝又在此惡作劇乎﹖」友遽伏地叩頭﹐曰「不敢﹐不敢。」聞其聲﹐似秦人也。遙望之﹐其人面﹐而目甚大﹐余爲雉堞所蔽﹐且相距甚遠﹐不甚了了﹐須臾便去。某扶其友起﹐面色如死灰﹐戰忄栗不已。問之﹐但曰「我師也。」詰其姓名﹐不告。後其友旋辭去﹐終莫知其師爲誰也。

紹興昌安門外某村﹐有張世昌者﹐賈於外﹐恆累月不歸﹐家中惟老母魏氏與妻同居。妻與母固姑侄也﹐亦甚相得。姑病思食雞﹐婦殺雞烹之﹐偶取一臠嘗其旨否﹐姑適呼婦。婦未及咽而欲應﹐聲不能出﹐气塞而蹶。姑頻呼不應﹐彊起視之﹐則已死矣。時方盛夏﹐疑其中暑﹐治之不蘇。以母家相距百里﹐酷暑不能待﹐乃邀集鄰比買棺斂之。又以家無停棺之所﹐舁而置之祖墳之側﹐距其家五六里矣。而婦實未死﹐棺行搖動﹐其气復轉﹐至夜而蘇。覺身在棺中﹐悶不可耐﹐幸棺甚薄﹐足蹶手扌市﹐竟破之而出。茫茫四野﹐不知爲何處﹐坐棺側而泣。有菩提庵僧曰獨修者﹐與傭工馬四索逋而歸﹐經由其地。聞泣聲而問之﹐婦以實告。僧見婦有色﹐詭曰「吾歸必由汝村﹐盍從我行﹐我挈汝歸。」婦諾之。行里許﹐至一村﹐則馬四之兄馬二家也。馬四亦諭其意﹐而思獨據婦﹐乃謂僧曰「此婦死而復生﹐宜得糜粥調養。我與師亦饑矣﹐請至吾兄家小坐﹐略進飲食。」僧從其言。而是夜馬二與婦均往婦家﹐家中闃其無人﹐馬四固知之。及門﹐抉鎖筒而入﹐鄰人聞聲﹐以爲馬二夫婦夜歸﹐不問也。馬四淅米漑鬻﹐使僧執爨﹐潛取析薪之斧﹐猛擊僧頭﹐斃之。卽謂婦曰「汝從我乎﹖不從者亦血吾斧。」婦懼﹐從之﹐乃席捲其兄之所有﹐挾婦以逃。次日馬二歸﹐見狀﹐聞於官。而獨修之徒知師被殺﹐馬四不回﹐亦控於官﹐請捕馬四。久之不獲。張世昌之妻父魏翁﹐聞女暴卒﹐馳至棺所﹐則無屍矣﹐亦控於官。官詣視﹐罔測其故﹐命役緝訪而已。及張世昌歸﹐以妻死屍亡﹐再四尋求﹐將及一年﹐殊無蹤迹。李茂元者﹐其素與同賈者也﹐是歲秋仍邀世昌同行﹐世昌以母病辭。茂元獨行﹐至臺州寧海縣城外﹐見一家有婦出汲﹐視之世昌妻也。詢之其鄰﹐知爲縣中捕役許保賢之家。遽歸告世昌﹐世昌乃詣縣﹐請自任緝訪之役﹐官判公牘與之。世昌與茂元偕妻父魏翁同至寧海﹐伺婦出﹐拉以赴官﹐並出公牘爲據。官問婦﹐婦直言前事﹐蓋馬四挾婦至天臺﹐又由天臺轉至寧海﹐貲用乏絕﹐投許保賢家爲傭。許艷婦﹐欲私之﹐婦不可。乃與馬四俱出捕賊﹐數日﹐許獨歸﹐謂婦曰「馬四死於水矣。」婦知有變﹐未敢言也。其夜﹐裸婦而縛之﹐與淫焉﹐婦不得拒﹐遂受其污﹐已數月矣。官執許保賢﹐問馬四死狀﹐初不言。刑之﹐始言「誘與外出﹐而斃以斧。」官驗馬四之屍﹐傷痕宛然﹐乃論許保賢如律﹐而歸婦於本夫。世昌以婦遭污辱﹐實爲彊暴所迫﹐告於母而收之﹐復爲夫婦如初。異哉﹗小家一婦﹐微有姿首﹐三人爲之並命。佛言『愼勿與色會﹐色會卽禍生』﹐豈不信夫﹗又馬四之殺獨修以斧﹐而許保賢之殺馬四亦以斧。道家言枉殺人者﹐是以兵刃而更相殺﹐亦可畏矣。

廣西南寧府稅關前有旗竿二。某年秋間﹐居民望見旗竿斗中焱焱有光﹐每夜皆然﹐已月餘矣。一日大雨如傾﹐雷火下擊旗竿﹐而斗中有赤光上衝﹐雷遇之輒引去﹐如是三四。忽辟歷一聲﹐屋瓦皆震﹐赤光頓息﹐雨亦尋止。守關者仰望斗中﹐若有物然。緣竿而上﹐見其中蟠一蜈蚣﹐長可三尺﹐赤黑斑斕﹐已爲雷火所斃。眾皆駭異﹐乃出而縣之竹竿﹐以示觀者。關吏之庖人曰﹐李元敏於是夜出戶便旋﹐見蜈蚣頭中有光﹐髙丈許﹐知其有寶。竊斫破之﹐得一珠大如龍眼﹐李匿其珠﹐棄蜈蚣於水。次日人不見蜈蚣﹐疑其復活而去﹐亦無窮究其事者。李以珠置暗室中﹐可以代燈﹐甚寶之。其妻偶出珠把玩﹐而鄰婦適至﹐懼其見也﹐納諸口中。少選吐出﹐而徧身發熱﹐手足紅腫﹐知中其毒﹐急研雄黃服之﹐浹旬始愈。李持珠至廣州求售﹐西洋人見之曰「此蜈蚣珠也。人或爲毒蛇所噬﹐以此珠熨傷處﹐毒水湧出﹐卽時平復。佩之可辟蛇虺﹐惟不可近口鼻耳。」瓊州大賈聞之﹐買以千金。問所用﹐曰「吾州五指山中多產奇藍香﹐而惡蛇毒虺甚多﹐人不敢入。今持此珠往﹐則蛇虺遠避﹐所獲不貲矣。」欣然囊珠而去。李得金歸﹐家遂小康。此與上二事。亦徐晦堂先生所記﹐當亦在乾隆間。宋洪景盧《夷堅丁志》載鄭生夫婦等八事﹐云皆董堅老相授﹐故皆遠年事﹐此亦同之也。

《晉書。佛圖澄傳》﹕「劉曜攻洛陽﹐澄令一童子齋七日﹐取麻油合胭脂躬自研於掌中﹐舉手示童子﹐燦然有輝。童子驚曰﹕」有軍馬甚眾﹐見一人長大白皙﹐以朱絲縛其肘。「澄曰﹕」此卽曜也。「錢辛楣先生謂此後世圓光之術所自始﹐然則圓光亦釋氏咒術之一端也。近世挾是術者﹐多不甚驗。大兒婦樊言在母家時﹐其第六嫂劉氏忽病狂易。僕媼輩薦一圓光者﹐延之至。先潔除一室﹐於棹上置大栲栳一具﹐滿盛米麥﹐中安一鏡﹐四旁徧插小旗幟及箭。乃於其前燃一燈﹐膏盛燈明﹐光彩耀目。令三童子正目視之﹐有見則以告。童子先見一大門圓如規﹐門中室宇深邃。有一白須老翁在其內﹐老翁所至﹐童子輒能見之。見其由堂入室﹐周曆房闥﹐望之了然﹐無有遮礙。俄而有一物﹐四足而毛﹐大如羊豕﹐老翁執之﹐納一大缸中。術者先藏一小瓶於棹下﹐聞童子言至此﹐卽以紙封瓶口﹐曰﹕」已得之矣。「於是諸象悉隱。術者曰﹕」病者所苦﹐今已除去﹐不日卽愈。如不見信﹐請以一事爲驗。「乃又於棹下藏一物﹐使童子視光中何所有。童子曰﹕」吾見有大錢二﹐大如車輪﹐一字而一幕。「發視所藏﹐果錢二文﹐一字一幕也。術者曰﹕」吾術不妄﹐卽此可見矣。「樊氏厚贈之﹐不受﹐曰﹕」受人一錢﹐吾術卽敗矣。「已而劉病果愈。問其得病之由﹐曰﹕」吾見一貓跳入室中﹐卽時迷惘。「然則光中所見四足而毛者﹐卽是物矣。

秦膚雨言﹕七八歲時﹐其族父芝庭家失金釧一雙﹐不知竊者爲誰。時有揚州人王姓者﹐善圓光。乃延之至於室中﹐設香案﹐翦素紙﹐廣長各二尺許﹐蒙覆一器上﹐爲四方之形。其人向之誦咒﹐復以淸水巽之﹐又時時取鑪中所焚之香﹐挹其煙气﹐令著紙上。如是四五次﹐遂呼童男女數輩﹐使諦視之﹐膚雨亦與焉。紙之左畔見諸神像﹐或袍帶而秉笏﹐或甲冑而執戈﹐無慮百餘人﹐須眉畢見。其在後者﹐僅露其首而已。紙之右畔有屋字之象﹐卽其族父家也。族父坐臥室中﹐於燈下作書﹐幼孫女旁立而觀﹔有一婦人在內﹐竊釧藏懷中﹕一一若繪。此婦舊嘗傭於其家﹐恆往來者也。窮究之﹐果其所竊。回思曩夜情事﹐無一不合﹐其技亦神矣。

生而有文在手﹐自古有之﹐今不多見。唐棲姚氏生一子﹐有文在手﹐曰「升」。此子聰慧異常兒﹐讀書過目成誦。卽他技藝﹐略一研尋﹐無不精妙。咸以英物目之。乃年甫弱冠﹐以諸生終﹐苗而不秀﹐鄕裏惜焉。然其人亦必有宿根者與﹗

唐西姚氏一婦﹐賢而且才﹐實管家政﹐春秋魚菽之祭﹐皆此婦尸之。每祭前一日﹐必夢一婦人向之僉衽﹐曰「我馬氏也﹐凡遇祭祀﹐𨿽與諸尊屬俱來﹐止能侍立於旁﹐而不得食。幸娘子哀憐﹐爲設杯箸於末坐﹐且祝曰『馬氏坐此』﹐則我得與矣。」寤而不知馬氏爲何人﹐徧訪之姚氏諸長老﹐始知姚氏之先有賤妾馬氏﹐無所出﹐家祭不及焉。乃如其言﹐設杯箸﹐且祝曰「馬姨娘坐此。」至今循之。傳稱鬼猶求食﹐豈不信夫﹗

河南中牟縣有老孝廉郭蘭可者﹐其始生時﹐父適假寐﹐夢有人報曰「某科二十一名舉人郭蘭可。」及寤﹐而家人以生子告﹐乃卽以蘭可名之﹐後果於是科中式﹐名次悉符。然則科名洵由前定矣。又孟縣諸生有劉藜照者﹐於某年鄕試之前夢觀榜﹐有其姓名﹐大喜﹐以爲必中矣。是科榜出﹐果有劉藜照﹐然非孟縣人也。此則鬼神以其姓名相同﹐聊以爲戲耳。

汴梁城南朱仙鎭﹐有嶽忠武廟。廟前有鐵鑄秦檜夫婦跪像﹐與吾浙西湖嶽墳同。凡負販之人至其地者﹐必批秦檜之頰﹐而摩王氏之乳﹐謂不如是﹐則是日﹝A13X﹞鬻市廛不能獲利。歲月旣久﹐頰與乳光澤可鑑。有秦氏家於廟側﹐恥之﹐乘夜負鐵像投於河中。至次日﹐而二像仍在水面﹐浮而不沈。眾人環觀﹐無不駭異﹐仍舁置廟前焉。

趙州城北有石獅一﹐滿頭有油污之痕﹐雨淋日炙﹐而不能去。相傳其初曾幻爲一少年﹐人民捨戲其婦﹐婦適夜績﹐卽取燈油澆其頭。獅反身而遁走﹐至中道而雞已鳴﹐遂不能還故處﹐至今蹲踞大道之旁焉。以上二事﹐並宋伯言說。奉化潘某﹐幼貧﹛宀婁﹜﹐長爲縣吏﹐遂以起家。蓄一婢﹐遇之虐﹐婢自經死﹐遂槁葬於野。歲餘﹐潘經其地﹐見有煙气自其冢出。就視之﹐聞婢語曰「且勿行﹐我與俱歸。」大怖﹐奔還其家﹐而鬼亦隨至﹐空中聞詬詈聲。俄火發於笮﹐救之甫滅﹐而他處又焚﹐奔救不遑。有親串來省視﹐曰「何物鬼魅﹐白晝爲祟﹗」言未已﹐一巨石自空墜﹐幾中其顱﹐乃逃去。如是者四五年﹐潘氏之人死亡相踵﹐存者寥寥﹐貲產亦盡。

蕭山某甲﹐家貧無以爲生﹐乃交結吏胥﹐把持詞訟﹐貲產日以饒裕﹐而作惡彌甚。中年後淫虐﹐幾無人理。忽一日暴卒﹐未幾復蘇﹐自言「冥司謂罪已盈貫﹐必置於法﹔但恐人間不信爲惡之報﹐故暫令回生一年﹐使人觀我受種種﹃辱﹐以警世人。見有鬼役數十挾持﹐我不能自主也。」言訖﹐卽趨出跪於通衢﹐大呼曰「我作惡人也﹐諸君看我苦否﹖我曾作某語﹐今當批頰。」乃自側面以受刑﹐輔頤紅腫﹐口中流血。又曰「我曾爲某事﹐今當笞臀。」卽褫衣而受笞﹐附近之人止聞其呼吁﹐而一二里外﹐則敲撲之聲淸脆可聽。受一刑畢﹐輒曰「苦苦﹐諸君見否﹖」如是者每日皆然﹐周曆城廂﹐徧身血肉糜爛。滿一年﹐竟斃於路。紙牌之戲﹐本於唐宋人葉子格﹐而葉子又本於骰子﹐說見歐陽公《歸田錄》。今紙牌中有紅點﹑黑點﹐殆卽葉子格中紅鶴﹑皂鶴之遺乎﹖近世紙牌盛行﹐閨閣亦有行之者。余親串中一婦﹐病久譫語﹐輒曰「二五來矣﹐幺六來矣﹐緣我牀﹐壓我被﹐爾曹何不爲我捉去﹖」所云二五﹑幺六﹐皆紙牌名目也。上二下五曰二五﹐上一下六曰幺六。此婦生平從不爲紙牌之戲﹐侍疾者異之。初猶不以爲意﹐而婦數數言之﹐乃大索其室中﹐無所得。已而於樓上一破簏中﹐得紙牌數十葉﹐多年不用﹐塵灰滿矣。疑此物爲祟﹐取而焚之﹐婦果不復言。蓋紙牌常在人手中﹐沾人手澤﹐故歲久或通靈也。

義烏城北隅﹐有樓氏廢園﹐名槐圃。地甚幽僻﹐頗擅泉石花木之勝﹐而素傳有鬼﹐無敢居者。咸豐庚午夏﹐傅君錫蕃欲假其地避暑﹐主人以有鬼告。傅曰「固知之﹐非所畏也。」主人乃掃除一室﹐置榻其中。傅獨坐至二更﹐月色皎然﹐了無所見﹐將就枕矣。忽一叟從屋隅出﹐傅揖之曰「君其鬼乎﹖」曰「然。」「來此何爲﹖」叟曰「此前朝墓地﹐葬此者非止僕一人。但鬼之於人﹐亦以气類相聚﹐以君文士﹐故敢一見。」乃坐而與言﹐其言明季事甚悉。臨去﹐指園中花木曰「彈指間又成荊棘也。」時粵寇之亂已擾及浙﹐而義烏猶未被兵﹐傅不以爲信。未幾﹐寇果大至﹐槐圃爲墟。

義烏人陳某﹐邑諸生也﹐嘗送所親馮氏之葬。旣至其地﹐馮氏甫﹐掘至五尺餘﹐忽見古磚﹐又二尺餘﹐而舊槨見。工匠輩僉謂宜別治一穴﹐地師執不可﹐陳亦從而附和之。馮氏之人曰「如舊槨何﹖」陳曰「此中骸骨﹐一無所存﹐且無碑志可考。是遠代不知誰何之墓﹐復何顧惜﹐扌日而去之可也。」馮氏從其言。陳旣送葬而歸﹐遂發病﹐謂其子曰「吾坐馮氏事死矣﹐地師亦不得活。」三日之中﹐陳與地師相繼死﹐惟馮氏無恙﹐然自葬後﹐其家亦日落矣。

河南孟縣宋君夢蘭﹐字香谷﹐同治壬戌進士。以知縣分發甘肅﹐奉檄至涼州﹐適回民爲亂﹐城陷死焉﹐家中尙未得信。其族子寬夫﹐素與同學﹐甚相得﹐忽夢其行袍行裳如軍營裝束﹝行袍﹐卽缺襟袍﹔行裳﹐俗名戰裙﹐並見《會典》﹞﹐攜一卷書而讀。讀已泣曰「我已爲泉下人矣。」寬夫瞿然而寤﹐明日果得凶問。又浙江義烏人陳君﹐談者失言其名﹐曾爲分水訓導﹐後死於家。其子時在省城﹐偶晝寢﹐夢其父自外至﹐顏色慘淡﹐子迎問之﹐其父曰「汝尙不返乎﹖喚汝者行且至矣。」子欲問其詳﹐適報家中有急足至﹐急起問故﹐乃知其父死矣。蓋死者之靈與赴者俱至﹐與九卷中所記朱觀察﹑長大令事正相類。

咸豐庚申﹐浙江省城失守﹐時何子敬觀察紹祺以事至蘇﹐其眷屬畱杭州。恭人陳氏聞變﹐語其家人曰「主巳外出﹐吾曹無可求生。何氏湘南名族﹐長幼男女義不爲賊所辱。」乃縛其幼子慶釒生﹑慶熙﹐沈之於池。自與姻家一婦朱氏者﹐引繩同縊。會江南援兵至﹐不五日而復省城﹐家人亟往視之﹐則二子以水淺未死。恭人與朱並懸於梁﹐朱气絕﹐而恭人竟以救得蘇。自云「縊後一無所苦﹐第見有兩紅燈在前﹐若相導者。惘惘從之行﹐不知所行爲何地﹐俄而復見天日﹐則已醒矣。」後歸原籍﹐以壽終。夫縊至數日﹐仍得不死﹐此事誠屬罕聞。或曰恭人從容就義﹐節烈可嘉﹐宜爲神鬼護持。然亂離之世﹐捨生取義視死如歸者﹐夫豈乏人﹐何鬼神之獨厚於恭人邪﹖聞其平日禮佛誦經﹐寒暑無間﹐大難不死﹐或由於此。《太平廣記》中報應一門﹐以崇經像得福報者凡五卷﹐不得槪以爲誣妄也。杭州鄭譜香都轉﹐初應禮闈試﹐曾主同鄕魏部郎家。其家故有狐﹐譜香之未至也﹐狐適逐去舊塾師﹐而使以譜香代之。部郎曰「其人尙未至。」狐言「某日必來。」已而譜香果以是日至﹐乃從狐議定焉。入書捨﹐則四壁皆糊以新紙﹐而蠅頭小字滿其上﹐雜錄詩文﹐殊無條理。館人曰「昨暮猶未見有此也。」譜香知狐所爲﹐微哂而出﹐於他捨小坐。忽一淡巴菇筒破窗而入﹐其聲甚厲﹐此筒乃譜香遺在書捨中者。取視﹐則上系一紙書﹐大旨謂「何以輕我」﹐乃亦書數語答之。甫擱筆﹐而覆書已裹小石投入﹐捷速如此﹐宜其一夕之中書滿四壁也。讀之﹐語意仍不訓。知不可以理諭﹐遂不復答。未久﹐辭魏而他就焉。譜香言此狐亦有不可及者﹐部郎一幼子初學爲時文﹐甫作小講﹐其文甚劣﹐幾不可讀。狐爲易七八字﹐居然成文﹐眞諺所謂點鐵成金者也。又歲杪﹐部郎有故人告貸數十金﹐堅卻之曰「亡矣﹗」忽砰然一囊墜其前﹐白金滿焉﹐大書其上曰「此非蒙古兒乎﹖」部朗大慚。後未數年﹐部郎卒﹐家屬相踵而亡﹐狐蓋乘其衰气而侮之。余聞之杜筱舫云。

苑平許姓者﹐偶烹一魚﹐已熟而食之矣﹐置其頭於器中。至夜有光一點﹐熒熒如明星﹐持近燈﹐燈爲之滅﹐家人異焉。剖而視之﹐得珠一顆。魚珠不足怪﹐熟而猶能吐光﹐且有滅燈之異﹐則可怪矣。長洲朱我齋實親見之。

●卷十一吳縣太傅潘文恭公之仲子星齋侍郎曾瑩與陸夫人﹐於光緒四年三月三日同日而卒。夫人歿於丑時﹐侍郎歿於巳時﹐海內異之。而文恭公之冢孫東園部郎儀鳳於光緒二年二月十九日卒﹐其配胡淑人於光緒六年六月十九日卒﹐年皆五十有一。世傳二月十九爲觀世音菩薩生日﹐六月十九則其成佛之日也﹐意其夫婦二人亦皆有宿根者與﹖

元和顧子山觀察﹐於光緒庚辰歲行年七十。偶獲一龜﹐長身細腰﹐下丰上殺﹐形如胡廬。賓客傳觀﹐僉以爲壽徵也。觀察名之曰大吉龜﹐賦詩以張之﹐並屬善畫者摹其正反側三形﹐索同人題詠。余亦爲賦五言古詩一章。按《太平﹝廣記﹞﹝禦覽﹞》水族部載﹕晉義熙中﹐有黟縣吏入山采薪﹐得二龜﹐有兩樹駢生﹐以龜側置樹間。後經十二年復入山﹐見一龜甲已枯﹐一者尙生﹐極長。樹木所處可厚四寸許﹐兩頭厚尺餘﹐如馬鞍狀。又《夷堅志》「﹝呂﹞﹝吳﹞」徳卿綠毛龜「一條載﹕秀州市民社會有一龜﹐若藥瓢然。詢其人﹐云自始得時﹐以鐵束其腰背﹐故如此。此龜殆必其類乎﹐然亦罕睹矣﹗

鎭江有一小家﹐止一母一女一子。子學賈於市肆﹐適有蘇州吳縣人某甲亦在彼學賈﹐與其子相識﹐遂得識其母。時往來其家﹐並其女亦朝夕見焉。其女許嫁一書生﹐貧甚不能娶﹐而其年長矣。某甲與其母謀言於婿氏﹐請絕其婚﹐婿氏竟許之﹐某甲因自媒焉。旣有成言矣﹐而某甲之母執不可﹐乃不果。未幾﹐女歸於他族﹐而所適者亦甚貧﹐且夫婦不相得﹐女甚以爲恨。越數歲﹐而前所絕婚之書生舉於鄕﹐明年成進士﹐女聞之大悔﹐雉經而死。時某甲已歸姑蘇﹐忽大病﹐自言「女死後訟己於鎭江府。城隍以其爲吳縣人也﹐由鎭江府城隍咨蘇州府城隍﹐復由蘇州府城隍札吳縣城隍﹐遣吏卒逮問﹐今不得免矣。」數日竟死。其死在光緒庚辰歲﹐度其事之緣起﹐亦必在同治﹑光緒間。談者失其姓名﹐並此女前所許嫁之書生﹐亦不知何人﹐然其事則皆雲實有之也。夫破人婚姻已不可﹐況毀人以自成乎﹖甲死宜矣。至地下主者﹐各有疆域﹐簿書期會﹐一如人間。聖人以神道設教而天下服﹐其知此也夫。

閩中陳生﹐談者諱其名。自幼佻達﹐喜作狎邪遊﹐而其父督之嚴﹐始稍稍向學﹐然其心固常在舞衫歌扇間也。一歲上巳之日﹐父適他出﹐乃托他事紿其師﹐私至郊外踏靑﹐狎鳥撩花﹐忘路遠近。忽聞簫鼓之聲﹐問之途人﹐曰「前村演劇也」卽往觀之。笙歌如沸﹐士女如雲﹐遊目騁懷﹐樂而忘返。未幾夕陽在山矣﹐頓悟身在郊外﹐城門將閉﹐懼不能歸﹐乃遵舊路而回。行未及半﹐忽見路旁隘巷中有綠衣女子﹐從一小婢緩步而行﹐小腰秀頸﹐楚楚可人。生念野外焉得有此佳麗﹐然愛其美﹐亦不疑也﹐施行從之﹐俄至一甲第而入。生徘徊門外﹐暮色蒼然﹐私計不及入城﹐不如且謀寄宿﹐或有佳遇。乃叩門﹐以求宿告。婢出﹐諾之﹐導以入﹐則珠簾繡幕中絳蠟髙燒﹐綠衣女已待於堂矣。生問姓氏﹐笑而不答。命置酒待客﹐雕盤綺食﹐頗極丰腆。又命婢歌以侑酒。酒闌燭炮﹐相攜入室﹐紅羅復帳﹐鴛被蛩氈﹐春夢香甜﹐不知東方之旣白。忽畢爆有聲﹐火光焱焱﹐照耀窗欞。疑爲失火﹐推枕而起﹐則天已大明﹐而玉骨冰肌﹐儼然在抱﹐審視之﹐乃枯骸一具也。驚起四顧﹐則屋宇帷幕了無所睹﹐獨立墟墓間。墓旁故有燒瓦之窯﹐窯破﹐故火光進射也。生知遇鬼﹐奔還其家。俄而大病﹐因與家人言所遇﹐咸以爲慮﹐而臥病月餘竟愈。於是盡滌邪念﹐下帷苦讀﹐卒成進士﹐入詞林焉。張仙槎習申﹑韓家言﹐遊於閩中。咸豐初﹐就閩縣令張芹香之館。會芹香受代﹐而仙槎猶居署中。一夕至三更﹐甫就枕﹐忽見有二人來至牀前﹐其人戴雨纓涼帽﹐如公門中裝束。問來此何事﹐以勸捐對。仙槎曰「吾儕橐筆依人﹐每歲所得亦甚微薄﹐其能捐乎﹖」二人曰「固知汝不我信也。明日當持憑據來。」遂不見﹐甚異之。次日至丙夜﹐果見二人又與一人俱來﹐持簿書示之﹐曰「此非憑據乎﹖」仙槎視之﹐則皆己平日所擬訟牒中批語也﹐其旁或注「可」字﹐或注「不可」字。問其故﹐答曰「可者應如此辦﹐不可者卽屬錯誤﹐應入犁舌地獄。」仙槎曰「吾輩所擬批語﹐不過酌理衡情﹐初無成見﹔卽有錯誤﹐亦屬公過﹐何有如此重罪﹗」其人曰「我亦不知﹐但汝能捐輸﹐或可減罪。」仙槎許捐錢一千文﹐其人少之。增至七千﹐乃首肯﹐且曰「汝勿食言﹐明日當先以實收來。及明日﹐三人者又以是時至﹐出一紙粘著帳上﹐曰﹕」實收在此。「言已卽去。仙槎視之﹐其上大書」張仙槎捐錢七千文「八字﹐有朱印甚鮮明。諦視無有﹐朦朧間又了了在目﹐終夜轉展﹐不能成寐。及旦﹐以語友人﹐友人勸之云﹕」旣有此異﹐宜以七千錢買黃白紙錢至曠野焚之。「仙槎從其言﹐後亦無他。異哉﹗冥中亦如陽間﹐有捐輸之例乎﹖此鬼挾人短長﹐以相恐犭曷﹐得錢七千﹐欣然而去﹐恐此朱印實收﹐亦不甚可恃矣﹗

福建南安縣太學生陳良光之母﹐年近九十矣。道光戊申年臘月下旬﹐忽告其子曰「明年我欲燒天香﹐然爲期太迫﹐恐不及矣。」其子曰「有何不及﹖」母曰「非汝所知也。」燒天香者﹐泉州之俗﹐以正月初九爲天生日﹐前後各三日焚香禮天神﹐謂之燒天香。至次年正月初五日﹐母命其子婦覃湯沐浴﹐浴竟﹐易潔衣端坐而逝。俄張目四顧﹐眾人環問有何事未了﹐不答。其子請曰「豈以天香未燒乎﹖」曰「然。」子曰「當卽爲料理。」乃悉依俗例買香燭等物﹐於初六日平明焚之。至母前告曰「天香已燒矣。」應曰「好。」仍閉目而逝。杭州沈子麟大令之父﹐於道光某年夏間有舊識之木匠來見﹐漫問之曰「無恙乎﹖」匠曰「幾不獲相見矣﹗」問何故﹐匠曰「今年春間在嘉興﹐爲人造屋﹐忽覺胸次煩懣﹐恍惚聞人語曰﹕」將腹剖開﹐卽舒暢矣。『因將所用鏨鑿自剖其腹。又聞人語曰「錯矣﹗」頓覺身輕如羽﹐俄頃便還杭城。旣至家中﹐並舊時相識之家一一皆到﹐翁家中我亦曾來也。已而仍回嘉興﹐至向所營造之處﹐見一人臥版上﹐眾人圍繞之。因亦進而觀焉﹐不覺與臥者合爲一﹐大聲呼痛。眾皆曰「生矣﹐生矣﹗』始悟無故自剖其腹﹐據人云死已半日矣﹐腸亦流出。主人召瘍醫納其腸﹐用藥綫縫其傷口﹐醫云尙可不死。數日後痛稍止﹐略進糜粥﹐主人使其徒送之還杭。今旣數月﹐創已全愈﹐仍欲至嘉興料理工作﹐故來一見也。」沈翁大異之﹐發其衣﹐創痕猶存﹐然膚革充盈﹐面目腴潤﹐轉勝於其舊也。閩人廖三者﹐故家子弟也。以其行三﹐故人以三爺呼之。貌魁梧﹐而性敏悟﹐凡藝事一學卽精。生平剛直好義﹐不喜讀書﹐自幼時卽喜習拳勇﹐爲投石超距之戲。及成童﹐以卞卞橫裏中﹐嘗語人曰「大丈夫當效班定遠立功萬里外﹐焉事章句爲﹗」是時國家方以兵屯守臺灣後山﹐兼謀開墾﹐歷數年役未竣﹐而士卒之以瘴癘死者相踵也。廖三志在立功﹐不以水土惡毒爲意﹐因赴某總兵軍中投效﹐總兵委以夜巡之役。火伴或語之曰「子行夜不畏鬼邪﹖」廖曰「我有劍在﹐何鬼之畏﹖」火伴壯之。是夜廖隻身巡視營壘﹐忽見二鬼白林中出﹐尾其後﹐廖以劍擊之﹐鬼遂滅。逾時陰風凜然﹐又見前有一奇鬼﹐惇灰血拇﹐殊可駭異。廖拔劍待之﹐須臾鬼至﹐曰「三爺﹐我非來角勝﹐乃來相請耳﹗」言畢﹐不見。廖歸﹐疑不成寐﹐已而倦極﹐恍惚夢至一處﹐廟宇宏敞。有神坐殿上﹐問曰「爾是廖三爺邪﹖」曰「然。」神曰「若來甚好﹐有一事非若不可﹐當以相屬。」廖醒﹐遂發寒熱﹐自知不起。逾月﹐果卒於臺灣﹐未竟其用﹐聞者惜焉。福建建寧府有一舊宅﹐時建安令鮑君卒於官﹐其眷屬賃是屋以居。樓故有狐﹐未之知也。鮑妻居樓上﹐往往無雨而屋漏。又所用什物﹐旦輒易其處﹐畏而遷居於下。其子少年負气﹐曰「我何畏彼哉﹖」遂居之。天明猶臥未起﹐覺有奇臭﹐視之則被有沾濡之痕﹐發怒謾罵﹐則臭益甚。俄而己身亦臭﹐徧視不見﹐後方知其發上皆糞也。於是家人咸集﹐遷其子下樓。鮑君之弟焚香祝之曰「我等罹死喪之戚﹐暫住於此﹐苟有失禮﹐當蒙見原。今空此樓供奉香火﹐幸勿相嬲。」祝後寂然。天下事可以理勝﹐而不可以气力爭﹐類如此也。

湖北咸寧縣劉氏一婦﹐年近百齡﹐而情性與孩童無異。每日晨起﹐家人爲之簪花敷粉﹐衣以紅紫艷色之衣﹐則終日笑。除其子及長孫一人外﹐餘皆不之識。苟欲告之﹐則必舉其祖若父之乳名﹐曰「此某人之子﹐某人之孫。」乃始笑而頷之。如此媼者﹐殆亦近於雞窠中小兒者與﹗

江西南康縣鄕間﹐有方貢生者﹐失其名。世以耕讀爲業﹐家頗小康。偶傭一童子﹐使牧牛。童子乳名毛狗。其始來也﹐有一小人與之俱﹐長僅尺餘﹐時見時不見。久之而小人日益多﹐昏黑樘突﹐不勝其擾。或詈罵之﹐輒躍起批人頰。𨿽於貢生不敢犯﹐然呵責之﹐亦不聽也。如是十四年﹐聚至百餘之多﹐器用爲其損壞﹐飲食爲其污穢。甚或煙气縷縷出自笥中﹐發視﹐則所貯之衣皆燒成小孔以千百計。舉家厭苦﹐延僧道禳之﹐則僧道悉被箠擊﹐流血被面而去。或使人訴之眞人府﹐使者甫出門﹐輒迷惘不能行一步。貢生憂之﹐而無如何。至道光丁酉歲﹐貢生於元旦黎明集其子弟﹐語之曰「我夢見天榜﹐今科江西解元卽我也﹐子弟中亦有數人中式者﹐我不敢泄。爾曹宜各努力﹐我亦自勉。」乃日夜督責其子弟溫習舉業﹐貢生以身先之。六月旣望﹐躬率子弟赴省城應試。旣至﹐又語子弟曰「試期尙早﹐我有一老友﹐舉業家斫輪老手也﹐距此不遠。汝曹畱此﹐勿荒所業﹐我且往訪之。」乃不攜童僕﹐買舟而去。去則竟赴貴溪縣龍虎山﹐具牒於眞人府﹐請除妖。眞人受其牒﹐判九月朔日雷部施行。貢生奉牒遄返省城﹐則三場畢矣﹐卽攜子弟輩俱歸。及九月朔﹐眾小人殊未之知﹐嬉戲如故。日加辰﹐則各惶惑失措﹐有哭者﹐有怒罵者。亭午天忽無雲﹐而雷電延霆轟﹐其勢甚猛﹐俄迅雷一聲﹐而眾小人俱不見矣。是科方氏無一中式者﹐貢生固托言之﹐以愚眾小人﹐使不爲備也﹐亦可謂智深勇沈者矣。初﹐妖之興也﹐客有善琴者來。或曰「琴者﹐禁也﹐所以禁止淫邪也。」乃延此客﹐使鼓琴三日﹐果爲之稍戢。客去﹐而擾彌甚﹐惟毛狗與之狎﹐呼毛狗爲老庚。老庚者﹐俗呼同歲者之稱也。其類甚繁﹐亦有婚嫁生育﹑親戚故舊往來之事。每遇歲時﹐輒三五成羣﹐聚而爲意錢之戲。其法以三錢擲之﹐觀其陰陽﹐以爲勝負。嘗使毛狗爲囊家﹐得頭錢三千餘文。又一日大雨﹐庭中積水甚深﹐有數小人響之而哭甚哀。貢生使毛狗探之﹐則其幼子溺死水中也。雨霽得其屍。乃一二寸長之紙人耳。異哉﹗翦紙爲人﹐乃作祟如此﹐竟不知其爲何妖矣。然觀琴客鼓琴﹐妖爲少戢﹐則邪不勝正﹐其理昭然。貢生苟知此理﹐但當正心修身﹐以齊其家。一家中男正位乎外﹐女正位乎內﹐彼眾小人者﹐自當形滅聲銷﹐固不必遠求之龍虎山也。

休寧朱村有朱姓者﹐賈於外。父母早死﹐妻許氏在家。偶以雞卵十餘枚﹐使雞母伏之﹐久之不出。一夕﹐許夢見舅姑自外至﹐皆以紅帕首﹐而顏色愁慘。許欲啟問﹐倏至塒桀間而隱。明旦往視﹐則二雛出殼矣﹐悟曰「此必翁姑也。」對之流涕﹐乃溺而死之。卽延僧誦經三日﹐求免翁姑之罪。數月後﹐復夢翁姑來謝曰「我二人以生前殺生過多﹐冥司罰作雞﹐使受湯火之苦。今幸新婦代爲懺悔﹐仍得轉生爲人矣。」

休寧商山村﹐有雜貨店兼賣豬肉﹐市者頗盛。日殺三四豬﹐東方未明﹐輒鼓刀而屠。一日屠竟﹐縣肉於﹛﹜﹐忽見豬之後足頗似婦女之足﹐底平指僉﹐纖不盈握﹐眾皆見而異之。因問爪殼何在。爪殼者﹐豬足下粗皮也。屠曰「當尙在湯鑊中。」往視﹐則繡履雙浮﹐制作絕工﹐非鄕間所有。撈而出之﹐眾手傳觀﹐無不驚嘆。此店嗣後專賣雜貨﹐不復屠豬﹐至今尙在。

余親家樊氏眷屬寓居河南省城。時有傭婦﹐其家距城七十里。一日抱其幼女自其家來﹐騎驢而行﹐中路墜驢﹐復抱女起﹐騎驢入城﹐至於樊寓。而此女昏昏如睡﹐不復言語行動。與之食﹐尙能下咽﹐不與之﹐亦不索也。如是月餘﹐樊氏之眾語之曰「汝女之病﹐久而不愈﹐曷不暫歸乎﹖」婦然之﹐乃復抱女騎驢出城。行至來時墜驢之處﹐女忽開口喚母﹐問之﹐則能答矣。自此途中便能言笑﹐比至家﹐行動如常。蓋墜驢時失其魂﹐至是復與合也。

陸連逵﹐字鍾山﹐溫州樂淸縣人。家尙溫飽﹐以知縣需次江蘇﹐持孫琴西同年書來見。其人頗朴誠﹐而在吳中數載﹐甚落寞。亦嘗乞假返其家﹐不久仍來﹐歲以爲常。同治壬申秋﹐復至余寓﹐言將歸遣嫁其女。余次日往送之﹐未見﹐嗣是遂不相聞。乃是年十二月﹐其兄之子忽來蘇﹐踵門求見。問之﹐則鐘山已被殺於途矣﹐爲之駭然。詳叩之﹐鐘山之歸﹐獨行不挈僮僕。行至一處﹐爲黃巖縣所屬﹐忘其地名﹐距其家止百數十里矣。鐘山於其地賃一小舟﹐而自向市中買鮭菜之類。及歸﹐則舟中已有客六七人﹐問之﹐曰趁船者也﹐無如何﹐姑聽之。而此六七人者﹐皆盜也﹐舟子亦與通謀。夜深移舟至荒寂之處﹐殺鐘山﹐沈諸河﹐而取其貲﹐無知者。越一月﹐有漁者出其屍於水中﹐則創痕猶存﹐乃聞於官。時黃巖令爲孫君歡伯﹐健令也﹐親往驗其屍﹐於其襪肚中得字紙一卷﹐𨿽漫漶﹐猶約略可辧。一名紙有「陸連逵」三字﹐亦不知誰何﹐姑命以棺僉之。又月餘﹐孫君如臺州謁太守﹐偶與同官會飲﹐言及此事﹐一人曰「此必樂淸人也。君謂此人姓陸乎﹖非也。陸連﹐其覆姓﹐樂淸故有陸連氏﹐吾嘗令樂淸﹐故知之。且吾與陸連氏亦頗有相識者。」乃以書問之﹐所問者卽鐘山之兄也。其家久知鐘山於某日發蘇州﹐待之不至﹐猶意其或不果歸﹐至是始知中途有變。使其兄子往視﹐發棺視屍﹐已不可識﹐猶冀非眞﹐故復來蘇州審之。旣知不謬﹐亟歸言於孫君。孫君命役捕凶手﹐不可得。久之﹐或言某所有人以朝珠鬻於市﹐鄕間安得有此物﹐是可疑也。孫君使人捕之。捕者以夜往﹐則有鬼聲﹠lt﹔需鬼﹠gt﹔﹠lt﹔需鬼﹠gt﹔導於前。至其家﹐六七人皆在﹐已知事發﹐結束將行﹐稍緩則無及矣。縛之至官﹐皆吐實﹐殺以祭鐘山。鐘山爲人固長者﹐罹此酷禍﹐殊不可解﹐而行路之難亦可鑑矣。余因先兄福寧君之喪往迎太夫人﹐亦嘗取道於此。至臺州府﹐適陳君鹿笙守是郡﹐畱余飯於署中﹐且爲具舟。舟人言「須乙夜潮至﹐始行。」乃於晚飯後登舟﹐陳君親送之﹐余辭焉不可。余先至舟﹐則舟中人滿矣﹐問之﹐亦言是趁船者。余時止挈二僕﹐其一從余在郡署﹐其一畱守舟中﹐止能護持行李﹐竟不能與之爭。余傍徨無策﹐而陳君至﹐怒曰「此何人也﹖」是時漸東當大亂之後﹐盜賊多有﹐故太守所至﹐輒有親兵從行。陳君遂命親兵悉驅其人登岸﹐並以四親兵送余至黃巖焉。蓋臺溫地僻﹐舟楫稀少﹐尋常行客每雇一舟﹐必有趁船者﹐固非盡盜賊也﹐然其情狀﹐亦甚難堪矣。非太守親送﹐豈能麾而出之哉﹗附書於此﹐俾於役者知所警焉。

嘉興姚恩衍﹐字叔怡﹐官中書科。中書爲人頗有才幹﹐而性行篤實﹐𨿽在少年﹐已諾必誠﹐取與不苟。在京師時﹐鄕人多推重之﹐以事訁垂諉者無虛日。光緒戊寅歲﹐忽自知將死﹐於人所屬之事﹐一一處分﹐悉有條理。時其父訪梅觀察﹐方爲長蘆鹽運分司﹐故其母與妻皆在天津。乃爲書告知死期﹐請其母妻來京師訣別。母妻得書大驚﹐馳至﹐則𨿽有小疾﹐固未足憂也﹐而叔怡刻期待死。至四月之末﹐戒其閽者曰「五月初六日巳時﹐夏侍郎來傳旨﹐卽爲達﹐勿畱滯﹗」家人咸怪其語。所謂夏侍郎者﹐乃夏君子松同善也。夏與姚𨿽同鄕﹐然不過正月中賀歲投一名刺而已﹐平時固不相往來也。屆期叔怡之病稍劇。日加巳﹐外報夏侍郎來﹐閽者甫延之入﹐而叔怡已气絕矣。子松之來也﹐初不爲姚氏而來﹐蓋叔怡之妻父鐘學士駿聲﹐與子松極相得。是日夏往訪鐘﹐鐘適往視叔怡疾﹐閽者辭焉。問所之﹐以告。而夏有事必欲見鐘﹐乃訪之於姚氏﹐不圖坐未定﹐而內之哭聲已作也。一時咸共驚異﹐謂子松之來﹐適符叔怡之語﹐所傳者何旨歟﹖此旨何以必由夏侍郎傳之歟﹖叔怡死﹐子松亦可危矣。然子松固無恙﹐是年冬﹐卽拜江蘇學政之命。乃至庚辰秋﹐子松竟終於江陰使署﹐距叔怡之卒﹐未及三年也。古稱劉楨﹑徐幹﹑王粲﹐並爲天上侍中﹐王茂弘爲天上尙書令﹐傳記所載﹐多有此事。子松起家詞臣﹐歷官卿貳﹐又嘗預君疇務成之列﹐歿爲貴神﹐固無足怪。叔怡言行﹐不失爲君子﹐其死也﹐或亦有所爲歟﹖惟彼時子松猶在人間﹐而玉版徵書由其傳達﹐是不可解。豈其神識已先歸天上乎﹖

靑浦縣南門外離城二十里許﹐有覺海庵﹐故無僧也。同治間﹐忽來一僧﹐赤體無衣﹐惟以破被自覆。時方嚴寒﹐臥地上數日不起﹐見者憐之﹐或予以錢米﹐不受。一日﹐忽披破被走出﹐見一老嫗兩目失明﹐卽向溪中汲水一甌﹐付之曰「試以此洗目。」如言洗之﹐瞽目復明﹐卽能見物。又一少年左足反生﹐僧捫之曰「正﹐正。」其足卽時轉正﹐與常人無異。於是遠近喧傳﹐謂之神僧﹐求醫者日數十人。憎有醫有不醫﹐醫則無不奏效。住庵中一月有餘﹐後竟不知所之。靑浦縣長山﹐爲九峯之一。山上東北隅﹐有平石一方﹐中有一痕﹐長尺餘﹐廣數寸許﹐由來久矣﹐莫知何時所刂刻也。近日有地師入山﹐爲人求葬地﹐偶以定向之盤置此石上﹐適當其痕﹐而盤中子午鍼爲之旋轉﹐其鍼鋒不直午﹐而直子。地師知其有異。將盤徐徐舉起﹐鍼在盤中猶動搖不定﹐至離石三四尺﹐始復其常。說者謂其下必有磁石云。

靑浦之章練塘鎭﹐有某姓者買一西瓜﹐重二十餘斤。將剖食之﹐而瓜在案上旋轉不定﹐懼不敢剖。其旁人代爲奏刀﹐砉砉一聲﹐瓜分爲二﹐而其中有蜈蚣一條﹐長尺餘﹐廣寸許﹐已成兩段矣。腹中隱隱有光﹐破之得明珠數十顆。光緒庚辰歲七月中﹐婁縣水浦橋農家牯牛產一犢﹐六足二尾。其四足與常牛同﹐兩足在腹下﹐甚短﹔其二尾之下各有一肛門﹐每遺矢則一時並出。主人怪之﹐不敢畜。有江北人以洋錢六枚買之去﹐不知其何用也。

寧波某店一友﹐於歲終至各村中收債﹐肩負錢囊﹐手持簿籍﹐皆書其店之名。及歸時﹐囊中盛洋錢三百有奇﹐錢五百有奇。時巳薄暮﹐慮遇暴客﹐將謀棲止﹐苦無逆旅可投。又行里許﹐見有艸屋一所﹐扣門求宿﹐而是家惟母女二人﹐母執不可。女曰「此客日暮途窮﹐不畱焉往﹖吾母女可同榻﹐以一榻畱客﹐亦何傷乎﹖」母從其言。女並爲具食﹐客食已﹐枕錢囊而臥。夜半﹐女忽來求共寢﹐客峻拒之﹐女不肯去。客不得已﹐許以作竟夕之談。談至雞鳴﹐女促客起﹐曰「吾父歸矣﹐可速去。」客驚起趨出﹐行百餘步﹐憶錢囊未取﹐急回取之﹐至則並無艸屋﹐有二棺攢焉。大驚﹐諦視之﹐錢囊一角猶見於外。正傍徨間﹐忽有一人至﹐謂客﹕「在此奚爲﹖豈發丘摸金之徒乎﹖此兩棺者﹐一吾妻﹐一吾女也。」客乃詳述夜間止宿事﹐惟其女私就己則諱而不言﹐且告之曰「吾囊中洋錢若干﹐錢若干﹐囊及簿籍皆有店名﹐請發視之。如有不符﹐吾任其罪。」乃發其攢﹐果如客言﹐俾盡取以歸。

泰興縣黃橋鎭有何某者﹐亦舊家子也。娶靖江盛氏女﹐美而賢。而何有外婦﹐遂仇視厥妻﹐日肆陵虐﹐盛順受之無怨言。何嗜鴉片煙﹐丙夜猶不寐﹐使婦供茶湯。稍不如意﹐以煙簽亂刺之﹐徧體無完膚﹐婦不勝痛﹐遂縊死。其父固長者﹐不聞於官﹐何得以無事。一夕﹐忽見婦來﹐流血滿身﹐語何曰「我事君﹐無失徳﹐何酷虐如此﹖今得請於神矣﹗」言已不見。數月後﹐何忽得奇疾﹐十指先作癢﹐爬搔之﹐癢愈甚﹐乃以齒咬之﹐指寸寸斷。以次及肩臂﹐及股﹐及足﹐凡口所及之處﹐無不嚙者﹐血殷牀褥。晝夜呼號﹐閱兩月而斃。

泰興東鄕盧家莊有盧某者﹐貸富家錢﹐已償其本﹐惟負其息錢一千﹐貧不能償﹐求免焉。而富子執不可﹐竟如數取之。盧憾甚﹐因思其場圃外積艸成阜﹐髙數丈﹐若貨之﹐值錢可十萬。乃於幕夜躋其巓﹐掀其蓋﹐置火於中﹐數日而艸不然。謀諸婦﹐婦曰「是夜五更﹐適有微雨﹐故不也。宜再置之。」乃復躋其巓﹐掀而視焉﹐則其中爲火所燒﹐已空矣﹐因其蓋沾雨﹐故火不能透。及掀之﹐火卽上騰﹐盧墜其中﹐一時烈焰飛揚﹐盧與艸俱燼﹐其妻奔救無及矣。陳子愚廣文以此事語余﹐且曰「吝小致失大﹐當以富子鑑。害人反害己﹐當以盧某鑑。」泰興老儒何君萱泰﹐嘗有事於宿遷﹐賃一車以行。其執鞭者﹐滿面皆刀痕﹐若井字然。問之﹐曰「余不敢自諱﹐十年前乃大盜也。有富家娶新婦﹐裝送甚盛﹐與火伴八人往劫之。夜半入其室﹐新婦美而少﹐才十六七耳。叱曰﹕」勿驚我官人﹐我取銀錢畀爾。『眾姑於窗外俟之。見其入牀後若有所取﹐俄而一刀飛出﹐插於﹐人亦隨刀飛出﹐眾知不可敵﹐升屋而逃。我稍後之﹐甫及屋山﹐爲其所及﹐蹴以足﹐我一身不能動﹐哀號乞命。新婦以刀劃我面﹐縱橫各數十﹐乃曰「今夕我花燭良辰﹐姑貸汝死。』提而擲諸墻外﹐幸得不死﹐乃攺行焉。」張翁﹐山東人。某年六月間於村外納涼﹐夜深將歸寢﹐忽有人出自艸間。視之﹐其傭奴之已死者也。叱之曰「我待汝不薄﹐乃來祟我乎﹖」曰「非也。小人執役冥中﹐今奉牒來拘主人﹐追念舊恩﹐故先來告。牒中共三十人﹐主人名在第一﹐我移置其末。日拘一人﹐可延一月﹐此卽所以報也。」言已不見。翁憮然曰「我其死矣﹗」自念衣食粗足﹐婚嫁俱畢﹐死亦何憾。惟曾與某氏子爲媒﹐此子孑然一身﹐貧無婚費﹐女氏恆有悔婚之意﹐我在故不敢言﹐我死柰何﹖明日﹐悉召諸子而語之﹐曰「某氏之子﹐其父在日﹐曾假我錢八十萬﹐以相信故無券也。今我老矣﹐久假不歸﹐異日何面見故人於地下乎﹗」皆曰「諾。」輦錢而歸之﹐乃爲故人子擇日娶婦﹐告期於女氏。女氏無以拒﹐遂成婚。翁喜曰「我事畢矣。」越月竟無恙。而其奴又來見﹐賀曰「主人不死矣﹐冥中續有牒至﹐除去主人之名也。」

蘇城六門﹐惟盤門居民最少﹐城外又無市廛﹐荒涼殊甚﹐故蘇諺謂之「冷水盤門」云。咸豐三年﹐金陵不守﹐姑蘇亦戒嚴﹐各城門日落卽閉﹐而盤門尢早。有某生者﹐於淸明前數日出盤門﹐至鄕間展墓﹐及歸﹐門已閉矣。正躊躇間﹐有二人踵至﹐觀其裝束如公門中人﹐笑而問曰「先生不得入矣﹐城外有居停也無﹖」告之曰「無有。」二人曰「我家不遠﹐盍偕往一宿乎﹖」某生喜﹐隨之行。行未半里﹐卽至其家﹐同入書室中﹐曰「君未夕食﹐得無饑乎﹖」乃出﹐以茶一甌﹑點心兩疊子來﹐殷殷勸食。食已﹐坐而共話﹐竟不言寢﹐室中亦無牀榻。旋聞比舍人語喧雜﹐問何事﹐曰「鄰有病人﹐恐不起矣。」及人定時﹐一人袖中出文書﹐謂某生曰「請先生呵气一口﹗」從之﹐其人仍納諸袖中﹐起曰「吾二人有公事﹐宜卽去﹐先生畱此﹐待天明入城可也。」又曰「我等去時﹐與常人有異﹐然無與先生﹐勿怖也。」乃走出﹐至庭中﹐矯首頓足﹐其身頓長﹐俄頃之間﹐髙過於屋﹐從屋上蹈騰而去。其一人從之﹐厥狀亦然。某生駭極﹐不知所謂﹐未幾卽聞哭聲﹐知病者死矣﹐此書室卽死者之家也。有人入此室﹐見之疑爲賊﹐又見案上茶甌及疊子﹐曰「曩者內室中失此物﹐爾所竊乎﹖」將執之﹐某生力辯﹐始免。天明﹐踉蹌而歸。某生所遇﹐殆卽俗所謂無常者歟﹗其所持冥牒﹐必須生人呵气﹐此何理也﹖且亦安能盡得生人爲之呵气乎﹖幽冥之事﹐蓋不可曉矣。

髙郵某君﹐曾爲蜀中一縣令。咸豐初﹐引疾歸。一夕﹐獨坐書室中﹐忽有人入室﹐請與偕往。問所之﹐曰「四川也。」某君從之出﹐門有肩輿舁之行﹐其行如飛﹐俄頃卽至江幹﹐則已艤舟而待矣。登舟解維﹐轉瞬已至九江。又捨舟而陸﹐由江西﹑湖北而至四川﹐計其爲地﹐已數千里﹐而其爲時則食頃也。旣入城﹐至一公廨﹐導之坐。西廂有舊時長官某臬使﹑某太守在焉﹐皆顏色愁慘﹐問之不答。俄傳王者出禦殿﹐卽召之入﹐問﹕「某獄﹐爾知之乎﹖」曰「知之。」蓋此獄臬使與太守得賄﹐冤殺數人﹐某君力爭不得﹐其引疾歸﹐卽以此也。乃具言本末﹐王者曰「爾耿介可嘉。」命仍送之回。又聞傳臬使與太守入﹐詰責甚厲﹐回顧此二人者﹐皆縮小如嬰兒。須臾﹐有檻車載二人出。某君亦出。遇一友﹐故與同官蜀中者﹐友云「我卽將之官﹐不及與故人敍契闊﹐柰何﹖」問﹕「君居何官﹖」曰「我揚州府城隍。」指檻車中人曰「某某之獄﹐卽使我治之。我不得久畱﹐然我與君亦非久別。明年七月某日﹐君爲某處城隍﹐我兩人仍爲同官也。」言已別去。某君遵舊路回家﹐則死已逾日﹐至是復蘇。以其事告人﹐自云不久人世矣﹐人猶未之信。至明歲及期﹐果無疾而卒。

杭城無妓館﹐間有女閭﹐非有導者不能入其門﹐故杭諺謂之「鐵門檻」。寧波某生喜冶遊﹐而性頗長厚。以應試至省城﹐試期尙早﹐枯坐無聊﹐偶動尋芳之興﹐倩友人導至一家。室有少婦坐而刺繡﹐一媼旁坐﹐問之則姑婦也。某視少婦﹐膚色如玉﹐瘦腰纖趾﹐盈盈可愛。乃出金畀媼﹐使治酒食狎飲。旣久﹐燭將見跋﹐其友辭去。媼與少婦導客入房﹐媼亦避出。某引少婦並坐﹐燈前撫摩謔浪﹐將緩其結束﹐婦羞甚﹐至於泣下。某駭曰「爾爲此態何也﹖」婦曰「我父我兄咸列膠庠﹐我舅我夫亦諸生也。以皆早世﹐致我煢煢弱質一旦至此﹐追念逝者﹐能不傷心﹗」某聞之﹐亦淒然﹐曰「然則爾何故甘心爲此﹖今幾次矣﹖」婦曰「我姑無食﹐屢勸我作此事﹐重違姑意﹐勉彊相從。今才初次耳。」某呼之曰「嫂旣欲守貞﹐何敢玷辱﹗」乃出數金贈之﹐曰「所攜無多﹐聊以此佐堂前甘脆之奉﹐吾去矣。」卽從後門出﹐而夜色迷﹐不辧途徑。時大亂之後﹐城中亦多荒僻之所﹐躐跋久之﹐忽見一小屋﹐微露燈光﹐中有諷誦聲﹐因叩門問途。門啟﹐延入﹐則一叟也。一少年方伏案作文﹐叟自言某姓﹐少年爲其子﹐「今科主試者某公﹐吾素識之﹐故出此題﹐使吾子揣摩其所好而爲之﹐然猶未得也。」某視其文極佳﹐乃曰「賢郎之文﹐我所不及。叟猶以爲未邪﹖」叟曰「然。子如不信﹐吾試爲攺之。」卽援筆就案頭點竄百許字﹐曰「如此庶乎可矣﹗」某再讀之﹐不勝嘆服﹐曰「叟眞斫輸老手也。」吟諷不置。叟笑曰「君旣愛之﹐敬以奉贈何如﹖」某喜甚﹐卽於燈下讀之﹐疲極假寐﹐不覺酣眠。及醒﹐則朝暾已上矣。乃在土阜之下﹐初無屋宇﹐知所遇者鬼也。因思昨所遊婦家﹐與叟同姓﹐得無卽其舅與夫邪﹗反至婦家詢之﹐面貌符合﹐爲之悚然。歸取數十金贈其姑﹐且謂之曰「爾婦貞潔﹐勿彊以苟且之行。」及入闈﹐竟遇是題﹐卽錄其文於捲﹐榜發魁也。復措千金畀其家。

蘇州山塘有甲乙二人﹐甲素耿直﹐而乙則流蕩好狹邪之遊。一日薄暮﹐會飲於友人所﹐乙先歸。行至聞徳橋﹐見一小家微露燈光。近視﹐則自大門至於內室﹐門戶盡啟﹐而不見一人。異之﹐姑入而覘焉。經堂入奧﹐有一女子坐牀上﹐華容盛﹐姣麗無雙。乙入﹐女子邀與並坐﹐且曰「夜行良苦﹐此間衾枕見成﹐何不少憩﹖」爲代脫外衣﹐搭施架上。乙甫將就枕﹐忽有執燈而至者﹐女子驚起避之﹐其人卽甲也。甲見乙癡坐橋欄﹐問坐此何事。乙曰「君壞我好事不小。」甲笑曰「此橋上有何好事﹖」乙始悟身坐聞徳橋欄﹐衣服卽在身旁﹐向之所見﹐一時消滅﹐知爲遇鬼﹐踉蹌而歸。使非甲至﹐乙其危哉。

吳江顧生﹐因應試至蘇﹐寓吉利橋畔。其旁有茶肆曰錦鳳樓﹐飯後無事﹐偶往喫茶﹐至則坐客滿矣。惟屋隅一卓子﹐止有老嫗偕少婦共坐﹐無他客﹐顧往參坐。嫗卽與顧閒話﹐久之頗浹洽。嫗曰「此間無味﹐郎君如有興﹐何不同至我家﹐當烹佳茗相待。」顧欣然從之。旣至﹐導之登樓﹐樓上陳設亦頗精雅。其時爲道光季年﹐鴉片煙已盛行矣。榻上煙具存焉﹐請試嘗之。辭以不慣﹐嫗曰「偶然遊戲﹐何傷乎﹖」命少婦燒煙奉客。顧甫登榻﹐嫗脫其屨﹐曰「任意眠坐﹐無拘束也。老婦有事且去。」嫗去未久﹐聞樓下叩門聲甚厲﹐少婦遽起下樓﹐生疑焉。施從其後以下﹐ㄣ伏戶後。少婦啟門﹐則有男子三十餘人然而入﹐問人在何處﹐少婦曰「在樓上。」乃悉登樓﹐顧因乘間逸去。蓋蘇俗往往有以婦女爲﹠lt﹔囗繇﹠gt﹔者﹐少年子弟誤入其中﹐必盡取其服物﹐且迫使書借券﹐或數十千﹐或數百千﹐乃始釋之。諺謂之仙人跳云。

蘇城海宏寺﹐亦古剎也。有某甲住修仙巷﹐相距甚近﹐與寺僧時相往來。一歲冬日﹐甲晨起無事﹐訪僧閒話﹐入其門﹐無人門焉者﹐因入。至最後一院落中﹐聞僧在隔院呼取剪刀﹐敫然應者女子聲也。從隔子中竊窺之﹐則見僧披大紅縐紗狐白氅衣﹐立梅花下﹐有粉白黛黑者十餘人﹐環列其側。大驚趨出。甫至家﹐而僧使人以一盒饋﹐啟視﹐則白金一百兩﹐利刃一柄。甲會其意﹐受金反刃﹐並以紙畫一瓶復之。後遂不敢復往。此事在咸豐之季。及同治中﹐寺僧以事得罪﹐官盡逐之﹐攺寺爲管糧通判署。甲始與人言其事焉。

烏程鄭夢白先生祖琛﹐道光中以藩司居憂﹐甲辰歲服闋入覲﹐將至京師﹐宿於長新店。甫入室﹐有客求見﹐視其名刺﹐則故人也。欣然延入﹐坐談良久而去。未幾﹐外報此客又求見。疑其尙有未盡之辭﹐復出見之﹐則殊無所言﹐又坐良久而去。先生倚隱囊方謀小憩﹐而外報此客又至﹐厭而辭焉。客固以請﹐不得已﹐又見之﹐謂曰「君數來﹐將何以教我邪﹖」客曰「君視我誰也﹖」視之﹐則竟非前客﹐面目淸臒﹐修髯及腹﹐殆神仙中人也﹐悚然異之﹐不知所云。客曰「君第一次所見者﹐某人也﹔第二次見者﹐非某人﹐卽僕也。僕欲有言於君﹐故幻其形以求見。又自惟交淺言深﹐故欲言而仍止。退而思之﹐此事所系甚大﹐不敢不言﹐故又來求見也。」問將何言﹐客曰「僕乃天狐也﹐竊聞天曹之議﹐世間劫運將至。君此次入都﹐不久卽膺節鉞。將來數百萬生靈之命﹐皆在君手﹐千萬畱意。言已不見﹐先生爲敞罔者久之。是歲﹐卽拜陜藩之命﹐由陜藩遷滇撫﹐俄移節粵西﹐而洪秀全之亂起。方其萌芽之始﹐猶可撲滅﹐先生思客言﹐不敢輕舉﹐遂以因循釀禍﹐毒流海內。此狐旣不惜一再求見﹐何不直言正告﹐而爲此模稜之辭﹐使人誤會其意歟﹖殆亦由陽九百六厄運﹐固不可免乎﹖或曰京師宣武門外有屋一區﹐舊有狐祟﹐先生居之則寂然。及去﹐祟如故。或恚而詰狐﹐狐曰﹕」數百萬生靈皆送其手﹐吾曹能不畏之﹖「斯語也﹐蓋卽由此事傳訛﹐而非其實。余所聞於鄕人者﹐不爾也﹐先通奉公曾主先生家﹐先兄壬甫太守又曾入其幕府﹐其子姓輩有爲餘同年生者﹐余於道光中嘗一見之。先生固長者﹐而亦素有吏才﹐晚任封疆﹐遂膺嚴譴﹐且爲世詬病﹐亦見疆吏之難爲也。

寶應城東門中有屋一區﹐故劉氏屋也﹐餘同年生王文勤公幼時讀書其家。偶食花椒﹐見其靑蔥可愛﹐乃以一枝插地上﹐曰「若吾他年讀書有成﹐則此枝當活。」後椒果活﹐閱三十餘年﹐竟成大樹﹐髙過屋檐。文勤以道光丙午登賢書﹐庚戌成進士﹐同治中由編修擢浙臬﹐俄移粵藩﹐遂遷閩撫。而此屋亦歸於王氏﹐其樹猶在﹐盛於在劉氏時。僉曰「此王氏之祥也。」久之﹐或言椒不畱子﹐其苞一啟子卽墮落﹐恐不利於子姓﹐乃議伐之。余長女爲文勤之仲子婦﹐力阻之不可。未及二年﹐文勤自臺灣歸﹐卒於福州﹔妻劉夫人先文勤二月而卒﹕其效可睹矣。

律曰﹕妻在﹐以妾爲妻﹐杖九十。若妻已不在﹐則律無明文﹐似所不禁。然余親串中﹐有妻亡之後欲以妾爲妻者。其家欲得余舅氏姚平泉先生一言﹐以決斯議﹐許以千金爲壽﹐先生竟不許也。余在河南時﹐聞有陶觀察者妻亡﹐有四妾。一妾年長矣﹐內政悉主之﹐內外無間言。觀察將以爲妻。旣有成議﹐命縫人爲制命服。服成﹐觀察使其弟親賫至內室﹐以授其妾﹐蓋重之也。妾方坐﹐竟不爲起﹐睨而言曰「置幾上。」弟出大怒﹐謂其兄曰「此人甫得志﹐無禮至此。異日尙可問乎﹖兄以爲妻﹐弟不以爲嫂。」力持不可﹐竟毀前議。然此妾素謙下﹐不失禮於人﹐不知此日何以如是﹐殆不克膺受是福﹐故鬼神奪其魄也。余家有一婢﹐始嫁一貴人爲妾﹐不數年正位中閨﹐服一品之服。此婢乃六合人﹐咸豐中六合失守﹐隨其父母至蘇州﹐入難民局﹐內子姚夫人買得之﹐才七八歲耳。後其父母亦不知在亡﹐而此婢每卜問其父母安否﹐蓋在婢妾中爲有人心者﹐宜其有是福歟﹗蘇州滸墅關之西鄕﹐有巨蛇出沒河幹﹐人多見之﹐莫敢捕也。光緒庚辰夏﹐其地之人多生瘍者﹐或曰「是中蛇毒也。」乃募能捕之者。於城中得三丐﹐甲其師也﹐乙﹑丙皆其徒﹐索錢甚多﹐鄕人醵與之﹐乃往。乙﹑丙荷一以從﹐旣至﹐探得蛇窟。甲命乙﹑丙分立左右﹐而自啟其﹐中貯蜈蚣無數﹐甲盡取食之。須臾﹐自頂至踵皆腫﹐甲閉目運气﹐久之其腫處皆消﹐惟右手食指與中指則大幾如股。卽以此兩指探入窟中﹐已而用力拔出﹐乙﹑丙亦各曳其肘以助之。指出﹐蛇隨之出﹐則已斃矣﹐猶嚙甲指不釋。乙﹑丙去其蛇﹐以藥水洗之﹐兩指旋復故。蛇長丈許﹐粗倍人臂﹐其色黑暗如炭﹐聚薪焚之﹐臭聞數里。此三丐者﹐其技亦神矣。

上海有某氏女﹐自幼從鄰媼學繡﹐呼之以干阿﹛彌女﹜。及年旣長﹐媼猶以女視之﹐每小疾﹐痛愛惜﹐調護過於其母。女偶病﹐月事不行﹐媼甚憂之﹐語其母曰「滬上無良醫。天下之良醫﹐無過於西洋人。西人於城外某所辟一館﹐施醫藥﹐盍往求治乎﹖」母然其言。卽使媼與俱在﹐賃肩輿二以行﹐辰而往﹐申而反。是夕﹐女卽雉經而死。母哭之慟﹐媼亦哭之慟﹐然母甚疑焉。密呼輿者問之﹐輿者曰「其日甫出城﹐媼卽與女攺坐東洋小車﹐使吾曹待於城閨﹐不知其所之也。」母益疑﹐乃使輿者物色推東洋車者而問之﹐則曰「媼與女乘吾車﹐至一家﹐有小門。叩之﹐一嫗出﹐手執菩提子﹐口誦佛號﹐導之入。卽予吾錢﹐麾使去﹐不知其後如何也。」轉展推求﹐卒無端倪。蓋滬上恆有密室﹐爲男女幽會之所。狡童淫女﹐白晝宣淫﹐又廣布雉媒﹐使相羅致。疑此女墮入其中﹐以致失身﹐故慚而自盡云。

蘇城之初復也﹐有貧士避寇而歸﹐孑然一身﹐無所棲止﹐恆寄宿於相識之家。忽有延之使教其子者﹐喜而就之﹐始至亦甚相得。未及一月﹐其主人語士曰「明日吾家有事﹐而屋舍狹小﹐𨿽書室亦須灑掃﹐以待賓客﹐願先生暫歸一日。」士曰「諾。」仍寄宿於所識之家﹐越日而反。已而又將一月﹐主人語之如前﹐士不得已從之。已而又將一月﹐主人語之又如前﹐士乃實告曰「某在城中﹐固無棲泊之所﹐曩者寄宿所識家耳。然是家亦無餘屋﹐吾一往再往﹐實非所便。此書室旣合讓客﹐則無論何地﹐但可容一榻﹐𨿽廡下不辭。」主人躊躇久之﹐曰「吾屋狹小﹐先生所知也。無已﹐則後有一室﹐素來積貯薪蒸﹐今稍糞除爲先生布席於彼﹐可乎﹖」士曰「甚善。」是日初昏﹐主人卽導之入其室﹐且語之曰「先生扃戶酣眠﹐或有所聞﹐切勿窺觀﹐彼此非便。」士謹諾之﹐而轉展不成寐。及乙夜﹐便聞外間人語喧雜﹐不知何所作。私出窺之﹐見中堂陳設一新﹐其正中安一榻﹐榻有小幾﹐左右各設ブ枕。主人及其眷屬﹐又有外來賓客甚眾﹐皆鵠立於堂﹐若有所伺候者。良久﹐乃聞曰「至矣﹐至矣。」眾皆趨出待於庭。又良久﹐乃見一客自外入﹐肥黑多須﹐裝束詭異﹐徑登堂﹐坐榻之左畔。旋有一女﹐艷服出自西房﹐視之﹐卽主人之次女也。女向客扌及地而拜﹐拜已登榻右畔﹐與客並肩而坐。於是主人及其眷屬及眾賓客﹐皆以次入拜﹐客與女髙坐受之﹐略不答禮。拜已﹐序立兩旁。旋有數人舁一案至﹐其上有飲食之物﹐凡數十品。主人奉一器跪進客﹐主婦奉一器跪進女﹐於是堂上立者皆跪。客與女略嘗卽止。又以一器進如前﹐凡進十餘品﹐止不進﹐殆由客止之也。前數人仍舁案出。客起女亦起﹐客攜女手入東房。久之﹐淫褻之聲達於外﹐主人及眾客咸屏气待之。約兩時許﹐客與女攜手出﹐客裝束如初﹐女則亂頭粗服矣。仍坐榻上﹐主人主婦又跪進一甌﹐不知爲酒爲茗Η也。客與女飲畢。皆起﹐客出﹐女跪送於堂﹐客掖之起﹔主人及眾客跪送於庭﹐則不顧也。客去﹐乃始哄然而入。士懼爲所見﹐潛入後室臥﹐不知其後如何。明日出視﹐則一切如舊﹐昨所陳設皆不見矣。士私計此非善地﹐越十許日﹐托故辭去。數月後又訪之﹐則其家亦遷徙﹐不知所之矣。此蓋所謂邪教者﹐但不知其名目﹐且蹤迹詭祕﹐地方長吏無從知之﹐宜不能禁也。孫君長齡﹐字壽伯﹐乃補山相國文靖公之曾孫。與余家有連﹐故自幼相熟也。其生前卽爲冥官。每至冥中治事﹐輒瞑然如睡﹐或一宿或再宿而醒﹐問所事﹐不言。道光二十九年十二月十一日﹐孝和睿皇后崩﹐時江﹑浙未奉明文﹐而部中藍印文書先至﹐咸知國有大喪。然其時成皇帝春秋亦髙﹐羣情擬議﹐未知其審。壽伯乃以《國策》觸龍稱趙太后之例﹐微語人曰「媼也。」是夕至冥中﹐大受箠楚﹐責其漏泄。及醒﹐兩股靑紫﹐臥月餘乃能起。或疑冥官何至受笞刑﹐余謂昌黎詩云「簿尉卑官不堪說﹐未免箠楚塵埃間」﹐冥中或尙沿唐制歟﹖惟其時詔書頒行天下﹐近京諸處咸已聞知﹐江﹑浙間距京師稍遠﹐故未及耳。此非當祕密之事﹐𨿽有漏泄﹐未足深罪﹐竟被冥刑﹐何歟﹖餘同年謝夢漁給諫增亦爲冥官﹐謝性率易﹐每以冥中事語人﹐無所忌﹐不聞其以漏言獲罪也。光緒初﹐盛京將軍崇公卒。崇名崇實﹐字璞山﹐亦庚戌同年也。未卒前一月﹐謝語人曰「璞山其不久乎﹐吾昨已於冥中見其魂矣。」人不以爲信﹐逾月而遺表聞﹐乃信謝言之有因也。

●卷十二髙玉新﹑賈助之﹐皆山東福山縣人﹐於京師西單牌樓同開豬肉店。髙行二﹐賈行三﹐各以行第相呼。始極相得﹐後有違言﹐積成仇怨。某年某日夜漏將盡﹐賈猶酣睡﹐髙執利刃連斫之﹐傷顱及額﹐登時殞命﹐髙到官自承不諱。而問官寬厚﹐欲攺故殺爲鬥殺﹐免髙之死。乃微以言導之曰「汝兩人素相得﹐何因口角細故頓起殺機邪﹖」髙對曰「昨得一夢。」官怪其言不倫﹐問何夢﹐對曰「昨夢賈老三來﹐云﹕」髙二兄﹐我死甚苦﹐汝必爲我伸冤。『「官察其聲非髙之聲也﹐而髙再三言之不已。官曰」然則斫下汝頭顱﹐便可與賈老三伸冤矣。「髙扌盍頭曰﹝」扌盍頭「二字﹐見《太平廣記》卷四十二引《逸史》﹞﹕」謝大人明斷。「官悚然﹐知附髙而言者﹐卽賈之鬼也。於是論髙如律。

四川富順縣﹐民婦李氏﹐與傭工彭姓者有私。李有子學賈於外﹐其婦未婚也﹐而育於夫氏﹐名曰順英。李遇之虐﹐順英遂亡去。有木工黃姓者﹐畱之以爲妻﹐距其家百里矣。順英之兄自外歸﹐不見其妹﹐訟於官。官拘李與彭問之﹐得其姦狀﹐則曰「是必殺順英以滅口也。」會其地三四里外有陂池﹐深丈餘﹐浮一女屍﹐兩手反縛﹐縋以巨石﹐其面目爲魚所唼喋﹐不可辧。官曰「是必順英。」李與彭大受笞﹐皆誣服。獄成﹐臬使蘇公廷玉疑之﹐曰「見尸之日﹐距李謀殺順英之日﹐百有三旬。屍未潰爛﹐何邪﹖是必非順英。」執不可﹐眾議皆以蘇爲迂。俄而順英自歸﹐已抱子矣﹐乃皆嘆服。而前所見女屍﹐則莫知爲誰。久之﹐知有夫婦同行﹐中途反目﹐婦投池死﹐夫捨之去。池主畏累﹐以繩反縛之﹐將負至他處﹐又畏人見﹐遂縋石而沈之云。此事見蘇公所著《從政雜錄》。蘇字鰲石﹐福建同安人。余謂李氏之獄﹐非得蘇公力持﹐必有冤死者矣。屍猶未辧﹐而遽以定讞﹐可乎﹖惟池中女屍﹐恐別有故。夫婦反目﹐何遽輕生。婦旣死矣﹐夫必買棺斂之﹐何遽掉臂而去邪﹖此事大有可疑﹐當時亦姑弗深求耳。

光緒六年﹐錢唐庫吏何培﹐以徵收錢糧擅攺科則﹐爲鄕民所告。巡撫譚公震怒﹐執何培殺之。事後﹐有言培於五十歲時﹐至天日山禮佛﹐山中老僧語之曰「居士來此大善。旣來此﹐不必下山矣﹗可作書寄家中處分家事﹐畱此與老僧焚修﹐亦無須削髮﹐且作靈山會上一優婆塞﹐亦足遠禍全生也。」培不解其意﹐應曰「固所願也。然家事甚多﹐必須親自料理﹐俟諸事粗了﹐當再來耳。」僧搖首曰「此去安得再來邪﹖」培歸﹐未三年而及於禍﹐此老僧蓋先知之矣。咸陽文古玉﹐字嚴山﹐年逾知命﹐而好學愈篤。當遊學浙東﹐至黃巖﹐遊九峯山﹐見紫雲峯下有洞含岈﹐在絕壁間﹐因攀援而上。至則有門甚小﹐傴僂入之﹐中多蝙蝠﹐色皆純白﹐大有如車輪者。行百餘步﹐又有門半闔半開﹐側身而入﹐則風日淸和﹐平疇千頃。時方秋杪﹐其中气候乃似春夏之交﹐桑竹陰翳。民居亦稠密﹐惟道上行人稀少。遙望數里外﹐有髙山上矗霄漢。循塗而往﹐山麓有石坊﹐刻篆文曰「無可又之鄕。」卽於坊下小坐﹐又摳衣而登。可十餘里﹐有一廟﹐廟祀許由﹐配以氵交長。問廟中人﹐乃知近村居民﹐皆太嶽之後也。廟旁有酒盧﹐因入沽飲。見飲者甚眾﹐皆衣冠都雅﹐言辭髙古﹐不甚可解。末坐一少年獨飲﹐揖而問其姓氏﹐自言王姓﹐年二十四歲。叩所學﹐少年云「僕幼無所知﹐惟嘗用力於《周易》《老子》二書﹐私爲之注﹐亦未敢自信也。」問此山何名﹐少年曰「是名中天山﹐髙逾萬仞。山巓有不死之藥﹐四方奇花珍木﹐無所不備﹐有神人守之。登髙而望﹐則東南大海﹐西北河源﹐了了在目。然僕亦未嘗躋其巓也。」古玉甚異之。時日已下舂﹐乃解佩玉付酒家爲質﹐別少年而歸﹐出洞門﹐則依夕矣。幸有月色﹐捫藤引葛﹐僅乃得下﹐借宿於僧寺﹐與僧言之﹐僧皆欣然欲往。次日復尋舊徑﹐則石壁千尋﹐無復洞門矣﹐乃以酒錢置石上而反。乃至寺﹐有玉自溪水順流而下﹐取視﹐則卽昨畱酒家爲質者也。此事王子莊孝廉曾筆之書﹐王姓少年﹐必王輔嗣無疑。《太平廣記》卷三十九引《廣異記》載麻陽村人事﹐其所遇老翁爲河上公﹐守門童子爲王輔嗣。然則此等事﹐古書固有之﹐不得竟以爲虛誕也。

黃巖縣瀕海﹐其民築塘禦潮﹐有頭塘﹑二塘﹑三塘﹑四塘﹑五塘之稱﹐俗語轉爲蕩。自四蕩以下﹐其地荒涼多鬼魅。同治之末﹐有人家娶婦﹐成婚之次夕﹐方宴賓客﹐新婦忽起從後戶出﹐家人尾之。其行如飛﹐竟越竹園而去﹐釵珥之類皆竹葉間。竹外有池﹐撈漉無所得。列炬四照﹐見田間有女人足迹﹐相距輒數尺﹐斜迆從東南去。窮所往﹐得之半里外溪水中﹐已僵立而死。此王子莊孝廉門人施榕所言。新婦之夫﹐乃從學於施生者也。

同治中﹐臨海縣民比年癘疾﹐過大暑不瘳﹐乃於次年相約爲送船之會﹐亦其舊俗然也。其船如商船之式﹐船具如桅檣舵虜﹐用具如桌椅牀榻﹑枕簟被褥﹐食物如雞彘魚蝦﹑米穀豆麥﹐備禦之具如刀矛槍炮﹐無一不備。惟盛米之袋甚小﹐僅受一升﹐而數則以萬計﹐皆村民所施也。前大暑數日﹐大建道場。至大暑日﹐送之出海﹐聽其所之﹐俗呼爲大暑船。嘗有海盜夜遇之﹐以爲商船﹐向之放炮﹐此船亦放炮禦之。至天明﹐始知爲大暑船﹐大驚而去。後此盜船爲官軍所敗﹐羣盜悉就俘無脫者。又福建某處有賣米之牙行﹐一夜有叩門以米來售者﹐擔夫數十人至船中起其米﹐達日而米未盡。米袋大如五石瓠﹐荷者肩爲之。天明視之﹐則小如碗耳。有父老識之曰「此臨海大暑船中米也。」卽日疫癘大作﹐禳之始已。余從前客休寧汪村時﹐每年四月間﹐有打標之俗﹐亦所以逐疫也。糊紙爲船﹐無物不具﹐但皆以紙爲之耳。焚之野外﹐云送之遊西湖﹐俚俗相沿﹐可發一噱。然亦有於徽河中親見是船者。昔有貿布之客﹐曾附之至杭州。至今紙船之尾有一人負布而立﹐手持雨傘﹐如賈客之形﹐蓋以識其靈異也。臨海之船﹐竟是眞船﹐宜其靈異更著矣。

王子莊孝廉﹐居黃巖之柔橋。其地有廟曰東阮﹐祀晉阮嗣宗﹐或曰卽白龍山之神也。道光甲午歲﹐黃巖縣中盛行花會。花會者﹐書三十四古人名﹐任取一名﹐納之筒中﹐縣之梁間﹐名曰作﹝去聲﹞筒。主之者曰筒官。人於三十四名中自認一名﹐各注錢數投入匱中﹐謂之納花會。所認之名適合筒中之名﹐則筒官如其所注錢數﹐加三十倍以酬之﹔不中﹐則如所注之數入錢於筒官。老少奔波﹐一邑若狂﹐因是又有降童之事。降童者﹐焚符降神﹐求示機兆也。神依人而言﹐所依之人謂之童身。神降﹐則童身自倒於地﹐口吐白沫﹐俄而躍起﹐竟登神坐﹐謂之上壇。於是眾皆羅拜﹐求神指示﹐神輒示以隱語。酬對旣畢﹐童身又倒地如初﹐謂之退壇。人依神言﹐射之往往有中者﹐故凡納花會者﹐無不降童。所降之神非一﹐而小老爺尢著靈異。小老爺者﹐俗言觀世音菩薩之弟也。人有所問﹐必回身向內﹐久之而後答﹐蓋問其姊云。柔橋之人卽降童於東阮廟中。小老爺甫降﹐而村民王廣榮忽自田間趨而來﹐則東阮之神憑其身矣﹐小老爺倉皇退壇。廣榮傳神語﹐責父老招致邪神﹐褻瀆靈場﹐父老皆叩扌盍不遑。神自言能治人病﹐由是問疾者麇至。廣榮𨿽或耕於田﹐樵於山﹐賈於市﹐而廟中有人問疾﹐甫焚香默禱﹐無不應時立至。其人初不識字﹐至是輒能爲人處方﹐悉中肯。有羣醫束手﹐服神方而卽愈者。由是香火日盛﹐乃新殿宇﹐門樓郎廡﹐煥然一新﹐皆取給於香錢。而王廣榮者﹐固不私一錢也。當是時﹐各村神廟俱有此等事﹐然皆以花會爲主﹐間或賜方﹐亦不甚驗。惟東阮廟﹐無敢以花會問者。越一二年﹐諸廟之神皆不降﹐而東阮降神者﹐垂三十年﹐至同治甲子歲﹐廣榮死﹐始絕。

王子莊孝廉於光緒丁丑歲六月十一日﹐夢過其友張子遠所﹐子遠示以雜文一卷﹐內有﹝C108﹞說二篇。其一﹐乃王君仁堪所作。其文云﹕蓬萊﹑方丈之間﹐有神人焉﹐造飛樓於瀛洲之溪﹐距水尺咫。藐姑之仙來遊﹐坐而濯足﹐甚自得也。邀赤松子同觀焉﹐赤松子曰「是太迫水﹐宜升而髙之。」於是神人崇其樓三尺。王喬飛舄而至﹐曰「美則美矣﹐尙病其庳也。」於是復崇其樓三尺。洪崖子曰「髙則髙矣﹐登樓而望﹐方丈蔽其前﹐所見不曠也。」於是復崇之三尺。蓋距水逾丈﹐而方丈之山弗能蔽矣。俄有海舟過其下﹐檣與甍齊﹐不能進也﹐於是神人又崇其址十倍﹐蓋距水十有三仞六尺有咫云。旣寤﹐其文歷歷可記﹐而莫測其旨。王君者﹐是年成進士﹐廷對第一人也。子莊曰「此所謂『巨鰲﹐首冠蓬山』者也。」王君大魁﹐應其兆矣。﹝C108﹞字其外類井﹐其中類亞﹐不知何字﹐夢中讀如倪音﹐實字書所無也。子莊有《枝言》內外篇﹐皆紀異之作﹐以余徵求異事﹐錄以示余﹐余采取數則。如此篇者﹐與前所書文古玉事﹐並不知其爲寓言爲實事也。

翁君廣平﹐字海村。於戊戌之春﹐客於乍浦。偶步野外﹐見眾人皆西走﹐問之﹐曰「西海塘之外﹐海臺出見也。」海臺者﹐俗呼海市也。因隨之往。見塘外煙霧中﹐隱隱有樓臺之象﹐其中有若宮闕者﹐有若寺觀者﹐有若民居市廛者﹐有若驛舍郵亭者﹐以千百計﹐橫亙十餘里。是時霧气猶重﹐未能悉見也。少焉豁然開霽﹐屋舍後起一復道﹐如長虹﹐有輿馬行其上。而屋舍之簾幕捲舒﹐窗戶開闔﹐與夫士女之會聚燕飲﹐或盥漱﹐或櫛糸徙﹐或坐而眺望﹐皆歷歷可數也。其東有平原﹐若演武場﹐有操弓矢者﹐有執旌旗者﹐騎而馳驟者﹐步而擊刺者。又有若大官鳴騶淸道而至者。其外又有若市井交易者﹐負者﹑戴者﹑坐者﹑趨者﹐亦歷歷可數也。稍遠又有若城郭者﹐有若大船帆風而行者﹐莫能窺其際矣。俄而一峯突起﹐有雲气環繞之﹐殷殷然有雷聲。其中忽湧出七級浮屠﹐上插霄漢﹐鈴鐸動搖﹐光彩照耀﹐而其雲气之變幻﹐莫能名狀也。久之昏霧復起﹐海風亦作﹐所見之象﹐倏歸烏有矣。翁君有《觀海市記》﹐餘同年暴梅村之孫式昭字方子者﹐錄以示余﹐余撮其大略如此。翁君爲震澤平望鎭人﹐蓋在乾﹑嘉間﹐所云戊戌春者﹐不知爲何年也。

西湖南髙峯之下有五老峯﹐相傳有虎穴﹐俗呼謂老虎洞﹐然亦罕有遇之者。道光某年﹐有髙氏於其地營葬﹐百杵俱舉﹐邪許相聞。俄聞虎嘯聲甚厲﹐眾皆奔走恐後﹐工遂輟。髙氏患之﹐募求能得虎者。其附近有翁家山﹐山中人多膂力﹐應募捕虎。先用一木盆﹐置大銅鏡於其中﹐烈日照映﹐光焰上騰﹐若火起然。於是山中之蜂飛集以萬計﹐咸遺溺於盆中。土人言「蜂見火起輒來救﹐遺溺所以救火也﹔」如是數日﹐積溺盈寸。乃捉一蝦蟆﹐以溺少許著其身上。蝦蟆中其毒﹐跳一步而死﹐則虎中其毒﹐亦跳一步而死﹔蝦蟆跳數步死﹐虎亦跳數步死﹐以是試之﹐率不爽。乃伏巨弩於虎出入之處﹐弩末以蜂溺塗之。一人升樹杪觀動靜﹐又數十人執火槍伏山下﹐與之約﹐聞山上爆竹聲﹐則奔赴。是日虎不出。次日聞虎嘯聲﹐有一倀鬼先出﹐至伏弩所曰「此不利於大哥。」卽移置他所。又前行﹐樹上人俟其去遠﹐下樹置弩如故﹐復升樹。而虎至﹐觸機弩發﹐虎中其毒死。倀鬼聞聲復還﹐見虎已死﹐仰視有人在樹杪﹐踴躍欲上﹐人擊石取火然爆竹﹐響振山谷。山下所伏人皆上﹐咸發火槍﹐倀乃逃去。眾人荷虎以歸﹐髙氏厚賚之。汪圻﹐字子封﹐湖州人﹐就館於宣化府。偶小病月餘﹐一夕夢有人語之曰「請速赴任。」夢中卽從之出﹐肩輿已俟於門。荷之者四人﹐其前亦有旗傘之屬。俄至一處﹐似人間衙署﹐門塾堂廡規模略具﹐然頗隘小。堂上設公案﹐置印其上﹐贊拜如儀。遂登公坐﹐吏役參拜﹐按籍呼名﹐點以朱筆。事已退入內﹐則小屋三間﹐有二僕爲之執役。須臾具飯﹐饌以四簋﹐切豬肉作絲﹐蒸雞卵作餅﹐余則蔬菜﹐其味悉如人間。飯飽之後﹐一無所事﹐旣無公牘披閱﹐亦無吏胥稟白。視其印文﹐曰「八達嶺分司之印」﹐印𨿽在匣﹐從不啟用。兩餐之後﹐解衣就枕﹐甫合眼﹐蘧然覺矣﹐則仍在宣化郡齋也。是日仍病臥如常﹐及夜而臥﹐則又在彼矣﹐情景一如初至時。如是月餘﹐汪頗厭苦之﹐乃語二僕曰「吾不欲來此﹐得乎﹖」僕曰「當問之吏胥。」已而來﹐言曰「官旣不欲﹐卽亦不彊。」出藥二丸授之﹐曰「服之﹐則不來矣。」乃吞之﹐忽如夢醒﹐自是遂不復至﹐而病亦從此若失。後汪以巡檢需次直隸﹐嘗奉使至宣化﹐過八達嶺﹐有旋風起於車前﹐疑其故吏猶來迎候也。越數年﹐又過之﹐則無復斯異﹐蓋日久浸疏矣。

紹興有孫氏婦﹐嫠也﹐年且五十矣。與比鄰徐叟通﹐生一子﹐不忍棄。而婦有女已嫁﹐亦早寡無子﹐乃使女子之。女甚喜﹐托言得之育嬰堂者﹐撫之如所出。子五歲不能言﹐而性甚悍。年浸長﹐恆操刀與母鬥﹐女患之。其母適至﹐女以告。時女之夫族有在坐者﹐曰「此兒本非己出﹐又悍無人理﹐養虎畜狼﹐甚無謂也﹐不如逐之。」母素愛此兒﹐不信女言﹐與辯。兒忽大聲謂女曰「我本爾弟也﹐何得子我﹖」母女皆失色。族人以其素不能言﹐亦甚駭異﹐細詰之﹐則復不語矣。知其有異﹐亦不窮究。於是復畱數年﹐年益長﹐性益暴﹐而是時其母已與徐叟合而同居﹐若夫婦矣。女之夫族竟以此兒歸之二老﹐二老亦受之不辭。兒歸徐﹐遂能言﹐與常兒無異。今尙爲木匠云。

杭州淸泰門外有士人徐彭宣者﹐夜飲醉歸。過社廟之前﹐見廟中燈火輝煌﹐人語喧哄﹐異之﹐入而覘焉。見神坐堂上﹐吏役環侍﹐有按籍而呼名者﹐階下鵠立之人聞呼則應﹐各受一卷﹐魚貫而入。視其人多相識者﹐欲窮其異﹐因亦闌入其內﹐見諸人列坐東西。俄有人荷一牌自堂而下﹐牌上大書「自寫履歷」四字。諸人見之﹐皆蹙相顧﹐曰「難﹐難﹗」有頓足搖頭口張而不能翕者。徐意此最易事﹐何足爲難。遙望堂西偏有一人﹐乃其兄也﹐執筆而手戰﹐欲書又止者屢矣﹐曰「豈吾兄善忘至此歟﹖」欲往語之﹐而邏者將至﹐懼爲所見﹐乃循墻行。至一處﹐署曰「受卷所」。中一人據案坐﹐則其亡友曹某也。曹見徐﹐驚曰「子何來此﹖爲邏者所見柰何﹖速匿此﹗」徐入﹐因問其故。曹曰「所謂自寫履歷者﹐使其人將生平行事﹐爲善爲惡﹐一一自書。若無所諱飾﹐是尙自知其過﹐猶可姑容﹐冀其悛攺。小有不實不盡﹐則轉送冥司科罪﹐不能生還矣。」已而繳卷者紛集﹐略一層捲﹐率多惡而少善。徐思其兄素號端人﹐必無遺行。及視其捲﹐則曾姦一處女﹐又嘗幹沒人千金之貲﹐皆平素所未知者。未幾門啟﹐諸人皆出﹐曹急麾徐出﹐曰「及此不出﹐卽不能出矣。」徐趨出﹐履閾而僕﹐則身臥廟廡﹐東方白矣。歸省其兄﹐則夜間寒熱大作﹐昏不知人﹐黎明汗出始愈。因詢以冥中事﹐兄茫然不知也。微以所見隱事叩之﹐兄大駭曰「此十許年來未嘗告人者﹐弟何處得之﹖」乃以社廟所見告﹐因同至廟中﹐立誓懺悔。今其兄年五十餘尙在﹐或神許其攺過歟﹗

王君半怡﹐乃餘門下士王夢薇廷鼎之祖也。嘗乘舟經太湖之筲箕﹐風雷交作﹐黑雲四合﹐有五龍鬥於湖中﹐忽遠忽近。俄去船不及半里﹐湖水沸騰﹐船隨風而上者數丈﹐一落則水及於﹐舟子驚號﹐不知所措。王君𨿽恐﹐猶謂死生有命﹐手據船舷以觀其變。俄復有一龍至﹐滿身鱗甲﹐燦若黃金﹐盤旋五龍之間﹐擺頷張鱗﹐夭矯騰躍。其時風雷益怒﹐湖水皆立﹐五龍皆不能敵。有一龍向東南而遁﹐捷於箭﹐王君之舟爲其所攝﹐竟與俱去。約二十餘里﹐至錢家一古墓前﹐龍觸宰樹而墮。舟亦墮地﹐頭艫尾舳無不毀壞﹐同舟五人幸無傷失。龍仰臥墓上﹐鼻隆隆作聲﹐若甚憊者。大雨旋至﹐龍展轉良久﹐奮身一躍﹐復冉冉騰空而去。時已昏暮﹐五人者與舟子努力前行﹐遇男婦十數人﹐面目不可辧。問以途﹐曰「前有陸家社﹐吾等皆社中人也﹐可從吾投之。」因尾之行。行五里許﹐果見一村落﹐及入村﹐男婦十數人一時不見。道旁有一廟﹐叩門而入﹐告以所苦﹐僧止之宿﹐且告曰「君等墮舟處﹐卽此村中陸氏之祖墓也。」王君私語同人﹕「頃所遇必陸墓之鬼﹐不然﹐此十數男婦何故於黑夜中冒風雨而行乎﹖」天明出廟﹐見有十餘人荷畚扌局過門前﹐問之﹐皆陸氏子孫也。昨夜人定後﹐聞叩門甚急﹐啟視無有。及寢﹐又夢其先人語之曰「墓域爲龍所毀﹐宜急修理。」故今往修墓也。王君語人曰「吾言信矣﹗」

杭州陳香墅﹐四十無子。忽夢至一處﹐綠陰中有巨宅焉﹐四面皆樓﹐碧窗朱檻﹐繡幕低垂。少艾者列坐其中﹐臉檀眉黛﹐綺組繽紛﹐疑是靑樓﹐徘徊不能去。突有十數人麇至樓下﹐或執秉稈焉﹐或執編菅焉﹐中一人持炬火指揮﹐使眾之。一時火烈具舉﹐焱焱炎炎﹐諸女號哭﹐有墮樓者。陳視其人﹐則同學友周子槿也。急叱之曰「君何得燔人之屋﹖」力奪其炬﹐復揮眾使退﹐於是火熄﹐樓中人哭聲亦止﹐而陳頓覺﹐不解所謂。次日走訪周﹐欲告以夢。至則周適因齋前橊樹上有大蜂窠﹐偶爲所螫﹐命家僮以火攻之﹐陳悟所夢卽此也。乃以夢告﹐止勿火。是夜﹐陳復夢數十女子拜於前﹐曰「君全吾族﹐徳莫大焉。君善人﹐必有後矣﹗」陳五十歲後果得三子。

錢唐朱振甫﹐居十五奎巷。光緒己卯夏﹐獨坐樓上﹐忽風雨驟至。朱起閉窗﹐爲暴雷攝去﹐家人無知者。雨霽登樓﹐失朱所在﹐見窗有火灼痕﹐遺一履於窗下﹐舉家惶惑大索。至樓後隙地﹐見朱已死﹐胸次尙溫﹐面目焦黑。所衣白布短衫﹐蒼黑成紋﹐似字非字﹐似畫非畫﹐皆莫之識。扶至牀上﹐夜半而蘇﹐問雷攝後如何情狀﹐不能言也。適其家有病瘧者﹐寒熱交作之時﹐偶以衫覆之﹐病若失﹐遂異而藏之。自後病瘧及疫癘﹐或爲鬼魅所祟﹐得此衫﹐無不立愈﹐踵門來借者無虛日﹐有餘杭某氏女祟於狐﹐因借衫去﹐甫入門﹐家人卽見一物大如犬﹐自竇逃出。女在牀中聞硫磺气﹐神識頓淸﹐狐亦絕迹。於是朱之雷衫﹐益加寶貴。庚辰夏﹐三聖橋有許姓者﹐其子忽得異疾﹐白晝言動如常﹐入夜則膚冷如冰﹐始而寒戰﹐繼以譫語。其語率操北音﹐索酒食﹐索衣服玩好。不與﹐則詈罵其父母﹐甚且毆擊﹔如命以進﹐則亦惟毀壞之而已。每自言吾家世大富貴﹐宮室如何華美﹐服物如何珍異﹐又曰「某達官﹐吾門下也﹔某富翁﹐吾奴隸也。」如是者嘵嘵達旦﹐天明乃已。問之﹐則云「每至黃昏﹐卽有一人面團而ㄕ短﹐手持冷水一盂﹐潑我頭上﹐遂昏然罔覺。凡所云云﹐皆不知也。」家人不堪其擾﹐擬借朱衫以驅之。則大罵曰「吾乃天帝所使﹐風伯雨師且聽我指揮﹐區區雷燼之餘﹐焉能嚇我邪﹖」ㄏ其母之發而毆之﹐眾爲跪求﹐始釋。次夕﹐有所親不謀於其家﹐衷朱衫而至。病者忽大喜﹐曰「今夕得免矣。」問何故﹐曰「此鬼縮小僅尺許﹐匿東北隅﹐股弁不止。且聞硫磺气甚烈﹐豈室中有朱家雷衫乎﹖」其所親卽出此衫﹐周麾於室﹐病者曰「鬼巳入溺器中而沒矣。」自是遂愈。

錢唐伊生﹐娶妻楊氏。光緒己卯鄕試之前﹐妻忽得疾﹐百治不瘳。一日﹐作江西入口音曰「予自江西奉眞人府文牒﹐來浙江辦闈差﹐與汝有緣﹐故寄居於此。饑矣﹐速爲具食。」家人知其狐也﹐置瓜果焉。卽剖一大西瓜﹐食之而盡﹐又食他果亦盡﹐仍索飯。飯至﹐盡數器。問之﹐則曰「下咽卽消﹐不覺其多也。」家人患之﹐而無如何。亦時見其形﹐一少年婦也。習見之﹐亦不爲怪。時學使者方錄送遺才﹐伊患不取﹐問於妻﹐妻曰「必取﹐但不髙耳。」已而果然。伊又問﹕「場中題目﹐可預知乎﹖」曰「不能。」再三問﹐則曰「君無憂焉﹐吾亦當入闈﹐必來相助。」及入闈﹐無他異﹐但文機頗不蹇澀。旣出﹐責其不助﹐曰「已助君矣。」問中式否﹐曰「恐未必也。」有虞﹑李二生﹐伊之友也﹐以闈中文質之。曰「虞君﹐文中之豪﹔李君﹐文中之禪也。」問中否﹐謝不知。及榜發﹐皆不售。伊以告﹐妻曰「余早知之矣。」榜後蹤迹稍疏﹐至第三日辭去。從此遂絕﹐而妻病亦瘳。

李欽﹐字又安﹐四川新都縣學生﹐與同學二人賃屋村中﹐習舉子業。夜聞几案有聲﹐以爲鼠也﹐晨起視之﹐書籍筆硯﹐皆有移動之迹﹐每夜皆然。疑有鬼物爲祟﹐召巫禳之。巫置鑼鼓於地﹐俄而自鳴﹔巫又削桃爲弋﹐植於地上﹐俄自拔起﹐擊巫之頭。巫無如何﹐竟逃去﹐遂不復禳。一夕﹐聞有磨墨聲﹐李大言曰「爾旣磨墨﹐必能作字﹐爾究何怪﹖盍書以告我。」明日﹐視案上大書「土阜中也」四字。至夕﹐眾乃祝之曰「爾旣爲土地之神﹐廟在何處﹖」書云「在某處吾土地。」如言發之﹐果得一神像。眾乃集貲爲建小廟﹐安神像於其中。已而案上仍有聲﹐眾曰「神必與我等有緣﹐能吟詩乎﹖」及旦﹐果於案上得詩二章﹐頗秀麗可喜。乃和其詩﹐寫而焚之﹐自是日有酬唱之作。眾曰「𨿽見翰墨﹐未接言談﹐能與吾輩共語乎﹖」室中忽有聲曰「可﹐然須滅燭。」於是夜間欲與神語﹐輒滅燭。神雅善談論﹐經史異同﹐文章得失﹐下而醫卜星相﹐江湖術士之學﹐無不通曉。兼之勸善規過﹐言近指遠﹐眾皆嘆服﹐以爲益友。遠近聞風﹐暮夜咸集。有問疑事者﹐有乞書畫者﹐皆如願而去。如是年餘﹐眾曰「吾輩可謂神交矣﹐然不睹風采﹐終爲恨事﹐能使一見乎﹖」曰「然燭卽見。」乃然燭﹐而三人者所見各異﹕一爲中年人﹐勝國衣冠﹔一爲老年人﹐服本朝一品之服﹔一爲少年人﹐巾服如明代諸生。一見之後﹐其象卽滅﹐仍滅燭而與談。眾又曰「旣見風采﹐益深敬慕﹐君居何處﹖可許一往乎﹖」曰「可。」遂與定期。及期﹐諸人就寢﹐夢步出村中﹐行半日許﹐便非復蜀中山水﹐觀其風景﹐如在燕趙之郊。乘車而行﹐薄暮始到。朱門洞開﹐綠陰幣地﹐廣庭之內鶴舞猿吟。有老翁延客入﹐款接殷勤﹐陳設富麗。次日﹐又張筵以宴之﹐佐以音樂﹐席上果品﹐皆北產也。老翁各取數枚以贈﹐置懷袖中。又次日﹐仍循原路而歸﹐至所居始覺﹐以爲一夢歷三日矣。問之家僮﹐不過是日晨起稍晏耳﹐懷中之果累累皆在﹐境𨿽幻而物則眞﹐咸異之。然自此神竟不復至。李晚年以醫遊公卿間﹐頗有聲﹐爲人言其事甚詳﹐此其大略耳。或曰土地之神﹐必不如是﹐殆狐魅托爲之﹐理或然也。日本國人﹐多嗜食鰻。然𨿽嗜之﹐又甚畏之﹐曰「是有靈異﹐能爲祟。」故不敢自殺。凡啟酒肆者﹐必多畜鰻﹐以供人之求﹐代之操刀焉。嘗有醉客三四人﹐夜款酒家之門﹐時已三更﹐肆中人皆睡矣。客從門外問曰「有鰻也無﹖」所畜之鰻於水中同聲答曰「無。」主人大驚。至天明﹐盡縱其所畜之鰻﹐卽日攺業。又一酒肆善烹鱉﹐享其利有年矣。所生子女手足皆短小﹐不滿三寸﹐厥形如鱉﹐彼中人皆云殺生之報也。又有鬻豆腐者﹐其主婦憎一狗﹐沃以沸湯﹐狗體糜爛﹐叫號三日而死。時婦已孕﹐及期生一女﹐自右額至右耳生黑毛長五六分﹐剃之復生。今已嫁矣﹐毛則如故。人多見之者﹐與狗毛無異。

葒村翁﹐日本人﹐談者失言其姓名﹐不能知也。有一奴﹐性剛暴﹐曾於竹林中得一野雞之卵﹐拾歸煮食之。夜分聞奴號叫之聲﹐翁以爲中其毒﹐往視之﹐則有一蛇長六七尺﹐盤繞膺背間﹐奴力解不能脫﹐乃以刀斷之。天明復煮食其蛇﹐後竟無他。世傳蛇雉相交﹐是生蛟。疑此卵雉母而蛇父﹐故蛇來求其子也。日本有老嫗﹐畜一貓﹐甚愛之。而貓極饞﹐鄰池所畜之魚﹐爲其竊食無算。鄰以嫗所愛﹐忍弗言。一日嫗攜貓至佛寺﹐寺有武夫寓焉。方招客會飲﹐酒肴已陳﹐以客未集﹐故未就坐。貓登筵大嚼﹐杯盤狼藉﹐武夫怒甚﹐拔刀殺之。嫗聞貓死﹐走來抱貓而哭﹐忽中風疾﹐手足痿痺﹐寺僧送之歸。嫗自此日夜號叫﹐近聽之﹐尙如人語﹔遠聽之﹐儼如貓鳴﹐三日亦死。

日本有鬻蔬果者﹐夏日梨熟﹐晨起至園中采之。有一蛇盤繞梨樹﹐逐之不去﹐乃取巨石擊之﹐中其頭﹐立死。及還至家﹐其長女呼曰「有數蛇追逐我甚急﹗」然其身畔實無一蛇﹐知所殺者爲祟。乃招佛會之友﹐環而誦佛號﹐使女坐其中。良久﹐蛇果不見。眾方欲散﹐而次女又啼呼如長女﹐復環而誦焉﹐次女曰「蛇已去矣。」而三女復然﹐因誦佛如初﹐蛇乃絕迹﹐遂無他異。按所謂佛會者﹐中國多有之﹐聚男婦數十人同聲念佛﹐竟日而罷﹐不謂彼中亦有此風也。

日本人多食河豚而死者。俗雲中河豚毒者﹐埋土中一晝夜必活﹐然未之驗也。有一漁師﹐食河豚而死。其家極貧﹐鄰里之人醵錢買薄棺斂之﹐舁而置之郊外厝屋。厝屋者﹐爲小屋於曠野﹐賃於人以停棺。吾浙杭州城外多有之﹐謂之攢基﹐卽此類也。夜半死者忽蘇﹐而身已在棺中﹐幸棺甚薄﹐力掀其蓋以出。聞戶外人聲喧雜﹐窺之﹐則數人席地而博﹐思借燈火歸家﹐乃啟戶而出。博徒見之以爲鬼也﹐大駭﹐四散而走。所遺銀錢之類﹐狼藉地上﹐不暇收拾﹐漁師盡懷之以歸。日本有嫠婦﹐甚貧﹐節衣縮食垂三十年﹐積銀四十餘兩。人或假其銀三十五兩﹐行賈於外。俄而婦死﹐婦故有一女﹐鬻於人爲婢。婦死之夜﹐其女夢母來告之曰「我已死矣﹐有銀四十餘兩。除某人所假外﹐尙存十餘兩在牀下﹐汝宜速往取之﹐毋落人手。」女驚哭而寤﹐卽還母家﹐果於牀下得銀如數﹐而假銀者在數百里外﹐亦夢婦來言曰「我已死矣﹐所假之銀必歸之吾女﹐勿與他人﹗」寤而訪之﹐知婦果死﹐不敢負﹐歸所假銀於其女。

日本西京有所謂平野巫者﹐皆婦女爲之。各有一木匣﹐方一尺許﹐從不啟以示人﹐不知其中何物也﹐能招死者之魂﹐與生人問答。嘗有鄕間一女子﹐與鄰捨少年通﹐生一子。父母恥之﹐蓄其子而鬻女於西京仕宦家爲婢。居無何﹐女死﹐父母如西京取其喪。檢箱中少一衣﹐疑爲人所﹐又以女死不及面訣﹐亦殊念之。乃謁巫者﹐請招其魂。巫焚香燭﹐祈於神﹐倚匣若睡。久之爲女語﹐謝其父母。問衣所在﹐曰「此在家中某箱內﹐固未攜來也。」又曰「吾兒腎囊﹐不必醫治﹐十三歲自愈。」蓋其子賢囊大如瓠﹐後至十三歲﹐果縮小如常﹔衣亦果在某箱內﹐悉如巫言。

日本某氏婦﹐因病而死﹐半夜忽蹶然而起﹐步向後房。眾大驚﹐疑其復生﹐或曰「是屍變也。」皆從其後﹐以觀其異。婦至後房﹐抱一篋而倒。撫之﹐其體如冰﹐候其口鼻﹐了無出入之气﹐未嘗生也。發其篋﹐亦初無珍異之物﹐惟有書一函。讀之﹐乃知婦生前曾與一人有私﹐此書卽所歡者詒之。婦𨿽死而一靈不昧﹐尙念此書在篋中必爲人見﹐欲自毀之﹐而力已不能﹐適以自發其覆﹐可哀亦可笑矣。

日本有小村聚名曰長澤﹐有渠水貫其中﹐水極淸﹐而深不過五六寸。村人某夜行﹐聞渠中有人言笑﹐以燭燭之﹐則其鄰叟也﹐不解衣而浴﹐曰「快哉快哉﹐惜水太冷﹐宜益以熱水。」知其遇鬼﹐扶之歸家﹐始如夢覺。問其故﹐曰「有人邀我飲於酒肆﹐飲畢復邀我浴於浴堂﹐甚覺暢適﹐稍嫌水冷耳。」

日本有一處﹐松樹成林﹐廣袤可二里許。吟風嘯雨﹐不見天日﹐曠無人居﹐亦無稻田蔬圃﹐遂爲狐魅所聚處。曾有人過其處﹐見一狐出自艸間﹐采野花插頭上﹐拾落葉化爲衣﹐被之而行﹐宛然一好女子也。其人從之行﹐見此女入市﹐出錢買物﹐因從後呼曰「此非人﹐乃狐也﹐勿爲所惑。」俄有人擊其背甚痛﹐女子卽不見﹐市人視其錢﹐乃樹葉耳。又有農夫入市﹐買魚﹑肉諸食物﹐盛以竹筐﹐攜之而歸。過此松林﹐見有兩人爭論﹐問之﹐曰「吾兩人拾得銀券﹐分之不可﹐故相爭耳。」農夫曰「何不易錢而分之﹖」兩人曰「吾儕未嘗入市﹐未知何處可以易錢﹖請君攜此券入市﹐易錢而歸﹐當分而爲三﹐吾兩人與君各得其一。」農夫大喜﹐乃置筐於地﹐曰「我入市易錢﹐君等爲我守此。此地多狐魅﹐勿爲所竊也。」兩人曰「諾。」農入市﹐以券示人﹐則一枯葉也。大驚﹐卽走還原所﹐筐中之物已空﹐兩人者俱不見。張皇四顧﹐杳無人迹。

日本國神佛之廟﹐皆有靈牌。其制以紙爲之﹐大者六七寸﹐小者三四寸﹐上書某神某菩薩名號。國人咸佩帶之﹐謂可以備不虞﹐名曰「守護札。」當我朝同治六七年間﹐其國中一日大風﹐有物漫空而下﹐如雪花之飛舞﹐及墜地視之﹐則皆靈牌也。又有銅石佛像及金銀銅錢﹐亦雜其中而下。其錢皆在花木之上﹐人家花盆中亦往往得之﹐黏著枝葉﹐搖之不落。一時舉國若狂﹐人家皆構神壇﹐結神會﹐男服女服﹐女服男服﹐鳴鉦擊鼓﹐走於通衢﹐呼曰「豈不好乎﹗豈不好乎﹗」老少奔波﹐塡衢溢郭﹐如是久之始息。又有人家子弟﹐或五日或十日不歸其家。歸而問之﹐則曰「有僧招之去﹐從某山﹐過某山﹐至某山。」率皆髙山峻嶺﹐其所至之某山﹐則必素有神廟者也。計其程﹐則一日必行千餘里﹐蓋飛行於空中也。俗云此天狗所爲。天狗者﹐彼中相傳多在深山窮谷﹐古神佛之靈場。其形如人﹐衣僧衣﹐執羽扇﹐鼻準髙七八寸﹐背有翅。又有所謂木葉天狗者﹐觜如鳥﹐手足皆四爪﹐背亦有翅﹐如中國所傳雷神之形。賞善罰惡﹐其所司也。審爾則是神矣﹐不知何以呼爲天狗﹐而是時且爲人祟﹐又不知其何理也。彼國倘有《五行志》﹐此等事在所必載矣。

《史記。天官書》云﹕海旁蜃气象樓臺。日本國越中州有魚津港﹐港中往往見此象﹐每當天色朦朧﹐忽然而見。其色如淡墨﹐橫亙空中﹐始止一層﹐須臾又見一層﹐或二三層﹐城郭樓臺﹐望之了了。亦有車馬馳騁﹐其中人物悉具﹐瞬息變幻﹐千態萬狀。然必無風乃可﹐有風卽滅矣。其地兩山環合﹐海气凝聚﹐故成此象。若外洋﹐則未有見之者。余前記翁君廣平觀海市事﹐玆聞日本人言蜃樓﹐故又記之。借不及翁君所記之詳也。

日本國築前州海中﹐每有火﹐俗呼之爲不知火。余謂此不足異﹐《海賦》所謂「陰火潛然」者也。又其國惇賀港中﹐每歲除之夜﹐必有神火﹐浮於海面者三。其光流走﹐倏不定﹐往來甚速﹐至丙夜則尢盛﹐土人謂之龍燈。每歲皆然﹐不增不減。此則可異矣。以上日本諸事﹐皆本其國人吉堂所錄。吉堂姓東海氏﹐名復﹐在海外曾讀余所著書。及至中國﹐知余有《右臺仙館筆記》之作﹐錄此十數事﹐托余門下士王夢薇轉達於余﹐因粗加潤色而存之。餘詩所云「舊聞都向毫端寫﹐異事兼從海外求」﹐洵不虛矣。

《夷堅志》云﹕平江市人周翁﹐瘧疾不止﹐嘗聞人說瘧有鬼﹐可出他處躲避﹕是宋時已有躲瘧之說。光緒庚辰初冬﹐余在右臺山館﹐從者余徳病瘧﹐間日一作。三作之後﹐又屆當瘧之日。余徳黎明卽起﹐采桃葉七瓣﹐置諸髮際﹐望東三揖﹐卽趨出。走蘇堤第一橋﹐而至淨慈寺﹐遂遊雷峯塔內。將髮際桃葉取出﹐摘艸束之﹐置諸地﹐祝曰「爾曹居此﹐我去矣。」祝已﹐徑入城中﹐買酒飯﹐飲食醉飽﹐薄暮而歸﹐瘧果不作﹐是竟被躲過矣。然气血壯盛者﹐方可用此法﹐否則﹐未有不增劇者也﹝《玉篇》﹕躲﹐丁果切﹐身也。不知何以有躲避之義﹞。餘四歲時﹐自徳淸南埭舊居﹐遷臨平之史家埭﹐賃戴氏樓屋三間以居。其東廂樓版下橫木截斷其一﹐又以小方紙書「救」字倒黏壁上﹐不知誰爲之﹐亦莫知所自始。余家居此凡十二年﹐一無怪異。惟有孫氏子來﹐其人甫逾十齡﹐有嬴疾﹐坐室中﹐見有一婦人自東廂徐行至後屋﹐衣藍布衫﹐黑布裙。孫問﹕「此何人﹖」時太夫人與同坐﹐不見也。孫固言之﹐太夫人往視﹐杳無所見﹐笑曰「汝眼花耳。」孫逾年卽卒﹐殆衰徵歟﹗

餘外家姚氏﹐居臨平之棗山港﹐聽事�楹東西有廂。太夫人嘗於夜分從西廂至東廂﹐一小婢執燭以先。見聽事欄桿上有一婦人憑而玩月﹐太夫人問何人﹐不應﹐近之不見。乃與執燭之婢同索之﹐聽事虛無一人。其時內室之門皆闔﹐亦不能他去﹐疑其鬼也。余內子姚夫人﹐生平見鬼尢多。其仲姊適戴氏﹐戴氏居湖州﹐夫人往省之﹐時甫十餘齡﹐未嫁也。一夕﹐見屏後一人行走﹐衣聲糸卒糸祭﹐聽之了了。視其面貌﹐則其仲姊之兄公也﹐歿數年矣﹐從容登樓而去。夫人自言「所見之鬼﹐未有如此親切者。」後余家僦居臨平乾河沿陳氏之屋﹐夫人於此屋恆有所見﹐不爲餘言。至同治壬戌歲﹐余家附火輪船北行﹐至天津避寇。夫人見舟中髙處有鬼無數﹐或坐或臥﹐意鬼亦附海舶北行避寇歟﹗余《百哀》詩有云「海舶飄零賦北徵﹐未勞魑魅便逢迎。如何眼底分明見﹐人鬼居然共此行。」紀其事也。及吳中春在堂成﹐遷入居之﹐語余曰「此屋平安﹐吾無所見。」余嘗與門下士馮夢香孝廉言之﹐且云「內人秉質素弱﹐此卽其衰徵也。」馮曰「不然﹐鬼本在天地之間﹐與人並行而不悖。人苟秉气至淸﹐眸子了然﹐則自足以見之。其前之有所見也﹐非衰也﹐乃其盛也﹔後之無所見也﹐非盛也﹐正其衰也。」夢香之言如此﹐或亦一理乎﹖余神識早衰﹐近益昏毛﹐𨿽視人之須眉且不甚了﹐宜其不足以見鬼矣。

余兄子祖綏﹐字履卿﹐先兄福寧君少子也。光緒丙子歲舉於鄕﹐距先大夫於嘉慶丙子登賢書﹐適花甲一周﹐亦科名嘉話也。出榜前一日﹐內子姚夫人於吳下春在堂夢先大夫自外至﹐七品冠服﹐如生時。內子迎問之﹐曰「吾將謝恩﹐向汝姑借朝珠耳。」其時太夫人猶在堂也﹐內子寤﹐喜曰「履卿中矣。」余《百哀》篇有云「阿買聰明素所憐﹐秋風喜賦《鹿鳴》篇。先君入夢分明甚﹐來借牟尼一串圓。」紀其事也。先大夫易簀時﹐以七品﹐冠服僉﹐無朝珠﹐今借珠於太夫人。七品而掛朝珠﹐或仍用樾翰林封典乎﹖是時先大夫已受二品封﹐豈仍以翰林爲重歟﹖

道光戊申年﹐余時館於休寧汪村。是年秋冬間﹐附近數十里中﹐每夜有鬼哭聲﹐無人不聞之﹐然余竟未嘗聞也。生平於鬼﹐不聞其聲﹐不見其形。惟咸豐庚申年﹐避兵至上虞舅氏。姚平泉先生爲上虞校官﹐新捐館捨﹐其家猶居署中﹐止余宿於花廳。至三更時﹐睡眼蒙龍﹐見一婦人趨而過。夜深安得有此﹐或是鬼歟﹖光緒己卯年﹐內子姚夫人卒﹐余感念不已﹐冀有所見﹐而竟杳然﹐𨿽每夕必夢﹐然止是《周禮》所謂思夢耳﹐非果其魂魄之入夢也。庚辰歲﹐余獨宿右臺仙館中﹐夜不成寐﹐力行余所謂枕上三字訣﹝見《兪樓雜纂》﹞。甫欲交睫﹐輒爲一蚊所擾﹐余甚苦之。念近來飲食減少﹐精神衰ぃ﹐惟恃夜枕尙安﹐故尙可支持﹐若今夕不寐﹐明日必大委頓矣。俄而蚊又集於面﹐余正無如何﹐蚊忽嚶然一鳴﹐若被人擊者﹐從此寂然。余嘆曰「夫人有靈﹐爲我撲殺此蚊矣。」余家於咸豐戊午﹑己未間﹐賃居吳下石琢堂先生之城南老屋。屋有五柳園﹐頗具泉石之勝。園西南隅有小樓三間﹐或言有狐居之﹐然余輩時往來其上﹐無所見也。時蓄一小犬﹐毛長被地﹐尾短足庳﹐形狀可喜﹐性又靈警﹐聞呼卽至﹐姚夫人極愛之。一夕忽失犬﹐大索不獲。疑自大門逸出﹐咎閽者失於伺察﹐閽者力言未見其出。次日淸晨﹐園門甫啟﹐犬卽躍出﹐蓋在園中也。然是夜實於園中徧索之﹐何未之見歟﹖疑爲狐所匿﹐殆知人愛此犬﹐聊與爲戲耳。庚申之亂﹐余舉家出奔﹐每一人登輿﹐犬必送至輿前﹐夫人猶命守屋者善視之。及城陷﹐犬與守屋者俱死。余後與吾兄福寧君言之﹐且曰「是皆死於其職者也。」福寧君笑曰「然則宜有卹典。」余曰「有之。余有《憶舊遊詞》﹐後半闋云﹕」金閶更回首﹐只蔓艸荒煙﹐碎瓦頹墻。碧血埋何處﹖嘆蒼頭黃耳﹐都化燐光。『所以褒贈之者至矣。「

仁和臨平鎭有永平庵。道光某年﹐忽傳庵中地下空空有聲﹐一時人皆往看﹐市廛爲空。或曰其中有寶物﹐或曰是將出蛟。余時年尙幼﹐聞之惴惴焉。一兩月後﹐往看者日少﹐人言亦稍息﹐後無他異。然究莫明其故﹐不知向來如此﹐至是始爲人覺邪﹖抑向不如是﹐而是年忽有聲也﹖有議掘而窮其異者﹐然皆畏之﹐莫敢發也。至癸卯鄕試之年﹐余讀書庵中﹐問之於僧﹐僧導至此室中。室乃泥地﹐旣無磚石﹐亦無木版﹐以足蹋之﹐厥聲隆隆﹐如撾大鼓﹐疑其下必空也。兵燹之後﹐此庵已鞠爲茂艸﹐想瓦礫之中足音久絕﹐亦不能更發此聲矣。

郎沛昌﹐仁和之臨平鎭人。家居﹐忽得無名氏一書﹐言「臨平山之麓﹐景星觀之後﹐有石如蝦蟆形。其下有藏銀無數﹐非君手開﹐不能得。可於某日某時﹐親至其地﹐發而取之。」郎以爲讕語﹐不信也。越日﹐又有人叩門﹐送一書至﹐所言與前同。視其人不之識﹐問何處得此書﹐曰「途遇一人﹐托我寄君﹐不知所自來也。」匆匆辭去。於是所識者咸謂郎曰「旣有此異﹐試一往何傷乎﹖」郎從其言﹐屆期荷鍤而去﹐至其地﹐扣之﹐果得銀甚多。而郎未攜筐之屬﹐無以盛之﹐乃掩以土﹐而至山下人家借得一畚﹐負之上山。遇數人似薪采者﹐各荷一以下﹐亦未及審視。及至所發之處﹐則已空矣。乃悟前數人所負者﹐卽是也。郎發之而不能得之﹐然不經郎手﹐則不能發此﹐數人者必知其故。其兩次致書﹐卽是數人爲之也﹐莫測其爲何理矣。

杭州貢院之後﹐有鴨兒五聖廟。其旁有一破石臼﹐廟僧棄薪蒸餘燼於此﹐間或宿火於中﹐以供人昏暮之求。附近居者咸便之。𨿽雨雪之日﹐未嘗絕火﹐亦莫知其所自來﹐皆以爲廟僧置之而已。有毛翁者﹐其家相距不遠﹐旦夕經由其地﹐必就之喫煙﹐日以爲常。一日忽失臼﹐乃共異之。廟僧因曰「是臼本可異。吾宿火其中﹐亦偶爾耳﹐或三五日一置之﹐或七八日一置之﹐何以終歲不斷乎﹖」於是共疑此臼爲寶物﹐然莫可蹤迹矣。毛翁之子曰永孝﹐字葆園﹐爲餘言之。葆園幼時﹐猶見此臼也。

同治元年﹐余在天津﹐忽喧傳鄕間有母殺其子女者。云其母嫠也﹐私於人﹐懼爲子女所覺﹐謀殺之以滅口。其子甫十歲﹐讀書村塾﹐微聞其謀。日加午﹐塾師縱諸徒歸就食﹐是子懼不敢歸。師不悟其意﹐謂其年幼獨行﹐或有所畏﹐親送之至其家。已而諸童食畢咸集﹐此子不來﹐師往其家問之﹐則已與兩姊俱死矣。大驚問故。母言語支離﹐師迫而驗之﹐則皆扼吭而死﹐形迹顯然﹐乃聞於官。官鞫得實﹐怒其淫毒﹐械奸夫姦婦而徇於市。余適呼刀鑷之工爲余櫛發﹐問﹕「此事信乎﹖」曰「信。」「汝見之乎﹖」曰「見之。此婦長身白皙﹐然目大而顴髙﹐固非良婦也。」次日有同鄕孫君自縣署來﹐余因詳詢其顚末。孫曰「安有此事﹖昨日縣令以公事下鄕﹐至今未返。縣中寂無一事﹐安有此邪﹖」余不覺爲之失笑。東坡云「事不目見耳聞﹐而臆斷其有無﹐可乎﹖」此事余𨿽未目見﹐實已耳聞﹐且所聞之人自云目見﹐言之鑿鑿﹐當不妄矣﹔而竟屬子虛烏有。市虎成於三人﹐天下事大率類此。

●卷十三彭雪琴侍郎生於嘉慶二十年十有二月。其時風雪嚴寒﹐母王太夫人臨蓐四日不產﹐瀕危矣。忽有大風發窗外﹐室戶自辟﹐燈燭俱滅﹐人皆驚僕﹐太夫人亦暈絕於牀。俄而侍郎生﹐太夫人移時乃蘇﹐曰「頃見一偉丈夫﹐面黑色﹐僂而入﹐髙與樓屋齊。吾悸甚﹐幾喪魂魄。」其事見侍郎所自撰《王太夫人行略》。余戲謂﹕「史傳所載﹐有黑面僕射﹐有黑王相公﹐君夙世爲誰歟﹖」侍郎曰「不然﹐此黑丈夫必衛我者。我前生是一女子﹐君如不信﹐視吾耳猶有穿痕。」然余視之亦殊無所見﹐不知侍郎此言何據也。

安徽鄕間有陳氏孀婦﹐以夫弟逼嫁﹐雉經而死﹐詭言病死﹐無發其事者。時衡陽彭鶴臯先生方爲其地巡檢司﹐卽雪琴侍郎之先徳也﹐適以事至郡中。侍郎母王太夫人獨居廨捨﹐一夕忽聞有婦女呼號之聲﹐如曰冤苦﹐初不爲意﹐而累夕皆然。有乳媼楊微聞陳事﹐曰「得無陳氏婦乎﹖」太夫人祝曰「誠是也﹐宜三呼。」果聞呼聲三﹐已而風颼颼﹐從木末過﹐遂寂。先生歸﹐太夫人白之﹐密訪得實﹐聞之上官﹐論如律。此亦見侍郎所爲《行略》中。惟先生始官懷寧三橋鎭巡檢﹐後調合肥梁園鎭巡檢﹐此事不言地名﹐不知爲何地也。

江西鄱陽縣民葉佐恩﹐娶同縣徐姓寡婦陳氏爲妻﹐生一子﹐曰福來。佐恩死﹐遺腹又生一子﹐曰福得。陳氏不能守﹐贅同縣嚴磨生爲婿。磨生與陳氏居葉氏者五年﹐始偕妻挈其前夫之二子以歸。葉佐恩所遺田二畝﹐歸嚴磨生耕種﹐以養其二子。屢荒於水﹐衣食不贍﹐而福來亦已九歲矣。乃送至坑下村徐茂拐子家﹐使學習裁縫﹐每年與錢三千四百。未幾﹐又送福得至坑下劉光裕家﹐爲之牧牛。其地距嚴氏所居曰車門湖者四十里。光緒三年十二月二十五日﹐磨生至坑下村接福來﹑福得回家度歲。二十六日晨起﹐蓐食而行﹐福來負藍布袋﹐內盛洋錢一﹑銅錢千﹔福得負白布袋﹐盛米數升。行至上亭遇雨﹐而磨生又發痰病﹐乃於亭中少息﹐適遇雷細毛者擔兩籮而至。雷亦坑下劉氏之傭﹐自劉氏歸其家﹐其所居與嚴相近也。磨生曰「我病不能興﹐當使二子從君先行﹐我小愈卽至。」乃以錢米並置雷之籮內﹐雷與二子俱行。至鴛鴦嶺﹐語二子曰「我與若至此分路﹐若可坐此﹐待爾翁偕歸﹐我去矣。」反其錢米於二子而歸。而磨生猶臥亭中﹐久之病愈﹐雨止﹐天亦薄暮﹐乃走間道徑歸其家﹐已逮乙夜矣。問其妻﹐知二子未至。次日使嚴復仂走問雷細毛﹐知在鴛鴦嶺相失﹐求之鴛鴦嶺左右﹐無有也。上灣林有歐陽六毛者﹐言於二十七日遇二稚子問途﹐約略指示之﹐然問途之後亦不知所之。又有汪同興者﹐啟布肆於路旁﹐言二十七日﹐有二稚子因饑餓向汪索食﹐汪飯之而去。問飯畢焉往﹐不知也。問有見者無﹐曰「有歐陽發仂者適在肆中﹐二子出亦出﹐或當見之。」二十八日﹐乃始得二子之屍於陳公阪﹐福來傷於腮﹐傷於耳﹐傷於咽喉﹔福得並傷於腎。錢米俱在﹐無所失。陳公阪距車門湖二里而近﹐莫知爲誰所殺。或曰歐陽發仂也﹐或又曰歐陽絲林也。於是嚴磨生乃以歐陽發仂﹑歐陽絲林殺其二子控於官。而葉氏之族則曰「是嚴磨生利其故父所遺之田﹐而自殺之也。」亦控於官﹐訟久不決。光緒四年﹐余親家翁彭雪琴侍郎巡江至饒﹐嚴﹑葉皆具牒訴於行轅﹐發饒州府訊之。六年夏﹐侍郎至江西省垣﹐中丞以下咸迎候於滕王閣。而嚴磨生之妻陳氏﹐又以前事訴﹐前馬者斥之﹐則自投於江。侍郎急命拯之起﹐受其牘﹐言於中丞。而豫章諸大吏久知其事﹐咸疑嚴磨生實殺二子﹐謂二子年幼﹐必無仇殺者﹔若利其有﹐則何以錢米俱在﹖是其繼父殺之無疑也。故當侍郎未至之先﹐已命移其獄至省中治之。而鄱陽令汪君以誠者﹐賢令也﹐初下車﹐嘆曰「境有此獄﹐而卒不得殺人者主名﹐上爲大府憂﹐焉用縣令爲﹖」時案中人證咸羈管縣中﹐汪君密使偵者於諸人一舉一動一語一言﹐隨時伺察。至是年五月﹐民間傳言彭侍郎巡江且至﹐將親臨郡城審斷冤獄﹐而歐陽發仂聞之﹐卽自疑﹐頻向丁役探問消息。是月十六日﹐侍郎至。先是﹐有浮梁沈可發﹐私刻木印﹐僞造執照﹐自稱曾在侍郎營中﹔侍郎提審得實﹐卽以軍法斬之。而歐陽發仂愈懼﹐其夜夢中囈語﹐連稱不好者再。汪君得其狀﹐知殺人者必歐陽發仂矣。乃於密室供城隍神之位而禱焉。夜夢至一處﹐聞屍臭而不見屍﹐有一人以身覆之﹐視之歐陽發仂也。及旦﹐躬率諸囚詣神廟而訊之﹐謂歐陽發仂曰「爾實殺人﹐神已告我矣。」發仂𨿽不卽承﹐而神色大變。越日﹐又訊於城隍廟﹐諸囚皆號哭﹐求神明昭雪﹐歐陽發仂無一言。夜將半﹐則大呼曰「吾不敢欺神明﹐請吐實。」蓋鴛鴦嶺距車門湖尙三十餘里。二十六日之夜﹐二子宿於鴛鴦嶺之社廟中﹐明日前行﹐遇歐陽六毛而問途焉。又前行﹐飯於汪同興布肆。而歐陽發仂見其幼稚可欺﹐欲誘至他處而賣之﹐乃追及之﹐而與之同行﹐且請爲導。導至己家﹐宿之墻外土室中﹐𨿽其家人無知者。二十八日平明﹐復招之偕行﹐行至陳公阪﹐則離車門湖近矣。福來已識之﹐登山而望見其村﹐不肯與歐陽發仂偕。歐陽發仂彊挽之﹐則大罵﹐乃痛毆其頭面﹐又扼其吭而死。福得走且呼﹐曰「殺吾兄矣﹗」蹴以足﹐傷其腎﹐亦殺之。發靑白二布袋﹐見錢與米﹐棄之地不取﹐蓋恐以此爲人所蹤迹也。汪君鞫得實﹐卽馳白侍郎﹐侍郎時在焦山自然庵﹐讀之狂喜。手批其牘﹐有云「數年鬱結﹐爲之頓釋。望空遙拜﹐爲兩冤魂叩謝賢令君。天下多覆盆﹐而有司安得如此盡心歟﹗又不禁感慨系之。」其年侍郎來吳下﹐知余有筆記之作﹐以全案示余﹐乃錄其略如此。

宋大觀中﹐吳興邵宗益剖蚌﹐得羅漢像﹐偏袒右肩﹐矯首左顧﹐衣紋畢具﹝見《天中記》引《藝苑雌黃》﹐余未見原書﹞。又宣和中﹐溧水人兪集於蚌中得觀世音像﹐旁有竹兩枝。菩薩相好端嚴﹐冠衣瓔珞﹐及竹葉枝榦﹐皆細眞珠綴成者﹝見《夷堅乙志》第十三﹞。是蚌中見佛菩薩象﹐記載有之。彭雪琴侍郎於寧波普陀山得蚌殼二﹐皆有佛像。以其一施焦山自然庵﹔攜其一至蘇州﹐余得見之。佛像凡十有二﹐左三﹑右五﹑中四﹐分列三行。其像皆如佛寺所塑彌勒佛然﹐眉目有笑容﹐手有指﹐腹有臍﹐無不酷肖﹐亦一奇迹也。徐花農庶常曰「《金剛經》有一佛﹑二佛﹑三四五佛之語﹐是蚌所孕﹐正可謂之三四五佛矣。」彭雪琴侍郎幼時讀書於衡陽之石鼓書院。有蕭滿者﹐少負才气﹐工爲訟牘﹐然意在扶弱鋤彊﹐非挾鄧思賢之術以牟利者也。中年以後﹐乃大悔之﹐攺而習道家言﹐善敕勒之術﹐且好扶箕。其扶箕也﹐必與侍郎俱。蕭滿止能焚符召仙﹐而運筆於沙盤作字﹐則皆侍郎爲政。其言乃侍郎自以意爲之﹐然往往曲中問者之意﹐侍郎亦不知其所以然也。久之其名頗著﹐有問休咎者﹐有以病求方者﹐幾無虛日。一縣中老吏﹐以其子婦病求方﹐侍郎假箕筆作一詩云「無端惡疾到心頭﹐老米陳茶病卽瘳。持贈與君惟二味﹐會看病起下髙樓。」其人翌日來謝﹐果服老米陳茶而愈。蕭滿愈自信﹐侍郎則以爲偶中也﹐如是者不勝記。時衡陽縣令金君日聲﹐浙人也。其孫甫三齡﹐偶病﹐使醫治之﹐醫授以方而去。如方具湯液以進﹐則其孫正熟睡﹐金君之妻謂其子婦曰「兒睡甚安﹐勿遽進藥。」乃使傭媼置之飯甑之上﹐欲其勿冷也。俄兒醒﹐命取藥﹐姑婦二人共飲兒﹐兒啼不欲飲﹐彊灌之﹐不能盡﹐視碗底濃厚如膏。金君妻咎其子婦曰「我固命汝瀝取淸汁﹐何乃如是﹖」其子婦訝曰「曩已傾竹﹛徙﹜中﹐盡去其滓﹐豈猶未盡邪﹖」然不疑有他也。俄而兒大啼﹐顏色驟變﹐手足揎蹙﹐殆不可堪﹐疑爲藥所誤。呼前醫詰之﹐醫曰「吾藥𨿽不中﹐病何遽至此﹖」取余藥審視﹐驚曰「是鴉片煙膏也﹐不可爲矣﹗」時道光中葉﹐鴉片煙猶未盛行﹐然官署中已多有之。金之庖人素嗜此﹐是日適以鴉片煙膏一碗蒸飯甑上﹐與兒之藥碗大小形制相同﹐媼倉卒誤取之也。金大怒﹐趣召庖人﹐欲予大杖﹐金妻曰「無益也﹐宜爲兒計。」偏召諸醫﹐醫至皆束手。或言蕭﹑彭二君善扶箕﹐能爲人求方﹐乃使使者二人持柬以往。其一人至書院﹐侍郎固在院中﹐使者致命。侍郎私計﹕三歲嬰兒而飲鴉片煙膏一大碗﹐必無幸矣﹐辭不往。使者固請﹐侍郎不獲已﹐乃曰「然則當與蕭滿偕﹐今不知其人焉在。」請與使者共求之。侍郎之意以爲蕭滿未必卽得﹐遷延一二時﹐兒必死﹐卽無事矣。甫出書院大門﹐而遇蕭滿﹐不得不與俱至縣署。至則已設香案﹐陳箕盤﹐而金君者久具公服鵠立以待矣。略述病狀﹐卽請扶箕。蕭滿焚符如常儀﹐金君跪拜甚謹﹐侍郎惶悚無以爲計﹐手扶箕筆﹐不能成一字﹐但頻作旋轉之勢。金君請益苦﹐姑連書「吾至矣」﹐書已﹐仍作旋轉之勢。蕭滿見箕筆與常時異﹐亦自疑懼﹐左右顧望﹐汗出如漿。侍郎愈窘﹐平日常用之藥﹐皆不能記﹐忽胸中驟得蓖麻子三字。思蓖麻子固藥名﹐然非常用之藥﹐不可輕投﹐轉展尋思﹐竟無他品﹐遂書「蓖麻子」三字於盤中。金又請曰「旣蒙賜藥﹐敢問當用幾許﹖」又大書「一兩」二字﹐侍郎亦不能自主也。金乃命人延二客至便坐小憩﹐且具食焉。食未竟﹐金出謝曰「兒飲藥大吐﹐毒盡出﹐今無害矣。仙人之賜也﹐二君之力也。」侍郎與蕭滿皆大喜﹐出以語人。有知醫者曰「蓖麻子固能拔毒﹐然其性烈﹐與巴豆同用之者﹐法不得過三錢。今用一兩﹐殆哉﹗」蓋以毒攻毒﹐少則無濟﹐此殆有鬼神相之也。當此時﹐侍郎年甫弱冠。光緒庚辰歲﹐侍卽年六十有六矣。夜過餘春在堂﹐言此事。余曰「楚語有云﹐民之精爽不攜貳者﹐而又能齊肅衷正﹐則明神降之。侍郎固眞靈位業中人﹐蕭滿亦必生有夙根者也﹐故二人扶箕﹐實能感召神明﹐與江湖術士左道惑眾者不同也。」侍郎因言蕭滿晚年﹐折節爲善﹐有以訟事相商者﹐必宛轉排解之。其人自言前生爲猴精﹐不知何所見﹐然其自睛流轉不定﹐並口鼻輔頰亦然﹐疑其所自來必與人異矣。所謂蕭滿者﹐滿非其名﹐蓋於兄弟行居末﹐故謂之滿﹐楚語然也。相呼旣熟﹐其名與字﹐侍郎轉不能記矣。余按吳江沈曰霖《奧西瑣記》有土字一則云「﹠lt﹔子兌﹠gt﹔﹐音近滿﹐謂最少也。」然則字當作﹠lt﹔子兌﹠gt﹔﹐乃《曾文正公集》有《滿妹碑志》曰「吾父生子女九人﹐妹班在末﹐家人稱之滿妹。」其字亦作滿﹐蓋取盈滿之義。稅乃俗字﹐不足據也。雪琴侍郎又言﹕一日正在書院中作文﹐而蕭滿至﹐大呼曰「速助我﹐不然敗矣﹗」問何事﹐則其時衡陽縣城中有書肆曰集賢者﹐其主婦爲妖所憑﹐延蕭滿施敕勒之術﹐大爲所窘﹐飛一石至﹐幾碎其顱﹐故欲與侍郎俱往扶箕也。侍郎私念扶箕僞耳﹐安足驅妖﹐不欲往。而蕭滿固彊之﹐乃與俱行﹐然實非其志也﹐故行甚遲。路中蕭滿與言「此婦居樓上﹐輒從窗中飛石擊人﹐肆中書籍皆爲所毀﹐其餘什物無完者。一月以來﹐人莫敢往﹐往輒爲所困。」言未已﹐侍郎大怒曰「靑天白日﹐而魑魅橫行如此﹐我必往除之。」奔而往﹐蕭滿自後呼之曰「止止﹐吾尙有言。」問何言﹐曰「兩人偕往﹐气稍壯耳。」侍郎愈怒﹐曰「吾何畏之有﹗」徑叩書肆之門。門啟﹐突入﹐主人問姓名﹐不告﹐曰「來驅妖耳﹗」卽脫帽露頂﹐望樓上而呼曰「妖能飛石擊人﹐何不敲吾頭﹖若不能者﹐吾且登樓﹐赫汝軀﹐拉汝幹。」樓上竟寂然。侍郎連呼不已﹐而蕭滿至﹐見之喜曰「有勝矣﹐速登樓。」乃俱登樓。婦在帳中﹐力持其帳不釋﹐侍郎呼其夫曰「劈之﹗」帳旣啟﹐而婦遽引衾自蒙其頭。蕭滿卽取淸水一甌﹐畫符其中﹐使其夫啟衾而灌之。婦飲符水﹐略不柢梧。蕭滿曰「飲此﹐神識當稍淸矣﹐吾儕且扶箕。」侍郎則假箕筆﹐爲處一方﹐略用丹砂鎭心﹑茯苓安神之品﹐授其夫曰「以此療爾婦。」遂與蕭滿俱出。越日詢之﹐此婦竟愈矣。

光緒七年正月上元夜前後數日﹐揚州燈市頗盛。自教場街鵝頸灣至犁頭街一里有餘﹐髙棚廣幕﹐燈明如畫﹐士女嬉遊﹐充街塞陌。有張綱鎭人王姓者﹐全家入市觀燈﹐俄皆失散﹐惟王翁與其子王大僅存。所失者﹕老婦一人﹐年五十四﹐卽王翁之妻也﹔少婦一人﹐年二十四﹐王大妻也﹔又少婦一人﹐年二十三﹔少女三人﹐長者十七﹐次者十三﹐最小者九歲﹐皆王翁之女﹔又幼子一人﹐才八歲﹐王大之子也。於是王翁父子皆痛哭於路。或曰江湖間有曰灑天花者﹐善用迷藥﹐欲取人子女﹐先以藥灑同來者﹐則對面不能見。然後以藥灑所欲取者﹐卽惘惘隨之去矣。王翁父子曰「是則信矣﹐吾父子彼時皆頭昏目眩﹐幾欲傾跌﹐必迷藥使然也。」王大曰「父請先歸﹐我自營求之﹐不得﹐不歸矣。」擲杯交卜於神﹐請所之﹐神示以東南行。行數日﹐至儀徵﹐於江口見一舟﹐曝衣於竿﹐則其妻之裙也。往求附舟﹐一老翁坐船頭﹐操楚音﹐執不可﹔許以重賂﹐翁欲納之。有少婦在船尾語翁曰「爾不惜死邪﹖我欲畱此身以復仇﹐必不可﹗」聽其言﹐似中州人也。翁卽麾王大去。王大徘徊江岸﹐忽有兵船巡江﹐帆風而至﹐其中有所識陳姓者在焉。卽登舟告以故﹐乃眠桅以待。薄暮﹐見有一人入此舟﹐陳卽招集火伴往捕之。其人一躍入水中﹐舟中惟老翁及少婦。少婦自言黃姓﹐河南偃師人﹐亦其人以術取之者﹐「一家四口皆爲所殺﹐投屍於江﹐獨我在耳。」翁則周姓﹐湖南茶陵人﹐老而行乞於市﹐其人招之至﹐以奴隸畜之。陳問其人姓名﹐婦曰「此安徽舒城人。但知姓李﹐不知其名﹐年三十八歲。習於水﹐勇於泅﹐𨿽入水不死也。」王大問家屬所在﹐果在舟中﹐閉置倉下﹝唐人歐陽詹詩﹕「隔簾微月入中倉。」是古止作倉﹐今作艙﹐俗字也﹞﹐發而出之﹐皆喑不能言。少婦曰「是飲啞藥矣﹐我始來亦然﹐飲水則解。」乃飲以水﹐復能言﹐挈之同歸。兵船中將弁將此船移交儀徵縣﹐縣官命捕李姓者﹐後未知得否。

徽人程姓者﹐啟肆於揚州新城之流芳巷。光緒庚辰臘月二十四日﹐旣祀竈﹐與其徒會飲﹐皆大醉而罷。有李姓者﹐酒後至相識某姓肆中閒話﹐適有人來借錢﹐券書具矣﹐而無任者﹐主人辭焉。李慨然請爲任﹐主人不可﹐李怒﹐始而謾罵﹐繼而擐衣露臂﹐殆將用武﹐環而觀者如堵墻。其旁有候補同知吳君寓﹐吳君之子聞門外大嘩﹐出而觀之。李忽一舉手﹐傷吳輔車﹐四齒折焉。吳君怒﹐命里長監守之﹐質明將送之官。夜半﹐李酒醒﹐大懼﹐以頭觸壁﹐流血被面﹐昏絕於地。眾驚救無及﹐正共﹐忽來一老者﹐曰「毋動﹐我能治之。」取水一盂﹐書符其中﹐楔齒而灌之﹐李竟復蘇﹐血亦頓止。老者曰「十日不風﹐卽無虞矣。」吳君聞之﹐使視其子之斷齒﹐老者曰「齒𨿽斷﹐根猶在﹐可復生也。其童子歟﹐百日復故﹔若丈夫也﹐一年不入房﹐亦如故矣。」吳請治之﹐老者不受謝﹐惟請釋李之罪。吳從其言﹐縱李去。此老者殆精於祝由之術者與﹖

天津有所謂姑娘子者﹐女巫也。鄕間婦女有病﹐輒使治之。巫至﹐炷香於鑪﹐口不知何語﹐遂稱神降其身﹐是謂頂神。所頂之神﹐有曰白老太太者﹐蝟也﹔有曰黃少奶奶者﹐鼠狼也﹔有曰胡姑娘者﹐狐也﹔又有蛇﹑鼠二物。津人合而稱之爲五家之神。紫竹林有李氏婦得寒疾﹐巫語之曰「爾名在冥中﹐已書銅牌﹐越十日﹐當書鐵牌﹐則𨿽神不能爲矣。今幸有十日之期﹐宜速禳之。」病者惟婦言是聽﹐大具牲醴禱焉。一二日間﹐病似小瘥。巫益自多﹐乃授以祕方湯丸雜進﹐其藥率由巫配合﹐所費不貲﹐而服之無驗。病日加劇﹐巫屢變其方以僥幸﹐其或中朝補而夕瀉﹐昨熱而今寒﹐不及十日﹐李氏婦竟死。

湖北樊君希棣﹐字萼樓﹐余於第七卷

中載其死而復蘇事。今又聞萼樓有妾姚氏者﹐素婉孌﹐善事其嫡。平日嘗言「婦人嫁爲人妻﹐則事舅姑如事父母﹐禮也。今我爲人妾﹐不敢侵主婦之職﹐則惟有事主父主母如事父母耳。」以故萼樓夫婦極愛憐之。萼樓仕黔中﹐以寇盜磐互﹐寄其帑於蜀﹐姚亦從焉。俄而病死﹐萼樓在黔﹐未知也。一夕見姚冉冉至戶外﹐欲入又不敢入﹐卽於戶外報地而拜。視其所衣﹐裳鮮明﹝四字本《後漢書。皇后紀》。《釋名》﹕婦人上服曰。今俗呼婦人上服曰褂﹐乃俗字也﹐故借用此語﹞﹐訝曰「汝何得衣此﹖」遂無所見。越數日而家書至﹐姚死矣。其後黔亂粗定﹐家人自蜀還黔﹐萼樓語其妻曰「姚死﹐汝以盛服僉之﹐非禮也。」妻曰「不然。」萼樓笑曰「汝無我誑﹗」因歷言其簪珥裳﹐妻不能隱﹐乃曰「吾痛之甚﹐故稍假之耳﹐君何從知此﹖」萼樓告以所見。一弱女子耳﹐死後一靈不泯﹐竟能自蜀至黔﹐亦可異也。余大兒婦樊之伯父﹐早卒。其伯母痛甚﹐以姑年老﹐懼傷其心﹐不敢哭﹐日夜飲泣。淚盡則繼以血﹐久之血亦盡﹐則有如膏如脂者出眼孔中﹐兩目眵昏﹐幾失明矣。一日﹐有親串家爲扶箕之戲﹐而其伯父降焉﹐言談如平生時。或問之曰「君旣有靈﹐何不歸家﹐與家人一敍乎﹖」箕筆書曰「吾生無罪過﹐死後在冥中微有祿秩﹐不爲冥吏拘束﹐𨿽日日歸家﹐亦無不可。所以不歸者﹐歸亦無益﹐徒使家人悲悼耳。」其伯母聞之﹐使人因其再降而與之言﹐請必歸﹐自誓勿哭。乃訂期焉﹐且曰「哭則吾卽逝矣。」及期﹐設箕盤於密室中﹐伺之果至﹐箕動有聲。其伯母在窗外聞之﹐不覺嗚咽﹐箕筆遂止不動。後屢請不復至﹐其伯母甚悔﹐亦無及矣。

蜀人沈君秋風﹐與大兒婦母家樊氏有連。同治中﹐曾爲貴州布政使﹐有疾﹐使醫治之﹐已愈矣。醫曰「百日不洗足﹐乃可﹐若洗足﹐則無救。」而沈君極喜洗足﹐且其時寢興飲食鹹復其常﹐不以醫言爲信﹐家人力阻之。已將滿百日矣﹐沈欲洗足﹐家人使人招樊君萼樓至﹐與之語﹐自日失至於丙夜﹐乃始辭去﹐以爲夜漏已深﹐必且就寢矣。而沈命覃湯﹐家人交口止之﹐不可﹐竟洗焉﹐其明日遂卒。異哉﹐沈君所患﹐不知何病﹐一洗足遂不救﹐亦可怪矣。醫固知之﹐卒不能從其戒﹐殆亦命歟﹖《南史》言﹕陰子春腳數年一洗﹐每洗則失財敗事。如沈君者﹐竟以洗足喪其生﹐視子春更甚矣。

馬氏婦﹐湖南人。其姑病且死﹐婦泣曰「姑婦二人相依爲命﹐設不可爲諱﹐則新婦煢煢何所依賴﹐形單影只﹐亦就死耳﹗」姑曰「汝勿憂﹐我死且爲鳥﹐仍與汝居。」已而姑死﹐果有鳥止於室中不去﹐時集於其婦之懷﹐乃日以米飼之。至月餘﹐婦泣而祝曰「姑憫我孤苦﹐化鳥以卵翼我﹐甚善﹗然我心則何安焉﹖請姑自便。」祝畢﹐鳥去不復來。余孫婦彭爲我言之﹐馬氏婦其親串也。傅氏女﹐亦湖南人﹐幼從其父宦於中州﹐父甚愛憐之。年十六而嫁﹐已就塗矣﹐父親送之數十里外。將返﹐解所衣半臂授之﹐曰「途中以此禦寒。」及旣嫁﹐夫婦甚相得﹐又柔和善事其舅姑﹐一家無間言。已而其父死﹐舅姑祕不以聞。其夫告之﹐女大慟﹐舅姑爭來慰藉。女曰「蒙舅姑過愛﹐新婦敢不自愛乎﹖」乃止不哭。然不數月﹐竟奄然而死。死後有小婢言「女於密室中縣其父所與半臂﹐向之而拜﹐拜已輒飲泣﹐良久始出。出對舅姑﹐則愉色婉容﹐仍如平常。其在幽間無人之所﹐未嘗不涕淚橫集也。」乃知此女以毀而卒﹐可謂孝矣。童子劉某﹐浙江遂安人。年十四﹐薪采以養母。一日自山中歸﹐且行且歌﹐鄰人奔告曰「虎銜爾母去﹐猶歌邪﹖」童子大驚﹐棄薪而歸﹐荷鐵叉以出走逐虎。及之﹐以叉籍其後。虎怒﹐釋母﹐還噬童子﹐張其口呀呀然。童子扌舂以叉﹐適中其齶﹐虎躍﹐童子亦躍﹐叉益進貫其頤。童子耆叉於地﹐虎口不得翕﹐兩前足在空際不能用力﹐困甚﹔久之復躍﹐帶叉而撲。童子亦僕。起﹐亟負母歸﹐呼鄰人往視﹐虎則死矣。納之官﹐官賜童子錢十萬﹐其母傷不甚重﹐藥之而愈。此事年家子張子厚言之。蓋有毛姓者﹐與劉同裏﹐實親見其事也。《元史。列女。姚氏傳》云﹕虎銜其母﹐姚倉卒往逐之﹐卽以手毆其脇﹐虎乃置之而去﹐與此事相類。彼一女子﹐此一童子﹐鷙虫攫搏﹐不程其勇﹐可以立懦矣。若《宋史》所載童八娜事﹐以身代其大母死﹐則尢可憫也。

丰某﹐海寧人﹐於光緒庚辰歲生一子﹐無右臂﹐人咸異之。張子厚云「昔在衢州﹐見有婦人生子無左臂。」余於第十卷

中載中州某氏女兼孑孓二形。此二人者﹐則一孑而一孓矣。或云孕婦忌見月食﹐若見之﹐則所生之子四體必有缺。許翁﹐歙縣人。余嘗見之於故人汪鏡軒坐上﹐蓋卽汪之妻父也。家故巨富﹐啟質物之肆四十餘所﹐江浙間多有之﹐至翁猶然。翁爲人極願愨﹐其言吶吶然﹐如不出口。而其子弟中﹐則有三四輩以豪侈自喜﹐漿酒藿肉﹐奉養逾王侯。家僮百數十人﹐馬數十匹﹐靑驪彤白﹐無色不具﹐腹鞅背﹐亦與相稱。每出則前後導從﹐炫黃於閭巷間。一日﹐忽郡吏持官文書來﹐太守以其豪橫﹐欲逮問之。乃凶懼﹐上下行賂求免﹐所費無算﹐始寢不問。於是此三四輩者相與謀曰「家鄕不可居矣﹐蓋出遊乎﹖」各具舟車﹐出遊江浙間﹐凡其家設肆之處﹐無遠不至﹐至則日以片紙至肆中﹐取銀錢無厭足。主者或靳之﹐輒怒曰「此故吾家物﹐何預公事﹗」使所善倡家自至肆中恣所取﹐主者大懼﹐皆以書白許翁。許翁自度不能要束其子弟﹐乃曰「今吾悉閉諸肆﹐彼無所取﹐則已矣。」爲書徧告諸肆﹐使同日而閉。已而肆中之客皆大嘩﹐曰「主人所不足者﹐非財也﹐何爲悉罷諸肆﹖主人自爲計則得矣﹐如吾曹何﹖」許翁聞之﹐曰「誠如公等言。」乃命自管事者以下﹐悉有所贈。管事者﹐或與之千金﹐或二千金﹐視肆之大小自是遞降﹐至廝役扈養﹐皆有分也﹐最下亦與錢十萬。方許翁定此議時﹐初未嘗辜較其人數。及此議出﹐主者按籍而計之﹐則四十餘肆中﹐其人幾及二千﹐各如數拜賜而去﹐而許翁之錢罄矣。十數世之積﹐數百萬之貲﹐一朝而盡﹐亦可駭也。余見許翁時﹐其冠猶戴靑金石頂﹐綴羽藍翎。鏡軒語余曰「翁所存惟此矣﹗」

故海寧州知州惲公﹐諱敷﹐字子寬。嘗爲嘉善縣知縣﹐有惠政﹐祀名宦祠﹐至今嘉善人猶傳其軼事。云有錢氏子﹐以應試至縣城﹐館某氏樓下﹐樓有女悅之﹐投書與期。錢故長者﹐恥其事﹐托故辭去。屠者陸某﹐其鄰也﹐拾得錢所棄書﹐如期而往。旣登樓﹐卽滅燈火﹐女不知非錢也。及出﹐爲女父母所覺﹐逐之﹐陸出刃擊殺其父﹐遁去。其家訟錢氏子殺人。公察錢非殺人者﹐問女曰「燈旣滅矣﹐安知爲錢氏子﹖其身亦有瘢痣可辧識乎﹖」女曰「其臀有癅。」驗視無有﹐公乃使人物色於浴堂﹐得陸屠﹐一訊而服。又一事云有民某甲者﹐與季父同居﹐聲相聞也。甲遠歸﹐欲知其婦賢否﹐以所賫金置社廟香鑪中﹐僞爲貧窶焉者而歸﹐婦事之如初。旣臥息﹐乃以實告﹐質明往取﹐金亡矣﹐訟於官。公至其家廉得狀﹐又知其季父故嘗謀鬻其婦﹐非端人﹐必夫婦密語爲季父所竊聞﹐晨往攫取之耳。乃佯曰「此當問之神。」翼日﹐使人舁社廟神至﹐一邑之人皆至縣中觀其異﹐其季父亦在焉。公問神﹐神不答﹐命以大杖敲其頭﹐則有片紙自神耳中出﹐曰「攫金者﹐其季父也。」其季父在旁失色﹐叩頭服罪﹐其事遂白。神耳中書﹐實公僞爲之者。公固循吏﹐而此二事﹐實有發姦扌適伏之智。光緒辛巳春﹐惲氏諸子乞余爲海寧君家傳﹐故得知其事。旣爲作傳﹐又存此於筆記中云。

同治乙丑歲﹐餘二兒在吳下得狂易之疾﹐其婦姚甚憂之﹐夜不成寐。及夜中﹐似夢非夢﹐若有人呼之曰「姑如此戚戚﹐生亦何味﹐不如死矣。」視之﹐則其從兄子也。爾時便覺神思恍惚﹐問曰「何以得死﹖」其兄子曰「莫妙於縊。」將再有所問﹐忽聞其母大聲呼己﹐卽應曰「惟。」有周氏女字仲英者﹐內子姚夫人之姨子也﹐與兒婦同榻﹐睡夢中聞其應聲﹐驚而覺。遽問曰「阿誰喚汝﹖」兒婦時亦頓寤﹐卽告以故﹐兩人皆不敢復睡﹐坐以待旦。旣而聞人言﹐此室中故有縊死鬼云。然兒婦之母𨿽已前卒﹐其兄子則是時實未死﹐殆縊鬼幻爲之歟﹖後余夫婦白天津還﹐兒婦偶及此事﹐余曰「豈獨汝兄子之形聲﹐縊鬼幻爲之。卽汝母有靈﹐不必日在汝側﹐亦神明幻爲之也。汝必尙有後福﹐左右有吉神守護﹐見汝將爲縊鬼所惑﹐故假托汝母一呼﹐以驚覺之耳。」《詩》曰「相在爾室」﹐俗語曰「舉頭三尺﹐卽有神明」﹐此言可信。善人則吉神隨之﹐惡人則凶神隨之。果其立心正大﹐處事和平﹐則隨在有吉神守護﹐𨿽遇殃禍﹐皆化吉祥﹐不然者﹐反是。

徳淸蔡駿甫兆騏﹐余前母蔡夫人族侄孫也。年二十九時﹐病中夢見二吏持文書來﹐召之偕往。至一處﹐似大官牙署﹐導之入謁。旋又導入一室﹐中設公案﹐卽請蔡坐。蔡曰「吾諸生﹐安得坐此﹖豈吾死而爲神歟﹖吾子尙幼﹐家事未了﹐柰何﹗」泫然泣下。二吏曰「君旣不欲﹐宜以文字自陳﹐空言無益。」蔡卽援筆﹐作數百言﹐授吏持去。已而復來﹐曰「爲君モ緩二十年矣﹗」復導之出而寤﹐病亦旋愈。光緒庚辰歲﹐蔡以知縣需次江蘇﹐奉使至鎭江。時丹徒令馮君巳亭﹐亦同縣人也﹐下堂傷足﹐遂言於太守﹐使蔡代行縣事。及歲將盡﹐蔡忽感疾﹐夢中又見前二吏來召。寤而語人曰「吾今年四十九﹐距前夢適滿二十年﹐吾其死乎﹖」或慰之曰「夢不足憑﹐卽使有之﹐前可モ緩﹐今胡不可﹖」蔡乃爲文﹐請再緩二十年﹐且曰「如數盡難延﹐某有四子﹐請各假其五年之壽﹐卽可延二十年矣。」其文蔡自屬稿﹐使幕客潤色之﹐卽焚於丹徒城隍之廟。已而病果有間﹐能飲糜粥﹐自幸不死矣。至正月十二日晡夕﹐忽張目謂侍者曰「噫﹐吾仍不得免乎﹐迎我者至矣﹗」問何所見﹐曰「來者甚眾﹐各執燈籠﹐有山東卽墨縣城隍字。」明日﹐日加午﹐遂卒。蔡自幼有幹才﹐爲鄕裏所重﹐甫得一官而不永年﹐人皆惜之﹐然歿而爲神﹐異夫薪盡而火滅者也。

錢唐江入海之處﹐有小村聚曰翁家步。其地有某甲者﹐偶行於市﹐遇一人以痧藥一丸﹐彊使買之﹐索錢五百。甲拒不受﹐其人嬲之不已﹐且曰「失此不買﹐可復得乎﹖」甲不顧而去。及暮而痧發﹐百治不效。甲自言日間所遇﹐使人徧索之﹐則不知何往矣。犁旦竟死。其所遇﹐必是異人﹐惜其交臂失之也。痧之爲疾﹐夏間恆有之。餘二兒婦爲唐西姚氏女﹐其家以致和堂痧藥二百年來擅名天下。然痧字古今字書皆不載﹐不知當作何字。門下士馮夢香孝廉通知醫理﹐頗讀古書﹐嘗以問之﹐不能言也。余按《集韻》有﹠lt﹔疒穌﹠gt﹔字﹐音蘇﹐疾也。痧字或當作﹠lt﹔穴乙﹠gt﹔﹐痧與﹠lt﹔疒穌﹠gt﹔乃一聲之轉也。《集韻》又有﹠lt﹔疒烏﹠gt﹔字﹐亦云疾也。今世有烏痧之疾﹐或古作﹠lt﹔疒烏﹠gt﹔﹠lt﹔疒穌﹠gt﹔歟﹝《說文》有﹝C071﹞字﹐云腹中急也。《廣韻》音古巧切﹐與絞同音﹐卽今絞腸痧矣﹞﹖

黃土老爺者﹐滿洲人也﹐談者不言其名。同治十一年﹐選授湖南靖州吏目。家故貧之﹐獨行至楚﹐不挈僮僕。旣至﹐納部文於藩司﹐乃徧詣臺司上謁。謁者索錢﹐不與﹐遂不爲通。久之不得之官﹐資用乏絕﹐衣裝俱盡﹐流落市廛間。爲人擔荷黃土﹐日得錢數十﹐以糊其口。一日﹐因所與傭值不足其數﹐與爭。方伯塗公適出而見之﹐駐輿問故﹐其人以告﹐自稱卑職﹝卑職之稱﹐宋人已有之見袁桷《淸容集》﹞。塗公疑其人有心疾﹐置不問﹐麾使去。又久之﹐益困﹐至代行夜者擊柝。有某官者實主夜禁﹐聞其柝聲﹐而不見其人﹐使人呼之﹐則自棚中出。怒曰「汝職行夜﹐乃髙臥歟﹖」將笞之﹐其人疾呼﹕「不可﹐吾乃官也。」某官異其言﹐轉怒爲笑﹐問﹕「汝何官﹖」曰「靖州吏目。」某官大驚﹐而察其聲則北音也﹐乃曰「信乎﹖」曰「信。」「信則明日可於公廨見。」曰「諾。」及明日不至﹐問之曰「吾短布單衣﹐僅至耳﹐可以行夜﹐不可以見長官。」某官曰「此吾之疏也。」以衣假之﹐其人乃至﹐審其家世及官秩次第履歷﹐則眞靖州吏目也﹐遂以見長沙太守。太守言於方伯塗公﹐公曰「然則曩稱卑職者﹐卽此君歟﹖」召而見之﹐曰「君良苦矣。」命吏稽籍﹐今靖州吏目誰也﹐則攝事者瓜期久滿﹐以代者不至﹐未得交割。塗公命吏趣治文書﹐俾靖州吏目之官。已而又謂太守曰「此君良苦﹐宜少飲助之。」乃共醵金得四百兩﹐以資其行。居數日﹐靖州吏目入辭﹐公又見之﹐語曰「吾前命太守以四百金爲贐﹐小助行色。君久歷艱苦﹐宜益刻勵﹐勉爲好官。」其人頓首曰「敢不奉教。然所賜四百金﹐實未敢受﹐已寄之長沙縣庫矣。」公問其意﹐曰「一官𨿽瘠﹐終勝擔荷黃土時。布衣蔬食﹐豈不足自給﹐何用多金﹖謹存縣庫﹐備公家一日之用。」公大嗟嘆﹐曰「君異時必一好官也。」於是其事徧傳﹐三湘間稱爲黃土老爺﹐而其名轉不著。余以都下所刊爵秩全函考之﹐靖州吏目名壽嵩﹐或卽其人歟﹖方伯塗公﹐卽今河南巡撫朗軒中丞﹐餘同年生也。

世傳明夏忠靖公治水至松江﹐斬一蛟﹐以其與蚌爭珠也。後此蚌徙至寶山縣海中。同治初﹐寶山修海塘﹐汪耕余觀察福安預其役。一夕自縣中歸﹐夜將半矣﹐肩輿行塘上﹐見其前紅光燭天﹐熾如霞﹐疑爲失火。輿丁曰「是名蚌獻珠﹐乃珠光﹐非火光也。」導至髙處觀之﹐其光果自海中出。夫自明永樂間至今四百餘年﹐此蚌猶在﹐宜其珠之光徹霄漢也。珠光宜白而赤﹐師古注《司馬相如傳》有所謂南方出火珠者﹐其此之謂歟﹖「

汪耕余觀察﹐安徽懷寧人。其俗不奏廁﹐每就曠野而遺矢焉。耕余自言﹕一日正蹲踞艸間﹐見有蜥蜴逐一蜈蚣過其前。已而相逐益近﹐其間不能以寸﹐蜈蚣忽止不行﹐曲其身如弓﹐蜥蜴亦止不行﹐久之折而回。耕余先擊蜥蜴﹐斃之﹐再視蜈蚣﹐則已死矣﹐曲身如故。異之﹐剖而視焉﹐皮肉無恙﹐然枯漧如臘矣﹐蓋其精液已爲蜥蜴所吸也。蜥蜴之食蜈蚣﹐不食其皮肉﹐而吸其精液﹐亦可異矣。又一日﹐見有蛇方食一蜥蜴﹐自其後足始﹐以次第及其身。俗傳蛇口含蜥蜴頭﹐謂之龍虎合﹐蓋蜥蜴亦名壁虎故也﹐斷而佩之﹐可辟不祥。耕余急歸﹐挾利刃以出﹐俟其吞及頭﹐猛斫之﹐誤中蛇腰﹐斷而爲二。其後半截已死﹐前半截仍活﹐急吐出蜥蜴全身﹐狂竄去。視蜥蜴初無所傷﹐惟皮已糜爛矣。二事𨿽細﹐然非在曠野不能見也。

耕餘言﹕人齒中實有虫。往年嘗病齒﹐或薦皖人王姓者善捉虫﹐召之至。問所需﹐曰「無所需﹐需銀鍼一。」予之﹐其人持向齦齶間掏扌官﹐久之﹐得大虫二﹑小虫六七。大者長三四分﹐小者一二分﹐黑首而白身﹐皆若已死者。其人以紙封裹之﹐使置暖處﹐曰明日啟視。及明日啟視﹐則已活矣﹐徧體毛毿毿然﹐頭有須﹐有鉗﹐尾有長豪﹐腹有六足﹐行走甚疾。耕余以殺虫之藥雜置其中﹐非惟不畏﹐且甚甘之﹐三日不予食﹐乃死。夫人見虫豸﹐輒色變。熟知輔頰間乃有此物歟﹖耕余又言﹕曩權常熟縣時﹐行館甚卑濕。就寢而虫入於耳﹐足聲﹐如蟹爬沙﹔又時聞其鳴﹐如曰﹐厥聲甚長。百計不能去﹐使刀鑷之工鑷而出之﹐則一蟻也。蟻乃得聞其鳴﹐亦奇。

仁和鄕間﹐有細民某甲﹐以發丘摸金爲活。當粵寇之亂﹐渴葬者多﹐甲每夜出﹐操從事﹐必有所獲而歸。其鄕裏患之﹐曰「一旦事發﹐必爲吾曹累。」乃謂其妻曰「若爲盜婦﹐行且從坐﹐死無地矣。」妻大懼﹐問計於眾。眾曰「吾爲若除之﹐有間則以告。」一日甲歸﹐醉臥﹐妻告於眾﹐眾執械咸集。甲驚起奪門而出﹐逾小水二﹐卒爲眾所得﹐聚薪蒸而焚之。明日拾其燼骨﹐買棺斂焉﹐妻仍斬衰哭於旁。有女未嫁而育於夫氏﹐聞父死乃歸﹐以頭撞其母﹐且哭且詈焉。夫甲之所爲﹐誠有可死之罪﹐然其妻乃爲眾人伺間以殺其夫﹐其罪不尢甚乎﹖《相鼠》一篇﹐《白虎通》謂是妻諫夫而作﹐其詩曰「人而無禮﹐胡不遄死﹖」妻之於夫﹐分則三綱﹐情則﹠lt﹔片半﹠gt﹔合﹐豈宜閨房之內出此忿戾之言﹖𨿽古詩說﹐愚未敢信。

陳子愚廣文言﹕有盜夜入巨室﹐登其樓﹐見一幼女﹐可十六七歲﹐於燈下觀書。有小婢垂頭而睡。盜易之﹐探囊發匱﹐恣所取。將去﹐顧女若無睹者﹐異之﹐戲拍其肩﹐女大怒而起﹐曰「安得無禮﹐謂吾刃不利乎﹖爾入吾室﹐去吾篋﹐必有絕人之技。試獻所長﹐或可免爾死﹐不然血吾刃矣。」盜聞大駭﹐乃曰「請觀吾技。」卽向壁間攝衣而上﹐若有階級者﹐及屋笮始卻行而下。女笑曰「技止此耳。」提其足﹐擲間﹐則一足折矣。女舉纖趾蹋壁直上﹐及笮則翩然翻身以背負壁徐徐走下﹐謂盜曰「視爾何如﹖」盜叩頭乞命。女曰「吾不殺汝。」又提而擲之墻外。余按《梁書。羊侃傳》﹐言侃嘗於兗州堯廟蹋壁直上﹐至五尋﹐橫行得七迹。唐張《耳目記》﹐言柴駙馬紹之弟﹐嘗著吉莫靴上磚城﹐直至女墻﹐手無扳引﹐時人號爲壁飛。是此等絕技﹐古固有之。然以弱女子能此﹐則奇矣。子愚鑿鑿言之﹐或當不誣。惜不知其姓氏﹐且亦不詳其爲何時何地人也。乾隆時﹐江南通州來一僧﹐兩耳各穿一孔﹐以小玉環貫其中。往來士大夫家﹐咸呼爲玉環和尙。善談論﹐喜飲酒﹐初無他異﹐後忽失所在。眾追思之﹐玉環無端能貫入肉中﹐是必異僧也。然余疑此或先裂其耳﹐以環納入﹐再用藥敷之﹐滅其瘢痕。如《拾遺記》所載﹐吳王以白獺血雜玉與琥珀屑﹐滅鄧夫人頰上傷痕之類﹐僧家借此惑眾耳。其後通州呂市鎭又來一丐﹐負竹一段﹐手執小鋸﹐逐段鋸之﹐廣三四分。乃以兩段聯貫爲一﹐形如連環﹐賣與小兒爲戲弄之具﹐至晚不知所往。眾傳觀其竹﹐始共嘆異﹐竹無裂痕﹐何能並合﹐殆眞異人矣。

有富家子﹐所娶亦富家﹐裝送甚盛。成婚之夕﹐將就良席﹐婦忽長嘆。子問其故﹐婦曰「吾初許嫁一老儒之子。老儒死﹐其家益貧﹐吾父亦死﹐吾母悔焉﹐背其盟﹐攺適於君。𨿽由母命﹐而追念往事﹐不覺失聲﹐君勿罪也。」子瞿然曰「老儒子今安在﹖」曰「聞流落市井矣。」子遽出﹐謂其父曰「吾家幸富厚﹐何患無婦﹐柰何奪貧子之妻﹗」卽訪求老儒子﹐遇之以歸﹐衣以己之衣﹐掃除別室﹐使成婚禮﹐盡以婦家所裝送者畀之。居數歲﹐父使以太學生應鄕試。子𨿽自幼從師讀書﹐然日以嬉戲爲事﹐所作詩文皆師代爲之﹐父固不知也。及入闈﹐執筆苦思﹐終日不得一字。疲極假寐﹐有老翁搴帷而入﹐推之起﹐曰「吾文已成﹐而捲爲墨瀋所污﹐無用矣﹐知子文尙未就﹐敬以相贈。」子大喜﹐錄之而出﹐以艸稿示師。師曰「佳則佳矣﹐二三場必不相副﹐柰何﹖」及入第二場﹐仍終日無一字。薄暮內逼如廁﹐又遇此翁﹐哀之曰「尙有以贈我乎﹖」翁笑曰「諾。」出之袖中﹐經文五篇皆具。出以語師﹐師默然。至三場﹐又遇翁如前﹐師曰「汝今必中式矣。」榜發果然。師乃告之曰「汝所遇者鬼也﹐天下固無是好人﹔且第一場旣以墨污遭擯斥﹐再入奚爲﹗汝於第二場相遇﹐吾已知其非人﹐不言者恐子畏怖耳。汝不奪貧子之妻﹐固宜有是報﹐此翁必其父也。」眾以爲然﹐乃厚贈貧子。後貧子亦成名﹐兩家往還若姻婭矣。

杭有貧士﹐少時渡江至蕭山﹐爲童子師。歲暮歸休﹐篋中有洋錢三十﹐皆學徒所贈遺也。至江幹﹐有少婦坐地而哭甚哀﹐問之﹐曰「吾夫死﹐爲族人逼迫﹐將赴淸流﹐而腹有遺妊﹐徘徊未忍﹐是以悲耳。」言未已﹐其族眾迹至﹐士卽同往其家﹐責以大義。眾曰「君言誠是﹐但其姑已受人聘錢﹐爲其夫治喪﹐今無以償之﹐勢不可已。」問聘錢如幹﹐則洋錢三十也。士卽以所賫畀之﹐歸家遂無一錢。或曰「君有此髙義﹐當不久落寞。」而士顧困於場屋﹐年五十餘尙逐隊入舉場﹐所坐號捨適居最後﹐逼近﹠lt﹔廣並﹠gt﹔廁﹐臭穢殊甚﹐士亦安之。俄有少年來﹐坐其鄰鋪﹐掩鼻曰「此何可坐﹖」謀去之。士責之曰「吾所坐更後於汝﹐汝乃謀徙他鋪﹐如功令何﹖」少年慚謝﹐遂不徙。已而言談頗相得。及題出﹐少年操筆成文甚疾速﹐而士咿唔良苦﹐少年就視之﹐僅數行耳﹐且蹇澀不成文理。士忸怩曰「本不工文﹐今年老益荒廢矣。」少年曰「吾請爲君成之。」染翰如飛﹐文無加點﹐卽成﹐以授士。士大感愧﹐曰「以年論﹐吾長於子﹔以文論﹐子吾師也。請如王孝逸白首北面矣。」榜發﹐兩人皆中式。士詣少年謝﹐執弟子禮焉。少年曰「吾與君幸有同歲之誼﹐敢辱大禮﹗」正相遜讓﹐而少年之母自屏間窺之﹐使婢問﹕「客某年曾於江幹救一婦人乎﹖」曰「有之。」母遽出拜曰「恩人﹐恩人﹗」蓋少年卽其遺腹子也。「

泰興李東懷﹐以拳勇聞。有僧來訪﹐請與角技﹐東懷懼不敵﹐僞曰「李東懷吾師也﹐今適他出。」僧出名紙曰「以此致意。」乃以一手掀其聽事之柱﹐去礎數寸﹐納名紙其中﹐曰「置此應無遺失。」卽辭去。僧所寓在慶雲寺﹐東懷瞰其亡﹐而往答之﹐出名紙語寺僧曰「爲我多謝阿師﹐然恐遺失。」乃唾紙背﹐竦身直上﹐以名紙黏著殿之正梁﹐略不咼斜。殿屋髙﹐大梁去地幾二十丈﹐僧歸見之﹐不與角而去。蓋一畏其驍勇﹐一畏其し捷也。

劉雨香﹐仁和之小陵村人。其地有範氏者﹐賈於天津﹐使劉主會計﹐晚歲南回﹐家於唐西﹐資產頗饒。及病且死﹐忽有一婦人衣紅衣﹐與一男子踵門而問曰「此劉雨香之家歟﹖」劉氏之人曰「然。」二人徑入﹐遇劉之妾於中庭﹐問曰「劉雨香焉在﹖」妾曰「在房。」二人入房﹐房中人皆見之。劉方臥牀上﹐遽起﹐跪而自投曰「所負債必無不償。」婦人曰「已至今日﹐尙及償歟﹖」劉忽倒於地﹐家人扶之起﹐气已絕矣。婦人與男子皆不見﹐劉氏之人無識之者﹐莫知爲誰也。然負債不償﹐償之以命﹐則固不待問矣。

石門有舟人某甲﹐艤舟水兼。日且暮矣﹐有二人來賃其舟﹐問所之﹐才數里耳。問傭值﹐許以錢七百。甲甚喜﹐卽載二人以行。行里許﹐有一舟迎面來﹐其操舟者鄰比某乙也﹐問曰「汝焉往﹖」甲曰「載此二客如某所。」乙視舟中無人焉﹐來橈去楫﹐一瞬卽過﹐亦未暇問﹐然心疑之。旣至家﹐以語甲之子。子卽以小舟追及之﹐見其父所操果空船也﹐呼父問故。甲視二客皆不見﹐乃悟遇鬼﹐敞罔久之。與子俱歸﹐未一月而甲死。

光緒辛巳春﹐徳淸鄕間有婦祭其夫之墓者。祭畢﹐焚紙錢﹐火著其裙﹐延及其衣﹐不可撲滅﹐俄頃之間竟斃於火﹐僉以爲異。後知其夫乃醫也﹐死後有洋錢數百﹐孤子藐焉始孩。婦不能守﹐嫁有日矣。謀以其賄遷﹐而不以其孤往。祭墓告別﹐遂罹焚如之慘。此鬼可謂有靈矣。

唐燦如﹐溧陽人﹐賈於吾湖﹐遂家焉。一妻一妾﹐年過六十無子﹐望之頗切。將及七十﹐妾始舉一男﹐俄以折閱耗其貲﹐索逋者踵於門﹐乃出至他所避之。妻與妾素不相能﹐至是以家中落﹐益憎其妾﹐謀去之。妾曰「吾已有子矣﹐尙焉往﹖」妻竟鬻之於鄕間。妾將行﹐泣曰「吾此行﹐必不活。」已而果縊死於所鬻之家。其子在家已三歲﹐能言矣﹐一夕忽瞠目曰「阿婆喚我去。」未幾寒熱大作﹐達旦竟死。唐聞而遄歸﹐已無及矣。冒妻悍室﹐斬絕夫嗣﹐𨿽令賣皂莢﹑掃帚﹐猶寬政也。

●卷十四無錫縣蕩口鎭民﹐生得一雁﹐將殺而烹之。有書生見而憫焉﹐買以歸﹐畜之以爲玩。懼其逸去﹐以綫聯其兩翮﹐使不能飛。雁雜處雞鶩間﹐亦頗馴擾﹐惟聞長空雁唳﹐輒昂首而鳴。一日有羣雁過其上﹐此雁大鳴﹐忽有一雁自空而下﹐集於屋檐。兩雁相顧﹐引吭奮翮﹐若相識者﹐一欲招之下﹐一欲引之上。書生悟此兩雁必舊偶也﹐乃斷其綫使飛﹐而此雁垂翅旣久﹐不能奮飛﹐屢飛屢墮﹐竟不得去。屋檐之雁守之終日﹐忽自屋飛下﹐相對哀鳴。越日視之﹐則俱斃矣。書生感其義﹐合而瘞之﹐名曰雁冢。嗟乎﹗禽鳥之微﹐猶不忘其偶若此﹐使人彌增伉儷之重。

揚州城外﹐有農家畜一牛﹐頗肥盾﹐使之耕﹐亦甚得力。一日牧者擊之於樹﹐牛方臥﹐忽有一馬不知所自來﹐亦至樹下﹐與牛對臥。見者初不以爲異。馬忽嗅牛之鼻﹐牛卽躍起﹐自斷其糸豸﹐以角觸馬﹐馬亦起而是牛。於是牧者大呼﹐村民咸集。而其斗益力﹐不可解﹐斗且行﹐將入於城。守者懼﹐闔其門﹐乃卻走。又一二里﹐至角裏莊﹐時隨而觀者甚眾﹐然莫能爲力。其斗已及兩時之久﹐馬倒牛亦倒﹐則皆力竭而斃矣。審視之﹐馬洞胸破腹﹐一目墮於地﹔牛兩肋俱斷﹐腹破而腸出﹐並僵臥血中。殆佛家所謂夙冤者歟﹖嗟乎﹗一種業根﹐𨿽俱墮畜生道中猶不相捨﹐亦可畏矣。

江西省城鼓樓前﹐一大宅久爲狐據﹐無敢居者。其西爲某氏宅﹐則無他也。有何姓者﹐僦其屋以居。一日﹐使婢至後院收所曝之衣﹐久之不至﹐迹之杳然。而其地無門戶通他處﹐且垣墉髙峻﹐非可窬越﹐大異之。訪求數日﹐竟不可得。有傭媼來告曰「頃聞鄰宅有笑語聲﹐此屋久無人居﹐是可異也。」何及集家人往視。啟其門﹐則蓬蒿沒人﹐蛸蕭在戶﹐經堂歷奧﹐大索無獲﹐廢然將反。或曰此行也﹐得罪於仙人矣﹐宜以來意祝告之﹐何乃焚香默禱而還。及夜﹐婢忽自後院出。問連日何在﹐曰「在鄰宅。」問﹕「眾人入內搜索﹐汝匿何所﹖」曰「眾人來時﹐我悉見之﹐而口不能言﹐足不能動﹐但怪眾人何不見我耳。」問﹕「汝在彼數日﹐何所見﹖」曰「其人甚眾﹐有小女子﹐眾皆呼爲姑子﹐其姣無雙﹐最與我狎﹐食我珍羞﹐衣我文綺。其家陳設華美﹐羅屏繡幕﹐屋不呈材。每夜眾女列坐度曲﹐以絲竹和之。或使我歌﹐則姑子輒代謝不能焉。我欲求歸﹐則姑子怒罵曰﹕」婢子﹐此間不樂歟﹖尙何歸﹗『「」然則今日何以得歸﹖「曰﹕」此亦姑子之意﹐謂其家以禮相求﹐不可不使歸也。「問來去何塗之從﹐婢皆不能言﹐惟覺此身飄飄然﹐若有提之而去﹐挈之而來者。何懼狐爲祟﹐次日復盛設牲醴往謝之。後亦無他異。

湖北徐氏女﹐嫁爲邵氏婦。年過三十而孀﹐撫孤子至於成立。而其姑病﹐徐願朝四大名山爲姑延壽。四大名山者﹐蓋世俗所傳如峨嵋﹑五臺之類﹐皆古佛道場也。及姑死﹐旣免喪﹐乃挈其子乘一馬以行﹐歲月旣久﹐經歷頗遠。咸豐季年至於南﹐止大理府賓川州之雞足山。相傳是山爲釋迦大弟子迦葉示寂之所﹐舊有銅佛寺﹐廊碧殿﹐頗極莊嚴﹐至是久圮矣。徐慨然議修復之﹐乃卜吉日﹐庀材鳩工﹐爲經始之計。或尼之曰「爾願則宏矣﹐方今盜賊磐牙﹐人民雕﹠lt﹔支力﹠gt﹔﹐事必無成﹐不如已也。」徐曰「不然﹐天下事有志竟成﹐吾姑爲之﹐不憂無助。」已而遠近聞其事﹐果有施捨者。或以錢﹐或以粟﹐徐悉以供土木之費﹐己無私焉。惡衣菲食﹐益自刻苦﹐人皆敬信之。其所乘之馬﹐聽其遊行山谷﹐逐水艸之便﹐無牧之者。而徐偶有所往﹐則馬輒自至﹐莫知其所以然也。其時大軍雲集﹐糗糧楨幹﹐所在饒衍。諸將士或至寺中﹐徐必爲潔治蔬食﹐將士皆喜﹐各有所施。一二年﹐集資巨萬﹐於是大興工作﹐木工石工日百餘人。婦躬給烹炊﹐執都養之役﹐未及一年而底於成﹐僧俗瞻禮﹐無不贊嘆。時馬星五觀察駟良駐兵其地﹐實親見之﹐年未五十﹐修眉纖趾﹐不失大家風範。其子年二十餘耳。工旣畢﹐婦請於有司﹐求給路引至西藏禮佛。畱之不可﹐仍挈其子騎馬而去。後有人自藏中還﹐言曾遇此婦於塗云。

湖北興國州有楊叟者﹐鄕裏之多田翁也。偶騎馬自城中歸﹐一童子從﹐經行阡陌間﹐彌望皆其田也﹐意頗自得。顧視童子曰「汝視我田多否﹖」童曰「多則多矣﹐翁不聞俗語乎﹖『一場人命三場火﹐三年之後不屬我。』」叟大怒﹐罵曰「畜產﹗」遽下騎﹐蹴以足﹐童厥然而倒﹐視之死矣。童子之父母執以興訟﹐耗其家貲十之六七﹐僅乃得免。後又三遇火災﹐蕩然無立錐地。叟死﹐其子婦傭於樊氏。余大兒婦樊聞其所說如此。孔子曰「滿則覆」﹐信夫﹗

大兒婦樊言﹕有農家曝谷於場﹐一媼守之﹐其孫從焉。有鴉向之而鳴﹐媼曰「鴉鳴不祥﹐與汝歸乎﹖」乃歸﹐未及其門﹐遇娶新婦者彩輿前行﹐一少年衣裳﹠lt﹔黹﹠gt﹔々﹐而尾其後。鄕間俗例﹐凡嫁女必使其兄若弟送之﹐謂之送親阿舅。富者則以輿馬﹐貧者徒步而已﹐故有俗語曰「阿舅阿舅﹐轎後走狗」。其孫見此少年﹐卽戲誦此二語。少年怒﹐舉肱一揮﹐其孫僕地﹐觸石裂腦﹐逾時而斃。媼家執此少年訟之官﹐實系誤殺﹐不能擬抵﹐而其孫竟以非命死。《禽經》云白ㄕ烏不祥﹐其信然乎﹖然使聞之而不歸﹐則不與娶新婦者相值﹐卽不致以戲言見殺。避禍而適以得禍﹐天下事往往有類此者。

漢口鎭民陳某﹐啟肆賣幹肉。有黃犬入其肆覓食﹐陳適割肉﹐隨手以刀斫之﹐中要害立死﹐曳而棄之溝。數年後﹐陳見一老翁坐其門外﹐疑來買肉﹐問所需。翁曰「吾非買肉﹐來尋汝耳。」問尋我何爲﹕「汝棄我溝中三年矣﹐今幸得出﹐能忘汝乎﹖」言已卽不見。陳問肆中之人﹐則皆未見有此翁﹐但見一狗向陳崖崖耳。陳還入內﹐俄身熱頭痛﹐昏不知人。忽大言曰「我江寧城外黃土坡人﹐姓周。因生前有罪﹐死後罰爲狗﹐爲汝所殺﹐棄我溝中﹐困不得出。今因人浚溝﹐我乃得出。訴於冥王﹐王謂汝誤殺我﹐例不抵償。我再三陳說冤苦﹐冥王惻然﹐命二役與我偕來﹐不索汝命﹐但須將此事廣爲傳播﹐俾人知物命不可任意戕害。則以我一命﹐保全多命﹐我可銷除宿孽﹐再得人身。汝非惟免罪﹐且可得福。」妻子惶懼﹐請俟陳病愈﹐從其所言﹐陳病旋愈。有人從漢口來﹐親聞陳說如此也。江都黃輝山畜一犬﹐甚愛之﹐禁不使出戶。犬固牝也﹐方春求牡之時﹐郁不得逞﹐遂。黃之子方食﹐而犬至﹐不知其已病也。投以食﹐不食﹐遽前嚙黃子之手﹐家人奔救﹐乃去。視所嚙處﹐流血如墨﹐叫號月餘﹐竟莫能救而死。是亦畜犬者所不可不知也。

天津任家胡同有沈姓者﹐年七十餘矣﹐長蘆鹽運司之吏也。家貲頗饒﹐所居屋亦華美﹐庭有古樹一株﹐百年外物也。沈欲於庭中築一墻﹐以界內外﹐而樹適當其處﹐謀伐之。夜夢古衣冠人﹐自言爲樹神﹐戒勿伐。沈以爲妖夢﹐不之信﹐竟縱尋斧焉。有赤汁流出如血﹐家人咸懼﹐或勸阻之﹐而沈意不可回。旣伐樹﹐甫五日﹐而火作﹐不知其所自起。其夜天無微風﹐而火勢猛烈﹐竟不可救。沈從夢中驚覺﹐奪門而出。又念有文書在臥室中﹐復入取之﹐遂逮乎火而死。死者凡四人﹐不延及他屋。明日人往視之﹐見其大門無恙﹐四面墻垣初不傾頹﹐而其中悉成瓦礫場﹐亦可異也。

彭雪琴侍郎微時曾館於麻總兵家。麻乃廣東人﹐實回紇人之編置內地者也。其母年八十外﹐忽得奇疾﹐疾作時輒失所在﹐家人徧索之不得﹐往往得之屋上。或數歲一發﹐或一歲數發﹐侍郎館其家時﹐嘗親見之。其母髙坐屋山﹐笑語諸人曰「來來﹐此間甚樂﹗」家人百計招之﹐不肯下﹐其子梯而上﹐始從之下。然其下也﹐必其子扶掖之﹐ΝΜ而行﹐屋瓦皆碎﹐不知其何以上也。旣下而問之﹐亦不能自言矣。其母年至九十五六乃終﹐亦無他異。

陳東之孝廉潮﹐泰興人。蕭山湯文端公視學江蘇時﹐取入縣學。道光十一年應順天鄕試﹐中式舉人。先後客京師十年﹐精於小學﹑韻學﹑算學﹐同時魏默深﹑包愼伯諸君皆推重之。以乙未歲卒於京師﹐年止三十有四。卒之前一日﹐文端往視之。時已薄暮﹐見有二小兒﹐一衣紅﹐一衣綠﹐入其所居室﹐遂不見。文端出語人曰「此子必不起矣。」其家西鄰有秦叟者﹐每日雞鳴必起﹐無間寒暑。當孝廉之將生也﹐秦叟蚤起﹐見有火球大如碗﹐墜於陳氏之竹園﹐次日孝廉生。至是﹐又見有火球自竹園出而北去﹐隱隱有聲。及凶問至。則秦叟見火球之日﹐卽李廉死之前二日也。其子子愚廣文謂爲余述如此。

子愚廣文又言﹕其長子繩祖﹐弱冠未娶﹐以同治五年失足水死。所聘爲同縣朱氏女﹐聞訃絕食而死。廣文適居母憂﹐未遑迎其喪﹐朱氏厝之於先塋之側。已而廣文具舟往迎之。舟泊河幹﹐距其塋可二三百步。廣文先設祭於柩前﹐並爲文焚之﹐告以迎歸合葬。旋風倏起﹐吹其灰直入舟中﹐見者無不驚異。逾二年﹐其次子光祖舉一子﹐卽以爲之後。子生之前一日﹐廣文妻夢一少女向之而笑﹐不發一言。及覺﹐而面貌衣裙了了在目﹐但不識耳。偶言於朱氏﹐則朱女之貌一如所夢﹐其衣裙亦與臨終時所著悉合也。

王子閒者﹐江西藩司署中老賓客也。自中年後卽多病﹐夜不能睡﹐晝不能食﹐每日晨起必飲藥一大碗。凡補益之品﹐無一不具﹐飲此則治事如常人﹐一日勿藥﹐卽病不能興矣。有熊君謂之曰「人生寢食爲最要之事﹔不寢不食﹐全恃藥力扶持﹐而能長生久視者﹐未之聞也。今授子一法﹐每日不論早晚﹐但得閒暇﹐則閉目靜坐﹐收束此心﹐使一念不起。如是或四五次﹐或一二次﹐每一次以盡一炷香爲度。行之旣久﹐必有效驗。」王從其說。一月後偶子夜分如法靜坐﹐忽不自知﹐竟得一﹝B14L﹞安睡﹝B14L﹞﹐呼骨切﹐音如忽﹐見《廣韻》十一沒﹐云睡一覺也﹞。寤而覺有饑意﹐時在人定之後﹐無所得食。探小中﹐略有餅餌之屬﹐卽取食之。食已復睡﹐至明日日加辰始覺。覺則大饑﹐亟索湯餅﹐食之盡數器。食飽捫腹﹐語其人曰「寢食之樂﹐一至於斯。久矣﹐余之不知此樂也﹗」許星臺廉訪時官江西﹐親見其人﹐及來江蘇﹐爲餘言之。廉訪亦力行此法﹐自言「從前爲太守﹑爲觀察時﹐公事無多﹐日必靜坐數次。今官廉訪﹐則不能矣﹐然亦必以盡一炷香爲度﹐無一日間斷。𨿽或賓朋髙會﹐聲伎雜陳﹐稍一僉攝﹐卽如不聞不見者然。」余嘆曰「香山詩云﹕」學調气後衰中健﹐不動心來鬧處閒。『君之謂矣。「廉訪因余有肝胃之疾﹐力勸行此。余舊有枕上三字訣﹐刻《兪樓雜纂》中﹐亦非不明此理者。而心形交役﹐未能坐忘﹐正如東坡先生作《龍虎鉛汞說》寄子由﹐而自知易流之性﹐不能終蹈此言也。因記王子閒事拉雜書此﹐殊自愧矣。

蘇州臨頓路民某甲﹐以織爲業。有某乙﹐從之學藝﹐三年矣。甲愛其勤謹﹐欲以女妻之﹐謀之妻﹐亦以爲可。妻私問之女﹐女意不欲﹐乃寢前議﹐乙心憾焉。光緒辛巳歲立夏之日﹐例停工作﹐甲夫婦並他出﹐獨女在室中。乙挾利刃入室﹐謂女曰「汝父母皆欲以汝妻我。汝顧不欲﹐何也﹖今日我事刂刃汝腹中矣。」卽以刃連擊之﹐傷乳及脇。乙知女且死﹐引刃自斷其喉﹐立斃。女逾日始絕。是殆有宿冤者與﹖

大庾戴可亭相國罷相家居﹐喜與門下諸客講修煉之術。蕭山湯文端公未第時﹐館其家﹐亦預焉。一夕相國招諸客坐暗室中﹐不設燈燭﹐皆閉目靜坐。坐至夜分﹐相國頭上忽發大光明﹐其大如盤﹐其明如鏡﹐視其中隱隱若有物者﹐但不可辧耳。文端亦然。其餘諸客各有光﹐而小僅如豆﹐且搖曳不定。次日﹐相國語諸客曰「吾儕根柢厚薄﹐功候淺深﹐俱見於此。」相國年至九十六而終。許信臣前輩視學江西﹐猶及見之﹐時年已九十外﹐不甚有言﹐而見人輒笑﹐終日無戚容。信臣前輩曰「此老視天下之人﹐天下之事﹐天下之物﹐無一不可喜者。」其所養眞不可及也。

蕭山湯文端公官京師時﹐居東單牌樓。其屋相傳爲乾隆時大學士和坤舊第﹐素稱凶宅。及文端居之﹐了無怪異﹐惟後有屋七間﹐頗宏廠﹐不居人。屋中藏庋書籍﹐庭下雜蒔花本﹐最西一室爲奉佛之所。文端每日晨起﹐必至此室禮佛﹐從者皆止於庭不入。文端至戶外﹐輒見一叟先在室中膜拜﹐拜已不見﹐文端乃入拜﹐日以爲常。心知其爲狐也﹐以其不爲人害﹐亦姑聽之。及文端薨逝之年﹐此叟遂出至聽事。客至﹐見其蒼顏皓首﹐倚隱囊而坐﹐疑爲文端也﹐將趨問起居﹐倏已滅迹﹐乃共駭異。文端薨﹐妖異大作﹐棹椅之類無故自動。或數人方共啜茗。茗碗忽飛至他處。湯氏惡之﹐不復居此屋。余聞之文端之孫伯述司馬云。

蕭山縣東門外有土地廟﹐其地蓋近海矣。廟後有大池﹐方一里。同治辛未夏﹐大雷雨﹐有一黑龍降於池﹐其身大於連抱之樹﹐其屋在池中﹐而其首猶在天半﹐雲气護之﹐不可見﹐不知其長幾許也。一時喧傳神龍取水﹐冒雨往觀者甚眾﹐然皆不敢逼視。但見其背上有水﹐分兩路﹐一從下而上﹐其水曰﹔一從上而下﹐其水黑。有知者曰「龍頭上有分水珠﹐凡取人間之水至珠所在﹐淸濁自分﹐淸水上行﹐化爲雨澤﹔濁水下行﹐仍回元處。故其從上而下者﹐皆泥滓也。」歷一時之久﹐雨勢稍衰﹐龍乃騰空而去。

湖北興國州某生﹐入頗長厚。有小婢曰二兒﹐亦善遇之。偶使二兒灑掃庭除﹐怒其糞除不盡﹐蹴以足﹐誤中要害﹐立斃﹐大悔﹐厚僉之。是歲應鄕試﹐入闈﹐坐號捨中﹐每舐筆和墨﹐輒有二指見於前﹐而不見其人。晝夜皆然。爲其所嬲﹐竟不得成一字﹐乃悟曰「以二指示我﹐必二兒也。」因納還試卷﹐俟門辟而出﹐爲二兒大作佛事﹐至次科復入闈﹐遂無所睹。

浙人有蔡姓者﹐居京師。其子甫及髫齔﹐卽豫蓄一幼女﹐待其長以爲子婦。無何此女死﹐又爲其子聘方氏女﹐不以前事告。及成昏之日﹐於房戶之外設几案﹐焚香燭﹐使新婦向之而拜。方氏之送者曰「是於俗例﹐謂之拜房﹐繼室則然﹐元配則否。」執不可﹐乃撤去之。俄風起燭滅﹐新婦僕地﹐若有扼其吭者﹐聲喀喀然﹐咸共駭異。乃告以前事﹐書此女姓氏爲位祭之﹐扶新婦起拜如儀﹐遂得無恙。

湖北咸寧縣有餘氏子﹐幼聘賀氏女﹐女未嫁而死。余氏議迎其柩以歸﹐而女之父不可﹐曰「嫁殤遷葬﹐非禮也。」自卜地以葬其女。及余氏子別妻婦﹐楚俗娶婦﹐婿必親迎。余氏子迎婦還﹐道經賀女之墓﹐有旋風起墓門﹐初不爲意。旣至家成禮﹐而余氏子性情頓異﹐數日後暴無人理。尢虐遇厥妻﹐輒使長跪堂前﹐鞭之﹐罵詈之﹐幾無虛日。舅姑好語之曰「吾子因病﹐失其常性﹐苦我新婦﹐良所不忍。然拂其意﹐病且滋甚﹐幸哀憐吾兩老﹐勿辭勞辱。」新婦頗婉娩聽從﹐而余氏子之病日久不已。舅姑究其病之所由起。知有墓門旋風之異﹐乃爲賀氏女設栗主奉祀之。賀父又親詣其女墓﹐責其無禮﹐然皆無驗。歷十餘年﹐所娶婦死﹐余氏子之病始瘳。余氏與樊氏有連﹐往歲餘大兒婦樊歸寧﹐曾一見之﹐已如常矣。未幾續娶﹐而病又作﹐今未知何如也。

咸寧樊氏女﹐余大兒婦之族姑也。旣嫁之後﹐忽得狂易之疾﹐久而不愈。樊氏迎之歸﹐使巫者治之﹐女病良已。乃爲制新衣﹐內外悉易之﹐以輿送還夫家﹐幕以魚网﹐使舁者疾趨以行。舊時衣物﹐槪不將去﹐自是女果平復如常。越數歲﹐母偶檢視女所存畱衣笥﹐見有新衣數襲﹐嘆曰「如此好衣﹐不著可惜。閱時久矣﹐固當無害。」乃親送至女所。女攬衣未及著﹐忽呵呵大笑曰「數載尋汝不見﹐今在此邪﹖」言已﹐復發舊疾﹐惝攵惘彌甚﹐百治不瘳﹐竟以狂死。鄂俗以人自經死者﹐爲喫油面﹐油百者﹐以水和麥末爲長條﹐必稍著油乃成﹐故曰油面。江浙間曰索面﹐古人則謂之索﹠lt﹔麥並﹠gt﹔。《玉篇》麥部﹐﹠lt﹔麥並﹠gt﹔﹐博領切﹔索﹠lt﹔麥並﹠gt﹔也。《南齊書。何戢傳》稱「上好水引﹠lt﹔麥並﹠gt﹔」﹐卽此物也。咸寧有章姓者﹐營造屋宇﹐而遇工匠頗刻﹐工匠銜之。偶食油面﹐卽以所餘埋之於戶限下。無何章妻縊死﹐章亦時時引帶語人曰「我宜於何處縊歟﹖」家人患之。有善相宅者﹐周觀其室曰「戶限下必有異。」扌日之得油面﹐扌官而棄之﹐乃已。

營建室宇﹐尢重上梁。溫子升閶闔門上梁文曰「良辰是簡﹐穆卜無違。」是古人亦甚重乎此矣。咸寧劉氏新成一屋﹐居之昔輒患咯血之疾。有相宅者曰「梁上得無有異乎﹖」梯而視之﹐則有一赤虫﹐蠕蠕動﹐長可數寸﹐而細僅如發。粘著於木﹐竟不可去。乃易其梁﹐而咯血者皆愈。後知木工於上梁之日﹐偶傷其手﹐備濡縷入木中﹐遂成此異﹐初非有意爲厭術也。

徽人程姓者﹐以貲雄其鄕﹐累世矣。生一子﹐少而癡﹝1234﹞﹐及長混混無所知。其家以二僕守之﹐饑飽寒燠﹐悉二僕爲之節度﹐或不受教﹐則痛笞之﹐乃帖然服。其術若馭牛馬﹐然遠近皆知之﹐無與論昏者。程氏故有質劑之肆在無錫﹐有汪氏者世爲之主會計。汪有女與程子年相若也。汪叟乃慨然曰「吾家自祖父以來皆主程氏。今程翁有子﹐無女之者﹐吾何惜一弱女子﹐不以酬其數世之恩誼乎﹗」使人達其意於程。程初辭焉﹐汪固以請﹐程重違其意﹐乃聘爲子婦。及成婚﹐雁之儀﹐牢羞之費﹐頗極暉備。靑廬旣啟﹐將行交拜之禮﹐而程氏子蹩薛蹁躚﹐竟不成拜。已而入室﹐顧視室中羅屏繡幕﹐非平昔所寢處﹐則大驚﹐叫囂東西﹐隳突南北﹐無能近之者。不得已﹐仍命二僕推挽以去﹐女自此獨處終身矣。舅姑語之曰「吾子非人類也﹐苦我新婦﹐幸善自愛。」次日﹐卽割家貲巨萬與之。逾年﹐以兄弟之子一人爲之嗣。而女甚賢達﹐上事舅姑﹐下撫嗣子﹐旁遇娣姒﹐皆無間言。舅姑益善之﹐因爲子納貲得官﹐女遂受四品之服﹐與夫異室而處者三十年﹐𨿽爲命婦﹐仍處子也。程氏子先卒﹐女又十數年乃卒。晚歲年齒旣髙﹐行輩又長﹐家中事悉稟命焉。女善料事﹐並能知人﹐事無巨細﹐經女處分﹐悉中隙。程氏子𨿽迷惘終身﹐然儀狀端整﹐肥白如瓠﹐中年以後須髯甚美﹐望之若叢祠中所塑神像者然。且自程氏子之生也﹐其家日益饒衍﹐候時轉物﹐無不得利。程氏子死﹐稍稍衰矣。然則此夫此婦其亦有自來與﹖余少時館於休寧汪氏﹐汪與程有連﹐故得聞其詳。餘詩集中有《女蘿行》一篇﹐爲汪女賦也。蕭山沈茂才祖煒言﹕其友李某館於髙氏﹐主人髙叟﹐博覽士也。一日有鄰人於山上掘得一物﹐似鴨而無毛﹐通體純黑﹐兩目皆閉﹐以示李。李不識﹐髙曰「此蛟也﹐幸兩目未開﹐故不爲患。烹而食之﹐亦一異味。然其身上不可著一滴水。得水卽能變化﹐平地生波﹐廬舍爲墟矣。」乃攜至爨室﹐燒釜使紅﹐投此物於中而蓋之。釜中鬻然﹐黑水溢出﹐可四五石﹐水盡啟蓋﹐則已熟矣。色白如凝脂﹐取出薄切之﹐湛諸美酒﹐調以醯醢﹐與李共食﹐味甚鮮腴﹐食品之美﹐殆未有過之者。余按蛟龍醢﹐自古有之﹐則蛟固可食者。然郭璞注《山海經》云﹐蛟似蛇﹐四足。王逸注《楚辭》云﹐龍無角曰蛟。《北夢瑣言》說蛟之形狀云如蛇﹐又雲如水蛭﹐皆與鴨不類。此物似鴨﹐殆非蛟也。

蕭山縣有地名臨浦﹐其山多毒蛇。或言江西眞人府法官能捕之﹐乃共醵錢請一法官至。適蕭山令黃君以事至其地﹐見之﹐因與偕往觀焉。法官周行山岡﹐拔劍向空中指畫﹐口誦咒語。又以楊枝湛水﹐徧灑之。乃至山下平地﹐以劍畫地爲三大圈﹐其圈皆徑三四丈﹐自仗劍立第三圈後﹐使黃立己後﹐戒之曰「有所見﹐忽畏也。」頃之眾小蛇蜿蜒而至﹐甫至第一圈卽斃﹐其後蛇來益多﹐亦益以大﹐或入圈未半而斃﹐或入圈而斃﹐或出第一圈及第二圈而斃。旋又有三蛇﹐大如屋柱﹐入第二圈亦斃。俄狂風大作﹐山上大樹皆扒﹐有一蛇長十餘丈﹐粗若五斗米囊﹐徧體金鱗﹐口巽靑煙﹐連度二圈﹐不少﹠lt﹔走﹠gt﹔﹝1234﹞﹐昂頭直犯第三圈﹐黃大怖﹐遽跳去﹐法官不爲動。蛇入圈者半﹐忽捲不行﹐則已死矣。法官顧黃笑曰「固戒君勿畏﹐何怯也﹖」此事亦沈生祖煒說。余按《夷堅甲志》載方城民王三捕毒蟒﹐畫地爲三溝﹐語人曰「若是常蛇﹐越一溝卽死﹐極不過二。如能歷三溝﹐則我反爲所噬矣。」旣而蛇徑前﹐無所畏﹐欲就王。王亟脫褲中裂之。蛇分爲兩死﹐事與此相類。然則蛇或竟逾第三圈﹐法官亦必有法以制之也。沈生祖煒又言﹕有人曾見一蛇﹐其形正方﹐修廣各七八寸﹐如薄版一片。詢之土人﹐云「此名花版蛇﹐蛇中罕見者﹐其毒尢烈。」余按錢唐趙恕軒學敏著《本艸綱目拾遺》﹐言杭郡山中有蛇﹐名方勝版﹐以其徧體花紋如錦﹐中方勝而形匾如版﹐故名﹐豈卽此物與﹖沈又言﹕有人於海濱捕得一物﹐形如鱉而無裙。其大如席﹐背上有甲﹐背下無甲﹐在水中力甚大﹐登陸則不能動﹐眾莫之識。或云此是玳瑁﹐然考《桂海虞衡志》﹐言玳瑁形似龜鱉﹐背甲十三片﹐黑白斑文相錯。其邊裙闌闕﹐嚙如鋸齒﹐無足而有四鬣﹐以四鬣掉水而行。此物無裙﹐且不知有足與否﹐又不言其背有斑文﹐未必其爲玳瑁也。

河南府多叢祠﹐主之者皆婦女也﹐呼曰師婆。然率爲訁也謾之言﹐以欺罔婦豎耳。獨一師婆所奉之神﹐頗著靈異﹐有求者踵於門﹐輒如其所禱。以牲醴來祭者無虛日﹐師婆大獲利益。余大兒婦樊在其父河南太守署日﹐聞婢媼輩言其事﹐不可勝紀。偶有一宦家婦﹐以子病禱於神﹐子病果愈﹐將親往謝焉。師婆固辭曰「神所居隘狹﹐不足辱夫人玉趾﹐請命臧獲執其禮。」婦不可﹐盛服而往﹐甫一展拜﹐有鱉蹣跚從案下出﹐自此靈響寂然。餘二兒婦姚曰「此婦必正人﹐故邪神畏之。」余曰是也。

大兒婦又言﹐河南府有一處出大蛺蝶﹐其大如盤。嘗有人以二蝶饋百里外一親故﹐其家受而畜之園圃中。一蝶旋斃﹐一蝶逸出﹐飛翔郊野。有師婆捕以歸﹐詭言得神蝶﹐大著靈異﹐香火日盛。如是月餘﹐畜蝶者之家有一小兒偶過而見之﹐曰「吾家所失蝶﹐乃在此邪﹖」自後祈禱不復有驗。此則鮑君石賢士之故事﹐自昔有之矣。

惲次山中丞爲常徳守時﹐有記室之友郭君﹐湘潭諸生也。頗有詞藻﹐人亦長厚﹐賓主極相得。居數月﹐忽語中丞之族子曰「吾將去矣﹐太守失禮於我﹐我亦失禮於太守﹐豈可久居此哉﹗」族子力白其不然﹐且曰「君固長者﹐勿爲浮言所惑。」翌日﹐又謂族子曰「今眞不可畱矣﹗太守治我獄﹐不少寬我﹐行將斫我頭﹐柰何﹖」族子駭其語﹐聞於中丞﹐疑其有心疾。使醫治之﹐醫曰「六脈皆亂﹐是不可爲﹐亟送之反。」中丞乃親往視疾﹐先窺於牖﹐則見其人在室中﹐若與人搏擊﹐又若與人揖讓﹐狀其傖囊。乃入而問曰「先生之疾有間乎﹖」曰「無恙也。」「聞有歸志﹐信乎﹖」曰「否﹐否。」其應對猶不失常度。中丞惘然不能測﹐姑爲具舟。有周君者﹐中丞所聘爲其子師者也﹐與郭所居相近。中夜﹐郭忽突入周室﹐跪其牀下。周驚起問故﹐郭則泣曰「已矣﹐太守執法﹐必斫我頭﹐此前生事﹐死固非枉。然我有老母在﹐君居賓師之位﹐能爲我言於太守﹐求一綫生路乎﹖」周力挽不起﹐乃紿之曰「質明必言於太守﹐君且去。」推之出﹐闔其戶﹐郭竟跪於戶外達旦。及明日﹐舟已具﹐而雨甚﹐不能成行。郭危坐枕上不動﹐人往視之﹐曰「我今日死矣。」食之﹐不食﹔彊之食﹐乃盡飯二大碗﹐夕食亦然。食已﹐復坐枕上﹐問何故坐此﹐曰「待死耳。」是夜﹐中丞使健僕四人守之。四人者﹐皆坐旁室中。丙夜﹐忽聞郭室拗閶有聲﹐走視﹐則失郭所在矣。其庭中故有門﹐出門卽一大園圃﹐花木陰森﹐山石蒼突﹐且有大池二。眾人入園﹐見有人隱約在前﹐僉曰是矣。尾之﹐則入於廁﹐疑其奏廁也。入廁﹐無所見﹐始悟所見爲鬼。乃大索園中﹐杳無蹤迹。有行夜者曰「園東北隅有一土垣﹐垣下有一井﹐其地人所罕至﹐無乃在此乎﹖」如言求之﹐果得其二履於井邊﹐又一褲在井之上。使人鉤撈井中﹐而得其屍﹐徧體靑紫﹐有若足蹋者﹐有若手掐者﹐厥狀甚慘。檢視其幾席間﹐則前日醫所處方猶在﹐方中有女貞子﹐郭書其旁曰「女本貞也﹐而使之不貞﹐其罪可勝誅乎﹖」其所親某君見之﹐嘆曰「此其前生之孽也。」因言郭於二十歲前得病且死﹐病中自述之語甚怪﹐且有一詩。彼時不死者﹐殆郭氏祖父尙有餘澤﹐故稽緩數年﹐待其有子也。郭之子尙在孩提﹐未能成立﹐且學使者賞其文藝﹐將以充咸豐辛酉拔貢生﹐而冤業牽纏﹐竟死非命﹐亦可傷矣。觀其書藥方數語﹐知其前生必於溫柔鄕中失足者也。沈仲復廉訪言﹕其贈公宦遊七閩時﹐繼母馬太夫人歿﹐時其所寓屋甚隘狹﹐才三間耳。東爲臥房﹐房中安紗窗六扇﹐分前後爲二﹐卽於其前爲馬太夫人位﹐西向以布幕蔽之。贈公手書一聯﹐懸幕上﹐每啟幕﹐則聯軸觸窗欞﹐郭弄有聲。又地苦卑濕﹐藉之以席﹐履其上﹐蘇蘇然。南牖有幾有橙﹝《文韻》四十八嶝有橙字﹐都鄧切。幾橙﹐卽今俗書凳字﹞﹐橙以藤爲之﹐坐起朋軋作響﹐乃其常也。仲復時方十一二﹐與贈公同榻而臥﹐卽在其後間。太夫人撫仲復愛逾所生﹐故仲復思慕綦切。一夕睡至夜半﹐聞聯軸觸欞﹐如啟幕然﹐又聞行席上聲﹐坐橙上聲﹐仲復泣曰「豈母之靈乎﹖何不一撫視我﹗」語未已﹐聞橙上又有聲﹐如人坐而起者﹐俄而窗啟﹐俄而帳啟﹐則眞見太夫人立於牀前﹐語仲復曰「汝思我﹐我豈不念汝﹖但大命有限﹐不可柰何﹗汝好讀書﹐他日必成名﹐鼎甲可望﹐官位亦不小﹐勉之﹗勉之﹗」仲復哭失聲﹐則一無所見矣。贈公驚而寤﹐問得其故。贈公素不僅鬼神事﹐曰「汝思慕之忱﹐結成此象﹐非眞爾母之靈也。」後仲復於咸豐丙辰應殿試﹐讀卷大臣先進前十本﹐以仲復所對策每事皆引上諭爲證﹐嘉其畱心時事﹐初擬第二﹐又擬第三。後爲吾師黃縣相國攺第七﹐遂爲二甲四名。所謂鼎甲可望者﹐不虛矣。旋以翰林起家﹐官四川臬司﹐引疾家居。官位未可量﹐太夫人所言皆驗。

仲復廉訪有弟名燾﹐字叔和﹐官順義縣令霸州牧。丁所生母憂﹐去官。服闋以候缺﹐久居京師。喜爲詩﹐又善飲酒﹐酒朋詩友﹐坐上恆滿。臨終前數日﹐猶與客飲酒賦詩﹐甚樂也。次日﹐忽語客曰「行與諸君永別矣。」客驚問故﹐曰「吾昨夢順義縣城隍之神言﹕」將受代﹐代之者﹐卽君也。『我意不欲。神曰「君久當爲神﹐徒以有老母﹐故稍緩之耳。老母終﹐豈得不赴﹖』吾曰﹕」我尙無子。『神曰「有子無子細事耳﹐何足論﹗』其言如是﹐故知不免也。」客以妖夢解之﹐然自此日以委頓﹐至卒之日﹐沐浴剃髮﹐易衣而臥。問曰「已齊集未﹖」俄又曰「旣齊集矣﹐我卽去。」言已﹐遂瞑目而逝。後數年﹐直隸大無﹐朝廷發金振之﹐順天府所屬一縣令乾沒入己﹐事發﹐畏罪仰藥死。時有某君亦縣令之候缺者也﹐以生人爲冥官﹐至是語人曰「昨日會諸神鞫某縣令﹐順天府所屬六州二十一縣城隍咸在﹐我識其一人﹐順義縣城隍沈叔和也。」某君素不知沈君臨終之語﹐而其言乃與之符﹐是可異矣。

同治四年﹐貴州石阡府有邪教倡亂﹐闌入府城﹐知府嚴君巷戰死之。嚴君名謹﹐浙江桐鄕人。其死難之前﹐每夜入內﹐家人輒見其頂上有圓光焱焱如火﹐大可徑尺﹐如是者三日﹐而及於難。嚴君旣死﹐賊入公廨﹐嚴君有妹年二十餘﹐謂其母曰「賊至﹐必爲所辱。署后土墻外有大池﹐我請從母投池中死。」母許之﹐遂與俱往﹐諸婦女皆從之。而土墻故無門﹐欲排墻出﹐又力不勝﹐乃解帶𦇤負其母﹐奮身一躍﹐竟窬墻而出。又投帶墻內﹐使諸婦女縋以登﹐一一引之出﹐於是褰裳入池。池水甚淺﹐ΝΜ至水中央﹐猶未能滅頂﹐正苦不得死﹐而賊大至。遙謂曰「爾等皆嚴太守捲屬邪﹖太守好官﹐且我等亦非有意殺太守。太守旣不幸而死﹐爾等幸無死﹐盍從我出。」其妹自水中大罵之。賊始怒﹐舂以戈﹐不中﹐以相距遠無如何﹐自引去。賊志在搜刮金帛﹐旣飽所欲﹐散歸巢窟。遺黎畢集﹐拯之出水﹐且護之出城﹐遂免於難。其妹後歸沈仲復廉訪爲繼室﹐能詩﹐且工書。仲復問﹕「爾以弱女子﹐負母窬墻﹐且引諸婦女縋墻而出﹐是何神勇乃爾﹖」竟不能自言其故矣。其有神助與﹐抑或嚴君之靈陰相之與﹖「

河南洛陽縣民某甲﹐有一妾﹐故尼也。旣歸甲﹐不習井臼之事﹐鮮衣甘食﹐終日嬉遊。其嫡弗善也﹐時時責讓之﹐遂不相能。詬誶之聲日聞於外﹐同處一室﹐若寇讎矣。咸豐初﹐粵賊犯河南府﹐攻之不克﹐大掠於鄕。甲倉皇走出﹐不能顧其家。其家人猶能彊步﹐賊且至﹐皆避去﹐獨嫡以纖趾不能行﹐自分必死賊刃矣。妾奮然曰「吾負爾去。」遂負之行﹐三日三夜﹐穿膝暴﹐屢僕屢起﹐而不釋於肩。嫡撫之泣曰「吾不知妹之愛我一至於此﹗」賊退俱返﹐遂相親愛若姊妹焉。有鄰媼問妾曰「爾與嫡不相能﹐何出死力相救若此﹖」妾曰「平日彼此淩誶﹐私忿耳。患難之中﹐死生所系﹐安有爲人之妾﹐坐視其嫡之死而不救者乎﹖」聞者益賢之。

安徽懷寧縣李某﹐居京師充供事﹐貧甚。久之﹐始選授甘肅一巡檢司﹐孑身之官﹐數年之後﹐頗有所蓄。其地有一駔儈以販鬻馬爲業﹐與李相善﹐問李何久獨居﹐告以未娶﹐乃以女女之。旣成昏﹐婦問李君家尙有何人﹐李曰「無有。」然李實有母有妻﹐自入京師十餘年﹐不通音耗矣。至是而家書至﹐李適他出﹐婦發而讀之。李歸﹐婦出書示李﹐且責之曰「君有妻而娶我﹐無害也。有母有妻﹐棄之不顧﹐尙得爲人乎﹖亟爲家書﹐悉橐中所有﹐吾爲若賫去。」李豫﹐婦促之﹐乃爲書﹐並以囊盛白金二千兩。婦負金騎馬徑至懷寧﹐訪其家得之﹐遂入拜李母及其妻﹐致書與金。居數日﹐李妻與語﹐小有齟齬﹐婦辭母欲去﹐母苦畱之。時婦已有身﹐且及月辰矣﹐乃爲少畱﹐俄生一男﹐三日後仍騎馬而回。此女賢達﹐且來去飄忽如神龍﹐洵奇女子哉﹗其事在光緒初﹐童米生爲余說如此﹐且云李某至今尙官巡檢﹐婦亦猶在。然余按都下所刊爵秩全函﹐甘肅肅州嘉峪關巡檢王文琳﹐安徽懷寧人﹐非姓李者。豈傳聞有異乎﹖

湖州歸安鄕間﹐有郁茂才運申者﹐於同治壬申年至郡城應科考﹐寓甘棠橋關帝廟中。大殿之後有屋三間﹐屋宇深邃﹐𨿽晝如夜﹐郁於此衽席焉。及夕就枕﹐黨莽中忽見一老者一少者﹐皆手奉﹐自承其頸下血﹐顧郁曰「君視我苦否﹖至今血出未盡。」郁明日以語人﹐人曰「此必亂離時兵死之鬼也。」勸郁避之﹐郁乃遷去。

靑浦陸蘭槎茂才﹐有心疾。一日自市中歸﹐忽有鬼附之而言﹐曰「我在京師﹐爲汝父所害﹐今當以爾命償我。我遠來饑矣﹐速具食﹐且多焚陰錢。」蘭槎之兄淸士孝廉怒曰「吾父安有此事﹖」批其弟頰者三﹐鬼曰「汝恃舉人打我邪﹖」嗚嗚而哭。知其畏之也﹐叱曰「是何野鬼﹐來此梏亂﹖」乃自言昔在京師﹐傭於人爲奴﹐曾見陸父﹐故﹝B220﹞言以求食耳。又批頰三﹐則不復有言矣。蘭槎病亦旋愈。

吾邑新市鎭﹐有陳姓者啟肆鬻繒帛﹐名曰源泰。一歲﹐訛火大作﹝訛火﹐見《山海經。西山經》﹐謂妖火也﹞﹐此熄而彼煽﹐毀物無算﹐晝夜守護﹐火猶未已。俄有物附其婢妾而言﹐謂﹕「屋西有隙地﹐可爲築樓三楹。」陳畏其擾﹐卽鳩工爲築樓。樓成﹐謹祀之﹐火乃止。然自此買亻賣俱失利﹐竟閉其肆。家人亦死亡相繼﹐鬻其屋於他姓。

余門下士童米生明經云﹕其友陳少舫在湖州東嶽廟觀優﹐見一婦人生須數莖。又海門同知屠晉卿﹐曾聽男女陰訟其女有須。余謂李光弼母有須﹐新舊《唐書》皆載之。明人徐應秋《玉芝堂談薈》載宋宣和時﹐朱節妻及酒保妻朱氏﹑元順帝時汴梁丐婦﹑明弘治時應州女子﹑鄖陽婦人﹐皆以婦女而生髭須。古固有之﹐不足爲異也。

米生又言﹕徐莊湣公之弟﹝莊湣弟虛舟大令﹐余曾見之於京師﹐未知卽此君否也﹞﹐曾夢至一山上﹐山有僧捨。入之﹐見中坐者爲姚鏡堂先生﹐左卽莊湣﹐右一坐尙虛。莊湣謂其弟﹕「汝下山去﹐吾畱此矣。」未幾﹐莊湣以江蘇巡撫死粵賊之難。鏡堂先生名學爽﹐歸安雙林鎭人。官兵部數十年﹐獨居京師﹐不挈眷屬。文章淹雅﹐志行髙潔﹐鄕人皆言其前生爲紫臯和尙。莊湣與之並坐﹐殆與有香火因緣歟﹖

何子貞前輩紹基﹐少年時夢至一處﹐見案上以盤盂盛饅頭甚多﹐卽取一食之﹔又取其一﹐忽有人攘臂奪去﹐遂不得食。視其人﹐不識也。及嘉慶庚辰歲﹐桂林陳蓮史先生以己卯解元中式第一名貢士﹐遂魁天下。子貞見之﹐則卽夢中所見也。悵然曰「吾其不能與此人爭乎﹖」至道光乙未歲﹐子貞以第一人領解﹐而次年成進士﹐則會﹑狀皆非元也﹐夢兆洵不虛矣。

子貞前輩於道光己亥歲典七閩試﹐歸途於行館中夢其仲弟子毅來言別﹐畱之不可。視其服﹐則已僧服矣。覺而泣曰「吾弟其不幸乎﹖」於是朝暮哭。及入都﹐旣復命﹐馳詣其父文安公私第。時子毅果已前卒﹐家人以其遠歸﹐不卽告﹐而子貞已哭失聲﹐遂不能祕。問何以知之﹐乃言所夢云。

海寧硤石鎭徐翁﹐以賈起家﹐善候時轉物﹐錙銖必較﹐𨿽親戚弗顧也。生一子﹐喜博﹐私取父錢以償博進﹐日必數萬﹐徐患之不能禁。其地故有廣善堂﹐歲十一月﹐則舉野外無主之棺﹐及𨿽有主而其子若孫貧不能葬者﹐爲之反﹛艸累﹜焉。然資用不充﹐不能周徧。徐過之﹐忽心動﹐亟以所置良田三百畝輸助義舉。或問其故﹐曰「吾子不肖﹐不數年吾田盡矣﹐與其供不肖子金盤一擲﹐何如爲掩骼埋之用乎﹖」已而其子博益豪﹐徐乃儲錢數十萬於一室中﹐謂其子曰「博而負﹐固宜償﹐吾室中錢任若取之。然博徒安可使入吾門﹐令其止門外﹐若自取錢與客可也。」於是博徒日集於門﹐其子以緡貫錢負之﹐由堂塗出﹐日數十次﹐憊甚。且視室中錢始則充刃﹐繼且垂盡﹐不能無顧惜﹐嘆曰「出之不易﹐入之不更難乎﹖」乃對其父流涕﹐矢不復博﹐終身勤儉過於其父﹐家乃益饒。人皆謂徐翁善化其子﹐余則謂皆天也。有錙銖必較之父﹐必有一擲百萬之子﹐非其父之不善教子﹐亦非其子之不克承教也﹔有好行其徳之父﹐必有勤儉成家之子﹐非其父之善化其子﹐亦非其子之善體其父也。觀於徐翁父子﹐而入家之所以廢興者﹐不外乎此矣。

戴蓮溪前輩鸞翔之長子﹐爲廣東縣令﹐未久卽卒。其妻方孕﹐而宦橐蕭然﹐不能久居。時蓮溪前輩猶官中州﹐乃扶柩北歸﹐將依其君舅。行至湖南﹐休於逆旅﹐而其妻產一男﹐以本無子﹐得之甚喜。然苦無乳﹐兒日夜啼﹐妻亦抱兒而哭。逆旅之鄰捨有婦人來視之﹐曰「患無乳邪﹖何不雇一奶婆﹖」妻曰「異鄕棲泊﹐何從雇募﹔且資糧匱乏﹐尙懼不足以達所屆﹐能議及此邪﹖」又泣曰「未亡人止此一塊肉﹐兒死我亦死矣。」婦聞之﹐大不忍﹐久乃言曰「吾家幸溫飽﹐固非爲人作奶婆者﹐然聞若言﹐吾心然。吾生一子甫數月耳﹐願以吾氵重食若子﹐𨿽然﹐必歸而告於夫。」言已﹐遽歸以語其夫﹐其夫怒曰「吾家幸溫飽﹐豈爲人作奶婆哉﹖」婦曰「固也。然此兒死﹐其母亦必死﹐母子二命所關﹐豈容坐視﹖我則旣言矣﹐君無阻我。」乃屬其子於他人﹐使乳之﹐而自從戴妻以行。戴妻問﹕「月需錢如幹﹖至中州當言於大人﹐必如約。」婦怒曰「吾豈爲人作奶婆哉﹖哀汝耳。𨿽自汴還楚﹐舟車之費吾亦自具﹐不需汝錢也。行矣﹐無多言﹗」遂發湖南﹐道湖北﹐而至於汴。蓮溪夫婦皆感泣﹐曰「微此婦﹐吾得有此孫邪﹗」厚酬之﹐竟不受。蓮溪乃使其妻盛服拜謝之﹐又具盛饌﹐與之宴飲。數日﹐臨行﹐語之曰「歸楚之費﹐知已備具。夫人髙潔﹐超邁尋常﹐然太不爲吾夫婦地矣﹗薄具車徒﹐幸勿卻焉﹗」乃資送之以歸。余謂此婦所爲﹐類古遊俠之土﹐趨人之急甚己之私﹐可謂奇女子矣。余大兒婦在河南時﹐聞之戴氏之人﹐其事蓋不虛﹐惜不能記其姓氏及其鄕裏耳。

南大理府城南十里﹐有觀音閣﹐屹立巨石之端。石下鐫老婦﹐作負石狀﹐卽《大理府誌》所載婦負石也。相傳昔有敵兵襲大理﹐將入境﹐見一老婦負此石而行﹐敵兵驚愕。婦曰「此地之人﹐多有膂力。我婦人﹐又老且病﹐力弱﹐不能負重﹐勿笑也。」敵不敢前進﹐遂遁去。婦卽置石於地﹐不知所往。後人知是觀世音化身﹐因就石建閣焉。其事不知在何代﹐蓋荒誕不足據﹐然閣中所奉觀世音﹐則頗著靈異。咸豐丙辰歲﹐賊杜文秀踞大理十有餘年﹐僧廬道觀悉被焚毀﹐而此閣獨存。同治壬申冬﹐滇撫岑公督大軍環攻之﹐馬星五觀察駟良與焉。克城前十日﹐見城中有旋風摶扶搖而上﹐塵盍翁然從之﹐若雲霧然。直至半空﹐又從空而下﹐分爲二﹐由東西城繞城南行﹐復合爲一﹐至觀音閣乃散﹐眾皆異之。岑公大營卽在閣前﹐時賊窮蹙﹐謀僞乞降﹐伺間亡去。岑公夢見童子授以一冊﹐云「奉大士命﹐賫此授公。」啟視﹐得二十八葉﹐每葉畫一人﹐形像怪異﹐驚而覺。次日賊詣大營歸命﹐問其數﹐二十八人也。公悟﹐召入﹐伏甲士帳下斬之﹐大理以平。公出貲修葺觀音閣﹐紀其事於石。余聞之馬觀察云。

南姚州龍華山有活佛寺﹐創自唐初﹐寺僧常數百人。忽有一行腳僧﹐自大理府雞足山來﹐衣敝履穿﹐面目﹠lt﹔皮幹﹠gt﹔﹠lt﹔黑每﹠gt﹔﹐言語不倫﹐若有狂易之疾。主僧姑畱以執爨。居數歲﹐忽於歲除之夕﹐向主僧求歸﹐且乞一力擔荷衣裝。主僧曰「人方度歲﹐孰肯從行﹖雞足去此且數百里﹐亦非一夕能達﹐姑俟明日。」而此僧苦請不已﹐主僧戲指彌勒殿所塑天王像曰「四天王皆閒坐無事﹐令從汝去何如﹖」僧曰「唯唯。」及元旦晨起﹐則四天王像竟失其一﹐此僧亦不知所往﹐咸共驚怪。翌日﹐聞人傳說﹐距寺十里外普關山上有一天王像﹐走視之﹐果所失也。乃就地立廟﹐至今存焉。此亦馬星五觀察所說。觀察卽南人﹐所說當不妄。然余按《夷堅志》載﹐饒州妙果寺有風和尙﹐一日向長老覓擔夫去雲遊。長老曰「門前有二金剛﹐汝持一个去。」僧諾之﹐以擔掛金剛肩﹐金剛卽隨僧走。寺僧呼噪追之﹐風僧取擔自負乘雲去﹐金剛僵立田野中﹐人起殿蓋之﹐名金剛寺﹐與此事絕類。豈古今事果有相同者乎﹖抑緇流附會古事﹐以自神其迹也﹖

●卷十五譚麗生﹐名鑫振﹐湖南衡山人。光緒庚辰﹐以第三人及第。辛巳歲﹐至杭州﹐居湖南會館。四月上旬﹐遊韜光歸而得疾﹐數日稍愈﹐將成行矣。有人乞書大字﹐書未畢﹐忽胸膈作痛﹐遂嘔血數升。如是五六日﹐吐出一物﹐長六七寸﹐不知何物也。於是日益委頓﹐其同年徐花農庶常﹐日日往視之。至二十三日﹐執花農手﹐嗚咽流涕﹐豫索挽聯﹐且使爲像贊﹐並以其九歲之子所臨《玄祕塔碑》授花農﹐微寓托孤之意。次日又往視﹐已垂欲絕矣。臨終索酒﹐其猶子手進三爵﹐皆之。花農以一爵進﹐且泣曰「視君之子﹐敢不如己之子。」亦之﹐遂瞑。生死之際﹐神識不亂﹐殆亦有夙根者與﹖豈其前世爲靈隱老僧﹐故韜光一遊﹐遂返其眞宅也﹖麗生之來杭也﹐余適從湖上兪樓還吳中春在堂。已登舟矣﹐麗生聞之﹐遽命肩輿出武林門﹐至余舟中﹐以後進禮見。余未及答拜﹐訂再見於吳中﹐不意其毀璧摧柯﹐如此之速也﹗聞其爲人廣交遊﹐精翰墨﹐一生心血消耗此中。山木自寇﹐膏火自煎﹐殺君馬者道旁兒﹐良可嘆息。花農書來﹐詳言其狀﹐爲之﹝B242﹞然。余適艸筆記第十五卷

﹐因記之。

湖北咸寧余氏有一婢﹐爲主母所憐愛﹐有欲以爲妾者﹐不許。其鄕間有餘翁者﹐薄有田產﹐粗給衣食﹐年逾四十五子﹐議買妾。又以買妾價昂﹐不如娶妻之省。聞余氏婢甚善﹐且其主人不責直﹐乃僞爲娶妻焉者請於余氏。余氏欲一見其人﹐余翁自以年老﹐恐不當意﹐使其兄子往﹐乃許之。旣成婚﹐婢不見新婿﹐而顧見一老翁在房中﹐久坐不去﹐頗厭之。坐至丙夜﹐婢不能忍﹐謂此翁曰「夜旣深矣﹐翁何久坐此﹖」翁不能答﹐而亦不去。良久﹐婢又促之﹐翁出﹐使其嫡妻以誠告之。妻入﹐自詭爲嫂﹐謂婢曰「吾娣胡不知邪﹖此翁卽婿也。」婢曰「否否﹐婿曩者至主家﹐吾曾見之。」嫡妻曰「此翁之兄子也﹐翁使至若家相汝耳﹐豈汝主人以此紿汝邪﹖」婢惘惘不知所以﹐念旣已至此﹐距主家又遠﹐可柰何﹖遂從之。居數日﹐婢見所謂嫂者﹐時時在室﹐與其夫甚暱也﹐疑之曰「嫂叔之間乃如是邪﹖」已而﹐又聞人呼其夫曰龍爺﹐呼嫂則曰龍媽﹐乃問夫曰「呼汝龍爺何也﹖」翁曰「龍吾小名耳。」「然則嫂爲龍媽何也﹖」翁無以應。婢窮詰之﹐翁不得已﹐言其實。嫡妻乃好語之﹐曰「誠誑汝﹐然自此汝兩人爲夫婦﹐吾則嫂矣。」婢曰「不可。豈宜以我故﹐奪汝夫婦之倫﹐龍爺吾主翁﹐龍媽吾主母也。」事其夫甚莊﹐事其嫡甚敬。後其主人余氏聞之﹐怒其欺己﹐欲返婢而絕其婚﹔婢不可﹐乃已。婢旋生一子﹐余翁夫婦大喜﹐三日洗兒﹐賀客滿坐﹐名之曰賀得。然家中增益人口﹐而歲比不登﹐余翁又老病﹐需醫藥﹐乃大困。方農時﹐不能雇客作﹐婢以兒委嫡﹐自執鋤﹐從事南畝﹐暑雨祈寒﹐不少休息。俄而余翁死﹐經營喪葬﹐頗不苟簡。俄而嫡妻又死﹐婢曰「主翁主母一也﹐豈得有異。」亦如之。連遭兩喪﹐薄田數畝半鬻於人﹐衣食幾不給。賴賀得長大﹐助母力作﹐數歲之後﹐稍有贏餘。乃豫畜一童女於家﹐以配其子。賀得年十七八﹐將爲行合巹之禮﹐頗具酒食會親友﹐吉期未及﹐寇警先至。時粵寇已陷武昌﹐分兵四出﹐咸寧亦陷﹐擾及鄕間﹐賀得竟爲所掠。於是所畜女仍歸母家。母家請絕﹐婢曰「以三年爲期﹐吾子不歸﹐而後嫁之。」已而人皆藉藉﹐言賀得已死。婢終日哭﹐且病不能任耕作﹐無所得食。會其舊主人余母呂宜人﹐將從其婿樊君於河南﹐乃挈之至汴梁﹐婢遂居樊氏。其爲人極和婉﹐儕輩皆愛之﹐然其思子綦切﹐久之遂若有心疾者。或獨臥﹐或與人共坐﹐往往張目直視﹐曰「賀得來矣。」𨿽臥必躍而起﹐起而不見其子﹐則哭失聲﹐輒暈眩僕地﹐久之乃蘇。旣而又有自咸寧來者﹐言曩所畜女已爲其母家所嫁﹐則又大悲﹐病遂篤。臨死之時大呼曰「賀得今日眞來矣﹗」乃絕。於是人皆謂賀得實死﹐故其母臨終見之﹐必其鬼也。然賀得實未死﹐婢死數載﹐而賀得自賊中脫歸﹐樊氏乃予以貲﹐使以其母之喪歸葬焉。賀得後娶一金陵人女﹐蓋亦賊所掠至湖北者﹐夫婦皆勤力﹐家復溫飽﹐且生數子矣。此事余聞之大兒婦樊﹐蓋婢之主人呂宜人﹐卽兒婦外祖母﹐余爲作《余母呂太宜人傳》者也﹐故知之甚詳﹐此婢賢達﹐且一老節婦﹐乃其命途則何其多舛歟﹖然賀得之子若孫﹐蒙其餘澤﹐不至落薄﹐則固可決矣。

湖北咸寧鄕間一民家﹐於兵亂時失其子。有人教其母曰「可取汝子所著履置牀下﹐其糸句內向﹐每夜呼子名﹐子必能反。」已而果然。又二兒婦姚言﹐從前避兵鄕間﹐其地曰周家灣。鄰家一子爲賊掠去﹐亦有人教其母乞四十九姓人家燈油﹑燈艸﹐至夜然之﹐於人靜後呼其子名四十九聲﹐夜夜如此﹐聲甚淒切。數月後﹐子果從賊中逃歸﹐自言每夜聞其母呼己聲也。然其子已在江蘇之丹徒縣境﹐相距七八百里矣。蓋母子一气﹐自能感通﹐山崩鐘鳴﹐固不妄也。

咸寧樊君﹐余親家翁玉農太守之族也。宦遊廣東﹐卒於官。其子不肖﹐寄其父之柩於僧廬﹐而盡取其貲以去﹐不知所之。數載後﹐樊君之外弟以事至廣東﹐樊見夢曰「吾子不肖﹐棄吾不顧﹐吾柩在某所不得歸葬。今幸弟至﹐願與俱歸。」次日其外弟訪之﹐果得其柩﹐然計道路之費亦頗不細﹐意尙躊躇。又夢樊促之﹐其外弟曰「而車遠涉﹐事甚非易。若啟君之柩﹐而別爲以盛君骨﹐歸葬故塋﹐可乎﹖」樊曰「可。」瀕行﹐又見夢曰「凡過關塞橋梁及髙山大川﹐必呼我姓名﹐庶不淹滯。」其外弟悉從之。將至家﹐樊先一夕示夢於其家人曰「吾從外弟歸矣﹗」觀乎此﹐知狐死首丘﹐葉落糞本﹐延陵贏博之葬﹐𨿽達人髙見﹐而孝子慈孫固不容存此心也。

咸寧余氏女旣嫁而死。其母嫠也﹐老且病。粵寇將至﹐舉家倉皇謀他徙。其母夜間獨坐一室﹐忽見其女至﹐謂其母曰「徧地烽煙﹐行將安往﹖母又多病﹐不耐奔波﹐與其道路流離﹐不如死之爲樂。」其母曰「誠然。吾自問生有何味﹐能從汝去﹐良所願也。」旁捨之人﹐皆聞其母一人獨語﹐而不聞其女語﹐但聞鬼聲﹠lt﹔需鬼﹠gt﹔﹠lt﹔需鬼﹠gt﹔然耳。次日﹐問其母昨夜云何﹐母以告﹐猶不之信。越數日﹐其母竟死。

先祖母戴太夫人之侄孫駿伯茂才﹐早卒。其妻張氏生一女﹐曰慰生﹐適蔡氏而死。戴本徳淸人﹐然遷居湖郡數十年矣。咸豐庚申歲﹐粵寇犯郡城﹐戴氏謀他徙﹐張猶豫。夜間忽聞慰生疾呼曰「速去﹐速去﹗」如是者﹐數夕皆然。張遂決。此與余氏女用意迥別﹐殆由其母衰壯不同耳。然其後趙忠節公力守湖郡﹐居民稍稍復集﹐張氏仍回城中舊居。及湖城陷﹐竟死於難﹐惜不終從其女之言也。咸寧樊氏女﹐許嫁李氏子﹐婚有日矣。而其婿病甚﹐婿家請攺期。時女父遠客於外﹐女母又早卒﹐𨿽有兄弟數人﹐皆非同母﹐略不顧問。女乃自主之曰「旣已許人﹐固無他議。婿𨿽不幸﹐猶將往也﹐況病耳﹐庸何傷﹖仍請如期。」乃粗粗成禮。禮成﹐婿大委頓﹐幸女善事之。又逾數年﹐生二子而後死。女獨居守志﹐撫其二子。乃其翁非人也﹐以女年少有姿首﹐嫁之可得重聘﹐謀奪其志。女知其謀﹐遁歸母家﹐而其母家之事悉委之其舅氏。舅氏曰「若父以家事托我﹐所入不足給所出﹐今又增益人口﹐柰何﹖」女曰「固也﹐然我亦非坐食者﹐請舅氏卽以我當一傭可乎﹖」於是蚤暮力作﹐不遑顧其子﹐一子殤焉。後其母家日益落﹐女自食其力以終其身。余大兒婦與此女爲族昆弟﹐故余得聞之。孤苦窮嫠﹐煢煢白首﹐姑存之筆記中﹐冀不泯幽光耳。

余大兒婦樊之乳母劉氏﹐河南中牟人。嫁於湖北之興國州﹐其夫與子皆前卒﹐常居樊氏。時余親家翁玉農太守方知河南府﹐善遇之﹐頗有所蓄。忽有某甲自湖北至﹐自言爲其夫兄弟之子﹐然族屬疏遠﹐固不可考矣。乃其事劉﹐則甚勤懇﹐抑搔屙癢﹐問衣燠寒﹐𨿽親子有不若。劉甚喜之﹐將以爲子。劉有妹亦傭於樊氏﹐謂劉曰「昔吾夫有親兄弟之子﹐吾以夫亡往依之﹐哭於門外達旦﹐而不見收卹。今此人與姊遠矣﹐何其親暱之甚也﹖此必不可信。姊無爲所餌﹗」嗣後甲至與劉語﹐其妹輒往參焉﹐使不得盡其說。會劉病﹐甲乃爲賃屋於外﹐劉因言於主人﹐就外舍養病。妹又尼之﹐劉曰「人固有不同﹐妹將以此子爲猶爾夫兄之子邪﹖此子於我至厚﹐我又無子﹐不從之去﹐而尙焉往﹖妹勿阻我。他日必不爲妹累。」妹無如何﹐劉乃從甲俱去。甲有所善婦人﹐遂以爲妻﹐與劉同居﹐居然母子姑婦矣。乃稍稍蠶食﹐劉之所畜旣盡﹐僞使劉至某所就醫﹐及暮而返﹐則甲夫婦不知何往矣。劉亻累然一身﹐卒依其妹以終。嗟乎﹗羊肉不慕蟻﹐蟻慕於羊肉﹐醯酸不慕蚋﹐蚋慕於醯酸。劉氏愚婦人﹐固不足知此。乃其妹則何智也﹗三折肱知爲良醫﹐信夫﹗

仁和唐棲鎭鄕間有沈氏者﹐頗有資產。生二女﹐無子﹐嗣族人子爲子。父母與約曰「所有田宅﹐悉與嗣子。其銀錢﹑衣服﹑玩好之類﹐二女分之。」於是長女私計﹕無妹﹐則盡歸己矣。一日與妹下樓﹐自後推之﹐墜樓下死﹐以妹失足告。其父母初不疑有他也。長女後歸於勞氏﹐生子至數歲﹐輒死。其第五子之死也﹐妹附之而言前事﹐乃知諸子之死﹐皆其妹爲祟也。後又舉一子亦死﹐至第七子﹐得無恙。或勞氏尙不應無後﹐故延其一綫與﹖然此子淸狂不慧﹐所有財物皆爲其隨手散去﹐不及十年耗矣。後此子未死前一日﹐呼刀鑷之工盡剃其發﹐亦可怪也。又聞其尙有二女﹐一最所憐愛﹐嫁於嵇氏﹐亦得怪疾而死。

胡氏﹐湖北人﹐故爲倡﹐後倦於風塵﹐乃以其所生女嫁劉某﹐而從之居。胡頗有所蓄﹐劉夫婦善事之。不數年﹐胡所蓄盡歸於劉﹐於是劉意日益怠﹐久之女亦偃蹇﹐不甚顧其母。胡老且病﹐委頓牀褥﹐竟無過問者﹐𨿽飲食不時得﹐醫藥無論矣。胡憤恨而死。後劉所生子女﹐皆至數歲而死﹐死時輒曰「婆來矣﹗」婆者﹐其子女呼其外祖母也。乃知胡爲祟云。此與沈女事相類。傳曰﹕子身之貳也﹐報之於其子女。亦猶報之於其身矣。

唐西鎭王氏二女﹐並許嫁於姚氏﹐父母俱亡﹐無所依賴。其一女所許之姚氏﹐故與王氏有連﹐蓋姚氏婦於女父爲舅之子﹐外兄妹也。乃先取其女以歸﹐而蓄之母氏﹐實女之祖母家也﹐戚黨相依﹐女甚安之。其一女所許之姚氏﹐則初無瓜葛﹐而亦以爲請﹐王氏之長老不可﹐曰「俗有童養之例﹐小家則然耳。衣冠之族﹐不應如此。」姚氏固請﹐乃許之﹐使待年於夫氏。初至亦甚相得。而姚有女工爲讒﹠lt﹔鬼﹠gt﹔﹐其姑人其女之言﹐遂憎疾之﹐久而彌甚。後避寇難﹐邂逅見徳淸蔡氏女﹐愛之﹐欲聘爲子婦﹐乃逐此女﹐仍還母家。使媒氏告王氏之長老﹐以女遊惰﹐絕其婚。俄姚氏子以暴疾死。死之日﹐彼姚氏之婦與女父爲外兄妹者﹐見女父自外至﹐呼曰「二妹﹐吾已捉毛毛去矣﹐敬使妹知之。」毛毛﹐卽姚氏子之小名也。夫絕其婚﹐未傷其命﹐似不應遽殺其婿。且以讒言構其女者小姑也﹐婿何罪乎﹖然世俗於童養之女﹐往往虐遇之。蓋女子而至待年於夫氏﹐其孤苦可知。旣無顧忌﹐遂相淩踐。君舅君姑﹐本非骨肉﹔女公女叔﹐競構萋菲。飲食每至不周﹐鞭箠在所恆有﹐飲恨吞聲﹐宛轉而死者﹐比比然也。王女之父之殺其婿﹐或亦得請於神矣。觀其呼彼姚氏婦而告之﹐蓋假此以警彼也。嗚呼﹗風俗澆漓﹐人心涼薄﹐則鬼神之事﹐固有足以輔政教之所不及者矣。

洛陽縣令秦某﹐以事至汴梁﹐久畱不返。其妻在署中﹐與女及贅婿同居。俄秦在汴梁大病﹐妻往視之。妻故有一婢﹐愛之等於女﹐居處必與偕﹐至是因倉卒不及挈。此婢畱居署中﹐而婿頻煩役使之。女疑其有私﹐欲殺婢﹐伺婢睡熟﹐以翦刀刺之﹐力薄不能遽斷其吭﹐區刂兪刂良久﹐血肉狼藉然後死。遽以棺斂之﹐舁置野外。比及秦妻返﹐家人皆見﹐獨不見此婢。問之﹐女以暴疾死對。其旁有一長橙﹝都鄧切﹐幾橙也。見《廣韻》四十八嶝﹞﹐忽起而人立﹐且行數步。正共駭異﹐一小婢哭而跪秦妻前﹐曰「主母不知邪﹖婢子死矣﹐死甚苦﹗」秦妻驚曰「汝卽某邪﹖」曰「然。」乃具言其事﹐且曰「主人之女夫﹐亦卽主人也﹐有所役使﹐敢不承奉。其有無私情﹐固不可知。至於婢子﹐循分執役﹐實無他念。乃不加察﹐遽施毒手﹐睡夢之中﹐橫被翦屠。殺人者死﹐𨿽逃王法﹐豈無冥謫﹐今已得請於神﹐必索其命。」秦妻撫之而泣曰「汝誠苦矣﹐然吾平日待汝不薄﹐幸以吾故﹐曲恕吾女。」婢曰「此固不能。𨿽然﹐婢子不敢於主母之前加無禮於女公子﹐一離膝下﹐恐不復能忍矣﹗」言已倒地﹐扶起復問之﹐則茫然不知所對。秦妻於是爲此婢大作佛事﹐冀仗佛力銷釋冤愆。此事蓋在咸豐初﹐至今二十餘年﹐未知其女無恙否﹖然恐秦妻死後﹐終不得幸免也。

中牟縣典史張某﹐疽發於背﹐召巫者視之。巫出而語人曰「張公必死矣。吾至冥中﹐見其父母甚怒﹐言其子不孝﹐聞父喪不發而之官﹐及其居官﹐又貪暴無人理。今在冥中受罪甚苦﹐導吾至一處﹐見張公裸而僕地﹐其背上鑿一小孔﹐實薪蒸於中﹐焚其脂膏。豈有如此而得活者乎﹖」不數日﹐張果死。死後有人自其家鄕來﹐乃言張甫補官﹐父卽死於家﹐張祕不言﹐仍挈妻子赴任。此事其鄕人固有知之者﹐然在河南﹐則莫之知﹐在中牟更莫之知也﹐而巫乃能言之。然則其所見情狀﹐必非僞造矣。

《淸異錄》云「菌蕈有一種﹐食之令人得漧笑疾﹐土人戲呼爲」笑矣乎「﹐不言其可以致死也。然此菌實有毒﹐笑而不已﹐久之必死。余居吳下馬醫科巷﹐鄰潘氏有一媼﹐其妻母也。食菌後覺腹中有異﹐乃至牀上臥﹐俄而喫喫笑﹐俄而大笑﹐驚謂其女曰﹕」殆矣﹐吾食笑菌﹐死矣。「其言𨿽如此﹐而笑仍不絕聲﹐未幾起而立﹐旋僕﹐遂伏地狂笑。其女見此狀﹐驚惶失措﹐以余家時有藥餌饋送鄰比﹐乃踵門問焉。餘二兒婦檢視滬上所刊經驗良方﹐知食笑菌者﹐薜荔可以治之。墻頭適有此種﹐乃采一束﹐煎湯與之飲之﹐須臾笑止。至今無恙。

咸豐間﹐粵賊陷浙江紹興。諸曁之包村有義民包立身起鄕兵﹐與賊相持幾一年﹐殺賊無算﹐浙東西人歸之者甚眾。及包村破﹐乃盡殲焉。有魏某者﹐亦紹興人﹐自包村逸出﹐爲賊所追﹐自其後以刀連斫之﹐而首不殊。又一賊自前解其衣扣﹐欲使受刃﹐而衣扣糾纏不可解﹐乃以利刃刺其喉。魏僕地﹐頸血模糊﹐賊以爲死矣﹐委之去。而魏實未死﹐俟賊去遠﹐復起立﹐以手扶其頭而行。行數里﹐稍一釋手﹐首忽下墜倒懸於膺﹐大驚﹐仍掀之起﹐按捺頸上﹐幸不復墜。然饑甚﹐蓋不食飲者數日矣。偶掬溪水飲之﹐甘如飴﹐見田間有荑稗﹐采而生食之﹐其香美不可名言也。數日至其家﹐竟不死。初時每食﹐尙有熱气鬻然自喉間溢出﹐蓋卽賊刃所刺處也﹐久之創合﹐亦不復然矣﹐惟頭稍偏﹐常若左顧耳。其嫂傭於杭州許氏﹐余次女家也﹐故得詳知之。異哉﹗賊斫不死﹐神扶持﹐裴公聖相故然﹔一介細民﹐何以致此﹐豈其人有陰徳邪﹖《太平廣記》卷三百七十六引《廣異記》云﹐太原王穆﹐唐至徳初於南陽戰敗﹐賊以劍自後斫穆﹐﹠lt﹔角力﹠gt﹔骨俱斷﹐惟喉尙連。初冥然不覺﹐食頃乃悟﹐而頭在臍上﹐遂以手力扶頭附頸﹐須臾復落﹐以發分系兩畔﹐左膊發解﹐頭墜懷中﹐復系發正首﹐行四十里。麾下散卒見之﹐載還軍﹐養病二百餘日方愈。繞頸有肉如脂﹐頭竟小偏。與此事絕相類。然則《廣記》所載﹐尙有鄭會﹑邵進等頭斷而仍活者﹐亦未必竟無其事也。

江西有譚仙姑者﹐不知何時人。或云孝女﹐或云貞女﹐蓋女子而夭折者﹐其事不得而詳也。在江西頗著靈異。嘉慶﹑道光間﹐湖北大旱﹐或言江西譚仙姑求雨最靈﹐乃往迎之﹐以紙書譚仙姑之位﹐置肩輿中。復使人執雉尾導其前﹐言神所憑依也。神至﹐果得大雨﹐於是遂爲立廟。其後祈報者無虛日。遇有水旱偏災﹐鄕民輒迎其神禱焉。有輿夫戲言「空輿耳﹐舁此何爲﹖」言甫出口﹐神輿頓重﹐壓此輿夫僕地﹔再舁之﹐不能舉矣。咸知獲罪於神﹐使叩首謝過﹐乃復如初焉。余按陸魯望《野廟碑》云「江浙間山椒水濱多淫祀﹐婦而尊嚴則曰媼﹐女而容艷則曰姑。然則此風自唐已然矣。惟聞譚仙姑之廟﹐凡素行不修者﹐皆不得入﹐入必爲神所譴。有三婦人入廟瞻禮﹐歸經路廁﹐旋風忽起﹐糞穢激射。中間一婦人衣裙皆污﹐而前後兩婦相去咫尺﹐略不г濡。羣以爲異﹐後知此婦素悍也。然則如譚仙姑者﹐尙不失聰明正直之義﹐或未可以淫祀例之與﹖

孟縣劉某﹐生二子﹐皆成立矣。又娶妾﹐生一女﹐女患目疾﹐使巫視之。巫曰「祖墳風水與此女不利﹐不遷葬﹐目且盲。」妾乃與劉計﹐將如巫言。二子執不可﹐曰「巫言固不可信﹐吾家幸平安﹐祖墳年代久遠﹐豈可輕動﹖」而妾日夕聒其夫曰「吾無子﹐止此一女﹐不幸而盲﹐是無女也。二子但知自爲計﹐君幸爲我計﹗」劉納其言﹐乃不與二子謀﹐故使二子他適﹐卽發祖墳。甫起其棺﹐而女在家大叫﹐登時目盲。遷葬之後﹐劉不久死﹐二子亦相繼死﹐遂無後。余按《儀禮。喪服篇》「攺葬緦」﹐是古人固有攺葬之禮。然鄭康成注曰﹕謂墳墓以他故崩壞﹐將亡失屍柩也。是古人攺葬﹐非如後世之以風水起見。惟唐李陽冰《扌西先塋記》﹐則實用方士邵權之說﹐謂幹溫冥之禁﹐非窀穸攸宜﹐蓋唐時已有此等謬說矣。《春秋》莊﹝三﹞﹝二﹞年﹐書「葬桓王」﹐《公》《谷》皆以爲「攺葬」。何劭公謂惡錄之。仁人孝子無輕言攺葬哉﹗

紹興烏某﹐私其婢﹐生一子。妻惡之﹐歸其婢於母家。婢乞以子從﹐許焉。婢嫁於房氏﹐子亦從之﹐遂爲房氏子﹐不知有烏矣。後烏妻死﹐無子﹐烏欲返其子﹐時婢已死﹐請於房氏﹐房氏不可。有術者爲烏謀曰「吾能致之。」於烏氏祖墓之前﹐削木爲代﹐埋其左畔。旬日後偵之房氏﹐則其子左目盲焉﹐乃使人告曰「不歸烏氏﹐右目亦且盲。」未信。復削木爲弋﹐埋其右畔。旬日後﹐其子右目亦盲矣。大駭﹐就烏問故﹐烏謂之曰「爾實吾子也。」因告以術者所爲﹐曰「爾非吾子﹐則烏氏之墓何預爾房氏之子哉﹖」子乃泣下﹐願歸烏氏。房氏知不可畱﹐亦聽之。於是先起左代﹐後起右代﹐旬日之間﹐兩目復明如故。紹興城中有天官第﹐相傳爲吏部陳公宅。陳先官江西﹐曾至貴溪龍虎山謁張眞人。有童子獻茶﹐失於碎其杯﹐眞人怒﹐命左右執之去。陳曰「童子無心之失﹐可恕也。」眞人首肯﹐命釋之。後陳老而家居﹐有老人求見﹐以玉如意獻云「此玉可禦火災。昔蒙活命之恩﹐今效銜珠之報﹐幸勿卻也。」陳惘然不識所謂﹐老人曰「曩日眞人府中獻茶童子﹐卽我也。微公一言﹐必爲眞人所斬矣﹗」陳因詰其姓名﹐老人曰「實告公﹐我乃龍也。天下之龍﹐各分疆域﹐亦如人間州縣。然其未有分地者﹐必先服役於眞人府﹐役滿乃得受地。我已役滿﹐奉眞人文牒﹐來爲此地龍王矣。」陳曰「君旣龍王﹐可容我一見眞身乎﹖」老人曰「可。」期於某日至瓜子湖相見。瓜子湖在紹興南門外﹐廣六七里﹐其西岸故有龍王廟。陳屆期至廟中﹐憑欄而望。時方盛暑﹐烈日當空﹐萬里無雲。午後忽起微風﹐俄而風甚﹐黑雲四起﹐轉瞬之間﹐雷電大作﹐急雨驟至。湖中白浪滔天﹐遙望有一物蜿蜒而出﹐長十餘丈﹐粗可數尺﹐在水際轉側不定。初時止見其身﹐不見首尾﹐後微露其爪﹐形如雞距﹐色黑如漆。旋又露兩角﹐未幾﹐並首亦全見﹐與世間所圖畫不甚異也。向陳若叩首者﹐陳亦舉手答禮。已而復沒於水﹐雨止風定﹐晴霽如初。陳歸﹐以其所贈玉如意緘庋梁間﹐每遇火災﹐輒至陳第而滅﹐故至今存焉。此事乃沈君祖煒言之。吏部陳公﹐不知何人﹐案頭無《紹興府誌》﹐不可考也。其情迹頗近荒誕﹐蓋故老相傳如此。沈君卽紹郡人﹐言之鑿鑿﹐姑爲記之。《齊諧》誌怪之書﹐原不必其爲信史也。

沈君祖煒又言﹕昔有航海者﹐帆風而行﹐正極順適﹐忽聞其後聲如怒雷。回顧﹐見波浪洶湧﹐一大魚尾舟而來。張其口﹐含岈若巨壑﹐皓齒排列若霜戈雪戟﹐一翕一辟﹐海水從之出入﹐洪流氵養﹐濤作風興。舟人大恐﹐而魚行益近。時舟中有豬百頭﹐羊半之﹐米麵稱是﹐乃謀以此等物稍稍擲與之﹐冀其得食則止。始而豬羊﹐繼而米麵﹐隨投隨食﹐在魚不過一哆口而已﹐不費咀嚼。須臾諸物皆盡﹐無物可投。魚意𨿽未饜﹐而其腹亦似果然﹐縮鱗捲鬣﹐悠然而逝。舟中人乃相慶﹐若更生云。此所謂吞舟之魚﹐在海中固有之﹐不足爲異也。沈君又言﹕其友陳姓者﹐曾至臺灣。一日﹐見海面有靑气上騰﹐須臾四散﹐因問舟人﹕「此何物﹖」舟人曰「皆蚌也。羣龍欲奪其珠﹐故逃耳。請看後面﹐龍至矣。」語未已﹐果見羣龍數十﹐或靑或黑﹐四面飛去。

湖北武昌縣所屬有狼子湖﹐故多魚﹐漁舟聚焉。光緒辛巳四月朔﹐雷雨交作﹐見雲霧中隱隱有物﹐眾以爲龍﹐皆伏而觀之。俄霹靂一聲﹐此物下墜﹐雨亦旋止。逼視之﹐乃大鰱魚也﹐長丈餘﹐其頭尙仰視﹐似未卽死。漁人或以叉﹛措﹜之﹐仍不動﹐再﹛措﹜籍之﹐始垂首而斃。於是居民集﹐各持刀割其肉去﹐烹而食之﹐味甚肥美﹐亦無他異。此事見上海所刊新聞紙﹐因上二事類志之。

湖北武昌有楊姓者﹐設肆於漢口﹐夫婦皆居肆中﹐年逾四十﹐尙無子。其弟有一子﹐楊夫婦皆甚愛之﹐言於弟﹐欲以爲嗣﹐弟亦許焉。楊婦每自漢口回家﹐輒爲兒制新衣履﹐且多以果餌飼之﹐兒視伯母如母也。某年楊婦回﹐撫愛此兒與平時無異﹐居已逾月矣。一日﹐兒至婦臥室﹐嬉戲甚樂。婦忽出﹐至廚下取刀而入﹐力斫兒。兒大叫倒地﹐未死﹐又連斫之﹐乃死。其弟夫婦聞聲趨至﹐見狀大驚﹐曰「誰殺吾兒﹖」婦曰「我也。」弟夫婦莫測其意﹐惟抱兒而哭。久之﹐婦亦抱兒而哭。弟夫婦因問﹕「嫂何故殺兒﹖」婦曰「吾詎知之邪﹖兒死﹐吾亦不欲生矣。」以頭觸墻壁﹐欲自殺。弟夫婦反共勸慰﹐曰「固知嫂無他意﹐此必別有故。吾夫婦年尙少﹐兒死可再生。願嫂無介意﹗」婦乃出所制衣履﹐爲兒著之﹐且買良材爲作櫝。旣斂﹐婦百計求死﹐弟夫婦防之甚嚴。城外故有田宅﹐婦托故至城外﹐弟夫婦亦從之往。婦乃絕食﹐弟夫婦執飲食苦勸﹐曰「嫂不食﹐吾二人亦不食。」婦不得已﹐爲舉箸﹐然曰「吾殺此兒﹐何面目見爾夫婦﹗且亦何以見吾夫哉﹗吾夫婦老矣﹐不能生子﹐萬一爾夫婦竟無子﹐楊氏血食不以吾斬乎﹖」其弟夫婦知其必自殺﹐使人旦暮守之﹐刀繩之屬皆爲藏┑。婦伺守者稍懈﹐取竹一節﹐踏碎之﹐以竹末自刺其喉﹐斷吭而死。此婦之殺此兒﹐必有厲鬼憑依之。袁子才先生《新齊諧》載有舅殺其甥事﹐與此類也。

朱某﹐蘇州人﹐設肆於臨頓路。咸豐庚申年﹐賊陷蘇州﹐朱於道路間得人家所棄女子﹐遂收養之。居數載﹐女年十六七﹐遂以爲妻﹐時朱則年逾四十矣。生子女數人﹐長女嫁於湖州﹐子皆學賈於外。一歲﹐婦攜其二幼女至湖州視其長女﹐久而不反﹐朱使人問女﹐言母歸數月矣。朱各處偵探﹐杳無蹤迹。久之﹐有人言於金匱縣見其妻。朱使導往﹐則其妻果在﹐蓋已別從一人矣。朱訟於官﹐判歸朱﹐未幾又亡去﹐朱鬱鬱不樂。又以道路往返耗其資﹐不復能設肆﹐恆至余家助爨烹之役。婢媼輩言其事如此。老夫女妻過以相與﹐在朱誠不爲無過﹐然旣生育子女﹐且皆成立﹐乃捨之而去﹐遂同陌路。杜老詩云「輕薄桃花逐水流」﹐此女之謂矣。余家有傭媼朱氏﹐亦蘇州人。當庚申之亂﹐負其一子一女倉皇出走。已而憊甚﹐度不能兼全﹐擬棄其女。而女已ΝΜ能步﹐每置之地﹐輒牽衣不釋﹐不得已﹐仍負之行。至一橋﹐髙甚﹐朱乃置其女於橋堍﹝堍﹐俗字﹐然吳文英詞云「乍淩波斷橋西堍」﹐則宋時已有此語矣﹞﹐疾負其子度橋而去。行數十武﹐猶聞其女在隔岸喚母呼兄也。及亂定﹐朱復還蘇州﹐積傭值﹐頗有所蓄。爲子娶婦﹐而女家索陪門財﹐其餘衣裙釵釧﹐所費頗巨﹐數年積累﹐一朝而罄。婦至﹐又不順其姑﹐時有誶語。朱每爲余兒婦輩言之﹐輒嗚咽而哭。計此婦生年正在庚申之後﹐或疑卽其所棄女轉世也。𨿽出臆度之辭﹐不爲無見矣。

沈某﹐亦蘇州人﹐當兵亂時﹐逃至上海﹐頗有口辯。泰西人之商於滬瀆者﹐延之至其寓﹐使佐會計﹐大有所獲。偶見一舟人婦﹐艷之﹐欲娶爲妻﹔而此婦喜其多金﹐亦願委身﹐惟故有夫在﹐計無所出。婦有所善婦曰長子者﹐素以姊稱之﹐因與謀焉。長子曰「易耳。」乃賃其舟﹐僞欲如某處。至黃浦﹐風浪頗急﹐舟人持篙立船頭﹐長子曰「帆太髙﹐宜下之。」親出指點﹐突擠舟人墜江中﹐反號呼拯救﹐則無及矣。婦旣喪其夫﹐遂歸於沈。及亂定﹐沈與婦返蘇州﹐生計充裕﹐甚自得也。婦忽得怪疾﹐輒自語曰「來矣﹗來矣﹗」遂瞑眩而僕﹐如是者幾年餘。一日張目曰「今日眞來矣﹗」僕地遂絕。長子仍居滬上﹐於婦死前數日﹐忽若與人爭辯者﹐曰「此爾婦之謀﹐何預我事﹖」又曰「無多言﹐從爾去。」遂赴水而死。

蘇州又有陳氏子者﹐當兵亂時﹐隨其母避亂至上海。一日語母曰「門前大樹上有紅衣人招我。」母叱曰「勿妄言﹐目眩耳。」次日﹐陳子竟攀援登樹﹐坐義椏中﹐俄枝斷﹐墜地死。大兒婦因言﹐其同鄕余氏女﹐方與母食﹐食畢﹐投箸遽出。鄕俗謂「飯後不飲茶﹐所食不化」﹐母乃呼其子曰「汝焉往﹖且飲茶去。」子曰「門外有人呼我﹐我出卽返耳。」匆匆出門﹐投水而死。此等事﹐殆所謂夙冤者與﹖

湖北咸寧余氏女﹐嫁爲石氏婦。石故無賴﹐日事飲博﹐余女生一子而卒﹐余氏收而蓄之。旣長﹐使出而學賈。其子頗勤謹﹐師甚愛之﹐垂三年矣。石聞其子稍有所蓄﹐又余氏所具衣裝冬夏皆備﹐乃自詣其師﹐欲以其子歸。師畱之﹐石不可﹐曰「吾子與汝爲徒耳﹐非與汝爲奴也﹐汝安得畱﹖」師知不可奪﹐厚贈而遣之。其地距石所居三四百里﹐石挈其子至半途﹐適阻小水﹐乃賃一舟盡載所賫。父子俱登舟矣﹐石語其子曰「吾遺一物在某處﹐可往取之。」子登岸至其地﹐徧覓無有﹐將返問之父﹐比至水濱﹐則舟已開矣。沿岸追尋﹐無所睹﹐乃大窘﹐亻累然一身﹐進退俱不可。不得已﹐乞食於途﹐久之跖穿膝暴﹐脛骨腐爛生且﹐病不能行。羣モ憐而飲食之﹐得不死。有咸寧人過其地﹐或告之曰「此子爾同鄕也﹐能挈之歸乎﹖」其人就而問之﹐曰「是吾鄕人余氏之甥也﹐吾歸當爲言於余氏。」及歸﹐如余氏告之﹐余氏急使人迎以歸﹐已憔悴無人狀矣。持養數月﹐乃始能行。後余氏又使學賈於他處﹐戒之曰「汝父若來﹐勿再爲所誑也。」夫道路之間﹐殺越人於貨﹐尙且有之﹐況止於欺誑﹐又何足異﹗所異者﹐以父誑其子而取其資﹐是不可以人理論矣。余書爲搜神誌怪而作﹐然記及此等事者﹐人無人理﹐人卽妖也﹐正不必魑魅罔兩﹐然後可鑄之禹鼎也。

咸寧余氏有一婦﹐不知其母家何姓也。婦極短小﹐坐椅橙上﹐足不及地﹐然性柔婉﹐舅姑皆喜之﹐夫婦亦相得。久之無子﹐婦語其夫曰「我自度不能生育﹐君家又貧﹐不能納妾媵﹐不如我死﹐君得續娶。𨿽有雁之費﹐較買妾爲省也。」夫曰「是何言與﹖」而婦自是遂陰有自殺之意。乃歸寧﹐從容語其母家曰「婦人內夫家﹐外父母家。旣已嫁人﹐其生其死﹐無與父母家矣。每見人家因女死﹐輒登夫氏之門﹐相嬲不休﹐此最無理。不幸我死﹐願吾家勿蹈此惡習也。」其家曰「汝幸未死﹐何出此不祥語﹖」婦笑曰「我未死﹐故及言之﹐若我死﹐尙及言邪﹖」及歸﹐又語其夫﹕「萬一我死﹐君勿傷悼。續娶得子﹐我死勝於生﹗」夫初不知其有死志也。越數日﹐乘人不覺﹐竟縊而死。余氏大慟﹐母家之人果無一言﹐反相勸慰﹐此婦可謂賢矣。其夫續娶﹐亦無子﹐惟所娶者裝送頗盛﹐余氏賴以溫飽。後嗣族人子爲子﹐已抱孫矣﹐亦足慰此婦於地下乎。

《列女傳。母儀篇》云﹕古者婦人妊子﹐目不視於邪色﹐耳不聽於淫聲。此特言胎教之法耳。《博物志。雜說篇》云﹕婦人妊娠﹐不欲令見醜惡物異類鳥獸。又云﹕不可見兔﹐令兒唇缺﹔不可啖生薑﹐令兒多指。此則近於避忌之說﹐然犯之亦未必遽驗也。獨湖北婦人妊子避忌最甚﹐有所謂換胎者﹐言所見之物﹐入其腹中﹐換去其本來之胎也。故婦人妊子﹐則房中所有人物畫像﹐悉藏┑之。或以鍼刺其目﹐云其目破﹐卽不爲患矣。有一婦臥室縣一美女像﹐及生子﹐厥狀肖焉。美女屈右臂﹐伸三指﹐作指物狀﹐此子亦屈右臂﹐伸三指﹐終身如此。又一婦偶觀優﹐及生子﹐頭上有肉隆起﹐如戴髙冠﹐兩耳旁各有肉一片下垂﹐如以巾冪之者然。因憶觀優時﹐有優人之冠如是﹐爲其換胎矣。其地每有遊僧﹐擔荷衣裝﹐乞食村落﹐擔上有彌勒像﹐此則尢在所忌。孕婦見之﹐生子必肖彌勒像矣。故此僧所至﹐村人輒噪而逐之。孕婦或不及避﹐猝與相遇﹐則坐地上﹐自解其履﹐以左履換至右足﹐右履換至左足。此僧亦必將所荷之擔﹐從右肩換至左肩﹐從左肩換至右肩。如此相持﹐及人眾咸集﹐逐此僧去﹐乃得無事。其理眞不可究詰也。中牟縣有兄弟二人﹐談者失其姓名﹐兄弟同時病死。俄其弟復蘇﹐則實其兄附之而生也。弟妻引之入室﹐不可﹐卻入兄室﹐兄妻又拒之。乃徙居於外﹐旬日之後﹐气體充實﹐如無病人。而一入內﹐則娣姒皆避之。不得已﹐出家爲僧焉。按段成式《酉陽雜俎》載﹕上蔡縣李簡病卒﹐托汝陽縣張宏義身以生﹐並引扁鵲易魯公扈趙齊嬰之心﹐及寤互返其室爲證。扁鵲事未知出何書﹐段博極羣書﹐必有所本也。是此等事﹐古固有之﹐古但謂之易心。《太平廣記》再生部則謂之易形﹐至今人則謂之借屍還魂。按《金史。五行志》﹐大定十三年正月﹐尙書省奏﹕「宛平張孝善有子曰合得﹐大定十二年三月旦以疾死﹐至暮復活﹐云本是良鄕人王建子喜兒。而喜兒前三年已死﹐建驗以家事﹐能具道之。此蓋假屍還魂﹐擬付王建爲子。」上曰「若是則姦幸小人﹐競生詐僞﹐瀆亂人倫﹐止付孝善。」此借屍還魂之事之見於正史者也。余嘗論死生之事﹐以爲鬼神之說﹐聖人固言之。吾人束髮讀《中庸》﹐卽知「鬼神之爲徳﹐其盛矣乎」﹐安可不信﹖至輪回之說﹐聖人所不言﹐惟《列子》書言死之與生﹐一往一反。死於是者﹐安知不生於彼﹖此爲佛氏輪回之說所祖。後世若羊祜﹑顧非熊事﹐炳然記載﹐卽世俗所謂投胎者也。實則投胎猶之借屍耳。人之初死﹐一靈未泯﹐或適遇初產嬰兒﹐一無知識﹐附之而生﹐則謂之投胎﹔或適遇新死之人﹐形骸未壞﹐附之而生﹐則謂之借屍﹕其理一也。不可謂竟無是事。然必謂人之生死悉如是﹐則又不可矣。

元吳自牧《夢粱錄》云﹕杭城小民家﹐多無坑廁﹐只有馬桶。每日自有出糞人氵蹇去﹐謂之傾腳頭。按此俗﹐今蘇﹑杭皆然。杭州有一細民﹐以傾腳頭爲業﹐因出入於橫河橋許氏。許故鉅族﹐民入其家﹐輒慕之曰「吾死後得生許氏﹐𨿽數日而死﹐吾亦樂之。」後許氏一婦孕﹐將產﹐夢見是人來﹐遂生一子。使人問之﹐則是人果卽於是日死矣。許氏素聞其語﹐咸知卽是人托生也。子生七日而殤﹐其願𨿽償﹐其生何太促歟﹖

無錫楊氏女﹐許嫁江西程氏子。程故鉅族﹐而程子因父母早亡﹐自幼失教﹐旣長則驕樂佚遊﹐從流忘反。程之長老寓書於楊﹐願爲贅婿﹐庶有所檢束﹐楊氏許之﹐然不與女言其故也。程書在書室﹐爲女所竊發﹐遂得其詳﹐鬱鬱不樂﹐寢以成疾。及程子至﹐翩翩裘馬少年也﹐而舉止輕浮﹐語言訁鬼諢。女知所適非人﹐疾益增劇﹐程子殊不顧瞻。晨出則至暮不歸﹐夕出則達旦未反﹐非博場卽倡家也。如是年餘﹐其所賫罄矣﹐並女之奩中物﹐亦且垂盡﹐自是女病益篤。臨死前一日﹐已沈沈若死矣。程子偶入視之﹐見女腕上有金條脫一事﹐捋取而去。已而婢媼輩見失此物﹐詫曰「誰所邪﹖」將議大索。女猶知之﹐微搖其首曰「不必尋矣。」女死﹐程亦辭去﹐不知所之。後楊氏次女婿秦君至京師﹐見之於正陽門外﹐則已爲モ矣﹐嘆曰「吾僚婿也﹐乃至此歟﹖」贈以銀十兩﹐裘一襲﹐且曰「亟還江西。果行也﹐當爲辦裝。」程曰「爾爲爾之官﹐我爲我之モ﹐何預爾事邪﹖」不顧而去。此子甘處下流﹐眞別有肺腸者。其初至楊氏爲贅婿也﹐楊氏宴之﹐且陳梨園之戲。優人進點﹝唐崔令欽《教坊記》云﹕凡欲出戲﹐先進曲名﹐上以墨點者卽舞﹐不點者卽否﹐謂之進點﹞﹐程點《拾金》。《拾金》乃乞兒事也﹐眾賓愕然。或病其不祥﹐或賞其通脫﹐而程竟以乞兒終﹐非其朕兆與﹖山東有陳媼者﹐老寡婦也。有二子﹐其長子甲早卒﹐而甲婦甚賢。甲死後遺有千金﹐貸於人而食其息﹐姑婦二人頗足自給。次子乙及婦均不孝。陳媼自從甲婦居﹐乙不顧問。無何﹐甲所遺千金盡爲人幹沒。甲婦無以爲生﹐鬱鬱不樂﹐久之遂成迷惘之疾﹐饑飽寒燠皆不自知。媼憐之﹐晝夜調護之﹐又苦無食﹐力作以自食。甲婦之母族謂陳媼曰「此非可長也﹐且以久疾累尊章﹐豈母家無人乎﹖」迎之歸。媼自是從其次子居﹐乙夫婦𨿽不樂﹐然無以拒也。而乙婦悍甚﹐乙亦畏之。乙恆外出﹐乙婦亦時還母家﹐每爲姑具五日之糧﹐則其返也必十日﹔具十日之糧﹐則其返也必二旬﹐媼於是恆不得飽。甲婦𨿽還母家﹐然猶念其姑﹐月必一來﹐來必居數日。每日巡行庭除間﹐見地上破瓴﹠lt﹔瓦﹠gt﹔﹐或敗絮﹑或故紙﹑或枯本朽株﹐一一拾起﹐以奉其姑。且呼之曰「娘﹐俟此等物化爲金銀﹐我與娘皆不餓死矣。」鄰舍人聞之﹐皆爲嘆息。而乙婦殊厭惡之﹐不爲具食。媼節食食之﹐故不能久畱。畱數日﹐輒好言遣之﹐曰「吾兒家去﹐勿念老身。」如是者十餘年矣。陳氏之鄰﹐故客捨也﹐會有達官稅駕於此﹐以病小畱﹐盡得其狀﹐嘆曰「是其罪在幹沒者。夫兩嫠婦所恃以活命者﹐而幹沒之﹐此非人矣。」命有司窮治其事﹐悉反其金。陳媼得金﹐亟召甲婦告之。甲婦見多金﹐大喜﹐神識頓淸﹐夙疾若失。仍奉姑同居﹐且嗣族人子爲子﹐娶婦生孫焉。乙客死於外﹐乙婦挾其資再嫁﹐而後夫好飲博﹐不事恆業﹐不數年﹐罄其所賫。俄後夫亦死﹐乙婦不能自存﹐乞食於路﹐甲婦時時飲食之﹐未幾以痢死。

張翁﹐閩人也。少時至河南中牟縣訪所親﹐而所親已他去﹐遂畱落不得歸。久之無以爲生﹐乃鬻其衣裝﹐得錢萬餘﹐設星貨鋪於市廛間﹝星貨鋪﹐見李濟翁《資暇集》﹐言列貨叢雜﹐如星之繁﹞。會有某翁者﹐亦閩人﹐遊於市。與之語﹐閩音也﹐喜曰「吾同鄕乎﹖」因敍桑梓之誼﹐時與往來。見張翁誠實﹐乃謂之曰「如此瑣瑣﹐豈足生活﹖君舊時在閩﹐曾作何業﹖」張曰「吾舊學於藥肆﹐頗亦有年。」某曰「然則啟肆賣藥﹐豈不勝此﹖」張曰「固也﹐苦無資耳。」某曰「以吾之資﹐藉君之力﹐同啟一肆﹐有利均之。」次日﹐卽出千金授張﹐曰「好爲之﹐吾今有事且回閩﹐異日再相見。」張於是卽在中牟啟藥肆焉﹐買藥者踵於門﹐利市三倍。張𨿽一錢之人﹐必籍之﹐歲終會計﹐有所贏餘﹐則分爲二﹐曰「此肆吾與某君共之也。」而某君竟不復至。張自至閩訪之﹐亦不得其人﹐歸而嘆曰「吾何以報某君乎﹖」乃辜較某君歲所應得﹐別儲之﹐榜於門﹐大施捨。病者藥之﹐物故者之﹐寒餓者衣之食之﹔歲大無﹐振之行之﹔數十年不倦﹐中牟稱善人焉。後其家益饒衍﹐其子於同治壬戌入詞林﹐咸知其爲行善之報。惟所謂某君者﹐見首不見尾﹐亦殊可異也。

餘外家臨平姚氏﹐其疏族中有一婦﹐於吾外王父爲尊屬﹐余不及見矣。傳聞其生前姣麗無雙﹐且雙趾纖小﹐每制履倦﹐則以釒咸綫插髻上﹐幫帛垂耳後﹐才如一葉﹐人不見也。以故不良能行﹐行必以婢媼扶掖之﹐姚美人之名聞於鄕裏。今臨平有地曰美人埭﹐以此婦名也。其子婦悍甚﹐恆與其姑立而誶語﹐婦懦不能與爭﹐鬱鬱久之﹐竟雉經死。婦工翰墨﹐臨死自書一紙﹐詳述其子婦勃溪之狀﹐置懷中。其子搜得﹐燔之。其子婦曰「凡縊死者﹐下有遺魄﹐不掘出﹐且爲祟。」乃掘地深數尺﹐果得如炭者一段﹐亦燔之。余幼時曾過其家﹐家尙溫飽。亂後復訪之﹐則無一人矣。有字蓉齋者﹐於余爲舅氏﹐爲賊掠去﹐不知所終。嗟乎﹗其先世有此等事﹐而望其子孫之克昌﹐則是無天道矣。

道光間﹐臨平鄕間有一婦﹐中年以後得一怪疾﹐口不能言﹐肢體不能運動﹐其耳目亦似無所見聞﹐晝夜臥牀中﹐塊然似已死者。而肌膚仍溫和﹐口鼻仍有出入之息。使醫切其脈﹐蓋無病也。其子婦輩按時以糜粥飲之﹐尙能下咽﹐飯則不能咀嚼矣。如是五六年。一日晨起﹐飲之不受﹐撫之則冷﹐始知其已死也。其時喧傳﹐以爲奇事。余按紀文達筆記中有一事﹐與此相似﹐但彼男子﹐此婦人﹐爲異耳。文達謂其心死而形生﹐余則以爲此乃魂去而魄存也。《左傳》載子產之言曰「人生始化曰魄﹐旣生魄﹐陽曰魂。」余嘗以火譬之﹐人之形質﹐猶聚薪蒸而束之也。置火於中﹐俄而薪化爲火﹐此卽所謂「人生始化曰魄」也﹔俄而炎炎焱焱﹐光焰上騰﹐此卽所謂「旣生魄﹐陽曰魂」也。人之死也﹐魂升而魄降﹐亦猶燈之熄也﹐煙上散而煤下墜﹐乃其常也。若此婦者﹐其魂已去﹐而其魄猶存﹐正如光已滅而火未絕耳。因記姚氏掘遺魄事﹐並記此事﹐且說魂魄之義如此。又魂魄者﹐生時之名﹐若死後則爲鬼神矣。孔子曰「眾生必死﹐死必歸土」﹐此之謂鬼﹐其气發揚於上爲昭明﹐蒿淒愴﹐此百物之精也﹐神之著也。可知生爲魂魄﹐死則魂升而爲神﹐魄降而爲鬼﹐蓋魂升魄降﹐姑以生時之名名之。其實﹐魂者火之光也﹐死而升者止其煙也﹔魄者火之所以爲火也﹐死而降者止其煤也。觀姚氏所掘其形如炭﹐正可證明其理矣。

唐西鎭人伊介春﹐有女曰翠姑﹐自幼許嫁木氏子。木所居曰鎖條橋﹐相距非遠。後木氏家日落﹐介春私與其妻議﹐欲絕其婚。翠姑微聞之﹐鬱鬱不樂。咸豐之季﹐賊陷杭州﹐鄕間皆大亂﹐介春率妻女奔滬瀆﹐遂別爲女相攸﹐有成議矣。翠姑知事迫﹐縊而死。此事余聞之二兒婦﹐適艸筆記第十五卷

竟﹐因記之卷末。𨿽其事平平無奇﹐似不合誌怪之例﹐然稗官小說﹐未始不以表章節義爲事。先大夫《秦淮烈女篇》云「我無風化權﹐僅操筆一枝。」余筆記中載此等事﹐猶此意也夫。

●卷十六武林徐氏﹐爲浙西望族。其故第在姚園寺巷﹐亂後𨿽毀於兵火﹐而門楣及聽事無恙。聖祖禦書「凜存堂」額及「淸徳鎭俗」額﹐髙宗禦書「淸愼可風」額﹐至今猶存。余門下士花農庶常琪﹐乃文穆公來孫也﹐稍加葺治而居之。余每過其家﹐輒興故家喬木之思。偶閱定遠方蓮舫太守《蔗余偶筆》﹐載其家文敬公軼事云﹕文敬之封翁居錢唐江邊﹐每子午潮退﹐將沿岸數十里水族﹐親掃入江﹐自少至壯無間。一夜潮極大﹐巡江武官見火光一團﹐湧入徐氏﹐叩門以告﹐適文敬公生﹐因以潮名。及觀平江李次靑廉訪《國朝先正事略》﹐則云﹕錢唐徐文敬公﹐先世業漁。公生日﹐江潮大上﹐一舟爲風漂沒。封翁急拯之得免。僦舟者爲閩省孝廉﹐入都應試者也。翁延至家﹐致雞黍之敬。次日洗兒﹐請孝廉命名﹐以江潮之異﹐名之曰潮。其後孝廉累不第﹐而文敬早達。分校會試時﹐孝廉竟出其門云。此二說未知誰得其實。花農距文敬已六世﹐恐亦未必能詳矣。花農之生也﹐其先徳若洲先生夢一道士化爲鶴而生﹐故小字鶴根﹐意花農亦生有自來者與﹗徐花農云﹕吾家舊祀花園土地。相傳文敬公晚歲家居時﹐招鄰叟飲﹐一叟年最髙﹐延之首坐﹐叟辭。公曰「君乃吾鄕老土地﹐何辭焉﹖」叟笑而就席。老土地者﹐杭人諺語猶言前輩耳。是夜﹐公夢叟來﹐云「公命我爲土地﹐願卽公花園中乞一席地﹐公其許我乎﹖」公愕然而寤﹐犁旦使人偵之﹐則叟死矣。問何病﹐其家曰「叟固無病﹐但自言欲往徐氏﹐如是者三﹐遂卒。」公嘆息久之﹐祀之於後圃。遊戲一言﹐遂爲鬼神所憑藉﹐卿相造命﹐信矣﹗

花農又言﹕文敬公未達時﹐爲贅婿於同裏殳氏。殳媼以公貧﹐弗善也。殳夫人卒﹐公遂歸江幹故居。一日﹐殳翁遇諸塗﹐曰「爾以吾女亡﹐遂不過我乎﹖」彊邀俱歸﹐於殳媼前亟稱公賢﹐媼微哂。翁曰「爾不兼於此子乎﹖吾行且妻以次女。」媼怒甚﹐曰「爾好爲之﹐吾不與聞。」翁曰「敬諾。」遂以次女爲公繼室﹐媼無如何也。公不復居殳氏﹐與夫人俱歸。他日夫人歸寧﹐偶語諸嫂曰「今日肩輿及門﹐觸於棖﹐幾覆。」嫂曰「吾家蓽門﹐安容髙車﹖」夫人曰「庸詎知吾不髙車乎﹖」諸嫂皆漧笑﹐曰「爾乘髙車來﹐當毀垣以迎之。」夫人遂辭去。及文敬公貴﹐夫人始再至母家﹐諸嫂置酒相款洽。夫人從容語諸嫂曰「垣未毀乎﹖」余謂江氏檳榔之誚﹐韋家鸛雀之稱﹐士方貧賤﹐見輕於妻族﹐自古有之。史家載此等事者﹐欲使人知白屋之中大有靑雲之士﹐勿以髙門鼎族而蔑視寒微耳。余記殳夫人之言﹐亦此意也。

杭州姚園寺巷有旌徳觀﹐祀疫神曰溫元帥。按元人吳自牧《夢粱錄》已載有此神﹐云是東嶽所部﹐疑必起於宋世矣。每歲五月﹐居民舁神巡行市廛﹐蓋亦逐疫之意﹐而過徐氏之門必疾趨而過。相傳徐文敬公官冢宰﹐是爲天官﹐主天下神只﹐故神過其門必致敬焉。國家定制﹐凡壇廟祭祀及僧道等事﹐皆掌於禮部祠祭司﹐實與吏部無涉。巫覡之見﹐良可一噱﹐然亦可見故家之重矣。

徐少薇﹐名章﹐花農之再從兄也。嘉慶戊寅﹐年十四﹐應鄕試﹐中副榜。其明年舉於鄕﹐應禮部試﹐不第﹐畱京師。未幾卒。卒之前數月﹐夢至一所﹐修篁夾路﹐中有棋聲﹐不覺朗吟曰「飛來碎玉度棋聲﹐修竹嬋娟畫不成。」下句未就﹐而竹中有人續之曰「惆悵碧溪相別後﹐煙霞深處五峯靑。」尋聲而往﹐則一樵者﹐方倚樹而吟。見徐至﹐驚曰「華林子來何速乎﹖錢某猶未至也。子旣來此﹐吾導子至一處觀之。」遂與俱往。至則髙門岌で﹐若官廨然。入門﹐有女子六七人執帚掃花﹐視徐而笑﹐不出一語。登堂見楹間縣一聯云「天下今宵共明月﹐人間何處有仙山。」堂之左右﹐列書櫥八九﹐縹囊緗帙﹐充刃其中。有角巾野服者數輩﹐挾冊諷誦。樵者卽取一卷﹐授徐視之﹐其生平所作詩文皆載其上﹐驚而寤﹐不解所謂。惟樵者所云錢某﹐則固知之﹐乃其同硯之友也﹐其時固無恙。未幾而錢某之訃至﹐嘆曰「曩樵者言錢某未至﹐吾來何速﹐今錢某往矣﹐吾其繼之乎﹖」因記所夢﹐┑書篋中。及卒﹐家人發篋得之﹐乃知石曼卿芙蓉之城﹐王平甫靈芝之宮﹐非小說家僞造也。

杭州武林門內﹐有長壽橋。橋之左別有一橋﹐無名﹐但以小橋呼之。其地有某甲者﹐素無賴﹐恆集徒眾﹐攜鍬鋤於無主荒地﹐扌窟石賣錢。階砌柱礎﹐爬羅殆盡﹐乃竊小橋上石欄石循﹐載以小舟﹐至唐西鎭賣之。甲有子七歲﹐是夕忽得疾﹐次日彌甚﹐藥之不瘳﹐自言「有神人擊我。」甲使卜者卜之﹐曰「橋神爲祟。」甲大驚﹐具牲醴禱焉﹐無效﹐不數日﹐其子竟死。嗟乎﹗亂後橋梁半就傾圮﹐比來稍稍修葺。乃餘往來江﹑浙間﹐見有甫修而卽圮者﹐推原其故﹐蓋有負之而趨者矣。安得處處有橋神﹐爲之呵護哉﹗

蘇州山塘有某甲者﹐以賣魚爲活﹐人頗長厚﹐家亦粗足自給。惟嗜酒﹐每醉則言語不倫﹐家人習之﹐亦不怪也。一夕酩酊而歸﹐坐未定﹐復趨出﹐家人問焉往。曰「吾且赴水死。明日買棺至興隆橋邊斂我可也。」咸以爲醉語耳。良久不返﹐蹤迹之﹐則宛在水中央矣。鉤撈出之﹐已不可救。竟如其言﹐斂於興隆橋邊云。

李翁﹐廣東從化縣人﹐遷居省城。年五十餘﹐無子﹐買某姓女子爲妾。女見李老﹐意不樂﹐呼使侍寢﹐掩面而泣。問之不答﹐固問﹐始微露其意。李翁曰「老夫女妻﹐固非偶也。若旣不願﹐吾何敢彊﹗」召其父至﹐以女歸之。李翁可謂長者矣。此女失此良人﹐轉似可惜也。

許仁山閣學之女﹐嫁海寧孫氏﹐有女名小翠﹐生於京師。𦇤褓中﹐父母以奔喪歸﹐因小翠稚小﹐寄養於余次女處﹐蓋余次女卽仁山之從弟婦也。後余女挈之南旋﹐以還其父母。小翠秀外惠中﹐眉目如畫﹐然自幼多病﹐年七歲殤焉。其臨死時趺坐榻上﹐閉目合掌﹐家人不知其已死﹐候之則气已絕矣。其殆有宿根者與﹖曇華一見﹐亦可異也。

小兒出痘﹐謂之出花﹐不知所自始﹐然南北並有此語矣。一家有娣姒二人﹐其子皆出痘﹐娣之子頗危險﹐姒之子已上漿矣。其夜﹐姒夢見一賣花媼﹐娣姒各就之買花﹐已而娣以所買之花易姒之花﹐遂寤。次日視兒﹐則娣之子頗有起色﹐而姒之子痘皆下陷﹐未幾竟死﹐娣子反無恙。乃悟夢中易花﹐是其兆矣。揚州甘泉縣陳生端甫﹐居仙女廟鎭之南﹐母與妻皆熊氏﹐蓋姑侄也。妻病﹐母移榻於其房。一夕睡醒﹐見火光熒熒﹐自下而上﹐驚而諦視﹐乃一大鼠﹐銜燈艸緣壁而行。急呼其子起﹐則火已及承塵矣﹐須臾遂熾。陳負母出﹐又使人舁病婦出﹐幸皆無恙﹐屋竟毀焉。夫鼠銜燈艸常有之事﹐而陳氏竟以致焚如之禍。歐陽公云「禍患常起於細微」﹐信矣。

蘇州有王媼者﹐少寡而貧﹐無子女﹐惟爲人縫紉以糊其口﹐垂三十年矣。其鄰某翁﹐頗饒於資﹐有一子甫十歲﹐自幼多病。病作﹐輒有鬼憑其身﹐招巫者施敕勒之術﹐竟不能遣﹐惟王媼偶過其家﹐則鬼卽避之。如是者數年﹐其子心體煩﹐日就羸瘠﹐翁甚憂之。夢神語之曰「以此子爲王節婦後﹐病卽愈矣。」翁因商於王媼﹐願以此子與媼共之﹐承兩家香火。媼大喜。子自母王媼﹐病果不復作﹐娶妻生子﹐奉王媼終其身。然則此子之病﹐殆鬼神哀憐節婦﹐不忍其老而無依與﹖

先大夫《印雪軒隨筆》載﹕臨平鄕間﹐有兄弟四人而同歲者﹐蓋二子於正月孿生﹐二子於十二月孿生也。乃又有兄弟二人﹐同年同月﹐而弟之生日顧先於兄者。蓋此二人爲異母兄弟﹐皆生於三月﹐兄於三月中旬生﹐弟於閏三月上旬生﹐相距二十日。至無閏之年﹐則弟先於兄者十日矣。其事本無奇﹐姑記之爲談助。惜談者不言其姓氏。

湖北有張氏女﹐許嫁胡氏子﹐婚有日矣。而胡氏子病甚﹐乃使媒妁請絕於張﹐張女不可﹐曰「女子旣以身許人﹐死生以之。」遂適胡氏。而胡氏子病有間﹐又逾數年﹐生二子﹐始死﹐張女撫其二子以終。此與第十五卷

所載樊氏女事相類﹐然樊女煢煢孤苦﹐張女則非止有節操﹐且有才幹。其父仕於閩爲縣令﹐資財巨萬﹐惟挾二妾以從﹐棄厥妻於家不顧﹐無以爲生。族中人咸不平﹐縱臾其妻﹐使如閩。辭無資﹐則爲醵資﹐又懼不禮於夫。女乃曰「母無懼﹐我侍母以行﹐然須具來往之資。合則畱﹐不合則返耳。」於是母女俱如閩﹐未至其所三十里﹐使人以告。父聞妻至﹐將不納﹐聞女與俱至﹐始大具車徒迎之。旣至﹐果相安居。數月﹐女辭欲返﹐母畱之女曰「家有尊章﹐豈能居此長奉母乎﹖」母泣曰「汝在﹐故我無苦。汝去﹐彼將魚肉我矣﹐吾從汝歸耳。」遂與俱返。後其父以贓敗﹐詔下原籍簿錄其家財。縣官奉檄至門﹐母皇恐伏竈下﹐餘人悉走匿。女盛服出見縣官﹐言父平時棄母不顧狀﹐且曰「父盛時﹐母不同其樂。今父敗﹐母豈得同其苦﹖請公入視﹐如有銖金寸錦之儲﹐甘受隱匿之罪。」聲情慷慷﹐縣官爲之動容。入視之﹐破屋數椽﹐疏帳縹被而已。嘆曰「誠如汝言﹐誠如汝言。」遂去。山西一富翁﹐年四十無子﹐每至親串家見有小兒﹐輒喜而抱弄之。嘗於役於中州﹐騎馬過中牟縣城外﹐見樹陰之下一小兒﹐才四五歲﹐館納可愛。下馬就視﹐兒初不啼﹐抱之上馬﹐幸無見者。諦視此兒﹐眉目姣好﹐肥白如瓠﹐愛不忍釋﹐竟擁之懷中﹐束馬而去。比至家﹐遂以爲子。而翁自得此子後﹐連舉二子﹐三子皆長﹐並爲娶妻。然翁之家人每竊竊私語﹐謂翁旣有子矣﹐焉用此他人子爲﹖翁微聞之﹐自度己死後﹐必不相容。於是召此子語之曰「吾自中牟攜汝來﹐今幸成立。然久居此﹐終少味也。葉落糞本﹐汝其歸乎﹗」乃爲具萬金之裝﹐使攜婦俱去﹐戒之曰「汝至中牟﹐但至某所訪之﹐必有骨肉相逢。此吾遇汝處也。」子不得已﹐涕泣辭去。旣至中牟﹐止其妻於逆旅﹐而自至城外訪求﹐逢人必問﹐冀有所遇。久之﹐有人語之曰「吾村某氏老嫠婦﹐曾失一子﹐得毋是乎﹖」其子喜甚﹐亟使導之往﹐至則一老婦出曰「吾夫亡後﹐遺腹生一子﹐至某歲失之﹐今且二十年﹐𨿽見之﹐固不識矣。然有可辧認者﹐此子面有豆花﹝唐陳黯有《詠豆花》詩﹐卽痘瘢也﹐今謂之面麻﹞﹐吾曾識其數﹐今𨿽久遠﹐猶未忘也。」乃言其數。眾人視此子之面﹐果有豆花﹐數之與婦言合﹐皆喜曰「此眞是矣。」其子泣拜﹐歷言前事﹐卽從逆旅中迎其妻至。老婦家本貧﹐自失子後﹐又悲思成疾﹐一旦有子﹐又有子婦﹐且有多金﹐乃大喜慰。「塞翁失馬﹐未始非福」﹐此之謂矣。或亦造物哀憐節婦而曲成之乎﹖

光緒辛巳歲﹐花農與倪儒粟茹及孤山寺僧本慧﹐同至兪樓﹐於樓後山上西爽亭小坐。旣下山﹐僧自後招花農曰「來看﹐來看﹗」花農視之﹐見松樹上一蛙﹐淺綠色﹐竟體滑澤如碧玉琢成﹐無磊之狀﹐與常蛙異。儒粟曰「此非金華將軍邪﹖」僧點首曰「無多言。」次日﹐花農至右臺仙館以告余。按杭城湧金門內之有金華將軍廟﹐舊矣。據《咸淳臨安志》﹐神姓曹﹐名杲﹐眞定人﹐仕後唐爲金華令。吳越王擢宋婺﹐錢氏入朝﹐委以國事。杲卽城隅浚三池﹐曰湧金。旣歿﹐民爲立祠池上﹐此固有功烈於民﹐宜在祀典者也。其神乃化身爲蛙﹐何邪﹖然鬼神之事有不可以常理測者。卽如黃河之神﹐化身多爲蛇﹐見於記載﹐登之奏牘。同年生薛世香廉訪﹐河南靈寶人也﹐嘗語余云「黃河神﹐有大王﹐有將軍。每見形﹐則官吏必以盤承之﹐大設牲牢﹐廣陳優戲。蛇在盤中端然不動。其蛇有大小﹐小者大王﹐大者將軍。大王蛇不過尺許﹐頭外尾內﹐其直如矢﹐𨿽至數日之久﹐小有轉側﹐而終不易其方。將軍蛇﹐或數尺﹐或丈餘﹐蟠曲如糾糸墨﹐首則昂然上出﹐而不見其尾。大王蛇必居盤中﹐將軍則稍偏焉。數日後輒失所在﹐莫知何往。河工官吏及濱河之民﹐咸崇奉之﹐無敢褻視。有所謂栗大王者﹐乃國朝栗恭勤公﹐其神亦蛇也。」然則金華將軍之爲蛙﹐何異之有﹖推而上之﹐知古書所載﹐如伯鯀爲黃熊﹐望帝爲杜鵑﹐女娃爲精衛﹐欽丕爲大鶚﹐蓋亦理之所有。一孔之儒﹐固不足以知之。

同治十年冬﹐余自西湖精舍還吳下寓廬﹐迂道徳淸﹐省視先人丘隴。泊舟城中﹐自坐小舟出南門﹐至金鵝山﹐展先通奉君之墓﹐畱奴子沈貴守舟。忽有一人司四五十歲﹐口操徳淸土音﹐至舟求見。沈詰其姓氏﹐其人告之﹐約略是劉字。沈粗解翰墨﹐問曰「卯金刀乎﹖」曰「非也﹐木字偏旁耳﹗」余歸﹐沈以告﹐余亦漫置之。然以木旁字而音似劉﹐且爲姓氏所有﹐惟樓及柳耳。吾邑素無此二姓﹐莫知何人也。及歸吳下﹐適同縣江子平孝廉﹑蔡瑜卿秀才皆在﹐因以問之﹐兩君曰「此事絕異﹐豈柳侯乎﹖」柳侯者﹐吾邑總管神也。吾邑總管神三﹐曰戴﹐曰柳﹐曰葉﹐而柳實先於戴﹑葉。唐天寶中初設徳淸縣﹐柳侯卽來爲縣令。侯名察躬﹐乃柳子厚之祖﹐集中《先侍禦史神道表》所稱徳淸君者是也。有惠政﹐旣歿﹐而邑人祠之。歲久祠廢﹐及戴侯興﹐而邑人卽以柳祠故址爲之祠﹐於是祀戴兼祀柳﹐後又附以葉﹐並詳縣誌。餘流寓四方﹐久不獲躬拜祠下﹐而文章道義﹐又不足以感動幽明﹐兩君所言蓋讕語也。其事載《春在堂隨筆》卷第五﹐今因金華將軍事﹐又類記之。

光緒五年十月乙丑﹐余葬內子姚夫人於錢唐右臺山之原﹐余卽自營生壙於其左。旣葬三日﹐有蝶見於墳塋﹐黑質而黃章。越三日﹐又見﹐亦如之。時𨿽十月小春﹐然已交大雪﹐晨起嚴霜滿地﹐不應有此﹐亦可異也。及歸吳下﹐以語老友吳平齋﹐平齋決爲太常仙蝶﹐然未敢遽信也。其事見《春在堂詩編》卷第九﹐今亦類記於此。余作《金華將軍》詩﹐中四句云「我泛余不溪中舟﹐疑有神人來同遊。我築右臺山下壙﹐疑有仙蝶來送葬。」卽謂此二事也。

陸錦斤﹐長洲學生﹐以髙等食餼﹐有聲庠序間。光緒辛巳歲﹐感疾頗劇﹐妻子爲禱於神﹐陸曰「可不必矣﹐吾頃見冥吏持牒來﹐有吾姓名。錦下一字本非斤字﹐後塗去之﹐而注斤字於旁﹐則是我也﹐其能免乎﹖未幾果卒。陸氏兄弟行以錦字爲名者﹐尙有數人﹐不知其塗去者爲何字也。陸年僅二十四﹐是歲甫新昏﹐同學之士頗惜之。

顧某﹐蘇人﹐官浙中﹐與於海運之役。自浙至滬﹐偶與數友飲於茶寮﹐忽得狂易之疾﹐其僚送之還蘇﹐而疾益甚。百計求死﹐刀繩之屬家人悉爲藏┑﹐甚至不敢以陶器盛飲食。飯碗茶否一入其手﹐輒嚙而碎之﹐或不及備﹐則吞咽入腹者﹐亦竟有焉。醫巫雜進﹐久而不瘳。會有請箕仙者﹐乃就之問故。箕筆書曰「病由鬼祟﹐鬼亦顧姓﹐浙江平湖市井中人。顧某前生爲其主會計﹐幹沒其千金﹐致彼鬱鬱而死﹐故今來索償。然顧某止於侵蝕其資﹐究未戕害其命﹐此鬼自以病終﹐理難議抵。果能廣作功徳﹐當可消釋冤愆。」顧氏從之﹐用浮屠氏法﹐誦經施食﹐七日夜而顧病果已﹐仍至滬上﹐終海運之事。然未及三年﹐卽以他疾卒。此鬼殆乘其衰气而來﹐《左氏》所謂「其气焰以取之」者也。

某甲﹐揚州人﹐寓於蘇﹐家中惟一母一妻。偶外出﹐其妻爲之闔戶﹐甫還入內﹐驟得狂疾﹐載號載呶﹐不可向邇。母急﹐使人趣甲返。甲察其聲﹐則男子也﹐問曰「汝何人耶﹖」妻大聲曰「不識我乎﹖我某歲與汝別於某所﹐汝忘之乎﹖」甲乃恍然知爲某乙。先是﹐甲在揚州時﹐曾借乙錢十千﹐及粵寇之亂﹐甲與母妻逃至某處﹐適乙亦至焉。其時乙無一錢﹐乃從甲索所借錢﹐甲橐中尙有洋錢四十﹐欲許之﹐妻曰「亂離如此﹐生死未卜﹐豈償債時邪﹖」甲從其言而止﹐自後亦不復見。至是乃問之﹐曰「與爾別後﹐爾何所往﹖」妻作鬼語曰「彼時吾與母同行﹐爾不還吾錢﹐母子二人饑餓不得食﹐努力至江邊﹐賊已大至。江中𨿽有渡船﹐以吾無錢不肯載﹐乃負母循江岸而行﹐力竭僕地﹐呻吟三晝夜﹐母子俱斃。每念死時之苦﹐恨爾入骨﹐十數年來在揚州尋覓﹐竟不可得。後知在蘇州﹐又在蘇州尋覓數年矣。今得相逢﹐必償我命﹗甲叩首謝曰﹕」曩者誠我負心﹐然吾夫婦死﹐爾母子仍不得活﹐於事無益﹔且我負爾錢﹐究未害爾命也。我願數倍曩日所借之錢﹐爲爾作功徳﹐憑仗佛力﹐托生善地﹐不亦美乎﹖「鬼始不可﹐旣而曰﹕汝言亦有理﹐好爲之。」甲於是出錢大作佛事﹐妻病果愈。中山君有言「與不期眾少﹐其於當厄﹔怨不期深淺﹐其於傷心。」甲與乙旣素有通財之誼﹐危迫之際﹐𨿽無所負﹐猶宜分財以濟之﹐況實負其錢乎﹖乃婦言是用﹐毛不拔﹐遂使母子流離﹐擠於溝壑﹐固宜其飲恨九原矣。𨿽仗佛力消釋前愆﹐吾猶未保其卒也。趙某﹐蘇州人﹐當兵亂時﹐甚踔城外無所依。有農人李姓﹐憐而畱之﹐趙因與李女通。李無如何﹐遂以爲婿﹐贅於其家﹐夫婦頗相得。趙有季父﹐避兵寧波﹐使人訪知趙所在﹐招使往。趙與妻謀曰「吾季父頗有資﹐今來招我﹐我且先往。往而得所﹐再來迎汝﹐並迎翁也。」及趙至寧波﹐其季父議爲娶某氏女﹐趙聞某女美﹐且裝送甚丰﹐欣然從之。及亂定﹐遂依季父居﹐不復還蘇。至光緒辛巳春﹐趙偶至門外眺望﹐有陰風吹面﹐通體生粟﹐乃入室蒙被而臥。夜半忽作譫語曰「與汝別二十餘年﹐絕不一念前情﹐致吾父抱憤而死﹐吾亦飲恨而亡。負心若此﹐吾今得請於神矣﹐汝尙望活邪﹖」言畢遂絕。

揚州市井中﹐有王﹑陳二人共啟一肆。肆中畜一貓﹐毛色甚美﹐兩家皆奇愛之。貓一乳生四子﹐皆肖其母﹐逾月之後跳踉於地﹐見者每注目焉。鄰有某甲乞其一﹐許之﹐以不能離母﹐故未將去。一日﹐陳他出﹐王倦而假寐﹐惟陳母﹑王妻坐守肆中。忽有少年突入﹐攫二小貓去﹐母妻皆大號﹐王驚起追之﹐某甲亦助之追。須臾﹐陳亦繼至。少年見追者三人﹐知不能脫﹐棄一貓於途﹐甲抱之歸。陳與王仍相逐不捨﹐少年窘甚﹐並所存一貓亦去之﹐二人抱貓俱返。而少年不知﹐猶以爲有追者﹐狂奔不已﹐觸一孕婦僕地﹐竟踐其身上而過。於是市人大嘩﹐要遮少年﹐使不得逸。視婦﹐已垂欲絕矣﹐覓其夫至﹐縛少年送官﹐如婦死﹐當論如律云。嗟乎﹗魯以鬥鷄而出昭公﹐鄭以逐狗而殺子陽﹐小事而啟大釁﹐微物而釀巨禍﹐自古有之矣。此猶其小焉者也。

某甲﹐湖北人﹐居揚州爲鹺商﹐喜談內外丹之術。偶與友飲於茶寮﹐見一老翁支布爲棚﹐賣藥其下﹐有一客與之諧價﹐未定。就視之﹐則一何首烏﹐宛然人形。問所值﹐錢四千耳。大喜﹐如數與之。友曰「此必僞也﹐豈有何首烏已成人形者﹐而所值止此邪﹖」甲曰「不然﹐仙人賣藥﹐論有緣與否﹐不計值也。」抱之而歸。是夕宿於花園﹐不入內室﹐次日視之﹐死矣。家人大駭﹐窮究其故﹐友以告。亟使人覓賣藥翁﹐不知所之矣。古詩云「服食求神仙﹐多爲藥所誤。」誠哉是言也。

同治之初﹐滇中大亂﹐賊所到之處﹐殺人如麻﹐白骨盈野﹐通都大邑﹐悉成丘虛。亂定之後﹐孑遺之民稍稍復集﹐掃除骼﹐經營苫蓋﹐時則又有大疫。疫之將作﹐其家之鼠無故自斃﹐或在墻壁中﹐或在承塵上﹐人不及見﹐久而腐爛﹐人聞其臭﹐鮮不病者。病皆驟然而起﹐身上先墳起一小塊﹐堅硬如石﹐顏色微紅﹐捫之極痛。旋身熱譫語﹐或逾日死﹐或卽日死﹐諸醫束手不能處方。有以刀割去之者﹐然此處甫割﹐彼處復起﹐其得活者﹐千百中一二而已。方疫盛時﹐村民每於夜間見鬼火﹐數百數千﹐成隊而行﹐近之則聞鑼聲﹑鼓聲﹑鈴鐸聲﹑吹角聲﹑馬蹄聲﹑器械摩扌介聲﹐月夜並見有旗幟之象。又往往有人忽然倒地﹐如酣睡者﹐越日而蘇﹐輒言有兵馬經過﹐被其捉去搬送什物﹐至某處而返。又或言令其荷送傳牌﹐牌上大書「某官帶兵若干﹐赴某處﹐仰沿途供應如律」。及數日之後﹐其所言某處某處﹐無不大疫矣。疫起鄕間﹐延及城市﹐一家有病者﹐則其左右十數家卽遷移避之﹐踣於道路者無算﹐然卒不能免也。甚至闔門同盡﹐比戶皆空﹐小村聚中絕無人迹。老子云「師之所處﹐荊棘生焉。」信矣﹗馬星五觀察駟良﹐南人﹐爲余說如此﹐蓋其所親見也。觀察又言﹕咸豐八九年間﹐李樹往往不實﹐而反生王瓜﹔楸樹本無實﹐而反結實如豆﹐好奇者收而藏之。厥後疫起﹐百藥不效﹐或謂李瓜﹑楸豆﹐自古未聞﹐天地旣生此異物﹐諒非無用﹐或可以治此異疾乎﹖試之果驗。而當時收藏者少﹐甚不易得﹐得之者珍逾參苓矣。近年來久無此疾﹐而李與楸之生瓜豆亦不再見。於此又見天心仁愛﹐𨿽大劫之中﹐未始不寓挽回之意也。

葉某﹐吳人﹐官於中州。有三子﹐皆在十齡內外﹐年相若也。一日﹐戲於庭中﹐其仲子手執一鐵釘﹐謂季子曰「吾此釘一發﹐卽成弩箭﹐且中汝目矣。」季子曰「兄試爲之。」仲子一舉手﹐釘卽飛去﹐仲季二子相去頗遠﹐中間又隔一人﹐而釘竟從此人腋下穿過﹐飛集季子之目。目睛卽時突出﹐大如雞卵﹐五色爛然。幸其系未絕﹐累然下垂且四五寸。季子走還內室﹐投其母﹔母大驚﹐以手握其睛﹐納入眶中。季子初不覺痛﹐至是始大痛而倒﹐良久乃蘇﹐後幸無恙﹐而此目則盲矣。方擾攘時﹐忽失仲子所在﹐大索之﹐則在一神廟中﹐厥角稽首﹐求其弟不死。扶之還﹐色若死灰﹐額上血漉漉然。其母不忍責﹐轉以好言慰之。此殆有鬼神使之然乎﹖

潘氏﹐徽州大姓也。其族人檢視譜牒﹐知乾隆間族中有一婦歿於杭州﹐卽淺葬於城外﹐今絕無後矣。而此婦生前頗有恩徳及其族人﹐於是舉族聚謀﹐欲歸其骨﹐合葬於其夫之墓。乃共醵金﹐使一人往。其人於光緒七年四月至杭州﹐依譜牒所載﹐營求其葬處﹐果得之。發視﹐則其棺乃楠木﹐所爲尙完好﹐而其底則已朽矣。屍臥棺中﹐容色如生﹐衣服亦未壞。視其棺和所題識﹐蓋已一百二十八年﹐而儼然如新死者。遂舁而置之新制之棺。有與其役者﹐見屍右手中握一小盒﹐封緘甚固﹐乃竊而懷之﹐莫知何物。或曰「其中有寶珠﹐尸之不壞﹐職是故也。」吳下有邵氏舊僕﹐實從之往﹐親見其事﹐歸爲奴輩言之如此。

李石泉孝廉﹐錢唐人﹐以道光丁酉科舉於鄕﹐餘同歲生也。初名人傑。未幾﹐湖北有反者名鐘人傑﹐石泉不欲與同名﹐乃攺名峨。或曰「峨字﹐山在我上﹐以山壓我﹐豈得爲安﹖不易此名﹐必大不利﹗」石泉不從其言﹐逾年竟卒。余按《太平廣記》引《感定錄》曰﹕有進士李嶽﹐連舉不第﹐夜夢人謂曰「頭上有山﹐何以得上第﹖」及覺﹐不可名嶽﹐遂更名言﹐乃中第。此與石泉事正相類﹐或人所言﹐不爲無見也。

《通俗文》曰「夢語謂之﹝C204﹞﹝引見《一切經音義》﹞﹐字亦作囈。《拾遺記》云呂蒙囈語通《周易》﹐是也。今人亦往往有然。湖北有一婦﹐不見容於夫﹐夫外出﹐輒棄婦不顧。婦食貧自守﹐無他志。夫偶歸﹐與之宿﹐聞婦囈語﹐皆處分家事﹐勤勤懇懇﹐夫大感動﹐曰﹕」諺云柴米夫妻﹐信矣﹗「遂相愛重如初。此亦至誠動物之一證也。又有一貴家妾﹐平日事其大婦﹐謬爲恭敬﹐夫或於無人處撫問之﹐曰﹕」夫人遇汝何若﹖「則謹對曰﹕」甚善﹗「然其夢中﹐囈呻呼﹐輒若見督責於大婦﹐恐怖乞憐﹐觳觫萬狀。夫呼問之﹐笑曰﹕」無他﹐囈語耳﹗「固問之﹐終不言。夫嘆曰﹕」積威所劫﹐一至此乎﹖「由是浸疏其妻﹐實則妾之囈語﹐皆僞爲之也。此視驪姬之夜半而泣﹐用意更陰險矣。其妻竟以此鬱鬱成疾而死﹐臨死謂侍者曰﹕」吾死﹐終不令此妾得志。「未幾﹐妾亦死。

光緒辛巳歲四月﹐蘇州西米巷民家﹐有母彘產一豚﹐一首﹑二身﹐二尾﹑八足。其家以爲不祥﹐斃而投之水。羣モ取食之﹐亦無他異。按《明史》﹐天啟四年﹐楡林生豕﹐一首﹑二身﹑二尾﹑八足﹐事與此類﹐在五行家所謂豕禍也。紀文達自言於漢儒之學﹐最不信五行傳說﹐余亦云然。夫孔子作《春秋》﹐未嘗不紀異﹐然必如劉向﹑董仲舒諸儒之說﹐以某異爲某事之應﹐則不能無附會﹐亦不能無牾。《明史。五行志》但紀祥異﹐不載事應﹐所見卓矣。

張氏子﹐楚人﹐生而蘊藉﹐父母奇愛之。年十六七﹐忽有神附其身﹐言語不倫﹐歌哭無度。平時婉孌如處女﹐至是則距躍曲踴﹐捷於猿猱﹐百尺之樹可登其巓﹐視隆樓傑閣﹐猶几案也。楚俗﹐爲神所附者﹐卽使爲巫﹐鄕裏皆信奉之﹐所獲頗丰。而其父母雅不欲爲此﹐力請於神﹐曰「吾子眇小﹐不足奉大神﹐願神捨旃。」神不許。乃邀集其族姻之長老﹐羅拜於前﹐請益哀。神附其子﹐言曰「旣眾人苦求﹐吾卽去矣。然此子不永年﹐吾在能護持之﹐吾去恐不免耳。」言已果去。其子逾年而卒﹐眾以神言爲信﹐然安知非此子已精神越渫﹐故邪得乘之邪﹖其子言神初降時﹐見有若猴ㄑ者。疑爲猴精﹐故し捷若斯也。

楚人有娶新婦者﹐甫導引入房﹐將行合巹之禮﹐新婦忽發狂﹐號呼歡呶﹐癸瞿奔觸。舉家皇皇﹐莫知爲計﹐不得已﹐迓其父至。新婦見之﹐則厲聲曰「汝來邪﹖」父察之﹐蓋其兄之聲也。先是﹐其父有兄早死﹐以二子爲托﹐父乾沒其資﹐而虐遇兄子﹐斃其一人﹐至是其兄之鬼附新婦之體﹐歷數其罪﹐父俯首不能出一語。夫氏之人乃責之曰「此女旣歸我家﹐則我家人也﹐豈復與爾家事﹖且此女在室時﹐爾何不附之而言﹖今乃牿亂人家嘉禮﹐無乃不可歟﹗」鬼曰「此女在室﹐我附之而言﹐誰其聞之﹖今兩家族姻咸在﹐是非曲直必有公論﹐我故不辭搪突﹐一抒憤懣﹐幸諸長老哀憐﹐爲我善處之。」眾謂其父曰「汝誠無狀﹐今尙何言﹖」乃使悉反其所侵蝕﹐且召其兄子至﹐推擇族中一長者﹐俾鞠育之﹐以待其成立。鬼又附新婦﹐叩首致謝﹐遂去。後亦無他。然其父自此不齒於鄕裏矣。

湖北江夏縣民祝某﹐於兵亂時娶一婦﹐江西人﹐嫠也。然此婦自歸祝氏﹐甚愛敬其夫﹐善事其舅姑﹐先後宛若﹐女公女妹無間言。又甚勤恁﹐凡女事𨿽素所不習﹐必勉爲之﹐一家皆喜﹐以爲得賢婦﹐不以其再嫁而輕之也。居數載﹐忽得暴疾﹐有鬼憑之而言﹐責其不義﹐察之﹐乃其故夫也。祝氏之人﹐環而禱曰「亂離如此﹐君又早世﹐煢煢芻孀﹐將可倚賴﹖其不能守﹐非其罪也。」鬼曰「不然﹐吾未死時﹐固嘗問之﹐能爲吾守否﹖彼自誓不嫁﹐奉吾老母。吾骨未寒﹐而遽背之﹐致吾老母流離道路﹐死於饑寒﹐吾在九原恨入骨髓。今得相逢﹐必取其命。爾家若哀憐此婦﹐爲治後事可矣。忽召醫巫﹐徒費無益也。」婦病數日竟死。此婦在祝氏甚賢﹐度其事故夫必無失禮﹐乃以負其諾責﹐遂膺忄替之誅。傳曰「食言者不病」﹐可爲倍死忘生者戒矣﹗

道光中﹐安徽太和縣令某君幕客有能扶箕者﹐長夏無事﹐輒與諸友召箕仙﹐以詩歌唱和爲樂。一日仙至﹐作詩云「城郭人民異昔時﹐戰場衰艸尙離離。平生家國無窮恨﹐淸潁亭邊夜月知。」自署蘧蘧子﹐眾莫知爲誰。箕筆又書曰「諸君不知有李栩乎﹖吾卽栩也。」眾曰「敢問何時何地人﹖」箕曰「舊事回思﹐至今心痛。諸君固好事者﹐不妨略言之。吾生於明萬曆之季﹐明代潁州隸鳳陽府﹐吾乃潁州人也。吾父名精白﹐官山東巡撫。其時魏忠賢顓權﹐風示督撫﹐呈進祥瑞﹐而山東民間﹐適有牛產一犢﹐厥狀詭異。吾父爲僚友所惑﹐遂以麒麟生聞於朝﹐閣臣票旨有云『廠臣修徳而生仁獸』。海內忠義之士聞而惡之﹐吾父遂爲淸議所不齒。思陵登極﹐逆奄伏誅﹐詔定逆案﹐吾父與焉。吾誠私心痛之﹐因念《周書》有言﹕」爾尙蓋前人之愆﹐惟忠惟孝。『然則乾父之蠱﹐惟忠孝而已。每讀書見古忠臣烈士之事﹐未嘗不慷慨太息也。崇禎八年﹐流賊陷潁州﹐吾念徒死無益﹐跳而免。走山東﹐招集舊時部屬﹐得死士數百人﹐與之俱還﹐收復潁州。又與賊戰茨河鋪﹐大破之。又戰焦陂集﹐禽賊首闖塌天﹐賊由是不敢犯潁。吾守潁凡八載﹐名震江淮﹐後因降賊袁時中復叛﹐吾出不意﹐爲所戕害。以死報國﹐亦復何恨。萬不料賊中有李信者﹐故杞縣舉人也﹐降賊之後﹐攺名曰巖﹐力勸闖賊勿多殺人﹐以收人心。又造』迎闖王﹐不納糧『之謠﹐以熒惑人聽﹐名列賢書﹐而甘爲賊黨﹐非人類矣。然彼爲李信﹐吾爲李栩﹐彼爲河南開封府杞縣人﹐吾爲直隸鳳陽府潁州人﹐若鳳馬牛不相及也。且吾自慚不學﹐少年時一紈子弟﹐好馳馬試劍﹐博弈飲酒﹐間或與幕府諸客爲歌詩﹐酒後耳熱﹐拔劍狂歌﹐如此而已。又何嘗折節讀書﹐應場屋之試﹐登孝廉之科乎﹖乃舉世以訛相傳﹐竟謂吾卽李信﹐數百年來牢不可破﹐皆言當時賊中之李信﹐卽山東巡撫李某之子也。嗟乎﹗吾父生前已爲世所詬病﹐區區之意誠欲捐此微軀爲吾父一灑之﹔乃以姓氏之偶同﹐遂致梟鸞之莫辧﹐九原抱恨﹐豈有窮期﹗「因又作一詩曰﹕」此恨竟終古﹐無人一討論。由來靑史上﹐大半是冤魂。「此事余從前在徽州時﹐聞之晏白華茂才﹐有所錄一紙﹐敍李栩戰事甚詳﹐今失之矣。按《明史。魏忠賢傳》云﹕海內爭望風獻諂﹐諸督撫大吏閻鳴泰﹑劉詔﹑李精白﹑姚宗文等﹐爭頌徳立祠。是李精白固奄黨也。又雲山東產麒麟﹐巡撫李精白圖像以聞﹐則麒麟一事亦實有之。崇禎二年﹐定逆案﹐巡撫尙書李精白列入又次等﹐論徒三年﹐輪贖爲民﹐見《崔呈秀傳》。李精白之爲人﹐固無足論。又考《流賊傳》﹐杞縣舉人李信逆案﹐尙書李精白子投自成﹐攺名曰巖﹐則史固以李信爲李精白子也。此所謂李栩者何人歟﹖余初以爲箕仙詩文﹐類好事者爲之﹐不足爲據。乃後觀朱蘭坡先生所輯《國朝古文匯鈔》﹐有範光陽《雙雪堂集。李栩傳》一篇﹐竟與箕言符合。範光陽爲康熙戊辰進士﹐距明季非遠﹐所傳聞必當有據。余因有李栩事存疑一條﹐已刻入《壺東漫錄》矣﹝《兪樓雜纂》第四十卷

﹞。疑李精白爲逆案中人﹐海內之所切齒﹐故一聞有以李氏子從賊者﹐皆曰此必李精白之子也。實則李精白之子是李栩﹐而非李信﹐在修《明史》諸公﹐亦未知此耳。惟李精白止見魏忠賢﹑崔呈秀傳﹐不知何處人﹐杞縣乎﹖潁州乎﹖此事迄未能定。光緒辛巳歲﹐汪柳門侍讀主講西湖學海堂﹐與余時相過從。余以柳門前官少司成﹐因問有前明進士題名碑乎﹖次日以刻本數冊見示﹐蓋非全者。余初不知李精白何科進士﹐隨取一冊﹐信手翻﹐卽見李精白三字﹐乃萬曆癸丑科三甲九十五名進士﹐河南潁州衛軍籍﹐直隸潁州人。然則杞縣李信誠非其子矣。且以河南潁州衛軍籍中式﹐則世以杞縣李信爲其子﹐其傳訛亦非無因。數載之疑﹐一朝而釋。夫李栩以貴遊子弟﹐毀家抒難﹐爲國捐軀﹐是亦一奇士。觀其降箕之言﹐毅魄英魂﹐至今未泯。余因爲考論之如此﹐庶足慰彼九泉乎﹖

直隸淸河道署﹐相傳明季時有三十六人死難於此。至今署中有一室﹐設三十六忠臣之位以祀之﹐未知信否。然居是者﹐率不利﹐相戒勿居﹐僦民捨爲公館﹐而官廨反虛設焉。同治中﹐陳作梅前輩鼐官淸河道﹐不信鬼神之說﹐顏然居之﹐未幾竟卒於官。於是繼之者﹐仍賃屋以居云。余謂忠義之鬼﹐不當爲厲﹐殆由久曠弗居﹐故爲妖鬼所據。空穴來風﹐斯之謂矣。

昆明趙蓉舫先生光﹐先大夫丙子同年也。同治中﹐以大司寇薨於位。其時直隸有某官奉使自正定還﹐乘車夜行﹐忽見有綠幃大轎從北來﹐導者一騎﹐從者二騎﹐馬前有二燈﹐書「刑部大堂」四字﹐訝曰「夜深安得有貴官經過﹖且沿塗不見有供帳者﹐何也﹖」及至省城﹐知趙公卒﹐乃知所遇非人也。由畿輔南行﹐殆返滇南原籍與﹖

《禮記。祭法》曰「大夫以下成羣立社﹐曰置社。」鄭注謂﹕「百家以上共立一社﹐今時里社是也。」此卽後世祀土地神之始。至城隍﹐則始於春秋時四墉之祭﹐或引《禮》「坊與水庸」爲證。然孔穎達謂﹕「坊者所以畜水﹐亦以障水﹔庸者所以受水﹐亦以泄水。」則是田間溝塍﹐非城隍也。夫土地之所包者廣﹐城隍亦止土地之一端﹐宜乎土地大而城隍小。然城隍必一州一縣始有之﹐而土地則小村聚中亦無不有﹐此城隍之神所以反尊於土地也。城隍與土地皆地只﹐非人鬼﹐然古者以句龍配社﹐王肅之徒並謂社卽祀句龍﹐則如吳越以龐玉爲城隍﹐固不足怪矣。余書所載﹐如閔斗陽司馬爲南府城隍﹐蔡駿甫大令爲卽墨縣城隍﹐談者皆云眞實不虛。今又聞門下士鄒鏡堂寶惠言其妻父丁濂甫先生事﹐故又記之。濂甫名紹周﹐江蘇丹徒人﹐道光庚戌科進士﹐同治中視學浙江﹐卒於官。卒後其妻蔡夫人夢濂甫來﹐牙旗儀傘﹐仍如生時。問之﹐言已爲杭州府城隍矣。其女歸鄒氏﹐卽鏡堂妻也﹐將死前一年﹐夢有婦人來索命﹐已而以產難亡﹐鏡堂思之不置。會有善扶箕者﹐自言有李少君之術﹐因使致之﹐果附箕筆而言「其過去生中爲醫者﹐誤傷一孕婦﹐今來責償。已償其命﹐亦無所苦。父見爲杭州府城隍﹐死後居父所﹐甚安樂。君如相念﹐可爲書使人持赴吳山城隍廟焚之﹐必可達也。」鏡堂如其言﹐果夢妻來﹐述書中語悉合。余謂庾元規有《追報孔坦書》﹐劉孝標有《重答劉沼書》﹐古人不以生死易心﹐致書逝者﹐亦往往有之。然泉路茫茫﹐誰爲置驛﹖吾恐鏡堂之夢﹐亦《周禮》所謂「思夢」耳。如果一紙之書﹐九原可達﹐則幽明𨿽隔﹐而音問仍通﹐豈古者民神不雜之義哉﹗至濂甫爲人﹐粹然古之君子﹐沒而爲神﹐亦固其所。憶癸酉之春﹐曾與杜蓮衢侍郎同飲濂甫所﹐三人者皆庚戌同年也。濂甫是時猶無恙﹐酒後出《蜀遊艸》一卷﹐屬余點定﹐乃未及數月﹐遂無疾而終。至庚辰歲﹐蓮衢亦歸道山﹐惟餘僅存﹐思之不勝人琴之感矣﹗異日登吳山﹐瞻城隍祠宇﹐追念平生之言﹐能無腹痛乎﹖

石門吳又樂大令康壽﹐於咸豐三年﹐夢有吏持官文書來召﹐卽隨之往。至一處﹐似大官牙署﹐入之。見一官南面坐﹐侍者甚眾﹐吏引又樂至案下而跪﹐竊窺堂上﹐懸「威靈公」三字額。威靈公者﹐其邑城隍神之封號也。又樂自知死矣﹐卽亦不懼﹐而神反若甚惶遽者﹐命吏引之出。又樂抗聲曰「敢問以何罪見拘﹖」神曰「無他﹐吏行文書偶誤耳。」又樂曰「旣誤攝至此﹐竊願有所問。自今以往﹐尙有年齡如幹﹐能示我乎﹖」神伸五指示之﹐又樂遂寤。自念五指必五年也﹐是歲年二十有七。至三十二歲﹐私計當死﹐凡身後之事悉爲料量﹐飾巾待終。及攺歲﹐竟無恙﹐於是知其事者﹐咸謂又樂曰「五指者﹐五十年也﹐君之壽必可至耄耋矣。」光緒辛巳歲﹐又樂過餘春在堂﹐與餘言如此。又樂六世祖諱之振﹐字孟舉﹐號黃葉老人﹐乃國初詩人也。又樂刻其詩集十卷﹐又補刻漁洋﹑鈍翁諸公倡和詩附於末。冠蓋中有此風雅好事者﹐亦不可多覯矣。

又樂言﹕光緒庚辰歲知靑浦縣﹐以公事至鄕間﹐泊舟月城鎭。其時夕陽在樹﹐炊煙四起﹐憑窗眺望﹐見距舟可數十步﹐沿岸有竹籬﹐籬之內外男婦數人﹐或坐或立﹐又有童子六七﹐嬉戲其間。俄一童子失足墮水﹐男婦皆驚顧。而岸斗絕不可下。又樂欲移舟救之﹐而維系甚牢﹐且長年三老皆散就酒家﹐一時不易招集。正愕眙間﹐忽有狗躍入水﹐銜童子之衣﹐泅水而至對岸﹐蓋此岸峻削﹐而彼岸則陂陀可上也。狗曳童子登岸﹐其家人亦趨至﹐抱之起﹐幸無恙。又樂大異之﹐使人召其家人問焉﹐則其家止此一子﹐若水死﹐則無後矣﹐狗卽其家所畜者。一常狗耳﹐乃能入水救其幼主﹐古有義犬﹐斯之謂矣。又樂命從者以肉和飯飼之。後聞人言﹐竹籬中男婦﹐有其族人在焉﹐甚利此子之死而得其資財。又樂嘆曰「可以人而不如犬乎﹖」

咸寧樊氏子﹐余親家玉農觀察之疏族也。少無賴﹔好飲博﹐不事恆業﹐年四十餘而死。有某者﹐其袒免昆弟也﹐樊子之鬼﹐忽至其家爲祟。某曰「我與汝素無怨﹐何忽見祟﹖」鬼曰「吾死無子﹐爾不爲吾立後﹐何也﹖」某曰「汝自潦倒﹐不畜妻子﹐非我之咎。且我與爾遠矣﹐某某非汝近支乎﹖汝欲立後﹐何不就彼謀之﹐祟我何爲﹖」鬼曰「不然﹐吾無田產﹐誰肯爲吾後﹖𨿽近支﹐可若何﹖汝實管一族之事﹐得汝一言﹐乃有濟耳﹗」蓋樊氏爲咸寧大族﹐族長一人外﹐又有管事者數人﹐族中事皆其主持﹐某卽其一也。乃語之曰「事誠在我﹐但汝生前初不以此爲意﹐今何亟也﹖」鬼曰「吾生前大錯﹐日謀逸樂﹐有子無子不掛懷抱﹐死後爲先靈所責﹐以爲祖宗血食自我而斬。汝不爲我立後﹐吾無以對先靈矣﹗」某於是言於族人﹐擇其近支一人爲之後﹐鬼始去。觀於此﹐知鬼猶求食﹐古語非誣。興滅繼絕﹐先王之仁政﹔敬宗收族﹐古人之良法。未可謂魂升魄降﹐遂泯然無所知也。

錢唐茂才張亮采之妻魏氏﹐嘉慶丙子舉人﹑湖州府訓導名彭年者女孫﹐咸豐壬子舉人﹑兩淮候補鹽大使名大縉者長女也﹐於同治癸亥歲歸亮采。次年七月﹐亮采病﹐魏股肉以進﹐竟不效。亮采垂死﹐泣謂魏曰「吾死無他恨﹐惟恨兩親在堂﹐不得終事﹐願汝以婦代子矣。」言已而卒。魏欲死之﹐眾以其夫遺言勸勉﹐乃不死。事舅姑極孝﹐姑病禱於神﹐請以身代姑﹐病良已。至己巳歲﹐舅卒﹔光緒己卯歲﹐姑卒。魏嘆曰「吾事畢矣。」於其年三月二十三日仰藥死﹐年三十有八。距其姑之死﹐甫十八日﹔距其夫之死﹐則十六年矣。死後檢遺篋﹐得其親筆書一紙﹐規畫其亡姑窀穸事甚詳﹐蓋其死志素定也。余從前視學河南時﹐有嵩縣符烈婦牛氏﹐於夫死後﹐奉舅姑﹐教嗣子﹐至舅姑考終﹐嗣子成立﹐乃縊而死。有司具其事以上﹐予手批其牘云「婦歷十三年之久﹐竟成初志﹐從容就義﹐可謂心堅金石者矣。」有《符烈婦傳》一篇﹐存《賓萌集》中﹐今於魏亦云。丹徒鄒晴郊寶麒﹐少時遇有以生人而役於冥中者﹐謂之曰「子前生爲胥吏﹐無過惡﹔今生亦安樂﹐但壽不永耳。」光緒戊寅歲﹐在杭州得寒濕之疾﹐左膝不能屈信。醫者攻治太過﹐肝風大作﹐兩目皆盲。晴郊禱於神﹐願減壽一紀﹐使兩目復明﹐已而果愈。及辛巳歲正月﹐其父大病﹐晴郊又禱於神﹐願借己壽一紀與其父﹐父病遂瘳。是年三月十九日﹐晴郊忽感疾﹐自知不起﹐謂家人曰「吾壽固不永﹐往歲爲治目疾﹐減壽一紀﹐今又爲父病減一紀﹐吾數盡此矣。」問何以知之﹐曰「神已以名籍示我也。」至二十五日﹐含笑而逝。其兄鏡堂﹐余門下士也﹐請以此事載入筆記。余於第九卷

中載王孝子繼谷事﹐亦減算以益親年﹐借此等事以耀吾書﹐衰頹筆墨與有光矣。

