夜譚隨錄﹝淸﹞閒齋氏著

自序子不語怪﹐此則非怪不錄﹐悖矣﹐然而意不悖也。夫天地至廣大也﹐萬物至紛賾也﹐有其事必有其理﹐理之所在﹐怪何有焉﹖聖人窮盡天地萬物之理﹐人見以爲怪者﹐視之若尋常也。不然﹐鳳鳥河圖﹐商羊萍實﹐又保以稱焉﹖世人於目所未見﹐耳所未聞﹐一旦見之聞之﹐鮮不爲怪者﹐所謂少所見而多所怪也。苟不以理窮﹐則人生世間﹐無論天地萬物廣大紛賾也﹐卽一身之耳目口鼻﹐言笑動止﹐死生夢幻﹐何者非怪﹖不求其理﹐而以見聞所不及者爲怪﹐悖也﹔旣求其理﹐而猶以見聞所不及者爲怪﹐悖之甚者也。予今年四十有四矣﹐未嘗遇怪﹐而每喜與二三酒朋﹐於酒觴茶榻間﹐滅燭談鬼﹐坐月說狐﹐稍涉匪夷﹐輒爲記載﹐日久成帙﹐聊以自娛。昔坡公彊人說鬼﹐豈曰用廣見聞﹐抑曰談虛無勝於言時事也。故人不妨妄言﹐己亦不妨妄聽。夫可妄言也﹐可妄聽也﹐而獨不可妄錄哉﹖𨿽然妄言妄聽而卽妄錄之﹐是亦怪也。卽《夜譚隨錄》﹐所謂爲志怪之書也可。

乾隆辛亥夏六月霽園主人書於蛾術齋之南窗卷一崔秀

才奉天先達劉公﹐未遇時﹐故世家子。少倜儻好客﹐揮霍不吝﹐車馬輻輳﹐門庭如市﹐行路者健羨。𨿽齊之孟嘗﹐趙之平原不是過也。忽有崔元素者﹐投一刺﹐劉接見﹐詢其邦族﹐曰「山東臨朐秀才也﹐遊都門二十年矣。聞公喜接納﹐來作食客耳。」劉大悅﹐與之往來﹐亦時濟其薪水。崔率十餘日一至﹐至必有所借貸﹐家人悉厭賤之﹐劉獨不以爲瑣﹐每如其願﹐未嘗拂逆。如是者二年餘。

劉疊遭大故﹐資產蕩盡。又三年﹐一貧如洗。更屢試不第﹐親故白眼相向﹐動輒得咎﹐傳爲口實﹐漸至不相聞問。婢僕逃散﹐並有心作罪以求去者接踵﹐僅存一老僕。內則一妻一女一子﹐鼎足而三焉。會臘盡﹐牛衣塵甑﹐無以卒歲。女能詩﹐戲吟曰「悶殺連朝雨雪天﹐教人何處覓黃棉。歲除不比逢寒時﹐底事廚中也禁煙。」劉見之﹐笑曰「此際玉摟起粟﹐若可煮食﹐足夠一飽。今得汝詩﹐能不令人羞也﹖」因和之曰「今年猶戴昔年天﹐昔日輕裘今破棉。寄語東風休報信﹐春來無力出廚煙。」

妻怒之以目﹐曰「往日良朋密友﹐有求必應﹐啜汁者豈止一人。今年近歲逼﹐喫著俱無﹐猶不少思籌策﹐乃和兒女子作推敲醜態﹐想亦拼得餓死﹐故預作韭露挽歌耶﹖」劉曰「然則欲我做賊去耶﹖」妻曰「做賊亦得﹗第恐君無其才耳﹗順城門外朱知縣﹐方其落拓時﹐與汝爲莫逆交﹐一日不見﹐亦不能耐。今聞其丁艱在家﹐宦囊頗厚﹐詎不能走一簡﹐聊濟燃眉耶﹖」劉曰「微汝言﹐吾幾忘之矣。」亟作書﹐遣老僕往投之。日暮赤手回﹐入門卽罵曰「喪心人不必復與相識矣﹗始而閽人辭以他出﹐我則不信﹔旣而送客在門﹐相見。兩眼稜稜﹐持書而入。再四促之﹐始傳語言事忙﹐不暇修復。但借口致意﹐主人現在凡百需費﹐囊無一文﹐正愁無處措置﹐斷難如命云云。似此喪心人﹐若復與相識﹐名節掃地盡矣﹗」劉企刻一日﹐滿擬必獲如意﹐驟聞此變﹐不禁索然。

妻哂曰「莫逆交不足恃矣。然總角之交﹐應非泛泛也。城北楊君﹐非與君爲總角交乎﹖」劉以爲然﹐復走柬以干之。楊辭以生意淡泊﹐本利損虧﹐無囊可解。劉撫髀嘆曰「面朋口友﹐固不足怪。欲明通財之義﹐非道義之交不可。」乃挑燈作札﹐罄吐肝膈﹐翌日付老僕持送南城靳公子。靳世冑閥閱﹐田園徧畿輔。公子與劉爲世交﹐又屬至戚﹐每當晤對﹐夜以繼日﹐所講論非忠義大節﹐卽出世大道﹐互相誘掖﹐不啻同胞﹐所謂立腳不隨流俗﹐畱心學做古人者。閱札卽刻復答﹐謂﹕「叨在知己﹐亟當如命﹐柰心與力違﹐束手無策。君但勉爲尙志之士﹐無自暴棄﹐又何憂貧賤哉﹗且天生劉君﹐必非碌碌者﹐君姑待之﹐保有大富貴日也。第好義如弟者﹐值此危急之秋﹐竟坐視良朋之困﹐不能一援手救﹐殊堪自愧﹐惟知己者諒之耳﹗」劉忿﹐擲書於地曰「嗬嗬﹗平日披肝膽﹐談道徳﹐何啻羊﹑左﹑任﹑黎﹗每舉一子一女﹐猶以百金爲壽。今急切相需﹐乃不破一文﹐反以膚詞迂說相惇勉。所謂道義之交﹐固如是乎﹖」

老僕慰之曰「主之朋友﹐大槪未曾交得一人。親戚中不乏富貴者﹐盍拚一失色﹐與之通融。」劉嘆曰「朋友列五倫之一﹐尙三呼不應﹐瑣瑣姻婭﹐又何望乎﹖」言次﹐聞門有剝啄聲﹐報崔秀才來矣。妻曰「呸﹗人家潦倒至此﹐彼尙欲來刲瘦脛耶﹖焉知並脛也無﹐卽欲來刲﹐正恐無下刀處﹗」劉曰「不然。此空谷足音也。」延之入。

崔曰「劉君縱理不入於口﹐而乃一寒如此哉﹖昔日之繁華﹐眞耶幻耶﹖今日之索寞﹐幻耶眞耶﹖鼯技易窮﹐靑松落色﹐槿心朝在﹐夕不存矣。尙有一人肯杖策踵門如崔元素者否﹖」劉曰「昔日自謂盟車笠﹐訂金蘭﹐得一二耐久朋﹐爲終身膠漆﹐不意翻覆若此﹐不敢復言交遊矣。」崔曰「不然。廉將軍免官客去﹐翟廷尉復職客來。人情自昔然也。君自不達﹐夫何怨尢﹗智者當務之爲急。爲今之計﹐當柰何﹖」劉曰「束手待斃耳﹗」崔笑曰「出此言﹐當罰鍰矣。吾聞負重涉遠﹐不擇地而休﹔累重家貧﹐不擇祿而仕。盍投筆從戎﹐聊博升斗﹐不猶愈於托缽向人﹐受守錢虜之輕薄乎﹖」劉曰「峣峣者易缺﹐皎皎者易污﹐非所以自完也。」崔曰「外以筆耕﹐內以鍼耨﹐亦可免凍餒。」劉曰「局促效轅下駒﹐夙所羞也。」崔曰「奇貨可居﹐壠斷可登﹐鳥獸之羽毛可織而衣。其遺粒足食也。貪賈三之﹐廉賈五之﹐盍爲賈﹖」劉曰「覬覦分毫﹐鐂銖必較﹐素所鄙夷﹐而弗屑者也。」崔曰「然則度君之心﹐量君之志﹐欲更揚眉吐气﹐非官不能矣。欲爲官﹐須登第﹔欲登第﹐須理舊業讀書﹔欲讀書﹐須膏火之費。吾視君皆未易辦也。吾有錢八十千﹐可輦至。」劉曰「君方同病﹐詎忍波累﹖」崔曰「人棄我取﹐人取我予﹐夫何辭焉﹖」遂言別。移時﹐以車輦八十千至﹐劉大感謝﹐欲備一餐相款。崔不坐而去。

遲數日﹐復提一囊至﹐曰「君曾肄業否﹖」劉曰「新正伊邇﹐未免匆忙。」崔曰「予思八十千﹐豈敷樽節之用﹐更蓄得一囊金﹐爲君謀小康。」亟置之炕頭﹐便出門﹐挽之不及。試啟囊﹐燦然盡赤金也。一室俱驚﹐權之三百兩。崔從此不復至﹐更不識其居處﹐徒銘感而已。出資購第宅﹐贖舊產﹐又於新居掘得窖金二甕﹐遂成富室。僮僕去者﹐次第復來﹐百計夤緣﹐以求收錄。親友亦稍稍通慶弔。一年之間﹐繁華如故。劉不復好客﹐惟閉戶下帷﹐日夜占畢。是年及第﹐官淸要﹐賀客日盛。

值初度﹐預使人四出﹐凡親故中貧窶落魄及不能舉火者﹐盡招致之。及期﹐親友畢集﹐競出金玉錦繡﹐羅列滿堂﹐爲劉祝嘏。劉乃張筵髙會﹐酒再巡﹐罷樂﹐出席﹐舉觴屬客﹐悉出所得﹐分贈諸貧賤之前﹐使各收貯。眾愕然﹐不測何故。僉曰「凡玆不腆﹐其所以奉祝長年者﹐縱不足貴﹐亦諸親友之芹獻也。曷爲散之﹖」劉嘆曰「今日何幸﹐羣公臻至﹐賜我百朋﹐所恨座中惟少崔秀才一人耳﹗崔若在﹐必能知我之爲此舉也﹗」因袖出一箋﹐則五言古詩一章也。命其子朗誦以示眾﹐曰﹕主人好施與﹐揮霍無躊躇。

客有諫之者﹐主人笑曰毋。

君謂財可聚﹐我意財宜疏。

不暇爲君詳﹐聊以言其粗。

財爲人所寶﹐人爲財之奴。

富者以其有﹐貧者以其無。

有則气逾揚﹐無則气不舒。

逾揚人愈親﹐不舒人不知。

昔我貧賤時﹐顚踣無人扶。

有身不能衣﹐有口不能糊。

貴戚與髙朋﹐相逢皆避途。

居然一厭物﹐儼若非丈夫。

今日奮功名﹐食祿復衣襦。

門庭鬧如市﹐勢利日以殊。

一壽千黃金﹐一箸萬靑蚨。

奢窮欲亦極﹐無勞用力圖。

當時何其嗇﹐今日何其都﹖

顧玆親串惠﹐豈我所願乎﹗

昔貧今且富﹐昔我卽今吾。

淸夜維其故﹐反側心踟躕。

其故良有以﹐今昔人情符。

周急不繼富﹐聖言不可誣。

憶昔齊晏子﹐舉火蟾葭莩。

又聞範文正﹐義田置東吳。

設使天下人﹐能聚復能輸。

在在無和嶠﹐處處有陶朱。

流過阿堵物﹐何來庚癸呼。

堪嘆近富者﹐惟利之是趨。

滿盈神鬼惡﹐往往寄禍沽。

用是常自惕﹐羞爲守虜徒。

況今得之如泥沙﹐當日求之無錙銖。

君不見棲棲窮巷孤寒儒﹐此時此際如苦荼﹗

眾聞之無不赧然﹐如芒在背﹐多有逃席而去者﹐亦不追挽。俄報崔先生至矣﹐劉倒屣左辟鞠之。崔握手而笑曰「君可謂國狗之瘈﹐無所不噬矣﹗柰何效杜子春口舌爲﹖且繁華索莫﹐其衍幾何﹖苟不齊之﹐魔障釶起矣。彼接輿髡首﹐桑扈裸行﹐倏來忽逝﹐豈屑屑於菀枯隆殺哉﹖會盡人情﹐點頭亦屬多事耳﹗」劉再拜曰「至味之言﹐敢不佩爲弦韋﹖」

是夕客散﹐獨畱崔宿﹐妻子亦出拜之。劉曰「近日徙居何所﹖胡久不一至﹖致缺酬報。」崔曰「昔者悉索君﹐君時亦望報否﹖」劉曰「實無是心。」崔曰「然則予獨有是心哉﹖何不恕也﹗」劉大笑﹐因問家中更有何人。崔曰「頗不孤孑﹐子女孫曾數十矣。」劉欣然曰「小女未字﹐以歸君家﹐何如﹖」崔曰「此大不可也。」劉力詰問之﹐崔吱唔良久﹐始吐實曰「君長者﹐言亦無害。所不敢與君結姻者﹐自愧非人﹐實艾山一老狐也。以君抱奇气﹐故不遠千里來相結納﹐致君貧而再富﹐亦定數﹐非吾之力。譬如作室﹐旣鎭其甍﹐又何如焉﹖吾特因人成事耳。今夙願已了﹐卽當長辭故人矣。」劉始大悟﹐不覺灑然曰「君去固自得矣﹐將無使吾爲忘筌忘蹄之人哉﹗」崔曰「予非貪天功者﹐君何感焉﹖從此前程皆順境矣。官不過三品﹐而富則十萬﹐𨿽然﹐詎無一言爲畱別之贈﹖吾聞人心不同﹐有如其面﹐橡樟二木﹐七年乃知。知人之鑑﹐不易明也。甘以壞何如淡以成﹐毀方而瓦合﹐全交之至言﹐君其志之﹐勿爲雉犬所笑。」言訖﹐辭出﹐永不復至。劉后官至臬司﹐以老告歸。感崔之誼﹐朔望祀以香楮﹐終身不衰。

閒齋曰﹕戔戔之俗﹐萬變千更﹐交固不易言也。方其盛也﹐面朋口友﹐不招自來﹔及其衰也﹐迹合神違﹐百無一應。除毀方瓦合一道﹐誠無良法矣。胸中自有涇謂﹐皮裏自具春秋。故穰穰而來﹐煢煢獨往﹐交可以始終一也。不然﹐直欲盡化同人爲異物﹐易濟濟爲綏綏﹐有此理哉﹗

蘭巖曰﹕富貴則趨附之﹐貧賤則違避之﹐俗情槪然﹐然曾無一人矯然獨出﹐而僅讓此狐。人而不如狐也﹐良可愧也。

碧碧周至諸生孫克復﹐流寓階州。愛其地土腴永甘﹐卜築山村﹐耕讀自樂。屋左依山臨壑﹐構一艸閣﹐頗虛敞﹐可以眺遠。閣下林深箐密﹐𨿽有一徑﹐人迹罕經﹐僅過樵牧。

一日﹐孫獨憑閣上﹐遠遠見一人循徑來﹐艸笠布衫﹐仿佛甚美。旣辧眉目﹐果然美甚﹐丹唇皓齒﹐華發素面﹐十七八一孌童也。孫駭曰「世豈有男子而姣媚若此者乎﹖」急趨下閣﹐要遮而鞠之曰「山深路僻﹐豺狼侁侁﹐小郎日暮孤行﹐進將安止﹖盍姑住此﹐明旦早行﹐庶不至旁觀者代爲憂慮。」少年曰「夙非姻婭﹐生熟兩不相諳﹐獵食或然﹐宿應不可。」孫素有斷袖之癖﹐一旦值此璧人﹐欲情火熾﹐遽前擁之﹐少年大驚﹐曰「柰何邂逅相遇﹐輒以橫逆見加﹖」孫曰「卿慧人也﹐何待解人﹗」少年惶遽﹐極力擠之﹐孫猝不及防﹐失足墜巖下。少年脫然去。

孫爲一樹枝夾住﹐欲上不能﹐欲下不得﹐呼叫聲嘶﹐無人知者﹐自拚必死。忽一女子﹐過而見之﹐訝曰「如此阽危﹐何樂而爲之﹖」孫曰「爲人所算耳﹗能救我否﹖」女曰「救亦非難﹐第未識何以報徳﹖」孫曰「除卻再夾樹枝﹐余悉惟命。」女喫喫笑﹐解足纏拋於一端﹐援之而上。孫良久神定﹐整衣謝之。女徐徐束足﹐了不見答。孫方怪其倨﹐審諦之﹐則苗條婉妙﹐絕代美姝也。不覺縮頸吐舌﹐且驚且喜﹐陰念何今日奇遇之多也。

時日已薄崦嵫﹐四山漸暝﹐乃再拜而請曰「再生之徳﹐未易倉猝圖報﹐幸小住爲佳。」女笑而睨之曰「子大不良善﹐甫得生機﹐又造死業矣。」孫聽其言謔﹐窺其意厚﹐大不似少年漠不關心者﹐遂攜入閣﹐繾綣備至。約三更﹐女披衣起﹐曰「今夕與人約﹐須踐之﹐翌日重晤。」孫阻之以臂曰「卜夜未卜晝。」復畱與亂。因詰﹕「卿孱弱處子﹐𨿽乘以油壁﹐舁以筍輿﹐猶恐不勝勞瘁。底事單形隻身﹐遠陟空山﹐令人彌思彌懼﹐中心能無稍怖乎﹖」女自言「宓氏﹐字碧碧﹐年十八﹐嫁前村方氏子﹐半年而寡。今日爲母壽歸家﹐來此捷徑﹐不意遇子﹐不能自貞。誠夙份也﹐願與子偕老。俾煢嫠有托﹐莫見棄否﹖」孫愀然曰「得卿爲之﹐小可何修哉﹗但礙有老母﹐賦性方嚴﹐出入小閒﹐尙須咨白。不告而娶﹐實不敢專。然而父母愛子﹐何必苛求。見卿可人﹐應無不納。容徐圖之。」女曰「兒於子亦非無益者。子果肯降心相從﹐始終不二﹐則可以全性命﹐了死生。夜气之牿亡﹐旦夕可復。俾子蛻蜣丸而爲蛨﹐化腐艸而爲夜光﹐必當同爲人極之遊﹐不復羈滯形骸﹐聽閻摩羅什天尊爲政矣。」孫大喜﹐相見恨晚。

晨興﹐卽以告母。母呼女至前﹐反復詳訊﹐乃謂孫曰「兒勿艸艸﹐吾聞顏朱眸綠﹐尢物蠱人﹐傾萬乘之國尙有餘﹐禍匹夫之身庸有不足﹖老身七十矣﹐所見閨秀何啻千萬﹐至若此之窮妖極艷﹐一見炫人心目者﹐實爲乍睹﹐眞禍水也。汝何徳以堪之﹖且夭方氏之子﹐不祥孰甚﹖可急遣之﹐勿速死亡。」孫默然鵠立﹐面如死灰。女進曰「姑之見亦左矣。兒非自媒才﹐誠以蘗苦不如薺甘﹐故腆顏自薦﹐兒不厭郎貧﹐姑柰何畏兒蠱乎﹖」母曰「不然﹐小娘戀新歡﹐忘舊好﹐鐘情者固不得不然。而老婦爲豚犬作馬牛﹐用心亦不得不爾。」女勃然怒曰「何物老嫗﹐酖毒若此﹗兒去此﹐豈便無啖飯處也﹗」且斥孫曰「君木偶人﹐不足與語。不聽好言﹐不久當死。窮薄相﹐卽死亦爲下鬼。彼時當袖手髙坐於刀山劍樹之旁﹐看汝掙紮耳﹗」遂憤憤出門﹐不知所之。

孫涕淚縱橫﹐頗形怨色。母慰之曰「天下多美婦人﹐何必是﹖況深山窮谷﹐忽至麗人﹐非艸木之妖﹐必狐鬼之怪﹐兒倘或迷惑不悟﹐冥想至邪﹐則老身將誰賴乎﹖」開諭再三﹐孫意少解。

居無何﹐有翁媼二人﹐率男婦六七輩﹐直入艸堂﹐洶洶叫罵。孫甫出訊﹐輒遭扭結。翁以杖叩孫之背曰「跌落澗下﹐與死爲鄰﹐苟非吾女援手救﹐則山中鴉鵲飽汝腸胃久矣。今則棄捐吾女﹐抑何竟負恩而背本乎﹖」孫驀然值此﹐色變气沮﹐不能發一言。家人咸集﹐莫能解紛。孫母乃策杖出﹐曰「無嘩﹐有事不妨好議。」媼曰「親母出矣。親母之發﹐如此種種﹐底事出言無度﹐致小女歸去﹐憤懣不餐。脫有不韙﹐親母之肉﹐豈足食乎﹖」孫母始知卽女之父母也。陰念來勢凶猛﹐必將選事﹐不如姑卻以婉詞。方啟齒﹐媼卽止之﹐曰「勿多言﹐可卽堊壁除庭﹐明日卽送魚軒到門矣。」遽釋孫﹐紛然而散。

母謂孫曰「視此行徑﹐愈信爲妖物矣。從來邪不犯正﹐爾心果守正﹐不難一麾而卻也。」議已定﹐戒備以待。次日黎明﹐翁媼已送女至﹐鼓吹之誼﹐妝奩之盛﹐僕婢之多﹐內外塡塞皆滿。孫頗韻羨。母以扊扅撐宅門﹐隔闔大言曰「吾家門庭﹐自來淸肅﹐無故來撓﹐能不自愧﹖可速退﹐無自取辱。」翁媼怒發曰「憐汝家中紛紜﹐無執幹者﹐故不惜愛女送來伺奉。胡爲彊自髙﹐其謂我縮領曲背﹐不能剚刃於老虔婆之腹中耶﹖」於是飛磚擲礫﹐攻擊久之。母終置若罔聞。翁媼亦覺索然﹐但發恨聲﹐曰「且去休﹗且去休﹗自有設施在後。」因復散去。

村人知其事﹐傳以爲怪﹐二三齒徳來說孫母曰「吾村地僻人稀﹐守望之助不給。宅上孤兒寡婦﹐輒與異類爲敵﹐執迂見以取寇仇﹐非所以計萬全也。此間舊有狐仙村﹐人往往見之﹐然而未嘗爲患。玆來相撓者﹐爲狐無疑。奉狐者﹐或與交遊﹐或爲姻戚﹐自古有之﹐無足爲怪。令郎神气不凡﹐卽娶狐妻﹐應不致禍。莫若姑聽之﹐以解目前之害﹐不亦可乎﹖否則結怨旣深﹐則爲祟必亟﹐恐賢母子不能安枕而臥也。」孫亦幾諫其母﹐母不得已﹐從之。是夕﹐翁媼復送女來﹐愉悅之色可鞠。若預知母有俯就之意者﹐成禮而返。

孫及女逑好甚惇﹐女事母亦極婉順。日用所需﹐隨念而至﹐一家大享坐食之福。

女一日謂孫曰「今日有君之內侄來﹐須自檢束﹐勿貽後悔。」孫曰「我之內侄﹐卿之猶子也﹐長幼自有各分﹐何檢束之有﹖」旣來﹐非他﹐正曩日擠身巖下之姣童也。孫大駭﹐回念前事﹐深自局促。而少年談笑自若﹐毫不介意。孫始而安之﹐旣而暱之﹐已而漸生狎褻﹐覷隙驟接其吻﹐少年驚怒曰「狂奴故態﹐一毫未悛﹐豈有作人尊長而不自莊重如是者哉﹗」復力擠之﹐踣於案下﹐少年怫然而去。女至﹐見之﹐忿恨良久﹐徐乃嘆曰「徒費周張﹐酸子尙足與言性命事哉﹗」遂不辭而行。一切器物﹐不見人取攜﹐一霎化爲烏有。孫與少年接吻時﹐覺異香入腦﹐衣上亦有香气﹐數日不散﹐漸歸兩腋﹐遂患慍羝﹐終身不瘥。

閒齋曰「狐性本淫﹐無足怪者。老狐何所圖﹐而必欲以女嫁孫﹐以成其私奔之志﹐豈亦愛忘其丑﹐若知子惡之故歟﹖然女固不貞﹐而男又何潔也﹖是知世之好爲龍陽﹑以巾幗自甘者﹐𨿽雄狐之不若矣﹗」

蘭巖曰﹕斷袖之癖﹐人或有不免者﹐獨怪孫生﹐始以輕薄致墜巖下﹐甫得救援﹐復生癡想﹐卽有如此立志送女與人之老狐。得以大享坐食之福﹐亦至幸矣。乃於正宜莊重自持之時﹐忽爾故態復萌﹐頓忘愧悔﹐亦可謂不足有爲者矣。卒爲狐辱罵﹐而素所鐘愛者亦棄之而去。身患惡疾﹐何以爲人哉﹗丈夫也﹐而見鄙於妻子﹐已足羞矣﹐況異類耶﹖

梨花京師時雍坊﹐有以十歲女來鬻者﹐孝廉舒樹堂以錢三十千得之﹐命名梨花。旣長﹐艷麗無匹﹐淡汝濃抹﹐靡不相宜。小艸閒花﹐隨意簪之﹐皆堪入畫。諸女眷效之﹐百不一逮也。性且慧黠﹐一家憐愛之。

舒有女﹐幼字先達徳公次子。及出閣﹐舒以二女奴爲媵﹐梨花與焉。其一名春棠﹐亦可兒之殊色者。舒女則偏愛梨花﹐而公子待之尢厚。屢欲私之﹐柰梨花防維綦密﹐𨿽欲申以遊語﹐亦不可得。會徳公考滿﹐擢粵西某郡守﹐攜眷南行。予友恩茂先﹐與徳舒二公﹐皆親戚也﹐薦金華尙介夫入徳公幕。閱三載﹐公遷粵東監司。冬十一月﹐介夫因事入都﹐委裝茂先家﹐朝夕晤對﹐所在人情風土並徳公家事﹐在所必談。偶詢及梨花﹐則曰「司宅門久矣。」茂先曰「言梨花耶﹖」介夫曰「正所謂梨花也。」曰「然則何云司宅門﹖」介夫曰「梨花之事﹐新奇怪異﹐駭人聽聞久矣。君爲徳府至戚﹐豈尙未知耶﹖」茂先愕然﹐急叩其詳﹐介夫曰「此下酒物也﹐不可浪言。」乃撥火煮酒﹐擁鑪促膝﹐備述其事。茂先攸而驚﹐倏而笑﹐倏而咋舌﹐倏而拊髀﹐蓋事旣新奇﹐又介夫善爲戲謔﹐故不能不爲之色飛肉動也。

先是徳公之任粵西也﹐目張家灣買四舟﹐公與夫人居一﹐介夫居一﹐僕從居一爲庖廚﹐其一則公子夫婦及梨花﹑春棠也。行則魚貫﹐泊則雁排。一日﹐暮宿吳城﹐月明如晝。介夫苦熱﹐五更﹐復起納涼﹐彼時羣動晝息﹐忽聞第三船有款款啟窗聲。疑爲暴客﹐潛起窺之﹐見一女子出船邊﹐立而溺。𨿽隔兩船﹐而月光朗映﹐陽具仿佛甚偉。審諦女子﹐則梨花也﹐心竊異之。第念梨花十歲至舒家﹐此時年十八﹐昔在茂先處﹐識之最熟﹐詎有假借﹖顧船是公子之船﹐人是梨花之人﹐而陽具則又居然陽具也。此疑團終難打破。

次日晨餐罷﹐冥測於艙中。公有老僕張姓﹐獨坐桅艙﹐喟然興嘆﹐自自訟曰「行年六十﹐不爲小矣﹐何見所未見之事﹐總無了休也﹗」介夫怪而詰之﹐張曰「稚子康兒﹐年小而詭大﹔丫頭梨花﹐人雌而聲雄。此吾之所不解也。」介夫曰「汝老成諳練人也﹐予有所疑﹐質之於子可乎﹖」張問是何疑事﹐試言之。介夫視無人﹐低語夜來所見﹐張聞之﹐驚曰「吾固疑之矣。何不白諸吾主﹖」介夫曰「意欲白之﹐但自念作客依人﹐不宜預人閨閫﹐故默默耳。」張曰「噫﹗是何言也﹖先生不早言﹐異事出矣﹗」介夫曰「予意先白公子﹐何如﹖」張曰「然﹐吾卽往告之。」是夕舟泊靑山﹐張請間﹐謂公子曰「二爺知家中有妖怪乎﹖」公子笑曰「何作此語﹖」張曰「妖怪不遠﹐只在二爺船上。」且因耳語其故。公子大駭﹐入船隱叩細君。細君結舌瞠目﹐良久乃嘆曰「怪底守身如處子﹐且十八九歲﹐天癸未至﹐今若此﹐復何疑哉﹗」公子呼梨花詰之﹐赧然不應。公子閉門驗之﹐梨花極力抵拒。公子乘隙探手胯間﹐則垂垂者已觸指翹翹矣。公子大怒﹐縛而獻諸公﹐公不勝錯愕﹐作威以究其原﹐刑具排列左右。梨花大懼﹐始涕泣吐實﹐曰「曩歲迫於饑寒﹐父母鬻子謀朝夕﹐是時女價十倍於男﹐故作此獘﹐以求多售。今旣敗露﹐罪當九死。第自反未爲非法﹐祈全螻蟻之命﹐當圖銜結之報耳。」公憐其情﹐且辧其果系童身﹐竟曲宥之﹐並命剃髮攺妝﹐更名珠還﹐以志其異。舉舟之人﹐莫不嘆異。

公復使送介夫驗之﹐並折簡晰之曰「不意奇聞創見之事﹐出自本衙。所謂梨花﹐果桑茂之流亞也。幸童身如故﹐庶免株連。玆送其人至﹐請先生相之。所以必欲先生相之者﹐非謂魑魅魍魎﹐不能逃於秦鑑﹐蓋欲先生解惑。倘異日舉以告人﹐賴此解嘲﹐勿致東西南北之人﹐歸徳某以幃薄不修之罪也。」介夫笑而驗之﹐戲語梨花曰「勿怪南人多事﹐吾鄕風俗﹐雄者可雌之﹐今子雌而化雄﹐正陽長陰消之候。予之有施於子﹐不可謂不厚矣。異日將何以報不彀乎﹖」梨花面頸赤﹐羞澀莫容。介夫贈以雙履及香扇﹐報公書曰「儒生眼界不廣﹐賴珠還以擴充之﹐亦南行之幸事也。童體的確﹐尢足感甚﹐非公至徳﹐疇其能之﹖是知事不足怪﹐可怪者﹐見怪之不怪也。」公見書大笑。至任所﹐以其穎慧﹐命司宅門﹐頗能了當﹐公寵愛殊甚。張僕無子﹐公使認爲假子﹐且以春棠妻之。公子固少年好事者﹐於花燭之夕﹐隱身窗外窺之﹐謂綽約燈下﹐絕妙一幅折枝圖也。今已抱子矣。

茂先神馳者一晌﹐又問﹕「龍陽君伎倆﹐介夫亦當識之否﹖」介夫笑曰「其人方雄﹐君又欲雌之也。」相與拊掌而罷。茂先作《梨花開》四絕﹐寄示公子﹐有「一樹梨花壓海棠」之句﹐用成句恰妙。公子和韻報之﹐詩不具載。

閒齋曰﹕梨花假女妝而守貞如處子﹐如其果女子﹐必非淫亂者﹐其得擁美妻﹐獲厚利﹐去禍而就福也﹐固宜。

蘭巖曰﹕假女則艷麗無匹﹐還男則事事精當﹐梨花誠奇人也。嘗見司宅門者﹐袖金入橐﹐茫然不解一事者多矣﹐幾何不對梨花而愧死﹗

香雲零陵喬氏子﹐少孤貧﹐失業﹐依外舅爲操舟﹐嘗往來於襄漢間。會載數估客下荊門﹐過黃金峽。灘險﹐日暮不敢發﹐泊舟古戍前。舅命喬入山伐竹﹐迷不得出﹐傍徨殊甚﹐瞥見一媼﹐年約七旬﹐杖藜蹩躄﹐循山徑而西。喬追上之﹐問何處可達江岸。媼笑曰「江在東﹐郎向西﹐乖迂極矣。吾視郎嫩少年也﹐日暮途窮﹐虎狼將盛﹐欲歸可乎﹖姑宿我家﹐明日曉發可矣。」喬心悸已久﹐聞言竊喜﹐佯以不便造次爲辭。媼挽之行﹐曰「言不由衷﹐令人倦聽。」

於是攜入深山中﹐迆邐十餘里。至其家﹐背髙山﹐臨巨澗﹐營窟而處。媼叩扉﹐呼香雲﹐一女子出應﹐則二八佳麗人也。色茂開蓮﹐香逾散麝﹐見客羞避。媼曰「兒又作態耶﹖小郎失路至此﹐若無一盂胡麻飯以啖之﹐殊缺地主宜。且兒常常有囑﹐旣作承受人﹐詎可吝心力﹖今幸物色得此蘊藉郎﹐可息肩矣。」云益羞澀﹐避室中﹐不復出。媼笑向喬曰「嬌養慣﹐一見生客﹐輒作兒女態﹐幸郎無介意也。」喬謝不敢入室。室皆穴山爲之﹐甚精潔。止三間﹐中一間爲客坐﹐西一間垂墨花軟簾﹐爲云之閨闥﹐東一間起鑪竈﹐具刀砧﹐庖廚也。納喬坐﹐自入廚炊黍和羹﹐款洽臻至。問媼何姓﹐答以姓古﹐孀居十六年﹐止生一女﹐名香雲﹐未字人。此居於此﹐今有緣與郎晤﹐奉屈暫就廚中宿矣。喬曰「假一席地足矣﹐何敢望廚﹖」至夜分罷談﹐乃宿焉。

翌日早起﹐請見古媼﹐將辭行。立簾外揚聲致詞﹐不應者良久。又言之﹐始聞香雲應曰「娘有事早出﹐想便回矣﹐請稍候。」其音淸銳如雛鶯之囀﹐聽之生憐﹐喬諾諾默坐﹐神爲之蕩。

居無何﹐忽見古與一媼一女﹐亦若母而女者﹐偕來﹐且揚言曰「香雲兒﹐汝杜姨同汝八妹來矣。」喬急避席拱立﹐不敢仰視。杜佇立審諦﹐向女郎曰「果好一波俏郎﹗爾古姨眞巨眼也。」女郎亦目之﹐含笑入室﹐謔云曰「姊大無禮﹐娘爲誰來﹐乃不出迓耶﹖」不聞云語﹐惟聞低笑聲。杜尋亦入室﹐笑曰「爲甥女事﹐致我披星浥露來此﹐心急步遲﹐越山崖仄徑﹐失足顚躓﹐幾墮落上宅牛阹中﹐微汝妹顧扶﹐老身齏粉矣。汝將何以謝老身﹖」嗣聞云帶笑小語﹐似候起居者。杜旋出見喬﹐問曰「郎尊姓﹖妙齡幾何矣﹖」喬曰「靑年十九。」杜曰「長二歲﹐正相當也。有父母兄弟否﹖」曰「皆亡。」「娶乎﹖」曰「未。」「業何事﹖」曰「爲舅操舟。」杜曰「少年孤子﹐身可寄也。食力踝跣﹐業可棄也。主人古姥﹐老身之姊也﹐有女香雲﹐老身之甥也﹐淑資麗質﹐郎已目睹﹐無更贅詞。古姊喚老身作冰上人﹐欲贅郎爲半子﹐能降格相從否﹖」喬驟聆之﹐陰喜過望﹐而口吶不能措一詞。杜笑曰「無可疑也。」亟請古媼上坐﹐令喬拜之曰「卽此是聘。山家無所忌﹐嫁衣完﹐便可成禮矣。」是夕歡飲而罷。

次日杜歸﹐畱女伴香雲﹐代制衣履。刀剪之聲﹐終宵不絕﹐數日悉備。杜復至﹐張筵設宴﹐大會親戚﹐來赴者接踵﹐盡屬粉白黛綠﹐少婦老嫗﹐而無一男子。歡笑嘩然﹐競爲諧謔。更可異者﹐列筵十數﹐屋不更廣﹐益不覺隘。旣合巹﹐女郎把盞飲云曰「杯兒雙雙﹐今夜作个新娘。」飲喬曰「杯兒對對﹐今夜莫須死睡。」喬﹑云皆不禁失笑。杯未幹﹐女郎曰「此余酒將何以發付耶﹖」乃自飲之﹐笑而出。約三更﹐眾客始散﹐女郎復啟簾謂云曰「姊好爲之﹐三日來瞊時﹐再爲我說項也。」言訖﹐喫喫笑而去。自是喬與云﹐魚水其樂。膠漆其情﹐將謂終老是鄕矣。

逾月﹐古媼寢疾﹐杜攜女郎來﹐候坐未安﹐忽有人傳報上宅﹕「小娘子親來問姆疾。」杜與女郎頗遑遽﹐急走出迓。云匿喬於廚﹐亦整衣趨。喬不知是何貴客﹐潛窺於窗。見朱茀繡﹐駐一小車﹐女奴十餘輩﹐擁一女子出自車中﹐素面畫衣﹐非常艷麗﹐酷似畫工所繪仙女﹐年可十五六。杜與女郎及云﹐咸跪路側。女子曳杜起﹐曰「姆亦在此耶﹖」杜曰「知主姑眷念老乳嫗﹐聞其疾﹐必勞玉趾﹐故率翠翠預候於此。」喬始知女郎名翠翠也。翠與云﹐亦再拜起居。女子曰「起。」云側行左辟爲導。女入室﹐握姑之手而問曰「姆病戶綺窗﹐廣闊如大廈﹐幾榻悉白石爲之﹐器玩珍奇﹐位置精雅﹐名花異卉﹐羅置欄前﹐實天辟之洞天福地。侍女曳羅綺者﹐數十百人﹐莫不妖冶﹐順承指顧﹐爭先恐後。喬爲禁錮﹐日供役使﹐且女子性嚴﹐稍不稱意﹐輒施鞭撲。此間不樂﹐日思云而無由得面也。私詢諸女﹐主姑與香雲名分若何﹐皆笑而不答﹐愈滋疑惑。一日值女初度﹐喬見親戚來拜祝者﹐咸執婢妾禮。杜﹑翠亦在﹐不敢復與喬語。有頃﹐古媼與香雲亦至﹐與喬相見﹐各泣數行下。女子出見之﹐怒曰﹕」淫婢逞媚﹐尙戀戀舊情耶﹖「令侍女褫其衣﹐縛之樹上﹐旣而曰﹕」今日有慶﹐不便刑人﹐俟明日當行死耳。「諸親戰栗﹐無敢出一語以求寬者。喬中心痛絕﹐前往覘之﹐云泣曰﹕」郎獨不能捨身見救乎﹖「喬大痛﹐手緩其縛﹐竊取故衣衣之。適林外有將主姑命﹐呼喬者﹐云遂遁去。女偵知之﹐愈怒﹐鞭喬數十﹐血流被踵﹐古大哭曰﹕」主姑殺老身矣。老身何負於主姑﹖乳哺之情縱不念﹐獨不念扈十郎肆惡﹐老身橫蔽主姑﹐以頭撞十郎腹﹐奪取玉如意﹐免主姑於窘辱時乎﹖柰何不赦小過﹐致人骨肉生離﹗香雲纖弱﹐卽不飽狼虎﹐亦必爲彊暴所污矣﹐豈不痛哉﹗「女亦怒曰﹕」老魅爾何知﹗行且索爾死﹗「古哭叫﹐語侵女﹐亦不少讓。女怒甚﹐復欲逐喬﹐喬折伏不起。女憐之﹐气稍平﹐問知過能攺乎﹖」喬曰「攺矣。」「尙思香雲否﹖」曰「𨿽死九幽不忘也。」女不意其出此語﹐爲之咋舌﹐移時乃嘆曰「癡兒郎知義者也。」向古媼慰謝再三﹐卽使人分途求香雲﹐得者賞一術。羣女歡躍爭往﹐古始止涕。

翌日﹐一女走告曰「香雲走匿山谷中﹐爲扈十郎所得﹐逼欲污之﹐不從﹐錮石室﹐不與飲食已一夜矣。」古媼聞之﹐泣曰「吾兒貞烈﹐必不辱身﹐然而命蹇﹐何遭沙叱利之多也﹗」蓋扈十郎者﹐女之表兄也。女使杜媼往索之﹐十郎曰「欲釋香雲不難﹐主姑須自來易之去。」杜大怒﹐還述於女﹐女怒極﹐乃仗劍跨白鹿﹐諸女皆短衣持兵以從。命喬與翠翠﹐伏林內爲疑兵﹐親往索之。

十郎腰弓矢﹐挺畫戟﹐護衛甚眾。兵刃旣接﹐兩軍大開﹐十郎勇甚﹐諸女力不敵﹐各鳥獸散。女急退﹐鹿中流矢死。女被髮徒奔﹐身被數創﹐失其雙履。蹶不能興﹐適喬奔至﹐負之以歸。諸女亦漸集﹐無不心膽墮地。女大慟良久﹐感喬之徳﹐呼之以兄﹐飲食器用﹐皆與己等。復聚眾謀雪恥救云之舉﹐眾曰「勍敵不可當也。」獨翠翠進曰「彼彊我弱﹐非救助不可。欲求功﹐非太君來不可。」是夕﹐卽使翠往。夜未央﹐翠返命曰「太君來矣。」女率眾跪迎﹐喬亦從眾。太君亦曲背一嫗耳。女泣訴致辱之由﹐太君曰「有太婆在﹐兒勿气苦。」亟探袖﹐出一囊﹐呼翠至前命曰「可將此往貯十郎。速與香雲偕來。」翠諾而去﹐一餉時與云俱至﹐手提巨囊。開之﹐闖然一黑雄狐﹐觳觫而出﹐俯伏於太君之前﹐嶽嶽若乞哀狀。太君呵之曰「墮孽子﹗尙未克洗髓伐毛﹐輒爾墮落耶﹖不念爾祖﹐當亟殛之﹗」狐叩頭謝。女子前﹐以鞭鞭之曰「恣戾奴﹗平日赫耀之勢﹐之態﹐今胡不肆耶﹖」太君止之曰「兒休矣。老身必痛懲之。」又曰「兒居此﹐終非了局﹐曷不舉族從我﹖香雲與喬郎﹐彼有夙世緣﹐未可擺脫﹐且聽其去。伊母姑畱我處﹐俟之三十年後﹐當大歸也。」香雲頓首奉教。太君賜喬名曰復。命駕先歸。女贈喬﹑云甚厚﹐束縛輜重﹐令侍女護之先往﹐己乃與古杜二媼並翠翠送喬云出山﹐臨歧泣別﹐然後歸。

喬攜云之襄陽﹐出資造舟﹐名「滿江紅」﹐專載遊宦﹐以走江﹑黃﹑吳﹑楚。一日﹐載某太守公子並眷屬之江南。住舟漢口。云偶出汲﹐爲公子所見﹐迷惑失志﹐伺喬不在﹐密遣二女隨侍﹐將吳綾越縞﹐往說云曰「公子年少情多﹐富貴有權勢﹐所謂炙手可熱者。今艷子之貌﹐降心俯就﹐不惜珍寶之物﹐委贄於子。此眞千載一時之機會﹐不可失也﹗子不從﹐則禍不可測﹔從之則珠翠環繞﹐錦繡紛披﹐飽粱肉而厭珍饈﹐一生喫著不盡。詎若作舟子婦﹐衣粗食淡﹐埋首艙中﹐何啻明珠暗投哉﹗且子不聞乎﹐守經者立身之要也﹐通權者處世之方也。譬彼風馬牛之不相及也﹐而絡其口﹐穿其鼻﹐人得而左右之矣。今以勢論﹐喬﹐馬牛也﹐公子﹐人也。欲不爲彊馭﹐可得乎﹖惜子憐子﹐故陳利害於子﹐惟子圖之﹗」云嫣然曰「賢姊之言是也。公子風韻都美﹐兒亦慕悅久矣﹐幸卽借二姊爲羔雁。今夜人定後﹐請扣舷爲號﹐可謀一會矣。」二婢大喜﹐歸炫其能於公子。公子喜欲狂﹐重賞二婢。

至三更﹐舉舟鼾寢。公子起坐不定﹐如鹿撞心。側耳靜聽﹐移時果聞扣舷聲﹐止而復作。急啟窗納之﹐果云也﹐不衣而至。公子此際﹐如在夢境中。不暇一言﹐卽與狎匿。云忽驚﹐叱問何人﹐公子興方闌﹐俯身若罔聞者。云又驚叫﹐家人驚起﹐疑有盜賊﹐執燭入窗﹐見二人赤身臥地上﹐燭之則公子與其妻媾耳。咸避去﹐夫婦赧然者久之。問妻何故赤身自窗外來﹐妻曰「我在後艙睡熟﹐實不解何由到此也。」公子羞且怒﹐執喬送太守﹐謂其以妖術惑人。太守不明﹐鍛煉成獄。

喬居犴狴﹐方痛覆盆﹐而夜半云忽至﹐手拂械鎖﹐械鎖自脫。攜之出獄﹐人無見者。遂流寓南昌﹐仍爲富室。二年間﹐有巨舟二十餘艘。江楚操舟人莫不健羨焉。雲從喬三十年﹐常如十七八歲人。生二子一女﹐女美麗有母風。喬乘間問云出處﹐云曰「初不遽以誠告君者﹐恐君以異物見棄。亦旣抱子﹐似亦無害。」因自言是狐﹐所謂主姑之女子﹐亦狐而爲一山之主者。杜與翠與諸女子﹐皆狐也。惟慶君則天狐矣。喬始恍然﹐後漸泄於人﹐有求見者﹐云有見有不見。而見者輒自顚倒﹐云惡其聒﹐再遷於夔州。

一夕﹐方坐話﹐翠忽至。喬云驚喜﹐降席而拜曰「翠姨別來無恙﹖」翠答拜曰「離別幾何﹐喬郎須髯似戟﹐且就斑白矣﹗舊時風采可復再耶﹖人生如白駒過隙﹐轉瞬癡猿覷鏡﹐不能自識﹐譬夫以水和土﹐見日則燥﹐重爲堊焉﹐非故物矣﹕何如金石其質﹐歷劫不變者乎﹗人而無人道﹐是謂之陳人。人道者何﹖性命之原﹐不汩不沒之謂也。夫泰山之�穿石﹐單極之�斷幹﹐漸靡使之然也。形骸情識﹐人之�﹑�也。此生不卒萬死﹐非終也。子不見夫墦間之瘞者乎﹖路人過而傷之﹐傷之者﹐非徒傷也﹐傷其終不免於是也。𨿽然﹐滄桑之變﹐彼惡知之﹖是累累者﹐數十百年後旋夷爲都邑﹐旋坎爲洿池﹐旋祀爲壇竈﹐及爲井墓。其循環往復﹐鳥有窮期。而其間之窮期﹐已無窮矣。凡此宜各自努力﹐人不能越俎而代之庖也。聞子在山中時﹐泊焉而無求﹐又能於屏風上行﹐質美若此﹐胡自棄之﹗」向云曰「姊從喬郎數十年矣﹐寧吝所得﹐不一喚醒乎﹖」云曰「柰其五內俱濁何﹗」翠曰「不然。金注瓦注﹐固有不同﹐而其爲注則一也。」云太息曰「莊則不親﹐狎則相簡﹐𨿽有巧匠如工倕﹐但縮手袖間而已。」翠慘然而爲之下淚﹐喬亦鬱鬱。是夜云伴翠宿於內寢﹐翌日向午不起。喬呼之不應﹐大疑﹐排闥入視﹐已失二人所在。舉家驚擾﹐喬大哭﹐靡日不思。

喬年八十餘尙健﹐二子生孫﹐孫又生子。女適諸生某﹐亦弄孫矣。每隔五六年﹐云必來一探。又三四年不絕﹐容色終不少減。親戚初面者﹐往往母其女﹐而女其母焉。予於乾隆庚午歲﹐從先祖父從三秦入七閩﹐路經武昌﹐月夜沽酒﹐聚舟人而飲食之﹐俾各述見聞﹐離奇怪誕﹐舟人共舉此事﹐爭說紛紜﹐且指江上一湘船見告﹕「此卽喬家物也。」

閒齋曰﹕世間尢物﹐得一可以傾城。喬以匹夫落魄﹐寢處諸尢物之間﹐卒至富豪名﹐以壽考終。其操持必有大過人者。翠必欲引而登之長生之域﹐亦婆心太摯矣。

蘭巖曰﹕喬業操舟﹐已屬微賤﹐且無聞其有出類之才﹐其五內俱濁不待言矣。云何鐘情至此﹖而主姑與翠翠﹐亦大有不能忘情者﹐豈果喬爲情種耶﹖抑云喜其誠篤﹐可托終身乎﹖我輩不獲有此奇遇者﹐殆擇術之未精歟﹖五內之未盡濁歟﹖吾觀香雲事﹐而慨然矣。紅絲系定﹐何啻千里之牽﹔破鏡重圓﹐終作百年之合。偶參色相﹐致醋海淹斷藍橋﹔忽起幹弋﹐令妖气生於內境。以徳報怨﹐喬與女翻成附體之緣﹔祛死復生﹐翠與云永享飛仙之樂。斯狐中之不可多睹者耳﹗

龍化李髙魚枕碧山房﹐壁掛古劍。一日大雨雷﹐瞥見一黑物﹐長尺餘﹐細如綫﹐後一紅綫逐之﹐自窗淩空而入﹐繞室飛行﹐俄延壁上﹐穿入劍鞘中。卽聞戛戛作聲﹐旋出旋入﹐無所阻礙。良久﹐忽又飛出﹐蜿蜒空際﹐甫及檐﹐霹靂一聲﹐屋宇震動﹐紅光燭天﹐不及察二物所至﹐惟見窗下落鱗數片﹐酷似穿山甲。取劍視之﹐鋒刃盡穿小孔﹐密如虫蛀﹐鞘亦如之。或曰「此龍之變化。」想當然耳。

李翹

之石商李翹之﹐名林魁﹐五臺人。其微時爲石工以食力﹐嘗與同行者十餘輩﹐往村中觀劇﹐二更始歸。際晦日﹐夜黑如漆﹐正苦迍躓﹐忽山川大地放大光明﹐迎面十餘里外現一菩薩寶相﹐髙可數十丈﹐衣紋瓔珞﹐燦若雲霞﹐月面星毫﹐靡不華采﹐映徹世界﹐盡如琉璃。李且瞻且拜﹐口誦佛號不絕。頃之始隱﹐詢之同人﹐悉蔑之睹也。

李今年已望七矣﹐性正直﹐無私曲﹐重義气﹐好施與。初入都﹐卽受知於大司農塗勤恪公﹐得爲大工石商﹐致富數十萬。公薨﹐李感恩不忘﹐歲修墓道。李以徳報﹐爲今人中之古人。二子亦岐嶷。天報善人﹐理自不爽。宜其於稠人之中﹐獨瞻法相﹐非福徳兼厚者﹐又烏得有此﹖自言有徳必報﹐非沽名﹐行其所安耳。

蘭巖曰﹕此李心地自放光明耳。菩薩何來﹐獨示之以寶相哉﹗人能洗心滌慮﹐自去其污﹐何處非菩薩寶相﹐琉璃世界耶﹖

洪由

義洪由義者﹐靖遠協汛一洚子也。性慈善﹐喜放生。暇時坐黃河畔﹐見漁人起网﹐凡所棄小魚細蝦曁螺蚌之屬﹐悉拾之投於水中。積數年不倦。

一日渡河﹐失足落水﹐隨波逐浪者十餘里﹐昏迷間﹐覺有人捉其臂﹐拖至一處。視之﹐則身在一大門下﹐四面黃水如壁立﹐門前二石贔屓﹐大約數畝。洪大駭異﹐方懷惑間﹐門忽啟﹐見紫衣紗帽者二人﹐出謂洪曰「可亟入﹐勿懼失儀也。」洪從之﹐至一廣殿。殿上有貴人﹐年可四十許﹐衣冠奇古﹐左右侍從甚都。洪蒲伏階下﹐貴人勞之曰「汝大有恩於我部下﹐不但脫汝難﹐且當少爲潤澤。」因命取一珠﹐大如豌豆﹐賜之曰「此如意珠也。握之凡有所需﹐無不如意。三年後可見還也。」洪唯唯拜賜﹐貴人仍命二紫衣吏送出。二吏囑閉目。但聞波濤洶湧之聲﹐頃刻而息﹐徐開其目﹐則已腳踏實地﹐而二吏失所在矣。珠猶在手﹐遂祕之以歸。歸則家人已成服﹐相見各驚疑。洪紿以得抱枯木﹐故不致死。家人喜而信之﹐乃釋服。

洪素喜樗蒱﹐得珠後﹐重與其徒博。分明梟色﹐呼之﹐皆成廬雉﹐於是有博必勝。家業漸丰。適奉官之西安。西安爲省會之處﹐漢唐故都﹐俗尙豪華﹐人情奢侈。王孫公子﹐肥馬輕裘﹐一食萬錢﹐一擲百萬。洪側身而入﹐掉臂而前﹐自午至晡﹐腰金百鎰。旁觀者但撟其舌﹐當局者徒熱於心。滿載而歸﹐遂成巨富。爲長子捐官﹐次子納監。始以得珠之事﹐告其妻孥。愈以放生爲務﹐由此河上人﹐稱爲洪善人。五原稱富室者﹐推洪爲巨擘。三年後﹐秋夜方寢﹐夢見前二紫衣吏至﹐曰「瓜期屆矣﹐珠當見還也。」洪跪而奉之﹐旣寤而珠已失矣。後洪壽至期頤﹐無疾而歿。予在靖遠時﹐洪之孫已五十餘﹐猶爲富家翁也。

蘭巖曰﹕凡人意之所在﹐無不如願以償﹐不必功名富貴也。斯如意之最爲難耳﹐乃得珠後﹐徒事樗蒱﹐以畢三年之願﹐志亦小矣。𨿽然﹐人苟巨富﹐凡所欲得欲爲者﹐無不能。洪可謂握要以圖哉﹗

某僧銘鏡石三爲予言﹕佑聖寺無凡上人﹐有弟子某者﹐少年韶秀﹐有人誘之爲龍陽﹐某亦不拒。上人聞而責之﹐某曰「然則不可乎﹖」上人曰「如之何其可也﹗此間不可復居矣。」曰「去之可乎﹖」曰「可。」曰「承師命。某日當行耳。」至日﹐房中寂然。視之﹐已化去矣。

蘭巖曰﹕渾然天眞﹐洞然大道﹐此僧來去自如﹐人己無間﹐何毫無窒礙耶﹖

邵廷

銓江右峽江縣﹐瀕江有周瑜廟。顏曰「巴丘古迹。」廟中舊有厝棺﹐塵封已久。天臺邵�爲臨江府經歷﹐三年考績﹐授峽江令。在縣兩月﹐政聲大作﹐其少子廷銓﹐妙齡韶秀﹐性恬淡﹐所至則多流覽。愛郭外江山﹐白諸�﹐築瓦屋數椽於周郎廟西﹐編竹爲墻﹐辟畦蒔花﹐爲肄業之所。與邑庠邊﹑魏二生相莫逆﹐暇則相尋往來﹐不間晨夕。

會邊生秋闈獲雋﹐廷銓往賀之。殢酒而返﹐日已曛暮。柴門外遇一女郎﹐恣態妖嬈﹐纖穠合度﹐衣裳縞素﹐綽有餘妍。廷銓心爲之蕩﹐趨而鞠之。女娭光眇視﹐羞澀不支。廷銓指門內曰「此卽僻居﹐可以少息。睘睘日暮﹐竊爲卿危之。」女作色曰「少男處女﹐蹤迹懸殊﹐何物書生彊來饒舌﹗苟非縗絰在室﹐凡百隱忍﹐亟當白諸家人﹐股拆雞肋矣﹗」言訖﹐怫然而去。

廷銓大慚﹐入坐艸堂﹐嗒若喪偶。館童已入黑甜﹐方冥想間﹐忽聞扣扉聲﹐止而復作。廷銓駭愕﹐躡下下階﹐潛從籬落下窺之。仿佛日暮間所值者﹐不覺喜出非望。卽啟扉﹐女款款入﹐輒囑闔扉﹐相攜入室。廷銓揖之曰「卿棄我如遺﹐以爲去如黃鶴矣。何故卻回玉趾﹐重辱艸堂﹐得勿與家人密計﹐問罪小生耶﹖」女嫣然曰「兒縱忍人﹐何遽出此﹖適間唐突﹐聊以相戲耳。固將入城﹐途遠莫及矣。向荷關切﹐慮及孱弱﹐故萬不得已﹐欲托一宿。未稔果肯假一席地﹐度此一宵否﹖」廷銓大悅﹐曰「萬一不至﹐尙欲追而訪之﹐況飛瓊自降耶﹗」遂相與綢繆﹐如膠投漆中﹐雞再鳴﹐乃攬衣而起﹐臨去謂廷銓曰「兒故近村曹氏女也﹐父母遠宦黔中﹐兒因病獨畱﹐家中更無人﹐止一乳媼執爨﹐聾且聵﹐不足約束兒。君苟不棄兒﹐請自今暮來朝去﹐當徐與君計長久。」廷銓敬諾。送之門外﹐叮嚀數四﹐惟恐爽約。女設誓而去。自是靡夕不至。

廷銓旣被蠱惑﹐形神攺常。邊﹑魏二友疑之﹐私詢館童﹐童曰「卽不見問﹐亦將告曰。公子半月以來﹐飲食消減﹐日近尪瘠。誦讀皆輟。日方晡﹐卽閉門作休息計。每思密稟主人﹐未遑入城耳。」邊曰「汝但畱意偵之﹐稍有見聞﹐亟來見報。是宜祕密勿泄﹗」童受計﹐是夕卽於樹下故作鼾睡﹐俄聞笑語聲間作於房內﹐潛起密覘之﹐則見廷銓於牀上擁一紅衣骷髏﹐戲謔燈下。骷髏亦擁廷銓﹐忸怩作態。童大怖﹐縮頸而退。次日﹐告二生﹐二生驚曰「詎有與枯骨纏綿而不置禍害者乎﹖誼系朋友﹐知而不諫﹐非義也。汝姑勿泄﹐吾等自有處置。」

適同社劉生﹐客粵還﹐邊﹑魏約廷銓爲作軟腳局﹐羞鱉焉。魏下箸細咀其骨﹐而熟玩之﹐曰「異哉﹗鱉骨非禽非獸﹐又不同他水族﹐具肉與裙﹐尙不美觀。況余此白骨﹐奚足戀戀﹗」邊曰「戀戀者﹐戀其美也﹐美去何戀﹖」廷銓曰「不然。千金馬骨﹐駿安在乎﹖正以見駿骨如見駿馬耳。」廷銓無心酬答﹐機鋒恰與二生相對。相視默然﹐謂其不可諫。

乃密白邵令。令大驚﹐曰「吾兒年少﹐气血未定﹐郊坰荒僻﹐不可以久居﹐二兄速叱之歸署﹐庶絕大患﹗」邊曰「促公子入城﹐計良得矣。第鬼卽不克甘心於今日﹐必將肆志於將來﹐非所以除害久遠也。莫若稍緩旦夕﹐某當與魏兄密查出處﹐得其蹤迹而後除之﹐所謂公私皆利﹐一勞永逸之道也。」魏曰「不可。公子此際利害﹐間不容髮﹐不急爲之救﹐乃又慮及未然﹐兄之計﹐無乃左矣。」邊笑曰「兄所謂夢醒索燭﹐畏黑不睡者也。公子被惑半月﹐未致委頓﹐豈爭此一夕哉﹗」邵曰「邊兄獨見其大﹐吾何憂哉﹗此事一以委兄﹐願假兄白馬金鞍﹐並幹辦十人﹐聽兄指揮。魏兄率六人爲副﹐以善其後。

邊慨然自任﹐飯僕秣馬﹐日晡而往﹐共伏林間。預約館童﹐令其爲偵﹐伺鬼至卽報。漏旣下﹐館童坌息來告曰「至矣﹗」邊部署已定﹐各止其所﹐親偕館童至窗下﹐窺之﹐見廷銓與鬼方檢點就寢。邊卻回﹐招眾共伏門外﹐待至雞鳴﹐隱隱見柴扉輕啟﹐廷銓送一女子出﹐旋闔扉而入。邊潛尾女子﹐徑冉冉入周郎廟﹐邊還告眾人曰「彼巢穴應在廟中矣。」卽命燃炬持械而往﹐廟中空無所有﹐惟一黑漆棺﹐停廡下。發蒙視之﹐榜曰「故曲江縣丞曹公之女秋霞之柩。」訪諸居人﹐僉曰「厝此二十餘年矣。無有主者來取﹐實不知其作祟也。」邊使人馳報邵公﹐邵親至﹐開棺驗之﹐衣色正符所見﹐頭面餘白骨﹐獨二目炯炯不變﹐凹處漸生新肉。枕畔有白玉尺﹐方識爲廷銓珍物。邵驚嘆曰「若此殊異﹐哪得不妖。非邊兄﹐吾兒死爲鬼婿矣﹗」亟令積薪焚之。日髙始盡﹐臭達數里﹐屍啾喞有聲﹐自此怪絕。廷銓被促歸署﹐心殊悵悒﹐及備聞其故﹐始生懼焉。不敢復作癡想﹐後得第﹐官至郡守。邊亦歷仕至方伯焉。

蘭巖曰﹕擁骷髏而爲佳麗﹐世間寧少此人哉﹖但只覺其美而不知其惡耳。嗟乎﹗蛾眉皓齒﹐轉盼成空﹔斷隴荒郊﹐凝思莫釋。天壤間癡情人能自解哉﹖一夕歡娛﹐釀成粉骨碎身之禍﹐此女亦不智矣﹗

賣餅

翁閣學某先達﹐齠齔時﹐出就外傅。每過市﹐輒就一賣餅翁﹐市胡餅數枚﹐懷之到塾﹐習以爲常。一日﹐復往市餅﹐翁忽罷業﹐畱公坐而謂之曰「吾觀子神气淸明﹐非凡品也﹐會將有一事奉邀﹐能從我乎﹖」公曰「何事﹖」翁曰「請畱此宿﹐至晚當自知耳。」公自分幼少﹐稍遲歸﹐老母且倚閣望﹐詎容外宿﹐因辭焉。翁嘆曰「我固知子不能主也。然亦緣分使然﹐聊言之耳。」

次日﹐公早過其肆﹐見多人環觀如堵﹐不解何故﹐挨入視之﹐則賣餅翁死矣。不覺心爲之惻﹐歸告於母﹐並述疇昔之言。母嘆異﹐未嘗不以未赴其約之爲深幸也。

迨後十餘年﹐公及第﹐入翰林﹐給假歸祭﹐泊舟於江滸。公偶上岸閒步﹐不覺行遠﹐驀一人自林間來﹐呼曰「太史公別來無恙﹖」急識之﹐則賣餅翁也。訝曰「叟哪得在此﹖」翁把公臂坐樹底﹐笑曰「想君必謂我爲鬼物矣。吾明告君﹐昔吾所以約君者﹐以君有仙骨故也。惜君俗緣未盡耳。彼日夜靜寢未安﹐聞市頭來往無停履﹐起窺窗隙﹐見鬼神其形者甚夥﹐除道相戒﹕」眞人赴嶽廟﹐不可怠慢『﹐云云。予時無所顧慮﹐潛出後門﹐由僻弄迂路至廟﹐廟前虛闃無人﹐殿後亦無所見﹐惟一丐者﹐鶉衣鵠面﹐當階鼾睡﹐呼之不醒﹐但聞噓聲啡啡﹐知其有異﹐長跪其旁以伺﹐良久始覺﹐問何爲﹐予稽首稱眞人﹐丐大怒﹐辱詈百端﹐予敬謹如故。丐起身且罵且去﹐予隨之。繞出廟後﹐罵愈厲﹐予終不少卻﹐丐乃輟罵﹐縱步如飛﹐予亦急走相逐﹐不離跬步﹐力亦不少乏。指顧間﹐入一深山﹐丐攀附滕葛﹐步履如猿猱之捷。心無退悔﹐頗能及之。至極巓﹐路窮只一獨木略彴直接對山﹐相對約數丈﹐下臨絕壑。丐回顧曰「子之誠﹐我深諭之﹐至此可以止也。』予應之﹐曰﹕」上天下地﹐悉請相從﹐豈肯止此﹖『丐復怒罵﹐徑履木而過﹐予力攬其裾﹐與之俱﹐丐極力攜擠﹐不覺失足墮澗中﹐予大呼﹐騰擲一躍﹐而登對山之頂﹐回首俯視﹐見自身僵臥澗下﹐而亦失丐之所在。恍然大覺﹐一刻山川大地﹐千生萬劫﹐盡皆瑩照﹐瞬息都過﹐惟畱此心在腔子裏﹐非眞非幻﹐是幻是眞。天已向晨﹐志所入山﹐則黃山也。自此一身輕捷﹐任意飛行。今得相逢﹐亦異數也。「

公知其已仙﹐泣拜求度﹐翁曰「尙非其時也。君於名場中﹐官可二品﹐惟『躁進』二字不可犯﹐『勇退』二字不可忘﹐志之志之﹐請從此別。」言訖﹐躍入江中﹐履水如平地﹐轉瞬而逝﹐惟剩江心月白﹐一望無涯。公徘徊悵悒﹐望洋則嘆。僕從來覓﹐默然歸舟﹐神往者屢日﹐訖今於酒樽茶竈邊每舉以告所親云。

蘭巖曰﹕無修煉法﹐無丹鼎藥﹐倏而成仙﹐何其易也﹗予意此翁亦老死耳﹐魂遊天外﹐惚如有所遇﹐非眞有仙人引之入山也。不然或先達午倦﹐思想成夢﹐與蕉鹿等耳。天下事當作如是觀。

蘇仲

芬蘇太學桂﹐字仲芬。肄業入都﹐爲王給諫西席。王寓近梁家園﹐𨿽屬外城﹐地極荒僻﹐王患門戶逼側﹐裏居近市﹐欲別覓數椽以居子弟。適坊間有空宅一區﹐扃鍵以求售者﹐相隔僅一街﹐王喜其密邇﹐乃以百金易券焉。辟荒除穢﹐堊壁糊窗﹐又費數十金﹐遂煥然以新﹐俾仲芬及一僕一僮移居其中。王子弟朝往暮還﹐從仲芬講貫﹐賓主甚便。或有言宅素凶者﹐仲芬曰「我不信怪﹐怪何由作﹖勿多言徒亂人意也﹗」

居無何﹐嬌異漸興。一日薄暮﹐僕自市沽酒歸﹐見一曲背媼﹐目赤而多淚﹐自廚下出﹐指顧間已泯形迹。又一日﹐瞥見一老翁﹐戴軟檐白氈帽﹐獨立庭中﹐負手看月﹐長不及三尺。僕大聲叱之﹐則隱。僮間亦遇之。獨仲芬無所睹﹐愈咎其謬妄。會鄕試﹐仲芬率其僕詣國子監錄科﹐約三四日方得出城﹐惟畱僮守宅。

時當七月﹐炎暑未消﹐僮支扉作榻﹐當戶髙眠。夜半時﹐睡初覺﹐聞庭中有女人笑語聲﹐不禁毛髮如磔﹐蝟縮衾中﹐惟露一耳在外﹐以察動靜。惜爲板壁所隔﹐聽之不甚了了﹐間聞數語﹐頗明曉者﹐云「鬻酒熟矣﹐我不謀今夕爲婢子服役﹐並致老子夤夜奔馳。適我與十一妹出溲時﹐渠哆口坌息﹐尻髙於首﹐詰其故﹐始知爲婢子﹐往市雞子﹐爲沙回子家狪犬所逐﹐坐此狼狽。十一妹不情太盛。」轉憨笑不止。「我家阿連大不平﹐行當與婢子較論矣。」隨聞羣笑聲。又聞一女子罵且笑曰「淫婢勿太輕狂﹐明日二翰林來﹐若尙敢如此喋喋﹐我等當醵金奉謝﹗」旋復有應答者﹐聲音淸銳如燕語﹐模糊不復可辧。直至五更始寂。僮瑟縮畏聳﹐浹體汗流﹐一夜不寐。翌日逢人則述之。

王之侄皆少年好事者﹐聞之﹐僞請於給諫曰「蘇先生入城﹐館中只餘一僮﹐曾囑予弟兄暫就彼宿﹐以防不虞﹐用是請命。」給諫許之﹐二子喜躍﹐並襆被以往。飲至夜半﹐始就枕席﹐假寐達旦﹐毫無所聞。次夜亦然。蘇已出城﹐之二子乃移去﹐遂亦以怪異爲謬﹐共相非笑﹐再告﹐亦不信矣。

越二日﹐仲芬夜間苦熱﹐起坐榻上﹐恍惚隔窗紗見一人步履院內。疑是僮僕未寐﹐初不以爲意﹐俄而緩步近階﹐徘徊月下﹐仿佛戴髢﹐如蜂之就窗。潛諦辧﹐是一女郎﹐衣輕綃﹐躡髙履﹐丰姿裊娜﹐已足銷魂。繼而側身回睇﹐傾絕人寰。仲芬目眩意迷﹐馬騰猿逐﹐心知其異﹐而不克自制。女睨窗而笑曰「何物書迂﹐蓿盤甫徹﹐乃便窺人家閨秀耶﹖」仲芬應聲曰「蜂蝶苟無花香勾引﹐狂浪何爲哉﹖聞子撓我僕僮久矣﹐今旣遂披睹﹐盍入斗室﹐一示玉容﹐則書生𨿽死應亦得好處也。」女不答﹐但嗤嗤笑之以鼻﹐款步而入。秋波流慧﹐嬌媚可憐﹐竊意西子南威﹐不是過也。仲芬揖坐榻上﹐調冰水﹐剖沈瓜以進。女著藕色羅衫﹐如薄霧籠花﹐玉肌依稀可見。碧紗裙下﹐見粉光馯馯。挑燈睹之﹐則跣足曳朱履。仲芬以遊語入之﹐曰「古有赤腳婢﹐卿豈其流亞歟﹖」女囅然曰「履上足如霜﹐不著鴉頭襪。古美人未約足時﹐疇不如我﹐汝第未之見耳。」仲芬戲捉一足﹐諦視之﹐跗丰妍﹐底平指劍﹐長止六寸﹐撲鼻作異香。心大動﹐突前擁之﹐女亦不拒﹐遂相狎暱﹐盡夕綢繆﹐雞鳴始起。

自此無夜不至﹐自述姓花﹐世系隴西﹐徙來順天兩世矣。宅後梁家園﹐兒家故居也。與君有夙份﹐故相就耳。仲芬曰「誠非偶然也。第聖人之道﹐胞與爲懷﹐故萬物並育而不相害。予洞此理久矣。卿狐耶鬼耶﹖幸勿見誑。」女笑曰「兒仙子也。柰何疑爲狐鬼﹖」仲芬曰「不然。吾聞之《仙書》曰﹕」不死者不食而神往。『見卿飲食如凡人﹐且不戒葷酒﹐仙子固如是乎﹖「女哂曰﹕」人謂執而不化者爲書癡﹐今信然矣。君旣以書致詰﹐卽請以書解紛。君獨不見《神仙》諸記之所載乎﹖龍肝麟脯﹐惟仙食之﹔玉醴金漿﹐惟仙飲之﹔他如千年之桃﹑萬年之藕﹑百石之醪﹑鳳凰之髓﹑以及交梨火棗﹑橘液霞觴﹐凡此之屬﹐散見於詩書者﹐指不勝屈。仙人安有不飲食者﹖且君言過矣。若不飲食﹐卽可爲神仙矣﹐何蠶食而不飲﹐春盡則僵﹔蟬飲而不食﹐秋殘則枯﹔蜉蝣不飲不食﹐乃朝生而暮死﹐謂爲神仙﹐可乎﹐不可﹖「仲芬語塞﹐但輕拍其肩曰﹕」卿妄口奪理﹐吾不復與爾置辯。然旣有稱仙子矣﹐吾聞仙子能知未來事﹐卿視我今科傍上有名否﹖「女曰﹕」君才疏而气髙﹐每從輕薄朋友﹐務爲諧謔﹐此大不利。夫隱惡揚善﹐現在功徳﹐何惜齒牙余慧﹐而必以朴訥爲恥﹐惟尖巧之是逞乎﹖恐滑稽之名一立﹐而禎祥亦從之而減﹐非君子永言配命之道也。今科復無望矣。君苟從此自新﹐功名中尙可小就﹐否則會當見君於餓莩中耳。「仲芬聞之﹐面灰心死﹐悚然再拜曰﹕」卿言深中膏肓﹐敢不佩爲弦韋﹗「女去﹐數月不至。

場事畢﹐仲芬文章佳甚﹐同人決其不出五魁。及揭曉﹐竟落孫山。女至﹐仲芬熒眥欲淚﹐女慰戒再三。諸同鄕有操眊矂者﹐約登陶然亭。因舉酒政﹐仲芬醉後不檢﹐雜以因果佛經。日暮歸寓﹐女已在房﹐正色責之曰「聖人之言﹐何故侮之﹖取罪大矣﹗君正如吹脹獵脬﹐毫無骨力﹐所謂糞土之墻﹐不可杇者。兒相從欲胡爲乎﹖」言訖﹐忿忿出房。仲芬慚怍無地﹐跪而牽裾﹐女艴然而去。去時遺衣一襲﹐仲芬始而緘密﹐久而漸泄於門人﹐索觀其衣﹐薄如蟬翼﹐約重六銖。後數年﹐王子侄同入館閣﹐二翰林之說始驗。仲芬連躓棘闈﹐不獲一薦﹐更思女子容色﹐咄咄書空。又一年﹐竟以貧病卒於京邸﹐柩厝義冢﹐至今未正首邱。李髙魚與仲芬爲總角交﹐習知其事﹐時向予緬述之。詢及女衣所在﹐已歸紿諫攜去江南矣。

閒齋曰﹕觀仲芬所遇或謂是鬼﹐予力辯其爲狐。

恩茂先曰﹕無論是狐是鬼﹐仲芬儒衣儒冠而爲人師表者﹐較此女爲何如﹖

蘭巖曰﹕輕薄之口﹐見棄於狐﹐況於人哉。乃當聞言再拜之後﹐復不自檢﹐褻瀆聖神﹐是自取罪戾也。讀書者可不以此爲戒歟﹖

紅姑

娘京城敵樓﹐內外凡五十座﹐髙大深遂﹐往往爲狐鼠所棲。內城東北隅角樓內﹐有一狐﹐化而爲女子﹐紅衫翠裙﹐年可十六七﹐艷麗絕倫。守城兵往往見之﹐咸知其非人﹐而罔不狂惑失志。以其衣紅﹐共以紅姑娘稱之。間有儇薄少年﹐或際良宵薄醉﹐一動色心﹐至樓下薄言往挑﹐卽聞嬌音曰「爾勿妄爲也。」歸輒頭痛難忍﹐否則唇忽腫起如桃﹐必哀懇悔過﹐適乃已。以此羣畏之﹐無敢戲言者。

步軍校赫色﹐年六十餘矣。一夕﹐上城值宿﹐獨坐鋪中﹐思酒不得。三更後﹐門外聞彈指聲﹐亟問不答﹐啟戶視之﹐則二八佳麗人也﹐五色並馳﹐不可殫形。詳而視之﹐奪人目睛﹐後隨二雙鬟婢﹐捧酒壺﹐立月下。校素有膽﹐驚定﹐卽悟其爲狐。詢其那得深夜來此髙城﹖答曰「兒洪氏﹐行三﹐知翁思酒﹐謹以家釀相貽。」校大喜﹐延之入室。卽以其攜來之酒肴﹐借以款倉卒客。醉後興髙﹐問﹕「三姐有所求乎﹖」女曰「以狐媚惑人者﹐皆有求於人者也。翁一身貧病﹐且老﹐兒何求於翁﹖所以親近翁者﹐以翁有大恩於兒故也。」校茫然不解所謂。女曰「翁乃忘松亭贖兒之事耶﹖」翁始大悟﹐嘆惋者久之﹐遂認爲義女。

自是必當值宿﹐校必多方散其儕伍﹐獨扶筇至角樓下﹐告曰「致語三姑娘﹐我今日上班矣。」至晚女果至﹐二婢隨進酒饌﹐珍美錯陳。校夜夜饜之。每心有所欲﹐未發﹐女已先知﹐無不咄嗟立辦。校嘗以玉環贈﹐女再拜以受﹐什襲藏之。校與語談時﹐自念皤然一翁﹐將旦夕犯霧露﹐泣數行下。女曰「勿傷﹐兒視爹尙可三十年活也。」乃授校以導引之術﹐行之頗效。

女無他異處﹐惟喜面﹐一夜恆四五次。校少子方娶﹐苦無杯盤﹐將賃諸市。女曰「是無庸﹐兒當爲爹假之。」至期﹐果有金銀器物﹐雜然陳於房中﹐不測所自。家人怪之﹐校以實告﹐始各欣喜。事畢﹐已皆失去矣。校次子爲護軍﹐聞女美﹐潛上城至值所﹐從窗隙竊窺﹐竟無所見﹐但翁一人自言自笑自飲而已。校酒後﹐偶匿其玉斝﹐歸家旋失。果有急需﹐女必周以巨金﹐則盡朱提也。如是者十餘年。

女一夕忽泫然慘泣曰「緣已盡矣﹐從此永別。」校驚問之﹐不答。五更後﹐哽咽而去。校亦酸惻﹐然未知所云所以永別者。翌日﹐執金吾以校年老﹐請於朝﹐勒令休致﹐校乃嘆悟。

先是校當壯歲時﹐爲驍騎校﹐從徵葛爾丹﹐凱旋至松亭﹐同人捕得一黑狐﹐欲殺之以取其皮﹐狐向校哀鳴﹐校心動﹐以金二兩贖而縱之。事三十年矣﹐不意至是乃獲其報﹐後校年至九十餘﹐無疾而終﹐狐亦徙去﹐不知所之。

蘭巖曰﹕狐以異類﹐猶知酬恩報徳﹐貞靜自守﹐不甘以媚惑人。柰何世間以七尺之軀﹐脇肩諂笑﹐干求於人﹐恬不爲怪﹐而及以守正不阿者爲庸人﹐因自居爲識時務之俊傑﹐比比是也。吁﹐可慨也哉﹗

陳寶

祠蒲東杜陽﹐姿質美秀﹐年二十﹐未婚。雍正初﹐從其舅爲賈於興安。舅年老﹐常居布店﹐使陽販貨﹐恆往返秦晉間﹐一年率二次。

一日﹐發自褒斜入棧道﹐正苦崎嶇﹐一虎來﹐攫其僕去。陽驚惶失足墮深壑中。幸爲落葉所籍﹐不致損傷。舉首四山入云﹐無由得出。無何﹐日已暮﹐林深箐密﹐泉水亂鳴。據石自傷﹐傍徨無策。旣而萬峯皆瞑﹐羣動盡息﹐隱隱見林際燈光。陽大喜﹐迍邅以就之。

至則巨第一區﹐門容駟馬﹐門旁別有小室﹐燈火熒然。叩之﹐一長鬣叟出﹐訝曰「郎哪得來此﹖」告以故﹐恍然曰「郎其杜陽乎﹖」陽詫曰「然。翁何以知之﹖」叟曰「主人待郎久矣。請暫歇於此﹐當爲郎先容也。」呼媼出﹐叟自去。俄偕一僮﹐提絳紗燭籠﹐坌息而至﹐促之曰「主人佇俟﹐請速往。」陽從之﹐入朱門﹐漚釘獸環﹐宛似王侯第宅﹐歷院落數重﹐悉雕墻峻宇﹐刻桷丹楹﹐僮僕往來﹐絡繹不絕。復有羣聚窺客者﹐粉白黛綠﹐累足駢肩﹐竊竊笑語。陽自慚市井﹐頗益逡巡。先至一湢室﹐童子進澡豆。浴訖﹐更新衣﹐易冠履﹐始引之達廣廳。

主人揖之﹐升階﹐分庭抗禮。覷主人年可四十許﹐赤面修髯﹐被服五采﹐非復本朝制度。陽驚疑殊甚。主人致敬曰「郎與小女有夙契﹐今當了之﹐幸勿卻也。」陽達心而懦﹐不能盡其辭﹐惟再拜諾諾而已。主人卽命成禮。儐至﹐見侍女如雲﹐笙簫聒耳﹐擁閨秀搭面而出。繡衣楚楚﹐玉佩珊珊。堂中設紅氍毹。一交拜間﹐麝蘭芬馥﹐入腦薰心。及入房合巹﹐注目凝睇﹐女容華絕代﹐面色如朝霞和雪﹐光艷射人。𨿽未睹姑射飛仙﹐卽此竊懸擬之。定情後﹐和好無間﹐問靑春幾何﹐曰十六﹔何姓﹐曰姓陳﹔父爲何官﹐曰未嘗筮仕也。三朝﹐親戚來瞊者數十家﹐則盡富貴也。陽獨與主人之甥封生者﹐相與莫逆。女時戒之曰「大人無嗣﹐方欲郎充半子。郎孱弱﹐封哥性暴戾﹐可親不可近也。」陽頷之而不能絕。

際女滿月﹐親戚咸集﹐陽拉封飲於房中。時當暑﹐封醉後﹐裸裎浮白。陽讓之﹐曰「此晏私之地﹐令表妹𨿽不在側﹐亦須稍避嫌﹐柰何疏狂至此﹖」封輒怒﹐裂眥相向﹐曰「汝本錐刀小子﹐窺窬分毫﹐吾憐汝游泳似鰥﹐聊執柯斧﹐得蒹葭倚於玉樹﹐何啻登仙。乃酒後載呶﹐折辱於我﹐其將以我爲匏瓜耶﹖」陽亦怒﹐提座側銅鏡擊之﹐復挖毀其�。封跳怒咆哮﹐聲如錯虎﹐諸親來救﹐排解紛紜﹐舉室喧囂﹐掖封慰去。陽猶追出戶外﹐謾罵萬端。

主人色變如灰﹐亦當階鵠立﹐呼女至前來撫之曰「奔蜂不能化藿蠋﹐越雞不能伏鵠卵﹐予以杜郎入贅﹐勝負螟蛉。不意開罪封甥﹐禍不旋踵。亟當遣之﹐勿緩也﹗」女俯首悲啼﹐不能成語。陽聞之﹐悲憤自投於地﹐曰「大人何遽出此言﹐致謀離逖﹖諒封蠢然一物﹐行類灌夫。自持葭莩﹐繹騷中冓。陽𨿽不敏﹐願與旗鼓相當﹐必不貽大人之戚也。」主人慘然曰「封甥雜居此山﹐歷有年數﹐杜郎什伯﹐未足與�。老夫與弱息﹐並闔宅老小﹐無可畏封者。獨慮杜郎睘睘獨立﹐鎖尾空山﹐�走羽飛﹐悉非長技﹐不若出於幽谷﹐歸慰父兄。天實爲之﹐勿復畱戀﹗」陽慟甚﹐跪不能起。女亦失聲。主人乃遣兩婢﹐掖陽出門﹐頓覺兩腳離地﹐漸入半空﹐瞬息間﹐已置身棧閣。二婢遂化雙雉﹐�鳴而作。陽爽然若失﹐徘徊四顧﹐適閣畔有陳寶祠﹐荒廢殊甚。陽入待旦﹐仰瞻所祀神﹐則儼然所見。感觸再拜﹐涕泗滂沱。

次日﹐乞食返興安。舅大驚﹐致詰﹐陽告以故。舅素博雅﹐聞之喟然﹐乃爲之解曰「封生者﹐卽虎而攫僕者也﹐《廣異記》有封使君之事﹐故襲以爲姓。汝亦記十五歲時﹐從予至鳳縣南﹐捕得一雌雉﹐擬至邸第欲烹之﹐汝憐其哀鳴﹐潛縱之去。是以云有夙契也。古人得之而霸﹐吾儕小人﹐無可希冀﹐惟當致富耳。」後舅死﹐陽經商數年﹐累資百萬。他日過落澗處﹐引領悵望﹐兩淚交頤﹐重修陳寶祠﹐並招僕之魂以從祀焉。

蘭巖曰﹕物猶不忘舊恩﹐何以人而不知雉乎﹖

張五知縣某﹐病怔忡﹐日夜心悸。恆糾合家人數十輩﹐通宵列燭環守﹐而猶一夜數驚﹐越半月餘矣。坊間有張五者﹐年四十餘﹐夙鬻豆腐爲業。常起五更﹐一夜違時﹐四更便起﹐囑妻作腐。妻曰「無乃太早﹖」張曰「一日不力作﹐一日食不足。早作早賣﹐一大好事。汝起點燈﹐我暫出解手便轉也。」

乃啟門至弄內﹐方欲登混﹐忽有二人過其前﹐喚曰「張五﹐此間來﹗」張以爲素識﹐從之至街口﹐同立人家檐下。審視二人﹐竟大昧平生﹐各著靑衣﹐垂綠頭帶﹐冠紅帽﹐執朱票﹐酷似衙門中隸役。向張曰「有一事相煩﹐不可推諉。」張問何事﹐二役曰「不必窮究﹐姑同我等去。」言畢﹐向東走。張心大不願﹐而兩腳殊不自由﹐踉蹌隨行﹐繞出街市﹐至知縣衙門杙桓前。見六人立大門下﹐躬擐甲冑﹐皆長八九尺。二役不敢進﹐乃轉至衙後一水竇前﹐使張先入﹐張不肯﹐役推之﹐不覺已在墻內。二役亦相繼入。歷髙垣數重﹐悉如此﹐竟達寢所。窗上燈光甚明﹐命張窺之﹐見知縣某呻吟於牀﹐牀角及腳後﹐坐婦女六七人﹐地上滿罽毯﹐亦有男婦八九人﹐羣坐其間。還告二役﹐二役亦來。五更向盡﹐二役頗憂惶﹐相與頻頻窺伺。又移時﹐某稍安﹐諸男女倦憊殊甚﹐或鼾而膉﹐或寢而伸。二役喜躍﹐急取一鐵鏈付張曰「汝速入房﹐將此鏈系知縣項上﹐勿恐勿怖﹐竟牽之以出﹗」張驚曰「彼知縣﹐官長也。我何人﹐敢相近乎﹖」二役曰「彼𨿽爲官長﹐而貪財好色﹐濫殺酷刑﹐今且爲罪人﹐奚復可畏﹖」張趦趄﹐終不敢前。二役慌遽﹐復極力推擠之﹐慞惶間已在房內。不得已﹐卽以鏈系知縣頸上﹐反走而去。二役迎之﹐同循舊路。張回顧知縣﹐已系頸同行矣﹐大駭。知縣默無一語。

甫至宅後﹐見一男一女﹐作淫戲於墻陰﹐略不羞避。二役過之﹐張問曰「此何人﹖柰何恣行淫事﹐腆不畏人也﹖」役指知縣謂張曰「彼女子卽渠之愛姬翠華﹐彼男子卽渠之孌童鄭祿也。因渠病臥﹐故私約於此。彼方自謂隱密﹐豈暇見我輩﹐又豈意我輩見之明且晰哉﹗」張目知縣而笑﹐知縣亦俯首不語。至水竇前﹐復見二人﹐結束同二役﹐亦械一人﹐囚首面而立。二役問曰「已拘得乎﹖」應曰「拘得矣。」其人見知縣欲哭﹐役急批其頰而止。張私詰此人爲誰﹐役曰「卽渠之幕賓﹐主刑名者郭某也。與同案﹐故同拘耳。」話間﹐聞內宅哭聲羣起。役曰「時至矣。」遂出至坊間﹐預有二人駐囚輿二輛相候於通衢。四役因納知縣與郭於輿中。囑張曰「汝自歸﹐愼勿泄於人也。」言訖﹐超輿叱牛而去。

張至家﹐雞已鳴矣。見妻背燈而泣﹐鄰婦三五人﹐從旁勸慰之曰「死者不可復生矣﹐天數夙定也。況气未絕﹐俟天明延醫治之﹐料無妨也。」張聞之大驚﹐失聲一呼﹐豁然如夢寤﹐則身臥炕頭﹐妻坐守於側﹐鄰婦搶攘滿室。張咨嗟不已。妻見其復蘇也﹐驚定而喜。張問胡爲哭乎﹖妻曰「汝解手良久不回﹐我出視﹐汝僵臥檐下。浼鄰人扛入室。手足𨿽溫﹐而呼之不醒﹐自四更至此時﹐已半夜矣。何幸得復生耶﹗」張悟前此之事﹐皆魂魄所爲也。起身揖鄰婦而謝之。各欣然辭去。張乃備以其故告妻﹐妻亦駭嘆。比曉﹐舉城軍民撓亂﹐僉知縣官於五更時死矣。密訪郭幕﹐亦同時暴亡。

張不謹﹐漸泄於人﹐某之子聞之大恚﹐械送縣﹐笞三十。鞫鄭祿與翠華私通事﹐果不誣﹐杖鄭祿於縣﹐瘐死囹圄。縊翠華於園﹐以殉。事出雍涼間﹐秦人至今述之。恩茂先曰「誠然﹐先大父亦嘗言之也。」

蘭巖曰﹕罪惡貫盈﹐天奪其祿。鬼得而辱之﹐民得而欺之。回首臯比臨民﹐其威權安在哉﹗鬼卒不能系其頸﹐而假手於張﹔非鬼卒不能也﹐張目擊之﹐以暴其惡耳。

阿襮某宗伯致仕家居﹐以數千金買巨宅一區﹐宅後樓九楹﹐空無人居﹐但貯什物﹐恆扃鎖﹐往往見異物。宗伯四子三女﹐女皆嫁巨室﹐三子亦婚名門。惟第四子﹐甫十六﹐未娶。房中侍女海棠者﹐年及笄﹐頗慧麗。適宗伯偶山遊未歸﹐海棠寢至夜半﹐忽爲人舁至樓上﹐見錦屏繡幕﹐畫燭華筵﹐坐客十餘輩﹐男女相半﹐履舄交錯﹐酒炙並行。

命海棠起﹐著衣侑觴。棠面�﹐以不習對。坐中稚齒女子﹐丰姿妖冶﹐鬢髮如雲﹐衣廣袖之襦﹐把文犀之盞﹐含笑謂棠曰「爾非爾家四郎房中婢耶﹖我與爾家四郎有夙緣﹐魚軒不久入門﹐自是一家人﹐無事靦腆也。」棠倚柱垂頭﹐不作一語酬答。一靚妝女子﹐齒尢稚﹐罵曰「奴種不堪作養﹗噤口慍色﹐欲誰仰妝之眉睫耶﹖此等人只可侍盥櫛﹐提箕帚﹐哪曉歌舞中事﹗縱使能歌舞﹐亦不過哞哞作牛鳴﹐得得效驢跳。三姐耐煩與語﹗」又一少年男子曰「我道莫教渠來﹐三妹執不聽﹐今何如﹖轉壞我一新綾襪﹐污印十个腡文﹗」滿座大笑﹐不覺哄堂。前女子有羞愧色﹐向少年曰「四哥何太小家相﹐亦學九妹嘲笑於我耶﹗海棠𨿽賤﹐顏色姿態﹐且遠勝四嫂。今當稠人廣眾﹐不肯作倡優伎倆﹐正見其尊重處﹐何必相彊﹐且襪一﹐值錢幾文﹐亦流於齒頰乎﹖妹以其初睡﹐不便令作赤腳婢﹐故聊爲假借﹐亟當奉償耳﹐苟有污﹐妹當代償八�。」少年語塞﹐避席以謝之曰「三妹嬌養慣﹐性情猶昔日耶。聊以相戲﹐何遽破顏。」使人送之下樓﹐置故處﹐棠汗下如雨﹐心大悸﹐捶同宿二婢醒﹐告以故﹐二婢亦懼。

次日﹐白諸四郎。四郎白其母。母怖﹐曰「此必狐鬼﹐戒勿至後院﹗」四郎私叩海棠﹐心艷女子之美﹐又聞與己有夙緣之說﹐頻頻窺伺後院。徘徊間﹐瞥然一物墜面前﹐拾視之﹐則鏤金條脫一隻也。懷之以歸﹐出示海棠﹐棠曰「此狐之物﹐不可取。」四郎不聽﹐棠恐爲己累﹐告夫人。夫人素嚴厲﹐怒曰「不肖子﹗豈不聞不聽老人言﹐淒惶在眼前耶﹖」呼四郎至﹐索條脫觀之﹐柳枝一圈耳。痛訶之﹐且命行杖。兄嫂畢至﹐環跪求寬。正紛囂間﹐聞有女子﹐厲聲於北窗之下者﹐曰「此汝家亢宗子弟﹐柰何撻辱至此﹗所謂慈母﹐固如是乎﹖」夫人知爲狐﹐遷怒曰「人家教誨兒子﹐何與爾狐貍事﹗」狐曰「呸﹗果何與我事﹗特念四郎年少﹐故不忍其犯夏楚﹐不然卽打死﹐又何妨耶﹖」大郎怒﹐欲出殺之﹐聲言覓刀。二郎三郎阻之不令往。狐亦大至﹐眾口沸騰﹐飛瓦入房﹐器物皆碎。夫人懼﹐不復敢出聲。羣狐逾時始寂。

於是晝夜乖戾﹐妖異旋生。二郎乘馬上衙﹐往往途中失去二鐙。海棠如廁﹐猝遇紫衣少年﹐摟之接吻﹐力拒久之﹐旋失所在。他侍女所遭尢彊暴。大郎新授中書舍人﹐同僚出資公賀。至日﹐門庭若市﹐庖人喧。賓來﹐絲肉並陳﹐水陸咸備﹐乃舉酒獻酬﹐則酒皆馬溺﹔下箸款友﹐則箸皆糞蛆。客大嘩﹐以爲穢弄。大郎悟爲狐祟﹐力白其故。客甚無聊﹐踵接而散。大郎送客去﹐恨憤至樓下﹐跳罵逾時﹐二弟勸歸。餒甚﹐妻曰「廚下饈饌極多﹐盍取食乎﹖」乃命婢索點心﹐啖之頗美﹐及入喉﹐覺蠕蠕動﹐啯啅有聲﹐卽吐哺視之﹐則盡疥癩小蛙也。遂大嘔﹐不敢復食。日暮﹐出飽於市﹐親族相戒不飲食於其家。

大郎有內弟﹐爲侍衛﹐少年好事者也。來省其姊﹐話及狐事﹐侍衛笑曰「鷙鳥累百﹐不如一鶚。汝家無膽勇者﹐何以彈壓妖魅﹐我今夜住此﹐必獲寧貼。不然﹐亦當爲彼勍敵。」大郎曰「汝狀如婦人女子﹐狐見之且恐有異圖﹐夫何能鎭靖之有﹖」侍衛忿然曰「姑待之﹐今宵卽見功效也﹗」會夫人歸寧﹐大郎乃畱之。及暮﹐欣然攜襆被﹐獨宿樓下。其姊及二郎﹑三郎諫止之﹐悉不聽。入夜﹐初無聲響﹐益坦率。久之體倦﹐卽就枕。至四更﹐大郎寤﹐擁衾起坐﹐敲火吸煙﹐聞牀下似有鼾聲﹐異之﹐撼醒其妻﹐共起燭之﹐見一人裸臥牀下﹐身無寸縷﹐大驚叫有賊﹐婢媼畢集﹐禽而撻之﹐其人驚寤﹐則侍衛也。眾大駭﹐侍衛慚愧無地。大郎以衣衣之﹐叩其故﹐不解何以於此。昧爽﹐驅馬而歸﹐衣服履襪﹐得諸圊中﹐污穢不可復著。三娘晝寢﹐爲火燒其衣﹐撲之愈烈﹐倉皇脫去﹐衣固依然無恙也。怒罵不已。自此爲患益盛。閨中穢物﹐懸諸大門﹐或下體褻衣拋之當路。衣未制而先毀﹐鏡甫淬而旋昏。

浹數旬﹐宗伯遊山回﹐夫人備述家中事﹐議遷居以避之﹐宗伯曰「婦人信邪﹐偏多疑懼﹐勿復擾攘﹐自獲寧謐矣﹗」越半月﹐上下果相安﹐咸以爲主人福估。宗伯亦頗自詡﹐曰「何如﹖可見見怪不怪﹐其怪自敗也。」又數日﹐忽閽人坌息入﹐曰「方大人來拜矣。」益少宗伯方公﹐文名籍甚﹐且爲宗伯鄕試座師﹐一朝枉駕辱臨﹐舉家欣感﹐急索衣冠出迓。拱之升堂﹐再拜起居。云坐則坐。方公久坐不去﹐言語葛藤﹐又深怪宗伯疏慵﹐不常存問。宗伯汗流浹背﹐謝罪不遑。方公未刻入門﹐酉時進饌﹐自漏下以迄午夜﹐語猶刺刺不休﹐宗伯精耗神昏﹐百骸俱倦﹐支持鼓勵﹐彊作笑言。久之不復聞方公聲息﹐若啞若聾﹐宗伯罔測其故。頤使大郎侍側潛窺﹐但見面上茸茸﹐不辧何物。耳語宗伯﹐宗伯大疑﹐卽前審諦﹐烏得爲方公﹐但一芻靈踞右席耳。父子不勝駭異﹐旣而知爲狐所弄。乃大笑曰「騙得好﹗騙得好﹗」當時上下無不捧。

遲明﹐宗伯扶筇至樓下﹐曰「主人寄聲阿紫﹕吾聞社鼠不灌﹐屋鼠不薰﹐以所憑者﹐得其地也。況狐之爲物﹐歲久能仙﹐旣能於獸有靈﹐何必與人爲祟﹖如爲炫其幻術﹐則幻術豈足服人﹔倘用以驚愚﹐則驚愚何堪利己﹖胥出下策﹐終非上乘。吾今與汝約請畫粉墻爲界﹐樓九楹任汝所爲﹐墻以南主人居之﹐兩不相侵﹐言歸於好。如復相擾﹐則背城借一矣﹗」樓上無有應答者。遂鳩工堊粉墻﹐橫亙東西﹐長逾十丈。一夕﹐深宵獨坐﹐見一翁一嫗﹐貌殊奇古﹐率男女五七輩同拜於地﹐謝曰「公眞豁達大度人也﹗昔者之言﹐敢不受命。特四公子﹐將有大厄﹐願以三女阿�者充公子妾媵﹐至旦夕呵護﹐聊以報徳﹐幸公勿棄也。」宗伯問阿�安在﹐翁指示之。宗伯諦視﹐穠不短﹐纖不長﹐國色無雙﹐平生所未睹﹐喜而諾之。問何日親迎﹐翁媼曰「旗俗不親迎﹐且旣承慨許﹐當卽令其趨事舅姑﹐敢議禮乎﹖」尋辭去﹐不復爲祟。

越三日﹐宗伯與夫人方坐談﹐驀見一女子褰簾入﹐畫衣素面而拜﹐自稱阿�﹐奉父母命﹐來侍四郎。夫人見其慧麗﹐亦喜而安焉。女事舅姑極婉順﹐妯娌之間亦甚和好﹐夫婦異常繾綣﹐操作甚勤﹐女紅精妙無匹﹐與海棠尢相得。會夏日﹐大雨大雷﹐女驚惶失措﹐抱四郎臥帳中﹐現形爲一黑牝狐。四郎無計擺脫﹐不勝忐忑﹐霹靂繞屋﹐奔騰逾時。始定﹐狐復化爲女﹐跪謝四郎﹐欣喜之色可掬。夜半遂失所在﹐後不復來。四郎思之不置。後四郎早貴﹐官至閣學。是蓋狐欲避劫﹐故托庇於四郎前。老狐言公子有厄者﹐妄也。觀其逃劫而喜﹐去不復來﹐始有意﹐終無情﹐槪可知矣。

蘭巖曰﹕爲避劫而自來﹐甫逃劫而竟去﹐竊爲狐所不取。

婁芳

華婁芳華籍輔氏﹐二十未婚。從其舅氏楊尉於藍田。邑有董孝廉者﹐輞川人﹐富於學﹐楊使婁從之遊。往返頗遐﹐中途有古剎﹐至則信宿焉。率一月一歸省舅。居無何﹐緇衣寥落﹐一老僧僅存﹐目且雙瞽。婁至﹐惟獨宿西院﹐無可與談。

值仲夏﹐復經其處﹐日將暮﹐枯坐無聊賴﹐散步寺門前﹐覺有異香。有頃香漸濃﹐倏見一女郎﹐從一婢﹐遵山徑自東而西。年十六七﹐姿容美麗﹐目所未睹﹐掩袂而過﹐數回首盼婁﹐若甚注意者。婢年亦相等﹐明眸皓齒﹐頗嫵媚。婁心蕩﹐繞出捷徑﹐要遮而揖之曰「山深日暮﹐小娘欲安之乎﹖」女卻步羞澀﹐倉皇襝衽。婢極坦率﹐直前以身蔽女﹐而應答曰「何處小郎﹐彊來與人家閨秀語﹗我家小娘子出身矜貴﹐門楣王榭﹐甲第金張﹐𨿽至親如弟兄﹐稍涉疏遠者﹐未嘗輕交一言﹐況於葭莩﹐更何論行路﹗郎君冒昧乃爾﹐其欺我雙鬟雛稚﹐不能握拳透爪﹐徒爲嚼齒穿齦耶﹖」言訖掩口﹐視女而笑。女亦粲然。婁察其色不慍﹐乃僞爲跼蹐﹐再拜而謝曰「小子無狀﹐見子從小娘﹐日暮偶行﹐未免有情慮及豺虎。意者蝸居伊邇﹐艸榻空懸﹐私願孔奢﹐欲畱一宿。小子萬幸﹐得濫廁居停。小娘或不肯﹐猶望子善爲緩頰﹐胡爲翻來誚讓﹖所謂可兒者﹐固若是耶﹖」婢格格笑曰「書癡愚而詐﹐幾令兒無以應﹐當慫恿小娘子﹐與汝角口矣﹗」於是耳語女子者久之。女掩口笑曰「男女不親受授﹐可同宿乎﹖」婁聞之喜﹐鞠躬而前曰「蘭若𨿽隘﹐足以偃息﹐否則同榻亦權宜之道也。」女不言而笑。婢因一手把婁袖﹐一手攬女腕﹐搴之使相就﹐曰「好﹐好﹗千里姻緣似綫牽也。今日郎有言﹐操蛇之神﹐無不聞之﹔泉水松風﹐悉爲羔雁。行矣﹗無辜負普救佳會也﹗」乃與婁同掖女子入寺。

婁以寒儉﹐恐貽笑麗人﹐頗形惶遽。女子笑語婢﹐婢笑曰「主人倉猝如此﹐何苦諄諄款客耶﹖」因命婁於佛殿前﹐設長梯﹐婢旖旎而升﹐巡檐探取雀騦數十枚。袖中出銀銚一具﹐復出一漆盒子﹐取油少許﹐色如酥﹐炙騦盈銚﹐又出酒一樽﹐色碧而香烈﹐味極醇。婁與女對食﹐香美無區。是夕同寢﹐婁幾死於溫柔鄕。詰朝握別﹐共訂後期。女曰「此間𨿽僻﹐猶結廬在人境也。兒家去值西僅十餘里﹐有屋數椽﹐可以避囂。白板扉外﹐有古杏五株﹐甘棠一樹﹐可志。暮當遣侍兒來導﹐郎君一見過。」婁諾之﹐女與婢出門而去。婁悵望良久﹐遂不復之輞川。出入寺門﹐引領以待。

抵暮﹐婢始至﹐見婁輒笑曰「郎君玉立林下﹐縹若神仙﹐無怪娘子殷殷注念半日﹐數十次促奴來也。」婁見之﹐驚喜欲狂﹐問小娘所在。婢曰「但踵奴行﹐無多問。」乃相與越澗循壑﹐迍躓於峻贈犖確間。歷數嵚崎﹐婁履襪盡穿﹐不堪其憊﹐而婢子踐流躡石﹐其行如飛。約十餘里﹐於山谷中入一橡林。時日已西沒﹐風聲如吼﹐但覺濃蔭染袂﹐空翠爽肌﹐漸覺異香撲鼻。

宛轉間﹐抵一精舍﹐花木繁盛﹐泉石淸幽。婢曰「至矣。郎君非倉猝客﹐可卽入也。」婁入﹐見女倚欄待﹐相見歡然。婢治具作供﹐羅列山珍﹐而以雀騦爲上品﹐意女羊棗之嗜也。房中位置﹐悉與世異。女喜作古妝。小婢外﹐更有垂髫女六七人﹐盡苗條婉媚。女馭下極嚴﹐諸婢無不仰其眉睫。而侍前婢獨寬﹐常呼其名曰「收香。」八人中﹐收香慧黠尢甚。又有老婢﹐年約七旬﹐獨司庖�﹐亦來窺婁﹐轉身卽笑謂諸婢曰「阿堵貧兒﹐乃老身百十年前藥寵中物耳。娘子少見多怪﹐輒一交若醴﹐竊恐非耐久交也﹗」婁聞之﹐頗恚赧。收香爲之禦侮曰「彼自惠好﹐無尢於汝﹐可干涉百十年前事﹗污人耳久矣﹗柰何復舉以告人﹐肴善之外﹐縫紉補綴爲汝事﹐其他不必干預﹗且郎君處此﹐於汝亦大有波潤﹐獨不念碗中余沈﹐柈中剩胾﹐又誰曾與汝爭一匕一箸耶﹗」七婢笑以和之。婁與女亦各拊掌。老婢慚而去。

居月餘﹐婁欲歸省其舅﹐女難之﹐收香悻悻﹐以兩手撫婁背﹐推之出門﹐曰「郎君心堅確﹐卽彊畱在此﹐亦寡歡情﹐請速去﹐勿稍淹也﹗」婁未及應﹐而雙扉已合﹐乃悒悒覓路而返。甫至僧捨﹐已遇其舅﹐率數僕搶攘而至。見婁大嘩曰「汝一人何之耶﹖」婁不得已﹐以實告﹐冀舅喚冰人爲娶女也。而舅大驚曰「深山之中﹐何所不有﹐據所遭必妖魅也。」亟糾合鄕勇數十人﹐促婁導入谷中﹐至橡林﹐婁頗俄延。舅怒﹐以馬箠撾之﹐婁終托言迷失﹐不復能記憶。舅束手曰「然則柰何﹖」方欲謀歸去﹐忽林間有異香襲人﹐眾異之﹐復返入林﹐循香气至一山洞﹐藤蘿附石﹐喬木千章。洞口香气倍濃。舅曰「此必妖物窟宅。未可擅入﹐以火薰之可也。」於是代枯積朽﹐爝火燒之。煙入洞中﹐爲風所吸﹐聲艻艻然﹐俄有獸突出﹐鄕勇以鋤奮擊﹐盡斃巖下。一食頃﹐得香獐二頭﹐狐七頭﹐蒼狼一頭﹐以驢載歸縣中﹐食肉寢皮。婁由是痛恨﹐眠食俱廢。一月後﹐病遂不起。

閒齋曰「麝之見獵﹐以臍之有香也。象有齒﹐犀有角﹐鶡有尾﹐雕有翎﹐鮍有皮﹐�有膏﹐�有甲﹐螰有珠﹐貂有毛﹐蚺有膽﹐皆麝類也。彼方自以爲天之篤之﹐而不知天之毒之也。惟人亦然﹐女有色﹐士有才。

蘭巖曰﹕二獐以情死﹐以香敗。倘能自守一時之欲﹐則古洞幽深﹐誰復得而擾之哉﹖甚矣﹗情欲一動卽死機也﹐香气所聞卽敗兆也。惜哉﹗

噶雄噶﹐少小也。雄﹐俊美也。抱罕人稱「噶雄﹐」獄中土人之稱「少俊」也。噶雄者何﹖人名也。人而名噶雄﹐以其人少且俊也。雄﹐楊姓﹐本粵東人﹐其祖爲河州副將﹐卒於官﹐路遠﹐柩不能歸﹐葬河州。遂家焉。父錕爲守備﹐四十而死。雄幼孤﹐長養叔嬸。叔爲千總。是時大同周公文錦﹐爲河州副將﹐憐其宦裔﹐落拓﹐乃以雄爲餘丁﹐令掌書記。

雄年甫十七﹐慧黠得人心。周有少女﹐尢眷愛雄﹐時與飲食什物﹐𨿽無他事﹐而兩心相慕悅﹐非一朝一夕之故矣。有務子者﹐年與雄埒﹐爲人亦狡獪穎秀。日與雄同供書房役使﹐夜則值宿齋中。際夏月﹐務子宿廊下﹐雄宿軒內﹐因苦熱﹐戶牖不閉﹐一夢初覺﹐映著月光﹐見一女人立榻前﹐大驚﹐蓄縮不敢動。女以手撫之﹐小語曰「莫怕﹐我來矣。」聲似周女﹐審諦不訛﹐化驚爲喜﹐急起問曰「深夜間何事到此﹖」女笑曰「憐子鰥寂﹐來相伴耳。」言訖﹐急解衣升榻﹐啟衾而入。肌理膩潔﹐拊不畱手﹐香气馥馥﹐奪魄消魂﹐欲爲柳下惠﹐不能黽勉矣。是夜綢繆﹐至五更始去。雄冥思其樂﹐如醉如夢﹐恍惚之況﹐猶雲雨之鎖陽臺也。

次日入內﹐周女方曉妝﹐雄目之微笑﹐女亦笑迎之。雄終慮泄於務子﹐假周命﹐令務子宿於箭亭。務子謂箭亭自有老軍值宿﹐何事需我﹖雄曰「主人命﹐誰敢致誥﹖」務子唯唯。𨿽移襆被去﹐而心疑之﹐夜半逾垣﹐觀其動靜。甫至階下﹐卽聞房中笑語。由暗處竊窺窗隙﹐月射四壁﹐纖毫畢照﹐見雄主與女狎﹐辧爲周女。心大動﹐精泄而返。老軍方反側於牀﹐問焉往。務子以登混對。老軍怒曰「吾通宵常不寐﹐何事不能覺察﹗汝二更去﹐四更始回﹐必有非爲。不吐實﹐亟當扭稟轅門官矣﹗」務子懼﹐因以實告。老軍本冬烘﹐聞之駭曰「以下蒸上﹐喪無日矣。汝知而不舉﹐罪亦同坐。聽我教﹐首之可也。」務子因嫉雄之寵﹐承老軍教﹐密白於周。周大怒﹐入宅讓其夫人。夫人曰「女日夜在我側﹐不離跬步﹐何所見聞﹐輒來喞聒﹐其爲選事乎﹖卽好選事﹐亦不應自釁乃爾。正所謂自將馬桶向頭上戴者﹗尙堪作朝廷堂堂二品官耶﹖」周忿極愧極﹐反目大哄﹐女涕泣不食﹐周杖雄二十﹐逐之出境。

雄無依﹐棲身洮州一古廟中。一日乞食已﹐方淸夜自傷﹐忽見女致前謂曰「子勿憂﹐以天地之大﹐何處不可托足。請與子偕隱﹐何如﹖」雄見女﹐悲喜交至﹐泣且拜曰「一身之外﹐別無長物。子𨿽鐘情之篤﹐我寧忍見子爲乞人婦乎﹖」女曰「何至於是。子姑攜我向湟中﹐有我在﹐保子一生喫著不盡也。」乃相與之西寧。女出資置房產﹑器用﹑僕婢﹐儼然富室。而雄竊察之﹐初不見女有一囊一篋﹐良不解取給何所﹐殊爲懷惑﹐居無何﹐會其叔因公至湟中﹐遭雄於闤闠間﹐乘肥衣輕﹐不敢遽認。詢諸市人﹐僉曰「河州楊公孫也﹐新寓於此﹐才半年耳。」怏怏歸逆旅﹐使老僕密偵之﹐果雄也。僕私指其家﹐傳語曰「郎君何以發迹﹖老奴從二爺來此數日矣﹐郎君獨不一念其鞠育情﹐一往起居耶﹖」雄入白於女﹐女曰「大恩不可忘於路人﹐況從父耶」且子爲富家翁﹐而使叔寄身傳捨﹐可乎﹖「雄乃往謁﹐再拜惇請。許之﹐甫登堂﹐侄婦出拜。視之﹐周女也。大驚。密詢其故﹐雄俱言之。嘆異﹐默思於來時﹐不聞署中有失女事﹐豈其本官諱此﹐恐招物議耶﹖

居二日﹐便歸河州。啟周屏左右﹐備述所見。周大駭曰「吾女宛然在室﹐頃且同飯﹐哪得有此﹖然不可不究竟也。」亟使人往擒雄至﹐嚴鞠之﹐得其端委。忿曰「柰何使妖物﹐久假吾女之名而不歸﹐玷吾帷薄乎﹖」商榷於夫人曰「雄之祖﹐生爲此處副總戎﹐與吾家門戶正相當也。女十七﹐與雄同庚﹐年歲適相匹也。卽以女妻之﹐可乎﹖」夫人曰「不敢請耳。固所願也。」

花燭之夕﹐忽見西寧之女先已在室﹐雄張皇不知所出﹐女笑而止之曰「何事回避﹖兒𨿽是狐﹐今實爲報徳來。子年少固不能晰。昔令祖官此地時﹐嘗獵於土門關﹐兒貫矢被獲﹐令祖憫之﹐縱之使竄。屢圖報復﹐不得其間﹐玆得乘此爲冰上人﹐夙願償矣。然苟非子與周女有夙緣﹐兒亦無能爲力也。」言訖﹐出戶﹐旋失所在。眾始悟此因果。狐實曲成之也﹐謂之狐媒。

閒齋曰﹕予從先王父鎭河湟時﹐雄甫二十餘﹐已在材官之列﹐女亦無恙。𨿽一至署中﹐上下目睹其婉媚﹐迥異儕俗﹐洵佳人也。雄後官至參戎。周女誥封淑人。四十卽致仕﹐居河州﹐猶富甲一郡云。

蘭巖曰﹕一狐耳﹐數十年之恩﹐猶切於心﹐而身報之。乃人有昨日之恩﹐今日忘之者﹐抑獨何歟﹗

劉鍛

工鍛工劉姓﹐汀州連城人﹐乾隆丙子入都。道經汶上﹐宿逆旅。適有番禺許生﹐公車北上﹐與劉同捨。有少年﹐甫弱冠﹐眉目如畫﹐云是江右人﹐預委裝於室之東北隅。比許至﹐已無隙地。主人不欲畱﹐許殊窘迫。少年曰「四海之內﹐皆兄弟也。店中果無容膝地耶﹖與小弟同榻可也。」主人乃畱之。許目少年大喜﹐市酒肉饗焉。劉亦得醉飽﹐旣就枕席﹐睡未安﹐忽聞少年厲聲曰「柰何無禮至此﹗汝視我爲何如人耶﹖」許悄然不發一語。旣而少年作怒﹐哂聲曰「此亦錯怪汝﹐汝未知我之伎倆耳。姑一試使汝知之。」言未絕﹐隨聞砉然一聲﹐白光如匹練﹐出自帳中﹐繞室如飛電﹐寒侵肌骨。劉汗下如雨﹐屏息不敢少動。一食頃﹐少年喝言「住﹗」白光旋斂。少年下牀結束曰「苟非劉丈在室﹐蠻崽尙得活耶﹖」更至劉前謝曰「年少性躁﹐適間驚擾﹐方才不安﹐少有饋遺﹐聊贖愆罪。前途尙有銳務﹐須早發。幸左顧﹐忽見拒也。」亟委一柿黃布囊於枕畔﹐啟扉徑去。

良久﹐劉心始定。呼許詢之﹐許大愧恧﹐力叩之﹐乃吐實曰「初見少年姣好﹐深慕之。旣抵足﹐肌膚滑膩如脂。試握其足﹐不動﹐拊其髀﹐又不動。不禁心大蕩﹐欲以龍陽君待之﹐亦酒醉所致耳。詎意其大有神術耶﹖」早起﹐劉怪許無眉﹐許亦訝劉短須。大驚。及相與束裝﹐毛髮適在衾中。方悟夜間白光迅飛時﹐盡爲所削而不覺也。劉私啟所委布囊﹐是白金二笏﹐至京營運﹐遂成巨商。許下第﹐肄業成均﹐尋病卒。劉常出入文公子士玉之門﹐故公子能詳之。

蘭巖曰﹕飛仙劍客﹐世所恆有﹐柰何夢夢﹐欲以龍陽君待之﹐哉﹗其不爲所誅也﹐亦幸免耳。白面許生﹐功名念切。甫獲一席之安﹐淫心輒熾﹐幾蹈不測﹐固亦宜然。獨不解少年慷慨之抵足﹐炫以姣容﹐親以柔體﹐不已冶容誨淫哉﹖或藉此一示其神術耶﹖

蝟精昌邑胡輝巖爲予言﹕其鄕禾稼將登﹐有列蘆棚於田間﹐令子弟夜宿其中﹐以防竊刈者﹐連棚十餘。一童子﹐余姓﹐年稍長於其儕﹐獨臥一棚。居無何﹐日漸瘠羸﹐父兄怪而詰之﹐不吐實。乃陰囑諸童子﹐密覘其所爲。

是日薄暮﹐諸童戲於塍上﹐瞥見一醜女人徑入余棚﹐諸童恐怖﹐奔告其家。其家人糾合同井﹐執鋤鋪往﹐觀女人已出棚回西去﹐面色如瓦獸﹐巨口大目﹐蹀躞而行。逐之二里許﹐倉卒入亂艸中﹐不復出。迹之﹐得一穴﹐大如屋﹐黝然而黑﹐不知胡底。因羣聚定策﹐積枯穴口﹐燒煙薰之。有頃﹐一物突出﹐冒煙而奔。眾嘩四走。物勉行數十步﹐卽不復動。眾漸集驗之﹐則一蝟死田間耳。剝其皮而張之﹐大半畝﹐厚數寸﹐刺長二尺餘﹐作殷紅色﹐割而分其肉﹐怪乃絕。余氏子獨啜泣﹐以爲磔其麗人也。胡至今尙藏皮一片﹐每出以示人焉。

蘭巖曰﹕苟遇情人﹐𨿽與以南威西子﹐不易也﹐人亦自美其所美耳。余氏子安得不泣﹗

小手舅氏海公爲驍騎校﹐好道﹐自號捉心主人。居東直門外樓子莊﹐去城三四里許﹐常奉祀一狐﹐親友求見者﹐主人先白狐。狐自壁竇中出一小手﹐與客把握﹐肥白軟膩﹐如六七歲小兒﹐其談論必因人而施﹐聲如燕子。力求一見﹐終不許。或潛窺之﹐輒隱身壁角﹐讓曰「何故來此相嬲﹗欺我不敢打耶﹖」隨有石如卵大﹐飛落窺者面旁﹐相去顴頰﹐間不容髮。咸驚張失色﹐亟揖而謝之。

一日﹐主人將往城灣習騎射﹐狐曰「三日內勿往﹐往必有災。」主人乃止。會軍政在卽﹐本參領先期較閱﹐主人不得已就之。馳驟間﹐馬忽蹶墮﹐傷左腕﹐遂爲廢人﹐罷職家居。每至薪水不供﹐未免室人交謫。狐獨慰之曰「莫非數也﹐是正可以優遊﹐何事怨懟﹖」室人遷怒曰「無柴米﹐一日不得過﹐烏得不鬱鬱郁﹖」狐哂曰「發福發財﹐會各有時﹐不能少待耶﹖我本欲報汝家數千金﹐以時未致﹐故不無少俟。今旣不能耐﹐不得不躁爲之。」

乃教主人購南鉛數百金﹐納入竇中。戒勿窺伺。由是每夜三更後﹐卽聞房中風匣者﹐五更後始輟。七七日﹐呼主人至竇前﹐以白鏹授之﹐翹邊細絲﹐悉成紋寶。主人驚喜﹐男女六七人﹐往來取藏﹐竟夕始竭﹐權之得五千金。問狐此從何來﹐可以駐世否﹖狐曰「我與君夙有緣﹐故用一施仙術﹐燒煉相贈﹐非齊奴物也﹐是非贗物﹐何不可駐世之有﹖君第用之無疑慮﹐我亦從此去矣。」主人切切挽畱﹐不聞應答﹐久愈寂然﹐蓋已逝矣。主人感其徳﹐爲主虔祀之。以金營運數年﹐財雄一鄕﹐今漸衰矣。

蘭巖曰﹕此狐不可多得﹐非以其以財贈也。嘉其以義交耳。

蜃气平遙陶賈﹐販貨至巴裏坤﹐過西海。雨初霽﹐海中籠重霧﹐山色皆失。陶愛其空濛﹐暫憩一樹下。俄而霧散﹐隱隱見海中﹐有兩山並峙﹐中間一抹雲气﹐橫如白練。云漸闊﹐忽現一浮屠頂﹐金光四射﹐瞬息髙出云表﹐數之得五級﹐俄九級。一餉時﹐得十三級。色如虹﹐繞塔盡現樓閣﹐千層萬疊﹐悉如五色玻璃。出沒隱現﹐須臾變化。

陶﹐市井人﹐初不知有蜃气變幻事﹐驚怪而已。少焉﹐樓閣半泯﹐浮屠亦漸斂縮﹐只餘八九級。大風忽起﹐波浪拍天﹐樓閣浮屠﹐片片吹如碎錦﹐頃刻都滅。陶冒風而行﹐至營中﹐質諸土人﹐始知爲海市云。

淸河

民淸和民某甲﹐夜還自城。跨一驢﹐獨行郊野﹐誤入墦間﹐乖迂殊甚。忽有人在後呼其名﹐甲策蹇不顧。其人追呼甚急﹐指顧間亦在驢背﹐以兩手環抱甲腰。手如冰﹐且牢不可脫。甲故有膽﹐陽作不知﹐而陰解腰纏。驀然出不意﹐反縛之﹐並系己胸。其人窘迫﹐絮絮求釋不絕。甲置若罔聞﹐急馳而返。至門大呼「捉得一鬼來矣﹗」家人燃火出應﹐甲已棄鞍解縛﹐所縛化朽槥一片﹐不復有人矣。

王京王京者﹐宜君炮手。參戎出署﹐例放三炮於轅門。次第燃之﹐其二皆匉訇而鳴矣﹐其一久之久之不鳴也。參戎出且歸矣﹐京懼責﹐跂足於炮口﹐試窺之。炮忽大震﹐京昏絕僕地。同事負之歸家﹐皮膚如墨﹐而兩目獨炯炯。纓帽直飛去十五里外﹐三道墩塘汛兵得之﹐竟完好不殷。半年後始愈﹐面色如豬肝﹐滿布斑點如靛靑者數百餘﹐大似蓮子。𨿽妻子亦不復識﹐無論親故。七情俱昧﹐不言不笑﹐亦不行立﹐但能坐臥。每見人來探﹐或獨居一室﹐輒舉手向天﹐張口作炮聲云「轟﹗」

蘭巖曰﹕七情俱昧﹐形如木雞﹐王京可謂悟道矣。

詭黃詭黃者﹐不詳其裏居名字。以所爲詭祕有邪術﹐往往以術致良家婦女於幽僻之處而淫之﹐不翅什伯﹐故人皆稱之如此。性疑﹐一妻一妾﹐防閒獨密。妻固郡中大家女﹐少艾而美。妾亦不惡。

有玳官﹐年十七八﹐貌姣好。夙以龍陽之技﹐毛遂於黃。𨿽日覬覦於其妻妾﹐終礙黃﹐無側足處也。巨商某﹐有子婦艷絕﹐見者常擬爲神仙中人。黃偶遇之於佛會﹐神爲之往﹐乃僞爲星士﹐得其生身甲子﹐夤夜作法﹐致之於書齋﹐恣意淫媾。興闌﹐仍以法遣之去。玳於窗隙中窺見之﹐心大動﹐乘間盜得其書。復睻知黃妻妾年甲﹐隱城外一廢寺中﹐夜半如法拘之。初無動靜。一餉時﹐聞檐外簌簌有聲﹐啟戶視之﹐則黃之妻妾﹐白身而至﹐形如中酒。玳驚喜相半﹔徐徐扶之入殿﹐次第污之。會有少年五六輩﹐夜獵歸﹐道經寺前﹐下馬少息﹐聞殿上有笑謔聲﹐羣執炬排闥而入。玳大驚﹐不知所出。眾以火燭之﹐咸訝曰「美人難再得也。」遂各解衣﹐更番姦嬲。玳亦不免後庭。雞再鳴﹐始哄然捨去。二婦創甚﹐四體不能舉﹐玳大窘﹐欲作法遣歸﹐而顚倒持咒﹐法不復驗。窘甚﹐遂逋逃。二婦裸臥至日中﹐爲遊人所見﹐鳴諸太守。郡人有識者曰「此非詭黃之妻妾耶﹖天何報此惡人之速也﹗」太守鞫二婦﹐盡得黃平日所爲﹐拘黃至﹐嚴刑榜掠﹐黃曆歷招供。太守大怒﹐立斃杖下。二婦官鬻。後有見玳於邵舟次者﹐已變服爲黃冠矣。

恩茂先曰﹕因果之說﹐人多不信﹐觀於此﹐尙有疑義哉﹖近聞京師有某生﹐短視而善謔﹐每與其同學遊行﹐見婦女必指點﹐論其妍醜﹐佐以穢言。值上元夜﹐復從其類﹐踏月看燈。天街士女如雲。暮逢一少婦坐車中﹐足於轅﹐眾共贊此婦人大妙。生亦神狂﹐謔浪不已﹐咸隨車行數十武。生曰「彼足於轅﹐能有捎得其鞋者﹐當共聚金錢沽美酒﹐以謝之。」一少年友挺身自任曰「作此事﹐捨我其誰哉﹗」急走至前﹐順勢捎之。車速力猛﹐並脫一襪﹐婦驚僕車中﹐白足畢露。眾悉鼓掌。輿夫知勢不敵﹐急驅而去。少年以手提鞋﹐以鼻嗅襪﹐而詡於眾曰「手段莫髙彊否﹖」眾佩服﹐聚飲而散。生歸見其妻哭於房﹐驚問所苦﹐妻不顧而唾曰「汝尙得爲人耶﹖予今晚自母家還﹐過四牌樓﹐見汝輩十餘惡少﹐喧呶街上﹐指我戲謔﹐神情已大不堪。旣又或前或後﹐隨車不去﹐我正不測汝輩欲何爲﹐乃驀於狐羣狗黨中﹐走出一少年﹐徑至車前﹐來捎我鞋﹐驚惶間已失鞋﹐且並脫去一襪﹐萬目共睹﹐出醜盡矣﹗汝猶從旁大笑。汝尙得爲人耶﹖」生始悟夜來所弄者﹐卽其妻也。亟索只履單襪而審視之﹐果與所捎者分毫不爽。𨿽悔恨亦無及矣。由此觀之﹐所得者小﹐則所失者亦小﹔所得者大﹐則所失者尢大。因果之報﹐如影隨形﹐誰謂天髙遠而鬼神杳渺哉﹖

蘭巖曰﹕以術浮人﹐自遭顯報﹐乃並不假之外人﹐而卽以自用之人﹐反而施之﹐不亦快哉﹗

梁生汴州梁生﹐少失怙恃﹐家極貧﹐聘妻未婚而妻死﹐無力復聘。知交謔之﹐號爲梁無告。然爲人溫雅﹐能飲﹐善弈﹐故爲儕類所喜﹐尢與同學汪﹑劉二生相莫逆。劉父爲刺史﹐汪家資巨萬﹐皆稱豪富﹐生以寒士周旋於其間﹐人或非笑﹐咸以爲貧伴富﹐身無褲﹐胡不自量乃爾。生聞之﹐笑曰「我兩肩荷一口﹐彼𨿽朱頓之富﹐其柰我何哉﹗」人愈嗤其無品﹐更號之爲梁希謝﹐蓋取《金瓶梅》中謝希大以嘲之也。

劉一妻五妾﹐汪一妻四妾﹐又各有美婢孌童。每當宴會﹐必出以侑觴﹐爭相炫耀。一日﹐汪以千金從江南復致二麗人﹐苗條婉媚﹐諸妾莫匹﹐以爲天下尢物﹐盡於此矣。乃折簡張筵﹐召客髙會。酒再巡﹐麗人出見﹐屏開幔捲﹐冉冉而至。異香滿室﹐坐客皆驚﹐一拜輒入﹐不發一言。客飲齕俱停﹐目炫神奪。汪志得意滿﹐浮白數觥﹐謂﹕「諸君何福﹐得遇仙子﹗」眾舌捲莫答。梁獨含笑末坐﹐品酒味肴﹐渾如未睹。劉生癡坐良久﹐始爽然謂梁曰「眾人皆醉﹐而子獨醒﹐非無目﹐卽無情者﹗」生徐曰「已一目了然矣。𨿽然﹐入我目﹐不能動我情也。」汪不悅﹐曰「然則何如﹖」梁曰「較二兄素所寵眷者﹐誠有天淵之隔﹐若卽以此爲西子﹐爲夷光﹐尙未也。二兄偏僻﹐必以我言爲河漢﹐請晰言之。可乎﹖」眾曰「可。」梁曰「夫夫也﹐發爲妝掩﹐足爲裙遮﹐置二者姑不具論。就其共見者指摘一二﹐妍媸立判矣。」汪曰「願聞。」梁曰「眉修矣﹐煙煤之所畫也﹔眼媚矣﹐黑白不甚分也﹔唇櫻矣﹐胭脂之所點也﹔肩削腰細矣﹐而拔頸戾肘﹐儼然用力﹐抹胸束肚﹐宛然有痕﹐皆戕賊而爲之也。吾聞古之美人﹐面色如朝霞和雪﹐光艷照人﹐而四體五官﹐皆若粉飾。若使亂頭粗服﹐粉黛不施﹐竊恐國固城堅﹐𨿽笑綻兩腮﹐欲傾之而不可得也。」座上客聞此刻論﹐正合忌心﹐咸哄堂而和之以笑。汪面�﹐猝難應答。

劉獨以爲不然﹐曰「梁兄眼大如豆﹐乃亦搖唇鼓舌﹐吹毛求疵﹐那足爲月旦評﹗請問西子夷光﹐是何形象﹖光艷照人﹐莫照壞人眼睛否﹖溫柔鄕中事﹐必得身處富貴之實境者﹐方能確識珠圍翠繞之趣。若窮措大看得幾行書﹐輒謂書中有女﹐據爲己有﹔及見眞美在前﹐一時把捉不定﹐明知此生﹐斷無此樂﹐轉不得不目空一世﹐謬論解嘲。獨不自念一糟糖婦尙不能消受﹐至今游泳似鰥﹐更求一赤腳婢亦不可得﹐只苦煞貴手﹐不知一夜幾番作肉虎子也﹗」諸客聞語言儇薄﹐不復大笑﹐惟汪生大噱﹐忿恚都消。

生知空言無補﹐不終席而去。從此與汪﹑劉不甚親密﹐交情潛替﹐同學傳其事﹐共聯句以戲之曰「年少生成老面皮﹐那知謝大甚難希。而今一發窮無告﹐不久西山唱采薇。」梁得詩﹐懊惱殊甚﹐冥想彼以富貴驕人﹐喜諛惡直﹐我何獨不能以貧賤驕人﹐黽勉爭气﹐其覓一妾﹐聊以自娛乎﹖第苦囊中羞澀﹐妄心徒熾﹐世間又無紅拂﹑紅綃之俠烈者﹐𨿽有佳人﹐烏能自至﹖不勝鬱悶。入市閒遊﹐偶見老人﹐攤賣廢書於通衢。梁檢視﹐忽得一帙﹐紙色甚舊﹐而裝飾極雅﹐展捲披閱﹐蓋手錄陶詩全集﹐小楷嫵媚﹐不識爲誰寫﹐覓款於捲尾﹐始知爲趙文敏眞迹。私心狂喜﹐如掘藏金﹐問索錢幾何﹐老人曰「非百文斷不售也。」生恐其停畱長短﹐卽解衣典而償之。懷歸﹐待價。適郡中有巨紳﹐素癖書畫﹐購求頗亟。梁浼人轉視之。紳一見﹐如獲拱璧﹐往返議價﹐卒得千金。

梁祕而不宣﹐陰囑媒妁﹐旁求佳麗。凡相數十人﹐無當意者。旣而有曲背媼攜一女子至﹐年約十六七﹐鬒發皓齒﹐膩理靡顏﹐天然艷麗﹐洵平生所未睹﹐神爲之奪。延之坐﹐問「此卽媼所出耶﹖」曰「然。」曰「有女如此﹐何憂不匹王侯﹖」媼曰「侯門似海﹐一入豈可復見乎﹖猥以貧老﹐不得以俾歸讀書子﹐但取衣食充口體﹐不至凍餓以死﹐又可以作親戚往返﹐是爲至願﹐不敢作非望也。」梁曰「若然﹐足見髙明。但寒士聘儀簡陋﹐勉奉百金爲壽﹐肯見許否﹖」媼曰「的是書癡語。以君長厚﹐故爾相托。此非老身錢樹子﹐詎忍居爲奇貨﹖休休﹗但提起一文錢﹐便攜之他適矣﹗」梁不復彊﹐僅具酒相款。媼則醉飽﹐囑女善侍夫子﹐勿念老身﹐遲日當來飯也﹐出門徑去。女亦晏然﹐不甚懷想﹐梁出資爲具衣飾﹐靡不華好。女國色天成﹐不假纖毫粉飾﹐淡妝濃抹﹐罔不相宜﹐眞天人也。梁不破一文﹐驀然得此﹐實夢想所不到。綢繆繾綣﹐異乎尋常。

居無何﹐同學悉知﹐相傳以爲奇事。汪生往見劉生曰「兄聞之乎﹖梁無告亦納姬矣﹗」劉笑曰「汴城之大如海﹐豈乏見棄之女爲齊人之妾者﹖縱有一二分姿色﹐業操作其家者月餘﹐朝粃糠﹐晚齏粥﹐不卜已是鵠面鳩形﹐見之必嘔﹗」汪曰「予意亦然﹐但曩昔曾受其辱﹐至今不甘。今日借辭往賀﹐薄而觀之﹐覿面揶揄﹐以杜其口﹐亦大快事。」劉笑諾。遂各具分金五星﹐標曰「賀儀」﹐華服髙車以往。梁聞報﹐笑謂女曰「今此二人﹐或敢侮予。」爲述前事。女微笑曰「郎無慮﹐任其所爲﹐兒當爲郎小祟之﹐以泄積忿。」梁囑設饌。

二生至﹐各敍契闊﹐並申賀意。梁硍謙不已。酒數巡﹐二生請見如夫人﹐梁辭以粗使小婢﹐不過用執庖廚﹐以分己力﹐何敢污貴客之目﹖二生固請﹐梁始諾而呼女﹐甫出戶。二生卽迷惑失志﹐嗒然若喪。女款步而前﹐斂衽而拜。二生不自覺其腰之折也。梁曰「二公皆通家昆弟﹐無事回避﹐今降尊至此﹐當奉一觴。」女唯唯﹐捧爵以進。手指纖纖如削玉﹐二生顚倒﹐如提傀儡。梁大笑。盡醉而散。二生歸途相議﹐不信人間有此仙人﹐從此粉黛無顏色矣。焉得一親玉體﹐死亦無憾。劉忽曰「是不難﹐豈不知梁無告以酒爲命者乎﹖後日是其初度﹐何難設一席﹐就其家爲壽﹐暗置烏頭酒中﹐聽其鼾睡﹐彼時爲所欲爲﹐將柰我何﹖無告相狎有年﹐諒無他說。卽使興訟﹐各拼數百金﹐何事不了﹗」汪大喜。

至日﹐果擔肴攜酒而往﹐女謂梁曰「今日二子﹐來意不善。郎但坐視﹐兒自有術播弄之。」梁固酒徒﹐見杯忘死﹐又素信女之慧黠﹐知無足慮。日未晡﹐瞢騰大醉﹐儼如僵屍﹐仰臥牀上。二生乃闔扉秉燭迫女。女嫣然曰「二君富貴而韶艾﹐心非木石﹐能不兩袒﹖第此非行樂地也﹐捨後有小樓﹐幽僻精潔﹐盍往彼一敍談乎﹖」二生聞之﹐喜躍欲狂﹐左右各一﹐掖之而往。繞出屋後﹐果有樓﹐且甚髙聳。汪曰「過汝家屢矣﹐那得有此﹖」女曰「新建未匝月也。」接踵而登。樓分內外兩楹﹐外間三面有窗﹐可以眺遠﹐已預設一席﹐酒肴俱備﹐銀燭雙輝。劉拍女肩曰「卿眞可人也。」女但微笑不言。時際盛夏﹐二生解衣脫帽掛柱上﹐然後縱飲。女忽曰「幾忘之﹐兒有些少下酒物﹐會須取來佐酒。」乃入內間﹐久之不出。劉起覘之﹐汪亦踵入。往來搜索﹐毫無蹤迹。汪至衴子前﹐聞衴內簌簌作聲﹐迫視之﹐見女倉皇起伏。汪驚喜曰「何事匿此﹖」急挨身入衴。女奪門而走﹐汪追之下樓。女匿身花下﹐汪直前擁抱﹐女極力抵拒﹐汪持之愈堅﹐方搶攘間﹐忽數人擊柝而至﹐聞有人聲﹐並力擒捉﹐批頰罵賊。汪釋女﹐分辯曰「我秀才也﹐柰何以賊見目﹐且肆撻辱﹖」眾就月光審視﹐亦驚曰「確是汪三爺﹐何爲在此﹖祈恕罪﹗」汪不能答。眾視地上人﹐則劉公子也。羣扶起﹐謝孟浪之罪。蓋邏卒夜巡﹐誤以爲賊耳。二生夙以豪富知名﹐故汴人彊半識之。劉讓汪曰「兄酒狂太盛﹐窘我出何心﹖」汪此時方知是劉﹐不勝駭愕。邏卒曰「夜深矣﹐不便歸府﹐請畱二人相伴﹐坐以待旦﹐可乎﹖」二生許之。坐稍定﹐彼此相看﹐止各著一汗衫﹐殊不雅觀。因思衣服尙在樓柱﹐浼二卒代索之。卒曰「此處荒僻﹐何得有樓﹖」二生四顧﹐並不見樓﹐惟斷垣內﹐大樹一株﹐髙數十尺而已。愈駭﹐懷惑不釋。問卒﹕「梁相公宅在何處﹖」卒曰「素不相識其人﹐焉知其家﹖且此爲孫布政家廢園﹐人迹罕到。𨿽有人家﹐亦甚隔絕寥落﹐只火藥局相近耳。抑素不聞乎﹖孫家園﹐狐鬼繁。則人家誰有肯近此。」二生大驚﹐不敢少動。俄而向曙﹐斜月在西。忽見地上樹影中﹐一塊獨濃﹐因風搖擺﹐不似粗枝密葉﹐亦不似棲鳥鵲巢﹐莫測何物。仰視樹上﹐隱隱似人﹐咸驚異﹐起身奔走﹐同止一矢地外﹐遠望相猜﹐終不可決。天大明﹐其人附枝不動﹐眾洊集審諦之﹐非人也﹐正二生之衣帽﹐懸掛其上。始各大笑。一人緣而取之﹐俾二生認著﹐遂各散歸。一時傳說﹐以爲口實。二生不甘其侮﹐以梁生假幻術戲人﹐乃糾集惡僕﹐重至其家﹐欲大興問罪之舉。比至﹐則門庭俱寂﹐空無一人﹐已不知逋逃何處矣。

數年後﹐同學友有公車入都者﹐於磁州道上遇梁生﹐輕裘肥馬﹐侍從甚都。相見各述契闊﹐邀還其家﹐由僻徑行約數里﹐於小山下密林中﹐入一巨宅﹐富貴如神仙。友問﹕「兄何時發迹至此﹖」梁笑曰「兄當日附和汪﹑劉﹐以貧友爲談柄。今視梁某﹐仍是希謝面孔否﹖」友大慚。翌日登堂拜嫂﹐誠不世姝也。友退謂梁曰「嫂夫人﹐果何妙術﹐能惡劇之。」梁曰「士無行﹐不當如是耶﹖」居三日﹐乃促裝辭行。梁以百金爲贈﹐並送之以詩﹐中有「阿紫相依千載期」之句﹐始知梁爲狐婿矣。他日歸告汪﹑劉﹐復生欣慕﹐於是脂車秣馬﹐彊其友同往迹之。至則靑山如故﹐綠水依然﹐而第宅與人﹐化爲烏有。相與惆悵而返。

茂先曰﹕此狐大爲貧友見侮於富豪者吐气。

蘭巖曰﹕人貴存本來面目耳﹐豈獨巾幗然哉﹗

某耯某倅之任羊城﹐路出廣州﹐遇風﹐暮泊道士洑之僻港焉。苦舟中欣播﹐登岸閒步。時際三秋﹐黃花引眸﹐不覺行遠。過一林﹐於數矢外﹐見燈光熒熒。卽之﹐則茅屋數椽﹐繞之笆籬﹐籬內有老樹一株﹐下有六人﹐席地飲﹐見客驚起﹐遜坐﹐意殊款洽。倅固好此杯中物者﹐就座不辭。座中有一老翁﹐一少年而廣顙。又有三女子﹐一衣藕色﹐一衣綠﹐一衣淺紅﹐年皆及笄。又一書生﹐年可五十餘﹐甚嫻雅。云是土著主人也。問客何來﹐倅以之官告﹐並述邦族﹐咸致敬曰「貴人也﹐小酌殊褻。」倅曰「萍蹤乍合﹐實關夙分。王前於士不以爲降﹐況區區一倅哉﹗翌日﹐亦當奉屈舟中﹐艸酌表意耳。」書生曰「誠如所教﹐諸君勿爲形迹拘矣。諸君事﹐非貴人不足與謀也。」眾初有慘色﹐旣聞是言﹐莫不色喜﹐乃相與歡飲。倅亦各詢裏居姓氏。書生代白﹐謂老人余姓﹐少年駱姓﹐三女方姓﹐爲堂姊妹﹐皆廣州人﹐自身姓莊﹐爲庠生。「倅各以諛詞酬之。

縱飲之頃﹐老翁忽愀然曰「老朽幼在學堂時﹐最喜讀《瘞旅文》﹐人皆以所好不祥。今孤行數千里外﹐漂泊無依﹐彼吏目尙有一子一僕相追隨﹐較老朽眞天淵矣﹗」少年及三女子聞之﹐皆唏噓流涕。書生拋一觥﹐曰「佳客在前﹐不理觴政。但呴呴嘔嘔﹐徒亂人意﹐獨不慮寡佳客歡耶﹖況已言事有可謀﹐何復作楚囚對泣﹗」五人頗愧赧﹐唯唯受罰。三女子次第奉倅酒﹐請歌以侑之。倅將避席﹐書生捺之坐﹐且曰「伊行悉出至誠﹐貴人柰何辜負﹖」倅不得已﹐爲之引滿﹐書生鼓掌當拍﹐少年嘬口作簫笛聲﹐淸越逼肖。紅衣女再咳而歌曰「夜深楓露涼﹐蟋蟀吟秋艸。空江孤月明﹐魂迷故園道。」音輕銳淒惻﹐聽者莫不酸鼻。書生顰蹙曰「一人向隅﹐滿座不樂﹔況滿座向隅﹐將何以愉快一人耶﹖幸玉姑莫更發此聲﹐致主客索寞﹗」少年曰「玉姑愁緒紛如﹐那復有歡聲向客﹖余不揣爲代之。」乃飛一觴﹐歌以送之曰「滚滚江上濤﹐溶溶沙際月。渺渺雁驚秋﹐迢迢鄕夢絕。」其聲烈烈如梟鳴。一座都笑。倅獨賞其音節。

老翁曰「無以嬉戲﹐轉妨正事。適莊先生言﹐惟貴人可以了大家事﹐何隱忍不急商榷﹖」書生笑曰「終是老人﹐𨿽日暮窮途﹐猶刻刻不忘切己事。然誠爲要務﹐請爲貴人陳述。敢冀鼎力﹐以副奢望﹐莫推諉乎否﹖」倅已半酣﹐攘臂曰「人固有具熱腸俠骨如某者乎﹖天涯邂逅﹐良朋盍簪﹐气味已投﹐金蘭分定。又何事囁嚅其辭﹐令人鬱悶耶﹖」眾聞之皆喜﹐卽席展拜。書生再拜曰「一言慨諾﹐眾所心感。眾所求事﹐此際未可盡言﹐貴人且志之﹐請於明日﹐循江岸向西﹐行裏余﹐有老人矮而髯﹐操漁舟爲業者﹐就而告以今日之事﹐並吾等情狀﹐則彼自有說﹐必能使貴人豁然不疑也。」倅曰「謹奉教。」於是四座歡甚﹐無復愁苦故態。

已而斗移漏轉﹐約略四更﹐老翁曰「貴人去舟已遠﹐紀綱復不來接引﹐應下榻此間矣。」少年曰「此自無庸議﹐但莊先生所居不廣﹐大家畱此﹐未免抵頸交趾﹐非所以待貴人。吾二人且去休。玉姑姊妹﹐不妨畱此﹐侍貴人枕席﹐預報撫存之徳。」三女聞之﹐垂首赧然。倅辭謝曰「某𨿽失學﹐嘗聞三女爲粲。粲﹐美物也﹐而何徳之堪之﹗」老翁曰「不然﹐貴人熱腸﹐爲天人所欽矚﹐何言不徳﹖彼玉姑姊妹﹐𨿽云賤品﹐豈無環艸私願﹐聊酹涓埃於一夕乎﹖矯情震物﹐貴人曷取焉﹖」倅陽爲拗阻﹐而陰實愉悅﹐乃以目視書生。書生曰「未知雅抱何如耳。」倅曰「某生平未嘗拂人之情﹐粲不我棄﹐反敢棄粲乎﹖」眾皆慫恿之。書生獨正色曰「玉姑姊妹﹐猥以淪落﹐孱困至極。得貴人發惻隱心﹐調饑甫慰﹐𨿽欲不聽眾人之所迫﹐及貴人之所爲﹐不特不能﹐且亦不敢﹐正以蛹之以繭自縛﹐無力解脫﹐緘口制心﹐詎無隱憾。所賴仁人君子﹐奮拯溺扶危之志﹐遏偎紅倚翠之心﹐是所望也。苟聞孟浪之談﹐輒行苟且之事﹐背明徳而逞私欲﹐是以義始而以利終也﹐豈鯫生翹首跂足之所望於貴人者哉﹖理痼於中﹐言激於外。幸宥其冒昧﹐取共憨愚。」倅慚汗無地﹐下席揖謝曰「余翁所言﹐誠惛耄之亂命﹔駱君之意﹐尢�蘗之狂情。小子素愚﹐能不爲其簧鼓﹗得先生訶而止之﹐不致禽處。古人所以尙諍友也。敢不拜藥石之賜﹗」書生答拜而贊美之﹐曰「貴人見善卽遷﹐聞過輒攺﹐多福未可量也﹗余﹑駱二君﹐歸心太摯﹐遂行不恕。聞貴人悔過﹐亦當攺之。」二人跼蹐不安﹐頓首引咎。三女子欣然色喜﹐再三叩謝﹐相繼辭去。書生導倅入室﹐室甚卑隘﹐蕭然環堵﹐惟正中設一竹榻﹐壁掛一篝燈﹐余無所有。書生安置已﹐反曳雙扉﹐鄭重而去﹐倅亦就枕。

旣覺﹐則獨臥一古冢旁古樹之下。但見紫英黃萼﹐秋艸縱橫。重露砭肌﹐江天向曉﹐不勝眙愕。亟起著衣﹐僮僕已蹤迹而至﹐悉哆口坌息﹐繞倅大嘩曰「何苦露宿於此﹗僕輩奔走一夜﹐到處覓尋﹐幾曾停履﹗」倅曰「唉﹗卽予亦豈得已而不已哉﹗事極尷尬﹐正須與汝輩證明。」乃率眾循江西行﹐約里許﹐果見一矮老人白髮繞頰如氈﹐方解纜於蘆汀﹐勢將他徙。倅呼而止之﹐密告所遇﹐老人瞠目良久﹐始惙然曰「君洵從莊秀才墓道中來矣。行年七十﹐不謂今日乃見異事。」倅問﹕「莊秀才何如人也﹖」老人嘆曰「此亦奇緣﹐非偶然也﹐可不明告乎﹖」因道﹕「此間道士洑之下流分港也。向西北茂林中﹐依山結廬以居者﹐有莊叟焉﹐年望七旬。予爲比鄰﹐交誼最深。叟木訥無他長﹐惟事念佛。其子爲秀才﹐五十而死﹐死且二載矣。適聞君所飲宿處﹐卽其殯宮也。秀才生時﹐質直好義﹐每值風雨大作﹐必親至江幹以拯溺爲務。廿餘年來﹐不下數百人。卽有死者﹐亦必斂以棺衾﹐付其同行者載之去。惟有一老翁﹑一少年並三女子﹐名姓裏居﹐俱無可考﹐故致今猶厝秀才墓側﹐自客歲秋間﹐叟每囑予﹐命畱心於廣南仕宦者。今據君夜來所遇﹐皆雲家廣州﹐且正符五人形狀﹐又有姓可訪﹐意叟必有所見聞矣。君如有意﹐何不同往一叩莊叟乎﹖」倅曰「能爲導否﹖」曰「義在所在﹐豈有讓君獨勞﹖」乃捨棹扶漿﹐蹣跚導倅以行。

去門尙遠﹐已見叟策黎杖﹐撚念珠﹐立樹下持經咒矣。相見各有所述﹐叟乃嘆曰「老夫一心淨土﹐無暇旁求。不意疇昔夢見亡兒﹐謂『所厝五棺﹐二男三女﹐皆珠江人也。苟有仕宦其地者﹐攜回葬之。𨿽無親故﹐亦正首丘﹐不彊於念佛萬聲耶﹖」老夫志之﹐二年於玆矣。昨宵復見夢云「今日心願可了。』故立俟於此。詎意若是之驗﹐𨿽以托老友﹐而老友能盡心力﹐又彊似我念佛功徳矣﹗尊官誠能爲是義舉﹐不妨火化之﹐攜骼南行﹐但摒擋一月俸錢﹐買半畝地﹐葬之﹐亦仁人之事也﹐不又彊似老友之盡心力乎﹖」倅感其言﹐亟往取五棺﹐聚薪化之﹐分貯罐中﹐載之以去。

閒齋曰﹕若莊秀才﹐可謂銳於行仁者矣。生時未了事﹐死必了之。若倅者﹐可謂勇於行義者矣。不能利而行﹐必勉彊而行之。然非莊不能成倅之義﹐亦非倅不能成莊之仁。玆二人者﹐所謂相需濟美者也﹐而莊尙矣。至於莊叟之好善﹐漁叟之酬知﹐士夫所未逮者﹐彼則行所無事焉。豈惟齒之當尊﹐亦且徳之宜表。世儒眼大如豆﹐又烏知村翁野老﹐固多不失其赤子之心也﹐可不勉哉﹗

蘭巖曰﹕莊生生前好義﹐拯斂多人﹐死後復能規友以義﹐囑父畱心於無主之魂﹐致能各歸鄕土﹐誠義人義舉也﹗五十而亡﹐終於諸生﹐天何報施之薄哉﹗

倩霞汀鎭右營遊擊李錦﹐爲予言﹕耿精忠封閩時﹐驕奢淫佚。有林靑者﹐年二十﹐爲耿府護衛。獨承眷愛﹐不啻子侄﹐以故得出入藩邸不禁﹐𨿽耿之愛妃寵妾﹐皆得見之。合府呼爲小林。

值七夕﹐耿與諸妃夜宴﹐見林侍側﹐戲問曰「汝娶室乎﹖」對曰「尙未。」耿笑曰「吾貴爲藩王﹐日與諸姬極牀第之樂﹐視雙星之一年一會﹐代爲寡歡。今汝少年稚齒﹐正當行樂及時﹐乃游泳似鰥﹐其何能耐﹖吾侍女如雲﹐容汝自擇一人﹐以爲佳偶。」林跪曰「承恩命﹐但得倩霞爲妻﹐平生願足矣。」耿笑顧諸姬曰「誰謂小蠻子選色不精哉﹗倩霞方齠齔﹐卽從吾於沈陽﹐學作內家妝。迄今又十年﹐年十九矣。吾非不欲納之﹐特以吾子欲之故也。今吾子歿矣﹐諸子過稚﹐吾又將老﹐誠不可老夫女妻﹐蹈枯腸之咎。若以歸此子﹐洵屬佳偶。𨿽然﹐談何易也﹗吾思得一法﹐翌日當令窺窗自選﹐視其福厚薄耳。」遂盡歡而罷。

次日﹐耿命以紅錦爲步幛﹐長數尋﹐周布於廣廳﹐每相去尺餘﹐穿一穴如碗大。共選艷女三十人﹐各出一掌於穴外﹐而全身悉隱幛中。使內監導林入﹐囑曰「此三十人中﹐有倩霞在﹐汝自識之﹐擇定卽書名於其裳﹐吾將親驗焉。」林受命﹐往復審視﹐莫不纖纖如玉﹐實難分辧。方踟躕間﹐猛憶倩霞左手無名指有爪長二寸許﹐盍執以爲證﹖於是還閱至十六掌﹐果符所見﹐亟取筆書名﹐回白於耿。耿驗之﹐果倩霞也。愕然曰「豈有是哉﹗」呼倩霞出其手﹐反復視之﹐見指爪﹐乃大笑曰「獘竇在此矣﹗汝姑退﹐明日更有良法﹐必使盡善無獘而後可。」林怏怏而出。歸寓禱諸大士。是夜夢一女奴﹐持白絹一片﹐贈林﹐上有花紋﹐作川字形﹐林拜受而寤。不解何意﹐輾轉不能復寐﹐披衣待曉。

晨起﹐方盥漱﹐卽有傳王命召林者。急衣冠趨府﹐耿已坐齋中。諭曰「步幛復設﹐汝可復去接天婚矣。」一監導而入。及廳內﹐錦帳布置如故﹐但每一穴出一白足。林駭然欲避﹐監挽之曰「王以手有獘﹐故示以腳耳。依舊五指一掌﹐特無二寸爪甲。汝其細認之。」林不得已﹐乃依次閱視﹐但見踦春妍﹐趾拇玉潤者﹐不一而足。卒見一足﹐潔白細膩﹐異於他足﹐且隱隱有川字紋在趾間﹐宛然夢中所見於繒上者。恍然悟﹐卽書名焉。白耿驗之﹐倩霞也。大驚嘆曰「天緣也。」遂以倩霞妻之﹐更賜千金爲妝奩之費。

林靑得倩霞﹐出於意表。深感耿恩徳﹐欲圖厚報﹐每形諸顏色﹐徵諸話言。倩霞說之曰「王之有恩於君﹐固矣。然王之行事﹐類此者甚多﹐未可謂以國士遇君也。且君以弱冠補黑衣﹐一年之間﹐得至護衛。誠以王爲冰山之靠也。而王淫虐已極﹐及身必致奇禍。皮之不存﹐毛將安附﹖不如去此他適﹐庶幾爲全身遠害之道。」林曰「一官縈絆﹐去將安之﹖」倩霞曰「君意未決耳﹐意果決﹐莫慮無棲止處。兒有姨在京師﹐盍往投之﹖」林亦知耿將爲逆﹐無計遐舉﹐聞倩霞言殊喜﹐急打疊細軟﹐市兩駿馬﹐與霞乘夜北遁。依托姨家﹐入籍宛平﹐出資販茶﹐遂爲富室。

霞固開元人。耿爲總兵時﹐嘗統兵過寧遠﹐路見霞牧豕於田畔﹐一老嫗坐戶下緝薴麻。霞時才九歲﹐𨿽亂頭粗服﹐脂粉不施﹐而眉目如畫。耿問老嫗﹐云是孫女。耿出白金十兩欲取之﹐嫗不從。耿大怒﹐掠之以歸。及長﹐修短得衷﹐纖穠合度﹐玉肌花貌﹐艷麗殊常。耿屢欲納之﹐而袁姬不容﹐故遲至十九﹐忽歸林。倩霞在耿府十年﹐府中事無巨細﹐悉能言之。其姨及諸女眷﹐逐日於繡窗茶榻間聽其追術﹐以廣新聞。略記數則﹐比諸媚豬艾豭之條﹐爲逆藩穢史。

倩霞言﹕耿內寵甚多﹐自妻以下﹐曳羅綺如夫人者二十餘人。惟袁姬齒稚色妖﹐寵冠諸妾﹐而淫妒性成﹐耿愛而憚之。袁冶容誨淫﹐閩中夏熱﹐袁晚浴後﹐著蟬紗霧轂﹐肌體隱約可見。耿少子﹐別姬所出﹐最佻達﹐爲見慣之司空﹐遂蒸焉。每交接﹐不避婢媵﹐醜聲外揚﹐不知者﹐惟耿與其妻耳。

藩下有盧大眼者﹐質直而能事﹐耿倚之爲左右手。一日﹐侍耿閒話﹐適少子趨過於前﹐衣服華異﹐腰間雜佩甚多。耿顧而樂之﹐謂盧曰「誠翩翩一美少年也﹗使宰河陽﹐當爲萬花主人。此間風俗不美﹐當防閒其出﹐勿近孌童。」盧曰「佩玉蕊兮﹐王無所系之。」耿曰「何謂也﹖」盧對曰「昔日臣獵於野﹐鞲鷹嗾犬﹐不遺狡兔﹐而一矢外地﹐有介鹿而不之顧也﹐豈臣見其小而不見其大哉﹖亦以神之有注有不注耳。王見世子不服飾﹐而不嘆其妖﹐是猶臣之見兔而不見鹿也﹐所失不亦多乎﹖夫冠者所以壯其首﹐服者所以章其身。故冠以觸邪也﹐冠蟬以潔操也﹔衣豹示服猛也﹐襲貂昭美徳也﹔志道則佩環也﹐修徳則佩琨也﹔玦以決疑﹐以解紛也。所以見其佩而知其能也。今世子衣服炫異﹐是謂不衷﹔修飾容儀﹐是謂階厲。臣恐穢徳之彰﹐在蕭墻之內﹐不在寢門之外也。」耿大怒﹐選事杖殺之。

藩府多梨園子弟﹐皆極一時之選。有貼旦名珍兒者﹐尢姣媚。耿少子與結斷袖之契。耿入覲﹐輒出宿其家。袁姬廉知其事﹐大恨曰「儇薄子﹗敢如此妄作耶﹗」亟率侍女十數人﹐聯燈列炬﹐潛出府後門﹐掩其不備。王子大驚﹐肘行以逆之﹐叩頭求免﹐珍兒伏地戰栗﹐不敢仰視。袁叱令舉首﹐燭之美甚﹐遽慰之曰「汝無恐﹐吾非噬人者。」竟與偕歸﹐亦畱其亂。是夜袁卽脫陰而死。死後府中有鬼怪爲厲﹐往往形現﹐儼然一白猴。耿聞之﹐泣曰「吾固知其爲巴山老猿所化也。」以珍兒殉之﹐怪乃絕。

又耿每盛怒時﹐往往剝人皮﹐歲以十數。侍女玉笙者誤碎玉斝﹐耿怒﹐命剝其皮。甫縛之﹐已驚僕而死。舁出﹐將瘞郊外﹐中路復蘇。舁者匿爲義女﹐嫁於庠生李某。李及第﹐授山東一縣令﹐玉笙今爲孺人矣。

又﹐王子喜爲夜遊。時有劉參將者﹐新任城守營﹐立法嚴肅。代鼛擊柝﹐終宵戒嚴。適夜巡﹐王子微服過所歡﹐爲劉所執﹐問何事夜行﹐叱令通名。王子不以實告﹐劉怒﹐卽街頭褫衣笞二十﹐血肉狼藉﹐臥月餘始瘥。此事無知者﹐惟我等侍婢知之最審耳。

耿平居喜食雞翠﹐每下箸﹐非數百不饜。袁姬猶嗜榛栗及熊白﹐耿爲百方致之。庖人胹之失飪﹐往往獲死。侍女靈芝﹐忽被狐祟﹐喜近男子。耿怒﹐亟選藩下少年二十人﹐命次第裸呈以淫之。閱人已徧﹐而靈芝不憊。耿笑曰「丘壑可盈﹐是不可厭也。」旋釋之。

又自言在府時﹐獨耿妻鐘愛至﹐共寢牀。耿妻好佛﹐罕與耿相見﹐故得始終自保﹐不然﹐亦難免於服役諸婢﹐同罹禍患污辱矣。第於眾目之前﹐白足聽選﹐終覺抱慚於一生耳。女伴聞之﹐遂相傳說。耿死﹐林攜倩霞仍歸福淸﹐子孫繁盛﹐至今不絕。

蘭巖曰﹕熱鬧場中﹐抽身遠避﹐士君子之所難也。倩霞以一女﹐見逆藩凶暴﹐遂知禍不旋踵﹐勸林勇退﹐何其識之精﹐行之決哉﹗吁﹗巾幗也﹐勝大丈夫矣﹗

落漈海水至彭湖﹐勢漸低﹐近琉球﹐則謂之落漈。落漈者﹐水趨下而不回也。洋船至澎湖以下﹐遇颶風作﹐漂流漈中﹐回者百一。蓋海水之中﹐又有急流以海水爲崖岸焉﹐斯亦奇矣。予在鄞江時﹐聞閩人過臺船﹐漂入落漈者﹐其迅如飛﹐瞬息不知行幾千里﹐舟中數十人﹐咸以爲斷無生理﹐但相顧傍徨﹐任其漂泊顚沛。久之﹐忽聞大震一聲﹐人人顚倒﹐船遂不動﹐眾莫測其故﹐徐出視之﹐方知抵一荒一島。船爲漈水所推﹐直上沙岸﹐故擱不行。眾告語歡呼。

岸上砂石悉赤金﹐怪鳥頗夥﹐不一其形﹐見人亦不驚飛。饑則捕食之﹐有如鵝者﹐味獨美。夜間繞船盡鬼﹐啾啾不絕﹐至曉乃歿。夜則復然。居半年﹐漸與鬼習﹐可通言語﹐鬼因言「此間去中國數千里﹐往日陷於落漈﹐流屍至此﹐去家窵遠﹐通夢無由。然久棲於此﹐頗諳海洋潮汐之理﹐大槪閱三十年﹐落漈一年﹐今屈指計之﹐一兩月後當平滿矣。君等亟修補船隻﹐可望生還也。」眾感謝﹐或問﹕「所食似鵝之鳥﹐何鳥耶﹖」鬼曰「此非鳥﹐亦鬼也﹐歷年旣久﹐精气耗散﹐故幻此形耳。」眾爲嘆息﹐因各運斤操斧﹐連夜修葺廢舟﹐工甫竣﹐落漈早平滿﹐與海水無所分別。眾歡聲雷動﹐推船下水﹐治帆將發。鬼羣哭而送之﹐競取岸上金沙相贈﹐且囑曰「歸去勿相忘﹗幸致聲鄕裏﹐好作佛事﹐爲我等薦拔。」眾爭許之。揚帆破浪﹐行一日夜﹐達閩之重門。眾感鬼之情﹐傷其墮落﹐共出資建水陸﹐並訪其家﹐賑卹之﹐分其所贈餘金。諸客擁巨萬﹐多爲富商。

蘭巖曰﹕赤金人所爭愛﹐至戚良朋﹐爲此結怨構訟者多矣。乃有地焉﹐金雜砂礫﹐在在所取﹐斯誠樂國﹐未有肯捨而之他者。乃羣鬼痛哭求拔﹐直有不可一朝居之勢。鬼何不戀此多金哉﹖亦以死可悲耳。世之擁多金而心死者﹐恬不爲怪﹐然亦無甚趣味矣。不思避而戀之﹐佛氏有靈﹐恐不能爲此種人薦拔也。

伊五兵丁伊五﹐身��而貌麼襏﹐貧不能自活。獨走出城﹐將自縊林中﹐爲一老人所見﹐問爲何所苦﹐而輕生若此﹐伊以情告﹐老人嗤曰「葛藟猶能庇其本根﹐況人耶﹖觀子神气完兄﹐城府不密﹐載道之器也。予有書一冊﹐授子習而精之﹐足夠一生喫著。」言次出諸袖中﹐盡符錄耳。抄寫亦甚潦艸﹐伊展閱﹐卽反之曰「此猶石田﹐無所用之。」老人曰「何也﹖」伊曰「予僦屋以居﹐卑庳近市﹐此符縱驗﹐亦何從而習之乎﹖」老人曰「此亦當慮﹐但子能從我﹐則無患矣。」伊曰「求死之人﹐何所不可。」乃偕循一僻徑﹐迆左行﹐有止水一湫﹐蒹葭聚翠﹐廣袤數里﹐深邃處得一矮屋﹐𨿽茅茨不剪﹐頗虛敞精潔﹐遂止宿其中﹐從老人受學。一日兩餐﹐必饜酒肉﹐七日而術成。老人與屋皆不見。伊知遇異人﹐欣然而返。

平日面朋酒友﹐怪其小康﹐羣思咀嚼之﹐往往諷以諛辭。伊慨然敬諾﹐乃相與赴富春樓。同七八人﹐恣情飲啖﹐計所費八千四百文。眾坐視其何以償﹐驀一黑面漢至席前﹐拱立曰「主人知伊五爺在此款客﹐敬奉酒資﹐祈檢致。」隨解腰纏﹐置幾上而去。數之﹐適八千四百文。眾大駭﹐伊獨不之怪﹐已而各醉飽﹐同步市中。見一人乘大白馬﹐急馳而過。伊縱步追及之﹐捉銜大叱曰「可卽與我﹗」其人下馬求免﹐形色倉皇。伊怒曰「不與我﹐我卽用武矣﹗」其人不得已﹐探懷出一物奉伊﹐伊受而釋之﹐其人怏怏仍馳去。眾環問其故﹐並索觀所得物﹐伊出示﹐但一小皮囊﹐淡藕色﹐形如半脹豬腹﹐不測何物。伊曰「所謂儲气囊﹐其中所貯﹐小鬼魂魄也。彼馳馬者﹐系過往遊神﹐往往偸攫人家小兒﹐倘不遇我﹐又死一小兒矣﹗會須與諸君往活之。」眾固未信﹐莫不翕然從行。俄入一僻巷﹐向西一人家﹐寂闃閉門﹐中有哭者。伊取小囊﹐就門隙張之﹐出濃煙一縷﹐蛇遊而入﹐隨聞其家有人曰「孩子蘇矣﹗」旋止哭﹐歡聲徹戶外。伊急揮眾而返。人由是神之。

南城某貴公﹐有女爲邪物所憑﹐聞伊有神術﹐厚禮招致。女在室﹐已知伊來﹐形色慘沮﹐望流而仿佯。伊入室﹐女屏息屋隅﹐提熨斗自衛。伊周視動止﹐出謂貴公曰「小姐之病﹐器物之妖也﹐今夕當爲公誅鋤之。」貴公喜﹐凡有所需﹐莫不如命。夜漏下﹐伊啟囊取一小銅劍﹐其鋒畟畟﹐吐光如彗﹐仗之入室﹐貴公率家人院外伺之。尋聞室中叱吒撲擊之聲﹐與物之騰擲聲﹐女之詬詈聲﹐喧嘩龐雜。良久寂然。但聞女叩頭有聲﹐切切哀懇﹐語悲苦哽咽﹐不甚了了。尋聞伊呼燭甚急﹐婢嫗爭相執炬﹐一湧而入。伊已收劍入囊﹐女伏牀下不動。伊指地一物示貴公曰「此卽爲祟者﹐今見擒矣。」視之﹐則一藤夾脈也﹐聚薪焚之﹐精血流溢﹐气味如燒肉﹐逾時始盡。伊復書符﹐令女吞之﹐病遂若失。貴公甚徳伊﹐贈賚極厚﹐伊以其資購室娶婦﹐儼然素封矣。

蘭巖曰﹕求死幸免﹐反得異術﹐伊誠有夙契耳。不然﹐彼老人日遊天壤﹐一遇困窮﹐輒爲援引﹐吾恐老人不能周徧也。

段公

子平陽﹐陶唐氏之故都也。其俗勤儉﹐多窯居﹐富室尢盛。新安趙給諫吉士《竹枝詞》云「三月山田長麥苗﹐村莊生計日蕭條。羨他豪富城中客﹐住得磚窯勝土窯。」蓋紀實也。

鎭署三堂後﹐有窯五圈﹐窯上覆樓五楹﹐繞以女墻﹐舊爲狐所憑據。乾隆初﹐總戎段公出巡所汛未歸。公子方弱冠﹐夏月偕一童﹐宿花廳之西軒。二更後﹐月明如晝﹐砌虫喞喞﹐夜气淸涼。聞院內履聲藉藉﹐公子白身起﹐穴窗外窺。隱隱見一少男一幼女﹐對坐花臺畔﹐丰姿都美﹐同看明月。少間﹐女子曰「詎意今宵﹐月色淸皎乃爾。三哥尙憶去歲中元﹐在姑射山石室中﹐與無一師﹐飲般若湯﹐食穿籬菜﹐唱和《柳梢靑》﹐言笑晏晏時乎﹖」男子曰「瞬息事﹐那得更忘﹗第彼時﹐我甚不歡暢﹐頗厭髡奴醉後﹐斥笑鵬﹐而妹亦飲酒過多﹐可南可北﹐我在旁大有爲妹悲歧路之意。昨過李氏新阡﹐墓已宿艸﹐我尙涕泗﹐而妹竟處之淡漠然焉。今夕又將別有所圖﹐是歧路之中﹐又有歧焉。究不足爲宗族效法。」女曰「少年不努力﹐老大徒傷悲。人生世間﹐如輕塵棲艸耳。妹𨿽形穢﹐寧不自愛﹖豈因李生之亡﹐遽甘心煢獨乎﹖且妹之所以報李生者﹐亦至矣。初至其家﹐家無儋石之儲。釜無水﹐焉得生魚﹖並無甑﹐何得生塵﹖李生方臥﹐牛衣中﹐呼癸呼庚﹐襤褸不讓行乞﹐妹卽爲新廬舍﹐給饔飧﹐制衣履﹐二年之內﹐百廢俱興。人謂蔦蘿不能獨生﹐必托喬木。李則喬木而附蔦蘿矣。設當時妹卽兩袒﹐亦何負於李生﹔況今冢骨已枯乎﹖再李生才如襪綫﹐百不逮人。面朋面友﹐萋菲時作。輕雞愛雉﹐每每唐突西施。始猶娟秀﹐半年後貌漸寢﹐將就木﹐面目愈支離。妹不自解﹐曩日何故煞有癡情。伊思啜魚婢羹﹐猶汲汲爲之烹飪。三哥豈不知之﹖」男子曰「我亦聊言之耳﹐烏能使妹必聽﹖但慮夙冤累積﹐獲罪於天。城門失火﹐殃及池魚也。兄妹肺腑﹐豈忍漠置﹐不一規誡乎﹖勸妹亟歸﹐勿復干犯惡客。縱使見愛﹐亦不足爲宗族光也。」女子不悅﹐曰「見愛𨿽不足光五宗﹐見惡諒不致夷三族。三哥幸勿預妹事﹐卽有禍﹐必不相嫁也﹗」男亦艴然拂袖而起﹐行至院門﹐復回首向女曰「望尊重﹐顚躓勿悔﹗」女他顧不答。男子去。女自哂還自誦曰「何時作如許態﹗豈遺卻兔園冊子耶﹖自且有欲炙之色﹐乃欲人見熊蹯而勿。然則前日鹿臘﹐何伏案自決﹐不以一胾讓人耶﹖」尋亦不復言﹐緩緩入花蔭﹐繞過亭後﹐寂不復見。

公子心知爲狐﹐而心艷其美﹐又憐其慧黠﹐就枕不能成寐。良久﹐忽聞叩戶聲﹐詰之﹐曰「開門自分曉﹐底用多問。」音嚦嚦如鶯簧﹐知爲女至﹐大喜﹐卽啟戶納之。異香滿室。諦視之﹐美麗絕倫﹐眞天人也。相與把握甚暱。公子慮僮覺寤﹐女至榻前﹐以袖拂僮面者三﹐卻回曰「無妨矣。」公子叩其所自來﹐女自言蕭姓﹐與公子夙有緣﹐故來相就。公子神已迷﹐意已奪﹐不暇致詳﹐遂與綢繆﹐相得無間。黎明始去。自此無夕不至。女好飲善談﹐稱神語怪﹐言多不經。而枕席之間﹐狂蕩無節。半月後﹐公子精神恍惚﹐食減骨柴。夫人頗怪之﹐而密詢﹐不得其實。嚴究書僮﹐僮曰「未見他異﹐惟半月前﹐睡卽夢魔﹐手足盡痿﹐不能轉側。至今無夜不然﹐雞鳴方醒。」夫人大疑﹐不復使公子宿軒中﹐命從己宿。是夜三更﹐夫人與諸婢﹐亦皆夢魘﹐大懼﹐而無如之何﹐惟與諸婢媼輪環鬥葉子﹐坐守達旦。

無何段公歸﹐夫人告之以故。公曰「無嘩﹐今夜令兒從我宿。」因與宿齋中。公勞頓﹐著枕輒酣寢。公子對榻臥﹐瞬息萬慮不安﹐俄聞院中人語﹐曰「妹莫孟浪﹐今夕斷不可往。」又聞女應曰「前已有言﹐勿復爾爾﹗」公子辯其爲女子聲音﹐急起擁衾坐。女彈指窗欞曰「何不開門﹖」公子潛伏窗下﹐低囑曰「今夜家大人宿此﹐且回避﹐他日再謀會。」女笑曰「今夜攜得妙藥來﹐何反自參商﹖且尊大人焉得預兒媳事﹖」公子嬖惑已久﹐無復踟躕﹐亟啟扉。段公已寤﹐隔帷視之﹐知爲狐媚﹐乃僞寐以俟。隨聞女子曰「大人果在此宿乎﹖」公子令噤聲﹐女子嗤嗤笑﹐徐至榻前﹐徐搴帷向公﹐將以袖拂公面﹐公驟起捉之。女大驚﹐擺撲欲遁。公於枕畔抽劍﹐急刺之﹐迎刃而解﹐化一黑狐﹐死牀下。衣在公手如蛻。然移燭看劍﹐血不濡縷﹐誠寶劍也。

公子啜泣跪牀下﹐請其屍瘞之。公笑曰「癡孩兒﹗見其異物猶戀戀耶﹖」憐其情切﹐卽以屍與之﹐公子爲其具棺衾﹐葬於後圃。次夜﹐聞園中哭者甚眾﹐移時始寂﹐旋失尸之所在。署中狐祟遂絕。公子後出仕爲司馬﹐爲他事正法﹐段公亦恚忿而死﹐人多以爲殺狐之報云。

蘭巖曰﹕諫而不聽﹐致罹敗亡﹐狐亦愚矣。情之所鐘﹐死不足惜﹐狐又足嘉矣。然觀其於李氏子﹐淡焉漠焉﹐則狐非情種﹐直淫物也﹐死不足惜矣。

戇子謝梅莊濟世在翰林時﹐傭三僕﹐一黠﹐一朴﹐一戇。會同館諸公﹐就謝爲茱萸會﹐把菊持螯﹐主賓盡樂﹐酒酣﹐一客曰「吾輩興闌矣﹐安得歌者侑一觴乎﹖」黠者應聲曰「有。」旣又慮戇者作梗﹐乃白主人有他事﹐遣之以出﹐令朴者司閽﹐而自往召之。未至﹐戇者已歸﹐見二人抱琵琶﹐率四五姣童在門。詫曰「胡爲乎來﹖」黠者曰「奉主命。」戇者瞋目厲聲曰「自我門下十餘年﹐未嘗見此輩出入﹐必醉命也﹗」揮拳逐去。客哄然散﹐謝深銜之。一夕﹐燃燭酌酒校書﹐天寒﹐瓶已罄﹐顏未酡﹐黠者朴者再沽﹐遭戇者於道﹐奪瓶還。諫曰「今日二瓶﹐明日三瓶﹐有益無損也。多沽傷費﹐多飲傷身﹐有損無益也。」謝彊頷之。

旣而攺禦史﹐早朝﹐書童掌燈﹐傾油污朝衣。黠者頓足曰「不吉。」謝因而怒﹐命朴者行杖。戇者止之﹐復諫曰「僕嘗聞主言﹐古人有羹污衣﹐燭燃須﹐而不動聲色者﹐主第能言而不能行乎﹖」謝遷怒曰「爾欲沽直耶﹖市恩耶﹖」曰「皆非敢然也。恩出自主﹐僕何有焉﹖僕效愚忠﹐而主曰沽直。主今居言路﹐異日跪禦榻與天子爭是非﹐坐朝班與大臣爭獻替﹐棄印綬其若屣﹐甘遷謫以如歸﹐主亦沽直而爲之乎﹖人亦謂主沽直而爲之乎﹖」謝語塞﹐謝之﹐而陰愈銜之。由是黠者乘隙﹐日夜伺其短﹐謗之。朴者共媒蘗﹐勸主人逐之。會謝有罪下獄﹐不果。

未幾﹐奉命戍邊。出獄治裝﹐黠者逋矣。朴者亦力求他去。戇者攘臂而前曰「此吾主報國之時﹐卽吾儕報主之時也。僕願往。」市馬造車﹐制穹廬﹐備糧糗以從。謝乃喟然嘆曰「吾向以爲黠者有用﹐朴者可用也。今而知黠者有用而不可用﹐而戇者可用也﹔朴者可用而實無用﹐而戇者有用也。」遂養以爲子﹐名戇子焉。

至軍營﹐居未久﹐而資斧告匱﹐鬻及裘﹑馬。久之﹐漸不可支。戇子日荷火槍﹐出十餘里外﹐獵取麋鹿獾兔﹐以謝謀餐。一日﹐逐一鹿於亂艸中﹐蹶而僕﹐足陷入地中尺餘﹐出足視﹐沙中白金燦然﹐數之﹐得二十巨鋌﹐適千金。取之以歸﹐謝以咨白將軍。將軍聞而異之﹐詢其故﹐得知戇子所爲﹐拊髀曰「沙漠烏得有藏金﹐蓋天所以旌義僕也﹗」仍以金歸謝﹐召戇子﹐獎以衣﹑裘﹑羊﹑馬﹑金十兩。自是塞外王侯﹐皆加殊禮。及赦歸﹐謝官湖湘。戇子勸其勇退﹐謝致仕頤養林泉。戇子壽至九十﹐無疾而終﹐感以爲忠義之報云。

蘭巖曰﹕直言不避﹐始終如一﹐此其所以卒享壽考也。彼奔走逢迎﹐不顧名義﹐一旦失勢﹐卽引避而惟恐禍及﹐誠小人作用耳。寧獨僕人也乎哉﹖李伯瑟曰「古今來﹐此三種人盡之﹐卻被一枝筆描寫無遺﹐朴者猶可恕﹐黠者直可誅﹐而戇者不朽矣。

某馬

甲馬甲某乙﹐居安定門外營房中﹐貧甚﹐差役多誤。其佐領遣領催某甲往傳語﹕「亟出應役﹐不則必斥革矣。」甲素與乙相善﹐卽往見之﹐入門﹐馬矢滿地﹐破壁通鄰。屋三間﹐稭隔一間爲臥室﹐妻避其中。時際秋寒﹐乙著白布單衫﹐白足趿決踵鞋﹐甲一見﹐惻然曰「弟一寒如此哉﹗」因致佐領語﹐且曰「料弟貧苦﹐我歸見牛錄章京﹝卽佐領﹞﹐當爲緩頰。但日雲暮矣﹐不克入城﹐捨此無信宿處。」解衣付之曰「弟應久不舉火﹐詎可以口腹相累﹖此衣可質錢四五千﹐姑將去﹐市肉沽酒﹐來消此寒夜﹐餘者畱爲數日薪水費﹐幸勿外也﹗」乙赧然抱衣去。

營房去市遠﹐曛暮未歸。甲獨坐炕頭﹐寂無聊賴﹐檢得鼓詞一本﹐就燈下觀之。有頃﹐聞房中哀泣聲﹐知爲乙妻苦貧。竊爲感嘆間﹐驀見一屈背婦人﹐蹣跚入室﹐至佛案前﹐塞一物於香鑪腳下﹐仍出戶出﹐面目醜惡﹐酷類僵屍。甲覺其異﹐起視鑪腳下﹐所塞物﹐則紙錢十餘枚。深怪之﹐不禁毛戴﹐付諸丙丁。

房中泣聲漸粗﹐倍覺慘切。潛於簾隙窺之﹐乙妻已作繯於梁間﹐將自縊。甲大驚﹐不復避嫌﹐急入救之﹐慰解再四。乙妻含悲致謝。出坐明間﹐如芒在背﹐前所見婦人又來﹐覓鑪下紙錢不得﹐惶遽之狀可厭。甲叱之﹐驚走暗處﹐遂不復見。索之不得﹐駭問乙妻見否﹐乙妻曰「彼靡夜不來﹐來則我輒心傷﹐不克自禁﹐轉念不如一死爲快。初不識其爲何如人也。」甲頷之曰「冥念致邪﹐苟能安命無他想﹐則此物奚其致哉﹗此後尙須愼之。」

旣而乙歸﹐甲備述其事﹐因勸曰「時衰鬼弄人﹐此處不可復居。予城中有屋樓椽﹐攜弟婦姑就居之﹐否則恐致殃也。」夫妻感其誼﹐乃移入城﹐後得無事。甲白諸官﹐聞而異之﹐因亦憐而宥之矣。

蘭巖曰﹕貧苦致此﹐殊爲可憐﹐乃鬼復乘此而謀替代﹐寧冥冥中一任鬼魅作祟耶﹖救其死而居以安宅﹐所謂良朋者﹐甲豈少愧哉﹗

米薌

老康熙間﹐總兵王輔臣叛亂﹐所過擄掠﹐得婦女﹐不問其年之老少﹑貌之妍醜﹐悉貯布囊中﹐四金一囊﹐聽人收買。三原民米薌老﹐年二十﹐未娶﹐獨以銀五兩詣營﹐以一兩賂主者﹐冀獲佳麗。主者導入營﹐令其自擇。米逐囊揣摩﹐檢得腰細足纖者一囊﹐負之以行。至逆旅起視﹐則闖然一老嫗也﹐滿面瘢耆﹐年近七旬。米悔恨無及﹐默坐牀上﹐面如死灰。無何﹐一斑白叟﹐控黑衛載一好女子來投宿﹐扶女下﹐系衛於槽﹐卽米之西室委裝焉。相與拱揖﹐各叩裏居姓字。叟自述﹕「劉姓﹐蛤蟆窪人﹐年六十七﹐昨以銀四兩﹐自營中買得一囊人﹐不意齒太稚﹐幸好顏色﹐歸而著以紙閣蘆簾﹐亦足以娛老矣。」米聞之﹐心熱如火﹐惋惜良深。劉意得甚﹐拉米過市飲酒﹐米念借他人酒杯﹐澆自己塊壘﹐計亦得﹐乃從之去。

嫗俟其去遠﹐蹀躞至西捨﹐啟簾入﹐女子方掩面泣﹐見嫗乃起襝衽﹐秋波凝淚﹐態如雨浸桃花。嫗詰其由﹐女曰「奴平涼人﹐姓葛氏﹐年十七矣。父母兄弟﹐皆被賊殺﹐奴獨被掠﹐逼欲淫污﹐奴哭罵﹐羣賊怒﹐故以奴鬻之老翁﹐細思不如死休﹐是以悲耳。」嫗嘆曰「是眞造化小兒﹐顚倒眾生﹐不可思議矣。老身老而不死﹐遭此亂離﹐且無端窘一少年﹐心亦何忍。適見爾家老翁﹐龍鐘之態﹐正與老身年相當。況老夫女妻﹐未必便利。彼二人一喜一悶﹐不醉無歸。我二人盍李代桃僵﹐易地而寢﹐待明日五更﹐爾與我家少年郎早起速行﹐拼我老骨頭﹐與老翁同就於木﹐勿悲也。」女踟躕不遽從﹐嫗正色曰「此所謂交易而退﹐各得其所﹐一舉兩得之策也﹐可速去﹐遲則事諧矣﹗」解衣相易。女拜謝﹐嫗導入米房﹐以被覆之﹐囑勿言﹐乃自歸西室﹐蒙首而臥。二更後﹐叟與米皆醉歸﹐奔走勞苦﹐亦各就枕。三更後﹐米夢中聞叩戶聲﹐披衣起視﹐則老嫗也。米訝曰「汝何往﹖」嫗止之﹐令禁聲﹐旋入室閉戶﹐以情告之。米且驚且喜曰「𨿽承周折﹐柰損人利己何﹖」嫗哂曰「不聽老人言﹐則郎君棄擲一小娘﹐斷送一老翁矣﹐於人何益﹐於己得無損乎﹖」米首肯﹐嫗啟衾促女起﹐囑之再四。米與女泣拜﹐嫗止之﹐囑﹕「早行﹗恐叟寤﹐老身從此別矣。」卽出戶去。米亟束裝﹐女以靑紗幛面﹐米扶之出店﹐店主人曰「無乃太早發﹖」米漫應之曰「早行避炎暑也。」遂遁去。翌日﹐叟見嫗大驚﹐詰知其故﹐怒極﹐揮以老拳﹐嫗亦老健﹐搒掠不少讓。合店人環觀如堵。叟忿訴其冤﹐欲策蹇追之﹐聞者無不粲然。居停主人曰「彼得少艾而遁﹐豈肯復遵大路以俟汝追耶﹖況四更已行﹐此時走數十里矣。人苦不自知耳﹐人苟自知而安分者﹐竟載此嫗以歸﹐老夫妻正好過日﹐勿生妄念也﹗」叟癡立移時﹐气漸平﹐味主人言﹐大有理﹐遂載嫗去。迄今秦隴人皆能悉之。

蘭巖曰﹕嫗爲米謀﹐亦云忠矣。然亦天假之緣﹐故爾易易。世之極盡心力而卒不能有成者﹐豈少也哉﹖安得此嫗﹐徧天下而調停之﹖

韓生宜君諸生韓某﹐年二十﹐資質韶秀。讀書於玉皇廟之後閣﹐服役者﹐一小童而已。一日﹐童送食上閣﹐見生瞑目兀坐﹐寂然不動﹐以兩指夾書一頁﹐似欲翻閱者。亟喚不應﹐童心悸﹐呼道士入閣﹐視之﹐皮肉已寒﹐气已絕矣。道士大駭﹐告其家。家惟孀母並一姊﹐聞之﹐驚惶失措﹐急至閣﹐撫屍大駭。鳴諸官﹐邑宰劉公﹝士夫﹞往相之﹐一無傷損﹐惟陰囊腫起如豬脬﹐陽具靑黑﹐堅硬如鐵﹐自臍下中分一綫﹐直至肛門﹐紅似胭脂。老於仵作行者皆不能辧。訊道士及童﹐實不知情﹐大索閣上﹐亦無可迹﹐遂成疑案﹐事遂寢。後廉知生小有才﹐而漁色無厭﹐故有是報。

蘭巖曰﹕漁色者﹐宜警是哉﹗

卷二修鱗山左梅和鼎﹐客潮陽﹐糶糴致富。娶妻納妾﹐買童僕﹐蓄婢媼﹐置田宅於白雲壇﹐遂家焉。然富而不驕不吝﹐性倜儻﹐好施予﹐異鄕客有落拓不能歸者﹐苟一告急﹐無不應之如響。以故人欽其髙義﹐而弗忌其多財。梅暮年能甘寂寞﹐居恆無所事事﹐辟宅後隙地數畝﹐結構一軒﹐左園右圃。嶺南地暖土肥﹐插竹數日成林﹐植樹彌月垂蔭。復疊石爲山﹐穿沼蓄魚﹐奇花異卉﹐足以自娛。

東鄰有修鱗者﹐爲郡諸生。少失怙恃﹐三十未婚﹐炊煙屢絕﹐而處之泰然。梅重其品行﹐常通慶弔﹐而修生從不向之搖尾。梅或偶供廩給﹐必力辭不受﹐卽彊而後可﹐亦必宛轉報復﹐適敵其數而止。梅嘆曰「古人一介不輕取予﹐吾於修君信之矣﹗」自是益敬之。

會夏日﹐梅瀹茗納涼﹐暴雨驟至﹐承霤如傾。逾時雨霽﹐��在東。忽報修先生至。梅驚喜出意外﹐謂髙士屐齒來破苔紋﹐殊足爲交遊光寵。倒屣迎之﹐握手甚歡﹐修匆匆作寒暄語﹐卽目視假山﹐咄咄稱怪事﹐曰「此其定都山乎﹖」山東北十數武﹐有巨石橫臥﹐修度其方向﹐曰「所謂大石國也。」於是循假山而南﹐得魚沼。沼西岸見蟻封髙二三寸﹐指示梅曰「此東海﹐此蚍蜉國也。」復蹲身沼畔﹐拂花拔艸﹐若有所覓。梅從旁﹐不測所爲﹐但接踵追隨﹐行雲則行﹐止云則止﹐方匿笑書癡作用﹐迥不猶人。旣而修覓得一物﹐愕然曰「果有是哉﹗」梅就視之﹐則枯鮒一尾﹐長三寸餘﹐蛀已過半矣。修卻步﹐把梅手﹐還至假山下﹐繞石搜索﹐見羣蟻營穴﹐銜土出入不休﹐瞿然若有所失﹐佇立咨嗟﹐潸然泣下。梅致詰其故﹐修嘆曰「事極奇異﹐請入軒爲丈人詳告之。」梅懷惑殊甚﹐及聞修備述甚異﹐梅廢然良久﹐頓悟身世﹐相與談禪論道﹐爲方外交。共入羅浮山采藥﹐不返。梅仲子蟠根﹐從鄞江上官周學畫﹐故其先人與修生事﹐上官知之極詳﹐予聞之﹐喟然曰「此南柯之續也﹐請志之。」

先是修生獨居一室﹐旦夕攻苦﹐蓋銳志於功名者。一日﹐倦讀﹐當北窗午睡﹐朦朧間見一黑衣人﹐排闥入﹐長寸許﹐促修﹕「速起﹐使臣持節至矣。」修方欲致詢﹐其人已出﹐修逡巡下榻﹐自覺身已暴縮。錯愕間﹐彩帳已列滿階下﹐持節者衣冠皆非時制﹐侍衛甚都﹐傳呼曰「蚍蜉國王召修鱗赴闕﹐可卽就道﹗」修再拜辭謝曰「艸莽微臣﹐無往見之義﹐詎敢應旌旂之召﹐致乖羔雁之儀﹖」使臣曰「王以先生賢者﹐禮當就見﹐恐致逾垣﹐故使近盧玄蚼恭禦蒲輪﹐代將白璧﹐望先生幡然應聘﹐惠辱海邦。萃野渭濱之事﹐惟先生之所熟聞﹔而箕山穎水之風﹐非寡君之所敢望。修再三謙讓﹐然後受命。左右進冠服﹐掖之升車﹐人馬紛紜﹐循階而行。約數十里﹐甫抵西墻下﹐陰念墻西卽梅氏園矣﹐行來何覺太遠。疑心滿腹﹐第無如之何﹐姑聽之。俄墻下辟一城門﹐樓堞具備﹐榜曰﹕」東關﹐「石磴百餘級﹐前驅旂鼓按部而入﹐有數人跪道左曰﹕」關吏祗候矣。「入關﹐息駕館驛﹐鋪陳極華美﹐水陸饋餉無算﹐惟與玄蚼對享。翌日出關﹐關吏請扈從。玄蚼頤指曰﹕」免﹗「气象尊大﹐修知其爲國之貴臣也。日中抵國門﹐王郊迎三十里﹐冠紫金冠﹐衣赤錦袍﹐披素羅鶴氅﹐貌甚奇偉﹐執禮甚恭﹐修下車趨拜﹐王答拜曰﹕」祖宗靈爽﹐得先生辱臨敝邑。惟是敝邑之社稷實有賴焉。先生不遠千里﹐必有以教寡人﹐寡人𨿽不敏﹐悉舉封內﹐惟先生之命是聽。「對曰﹕」臣學識短淺﹐性癖山林﹐旣乏夷吾富國之才﹐詎有景略匡時之志﹖不意禮隆三聘﹐濫叨絲馬之加﹐敢不力贊一籌﹐勉效涓埃之報。「王大喜﹐載以後車﹐告諸太廟﹐爵爲上卿﹐軍國大事﹐悉取決焉。

修素談經濟﹐一旦置身通顯﹐鞠躬盡瘁﹐夙夜酬知。乃請命出巡﹐徧歷郡縣﹐沿海四十餘城﹐各審其山川形勢﹐親繪地圖﹐其國西負連山﹐東濱巨海﹐長林大澤﹐廣斥無邊。四境分爲大鎭﹐置使相﹐各轄六七城﹐皆宗臣領之。其人好勇多力﹐其俗尙意气﹐喜遊獵。向南八百里有都會﹐名大石國﹐其風慓悍﹐樂於戰鬥。國人畏之。修周巡半載﹐悉了然於胸中。歸國復命﹐退而上疏曰「臣奉命巡視封疆﹐往返數千里﹐經歷四十城﹐郡縣無秦之酷吏﹐邊關皆漢之嫖姚﹐三老興歌﹐萬民安堵﹐太平有象﹐如此可徵。第古之聖君賢相﹐安不忘危﹐治必防亂。彊鄰孔邇﹐常如虎視之耽耽﹔鄙俗相沿﹐不啻狼貪之逐逐。伏乞防微杜漸﹐易俗移風﹐黽勉羣工﹐以臻上理。」疏入﹐王優詔答之。居無何﹐大石果入寇﹐鎭南都護司空玄蚼告急。王加修太宰﹐賜上方劍﹐命監玄�﹑玄�軍﹐督西南二鎭兵萬八千以禦之。修出奇兵繞出敵後﹐夾攻﹐大破之。俘馘數千﹐擒其梟帥。大石懼﹐上表請藩也﹕「修帥﹐神人也﹐南人不復反矣。」修諭以利害﹐盡歸其俘。及凱旋﹐王犒師於紫菌之宮﹐工歌《采芑》以饗將士。以修爲右僕射兼侍中尙書令﹐平章軍國重事﹐尙拖花公主﹐賜甲第一區。金玉錦繡﹐賞賚無算。修安享四十年﹐五子三婿﹐皆爲顯官﹐勢力煊赫。

會海濱有巨魚﹐潮落失水﹐王命貴臣玄蚼率全國之民﹐往取厥魚。魚長百丈﹐頭尾如山﹐國人搶攘彌月﹐僅移百里。修上疏諫止﹐以爲竭民力以縱口腹之欲﹐非盛徳事﹐請罷其役。王召修面諭之曰「夫學貴流通而忌拘泥﹐若夫戾人情而乖時務﹐王安石所以非救時宰相也。我國人情風土﹐相國蒞治數十年﹐豈尙未之深悉耶﹖髙原磽瘠﹐下隰斥鹵﹐民不耕而食﹐賴遊獵以爲生計。巨魚出水﹐是天賜丰年。羣臣皆賀﹐而相國獨有異議﹐勿得人情時務猶有未嫻乎﹖」修見所言不納﹐怏怏而退。一日﹐太史玄�奏山蒸土潤﹐主有大水。王大驚﹐議遷都以避之。鎭北都護寧朔侯侍中玄�上言「積石山髙遠深邃﹐堪可經營新邑。」王大喜﹐命修往相宅。修奉命致山﹐相其陰陽﹐度其原稤﹐見山童水遠﹐深以爲不可。封章馳奏曰「臣奉勅相宅﹐周視名山﹐禹迹無存﹐河源殊遠。乃疆乃理﹐非同亶父之岐﹐常邑常寧﹐詎等盤庚之亳﹖竊思舊都鞏固﹐負山海以稱雄﹐數代承平﹐通魚鹽以爲利﹐不如綏爰有眾﹐奠厥攸居。」黃門以事關重大﹐卽時轉奏。王覽奏嘆曰「書生之見﹐胡不遠大如此﹖」卽批答曰「伻來以圖及獻卜﹐知相國思深慮遠﹐足見忠愛。惟是都城濱海﹐水患堪虞。如遷都之議一梗﹐則通國之民﹐皆魚鱉矣。玆更使中書令玄蚼爲相國輔﹐速定新都。寡人率宮嬪臣民﹐行當就遷矣。」修得詔默然。玄蚼至﹐乃相與於山之南麓﹐築城垣﹐建宮室﹐開闤闠﹐葺民居。連夜興作﹐工粗竣。王已徙都中十餘萬戶﹐陸續而至。修大驚﹐遮道而諫曰「王柰何輕棄根本之地﹐獨不慮敵國外患﹐乘間竊發耶﹖」王降輿慰勞﹐攺積石山曰定都山﹐以修爲故都畱守﹐晉爵定都公。

修拜命卽行﹐公主及諸子皆不預聞。從人半路多亡去﹐殊深憤恚。及抵舊都﹐見萬井一空﹐益憂憤﹐仰天嘆曰「不意竭忠盡力﹐反爲逐臣﹐王陽厚陰疏﹐可謂智足以拒諫矣﹗孤臣戀戀﹐復欲何爲﹖不如解組歸田﹐遂我初服。名利場中非復我側足地也﹗」因懸綬國門﹐單騎出關。關吏叩馬問相國將何往﹐修具告之。吏曰「相國忠則忠矣﹐然而趨吉避凶之理﹐未之深晰也。拘拘於不遷之議﹐而使數百萬生靈﹐盡葬魚腹。相國詎忍見之乎﹖」修曰「流言飛語﹐何足憑信﹖」吏曰「請相國少畱八日﹐當見災異﹐王之心可明。相國之怨﹐諒亦可少息矣。」修本不捨王﹐乃停驂焉。

居三日﹐天地陰晦﹐大雨如傾﹐浹旬不止。平地水深數丈﹐樹頭牽夫藻荇﹐舵尾壓於樓臺。駭目驚心﹐聲如萬馬。關城地髙﹐猶浸三版。修始信遷都之計非左﹐乃西向再拜而泣曰「臣負王心矣﹗縱王不見譴﹐臣何面目復見臣民乎﹖」言訖﹐擲僕頭於地﹐躍身赴水﹐渹然一聲﹐午夢忽覺﹐依然身臥桃笙。

夏雨初歇﹐檐澑猶滴。蹶然而起﹐自訟奇奇。躡履出戶﹐緣階而行﹐冥想夢中去路﹐依稀可認﹐尋蹤至西墻下﹐花磚缺處﹐有小穴﹐大如錢﹐恍似東關形勢﹐對穴窺之﹐則梅之漁沼假山歷歷可辧﹐穴口有遊蟻出入﹐方悟四十年功名富貴﹐皆夢中蟻國幻化而爲之也。

閒齋曰﹕梅慷慨﹐修耿介﹐皆仙品也﹐故不學仙而入仙籍。習見世人於忠孝根本之地及一切福田﹐皆荒蕪不治﹔而功名富貴﹐聲色貨利之場﹐中熱如燒。及稍不如願﹐輒妄欲學仙﹐其實七情六欲﹐觸緒紛來﹐𨿽有彭咸在側﹐前推而後挽之﹐恐一步行﹐萬不敵其一步卻也。

蘭巖曰﹕四十年功名顯赫﹐轉成一夢耳。拘迂見斥﹐總不免書生之見。修生不達時﹐修生乃悟道矣。

來存予家老僕來存者﹐李姓﹐徳名﹐沈陽人。善國語﹐性情直﹐有膂力。少壯時﹐曾負販於蒙古諸部落﹐其人情風土﹐知之甚悉。而所遭怪異﹐數見不鮮。予從家君扶祖櫬自閩入都﹐於仲家淺泊舟三日﹐候放閘。夏夜苦熱﹐披襟坐船頭﹐對月當風﹐向李詢塞外風景及所見聞。李因言其客喀爾喀時﹐其人騎獸﹐似鹿而非﹐有語言﹐無文字﹐亦無機械﹐如遊循蜚因提之世。其俗無主客﹐客至張幕﹐輒走乞煙食﹐坐而眙脾脯醢齏﹐與之﹐乃去。客至其幕﹐徑入啜且啖﹐夜宿氈炕前﹐主代牧﹐不償。予顧之曰「視爭畔構訟﹐析產鬩墻﹐行百里者必腰纏﹐惠一餐者有徳色﹐大懸殊也。」杭藹山之西北﹐地名陀羅海﹐卽振武軍駐防處。近黑道﹐故寒。七月雨雪﹐五月始釋﹔山之巓﹐六月不釋。築土爲屋﹐屋內紙糊數寸。氈帷暖炕﹐早起﹐被池堆霜。出門數步﹐淩封髭須。手僵不得呵﹐耳鼻窸窣有聲﹐或爛且脫。幸風自東南來﹐夏風始反﹐不爾﹐凍且死。然南人至此地﹐亦罕有凍而死者。予笑曰「世無不可煉之人﹐人無不可歷之境也。」陀羅海苦塞矣﹐而不苦饑。茶一斤易一羊﹐十斤易一牛。中國人至彼﹐恣烹炙﹐饜燻�﹐頭蹄滿衢﹐血骨徧地﹐回思羹黎藿﹐飯糲粱﹐玆誠樂郊矣。所惜冬苦寒﹐否則誠樂。予嗤之曰「得隴望蜀﹐人之心無止期也。角缺齒丰﹐天與人無全境也。」

似麋而大者﹐曰堪達爾汗﹐疑其卽�也。前昂後低﹐多力。毛粗而長﹐爲裘暖﹐角扁而厚﹐爲決良。人以其皮可裘而角可決也。馳馬彎弓﹐逐而殲之﹐獲厚利。予蹙然曰「夫皮所以蔽﹐角所以衛也。今乃知庇身者適以庇人﹐自衛者﹐反以自斃。是可悲也﹗」李曰「其唇方大而厚﹐多膏﹐味極美。八珍中有猩唇﹐卽此物也。以角試水﹐毒則角綠色。又有掃雪者﹐大於貂﹐絨白毫長﹐光遜之﹔人制爲冠﹐以其似貂也。」予嘗考漢制﹕珥貂﹐侍中﹐左右常侍。我朝制﹕大臣衣貂﹐近臣亦不禁。美觀云乎哉。誠以貂夏�而冬毨﹐其操似松﹔內勁而外溫﹐其徳似玉。然則苟非其人﹐人將賦鵜梁焉﹐眞弗貴也﹐況贗乎﹖有木﹐曰查克﹐產推河﹐似絲柳而不垂﹐耐霜雪﹐堅而且材﹐灼爲炭﹐置徑寸於鑪中﹐數日始盡。治產難﹐亦治心痛﹐然大者拱﹐髙者尋﹐風斯拔之﹐蓋地沙且碱﹐根難聚而易朽也。予嘆曰「豈無美材﹐生非其地也﹐惜哉﹗」

戈壁卽瀚海也﹐內多奇石﹐石之色大者如馬肝﹐小者如珠﹑如玉﹑如瑪瑙﹑珊瑚﹑蜜蠟。金中虛而外朗﹐起腡紋﹐皆馬肝石所孕也。初剖之﹐癩﹐日炙雨濯﹐風掃霜雪浸﹐剝落盡﹐則光璀璨矣。予矍然曰「異哉﹗天之剝落之者﹐乃所以璀璨之也。」

亦有木焉﹐一木而萬木之葉皆具﹐名曰�﹐以其冒全材而實不成一材也。予曰「獨木也乎哉﹖」問﹕「其地有酒乎﹖」曰「有。��挏醷而蒸之﹐曰阿拉气﹐薄甚﹐唐人所謂十鐘不醉人者。阿拉气釀取斗曰阿拉旃斗﹐取升曰科爾旃升﹐取合曰波羅搭拉蘇﹐一名哈唎﹐以次厚合。又取龠曰賒爾旃﹐則龠敵斛矣。」予莞爾曰「是其釀與冶同矣。冶煉形﹐釀煉气﹐煉至多爲至少﹐故能以至少勝至多。𨿽然﹐此難爲哺糟啜醨者道也。」聞其地亦產良馬﹐汗不血。中國人以地非大宛﹐貌非汗血也﹐未有過而問者。昔日夫子稱驥以徳﹐後人稱祒�﹑稱腰諦以力。今捨徳與力﹐而以地與貌﹐是紫燕白兔伏櫪而嘶寒風﹐九方歅執靶而笑者也。

李又言其於康熙五十二年﹐由喀爾喀至巴裏坤。其地有獸﹐似猿非猿﹐似猴非猴﹐中國呼爲人同﹐甘涼人呼爲野人﹐番人呼爲噶裏。往往窺視穹廬﹐見人飲食﹐輒乞其餘。或竊取煙具﹑小刀之屬﹐爲人所見﹐卽棄擲而奔。殺之不忍﹐逐之復來﹐胥無如之何。嘗狎一人同﹐每莝豆樵汲等事﹐喚之悉能任使。至其寢食﹐𨿽不能言﹐頗能察色。居一年﹐治任將歸﹐啾喞馬前﹐捉銜捩鐙﹐淚下如沈。李亦爲之酸鼻。相從十餘里﹐揮之不去﹐乃囑之曰「汝之不能從我至中國﹐猶我之不能畱居此土也。可止矣﹐若再行數里﹐將迷途不得返矣。」人同始悲鳴而去。予聞之﹐愕然而訝﹐喟然而嘆曰「天地之間﹐人爲貴﹐非五官之謂也。先官而具曰五常﹐後官而合曰五典﹐傅官而行曰五事。官而不事﹐又無典常﹐則人將獸之﹐若之何獸也﹐而人之同之﹖𨿽然﹐三五偕而後爲人﹐人也﹐可不愼歟﹖

蘭巖曰﹕逐段具有至理﹐柰人之不能參透者多﹐何哉﹖

雜記五則吾聞狐之類不一﹐有艸狐﹑沙狐﹑元狐﹑火狐﹑白狐﹑灰狐﹑雪狐之別。或曰﹕是��者年老則妖作﹐冠枯顱﹐衣槲帶﹐幻人形。此物爲害百出。焚山搜穴﹐挾矢嗾盧﹐赤其族﹐庶幾妖絕矣乎。而不知是能爲妖﹐非必爲妖也﹔偶爲妖﹐非盡物皆爲妖也。且夫狐之妖有數﹐而物之妖無窮﹐裸虫﹑鱗介﹑花木﹑廟中偶﹑窯中金﹐是物皆能妖也。物之妖以夜﹐而人之妖以晝。脇肩諂笑﹐假虎憑城﹐翠眉紅裙﹐朱衣白面﹐斯人無非妖也﹐柰何獨欲赤狐之族乎﹖傳曰「妖由人興。」人事盡﹐則妖端絕矣﹐於狐何尢﹖或曰﹕老而妖者名紺狐﹐又名靈狐﹐似貓而黑﹐北地多有之﹐蓋別一種云。予與諸同學偶談及狐怪﹐擇尢者五則﹐記之。

貴築劉紫來昱東﹐肄業滿﹐主於昌邑胡輝巖之山東會館。中秋夜﹐聚飲於南樓下﹐在座者海陽鞠慕周莊行﹑胡岱峯子翼﹑貴陽鄔敬齋維肅﹑薛魯園廷楷﹐並予與主人相與說狐。予舉紅姑娘事﹐咸以爲異。紫來因述其客山右時﹐聞一富室家多狐﹐往往幻形爲祟﹐驚怖家口。或作佝僂老人﹐獨步廳上﹔或作老嫗﹐持栲栳出入倉廚﹔或作靚妝少女﹐倚門閱市﹐顚倒行人﹔又於壁上﹐忽現樓臺﹐及郛郭雉堞之類﹐愈出愈奇。𨿽不害人﹐而其家頗厭苦之。

主人有女﹐所居鄰佛堂﹐堂中有壇數十﹐蓄酒甚多﹐戶常扃鍵﹐女日暮歸寢﹐與侍女過佛堂下﹐聞堂中漉酒聲。窺之﹐見二曲背媼﹐就壇盜酒飲﹐且飲且爭。少焉﹐一媼大醉﹐酩酊之態﹐殊覺可笑﹐女不禁嗤然失聲。媼聞之﹐慍曰「何與爾丫頭事﹗喫數懷酒耳﹐問笑之有﹖」侍女應聲曰「見人偸酒﹐喫得如此醉﹐焉得不笑﹖」媼怒﹐大聲詈曰「遮莫來撩撥爾祖姥﹗我將咬爾爹黑鳥﹗」女聞其言穢﹐亟避去。侍女不堪其罵﹐獨立窗下痛詆之。飛瓦忽至﹐傷唇擊落二齒﹐大痛而奔。隨聞堂中大噱。主人聞之﹐戒家人勿多言﹐一夜無事。次日﹐主人早起﹐見枕畔一物黟然﹐審視之﹐一男子勢也﹐血色尙新﹐大駭﹐恐閨人見之﹐潛以火箸夾取置混中。聚童僕察之﹐悉無恙。時侍女之父﹐從一縣令在河南﹐方狎一妓。一夜﹐妓忽來就﹐相與共寢﹐鼾睡間﹐私處痛如刀割﹐大呼暈絕﹐同人驚起來探﹐已失勢之所在。妓已不在側﹐咸以爲異﹐白於官﹐拘妓訊鞫﹐妓言昨夜與諸女作伴作葉子戲﹐通宵不寐﹐實不知情。竟成疑案。使人送之還鄕﹐𨿽不致死﹐然已閹廢。主人無如之何﹐亟徙居以避之﹐始獲寧宇。蓋侍女父失勢時﹐卽主人枕畔得勢時也。侍女張姓﹐其父色黑﹐號黑張﹐故狐有咬黑鳥之說云。

閒齋曰﹕吾聞狐性極淫﹐故名曰淫狐。乃其報冤﹐亦出於淫。可謂好名之甚者矣。夫名者﹐實之賓。狐之淫﹐發於其性﹐是先有其實而後名附之。狐豈爲淫乎﹖然則世之名過其實者﹐曾淫狐之不若也。

蘭巖曰﹕自盜酒﹐而反殃及人父﹐此狐非但不仁﹐抑且無趣﹐殆所謂老羞成怒者耶﹖

胡輝岸謂﹕貴築蔡孝廉﹐博雅士也。嘗向輝巖述及其鄕人褚十二﹐少從其外祖顧明經遊巴蜀﹐假館於臨邛羅氏。羅固巨族﹐累代爲顯宦﹐後世𨿽漸淩替﹐而第宅閎深﹐園庭幽勝﹐猶甲於一鄕。羅二子一侄二甥﹐並受業於顧﹐褚亦附學其間。褚與羅之甥秦生者﹐相交莫逆﹐同設榻於園之西軒﹐居半歲餘矣。

時當秋月﹐值羅次子畢婚﹐顧連日困於酒食﹐秦亦理事甚忙。褚獨步軒中﹐深苦岑寂﹐抽書破悶。漏二下﹐秦生攜酒盒來與褚小酌﹐曰「逐日碌碌﹐未遑晤對﹐今宵稍暇﹐聊具杯酒﹐與子談心。」於是屏童僕﹐扃園門﹐挑燈細酌﹐頗極歡暢。褚浮白曰「人生行樂耳﹐須富貴何時﹖」秦笑曰「偃鼠飲河﹐不過滿腹﹐徒飲豈足以爲樂﹖予有一妙人﹐兄如見之﹐當思老於是鄕矣﹗」褚問爲何如人﹐秦支吾不以實告。力叩之﹐秦始小語曰「予下榻此園﹐二年於玆矣。嘗交一麗人﹐年甫十七﹐兄到後﹐蹤迹稍疏﹐然每際花月之夕﹐或值兄醉夢之時﹐未嘗不把握也。以兄待我厚﹐故敢泄肺腑事﹐幸兄勿復泄於人﹗」褚曰「慮弟相戲耳。如果然﹐則非狐卽鬼﹐烏可親暱﹖」秦曰「誠爲狐﹐非鬼也。狐而色比宓妃﹐才同謝女﹐何不可親暱之有﹗」

褚終屬少年﹐血气未定﹐且被酒興髙﹐力求一見之。秦有難色﹐褚款語相央﹐至於屈膝。秦莞爾曰「見之亦無不可﹐弟未卜麗人許否﹐姑試之﹐以觀兄之緣。」乃起身繞出回廊湖山下﹐輕聲喚「憐姐」者三﹐於是女子分花步月﹐冉冉而至﹐丰姿綽約﹐美麗非常﹐目所未睹。著碧羅畫衣﹐曳練裙﹐秋波流慧﹐蓮靨生潮﹐含羞睨褚而責秦曰「小酸子﹗謂我不敢見此書癡耶﹖」褚面�口訥﹐勉彊揖之。秦曰「褚十二兄面嫩﹐憐姐勿笑之。」女曰「此非面嫩﹐乃良心現也。豈似爾天良盡喪﹐毫不知羞恥哉﹗」乃相與入軒﹐見酒具﹐笑曰「二酸子﹐人家兒子娶婦﹐此際正好捫結﹐爾等乃收取余﹐滋潤饞吻﹐恭喜今夜得兩枚飽嗉矣﹗」秦曰「旣不能作東道主﹐柰何相嘲﹖」女曰「爾誠旅店蜰虫﹐欲謀食客矣﹐適從六姊處食羊桃﹐畱得數枚﹐出以奉人可乎﹖」秦曰「甚妙﹗」女因手袖中出一金鑲椰瓢﹐盛羊桃五枚﹐鮮如初摘。蜀中固無是物﹐不測所自。二生分食﹐甚甘﹐旣而珍饌芳醪﹐悉於瓢中出之﹐羅列滿案。酣飲間﹐忽目褚曰「觀子芳姿淑質﹐自足撞破迷樓﹐第千葉桃花﹐早榮早落﹐華而不實﹐理有固然。會須行樂及時﹐何可株待﹖」於是笑言款洽﹐遊語漸浸。褚神迷不能自主﹐秦從旁頗形妒色。女睨之而笑曰「小酸子﹗眞是醋葫蘆也。凡人萍水相遭﹐逢場作戲﹐何足介意﹗若少時新婦之事﹐羅家郎又將何以爲情乎﹖」秦問少時新婦有何事﹐女曰「行當自見耳。」

有頃﹐驀聞人聲鼎沸﹐園樹皆紅﹐人出視之﹐則庖人失火﹐延及洞房﹐坊正官軍﹐咸來撲救﹐親鄰漸集﹐蟻聚蜂屯。家口數十人﹐幸皆未寢﹐獨新婦與羅氏子﹐身無寸縷﹐股栗庭前﹐映著火光﹐纖毫畢見﹐二生不能正視。女乃至前解羅衣裹之﹐掖歸別室。諸姑伯姊﹐接踵來慰﹐搶攘間已失女之所在。眾以爲鄰女閨中去矣。惟秦褚二生知之﹐但緘密不言耳。自此﹐褚無夕不與晤對﹐相得甚歡﹐然終未及亂。蓋褚旣靦腆﹐而女亦有貞操﹐一似韋崟之與任氏也。及秦生從其父歸成都﹐女泣別﹐不復再至。又二年﹐顧死﹐褚扶樞歸鄕﹐未及獲雋。次歲成進士﹐工部觀政﹐未娶而卒﹐年甫二十有四云。

閒齋曰﹕酸子所以多妒者﹐窮其故無他﹐閉戶守妻子若將終身﹐本無遠大志耳。貞狐與褚﹐不過話言形色之間涉於狎褻﹐書癡而形諸色﹐何所見之小也﹗

蘭巖曰﹕守身貞﹐見理明﹐出詞雅﹐比狐不多得。

鞠慕周最善說狐﹐不能悉記。其有奇者﹐足發一大噱。言其客關中時﹐因事之扶風。所識有丁孝廉者﹐年近四十﹐斷三弦﹐子女皆幼﹐號啼繞膝。不耐鰥居﹐仍謀膠續﹐屢乖所願。丁素究心神仙之事﹐精於導引﹐每澄心枯坐﹐吐故納新﹐則見一黑狐對面蹲踞﹐瞠目相向。丁叱之﹐卽刻奔逸﹐如此者屢矣。亦習不爲怪。一夜方坐﹐覺有人登榻﹐與己並肩坐﹐衣香襲人。丁自念此皆妄慮之招﹐心不動則魔何由生﹐任之可也。於是垂目息心﹐凝然不動。旣而其人以頰偎腮﹐尋以口親吻﹐粉香脂膩﹐肌滑如脂。丁不能復耐﹐張目矚之﹐則二八麗人﹐光采耀目﹐睨丁而笑。丁曰「吾固知汝爲向日狐﹐柰何擾人功課﹐可速去﹗否則惹老拳﹐非善知識矣﹗」女猶掩口嗤嗤﹐俄延不去。丁躁甚﹐以足蹴之﹐顚墮牀下。旋卽起立﹐忿忿整衣﹐曰「魯莽如此﹐豈復讀書人行徑耶﹖兒去不復再來﹐汝其勿悔﹗」丁鞠拱而謝曰「深感厚誼﹐敢云悔乎﹖」女曰「從此𨿽焚香叩頭﹐祈我再至﹐恐亦不能矣﹗」丁哂曰「永不敢啟動矣。」女不顧而去。

越數日﹐丁晚浴於房﹐又見女搴湘簾入﹐笑曰「我又來觀汝裸浴矣。」丁不應﹐女蹲身其旁﹐以手撫之﹐曰「背上垢厚二寸矣﹐我爲汝擦之﹐可乎﹖」丁心大動﹐胯間物翹然而舉﹐女格格笑不止﹐戲批其頰作小響曰「何物書迂﹐輕薄乃爾﹗不怕污卻人家女兒眼目耶﹖」丁陰計﹕學道人豈可逞欲﹐況明知是狐﹐何故動心﹖因瞋目大怒﹐奮拳揮之﹐中鼻﹐女負痛滚地﹐喞喞哀鳴﹐衝簾而遁﹐繼此不復再至。

丁家業素封﹐兒女𨿽各有阿保﹐而衣食會計﹐終苦內助無人﹐更囑冰人﹐徧覓佳遇。一日﹐有媒媼來﹐言有卞大戶者﹐家資百萬﹐一女十八矣﹐慧美賢淑﹐世罕其匹。君讀書人﹐多疑少信﹐固多以媒妁爲妄﹐但喚一女眷往相之﹐便足證吾言不謬。丁以爲然﹐央姑母及寡嫂同詣卞宅﹐周視動止﹐眞仙中人也。欣喜而歸﹐盛誇其色。咸謂閱人多矣﹐未見有如此女之艷者﹐寧獨吾鄕﹐𨿽天下獨步可也。丁大悅﹐卽日納聘。及奠雁﹐親故滿堂﹐希冀一面。入房合巹﹐乍睹艷絕﹐審諦之﹐非他﹐卽向之狐女也。丁大駭﹐叩之﹐女笑曰「兒非無益於君者﹐君道念已堅﹐成功可冀﹐然尙有要訣﹐不無夢夢﹐兒來當循循善誘﹐同登仙籍﹐不亦可乎﹖」媒媼從旁挽說曰「姻緣自有天定﹐新郎無更拘泥。」丁大怒﹐提扊扅擊之﹐媼與女破窗而走﹐丁出戶逐之﹐已失所在。亟命燃炬大索﹐得諸廁中。咸大嘩﹐並力奮擊﹐廁中人提褲驚呼﹐顚撲於地﹐燭之﹐非狐﹐蓋丁之侄婦與寡嫂也﹐污穢滿身﹐傷痕徧體。舉室索然﹐舁之以歸。次日﹐同往卞家﹐無復第宅﹐但見楸梧數本﹐古墓數坯而已。自此狐祟遂絕。鞠在秦與丁交厚﹐聞其自述如此。

蘭巖曰﹕人謂儒者多迂﹐而丁卒以迂而衛道﹐誠非眞迂也。

薛魯園謂﹕此皆不奇﹐奇莫奇於宛邱之狐矣。宛邱牧李公﹐有女及笄﹐風致焉然﹐爲狐所據﹐夫人深以爲憂。時郡有女巫﹐頗能制邪。適李公入省﹐夫人延巫至署﹐告以所苦﹐使驅除之。巫大言曰「此何難﹐不過致夫人破數十貫錢耳。請今夜卽爲夫人除之﹐務使小妖狐喫个大苦。」夫人喜﹐厚款而去。晡時﹐偕其徒負鼓囊而致﹐設壇於園。夫人率婢婦隱屏後觀之。方禹步間﹐大風驟起﹐飛塵迷目﹐而燭不滅。俄見四五少年﹐提木杵逼近案側﹐僕師徒三人於地﹐褫其裙褌﹐各以木杵塞陰中。咸附掌曰「請先喫个大苦﹗」夫人大懼﹐急命人往救厥巫。巫已自拔木杵﹐蹶然而興。夫人慰之曰「賢師徒喫苦甚矣。」巫萎頓劻勷而前﹐猶勉彊作笑顏曰「此亦大快樂事﹐夫人柰何道苦﹖」二徒尢憊﹐猩紅滿衣﹐數婢扶掖而至。巫回顧囑之曰「此血衣最難得﹐歸去須珍藏之。」夫人問藏之何爲﹐巫曰「藏之可辟妖魅。」夫人大笑﹐譴之。

蘭巖曰﹕或曰女巫大言不慚﹐致招此報﹐不知愚夫愚婦﹐不足深責。所不可解者﹐文人學士﹐亦往往不免﹐恨無木杵以塞之也。

慕周拊髀曰「是誠奇文也。然余所聞某教授之事﹐亦罕遘哉。友人某爲某縣教授﹐學宮素多狐。蒞任方數日﹐卽有投刺者﹐署『治下胡萬齡頓首拜』。及接見﹐則皤然一翁﹐長三尺餘﹐神气淸爽﹐飄然若仙﹐對之起敬。自言本晉人﹐流寓於此﹐近百年矣。今有事將楚遊﹐以公長者﹐敢以家口寄托。某知其爲狐﹐竟諾之﹐翁拜謝而去。晡時﹐舉族皆至﹐約二十餘人。某延入內室﹐款洽甚至。翁深感其誼﹐舉酒相囑曰﹕」老少數十指﹐悉仰矞云之庇﹐他日歸﹐當圖厚報。『某素豪邁﹐掀髯笑曰「翁第行勿憂﹐寶眷必不致失所。』翁感荷之色可掬。次日﹐束裝就道。某官閒俸薄﹐及有此義舉﹐薪水不繼於庖﹐而毫不介意。

翁二子三女﹐皆妖艷絕倫﹐時來某內寢﹐親暱如父子。某眷屬悉不在署中﹐惟次子隨行﹐方弱冠﹐資質過於中人﹐每見三女輒避去﹐不接一談。女向某間入以遊語﹐某遽正色責之﹐女慚謝而去﹐數日不敢復至。公子偶過內宅﹐遇少女小遺階下﹐笑而挑之﹐公子俯首引避﹐佯若不見不聞。如此者歲餘﹐始終如一日。翁旣歸﹐再拜而謝曰「賢喬梓眞異人也﹐無可爲酬﹐謹奉畫一軸爲公壽。『某欣然受之。遲數日﹐翁率其族辭去﹐遂不復晤。閱其畫﹐畫極平平﹐惟畫一翁一嫗﹐正面並坐﹐酷似人家影像﹐不足賞鑑﹐置之而已。會三年考績﹐學使者以某年老勒休致。某宦囊羞澀﹐羈滯不能歸。無意坐香肆中閒話﹐瞥見一人﹐停輿入肆﹐胖體重頤﹐衣冠濟楚﹐僕從如雲。肆主接待甚恭。某欲避之﹐其人挽畱再四﹐乃敍坐﹐各道姓名。其人鞠躬曰﹕」弟張太學也﹐世爲鹺商。豚兒某在庠﹐公識之否﹖「某曰﹕」是卽公郎耶﹖名下士也。』張大喜﹐延至其家。登堂拜父﹐某諦視之﹐其貌如所得畫中翁﹐逼肖。𨿽異之﹐猶不甚爲意。越旬餘﹐張父死﹐求畫師寫眞﹐數易人﹐無能有仿佛於萬一者。某因出畫示張﹐張展軸大駭﹐且拜且哭﹐告某曰「不特亡父傳神酷肖﹐先慈棄世二十年﹐何對此亦宛若生前也﹖敢請其故。『某備述得畫之由﹐張嘆曰﹕」此狐借我﹐欲厚贈公﹐以報徳也。狐有施於吾甚重﹐可不體其意以報長者乎﹖』乃取畫﹐贈以千金﹐某始得攜子歸裏。迄今猶素封也。「

閒齋曰﹕一畫也﹐致三人各了心願﹐狐之術亦巧且幻矣。然奇不害正﹐宜其安處學宮﹐不遭驅逐也。

蘭巖曰﹕薪水不繼﹐毫不介懷﹔妖麗相挑﹐終不及亂。教授父子其享厚報也﹐固宜。

韓樾

子令狐韓樾子﹐𨿽世爲賈人﹐而丰姿嬌媚﹐善賦﹐能詩詞﹐尢工弦管。弱冠﹐遊京師﹐獨乘駿騾﹐出市陘道上﹐值雨﹐見一少年婦﹐色絕艷﹐跨蹇驢﹐或前或後﹐與韓同路行。晡時雨愈洪﹐道旁適有壞屋數椽﹐空無人居﹐韓暫入避之﹐婦亦踵至。韓頗不自安﹐然無如之何﹐姑聽之。旣而駿驢見騾﹐厥勢昂舉﹐聳鼻而鳴。婦視韓掩袖而笑﹐韓心動不可遏﹐陰念日暮人稀﹐郊魯男子若何爲﹖固挑之曰「驢猶如此﹐人何以堪﹖小娘笑厥物之不雅觀也﹐抑之更有甚於此者﹖」婦怒之以目曰「我自笑之可笑耳﹐不謀與汝扳談﹗」韓跪而擁之曰「念此邂逅﹐實天假之緣﹐途中傾慕之私﹐卿諭之否﹖」婦粲然﹐曳之令起﹐曰「兒苟無意於子﹐何爲履子之迹。入此頹圮之地乎﹖兒家卽在直北喬木處﹐去此僅十餘里﹐然不欲與子偕歸者﹐猥以舅姑性嚴﹐良人及伯叔亦皆正直。母家匪遠﹐盍枉駕見辱﹐𨿽險不足慮也。」

韓爲搖惑已久﹐不復三思﹐遂控騾﹐隨之以往。行入萬山中﹐跋履迍邅﹐約數十里﹐始達其處。千峯環抱﹐萬木森羅﹐靠澗依山﹐得一巨宅﹐四面別無人居。韓疑之而未發﹐婦已知之。笑曰「子疑兒家無鄰比乎﹖蓋祖父辟世者也﹐居此近百年矣﹐凡人罕得至此。正可與子盤桓﹐勿忖度也。」亟棄鞍以馬箠撾門﹐有二婢出應﹐雙髻垂髫﹐色麗齒稚﹐婦以「小紅」「小綠」呼之。登堂﹐輪奐之美如王侯。婦易衣而出﹐錦裙繡袴﹐綽約如仙子﹐與前策蹇冒雨時﹐什佰增也。又爲韓易衣履﹐亦極鮮華。韓西向拱立﹐請尊人拜見。婦曰「兒幼孤﹐失怙已十年矣﹐更無兄弟﹐惟一姐一妹﹐各適所天﹐此間爲兒獨居﹐無可見客者﹐子勿復以禮自拘。」乃相攜入閨闥﹐閨中位置﹐精奇雅潔﹐又爲攺觀﹐几案皆檀楠﹐鑪瓶悉金玉﹐北設鈿榻﹐南列蜃窗﹐東壁懸古畫﹐西壁懸合歡圖也﹐聯爲董思白書。廳上置金猊﹐�異香﹐地平如鏡﹐不染纖毫塵翳。婦捺之使坐﹐小婢沏茗﹐茗尢香美﹐一旗一盞﹐不識何名。韓問何姓﹐適何人﹐靑春幾何﹐婦笑曰「瑣瑣根究﹐得勿志之以告所歡也﹖」韓笑曰「予𨿽爲客﹐而年甫二九花柳之事﹐實所未諳﹐且賦性孤淸﹐守如處子﹐今與卿眷戀﹐亦發軔之始﹐所以瑣瑣瀆詢者﹐欲心銘弗諼也。何事見疑。」婦曰「勿面急﹐聊以相戲耳。」因言「姓韋氏﹐字阿娟﹐行二﹐年二十。初適阜平元氏子﹐三年前﹐元不謹於行﹐闔門爲仇家所殲﹐兒從間道逃歸﹐僅以身免﹐孀居於此。同胞一姊﹐字阿妍﹐嫁上黨。妹字阿秀﹐嫁靈邱﹐與子同庚﹐今將往探之﹐不意遇子﹐非夙緣烏能如是﹖」韓曰「然則舅姑性嚴﹐諸昆正直之說﹐胡爲而云然也﹖」娟笑曰「亦飾說也。」韓亦笑曰「卿尙有一毫誠實哉﹖相聚才半日﹐誑言已足夠一車矣。」二婢亦笑。有頃﹐珍異畢陳﹐觥籌交錯。娟則嬌癡宛轉﹐軟倚輕偎﹔韓則熨貼殷勤﹐凝注傾倒。俄而三星在戶﹐移燭登牀﹐至於衾裯枕席間﹐其事不可竟究矣。娟善吳歈﹐每發聲﹐音響靡靡﹐韓發吭和之﹐兩心如醉。居匝月﹐不離跬步﹐日惟劈箋鬥酒﹐坐月茵花﹐溫柔鄕景味﹐備細領略。

一日﹐娟復往探其姐﹐韓獨倚欄觀魚﹐適小紅送茶至﹐韓戲撚其腕﹐紅微笑睨之曰「小娘甫出門﹐郎君便爾放浪耶﹖」韓抱持之﹐曰「古人謂秀色可餐﹐若卿者可以療饑矣。」隨探手於懷﹐肌膚膩不畱手﹐胸乳椒發﹐情不可禁﹐遂與綢繆。興未闌﹐小綠猝至﹐不及掩飾。綠卻步含笑﹐佯作采花﹐韓知其可狎﹐以手招之﹐綠齒尢稚﹐反走欲逃。韓置紅迫之﹐將及﹐忽聞院外笑語聲﹐嚦嚦如鶯燕。綠且走且回首笑曰「郎勿嬲﹐小娘歸矣﹗」韓亦斂步。尋聞叩環聲﹐綠徐徐理鬢納履﹐啟扉視之﹐笑而揚聲曰「秀姨何久不臨貺﹐玉體得勿少郗耶﹖」小紅繼至﹐問小綠與誰語﹐綠曰「紅姐不亟來起居耶﹖靈邱秀姨來矣﹗」紅兩頰紅暈﹐再拜曰「小娘往上黨﹐未克言旋﹐秀姨可居此以候之。」韓隱玉蘭花下偸窺﹐則一倩妝少艾﹐扶一女奴﹐冉冉而入﹐冶容麗色﹐不可正視。韓目炫心搖﹐知爲阿秀﹐無計回避﹐不得已徑前揖之。秀驚卻羞澀﹐引袖遮面﹐細語問小紅﹐郎君系阿誰﹐紅無以對﹐韓輒應以曰「猗氏韓樾子也。」秀曰「那得在此﹖」曰「令姐之所招致。」秀作色曰「姊孀居三年矣﹐院門以內﹐𨿽五尺之童﹐未嘗側足﹐汝異鄕他姓﹐稚齒韶年﹐旣非周親﹐又非故舊﹐貿焉戾止﹐意欲何爲﹖」韓惶遽自投於地曰「小人罪當死﹐乞秀姨寬宥之。」秀曰「果誰爲汝姨﹖會須縛而鳴諸官﹐嘗試桎梏﹐第汝云二姐招致﹐故捨之﹐待其歸而面證。」韓頓首謝。秀立回廊下﹐把茗盞﹐召韓問曰「居此幾時矣﹖」韓曰「月餘矣。」曰「終日何所事﹖」曰「無所事事。」秀哂曰「無所事事﹐豈以汝作木偶人看哉」我觀汝精滿气足神旺﹐苟非爲入幕之賓﹐焉能若是﹖汝之事﹐我知之矣。「韓俯首不言﹐小綠嗤嗤笑﹐秀目視小紅﹐小紅頗有赧色。秀移步入室﹐呼小紅耳語良久﹐紅頷之﹐掩笑出戶﹐點首招韓﹐曰﹕」來﹐與郎君語。「韓隨之西軒下﹐紅握手密告曰﹕」適秀姨慕郎君溫文韶秀﹐今夕欲畱此與郎君一敍﹐囑兒致意﹐異日小娘回﹐切勿泄﹗「韓聆之﹐驚喜欲狂﹐曰﹕」敢不如命﹗「紅反命﹐旋聞房中嘻笑。

日才落﹐便見小綠秉燭﹐女奴捧盤盛酒肴﹐往反數回。小紅卽出邀曰「可以入矣。」韓汲水洗面澡頸﹐易新衣。及階﹐小紅啟簾﹐秀迎笑曰「適間戲作恐嚇語﹐亦有懼心否﹖」韓應曰「初亦甚懼﹐旣察卿之色不惡﹐且自念亦未嘗獲罪﹐遂不復懼。」女笑而睨之曰「子眞佞口﹐亂人閨閫﹐尙不伏罪。」韓請以酒自罰﹐小綠從旁謔之曰「郎惡醉﹐猶彊酒耶﹖」小紅低語曰「想試用時﹐但拈得酒杯耳。」小綠曰「寧獨酒杯﹐更撚得小紅睡鞋矣。」紅面赤﹐不復置啄。秀與韓皆笑﹐各賜以酒。是夜並宿娟榻﹐秀肌膚滑膩似娟﹐而柔媚淫蕩遠過之。韓不勝其憊﹐日上八磚﹐猶擁衾臥。秀先起臨鏡曉妝﹐忽女奴迅走入報曰「娟姨歸矣。」

韓枕上聞之﹐手足失措﹐白身下牀﹐倉皇不知所避﹐仍匿帳中。秀顏色不少變﹐調脂弄粉如故。俄而娟入室﹐徑坐椅上﹐軒眉瞋目﹐憑幾支頤﹐怒不可犯。紅﹑綠屏足簾外﹐股戰臂搖。韓屏息鴛幃﹐莈指聽察。一餉時﹐秀妝罷﹐盥手理裳﹐緩步至前﹐撫娟背﹐含笑問曰「姊歸乎﹖聞往省妍姐﹐彼近況奚似﹖妹與姊契闊久﹐故來一望﹐胡相見不作一寒暄語﹐豈其有所開罪﹐而姊介蒂於心乎﹖」娟哂曰「自作事寧不自知﹐乃故意問人耶﹖」秀曰「然則姊所介蒂者﹐妹知之矣。得勿爲帳中人乎﹖幕中人﹐妹何由識﹖實姊所羅而致之者﹐妹不幸與之相值。帷薄之醜﹐事往心傷﹐悔且無及。姊之墻茨﹐滋蔓及妹﹐姊之罪也﹐方謂慰藉之不暇﹐乃反以忿气見加乎﹖」言訖﹐掩面而泣﹐娟气平﹐亟起﹐爲拭淚以安之曰「妹若大尙不識耍﹐嬌癡如在母側時耶﹖姊與妹如一人﹐又何間焉﹖姑試之﹐日久便知矣。」秀始破涕成笑。娟出韓於帷﹐猶白身未褲﹐涕痕滿面。娟﹑秀相顧而笑﹐久之﹐始整衣盥漱﹐載笑載言。韓一旦獲兩美姝﹐韓暮騰歡﹐誠荒淫無度﹐畱連半載﹐不減朱威武以宣府爲家裏也。

會春雨初霽﹐月色滿庭﹐偕娟﹑秀飲於木香亭。酣暢間﹐秀不避侍婢﹐噙酒哺韓﹐韓卽以哺娟﹐曰「挹彼注玆其樂何如﹖」娟曰「樂則樂矣﹐無乃太褻。古士女雅會﹐未必如此。子亦雅人深致者﹐盍舉殤政﹐或逞吟懷﹐卽婢子輩效而尢之﹐亦可繼康成佳話。」秀和之曰「姊每於極樂忘形處﹐輒下勉功﹐以爲節制﹐此妹素所心儀者。請分韻爲小詩﹐以承姊命。」於是女奴拭硯﹐小綠裁箋﹐小紅左右其間﹐吮毫濡墨。娟﹑秀之詩同就﹐韓一見則嘖嘖曰「卽此兩幅《洛神賦》小楷﹐已足珍如拱璧矣。」娟詩曰「紅梅正馥白梅芳﹐無賴東風趁蝶狂。只說淸芬堪殢汝﹐誰知韓壽慣偸香。」秀詩曰「月光加幕艸如茵﹐無事紅螺點絳唇。未死會須行樂事﹐忍看入室有他人。」

韓持兩詩﹐三復而贊美之。娟慍曰「子太無分曉﹐彼作詩罵人﹐尙兩可其間﹐毫無詳定﹐使子入場衡文﹐必致人文顚倒。」秀笑曰「勿聽姊語﹐姊詩亦寓諷刺﹐何獨怪人﹖」韓兩解之曰「詩人多誣﹐親姊妹無介意也。若謂諷刺之意﹐二卿自思﹐亦難回護﹐我亦將擱筆費平章矣。」娟﹑秀乃各解顏﹐韓詩旣成﹐娟﹑秀爭欲先觀﹐花箋紛紛捽碎﹐合之不復成文。韓笑曰「適足爲魏公藏拙。」遂焚之。夜闌始罷。

次日﹐復宴於亭。韓偶見燕子將雛﹐陡憶萱闈﹐不禁廢然思返﹐以語娟﹑秀﹐娟﹑秀色如失左右手﹐良久﹐秀掩袂而泣﹐娟獨淒然嘆曰「此子之孝思也﹐卽不欲行﹐尙當勸駕﹐況敢阻撓﹖特再面無時﹐離別之悲﹐誰能遣此﹖」因相對唏噓﹐終宵不寐。三人目盡腫﹐紅﹑綠亦泣涕不自禁。戒途之日﹐娟﹑秀各有所贈﹐韓亦各有所貽﹐且慰之曰「暫歸省母﹐約三兩月可復相聚﹐無太自苦。」娟曰「前期未可定也﹐行矣﹐幸自愛﹗」秀哽咽不能出一語﹐但極力握手而已。

韓飲泣而別﹐仍跨故騾﹐星夜還家﹐至則母死已數七日矣。韓自慟不克送母終﹐又思娟﹑秀不置﹐鬱鬱成疾﹐半載始瘥。及服闋﹐復治裝出井陘﹐循路入山﹐重至其處。風景如故﹐第宅無存﹐但見頑石寒泉﹐亂雲紅樹﹐空山寂歷﹐幽鳥啼鳴﹐四顧茫茫﹐杳無人迹。徘徊向夕﹐大慟而歸。韓表兄王姓者﹐爲布客於都中﹐傅屬國與之相善﹐每聞其述之如此﹐爲狐爲鬼﹐爲鳥獸艸木之妖﹐無有能辧之者。

蘭巖曰﹕亦不必辧其爲何物之妖﹐第觀其秀娟天成﹐吟詠淸麗﹐多情可兒﹐世無其匹。於狎褻時﹐微言以節制之。聞思親語﹐勸駕以成就之﹐絕無陷井之心﹐眞不多有者耳。美人不見﹐零涕空山。當者傷心﹐讀者酸鼻。

永護

軍阜城門內某胡同﹐有空宅一區﹐甚凶﹐稅而居者﹐往往驚狂致死。護軍永某﹐素以膽勇自詡﹐同人欲以凶宅試之﹐謂有人敢宿其中者﹐當醵金具酒食相款。永曰「捨我其誰﹖」挺身請往﹐眾許之。旣暮﹐獨攜酒肉襆被以往。二更後﹐飲至半酣﹐拔劍擊柱﹐大言曰「果有鬼物﹐何不現形一鬧﹗卻躲何處去耶﹖」久之﹐寂然﹐永大笑﹐尋亦就枕。甫交睫﹐似有步履聲﹐張目視之﹐見內室燈光瑩瑩﹐急起捉刃﹐潛於門隙窺之﹐則燈下坐一無婦人﹐一手按頭膝上﹐一手持櫛﹐梳其發﹐二目炯炯﹐直視門隙。永駭甚﹐不能移步。旣而梳已﹐以兩手捉耳置腔上﹐矍然而興﹐將啟戶﹐欲出。永失聲卻走﹐鄰家聞之﹐明炬操兵來探﹐永已訇匍階下﹐肘膝皆傷。述其所見﹐聞者胥驚。永歸﹐病數日方起﹐同人見則嘲笑之﹐永不復置辯焉。

蘭巖曰﹕大言不慚者﹐輒以天下事﹐無不可爲。甫嘗一試﹐便爾狼狽不堪。柰何不於欲言時﹐預爲計慮哉﹖

朱外

委永平朱外委﹐以公務獨乘一騎﹐腰弓矢﹐夜行﹐路卑岸髙﹐迍邅一狹路中。時際十月望後﹐風嚴霜重﹐粉月在林﹐忽聞有哭聲甚哀﹐翹首四望﹐見直西數十步外一婦。深夜那得有此﹐得非妖物耶﹖於是駐馬把弓抽矢﹐向空施一觢頭響箭﹐聲如唳鶴﹐直出林表。其哭頓止。又施之﹐婦人忽起立﹐髙與林齊﹐舉步來追。朱大驚﹐策馬而奔﹐得入一古廟中﹐棄馬閉門﹐屏息神座下﹐潛於破壁窺之。俄爾婦人至﹐往來尋索。廟外土墻﹐僅及其腰﹐披髮白面﹐怒色怖人。旣而見馬﹐知在廟中﹐探身攫撲﹐階石皆碎。朱驚僕昏絕﹐良久寂然﹐惟聞廟側啯咂之聲﹐頃之亦止。不覺憊極而睡﹐次日辰刻方醒﹐路上行人漸夥﹐始大呼救人。眾懷惑入視﹐驚問所苦﹐朱以夜間所遇告﹐聞者靡不縮頸﹐或以爲魃魎﹐或以爲喪門之神﹐終莫能測。共出視馬﹐但見皮骨狼藉滿地﹐鞍韉亦成齏粉。眾以爲非常怪異﹐相禁夜行。朱徒步歸營﹐病月餘始復。

蘭巖曰﹕無制服之能﹐則貿然觸其怒﹐幾至粉身碎骨﹐何其愚哉﹗言願世之待惡人者﹐當以此爲戒也。

鋦人護軍某﹐夏日荷鳥槍於城外打生。值大雨﹐趨避於教場之演武廳。良久雨愈洪﹐飛電迅雷﹐繞廳不去。某驚懼﹐環視廳中﹐俄見一巨蠍伏梁上﹐大如琵琶。駭極﹐因悟雷之不去﹐必爲此物。我盍爲阿香助一臂﹐以分天功﹖亟取槍下藥與錠﹐向蠍然之。槍甫發﹐忽大震一聲﹐不禁昏僕於地。𨿽不能轉側﹐而心殊了了﹐恍惚有數人入廳﹐洶洶曰「誤殛一人﹐柰何﹖」一人曰「速視之﹐尙可救否。」一人曰「筋骨皆脫﹐似不可活。」俄一人近身﹐以手捫結曰「無害﹐可以鋦之。」遂有來鋦者﹐返側播弄﹐移時而後散去。某徐徐自蘇﹐扶槍彊步﹐殊不覺痛楚。但見徧身骨節﹐及節皮當聯絡處﹐有肉鋦子﹐長二寸許﹐闊五分﹐大小無少差謬﹐甚以爲異。巨蠍死地上﹐凶惡可怖﹐卽縛之槍上﹐荷以歸。至今其家﹐猶存蠍羓云。

蘭巖曰﹕嘗觀《聊齋誌異》﹐有易首者矣﹐有做心者矣﹐與此可稱三奇。彼放蕩形骸者﹐安得如此肉鋦子以鋦之哉﹗

某掌

班黎園掌班某﹐押班赴蘇州演劇﹐半月始歸。路經某村﹐村中某乙夙與有交﹐便道就之﹐甚見款洽。乙園亭幽絕﹐皓然紙糊如雪﹐夜飲盡歡。乙辭去。諸伶興未闌﹐結伴擲色﹐呼叫正嘩﹐忽骰盆中有血一點﹐疑是鼻破﹐羣相眴視。旣而隨骰而落﹐腥血淋漓﹐相顧錯愕﹐舉目環睇﹐瞥見當頭頂隔﹐漬一血痕﹐大如案﹐咸大駭﹐各結舌無言﹐仰首注目。俄而血迹四浸﹐隔紙脫落﹐見一物下垂﹐諦之﹐則婦人纖足一雙也﹐血流被踵。眾驚悸了狂﹐奪門奔走﹐自相蹂躪。比人來救﹐而眾已神癡矣。久之心始定﹐同述所見﹐聞者皆懼﹐乃相於爝火操兵﹐大索廳上﹐毫無所見﹐頂隔迹完好﹐無少破損﹐並無血痕。甚以爲怪﹐遂移於別室息焉。次日﹐白諸主人﹐乙聞之﹐色變如灰。某叩之﹐語極支吾﹐但厚贈某曁諸伶﹐囑祕而勿宣。

某至京﹐心頗耿耿﹐適乙之表弟某秀才﹐赴科入都﹐館於其家。某私以曩日所見質之﹐秀才故與乙有隙﹐因盡發其隱﹐某始破惑。先是﹐乙挾勢自恣﹐同村數百家﹐彊半是其佃戶﹐無有不爲其威懾者。村西有程姓農人﹐其子婦出瞔於田﹐乙見而艷之﹐以索積逋﹐勒爲鍼綫人。居無何﹐乙父子遞欲淫污﹐婦悉不從。一夕﹐乙長子復誘之空室逼之。婦窘迫﹐爪傷其面﹐乙子大怒﹐縛而褫其衣﹐淫訖﹐撻之數百﹐血肉狼藉﹐至夜而斃﹐懸屍於梁﹐蔽以頂隔﹐所以滅其迹也。因大興訟﹐半年未決﹐會歲凶﹐程父子流徙﹐甫殷婦屍﹐迄今越十年矣﹐無敢過而問者。某與諸伶所見﹐意卽婦之冤鬼﹐而所宿之廳﹐蓋懸屍處也。

屍異有老人乘車入崇文門者﹐未及門﹐暴死於車中。守軍執禦夫﹐鳴諸官。會日暮﹐因驗不及﹐置諸鋪中。半夜忽失老人所在。守軍失措﹐相與計議﹐或言某處有新厝一棺﹐未葬﹐盍乘夜竊取其屍﹐聊以塞責。眾可之。遂取屍置車中。翌日官來相屍﹐於髮辮內得一鐵釘﹐入腦三寸餘﹐以爲車夫謀殺﹐竟坐死刑。遲數日﹐老人忽來自首﹐細述彼日因一時中惡﹐昏絕車上﹐旣蘇﹐夜已二更﹐遂下車步歸﹐今聞冤及車夫﹐心實不忍﹐故來告白。官使車夫辧之﹐不誣。窮究致尸之由﹐守軍不能隱﹐悉以情告。復拘厝棺者﹐訊之﹐則一少婦也﹐初不認屍﹐嚇以嚴刑﹐始吐實。蓋釘死者﹐卽其夫也﹐爲與惡少私通﹐故於夤夜釘殺之﹐以爲斷斷不致敗露﹐初不意如此發覺﹐誠爲天网不漏矣。乃釋車夫﹐而坐奸夫淫婦之罪焉﹐守軍責而賞之。

蘭巖曰﹕借此事以雪彼冤﹐天誠巧也。

紅衣婦人西十庫在西安門內﹐例有披甲人值宿其中。某甲與同值十餘人﹐沽酒夜飲﹐皆半酣。二更後﹐甲起解手﹐至庫旁永巷中﹐於月光下﹐隱隱見一紅衣婦人﹐蹲身墻邊﹐如小遺狀。甲醉後心動﹐潛就摟之﹐婦人回其首﹐別無眉目口鼻﹐但見白面模糊﹐如豆腐然。甲驚僕地上。同人遲其來﹐往覘之﹐气已絕矣﹐舁至鋪中救之﹐逾時始蘇﹐自述所遭如此。

蘭巖曰﹕三杯入腹﹐便爾膽大如天﹐不顧理法。一駭气絕﹐不知酒醒否﹖

阿稚溝某村﹐有兄弟樵蘇於山者﹐季入山之深﹐仲求之弗得﹐歸告其翁。翁驚且怒曰「不爲雁序而作鶺鴒﹐明知弟幼弱﹐不加防護﹐任其獨行﹐不飽豺虎﹐必遭顚墜。汝慮我死後﹐數畝山田﹐不能獨受﹐故幸災樂禍﹐曳曳獨歸耶﹖」仲無以自明﹐但涕泣自誓﹐而隨父同至山中﹐徧覓不獲﹐尋亦置之。

二年餘﹐因值秋成﹐翁來往田間﹐負手觀獲﹐有獵者過之﹐左提雉免﹐右牽一生黑狐﹐毛光潤如漆可鑑﹐兩目炯炯﹐向翁躇躇不前。翁心動﹐以靑蚨二千﹐贖而欲縱之。獵者曰「不可。此紺狐也﹐能爲妖。」翁曰「倘爲妖﹐必報吾徳﹐汝亦有施焉。」卒縱之。其狐奉頭而竄﹐瞬息不知所逝。翁目送而笑曰「蠢然如此﹐伎倆盡矣﹐能妖之狐﹐恐不如是。」獵者亦笑而去。

一日﹐翁有事入都。途中值雪﹐山路迍躓﹐頗不易行﹐蹣跚間﹐忽一媼自仄徑來﹐白翁曰「翁老苦甚矣。如此大雪﹐日且暮﹐前去人居正遙﹐我憐翁老﹐盍姑就蝸居一息乎﹖」翁感而許之。媼反步爲導﹐逾一壑﹐卽抵其家。媼剝啄﹐一婢出應﹐色殊佳麗﹐修飾亦極華美﹐以太太呼媼。媼曰「客至矣﹐速備酒飯﹐且喚三姐來。」婢諾而去。媼延翁入庭﹐分賓主坐。翁環顧內外﹐屋宇閎敞﹐垣墉髙峻﹐陳設珍怪﹐悉不知名。居然巨室﹐不類山家。自愧山野不文﹐頗形蹐跼。俄聞屏後笑語聲﹐美婢四五人﹐擁一女郎出﹐年約十七八﹐姱容修態﹐光彩照人﹐繡衣畫裙﹐儼似畫中仙子。翁逡巡不知措身。處女一見愕然﹐色甚驚喜﹐就媼耳語良久。媼拊掌格格笑﹐曰「眞大奇事﹐旣屬恩人﹐可卽申謝。」女乃下階展拜﹐如禮神明。翁將答拜﹐柰爲兩婢所持﹐欲下一揖而不可得也。拜訖﹐媼復拜之曰「天假之緣﹐得邂逅相遇﹐大恩大徳﹐非一拜可以稱報﹐容緩圖之。」翁不解所爲﹐惟曰「老朽何修﹐得毋謬誤。」媼曰「翁年髙健忘﹐不復記憶矣。俟徐言之。」

旣而設筵﹐翁居上﹐獨據一席﹐媼與女共一席﹐居下。酒炙並陳﹐水陸咸備﹐翁逐品茫然﹐但知適口﹐咀嚼飲啜﹐細玩其形狀﹐辧其滋味而已。酒再巡﹐女親起浣爵﹐跪進一觴。翁退位座後﹐連稱不敢﹐媼曰「聊以抒忱﹐幸勿卻也。」翁盡三爵﹐復請入席。媼詢及裏居姓氏﹐翁對以某村某氏﹐媼顧謂女曰「與汝表妹夫同鄕﹐且同姓也﹐毋乃其族之叔伯行乎﹖」又問尊閫年幾何矣﹐子女幾人﹖翁曰「無女﹐老妻尙存﹐年五十有二﹐長子二十﹐務農﹔幼子如在﹐今年當十七﹐二年前﹐入山采藥﹐不知所往﹐想已爲異物矣。」媼聞之矍然﹐曰「噫﹗二令郎非淸瘦長眉﹐而眉間有鍼淸者乎﹖」翁矍然曰「然﹐誠如尊說﹐何以知之﹖」媼向女曰「怪底說來與阿臒符合﹐彊半合恩人是楂梨。」女曰「阿臒言時﹐期期艾艾﹐且喜啖未熟山桃﹐娘盍問果有是否﹖若然﹐則誠然矣。」翁聞之﹐輒潸然曰「豚兒果有是疾是癖﹐無可復疑矣。」媼喜曰「正愁無以報徳﹐今當使父子團聚﹐何快如之﹗」亟呼前婢﹐密語數四。婢欣然去﹐移時入報曰「來矣﹗來矣﹗」

隨見一鮮衣少年﹐同一靚妝女子自外而至﹐媼指翁謂少年曰「識得否﹖」少年一見大慟﹐趨拜膝下。翁以目視媼﹐媼曰「恩人勿驚疑﹐且看二年前所失之令郎﹐較此奚如﹖」翁幃燭審神﹐的是其子﹐不禁淚涔涔隨聲零落。媼與女從旁慰藉之﹐始各止悲。女子展拜﹐翁問爲誰﹐媼曰「甥女阿雛也﹐久爲恩人之子婦矣。昔者令郎樵柴﹐誤墜巖下﹐適遇甥女救之﹐彼時以甥女冉弱未字人﹐僭爲主張﹐卽以令郎入贅﹐不意卽恩人之子﹐苟知之﹐送歸久矣。今於此會合﹐洵非偶然﹐行當使甥女歸事舅姑耳。」翁謝曰「感大徳﹐畢生之幸﹐特家貧不堪屈令甥女。再尙有事入京﹐容徐議之。」媼曰「恩人無須辭費﹐甥女旣歸公郎﹐荊釵布裙﹐分所宜爾。若爲入京﹐亦不過爲阿堵物耳。不腆妝奩﹐𨿽不丰亦不甚薄﹐保恩人下半世不復求人。」翁喜愜過望﹐是夕歡飲而散。季伴翁宿於廳西﹐翁於枕上細詢由來﹐語刺刺不能休﹐至雞鳴方寐。次日﹐媼令阿雛束裝從翁去。

將行之前一日﹐媼置酒爲餞。酒再巡﹐媼避席謂翁曰「相處數日﹐恩人亦知老身爲何如人乎﹖」翁恍然自愧﹐還自詈曰「老悖但知舔犢﹐諸事不顧耶。敢問邦族。」媼曰「老身姚氏﹐本秦人。甥女葛氏﹐同鄕井。老身孀居有年﹐又無子﹐只此女﹐行三﹐名阿稚﹐𨿽荷恩人再生恩﹐早夕思報未果。今聞家中大郎﹐亦未婚﹐願以女蘿附托松柏﹐莫見棄否﹖」翁遜謝﹐曰「誠援令甥女﹐已爲非分﹐詎敢復苦令愛。」媼曰「老身不文﹐但知言脫於口不可復收。請先歸﹐少有嫁資﹐俟粗備﹐當親送魚軒至宅﹐無事親迎也。」翁不能卻﹐卽向季索得鏤玉香球一枚﹐聊以爲信。媼親結之阿稚胸前羅帶上﹐稚垂頸頗形羞澀。

翌日就道﹐相與囑別﹐各有泣。門前駕三犢車﹐翁父子乘一輛﹐阿雛曁二婢乘一輛﹐其一輛爲輜重﹐轆轆而發。山路崎嶇﹐望之似不能通軌﹐而車到處﹐綽然有餘地﹐亦不覺軒輊。翁朴實而不知究理者﹐惟深贊車制之巧﹑黃犢之健而已。日未晡﹐車停不進﹐視之﹐已至家門矣﹐尢訝其速。仲出﹐見之驚﹐問歸何急﹐裝何厚﹐旣而見其弟﹐又載三艷女來﹐遂結舌不能致詰。翁未遑悉述﹐先令季導婦入見其姑。視卸裝已﹐止禦者宿﹐厚賞而重犒之。禦夫拜賜﹐卽欲辭去。翁以日暮途遠力止之﹐而車已馳去。翁方頓足﹐怪其何苦夜行﹐忽見數十步外﹐一車爲樹根所絆﹐翻入田間﹐側不能起。翁急前救之﹐非復故物﹐但艸人芻牛﹐並稭車一輛耳。大驚﹐奔告其子﹐阿雛曰「妗固有此戲術﹐時一爲之﹐不足詫異。」亟令季收而貯諸箱中。翁入見老妻﹐備告得婦之由﹐並述聘婦之事﹐妻亦驚喜。鄰里相傳﹐咸來致賀。凡見阿雛者﹐男則顚倒﹐女則欣慕。猜疑默擬﹐議論紛紜。

居無何﹐阿雛謂季曰「致語阿翁﹐速辦筵席﹐妗子送三姐至矣。」季告翁﹐翁曰「嗤﹐媳偶作夢﹐汝柰何附和之。」季慚而退﹐一食頃﹐聞門外人聲鼎沸﹐撾門者若甚眾﹐翁急出視﹐媼已降輿﹐侍女六七人扶阿稚﹐紅巾覆面﹐錦衣繡裳﹐一湧而入。妝奩隨之以進﹐光采耀目﹐塡塞艸堂。媼一揮﹐從人車馬一霎盡散﹐謂翁曰「親翁勿慞惶。凡有所需﹐諒甥女已皆預備矣﹐不必蠲吉﹐今日便佳﹐卽可喚婿來拜堂也。」仲逡巡趨出﹐參差不復成禮﹐眾婢皆笑。入房﹐合巹訖﹐阿雛指使布筵﹐則丰盛十數席﹐水陸俱備﹐不測何時何人所置辦。翁夫婦大駭﹐乃敍坐而飲。飲次﹐翁見妝奩堆積﹐深以所居狹隘﹐不能容納爲憂。媼曰「無慮﹐再多數倍﹐亦能相容也。」因令諸婢往來移運﹐盈階滿堂之物﹐悉入洞房﹐房不加廣﹐而位置羅列﹐饒有隙地。翁私嘆富貴家﹐諸事得法﹐隨地巧設﹐較我貧拙家多收數斛麥﹐乍添一甕蔬﹐則塡塞無坐臥處﹐視此眞心思才力﹐百不逮一也。三朝後﹐媼辭去﹐畱二婢爲媵。將發﹐翁私囑其妻曰「親母初見時﹐謂我與其女有再生恩﹐故以女嫁二郎﹐彼時未便研究﹐汝其密詢之﹐勿作葫蘆提﹐致人悶悶。」妻如所教﹐詢諸媼﹐媼曰「人在汝家﹐徐叩之可知也。」亟升車去。翁又囑仲乘間問阿稚﹐稚曰「翁所作事﹐翁自知之﹐何問我爲﹖」翁終茫然不悟﹐第安之而已。二新婦入門後﹐順事舅姑﹐調和琴瑟﹐咸無閒言。且從此衣食丰裕﹐凡百需用﹐取諸笥中﹐無所不給。望似農家﹐實同朱﹑頓。村人艷婦之美﹐羨翁之富﹐無不耽耽。頗有宵小﹐夜間潛來爲盜﹐幸二婦覺察﹐往往戲弄之﹐而翁殊爲厭苦。

偶出田間行食﹐見前獵者坐村內﹐方調一犬﹐翁薄觀之﹐垂毛綠眼﹐狀極猛惡。翁嘖嘖曰「此其所謂獅子狗乎﹖」獵者曰「否﹑否﹐此名爲�﹐能咋虎﹐家畜一頭﹐無論竊盜﹐卽有昆侖神技者﹐亦且畏之。予以錢八千﹐得之於販羊回民者。齊盧秦獫﹐不是過也。」翁陰念八千錢﹐易與耳﹐得此獰犬﹐何復憂盜賊乎﹖遂以錢十千﹐欲買之。獵者曰「不可﹐此犬咋人立死。」翁曰「正欲其能咋死人也。」遂牽歸。甫縱於庭﹐適二新婦自庭後來﹐笑語方嘩﹐忽舉目見犬﹐息聲失色﹐瞥然卻走。犬大吠直前﹐逐而攫之。翁驚呼奔救﹐稚已被噬斷喉﹐踣地不動。犬又捨稚追雛﹐咋其踵﹐僕倒地十餘步。二子亦驚出﹐偕翁極力撻犬救之﹐已死。但見二黑狐臥地上﹐衣服履襪﹐宛如蟬蛻。二子嚎咷大慟。翁錯愕良久﹐猛悟當日贖狐事﹐所以云有再生恩也。且悲且悔﹐憐其義﹐議治棺衾﹐厚葬之。方商酌間﹐忽自外有哭而入者﹐蓋媼也。席地抱二屍而哭之﹐曰「詎意兒輩﹐罹此閔凶﹐學術短淺﹐安能禦此慘暴乎﹖嗚呼哀哉﹐大恩不報之說﹐良有以也﹗」翁合家亦環繞而哭﹐聲徹鄰比。媼以手捫屍胸曰「幸尙可救﹐歸以藥之﹐可也。」翁率二子﹐執挺縛犬﹐打殺之。媼謝之曰「親翁是舉﹐足明素心矣﹗」尋於腰間﹐解一白布囊﹐盛二屍﹐負之出門﹐翁等追送之﹐已遠矣。

蘭巖曰﹕圖報舊恩﹐不惜二女﹐狐眞不可及。

閔預閔生預﹐浙西世家子﹐貌旣都美﹐且善修飾﹐年二十有一。從其季父靑巖入都。靑巖入棘闈。閔送場畢。苦寓中岑寂﹐風聞崇文門外有金魚池﹐意必幽勝﹐姑往遊之。至則錦鱗深潛於濁水﹐秋艸半萎於荒場﹐𨿽有數處蘆棚﹐揭靑簾﹐賈白酒﹐而酒徒紛擾﹐不足畱連﹐索然興盡﹐徘徊思返。

忽見一人至前﹐貌𨿽不揚﹐而衣冠濟楚﹐拱揖曰「今日之遊樂乎﹖」閔家居時﹐足迹不出書室﹐𨿽千里作客﹐見人尙多靦腆﹐不善周旋。一旦邂逅生人﹐竟期期艾艾﹐謙謹而已。其人曰「聽兄言﹐其浙人乎﹖」曰「然。」其人卽操浙西土音曰「然則親不親﹐故鄕人也。邂逅遇此﹐正好敍談鄕曲﹐請借館一屈﹐可乎﹖」言次﹐握臂徑行。生不能固辭﹐隨之至鬧市一酒肆中﹐甚精潔。其人呼酒﹐勸進甚力。閔固量淺﹐不得已﹐勉盡數觥﹐兩目已眩﹐其人揶揄曰「兄誠不能飲﹐蓄有少藥服之﹐酒力頓解。兄會須彊飲一杯。」乃探囊中一小紅丸﹐浸杯中﹐促閔飲之。飲訖﹐則昏然不能復有知識。

旣醒﹐見燭光映射四壁﹐如粉之白。獨臥紗帳中﹐身無寸縷﹐而紅衾繡枕﹐軟膩溫香﹐酷類貴家閨闥。大驚而起﹐徧覓衣履﹐邈不可得。徬徨榻上癡坐﹐沈思日間事﹐彊半忘懷﹐惟記與一人在酒館飲酒﹐不解何由至此﹐此又何處﹐又何事裸臥﹐衣履又何不見﹐疑惑漸滋﹐怛怖殊甚。側耳四聽﹐竟雞犬不聞。良久﹐徐聞嗤嗤笑聲﹐自遠而近﹐漸至窗下﹐覺是婦女音響﹐愈惶遽。俄聞振管辟扉聲﹐有二女尼啟簾入﹐一可二十許﹐一可十八九﹐靑頭素面﹐容態雙絕。一含笑躡足剪燭﹐一置燈幾上﹐似預知牀上有人﹐恐致驚寤者。第低語云「此時莫醒否﹖」旣而曰「盍往觀乎﹖」乃同至榻前。閔懼且赧﹐匆遽不知所措﹐但引被冒首﹐屏息不敢少動。二尼啟衾﹐共相撫摩﹐閔知不免﹐因起跪枕畔﹐叩首求恕。二尼相顧而笑。一尼曰「書癡膽大如豆﹐何事縮蓄乃爾﹖我輩非噬人者﹐可以無恐。」閔見其溫存﹐意殊不惡﹐心稍定。漸悟爲人所誘﹐倒載至此﹐必難驟脫﹐姑安之﹐以伺釁。二尼遂與綢繆﹐牀第之歡﹐夜以繼日。二尼又引其類二人至﹐一年約四旬﹐一三十餘。亦與交結﹐興猶狂蕩。漸至白晝宣淫﹐共相裸逐。

私詢前二尼﹕「此果何地﹐卿等究屬阿誰﹖乃能隱匿外人﹐獨不畏人言乎﹖」二十許者曰「君誠愨者﹐不妨實告。此尼庵也﹐幽僻深遂﹐別有洞天。兒景初﹐師弟景默﹔年長者﹐師也﹐號明心﹔中年者﹐叔也﹐號明悟。君所與飲者﹐卽庵後郁醫生﹐素受我等囑托﹐利我金資﹐廉訪佳士﹐詎意得君﹐誠天緣也。君第安之﹐此間樂﹐無復思出。」閔始釋然。無何閔求去﹐尼皆笑而不答﹐但詠魚玄機「易求無價寶﹐難得有情郎」之句﹐用以亂之。閔無如之何。尼每去﹐必反鎖戶闥。日兩餐﹐皆二小尼親送﹐魚肉皆具﹐味且精美﹐不素食也。夜則圍坐暢飲﹐醉則共榻﹐狎褻達旦。四尼有輪環﹐而閔則無止息也﹐於是不勝其憊﹐瘠而且嗽﹐無復舊時丰韻。得在牀片刻偃息﹐卽爲樂國。

一日方臥﹐適明心至﹐見其狀已生厭色﹐及探手股際﹐長久不能振作﹐意愈怏怏。陰與三尼議﹐閔生狼狽若此﹐不如殺之﹐以泯其迹。景初大駭﹐急止之曰「師姑少耐﹐我能調劑之﹐不久可用﹐幸勿出此語。」乃亟入室﹐撫閔慰藉之﹐戒其珍攝﹐無致萎頓。自此諸尼﹐悉不復來﹐旦夕所需﹐皆景初殷勤伺奉。閔頗感之﹐而思家之念﹐無刻不迫。室中舊奉觀音一龕﹐朝夕拜禱﹐求脫陷井。又檢案頭經卷﹐得觀音咒﹐誠心持誦之﹐日以數千徧久之﹐睡夢成誦。一夜方誦咒﹐有人呼名﹐驚視之﹐見一媼立帳外招之曰「速下牀﹐我送汝歸。遲則誤乃事矣﹗」閔驚喜﹐不暇致詳﹐披衣跣足而走。媼在前﹐以手拂戶﹐門自辟﹐閔尾而隨之。媼身有白光如月﹐到處映徹如晝﹐一路行復道中﹐兩壁髙峻﹐如城垣﹐歷數重門﹐媼至輒開﹐無有阻礙。卒至一門﹐媼停步謂閔曰「卽從此出﹐勿走回頭路。」閔方欲申謝﹐已失媼之所在﹐始悟爲大士化身﹐救拔苦厄。默誦寶號不絕。踉蹌奔數里﹐約去庵已遠﹐仰視星轉月斜﹐可四更將半﹐遂蹲身一土阜下憩焉。旣晨﹐辧之﹐則天壇之北垣下也。

計在庵月餘﹐已際殘秋﹐在庵不覺﹐此時病體單衣﹐縮如捲蝟。不知靑巖寄托何所﹐覓至會館詢之﹐咸謂失侄復下第﹐幾番覓死﹐賴鄕親寬解﹐今已肄業成均﹐且設帳於內城某街某胡同某旗某哈番家矣。閔乃向鄕人假衣履﹐如所教蹤迹之﹐得與叔見。叔且驚且喜且悲﹐繼之以怒﹐詰其一向何往﹐閔伏地涕零﹐備述其故﹐叔錯愕久之﹐因泣曰「京師之地如海﹐老於世途者﹐尙多入人騙局﹐況嫩少年﹐得何輒與人飲﹐自罹网罟﹖非大士慈悲感應﹐欲全軀命﹐得乎﹖亟保病體﹐勿使汝父母怨我於四千里之外也﹗」閔能畫﹐叔命其繪大士像﹐供養齋中。主人聞先生得侄﹐置酒爲慶﹐話及尼事﹐無不太息。主人爲文公子士玉親戚﹐故士玉與閔交最善﹐知其事亦獨眞。

閔齋曰﹕嘗聞一陰一陽之謂道﹐夫唱婦隨之爲倫。三代維隆﹐屏異端於域外﹔二南攸美﹐惇雅化於房中。怨女曠夫﹐仁政最憐失偶﹔孤鸞寡鳳﹐詩人致慨離羣。頃見佛國云遙﹐空門不靖﹔致使西來大意﹐日就披靡。東土眾生﹐自爲簧鼓﹐良堪悼也﹐豈不悲哉﹗惟是紺宇琳宮﹐不少闍黎安享﹔香臺蘭若﹐恆多魔女羣居。任化裁固難緩於沙彌﹐而開導宜先施諸愚婦。顧念伊剃度﹐亦有因緣﹕或多病而誤信星書﹐父母忍心割捨﹔或早寡而情傷破鏡﹐閨門絕意修容﹔或失琴瑟之調﹐逞小忿而烏雲輒剪﹔或抱琵琶之恨﹐恐中棄而白髮靡依。於是禮金粟以向空門﹐本圖懺悔﹔擁蒲團而課靜室﹐漸覺孤淸。暮鼓晨鐘﹐翻出淒涼之響﹔春花秋月﹐暗生活潑之機。繼而借托缽以延門﹐每致桑間之約﹔假安禪而閉戶﹐頻來月下之敲。阿鼻之罪孽難消﹐沒齒而聲名盡墮。爰爲善計﹐莫如返本還原﹔代作良圖﹐須是攺頭換面。壯者亟當擇偶﹐幼者速使歸宗。縱或繞樹無棲﹐自有縫裳之摻手﹔卽使折心不轉﹐何妨繡佛以明心。與其暗脫袈裟﹐瀆污三寶﹔曷若明搖環珮﹐講究三從。學簪花而捨拈花﹐何爲不可﹔倩貝葉以充紅葉﹐何便如之。明鏡總非臺﹐幸有溫嶠玉鏡﹔赤繩堪系足﹐無須彌勒金繩。苦海翻身﹐昏波臻岸﹐是則宿願恰成心願﹐無情化作有情。甘露潤菩提﹐始信因緣結果﹔春風吹柢樹﹐欣看連理成枝。豈非正風俗之一端乎﹖是順人情之大道也﹗

蘭岸曰﹕淫尼陷人﹐令人可恨。乃生以貪杯幾死﹐可不愼歟﹖

章耲鎭番章佖﹐世居水磨關。少好勇﹐十七八歲時﹐獨負弩入北山﹐獵取雉兔。日暮不得歸﹐露宿懸崖下﹐酣寢。至夜半﹐覺有物掠其頤頷間﹐亟啟目﹐就月光覷之﹐人也。急起捉其臂﹐則一美女子﹐側臥艸露間﹐宛轉嬌啼﹐若不勝其臂之痛者。章憐而釋之。女起坐地上﹐徐徐理裳﹐冶容絕代。問深夜何得至此﹐答曰「兒家去此里許﹐偶步月巖下﹐見郎熟寐﹐童心未攺﹐聊爾相戲﹐不虞郎鹵莽乃爾。」章曰「然則胡爲掠我頤也﹖」女含羞﹐伏首不能置對。章目眩神奪﹐遽前擁之﹐女極力撐拒。方撓攘間﹐驀一婢出山徑之蹊間﹐忿息而至﹐訝且叱曰「何處小郎﹐彊來拉人閨秀耶﹖」章曰「彼自來就我﹐豈我唐突西施﹗」婢噱曰「彊人﹐彊人﹐復具佞口﹐不足與校情理﹐小娘但歸休﹗」乃掖女子﹐循蹊徑去。

章少年不檢﹐施從女子之所之﹐越嶙剛﹐逾澗壑﹐約五六里﹐於松林內﹐得瓦屋數椽﹐繞以沙竹籬。二女入﹐章亦尾之入﹐婢回首睨之而哂曰「此小郎亦太顏甲﹐夤夜入人家﹐欲何爲耶﹖」女掩口微笑曰「想非姦卽盜耳。」聲淸銳如春鶯。章揖之曰「小人開罪小娘﹐故踵門請荊﹐敢云姦盜乎﹖」婢曰「小郎能屬對乎﹖」章曰「卽使能屬對矣﹐將若何﹖」婢曰「兒家小娘子﹐葳蕤之質﹐年十六﹐孤處無依﹐欲求人家蘭玉而伉儷之﹐未肯輕易。嘗誓有人能屬之者……」章以不識一丁字﹐第不欲遽示空疏﹐乃紿之曰「姑言何對﹐倘能屬未可知也。」婢請於女﹐女書之於箋﹐婢持向章且讀曰「織女星辰永相睽﹐且一年兩會﹐」蓋是年值閏七月也。章不解所云﹐輾轉間﹐面熱如火﹐婢背女小語教章曰「郎第云﹕黎花月午嘗獨坐﹐每半夜三更。」章再三期期之﹐猶訛兩字﹐婢掩袂忍笑﹐女哂曰「此必婢子教壞矣。」婢曰「小郎口喫﹐且非章句士﹐小娘無復拘執矣。」女遂納章與共寢室﹐好合無間。女贈章金釧一枚﹐章答以玉玦拾﹐女系諸裙帶間。女極慧﹐特饕餮殊甚﹐每食禽獸之肉﹐腹笥兼人﹐𨿽至厭飽﹐猶耽耽於余。章嬖之﹐不以爲怪。日出獵﹐取以媚之。

女與婢間日一出﹐歸必暮夜﹐章詰其所往﹐女曰「有寡嫂居大黃山﹐故時往探候。」章驚曰「大黃山﹐狼藪也﹐卿柰何數數往來﹐且必夜歸也﹖」女不答﹐往返如故。章深以爲憂﹐請偕行﹐女堅拒不可。章思狼之爲物﹐性𨿽狡猾﹐然無饑飽﹐遇物則啖。腰纏中﹐所蓄木鱉子頗饒﹐默以毒黃羊肉﹐置山徑間﹐自北山至大黃﹐凡十餘處﹐蓋欲殺狼以衛女也。是日﹐女與婢復出﹐通宵不返﹐章憂疑﹐坐以待旦﹐至曉弗歸﹐章懼﹐負弩往探之﹐見二狼死艸間﹐毒肉尙有餘者。章以狼爲中毒死矣﹐拖狼入林中﹐而林中有女衣二襲﹐識爲女及婢所服者。大驚﹐檢衣視之﹐忽一物落石上﹐拍拍有聲﹐諦視﹐則定情時﹐贈女之玉玦拾也。駭甚﹐拾之以歸﹐至則瓦屋竹籬﹐化爲烏有﹐惟土窟亂柴﹐繞以流水荒山而已。章徘徊延佇﹐盡夜支頤﹐終無消息﹐糧盡絕﹐章號咷而返﹐不復再娶。予在金城時﹐章已爲千總﹐年甫二十四﹐每詢及女子之事﹐章悲感之色﹐猶可掬也。

閒齋曰﹕五涼之地多狼﹐金城﹝今永昌縣﹞猶甚。其噬羊用獨﹐噬牛馬用眾﹐噬人用奇。亦捕禽鳥﹐伺禽鳴集艸間﹐銜飛蓬一叢﹐蜥蜴行﹐逼而捕之。遇獵者﹐或帶馬髑髏﹐以禦弓矢。是不特用獨﹑用眾﹑用奇﹐且又用術。然貪得無厭﹐往往爲人所斃。夫能用獨﹑用眾﹑用奇﹑用術﹐可謂智而巧矣﹐而卒不免者﹐貪也。智而貪﹐此其所以敗也。

蘭巖曰﹕惡獸如狼﹐而能屬對﹐妙麗宛好。乃章居然人也﹐而目不識丁﹐貽婢子笑﹐深可羞恥。竊願世之稍欲有爲者﹐愼勿視詩書爲物外物﹐日事嬉遊﹐一旦讓狼子而己不能也。

麻林天津林茂子﹐家人劉忠密友也﹐以面麻﹐故麻林稱也。與其友通州宋姓者﹐皆從浙江某監司爲常隨﹐相交極密﹐寢食必俱。及監司罷官﹐二人流落江淮間﹐無計還家。未幾﹐宋病痢死﹐無所歸。林傾囊倒橐﹐殯葬如禮﹐思之弗諼。

值令節﹐欲往一奠﹐苦乏資﹐未能也。一夜忽夢宋謂曰「相好多年﹐忍餒我之鬼乎﹖」林許其必祭﹐宋鄭重而去。越宿﹐復夢見之﹐責以爽信﹐林以乏錢對。宋曰「二三緡之數﹐難辦如此哉﹖胡不向南關金四貸之﹖」南關金四﹐郡之富人也。明日﹐林果往假之﹐不可得﹐中心頗悶。是夕﹐宋又見夢曰「淸明近矣﹐獨不能破慳爲故人送一陌錢耶﹖」林嘆曰「惜同在浙時﹐盈千累萬之資﹐咄嗟可辦。不意今日之窘﹐異乎尋常。兄姑待之﹐縱此節不能﹐中元必有以倍之矣。」宋坐榻上啜泣曰「掩骼幾日﹐遽爾薄情。生死之交﹐不應如是。」林不堪其聒﹐捉臂而起﹐欲與盡言。宋大驚求退﹐林不放﹐宋擺脫甚力﹐林覺其異﹐急取被冒其首而裹之。夢已醒﹐聞被中嗚嗚然﹐猶有哀懇聲﹐林驚惶極力捺之﹐漸覺縮小﹐而聲嘶且左。良久﹐不動﹐啟被審視﹐無復爲宋﹐但見一豚﹐局促榻上﹐遺矢穢甚﹐重二十餘斤。林通身汗流﹐逾時始定。睇豚笑曰「吾有以處之矣。次日﹐將豚入市﹐貨錢二千﹐盡置酒盒香楮﹐往祭宋墓。大慟而歸。

蘭巖曰﹕狐假虎威﹐荼毒百姓﹐常隨無良﹐往往如此。流落異鄕﹐死而魂餒﹐良可悲也﹗乃卒化爲一豚﹐𨿽林貨而祭之﹐而其人已畜也﹐可見矣。

怪風涼州大靖營所汛有松山者﹐在沙漠中﹐古戰場也。先大父鎭五涼時﹐遊擊將軍塔思哈﹐因公過其處﹐以兵三十五騎從﹐至則日已西。白艸黃雲一望無際。忽見一山﹐髙約數千仞﹐色蒼紫﹐中有火星﹐萬點如瑩﹐蔽日而來﹐有聲若千雷萬霆。眾皆失色﹐馬亦驚嘶。塔驚疑﹐謂此必山移矣。俄而漸近﹐不及回避﹐乃同下馬﹐據地閉目﹐互相抱持﹐自分齏粉。頃之大震﹐天地如黑﹐人人滚跌﹐不由自主﹐馬踣人顚﹐逾時始定。次第蘇醒﹐彼此懼呼﹐幸不失一人﹐但皆脫帽露頂﹐滿面血流﹐石子嵌入面皮﹐深者半寸﹐抉之乃出。大者如豆﹐小者如椒。驚定知痛﹐超乘卽馳﹐回望髙山﹐已在數十百里之外矣。

日暮抵大靖營﹐參戎馬成龍見之愕然。塔述所遇﹐馬乃大笑曰「苟山移﹐公等無噍類矣。據云所遇﹐蓋旋風也﹐入秋則有之﹐至冬尢甚。今隆冬無足怪﹐所可慮者﹐公與彼三十餘人﹐從此胥成麻皮﹐年貌冊又須另造矣。」塔因嘆沈浮宦海中﹐歷有年所﹐衝鋒破敵﹐幾歷危途﹐今行年五十矣﹐從未嘗見獰飈﹐不特未見﹐亦未之聞。今塔面多疤痕。在額角左頰者尢巨﹐卽石子所嵌處也。

蘭巖曰﹕非宦途不能遭此險苦﹐亦不能及此怪異。

張老嘴宜君有千總張老嘴者﹐以嘴大而得名也。從一同僚家夜飲﹐二更後﹐提燈如廁﹐見一人裸臥角門下﹐面闊尺餘﹐吻角入鬢﹐睡思正濃﹐張力蹴之﹐化爲黑雄鷄﹐繞砌而走﹐格格而鳴﹐張捉得烹以佐酒。

蘭巖曰﹕怪化爲雞﹐已奇矣。而張竟烹而食之﹐更奇。張眞口腹人哉﹗倘食之而有不測﹐柰何﹖恩茂先曰﹕有人早起﹐見牀上有凝血一方﹐約六七斤。問諸家人﹐皆不知所自﹐其人乃碎切﹐炒而食之﹐味如豬血云。

大眼

睛宗室雙丰將軍﹐夜坐讀書。忽見一物﹐類蝙蝠﹐直撲燈來﹐急以手格之﹐拍然墜地。化一大眼睛﹐闊數寸﹐黑白極分明﹐繞地旋轉不息﹐久之方滅。

柏林寺僧柏林寺某僧﹐積聚數十年﹐蓄白金十兩﹐熔成錠﹐盛以荷囊﹐什襲胸前。一日﹐忽失之﹐徧覓不可復得﹐冥想亦不記憶失於何所。日久成疾﹐頹然不起。舉寺悉知其以失金所致﹐罔不悼惜。寺中混坑深且闊﹐積穢滿﹐例雇人淨之。適淨人出糞﹐得一蝦蟆﹐大如升﹐緊抱一物﹐不少放松。力劈之﹐見一荷囊﹐內貯金一錠﹐約十兩﹐眾僧莫知所自。且時際隆冬﹐蝦蟆何以獨生。猜疑間﹐忽憶某僧失金事﹐持以示之﹐僧乃蹶然而興。蝦蟆倏不見﹐識者謂是僧精神之所凝結而化成也。

恩茂先曰﹕苟於道如此專一﹐何佛菩薩不可到得﹖惜僧如此精神﹐用之於十兩金也﹗

薛奇薛奇﹐山左滕縣人。以侍衛授陜西宜君營參將﹐常把一鐵鐧﹐重三十斤。宜君固多虎﹐薛往往生殺之﹐居二年﹐前後殺虎九十九。欲盡一百﹐用其骨煎百虎膏。一日﹐報有虎﹐奇踴躍而往﹐果有虎﹐大倍如常﹐黃質白章﹐從者驚以爲異﹐諫止﹐不聽﹐棄馬掉鐧而前。虎不動﹐叱之﹐徐步而北。奇追之﹐擊之者三﹐虎大吼反撲。僕奇於地而坐之。從者料其必死﹐共燃火槍擊之﹐虎捨去﹐而奇固居然無恙也。遂誓不復殺虎﹐而虎患自此頓息。或言奇有奇質﹐每夜寢﹐眼不閉而有光﹐酷類虎也。

蘭巖曰﹕勇往直前﹐攺過不吝﹐奇眞異人也﹗

塔校護軍校塔某﹐歸自印房﹐夜過分司廳﹐見月影中有黑物一段﹐長七八尺﹐闊三四尺﹐倏縮﹐有聲啾啾然﹐猶數十雞雛。塔就觀之﹐則飛去不能審諦﹐乃以石擊之﹐紛然四散﹐盡作小旋風﹐狀濃黑色﹐羊角而起﹐至人家屋檐下﹐遂不復見。

呂琪呂司馬季弟琪﹐從司馬官嶺南。署東有小院﹐頗幽靜。書捨前一小軒﹐繞以回廊﹐舊有石欄古井在軒右﹐未嘗取汲﹐用作點綴而已。井畔二老桂﹐大皆合抱。值夏夜﹐月光甚皎﹐琪納涼軒下﹐聞井中有井井之聲不絕。呂琪憑欄而窺﹐見井中水白如銀﹐中有紅丸﹐大如彈子﹐約數十百點﹐光明如火﹐向上競相跳躍﹐漸躍漸髙﹐去欄僅尺餘。琪驚走叩門﹐白諸司馬﹐司馬倒履往觀﹐亦大駭。次日懸重賞﹐得勇夫綰下﹐探之無他異﹐只摸得隔年桂子數十枚﹐鮮赤如新。琪卽戲以井水服之﹐日七枚﹐七日而盡﹐適四十九枚。琪後至九十九歲﹐終身無疾病。平原董曲江太史見之﹐問而志之﹐故能鑿鑿言之。

蘭巖曰﹕琪殆有仙緣耶﹖不然﹐那得此桂子延年也﹗至適符七七之數﹐則更奇。

髙參

領鑲白旗漢軍髙參領﹐以拳勇聞﹐同時林某﹐福建人﹐爲香山教習﹐亦負盛名。髙訪之﹐相與交談﹐言多不合﹐气復不相下。眾欲觀二人優劣﹐咸慫恿之﹐「曷決於一試乎﹖」髙乃攘臂立庭中﹐林亦忿忿﹐相搏者久之。眾慮有一傷﹐復從旁解釋曰「二公皆妙手也﹐吾輩已深敬服矣。請暫息。」二人乃止。

林閉口不發一言﹐掉臂下山去﹐眾目送之﹐曰「教師怒極矣。」髙獨笑而不答。林行至山半少住﹐俄而蹲身於地﹐不測所作﹐良久復行。眾疑之﹐好事者迹而觀之﹐但見鮮血一掬﹐血中累累然﹐不辧何物﹐於其地撥視﹐則牙齒八九枚﹐始悟交手時﹐林齒已中髙拳﹐故髙之無言﹐林之閉口﹐各已默諭之矣。自是髙之名愈震﹐後十餘年﹐髙爲江寧協領﹐適張家口市馬數十匹至﹐將軍坐箭亭閱之。馬一湧入柵﹐勢不可止﹐髙不及回避﹐爲馬頭所觸﹐正中口齒﹐落十數枚。或曰馬卽林之後身﹐說亦近理。

閒齋曰﹕生以拳勇知名﹐乃死後猶作馬以報﹐好名之累﹐亦綦重哉﹗

某諸

生吳門諸生某﹐醉歸自某訓導家﹐漏已二下﹐獨籠燭行僻巷中﹐相去一矢地外﹐有紅衣女子行其前﹐約略甚美﹐心儀之﹕「盍追及一睹華容﹖」比追及﹐果艷絕﹐試以遊語而不慍﹐因詰曰「深夜睘睘﹐將奚之乎﹖」答曰「家在許舉子橋。」生曰「巧極矣﹐與予同出一途﹐可偕行相伴。」於是且行且謔。旣至﹐女顧謂曰「姑畱兒家一宿。可乎﹖」生喜非望﹐應曰「實生平之至願。」俄而入門﹐有小樓二間﹐女緣梯而登﹐生隨登﹐女曰「請少坐﹐兒入取茗。」女入。生瞥見一少年郎倚窗觀書﹐心殊忐忑﹐頻脧之。驀覺其顏色慘變﹐自於項上取下其首置案頭。生駭極﹐大叫而踣。對戶有業腐者﹐早起淋漿﹐聞聲出救﹐見有人在橋下水中﹐拯之﹐逾刻始蘇。詰得顚末﹐生曰「但已登樓﹐何知反入於坎乎﹖」眾咸詫異﹐業腐人始述近日有淫婦奸夫﹐爲本夫殺死於此﹐君所遇﹐想卽其鬼之爲厲耳。第二人已死﹐何由尙得聚首﹐甚不可解也。

蘭巖曰﹕奸夫淫婦﹐遭慘死而爲厲﹐何以倚窗觀書﹖天下事多不可解。

潘爛

頭潘爛頭﹐不知何許人﹐爲道士於京江﹐有異術。少時不自檢﹐登混﹐遽以符咒拘一冥官至。問何事﹐潘戲曰「速把艸紙來。」官大怒﹐以筆點額﹐跌落混中﹐占處遂潰爲瘡﹐終身不愈。因以治病﹐有患癰疽者﹐卽以其瘡之膿血少許塗之﹐無不瘥。人知其姓而不知其名也﹐咸以潘爛頭稱之爾。

所居古觀在城外﹐門前跨一石橋﹐流水環繞之。遊人喜其幽靜往往歇足其上。會江西張眞人入觀﹐將渡江﹐或謂潘曰「汝素以術自炫﹐今天師至矣﹐敢與之較仇乎﹖」潘笑曰「天師何能爲﹖吾不令其渡江﹐彼將柰何﹖」或曰「勿大言﹐汝焉能使之不渡﹖」潘曰「可面試也。」乃注水於盆﹐取竹篾編小舟﹐如掌大﹐系以綫而引之﹐至東復西﹐往來不已。時張之舟已掛帆﹐乘風破浪而渡﹐甫能近岸﹐則爲逆風所薄﹐仍還故處。如是十餘次﹐竟不得渡。有司迎候久﹐咸以爲怪。或有知潘所爲者﹐密白太守﹐太守大驚﹐親往止潘﹐張乃渡。旣而知其故﹐張深銜之。命駕過訪﹐適潘他出﹐其徒拜迎。張環視觀前﹐指石橋謂其徒曰「此橋大礙風水﹐盍毀之﹖」其徒曰「未奉官﹐勿敢專也。」張曰「無傷也﹐吾爲爾召役。」亟命鳩工毀橋﹐未及半﹐得一白鶴﹐羽毛未充﹐引頸長鳴﹐見人驚舉﹐飛不逾丈﹐墜於水湄﹐視之﹐斃矣。張乃去。潘自此得病﹐半月乃亡。

閒齋曰﹕炫術而失卻一神仙﹐深堪痛恨矣。乃張以小怨﹐則下此毒手﹐亦豈眞人作用哉﹖世之小有才而遊戲無忌者﹐均應以潘爛頭爲鑑矣﹗

蘭巖曰﹕予素聞此事﹐觀此乃得其詳。人每爲潘惜﹐予獨不然。當其拘冥官時﹐已未免慢神矣。借其瘡血以愈人病﹐天固畱作醫人用耳。果有神仙之因﹐張亦焉能破其機哉﹖毀橋掘鶴﹐亦天數也﹐夫何足惜﹗

癲犬粵西某村﹐居民數千家﹐俗尙蓄犬以爲食。值夏日酷暑﹐其犬盡癲﹐人被傷而死者﹐日以百數。有術士來禳之﹐犬咸聚其前﹐人立啅吠﹐若有所述。術士喃喃似有解慰之說﹐犬悉俯首﹐淚下如雨。術士咬破其指﹐以血噀之﹐其犬四散﹐不知所之。

蘭巖曰﹕枉殺之冤﹐癲而爲厲犬﹐已得一報其怨。彼遭荼毒而不能伸其冤者﹐多矣﹐亦有幸有不幸耳。

嵩癝

篙嵩桬篙﹐以身修長而得名也﹐官某部筆貼式。其親戚有苦狐祟者﹐嵩偶至其家﹐適有飛石破窗﹐舉室色變。嵩問得其故﹐怒摘其帽擲炕頭﹐指帽上金頂﹐大言曰「何物妖狐﹐敢放肆乃爾﹐豈不識此爲何物也﹖此𨿽金頂﹐非云小可﹐乃朝廷制度也。汝誠能侮人﹐曷不去擾亂我家﹐庶幾彊項而欺人孤兒寡婦﹖惟孤兒寡婦之是欺﹐則我老嵩之所以震怒也﹗」狐果爲其所懾﹐寂不敢逞﹐其家喜悅敬服﹐以酒酬謝。嵩愈大聲疾呼﹐誇其帽頂﹐辱罵萬端。

方飲啖間﹐忽家之老平頭﹐坌息哆口來告曰「爺尙在此飲酒耶﹖家中不知何故﹐門窗器物﹐盡爲飛磚打碎﹐老太太驚嚇欲死。爺不早回﹐乃尙在此飲酒耶﹖」嵩初猶不信﹐旣而家人裹瘡告急而至者﹐踵相接也。嵩始惶惶﹐不知所措。二奴掖之急走﹐遺帽頂於炕﹐其家追還之﹐嵩曰「斯亦不必﹐姑畱鎭汝家狐怪。」

蘭巖曰﹕方正不阿﹐𨿽布衣而神鬼欽焉。以區區銅臭物﹐大言恫嚇﹐狐豈與汝較量品秩耶﹖

獺賄涼州多獺﹐吐魯番腌而貨之﹐百錢一頭。味似南方果子貍﹐而肥大過之。武生折蘭者﹐膚施人。虯髯偉質﹐食兼數人﹐而尢喜啖獺。雍正間﹐從軍出塞﹐徑山丹道上﹐見獺十數頭﹐皆人立﹐連臂而趨。折下馬逐之﹐獺翻身返面﹐向折長跪﹐聲啾啾可辧﹐同聲曰「饒命﹗饒命﹗」折與同行四人共聞之﹐大以爲異﹐遂捨去。是夜﹐露宿於野﹐聞帳外有簌簌聲﹐出視﹐見羣獺各挾艸葉﹐裹沙棗﹐置榻畔而去﹐收之得二斗餘。折詈不復食獺。後有人勸之﹐折曰「吾曾受獺賄﹐可復食同類乎﹖」

閒齋曰﹕予在五涼﹐頗亦食獺。獺食艸根﹐冬蟄﹐啟蟄後兩腋有毒﹐不可食。人手人足﹐肝十二葉﹐閏益一葉。一窟而有前後戶﹐猶二窟也。然而煙燻之﹐犬逐之﹐無能免者。嗚呼﹗魏武疑冢七十二﹐眞冢猶被掘也﹐二三窟何足恃哉﹗

蘭巖曰﹕獺特以沙棗報恩耳﹐乃折名之曰賄﹐豈此風信乃豚魚耶﹖

烽子予在鄞江﹐聞把總呂正陽﹐述其守上杭時﹐所轄某汛﹐山郵也﹐居民數十家﹐零星散處﹐地殊荒僻。忽萌妖異﹐露宿者往往失去小兒﹐或腦破漿空而死﹐遂各相警備。𨿽夏夜酷暑﹐亦必局鍵戶牖﹐甚有藏小兒於箱篋中者。患此近一年矣。會新募烽子某乙﹐以火槍荷弓矢行李﹐自上杭之汛。未至數里﹐日已暮﹐天大雷雨以風﹐乙不能進﹐止一神祠下。祠東悉荒墓﹐旁一大枯樹﹐霹靂環繞﹐不暫鍩去。乙覺樹頭有物﹐借電光諦辧之﹐見一婦人﹐紅衣白面﹐披髮跣足﹐兩眼赤大如燈﹐蹲身仰首﹐手持白絹一幅﹐長五六尺。雷聲甫下﹐卽以絹拂之﹐雷復騰起﹐如是者數次。乙大駭﹐陰念何物婦人﹐敢與雷敵。細觀其狀﹐非人﹐必屍變也﹐予盍爲弗少助一臂乎﹖乃取火槍火藥下鉛子﹐向婦人發之。甫中而顚﹐雷隨下擊之。雨漸止﹐乙卽於神祠中宿焉。明旦往視婦人﹐已洞首死矣﹐面手皆生白毛﹐長寸許。至汛﹐白於眾﹐共往驗之﹐無不驚詫。聚薪燒之﹐以滅其形。自此一鄕寧謐﹐無復小兒失腦之患云。

蘭巖曰﹕有屍而變爲旱魃者﹐未曾取小兒腦﹐豈敢與雷鬥﹐斯愈奇矣。乙助成功﹐亦天使然耳。

陳景

之宛平陳景之作楚遊﹐道經河南﹐宿旅邸。二更後﹐有役卒領七囚入門﹐主人曰「客已滿﹐無宿處矣。」役不應﹐徑趨囚向後去﹐主要哂曰「柰何恃勢如此﹗後無一間屋也﹐無徒勞往返也。」陳亦倚戶笑之。良久不出﹐主人疑曰「何遂不出﹐豈其露宿於糞艸間耶﹖」亟往觀之﹐寂無一人。大駭﹐走告﹐眾人秉燭共往﹐徧索不獲。圈中豭豬適生豚﹐數之﹐正七頭﹐咸爲嘆異。視之﹐豚亦無異常變﹐俱各白四蹄而已。

蘭巖曰﹕輪回之說﹐釋家鑿鑿言﹐余未深信焉。嗟呼﹗一遭孽障﹐頓失人身﹐喪盡天良﹐遽成畜類。天下之人而畜者﹐豈少也哉﹗奚必托生豚豬﹐而第津津因果乎﹖

陳守

備四川陳守備﹐戍烏斯藏﹐三年受代歸。得一鏡﹐大如茶甌﹐置暗室﹐寒光四射﹐朗朗如秋月。寶之﹐提督嶽鐘琪﹐聞而索之﹐不與﹐欲坑之。陳憂憤成疾﹐目雙瞽﹐鏡爲其婿盜去﹐不知所終。

蘭巖曰﹕小人無罪﹐懷璧其罪。古之以寶物召禍者﹐可勝計哉﹖

靑衣女鬼姑蘇顏勿三圖憐﹐言其鄕有管姓少年﹐因鄰家少婦佳麗﹐百計思覯。一日﹐復於墻頭窺視﹐見婦方絡絲檐下﹐顰眉淚睫﹐顏色悲慘﹐其姑喃喃數之於房中。管乃憐婦而恨其姑。忽一靑衣婦人﹐自角門出﹐笑容可掬﹐徑入佛堂﹐問佛而拜﹐直起直跌﹐形如僵屍。管大驚﹐知其非人﹐益注目伺之。婦人拜佛已﹐卽回身至檐下﹐向少婦以兩手作圈示之﹐更以手頻頻指廁。少婦停絡呆視﹐若有所思﹐旣而涕泣如雨﹐旋起身如廁。短垣僅及肩﹐管於髙處覷之﹐頗爲了了。婦入廁﹐輒解足纏﹐系橫木上﹐靑衣婦復左右之﹐意得甚。管知其覓死﹐不覺大呼救人﹐逾垣而過﹐鄰人聞之﹐驚走來詢。管導眾入廁﹐視婦已投環矣﹐爭相解救﹐須臾復蘇﹐靑衣婦人已失所在。姑亦驚怔﹐不復絮聒。已而其夫婦﹐眾白其故﹐其夫驚謝﹐感傷交至。問管兄從何處得悉怪異﹐管紿曰「偶乘屋拔艸﹐得見其狀耳。」眾嘆曰「人命關天﹐尊夫人數不合休﹐適值管君有拔艸之舉﹐想亦神佛之所役也。」其父贈酬之﹐管不受而歸。從此淫心頓息﹐不復更作壁上觀矣。

蘭巖曰﹕數不合死﹐藕此得救。管能頓攺前惡﹐尙爲可取。

汪越滇南汪太學琦﹐矢志入都﹐以酬弧矢之志。行至河南﹐卒於漵浦道中。歷三年﹐家人莫知消息。其子越﹐甫五六歲﹐性極孝﹐及稍長﹐日思其父﹐欲北上蹤迹之。其母以其幼﹐弗之許。迨年十七﹐白母欲往﹐母料夫必死﹐而遣骨不還﹐日夜啜泣。見越意不可回﹐不得已﹐摒擋數十金﹐涕泣而囑之曰「兒以衝年客萬里﹐母肝腸寸斷矣﹗凡百爲母自愛﹐倘得見汝父﹐可急同歸﹐免倚閭人淚眼望穿也。」越痛哭受教﹐一姊一弟﹐年相亞﹐夙惇友愛﹐亦各涕泗滂沱﹐恨不與俱。鄰里共勸﹐然後分手。

越北上﹐亦病於漵浦辰龍關之逆旅。力疾入市取藥﹐遇一老人﹐瘦而髯﹐相之曰「孺子气色灰敗﹐不久應死。苟從我指示﹐不特免罹禍患﹐且有喜慶。」越固穎慧﹐聞老人言﹐知其異﹐拜求之。老人曰「先問子何至此﹖」越告以故﹐並詳姓名。老人嘆曰「天緣也。子尊人十年前﹐亦卒於此﹐惟我知之。」越聞父已死﹐大哭失聲﹐僕地不能起。老人曰「父死未葬﹐何以哭爲﹖汝父死日﹐邑令以棺厝山椒土地祠中﹐可速往﹐與廟主謀﹐措資買一席地葬之。蓋死者以入土爲安也。葬父已﹐無忘老夫言﹐會須向山西五里外﹐見叢樹中有茅屋掛韋箔者﹐老夫當候汝於彼﹐必將有以教汝矣﹗」言訖﹐蹣跚自去。

越此時驚惶忘病﹐茫茫然訪於樵蘇﹐果於土地祠中﹐得父柩﹐有朱書題曰「雲南監生汪君琦之柩。」越大慟﹐昏絕久之。始定﹐因謀於廟主。廟主欺其幼﹐利其資﹐多方魚肉之。越傾囊籌辦﹐盡售襆被衣履﹐甫得地方丈以葬﹐折蘆伐竹﹐爲棚墓側以居焉。久之﹐大困﹐忽憶老人言﹐且夫申謝﹐亟往訪之。

乃如所指﹐向山西行七八里﹐果見叢樹中有茅屋樓椽﹐門懸韋箔﹐繞以笆籬。方將剝啄﹐而老人已扶筇出﹐見越被服濫褸﹐嘆曰「孺子一寒如此哉﹖」越泣拜曰「幼子流落﹐舉眼無親﹐伏惟老丈﹐憐我棘人﹗父骨得葬﹐悉出厚徳。」老人掖之起﹐曰「孺子能孝﹐道器也。苟聽我教﹐不憂無好處。第恐念不堅耳。」越陰念進退方失據﹐不如姑從之﹐負骨將母事﹐異日再圖﹐乃再拜告曰「父死母老﹐身作斷蓬﹐死且抱恨﹐又何念之不堅﹖」老人頷之﹐曰「子語及此﹐可以與謀矣。」攜之入室﹐食而衣之。先賀而後弔焉。越愕然曰「老丈何爲慶弔相隨之速﹖」老人曰「賀子者﹐賀今日有緣遇我。第相子之面﹐因以測子之心﹐究竟管鍵不固﹐欲以相識﹐終慮不勝﹐是以復弔耳。」越泣曰「丈人亦何輕量之甚﹗姑請試之﹐果其不勝﹐願甘驅逐。」老人拊掌曰「試之不勝﹐身命不保﹐欲求驅逐﹐得乎﹖子尙三思﹐勿貽後悔﹗」越曰「志堅如石﹐無所思矣。」老人點首。言次﹐日已暝﹐老人攜越繞出屋後﹐入一土穴中﹐黝然如膝。正中設一薄團﹐使越趺跏其上﹐曰「古與今﹐如一丘之貉﹐惟大人爲能不朽。務耕而不耨﹐維艸其宅之。及秋而不獲﹐惟禽其餉之。雞之斷尾﹐自憚其犧也﹐子志此而參之。翌日當來視之。」越頓首受教。老人去﹐越沈心息慮﹐學坐枯禪。約食頃﹐漸入淨境﹐又久之﹐覺睘睘行曠野中﹐見一人迎面來﹐服素絲﹐裹赤幘﹐面瘦狹﹐而兩眼大如燈﹐繞頰赤髯如虯﹐控駿馬如雪之白。見越﹐執禮甚恭敬﹐屏立道左致詞曰「仁聖帝使迎郎到任。」越訝曰「到何任﹖」曰「卽已授職﹐爲本地城隍矣。」越曰「老母在堂﹐未能終養﹐此事斷不能從命。」曰「郎已列仙班﹐可亟往蓬瀛方丈﹐享無疆之樂。」越淒然曰「老父客死他鄕﹐老母情牽故里﹐神仙何樂而爲之﹖」其人笑曰「郎純孝人也﹐念念不忘二親﹐小人寧敢復催﹖小人實郎家之斯養卒也﹐承主人命﹐祗候郎﹐幸急行勿緩﹗」越驚曰「素昧平生﹐何云廝養﹖君必誤矣。」其人曰「不誤﹐可卽行﹐主人卽欲見郎﹐故遣代步來迓耳。」越猶猶豫﹐其人不耐﹐直前掖之上馬﹐連鞭之﹐馬長廝而馳﹐輕迅剽速﹐瞬息至一處﹐馬一躍而逝﹐與人皆不見。

越墜落艸中﹐心目眩瞀﹐而惡獸蝮蛇﹐蓁蓁來往﹐殊深畏怖﹐陰念「生逢百罹﹐死且不避﹐危險安足辭。特父屍未歸﹐母老未養﹐姊未嫁﹐弟未婚﹐一旦死此﹐何天之不仁也﹗方痛心間﹐異物紛紛散去。忽有多人﹐自西南來者﹐簇擁一車駕駟馬﹐孔蓋翠旍﹐气象煊赫。越匍匐陰樹側﹐伺之良久﹐車漸近。車制寬廣如一間屋﹐中坐四五人。內一婦人忽作驚訝聲曰﹕」路側小郎﹐莫是汪越否﹖「越驟聆之﹐瞿然而興﹐審諦車中﹐大驚﹐蓋卽其母與姊弟﹐並老乳母也。此時無暇致祥﹐伏車下號泣不已﹐母亦停驂而泣曰﹕」果吾越兒也﹗兒其勿悲﹐今邂逅得團園矣。汝父在世﹐忠直信義﹐不修城府﹐今受帝命爲辰龍關土地之神﹐使人取我曁爾姊爾弟﹐往享禋祀﹐不意遇爾於此。視汝頭如蓬葆﹐辛苦至矣。可便升車往見汝父。「越大喜﹐執綏而升﹐與姊弟把握﹐語刺刺不休﹐因問老乳媼亦來乎﹖母曰﹕」家中只此媼﹐以其能甘貧﹐至死無二心﹐故得偕來。「媼嘆曰﹕」耄矣﹐何能爲﹐主庖失飪﹐補綴遺鍼﹐日前所爲﹐旋踵則忘﹐前者爲小姑拆洗白綾衫﹐乃失手誤浸粥盆中﹐惹小姑笑得打噯﹐郎尙憶在家時乎﹖無巨細﹐何事不能辦﹖卽如操量執槪﹐切菜殺雞﹐諸本分賤役﹐亦孺人代爲分任。至今猶不捨﹐攜以升天。昔者首途﹐見勾牒上大書『義媼』而不名﹐實不自解﹐何修而造福至此。「小姑笑曰﹕」一心純厖﹐當獲此報﹐迨抵任後一切倉廚出納﹐恣汝掊克﹐誰復敢與汝較一語﹖「媼咋舌曰﹕」果有此﹐犬彘且不食其餘﹐那復有今日。「言次﹐有飛騎至﹐報曰﹕」至矣。「

俄入一山﹐來迓者接踵。有黃髮鮐背老人者﹐有服橐鞬若將軍者﹐有貝帶冠虎而人者﹐有夜叉形而操蛇者﹐紛紛道左﹐不可殫形。母子初甚懼怯﹐而漸亦安之。旣而至一府第前﹐閽人十數輩﹐爭相叩拜。母子甫降輦﹐卽聞呵殿聲﹐隨聞弦管嗷曹﹐女子數行﹐皆宮裝夾甬道而立。一人自內出﹐冠綸巾﹐披鶴氅﹐越視之﹐卽其所遇瘦而髯之老人也。懷惑間﹐其母已與老人相持而泣﹐姊泣謂越曰「弟弗識耶﹖此卽父也。」越哭拜﹐父撫之曰「兒能孝﹐𨿽魂夢中神仙亦不願爲﹐惟念二親﹐故父得靈顯示現﹐以慰汝心。汝孝思已盡﹐可以歸矣。汝母及汝姊弟﹐以陽數終﹐同歸疫劫。惟汝前程尙遠﹐此處不可久羈。俟四十年後﹐自當迎汝至此聚首也。」越聞之﹐牽衣弗釋﹐母撫其背曰「四十年別耳﹐兒勿自創。」姊弟亦從旁勸勉﹐越終不捨去。父怒叱之曰「忤逆子﹗不速去﹐斧鑕立加矣﹗」嗾左右曳之出。越以手攀閾﹐仰首顧母而哭曰「兒辛苦萬端﹐始得依依膝下﹐更復奚之﹗」父突前以靴尖踢之﹐越大慟﹐蹶然而興﹐恍如夢覺﹐則身故在土窟中藉茅坐也。汗出如漿。久之﹐神始定。逡巡出穴﹐茅屋化爲烏有﹐但見晨光布野。

徘徊逾時﹐心傷如割。信步行數里路﹐見一土地祠﹐擬入祠謀一餐﹐入則人聚如蟻﹐神前牲醴錯陳﹐史巫紛若。越不測何事﹐覓廟主將詢之﹐入其室﹐堂中坐立多人﹐廟主已死﹐僵臥牀上﹐臭且。越驚而走出﹐忽一巫見而抱持之﹐棄鼓投地﹐崩角稽首﹐大言曰「公子自至耶﹖」呼眾至﹐告曰「此卽新任神聖之長公子也﹐尋親至此﹐純孝動天。」眾乃環拜。越詰其故﹐巫曰「前日半夜間﹐此廟廟主夢雲南汪太學﹐升作此廟土地﹐廟主擁篲迎。神怒其多方詐公子資財﹐無仁心﹐杖遣之。醒而臀肉靑腫﹐逢人則自暴其惡﹐臥三日竟死。村人感神之靈﹐醵金爲賽﹐囑史巫通辭﹐願四時肸蚃﹐公舉不懈。神降言『公子名越﹐年十七﹐極孝﹐方與神會﹐不日卽回生﹐現在山之西土窟中臥。』羣議公迓﹐詎意獨行至此。」越聞之﹐不勝駭愕﹐眾因相競奉越﹐浴以香湯﹐衣而食之者﹐駢肩累迹。關尹知之﹐恐其惑眾﹐迎入署敬禮之﹐勸其歸滇。越亦思母﹐遂夤夜避眾出關。

行月餘抵家﹐則見宅舍傾圯﹐葵燕麥﹐荒廢愴心﹐麋疃鹿場﹐淒涼滿目。驚諮鄰里﹐始知母與姊弟及老乳媼果皆於兩月前病疫死矣。四柩悉爲司有瘞叢葬處。越一慟幾絕﹐鄰人哀之﹐共相慰藉。越乃罄其資產﹐扶四柩復至漵浦﹐與其父合葬焉。敍浦人敬越如神明﹐羣襄窀穸之事﹐又爲植樹﹐頃刻成林﹐卽墓側結廬﹐奉越居之。邑富人某以二女妻越﹐遂錄籍於漵浦﹐力田不仕﹐生三子﹐皆業儒﹐越享素封四十餘年。一夕﹐見其弟﹐將父母命來迎﹐乃處置家事﹐無疾而終﹐人皆嘆爲純孝之報云。

蘭巖曰﹕純孝性成﹐不避險阻﹐其獲厚報也﹐固宜。

春秋

樓某巨公﹐失其姓名裏居﹐爲人剛正不阿。未達時﹐客遊塞上﹐入歸化城某將軍幕府﹐相得甚歡。每論史﹐至古忠臣烈士﹐則慷慨激烈。同人竊聽﹐莫不掩口胡盧﹐笑其迂絕。惟將軍敬重不衰﹐凡百請益。會陀羅海營中﹐建關聖廟工竣﹐求將軍作碑記﹐將軍曰「我滿洲之不讀書者也﹐君其爲我捉刀。」公曰「關聖威靈﹐彌綸宇宙。某所見古今碑記﹐無非頌揚忠義﹐千百如出一口﹐求一另成機軸﹐以闡發所以爲聖爲神之道者﹐未之一睹﹐今請假一精舍﹐休十日糧﹐爲公竭力爲之。」將軍大悅﹐曰「君文成不加點﹐不塗乙﹐素具逸才者也。此間廟祀﹐正需君文﹐以傳不朽耳。」乃於營中﹐葺淨室爽塏者三楹﹐日用之物﹐無不備具﹐祗奉以二童子﹐不呼不入也。公居其中﹐閉目凝神﹐至忘寢食。將軍使人密偵之﹐但見枯坐耳。居數日﹐思慮茫然﹐機神轉澀。

一日方晚飯﹐二童子忽戲階下﹐公見之怒發﹐輟食吐哺﹐罵曰「奴才柰何亂我心曲﹗」亟起操杖欲撻之﹐二童巧避﹐一擊不中﹐而中假山﹐杖折爲二。卽投杖大笑﹐急走入室﹐濡筆揮灑﹐奮腕直書。童子密報將軍﹐比將軍至﹐而文已成矣。見將軍來﹐大呼曰「奏刀禕然﹐幸不辱命。」將軍三復讀之﹐嘆曰「貫串流走﹐彼昌黎送孟東野序﹐殊爲排砌矣。至誠感神﹐君其有神助耶﹖」公曰「初構思﹐心中紛如亂麻﹐聞泉水松風﹐皆厭其聒﹐三日後此心死矣。今日將晡﹐猶無一字﹐方怒童兒嬉戲﹐將申撻伐﹐杖折而機忽開﹐操觚時﹐自覺如徵鳥厲疾﹐一揮而就﹐戛戛乎豈難哉﹐汨汨然而來矣﹐誠不解何由得此。」將軍拊髀曰「非偶然也。」於是奉百金爲潤筆﹐卽請公書之。公自作記後﹐名滿塞外﹐後登第﹐歷仕致淸要。

一夜夢至一處﹐見有呵殿而過者﹐儀衛甚盛。輦上貴人﹐則關聖也。公趨前﹐望塵而拜。關聖下車勞之曰「君作記﹐良費苦心。時至矣﹐當待君於春秋樓﹐好爲入幕之賓也。」言訖﹐擁去。公寤﹐陰異之﹐知不久於人世﹐卽致仕歸。歸途值大雨﹐息駕一古剎中。剎左有危閣﹐題額則「春秋樓」也。恍然悟﹐沐浴具衣冠﹐屏去僮僕﹐端坐樓上而逝﹐空中隱隱有音樂聲﹐逾時始歇﹐合剎莫不聞之。

棘闈誌異八則果報之異﹐在在有之﹐而見於棘闈者尢著。或云﹕舉子入場之前一夕﹐執事官公服致誠以召鬼神﹐請神以紅旗﹐招家親以藍旗﹐引恩怨鬼以黑旗。召訖﹐插三色旗於明遠樓四角﹐吏且招且呼曰「有冤者報冤﹐有仇者報仇。」云云。故場中怪異疊見﹐愈出愈奇。予之親戚﹐往往有監試者﹐予以招神招鬼之事質之﹐亦云不妄﹐因舉所聞之尢異者記八則。

陳扶靑夫子言﹕雍正間﹐江南鄕試﹐有常熟某生﹐年四十餘﹐第三場入宿字號。前二場頗得意﹐興致甚髙。中秋夜﹐與相識玩月﹐分韻作詩﹐有「皓月今宵滿﹐紅顏往日殘」之句﹐眾索其解﹐生淒然對曰「諸君皆同類﹐無妨實吐也。憶昔遊吳門時﹐館於某縉紳家。子弟四人﹐悉主人子侄。有柳生者﹐其內侄也﹐丰姿如玉﹐予挑之數四﹐佯若不知。適值令節﹐諸生皆給假展墓﹐惟與柳生相對﹐予復作詩以挑之曰﹕」繡被憑誰覆﹐相逢自有因。亭亭臨玉樹﹐可許鳳棲身。『柳得詩﹐面色發赧﹐因而嚼之﹐予以爲可動矣。會友人見餉﹐予蓄有媚藥﹐入酒中飲之﹐易醉而狂﹐彊柳生盡一巨觥﹐遂得一遂所欲。次日酒醒﹐知己被污﹐竟投環內寢。舉家不知其故﹐予𨿽知之而不敢泄﹐飲泣而已。主人構訟﹐半年始解。今夜月色﹐不減當年﹐而未免有情﹐誰能遣此﹖故感慨系之耳。「言訖﹐淚涔涔下。聞者無不毛戴﹐陸續散去。五更後﹐忽聞人聲鼎沸﹐往來不停履﹐相告曰﹕」有人縊死屎號中矣。「詰旦驗之﹐則常熟生也。

蘭巖曰﹕酒爲色媒﹐謂醉後每動淫心也。乃柳生以少年丰標﹐忽遭此無行之人﹐詩以戲之﹐酒以誘之﹐而卒爲所污辱。斯又酒能誨淫﹐而非假酒淫人也。𨿽然﹐柳當閱詩後﹐縱不嚴以絕之﹐亦當托故以避之﹐不能見機而作﹐復與飲酒忘醉﹐亦不得謂無罪矣。羞而自縊﹐嗟何及哉﹖天下之甘言卑禮﹐無因至前者﹐皆禍機之所伏也。愼勿不加察而徒自詡予智哉﹗

先生又言﹕乾隆某年﹐結伴入南闈。同捨兪生﹐江陰諸生也。甫畢頭場﹐卽治任。眾怪而問之﹐言語支吾﹐而顏色淒楚。愈力詰之﹐不得已始明告曰「言之醜矣。先君子宦遊半世﹐及解組歸﹐遂病怔忡﹐數年不愈。捐館時﹐呼予兄弟四人至榻前﹐泣囑曰﹕」吾平生無昧心事﹐惟任某縣令時﹐曾受賄二千金﹐冤殺二囚﹐爲大罪惡﹐陰報當斬嗣﹐以祖上有拯溺功﹐僅畱一子單傳﹐五世不得溫飽。吾今人非髙於泰山﹐鬼責深於滄海﹐地獄之設﹐幸脫無由。子孫或不知命﹐妄想功名﹐適益吾罪﹐非孝道也。汝兄弟其各勉爲善事﹐自圖結果﹐『言訖而瞑。後兄弟相繼死﹐惟我僅存﹐鄕試二次﹐悉被墨瀋污捲。昨在棘中﹐文思頗湧﹐三更卽脫稿。倏一人披帷而入﹐立燈前﹐驚神之﹐乃先君也﹐顏色愁苦﹐怒責予曰「柰何忘我遺囑﹐屢爲非分﹐致我奔走道途﹐辛苦備嘗﹖若再不悛﹐禍不旋踵矣﹗』隨以手械一擊﹐燭滅硯翻﹐旋失所在。予驚走而慟﹐比櫛胥來致詢﹐見予油墨滿捲﹐各嗟嘆而散。予今年二十有五﹐登藍榜﹐不足爲恨﹐所痛先人負譴﹐拘擊九幽。行當削髮入山﹐披緇出世﹐學目連大士﹐救拔亡靈﹐懺悔之情﹐幸諸君垂鑑焉。」眾聞之﹐靡不咋舌神驚﹐善念爲之一熾﹐先生退而作《歸山詩》以送之。

蘭巖曰﹕獲罪於天﹐無所禱也﹐聖人言之諄切矣。嗟乎﹗升堂鼓響﹐階下者如對閻羅﹔覆盆冤成﹐受刑者恍遭地獄。柰何以嗷嗷赤子﹐方延頸於父母之堂﹔而簇簇黃金﹐已私受於夤緣之吏。遂使沈冤莫雪於生前﹐宿孽旋生於死後。三戰三黜﹐子孫五世貧寒﹔一代一丁﹐兄弟崇朝殂謝。可不愼歟﹖可不戒歟﹖

某科會試﹐一江南舉人﹐入頭場﹐文戰至二更﹐往末號解手﹐三更不返。相識數數來覓﹐不見。共異之。提燈往觀﹐見一人橫臥混尿中﹐驗之﹐舉人也。呼之不應﹐大驚﹐急救之﹐良久始蘇。自述在此﹐方欲解手﹐見一物大如牛﹐白如雪﹐倚墻根蠕動﹐霍霍有聲。心殊恐怖﹐大聲叱之﹐物忽起立﹐乃是一白人﹐面作靑白色﹐兩眼大如雞子﹐碧而有光﹐不覺身如夢魘﹐呼叫不能出聲﹐亦不自知僵僕之由也。眾皆悚然﹐扶之歸號﹐次日﹐曳白而出。

蘭巖曰﹕神魂迷罔﹐乃見此異物以奪其魄﹐曳白而出﹐亦云幸矣。

李伯瑟言﹕其表弟康生﹐夙以才貌擅名。年甫二十有二﹐卽設帳於巨紳單氏家。單三世爲官﹐富甲一郡﹐僮僕婢媼﹐數十百人。而單賦性殘酷﹐家法極嚴﹐家人小有過犯﹐鞭僕立下﹐甚有炮烙等刑﹐往往畢命﹐恬不爲怪。康工諛善媚﹐入館後賓主頗相得。第少年喜事﹐每捕風捉影﹐見事生風。生徒五人﹐曰修﹐曰保﹐曰傑﹐曰偲﹐皆單之子﹔侄曰炳文﹐單之弱弟而異母者也。炳文年十七﹐聰穎異常﹐所爲詩文﹐康多不能易﹐陽推許而陰忌之。惟保與康最契﹐故主人家事﹐若大若小﹐主人眷屬﹐若男若女﹐無不悉知。有一事﹐保必偵以告康﹔見一人﹐康必指以問保。誼𨿽師弟﹐實類友朋也。

會東家宴內親﹐日暮散去﹐內眷送客回﹐笑語過書院門。康於門隙窺見一婢﹐翠衣素裙﹐冶容媚誠﹐風致嫣然﹐頓覺心神把握不定。正凝想間﹐適館僮秉燭來﹐陳酒核﹐康曰「諸郎在內作底事﹖」僮曰「有內客畱宿﹐諸郎正忙﹐少停﹐二郎卽出陪先生飲酒矣。」康頷之。俄爾保至﹐師弟歡然對酌。因以所見翠衣婢質之﹐保曰「先生所諮﹐得非白皙如雪﹐眸黑齒皓﹐多發如雲﹐黝髹可鑑者乎﹖」曰「然。」曰「此三姑母房中使女小蕙也。」丫頭極慧黠﹐善鍼黹﹐一定皆偏愛之。年十九矣﹐猶未有婿也。「康擎杯戲問曰﹕」如此珍美﹐日日在前﹐汝弟兄亦各嘗其滋味否﹖「保微笑曰﹕」疇不垂涎﹐第恨其有郤要之狡獪﹐往往交臂失之﹐獨文炳夙與之交好而已。「康欣然曰﹕」荷荷﹐文炳自負髙明﹐乃至污人淸白﹐豈非得已而不已耶﹖吾想小蕙端重﹐恐文炳未必能玷﹐汝所言亦想當然耳。「保曰﹕」不然。二人形迹﹐生及偲皆目擊之矣。「康前席曰﹕」目擊何如﹖「保曰﹕」偲潛窺於湢室中﹐生猝遇於花園門之內也。「康大笑而罷。

一日﹐傑質蠻觸故事於康﹐康不能詳﹐文炳從旁述之﹐康大慚﹐轉戒之曰「學者當以十三經爲根本﹐廿一史爲學問﹐荒唐子書﹐知之何異穢墟﹖」文炳曰「一事不知﹐儒者之恥﹐宰相須用讀書人﹐以其能取多而用宏也。」康曰「讀書變化气質﹐汝气質如此﹐何敢稱儒﹖吾𨿽少長於汝﹐然而師傅也﹐汝弟子也。以弟子而上淩師傅﹐讀書何爲﹖且汝自矜儒術者﹐而淫人婢女﹐亂人閨閫者乎﹖」文炳失色﹐不復敢言。修弟兄亦再三解紛﹐康始怒息﹐然終不與文炳接談。單知之﹐笞文炳十數﹐且置酒謝康曰「丈夫泄憤杯酒間﹐況師弟乎﹖弱弟無知﹐不足與校也。」康唯唯。於是卜夜痛飲。

單微醉﹐興髙自述平生得意語﹐刺刺不休。康乘間諛之曰「老先生文章政事﹐皆堪不朽﹐惟家法稍弛﹐外人耳而目之﹐殊可惜耳。」單赩然曰「老夫家政﹐自謂不愧石柳。先生今出此言﹐得毋有所見聞乎﹖」康曰「承相愛﹐故知無不言﹐只是事涉隱私﹐不便瀆陳也。」單大疑﹐屏去左右﹐密詰之﹐康乃舉文炳私小蕙事﹐附會以告﹐且曰「令公郎所親見者。老先生爲鄕裏儀型﹐柰何因小兒女一夕之歡﹐微瑕之玷﹐致失鄕望﹖」單固以家法自詡﹐一旦被人面摘其疵﹐怒發如雷﹐擲杯而入﹐大聲索小蕙﹐撻而鞫之。小蕙不勝箠楚﹐一一吐實。單怒極﹐令褫其衣﹐梆庭柱上﹐以巨砧杵塞陰中﹐呼文炳至前合觀之。文炳掩面伏地﹐哭不能起﹐單叱而鞭之﹐聲色極厲﹐夫人再四求寬﹐怒終不息﹐鎖文炳廁中﹐方歸寢所。夫人潛釋小蕙﹐擡之入室﹐一息奄奄﹐血濡牀席﹐家人無不泣而憐之。守至夜半﹐忽矍然而起﹐大聲曰「奴死必爲厲鬼﹐以報豎儒矣﹗」言訖﹐長號數聲而絕。上下靡不悲悼。康聞之﹐頗不自安﹐托故解館歸﹐每念及小蕙之事﹐則浹背汗下。

適槐黃近﹐挑燈夜讀﹐其母李氏﹐卽伯瑟姑母也﹐親調魚羹﹐送入書室。於窗下見一女子﹐裸形浴血而立﹐驚號僕地﹐旋失女子所在。康卽出救母歸寢﹐問何故驚倒﹐母告以所見﹐康大驚失色。母曰「此宅固凶﹐不可復居﹐且鄕試在卽﹐不如入省會﹐暫居舅家﹐倘博一第﹐另境居宅可也。」康以爲然﹐亟買舟以往﹐寄居伯瑟家。時伯瑟亦以鄕試故﹐就貢院側僧捨肄業。康至乃同下帷。一日閒話間﹐伯瑟忽問﹕「貴邑有單文柄者﹐與相識否﹖」康曰「弟之門人也。兄胡爲問及之﹖」伯瑟曰「久慕其才名﹐昨又從一友人處﹐得其《慘魂篇》﹐抉元珠於屈宋矣。味其辭﹐隱恨殊深。不意其爲弟之髙徒也。」因出一紙示康﹐其辭曰「夜迢修而轉側兮﹐心似焚以怦怦。緣幽蘭之早折兮﹐悼芳蕙之先零。何惡蕕之枝蔓兮﹐甚賊苗之稂莠。欲剪拔以糞除兮﹐足而棘刺手。告田父以假其鋤鍤兮﹐絡冒頭而鉗制口。冀美人於一晤兮﹐倏神結而爲夢。出衱闍以暇矚兮﹐見蓬顆之蔽冢。聲嚶嚶以啟悲兮﹐先秋風而聽之。魂冉冉其欲離乎窀穸兮﹐猶逡巡以鼠思。羌儃佪而夷猶兮﹐非疇昔之嬌態。頻拭目以端睨兮﹐徒神奔而鬼怪。詎綺羅之化蝶兮﹐體袒裼而裸裎。袁冰玉之銷鑠兮﹐愴以縱橫。妾薄命以貽戚兮﹐職王孫之故也。君獨生以曷歡兮﹐寧不懷玆楚也﹗誶曰﹕已矣﹗魂其歸來兮﹐毋躑躅以流連。吾將與子同穴兮﹐心則石而力則錦。」

康覽之次﹐曰「文炳文炳﹐汝其賦《角弓》﹗小蕙小蕙﹐汝其怨《終風》乎﹖予不任咎也﹗」伯瑟曰「敢問何謂也﹖」康備陳其故﹐且曰「弟聞釋氏有懺悔之說﹐場後喚兄爲我設一壇齋醮可乎﹖」伯瑟悚然汗下﹐癡坐良久﹐始嘆曰「弟不自尢﹐尙委咎他人﹐豈竟欲鐵鑄大錯耶﹖」於是不歡而散。

無何﹐入棘﹐弟兄適同一號。是夜場內﹐咸聞女子哭聲﹐深以爲怪﹐惟康顏色沮喪﹐不飲不食。次夕三更﹐伯瑟文初就﹐方假寐﹐忽聞簾外人聲往來﹐皆云大怪事。伯瑟卽啟帷出﹐視見康號前﹐人如堵墻﹐心知有異﹐擠身而入。見康裸坐房檐下﹐瞠目直視﹐大叫曰「單廷獻時辰未到﹐姑縱之。今且犁此賊之舌﹐再去質證﹗」言訖﹐引手自摳其舌﹐極力拔之﹐出口四五寸﹐血流唇外。伯瑟駭甚﹐力救之﹐手爪透入舌根﹐牢不可脫。比官來相驗﹐已連根拔出﹐昏倒地上﹐斯須而斃。伯瑟不忍暴其惡﹐次日出場﹐領屍而歸。是科伯瑟髙捷﹐公車入都﹐與予交最善﹐每聞其說如此。文炳賦《慘魂篇》後﹐半年亦死﹐其將與蕙結未了緣歟﹖又聞有傳其事於單者﹐單哂而置之﹐暴戾如故﹐迄今無恙。

蘭巖曰﹕致二人死於非命﹐罪何能逭哉﹗康以小怨則生嫉妒﹐拔舌而斃﹐報亦慘矣。至於挾能招忌﹐文炳亦難免咎。獨惜小蕙﹐名辱身死﹐爲不幸耳。

嚴十三言其秋試時﹐同闈一舉子﹐系下江人。夜間偶出登廁﹐卽歸號﹐見所坐矮屋中﹐燭光映簾﹐簾上有人影黯然﹐心殊懼怯﹐徘徊不敢入。問老軍﹕「何人坐我號中﹖」老軍曰「烏知其爲誰﹐想亦君之相識也。」舉子曰「汝爲我密觀之﹐看是何形狀﹐亟來告我。」老軍潛從簾隙窺之﹐良久卻報曰「其背燈危坐﹐年可四十許﹐瘦黃面﹐短黑髯﹐無甚異人處﹐惟鬢旁氈帽下﹐斜插一紅漆竹箸﹐爲不可解耳。」舉子聞之﹐驟驚﹐狂叫「有鬼」而走。老軍追問之﹐但蹲身柵邊﹐擺手搖頭﹐不敢復返。老軍白諸職事﹐問之﹐亦隕涕不言。重至其號視之﹐已失鬼之所在﹐恐生他變﹐令人守之。次日送出﹐終莫測紅箸之由。

蘭曰﹕隱微事﹐夫誰知其怨所結者乎﹖鬼旣能尋至闈中﹐而但示其形﹐使其驚狂奔避﹐抑之何故﹖噫﹗異矣﹐乾隆丙子科﹐順天鄕試﹐有大書於捲面者﹐曰「黃四姑娘開拆﹐見藍榜。」

監生潤玉﹐弱冠有文譽﹐丰姿韶秀﹐如玉山照人﹐同學以翰苑期之﹐玉亦自命不凡﹐視賦《鹿鳴》﹐捷南宮﹐如拾地芥耳﹐所居偪鄰尙書某公之宅。尙書有女﹐已字侯門﹐尙未遣嫁﹐而才慧容色﹐名動一時。玉偶見之於升車時﹐素面隔碧紗﹐如春煙之籠秋棠也。歸而思慕﹐不能一刻置。一日閒步後圃﹐聞隔墻女子嗽聲﹐急設梯於柳蔭中﹐登而窺之﹐則尙書宅內之混軒也。見一女麗甚﹐識爲車中人﹐方登廁﹐蘭煙出口﹐臀白如霜﹐玉目奪神搖﹐猶恨不能滿意。日暮人靜﹐乃暗於花蔭密處﹐壁腳下鑿去半磚﹐使洞徹不礙目﹐終日觀之﹐於是女之穩私﹐無有不爲玉所諦見者。積半年﹐女已出閣﹐玉無從再窺﹐頗悵恨。因冥想其私處﹐有朱色痣一點﹐爲賦《長相思》詞以詠之。爲一友所見﹐舉而投諸火﹐正色責之﹐並誡其無復舉以告人﹐於徳行有大累﹐玉笑其迂。後入闈﹐夜夢一人抉其目﹐痛甚而寤。惡之﹐而目痛不止﹐兩瞳如鍼刺﹐不能啟睫﹐遂繳白卷而出。歸家三日﹐痛不絕﹐遂成雙瞽。及曉揭﹐毀詞友人已魁列矣。

蘭巖曰﹕一言規諫﹐遂獲髙魁﹔一意淫惡﹐便成雙瞽。愼之﹐戒之﹗

福齋堂曰﹕始而私之於己﹐旣而篡之於人﹐致幽閨貞體﹐不啻裸遊於五都市﹐誠所謂玩人喪徳者矣。夫瞽於目者﹐必先瞽於心也﹔髙其名者﹐必先髙其品也。名教中自有樂地﹐一失足卽蹈苦海﹐故君子必愼其獨也。楊愼遠竄夷僰﹐猶傳《雜事祕辛》﹐宜其終身不齒﹐才人其鑑之哉﹗

蔡生﹐江左名士也。公車入都﹐館滿洲某氏家。其家主人物故已久﹐惟主母孀居﹐撫一子一女﹐僕婢十數人﹐一老僕已歷三世矣﹐誠愨忠靖﹐主母待之甚厚。僕亦素重蔡名﹐深喜幼主得師﹐敬禮不替。會主母將嫁女﹐乏妝奩之資。畿內有田數頃﹐使僕徵其租﹐以歲歉﹐去月餘﹐僅獲八十金以歸。計之不敷用﹐仍付之曰「諺云﹕」飯到口﹐錢到手『。零星費去﹐至時愈不足用。汝姑收貯﹐待取足總繳可也。「僕諾而退﹐自念身常出外﹐妻子頭鈍不解事﹐倘此銀有失﹐大事去矣。乃攜入館中﹐以情告蔡﹐乞代爲存貯。時左右無人﹐蔡卽納於箱中而鎖之﹐曰﹕」汝第去辦正事﹐寄此無妨也。「僕謝而去。

又半月﹐徵得餘金﹐復命﹐主母索前項﹐僕曰「在蔡先生處。」卽往取之。蔡不承﹐曰「汝那得有銀寄我處﹖」僕曰「先生無戲言﹐可卽見付。」蔡怒曰「何物老奴﹐敢來誣我﹗我爲汝家教子弟﹐豈爲汝家作看財奴耶﹖不速退﹐當惹老拳矣﹗」僕大驚﹐爭辯不已。蔡聲色俱厲﹐卽刻欲解館。母聞之﹐立門外揚聲慰蔡曰「先生勿气﹐吾當爲先生責此叛奴。」蔡始不言﹐主母呼僕入﹐痛責之曰「先生讀書人﹐且南方名士﹐希圖我家數十兩銀耶﹖此必汝將去自救燃眉﹐卒乃誣罔好人。吾母子孤兒寡婦﹐出門跬步不能行﹐所賴者汝一人耳。今有若此﹐尙何望乎﹖」言訖﹐掩面而泣。僕無以自明﹐但自批其病﹐以自罵﹐是夜遂縊死。

次年﹐蔡入闈﹐精神恍惚﹐下帷秉燭﹐親筆備錄其事於紙﹐自述昧心蔑理﹐罪不可逭﹐解帶自縊於黃茆白葦中。比人知覺﹐體已冰矣。尢可怪者﹐面壁端坐﹐帶環去喉寸餘﹐不解何由至死。其自供之詞﹐眾爭錄之。仁和葉省三先生﹐亦錄得一紙﹐每出以示人﹐以爲文人無行者戒。

蘭巖曰﹕予嘗見世之所謂名士矣﹐曳長裾﹐舞大袖﹐以爲名士風流﹔吟詩論文﹐弈棋飲酒﹐以爲名士博雅。而究其中﹐則絕少躬行﹔核其實﹐則每多不肖。而第觀其膚末者﹐未嘗不羣然信之﹐曰「此名士也。焉有爲此者乎﹖」惟其名士也﹐而能爲此耳。亦惟稱其名士也﹐而後知人之深信不疑﹐而敢爲此耳。

某科鄕試﹐一生構文至半夜﹐瞥見一人﹐披帷而入﹐古衣古冠﹐面目甚怪﹐生口噤不能言。其伸一掌﹐向生曰「我司文之神也。汝祖宗有陰徳﹐今科當領薦﹐可書一字於吾掌﹐爲異日塡榜之驗。」生大喜﹐卽濡墨大書一「魁」字﹐其人遂滅﹐而字故在卷上﹐墨漬數重﹐因被貼出。

恩茂先言﹕一士子臨場祈夢於泡子河畔呂公祠﹐夢見一人﹐如畫家所繪壽星﹐頭狀粘白紙條﹐自內而出。覺而異之﹐旣入棘﹐以犯例被貼。或解之曰「蓋頭場貼出也。」一笑。

閒齋曰﹕棘闈之地﹐國家設以取士者也。墮行喪徳之徒﹐冥報昭然﹐毫釐不爽。如是﹐何關節懷挾者﹐猶敢於光天化日中﹐行險以僥幸哉﹖

蘭巖曰﹕秀人入闈﹐一存得失之心﹐則方寸中﹐頃刻百端叢生﹐而鬼神遂乘得其隙﹐而侮弄之﹐因而擯斥之。是二子者﹐焉知非妄想心熾﹐精神恍惚﹐而結成一幻境哉﹗

回煞五則人死有回煞之說﹐都下猶信之。有舉話出避者﹐𨿽貴家巨族﹐亦必空其室﹐以避他所﹐謂之躲殃。至期﹐例掃徐亡人所居之室﹐炕上地下﹐徧篩布蘆布﹔凡有銅錢﹐悉以白紙封之﹐恐鬼畏之也。更於炕頭設矮幾﹐幾上陳火酒一杯﹐煮雞子數枚﹐燃燈一盞﹐反扃其戶。次日﹐鳴鐵器開門﹐驗灰土有雞距﹑虎爪﹐馬蹄﹑蛇足等迹﹐種種不一。大抵亡人所屬何相﹐卽現何迹﹐以卜亡人罪孽之重輕﹐謂鎖罪輕而繩罪重也。艸木雞犬﹐往往有遭之而枯斃者。習俗移人﹐賢者不免﹐所謂相率成風﹐牢不可破者也。第其理未可盡誣﹐或者死者有知﹐歸省所戀歟﹖

予友徳書紳﹐不幸短命。方其弱冠時﹐季弟歿﹐出殃之夕﹐徳不信﹐一更後﹐潛至窗下窺之。室中一燈瑩瑩﹐毫無所見﹐因笑流俗之妄。才思卻回﹐忽見小旋風起燈下﹐有墨物如魚网﹐罩幾上﹐燈焰綠如瑩火﹐光斂如錢﹐倏暗。徳伏窗外﹐如醉又如夢﹐不能動履。但覺燈明則神思如寤﹐燈暗則毛髮盡張。俄爾墨物不見﹐燈驟明﹐徳气始舒暢﹐聞耳畔有聲甚雜﹐蓋家人尋覓至此﹐呼叫之也。徳面色如土﹐數日失神。每向予述之﹐爲不妄也。

蘭巖曰﹕神气爲鬼所奪﹐所以不壽耳。

同學錫谷齋﹐嘗言其一親戚家﹐有塾師新死。際回煞之夜﹐主人矯俗獘﹐無所陳設。次日黎明﹐谷齋以事過之﹐主人未起﹐暫就書房中坐候之。館僮入取茶﹐谷齋獨坐炕頭吸煙﹐忽見一黑物﹐如亂髮一團﹐去地尺餘﹐旋轉不已﹐漸近衣袂。執祛審視﹐不辧是何物﹐初大如升﹐漸如碗﹐如杯﹐滚入炕洞中﹐一半在外﹐猶轉不已﹐久之始沒。竊異之。館僮取茶至﹐問之﹐結舌不能對﹐愈增疑惑。及主人出﹐復質之﹐初亦茫然﹐繼乃大悟﹐曰「得毋回煞之說﹐未可盡誣乎﹖」因告以塾師之事﹐共相嘆惋﹐疑團始釋﹐旣而谷齋笑曰「幸我月令尙好﹐不然﹐其不得殃也幾希矣﹗」

蘭巖曰﹕鬼者陰之靈﹐至虛且幻﹐玆何具有形象耶﹖又不解其入炕洞何爲﹖

城北徐公家﹐一老嫗死﹐際回煞。徐二子皆少年好事﹐相約往觀。初無怪異﹐將去之﹐燈忽驟暗﹐隱隱見一物﹐如象鼻﹐就器吸酒﹐咕咕有聲﹐釶然墜地上﹐化爲大貓﹐而人面白如粉﹐繞地旋轉﹐若有所見。二子驚悸﹐發狂震駭。家人詰得其故﹐交責不已。次日﹐啟戶視之﹐雞子酒漿﹐空無所有﹐灰上人迹﹐兩兩相並﹐僅如二三歲小兒。東壁書十一字﹐非篆非艸﹐淡墨色﹐人不能識﹐向午忽自滅﹐洵爲鬼筆。徐二子相繼病死。

蘭巖曰﹕鬼有飲食﹐大爲奇怪。想人蹤兩兩﹐卽徐氏二子之魂魄耳。相繼病死﹐其理可悟。

延安折天桂爲廣文時﹐傭一老嫗﹐服役炊爨。其子黃椿﹐年二十餘﹐爲郡驛卒。某年冬﹐從楡鎭差官馬進﹐馳羽書入都﹐道經某堡﹐大雨雪。堡固荒僻﹐無客捨﹐投宿民家。其家辟正室以居之﹐馬以爲敬己﹐深徳之。與黃夜飯訖﹐同炕而寢。二更後﹐黃忽驚惶﹐聞屋後聲甚異﹐心殊怛怖﹐連呼馬老爺不應﹐急起敲火燭之﹐則馬方袒跣向隅﹐蹲踞地上﹐聳肩用力﹐若有所捺。黃驚詢何爲﹐馬但搖首﹐不暇應答。黃大疑﹐急前審諦之﹐見壁角有物﹐形如蝟﹐被捺喞喞作聲﹐漸捺漸縮﹐不禁大駭﹐欲前助力﹐物忽化爲濃煙﹐滚滚四散﹐成數十團﹐或鉆入壁隙﹐或飛上棚頂﹐須臾而盡。黃扶馬坐息炕間﹐問所捉何物﹐馬哆口瞠目﹐猶有餘恐。良久稍定﹐始述曰「吾方起溲﹐瞥見一婆娑老嫗﹐徘徊炕下﹐兩眼有光如瑩﹐頗能自照﹐心知爲鬼﹐以杖擊之﹐僕地化爲一蝟﹐走向屋角﹐故就而捺之﹐誠不識爲何怪也。」黃聞之﹐栗生於肌﹐發豎於頂﹐不敢復寢。亟呼主人詰之﹐支離不以實告。馬僞怒﹐欲鳴於官。主人懼﹐因言其故﹐蓋其祖母新死﹐是夜正回煞之候也﹐叩其體貌﹐正符所見。馬爲之嘆惋﹐遂不復少畱﹐束裝秣馬﹐冒雪宵徵。

蘭巖曰﹕倏而嫗﹐倏而蝟﹐倏而煙﹐煞大作怪。

秦人謂大爲老。有張老嘴者﹐又號老膽﹐以口大膽大而得名也。其子婦死﹐值回煞﹐張出差在外﹐未之知也﹐是夜適歸﹐叩門久無應者﹐怒發﹐排闥而入﹐重門亦如之。至廳前一間﹐無一人﹐惟西廂燈火耿耿﹐陰念﹕「此屋從無人居﹐那得燈光﹖」試覷之﹐倏見一婦人﹐長僅尺餘﹐直撲窗隙﹐倉卒驚卻數步。婦人甫出窗﹐旋化黑煙一團﹐隨風而散。張知爲鬼物﹐不復蹤迹。亟叩宅門﹐家人聞之﹐大擾﹐良久始辧其音響﹐開門納而告之故。張乃嘆惋﹐蓋子婦病篤﹐不便終於正寢﹐移之西廂﹐逾夕而歿。張所見﹐婦之鬼也﹐是適值出殃云。張竟無恙﹖

蘭巖曰﹕張其陽旺耶﹖不然﹐何竟無恙。

夜星子二則京師某宦家﹐其祖畱一妾﹐年九十餘﹐甚老耄。居後房﹐上下呼爲老姨。日坐炕頭﹐不言不笑﹐不能動履﹐形似饑鷹。而健食無疾病。嘗畜一貓﹐與相守不離﹐寢食共之。

宦一幼子﹐尙在𦇤褓﹐夜夜啼號﹐至曉方輟﹐匝月不愈﹐患之。俗傳小兒夜啼﹐謂之夜星子﹐卽有能捉之者。於是延捉者至家﹐禮待甚厚。捉者一半老婦人耳。是夕就小兒旁﹐設桑弧桃矢﹐長大不過五寸﹐矢上系素絲數丈﹐理其端於無名之指﹐而拈之。至夜半﹐月色上窗﹐兒啼暫作﹐頃之﹐隱隱見窗紙有影﹐倏進倏卻﹐仿佛一婦人﹐長六七寸﹐操戈騎馬而行。捉者擺手低語曰「夜星子來矣﹐來矣﹗」亟彎弓射之﹐中肩﹐喞喞有聲﹐棄戈返騎﹐捉者越窗引綫﹐率眾逐之﹐拾其戈觀之﹐一搓綫小竹簽也。迹至後房﹐其絲竟入門隙﹐羣呼老姨不應﹐因排其闥﹐燃燭入室﹐徧覓無所見。搜索久之﹐忽一小婢﹐驚指曰「老姨中箭矣﹗」眾視之﹐果見小矢釘老姨肩上﹐呻吟不已﹐而所畜貓猶在跨下也。咸大錯愕﹐亟爲拔矢﹐血流不止。捉者命撲殺其貓﹐小兒因不復夜啼﹐老姨亦由此得病﹐數日亦死。

蘭巖曰﹕怪出於老姨﹐誠不知其何爲。想系貓之所爲﹐老婦龍鐘﹐爲其所使耳。卒乃中箭而亡﹐不亦冤乎﹖

子在咸安寓時﹐聞同學隆君興言﹕其一親戚家﹐有小兒夜啼﹐越兩月不愈。有老嫗識爲夜星子﹐自云能捉之。問所需﹐無難辦者﹕惟用木作方籠﹐四面糊白紙﹐罨竈上﹐竈窟內設油燈一盞﹐燃之﹐光射紙上。俟小兒啼作﹐卽竈前覆一粗磁碗﹐碗上橫置一菜刀﹐踞小凳面竈門而坐。家人悉令回避﹐童男稚女則弗禁。時隆君年甫十二三﹐立嫗身後觀焉。嫗一手叩刀﹐噥噥不解作何語。食頃﹐燈驟暗﹐紙上隱隱見黑影﹐往來閃爍不定﹐或人﹑或馬﹑或貓犬﹐悉仿佛其形。嫗詛咒愈急﹐燈愈暗﹐黑影往來愈夥﹐最後一影﹐色黯黝﹐映紙獨眞﹐止而不動﹐形頗似槥。嫗急舉刀背﹐力碎覆碗﹐砉然一聲﹐燭中燈忽大明﹐黑影印紙上不滅﹐如淡墨所染。嫗舉籠以火焚之﹐兒啼頓止。

蘭巖曰﹕如此怪異﹐非老嫗不能降﹐亦非老嫗不能解。

屍變二則陜西某村胡氏女﹐嫁爲李家婦。一朝反目﹐女負气出門﹐不知所之﹐李以爲歸其母家﹐往探之﹐未嘗歸也。徧叩親故﹐皆無有。遂成訟﹐有司嚴刑拷掠﹐不能成獄﹐縲紲者歲餘。村後固接亂山﹐人蹤罕到﹐惟芻蕘雉兔者﹐間一過焉。一樵入林伐木﹐於萬樹中﹐見一人懸柏樹上﹐目大如盞﹐舉兩手作撲人狀﹐聲吱吱若鳴蝙蝠﹐身搖搖如戲秋千。狂奔下山﹐述於村人。村人聚眾制梃﹐鼓勇而往﹐四面擊之﹐良久不動。李之鄰里咸在﹐其服色𨿽舊猶﹐猶辧爲胡氏女﹐白其父母令觀之﹐眞實不虛。撫屍大慟﹐因驗而焚之﹐臭達數里﹐嘰嘰作聲﹐疑案始結。

蘭巖曰﹕匹夫匹婦﹐自經於溝瀆﹐而莫之知也﹐因屬常事。獨不解年餘懸萬山中﹐僵而能鳴﹐索且不朽﹐是爲不可信﹐而可怪耳。

先達某公﹐未第時﹐公車入都﹐因避囂﹐停裝於廣渠門外一古寺中。僧捨𨿽多﹐大率湫隘﹐不堪肆業。惟小閣兩楹﹐殊精潔髙敞﹐因稅居焉。僧囑曰「居此亦不妨﹐第須防暴客。後窗可不必開也。」公諾之。

居無何﹐甚苦炎熱﹐自思夏日樓居﹐古人所忌﹐非北風不能消暑﹐縱有暴客﹐亦不足爲寒士憂。遂拔銷啟窗﹐見綠野靑疇﹐一望無際。樓下臨叢葬處﹐古冢累累﹐不止什佰﹐更有未葬而甃厝於茂艸間者﹐凡十餘柩。公笑曰「對此正不敢不樂。」夜月上﹐淸風送涼﹐乃命酒獨酌﹐憑窗遠矚﹐醉後灑酒奠樓下曰「長眠人苟有荷鍤者﹐見此杯中物﹐當來歆也。」

約二更餘﹐聞一厝柩邊﹐窸窣有聲﹐公疑爲艸木之兵。俄而聲漸厲﹐柩蓋驀然落地﹐一屍匍匐而出﹐徧身雪白﹐兩眼綠色﹐映日如螢光。公大駭﹐然素有气敢任﹐且念彼𨿽鬼物﹐而樓髙數尋﹐亦不足畏﹐第觀其出欲何爲。亟滅燭以觀之。屍旣出﹐向其柩拜之﹐復合﹐僵立瞪目﹐釶然西去﹐迅疾如風。公錯愕不已﹐料其必反﹐乃閉半窗﹐屏息以待。三更向近﹐月色西沈﹐屍果還﹐瞬息至柩前﹐方下拜﹐公適喉癢﹐不禁大嗽。屍倀然起﹐直視樓窗﹐公急閉窗﹐用力猛﹐窗脫榫﹐頓然落樓下。屍卽奔至﹐向窗一踴﹐不及者咫尺。公大窘﹐提燭檠擊之﹐顚而復踴。公倉皇間﹐於手邊得書一帙﹐極力撲之﹐中其腦﹐倨然僕地﹐遂不復動。公始下樓﹐撾僧房門以告﹐僧大驚曰「戒公者﹐誠非無謂﹐柰何弗聽﹐致此恐怖﹖請暫同老僧榻﹐明日當爲計也。」公就枕﹐夜夢數驚。

翌日﹐僧糾合長工十餘人﹐執兵而往﹐見屍無敢向前﹐久之始集﹐以物棖撥之﹐舉體白髮長寸許﹐巨口過腮﹐十指堅甲如鷹爪。僧曰「怪底一夏無雨﹐此魃爲虐也。」報官驗訖﹐聚薪焚之﹐喞喞之聲不絕﹐臭不可近。視所擊書﹐則《周易》下卷也。僧笑曰「措大兵器﹐亦大異人。」公旋移居入城﹐逢人則述之。後及第﹐官少宰。

蘭巖曰﹕荒郊斷壠﹐賫恨終天﹔蔓艸寒煙﹐含悲長臥。悵孤魂於萬里﹐無日還家﹔嘆骨朽於百年﹐誰人布奠。致成旱魃爲虐﹐戾气成妖。鬼也﹐而不安於穴﹐聚薪而焚之﹐良可慨也。

貓怪三則某公子爲筆帖式﹐家頗饒裕﹐父母俱存﹐兄弟無故﹐得人生之一樂焉。上下食指甚繁﹐而猶喜畜貓﹐白老烏員﹐何止十數。每食則羣集案前﹐嗷嗷聒耳﹐飯鮮眠毯﹐習以爲恆。適飯後閒話﹐家人咸不在側﹐夫人呼丫環﹐數四不應﹐忽聞窗外﹐有代喚者﹐聲甚異。公子啟簾視之﹐寂無人﹐惟一貓奴踞窗臺上﹐回首向公子﹐面有笑容。公子大駭﹐入告夫人。諸昆弟聞之﹐同出視貓﹐戲問曰「適間喚人者﹐其汝也耶﹖」貓曰「然」﹐眾大嘩。其父以爲不祥﹐亟命捉之﹐貓曰「莫拏我﹐莫拏我﹗」言訖一躍﹐徑上屋檐而逝﹐數日不復來。舉室惶然﹐談論不已。

一日﹐小婢方餉貓﹐此貓複雜羣中來就食。急走入房﹐潛告諸公子。諸公子復大擾﹐同出捉之﹐縛而鞭之數十。貓但嗷嗷﹐倔彊之態可惡。欲殺之﹐其父止之曰「彼能作妖﹐殺之恐不利﹐不如捨之。」公子陰命二僕﹐盛以米囊﹐負而投諸河。甫出城﹐囊驟穴﹐臨河而返﹐貓已先歸。直至寢室﹐啟簾而入﹐公子兄弟方咸集父母側論貓事﹐瞥見貓來﹐胥發怔。

貓登踞胡牀﹐怒視其父﹐目眥欲裂﹐張須切齒﹐厲聲而罵曰「何物老奴﹗屍諸餘气﹐乃欲謀溺殺我耶﹖在汝家﹐自當推汝爲翁﹔若在我家﹐云乃輩猶可耳孫﹐汝柰何喪心至此﹖且汝家禍在蕭墻﹐不旋踵而至﹐不自驚怕﹐而謀殺我﹐豈非大謬﹗汝盍亦自省平日之所爲乎﹖生具螾蟻之材﹐夤緣得祿。初仕刑部﹐以距得上官心。出知二州﹐愈事貪酷。桁楊斧鑕﹐威福自詡。作官二十年﹐艸菅人命者﹐不知凡幾。尙思恬退林泉﹐正命牖下﹐妄想極矣﹗所謂獸心人面﹐汝實人中妖孽﹐乃反以我言爲怪﹐眞怪事也﹗」遂大罵不已﹐辱及所生。舉室紛拏﹐莫不搶攘。或揮古劍﹐或擲銅瓶﹐茗碗香鑪﹐盡作攻擊之具。貓哂笑而起曰「我去﹐我去﹐汝不久敗壞之家﹐我不謀與汝輩爭也。」亟出戶﹐緣樹而逝﹐至此不復再至。

半年後﹐其家大疫﹐死者日以三四。公子坐爭地免官﹐父母憂鬱相繼死。二年之內﹐諸昆弟﹑姊妹﹑妯娌﹑子侄﹑奴僕死者﹐幾無孑遺。惟公子夫婦及一老僕曁一婢僅存﹐一寒如範叔也。

閒齋曰﹕妖由人作﹐見以爲怪﹐斯怪作也。唐魏元忠謂﹕「見怪不怪﹐其怪自滅。」非見理明晰﹐不能作是語。𨿽然﹐內省多疚﹐亦不易作坦率漢。

永野亭黃門爲予言﹐其一親戚家﹐喜畜貓。忽有作人言者﹐察之﹐貓也。大駭﹐縛而撻之﹐求其故﹐貓曰「無有不能言者﹐但犯忌﹐故不敢耳。今偶脫於口﹐駟不及舌﹐悔亦何及﹗若牝貓則未有不能言者矣。」其家不之信﹐令再縛一牝者﹐撻而求其語﹐初但嗷嗷﹐以目視前貓﹐前貓曰「我且不得不言﹐況汝耶﹖」於是亦作人言求免﹐其家始信而縱之﹐後亦多不祥。予聞其說﹐愈謂《太平廣記》所載﹐貓言「莫如此﹐莫如此」之事﹐爲不誑也。

蘭巖曰﹕以言遭楚﹐貓應自悔﹐然猶以駟不及舌﹐痛自懲責﹔乃人也﹐每以多言取禍﹐反怨天尢人﹐不克自省﹐誠此貓之不若矣。

護軍參領舒某﹐喜詠歌﹐行立坐臥﹐罕不嗚嗚。一日﹐友人過訪﹐歡飲於室﹐漏已二下﹐尙相與賡歌不輟﹐忽聞戶外細聲唱所謂「敬徳打朝」者﹐諦聆之﹐字音淸楚合拍﹐妙不可言。舒服役只一僮﹐素不解歌。玆忽聞此﹐深疑之﹐潛出窺何﹐則見一貓人立月中﹐旣歌且舞。舒驚呼其友﹐貓已在墻﹐以石投之﹐一躍而逝﹐而餘音猶在墻外也。

蘭巖曰﹕上有好者﹐下必有甚焉者矣。舒喜歌唱﹐而貓亦效尢﹐舒應樂其善繼主人也﹐何以石投之哉﹖

驢都中有以屠驢爲業者。主人晚過其肆﹐漏已下﹐肆門已閉﹐室中燈火甚明﹐疑爲作工者賭博﹐從板隙潛窺﹐見二傭共殺死一婦人﹐方斷脰剖腹﹐血肉狼藉。大驚﹐亟反走﹐鳴諸官﹐官卒步軍十餘人﹐同往捕之。排闥湧入﹐則見死驢在地﹐主人獨指以爲人﹐步軍曰「死驢也﹐烏得爲人﹖」與其爭論﹐環觀者咸笑其妄﹐其人猶忿爭不已。官怒其嘵嘵﹐叱曰「指驢爲馬﹐且不可﹐柰何指驢爲人﹖」鞭之而去。其人憤極﹐重欲對眾檢視﹐乃亦是驢。始而愕然﹐旣而廢然﹐遂攺業﹐誓不殺生。

蘭巖曰﹕驢﹐寵然一蠢物也﹐與人大異﹐何此人確見其爲人哉﹖殆亦業此屠驢者乎﹖非昏於卽也﹐豈誓不殺生﹖此驢也不復爲人﹐此人也不復爲驢矣。

異犬某侯襲爵之前一歲﹐年甫十七﹐丰姿如玉﹐而癖好鬥鷄走狗。嘗豢一黃犬﹐甚愛之﹐至同寢食。至夏日﹐率犬出東門﹐遊行郊坰。大雨驟至﹐避一墓門下。墓前有積潦﹐廣袤數畝﹐蘆荻滿之。坐未安﹐復有三惡少鞲鷹負弩而至﹐見侯各耳語。侯故白皙﹐一惡少作韻語曰「黑者黑如鐵也﹐赤者赤如血也﹐白者白如雪也。」其二人和之以笑。侯𨿽微﹐固世家之裔﹐且懦弱孤立﹐聞之大懼﹐冒雨欲行﹐惡少挽畱甚力﹐侯大窘曰「汝等欲何爲﹖」惡少皆笑而不答﹐但相與拘持之。犬在旁大嗥來嚙﹐惡少以巨石投之﹐中腦﹐犬悶絕。乃盡褫侯衣﹐不畱寸縷﹐縛手足﹐俯而捺諸艸中﹐欲淫之。侯哭叫聲嘶﹐滚地不定。會有數騎自林間來﹐惡少倉皇逸去。騎者至﹐見而詫異﹐解其縛而詢其故﹐侯蝟縮而泣﹐告之。騎者憐其遭﹐衣而送之家。犬亦踉蹌隨之歸﹐數日不食﹐創潰而斃。侯大慟﹐瘞之園中﹐祝而祭之﹐如喪良朋也。是夜夢犬作人言﹐謂侯曰「主人遇我厚矣﹐將有以圖報。主從此出門﹐須愼。苟際危急﹐我受豢養恩﹐至時必相救。」覺以爲異﹐謹志之。

一日﹐有事於通州﹐歸而泛舟於大通河﹐仍見前三惡少﹐更同二少年﹐掉臂趁船﹐咸目侯而笑。侯懼甚﹐至閘上泊舟﹐同載者星散。侯入旗亭﹐潛視三惡少去遠﹐始覓僻徑急行。約裏余﹐猝見三惡少﹐突起黍稷中﹐捉侯入幽僻處﹐掩其口﹐復褫其衣﹐一少年方欲姦之﹐忽一巨犬竄出垝垣﹐直前莈其陰﹐少年痛絕而踣。犬更追其二人﹐一落其腓﹐一傷其臀。侯得無恙﹐著衣躡履﹐蹊田而奔。犬返走﹐侯尾而喚之﹐直至一茅舍前﹐犬踣於籬落下﹐就視之﹐則一病癩黃狗也﹐意頗怳然。有老嫗掃麥於場﹐諦侯而笑曰「此吾家老犬也﹐病癩半年﹐昨夜死矣。小哥薄而觀之﹐獨不嫌其穢乎﹖」侯漫應之﹐惓惓而返。夜復夢犬來告﹕「主人之恩已稍酬報﹐冥中憐我之忠﹐行當托生爲人﹐於焉拜辭﹐再見無由矣。」言訖﹐涕泣叩頭而去。侯深感其義﹐計犬死期﹐每七日必設祭於葬所﹐至今不衰。後聞之三惡少﹐二作廢人﹐傷陰者﹐越宿卽隕。恩茂先爲侯內兄﹐茂先深知其事。侯今襲爵三年﹐予曾於茂先湯餅會中識之﹐眞璧人也。

蘭巖曰﹕食其祿而報其主﹐犬誠忠矣。乃死後猶借手癩狗﹐以舒其猛烈之气。犬固不昧其靈﹐而能如是﹐可以人而不知犬乎﹖

那步

軍步軍那木契﹐司柵於某胡同。會冬夜﹐方擁裘擊柝﹐三更向盡﹐見二靑衣人﹐驅鴨數百﹐欲過柵南去。那叱曰「此何時﹐尙欲過柵耶﹖」二人不應﹐輒驅鴨自柵下過。那大怒﹐方欲阻之﹐而人與羣鴨紛然在柵南矣﹐驅鴨徑去﹐初無阻礙。那大驚﹐毛戴﹐亟呼其伴告之﹐共相錯愕。自是小兒多患痘疹﹐百無一生。那所見殆非無因也。

蘭巖曰﹕鴨爲兒厲﹐誠不可解。

施二京師某坊﹐有廢寺一區﹐殿宇宏巨。僧房數十間﹐彊半傾圯﹐佛像暴露﹐鐘魚闃寂。惟一老衲及兩沙彌主之﹐生涯冷落﹐所恃膳葺閒房﹐招小經紀者僦居﹐月覓錢四五緡﹐爲香火之資而已。有交城民施二者﹐秋夏耕稼﹐冬春入京﹐以賣糖爲業﹐至則稅居寺中東院中﹐歷數年矣。施二一夕賣糖歸﹐已二更矣。風雪甚寒﹐獨酌未寢。忽聞東壁有人語言相問答者﹐施停杯傾聽﹐了了可辧。聞一人音響﹐似五六十歲人者﹐嘆曰「比日腰痛異常﹐又苦�戾﹐今聞朔風霍霍﹐思家迫切﹐未曉兒子輩﹐亦曾念及阿爹否﹖」言訖﹐慨嘆再四。又一人曰「我豈不倍加愁苦﹗百日以來﹐守株待免﹐地方拘束﹐跬步不敢出寺門﹐饑寒甚矣。昨見和尙斫驢脯﹐置砧板廚下﹐私心竊喜﹐謂可一潤饞吻﹐不意轉盼間﹐爲什參領家惡犬所舔﹐其聲��。受此犬之嚙。迄今股上有大疤痕。」老人曰「明日徐四來﹐可以得代否﹖」其人曰「地方已許我矣﹐有隙可乘﹐卽得代也。」老人復嘆謂再三。已而寂然。施知是鬼﹐爲之毛戴﹐急出房就其同業者﹐具述所聞﹐聞者亦寒慄焉。

翌日﹐果有以剃頭爲活者﹐來僦居東壁﹐人極粗蠢。因與施比鄰﹐一來致謁。問裏居﹐通姓氏﹐則霸州徐四也。施愕﹐乘間密以夜間所聞告之﹐勸其攺居﹐徐謝曰「老兄意良厚﹐但我自有命﹐彼何能爲﹖掌夢上帝﹐必不容鬼物厲人也。」施唯唯﹐不復置喙而罷。

居無何﹐徐爲人薙頭﹐誤落其須﹐其人怒詈﹐徐不少讓﹐遂被毆擊。旣歸寺﹐忿恨不已。施與同儕就其室﹐慰藉之曰「吾等作小經紀﹐小手藝﹐凡百宜忍耐﹐詎可輕肆性气﹖獨不見夫茶寮酒肆中﹐壁上之書乎﹖非『和爲貴』﹐卽『忍爲髙』也。」徐不忍﹐曰「寧死異鄕﹐不甘此辱﹗」眾復醵錢﹐沽酒勸解﹐至四更各散去。施歸房﹐尙聞徐怨恨聲﹐旣而有悲泣聲﹐側耳謗察之﹐聲漸異﹐且作小語曰「我𨿽一時气苦﹐豈竟走之條路耶﹖」頃之又曰「果能如此﹐死亦無憾﹗」至雞鳴﹐聲始寂然。施大疑﹐卽披衣出戶﹐潛從窗外探之﹐房中昏暗﹐乍視無所睹﹐凝睇久之﹐方隱隱見一人﹐懸梁上﹐又一白衣﹐背立其前﹐雙手捩其足。大驚﹐失聲卻走。寺僧方將上樓發晨鐘﹐聞人聲來探﹐相遭於門﹐各復驚倒﹐及同業者漸集﹐始辧是施也。詰得其故﹐同往觀之﹐徐果自縊死矣。毆徐者﹐行路之人﹐無從追捕﹐枉捐命軀。據施所聞所見﹐事屬前定﹐洵非偶然。

蘭巖曰﹕宿孽前定﹐卒不能逃﹐或亦有然。第冥冥中縱此鬼物殺人自代﹐而此死者復又求代﹐相報有已時乎﹖況亦只得地方一許﹐便可任所欲爲。彼爲冥官者﹐竟毫不加察耶﹖抑坐受其賄耶﹖是可慨也﹗

盛紫

川予友盛紫川﹐祿爲秀才時﹐偶探一親戚歸﹐夜已半﹐路過海潮庵轉彎處﹐忽見一婦人劈面來﹐著舊藍布衫﹐曳破鞋﹐月下視之﹐約年四十許﹐面色灰敗。紫川不禁毛戴﹐佇足讓其行﹐而婦人亦止步相向﹐彼此相去僅隔車軌。婦人漸漸開眼﹐眼光綠色﹐紫川遂昏然如夢魘﹐默念此必鬼也﹐當煥發吾之精神﹐彼必畏避。因凝神定慧﹐瞠目視之﹐倏如夢醒。婦人兩眼復合﹐綠光旋斂。旣而紫川發一寒噤﹐婦人眼復開﹐紫川仍閉目如夢魘。如此者數次﹐相拒久之。賴有邏卒擊柝而來﹐婦人始逡巡西去。紫川歸﹐面如土色。越數日﹐始復其舊。每向人述之。

卷三邱生連城賴冠千言﹕其鄕有邱貢生者﹐忘其名﹐貴家子也。年甫二十﹐丰姿如玉。雍正間﹐自閩入都﹐將肄業於成均﹐以圖進取。未考到﹐暫寓左安門外某寺中。寺近某貴公廢園﹐地極荒僻。生少喜動﹐不耐岑寂。飯後﹐攜小童散步行食。初不知有園﹐及遙見林樹蔥鬱﹐樓閣參差﹐訝而詢諸耕者﹐始得其詳﹐亟往遊焉。小童怯行路﹐或蹙額瞠目﹐或出言怨咨﹐生惡其聒﹐嗾使先歸﹐小童喜躍而去。生且行且笑曰「奴子別有肺腸﹐想天之生人﹐本無雅俗﹐彼受其父母精血之濁而生﹐故致此。譬夫犬之食穢﹐其種類然也。」

比至園﹐日已夕矣﹐荒榛繞徑﹐丰艸堆階﹐門亦扃鎖。搴衣撥莽﹐越垝垣以入。園中古檜髙槐﹐濃蔭夾徑。紆回循徑行﹐忽達一橋﹐朱欄摧折﹐紅板朽殘。橋下蘆荻叢生﹐蛙鳴積漈。過橋抵一軒﹐蛛絲當戶﹐紗綠在窗。生徙倚欄幹﹐徘徊忘返﹐不覺古墻月上﹐苔砌中喧。晚風入樹林間﹐如聞吟嘯。本欲窮其幽邃﹐當此際心殊怛怖﹐乃折軒前鳳仙花﹐卻步欲歸。

忽聞回廊下﹐有淸銳其音者﹐叱曰「何處小蠻奴﹐擅入人家窺伺﹖貴人眷屬居此﹐肯容汝折一莖艸﹐踏一塊磚耶﹖」生驚視之﹐則十六七二女嬛也。一綠衣﹐一碧衣﹐眉目如畫﹐面無怒色﹐但作惡聲耳。生自知冒昧﹐急棄花整衣﹐趨而揖之曰「異鄕年少﹐孤客無知﹐孟浪采花﹐罪不容赦﹐倘蒙寬宥﹐佩徳不忘。」綠衣者曰「或卽寬宥﹐亦平常事﹐那便是徳﹐那便不忘﹖書癡便紿﹐欲紿阿誰耶﹖」碧衣者曰「今不痛加懲治﹐彼以爲我輩孱弱﹐必源源而來矣。」言次﹐復有數女奴﹐自軒後出﹐問曰「何事喋喋﹐娘子候回話矣。」二女同笑曰「回底話﹖知他何處書生﹐南蠻舌﹐令人一字不解。」眾女環觀相與曰「蠻子殊不丑﹐蓋捉去聽娘子發付之。」眾曰「有理﹗」生大懼﹐投地求釋﹐眾置若罔聞﹐或揪耳輪﹐或擁髮辮﹐後推而前挽之。生固無縛雞力﹐遭此紛拏﹐不克自主。須臾至一廣廳下﹐始各緩手。生喘息稍定﹐又聞傳話曰「命捉上樓去也。」眾又擁生至樓下﹐前二女先登﹐眾未登﹐共立檐下﹐屏气無敢息者。有頃﹐前二女各抱繡袱含笑出戶曰「幾誤大事﹐諸姊妹各散﹐無事聚此矣。」眾皆默默索然散去。

二女挽生入左室﹐一切甚精潔﹐中有池﹐香湯芬馥﹐知爲湢浴之所。二女持巾執帨﹐伺生浴訖﹐徹體易新衣﹐長短合度﹐鮮華照人。二女嘖嘖嘆美不絕口。俄有提燈來迓者﹐亦二八女奴也。導引入房﹐暫就客座﹐一女侍側﹐前二女入內寢。房中位置器物精奇﹐目所未睹。生中心忐忑﹐不測吉凶。

良久﹐忽覺異香撲鼻﹐笑語喁喁﹐蝦須簾啟﹐二女從一女郎亭亭出戶﹐容輝艷麗﹐曠世無匹﹐年約十八九﹐衣藕色畫衣﹐拖墨花裙﹐含羞向生側身襝衽。生卻步逡巡﹐不覺屈膝﹐女郎挽之入座﹐曰「君非鄞江邱貢生耶﹖」曰「然。」曰「然則與兒有姻緣之契也。兒衛氏﹐字素娟﹐世系隴西﹐令尊公爲秦州參戎時﹐與先君結耐久交﹐因有婚姻之約﹐彼時爾我尙在𦇤褓中﹐不能記憶﹐迄今計之﹐十有七年矣。一旦邂逅於此﹐紅絲系足﹐豈偶然耶﹖昨夜夢神人見告﹐故能預知郎名姓裏居﹐幸郎勿猜也。」生𨿽少孤﹐至於父爲秦州參戎﹐則知之爛熟﹐玆聞女郎言有據﹐並不致疑。且對此麗人﹐神魂喪失﹐無暇致詳﹐但再拜曰「第恐瀕海鯫生﹐有辱門第耳。不然﹐淮南王之雞犬﹐未有不望上大羅天者。」娟笑顧二女曰「汝道郎君言不可曉﹐何爲字字了了﹖」二女笑曰「方初見郎君時﹐但聞碭如鳥鳴﹐𨿽悅耳﹐實笑人。今與娘子應答﹐又甚淸楚﹐想前操土音﹐今說官話也。」娟嚶嚀而笑﹐生亦笑曰「其可兒也﹐敢問芳名﹖」娟曰「綠衣者翹翹﹐碧衣者楚楚。」生曰「謹志不忘。」二女曰「於郎固有徳﹐何可便忘﹖」生復笑。

隨聞內城蒲牢聲﹐如海鯨之鳴﹐知漏下矣。娟命酒﹐頃刻肴核排列﹐無非珍異﹐尢多不知名者﹐固非人間所有。生飲次﹐問娟有父母兄弟姊妹乎﹖娟曰「皆下世矣。𨿽有姊妹行﹐亦各適所天﹐他日會有相見時也。」又問﹕「卿富貴極矣﹐而園庭荒庭若此﹐何也﹖」娟曰「此宗室貴公之園﹐借以暫居﹐與郎畢姻後﹐仍返故宅耳。」生又問曰「卿先世作何官﹖」娟笑曰「二十歲人﹐底事呴呴嘔嘔﹐如老婦然。夜深矣﹐無事多問。」生頰爲之赤﹐舉觴自罰﹐三更始就寢。象牀雕幾﹐錦枕繡衾﹐紅燭髙燒﹐金鑪香裊﹐恍遊天上﹐如在夢中矣。娟𨿽齒稚﹐而帷薄之間﹐狎褻殊甚﹐每移燈近榻﹐令二婢更番侍側﹐通宵嬉。生力憊﹐則進酒一小卮﹐色似珊瑚﹐香逾艾納﹐飲之﹐精神驟旺﹐興發如狂。娟體𨿽軟弱﹐頗能支也。自此好合無間﹐朝夕不離跬步。

娟有異術﹐往往收取各種花子﹐祝之﹐化爲異香﹔含之﹐齒舌俱馥。又能攝取諸物﹐從心所欲﹐頃刻至前﹐助荔枝楊梅之難至者﹐莫不應之如響。一日﹐謂生曰「可檢點作歸計矣。」生曰「以我車來﹐以爾賄遷。」娟曰「無需於君﹐但勞玉趾一行耳。日間或不便﹐夜去可也。」是夕﹐男婦來者甚眾﹐見娟與生﹐皆下拜﹐幾榻箱籠﹐爭相負荷﹐須臾而盡。娟攜生率翹﹑楚﹐緩步從之。未一里﹐卽至一巨室﹐雕甍畫棟﹐榱桷連延﹐五步一軒﹐十步一閣﹐回廊曲欄﹐花木幽深﹐應接不暇。惟自忖度﹐非夙有仙緣烏能得此﹖𨿽南面百城﹐弗與易矣。旣而入室﹐陳設尢華美。於是食饜甘肥﹐衣厭細軟﹐息功名之念﹐絕鄕國之思﹐轉盼已逾兩月。

娟往往他出﹐出必與楚楚俱。或數日始返﹐返必退處別室﹐越一宿﹐然後同生寢食﹐率以爲常。生詰之﹐笑而不答﹐第頌梁武帝詩以應之曰「滿塘蓮花開﹐紅光照碧水﹐色同心復同﹐藕異心無異。」生莫解其意﹐亦不復窮究。

數日後﹐娟又有所詣﹐攜翹翹去﹐畱楚楚伴生。生因乘間詢楚楚曰「娘子每出數日﹐究竟何往﹖」楚楚曰「詩中之意﹐郎猶未會耶﹖」生曰「幾經尋味﹐終不得解。」楚楚掩口笑曰「措大心思若此﹐何啻著低棋者﹐𨿽窮思極算﹐又豈有髙著出耶﹖」生語塞﹐聊以謔語解嘲曰「予固未嘗搜詩意﹐特見子狡猾﹐欲以發付之耳。」楚楚聞之﹐且哂曰「聽飾詞﹐殊可笑﹐轉欲請問如何發付矣﹖諒郎君口同百舌﹐膽如鼷鼠﹐詎敢作犯法事﹐亦不過一言半語﹐討人便宜而已。正俗語所謂說大話燥脾者﹐眞足以笑煞人也﹗」語旣尖酸﹐態復妖媚﹐生不能復耐﹐猝捉其臂﹐捺之牀上﹐開掌作欲打狀﹐曰「小婢子敢再嘲笑﹐受此一掌﹗」楚斜臥榻上﹐並不轉側﹐但瞑目作嬌音應曰「一掌便何如﹐欲打誰耶﹖」生隨勢接吻曰「忍打卿耶﹖聊相戲耳。」言次﹐楚楚褻衣已被褪落﹐漸入佳境矣。由此二人綢繆臻至﹐惟恐娟歸之速。

無何娟回﹐熟視楚楚﹐顏色頓異﹐生在旁殊懷愧悚﹐翹翹低語告娟曰「娘子之螟不去﹐終當泄其祕密。」娟但搖首令勿言。少間曰「休﹐休﹗木有癭﹐犀有通﹐石有暈﹐物以病而見責者多矣。何怪小女子乎﹖直突而不徙薪﹐無怪其然。且兒旣不能雌伏﹐寧能禁人不雄飛哉﹖此間本非樂土﹐今又成穢墟﹐會須直還故居﹐以謀寧謐耳。」楚楚目生﹐生會意﹐遽下席長跽而謝曰「承卿不棄寒微﹐寶窗自選﹐豈敢戀玆春色﹐逞其豕心﹗」娟曳之起曰「有則攺之﹐無則加勉。若夫不夷不惠﹐可否之間﹐固處世之所珍﹐非用情之所貴也。」生頓首受教﹐相睦如初。

娟再遷之志已決﹐盡棄所有﹐卽日起行。生怪問其故﹐娟曰「此皆易得﹐不足戀也。」生甚疑﹐且實難捨多珍﹐行里許﹐托言腹急﹐潛回故處視之﹐但見林樹如故﹐第宅無存﹐蒿萊間艸屋數椽﹐垣壁頹圯﹐似久無人居者。四顧茫茫﹐始大駭異﹐方徘徊間﹐翹﹑楚踵至﹐呼曰「郎流連何事﹖」生曰「偶憶詩稿未攜﹐欲還取之﹐不意迷路至此。」楚楚曰「此去故宅﹐已百餘里矣﹐庸得歸乎﹖」生曰「行未一里﹐那便隔絕若此﹖」翹笑曰「偕仙人行﹐豈同凡俗﹖郎勿夢夢﹗」牽引卻回。才數武﹐娟已坐待路側﹐見生至﹐怨曰「柰何兔脫﹖再遲一刻﹐不得相見矣﹗」生不敢辯﹐因復進﹐又數里入林中﹐夏木千章﹐蔭蔽天日﹐穿林抵一洞穴﹐望之黝然。

娟先入﹐生卻步不敢前﹐翹﹑楚自後擠之﹐失足顚踣﹐已在穴中。穴旁另辟一門﹐翹﹑楚繼至﹐共啟門而入﹐則巨室也﹐華麗不及故宅﹐而雅靜過之﹐恍若別有一天。且驚且喜﹐自念曰「今夕何夕﹐入此穴處。」娟笑曰「穀則異室﹐寢則同穴。」相與拊掌﹐呼酒共酌。生問曰「棄故居如敝屐﹐散僕婢於四方﹐其故何也﹖」娟曰「天地皆泡幻也﹐﹐故居尢幻之幻者﹐奴婢各有居處﹐有事聚之﹐無事各散。郎但取衣食裁足﹐共圖長生。至求盈餘﹐徒自苦耳。此處洞天福地﹐有離塵出世之妙﹐無玄冥回祿之虞﹐𨿽紫府蓉城﹐不過如是。塵世幻境﹐戀戀何爲乎﹖」

有頃﹐楚楚報曰「莘姨聞娘子偕郎君歸﹐攜盒來賀矣。」娟與生曰「莘妹與兒故相得﹐郎見之﹐但呼爲姨可矣。」俄而莘至﹐亦十七八好女子也。相見歡然﹐猶有羞態﹐不似娟初會時﹐載笑載言﹐有見慣司空之局。襝衽賀娟曰「久與三姐契闊﹐靡日不思﹐詎意去甫兩月﹐遂葉鳳占。老母聞之﹐良喜﹐先命兒致不腆之儀表意﹐尋當自來。今觀姐夫﹐如玉山照人﹐洵稱佳偶﹐非三姐厚福﹐煞難消受。」娟笑曰「妹大爲溢美﹐獨不慮揄揚過當﹐惹人笑破唇耶﹖」呼翹翹耳語﹐翹諾而去﹐移時偕一媼至﹐娟迎拜﹐以嬸呼之﹐蓋莘母也。生亦拜﹐媼且答且相﹐喜曰「此卽新郎君耶﹖誰家千里駒因風至此﹐老身在世六十年﹐閱人何啻千萬﹐所見英妙者﹐西城某侯子﹐某銀局祝六官﹐與郎君鼎足而三焉。然彼二人﹐如春暮桃花﹐皆天嗇其年﹐疇不痛惜﹗郎君獨與三姐遇合﹐愁何不壽﹖較二子﹐眞天淵也。烏得不賀﹗」乃命莘女執壺﹐自把盞﹐先酌生﹐次酌娟﹐最後酌莘﹐曰「汝亦當賀一斝者﹐三姐已得佳婿矣﹐次當及汝﹐不一半年﹐亦有伉債之望也﹗」莘俯首羞甚﹐紅潮兩頰﹐縮手不取杯﹐娟接杯彊飲之﹐曰「娘賜酒﹐乃敢不飲﹐老人家語﹐有一字淫泛耶﹖」生亦從旁與翹﹑楚和之﹐盡歡而後散去。

翌日﹐娟謂生曰「來而不往﹐非禮也﹐請偕郎一候莘姨。」生從之﹐由穴旁一小門入﹐行土窟中﹐約一矢地﹐更達一土室。莘母女咸在﹐接待極歡﹐殷殷畱飲。生周視室中﹐𨿽俱精潔﹐惟一榻一幾﹐余無所有﹐殊形簡陋。歸問娟曰「莘家無乃貧甚﹐何身外別無長物﹖」娟笑曰「郎見其僅有幾榻乎﹖不知幾榻猶假於兒者﹗𨿽苦貧﹐幸與兒鄰﹐不特免呼庚癸﹐且多饒裕。」生曰「此亦足見卿俠矣。」

居無何﹐莘持錦箋一幅﹐乞生書《玉臺新詠序》﹐生爲仿《洛神賦》小楷以應之。莘得書﹐珍同拱璧﹐謂序與書及書序之人﹐可稱三絕。會娟他出﹐翹﹑楚與俱﹐生獨坐﹐莘又將聚骨小扇一柄來﹐欲生書漢《雜事祕辛》。生謔曰「幾曾見人家處子﹐向外人索寫穢褻語﹐不避嫌疑乎﹖」莘曰「娟姐不在﹐翹﹑楚隨行﹐此事爾我外﹐疇復知之。」生曰「信如子言﹐則女瑩之事﹐何以至今廣傳﹖」莘曰「好事者爲之耳﹐計當日窺見至隱﹐止吳姁一人﹐苟祕而不宣﹐焉能泄漏﹖」生曰「然則今日亦幽獨矣﹐子能容我爲吳姁否﹖」莘面發赧﹐拈帶不語。生知其情動﹐遽前擁之﹐出示其具﹐莘掩袖微睇曰「波俏郎舉體皆韻﹐此物何太不雅觀﹖」生笑曰「貌𨿽不韻﹐而韻事在其中矣。」女心大動﹐不復抗拒﹐遂相與綢繆﹐如膠投漆。

旣而莘泣謂生曰「初以郎爲儇薄子﹐久乃知爲朴厚人也。兒生不逢辰﹐死復抱恨。一旦委身君子﹐亦云奇遇。郎罹禍目前﹐寧忍坐視﹖欲明以相告﹐第慮新不間舊﹐徒取嫌耳。」生曰「卿過慮矣。夫以少年孤客﹐漂泊無依﹐天假之年﹐得遇娟姐﹐何翅裴航之泛鄂渚﹐阮肇之入天臺。今又與卿有契﹐方自慶多福。罹禍之說﹐突如其來﹐誠所不解。」莘聞之廢然﹐良久始嘆曰「兒固知病在膏盲之間者﹐藥石所不能入也。郎並枕於菟﹐連盤野葛﹐自謂快心悅口﹐殊不知通心鉆﹐徹骨錐﹐𨿽有燕函﹐貫七札而猶脫穎矣。彼娟姐非人﹐乃天壇中一老狐也﹐爲其迷媚而死者﹐指不勝僂。總爲采取元精﹐以恣其欲﹐豈果有纖毫仁義﹐與郎作偕老計也﹖人情固多好色﹐似不應竭有限之精神﹐塡無窮之溝壑。」生聞之﹐驚怖股慄﹐結舌不能語。莘曰「郎試自維﹐倘扭情纏愛﹐𨿽死不悔﹐則兒言誠贅矣。若猶有戀世之心﹐惴死之念﹐當思早離岌岌之地﹐遵坦坦之途﹐兒從中爲郎籌劃﹐轉禍爲福﹐起死回生﹐亦易舉耳。」生大懼﹐長跪請計﹐曰「聽卿言﹐如夢覺矣。如蒙援手﹐敢不鏤肝﹗」莘牽使就坐﹐袖出一符授生曰「勿憚惶﹐且將此貼戶上﹐令老魅來﹐不得入﹐而後徐計未晚。」

生貼符卻回﹐涕泣求救﹐莘爲畫策曰「娟𨿽淫毒﹐然通靈有術﹐能變化。避之不密﹐彼終能蹤迹之。今欲計萬全﹐非求黃道士符錄不可。黃道士援太乙祕笈﹐持五雷正法﹐住五嶽觀﹐郎屈節求之﹐符卽可得。此事不得緩﹐三日內不得﹐則大事去矣。彼每出不返者﹐以仍有人被惑故也。此際必幻化園墅﹐相與流連。如郎朝死﹐夕卽有他人入室。蓋此間爲狐之巢穴﹐𨿽出千里﹐遲數年﹐終須歸此耳。彼出已兩日矣﹐再三五日當返﹐郎欲逃﹐正其時也。」生且悲且喜﹐再拜謝曰「卿起白骨而肉之﹐何以圖報﹗」莘亦泣曰「寧生離﹐無死別﹐行矣﹐愼之勿相忘﹗緣盡於此矣﹗」生曰「累卿將柰何﹗」莘曰「兒聞賢者急病而讓夷﹐況兒亦有術﹐自能發付老魅﹐無慮也﹗」於是再四促之﹐生不得已﹐握手辭行﹐哭失聲﹐莘急止之。

送至門﹐忽愕然曰「爲郎幾誤切己事。」乃復攜入室﹐亟解衣﹐出一紫羅囊﹐探囊出一白玉小印﹐方寸許﹐上作螭續﹐其文曰「異地同符。」贈生曰「物𨿽微﹐卽寶之﹐可以致福也。他日遇購者﹐究印之所自至﹐但云『得諸廣渠門外城隍間』可矣。兒所以厚贈﹐𨿽聊酬一夕枕席之愛﹐抑有一事相囑托﹐幸垂庇也。」生曰「一身皆卿之賜﹐更何事不盡心力者﹖」莘再拜而謝﹐乃泣訴曰「郎勿駭﹐兒亦非人﹐實鬼也。生時本河南人﹐因歲荒流徙入都﹐隨老母傭於崇文門內王氏家。王固巨宗﹐貨販徧天下﹐所賴以此玉章爲符節。玉章者﹐閩中江皜臣所鐫也﹐人不得借。凡有王氏玉章印記者﹐無論江楚之遠﹐川廣之遙﹐𨿽片紙隻字﹐亦能立質千萬。一旦失之﹐十餘年來不復響應﹐王深爲恨悒﹐或誣兒母女盜去﹐王撻母至死﹐兒亦投繯。乃槁葬於此﹐左鄰狐穴﹐右比獾窩﹐抱恨九幽﹐愁魂千載。君能買髙原一寸土﹐俾得攺瘞﹐則銜結之報﹐永矢弗諼。」生曰「若挾泰山﹐超北海﹐予固不能矣。似此瑣事﹐不足縈卿懷抱也。」言訖分手﹐莘指墓前枯槐樹曰「志此勿忘。」生審視良久﹐不忍言別﹐莘引身入穴﹐始嚎啕而去。

時辰星映野﹐斜月入林。蹀躞蹣跚﹐約十餘里﹐甫望見樓堞﹐逢人諮諏﹐始得至五嶽觀。果有黃道士者﹐童顏玉色﹐須眉似金﹐貌極怪偉﹐生頓首乞符。黃熟視而咍曰「妖气濡染未深﹐何傷弓驚餌之早﹖子眞機警人哉﹗」書三符付之曰「終生佩之可也。」生承教而去。

徑來所寓寺中﹐寺僧見而驚曰「先生一晌在何處﹖致老僧懷惑至今﹖」生以詭詞紿之﹐問僮僕焉往﹐僧曰「回南月餘矣。」行李尙存乎﹖曰「攜去矣。」生惝怳無措手足處。僧曰「先生豈無親故仕於京師者﹐盍往就之﹖」生曰「有親屬爲部郎﹐往歲已左遷外補矣。今也則無。」僧曰「朋友亦可與謀。」生曰「縱朋友憐而顧我﹐我何面目見之﹖況任黎交誼﹐世有幾人﹔倘覿面云泥﹐情何以堪﹗」僧曰「先生固才貌兼者﹐懷策以謁時賢﹐投刺以干當道﹐必得上貢天子﹐何衣食之足慮乎﹖」生潸然曰「落拓如此﹐誰復肯斡旋者﹗自媒不遂﹐則身辱名裂﹐寧凍餒以塡溝壑﹐不忍搖尾向人也﹗」僧乃喟然嘆曰「往者余弗及﹐來者余弗聞﹐老僧眼中所見之士﹐先生一人而已。孓身無依﹐而不屑干謁﹔糊口有地﹐而深恥托缽。愛其品節﹐重其羔雁。先生尙志﹐非長貧賤者。請設一榻﹐而屈先生賣賦長安﹐以待時至﹐不亦可乎﹖」生乃感謝﹐便棲寺中﹐爲人代書。

一日﹐寺僧市五色絹箋﹐乞生作書﹐云爲檀那作壽軸。書成苦無圖章﹐卽取玉章印之﹐僧更市面桃素食湯餅﹐易新衣﹐駕騾車﹐入城去。生目送而笑曰「玉章今日出脫矣。守錢虜未必能辧﹐卽以護封爲押角﹐應無不可者﹐第恐識者見之捧腹耳。」晡時﹐僧卻回﹐色殊愉快﹐入門卽問曰「先生寫作俱佳﹐不待言矣﹐而所用圖章﹐從何得來﹖」生曰「偶然得之者﹐蓋吾鄕江皜臣之所鐫也。」僧曰「此大異事。城中王翁﹐敝寺檀施也。見圖章﹐把玩良久﹐測其意﹐似喜似驚﹐再三致詰老僧﹐具說本末。翁囑致聲﹐翌日必欲先生入城﹐並攜玉章。此老素渾朴﹐無廢詞﹐其言欲如此﹐則必如此矣。幸先生勿拘執﹐明晨同老僧一往﹐自有代步﹐不致役役也。」生竊怪莘女之言有徵﹐諾之。

早起同造王﹐王接待甚有禮。酒再巡﹐卽索觀玉章。生取諸懷﹐王一見﹐愕然﹐審辧色﹐詢曰「兄此物得自何方﹖望勿隱。」生曰「實非故物﹐晚間偶循城溪閒步﹐將至廣渠門﹐坐石小歇﹐見城隍雉缺處玉色瑩然﹐拾得此印。不意見賞於翁﹐愈當寶貴矣。」王曰「老夫不言﹐兄亦不知﹐蓋此印實老夫之故物也﹐失之十餘年矣。今聞得諸城灣﹐始追憶往日﹐曾歸自郊坰﹐小遺於城下﹐恐墜落至損﹐暫置墻隙中﹐竟致遺忘﹐兄所言﹐詢不誣矣。但此物𨿽微﹐先世所畱遺也﹐詎可至我而失之。兄忠恕﹐如肯見還﹐當以千金奉酬耳。」生曰「物歸本主﹐理之固然﹐何敢望酬﹖」王大喜曰「老夫有言﹐駟不及舌﹐兄勿卻。」亟收印入內﹐一餉方出﹐奉生千金﹐更謝僧五十金﹐盡歡而散。

生歸寺﹐亦謝僧百金﹐始以情告之﹐並商攺葬莘母女之事。僧曰「先生不肯負恩於鬼﹐老僧敢絕義於人耶﹖荼薺不同畝﹐請早圖之。」生遂出資﹐備雙槥﹐鳩土工﹐偕僧至枯槐下﹐掘得骸骨二具。生大慟﹐沐以香湯﹐裹以錦襦﹐納諸槥中。僧捐柏林淨地方二丈以葬之﹐祭而復歸。是夜﹐夢莘母女來謝﹐且告彼狐恨兒綦深﹐誓欲見禍﹐郎所得三符﹐祈於墓土焚其二﹐則無患矣。永訣矣﹐請從此辭。言訖﹐哭哀哀而去。生悲而寤﹐窗月正午﹐隱隱墻外猶有哭聲。反側不能復寐。次日語僧﹐僧曰「莘女有靈﹐其言胡可不信」。卽取符就墓前祝而焚之﹐紙灰飛起﹐旋轉繞墓三匝﹐不因微風﹐直出樹杪﹐知有神气也。

生肄業成均﹐次年及第﹐屢仕淸要﹐年未四十﹐以病告歸﹐終身不娶﹐養一侄爲螟蛉﹐教二弟成騏驥﹐巾櫛付之小妾﹐米鹽畀之老姁。日授方略﹐坐享宴安。冠千與之遊﹐熟悉其事﹐秋宵剪燭﹐向予詳述之。

閒齋曰﹕王氏爲富不仁﹐艸菅人命﹐致莘女魂遊地府。粉怨香愁﹐𨿽不能一控幽冥﹐爲雪恨報冤之舉﹐已足悲矣。𨿽然﹐自古錢能役鬼﹐財可通神﹐凡受其顚倒者﹐不知凡幾矣。又何有於一莘﹖莘縱有靈﹐亦不過於月明雨晦之夕﹐泣酸風﹑悲冷露而已﹐又何能爲乎﹖

蘭巖曰﹕凡人溺於所好﹐𨿽土穴幾等華屋﹐村姬視同佳麗﹐又何必盡人入天臺遇仙子哉﹖邱生聞莘女言﹐而勇於自新﹐得千金報不忘酬徳﹐其享富厚﹑官淸要也固宜。

陸水

部周南溪先生﹐常述其亡友水部主事陸公榮﹐不謹於言﹐有罪。戍察哈爾時﹐單騎至歸化城賃駝。有趙姓者﹐以二駝應﹐一乘﹐一載行李。旣而曰「君無僕從﹐與我三駝價﹐僕我可乎﹖」水部如其言﹐立券授銀。將發﹐其一駝以馬代﹐曰「駝上下難﹐馬便。」陸知其紿己﹐蓋是時駝價四倍於馬﹐自念彼貪利﹐吾貪路﹐駝﹑馬奚擇焉﹐遂行。行一日﹐趙曰「一人難兼二役﹐牧與炊﹐君請擇一。」陸領牧。又數日﹐稱疾﹐陸牧且炊﹐趙坐食。適盆有宿餐﹐冷熱半﹐趙掇熱者去﹐曰「我不慣冷食。」陸笑曰「汝北人亦不慣耶﹖」乃取飯冷者自食之。行兩月﹐食無肉﹐罵陸﹐佯不聞﹔罵甚﹐辱及所生﹐陸正色曰「吾縱不才﹐曾忝朝籍﹐況年倍汝﹐柰何至是﹗」趙曰「﹗罷職卽民耳。老去死來﹐螻蟻引領入矣﹐尙以此傲我乎﹖」罵益甚。

陸掩耳走至牧所﹐坐艸中﹐雪紛紛下。追憶昔時﹐歌《鹿鳴》﹐登玉陛﹐在家妻孥相守﹐出門童僕相隨﹔今破帽敝裘﹐晝行夜牧﹐掬蹄涔飲﹐拾馬通炊﹐膚裂肌消﹐手龜足皸﹐又不幸爲鼠子所窘辱。不禁涕泗交頤﹐仰天大慟﹐曰「天乎﹗不意我陸公榮竟至此﹗」拔佩刀欲自刎﹐旣又自念曰「吾奉命從軍﹐此非吾死所。」方忖念間﹐忽見一老翁﹐年約七旬﹐方袍古冠﹐扶筇而至﹐揖陸而進之曰「傷哉﹗貴人失路若此。寒家去此數武﹐粗糲生芻﹐足以供給。」陸感之﹐而陰怪其衣冠不時﹐意頗逡巡。翁笑曰「夫以窮發之北﹐得居停主人如老夫﹐亦幸甚矣﹐柰何以物外見疑﹖」陸釋然﹐問姓名﹐自稱黎公。

相將行數里﹐越土山﹐得巨宅一區﹐繚粉砌﹐蔭靑松﹐雅潔淸幽﹐迥殊塞外。入門﹐俊僕十餘輩﹐傳呼「太翁邀得陸主事來矣﹗」卽有二少年﹐華服出迎﹐執禮恭謹。登堂﹐陸拜﹐翁答拜﹔少年拜﹐陸亦拜﹐翁掖之曰「此吾家豚犬﹐君不當受其拜耶﹖」俄而列燭張筵﹐窮極水陸。酒再巡﹐陸請辭去﹐翁曰「君尙欲聽駝人之餘罵乎﹖老夫𨿽儉陋﹐猶畜齊馬數十匹﹐足以代君步﹐此時不必預計。」陸唯唯。翁曰「老夫家本沈陽﹐流寓於此﹐幾五十年矣。幸與老妻相守﹐生四子三女﹐長子靑﹐入秦探親未返﹔少子碧﹐方在𦇤褓﹔次子蒼﹐三子白﹐所見二子是也。長女阿紅﹐嫁於大同﹔次女阿黃﹐嫁於杭城﹔在閣者﹐三女阿紫而已。」顧謂二子曰「入語阿﹐可同阿紫出見客也。」陸辭不敢當﹐翁曰「固是通家﹐無回避者。」二子趨入﹐良久將命而出曰「母已設肴於室﹐謂堂上寒﹐請翁挽客入內﹐當親奉杯酒﹐表意也。」翁笑曰「有媼周折如此﹐君當以得賢內助賀我也。」急延入室。室中燃畫燭﹐張錦屏﹐鉤蒜垂簾﹐氍毹鋪地﹐美婢數十人﹐擁媼而立﹐被服鮮花﹐年與翁埒。陸拜﹐媼答拜﹐翁曰「何不見阿紫﹖」媼曰「想羞容﹐不肯便來耳。」翁笑曰「兒女態﹐每每如是﹐但使出嫁半年﹐亦便似其二姐﹐面皮如城堵墻矣。」一室皆笑﹐媼又使人往促之﹐移時﹐一雙環婢﹐啟簾報曰「紫姐來矣。」隨以目視陸﹐含笑而去。旣而女至﹐粉黛雲從﹐麝蘭霧霈﹐年可二九﹐光艷絕倫﹐側立筵前﹐俯首理袖。翁媼同聲曰「兒勿爾爾﹐陸君非外人也。」彊女再拜﹐始各就座。酒炙並陳﹐笙簫聒耳。

夜將半﹐陸曰「且休﹐今宵之會﹐誠所謂雅集也﹐盍賦詩以紀﹐安用此繁弦急管爲﹖」翁曰「善。」亟命撤樂﹐侍兒捧硯舒箋﹐濡毫授陸﹐陸被酒興豪﹐賦七言近體一章﹐中有「碧血丹心遷客恨﹐雲鬟玉臂故園情」之句﹐翁覽之笑曰「觀君此詩﹐謂能忘情於小女﹐老夫不信也。」陸惶恐避席而謝曰「鄙人詎有異心﹖聊以自感﹐故有是鳴﹐希翁諒之。」翁曰「此亦數也。小女與君有夙份﹐遇非偶然﹐會須蠲吉﹐與友琴瑟耳。」是夕盡歡﹐陸��兩目﹐醉不能語。二子伴陸出宿齋中。

翌日﹐陸請行﹐二子畱鞭截鐙以止之﹐陸無如之何。居數日﹐有翁之宅相胡秀才者﹐謁曰「舅氏慕君名士﹐欲以少女奉箕帚﹐幸弗棄也。」陸辭謝曰「西粵鄙人﹐身荷重罪﹐行年五十﹐落拓窮邊﹐自活未遑﹐敢累及他人愛女乎﹖望致語令舅﹐善爲我辭。」胡曰「不然。吾相君而有死气﹐遠期不過二年﹐舅氏得道有年﹐附之足以免禍。況表妹不惡﹐貞靜幽嫻。古人鬥酒博梁州﹐君不破一文﹐成此奇緣﹐自受多福﹐否則孤立無偶﹐竊恐禍至時﹐欲求一人援手救﹐不可得也。」陸心動﹐因出玉蟾蜍一枚以聘﹐並以交桂二束﹐奉胡以爲謝﹐曰「感君進藥石之言﹐故以藥爲報。」故拜納而去。

花燭之期將屆之前二日﹐胡與黎氏二子﹐攜酒來齋中﹐與陸小酌。半酣﹐復話及贅婿事﹐胡盛稱阿紫淑美﹐陸意得甚﹐且中酒﹐乃大言曰「若人之丰姿﹐予已於初到時審諦之矣。特笑老翁不學﹐命名阿紫。夫阿紫者﹐狐貍之稱﹐淫婦之所化也﹐柰何取以名女﹖」言未畢﹐胡愕然失色﹐二子頸赤﹐拂袖而入。胡跣足曰「君失言矣﹐予執柯之功﹐乃至此休矣﹗可惜﹐可惜﹗」陸茫然不解所謂。俄而翁與二子俱至﹐立簾下﹐以扶杖指陸曰「何物書癡﹐輕薄至此﹗辜負老夫左顧﹐何足恨﹔所可恨者﹐必害得小女子數日不餐也。君自薄福﹐於我何尢。行矣﹗請從此決﹗」言訖﹐於袖中采白銀一錠﹐擲地有聲﹐去不復顧。胡亦太息而去。

陸深自愧悔﹐酒力盡消﹐隱幾而臥。昧爽方覺﹐則身坐一大石旁﹐砂磧茫茫﹐無復第宅。始大驚異﹐取視白金﹐固朱提也。徘徊悵悒﹐泣下數行。趙已不知所之。重至牧所﹐駝馬俱無。煢煢竟日﹐得遇周南溪先生﹐適乘一駝兩馬而來。乃訂交於積雪之間﹐於路備詳所遇。南溪決其爲狐﹐且訝曰「昨遇一人﹐哭於道周﹐詢之﹐自稱山西趙姓﹐有一駝一馬﹐爲暴客劫去﹐想卽與公爲仇者。」陸質其年貌﹐果趙也。天之報施於人﹐豈爽哉﹗相爲太息者久之。至軍營﹐陸金盡﹐以歧黃術﹐寄食於軍中。然性愎而執﹐口不擇言﹐竟坐訕謗伏法。南溪收其屍﹐葬之於火﹐始悟胡生謂其面有死气之說﹐誠不謬也。

閒齋曰﹕輕薄之口﹐尢見絕於異類﹐況與斯人爲徒﹐可不凜三緘之戒哉﹗

蘭巖曰﹕落拓無依﹐致受辱廝役﹐斯矣困心衡慮矣。乃稍得意﹐遽爾輕薄﹐頓觸所忌﹐見棄於狐﹔卒之坐謗伏法﹐身死異域﹐可哀也夫﹗

馮勰華亭汪瑾﹐年五十餘﹐潦倒都門﹐未離席帽﹐頗倦遊。值秋風起﹐鱸鱠興思﹐買舟南下。候放閘﹐泊武城故縣之西。日薄暮﹐方苦岑寂﹐驀見一小奚奴﹐汗走而至﹐投一刺曰「家主人馮二官奉謁。」閱名紙﹐稱鄕眷晚生馮勰﹐素昧平生。自分老而貧﹐至親良友﹐交臂且不相識﹐那復有彊來親近者﹖疑其錯誤﹐璧不受﹐奴曰「老翁非松江汪姓耶﹖」曰「然。」曰「然則不錯也。」遂馳去。

俄而馮至﹐鮮衣新帽﹐年約三旬﹐揖讓登舟﹐執禮甚謙謹﹐以潞癩四端爲賀。自稱﹕「山西人﹐將之揚州就一相識爲上官橋巡檢者。知兄歸松江﹐願附便舟﹐未知肯容納否﹖」汪察其人朴厚﹐許之﹐馮拜謝。奴乃攜襆被﹐委諸船艙。夜間相敍﹐汪曰「兄西人﹐弟南人﹐何爲稱鄕眷也﹖」馮曰「祖貫松江﹐鼎革後﹐入籍汾陽﹐名紙稱鄕眷﹐不忘本也。」汪曰「胡爲不仕﹐負此壯年﹖」馮曰「是有命焉﹐不可彊致。行賄累萬矣﹐終無成就。初甚抑鬱﹐後遂釋然。蓋轉念才如襪綫﹐拆之無寸長。仕必尸位﹐如曰爲貧而仕﹐則弟固富於資者。於彼於此﹐一無足取﹐故甘爲布衣耳。兄不見江東獨步之王文席乎﹖苟守志不出﹐則弱冠重名﹐當終身不隳﹐何至倒置手板﹐貽誚後人﹖」汪嘆曰「兄言是也﹐賄且不官﹐況無金行賂如弟者﹐欲不棄擲﹐得乎﹖」馮曰「賄賂行而無門可入﹐非世路之難﹐正皇朝景運之隆﹐英才用世之秋也。故行賄非難其人﹐受賄之難其人也﹔非行賄受賄之難其人﹐惟不受賄之難其人也。世之衰也﹐一變而爲請托﹐更變而爲賄賂﹐寒畯之士遺於野矣﹐廝役之賤升於朝矣。廉介者黜﹐貪墨者進矣。甚之﹐臣賂其君﹐崔烈博司徒矣﹔君賄甚臣﹐子明從封禪矣。習俗移人﹐賢者不免﹐下焉者又何冀乎﹖兄際盛世﹐而不見用﹐命也﹐與貧何尢焉﹖」汪深佩其言﹐牢愁頓減。自是朝夕晤對﹐相得益歡。

一日﹐舟次淮安﹐置仲秋之望﹐汪市酒邀馮賞月。酣飲間﹐馮忽把盞嘆曰「華亭鶴唳﹐可復聞乎﹖」汪不以爲意﹐因問﹕「貴友官巡檢﹐官況料必淸苦﹐數千里就之﹐莫徒勞往返否﹖」馮不應﹐良久乃停杯﹐慘然曰「旬日來﹐感兄遇我厚﹐屢欲以誠告﹐恐駭聽聞﹐用玆隱忍。今承下詢﹐實難默然。上官橋巡檢陳某﹐𨿽朋友﹐實仇讎也。十三年前﹐弟販布千捆之蘇州﹐路經茌平﹐與陳同一逆旅。會大雨﹐畱行﹐陳與同捨客呼盧一日夜﹐一敗塗地﹐囊橐盡傾﹐尙負百餘金﹐無可措置﹐大爲同捨客所窘辱。弟憐之﹐如數代償﹐事乃已。復以二十金贈其行﹐彼時陳感荷之言﹐報復之意﹐一若粉骨縻肌﹐亦所甚甘者。旣而與弟謀﹐家有老親﹐無以養﹐志欲援例捐一雜職﹐苦無囊可解﹐公仗義者﹐能假五百金任權子母﹐苟得缺﹐必不相負。弟方喜其能愛人以徳﹐慨然諾之。彼時亦太魯莽﹐竟不立券。越五年﹐予重入都門﹐聞其得缺揚州﹐尙未領憑﹐僑寓宣武門外。急往訪之﹐辭以他出﹐再四往候﹐甫得一見。而相見又甚冷淡倨傲。」汪聞至此﹐不禁裂眥曰「人心叵測至此乎﹖」馮曰「非人心叵測也﹐乃吾輩心太實﹐口太眞﹐以君子待小人。未聞有中山狼之事故也﹖」汪曰「然﹐誠如兄言。時亦受此气懣久矣。此種人﹐弟宜索其所負﹐絕交而已矣。」馮曰「弟之轉念﹐詎不若是哉﹖乃問及欠項﹐不特不承﹐且出惡言。弟憤怒時﹐與之爭論。所以然者﹐不恨失財﹐恨其人之負心太甚也。豈意其行如鬼蜮﹐毒甚蜂躉﹐買囑坊正﹐執送官司﹐無券可伸﹐官不加察﹐遂致瘠死他鄕﹐首邱莫正﹐訟之陰府﹐已計追償。幸兄攜之入場﹐得泄憤於彼﹐必報徳於兄﹐結艸銜環﹐敢忘異日﹗」汪聞之﹐悚然曰「然則兄其鬼耶﹖」馮曰「然﹐試於燈前月下驗之﹐可知矣。」汪驗之無影﹐大懼﹐對席枯坐﹐面色如灰。馮慰之曰「兄勿怖﹐感戴且無旣﹐豈爲兄害者﹖」

良久﹐汪稍定﹐然兢兢與處﹐如背有芒。及抵揚﹐馮憫然曰「從此別矣。𨿽然﹐吾聞爲浮圖者﹐必合其姦。知兄與太守有舊﹐明日希往過之﹐乘間一白弟冤﹐無使負心奴﹐盜淸白名﹐以欺世人也。」言訖﹐再拜辭行﹐汪亦惻然送之﹐指小奚奴謂曰「此小奚人亦鬼耶﹖」馮曰「身且爲鬼﹐安能役人﹐此亦於冥中以五千錢所買者﹐亦兄之鄕裏﹐南門外市襪人李四之子也。」旣去﹐汪心中始安。汪性謹默﹐始終未泄於人﹐故舟人咸不知之。

翌日﹐謁太守﹐畱飲﹐正款洽間﹐忽報上官橋陳巡檢﹐於夜間暴疾死矣。太守愕然曰「矍鑠翁那得便亡﹖」汪嘆曰「幽冥之理﹐豈其妄哉﹗」爲述所遇於太守﹐太守瞠目咋舌者久之。陳死無家可歸﹐太守爲具棺衾﹐瘞諸義冢﹐計其宦囊約千金﹐恨其人不良﹐傾囊贈汪﹐曰「吾爲馮勰報怨﹐以報徳也。」汪初不受﹐以太守理直﹐乃受之﹐歸而小康。詢諸鄕人﹐有識李四者﹐本回民﹐果有一子﹐年十五﹐於二年前﹐病死矣。質其形貌﹐正與馮奴同。第不識冥中爲何人所居以貨之也。

蘭巖曰﹕負心人卒遭慘報﹐固無足惜。第馮生索命﹐托言訪友﹐爲官者﹐愼勿致此等打抽風人來也。

戴監

生沈陽戴監生懋徳﹐入都鄕試﹐不得志於有司﹐鬱鬱歸去。道出永平﹐宿止荒戍古館之廳。廳西一帶﹐皆及肩土垣。垣外茅屋三間﹐戶常扃鎖。秋艸滿地﹐落葉堆階﹐繞屋三四老槐﹐六七古冢。屋之西﹐則連山林﹐無人迹也。

戴牢愁不寐﹐二更後﹐猶繞砌閒步。見月色滿庭﹐山林淸寂﹐微聞茅屋中有人語言﹐倚土垣聽了﹐頗了了。似一老人咳且笑曰「我豈不明此理者﹖但餘發如此種種﹐心灰淡久矣。譬如魚脫於罟﹐非不悠然深逝也﹐然不能忘情於餌﹐必將復上於鉤﹔鳥脫於羅﹐非不翩然遠翥也﹐然不能愼機於微﹐必將更罹於弋。子虧功不止一簣﹐乃不自樹立﹐而復自傾踣之﹐恐日月蹉跎﹐臭皮囊不比金剛石也。」一少年聲者﹐笑曰「我發軔之始﹐便獲美姝﹐兄弟姊妹﹐艷羨滿室。至今且數年﹐兩腓猶瑩﹐況夫心腎﹖可見篯鏗之術﹐非無裨補﹐眞精旣返黃金室﹐一顆明珠永不離。翁蹉跎失足﹐神祗精﹐只可窺竊繩樞﹐綢繆嫫母﹔綺疏繡榻﹐非復翁側足地。譬夫逆旅蜰虫﹐但夜出偸莈臭腳漢﹐乃轉笑香閨豹腳﹐親暱玉肌者爲失計。非翁眼孔小﹐直是翁妒心重耳。況壽夭之數﹐自有分定。卽金剛石﹐能無大小也﹖」老人揶揄之曰「老夫年逾五十﹐詎意今日聞此奇談﹐何其詼詭﹗夫乞丐小兒﹐宛轉於百尺竿頭﹐以爲得計﹐自謂出人頭地﹐初不知地下折臂叟﹐卽是當時竿上兒。方嘆天下險稤危途無有甚於此者﹐乃今子顧以此驕老夫耶﹖天能與人以壽夭之數﹐而不能禁人以撙節之方。設有兩人於此﹐得靑蚨一千﹐各分五百﹐數則同﹐而用必不同也。其一人一日一錢﹐或數日一錢﹐漸至不破一文﹐則此五百錢﹐𨿽終身不盡可也。其一人﹐初亦一日一錢﹐或一日四五錢﹐六七錢﹐漸至十百文﹐則此五百錢﹐其盡也可立而待也。子不明其理﹐反曰我生不有命在天﹐是何啻犵鳥獞花﹐知有炎日﹐而不知有玄水也﹐豈不令人絕倒﹗」久之不聞應答﹐惟頻聞老人噯聲。

戴欲歸寢﹐忽又聞老人言曰「是亦不必多辧﹐子第思秦州田大郎﹐亦當淫淫汗下矣。彼非不自命爲冥靈也﹐大椿也﹐然由今觀之﹐野馬而羊角也。朝菌不知有晦朔﹐蟪蛄不知有春秋。五百錢五日用了﹐至骷髏﹐每每慘老夫之目﹐子寧未之見哉﹗」少年者哂曰「翁言非不了了﹐待童烏預玄自有方也﹐豈可與小兒彊作解事者同日語﹗予黃庭之榛莽﹐已糞除久矣﹐丹田之稂莠﹐亦除治盡矣。宏於中者肆於外﹐猶韞明珠於水晶之櫝﹐無事炫露﹐表裏皆瑩﹐非如腐之石﹐不任切劘者。」老人曰「然則遂無腐時乎﹖」少年曰「玉晶何腐之有﹖」老人嘆息曰「見卵而求時夜﹐見彈而求鶚炙﹐癡絕妄絕矣﹗何異荒祠木居士﹐不慮風雨﹐而梁柱蠹生﹐庇蔭我者﹐卽所以摧毀我者也﹐豈必外來之風雨哉﹖且斧斤不施﹐樗散之所以壽也﹔文采章身﹐鳳凰之所以隱也。子謀隸仙籍﹐而先窺鬼籙﹐吾恐子平之願難畢﹐而賈誼之易來﹐鐵鑄一个錯不成﹐恓惶甚矣。卽如館中戴監生﹐本非科甲中人﹐尙瞶瞶憂思﹐自加戕賊﹐正堪與子齊彭殤﹐未可與老夫較修短也。」戴驟聆至此﹐毛髮悚然﹐驚疑間﹐又聞少年曰「休休﹗我聞太上忘情﹐最下者不及情。情之所鐘﹐正在我輩。我所以敢銳身任者﹐誠有所恃而不恐也。翁以鉤距來﹐我但以坦率往﹐毋啁礰也。」老人遂發怒聲曰「稚子何敢牴牾先輩﹗汝牂羝不辧﹐香臭不分﹐有何尷尬﹖其恃汝母爲護符耶﹖彼老魅無恥﹐幻魄媚人﹐今見棄於同儕。貧類丑鬼﹐無雷行其誅之﹐何足附會﹗汝忘二十年前﹐跪老夫膝下吮靴鼻﹑牽衣襟﹐苦求采藥之術﹐汝母亦跪進履二﹑松子一拌﹐老夫一一授之﹐柰何饑附飽颺﹐彊項乃爾﹗」少年便給尢甚﹐言不少讓﹐尋聞詬誶紛然﹐漸出戶外。

月明如水﹐見頗分明﹕一老人傴僂侏儒﹐扭結一少年﹐稚齒韶顏﹐容色如玉﹐於樹下毆甚苦。戴知其非人﹐捫捉墻頭半磚﹐極力飛擊﹐撲地一聲﹐適中二人交足處﹐同僕於地﹐並化爲狐﹐見人﹐竄入屋後古墓中。戴亦就寢。次日﹐白諸館吏﹐同往發冢﹐有黑狐十餘頭﹐奔逸而出﹐逐之不及。後戴再試不第﹐憶狐言﹐投筆經商﹐致富十萬﹐遂不復求仕進云。

蘭巖曰﹕時運不齊﹐頻居康了。命途多舛﹐永落孫山。自負文章而遭淪落者如戴生﹐可勝計哉﹗

佟諩

角旗人子傅九者﹐年二十﹐以事出正陽門。過一巷﹐路狹人眾﹐相俟以行。驀一人迎面來﹐急走如飛﹐其勢甚猛。傅方倉卒卻避﹐其人已至﹐兩胸相撞﹐竟與己合而爲一﹐頓覺身如水淋﹐寒噤不止。急投一緞店下﹐閉目蹲身歇之﹐良久﹐頭愈痛﹐眼愈眩﹐茫茫然﹐雇車馳歸。夜二更後﹐忽躍起大言曰「我因一時趕路不及﹐正在倉遽﹐柰何攔我去路﹖致誤大事﹐我與汝勢不兩立矣﹗」於是批頰撞頭﹐自殘不顧。家人環守通宵﹐搶攘不休。

鄰人或言某胡同所居﹐有巫而走無常者﹐號佟觭角﹐最能祛除不祥﹐盍使治之。家人亦夙耳其名﹐亟往祈請。佟未至﹐傅已知之﹐哂且罵曰「無論銅觭角﹐鐵觭角﹐又何爲哉﹖」俄而佟至﹐男女觀者如堵墻。佟瞠目視之曰「何處鬼魅﹐敢來此處祟人﹐不實供﹐卽叉汝下油鍋矣﹗」傅瞠目不言﹐但吱吱切齒不已。佟大怒﹐命傾油於巨鑊中﹐燒柴煎之。油沸﹐旋捉一鋼叉﹐向傅面上旋繞﹐故振響其環以恐嚇之。復叱曰「不速供﹐則烹矣﹗」傅哆口長號曰「嗟乎﹐冤哉烹也﹗」佟曰「無故祟人﹐罪固當烹﹐何冤之有﹖」傅倚壁戰栗﹐計甚恐怖。佟復振叉作欲刺之勢﹐喝令速供。傅肘膝投地求免。於是自供﹕「本鳳陽府人﹐於某年入京﹐因迫於饑寒﹐竊發人之冢﹐爲人所覺﹐羣求擒捉﹐一時慞惶﹐用鐵鍬拒捕﹐希冀免脫。不意連傷二人﹐坐法當斬﹐今日大決﹐綁赴菜市﹐已臨刑矣。因極力掙紮﹐得脫身而走﹐方將逃避他所﹐詎意爲此人攔阻﹐心實忿恨﹐故與之較量。旣老爺見責﹐焉敢遲畱﹐第乞祕密﹐小人他去。」佟曰「然則速去﹐勿觸我怒。」乃倚叉而坐。觀者莫不駭異。

傅跪坐地﹐揮涕不止。乃叱曰「胡不去而泣﹐必求烹也﹖」傅哭曰「小人在獄中時﹐因天寒﹐兩腳漻皴瘃﹐步履甚艱﹐欲氈襪一雙﹐則感徳無量。」佟笑曰「甫得寬宥﹐則有所求﹐一襪所值幾何﹐不吝與汝。」亟命傅之家人﹐取白紙糊作襪形﹐每只畫一符﹐書一氈字﹐焚之﹐傅卽欣然伏地﹐叩頭﹐卽伸足作更易狀﹐觀者皆笑。佟因誥其姓名年歲﹐今去此將安之乎﹖傅曰「姓名某某﹐年若干﹐今得脫大刑﹐當奔川滇遠省﹐以避搜捕耳。」佟曰「汝計左矣。此去川滇數千萬里﹐豈旦夕可至者﹖倘爲邏役所獲﹐重罹网罟﹐再思僥幸﹐詎可得乎﹖不如從吾教﹐尙可得一啖飯處。」傅曰「苟得老爺垂憐收納﹐必報大徳。」佟亦喜﹐乃探囊出一黃紙小會﹐焚之﹐傅遂僕地不動﹐良久始蘇﹐問之茫然﹐惟憶致病以先之事耳。家人羅拜﹐厚贈謝焉。

是日刑部大決﹐密訪果有其人者﹐已梟示矣。聞者咸嘆異之﹐愈神佟術。佟年五十餘﹐平日孓然獨處﹐持齋誦佛﹐寡言喜睡﹐往往睡三四日不起。至其家者﹐重門以內﹐無寸芥纖埃。一切箱匱几案﹐不見拂試而光潔可鑑﹐或言其有禁鬼之術﹐或三年一更代﹐凡所服役者﹐悉鬼也。

蘭巖曰﹕觀此而哀小民之愚也﹐饑寒所迫﹐則相率而爲非﹐朋黨所要﹐每橫行而不顧。一旦自罹法网﹐幸脫無由﹔旣已梟示通衢﹐猶矜奔避。眞乃醉生夢死﹐誰能喚醒其良心﹖爲鬼爲人﹐尙未辧別其形似者也。爲民父母者﹐尙其念氓蚩之可憫﹐勿以罔民而可爲﹐思人性之皆良﹐勿致不教而遂殺﹐則被澤者﹐可勝計哉﹗

譚九京都花戶子譚九﹐奉父母命﹐探親於煙郊。策衛出門﹐日已向夕﹐道遇一媼﹐衣懸鶉﹐而跨白顚馬﹐鞍轡華美﹐左右相追隨﹐問﹕「小郎何往﹖」譚以所之告﹐媼曰「此去煙郊尙數十里﹐路多積潦﹐頗不易行﹐小郎不聞乎﹖風度蒲牢﹐都城漏下矣。荒野寂寥﹐保無有暴客相值﹖茅舍在邇﹐盍畱一宿﹐翌日早行﹐得從容也。」譚正恇怯﹐聞言深荷其誼。媼策馬先導。循僻徑二里許﹐隱隱見林際燈光﹐媼以鞭指示曰「至矣。」縱轡卽之﹐卽矮屋兩椽﹐土垣及肩。媼棄騎啟扃﹐延客入室。

室中空無所有﹐惟篝燈懸壁﹐一少婦臥炕頭哺兒﹐媼呼曰「有客來﹐媳婦可速起。」婦徐徐起﹐掠鬢﹐兒呱呱啼﹐媼探袖出胡餅一枚﹐付之﹐啼始止。譚視婦年可二十﹐淚睫慘黛﹐殊少歡容﹐媼曰「汝起燒茶﹐老身送馬便回。」言訖﹐出戶牽馬去。婦折穄引火於燈﹐著紅布短襖﹐綠布褲﹐藍布短襪﹐趿髙底破紅鞋﹐皆敝甚﹐露一肘一腓並兩踵焉。譚年少口訥﹐不能致詰﹐但陰憐之。俄而媼還曰「爲還代步﹐致郎寂坐﹐渠宅上聞有客至﹐亦欲延款﹐老身辭以太晚﹐囑爲致意。」譚唯唯﹐媼曰「奔馳半日﹐想客亦苦饑矣。媳婦備飯來﹐老身且出餵驢。」譚曰「相擾何安﹐芻豆之費﹐臨行當厚償。」媼搖手曰「莫漫作客套語﹐所值幾何哉﹖」旣而飼驢已。婦陳列酒肴﹐瓦器絕粗﹐折稊爲箸﹐以盆代壺﹐而肴皆魚肉。但冷不中啖。媼移燈勸譚飲﹐譚辭不能酹﹐乃進飯﹐飯又冰冷﹐勉進一盛。婦斂具去﹐相與坐話﹐婦就燈爲兒捉虱。譚曰「聽姥言似非京師人﹐娘子則又旗妝﹐敢問邦旗﹖」媼曰「誠如郎說﹐身本鳳陽侯氏﹐因歲荒流離入京﹐爲人縫紉補輟﹐謀衣食。再醮此間村民郝四﹐近三十年﹐今成翁矣。生一女一子。女已適人﹐子爲圬者﹐居城中。翁以衰耄﹐傭於野肆中﹐爲人提壺滌器﹐小郎明日當過其處﹐見雞皮白髭﹐耳後有癅如卵大者﹐卽是也。媳婦余氏﹐實宅上婢子﹐其主人爲巴參領﹐久退閒﹐幼主襲職矣﹔適借馬處也。」譚曰「視姥家亦甚淸苦﹐何苦盛設待客﹖」媼笑曰「倉卒客值茅舍主人﹐豈能咄嗟辦此肴膳﹖亦緣中元節例﹐分得宅上余﹐方愧褻瀆﹐敢云盛設﹗」

譚坐久頗倦﹐又不便偃息﹐乃出具就燈吸煙。婦頻脧﹐有欲煙之色﹐媼察知其意﹐亟拊掌曰「媳婦垂誕喫煙矣。小郎肯見賜否﹖」譚以煙囊付之﹐媼曰「近以窘迫﹐不有此物已半年矣。那得有煙具﹖」譚乃並具奉之﹐婦吸之甚適﹐眉顰頓舒。媼視之﹐點首曰「老身在世六十餘年﹐不識此味。誠不解嗜痂者﹐何故好之如此。」譚曰「亦自不解﹐第不會則已﹐學會則一刻不能離﹐寧可食無飯﹐不可吸無煙也。」媼大笑﹐譚曰「娘子嗜此﹐予遲日當市具與煙來﹐作野人芹敬。」媼頷之。

譚出溲﹐見銀河西耿﹐斜月在林﹐約略四更。媼揚聲於室曰「客不時欠伸﹐當使寢息。」譚應曰「尙可稍坐。」媼曰「勿太勉彊﹐明日尙有路行﹐更有所懇﹐望畱意。」譚問何事﹐媼惘然曰「明日過市﹐苟見我家老翁﹐煩爲致聲﹐促其急送數錢來﹐但言家中喫著都盡矣。」譚曰「無不盡心。」媼又赧然曰「以貧故﹐並無被襆﹐一夜屈郎甚矣。」譚曰「假一席地﹐得一夕安﹐已承厚貺﹐敢過望耶﹖」因各就枕。譚疲極﹐著枕便熟睡。旣而夢回﹐覺艸虫鳴於耳畔﹐熒火耀於目前﹐矍然驚起﹐則身臥松柏間﹐秋露濕衣﹐淸寒砭骨﹐系驢樹根上﹐齕艸不休。茅舍烏有﹐媼與婦並失所在﹐但見古冢頹然﹐半傾於蒿萊枳棘之中而已﹐不禁毛髮森豎﹐急捉驢乘之﹐得得而驅。

行三五里﹐天已向曙﹐稍稍心定﹐抵煙郊事畢﹐復遵故道﹐小歇旗亭。有滌器老人﹐酷肖老媼所述﹐詢之﹐果郝四也﹐愈異之﹐引至僻處告以前夜所遇。郝泫然曰「據郎所見﹐眞先妻與亡媳並夭孫也。先妻下世二年﹐亡媳去歲以難產﹐母子一夕皆死﹐詎意尙聚首地下哉﹗」譚亦惻然﹐更問巴參領爲何如人﹐郝曰「某旗某佐領之父也﹐死亦十餘年矣﹐直北喬木處﹐卽其墓道。亡媳﹐其家婢也。老朽夫婦﹐故其守墓人。往歲零雨﹐屋舍傾圯﹐佐領無力繕葺﹐老朽無容身處﹐故傭工於此﹐聊以自活。前日中元節﹐佐領殿墓﹐猶焚船馬數事﹐第不知亡妻借馬﹐何事何之耳。」譚感嘆久之﹐乃解囊贈以靑蚨五百﹐俾具冥資﹐勿使魂餒。郝泣謝。譚歸後﹐不欲食言於鬼﹐亟備紙煙具二枚﹐煙一封﹐重至其墓﹐祝而焚之。更訪巴參領墓﹐果在直北數十武外﹐松柏森郁﹐有新碑可捫云。

蘭巖曰﹕一飯之恩﹐感而必報﹐譚誠義矣。獨是夜臺魂餒﹐泉下神悲﹐倍可傷矣。以郝之老邁﹐貧無容身之地﹐傭工野肆中﹐暫謀糊口﹐斯亦自顧不暇﹐豈知妻子嗷嗷﹐猶待哺於地下哉﹗嗟乎﹐鬼而貧也﹐尙有陽世以爲不時之需﹐人而貧也﹐其將告助於誰氏耶﹖

陸珪予友仁和陸子瑜﹐名珪﹐少遊巴蜀﹐舟泊巫山下。會同載一楚客﹐病死﹐其鄕人爲理棺衾﹐行李羈滯﹐計五日方可發。陸固好動﹐旣惡少舲狹隘﹐又不耐喪事之擾﹐竟捨舟從陸。行二里﹐足重繭﹐不復能越險阻﹐乃止於亂山孤館中﹐欲覓代步﹐無有也。一日﹐館吏來白﹕「敝處三家村也﹐往來但有此館﹐今夔州參戎蒞任﹐輜重家口將住於此。君幸暫覓居停﹐官過後﹐當任君去畱﹐第勿以逐客見猜也﹗」陸不得已﹐復移裝於館西三里許﹐借廢蘭若居焉。就中惟一僧﹐年約三十餘﹐形貌奇侅﹐行復偃蹇。陸作客數千里外﹐不敢睥睨驕人﹐惟處之以謙。

無何﹐月升﹐值孟秋之半﹐炎暑未消﹐梧葉乍飄﹐蛩聲四聚。陸獨步荒砌﹐聞寺門剝啄聲﹐甚雜沓﹐僧倒屣出應﹐陸潛伺之﹐則褐衣三五輩﹐將主人命﹐邀僧於山樓﹐踐玩月之約者也。僧諾之﹐隨引扉相與西去。陸私念此僧﹐蹤迹可疑久矣﹐今盍試從其所之﹐觀其所事﹖足遣旅懷﹐倘有所見﹐亦可以助異日朋友相聚時﹐花前月下之談資也。

遂潛履其迹﹐迆邐行數里﹐山路迍邅。卒至一山樓﹐半依峭壁﹐蒞半深譚﹐階砌傾危﹐窗寮毀敗。陸度不可登﹐適旁有古松﹐虯枝夭矯﹐倚於巨石﹐因攀松踞石﹐平跳樓中。色色洞晰。見樓中列雙燭﹐設兩筵﹐長裾髙履者三人﹐貌悉奇偉﹐靚妝女子一人﹐絕美麗﹐聞僧至﹐咸趨走而迓之曰「何晏也﹖」僧笑曰「早一刻非不佳﹐柰何俗客在賓榻﹐故少煞風景。」女子曰「袁師知之乎﹖酈三妹不矜細行﹐竟遭薏苡之謗﹐乃翁督責過峻﹐三妹嬌養慣﹐哭泣竟日﹐目盡腫﹐今夕不識能赴約與否﹖如爽約﹐則師之煞風景﹐未必如是之甚。」一白衣少年曰「不然﹐酈三娘苟知袁師至﹐目腫卽消。卽不來﹐卿正好入無雙譜也。」女笑且罵曰「小魅﹐踣鐵未脫﹐遂敢於阿前饒舌耶﹖」眾皆大笑。僧曰「勿多求﹐一雙足矣。」女微笑曰「今日兒有疾。」黃衣體重者進曰「卿有疾﹐予有藥﹐一刀圭足以療之。」女赧然首垂頸赤﹐不復應酬。黑衣長髯者﹐拍女肩而慰之曰「老子興復不淺﹐請與子出陳納新﹐以遊無窮﹐彼皆涉惡趣不足與談﹐而亦無須芥蒂。子獨不意袁師初晤時乎﹖才一入鹿脯之宴﹐輒喜愜過望﹐酒胾並吞﹐迄今骨鯁尙恐在喉﹐曾幾何時﹐亦以口給取憎。伊尙如此﹐況夫齋馬﹐柰何與之口角﹐獨不惜气力耶﹖月色佳甚﹐不如謀醉之爲得也。」眾曰「熊公平心之論是也。」女亦解顏。紛然入座﹐舉杯歡暢﹐酒政喧囂。

正騰辯間﹐褐衣奴傳語﹕「酈三娘子來矣。」有頃﹐一雙鬟女郎登樓﹐貌尢艷﹐而有憂色﹐不暇作寒暄語﹐俇俇然向眾言曰「諸君尙在此髙會耶﹖彼萊夷已稅倌人之駕矣。我輩壽則壽矣﹐𨿽然﹐猶未有樹也。兒方寸亂矣﹐敢請諸君早計之。」眾驟聞之﹐大驚撓。黑衣者獨咍然曰「迂奴無膽﹐必致首鼠兩端﹐大事去矣。吾等已預有間諜﹐萊夷之旅若林﹐亦何足畏﹖憶昔與袁衲子采藥西山﹐遇一瞔婦﹐方姅﹐二人未嘗回避﹐而術竟無恙。可見學道旣成﹐𨿽危無咎也。」女愀然搖首曰「兒聞福生有基﹐禍生有胎﹐吾等近年狂樂極矣﹐豈能不反。昔胡大師作蜘蛛隱時﹐再三規戒曰﹕」行矣﹐樂不可恃﹐欲不可縱﹐三年後﹐萊夷猖獗﹐破巢之下﹐恐無完卵。『言猶在耳﹐今非其時乎﹖惜當日行色匆匆﹐未及審詢﹐驀然值此﹐伎倆輒窮﹐柰何徒作大言﹐焉濟於事﹖「僧曰﹕」無嘩。胡師所踞﹐去此不過五百里﹐盍共往依之﹖「眾悉首肯﹐黑衣者獨不欲﹐曰﹕」胡衲淡泊﹐惟曉枯禪﹐吾等避未然之災﹐而輕去已成之業﹐是猶棄蘇合之丸﹐而取蛣蜣之轉。袁師素多奇計﹐今乃出下策耶﹖「紛議未決。

忽聞林中鳴鏑聲﹐陸大驚﹐窺之﹐見壯夫百餘人﹐擁一將軍﹐呵殿而至。咸手弓腰矢﹐嗾犬呼鷹﹐樓中人辟易星散﹐壯夫飛馬分逐﹐無不應弦飲羽。陸股栗而顚﹐猛然驚寤﹐則身故在蘭若階下臥也。重歷舊徑﹐果有山樓松石﹐悉符所見﹐徘徊不能自釋。

歸而心悸﹐不復淹畱﹐乃攜裝還山館﹐館吏迎笑曰「子亦巧甚﹐參戎夜獵大獲﹐今晨甫去﹐子可以居此矣。」陸問參戎何如人﹐吏曰「參戎瞿姓﹐山東萊州人﹐新科進士﹐有勇名﹐以軍功特授綏寧營參戎者也。今夜獵於山中﹐得熊一﹑虎一﹑猿一﹑狐貍二﹑兔三五頭﹐不足異也。最可異者﹐並捕得白馬﹐極神駿﹐謂是野馬﹐而踣鐵宛然﹐此物奚其至此﹐子博學能知之乎﹖」陸𨿽不能解﹐而心知昨夜所見者﹐皆此數獸之妖﹐黑衣者熊﹐黃衣者虎﹐僧稱是袁師﹐卽爲猿﹐女稱酈三娘子﹐則二女爲狐貍﹐三五褐衣奴﹐卽爲兔﹐而白衣少年﹐女嘲其踣鐵未脫﹐其爲白馬無疑矣。

禽獸精魅﹐於人何所關系﹐乃致陸幻化如此﹐天下事尙可思議哉﹖此事陸逢人輒述之﹐予聞之尢熟。

蘭巖曰﹕深山窮谷﹐何所不有﹖而此事尢奇。

白萍林澹人﹐延平諸生也﹐貌姣媚如好女子﹐見者無不嘖嘖而目送﹐閩中俗尙龍陽﹐林獨守身如處子﹐片肌寸體﹐未嘗輕露於人。年十九未娶﹐以槐黃近﹐稅居城北余氏廢園。園多喬木﹐門枕一溪﹐地幽僻﹐少人蹤。

時當盛夏﹐林日墓則輟讀﹐散步溪邊﹐愛其水之淸漣﹐濯足石上﹐覺水旁嗤嗤有女子笑聲。林驚視之﹐見一女子﹐齒甚稚﹐娟妙絕倫﹐由對岸步水而過﹐無少沾濡。林叱曰「何物妖魅﹐敢近人耶﹖」女哂曰「恐世間無此妖魅耳。」林拭足著履﹐逼女於樹下﹐諦觀之。女坐石上笑曰「我妖魅﹐子何敢近﹖不慮噬子耶﹖」林曰「苟非妖魅﹐何能於水上行﹐衣履悉不沾濡﹖」女曰「子不聞﹐『聖足行於水﹐無迹也﹔眾生行於霜﹐有迹也』﹖卽伏水中一年﹐亦何不能﹗」林曰「踏浪之技﹐無地無之﹐不足爭論。所可異者﹐地僻人稀﹐曠夫獨處﹐不虞子之涉吾地也﹐何故﹖」女應聲曰「年少喜遊﹐所至不暇關白﹐然滋爾疑抱﹐𨿽然不遇明人﹐兒之大不幸也。譬夫水晶鏡片﹐翳以塵﹐宜其曖昧不明。因念如是﹐不勝淒然。子非善知識﹐請各事其事﹐無相問也。」言訖﹐惻然欲淚﹐若不勝其感傷者。林憐之﹐欲邀之入齋﹐而又畏其非人﹐頗形躑躅﹐女復嫣然笑曰「子眞口同百舌﹐膽如鼷鼠﹐獨不慮貽小兒女以掩口胡盧耶﹖」林恧然﹐肩隨以行。甫至園門略彴前﹐卽遇館童逆告曰「浴湯已寒﹐郎何往而久不歸也﹖」女匿林後﹐潛入齋中﹐格格笑不止。林亦匿笑﹐謂童曰「我自洗浴﹐汝亦不必復來。我倦甚﹐須早眠也。」童懷惑而去。

林深閉重門﹐入室﹐向女而笑曰「子亦太便捷﹐必久慣貽香者。」女睨之曰「含苞花﹐何漫以繽紛見擬﹐寧若子美目修眉﹐丰姿自喜﹐甘爲巾幗之行﹖倘遇兪大夫﹐後庭花知添幾種﹐應爲子升表於天矣。」林故��﹐達於心而濡於言﹐乍入溫柔鄕﹐面�口喫﹐甚不敵女之便給。女下窗閉戶﹐收書燃燈﹐與林對席坐﹐披覽詩文﹐搜索筆硯﹐不肯少靜。見棋枰卽取與林弈﹐一局方布﹐則以手亂其子曰「此大費心﹐非樂事也。縱畱幾局嘔血圖﹐有何關系﹗」於是促膝諧謔﹐問林能飲乎﹖林以量淺對﹐女以箑輕擊其肩曰「量淺耳﹐是能飲也。」亟啟紗廚出酒一罌﹐肴一盒﹐類皆珍美。林怪﹐問物從何來﹖「女曰﹕」預儲於此久矣。子第飲食﹐又何多問﹗「林知其異﹐然對此麗人﹐殊不畏懼﹐相與淺酌細談。女自言﹕」余氏﹐字白萍﹐園主人﹐奴之故主也。主人舉族遷城內﹐兒獨畱此間﹐年十七矣。父母兄弟姊妹俱漂泊﹐蹤迹亦各無定。正愁孤孑﹐幸得與君解逅﹐見如憐﹐願備妾媵。「林喜曰﹕」予亦未有室﹐得與卿伉儷﹐亦何樂而不爲﹖「女粲然﹐飲酒間﹐備極歡暱。林原不能飲﹐少飲則醉﹐乃同就榻﹐枕席之事﹐顚之倒之。林𨿽弱冠﹐具甚麼麼﹐女嘲之曰﹕」子亦幸未娶﹐卽娶﹐亦不足以淸帷薄也。「林大慚﹐女曰﹕」無傷也﹐亟當爲子圖之。「因挑燈復起﹐檢荷囊﹐得末藥一撮﹐和以唾而團之成紅丸﹐使林吞之﹐仍啟衾臥﹐林覺藥入腹中一霎間﹐勢熱如火﹐倦而睡去﹐四更復寤﹐怪累累然有物在股際﹐探之﹐則勢暴長﹐迥殊平日﹐大盈握﹐長咫尺矣。大驚告女﹐女捫結而笑曰﹕」以小易大﹐子何修而得此﹖「林亦笑曰﹕」妙則妙矣﹐無乃太醜觀乎﹖「女曰﹕」惟其醜觀﹐愈形子之美好﹐夫何尢焉﹗「於是盡歡而罷﹐自此無夕不至﹐好合無間。然終以館童之耳目爲礙。女商於林曰﹕」觀館童之爲人﹐頗穎慧﹐且子之心腹也。盍明告之﹖「林乃呼童﹐使拜女﹐告以故﹐並誡勿泄﹐童唯唯而退﹐遂不復避諱。𨿽白日亦在齋中。

未幾﹐林赴試入都城﹐月餘始歸。女設饌﹐爲作軟腳局﹐相得愈歡。第林出示棘闈﹐七藝皆不得意﹐心殊悒悒﹐女曰「勿憂﹐場中固不論文也﹐子有祖徳﹐必髙捷。」及揭曉﹐林果中第九﹐名大噪。友人符生﹐故太守某公之孫﹐美而少﹐蓋濁世翩翩之佳公子也﹐夙與林爲總角交﹐今更爲同年而同門。性本不羈﹐得雋而興愈豪﹐折柬召林飲﹐林辭不往。符親至余園﹐彊之升輿。在座五人﹐皆新貴而舊識者。飲至午夜﹐始各散去。林被投轄不獲歸。符醉﹐謂林曰「兄平日守身如玉﹐每下朋友榻﹐未嘗解衣﹐今爲孝廉﹐行將在仕矣﹐豈可復作兒女態﹐今夜與兄投足談之﹐可乎﹖」林請異榻﹐符曰「主人倉卒﹐不暇備矣。」隨頤指二童﹐彊爲緩衣﹐林被酒瞑眩﹐極力支撐﹐竟不能敵。褲脫﹐忽露嫪毒之具﹐符駭諦曰「此豈兄之故物耶﹖何便得一第﹐頓令人刮目如是﹗」林羞匿不對﹐符亦覺不雅﹐給衣著之﹐退踞胡牀﹐息喘良久。屏二童﹐閉戶﹐前席致詰。林頸赤面赧﹐不發一言。符正色曰「爾我總角之交﹐豈敢敗乃事者﹐如不以誠告﹐當飛語諸同年﹐俾咸以嗷曹目兄也。林大窘﹐遂以實告﹐且囑曰﹕」幸勿爲外人道也。「符愕然曰﹕」此兄以鰥居致邪﹐喪無日矣。脫此無他術﹐惟謀早娶﹐可以免禍。內人有一女弟﹐年十八﹐性賢淑﹐而色美麗﹐兄如不棄﹐弟請執柯斧。「林故無父母伯叔﹐鮮兄弟﹐諸事皆得自主﹐且久聞符內娣之美﹐族巨而家富﹐遂許之。符晨起入白於其妻﹐妻大喜﹐歸告父母﹐其父素器林﹐一言而決。

林不復過余園﹐擇日納采。及合巹﹐新婦果麗。第林具過偉﹐定情時大爲鑿枘。三朝﹐婦家來瞊﹐男女親戚﹐宴會滿堂。忽一女子﹐瞥然至前﹐諸眷驚起視之﹐甚艷﹐而皆不相識﹐急呼主人。林入視﹐則余氏白萍也。驚怛卻立﹐不能出一語。女艴然責林曰「君誠所謂薄幸人也﹐兒何負於君﹐遽以葑菲見遺﹖」林俯首無以應。擾攘間﹐符生突至見之﹐驚爲仙人。女忽不見﹐諸眷駭愕﹐具聚猜疑﹐感不知其妖異之由。惟符曉然﹐神爲之奪﹐嘆異不置。

遲半月餘﹐林飲於友人。漏下﹐歸自城北﹐覺身後有二人從行﹐疑爲邏卒。回顧良久﹐二人行近前﹐方辧爲二女鬟也﹐攬林之祛而邀之曰「小娘囑招郎君﹐幸勿見拒﹗」林卻之不可﹐不得已﹐從之以行。時際望後﹐月色皓然﹐循僻徑約三四里﹐漸近余園。林內疚﹐止步不前﹐二鬟彊挽之﹐又數武﹐見白萍坐溪邊石上﹐黛蛾顰蹙﹐怨態不支﹐掩袂而泣。二鬟捺林跪其前曰「覓得薄情郎來矣﹗」林頓首引罪曰「予知過矣﹐顧卿獨不念齋中繾綣之情耶﹖」女哂曰「子亦太彊記﹐尙能憶及曩昔﹐若奴則盡矣。子負心太盛﹐卽王魁﹑李益﹐有不逮焉。尢可恨者﹐子賤玉貴瑉﹐致兒淸白之身濫爲所玷﹐思之痛心切骨﹐銜恨非一朝一夕矣。今子親身而來﹐何翅固轍之鮒﹐縱搖尾乞憐﹐亦復奚益﹖應示蒲鞭之辱﹐以儆狂且。然不致子於死地者﹐以子有日騰驤﹐爲乃祖隱徳之報故也。」乃命二鬟褫林衣﹐折柳枝鞭之數十﹐更以溪沙傅其陰﹐置諸石上﹐而後捨去。乃林之被辱也﹐身如夢魘﹐轉側由人。次日黎明﹐方可動步。遂踉蹌而返﹐密告符生。符聞之﹐浹背汗流﹐終生不過余園。

林自此覺私處冷如垂冰﹐縮似僵蠶﹐百治不舉﹐蓋已病萎。新婦失所歡﹐不能無外遇。所賴少年英發﹐祖徳不衰﹐得捷南宮﹐使致淸要。以符一子爲螟蛉。李芰裳爲予言﹐不甚悉﹐後又得賴冠千詳述之。

恩茂先曰﹕祖有徳﹐而子孫發甲﹐固天所以報告人﹐乃又斬厥祀﹐殊不可解。

閒齋曰﹕否﹐否﹐愈遠愈疏﹐古聖人所以有承祧之義也。林生絕嗣﹐天所以報林生﹐非所以報其祖﹐何則林祖父有發甲之子孫﹐而林不得爲人之祖父也﹖天何負於吉人哉﹗「茂先大笑叫絕。

劉大

賓劉大賓者﹐河州副總戎周公之常隨也。署中有大書房﹐花木叢雜﹐廨捨寬敞﹐每見鬼物。劉與轅門官白把總者相友善﹐偶夜半被酒﹐覓白閒談。繞出大堂﹐黯然無燈光﹐劉且行且喚曰「白二哥睡何早也﹖」忽堂右偏旗纛下有人應曰「白老爺苦蚊﹐向大書房宿矣。」劉乃負手髙歌﹐緩步而往。時月色溶溶﹐萬籟俱寂﹐隱隱見花臺畔﹐一紅衣女子倚欄而立。劉默念深夜矣﹐此女胡爲乎來﹖席其體態服色﹐必杏花也。蓋杏花者﹐周子婦之媵﹐頗有姿色﹐劉平日最爲注意者也。於是酒醉興髙﹐欲就而摟之﹐去數武﹐見其面白如粉﹐眼赤色﹐舌出唇外三寸許。劉大叫發狂﹐徑撾書室﹐直宿者驚起環問﹐咸聞鬼哭之聲﹐漸出院外﹐無不毛戴。備述顚末﹐白把總至﹐聞之訝曰「我今夜仍宿斜房﹐且二更時﹐大堂卽靜﹐旗纛下又烏有人﹐想亦鬼所爲也。」

劉由此病癲﹐日作鬼語﹐悉不可曉﹐周以印花制之﹐不效。惟僂身而行﹐如負重狀﹐每見杏花﹐則悲喜追逐﹐杏花亦不禁淒惻﹐泣數行下。周公以其怪﹐令二人復相見。杏花從此失神﹐或罷繡獨語﹐或停食自傷﹐幾次投繯﹐皆被同人所覺。一日﹐周出巡所汛﹐左右疏防﹐劉遂得於深夜潛入宅門﹐直抵寢所﹐解帶縊杏花之頸﹐比家人覺而救之﹐气已絕矣。劉病尋愈﹐茫不知縊杏花之事﹐恨悒殊甚﹐又日爲杏花父母所窘辱﹐亦自縊死。

蘭巖曰﹕淫心一動﹐便招如許妖孽﹐二人俱不得其死﹐良可哀矣。獨不解劉與杏花有何夙冤也﹐不然﹐紅衣女何敢作祟﹖

莊莁

松吉州莊壽年﹐號鍃松。乾隆初年﹐貢入國學﹐僦居城北一廢園中。初至時﹐莘莘茂艸﹐苔茸沒階。荒蕪殊甚。莊剪荊辟徑﹐住行李於一軒。居無何﹐槐黃已屆﹐檢點入闈。莊𨿽名宿﹐而花樣不同﹐且半世坎﹐依然倒繃孩兒﹐郁憤成屙。延至春﹐委頓牀第﹐傭奴呆鈍﹐不勝薪水之任。所善同業邱生﹐亦同傷眊矂者﹐憐莊老病﹐攜一童並襆被就伴之﹐朝暮相對﹐頗慰寂寥。

邱固少年﹐每擁衾綢﹐不無瞑想。時際仲春﹐池艸重靑﹐園夜半茁。薄暮﹐於軒東獨步﹐瞥見一女子﹐年可破瓜﹐翠裙紅袖﹐艷莫與京﹐向邱嫣然一笑﹐百媚俱生。邱迷惑佇視﹐形如木雞。第疑爲鄰女﹐罔敢挑達。女尋逾垝垣而逝。邱歸軒語莊﹕「人言京師婦女﹐裝束醜怪﹐旣無旗人大方之度﹐又無南方裊娜之風。乃弟之所見﹐實有神仙其人者﹐裝束皆意想不到﹐今而後知人言之不足信也。」莊曰「否﹐否﹐子有見而佳者﹐皆非土著也。譬如今科鄕試榜下﹐其魁捲之堪誦一時者甚少﹐究其實﹐順天籍貫者有幾人哉﹗」邱大笑。

入夜﹐邱寤寐反側﹐朦朧間﹐女子倏至﹐遂瞢騰如醉﹐相與交媾﹐猥褻之聲四徹。莊驚覺﹐側耳聽之﹐不禁精遺滿席﹐次日天曉﹐而邱起尢晏。朝食頓減﹐舉動不時。莊詰其夜來何事﹐邱祕而不宣。莊大疑﹐夜假寐伺之。二更後﹐聲作枕畔﹐褻語入耳喁喁﹐精又大泄﹐邱亦日就疲憊。莊詢之﹐猶不吐實﹐莊正色曰「吾二人皆作客異鄕﹐家人系念豈不甚殷﹐柰何以數千里外之身﹐致之狐鬼﹖君少年庶幾不患。僕老矣﹐安能拼將涸之精﹐爲君夜夜遺也﹖」邱慚謝曰「君言藥石也﹐敢不拜嘉﹐如渠再至﹐當痛絕之。」

是夕﹐女不至﹐邱詡於莊﹐莊亦心喜。適同監涪州劉生﹐精歧黃術﹐偶遇莊﹐驚曰「君何病之深也﹖」診之﹐錯愕良久﹐曰「君年望六﹐那得有遺精癥﹐豈其爲狐鬼所蠹乎﹖」莊神之﹐卽告以邱生事。俄邱至﹐劉亦診之﹐憮然曰「此狐祟﹐非鬼也﹐無藥可醫。城南有穆薩嘛者﹐可延至﹐使驅之。」莊問穆薩嘛何如人也﹐劉曰「廂白旗﹐蒙古人也﹐爲羽林軍。薩嘛者﹐譯言巫覡也。」莊敬諾﹐挽邱童往邀之﹐穆迫於官役﹐約三日後甫得來。莊引領望之。漏三下﹐女子復至﹐責邱曰「君何信劉監生語﹖」邱曰「使人召穆﹐莊爲政﹐己不與焉。」女忿然﹐以兩手捧邱之頰而接吻﹐曰「我旣死﹐汝豈能獨生耶﹖」卽以舌啟唇而吸之﹐艻艻然气出如綆﹐心茫茫無所憑。女更加力吸之﹐邱覺丹田痛如刀割﹐五內欲裂。莊聞邱帳內撼搖﹐連呼「邱兄」不應﹐知其有異﹐急叫二童起﹐照邱已昏絕﹐白身僵臥。喧救一餉始醒﹐持莊手且告且泣曰「弟之鬼﹐將就餒於異鄕矣﹗」莊大恚﹐向空謾罵﹐招邱同榻。

三日﹐復使延穆﹐穆果至。鄰人觀者如堵。穆冠兜鍪﹐腰金鈴﹐撾鼓咚咚﹐口誦神咒﹐繞園而走。至園後廢樓前﹐瞋目仰視。旋棄鼓﹐捉鐵叉趨步登梯﹐若有所逐。至墻角﹐極力叉之﹐聞之聲﹐如犬之被撻然。設鼎鑊﹐提叉烹之。咸見一黑狐﹐大如獾﹐脫腸而死。穆炙肉焚皮﹐取心燒之﹐研爲末﹐服邱及莊而去。怪遂絕﹐二人病亦尋瘳。踵門謝贈﹐穆不受。訂交而別。邱丁丑席帽離身﹐授柘城縣尹﹔莊以教習生滿﹐教職歸裏。此事莊自言之。

蘭巖曰﹕邪不敵正﹐理固然也。邱數未終﹐柰何以憤怒而欲置之死地﹖其自斃也﹐不亦宜哉﹖天下如此類者﹐當自警也。

額都司參領徳公﹐世裔也。夫人傅蔡氏﹐爲額都司姊﹐生一子二女。初居靈椿坊﹐後徙城南之泡子河。院宇幽深﹐閭門壯麗﹐爲一方甲第之冠。但多怪異﹐家人至日暮﹐非作隊不敢行。廏馬十數匹﹐例一夜兩驚。公子新娶婦﹐亦世閥女﹐年甫二九。未匝月﹐忽病癲癇﹐歌哭無恆﹐或裸跣奔馳﹐不避臧獲。每至漏下﹐則閉戶向隅﹐垂首衣笥間﹐兩手常忙﹐不測何務。至午夜﹐必將一紙裹收衣笥中﹐封志其祕。婢子偶潛伺之﹐卽詬誶罵詈﹐滚地嬌啼。公子恥之﹐而亦無如之何。若是者半載余矣。

會額都司引見入都﹐下榻於廳之東院﹐院外卽鄰馬廏﹐委裝日﹐徳公爲作軟腳局。飲半酣﹐徳曰「舍下多鬼﹐夜間獨宿﹐得無懼乎﹖」額曰「我輩作武將者﹐皆亡命徒﹐死且不避﹐庸懼鬼哉﹗」各大笑。夜半酒闌﹐各歸寢所。額勞頓且醉﹐一夜酣眠﹐日髙方起。徳見其無事﹐心頗安。越三宿矣。第四宿﹐額方偃息在牀﹐聞頂隔上窸窣有聲﹐額心悸﹐起身點燭﹐坐以聽之﹐久乃闃然。遂不復息燭﹐仍引衾臥。一食頃﹐聲又大作﹐仰視望板﹐若有人踏之以行﹐漸至東北隅﹐聲忽止﹐屋角一板亂動﹐隨被揭去﹐有黑物下垂﹐形如馬尾﹐長尺餘。去燈遠﹐恍惚不能辧﹐而毛髮森豎﹐不克自壯。但瞠目視之而已。俄而黑物漸長﹐黑盡繼之以白﹐色如粉﹐才三四指闊﹐瞥見二眼﹐大如榧﹐方知是一人頭顱也。大懼﹐欲呼人﹐忽轉念人何怕鬼﹔且疇昔自詡之言﹐人悉聞之﹐一旦示弱﹐將何以見人﹖於是正心以觀之。此時物已出其半面﹐漸露鼻口﹐二目綠色﹐直視燈﹐燈光斂如豆。頭昏昏﹐如夢魘﹐四肢不能轉移。物遂釶然而下﹐似旋風透戶而出﹐燈驟明﹐額飆然如夢醒﹐但聞院前廏馬驚嘶﹐戶牖扃閉如故。譙樓漏三下矣。料其去必復返﹐亟移燈近榻﹐抽刀置枕畔﹐著衣踩靴而臥。輾轉不能交睫。至五更﹐墻外廏馬重驚﹐竹樹吼風﹐而物已入室。燈復黯淡無光﹐物徑撲臥榻﹐額大叫﹐捉刀斫之﹐謣然一聲如裂帛﹐案翻燭滅﹐隨聞屋上逢逢﹐逾刻方息。額憊極而睡。

次日﹐拉主人於僻處﹐備述夜來事﹐因勸移居以避其厲﹐且曰「焉知甥媳之病﹐非凶宅有以致之﹖」徳曰「余亦不耐久矣﹐苦無吉宅耳。」額曰「何宅不吉於此﹖予友薩都統之宅﹐方覓售主﹐可相也。」徳卽以三千金易券焉。及遷﹐新婦大哭不往﹐公子仗劍恐嚇之﹐白足蓬首而奔﹐侍兒彊爲作履襪﹐納之車中。處新居﹐上下貽然﹐雞犬不驚﹐並安羣馬。新婦病亦驟愈﹐侍女發其笥﹐於紙裹內﹐得五色綫綆﹐長四五尺﹐大如箭幹﹐不測何用﹐問之亦茫然。諸姊妹或述其瘋狂之態﹐羞赧無以自容。額後官至副總戎。徳故宅﹐連更數主﹐胥不相安﹐今廢爲菜圃矣。

蘭巖曰﹕居宅凶而人遭祟﹐可不愼歟﹖

孝女京師崇文門外花院市﹐居民數千家﹐皆制蓪艸像生花爲業。有幼女奉老爺以居者﹐亦業此。父久病痰喘﹐按時舉發﹐是年愈甚﹐吼臥不起﹐醫來弗藥。女忘啜廢寢﹐明慰暗憂。

適有鄰媼﹐鳩諸婦女﹐往丫髻山進香者﹐女因密詢進香何爲﹐媼曰「或以多病﹐或以乏嗣﹐各以心願求之。山頂娘娘最靈感﹐應之如響。」女曰「此間去山﹐道裏幾何﹖」曰「百餘里耳。」女曰「一里幾何﹖」曰「三百六十步。」女謹志之。夜俟父安寢﹐則潛於院中﹐持香一柱﹐計其里數﹐繞院而拜﹐默祝﹕「一身孱弱﹐父病甚﹐家中更無人﹐不能朝山進香。謹按里數﹐一步一拜﹐有如身到寶山﹐親瞻聖像﹐保佑老父﹐沈屙速起﹐百歲康彊﹐自願繡佛長齋﹐終身頂禮。」云云。如是得閒則拜﹐日夕不輟﹐半月有餘。

舊說丫髻山上祀奉山頂碧霞元君之神﹐靈應昭於畿輔。上自大內后妃﹑中使及王公縉紳﹐下迄庶民﹐每際四月﹐則進香賽會者﹐車馬絡繹﹐不絕於道。而五更雞鳴時﹐卽上殿拈香者﹐謂之上頭香﹐頭香必待宮使巨璫﹐他人罔敢僭越。

時有中涓魏公者﹐奉皇太后旨﹐往降頭香。甫辟殿門﹐卽有香在鑪中﹐光焰甚盛。魏怒責廟主曰「老佛爺香﹐猶未降﹐何得令他人預焚於此﹗」廟主惶恐曰「爺不來﹐殿不敢開﹐誠不解此香何由至。」魏默念﹕「初至時﹐殿始振管﹐香灰未寸﹐良可駭異。明日更早來﹐看如何。」亟囑廟主﹐曰「旣往不咎矣。汝其敬愼﹐翌日當早來上頭香也。」遂去。

廟主畏罪﹐與其徒終夜巡視。才四更﹐魏已至﹐至則鑪中香火宛然﹐一女子方禮拜於地﹐咸大驚。女聞人聲驚起﹐倏忽不見。眾以爲鬼﹐魏公曰「豈有神聖之前﹐鬼敢公然出現者乎﹖必有因﹐吾有以處之矣。」遂上二香於山門下﹐踞胡牀﹐聚眾香客而告之﹐並詳其年歲﹑貌容﹑肥色﹐眾客愕然﹐但以爲奇。卒一媼聞之﹐沈思曰「據爺所見﹐無乃吾之鄰女乎﹖何其色色相符也。」魏問﹕「是何鄰女﹐幻化若此。」媼曰「居花院市﹐固孝女也。」魏拊髀曰「無疑矣。」亟馳歸﹐復命訖﹐密訪得女。就見之﹐果殿中所見者。致詰其女﹐悉以誠告﹐言𨿽未出門﹐恍惚身歷其境。父病獲痊﹐亦神之靈也。魏嘆曰「至誠感神﹐眞純孝也。」認爲義女﹐不啻所出。

其父得享三十年溫飽﹐百歲令終。女嫁於大興張氏子﹐妝奩之盛﹐不下數千金﹐皆魏獨任。婿家緣此﹐累世爲富商云。

蘭巖曰﹕眞誠所至﹐神靈可通﹐驕若寺人﹐那不令其佩服。𨿽然﹐人苟無良﹐遇如不遇矣。

請仙予閒覽《太平廣記》及誌異諸書﹐其所載怪異之事﹐不勝枚舉。又每聞人所言﹐亦皆鑿鑿可據﹐心竊信而又疑之。疑其無﹐則古人無論矣﹐卽今人之言﹐亦多朴城謹愨之士﹐豈肯以欺人語﹖信爲有﹐而予生四十年矣﹐曷曾未一目睹也﹖

惟憶從先君子隨宦於宜君時﹐先大父攝篆烏蘭﹐先父母奉祖母畱居宜君置中﹐適縣君張公薦一戲術人來。觀其術﹐平平耳﹐先君子以張公故﹐與白金二兩遣之。術人不受﹐曰「今日作戲法﹐環觀者數十百人﹐而未有一嘖嘖稱嘆者﹐是所學不足以驚人目可知也﹐何敢妄邀厚賞﹖𨿽然﹐小人少遇異人﹐得隆仙之術﹐今夜請獻之﹐或博太太一粲也。」先君許之﹐賜之酒食。日薄暮﹐術人擇園中廢軒三楹﹐灑掃至潔﹐窗破者補之﹐壁剝者堊之﹐凡有穴隙如鍼孔大﹐亦必彌縫完密﹐更張帳幔﹐以蔽戶牖。燈後﹐於西壁畫一門﹐如圭竇狀。門前設一矮腳幾﹐几上置一鑪﹐焚紫降﹐不令煙絕。余無他物。選秀慧童子十五歲者二人﹐丫其髻而赤其腳﹐名之曰「淸風明月﹐」使背立幾前。先祖母率姑母﹑先母及諸姊妹﹐垂筠簾﹐坐於東楹﹐先君子率予兄弟翼坐簾外。僮僕輩有令觀者﹐有不令觀者﹐一惟術人之命是聽。

漏三下﹐術人炷香於鑪﹐焚符於燭﹐教二童俯身從胯下反視幾下圭竇﹐問曰「何所見﹖」曰「開門矣。」術人卽噙水向壁上噀之﹐復亟問﹕「何如﹖」童曰「梳頭矣。勻面矣。」旣而曰「易履矣﹐著衣矣。」術人曰「然則可以出矣。」噙水三噀之﹐瞥見一女子立幾後﹐約長五尺許﹐衣大紅衫﹐拖素裙﹐眉目娟好﹐微笑作羞恥態。術人囑曰「太太在此﹐可爲禮。」女則襝衽再拜。術人曰「太太最尊貴﹐胡爲不行全禮﹐乃以一福了事耶﹖」女子以袖掩口﹐微笑不動。術人亦笑曰「是見人多怕羞矣。」令童向前﹐把其袖牽出幾外。童子力牽﹐女子力卻﹐相持良久。術人作急狀﹐止之曰「彼修仙人﹐性村野﹐且放手﹐我自有處。」童子乃放手﹐女子仍還故處。

術人復噀水壁上﹐倏又一女子出﹐雙鬟垂髫﹐齒靈於前﹐貌猶娟妙﹐衣淺碧衫﹐腰下衣樹葉一圍﹐長尺餘﹐赤雙足﹐而手足指爪﹐皆長四五寸﹐並立幾後﹐左顧紅衣而笑。術人曰「汝姊幽居久﹐習於村野﹐見太太不復知有禮數。汝最知禮者﹐可率伊行禮﹐無失儀﹐致重我罪累也。」女子乃推前女﹐繞出幾外﹐捺其頭令跪﹐舉止柔媚﹐觀者神癡﹐拜訖﹐還故處﹐術人復以水噀之﹐隨隱。

於是神其術﹐厚賜而遣之﹐細詢二童子﹐當牽袖之時﹐是人耶﹐非人耶﹖童子曰「不知是人與否﹐但把其臂﹐如握棉絮﹐力又微弱﹐才四五牽扯﹐已汗出淫淫﹐嬌喘不勝矣。如非術人令放手﹐再兩三扯﹐卽可扯至太太前矣。」予時年十四﹐至今記之了了﹐每舉以告人﹐無有能測之者﹐或謂卽障眼法﹐不足爲異。然障眼法﹐不過能障眼耳﹐未能有握之有質者﹐是不可解。

恩茂先曰﹕此記如善奏口技者﹐無不逼眞。

某太

醫太醫某﹐大興人﹐失其姓名。輕裘肥馬﹐日奔走於九門﹐以是致富。延者日積於門﹐非日晡不到病家﹐不顧病者之望眼穿也。每視一病﹐寫一方﹐不論效不效﹐例奉千錢﹐否則不至也。日暮歸﹐從人馬后﹐囊橐盡滿﹐人或怪其來遲﹐則色然曰「甫從某王﹑某公主﹑某大老爺府宅中來。」蓋非一時勢位炫赫者﹐不肯流諸齒頰也。人無如之何﹐任之而已。

一日﹐看病歸﹐獨宿齋中﹐夢見一人﹐若甚相熟﹐而不記姓名﹐持片紙付之曰「時日至﹐所負當見還矣。」醫取紙反復檢視﹐空無一字﹐懷惑間﹐已失其人所在。驚而寤﹐聽漏聲三下﹐家人叩戶報孺人生子矣。醫毛髮森豎﹐心知子爲索債者﹐特未審所負幾何耳。子旣長﹐忤逆異常﹐視父母如寇仇﹐看錢財如糞土﹐日向母索錢百文﹐頃刻卽盡。積十餘年﹐家漸落﹐母或稍吝﹐則裂眥相向﹐勢將用武。母懼而復給之﹐不敢面斥﹐陰訴醫﹐醫閉目搖首曰「勿再言﹐此子使我心膽墜地。」因以所夢告妻﹐妻驚曰「有字之券﹐或可量力取償﹔若無字之券﹐知負彼幾何。寧有窮斯耶」老奴以藥殺人﹐不知幾許﹐新鬼繁冤舊鬼哭﹐此子必其酋也。彼奉冥檄﹐挾恨而來﹐敢與之較耶﹖「言次大慟曰﹕」老奴艸菅人命﹐毒心應手﹐致獲此報。牽率老娘﹐以致於此﹐老奴已矣﹐抑念老娘何辜乎﹖「妾從旁慰謝曰﹕」大郎𨿽不肖﹐小郎行當成立﹐何必反目﹖「妻唾其面曰﹕」呸﹐汝癡心﹐尙過望耶﹖天之報施老奴者﹐如此不爽﹐縱有百子﹐亦必沆瀣一气﹐豈復有以徳報怨者﹖「醫默然無以應﹐條釺而已。

又十餘年﹐一夕﹐復夢其人至﹐言「債負已淸﹐可還汝券﹐然尙欠一命﹐會須同見冥王。」醫醒而大病﹐自知不起﹐乃以其語告妻﹐囑托後事。閱二日﹐其子暴死。醫泣曰「時至矣。」夜分果亡。少子亦不肖﹐遂落魄﹐啼饑號寒﹐迄今不止云。

閒齋曰﹕庸醫殺人﹐當獲此報。特一人之債易償﹐多人之命難抵﹐輪回墮落﹐尙有窮期耶﹖醫之不能有活人手﹐而影響脈理以漁利者﹐睹此慘報﹐未識亦肯稍袖毒手否﹖

蘭巖曰﹕庸醫殺人﹐罪不容死﹐況趨勢貪利﹐𨿽不以病者爲事﹐潦艸匆忙﹐以藥人者乎﹖病家之心如焚﹐而醫人之視若戲﹐死者𨿽屬天數﹐庸不冤乎﹖耗其財﹐索其命﹐報亦慘哉﹗

地震老人相傳﹐雍正庚戌歲﹐京師地震之前一日﹐西域一人﹐抱三四歲小兒入茶肆﹐甫及門﹐小兒輒抱其頸﹐啼不肯入。其人怪之曰「畏此地人多耶﹖」乃之他肆。至則復啼﹐易地皆然。其人以爲異﹐問﹕「汝平日極喜入茶社食蜜果﹐今日胡爲乎爾﹖」兒曰「今日各肆賣茶人﹐及喫茶人﹐皆各頸帶鐵鎖﹐故不欲入。且今日往來街市之人﹐何帶鎖者之多耶﹖」其人笑其妄﹐路遇一相識問所之﹐白其故﹐大笑而去﹐兒哂曰「彼亦被鎖﹐尙笑人耶﹗」其人歸﹐逢所知則告之﹐或言小兒眼淨﹐所見必有因﹐伺之可也。小兒有堂兄二人﹐兒亦驚其有鎖。次日地大震﹐人居傾毀無數﹐凡小兒不入之肆﹐無不摧折﹐竟無一人得免。二兄亦爲墻所壓。訪所遇相識﹐已履屋下矣。劫數之不可逃也﹐類如此。

蘭巖曰﹕事之所有﹐未必非理之所無。

朱佩

砓宜君塘汛兵朱佩茞﹐有甥女﹐爲農家婦﹐居焦家坪。嫁半年﹐方姅﹐夢見一人﹐耏然靑面﹐欣然赤幘﹐來與婦交。凡三夜﹐婦遂有娠。腹中時時蠕動﹐動則痛楚欲絕﹐大聲呼號。其姑以少年婦﹐比鄰密邇﹐禁令隱忍。婦不能將順﹐致相勃谿。鄰媼聞之來勸﹐見婦驚曰「媳婦有妖胎﹐會將摩厲以須﹐毋復聒之﹐使不安靜也。」姑始大懼﹐使其夫告母家﹐母躬往守視之。及臨蓐﹐轉側叫號﹐四鄰皆塞耳走避。久之﹐產一物﹐人首蛇身﹐發赤色﹐長三尺餘﹐面目如粉﹐首尾及尋﹐見人則笑﹐眾皆驚奔﹐無敢入房者﹐每就乳哺﹐婦遽驚絕。

適朱來探甥女﹐甫入門﹐遇其妹搖手止之﹐拉入艸堂﹐告其所怪。朱曰「旣以爲妖﹐盍殺之﹖」妹曰「終日蟠踞兒側﹐投鼠亦當忌器也。」朱試往觀﹐物方蟠屈﹐閉目如睡﹐朱潛解佩刀突前﹐握物之發﹐拖之出房。物驚寤﹐瞠目張口﹐聲磕磕如擊石﹐蜿蜒纏朱左股。眾遙立喧呼。朱刀已落﹐血藍色﹐淋漓滿衣﹐鮏气入腦。朱復剝其皮而捲之﹐曰「吾正需此以鞔三弦也。」兩家深感之﹐婦亦至今無恙。

紙錢友人護軍景君祿﹐居近城北﹐一夕﹐同其友富海歸家﹐路經靈官廟﹐漏已三下。倏見二粉蝶﹐翩翩飛繞﹐去地二尺餘。時際隆冬﹐且深夜﹐烏得有蝶﹖就視之﹐則二紙錢也。並無風﹐相去咫尺﹐旋轉對舞不已﹐大以爲怪。適一人騎馬自西來﹐馬耳聳鼻鳴﹐連鞭不進﹐其人厲聲問﹕「二人胡爲者﹖」景指紙錢令觀之。擊拆老軍過而誡之曰「各走路﹐何管閒事。卽此一席地﹐已倒斃二人矣。」騎者懼﹐疾馳而去。景﹑富皆少年好事﹐直追隨紙錢﹐至人家矮墻下﹐旋入狗竇中﹐始散。是年富死﹐又二年景亦亡。

蘭巖曰﹕豈以二殍之故﹐而示其怪耶﹖抑二紙錢作祟以斃人耶﹖是不可解。

三李

明光山李明﹐家素貧﹐傭舂糊口。邑有監生鐘秀者﹐他出值雨﹐避檐下﹐明延入﹐具酌與語。秀大悅﹐遂訂交於杵臼間。自此時相往還﹐疊爲賓主。一日﹐鄰家失火﹐殃及秀家﹐明奔至﹐冒煙突火以救﹐須眉皆盡。秀獲不死﹐於是交愈深。

會秀欲赴南昌總戎幕﹐拉明同往。買舟南下﹐於道上忽遇風颶﹐舟覆﹐人盡溺﹐秀爲一山西客所拯。客亦賈於南昌者﹐遂與同載。秀深感之﹐叩客姓名﹐則亦李明也。前李明屍﹐竟不獲﹐秀哭之哀慟﹐如喪考妣。至湖口﹐客遇其鄕人﹐得母訃﹐慟絕﹐亟返棹。語秀曰「方寸亂矣﹐不暇爲君謀﹐謹饋八金爲贐﹐請從此別。」秀力叩問﹐客舟已揚帆遠去矣。秀佇立以泣。疾且作﹐僦居一蘭若中﹐優枕匝月。僧厭之﹐終日絮聒。

鄰有老人聞之﹐惡僧之忍﹐忿忿入剎﹐謂秀曰「君安用污此淸靜地﹐欲望誰發慈悲心耶﹖」乃率其僮僕﹐打其行李﹐並舁秀﹐悉置其家。爲延醫進藥﹐旬日大瘥。秀乃頓首而謝曰「老丈之於鄙人﹐所謂肉白骨而重生之也。敢請姓名﹐銘五中以圖涓埃之報。」老人正色曰「我憐君失路﹐故一援手﹐豈望報者哉﹖若夫賤名﹐則不妨相聞﹐我李明也﹐年七十二矣。」秀大異之。老人詢其所適﹐教之曰「胡不詣夫塘汛﹖」秀以爲然﹐卽詣汛告之。汛兵聞爲總戎幕友﹐奔告所司﹐因得乘傳入南昌。述其所遇於鎭公﹐鎭公拊髀而嘆﹐以爲奇事焉。秀后稱素封。

閒齋曰﹕三李明不奇﹐奇在皆於鐘有再生恩﹐皆有恩於鐘不奇﹐奇在秀皆不聞有以報之﹐而安心素封也。

蘭巖曰﹕是蓋夙緣﹐方能屢遇此義人﹐扶危濟弱耳。前後三人姓名相同﹐猶爲奇異。

霍筠大興霍管﹐霍筠﹐霍筤﹐皆瘍醫之子﹐獨筠秀逸姣好﹐穎慧不凡。不屑屑於本業﹐年弱冠卽喜讀書。其父以其梗家教﹐怒而縛於庭之槐﹐將痛懲之。

有鄰翁姚學究者﹐適至﹐驚問﹕「作何過犯﹐異常示辱﹖」其父告以故。姚遽前解釋曰「吾以爲面忤腹誹﹐乖戾子職﹐乃爲讀書﹗所謂狐裘並無羊袖﹐亟當鼓之舞之﹐柰何撲作教刑﹐阻其邁往﹖君眞立意不爲賢父兄者﹖」其父曰「隳祖宗成業﹐廢家教﹐豈克肖之子﹗」姚曰「彼將相豈有種哉﹗君幼而逃塾﹐老猶坑儒耶﹖」其父不禁失笑。姚問筠曰「子喜讀何書﹖」筠曰「時藝耳。」「能詳乎﹖」曰「能。」「能爲之乎﹖」曰「能。」「旣能爲之﹐必有窗搞﹐盍出之﹐一驚老眼﹖」筠呈一帙﹐姚且閱且訝曰「作手也﹐非時下拾瀋者所能辧矣﹗持此以往﹐取靑紫如拾地芥耳。幸勿施羈勒﹐俾成其志。」其父本市井﹐聞姚贊揚﹐私心竊喜﹐不復禁止。

筠自此益加精進﹐遂成書癖﹐日把一編﹐行立不輟﹐然而赴童子試不中。年十六﹐其父欲爲之娶室﹐筠自矢曰「不得功名﹐終身不娶也。且書中稱美女﹐有螓首蛾眉﹐傾國傾城﹐予未見其人也。如世間苟不遇其人﹐寧鰥居以沒世耳。」父母無之如何﹐漸生厭惡﹐因悔恨曰「此皆向日爲姚老儒一言所誤﹐致聰穎兒﹐一朝迂腐致此。吾老矣﹐豈可使管﹑筤二子﹐坐受其累哉﹗」乃析田分產﹐使三子各立門戶。

旣而父母相繼死﹐管﹑筤日出行道﹐頗能自贍﹐惟筠謀生計拙﹐日就狼狽。所隸老僕﹐諫之曰「二郎勿復讀此死書矣﹐試看大郎三郎﹐逐日輕裘肥馬﹐不費一毫心力﹐錢如流水入門。郎不如重理舊業﹐時向大郎三郎討論﹐不過數月﹐亦可出馬矣。何必日夜占畢﹐徒自苦爲﹖」筠曰「彼豈有眞才實學﹐能起死回生耶﹖徒以人命爲孤注耳﹐良心安在﹖乃欲我效之﹗且云與彼討論﹐卽與討論﹐亦不過求田問舍﹐有何可采﹗汝姑待之﹐當爲汝覓金魚也。」僕嘆曰「老僕豈不作如是想﹐第恐行將就木﹐不克見此榮幸耳。」怏怏而退。筠自訟曰「予信及豚魚﹐而見嗤於婦僕輩﹐豈其格物易而化人難哉﹗」

無何﹐又值試期﹐治任之通州﹐一車一僮﹐老僕爲禦。轅下駒復蹇劣﹐首途太晏﹐甫行二十餘里﹐輒曛暮難進。無止宿所。僮僕方怨咨﹐忽見林際燈光﹐自遠而近﹐漸至面前﹐則一翁一媼﹐奔走气促。老僕遮問曰「此間有人家可供宿否﹖」翁曰「方有急事﹐何暇攀談﹖」僮曰「是何要務﹐敗壞至此﹖」媼且走且應曰「家有病人﹐去覓外科耳。」筠於車中聞之﹐則曰「我是外科醫國手也﹐何必他求﹖」媼回首﹐駐足曰「莫見誑否﹖」筠曰「失路倉卒﹐豈敢誑言﹗」媼曰「然則年歲幾何矣﹖若已老﹐則又不巧。」僕曰「郎甫二十﹐尙未有室﹐那得便老﹖」翁媼乃喜躍就車前﹐舉燈籠照之﹐嘖嘖曰「不特不老﹐且大是波俏郎﹐此事當諧矣﹗」卽左右超轅坐﹐指揮令進。僕曰「郎𨿽世代瘍醫﹐然自來業儒﹐恐不勝任。」翁曰「郎君自言能之﹐汝何贅辭﹖」媼曰「巧合如此﹐必非偶然﹐硍謙奉璧可也。」

俄至一莊院前﹐林木森郁﹐門庭壯麗﹐儼然巨家。翁媼下車﹐囑曰「稍候於此﹐容入白太太。」遂啟闔而入。老僕執轡低語﹕「郎本業荒疏﹐何便負荷﹖此事脫有不妙﹐何以解免﹖」筠曰「我豈冒昧作事者﹖汝勿多慮。」言次﹐翁媼率僮婢數人﹐趨走而出曰「郎君請卽入﹐太太立候矣。」於是簇者導者﹐尋達一廣廳。見所謂太太者待於檐下﹐年約三十六七﹐奢華艷異﹐都冶頗極。筠罕見如許富麗﹐勢不得不拜。太太急命掖起﹐以常禮相見﹐分賓主坐﹐亟問邦族﹑姓字﹑年歲﹐及曾議婚否﹐筠悉以實對。太太凝睇久之﹐顏色甚怡﹐屏去侍婢﹐謂筠曰「身姓梅氏﹐本河南人﹐流寓於此﹐近百年矣。孀居無子﹐賴有一女﹐名宜春才十八﹐待字於家。不意忽構瘡疾﹐日甚一日﹐心甚憂之﹐故命其阿保往聘瘍醫﹐何幸路遇郎君﹐自稱國手﹐曷勝欣幸。但小女以患處幽隱﹐不肯令人醫治﹐閒嘗與之商酌﹐謂當密爲訪求﹐得有醫人少年未娶者﹐俾治之﹐倘得病愈﹐卽以爲配。今得郎君﹐溫文韶秀﹐適副私願﹐應是天緣﹐非人力所及。」筠初念不過一時失路﹐漫爲權變﹐以圖一宿﹐誠不料被迫至此﹐不勝遑遽﹐又不敢易辭﹐但鞠躬曰「醫治癰疽﹐敢不竭力。若夫婚姻之事﹐曾向先人設誓﹐必待成名而後議之。」太太曰「郎君迂腐矣﹐不從此議﹐豈可治病耶﹖果有誓詞﹐不妨聘定﹐待大登科後再小登科﹐亦何不可﹖」筠固懦於言﹐及聞太太快論﹐語塞不能對。太太命喚蕊兒傳語姑娘﹕「一小太醫至矣﹐亟打點﹐好入看病。」羣婢哄應而入。

良久﹐一美婢出﹐極娟麗﹐立太太側﹐耳數語四。太太笑曰「待太醫入內﹐自審謗之﹐去取任伊爲政﹐我不相彊。」婢諾諾﹐頻目筠﹐笑而去。又久之﹐乃請太醫入室。太太親握筠腕而行﹐歷回廊曲室數重﹐始至閨闥。一婢啟簾﹐太太揚聲曰「兒坐耶﹖臥耶﹖太醫來矣﹗」尋入室﹐至榻前﹐女衣紅繡﹐擁錦衾﹐倚鴛枕而坐﹐鬢髮黛眉﹐明眸皓齒﹐面色如朝霞和雪﹐光采奪目﹐艷絕人寰。筠一見﹐目眩意迷﹐不能正視。太太曰「此郎君﹐卽太醫也﹐汝阿保遇之途中者﹐可否令視汝疾﹖」女竊睇流盼﹐俯首默然﹐兩頰紅暈。太太曰「可否﹖密對娘言﹐無羞出口。」女徐徐低語曰「娘視爲可則可耳。」太太笑曰「無賜郎君至此﹐爲兒消災﹐娘何不可之有﹗娘且暫去﹐但畱蕊兒一人扶侍可矣。」向筠曰「郎君須盡心﹐無艸艸。看病已﹐當出用飯也。」遂率同羣婢徑出。女命蕊兒請太醫坐﹐蕊兒曰「旣來看病﹐盍早看之﹐省卻忍受痛楚。」女羞澀之態﹐幾不能支﹐蕊兒屢促之﹐女不得已﹐嚶然一呻﹐斜臥向內﹐以袖障面﹐任其所爲。蕊兒乃含笑登牀﹐以手招筠。筠半坐牀側﹐蕊兒款款啟衾﹐則下體赤露﹐粉臀雪股﹐致致生光﹐溫香馥馥﹐惟私處以紅帕覆之。瘡大如茶甌﹐正當股際。筠見以奇艷﹐鹿撞心頭﹐如夢如醉﹐勉彊視瘡已。蕊兒覆衾下牀﹐呼他婢導見太太。太太令坐﹐問看瘡何如矣﹐筠曰「不當要害﹐無虞也﹐靈藥一敷卽愈耳。」太太喜﹐加籩布筵﹐卽僮僕亦極丰美。太太曰「郎君食已﹐可卽賜藥﹐此女已是郎君人﹐幸將視爲肺腑。」筠曰「敢不盡心﹐但須假一淨室﹐以便和藥。」太太曰「已掃除書軒﹐爲郎君設榻矣。」筠乃告退。

入軒果雅潔﹐軒中位置器玩﹐乃筆硯等事﹐靡不精良。幾上燒紅燭﹐大如臂﹐二美婢服役其中﹐筠曰「得小僮一人爲伴足矣﹐何勞卿等﹖」婢曰「家中惟老圃公﹐更無男子﹐何處得有小童﹖」筠曰「患瘡姑娘﹐果未字乎﹖」婢曰「太太無子﹐惟生姑娘一人﹐欲得一才貌兼者﹐方許爲贅﹐尋常豈許委禽。」筠曰「然則許配醫人之說﹐恐未必確。」婢曰「果似郎君﹐亦何不確之有﹖第恐不能逾其疾耳。」筠喜動眉宇﹐笑曰「愈此疾﹐予操之若券耳。卿等姑退﹐予合藥最忌陰人﹐但呼我小價來﹐祗候可矣。」婢笑而去。

有頃﹐僮至﹐筠令先閉院門﹐低語曰「予有一山水畫扇﹐攜來否﹖」僮曰「在枕函中。」筠大喜﹐曰「吾事濟矣﹗」亟開函取扇﹐扇上固有紫金錠扇墜﹐碎而末之﹐調以茶腳﹐調未勻﹐一婢出問曰「太太致問郎君﹐藥合得否﹖」筠曰「已合得矣。」卽攜入見太太﹐曰「此藥忌陰人犯手﹐須親敷乃可。」太太曰「但得病愈﹐任郎爲之。」命一婢引之入。蕊兒見藥﹐欣然曰「人固有美好如郎君者﹐而無良藥﹐可乎﹖」復上牀啟衾﹐筠左手持藥﹐右手揮雞翎敷之﹐乃故以手揩摩其私處﹐紅帕忽被觸落﹐女急縮玉足﹐足指拂筠口而過﹐陰溝已見。蕊兒紅潮滿面﹐掩袖而笑﹐筠不覺精流滿盉。女向蕊兒小語曰「藥敷完﹐可請郎君出矣。」筠悵悵而出。太太復殷勤臻至﹐親送歸寢。

筠就枕冥索宜春艷質﹐獨得親其下體﹐何修得此﹖卽蕊兒之姝麗﹐亦復非凡。輾轉反側﹐欲心之熾﹐五更始睡去。翌日雞鳴﹐筠尙酣夢﹐卽有二婢剝啄而入﹐直至榻前﹐褰帳而啟曰「姑娘敷藥﹐一夜安眠﹐已消腫矣。第須膏藥﹐以封固瘡口﹐故太太命白郎君。」筠驚喜﹐披衣起曰「卽刻奉上矣。」二婢去﹐筠沈思無得膏藥處﹐殊徬徨。旣而思得一策﹐急躡履下牀﹐囑僮速去﹐密解車上轂來﹐僮曰「何所用之﹖」筠曰「非爾所知﹐第速取來﹐切勿泄於人﹗」僮哂而去﹐須臾提至﹐筠取其陳油積垢﹐和以欞塵﹐並所剩紫金錠末﹐剪書包布﹐攤爲膏藥﹐親往貼之。

數日瘡大愈﹐可以行立﹐太太乃舉酒屬筠曰「郎君之於小女﹐再生之恩也﹐請擇吉合巹﹐可乎﹖」筠終不通權﹐謝曰「筠非能生死人也﹐此自當生者﹐筠能使之起耳。且姑娘之瘡𨿽愈﹐亦須調攝百日﹐筠亦功名未就﹐不敢渝誓。」太太首肯曰「若然﹐姑畱聘以俟後圖。」筠出白玉帶一枚奉之﹐太太遂設祖席﹐以百金爲贐﹐筠三讓而後受。

乃抵通﹐一戰冠軍﹐卽馳書報捷於梅氏﹐﹐議娶宜春。老僕曰「無大郎之命﹐媒妁之言﹐無乃不可乎﹖」筠曰「虞舜﹐聖人也﹐且不告而娶英皇﹔況我無可以告﹐卽大郎何能爲乎﹖」遂贅於梅氏﹐花燭之盛﹐人世罕儔﹐魚水之歡﹐人世罕匹。女復使筠納蕊兒爲妾。旣滿月﹐筠請於太太﹐欲暫歸籌畫﹐徙男婦老幼同來居此。太太曰「此間荒野﹐不可久居﹐京師右安門外﹐有舊宅一區﹐曷若同往居之﹖」筠大悅。擇日並發輜重近百兩﹐絡繹於道﹐道旁觀者﹐以爲公侯眷屬﹐莫不駭矚。及至舊宅前﹐閭門極蕭條﹐入大門﹐破屋欹垣﹐亦殊荒廢。至二門以內﹐則嶄然一新﹐峻宇雕墻﹐煥如天上矣。筠旣獲美姝﹐又享厚富﹐心滿意足﹐無復書癖﹐於是盡移家口﹐同入新居。

往省兄管弟筤﹐衣服僕從之盛﹐色色動人。管驚曰「聞汝入泮﹐幾番使人下通﹐皆云已歸﹐詢之家中﹐又道未返。日深疑抱﹐卜筮胥無徵驗。今從何來﹖發迹若此﹗」筠備述已入梅氏甥館﹐甫定新遷﹐卽來祗謁。筤曰「不意二哥成家﹐實愧缺禮。今旣獲寧宇﹐當登堂一拜新嫂。」管曰「予𨿽叨一日之長﹐然弟之嶽母﹐亦我之母執也﹐詎可不一往起居﹐會當與三弟並發耳。」因同車而往。及門見其荒涼﹐管笑曰「吾弟避囂喜僻﹐得此佳境﹐暇時辟爲蔬圃﹐開畦畛﹐滋灌漑﹐足夠一年酸齏之用﹐第恐異日得第﹐則閥閱棨戟﹐不無稍費調停耳。」筤和之以笑。俄入重門﹐驀然攺觀﹐二子咋舌﹐相視不敢加嘲笑。太太者出﹐二子拜見﹐謙謹不覺太過﹐俯仰唯唯。太太曰「二位遠來不易﹐今爲至戚﹐合令小女出拜伯叔。」須臾女出﹐嬌逐步來﹐羞從面起﹐苗條婉媚﹐目所未經。二子眩惑癡迷﹐如作遊仙之夢。女拜訖卽退﹐筠胹炮羔﹐爲華萼之宴。

二子神往麗人﹐食不知味﹐逡巡辭去﹐評論於軒中。筤曰「述先人之業﹐出入王公巨卿及士庶之家﹐閱人閨秀﹐何啻千萬﹐幾曾見有如新嫂者﹗從此富貴浮雲﹐功名糞土矣﹗」管曰「何物書癡﹐享此大福﹐豈夢想所能到﹗」筤曰「焉得與之一夕綢繆﹐死亦無憾﹗」管曰「但有目者﹐皆當作是想。柰名分所關﹐徒思何益﹖」筤曰「大哥亦拘執矣。夫唐文皇﹐英主也﹐猶納弟婦﹔陳曲逆﹐良相也。尙盜其嫂﹐我輩凡人﹐又何泥焉﹗」各歸與婦謀﹐管妻賈﹐筤妻王﹐亦妒而不明理者﹐共往見宜春﹐歸無人色﹐亦百計欲其夫亂之﹐以暢其妒心。

會元夜﹐相與籌畫﹐布盛宴邀宜春及蕊兒入城踏燈﹐王親往迎之﹐彊而後可。宜春翠被紅絢﹐蕊兒錦裙繡襖而至。管﹑筤掬之於門。旣而入席﹐命梨園演《肉蒲團》﹐極其穢褻。宜春談笑自如﹐殊無慍色。賈﹑王以爲可動﹐復相間試以浮語﹐宜春曰「曷請大伯﹑三叔偕來奉一殤乎﹖」賈﹑王大喜﹐亟遣婢趨告管﹑筤﹐管﹑筤聞之﹐若掘得藏金﹐踉蹌而入﹐宜春命酒跪春管﹐蕊兒跪奉筤﹐管﹑筤亦跪領之﹐筤曰「嫂何多禮﹗」宜春曰「酒以合歡﹐禮以綴淫﹐旣奉酒﹐可不爲禮乎﹖」眾皆笑。席散﹐賈邀入房中更衣。宜春娭光眇視﹐醉態不支﹐低語向王曰「嬸知之乎﹖今夕醉甚﹐當宿此﹐不能踏燈矣。」賈曰「娣姒談心甚快﹐踏燈何樂哉﹗」賈﹑王私議曰「看其桃李之艷﹐必當有松竹之操﹐不謂瞈糟亦醉﹐直一淫奔之女耳﹗」乃密囑管﹑筤﹐隱身戶外﹐倘有隙可乘﹐卽下手拏云也。言訖而入﹐極力挑逗之﹐宜春莈袖微笑曰「古人易內而飲酒﹐初不解其何樂﹐今乃頗悟其趣。大伯﹑三叔﹐自家人也﹐何不入室一談﹐以盡淸興﹖」管﹑筤卽戶外應聲﹐爭奔而入。蕊兒遽滅燭﹐房中驟暗如漆﹐窗上𨿽有月光﹐竟一物不見。然二子潛聽已久﹐某在斯﹐某在斯﹐早知之稔熟﹐一時同撲宜春﹐管擠筤曰「兄先弟後﹐序不可紊也。」筤不得已﹐遂擁蕊兒﹐各接吻捫私﹐無所不至。二女極力抵拒﹐呼叫聲嘶﹐竟不能脫﹐不覺暗中摸索﹐漸入佳境矣。二子情動已久﹐稍縱卽泄。方圖再舉﹐小婢忽秉燭至﹐二子驚起視之﹐則王爲管亂﹐賈爲筤亂﹐宜春﹑蕊兒查無蹤影﹐不知所之。彼此驚慚悔恨﹐奪門而散。

先是賈﹑王來邀宜春時﹐並不及筠﹐筠已疑之﹐不許往。太太獨以爲可﹐筠不能阻拗﹐惟囑早歸。迨二更不返﹐大忿恨恨﹐背燭而坐。旣而車聲轆轆﹐傳呼姑娘及蕊姐歸來矣。筠旣喜見﹐俄而入室詰其故﹐宜春笑曰「君之兄弟﹐大非良善﹐故作淫劇惑人兒。已小施戲術﹐俾通室以顚倒之矣。」因備述其事﹐筠跌足曰「此太毒狠﹐令我不安。」蕊兒曰「蔑倫之人﹐不足爲釁鐘之豭砪﹐虐懲之亦不爲過。」筠曰「旣往不咎矣。第夜已深﹐相隔重城﹐何以得出﹖」宜春曰「江湖之深﹐岱華之髙﹐不能阻兒飛越。卑卑重城﹐庸足限乎﹖」筠終不釋然﹐自此兄弟﹐無顏相見﹐聲息不通。

宜春學尢淹博﹐筠所爲詩文﹐多攺政之。筠愛之如珍﹐敬之如賓。逾年生一子。筠舉孝廉﹐身厭綺羅﹐口窮甘軟﹐人稱爲小石崇。一日﹐宜春忽泣謂筠曰「兒初罹瘡疾﹐得君療之而瘥﹐不慚自薦以酬大徳。詎意中道乖離﹐痛心孰甚﹗」筠大駭曰「何爲出此﹖」宜春曰「夙緣已盡﹐夫復可言﹗幸畱此子﹐以承君嗣。今夜卽當永別以去耳。」筠不勝悲苦﹐哽咽不能成語﹐蕊兒亦從旁而泣﹐尢助酸辛。頃之﹐太太出﹐挽宜春徑行﹐囑筠曰「郎君無徒悲﹐好自愛﹐四十年後﹐當復相聚耳。」旋出門﹐門前已駐一犢車﹐犢黃色﹐甚小﹐角才繭栗﹐車亦不廣﹐而美澤可鑑。一家十數人﹐悉乘之﹐人不覺擠﹐小車亦不覺隘。老翁執策爲禦﹐車行甚捷﹐瞬息而逝﹐而宜春與蕊兒泣聲﹐猶恍然在耳也。筠佇立滂沱﹐家人勸不能止﹐彊掖入門﹐則第宅化爲烏有﹐僅存破屋數椽﹐荊杞滿目而已。舉家驚駭﹐始知遇怪﹐然所遺黃白甚多﹐筠得別購廣居﹐仍不失爲豪富。後筠授某縣君﹐頗有政聲﹐遷刺史。子亦克肖﹐不絕書香﹐究不詳四十年後復聚之說﹐果何如耳。

恩茂先曰﹕𨿽不測其何妖﹐卽其艷冶異常處﹐寫來紙上﹐自是尢物移人。予嘗聞此事於銳別山﹐繼見齋園此記﹐又小異而大同﹐終不知孰確﹐要其事則眞實不虛。

蘭巖曰﹕美麗富貴﹐往往於無意中得之﹐彼營營者﹐何處覓得﹖亦徒勞奔走耳。筠立志不業瘍醫﹐而終以此得佳婦﹐爲富人﹐享受多年﹐亦可謂非本志乎﹖此女莫知所自來﹐莫知所自往﹐飄然無累﹐豈神龍作用耶﹖

趙媒

婆彰徳趙媒居積取盈﹐家稱小康。郡有惡豪﹐欲娶吳秀才女﹐以重金啖媒。媒貪其利﹐巧言胹合﹐致女失所配。吳忿甚﹐送官痛懲之﹐媒愧悔攺業﹐誓不復爲人作伐﹐避居羨河鋪。

一日﹐自城中探女歸﹐跨衛獨行﹐日已向暮﹐忽見一靑衣自歧路來逆﹐問﹕「莫是執柯趙姥否﹖」曰「然。」曰「然則請轉轡﹐隨兒行﹐家主母有事相浼也。」言訖﹐卻步爲導。媒陰念自蒙辱後﹐久不作蹇修﹐今觀此靑衣舉止﹐故是大家婢子﹐從之必作多金﹐不妨一作馮婦。冥想頗得意﹐乘代步﹐捉銜以從。下路斜行﹐約數里﹐漸見靑石甃路﹐綠樹成行﹐奄至一巨宅﹐閈閎髙峻﹐閥閱煥然。靑衣曰「主翁行役未歸﹐僮僕彊半隨去﹐家少男子﹐姥徑入可矣。」接驢代系庭樹上。轉出一廳﹐有婢媼數輩﹐坐立其間﹐見媒羣喜曰「喚得冰上人來矣﹗」卽有爭趨入告者﹐俄傳語﹕「可速入﹐夫人立候矣。」

復相與歷院宇數重﹐始達正寢。夫人者﹐倚隱囊而坐﹐年約四十許﹐媒再拜﹐夫人命曳起賜坐。自展邦族﹐云「是大名鄭氏﹐流寓於此﹐夫爲盧侍郎﹐奉祠有年矣。所以命婢奉邀者﹐三豚兒已冠﹐未有佳婦﹐媼能爲我攀一門楣﹐必當重賞也。」因命呼三郎至﹐則亭亭玉立﹐英妙絕倫。媒極口贊揚﹕「無論公子內慧如何﹐卽此外秀﹐便足削盡天下公侯之色。遮莫老身減齒三十年﹐亦必拼死充作姬媵。阿誰有閨秀﹐肯不急設東牀﹖」左右聞者皆笑﹐夫人亦解顏曰「無怪婆子起家﹐談鋒煞是犀利。第老身謀聘者﹐爲東偏薛參政女﹐亦系世家。參政已捐館﹐夫人牛氏﹐擇婿甚苛﹐且多疑﹐往往垂成而悔﹐婆子自料能令此事必諧否﹖」媒曰「老身平生﹐不慣作模稜語﹐憑三寸舌往說之﹐必有佳報。」夫人喜﹐飲食之﹐便促其行。媒請詰朝往﹐夫人曰「事不宜遲﹐遲則中變矣。」媒不敢方命﹐夫人仍使爲伴﹐向東二里許﹐卽至其處。

亦巨宅一區﹐漚釘獸環﹐壯麗埒盧氏。司閽只一媼﹐爲通之。謁牛於房﹐備陳來意﹐牛曰「老身亦夙聞盧家三郎﹐非齷齪紈絝子﹐特未親見耳。」媒曰「自是臺閣品。姥閱人多矣﹐幾曾見有如盧家三公子之才貌兼者﹖將來若不大富貴﹐老婦請自抉兩眸子﹐誓不復相天下士矣。」牛曰「汝莫揄揚過當﹐老身已心許之矣。小女往省其舅妗﹐三日後甫得還。爲致聲盧家親母﹐打點納采﹐約淸明節後﹐嫁奩可完﹐卽歸魚軒。兒女皆各長成﹐無事耽閣﹐終非了局。汝亦不必奔波往返﹐年老路迂﹐勞勞碌碌﹐心所不忍。且汝辛苦不辭者﹐徒以欲得酬謝禮物耳﹐老身卽便相付﹐再來亦素手矣。」乃取廿金贈之﹐媒且喜且拜﹐以諛之曰「端底大家不比小戶﹐見理眞﹐故作事快。」牛大悅﹐命具酒﹐並款之。果盤中有杖杜﹐甚甘美﹐媒伺隙﹐以帕裹納袖中。飲數巡﹐謝酒辭行。牛復叮嚀﹐速就婚禮。媒敬諾。

旣歸﹐搖箑擺裙﹐得色滿面﹐指謂夫人曰「夫人但詢之﹐老身應得格外賞否﹖夜漏三時﹐往返五六里﹐委婉一兩言﹐致牛夫人降心允肯﹐但待聘甚急﹐只在淸明後﹐便賦於歸也。」夫人笑曰「老魅亦太孟浪﹐那見以女嫁人﹐而如此汲汲者﹗婆子得渠廿金﹐亦不爲薄﹐老身倍之可也。」於是媒人又得四十金﹐並紅綾一端。俄聞遠寺鐘聲﹐夫人曰「夜闌矣﹐婆子當歸。」仍令送之﹐遭三郎於屏門下﹐媒戲索謝禮﹐三郎笑指其具﹐媒人大笑而出。

至歧路前﹐以驢授之﹐倉皇卻回。媒策蹇且行且念﹕「夫人亦殊吝嗇﹐何難賞一壺酒﹐兩盛飯﹐一張牀﹐俾老婢醉飽而睡﹖乃中夜逐客﹐豈其但卜其夜不卜其晝耶﹖」迨至家﹐旭日始旦﹐子婦尙未興﹐以鞭撾門。子白足出應﹐訝其太早﹐媒曰「且捉驢去﹐待徐徐告汝。」旣而婦亦出迓﹐媒入室坐﹐吸煙啜茶﹐炫其夜來事﹐子婦傾聽﹐眉宇間﹐喜色發越。小孫聞人語驚寤﹐呼母索乳﹐婦鳴之不睡﹐媒曰「兒勿啼﹐爲汝攜得佳果來矣。」急取帕裹擲炕頭﹐但見淸瀋滴瀝。媒曰「鮮果不耐時﹐可惜揉壞矣。」囑婦解帕﹐則見蝌蚪數十枚﹐半如墨汁﹐猶有一二蠕蠕者。咸大驚異﹐急取兩家贈金視之﹐已俱化爲冥鏹﹐紅綾亦折紙所爲。媒木立如偶人﹐良久﹐喉中作逆﹐嘔出濁水升餘﹐樹葉無數﹐始悟遇鬼。病半月﹐顏色始復。

蘭巖曰﹕攺業已久﹐仍復爲利動﹐宜鬼物戲弄之也。每見世人﹐當痛遭窘辱時﹐未始不立志變計﹐悔心慚熾。一旦有重金以啖之者﹐遂致故態復萌﹐捨身不顧﹐名行墮喪﹐不可收拾。其不爲鬼所侮弄﹐幾希矣。吁﹐可不見利思義哉﹗趙姥爲媒多年﹐豈於日夕來往之地﹐有此大族﹐未之前聞耶﹖乃毫無疑慮﹐徒事跋涉﹐想亦利令智昏耳。

三官

保友人景君祿爲予言﹕其表弟三官保﹐滿洲某旗人也。年十七八歲時﹐皓齒明眸﹐雪膚華發﹐言笑嫵媚﹐儼然好女子﹐且善自修飾﹐見者靡不流矚﹔外秀如此﹐宜其溫文蘊藉﹐藹然可親矣。乃負气淩人﹐好勇逞力﹐往往於喧衢鬧市間﹐與人一言牴牾﹐或因睚眥小怨﹐必致狠鬥凶毆﹐𨿽破腦裂膚﹐終不出一軟款語。有北宮黝之風﹐不知者親而近之﹐知者避而遠之。鄰里畏憚﹐號爲花豹子﹐以其美而暴戾也。

更有佟某﹐號佟韋馱﹐亦城北之市虎也。與保素不相識﹐嘗與茶社中﹐片言齟齬﹐輒相毆擊﹐其朋極力解紛。佟大言曰「汝旣稱好漢﹐敢於明日淸晨﹐在地壇後見我否﹖」保以手撫膺﹐雙足並踴﹐自指其鼻曰「我三官保﹐豈是畏人者﹖無論何處﹐倘不如期往﹐永不爲爲於北京城矣﹗」於是彼此不復言﹐各自散歸。

翌日黎明﹐保單身徑至地壇後﹐坐俟良久﹐始見佟率其黨十五六人﹐悉惡少年﹐洶洶而至。保迎叱曰「汝鳩眾來﹐欲打我耶﹖」佟曰「然。」保大笑曰「我苟懼打﹐豈敢復來﹖任汝鼠輩所爲﹐但一皺眉一呼痛﹐非好漢也﹗」言次自去其衣﹐赤身臥地上﹐曰「勿污我衣﹐速打﹗速打﹗」佟眾蜂擁其前﹐木棒鐵尺亂下如雨﹐一霎體無完膚﹐四肢不能轉側﹐猶哂笑怒罵。佟益怒﹐取棘鍼一掬﹐刺入保兩足指甲縫中﹔又用豬鬃﹐探其尿管﹐深入二寸許﹐仍罵不絕口。佟知其終不可伏﹐急投杖跪而抱持之曰「君神人也﹐吾等甘拜下風矣﹗請破產調攝貴體﹐願終身伏事作一鷹犬﹐肯收錄否﹖」保憊甚﹐不能作了然語﹐但首肯而已。佟覆之以衣﹐畀歸家﹐醫治兩月始愈﹐瘡痂漸脫﹐美好如故。遂與佟約爲兄弟﹐逐日與俱。鄕鄰竊嘆﹐以爲保得佟﹐虎角而翼矣。

保居近安定門﹐門外舊營房之東﹐故有關帝廟﹐保與佟曁其黨十餘人﹐常聚集於其中。或掇石較力﹔或懸空架橫木﹐爲翻筋斗豎晴蜓諸戲﹔或在巨竹長數丈﹐張布爲帆﹐仿白虎幢之制﹐騰擲身首以示技巧﹐名曰中幡。入夜﹐則聚談開飲﹐評論某也彊﹐某也弱。所言彊者必尋釁﹐以折辱之﹐是以睥睨一方﹐稱爲土霸。𨿽屢爲官司懲勸﹐不少悛也。

一日﹐方與眾擲壇爲樂﹐忽一人貿然直前曰「汝亦聞城南有張閻王乎﹖」保曰「亦或聞之。」其人哂曰「卽我是也。」保曰「來此欲何爲﹖」張於膝裙中出一匕首﹐長七八寸﹐甚銛利﹐舉足踏石按匕首於膝﹐須髯盡張﹐目眥欲裂﹐叱保曰「鼎鐺猶有耳﹐豈不聞張閻王是好漢乎﹖觀汝形貌﹐不過一女子加弁耳﹐乃亦盜虛名﹐稱豹子﹐得不令好漢掃地﹖今來與汝一較﹐苟不苛﹐當畱汝命。」「不苛」者﹐其類創語﹐猶言「不輸」也。保睨之而笑﹐回首視佟曰「常言太歲頭上動土﹐今果有其人矣﹐試言何以較量﹖」張曰「將此匕首自刺肌膚﹐不形隱忍之色﹐汝自審能否﹖」保拊掌曰「吾謂挾泰山﹐超北海﹐或有不逮﹐若僅此區區﹐何云不能﹗」亟接匕首﹐退坐石上﹐裸其右股示張曰「卽刺此可乎﹖」張曰「可。」保曰「但平平一刺﹐何足道哉﹗吾試一新汝目﹗」乃於股上刻劃至骨﹐吱吱有聲﹐劙成「天下太平」四字﹐皮翻肉突﹐血流被踵﹐肌膚白嫩映面﹐色如胭脂染雪。旁觀者無不蹙眉嚙齒﹐代爲不耐﹐而保談笑自若﹐似不毫痛楚者。然張大驚﹐自投於地﹐曰「名下故無虛士﹐小人瞻仰無由﹐故假此以相試耳﹐望海涵以恕唐突﹗」保掖之起曰「君是吾輩中人﹐如不棄﹐請兄事君。」張大喜過望。保得佟﹑張爲左右手﹐愈縱橫無所忌憚。

上元夜﹐三人踏燈於四牌樓﹐漏三下﹐飲於酒家樓。見一人貌帽狐裘﹐肥胖長大﹐年約三旬﹔又一少年﹐約二十許﹐冠紫貂冠﹐襲黑羔裘。從八九健僕﹐對席而坐﹐頻目視保﹐耳語而笑﹐笑訖復視之。保益作婿態﹐眼波頻澑﹐二人心醉已久﹐況加酒醉﹐少年乃出席向保曰「元夜相逢﹐緣卻前定﹐曷不同席一飲﹐快談衷曲乎﹖」佟﹑張怒﹐勃然欲動﹐保肘張而躡佟之足﹐卽趨對曰「卽蒙垂愛﹐何幸如之﹗」二人喜極﹐擁之入席﹐狎褻百端﹐忽少年以所飲余酒斝保曰「小哥能盡此杯﹐洵可人也。」保一手接杯﹐一手握其臂﹐極力扭之﹐少年大聲呼叫﹐蹲身凳下。中年者﹐以爲戲﹐方鼓掌而笑﹐保回肘撞其胸﹐仰踣於地﹐佟﹑張復來相助蹴踢﹐二人滚地甚苦。眾僕烏合搶攘﹐三人大揮老拳﹐勢不可當。四俯紛紛走散﹐顚撲狼藉。三人一無所傷﹐徑下樓去。比金吾步軍來捕﹐三人已去遠不可蹤迹矣。次日處處相傳﹐某宗室在某酒樓﹐爲匪類所窘辱﹐亦平日恣橫恃勢之報也。保聞之﹐意得甚。

會夏日﹐保偕佟﹑張遊行郊外﹐小歇一墓門下﹐論及剛勇﹐保嘆生平不逢敵手。佟曰「一人善射﹐百夫決拾。𨿽然﹐京師之大如海﹐豈無傑出之士﹐惜我輩未遇。」隨戟手指門內一冢曰「弟知之乎﹖此余斑龍之墓也。余斑龍者﹐山東臨淸之回人也﹐號余大漢﹐在生時賣大刀丸於廟市﹐起家數千金。有李存孝之勇。嘗與勇士馬猛較力﹐馬揮鐵鐧劈其首﹐余奮臂一格﹐鐵鐧飛墜二十步外﹐折爲三段。又嘗生拔鹿角﹐故號斑龍。吾儕生晚﹐不獲同時﹐今日對墓景仰﹐猶令人徘徊不能去。賢弟勿輕量無下士﹐恐斑龍有知﹐攝揄於地下也。」保艴然不悅﹐曰「斑龍之事﹐傳聞太過。予若遇李存孝﹐當北面事之﹔若遇斑龍﹐正未知鹿死誰手耳。」言次﹐大雨暴至﹐抵暮不休。三人四顧﹐驀見百步外有鴟吻露樹間﹐冒雨就之﹐則廢寺一區﹐無有主者。佟﹑張喜曰「卽此可以宿矣。」攜有酒肴﹐除地坐飲。保終不樂﹐佟深悔失言﹐多方引咎。

已而雨霽月來﹐夜近三鼓。保見門外有人窺伺﹐軀休仿佛甚偉﹐保叱問﹕「爲誰﹐寧不知花豹子與佟韋馱﹑張閻王在此耶﹖」言未已﹐其人履閥而入﹐指保大笑曰「今來與汝較﹐果鹿死誰手﹗」保大怒﹐右足飛起﹐其人以手格之﹐足痛甚﹐不覺踣地。其人提保之臂﹐卻步出門﹐保匍匐隨之﹐肘膝並行﹐直至階下﹐驀然拋擲之﹐保身起半空﹐飄飄然如風捲落葉﹐墜落墻外。其人倏不見。佟﹑張大呼追救﹐杳不可得。大索半夜﹐至天明始得﹐保於余斑龍墓側﹐瞠目僵臥﹐形如夢魘﹔呼叫移時﹐始蘇﹐不能動履。佟﹑張疊負以歸。右足五指俱折﹐脛跗靑腫。

保自此爽然若失﹐幡然而悔﹐遂折節讀書﹐不復語力。見人謙抑巽順﹐犯而不較﹐卒爲善士。或遭素日黨類於途﹐輒逡巡走避﹐若將浼焉。人有述其向日行徑者﹐卽赧然如不自容。佟﹑張勸其振作﹐但含笑不語﹐佯以怒激之﹐惟敬謝而已。二人無如之何﹐索然而去﹐終身誓不相見。後入籍爲羽林軍﹐從徵緬甸﹐陣歿﹐年甫二十有零。

恩茂先曰﹕一趺輒悟﹐攺過如決﹐若三官保﹐眞勇者也。

蘭巖曰﹕剛勇自恃﹐漸至朋黨多﹐而所爲不善﹐禍不旋踵至矣。屢困以極苦事﹐不稍挫﹐卒爲斑龍一銷其戾气﹐攺過遷善﹐以獲安全。余之有施於保者厚矣。𨿽然﹐苟非保有從善之機﹐斑龍有靈﹐亦將柰何﹖

倩兒潮州富人江翁﹐世居南安。一子名澄﹐小字蠻秀。潮州謂至極曰蠻﹐以澄韶秀﹐故字之。年十七﹐入郡庠。母家姓蕭氏﹐有舅爲部郎﹐歿已數年。妗母王氏﹐孀居﹐有一子一女。子六歲﹐女字倩兒﹐與澄同庚﹐艷麗區匹﹐縉紳之家﹐竟思委禽。王溺愛其女﹐擇配甚苛﹐不能旣就。澄齠齔時﹐與女同兒戲。及長﹐澄務舉業﹐女事鍼黹﹐形迹遂相間隔。然每一謀面﹐澄一心向女﹐笑靨當迎﹔女一意注澄﹐星眸頻擲。或王不在前﹐澄必百計與言﹐女亦罔拂其意﹐不吝應答。

一日﹐同在親戚家赴湯餅會﹐女眷滿房﹐飯後有入內更衣者﹐有勻面理鬢者﹐有行食院中探花者﹐撲蝶者﹐如廁者﹐惟女獨立廊下。適澄自外來﹐向女索檳榔﹐女對以無有﹐澄不信﹐搜其兩袖。方嬉笑間﹐王猝至﹐女急欲引避﹐王呼而止之曰「兒與爾四哥幼小卽在一處﹐且至親﹐莫作小家相﹐無事回避也。」女含笑應之﹐澄曰「妹索檳榔﹐甥誤以豆蔻奉之。妹取之傷廉﹐故甥笑之。」王亦笑曰「汝妹素喜食之﹐爾四哥藥肆中﹐寧無此物﹖異日勒索百斤﹐不爲多也。」女與澄皆笑﹐自此稍得親近。澄或乘間入以遊語﹐亦不甚慍﹐但作不解﹐漸至狎暱。

值王壽﹐澄隨蕭往祝﹐雨阻不得歸。蕭﹑王話舊﹐夜飲於室。澄與女坐明間﹐抹牙牌﹐賭拍臂爲戲。女連負﹐索臂拍之﹐匿不肯﹐澄握其腕﹐揎其袖﹐用彊出之﹐白如雪﹐滑如脂﹐潤如藕﹐澄憐惜之﹐曰「如此嫩且白者﹐忍拍之乎﹖」戲嚙以齒。蕭﹑王聞其嬉笑﹐呼問之﹐女紿曰「四哥賭牌屢負﹐令其叩頭﹐賴不肯跪耳。」蕭﹑王咸笑曰「十六七大兒女﹐尙作此小兒戲耶﹖」澄與女各笑而退。於是益無忌憚﹐狎褻無所不至﹐但無隙及亂耳。

女有婢名春蘭者﹐嬌媚慧黠﹐稍遜於女﹐女慮其惑澄﹐防閒甚密。蘭懷怨﹐日伺其釁。會澄以事早見王﹐王尙未起﹐女方亂頭立欄畔﹐吸煙看花﹐澄覷便求哺﹐女他顧不理﹐澄突前捧頸﹐彊接其吻﹐不意爲春蘭所見﹐潛告王。王怒呼女至榻前﹐詰之﹐女不承﹐曰「誰其見之﹖」王曰「春蘭親見﹗無恥婢尙口辯耶﹖」女頸赤面﹐轉背欲淚﹐罵春蘭何故妄傳飛語﹐蘭含笑而跪曰「無事﹐奴敢妄言耶﹖姑扶欄喫煙﹐四郎至﹐求哺良久﹐姑乃三哺之。無事﹐奴敢妄言耶﹖」女羞忿至極﹐掩面大慟。王召澄﹐澄已逸去矣。王𨿽愛女﹐而事關閨閫﹐殊深痛恨﹐不遽假以辭色。蕭聞之﹐亦怒告江翁﹐撻澄數十﹐不許復至舅家。女恚甚﹐哭一日﹐不食。王气平﹐愛女之心復熾﹐密令他婢﹐私往勸慰﹐女皆不應﹐是夜竟投繯。王慟絕數四﹐悔恨無及﹐惟痛罵春蘭多事而已。

旣葬﹐澄旦夕追思﹐神昏形瘠﹐恆書空作「咄咄怪事」字。屢欲一往哭其墓﹐無由也。然澄之祖塋﹐與舅家塋相去僅里許。值中元節﹐父母皆以疾不往﹐命澄獨往祭掃﹐因得至女墓﹐撫冢一盡其哀。是夕歸宿其廬。約二更﹐羣動盡息﹐風木悲鳴﹐明月滿天﹐四顧淸寂﹔虫聲喞喞﹐絮繞荒階﹔螢火星星﹐亂沾秋艸。憶美人黃土﹐再見無期﹐欹枕睡牀﹐淚下如雨。俄而星移漢轉﹐竹影篩窗﹐恍惚間﹐聞門外彈指聲﹐止而復作。披衣啟扉﹐見一人當戶立。視之﹐女也。驚喜出於非望﹐攜之入室﹐並坐而泣。此言別恨﹐彼述離愁﹐噥噥者久之﹐始得相與綢繆。女欲澄假托讀書﹐畱居於此﹐澄曰「此計不諧矣。雙堂寢疾﹐且家有嚴師﹐居此無名﹐請別圖之。」女頷焉﹐少間﹐女曰「欲暫歸家﹐一省老母﹐子能導我歸乎﹖」澄曰「其不可者有三﹕此去家四十餘里﹐盡屬山蹊﹐卿力弱足纖﹐斷不能至﹐況乎夜行﹖此不可者一也﹔比至家﹐天且曙﹐日值中矣。卿生長閨中﹐足迹不出戶庭﹐出則乘輿﹐今徒步而返﹐鄰里所驚﹐此不可者二也﹔與卿偕行﹐嫌疑莫避﹐老父問罪﹐何以措辭﹖此不可者三也。有此三不可﹐卿其鑑之。」女曰「用志不紛﹐乃凝於神。兒居此學步久﹐且思親甚摯﹐君第攜我行﹐三不可應不一犯。」澄不忍拂其意﹐乃扶之以行。甫出門﹐覺身體輕忽﹐飄飄然如落葉﹐因風不克自主﹐食頃卽至舅家。徑抵寢室﹐見王流涕而嘆﹐方囑家人﹕「明日可先將酒果香楮往﹐予後日當親到倩姐墳頭一奠也。」女停足戶外不敢入﹐但掩泣而退﹐澄曰「來何艸艸﹐去何匆匆﹖」女曰「百八蒲牢將動矣。且歸休﹗」遂復同出﹐遭春蘭於廳﹐女挾舊恨﹐直前批頰﹐蘭驚撲於地﹐噤不能語。女不釋﹐命澄褫其褲淫之。淫訖﹐又取泥土實陰中﹐始捨去。

至巷口﹐有施食者﹐女與澄亦就食焉。倏忽至山間﹐月已西沈﹐明星在東﹐景甚淒涼。澄曰「歸矣。」女曰「盍一過我家乎﹖」澄曰「方得還﹐又欲往耶﹖」曰「否。謂兒之潛闥也。」穿松林不數十武﹐至一土穴前﹐穴大如盞﹐女拖澄入之﹐身覺縮小﹐自視才數寸。旣入﹐四壁皆木﹐僅可容膝﹐女與促膝坐﹐因泣囑曰「兒陽數未盡﹐冥司悉不收錄﹐神魂守此不去﹐故屍尙完好。苟君不遺﹐可歸告寡母﹐往祈南關行乞病疥僧﹐兒可復活也。」澄此時方悟女已死。坐之室﹐乃其殯宮也。且驚且喜﹐諾之。頃之﹐澄欲女仍返其廬﹐女亦諾之。乃復出穴﹐步月徐行。

旣至﹐澄復見自身僵臥榻上﹐父母撫之哭於側﹐大駭﹐女推之曰「幾壞爾事﹐勿逡巡﹐可急入也。」澄猶延佇﹐女惶遽﹐極力擠之﹐澄覺舉身火發﹐飆然而起﹐父母驚卻數步﹐注視啜泣曰「兒蘇矣﹗」澄悵悵者久之﹐心神始定﹐問父母何爲在此﹐蕭曰「兒尙夢夢耶﹖一睡不醒﹐已一夜一日又半夜矣﹐謂兒必無生理﹐胡復不死﹐且愈之速也﹗吾一人以兒故﹐病亦驚失矣。」澄始悟神結之奇。不敢發﹐但漫應之。

詰朝﹐父母與同歸﹐遇王於途﹐述春蘭爲鬼所虐狀﹐正符夜來事﹐澄陰異之。旣過王巷口﹐果有施食三日者﹐益怪之。因訪行乞僧﹐得諸廢寺中。澄膝行蒲伏﹐以誠懇訴﹐僧欠伸曰「呵呵﹐無知小兒女﹐艸艸作事﹐致老僧多此色相。」遂同詣王﹐告以能活女之故﹐王疑信參半﹐第念事出於創﹐或有非理之效﹐姑聽之﹐以覘其術。亟至墓所﹐掘冢出棺﹐剖而見屍﹐顏色不變。僧自頂至踵﹐以手拿之曰「已死二寸矣。枯魚銜索﹐幾何不蠹﹖再七日﹐庸得生乎﹖」探皮囊﹐取朱色藥一粒﹐大如粟﹐納女口中﹐接其吻以气運之。逾時﹐聞呻吟者﹐舉體溫軟﹐王心喜﹐如獲異珍﹐以軟榻舁入廬。一宿復活﹐尙不能言﹐惟握王手涕泣而已。王稽顙謝僧﹐額爲之腫。僧笑而去﹐其行甚速﹐追之不及﹐瞬息失所在。咸知其爲異人也。

女還家﹐臥病月餘﹐形始復初﹐惟兩足至踝﹐常冷如冰﹐僧所云已死二寸之說﹐亦信。王感澄義﹐卽以女妻之﹐琴瑟甚惇。上官老人周與江翁善﹐知之頗稔﹐嘗爲予述之。

蘭巖曰﹕天下好事﹐本可順理而成﹐往往多生魔障﹐致令美人黃土﹐佳士傷心﹐終成恨事。然必系不省事婦女﹐拘執腐見﹐率意爲之。幸天不忍令此情種﹐卒爲情死﹐生一異僧以全之﹐使人心一大快。噫﹗天下亦安得常有此僧﹐以活此可人哉﹗

褦襶有官沈陽者﹐署中傳有鬼物﹐往日被驚悸而死者﹐男女接踵。官畱心伺之﹐夜間果見一物﹐通體烏黑﹐無頭無面無手足﹐惟二目雪白﹐一嘴尖長如鳥啄﹐乍見亦甚可懼。後無夜不至﹐遂亦習之﹐漸至狎匿。物亦嫻熟﹐麾之不去﹐招之卽來﹐間嘗戲以手捺其頂﹐隨手消滅﹔捺至地﹐滅亦盡﹐渾如煙霧﹐軟如棉絮﹔甫招手﹐尋復充仞如故。甚異之。因其塊然一物﹐名之曰褦襶﹐呼之輒前。

一夕寒夜思酒﹐家人皆睡﹐無人行沽﹐褦襶適在側﹐戲之曰「汝能爲沽酒乎﹖」聲呦呦﹐似應諾然。官乃以靑蚨數十並一瓶﹐置其頂上。褦襶去﹐俄頃已在面前﹐頂上有瓶無錢矣﹐取之白酒滿中﹐大喜。自是零星細物﹐無不遣之。市物之家﹐但失物得錢﹐傳以爲怪﹐惟官心明其故﹐特祕而不宣。數年﹐未嘗須臾離。會考滿﹐得閩中一郡﹐旣束裝﹐褦襶依依﹐似不忍捨﹐官亦悵悒。

抵閩逾歲﹐靡日不思。偶獨立﹐褦襶忽至﹐大驚喜﹐呼之入室﹐眷屬驚怔。官白其故﹐家人亦素聞其事﹐遂各相安。及見慣﹐無不憐其馴者。親友亦多見之。又歲餘﹐失褦襶所在﹐舉家懷思﹐後竟不復至。

白衣

怪禦史洋公海巡視南城﹐一夜大雨﹐驅車過梁家園﹐從三騎﹐冒雨行。遠遠見二人白衣白冠﹐杖策﹐循人家屋檐﹐傴僂自北來。轅下駒鼻鳴耳聳﹐驚駭不前﹐僕夫連鞭之﹐馬負痛而奔﹐相去約丈餘﹐二人以袖蔽面﹐蹀蹀徐行﹐所至之地﹐雨水隨步劃然開數尺﹐哭哀哀而過﹐折入小巷中去。從人悉見之。惟洋及僕夫獨見其面白如粉﹐巨口至耳﹐吻若塗朱云。

蘭巖曰﹕鬼多哀哭﹐豈自悲其死耶﹖抑悲人之生不知死耶﹖悲人之生亦等於死耶﹖

某領

催內務府領催某甲﹐家在阜城門外某莊﹐去城七八里。逐日公事畢﹐則乘一健騾歸去﹐往往至夜。路旁故有井﹐騾過飲水而後行﹐率以爲常。去井數十武﹐有歧徑﹐較官道近里許﹐然極荒僻﹐騾行貫﹐至此必嘶奔而就之﹐𨿽極力鞭勒﹐終捨大路而弗由也。

一日﹐歸去旣晚﹐又於關中遇一相識﹐拉入酒肆中﹐盤桓一餉﹐始得脫身。比至井旁飲騾訖﹐已二鼓余矣。時際初秋﹐樹木蔭濃﹐黍稷夾道﹐𨿽有微月﹐爲輕雲所蔽﹐亦不甚明朗。卽入歧徑﹐縱轡而前。亂蟄喞喞﹐四顧無人。驀見一燈光自遠而來﹐其行甚速﹐隱隱有聲如報馬。默念夜將半亦﹐是何事件﹐急如星火。俄而聲漸近﹐相去約一矢地﹐騾耳聳鼻鳴﹐竄入黍稷中﹐執勒不住。燈光順路而至﹐甲側目審顧﹐非報馬也﹐第見一無首婦人﹐裸身浴血﹐雙手自奉其頭﹐口眼向天﹐頸血作碧光﹐如螢火﹐如小鏡﹐瞬息已遠。甲大駭﹐急馳而歸﹐面無人色﹐備述所見於其父。其父亦鑿鑿究理者﹐戒之曰「深夜荒郊﹐何所不有﹐況汝所遇者﹐刑天之流亞也﹐保不受其殃乎﹖嗣後但早歸﹐苟太晏﹐城中親故處﹐何妨一宿。今旣經此異﹐再不知愼﹐非老人之所安也。」甲唯唯受教。

閱數月﹐甲復晚散﹐憶家中小兒出痘﹐不可不歸﹐且陰計怪異之事偶或遭之﹐詎必常有﹖騾導其故道仍如曩時﹐復往其處﹐方回溯當日主況﹐未已﹐遠遠燈光﹐隨聲又來﹐不一而足﹐益而三焉。甲屢選怯﹐不待騾驚﹐鞭入田中。此時黍稷已獲﹐一望曠朗。須臾三物﹐魚貫而至﹐形狀猶昔﹐惟增一男。騾一見驚嘶﹐三物截然而止﹐並立向甲啾啾作聲﹐如小兒吹蔥然。甲不覺褫魄﹐昏墜騾下。其父見騾之獨逸以歸也﹐知其子有變﹐卽鳩合家人﹐操兵執炬﹐覓至所說僻徑﹐徧索田中﹐良久始獲﹐搶攘舁歸﹐呼救半夜始蘇﹐更述其怪﹐聞者罔不錯愕。其父延緇羽爲禳﹐不復有效﹐越數日竟死。

蘭巖曰﹕豈其有宿冤耶﹖抑陽衰陰盛﹐死期將至耶﹖不然非其所害﹐輒兩遇之﹐而卒以亡也﹐職何故哉﹖

宋秀

才鄂渚宋秀才﹐迍躓名場﹐感世情淡泊。少時遊江陵﹐晚過城隍﹐遇一道士﹐面重頤﹐須長四尺許﹐白如雪。宋奇其貌﹐邀至寓所進酒食﹐皆不辭。及對酒縱談﹐語多玄妙﹐宋知爲異人﹐叩及榮悴。道士曰「吾聞神人無功﹐聖人無名﹐君將爲名乎﹖名者﹐實之賓也﹐君將爲賓乎﹖」宋大慚﹐因問長生之術﹐道士曰「人世烏得有長生﹐君能去賓務實﹐卽長生之道也。君不聞劉綱之言乎﹖『大凡人壽皆可至百年﹐而以七情六欲﹐伐根竭源﹐顚倒方寸﹐頃刻萬變﹐神倦思怠﹐難全天和。譬彼淡泉﹐汩於五味﹐欲不財壞﹐弗可得矣。』君未嘗知此﹐何處得長生﹗」宋拜謝。

是夜月如晝﹐道士曰「能從我遊乎﹖」宋曰「固所願也。」道士乃於懷袖間﹐出紙鶴二﹐以水噀之﹐暴長如生者。與宋各跨其一﹐囑勿回顧﹐以掌拍鶴背﹐祝曰「起﹗」鶴卽鼓翼長鳴﹐飛翔云表﹐鶴背安穩如北地冰牀。俯瞰下土﹐歷歷如掌上之紋。道士一手捉宋臂﹐指點江山﹐謂﹕某處煙一點﹐某府某州某縣也﹔某處培砄﹐或如覆杯﹐如連冢﹐某山某嶽也﹔又指一縷水﹐光如銀綫然﹐曰「長江也。」宋問洞庭安在﹐道士指一點光小如鏡者﹐曰「彼是也。」宋陰念一身蜩寄世間﹐眞如恆河一沙﹐滄海一粟﹐吾生亦何有涯﹖所不能痛處一刀者﹐妻子之情耳。念未息﹐道士喟然撒手﹐宋飄然而墜﹐如因風秋葉﹐寸膚不傷。有聞聲出視者﹐則其妻與子女也﹐相見各驚異。宋具言其事﹐且囑曰「不足爲外人道也。」自是神仙之事﹐汲汲求之﹐不復仕進。長沙郭昆甫解元俊﹐與其長子同年﹐曾述其說如此。

閒齋曰﹕予少遊湟中﹐臨靑海﹐水之淸如瀟湘﹐深如彭澤﹐遙望波心煙一點﹐番人曰「龍駒島也﹐周回約千里﹐其大倍於洞庭。」其後遊閩﹐登夏門﹐觀冥海﹐則靑海猶盆池也。吁﹗水大亦何常之有﹖所見大﹐則所過皆小﹔所見小﹐則所過皆大。覆杯水於堂坳之上﹐羣蟻過之﹐如洪水之懷山襄陵也固宜。

護軍

女某護軍女﹐有殊色﹐十九未嫁。鄰家一少年﹐甫二十﹐亦爲護軍﹐素以丰姿自詡。窺女﹐艷之﹐時乘間以言色相挑﹐女輒引避。

偶值其父從軍徵南﹐母亦歸寧﹐惟女在室﹐及一老嫗。少年偵知之﹐故拍板壁﹐借用煙具﹐女不應。少年以刀挖板一孔如錢大﹐以目就之﹐向女笑曰「借一煙袋﹐何便靳惜﹖」女見之﹐勃然怒﹐尋卽色定﹐囅然曰「素不相識﹐那便以物相假﹖」少年得其應答﹐驚喜欲狂﹐挑之曰「子勿作態﹐今旣能鉆穴相窺﹐莫謂不能逾墻相摟也。」女曰「旣此一孔﹐已足盤桓﹐何必涉險。」話間眄睞其目﹐愈增嫵媚。少年心動﹐伸一指入孔﹐女遽握之。少年心大動﹐謂其可誘﹐乃低語以睻之曰「我有一物﹐子識之乎﹖」女曰「是何希罕物﹖」少年曰「子姑視之。」亟解盉出勢﹐納入孔中。女卽捉之﹐佯爲摩弄﹐潛扳鬢釵橫貫之﹐脫穎而出。少年僵立痛甚﹐號叫聲嘶。女出房扃其戶﹐置若罔聞。

少年有妹﹐聞之往瞰﹐駭極﹐奔告其母。母趨至﹐百計不能救﹐乃過女家﹐長跪求免。女曰「待娘回﹐當釋汝兒。」母大窘﹐奔其母家求之。母與其弟偕歸﹐女見母大哭﹐覓死﹔慰藉再四方止。舅啟戶﹐見少年勢﹐怒且笑曰「此亦足以小創而大懲矣﹗」罵而拔釵﹐少年昏絕僕地。扛之入室﹐醫治月餘方愈﹐遂徙去。

閒齋曰﹕此固一大快事﹐然不足爲訓也。夫女子不能正色閒邪﹐故作媚態以導淫﹐是罔人也。焉有處子守禮﹐罔人而可爲也﹖昔山左李氏﹐因逆旅主人拖其臂﹐則斷臂以自潔。女𨿽自貞﹐而纖手已污﹐終屬雜霸﹐豈曰行權。

蘭巖曰﹕少年男女﹐一壁之隔﹐其窺探情動﹐亦所必有。乃遺女歸寧﹐其母亦失於檢點﹐致令出此醜態。乃舅乃母﹐不聞一懲其女之摩弄非理﹐而但笑少年之足創﹐其家教亦槪可知矣。輕薄至死﹐夫誰惜此少年哉﹖

卷四秀姑太原布客田轔﹐美姿容﹐喜吟嘯﹐少失怙恃﹐兄弟皆故﹐一身僅存。年二十﹐煢煢落魄﹐親戚多不齒數﹐頗無聊賴。乃盡鬻田宅﹐獲百金﹐入都營運。半年﹐子母幾相等﹐因思歸娶。攜裝策蹇﹐將出廣寧門﹐適過菜市口﹐值秋決﹐刑人於市﹐阻不得進。田故少年好事﹐挨擠稠人中﹐延頸歧足﹐以看殺人。良久﹐覺腰間頓輕﹐用手捫結﹐則腰纏盡失﹐蓋也爲劙囊者攜去矣。瞠目結舌﹐手足無所措﹐幸餘一驢﹐牽之入市﹐並鞍轡售得五金。歸娶之念頓息﹐獨坐逆旅中﹐輾轉無策﹐惟憶其姑母嫁衛輝﹐盍往就之﹖

於是負囊就道﹐將至順徳﹐日已曛暮﹐四顧曠野﹐渺無人煙。方追程前進﹐瞥見林間﹐燈火閃爍﹐自北而南。心稍定﹐急趨赴之。則一垂髫婢﹐提白葵花燈﹐導一女郎﹐綠衣紅裙﹐蓋十八九﹐絕代姝也。田踵之以行﹐相去有咫尺。女回顧見之﹐促婢速行﹐田不少卻。女且行且顧﹐若甚慌怯者。因循里許﹐女揮汗且喘﹐止步謂婢曰「且稍停﹐讓渠捷足者先行﹐無事追隨﹐成何光景。」其聲嚦嚦﹐如微風振簫。田聆之﹐神出於捨﹐趨向路側﹐以揖之曰「小人失路﹐茫茫無所之﹐欲從小娘子覓一宿﹐未卜可肯假一席地否﹖」女以袖障面﹐側身低笑﹐向婢小語曰「孟浪人有如此者﹗」婢亦喫喫不已。良久﹐女始忍笑應曰「家有母氏爲政﹐兒凡百不與聞﹐姑至捨﹐試爲汝告白﹐去畱聽再決也。」田諾諾﹐復從之。

行又里許﹐始至﹐門戶整潔﹐居然富家。婢扣門﹐一媼出啟扉﹐絮絮怨女何歸之晚﹐女曰「爲阿婻所糾纏﹐不容擺脫。若非婢子矯娘命﹐幾不得歸。路上又遇一失路人﹐再三求住﹐聒聒不休。不曉今日出門﹐向著其底凶煞﹐令人薅惱竟日﹗」媼曰「何物失路人﹐擅與人家閨秀借宿﹖若使遇著老身﹐當擠卻渠兩睪丸﹐問渠尙敢佻達向人否﹖」女莈袖而笑﹐回眸睇田曰「聞之否﹖設想已左﹐不知及早之他﹐勿得詬誶。」田逡巡欲去﹐媼止之﹐舉燭審照曰「頸以山而瘦﹐齒以晉而黃﹐水土使之然也。視小郎面白髮濃﹐腳大腿長﹐大類山西人。郎豈山西人耶﹖」田曰「然。」媼曰「然則鄕裏也。何難下蝸居一艸榻﹐暫屈一宵﹐乃可峻拒乎﹖」

亟引入﹐設酒相款﹐問何姓﹐曰「田。」媼曰「老身母家亦姓田。亦太原籍乎﹖」曰「然。」曰「十八都田布商同譜乎﹖」田欠身曰「小人之祖也。」媼愕然﹐曰「老身之父也。汝父何名﹖」曰「終畝。」媼大駭﹐起握田手﹐熟視其面﹐曰「汝眞田十二之子耶﹖老身去家時﹐十二弟才十三歲﹐猶未議婚。音問梗塞﹐近四十年矣﹐不謂阿咸如此成立。老身爲汝父胞妹﹐汝之姑也。汝𨿽後生﹐豈不聞汝有三姑母﹐嫁爲衛輝楊家婦者乎﹖」田驟聞之﹐悲喜交並﹐趨拜膝下曰「侄實將往衛輝﹐投托姑母﹐不意邂逅於此﹗」媼曳之起﹐且泣曰「老身移此十二年矣﹐非天假之緣﹐焉能相遇之巧。汝父母無恙乎﹖」田亦泣之曰「侄七八歲時﹐皆已下世矣。二兄一弟﹐亦相繼病歿。生業凋謝﹐孤孑至今。」媼太息感傷者久之﹐又問曰「兒年歲何矣﹖」曰「二十。」媼謂女曰「汝表兄也。」女拜﹐田答拜。媼曰「姑無兒﹐只生汝妹一人﹐取字秀姑﹐嬌養慣﹐一事不關心﹐年十八﹐尙爾憨跳。汝姑父歿後﹐家中更無男子。幸兒來﹐足以把持門戶﹐畱心爲汝妹覓一人家﹐則老身之事畢矣。」田曰「表妹秀慧如此﹐無慮不歸世族。」言訖﹐以目脧女﹐女羞暈兩頰﹐默然俯鬟拈帶而已。媼曰「兒娶乎﹖」曰「未聘。」曰「有姑在﹐兒不憂無好媳婦。兒向日作麼生﹖」田曰「向在京作小經紀﹐頗獲利息﹐不意失盜﹐一身之外無長物。竊意姑爲骨肉至親﹐必不以侄爲外人﹐是以千里相就。」媼嘆曰「咱家世代貿易﹐從無坐食者。至兒不幸﹐罹此閔凶﹐至先人之業中斷﹐殊慚繼紹。遲日會當摒擋蓄資﹐兒仍作布客﹐爭似遊惰過日。兒細思維﹐諒不以老身之言爲河漢。」田敬諾。

至三更﹐辭不能酌。姑始呼婢斂具﹐卽於廳之東廳下榻。伺候者卽前提燈婢﹐年十六七。極慧黠﹐問其名﹐曰「秋羅。」乃以秋姐呼之。因詰之曰「向於路上挑燈者﹐非子也耶﹖」曰「是也。」曰「何所之﹖夜深猶犯艸露。」秋羅曰「親戚往來﹐郎君何心知之。」旣而設衾綢﹐下簾剪燭﹐趨事頗殷勤。良久猶倚幾不去﹐田曰「秋姐勞碌﹐此間無事﹐可以入內矣。」秋曰「七房尙有春羅姐﹐兒奉主母命﹐專侍東廂。」田曰「𨿽然﹐夜深矣﹐吾亦欲寢﹐秋姐亦合少歇。」秋始含笑舉步﹐將啟簾﹐復停步回眸曰「苟有所需﹐幸相聞也。」言訖﹐再瞬而去﹐意頗欣屬﹐田心爲之蕩。

翌日﹐媼以管鑰付田曰「老身有未了事﹐久欲之彰徳。恐去後﹐一門細弱﹐受侮彊暴﹐故遲遲至今。今可以往矣。兒諸事可任﹐勿庸多囑。但耐心半月餘﹐老身卻回也。」田曰「姑年髙﹐彰徳路遠﹐恐獨往不易。」媼曰「兒莫爲老身慮﹐速多備糗臘﹐明日早發也。」田以目視女﹐女𨿽無言﹐而顏色甚適。因思姑去﹐可以浸潤矣﹐遂亦不復諫阻。詰曰﹐媼展轄就道﹐惟一僕媼從。女送母去﹐呼春羅﹑秋羅亟闔扉﹐謂田曰「娘遠去﹐家中更無人﹐閫以內﹐兒主之﹔閫以外﹐兄司之。勿致不謹事﹐負老人囑托。」田曰「第恐韓壽在室﹐自防不密耳。」女佯若不聞﹐斂笑入內。

田知其可動﹐及歸房﹐神魂喪失。冥想間﹐適秋羅送茶至﹐田啟小簏﹐出縐紗紅帕送之﹐秋羅辭不納﹐田捉其臂﹐彊納袖中﹐秋笑曰「郎君莫作惡劇﹐彊以賄賂啖人﹐豚蹄祝滿篝﹐蚯蚓餌連鰲﹐何其所持者狹﹐而所欲者奢﹗」田笑曰「物𨿽微﹐意則良厚﹐子非不知濡猛者﹐柰何故作顢頇﹐令人蹐跼﹖」言次﹐遽擁之。秋嚶嚀作欲泣聲曰「從未見恁底一冉弱郎﹐靦腆不翅女子﹐何作事必爾﹐蠢蠢然﹐雜露若此﹗」田曰「霸者以力服人﹐子可請盟矣。」捺之牀而謔之﹐秋故含苞﹐大爲鑿枘。興未闌﹐倏見一人啟簾入﹐驚視之﹐春羅也。卻立閾外﹐點頭斜視﹐笑向秋羅﹐以指劃頰﹐口喞喞作羞之之狀。田錯愕愧悔﹐無地自容。頃之﹐春羅始入室﹐笑曰「秋妹﹐娘子喚汝矣。」秋徐徐整衣理鬢﹐與春俱去。田癡坐﹐不敢出聲﹐但側耳以察動靜。

一餉時﹐聞裙履聲﹐不覺心頭鹿撞。至則秋羅也﹐而故作嗔態﹐曰「幾害死人﹗兒死﹐汝豈安心獨生耶﹖際此時嚇得面白如紙﹐兩眼似敗﹐霸者之民﹐歡虞如也﹐恐未必如是。」田曰「勿復相嘲﹐請問春羅泄之否﹖」秋袖出一紙裹擲幾上﹐曰「不泄漏﹐此物奚其至哉﹗速閱視﹐娘子俟回話矣。」田不測何物﹐心殊搖搖﹐顫手折之﹐則錦箋一幅﹐上書小楷數行﹐字體秀媚﹐如美女簪花﹐誦之﹐得詩一絕﹐曰「春云一朵趁風來﹐有意無心罨碧苔。旣有閒情能作雨﹐何如舒卷上陽臺。」田玩索再四﹐驚喜若狂﹐謂秋曰「的是娘子示我者否﹖」秋曰「言語愈出愈奇矣﹐非娘子疇能爲此﹖」田曰「然則子稍待﹐便攜和章去。」乃吮毫濡濡﹐磨墨隆隆﹐搜索枯腸﹐勉成卽就﹐以次其韻﹐曰「春云一朵趁風來﹐故意氤氳罨碧苔。白日有情先作雨﹐夜間打點上陽臺。」詩付秋羅﹐並以實告﹐浼其從中調劑﹐當有厚報﹐秋白﹕「自己一身赤貧﹐脫布衫黑如皂羅袍﹐尙不能一易﹐乃妄口許人。事至急處﹐不過仗胯間物﹐作醜態向人耳﹗」田方欲戲之﹐已笑而脫去矣。去則不復更來﹐茶飯皆停。田疑念復萌﹐起坐不定﹐漸至漏下﹐秋羅始出﹐仍送一詩箋﹐秉燭展閱﹐獲次韻也﹐曰「坐待秋風出岫來﹐東墻月已上莓苔。娘家兄妹休回避﹐例有媼嶠玉鏡臺。」秋羅且告曰「娘子致聲郎君﹐可卽入矣。」田喜愜過望﹐澡頸漱齒﹐整肅以隨。

甫入院門﹐卽見女倚欄而待﹐把握極歡。布筵對酌﹐各述傾慕。從此依倚閨中﹐不離跬步。女性好動﹐喜吟詩﹐多幽怨﹐田勸其節制﹐恐致不詳﹐女𨿽是之﹐而吟詠不輟。一夕方對談﹐忽春羅揚聲戶外也﹕「主母歸來矣。」二人驚怔﹐未下牀﹐媼已入室﹐見之﹐大怒曰「男女受授不親﹐促膝可乎﹖」田惶恐投地﹐願甘責罰。媼瞋目視女﹐女淚縈兩頰﹐愧而不懼。媼哂曰「畱親下榻﹐竟成揖盜入門﹗爲是自家侄子﹐且似謹願﹐非嬛薄者﹐故坦然付托﹐出外不疑。不意親骨肉﹐才半月之久﹐何意艸創便爾﹐禽處獸愛﹖今之所謂少年老成者﹐尙可信哉﹖第事已舛謬﹐侄之肉亦不足食。今與侄約﹐領老身資本二千金﹐往山東販貨﹐須志如翁伯﹐勿爲康樂。苟能獲利三倍﹐卽當以秀姑妻汝﹐否則無相見也﹗」田崩角稽首﹐額爲之墳。

遲數日﹐姑出金斗一隻﹐玉瓶一枚﹐付田曰「持此去﹐售之﹐善價可得二千金﹐明日當去。途中如遇相識﹐但云先世所遺﹐無吐實也。」田唯唯受教﹐歸室束裝﹐而拳拳懷思﹐如蘗之苦。夜漏二下﹐秋羅導女潛出﹐相持嗚咽﹐各有涕。秋在旁亦啜泣﹐助二人悲哀。女脫臂上紫金條脫爲贈﹐更送別以詩曰「愁對空庭月影斜﹐涔涔別淚恨無涯。他時相訪應如夢﹐認取棠梨一樹花。」田捲而懷之﹐報以白玉指環﹐並和其韻﹐以畱別﹐曰「話別匆匆月已斜﹐無端分手向天涯。癡情不比浮梁客﹐珍重東風撼落花。」女見詩﹐淚零如雨﹐未及再言﹐春羅倉卒來告曰「主母已起盥櫛﹐將送田郎上路。」女悲不自勝﹐拜而送之曰「行矣﹐勉之﹐彊飯自愛﹗苟富貴﹐勿相忘﹗」言次大慟﹐二婢扶掖而去。

雞再鳴﹐媼出祖於庭﹐戒田曰「姑鐘漏俱歇﹐惟此一女﹐汝旣污之﹐理無他適﹐勉爲之。俗云﹕」三卵兩成﹐『汝兄弟四人﹐惟汝在矣﹐詎可復毈乎﹖姑舉眼無親﹐今傾囊付汝﹐一以免盜賊窺視﹐一以俾汝克紹先業。他日歸來﹐倘失於記憶﹐但於近村咨詢衛輝楊氏宅﹐應無不知之者。「田謹志之﹐彊進數觥﹐再拜泣別。媼掩面而哭嗚嗚﹐女隱身屏後﹐相對汛瀾。田不敢請見﹐負囊出門﹐心忽忽不知所從﹐步步回顧。約半里許﹐殘月如霧﹐髙樹如山﹐煙艸迷離﹐門庭已不可復見矣。

宿昔至齊魯間﹐易金市瓶﹐置貨行賈﹐自夏至秋﹐獲利三倍﹐竊喜有以報命﹐好合可期。乃盡以其資﹐易黃金﹐輕裝簡載﹐乘健騾﹐星夜馳歸。比至故處﹐但見春林艸茂﹐風景依稀﹐第宅門庭﹐杳不可得。憶姑臨別所囑﹐急往村中問之﹐咸曰「此間但有衛輝楊氏墳﹐葬已二十餘年矣。不聞有衛輝楊氏宅也。」田大驚﹐重至其處﹐果有二冢﹐冢前各樹短碣﹐半沒土中﹐拭拂讀之﹐一題「河南衛輝府楊門田氏之墓﹐」一題「衛輝府楊氏女秀姑之墓。」冢宅有棠梨樹﹐花已半卸﹐樹後數武﹐又有小冢四五﹐知爲秋羅等瘞處也。田癡立良久﹐拊膺大慟﹐始悟所遇﹐卽其姑及表妹之鬼也。不肯負姑之恩﹑妹之情﹐遂僦居村中﹐鳩工百人營建墓道﹐植松柏﹐築垣墉﹔復想象舊宅﹐如式建宅一區﹐買僮蓄婢卽居焉﹐爲墓道之主﹐終身誓不娶婦﹐但納妾生子﹐以繼田氏。每逢節序﹐必厚奠慟哭而祭之。恩茂先有田數頃﹐隸順徳﹐時往徵租﹐與田氏子相交﹐誠恂恂儒雅之美少年﹐而爲隱君子者也。茂先下榻其家﹐因得弔女之墓焉。其唱和之作﹐皆錄歸以示所親﹐予因得寓目。茂先有詩贈田﹐極溫厚﹐得風人之旨。具稿中﹐玆不載。

蘭巖曰﹕嘗讀《西廂記》而嘆夫人之俗也﹐以家無白衣婿﹐促張生就道﹐且誓以必獲榮貴﹐何其不近情理也﹗乃楊氏婦疏放其女﹐以致偸情﹔卒復不能暫畱﹐責令貨殖三倍﹐始許好合﹐其爲利之心﹐與爲名等。何天下婦人﹐同出一轍哉﹗是可笑而可慨也。

季齋魚曰﹕晉人以錢爲命﹐田之姑已縱其女﹐而猶欲田作賈三倍﹐而後以女妻之。其貪利之心﹐更甚於愛女。無怪碌碌者﹐白首行賈﹐不以妻女爲念也。

玉公

子津門郁公子﹐顯宦之裔﹐家累數十萬金﹐食餼於庠﹐矯矯有聲。年甫二十﹐丰姿韶秀姣媚﹐人以玉公子稱之。妻章氏﹐亦世家女﹐美而賢﹐甚惇好逑。第宇延袤半里許﹐一巷之中﹐無他族偪處。宅之東﹐新獲李總兵園﹐𨿽甚荒廢﹐而極宏敞。公子每思修葺﹐以事未果。

一日﹐閽人通一刺云「蔚州韋秀才過訪。」公子好客成癖﹐則倒屣迎之。客人﹐則十八九美少年也﹐眉目娟秀﹐飄然若仙﹐公子一見傾慕。韋登堂展拜曰「久冀瞻韓﹐無緣禦李﹐玆獲披睹﹐實慰夙心。知公子得李氏廢園﹐虛置弗居﹐意將歲奉百千﹐暫居家中﹐未識肯見諾否﹖」公子答拜曰「君若惠然肯來﹐是玉樹俯倚蒹葭也。石上因緣﹐何敢方命。」韋喜動顏色﹐再拜申謝﹐話談良久﹐然後辭去﹐訂以卽日與族俱來。公子唯唯﹐送之門外﹐一揖而去。

公子入告章﹐章曰「歲百千稅一廢園與人﹐計亦非左﹐第恐其言之未必踐耳。」公子曰「豈有溫文爾雅如韋生﹐肯食言者乎﹖吾同學之友多矣﹐未有能及之者。倘移居來此﹐不特得一芳鄰﹐且得一膩友也。」晡時﹐韋復率二童來﹐先奉百千﹐公子立卻﹐韋彊委之而去。公子追問﹕「寶眷何時移來﹖」韋曰「行當入新居耳。」公子授錢於章﹐佇立門外俟之。先見多人﹐扛擡箱籠幾榻等物﹐陸續不絕﹐最後香車十餘輛﹐轆轆而至。時日已曛暮﹐望之不甚了了﹐但聞諸女眷笑語聲﹐輕脫如羣燕﹐相將入園去。其气象之豪華﹐有非百萬之富不能仿佛者。懷惑而入﹐與章共測之﹐章曰「翌日汝不往拜乎﹖相見詳詢之﹐無不得者﹐底事妄猜疑﹖」公子以爲然。

早起肅衣冠﹐踵門請謁。刺甫投﹐韋卽趨出﹐把握甚歡。公子環顧廳內﹐鋪陳華麗﹐卽棟宇榱桷﹐亦若新構﹐殊形疑訝。韋笑曰「君謂舊宅不應遽生新色耶﹖知君必卽辱臨﹐恐茅茨不剪﹐有褻貴人﹐故於夜間督率僮僕﹐稍加粉飾耳。」公子疑遂釋﹐而愈信其富﹐更請拜其尊人。韋曰「二親與諸昆弟﹐寄居關中﹐並一姑適商南殷氏﹐已二年矣。此間相依者﹐僅有新婦與弱妹三人也。」

公子志之﹐歸與章議﹕「韋生有妻妹﹐當爲具米麵魚肉薪水﹐聊盡東道誼。」章諾之﹐親往饋遺。韋妻秦氏﹐年十八﹐嬌艷無可比倫﹐與三妹美相埒。章故姝麗﹐郡中無出其右者﹐玆與諸美相對﹐殊慚形穢。秦少章二歲﹐與三妹皆以嫂子呼章﹐殷勤畱飲﹐極相契厚。遲數日﹐章亦厚設﹐招秦與三妹飲﹐盡歡而罷﹐由是兩家往來如至戚焉。

章一子﹐方在𦇤褓。秦亦有娠﹐嘗謂章曰「生男則已﹐苟生女﹐當爲嫂家婦。」章曰「恐綈戲言耳。如果然﹐實副奢願。」三妹復從旁慫恿之。閱數日﹐秦果生女﹐章聞之﹐舉室歡騰﹐粥米饋贈﹐旁午於兩宅之間。及彌月﹐韋折簡召公子曰「翌日作湯餅會﹐諸親畢集﹐所需尊客﹐惟君一人耳。」公子許諾﹐預瞂珍品。至期盛服以往。親暱久﹐不介而入﹐見婢媼棒拌操器者﹐來去紛紜。堂上寂無人語﹐惟聞吸面啜汁﹐咀嚼之聲﹐雜沓甚夥。公子啟簾﹐坐中一少年瞥見之﹐投箸而起﹐呼韋曰「舅亟來﹐有客至矣。」諸女眷倉惶走避﹐咸退入屏門後。韋出見公子﹐拊掌曰「方怪是何疏遠惡客﹐孟浪入人內寢﹐乃東道主人耶﹖」復促諸女眷出﹐曰「此西宅郁公子﹐通家誼也﹐奚避焉。」諸女眷悉含羞俯首﹐襝衽而拜。公子答拜。竊睨之﹐皆不世姝也﹐而秦氏尢光艷動人﹐神爲之奪﹐勉彊成禮。諸男客亦各通姓字﹐要皆少年而富豪者。內有韋之小姨夫白生者﹐與公子一見如故﹐恨相見之晚。相與入席飲啖﹐至晚而散。歸而念秦不置﹐微露其情於章﹐章笑曰「焉有長厚君子﹐而垂涎於親家母者乎﹖」公子曰「名分𨿽定﹐亦無大礙﹐況名分未定乎﹖卿其爲我籌策﹐不敢忘報。」章笑而許之。

遲數日﹐章設具招秦及三妹飲﹐而密置媚藥於酒中﹐獨以醉秦﹐秦瞑眩不能支﹐倩婢扶入章室﹐著牀輒熟寐。章笑曰「秦妹今日頗不濟﹐能飲幾杯酒﹐便爾至此﹐必是詐耳。」三妹曰「量素淺﹐醉應不妄﹐稍息當自起。」章乃命婢反閉衴子﹐戒勿復入驚擾。乃入座﹐勸三妹酒。室內故有圭竇﹐隱牀後﹐內通曲室﹐章預伏公子其中。公子窺伺極審﹐見衴子已閉﹐乃款款啟簾﹐鶴行鷺伏而出。秦已黑甜﹐搖之不覺﹐而冶容妖態﹐中酒益媚﹐先接其吻﹐柔香入腦﹐欲情火熾﹐因徐徐退其褻衣﹐見雪股粉臀﹐膩如暖玉﹐錦衾繡幕﹐掩映生輝﹐心旌搖搖﹐撫摩備至。方欲狎之﹐忽幡然而悔﹐因念﹕「吾與韋生至交也﹐今見色心蕩﹐欲淫朋友之妻﹐何殊禽獸﹗苟不忍此須臾﹐則一生陰徳喪盡矣。」念及此﹐情欲冰釋﹐急爲掩覆下體﹐躡足而返。旣而三妹入室﹐促秦起﹐曰「漏下矣﹐可歸休﹗」秦徐起掠鬢理裳﹐面有赧色﹐但呼茶啜數口﹐則起身欲歸。章畱曰「娣尙未進餐﹐何可枵腹去﹐豈其夜晚到家﹐更復起炊﹐不惹伊韋叔笑我太吝耶﹖」秦氏哂曰「爾非好人﹐不足與較皂白﹐明日自有人來﹐討回話耳。」言訖遂去﹐章面赧頸赤﹐不敢酬酢。送客回﹐覓見公子﹐潛何以敗露之由﹐公子驚曰「彼始終熟寐﹐何云敗露﹖」因以實告。章不信﹐公子指燈自矢﹐章乃笑曰「小狐媚亦太弄乖﹐妖言隱謎﹐幾愧悔殺人﹗明日恐有他說﹐君須預爲檢審。」公子不言﹐而心殊忐忑。

次日﹐韋果至﹐必欲詰見﹐公子不得已﹐趑趄而出。韋一見笑曰「兄連日不晤﹐在家作底事﹖聞兄居恆喜讀《毛詩》﹐必有所得﹐盍誦一二﹐請以開茅塞。」公子窺其色不慍﹐中心少安﹐乃笑曰「是語奚其至哉﹐予焉足以講《毛詩》﹗」韋曰「兄不讀詩﹐何以能好色而不淫也﹗」公子聞此說﹐打入心坎﹐羞愧不復能對。韋大笑曰「無傷也﹐今而後﹐愈信兄之爲人矣﹗昨夕所爲﹐幾希禽獸﹐而一念之轉﹐大禍去身﹐兄眞吉人哉﹗昨有妙手空空﹐伏兄臥室﹐窺伺久矣﹐苟非兄猛勇遷善﹐則𨿽繞以於闐﹐化爲蟭螟﹐無所逃遁也。牀下有物﹐可入驗之。」公子驚怔﹐不甚解其所謂。韋去﹐急索牀下﹐果見一物﹐光白如雪﹐大駭﹐取視之﹐則利匕首一具也。不覺毛髮森豎﹐汗出如瀋﹐章亦股栗。乃相與踵門負荊﹐匍匐請罪。秦扶章入室﹐毫不介意﹐嫣然向章曰「嫂何必爾﹐兒與公子﹐本有一宿之緣﹐昨晚已勾卻一半矣。嫂爲公子運籌﹐不無罪過﹐今旣能攺﹐是無過矣﹐兒何芥蒂之有﹖但此事仍須祕密﹐倘泄漏於人﹐兒將羞死矣﹗不久尙有祈請﹐容緩言之。」章感其情﹐轉增羞赧﹐從此仍相往來﹐和好無間。

居無何﹐白生忽衣冠而至﹐執禮恭謹。公子愕然曰「忘形已久﹐胡復拘拘﹖」白曰「平日無冠婚喪祭之事﹐不過詩酒招攜﹐今有大慶﹐安敢失度﹖」公子問有何慶﹐白曰「韋家姨夫﹐有弱妹三人﹐久貞不字。以兄錦心繡口﹐玉質金心﹐欲盡歸於兄﹐以充妾媵。諒兄不見卻也。」公子乍聞而驚﹐繼而喜﹐驚喜稍定﹐乃疑而笑曰「兄勿妄言﹐世間寧有此事耶﹖」白曰「此事不奇﹐何故天下無之﹖且諸事或可妄言﹐此何事﹐可妄耶﹖」公子曰「韋君至交﹐其妹猶吾妹也﹐何敢出此﹗」白曰「惟其至交﹐胡萌此意﹐否則萬金爲聘﹐不能求其一諾也﹐況乎三哉﹖」公子入商於章﹐章驚喜尢甚﹐極力贊成﹐公子出拜白曰「苟能如願﹐當以身酬。」白笑諾而去。

越數日﹐韋先送妝奩至﹐大小百餘擡﹐靡不窮極華美﹐約值萬金。公子向韋道謝﹐韋致敬曰「以兄勇於攺過﹐洵中流砥柱也。三妹得所托付﹐無任慶幸。」公子硍謙特甚﹐及定情和好﹐如鼓瑟琴。三妾妖艷﹐各善所長﹐與章亦極莫逆。公子自訝何修得此﹐喜出望外。

一日﹐秦謂章曰「女可離乳﹐自是郁家婦﹐當畱汝家﹐與三妹共掬育之﹐行將遠別。」章驟聞之﹐不勝駭愕。問將何往﹐秦曰「歸關中依舅姑耳。」章以告公子﹐公子廢然﹐卽往見韋﹐韋適過訪﹐相遭於門﹐韋曰「歸心迫切﹐急於戒途。離別自今﹐趨承無日﹐不勝惆悵。」公子淒然曰「相得正歡﹐遽忍言別。兄𨿽脫口﹐弟不忍聞。」韋曰「三妹一女﹐幸托喬松。東遊之願不虛﹐西歸之念遂摯。言瞻屺岵﹐眷念椿萱﹐歸思頓興﹐刻不容緩﹐十年後當復相聚﹐無戚戚也。」公子潸然﹐不克自樂。韋慰之而去。公子與章謀﹐欲盛宴而餞﹐三妾止之曰「無庸﹐恐弗及。」公子不聽﹐部署已定﹐親往邀之﹐至則門館空虛﹐一無所有﹐不知何時舉族皆行矣。涕泗而返﹐章亦啜泣。三妾毫不介意。

又三年﹐三妾忽倉惶謂公子曰「知君家有《貝葉梵宇金剛經》﹐尙存否﹖」公子曰「此鎭家之寶也﹐尙什襲供奉於佛堂﹐焉得不存﹖」三妾喜躍曰「然則兒輩得生矣。」公子驚詢何故﹐三妾乃赧然實告曰「兒輩非人﹐實狐也﹐以大劫在邇﹐故父母令兄嫂攜來東遊以避之。知君家供奉此經﹐遂托宇下。繼見君攺過如決蕪﹐祥和滿室﹐災害不侵﹐故以兒輩見托。今大劫已屆﹐午後雷雨大作時﹐祈君念一夕之情﹐匿兒輩與侄女於佛座下﹐君開經虔心跪誦佛經﹐則此劫可逃。然後共究性命之原﹐講修持之道﹐仙籍可登也。」公子始大驚異﹐謹志之。午後﹐果見西北方奔云如墨﹐隱隱雷鳴﹐三妾慞惶伏佛座下﹐立化爲狐。公子惻然﹐急納小女於案下﹐以佛幡覆敝之。與章虔心開經﹐向佛跪誦不輟。頃之﹐雷電大作﹐天地震搖﹐公子與章﹐俯伏戰兢﹐而誦經愈急。良久﹐忽聞人語曰「何如﹖」又一人應曰「止止﹐已奉佛旨免之矣。」俄而寂然﹐雷聲漸遠﹐三妾已抱侄女鵠立於前﹐喜溢眉宇﹐叩謝公子與章﹐各相慶幸。公子自此﹐世念頓灰﹐日與三妾講求至道﹐章亦究心玄學﹐十年不懈﹐後竟徙家關中﹐不知所終。想與韋會矣。章有侍女靑蘋者﹐嫁爲鹺商範氏侄婦。玉公子事﹐蘋每向其親戚﹐鑿鑿言之。

閒齋曰﹕淫心一熾﹐已伏禍機﹔正念一生﹐遂登仙籙。甚矣﹐人之貴能攺過也﹗克己復禮﹐天下歸仁﹐一念之善﹐可不擴充哉﹖

螢火恩茂先秋夜見過﹐把酒持螯﹐相與談鬼。茂先因言其伯祖達公﹐爲永州太守時﹐一僮名淘气者﹐年十七﹐頗穎慧﹐貌亦韶秀。公命掌書記。夏夜苦熱﹐僮獨宿書齋﹐移榻當軒﹐白身髙臥。見檐前流螢一點﹐光大如雞卵﹐異之。轉瞬間﹐增五六點﹐繞軒而飛。默念此地螢火﹐乃如此之大﹐足見土地異﹐气候別﹐而物亦殊也。尋亦睡去﹐朦朧之際﹐覺私處有物蠕動﹐驚起視之﹐一螢集焉。亟捉之﹐已飛去矣。笑曰「麼麼小虫﹐亦思此道耶﹖」因引被覆下體﹐仍覓黑甜。甫交睫﹐似有人嗤嗤然﹐啟其被角。鼾寢中﹐懶於究竟。少間﹐漸伸一手入被中﹐竟捫其勢﹐遂然﹐如夢魘﹐不能轉側。繼又似女人就而交接者﹐良久方去。乃驀然而寤﹐精已遺矣。次日頗倦憊﹐然冥想其趣﹐正欲其再至﹐故不以告人。

日暮﹐澡體修容﹐躺臥故處。移時﹐螢火漸繁﹐假寐以俟之。漏三下﹐果有一女子來﹐啟被角﹐微窺之﹐綽約如仙子。僮喜極﹐急起抱持之﹐女愧縮殊甚﹐擺脫欲逃﹐僮低語曰「旣自來就人﹐何須爾爾﹖」女因默然不動﹐俯首羞顏﹐任僮所爲。僮遂狎之﹐綢繆備至。自此無夜不來﹐五更便去。兩月如一日也。僮叩其姓字﹐女曰「妾以誠告君﹐君其勿怖。妾姚氏﹐父爲明季太守﹐曾居此署﹐頗事科斂。妾時少﹐年十八﹐以婚姻非時﹐憔悴而死。生時酷愛梨花﹐故屬纊時﹐囑托老母﹐卽瘞此園中梨樹下﹐因見君年雛貌美﹐不避艸露之嫌﹐輒爾搴裳相就﹐幸勿以葑菲見棄也。」

僮款暱方深﹐忽聞其爲鬼﹐驚悸欲狂﹐舉枕擊之﹐應手而滅﹐遂裸跣而走﹐直叩宅門。宅中已寢﹐聞叩聲非時﹐疑爲火﹑盜﹐亟振管辟扉。僮猝然擠入﹐舉宅無不驚避。公自出﹐叱而止之﹐僮投地戰兢﹐良久始定﹐備述所見﹐崩角求寬。公命服以丹砂﹐便爲著褲。翌日﹐果於梨樹下發得一朱棺﹐剖視女屍﹐容華不變﹐急命人舁之郊外焚而葬之。僮臥病月餘﹐尋卒。其父母至今存焉。

蘭巖曰﹕一時科斂﹐異代猶敗露於鬼物﹐深堪警惕。乃僮始艷美﹐而不加察之﹔無端又痛絕之﹔繼聞其言﹐而不少憐惜﹐又枕擊之﹕其病月餘而就木也﹐宜哉﹗

柴四固原柴四﹐販羊磁州﹐生計潦倒。值秋風起﹐歸思迫切﹐策蹇就道。偶失路﹐誤入叢薄中﹐迍如邅如﹐饑且疲﹐乃捨騎而徒。是時驢齕枯葦﹐人啖乾瞐﹐且林樹在望﹐可謀小歇。正行間﹐驀然蹴起一兔﹐竄出艸間﹐驢驚閃﹔適道旁一眢井﹐驢失足而墜﹐韁在柴手﹐猝不及脫﹐亦隨墜焉。

井中黑暗如夜﹐泥深沒踝﹐暗中摸索﹐無計可出﹐自拼必死。悲悼逾時。已而有隙光透入﹐望如一綫﹔卽之﹐得一石門﹐力撼之﹐豁然開朗。門外細艸葺葺﹐萬花如繡﹐遠山橫黛﹐近水拖藍﹐天朗气淸﹐一目千里。柴驚喜出意外﹐卽牽驢而入。度花叢才半里許﹐便得一徑。夾徑奇葩異卉﹐悉平生所未睹。桃花千葉﹐皆大如碗。時際殘秋﹐而其地風景﹐則似暮春。懷惑殊甚﹐乃騎驢得得行去。卒至一村落﹐淸流環繞﹐綠樹蔭濃﹐板屋竹墻﹐儼如畫裏。就中黃童白叟﹐各有怡顏之色。驀見柴﹐無不驚怪﹐而尢怪其驢﹐𨿽聚觀紛議﹐而莫敢近者。柴不測何意﹐但下气柔聲﹐告以饑苦。一老人指示之曰「向西石橋畔﹐有荀孺子宅﹐富而好禮﹐盍往見之﹖」

柴如其教﹐至則一髙門﹐面橋﹐極煥赫。剝啄之﹐一蒼頭出應門﹐訊而入。又久之﹐荀孺子出﹐白皙美髭髯﹐年約四十許﹐岸幘方袍﹐制度甚古。荀見驢﹐訝曰「此何獸也﹖」柴以驢對。荀細玩﹐審諦﹐笑其形怪﹐曰「『驢」字多見於詩書﹐今始識之矣。「延客入堂﹐系驢庭樹﹐未暇敍談﹐亟呼家人共來看驢。中雜一女郎﹐甚冶﹐頻目柴﹐似甚欣屬者﹐柴神爲之奪。已而驢鳴﹐眾爲驚散。荀大笑曰﹕」度甚形狀﹐馬之流亞耳﹐必非噬人者﹐又何懼乎﹖適審其音聲﹐則在宮羽之間矣。洵尢物也。「遂畱柴館谷﹐意頗殷勤﹐以二僮服役。

居數日﹐柴乘間以女郎爲問﹐童子不答﹐笑而去。頃之﹐荀出﹐謂曰「聞君詢及小女﹐必非無心也。」柴慚汗而謝曰「偶一失口﹐實無他意。幸宥之耳。」荀曰「君亦嘗聞韋娭光之事否﹖」柴曰「少小賈販﹐胸無墨瀋﹐焉知故事。」荀曰「彼娭光者﹐精神洶湧﹐渣滓銷鑠﹐餐六气而飲沆瀣﹐漱正陽而含朝霞﹐非不能乘風雲而上下也。乃一見仲鑑﹐遂成伉儷。今日之事﹐夙契也。苟不棄村野﹐願結絲蘿。」柴聞之﹐不勝狂喜﹐𨿽辭而不力。荀卽索聘﹐柴解囊出紫金條脫二枚﹐奉之。荀曰「卽此爲已足矣。」因問柴平日作麼生﹐對曰「販羊。」荀愕然曰「業幾年矣﹖」對曰「父作之﹐子述之﹐蓋兩世矣。固云不富﹐亦可小康。」荀慘然不懌﹐曰「非仁人也﹐詎可妻吾女﹖」柴曰「販而不殺﹐疑若無罪。」荀曰「汝𨿽不殺多羊﹐多羊因汝而死﹐烏得無罪﹗」柴請攺業﹐荀曰「兩世販羊﹐死羊若干矣﹐罪不可逭也﹐攺業亦晚矣。」反其聘﹐畱其驢﹐贈金一錠﹐而遣之。柴大悔恨﹐而不敢爭辯﹐怏怏負囊而出﹐僦荀之左鄰以居。欲謀歸去﹐問途於人﹐而無知者﹐心殊鬱結﹐幸主人不索房值﹐且日供兩餐﹐無所缺乏。柴喜其地之風土秀美﹐人情惇朴﹐故亦安之。

一日﹐聞鄰人共相傳說﹕「荀孺子嫁女於鮑處士家﹐今日迎親矣﹐盍往觀乎﹖」於是合村之男婦老幼﹐觀者如堵墻。柴擠稠人中﹐見彩旌前導﹐華轂後隨﹐鮮衣花帽﹐簇擁魚軒左右者甚盛。又盛飾其驢﹐有簪花美少年乘之﹐咸曰「乘異獸者﹐鮑家郎﹐荀家婿也。」柴見之﹐妒心火熾﹐突前遮道﹐問何故奪我驢。眾乍見而驚﹐旣而怒﹐羣集以馬箠撾之。柴冒首捉銜﹐不肯稍卻。荀聞變奔至﹐見柴怒曰「牧羊兒﹐乃敢擾我大禮耶﹖」遽命縛之﹐柴滚地大呼曰「今日斷脰陷胸﹐豈懼一縛乎﹖」眾不能決﹐乃送之官﹐官頗袒荀﹐坐以刁詐梗化﹐鞭三百﹐流五百里﹐發遣戍塵界關。

吏關命司啟閉。柴在關匝月﹐無一人出入關門者﹐殊覺寂寞。值關吏以事他往﹐囑柴謹守鎖鑰﹐勿輕窺伺關外。吏卽去﹐柴得間﹐啟關速逃。甫出關﹐風景頓殊﹐且寒甚。奔走至暮﹐得到一村市﹐聞諸行者曰「湖南某縣某村也。」問何時﹐曰「某年十一月某日。」柴大驚﹐蓋去所墜之井已千餘里﹔計墜井之期﹐已十餘年矣。星夜歸家﹐家已易主。訪求親友﹐遷流殆盡。惟一季弟尙存﹐貧爲酒家傭﹐須髯似戟矣。展先人之墓﹐廬舍無存﹐松柏爲樵矣。拊膺長慟﹐盡以販羊餘資與弟﹐遂棄家爲黃冠﹐雲遊不知所終。

閒齋曰﹕落眢井﹐入洞天﹐柴之分合爲仙矣。乃以販羊之故﹐卽時脫仙籍而還塵障﹐販羊者可以鑑諸。夫子謂「始作俑者無後﹐爲其象人而用之﹖﹐非仁人心也。況販羊兩世﹐不仁孰甚﹖古人愼於擇業﹐世之謀生業者﹐門路甚多﹐柰之何必欲爲漁﹑爲獵﹑爲屠劊也哉﹖觀於此﹐寧爲驢﹐不爲柴矣。

蘭巖曰﹕擇術不仁﹐仙緣無分。一跌十餘年﹐始得再蹈人世﹐可不愼歟﹖可不戒歟﹖

吳哲宜興吳哲﹐少年尙气﹐膽勇過人﹐以罪長流五﹐爲鄕紳張氏記室。張三世皆爲總戎﹐世冑巨族。城南卽別墅﹐吳夏月常往避暑﹐地極幽邃﹐亭軒臺榭﹐曲折連綿。池塘廣數畝﹐塘西跨一板橋﹐對橋一軒﹐繞以曲廊。軒後髙樓五楹﹐樹木映蔽。樓爲張次女所居﹐女年甫及笄﹐有容色﹐許字邑紳周方伯少子。未嫁而夫死﹐重字鎭馬總戎之孫。馬世系回紇﹐秉夷教﹐甚乖女願﹐鬱鬱成疾﹐漸發狂語﹐哭笑不恆﹐巫醫不能救。張無如之何﹐惟嚴其防守而已。

一日薄暮﹐吳獨坐藤花下。東偏有屋數椽﹐隔以粉垣﹐久荒廢﹐忽聞其中有人絮語﹐諦聽之﹐隱不可辧﹐大疑。乃躡足屬耳於垣﹐旣而逾垣﹐屬目於窗。見二少年對坐地下﹐貌極都美﹐方巾闊服﹐不類時裝。一衣紫﹐一衣綠。吳知其非人﹐亦不驚駭﹐第屏息以察其所事。紫衣者手弄一玉指環﹐且玩且嘆曰「非物之爲美﹐美人之貽。憶昔遊酒泉﹐入雲中﹐客晉陽﹐又居抱罕三年﹐由臨洮﹑臯蘭一路﹐仍歸於此。奇遇之多﹐指不勝僂。若今日所暱﹐未數數覯也。方我在臨洮道上﹐與令叔謢霞公邂逅時﹐對坐河幹﹐款言移晷﹐便云阿咸在﹐不無所遇。所惜道術淺薄﹐恐至磋跎﹐深縈懷抱。彼時我慰之曰﹕」季錮閉已久﹐內照晶瑩。嘗以火酒試之﹐運用合度﹐其聲啑啑然﹐能盡五升﹐習則術精﹐恃此可無恐。『此三年前事﹐今與子相聚﹐殊乖所望。豈其訛以傳訛﹐本屬子虛烏有之事乎﹖「綠衣者笑曰﹕」日與子偕﹐莫知我褄﹐子眞爲其所昏瞀矣。子昔日遇柳姑時﹐其自守綦嚴﹐無隙可乘﹐啖之以重金﹐眩之以美色﹐胥不可動。故示之以術﹐始獲相從﹐然猶百計千萬﹐一年斯得其元精﹐以其自操者堅﹐而所稟者厚也。今張家女見我盫襠﹐卽不自禁﹐𨿽有奇術﹐何所用之﹖夫幹將補履﹐不及兩錢之錐﹐誠以戔戔者﹐不足以俁俁者當之矣。豈若子前夕之窘﹐三戰三北﹐大貽所笑﹐出胯下以甘辱﹐一指環庸足貴乎﹖「紫衣少年大慚﹐彊笑曰﹕」方欲從學﹐底事見侮﹖「綠衣少年曰﹕」願學亦易事﹐但宜祕密﹐勿使墻外措大聞之也。「

吳乃悟二人卽祟張女也。大怒﹐亟返其室﹐取腰刀﹐並彈弩。潛從窗隙彈之﹐中綠衣者之目﹐嶽嶽繞地而叫。紫衣者驚惶欲遁﹐彈又發﹐中鼻。隨棄弩抽刀入室﹐已失二狐所在﹐惟衣服履襪﹐委地上如蛻﹐及玉指環一枚。持示主人﹐洵女物也。主人深慚恨。俟之數日﹐不復再至﹐患遂絕。女病亦漸瘥﹐後歸馬氏。馬氏子以蔭官參戎。女尙在﹐年四十餘﹐予居時每見之﹐吳有《逸狐歌》﹐周南溪先生嘗和之。

蘭巖曰﹕張氏女以乖所願﹐遂致邪物憑虛而入﹐顚倒數年﹐卒歸馬氏﹐不已徒受窘辱哉﹖世之乖所願者不少﹐幸無多狐憑之爲祟耳﹗

周琰岑溪諸生周琰﹐字昆玉﹐富而鄕居﹐能飲酒。琰特暴戾多力﹐往往因小忿﹐輒揮老拳﹐家人旣不相安﹐鄰里亦不敢犯。同社有廖生者﹐喜其才而惡其橫﹐目爲周處。琰聞之﹐怒曰「柰何隱刺朋友﹖」廖曰「周處初年﹐因似周琰﹐然卒爲善士﹐是琰未必如處也。」琰欲行毆﹐廖走免﹐琰逐之﹐得眾勸乃解。

一日﹐有道士出門﹐施以錢米﹐悉不受。琰自出﹐問﹕「道士欲何爲﹖」道士曰「貧道善搏虎﹐欲爲公效力。」琰嗤曰「卽有虎﹐我且自搏之﹐何需汝﹖況此間近方廓﹐焉得有虎﹗」道士指琰曰「卽子是虎。」琰怒曰「何物道士﹐敢指人爲虎﹗」攘臂而前﹐揕其胸﹐道士以袖拂之﹐顚僕丈餘﹐伏地不能便起。中心怛怯﹐壯气頓消。道士笑曰「如此軟弱﹐乃亦與人較力耶﹖貧道之來﹐寧有惡舉﹖以公將淪於異類﹐故相援手﹐夫何冥頑不靈﹐以至於此﹗」琰曰「何謂也﹖」道士曰「公前生本虎也﹐幸而爲人﹐亦一念之善所致。不謂公肆行無忌﹐迷昧殊深﹐不過今秋﹐將復化爲虎矣。」琰驚曰「然則柰何﹖」道士曰「無他術﹐靜气平心﹐勉爲善事﹐可以挽之。更贈公良藥一刀圭﹐服之必效﹐勿蔑視也。」畱藥而去。

琰杜門數日﹐玩忽旋生。同社友聞之﹐踵接來賀﹐琰曰「公等爲道士所惑耶﹖吾思天命爲性﹐率性爲道。吾性暴故行亦暴﹐是吾能率性而修道也。天之所賦﹐豈能戕賊哉﹗」於是暴戾如故。倏忽西風捲葉﹐序屬三秋。琰縱飲酒家﹐方醉歸﹐鼾臥榻上﹐夢中覺徧身卷曲﹐筋骨悉畢暴作聲﹐驚寤而起﹐見兩手背隱隱起虎皮紋﹐大駭﹐急解衣視之﹐舉體皆然﹐失聲大叫。家人環視﹐無不錯愕。琰忽憶道士所畱藥﹐急取服之﹐一食頃﹐皮膚卽復其舊﹐始知道士爲異人也。由是攺過自新﹐平心靜气﹐勉爲善事﹐銘八字於座右曰「放情詩酒﹐絕想功名。」自號爲虎變居士云。貴築劉昱東說。

蘭巖曰﹕一念之善﹐虎可爲人﹔玩忽旋生﹐人而爲虎。此聖狂之間﹐在於幾希也。𨿽然﹐虛亦非尋常獸也。琰慷慨豪爽﹐故得變爲虎﹐若世之險邪庸碌輩﹐恐欲變犬而亦不可得爲守夜者矣﹐敢望成虎耶﹖

傻白太監白某﹐面白﹐人稱傻白。年四十餘矣。間嘗爲餘言﹐其十六時時﹐值上元節﹐金吾不禁﹐燈月交輝﹐從其叔之西城外祖母家﹐與諸姊妹兄弟呼盧半夜。四更後﹐始告歸。至半途﹐忽憶表妹所贈升官圖一紙﹐骰子六枚﹐忘未攜得﹐欲返取之。叔不耐往還﹐約在西安門你茶鋪中坐候。白獨返外家﹐取得二事﹐更爲畱連一餉﹐然後行。

時已五更﹐街市人迹已稀﹐路出白塔寺後回廊下﹐見一人﹐隔車軌並行﹐不禁寒栗滿身。視其人﹐髙不過三尺﹐塊然一物﹐淡黑色﹐別無頭面耳目手足﹐如一簇濃煙﹐且月下無影。大怖﹐奮步急行﹐而物行尢駛。相隨里許﹐驀一人迎面來﹐正與物對﹐物且卻且躍﹐倏左倏右﹐狀頗倉皇。來人渾如未睹﹐直前無恐﹐物窘迫一閃﹐化爲旋風羊角而起﹐髙丈餘﹐投東去。司柵老軍瞥見之﹐棄柝驚喊﹐曰「何人﹖」白答以歸家者﹐老軍曰「非問汝也﹐適有一人到柵前﹐何一旋則不復見﹖」白心知爲鬼﹐漫應之。

比至西安門﹐心旌未定﹐見其叔坐茶鋪中﹐神色沮喪﹐方將以所見告之﹐叔急搖手止之﹐似有所諱。乃相與茫茫然歸。又於途間頻囑﹐卽有所遇﹐歸家愼勿宣泄。白口應而心疑焉。越數夕﹐其叔病死。

蘭巖曰﹕白之所遇﹐其叔之鬼耶﹖令人不解。

孿生同州有兄弟孿生者﹐年各二十﹐貌皆姣好﹐聲音笑言﹐𨿽家人往往誤識﹐惟於衣履取別焉。少孤﹐同從學其季父於解庫中﹐並知名於鄕裏﹐然性皆多疑。旣授室﹐各防閒其妻﹐甚於縲紲。伯得子﹐見之訝曰「何酷似其叔也﹗得毋汝已作陳平嫂耶﹖」妻大恚﹐嗤曰「汝與叔有何分別﹐何怪懷抱中物﹖」伯終不釋﹐然故疏其防﹐畱心以伺其隙。

仲妻爲郡中巨族女﹐容色埒其嫂﹐而鍼黹過之﹐尢工繪事。一日﹐仲囑曰「汝旣善畫﹐盍寫吾二人小照﹖」妻問作何裝束﹐布何景物﹐仲曰「俗式須避之﹐今當作梧下花間﹐賞春坐月。汝衣短衫﹐支頤倚湖山﹔畫我出浴﹐著單裙﹐不衫不履﹐把卷欄前。」妻曰「似太鄙媟﹐將何以舉示人﹖」仲固彊之。數日寫成﹐神情逼肖﹐集古句以題之﹐曰「但傳消息不傳情﹐一半梨花一半鶯。珍重從今常倚壁﹐卿須憐我我憐卿。」仲玩不去手﹐旣而謗視﹐忽大疑曰「汝爲誰寫眞乎﹖」妻不測其由﹐還應曰「我亦弗知爲誰寫矣。」仲曰「囑汝寫我﹐幾曾著汝寫兄。」妻聞之﹐兩頰暈生﹐彊笑曰「汝兄弟面貌﹐原不相遠﹐但我第知寫汝﹐不知寫伯。」仲見其面赧變色﹐曰「不予汝證據﹐汝肯甘耶﹖兄左腋下黑痣﹐惟我知之﹐汝未見其裸裎﹐何處見此﹖」妻無以對﹐取圖視之﹐始莞爾曰「幾爲汝所窘﹐此蠅矢所污﹐非筆點者﹐汝自目力不濟耳。」仲不顧﹐則握拳捽發痛毆﹐欲出之。妻之父母﹐聞之大哄﹐具牒鳴於太守。太守驗其兄﹐果有痣﹐獄不能決。會邑宰入白事﹐守告之﹐宰曰「職初任沔縣時﹐亦有孿生姊妹﹐爲夫家所出者﹐母家來訴﹐詢之﹐蓋其妹夫佻達﹐恆紿其姊夫曰﹕」素與大姨交好﹐苟不信﹐乳間有朱瘢﹐可證也。『其姐夫歸驗其妻﹐果有赤斑大如錢﹐遂信而出之。職詰其婭﹐力言實出戲言﹐緣己妻乳間有瘢﹐故聊以爲戲﹐初不料其亦然也。復驗其妹不妄。訟始息。今毋仍亦若是乎﹖「守因裸仲觀之﹐左腋下亦有黑痣﹐與伯無異﹐始屈服。守不之罪﹐判而釋之。好事者錄其辭曰﹕」審得某氏子﹐雙生並育﹐一乳同胞。合浦明珠﹐剖胎得二﹔昆山白玉﹐琢璧成雙。卽各締其絲﹐恆不調其琴瑟。姒防夫弟﹐記生兒敢羨參軍﹔娣避夫兄﹐輕寫照逢嗔太尉。反夫妻之目﹐生疑在兩靨紅潮﹔傳伉儷之神﹐聚訟爲彈丸黑子。誼關手足﹐看來俱玷微瑕﹔痛切肌膚﹐歸去仍完太璞。從此縱窺靑帳﹐嫂不妨爲阿叔解圍﹔時或出易新裝﹐嬸豈至將伯兄錯喚。無更尋瘢索綻﹐還須篤愛惇倫。「

蘭巖曰﹕愚庸中笑﹐類多如是。獨是太守判詞﹐如此該博秀雅﹐而決訟不能明斷﹐苟非邑令引證﹐幾至淹畱案牘﹐豈讀書人徒工詞章﹐而不畱心政事耶﹖

某王

子相傳明朝某王子﹐出側室﹐性殘忍。居恆無所事事﹐雅與閹奴媚子﹐縱肆淫暴。媵侍小有過﹐輒燒鐵褫衣烙之﹐或將未燼煙灰置其掌中﹐灰燼皮焦而後已﹔不容轉側﹐苟不隱忍﹐則非刑復更矣。貓犬稍不愜意﹐貓則縛四足於四犬﹐鞭之四走﹐以分其體﹔犬則用四驢或四馬﹐蓋仿古車裂刑也。嘗設巨鑊於殿中﹐沸油滿之﹐捕燕雀蝙蝠生煎之﹐俾焦黑﹐蘸椒鹽以佐酒﹐逐一下箸﹐數十枚不厭也。未襲封﹐病癆瘵而死。

死已二年矣﹐其府中長史某﹐忽一夜夢見之﹕被髮裸身﹐顏色悲慘。驚詢所自﹐王子泣訴曰「予生時不仁至極﹐死後備嘗地獄之苦﹐今陰譴已定﹐當托生爲驢﹐公明日可至某大街某坊某市前﹐系有牝白艸驢一頭﹐瘦而禿尾者﹐卽予之生母也﹔驢腹中懷朐﹐卽予也。公幸念夙昔﹐贖我母子歸﹐不致斃命屠刀﹐則恩同再造矣。」言訖﹐悲聲悔切。長史驚而寤﹐陰異之﹐嘆息不能復寐﹐反側達旦。

翌日馳車入市﹐往觀之﹐果有懷駒牝驢﹐系肆前﹐形色如所夢。甫下車﹐驢向之長鳴﹐兩目淚下如瀋﹐長史亦爲之潸然﹐呼肆主詢曰「此驢鬻乎﹖」對曰「此昨日用錢五千買得者﹐今將殺以賣肉﹐不生鬻也。」長史曰「不然。殺以賣肉不過欲多得錢耳﹐汝但言殺此驢得利幾何﹐吾當倍贖之。」肆主人曰「大人具惻隱心﹐必欲贖之﹐小人何敢過索﹖並本利得錢六千可矣。」長史如數給之﹐牽驢以歸。

是夜復夢王子及母來謝。長史弗敢隱﹐乘間白諸王。王乍聆之﹐不勝錯愕﹐繼而嘆惋良久﹐復恨恨曰「暴戾子﹐固應服此冥報。卽其母之陰賊悍妒﹐亦當如是。𨿽然﹐父子之情﹐未可絕也。城外園寢﹐地廣艸盛﹐可縱之其中﹐俾樗散以終其天年可也。」長史唯唯從命。縱之日﹐卽生駒。王一日過之﹐二驢見王﹐伏地流淚。王試呼其名﹐則搖尾而嘶﹐似呼似答﹐王亦惻然者久之﹐憂悒而返。及王薨﹐二驢不知存否。

閒齋曰﹕甚矣夫﹗福善禍淫之理﹐毫髮不容假貸也。以王子之貴﹐不悛於惡﹐降而爲驢﹐天豈有私於人哉﹗人往往不信因果之說﹐而此事則又一時所共傳﹐尙何因果之不足信哉﹖此事可信﹐則相傳白起﹑李林甫﹑秦檜托來生爲豬之說﹐亦必不誣矣。漢昭烈曰「無以惡小而爲之﹐無以善小而不爲。」後世王公﹐有守此言﹐爲子孫義方之訓﹐日耳提而面命之﹐庶幾乎世徳相承﹐箕裘之克紹也。

蘭巖曰﹕生前凶暴殘忍備至﹐死後爲驢﹐幾不免畢命屠刀﹐亦云慘極矣。世之暴戾狠毒陰險輩﹐幸早回頭﹐免至系頸市前時﹐望人贖救而不可得也。

再生永平某村﹐有翁媼業豆腐者﹐性皆好善。遇有橋梁道途朽敝泥淖者﹐則出所蓄資﹐極力修補﹐數十年如一日也。

會村有石橋﹐爲大水所壞﹐行旅不通﹐翁復鳩工繕理﹐身亦操作其間。日午倦憊﹐倚坐橋柱少憩。瞥見二靑衣人﹐驀然來前﹐類縣中差役﹐呼翁曰「可亟往。」翁問何之﹐曰「至則自知耳。」翁不敢違拂﹐乃起身從之行。約十餘里﹐入一村﹐見巨宅甚壯﹐翁識爲某村大富家某人宅也。靑衣促翁入﹐歷數重門﹐直到寢室﹐室中婦女甚夥﹐其環繞一少年婦﹐方臨蓐。翁愕然驚卻﹐靑衣拼力推擠﹐不覺跌入少婦腹中﹐驟覺通身如渥沸湯﹐輾轉掙斗﹐旋復寒甚﹐恍臥霜雪﹐耳中聞人語曰「恭喜娘子﹐生得一兒郎矣﹗」翁大驚﹐開眼四顧﹐悉如所見﹐自視其拳﹐僅如胡桃﹐始悟身死﹐已降生於此地矣。悲從中來﹐方呱呱而哭。

忽一半老婦﹐持剪刀剪其臍﹐痛入心髓﹐不禁失聲曰「老乞婆莫惡作劇﹗」舉室猝聞兒語﹐咸大驚擾﹐翁曰「汝等勿恐﹐我某村某翁也。今觀此局﹐是托生汝家矣﹔旣至汝家﹐卽爲汝家兒﹐夫復何言。但我有老妻貧且病﹐我死﹐彼將何依﹖可招之來此﹐分得屋兩間﹐使居之﹐日給粗糲三餐﹐冬給一棉衣蔽寒﹐以終其餘年﹐斯可矣。無過分﹐恐其福薄不勝也。我屍在橋柱下﹐可使人急往﹐殮以布衣布衾﹐一柏木棺﹐卽瘞之橋側﹐無過費﹐則吾始得安心處此。」其家不信﹐翁躁怒﹐大聲促之﹐家人欲往﹐翁曰「汝等去或行詐﹐須抱我親往料理。」家人不得已﹐以繡被裹翁而行。至其處﹐果一一悉如所言。翁與媼絮絮回答﹐宛然結髮。媼大慟﹐翁止之曰「有我在﹐無憂孤寡。」旣而至橋下﹐翁屍亦官驗將殮矣。翁嘆息再四﹐命易以柏棺﹐親視安葬﹐遂與媼俱歸﹐豢之別室。其家只翁一子承嗣﹐擁資百萬。閱年﹐其父死。母二十而寡﹐愛翁如掌珠。翁行善好施﹐由於天性﹐逾於前生﹐人以爲善人之報云。

王侃王侃行三﹐房山農家子。耘於田﹐大風倏起﹐沙石飛走﹐方欲引避﹐瞥見一畫衣女子﹐被髮跣足﹐冒風而至﹐連呼﹕「三郎救我命﹗」王倉卒不暇致詳﹐則問曰「何以救子﹖」女曰「但匿我於廬棚下﹐少時有旋風來﹐卽追我者﹐第云已西去矣。」言訖﹐鉆入棚。俄而果有旋風來自東北﹐大如浮屠﹐急如奔馬﹐繞田數匝﹐木葉盡脫。王如女所教﹐向風西指以紿之﹐風卽雷鳴而西﹐似解人語。王大錯愕。

風旣過﹐啟蘆棚﹐女子已危坐其中﹐裂裙縛足﹐含笑綰髻﹐香汗尙濡﹐喘息未定。娥眉曼�﹐嫭目騰光。薄而觀之﹐妖艷無匹。王年當戒色﹐且喜且驚﹐款言慰藉﹐曰「追者已杳﹐子可無患﹐第不自信﹐亦有施於予否﹖」女起拜曰「深恩大徳﹐永志弗諼。」王曰「然則何以報我﹖」女曰「金帛珠玉﹐惟郎所欲。」王笑曰「吾何欲於是﹐將以求吾所大欲也。」女曰「郎之所大欲﹐可得聞乎﹖」王笑而不言。女怒之以目﹐且笑曰「郎大不良善﹐兒不得不作負心人矣。」言訖欲去﹐王張臂遮之﹐女從腋底鉆出﹐殊輕迅﹐牽挽不及﹐釶無蹤影﹐王大失所望﹐頗懷怨恨。

日且暮﹐悒悒荷鋤返。將度略彴﹐女子已預坐溪畔石上﹐笑謂王曰「得無以中山狼見目耶﹖」王驟見之﹐化憂爲喜﹐故作慍色曰「子已脫禍﹐不自覓樂地﹐畱此何爲﹖」女遽前把握曰「聊相戲﹐何便怨懟﹗若竟以兒爲負心人。是知石而不知韞玉也﹐請偕歸﹐幸勿以葑菲見棄﹗」王不勝狂喜﹐攜之至家。

王年甫二十有一﹐父母皆下世﹐惟一妹操作甚劬。見王攜玉人至﹐驚問所自。王具告之﹐妹熟視而笑曰「我見猶憐﹐何況三哥﹖」王曰「多言可畏﹐請劃一策。」妹曰「不足慮也﹐所可慮者﹐東鄰鐘八耳。平日��﹐好瑕疵鄕裏﹐飛短流長﹐殊堪厭惡。今已遠避﹐去如黃鶴矣。觀三嫂媚曼婉妙﹐秀於外﹐必慧於中﹐正好相依過日。第恐三哥福薄﹐不能消受耳。」女郎襝衽謝曰「三郎有大恩於兒﹐委身事之﹐情理宜然﹐所慮姑不容耳。苟姑能見憫﹐諸事包荒﹐則和气致祥﹐安如磐石﹐人言不遑卹也。」妹得諛詞愈喜﹐殺雞爲黍﹐俾二人合巹焉。

嗣此好逑甚惇﹐與妹亦相得無間。詢其邦族﹐云是良鄕白氏﹐年十九矣﹔幼失怙恃﹐孑然一身。昨偶出春遊﹐不意爲妖風所薄﹔微三郎﹐定爲閻摩羅什天尊喚去矣。王曰「夙昔隻身寄托何所﹖」女曰「無枝可棲﹐逐日漂泊如萍梗﹐幸藏身之固﹐不遭彊暴。」王曰「然則何以爲生﹖」曰「鍼耨而已。」妹曰「心苟無瑕﹐何卹乎無家﹖從此三哥耕﹐嫂炊﹐兒瞔﹐無憂不作个好人家。三哥明日且辦數匹布﹐爲嫂作衣裙﹐幾曾見農家婦女著此艷服者﹖」王以乏資對﹐女曰「無作難﹐積得十匹布﹐收貯溪畔土地祠內香案下﹐勞往取之。」王初之不信﹐再四促之﹐王試往﹐果得十匹布﹐歸以告妹﹐妹曰「古廟荒涼﹐嫂何時置此物﹖」女漫應之。女性極慧巧﹐女紅鍼黹﹐無不能﹐且無不精。妹凡百不逮﹐益愛敬之。

會旱蝗﹐田數十畝﹐僅獲十之二三。兄妹日夕焦愁﹐謂凍餒不暇計﹐所慮無以輸官。女獨怡然﹐不以爲意。王與妹計﹐往貸於同村牛大戶﹐女止之曰「汝二人設想左﹐計遂左矣。彼守錢虜﹐別有肺腑。苟無勢力以壓之﹐𨿽其至親好友﹐少有所求﹐尙睫毛一寸長﹐稜稜若不相識﹔況陳遠一貧人﹐年少面薄﹐徒取其辱﹐庸有濟乎﹖不如任天順命﹐事到至急至危﹐自有救解﹐郎姑待之。」王不聽﹐整肅而往﹐果爲牛所不禮﹐不勝憂悒。比反﹐催租吏已在門矣。見王大作威勢﹐扭結不釋手。王極力騰辯﹐延吏暫坐艸堂。逡巡入室﹐議所以款之﹐女問應輸幾何﹐王曰「並舊欠七兩余矣。」女嗤曰「兒以爲盈千累萬﹐須費數日躊躇﹐僅如此﹐有何不了﹗土地祠內﹐西北隅地磚下﹐有白金一壇﹐取償訖﹐尙多餘金﹐足爲薪水之費。」王初聞之殊喜﹐旣而疑爲戲言﹐妹促之曰「據前十匹布﹐此應不妄。速去﹐勿濡滯﹗」王乃越屋後短垣﹐急往掘之﹐果得黑磁壇﹐啟視白鏹滿中﹐狂喜如寒儒乍第﹐急脫衣裸負以歸﹐如數納官﹐吏不能擾﹐僅取醉飽去。

王權金適五百兩﹐買田置宅﹐日漸饒裕﹐凡有營運﹐但聽女言﹐無不獲利數倍。二年﹐富甲一鄕。王或以無嗣爲念﹐女艴然曰「郎甫得溫飽﹐便思納妾﹐何薄情至此﹗」王曰「非云負義﹐恐先人之祀自我斬耳。」女曰「然則勿絮聒﹐行當爲郎舉子。」王笑其謔。是夕同坐房中﹐女戒王且勿便睡﹐獨登榻下帷﹐軋軋不知何作﹐約食頃﹐忽聞呱呱之聲﹐女易衣而出﹐曰「盍去看兒。」王大駭﹐啟帷已繃一兒於牀﹐眉目如畫。王驚喜﹐便告於妹﹐妹來省視﹐靡不歡然﹐就室布筵爲慶﹐女言笑飲啖﹐無殊平日。王兄妹竊疑之﹐因名爲異生。

同邑有大戶劉翁﹐家資巨萬﹐有子名璇﹐爲國學生﹐二十未娶。聞王之妹美且艷﹐其家遣媒來議婚﹐王欲許之﹐女獨力阻﹐以爲不可。王曰「劉家富而好禮﹐璇亦少年誠懇﹐以之歸妹﹐得所天矣。卿柰何作梗﹖」遂不聽女言﹐竟許之﹐女嘆曰「姻緣的是天定﹐違天不祥﹐第兒與劉家子有仇隙﹐𨿽爲親患﹐仍當避之﹐郎至時﹐切勿使彼與兒相見。苟相彊﹐則禍作矣。幸志之勿忘﹗」王漫應之。及於歸﹐琴瑟甚和。然璇熟聞女美﹐甚思見之﹐亟請於王﹐王弗許。

璇乃與婦謀﹐設酒招王飲﹐因乘便潛至王家。適值女哺兒於庭﹐璇突前揖之﹐女倉卒不及回避﹐但以袖蔽面﹐佇立不敢少動。璇審視大驚﹐踉蹌奔歸。比抵家﹐色猶灰敗﹐王兄妹驚問何故。璇寧息良久﹐始轉問王曰「尊嫂誰氏女﹐伉儷幾年矣﹖其中大有異﹐幸明示﹐勿少隱。」王初支吾﹐不以實告﹐璇正色曰「至親骨肉﹐無所用僞。吾所以諄諄致詰者﹐自有深意﹐兄何見外之甚也﹖」妹懷惑已久﹐聞璇言有因﹐亦從旁和之。王不得已﹐悉爲吐實﹐璇駭曰「兄遇妖矣﹗」王曰「何以見得﹖」璇曰「不敢相欺﹐弟久慕嫂賢淑﹐深以不獲一面爲憾。頃者畱兄飲﹐特引身造府一拜﹐相遭於庭﹐弟甚驚其艷麗﹐熟視之﹐非他﹐卽禍弟者也。弟三年前﹐適野展墓﹐遇此女於中途﹐傾慕綦殷﹐旣歸﹐女已在室﹐云是白氏女﹐與弟有夙因﹐彼時神魂喪失﹐無所顧瞻﹐遂相歡好。兩月餘﹐日漸尪羸﹐父母知爲邪祟﹐百計驅逐之不去。會有姜道士者﹐以神術聞於山東﹐父母以禮致之﹐求其作法﹐姜但朱書一符﹐命焚其一於中堂﹐其一令什襲藏之﹐言數年後尙有用處。父母遵其數﹐卽日焚之。弟親見一神人﹐狀類廟中所塑靈官然﹐入房來捉女。女倉皇被跣﹐禦風而奔。神人逐之﹐遂不復返。弟病漸痊。今聞兄得嫂之日﹐正神人逐妖之日也。兄溺愛枕席﹐必不以弟言爲是。朱符𨿽在﹐不足爲憑﹐然倘爲妖女﹐體有異香﹐又嘗深護其尻骨﹐不令人捫結。倘尊嫂亦然﹐確爲妖矣。第未識尊嫂﹐果有此可取證否﹖」王聞之﹐哆口張目﹐欲言不能。妹曰「尻骨吾弗知﹐體香良不妄﹐三哥宜早爲計﹐勿貽後悔。」王徐徐喟然嘆曰「據妹丈言﹐其爲妖女無疑﹐但好合以來﹐家賴之以富﹐子賴之以育﹐妹賴之以適君子﹐其有造於我王氏者﹐亦大矣。嘗聞以徳報怨﹐不聞以怨報徳﹐況內人賢淑﹐必非酖毒﹐𨿽云異類﹐何忍棄之﹖休矣﹐愚兄不忍復聞。」璇曰「蜂蠆有毒﹐矧妖魅乎﹖脫拂良言﹐行當索兄於枯魚之肆耳。」相與不歡而罷。

王去後﹐其妹終不釋然﹐乃潛以符至家﹐焚於寢門﹐頓覺狂風大作﹐女自房奔出﹐未數武﹐則踣地化爲黑狐﹐衝門而去。有旋風隨其後﹐急如飛電﹐頃刻不知所向。王驚定大慟﹐不食﹐數日而死。女亦不復至﹐惟異生僅存﹐蕭然一室云。

蘭巖曰﹕受恩圖報﹐人且不能多得﹐況異類耶﹖王飲食子女﹐都賴此女﹐以死繼之﹐亦不爲過。

臺方

伯故方伯合公諱布﹐罷官居家。夜起如廁﹐掛燭籠於壁。少間聞窗外窸窣有聲﹐忽見一紅袖出戶下﹐廣尺餘﹐徐徐就壁﹐掩燭無光。叱之﹐亟縮去。旣而又來﹐叱之復去。凡數四﹐臺心悸﹐急起燭之﹐無所見。告諸夫人﹐夫人素有膽﹐乃率婢秉燭往視。甫及門﹐婢恐怖不敢入﹐夫人唾而詬之曰「汝命獨尊貴﹐怕嚇死耶﹗」奪燭入照﹐覺有人隱身屋角。逼視之﹐則一紅衣女子也。面然近尺﹐白如粉﹐掀唇蹙額﹐屍立如僵。夫人厲聲曰「汝鬼耶﹖現形欲何爲﹖」以手批之﹐倏不見。臺踵至﹐扶夫人歸寢﹐燈下視夫人﹐面無人色。未幾臺病卒﹐越兩日﹐夫人暴亡。

蘭巖曰﹕方伯顯宦﹐鬼物何敢相近﹖或亦有冤抑鬱﹖現形不避﹐亦方伯夫婦數當盡耳。

瓦器京江陳扶胥先生﹐有佃戶墾田﹐牛忽蹶﹐鞭之不起。察之﹐則牛蹄陷入泥中﹐已沒至膝﹐拔而出之﹐得瓦器一窯﹐色惟黃白二種﹐共十二件﹐質絕粗﹐似盆而小﹐形類腰鼓﹐緣口綴磁珠如雞頭大﹐聯屬亦若鼓釘。佃戶觸落十餘枚﹐越宿完好如故。先生試之﹐果然﹐深以爲怪﹐復命葬之。或有言「鑿而復完﹐必聚寶之物。」再命發之﹐不可復得。

蘭巖曰﹕旣掘之而後葬之﹐先生究屬何心﹖乃物已炫於人寰﹐卒隱而不可復得﹐豈預知其非人世應有之物﹐而故化去耶﹖

梁氏

女陜西白水縣村民﹐其妻死﹐遺一子一女﹐皆六七歲﹐民復娶同村梁氏女爲繼室。梁少艾﹐民爲所惑﹐於是日虐子女﹐擊刺熨烙﹐體無完膚﹐民不能庇。民力食者﹐每戴星入市趁墟﹐梁早起炊飯。際夏月﹐窗牖不閉﹐覺窗外有人﹐憑窗向內而嘆。梁仰視﹐見一婦人﹐蹙眉黃顙﹐滿面流淚。梁驚悸發狂﹐自批其頰﹐鄰人環救﹐梁大罵﹕「淫婢﹐柰何毒如蛇蠍﹐殘我兒女﹖」眾始悟爲前婦之鬼所附。急灌以朱砂﹐愈時始定。遂自此病癲﹐往往自褪其衣﹐令兒女極力撻之﹐方以爲快﹔或引錐自刺﹐徧身流血﹐尙不滿意。一日﹐乃燒火箸﹐自烙其陰﹐深入八寸﹐大叫「快活」而死。白水令邱公理此案﹐嘗爲先君述之。

蘭巖曰﹕荼毒子女﹐終罹慘報﹐天心豈或爽哉﹗

鐵公

雞濟南某富翁﹐擁資數十萬﹐性極慳吝。居積取贏﹐持籌會計﹐日不暇給﹐而敝衣破帽﹐向親故作貧窶狀。老小數十口﹐日市肉半斤﹑菜數斤﹐飯脫粟﹐皆取給於一竈﹐早餐恆午飯﹐晚餐恆夜食。不設茶酒﹐終年不宴客﹐𨿽骨肉至親﹐未嘗見其匕箸是何形狀。翁亦不知款客作何周旋。然往往見招於人﹐歌筵舞席﹐頗極歡洽﹐又似毫不知生人之樂者。鄕人號之爲鐵公鷄﹐謂一毛不拔也。

近五旬無子﹐議納妾﹐價欲極廉﹐而人欲至美。媒笑曰「翁所謂又要馬兒好﹐又要馬兒不喫艸也。是當求之於牡牝驪黃之外﹐詎可驟得﹖」翁囑其速覓。居無何﹐有陜西客攜一女來﹐不索值﹐但取衣食﹐不致凍餒以死足矣。女年十八﹐麗如舜華﹐翁喜愜過望﹐畱爲側室﹐贈客錢一緡﹐不爭而去。翁得女﹐嬖幸殊甚﹐曲意悅之﹐而鄙吝猶昔。女戒之曰「昔烏氏倮鄙人牧長﹐寡婦淸窮鄕嫠婦﹐而名顯天下﹐禮伉王侯﹐徒以富之一事耳﹖君之富堪敵國矣﹐不特不能知名當時﹐且將泯焉漠焉﹐幾不得與中人伍﹐竊爲君羞之苦之。」翁訝曰「爾胡爲出此言﹖獨慮不造次間有人屬耳耶﹖且爾言過矣﹐錢之爲物﹐難聚而易散。我自齠齔時節﹐多市撲滿。日積數錢﹐積十二年﹐共得二百二十餘撲滿﹐撲而計之﹐得錢三十餘千。貫之以索﹐貸之於人﹐權其子母﹐又三十年﹐計之﹐甫能盈兆。中間又設賭局﹐如一切呼盧﹑壓寶﹑樗蒱及瑣瑣羅丹拍格諸戲﹐取其頭﹐迄今又十餘年矣。凡經營五十餘年﹐僅有今日﹐則積財之辛苦﹐予備嘗之矣。平生所見所聞﹐諸晉紳世家﹐或竭資營第宅﹐或傾囊助親友﹐更有老悖不念子孫者﹐輒以白似雪﹑圓如月之寶物﹐沽酒市肉﹐日與賓客歡宴﹐一似與銀錢二物有深仇大恨者﹐必欲盡力消耗之而已。予每以之自懲﹐猶恐久而不逮﹐爾乃欲我蹈此窠臼﹐其未知物力艱難﹐故漫作是語耶﹖小兒女福大幾許﹐而自捐折如是﹐幸勿更舉是念﹐罪過不小﹗」女笑曰「聊以相試﹐何遽驚訝﹖兒豈不知君之志﹐牢不可破﹐將厚積余藏﹐欲以遺所不知何人者哉﹖」然翁自聞此說﹐終不能釋﹐𨿽愛之如珍錯﹐而防之如盜賊矣。

其密室中﹐舊有貯銀鐵櫃十數﹐封志甚固﹐例一月一開檢視。居無何﹐又值檢視之期﹐婢媼僮僕盡摽諸大門之外﹐獨與女閉戶下窗﹐櫃旣發﹐則藏鏹盡空。大驚﹐如失左右手﹐瞠目視女﹐詰其故。女笑而不答﹐翁大怒﹐卽抽刀逼之﹐女笑曰「君以兒爲人乎﹖」翁怒曰「爾非人﹐鬼耶﹖」女曰「亦非鬼﹐實狐也。以爾鄙陋﹐故盜而之他人耳。」翁大怒曰「平生血資﹐盜歸何所﹖」女曰「流通物也﹐盜去﹐何處不足以濟人﹔豈必深藏固守於一老禿翁之手乎﹖」言訖﹐徑入內室﹐覓之杳無蹤迹。翁始信果爲狐祟﹐大慟而絕。家人艸艸殯殮﹐所遺財物﹐劫奪一空﹐其宅亦隨廢爲蔬圃云。

先是﹐翁宅後有樓七楹﹐爲狐所據﹐已近百年。其祖父相延﹐於每月初二﹑十六日﹐具雞子白酒祝而祀之﹐罔敢馳懈。及翁承家後﹐以多費罷之﹐又以樓房出租於人。狐遂大擾﹐妖異疊興。其妻力勸﹐翁憤恨出入謾罵。一日﹐見羣狐來辭曰「翁全福之人﹐吾輩何能爲﹐請徙去不敢復居此矣。」遂不再至。翁以爲得計﹐初不意爲其所愚弄至此。

蘭巖曰﹕守錢虜深可憎惡﹐安得如此快狐﹐行此快事哉﹗辛苦五十年﹐未得一文享用﹐一旦盡空﹐大慟而絕﹐翁亦可憐矣。每讀一過﹐令人叫快者三。

多前

鋒前鋒多某﹐行二。未得前鋒時﹐與所親同往東直門外城門下﹐習騎射﹐墜馬昏絕。所親扶掖以歸﹐歸家卽蘇﹐一無所損﹐但神癡不復解言笑﹐與食則食﹐不與亦不食也﹔與飲則飲﹐不與亦不飲也。越半月弗瘥﹐家人莫不悶悶。

會有服役老嫗﹐出外市菜歸﹐忽瞠目視。其主母問之﹐不答﹐良久﹐乃大言曰「半月前﹐汝家多二爺﹐因墜馬不能行動﹐汝等則棄之去﹐令多二爺踽踽城下﹐盼望家中人﹐兩眼欲穿﹐屢次浼我寄信﹐未得其便﹐今日始得到此﹐可卽令人去接﹐幸勿更緩。」家人聞之﹐大駭﹐同聲惟諾。或問﹕「我家二爺﹐今在城下乎﹖」曰「現在東直門外角樓下。」曰「然則子爲誰也﹖」曰「我舊營房南門口開小鋪之王老四也。緣去年與掌櫃者算帳不平﹐嘔气自縊死﹐冥中憐我冤﹐命協同溺死鬼那三﹐管理角樓下城灣河沿一帶地方。前生亦曾蒙多二爺下交者。」家人聞之﹐愈錯愕﹐應之曰「知之矣﹐深勞尊駕﹐第請回﹐卽刻使人去接也。」遂取冥鏹焚之。老嫗踣地﹐逾時方醒﹐叩之﹐悉不自知耳。

家人不敢視爲荒誕也﹐羣扶多至墜馬處﹐呼其名而招之﹐往返三四。多忽發一寒噤﹐卽時淸白﹐向家人涕泣而道之曰「汝輩一何忍心棄我於此﹐半月之久﹐不來一顧。苟非王二哥寄信﹐再十餘日﹐我不復見汝輩矣﹗」家人環而謝之﹐無不先悲而後喜。多有少弟﹐亦童心而選事者﹐乘間訪王老四及那三事﹐果不誣也。多今年已三十﹐爲前鋒且十年矣。每逢令節﹐必具香楮雞酒於城灣﹐呼王二哥﹑那三哥而祭之﹐謂報其施﹐期於終身不哀云。

蘭巖曰﹕受恩必報﹐不欺於鬼﹐多亦厚徳人也。

骷髏某甲好打生。一日﹐歸自朝陽門外呂祖閣﹐時已曛暮﹐見土城下一艸屋中﹝土城﹐元時舊城﹞﹐燈火熒熒﹐一扉半掩﹐探身窺之。見美婦人獨坐炕頭﹐笑容可掬﹐以手相招。甲喜而入﹐甫跨一足﹐卽僕。次日爲人救活﹐則一足陷古冢矣。問之﹐泣曰「初以爲奇遇﹐才入門﹐卽見骷髏也。」

蘭巖曰﹕世間紛紛﹐盡肉骷髏也﹐前人曾言之矣。然非心動﹐必不爲所誘。噫﹗天下奇遇﹐盡屬骷髏耳。甲當從此悟道﹐涕泣何爲﹖

姚植

之姚壯行﹐字植之﹐祖門名士﹐應聘入甘州提督李公幕府。府中園亭極勝﹐樓臺池沼﹐廣大幽深﹔綠樹數百章﹐多百年物。往往有鬼物現形﹐日暮﹐人不敢過。相傳康熙間﹐某爲提督時﹐每殺人塡園東夾壁中。迄今白骨髑髏﹐猶有存者。植之悉未之知。

向夕﹐植之獨步園中﹐使館僮行沽﹐將賞秋月。主人李公興亦豪﹐適攜酒盒來覓﹐遂相與坐亭畔﹐羏湖山下。並邀同幕二友﹐共舉觴政。漏三下﹐二友皆醉﹐嘔吐狼藉﹐各舁歸寢所﹐主人亦扶醉入內。

姚量宏﹐僅半酣﹐兀立回廊﹐搔首看月﹐瞥見三人立池畔樹蔭中﹐姚問爲誰﹐再三不應﹐移影向東去。姚疑爲署中職役相戲﹐怒訶之。二人仍立不行﹐似嗔其以惡聲相加者。姚欲就問之﹐乃繞出回廊﹐相去數武﹐二人倏不見。姚始悟其爲鬼﹐連聲呼童﹐而童不在側。姚大懼﹐促步出園﹐惶遽中誤走歧徑。花深樹密﹐秋艸縱橫﹐此際風鶴皆兵﹐一履脫落泥中﹐不遑拾取﹐�襪而奔。驀至一廢軒﹐前有三人坐欄幹上﹐姚急呼「救我﹗」三人不應﹐而起悲聲。驚視之﹐二男一女﹐男無首﹐女浴血滿身﹐皆裸身而坐。姚狂叫返走﹐顚踣無算﹐幸館童提燈來覓﹐掖之歸室。病忡夢悸﹐兩月始瘥。

蘭巖曰﹕斷首殘軀﹐其形何慘﹔想黑暗地獄﹐不知幾許矣﹗世之掌兵權者﹐幸勿艸菅人命﹐徒嗜殺戮也。

新安富人新安有富人某﹐爲葛商於江西。性貪淫殘忍﹐力結官府﹐人多畏之。其在洪都時﹐嘗同數客遊松門﹐見一浣衣瀨女﹐婉妙殊絕﹐命僮僕捉入密林深境處﹐欲污之﹐女滚地哭罵﹐抵死不從。富人意興索然﹐將縱之去矣﹐而客有附庸爲虐劉姓者﹐教其縛女手足﹐裸而仰繃於石上﹐主客童僕遞淫之。自午至晡﹐更番一十六人﹐女不能任﹐竟死林下。遂委之而去。女家得屍訟官﹐嚴捕凶徒不獲﹐事亦寢。

富人家有一子﹐爲太學生﹔一女年十八﹐尙未字人。新安風俗勤儉﹐𨿽富家眷屬﹐不廢操作。值采茶時節﹐結諸女伴入山﹐暴雨驟至﹐各覓歇處。富人女獨立於巖下﹐徘徊間﹐聞有喚其小名者﹐張皇四顧﹐而聲在石內。女大驚﹐癡立﹐石曰「汝勿懼﹐我山神也。汝父在客中恣橫﹐淫死人女﹐女控諸陰司﹐陰譴甚重﹐將報之於汝身。大士以汝母日誦經咒﹐繡佛長齋﹐發大慈悲﹐令解汝難。汝父作惡不悛﹐慘禍卽將至矣﹐汝其速歸﹐勿集於此﹐此非善地也。」女怯懼泣拜﹐踉蹌冒雨而走﹐山徑滑澑﹐起跌數四﹐始見諸女伴聚集山亭下﹐羣訝曰「許時在何處﹖令人懸擬。」女紿以失路。言次有四五惡少踵至﹐咸指女笑曰「不在巖下﹐何故狂奔至此﹖」飽眼而去﹐女始悟巖下非善地之說﹐微神告﹐幾遭彊暴﹐陰誦佛號不絕。

旣歸﹐以白其母﹐母嘆且泣曰「以汝父素行﹐又何事不屑爲﹐神佛豈欺人哉﹖」嗣此戒律愈嚴﹐女亦信心奉佛焉。

其子年𨿽少﹐頗有父風﹐鄕人稱其克肖。屢梗母教﹐母甚憂之。一日﹐有親戚歸自京師者﹐其子往候之﹐話及京師人物眾矣﹐究竟何等人爲最樂﹖親戚曰「樂者甚夥﹐要皆髙不可下耳。爾我今生斷不能及。惟一等人﹐極可歆羨﹐蓋太監也。」子曰「刑余之人﹐有何可樂﹖」親戚曰「汝但知其人道已絕﹐必乏樂趣﹐而不知其可樂之處甚多﹐試爲子僂指注之。夫王公至貴者也﹐然望天子之居﹐不翅天上﹔彼以閹故﹐得出入不禁﹐一樂也。不耕不織﹐而一生喫著不盡﹐二樂也。父母不敢以爲子﹐兄弟姊妹尊而奉之﹐三樂也。靡不素封﹐人不見之物﹐彼能見之﹔人不得食之物﹐彼得食之﹐四樂也。無妻子之累﹐有福獨享﹐不必爲後人計﹐五樂也。有此五樂﹐何樂如之﹖」其子傾聽﹐神爲之移﹐問﹕「吾輩亦可作太監否﹖」曰「誰不可爲﹐但多此胯下一物耳。」一笑而罷。其子歸﹐一路冥想﹐決意自宮﹐尙恐見阻於其母﹐潛袖剔刀入廁﹐自割其勢﹐大叫暈絕﹐家人覺而救之﹐已殞矣。

無何﹐富人歸省﹐其妻以女之所以生﹐並子之所以死﹐悉告之﹐意在諷諫﹐富人伸首向天﹐呵呵作怒笑聲曰「婦人女子﹐畏信鬼神﹐古人或遭腐刑﹐或置面首三十﹐豈皆宜報與其祖﹑父耶﹖總地獄之說﹐荒唐耳。如果有之﹐吾將向冥王乞請﹐必徧歷所謂刀山劍樹者﹐以廣見聞﹐又何懼之有﹗」其妻哂曰「𨿽十八層地獄﹐盡當奉屈一遊﹐所慮流連忘返﹐不得再見天日﹐爲妻子憂耳。」富人怒而大鬧﹐遂析宅另居﹐不復結談。僅月餘﹐卽爲二豎所困﹐日見前所淫瀨女立榻前﹐或與靑衣數人雜坐於室﹐若有所俟。凡數夕﹐女又領兩靑衣械一人至﹐囚首垢面﹐向富人泣訴曰「松門事發矣。」視之﹐卽前日附庸爲虐之劉姓客也。富人亦慘淒不勝﹐呼其妻女至前﹐哭告所見﹐並詳述前事﹐乞爲懺悔。言未終﹐忽聲喘如牛﹐大叫﹕「我去﹗我去﹗」而死。

妻女悲其罪孽之深且重也﹐同向佛爲誦經﹐以求超度。女終身不嫁﹐奉母終焉。後有人自江西來﹐傳言劉客於某月日自殘死矣。計之﹐正當富人死之前一日也。祁門尹吳金泉嘗述以勉人。予及諸外弟﹐皆熟聞之。

蘭巖曰﹕爲惡不悛﹐終遭顯報﹐冥冥中豈或爽哉﹗

維揚

生江都某諸生之宿遷﹐同二友謁西楚霸王廟。因話及巨鹿之戰﹐及垓下之敗﹐感嘆移晷。生獨以爲不然﹐曰「千古無才無識﹐庸而且碌者﹐項王一人而已。昔虯髯客志在天下﹐一旦見文皇﹐自慚不逮﹐甘心遜避﹐遠帝扶余﹔吳越王負蓋世之雄﹐奄有東南﹐而觀釁中原﹐終守臣節。此二人者﹐非不欲創業垂統﹐爲一朝烈祖﹐施後世而傳無窮也﹔特度徳量力﹐見機而起者﹐亦見機而止﹐故不愧爲豪傑﹐不失爲英雄。豈若項王矜扛鼎之雄﹐逞拔山之力﹐以沛公之豁達大度﹐不識其爲眞人﹔以張良韓信之才﹐不識爲國士。亞父以反間死﹐韓生以直諫烹。徒具蓋世之資﹐虛負重瞳之表﹐乃太史公猶列入本紀﹐江淮人祀以崇祠﹐此天下大不平事﹐而諸君尙津津然置諸齒頰﹐且有景行之慕﹐獨不慮貽識者笑乎﹖」

二友曰「不然。項王以暴﹐人故小之﹐要亦劫數使然。究其人亦有足多者﹐如燒秦宮室﹐毅然不襲秦獘﹐封六國後﹐義也﹔會鴻門﹐釋沛公﹐信也﹔七十餘戰﹐未嘗敗北﹐勇也﹔不殺太公﹐仁也﹐恕也﹔一敗塗地﹐不忍復生﹐果也。君書生之見﹐妄詆英雄﹐毋乃不自量乎﹖」

生艴然曰「君輩不足論古人。我與我周旋久﹐自爲酬酢可也。」因呼僮索筆題句壁上﹐曰「炎劉受命順皇天﹐天使重瞳作獺鸇。千古中原羣盜賊﹐讓君馬首一鞭先。」題畢﹐擲筆大笑。二友默然﹐遂分路而去。是夜﹐生夢中爲人縛至一廣殿下﹐見項王按劍而坐﹐盛怒叱之﹐聲如巨雷﹐棟宇震撼。生震慴僕階下﹐傷折一股。王命拔舌﹐卽有數壯士同聲而應﹐蜂擁至前﹐一人摳抉其舌﹐極力拔之﹐生大叫而寤。舌遂卷曲﹐不復能作了然語﹐右股亦病癱瘓﹐終生不瘥云。

蘭巖曰﹕項王事已隔幾千年矣﹐何來狂生﹐暢一時無稽﹐致終生殘廢﹐悔何及哉﹗甚矣﹐人不可不愼言也﹗

市煤

人癸巳仲夏﹐過訪宗室雙丰將軍﹐立談廊下。見一人裸身荷擔﹐入庖廚供煤炭者﹐胸前背後各有傷痕﹐長咫尺﹐闊寸餘﹐怪而詢諸將軍。將軍曰「此奇聞也﹐會須細談。」乃煮酒設饌﹐爲予詳述之。因言其人王姓﹐雄縣人﹐市煤十餘年矣。方其少年時﹐村居貧甚﹐肩挑以食力﹐逐日擔瓜茄之屬赴菜市。而所居去市遙遠﹐雞鳴而起﹐猶恐後人﹐例於五更輒往趁墟。一日﹐行至半途﹐遇迅雷洪雨﹐行不能前。於電光中﹐見路旁矮屋數椽﹐葭蘺繞之。王入籬窺戶﹐則門環系以麻索﹐虛無人焉。王解索啟扉﹐息肩其內﹐復閉門﹐蹲踞炕頭。一食頃﹐忽聞橐橐之聲﹐竊訝之。久之聲漸繁﹐於燁燁電光中見一人繞地而踴。王大駭懼﹐屏气不敢移動﹐惟瞠目直視。瞬息間﹐其人倏至面前﹐遂能辧其面目﹕被髮蹙眉﹐吐舌唇外﹐長數寸。王駭極﹐手足失措﹐正張皇﹐其舌忽觸於額。王狂叫驚走﹐奮力撲窗﹐縱身而出﹐昏然僕地。黎明後﹐始爲行人救蘇。備詳其事﹐眾咸集錯愕。

旣而村鄰漸至﹐共云前一日有婦人縊死梁間﹐已報官﹐尙未檢驗﹐不意竟作怪如此。同入視屍﹐已僵臥炕下矣。王驚定思痛﹐覺胸前背後似刀割不可忍﹐解衣視之﹐皮肉狼藉﹐眾共測其故﹐乃悟突出時﹐因撞折窗欞﹐是以上下兩受其傷也﹐不割腹拖腸﹐亦云幸矣。迄今逾二十年﹐將終其身患疤痕焉。予初聞﹐甚異之﹐旣而相與捧腹。

蘭巖曰﹕負气自縊﹐又作怪異﹐誠不可解。豈不得其死者﹐果皆爲厲哉﹖王不幸遭此驚痛耳。

鼠狼某佐領好酒喜啖。一夕夜歸﹐市羊蹄六七枚﹐火酒一瓶﹐擁鑪獨酌﹐棄蹄骨於地。驀聞墻角下窸窣有聲﹐挑燈諦視﹐見小人十餘﹐各髙五六寸﹐或男或女﹐裝束悉類時人﹔皆背一竹筐彎腰拾取蹄骨﹐置筐中﹐移時而盡。某心悸﹐取火箸擲而擊之﹐一人僕﹐余驚走﹐悉入壁洞﹐僕者滚地喞喞﹐隨化爲鼠狼而逝。

蘭巖曰﹕爲拾余骨﹐至遭擲擊﹐怪亦貪矣。人之貪財物而任意攫取者﹐須於取時防爲人之所擊也。

巨人應城王家口﹐有村氓十餘輩﹐以秋稼將登﹐同於田間作蘆棚守之。一夕﹐聚飲月下﹐倏有旋風自北來﹐勢如山嶽﹐羣以爲怪。旣而漸近﹐約去二矢地﹐忽停吹不動﹐形如浮圖。但聞聲震如雷﹐化爲巨人﹐髙二丈許﹐白衣白冠﹐手持白幡﹐向眾一揮﹐仍爲旋風向南去﹐急如奔馬。眾悉驚絕﹐良久﹐始陸續復蘇﹐哄傳鄕井。夥中有三人﹐一持觀音咒已三年﹐一不食牛肉﹐一大醉熟睡﹐未嘗與睹﹐尙以爲妄﹐然亦不敢復往守田矣。遲數日﹐十餘人接踵暴死﹐惟三人無恙。

蘭巖曰﹕誦咒戒牛﹐得免於難﹐固矣。至於酒能誤事﹐人盡知之﹐而此人獨以大醉免死﹐是酒又能救命也﹐豈巨人亦懼其酒狂耶﹐抑醉亦爲冥間所棄耶﹖

白蓮

教京山富人許翁﹐世居皂市陽桑湖畔。爲其子娶婦﹐亦鄕宦而富豪者﹐妝奩丰厚﹐一鄕之所艷羨。有偸兒楊三﹐覬覦半年﹐以許防範嚴﹐無從措手。會其子拔貢﹐許親送入都﹐將肄業成均﹐以圖進取。楊俟進行﹐而夜入內室﹐伏暗處俟之。時新婦方娠﹐不耐久坐﹐二更卽寢。相伴惟二婢﹐就燈作燈黹。良久﹐始閉戶亦各謀睡﹐移燈至幾上﹐光明如晝。楊聞鼾聲﹐知已睡熟﹐方欲竊發﹐驀見房門自開﹐一人啟簾入﹐深目聳鼻﹐黑須繞頰﹐背負黃布囊﹐獰惡殊可怖。楊陰念吾道中未見此人﹐必有詭異﹐姑屏息蝟縮﹐以覘其所爲。

其人鶚顧房中﹐探袖出香一枝﹐燃之於燈﹐插二婢枕畔﹐乃立新婦榻前﹐掛羅帳於金鉤﹐啟繡衾以禿指。婦面內而臥﹐花睡正濃。其人戟指閉目﹐口中喃喃似有所詛﹐隨以手指婦背者三﹐婦忽蹶然而起﹐向其人赤身長跪。其人開布囊﹐出一小刀﹐剖腹取胎﹐破胎取子﹐復剖子腹取其心肝﹐貯小磁罐內﹐納裹囊中﹐背負之徑出房去。婦屍隨僕牀下。

楊睹之﹐驚怕忿恨﹐盜念頓灰。出戶尾之﹐密觀其所經﹐歷門數重﹐皆見其人以手拂之﹐悉洞開無阻。卒至村口一旅店﹐尙掩半扉﹐其人側身入﹐扉乃闔﹐且聞落鎖聲﹐知爲妖人寄迹之所。因念彼旣僞作行客﹐豈能出不由戶﹐聊憩檐下﹐坐以待旦。

雞初唱﹐店門復啟﹐其人負囊而出﹐楊急起捉其臂曰「客請少停﹐有密事舉白。」言次﹐拖入店中﹐抱持之大呼曰「主人速來﹐爲汝擒得妖人矣﹗」其人大驚﹐極力擺掙﹐楊抱持益堅。俄而羣客驚起﹐主人亦至﹐環問其故﹐其人曰「我四川蠟客﹐欲赴江南﹐今日早行趁路﹐不知此兄何故突來糾纏。」楊曰「勿聽其飾說﹐但檢其布囊﹐便有證據矣。」眾是之﹐開囊聚觀﹐則累累然磁罐數枚﹐復欲開罐﹐其人惶遽抱罐而呼曰「罐中黃白爲一生衣食之本﹐柰何擾攘﹗欲劫我財耶﹖」僉怒曰「靑天白日之下﹐眾目共睹之時﹐誰劫汝財﹖無事出言傷眾﹐顯有情獘﹗」主人挺身奮出﹐曰「有事無事﹐予一人任之﹐第開看﹐無多言﹗」卽奪一罐開之﹐見鮮血滿中﹐鮏气觸鼻。取器傾視﹐盡小兒心肝﹐數之得七罐﹐尙空三罐。眾莫不駭異﹐致詰那得此物﹐楊曰「彼必不承﹐請以代白。」因述夜間之事。眾人大驚﹐曰「紂以天下之尊﹐刳剖孕婦﹐尙爲不可﹔汝何等人﹐破卵傷胎﹐不一而足。苟非上天好生﹐假手宵人﹐則吾鄕之孕婦小兒﹐無噍類矣。」於是大動公忿﹐競揮老拳。

主人恐其致斃﹐方欲止之。其人忽瞑目大叱﹐眾拳到處﹐如觸木石﹐指節損破。主人大驚﹐倉卒間急提一罐﹐自其人頭上傾之。其人連作恨聲﹐曰「罷了﹗罷了﹗莫非數也。」眾復毆之﹐主人曰「小不忍則亂大謀﹐倘打壞﹐誰任其咎﹖不如執之送縣﹐自有國法在﹐聽官斷可也。」送其之縣﹐許家男婦已在﹐楊更述之。許嫗大哭曰「凶犯已獲﹐吾不忍復至公庭﹐致宦家閨秀﹐暴露屍骸也。」婦母家感其言﹐亦皆罷訟﹐相與驅車而返。縣宰細訊得實﹐方知爲白蓮教妖人之黨﹐取小兒心肝者﹐亦行持邪術必需之物也。時湘漢一帶胎婦被剖者甚多﹐至此始得其故﹐並得其黨名姓面貌數十人﹐陸續捕獲。獄成﹐寸磔其人於市。楊杖二十﹐給銀五十兩﹐責其爲盜而賞其捉姦也。

蘭巖曰﹕妖術殺人﹐慘酷已極﹐固天人之所共憤者。卒乃假手宵人﹐以敗其事﹐抑亦巧矣。不然﹐興訟結仇﹐多人牽累﹐何能一旦痛雪新婦之冤哉﹗

鬼哭貴陽太守某公之母﹐病瀕危。親戚鄰里來候問者﹐皆設酒饌於廳上款之﹐二更始散去。余尙多﹐有子侄四五人﹐復聚飲於齋中。三更後﹐忽有哭聲﹐越北窗外﹐類少婦而音甚慘切。舉室驚默相向。有二三膽勇者﹐出戶視之﹐於月下見一白衣婦人﹐循墻而西﹐徑入角門去﹐無不毛戴﹐咸知其爲鬼也。一食頃﹐聞宅內悲聲羣動﹐家人奔走來告﹐太夫人已气絕矣。俗諺有喪門弔客之說﹐理或不誣也。

蘭巖曰﹕其事有之﹐其理不解。

袁翁長山袁翁﹐少極貧﹐居城外一破屋中﹐幾於行乞。一日窘甚﹐饑虛已數日矣﹐無如何﹐檢點破衣襦數事﹐至典肆欲質錢若干。肆主曰「此等物不值一文﹐可持去。」翁太息曰「我非濫爲者﹐特以饑不得食﹐稱貸無路﹐乞食不能﹐故萬不獲已﹐以此爲質﹐不過聊以爲信﹐得錢則取贖耳。幸念素識之情﹐用質數十百文﹐以延殘喘也。」肆主以爲笑談﹐置不理﹐翁憤然曰「恨我一時在困苦中耳。苟有日發迹﹐誓亦開一解庫﹐彼時𨿽有人將死孩兒來質﹐亦必質之矣﹗」店肆最忌質死孩兒之說﹐聞之頗不甘﹐第以其貧窶至極﹐不足與較﹐故爲隱忍。

翁歸去﹐一路冥想﹐毫無生趣﹐乃止步向天號泣曰「嗚呼﹗袁某自問於心﹐所行之事﹐無不可告人者﹐胡爲而竟至於此耶﹖」良久輟泣﹐復行。忽破衣爲棘刺所牽﹐猝難擺脫﹐屈身摘之。覺棘下土甚松﹐試抄以手﹐土中有物累累然﹐白光燦鑠﹐取視二枚﹐則朱提也。大驚喜﹐卽以破衣裹數錠﹐仍以土密掩其餘者以歸。次晚﹐復往取之﹐多不勝取。數旬方盡﹐約略二萬金﹐不敢彰露﹐先作些小生意﹐逐漸張大。一年之後﹐遂爲巨賈。問捨求田﹐買僮蓄婢﹐故於宅旁開一典肆。

前肆主聞之﹐訝曰「袁餓鬼果有今日耶﹖昔者受其惡言惡聲﹐每一念及﹐心實不甘。今趁其發市之始﹐盍一往﹐故犯其忌﹐聊申夙忿乎﹖」乃覓二死孩﹐裹以𦇤褓﹐挾至其市﹐求質銀十兩。主櫃者大怒﹐勢將用武﹐翁適在側﹐急止之﹐而拱手向肆主曰「老兄欲證成我爲信人耶﹖此孩之死﹐正值小肆開市之日﹐不爲無緣﹐請如數質之。」因使人賈一小棺﹐殮孩於內﹕「此孩不必遠送﹐卽我所立地磚下瘞之可也。」急呼僮僕執鍤﹐就腳下掘一穴﹐才尺餘﹐忽得一石板﹐發之﹐板下列巨甕十數﹐甕中白鏹皆滿﹐一肆大驚。肆主見之感嘆﹐始知翁長者﹐天固有以默啟之也。再拜謝罪而去。

翁自此富甲一縣﹐已而生子﹐子生孫﹐皆能讀書上達﹐有仕至尙書者﹑督撫者﹑卿貳者﹐科甲連綿﹐迄今正當鼎盛也。

堪輿護軍參領某﹐少壯時﹐從徵靑海﹐爲賊所擄﹐械送某喇嘛處。至則入一大剎﹐喇嘛據牀坐﹐年屆期頤﹐兩睫垂皮寸餘﹐盡掩其目。聞某至﹐呼至牀下。侍者進牙箸一枝﹐喇嘛以箸撥啟其睫﹐束以哈達﹝帕也﹞﹐露兩瞳如碧琉璃﹐明徹似蜻蜓眼。某異之﹐再拜頂禮﹐祈爲解脫。喇嘛曰「半年後﹐當返中國。此亦定數﹐未可幸脫也。吾視汝無大根柢﹐只可授一術以終身耳。」遂畱之﹐朝夕悉有祕授。凡六越月﹐大將軍底定靑海﹐喇嘛致書將軍﹐言某終守蘇卿之節﹐將軍取之以歸。某累官至護軍參將﹐遂以精靑鳥之術﹐知名輦下。

時有山西布客死京邸﹐鄕人瘞之叢葬處老槐之下。後十餘年﹐其子經商頗利﹐累資巨萬﹐故鄕已獲牛眠地﹐議發槥歸正首邱﹐祈某一往勘之。某至墓所周視﹐卽曰「此穴得木之气甚旺﹐不可更遷也。且發土更見肢體﹐與君大不利。」子欲中止﹐其鄕人皆不欲﹐曰「富而不榮葬其親﹐至掩骼異地﹐非孝也。」子不得已﹐傭工發掘﹐未及咫尺﹐已見槐根縈絆﹐抽而斷之﹐淸香撲鼻。及棺﹐則盡爲桑根蟠絡﹐不露寸木。竟半日之力﹐始取棺出。棺已朽﹐一臂在外﹐工納之﹐臂折。子大哭﹐觀者靡不惋惜慨嘆。子扶柩歸﹐於路墜馬﹐折一臂﹐遂成廢疾﹐卒於逆旅。棺厝一古田中﹐無馬鬣封也。

又﹐護軍統領某公爲其先人營葬﹐會葬者接軫。靈輦甫至穴前﹐某趨至公前﹐啟曰「職家貧﹐資錢四十萬﹐所不能矣﹐謹具生芻之弔。今觀佳城鬱鬱﹐而土色純殷﹐恐至不祥﹐請一觀朱壽之器。」公素耳其名﹐亟命啟幕示之。某驚曰「穴已定乎﹖」公曰「定矣。」某曰「且勿葬此穴。」蓋是穴爲張某所點﹐張亦素有盛名﹐師心自用者﹐聞之﹐大恚曰「君勿喋喋﹗捨此豈復有正穴哉﹖」眾多附和之﹐遂下棺而崇封焉。某頓足曰「此大繆矣﹗」急取鍤向墓之南﹐掘地爲溝﹐深尺餘﹐長二丈﹐闊一尺﹐曰「得此﹐其庶幾免乎。」旣而辭去。以煤炭大書一「火」字於碑陰。張見之﹐誚姍不已。俄見數騎自城中飛奔來報﹐宅中失火﹐廩廏俱焚﹐公大驚﹐始信其術之神。自此﹐名愈噪。

所居鄰歷代帝王廟﹐院東悉屬紅樓﹐或謂﹕「大不雅觀﹐盍去諸﹖」某曰「吾今老矣﹐平生信天株守﹐不善夤緣﹐所賴此數仞紅墻﹐冬來可博一外任﹐以餞餘年耳。」至冬﹐果以卓異授江南一參將﹐五年後乞休歸裏。宦囊頗裕﹐但不敢復爲人相地﹐相則兩目赤瘇﹐每數日不瘥。

閒齋曰﹕參戎公今下世矣﹐伊君其婿也﹐嘗爲予言其異績甚多﹐悉堪紀述。方其爲護軍校時﹐偶偕三四友人﹐攜酒郊遊﹐小歇一墓門下﹐墓前松楸蔭翳﹐咸嘖嘖以爲佳城﹐公曰「此絕地也﹐何足稱羨﹗」友問其故﹐公曰「此松柏皆百年物也﹐苟有子孫﹐則斬伐而貨爲棟梁也久矣﹐焉能至今無恙乎﹖」友羣笑以爲惡謔。旣而坐旗亭﹐詢及墓主﹐酒家傭曰「此漢軍張氏之塋也。張故百萬富﹐而今已矣﹐絕嗣數十年矣。」眾大駭﹐益神之。夫公之術固神矣﹐乃爲所謔﹐亦窮理至乎其極者也。

蘭巖曰﹕一術之精﹐便能言之如響﹐趨吉避凶﹐未始非道也。神乎技而進乎道﹐信乎﹗

尢大

鼻咸寧尢大鼻﹐販皮貨於天津。與布客董九﹐親戚也﹐而相友善。董有子名韶﹐年十七﹐丰神雋逸﹐資質慧秀﹐不類賈人子﹐尢深愛之。

值年午節﹐尢攜韶出遊河上﹐過鬧市﹐車馬闐湊﹐遂相失不能復聚。韶覓尢不得﹐獨坐河幹樹下暫歇﹐見肩挑白酒賣者﹐呼而沽飲之﹐白酒甘冽﹐殊適渴喉﹐一舉數碗﹐炎暑頓消。韶固稚弱﹐未嘗飲酒﹐白酒𨿽薄﹐亦不能任﹐眩暈頗甚﹐就臥樹下﹐無復知覺。

良久醒來﹐則在一紗帳中﹐衾枕悉具﹐驚起欲遁。忽一人振管辟扉﹐秉燭而入﹐則一十八九女郎也。修眉素面﹐含笑嫣然﹐置燭於幾﹐低鬟斂衽曰「日間歸自外家﹐見子醉臥茵艸﹐恐犯風露﹐故設榻相款﹐子其勿疑。」韶始恍然﹐感荷無盡﹐卽欲辭去。女止之曰「時已入夜﹐路且隔城﹐去將安之﹖宿此爲便。」韶曰「與子向無交涉﹐保敢便住﹖」女曰「飲啜前定﹐卽邂逅亦非偶然﹐幸勿作客態向人。」韶謝曰「惠然肯畱﹐深愜素望﹐第慚少子不學﹐出言市井﹐談鋒不敵﹐徒聒聽聞。」女笑曰「兒聞丹漆不文﹐白璧不雕﹐質旣無虧﹐何必受飾﹖且子硍詞謙語﹐婉而多風﹐齒頰芬芳﹐須堪取則。得承一夕色笑﹐死不爲夭。」因問何字﹐韶曰「童子無字。問名﹐則是董韶耳。」於是絮語間雜﹐妖言隱謎﹐女或如不聞﹐或偶一應答﹐尖穎刺人。韶神魂俱蕩﹐如在醉中。壁上懸樂器﹐制甚古雅﹐不識其名﹐女曰「參差也﹐一名洞簫。」韶曰「然則卿必知音者。」女曰「有孔則吹之﹐有弦則撥之﹐順其自然﹐自能合調。若夫膠柱鼓瑟﹐𨿽有元音﹐從何發泄﹖是以知音之難也。」「能歌乎﹖」女曰「《懊」》之曲﹐《子夜》之聲﹐但堪礗於一時﹐詎足喤聒於大雅﹖乖音錯節﹐不足以徵。深夜矣﹐與其隔錦屏於鄂渚﹐何如覓佳夢於巫山。「韶靦腆從命﹐遂相與就寢﹐低帳暱枕﹐極盡歡愛。畱連數日﹐不思旋返。更得逐漸盡交其同類。有名小蘭者﹑小惠者﹐有名小壽者﹑秋紅者﹐要皆姝麗﹐各具所長。女名春翠﹐色藝獨爲羣姬之冠﹐諸姬亦自知不逮﹐凡百將順。

時盛夏暑熱﹐四姬邀韶﹐共浴蓮沼中。狎戲方殷﹐春翠忽縱目遠矚﹐大驚曰「妖道亦太狠毒﹐直尋逞至此耶﹗」不暇著衣﹐白身回走﹐四姬失措﹐提裙挈褲﹐紛紛狂走。俄一人飛馬至﹐繡衣靑巾﹐貌極雄偉﹐問韶曰「彼眾女子安往﹖」韶戰悚水中﹐口不能言﹐但以手亂指。其人隨手所向﹐繞沼而馳﹐卒無所得﹐意殊忿躁﹐連鞭其馬。馬拌鬣一嘶﹐禦風騰起﹐急如飛電﹐瞬息不知所逝。韶翹首向天﹐癡立瞠目﹐旋聞人聲喧囂﹐似有人呼其名者。驚視之﹐則其父及尢並相識數輩﹐畢集沼畔﹐扶之出水﹐衣而守之。一餉時神色甫定﹐四顧園亭烏有﹐蓮沼無存﹐但見幾樹髙槐﹐數抔荒冢﹐冢前積雨成潦﹐葭荻叢生﹐復爽然若有所失。回念諸女﹐不覺潸然。以車載歸﹐眾亦散去。惟其父與尢在旁。因詰如許時宿食何處﹐乃一旦獨浴積潦﹐甚不可解。韶不能隱﹐一一吐實﹐二人不勝駭愕。尢嘆曰「自午日相失﹐在在諮諏﹐令尊爲汝忘啜廢寢﹐憭慄自傷。原其咎在予之不謹﹐詎能自安。亦曾擬議﹐或遭狐鬼﹐愈益憂惶。夙聞某廟李道士有奇術﹐往祈之﹐彼授一符﹐令去郊外焚之﹐焚訖﹐必有狂風﹐但從風而往﹐必有究竟﹐不意果能獲汝﹐李道士眞神仙矣﹗第可恨此女﹐不測是鬼是狐﹐則作如許狡獪﹐必報之以泄吾恨﹗」董曰「得人爲幸﹐遑計其他。且彼旣能幻化惑人﹐豈無術自衛﹖苟一選事﹐爲禍不淺。」韶亦勸慰﹐謂柰何與異類較短長﹐尢終不釋然。

翌日﹐城門甫啟﹐卽提一短梃﹐奔至積潦前大索﹐無所獲﹐卒至古冢旁﹐見茂艸中一穴﹐大如碗﹐黝然而深﹐莫測底止。尢笑曰「得其巢穴矣﹗」然無可用武﹐躊躇得一策﹐乃多取朽木槁枝﹐塡塞穴口﹐燃火薰之。一食頃﹐釶然一物﹐衝煙突火而遁。視之﹐一黑狐也。迅走如風﹐追之不及。方卻回﹐又連出四頭﹐一白三黑﹐倉皇四散﹐皆不能逐。後遂無繼者﹐尢笑曰「此卽所謂諸女郎也﹐與族俱行﹐此舉徒勞矣。」欣欣然歸﹐述之於董。董大驚曰「胡不見商﹐則獨冒此險﹖彼皆甘人者﹐旣皆逸去﹐必圖報復﹐兄不可疏防。爲兄計﹐不如暫歸﹐以避其祟。」尢曰「予正望其來﹐豈可反爲葸避﹖」董知其不可諫﹐陽稱其勇﹐而陰爲護衛。

一日﹐尢將出城責逋。董父子請偕﹐尢許之。及出關﹐尢內逼﹐往登混﹐董父子佇俟檐下。少焉﹐聞尢在廁中罵人﹐董方猜疑﹐忽謣然一聲﹐罵聲頓止。董父子趨入﹐尢已倒置混中﹐兩足伸縮﹐廁中更無一人。拼力扶救﹐糞蛆無處不有﹐幸不致死。董父子亦不能無染。遂相與至河上浣濯﹐逾時始各就緒。董因詰尢﹕「與誰口角﹐致墜混中﹖」尢笑且嘆曰「不聽藥石言﹐便有腌髒气。予始登廁﹐卽見一黑狐人立壁角﹐向予切齒﹐予方罵數聲﹐彼突至面前﹐極力排擠﹐不覺仰面顚墜。平日英雄﹐掃地盡矣。」董父子亦爲之捧腹。

亟歸店﹐議作歸計。董慮韶召邪﹐亦令同歸就婚。擇日趨裝就道﹐暮宿逆旅。夜半﹐春翠忽至﹐與韶同寢﹐尢聞韶喃喃絮語﹐諦聽之﹐如與人交媾者然。悟其又爲狐祟﹐大聲恐嚇﹐韶驚覺﹐已失女之所在﹐然遺精濡席矣。尢詰得其故﹐復大罵。

已而就寢﹐忽失尢。韶起﹐秉燭徧覓﹐聞鼾聲出自一米甕中﹐甕上覆一瓦盆﹐泥封甚固。急呼主人﹐俾開之。主人曰「此腌菜未熟﹐開之何爲﹖」韶曰「有人在內﹐焉得不開﹖」主人駭異﹐聽之果然。急開之﹐則尢蹲踞其中﹐周匝皆菜﹐僅露頭面﹐撼之始覺。問所以入甕之由﹐蕩然不知。眾猜想移時﹐莫得其解。久之﹐尢忽自悟曰「此必彼狐﹐請我入甕耳。」主人求得其故﹐亦笑而咋舌﹐曰「更無可疑矣。」尢一路爲狐所弄﹐愈出愈奇﹐直入河南界﹐始獲安寧﹐其後亦無他云。

蘭巖曰﹕一夕歡愛﹐天緣已早定之。狐𨿽攝入洞中﹐並無傷害意。旣已去之﹐何必仇之﹐致遭戲弄﹐尢亦選事人哉﹗

董如

彪嵩陽董恆﹐字建威﹐以參將褫職家居。年四十餘﹐稱雄一鄕。性好武勇﹐所交遊悉射皮飲冑﹑飛蒼走黃之人。艷妾六七人﹐爭妍鬥媚﹐以悅一人。第宅復閎壯﹐園亭之勝甲一邑。園中有池﹐可容刀。緣池綠圍千章﹐就中構軒五楹﹐顏曰「萬綠」﹐極宏敞。值夏日﹐與其儔類講武其中。其父禁之﹐弗悛也。父歿﹐愈不自戢。

生二子﹐長如彪﹐年十八﹐次如虎﹐年十六﹐皆出側室。而如彪稟賦與父殊﹐秀外慧中﹐尢喜篇什﹐馳馬試劍﹐非其所好﹐以故失父愛﹐雞肋常遭老拳。家有老僕葛封者﹐質朴憨直﹐好彊諫﹐董稍憚之。封有子印兒﹐年亦十八﹐爲彪﹑虎館僮﹐韶秀慧黠﹐一家之所鐘愛。

適秋髙馬壯﹐董率二子及僮僕三十餘人﹐負弩肩槍﹐呼鷹嗷犬﹐往獵於山。自辰至申﹐獲禽甚少。興盡將返。釶一大黑狐竄出艸中﹐董逐射之﹐連發不中﹐狐突至如彪馬前﹐逡巡欲遁﹐董急呼如彪射之﹐如彪但束手笑﹐狐遽逸去。董叱曰「懦弱子何顏甲至此﹐不畏若輩笑耶﹖」如彪曰「家中羊豕甚多﹐豈必獵食﹖」董大怒﹐曰「小子生爲男兒﹐毫無丈夫气﹐豈復董建威子耶﹖汝欲食羊豕﹐吾偏以汝伺虎狼。」遽喝下馬﹐奪其弧矢﹐但與一火槍曰「畱汝於此﹐不得狐勿相見也﹗」言訖回馬。

葛封棄槍投鞭﹐涕泣叩馬而諫曰「大郎所言非無理﹐主人柰何逞一時之怒﹐則棄之萬山之中而不顧乎﹖且爲人之父者﹐教子於義方﹐弗導於邪。凡邪嬖之事﹐無足爲子孫效法者﹐主人自爲之則已矣﹐何必戕賊大郎﹐欲其濟惡﹐而不欲其斡蠱也哉﹖」董怒曰「汝病狂耶﹖胡爲悖逆至此﹗」對曰「老奴不悖﹐主不自知其非耳。夫人之所以修身齊家者﹐仁也﹐孝也﹐慈也﹐悌也。今主日以殺獸獲禽爲樂﹐不體上天好生之心﹐可謂仁乎﹖父死未葬﹐愛及田遊﹐可謂孝乎﹖棄弱子於荒山﹐以饜麋鹿﹐可謂慈乎﹖二郎旁觀﹐不發一言勸止﹐豈教之以悌之義乎﹖使大郎有罪﹐主人且當分謗﹔矧其無罪﹐棄之何名﹖」董怒發如雷﹐馬箠亂下如雨﹐封頭面皆破﹐流血滿衣﹐釋手而退。董遂縱轡出山﹐眾人畢從。封大罵眾人﹐助紂爲虐﹐一何喪心。乃呼印兒而囑之曰「汝其追隨大郎﹐生死與共﹐吾耄矣﹐無能爲役。俾大郎得狐而返﹐不致他變﹐則汝亦當如漢帝列侯得功狗矣。不然﹐卽此永訣耳﹗」唏噓上馬﹐連促令去。

印兒踴躍而去﹐見如彪於巖下﹐方倚槍而泣﹐印兒慰藉之。如彪得伴﹐殊慰﹐相與覓狐﹐杳不可得。旣而蒼然暮色﹐自遠而近﹐漸無所見。四山淸寂﹐繁星滿天。樹響水鳴﹐狼奔鴟叫。二人蹲伏石畔﹐恇怯殊甚。

久之﹐月出峯巓﹐煙籠澗壑﹐依稀有數人循岸徑來﹐相去一矢地﹐諦之﹐非人﹐夜叉也。惇脄血拇﹐齒稫稫如鋸﹐鵲行鶚顧﹐目光睒閃﹐气息咻咻。如彪戰栗俯伏﹐屏息不敢動。印兒低語曰「怪物非一﹐此間非藏身所﹐不如升彼髙樹﹐庶幾免患。」如彪曰「素未嫻習﹐焉能升樹﹖汝速自爲計﹐明日收吾骨焉。稍遲回﹐卽成兩斃﹐轉非汝父付托之意。」印兒不得已﹐潛登一松﹐自濃密處﹐垂首下觀﹐歷歷皆辧。一夜叉行至石畔﹐驀見如彪﹐遽滚地風旋﹐良久始定﹐拊膺而踴﹐若甚驚怪﹐作聲嗚嗚﹐餘者聞聲畢集。一夜叉蹲地上﹐聳其背﹐一夜叉提如彪腰胯﹐置其上﹐負之而去。

印兒心膽墜地﹐忽下樹密覘向往。歷數稥稤﹐卒至一破廟前﹐有夜叉甚夥﹐皆拱立廟側。後數大樹皆參天﹐印兒復緣其上。隱隱見廟中有二人﹐一左一右﹐正面坐﹔又有數人列坐﹐衣冠奇古﹐身體甚偉岸。趨蹌其下者﹐又不下數十人﹐皆不作夜叉形。又見諸野獸﹐如虎豹﹑如熊羆﹑如豺狼獐鹿狐免者﹐紛紛廟外﹐何止千百頭。夜叉置如彪於階﹐蒲伏而出﹐似極震懾。右坐者曰「董恆恣虐不仁﹐冥報在邇﹐今乃忍棄其子﹐亟當先殺之﹐以抑眾怒。」列坐一人曰「不可﹗董恆𨿽惡﹐其子無罪﹐且一言梗父﹐有止殺之心。罪人不孥﹐不肖子猶將宥之﹐況如彪賢子乎﹖」右坐者曰「然則將何以處之﹖」列坐者曰「不如釋之﹐上以體上帝好生之仁﹐下以行明公卹刑之惠。至於報徳報怨﹐自有主者﹐非吾曹事也。」右坐者曰「參軍之言是也。」命夜叉仍負之去﹐置故處。夜叉方舉趾﹐卽有一老人跪階下啟曰「適承明諭﹐報徳報怨﹐自有主者﹐董如彪與臣有恩﹐請主之。」右坐者曰「可。」老人叩謝負如彪而出﹐蹣跚東去。

印兒下樹尾之﹐越險履稫崎數里﹐抵一洞口﹐老人欲入﹐忽回首見印兒﹐訝曰「爾何爲者﹖」印兒曰「偶迷路﹐欲覓一宿耳。」老人曰「此間非子所宜至﹐宿愈不可。」印兒曰「主人被負至此﹐予將安歸乎﹖」老人熟視曰「得無見誑﹖」印兒曰「如其不然﹐予縱好事﹐亦不當深山暮夜﹐涉險紿人。」老人點首曰「此說大有理﹐不復汝疑﹐但從我行﹐保汝主僕得啖飯處。」因同入洞﹐洞中黝暗﹐頗不易行。凡數折﹐忽大開朗﹐平衍廣闊﹐𨿽戴石履土﹐而回廊曲室﹐無所不備。男女數十人﹐聚候於庭﹐見負如彪至﹐莫不欣慰﹐爭來扶掖﹐安頓榻上。飲以朱砂湯﹐如彪神气始復﹐雙眼微開﹐印兒遽遂擁之泣曰「大郎蘇矣﹐勿驚。」如彪見印兒﹐矍然起坐﹐問此何地﹐豈其夢中耶﹖印兒哽咽告之﹐老人曰「此洞天也﹐隔絕人世﹐不知其幾由旬﹐欲歸不得矣。汝止此﹐無徒悲。」如彪拜問出處。老人自稱胡叟﹐「兒女頑劣﹐不計利害﹐非子仁者開一面之羅﹐則此時肝腦塗地矣。」如彪故穎悟﹐便知卽日間所縱之狐也。自念旣有施於彼﹐住亦無患﹐密語印兒﹐印兒亦恍然﹐遂相安﹐不以爲異。

日漸慣熟﹐𨿽閨人亦不相避忌。叟二女﹐長曰阿筍﹐身小而潔白如玉﹐媚曼雙絕﹐爲九姻所重﹔次曰阿嫩﹐修眉細目而微麻﹐婉妙殊甚。叟議以一女妻如彪﹐而莫決誰可﹐胡媼曰「盍效法古人﹐以紅絲系女腕﹐而棼其頭緒﹐令董郎隨意牽其一﹐爲寶窗之選。」叟曰「是或一道也。」阿筍止之曰「董郎有大恩於妹﹐以妹家之﹐情理兼盡﹐誰曰不宜﹖」叟拊髀曰「此不易之論也﹐夫復何疑。第如汝之能讓﹐亦有足多者。」筍含羞而退﹐於是以嫩歸如彪﹐舉室艷羨﹐以爲玉蕊璚英﹐天然佳偶也。

筍酷好詠吟﹐時時如彪夫婦﹐相與談詩﹐或分箋拈韻﹐共相唱和。如彪嘗盜小婢﹐爲嫩所執﹐戲令長跪﹐而批其頰﹐諸婢傳以爲笑。筍謔之以詩曰「鶼鶼比翼鳥﹐一夕忽分單。夜靜更深後﹐鶴行鷺伏前。雪膚依艸薦﹐玉掌示蒲鞭。俯首天生气﹐郎當犢鼻邊。」如彪見詩笑曰「阿姨可謂揣摩到家矣﹐然而尙有未盡處﹐試爲足之。」乃和而返之曰「垂成事忽敗﹐肘膝赴牀前。方寸癡如醉﹐雙腮熱似燃。夜深孤鳥動﹐春老一蠶眠。不殺刑猶酷﹐飛鳧壓兩肩。」筍展誦一徧﹐銜袖而笑。嫩怒之以目﹐曰「子無伎倆偸香﹐柰何以我解嘲﹖」如彪曰「句句實﹐字字眞﹐豈有虛假﹖」嫩曰「字經三寫﹐烏焉成馬。況事已隔日﹐汝等詩人更多附會﹐往往誣妄好人﹐那足爲憑﹗心正何怕眼斜﹐一任汝曹喋喋﹗」筍曰「妹以閫威自鳴得意﹐妹夫又口有雌黃﹐皆非兒所當究。但借此作一詩題﹐聊以破悶耳。」嫩戲拍其肩曰「姊姊作奇想﹐便彊使人削趾適履﹐獨不念隔膜之詞﹐傳之悠久﹐徒爲亂眞之贗乎﹖亟當自懺﹐勿泄於人﹗」筍笑曰「妮子包羞矣。旣出軟語﹐姑置之。」遂裂詩於燭上焚之﹐歡而散。自此與如彪相狎﹐無所不至﹐但不及亂耳。

一日﹐姊妹同往舅家﹐翁央印兒爲禦。筍於碧紗中﹐見其韶秀﹐歸制《如夢令》辭曰「擲果潘郎風味﹐傅粉何郎風致。底事不同車﹐忍作執鞭之士﹖畱意﹐畱意﹐畱意詢伊名字。」旣而出戶﹐疏於防檢。適嫩攜如彪來﹐得辭競觀。嫩笑曰「兒今日又得詩題矣。」遂擘箋和之曰「漸識石橊滋味﹐驀見蓮花標致。有女正懷春﹐誰是誘之之士﹖畱意﹐畱意﹐畱意印兒名字。」如彪方欲捉筆﹐筍已歸室﹐過窗下﹐聞窗內折紙戢戢﹐磨墨隆隆﹐猛憶詩箋未收﹐急入視﹐嫩已睨之而笑矣。筍羞澀無以自容﹐嫩曰「知姊又得一詩題﹐故來相賀。」因以和詞示之。筍大慚﹐二人戲語間雜﹐良久始去。叟聞風笑曰「婢子下流﹐乃悅及輿夫耶﹖吾不可效王鄭之所爲﹐致兒女子憔悴以死。」卽擇吉以印兒贅筍。

居久之﹐叟謂如彪曰「子二人可以歸省矣。」如彪慮父不容﹐叟曰「𨿽欲不容﹐豈可得乎﹖二女任攜之去﹐第無所贈﹐實爲可愧耳。」是日置酒爲餞﹐惟一小駟駕巾車﹐命四人乘之﹐行甚駛﹐轉瞬已失洞之所在。並無執轡者﹐而小駟不須鞭策﹐循路委折﹐直抵家門﹐宛若熟路。四人下車﹐小駟自返﹐入門﹐一家驚以爲鬼物﹐又見二女之艷﹐彌各詫異。印兒備述顚末﹐家人始定﹐爭爲泣告曰「大郎在外二載余﹐豈知家中一敗塗地。主人自棄大郎﹐歸來三日﹐卽捐館矣。二郎病癲癇﹐接踵而歿。惟葛封於一月前﹐自云上帝命爲某山之神﹐是夜無疾而逝。房中諸姨﹐均已攺醮。奴婢之所以不致星散者﹐徒以有大郎生母在耳。」如彪大慟﹐登堂拜母﹐引罪自傷。母曰「兒見棄於父﹐罪不獨歸也。今得婦而返﹐殊慰老身。」又念葛封之忠﹐印兒之義﹐養爲己子﹐更名如麟。二女事姑極孝﹐家資十倍於昔。各生一子一女。親故知爲狐育﹐無肯結婚者。男娶女嫁﹐皆求之於遠方。

後十餘年﹐母死。殯葬之禮﹐哀祭皆盡。旣服闋﹐如彪悉以田宅分屬二子﹐同如麟復從二女入山﹐遂不復返。其親多言狐女別無異人處﹐惟衣不更新﹐亦不舊敝﹐面貌常如十八九歲人﹐善食雞肉﹐嗜火酒﹐爲可異耳。又言其姣媚處﹐見之者無不狂惑失志。所遺子女𨿽美﹐然較其母﹐百不能逮也。

蘭巖曰﹕董恃財自恣﹐棄子拒諫﹐可謂不慈矣。身死家敗﹐立見銷亡﹐非冥報乎﹖印兒從如彪於萬山中﹐歷涉危險﹐𨿽死不避﹐忠義可嘉﹐其獲佳麗於意外﹐不亦宜哉﹖

某別

駕某別駕之任嶺南﹐值大雨﹐借館於山左許氏家。許故大戶﹐宅第深廣。書捨後朱樓五楹﹐別駕欲下榻其上﹐許有難色。別駕固請﹐許躊躇久之﹐始曰「下榻固無防﹐但樓中所有什物﹐幸勿移置也。」別駕敬諾。許置酒相款﹐至二更﹐乃命燭導別駕登樓﹐鄭重而去。別駕環視樓中﹐一切箱櫃几案﹐琴書妝奩﹐牀帳等物﹐無不整潔。別駕默念﹕「此必主人閨秀所居﹐乃是曲房宴私之處﹐以我力請下榻﹐故爾曲意騰那﹐其誼亦良厚矣。事出冒昧﹐心中不安。翌日會須厚饋﹐以酬其情也。」籌計更餘﹐始就寢﹐啟帳視之﹐見翠被繡衾﹐麝三芬馥﹐心愈然﹐然無如之何﹐姑就寢。

輾轉間﹐恍聞履聲藉藉﹐心異之。伏枕潛窺﹐見一女子﹐麗甚﹐年約十六七﹐衣裳槁素﹐就幾上剪燭﹐開鏡匣﹐作晚妝﹐盥漱訖﹐徐徐盡緩結束﹐置諸椸枷﹔獨畱褻衣數事﹐置諸薰籠﹔焚香易履﹐卽移燭啟帳﹐上牀。一足甫入衾﹐別駕神蕩已久﹐遽以手握之。女驟驚﹐戛然一聲﹐破窗而去。急起索衣﹐杳無所見。窗紙如故﹐衣飾亦亡。別駕始悟非人﹐大聲急呼﹐僮僕畢至﹐亟起主人而告之﹐並詰其故。

許始而愕然﹐繼而愀然﹐旣而泣然﹐曰「客長者矣﹐誠以實告。小人有妹﹐色藝俱不下人。許字同裏吳孝廉之少子江﹐未嫁而江短命。妹誓不更嫁﹐屏居此樓﹐日惟事書畫自遣。前歲季秋﹐年甫十八﹐病不起﹐遺囑母氏曰﹕」兒死亦不下此樓矣﹐望母勿忘珍愛﹐勿撤牀第﹐凡夙昔玩習之物﹐妝奩之具﹐悉位置如生前。『囑訖卽瞑。母不忍拂其意﹐悉如所囑﹐迄今閱二年矣。昨公欲下榻於此﹐小人所以猶豫者﹐職此故也。後思人亡已久﹐似無事涉嫌﹐故不敢方公命。詎意貞魂未滅﹐褻瀆貴人﹐驟聆所言﹐並詳容色﹐的是亡妹。驚定悲生﹐老母聞之﹐尢虞痛絕耳。「別駕拊案而嘆﹐心惋鼻酸﹐弔之以詩﹐奠之以酒﹐詳志裏居﹐並書姓氏﹐詰朝辭去。至於任所﹐下車伊始﹐卽爲請旌於撫軍。撫軍亦爲感動﹐第未審其後果能旌表否也。逢書農能爲悉述之。

閒齋曰﹕未嫁而能守志﹐不奇﹔奇在身死而鬼猶守志也。第貞烈之性﹐生得全歸﹐而一行作鬼﹐乃爲人窺素體﹐捉纖足﹐鬼而有知﹐吾恐自傷有污﹐必將投環而復作貞潔之鄕耳。

蘭巖曰﹕貞烈之魂﹐金石並永﹐詢不誣也。嗟乎﹗香奩粉匣﹐猶存昔日之精神﹔冷雨淒風﹐獨受今玆之悲楚。空樓闃寂﹐獨往獨來﹔塵境蕭條﹐自嗟自感。詳其姓氏﹐志厥裏居﹐請而旌之﹐庶可以勉貞魂也夫﹗

雙髻道人酆都市上有道人﹐面黑而髯﹐身而瘦。不詳其姓氏裏居﹐亦不詳其年歲。或曰「聽其語音﹐似湖湘人。」或曰「似河南。」「似成都。」悉不可必。以形求之﹐常綰雙髻﹐咸以雙髻道人呼之。縣有富人呂氏﹐生七子二女﹐同居各爨﹐有賈者﹑客者﹑從軍者﹑遊而惰者﹐無足紀述。惟六子驊﹐納粟爲太學生﹐少年任俠﹐尢癖好符咒之事。平居購求祕書﹐盈囊累笈﹐終日閉門檢閱﹐硃筆黃紙﹐與香燭錯列﹐夜間戟指禹步。一家莫測所爲﹐惟二妹附和之﹐而卒無一成﹐殊爲鬱結。

一日﹐遊平都山﹐偕徐﹑邵二友過市﹐見道人立坊下﹐遮道謂驊曰「諸郎雅遊﹐能攜我一行否﹖」驊難之曰「馬止於三﹐先生豈可獨步﹐與廝僕伍﹖」道人曰「郎第行﹐勿爲我慮。」驊及徐﹑邵並轡往﹐旣至﹐道人已先在。驊問來何速﹐道人曰「由捷徑耳。」驊頗疑之。酒半﹐邵言其先人官九江時﹐每遊廬山﹐熟聞其名勝﹐恨遠不能至。道人曰「諸郎有廬山在念耶﹐盍卽此一往遊之﹖」徐﹑邵咸笑其誕﹐驊獨欣然願往。

道人令閉目﹐去其履襪﹐以指蘸唾書符於兩跖﹐喝曰「起﹗」便覺兩耳風濤洶湧之聲﹐一食頃﹐足已踐地﹐開眼見白雲滿衣﹐罡風砭骨﹐蓋已立五峯絕頂。道人曳之﹐並坐石上﹐以袖拂之﹐風定雲開。俯瞰下方﹐一目千里﹐諸山撲地如培砄﹐湖光一片。康郎﹑大姑﹐似螺嵌冰盤﹔萬點風帆﹐若蠅矢集鏡﹔繞山諸郡縣﹐盡作碧煙數點﹐歷歷可指。道人曰「子知之乎﹖此廬山極巓也。值此亦有出塵之想否﹖則生斯世﹐凡百可爲﹐若能登最上乘﹐斯不負精力。況神仙一道﹐又子昌歜﹑羊棗之嗜﹐誠所謂一求便得者。子其畱意﹐時哉弗可失也。」驊不覺自投於地﹐涕泗交流﹐千萬首肯。旣而道人曰「可以歸矣。」仍前攝以歸。

徐﹑邵但見其閉目久坐耳。驊至家﹐延道士入廳﹐跪而拂席﹐膝行再拜曰「始吾以先生爲一邑之狂人也﹐乃今而後知先生爲當世之仙人也。願委贄爲弟子﹐肯收錄否﹖」道人曰「小郎之志則大矣﹐心則誠矣﹐然而時未至也。」驊曰「傳數奇術異法﹐先爲入道之門﹐庶不虛此良緣也。」道人筮之﹐吉﹐乃許之。驊大喜﹐呼二妹出拜。淨後園精舍三楹﹐以居道人﹐與二妹受法﹐日夜練習﹐妻妾亦不得面。道人又淫其妹曰「吾將使二仙姬懷仙胎也。」半年後﹐道人或去或來﹐驊與二妹﹐亦時夜出﹐達旦始返。驊面色日漸靑白﹐二目瞠然﹐能登雲作霧﹑喚雨呼風﹑召神役鬼等術。其妻屢誡﹐勿炫於人。驊曰「吾有此術﹐可橫行天下﹐人其柰我何﹖」於是不自祕密﹐衴邑莫不知之。其妻告其妾曰「良人出﹐則必盡夜而後返﹐其蹤迹甚詭祕也。汝盍瞰之﹖」妾諾焉。是夕﹐施從良人之所之﹐卒至西門外密林中。已先有六七人環坐﹐其次有似秀才者﹐軍卒者﹐賣菜傭者﹐又有一僧一尼﹐貌極獰惡﹐而雙髻道人亦在焉。見驊至﹐羣起迓曰「皇帝來矣。」驊中坐﹐諸人列坐﹐相與計議。其妾隱身於黍稷中﹐諦視之。咸稱僧﹑尼﹑道人爲國師﹐秀才爲軍師﹐軍卒爲元帥。所論無非先取某州﹑據某縣﹑殺某官﹐大抵皆叛逆之事。尼問曰「二仙姑胡不至﹖」驊曰「彼追魂之法﹐尙不精練﹐來時令其演之﹐今夜不至矣。」日曛暮﹐遂各起身向西去﹐不測所往。

其妾驚怛﹐奔告其妻。妻大懼﹐潛至後園﹐從後門隙窺之。見樹下有土臺﹐髙尺餘﹐上設一幾﹐幾上燒雙燭﹐大如臂。燭光下﹐有骷髏七八枚。臺四角皆燃燈一盞﹐二妹被髮跣足﹐仗木劍﹑步罡風於其上。覺陰慘怖人。卻回﹐相與曰「良人者﹐所仰望於終身也﹐今若此﹐不我能慉矣﹗」乃相泣而訕於庭中。鄰婦過而怪之﹐殷殷至詰。其妻忿甚﹐以實告。

鄰人恐爲所累也﹐鳴於官。官慮其不軌也﹐密白總戎。總戎陽寢其事﹐而遣其子及標將密迹之。得一洞於萬山中﹐妖人出沒其間。飛騎報聞﹐總戎乃親率輕騎一千﹐銜枚電赴﹐夤夜抵其處﹐以枯柴裹穢物﹐雜以硝磺﹐堆積洞口如山﹐舉火焚之﹐煙焰蔽天﹐次日未刻始熄。使壯夫入洞拽之﹐得薰斃僵屍二百有奇。揭榜月餘﹐無敢認屍者﹐遂瘞爲巨冢焉。一僧一尼﹐人皆不識﹐惟一道士﹐一黃衣少年﹐咸識爲雙髻道士及驊也。總戎令裨將﹐率眾就呂家﹐掩執二女。二女用邪法咒脫﹐嚴捕未獲。遲數日﹐有人於酉陽山中﹐見雷殛死二女屍於巖下﹐告官驗之﹐背有朱書曰「左道惑眾﹐妖人呂氏」云云﹐方知二女﹐𨿽幸脫國法﹐終難免天誅也。

蘭巖曰﹕今試有執途人而告之曰「汝爲皇帝」﹐未有不駭然而走﹐以爲能罹滅族之禍者矣。驊固蓄有逆根﹐故道人得阿其所好而欺之。左道惑人﹐愚人往往迷而弗悟﹐卒之身首異處﹐悔之何及。吁﹗可哀也夫﹗

阮龍

光新建阮龍光﹐公車入都。將抵繁昌曹縣﹐遇風﹐亟艤舟入僻港﹐泊荒塘之下。二更後風息﹐明月滿天﹐十數鄰船﹐盡楚巫巴客﹐神簫夜火﹐雜沓紛囂。阮不耐其嘩﹐獨登岸謀靜﹐同載者咸不知也。

信步得一巨石﹐倚大樹一株﹐卽坐踞其上。食頃﹐隱隱聞斥堠下﹐有人絮語﹐察之﹐見八九人團坐沙際﹐相去不過十數武。阮以爲汛兵值宿﹐故憩於此﹐初不爲意。夜靜﹐江山淸寂﹐語言了了可辧。聞一老人帶晉音者言曰「一眨眼又一年矣。黃六爺父子尙未來時﹐咱與耿先生﹑薛三哥﹑金大嫂﹑宋姑娘﹐每夜共坐此地﹐亦時聚飲﹐彼時薛三哥尙捕魚﹐必系船於渡頭楓樹下﹐金嫂戲窺其籃筐中﹐竊取小魚﹔耿先生獨守腐局﹐始終不肯下箸。我等羣咻之。及薛三哥同李七侄入夥後﹐耿先生被伊終夜啁礰﹐猶徵酒逋﹐亦何可笑。今黃六爺……」云云﹐語遂輕﹐殆不可辧。俄一操吳音者曰「莫污蔑人﹗」

尋聞一少年哀泣聲。又一人曰「一人向隅﹐滿座不樂。憶昔泊此﹐被傖楚窘迫時﹐金家姑嫂﹐亦不克兔脫。是時耿先生煢獨無依﹐實大可憫。」一人嗤之曰「彼受趙撫臺托辦貢物﹐盡出何樓。李總戎囑作碑文﹐悉由摭拾。詩不解蜂腰鶴膝﹐字不能蠆尾蠅頭﹐卯酉參商﹐隨筆湊合。歲縻修金百兩﹐日市瞁肉二斤﹐然猶唆訟投詞﹐危於累卵﹐憂忿怨賤﹐窘若拘囚。今冤處九幽﹐幸全四體。不聞『楚語』﹐但作『吳吟』。薛三哥蹇滯一生﹐漂泊半世﹐得魚換酒﹐出險入夷。先生酒衝愁陣﹐固然矣﹐而抑念奇兵之所自來乎﹖讀書人漫作顢頇﹐已不足爲訓矣。顧又礥然哀鳴﹐妄夙債而念夙隙﹐是先生猶有蓬之心也。所謂不矜細行者﹐乃至此乎﹖」

旣而少年啼愈哀﹐入耳極淒楚。移時有秦音老人慰之曰「吾輩亦已無生趣矣﹐乃對酒當歌﹐希圖破悶﹐柰何復事野哭﹐令人不忍復聞﹗縱李兄言太刻毒﹐適足破泣成笑﹐何須芥蒂﹖卽如老朽三五少年時﹐視取科第眞不啻摘髭﹐禍福罔知﹐一味驕滿﹐形骸放浪﹐思與晉人分道揚鑣﹐未遇嚴師﹐不親諍友﹐性由習攺﹐心爲境移﹐以致喬梓相乖﹐槁砧多舛。不意鳩伎倆﹐決飛祗槍楡枋﹔白髮靑衫﹐竟作道旁苦李。迄今髑髏載士﹐念魚腹而心酸﹔魂魄思鄕﹐望雞頭而气苦。不幸之幸﹐邂逅多君﹔不言之言﹐烏乎吾子。」無何﹐少年哭漸止。

繼有作歌聲﹐聲如曳縷。歌未竟﹐羣作嗟嘆聲。阮始知遇鬼。恇怯間﹐瞥見一燈瑩瑩自遠而近﹐所坐樹根石下﹐嘩剝有聲﹐靑燐如豆﹐轉瞬徧地皆是。阮大懼﹐毛髮蝟張﹐倉皇歸去﹐步步迍邅。覺月色不明﹐兩眼皆障﹐奔走半夜﹐筋力俱疲。迨東方旣白﹐始如夢覺﹐依然在樹下石畔﹐跬步未移。色變神癡﹐顚踣於地。舟子晨興﹐失阮所在﹐同來蹤迹﹐掖之以登舟。阮述夜來所見﹐或曰「此鬼打墻也﹐無足怪。所可怪者﹐前月有鳳翔黃監生父子﹐販法帖於蘇州﹐覆舟於此。鬼所稱黃六爺﹐及所聞秦音老人﹐必其人也。其餘旣分先後﹐必有新舊﹐蓋相繼溺死於江中者。」阮入都﹐爲咸安宮教習。予嘗聞其自述如此。

蘭巖曰﹕阮冢間遇鬼迷惑﹐亦常事也。未聞若是之言語﹐歷歷如晤生平者。

某太

守某大僚﹐位首揆﹐甲第連云﹐富擬卓﹑鄭﹐門庭若市。干謁者﹐恆旬月不得一見﹐名紙堆積。某太守﹐失其名﹐夙與其家奴某季相友善。每入都﹐則館其家。季巨富﹐擁資百萬﹐喜交仕宦爲光寵﹐往來無白丁。太守呼季之父爲叔。其父出入﹐太守每爲執鞭捉銜﹐修子侄禮﹐以是爲眾人所羨﹐亦以是爲君子所輕﹐鄙不齒數﹐而太守自以爲得計﹐處之怡然。

適相國壽辰﹐季父子皆入府供役﹐太守獨坐齋中。夜分有叩門環聲﹐啟戶視之﹐則一穠纖合度﹑位置得宜﹑皓齒明眸﹑雪膚花貌二八佳麗人也。太守驚異﹐詢所由來﹐女稱家人之女﹐憐公岑寂﹐聊過一談。太守神思惚惚﹐弗克定情﹐乃相與繾綣﹐無夜不然。每至則醇醪膳饈﹐滿前列羅﹐不審從何處得來。女無所不能﹐能無不妙。而尢精李虛中祕傳之術。太守問功名胡底﹐女推之曰「八字入格﹐自是二品貴人。所可惜者﹐官品髙而人品低﹐人爵進而天爵退耳。」太守曰「敢聞其說。」女曰「人生富貴貧賤﹐皆有命焉﹐非人力所可遷就也。世人不安其命﹐不明此理﹐以爲人力可以致之﹐奴顏婢膝﹐倚靠冰山﹐百計經營﹐以達夤緣之路。卽如今日相君之門庭奔競者是矣。然相君之勢位日崇﹐則門下之趨承日盛。此而千金爲壽﹐彼則蓓蓰以進之﹔彼而萬金爲賂﹐此則什伯以形之。相君縱欲市恩﹐而卽此兩端﹐已不得不髙下其手。況趨炎附勢者﹐如蠅之逐臭﹐蟻之慕膻﹐不堪屈指﹐詎止此兩端而已。公欲叨淑世之榮﹐而先蹈失身之辱﹐且又等而下之﹐媚及臧獲﹐此巾幗尙以爲羞﹐寧須眉反不爲愧﹖異日莫云二品﹐𨿽位極人臣﹐夫何功名之足稱述乎﹖」太守聞之﹐慚汗如雨﹐攺容謝曰「敬聞命矣﹐會當他徙。」女曰「徙之似矣。白圭之玷﹐尙可磨也。還須痛攺前非﹐勿蹈故轍爲得。」太守曰「𨿽然﹐捨卿而去﹐何以爲情﹖」女曰「兒亦從此永訣。」太守愕然曰「何遽出此﹖」女曰「兒非人﹐實日壇中一老狐也。與公稍有夙緣﹐故來了之。了卻夙緣﹐𨿽欲一夕聚首﹐不可得也。前程遠大﹐愼之重之﹗」言訖遽去﹐不復至。太守不勝感喟。翌日﹐托故他徙。

未一年﹐相國以罪免﹐季亦罹法。太守深自悔過﹐磨琢自新﹐後果仕至某省巡撫﹐晉兵部侍郎﹐一如狐女所云。

閒齋曰﹕人設諭借人之勢﹐以恣威福者﹐曰假虎﹐曰憑城。是天下脇肩諂笑﹐最工媚人者﹐莫狐若也。今觀此狐之所以規正太守者﹐人而狐﹐狐而人矣。如此狐﹐固爲僅見﹐而世之如太守其人者﹐胡何多也﹗

鄧縣

尹衡水某村﹐有婦人與豪右私通而謀殺本夫者﹐爲屍侄所首。奸夫以多金賂仵作行人﹐俾其袒己。相屍無傷﹐官不能理﹐轉斥其告誣妄﹐痛懲之。

復訴諸府﹐太守委定興令鄧公往按之。鄧至﹐反復相驗﹐不得證據﹐夜宿館捨﹐思維不置﹐披衣起坐。時約三更向盡﹐從人熟寢﹐地上鼾聲相和。已而有寒風起戶下﹐簾幕動響﹐燭光昏暗﹐隱隱見壁角現一人﹐乍前乍卻﹐倏跪於地下。鄧不禁毛髮森豎﹐凝神省諦﹐則形質服色﹐仿佛日間所相屍也﹐微作啼泣聲﹐右耳畔垂一白物。鄧忽悟﹐乃大言「被害之冤﹐吾必爲爾雪之﹗爾其斂迹﹐吾知之矣。」其人叩頭而隱﹐燭亦驟明。鄧遂就寢。

翌日﹐折柬召衡水尹曰「氓之嗤嗤﹐詭辭興訟﹐苟不立鐵案以杜其口﹐將何以肅公令而靖刁風﹖請與公督責相人﹐同至屍所﹐使死者無遺憾﹐生者無遁辭。庶上可以復府尊﹐下可以服觀者。」衡水尹見書笑曰「人謂鄧公書癡﹐良不妄矣。作縣十年﹐貧如寒士﹐其才可想矣。似此公案﹐豈拙官所能辦耶﹖」於是復往相之﹐鄧叱令檢視右耳﹐仵作失色﹐乃於耳中取出水濕棉絮﹐須臾堆積﹐約略半斤。鄧指示衡水尹曰「此奸夫淫婦之所以得志也。」尹大驚駭﹐再揖謝曰「似此姦謀﹐不特目所未睹﹐亦且耳所未聞﹐實《洗冤錄》中所未載。微夤兄﹐其孰能知之﹖」鄧曰「此冤魂之靈﹐非弟之能。」卽屍前提奸夫淫婦﹐嚴刑拷掠﹐盡得其狀。奸夫坐斬﹐淫婦坐淩遲。案結﹐一邑再稱神明。

蘭巖曰﹕眞心爲民﹐細心辦事﹐不辭辛苦﹐不憚繁冗﹐魑魅情獘﹐焉能逃秦鑑哉﹖倘艸艸了事﹐以爲明決不究﹐其不爲姦吏﹐欺誑也幾希。爲民父母者﹐尙其加意哉﹗

靳總

兵魚河堡在無定河畔。河流移徙無定﹐往往不遵故道﹐輒有時去堡三四十里﹐居民取汲甚艱。會夏月﹐零雨浹旬﹐所在沙漠窪窊處多渟潦﹐居民賴之。

有一潦﹐甚深闊﹐歷年不涸﹐遂有妖物據之﹐竊食村中羊豕﹐漸及小兒。村人通宵邏守﹐比戶戒嚴。或有見其形者﹐則一大黑人﹐髙丈餘﹐烏衣長鬣﹐猛鷙驚人。村人患之。適一道人﹐年近八旬﹐與二徒自湖南來﹐自言能祛邪怪。眾公醵四十千﹐浼其用法﹐道士以老辭。其徒請行﹐道士曰「汝術無能爲也。」徒曰「昔在川中﹐何以成功﹖」道士曰「此非其比矣。彼川中之水﹐分沙漏石﹐易爲措置。顧此濁流﹐何以設施﹖」徒曰「一符一籙﹐猶致一流金﹐諒此麼麼﹐何足齒數﹗」遂不聽師言﹐步至水濱﹐禹步焚符﹐以召妖物。久之不至﹐乃亟解衣仗劍﹐泅入水中﹐卽刻波濤洶湧﹐眾以爲道士捉得妖物矣﹐喧呼以助其威。一食頃﹐水盡赤﹐見一臂浮水面﹐俄又一頭浮出﹐就視之﹐則道士已肢解矣。眾大驚﹐四解而奔。

會楡林總戎靳公﹝桂﹞行部過其處﹐見奔民而訝之。詢知其故﹐急遣兵三百人﹐鑿渠運戽﹐盡徹其水﹐得一黑魚﹐長二丈許﹐巨口無鱗﹐撥刺泥淖中。殺而烹之﹐味劣甚﹐自是怪絕。

閒齋曰﹕予聞北海有冰鼠焉﹐常伏層冰下﹐嚙一穴﹐歲久大如象﹐嚙愈甚﹐穴愈闊﹐水愈薄﹐暑或泮焉。泮則失所天﹐失所天而見其眞天﹐則死。人取其肉爲餐﹐骨爲器。因嘆世間傍門戶求利達者﹐人皆名爲趨炎﹐而張彖獨有冰山之諭。嘗疑擬非其倫﹐且冰旣山矣﹐庸有消時乎﹖觀於此而後知彖之善諭也。此黑魚亦大類是。

恩茂先曰﹕和霽園言其祖誠齋公﹝明﹞鎭武威時﹐秋稼將登﹐忽爲李左車所虐。公怒﹐選壯夫百人﹐向雲頭施火攻迎擊之。云雷輒退﹐冰雹頓止。蓋其地近陰山﹐雹有大於石磑者。自公行此法﹐數年無雹患。奇人奇舉﹐何異錢塘之弩﹗又﹐公憂歲旱﹐數祈雨不應﹐乃至城隍廟與神約﹐三日內不雨﹐必毀像焚廟。是日向午﹐黃沙蔽天﹐閭閻間挑燈爲市﹐日暮遂雨。初如毛﹐漸如絲﹐繼而大雨如注﹐盡夜方止。四野沾足﹐一郡歡聲雷動。紳衿父老﹐齊集轅門﹐焚香拜祝多福。二事皆載武威東門外功徳碑。

蘭巖曰﹕至誠感神﹐昭然不爽﹐韓文公驅魚﹐同一理也。

藕花商丘宋文學﹐客禹航﹐僦居湖幹。薜荔衣墻﹐苔茸毯砌﹐地極幽僻。柴門面湖。夏秋之間﹐蓮花最盛。宋性故愛蓮﹐有詩百首詠之。

會夏日﹐倚門縱目﹔見二女郎﹐操艇子來采蓮。一衣紅﹐一衣紫﹐姿態甚美﹐而衣紅者尢艷絕。次日復至。大約申來酉去﹐比日皆然。宋初不敢問﹐後以其頻﹐漸相熟識。因詰之曰「蕩舟亦屬險舉﹐采蓮不爲急務﹐何不憚煩﹖」女笑而不答。宋復以言挑之曰「蝸居在望﹐何不一過喫茶﹖」女復不應﹐但促回棹。紫衣女轉艤船近岸。曰「彼旣彊來作東道主﹐卽一往過臨﹐看其將何以逆客。」宋大喜﹐踴躍爲異。

宋固獨處﹐惟一傭奴服役﹐見之疑訝﹐問﹕「那得致此麗人﹖」宋紿之曰「家中姊妹也﹐來此見訪﹐萬勿泄言外人﹐致增酬酢。」奴唯唯而去﹐但司庖廚﹐無暇旁及。二女相顧而笑。紫衣女曰「誰謂書癡誠愨﹐矢口虛妄﹐尙須思索耶﹖」宋亦笑﹐於是狎暱殊甚。詢及姓氏裏居﹐紅衣女曰「兒名藕花﹐小婢名菱花﹐家在湖上不遠﹐土著也。」是夕遂畱與亂。

雞鳴則欲言別﹐宋因挽之。女愀然良久﹐乃謂宋曰「荷君雅愛﹐詎忍一刻睽隔﹐特勢有所不能耳。知君達者﹐必不爲怪﹐請以實告。兒輩非人﹐實花妖也。君苟不棄﹐祈至湖上﹐見芙渠中有一莖紅鮮異常者﹐卽其下有菱花一簇﹐可並移歸。勿傷其寸根片葉﹐置諸盆中﹐養以湖水﹐勿畜犬擾﹐勿接惡客﹐則兒與菱花當得朝夕相對矣。」宋且驚且喜﹐謹志之﹐遂縱之去。

旭日始旦﹐卽蕩小舟﹐徧閱花中﹐果有一莖﹐紅儷朝霞﹐香逾冰麝﹐大亦倍於凡品。更驗其下﹐有菱花迥異。卽出重賞募漁人﹐並泥移歸﹐培植巨甕中。閉門謝客﹐終日臥坐其側。三日不見女來﹐頗深疑抱﹐默搜冥想﹐萬慮紛然。

至第四日﹐悶而午睡﹐覺耳畔有拖裙聲﹐視之﹐則二女已至榻前矣。相見驚喜。藕花曰「蒙君滋養﹐感深五內。第資質脆弱﹐不任勞瘁﹐故數日蘇息﹐不能動履。至君寂寞﹐誠不自安。」宋曰「但得長聚首﹐何妨暫違顏﹖鯫生年來﹐如窮波斯﹐落落不稱意﹐今得與二卿爲偶﹐𨿽死不恨。」女曰「君此心眞堪心感﹐但能終守不渝﹐則懷與安𨿽敗名﹐誠非無益於性命也。且名者﹐實之賓也。輕鷗泛水﹐起滅須臾﹐苟不行樂及時﹐縱活百年﹐如蜉蝣朝菌耳。卽如兒輩﹐去千頃之廣﹐而就一勺之多﹐辭鏡湖之深﹐而居瓦缶之淺﹐非不知猶魚遊釜中﹐燕巢幕上﹐其安危無壽﹐天壤之懸殊也﹐亦以孑生不如偶死耳。」因貽宋詩曰「彈指韶光易老﹐瞥眼初陽又曛。從此朝朝暮暮﹐不隔秋水思君。」自此﹐三人如形影之隨﹐不離跬步。二女極相卹﹐衣服履舄易著﹐不分爾我。

一日﹐宋他出﹐二友過訪﹐不值。見盆中菱花秀異﹐采之而去。日暮宋歸﹐藕共泣訴菱花被創之由﹕「君不憐而救之﹐兒豈忍獨生﹖」宋大慟﹐問何術以救之﹐女曰「但培其根﹐每淸晨爲誦『觀音咒』九九徧﹐明年此際﹐可以再生矣。」宋如所教﹐至心持咒﹐時以湖泥培養﹐日夜不輟。次年復出。菱花忽至﹐𨿽覺瘦生﹐而姿態愈艷﹐相見悲喜交集﹐各敍間闊﹐刺刺不休。宋自得二芳﹐精神發越﹐形气淸爽﹐讀書一過﹐輒能默誦。

又一年隆冬﹐大雪盆冰﹐一夜寒沍﹐二芳不至﹐宋獨居蕭然﹐不測何故﹐夜夜不寐﹐涕泣沾衾﹐日對瓦盆﹐潛祈默禱。倏忽春盡夏來﹐藕花獨至﹐形容憔悴﹐悉苦不勝。宋擁置膝上﹐爲之拭淚整鬢﹐問﹕「何爲孱弱至此﹖菱花安在﹐不與偕來﹖」女泣曰「尙憶菱妹耶﹖已作凍鬼隔年矣。兒亦不耐嚴寒﹐𨿽苦不死﹐而奄奄一息﹐不久亦將辭人世﹐與君永訣矣。」宋一慟幾絕﹐思之不置。賴藕花相伴﹐不至哀死。但藕花日漸瘠羸﹐宋又憂之﹐延醫調治。醫一見失志﹐診其脈又甚異人﹐漫畱藥一刀圭﹐志其門徑而去。𨿽去而日伺於門﹐冀其一面。

適宋又他出﹐是日薄暮﹐醫偸見藕花獨步湖上﹐丰姿綽約﹐與湖蓮爭妍。醫不復能耐﹐突前抱持之﹐藕花駭而逸﹐縱身湖中。醫慌持其足﹐足拍然而折。視之﹐藕一段耳﹐始知其妖幻。急告宋﹐宋大痛恨﹐趨湖上哭之﹐深恨醫之選事﹐欲鳴諸官﹐傭奴勸阻曰「明明妖異﹐𨿽之官﹐庸得理乎﹖」宋乃止。翌日﹐仍至湖上哭之。見一蓮花浮水面﹐斷藕猶存﹐痛哭抱歸﹐種於盆﹐越宿卽萎。乃具棺衾﹐葬之湖上﹐作《芙蓉誄》以弔之。遂髡緇爲比邱﹐雲遊不知所終。

蘭巖曰﹕花是美人前影﹐美人是花後身﹐原無分別耳。弱體柔肢﹐珍惜之且恐不勝﹐那當此庸醫惡客﹐疊加損折哉﹖彩雲易散琉璃脆﹐信不誣也。

王塾

師宗室某王子向問亭﹐方其未襲爵時﹐家有塾師王姓者﹐教授有年矣。往往作戲術﹐頗奇幻﹔偶一炫露﹐漸爲家人所知。一日﹐與白之親故夜飲﹐客曰「此時安得鮮魚湯啜之﹖」王曰「易易耳。」乃覓一籃子﹐命館僮提之﹐閉目繞地而走﹐僮且走且作摸魚狀形。有頃﹐王曰「止﹗得之矣。」果得一魚﹐長尺許﹐撥刺籃內。烹食之﹐味極鮮美﹐眾詰館僮何來此魚﹐則云「在水中摸得耳。」或又思市賣肴饌﹐王卽取錢如價﹐置籃中﹐仍命僮閉目行。隨見多品在籃﹐烹飪之美﹐如初出鑊者﹐熱爍唇齒。諸如此類﹐不一而足﹐愚者驚其神﹐智者但謂其有搬運法耳。

居久之﹐王子忽患癆疾﹐日漸尪羸。易醫數十﹐藥石罔效。親串中來探候者﹐進則相慰﹐退則共議﹐以爲斷無痊理。其母某福晉﹐只生王子一人﹐日夜焦愁﹐眠食皆廢。或言王子之病﹐非俗醫所能瘳﹐館中王先生﹐法術玄紗﹐福晉倘能降心求之﹐彼必有以授手。福晉以爲然﹐卽使內監延王入﹐涕泣而道之﹐王正色力辭﹐以爲不能。福晉跪請﹐聲淚俱下。王請福晉起﹐俯首沈思﹐移時未決。福晉又再四拜懇﹐良久﹐王始許諾﹐曰「明日當有以報命耳。」趨出﹐而囑其館僮曰「無擾我睡﹐俟吾自寤。」遂引衾而臥﹐狀若死人。

王子有山陵在某處﹐祖塋也。是夜二更後﹐守陵人有直宿者﹐瞥見一人﹐由甬道徑入宮門﹐審諦之﹐則王先生也﹐大駭愕。隱念先生在城內﹐夜深來此何爲﹖方冥想間﹐旋見殿上有人出迓﹐衣四團龍褂﹐拱王入殿﹐分賓主坐﹐執禮恭謹﹐似有所懇。王亦有言﹐相隔遠﹐悉不能辧﹐但潛身屏息﹐於窗隙中窺伺之。俄聞門外呵殿聲甚嚴﹐見侍衛多人﹐擁一王者入﹐像貌瑰麗﹐气度尊崇﹐冠履衣裳﹐皆非時制。王與殿上人﹐疾趨迎拜﹐同入殿中坐。王者居中﹐王居左﹐殿上人居右。王起坐再三﹐似代爲殿上人請托者然﹐王者無言。少焉﹐忽聞一片喧囂﹐見一人裸形﹐手將一人髮辮﹐且打且行﹐同跪階下﹐細視被將者﹐卽王子也。殿上人趨步下階﹐向其人哀懇求寬﹐復拜求良久﹐其人終不許。殿上人泣而入殿﹐王隨趨下﹐向其人耳語數四﹐亦不允。王嗒然卻回。旣而王者出殿﹐當陛而立﹐開諭再三。其人不得已﹐始釋手﹐痛哭而去﹐其聲甚慘。殿上人拜謝王者及王﹐殊形感荷。已而王者去﹐王亦繼去﹐殿上人送之出門﹐返入殿上﹐遂寂然無所見。

翌日入城﹐備述夜來事以報福晉﹐曰「小爺病當愈矣。」福晉未遽信。無何王睡起﹐入告福晉曰「昨爲王子事﹐大費調停。蓋王子之祖﹐在生時曾枉殺一漁人﹐漁人訴於冥司﹐冥譴先王當斬嗣﹐至王子卽絕﹐以償漁人之怨。吾感福晉之誠﹐竭力關說﹐始得暫免王子之厄﹐然夙冤未解﹐尙需建醮超度﹐方克解脫﹐幸福晉勿忘也﹗」福晉感謝﹐一如其教。王子病遂痊﹐自是﹐合府之人﹐敬王如神明。

一日﹐王子約王遊西山﹐夜宿山中淸話﹐驀見一黑物﹐大如牛﹐蠕蠕而至。王見之大驚﹐急囑曰「知之矣。可先去﹐於某處某潭下待我﹐行將至矣。」物遽去。王子駭甚﹐問此胡爲者﹐王嘆曰「吾以不自檢束﹐每自炫露﹐今此物欲與吾較量﹐吾之厄也。此物法術至精﹐吾非其敵。然與之較必死﹐不較亦死﹐不能不與之較。請王子備棺衾﹐明日於潭側收吾骨焉﹗」王子大驚﹐力止其行。王曰「是無所逃避也﹐卽當往矣。」言訖﹐唏噓而往。

王子心不釋﹐潛率家人十數﹐踵至潭邊察之﹐不見蹤迹﹐惟聞蘆荻中奔騰迅躒﹐或見白光亂鬥﹐橫若掣電﹐旋若釶火﹐如數百金戈鐵馬之聲。聽之膽寒﹐見之股栗﹐直至雞鳴始靜。向晨入視﹐則箭攢黑物﹐徧身皆滿﹐伏地不動﹔而王亦赤身僵臥潭邊﹐須眉毛髮皆盡。舁之以歸﹐越宿始蘇。細詰其故﹐乃知殺物之劍﹐悉須眉毛髮之所化也。

王子每舉以質人﹐博識者多以爲劍仙之流亞者也。

