澠水燕談錄宋王辟之

●卷一

○帝徳

西都北寺應天禪院﹐乃太祖誕聖之地﹐國初爲傳捨。眞宗幸洛陽﹐顧瞻遺迹﹐徘徊感愴﹐乃命建爲僧捨。功成﹐賜院額﹐奉安神禦﹐命知制誥劉筠志之。仁宗初﹐又建別殿﹐分二位﹐塑太宗﹑眞宗聖像﹐丞相王欽若爲之記。後園植牡丹萬本﹐皆洛中尢品。慶曆末﹐仁宗禦篆神禦三殿碑﹕藝祖曰「興先」﹐太宗曰「帝華」﹐眞宗曰「昭孝」。今爲忌日行香地﹐去畱府甚遠﹐故詩曰「正夢寐中行十里」﹐此之謂也。

開寶中﹐教坊使魏某年老當補外﹐援後唐故事﹐求領小郡。太祖曰「伶人爲刺史豈治朝事﹐尙可法耶﹗」第令於本部中遷敍﹐乃以爲太常太樂令。

興國中﹐張觀﹑樂史釒巢廳合格﹐不得進士第﹐止以爲幕職官。太宗之愛惜科名如此。

慶曆中﹐郎官呂覺者勘公事已回﹐登對自陳衣緋已久﹐乞攺章服。仁宗曰「待別差遣﹐與卿換章服。朕不欲因鞫獄與人恩澤﹐慮刻薄之徒望風希進﹐加入深罪耳。」帝寬厚欽卹之徳如此﹐廟號曰仁﹐不亦宜乎﹗

明道二年二月十一日﹐仁宗行籍田禮。就耕位﹐侍中奉耒進禦。上圭秉耒三推﹐禮儀使奏禮成﹐上曰「朕旣躬耕﹐不必泥古﹐願終畝以勸天下。」禮儀使復奏﹐上遂耕十有二畦。翌日﹐作《籍田禮畢詩》賜宰臣已下和進。尋詔呂文靖公編爲《籍田記》。時許開封國學舉人陪位﹐因得免解。

寶元﹑康定間﹐西方用兵﹐急於邊用﹐言利者多捃摭細微﹐頗傷大體。仁宗厭之﹐乃詔曰「議者並須究知本末﹐審可施用﹐若事已上而驗白無狀﹑事效不著者﹐當施重罰。」於是﹐輕肆者知畏而不敢妄言利害也。

仁宗朝﹐南劍州上言「石碑等銀礦可發。」上謂三司使曰「但不害民﹐則爲國利﹔或於民有害﹐豈可行也」上之卹愛元元至矣。

晁文元公迥在翰林﹐以文章徳行爲仁宗所優異﹐帝以君子長者稱之。天禧初﹐因艸詔得對﹐命坐賜茶。旣退﹐已昏夕﹐眞宗顧左右取燭與學士﹐中使就禦前取燭﹐執以前導之﹐出內門﹐傳付從使。後曲燕宜春殿﹐出牡丹百餘盤﹐千葉者才十餘朵﹐所賜止親王﹑宰臣﹐眞宗顧文元及錢文僖﹐各賜一朵。又常侍宴﹐賜禁中名花。故事﹐惟親王﹑宰臣卽中使爲插花﹐餘皆自戴。上忽顧公﹐令內侍爲戴花﹐觀者榮之。其孫端稟嘗爲餘言。

咸平三年﹐大理寺上言曰「本寺案牘未決者常幾百事﹐近日逾月並無公案。漢文決死刑四百﹐唐太宗決死罪三百﹐史臣書之﹐以爲刑措。今以四海之廣而奏牘不聞動輒逾月﹐足以知民識禮義而不犯於有司也﹐請載之史筆。」

祥符中﹐諸王有以翰林使醫有效﹐乞除遙郡﹐眞宗曰「醫之爲郡﹐非治朝美事﹐厚賜之可也。」仍令宰相諭此意。

眞宗一日晚坐承明殿﹐召學士對。旣退﹐中人就院宣諭曰「朕適忘禦袍帶﹐卿無訝焉。」學士將降謝﹐中人止之云「上深自愧責﹐有旨放謝。」眞宗禮遇詞臣厚矣。

太祖討平諸國﹐收其府藏﹐貯之別府﹐曰封樁庫。每歲國用之餘﹐皆入焉。嘗語近臣曰「石晉割幽燕諸郡以歸契丹﹐朕憫八州之民久陷夷虜﹐俟所蓄滿五百萬緡﹐遣使北虜﹐以贖山後諸郡﹔如不我從﹐卽散府財募戰士以圖攻取。」會上卽位﹐乃寢。後攺曰左藏庫。今爲內藏庫。

太祖登極數年﹐石守信等猶典禁衛﹐趙忠獻屢請於上授以他任﹐上乃曲燕守信等﹐道舊甚歡﹐從容曰「朕與卿等義均手足﹐豈有他耶而言者累及之。卿等各自擇善地﹐出就藩鎭﹐租賦之入﹐奉養甚厚﹐優遊卒歲﹐不亦樂乎﹗朕有數女﹐與卿結親﹐庶無間耳。」皆感稱謝。於是諸帥歸鎭﹐或有至二十餘年者﹐常富貴榮寵﹐極於一時。前代之保全功臣﹐無以過也。

眞宗嘗諭宰臣一外補郎官﹐稱其才行甚美﹐俟罷郡還朝﹐與除監司。及還﹐帝又語及之。執政擬奏﹐將以次日上之﹐晚歸裏第﹐其人來竭。明日﹐只以名薦奏﹐上默然不許。察所以﹐乃知已爲伺察密報矣。終眞宗朝﹐其人不復進用。眞宗惡人奔競如此。

慶曆中﹐滕子京守慶州﹐屬羌數千人內附。滕厚加勞遺﹐以結其心。禦史梁堅言滕妄費公庫錢﹐仁宗曰「邊帥以財利啖蕃部﹐此李牧故事﹐安可加罪」

仁宗朝﹐流內銓引攺京官人李師錫﹐上覽其薦者三十餘人﹐問其族系﹐乃知使相王徳用甥婿。上曰「保任之法﹐欲以盡天下之才﹐今但薦勢要﹐使孤寒何以進」止與師錫循資。後翰林學士胡宿子宗堯磨勘﹐以保官亦令循資。帝之照見物情﹑抑權勢﹑進孤寒﹐聖矣。

英宗治平中﹐燕國惠和公主下降王師約。異時﹐尙主之家例降昭穆一等以爲恭﹐帝疾之﹐曰「此廢人倫之序﹐不可以爲法。」思有以厚風俗﹐亟命正之﹐尙未遑著於令。及神宗踐阼﹐乃詔公主出降﹐皆行見舅姑禮。是時﹐師約父克臣爲開封府判官。前一日﹐中使促就第﹐受主見﹐行盥饋禮。禮成﹐遂大設樂。天下榮之。三宮嬪禦還者莫不嗟嘆﹐近姻貴戚相與震動﹐以爲天姬之貴尙執行婦道﹐蓋自惠和始耳。唐南平公主下降王之子﹐坐﹐令親執笄﹐行盥饋之禮﹐曰「吾豈爲身榮﹐所以成國家之美耳。」惟我祖宗首正王化﹐穆然成風矣。

魯人李延臣頃官瓊管﹐一日過市﹐有獠子持錦臂鞲鬻於市者﹐織成詩。取而視之﹐仁廟景五年賜新進士詩也﹐云「恩袍艸色動﹐仙籍桂香浮。」仁祖天章麗﹐固足以流播荒服﹐蓋亦仁徳Ο厚﹐有以深浹夷獠之心﹐故使愛服之如此也。廷臣以千文易得之﹐帖之小屏﹐致幾席間﹐以爲朝夕之玩。

○讜論

慶曆中﹐開寶寺塔災﹐國家遣人鑿塔基﹐得舊瘞舍利﹐迎入內庭﹐送本寺令士庶瞻仰。傳言在內庭時﹐頗有光怪﹐將復建塔。余襄公靖言「彼一塔不能自衛﹐何福逮於民凡腐艸皆有光﹐水精及珠之圓者夜亦有光﹐烏足異也。梁武造長幹塔﹐舍利長有光﹐臺城之敗﹐何能致福﹗乞不營造。」仁宗從之。

夏竦薨﹐仁宗賜謚曰文正。劉原父判考功﹐上疏言「謚者﹐有司之事﹐且竦行不應法﹐今百司各得守其職﹐而陛下柰何侵之乎」疏三上。是時﹐司馬溫公知禮院﹐上書曰「謚之美者﹐極於文正﹐竦何人﹐可當」光書再上。遂攺謚文獻。知制誥王原叔曰「此僖祖皇帝謚也。」封還其目﹐不爲艸詔。於是太常更謚竦文莊。

嘉中﹐內臣麥允言死﹐以其嘗有軍功﹐特給鹵簿。司馬光言「古不以名器假人。允言近習之人﹐非有大功大勛而贈以一品﹐給以鹵簿﹐不可以爲法。」仁宗嘉納之。

仁宗朝﹐司天奏﹕「月朔﹐日當食而陰雲不見﹐事同不食﹐故事當賀。」司馬光曰「日食﹐四方皆見而京師獨不見﹐天意若曰人君爲陰邪所蔽﹐天下皆知而朝廷獨不知﹐其爲災尢甚﹐不當賀。」詔嘉其言﹐後以爲例。

景中﹐趙元昊尙修職貢﹐蔡州進士趙禹庶明言元昊必反﹐請爲邊備。宰相以爲狂言﹐流禹建州。明年﹐元昊果反﹐禹逃歸京﹐上書自理。宰相益怒﹐下禹開封府獄。是時﹐陳希亮爲司錄﹐言禹可賞不可罪﹐宰相不從﹐希亮爭不已。卒從希亮言﹐以禹爲徐州推官。䢐徠先生石守道有詩曰「蔡牧男兒忽議兵」﹐謂禹也。

咸平中﹐孫冕乞於江﹑淮﹑荊湖通商賣鹽﹐許商人於邊上入糧艸﹐或京中納錢帛﹐一年之內﹐國家預得江﹑淮﹑荊湖三路賣鹽課額﹐而又公私之利有十倍焉。爲陳恕等沮之﹐遂寢。

臨淄賈公疏先生﹐以著書扶道爲己任﹐著《山東野錄》七篇﹐頗類《孟子》。常奏《諫書》四篇﹐謂「丁謂造作符瑞﹐以誣皇天﹐以欺先帝﹐今幸謂姦發﹐請明告天下﹐正其事。」無幾﹐又謂「謂旣竄逐﹐寇萊公猶在雷州﹐宜還萊公﹐以明忠邪。」先生終以孤直不偶。旣晚﹐得進士出身﹐不樂爲吏。久之﹐李文定公竊其誥敕送吏部﹐先生勉就之﹐官至殿中丞卒。後門人李冠元伯﹑劉顏子望相與謚曰存道先生。初﹐先生得出身﹐眞宗賜名同﹐攺字希得。

狄武襄公旣平嶺南﹐仁宗欲以爲樞密使﹑平章事﹐龐莊敏公曰「太祖遣曹彬平江南﹐止賜錢二十萬﹐其重愼名器如此。今靑功不及彬遠矣﹐若用爲平章事﹐富貴已極﹐後安肯爲陛下用。萬一後有寇盜﹐靑更立功﹐陛下以何官賞之」乃以靑爲護國軍節度﹐諸子皆優官﹐厚賜金帛。

眞宗初上仙﹐莊獻攀慕號切﹐凡喪祭之禮務極崇厚。呂文靖公奏曰「太后爲先帝喪紀之數﹑宗廟之儀﹐不忍裁減﹐曲盡尊奉﹐此𨿽至孝之道﹐以臣所見﹐尙未足報先帝恩遇之事。惟是遠姦邪﹐獎忠直﹐惜民財﹐拔擢時彥﹐使邊徼寧靖﹐人物富安﹐皇帝徳業日茂﹐太后壽樂無憂﹐此報先帝之大節也。」

祥符中﹐玉淸昭應等宮成﹐大臣率兼使領。天聖中﹐玉淸災﹐莊獻泣曰「先帝尊奉先祧﹐故大建館禦以盡祗肅之道﹐今忽災毀﹐何以稱先帝遺意」呂文靖公恐後復議繕完﹐因推《洪範》災異之端﹐乞罷營建﹐懇讓使名。玉淸遂不葺。

田錫以讜直事太宗﹐知無不言﹐深得諍臣之體。一日﹐詣中書謁趙忠獻公曰「公以元勛當軸﹐宜自謙抑。今百司奏覆必先經堂﹐豈尊君之義也﹗諫臺章疏令閣門進狀﹐尢失風憲之體。」趙竦然謝之﹐遽從其言。

●卷二

◇名臣

宰相王溥父祚﹐少爲太原掾屬﹑宿州防禦使。旣老﹐溥勸其退居洛陽。居常怏怏。及溥爲相﹐客或候祚﹐溥常朝服侍立﹐客不安席﹐求去﹐祚曰「學生勞賢者起避耶﹗」

張忠定公詠布衣時﹐希夷先生一見奇之。曰「願分華山一半居﹐可乎」先生曰「非公可及。」別贈以毫楮。公曰「是將嬰我以世務也。」後公貴顯﹐以名徳重天下。將赴劍南﹐以詩寄先生曰「性愚不肯林泉住﹐剛要流淸擬致君。今日星馳劍南道﹐回頭慚愧華山云。」及還﹐又有詩曰「世人大抵重官榮﹐見我東歸夾道迎。應被華山髙士笑﹐天眞喪盡得虛名。」

王元之嘗艸《李繼遷制》﹐繼遷送馬五十匹潤筆﹐公卻之。後守永陽﹐閩人鄭褒有文行﹐徒步謁公﹐及還﹐公買一馬遺之。或謗其虧價者﹐太宗曰「彼能卻繼遷五十匹﹐顧肯虧一匹馬價耶」

曹冀王彬﹐前後帥師徵討諸國﹐凡降四國主﹕江南﹑西川﹑廣南﹑湖南也﹐未嘗殺一無辜﹐功名顯著﹐爲諸將之首。諸子皆賢令﹐瑋﹑琮﹑璨繼領旄鉞。陶弼觀王畫像﹐有詩曰「兵四解降王縛﹐教子三登上將壇。」其後﹐少子追封王爵﹐實生光獻慈聖太皇太后﹐輔佐仁宗﹐母儀天下。累朝聖功仁徳﹐天下懷慕﹐以至濟陰﹐生享王爵﹐子孫昌熾﹐世世無比。非元功陰徳﹐享報深厚何以及此﹐𨿽漢馬﹑唐郭迨無以過此。嗚呼盛哉﹗

張僕射齊賢﹐以吏部尙書知靑州六年﹐其治安靜﹐民頗安之。好事者或謗其居官弛慢﹐朝廷召還。公或語人曰「向作宰相﹐幸無大過﹐今典一郡﹐乃招物議﹐正如監禦廚三十年﹐臨老反煮粥不了。」士大夫聞之﹐深罪謗者。曾孫仲平爲餘言。

眞宗晏駕﹐二府受遺制﹕「輔立仁宗及皇太后權聽斷軍國事。」宰相丁謂欲去「權」字﹐王沂公時參大政﹐獨執之曰「皇帝衝年﹐太后臨朝﹐斯非國家常典﹐稱『權』猶足示後﹐況言猶在耳﹐何可攺也」謂深感其言「權」字遂不敢去。

祥符中﹐趙徳明上言本國饑﹐來借粟百萬斛。大臣皆請以違誓責之﹐王魏公旦獨請具粟如其數於京師﹐詔徳明入京來取。徳明大慚﹐且嘆朝廷有人。眞宗喜。

眞宗朝﹐宦者劉承以端謹事上。病且死﹐求爲節度使。上促授之﹐王魏公旦執不從﹐曰「復有求爲樞密使者﹐何以絕之」至今宦者官不過畱後。

王魏公旦與楊文公大年友善﹐疾篤﹐大年於臥內托艸遺奏﹐言「爲宰相﹐不可以將盡之言爲宗親求官﹐止敍平生遭遇之際。」表上﹐眞宗嘆之﹐遽遣就第﹐名數進錄。

諫議大夫陳省華﹐生三子皆登進士第﹐而伯仲皆爲天下第一。晚年與燕國夫人馮氏俱康寧。長子堯叟知樞密院﹐次子堯佐直史館﹐少子堯咨知制誥。每對客﹐三子列侍。客不自安﹐求去。省華曰「學生輩立侍﹐常也。」士大夫以陳氏爲榮。

晁文元公迥﹐少聞方士之術﹕凡人耳有靈響﹐目有神光。其後聽於靜中﹐若鈴聲遠聞。耆年之後﹐愈覺淸徹。公名之曰三妙音﹕一曰幽泉漱玉﹐二曰淸聲搖空﹐三曰秋蟬曳緒。嘗聞其裔孫端禮云。

景徳中﹐朝廷始與北虜通好﹐詔遣使將以北朝呼之﹐王沂公以爲太重﹐請但稱契丹本號可也。眞宗激賞再三﹐朝論韙之。

祥符中﹐王沂公奉使契丹﹐館伴耶律祥頗肆談辧﹐深自炫鬻﹐且矜新賜鐵券﹐公曰「鐵券﹐蓋勛臣有功髙不賞之懼﹐賜之以安反側耳﹐何爲輒及親賢」祥大沮矣。

眞宗上仙﹐時𨿽仲春而大雪苦寒﹐莊獻太后詔賜坐甲衛士酒﹐獨王徳用令所轄禁旅不得飲。後以問徳用﹐徳用曰「衛士荷先帝恩徳厚矣﹐今率土崩心﹐安忍縱飲矧嗣君尙少﹐未親萬機﹐不幸一夫酗酒﹐奮臂狂呼﹐得不動人心耶」後大嘆息﹐自是有意大用。

李文靖公爲相﹐王魏公旦方參預政府﹐時西北尙用兵﹐或至旰食。魏公嘆﹕「我輩安能坐致太平﹐得優遊無事耶」文靖公曰「少有憂勤﹐足爲警戒。它日四方寧謐﹐朝廷未必無事。」其後﹐北戎講和﹐西戎納款﹐而封禪祠祀﹑搜講墜典靡有虛日﹐魏公始嘆文靖之先識過人遠矣。

乾興初﹐丁謂欲每議大政則太后後殿朝執政﹐朔望則皇帝前殿朝羣臣﹐其餘常事﹐獨令入內押班雷允恭附奏禁中﹐傳命二府。眾以爲隔絕中外﹐不便。王沂公時判禮院﹐引東漢故事﹐皇帝在左﹐太后在右﹐同殿加簾﹐中書﹑樞密院以次奏事。人心乃安。

皇五年﹐儂智髙陷二廣﹐詔樞密副使狄靑督諸將討之。言事者以靑武人﹐不可專用﹐請以文臣副之。仁宗以問龐莊敏公。曰「向者王師所以屢敗﹐由大將不足以統一﹐裨將人人自用﹐故遇敵輒北。劉平以來﹐敗軍覆將莫不由此。靑勇敢有智略﹐善用兵﹐必能辦賊﹐願勿憂。」仁宗乃詔行營諸軍皆受靑節制﹔賊平處置民事﹐則與孫沔﹑余靖同議。及捷報至﹐上喜謂莊敏曰「嶺表平殄﹐皆卿之力也。」

皇五年﹐王汾擢進士甲科。唱名日﹐左右奏﹕「汾﹐免解進士﹐例當降甲。」仁宗覽家狀﹐曰「汾﹐先朝學士禹曾孫。」遂不降甲。其後﹐汾以便糴賞勞攺官﹐亦以黃州孫超升朝籍。

景中﹐範文正公以言事觸宰相﹐黜守饒州。到任﹐謝表云「此而爲郡﹐陳優優布政之方﹔必也立朝﹐增蹇蹇匪躬之節。」天下嘆公至誠許國始終不渝﹐不以進退易其守也。

範文正公以龍圖閣直學士帥﹑延﹑涇﹑慶四郡﹐威徳著聞﹐夷夏聳服﹐屬戶蕃部率稱曰龍圖老子﹐至於元昊﹐亦以是呼之。

太子賓客謝濤﹐生平淸愼﹐恬於榮利。晚節乞知西臺。尋分務洛中﹐不接賓客﹐屏去外事﹐日覽舊史一編﹐以代賓話。將終前一日﹐夢中得詩一章﹐覺﹐呼其孫景初錄之﹐曰「百年奇特幾張紙﹐千古英雄一窖塵。惟有炳然周﹑孔教﹐至今仁義浸生民。」足以見仁義著乎神明﹐故至死而不亂也。

皇末﹐契丹請觀太廟樂﹐仁宗以問宰相﹐對曰「恐非享祀﹐不可習也。」樞密副使孫公沔曰「當以禮折之﹐請謂使者曰﹕『廟樂之作﹐皆本朝所以歌詠祖宗功徳也﹐它國可用邪使人如能助吾祭﹐乃觀之。』」仁宗從其言﹐使者不敢復請。

陳文惠將終前一日﹐自爲墓志曰「宋有潁川先生堯佐﹐字希元﹐道號知餘子。年八十不爲夭﹐官一品不爲賤﹐使臣納祿不爲辱﹐三者粗備﹐歸息於先秦國大夫﹑仲兄丞相棲神之域﹐吾何恨哉﹗」

初﹐範文正公貶饒州﹐朝廷方治朋黨﹐士大夫莫敢往別﹐王待制質獨扶病餞於國門﹐大臣責之曰「君﹐長者﹐何自陷朋黨」王曰「範公天下賢者﹐顧質何敢望之」若得爲範公黨人﹐公之賜質厚矣﹗」聞者爲之縮頸。

歐陽文忠公使遼﹐其主每擇貴臣有學者押宴﹐非常例也。且曰「以公名重今代故爾。」其爲外夷敬服也如此。

景末﹐西鄙用兵﹐大將劉平死之。議者以朝廷使宦者監軍﹐主帥節制有不得專者﹐故平失利。詔誅監軍黃徳和。或乞罷諸帥監軍﹐仁宗以問宰臣﹐呂文靖公曰「不必罷﹐但擇謹厚者爲之。」仁宗委公擇之﹐對曰「臣待罪宰相﹐不當與中貴私交﹐無由知其賢否。願詔都知﹑押班保舉﹐有不識﹐與同罪。」仁宗從之。翌日﹐都知叩首乞罷諸監軍。士大夫嘉公有謀。

景中﹐範文正公知開封府﹐忠亮讜直﹐言無回避。左右不便﹐因言公「離間大臣﹐自結朋黨。」仍落天章閣待制﹐黜知饒州。余靖安道上疏論救﹐以朋黨坐貶。尹洙師魯言「靖與仲淹交淺﹐臣與仲淹義兼師友﹐當從坐。」貶監郢州稅。歐陽永叔貽書責司諫髙若訥不能辯其非辜﹐若訥大怒﹐繳其書﹐降授夷陵縣令。永叔復與師魯書云「五六十年來﹐此輩沈默畏愼布在世間﹐忽見吾輩作此事﹐下至竈間老婢亦爲驚怪。」時蔡君謨爲《四賢一不肖》詩﹐布在都下﹐人爭傳寫﹐鬻書者市之﹐頗獲厚利。虜使至﹐密市以還。張中庸奉使過幽州﹐館中有書君謨詩在壁上。四賢﹕希文﹑安道﹑師魯﹑永叔﹔一不肖﹐謂若訥也。

狄武襄公靑﹐衩以散直爲延州指使﹐是時西邊用兵﹐公以才勇知略﹐頻立戰功。常被髮﹑面銅具﹐馳突賊圍﹐敵人畏懾﹐無敢當者。公識度宏遠﹐士大夫翕然稱之﹐而尢爲韓公﹑範文正公所深知﹐稱爲國器。文正以《春秋》《漢書》授之﹐曰「將不知古今﹐匹夫之勇﹐不足尙也。」公於是博覽書史﹐通究古今。已而立大功﹐登輔弼﹐書吏策﹐配享宗廟﹐爲宋名將﹐天下稱其賢。公初爲延州指使﹐後顯貴﹐天下獨呼公爲狄天使。

慶曆中﹐仁宗服藥﹐久不視朝。一日﹐聖體康復﹐思見執政﹐坐便殿﹐促召二府。宰相呂許公聞命﹐移刻方赴召。比至﹐中使數促公﹐同列亦贊公速行﹐公愈緩步。旣見﹐上曰「久疾方平﹐喜與公等相見﹐而遲遲其來﹐何也」公眾容奏曰「陛下不豫﹐中外頗憂﹐一旦聞忽召近臣﹐臣等若奔馳以進﹐慮人驚動耳。」上以爲得輔臣之體。

陳貫自鹽鐵副使除直昭文館﹐知相州。先是﹐三司副使例得待制﹐而貫獨得直館。或唁貫者﹐貫曰「與其居天章作不才待制﹐何如在昭文爲有道學士。」唁者愧服。貫子安石﹐今爲吏部侍郎﹔女嫁文潞公。

康定中﹐趙元昊旣虜劉平﹐遂約吐蕃毋與中國通﹐陰相爲援。朝廷患之﹐擇能使絕域者﹐將以恩信譙讓角氏。尙書屯田員外郎劉渙上書請行﹐間道馳至靑唐城﹐譙角氏。皆頓首悔謝﹐請以死邊。因盡圖其地形﹐並誓書還奏。仁宗嘉嘆﹐進直昭文館。俄而元昊臣服﹐再加刑部郎中﹐賜金紫。初﹐渙之奉使也﹐或數日不得食﹐於佩囊中得風藥數粒咀潤咽喉。角嘶羅更鼓自昏達旦﹐三撾而已。每有公事﹐量大小以綿裹其訟牒﹐物多者爲有理。

王武恭公徳用﹐寬厚善撫士﹐其貌魁偉而面色正黑﹐𨿽匹夫下卒﹑閭巷小兒﹐外至遠夷君長﹐皆知其名﹐識與不識﹐稱之曰黑王相公。北虜常呼其名以驚小兒﹐其爲戎狄畏服如此。皇末﹐仁宗以爲樞密使﹐而以富韓公爲宰相。是冬﹐契丹使至﹐公與之射﹐使者曰「天子以公爲樞密使﹑富公爲相﹐得人矣。」上聞尢喜。

治平中﹐夏國泛使至﹐將以十事聞於天子。未知其何事也。時太常少卿祝諮主館伴﹐旣受命﹐先見樞府﹐已而見丞相韓魏公﹐公曰「樞密何語」諮曰「樞密雲﹕『若使人言及十事﹐第云受命館伴﹐不敢輒及邊事。』」公笑曰「豈有止主飲食不及他語邪」公乃徐料十事﹐以授祝曰「彼及某事則以某辭辯﹐言某事則以某辭折。」祝唯唯而退。及宴見使者﹐果及十事﹐凡八事正中公所料。祝如所教答之﹐夏人聳服。祝常以謂魏公眞賢相﹐非它人可比也。

元丰中﹐尙書省百官謚曾魯公﹐始曰忠獻﹐禮官劉摯駁曰「丞相位居三事﹐不聞薦一士﹐安得謂之『忠』家累千金﹐未嘗濟一物﹐安得謂之『獻』」眾不能奪其議﹐攺謚曰宣靖。

司馬文正公以髙才全徳﹐大得中外之望﹐士大夫識與不識﹐稱之曰君實﹐下至閭閻匹夫匹婦﹐莫不能道司馬。故公之退十有餘年﹐而天下之人日冀其復用於朝。熙寧末﹐余夜宿靑州北澑河馬鋪﹐晨起行﹐見村民百餘人歡呼踴躍﹐自北而南。余驚問之﹐皆曰「傳司馬爲宰相矣。」余以爲𨿽出於野人妄傳﹐亦其情之所素欲也。故子瞻爲公《獨樂園》詩曰「先生獨何事﹐四海望陶冶。兒童誦君實﹐走卒知司馬。」蓋紀實也。

元丰七年春﹐文太師旣告老﹐奏乞赴闕﹐親辭天陛﹐庶盡臣子之誠。旣見﹐神宗卽日對禦賜宴﹐顧問溫渥﹐上酌禦盞親勸。數日﹐朝辭﹐上遣中使以手札諭公畱過淸明﹐飭有司令與公備二舟﹐溯汴還洛。淸明日﹐錫宴玉津園。公作詩示同席。翌日﹐上用公韻屬和﹐親灑宸翰﹐就第賜公。將行﹐特命三省以上赴瓊林苑宴餞﹐復賜禦詩送行。公畱京師一月﹐凡對上者五﹐錫宴者三﹐錫詩者再﹐顧問不名﹐稱曰太師。寵數優異﹐近世無比。

富公熙寧中罷相鎭亳﹐常深居養病﹐罕出視事。時幕府諸公事須稟命﹐常以狀白公﹐公批數字於紙尾﹐莫不盡其理。或有難決之事﹑諸公憂疑不能措手者﹐相與求見公﹐公以一二言裁處﹐徐語它事﹐諸公曉然﹐率常失其所疑者。退而嘆服﹐以爲世莫可及也。公早使虜﹐以片言折狡謀﹐尊中國。及總大政﹐視天下事若不足爲者﹐矧退處一郡乎﹗

韓魏公元勛舊徳﹐夷夏具瞻。熙寧畱守北都﹐遼使每過境﹐必先戒其下曰「韓丞相在此﹐無得過有呼索。」遼使與京尹書﹐故事﹐紙尾止押字﹐是時悉書名﹐其爲遼人尊畏如此。每使至於國﹐必問侍中安否。其後﹐公子忠彥奉使﹐遼主問嘗使中國者曰「國使類丞相否」或曰類﹐卽命工圖之。

國朝享國百三十餘年﹐人臣爲太師者﹐惟趙忠獻﹑文潞公二人耳。慶曆二年十二月﹐詔拜呂文靖公司空﹑平章軍國重事。元三年四月﹐正獻公又以司空﹑平章軍國事。父子繼以三公平章軍國﹐古所未有也。

範文正公知州﹐暇日率僚屬登樓置酒﹐未舉觴﹐見數人營理葬具者。公亟令詢之﹐乃寓居士人卒於﹐將出殯近郊﹐斂棺槨皆所未具。公憮然﹐卽徹宴席﹐厚給之﹐使畢其事。坐客感嘆有泣下者。

崔遵度淸節純徳﹐泊於榮利。事太宗爲右史十餘年﹐每侍殿陛﹐側身軒楹以自屏蔽﹐不欲當上顧盼。其恬晦如此。琴徳尢髙﹐嘗著琴靜室﹐往往通夕﹐妻﹑子罕見其面。

慶曆末﹐富文忠公鎭靑州﹐會河決商胡﹐北方大水﹐流民坌入京東。公勸所撫八州之民出粟以助賑給﹐各因坊村擇寺廟及公私空捨﹐又因山崖爲窟室﹐以處流離。擇寓居官無職事者﹐各給以俸﹐卽民所贅聚﹐籍而受券﹐以時給之。器物薪芻﹐無不完具。不幸死者﹐爲叢冢收瘞。自爲文﹐遣使祭之。明年夏﹐大稔﹐計其道理﹐資遣還業。八州之間所活者﹐無慮五十餘萬人。其募爲兵者﹐又萬餘人。仁宗嘉之﹐拜公禮部侍郎﹐公曰「卹災賑乏﹐臣之職也。」卒辭不受。

嘉中﹐仁宗已不豫﹐久不禦殿﹐𨿽宰臣亦不得見。富文忠公求入視疾﹐內侍以公未有詔旨﹐止之﹐公叱之曰「安有宰相一日不見天子﹗」遂趨入見。因乞監侍祈禱﹐畱宿殿中。自是﹐事無巨細皆白執政而後行﹐上下晏然。

司馬溫公忠厚正直出於天性﹐終始一節﹐故得天下之望。居洛十五年﹐天下之人日望以爲相。神宗上仙﹐公赴闕哭臨﹐衛士見公﹐皆以手加額曰司馬相公也。民遮道曰「無歸洛﹐畱相天子﹐活百姓。」所在數千人觀之。公懼﹐徑歸。詔除知陳州﹐過闕﹐畱拜門下侍郎﹐遂爲左僕射。及薨﹐京師民刻畫其像﹐家置一本﹐四方爭購之﹐畫工有致富者。公之功徳爲民愛如此。

孔公道輔以剛毅直諒名聞天下。知諫院日﹐請明肅太后歸政天子﹔爲中丞日﹐諫廢郭后。其後﹐知兗州日﹐近臣獻詩百篇者﹐執政請除龍圖閣直學士﹐仁宗曰「是詩𨿽多﹐不如孔某一言。」乃以公爲龍圖閣直學士。

祥符中﹐天下大蝗。近臣得死蝗於野以獻﹐宰臣將率百官稱賀﹐王魏公旦獨執不可。數日﹐方朝﹐飛蝗蔽天﹐眞宗嘆曰「使百官方賀而蝗遽至﹐豈不爲天下笑耶」

張忠定公詠知通進銀臺司﹐並州有軍校笞他部卒至死﹐獄具﹐奏上。法官謂非所部﹐當如凡人。公執奏之曰「並接羌﹑胡﹐兵數十萬﹐一旦因一卒法死一校﹐卒有輕所部之心﹐且生事﹐不若杖遣﹐於權宜爲便。」上如法官議。不數日﹐並卒怨本校﹐白晝五六輩提刀趨喧﹐爭前刺校﹐心胃狼籍屍下﹐遂竄去。朝廷方以公向所執爲是。

忠定公爲禦史中丞﹐一日於行香所﹐宰相張齊賢呼參知政事溫仲舒爲鄕弟﹐及它語尢鄙。公以非所宜言﹐失大臣體﹐遂彈奏之。齊賢深以爲恨。後於上前短公曰「張詠本無文﹐凡有章奏﹐皆婚家王禹代爲之。」禹前在翰林﹐作《齊賢罷相麻詞》﹐其辭醜詆。及再入中書﹐禹亦再知制誥﹐故兩中傷之。公聞﹐自辧曰「臣苦心文學﹐縉紳莫不知﹐今齊賢以臣假手於人﹐是掩上之明﹐誣臣之非罪也。」上曰「卿平生著述幾多可進來。」公遂以所著進。上閱於龍圖閣﹐未竟﹐賜坐﹐曰「今日暑甚。」顧黃門於禦幾取常所執紅綃金龍扇賜公﹐且稱文善。公起﹐再拜﹐乃納扇於幾﹐上曰「便以賜卿﹐美今日獻文事也。」

忠定公後自金陵入﹐苦腦疽﹐未陛見﹐禦史ト門累有奏﹐上寬其告﹐俾養疾。公恨不得面陳所懷﹐乃抗論「近年以來﹐虛國家帑藏﹐竭生民膏血﹐以奉無用之土木﹐皆丁謂﹑王欽若啟上侈心之所爲也﹐不誅死﹐無以謝天下。」章三上﹐不報﹐出知陳州。

孫明復先生退居太山之陽﹐枯槁憔悴﹐鬢髮皓白﹐著《春秋尊王發微》十五篇﹐爲《春秋》學者﹐未有過之者也。故相李文定公守兗﹐就見之﹐嘆曰「先生年五十﹐一室獨居﹐誰事左右不幸風雨飲食生疾﹐柰何吾弟之女甚賢﹐可以奉先生箕帚。」先生固辭﹐文定公曰「吾女不妻先生﹐不過爲一小官人妻。先生徳髙天下﹐幸婿李氏﹐榮貴莫大於此。」先生曰「宰相女不以妻公侯貴戚﹐而固以嫁山谷衰老﹑藜霍不充之人﹐相國之賢﹐古無有也﹐予不可不成相國之賢。」遂妻之。其女亦甘淡薄﹐事先生以盡婦道﹐當時士大夫莫不賢之。

●卷三

○知人

希夷先生陳摶﹐語人禍福﹐合若符契。王世則與韓見素﹑趙諫同詣先生﹐世則僞爲僕﹐拜於堂下﹐先生笑之曰「侮人者﹐自侮也。」揖世則坐於諸坐之右﹕「將來科名﹐君爲首冠﹐諸君之次﹐正如此會。」明年﹐世則舉進士第一﹐餘如坐次。

河東柳先生開﹐以髙文苦學爲世宗師﹐後進經其題品者﹐翕然名重於世。嘗有詩贈諸進士﹐曰「今年舉進士﹐必誰登髙第孫何及孫僅﹐外復有丁謂。」未幾﹐何﹑僅連榜狀元﹐謂亦中甲科。先生之知人也如此。

孫何﹑孫僅﹐學行文辭傾動場屋。何旣爲狀元﹐王黃州覽僅文編﹐書其後曰「明年再就堯階試﹐應被人呼小狀元。」後榜僅果爲第一。黃州復以詩寄之云「病中何幸忽開顏﹐記得詩稱小狀元。粉壁乍懸龍虎榜﹐錦標終屬原。」並寄何詩曰「惟愛君家棣華榜﹐《登科記》上並龍頭。」潘逍遙亦有詩曰「歸來徧檢《登科記》﹐未見連年放弟兄。」而陳堯叟﹑堯咨兄弟亦前後相繼爲狀元﹐士林皆以爲盛事。

慶曆二年﹐仁宗用範文正公參知政事﹐韓魏公﹑富韓公爲樞密副使﹐天下人心莫不歡快。䢐徠先生石守道作《聖徳》詩曰「惟仲淹﹑弼﹐一夔一。」又曰「琦器魁磊﹐豈視﹤戶占﹥楔可屬大事﹐重厚如勃。」其後﹐富﹑範爲宋之名臣﹐而魏公定策兩朝﹐措天下於太山之安﹐人始嘆先生之知人也。

○奇節

國初﹐禦史中丞劉溫叟博學純厚﹐動必由禮。父諱嶽﹐溫叟終身不聽絲竹。嘗令子和藥﹐有天靈蓋﹐溫叟見之﹐亟令致奠埋於郊。五代士人鮮蹈禮義﹐獨溫叟篤行﹐爲世所推。

端拱初﹐太宗詔訪天下髙年。前靑州錄事參軍麻希夢年九十餘﹐居臨淄﹐召至闕下﹐延見便殿﹐賜坐﹐語極從容﹐詢及人間利害﹐對之尢詳﹐多蒙聽納。它日﹐訪以養生之理﹐對曰「臣無他術﹐惟少寡情欲﹐節聲色﹐薄滋味﹐故得至此。」詔以爲尙書工部郎中致仕﹐賜金紫。工部好學﹐善訓子孫。子景孫﹐興國中登進士甲科。孫溫其﹑溫舒﹐祥符中相繼登進士第﹐爲天下第三人﹐衣冠以爲盛事﹐而天下稱麻氏教子有法。予祖母長安縣君﹐工部孫也﹐故聞之詳。

趙鄰幾好學善著述﹐太宗擢知制誥﹐逾月﹐卒。子東之亦有文才﹐前以職事死塞下。家極貧﹐三女皆幼﹐無田以養﹐無宅以居。僕有趙延嗣者﹐久事舍人﹐義不忍去﹐竭力營衣食以給之﹐𨿽勞苦不避。如是者十餘年﹐三女皆長﹐延嗣未嘗見其面。至京師訪舍人之舊﹐謀嫁三女。見宋翰林白﹑楊侍郎徽之﹐發聲大哭﹐具道所以。二公驚謝曰「吾被衣冠﹐且與舍人友﹐而不能卹舍人之孤﹐不迨汝遠矣。」卽迎三女歸京師﹐求良士嫁之。三女皆有歸﹐延嗣乃去。䢐徠先生石守道爲之傳﹐以厲天下云。

䢐徠先生石守道﹐少以進士登甲科﹐好爲古文章。𨿽在下位﹐不忘天下之憂﹐其言以排斥佛老﹑誅貶姦邪爲己任。慶曆中﹐天子罷二相﹐進用韓魏公﹑富韓公﹑範文正公﹐增置諫官﹐銳意求治。先生喜曰「吾官爲博士﹐雅頌﹐吾職也。」乃作《慶曆聖徳》詩五百言﹐所以別白邪正甚詳。太山孫明復見之﹐曰「子禍起矣﹗」由是謗論喧然﹐姦人嫉妒﹐相與擠之﹐欲其死而後已。不幸先生病卒。有以媾禍中傷大臣者﹐指先生之起事曰「石某詐死﹐北走胡矣。」請斫棺以驗。朝廷知其誣﹐不發棺。歐陽文忠公哭先生以詩曰「當子病方革﹐謗辭正騰喧。眾人皆欲殺﹐聖主獨保全。已埋猶不信﹐僅免斫其棺。」先生沒後﹐妻子流落寒餓﹐魏公分俸買田以給之。所謂大臣﹐乃先生嘗薦於朝者﹔姦人﹐卽先生詩所斥者也。元中﹐執政薦先生之直﹐卽詔官其子。

王沂公當軸﹐以厚重鎭天下﹐尢抑奔競。張師徳久次館閣﹐博學有時望﹐而不事造請﹐最爲魯肅簡公所知。一日﹐中書議除知制誥者﹐魯盛稱張才徳﹐沂公以未識爲辭。魯密諷張見沂公﹐張辭不往。魯屢諷之﹐張重違魯意﹐始緣職事一往。沂公辭不見﹐張大悔恨。他日﹐中書復議﹐魯無以易張﹐曰「向已爲公言之矣。」沂公曰「張君器識行義足以爲此﹐然尙有請謁耳。」逾年﹐方命掌誥。沂公之取人如此﹐故當時士大夫務以衝晦自養焉。

慶曆中﹐張宗晦以祕書監致仕﹐居洛陽。一日﹐謁畱守﹐其子庚言「唐賀監知章以道士服歸會稽﹐明皇賜以鑑湖。今洛中嵩﹑少佳景𨿽非朝廷所賜﹐大人可衣羽服優遊其間﹐何必事請謁」宗晦曰「吾作白頭老監枕書而眠﹐何必學賀老作道士服邪」時以爲名言。宗晦﹐英公齊賢子。

曹州於令儀者﹐市井人也。長厚不忤物。晚年家頗丰富。一夕﹐盜入其家﹐諸子擒之﹐乃鄰子也。令儀曰「汝素寡悔﹐何苦而爲盜邪」曰「迫於貧耳。」問其所欲。曰「得十千足以衣食。」如其欲與之。旣去﹐復呼之﹐盜大恐。謂曰「汝貧甚﹐夜負十千以歸﹐恐爲人所詰。」畱之﹐至明使去。盜大感愧﹐卒爲良民。鄕裏稱君爲善士。君擇子侄之秀者﹐起學室﹐延名儒以掖之。子侄傑﹑仿舉進士第。今爲曹南令族。

丹陽顧方﹐篤行君子也。皇末﹐登進士第﹐再調明州象山縣令。視事之初﹐召邑中父老﹐詢問民間利害及境內士民之善惡。善者﹐訪而親勸之﹐使勿怠﹔惡者﹐諭而戒之﹐使自修。又建學捨﹐率其子弟之秀者教之。暇日﹐親爲講說﹐掖誘使進於善。逾年﹐民大化服。俄而病﹐邑民相率出錢詣塔廟祈禱者數千百人﹐爲臠股者十三人。方竟不起。百里之內﹐號泣思慕如失父母。與立祠﹐以歲時祀方。余觀近世爲縣者﹐類以簿書期會爲急務﹐鮮有能及教化者﹐而方獨以仁義教治其民﹐使民知愛慕如此。丹陽錢君倚﹑毗陵胡完夫皆爲方記其事而刻石祠中﹐士大夫以詩頌遺美者不可勝紀。顧予賤﹐不得列其事於史官﹐傳爲循吏﹐每以爲恨。

胡文恭公宿﹐平生守道﹐不以進退爲意﹐在文館二十餘年。每語後進曰「富貴貧賤﹐莫不有命﹐士人當修身俟時﹐無爲造物者所嗤。」世以爲名言。

近年﹐士大夫多修佛學﹐往往作爲偈頌﹐以發明禪理。獨司馬溫公患之﹐嘗爲《解禪偈》六篇云「文中子以佛爲西方聖人﹐信如文中子之言﹐則佛之心可知已。今之言禪者﹐好爲隱語以相迷﹐大言以相勝﹐使學之者倀倀然益入於迷妄﹐故予廣文中子之言而解之﹐作《解禪偈》六首。若其果然﹐𨿽中國可行矣﹐何必西方﹔若其不然﹐則非予之所知也。」

「忿怒如烈火﹐利欲如鋒。終朝長戚戚﹐是名阿鼻獄。」

「顏回甘陋巷﹐孟軻安自然。富貴如浮雲﹐是名極樂國。」

「孝悌通神明﹐忠信行蠻貊。積善來百祥﹐是名作因果。」

「仁人之安宅﹐義人之正路。行之誠且久﹐是名不壞身。」

「道徳修一身﹐功徳被萬物。爲賢爲大聖﹐是名菩薩佛。」

「言爲百世師﹐行爲天下法。久久不可掩﹐是名光明藏。」

山陽徐積仲車﹐博學志行。父石少亡﹐積終身不登山﹐行遇石﹐必避之。嘗冒暑﹐道遇奔喪者﹐輟馬以遺之﹐徒行還家。憩戶外﹐風乘之﹐得聾疾﹐年僅四十。勉從母命作詩賦﹐一舉登進士第。久之﹐喪母﹐哀毀過人﹐鄕裏化之。葬母﹐助葬者數千人。

河東先生柳仲塗﹐少時縱酒酒肆﹐坐側有書生﹐接語﹐乃以貧未葬父母﹐將謁魏守王公祜﹐求資以給襄事。先生問所費幾何。曰「得錢二十萬可矣。」先生曰「姑就捨﹐吾且爲子營之。」罄其資﹐得白金百兩﹐錢數萬﹐遺之。議者以郭代公之義不能遠過。

劉溫叟以徳義世其家﹐當時推服。爲禦史中丞﹐家極貧。時太宗尹京﹐知其貧﹐致五百千以贈溫叟。溫叟拜受﹐以大匱封貯禦史之西廊。或有詰之者。曰「晉王身爲京尹﹐兄爲天子﹐拒之則失敬﹔吾方爲禦史﹐受而用之﹐則何以淸流品也。」初﹐溫叟之生也﹐其父嶽曰「吾老矣﹐他無所欲﹐但冀世治民和﹐與此兒皆爲溫﹑洛之叟﹐耕釣煙月﹐酣詠太平之化足矣。」溫叟憶父語﹐遂以爲名云耳。

●卷四

○忠孝

咸平中﹐契丹舉國入寇﹐南至淄﹑靑。淄川小郡﹐城壘不完﹐刺史吏民皆欲棄城奔於南山﹐兵馬監押張蘊按劍厲聲曰「柰何去城隍﹐委府庫大眾一潰﹐更相剿奪﹐狄未至而吾已殘矣。刺史若出﹐吾當斬以徇。」由是無敢動者。後﹐君爲環州馬嶺鎭監押﹐𨿽處窮塞﹐猶建孔子祠﹐刻石爲之記。慶曆中﹐範文正公過其地﹐書其碑陰以美之。其子揆﹑以文學才行有名於世﹐皆登侍從。

釒公山劉輝﹐俊美有辭學。嘉中﹐連冠國庠及天府進士。四年﹐崇政殿試﹐又爲天下第一﹐得大理評事﹐簽書建康軍判官。喪其祖母﹐乞解官以嫡孫承重服。國朝有諸叔而嫡孫承重服者﹐自輝始。輝哀族人之不能爲生者﹐買田數百畝以養之。四方之人從輝學者甚眾﹐乃擇山溪勝處處之。縣大夫易其裏曰義榮社﹐名其館曰義榮齋。未終喪而卒﹐士大夫惜之。初﹐範文正公﹑吳文肅公皆有志置義田﹐及後登二府﹐祿賜丰厚﹐方能成其志。而輝於初仕﹐家無餘資﹐能力爲之。今士君子尢以爲難。

湯守信仕眞宗﹐爲步軍指揮使。會郊禮﹐其弟欲以其子爲守信之子冒取髙蔭﹐守信曰「吾自行伍﹐主上拔擢至此﹐每愧無以報稱﹐柰何欺之邪」是歲﹐己子無所蔭﹐以明於弟無所愛。

孫公道輔﹐祥符中進士及第﹐補寧州推官。道士治眞武像﹐有蛇數出像前﹐人以爲神。州將率其屬往拜之﹐蛇果出﹐公卽舉笏擊殺之﹐眾大驚服。䢐徠先生石守道嘗爲公《擊蛇笏銘》。

自唐末用兵﹐文臣給﹑捨以上﹐武臣刺史以上喪父母者﹐急於國事﹐以義斷哀﹐往往以墨從事。旣輟哀﹐則蒞事如故﹐號曰起復。國朝襲唐制不攺。論者以時無金革﹐士大夫解官終制可也。

慶曆中﹐田元均帥秦鳳﹐喪其父﹐奏乞解官終喪。仁宗累降手詔﹐又遣中使勉諭。元均旣葬﹐托邊事求見上﹐曰「陛下以孝治天下﹐方邊隅無事﹐而區區犬馬之心不得自從。」因泣下。上視其貌瘠﹐乃許終喪。其後﹐富公以宰相丁母憂﹐仁宗詔數下﹐竟終喪乃起。蓋大臣終喪自二公始。

範文正公輕財好施﹐尢厚於族人。旣貴﹐於姑蘇近郭買良田數千畝﹐爲義莊﹐以養羣從之貧者。擇族人長而賢者一人主其出納﹐人日食米一升﹐歲衣縑一匹﹐嫁娶喪葬﹐皆有贍給。聚族人僅百口。公歿逾四十年﹐子孫賢令﹐至今奉公之法﹐不敢廢弛。

寇萊公秉政﹐丁謂初爲參知政事﹐嘗會食中書﹐羹污萊公須﹐謂爲公拂之﹐公曰「君爲參政大臣﹐而爲宰相拂須耶﹗」謂大愧。及章聖倦政﹐謂迎合太后﹐建臨朝之策。萊公言太子徳足以任天下事﹐極言謂姦邪﹐不可輔幼主。明日﹐謂黨飛語中公。罷相﹐貶雷州司戶。其後﹐範文正公作《藥石》詩﹐言公誣。存道先生賈罔奏諫書云「謂旣竄逐﹐宜還公﹐以辧忠邪。」天聖初﹐移衡州司馬﹐而公前死貶所。尋復官爵﹐賜謚忠湣。景初﹐上知公忠鯁﹐詔學士與公撰碑﹐上親篆額曰「旌忠之碑」。

皇四年五月﹐儂智髙寇二廣﹐諸郡皆棄城避賊﹐獨贊善大夫知康州趙師旦﹑太子中捨知封州曹覲城守死。方賊之至康州也﹐贊善閱兵﹐得羸兵二百餘人﹐扼戰﹐斬賊數十人。明日﹐兵盡城破﹐詬賊﹐賊度不可屈﹐害之。時方暑﹐越三日﹐屍不可視﹐獨姿色如生。初﹐夫人王氏避賊﹐女生始三日﹐棄之艸間﹐信宿回視﹐無苦﹐人以謂忠義之感。賊平﹐朝廷贈光祿少卿﹐而康民立祠以祀。丞相王荊公志其葬﹐博士梅聖兪表其墓尢悉。所棄女﹐予子采婦也。

慶曆末﹐妖賊王則盜據貝州。賈魏公鎭北門﹐倉卒遣將﹐引兵環城。未有破賊之計﹐公日夜憂思。有指使馬遂者白公曰「堅城深池﹐不可力取。願得公一言﹐入城殺元凶﹐餘黨可說而下也。」公壯其言﹐遣行﹐丁寧祝之曰「壯士立功﹐在此行也。」遂至城下﹐浮渡濠﹐叫呼﹐守城者垂匹練﹐縋身以上。見賊隅坐﹐爲陳朝廷恩信﹕「爾能束身出城﹐公爲爾請於朝﹐亦不失富貴﹔若守迷自固﹐天子遣一將提兵數千﹐不日城下﹐血膏戰地﹐肉飽犬彘﹐悔無及矣。」辭尢激切﹐賊不答。遂度終不能聽﹐遂急擊﹐賊僕地﹐扼其喉幾死。左右兵至﹐遂被殺。聞者莫不義之。是時﹐翰林鄭毅夫方客魏﹐爲之作傳。

榮州張昭及﹐剛毅不畏彊禦。故爲櫟楊主簿﹐陳堯咨莊僕恃勢幹縣政﹐輸賦不以時﹐昭及捕而杖之。堯咨聞而嘆曰「張子一主簿而能如此﹐它日當薦爲禦史。」使人召之。昭及竟不往也。

唐貞觀中﹐調卒戍邊﹐河中府永樂縣民姚棲雲之父語其兄曰「兄嗣未立﹐無往。某幸已有子﹐請代兄行。」遂戰沒塞上。時棲雲方三歲﹐故其母再嫁。棲雲鞠於伯母﹐如事其母。母亡﹐棲雲葬之。又招魂葬其父﹐廬於墓次﹐終身哀慕不衰。縣令蘇轍以俸錢買地﹐開阡陌﹐刻石表。河中尹渾上其事﹐詔加優賜﹐旌表其鄕曰孝悌﹐社曰義節﹐裏曰愛敬。棲雲生嶽﹐生君儒﹐生師正。自嶽至師正﹐仍世廬墓。五世孫厚﹐六世孫雅﹐七世孫文﹐八世孫敬眞﹐九世孫直﹐十世孫宗明。慶曆初本府奏﹕「自棲雲十世同居﹐顯有孝行。」仁宗詔賜旌表﹐復其徭役。十一世孫用和﹐十二世孫士明﹐十三世孫徳。自宗明至徳又三世﹐自慶曆至今又五十年﹐而其家孝友如故。姚氏世爲農﹐無爲學者﹐家不甚富﹐田數十頃﹐族聚百餘口﹐子孫躬耕農桑﹐僅能給衣食﹐歷三百餘年﹐無一人辭異者。經唐末﹑五代兵戈亂離﹐子孫保守墳墓﹐骨肉不相離散﹐求之天下﹐未或有也。永樂﹐熙寧初並隸河東。余元中知河東﹐以狀列於府﹐乞特賜敷奏﹐下其事史官﹐重加旌表﹐特免戶徭錢﹐以旌孝義﹐以厲風俗。以狀上尙書﹐不報。

鄆州須城縣楊村民張誠者﹐其家自綰至誠﹐六代同居﹐凡一百一十七口﹐內外無閒言﹐衣裳無常主。旦日﹐家長坐堂上﹐率子弟而分職事﹐無不勤。張氏世爲農者﹐不讀書﹐耕田捕魚爲業﹐無蓄積﹐而能人人孝悌﹐友順六世﹐幾二百年﹐百口無一口小異﹐亦可尙也。

曹修古﹐明道初爲禦史知雜﹐上書乞莊獻太后還政﹐責守興化軍﹐暴疾﹐終於官。家貧﹐死之日﹐無衣以斂。郡之僚屬若吏民之賢者﹐莫不號慕嘆息﹐相與出錢帛數十萬賻其家。曹女始笄﹐泣語其母曰「先人忠節名聞天下﹐不幸以直言謫死﹐且『君子不家於喪』﹐安可受以冫免我先人之全徳哉﹗」哭不已﹐謝而遣之。吏民固乞﹐卒不受一錢﹐其純孝髙識如此。曹﹐建安人﹐四禦史之一也。

資州資陽縣支漸﹐熙寧中喪母。旣葬﹐廬墓﹐日三時號泣﹐肘行膝步﹐負土成墳。有雙白雀徘徊松葉上。明年﹐有馴鹿助漸上土。又有異烏﹐一目如丹﹐每漸哭﹐烏亦悲鳴。夜有二環呼墳側﹐如巡警狀。久之﹐有羣烏翔集﹐中有一白烏﹐獨日至。又有五色雀萬餘﹐隨漸行哭﹐七日而去。漸年七十﹐每號慟﹐哭泣如雨。日食脫粟﹐不盥手洗足﹐所衣苴麻﹐碎爛不易﹐須髮蓬亂﹐久皆斷落﹐見者爲之淒愴。鄰捨句氏子﹐自娶﹐棄其父母﹐觀漸至行﹐因大愧感﹐迎其親﹐供奉不怠。後年八十餘﹐與其妻王氏皆康寧。漸白髮再黑﹐四齒已脫復生﹐步行輕捷﹐飲食如少年。人以爲至孝之感。神宗詔賜漸粟帛﹐付之史官。元八年﹐範祖禹奏乞優與旌獎﹐以勸孝悌﹐詔以爲資州助教。

○才識

盧朱崖父億﹐性儉素﹐恬於榮進﹐以少府監告老歸洛中﹐以棋酒自放﹐不親俗事。及多遜參大政﹐服玩漸侈﹐億嘆而泣曰「家本寒素﹐今富貴驟至﹐不知稅駕地矣﹗」其後﹐多遜果敗。士大夫髙其先識也。

劉少逸少有俊才﹐年十三﹐端拱二年中禮選。及禦試﹐詩賦外別召升殿﹐賜禦題。賦詩數首﹐皆有旨意。授校書郎﹐令於三館讀書。故王元之愛其少俊﹐而贈之詩曰「待學韓退之﹐矜誇李長吉。」

胡旦少有俊才﹐尙气淩物﹐嘗語人曰「應舉不作狀元﹐仕宦不作宰相﹐乃虛生也。」隨計之秋﹐郡守坐中聞雁﹐旦賦詩曰「明年春色裏﹐領取一行歸。」詩人皆壯其言。明年果魁天下。終以俊才忤物﹐不登顯位而卒。

胡旦文辭敏麗﹐見推一時。晚年病目﹐閉門閒居。一日﹐史館共議作一貴侯傳﹐其人少賤﹐嘗屠豕豬。史官以爲諱之卽非實錄﹐書之卽難爲辭。相與見旦﹐旦曰「何不曰『某少嘗操刀以割』﹐示有宰天下之志。」莫不嘆服。

天聖末﹐歐陽文忠公文章三冠多士﹐國學補試國學解﹐禮部奏登甲科。爲西京畱守推官﹐府尹錢思公﹑通判謝希深皆當世偉人﹐待公優異。公與尹師魯﹑梅聖兪﹑楊子聰﹑張太素﹑張堯夫﹑王幾道爲七友﹐以文章道義相切靡刂。率嘗賦詩飲酒﹐間以談戲﹐相得尢樂。凡洛中山水園庭塔廟佳處﹐莫不遊覽。思公恐其廢職事﹐欲因微戒之。一日府會﹐語及寇萊公﹐思公曰「諸君知萊公所以取禍否由晚節奢縱﹑宴飲過度耳。」文忠遽曰「宴飲小過﹐不足以招禍﹔萊公之責﹐由老不知退爾。」坐客爲之聳然﹐時思公年已七十。

蘇子美有逸才﹐詞气俊偉﹐飄然有超世之格。慶曆中﹐監奏邸﹐承舊例以拆賣故紙錢祠神﹐因以其餘享賓客。言事者欲因子美以累一二大臣﹐彈擊甚急。宦者操文符捕人送獄﹐皆一時名士。都下爲之紛駭﹐左右無敢救解者﹐獨韓魏公從容言於仁宗曰「舜欽一醉飽之過﹐止可薄治之﹐何至如此」帝悔見於色。魏公之仁厚愛賢﹐實可尙矣。

明道末﹐天下蝗旱。知通州吳遵路乘民未饑﹐募富者﹐得錢萬貫﹐分遣衙校航海糴米於蘇﹑秀﹐使物價不增。又使民采薪芻﹐官爲收買﹐以其直糴官米。未至冬﹐大雪寒﹐卽以元價易薪芻與民﹐官不傷財﹐民且蒙利。又建茅屋百間以處流民﹐捐俸錢置辦鹽蔬﹐日與茶飯參。有疾者﹐給藥以理之﹔其願歸者﹐具舟續食﹐還之本土。是歲﹐諸郡率多轉死﹐惟通民安堵﹐不知其凶歲也。故其民愛之若父母。明年﹐範文正公安撫淮﹑浙﹐上公績狀﹐頒下諸郡。熙寧中﹐予官於通﹐距公之治逾四十年﹐猶詠誦未已。

康定中﹐河西用兵﹐石曼卿與安道奉使河東。旣行﹐安道晝訪夕思﹐所至郡縣﹐考圖籍﹐見守令﹐按視民兵﹑芻粟﹑山川﹑道路﹐莫不究盡利害﹐尙慮未足以副朝廷眷使之意。而曼卿飲酒吟詩若不爲意者。一日﹐安道曰「朝廷不以遵路不才﹐得與曼卿並命。今一道兵馬糧餵𨿽已畱意﹐而切懼愚不能燭事。以曼卿之才﹐如略加之意﹐則事無遺舉矣。」曼卿笑曰「國家大事﹐安敢忽邪延年已熟計之矣。」因徐舉將兵之勇怯﹑芻糧之多寡﹑山川之險易﹑道路之通塞﹐纖悉具備﹐如宿所經慮者。安道乃大驚服﹐以爲天下之奇才﹐且嘆其不可及也。

眉山蘇洵﹐少不喜學﹐壯歲猶不知書。年二十七﹐始發憤讀書。舉進士﹐又舉茂才﹐皆不中。曰「此未足爲吾學也。」焚其文﹐閉戶讀書﹐五六年﹐乃大究《六經》﹑百家書說。嘉初﹐與二子軾﹑轍至京師。歐陽文忠公獻其書於朝﹐士大夫爭持其文﹐二子舉進士亦皆在髙等。於是﹐父子名動京師。而蘇氏文章擅天下﹐目其文曰三蘇﹐蓋洵爲老蘇﹑軾爲大蘇﹑轍爲小蘇也。

邵迎﹐髙郵人﹐博學彊記﹐文章淸麗而尢長於詩﹐爲人恭儉孝友﹐頗精法律﹐長於吏事﹐而淸羸多病﹐然不能勝其衣。平生奇蹇不偶﹐登進士十餘年﹐而官止州縣。窮死無嗣﹐其妻苦於饑寒。蘇子瞻哀君之不幸﹐集其文爲之引﹐以爲﹕「原憲之貧﹐顏回之短命﹐揚雄之無子﹐馮衍之不遇﹐皇甫士安之篤疾﹐彼遇其一人猶哀悼﹐而君兼之﹐非命也哉﹗」天道與善﹐予於此疑焉。

子瞻文章議論﹐獨出當世﹐風格髙邁﹐眞謫仙人也﹔至於書畫﹐亦皆精絕。故其簡筆才落手﹐卽爲人藏去。有得眞迹者﹐重於珠玉。子瞻𨿽才行髙世而遇人溫厚﹐有片善可取者﹐輒與之傾盡城府﹐論辧唱酬﹐間以談謔﹐以是尢爲士大夫所愛。間遭僉人媒孽﹐謫居黃州。有陳處士者﹐攜紙筆求書於子瞻﹐會客方鼓琴﹐遂書曰「或對一貴人彈琴者﹐天陰聲不發﹐貴人怪之﹐曰﹕『豈弦慢邪』對曰﹕『弦也不慢。』」子瞻之淸談善謔﹐皆此類也。

翰林沈公遘爲京尹﹐敏於政事﹐號稱嚴明。平時治開封府者﹐晨時視事﹐至暮不能已﹔甚者﹐或廢飲食。及公尹府﹐旦晝決事﹐日中則府無畱人﹐出謝賓客﹐從容談燕。人皆怪其日有餘力﹐而翕然以稱治。

太子中捨於燾彭年﹐靑州壽光人﹐博學﹐能爲文﹐喜言兵。富文忠公﹑丁文簡公薦堪將領﹐以爲武學教授。慶曆中﹐元昊數寇邊﹐北虜乘釁聚兵來求關南地。丞相呂文靖公召彭年計之﹐彭年云「夷狄不可校義理。今幸歲徳在我﹐爲主者勝。宜治西北行宮﹐若將親徵者﹐以壓其謀。」乃以大名府爲北都。未幾﹐西戎請盟﹐虜亦通好。呂丞相稱之﹐彭年謝不復見。慶曆末﹐仁宗春秋髙﹐皇嗣未立。登州巨山數震﹐郡以言。彭年上疏曰「巨極東方﹐殆東朝未建﹐人心搖動之象。宜早定儲﹐以安天下之心。」且言「宜以齊爲節度」。逮英宗入繼﹐乃由齊邸﹐遂爲興徳軍。人以先識稱之。

○髙逸

鎭陽道士證隱﹐博學多識﹐道行精潔。太祖北徵﹐召見。時年已九十而形气不衰。帝欲畱建隆觀﹐隱曰「帝都紛華﹐非野人之所宜處。」上訪以養生之術﹐隱曰「養生之法﹐不過淸心練气耳。帝王之道則異於此。老子曰﹕『我無爲而民自化﹐我無欲而民自正。』軒轅﹑帝堯享國延年﹐率由此道。」帝尢嘉之﹐賜以茶幣。

王昭素先生﹐酸棗縣人﹐博學通《九經》﹐尢長於《易》﹐作《易論》二十三篇﹐學者稱之。李穆薦之太祖﹐召見。年八十﹐貌不衰。太祖問﹕「何不求仕﹐致相見之晚」對曰「艸野陋儒﹐無補聖化。」賜坐﹐講《易》。帝嘉之﹐以爲國子博士。逾月﹐賜茶遣還。先生善攝養﹐年九十方卒。

陳摶﹐周世宗常召見﹐賜號白雲先生。太平興國初﹐召赴闕﹐太宗賜禦詩云「曾向前朝出白雲﹐後來消息杳無聞。如今若肯隨徵召﹐總把三峯乞與君。」先生服華陽巾﹐艸屨垂絳。以賓禮見﹐賜坐。上方欲徵河東﹐先生諫止。會軍已興﹐令寢於禦園。兵還﹐果無功。百餘日方起﹐恩禮特異﹐賜號希夷﹐屢與之屬和。久之﹐辭歸﹐進詩以見志云「艸澤吾皇詔﹐圖南摶姓陳。三峯千載客﹐四海一閒人。世態從來薄﹐詩情自得眞。乞全麋鹿性﹐何處不稱臣。」上知不可畱﹐賜宴便殿﹐宰相兩禁傅坐﹐爲詩以寵其歸。

王昭素先生素純直﹐入市買物﹐隨所索償其直﹐不復商較。或曰「市井徒例髙其價以邀利﹐非實直也。」先生曰「彼肯欺我邪」給之不疑。自是﹐市人相戒﹐王先生市物﹐率以實告﹐無敢紿之者。

田徵君告﹐字象宜﹐篤學好文﹐理致髙古。嘗學詩於希夷先生﹐先生以《詩評》授之﹐故詩尢淸麗。平居寡薄﹐志在經世。太祖建國﹐思得異人﹐詔詣公車﹐會遭父母喪。久之﹐東遊過濮﹐止王元之舍。元之貽書﹐勉進其道。會大河決溢﹐君推明鯀﹑禹之所治﹐著《禹元經》三卷﹐將上之﹐不果。已而得水樹於濟南明水﹐將隱居焉﹐故致書徐常侍鉉﹐質其去就。鉉答曰「負鼎叩角﹐顧廬築巖﹐各由其時。不失其道﹐在我而已﹐何常之有」遂決髙蹈之志﹐發《易》筮之﹐遇《睽》﹐因自號睽叟。從學者常數百人﹐宋維翰﹑許衮最其髙弟。二子登朝﹐盛稱其師。淳化中﹐韓丕言於天子。召君趕闕﹐詔書及門而卒。其後﹐文多散墜。皇中﹐濟南翟書耽伯裒其遺逸﹐得四十八篇﹐析爲三卷﹔又次其出處﹐爲《睽叟別傳》云。

景徳中﹐種放賜號先生﹐暫還嵩山。眞宗置酒資政殿餞放﹐侍臣當直者四人預。時所司不宿具﹐皆相顧不敢坐﹐上乃親定位次﹕翰林學士晁迥西向﹐資政殿學士王欽若東向﹐知制誥朱巽西向﹐次迥﹔待制戚綸東向﹐次欽若。放北面對上﹐特示客禮。酒半﹐上賦七言詩一章賜放和﹐侍臣皆賦。士大夫榮之。

孫宣公ト以太子少傅致仕﹐居於鄆。一日﹐置宴禦詩廳﹐語客曰「白傅有言﹕『多少朱門鎖空宅﹐主人到老不曾歸。』今老夫歸矣。」喜動於色。復顧石守道諷《易離卦》九三爻辭﹐且曰「樂以忘憂﹐自得小人之志﹔歌而鼓缶﹐不興大耋之嗟。」公以醇徳奧學勸講禁中二十餘年﹐晚節勇退﹐優遊裏中﹐終始全徳﹐近世少匹。

眞宗優禮種放﹐近世少比。一日﹐登龍圖閣﹐放從行﹐眞宗垂手援放以上﹐顧近臣曰「昔明皇優李白﹐禦手調羹﹔今朕以手援放登閣﹐厚賢之禮﹐無愧前代矣。」眞宗久欲大用﹐放固辭﹐乃止。惜夫﹗

種放明逸﹐少舉進士不第﹐希夷先生謂之曰「此去逢豹則止﹐他日當出於眾人。」初莫諭其意﹐故放隱於南山豹林谷。眞宗召見﹐寵待非常﹐拜工部侍郎。皆符其言。放別業在終南山﹐學行髙古﹐後生從之學者尢眾。性頗嗜酒﹐躬耕種秫以自釀。所居有林泉之勝﹐尢爲幽絕。眞宗聞之﹐遣中使攜工圖之。開龍圖閣﹐召輔臣觀焉﹐上嘆賞之。其後﹐甘棠魏野郊居有幽趣﹐帝亦遣人圖之﹐故野有詩云「幽居帝畫看。」

麻先生仲英﹐幼有俊才﹐七歲能詩﹐隨侍父官州。宋翰林白方謫官﹐聞而召之。坐賦詩十篇﹐宋大稱賞。翌日﹐宋以浣溪箋﹑李廷墨﹑諸葛氏筆遺之﹐乃贈以詩曰「宣毫歙墨川箋紙﹐寄與麻家小秀才。七歲能吟天骨異﹐前生應折桂枝來。」十七﹐一試禮部歸。以二親旣喪﹐祿不及養﹐無復仕宦意﹐退居臨淄辧七里別墅。久而記覽該洽﹐行義髙潔﹐鄕黨化服。鄰里有爭訟者﹐不決於有司而聽先生辧之。𨿽凶年﹐盜不入其家。富韓公﹑文潞公守靑﹐皆嘗致書幣。龐莊敏公出鎭﹐遣其子奉書召至府中﹐禮之極厚﹐屢以詩貽之﹐薦其行義於朝。詔以爲國子四門助教﹑州學教授。東方學者爭師之。卒年九十。先生﹐予祖母長安縣君兄也。或以爲宋詩云「前生已折桂枝來」﹐卽今世不復折桂也。先生一試不第﹐終身罷舉﹐宋詩已讖之矣。

陜右魏處士野﹑蒲中李徵君瀆乃中表也﹐俱有髙節﹐以吟詠相善。野於東郊鑿土室方丈﹐蔭以修竹﹐泉流其前﹐曰樂天洞﹔瀆結茅齋中條之陰﹐曰浮雲堂﹐皆有蕭灑之趣。每乘興相過﹐賦詩飲酒﹐累日乃去。一日﹐瀆過野曰「前夕恍惚若夢中﹐林下有人曰﹕『行到水窮處﹐未知天盡時。』卽正其誤曰﹕『盍云坐看雲起時。』對曰﹕『此浮雲安得興起邪」瀆水命﹐此必死期﹐故來訪別。」還家﹐未幾卒。

史延壽﹐嘉州人﹐以善相遊京師﹐貴人爭延之。視貴賤如一﹐坐輒箕踞稱爾我﹐人號曰史不拘﹐又曰史我。呂文靖公嘗邀之﹐延壽至﹐怒閽者不開門﹐叱之。閽者曰「此相公宅﹐𨿽侍臣亦就客次。」延壽曰「彼來者皆有求於相公﹐我無求﹐相公自欲見我耳。不開門﹐我竟還矣。」閽者走白公﹐公開門迎之。延壽挾術以遊於世﹐無心於用捨﹐故能自重也如此。

建安黃﹐慶曆中遊京師﹐髙文苦學﹐爲世稱重。著書數萬言﹐自號聱隅子。貧有守﹐不幹科舉﹐而貌寢气寒﹐不自修飾。石守道在太學﹐率學官生員﹐厚禮幣﹐聘爲學正。逾垣避之。故歐陽文忠詩曰「羔雁聘黃﹐驚走鄰家。」近臣交章薦其道義﹐詔授京官﹐將以爲國子司業。拜命數日﹐一夕﹐暴卒於景徳僧捨﹐士大夫惜之。

慶曆末﹐杜祁公告老﹐退居南京﹐與太子賓客致仕王渙﹑光祿卿致仕畢世長﹑兵部郎中﹑分司朱實﹑尙書郎致仕馮平爲五老會﹐吟醉相歡﹐士大夫髙之。祁公以故相耆徳﹐尢爲天下傾慕。兵部詩云「九老且無元老貴﹐莫將西洛一般看。」五人年皆八十餘﹐康寧爽健﹐相得甚歡﹐故祁公詩云「五人四百有餘歲﹐俱稱分曹與掛冠。」而畢年最髙﹐時已九十餘﹐故其詩云「非才最忝預髙年。」是時﹐歐陽文忠公畱守睢陽﹐聞而嘆慕﹐借其詩觀之。因次韻以謝﹐卒章云「聞說優遊多唱和﹐新詩何惜借傳看。」

初﹐歐陽文忠公與趙少師槪同在中書﹐嘗約還政後再相會。及告老﹐趙自南京訪文忠公於潁川上。文忠公所居之西堂曰「會老」﹐仍賦詩以志一時盛事。時翰林呂學士公著方牧潁﹐職兼侍讀及龍圖﹐特置酒於堂﹐宴二公。文忠公親作口號﹐有「金馬玉堂三學士﹐淸風明月兩閒人」之句﹐天下傳之。

治平初﹐龍圖閣直學士趙公鎭成都。有張山人者﹐不知所居﹐數至李道士捨。一日﹐語李曰「白龍圖公促治裝﹐行當入覲﹐且參大政矣。」趙聞而異之﹐諭李令與俱來。及再至﹐李邀欲同見公﹐張固辭曰「與公相見自有期﹐今未可也。」李具以告公﹐公曰「俟其再至﹐密令人來白﹐當屏去導從﹐潛往見之。」他日又至﹐李方遣人白公﹐而張遽求還。畱之﹐不可。曰「龍圖且來矣。」公方命駕﹐聞其去﹐乃止﹐益奇之。未幾﹐果膺召命﹐乃參政柄。及出鎭靑社﹐熙寧五年﹐張遺書云「當來相見。」公大喜﹐語賓佐曰「張山人且來矣。」久之﹐無耗。至秋﹐公奉詔再領成都﹐方悟曰「山人言來﹐乃吾當往也。」故將行﹐先寄張詩﹐有「不同參政初時入﹐也學尙書兩度來。到日先生應笑我﹐白頭猶自走塵埃」之句。

富韓公﹐熙寧四年以司空歸洛﹐時年六十八。是年﹐司馬端明不拜樞密副使﹐求判西臺﹐時年五十三。二公安居衝默﹐不交世務。後十一年﹐當元丰五年﹐文潞公畱守西京﹐慕唐白樂天九老會﹐於是悉聚洛中士大夫賢而老自逸者﹐於韓公第置酒相樂﹐凡十二人。卽又命鄭奐圖形妙覺僧捨﹐各賦詩一首﹐時人呼之曰洛陽耆英會﹐而司馬爲之序。其相聚也﹐用洛中舊俗﹐敍齒不尙官。時韓公年七十九﹐潞公與司封郎中席汝言皆七十七﹐朝議大夫王尙恭七十六﹐太常卿趙丙﹑祕書監劉幾﹑衛州防禦使馮行己皆七十五﹐天章閣待制楚建中七十三﹐朝議大夫王愼言七十二﹐太中大夫張問﹑龍圖閣直學士張燾皆七十﹐司馬六十四。故潞公詩云「當年尙齒尢多幸﹐十二人中第二人。」韓公贈潞公詩云「顧我年齡𨿽第一﹐在公勛徳自無雙。」潞公再答韓公詩云「惟公福祿並功徳﹐合是人間第一。」是時﹐宣徽使王公拱辰年七十﹐畱守大名﹐貽詩二公﹐預其數﹐凡十三人也。

司馬溫公優遊洛中﹐不屑世務﹐棄物我﹐一窮通﹐自稱曰齊物子。元丰中﹐秋﹐與樂全子訪親洛﹐並轡過韓城﹐抵登封﹐憩峻極下院﹔趨嵩陽﹐造崇福宮﹑紫極觀﹔至紫虛谷﹐尋會善寺。過に轅﹐遽達西洛﹐少畱廣度寺。歷龍門﹐至伊陽﹐以訪奉先寺﹐登華嚴閣﹐觀千佛巖﹔躡山徑﹐瞻髙公眞堂﹔步潛溪﹐還保應﹐觀文﹑富二公庵。之廣化寺﹐拜汾陽祠。下涉伊水﹐登香山到白公影堂﹐詣黃龕院﹐倚石樓﹐臨八節灘﹐還伊口。凡所經遊﹐發爲詠歌。歸敍之﹐以爲《洛遊錄》﹐士大夫爭傳之。

荊南朱昂﹐博學有淸徳﹐晚年以工部侍郎乞骸骨。旣得謝﹐眞宗賜坐﹐寵詔畱候秋涼還荊南﹐故吳淑贈行詩曰「浴殿夜涼初閣筆﹐渚宮秋晚得懸車。」比行﹐賜坐﹐宴玉津園﹐侍臣皆赴。坐中﹐內侍傳詔各賦詩餞行。凡四十八篇﹐獨李翰長維詩最奇絕﹐云「淸朝納祿猶彊健﹐白首還家正太平。」昂弟協亦退居裏中﹐年皆八十餘﹐時謂「渚宮二疏」。主帥表其閭曰東﹑西致政坊。昂薨﹐門人謚曰正裕先生。

劉孟節先生槪﹐靑州壽光人。少師種放。篤古好學﹐酷嗜山水﹐而天姿絕俗﹐與世相齟齬﹐故久不仕。晚得一名﹐亦不去爲吏。慶曆中﹐朝廷以海上巨山地震逾年不止﹐遣使訪遺逸。安撫使以先生名聞﹐詔命之官﹐先生亦不受就。靑之南有冶原﹐昔歐冶子鑄劍之地﹐山奇水淸﹐旁無人煙﹐叢筠古木﹐气象幽絕。富韓公之鎭靑也﹐知先生久欲居其間﹐爲築室泉上﹐爲詩並序以餞之曰「先生已歸隱﹐山東人物空。」且言先生有志於名﹐不幸無位﹐不克施於時﹐著書以見志。謂先生𨿽隱﹐其道與日月雷霆相震耀。其後﹐範文正公﹑文潞公皆優禮之﹐欲薦之朝廷﹐先生懇祈﹐亦不敢彊﹐以成其髙。先生少時﹐多寓居龍興僧捨之西軒﹐往往憑欄靜立﹐懷想世事﹐吁唏獨語﹐或以手拍欄幹。嘗有詩曰「讀書誤我四十年﹐幾回醉把欄幹拍。」司馬溫公《詩話》所載者是也。

王樵﹐字肩望﹐淄川人也。性超逸﹐深於《老》《易》﹐善擊劍﹐有槪世之志。廬梓桐山下﹐稱淄右書生﹐不交塵務。山東賈同﹑李冠皆尊仰之。咸平中﹐契丹內寇﹐舉族北俘。潛入虜中訪其親﹐累年不獲﹐乃歸。持諸喪﹐刻木爲親﹐葬奐山東﹐立祠﹐奉侍終身。太守劉通詣樵﹐逾垣遁去。其後﹐髙弁知州事﹐範諷爲通判﹐相與就見之。李冠以詩寄之曰「霜臺禦史新爲郡﹐棘寺廷評繼下車。首謁梓桐王處士﹐教風從此重詩書。」晚自號贅世翁。爲贊﹐書其門﹐曰「書生王樵﹐薄命寡志﹐無益於人﹐道號贅世」。豫卜地累卵﹐名繭室。中壘石榻﹐刻銘其上﹐曰「生前投軀﹐以虞不備﹔歿後寄魄﹐以備不虞。」後感疾﹐卽入繭室中﹐自掩戶﹐乃卒。命以古劍殉葬。著《遊邊集》二卷﹑《安邊》三策﹑《說史》十篇﹐皆已散失。濟南李芝爲《贅世先生傳》﹐載其事。治平中﹐淄川僧文幼募資﹐卽其地爲繭室﹐亦起堂祠樵。文幼薄能爲詩﹐精陰陽地理。

蒲中李瀆處士父瑩﹐國初爲侍禦史﹐有直聲。瀆少好學﹐有髙志﹐長廬中條山下﹐以泉石吟詠自樂﹐未嘗造州縣。眞宗祀汾陰﹐詔赴行在。瀆不起﹐有表稱謝云「十行溫詔﹐初聞丹鳳銜來﹔一片閒心﹐已被白雲畱住。」眞宗制詩以賜之。時有同郡劉巽﹐治《三傳》﹐年老博學﹐躬耕不仕﹐以講授爲業﹐眞宗亦以一絕賜之。

●卷五

○官制

唐以中官爲樞密使﹐與中尉謂之內貴。梁爲崇政院使。後唐舊有帶相印者﹐分東﹑西二院。晉廢。國初復置﹐與中書爲二府﹐亦名二院﹐但行東院印耳。其後除授不常。以檢校官充使﹐不帶正官﹐自趙普始﹔帶節鉞﹐自曹彬始﹔簽書院事﹐自石熙載始﹔文資正官充使﹐亦自熙載始﹔知院自張士遜始﹔以文臣知院兼使相﹐自王欽若始﹔簽書兼藩鎭﹐自曹瑋始。今官制復古﹐而樞密之職如舊﹐與三省長官通謂之執政矣。

唐末始分度支﹑鹽鐵﹑戶部專領財賦﹔唐明宗始號三司﹐總以一使。本朝或曰判三司﹐或曰權判﹐或曰點檢三司。開寶中﹐以參知政事二人點檢三司﹐旣而更用宰相爲提舉。興國中﹐分二使同判三司。逾年﹐復析爲三使。淳化中﹐又合爲三司。而又以天下爲十道﹐二京爲左﹑右計﹐置二計使﹐分判十道。別命三司總計使判左﹑右計事﹐三司如故。咸平末﹐三司各置副使﹐其官輕﹐則曰發遣﹐迄元丰初不廢。今悉歸尙書省。

五代以來﹐諸州馬步軍院虞候以衙校爲之。太祖慮其任私﹐髙下其手﹐乃置司寇參軍﹐以進士﹑《九經》及第人充之。河東柳開先生初及第﹐爲宋州司寇參軍。後又攺曰司理參軍。至今俚俗猶以司理院爲馬步院。

建隆中﹐擇才能之士出宰大邑。大理正祁奚知大名府館陶縣﹐監察禦史王祜知魏縣﹐選朝官知縣自此始。太祖重縣令之任至矣。

國朝﹐孔子之後率襲封文宣公。至和中﹐祖擇之言「文宣﹐聖謚號﹐後嗣不當以爲封爵。」下學士院更定美稱﹐仍攺封其四十九代孫宗願爲衍聖公。元初﹐孔宗翰言「先聖之後﹐世襲封爵以奉祠事。末流不競﹐或領官他州﹐至有公爵爲縣尉廷參州守者。」下至廟戶減耗﹐祠宇隳ㄨ﹐公悉條具以聞。願下所司﹐講究廢墮﹐增錫土田﹐別異世俗之人﹐使天下知朝廷尊崇孔子之意。詔攺衍聖公爲奉聖公﹐承爵者卽除寄祿官﹐不領他職。其考遷攺所給廩俸﹐並視在官。給田畝﹐賜監書﹐置學官以訓其子弟。

故事﹐親王女皆封郡﹑縣主。趙普以元勛﹐諸女封郡主﹐髙懷徳二女特封縣主﹐當時禮官不言其失﹐諫官不言其非﹐此典禮之誤也。

國初﹐趙普爲相﹐朝廷欲用薛居正﹑呂餘慶同政事而不欲令與普齊﹐難其名號。詔問陶﹐曰「唐有參知政事知樞務﹐下宰相一等。」故以命居正等參知政事﹐然不押班﹐不知印。案唐裴寂以僕射參知政事﹐郭待舉以資任淺﹐於中書﹑門下同受承進止平章事﹐然則平章下於參政。乃以爲參政下宰相一等﹐失之遠矣。其後因之不攺﹐迨官制更革始罷。

國初﹐州郡自置邸吏散在都下﹐外州將吏不樂久居京師﹐又符移行下率多稽遲﹐或漏泄機事。太平興國初﹐起居郎何保樞奏置鈐轄諸道都進奏院﹐以革其獘﹐人給銅朱記一紐。院卽石熙載舊第也。起居﹐王沂公外祖﹐而予妻曾祖父也。

國初﹐江﹑淮﹑湖﹑浙上供軍糧歲無定數。景徳中﹐發運使李溥奏立年額﹐詔歲以六百萬斛爲定﹐有災卽申乞減數。至今以爲常。

國初﹐令民田七頃納牛皮一張﹑角一對﹑筋四兩。建隆中﹐令供納價錢一貫五百文。稅額中牛皮錢是也。

國初﹐南郊靑城﹐久占民土﹐妨其耕稼。又其中暖殿﹐止是構木結彩﹐至尊所禦﹐非所以備不虞。天聖中﹐魏餘慶上言「乞優給價直﹐收買民田﹐除放租賦﹐爲瓦殿七間。」依奏。

升朝官﹐每歲誕辰﹑端午﹑初冬賜時服﹐止於單袍。太祖訝方冬猶賜單衣﹐命易以夾服。自是﹐士大夫公服﹐冬則用夾。

前朝宰相﹐朝罷賜坐﹐凡軍國大事參議之﹐從容賜茶而退﹐所謂坐而論道也。其他事無小大﹐一用熟狀擬進﹐入上親批。可其奏﹐印以禦寶﹐謂之印畫。降出﹐宰相奉行。國初﹐範質等在相位﹐自以前朝舊臣﹐乃具札子﹐面取進止﹐退﹐各執所得旨﹐同列連書以記之。自此奏覆浸多﹐而賜茶之禮亦寢﹐無復坐論也。

王元之嘗請宰相於政事堂﹑樞密於都堂同時見客﹐不許本廳私接。議者以爲是疑大臣以私也﹐遂寢。或以元之所請爲當﹐但難其率宰相於政事堂共見耳。其後﹐二府乞以朝退時聚廳見客﹐以杜請謁。從之。卒如元之之言。

太宗愼重刑罰﹐淳化二年﹐始置審刑院﹐以覆大理奏案。以近臣一人知院事﹐設詳議六人﹐擇京朝曉律﹑常任法寺官者爲之。每奏﹐一人從知院上殿﹐例得賜緋﹐故士大夫以審刑爲朝官染院。

舊制﹐郊祀禮成﹐駕還闕門﹐有勘契之儀。其制﹕以札爲箭﹐長三尺﹐鏤金飾其端﹐緘以泥金絳囊﹐金吾掌之。金塗銅爲鏃﹐長三寸﹐其端所以合符者也﹐貯以泥金紫囊﹐駕前掌之。駕至端門﹐閽吏闔扉以問曰「南來者爲誰」駕前司告曰「天皇皇帝。」奏請行勘箭之儀。交勘﹐奏曰「勘訖」。又審曰「是否」贊者齊聲曰「是」。三審﹐乃啟扉﹐列班起居﹐駕乃入。契刻檀爲魚﹐金飾鱗鬣。別刻檀板爲坎﹐足以容魚。駕前掌魚﹐殿前掌板。駕過殿門﹐合魚乃啟扉﹐其制如勘箭之儀。熙寧中﹐詔罷其制。

至道中﹐朝廷始遣洛苑副使楊允恭﹑作坊副使李延遂﹑太子中捨王子輿爲江﹑淮﹑兩浙發運使﹐兼制置茶鹽﹐就淮南創爲局。後兼領荊湖路﹐又旋加「都大」字。後廢。景徳中復置﹐迄今事權尢重。

蔡文忠公自爲布衣時﹐已恢廓有大志﹐而姿表秀異﹐見者多聳動。祥符中﹐擢進士﹐爲天下第一。眞宗臨軒﹐目其堂堂英偉﹐進退有法﹐大悅之﹐顧寇萊公曰「得人矣﹗」特詔給金吾衛士七人淸道。時以爲榮。尋詔﹕「自今第一人及第﹐給金吾七人當直﹐許出兩對引喝。」上聞公單貧﹐傭僦僕隸﹐故有是命。

陳堯咨以龍圖閣待制換觀察使﹐自陳﹕「臣本儒生﹐少習俎豆。今荷聖恩﹐易以武弁﹐願佩金魚以示優異。」特詔從之。

舊制﹐枷惟二等﹐以二十五斤﹑二十斤爲限。景徳初﹐陳綱提點河北路刑獄﹐上言請制杖罪枷十五斤爲三等﹐詔可其奏﹐遂爲常法。

景徳中﹐眞宗禦筆六事以示近輔﹐三曰提點刑獄。乃於朝臣及武臣使副中﹐選淸幹者使提點一路刑獄﹐按舉官吏賢否。後又加勸農使﹐迨今不廢﹐而武臣廢置不常。

京師品官之喪用浮屠法擊鐘﹐初無定制﹐景徳中﹐令文武卿監﹑武臣大將軍﹑命婦郡夫人以上﹐許於天淸﹑開寶擊鐘。至今爲例。

祥符二年﹐朝廷以京獄訟之繁﹐懼有冤滯﹐始置糾察在京刑獄司﹐以省冤濫。命知制誥周起﹑侍禦史趙湘爲之。凡在京師刑獄﹐禦史﹑開封府皆得糾之。起慮抑屈者不能盡知﹐乞許令詣糾察陳狀﹐從之﹐但不鞫獄。

祥符中﹐詔以聖祖化金寶牌分給京城寺觀及外州名山福地。牌長二寸﹐闊一寸﹐面文曰「玉淸昭應宮成﹐天尊萬壽金寶」。其背文曰「永鎭福地敕」。四周皆隱起蛇龍花卉之狀。盛以絳紗囊﹐髹塗函﹐禦題其上。

天聖中﹐詔每遇覃霈﹐朝臣中兄弟俱該封贈者﹐許列狀陳乞﹐特比常例﹐優加封敍。從王子融請也。

《周禮》﹕「卿大夫卒﹐太史於葬前賜謚﹔祖奠之日﹐讀誄。後世有司失於申明典禮﹐故須門生故吏錄行狀﹐子孫請謚。近世遂有旣葬而謚號終不及者。天聖中﹐孫ト﹑王子融言「乞臣僚薨謝。不待本家請謚﹐在官品合加謚者﹐並令有司舉行。」詔從之。

宣徽使位在樞密使之下﹐副使之上。咸平初﹐周瑩爲宣徽使﹐有所避﹐乞居其下。從之﹐遂爲例。

●卷六

○貢舉

國初﹐詔諸州貢舉人員羣見訖﹐就國子監謁先師。迄今行之﹐循唐制也。

蘇徳祥﹐漢相禹之子。建隆四年進士第一人。登第初﹐還鄕裏﹐太守置宴以慶之。樂作﹐伶人致語曰「昔年隨侍﹐嘗爲宰相郎君﹔今日登科﹐又是狀元先輩。」言𨿽俚俗而頗盡其實。徳祥孫丕有髙行﹐少時一試禮部不中﹐拂衣去﹐居洱水之濱﹐五十年不踐城中。歐陽文忠公鎭靑﹐言於朝廷﹐賜號衝退處士。年八十餘卒。

進士之舉至今﹐本朝尢盛﹐而沿革不一。開寶六年﹐因徐士廉伐鼓訴訟﹐帝禦講武殿覆試﹐覆試自此始。賜詩自興國二年呂蒙正榜始﹔分甲次自興國八年王世則榜始﹔賜袍笏自祥符中姚曄榜始﹔賜宴自呂蒙正榜始﹔賜同出身自王世則榜始﹔賜別科出身自咸平三年陳堯咨榜始﹔唱名自雍熙二年梁顥榜始﹔彌封﹑謄錄﹑覆考﹑編排﹐皆始於景徳﹑祥符之間。

唐制﹐禮部試舉人﹐夜試以三鼓爲定。無名子嘲之曰「三條燭盡﹐燒殘學士之心﹔八韻賦成﹐笑破侍郎之口。」後唐長興﹐攺令晝試。侍郎竇貞固以短晷難成﹐文字不盡意﹐非取士之道﹐奏復夜試。本朝引校多士﹐率用白晝﹐不復繼燭。

雍熙中﹐著作佐郎樂史特賜進士及第﹐詔附於興國五年第一等之下。賜第附榜始於此。

太宗朝﹐趙昌國者自陳乞應百篇舉。帝親出五言四句爲題﹐云「秋風雪月天﹐花竹鶴雲煙。詩酒春池雨﹐山僧道柳泉。」凡二十字﹐字爲五篇﹐篇四韻。至晚﹐僅能成數篇﹐辭意無足取。亦賜及第﹐用勸學者。

眞宗朝﹐錢希白賢良方正擢第﹔慶曆中﹐子明逸子飛﹑彥遠子髙相繼制舉登科。嘉末﹐蘇軾子瞻﹑弟轍子由同年制策入等。衣冠以爲盛事。故子髙謝啟云「兩朝之間﹐相繼者父子﹔十年之內﹐並進者弟兄。」子瞻《汝州謝表》曰「兄弟並竊於賢科﹐衣冠或以爲盛事。」而子瞻入等尢髙﹐故其謝啟曰「誤玷久虛之等。」希白從孫藻﹐皇五年登進士第。是年說書中選。後十年復登制科﹐其謝啟曰「十年二第﹐屢玷於主司﹔一門四人﹐無替於祖烈。」

咸平元年﹐開封發解以髙輔堯爲首﹐錢易次之。易有時名﹐不得魁薦﹐頗不平之﹐上書言試題語涉譏諷。輔堯亦請以解頭讓易。上命錢若水覆考。旣而上以爲士人爭進﹐幾不可長﹐止令擢文行兼著者一人爲首。乃以孫曁爲第一﹐輔堯次之﹐易第三﹐餘如舊。

祥符二年眞宗東封岱山﹐六月﹐放梁固已下進士三十一人及第。四年﹐祀后土於汾陰﹐十一月﹐放張師徳以下三十一人及第。固﹐雍熙二年狀元顥之子﹔師徳﹐建隆二年狀元去華之子。兩家父子狀元﹐當時士大夫榮之。甘棠魏野聞而以詩賀之曰「封禪﹑汾陰連歲榜﹐狀元俱是狀元兒。」

和魯公凝﹐梁貞明三年薛廷下第十三人及第。後唐長興四年﹐知貢舉﹐獨愛範魯公質程文﹐語範曰「君文合在第一﹐暫屈居第十三人﹐用傳老夫衣缽。」時以爲榮。其後相繼爲相。當時有贈詩者曰「從此廟堂添故事﹐登庸衣缽盡相傳。」

嘉中﹐蘇轍舉賢良對策﹐極言闕失﹐其略云「聞之道路﹐陛下宮中貴姬至以千數﹐歌舞飲酒﹐歡樂失節。坐朝不聞咨謨﹐便殿無所顧問。」考官以上初無此事﹐轍妄言﹐欲黜之﹐仁宗曰「朕設制舉﹐本待敢言之士。轍小官﹐如此直言﹐特與科名。」仍令史官編錄。

張鄧公士遜﹐以監察禦史爲諸科考試官﹐以舉子有當避親者﹐求免去﹐主司不從﹐眞宗嘉之。自後﹐試官親戚悉牒送別頭考校﹐至今著爲令。

熙寧中﹐孔文仲舉賢良方正﹐制策入等﹐以忤時政﹐不推恩。孫靖公固言「科舉徒取一日之長﹐言之虛華不足校。矧制舉本以求直言﹐豈以忤而黜之耶今朝廷以文仲之言足以惑天下﹐臣恐天下不惑文仲之言﹐而以文仲之黜爲惑。」論者嘉之。

慶曆五年﹐仁宗臨軒賜進士第﹐審刑詳議官祝諫侍廷中﹐男唐中甲科﹐次男虞﹑弟咨﹑一婿皆擢第﹐季弟許得同出身。每唱一名﹐卽稱謝。是日﹐諫五拜殿下。仁宗以問近臣﹐對以皆子弟也﹐仁宗嘉賞之。

○文儒

太祖詔盧多遜﹑扈蒙﹑李﹑張瞻﹑劉兼﹑李穆﹑李九齡修《五代史》﹐而蒙﹑九齡實專筆削。初以《建康實錄》爲本﹐蒙史筆無法﹐拙於敍事﹐五代十四帝止五十三年﹐而爲紀六十卷﹐其繁如此。傳事盡於紀﹐而傳止次履歷。先後無序﹐美惡失實﹐殊無足取。天聖中﹐歐陽文忠公與尹師魯議分撰。後師魯別爲《五代春秋》﹐止四千餘言﹐簡有史法。而文忠卒重修《五代》﹐文約而事詳﹐褒貶去取﹐得《春秋》之法﹐遷﹑固之流。

太宗銳意文忠。太平興國中﹐詔李﹑扈蒙﹑徐鉉﹑張洎等門類羣書﹐爲一千卷﹐賜名《太平禦覽》。又詔等撰集野史爲《太平廣記》五百卷﹔類選前代文章爲一千卷﹐曰《文苑英華》。太宗日閱《禦覽》三卷﹐因事有闕﹐暇日追補之。嘗曰「開卷有益﹐朕不以爲勞也。」

白樂天嘗謫官江州﹐多遊東林﹐卽今廬山寺。有天中僧《修睦記》云「寺有蓮花藏﹐藏有《白集》七十卷﹐傳云居易自寫﹐同遠大師文集不許出寺。廣明初﹐髙駢彊取去以遺相。」後四十餘年﹐有王長史者﹐徧求善本校正﹐錄而藏之。旋又爲長史易去﹐頗多舛謬。眞宗詔取至都下﹐令侍臣以諸本參校繕寫﹐付寺僧謹藏之。時眞宗對侍臣語及居易與元稹齊名﹐而居易保持名節﹐終始不易﹐故不至相位。嘆惜久之。

眞宗朝﹐殿中丞崔頤正直講國子監﹐以老疾不任朝請﹐乞以本官致仕。從之﹐仍爲直講。眞宗優儒學﹐故遂其閒逸而不罷其職俸焉。

晏元獻公﹐七歲文章敏妙﹐張文節公薦之﹐眞宗召見﹐賜出身。後二日﹐又召試詩賦﹐公徐曰「臣嘗私爲此賦﹐不敢隱﹐乞易題。」眞宗益嘆異之﹐乃易以他題。

靑州壽光張荷若山﹐早依田告爲學。告卒﹐入終南﹐師事種放﹐而吳遁﹑魏野﹑楊朴﹑宋皆友也。性髙潔﹐爲文奇澀。初﹐髙弁公儀作《帝形》五篇以示放﹐放嘆曰「隋﹑唐以來﹐綴文之士罕能及之。」學者翕然競傳其文。及荷著《過非》九篇成﹐放見之﹐曰「又在《帝形》之上矣。」終以連蹇不遇卒。子孫流落﹐荷之文散亡無幾。捃收其遺﹐得文若詩凡一百一十五篇﹐爲三卷﹐藏於家﹐將以遺荷之子孫焉。

唐杜暹家書﹐跋尾皆自題詩以戒子孫曰「請俸買來手自校﹐子孫讀之知聖教﹐鬻及借人爲不孝。」京蘇維嶽家杜氏書尢多﹐所題皆完。近年﹐朝議大夫謝曄好蓄書﹐率自校正﹐以二十廚貯之﹐取杜詩一首二十字﹐廚刻一字﹐以別書部。謝氏子孫多賢令﹐子仲弓﹑廣文﹐孫牧﹐皆登甲科。少微﹐嘗舉茂才。

慶曆中﹐滕子京謫守巴陵﹐治最爲天下第一。政成﹐重修嶽陽樓﹐屬範文正公爲記﹐詞極淸麗。蘇子美書石﹐邵飠束篆額﹐亦皆一時精筆。世謂之四絕云。

劉原父文章敏贍﹐嘗直舍人院。一日﹐追封皇子﹑公主九人。方下直﹐爲之立馬﹐卻坐﹐一揮九制成。文辭典麗﹐各得其體﹐眞天才也。歐陽文忠公聞而嘆曰「昔王勃一日艸五王策﹐此未足尙也。」

濟州晁端友﹐文元公之孫也﹐沈靜淸介﹐君子人也。工文辭﹐尢長於詩。常自晦匿﹐不求人知﹐而人亦無知者。以進士從仕二十餘年﹐爲著作佐郎以卒。其子補之錄詩三百六十篇﹐求子瞻序之。方子瞻通守杭也﹐端友爲新城令﹐與遊三年﹐知其君子﹐而不知其能爲詩。夫以端友之文﹐子瞻之明且好賢﹐而又相從久﹐猶有所不知﹐則士之蘊文行﹐不自求聞達﹐卒不爲世知者﹐可勝數耶

孫洙巨源﹐博學長才﹐初舉賢良方正﹐奏論五十篇﹐皆陳祖宗政事﹐指切治體﹐推往驗今﹐著見得失。天下爭傳寫之﹐目曰《經緯集》。韓魏公覽而嘆曰「慟哭太息以論天下事﹐今賈誼也。」

趙師民周翰﹐博學醇徳﹐爲本朝名儒﹐尢爲仁宗所眷。自登第卽入學館﹐豫校讎﹐登經筵﹐參侍幾三十年。晚以龍圖閣學士出守耀州﹐仁宗親筆禦詩以寵其行﹐序有「儒林舊徳﹐出守近藩」之語。後宋次道撰公碑﹐題其額曰「儒林舊徳之碑」﹐世以爲榮。

龍昌期﹐陵州人。祥符中﹐別注《易》《詩》《書》《論語》《孝經》《陰符》《道徳經》﹐攜所注遊京師。範雍薦之朝﹐不用。韓魏公安撫劍南﹐奏以爲國子四門助教。文潞公又薦﹐授校書郎﹐講說府學。明鎬再奏﹐授太子洗馬致仕。明堂泛恩﹐攺殿中丞。又注《禮論》﹐注《政書》《帝王心鑑》《八卦圖精義》《入神絕筆書》《河圖》《照心寶鑑》《春秋復道三教圖》《通天保正名等論》《竹軒小集》。昌期該洽過人﹐著撰𨿽多﹐然所學雜駁﹐又好排斥先儒﹐故爲通人所罪﹐而其書亦不行。年八十九﹐卒﹐鮮於子駿爲志其墓。

李畋渭卿﹐自號穀子。少師任奉古﹐博通經史。以著述爲志﹐性靜退﹐不樂仕進﹐士大夫多稱之﹐爲張乖崖所器。少日﹐一出庭試。後隱居永康軍白沙山﹐後生從之學者甚眾。任中正薦﹐乞賜處士之號﹐詔以爲試校書郎。淩策又薦之﹐召授試懷寧主簿﹑國子監說書﹐攺大理丞﹑知泉州惠安縣。久之﹐以先所著未成﹐再乞國子監說書﹐以終其業。著《孔子弟子傳贊》六十卷﹐上之﹐得知榮州。秩滿﹐以國子博士致仕。畋撰《道徳經疏》二十卷﹐《張乖崖語錄》二卷﹐《穀子》三十卷﹐歌詩﹑雜文七十卷。年九十。

○先兆

艾穎侍郎少以鄕貢入京師﹐中途逢一叟﹐謂穎曰「子相甚貴﹐此去當登第。」授穎書一策﹐乃《春秋左氏傳》﹐穎熟讀之。禮部試《鑄鼎象物賊》﹐出所得書﹐穎甚喜﹐援筆立成﹐若有相之者。主司愛嘆﹐擢至甲科。

王元之謫守黃州﹐有二虎鬥﹐一虎死﹐食之殆半﹔羣雞夜鳴。日官謂守土者當其咎﹐眞宗惜其才﹐卽徙蘄州。謝表有「茂陵封禪之書﹐止期身後」之語﹐帝深異之﹐促詔還臺。未行﹐捐館﹐帝甚嘆息之。

初﹐寇萊公十九擢進士第﹐有善相者曰「君相甚貴﹐但及第太早﹐恐不善終。若功成早退﹐庶免深禍。蓋君骨類盧多遜耳。」後果如其言。

丁朱崖當政日﹐置宴私第﹐忽語於眾曰「嘗聞江南國主鐘愛一女﹐一日﹐諭大臣曰﹕『吾止一女﹐姿儀性識特異於人。卿等爲擇佳婿﹐須年少﹑美風儀﹑有才學﹑門第髙者。』或曰﹕『洪州劉生爲郡參謀﹐年方弱冠﹐風骨秀美﹐大門嘗任貳卿﹐博學有文﹐可以充選。』國主亟令召至﹐見之﹐大喜。尋尙主﹐拜駙馬都尉。鳴珂鏘玉﹐出入禁闥。良田甲第﹐珍寶奇玩﹐豪華富貴﹐冠於一時。未幾﹐主告殂﹐國主悲悼不勝﹐曰﹕『吾將不復見劉生。』削其官﹐一物不與﹐遣還洪州。生恍疑夢覺﹐觸目如失。」丁笑曰「某他日不失作劉參謀也。」席中莫不失色。未幾﹐有海上之行﹐籍其家﹐孑然南去。何先兆之著也。

吳文肅公奎將舉賢良﹐一夕﹐夢入魏文帝廟﹐召升殿﹐顧問羣臣優劣﹐公未及對﹐帝曰「韓延壽爲最。」是夕﹐門下抄書吏楊開者﹐夢公讀《楊阜傳》。翌日﹐告公。公異之﹐卽取二傳覽之。及祕閣試六論﹐一題乃《韓延壽楊阜孰優論》﹐公遂膺首選。

王元規景仁﹐慶曆末﹐將赴吏部選。一夕﹐夢一人衣冠髙古若術士者﹐因訪以當受何地﹑官期早晚。書八字與之云「時生一陽﹐體合三水。」旣覺﹐不悟其意也。及注官河南府河淸主簿﹐凡三字皆從水﹔到官日﹐正冬至。

趙少師少名公﹐一夕﹐夢人持名籍﹐有金書「趙槪」字﹐及覺﹐攺名槪。又嘗夢通判汝州﹐旣登甲科﹐果通判海州。或以篆文校之﹐「汝」「海」字頗相類。

歙州三靈山人程惟象﹐少逢異人授要訣﹐退而精思其術﹐言人貴賤壽夭多中。禦史馬遵應舉時﹐問於惟象。言「二十四當成名。不出十年﹐當知南方大邑。仍損初妻﹐再婚徵姓貴族。」皆如其言。後爲禦史﹐言事責宣城。過儀眞﹐見惟象。言「不久復職﹐定壽四十七。」俄復京本曹﹐數日﹐還臺卒﹐年四十七。呂景初自殿中禦史出﹐通判江寧府﹐以父諱欲乞換郡﹐惟象曰「不必﹐行別有命。」果移衛州。張宣徽方平問一丁酉人命。曰「天賓星行初度﹐不當作內臣﹐壽止五十四。」乃中人也。是年﹐除內相﹐未拜命而卒。慶曆中﹐三發運使向傳式﹑袁杭﹑許元問命。言「二月﹑八月俱動﹐惟許動中見喜﹐謂動非動。」二月﹐袁召充省副﹔八月﹐向爲省副﹔許至八月﹐自判官遷發運副使﹐遷而不離也。仍言許終作兩制。眾以爲許門蔭難登近侍﹐後賜出身﹐遂爲待制。杜杞移浙漕﹐惟象曰「此去百日﹐三朝官俱壽盡。」乃比部陳執古﹑內翰蘇紳﹑待制滕宗諒。故杞贈詩云「有驗如有神。」惟象於所居構瑞墨閣﹐士大夫多畱詩其上。

韓存寶﹐本西羌熟戶﹐少負才勇﹐喜功名。累立戰功﹐年未四十﹐爲四方館使﹑涇原總管。一日﹐郡僚繪象渭州僧捨﹐或爲其色不類﹐令以粉筆塗其面﹐將別圖貌。未及﹐促詔赴闕﹐命經制戎﹑瀘賊寇。人睹其無首﹐咸以爲不祥。明年﹐存寶果以奏功不實伏誅。

馮當世少孤﹐寓武昌﹐縱飲不羈。一夕﹐醉臥郊外溪邊。有漁者罷漁﹐艤舟困眠﹐有人叱之曰「馮侍中在此﹐安得不避﹗」漁者驚起﹐步月岸上﹐一人衣冠熟寢艸間﹐詢之﹐知爲馮也﹐卽拜曰「秀才他日貴顯﹐幸勿忘。」具以夢告﹐因請臥舟中﹐以避風露。馮睡至曉﹐與其載入郡。其後馮貴﹐使訪漁舟﹐不復見。

慶曆末﹐武昌陽傳爲予言﹕楊審賢﹐少聰。旣長﹐文辭學行爲天下所稱。十九遊太學﹐補試﹐遂冠諸生。後試國學﹑禮部﹑殿前﹐皆爲天下第一。得將作監丞﹐通判潁州。未行﹐丁母憂﹐哀毀致疾。度必死﹐曰「友人莫孝先嘗夢我龍首山人﹐龍首﹐蓋言四爲貢首﹔山人﹐無位之稱也。我必死矣。」後數日﹐果終。年三十一。天下痛惜之。

王獵﹐酸棗人。天聖末﹐累舉未第。一夕﹐夢紫衣吏召﹐至一宮門﹐守衛甚盛﹐揖入升廳。對拜者﹐紫衣金帶﹐年三十許﹐禮甚恭。旣坐﹐辭甚遜。覺後﹐私記其年月。獵後困於場屋﹐久之﹐推恩五舉﹐得同出身﹐登仕。又二十餘年﹐年且七十﹐始爲尙書員外郎。將乞身以去﹐故人或止之。會英廟入繼爲皇子﹐近臣薦公爲宮僚。赴皇子位﹐門闌守衛﹐宛如夢中﹔及升廳拜揖﹐則衣冠儀貌﹐亦與所夢無異。歸視篋中所記﹐乃英廟所生時也。侍讀宮邸未及期年﹐英廟卽位﹐遂登侍從。吳文肅公嘗對予言「余天聖末方爲長垣主簿﹐與獵友善﹐故聞之詳。」

進士李某者﹐久未第﹐一日﹐訊命日者。曰「君遇三韓卽發祿。」李乃徧謁貴人韓姓者﹐冀蒙推轂﹐而卒無知者。元丰中﹐朝廷遣使髙麗﹐有與李故人者奏名同往。至其國﹐考圖籍﹐乃古三韓之地也。使還﹐賜出身。果符日者之言。

﹝此處文字有脫漏﹞此乃陳州崔度﹐爲安厚卿所辟﹐歸得出仕耳。

孫莘老初爲太平令﹐有呂同者學於孫。一夕﹐夢試南宮﹐中髙選﹕主文﹐孫也﹐衣緋魚。覺以告孫﹐孫曰﹔「子學已充﹐料不日取髙第﹐而某方仕州縣﹐何事文衡況朱衣豈主文服耶」熙寧初﹐呂赴禮部試﹐孫以記注﹑知諫院同知貢舉﹐尙衣緋。呂大喜﹐必在髙等。俄又被黜。大悵恨﹐自放江湖﹐無復仕宦意。元丰初﹐呂以五舉免解﹐再赴禮部。孫以祕書少監知舉﹐尙衣五品服。榜出﹐呂預髙薦。及贄謝﹐孫廳宇侍執宛如平昔之夢。

皇二年﹐陳珙知邕州。冬至日﹐珙旦坐廳事﹐僚吏方集﹐有白虹貫庭﹐自天屬地。明年五月﹐龍鬥於城南江中﹐馳逐往來久之﹐江水暴漲。未幾﹐儂智髙陷二廣。前此﹐陶弼以詩貽楊畋﹐請爲備﹐云「虹頭穿府署﹐龍角陷城門」也。

元丰中﹐汶上梁逖一夕夢奏事殿中﹐見禦座前揭一牌﹐箔金大書「黃裳」二字。意必貴兆也﹐因攺名黃裳。明年﹐禦前唱進士第﹐南劍黃裳爲天下第一。

王彥祖初名亢宗﹐慶曆二年﹐方勝冠。廷試《應天以實不以文賦》罷﹐寢旅捨﹐夢一人告之曰「君今年未當中第。」彥祖尢不平﹐且責之曰「子未嘗見予程文﹐又未始知予生月﹐何從而知未中第」其人笑曰「君若中選﹐賦題『天』字在下。君當三中選﹐皆然。今題『天』字在上第二字﹐是以知其未也。」及唱名﹐果不預選。次舉春試﹐不利於禮部。八年﹐再預廷試﹐蓋《軫象天地賦》﹐又復黜。至皇五年﹐免解赴禮部。前以臥疾困眠﹐夢至一大府﹐見二人﹐因懇求生平祿命﹐二人笑不答﹔再叩來年得失﹐其人指面前池水曰「待此水分流﹐君卽登第也。」覺﹐以爲池水不能分流﹐決無中第望矣。久之﹐乃寤﹐卽更名汾﹐以符水分之兆。及試禮部《嚴父莫大於配天賦》﹐廷試《圓丘象天》﹐皆中髙選。其後召試學士院﹐又賦《明王謹於事天》﹐得貼館職。皆符夢中之言也。

元四年夏﹐余初至河東。一日﹐與郡僚旅見提刑孫亞夫﹐孫曰「近日府中角聲不和﹐應在太守。」時蒲資政方到府﹐未逾月﹐落職知虢州。數日﹐余獨見孫。曰「角聲愈不和矣。」未幾﹐王震待制自同復鎭蒲。七日﹐丁母夫人憂﹐去。至九月中﹐孫復語郡官曰「角聲不和﹐尢甚前日。」尋報蒲中行龍圖自襄移蒲﹐十月到官。明年春﹐病卒。其驗如此﹐不知何術也。

成都譙開﹐博極羣書而不求榮利﹐簡靜衝退﹐好修身之術。日遊大慈寺﹐博訪異聞﹐以廣所學。久爲蜀中士大夫所稱。文同與可尢重之﹐目曰大慈仙。治平三年上巳夜﹐有人觸其戶﹐開秉燭視之﹐一叟白須布裘﹐酣寢戶外。開呼之使去。行且語曰「明年正月﹐聖人當出。」開意其狂醉﹐不以爲怪﹐視睡處﹐一燒餅﹐一藥帖﹐逐之已不見。與可取餅﹑藥以去。明年正月﹐神宗嗣位。

蜀人任溫如﹐晚寓寧州府宅。一夕﹐夢一山叟貽詩曰「故國路遙歸去來。」和之曰「春風天遠望不盡。」旣覺﹐自笑曰「吾其死乎﹗」數日﹐不病而逝。

術士李某者﹐亦傳管略軌革法﹐畫卦影頗有驗。今丞相頃嘗問之﹐卦影畫水邊一月﹐中有十口。未幾﹐除知湖州。又盧龍圖秉使占﹐卦影亦同﹐乃除知渭州。字𨿽不同﹐而其影皆符。

●卷七

○歌詠

藝祖收河東凱旋﹐範杲叩馬進詩曰「千里版圖來浙右﹐一聲金鼓下河東。」上愛嘆不已﹐增秩﹐賜章服。杲﹐魯公質之侄﹐好學有文﹐時稱「髙﹑梁﹑柳﹑範」﹐謂髙弁﹑梁周翰﹑柳開與杲也。

楊侍讀徽之﹐以能詩聞於祖宗朝。太宗知其名﹐索其所著。以百篇獻上﹐卒章曰「少年牢落今何幸﹐叨遇君王問姓名。」太宗和賜﹐且語近臣曰「徽之文雅可尙﹐操履端正。」拜禮部侍郎﹐選十聯寫於禦屏。梁周翰貽之詩曰「誰似金華楊學士﹐十聯詩在禦屏風。」《江行》云「犬吠竹籬沽酒客﹐鶴隨苔岸洗衣僧。」《寒食》云「天寒酒薄難成醉﹐地迥樓髙易斷魂。」《塞上》云「戍樓煙自直﹐戰地雨長腥。」《嘉陽川》云「靑帝已教春不老﹐素娥何惜月長圓。」又云「浮花水入瞿塘峽﹐帶雨雲歸越州。」《哭江爲》云「廢宅寒塘水﹐荒墳宿艸煙。」《元夜》云「春歸萬年樹﹐月滿九重城。」《僧捨》云「偶題巖石云生筆﹐閒繞庭松露濕衣。」《湘江舟行》云「新霜染楓葉﹐皓月借蘆花。」《宿東林》云「開盡菊花秋色老﹐落遲桐葉雨聲寒。」

王元之謫黃州﹐實由宰相不悅。交親無敢私見﹐惟竇元賓握手泣言於ト門曰「天使公屢出﹐豈非命耶」士大夫髙之。元之以詩謝之云「惟有南宮竇員外﹐爲予垂淚ト門前。」

元之初知制誥﹐上疏雪徐鉉﹐貶商州﹔召入爲學士﹐坐辧孝章皇后不實﹐謫滁州﹔復召知制誥﹐撰《太祖尊號冊》﹐坐輕誣﹐謫黃州﹕作《三黜賦》以自述。時蘇易簡知舉﹐適放榜﹐奏曰「禹稱翰苑名儒﹐今將全榜諸生送於郊。」上可其奏。諸生別元之。口占一絕﹐付狀元孫何曰「爲我多謝蘇易簡云﹕『綴行相送我何榮﹐老鶴乘軒愧谷鶯。三入承明不知舉﹐看人門下放諸生』。」

楊文公初爲光祿丞﹐太宗頗愛其才。一日﹐後苑賞花宴詞臣﹐公不得預﹐以詩貽諸館閣曰「聞戴宮花滿鬢紅﹐上林絲管侍重瞳。蓬萊咫尺無因到﹐始信仙凡迥不同。」諸公不敢匿﹐以詩進呈。上詰有司所以不召﹐左右以未貼職﹐例不得預。卽命直集賢院﹐免謝﹐令預晚宴。時以爲榮。

唐韓吏部序侯喜﹑劉師復與道士軒轅彌明《石鼎聯句》﹐其事頗怪。彌明之詞警絕遠甚﹐世以謂非神則仙﹐殆非人思所能到。孫漢公以爲皆退之語也。蓋以其詞多譏刺﹐慮爲人所知﹐故假以神其事。

夏文莊公竦﹐初侍其父監通州狼山鹽場﹐《渡口》詩曰「渡口人稀黯翠煙﹐登臨尢喜夕陽天。殘云右倚維揚樹﹐遠水南回建業船。山引亂猿啼古寺﹐電驅甘雨過閒田。季鷹死後無歸客﹐江上鱸魚不直錢。」時年十七。後之題詩﹐無出其右。識者以謂「甘雨過閒田」𨿽有爲霖之志﹐而終無濟物之澤。

陳文惠公堯佐﹐端拱元年程宿下及第﹐同年二十八人。時公兄弟俱未仕﹐父省華尙爲小官﹐家極貧。魏野以詩賀之曰「放人少處先登第﹐舉族貧時已受官。」

王文正公曾﹑李文定公迪﹐咸平﹑景徳間相繼狀元及第﹐其後更踐政府﹐及罷相鎭靑﹐又爲交承。故文正《送文定移鎭兗海》詩有「錦標奪得曾相繼﹐金鼎調時亦踐更」之句。又云「並土兒童君再見﹐會稽章紱我偏榮。」蓋文定再鎭兗﹐而靑社﹐文正鄕裏也。

慶曆中﹐歐陽文忠公謫守滁州。有瑯琊幽谷﹐山川奇麗﹐鳴泉飛瀑﹐聲若環佩﹐公臨聽忘歸。僧智仙作亭其上﹐公刻石爲記﹐以遺州人。旣去十年﹐太常博士沈遵﹐好奇之士﹐聞而往遊﹐愛其山水秀絕﹐以琴寫其聲﹐爲《醉翁吟》。蓋宮聲三疊。後會公河朔﹐遵援琴作之﹐公歌以遣遵﹐並爲《醉翁引》以敍其事。然調不主聲﹐爲知琴者所惜。後三十餘年﹐公薨﹐遵亦歿。其後﹐廬山道人崔閒﹐遵客也﹐妙於琴理﹐常恨此曲無詞﹐乃譜其聲﹐請於東坡居士子瞻﹐以補其闕。然後聲詞皆備﹐遂爲琴中絕妙﹐好事者爭傳。其詞曰「瑯然淸圓誰彈響空山無言﹐惟有醉翁知其天。月明風露娟娟﹐人未眠﹐荷簣過山前﹐曰『有心也哉﹐此弦﹗』醉翁嘯詠﹐聲和流泉。醉翁去後﹐空有朝吟夜怨。山有時而同巓﹐水有時而回淵。思翁無歲年﹐翁今爲飛仙。此意在人間﹐試聽徽外兩三弦」。方其補詞﹐閒爲弦其聲﹐居士倚爲詞﹐頃刻而就﹐無所點竄。遵之子爲比丘﹐號本覺法眞禪師﹐居士書以與之﹐云「二水同器﹐有不相入﹔二琴同手﹐有不相應。沈君信手彈琴而與泉合﹐居士縱筆作祠而與琴會﹐此必有眞同者矣。」

海陵西溪鹽場﹐初﹐文靖公嘗官於此﹐手植牡丹一本﹐有詩刻石。後﹐範文正公亦嘗臨蒞﹐復題一絕﹕「陽和不擇地﹐海角亦逢春。憶得上林色﹐相看如故人。」後人以二公詩筆故﹐題詠極多﹐而花亦爲人貴重﹐護以朱欄﹐不忍采折。歲久茂盛﹐枝覆數丈﹐每花開數百朵﹐爲海濱之奇觀。

範魯公之孫令孫有學行﹐登甲科。人以公輔器之。王魏公旦妻以息女。令孫常爲《登覽詩》﹐曰「孤云不爲雨﹐盡日卻歸山。」識者以謂不及進用之兆。令孫官止右正言﹐年未五十卒﹐士大夫哀而惜之。

靑州布衣張在﹐少能文﹐尢精於詩﹐奇蹇不遇﹐老死場屋。嘗題《龍興寺老柏院》詩云「南鄰北捨牡丹開﹐年少尋芳日幾回。惟有君家老柏樹﹐春風來似不曾來。」大爲人傳誦。文潞公皇中鎭靑﹐詣老柏院﹐訪在所題﹐字已漫滅。公惜其不傳﹐爲大字書於西廊之壁。後三十餘年﹐當元丰癸亥﹐東平畢仲甫將叔見公於洛下﹐公誦其詩﹐囑畢往觀。畢至靑﹐訪其故處﹐壁已圮毀﹐不可得﹐爲刻於天宮石柱﹐又刊其故所題之處。

蘇子美﹐慶曆末謫居姑蘇﹐以詩自放。一日﹐觀魚滄浪亭﹐有詩云「我嗟不及遊魚樂﹐虛作人間半世人。」識者以爲不祥。未幾﹐果卒。年四十一。士大夫嗟惜之。

濮人杜默師雄﹐少有逸才﹐尢長於歌篇﹐師事石守道。作《三豪》詩以遺之﹐稱默爲「歌豪」﹐石曼卿「詩豪」﹐永叔「文豪」。而永叔亦有詩曰「贈之《三豪》篇﹐而我濫一名。」默久不第﹐落魄不調﹐不護名節﹐屢以私幹歐陽公。公稍異之﹐默怨憤﹐作《桃花詩》以諷﹐由是士大夫薄其爲人。

鄭毅夫詩格飄放﹐晚年爲《雨》詩﹐曰「老火燒空未肯休﹐忽驚快雨破新秋。晚云濃淡白日下﹐只在楚江南岸頭。」未幾﹐自杭移靑﹐道病﹐泊舟髙郵亭下﹐乃卒。是何自讖之明﹗

趙文度﹐靑州人﹐淸泰三年進士第六人及第。能詩﹐有《觀光集》傳於世﹐頗有佳句。嘗爲劉崇幕客。及崇僭位﹐拜僞相。後與崇不和﹐出守嵐州。及太祖徵河東﹐文度以城歸國﹐拜華州節度使。後因郊禮﹐移鎭耀州﹐有詩寄其鄕人云「聖主覃恩徧九垓﹐碧油紅旆出關來。鄕中父老如相問﹐十五年前趙秀才。」予姑之夫晉卿﹐文度孫也。其詩尙在。

石曼卿﹐天聖﹑寶元間以歌詩豪於一時。嘗於平陽作《代意寄師魯》一篇﹐詞意深美﹐曰「十年一夢花空委﹐依舊山河損桃李。雁聲北去燕西飛﹐髙樓日日春風裏。眉黛石州山對起﹐嬌波淚落妝如洗。汾河不斷水南流﹐天色無情淡如水。」曼卿死後﹐故人關詠夢曼卿曰「延年平生作詩多矣﹐獨常自以爲《代平陽》一首最爲得意﹐而世人罕稱之。能令予此詩盛傳於世﹐在永言爾。」詠覺﹐增廣其詞爲曲﹐度以《迷仙引》﹐於是人爭歌之。他日﹐復夢曼卿謝焉。詠﹐字永言。

李淑守鄭州﹐題《周少主陵》曰「弄耜牽車晚鼓催﹐不知門外倒戈回。荒墳斷壠才三尺﹐剛道房陵半仗來。」時陳文惠薨﹐淑奉詔爲墓志。淑言堯佐「好爲小詩﹐間有奇句」。陳之諸子請易之﹐淑不從﹐乃言其詩謗太祖。落淑侍讀學士。

祥符中﹐有劉者久困銓調﹐爲陜州司法參軍﹐廉愼至貧。及罷官﹐無以爲歸計﹐賣所乘馬辦裝﹐跨驢以歸。魏野以詩贈行雲﹕「誰似甘棠劉法掾﹐來時乘馬去騎驢。」未幾﹐眞宗祀汾陰﹐過陜﹐詔徵野赴行在。野避﹐不奉詔。上遣中使就野家索其所著﹐得贈詩。上嘆賞久之﹐語宰臣曰「小官中有廉貧如此者。」使召之。方爲江南幕吏﹐至﹐以爲京官﹐知靑州博興縣。後有差除﹐上曰「得如劉者﹐可矣。」未數年﹐亟遷主客郎中﹑三司戶部判官。眞宗之獎拔廉吏如此﹐然由野一詩發之也。

濮人李植成伯與張續禹功師䢐徠石守道﹐爲門人髙弟。歐陽文忠《讀䢐徠》詩云「常﹑續最髙弟﹐騫﹑遊各名科。」嘉中﹐詔舉天下行義之士﹐發遣詣闕。成伯首被此舉﹐詔書方下而卒﹐士大夫惜之。時禹功居曹南﹐成伯前卒數日﹐以詩寄禹功﹐其末句云「野堂吹落讀殘書。」禹功怪其語不祥﹐亟往訪之﹐未至濮﹐成伯已卒。野堂﹐成伯讀書堂也。

王元之在翰林﹐太宗恩遇極厚﹐嘗侍燕瓊林﹐獨召至禦榻顧問。帝語宰相曰「王某文章獨步當代﹐異日垂名不朽。」元之有詩云「瓊林侍遊宴﹐金口獨褒揚。」

範文正公未免乳喪其父﹐隨母嫁淄州長白山朱氏。旣冠﹐文章過人﹐一試爲南宮第一人﹐遂擢第。仕宦四十年。晚鎭靑﹐西望故居﹐才百餘里。以詩寄其鄕人曰「長白一寒儒﹐登榮三紀余。百花春滿地﹐二麥雨隨車。鼓吹前迎道﹐煙霞指舊廬。鄕人莫相羨﹐教子苦詩書。」

張蕓叟奉使大遼﹐宿幽州館中﹐有題子瞻《老人行》於壁者。聞範陽書肆亦刻子瞻詩數十篇﹐謂《大蘇小集》。子瞻才名重當代﹐外至夷虜﹐亦愛服如此。蕓叟題其後曰「誰題佳句到幽都﹐逢著胡兒問大蘇。」

○書畫

唐劉忠州晏《重修禹廟碑》﹐崔巨文﹐段季展書。劉﹐當世顯人﹐所記撰及書碑者﹐宜皆知名士﹐矧巨之文﹑季展之書有過人者﹐而其名不著於世何也景中﹐周膳部越爲三門發運判官﹐始以墨本傳京師。越書爲當時所重﹐以是季展書亦爲人所愛。其後﹐屯田左員外瑾慮其元刂闕﹐構宇以覆其碑﹐而模刻於他石﹐以廣其傳焉。季展書﹐刻石者少。有《洛祠記》《多心經》﹐不著姓氏﹐驗其筆畫﹐亦季展書也。

太宗朝﹐有王著學右軍書﹐深得其法﹐侍書翰林。帝聽政之餘﹐畱心筆札﹐數遣內侍持書示著﹐著每以爲未善﹐太宗益刻意臨學。又以問著﹐對如初。或詢其意﹐著曰「書固佳矣。若遽稱善﹐恐帝不復用意。」其後﹐帝筆法精絕﹐超越前古﹐世以爲由著之規益也。

營丘李成字咸熙﹐磊落不羈﹐喜酒善琴﹐好爲歌詩﹐尢妙畫山水。周樞密使王朴與之友善﹐爲召至京﹐將以處士薦之﹐會朴卒。乾徳中﹐陳守﹑大司農衛融﹐以鄕裏之舊延之郡齋﹐日恣飲﹐竟死於酒。子覺﹐仕至國子博士﹑直史館。贈成爲光祿寺丞﹐葬於浚儀之魏陵﹐宋翰長白爲之志。成畫《平遠寒林》﹐前人所未嘗爲﹐气韻蕭灑﹐煙林淸曠﹐筆勢穎脫﹐墨法精絕﹐髙妙入神﹐古今一人﹐眞畫家百世師也。𨿽昔王維﹑李思訓之徒﹐亦不可同日而語。其後﹐燕貴﹑翟院深﹑許道寧輩﹐或僅得一體﹐語全則遠矣。考白所作成志﹐則成未嘗仕﹐而歐陽文忠公以爲成仕至尙書郎。按白與成同時人﹐又與成子覺並列史館﹐其所紀宜不妄﹐不知文忠公何以據也﹐正當以志爲定。

翟院深﹐營丘伶人﹐師李成山水﹐頗得其體。一日﹐府宴張樂﹐院深擊鼓爲節﹐忽停撾仰望﹐鼓聲不續。左右驚愕﹐太守召問之﹐對曰「適樂作次﹐有孤雲橫飛﹐淡佇可愛。意欲圖寫﹐凝思久之﹐不知鼓聲之失節也。」太守笑而釋之。

北都臨淸縣北王捨僧寺東一古殿﹐皆吳生畫佛像﹐傍有題記﹐類褚河南筆法。國朝已來奉使大遼者﹐道出寺下﹐例往觀之﹐題名府板﹐或剔取一二像。今且盡。

歐陽文忠公﹐文章道義﹐天下宗師。凡世俗所嗜﹐一無畱意﹐獨好古石刻。自岐陽石鼓﹑岱山﹑鄒繹之篆﹐下及漢﹑魏已來碑刻﹐山崖川谷﹐荒林破﹐莫不皆取﹐以爲《集古錄》。因其石本﹐軸而藏之。撮其大要﹐別爲目錄﹐並載可以正史學之闕謬者﹐以傳後學。跋尾多公自題﹐復爲之序﹐請蔡君謨書之﹐眞一代絕筆也。公之守亳也﹐余主蒙城簿﹐嘗得閱之。

玉堂北壁有毗陵董羽畫水﹐波濤若動﹐見者駭目。歲久﹐其下稍壞。學士蘇易簡受命知舉﹐將入南宮﹐語學士韓丕擇名筆完補之。丕呼圬者墁其下﹐以朱欄護之。蘇出院﹐以是悵惜不已。

陳文惠公善八分書﹐變古之法﹐自成一家﹐𨿽點畫肥重而筆力勁健。能爲方丈字﹐謂之堆墨﹐目爲八分。凡天下名山勝處碑刻題榜﹐多公親迹。世或效之﹐皆莫能及。

祥符中﹐丁晉公出典金陵﹐眞宗以《袁安臥雪圖》賜之﹐眞古妙手。或言周筆﹐亦莫可辧。至金陵﹐擇城之西南隅曠絕之地﹐建賞心亭﹐中設巨屏﹐置圖其上﹐遂爲金陵奇觀。歲久頗失覆護﹐縑素敗裂﹐稍爲好事者竊去。嘉中﹐王君玉出守郡﹐首詣觀之﹐惜其剽取已盡﹐嗟之尢久﹐作詩題其旁云「昔人已化遼天鶴﹐往事難尋《臥雪圖》。」

皇中﹐仁宗命待詔髙克明輩畫三朝聖迹一百事﹐人物才寸餘﹐宮殿﹑山川﹑車駕﹑儀衛咸具。詔學士李淑等撰次序贊﹐爲十卷﹐曰《三朝訓鑑圖》。鏤板印﹐貽大臣宗室。

保塞軍東北數里曰路疃﹐一小寺殿後照壁舊有畫水﹐世傳張僧繇筆﹐勢若搖動﹐眞名手也。熙寧中﹐地震壁壞﹐好事者或取二三段藏去。今無復可見矣。

●卷八

○事志

開寶中﹐平嶺表﹐擇廣州內臣聰慧者數十人﹐於教坊習樂﹐名簫韶部﹐攺曰云韶部﹐內宴則用之。太平興國中﹐擇軍中善樂者﹐名曰引龍直﹐遊幸﹐騎而導駕。後曰鈞容直﹐取鈞天之義也。

太宗朝﹐府州折禦卿貢馬特異﹐格不甚髙而日行千里﹐口旁有碧紋如雲霞﹐因目曰碧雲霞。上徵太原﹐往來乘之。上下山嶺﹐如履平地。上則屈前足﹐下則屈後足﹐上下如坐安輿﹐不知登降髙下之勞。圉人供芻粟或少倨﹐則嘶鳴奮躍﹐是嚙不已﹐此尢異他馬也。上崩﹐悲鳴不食﹐骨立﹐人不忍視。眞宗遣從靈駕﹐至永熙陵﹐乃斃。詔與我花犬同坎瘞。

洛陽至京六驛﹐舊未嘗進花﹐李文定公畱守﹐始以花進。歲差府校一人﹐乘驛馬﹐晝夜馳至京師。所進止姚黃﹑魏紫三四朵﹐用菜葉實籠中﹐藉覆上下﹐使馬不動搖﹐亦所以禦日气﹔又以蠟封花蒂﹐可數日不落。至今歲貢不絕。

朐山有花類海棠而枝長﹐花尢密﹐惜其不香無子。旣開﹐繁麗裊弱﹐如曳錦帶﹐故淮南人以錦帶目之。王元之以其名俚﹐命之曰海仙。有詩曰「春憎窈窕教無子﹐天爲妖嬈不與香。」又曰「錦帶爲名卑且俗﹐爲君呼作海仙花。」

萊公貶死雷州﹐喪還﹐過荊南公安縣﹐民懷公徳﹐以竹插地﹐掛物爲祭﹐焚之﹐後生筍成林。以爲神﹐因爲公立祠﹐目其竹爲「相公竹」。王樂道爲記刊石﹐秦承之有詩曰「已枯斷竹鈞私被﹐旣沒賢公帝念深。僕木偃禾如不起﹐至今誰識大忠心。」

萊公初及第﹐知歸州巴東縣﹐手植雙柏於庭。至今民愛之﹐以比甘棠﹐謂之「萊公柏」焉。

南唐後主畱心筆札﹐所用澄心堂紙﹑李廷墨﹑龍尾石硯三物爲天下之冠。自李氏之亡﹐龍尾石不復出。嘉中﹐校理錢仙芝知歙州﹐訪得其所﹐乃大溪也。李氏常患溪不可入﹐斷其流﹐使由他道。李氏亡﹐居民苦其溪之回遠﹐導之如昔﹐石乃絕。仙芝移溪還故道﹐石乃復出﹐遂與端溪並行。

莆陽蔡君謨嘗評李廷墨能削木﹐墜溝中﹐經月不壞。李超﹐易水人﹐唐末與其子廷亡至歙州﹐以其地多美松﹐因畱居﹐以墨名家。本姓奚﹐江南賜姓李氏。或爲邦。弟廷寬﹐男承宴﹑承安﹑男用﹐皆有聞易水。江南又有朱君徳﹑柴詢﹑柴成務﹑李文遠﹑張遇﹑陳斌﹐著名當時。其制有劍脊﹑圓餅﹑拙墨﹑進貢墨﹑供堂墨﹐其面多作龍紋﹐其幕有「宣府」字﹐或止云「宣」﹐或著姓氏﹐或別州府。今人間已少傳者。仁宗嘉中﹐宴近臣於殿﹐嘗以墨賜之﹐其文曰「新安香墨」。其後翰林諸君承賜者﹐皆雙脊龍樣﹐尢爲佳品。

咸平中﹐陳文惠謫官潮州。時州人張氏濯於江邊﹐爲鱷魚所食。公曰「昔韓吏部以文投惡溪﹐鱷魚爲吏部遠徙。今鱷魚旣食人﹐則不可赦矣。」乃命吏督漁者网而得之﹐鳴鼓告其罪﹐戮之於市。圖其形爲之贊﹐至今多傳之。鱷大者數丈﹐或玄黃﹐或蒼白色﹐似龍而無角﹐類蛇而有足﹐旱目利齒﹐見者駭之。卵化山谷間﹐大率爲鱷者十二三﹐其餘或爲黿﹑爲龜也。喜食人畜。其食﹐必以尾捲去﹐如象之任鼻也。

河中府舜泉坊﹐二井相通﹐所謂匿空旁出者也。祥符中﹐眞宗祀汾陰﹐駐驛蒲中﹐車駕臨觀﹐賜名廣孝泉﹐並以名其坊。禦制贊紀之。蒲濱河﹐地鹵泉咸﹐獨此井甘美﹐世以爲異。

亳州法相禪院矮檜﹐髙才數尺﹐偃亞蟠屈﹐枝葉繁茂﹐不可圖狀。唐大中年﹐李待價《石記》云「圓蔭三丈餘」。距今又百餘年﹐廣袤五六丈﹐爲一郡之珍玩。士人目其寺曰「矮栝」。眞宗祀老子﹐嘗駐其下。今禦榻尙在。故陸子履詩云「先皇玉座親臨地﹐故老於今涕泫然。」

建茶盛於江南﹐近歲制作尢精﹐龍鳳團茶最爲上品﹐一斤八餅。慶曆中﹐蔡君謨爲福建運使﹐始造小團以充歲貢﹐一斤二十餅﹐所謂上品龍茶者也。仁宗尢所珍惜﹐𨿽宰臣未嘗輒賜﹐惟郊禮致齋之夕﹐兩府各四人﹐共賜一餅。宮人剪金爲龍鳳花﹐貼其上。八人分蓄之﹐以爲奇玩﹐不敢自試﹔有嘉客﹐出而傳玩。歐陽文忠公云「茶爲物之至精﹐而小團又其精者也。」

通州狼山廣教寺﹐在唐爲慈航院﹐在江中山上。昔人有詩云「飛來靈鷲嶺﹐化作寶陀山。」前後乃江海相接處。舟出二山間﹐水湍礙石﹐率多覆溺。昔有僧率其徒﹐操楫以護之﹐舟無觸石之患﹐故有慈航之名。近年江水南徙﹐山之前後皆陸田。後人又有詩云「昔年船底浪﹐今日馬蹄痕。」皆紀實也。

慶曆七年﹐貝州卒王則據城叛。詔明鎬加討﹐久無功。參知政事文彥博請行﹐仁宗欣然遣之﹐且曰「『貝』字加『文』爲『敗』﹐卿必擒則矣。」未逾月而捷報聞。詔拜平章事﹐曲赦河北﹐攺貝州爲恩州。

揚州后土廟有花一株﹐潔白可愛﹐歲久﹐木大而花繁﹐俗目爲瓊花﹐不知實何木也。世以爲天下無之﹐惟此一株。孫冕鎭維揚﹐使訪之山中﹐甚多﹐但歲苦樵斧野燒﹐故木不得大﹐而花不能盛﹐不爲人貴。孫傷之﹐作詩曰「可憐遐地產﹐常化燎原灰。」近年京師亦有之﹐或云乃李文饒所賦玉蕊花也。

長安故都多古碑石。景初﹐莊獻太后遣中使建塔城中。時姜遵知永興﹐盡力於塔﹐悉取碑碣以爲塔材。漢﹑唐公卿墓石﹐十亡八九。楊大年《談苑》敍五行徳﹑金石厄事。宋有國百餘年﹐長安碑刻再厄矣。惜哉﹗惜哉﹗

契丹國產毗貍﹐形類大鼠而足短﹐極肥。其國以爲殊味﹐穴地取之﹐以供國主之膳。自公﹑相下﹐不可得而嘗。常以羊乳飼之。頃年虜使嘗攜至京﹐烹以進禦。今朝臣奉使其國者皆得食之﹐然中國人亦不嗜其味也。

唐李衛公云「維州﹐得之土蕃﹐號曰無憂城。」景中﹐或以其與濰州名相亂﹐郵置文字率多往來住滯﹐乞攺其名。仁宗曰「此足以威西戎。」乃攺曰威州也。

淄州淄川縣梓桐山石門澗有石曰靑金﹐色靑黑相雜﹐其文如銅屑﹐或云卽自然銅也﹐理細密。範文正公早居長白山﹐往來於此﹐嘗見其石。皇末﹐公知靑﹐遣石工取以爲硯﹐極發墨﹐頗類歙石。今東方人多用之﹐或曰「範公石」。然不耐久﹐久則不免斷裂。

靑州城西南皆山﹐中貫洋水﹐限爲二城。先時﹐跨水植柱爲橋﹐每至六七月間﹐山水暴漲﹐水與柱鬥﹐率常壞橋﹐州以爲患。明道中﹐夏英公守靑﹐思有以捍之。會得牢城廢卒﹐有智思﹐疊巨石固其岸﹐取大木數十相貫﹐架爲飛橋﹐無柱。至今五十餘年﹐橋不壞。慶曆中﹐陳希亮守宿﹐以汴橋壞﹐率嘗損官舟﹑害人﹐乃命法靑州所作飛橋。至今沿汴皆飛橋﹐爲往來之利﹐俗曰虹橋。

慶曆中﹐洪州江岸崩﹐得謝眺撰並書《宋海陵王墓銘》石。眺文固奇﹐而書亦有法﹐類鐘繇書。石入沈括家十餘年﹐後爲夏元昭匿之。今不知所在。

皇中﹐範文正公鎭靑﹐興龍僧捨西南洋溪中有醴泉湧出。公構一亭泉上﹐刻石記之。其後靑人思公之徳﹐目之曰範公泉。環泉古木蒙密﹐塵迹不到﹐去市廛才數百步而如在深山中。自是﹐幽人逋客往往賊詩鳴琴烹茶其上。日光玲瓏﹐珍禽上下﹐眞物外之遊﹐似非人間世也。歐陽文忠公﹑劉翰林貢父及諸名公多賦詩刻石﹐而文忠公及張禹功﹑蘇唐卿篆石榜之亭中﹐最爲營丘佳處。元中﹐靑守以其地與王氏爲水畏﹐稍復完葺。

華陽楊α﹐好古博物﹐家𨿽貧﹐尢好書畫奇玩﹐充實中橐。家姬數人﹐布裙糲食而歌舞絕妙。故歐陽公贈之詩云「三腳木牀坐調曲。」蓋言α之貧也。α﹐皇中宿華州西溪寺﹐夜闌燈滅﹐於暗中見光煜然。旦起視之﹐石也。詢寺僧。云「西溪﹐華下最勝處﹐郡僚宴集之地﹐故以此石鎭內耳。」至夜﹐α移至別地﹐光復在焉。意在蘊玉﹐因求得之。輦至都下﹐使玉工視之﹐以爲然。剖之﹐得玉﹐徑數寸﹐溫潤純美﹐光采粲然。工人驚之曰「至寶也﹐今王府中未有其比。」會朝廷求良玉琢鎭國寶﹐α因獻之﹐遂爲璽。鎭國﹐華州軍額﹐朝廷以名與璽同﹐乃攺曰鎭潼軍。此亦異也。余叔父博士﹐爲華州幕官﹐故知其詳。或以爲α所獻﹐琢爲蒼璧。未知孰是。

洛陽牡丹﹐歲久虫蠹﹐則花開稍小。園戶以硫黃簪其穴﹐虫死﹐復盛大。其園戶相妒﹐則以烏賊魚骨刺花樹枝皮中﹐花必死。蓋牡丹忌此魚耳。

司馬溫公旣居洛﹐每對客﹐賊詩談文﹐或投壺以娛賓。公以舊格不合禮意﹐更定新格。以爲傾邪險訁皮﹐不足爲善﹐而舊圖反爲奇箭﹐多與之算﹐如倚竿帶劍之類﹐今皆廢其算以罰之﹔顚倒反覆﹐惡之大者﹐柰何以爲上﹐如倒中之類。今當盡廢壺中算﹐以明逆順。大底以精密者爲上﹐偶中者爲下﹐使夫用機僥幸者無所措手。此足以見公之志﹐𨿽嬉戲之間﹐亦不忘於正也。

唐彥猷﹐淸簡寡欲﹐不以世務爲意。公退﹐居一室﹐蕭然終日默坐﹐惟吟詩﹑臨書﹑烹茶﹑試墨﹐以此度日。嘉中守靑社﹐得紅絲石於黑山﹐琢以爲硯。其理紅黃相參﹐文如林木﹐或如月暈﹐或如山峯﹐或如雲霧花卉。石自有膏潤﹐浮泛墨色﹐覆之以匣﹐數日不幹。彥猷作《硯錄》﹐品爲第一﹐以爲自得此石﹐端溪﹑龍尾皆置不復視矣。

秦武公作羽陽宮﹐在鳳翔寶雞縣界。歲久﹐不可究知其處。元六年正月﹐直縣門之東百步﹐居民權氏浚池﹐得古銅瓦﹐五皆破﹐獨一瓦完。面徑四寸四分。瓦面隱起四字﹐曰羽陽千歲﹐篆字隨勢爲之﹐不取方正。始知卽羽陽舊址也。其地北負髙原﹐南臨渭水﹐前對羣峯﹐形勢雄壯﹐眞勝地也。武公之初年﹐距今千有七百八十八年矣。武功遊景叔方總秦鳳刑獄﹐摹刊於石﹐置之岐陽憲臺之瑞丰亭﹐以貽好事者。

李謙溥﹐太祖朝名將也。在汾﹑晉二十餘年﹐大小百餘戰﹐未嘗少衄。每巡邊﹐老幼望拜﹐呼以爲父。晚治第於道徳坊﹐中爲小圃﹐購花木竹石植之。頗與朝士大夫遊。久之﹐以從弟謙女適皇子陳王﹐貧無以資用﹐遂以所居之第質於宋延。後其子允正爲通事舍人﹐侍太宗。問曰「爾父力邊三十年﹐止餘一第﹐忍屬它姓」允正具所以對﹐太宗卽遣中使出內府錢付延贖還。王禹作記美其事﹐名二亭曰克家﹑肯構﹔宰相畢士安而下及諸名公賦詩紀述﹐自成一編。

秀州祥符院僧智和蓄一古琴﹐瑟瑟微碧﹐文細﹐石爲軫﹐制作精巧﹐音韻淸越。中刊李陽冰篆三十九字﹐其略云「南溟夷島產木名伽陀羅﹐文橫如銀屑﹐其堅如石﹐遂用作此。」沈括《筆談》﹑朱長文《琴史》著此琴﹐卽唐相公李勉所制響泉也。響泉之名﹐見《李勉傳》。元末﹐和死﹐州將以其琴匣送尙書禮部﹐符太常帳管﹐好事者時時鼓之。

錢塘沈振蓄一琴﹐名冰淸﹐腹有晉陵子銘云「卓哉斯器﹐樂惟至正。音淸韻古﹐月澄風勁。三餘神爽﹐泛絕機靜。雪夜敲冰﹐霜天擊磬。陰陽潛感﹐否臧前鏡。人其審之﹐豈獨知政。」書「大厲三年三月三日上底﹐蜀郡雷氏斫。」鳳沼內書「貞元十一年七月八日再修。士雄記。」聲極淸實。山茌陳聖與名知琴﹐少在錢塘﹐從振借琴彈﹐酷愛之。後三十年﹐聖與官太常﹐會振侄述鬻冰淸﹐索百千不售。未幾﹐述卒﹐其妻得二十千﹐鬻於僧淸道﹐轉落於太一道士楊英。久之﹐聖與以五十千購得﹐極珍祕之。或以惡陵子﹐杜牧之道號。篆法類李義山筆﹐亦莫可辯。又不知士雄何人也。

釋晉明﹐齊州人。久止靈巖。晚遊五臺﹐得風疾﹐眉髮俱墮﹐百骸腐潰﹐哀號苦楚﹐人不忍聞。忽有異人教服長松﹐明不識之﹐復告云「長松﹐長古松下﹐取根餌之﹐皮色如薺﹛艸尼﹜﹐三五寸﹐味微苦﹐類人參﹐淸香可愛﹐無毒﹐服之益人﹐兼解諸虫毒。」明采服﹐不旬日﹐發復生﹐顏貌如故。今並﹑代間士人多以長松參甘艸﹑山藥爲湯﹐殊佳。然《本艸》及諸方書並不著﹐獨釋惠祥作《淸涼傳》始敍之﹐然失於怪誕。

元中上元﹐駕幸迎祥池﹐宴從臣。教坊伶人以先聖爲戲﹐刑部侍郎孔宗翰奏﹕「唐文宗時嘗有爲此戲者﹐詔斥去之。今聖君宴犒羣臣﹐豈宜尙容有此」詔付伶官置於理。或曰「此細事﹐何足言」孔曰「非爾所知。天子春秋鼎盛﹐方且尊徳樂道﹐而賤伎乃爾褻慢﹐縱而不治﹐豈不累聖徳乎﹗」聞者慚羞嘆服。

椰子生安南及海外諸國﹐木如棕櫚﹐大者髙百餘尺﹐花白﹐如千葉芙蓉。一本﹐花不過數十朵﹐實不過三五顆。其大如斗﹐至老差小。外有黃毛軟皮﹐中有殼﹐正類檳榔。故有人爲詩云「百果之中爾最珍﹐檳榔應是汝玄孫。」沈期亦有題椰子詩﹐云「業生雕胡首﹐圓實檳榔身。」殼止有二穴﹐芽出穴中。殼內類羅菔﹐皮味苦﹐肉極甘脆。蠻人甚珍之。中有瀋﹐大者一二升﹐蠻人謂之椰子酒﹐飲之得醉。《交州記》以爲漿者是也。治消渴﹐塗髭發立黑。皮煮汁止血﹐療吐逆。肉益气去風。

蜀𨿽阻劍州之險﹐而郡縣無城池之固。民性懦弱﹐俗尙文學。而世以爲蜀人好亂﹐殊不知公孫述及劉辟﹑王建﹑孟知祥輩﹐率非土人﹐皆以姦雄乘中國多事﹐盜據一方耳。本朝王小波﹑李順﹑王均輩嘯聚西蜀。蓋朝廷初平孟氏﹐蜀之帑藏盡歸京師。其後﹐言利者爭述功利﹐置博易務﹐禁私市。商賈不行﹐蜀民不足﹐故小波得以激怒其人曰「吾疾貧富不均﹐今爲汝均之。」貧者附之益眾。向使無加賦之苦﹐得循良撫綏之﹐安有此亂古人云「與其蓄聚斂之臣﹐寧蓄盜臣。」聚斂之爲害如此﹐可不戒哉均則本神衛卒校﹐蓋趙延順怨鈐轄符昭壽﹐推均爲師爾。

犀之類不一﹐生邕管之內及交趾者﹐角紋如麻實﹐理燥﹐少溫潤﹔來自舶上﹐生大食者﹐文如茱萸﹐理潤而綴﹐光采徹瑩﹐甚類犬鼻。若傅以膏﹐甚有花紋。而尢異者曰通天犀﹐或如日星﹐或如雲月﹐或如葩花﹐或如山水﹐或成飛走﹐或成龍魚﹐或成神仙﹐或成宮殿﹐至有衣冠﹑眉目﹑杖履﹑毛羽﹑鱗角完具﹐若繪畫然﹐爲世所貴。其價不貲﹐莫知其所以然也。或以爲犀愛一物﹐玩之久﹐則物形潛入角中。是又不可以理推者。其紋有正插者﹐有倒插者﹐有腰鼓插者﹐其類不一。方其角未解也﹐𨿽海人亦未知其爲異也﹐故波斯以象牙爲「白暗」﹐犀角爲「黑暗」﹐以其難別識也。犀之有通天花紋者﹐自顧其影則怖﹐嘗飲濁水﹐不欲照見其角也。海人之取犀也﹐多於山麓植木﹐如列羊棧﹐久則木朽。犀前足短﹐止則依木而立﹐朽拆犀倒﹐不能自立﹐因格殺之。犀歲久亦退角﹐培土埋僻處﹐海人偵知﹐以木角易取之。西域謂犀爲竭伽﹐角爲毗沙拿﹐言一角也。

柳三變﹐景末登進士第。少有俊才﹐尢精樂章。後以疾更名永﹐字耆卿。皇中﹐久困選調。入內都知史某愛其才而憐其潦倒。會教坊進新曲《醉蓬萊》﹐時司天臺奏老人星見﹐史乘仁宗之悅﹐以耆卿應制。耆卿方冀進用﹐欣然走筆﹐甚自得意﹐詞名《醉蓬萊慢》。比進呈﹐上見首有「漸」字﹐色若不悅。讀至「宸遊鳳輦何處」﹐乃與禦制《眞宗挽詞》暗合﹐上慘然。又讀至「太液波翻」﹐曰「何不言『波澄』﹗」乃擲之於地。永自此不復進用。

●卷九

○雜錄

唐太宗問一行世數﹐禪師制葉子格進之。葉子﹐言「二十世李」也﹐當時士大夫宴集皆爲之。其後有柴氏﹑趙氏﹐其格不一。蜀人以紅鶴格爲貴﹐禁中則以花虫爲宗。近世﹐職方員外郎曹谷損益舊本﹐撰《舊歡新格》尢爲詳密。其法﹕用匾骰子六隻﹐犀牙師子十事﹐自盆帖而下﹐分十五門﹐門各有說。凡名彩二百二十七﹐逸彩二百四十七﹐總四百七十四彩。余家有其格﹐而世無能爲者。

周顯徳中﹐許京城民居起樓閣。大將軍周景威先於宋門內臨汴水建樓十三間﹐世宗嘉之﹐以手詔獎諭。景威𨿽奉詔﹐實所以規利也。今所謂十三間樓子者是也。景威子瑩﹐國初爲樞密使。

陶姓唐﹐唐宰相莒公儉之後。祖彥謙﹐有詩名﹐號鹿門先生。避晉祖名﹐攺陶。後歷事累朝﹐不復還本姓。士大夫譏之。

劉釒長據嶺南﹐置兵八千人﹐專以采珠爲事﹐目曰「媚川都」。每以石垂其足﹐入海至五七百尺﹐溺而死者相屬也。久之﹐珠璣充積內庫。所居殿宇梁棟簾箔﹐率以珠爲飾﹐窮極華麗。及王師入城﹐一火而盡。藝祖廢「媚川都」﹐黥其壯者爲軍﹐老者放歸田裏﹐仍詔百姓不得以采珠爲業﹐於是俗知務農矣。

建隆中﹐南都一夕星隕如雨﹐點或大或小﹐光彩煜然﹐未至地而滅。景初﹐忻州夜中星隕極多﹐明日視之﹐皆石。聞今忻民猶有蓄之。乃知《公羊傳》以雨星不及地而復﹐其說得之。左氏以如雨而言與雨偕﹐非也。

幽薊八州﹐陷北虜幾二百年﹐其間英主賢臣欲圖收復﹐功垂成而輒廢者三矣。此豪傑之士每每深嗟而痛惜。初﹐周世宗旣下關南﹐欲乘勝進攻幽州﹐將行﹐夜中疾作﹐乃止。藝祖貯財別庫﹐欲事攻取﹐會上仙﹐乃寢。柳仲塗守寧邊﹐結客白萬徳﹐使說其酋豪﹐將納質定誓﹐以爲內應﹐掩其不備﹐疾趨直取幽州﹐會仲塗易地而罷。河朔之人﹐逮今爲憾。

國初有王彥升者﹐本市井販繒人。及壯從軍﹐累立戰功﹐至防禦使。性極殘忍﹐俘獲戎人﹐則置酒宴飲﹐引胡人﹐以手捉其耳﹐對客咀嚼﹐徐引卮酒。戎人血流被面﹐彥升笑語自若。前後啖數十百人﹐亦可怪也。

開寶中﹐鄢陵許永爲鄆州盧縣尉﹐自言七十五歲﹐其父瓊年九十九﹐長兄八十一﹐次兄七十七。藝祖召瓊﹐問唐季事﹐對尢詳﹐賜以衣幣鞍馬。父子俱享福壽﹐世罕有也。

盧丞相多遜謫死朱崖﹐旅殯海上。天慶觀道士練惟﹐一夜聞窗外有人讀書﹐審其聲韻﹐有類多遜。明日﹐有詩題窗外曰「南斗微茫北斗明﹐喜聞窗下讀書聲。孤魂千里不歸去﹐辜負洛陽花滿城。」筆迹亦類之。明年﹐歸葬洛。此說得之孫巨源。而楊文公云其子全扶柩歸葬江陵佛捨﹐與此不同。未知孰是﹐姑兩錄之。

髙麗﹐海外諸夷中最好儒學。祖宗以來﹐數有賓客貢士登第者。自天聖後﹐數十年不通中國。熙寧四年﹐始復遣使修貢﹐因泉州黃愼者爲向導﹐將由四明登岸。比至﹐爲海風飄至通州海門縣新港。先以狀致通州謝太守云「望斗極以乘槎﹐初離下國﹔指桃源而迷路﹐誤到仙鄕」。詞甚切當。使臣禦事民官侍郎金第與同行朴寅亮詩尢精﹐如《泗州龜山寺》詩云「門前客棹洪濤急﹐竹下僧棋白日閒」等句﹐中土士人亦稱之。寅亮嘗爲其國詞臣﹐以罪廢。久之﹐從金第使中國。

盧多遜南遷朱崖﹐逾嶺﹐憩一山店。店嫗舉止和淑﹐頗能談京華事。盧訪之﹐嫗不知爲盧也﹐曰「家故汴都﹐累代仕族。一子事州縣﹐盧相公違法治一事﹐子不能奉﹐誣竄南方。到方周歲﹐盡室淪喪﹐獨殘老軀﹐流落居此﹐意有所待。盧相欺上罔下﹐倚勢害物﹐天道昭昭﹐行當南竄。未亡間庶見於此﹐以快宿憾爾。」因號呼泣下。盧不待食﹐促駕而去。

陳堯咨善射﹐百發百中﹐世以爲神﹐常自號曰小由基。及守荊南回﹐其母馮夫人問﹕「汝典郡有何異政」堯咨云「荊南當要衝﹐日有宴集﹐堯咨每以弓矢爲樂﹐坐客罔不嘆服。」母曰「汝父教汝以忠孝輔國家﹐今汝不務行仁化而專一夫之伎﹐豈汝先人志邪」杖之﹐碎其金魚。

景徳中﹐州有神祠﹐凡民祈禱者﹐神必親享﹐杯盤悉空。遠近奔赴。蓋狐穴神座下﹐通寢殿下﹐復門繡箔﹐人莫得窺。羣狐自穴出﹐分享肴醴。王公嗣宗雅負剛正﹐及鎭土﹐乃騎兵挾矢﹐驅鷹犬﹐投薪穴中﹐縱火焚之。羣狐奔逸﹐擒殺悉盡。鞭廟祝背﹐徙其家﹐毀其祠﹐妖狐遂絕。初﹐公在長安也﹐極疏種山人放之短。好事者有詩云「終南隱士聲華歇﹐土妖狐巢穴空。二事俱輸王太守﹐聖朝方信有英雄。」

楊光遠之叛靑州也﹐有孫中捨居圍城中﹐族人在州西別墅。城閉旣久﹐內久隔絕﹐食且盡﹐舉族愁嘆。有畜犬彷徨其側﹐若有憂思﹐中捨因囑曰「爾能爲我至莊取米邪」犬搖尾應之。至夜﹐爲置一布囊並簡系犬背上。犬卽由水竇出。至莊﹐鳴吠。居者開門﹐識其犬﹐取簡視之﹐令負米還﹐投曉入城。如此數月。比至城開﹐孫氏闔門數十口獨得不餒。孫氏愈愛畜之。後數年斃﹐葬於別墅之南。至其孫彭年﹐語龍圖趙公師民﹐刻石表其墓﹐曰《靈犬志》。

仁宗天縱多能﹐尢精書學。凡宮殿門觀﹐多帝飛白題榜﹐勛賢神道﹐率賜篆螭首。王曾之碑曰「旌賢」﹐寇準曰「旌忠」﹐李迪曰「遺直」﹐晏殊曰「舊學」﹐丁度曰「崇儒」﹐王旦曰「全徳元老」﹐文彥博父均曰「教忠積慶」﹐李用和曰「親賢」﹐範仲淹曰「褒賢」﹐曹利用曰「旌功」﹐呂夷簡曰「懷忠」﹐張士遜曰「舊徳」﹐狄靑曰「旌忠元勛」﹐其餘不可悉記。或云﹐初﹐王子融守河中﹐模唐明皇題裴耀卿碑額獻之﹐仁宗乃賜文正碑曰「旌賢」。大臣碑額賜篆﹐蓋始於此。其後英廟﹑神考﹐亦屢有賜者。

祥符初﹐王旭知潁州﹐因歲饑﹐出庫錢貸民﹐約蠶熟一千輸一縑。其後﹐李士衡行之陜西﹐民以爲便。今行於天下﹐於歲首給之﹐謂之和買絹﹐或曰預買。始於旭也。

汀州王捷﹐少商江﹑淮間。咸平初﹐遇一人於南唐逆旅﹐衣道士服﹐儀狀奇俊。後屢見之。授以黃金術﹐仍付以神劍﹐且戒之曰「非遇人君﹐不可妄泄。」後佯狂﹐叫呼上饒市中。配流嶺南。逃歸京﹐撾登聞鼓自陳。上召與語﹐悅之﹐命之官﹐更名中正。寓居中官劉承家﹐上言「數聞中正與人語﹐聲如童子。云﹕『我﹐司命眞君也。』」中正亟遷神武大將軍﹑康州團練使。常以藥﹑金﹑銀獻上﹐以助國費。卒﹐贈嶺南節度使﹐世謂之燒金王先生﹐建祠永寧院西。至今禦府猶有中正所獻金及鑪鉗殘藥。

直史館孫公冕﹐文學政事有聞於時﹐而賦性剛明﹐以別白賢不肖爲事。天禧中﹐連守數郡。暇日接僚吏﹐殊不喜談朝廷除授﹐亦未嘗覽除目。每得邸吏報狀﹐則納懷中﹐不復省視。或詰其意﹐曰「某人賢而反沈下位﹐某人不才而驟居顯官﹐見之令人不快爾。」或譏其不廣。然其好賢嫉惡之心亦可尙也。

曹襄悼公利用﹐天聖中﹐退朝歸私第﹐中衢逢狂人奪其樞密使印﹐心獨惡之。未幾﹐侄芮爲不法事敗﹐治獄者鍛成其事﹐芮死。公貶隨州﹐再貶房陵﹐行至襄陽﹐監者迫自盡。天下冤之。

平原劉永錫﹐天聖末﹐以虞曹員外郎知千乘縣。一日﹐與門生對食。永錫以饅頭食畜犬﹐生曰「犬彘食人食﹐古人所譏﹐況珍味耶」犬不食﹐視之以去﹐數日不知所在。一夕﹐犬至﹐跑門閾下﹐將入。生起視之﹐知其將害己﹐捲衾詐作人臥牀上﹐升棟以避之。犬入﹐登牀噬之﹐覺非人﹐吼怒出戶﹐擲尾作聲﹐移刻而死。今夫衣士人衣冠﹐首鼠貴遊門下以獵哺啜﹐嗟來不愧﹐曾斯犬之不若也。

慶曆中﹐皇叔燕王元儼薨。仁宗追悼尢深﹐詔有司擇位號之尢尊美者以追榮之﹐乃特贈天策上將軍。非常典也。王性嚴毅﹐威望著於天下﹐士民識與不識﹐呼之曰八大王﹐犬戎尢憚之。

李尙書公擇﹐少讀書於廬山五老峯白石庵之僧捨﹐書幾萬卷。公擇旣去﹐思以遺後之學者﹐不欲獨有其書﹐乃藏於僧捨。其後﹐山中之人思之﹐自其居云李氏藏書山房﹐而子瞻爲之記。

江陰軍﹐北距大江﹐地僻﹐鮮過客﹐無將迎之煩﹐所隸一縣﹐公事絕少。通州﹐南阻江﹐東北濱海﹐士大夫罕至﹐居民以魚鹽自給﹐不爲盜﹐訟稀事簡。仕宦二州者最爲優逸﹐故士大夫謂江陰爲「兩浙道院」﹑通州爲「淮南道院」。

舊說﹐虎有威﹐遇人百步之外﹐咆哮作聲﹐以威懾人。人或不懼﹐虎反畏而去﹐故虎不食醉人。小兒不知懼﹐則虎畏而不食。蘇子由作《孟徳傳》﹐以爲徳﹐禁卒﹐旣逃﹐不顧死﹐見虎不爲動﹐弭耳而去。

蕭榔﹐字大珍﹐後梁宗室。爲靑州刺史﹐有惠愛﹐篤信於民。及死﹐民爲立祠千乘縣西﹐相與謚曰信公。嘉中﹐祠宇頹敝。主廟者賈天恩﹐老伶也。有王者﹐金家蒼頭也﹐幼苦傷寒﹐汗不合﹐病腰不能行﹐僂而丐且十年﹐一旦﹐人爲炙之﹐遂愈。天恩教之曰「第云信公召語﹕『能爲吾修廟﹐則使爾腰伸。』諾之﹐腰卽伸。」於是遠近聞之湊奔﹐爭施錢帛﹐以新廟貌。逾年得錢數千緡﹐功未卒而二人爭錢相毆。事稍喧﹐施者因不復來

熙寧八年﹐淮西大饑﹐人相食。朝廷遣近臣安撫﹐同監司賑濟。而措置乖戾﹐不能副朝廷愛養元元之意。安撫先檄郡縣﹐以厚朴燒豆腐﹐開饑民胃口。提刑司督諸郡多造紙襖爲衣﹐而又得稻田居之。安撫可無慮矣。聞者大慚。朝廷知之﹐重行降黜。

諫議大夫崔頌﹐博學君子人也。性有疑疾﹐防閒閨門過於嚴密。圬者塗室﹐以帛幕其目﹐恐竊視其私也。與夫羅灰扃戶殆不遠。

陳亞少卿﹐蓄書數千卷﹐名畫數十軸﹐平生之所寶者。晚年退居﹐有《華亭雙鶴唳》。怪石一株尢奇峭﹐與異花數十本﹐列植於所居。爲詩以戒子孫﹕「滿室圖書雜典墳﹐華亭仙客岱云根。他年若不和花賣﹐便是吾家好子孫。」亞死未幾﹐皆散落民間矣。

小詞有「燒殘絳蠟淚成痕﹐街鼓破黃昏」之語﹐或以爲黃昏不當燭。已見跋解者曰「此艸廬窶陋者之論﹐殊不知貴侯戚裏﹐洞房密室﹐深邃窈窕﹐有不待夜而張燭者矣。」

士大夫筵饌﹐率以飠不飠乇﹐或在水飯之前。予近預河中府蒲左丞會﹐初坐卽食罨生飠不飠乇。予驚問之﹐蒲笑曰「世謂飠不飠乇爲頭食﹐宜爲羣品之先可知矣。意其唐末﹑五代亂離之際﹐失其次第﹐久抑下列﹐頗郁﹐輿論牽復。」坐客皆大笑。

王承衍尙秦國賢肅大長公主﹐至曾孫師藥﹐又尙惠和公主﹐子植又選尙惠國公主。昔漢竇氏一門三公主﹐於時親戚功臣莫與比。唐薛儆與其子銹相繼尙睿宗﹑明皇女﹐獨稱唐薛氏。而尙三公主又父子相繼﹐惟王氏一門。

江南一縣郊外古寺﹐地僻山險﹐邑人罕至﹐僧徒久苦不足。一日﹐有僧遊方至其寺﹐告於主僧﹐且將與之謀所以驚人耳目者。寺有五百羅漢﹐擇一貌類己﹐衣其衣﹐頂其笠﹐策其杖﹐入縣削髮﹐誤爲刀傷其頂﹐解衣帶﹑白藥傳之。畱杖爲質﹐約至寺﹐將遺千錢。削者如期而往﹐方入寺﹐閽者毆之曰「羅漢亡杖已半年﹐乃爾盜耶﹗」削者述所以得杖貌﹐相與見主僧﹐更異之。共開羅漢堂﹐門鎖生澀﹐塵凝坐榻﹐如久不開者。視亡杖羅漢﹐衣笠皆所見者﹐頂有傷處﹐血漬藥傅如昔。前有一千皆古錢﹐貫且朽。因共嘆異之。傳聞遠近﹐施者日至﹐寺因大盛。數年﹐其徒有爭財者﹐其謀稍泄。得之外氏。

元丰中﹐髙麗使朴寅亮至明州﹐象山尉張中以詩送之﹐寅亮答詩序有「花面艷吹﹐愧鄰婦靑唇之斂﹔桑間陋曲﹐續郢人白雪之音」之語。有司劾﹕中小官﹐不當外交夷使。奏上﹐神宗顧左右「靑唇」何事﹐皆不能對。乃以問趙元老﹐元老奏﹕「不經之語﹐不敢以聞。」神宗再諭之﹐元老誦《太平廣記》云「有睹鄰夫見其婦吹火﹐贈詩云﹕『吹火朱唇斂﹐添薪玉腕斜。遙看煙裏面﹐恰似霧中花。』其婦告其夫曰﹕『君豈不能學也。』夫曰﹕『汝當吹火﹐吾亦效之。』夫乃爲詩云﹕『吹火靑唇斂﹐添薪墨腕斜。遙看煙裏面﹐恰似鳩茶。』」元老之彊記如此﹐𨿽怪僻小說﹐無不該覽。

國初﹐襲唐末士風﹐舉子見先達﹐先通箋刺﹐謂之請見。旣與之見﹐他日再投啟事﹐謂之謝見。又數日﹐再投啟事﹐謂之溫捲。或先達以書謝﹐或有稱譽﹐卽別裁啟事﹐委曲敍謝﹐更求一見。當時舉子之於先達者﹐其禮如此之恭。近歲舉子不復行此禮﹐而亦鮮有上官延譽後進者。

錢Α之據錢塘也﹐子跛﹐Α鐘愛之。諺謂「跛」爲「瘸」﹐杭人爲諱之﹐乃秒「茄」爲「落蘇」。楊行密之據淮陽﹐淮人避其名﹐以「密」爲「蜂糖」。尢見淮﹑浙之音誤也。以「瘸」爲「茄」﹐以「蜜」爲「密」﹐良可ㄉ也。

熙寧中﹐淮西連歲蝗旱﹐居民艱食﹐通﹑泰農田中生菌被野﹐饑民得以采食。元丰中﹐靑﹑淄薦饑﹐山中及平地皆生白面。白石如灰而膩﹐民有得數十斛﹐以少面同和爲湯餅﹐可食﹐大濟乏絕。二事頗異﹐皆所目見。

●卷十

○談謔

國初﹐將軍王景咸嘗守邢州﹐使臣王班銜命至郡﹐景咸宴之﹐坐中厲聲曰「請王班滿飲。」景咸以爲官也。左右曰「王班﹐姓名也。」景咸大慚﹐責左右﹕「爾輩何不先教我」坐中大噱。

國初﹐聶崇義精《禮》學﹐著《三禮圖》上之﹐盛行於世﹐詔給於國子監講堂。郭忠恕嘗誚其姓曰「近貴全爲聵﹐攀龍卽作聾。𨿽然三个耳﹐終是未爲聰。」崇義曰「僕不能詩﹐聊以一聯奉酬﹕勿笑有三耳﹐猶勝畜二心。」其敏而善謔﹐亦可嘉也。

寇萊公與張洎同爲給事中﹐公年少气銳﹐嘗爲《庭雀詩》玩張洎曰「少年挾彈何狂逸﹐不用金丸用蠟丸。」譏洎在金陵圍城中﹐嘗爲其主作詔納蠟丸中追上江救兵也。

陳文惠善八分書﹐點畫肥重﹐自是一體﹐世謂之「堆墨書」﹐尢宜施之題榜。鎭鄭州日﹐府宴﹐伶人戲以一幅大紙濃墨塗之﹐當中以粉筆點四點。問之﹕「何字也」曰「堆墨書田字。」文惠大哂。

丞相王公之夫人鄭氏﹐奉佛至謹﹐臨終囑其夫曰「卽死﹐願得落髮爲尼。」及死﹐公奏乞賜法名師號﹐斂以紫方袍。王荊公之子﹐少得心疾﹐逐其妻﹐荊公爲備禮嫁之。好事者戲之曰「王太祝生前嫁婦﹐鄭夫人死後出家。」人以爲異。又工部郎中侯叔獻妻悍戾﹐叔獻旣殂﹐兒女不勝其酷﹐詔離之﹐故好事者又曰「侯工部死後休妻。」

王琪﹑張元同在南京晏元獻公幕下。張肥大﹐王以大牢目之﹔王瘦小﹐張以彌猴目之。一日﹐有米綱至八百里村﹐水淺當剝﹐府檄張往督之﹐王曰「所謂八百里駁也。」張曰「未若三千年精矣。」元獻爲之啟齒。

劉貢父文學過人而又滑稽善謔。知曹州日﹐於書記自京還﹐貢父問﹕「嘗見王學士﹐渠有老態否」於曰「顏猶未老﹐而鬢已斑。」貢父曰「豈非急進至然也」貢父之警辧多類此。

往年士大夫好講水利。有言欲涸梁山泊以爲農田者﹐或詰之曰「梁山泊﹐古鉅野澤﹐廣袤數百里。今若涸之﹐不幸秋夏之交行潦四集﹐諸水並入﹐何以受之」貢父適在坐﹐徐曰「卻於泊之傍鑿一池﹐大小正同﹐則可受其水矣。」坐中皆絕倒﹐言者大慚沮。

穎上常夷甫處士﹐以行義爲士大夫所推﹐近臣屢薦之。朝廷命之官﹐不起。歐陽公晚治第於穎﹐久參政柄﹐將乞身以去。顧未得謝﹐而思穎之心日切﹐嘗有詩曰「笑殺汝陰常處士﹐十年騎馬聽朝雞。」後﹐公旣還政﹐而處士被召赴闕﹐爲天章閣待制﹐日奉朝請。有輕薄子攺公詩以戲之曰「卻笑汝陰歐少保﹐新來處士聽朝雞。」

歐陽文忠公不喜釋氏﹐士有談佛書者﹐必正色視之。而公之幼子小字和尙。或問﹕「公旣不喜佛﹐排浮屠﹐而以和尙名子﹐何也」公曰「所以賤之也﹐如今人家以牛驢名小兒耳。」問者大笑﹐且伏公之辧也。

馮吉﹐瀛王道之子﹐少學能文而輕佻善謔﹐尢精胡琴。嘗因家會﹐命彈胡琴﹐曲終﹐賜之束帛以辱之。吉致帛於項﹐以左手抱琴﹐右手按膝﹐如伶人拜起。舉家大笑。終以浮薄不登淸近。仕皇朝﹐終少列。

頃有秉政者﹐深被眷倚﹐言事無不從。一日禦宴﹐教坊雜劇爲小商﹐自稱姓趙名氏﹐負以瓦瓿﹐賣沙糖。道逢故人﹐喜而拜之。伸足誤踏瓿倒﹐糠流於地﹐小商彈指嘆息曰「甜采你卽澑也﹐怎柰何」左右皆笑。俚語以王姓爲「甜采」。

胡祕監旦﹐學冠一時﹐而輕躁喜玩人。其在西掖也﹐嘗艸《江仲甫升使額誥》詞云「歸馬華山之陽﹐朕𨿽無愧﹔放牛桃林之野﹐汝實有功。」蓋江小字芒兒﹐俚語以牧童爲「芒兒」。胡又嘗行巨誥詞云「以爾久淹禁署﹐克愼行藏﹐由是諸豎切齒。」範應辰爲大理評事﹐旦畫一布袋﹐中藏一丐者﹐以遺範﹐題云「袋裏貧士」也。

劉貢父﹑王汾彥祖同在館閣﹐皆好談謔。一日﹐劉謁王曰「君攺賜章服﹐故致賀爾。」王曰「未嘗受命。」「旦早聞ト門傳報﹐君但詢之。」王密使人詢之ト門﹐乃是有旨﹕諸王墳得用紅泥塗之爾。

貢父晚苦風疾﹐鬢眉皆落﹐鼻梁且斷。一日﹐與子瞻數人小酌﹐各引古人語相戲。子瞻戲貢父云「大風起兮眉飛揚﹐安得壯士兮守鼻梁。」座中大噱﹐貢父恨悵不已。貢父晚年鼻旣斷爛﹐日憂死亡﹐客戲之云「顏淵﹑子路微服同出﹐市中逢孔子﹐惶怖求避﹐忽見一塔﹐相與匿於塔後。孔子旣過﹐顏子曰﹕『此何塔也』由曰﹕『所謂避孔子塔也。』」

有張獻圖者﹐應舉久不第。好嘲戲。以王年推恩﹐得三班奉職﹐以詩寄其妻云「吾今爲奉職﹐子莫怨鸞孤。」

往歲﹐有丞相薨於位者﹐有無名子嘲之。時出厚賞﹐購捕造謗。或疑張壽山人爲之﹐捕送府。府尹詰之﹐壽云「某乃於都下三十餘年﹐但生而爲十七字詩﹐鬻錢以糊口﹐安敢嘲大臣縱使某爲﹐安能如此著題」府尹大笑﹐遣去。

張文寶﹐永州人﹐博學有文。從子仲達以詩一軸示文寶﹐自炫《鷺絲詩》最爲得意﹐云「滄浪最深處﹐鱸魚初得時。」文寶云「更宜雕琢。」仲達云「如何雕琢」文寶云「詩固佳矣﹐但鷺絲腳太長爾。」仲達赧服。

子瞻通判錢塘﹐嘗權領州事。新太守將至﹐營妓陳狀﹐以年老乞出籍從良﹐公卽判曰「五日京兆﹐判狀不難﹔九尾野狐﹐從良任便。」有周生者﹐色藝爲一州之最﹐聞之﹐亦陳狀乞嫁。惜其去﹐判云「慕《周南》之化﹐此意𨿽可嘉﹔空冀北之羣﹐所請宜不允。」其敏捷善謔如此。

顧臨學士﹐魁偉﹐好談兵﹐館中戲謂之顧將軍。一日﹐同館諸公遊景徳寺﹐至寺前柏林﹐雨暴作﹐顧戲同捨林希曰「雨中林學士。」遽答曰「柏下顧將軍。」諸公大噱﹐以爲精對。

熙字中﹐學士以《寧解》相上﹐或問貢父﹕「曾得《字學新說》否」貢父曰「字有三牛爲奔字﹐三鹿爲粗字。竊以牛爲粗而行緩﹐非善奔者﹔鹿善奔而體瘦﹐非粗大者。欲二字相易﹐庶各會其意。」聞者大笑。

予元丰元年調博州髙唐縣令﹐時黃夷仲廉爲監察禦史﹐予往別焉。夷仲口占一絕句見謔云「髙唐不是那髙唐﹐風物由來各異鄕。若向此中求夢雨﹐只應愁殺楚襄王。」蓋譏河朔風土人物之質朴也。

荊國王文公﹐以多聞博學爲世宗師。當世學者得出其門下者﹐自以爲榮﹐一被稱與﹐往往名重天下。公之治經﹐尢尙解字﹐末流務多新奇﹐浸成穿鑿。朝廷患之﹐詔學者兼用舊傳注﹐不專治新經﹐禁援引《字解》。於是學者皆變所學﹐至有著書以詆公之學者﹐且諱稱公門人。故蕓叟爲挽詞云「今日江湖從學者﹐人人諱道是門生。」傳士林。及後詔公配享神廟﹐贈官並謚﹐俾學者復治新經﹐用《字解》。昔從學者﹐稍稍復稱公門人。有無名子攺蕓叟詞云「人人卻道是門生。」

○澠水燕談錄補遺

元九年﹐巴東大火﹐柏與公祠俱焚。明年﹐莆陽鄭贛來爲令﹐悼柏之焚﹐惜公手植﹐不忍剪伐﹐種淩霄於下﹐使附幹以上﹐以著公遺迹﹐且慰邦人之思。

蔡文忠公喜酒﹐飲量過人。旣登第﹐通判濟州﹐日飲醇酎﹐往往至醉。是時﹐太夫人年已髙﹐頗憂之。一日﹐山東賈存道先生過濟。文忠館之數日。先生愛文忠之賢﹐慮其酒廢學生疾﹐乃爲詩示文忠曰「聖君恩重龍頭選﹐慈母年髙鶴髮垂。君寵母恩俱未報﹐酒如成病悔何追。」文忠瞿然起謝之。自是﹐非親客不對酒﹐終身未嘗至醉。

明肅太后臨朝﹐一日﹐問宰相曰「福州陳絳髒污狼藉﹐卿等聞否」王沂公對曰「亦頗聞之。」太后曰「旣聞而不劾﹐何也」沂公曰「外方之事﹐須本路監司發レ。不然﹐臺諫有言﹐中書方可施行。今事自中出﹐萬一傳聞不實﹐卽所損尢大也。」太后曰「速選有風力﹑更事任一人爲福建路轉運使。」二相稟旨而退。至中書﹐沂公曰「陳絳﹐滑吏也﹐非王耿不足以擒之。」立命進熟。呂許公俯首曰「王耿亦可惜也。」沂公不諭。時耿爲侍禦史﹐遂以爲轉運使。耿拜命之次日﹐有福建路衙校拜於馬首﹐云「押進奉荔枝到京。」耿偶問其道路山川風候﹐而其校應對詳明﹐動合意旨。耿遂密訪絳所爲﹐校輒泣曰「福州之人以爲終世不見天日也﹐豈料端公賜問然某尢爲絳所苦者也。」遂條陳數十事﹐皆不法之極。耿大喜﹐遂畱校於行臺﹐俾之幹事。旣置詔獄﹐事皆不實﹐而校遂首常納禁器於耿。事聞﹐太后大怒﹐下耿吏﹐獄具﹐謫耿淮南副使。皆如許公之料也。

是歲大旱蝗﹐詔公奉使安撫江﹑淮。還﹐以太平州貧民所食烏昧艸進呈﹐乞宣示六宮戚裏﹐用抑奢侈。

䢐徠石守道常語學者曰「古之學者﹐急於求師。孔子﹐大聖人也﹐猶學禮於老聃﹐學官於郯子﹐學琴於師襄﹐矧其下者乎後世恥於求師﹐學者之大獘也。」乃爲《師說》以諭學者。是時﹐孫明復先生居太山之陽﹐道純徳備﹐深於《春秋》。守道率張洞北面而師之﹐訪問講解﹐日夕不怠。明復行﹐則從﹔升降拜起﹐則執杖屨以待。二人者﹐久爲魯人所髙﹐因二人而明復之道愈尊。於是學者始知有師弟子之禮。

公舊有徳於關中﹐秦人愛之。後﹐子華自丞相出宣撫陜西﹐父老有遠來觀於道旁者﹐愕然相謂曰「吾以謂韓公﹐乃非也。」於是相引以去。

謂曰「吾以謂韓公﹐乃非也。」於是相引以去。

